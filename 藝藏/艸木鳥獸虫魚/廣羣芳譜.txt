

廣羣芳譜

目錄

禦制序

進表

羣芳譜原敍

凡例

編校官

總目

○禦制序

禦制佩文齋廣羣芳譜序

粵自神農氏嘗艸辧谷民始知樹藝醫藥伊耆氏命羲和推步定歷以授時民始知耕獲之不愆而百工積熙偉哉開物成務啟牖來玆聖帝之功與天地並矣朕聽政之暇披閱典藉畱意農桑繪耕織之圖制永言之什時巡所至親歷田間其稼穡之艱難作勞之辛苦旣周知而洞悉矣每思究百昌生殖之理極萬變消長之情著爲成編以佑吾民嘗謂爾雅具其名物而郭璞陸佃孫炎之流疏注埤翼又加詳焉其明備者莫如本艸自本經以迄陶弘景蘇頌而下數十種凡采治之法無不該校他如齊民要術月令廣義諸書其蒔植之宜爲更晰矣遐稽往牘擷其英華歸於簡括良匪易也比見近人所纂羣芳譜搜輯眾長義類可取但惜尙多疏漏因命儒臣卽祕府藏帙攟摭薈萃刪其支冗補其闕遺上原六經旁據子史洎夫稗官野乘之言才士之所歌吟田夫之所傳述皆著於篇而奇花瑞艸之產於名山貢自遠徼絕塞爲前代所未見聞者亦咸列焉復允廷臣之請益以朕所賦詠依類分載總一百卷命名曰佩文齋廣羣芳譜冠以天時尊歲令也次谷次桑麻崇民事也次蔬茶果木花卉資厚生溥利用也終以藥物重民命也其諸天時蚤晚之候人事種漑之方地力彼此之殊物性良楛之異罔弗條舉縷析燦然可觀焉是書也攬品匯之蕃滋想羣生之率育一展捲間化機洋溢於玆畢呈固不惟矜淹洽侈藻麗也以是刊布天下垂之久遠使吾民優遊於農圃之中家室盈寧樂其業而不憚其勤而大夫士以及民之秀者因以區別物宜審其淑慝凜嗜好之常愼莭宣之度於以躋仁壽而享泰平亦不爲無所裨助也哉

康熙四十七年五月初十日

○進表

禦定佩文齋廣羣芳譜刊成進

呈表

原任掌河南道事河南道監察禦史加七級臣劉灝恭承

勅旨校刊

佩文齋廣羣芳譜今已成書謹奉

表上

進者臣灝誠惶誠恐稽首頓首

上言伏以三才並建資參贊以成能庶物蕓生賴神靈而利用神農首出先嘗艸木之滋后稷誕生卽識方苞之種蓋將開物以成物必先辧類而知名是以東作西成人時敬授荔生葽秀月令必書考比興於風詩方名悉載溯權輿於釋詁爾雅兼綜史列農家者流術是齊民之要降而本艸代有專家異產奇名各徵風土含華落實別著春秋言以人人而殊物亦生生而廣更有場師田老家傳種樹之方墨客詩人藻結風花之思見聞各異篇帙紛綸自非刊錄爲一書誰識源流於萬類欽惟

皇帝陛下

徳茂生成

休徵蕃廡

光昭千古普同若木之華

化鼓八方�披扶桑之國聰明卓絕格物靡遺稼穡艱難居心無逸田疇景物盡歸耕織之圖車轍巡行徧省桑麻之務乃有道旁異艸徼外奇花郭璞未詳孫炎不識一經

聖覽便悉嘉名仰窺莫測所自來博學盡驚爲天授品題所及遠過箋疏睹記不忘何須載籍乃猶時勤薈萃下逮芻蕘

特命編修臣汪灝臣張逸少臣汪漋臣黃龍睂仰遵

指授敬事編摩翻

內府之藏書廣羣芳之舊譜農書花歷藥品茶經指掌可求分條並載一編在手疑四序之皆春百物羅前如萬方之並貢至若一花一木曾被

宸章若賦若詩久登

禦集莫不轉鴻鈞於一气揚藻采於千秋分冠簡端尢光冊府筆如垂露灑五色於芳菲文似慶雲映三光於碧落旣成篇帙更

錫序文

天語輝皇融六經之津液

奎文焜耀徹十襲之縹緗臣灝澗谷庸材山林小艸早蒙收采便得敷榮竊負栽培自貽傾覆叨

弘恩於使過不棄菲葑效末技以校書日親棃棗身是久枯之木忽訝春回心如已折之葵猶承日照剞劂告竣少竭力於涓埃豕亥傳訛猶驚心於詿誤乃蒙

口勅許列頭銜對玉簡以悚惶瞻

彤墀而踴躍伏願

光輝炳照

化育遐宣

澤及臣鄰收杞梓楩柟之用

功施田野成布帛菽粟之風則龍木鳳芝呈祥於連理之樹一莖雙穗獻瑞於大有之年矣謹按天時譜六卷谷譜四卷桑麻譜二卷蔬譜五卷茶譜四卷花譜三十二卷果譜十四卷木譜十四卷竹譜五卷卉譜六卷藥譜八卷校刊告成臣灝無任瞻

天仰

聖激切屏營之至謹奉

表隨

進以

聞

康熙四十七年六月初一日原任掌河南道事河南道監察禦史加七級臣劉灝謹上表

○羣芳譜原敍

附錄羣芳譜原敍王象晉著

尼父有言吾不如老農不如老圃世之耳食者遂嘩然曰農與圃小人事也大人者當劑調二气冶鑄萬有烏用是齪齪者爲果爾則陳幽風者不必聖愛菊愛蓮者不必賢稅桑田樹榛栗者不必稱塞淵侈詠歌哉予性喜種植斗室傍羅盆艸數事瓦缽內蓄文魚數頭薄田百畮足供饘粥郭門外有園一區題以涉趣中爲亭顏以二如雜藝蔬茹數十色樹松竹棗杏數十株植雜艸野花數十器種不必奇異第取其生意郁勃可覘化機美實陸離可充口食較晴雨時澆灌可助天工培根核屏菑翳可驗人事暇則抽架上農經花史手錄一二則以補咨詢之所未備每花明柳媚日麗風和攜鬥酒摘畦蔬偕一二老友話十餘年前陳事醉則偃仰於花茵莎榻淺紅濃綠間聽松濤酬鳥語一切升沈寵辱�付之花開花落因取平日所涉歷咨詢者類而著之於編而又冠以天時歲令以便從事歷十餘寒暑始克就緒題之曰二如亭羣芳譜與同志者共焉相與怡情相與育物相與阜財用而厚民生卽不敢謂調二气冶萬有其於天地之大生廣生未必無小補云因思尼父所言蓋恐石隱者流果於忘世而非厭薄農圃以爲瑣事不足爲也請以質諸世之所謂大人者

○凡例

一﹑羣芳譜原本大抵托興眾芳寄情花木可爲風雅之助然或摭拾舊聞或獨攄己見采擇未徧不免登載疎漏今將谷桑麻蔬茶花果木竹卉藥諸譜皆搜羅羣編依類增補俾讀者咸知重農貴谷爲率育羣生之本下及庶艸繁殖弘茂對之化機藥果資生豋人民於壽域是書所辟舉世共賴

一﹑原本以羣芳命名而冠以天譜歲譜今攺歲譜爲天時記四時長養之理萬匯榮枯之候冠於諸譜之前若天譜中歷數災祥及泛言日月風雲星辰雨露等類並歲譜中泛言節序者俱與羣芳不甚貼切�不復錄

一﹑原本各譜中分題名目條款不一今每一物詳釋名狀列於其首次徵據事實統標曰匯考傳記序辧題跋雜著騷賦詩詞統標曰集藻其制用移植等目統標曰別錄庶分條簡要編次畫一至若原本首簡總論雜說中有可采者並行附載泛者略之

一﹑原本花木卉藥諸譜按之經史傳記方書地誌文集及今耳目所見闕漏者頗多若金蓮花夜亮木及塞外諸奇花海內諸名山所產山花前人不經見者今皆采補以廣後人見聞

一﹑原本梅杏桃李之類俱加載花中今分見於花果兩處更使開卷了然

一﹑葛木棉以類相從附入桑麻譜他如香附莎艸卉藥各見蕓香山礬別爲二物藺蕳澤蘭析作數種俱各注明本條之下以便觀覽

一﹑原本中藥譜僅五十有四種爲數甚少今照本艸綱目廣采補入凡見於詩經爾雅楚辭及唐宋歷代詩文者增注其下

一﹑原本諸譜中多有療治一條今按醫療自有專書如本艸綱目證治準繩之類可備詳考纂入譜內反多闕略且恐參究未精泥方貽悞寧闕之以致愼

一﹑原本終以鶴魚一譜今按禽魚旣與羣芳命名不符且類族眾多禽中不得專舉一鶴魚中不得專舉金魚復於本類不備�不復存

一﹑原本所載事實或闕書名賦詠或闕人名又或書官書號書地書爵書謚今於其可考證者悉爲標明余仍其舊以示存疑

○編校官

禦定佩文齋廣羣芳譜編校官

翰林院編修臣汪灝

翰林院編修臣張逸少

翰林院編修臣汪漋

翰林院編修臣黃龍睂

校錄人員

舉人

臣李同聲

舉人

臣胡期恆

貢生

臣張育

監生

臣潘葆光

監生

臣胡宸基

監生

臣周��

監生

臣周旋

監生

臣吳從龍

生員

臣錢阿瑛

生員

臣張宏敏

生員

臣張位

生員

臣方覲

生員

臣趙侗斆

生員

臣許懋徳

生員

臣邱起元

○總目

禦定佩文齋廣羣芳譜總目

天時譜六卷

谷譜四卷

桑麻譜二卷

蔬譜五卷

茶譜四卷

花譜三十二卷

果譜十四卷

木譜十四卷

竹譜五卷

卉譜六卷

藥譜八卷

臣等謹案

禦定廣羣芳譜一百卷康熙四十七年

聖祖仁皇帝禦定蓋因明王象晉羣芳譜而廣之也

凡攺正其門目者三以天譜歲譜並爲天時記惟述物候榮枯而天譜之雜述災祥歲譜之泛陳節序者俱刪不錄其鶴魚一譜無關種植亦無關民用則竟全刪攺正其體例者四原本分條標目前後參差今每物先釋其名狀次徵據事實統標曰匯考詩文題詠統標曰集藻制用移植諸法統標曰別錄其療治一條恐參校未精泥方貽悞亦竟刊除至象晉生於明季不及見太平王會之盛今則流沙蟠木盡入版圖航海梯山咸通職貢凡殊方絕域之產古所未聞者俱一一詳載以昭

聖朝之隆軌又象晉以田居閒適偶爾著述不能窺天祿石渠之祕考證頗疏其所載者又多稗販於花鏡圃史諸書或迷其出處或舛其姓名訛漏不可殫數今則紬東觀之藏開西昆之府並溯委窮源詳爲補正以成博物之鴻編

賜名廣羣芳譜特

聖人褒纖介之善不沒創始之功耳實則新輯者十之八九象晉舊文僅存十之一二也乾隆四十七年二月恭校上

總纂官臣紀盷臣陸錫熊臣孫士毅

總校官臣陸費墀

廣羣芳譜／目錄

○目錄上

禦定佩文齋廣羣芳譜目錄上

卷一天時譜一

春

卷二天時譜二

正月

二月

卷三天時譜三

三月

卷四天時譜四

夏

四月

五月

六月

卷五天時譜五

秋

七月

八月

九月

卷六天時譜六

冬

十月

十一月

十二月

卷七谷譜一

麥

瑞麥

雀麥

蕎麥苦蕎麥

瞿麥

卷八谷譜二

稻

卷九谷譜三

黍

稷

蜀黍玉蜀黍

粟

粱

秫穇子稊稗稂

菵艸蒯艸東廧粱禾蒒艸感禾楊禾火禾木禾

嘉禾

卷十谷譜四

大豆穭豆

赤小豆

綠豆

白豆

豌豆蠶豆

豇豆黎豆馬豆

藊豆

刀豆

大靈豆

木豆

靈光豆

佛豆

脂麻靑蓑亞麻

卷十一桑麻譜一

桑桑椹桑寄生桑花

柘奴柘

卷十二桑麻譜二

薴麻

大麻

檾麻疎麻

葛鐵葛

木棉花

卷十三蔬譜一

姜

椒川椒崖椒蔓椒地椒胡椒番椒

茴香八角茴香蒔羅

韭孝文韭諸葛韭水韭

蔥水蔥

蒜水晶蔥

薤

蒝荽以上辛葷

卷十四蔬譜二

苜蓿

蔓菁菲

同蒿

蔞蒿牡蒿藾蒿邪蒿�蒿

白菜

芥

菠菜

莧馬齒莧水馬齒

葵龍葵蔠葵

卷十五蔬譜三

生菜

苦菜

菾菜

蕹菜

蕓苔菜

蔊菜以上園蔬

巢菜

薇

蕨迷蕨水蕨

薺

藜商藋灰藋以上野蔬

蒓

芹紫芹

紫菜

龍須菜

鹿角菜以上水蔬

卷十六蔬譜四

山藥

芋香芋甘露子土芋

甘藷

蘿卜水蘿卜胡蘿卜野葡卜

萵苣以上食根

卷十七蔬譜五

菜瓜

稍瓜

黃瓜

南瓜

絲瓜

冬瓜

壺盧

瓠子

茄子苦茄

緬茄以上食實

土菌

木耳石耳

地耳以上菌屬

嘉樹菜

雞候菜

優殿

葙

買菜

專蹄菜

蕓薇

冬風菜

谷菜

荶菜

菹菜

�菜

繤菜

藒菜

葟菜

蓶菜

�菜

羞菜以上奇蔬

佛土菜

孟娘菜

眞珠菜

雪裏蕻

白鼓釘

剪刀股

豬殃殃

絲蕎蕎

牛塘利

浮薔

水菜

看麥娘

狗腳迹

破破衲

燕子不來香

猢猻腳迹

眼子菜

貓耳朵

籓籬頭

雁腸子

野籬落

羊耳禿

黃花菜

油灼灼

燈蛾兒

芽兒拳

板蕎蕎

天藕兒

老鸛筋

鵝觀艸

牛尾瘟

兔絲根

艸鞋斤

抓抓兒

雀舌艸

羅漢菜

根子菜

龍芽菜

杏葉菜

歪脖菜

龍巓菜

髙河菜

蓮花菜以上雜蔬

卷十八茶譜一

茶

卷十九茶譜二

茶

卷二十茶譜三

茶

卷二十一茶譜四

茶茶花臯盧

卷二十二花譜一

梅花

卷二十三花譜二

梅花

卷二十四花譜三

梅花紅梅茶梅

卷二十五花譜四

杏花

桃花

卷二十六花譜五

桃花夾竹桃金絲桃

卷二十七花譜六

李花

梨花

卷二十八花譜七

棠棃花

常棣花

櫻桃花

石橊花

卷二十九花譜八

荷花

卷三十花譜九

荷花

卷三十一花譜十

荷花山蓮西番蓮鐵綫蓮朝日蓮以上實見果譜

卷三十二花譜十一

牡丹

卷三十三花譜十二

牡丹

卷三十四花譜十三

牡丹魚兒牡丹纏枝牡丹秋牡丹

卷三十五花譜十四

海棠

卷三十六花譜十五

海棠秋海棠

卷三十七花譜十六

玉蘂

瓊花

山礬

卷三十八花譜十七

木蘭

辛夷

玉蘭

繡球

楝花

紫荊

紫薇

巵子

卷三十九花譜十八

杜鵑黃杜鵑山枇杷

木槿

扶桑

合驩有情樹

木芙蓉

卷四十花譜十九

巖桂

卷四十一花譜二十

山茶

蠟梅

瑞香結香以上木本

卷四十二花譜二十一

迎春

金雀

酴醿金沙

薔薇

卷四十三花譜二十二

玫瑰

刺�

月季四季

木香

棣棠

茉莉雪瓣紫茉莉

素馨

含笑

指甲花

淩霄以上蔓本

卷四十四花譜二十三

蘭蕙蘭艸蕙艸澤蘭眞珠蘭伊蘭風蘭朱蘭篛蘭馬蘭

卷四十五花譜二十四

芍藥

卷四十六花譜二十五

金燈

金盞側金盞

翦春羅翦秋羅翦羅花翦金羅翦紅紗

石竹

罌粟

麗春

虞美人

萱花鹿蔥水蔥

蜀葵

錦葵

天葵旌節花西番葵

卷四十七花譜二十六

百合花

山丹

鳳仙

金錢

滴滴金

玉簪

秋葵

曼陀羅

蓼花

卷四十八花譜二十七

菊花

卷四十九花譜二十八

菊花

卷五十花譜二十九

菊花

卷五十一花譜三十

菊花繡綫菊藍菊雙鸞菊丈菊七月菊翠菊

卷五十二花譜三十一

雞冠

水仙��祇水仙樹以上艸本

卷五十三花譜三十二

萬年花

金蓮

茈碧

九花樹

萬連

金�花

紅綬花

優缽曇

迎輦花

金步搖

靈壽花

都勝花

無憂花

瘴川花

那伽花

提羅迦

拘尼陁

系白象樹花

簇蝶花

俱郍衛

木蓮

石蓮

洛如花

太平瑞聖花

七寶花

鵝毛玉鳳花

蟬花

石蟬花

錦帶花

靑囊花

旱金花

上元紅

泡花

枸那花

水西花

象蹄花

白鶴花

望仙花

金莖花

白菱花

百日紅

閩山丹

金缽盂

繅絲花

笑靨花

紫羅襕

紫花兒

紅麥花

米篩花

蕾�花

悶頭花

蠍子花

龍女花

和山花

優曇花

金梅

靑鸞花

金縷梅

撚蠟

春桂

黃山旌節花

瓔珞花

紫雲花

蕡桃

海罽花

蕊珠花

玉鈴花

瑣瑣花

仙都花

四照花

覆杯花

查葡花

紫鐸花

傲云花

山釵花

絳頴花

蠟瓣花

疊雪花

囊環花

美人菊

醉春花

鵝羣花

海瓊花

寶网花

紫霞杯

黃花

馬蹄蘭

地椹花

鸞枝

長樂花

優缽羅花

戎王子

冬瑰花

海紅

燕蓊花

玉燭花

杏香花

萬蝶花

眞珠花

鷹爪花

闍提花

禦帶花

玉手鑪花

小黃蕖花

繭漆花

滿堂春

禦仙花

壽春花

散水花

孩兒花

練春紅

長十八

波羅花

疊羅花

藍雀花

翠蛾睂以上異花

卷五十四果譜一

梅海梅

杏

桃羊桃

卷五十五果譜二

李

棃檖

櫨榲桲

棠棃沙棠

棣以上花見花譜

卷五十六果譜三

櫻桃山櫻桃

楊梅

枇杷

卷五十七果譜四

柰

林檎

蘋果

橄欖木威

餘甘子

山樝

枳椇

葡萄野葡萄

卷五十八果譜五

棗天棗糯棗酸棗波斯棗千年棗萬歲棗

柿椑柿軟柿蕃柿

木瓜榠樝以上膚果

卷五十九果譜六

安石橊花見花譜

栗石栗天師栗

榧

榛胡榛子

松子

核桃山胡桃蔓胡桃

銀杏

卷六十果譜七

荔支

卷六十一果譜八

荔支

卷六十二果譜九

荔支

卷六十三果譜十

荔支隈支錦荔支

龍眼山龍眼龍荔

卷六十四果譜十一

橘橘皮

卷六十五果譜十二

柑佛手柑

橙香櫞

金橘金豆

柚

枳枸橘以上殼果

卷六十六果譜十三

蓮花見花譜

藕

蔗

菱

芡

葧臍

慈姑以上水果

卷六十七果譜十四

甜瓜

西瓜北瓜

石瓜

劉子

不周山果

如何樹實

系彌子

畱求子

都咸子

千歲子

人面子

夫編子

五斂子

都昆子

椰子靑田核嚴樹

州樹子

國樹子

前樹子

都桷子

�樹子

韶子

五子

白緣子

多感子

蔗子

彌子

梅桃

楊搖子

久熟

猴闥子

關桃子

士翁子

枸槽子

猴總子

多南子

王壇子

棎子

都念子

侯騷

仙樹實

蠡齊子

無石子

婆羅婆

盤砮穡樹

齊暾

那核婆

豬肉子

黎��子

櫓罟子

槎檫子

火炭子

部諦子

木賴子

羅晃子

古米子

殼子

藤核子

木連子

蘿蒙子

特乃子

羊矢子

日頭子

秋風子

黃皮子

朱圓子

粉骨子

塔骨子

布衲子

黃肚子

鹽麩子

胡頹子山茱萸

醋林子

蓬薘柰

抹猛果

枸柰子

稠黎子

桃花水

法佛哈

米孫烏什哈

烏喇柰

烏沙爾器以上異果

無花果

文光果

天仙果

盤多樹

古度子

波羅蜜

優曇缽以上無花而實

無患子

菩提子

不納子

鬼見愁

欒華念珠樹以上可爲念珠

文官果

卷六十八木譜一

松實見果譜

卷六十九木譜二

松

卷七十木譜三

松松花松脂艾蒳香水松落葉松桿松

卷七十一木譜四

柏柏實竹柏

檜樅

卷七十二木譜五

杉

梓鼠梓

漆

豫章樟腦

柟

石楠

卷七十三木譜六

桐刺桐花岡桐赬桐臭桐胡桐海梧折桐

卷七十四木譜七

楡

槐

檀紫檀檕蒾駁馬

卷七十五木譜八

楸榎

山楸

楓楓香槭

榕

楮

椿

樗山樗

櫟

卷七十六木譜九

柳

卷七十七木譜十

柳

卷七十八木譜十一

柳柳絮柳寄生檉柳櫸柳水楊

白楊栘楊以上喬木

卷七十九木譜十二

女貞

冬靑水冬靑

枸骨

烏臼

桄榔

椶櫚櫚木海椶蒲葵

黃楊

樺木

闌天竹

荊楛

棘以上灌木

卷八十木譜十三

檀香

降眞香

蜜香樹

龍腦香

安息香樹

麝香木

羯布羅香

櫰香

必栗香以上香木

靈壽木

娑羅木

扶木

若木

丹木

建木

迷谷

棪木

白�

文莖

苦辛

盼木

稷木

崇吾山木

榣木

櫰木

機木

北號山木

木

櫔木

雕棠

茇

黃棘

天楄

蒙木

帝休

栯木

帝屋

亢木

葪柏

三珠樹

雄常樹

欒

甘柤

甘華

朱木

尋木

文玉樹

不死樹

聖木

服常瑯玕樹

櫧

槲

杻

桋

棫

杬

橋

�靈

橪支

赤木

仁壽木

模木

楷木

不盡木

柤嫁��

返魂樹

聲風木

指星木

平露

賓連

垂龍木

女香樹

靑樝木

發日樹

生金樹

長生樹

丹靑樹

文木

上林苑樹

卷八十一木譜十四

君子樹

不灰木

員生樹

蘇枋

翳木

貝多樹

鬼目樹

�母樹

梓棪

莎樹

抱木

棹

仙人樹

都句

候風木

酒樹

影木

燧木

壽木

恆春樹

播栘樹

文眾木

摩廚

石樓樹

��子樹

大食國樹

春浮

菩提樹

婆那娑樹

庵羅樹

婆田羅樹

毗野樹

歌畢佗樹

嫛彌

咀賴羅

波羅樹

綸木

勾芒木

橦樹

榿

琪樹

鳳首木

木龍樹

色綾木

倒生木

黝木

鹿木

獨梪樹

蜻蜒樹

沒樹

阿勃參

�齊

瑞木

紫�樹

屍利沙樹

羅漢木

思儡木

臙脂木

龍骨木

韓木

頟常

鎖鎖木

欏木

鸂��木

虎斑木

赤水木

人面木

千歲木

彊木

閻浮樹

拘尼佗樹

稠錫樹

鐵樹

淨土樹

黃櫨

綟木

橉木

柯樹

虎刺

不凋木

賣子木

楤木

木麻

大空

黃葛

佛頂靑

椵木

夜光木

萬葛樹

水淸木以上異木

藤

女蘿

薜荔

絡石以上藤屬

○目錄下

禦定佩文齋廣羣芳譜目錄下

卷八十二竹譜一

竹

卷八十三竹譜二

竹

卷八十四竹譜三

竹

卷八十五竹譜四

竹

卷八十六竹譜五

竹筍

竹實越王竹淡竹葉錦竹篇竹竹菜

卷八十七卉譜一

芝

卷八十八卉譜二

蓍荓

蓂莢

華平

萐莆

朱艸

屈軼

延嘉

紫達

吉祥艸

菖蒲以上的靈艸

書帶艸

鴛鴦艸

翠云艸

老少年以上芳艸

蕓牛蕓艸

杜若

蘼蕪根爲芎藭見藥譜

白芷

茅香白茅香排艸瓶香耕香以上香艸

卷八十九卉譜三

紅花臙脂

茜艸

藍擘藍鼠尾艸狼把艸以上染艸

芭蕉

莎根爲香附子見藥譜

茅盂

蓬

靑蒿狄蒿馬先蒿黃花蒿角蒿茵陳蒿以上隰艸

卷九十卉譜四

菇

蒲香蒲蘱

蘆

篛

荇

蘋

卷九十一卉譜五

萍

藻海藻

海帶

綸

蔛以上水艸

苔

垣衣屋遊瓦松

仙人絳羅漢絳以上苔屬

卷九十二卉譜六

祝余

條

黃雚

蓇蓉

無條

薲艸

籜

植楮

鬼艸

榮艸

荀艸

葶寧

燻艸

風條

焉酸

�艸

嘉榮

��艸

棃艸

��艸

髙梁山艸

雞谷

苕饒

虉

莫

葍



藬

結縷

蔖

搖車

綿馬

瓝

雞腸艸

蕕

�車

蘮蒘

玉紅艸

畱夷

不死艸

明莖艸

吉云艸

神經香艸

夢艸

睡艸

瑤琨碧艸

地日艸

鳳葵艸

躡空艸

壽榮艸

迷疊

龍須艸龍常艸

虹艸

宵明艸

黃渠艸

聞遐艸

合歡艸

濡姧艸

娑羅艸

遙香艸

莽煌艸

蕓苖艸

蕓蓬艸

銅鼓艸

珊瑚鞭

紅席艸

咸艸

千步香艸

睡艸

龍芻

席具艸

相思艸

活人艸

麝香艸

懸腸艸

宮人艸

護門艸

金光艸

玄鹿艸

鶴子艸

醒醉艸

變晝艸

迎涼艸

左行艸

靑艸槐

野狐絲

望舒艸

蜜艸

老鴉瓜籬

鴨舌艸

銅匙艸

水耐冬

天芊

油點艸

三賴艸

金盤艸

蕪荑

息雞艸

千金艸

金星艸

石長生紅茂艸

通泉艸

女香以上異艸

鼠曲艸

馬鞭艸蛇含

石帆

佛甲艸

虎耳艸

離鬲艸

仙人艸

宜南艸

仙人掌

萍蓬艸

雞足艸

知風艸

扁擔艸

嬌艸

馬房

星星艸

黃背艸

塔子頭

水稗艸

鳳尾艸

稠稉

琉璃艸

蠍子艸

特勒蘇艸

恆春艸煙艸以上雜艸

卷九十三藥譜一

甘艸

黃耆

人參

沙參

薺苨

桔梗

長松

黃精黃獨

葳蕤

知母

肉蓯蓉

列當

鎖陽

天麻

朮

狗脊

貫眾

巴戟天

遠志

百脈根

淫羊藿

卷九十四藥譜二

仙茅

玄參

地楡

丹參

紫參

王孫

紫艸

白頭翁

白及

三七

黃連胡黃連

黃芩

秦艽

柴胡

前胡

防風

獨活

土當歸

都管艸

升麻

苦參

白鮮

延胡索

貝母

石蒜

龍膽

細辛木細辛及已

鬼督郵

徐長卿

白微

白前

艸犀

釵子股

吉利艸

良耀艸

朱砂根

辟虺雷

錦地羅

紫金牛

拳參

鐵綫艸

金絲艸以上山艸

卷九十五藥譜三

當歸

芎藭

蛇牀

藳本徐黃

蜘蛛香

木香

甘松香

山柰

廉姜

山姜

豆蔻

縮砂蔤

益智

蓽茇

蒟醬

肉豆蔻

補骨脂

姜黃

郁金

蓬莪茂

荊三稜

香附子苗爲莎艸別見卉譜

艾納香

兜納香

藿香藿山艸

麻伯

相馬

天雄艸

益你艸

香薷

爵牀

赤車使者

假蘇

薄荷

地錢

紫蘇

水蘇

薺薴石薺薴以上芳艸

庵�對廬

艾千年艾

陰地蕨

九牛艸

益母艸

鏨菜

薇�

夏枯艸

劉寄奴艸

曲節艸

麗春艸

靑葙桃朱術天靈艸思蓂子

大薊

卷九十六藥譜四

續斷

鉤芺

漏盧

飛廉

大靑

小靑

胡盧巴

蠡實

牛蒡

菤耳

地菘

豨薟

蘘荷

麻黃

木賊

燈心艸

地黃

牛膝

紫菀女菀

麥門冬

酸漿

蜀羊泉

鹿蹄艸

敗醬

款冬

決明

地膚

王不畱行

葶藶

車前

狗舌艸

鱧腸

連翹

蒴藋

水英

海根

火炭母艸

三白艸

蠶繭艸

蛇繭艸

虎杖

蒺藜沙苑蒺藜

谷精艸

海金沙

地楊梅

水楊梅

地蜈蚣艸

半邊蓮

紫花地丁

鬼鍼艸

獨用將軍畱軍待

見腫消

攀倒甑

水甘艸

卷九十七藥譜五

大黃

商陸

狼毒

防葵

狼牙

�茹

大戟

澤漆

甘遂

續隨子

莨菪

雲實

蓖麻博落回黑天赤利子

常山杜莖山土紅山

藜蘆山慈石參果根馬腸根

水藜蘆

附子

烏頭

白附子

天南星虎掌艸

蒟蒻菩薩艸

半夏

蚤休

鬼臼

射幹

坐拏艸

押不蘆

芫花

蕘花

醉魚艸

莽艸

茵芋

苦堇

毛茛

海姜

陰命

牛扁

虱建艸

蕁麻

格注艸

海芋

鉤吻

透山根以上毒艸

卷九十八藥譜六

兔絲

五味子

覆盆子

蓬虆

懸鉤子

蛇苺

使君子

木鱉子

番木鱉

馬兜鈴

預知子

牽牛

栝樓

王瓜

黃環

天門冬

百部

何首烏

蓽薢

菝葜

土茯苓

白斂

女萎

赭魁

鵝抱

伏雞子仰盆人肝藤

九仙子

山豆根

黃藥子

解毒子奴會子海藥實

白藥子陳家白藥甘家白藥會州白藥衝洞根突厥白

威靈仙

翦艸

防已

木通

通脫木天壽根

金銀藤

鉤藤倒掛藤

白兔藿

白英

芄蘭

赤地利

紫葛

烏蘝苺

葎艸

澤瀉

羊蹄

酸模

龍舌艸麕舌

苦艸以上水艸

石斛

骨碎補

石韋

石莧石垂

景天

石胡荽

螺厴艸

酢漿艸酸艸三葉

地錦金瘡小艸

崖椶雞翁藤半天回野蘭根

紫背金盤醋筒艸

白龍須以上石艸

馬勃苔部

卷九十九藥譜七

屈艸

別羇

離樓艸

黃護艸

雀醫艸

木甘艸

益決艸

九熟艸

兌艸

異艸

灌艸

�艸

莘艸

英艸華

封華

�華

節艸

讓實

羊實

桑莖實

可聚實

滿陰實

馬顚

馬逢

兔棗

鹿良

雞湼

犀洛

雀梅

燕齒

土齒

金莖

白背

靑雌

白辛

赤舉

赤湼

赤赫

黃秫

黃辧

紫給

紫藍

糞藍

巴朱

柴紫

文石

路石

曠石

敗石

石劇

石蕓

竹付

祕惡

盧精

唐夷

知杖

河煎

區余

王明

師系

並苦

索千

良達

戈共

舩虹

姑活

白女腸

白扇根

黃白支

父陛根

疥拍腹

五母麻

五色符

救赦人者

常吏之生

載

慶

腂

芥

鴆鳥漿

吉祥艸

雞腳艸

兔肝菜

斷鑵艸

千金�

土落艸

倚待艸

藥王艸

筋子根

廅藥

無風獨搖艸

陀得花

建水艸

百藥祖

催風使

刺虎

石逍遙

黃寮郎

黃花了

百兩金

地茄子

田母艸

田麻

芥心菜

苦芥子

布裏艸

茆質污

胡堇艸

小兒羣

獨腳仙

撮石合艸

露筋艸

九龍艸

荔支艸

水銀艸

透骨艸

蛇眼艸

鵝項艸

蛇魚艸

九里香艸

白筵艸

環腸艸

札耳艸

云花艸

野芕艸

纖霞艸

牛脂艻

鴨腳靑

天仙蓮

雙頭蓮

豬藍子

天芥菜

佛掌花

郭公刺

籩箕柴

碎米柴

羊屎柴

山枇杷柴

三角風

葉下紅

滿江紅

隔山消

石見穿

墓頭回

羊茅

阿兒只

阿息兒

奴哥撒兒以上雜艸

薏苡谷部

檳榔山檳榔

大腹子

馬檳榔

茱萸以上果部

桂

卷一百藥譜八

丁香

烏藥研藥

乳香

沒藥

騏驎竭

阿魏

盧會

黃蘗

小蘗

厚朴

杜仲

秦皮

皂角波斯皂莢鬼皂莢肥皂莢酸角

訶黎勒

婆羅得

巴豆

大風子

海紅豆

相思子

豬腰子

金櫻子

衛茅

五加

枸杞

溲疏

楊櫨

木天蓼

放杖木

接骨木

新雉木

合新木

俳蒲木

遂陽木

學木核

栒核

木核

荻皮

柵木

幹陀木

馬瘍木

角落木

芺樹

白馬骨

慈母

黃屑

大木皮以上木部

茯苓茯神神木

豬苓以上寓木

●禦定佩文齋廣羣芳譜卷一

天時譜

○春

｜增｜禮記鄕飲酒義｜東方者春﹐春之爲言蠢也﹐產萬物者聖也。｜注｜蠢動生之貌也﹐聖之爲言生也。｜疏｜東方產育萬物﹐故爲春爲聖。

｜爾雅｜春爲靑陽。｜注｜气靑而溫陽。春爲發生。

｜公羊傳｜春者何歲之始也。｜注｜春者天地開辟之端﹐養生之首。

｜管子｜東方曰歲星﹐其時曰春﹐其气曰風﹐風生木。

｜梁元帝纂要｜春曰陽春﹑靑春﹑芳春﹑三春﹑九春。風曰陽風﹑春風﹑暄風﹑柔風﹑惠風。景曰媚景。時曰良時﹑嘉時﹑芳時。辰曰良辰﹑嘉辰﹑芳辰。節曰華節﹑芳節﹑嘉節﹑良節﹑韶節﹑淑節。艸曰弱艸﹑芳艸﹑芳卉。木曰華木﹑華樹﹑芳樹﹑陽樹。林曰茂林﹑芳林。

｜匯考｜

｜原｜詩小雅｜春日遲遲﹐卉木萋萋﹐倉庚喈喈﹐釆繁祁祁。

｜增｜詩正義｜周成王太平之時﹐於春時親耕籍田以勸農桑﹐又祈求社稷使年丰。

｜周禮天官｜內宰﹐上春﹐詔王后帥六宮之人﹐而生穜稑之種﹐而獻之於王。｜注｜先種後熟曰穜﹐後種先熟曰稑。

｜史記叔孫通傳｜孝惠帝曾春出遊離宮﹐叔孫生曰﹐古者有春嘗果﹐方今櫻桃熟﹐可獻﹐願陛下出﹐因取櫻桃獻宗廟﹐上許之﹐諸果獻由此興。

｜原｜前漢書文帝紀｜元年三月﹐詔曰﹐方春和時﹐艸木羣生之物皆有以自樂。

｜增｜律曆志｜少陽者東方﹐東動也﹐陽气動﹐物於時爲春﹐春蠢也﹐物蠢生乃動運。

｜後漢書明帝紀｜永平三年春﹐詔曰﹐夫春者﹐歲之始也﹐始得其正﹐則三時有成﹐有司其勉順時气﹐勸督農桑。

｜章帝紀｜元和二年﹐詔曰﹐方春生養﹐萬物莩甲﹐宜助萌陽﹐以育時物。

｜郎覬傳｜方春東作﹐布徳之元﹐陽气開發﹐養導萬物。

｜逸周書｜禹禁﹐春三月山林不登斧﹐以成艸木之長。

｜管子｜日至六十日而陽凍釋﹐七十日而陰凍釋﹐陰凍釋而萟稷﹐故春事二十五日之內耳。

｜莊子｜春雨日時﹐艸木怒生﹐銚鎒於是乎始修﹐艸木之到植者過半而不知其然。

｜尸子｜春爲忠也﹐東方而春﹐春動也﹐是故鳥獸孕榮華生萬物﹐遂忠之至也。

｜呂氏春秋｜冬至後五旬七日﹐菖蒲生乃耕﹐菖者百艸之先生者也﹐於是始耕。

｜淮南子｜春風至則甘雨降﹐生育萬物﹐艸木榮華﹐莫見其爲者﹐而功旣成矣。

｜春秋繁露｜木者春﹐生之性﹐農之本也。

｜原｜劉向別錄｜鄒衍居燕﹐燕有谷地美而春不生黍稷﹐衍吹律﹐暖气乃至﹐艸木乃生﹐至今名黍谷。

｜增｜焦氏易林｜百艸嘉卉﹐萌芽將出﹐昆虫扶戶﹐陽明所得。谷風布气﹐萬物出生﹐萌庶長養﹐華葉茂盛。

｜春秋元命苞｜春者﹐神明推移﹐精華結紐。｜注｜神明猶陰陽也﹐相推使物精華結成紐結要也。

｜春秋文耀鉤｜春致其時華實乃榮。

｜洛陽伽藍記｜法云寺北﹐有臨淮王彧宅﹐彧性愛山林﹐又重賓客﹐至於春風扇揚﹐花樹如錦﹐晨食南館﹐夜遊後園﹐僚寀成羣﹐俊民滿席﹐絲桐發響﹐羽觴流行﹐詩賦並陳﹐淸言乍起﹐莫不領其玄奧﹐忘其褊恡焉﹐是以入彧室者謂登仙也﹐荊州秀才張斐裳﹐常爲五言﹐有句云﹐異林花共色﹐別樹鳥同聲﹐彧以蛟龍錦賜之。

｜史略｜北齊盧士深妻崔氏﹐有才學﹐春日以桃花和雪與兒靧面云﹐取紅花﹐取白雪﹐與兒洗面作光悅﹐取白雪﹐取紅花﹐與兒洗面作研華﹐取雪白﹐取花紅﹐與兒洗面作華容。

｜國史補｜曲江大會﹐先牒教坊請奏﹐上禦紫雲樓﹐垂簾觀焉﹐時或擬作樂﹐則爲之移日﹐故曹松詩云﹐追遊若遇三淸樂﹐行從應妨一日春﹐勅下後﹐人置皮袋﹐例以圖障﹑酒器﹑錢﹑絹入其中﹐逢花卽飲﹐故張藉詩云﹐無人不借花園宿﹐到處皆攜酒器行。

｜原｜曲江春宴錄｜長安貴家遊賞﹐翦百花裝成獅子﹐互相送遺﹐獅子有小連環﹐欲送以蜀錦流蘇牽之曰﹐春光且莫去﹐畱與醉人看。虞松方春謂﹐握月擔風﹐且畱後日﹐吞花臥酒﹐不可過時。

｜玉塵集｜穆宗宮中﹐花開以重頂帳蒙蔽﹐置惜春禦史﹐號曰括春。

｜開元天寶遺事｜學士許愼選﹐放曠不拘小節﹐多與親友結宴於花圃中﹐未嘗具帷幄設坐具﹐使童僕輩聚落花鋪於坐下﹐曰﹐吾自有花裀﹐何消坐具。楊國忠子弟﹐每春至之時﹐求名花異木植於檻中﹐以板爲底﹐以木爲輪﹐使牽之自轉﹐所至之處﹐檻在目前﹐而便卽歡賞目之爲移春檻。長安貴遊子弟﹐每至春時﹐遊宴供帳於園囿中﹐隨行載以油幕﹐或遇陰雨﹐以幕覆之﹐盡驩而歸。長安俠少﹐每至春時﹐結朋聯黨﹐各乘矮馬﹐飾以錦韀金絡﹐並轡於花樹下往來﹐使僕從執酒皿而隨之﹐遇好囿則駐馬而飲。長安士女﹐春時鬥花﹐戴插以奇花多者爲勝﹐皆用千金市名花﹐植於庭苑中﹐以偹春時之斗也。長安士女﹐遊春野步﹐遇名花則設席藉艸﹐以紅裙遞相插掛﹐以爲宴幄。寧王﹐春時於後園中﹐紉紅絲爲繩﹐密綴金鈴﹐系於花梢之上﹐每有烏鵲翔集﹐則令園史掣鈴索以驚之﹐蓋惜花之故也。

｜增｜六一詩話｜梅聖兪嘗與範希文席上賦河豚詩﹐春洲生荻芽﹐春岸飛楊花﹐河豚當是時﹐貴不數魚蝦。河豚常出於春暮﹐羣游水上﹐食絮而肥﹐南人多與荻芽爲羹云最美。

｜溫公詩話｜先朝春月﹐多召兩府兩制三館於後苑賞花﹑釣魚﹑賦詩﹐嘉佑末仁宗復修故事羣臣和禦制詩﹐是日微陰寒﹐韓魏公時爲首相﹐詩卒章云﹐輕雲閣雨迎天仗﹐寒色畱春入壽杯﹐二十年前曾侍宴﹐臺司今日喜重陪。

｜東坡集｜吳越王妃每歲春必歸﹐臨安王遺書曰﹐陌上花開可緩緩歸矣﹐吳人用其語爲歌。

｜歲時雜記｜一月二气六候﹐自小寒至谷雨﹐四月八气二十四候﹐每候五日﹐以一花之風信應之﹐小寒一候梅花﹐二候山茶﹐三候水仙﹐大寒一候瑞香﹐二候蘭花﹐三候山礬﹐立春一候迎春﹐二候櫻桃﹐三候望春﹐雨水一候菜花﹐二候杏花﹐三候李花﹐驚蟄一候桃花﹐二候棠梨﹐三候薔薇﹐春分一候海棠﹐二候梨花﹐三候木蘭﹐淸明一候桐花﹐二候麥花﹐三候柳花﹐谷雨一候牡丹﹐二候酴醿﹐三候楝花﹐楝花竟則立夏。

｜曲洧舊聞｜範蜀公居許作長嘯堂前有荼�架﹐春時宴客﹐花落酒杯中﹐飲以大白﹐舉坐無遺謂之飛英會。

｜東臯雜錄｜花信風﹐梅花風最先﹐楝花風最後﹐凡廿四番﹐以爲寒絕﹐後唐人詩云﹐楝花開後風光好﹐梅子黃時雨意濃。徐師川詩云﹐一百五日寒食雨﹐二十四番花信風。又古詩云﹐早禾秧雨初晴後﹐苦楝花風吹日長。

｜蓬窓續錄｜曲江宴唐進士會同年於此﹐豪客園戶爭以名花布道上﹐進士乘馬盛服鮮制﹐推同年俊少者爲探花使﹐白居易詩﹐春風得意馬蹄疾﹐一日看徧長安花。

｜道山淸話｜哲宗禦講筳﹐手折一柳枝翫﹐程頤爲講官奏曰﹐方春萬物發生之時﹐不可非時毀折﹐哲宗亟擲於地。

｜漁隱叢話｜蔡繁卿守揚州﹐春時作萬花會﹐用花十餘萬枝。

｜原｜遁齋閒覽｜河朔春時多大風﹐飛塵撼木﹐數日一作﹐二三日方止﹐以訪左右對曰﹐不得是風且無年﹐名曰吹花擘柳風﹐艸木百谷皆藉之。

｜增｜幹淳歲時記｜禁中賞花非一﹐先期後苑及修內司分任排辦﹐凡諸苑亭榭花木妝點一新﹐錦簾綃幕飛梭繡球﹐以至茵褥設放器玩盆窠珍禽異物﹐各務奇麗﹐起自梅堂賞梅﹐芳春堂賞杏花﹐桃源觀桃﹐粲錦堂金林檎﹐照妝亭海棠﹐蘭亭修禊至於鍾美堂大花爲極盛堂前三面皆以花石爲臺﹐各植名品﹐臺後分植玉蘭﹑繡球數百株﹐儼如鏤玉屏堂內左右各列三層雕花彩檻﹐護以彩色牡丹﹐畫衣間列碾玉﹑水晶﹑金壺及大食玻璃官窯等瓶﹐各簪奇品如姚﹑魏﹑禦衣黃﹑照殿紅之類幾千朵﹐至於梁棟窓戶間﹐亦以湘筒貯花﹐鱗次簇插何翅萬朵﹐自中殿妃嬪以至內官賞賜有差﹐下至伶官樂部應奉人等﹐亦沾恩賜﹐謂之隨花賞﹐至暮春則稽古會瀛堂賞瓊花﹐靜侶亭紫笑﹐淨香亭采蘭﹑挑筍﹐則春事已在綠陰芳艸間矣。蔣苑使有小圃不滿二畝﹐而花木匼匝亭榭奇巧﹐春時悉以所有書畫玩器羅列滿前﹐鬧竿花藍之類﹐悉皆縷絲金玉爲之﹐且立標竿射垛及秋千﹑梭門﹑鬭雞﹑蹴踘諸戲事以娛遊客﹐衣冠士女至者招邀杯酒﹐往往禁煙乃已﹐謂之放春。

｜湖山勝槪｜丰樂樓舊爲眾樂亭﹐又攺聳翠樓﹐政和中攺今名﹐淳佑間﹐趙京尹重建﹐宏麗爲湖山冠﹐又甃月池立秋千梭門植花木構數亭﹐春時遊人繁盛。

｜淸閒供｜春時晨起﹐點梅花湯﹐課奚奴灑掃護階苔﹐取薔薇露浣手﹐燻玉蕤香讀古赤文綠字書﹐晌午采筍﹑蕨﹐供胡麻﹐汲泉試新茗﹐午後乘欵叚馬﹐執翦水鞭﹐攜鬥酒雙柑﹐往聽黃鸝﹐日晡坐柳風前﹐裂五色箋﹐集錦囊佳句﹐薄暮遶徑灌花。

｜花史｜漢武帝嘗以吸花絲所織錦賜麗娟﹐命作舞衣﹐春暮宴於花下﹐舞時故以袖拂落花滿身都著舞態愈媚﹐謂之百花舞。宗測春遊山谷間﹐見奇花異艸則系於帶上﹐歸而圖其形狀﹐名聚芳圖百花帶﹐人多效之。武陵儒生苗形事園池以接賓客﹐有野春亭雜植山花五色錯列。平湖上有龍湫山花爛熳﹐不可枚舉﹐近寺茅檐艸舍皆繞植桃李﹐春遊士女輻湊杯盤狼籍﹐無不手撚花枝﹐醉呼潦倒者。

｜西湖志｜杭州壽安坊俗稱官巷﹐宋時謂之花市﹐亦曰花團﹐蓋汴京壽安山下多花園﹐春時賞宴﹐爭華競侈﹐錦簇繡圍﹐移都後以花市比之﹐故稱壽安坊﹐今兩岸多賣花之家﹐亦其遺俗也。

｜集藻｜

｜賦｜

｜禦制春雨賦｜神鑰絪縕﹐化機和煦﹐元气上融﹐醲膏下聚﹐首五行者曰水﹐潤萬物者惟雨﹐於時蒼祗蒞節﹐靑鳥司晨﹐餘寒未斂﹐禁火方新﹐風輕揚以習習﹐云密布而鱗鱗﹐垂九霄之嘉澍﹐飛四野之甘津﹐始觸石以吐液﹐旋彌空而散澤﹐初曳縷以吹絲﹐繼緣澑而滴墀﹐乍密還疎﹐欲斷又續﹐拂宇披檐﹐挹川注谷﹐旣磅礡而淋漓﹐亦彌漫而滲漉﹐戛綺埒之明璣﹐流銅池之文縠﹐木欣欣以向榮﹐艸萋萋而如沐﹐若夫䢐畛䢐隰﹐是蔉是穮﹐塍麥漸秀﹐田禾始苗﹐廣地道之發育﹐資土脈之沃饒﹐𨿽沾體而塗足﹐幸渥葉而濡條﹐況乃灌漑神州﹐濊汪赤縣﹐無遠弗屆﹐靡幽不徧﹐灑郊牧而歡呼﹐浹寰瀛而舞忭﹐慶玉燭之長調﹐喜丰年之屢見﹐夫惟天地之徳廣大無私﹐春生夏長﹐雲行雨施﹐寓栽培於無意﹐普美利於不知﹐植品物以咸若﹐含細大而莫遺﹐所以觧澤彷徨﹐湛恩深厚﹐覆被民生﹐惠鮮隴畝﹐興有渰於三陽﹐敷仙霖於千耦﹐世並享夫丰亨俗咸登於仁壽﹐洋洋乎造物之弘功予一人乎何有。

｜增｜晉夏侯湛春可樂賦｜春可樂兮﹐樂東作之良時﹐嘉新田之啟菜﹐悅中疇之發菑﹐桑冉冉以奮條﹐麥遂遂以揚秀﹐澤苗翳渚﹐原卉耀阜﹐春可樂兮﹐樂崇陸之可娛﹐登夷岡以迥眺﹐超嬌駕乎山隅﹐綴雜花以爲蓋﹐集繁蕤以飾裳﹐散風衣之馥气﹐納戢懷之潛芳﹐鶯交交以弄音﹐翠翾翾以輕翔﹐招君子以偕樂﹐攜淑人以微行。

｜周庾信春賦｜宜春苑中春已歸﹐披香殿裏作春衣﹐新年鳥聲千種囀﹐二月楊花滿路飛﹐河陽一縣並是花﹐金穀從來滿園樹﹐一叢香艸足礙人﹐數尺遊絲卽橫路﹐開上林而競入﹐擁河橋而爭度﹐出麗華之金屋﹐下飛燕之蘭宮﹐釵朵多而訝重﹐髻鬟髙而畏風﹐眉將柳而爭綠﹐面共桃而競紅﹐影來池裏﹐花落衫中﹐苔始綠而藏魚﹐麥才靑而覆雉﹐吹簫弄玉之臺﹐鳴佩淩波之水﹐移戚裏而家富﹐入新丰而酒美﹐石橊聊泛﹐蒲桃醱醅﹐芙蓉玉盎﹐蓮子金杯﹐新芽竹筍﹐細核楊梅﹐綠珠捧琴至﹐文君送酒來﹐玉管初調﹐鳴弦暫撫﹐陽春綠水之曲﹐對鳳回鷥之舞﹐更炙笙簧﹐還移箏桂﹐月入歌扇﹐花承節鼓﹐協律都尉﹐射雉中郎﹐停車小苑﹐連騎長楊﹐金鞍始被﹐柘弓新張﹐拂塵看馬埒﹐分朋入射堂﹐馬是天池之龍種﹐帶乃荊山之玉梁﹐艷錦安天鹿﹐新綾織鳳皇﹐三日曲水向河津﹐日晚河邊多觧神﹐樹下流杯客﹐沙頭度水人﹐鏤薄窄衫袖﹐穿珠帖領巾﹐百丈山頭日欲斜﹐三晡未醉莫還家﹐池中水影懸勝鏡﹐屋裏衣香不如花。

｜文賦散句｜

｜增｜晉傅玄陽春賦｜乾坤絪縕﹐沖气穆淸﹐幽蟄蠢動﹐萬物樂生﹐依依楊柳﹐翩翩浮萍﹐桃之夭夭﹐灼灼其榮﹐繁華曄而耀野﹐煒芬葩而揚英。

｜湛方生懷春賦｜麥芃芃而含秀﹐桑譪譪而敷榮﹐華照灼以爛林﹐葉婀娜以媚莖。

｜王廙春可樂賦｜春可樂兮﹐樂孟月之初陽﹐冰泮渙以微流﹐土冒橛而觧剛﹐野暄卉以揮綠﹐山蔥蒨以發蒼。

｜李顒四時賦｜平臯眇莽﹐中林蔥靑﹐野馬飛澗﹐晨虹垂旌﹐陽燕南䢐﹐陰鴈北徵﹐靑華皓皓﹐丹秀熒熒。

｜謝萬春遊賦｜靑陽司候﹐勾芒禦辰﹐陳條灌以摧枯﹐初莖蔚其曜新﹐羃丰葉而爲幄﹐靡翠艸而成茵。

｜宋劉義恭感春賦｜天晻曖而流寒﹐日陰翳而淪精﹐風淑穆而吹蘭﹐雨蒙蒙而洗莖﹐艸承澤而擢秀﹐花順气而飛馨。

｜梁元帝春賦｜洛陽小苑之西﹐長安大道之東﹐苔染池而盡綠﹐桃含山而並紅﹐露沾枝而重葉﹐网縈花而曳風。

｜隋蕭愨春賦｜落花無限數﹐飛鳥排花度﹐禁苑玉饒風﹐吹花春滿路。

｜唐王勃春思賦｜蜀川風候隔秦川﹐今年節物異常年﹐霜前柳葉銜霜翠﹐雪裏梅花犯雪妍﹐霜前雪裏知春早﹐看柳看梅覺春好﹐思萬里之佳期﹐憶三秦之遠道﹐澹蕩春色﹐悠揚懷抱﹐野何樹而無花﹐水何堤而無艸。

｜原｜宋之問春宴韋曲莊序｜萬株果樹﹐色雜雲霞﹐千畝竹林﹐气含煙霧﹐激樊川而縈碧瀨﹐浸以成波﹐望太乙而鄰少微﹐森然逼坐。鋪落花以爲藉﹐結垂楊而代幄﹐霽景含日﹐晚霞五彩而丹靑﹐韶光捲云﹐春臯一色而凝黛。

｜李邕春賦｜楊回曲沼﹐李雜芳園﹐條煙濃而曳地﹐花錦縟而當軒。

｜李白春夜宴桃李園序｜幽賞未已﹐髙談轉淸﹐開瓊筵以坐花﹐飛羽觴而醉月。

｜惜餘春賦｜平原萋兮綺色﹐愛芳艸兮如翦﹐惜餘春之將闌﹐每爲恨而不淺。

｜五言古詩｜

｜禦制春｜旭日含新淑﹐春光覆滿屋﹐東皇轉歲華﹐融气雜山谷。

｜增｜晉郭璞春｜靑陽暢和气﹐谷風穆以溫﹐英茞曄林薈﹐昆虫咸啟門﹐髙臺臨迅流﹐四座列王孫﹐羽蓋停雲陰﹐翠郁映玉樽。

｜齊謝朓新渚｜宛洛佳遨遊﹐春色滿皇州﹐結軫靑郊路﹐回瞰蒼江流﹐日華川上動﹐風光艸際浮﹐桃李成蹊徑﹐桑楡蔭道周﹐東都已俶載﹐言歸望綠疇。

｜梁簡文帝春日｜年還樂應滿﹐春歸思復生﹐桃含可憐紫﹐柳發斷腸靑﹐落花隨燕入﹐遊絲帶蝶驚﹐邯鄲歌管地﹐見許欲畱情。

｜晚日後堂｜幔陰通碧砌﹐日影度城隅﹐岸柳垂長葉﹐窓桃落細跗﹐花畱蛺蝶粉﹐竹翳蜻蜓珠﹐賞心無與共﹐染翰獨踟躕。

｜元帝春日｜新鶯隱葉囀﹐新燕向窓飛﹐柳絮時依酒﹐梅花乍入衣﹐玉珂逐風度﹐金鞍映日暉﹐無令春色晚﹐獨望行人歸。

｜望春｜葉濃知柳密﹐花盡覺梅疏﹐蘭生未可握﹐蒲小不堪書。

｜江淹當春四韻｜雷萌山中艸﹐云煦江上花﹐流煙漾璇景﹐輕風泛淩霞﹐我有幽蘭念﹐銜意矚望斜﹐友人殊未還﹐獨慰檐前華。

｜虞羲春郊｜光風轉蕙畮﹐香霧郁蘭津﹐暄遲蝶弄蘤﹐景麗鳥和春﹐樵歌喧隴暮﹐漁枻亂江晨﹐山中芳杜若﹐依依獨思人。

｜王筠春遊｜叢蘭已飛蝶﹐楊柳未藏鴉﹐物色相煎蕩﹐微步出東家﹐旣同翡翠翼﹐復如桃李花﹐欲以千金笑﹐回君流水車。

｜鮑泉春日｜新燕始新歸﹐新蝶復新飛﹐新花滿新樹﹐新月麗新暉﹐新光新气早﹐新望新盈抱﹐新水新綠浮﹐新禽新聽好﹐新景自新還﹐新葉復新攀﹐新枝𨿽可結﹐新愁詎觧顏。

｜蕭瑱春日貽劉孝綽｜澗水初流碧﹐山櫻早發紅﹐新禽爭弄響﹐落蕊亂從風﹐拂檐多軟幹﹐映戶悉花叢﹐誰云相去遠﹐垂柳對髙桐。

｜聞人蒨春日｜髙臺動春色﹐淸池映日華﹐綠葵向光轉﹐翠柳逐風斜﹐林有嗚心鳥﹐園多奪目花﹐相與咸知節﹐嘆子獨離家。

｜陳徐陵春日｜岸煙起暮色﹐岸水帶斜暉﹐徑狹橫枝度﹐簾搖驚燕飛﹐落花承步履﹐流澗寫行衣﹐何殊九枝蓋﹐薄暮洞庭歸。

｜周庾信詠春｜逍遙遊桂苑﹐寂絕想桃源﹐狹石分花徑﹐長橋映水門﹐管聲驚百鳥﹐人衣香一園﹐定知歡未足﹐橫琴坐樹根。

｜楊師道春朝閒步｜休沐乘閒豫﹐淸晨步百林﹐池塘藉芳艸﹐蘭芷襲幽衿﹐霧中分曉日﹐花裏弄春禽﹐野徑香恆滿﹐山階筍屢侵﹐何須命輕蓋﹐桃李自成陰。

｜原｜唐李白春思｜燕艸如碧絲﹐秦桑低綠枝﹐當君懷歸日﹐是妾斷腸時﹐春風不相識﹐何事入羅幃。

｜增｜張子容春江花月夜｜林花發岸口﹐气色動江新﹐此夜江中月﹐流光花上春﹐分明石潭裏﹐宜照浣紗人。

｜王維贈斐十迪｜風景日夕佳﹐與君賦新詩﹐澹然望遠空﹐如意方支頤﹐春風動百艸﹐蘭蕙生我籬﹐曖曖日暖閨﹐田家來致詞﹐欣欣春還臯﹐淡淡水生陂﹐桃李𨿽未開﹐荑萼滿芳枝﹐請君理還策﹐敢告將農時。

｜韓愈感春｜偶坐藤樹下﹐暮春下旬間﹐藤陰已可庇﹐落蕊還漫漫﹐亹亹新葉大﹐瓏瓏晚花幹﹐靑天髙寥寥﹐兩蝶飛翻翻﹐時節適當爾﹐懷悲自無端。

｜孟郊長安早春｜旭日朱樓光﹐東風不驚塵﹐公子醉未起﹐美人爭探春﹐探春不爲桑﹐探春不爲麥﹐日日出西園﹐祗望花柳色﹐乃知田家春﹐不入五侯宅。

｜獨孤及山中春思｜獺祭川水大﹐人家春日長﹐獨謠晝不暮﹐搔首慚年芳﹐靡艸知節換﹐含葩向新陽﹐不嫌三徑深﹐爲我生池塘﹐亭午井竈聞﹐雀聲響空倉﹐花落沒屐齒﹐風動羣木香﹐歸路雲水外﹐天涯香茫茫﹐獨卷萬里心﹐深入山烏行﹐芳景勿相迫﹐春愁未遽忘。

｜權徳輿春日戲題｜江春好遊衍﹐處處芳菲積﹐彩舫入花津﹐香車依柳陌﹐綠楊煙裊裊﹐紅蕊鶯寂寂﹐如何愁思人﹐獨與風光隔。

｜宋曾鞏和張友直城東春日｜東流抱孤城﹐雨洗見春色﹐風吹百艸根﹐道路千里碧﹐莫盡溪漫漫﹐波瀾散無迹﹐遙林缺見山﹐冉冉蒼譪積﹐沙禽有行蹤﹐文字不可識﹐靑松對桃李﹐桃紅李花白﹐紅白勢方競﹐靑靑守巖側﹐君意無不諧﹐研談欲俱得﹐賦詩多所陳﹐炳若觀龜拆﹐城東不待到﹐眾物已歷歷。

｜朱子春日言懷｜春至艸木變﹐郊園猶掩扉﹐玆晨與心會﹐覽物徧芳菲﹐桃萼破淺紅﹐時禽悅朝暉﹐泉谷暖方融﹐原田水初肥﹐東作興庶甿﹐歲功始在玆﹐端居適自慰﹐世事復有期﹐終然心所向﹐農畝還當歸。

｜元吳師道徳興開化道中｜春晨气澄穆﹐雜卉香滿路﹐百舌嗚髙林﹐墟煙淡如霧﹐農夫啟門出﹐在野各有務﹐行人獨何爲﹐憧憧自來去。兩崖蒼石間﹐湍水激淸瀉﹐山桃爛紅芳﹐光影連上下﹐春風忽怒起﹐意乃媚行者﹐飛花撲人來﹐攬之欲盈把。

｜倪瓚春日雲林齋居｜池泉春漲深﹐徑苔夕陰滿﹐諷詠紫霞篇﹐馳情華陽館﹐晴嵐拂書幌﹐飛花浮茗盌﹐階下松粉黃﹐窓間雲气暖﹐石梁蘿蔦垂﹐翳翳行蹤斷﹐非與世相違﹐冥棲久忘返。

｜七言古詩｜

｜增｜陳賀循庭中有奇樹｜三春節物始芳菲﹐遊絲細艸動春暉﹐香風飄舞花間度﹐好鳥和鳴枝上飛﹐臨池間竹偏增綠﹐依階映雪紛如玉﹐溫室庭前竟不言﹐鼓吹樓中能作曲﹐曾聞遠別舊難思﹐攀折會取贈佳期﹐長條本自堪爲帶﹐密葉由來好作幃﹐星稀漢轉月輪明﹐徘徊夜鵲屢相驚﹐欲識幽人蘭杜徑﹐山窓芳桂復叢生。

｜唐文徳後遊春曲｜上苑杏花朝日明﹐蘭閨艷妾動春情﹐井上新花偸面色﹐檐前嫩柳效身輕﹐花中去來看蝶舞﹐樹上長短聽流鶯﹐林下何須遠借問﹐出眾風流舊有名。

｜溫庭筠陽春曲｜雲母空窓曉煙薄﹐香昬龍气凝暉閣﹐霏霏霧雨杏花天﹐簾外春威著羅幕﹐曲闌伏檻金麒麟﹐沙苑芳郊連翠茵﹐廏馬何能嚙芳艸﹐路人不敢隨流塵。

｜惜春詞｜百舌問花花不語﹐低回似恨橫塘雨﹐蜂爭粉蕊蝶分香﹐不似垂楊惜金縷﹐願君畱得長妖韶﹐莫逐東風還蕩搖﹐秦女含嚬向煙月﹐愁紅帶露空迢迢。

｜原｜宋寇準江南春｜波渺渺﹐柳依依﹐孤村芳樹遠﹐斜日杏花飛﹐江南春盡離腸斷﹐蘋滿汀洲人未歸。

｜增｜歐陽修春寒｜東風吹雲海天黑﹐饑龍凍雲雨不滴﹐嗔雷隱隱愁煙白﹐宿露無光瑤艸寂﹐東皇染花滿春園﹐天爲花迷惜春色﹐呼云鏁月恐紅蔫﹐幾日春陰養花魄﹐悠悠遠絮縈空擲﹐愁思織春挽不得﹐髙樓去天無幾尺﹐遠岫參差亂屏碧。

｜徐積江南春｜今年是處春風早﹐江南地暖春逾好﹐春風次第入江山﹐先入梅花旣芳艸﹐芳艸春深似有情﹐眞共江山到洞庭﹐落花流水武陵道﹐湖中有山春更靑﹐斜陽西落一點明﹐少年莫上嶽陽城。

｜陸遊雨霽出遊｜十日苦雨一日晴﹐拂拭拄杖西村行﹐淸溝冷冷流細水﹐好風習習吹衣輕﹐四鄰蛙聲已閣閣﹐兩岸柳色爭靑靑﹐辛夷先開半委地﹐海棠獨立方傾城﹐春工遇物初不擇﹐亦秀燕麥開蕪菁﹐薺花如雪又爛熳﹐百艸紅紫那知名﹐小魚誰取置道側﹐細柳穿頰危將烹﹐欣然買放寄吾意﹐艸萊無地蘇疲氓。

｜元周權春日卽事｜吳蠶欲老疇未秧﹐拍堤野水回橫塘﹐淡煙疏樹綠陰薄﹐落花飛絮白日長﹐寒具油幹過冷節﹐匆匆芳事歸鶗鴂﹐枕書睡足午窓明﹐雪乳浮浮翻兔褐。

｜五言律詩｜

｜禦制春日郊行｜春殿晴雲曉﹐鑾輿出禁闈﹐桃花臨紫陌﹐柳色啟靑暉﹐細雨淸塵界﹐和風散徳威﹐馬嘶馳道遠﹐滿地盡芳菲。

｜玉泉春曉｜郊墅初晴後﹐芳春曙色旋﹐孤巒堆畫障﹐細穴吐新泉﹐浪靜鮮鱗躍﹐風恬紫菂妍﹐怡情看萬象﹐浩浩思無邊。

｜春日觀花｜枝上流鶯蚤﹐千紅萬紫香﹐气融催景麗﹐風過遞年芳﹐穠李花猶淺﹐垂楊葉未長﹐澗中春澑發﹐疑是奏笙簧。

｜增｜唐宋之問春日芙蓉園侍宴｜芙蓉秦地沼﹐盧橘漢家園﹐谷轉斜盤徑﹐川回曲抱源﹐風來花自舞﹐春入鳥能言﹐侍宴瑤池夕﹐歸途騎吹繁。年光竹裏徧﹐春色杏間遙﹐煙气籠靑閣﹐流文蕩畫橋﹐飛花隨蝶舞﹐艷曲伴鶯嬌﹐今日陪歡豫﹐還疑陟紫霄。

｜原｜杜甫春夜喜雨｜好雨知時節﹐當春乃發生﹐隨風潛入夜﹐潤物細無聲﹐野徑云俱黑﹐江船火獨明﹐曉看紅濕處﹐花重錦官城。

｜增｜秦系春日閒居｜一似桃源隱﹐將今過客迷﹐礙冠門柳長﹐驚夢院鶯啼﹐澆藥泉流細﹐圍碁日影低﹐舉家無外事﹐共愛艸萋萋。

｜王建長安春遊｜騎馬傍閒坊﹐新衣著雨香﹐桃花紅粉醉﹐柳絮白雲狂﹐不覺愁春去﹐何曾得日長﹐牡丹相次發﹐城裏又湏忙。

｜韋述春日山莊｜初歲開韶月﹐田家喜載陽﹐晚晴搖水態﹐遲景蕩春光﹐浦淨漁舟遠﹐花飛樵路香﹐自然成野趣﹐都使俗情忘。

｜元稹遣春｜失遊花伴﹐因風浪引將﹐柳堤遙認馬﹐梅徑誤尋香﹐晚景行看謝﹐春心漸欲狂﹐園林都不到﹐何處枉風光。

｜於良史春山月夜｜春山多勝事﹐賞翫夜忘歸﹐掬水月在手﹐弄花香滿衣﹐興來無遠近﹐欲去惜芳菲﹐南望嗚鐘處﹐樓臺深翠微。

｜李商隱判春｜一桃復一李﹐井上占年芳﹐笑處如臨鏡﹐窺時不隱墻﹐敢言西子短﹐誰覺宓妃長﹐珠玉終相類﹐同名作夜光。

｜春宵自遣｜地勝遺塵事﹐身閒念歲華﹐晚晴風過竹﹐深夜月當花﹐石亂知泉咽﹐苔荒任徑斜﹐陶然恃琴酒﹐忘在山家。

｜春遊｜橋峻斑騅疾﹐川長白鳥髙﹐煙輕惟潤柳﹐風濫欲吹桃﹐徙倚三層閣﹐摩挲七寶刀﹐庾郎年最少﹐靑艸妒春袍。

｜李中喜春雨有寄｜靑春終日雨﹐公子莫思情﹐任阻西園會﹐且觀南畝耕﹐最憐滋隴麥﹐不恨濕林鶯﹐父老應相賀﹐丰年兆已成。

｜僧貫休春興｜柳暖鶯多語﹐花明艸盡長﹐風流在詩句﹐牽率繞池塘﹐叫切禽名宇﹐飛狂蝶姓莊﹐時來眞可惜﹐自勉掇蘭芳。

｜原｜僧皎然春興｜片雨拂檐楹﹐煩襟四座淸﹐霏微過麥隴﹐蕭散傍莎城﹐靜愛和花落﹐幽聞入竹聲﹐朝觀趣無限﹐髙詠寄閒情。

｜增｜宋梅堯臣和元輿遊春韻｜乘閒多野興﹐信馬與君行﹐碧樹斜通市﹐淸流曲抱城﹐山花髙下色﹐春鳥短長聲﹐日暮吾廬近﹐還歌空復情。

｜春陰｜濃澹雲無定﹐淒微气宇寒﹐鳩嗚桑葉吐﹐村暗杏花殘﹐客子行裘薄﹐春塘野水寬﹐輕雷欣已發﹐謬作采茶官。

｜李彌遜春日雜韻｜幽棲足春事﹐晴日苦相催﹐屐齒穿沙穩﹐笻須礙竹回﹐光風初轉蕙﹐殘雪欲欺梅﹐自是經過少﹐柴門日日開。

｜眞山民春遊｜春光潑眼明﹐占勝得新亭﹐棠醉風扶起﹐柳眠鶯喚醒﹐非無杯泛綠﹐安得鬢皆靑﹐且事日爲樂﹐歌聲莫暫停。

｜元陳樵春日｜細雨花陰重﹐輕煙艸色勻﹐驚禽長避客﹐嬌燕卻依人﹐弦管紅樓酒﹐跧蹏紫陌塵﹐東風競遊賞﹐因想上林春。

｜葉顒春日｜曉洞雲歸濕﹐靑山艸木新﹐夭桃含宿雨﹐嫩柳裊輕塵﹐蝶翅寒猶怯﹐蜂衙晚漸陳﹐香風簇羅綺﹐已有蹋靑人。

｜七言律詩｜

｜禦制景山望春｜雲霄千尺倚丹丘﹐輦下山河一望收﹐鳳翥中天連紫闕﹐龍蟠北極壯皇州﹐煙生沆瀣春初麗﹐露濕芙蓉翠欲流﹐卻向閭閰看蔀屋﹐崇髙還廑廟堂憂。

｜後苑漫興｜佳气靑蔥繞苑墻﹐紅泉紫岫勝雲莊﹐雕欄細艸經春滿﹐綺閣繁花入午香﹐雨露生成隨品類﹐鳶魚飛躍自低昂﹐閒亭久坐渾無事﹐靜對琴書覺意長。

｜增｜唐張謂春園家宴｜南園春色正相宜﹐大婦同行少婦隨﹐竹裏登樓人不見﹐花間覓路鳥先知﹐櫻桃觧結垂檐子﹐楊柳能低入戶枝﹐山簡醉來歌一曲﹐參差笑煞郢中兒。

｜包何和程員外春日東郊卽事｜郎官休浣憐遲日﹐野老歡娛爲有年﹐幾處折花驚蝶夢﹐數家畱葉待蠶眠﹐藤垂委地縈珠實﹐泉迸侵階浸綠錢﹐直到閉關朝謁去﹐鶯聲不散柳含煙。

｜李紳憶春日曲江宴後許至芙蓉園｜春風上苑開桃李﹐詔許看花入禦園﹐香徑艸中回玉勒﹐鳳凰池畔泛金樽﹐綠絲垂柳遮風暗﹐紅藥低叢拂砌繁﹐歸繞曲江春景晚﹐未央明月鎖千門。

｜王建春日五門西望｜百官朝下五門西﹐塵起春風過玉堤﹐黃帕蓋鞍呈過馬﹐紅羅纏頸鬭回雞﹐館松枝重墻頭出﹐禦柳條長水面齊﹐惟有教坊南艸色﹐古苔陰地冷萋萋。

｜楊巨源長安春遊｜鳳城春報曲江頭﹐上客年年是勝遊﹐日暖雲山當廣陌﹐天淸絲管在髙樓﹐蘢蔥樹色分仙閣﹐縹緲花香泛禦溝﹐掛壁朱門新邸第﹐漢家恩澤問酇侯。

｜白居易錢塘湖春行｜孤山寺北賈亭西﹐水面初平云腳低﹐幾處早鶯爭暖樹﹐誰家新燕啄春泥﹐亂花漸欲迷人眼﹐淺艸才能沒馬蹄﹐最愛湖東行不足﹐綠楊陰裏白沙堤。

｜杭州春望｜望海樓明照曙霞﹐護江堤白蹋晴沙﹐潮聲夜入伍員廟﹐柳色春藏蘇小家﹐紅袖織綾誇柿蔕﹐靑旗沽酒趁梨花﹐誰開湖寺西南路﹐艸綠帬腰一道斜。｜認春｜認得春風先到處﹐西園南面水東頭﹐柳初變後條猶重﹐花未開前枝已稠﹐暗助醉顏尋綠酒﹐潛添睡興著紅樓﹐知君未別陽春數﹐宜待春深好擬遊。

｜溫庭筠春日野行｜日西塘水金堤斜﹐碧艸芊芊暗吐芽﹐野岸明媚山芍藥﹐水田叫噪官蝦蟆﹐鏡中有浪動菱蔓﹐陌上無風飄柳花﹐何事輕橈向溪客﹐綠萍方好不還家。

｜方幹春日｜年去年來似有期﹐日髙添睡是春時﹐𨿽將細雨催蘆筍﹐用東風染柳絲﹐重霧已應吞海色﹐輕霜何事挫花枝﹐此時野客因花醉﹐醉臥花間應不知。

｜宋陳襄春日賞林亭｜把酒春亭覽眾芳﹐水精簾箔逗山光﹐孤松冷落千年換﹐野槿紛華一日香﹐綠圃煙深迷蛺蝶﹐曲池波暖睡鴛鴦﹐文園莫惜鸘裘費﹐買取宜城作醉鄕。

｜王廷珪春日山行｜緩鞚靑絲馬不嘶﹐春山艸長靜山扉﹐迸林新筍斑斑出﹐隔水幽禽欵欵飛﹐雨過泉聲鳴嶺背﹐日長花气撲人衣﹐雲藏遠岫茶煙起﹐知有僧居在翠微。

｜陸遊春日小園｜市塵不到放翁家﹐繞麥穿桑野徑斜﹐夜雨長深三尺水﹐曉寒畱得一分花﹐悶從鄰捨分春甕﹐閒就僧窓試露芽﹐自此年光應更好﹐日驅秧馬聽繅車。

｜雨霽春色粲然喜而有賦｜應接年光日漸慵﹐猶能一飲百花空﹐半沾蝶粉簾櫳雨﹐遠送鶯聲巷陌風﹐千縷曲塵楊柳綠﹐萬枝猩血海棠紅﹐從來造物陶甄手﹐在閒人詩句中。

｜朱子和秀野韻｜江臯晴日麗芳華﹐翠竹疏疎映白沙﹐路轉忽逢沽酒客﹐眼明惟見滿園花﹐望中景助詩人趣﹐物外春歸釋子家﹐向晚尋芳艸徑﹐夕陽流水遶村斜。

｜戴昺春事｜春事關心常起早﹐愛看景物試憑欄﹐戲魚池面微添綠﹐啼鳥枝頭尙帶寒﹐斬棘重樊新插柳﹐��泉頻灌自栽蘭﹐年年剩有園林興﹐每恨廬邊地不寬。

｜方嶽春日雜興｜髙下雲藏野老家﹐縱橫水漱竹籬斜﹐勒將春去許多雨﹐流出山來都是花﹐白首風煙三徑艸﹐淸時鼓吹一池蛙﹐身閒不耐閒雙手﹐洗甑炊香夜作茶。南岡北嶺對窓扉﹐看盡朝嵐與夕霏﹐社後未曾聞燕語﹐雨中誰不惜花飛﹐山醅約莫幾時熟﹐沙筍輪囷一尺圍﹐莫怨風光損桃李﹐荼�芍藥又芳菲。

｜髙翥春日湖上｜淸波門外放船時盡日輕寒戀客衣花下笑聲人共語柳邊檣影燕初飛曉風不定棠梨瘦夜雨相連薺麥肥﹐最憶故山春正好﹐夜來先遣夢魂歸。

｜眞山民春曉雨｜破曉檐花未放漧﹐披衣和夢倚闌干﹐釀成苔暈地猶濕﹐老盡鶯聲風正寒﹐無客醉敲金��響﹐有人睡怯翠衾單﹐牡丹一夜成消瘦﹐下珠簾不忍看。

｜元宋無春日野步｜翳日榿陰翠幄遮﹐葑圍髙下奕枰斜﹐陂塘幾曲深淺水﹐桃李一溪紅白花﹐赬尾自跳魚放子﹐綠頭相並鴨眠沙﹐春郊景物堪圖寫﹐輸與煙樵雨牧家。

｜原｜明陸樹聲｜一番風雨釀重陰﹐雲樹蒼茫自遠林﹐徑滿煙蘿圍作障﹐石分泉路細鳴琴﹐靑門插柳關幽思﹐紫陌行春滯賞心﹐最是桃花爭欲放﹐不禁庭院曉寒侵。

｜曹大章｜東風綠艸到平臺﹐小檻晴臨曲磵隈﹐月影上洲楊柳亂﹐霧香沾酒杏花開﹐佳人步郭逢君飲﹐臥病憐春彊自來﹐尋勝正當花度日﹐蕊宮鶯蝶一齊回。

｜於若瀛｜不問深紅與淺紅﹐名園次第暗芳叢﹐乍隨絮逐仍依艸﹐忽向西飛又轉東﹐嫩碧朝添眉自恨﹐流黃夜罷錦成空﹐年年一度開還落﹐始信隋家剪未工。

｜五言排律｜

｜增｜唐王叡春艸碧色｜習習東風扇﹐萋萋艸色新﹐淺深千里碧﹐髙下一時春﹐嫩葉舒煙際﹐微香動水濵﹐金塘明夕照﹐輦路惹芳塵﹐造化功何廣﹐陽和力自均﹐今當發生日﹐瀝懇祝良辰。

｜張嗣初賦得春色滿皇州｜何處年華好﹐皇州淑气勻﹐朝陽潛應律﹐艸木暗迎春﹐柳變金堤畔﹐蘭抽曲水濱﹐輕黃重輦道﹐微綠映天津﹐麗景浮丹闕﹐晴光擁紫宸﹐不知幽遠地﹐今日幾枝新。

｜李商隱永樂縣所居一艸一木無非自栽今春悉已芳茂因書卽事一章｜手種悲陳事﹐心期翫物華﹐柳飛彭澤雪﹐桃散武陵霞﹐枳嫩棲鸞葉﹐桐香待鳳花﹐綬藤縈弱蔓﹐袍艸展新芽﹐學植功𨿽倍﹐成蹊迹尙賖﹐芳年誰共翫﹐終老邵平瓜。

｜李郢春日題山家｜偶與樵人熟﹐春殘日日來﹐依崗尋紫蕨﹐挽樹得靑梅﹐燕靜銜泥起﹐蜂喧抱蕊回﹐嫩茶重攪綠﹐新酒略吹醅﹐漠漠蠶生紙﹐涓涓水弄苔﹐丁香正堪結﹐畱步小庭隈。

｜鄭谷木向榮｜園林靑气動﹐眾木散寒聲﹐敗葉墻陰在﹐滋條雪後榮﹐欣欣春令早﹐藹藹日華輕﹐庾嶺梅先覺﹐隋堤柳暗驚﹐山川應物候﹐臯壤起農情﹐祗待開花日﹐連棲出谷鶯。

｜五言絕句｜

｜禦制春夜｜玉鑪煙靄盡﹐夜靜百花香﹐曙气浮丹陛﹐春光拂象牀。

｜增｜唐張九齡答靳博士｜上苑春先入﹐中園花盡開﹐惟餘幽徑艸﹐尙待日光催。

｜張起春情｜畫閣餘寒在﹐新年舊燕歸﹐梅花猶帶雪﹐未得試春衣。

｜張仲素春遊曲｜萬樹江邊杏﹐新開一夜風﹐滿園深淺色﹐照在綠波中。煙柳飛輕絮﹐風楡落小錢﹐蒙蒙百花裏﹐羅綺競秋千。

｜孟郊春後雨｜昨夜一霎雨﹐天意蘇羣物﹐何物最先知﹐虛庭艸爭出。

｜王建春意｜𨿽是杏園主﹐一株臨古岐﹐從傷春意早﹐乞取舊開枝。

｜權徳輿春日戲題｜隨風柳絮輕﹐映日杏花明﹐無柰花深處﹐流鶯三數聲。

｜許渾長安早春｜雲月有歸處﹐故山淸洛南﹐秦城一花落﹐春夢滿江潭。

｜宋陸遊春雨｜湖上新春柳﹐搖搖欲喚人﹐多情今夜雨﹐先洗馬蹄塵。

｜楊萬里春日｜日落碧簪外﹐人行紅雨中﹐幽人詩酒裏﹐又是一春風。

｜七言絕句｜

｜禦制春日｜佳气山川浹地行﹐物隨節候變初晴﹐雪消樹底花爭發﹐冰泮池頭艸欲生。

｜春晴舟中作｜野水漫漫野岸長﹐幾行嫩柳帶斜陽﹐不知春色來多少﹐但覺飛花處處香。

｜增｜唐岑參山房春事｜風恬日暖蕩春光﹐戲蝶遊蜂亂入房﹐數枝門柳低衣桁﹐一片山花落筆牀。

｜王維遊春詞｜經過柳陌與桃溪﹐尋逐春光著處迷﹐鳥度時時衝絮起﹐花繁滚滚壓枝低。

｜韋應物春思｜野花如雪繞江城﹐坐見年芳憶帝京﹐閶闔曉開凝碧樹﹐曾陪鵷鷺聽流鶯。

｜錢起春郊｜水透冰渠漸有聲﹐气融煙霧晚來明﹐東風好作陽和使﹐逢艸逢花報發生。

｜盧綸曲江望春｜菖蒲翻葉柳交枝﹐暗上蓮舟鳥不知﹐更到無花最深處﹐玉樓金殿影參差。

｜翫春因寄馮衛二補闕戲呈李益｜掖垣春色自天來﹐紅藥當階次第開﹐萱艸叢叢爾何物﹐等閒穿破綠莓苔。

｜韓愈曲江春遊寄白二十二舍人｜漠漠輕陰晚自開﹐靑天白日映樓臺﹐曲江水滿花千樹﹐有底忙時不肯來。

｜白居易晚春｜晝靜簾疏燕語頻﹐雙雙鬭雀動階塵﹐柴扉日暮隨風掩﹐落盡閒花不見人。

｜元稹與吳侍郎春遊｜蒼龍闕下陪驄馬﹐紫閣峯頭見白雲﹐滿眼流光隨日度﹐今朝花落更紛紛。

｜李賀南園｜花枝艸蔓眼中開﹐小白長紅越女腮﹐可憐日暮嫣香落﹐嫁與春風不用媒。

｜李約江南春｜池塘春暖水紋開﹐堤柳垂絲間野梅﹐江上年年芳意早﹐蓬瀛春色逐潮來。

｜羅鄴春日題城南韋曲｜韋曲城南錦繡堆﹐千金不惜買花栽﹐誰知豪貴多羈束﹐落盡春紅不見來。

｜韋莊春陌｜滿街芳艸卓香車﹐仙子門前白日斜﹐腸斷東風各回首﹐一枝春雪凍梅花。

｜王周問春｜遊絲垂幄雨依依﹐枝上紅香片片飛﹐把酒問春因底意﹐爲誰來後爲誰歸。

｜春答｜花枝千萬趁春開﹐三月闌珊卽自回﹐剩向東園種桃李﹐明年依舊爲君來。

｜劉兼春遊｜柳成金穗艸如茵﹐載酒尋花共賞春﹐先入醉鄕君莫問﹐十年風景在三秦。

｜宋寇準春晝偶書｜白晝偶成芳艸夢﹐起來幽興有新詩﹐風簾不動黃鸝語﹐坐見庭花日影移。

｜趙抃賞春亭｜滂葩浩艷滿亭隈﹐當席芳樽醉看來﹐始信君恩不私物﹐亂山窮處亦花開。

｜歐陽修丰樂亭遊春｜綠樹交加山鳥啼﹐晴嵐蕩漾落花飛﹐鳥歌花落太守醉﹐明日酒醒春已歸。春云澹澹日輝輝﹐艸惹行襟絮拂衣﹐行到亭西逢太守﹐籃輿酩酊插花歸。紅樹靑山日欲斜﹐長郊艸色綠無涯﹐遊人不管春將老﹐來往亭前蹋落花。

｜王珪宮詞｜麗日祥煙鎖禁林﹐櫻桃初熟杏成陰﹐年年翠輦來遊幸﹐花落春宮一寸深。

｜王安石春風｜春風過柳綠如繅﹐晴日蒸紅出小桃﹐池暖水香魚沒處﹐一環淸浪湧亭臯。

｜秦觀春日｜黃金蓛蓛滿垂楊﹐尙有春寒到畫堂﹐酒力漸消歌扇怯﹐入簾飛雪帶梅香。

｜崔鷃春日村居｜春艸門前已沒靴﹐更無人過野人家﹐離離細竹時聞雨﹐淡淡疎簾不隔花。

｜王鎡叚橋春望｜拾翠車間輦路塵﹐山南山北杜鵑春﹐誰家庭院東風裏﹐吹出桃花不見人。

｜金元好問梁園春｜暖入金溝細浪添﹐津橋楊柳綠纖纖﹐賣花聲動天街遠﹐幾處春風揭繡簾。

｜元薩都剌春日偶成｜蹋馬歸來過早春﹐空階己見艸如茵﹐東風吹綠靑溪柳﹐馬上輕寒不著人。

｜馬臻春日閒居｜茶香庭院一枰棋﹐柳影侵階日自移﹐因見刺桐花滿樹﹐等閒憶煞故園時。

｜西湖春日｜要囑園丁取折枝﹐紅桃白李紫薔薇﹐石函橋畔人煙晚﹐挑得春光一擔歸。

｜春日幽居｜淺淺春風尙帶寒﹐日斜香篆半燒殘﹐杏花一樹開如錦﹐怕觸啼鶯不倚闌。

｜釋石屋山居吟｜滿山筍蕨滿園茶﹐一樹紅花間白花﹐大抵四時春最好﹐就中尢好是山家。

｜詩散句｜

｜增｜晉陶潛｜歡言酌春酒﹐摘我園中蔬。

｜齊謝朓｜喧鳥覆春洲﹐雜英滿芳甸。

｜梁沈約｜春風搖雜樹﹐葳蕤綠且丹。

｜蕭子範｜春情寄柳色﹐鳥言出梅中。

｜陳張正見｜春光落云葉﹐花影發晴枝。

｜唐王勃｜艸綠縈春帶﹐楡靑綴古錢。芳樹搖春晚﹐晴雲入座飛。

｜岑參｜竹深喧暮鳥﹐花缺露春山。鶯聲隨坐嘯﹐柳色喚行春。

｜原｜杜甫｜漢節梅花外﹐春城海水邊。夜雨翦春韭﹐新炊間黃粱。野館濃花發﹐春帆細雨來。一徑野花落﹐孤村春水生。雲溪花淡淡﹐春郭水泠泠。

｜增｜錢起｜蘭蕙暖初吐﹐春鳩鳴欲巢。

｜嚴維｜柳塘春水慢﹐花塢夕陽遲。

｜李嘉佑｜野渡花爭發﹐春塘水亂流。

｜儲嗣宗｜鶴語松上月﹐花明雪裏春。

｜劉禹錫｜花含欲語意﹐艸有鬭生心。

｜柳宗元｜平野春艸綠﹐晚鶯啼遠林

｜白居易｜紅簇交枝杏﹐春含捲葉荷。春樹花珠顆﹐春塘水曲塵。

｜崔塗｜忽覺艸木變﹐始知天地春。

｜曹松｜禦柳舞著水﹐野鶯啼破春。

｜宋余靖｜松溪千蓋雨﹐茶圃一旗春。

｜司馬光｜艸遶春街碧﹐花繁夕市紅。

｜毛滂｜春渚連天闊﹐春風夾岸香。

｜王安石｜冉冉春行暮﹐菲菲物競華。

｜蘇軾｜行看花柳動﹐共享無邊春。

｜晁補之｜春風入木心﹐皮肌發紅綠。

｜吳中復｜花涵淸露曉﹐風捲綠波春。

｜元馬祖常｜竹光浮畫碧﹐花蕊揚春紅。

｜陳樵｜春風何處來﹐艸木忽已榮。

｜倪瓚｜蘼蕪細雨濕﹐桃李春風寒。

｜馬臻｜淑气浮芳鮮﹐山澤一時綠。

｜原｜馮琦｜梅圃懸春月﹐松扉拂澗虹。

｜增｜唐王維｜艸色全經細雨濕﹐花枝欲動春風寒。

｜李白｜長安白日照春空﹐綠楊結煙垂裊風。

｜杜甫｜落花遊絲白日靜﹐鳴鳩乳燕靑春深。

｜李賀｜朱城報春更漏轉﹐光風催蘭吹小殿。

｜溫庭筠｜霏霏霧雨杏花天﹐簾外春威著羅幕。

｜曹松｜半夜笙歌教洗月﹐平明桃李放燒春。

｜司空圖｜孤嶼池痕春漲滿﹐小欄花韻午晴初。

｜宋韓琦｜艸濕漫鋪畱醉席﹐楡寒難掃買春錢。

｜石延年｜鶯聲不逐春光老﹐花影長隨日腳流。

｜王安石｜濃綠萬枝紅一點﹐動人春色不須多。

｜蘇軾｜臥聞百舌呼春風﹐起尋花柳村村同。陋巷開門負朝日﹐小園除雪得春蔬。浥浥鑪香初泛夜﹐離離花影欲搖春。

｜陸遊｜小桃婀娜並芳柔﹐紅蘭茁芽滿春洲。小樓一夜聽春雨﹐深巷明朝賣杏花。新陽蘇醒春前柳﹐輕暖醫治雪後梅。春深水暖多魚婢﹐雨足年丰少麥奴。靜院春風傳浴鼓﹐畫廊晚雨濕茶煙。

｜元耶律楚材｜花藏徑畔春泉碧﹐雲散林梢晚照明。

｜郝經｜四圍紅錦春風軟﹐滿地綠陰春晝長。

｜許衡｜萬樹春紅羅錦綺﹐一灣晴碧捲玻璃。

｜王惲｜花枝入簾春夢香﹐遊絲翻空淸晝長。

｜許謙｜春風生艸雉堞靑﹐隨處軟茵供小坐。

｜倪瓚｜柳絮如煙迷曉浦﹐杏花飛雪點春波。

｜顧阿瑛｜桃花亭亭笑酣春﹐溪邊浣花染溪水。

｜馬臻｜蟄雷夜送催花雨﹐香徑春迷鬭艸人。

｜唐上官儀｜春堤芳艸積。

｜杜甫｜春風花艸香。

｜武元衡｜春風綻百花。

｜白居易｜春染柳梢黃。

｜韋莊｜杏花春陌馬聲嬌。

｜宋劉筠｜杏梁春晚燕沾泥。

｜宋祁｜風光駘蕩百花春。

｜蘇軾｜滿地春風掃落花。

｜陸遊｜春晚江邊艸過腰。春近野梅香初動。

｜元虞集｜山雨欲來春樹暗。桃花吹雨春牽纜。

｜周權｜渚波春綠荻芽新。

｜郭鈺｜野徑春煙匝翠蘿。萬絲煙柳鎖春晴。

｜葉顒｜隔溪春色兩三花。

｜詞｜

｜增｜唐馮延已三臺令｜春色﹐春色﹐依舊靑山紫陌﹐日斜柳暗花蔫﹐醉臥春風少年﹐年少﹐年少﹐行樂直須及早。

｜王建三臺令｜蝴蜨﹐蝴蜨﹐飛上金枝玉葉﹐君前對舞春風﹐百葉桃花樹紅﹐紅樹﹐紅樹﹐燕語鶯啼日暮。

｜宋毛滂憶秦娥｜夜夜﹐夜了花朝也﹐連忙﹐指點銀瓶索酒嘗。明朝花落知多少﹐莫把殘紅掃﹐愁人﹐一片花減飛春。

｜洪適生查子｜桃疎蜨惜春﹐柳困鶯銜絮﹐日影過簾旌﹐多少閒愁緒。紅綻武陵溪﹐綠暗章臺路﹐春色似行人﹐無意花間住。

｜唐和凝春光好｜蘋葉軟﹐杏花明﹐畫船輕﹐雙浴鴛鴦出綠汀﹐棹歌聲。春水春風無浪﹐春天半雨半晴﹐紅粉相隨南浦晚﹐幾含情。

｜宋張盤浣溪沙｜習習輕風破海棠﹐秋千移影上回廊﹐晝長蝴蜨爲誰忙。度柳早鶯分暖綠﹐過花小蝶帶春香﹐滿庭芳艸又斜陽。

｜髙觀國菩薩蠻｜春風吹綠湖邊艸﹐春光依舊湖邊道﹐玉勒錦障泥﹐少年遊冶時。煙明花似繡﹐且醉旗亭酒﹐斜日照花西﹐歸鴉花外啼。

｜程垓菩薩蠻｜畫橋泊泊春江綠﹐行人正在春江曲﹐花潤接平川﹐有人花底眠。東風原自好﹐只怕催花老﹐安得萬垂楊﹐系教春日長。

｜周密謁金門｜芳事晚﹐數點杏鈿香淺﹐惻惻輕寒風翦翦﹐錦屏春夢遠。穉柳拖﹐煙嬌軟﹐花影暗藏深院﹐初試輕衫並畫扇﹐牡丹紅未展。

｜李之儀好事近｜春到雨初晴﹐正在小樓時節﹐柳眼向人微笑﹐傍闌干堪折。暮山濃淡瑣煙霏﹐梅杏半明滅﹐玉斝莫辭沈醉﹐判歸時斜月。

｜唐歐陽炯淸平樂｜春來階砌﹐春雨如絲細﹐春徑滿飄紅杏蔕﹐春燕舞隨風勢。春幡細縷春繒﹐春閨一點春燈﹐自是春心撩亂﹐非關春夢無憑。

｜宋王安國淸平樂｜畱春不住﹐費盡鶯兒語﹐滿地殘紅宮錦污﹐昨夜南園風雨。小憐初上琵琶﹐曉來思繞天涯﹐不肯畫堂朱戶﹐春風自在楊花。

｜王安中淸平樂｜花時微雨﹐未減春分數﹐占取簾疎花密處﹐把酒聽歌金縷。斜風輕度濃香﹐閒情正與春長﹐向晚紅燈入座﹐嘗新靑杏隨觴。

｜盧祖臯西江月｜燕掠晴絲裊裊﹐魚吹水葉��﹐禁街微雨灑芳塵﹐寒食淸明相近。謾著宮羅試暖﹐閒呼社酒酬春﹐晚風簾幕悄無人﹐二十四番花信。

｜毛滂西江月｜煙雨半藏楊柳﹐風花初著桃花﹐玉人細細酌流霞﹐醉裏將春畱下。柳外鴛鴦作伴﹐花邊蝴蝶爲家﹐醉翁醉也且由他﹐月在柳橋花下。

｜周密西江月｜波影暖浮玉甃﹐柳陰深鎖金鋪﹐湘桃花褪燕調雛﹐又是一番春暮。碧桂情深鳳怨﹐云屏夢淺鶯呼﹐繡窓人倦冷燻鑪﹐簾影搖搖亭午。

｜吳潛南柯子｜池水凝新碧﹐欄花駐老紅﹐有人獨倚畫橋東﹐手把一枝楊柳系春風。鵲伴遊絲墮﹐蜂黏落蕊空﹐秋千庭院小簾櫳﹐多少閒情閒緒雨聲中。

｜楊無咎於中好｜墻頭艷杏花初試﹐繞珍叢﹐細挼紅蕊﹐欲知占盡春明媚﹐悄無意﹐看桃李。持杯準擬花間醉﹐早一葉﹐兩葉飛墮﹐晚來旋旋深無地﹐更聽得﹐東風起。

｜毛滂蹋莎行｜階影紅遲﹐柳苞黃徧﹐織云弄日陰晴半﹐重簾不捲篆香橫﹐小花初破春叢淺。鳳繡猶重﹐鴨鑪長暖﹐屏山翠入江南遠﹐醉輕夢短枕閒欹﹐綠窓窈窕風光轉。

｜元何可視蝶戀花｜金井啼鴉深院曉﹐揚盡東風﹐柳絮吹難了﹐燕子多情相識早﹐杏梁依舊雙雙到。一縷沈煙簾幕悄﹐滿眼飛花﹐祗攪人懷抱﹐十二玉樓春樹杪﹐天涯不斷靑靑艸。

｜宋兪國寶風入松｜一春長費買花錢﹐日日醉湖邊﹐玉驄慣識西湖路﹐驕嘶過沽酒樓前﹐紅杏香中歌舞﹐綠楊影裏秋千。暖風十里麗人天﹐花壓鬢云偏﹐畫船載得春歸去﹐餘情付湖水湖煙﹐明日重扶殘醉﹐來尋陌上花鈿。

｜柳永木蘭花慢｜坼桐花爛熳﹐乍疎雨﹐洗淸明﹐正艷杏燒林﹐緗桃繡野﹐芳景如屏﹐傾城盡尋勝賞﹐驟雕鞍紺��出郊坰﹐風暖繁弦脆管﹐萬家競奏新聲。盈盈﹐鬭艸蹋靑人﹐艷冶遞逢迎﹐向路旁往往﹐遺簪墜珥﹐珠翠縱橫﹐歡情對佳麗地﹐任金罍罄竭玉山傾﹐��明朝永日﹐畫堂一枕春酲。

｜黃機喜遷鶯｜平湖百畝﹐種滿湖蓮葉﹐繞堤楊柳﹐冉冉波光﹐輝輝煙影﹐空翠濕沾襟袖﹐靜愜鄰雞啼午﹐暖逼沙鷗眠晝﹐西園路﹐更紅塵不斷﹐蝶酣蜂瘦。知否﹐堪畫處﹐野薺蕪菁﹐罥地鋪茵繡﹐桃李陰邊﹐桑麻叢裏﹐斜矗酒簾誇酒﹐竹寺小依山趾﹐茅店平窺津口﹐春又晚﹐正香風有客﹐倚闌搔首。

｜別錄｜

｜增｜汜勝之書｜栽樹正月爲上時﹐二月爲中時﹐三月爲下時﹐然棗﹑雞口槐﹑兔目桑﹑蝦蟇眼楡﹑負癅散其餘雜木﹐鼠耳﹖趄各其時﹐凡種栽並插皆用此等形象。

｜本艸｜凡采根物多以春月采者﹐謂春初津潤始萌﹐未衝枝葉﹐勢力淳濃也。春月移栽各樹宜上半月前﹐則茂而結實﹐移栽松﹑柏﹑槐﹑柳﹑桑﹑柘﹑橙﹑橘各色樹皆可。

禦定佩文齋廣羣芳譜卷一

●禦定佩文齋廣羣芳譜卷二

天時譜

○正月立春﹑雨水﹑元日﹑人日﹑上元﹑附見。

｜增｜禮記月令｜孟春之月﹐日在營室﹐昏參中﹐旦尾中。｜注｜日月會於娵訾而斗建寅之辰也。是月也﹐天气下降﹐地气上騰﹐天地和同﹐艸木萌動﹐王命布農事﹐命田舍東郊﹐皆修封疆﹐審端徑術﹐善相丘陵﹑阪險﹑原隰﹐土地所宜﹐五穀所殖﹐以教道﹐民必躬親之﹐田事旣飾﹐先定準直﹐農乃不惑。

｜梁元帝纂要｜正月孟春﹐亦曰孟陽﹑孟陬﹑上春﹑初春﹑開春﹑發春﹑獻春﹑首春﹑首歲﹑初歲﹑開歲﹑發歲﹑獻歲﹑肇歲﹑芳歲﹑華歲。

｜原｜花月令｜是月也﹐迎春生﹐櫻桃胎﹐望春盈眸﹐蘭蕙芳﹐李能白﹐杏花飾其靨。

｜增｜瓶史月表｜正月﹐花盟主梅花﹑寶珠茶。花客卿山茶﹑鐵幹海棠。花使令瑞香﹑報春﹑木瓜。

｜花歷｜正月瑞香烈﹐徑艸綠﹐百花萌動。

｜匯考｜

｜增｜詩幽風｜三之日於耜。｜疏｜三之日﹐三陽之月﹐夏之正月也﹐於耜﹐往修田器也。

｜禮記月令｜是月也﹐天子乃以元日﹐祈谷於上帝﹐乃擇元辰﹐天子親戴耒耜﹐措之於參保介之禦間﹐帥三公﹑九卿﹑諸侯﹑大夫﹐躬耕帝籍﹐天子三推﹐三公五推﹐卿﹑諸侯九推。

｜周禮天官｜上春﹐詔王后帥六宮之人﹐而生穜稑之種﹐而獻之於王。

｜夏小正｜正月柳稊。｜注｜稊也者﹐發莩也。梅﹑杏﹑杝桃則華。｜注｜杝桃﹐山桃也。

｜大戴禮｜孟春﹐百艸權輿。

｜國語｜太史順時覛土﹐農祥晨正﹐土乃脈發。｜注｜農祥天駟卽房星也﹐晨正中也﹐謂正月初也。

｜管子｜正月﹐令農始作﹐服於公田農耕﹐及雪釋﹐耕始焉﹐蕓卒焉。

｜原｜西京雜記｜戚夫人侍髙帝﹐常以正月上辰﹐出池邊盥濯﹐食蓬餌﹐以祓妖邪。

｜酉陽雜俎｜北朝婦人﹐正月﹐進箕帚﹐長生花。

｜夢溪筆談｜正月陽气始建﹐兆乎萬物﹐故曰登明。

｜續明道雜誌｜紹聖戊寅歲﹐余在黃州見上元沽酒人﹐頭已簪麥穗﹐土人言當年不爾。

｜賞心樂事｜正月﹐玉照堂賞梅﹐叢奎閣賞山茶﹐湖山尋梅﹐攬月橋看新柳。

｜歲華紀麗｜正月二十三日﹐聖壽寺前蠶市張公詠始卽寺爲會﹐使民鬻農器。

｜立春｜

｜增｜禮記月令｜先立春三日﹐太史謁之天子﹐曰﹐某日立春﹐盛徳在木﹐天子乃齋﹐立春之日﹐天子親帥三公﹑九卿﹑諸侯﹑大夫以迎春於東郊。

｜後漢書禮儀志｜立春日﹐夜漏未盡五刻﹐京師百官皆衣靑衣﹐郡國縣道官下至斗食令史皆服靑幘﹐立春旛﹐施土牛耕人於門外﹐以示兆民。

｜易通卦驗｜立春條風至﹐冰觧﹐楊柳津。

｜要覽｜列子禦風常以立春歸於八荒﹐是風至則艸木發生。

｜玉泉記｜立春日﹐取弘農宜陽金門山竹爲管﹐河內葭艸爲灰﹐以候陽气。

｜摭遺｜東晉李鄂立春日﹐命以蘆菔﹑芹芽爲菜盤﹐相饋貺。

｜四時寶鏡｜立春日﹐春餅生菜﹐號春盤。

｜景龍文館記｜正月八日立春﹐內出彩花賜近臣﹐武平一應制云﹐鸞輅靑旗下帝臺﹐東郊上苑望春來﹐黃鶯未觧林間囀﹐紅蘂先從殿裏開﹐畫閣條風初變柳﹐銀塘曲水半含苔﹐欣逢睿藻光韶律﹐更促霞觴畏景催。是日中宗手勅批云﹐平一年𨿽最少﹐文甚警新﹐悅紅蘂之先開﹐訝黃鶯之未囀﹐循還吟咀﹐賞嘆兼懷﹐今更賜花一枝﹐以彰其美﹐所賜學士花﹐並令插在頭上後所賜者﹐平一左右交插﹐因舞蹈拜謝﹐時崔日用乘酣飲﹐欲奪平一所賜花﹐上於簾下見之﹐謂平一曰﹐日用何爲奪卿花﹐平一跪奏曰﹐讀書萬卷﹐從日用滿口虛張﹐賜花一枝﹐學平一終身不獲。上及侍臣大笑﹐因更賜酒一杯﹐當時嘆美。

｜齊人月令｜立春日﹐食生菜﹐取迎新之意。

｜東京夢華錄｜立春日﹐自郎官禦史以上皆賜春旛勝﹐入賀訖﹐戴歸私第。又士大夫家翦彩爲春旛﹐或綴於花枝之下﹐或翦爲春蝶﹑春錢﹑春勝以爲戲﹐東坡立春日﹐亦簪旛勝過子由﹐諸子侄笑指云﹐伯伯老人亦簪花勝耶。

｜原｜摭言｜安定郡王立春日作五辛盤。

｜增｜修眞祕言｜立春日淸朝﹐北望有紫綠白雲者爲三元君﹐三素飛雲也﹐蘇魏公作春帖子詞﹐萬年枝上看春色﹐三素雲中望玉宸。

｜熙朝樂事｜立春舉酒﹐縷切粉皮﹐雜以七種生菜﹐供奉筵間﹐蓋古人辛盤之遺意焉。

｜雨水｜

｜增｜孝經緯｜立春後十五日﹐斗指寅﹐爲雨水。

｜七修類稿｜雨水﹐正月中﹐天一生水﹐春始屬木﹐然生木者必水也。

｜元日｜

｜增｜舊唐書姚璹傳｜長壽二年元日大雪﹐上謂羣臣曰﹐元日雪﹐百谷丰﹐此語有何故實﹐璹曰﹐汜勝之書﹐雪是五穀之精。

｜四民月令｜梅花酒﹐元日服之卻老。

｜風土記｜元日食五辛以煉形﹐以助五臟。

｜原｜裴玄新語｜正旦縣官殺羊懸其頭於門﹐又磔雞以疈之﹐俗說以厭厲气﹐玄以問河南伏君﹐伏君曰﹐是月土气上升﹐艸木萌動﹐羊嚙百艸﹐雞啄五穀﹐故殺之以助生气。

｜荊楚歲時記｜正月一日﹐進椒栢酒﹐飲桃湯﹐進屠蘇酒﹐膠牙餳﹐下五辛盤﹐造桃版著戶謂之仙木﹐按四民月令云﹐過臘一日﹐謂之小歲﹐拜賀君親﹐進椒酒﹐椒是玉衡星精﹐服之令人身輕耐老﹐栢是仙藥﹐成公子安椒花銘則曰﹐肇惟歲首﹐月正元日﹐厥味惟珍﹐蠲除百疾﹐是知小歲則用之漢朝﹐元正則行之﹐桃者五行之精﹐厭伏邪气﹐制百鬼也﹐董勛云﹐俗有歲首﹐用椒酒﹐椒花芬香﹐故采花以貢樽。

｜風俗記｜正旦楚人上松柏頌﹐周臾信有柏葉銘。

｜淸異錄｜咸通後士風尙於正旦未明偑紫赤囊﹐中盛人參﹑木香如豆樣﹐時時傾出嚼吞之﹐至日出乃止﹐號迎年偑。

｜石湖詩注｜成都元日滴酥爲花﹐熬芋爲柳葉﹐三夕張燈如上元。

｜熙朝樂事｜正月朔日簽柏枝於柿餅﹐以大橘承之﹐謂之百事大吉。

｜人日｜

｜增｜景龍文館記｜景龍四年七日﹐宴大明殿﹐賜王公以下彩縷人勝。李嶠應制詩﹐桂吐半輪迎此夜﹐蓂開七葉應今朝。蘇頲詩﹐七葉仙蓂承月吐﹐千林禦柳拂煙開。崔日用詩﹐曲江苔色冰前液﹐上苑梅香雪裏飄。

｜荊楚歲時記｜正月七日爲人日﹐以七種菜爲羹﹐翦彩爲人﹐或縷金箔爲人﹐以貼屏風﹐亦戴之頭鬢﹐又造花勝以相遺﹐登髙賦詩。

｜上元｜

｜增｜明皇雜錄｜唐上元夜﹐宮人以黃羅包柑遺近臣﹐謂之傳柑宴。

｜原｜影燈記｜洛陽人家造芋郎君﹐食之宜男女。

｜荊楚歲時記｜正月望日作豆糜以祀門戶﹐先以柳枝插門﹐隨枝所指﹐以酒脯飲食及豆粥插箸而祭。

｜聞見近錄｜紹聖二年上元﹐幸集禧觀﹐出宮花賜從駕臣僚各數十枝﹐時人榮之。

｜集藻｜

｜原｜梁昭明太子錦帶書｜北斗周天﹐送玄冥之故節﹐東風拂地﹐啟靑陽之芳辰﹐梅花舒兩歲之裝﹐柏葉泛三光之酒。

｜增｜宋張耒人日飲酒賦｜歲後七日﹐其名曰人﹐愛此嘉名﹐飲酒歡欣﹐豈竹木之始和﹐生庶匯而施仁。

｜明倪謙早春賦｜漏暖信於梅枝兮﹐見天心之來復﹐窺韶光於柳眼兮﹐驗百卉之回綠。

｜顧起元元夕賦｜霧漵風堤﹐乍旖旎以醒柳﹐霜墟冰嶠﹐尙參差而落梅。

｜五言古詩｜

｜增｜梁沈約初春｜夾道覓陽春﹐相將共攜手﹐艸色猶自腓﹐林中都未有﹐無事逐梅花﹐空教信楊柳﹐且復歸去來﹐含情寄杯酒。

｜周宗懍蚤春｜昨暝春風起﹐今朝春气來﹐鶯嗚一兩轉﹐花樹數重開﹐散粉成初蝶﹐翦彩作新梅﹐遊客三千里﹐無暇上髙臺。

｜隋薛道衡人日｜入春才七日﹐離家已二年﹐人歸落鴈後﹐思發在花前。

｜唐白居易立春後五日｜立春後五日﹐春態紛婀娜﹐白日斜漸長﹐碧雲低欲墮﹐殘冰折玉片﹐新萼排紅顆﹐遇物盡欣欣﹐愛春非獨我﹐迎芳後園立﹐就暖前檐坐﹐還有惆悵心﹐欲別紅鑪火。

｜七言古詩｜

｜增｜唐李賀正月樂詞｜上樓迎春新春歸﹐暗黃著柳宮漏遲﹐薄薄淡靄弄野姿﹐寒綠幽風生短絲﹐錦牀曉臥玉肌冷﹐露臉未開對朝暝﹐官街柳帶不堪折﹐早晚菖蒲勝綰結。

｜五言律詩｜

｜禦制元夜與諸王宴飲幹淸宮｜今夕丹帷宴﹐聯翩集懿親﹐傳柑宜令節﹐行葦樂芳春﹐香泛紅螺重﹐光搖絳蠟新﹐不須歌湛露﹐明月足畱人。

｜增｜唐虞世南奉和獻歲燕宮臣｜屐端初啟節﹐長苑命髙筵﹐肆夏喧金奏﹐重潤響朱弦﹐春光催柳色﹐日彩泛槐煙﹐微臣同濫吹﹐謬得仰鈞天。

｜盧照鄰元日述懷｜筮仕無中秩﹐歸耕有外臣﹐人歌小歲酒﹐花舞大唐春﹐艸色迷三徑﹐風光動四鄰﹐願得長如此﹐年年物候新。

｜髙紹晦日宴髙氏林亭｜嘯侶入山家﹐臨春翫物華﹐葛絲調綠水﹐桂醑酌丹霞﹐岸柳開新葉﹐庭梅落早花﹐興洽林亭晚﹐方還倒載車。

｜嚴維晦日宴遊｜晦日湔裾俗﹐春樓致酒時﹐山公還已醉﹐謝客舊能詩﹐溪柳燻晴淺﹐巖花待閨遲﹐爲邦久無事﹐比屋自熙熙。

｜白居易新居早春｜靜巷無來客﹐深居不出門﹐鋪沙蓋苔面﹐掃雪擁松根﹐漸暖宜閒步﹐初晴愛小園﹐見花都未有﹐惟覺樹枝繁。

｜曹松立春｜春日一杯酒﹐便吟春日詩﹐木梢寒未覺﹐地脈暖先知﹐鳥轉星沈後﹐山分雪薄時﹐寧無翦花手﹐贈與最芳枝。

｜宋呂夷簡江南立春｜灰律何時應﹐江春昨夜來﹐細風先動柳﹐殘雪不藏梅﹐余冷迷淸管﹐微和發凍醅﹐閉門無客到﹐樽俎爲誰開。

｜宋伯仁歲旦｜居閒無賀客﹐早起但如常﹐桃版隨人換﹐梅花隔歲香﹐春風回笑語﹐雲气卜丰穰﹐柏酒何勞勸﹐心康壽自長。

｜元趙孟俯早春｜溪上春無賴﹐淸晨坐水亭﹐艸芽隨意綠﹐柳眼向人靑﹐初日收濃霧﹐微波亂小星﹐誰歌采蘋曲﹐愁絕不堪聽。

｜七言律詩｜

｜增｜唐韋元旦奉和立春遊苑迎春應制｜灞涘長安恆近日﹐殷正臘月早迎新﹐池魚戲葉仍含凍﹐宮女裁花已作春﹐向苑云疑承翠幄﹐入林風若起靑蘋﹐年年斗柄東無限﹐願挹瓊觴壽北辰。

｜馬懷素奉和立春遊苑迎春應制｜元鑰飛灰出洞房﹐靑郊迎气肇初陽﹐仙輿暫下宜春苑﹐禦醴行開薦壽觴﹐映水輕苔猶隱綠﹐緣堤弱柳未輸黃﹐惟有裁花飾簪鬢﹐恆隨聖藻狎年光。

｜杜甫立春｜春日春盤細生菜﹐忽憶兩京梅發時﹐盤出髙門行白玉﹐菜傳纖手送靑絲﹐巫峽寒江那對眼﹐杜陵遠客不勝悲﹐此身未知歸定處﹐呼兒覓紙一題詩。

｜戴叔倫和汴州李相公勉人日喜春｜年來日日春光好﹐今日春光好更新﹐獨獻菜羹憐應節﹐徧傳金勝喜逢人﹐煙添柳色看猶淺﹐鳥踏梅花落已頻﹐東閣此時聞一曲﹐翻令和者不勝春。

｜原｜韋莊立春｜靑帝東來日馭遲﹐暖煙輕逐曉風吹﹐罽袍公子樽前覺﹐錦帳佳人夢裏知﹐雪圃乍開紅菜甲﹐彩幡新翦綠楊絲﹐殷勤爲作宜春曲﹐題向花箋貼繡楣。

｜增｜宋韓琦至和乙未元日立春｜元日難逢是立春﹐普天誰不喜佳辰﹐一年气候均諸節﹐萬卉芳菲實九旬﹐柏葉始傾爲壽酒﹐土牛隨示力耕人﹐故陰盡艸無餘臘﹐端朔陽來慶共新。

｜蘇軾正月二十日往岐亭郡人潘古郭三人送予於女王城東禪莊院｜十日春寒不出門﹐不知江柳已搖村﹐稍聞決決流冰谷﹐盡放靑靑沒燒痕﹐數畝荒園畱我住﹐半瓶濁酒待君溫﹐去年今日關山路﹐細雨梅花正斷魂。

｜範成大立春日郊行｜竹擁溪橋麥蓋坡﹐土牛行處亦笙歌﹐曲塵欲暗垂垂柳﹐醅面初明淺淺波﹐日滿縣前春市合﹐潮平浦口暮帆多﹐春來不飲兼無句﹐柰此金旛彩勝何。

｜陸遊立春前一日作｜開年化日已舒長﹐漸見風和鳥變吭﹐冒土萱芽穿嫩綠﹐拂橋柳色弄輕黃﹐重溫壽酒屠蘇釅﹐探借春盤餅餌香﹐不入城門今幾歲﹐遙知車馬正怱忙。

｜立春日｜日出風和宿醉醒﹐山家樂事滿餘齡﹐年丰臘雪經三白﹐地暖春郊已徧靑﹐菜細簇花宜薄餅﹐酒香浮蟻瀉長瓶﹐湖村好景吟難盡﹐乞與侯家作畫屏。

｜朱淑貞立春｜停杯不飲待春來﹐和气先春動六街﹐生菜乍挑宜卷餅﹐羅幡旋翦稱聯釵﹐休論殘臘千重恨﹐管入新年百事諧﹐從此對花並對景﹐盡拘風月入詩懷。

｜元程巨夫和王寅夫郎中元日立春｜馬蹄塵裏度芳辰﹐帶得陽和到七閩﹐山翠倚天迎好客﹐風光滿地屬吟身﹐髙情古柳仍靑眼﹐時態夭桃自絳唇﹐從此不憂江海遠﹐春官袖有十分春。

｜楊維楨嬉春體｜今朝立春好天气﹐況是太平朝野時﹐走向南鄰覓酒伴﹐還從西墅買花枝﹐陶令久辭彭澤縣﹐山公祇愛習家池﹐宜春帖子題贈爾﹐日日春遊日日宜。西子湖頭春色濃﹐望湖樓下水連空﹐柳條千樹僧眼碧﹐桃花一株人面紅﹐天气渾如曲江節﹐野人正是杜陵翁﹐得錢沽酒勿復較﹐如此好懷誰與同。

｜五言排律｜

｜增｜康冷朝陽立春｜玉律傳佳節﹐靑陽應北辰﹐土牛呈歲稔﹐彩燕表年春﹐臘盡星回次﹐寒餘月建寅﹐風光行處好﹐云物望中新﹐流水初銷凍﹐潛魚欲振鱗﹐梅花將柳色﹐偏思越鄕人。

｜明吳兆元旦書事｜閩中風景麗﹐元旦百花開﹐有岸皆縈艸﹐無波不染苔﹐樹光搖粉蝶﹐雲彩照金罍﹐濃黛新年點﹐春衣隔歲裁﹐夜鑪藏宿火﹐曉燭翦殘灰﹐袖裏分余蕙﹐釵邊罥落梅﹐松枝當戶插﹐淑气拂窓來﹐正好隨歡笑﹐那知客思催。

｜五言絕句｜

｜禦制春盤｜小摘園中露﹐新香糝作羹﹐歲和欣有兆﹐甘菜己春生。

｜增｜唐杜甫瀼西果園｜正月喧鶯未﹐玆辰放鷁初﹐雪籬梅可折﹐風樹柳微舒。

｜李中早春｜一種和風至﹐千花未散妍﹐艸心並柳眼﹐長是被恩先。

｜儲嗣宗早春｜野樹花初發﹐空山獨見時﹐踟躕歷陽道﹐鄕思滿南枝。

｜宋朱子立春前一日｜雪花寒送臘﹐梅萼暖生春﹐歲晚江村路﹐云迷景更新。

｜七言絕句｜

｜增｜唐元稹第三歲日詠春風憑楊員外寄長安柳｜三日春風已有情﹐拂人頭面稍憐輕﹐殷勤爲報長安柳﹐莫惜枝條動軟聲。

｜楊巨源城東早春｜詩家淸景在新春﹐綠柳才黃半未勻﹐若待上林花似錦﹐出門俱是看花人。

｜韓滉晦日呈諸判官｜晦日新晴春自嬌﹐萬家攀折渡長橋﹐年年老向江城守﹐不覺東風換柳條。

｜來鵬早春｜新曆才將半紙開﹐小庭猶聚爆竿灰﹐偏憎楊柳難鈐轄﹐又惹東風意緒來。

｜宋黃庶探春｜雪裏猶能醉落梅﹐好營杯具待春來﹐東風便試新刀尺﹐萬葉千花一手裁。

｜方嶽立春｜彩燕雙簪翡翠翹﹐巧裁銀勝試春韶﹐東風已到闌干北﹐看見嬌黃上柳條。

｜眞山民早春｜小桃枝上認年華﹐隨分紅開一兩花﹐將謂春風只城市﹐也吹春色到山家。

｜元劉詵元日｜曉街泥淺馬蹄過﹐元日𨿽陰地已和﹐處處桃花如二月﹐東風應比去年多。

｜劉因探春｜道邊殘雪護頹墻﹐墻外柔絲露淺黃﹐春色𨿽微已堪惜﹐輕寒休近柳梢傍。

｜趙雍早春｜髙捲珠簾日漸長﹐梅花庭院雪飄香﹐閒倚闌干看新柳﹐不知誰爲染鵝黃。

｜明李東陽正月十八日甘棠院｜上元才過又尋春﹐紅白山花粲粲新﹐似喜使君初病起﹐隔欄相向笑迎人。

｜原｜陳繼儒早春｜春風無力柳條斜﹐新艸微分一抹沙﹐欲向主人借鋤插﹐掃開殘雪種梅花。

｜詩散句｜

｜原｜唐杜甫｜元日到人日﹐未有不陰時﹐冰雪鶯難至﹐春寒花較遲。

｜增｜唐張謂｜北斗回新歲﹐東園值早春﹐竹風能醒酒﹐花月觧畱人。

｜趙璜｜正月今朝半﹐陽臺信未回﹐水芹寒不食﹐山杏雨應開。

｜宋之問｜節晦蓂全落﹐春遲柳暗催。

｜杜甫｜春城回北斗﹐郢樹發南枝。

｜金李俊民｜梅從今夜落﹐柑憶舊時傳。

｜原｜唐杜甫｜樽前柏葉休隨酒﹐勝裏金花巧耐寒。

｜方幹｜正气才隨灰律變﹐殘寒更被野梅欺。

｜羅隱｜一二三四五六七﹐萬物生芽是今日。

｜宋蘇軾｜七種共挑人日菜﹐千枝先翦上元燈。

｜劉克莊｜旋遺廚人挑薺菜﹐虛勞座客頌椒花。未將柏葉簪新歲﹐且與梅花敍來年。

｜陸遊｜菊芽冒土如爭出﹐柳色搖村已漸勻。

｜增｜蘇軾｜挑菜年年俗。靑蒿黃韭試春盤。

｜詞｜

｜禦制立春調寄太平時｜淑景維新爆竹聲﹐手調羹﹐詞臣載筆賦瓊英﹐學西涼。鳳閣龍樓晝漸長﹐物資生﹐勸官勉力盡升平﹐竹馬迎。

｜增｜宋蘇軾減字木蘭花｜春牛春杖﹐無限春光來海上﹐便與春工﹐染得桃花似肉紅。春幡春勝﹐一陣春風吹酒醒﹐不似天涯﹐捲起楊花似雪花。

｜原｜歐陽修蝶戀花｜簾幙東風寒料峭﹐雪裏梅香﹐先報春來早﹐紅蠟枝頭雙燕小﹐金刀翦彩呈纖巧。旋暖金鑪燻蕙藻﹐酒入橫波﹐困不禁煩惱﹐繡被五更春睡好﹐羅帷不覺紗牕曉。

｜增｜辛棄疾蝶戀花｜誰向椒盤簪彩勝﹐整整韶華﹐爭上春風鬢﹐往日不堪重記省﹐爲花常把新春恨。春未來時先借問﹐晚恨開遲﹐早又飄零近﹐今歲花期消息定﹐只愁風雨無憑準。

｜原｜孫巨源傳言玉女｜一夜東風﹐不見柳梢殘雪﹐禦樓煙暖﹐對鰲山彩結﹐簫鼓向晚﹐鳳輦初回宮闕﹐千門燈火﹐九逵風月。繡閣人人﹐乍嬉遊﹐困又歇﹐艷妝初試﹐把珠簾半揭﹐嬌羞向人﹐手撚玉梅低說﹐相逢長是﹐上元時節。

｜丘崈洞仙歌｜江城梅柳﹐慣得春先處﹐催趁風光上歌舞﹐見九衢﹐車馬流水如龍﹐喧笑語﹐羅綺香塵載路。歡娛多暇日﹐樽爼風流﹐重見承平舊官府﹐有多少﹐佳麗事﹐墮珥遺簪﹐芳徑裏﹐瑟瑟珠璣翠羽﹐好借取﹐韶華醉連宵﹐更莫等﹐收燈酒闌人去。

｜辛棄疾漢宮春｜春已歸來﹐看美人頭上﹐裊裊春幡﹐無端風雨未��﹐收盡餘寒﹐年時燕子﹐料今宵﹐夢到西園﹐渾未辧﹐黃柑薦酒﹐更傳靑韭堆盤。

笑東風從此﹐便燻梅染柳﹐更沒些閒﹐閒時又來鏡裏﹐轉變朱顏﹐淸愁不斷﹐問何人﹐會觧連環﹐生怕見﹐花開花落﹐朝來塞雁先還。

｜別錄｜

｜原｜占候｜占書云﹐三日得甲爲上歲﹐四日中歲﹐五日下歲﹐月內有甲寅米賤。得辛一日旱﹐二日小收﹐三四日主水麥半收﹐五六日小旱七分收﹐八日歲稔﹐一云春旱不收﹐一日麥收十分﹐二日禾﹑蠶收﹐三日四日田﹑蠶全收﹐五日六日麻﹑粟﹑麥﹑蠶半收﹐七日八日旱禾﹑麻﹑麥﹑粟少收﹐絲貴。

｜通書云﹐歲首甲子虫災桑谷貴﹐丙子旱﹐戊子收﹐壬子綿貴。

｜周益公日記云﹐歲首甲寅谷畜貴﹐丙寅油鹽貴﹐戊寅﹑壬寅谷先貴後賤﹐庚寅谷畜貴。月內有三卯宜豆﹐無則早種禾﹐一云一日得卯十分收﹐二日低田半收﹐三四日大水﹐五日六日半收﹐七日八日春澇全收﹐乙卯荊楚米貴﹐丁卯周泰米貴﹐已卯燕趙米貴﹐辛卯韓魏米貴﹐癸卯宋魯豆貴。得辰一日雨多﹐二日風多先旱半熟低田全收﹐七月雨多麻豆全收﹐三日雨晴勻﹐四日收七分﹐五日歲稔﹐六日大稔﹐七日水損田蕎麥收﹐八日先旱後澇﹐九日大麥收仲夏水災﹐十日旱禾半收﹐十一日五穀不收冬大雪﹐十二日冬大雪五穀收。歲首得甲申五穀收﹐丙申谷損虫食菜﹐戊申六畜災﹐壬申澇。得酉一日二日大丰﹐三日四日民安﹐五日至十日中歲民不安﹐十一十二日歲大熟。月內有三子葉少蠶多﹐無三子則葉多蠶少﹐有三卯則旱豆收﹐無則少收﹐有三亥主大水﹐一云正月得三亥﹐湖田變成海﹐在正月節气內方準。

｜占書云一日雞天晴人安國泰﹐二日犬晴主大熟﹐三日豬晴主君安﹐四日羊晴主春暖臣順﹐五日馬晴明四望無怨气﹐六日牛晴明日月光明大熟﹐七日人晴明民安君臣和﹐八日谷夜晴五穀熟﹐所值之日晴暖﹐則安泰蕃息。

｜呂覽云﹐元旦值甲穀賤﹐乙谷貴﹐丙四月旱﹐丁絲綿貴﹐戊米麥貴﹐己米貴蠶傷多風雨﹐庚田熟﹐辛米平麥麻貴﹐壬絹布豆貴米麥平﹐癸主禾傷多雨﹐一曰元日值戊主春旱四十五日。上元初日占百果﹐中日占晚稻﹐末日占早稻。占谷旦至食爲麥﹐食至日昳爲稷﹐昳至餔爲黍﹐餔至下餔爲菽﹐下餔至日入爲麻。欲終日有雨﹑有云﹑有風﹑有日﹐日當其時者﹐深而多實﹐無雲﹑有風﹑日﹐當其時﹐淺而多實﹐有云﹑風無日﹐當其時﹐深而少實﹐有日﹑無雲﹑風﹐當其時者﹐稼有敗﹐如食頃﹐小敗﹐熟五斗米頃﹐大敗﹐風復起有云﹐其稼復起﹐各以其時﹐用云色占種其所冝﹐其日雨雪苦寒歲惡。占土牛頭黃主熟﹐又專主菜﹑麥大熟﹐靑春多瘟﹐赤春旱﹐黑春水﹐白春多風﹐身主上鄕﹐蹄主下鄕﹐田家以此占﹐頗驗。元旦至十二日﹐每日取水一瓶稱之﹐一日主正月﹐二日主二月﹐其日水重則其月雨多﹐輕則少。初一五鼓﹐束髙長艸把燒之﹐名照庭火﹐伺燒將過﹐看向何方倒﹐所向之方﹐其年必熟﹐乃以大椽重舉拋丟﹐聽其聲則眾和曰﹐一跌田禾盛茂﹐二跌五穀滿倉﹐三跌六畜成羣﹐四跌人口和平﹐如此隨口說﹐不拘幾跌。元日牛俱臥﹐則苗難立﹐半臥半起﹐歲中平﹐俱立﹐則五穀熟。

｜臞仙神隱｜立春天陰無風﹐民安﹐蠶麥十倍﹐東風吉﹐人民安﹐果谷盛。

｜種植｜大麥﹑杏﹑豌豆﹑芋。

｜移栽｜棣棠﹑梔子﹑木香﹑紫薇﹑白薇﹑玫瑰﹑銀杏﹑櫻桃﹑錦帶﹑金雀﹑木蘭﹑楡﹑柏﹑柳﹑松﹑槐。

｜貼接｜蠟梅﹑黃薔薇﹑梅。

｜插壓｜木樨﹑杜鵑。

｜培壅｜石橊﹑梨﹑海棠。

｜澆灌｜桃﹑瑞香﹑杏﹑李。

｜整頓｜燒荒田﹐耕禾地﹐燒苜蓿根﹐理蔬畦﹐壠瓜畦﹐整農具﹐修花圃﹐糞田畝。

｜修樹｜諸果樹修去低小亂枝﹐勿分木力﹐則結子肥大。元旦五鼓以斧斫諸果樹﹐則結子繁而不落﹐辰日亦可。李樹﹑石橊以石安ㄚ中﹐堆根下﹐則結子繁。元旦雞鳴時﹐以火照諸樹無虫﹐此時虫尙未出﹐凡聚葉腐枝皆虫所穴﹐宜去之。

｜收采｜絡石﹑菊根。

｜田忌｜天火子﹐地火戍﹐糞忌未﹐九焦辰﹐荒蕪巳。

○二月驚蟄﹑春分﹑春社﹑中和節﹑花朝﹑附見。

｜增｜禮記月令｜仲春之月﹐日在奎﹐昏弧中﹐旦建星中。｜注｜日月會於降婁﹐而斗建卯之辰也。始雨水﹐桃始華。是月也﹐耕者少捨﹐乃修闔扇﹐寢廟畢備﹐毋作大事﹐以妨農之事。

｜梁元帝纂要｜是月曰仲春﹐亦曰仲陽。

｜花月令｜是月也﹐桃夭﹐棣棠奮﹐薔薇登架﹐海棠嬌﹐梨花溶﹐木蘭競秀。

｜瓶史月表｜二月﹐花盟主西府海棠﹑玉蘭﹑緋桃。花客卿繡球﹑杏花。花使令寶相花﹑種田紅﹑木桃﹑李花﹑月季花﹑翦春羅。

｜花歷｜玉蘭觧﹑紫荊繁。

｜匯考｜

｜增｜詩幽風｜四之日﹐舉趾﹐同我婦子﹐饁彼南畝﹐田畯至喜。四之日﹐其蚤﹐獻羔祭韭。

｜夏小正｜二月﹐往耰黍﹐禪。｜傳｜禪﹐禪也。榮堇﹐采蘩。｜傳｜榮堇﹐菜也。采蘩﹐蘩由胡﹐由胡者繁母也﹐皆豆實也。榮蕓﹐時有見稊﹐始收。｜傳｜有見稊而後始收﹐是小正序也。

｜晉書樂志｜二月之管名爲夾鐘者﹐夾﹐佐也﹐謂時物尙未盡出﹐陰徳佐陽而出物也。

｜淮南子｜二月官倉﹐其樹杏。｜注｜二月興農播谷﹐故官倉也。

｜白虎通｜援神契曰﹐仲春獲禾﹐報社祭稷﹐以三牲何﹐重功故也。

｜原｜說文｜卯﹐冒也﹐二月萬物冒地而出﹐象開門之形﹐故二月爲天門。

｜增｜羯鼓錄｜玄宗嘗遇二月初詰旦﹐巾櫛方畢﹐時當宿雨初晴﹐景色明麗﹐小殿內庭﹐柳杏將吐﹐覩而嘆曰﹐對此景物﹐豈得不與他判斷之乎﹐左右相目﹐將命偹酒﹐獨髙力士遣取羯鼓﹐上旋命之臨軒縱擊一曲﹐曲名春光好﹐神思自得﹐及顧柳杏﹐皆已發拆﹐上指而笑謂嬪禦曰﹐此一事﹐不喚我作天公可乎﹐嬪禦侍官皆呼萬歲。

｜夢溪筆談｜二月物生根魁﹐故曰天魁。

｜晁氏客話｜望杏而耕﹐以杏花時爲耕候也。

｜成都古今記｜二月有花市。

｜暇日記｜二月白蘋水。

｜風土記｜浙風俗言春序正中﹐百花競放乃遊賞之時﹐宋制守土官於花朝日出郊勸農。

｜賞心樂事｜二月現樂堂瑞香。玉照堂西湘梅﹐南湖挑菜。玉照堂紅梅。飡霞軒櫻桃花。杏花莊杏花。綺互亭千葉茶花。

｜驚蟄｜

｜增｜易觧卦｜天地觧﹐而雷雨作﹐雷雨作﹐而百果艸木皆甲拆。

｜前漢書五行志｜雷出地則長養華實﹐發揚隱伏﹐宣盛陽之徳。

｜論衡｜雷二月出地﹐百八十日﹐雷出則萬物出。

｜春分｜

｜增｜淮南子｜天地之气﹐莫大於和﹐和者﹐陰陽調﹐日夜分﹐而生物﹐春分而生﹐秋分而成﹐生之與成﹐必得和之精。

｜白虎通｜明庶風﹐春分至﹐王者正封疆﹐修田疇。

｜農家諺｜二月昏﹐參星夕﹐杏花盛﹐桑葉白。

｜荊楚歲時記｜春分日﹐民並種戒火艸於屋上﹐有鳥如烏﹐先雞而鳴架架格格﹐民候此鳥則入田﹐以爲候。

｜風俗記｜鼓者春分之音﹐以助萬物發生。

｜王褒僮約｜二月春分﹐被堤杜疆﹐落桑披椶﹐種瓜作瓠﹐別茄披蔥。

｜原｜集韻｜鶗鴂﹐鳥名﹐春分鳴則眾芳生﹐秋分鳴則眾芳歇。

｜社｜

｜原｜禮記月令｜擇元日﹐命民社。｜注｜社﹐后土也﹐使民祀焉神其農業也。

｜增｜禮記祭法｜共工氏之霸九州島也﹐其子曰后土﹐能平九州島﹐故祀以爲社。

｜周禮疏｜春社以祈膏雨﹐望五穀丰熟。

｜原｜北史李士謙傳｜士謙宗族豪盛﹐二社會宴﹐飲醉喧嘩﹐至士謙所﹐盛饌盈前﹐先設黍﹐曰﹐孔子稱黍爲谷之長﹐荀卿亦云食先黍稷﹐寧可違乎﹐少長肅然﹐退相謂曰﹐旣見君子﹐乃覺吾徒不徳。

｜增｜臞仙神隱｜社日祭五穀之神。

｜提要錄｜社翁祈雨不食舊水﹐故社日必有雨﹐謂之社翁雨。陸龜蒙詩﹐幾點社翁雨﹐一番花信風。

｜中和節｜

｜增｜舊唐書徳宗本紀｜詔曰﹐四序嘉辰﹐歷代增置﹐漢崇上巳﹐晉紀重陽。朕以春方發生﹐候及仲月﹐勾萌畢達﹐天地和同﹐俾其昭蘇﹐宜助暢茂﹐自今宜以二月一日爲中和節﹐內外官司休假一日。貞元六年二月﹐百寮會宴曲江亭﹐上賦中和節羣臣賜宴七韻﹐是日﹐進兆人本業三卷﹐司農獻黍粟各一斗。

｜新唐書李泌傳｜帝以前世上巳﹑九日﹐皆大宴集﹐而寒食多與上巳同﹐時欲以三日名節﹐自我爲古﹐若何而可﹐泌請廢正月晦﹐以二月朔爲中和節﹐因賜大臣戚裏尺﹐謂之裁度民間﹐以靑囊盛百谷瓜果種相問遺﹐號爲獻生子﹐裏閭釀宜春酒﹐以祭勾芒神﹐祈丰年﹐百官進農書﹐以示務本﹐帝悅﹐乃著令與上巳﹑九日爲三令節﹐中外皆賜緡錢燕會。

｜花朝｜

｜增｜提要錄｜二月十五日爲花朝。

｜蕭墨記｜洛陽風俗以二月二日爲花朝節﹐士庶遊玩﹐又爲挑菜節。

｜秦中歲時記｜二月二日曲江采菜﹐士民遊觀極盛。

｜誠齋詩話｜東京二月十二日曰花朝﹐爲撲蝶會。

｜幹淳歲時記｜二月二日﹐宮中排辦挑菜禦宴﹐先是預偹朱綠花斛﹐下以羅帛作小捲﹐書品目於上﹐系以紅絲﹐上植生菜﹑薺花諸品﹐俟宴酬樂作﹐自中殿以次﹐各以金篦挑之﹐后妃﹑皇子﹑貴主﹑婕妤及都知等﹐皆有賞無罰﹐以次每斛十號﹐五紅字爲賞﹐五黑字爲罰﹐上賞則成號眞珠﹑玉杯﹑金器﹑北珠﹑篦環﹑珠翠﹑領抹﹐次亦鋌銀﹑酒器﹑冠鐲﹑翠花﹑叚帛﹑龍涎﹑禦扇﹑筆墨﹑官窯﹑定器之類﹐罰則舞唱﹑吟詩﹑念佛﹑飲冷水﹑喫生薑之類﹐用此以資戲笑﹐王宮貴邸亦多效之。

｜熙朝樂事｜二月二日﹐士女皆帶蓬葉﹐諺云﹐蓬開先百艸﹐戴了春不老。二月十五爲花朝節﹐蓋花朝﹑月夕﹐世俗恆言二八兩月爲春秋之中﹐故以二月爲花朝﹐八月爲月夕也。

｜原｜成都誌｜二月十五爲花朝﹐爲撲蝶會﹐蜀人又以是日鬻蠶於市﹐因作樂縱觀謂之蠶市。

｜壺中贅錄｜閩中以二月二日爲踏靑節﹐蜀中以爲踏艸節。

｜宣府誌｜宣府花朝節﹐村民以五穀瓜果種相遺﹐謂之獻生﹐城中婦女翦彩爲花﹐插之鬢髻以爲應節。

｜集藻｜

｜文賦散句｜

｜增｜漢張衡歸田賦｜仲春令月﹐時和气淸﹐原隰郁茂﹐百艸滋榮。

｜魏曹植節遊賦｜仲春之月﹐百卉叢生﹐萋萋藹藹﹐翠葉朱莖﹐竹林靑蔥﹐珍果含榮﹐感气運之和順﹐樂時澤之有成。

｜原｜梁昭明太子錦帶書｜節應佳辰﹐時登令月﹐和風拂迥﹐淑气浮空﹐走野馬於桃源﹐飛少女於李徑﹐花明麗日﹐光浮竇氏之機﹐鳥弄芳園﹐韻響王喬之管。

｜增｜唐侯喜中和節賦｜我後令節﹐中和孔嘉﹐凍已全觧﹐桃乃欲華﹐慶賞之多﹐宴樂旣均於九有﹐播植之始﹐教化爰貞於四遐。

｜四言古詩｜

｜原｜隋牛弘春祈稷歌｜粒食興教﹐播厥有先﹐尊神致潔﹐報本惟虔﹐瞻楡束耒﹐望杏開田﹐用憑戩谷﹐式詠丰年。

｜五言古詩｜

｜增｜唐徳宗中和節日宴百寮賜詩｜韶華啟仲序﹐初吉諧良辰﹐肇玆中和節﹐式慶天地春﹐歡酣朝野同﹐生徳區宇均﹐雲開灑膏露﹐艸疏芳河津﹐歲華方載陽﹐東作方肆勤﹐慚非燻風唱﹐曷用慰吾人。東風變梅柳﹐萬匯生春光﹐中和紀月令﹐方與天地長﹐耽樂豈予尙﹐懿玆時景良﹐庶遂亭育恩﹐同致寰海康﹐君臣永終始﹐交泰符陰陽﹐曲沼水新碧﹐華林桃稍芳﹐勝賞信多歡﹐戒之在無荒。

｜五言律詩｜

｜增｜唐王勃仲春郊外｜東園垂柳徑﹐西堰落花津﹐物色連三月﹐風光絕四鄰﹐鳥飛村覺曙﹐魚戲水知春﹐初晴山院裏﹐何處染囂塵。

｜白居易春村｜二月村園暖﹐桑間戴勝飛﹐農夫舂舊谷﹐蠶妾搗新衣﹐牛馬因風遠﹐雞豚過社稀﹐黃昏林下路﹐鼓笛賽神歸。

｜宋徐鉉春分日｜仲春初四日﹐春色正中分﹐綠野裴回月﹐晴天斷續云﹐燕飛猶个个﹐花落已紛紛﹐思婦髙樓晚﹐歌聲不可聞。

｜邵雍二月吟｜林下故無知﹐惟知二月期﹐酒嘗新熟後﹐花賞半開時﹐只有醺酣趣﹐殊無爛熳悲﹐誰能將此景﹐長貯在心脾。

｜張栻仲春過陽江亭子｜亭古危臨岸﹐林幽巧近城﹐煙容隨雨住﹐花片著溪淸﹐春事已如許﹐客懷誰與傾﹐庭前幾株樹﹐滿意欲敷榮。

｜戴復古社日｜今朝當社日﹐明日是花朝﹐佳節惟宜飲﹐東池適見招﹐綠深楊柳重﹐紅透海棠嬌﹐自笑鬢邊雪﹐多年不肯消。

｜原｜柳州月泉｜東風生意鬧﹐農圃正宜勤﹐稻種開包曬﹐菊苗依譜分﹐疇西曉耕雨﹐捨北暮鉏云﹐莫待荒三徑﹐歸歟陶令君。

｜明張祥鳶｜天气近寒食﹐村居遠市朝﹐翠低新柳弱﹐紅潤穉花嬌﹐聽鳥頻移榻﹐看云偶過橋﹐隔村春社至﹐會赴野人招。

｜七言律詩｜

｜增｜唐李商隱二月二日｜二月二日江上行﹐東風日暖聞吹笙﹐花須柳眼各無賴﹐紫蝶黃蜂俱有情﹐萬里憶歸元亮井﹐三年從事亞夫營﹐新春莫悟遊人意﹐更作風檐夜雨聲。

｜原｜宋李公麟｜千尋古櫟笑聲中﹐此日春風屬社公﹐開眼已憐花壓帽﹐放懷聊喜酒治聾﹐攜刀割肉余風在﹐卜瓦傳神俚俗同﹐聞說已栽桃李徑﹐隔溪遙認淺深紅。

｜增｜元洪希文春半采花｜芳菲著雨便成苔﹐問訊東君幾日回﹐閏月不曾花下去﹐今朝偶到樹邊來﹐幾何間闊鶯偏老﹐如此生疎蝶也猜﹐流水時光容易過﹐舉頭枝上已靑梅。

｜方太古社日出遊｜村村社鼓隔溪聞﹐賽祀歸來客半醺﹐水緩山舒逢日暖﹐花明柳暗貌春分﹐平田白洫流新雨﹐絕壁靑楓掛斷雲﹐策杖提壺隨所適﹐野夫何不可同羣。

｜明曹大章｜二月郊南柳色春﹐澹雲晴靄動芳辰﹐霏霏花气偏隨酒﹐裊裊鶯歌觧和人﹐野舫醉乘明月渡﹐芳洲情與白鷗馴﹐武陵溪水深幾許﹐笑逐桃花欲問津。

｜七言絕句｜

｜原｜唐韓愈賽神｜白布長衫紫領巾﹐差科未動是閒人﹐麥苗含穗桑生葚﹐共向田頭樂社神。

｜增｜白居易二月二日｜二月二日新雨晴﹐艸芽菜甲一時生﹐輕衫細馬春年少﹐十字津頭一字行。

｜原｜張籍吳楚歌詞｜庭前春鳥啄林聲﹐紅夾羅襦縫未成﹐今朝社日停鍼綫﹐起向朱櫻樹下行。

｜張演社日村居｜鵝湖山下稻粱肥﹐�穽雞棲對掩扉﹐桑柘影斜春社散﹐家家扶得醉人歸。

｜宋王安石南浦｜南浦東岡二月時﹐物華撩我有新詩﹐含風鴨綠��起﹐弄日鵝黃裊裊垂。

｜黃庭堅觀化｜竹筍才生黃犢角﹐蕨芽初長小兒拳﹐試尋野菜炊香飯﹐便是江南二月天。

｜範成大春日田園雜興｜社下燒錢鼓似雷﹐日斜扶得醉翁回﹐靑枝滿地花狼籍﹐知是兒孫鬭艸來。

｜增｜範成大社日獨坐｜海棠雨後沁臙脂﹐楊柳風前撚綠絲﹐香篆結云深院靜﹐去年今日燕來時。

｜方嶽社日｜燕子今年掯社來﹐翠瓶猶有去年梅﹐丁寧莫管杏花俗﹐付與春風一道開。

｜金完顏璹春半喜晴｜陰寒二月雪含云﹐兩日開晴淑景新﹐借問海棠紅幾許﹐杏花楊柳不曾春。

｜原｜明陸樹聲｜熙熙麗日開靑野﹐漠漠平疇散碧波﹐山鳥一聲催布谷﹐綠楊陰裏聽農歌。

｜增｜王衡花朝｜晴煙膏露若爲容﹐躑躅香苞望曉紅﹐莫怨五更風色惡﹐開花原是落花風。

｜原｜曹勛｜羅綺生香散隱霞﹐春光不讓五侯家﹐東風二月蘇堤路﹐樹樹桃花間柳花。

｜詩散句｜

｜增｜宋謝靈運｜山桃發紅萼﹐野蕨漸紫苞。

｜唐徳宗｜東風變梅柳﹐萬匯生春光。

｜周庾信｜新年鳥聲千種囀﹐二月楊花滿路飛。

｜原｜唐唐彥謙｜二月雲煙迷柳色﹐九衢風土帶花香。寒郊二月初離別﹐獨倚寒林嗅野梅。

｜增｜鄭谷｜和暖又逢挑菜日﹐寂寥未是探花人。

｜宋邵雍｜年年二月憑髙處﹐不見人家只見花。

｜陸遊｜數點霏微社公雨﹐兩叢濃淡女郎花。

｜元趙孟俯｜二月江南鶯亂飛﹐百花滿樹柳依依。

｜葉顒｜燕子不來春又半﹐一簾花雨海棠時。

｜明吳稼證｜三春花事終難負﹐二月風光半未過。

｜唐杜甫｜社雨報丰年。

｜釋皎然｜二月湖南春艸徧。

｜宋陳與義｜二月山城未見花。

｜別錄｜

｜原｜占候｜十二日晴則百果實。十五日爲勸農日﹐晴主年丰﹐又爲花朝﹐晴則百果實。春分日風從震來﹐穀熟麥賤﹐人安年丰﹐靑雲歲丰﹐前後一日內有雷主歲稔。

｜原｜種植｜穀﹑黍﹑稷﹑薥﹑秫﹑韭﹑椒﹑蔥﹑夏蘿卜﹑梨﹑瓠子﹑王瓜﹑絲瓜﹑菠菜﹑苦蕒﹑莧﹑山藥﹑萵苣﹑稍瓜﹑茼蒿﹑生菜﹑茄﹑冬瓜﹑紫蘇﹑四月芥﹑西瓜﹑香芋﹑銀杏﹑十樣錦﹑落花生﹑芝麻﹑藕﹑枸杞﹑翦春羅﹑黃精﹑決明﹑松﹑萱艸﹑山丹﹑蜀葵﹑罌粟﹑荼�﹑柏﹑桑椹﹑紅花﹑麗春﹑黃葵﹑金錢﹑翦秋羅﹑金鳳﹑絡麻﹑老少年。

｜移栽｜萆麻﹑映山紅﹑茄﹑萵苣﹑各色藤菜﹑甘露﹑雪梅﹑堆栗﹑百合﹑苦蕒﹑薤﹑石橊﹑十姊妹﹑慈菇﹑木瓜﹑茱萸﹑甘菊﹑松梧﹑桐﹑葡萄﹑薄荷﹑黃精﹑牛蒡﹑槐﹑紫荊﹑木槿﹑芙蓉﹑萱花﹑淩霄﹑杜鵑﹑桑﹑海棠﹑山茶﹑玉簪﹑迎春﹑玫瑰﹑菊﹑石竹﹑望江南﹑薴麻﹑芭蕉。

｜貼接｜桃﹑李﹑梨花﹑紅梅﹑杏﹑柑﹑海棠﹑丁香﹑柿﹑栗﹑桑。

｜插壓｜石橊﹑芙蓉﹑梔子﹑梨﹑葡萄﹑瑞香﹑木槿﹑薔薇。

｜壅培｜木樨。

｜灌漑｜櫻桃﹑芍藥﹑牡丹﹑瑞香﹑橙橘。

｜收采｜蔞蒿﹑蕨芽﹑板蕎蕎﹑筆管菜﹑白芨﹑薺菜﹑百合﹑馬蘭頭﹑蠶豆苗﹑甘遂﹑薯蕷﹑王不畱行﹑黃精﹑楡皮﹑人參﹑枸杞﹑蒲公英﹑黃蘗﹑雲母﹑薹菜﹑白石英﹑石葦葉﹑白芷﹑白蘞﹑甘艸﹑紫石英﹑狼毒根﹑麝香﹑豬苓﹑地黃﹑金銀花﹑麥門冬﹑白朮﹑當歸﹑知母﹑天門冬﹑薴根﹑牛膝﹑香附﹑茯苓﹑茯神﹑黃連﹑狗脊﹑槁本﹑茅香根﹑升麻﹑黃芩﹑紫苑﹑萆薢﹑金雀花﹑前胡﹑防己﹑大黃﹑巴戟天﹑秦皮﹑地楡﹑天雄﹑杜仲﹑丁香﹑柴胡﹑楝實﹑蓬蒿﹑桂皮﹑虎杖。

｜整頓｜去樹裏架葡萄。

｜田忌｜天火卯﹐地火酉﹐九焦丑﹐糞忌戍﹐荒蕪酉。

禦定佩文齋廣羣芳譜卷二

●禦定佩文齋廣羣芳譜卷三

天時譜

○三月寒食﹑淸明﹑上巳﹑谷雨附見。

｜增｜禮記月令｜季春之月﹐日在胃﹐昏七星中﹐旦牽牛中。｜注｜日月會於大梁﹐而斗建辰之辰也。桐始華。萍始生。乃爲麥祈實。是月也﹐生气方盛﹐陽气發泄﹐勾者畢出﹐萌者盡達﹐不可以內。命野虞毋伐桑柘﹐鳴鳩拂其羽﹐戴勝降於桑。｜注｜蠶將生之候也。具曲植籧筐﹐后妃齋戒﹐親東鄕躬桑﹐禁婦女毋觀﹐省婦使﹐以勸蠶事。

｜梁元帝纂要｜三月曰季春﹐亦曰暮春﹑末春﹑晚春。

｜原｜花月令｜是月也﹐白桐榮﹐荼�條達﹐牡丹始繁﹐麥吐華﹐楝花應候﹐楊入大水爲萍。

｜增｜瓶史月表｜三月﹐花盟主牡丹﹑滇茶﹑蘭花﹑碧桃。花客卿川鵑﹑梨花﹑木香﹑紫荊。花使令木筆﹑薔薇﹑謝豹﹑丁香﹑七姊妹﹑郁李﹑長春。

｜花歷｜三月木筆書空﹐棣唐萼韡韡﹐海棠睡﹐繡球落。

｜匯考｜

｜增｜詩幽風｜蠶月條桑﹐取彼斧斨﹐以伐遠揚。

｜周頌｜嗟嗟保介﹐維暮之春﹐亦又何求﹐如何新�﹐於皇來牟﹐將受厥明。｜注｜暮春﹐斗柄建辰﹐夏正之三月也。

｜夏小正｜三月﹐參則伏﹐攝桑萎楊。｜傳｜攝桑﹐攝而記之﹐急桑也。萎楊﹐楊則花而後記之。采識。｜傳｜識﹐艸也。祈麥實。｜傳｜麥者﹐五穀之先見者﹐故急祈而記之也。拂桐芭。｜傳｜拂也者﹐桐芭之時也﹐或曰﹐言桐芭始生貌﹐拂拂然也。

｜淮南子｜三月官鄕﹐其樹李。昏張中﹐則務種谷。

｜汜勝之書｜三月楡莢舒。

｜四民月令｜三月﹐杏花盛﹐可菑白沙輕土之田。

｜風土記｜三月雨謂之迎梅。

｜初學記｜三月雨曰楡莢雨。

｜夢溪筆談｜三月﹐華葉從根而生﹐故曰從魁。

｜賞心樂事｜三月﹐花院月丹﹐花院桃柳。蒼寒堂西緋碧桃。滿霜亭北棣棠。碧宇觀筍。芳艸亭觀艸斗。春堂牡丹﹑芍藥。宜雨堂千葉海棠。艷香館林檎。花院紫牡丹。宜雨堂北黃薔薇。瀛巒勝處山花。經寮鬥茶。羣仙繪幅樓芍藥。

｜聞見近錄｜故事﹐季春上池賜生花﹐自上至從臣皆簪花而歸。

｜演繁露｜三月花開時﹐風名花信風﹐初泛觀則似謂此風來報花之消息耳﹐按呂氏春秋曰﹐春之得風﹐風不信﹐則其花不成﹐乃知花信風者﹐風應花期﹐其來有信也。

｜寒食｜

｜原｜四民月令｜齊人呼寒食爲冷節。寒食以面爲蒸餅樣﹐團棗附之名曰棗餻。

｜鄴中記｜並州俗﹐冬至後百五日﹐爲介子推斷火﹐冷食三日。

｜荊楚歲時記｜去冬至一百五日﹐卽有疾風甚雨﹐謂之寒食。

｜增｜王燭寶典｜寒食爲大麥粥﹐研杏仁爲酪﹐引餳沃之。

｜酉陽雜俎｜寒食﹐賜近臣麥粥﹐帖彩球﹐鏤雞子。

｜原｜零陽總記｜蜀人遇寒食﹐用楊桐葉並細冬靑葉染飯﹐色靑而有光﹐食之資陽气﹐道家謂之靑精幹�食﹐今俗以夾麥靑艸搗汁和糯米作靑粉團﹐烏桕葉染烏飯作糕﹐是此遺意。

｜金門歲節｜洛陽人家寒食日裝萬花輿﹐煮桃花粥。

｜增｜揮塵後錄｜朱新仲少仕江寧﹐在王彥昭幕中﹐有代彥昭春日畱客致語云﹐寒食止數日間才晴又雨﹐牡丹蓋數種枝欲拆又芳﹐皆魯公帖與牡丹譜中全語也。

｜幹淳歲時記｜淸明前三日爲寒食節﹐都城人家皆插柳滿檐﹐𨿽小坊幽曲亦靑靑可愛﹐大家則加棗�於柳上﹐然多取之湖堤。有詩云﹐莫把靑靑都折盡﹐明朝更有出城人。

｜熙朝樂事｜淸明前兩日謂之寒食﹐人家插柳滿檐﹐靑蒨可愛﹐男女亦咸戴之﹐諺云﹐淸明不戴柳﹐紅顏成皓首。

｜淸明｜

｜原｜素問｜淸明次五日﹐牡丹華。

｜四民月令｜淸明節令蠶妾理蠶室。是月也杏花盛﹐種百谷。

｜志林｜東坡在黃州夢參寥誦所作新詩﹐覺而記兩句云﹐寒食淸明都過了﹐石泉槐火一時新﹐夢中曰火固新矣﹐泉何故新﹐答曰﹐俗以淸明日淘井。

｜春明退朝錄｜周禮四時變火﹐唐惟淸明取楡柳火﹐以賜近臣戚裏。宋朝惟賜大臣﹐順陽气也。

｜增｜提要錄｜淸明雨爲杏花雨。

｜歲時雜記｜淸明﹐湖州進紫筍茶。

｜東京夢華錄｜淸明日﹐都人出郊﹐往往就芳樹之下﹐或園囿之間﹐羅列杯盤﹐互相勸酬﹐抵暮而歸﹐各攜名花異果﹐山亭戲具﹐謂之門外土儀。轎子卽以楊柳﹑雜花裝簇頂上﹐四垂遮映﹐緩入都門﹐斜楊禦柳﹐醉歸院落﹐明月梨花﹐最爲盛景。是月季春﹐萬花爛熳﹐牡丹﹑芍藥﹑棣棠﹑木香﹐種種上市﹐賣花者歌叫之聲﹐淸奇可聽。

｜谷雨｜

｜孝經緯｜淸明後十五日﹐斗指辰﹐爲谷雨﹐言雨生百谷也。

｜牡丹譜｜洛陽以谷雨爲牡丹開候﹐而一百五者﹐長至一百五日﹐開最先。

｜溫公文集注｜洛陽人謂谷雨爲牡丹厄。

｜居家宜忌｜谷雨日采茶炒藏﹐能治痰嗽及療百病熱疾。

｜上巳｜

｜原｜後漢書禮儀志｜三月上巳日﹐官民皆褉於東流水上。

｜宋書禮志｜魏以後﹐但用三日﹐不復用巳。

｜韓詩外傳｜鄭國之俗﹐上巳於溙洧之上﹐招魂續魄﹐秉蘭艸﹐袚除不祥。

｜荊楚歲時記｜上巳日﹐取鼠曲汁蜜和粉﹐謂之龍舌�﹐以厭時气。

｜千金月令｜三月三日上踏靑履。

｜增｜洛陽圖經｜上巳日﹐婦女以薺花點油﹐祝而灑之水上﹐若成龍鳳花卉之狀﹐則吉﹐謂之油花卜。

｜酉陽雜俎｜唐中宗三月三日﹐賜侍臣細柳圈﹐言帶之免蠆毒。

｜原｜賞心樂事｜三月三日﹐男女皆戴薺花﹐諺云﹐三春戴薺花﹐桃李羞繁華。

｜五色綫｜荊楚歲時記｜三月三日﹐四民踏百艸﹐今人因有斗百艸之戲。鄭谷詩云﹐何如斗百艸﹐賭取鳳凰釵。

｜集藻｜

｜文賦散句｜

｜原｜梁昭明太子錦帶書｜景逼䢐春﹐時臨變節﹐啼鶯出谷﹐爭傳求友之音﹐翔蘂飛林﹐競散佳人之靨。

｜晉張協洛褉賦｜夫何三春之令月﹐嘉天气之氤氳﹐和風穆以布暢﹐百卉曄而敷芬。

｜阮瞻上巳賦｜臨淸川而嘉燕﹐聊假日以遊娛﹐蔭朝云而爲蓋﹐托茂樹以爲廬﹐好修林之蓊郁﹐樂艸莽之扶疎﹐列肆筵而設席﹐祈吉祥於斯塗。

｜增｜簡文帝晚春賦｜待餘春於北合﹐藉髙燕於南陂﹐水篩空而照底﹐風入樹而香枝﹐嗟時序之回幹﹐嘆物候之推移﹐望初篁之傍嶺﹐愛新荷之發池﹐石憑波而倒植﹐林隱日而橫垂。

｜蕭子範家園三日賦｜歡玆嘉月﹐悅此時良﹐庭散花蘂﹐傍插筠篁﹐灑玄醪於沼沚﹐浮絳棗於泱泱﹐觀翠淪之出沒﹐戲靑舸之低昂。

｜周庾信三日華林園馬射賦｜於時玄鳥司曆﹐蒼龍馭行﹐羔獻冰開﹐桐華萍合﹐皇帝幸於華林之園﹐千乘雷動﹐萬騎云屯﹐落花與芝蓋同飛﹐楊柳共春旗一色。

｜原｜唐王勃三月上巳袚褉序｜遲遲風景出沒﹐媚於郊原﹐片片仙雲遠近﹐生於林薄﹐雜花爭發﹐非止桃蹊﹐羣鳥亂飛﹐有踰鶯谷﹐王孫春艸﹐處處爭鮮﹐仲阮芳園﹐家家並翠﹐於是攜旨酒﹐列芳筵﹐先袚褉於長洲﹐卻申交於促席。

｜王維暮春逍遙谷燕集序｜巖谷先曙﹐羲和不能信其時﹐芳卉後春﹐勾芒不能一其令﹐桃徑窈窕﹐蘅臯超忽﹐驂禦延佇於叢薄﹐佩玉升降於蒼翠。

｜蕭穎士蓬池褉飲序｜褉逸禮也﹐鄭風有之﹐蓋取諸勾萌發達﹐陽景敷煦﹐握芳蘭﹐臨淸川﹐乘和蠲絜﹐用徼介祉﹐厥義存矣。

｜四言古詩｜

｜增｜晉張華三月三日後園會｜暮春元日﹐陽气淸明﹐祁祁甘雨﹐膏澤流盈﹐習習祥風﹐啟滯導生﹐禽鳥翔逸﹐卉木滋榮﹐纖條被綠﹐翠華合英。

｜五言古詩｜

｜禦制時巡近郊憫農事有作｜芳郊景物麗﹐淑气扇暮春﹐靈雨應良節﹐光風薄佳辰﹐省耕已屆候﹐夙駕方來巡﹐前驅列式道﹐羽衛羅鉤陳﹐時有田間子﹐荷耒披車塵﹐譏訶勿頻數﹐疾苦當咨詢﹐千耦幸終畝﹐二鬴猶懸囷﹐穮蔉爾勤動﹐痌瘝予隱親﹐賙賜出泉府﹐拊循屬官臣﹐行潦有挹器﹐冽井無枯津﹐所惠良未徧﹐嗛嗛愧斯人。

｜增｜宋謝惠連三月三日曲水集｜四時著平分﹐三春稟融爍﹐遲遲和景婉﹐夭夭園桃灼﹐攜朋適郊野﹐昧爽辭廛郭﹐斐云興翠嶺﹐芳飊起華薄﹐解轡偃崇丘﹐藉艸遶回壑﹐際渚羅時簌﹐托波泛輕爵。

｜宋鮑照三日｜气暄動心思﹐柳靑起春懷﹐時艷憐花藥﹐服淨俛登臺﹐提觴野中飲﹐愛心煙未開﹐露包染春艸﹐泉源潔冰苔﹐泥泥濡露條﹐裊裊承風栽﹐鳧雛掇苦薺﹐黃鳥銜櫻梅﹐解衿欣景預﹐臨流競覆杯﹐美人竟何在﹐浮心空自摧。

｜原｜梁簡文帝三日侍宴林光殿曲水詩｜芳年多美色﹐麗景復妍遙﹐握蘭惟是旦﹐采艾亦今朝﹐回沙澑碧水﹐曲岫散桃夭﹐綺花非一種﹐風絲亂百條﹐雲起相思觀﹐日照飛虹橋﹐繁華弦姝色﹐燕趙艷妍妖﹐金鞍汗血馬﹐寶髻珊瑚翹﹐蘭馨起縠袖﹐蓮錦束瓊腰﹐相看隱綠樹﹐見人還自嬌﹐玉桂鳴羅薦﹐渠枕泛回潮﹐洛濱非拾羽﹐滿握詎貽椒。

｜晚春｜紫蘭葉初滿﹐黃鶯咔不稀﹐石蹲還似獸﹐蘿長更如衣﹐水曲文魚聚﹐林暝雅鳥飛﹐渚浦變新節﹐巖桐長舊圍﹐風花落未已﹐山齋開夜扉。

｜沈約三日率爾成篇｜麗日屬元已﹐年芳具在斯﹐開花已匝樹﹐流鶯復滿枝﹐洛陽繁華子﹐長安輕薄兒﹐東出千金堰﹐西臨鴈騖陂﹐淸晨戲伊水﹐薄暮宿蘭池﹐寧憶春蠶起﹐日暮桑欲萎。

｜增｜庾肩吾三日侍蘭亭曲水宴｜策星依夜動﹐鑾駕總朝遊﹐旌門臨苑樹﹐相風出鳳樓﹐春生露泥泥﹐天覆云油油﹐桃花舒玉澗﹐柳葉暗金溝﹐褉川分曲沼﹐帳殿掩芳洲﹐踴躍赬魚出﹐參差絳棗浮﹐百戲俱臨水﹐千鍾共逐流。

｜隋蕭愨春晚｜春庭聊縱望﹐樓臺自相隱﹐窓梅落晚花﹐池竹開新筍﹐泉鳴知水急﹐云來覺山近﹐不愁花不飛﹐到畏花飛盡。

｜唐白居易寒食洛下宴遊贈馮李二少尹｜丰年寒食節﹐美景洛陽城﹐三尹皆彊健﹐七日盡晴明﹐東郊蹋靑艸﹐南園攀紫荊﹐風折海橊艷﹐露墜木蘭英﹐假開春未老﹐宴合日屢傾﹐珠翠混花影﹐管弦藏水聲﹐佳會不易得﹐良辰亦難並﹐聽吟歌暫輟﹐看舞杯徐行﹐米價賤如土﹐酒味濃於餳﹐此時不盡醉﹐但恐負平生﹐殷勤二曹長﹐各捧一銀觥。

｜崔護郡齋三月下旬作｜春事日已歇﹐池塘曠幽尋﹐殘紅披獨墜﹐嫩綠間淺深﹐偃仰捲芳褥﹐顧步愛新陰﹐謀春未及竟﹐初夏遽見侵。

｜溫庭筠寒食節日寄楚望｜芳蘭無意綠﹐弱柳何窮縷﹐心斷入淮山﹐夢長穿楚雨﹐繁花如二八﹐好月當三五﹐愁碧竟平臯﹐韶紅換幽圃﹐流鶯隱員樹﹐乳燕喧余哺﹐曠望戀層臺﹐離憂集環堵﹐當年不自遣﹐晚得終何補﹐鄭谷有樵蘇﹐歸來要腰斧。

｜宋歐陽修暮春｜幽憂無以銷﹐春日靜愈長﹐燻風入花骨﹐花枝午低昂﹐往來采花蜂﹐淸蜜未滿房﹐春事已爛熳﹐落英漸飄揚﹐蛺蝶無所爲﹐飛飛助其忙﹐啼鳥亦屢變﹐新音巧調簧﹐遊絲最無事﹐百尺拖晴光﹐天工施造化﹐萬物感春陽。

｜陸遊春晚書齋壁｜海棠已成雪﹐桃李不足言﹐纖纖麥被野﹐鬱鬱桑連村﹐穉蠶細如蟻﹐杜宇號朝昏﹐展墓秫餌美﹐坐社黍酒渾﹐早筍漸上市﹐靑韭初出園﹐老夫下箸喜﹐盡屏雞與豚﹐幽居亦何樂﹐且洗兩耳喧﹐呼兒燒柏子﹐悠然坐東軒。

｜原｜明文徵明｜妍英弄芳意﹐麗色含春姿﹐物華浩無涯﹐駘蕩東風吹﹐東風日已熙﹐艸色日已滋﹐靑春萬里道﹐遊子有所思﹐浮雲漏白日﹐宿露朝已晞﹐攀條惜婉麗﹐忽得瑛瓊枝﹐芳蹤未有托﹐暮景已西馳﹐菁華難復恃﹐結蘤聊自怡。

｜七言古詩｜

｜增｜唐宋之問寒食陸渾別業｜洛陽城裏花如雪﹐陸渾山中今始發﹐旦別河橋楊柳風﹐夕臥伊川桃李月﹐伊川桃李正芳新﹐寒食山中酒復春﹐野老不知堯舜力﹐酣歌一曲太平人。

｜王維寒食城東卽事｜淸溪一道穿桃李﹐演漾綠蒲涵白芷﹐溪上人家凡幾家﹐落花半落東流水﹐蹴踘屢過飛鳥上﹐秋千競出垂楊裏﹐少年分日作遨遊﹐不用淸明兼上巳。

｜李賀三月樂詞｜東方風來滿眼春﹐花城柳暗愁殺人﹐復宮深殿竹風起﹐新翠舞衿淨如水﹐光風轉蕙百餘里﹐暖霧驅云撲天地﹐軍裝宮妓掃蛾淺﹐搖搖錦城夾城暖﹐曲水飄香去不歸﹐梨花落盡成秋苑。

｜宋邵雍三月吟｜滿城盡日行春去﹐言念行春還有數﹐眞宰何曾不發生﹐遊人其柰無憑據﹐梨花著雨漫成啼﹐柳絮因風爭肯住﹐一片淸明好意多﹐柰何意好難分付。

｜明楊基淸明看花｜吉祥寺裏千堆錦﹐綠發仙人對花飲﹐腰鼓金盤五色藍﹐醉歸猶帶花枝寢﹐東風壬子幾淸明﹐三百年來寺已傾﹐沙河塘上癡兒女﹐猶頌錢塘太守名﹐看花我亦逢壬子﹐況是淸明非偶爾﹐莫論南浦與西湖﹐楚水吳山正相似﹐靑蓮居士識前因﹐金粟如來見後身﹐總不能知塵外劫﹐也須曾是會中人。

｜原｜何景明｜長安三月百花殘﹐滿城飛絮何漫漫﹐千門萬戶東風起﹐陌上河邊春色闌﹐美人髙樓鎖深院﹐白花蒙蒙落如霰﹐晴窓窈窕朝日遲﹐亂入簾櫳趂雙燕﹐遊絲相牽時裊裊﹐委地飄廊不須掃﹐君不見﹐江頭綠葉吹香綿﹐隨波化作浮萍艸。

｜五言律詩｜

｜禦制春日內苑賜宴詩並序｜己未三月﹐律應姑洗﹐望日之吉﹐賜內閣大臣及侍衛宴於內苑時﹐乃玩花於絳雪﹐玉樹含風﹐浮杯於西齋﹐金池漾月﹐飲酒樂甚﹐因率題四韻﹐以示羣臣。春深內苑裏﹐珍席宴羣臣﹐蝶向雙檐舞﹐花飛復閣新﹐和羹期上佐﹐調鼎協洪鈞﹐簫鼓歡無極﹐芳年醉此辰。

｜增｜唐李益春晚賦得餘花落｜畱春春竟去﹐春去花如此﹐蝶舞遶應稀﹐鳥驚飛詎已﹐衰紅辭故萼﹐繁綠扶凋蘂﹐自委不勝愁﹐庭風那更起。

｜原｜柳中庸寒食｜春暮越江邊﹐春陰寒食天﹐杏花香麥粥﹐柳絮伴秋千﹐酒是芳菲節﹐人當桃李年﹐不知何處恨﹐已解入箏弦。

｜張又新三月五日泛長沙東湖｜上巳余風景。芳辰集遠坰。湖光迷翡翠。艸色醉蜻蜓。鳥弄桐花日。魚翻谷雨萍。從今畱勝會。誰看畫蘭亭。

｜增｜項斯晚春花｜陰洞日光薄﹐花開不及時﹐當春無半樹﹐經燒足空枝﹐疏與香風會﹐細將泉影移﹐此中人到少﹐開盡幾人知。

｜原｜唐彥謙上巳寄韓八｜上巳接寒食﹐鶯花寥落晨﹐微微潑火雨﹐艸艸踏靑人﹐涼似三秋景﹐淸無九陌塵﹐與餘同病者﹐對此合傷神。

｜增｜宋余靖暮春｜艸帶全鋪翠﹐花房半墜紅﹐農家楡莢雨﹐江國鯉魚風﹐堤柳綿爭撲﹐山櫻火共烘﹐長安少年客﹐不信有衰翁。

｜蘇軾雨晴散步｜雨過浮萍合﹐蛙聲滿四鄰﹐海棠眞一夢﹐梅子欲嘗新﹐拄杖閒挑菜﹐秋千不見人﹐殷勤木芍藥﹐獨自殿餘春。

｜張九成晚春卽事｜幽事晚山色﹐幽齋春雨餘﹐亂紅欹澗水﹐浮綠漲郊墟﹐北牖迸新筍﹐西園生野蔬﹐槿籬遶茅屋﹐已分老樵漁。

｜範成大寒食郊行｜隴麥欣欣綠﹐山桃寂寂紅﹐帆邊魚蕝浪﹐木末酒旗風﹐信步隨芳艸﹐迷途問小童﹐賞心添腳力﹐呼渡過溪東。

｜陸遊山家暮春｜遶屋淸陰合﹐緣堤綠艸纖﹐起蠶初放食﹐新麥已磨鎌﹐苦筍先調醬﹐靑梅小蘸鹽﹐佳時幸無事﹐酒盡更須添。

｜戴昺次韻春事｜海棠紅未了﹐又近牡丹時﹐送日多忙事﹐酬春欠好詩﹐暖風吹麥早﹐晴晷轉花遲﹐不盡淸遊興﹐重爲上巳期。

｜陳與義寒食｜艸艸隨時事﹐蕭蕭傍水門﹐濃陰花照野﹐寒食柳圍村﹐客袂空佳節﹐鶯聲忽故園﹐不知何處笛﹐吹恨滿淸尊。

｜僧契嵩山亭晚春｜小庭晚來靜﹐林石自巉巉﹐犬去吠人語﹐花飛恣鳥銜﹐晴煙燻茂艸﹐照日藹髙杉﹐更喜團圓月﹐淸光下碧巖。

｜明李禎三月四日卽景｜忽忽春將暮﹐俄過三月三﹐艸誰憐益母﹐花自媚宜男﹐乍到尋巢燕﹐初眠上箔蠶﹐新茶與穉筍﹐鄕味憶江南。

｜七言律詩｜

｜增｜唐皇甫冉三月三日義興李明府後亭泛舟｜江南煙景復如何﹐聞道新亭更可過﹐處處藝蘭春浦綠﹐萋萋藉艸遠山多﹐壺觴須就陶彭澤﹐風俗猶傳晉永和﹐更使輕橈徐轉去﹐微風落日水增波。

｜杜牧殘春獨來南亭因寄張佑｜暖云如粉艸如茵﹐獨步長堤不見人﹐一嶺桃花紅錦黦﹐半溪山水碧羅新﹐髙枝百舌猶欺鳥﹐帶葉梨花獨送春﹐仲蔚欲知何處在﹐苦吟林下拂詩塵。

｜溫庭筠寒食日作｜紅深綠暗徑相交﹐抱暖含芳披紫袍﹐彩索平時墻婉娩﹐輕球落處晚寥梢﹐窓中艸色妬雞卵﹐盤上芹泥憎燕巢﹐自有玉樓芳意在﹐不能騎馬度煙郊。

｜原｜李山甫寒食｜柳帶東風一向斜﹐春陰淡淡蔽人家﹐有時三點兩點雨﹐到處十枝五枝花﹐萬井樓臺疑繡畫﹐九原珠翠似煙霞﹐年年今日誰相問﹐猶臥長安泣歲華。

｜來鵬淸明日與友人遊玉粒塘莊｜幾度春山共陸郎﹐淸明時節好風光﹐細穿綠荇船頭滑﹐碎踏殘花屐齒香﹐風急嶺雲飄迥野﹐雨餘田水落芳塘﹐不堪吟罷東回首﹐滿耳蛙聲正夕陽。

｜寒食山館書情｜獨把一杯山館中﹐每經時節恨飄蓬﹐侵階艸色連朝雨﹐滿地梨花昨夜風﹐蜀魄啼來春寂寞﹐楚魂吟後月朦朧﹐分明記得還家夢﹐徐孺宅前湖水東。

｜增｜韓偓春盡日｜樹頭初日照西檐﹐樹底蔦花夜雨沾﹐外院池亭聞動鎖﹐後堂闌檻見垂簾﹐柳腰入戶風斜倚﹐楡莢堆墻水半淹﹐把酒送春惆悵在﹐年年三月病厭厭。

｜原｜韋莊長安淸明｜早是傷春暮雨天﹐可憐芳艸更芊芊﹐內官初賜淸明火﹐上相閒分白打錢﹐紫陌亂嘶紅叱撥﹐綠楊髙映畫秋千﹐遊人記得承平事﹐暗喜風光似昔年。

｜增｜宋王禹偁寒食｜今年寒食在商山﹐山裏風光亦可憐﹐稚子就花拈蛺蝶﹐人家依樹系秋千﹐郊原曉綠初經雨﹐巷陌春陰乍禁煙﹐副使官閒莫惆悵﹐酒錢猶有撰碑錢。

｜韓琦上巳瓊林苑賜筵｜春光濃簇寶津樓﹐樓下新波漲鴨頭﹐嘉節難逢眞上巳﹐賜筵榮入小瀛洲﹐仙園雨過花遺靨﹐禦陌風長絮作球﹐褉飲不須辭巨白﹐淸明來日尙歸休。

｜蔡襄上巳日杭州東園｜地上多於枝上花﹐東樓凝望惜年華﹐潮頭正對伍員廟﹐燕子爭歸百姓家﹐粉籜漸髙山徑筍﹐綠旗初展石巖茶﹐流芳自與人兼老﹐尊酒相逢莫重嗟。

｜原｜歐陽修淸明賜新火｜魚鑰侵晨放九門﹐天街一騎走紅塵﹐桐花應候催佳節﹐楡火推恩忝侍臣﹐多病正愁餳粥冷﹐淸香但愛蠟煙新﹐自憐慣識金蓮燭﹐翰院曾經七見春。

｜曹組寒食輦下｜海棠時節又淸明﹐塵斂煙牧雨乍晴﹐幾處靑簾沾酒市﹐一竿紅日賣花聲﹐彩球時向梭門過﹐繡轂遙隨輦路行﹐日暮人人醉歸去﹐熙熙春物見升平。

｜範成大上巳日萬歲池呈程詠之｜濃春酒暖絳煙霏﹐漲水天平雪浪遲﹐綠岸翻鷗如北渚﹐紅塵躍馬似西池﹐麥苗翦翦嘗新麫﹐梅子雙雙帶折枝﹐試比長安水邊景﹐祇無饑客爲題詩。

｜陸遊晚春｜雨足人家插稻秧﹐蠶生鄰女采桑黃﹐萬花掃迹春將暮﹐百艸吹香日正長﹐閒覓啼鶯穿北崦﹐戲隨飛蝶過東岡﹐飄然且喜身彊健﹐不怪兒曹笑老彊。

｜楊萬里寒食雨作｜雙燕衝簾報禁煙﹐喚驚晝夢聳詩肩﹐晚寒正與花爲地﹐曉雨能令水作天﹐桃李海棠聯病眼﹐淸明寒食又經年﹐老來不辦雕新句﹐報答風光且一篇。

｜三月十日｜才看桃李錦城圍﹐忽便園林綠作堆﹐遠艸將人雙眼去﹐飛花引蝶過墻來﹐簿書節裏無多著﹐懷抱朝來得好開﹐已是七分春去了﹐何須鳥語苦相催。

｜吳龍翰春晚郊行｜芒鞋竹杖出柴關﹐簡點園林腳不閒﹐翠幄初張花作局﹐錦棚成列筍爲班﹐煙波鷗鷺春風外﹐桑柘牛羊夕照閒﹐野興不須邀客共﹐芳樽濁酒對黃山。

｜許月卿三月｜三月春如年少時﹐了知造化最兒嬉﹐智行無事柳飛絮﹐道發自然花滿枝﹐錦繡園林添富貴﹐神仙院落斗淸奇﹐老天長似春三月﹐遊戲人間不皺眉。

｜元王渾淸明日錦堤行樂｜浪說蘭亭褉事修﹐年年春好錦堤遊﹐花翻舞袖驚歌板﹐柳隔髙城暗酒樓﹐綠樹恐應春事老﹐金鞭重爲使君畱﹐竹西路晚歸時醉﹐何處珠簾半上鉤。

｜李孝光次晚春韻｜燕幕沈沈春晝永﹐閒敲碁子小闌東﹐拍天漲綠連朝雨﹐滿地殘紅昨夜風﹐艸際夢回詩有債﹐柳邊寒薄絮無功﹐韶光暗換千年事﹐莫遣閒愁著鬢中。

｜明楊基江村寒食｜預折楊柳插繞檐﹐荳糜香軟麥餳甜﹐春衣未染新絲織﹐午篆猶分舊火添﹐小雨送春靑見萼﹐輕雷催筍碧抽尖﹐不因人遠傷離別﹐那得春愁上短髯。

｜沈周上巳日漫作｜和風晴日正宜春﹐碧柳紅桃得得新﹐老謝袚除何故事﹐健追行樂有閒身﹐鄰翁采薺分家小﹐遊女揉花打路人﹐不限長安水邊好﹐太平隨地總堯民。

｜五言排律｜

｜增｜唐白居易春末｜閒出乘輕屐﹐徐行踏軟沙﹐觀魚傍湓浦﹐看竹入楊家﹐林迸穿籬筍﹐藤飄落水花﹐雨埋釣舟小﹐風揚酒旗斜﹐嫩剝靑菱角﹐濃煎白茗茶﹐淹畱不知夕﹐城樹欲棲鴉。

｜五言絕句｜

｜禦制途次逢寒食｜何處來春風﹐澹蕩開晴旭﹐不見杏花紅﹐才逢柳梢綠。

｜增｜唐嚴維江南三月｜江南季春天﹐蒓菜細如弦﹐湖邊艸作徑﹐湖上葉如船。

｜原｜劉禹錫｜春晚思悠哉﹐花葉自相催﹐漠漠空中去﹐何時天際來。

｜增｜崔道融春晚｜三月寒食時﹐日色濃於酒﹐落盡墻頭花﹐鶯聲隔原柳。

｜寒食夜｜滿地梨花白﹐風吹碎月明﹐大家寒食夜﹐獨貯望鄕情。

｜七言絕句｜

｜禦制淸明｜巳日才從江岸行﹐舟中還復度淸明﹐上林聞道花遲發﹐畱與歸時聽早鶯。

｜淸明登玉泉山｜寒食登髙芳艸靑﹐泉聲映柳覆春亭﹐心中懷得天然處﹐對對沙鷗樂野汀。

｜原｜唐沈佺期上巳日袚褉渭濱應制｜寶馬香車淸渭濱﹐紅桃碧柳褉堂春﹐皇情尙憶垂竿佐﹐天祚先呈捧劍人。

｜增｜錢起暮春歸故山艸堂｜谷口殘春黃鳥啼﹐辛夷花盡杏花飛﹐始憐幽竹山窓下﹐不攺淸陰待我歸。

｜原｜韓翃寒冷日卽事｜春城無處不飛花﹐寒食東風禦柳斜﹐日暮漢宮傳蠟燭﹐輕煙散入五侯家。

｜增｜竇鞏襄陽寒食寄宇文籍｜煙水初消見萬家﹐東風吹柳萬條斜﹐大堤欲上誰相伴﹐馬踏春泥半是花。

｜武元衡陌上暮春｜靑靑南陌柳如絲﹐柳色鶯聲晚日遲﹐何處最傷遊客思﹐春風三月落花時。

｜韓愈晚春｜艸樹知春不久歸﹐百般紅紫鬥芳菲﹐楊花楡莢無才思﹐惟解漫天作雪飛。

｜杜牧春晚題韋家亭子｜擁鼻侵襟花艸香﹐髙臺春去恨茫茫﹐蔦紅半落平池晚﹐曲渚飄成錦一張。

｜溫庭筠三月十八日雪中作｜芍藥薔薇語早梅﹐不知誰是艷陽才﹐今朝領得東風意﹐不復饒君雪裏開。

｜方幹寒食日｜百花香气傍行人﹐花底垂鞭日易曛﹐野父不知寒食節﹐穿林轉壑自燒云。

｜成彥雄暮春日晏溪亭｜寒食尋芳遊不足﹐溪亭還醉綠楊煙﹐誰家花落臨流樹﹐數片殘紅到檻前。

｜宋邵雍禁煙題錦屏山下二首｜寒食風煙錦屏下﹐憑髙把酒興何如﹐滿川桃李風妍媚﹐不忍重爲風破除。無涯桃李待淸明﹐經歲方能開得成﹐不念化工曾著力﹐狂風何故苦相陵。

｜秦觀三月晦日｜節物相催各自新﹐癡心兒女挽畱春﹐芳菲歇去何須恨﹐夏木陰陰正可人。

｜張耒晚春｜睡足髙檐春日斜﹐碾聲初破小龍茶﹐樓邊綠樹飛紅盡﹐春色墻陰老薺花。

｜範成大三月四日驟暖｜日腳融晴晚气暄﹐睡餘初覺薄羅便﹐如何柳絮沾泥處﹐暖似槐陰轉午天。

｜春晚｜客去鉤窓詠小詩﹐遊絲撩亂柳花稀﹐微風盡日吹芳艸﹐蝴蝶雙雙貼地飛。夕陽槐影上簾鉤﹐一枕淸風夢昔遊﹐夢見錢塘春盡處﹐碧桃花謝水西流。

｜楊萬里三月廿七日送春｜只餘三日便淸和﹐盡放春歸莫恨他﹐落盡千花飛盡絮﹐畱春不住欲如何。

｜王鎡深春｜夾泥花上舊巢邊﹐翠箔桑空蠶又眠﹐天气乍晴風候別﹐坐看盆藕出雙錢。燕子來時春又休﹐暖風吹綠上枝頭﹐繡簾不隔荼�月﹐香影無人自入樓。

｜僧道潛春晚｜曉風池沼水瀾翻﹐春盡淮南麥秀寒﹐院落無人日停午﹐柳花如雪滿闌干。

｜金髙士談寒食｜燕泥半落烏衣巷﹐柳色全添綠綺窓﹐且伴丁香過寒食﹐弄晴蝴蝶一雙雙。

｜元宋褧春詞｜嬌春楊柳暗藏鴉﹐掩映文窓一樹花﹐寒食淸明都過了﹐悄無車馬問儂家。

｜詩散句｜

｜增｜齊邢子才｜芳春時欲遽﹐覽物惜將移﹐新萍已冒沼﹐餘花尙滿枝。

｜唐王維｜年光三月裏﹐宮殿百花中。

｜李嘉佑｜淸明桑葉小﹐度雨杏花飛。

｜韋應物｜晴明寒食好﹐春園百卉開。

｜原｜賈島｜晴風吹柳絮﹐新月起廚煙。

｜白居易｜三月艸萋萋﹐黃鶯歇又啼。

｜增｜溫庭筠｜晚風楊葉社﹐寒食杏花村。

｜司空圖｜人家寒食月﹐花影午時天。

｜宋徐鉉｜東風不好事﹐吹落滿庭花。

｜韓琦｜春寒芳意晚﹐未見柳飛綿。

｜楊萬里｜荔子園園花寒食日日雨。

｜原｜唐李白｜江邊石上誰知處﹐綠戰紅酣別是春。

｜杜甫｜落花遊絲白日靜﹐鳴鳩乳燕靑春深。

｜劉禹錫｜艸色淺深圍幄幕﹐花枝上下逐秋千。

｜胡曾｜金鉻馬銜原上艸﹐玉釵人折路傍花。

｜崔魯｜杏酪漸香鄰捨粥﹐楡煙欲變舊鑪灰。

｜韓偓｜惻惻輕寒翦翦風﹐杏花飄雪小桃紅。

｜張泌｜靑艸浪髙三月渡﹐綠楊花撲一溪煙。弱柳未勝寒食雨﹐好花爭柰夕陽天。

｜韋莊｜錦江風散霏霏雨﹐花市香飄漠漠塵。

｜宋韓琦｜白楊花落眠蠶老﹐紅杏枝殘笑靨圓。興慶池頭三月三﹐柳如拖綬艸如衫。

｜晏殊｜夾道桃花新過雨﹐馬蹄無處避殘紅。

｜蘇舜欽｜春陰垂野艸靑靑﹐時有幽花一樹明。

｜歐陽修｜杯盤餳粥春風冷﹐池館楡錢夜雨新。九門寒食多遊騎﹐三月春陰正養花。

｜王安石｜已著單衣猶禁火﹐海棠花下怯黃昏。蕭蕭三月閉柴荊﹐綠葉陰陰忽滿城。

｜蘇軾｜北城寒食煙火微﹐落花蝴蝶作團飛。藍尾忽驚新火後﹐遨頭要及浣花前。

｜謝逸｜點點花飛春事晚﹐靑肯芳艸暮愁生。

｜增｜範成大｜桃杏滿村春似錦﹐踏歌椎鼓過淸明。石門柳綠淸明市﹐洞口桃花上巳山。

｜元龔繡｜今年石湖好淸明﹐每樹梨花香雪晴。

｜周權｜杜宇靑山三月暮﹐桃花流水一溪云。

｜馬臻｜潑火雨晴餳粥冷﹐落花風暖筍輿輕。

｜原｜唐劉禹錫｜楚香寒食橘花時。

｜陸羽｜人買山茶先谷雨。

｜李商隱｜粥香餳白杏花天。

｜增｜宋徽宗｜茸母初生識禁煙。

｜邵雍｜三月初三花正開。上巳觀花花意濃。

｜原｜蘇軾｜火冷餳稀杏粥稠。

｜詞｜

｜增｜宋謝懋憶少年｜池塘綠徧﹐王孫芳艸﹐依依斜日﹐遊絲捲晴晝﹐系東風無力。蜨趁幽香蜂釀蜜﹐秋千外臥紅堆碧﹐心情費消遣﹐更梨花寒食。

｜劉克莊憶秦娥｜遊人絕﹐綠陰滿野芳菲歇﹐芳菲歇﹐養蠶天气﹐采茶時節。枝頭杜宇啼成血﹐陌頭楊柳吹成雪﹐吹成雪﹐淡煙疎雨﹐江南三月。

｜趙長卿畫堂春｜小亭煙柳水溶溶﹐野花白白紅紅﹐惱人池上晚來風﹐吹損春容。又是淸明天气﹐當年小院相逢﹐憑欄幽思幾千重﹐殘杏香中。

｜原｜賀鑄柳梢靑｜子規啼血﹐可憐又是﹐春歸時節﹐滿院春風﹐海棠鋪繡﹐梨花飛雪。丁香露泣殘枝﹐悄未比﹐愁腸寸結﹐自是休文﹐多情多感﹐不幹風月。

｜李淸照怨王孫｜帝裏春晚﹐重門深院﹐艸綠階前﹐暮天鴈斷﹐樓上遠信誰傳﹐恨綿綿。多情自是多沾惹﹐難拚捨﹐又是寒食也﹐秋千巷陌人靜﹐皎月初斜﹐浸梨花。

｜明王世貞玉樓春｜是誰約勒東君去﹐枝上曉聲寒杜宇﹐柔綠猶能抵死畱﹐妖紅不解逡巡住。灞陵一陣飄香雨﹐宛轉玉驄蹄下土﹐記他含蘂拆苞時﹐總有千金無贖處。

｜宋趙令畤蝶戀花｜欲減羅衣寒未去﹐不捲珠簾﹐人在深深處﹐紅杏枝頭花幾許﹐啼痕止恨淸明雨。盡日水沈香一縷﹐宿酒醒遲﹐惱破春情緒﹐飛燕又將歸信誤﹐小屏風上西江路。

｜增｜趙善扛十拍子｜柳絮飛時綠暗﹐荼�開後春酣﹐花外靑簾迷酒思﹐陌上晴光收翠嵐﹐佳辰三月三。解佩人逢遊女﹐踏靑艸斗宜男﹐醉倚畫欄欄檻北﹐夢繞淸江江水南﹐飛鸞與共驂。

｜原｜明葉道卿鳳凰閣｜徧園林綠﹐暗渾如昨﹐翠幄下﹐無一片是花萼﹐可恨狂風橫雨﹐忒煞情薄﹐盡底把韶華送卻。楊花無柰﹐是處穿簾透幕﹐豈知人意正蕭索﹐春去也﹐這般愁﹐沒處安著﹐怎柰何﹐黃昏院落。

｜王世貞靑玉案｜鴨頭波染濃於酎﹐風起處﹐紅香靑皺﹐乳燕雙雙簾幙透﹐梨花未雪﹐綠楊猶絮﹐蠶飽桑陰瘦。無端釀出淸明候﹐忽憶城南乍分手﹐十二闌干寒更陡﹐踏靑人遠﹐鬥茶時近﹐滋味如中酒。

｜宋辛棄疾祝英臺近｜寶釵分﹐桃葉渡﹐煙柳暗南浦﹐陌上層樓﹐十日九風雨﹐斷腸點點飛紅﹐都無人管﹐倩誰喚﹐流鶯聲住。鬢邊覷﹐試把花卜歸期﹐才簪又重數﹐羅帳燈昏﹐哽咽夢中語﹐是他春帶愁來﹐春歸何處﹐又不解﹐帶將愁去。

｜滿江紅｜家住江南﹐又過了﹐淸明寒食﹐花徑裏﹐一番風雨﹐一番狼籍﹐紅粉暗隨流水去﹐園林漸覺淸陰密﹐算年年﹐落盡刺桐花﹐寒無力。庭院靜﹐空相憶﹐無處說﹐閒愁極﹐怕流鶯乳燕﹐得知消息﹐尺素如今何處也﹐綠云依舊無蹤迹﹐謾教人﹐羞去上層樓﹐平蕪碧。

｜增｜李琳六麼令｜淡煙疎雨﹐香徑渺啼鴂﹐新晴畫簾閒捲﹐燕外寒尢力﹐依約天涯芳艸﹐染得春風碧﹐人間陳迹﹐斜陽今古﹐幾縷遊絲趁飛蝶。誰向尊前起舞﹐又覺春如客﹐翠袖折取蔫紅﹐笑與簪華發﹐回首靑山一點﹐檐外寒云疊﹐梨花著雨﹐柳花飛絮﹐夢繞闌干滿園雪。

｜施嶽曲遊春｜畫鼓西冷路﹐占柳陰花影﹐芳意如織﹐小楫衝波﹐度曲塵扇底﹐粉香簾隙﹐岸轉斜陽隔﹐又過盡﹐別船簫笛﹐傍斷橋﹐翠繞紅圍﹐相對半篙晴色。頃刻﹐千家暮碧﹐向沽酒樓前﹐猶系金勒﹐乘月歸來﹐正梨花夜縞﹐海棠煙幕﹐院宇明寒食﹐醉乍醒﹐一庭春寂﹐任滿身﹐露濕東風﹐欲眠未得。

｜別錄｜

｜原｜占候｜三月有三卯宜豆﹐無則麥不收。月內有暴水﹐謂之桃花水﹐主多梅雨﹐無則無。淸明有水而渾﹐主髙低田大熟﹑雨水調。朔日值淸明﹐艸木茂﹐值谷雨﹐主年丰。上巳聽蛙聲﹐上晝叫上鄕熟﹐下晝叫下鄕熟﹐終日叫上下齊熟﹐聲啞低田熟﹐聲響低田澇。

｜種植｜穀﹑黍﹑芝麻﹑薏苡﹑黑豆﹑禦麥﹑棉花﹑白扁豆﹑蠶豆﹑刀豆﹑紅豆﹑葫蘆﹑茄﹑豇豆﹑落花生﹑生菜﹑菠菜﹑菘菜﹑茼蒿﹑蔥﹑山藥﹑穄﹑瓠子﹑茭筍﹑稍瓜﹑香芋﹑蘿卜﹑韭﹑王瓜﹑南瓜﹑冬瓜﹑菜瓜﹑蘘荷﹑茴香﹑姜﹑大豆﹑銀杏﹑葡萄﹑薤﹑土瓜﹑荸薺﹑芋﹑香菜﹑櫻桃﹑枸杞﹑椒﹑紫蘇﹑白蘇﹑天茄﹑望江南﹑梨﹑菊﹑牛旁﹑鳳仙﹑薄荷﹑玫瑰﹑十樣錦﹑藕﹑栗﹑百合﹑雞冠﹑山丹﹑紅花﹑紫艸﹑薇﹑獨帚﹑萆麻子﹑石竹﹑罌粟﹑商陸﹑葵﹑決明﹑麻。

｜移植｜石橊﹑地黃﹑楊梅﹑木瓜﹑梧桐﹑柑橘﹑夜合﹑冬靑﹑寶相﹑檜﹑桑﹑海棠﹑橙﹑菱﹑木槿﹑麗春﹑玉簪﹑杉﹑槐﹑芙蓉﹑薔薇﹑秋海棠﹑芭蕉﹑楮﹑梔子﹑木香﹑醒頭香﹑紫萼。

｜貼接｜柑﹑柚﹑橙﹑橘﹑玉蘭﹑棗﹑香櫞﹑柿﹑接桃﹑桐﹑接栗﹑杏﹑接梅。

｜收采｜筆管菜﹑藤花﹑椿芽﹑蔞蒿﹑蒲公英﹑槐芽﹑菊芽﹑金雀花﹑薺菜﹑黃棟芽﹑牛膝﹑蕨芽﹑葵菜﹑藜菜﹑看麥娘﹑黃連芽﹑葛花﹑灰莧﹑薇菜﹑斜蒿﹑老鸛嘴﹑蓬蒿芽﹑水苔﹑紫艸﹑車前葉﹑牛舌科﹑厚朴﹑紫花﹑王瓜﹑鉤藤﹑天茄苗﹑鴈兒腸﹑狗脊﹑土瓜﹑荊芥﹑碎米薺﹑天門冬﹑芫花﹑白附子﹑澤蘭﹑川芎芽﹑紫參根﹑防葵﹑谷精艸﹑艾紫﹑葛根皮﹑紫背﹑浮萍﹑夏枯艸﹑蕪荑實﹑白朮﹑靑葙莖葉﹑澤漆莖葉﹑羊躑躅﹑白薇根﹑玄參﹑小水萍﹑桑寄生﹑黃芩﹑防風芽﹑射幹根。

｜整頓｜開溝渠﹐犁秧田﹐理花棚﹐浸稻﹐出菖蒲﹐鋤蒜﹐拔蓬。

｜制用｜千金月令｜三月三日采艾﹐掛戶風漧﹐以備醫藥。

｜四時纂要｜三月三日取桃花片﹐至七月七日和烏雞血﹐塗面與身。

｜萬花谷｜三月三日宜沐枸杞湯。

｜便民要纂｜三月采夏枯艸煎汁熬膏﹐治遠年損傷。

｜田忌｜天火午﹐地火申﹐九焦戍﹐荒蕪丑﹐糞忌辰。

禦定佩文齋廣羣芳譜卷三

●禦定佩文齋廣羣芳譜卷四

天時譜

○夏

｜增｜禮記鄕飲酒義｜南方者夏﹐夏之爲言假也﹐養之長之假之﹐仁也。

｜爾雅｜夏爲朱明。｜注｜气赤而光明。夏爲長嬴。

｜尸子｜南方爲夏﹐夏興也﹐南任也﹐萬物莫不任興﹐蕃殖充盈也。

｜原｜梁元帝纂要｜夏曰朱夏﹑炎夏﹑三夏﹑九夏。天曰昊天。風曰炎風。節曰炎節。艸曰茂艸﹑雜艸。木曰蔚林﹑茂林﹑密樹﹑茂樹。

｜匯考｜

｜增｜禮記王制｜夏薦麥。

｜周禮秋官｜薙氏掌殺艸﹐春始生而萌之﹐夏日至而夷之。

｜原｜晉書嵇康傳｜康性絕巧而好鍜﹐宅有一柳樹甚茂﹐乃激水環之﹐夏月居其上以鍜。

｜山海經｜朱提郡堂狼山多毒艸﹐盛夏之月飛鳥過之亦不得去。

｜淮南子｜武王蔭暍人於柳下﹐而天下懷。

｜增｜淮南子｜夏取果蓏。｜注｜有核曰果﹐無核曰蓏。薺麥夏死﹐而人曰夏生﹐生者眾。

｜尙書考靈曜｜夏火星昏中﹐可以種黍。

｜原｜括地圖｜天毒國最熱﹐夏則艸木皆幹。

｜語林｜陸機在洛﹐夏月忽思東頭竹筱飲﹐語劉寶曰﹐吾思鄕轉深矣。

｜增｜敍閒錄｜嵇昌蓄采星盆﹐夏月漬果﹐則倍冷。

｜原｜杜陽雜編｜李輔國夏月堂中設迎涼艸﹐其色碧﹐似苦竹﹐葉細於杉﹐刺之牕戶間舉室皆涼。

｜增｜熙朝樂事｜西湖夏夜觀荷最宜﹐風露舒涼﹐淸香徐細﹐傍花淺酌﹐如對美人倩笑款語也。

｜淸閒供｜夏時晨起﹐芰荷爲衣﹐傍花枝吸露﹐午後刳椰子杯﹐浮瓜沈李﹐搗蓮花﹐飲碧芳酒﹐日晡浴罷﹐掉小舟垂釣於古藤曲水邊﹐薄暮籜冠蒲扇﹐立層岡看火雲變現。

｜林下盟｜暑月晚涼浴罷﹐杖履逍遙﹐臨池觀月﹐乘髙取風﹐采蓮剝芡﹐剖瓜雪藕﹐白醪三杯取醉而適其爲樂﹐殆未可以一二數也。

｜集藻｜

｜文賦散句｜

｜增｜梁江淹四時賦｜炎雲峯起﹐芳樹未移﹐臯蘭生阪﹐朱荷出池﹐憶上國之綺樹﹐想金陵之蕙枝。

｜唐王勃夏日登韓城門樓序｜驚花亂下﹐戲鳥平飛﹐荷葉滋而曉露繁﹐竹院靜而炎气息。

｜宋王炎夏日郊行賦｜麥穟穟而餅餌﹐桑陰陰而繭絲﹐麻旆旆而沒人﹐秧芃芃而布畦。

｜五言古詩｜

｜增｜梁江總夏日還山庭｜獨於幽棲地﹐山庭暗女蘿﹐澗漬長低筱﹐池開半捲荷﹐野花朝暝落﹐盤根歲月多﹐停尊無賞慰﹐狎鳥自經過。

｜梁簡文帝納涼｜斜日晚駸駸﹐池塘生半陰﹐避暑髙梧側﹐輕風時入襟﹐落花還就影﹐驚蟬乍失林﹐遊魚吹水沫﹐神蔡上荷心﹐翠竹垂秋采﹐丹棗映疎碪﹐無勞夜遊曲﹐寄此托微吟。

｜隋薛道衡梅夏應教｜長廊連紫殿﹐細雨應黃梅﹐浮雲半空上﹐淸吹隔池來﹐集鳳桐花散﹐騰龜蓮葉開﹐幸逢爲善樂﹐頻降濟時才。

｜唐韋應物園亭覽物｜積雨時物變﹐夏綠滿園新﹐殘花已落實﹐髙筍半成筠﹐守此幽棲地﹐自是忘機人。

｜宋秦觀田居｜入夏桑柘稠﹐陰陰翳墟落﹐新麥已登場﹐余蠶猶占箔﹐隆曦破層陰﹐霽靄收遠壑﹐雌霓臥淪漪﹐鮮飆泛叢薄﹐林深鳥更鳴﹐水漫魚知樂﹐贏老厭煩歊﹐解衣屢磅礡﹐蔭樹濯涼颸﹐起行遺帶索﹐家婦餉初還﹐丁男耘有托﹐倒筒備靑錢﹐鹽茗恐垂橐﹐明日輸絹租﹐鄰兒入城郭。

｜七言古詩｜

｜增｜宋歐陽修歸田樂｜南風原頭吹百艸﹐艸木叢叢茅舍小﹐麥穗初齊稚子嬌﹐桑葉正肥蠶食飽﹐老翁但喜歲年熟﹐餉婦安知時節好﹐野棠梨密啼晚鶯﹐海石橊紅囀山鳥﹐田家此樂知者誰﹐我獨知之歸不早﹐乞身當及彊健時﹐顧我蹉跎已衰老。

｜原｜梅堯臣夏熱｜六龍銜火燒寰宇﹐魏王冰井若湯煮﹐松枝桂葉凝若癡﹐喘殺溪頭嘯風虎﹐北冥融卻萬丈冰﹐千觔凍鼠忙如蒸﹐我聞北土長飛雪﹐此時日�地皮裂﹐仙芝瑤艸不敢茁﹐湘川竹蕉瑯玕折﹐西郊雲好雨不垂﹐堆靑疊碧徒爾爲。

｜增｜元薩都剌新夏曲｜紅泣香枯怨流水﹐夜放籜龍千尺尾﹐風生宮樹曉層層﹐涼綠一簾收不起﹐煙幹寶鴨白晝淸﹐祝融緩轡行且停﹐薔薇花深霧冥冥﹐碧牕睡起香滿肱。

｜何中山中樂｜堤柳綠搖新罨畫﹐石橊紅折嬌裙衩﹐蓮蕩風閒翡翠欹﹐菱塘雨定鴛鴦下﹐溪女浣紗朝出村﹐行官飲水暮歸舍﹐瓦瓶手挈來年醅﹐石下坐圍明月夜﹐山中之樂誰得知﹐我獨知之來何爲﹐空裏烏蟾飛影過﹐桑麻課效勝書帷。

｜原｜鄭奎妻夏月詞｜芭蕉葉展靑鸞尾﹐萱艸花含金鳳嘴﹐一雙乳燕出雕梁﹐數點新荷浮綠水﹐困人天气日長時﹐鍼綫慵拈午漏遲﹐起向石橊陰畔立﹐戲將梅子打鶯兒。

｜五言律詩｜

｜增｜唐駱賓王夏日遊目｜暫屏塵囂累﹐言尋物外情﹐致逸心逾默﹐神幽體自輕﹐浦夏荷香滿﹐田秋麥气淸﹐詎假滄浪上﹐將濯楚臣纓。

｜夏日遊山家｜返照下層岑﹐物外狎招尋﹐蘭徑燻幽偑﹐槐庭落暗金﹐谷靜風聲徹﹐山空月色深﹐一遣樊籠累﹐惟餘松桂心。

｜杜審言夏日過鄭七山齋｜共有樽中好﹐言尋谷口來﹐薜蘿山徑入﹐荷芰水亭開﹐日气含殘雨﹐雲陰送晚雷﹐洛陽鐘鼓至﹐車馬系遲回。

｜韋應物夏花明｜夏條綠已密﹐朱萼綴明鮮﹐炎炎日正午﹐灼灼火俱燃﹐翻風適自亂﹐照水復成妍﹐歸視窓間字﹐熒煌滿眼前。

｜許渾長興裏夏日南鄰避暑｜侯家大道傍﹐蟬噪樹蒼蒼﹐開鏁洞門遠﹐下簾賓館涼﹐欄圍紅藥盛﹐架引綠蘿長﹐永日一欹枕﹐故山雲水鄕。

｜宋韓琦夏景卽事｜槐耳籠前檻﹐雲峯透曲欞﹐涼風卽昆閬﹐煩思入滄溟﹐荷弱翻靑蓋﹐橊新倒綠缾﹐晚來收驟雨﹐一枕夢魂醒。

｜邵雍春盡後園閒步｜綠樹成陰日﹐黃鶯對語時﹐小渠初瀲灩﹐新竹正參差﹐倚杖閒吟久﹐攜童引步遲﹐好風知我意﹐故故向人吹。

｜張耒夏日｜過雨芰荷亂﹐繁陰竹樹多﹐雛聲知鳥哺﹐萍動見魚過﹐細徑饒苔蘚﹐陰墻引薜蘿﹐角巾從倒側﹐疏懶欲如何。蚓壤排晴圃﹐蝸涎印雨階﹐花須嬌帶粉﹐樹角老封苔﹐問字病多忘﹐過鄰慵卻回﹐晚涼還盥櫛﹐對竹引淸杯。細徑依原僻﹐茅蓬四五家﹐山田來雉兔﹐溪雨熟桑麻﹐竹籠晨收果﹐茅庵夜守瓜﹐頗知農事樂﹐從此問生涯。

｜金龐鑄喜夏｜小暑不足畏﹐深居如退藏﹐靑奴初薦枕﹐黃你亦升堂﹐鳥語竹陰密﹐雨聲荷葉香﹐晚涼無一事﹐步屧到西廂。

｜明仁宗池亭納涼｜夏日多炎熱﹐臨池憩午涼﹐雨滋槐葉翠﹐風過藕花香﹐舞燕來靑瑣﹐流鶯出建章﹐援琴彈野操﹐民物樂時康

｜七言律詩｜

｜增｜唐錢起避暑納涼｜木槿花開畏日長﹐時搖輕扇倚繩牀﹐初晴艸蔓緣新筍﹐頻雨苔衣染舊墻﹐十旬河朔應虛醉﹐八柱天臺好納涼﹐無事始知禪靜勝﹐深垂紗帳詠滄浪。

｜宋陸遊逃暑小飲熟睡至暮｜桑落香浮槲葉杯﹐甘瓜綠李亦佳哉﹐虛堂頓解汗揮雨﹐髙枕俄成鼻殷雷﹐靜聽風聲生檻竹﹐徐看日影轉庭槐﹐晚涼更動扁舟興﹐北渚紅蕖已半開。槐影桐陰欲滿廊﹐綸巾羽扇自生涼﹐新篘玉瀣陳雙榼﹐平展風漪可一牀﹐馳騎遠分丹荔到﹐大盆寒浸碧瓜香﹐湖邊誰謂幽居陋﹐也愛迢迢夏日長。

｜原｜明王象晉夏日｜祝融司令繼芳春﹐四望郊原樂事均﹐翠浪翻池荷蓋綠﹐黃雲布壠麥痕新﹐橊花焰焰紅噴火﹐葵葉翩翩影應辰﹐偃仰茂林逃酷暑﹐呼朋酌酒莫辭頻

｜五言排律｜

｜增｜唐楊巨源夏日裴尹員外西齋看花｜笑向東來客﹐看花枉在前﹐始知淸夏月﹐更勝艷陽天﹐露濕呈妝汗﹐風吹畏火燃﹐蔥蘢和葉盛﹐爛熳壓枝鮮﹐紅彩當鈴閣﹐淸香到玉筵﹐蝶棲驚曙色﹐鶯語滯晴煙﹐得地殊堪賞﹐過時倍覺妍﹐芳菲遲最好﹐惟是謝家憐。

｜五言絕句｜

｜禦制橋望｜郊原浮麥气﹐池沼漾靑蘋﹐夏日臨橋望﹐燻風處處新。

｜增｜金宇文虛中回文｜翠密圍窓竹﹐靑圓貼水荷﹐睡多嫌晝永﹐醒少得風和。艸徑迷深綠﹐蓮池浴膩紅﹐早蟬嗚樹曲﹐鮮鯉躍潭東。

｜七言絕句｜

｜增｜唐皮日休藥名離合夏日卽事｜桂葉似茸含露紫﹐葛花如綬蘸溪黃﹐連云更入幽深地﹐骨錄閒攜相蠟郎。

｜髙駢山亭夏日｜綠樹陰濃夏日長﹐樓臺倒影入池塘﹐水精簾動微風起﹐滿架薔薇一院香。

｜宋司馬光夏日西齋書事｜橊花映葉未全開﹐槐影沈沈雨勢來﹐小院地偏人不到﹐滿庭鳥迹印蒼苔。

｜範成大夏日田園雜興｜梅子金黃杏子肥。麥花雪白菜花稀。日長籬落無人過。惟有蜻蜓蛺蝶飛。五月吳江麥秀寒﹐移秧披絮尙衣單﹐稻根科斗行如塊﹐田水今年一尺寬。二麥俱秋斗百錢﹐田家喚作小丰年﹐餅鑪飯甑無饑色﹐接到西風熟稻天。晝出耘田夜績麻﹐村莊兒女各當家﹐童孫未解供耕織﹐也傍桑陰學種瓜。槐葉初勻日气涼﹐蔥蔥鼠耳翠成雙﹐三公只得三株看﹐閒客淸陰滿北窓。千頃芙蕖放棹嬉﹐花深迷路晚忘歸﹐家人暗識船行處﹐時有驚忙小鴨飛。采菱辛苦廢犁鉏﹐血指流丹鬼質枯﹐無力買田聊種水﹐近來湖面亦收租。

｜楊萬里夏日｜不但春妍夏亦佳﹐隨緣花艸是生涯﹐鹿蔥解插纖長柄﹐金鳳仍開最小花。

｜戴昺夏晝小雨｜小牀蘄簟展琉璃﹐窓外新篁一尺圍﹐正午云橋陣雨過﹐冬靑花上蜜蜂歸。

｜元僧善住夏日｜中庭日午橘花開﹐蜂蝶何知故故來﹐一陣南燻生殿角﹐亂飄香雪點蒼苔。

｜原｜明吳寬夏日｜綠蔭松蘿暑气涼﹐淸泉瀉入小池塘﹐人間晝永無聊賴﹐一朵荷花滿院香。

｜增｜黃氏幼藻夏日｜深院塵消散午炎﹐篆煙如夢晝淹淹﹐輕風似與荷花約﹐爲送香來自捲簾。

｜詩散句｜

｜增｜周庾信｜槐庭垂綠穗﹐蓮浦落紅衣。

｜陳徐陵｜嫩竹猶含粉﹐初荷未聚塵。

｜隋李徳林｜椆枝覆玉檻﹐荷葉滿銀塘。

｜唐杜甫｜公子調冰水﹐佳人雪藕絲。

｜嚴維｜蕙風淸水殿﹐荷气雜天香。

｜張籍｜竹月泛涼影﹐萱露澹幽叢。

｜原｜宋邵雍｜夏木無重數﹐叢陰翠樹低。

｜秦觀｜新麥已登場﹐余蠶猶占箔。

｜增｜唐方幹｜樹影興賒侵枕簟﹐荷香坐久著衣巾。巖澑噴空晴似雨﹐林蘿礙日夏多寒。

｜宋陸遊｜池塘瀲瀲荷浮葉﹐門巷陰陰筍放梢。

｜元方夔｜楝花零落魚初發﹐梅子靑黃雨不幹。早麥熟隨芹菜餉﹐晚茶香和樹芽蒸。

｜原｜蘇澹｜林塘乍迸翁孫竹﹐籬落齊開姊妹花。

｜增｜晉謝朓｜夏木轉成帷。

｜周庾信｜夏餘花欲盡。

｜唐韓偓｜暑退松篁健。

｜李顒｜垂藤引夏涼。

｜李咸用｜雲水沈沈夏亦寒。

｜宋陸遊｜檐前桐影偏宜夏。

｜詞｜

｜原｜宋秦觀如夢令｜門外綠陰千頃﹐兩兩黃鸝相應﹐睡起不勝情﹐行到碧梧金井﹐人靜﹐人靜﹐風弄一枝花影。

｜增｜明陳繼儒攤破浣溪紗｜梓樹花香月半明﹐棹歌歸去蟪蛄鳴﹐曲曲柳灣茅屋矮﹐掛魚罾。笑指吾廬何處是﹐一池荷葉小橋橫﹐燈火紙窓修竹裏﹐讀書聲。

｜原｜宋蘇庠臨江仙｜獵獵風蒲初暑過﹐瀟然庭戶秋淸﹐野航渡口帶煙橫﹐晚山千萬疊﹐別鶴兩三聲。秋水芙蓉聊蕩槳﹐一樽同破愁城﹐蓼花灘上白鷗明﹐暮云連極浦﹐急雨暗長汀。

｜明文徵明靑玉案｜庭下石橊花亂吐﹐滿地綠﹐陰亭午﹐午睡覺來時自語﹐悠揚魂夢﹐黯然情緒﹐蝴蝶過墻去。駸駸嬌眼開仍殢﹐悄無人﹐欲出還凝竚﹐團扇不搖風自舉﹐盈盈翠竹﹐纖纖白薴﹐不受些兒暑。

｜別錄｜

｜原｜蕓窓類記｜凡收藏書畫﹐於未梅雨前曬極燥頓匣櫃中﹐厚以紙糊門及小縫令不通風﹐卽不黴﹐古人藏書多用蕓香﹐卽今之七里香也﹐匣櫃須用楸﹑梓﹑杉﹑桫之類﹐忌油松﹐內不用漆。

｜占候｜夏冰﹐歲饑﹐五穀不成。

｜制用｜夏月凡制一切果蔬﹐俱用臘雪水最佳。

○四月立夏﹑小滿附見。

｜增｜禮記月令｜孟夏之月﹐日在畢﹐昏翼中﹐旦婺女中。｜注｜日月會於實沈﹐而斗建己之辰也。王瓜生﹐苦菜秀。命野虞﹐出行田原﹐爲天子勞農勸民﹐毋或失時。農乃登麥﹐天子乃以彘嘗麥﹐先薦寢廟。聚畜百藥﹐靡艸死﹐麥秋至。

｜原｜梁元帝纂要｜是月曰孟夏﹐亦曰首夏。

｜增｜花月令｜是月也﹐杜鵑翔﹐木香升﹐新篁敷粉﹐罌粟滿﹐芍藥相﹐木筆書空。

｜瓶史月表｜花盟主芍藥﹑薝卜﹑夜合。花客卿石巖﹑鶯粟﹑玫瑰。花使令刺牡丹﹑粉團龍爪﹑垂絲海棠﹑虞美人﹑楝花。

｜匯考｜

｜原｜詩幽風｜四月秀葽。

｜增｜夏小正｜四月﹐囿有見杏。王萯莠﹐取荼。｜傳｜荼也者﹐以爲君薦蔣也。

｜晉書樂志｜四月之管名爲仲呂者﹐呂﹐助也﹐謂陽气盛長﹐陰助成功也。四月之辰謂爲巳﹐巳者起也﹐物至此時畢盡而起也。四月官田﹐其樹桃。孟夏之月﹐以熟谷禾。律受夾鍾﹐夾鍾者﹐種始莢也。

｜四民月令｜四月可種黍﹐謂之上時。

｜禮斗威儀｜孟夏驅獸無害五穀。

｜秦中歲時記｜長安四月巳後﹐自堂廚至百司廚通謂之櫻筍廚。

｜髙僧傳｜摩歌利頭四月八日浴佛﹐以都梁香爲靑色水﹐郁金香爲赤色水﹐丘隆香爲白色水﹐附子香爲黃色水﹐安息香爲黑色水﹐以灌佛頂也。

｜景龍文館記｜四年四月﹐上幸司農少卿王光輔莊﹐駕還朝後﹐中書侍郎南陽岑羲設茗﹐飲葡萄漿﹐與學士等討論經史。

｜東坡詩注｜成都太守自正月十日至四月十九日浣花乃止。

｜水衡記｜麥黃水﹐四月水名。

｜賞心樂事｜四月﹐芳艸亭鬥艸﹐芙蓉池新荷﹐蕊珠洞荼�﹐滿霜亭菊芽﹐玉照堂靑梅﹐艷香館長春花﹐安閒堂紫笑﹐羣仙繪幅樓前玫瑰﹐飡霞軒櫻桃﹐詩禪堂盤子山丹花。南湖雜花。鷗渚亭五色鶯粟花。

｜淸閒供｜四月十四菖蒲誕。

｜史纂｜馬玨居華陽亭﹐墻外有來禽一株枯已久矣﹐師四月十四日汲水沃之﹐曰純陽來年是日生於此樹之下。

｜帝京景物略｜四月八日捨豆兒曰結緣﹐十八日亦捨﹐先是拈豆念佛﹐一豆佛號一聲﹐有念豆至石者﹐至日熟豆人徧捨之﹐其人亦一念佛啖一豆也﹐是月楡初錢﹐面和糖蒸食之曰楡錢糕。

｜立夏｜

｜增｜禮記月令｜是月也﹐以立夏﹐先立夏三日﹐太史謁之天子曰﹐某日立夏﹐盛徳在火﹐天子乃齋﹐立夏之日﹐天子親帥三公﹑九卿﹑大夫﹐以迎夏於南郊。

｜三禮義宗｜四月立夏爲節﹐夏大也﹐至此之時物已長大﹐故以爲名。

｜說林｜立夏日俗尙啖李﹐時人語曰﹐立夏得食李﹐能令顏色美﹐故是日婦女作李會﹐取李汁和酒飲之﹐謂之駐色酒﹐一曰是日啖李﹐令不疰夏。

｜熙朝樂事｜立夏之日﹐人家各烹新茶﹐配以諸色細果﹐饋送親戚比鄰﹐謂之七家茶﹐富室競侈﹐果皆雕刻﹐飾以金箔﹐而香茶名目若茉莉﹑林檎﹑桂蕊﹑薔薇﹑丁檀﹑蘇杏﹐盛以哥汝瓷甌﹐僅供一啜而已。

｜嘉吳記｜俗於立夏日噉靑梅﹐云令人終歲神淸不惛睡。

｜小滿｜

｜增｜孝經緯｜立夏後十五日斗指巳爲小滿。

｜物類相感志｜靑梅過小滿黃﹐蜀葵過小滿則長。

｜集藻｜

｜文賦散句｜

｜原｜晉傅玄述夏賦｜四月惟夏﹐運臻正陽﹐和气穆而扇物﹐麥含露而飛芒﹐淸徵泛於琴瑟﹐朱鳥感於炎荒﹐鹿角解於中野﹐艸木蔚其條長。

｜梁昭明太子錦帶書｜節屆朱明﹐晷鍾丹陸﹐依依聳蓋﹐俱臨帝女之桑﹐鬱鬱丹城﹐並掛陶潛之柳﹐梅風拂戶牖之內﹐麥气擁宮闕之前。

｜唐許敬宗麥秋賦｜葉幄垂秀﹐條帷泛光﹐鶯傳枝而裊娜﹐蜂散蕊而芬芳﹐對銀絳而偶檖﹐並金縷而分芒﹐攺炎炎之鑠石﹐若懍懍之懷霜。

｜五言古詩｜

｜原｜晉陶潛讀山海經｜孟夏艸木長﹐遶屋樹扶疏﹐眾鳥欣有托﹐吾亦愛吾廬﹐旣耕亦已種﹐時還讀我書﹐窮巷隔深轍﹐頗回故人車﹐歡言酌春酒﹐摘我園中蔬﹐微雨從東來﹐好風與之俱﹐泛覽周王傳﹐流觀山海圖﹐俯仰終宇宙﹐不樂復何如。

｜增｜梁簡文帝和湘東王首夏｜冷風雜細雨﹐垂云助麥涼﹐竹水俱蔥翠﹐花蝶兩飛翔﹐燕泥含復落﹐鶗吟斂更揚﹐臥石藤爲纜﹐山橋樹作梁﹐欲待華池上﹐明月吐淸光。

｜唐劉禹錫初夏曲｜時節過繁華﹐陰陰千萬家﹐巢禽命子戲﹐園果墜枝斜﹐寂寞孤飛蝶﹐窺叢覓晚花。

｜白居易首夏南池獨酌｜春盡雜英歇﹐夏初芳艸深﹐燻風自南至﹐吹我池上林﹐綠蘋散還合﹐頳鯉跳復沈﹐新葉有佳色﹐殘鶯猶好音﹐依然謝家物﹐池酌對風琴﹐慚無康樂作﹐秉筆思沈吟﹐境勝才思劣﹐詩成不稱心。

｜宋梅堯臣孟夏二日通判太博惠庭花｜前日已春盡﹐夏卉抽嫩靑﹐惟君所植花﹐餘紅猶滿庭﹐常惜畏景逼﹐贈未及飄零﹐欲插爲之醉﹐但慚發星星。

｜七言古詩｜

｜原｜唐李賀四月樂詞｜曉涼暮涼樹如蓋﹐千山濃綠生云外﹐依微香雨靑氛氳﹐膩葉蟠花照曲門﹐金塘閒水搖碧漪﹐老景沈重無驚飛﹐墜紅殘萼暗參差。

｜五言律詩｜

｜禦制夏日迎燻亭｜苑啟時初夏﹐亭陰午未闌﹐雨過池藻碧﹐日綻海橊丹﹐水木含淸景﹐禽魚得靜觀﹐燻風能解慍﹐試取玉琴彈。

｜夏日郊行｜節變春方去﹐淸和助麥秋﹐蔚林乘早夏﹐茂艸接新流﹐柳絮堤邊起﹐荷錢水上浮﹐風光殊舊日﹐此意未曾休。

｜初夏玉泉山二首｜別館依丹麓﹐疎簾映碧莎﹐泉聲當檻出﹐花气入垣多﹐路轉溪橋接﹐舟沿石竇過﹐燻風能阜物﹐藻景已淸和山翠引鳴鑣﹐湖光漾畫橈﹐野雲低隔寺﹐沙柳暗藏橋﹐百囀黃鸝近﹐雙飛白鷺遙﹐今年農事早﹐時雨足新苗。

｜增｜唐韋應物始夏南園思舊裏｜夏首云物變﹐雨餘艸木繁﹐池荷初貼水﹐林花已掃園﹐縈叢蝶尙亂﹐依閣鳥猶喧﹐對此淺芳月﹐憶在漢陵原。

｜白居易早夏遊平泉回｜夏早日初長﹐南風艸木香﹐肩輿頗平穩﹐澗路甚淸涼﹐紫蕨行看探﹐靑梅旋摘嘗﹐療饑兼解渴﹐一盞冷云漿。

｜宋司馬光首夏呈諸鄰｜首夏木陰薄﹐淸和自一時﹐筍抽八九尺﹐荷生三四枝﹐新服裁蟬翼﹐舊扇拂蛛絲﹐莎徑熱未劇﹐晨昏來往宜。

｜陸遊幽居初夏｜梅塢靑黃子﹐艸陂紅紫花﹐雙鵝朝戲浦﹐羣鴨暮還家﹐赤腳挑殘筍﹐蒼頭摘晚茶﹐出門逢野老﹐滿意說桑麻。

｜元白珽余杭四月｜四月餘杭道﹐一晴生意繁﹐朱櫻靑豆酒﹐綠艸白鵝村﹐水滿船頭滑﹐風輕袖影翻﹐幾家蠶事動﹐寂寂晝門開。

｜明陳憲章四月｜四月陰晴裏﹐山花落漸稀﹐雨聲寒月桂﹐日色暖酴醿﹐病起初持酒﹐春歸尙掩扉﹐午風吹蛺蝶﹐低趁乳禽飛。生意日無涯﹐乾坤自不知﹐受風荷柄曲﹐擎雨柏枝垂﹐靜坐觀羣妙﹐聊行覓小詩﹐臨階愛新竹﹐抽作碧參差。

｜七言律詩｜

｜原｜唐皮日休四月十五日和陸龜蒙道室書事｜朝望齋戒是尋常﹐靜啟金根第幾章﹐竹葉飲爲甘露色﹐蓮花鮓作肉芝香﹐松膏背日凝雲磴﹐丹粉經年染石牀﹐剩欲與君終此志﹐頑仙惟恐鬢成霜。

｜宋蔡襄四月池上｜風下平池水暈開﹐池邊露坐水風來﹐艸香苒苒生吟席﹐云影飛飛度酒杯﹐荷葉偶成雙翠蓋﹐荔枝才似小靑梅﹐人閒物靜兩相得﹐月色蒼涼始肯回。

｜陸遊初夏閒居｜城上朱旗夏令初﹐溪頭綠水蘸菇蒲﹐花貪結子無遺萼﹐燕接飛虫正哺雛﹐簫鼓賽蠶人盡醉﹐陂塘移稻客相呼﹐長安靑蓋金羈馬﹐也有農家此樂無。

｜戴昺四月卽景｜茶歌才了又田歌﹐節物眞成一鳥過﹐蒼竹颭風涼意足﹐碧梧畱雨夜聲多﹐瓜緣茅屋抽長蔓﹐藕過蔬畦出矮荷﹐最喜白鷗相狎久﹐對人自在浴淸波。

｜眞山民初夏｜一葉燻風帶暑回﹐雨天濃翠與庭槐﹐不隨春去鶯猶在﹐好競時妝橊又開﹐剪尺旋裁新白薴﹐杯盤聊薦舊靑梅﹐篋中敝扇投閒久﹐依舊團團入手來。

｜五言排律｜

｜增｜唐太宗賦得夏首啟節｜北闕三春晚﹐南榮九夏初﹐黃鶯弄漸變﹐翠林花落余﹐瀑流還響谷﹐猿啼自應虛﹐早荷向心捲﹐長楊就影舒﹐此時歡不極﹐調軫坐相於。

｜白居易春末夏初閒遊江郭二首｜閒出乘輕屐﹐徐行蹋軟沙﹐觀魚傍湓浦﹐看竹入楊家﹐林迸穿籬筍﹐藤飄落水花﹐雨埋釣舟小﹐風揚酒旗斜﹐嫩剝靑菱角﹐濃煎白茗茶﹐淹畱不知夕﹐城樹欲棲鴉。柳影繁初合﹐鶯聲澀漸稀﹐早梅迎夏結﹐殘絮送春飛﹐西日韶光盡﹐南風暑气微﹐展張新小簟﹐熨帖舊生衣﹐綠蟻杯香嫩﹐紅絲鱠縷肥﹐故園無此味﹐何必苦思歸。

｜首夏猶淸和聯句｜記得謝家詩﹐淸和卽此時白居易﹐餘花數種在﹐密葉幾重垂裴度﹐芳謝人人惜﹐陰成處處宜劉禹錫﹐水萍爭點綴﹐梁燕共追隨白行式﹐亂蝶憐疏蕋﹐殘鶯戀好枝張藉﹐艸香殊未歇﹐云勢漸多奇白居易﹐單服初寧體﹐新篁已出籬裴度﹐與春爲別近﹐覺日轉行遲劉禹錫﹐繞樹風光少﹐侵階苔蘚滋白行式﹐惟思奉歡樂﹐長得在西池張藉。

｜七言絕句｜

｜禦制夏日閒坐｜云斂風微紫燕飛﹐春光已去夏初歸﹐淸襟贏得天然處﹐暗覺花香到玉扉。

｜增｜宋司馬光初夏｜首夏淸和新雨晴﹐綠莎細軟不妨行﹐園夫遮道白何事﹐梔子花開班筍生。

｜王安石初夏卽事｜石梁茅屋有彎碕﹐流水濺濺度兩陂﹐晴日暖風生麥气﹐綠陰幽艸勝花時。

｜東陂｜荷葉初開筍漸抽﹐東陂南蕩正堪遊﹐無端隴上翛翛麥﹐橫起寒風占作秋。

｜陳造早夏｜安石橊花猩血鮮﹐涼荷髙葉碧田田﹐鰣魚入市河豚罷﹐已是江南打麥天。

｜範成大初夏四首｜淸晨出郭更登臺﹐不見餘春只麼回﹐桑葉露枝蠶向老﹐菜花成莢蝶猶來。晴絲千尺挽韶光﹐百舌無聲燕子忙﹐永日屋頭槐影暗﹐微風扇裏麥花香。東君不解惜芳菲﹐料峭寒中一夢非﹐翦盡牡丹梅子綻﹐何須風雨送春歸。一簾芳樹綠蔥蔥﹐蝴蝶飛來覓綺叢﹐雪白荼�紅寶相﹐尙攜春色見燻風。

｜陸遊初夏｜紛紛紅紫已成塵﹐布谷聲中夏令新﹐夾路桑麻行不盡﹐始知身是太平人。槐柳成陰雨洗塵﹐櫻桃酪乳並嘗新﹐古來江左多佳句﹐夏淺勝春最可人。

｜楊萬里初夏｜麥黃秧碧百家衣﹐已熱猶寒四月時﹐雨後覓春無一寸﹐薔薇花發釅燕脂。手種瑯玕劣十年﹐今年新筍不勝繁﹐不知明早添多少﹐日暮閒來數一番。

｜戴敏遊張園｜乳鴨池塘水淺深﹐熟梅天气半晴陰﹐東園載酒西園醉﹐摘盡枇杷一樹金。

｜詩散句｜

｜增｜晉謝靈運｜首夏猶淸和﹐芳艸亦未歇。

｜原｜謝朓｜麥候始淸和﹐涼雨消炎燠。

｜唐太宗｜一朝春夏攺﹐隔夜鳥花遷。

｜增｜張說｜庭柳餘春駐﹐宮櫻早夏催。

｜原｜杜甫｜摘荷才首夏﹐驄馬尙餘春。

｜錢起｜花萼敗春多寂寞﹐葉陰迎夏已淸和。

｜宋謝伯初｜園林換葉梅初熟﹐池館無人燕學飛。

｜蘇軾｜吳國晚蠶初斷葉﹐占城早稻欲移秧。

｜陸遊｜采茶歌裏春光老﹐煮繭香中夏景長。風和柳岸吹綿後﹐雨足瓜畦引蔓時。梅子生仁已帶酸﹐楝花墮地尙微寒。

｜詞｜

｜原｜明陳繼儒攤破浣溪沙｜蜂欲分衙燕補巢﹐淸和天气綠陰嬌﹐一陣窓前風雨到﹐打芭蕉。驚起幽人初睡午﹐茶煙繚繞出花稍﹐有个客來琴在背﹐度紅橋。

｜葉夢得黃金縷｜睡起流鶯語﹐掩蒼苔﹐房櫳向曉﹐亂紅無數﹐吹盡殘花無人問﹐惟有垂楊自舞﹐漸暖靄﹐初回輕暑﹐寶扇重尋明月影﹐暗塵侵﹐尙有乘鸞女﹐驚舊恨﹐鎭如許。江南夢斷衡臯渚﹐看黏天﹐蒲菇漲綠﹐半空煙雨﹐無限樓前滄波意﹐誰采蘋花寄取﹐空惆悵﹐蘭舟容與﹐萬里雲帆何時到﹐送孤鴻﹐目斷千山阻﹐誰爲我﹐唱金縷。

｜別錄｜

｜原｜占候｜月內有三卯宜麻﹐無則麥不收。月內寒主旱﹐諺云﹐黃梅寒﹐井底幹。諺云﹐有谷無谷且看四月十六﹐立一丈竿量月影﹐月當中時影過竿雨水多﹑沒田﹑夏旱﹑人饑。長九尺﹐主三時雨水。八尺﹑七尺主雨水。六尺低田大熟﹐髙田半收。五尺主夏旱。四尺蝗。三尺人饑。

｜增｜農政全書｜分龍之日﹐農家於是日早﹐以米篩盛灰藉之紙﹐至晚視之﹐若有雨點迹﹐則秋不熟﹑谷價髙﹑人多閉糶。諺云﹐二麥不怕神共鬼﹐只怕四月八日雨﹐大抵立夏後雨多便損麥﹐蓋麥花夜吐﹐雨多花損。

｜種植｜秋王瓜﹑麥門冬﹑芝麻﹑蘿卜﹑扁豆﹑粟﹑紫蘇﹑菱﹑莧﹑小豆﹑絲瓜﹑枇杷﹑蔥﹑瑞香﹑芡。

｜移植｜石菖蒲﹑櫻桃﹑茄﹑秋海棠﹑茉莉﹑梔子﹑秋牡丹﹑枇杷﹑蔥﹑翠云艸﹑菊﹑芋。

｜壓插｜玉繡球﹑木樨﹑梔子﹑錦葵﹑玉蝴蝶﹑木香﹑荼�﹑芙蓉。

｜收采｜豨薟艸﹑白蘚根﹑菜子﹑析冥子﹑桃﹑杏仁﹑蠶豆﹑柴胡﹑筍幹﹑楮實﹑黃葵花﹑蒼耳子﹑紅花﹑蕤仁﹑桑椹。

｜整頓｜防露傷麥﹐翦菖蒲﹐鋤蔥﹑素馨﹐斫楮皮﹐埋蠶沙﹐伐樹絡麻。

｜田忌｜天火酉﹐九焦未﹐地火未﹐糞忌寅﹐荒蕪申。

○五月芒種﹑夏至﹑端午附見。

｜增｜禮記月令｜仲夏之月﹐日在東井﹐昏亢中﹐旦危中。｜注｜日月會於鶉首﹐而斗建午之辰也。農乃登黍﹐天子乃以雛嘗黍﹐羞以含桃﹐先薦寢廟﹐令民毋艾藍以染。半夏生﹐木堇榮。

｜原｜梁元帝纂要｜五月曰仲夏﹐亦曰暑月﹑臯月。

｜花月令｜是月也﹐葵赤﹐紫薇葩﹐薝卜始馨﹐夜合交﹐橊花照眼﹐紫椹降於桑。

｜增｜瓶史月表｜五月﹐花盟主石橊﹑番萱﹑夾竹桃。花客卿蜀葵﹑洛陽花﹑午時紅。花使令川荔枝﹑梔子﹑花火﹑石橊﹑孩兒菊﹑一丈紅﹑石竹花。

｜匯考｜

｜增｜周禮秋官｜仲夏斬陰木。｜注｜陰木秋冬生者﹐若松柏之屬。

｜夏小正｜五月乃衣瓜｜傳｜瓜者﹐急瓜之辭也﹐瓜者﹐始食瓜也。初昏大火中﹐種黍﹐菽糜﹐煮梅﹐蓄蘭。｜傳｜大火者﹐心也。心中﹐種黍﹐菽糜時也。煮梅﹐爲豆實也。蓄蘭﹐爲沐浴也。

｜晉書樂志｜五月之辰謂爲午﹐午者長也﹑大也﹐言物皆長大也。五月之管名爲蕤賓﹐葳蕤垂下貌也﹐賓敬也﹐謂時陽气下降﹐陰气始起﹐相賓敬也。

｜風俗通｜五月落梅風﹐江準以爲信風。

｜風土記｜五月有霖霪號爲梅雨﹐沾衣皆敗﹐謂之送梅雨。

｜歲時雜記｜仲夏多大雨名濯枝雨。

｜水衡記｜五月瓜蔓水﹐五月瓜延蔓故以名。

｜夢溪筆談｜五月艸木茂盛﹐逾於初生﹐故曰勝先。

｜賞心樂事｜五月聽鶯堂摘瓜﹐重午節泛蒲﹐煙波觀碧蘆﹐南湖萱花﹐綺互亭火笑花水﹐北書院采蘋﹐鷗渚亭五色蜀葵﹐淸夏堂楊梅叢﹐奎閣橊花﹐艷香館林檎﹐摘星軒枇杷。

｜淸閒供｜五月十三竹醉日。

｜芒種｜

｜增｜懶眞子錄｜陜州夏縣士人樂舉明遠嘗云﹐二十四气其名皆可解﹐獨小滿﹑芒種說者不一﹐僕因問之﹐明遠曰﹐皆爲麥也﹐小滿四月中謂麥之气至此方小滿﹐因未熟也﹐芒種五月節種﹐該數類之種﹐謂種之有芒者﹐麥也﹐至是當熟矣﹐僕因記周禮稻人﹐澤艸所生﹐種之芒種﹐注云﹐澤艸之所生﹐其地可種芒﹐種芒種稻﹑麥也﹐僕近爲老農始知過五月節則稻不可種﹐所謂芒種五月節者﹐謂麥至是而始可收﹐稻過是而不可種也﹐古人名節之意﹐所以告農候之早晚深哉。

｜夏至｜

｜增｜周禮秋官｜柞氏掌攻艸木及林麓﹐夏日至令刊陽木而火之。｜疏｜夏日至﹐謂五月夏至之日爲之也。令刊陽木而火之﹐謂先削以去其皮乃燒之。

｜管子｜夏至而麥熟﹐天子祀太宗﹐其盛以麥﹐谷之始也。

｜荊楚歲時記｜夏至日食糭。取菊爲灰﹐以止小麥橐。按幹寶變化論云﹐朽稻爲蠶﹐朽麥爲蛺蝶﹐此其驗乎。

｜風土記｜夏至前芒種後雨爲黃梅雨﹐田家初插秧﹐謂之發黃梅。

｜端午｜

｜增｜玉燭寶典｜洛陽人家端午造朮羹﹑艾酒﹐以花絲作樓閣插鬢﹐贈遺辟瘟扇。

｜荊楚歲時記｜五月五日﹐四民並蹋百艸﹐又有斗百艸之戲。采艾爲人﹐懸門戶﹐以禳毒气。按宗則嘗以五月五日雞未鳴時采艾﹐見似人處﹐攬而取之﹐用灸有驗。是日競渡﹐采雜藥。

｜風土記｜端午烹鶩進筒糭﹐一名角黍﹐以菇葉裹黏米﹑栗﹑棗﹐以灰煮令熟﹐蓋取陰陽包裹未散之象。

｜千金月令｜端午以菖蒲或鏤或屑以泛酒。

｜采蘭雜誌｜杜羔妻趙氏﹐每歲端午午時取夜合花置枕中﹐羔稍不樂﹐輒取少許入酒﹐令婢送飲﹐羔卽歡然﹐當時婦人爭效之。

｜酉陽雜俎｜五月進五時圖﹐五時花﹐施帳之上。

｜歲時雜記｜端午刻菖艾爲小人子或葫蘆形﹐帶之辟邪。

｜吳中歲時記｜端午簪艾葉﹑橊花以辟邪。

｜幹淳歲時記｜端午﹐禁中插食盤架﹐設天師﹑艾虎﹑意思山子數十座﹐五色蒲絲百艸霜﹐以大盒三層﹐飾以珠翠﹑葵﹑橊﹑艾花。蜈蚣﹑蛇﹑蠍﹑蜥蜴等謂之毒虫。又以大金瓶數十﹐徧插葵﹑橊﹑梔子花﹐環繞殿閣﹐及分賜后妃諸閣﹐大璫近侍翠葉﹑五色葵橊﹑金絲翠扇﹑眞珠百索﹑釵符經筒﹑香囊﹑軟香龍涎佩帶及紫練﹑白葛﹑紅蕉之類。大臣貴邸﹐均被細葛﹐香羅﹑蒲絲﹑艾朵﹑彩團﹑巧粽之賜﹐而外邸節物﹐大率效尢焉。

｜熙朝樂事｜端午爲天中節﹐家家買葵﹑橊﹑蒲﹑艾﹐植之堂中﹐或采百艸以治藥品。

｜東京夢華錄｜端午節物﹐百索艾花﹐銀樣鼓兒花﹐花巧畫扇﹐香糖果子﹐糭子﹑白團﹑紫蘇﹑菖蒲﹑木瓜﹐並皆葺切﹐以香藥相和﹐用梅紅匣子盛裹﹐自五月一日及端午前一日﹐賣桃﹑柳﹑蒲葉﹑葵花﹑佛道艾﹐次日家家鋪陳於門首﹐與糭子﹑五色水團﹑茶﹑酒供養﹐又釘艾人於門上﹐士庶迎相宴賞。

｜歲華紀麗譜｜五月五日宴大慈寺設廳﹐醫人鬻艾﹐道人賣符﹐朱索﹐彩縷﹐長命辟災之物﹐筒飯﹐角黍﹐莫不咸在。

｜遼志｜五月五日午時﹐采艾葉與綿相和﹐絮衣七事﹐國主著之﹐臣僚各賜艾衣三事﹐國主及臣僚飲宴﹐渤海廚子進艾糕﹐各點大黃湯下﹐北呼此時爲討賽離。又以雜絲或綠結合歡索﹐纏於臂膊﹐婦人進長命縷﹐宛轉皆爲人像﹐帶之。

｜集藻｜

｜文散句｜

｜原｜魏文帝與吳質書｜蕤賓紀時﹐景風扇物﹐天气和暖﹐眾果具繁。

｜梁昭明太子錦帶書｜麥隴移秋﹐桑律漸暮﹐蓮花泛水﹐艷如越女之腮﹐蘋葉漂風﹐影亂秦臺之鏡﹐炎風以之扇戶﹐暑气於是盈樓﹐凍雨洗梅樹之中﹐火雲燒桂林之上。

｜五言古詩｜

｜增｜周庾信奉和夏日應令｜朱簾捲麗日﹐翠幕蔽重陽﹐五月炎气蒸﹐三時刻漏長﹐麥隨風裏熟﹐梅逐雨中黃﹐開冰帶井水﹐和粉雜生香﹐衫含蕉葉气﹐扇動竹花涼﹐早菱生軟角﹐初蓮開細房﹐願陪仙鶴舉﹐洛浦聽笙簧。

｜宋陸遊時雨｜時雨及芒種﹐四野皆插秧﹐家家麥飯羹﹐處處菱歌長﹐老我成惰農﹐永日付竹牀﹐衰發短不櫛﹐愛此一雨涼﹐庭木集奇聲﹐架藤發幽香﹐鶯衣濕不去﹐勸我持一觴﹐卽今幸無事﹐海際皆農桑﹐野老固不窮﹐擊壤歌虞唐。

｜七言古詩｜

｜增｜宋陸遊怡齋｜東湖仲夏艸樹荒﹐屋古無人亭午涼﹐萱房微呀不見日﹐筍籜自解時吹香﹐野藤蟠屋入窓罅﹐濕菌扶疏生屋梁﹐跨溝數椽最幽翳﹐漲水及檻雨敗墻﹐靜涵靑蘋舞藻荇﹐閒立白鷺浮鴛鴦﹐芙蕖𨿽瘦亦彌漫﹐照眼翠蓋遮紅妝﹐水紋珍簟欲捲卻﹐團團素扇懶復將﹐天風忽送塔鈴語﹐喚覺淸夢遊瀟湘。

｜五言律詩｜

｜禦制午日｜令序當重午﹐南臺日正中﹐玉階鳴瀑水﹐瑤軫奏燻風﹐菖葉浮杯綠﹐橊花照檻紅﹐臨流看競渡﹐轉憶濟川功。

｜途次端午｜蕤賓逢夏律﹐午日俯澄流﹐黃鳥林中變﹐新蒲岸外稠﹐宮筵傳彩糭﹐仙酒泛丹橊﹐遙憶蓬萊上﹐垂楊蔭禦溝。

｜增｜宋陸遊重五｜重五山村好﹐橊花忽已繁﹐糭包分兩髻﹐艾束著危冠﹐舊俗方儲藥﹐贏軀亦點丹﹐日斜吾事畢﹐一笑向杯盤。

｜七言律詩｜

｜原｜唐李徳裕嶺南道中｜嶺水爭分路轉迷﹐桄榔椰葉暗蠻溪﹐愁衝毒霧逢蛇艸﹐畏落沙虫避燕泥﹐五月畬田收火米﹐三更津吏報潮雞﹐不堪腸斷思鄕處﹐紅槿花中越鳥啼。

｜增｜元成廷珪夏日過萬蓬庵｜愛汝東庵暑气薄﹐解衣盤礡坐苺苔﹐一林綠竹盡可數﹐五月白蓮猶未開﹐捉塵談禪知獨往﹐買魚沽酒待重來﹐滄江日落山更好﹐且放輕舟緩緩回。

｜明虞堪午日訪沈元圭席上次韻｜一簾葵錦爛晴霞﹐五色絲虹映臂紗﹐玄藥自消頭上雪﹐絳橊誰插鬢邊花﹐茶烹石鼎從施禁﹐詩寫蠻箋學破邪﹐不是西山黃石叟﹐難逢東老地仙家。

｜原｜何景明午日｜五月五日天气鮮﹐艾葉橊花對眼前﹐鄕土歲時殊不惡﹐閭閻風俗自堪憐﹐鄰人角黍能相送﹐野老蒲觴得共傳﹐回首十年車馬地﹐每逢佳節淚潸然。

｜文徵明仲夏有懷｜五月江南櫻筍殘﹐疏花吹盡綠漫漫﹐雨來卻及梅黃候﹐春去猶餘麥秀寒﹐白日幽深苑屋靜﹐野情蕭散薴袍寬﹐美人何處經時別﹐滿耳新蟬獨倚闌。

｜五言絕句｜

｜增｜宋蘇軾端午皇帝閣帖子詞｜采秀擷羣芳﹐爭儲百藥良﹐太醫初薦艾﹐庶艸驗蕃昌。

｜皇太妃合端午帖子詞｜雨細方梅夏﹐風髙已麥秋﹐應憐百花盡﹐綠葉暗紅橊。

｜太皇太后合端午帖子詞｜日永蠶收簇﹐風髙麥上場﹐朝來藉田令﹐菇黍獻時芳。

｜夫人合端午帖子詞｜肅肅槐庭午﹐沈沈玉漏稀﹐皇恩樂佳節﹐鬥艸得珠璣。

｜六言絕句｜

｜增｜宋鼌補之仲夏卽事｜紅葵有雨長穗﹐靑棗無風壓枝﹐濕礎人沾汗際﹐蒸林禪烈號時。

｜七言絕句｜

｜增｜宋王安石五月與和叔同遊齊安｜繅成白雪桑重綠﹐割盡黃雲稻正靑﹐他日玉堂揮翰手﹐芳時同此賦林坰。

｜蘇軾皇太后合端午帖子詞｜祕殿扶疏夏木深﹐雨餘初有一蟬吟﹐應將嬴女乘鸞扇﹐更助南風長棘心。上林珍木暗池臺﹐蜀產吳包萬里來﹐不獨盤中見盧橘﹐時於糭裏得楊梅。

｜皇太妃合端午帖子詞｜玉盆沈李灩淸泉﹐金鴨噓空裊細煙﹐自有梧楸障畏日﹐仍欣麥黍報丰年。

｜陸遊重午｜葉底橊花蹙絳繒﹐街頭初賣苑池冰﹐世間各自有時節﹐蕭艾著冠稱道陵。

｜原｜僧道潛臨平道中｜春蒲獵獵弄輕柔﹐欲立蜻蜓不自由﹐五月臨平山下路﹐藕花無數滿汀洲。

｜增｜金趙秉文夏至｜玉堂睡起苦思茶﹐別院銅輪碾露芽﹐紅日轉階簾影薄﹐一雙蝴蝶上葵花。

｜馬定國村居｜五月南風化蟪蛄﹐野塘晚筍未成蒲﹐檉花落盡紅英細﹐沙渚鴛鴦半引雛。

｜元乃賢月湖竹枝詞｜五月荷花紅滿湖﹐團團荷葉綠云扶﹐女郎把釣水邊立﹐折得柳條穿白魚。

｜詩散句｜

｜原｜唐李白｜火火五月中﹐景風從南來﹐數枝石橊發﹐一丈荷花開。五月梅始黃﹐蠶稠桑柘空。山花異人間﹐五月雪中白。

｜增｜宋李邦直｜艾葉成人後﹐橊花結子初。

｜唐陳羽｜池上樓臺五月涼﹐百花開罷水芝香。

｜方幹｜長潭五月來冰气﹐孤檜中宵學雨聲。

｜宋章得象｜五日看花憐並蔕﹐今朝鬥艸正宜男。花陰轉午淸風細﹐玉燕釵頭艾虎輕。

｜陸遊｜瓜蔓水生初抹岸﹐梅黃雨細欲遮樓。

｜戴復古｜海橊花上雨蕭蕭﹐自切菖蒲泛濁醪。

｜元周權｜人家綠艾端陽節﹐天气黃梅雨細時。

｜顧瑛｜梧竹一庭涼欲雨﹐池臺五月气涵秋。

｜明唐順之｜橊吐千花承雨蓋﹐蓂開五葉拂瑤墀。

｜唐韓翃｜寒水浮瓜五月時。

｜薛能｜槐柳陰陰五月天。

｜宋王珪｜瑤墀九禦薦菖華。

｜秦觀｜菡萏吹風五月秋。

｜章得象｜菖蒲泛酒堯樽綠。

｜元馬士熙｜曲闌五月櫻桃紅。

｜詞｜

｜原｜宋蘇軾阮郎歸｜綠槐髙柳咽新蟬﹐燻風初入弦﹐碧紗窓下水沈煙﹐碁聲驚晝眠。微雨過﹐小荷翻﹐橊花開欲然﹐玉盆纖手弄淸泉﹐瓊珠碎又圓。

｜吳禮之喜遷鶯｜梅霖初歇﹐正絳色海橊﹐爭開佳節﹐角黍包金﹐香蒲切玉﹐是處玳筵羅列﹐鬥巧已輸年少﹐玉腕彩絲雙結﹐艤畫舫﹐見龍舟兩兩﹐波心齊發。奇絕﹐難畫處﹐激起浪花﹐翻作湖間雪﹐畫鼓轟雷﹐紅旗掣電﹐奪罷錦標方徹﹐望中水天日暮﹐猶自珠簾髙揭﹐棹歸晚﹐載荷香十里﹐一鉤新月。

｜增｜劉克莊賀新郎｜思遠樓前路﹐望平堤﹐十里湖光﹐畫船無數﹐綠蓋盈盈紅粉面﹐葉底荷花解語﹐鬥巧結﹐同心雙縷﹐尙有經年離別恨﹐一絲絲﹐總是相思處﹐相見也﹐又重午。淸江舊事傳荊楚﹐嘆人情千載如新﹐尙沈菇黍﹐且盡樽前今日醉﹐誰肯獨醒弔古﹐泛幾盞﹐菖蒲綠醑﹐兩兩龍舟爭競渡﹐柰珠簾暮捲西山雨﹐看未足﹐怎歸去。

｜別錄｜

｜原｜占候｜博雅｜月內有三卯宜稻及大小豆﹐無則宜早豆。五月大﹐種瓜不下。五月小﹐種秧必須早。五月小﹐瓜果喫不了。

｜田家五行志｜夏至在月初主雨水調﹐諺云﹐夏至端午前﹐坐了種田年。夏至在月中﹐耽閣糶米翁。夏至值甲寅﹑丁卯﹐粟貴。朔日值芒種﹐六畜災。值夏至﹐冬米大貴。十日得辰﹐早禾半收﹐十一日得辰﹐五穀不收。

｜歲時記｜夏至在初二﹑三主米麥貴﹐初五米貴﹐諺云﹐夏至連端午﹐家家賣兒女。初七﹑八米麥平﹐二十大饑﹐上旬米賤。中旬大丰米大賤。末旬大歉米大貴。

｜便民圖纂｜五月暴熱之時﹐看窠艸忽自枯死﹐主有水。

｜種植｜晚大豆﹑夏蘿卜﹑黑豆﹑黃豆﹑晚菘菜﹑赤豆﹑菉豆﹑瓜。

｜移植｜枇杷﹑月季﹑荼�﹑薔薇﹑木香﹑櫻桃﹑石橊﹑錦帶﹑棠棣﹑玉堂春﹑西河柳﹑橘﹑瑞香﹑寶香﹑素馨﹑剪春羅﹑竹﹑橙。

｜收采｜菖蒲﹑蒜臺﹑麥﹑諸菜子﹑馬齒莧﹑靑葙子﹑捲柏﹑藤花﹑莧﹑天茄﹑苖﹑白花菜﹑大小薊﹑旋覆花﹑紅花﹑萱花﹑杜仲﹑蛇牀子﹑馬蘭子﹑酸漿艸﹑黃柏﹑槐花﹑浮萍﹑蒲公英﹑益母艸﹑車前子﹑金銀花﹑天麻﹑艾﹑水仙根﹑豨薟艸﹑罌粟子﹑麻黃﹑澤瀉。

｜整頓｜割薴麻﹐斫桑枝﹐糞桑﹐采練葛。

｜制用｜金門歲節｜重午日午時有雨﹐則急砍一竹﹐竹節中必有神水﹐瀝取和獺肝爲圓﹐治心塊腹聚等病。

｜田忌｜天火子﹐地火酉﹐荒蕪巳﹐九焦卯﹐糞忌午。

○六月伏附見。

｜增｜禮記月令｜季夏之月﹐日在柳﹐昏火中﹐旦奎中。｜注｜日月會於鶉火﹐而斗建未之辰也。溫風始至。命澤人﹐納材葦。樹木方盛﹐命虞人﹐入山行木﹐毋有斬伐。

｜原｜花月令｜是月也﹐萱宜男﹐鳳仙來儀﹐菡萏百子﹐淩宵登﹐茉莉來賓﹐玉簪搔頭。

｜增｜瓶史月表｜六月﹐花盟主蓮花﹑玉簪﹑茉莉。花客卿百合﹑山丹﹑山礬﹑水木樨。花使令錦葵﹑錦燈籠﹑長雞冠﹑仙人掌﹑赬桐﹑鳳仙花。

｜匯考｜

｜原｜詩幽風｜六月食郁及薁。

｜增｜夏小正｜六月煮桃。｜傳｜桃也者﹐拖桃也﹐拖桃也者﹐山桃也﹐煮以爲豆實也。

｜晉書樂志｜六月之辰謂之未﹐未者﹐味也﹐言時萬物向成﹐有滋味也。六月之管名爲林鍾﹐林者﹐林茂也﹐謂時物茂盛於野也。

｜云仙雜記｜房壽六月召客﹐坐湘竹簟﹐憑狐文幾﹐編香藤爲俎﹐刳椰子爲杯﹐搗蓮花制碧芳酒﹐調羊酪造含風酢﹐皆涼物也。

｜內觀日疏｜六月廿四日爲觀蓮節﹐鼌采與其夫各以蓮子饋遺爲歡。

｜夢溪筆談｜六月萬物小盛﹐故曰小吉。

｜暇日記｜六月山礬水。

｜賞心樂事｜六月﹐蒼寒堂後碧蓮﹐碧宇竹林避暑﹐芙蓉池賞荷﹐花約齋夏菊﹐淸夏堂新荔枝﹐霞川食桃。

｜吳郡記｜荷花蕩在葑門之外﹐每年六月廿四日遊人最盛﹐畫舫雲集﹐露幃則千花競笑﹐舉袂則亂雲出峽﹐揮扇則星流月映﹐聞歌則雷輥濤趨﹐蘇人遊冶之盛﹐至是日而極矣。

｜伏｜

｜原｜四民月令｜初伏薦麥瓜於祖禰。

｜東京夢華錄｜都人最重三伏﹐蓋六月中別無時節﹐往風亭水榭﹐峻宇髙樓﹐雪檻冰盤﹐沈李浮瓜﹐流杯曲沼﹐苞鮓新荷﹐遠邇笙歌﹐通夕始罷。

｜增｜淸閒供｜六月初伏薦麥瓜﹐中伏碧筒勸竹筱飲﹐二十四日蓮誕。

｜集藻｜

｜文散句｜

｜原｜梁昭明太子錦帶書｜三伏漸終﹐九夏將謝﹐螢飛腐艸﹐光浮帳裏之書﹐蟬噪繁柯﹐影入機中之鬢﹐濯枝遷潦﹐湓芳槿茂而發榮﹐山土焦流﹐金海水沸而漂爍。

｜五言古詩｜

｜增｜宋鼌補之夏季｜夏季百果繁﹐兔葵亦成實﹐獨有野石橊﹐幽花時熠熠﹐熠熠非獨好﹐芳榮賴午日﹐翩翩彼白蜨﹐髣髴麤采挹﹐睡餘起對此﹐嘉興亦蕭瑟﹐良非阡陌麗﹐敢競陽春出﹐無言以成蹊﹐上愧桃李質﹐幸當飽霜餘﹐萬顆富君室。

｜七言古詩｜

｜增｜宋蔡襄甲辰初伏快雨涼風晝眠初覺庭前小欄花木各有意气效栢梁體｜閏夏天气熱焰烘﹐崇朝快雨隨淸風﹐晝軒夢覺開前櫳﹐畫欄花艸意气雄﹐側枕遙聞數異同﹐如此微物煩化工﹐盍各言爾之所從﹐繁葩富艷生朱紅川海棠﹐枯條大蕋千萬重緋桃﹐修幹點綴赤日中蜀葵﹐蠲去憂忿誰與功萱艸﹐采摘烹煮袪煩胸百合﹐秋霜巨實垂如甕木瓜﹐橫柯遠引交加叢紅玫瑰﹐葉抽綠劍端黃茸山姜﹐直立開披泉貨通金錢﹐疊繞翠羽翻蚪龍薜荔﹐誤入畦町非余公�麻﹐助滌渴肺思匪躬麥門冬﹐物物自名詞不窮﹐願當我意乃汝容﹐負汝不飲慚衰翁。

｜歐陽修初伏日招王幾道小飲｜北園數畝宮墻下﹐嗟我官居如傳捨﹐滹沱北渡馬踏冰﹐西山病歸花已謝﹐落英不見空繞樹﹐細艸初長猶可藉﹐空園一鎖不復窺﹐不覺芳蹊繁早夏﹐隔墻時時聞好鳥﹐如得嘉客聽淸話﹐今朝試去繞園尋﹐綠李橫枝礙行馬﹐蒲萄憶見初引蔓﹐翠葉陰陰還滿架﹐紅橊最晚子已繁﹐猶有殘花藏葉罅﹐人生有酒復何求﹐官事無了須偸暇﹐古云伏日當早歸﹐況今著令許休假﹐能來解帶相就飲﹐爲子埽月開風榭。

｜七言律詩｜

｜原｜唐王維積雨輞川莊作｜積雨空林煙火遲﹐蒸梨炊黍餉東菑﹐漠漠水田飛白鷺﹐陰陰夏木囀黃鸝﹐山中習靜觀朝槿﹐松下淸齋折露葵﹐野老與人爭席罷﹐海鷗何事更相疑。

｜增｜宋韓琦六月六日雨後過嶽廟遊從封寺觀稼｜暑雨頻經信宿休﹐近郊方出釋潛憂﹐𨿽妨麥始二停獲﹐且見苗知一半收﹐神嶽怖民藏電雹﹐老松憑寺偃蛟虯﹐佳遊況遇從丰讖﹐好飾千倉待有秋。

｜七言絕句｜

｜原｜宋蘇軾西湖｜畢竟西湖六月中﹐風光不與四時同﹐接天蓮葉無窮碧﹐映日荷花別樣紅。

｜詩散句｜

｜增｜宋蘇軾｜遶郭荷花一千頃﹐誰知六月下塘春。

｜元龔璛｜六月涼如冰熨齒﹐枇杷移陰碧書幾。

｜梁庾信｜六月蟬鳴稻。

｜詞｜

｜原｜明陳繼儒浪淘沙｜風雨霎時晴﹐荷葉靑靑﹐雙鬟捧著小紅燈﹐報道綠紗廊底下﹐蕉月分明。枕簟嫩涼生﹐茉莉香淸﹐蘭花新吐百餘莖﹐撲得流螢飛去也﹐團扇多情。

｜別錄｜

｜原｜占候｜六月無蠅主米價平﹐諺云﹐六月無蠅﹐新舊相登。三伏宜熱﹐諺云﹐六月不熱五穀不結﹐蓋當槁稻之時﹐又當下壅晴熱﹐則苗旺﹐涼雨則苗沒﹐立秋在晦早稻遲。

｜種植｜秋赤豆﹑秋菉豆﹑豇豆﹑蘿卜﹑胡蘿卜﹑素馨﹑芥菜﹑晚瓜﹑蔓靑﹑小蒜。

｜壅培｜麥冬﹑橙﹑芋﹑韭﹑橘。

｜灌漑｜菊﹑牡丹﹑芍藥﹑茉莉。

｜收采｜花椒﹑薴﹑竹﹑靑箱子﹑紫艸﹑槐花﹑藕﹑天仙子﹑蓮須﹑蓮花﹑松香﹑杜仲﹑鳳仙花﹑莖菱科﹑苜蓿﹑蓮房﹑茅根﹑漧漆﹑藿香﹑白芷﹑葛﹑莧菜﹑葦艸﹑菌﹑郁李根﹑野白薺﹑地踏菜﹑燈艸﹑旋覆花﹑眼子菜﹑澤瀉。

｜整頓｜鋤竹園﹐漚麻﹐耕麥地。

｜制用｜洽聞記｜日濟國西南海上有三島﹐各相去數十里﹐其島出黃漆﹐似中夏漆樹﹐彼土六月﹐破樹腹取汁﹐以漆器物﹐若黃金﹐其光奪目。

｜田忌｜天火卯﹐九焦子﹐糞忌子﹐地火巳﹐荒蕪辰。

禦定佩文齋廣羣芳譜卷四

●禦定佩文齋廣羣芳譜卷五

天時譜

○秋

｜增｜禮記鄕飲酒義｜西方者秋﹐秋之爲言﹐愁也。

｜爾雅｜秋爲白藏。｜注｜气白而收藏。秋爲收成。

｜尸子｜西方爲秋﹐秋﹐肅也﹐萬物莫不禮肅也。

｜原｜梁元帝纂要｜秋曰三秋﹑九秋﹑素秋﹑素商﹑髙商。天曰旻天。風曰商風﹑素風﹑淒風﹑髙風﹑涼風﹑激風﹑悲風。景曰朗景﹑澄景﹑淸景。時曰淒辰﹑霜辰。節曰素節﹑商節。艸曰荒艸。木曰疏木﹑衰林﹑霜柯﹑霜條。

｜匯考｜

｜原｜易兌卦｜兌正秋也﹐萬物之所說也。

｜詩小雅｜秋日淒淒﹐百卉具腓。

｜增｜管子｜秋至而禾熟﹐天子用祀於大惢。

｜淮南子｜秋風下霜﹐倒生挫傷。｜注｜艸木首地而生﹐故曰倒生﹐挫傷者﹐凋落也。秋畜疏食。｜注｜菜蔬曰疏﹐谷食曰食。

｜三統歷說｜秋爲陰中﹐萬物以成。

｜原｜羯鼓錄｜明皇制秋風髙曲﹐每奏之﹐則淸風徐來﹐夜葉交墜。

｜增｜淸閒供｜秋時晌午﹐用蓮房洗硯﹐理茶具﹐拭梧竹﹐午後戴白接籬﹐著隱士衫﹐望紅樹葉落﹐得句題其上﹐薄暮焚香﹐壅菊。

｜集藻｜

｜文賦散句｜原｜楚屈原九歌｜裊裊兮秋風﹐洞庭波兮木葉下。

｜宋玉九辧｜悲哉﹐秋之爲气也﹐蕭瑟兮﹐艸木搖落而變衰﹐憭栗兮﹐若在遠行﹐登山臨水兮﹐送將歸﹐泬�兮﹐天髙而气淸﹐寂寥兮﹐收潦而水淸。皇天平分四時兮﹐竊獨悲此凜秋﹐白露旣下降百艸兮﹐奄離披此梧楸。

｜漢東方朔七諫｜秋艸榮其將實兮﹐微霜下而夜降﹐商風肅而害生兮﹐百艸育而不長。

｜晉潘嶽秋興賦｜耕東臯之沃壤兮﹐輸黍稷之餘稅﹐泉湧湍於石間兮﹐菊揚芳乎崖涘。

｜湛方生秋夜賦｜悲九秋之爲節﹐物凋悴而無榮﹐嶺頹鮮而隕綠﹐木傾柯而落英。

｜宋沈勃秋羈賦｜菊圖縟於園沼﹐橘倒飾於池側﹐艸攺貌而傾蕡﹐林伐狀而搖蒂﹐潭斂气而威荷﹐露危光而嚴蕙。

｜梁元帝秋興賦｜洞庭之葉初下﹐塞外之艸前衰。

｜秋風搖落辭｜秋風起兮寒雁歸﹐寒蟬鳴兮秋艸腓﹐萍靑兮水澈﹐葉落兮林稀﹐翠爲蓋兮玳爲席﹐蘭爲室兮金作扉﹐水周兮曲堂﹐花交兮洞房﹐樹參差兮密稍紫﹐荷紛披兮疏且黃。

｜唐王勃秋夜山亭宴集序｜紅蘋綠荇﹐亙渚連翹﹐玉帶瑤華﹐分欄間植﹐池簾夕敞﹐香牽十步之風﹐岫幌宵搴﹐气襲三危之露。

｜李白悲淸秋賦｜荷花落兮江色秋﹐風裊裊兮夜悠悠﹐臨窮溟以有羨﹐思釣鰲於滄州。

｜劉禹錫秋聲賦｜松竹含韻﹐梧楸早脫﹐驚綺疏之晚吹﹐墜碧砌之涼月。

｜黃淊秋色賦｜踆烏減赫﹐顧兔添明﹐池上落紅蕖之態﹐煙中吟玉笛之聲﹐泰華峯髙﹐染蓮花而翠活﹐湘川樹老﹐換楓葉以丹生﹐愈碧髙山﹐偏淸漢水﹐松柏風髙兮歲寒出﹐梧桐蟬急兮煙翠死。

｜五言古詩｜

｜原｜晉江逌詠秋｜祝融解炎轡﹐蓐收起涼駕﹐髙風催節變﹐凝露督物化﹐長林悲素秋﹐茂艸思朱夏﹐鳴雁薄雲嶺﹐蟋蟀吟深榭﹐寒蟬向夕號﹐驚飆激中夜﹐感物增人懷﹐淒然無欣暇。

｜宋劉鑠秋歌｜旻天淸且髙﹐秋風發初涼﹐白露下微津﹐明月流素光﹐凝煙泛城闕﹐淒風入軒房﹐朱華先零落﹐綠艸就蕓黃﹐纖羅還笥篋﹐輕紈攺衣裳。

｜鮑照詠秋｜秋蘭徒晚綠﹐流風漸不親﹐飆我垂罳幕﹐驚此梁上塵﹐沈陰安可久﹐丰景將遂淪﹐何由忽靈化﹐暫見別離人。

｜增｜周庾信秋日｜蒼茫望落景﹐羈旅對窮秋﹐賴有南園菊﹐殘花足解愁。

｜原｜庾信遊昆明池｜秋光麗晚天﹐鷁舸泛中川﹐密菱障浴鳥﹐髙荷沒釣船﹐碎珠縈斷菊﹐殘絲繞折蓮﹐落花摧十酒﹐棲鳥送一弦。

｜唐太宗度秋｜夏律昨畱灰﹐秋箭今移晷﹐峨嵋岫初出﹐洞庭波漸起﹐桂白髮幽巖﹐菊黃開灞涘﹐運流方可嘆﹐含毫屬微理。

｜增｜李白秋思｜春陽如昨日﹐碧樹嗚黃鸝﹐蕪然蕙艸暮﹐颯爾涼風吹﹐天秋木葉下﹐月冷莎雞悲﹐坐愁羣芳歇﹐白露凋華滋。

｜王昌齡秋興｜日暮西北堂﹐涼風洗修木﹐著書在南窗﹐門館常肅肅﹐苔艸延古意﹐視聽轉幽獨﹐或問余所營﹐刈黍就寒谷。

｜白居易早秋曲江感懷｜離離暑雲散﹐裊裊涼風起﹐池上秋又來﹐荷花半成子﹐朱顏易銷歇﹐白日無窮已﹐人壽不如山﹐年光急於水﹐靑蕪與紅蓼﹐歲歲秋相似﹐去歲此悲秋﹐今我復來此。

｜新秋｜西風飄一葉﹐庭前颯已涼﹐風池明月水﹐衰蓮白露房﹐具柰江南夜﹐綿綿自此長。

｜溫庭筠秋日｜爽气變昏旦﹐神臯徧原隰﹐煙華久蕩搖﹐石澗仍淸急﹐柳闇山犬吠﹐蒲流水禽立﹐菊花明欲迷﹐棗葉光如濕﹐天籟思林嶺﹐車壓倦都邑﹐譸張夙所違﹐悔吝何由入﹐芳艸秋可藉﹐幽泉曉堪汲﹐牧羊燒外嗚﹐林果雨中拾﹐復此遂閒曠﹐翛然脫羈縶﹐田收鳥雀喧﹐气肅龍蛇蟄﹐佳節足丰穰﹐良朋阻遊集﹐沈機日寂寥﹐葆素常呼吸﹐投迹倦攸往﹐放懷志所執﹐良時有東菑﹐吾將事蓑笠。

｜宋歐陽修秋晚凝翠亭｜黃葉落空城﹐靑山繞官廨﹐風雲淒已髙﹐歲月驚何邁﹐陂田寒未收﹐野水淺生派﹐晴林紫橊折﹐霜日紅梨曬﹐蕭疏喜竹勁﹐寂寞傷蘭敗﹐叢菊如有情﹐幽芳慰孤介﹐嘉客日可攜﹐寒醅美新醡﹐登臨無厭頻﹐冰雪行卽屆。

｜司馬光秋意三首｜槐花滿庭除﹐籍籍不可掃﹐稍疏邵平瓜﹐漸熟王陽棗﹐失時團扇棄﹐新進祫衣好﹐日暮益愁思﹐寒螿起幽艸﹐忽聞秋興篇﹐嘆賞幾絕倒。端居倦煩暑﹐園圃久不窺﹐雨餘秋气新﹐紅葉生紫梨﹐形骸得蕭散﹐不知環堵卑﹐何能效流俗﹐把酒須菊枝﹐登髙已可醉﹐四野靑雲垂。弱植生川澤﹐托根北堂後﹐昔時靑春姿﹐扶疏映軒牖﹐風霜日消落﹐憔悴復何有﹐蠹穿枯節斷﹐雨漬虛心朽﹐幸不夭天年﹐猶得勝凡柳。

｜陸遊秋花嘆｜秋花如義士﹐榮悴相與同﹐豈比輕薄花﹐四散隨春風﹐黃菊抱殘枝﹐寂寞臥寒雨﹐拒霜更可憐﹐和蒂浮煙浦﹐古來結交意﹐正要共死生﹐讀我秋花詩﹐可代丹雞盟。

｜原｜明馮琦秋夜簡敬承公亮｜秋色遽如許﹐客心郁未安﹐微微日影薄﹐肅肅天宇寬﹐髙風下木葉﹐零露被崇蘭﹐四气自斡運﹐誰爲衰盛端﹐朱華曾幾何﹐素萼忽已殘﹐楚楚松柏姿﹐淩風以自完﹐願言附髙節﹐與君同歲寒。

｜七言古詩｜

｜原｜唐無名氏秋｜月色驅秋下穹昊﹐梁間燕語辭巢蚤﹐古苔凝紫貼瑤階﹐露槿啼紅墮江艸﹐越客羈魂掛長道﹐西風欲揭南山倒﹐粉娥恨骨不勝衣﹐映門楚碧蟬聲老。

｜增｜宋邵雍秋日飲後晚歸｜水竹園林秋更好﹐忍把芳樽容易倒﹐重陽已過菊方開﹐多情不學年光老﹐云陰不動柳條低﹐風遞輕寒梧葉槁﹐無涯逸與不可收﹐馬蹄慢踏天街艸。

｜元何中山民樂｜空山一夜生新雨﹐涼起賞心千萬緒﹐扇團自守不依人﹐桐葉知幾尋脫路﹐隔隴笑談雜樵牧﹐臨流賓從惟鷗鷺﹐旋庖蘆菔美勝酥﹐精淅新杭香滿戶﹐山中之樂誰得知﹐我獨知之來何爲﹐靑林紅樹人煙濕﹐護得金橙密處垂。

｜五言律詩｜

｜禦制禁園秋霽｜樹冷催蟬咽﹐荷疏表影長﹐深秋殘暑气﹐微爽待髙陽﹐戶外遠塵迹﹐園中多蕙香﹐溶溶新雨霽﹐吟乏愧成章。

｜增｜唐太宗秋日翠微宮｜秋光凝翠嶺﹐涼吹肅離宮﹐荷疏一蓋缺﹐樹冷半惟空﹐側陣移鴻影﹐圓花釘菊叢﹐攄懷俗塵外﹐髙眺白雲中。

｜秋日二首｜菊散金風起﹐荷疏玉露圓﹐將秋數行雁﹐離夏幾林蟬﹐云凝愁半嶺﹐霞碎纈髙天﹐還似成都望﹐直見峨睂前。爽气澄蘭沼﹐秋風動桂林﹐露凝千片玉﹐菊散一叢金﹐日岫髙低影﹐云空點綴陰﹐蓬瀛不可望﹐泉石且娛心。

｜王維山居秋暝｜空山新雨後﹐天气晚來秋﹐明月松間照﹐淸泉石上流﹐竹喧歸浣女﹐蓮動下漁舟﹐隨意春芳歇﹐王孫自可畱。

｜原｜李白秋登宣城謝朓北樓｜江城如畫裏﹐山曉望晴空﹐兩水夾明鏡﹐雙橋落彩虹﹐人煙寒橘柚﹐秋色老梧桐﹐誰念北樓上﹐臨風懷謝公。

｜包佶秋日過徐氏園林｜回塘分越水﹐古樹積吳煙﹐埽竹催鋪席﹐垂蘿待系船﹐鳥窺新罅栗﹐龜上半欹蓮﹐屢入忘歸地﹐長嗟俗事牽。

｜增｜白居易答劉戒之早秋別墅見寄｜涼風木槿籬﹐暮雨槐花枝﹐並起新秋思﹐爲得故人詩﹐避地鳥擇木﹐入朝魚在池﹐城中與山下﹐喧靜闇相思。

｜許渾早秋｜遙夜泛淸瑟﹐西風生翠蘿﹐殘螢委玉露﹐早雁拂金河﹐髙樹曉還密﹐遠山晴更多﹐淮南一葉下﹐自覺老煙波。

｜雍陶和劉補闕秋園寓興｜水木多陰冷﹐池塘秋意多﹐庭風吹故葉﹐階露淨寒莎﹐愁雁窺燈語﹐情人見月過﹐砧聲聽已別﹐虫響復相和。閉門無事後﹐此地卽山中﹐但覺鳥聲異﹐不知人境同﹐晚花開爲雨﹐殘果落因風﹐獨坐還吟酌﹐詩成酒已空。秋色庭蕪上﹐淸朝見露華﹐疏篁抽晚筍﹐幽藥吐寒芽﹐引水新渠淨﹐登臺小徑斜﹐人來多愛此﹐蕭爽似仙家。禁掖朝回後﹐林園勝賞時﹐野人來辧藥﹐庭鶴往看棋﹐晚日明丹棗﹐朝霜潤紫梨﹐還因重風景﹐猶自有秋詩。

｜鄭谷郊野｜蓼水菊籬邊﹐新晴有亂蟬﹐秋光終寂寞﹐晚醉自畱連﹐野濕禾中露﹐村閒社後天﹐題詩滿紅葉﹐何必浣花箋。

｜宋邵雍秋夜｜浮雲一消散﹐星斗粲長天﹐碧蘚墜丹果﹐淸香生白蓮﹐體涼猶衣葛﹐耳靜已無蟬﹐坐久羣動息﹐秋空惟寂然。

｜歐陽修秋郊曉行｜寒郊桑柘稀﹐秋色曉依依﹐野燒侵河斷﹐山鴉向日飛﹐行歌采樵去﹐荷鍤刈田歸﹐秫酒家家熟﹐相邀白竹扉。

｜陸遊新秋｜秋气入淸茄﹐旗亭酒可賒﹐長歌穿小市﹐短帽插幽花﹐溪女畱新蟹﹐園公餉晚瓜﹐誰知閒老子﹐解作醉生涯。

｜金趙沨秋郊晚望｜桃竹猶堪杖﹐幽尋興頗嘉﹐池荷能幾葉﹐籬菊不多花﹐地坼成龜兆﹐林枯出犬牙﹐村農慶丰歲﹐社鼓已三撾。

｜師拓曲江秋望｜山遠嶂重出﹐野平天四圍﹐涼風芡實坼﹐久雨藕花肥﹐水闊漁舟小﹐天長去鳥微﹐紫蒲行處有﹐采采莫盈衣。

｜元徳明山中秋夕｜黃卷存余習﹐靑燈共晚涼﹐只知書味永﹐不覺鬢絲長﹐老檜千年物﹐幽蘭一國香﹐平生陶靖節﹐此夕邈相望。

｜明仁宗江樓秋望｜遠碧接天涯﹐登臨景自佳﹐蘋洲晴亦雪﹐楓岸晝常霞﹐落雁過前浦﹐浮鷗傍淺沙﹐竹籬髙曬网﹐茅屋是漁家。

｜秋風｜玉律轉淸商﹐金飆送晚涼﹐輕飄梧葉墜﹐暗度桂花香﹐月下生林籟﹐天邊展雁行﹐吹噓禾黍熟﹐萬頃似云黃。

｜原｜張祥鳶秋望｜快閣臨飛鳥﹐遙天入斷峯﹐白雲山面面﹐紅葉樹重重﹐空翠當杯落﹐晴光刺眼濃﹐願言隨楚客﹐木末采芙蓉。

｜七言律詩｜

｜增｜唐溫庭筠郊居秋日｜稻田鳧雁滿晴沙﹐釣渚歸來一逕斜﹐門帶果林招邑吏﹐井分蔬圃屬鄰家﹐臯原寂歷垂禾穗﹐桑竹參差映豆花﹐自笑謾懷經世策﹐不將心事許煙霞。

｜原｜趙嘏長安秋夕｜云物淒涼拂曙流﹐漢家宮闕動髙秋﹐殘星幾點雁橫塞﹐長笛一聲人倚樓﹐紫艷半開籬菊靜﹐紅衣落盡渚蓮愁﹐鱸魚正美不歸去﹐空戴南冠學楚囚。

｜韋莊秋日早行｜上馬蕭蕭襟袖涼﹐路穿禾黍繞宮墻﹐半山殘月露華冷﹐兩岸野風蓮萼香﹐煙外驛樓紅隱隱﹐渚邊雲樹暗蒼蒼﹐行人自是心如火﹐兔走鳥飛不覺長。

｜增｜元何中秋懷｜采采蘋花可偑香﹐依依橘柚未全黃﹐人行塞北非徵戍﹐雁過江南有稻粱﹐短笛疏鐘來別浦﹐亂鴉飛鶩過斜陽﹐西風擾擾知何似﹐看見黃花滿地霜。

｜明陸樹聲｜獨憐秋色倍淸幽﹐花月娟娟夜气浮﹐滿院風飄香欲散﹐一天云淨影交流﹐光搖皓魄庭如水﹐寒染霜葩玉作球﹐把酒啜英誇二美﹐賞心還以繼前修。

｜五言排律｜

｜增｜唐太宗秋日卽事｜爽气浮舟闕﹐秋光澹紫宮﹐衣碎荷疏影﹐花明菊點叢﹐袍輕低艸露﹐蓋側舞松風﹐散岫飄雲葉﹐迷路飛煙鴻﹐砌冷蘭凋佩﹐閨寒樹殞桐﹐別鶴棲琴裏﹐離猿啼峽中﹐野落飛星箭﹐弦虛半月弓﹐芳菲夕霧起﹐暮色滿房櫳。

｜盧照鄰山林休日田家｜歸休乘暇日﹐饁稼返秋場﹐徑艸疏王彗﹐巖枝落帝桑﹐耕田虞訟寢﹐鑿井漢機忘﹐戎葵朝委露﹐齊棗夜含霜﹐南澗泉初冽﹐東籬菊正芳﹐還思北窗下﹐髙臥偃羲皇。

｜五言絕句｜

｜增｜唐王績秋夜喜遇王處士｜北場蕓藿罷﹐東臯刈黍歸﹐相逢秋月滿﹐更值夜螢飛。

｜原｜李白綠水曲｜綠水明秋月﹐南湖采白蘋﹐荷花嬌欲語﹐愁殺蕩舟人。

｜錢珝江行｜萬木已淸霜﹐江邊村事忙﹐故溪黃稻熟﹐一夜夢中香。

｜七言絕句｜

｜原｜唐吳融涼思｜松間小檻接波平﹐月淡煙沈暑气淸﹐半夜水禽棲不定﹐綠荷風動露珠傾。

｜增｜李商隱到秋｜扇風淅瀝簞流離﹐萬里南云滯所思﹐守到淸秋還寂寞﹐葉丹苔碧閉門時。

｜宋秦觀秋辭二首｜云惹低空不更飛﹐班班紅葉欲辭枝﹐秋光未老仍微暖﹐恰似梅花結子時。無數靑莎繞玉階﹐夕陽紅淺過墻來﹐西風莫道無情思﹐未放芙蓉取次開。

｜範成大秋日｜碧蘆靑柳不宜霜﹐染作滄洲一帶黃﹐莫把江山誇北客﹐冷雲寒水更荒涼。

｜陸遊秋懷｜園丁傍架摘黃瓜﹐村女沿籬采碧花﹐城市尙餘三伏熱﹐秋光先到野人家。

｜金髙士談楊休烈村居｜籬落牽牛放晚花﹐西風吹落滿人家﹐閉門久雨靑苔滑﹐時見鴛鴦下白沙。柿葉經霜菊在溪﹐天寒落日見雞棲﹐西家有客篘新酒﹐紅葉蕭蕭蓋芋畦。

｜趙元秋日｜禾穗累累豆角稠﹐嵩前村落太平秋﹐熙熙多少丰年意﹐都在農家社案頭。

｜元郭鈺秋辭｜鶴認琪花欲下遲﹐蓬萊仙客遣催詩﹐情深寫到相思處﹐秋露芙蓉開滿池。

｜明世宗秋日卽事｜拂暑金風動衮裳﹐滿天商吹助新涼﹐農家萬寶收成後﹐十里遙聞禾黍香。

｜陳繼儒｜艸綠蘋香縠水紋﹐秋山寂寂冷斜曛﹐庭前雙桂窗畱影﹐時宿寒鴉與斷雲。秋老江瀕漾夕空﹐蕭蕭楓葉掛疏紅﹐那知三泖淸秋思﹐偏寄蘆花一寺中。

｜詩散句｜

｜增｜宋鮑照｜气交蓬門疏﹐風數園艸殘。

｜梁簡文帝｜池蓮翻罷葉﹐露筱生寒條。

｜蕭愨｜芙蓉露下落﹐楊柳月中疏。

｜周王褒｜苑寒梨樹紫﹐山秋菊葉黃。

｜庾信｜殘秋欲屏扇﹐余菊尙浮杯。

｜唐太宗｜露結林疏葉﹐寒輕菊吐滋。霜翦涼地蕙﹐風捎幽渚荷。

｜盧照鄰｜窮巷秋風葉﹐空庭寒露枝。

｜李義府｜關樹凋涼葉﹐塞艸落寒花。

｜張說｜汀葭變秋色﹐津樹入寒煙。

｜蘇頲｜落暉隱桑柘﹐秋原被花實。

｜李嶠｜梧桐稍下葉﹐山桂欲開花。

｜李白｜一爲滄浪客﹐十見紅渠秋。

｜張均｜洲白蘆花吐﹐園紅柿葉稀。

｜尹��｜風秋樹色雜﹐苔古石文斑。

｜司空曙｜花酣蓮報謝﹐葉在柳呈疏。

｜韓翃｜兼葭露下晚﹐菡萏水中秋。風翦荷衣碎﹐霜迎栗鏬開。

｜李商隱｜秋應爲紅葉﹐雨不厭靑苔。桐槿日零落﹐雨餘方寂寥。

｜溫庭筠｜江館白蘋夜﹐水關紅葉秋。

｜李咸用｜柳葉飄幹翠﹐楓枝撼碎紅。數花籬菊晚﹐片葉井梧秋。

｜許渾｜葦花迷夕棹﹐梧葉散秋砧。

｜方幹｜細雨蓮塘晚﹐疏蟬橘岸秋。

｜徐鍇｜雨久莓苔紫﹐霜濃薜荔紅。

｜宋邵雍｜紅葉戰西風﹐黃花笑寒日。

｜陸遊｜秋色滿江幹﹐江楓已半丹。

｜元吳萊｜梧桐老葉恨﹐芙蓉新蕊愁。

｜吳師道｜紅惜芙蓉落﹐靑憐薜荔生。

｜明謝榛｜間庭秋一色﹐滿架豆花垂。

｜唐韓翃｜風吹山帶遙知雨﹐露濕荷花已報秋。

｜溫庭筠｜三秋岸雪花初白﹐一夜林霜葉盡紅。

｜韓偓｜楓葉微紅近有霜﹐碧雲秋色滿吳鄕。稻壠蓼紅溝水淸﹐荻園葉白秋日明。

｜宋秦觀｜莫誇春色欺秋色﹐未信桃花勝菊花。

｜陸遊｜夕露正看沾艸棘﹐晨霜已見落楸槐。

｜楊萬里｜秋風畢竟無多巧﹐只把燕支滴蓼花。

｜金辛願｜煙迷短艸秋還綠﹐露濕寒花晚更香。

｜元仇遠｜山分秋色歸紅葉﹐風約蘋香入畫船。

｜蕭國寶｜丹楓葉落霜初肅﹐白葦花開月倍明。

｜周權｜梧葉庭除秋漸老﹐豆花籬落晚初晴。

｜明沈徳符｜繞林行藥挈軍持﹐小插秋花寄遠思。

｜原｜文徵明｜江空露下芙蓉葉﹐月出風吹桂樹枝。

｜陳繼儒｜疏菊籬邊如待酒﹐芰荷池上可爲衣。

｜王象晉｜禾黍滿場堆玉粒﹐橘橙弄色掛金罍。

｜增｜晉謝朓｜秋町郁蒙茸。

｜周庾信｜霜天林木燥。

｜陳徐陵｜江秋岸荻黃。

｜唐李白｜木落識歲秋。秋風生桂枝。淸秋凋碧柳。

｜韓翃｜秋江落葉遲。

｜李咸用｜薄日朦朧秋。

｜李濤｜秋槐滿地花。

｜於濆｜秋沼生荷芰。

｜杜甫｜淸秋幕府井梧寒。

｜司空曙｜菊花楓葉向誰秋。

｜李益｜柿葉翻紅霜景秋。

｜李商隱｜秋日掌階柿葉陰。

｜鄭谷｜紅葉黃花秋景寬。

｜杜荀鶴｜秋水鷺飛紅蓼晚。

｜宋蘇軾｜楓葉蘆花秋興長。

｜秦觀｜雨荷風蓼不勝秋。

｜元葉顒｜黃花有恨驚秋老。

｜趙孟俯｜露下碧梧秋滿天。

｜張雨｜秋在梧桐疏處多。

｜明孫太初｜菇米蓮房作好秋。

｜詞｜

｜原｜明劉基眼兒媚｜煙艸淒淒小樓西﹐云壓雁聲低﹐兩行疏柳﹐一絲殘照﹐數點鴉棲。春山碧樹秋重綠﹐人在武陵溪﹐無情明月﹐有情歸夢﹐同到幽閨。

｜增｜宋劉鎭念奴嬌｜嫩涼生曉﹐怪今朝湖上﹐秋風無迹﹐古寺桂香山色外﹐腸斷幽叢金碧﹐驟雨俄來﹐蒼煙不見﹐苔徑孤吟屐﹐系船髙柳﹐晚蟬咽破愁寂。且約攜酒髙歌﹐與鷗相好﹐分坐漁磯石﹐算只藕花知我意﹐猶把紅芳畱客﹐樓閣空蒙﹐管弦淸潤﹐一水盈盈隔﹐不如休去﹐月懸良夜千尺。

｜別錄｜

｜原｜千金方｜秋宜食黍﹑桃﹑蔥。秋耕宜早﹐恐霜後掩入陰气。收五穀﹐擇吉日﹐上倉先祭倉神。收藏鮮果﹐梨橘之類帶枝插﹐蘿卜或芋中仍用紙或幹穰艸包護甕﹐勿通气。

○七月立秋﹑七夕附見

｜增｜禮記月令｜孟秋之月﹐日在翼﹐昏建星中﹐旦畢中。｜注｜日月會於鶉尾﹐而斗建申之辰也。涼風至﹐白露降。是月也﹐農乃登谷﹐天子嘗新﹐先薦寢廟。｜注｜黍稷之屬於是始熟。命百官始收斂。｜注｜順秋气收斂物。

｜原｜梁元帝纂要｜七月曰孟秋﹑首秋﹑初秋﹑上秋﹑肇秋﹑蘭秋﹐又曰涼月。

｜花月令｜是月也﹐桐報秋﹐木槿榮﹐紫薇映月﹐蓼紅﹐菱實﹐雞冠報晚。

｜增｜瓶史月表｜七月﹐花盟主紫薇﹑蕙花。花客卿秋海棠﹑重臺朱槿。花使令波斯菊﹑水木香﹑矮雞冠﹑向日葵。

｜匯考｜

｜原｜詩幽風｜七月食瓜。七月烹葵及菽。

｜增｜夏小正｜七月莠雚葦。｜傳｜未莠則不爲雚葦。莠然後爲雚葦。故先言莠。湟潦生蘋﹐爽死﹐蘋秀。｜傳｜湟潦生蘋也者﹐湟﹐下處也﹐有湟﹐然後有潦﹐潦而後有蘋艸也。爽也者﹐猶疏也。蘋也者﹐馬帚也。初昏織女正東鄕﹐時有霖雨﹐灌茶。｜傳｜灌﹐聚也﹐荼﹐雚葦之莠也﹐爲蔣楮之也﹐雚未莠爲菼﹐葦未莠爲蘆。

｜晉書樂志｜七月之辰謂爲申﹐申者身也﹐言時萬物身體皆成就也。七月之管名爲夷則﹐夷﹐平也﹐則﹐法也﹐謂萬物將成﹐平均皆有法則也。

｜秦中歲時記｜進士下第﹐當年七月復獻新文﹐求拔解﹐故曰槐花黃﹐舉子忙。

｜水衡記｜荻苗水﹐七月﹑八月菼花﹐故以名。

｜夢溪筆談｜七月﹐百谷成實﹐自能任持﹐故曰太乙。

｜賞心樂事｜七月﹐飡霞軒五色鳳仙花﹐玉照堂玉簪﹐西湖荷花﹐南湖觀魚﹐應鉉堂東葡萄﹐霞川水葒﹐珍林剝棗。

｜洽聞記｜河中鳳林關有靈巖寺﹐七月十五日﹐溪穴流聖柰出﹐大如盞。

｜楚志｜水陸寺在沔江﹐深不可測﹐名蓮花潭﹐於初秋良夜﹐有蓮花艷出水面﹐香浮襲人。

｜立秋｜

｜增｜禮記月令｜是月也﹐以立秋﹐先立秋三日﹐太史謁之天子曰﹐某日立秋﹐盛徳在金﹐天子乃齋﹐立秋之日﹐天子親帥三公﹑九卿﹑諸侯﹑大夫﹐以迎秋於西郊。

｜要覽｜列子禦風﹐常以立春歸乎八荒﹐立秋遊乎風穴﹐是風至﹐艸木皆生﹐否則搖落﹐謂之離合風。

｜東京夢華錄｜立秋日﹐滿街賣楸葉﹐婦女兒童輩﹐皆翦成花樣戴之。是月﹐瓜果梨棗方盛。京師棗有數品﹐靈棗﹑牙棗﹑靑州棗﹑亳州棗。雞頭上市﹐則梁門裏李和家最盛。中貴戚裏﹐取索供賣﹐內中泛索﹐金合絡繹﹐士庶買之﹐一裹十文﹐用小新荷葉包﹐椮以麝香﹐紅小索兒系之﹐賣者𨿽多﹐不及李和一色拺銀皮子嫩者貨之。

｜熙朝樂事｜立秋之日﹐男女咸戴楸葉﹐以應時序﹐或以石楠紅葉翦刻花瓣插鬢邊﹐或以秋水吞赤小豆七粒。

｜七夕｜

｜增｜荊楚歲時記｜七月七夕﹐人家婦女結彩縷﹐穿七孔鍼﹐陳瓜果於庭中﹐以乞巧﹐有喜子网於瓜上﹐則以爲符應。

｜風土記｜或問董勛﹐七日爲良日﹐飲食不同於古﹐何也﹐勛曰﹐七月黍熟﹐七曰陽數﹐故曰珍糜﹐今惟設湯餅﹐不復有糜矣。

｜說林｜七月七日﹐陳丰以靑蓮子十枚寄葛勃﹐勃啖未竟墜一子於盆水中﹐有喜鵲過﹐惡污其上﹐勃遂棄之﹐明早有並蒂花開於水面如梅花大﹐取置幾頭﹐數日始謝﹐房亦漸長﹐剖之各得實五枚﹐如丰來數﹐自是鄕人攺雙星節爲雙蓮節。

｜原｜東京夢華錄｜七月七夕﹐以小板傳土﹐旋種粟令生苗﹐置小茅屋花木﹐作田舍家小人物﹐皆村落之態﹐謂之谷板。又以瓜雕刻成花樣﹐謂之花瓜。又以菉豆﹑小豆﹑小麥於磁器內﹐以水浸之﹐生芽數寸﹐以紅藍彩縷束之﹐謂之種生。皆於街心設彩羃帳貨賣﹐前三五日﹐車馬盈市﹐羅綺滿街﹐旋折未開荷花﹐都人善做假雙頭蓮﹐取玩一時﹐提攜而歸。又小兒須買新荷葉執之﹐蓋效顰磨喝樂。至初六日﹑七日晚﹐貴家多結彩樓於庭﹐鋪陳磨喝樂﹑花瓜﹑酒﹑焚香列拜﹐謂之乞巧。

｜五色綫｜仙子云﹐天寶六載侍輦驪山﹐七夕夜﹐張錦繪樹瓜花﹐陳飲食﹐焚香於庭﹐拜縷鍼紝綫。

｜致虛閣雜俎｜薛瑤英於七月七日﹐令諸婢共翦輕彩﹐作連理花千餘朵﹐以陽起石染之﹐當午散於亭中﹐隨風而上徧空中﹐如五色雲霞﹐久之方沒﹐謂之渡河吉慶花﹐藉以乞巧。七夕﹐徐婕妤雕鏤菱藕﹐作奇花異鳥﹐攢於水晶盤中﹐以進上﹐極其精巧﹐上大稱賞﹐賜以珍寶無數﹐上對之竟日喜不可言﹐至定昏時﹐上自散置宮中幾上﹐令宮人暗中摸取﹐以多寡精粗爲勝負﹐謂之鬥巧﹐以爲歡笑。

｜誠齋雜記｜蔡州丁氏女精於女紅﹐每七夕禱以酒果﹐忽見流星墜筵中﹐明日瓜上有金梭﹐自是巧思益進。

｜常氏日錄｜七日﹐將午時酒服菖蒲一二寸﹐飲酒不醉。

｜集藻｜

｜文賦散句｜

｜增｜晉盧湛感運賦｜气瀲瀲而浸冷﹐霜微微而日華﹐翠葉紛以朝落﹐朱華慘以夕捐。

｜原｜梁昭明太子錦帶書｜桂吐花於小山之上﹐梨翻葉於大谷之中。

｜唐王勃七夕賦｜玉繩湛色﹐金漢斜光﹐煙淒碧樹﹐露濕銀塘﹐視蓮潭之變彩﹐見松院之生涼﹐引驚蟬於寶瑟﹐宿蘭燕於瑤筐。

｜宋田錫早秋賦｜桐葉潛零﹐下玉欄兮金井﹐桂花增麗﹐鑑珠簾兮綺疏。

｜四言古詩｜

｜原｜晉潘尼七月七日侍皇太子宴｜商風初授﹐辰火微流﹐朱明送夏﹐少昊迎秋﹐嘉禾茂園﹐芳艸被疇﹐於時秋遊﹐以豫以休。

｜五言古詩｜

｜原｜北周庾信奉和初秋｜落星初伏火﹐秋霜正動鐘﹐北閣連橫漢﹐南宮應鑿龍﹐祥鸞棲竹實﹐靈蔡上芙蓉﹐自有南風曲﹐還來吹九重。

｜唐李賀七月樂辭｜星依云渚冷﹐露滴盤中圓﹐好花生木末﹐衰黃愁空園﹐夜天如玉砌﹐池葉極靑錢﹐僅厭舞衫薄﹐稍知花簟寒﹐曉風何拂拂﹐北斗光闌干。

｜五言律詩｜

｜禦制早秋新霽｜捲幔過新雨﹐披襟納好風﹐餘霞明遠岫﹐倒景射晴虹﹐稼穡丰年足﹐乾坤爽气同﹐髙天云斷處﹐歷歷見初鴻。

｜增｜唐太宗儀鸞殿早秋｜寒驚薊門葉﹐秋髮小山枝﹐松陰背日轉﹐竹影避風移﹐提壺菊花岸﹐髙興芙蓉池﹐欲知涼气早﹐巢空燕不窺。

｜宋邵雍和李文思早秋｜一雨洗觚稜﹐三川气象淸﹐林風傳顥气﹐木葉送商聲﹐忽忽蓮生菂﹐看看菊吐英﹐太平時裏老﹐何以報虛生。池畔拖垂柳﹐闌邊笑晚霞﹐敗荷傾敝蓋﹐老檜露枯槎﹐歲暮驚時態﹐年髙惜物華﹐東陵風未替﹐解憶故園瓜。

｜陸遊初秋｜藉艸沾衣露﹐沿溪掠面風﹐桐凋無茂綠﹐蓮老有疏紅﹐小彴欹危度﹐鄰園曲折通﹐新秋得彊健﹐一笑莫匆匆。

｜七言律詩｜

｜禦制立秋前一日晚同左右間坐進鮮果偶作｜初到金風天气晚﹐微涼雨後畫簾垂﹐九重迥出白雲遠﹐三殿髙臨北斗移﹐珍果滿盤新獻節﹐碧梧一葉報秋時﹐漏深不寐題詩句﹐月色輝煌照鳳墀。

｜增｜唐韋莊早秋夜作｜翠簟初淸暑半銷﹐撇簾松韻送輕飆﹐莎庭露永琴書潤﹐山郭月明砧杵遙﹐傍砌綠苔鳴蟋蟀﹐繞簾紅樹織蠨蛸﹐不須更作悲秋賦﹐王粲辭家鬢已凋。

｜明景氏翩翩七夕｜樓前蕭史憶吹簫﹐雁足西風倍寂寥﹐望斷支機應化石﹐愁塡烏鵲未成橋﹐素毫月冷吟梧葉﹐紈扇秋回識柳條﹐姊妹東鄰如乞巧﹐莫教瓜果浪相招。

｜七言絕句｜

｜增｜宋範成大七月十六日石湖路中書事｜白葛烏紗稱老農﹐溪南溪北水車風﹐稻頭的皪黏朝露﹐步入明珠翠网中。

｜立秋後二日泛舟越來溪｜西風初入小溪帆﹐旋織波紋縐淺藍﹐行入鬧荷無水面﹐紅蓮沈醉白蓮酣。

｜元趙雍初秋夜坐｜夜深庭院寂無聲﹐明月流空萬影橫﹐坐對荷花三兩朵﹐紅衣落盡秋風生。

｜詩散句｜

｜增｜唐鄭�｜江南孟秋天﹐稻花白如氈。

｜白居易｜淸風水蘋葉﹐白露木蘭枝。

｜韋莊｜柿葉添紅影﹐槐柯減綠陰。

｜李商隱｜桂含爽气三秋首﹐蓂吐中旬一葉新。

｜宋陸遊｜風生細葛無三伏﹐月上疏林正四更。

｜詞｜

｜原｜宋歐陽修漁家傲｜七月新秋風露早﹐渚蓮未折庭梧老﹐是處瓜花時節好﹐金樽倒﹐人間彩縷爭祈巧。萬葉敲聲涼乍到﹐百虫啼晚煙如埽﹐漏箭初長天杳杳﹐人語悄﹐那堪夜雨催淸曉。

｜別錄｜

｜占候｜有三卯田禾熟﹐無則旱種麥。

｜種植｜蘿卜﹑白菜﹑蕪菁﹑芥菜﹑秋黃瓜﹑甜菜﹑萵苣﹑芫荽﹑水仙根﹑苦蕒﹑晚紅花﹑牛膝﹑蔥﹑烏菘﹑臘梅子﹑蜀葵﹑韭。

｜澆灌｜桂樹忌澆﹐橙橘糞。

｜收采｜胡桃﹑漧薑﹑蘑菇﹑斑貓﹑浮萍﹑楮實﹑瞿麥﹑刈藍﹑捲柏﹑海棠﹑覆盆子﹑使君子﹑畢澄﹑茄﹑麻子﹑藕﹑蔓荊子﹑麻黃莖﹑白薔薇﹑刈薴﹑芋﹑石硫黃﹑馬鞭艸﹑露蜂房﹑石龍芮皮﹑鼠尾艸﹑甜瓜蒂﹑天門冬﹑眼子菜﹑旋覆花﹑白蒺藜﹑荷葉﹑槐實﹑蒮香﹑五加皮﹑菱﹑芡﹑石韋﹑蒺藜﹑漆。

｜整頓｜漚晚麻﹐翻麥地﹐伐木斫竹。

｜制用｜醬鳳仙莖﹐制瓜虀﹐曬葫蘆﹑茄﹑瓜幹。

｜田忌｜天火午﹐地火辰﹐荒蕪亥﹐九焦酉﹐糞忌酉。

○八月秋分﹑中秋附見

｜增｜禮記月令｜仲秋之月﹐日在角﹐昏牽牛中﹐旦觜觿中。｜注｜日月會於壽星﹐而斗建酉之辰也。天子乃難﹐以達秋气。以犬嘗麻﹐先薦寢廟。乃命有司﹐趣民收斂﹐務蓄菜﹐多積聚﹐乃勸種麥﹐毋或失時﹐其有失時﹐行罪無疑。

｜原｜花月令｜是月也﹐槐黃﹐蘋笑﹐芝艸奏功﹐桂香﹐秋葵髙掇﹐金錢及第。

｜增｜瓶史月表｜八月﹐花盟主丹桂﹑木樨﹑芙蓉。花客卿寶頭雞冠﹑楊妃槿。花使令水葒花﹑翦秋羅﹑牡丹花﹑山茶花。

｜匯考｜

｜原｜詩幽風｜八月萑葦。八月其獲。八月斷壺。八月剝棗。

｜增｜夏小正｜八月剝瓜。｜傳｜剝瓜也者﹐畜瓜之時也。剝棗﹐栗零。｜傳｜剝也者﹐取也。零也者﹐降﹐零而後取之﹐故不言剝也。

｜晉書樂志｜八月之辰謂爲酉﹐酉者﹐緧也﹐謂時物皆緧縮也。八月之管名爲南呂﹐南呂任也﹐謂時物皆秀﹐有懷任之象也。

｜續齊諧記｜鄧紹八月旦﹐入華山采藥﹐見一童子執五彩囊﹐盛柏葉上露如珠滿囊﹐紹問﹐用此何爲﹐答曰﹐赤松先生取以明眼﹐言終便失所在。

｜荊楚歲時記｜八月十四日﹐以錦彩爲眼明囊﹐遞相餉遺。｜注｜按述徵記云﹐八月一日作五明囊﹐盛取百艸頭露﹐洗眼令眼明也。

｜風土記｜裏俗以八月雨爲豆花雨。

｜夢溪筆談｜八月﹐枝條堅剛﹐故曰天罡。

｜賞心樂事｜八月﹐湖山尋桂﹐現樂堂秋花﹐眾妙峯山木犀﹐霞川野菊﹐綺互亭千葉木犀﹐桂隱攀桂﹐杏花莊雞冠﹑黃葵。

｜成都古今記｜八月有桂市。

｜山家淸事｜八月八日爲竹醉﹐曰種竹易活。

｜筍譜｜竹八月謂之小春﹐熱欲去﹐寒欲來﹐故曰小春。

｜秋分｜

｜增｜宋書律志｜秋分而禾�定﹐�定而禾熟﹐律之數十二﹐故十二�而當一粟﹐一粟而當一寸。

｜中秋｜

｜增｜瑣碎錄｜中秋無月﹐則兔不孕﹐蚌不胎﹐蕎麥不實。

｜幹淳歲時記｜中秋夕﹐禁中賞月﹐延桂。

｜通考｜八月十五爲移花日。

｜禪林備覽｜有梵僧從天竺鷲山飛來﹐云八月十五日夜桂子落。

｜淸閒供｜八月十五日牡丹誕。

｜集藻｜

｜文賦散句｜

｜原｜梁昭明太子錦帶書｜黃花笑冷﹐白羽悲秋﹐旣傳蘇子之書﹐更泛陶公之酒。

｜增｜元王柏長嘯山遊記｜辛卯秋八月﹐與客遊於北山﹐於時丹楓纈林﹐香桂染袖﹐金粟垂潁﹐翠莢吐英﹐芙蓉靚冶﹐籬菊敷茂﹐紫蘭兮抗莖﹐濯蕊於深幽﹐香稻兮春玉﹐��珠於踐蹂﹐懸顆苞於棗栗﹐粲靑黃於橘柚﹐日暄而不熇﹐雨寒而不驟﹐正一年之佳景候也。

｜五言古詩｜

｜原｜晉孫綽秋日｜蕭瑟中秋日﹐雁唳風雲髙﹐山居感時變﹐遠客與長謠﹐疏林積涼風﹐虛岫結凝霄﹐湛露灑庭樹﹐密葉亂縈條﹐撫葉悲先落﹐攀松羨後凋﹐垂綸在林野﹐交情遠市朝﹐澹然懷古心﹐濠上豈伊遙。

｜增｜唐白居易南湖晚秋｜八月白露降﹐湖中水方老﹐旦夕秋風多﹐衰荷半傾倒﹐手攀靑楓樹﹐足蹋黃蘆艸﹐慘淡老容顏﹐零落秋懷抱﹐有兄在淮楚﹐有弟在蜀道﹐萬里何時來﹐煙波白浩浩。

｜七言古詩｜

｜增｜宋徐積八月十四夜｜有人望月吟太虛﹐半夜秋風吹碧蘆﹐碧蘆風起吹老桂﹐吟聲入月驚蟾蜍﹐明夜中秋更好吟﹐兔肥蟾大桂成林﹐桂兔之外有何物﹐玉池水到中秋溢﹐秋風刮水如霜滴。

｜五言律詩｜

｜增｜唐廖凝中秋月｜九十日秋色﹐今宵已平分﹐孤光含列宿﹐四面絕纖雲﹐眾木排疏影﹐寒流疊細紋﹐遙遙望丹桂﹐心緒正紛紛。

｜七言律詩｜

｜原｜明蔡羽秋思｜淸秋山色淨簾櫳﹐八月芙蓉滿鏡中﹐醉任嶺雲連海綠﹐愁禁楓葉接天紅﹐養魚好伴鴟夷子﹐飲水如無桑薴翁﹐江上美人期不到﹐吹簫獨自向虛空。

｜七言絕句｜

｜原｜宋韓琦仲秋八日雲臺觀羣花盛開｜春早凡花百種榮﹐秋芳能得幾多名﹐仙家八月靈葩發﹐不與尋常俗艷爭

｜別錄｜

｜原｜占候｜有三卯三庚低田麥稻吉﹐三庚二卯麥宜髙田﹐無三卯不宜麥。諺云三卯三庚麥出低坑﹐三庚二卯麥出坳巧。月大盡﹐有水災﹐少菜。

｜月令通考｜秋分﹐諺曰分社同一日﹐低田盡叫屈﹐秋分在社前﹐斗米換鬥錢﹐秋分在社後﹐斗米換斗豆。朔日值白露﹐果谷不實﹐值秋分﹐主物價貴。十一日卜來年水旱侵﹐晨或隔夜於水邊無風浪處﹐作一水則子﹐至晚看之﹐若沒﹐主水露﹐主旱平﹐主小水﹐又主本年好種麥﹐名曰橫港。

｜增｜農政全書｜八月朔日風雨宜麥﹑麻子貴十倍。又云凡朔要晴﹐惟此日要雨﹐好種麥。諺曰﹐白露前是雨﹐白露後是鬼﹐其時之雨﹐片雲來便雨﹐稻花見日吐出﹐陰雨則收﹐正吐之時暴雨忽來﹐卒不能收﹐遂致白颯之患﹐若連朝雨反不爲災。

｜種植｜箭漧菜﹑豌豆﹑蠶豆﹑萵苣﹑麥﹑水晶蔥﹑籮卜﹑芥菜﹑蔓菁﹑蒜﹑春菜﹑菠菜﹑油菜﹑白菜﹑藠紅花﹑烏菘﹑胡荽﹑胡麻﹑雞頭蔥﹑木瓜﹑罌粟﹑黃矮菜﹑芍藥﹑菱。

｜移植｜櫻桃﹑橘﹑李﹑柚﹑枇杷﹑柑﹑杏﹑梅﹑銀杏﹑桃﹑梔子﹑芍藥﹑枸杞﹑木犀﹑梧桐﹑橙﹑牡丹﹑玫瑰﹑丁香﹑木筆﹑石菊﹑百合﹑水仙﹑山丹。

｜壓插｜玫瑰﹑薔薇。

｜貼接｜牡丹﹑綠萼梅﹑海棠。

｜澆灌｜牡丹﹑瑞香﹑芍藥並宜豬糞。

｜收采｜割谷著實根。豇豆﹑石楠實﹑大棗﹑狼毒﹑牛膝﹑韭花﹑金毛狗脊﹑人參﹑酸棗﹑山藥﹑桔梗﹑牡丹皮根﹑薏苡艸﹑龍膽﹑白斂﹑當歸﹑白蒺藜﹑升麻﹑芍藥根﹑柴胡﹑黃芩﹑烏藥根﹑秦艽﹑生地﹑澤瀉﹑巴戟天﹑白蘚皮﹑甘艸﹑白術﹑黃連﹑萱艸根﹑香附子﹑百合﹑知母﹑玄參﹑天門冬﹑山豆根﹑地楡﹑防己﹑前胡﹑茅香苗﹑胡黃連﹑萆薢﹑桂皮﹑茯神﹑薴根﹑蜀椒﹑花椒﹑甘松﹑茯苓﹑丁香﹑豬苓﹑雷丸﹑王不畱行根﹑苖花子﹑藍種﹑秦皮﹑虎杖﹑巴豆﹑角蒿。

｜整頓｜修牡丹﹐芟芍藥﹐菊加土﹐放芋根﹐鋤竹園﹐蘭換盆﹐刈薴﹐忌澆橙橘。

｜田忌｜天火酉﹐地火卯﹐九焦午﹐糞忌申﹐荒蕪卯

○九月九日附見

｜增｜禮記月令｜季秋之月﹐日在房﹐昏虛中﹐旦柳中。｜注｜日月會於大火﹐而斗建戍之辰也。鞠有黃華。命百官﹐貴賤無不務內﹐以會天地之藏﹐無有宣出。乃命冢宰﹐農事備收﹐舉五穀之要。是月也﹐艸木黃落﹐乃伐薪爲炭。是月也﹐天子以犬嘗稻﹐先薦寢廟。

｜原｜梁元帝纂要｜九月曰季秋﹐亦曰暮秋﹑末秋﹑暮商﹑季商﹑杪商﹐又曰玄月。

｜增｜花月令｜是月也﹐菊有英﹐巴竹筍﹐芙蓉綻﹐山樂乳﹐橙橘登﹐老荷化爲衣。

｜瓶史月表｜九月﹐花盟主菊花。花客卿月桂。花使令老來紅﹑葉下紅

｜匯考｜

｜原｜詩幽風｜九月叔苴。

｜夏小正｜九月﹐榮鞠樹麥。｜傳｜榮鞠﹐鞠艸也﹐鞠榮而樹麥﹐時之急也。

｜晉書樂志｜九月之辰謂之戍﹐戍者滅也﹐謂時物皆衰滅也。九月之管名曰無射﹐射者出也﹐言時陽气上升﹐萬物收藏﹐無復出也。

｜夢溪筆談｜九月﹐木可爲枝榦﹐故曰太衡。

｜九日｜

｜增｜西京雜記｜戚夫人待兒賈佩蘭﹐後出爲扶風人假儒妻﹐說在宮內時﹐九月九日佩茱萸﹐食蓬餌﹐飲菊花酒﹐令人長壽﹐菊花舒時﹐並采莖葉雜黍米釀之﹐至來年九月九日始熟﹐就飲焉﹐故謂之菊花酒。

｜玉燭寶典｜九日食蓬餌﹐飲菊花酒者﹐其時黍秫並收﹐因以黏米嘉味觸類嘗新﹐遂成積習。

｜太淸記｜九月九日﹐采菊花與茯苓﹑松脂﹐久服之﹐令人不老。

｜原｜風土記｜九月九日﹐律中無射而數九﹐俗尙此日﹐折茱萸房以插頭﹐言辟除惡气﹐爲禦初寒。漢俗九日飲菊花酒﹐以袚除不祥。

｜續齊諧記｜汝南桓景隨費長房遊學累年﹐長房謂曰﹐九月九日汝家中當有災﹐宜急去﹐令家人各作絳囊﹐盛茱萸以系臂﹐登髙飲菊花酒﹐此禍可除﹐景如言舉家登山﹐夕還﹐見雞犬牛羊一時暴死﹐長房聞之曰﹐此可代也﹐今世人九日登髙飲酒﹐婦人帶茱萸囊﹐蓋始於此。

｜續晉陽秋｜陶潛九月九日無酒﹐於宅邊菊叢中摘盈把﹐坐其側﹐望見白衣人乃王弘送酒﹐卽便就酌而後歸。

｜增｜千金月令｜重陽之日﹐必以肴酒登髙眺遠﹐爲時宴之遊賞﹐以暢秋志。酒必采茱萸﹑甘菊以泛之﹐旣醉而還。

｜原｜歲時雜記｜二社重陽﹐以棗爲糕﹐或加以栗﹐以肉。

｜洛陽風土記｜九日﹐以花糕﹑法酒賜近臣。

｜增｜賞心樂事｜重九﹐登城把萸﹐把菊亭釆菊﹐蘇堤看芙蓉﹐珍林嘗時果﹐景全亭金橘﹐芙蓉池三色拒霜。

｜東京夢華錄｜九月重陽﹐都下貴菊﹐有數種﹐其黃白色蕊若蓮房曰萬齡菊﹐粉紅色曰桃花菊﹐白而檀心曰木香菊﹐黃色而圓者曰金鈴菊﹐純白而大者曰喜容菊﹐無處無之﹐酒家皆以菊花縛成洞戶。都人出郊外登髙宴聚﹐前一二日﹐各以粉面蒸糕遺送﹐摻飣果實﹐如石橊子﹑栗黃﹑銀杏﹑松子之類。

｜熙朝樂事｜重九日登髙飲燕者﹐必簪菊﹐泛萸﹐猶古人之遺俗也﹐又以蘇子微漬梅鹵﹐雜和蔗霜﹐梨﹑橙﹑玉橊小顆﹐名曰春蘭秋菊

｜集藻｜

｜書｜

｜原｜魏文帝與鐘繇九日送菊書｜歲往月來﹐忽復九月九日﹐九爲陽數﹐而日月並應﹐俗嘉其名﹐以爲宜於長久﹐故以宴享髙會﹐是月律中無射﹐言羣木庶艸無有射地而生﹐惟芳菊紛然獨榮﹐非夫含乾坤之純和﹐體芬芳之淑气﹐孰能如此﹐故屈平悲冉冉之將老﹐思餐秋菊之落英﹐輔體延年﹐莫斯之貴﹐謹奉一束﹐以助彭祖之術。

｜文賦散句｜

｜原｜宋傅亮九月九日登淩囂館賦｜何物慘而節哀﹐又云悠而風厲﹐悴綠繁於寒渚﹐隕丰雚於荒澨﹐玩中原之芬菊﹐惜蘭圃之凋蕙﹐旌竹柏之勁心﹐謝梧楸之零脆。

｜梁昭明太子錦帶書｜重陽變序﹐節景窮秋﹐霜抱樹而擁柯﹐風拂林而下葉﹐金堤翠柳﹐帶星釆而均調﹐紫塞蒼鴻﹐追風光而結陣。

｜五言古詩｜

｜原｜晉陶潛九日閒居｜世短意常多﹐斯人樂久生﹐日月依辰至﹐舉俗愛其名﹐露淒暄風息﹐气徹天象明﹐往燕無遺影﹐來雁有餘聲﹐酒能袪百慮﹐菊解制頹齡﹐如何蓬廬士﹐空視時運傾﹐塵爵恥虛罍﹐寒華徒自榮﹐斂襟獨閒謠﹐緬焉起深情﹐棲遲固多娛﹐淹畱豈無成。

｜乙酉歲九月九日｜靡靡秋已夕﹐淒淒風露交﹐蔓艸不復榮﹐園木空自凋﹐淸气澄余滓﹐杳然天界髙﹐哀蟬無畱響﹐叢雁鳴雲霄﹐萬化相尋繹﹐人生豈不勞﹐從古皆有沒﹐念之中心焦﹐何以稱我情﹐濁酒且自陶﹐千載非所知﹐聊以永今朝。

｜增｜梁庾肩吾九日侍宴｜轍迹光周頌﹐巡遊盛夏功﹐鉤陳萬騎轉﹐閶闔九門通﹐秋暉逐行漏﹐朔气繞桐風﹐獻壽重陽節﹐回鑾上苑中﹐疏山開輦道﹐間樹出離宮﹐玉醴吹巖菊﹐銀牀落井桐﹐禦梨寒更紫﹐仙桃秋轉紅﹐飲羽山西射﹐浮雲冀北驄﹐塵飛金埒滿﹐葉破柳條空﹐騰猿疑矯箭﹐驚雁避虛弓﹐雕材濫�梓﹐花綬接鵷鴻﹐愧乏天庭藻﹐徒參文王雄。

｜陳江總於長安歸還楊州九月九日行至薇山亭賦韻｜心逐南云逝﹐形隨北雁來﹐故鄕籬下菊﹐今日幾花開。

｜唐太宗山閣晚秋｜山亭秋色滿﹐巖牖涼風度﹐疏蘭尙染煙﹐殘菊猶承露﹐古石依新苔﹐新巢封古樹﹐歷覽情無極﹐咫尺輪光暮。

｜原｜宋梅堯臣九日永叔長文原甫景仁鄰幾持國過飲｜秋堂雨更靜﹐粲粲佳菊芳﹐置酒延羣公﹐掇英浮新黃﹐心猶慕淵明﹐歸來醉柴桑﹐莫問車馬之﹐去迹亂康莊。

｜蘇軾九日閒居和陶詩｜九日獨何日﹐欣然愜平生﹐四時靡不佳﹐樂此古所名﹐龍山憶孟子﹐栗裏懷淵明﹐鮮鮮霜菊艷﹐澑澑糟牀聲﹐閒居知令節﹐樂事滿餘齡﹐登髙望雲海﹐醉覺三山傾﹐長歌振履商﹐起舞帶索榮﹐坎軻識天意﹐淹畱見人情﹐但願飽粳稌﹐年年樂秋成。

｜五言律詩｜

｜禦制九日幸景山登髙｜秋色淨樓臺﹐登髙紫禁隈﹐千門鳴雁度﹐萬井霽煙開﹐翠拂鑾輿上﹐云隨豹尾來﹐佳辰欣宴賞﹐滿泛菊花杯。

｜原｜唐中宗九月九日幸臨渭亭登髙｜九日正乘秋﹐三杯興已周﹐泛桂迎樽滿﹐吹花向酒浮﹐長房萸早熟﹐彭澤菊初收﹐何藉龍沙上﹐方得恣淹畱。

｜增｜王績九月九日｜野人迷節候﹐端坐隔塵埃﹐忽見黃花吐﹐方知素節回﹐映巖千假髮﹐臨浦萬株開﹐香气徒盈把﹐無人送酒來。

｜崔善爲答王無功九日｜秋來菊花气﹐深山客重尋﹐露葉疑涵玉﹐風花似散金﹐摘來還泛酒﹐獨坐卽徐斟﹐王弘貪自醉﹐無復覓楊林。

｜原｜沈佺期九日侍宴應制｜禦气幸金方﹐憑髙薦羽觴﹐魏文頒菊蕊﹐漢武賜萸囊﹐去鶴畱笙吹﹐歸鴻識舞行﹐年年重九慶﹐日日奉天長。

｜杜甫九日｜舊日重陽日﹐傳杯不放杯﹐卽今蓬鬢攺﹐但愧菊花開﹐北闕心長戀﹐西江首獨回﹐茱萸賜朝士﹐難得一枝來。

｜九日曲江｜綴席茱萸好﹐浮舟菡萏衰﹐季秋時欲半﹐九日意兼悲﹐江水淸源曲﹐荊門此路疑﹐晚來髙興盡﹐搖蕩菊花期。

｜七言律詩｜

｜原｜唐延長諤九日｜秋天林下不知春﹐一種佳遊事也均﹐絳葉從朝飛著夜﹐黃花開日未成旬﹐將橫陌樹頻驚馬﹐半醉歸途數問人﹐城遠登髙並九日﹐茱萸凡作幾年新。

｜杜甫九日藍田崔氏莊｜老去悲秋彊自寬﹐興來今日盡君歡﹐羞將短髮還吹帽﹐笑倩傍人爲整冠﹐藍水遠從千澗落﹐玉山髙並兩�寒﹐明年此會知誰健﹐醉把茱萸仔細看。

｜嚴維九日登髙｜詩家九日憐芳菊﹐逐客髙齋瞰浙江﹐漁浦浪花搖素壁﹐西陵樹色入秋窗﹐木奴向熟懸金實﹐桑落新開瀉玉缸﹐四子醉時爭講徳﹐笑論黃霸屈爲邦。

｜增｜宋韓琦壬子重九｜菊有黃花气候移﹐重陽香萼已榦枝﹐金鈴後坼孤芳在﹐玉液輕浮一醉宜﹐煙渚去來鴻自適﹐霜叢飛繞蝶何知﹐風前客帽從吹落﹐且伴山翁倒接�。

｜邵雍秋暮西軒｜繞欄種菊一齊芳﹐戶牖軒窗總是香﹐得意不能無興詠﹐樂時況復遇丰穰﹐深秋景物隨宜好﹐向老筋骸粗且康﹐飲罷何妨更登眺﹐爛霞堆裏有斜陽。

｜楊萬里九日卽事呈尢延之｜昨日茱萸未苦香﹐今朝籬菊頃然黃﹐浮英泛蕊多多著﹐舊酒新醅細細嘗﹐節裏且追千載事﹐鬢邊管得幾莖霜﹐正冠落帽多兒態﹐自笑狂夫老不狂。

｜金姚孝錫重九｜天邊今日又重陽﹐隴樹紅飛雁信霜﹐且插茱萸慰衰鬢﹐莫將詩句撓回腸﹐歌勤皓齒人俱醉﹐舞戀晴暉蝶也忙﹐來日預期扶宿酒﹐未應籬菊減秋香。

｜五言排律｜

｜原｜唐髙宗九月九日｜端居臨玉扆﹐初律啟金商﹐鳳闕澄秋色﹐龍闈引夕涼﹐野靜山气斂﹐林疏風露長﹐砌蘭窺半影﹐巖桂發全香﹐滿蓋荷凋翠﹐圓花菊散黃﹐揮鞭爭電烈﹐飛羽亂星光﹐柳空穿石碎﹐弦虛側月張﹐怯猿啼落岫﹐驚雁斷分行﹐斜輪低夕景﹐歸斾擁通莊。

｜沈佺期白蓮花亭侍宴應制｜九日陪天仗﹐三秋幸禁林﹐霜威變綠樹﹐雲气落靑岑﹐水殿黃花合﹐山亭絳葉深﹐朱旗夾小徑﹐寶馬駐靑潯﹐花吏收寒果﹐饔人膳野禽﹐承歡不覺暝﹐遙響素秋砧。

｜增｜王維奉和聖制重陽節宰臣及羣官上壽應制｜四海方無事﹐三秋大有年﹐百生逢此日﹐萬壽願齊天﹐芍藥和金鼎﹐茱萸插玳筵﹐玉堂開右个﹐天樂動宮懸﹐禦柳疏秋景﹐城鴉拂曙煙﹐無窮菊花節﹐長奉柏梁篇。

｜五言絕句｜

｜增｜唐王勃九日｜九日重陽節﹐開門有菊花﹐不知來送酒﹐若个是陶家。

｜原｜李白九日龍山飲｜九日龍山飲﹐黃花笑逐臣﹐醉看風落帽﹐舞愛月畱人。

｜九日十日卽事｜昨日登髙罷﹐今朝更舉觴﹐菊花何太苦﹐遭此兩重陽。

｜杜甫復愁｜每恨陶彭澤﹐無錢對菊花﹐如今九日至﹐自覺酒須賖。

｜增｜金宇文虛中回文詩｜短葦低殘雨﹐虛舟帶晚潮﹐斷鴻歸暗浦﹐疏葉墮寒梢。戚戚蛩吟苦﹐茫茫水驛孤﹐日銜山色暮﹐霜帶菊叢枯。

｜明馬氏間卿暮秋｜野色滿園中﹐閒情立晚風﹐菊花含雨艷﹐楓葉醉霜紅。

｜七言絕句｜

｜原｜唐張諤九日宴｜秋葉風吹黃颯颯﹐晴雲日照白鱗鱗﹐歸來特問茱萸女﹐今日登髙醉幾人。

｜增｜王維九月九日憶山東兄弟｜獨在異鄕爲異客﹐每逢佳節倍思親﹐遙知兄弟登髙處﹐徧插茱萸少一人。

｜宋韓琦重九會光化二園｜誰言秋色不如春﹐及到重陽景自新﹐隨分笙歌行樂處﹐菊花萸子更宜人。

｜王安石九日｜九日無歡可得追﹐飄然隨意歷山陂﹐蔣陵西曲風煙慘﹐也有黃花一兩枝。

｜陸遊九月晦日作｜菊枝傾倒不成叢﹐桐葉凋零已半空﹐自是老來多感慨﹐不須蕭瑟爲秋風﹐炊煙漠漠衡門寂﹐寒日昏昏倦易還﹐數樹丹楓映蒼檜﹐天工解作範寬山。

｜秋晚｜新築場如鏡面平﹐家家歡喜賀秋成﹐老來懶惰慚丁壯﹐羙睡中聞打稻聲。

｜秋晚雜興｜汀樹猶靑未著霜﹐壠間稗穗已先黃﹐放翁皓首歸民籍﹐爛醉狂歌坐簀牀。冷落秋風把酒杯﹐半酣直欲挽春回﹐今年菇菜嘗新晚﹐正與鱸魚一味來。

｜金張本九日月中對菊｜花上淸光花下陰﹐素娥惜此萬黃金﹐一杯寒露三更後﹐誰信幽人更苦心。

｜詩散句｜

｜原｜齊王儉｜寥寥淸景﹐靄靄微霜﹐艸木搖落﹐幽蘭獨芳。

｜梁沈約｜暮芝始綠﹐年桂初丹﹐上林葉下﹐滄池水寒。葉浮楚水﹐艸折梁園﹐淒涼霜野﹐惆悵晨鵾。

｜丘遲｜云物遊颺﹐光景髙麗﹐枯葉木落﹐寒花委砌。

｜唐李白｜今日云景好﹐水綠秋山明﹐攜壺酌流霞﹐搴菊泛寒榮。

｜白居易｜黍香酒初熟﹐菊暖花未開﹐間聽竹枝曲﹐淺酌茱萸杯。

｜陳江總｜園菊把黃花﹐庭橊割朱實。

｜原｜隋賀敳｜寒花低岸菊﹐涼葉下庭梧。

｜增｜唐張錫｜菊彩揚堯日﹐萸香繞舜風。

｜蕭至忠｜寵極萸房徧﹐恩深菊酎余。

｜樊忱｜插萸登鷲嶺﹐把菊坐蜂臺。

｜趙彥伯｜簪掛丹萸蕊﹐杯浮紫菊花。

｜原｜宋之問｜時菊芳仙醞﹐秋蘭動睿篇。

｜蘇瑰｜菊气先燻酒﹐萸香更襲衣。

｜孫佺｜應節萸房滿﹐初寒菊圃新。

｜髙適｜絳葉擁虛砌﹐黃花隨濁醪。

｜陰先行｜山棠紅葉下﹐岸菊紫花開。

｜蔣山卿｜歲熟村多釀﹐秋深菊始華。

｜韋莊｜水館紅蘭合﹐山城紫菊深。

｜白居易｜江南九月未搖落﹐柳靑蒲綠稻穟香。

｜司空圖｜重陽未到已登臨﹐探得黃花且獨斟。

｜增｜宋周必大｜遙知九日平山會﹐笑插茱萸滿鬢紅。

｜陸遊｜但憶社醅挼菊蕊﹐敢布朝士賜萸枝。

｜金周昂｜猶賴多情數枝菊﹐��畱金蕊待重陽

｜原｜元耶律楚材｜雁門九日西風髙﹐綿梨萬樹垂金綃。

｜增｜曹伯啟｜蕎花不識秋光老﹐猶向桑陰密處開。

｜唐嚴維｜菊度重陽少。

｜殷璠｜重陽開滿菊花金。

｜杜荀鶴｜重陽酒熟茱萸紫。

｜詞｜

｜原｜明陳繼儒昭君怨｜記得東坡老叟﹐莫負淸明重九﹐今日正重陽﹐菊花黃。花插滿頭歸去﹐落日前村楓樹﹐樹裏唱歌聲﹐釣漁人。

｜增｜金李俊民點絳唇｜秋樹風髙﹐可憐憔悴門前柳﹐白衣去後﹐間卻持杯手。一笑相逢﹐落帽年時友﹐君知否﹐南山如舊﹐人比黃花瘦。

｜宋蘇軾浣溪沙｜珠檜絲杉冷欲霜﹐山城歌舞助淒涼﹐且餐山色飲湖光。共挽朱轓畱半日﹐彊揉靑蕊作重陽﹐不知明日爲誰黃。

｜黃機淸平樂｜西風獵獵﹐又是登髙節﹐一片情懷無處說﹐秋滿江頭紅葉。誰憐鬢影淒涼﹐新來更點吳霜﹐辜負萸囊菊盞﹐年年客裏重陽。

｜原｜李易安醉花陰｜薄霧濃云愁永晝﹐瑞腦噴香獸﹐時節又重陽﹐玉枕紗廚﹐半夜涼初透。東籬把酒黃昏後﹐有暗香盈袖﹐莫道不消魂﹐簾捲西風﹐人似黃花瘦。

｜黃庭堅鷓鴣天｜黃菊枝頭破曉寒﹐人生莫放酒杯幹﹐風前橫笛斜吹雨﹐醉裏簪花倒著冠。身健在﹐且加飧﹐舞裙歌板盡淸歡﹐黃花白雪相牽挽﹐付與時人冷眼看。

｜蘇軾南鄕子｜霜降水痕收﹐淺碧��露遠洲﹐酒力漸消風力軟﹐颼颼﹐破帽多情卻戀頭。詩酒若爲儔﹐但把淸樽斷送秋﹐萬事到頭都是夢﹐休休﹐明日黃花蝶也愁。

｜歐陽修漁家傲｜九日歡遊何處好﹐黃花萬蕊雕欄繞﹐通體淸香無俗調﹐天气好﹐煙滋露結功多少。日腳淸寒髙下照﹐寶釘密綴圓斜小﹐落葉西園風裊裊﹐催秋老﹐叢邊莫厭金樽倒。

｜又｜九月霜秋秋已盡﹐烘林敗葉紅相映﹐惟有東籬黃菊盛﹐遺金粉﹐人家簾幕重陽近。曉日陰陰晴未定﹐授衣時節輕寒嫩﹐新雁一聲風又勁﹐云欲凝﹐雁來應有吾鄕信。

｜別錄｜

｜原｜種植｜大小麥﹑油菜﹑碗豆﹑水仙﹑春菜﹑芫荽﹑萵苣﹑白菜﹑冬瓜﹑蒜﹑芥菜﹑罌粟。

｜移植｜牡丹﹑芍藥﹑萱艸﹑山茶﹑臘梅﹑麗春﹑玫瑰﹑竹﹑諸果木。

｜收采｜五倍子﹑五穀種﹑菊花﹑薔薇子﹑芝麻稈﹑木瓜﹑漧薑﹑兔絲子﹑大豆﹑杜仲﹑白術﹑粟﹑厚朴﹑芎藭﹑橄欖﹑茱萸﹑梔子﹑皂莢﹑皂角﹑茶子﹑豆稭﹑茄種﹑松節﹑抓抓兒。

｜整頓｜采菊花﹐鋤席艸﹐掘姜﹐糞麥門冬﹐刈紫艸收子﹐刈苕菷﹐掘芋﹐收薴麻子﹐去荷葉缸水。

｜制用｜本艸｜凡棗用九月采日幹﹐補中益气﹐久服神仙。以其月采太乙餘糧﹐久服耐寒暑不饑輕身﹐可腌諸色菜及造茭白﹑藕﹑蘿卜﹑葫蘆諸生鮓﹐作香茄﹑蒜茄﹑蒜東瓜﹑芥虀。

｜田忌｜天火子﹐地火寅﹐糞忌巳﹐九焦寅﹐荒蕪未。

禦定佩文齋廣羣芳譜卷五

●禦定佩文齋廣羣芳譜卷六

天時譜

○冬

｜增｜禮記鄕飲酒義｜北方者冬﹐冬之爲言中也﹐中者藏也。

｜爾雅｜冬爲玄英。｜注｜气黑而淸英。冬爲安寧。

｜蔡邕月令章句｜冬終也﹐萬物於是終也。

｜梁元帝纂要｜冬曰玄冬﹑三冬﹑九冬。天曰上天。風曰寒風﹑勁風﹑嚴風﹑厲風﹑哀風﹑陰風。景曰冬景﹑寒景。時曰寒辰。節曰嚴節。艸曰寒卉﹑黃艸。木曰寒木﹑寒柯﹑素木﹑寒條。

｜匯考｜

｜原｜詩��風｜我有旨蓄﹐亦以禦冬。

｜增｜禮記王制｜冬薦稻。

｜原｜漢書魯恭傳｜易曰﹐潛龍勿用﹐言十一月﹑十二月陽气潛藏﹐未得用事﹐育噓萬物﹐養其根荄﹐而猶盛陰在上﹐地凍水冰﹐陽气否隔﹐閉而成冬。

｜晉書孝義傳｜劉殷﹐祖母王氏冬月思菫﹐殷時年九歲﹐乃於澤中慟哭﹐聲不絕者半日﹐忽若有人云止﹐止﹐殷收淚視地﹐有菫生焉﹐因得斛餘以供母。

｜增｜唐書五行志｜長慶二年﹐冬少雪水不冰凍﹐艸木萌荑如正月。

｜管子｜北方曰月﹐其時曰冬﹐其气曰寒﹐其徳淳起溫怒周密﹐斷刑致罰﹐以符陰气﹐大寒乃至﹐五穀乃熟﹐此謂月徳。

｜韓非子｜周公曰﹐冬日之閉凍也不固﹐則春夏之長艸木也不茂。

｜原｜鶡冠子｜斗柄指北而天下皆冬。

｜呂氏春秋｜冬之徳寒﹐寒不信﹐其地不成剛﹐地不成剛﹐則凍閉不固。

｜增｜淮南子｜冬伐薪蒸。｜注｜大曰薪﹐小曰蒸。

｜尙書大傳｜北方﹐伏方也﹐萬物之方伏也﹐冬﹐中也﹐物方藏於中也﹐陽盛則吁荼萬物而養之外﹐陰盛則呼吸萬物而藏之內﹐故曰呼吸者﹐陰陽之交接﹐萬物之始終。

｜新論｜冬木可折。

｜原｜魏略｜顏斐爲京兆尹﹐課民當輸租時﹐以車牛各致薪兩束﹐爲冬月寒冰炙筆硯之用。

｜增｜拾遺記｜漢明帝霜林園皆植寒果﹐積冰之節百果方盛﹐俗謂之相陵﹐霜林之聲訛也。

｜神仙傳｜葛玄冬日能爲客設生瓜。

｜竹書｜帝舜四十七年﹐冬隕霜不殺艸木。

｜原｜杜陽雜編｜李輔國遇嚴寒置鳳首木於堂﹐和煦如二三月﹐又別名常春艸。

｜運行論注｜凝慘冰雪﹐寒之化﹐凜冽霜電﹐寒之用﹐柔耎之物遇寒則堅﹐寒之致﹐太虛澄淨﹐黑气浮空﹐天色黯然﹐髙空之寒气也﹐气如散麻﹐本末皆黑﹐川澤之寒气也﹐太虛淸白﹐空明雪映﹐遐邇一色﹐山谷之寒气也﹐太虛白昏﹐大明不翳﹐如霧雨气﹐遐邇肅然﹐北望色玄﹐凝雰夜落﹐此水汽所生﹐寒之化也﹐太虛微黑﹐白埃昏翳﹐天地一色﹐遠視不分﹐此寒溫凝結﹐雪之將至也﹐地裂水冰﹐河流漧涸﹐枯澤浮咸﹐木斂土堅﹐是土勝水﹐水不得自淸水所生﹐寒之用也。

｜增｜歲華紀麗｜羽律才移﹐幹風更肅﹐霜樹盡摧於枯葉﹐玉壺漸結於輕冰﹐松秀寒姿﹐桂榮貞質﹐星斗旋臨亥位﹐金烏疊次房星﹐北戶墐扉之日﹐東臯獲稻之辰。

｜原｜淸閒供｜冬時午後﹐攜籠向古松懸崖間﹐敲冰煮建茗﹐日晡布衣皮帽﹐策蹇驢問寒梅消息﹐薄暮圍鑪﹐促膝煨芋﹐魁說無上偈。

｜集藻｜

｜文賦散句｜

｜增｜楚屈原遠遊｜嘉南州之炎徳兮﹐麗桂樹之冬榮。

｜晉陸機感時賦｜寒冽冽而感興﹐風謖謖而妄作﹐嗚枯條之泠泠﹐飛落葉之漠漠。

｜唐趙自厲寒賦｜幽林風掃﹐時物霜殘﹐柔條危勁﹐奧室淒寒﹐有美人兮心恍惚﹐情怵悼而靡安。伊鮮物之皆瘁﹐獨霜松之常靑﹐縱寒苦之飄激﹐淬堅明而自寧。

｜五言古詩｜

｜增｜晉曹毗詠冬｜綿邈冬夕永﹐凜厲寒气升﹐離葉向晨落﹐長風振條興﹐夜靜輕響起﹐天淸月輝澄﹐寒冰盈渠結﹐素霜竟櫩凝﹐今載忽已暮﹐來紀奄復仍。

｜原｜梁簡文帝玄圃冬夕｜洞門扉未掩﹐金壺漏已催﹐曛煙生澗曲﹐暗色起林隈﹐雪花無有蒂﹐冰鏡不安臺﹐階楊始倒插﹐浦桂半新栽﹐陳根委落蕙﹐細葉發香梅﹐雁去銜蘆止﹐猿戲繞枝來。

｜七言古詩｜

｜增｜宋陸遊冬夜吟｜昨夜凝霜皎如月﹐碧瓦鱗鱗凍將裂﹐今夜明月卻如霜﹐竹影橫窗更淸絕﹐造物有意娛詩人﹐供與詩材次第新﹐饑鴻病鶴自無寐﹐山窮水絕誰爲鄰﹐西村梅花消息動﹐喞喞寒醅漸嗚甕﹐盡將醉帽插幽香﹐此生莫作長安夢。

｜元何中山民樂｜千花重作陽春節﹐野杏山桃隨處發﹐莫思前度看花誰﹐已見荒原芳艸歇﹐穆山山下數灣月﹐華山山涯千丈雪﹐幽人獨在雪月中﹐要與梅花成四絕﹐山中之樂誰得知﹐我獨知之來何爲﹐除卻山家新臘醞﹐世間無事可相宜。

｜原｜鄭奎妻冬月詞｜山茶未開梅先吐﹐風動簾旌雪花舞﹐金盤冒冷塑狻猊﹐繡幕圍春護鸚鵡﹐倩人呵筆畫雙眉﹐脂水凝寒上臉遲﹐妝罷扶頭重照鏡﹐鳳釵斜壓瑞香枝。

｜五言律詩｜

｜增｜唐太宗冬日臨昆明池｜石鯨分玉澑﹐劫燼隱平沙﹐柳影冰無葉﹐梅心凍有花﹐寒野凝朝霧﹐霜天散夕霞﹐歡情猶未極﹐落景遽西斜。

｜張蠙次韻和友人冬日書齋｜四季多花木﹐窮冬亦不凋﹐薄冰行處斷﹐殘火睡來消﹐象版簽書帙﹐蠻藤絡酒瓢﹐公卿有知己﹐時得一相招。

｜宋張耒冬日雜興｜水落橋痕在﹐沙幹岸艸枯﹐霜餘槐老壯﹐風際竹淸疏﹐啄木髙逾響﹐鶺鴒飛且呼﹐二年親友絕﹐惟有對禽魚。空山身欲老﹐䢐歲臘還來﹐愁怯年年柳﹐傷心處處梅﹐綠蔬挑甲短﹐紅蠟點花開﹐冰雪如何有﹐東風日夜回。

｜唐庚立冬後作｜啖蔗入佳境﹐冬來幽興長﹐瘴鄕得好語﹐昨夜有飛霜﹐籬下重陽在﹐醅中小至香﹐西鄰蕉向熟﹐時致一梳黃。

｜陸遊冬日｜吳中寒气薄﹐歲暮亦和風﹐移樹來村北﹐尋僧渡港東﹐露葵收半綠﹐霜稻杵微紅﹐一飽無餘念﹐吾生正不窮。

｜朱子冬日｜蕭條時序晚﹐已復度髙秋﹐回澗白波起﹐通川絳樹稠﹐晨風散淸露﹐嘉稻捲平疇﹐獨懷志士感﹐歲事幸將休。淸霜染澗樹﹐蕭索向嚴冬﹐密雨有時集﹐寒云無定容﹐波明橫瀨出﹐風急遠林空﹐一極窗間眺﹐髙旻矗亂峯。

｜七言律詩｜

｜增｜唐韓偓冬日｜蕭條古木銜斜日﹐戚晴寒滯早梅﹐愁處雪煙連野起﹐靜時風竹過墻來﹐故人每憶心先見﹐新酒偸嘗手自開﹐景狀入詩兼入畫﹐言情不盡恨無才。

｜宋眞山民初冬｜林葉新經數夜霜﹐地鑪獨擁一山房﹐塵書邀我共髙閣﹐濁酒勸人歸醉鄕﹐費省家貧還似富﹐身閒日短亦如長﹐梅花苦欲催詩興﹐又破梢頭半點香。

｜原｜明文徵明｜煙鎖凝塵四壁空﹐靑燈欲燼夜溶溶﹐涼聲度竹風如雨﹐碎影搖窗月在松﹐病枕蕭條聞永漏﹐艸堂搖落已深冬﹐不堪酒醒淒然地﹐撫景懷人意萬重。

｜王象晉｜蠟祭喧喧土鼓搓﹐紛紛髦稚擁如波﹐詠幽恍際周王世﹐布令行宣靑帝和﹐冰箸迎陽辭碧瓦﹐梅珠散彩耀繁柯﹐春光積漸來茅舍﹐對酒能忘鼓腹歌。

｜孟淑卿｜默坐深閨思有餘﹐霜威漸覺襲衣裾﹐靑綾被冷無鴛夢﹐紫塞天寒斷雁書﹐竹葉舞風侵戶響﹐梅花和月上窗虛﹐雙蛾爭似庭前柳﹐臘盡春來忽又舒。

｜五言絕句｜

｜增｜唐王勃冬郊行望｜桂密巖花白﹐梨疏林葉紅﹐江臯寒望盡﹐歸念斷徵篷。

｜金宇文虛中回文｜鶻健呼風急﹐烏啼促景殘﹐窟深宜兔蟄﹐蒲折蔭魚寒。

｜七言絕句｜

｜增｜唐元稹西歸｜寒花帶雪滿山腰﹐著柳冰珠滿碧條﹐天色漸明回一望﹐玉塵隨馬度藍橋。

｜元王惲蘭道溪中｜豫樟蔽日無黃落﹐竹筍經霜更碧鮮﹐記取江南光景異﹐暖煙晴日是冬天。

｜郭玨冬詞｜疏林晴旭散啼鴉﹐髙閣朱簾窣地遮﹐爲問王孫歸也未﹐玉梅開到北枝花。

｜詩散句｜

｜增｜唐劉孝孫｜凍柳含風落﹐寒梅照日鮮。

｜郎士元｜髙松殘子落﹐寒井凍痕生。

｜李頻｜蕓細書中气﹐松疏雪後陰。

｜宋陸遊｜藤疏不覆架﹐桐落欲平溝。

｜唐張籍｜梅花蠻艸連冬有﹐行處無家不滿園

○十月立冬﹑小雪附見

｜增｜禮記月令｜孟冬之月﹐日在尾﹐昏危中﹐旦七星中。｜注｜日月會於析水之津﹐而斗建亥之辰也。

｜原｜梁元帝纂要｜冬曰孟冬﹐亦曰上冬﹐曰陽月。

｜花月令｜是月也﹐蘆傳冬菜蒔﹐木葉避霜﹐芳艸斂漢宮秋老﹐薴麻護其根。

｜增｜瓶史月表｜十月﹐花盟主白寶珠茶﹑梅。花客卿山茶花﹑甘菊花。花使令野菊﹑寒菊﹑芭蕉。

｜匯考｜

｜增｜詩幽風｜十月獲稻﹐爲此春酒﹐以介眉壽。十月納禾稼﹐黍稷重穋﹐禾麻菽麥。

｜晉書樂志｜十月之辰謂爲亥﹐亥者��也﹐言時陰气��殺萬物也。十月之管名爲應鐘﹐應者和也﹐謂歲功皆成﹐應和陽功﹐收而聚之也。

｜唐書西域傳｜東女國巫者﹐以十月詣山中﹐布糟麥咒呼羣鳥﹐俄有鳥來如雞狀﹐剖視之﹐有谷者丰歲﹐名曰鳥卜。

｜淮南子｜孟冬之月﹐招搖指亥﹐爨松燧火。

｜荊楚歲時記｜十月朔日﹐黍臛﹐俗謂之秦歲首。｜注｜未詳黍臛之義﹐今北人此日設麻羹豆飯﹐當爲其始熟嘗新耳﹐禰衡別傳云﹐十月朝﹐黃祖在艨艟上﹐會設黍臛﹐是也。

｜原化記｜崔希眞十月一日雪﹐遇老父於門﹐獻松花酒﹐老父曰﹐此酒無味﹐乃於懷中取丸藥置酒中﹐味極美﹐後問天師﹐師曰﹐此眞人葛洪第三子﹐其藥乃千歲松膠也。

｜夢溪筆談｜十月﹐萬物登成﹐可以會計﹐故曰功曹。

｜賞心樂事｜十月﹐滿霜亭蜜橘﹐賞小春花﹐杏花莊挑薺。

｜東坡詩注｜嶺南气候不常﹐菊花開時卽重陽﹐涼天佳月卽中秋﹐十月九日菊始開﹐乃與客作重陽。

｜立冬｜

｜原｜禮記月令｜是月也﹐以立冬﹐先立冬三日﹐太史謁之天子曰﹐某日立冬﹐盛徳在水﹐天子乃齋﹐立冬之日﹐天子親率三公﹑九卿﹑大夫以迎冬於北郊。

｜三禮義宗｜十月立冬爲節者﹐冬終也﹐立冬之時萬物終成﹐故爲節名。

｜東京夢華錄｜立冬前五日﹐西禦園進冬菜﹐京師地寒﹐冬月無蔬菜﹐上至宮禁﹐下及民間﹐一時收藏﹐以充一冬食用。

｜熙朝樂事｜立冬日﹐以各色香艸及菊花﹑金銀花煎湯沐浴﹐謂之掃疥。

｜小雪｜

｜增｜三禮義宗｜十月小雪爲中者﹐气序轉寒﹐雨變成雪﹐故以小雪爲中。

｜集藻｜

｜謠｜

｜增｜晉夏矦湛苦寒謠｜惟立冬之初夜﹐天慘懍以降寒﹐霜皚皚以被庭﹐冰塘瀩於井幹﹐艸槭槭以疏葉﹐木蕭蕭以零殘﹐松損葉於翠條﹐竹摧柯於綠竿。

｜五言古詩｜

｜原｜梁簡文帝大同十年十月戊寅詩｜喧塵是時息﹐靜坐對重巒﹐冬深柳條落﹐雪後桂枝殘﹐星明露色盡﹐天白雁行單﹐雲飛乍想閣﹐冰結遠疑紈﹐晚橘隱重屏﹐枯藤帶回竿﹐荻陰連水汽﹐山峯染月寒。

｜增｜唐白居易湓浦早冬｜潯陽孟冬月﹐艸木未全衰﹐秪抵長安陌﹐涼風八月時﹐日西湓水曲﹐獨行吟舊詩﹐蓼花始零落﹐蒲葉稍離披﹐但作城中想﹐何異曲江池。

｜七言古詩｜

｜增｜宋陸遊初冬步至東村｜八月風吹粳稻香﹐九月蕎熟天始霜﹐男耕女饁常滿野﹐宿麥覆塊皆蒼蒼﹐丰年比屋喜迎客﹐花底何曾酒杯迮﹐家人但覓浩歌聲﹐不在東阡在南陌。

｜五言律詩｜

｜原｜唐杜甫孟冬｜殊俗還多事﹐方冬變所爲﹐破柑霜落爪﹐嘗稻雪翻匙﹐巫峽寒都薄﹐烏蠻瘴遠隨﹐終然減灘瀨﹐暫喜息蛟螭。

｜增｜元僧方潤初冬作｜泬寥蕭瑟後﹐霽色卻怡人﹐霜已千林曙﹐天猶十月春﹐黃花蝶過晚﹐白葦雁銜新﹐野性自夷曠﹐非關絕世塵。

｜七言律詩｜

｜原｜唐陸龜蒙小雪後書事｜時侯頻過小雪天﹐江南寒色未全偏﹐楓汀尙憶逢人別﹐麥隴惟應欠雉眠﹐更擬結茅臨水次﹐偶因行藥到村前﹐鄰翁意緒相安慰﹐多說明年是稔年。

｜增｜宋鄭俠次孟堅初冬晴和見梨桃二花作｜十月南天尙暑襟﹐幽花何怪動淸吟﹐半扉素蕊呈修徑﹐幾朵夭紅出茂林﹐地借小春回暖气﹐日勻疏影轉輕陰﹐惟應幕府多才俊﹐不負行臺醉客心。

｜陸遊初冬｜鋤犁滿野及冬耕﹐時聽兒童叱犢聲﹐逐客固宜安散地﹐閒民何幸樂升平﹐雪花漫漫蕎初熟﹐綠葉離離薺可烹﹐飯飽身閒書有課﹐西窗來趁夕陽明。志士逢秋已自傷﹐老人況復惜年光﹐正看溪碓舂粳滑﹐又見山坡下麥忙﹐桐落井牀多槁葉﹐菊殘衫袖尙餘香﹐讀書有課眞當勉﹐﹖貯明膏伴夜長。

｜七言絕句｜

｜禦制塞外初冬｜陰山南去雁行多﹐渺渺沙原六禦過﹐報是初冬新律攺﹐依然霜曉气暄和。

｜增｜唐樊晃十月南中感懷｜南路蹉跎客未回﹐常嗟物候暗相催﹐四時不變江頭艸﹐十月先開嶺上梅。

｜張登小雪日戲題｜甲子徒推小雪天﹐刺桐猶綠槿花然﹐陽和長養無時歇﹐卻是炎洲雨露偏。

｜原｜宋蘇軾初冬｜荷盡已無擎雨蓋﹐菊殘猶有傲霜枝﹐一年好景君須記﹐正是橙黃橘綠時。

｜增｜鄭思肖小春花｜天地無情正北風﹐飛鴻哀咽亂雲中﹐此時縱使開千樹﹐不及東皇一點紅。

｜元僧善住十月｜淸霜欲重小春天﹐楊柳蕭疏帶曉煙﹐無柰東皇苦多事﹐又傳春信到梅邊。

｜詩散句｜

｜增｜唐杜甫｜漢源十月交﹐天气涼如秋﹐艸木未黃落﹐況聞山水幽﹐栗亭名更佳﹐下有良田疇﹐充腸多薯蕷﹐崖蜜亦易求﹐密竹復冬筍﹐淸池可方舟﹐𨿽傷旅寓遠﹐庶遂平生遊。

｜詞｜

｜宋歐陽修漁家傲｜十月小春梅蕊綻﹐紅鑪暖閣新妝徧﹐錦帳美人貪睡暖﹐羞起懶﹐玉壺一夜冰澌滿。樓上四垂簾不捲﹐天寒山色偏宜遠﹐風急雁行吹字斷﹐紅日晚﹐江天雪意云撩亂。

｜別錄｜

｜原｜占候｜家塾事親｜十月﹐有三卯糴平﹐無則谷貴。立冬日﹐先立一丈竿占影﹐得一尺大疫﹑大旱﹑大暑﹑大饑﹐二尺赤地千里﹐三尺大旱﹐四尺﹑五尺低田收﹐六尺髙低田熟﹐七尺髙田收﹐八尺澇﹐九尺大水﹐一丈水入城郭。朔日值立冬主災異﹐值小雪有東風﹐春米賤﹐西風春米貴。其日用斗量米﹐若綴在斗﹐來春陡貴﹐甚驗。

｜種藝｜豌豆﹑油菜﹑葵菜﹑冬芥菜﹑麥﹑菠菜﹑烏菘﹑萱艸﹑冬白菜﹑黃茋﹑防風。

｜移植｜五味子﹑黃精﹑梅﹑柑﹑五加皮﹑菊﹑橙﹑橘。

｜收采｜枸杞﹑枳殼﹑山茱萸﹑芎藭﹑五加皮根﹑梔子﹑皂莢﹑麥門冬﹑苦參﹑白豆蔻﹑貝母﹑牛膝﹑女貞葉﹑桑葉﹑決明子﹑陳皮﹑地黃﹑山藥子﹑槐實﹑芙蓉花﹑薴根﹑冬瓜﹑栝蔞根﹑蕨根﹑甘蔗﹑山芋。

｜澆培｜橙橘諸果。包裹諸畏寒花果。墩諸畏寒花木根上土壅薴麻。壅茴香根。

｜整頓｜窖茉莉﹑芙蓉﹑蘭﹑菊﹑菖蒲﹑夾竹桃﹑虎刺。養蘿卜。種莙薘菜﹑耘麥。

｜田忌｜天火卯﹐地火丑﹐糞忌亥﹐九焦亥﹐荒蕪寅

○十一月冬至附見

｜增｜禮記月令｜仲冬之月﹐日在斗﹐昏東辟中﹐旦軫中。｜注｜日月會於星紀﹐而斗建子之辰也。是月也﹐日短至﹐陰陽爭﹐諸生蕩蕓始生﹐荔挺出。

｜原｜梁元帝纂要｜是月曰玄明天﹐又曰廣寒月。

｜花月令｜是月也﹐蕓生﹐楓丹﹐蕉紅﹐巖桂馥﹐枇杷綴金﹐松柏後凋。

｜增｜瓶史月表｜花盟主紅梅花。花客卿楊妃茶花。花使令金盞花。

｜匯考｜

｜增｜周禮地官｜仲冬斬陽木。｜注｜鄭司農云﹐陽木﹐春夏生者﹐玄謂陽木﹐生山南者。

｜原｜前漢書律曆志｜十一月﹐幹之初九﹐陽气伏於地下﹐始著爲一﹐萬物萌動﹐鐘於太陰。

｜增｜淮南子｜見一葉之落﹐知歲之暮﹐睹瓶中之冰﹐知天下之寒。

｜原列仙傳｜仙人馬湘在刺史馬植坐上﹐仲冬月以酒杯盛土種瓜子﹐須臾蔓引生實﹐食其味甚美。

｜玉燭寶典｜月晦煮赤豆作糜以祭門﹐禳疫也。

｜增｜荊楚歲時記｜仲冬之月﹐采擷霜燕菁葵等雜菜﹐幹之﹐並爲咸葅。

｜賞心樂事｜十一月﹐摘星軒枇杷花﹐味空亭臘梅﹐蒼寒堂南天竺﹐花院水仙。

｜成都古今記｜十一月有梅市。

｜一統志｜雷陽界稻十一月下種﹐揚雪耕耘﹐次年四月熟﹐與他地迥異

｜冬至｜

｜原｜周禮秋官｜柞氏掌攻艸木及林麓﹐冬日至﹐令剝陰木而水之。

｜增｜周禮秋官｜薙氏掌殺艸﹐冬日至而耜之。

｜漢書律曆志｜候气之法﹐爲室三重﹐戶閉﹐塗釁周﹐密布緹幔﹐室中以木爲管﹐每律各如之﹐內卑外髙﹐從其方位﹐加律其上﹐以葭莩灰抑其兩端﹐案歷而候之﹐气至者灰去。

｜魏相傳｜冬至則八風之序立﹐萬物之性成。

｜呂氏春秋｜冬至後五旬十日﹐菖蒲生﹐菖者百卉之先生者也。

｜淮南子｜冬至日則陽乘陰﹐是以萬物仰而生。

｜原｜易通卦驗｜十一月﹐廣漠風至則蘭﹑射幹生。

｜增｜孝經緯｜斗指子爲冬至﹐至有三義﹐一者陰極之至﹐二者陽气始生﹐三者日行南至﹐故謂之至。

｜玉燭寶典｜十一月建子﹐周之正月﹐冬至日極南影長﹐陰陽日月萬物之始﹐當黃鐘律﹐其管最長﹐故有履長之賀。

｜原｜西域志｜天竺國以十月二十六日爲冬至﹐冬至則麥秀。

｜帝京景物略｜冬至日畫素梅一枝﹐爲瓣八十有一﹐日染一瓣﹐瓣盡而九九畢則春深矣﹐曰九九消寒圖

｜集藻｜

｜五言古詩｜

｜原｜晉傅亮冬至｜星昴殷仲冬﹐短晷窮南陸﹐柔荔迎時萋﹐芳蕓應節馥。

｜北齊蕭愨冬至應教｜天宮初動磬﹐緹室已飛灰﹐暮風吹竹起﹐陽云覆戶來﹐折冰開荔色﹐除雪出蘭栽﹐慚無宋玉辯﹐濫吹楚王臺。

｜五言律詩｜

｜原｜唐杜甫艸堂卽事｜荒村建子月﹐獨樹老夫家﹐雪裏江船渡﹐風前竹徑斜﹐寒魚依密藻﹐宿鷺起圓沙﹐濁酒禁愁得﹐無錢何處賖。

｜宋邵雍冬至｜冬至子之半﹐天心無攺移﹐一陽初動處﹐萬物未生時﹐玄酒味方淡﹐太音聲正希﹐此言如不信﹐更請問庖羲。

｜增｜範成大長至日與同捨遊北山｜歲晚山同色﹐湖平霧不收﹐寒云低閣雪﹐佳節靜供愁﹐竹柏森嚴立﹐蒲荷索莫休﹐瘦筇知腳力﹐政爾耐淸遊。

｜七言律詩｜

｜原｜唐杜甫小至｜天時人事日相催﹐冬至陽生春又來﹐刺繡五紋添弱綫﹐吹葭六管動飛灰﹐岸容待臘將舒柳﹐山意衝寒欲放梅﹐云物不殊鄕國異﹐教兒且覆掌中杯。

｜韓偓冬至夜作｜中宵忽見動葭灰﹐料得南枝有早梅﹐四海便應枯艸綠﹐九重先覺凍雲開﹐陰氛莫向河源塞﹐陽气今從地底回﹐不道慘舒無定分﹐卻憂蚊響又成雷。

｜明李夢陽冬至感懷｜奉天門下玉欄橋﹐此日催班侍早朝﹐占史奏云歡萬國﹐大官傳宴散層霄﹐苑梅應律春先動﹐宮柳迎風色欲搖﹐一出忽驚今十載﹐百年勛業有漁樵。

｜七言絕句｜

｜禦制途中長至｜關塞經時蹕未回﹐律逢葭管暗飛灰﹐遙知日晷添宮綫﹐暖閣前頭放早梅。

｜原｜宋蘇軾冬至日獨遊吉祥寺｜井底微陽回未回﹐蕭蕭寒雨濕枯荄﹐何人更似蘇夫子﹐不是花時肯獨來。

｜冬至後十餘日復至吉祥寺｜東君意淺著寒梅﹐千朵深紅未暇裁﹐安得道人殷七七﹐不論時節遣花開。

｜明董其昌長安冬至｜子月風光雪後看﹐新陽一縷動長安﹐禁鐘乍應雲門曲﹐寶樹先驅黍谷寒。

｜詩散句｜

｜原｜宋楊萬里｜禽翻竹葉霜初下﹐人立梅花月正髙。

｜僧洪惠｜夜久雪猿啼嶽嶺﹐夢回淸月上梅花。

｜詞｜

｜宋曾實軒小重山｜薄雪初銷銀月端﹐疏疏浮竹影﹐紅闌﹐梅花夢事落孤山﹐禁人處﹐霜重鼓聲寒。畱取曉來看﹐斑簾低小閣﹐燭花殘﹐一帆明月去蒼灣﹐空相憶﹐雪浪月痕翻。

｜增｜李肩吾風入松｜霜風連夜做冬晴﹐曉日千門﹐香葭暖透黃鐘管﹐正玉臺﹐彩筆書云﹐竹外南枝意早﹐數花開對淸樽。香閨女伴笑輕盈﹐倦繡停鍼﹐花磚一綫添紅景﹐看從今﹐迆邐新春﹐寒食相逢何處﹐百單五个黃昏。

｜別錄｜

｜原｜占候｜

｜四時纂要｜冬至日數至元旦﹐五十日者﹐民食足﹐若不滿五十日者﹐一日減一升﹐有餘日益一升﹐最驗。至前米價長﹐至後必賤﹐落則反貴。寒不降五月雷電。朔日值冬至﹐主年荒歲凶。古占書以朔日冬至爲令辰。

｜田家五行志｜得壬﹐一日主旱﹐二日小旱﹐三日赤旱﹐四日五穀大熟﹐五日小水﹐六日大水﹐七日河決﹐八日海翻﹐九日大熟﹐十日少收﹐十一﹑十二日五穀不成。

｜歷法｜冬至日中豎八尺表﹐其晷如度者﹐其歲美﹑人和﹐不則歲惡﹑人惑﹐晷進則水﹐晷退則旱﹐進一尺則日食﹐退一尺則月食。歷家推朔旦﹐冬至夜半甲子謂之歷元﹐最難得。

｜禁忌｜

｜千金方｜勿食經霜菜﹐令人面無光澤。

｜增｜居家宜忌｜十一月勿食生菜﹐發宿疾﹐勿食生韭﹐多涕唾。

｜原｜種藝｜松﹑檜﹑春菜﹑箭漧菜﹑茼蒿﹑杉﹑柏﹑菠菜﹑黃矮菜﹑萵苣。

｜移植｜松﹑臘梅﹑檜。

｜壅培｜石橊﹑牡丹﹑椒﹑瑞香﹑麥冬﹑芙蓉﹑木香﹑竹﹑芍藥。

｜收采｜冬葵子﹑陳皮﹑款冬花﹑鬼箭。

｜整頓｜澆海棠﹐芟薔薇﹐修荼�﹐芟木香﹐鋤油菜。

｜田忌｜天火午﹐地火子﹐糞忌丑﹐九焦申﹐荒蕪午。

○十二月小寒﹑大寒﹑臘日﹑除夕附見

｜增｜禮記月令｜季冬之月﹐日在婺女﹐昏婁中﹐旦氐中。｜注｜日月會於玄枵﹐而斗建丑之辰也。冰以入﹐令告民出五種。｜注｜冰旣入﹐而令田官出五種﹐以明大寒气過﹐農事將起也。是月也﹐日窮於次﹐月窮於紀﹐星回於天﹐數將幾終﹐歲且更始﹐專而農民﹐毋有所使。

｜原｜梁元帝纂要｜季冬亦曰暮冬﹑杪冬﹑除月﹑暮節﹑暮歲﹑窮稔﹑窮紀。

｜花月令｜是月也﹐梅蕊吐﹐山茶麗﹐水仙淩波﹐茗有花﹐瑞香郁烈﹐山礬鬯發。

｜增｜瓶史月表｜十二月﹐花盟主蠟梅﹑獨頭蘭花。花客卿茗花﹑漳茶花。花使令枇杷花。

｜匯考｜

｜增｜禮記王制｜冢宰制國用﹐必於歲之杪﹐五穀皆入﹐然後制國用。

｜夏小正｜十有二月納卵蒜。｜傳｜卵蒜也者﹐本如卵者也。

｜韓非子｜魯哀公問於仲尼曰﹐冬十二月霣霜不殺菽﹐何爲記此﹐對曰﹐此言可以殺而不殺也﹐宜殺而不殺﹐梅李冬實﹐天失道﹐艸木猶犯幹之﹐而況人君乎。

｜荊州記｜淮陽郡十二月一日種谷﹐至明年三月新谷便登。

｜賞心樂事｜十二月﹐綺互亭檀香﹑蠟梅。湖山探梅。花院蘭花。玉照堂看早梅。

｜榕城隨筆｜漳於八閩爲極南﹐得气最暖﹐其人生不識霜雪之狀﹐隆冬不禦裘絮﹐桃李以臘月華﹐大寒之候﹐桂香襲人﹐特爲可愛。

｜小寒｜

｜原｜孝經緯｜冬至後十五日﹐斗指癸爲小寒﹐陽極陰生乃爲寒﹐今日初寒尙小也。

｜詩含神霧｜小寒爲節者﹐亦形於大寒﹐故謂之小﹐言時寒气猶未極也。

｜大寒｜

｜增｜孝經緯｜小寒後十五日﹐斗指丑爲大寒﹐至此栗烈極也。

｜詩含神霧｜大寒者﹐上形於小寒﹐故謂之大﹐十一月一陽爻初起﹐至此始徹﹐陰气出地方盡﹐寒气並在上﹐寒气之逆極﹐故謂大寒。

｜臘｜

｜原｜禮記郊特牲｜天子大蠟八﹐伊耆氏始爲蠟﹐蠟也者﹐索也﹐歲十二月﹐合聚萬物而索饗之也。

｜增｜郊特牲｜蠟之祭也﹐主先嗇而祭司嗇也﹐祭百種﹐以報嗇也。

｜原｜風俗通｜夏曰嘉平﹐殷曰淸祀﹐周曰大蠟﹐漢攺曰臘﹐臘者﹐獵也﹐因獵取獸以祭先祖﹐或曰新故交接﹐大祭以報功也。

｜增｜荊楚歲時記｜十二月八日爲臘日﹐諺語﹐臘鼓嗚﹐春艸生﹐村人並擊細腰鼓﹐戴胡頭﹐及作金剛力士﹐以逐疫。

｜原｜卓異記｜天授二年臘﹐卿相詐稱上苑花開請幸﹐則天許之﹐乃遣使宣詔曰﹐明朝遊上苑﹐火急報春知﹐花須連夜發﹐莫待曉風吹﹐於是明晨名花瑞艸皆發﹐羣臣咸服其異。

｜養生要論｜十二月臘夜﹐令人持椒臥井旁﹐無與人言﹐納椒井中﹐可除瘟病。

｜杜氏通典｜蠟之義﹐自伊耆氏之代﹐而有其禮﹐古之君子便之﹐是報田之祭也﹐其神農初爲田事﹐故以報也。

｜風土記｜東京作浴佛會﹐以諸果品煮粥﹐謂之臘八粥。

｜農政全書｜冬至後第三戍爲臘﹐臘前兩三番雪謂之臘前三白﹐大宜菜﹑麥﹐諺云﹐若要麥﹐見三白。

｜除夕｜

｜增｜吳中風俗記｜吳中風俗﹐除夜村落間以禿帚若麻�竹枝等﹐燃火炬縛於長竿之梢﹐以照田蠶﹐爛然徧野﹐以祈絲谷。除夜宜焚辟瘟丹﹐或蒼術﹑皂角﹑楓﹑蕓諸香﹐以辟邪袪濕﹐宣鬱气﹐助陽徳﹐卽閟室虛堂亦無不到。

｜集藻｜

｜文賦散句｜

｜增｜晉傅玄大寒賦｜百川咽而不流兮﹐冰凍合於四海﹐扶木憔顇於暘谷﹐若華零落於蒙汜。

｜陸云歲暮賦｜時凜冽其可悲兮﹐气蕭條以傷心﹐淒風愴其鳴條兮﹐落葉翻而灑林。

｜唐王勃守歲序｜槐火滅而寒气消﹐蘆灰用而春風起﹐魚鱗布葉﹐爛五色而翻光﹐鳳腦吐花﹐燦百枝而引照。柏葉爲銘﹐影泛新年之酒﹐椒花入頌﹐先開獻歲之詞。

｜張九齡歲除登逍遙臺序｜南土融合﹐覺寒气之向盡﹐東郊物暖﹐愛春色之方來。

｜四言古詩｜

｜原｜晉裴秀大蠟詩｜日躔星紀﹐大呂司辰﹐玄象攺次﹐庶眾更新﹐歲事告成﹐八蠟報勤﹐告成伊何﹐年丰物阜﹐丰禋孝祀﹐介玆萬枯﹐報勤伊何﹐農功是歸﹐穆穆我後﹐務玆蒸黎﹐宣力菑畝﹐沾體暴肌﹐飲饗淸祀﹐四方來綏﹐充牣郊甸﹐鱗集京師﹐交錯貿遷﹐紛葩相追﹐反袂成幕﹐連衽成帷﹐有肉如丘﹐有酒如泉﹐有殽如林﹐有貨如山﹐和气來臻﹐率土同歡﹐祥風協順﹐降祉自天﹐方隅淸謐﹐嘉祚日延﹐與民優遊﹐享壽萬年。

｜五言古詩｜

｜原｜梁庾肩吾歲盡應令｜歲序已云殫﹐春心不自安﹐聊開柏葉酒﹐試奠五辛盤﹐金薄圖神燕﹐朱泥印鬼丸﹐梅花應可折﹐倩爲雪中看。

｜五言律詩｜

｜原｜唐太宗除夜｜暮景斜芳殿﹐年華麗綺宮﹐寒辭去冬雪﹐暖帶入春風﹐階馥舒梅素﹐盤花卷燭紅﹐共歡新故歲﹐迎送一宵中。歲陰窮暮紀﹐獻節啟新芳﹐冬盡今宵促﹐年開明日長﹐冰消出鏡水﹐梅散入風香﹐對此歡終宴﹐傾壺待曙光。

｜沈佺期歲夜安樂公主滿月侍宴應制｜除夜子星回﹐天孫滿月杯﹐詠歌鱗趾合﹐簫管鳳凰來﹐歲炬常燃桂﹐春盤預折梅﹐聖皇千萬壽﹐垂曉禦樓開。

｜史育除夜｜今歲今宵盡﹐明年明日來﹐寒隨一夜去﹐春逐五更回﹐气色空中攺﹐容顏暗裏催﹐風光人不覺﹐已著後園梅。

｜杜甫杜位宅守歲｜守歲阿戎家﹐椒盤已頌花﹐盍簪喧櫪馬﹐烈炬散林鴉﹐四十明朝過﹐飛騰暮景斜﹐誰能更拘束﹐爛醉是生涯。

｜韋莊歲除對王秀才作｜我惜今夜促﹐君愁玉漏頻﹐豈知新歲酒﹐猶作異鄕身﹐雪向寅前凍﹐花從子後春﹐到明追此會﹐俱是來年人。

｜增｜宋陸遊臘月｜今冬少霜雪﹐臘月厭重裘﹐漸動園林興﹐頓寛薪炭憂﹐山陂泉脈活﹐村市柳枝柔﹐春餅吾何患﹐嘉蔬日可求。

｜七言律詩｜

｜禦制賦得爆竹聲中一歲除是日微雪｜爆竹連宵不夜城﹐占年積素卽丰盈﹐維新四始全仁政﹐修省三朝冀太平﹐拂曙和風臨上日﹐通晨淑气擁華淸﹐願將柏葉芳尊酒﹐賜與臣鄰共大羹。

｜增｜唐杜審言守歲侍宴｜季冬除夜接新年﹐帝子王孫捧禦筵﹐宮闕星河低拂樹﹐殿前燈燭上燻天﹐彈弦奏節梅風入﹐對局探鉤柏酒傳﹐欲向正元歌萬壽﹐暫畱歡賞寄春前。

｜原｜杜甫臘日｜臘日常年暖尙遙﹐今年臘日凍全消﹐侵陵雪色還萱艸﹐漏泄春光有柳條﹐縱酒欲謀良夜醉﹐還家初散紫宸朝﹐口脂面藥隨恩澤﹐翠管銀罌下九宵。

｜十二月初一日作｜今朝臘月春意動﹐云安縣前江可憐﹐一聲何處送書雁﹐百丈誰家上瀨船﹐未將梅蕊驚愁眼﹐更取椒花媚遠天﹐明光起艸人所羨﹐病廢幾時朝日邊。

｜增｜宋宋郊十二月望日禁中作｜閏歷先春破臘寒﹐彩花金勝寵千官﹐冰從太液池邊動﹐柳向靈和殿裏看﹐瑞气因風飄禁仗﹐暖暉依日上仙盤﹐須知聖運隨生殖﹐萬國年年共此歡。

｜陸遊歲未盡前數日偶題長句｜老向人間迹轉孤﹐參差煙火出菇蒲﹐數畦綠菜寒猶茁﹐一勺淸泉手自��﹐穀賤窺籬無狗盜﹐夜長暖足有貍奴﹐歲闌更喜人彊健﹐小艸書成郁壘符。風號四野雲如墨﹐䢐歲消磨不滿旬﹐瑞雪便應平地尺﹐野梅又報一年春﹐長河斷渡冰將合﹐古寺題詩手爲皴﹐僵臥閉門行路絕﹐安知當代獨無人。

｜原｜明文徵明｜雲霞駘蕩曉光和﹐手折梅花對酒歌﹐暮齒不嫌來日短﹐霜髭較似去年多﹐東風漸屬靑陽候﹐流水微生綠玉波﹐鳥弄新音晴晝永﹐相看不飲柰春何。

｜五言絕句｜

｜原｜唐太宗太原召侍臣守歲｜四時運灰管﹐一夕變冬春﹐送寒餘雪盡﹐迎歲早梅新。

｜七言絕句｜

｜原｜宋韓絳｜新陽气候未全佳﹐尙縱寒威壓歲華﹐賴有椒湯共卯酒﹐不妨和雪看梅花。

｜增｜範成大除夕前二日夜雨｜雪不成花夜雨來﹐隴頭一洗定無埃﹐小童卻怕溪橋滑﹐明日先生合探梅。

｜楊萬里臘裏立春｜嫩日催靑出凍荄﹐小風吹白落疏梅﹐殘冬未放春交割﹐早有黃蜂紫蝶來。

｜詩散句｜

｜增｜唐殷璠｜雪冷江空歲暮時﹐竹陰梅影月參差。

｜宋韓琦｜一箭尙畱終在臘﹐萬花潛發欲驚春。

｜楊萬里｜臘月潮州見桃李﹐元來不作好春看。

｜明王韋｜好記流年收柏葉﹐乍消殘雪見梅枝。

｜詞｜

｜增｜宋汪莘行香子｜野店殘冬﹐綠酒春濃﹐念如今﹐此意誰同﹐溪光不盡﹐山翠無窮﹐有幾枝梅﹐幾竿竹﹐幾株松。籃輿乘興﹐薄暮疏鐘﹐望孤村﹐斜日匆匆﹐夜窗雪障﹐曉枕雲峯﹐便擁漁蓑﹐頂漁笠﹐作漁翁。

｜別錄｜

｜原｜負暄雜錄｜二十四日五更﹐取井花水平旦第一汲者﹐盛淨器中﹐量人口多少﹐浸乳香至歲旦五更﹐暖令溫﹐從小至大﹐每人以乳香一小塊飲水三吸﹐一年不患時疾。

｜法天生意｜大寒冷早出噙眞麻油則耐寒。勿食經霜菜果﹐減人顏色。

｜占候｜柳眼靑﹐來年夏秋米賤。月內萌類不見﹐六月五穀不實。二十四日田夫牧豎候昏時﹐爭立竿燎火於野﹐名曰照田蠶﹐看火色占來年水旱﹐白主水﹐紅主旱﹐猛烈主丰﹐衰微主歉﹐東北風吉﹐臘盡火光及燒籸盆爆竹看火色﹐大率與田蠶火同。

｜種藝｜檾麻﹑茼蒿﹑菠菜﹐栽桑。

｜移植｜山茶﹑玉梅﹑海棠﹑柳。

｜壓插｜石橊﹑薔薇﹑月季﹑木香﹑十姊妹。

｜收采｜大戟根節﹑款冬花﹑木蘭皮﹑鬼箭﹑谷樹皮﹑冬葵子﹑蒲公英﹑菖蒲﹑忍冬藤。

｜壅培｜橘﹑桑﹑薴麻﹑韭﹑竹﹑芍藥。

｜整頓｜墾秧田﹐燒荒﹐修�﹐柳修﹐桑浴﹐蠶種﹐伐竹木﹐磨桑葉﹐造農具﹐挑溝塘﹐幹蒿﹐砍谷樹﹐刈茅艸﹐葺園籬﹐酵河泥﹐貯雪水﹐貯麻油。

｜田忌｜天火酉﹐地火子﹐糞忌卯﹐九焦巳﹐荒蕪戍

禦定佩文齋廣羣芳譜卷六

●禦定佩文齋廣羣芳譜卷七

谷譜

○麥按大麥﹑小麥﹐統名曰麥﹐原譜端以小麥爲麥﹐而另列大麥於後﹐今從齊民要術並合爲一。

｜增｜說文｜麥﹐芒谷﹐秋種厚埋﹐故謂之麥﹐麥屬金﹐金王而生﹐火王而死。

｜原｜小麥一名來﹐又作�﹐爾雅云﹐小麥﹐�。廣雅云﹐來﹐小麥也。本艸云﹐麥字從來﹐從夊﹐來象其實﹐夊象其根。苗生如韭﹐成似稻﹐髙二三尺﹐實居殼中﹐芒生殼上﹐生靑﹐熟黃﹐秋種﹐夏熟﹐具四時中和之气﹐兼寒熱溫涼之性﹐繼絕續乏﹐爲利甚普﹐故爲五穀之貴﹐亦可春種﹐至夏便收﹐然不及秋種者﹐性有南北之異﹐北地燥﹐冬多雪﹐春少雨﹐麥晝花﹐薄皮多麫﹐食之宜人﹐南方卑濕﹐冬無雪﹐春多雨﹐麥受卑濕之气﹐又夜花﹐食之生熱﹐腹痛難消﹐亦地气使然也﹐北麥固佳﹐陳者更良。

｜增｜廣志｜卥水麥﹐其實大﹐麥形﹐有縫。稅麥﹐似大麥﹐出涼州。旋麥﹐三月種﹐八月熟﹐出西方。赤小麥﹐赤而肥﹐稀熟﹐出鄭縣。山提小麥﹐至黏弱﹐以貢禦。半夏小麥﹑禿芒麥﹐齊民要術云﹐按今世有落麥者﹐禿芒是也。

｜原｜大麥﹐一名牟﹐又作麰﹐爾雅云﹐大麥﹐麰。廣雅云﹐牟﹐大麥也。本艸云﹐麥之苗粒皆大於來﹐故得大名﹐牟亦大也﹐或又作��﹐班固典引云﹐玄秬黃��之事是也。莖葉與小麥相似﹐但莖微麤﹐葉微大﹐色深靑﹐而外如白粉﹐芒長﹐殼與粒相黏﹐未易脫﹐小麥磨麫作餅餌食﹐大麥止堪碾米作粥飯及餵馬﹐用此其所異也﹐性平涼滑膩﹐作飯寬中下气﹐煮粥甚滑﹐磨麫作醬甚甘美﹐春秋皆可種﹐他如穬麥﹐本艸李時珍云﹐穬麥有二種﹐一種類小麥而大﹐一種類大麥而大﹐又云﹐是大麥中一種皮厚而色靑者也。唐蕭炳云﹐西川人種食之﹐山東﹑河北人正月種之﹐名曰春穬﹐形狀與大麥相似。陳承云﹐作麫脆硬﹐食多脹人﹐汴洛河北之間又呼爲黃稞。赤麥﹐廣志云﹐有赤麥﹐赤色而肥。靑稞麥﹐本艸陳藏器云﹐靑稞似大麥﹐天生皮肉相離﹐秦隴巴西種之。王楨農書云﹐靑稞有大小二種﹐似大小麥而粒大皮薄﹐多麫無麩﹐西人種之。黑穬麥﹐見廣志。大抵與大麥一類而異種。

｜增｜廣志｜��麥﹐出涼州﹐似大麥。

｜本艸｜穤麥﹐大麥有黏者名穤麥﹐可以釀酒。

｜匯考｜

｜增｜詩墉風｜爰釆麥矣﹐沬之北矣。

｜原｜墉風｜我行其野﹐芃芃其麥。

｜增｜周頌｜貽我來牟﹐帝命率育。｜箋｜武王渡孟津﹐白魚躍入舟﹐出涘以燎﹐後五日﹐火流爲烏﹐五至﹐以谷俱來﹐此謂貽我來牟。｜疏｜谷蓋牟麥也。

｜原｜周頌｜於皇來牟﹐將受厥明﹐明昭上帝﹐迄用康年。

｜增｜禮記｜王制﹐夏薦麥。

｜月令｜孟春之月﹐雪霜大摯﹐首種不入。｜蔡邕章句｜太陰干陽﹐雨雪而霜﹐故大傷。首種﹐首種謂宿麥也﹐麥以秋種﹐故謂之首種。季春之月﹐天子乃爲麥祈實。｜注｜於含秀求其成也。孟夏之月﹐農乃登麥﹐天子乃以彘嘗麥﹐先薦寢廟。｜注｜麥之新气尢盛﹐以彘食之﹐散其熱也。麥秋至。仲秋之月﹐乃勸種麥﹐無或失時。｜注｜麥者﹐接絕續乏之谷﹐尢重之。｜疏｜前年秋谷至夏絕盡﹐後年秋谷夏時未登﹐是其絕也﹐夏時人民糧食闕短﹐是其乏也﹐麥乃夏時而熟﹐是接其絕﹐續其乏也。

｜內則｜麥食脯羹雞羹。｜疏｜謂以麥爲飯﹐析脯爲羹﹐又以雞爲羹﹐三者味相宜也。

｜周禮天官｜雁宜麥。｜疏｜雁宜麥者﹐雁味甘平﹐大麥味酸而溫﹐小麥味甘微寒﹐气味相成﹐故云雁宜麥。

｜原｜左傳｜隱公三年﹐夏﹐四月﹐鄭祭足帥師取溫之麥。

｜孟子｜今夫麰麥﹐播種而耰之﹐其地同﹐樹之時又同﹐浡然而生﹐至於日至之時﹐皆熟矣。

｜家語｜宓子賤爲單父宰﹐齊攻魯﹐道由單父﹐單父父老請曰﹐麥已熟矣﹐今齊寇至﹐不及人人自收其麥﹐請放民皆使出獲麥﹐可以益糧﹐且不資寇﹐三請而宓子賤不聽﹐俄而齊寇逮乎麥﹐季孫聞之怒﹐使人讓曰﹐民寒耕熱蕓﹐曾不得食﹐可不哀哉﹐猶可有告而不聽﹐非所以也﹐宓子賤蹵然曰﹐今玆無麥﹐明年可樹﹐若使不耕者得獲﹐是使民樂有寇也﹐且單父得一歲之麥﹐於魯不加彊﹐喪之不加弱﹐使民有自取之心﹐其創必數世不息﹐季孫聞之﹐赧然媿曰﹐地若可入﹐吾豈忍見宓子哉。

｜增｜前漢書食貨志｜董仲舒說上曰﹐春秋他谷不書﹐至於麥禾不成則書之﹐以此見﹐聖人於五穀最重麥與禾也﹐今關中俗不好種麥﹐是歲失春秋之所重﹐而損生民之具也﹐願陛下幸詔大司農﹐使關中民益種宿麥﹐令毋後時。｜注｜師古曰﹐宿麥謂其苗經冬。

｜後漢書光武本紀｜詔曰﹐久旱傷麥﹐秋種未下﹐朕甚憂之。

｜原｜後漢書馮異傳｜光武至南宮﹐大風雨﹐引車入道傍空捨﹐馮異抱薪﹐鄧禹爇火﹐光武對竈燎衣﹐異進麥飯。

｜逸民傳｜髙鳳﹐少爲書生﹐家以農畝爲業﹐專精誦讀﹐晝夜不息﹐妻嘗之田﹐曝麥於庭﹐令鳳護雞﹐時天暴雨﹐鳳持竿誦經﹐不覺潦水流麥﹐妻還怪問﹐鳳方悟之﹐後遂爲名儒。

｜增｜晉書孝友傳｜王裒家貧﹐躬耕﹐計口而田﹐度身而蠶﹐或有助之者﹐不聽﹐諸生密爲刈麥﹐裒遂棄之。庾衮母終﹐服喪居於墓側﹐歲大饑﹐藜羹不糝﹐門人欲進飯者﹐而衮每曰已食﹐莫敢爲設﹐及麥熟﹐獲者已畢﹐而采捃尙多﹐衮乃引其羣子以退曰﹐待其間﹐及其捃也﹐不曲行﹐不旁掇﹐跪而把之﹐則亦大獲。

｜魏書樊子鵠傳｜子鵠除殷州刺史﹐屬歲旱儉﹐子鵠恐民流亡﹐乃勒有粟之家分貸貧者﹐並遣人牛易力﹐多種二麥﹐州內以此獲安。

｜釋老志｜東萊人王道翼﹐少有絕俗之志﹐隱韓信山﹐四十餘年﹐斷粟食麥。

｜隋書隱逸傳｜張文詡﹐河東人也﹐每以徳化人﹐鄕黨頗移風俗﹐嘗有人夜中竊刈其麥者﹐見而避之﹐盜因感悟﹐棄麥而謝﹐文詡慰諭之﹐自誓不言﹐因令持去﹐經數年盜者向鄕人說之﹐始爲遠近所悉。

｜南史吳明徹傳｜明徹有粟麥三千餘斛﹐而鄰里饑餒﹐乃白諸兄﹐與鄕裏計口平分﹐同其丰儉﹐賴以存者甚眾。

｜孝義傳｜沈崇傃母卒﹐葬後更行服三年﹐久食麥屑﹐不噉鹽酢。

｜舊唐書髙宗本紀｜儀鳳三年﹐五月﹐幸九成宮﹐秋七月﹐宴近臣諸親於咸亨殿﹐上謂霍王元軌曰﹐去冬無雪﹐今春少雨﹐自避暑此宮﹐甘雨頻降﹐夏麥丰熟﹐秋稼滋榮。

｜玄宗本紀｜上自於苑中種麥﹐率皇太子已下躬自收獲﹐謂太子等曰﹐此將薦宗廟﹐是以躬親﹐亦欲令汝等知稼穡之難也﹐因分賜侍臣﹐謂曰﹐比歲令人巡撿苗稼﹐所對多不實﹐故自種植以觀其成﹐且春秋書麥禾﹐豈非古人所重也。

｜五代史回鶻傳｜回鶻地宜白麥﹑靑麥﹑��麥。

｜宋史仁宗本紀｜天聖三年﹐四月癸巳幸禦莊﹐觀刈麥﹐聞民捨機杼聲﹐賜織婦茶帛。

｜禮志｜太宗景佑三年﹐禮官宗正請每歲夏孟月﹐嘗麥配以彘。皇�五年﹐後苑寶政殿刈麥﹐謂輔臣曰﹐朕新作此殿﹐不欲植花﹐歲以種麥﹐庶知穡事不易也﹐自是幸觀穀麥﹐惟就後苑。

｜汲冢周書｜維四年孟夏﹐王初祈禱於宗廟﹐乃嘗麥於太祖。

｜穆天子傳｜天子西徵至於赤烏之人﹐獻穄麥百載﹐天子西徵至於��韓氏﹐爰有樂野溫和﹐穄麥之所艸。黑水之阿爰有野麥。

｜師曠禽經｜澤雉啼而麥齊。

｜原｜莊子｜靑靑之麥﹐生於陵陂。

｜增｜呂氏春秋｜今玆美萊﹐來玆美麥。孟夏之昔﹐殺三葉而獲大麥。｜注｜昔﹐終也﹐三葉﹐薺苨也﹐葶藶也﹐菥蓂也﹐見三葉之死﹐則大麥可獲之候也。

｜淮南子｜濟水通和而宜麥。

｜春秋佐助期｜麥神名福習。

｜春秋說題辭｜麥之爲言﹐殖也﹐寢生觸凍而不息﹐精射刺直﹐故麥含芒﹐事且立也。

｜說文｜麰﹐周所受來牟也﹐一麥﹐二牟﹐象其芒刺之形﹐天所來也。

｜獨斷｜老扈氏農正﹐趣民收麥。

｜原｜曾暪傳｜太祖嘗出車﹐行經麥中﹐令士卒無敗麥﹐犯者死﹐騎士皆下馬付麥相持﹐於時太祖馬騰入麥中﹐勅主簿議罪﹐主簿對以春秋之義﹐罰不加於尊﹐太祖曰﹐制法而自犯之﹐何以帥下然﹐孤爲軍帥不可殺﹐請自刑﹐因拔劍割發以置地。

｜諸葛恪別傳｜孫權饗蜀使費禕﹐禕停食餅﹐索筆作麥賦﹐恪亦請筆作磨賦﹐咸稱善焉。

｜增｜秦子｜孔文舉爲北海相﹐有母病思食新麥﹐家無﹐乃盜鄰熟麥而進之﹐文舉聞之﹐特賞曰﹐不必來謝﹐但勿盜也﹐盜而不罪者﹐以爲勤於母也。

｜博物志｜漢武帝時﹐廣陽縣雨麥。五土所宜﹐黑墳宜麥黍。

｜玄晏春秋｜衛倫過予﹐言及於味﹐稱魏故侍中劉子陽﹐食餅知鹽生﹐精味之至也﹐予曰﹐師曠識勞薪﹐易牙別淄澠﹐子陽今之妙也﹐定之何難﹐倫因命僕取糧糗以進﹐予曰﹐麥也﹐有杏李柰味﹐三果之熟也不同﹐子焉得兼之﹐倫笑而不答﹐退告人曰﹐士安之識過劉氏﹐吾將來家實多﹐故杏時將發﹐糅以杏汁﹐李柰將發﹐又糅以李柰汁﹐故兼三味。

｜陳畱耆舊傳｜髙式至孝﹐永平中蝝蝗爲災﹐獨不食式麥。

｜西域諸國志｜天竺十一月六日爲冬至﹐則麥禾﹐十二月十六日爲臘﹐則麥熟。

｜拾遺記｜樂浪之東有背明之國﹐其國昬﹐昬常暗﹐宜種百谷﹐名曰融澤﹐方三千里﹐五穀皆良﹐食之後天而死﹐有延精麥﹐延壽益气﹐有昆和麥﹐調暢六府﹐有輕心麥﹐食者體輕﹐有醇和麥﹐爲曲以釀酒﹐一醉累月﹐食之淩冬可袒﹐有含露麥﹐穟中有露﹐味甘如飴。張華爲九醞酒﹐以三薇漬曲蘗﹐蘗出西羌﹐曲出北方﹐北方有指星麥﹐四月火星出﹐麥熟而獲之﹐蘗﹐用水漬麥三夕而萌芽﹐平旦雞鳴而用之﹐俗人呼爲雞鳴麥﹐以之釀酒﹐醇美久含﹐令人齒動﹐若大醉不叫笑搖蕩﹐令人肝腸消爛﹐俗人謂爲消腸酒。

｜晉中興書｜符健﹐洪第三子﹐健陰圖關中﹐陽使其徒種麥﹐示無西意。

｜水經注｜汶水入萊蕪谷﹐出谷有平丘﹐面山傍水﹐土人悉以種麥﹐云此丘不宜植稷黍﹐而宜麥﹐齊人相承以植之。

｜國史補｜竇氏子﹐言家方盛時﹐有奴厚斂羣從數宅之資﹐供白麥麫﹐醫云﹐白麫性平﹐由是恣食不疑﹐凡數歲﹐未嘗生疾﹐其後有奴告其謬妄﹐所輸麫乃常麥﹐非白麥也﹐羣從諸宅﹐一時暴熱皆發。

｜原｜杜陽雜編｜元和八年﹐大軫國貢碧麥﹐形大於中華之麥﹐表裏皆碧﹐香气如稉米﹐食之體輕﹐可以禦風。

｜增｜孔帖｜同昌公主出降﹐賜金麥銀米共數斛﹐此皆條枝國獻。髙昌土沃﹐麥皆再熟。

｜東坡集｜江湖間有鳥嗚於四五月﹐其聲若云麥熟卽快﹐今年二麥如雲﹐此鳥不妄言也。

｜原｜東坡詩注｜今大內﹐當麥熟時﹐以黃羅帕封賜百官﹐其外題曰麨﹐或云以蜜漬食尢佳。

｜增｜朱子詩注｜小說人有中麥毒者﹐夢紅裳娘子悲歌﹐有一丸蘆菔火吾宮之句。

｜空同子｜麥種之秋而焦於夏﹐火克金也﹐麥穗直而芒﹐有兵象焉。

｜湧幢小品｜洪武初﹐一儒赴召﹐太祖問曰﹐習何經﹐曰業農﹐太祖曰﹐汝知麥禾之節不同乎﹐對曰﹐禾三節﹐麥四節﹐禾播種於春﹐至秋而獲﹐凡歷三時﹐故三節﹐麥則歷四時始成﹐故四節﹐太祖曰﹐是能知稼穡者﹐卽擢某州知州。木蘭國有三寸之麥。

｜原｜梧潯雜佩｜南方四月雨後尙有餘寒﹐土人謂之麥秀寒﹐按王勃采蓮賦﹐麥雨微涼﹐又徐陵集﹐亦有麥冷之語。

｜集藻｜

｜傳｜

｜原｜宋蘇軾溫陶君傳｜石中美﹐字信美﹐中牟人也﹐本姓麥氏﹐隨母羅氏去其夫而適石﹐因冒其姓﹐始中美之生也﹐其父太卜氏以連山筮之﹐遇師�之爻﹐是謂師之革�﹐曰﹐生乎土﹐成乎水﹐而變乎火﹐坎以輮之﹐坤以布之﹐釡以熟之﹐口以內之﹐腹以藏之﹐美在其中﹐而暢於四支﹐能者樂之以爲大腹﹐不能者傷之以爲心病﹐眾所說也﹐善莫大焉﹐故因以名字之﹐中美幼輕躁疏散﹐與物不合﹐得其鄕人儲子之意﹐因使從滏水湯先生遊﹐旣熟﹐遂陶而成之﹐爲人白晳而長﹐溫厚柔忍﹐在諸石中最有名﹐儲子因秦故﹐司馬錯﹑李斯﹑子由﹑趙髙﹑閻樂並薦於秦王﹐得與甫田蔡甲﹑肥鄕羊奭﹑內黃韓音子俱召見﹐是時王方省覽文書﹐日昃未食﹐見之甚喜﹐曰﹐卿等向者安在﹐何相見之晚耶﹐未見君子﹐惄如調饑﹐卿等之謂也﹐自是皆得進見﹐充上心腹﹐賜爵土﹐更上食﹐與禦旦夕召對﹐所獻納時或麤疏﹐上未嘗不盡善也﹐秦王以繆毒事出文信侯而遷太后﹐怒恚﹐數日不食﹐中美乘機進諫﹐上說﹐賜爵徹侯﹐食溫﹑定陶二縣﹐號溫陶君﹐中美旣被任用﹐凡有造作﹐自丞相以下莫不是之﹐其爲人柔和﹐有以塞讒人之口故也﹐他日秦王坐朝﹐日旰﹐意有所思﹐亟召中美﹐將虛以納之﹐中美不熟計以進﹐其說頗剛﹐鯁志不快之者累日﹐有博士單軫說上曰﹐爲其所傷矣﹐宜有以下之﹐卽無患﹐因進其弟子已升﹑元華於上﹐上意稍平﹐然自是遂疏中美﹐不得爲尙食矣﹐中美曰﹐吾爲尙食﹐日夕自謂不素餐者﹐今吾與羊生輩皆不得進﹐縱復有用者﹐將誅辱乎﹐昔也得充心腹﹐而今也遽不信﹐是有不善我之心﹐𨿽使時或思我﹐彼將不盡矣﹐遂稱疾﹐以侯就第﹐其後子孫生郡郭者﹐散居四方﹐自號渾氏﹑扈氏﹑索氏﹑石氏爲四族云。

｜文賦散句｜

｜原｜殷箕子麥秀歌｜麥秀漸漸兮﹐彼黍離離。

｜漢枚乘七發｜麥秀��兮雉朝飛。

｜增｜魏黃觀疏｜今年麥苗𨿽好﹐臨熟多雨﹐而悉復偃壞﹐小麥略盡﹐惟穬麥﹑大麥頗得半收耳。

｜原｜晉潘嶽射雉賦｜麥漸漸以擢芒。

｜五言古詩｜

｜增｜唐白居易觀刈麥｜田家少閒月﹐五月人倍忙﹐夜來南風起﹐小麥覆隴黃﹐婦姑荷簞食﹐童穉攜壺漿﹐相隨餉田去﹐丁壯在南岡﹐足蒸暑土气﹐背灼炎天光﹐力盡不知熱﹐但惜夏日長﹐復有貧婦人﹐抱子在其傍﹐右手秉遺穗﹐左臂懸獘筐﹐聽其相顧言﹐聞者爲悲傷﹐家田輸稅盡﹐拾此充饑腸﹐今我何功徳﹐曾不事農桑﹐吏祿三百石﹐歲晏有餘糧﹐念此私自愧﹐盡日不能忘。

｜宋蘇轍遲往泉店殺麥｜罷民不耕獲﹐豈利有攸往﹐古人爲我言﹐許此亦無妄﹐一冬免鋤犁﹐二麥盈甕盎﹐火老金尙伏﹐雨過築場壤﹐鄰家助伯亞﹐蒼耳割榛莽﹐朝陽得終日﹐經歲可無恙﹐老夫終病慵﹐長子幸可仗﹐劬勞愼勿厭﹐�餌家共享﹐秋田雨初足﹐已作丰熟想﹐歸來報好音﹐相對開臘釀。

｜七言古詩｜

｜增｜宋蘇軾鴉種麥行｜霜林老鴉閒無用﹐畦東拾麥畦西種﹐畦西種得靑猗猗﹐畦東已作牛尾稀﹐明年麥熟芒攢槊﹐農夫未食鴉先啄﹐徐行俯仰若自矜﹐鼓翅跳踉上牛角﹐憶昔舜耕歷山鳥爲耘﹐如今老鴉種麥更辛勤﹐農夫羅拜鴉飛起﹐勸農使者來行水。

｜五禽言｜去年麥不熟﹐挾彈規我肉﹐今年麥上場﹐處處有殘粟﹐丰年無象何處尋﹐聽取林間快活吟。

｜蘇轍遜往泉城獲麥｜少年食稻不食粟﹐老居潁川稻不足﹐人言小麥勝西川﹐雪花水磨煮成玉﹐泠淘槐葉冰上齒﹐湯餅羊羹火入腹﹐五年隨俗麤得飽﹐晨朝稻米才供粥﹐兒曹知我老且饞﹐觸熱泉城正三伏﹐田家有信呼卽來﹐亭午驅牛汗如浴﹐吾兒生來讀書史﹐不慣田家爭鬥斛﹐今年久旱麥粒細﹐及半罷休饒老宿﹐歸來爛熳�蒼耳﹐來歲未知還爾熟﹐百口且畱終歲儲﹐貧交彊半倉無谷。

｜外孫文九伏中入村�麥｜春田不雨憂無麥﹐入囷得半猶足食﹐伏中一�不得緩﹐旱田倉耳猶難得﹐人言春旱夏當潦﹐入伏未保天日好﹐老農經事言不虛﹐防風防雨如防盜﹐外孫讀書舊有功﹐五言七字傳祖風﹐旋投詩筆到田舍﹐知我老來饞且慵﹐秋田正急車難起﹐汗滴肩頳愧鄰里﹐磨聲細轉雪花飛﹐舉家百口磨牙齒﹐食前方丈我所無﹐蒸餅十家或有諸﹐孫歸何用慰勤苦﹐烹雞亦有蒸葫蘆。

｜張舜民打麥｜打麥打麥﹐彭彭魄魄﹐聲在山南應山北﹐四月太陽出東北﹐才離海嶠麥尙靑﹐轉到天心麥已熟﹐鶡旦催人夜不眠﹐打雞呼雨雲如墨﹐大婦腰鐮出﹐小婦具筐逐﹐上壠先捋靑﹐下壠已成束﹐田家以苦乃爲樂﹐敢憚頭枯面焦黑﹐貴人薦廟已嘗新﹐酒醴雍容會所親﹐曲終厭飫勞僮僕﹐豈信田家未入唇﹐盡將精好輸公賦﹐次把升斗求市人﹐麥秋正急又秧禾﹐丰歲自少凶歲多﹐田家辛苦可柰何﹐將此打麥詞﹐兼作插禾歌。

｜範成大刈麥行｜梅花開時我種麥﹐桃李花飛麥叢碧﹐多病經旬不出門﹐東坡已作黃雲色﹐腰鐮刈熟趁晴歸﹐明朝雨來麥沾泥﹐犁田待雨插晚稻﹐朝來移秧夜食麨。

｜陸遊屢雪二麥可望喜而作歌｜苦寒勿怨天雨雪﹐雪來遺我明年麥﹐三月翠浪舞東風﹐四月黃雲暗南陌﹐坐看比屋騰歡聲﹐已覺有司寛吏責﹐腰鎌丁壯傾閭裏﹐拾穗兒童動千百﹐玉塵出磨飛屋梁﹐銀絲入釡須寛湯﹐寒醅發劑炊�裂﹐新麻壓油寒具香﹐大婦下機廢晨織﹐小姑佐庖忘晚妝﹐老翁飽食笑捫腹﹐林下擊壤歌時康。

｜張孝祥｜大麥半枯自浮沈﹐小麥刺水鋪綠鍼﹐山邊老農望麥熟﹐出門見水放聲哭﹐去年泠泠七月雨﹐秋苗不收一粒谷﹐只今米價貴如玉﹐並日舉家才食粥﹐小兒索飯門前啼﹐大兒𨿽瘦把鋤犁﹐晴時種麥畊荒壠﹐正好下秧無稻種。

｜戴復古刈麥行｜腰鎌上壠刈黃雲﹐東家西家麥滿門﹐前村寡婦拾滯穟﹐饘粥有餘炊餅餌﹐我聞淮南麥最多﹐麥田今歲屯干戈﹐飽飯不知徵戰苦﹐生長此方眞樂土。

｜王炎麥苗已有生意掘烏稬者未止｜兒童飯犢女采桑﹐水滿東臯耕事忙﹐稻秧半綠麥半黃﹐天許食新饘粥香﹐田父咨嗟仍笑語﹐赤地一年今得雨﹐紫蕨有根妻子喜﹐免塡溝壑棄閭裏。

｜元王禎芟麥歌｜田家食力不食智﹐麰麥年年勤種蒔﹐老農八十諳地利﹐暑夏呼兒先暵地﹐再耕再耨土華膩﹐手把耬犁知已試﹐土沃不妨投種穊﹐今年已報春澤被﹐覆壠苗深如櫛比﹐燻風長養見天意﹐獵獵靑旗催穉穗﹐才結稃胞花雪墜﹐赫赫曦輪熾鉆燧﹐盡著精華輸至味﹐粒飽芒森密如篲﹐頓失前時浪翻翠﹐豈知眞宰調元气﹐化作黃雲表嘉瑞﹐老農眼飽𨿽自慰﹐旦夕卻憂風雨至﹐子婦犇忙事芟器﹐釤綽翩翩轉雙臂﹐曳籠腰間盈復棄﹐急載牛箱夜無寐﹐轉首登場簇髙積﹐風翻日碾半猶未﹐已向公門奉新饋﹐曲材和糴凡幾次﹐年餉巡門仍語誶﹐夏稅有程今反易﹐自余宿負如取寄﹐指此有秋爭蟻萃﹐一得豈能償百費﹐終歲勤勞一歔欷﹐昨日公堂宴賓貴﹐樽俎橫陳混淆胾﹐檀板珠繩按歌吹﹐萬錢不值供一醉﹐庖人搓揉出精粹﹐尙喜食新誇餅餌﹐物不天來皆力致﹐飽食何人知所自﹐春祈夏薦禮所記﹐報本從來追古義﹐但願斯民不畏吏﹐吏不擾民民自遂﹐凡在牧民遵此治﹐坐見兩岐歌政異﹐日富囷倉均被賜﹐不使老農憂歲事。

｜明｜髙啟打麥詞｜雉雛髙飛夏云暖﹐行割黃雲隨手斷﹐疎莖短若牛毛垂﹐去冬無雪不相宜﹐場頭負歸日色白﹐穗落連枷聲拍拍﹐呼兒打曬當及晴﹐雨來怕有飛蛾生﹐臥驅鳥雀非愛惜﹐明年好收供爾食。

｜五言律詩｜

｜增｜宋蘇轍殺麥二首｜麥幸十分熟﹐雨過三日霪﹐初晴尙未伏﹐半夜捲重陰﹐細築場無隙﹐輕推磨有音﹐驚聞諸縣水﹐一�直千金。雨後麥多病﹐庾中蛾欲飛﹐不辭終日暑﹐幸脫半年饑﹐潦水來何暴﹐秋田望已微﹐農夫愚可念﹐此報定誰非。

｜陸遊種麥｜墾地播宿麥﹐飯牛臨野池﹐未能貪佛日﹐正恐失農時﹐矻矻鋤耰力﹐勤勤祝史辭﹐嘉平得三白﹐吾飽豈無期。

｜七言律詩｜

｜增｜宋朱子次韻秀野滄波館刈麥｜貽牟夙昔但聲歌﹐今見郊園樂事多﹐且喜甌簍符善禱﹐未須蘆菔顰妖娥﹐霞觴正自誇眞一﹐香缽何煩問畢羅﹐我欲賣刀來學稼﹐不知還許受廛麼。

｜原｜明申時行麥浪｜芃芃秀色挺來牟﹐片片黃雲似水流﹐風作跳波時隱見﹐雨添新漲乍沈浮﹐晴畦錦漾千層縠﹐寒隴濤生四月秋﹐卻怪狂瀾頻起陸﹐漫教文偉賦中收。

｜董其昌太廟薦麥｜閟宮朝啟肅精禋﹐禦苑來牟及薦新﹐九葉靈光開大歷﹐雙岐瑞穎獻昌辰﹐風回玉几馨先稷﹐露裛金莖潔似蘋﹐一自寢園祈報後﹐於皇淸頌徧周民。

｜七言絕句｜

｜禦制見途中夏麥將熟志喜｜江滸淮壖道已周﹐歸看東省麥盈疇﹐雨滋膏潤苗多秀﹐早慶今年大有秋。

｜淸明麥秀｜淸明前後麥花香﹐徧野氤氳映驌驦﹐須認秋成春雨密﹐隔溪村落飲斜陽。

｜增｜宋王珪宮詞｜六龍觀稼奉宸遊﹐齊賀丰年薦麥秋﹐後苑宴回卿相出﹐內官金合送來麰。

｜王安石陂麥｜陂麥連云慘淡黃﹐綠陰門巷不多涼﹐更無一片桃花在﹐借問春歸有底忙。

｜範成大出東郊觀麥苗｜去歲秋霖麥下遲﹐臘殘一雪潤無泥﹐相將飽喫滹沱飯﹐來聽林間快活啼。

｜刈麥｜麥頭熟顆已如珠﹐小阨惟憂積雨餘﹐匄我一晴天易耳﹐十分終惠莫乘除。

｜田園雜興｜髙田二麥接山靑﹐傍水低田綠未耕﹐桃杏滿村春似錦﹐踏歌椎鼓過淸明。

｜楊萬里江山道中麥熟｜黃雲剖露幾肩歸﹐紫玉炊香一飯肥﹐卻破麥田秧晚稻﹐未教水牯臥斜暉。

｜麥｜無邊綠錦織云機﹐全幅靑羅作地衣﹐个是農家眞富貴﹐雪花消盡麥苗肥。

｜方嶽農謠｜春雨初晴水拍堤﹐村南村北鵓鴣啼﹐含風宿麥靑相接﹐刺水柔秧綠未齊。小麥靑靑大麥黃﹐護田沙徑繞羊腸﹐秧畦岸岸水初飽﹐塵甑家家飯已香。

｜原｜譚知榮｜麥隴風來翠浪浮﹐霏微小雨似深秋﹐野庭終日捲簾坐﹐淸樾對啼黃栗畱。

｜詩散句｜

｜杜甫｜崆峒小麥熟。

｜增｜杜甫｜白屋花開裏﹐孤城麥秀邊。山田麥無隴﹐春气晚更生。

｜韓愈｜南陽郭門外﹐桑下麥靑靑。

｜白居易｜四月未全熱﹐麥涼江風秋。

｜元稹｜年年四五月﹐蠒實麥小秋。

｜原｜司空圖｜綠樹連村暗﹐黃花入麥稀。

｜宋蘇軾｜登城望牟麥﹐綠浪風掀舞。

｜增｜陸遊｜但見古河東﹐壠麥如鋪雪。

｜麥麻九疇｜野黃麥初割﹐畦綠蔬才灌。

｜王元粹｜靑靑道邊麥﹐知是誰家田。

｜宋石介｜使麥長熟人不饑﹐敢告吾君不須赦。

｜王安石｜無端隴上翛翛麥﹐橫起風寒占作秋。

｜範純仁｜潤催隴麥將黃節﹐寒阻春蠶趁早眠。

｜唐庾｜睡外莫聽泥活活﹐想中已賭麥含含。

｜陸遊｜京塵日念家山樂﹐況值腰鎌割麥初。雨畏禾頭蒸耳出﹐潤憂麥粒化蛾飛。已過西成賽廟期﹐家家下麥不容遲。壓車麥穗黃雲捲﹐食葉蠶聲白雨來。山村處處晴收麥﹐鄰曲家家午曬絲。

｜楊萬里｜紅紅白白花臨水﹐碧碧黃黃麥際天。

｜危禎｜麥風翻隴潑濃綠﹐花露滴枝黏老紅。

｜吳潛｜吳波亭下縏扁舟﹐輕雨輕寒又麥秋。

｜盧贊元｜麥秋天气朝朝變﹐蠶月人家處處忙。

｜宋謝朓｜麥候始淸和。

｜齊王僧達｜麥壠多秀色。

｜邢邵｜風輕麥候初。

｜周庾信｜麥隨風裏熟。

｜陳江總｜麥气涼昬曉。

｜唐盧從願｜蘅臯起麥涼。

｜張謂｜秋風麥穗黃。

｜蕭穎士｜麥秋田野喧。

｜王維｜雉雊麥苗秀。

｜杜甫｜徼麥早向熟。

｜原｜杜甫｜細麥落輕花。靑熒陵陂麥。涼州白麥枯。

｜增｜韓愈｜暖風抽宿麥。

｜孟郊｜麥風淸冷吹。

｜李賀｜麥雨漲溪田。

｜張蠙｜甸麥深藏雉。

｜宋王安石｜麥漲一溪云。

｜蘇軾｜夏旱臞麥人。

｜唐庚｜雀飛田有麥。

｜汪藻｜麥隴如人深。

｜範成大｜麥裏綠叢髙。

｜戴復古｜梯山畦麥秀。

｜黃公度｜晴添麥隴黃。

｜金吳激｜風雨麥秋寒。

｜元方夔｜山田麥苗肥。

｜袁桷｜土沃村村麥。

｜原｜唐李白｜荊州麥熟繭成蛾。麥隴靑靑三月時。

｜增｜儲光羲｜麥涼浮壠雉媒低。

｜柳宗元｜麥芒際天搖淸波。

｜李賀｜野家麥畦上新壠。

｜朱慶余｜麥風吹雨正徘徊。

｜薛逢｜晚麥芒幹風似秋。

｜薛能｜鄰驚麥野聞雛雉。

｜杜荀鶴｜髙下麥田新雨後。分開野色收新麥。

｜宋石介｜麥宜過社猶催種。

｜原｜歐陽修｜四月田家麥穗稠。

｜王安石｜晴日暖風生麥气。

｜增｜蘇軾｜麥熟旋供湯餅新。

｜王阮｜麗日借黃催麥壠。

｜範成大｜麥雨一犁隨處綠。靑黃麥隴平平去。

｜陸遊｜水面秧靑麥半黃。雪花漫漫麥將熟。土膏動後麥苗長。

｜戴復古｜鍜磨嗚時大麥黃。

｜黃公度｜乍寒乍暖麥秋天。

｜金王渥｜谷雨連朝沒麥場。

｜宇文虛中｜彌壠連天麥浪寒。

｜麻九疇｜筍輿歸路麥花香。

｜元好問｜一犁春雨麥靑靑。灔灔蒼波麥已勻。

｜元方回｜夏前十日嘗新麥。

｜耶律楚材｜萬頃靑靑麥浪平。馬祖常滋麥﹐春膏覆壠齊。

｜謝應芳｜天假春晴養麥苗。

｜別錄｜

｜增｜尙書大傳｜秋昬虛星中﹐可以種麥。

｜原｜種麥｜

｜農政全書｜八月白露節後﹐逢上戊爲上時﹐中戊爲中時﹐下戊爲下時﹐種須簡成實者棉子油拌過﹐則無虫而耐旱﹐大約杏多則不蛀﹐宜肥地﹐有雨佳﹐諺云﹐無雨莫種麥﹐又云﹐麥怕胎裏旱﹐又云﹐要喫麫泥裏纒﹐春雨更宜﹐諺云﹐麥收三月雨﹐春間鋤一徧﹐收子多﹐若三春有雨﹐入夏時有微風﹐此大有之年也﹐諺云﹐麥秀風搖﹐初種忌戍日﹐諺云﹐無灰不種麥﹐雨經社日佳﹐以灰糞拌種妙。

｜增｜雜陰陽書｜大麥生於杏。二百日秀﹐秀后五十日成。麥生於亥﹐壯於卯﹐長於辰﹐老於巳﹐死於午﹐惡於戍﹐忌於子﹑丑。小麥生於桃。二百一十日秀﹐秀后六十日成。忌與大麥同。虫食杏者麥貴。

｜齊民要術｜崔寔曰﹐凡種大﹑小麥﹐得白露節﹐可種薄田﹐秋分﹐種中田﹐後十日﹐種美田。惟穬﹐早晚無常。正月﹐可種春麥﹑豍豆﹐盡二月止。汜勝之書曰﹐凡田有六道﹐麥爲首種。種麥得時﹐無不善。夏至後七十日﹐可種宿麥﹐早種則虫而有節﹐晚種則穗小而少實。當種麥﹐若天旱無雨澤﹐則薄漬麥種以酢漿並蠶矢﹐夜半漬﹐向晨速投之﹐令與白露俱下﹐酢漿令麥耐旱﹐蠶矢令麥忍寒。麥生黃色﹐傷於太稠﹐稠者鋤而稀之。秋鋤以棘柴耬之﹐以壅麥根。故諺云﹐子欲富﹐黃金覆。黃金覆者﹐謂秋鋤麥﹐曳柴壅麥根也。至春凍解﹐棘柴曳之﹐突絕其榦葉﹐須麥生﹐復鋤之﹐到楡莢時﹐注雨止﹐候土白背復鋤﹐如此則收必倍。冬雨雪止﹐以物輒藺麥上﹐掩其雪﹐勿令從風飛去﹐後雪﹐復如此﹐則麥耐旱﹐多實。春凍解﹐耕如土﹐種旋麥﹐麥生根茂盛﹐莽鋤如宿麥。區種麥﹐區大小如中農夫區﹐禾收﹐區種﹐凡種一畝﹐用子二升﹐覆土厚二寸﹐以足踐之﹐令種土相親。麥生根成﹐鋤區間秋艸﹐緣以棘柴律土壅麥根。秋旱﹐則以桑落曉澆之。秋雨澤適﹐勿澆之。麥凍解﹐棘柴律之﹐突絕去其枯葉。區間艸生﹐鋤之。大男﹑大女治十畝﹐至五月收﹐區一畝﹐得百石以上﹐十畝得千石以上。大﹑小麥﹐皆須五月﹑六月暵地﹐不暵地而種者﹐其收倍薄。種大﹑小麥﹐先�﹐逐犁�種者佳。其山田及剛彊之地﹐則耬下之﹐凡耬種者﹐匪直土淺易生﹐於鋒鋤亦便。穬麥﹐非良地則不須種。八月中戊社前種者爲上時﹐擲者﹐畝用子二升半。下戊前爲中時﹐用子三升。八月末九月初爲下時。用子三﹑四升。八月上戊社前爲上時﹐擲者﹐用子一升半。中戊前爲中時﹐用子二升。下戊前爲下時﹐用子二升半。正月﹑二月勞而鋤之﹐三月﹑四月鋒而更鋤。小麥宜下種﹐歌曰﹐髙田種小麥﹐稴穇不成穗。

｜吳下田家志｜種麥宜庚午﹑辛未﹑辛巳﹑辛卯﹑庚子﹑庚戍。

｜種樹書｜小麥不過冬﹐大麥不過年。麥最宜雪﹐諺云﹐冬無雪﹐麥不結。種麥之法﹐土欲細﹐溝欲深﹐耙欲輕﹐撒欲勻。曬麥之法﹐宜烈日之中﹐乘熟而收﹐仍用蒼耳葉或麻葉碎雜其中﹐則免化蛾。臘日種麥及豆﹐來年必熟﹐麥苗盛時﹐須使人縱牧於其間令稍實﹐則其收倍多。麥屬陽故宜幹原﹐稻屬陰故宜水澤。

｜士農必用｜相傳農語云﹐彭祖壽年八百﹐不可忘了植蠶植麥﹐又云﹐社後種麥爭回耬﹐又云﹐社前種麥爭回牛﹐言奪時之急﹐如此之甚也。

｜原｜種塌麥｜

｜法天生意｜六月初旬﹐五更時乘露未幹陽气在下﹐耕地﹐牛得其涼耕過﹐稀種菉豆﹐候七月間﹐豆有花﹐犁翻豆秧入地﹐麥苗易茂。

｜護麥｜

｜農桑撮要｜防露傷麥﹐但有沙霧﹐將檾麻散拴長繩上﹐侵晨令兩人對持其繩﹐於麥上牽拽﹐抹去沙霧﹐則不傷麥。

｜刈麥｜

｜農政全書｜凡農家所種宿麥早熟﹐最宜早收﹐故韓氏直說云﹐五六月麥熟﹐帶靑收一半﹐合熟收一半﹐若候齊熟﹐恐被暴風急雨所摧﹐必至拋費﹐每日至晚卽便載麥上場堆積﹐用苫密覆以防雨作﹐如搬載不及卽於地內苫積﹐天晴乘夜載上場﹐卽攤一二車﹐薄則易幹﹐碾後一徧﹐翻過又碾一徧﹐起稭下場﹐揚子收起﹐𨿽未淨﹐直待所收麥都碾盡﹐然後將未淨稭稗再碾﹐如此可一日一場﹐比至麥收盡﹐已碾訖三之一矣﹐大抵農家之忙﹐無似蠶麥﹐古語云﹐收麥如救火。

｜增｜齊民要術｜麥﹐倒刈﹐薄布﹐順風放火﹐火旣著﹐卽以掃帚撲滅﹐仍打之﹐如此者﹐夏虫不生。

｜原｜貯麥｜

｜太平禦覽｜麥之爲蝶繇濕也﹐萬物之變皆有化也﹐止麥之化﹐區之以灰法﹐於伏天曬極幹﹐乘熟覆以石灰則不生虫﹐又以蠶沙和之﹐辟蠧﹐蒼耳或艾曝漧剉碎同收亦不蛀﹐若稍濕必生虫。

｜增｜齊民要術｜立秋前治訖﹐蒿艾簞盛之﹐良﹐以蒿艾閉窖埋之﹐亦佳﹐窖麥法﹐必須日曝令幹﹐及熱埋之﹐多種久居供食者﹐宜作劁。

｜淸異錄｜積麥以十辛良﹐下子不得過三辛﹐收潑不得過三辛﹐上場入倉亦用辛日。

｜農家諺｜云行北﹐好曬麥。

○瑞麥

｜原｜說文｜天降瑞麥﹐一來二麰。

｜匯考｜

｜原｜後漢書張堪傳｜堪拜漁陽太守﹐百姓歌曰﹐桑無附枝﹐麥秀兩岐﹐張公爲政﹐樂不可支。

｜增｜舊唐書玄宗本紀｜天寶三載三月﹐武威郡上言﹐番禾縣天寶山有醴泉湧出﹐嶺石化爲瑞麰﹐遠近貧乏者取以給食﹐攺番禾爲天寶縣。

｜宋書符瑞志｜晉武帝太康十年六月﹐嘉麥生扶風郡﹐一莖九穗﹐是歲收三倍。

｜北齊書孟業傳｜業遷東郡守﹐以寬惠著﹐其年﹐麥一莖五穗﹐其餘三穗四穗共一莖﹐合郡人以爲政化所感。

｜宋史樂志｜端拱初諸州﹐麥兩穗三穗者﹐連歲來上﹐有司請以爲瑞麥之曲﹐薦於朝會用之。

｜五行志｜皇佑三年五月﹐彭山縣上瑞麥圖﹐凡一莖五穗者數本﹐帝曰﹐朕嘗禁四方獻瑞﹐今得西川秀麥圖﹐可謂眞瑞矣﹐其賜田夫束帛﹐以勸之。

｜遼史聖宗本紀｜統和二十年十二月﹐南京﹑平州麥秀兩岐。

｜金史五行志｜宣宗興定元年四月﹐陳州商水縣進瑞麥﹐一莖四穗。開封府進瑞麥﹐一莖三穗﹑二莖四穗。

｜原｜前涼錄｜永嘉三年﹐嘉麥一莖九穗﹐生於姑臧。

｜增｜孔帖｜梁宋州節度使友諒進瑞麥﹐一莖三穗﹐太祖怒曰﹐宋州大水﹐何用此爲。

｜原｜西安志｜宣徳中﹐嘉麥生茂陵﹐一莖九穗。

｜新城志｜天啟四年﹐嘉麥生王氏田中﹐一莖五穗。

｜集藻｜

｜表｜

｜增｜崔融爲皇太子賀嘉麥表｜伏見雍州司馬徐慶稱﹐所部有嘉麥﹐一莖六穗﹐纖芒濯露﹐疑因黑壤之宜﹐香稼搖風﹐若吐黃金之色﹐豈非靈心昭應﹐睿徳感通﹐降之自天﹐何必來牟之詠﹐嘗之於廟﹐先符孟夏之時﹐凡在含生﹐相趨動色﹐臣謬當居守﹐肅奉宗桃﹐一穗兩岐﹐徒說張君之詠﹐十畝千石﹐方輕汜氏之書﹐仰天意而增歡﹐顧人心而載躍﹐無任喜忭之至。

｜狀｜

｜增｜宋秦觀代蔡州進瑞麥圖狀｜勘會本州島﹐自春以來﹐屢得雨澤﹐已於某月日具狀奏聞訖﹐今來二麥並已成熟﹐地無髙下﹐所收斗斛數倍當年﹐及諸縣節次申送﹐致麥苗有一莖二穗或三穗﹐其多有至五穗者甚多﹐父老等皆云﹐數十年無此丰熟﹐亦未嘗見有麥苗一莖至數穗者﹐以此見臨禦以來﹐功化日新﹐利興害去﹐善气充塞﹐至此嘉應﹐臣待罪郡守﹐目睹其事﹐不敢隱默﹐謹畫成圖子一本﹐隨狀上進以聞。

｜頌｜

｜增｜明李東陽瑞麥頌並序｜瑞麥頌丰年也﹐和气旁達﹐嘉麥效祥﹐頌聲作焉﹐以麥上徳﹐昭農事也﹐維田有麥﹐載被其隴﹐旣堅旣實﹐岐岐總總﹐我場我隴﹐其積如踴﹐皇徳斯播﹐於勤於動﹐維此瑞麥﹐曰帝之寵。維麥在田﹐載耕載穮﹐胝我手足﹐劬我耜銚﹐以夕以朝﹐中心孔怊﹐載抃而謳﹐於歲之秋﹐曰玆丰年﹐維我民勞。天監帝徳﹐亦念民阻﹐噓以和風﹐渥以甘雨﹐貽我嘉麥﹐及我穀黍﹐維年之祥﹐祈不我拒﹐以徧率土﹐於天之下﹐永荷皇嘏。

｜賦｜

｜增｜唐任瑗瑞麥賦｜建極惟皇﹐昭鑠於光﹐出豫考卜﹐乘時省方﹐西自酆鎬﹐東巡洛陽﹐順天遊而有慶﹐緬日晷之雲長﹐徵賢宣室﹐布政明堂﹐風雨時序﹐黎庶其康﹐盡物稱瑞﹐窮靈委祥﹐明含日月﹐則階蓂恆秀﹐澤及艸木﹐而隴麥登芳﹐於是辟離宮﹐通禁苑﹐覩玆瑞之所應﹐實皇恩之燭遠﹐朝任得人﹐時惟賢相﹐九流分職﹐三旗協亮﹐稱堯舜之允敷﹐同益贊而爲唱﹐曰珍瑞麥﹐生我皇國﹐淩寒而秀﹐彰聖之徳﹐願載東觀之書﹐以歌南燻之則﹐旣而帝曰﹐欽哉﹐天符聿來﹐俾予光於四表﹐惟爾翼於中臺﹐念幽芳之遂性﹐知棫朴之當材﹐且夫麥之爲瑞﹐其徳至矣﹐居寒自生﹐當暑薦美﹐含實珠淨﹐耀芒鋒起﹐旣標詠於詩人﹐亦稱奇於縑史﹐當其芃芃於野﹐漸漸其秀﹐將嗣谷以登年﹐豈淩霜而不茂﹐在昔唐叔﹐嘉禾伊育﹐昭彼周王﹐天人斯穆﹐今惟聖帝﹐此焉攸淑﹐涵之如春也﹐及晝而繁榮﹐就之如日也﹐來牟而紛郁﹐則有小儒﹐怡然鼓腹﹐照水鏡之光鑑﹐參歷選之題目﹐未登髙而賦成﹐庶陳美於金竹者也。

｜髙揚庭瑞麥賦｜聖人順動﹐文思欽明﹐天地貞觀﹐品物咸亨﹐去憑虛而就安處﹐面周洛而背咸京﹐云旗電發﹐霜戟林行﹐太陰用事﹐其日在斗﹐萬國來庭﹐百神奔走﹐泉潛動而荄落﹐水益壯而冰厚﹐冠異气於繚垣﹐吐嘉麰於寒藪﹐不忌風雪﹐全抽兩穗﹐逼日月之光華﹐得雲雨之攸利﹐芒纖纖而擢隴﹐葉靑靑而聳翠﹐同黍谷之移暄﹐類楡林之因地﹐瑞紀增煥﹐嘉禾異植﹐出天苑之稱奇﹐訪人寰而未識﹐淩玉霜而表勁﹐挺金莖而孤植﹐顧耀穎於年和﹐望生成於地力﹐倬彼藩翰﹐其代天工﹐卽漢庭之相國﹐類晉室之淸通﹐拜殊祥而北首﹐列圖史於南宮﹐紆粹容於有穆﹐冠鴻業而無窮﹐實穎實栗﹐是崇是奉﹐可以爲瑚璉之資﹐可以爲穜稑之種﹐偉長至之馭序﹐同少陽之在候﹐成粒貴於鳥銜﹐覆苗期於雉劬﹐夫瑞也﹐百王之珍事﹐其生也﹐二儀之大徳﹐道泰則稱物呈形﹐政乖則羣方皆忒﹐伊小艸之何幸﹐逢大人之允塞﹐願均照於離明﹐祈作禎於王國。

｜樂章｜

｜增｜宋史朝會樂章｜芃芃嘉麥﹐擢秀分岐﹐甘露夕灑﹐惠風晨吹﹐良農告瑞﹐循吏稱奇﹐歸美英主﹐折而貢之。

｜七言律詩｜

｜增｜範成大次韻袁起巖瑞麥｜此麥兩岐已黃熟﹐其間又出一靑枝﹐亦已秀實﹐傳記所未載也。｜民和神福固其宜﹐況有仁先四者施﹐吳稻卽看收再熟﹐周牟先已秀雙岐﹐蕙風半老黃金穗﹐梅雨重春綠玉枝﹐樂不可支聊發詠﹐田間日日是芳時。

｜五言排律｜

｜原｜唐鄭畋詠麥穗兩岐｜聖慮憂千畝﹐嘉苗薦兩岐﹐如雲方表盛﹐成穗忽標奇﹐瑞露縱橫滴﹐祥風左右吹﹐謳歌連上苑﹐化日徧平陂﹐史冊書堪重﹐丹靑畫更宜﹐願依連理樹﹐俱作萬年枝。

｜張聿詠瑞麥｜瑞麥生堯日﹐芃芃雨露偏﹐兩岐分更合﹐異畝穎仍連﹐冀獲明王慶﹐寧惟太守賢﹐仁風吹靡靡﹐甘雨長芊芊﹐聖徳應多稔﹐皇家配有年﹐已聞天下泰﹐誰爲濟西田。

｜詩散句｜

｜增｜宋夏竦｜似法陰爻呈六穗﹐或符陽數效三岐。

｜唐李嶠｜瑞麥兩岐秀。

｜白居易｜岐秀麥分花。

○雀麥

｜增｜爾雅｜蘥雀麥。｜注｜卽燕麥也。

｜本艸｜雀麥﹐一名杜姥艸﹐一名牛星艸﹐李時珍曰﹐此野麥也﹐燕雀所食﹐故名。日華本艸謂此爲瞿麥﹐非矣。蘇恭曰﹐在處有之﹐生故墟野林下﹐苗葉似小麥而弱﹐其實似穬麥而細。周憲王曰﹐燕麥穗極細﹐每穗又分小叉十數个﹐子亦細小。

｜匯考｜

｜增｜唐書劉禹錫傳｜禹錫由和州刺史入爲主客郎中﹐復作遊玄都觀詩﹐且言始謫十年﹐還京師﹐道士植桃其盛若霞﹐又十四年過之﹐無復一存﹐惟兔葵燕麥﹐動搖春風耳﹐以詆權近。

｜博物志｜食燕麥令人骨節斷解。

｜丹鉛錄｜範文正公安撫江淮﹐進民間所食烏昧艸﹐乞宣示六宮﹐傳諸戚裏﹐以抑奢侈。烏昧艸卽今之野燕麥﹐淮南謂麥曰昧﹐故史從音爲文。燕麥滇南沾益一路有之﹐土人以爲朝夕常食﹐非虛名也。

○蕎麥

｜原｜蕎麥﹐一名荍麥﹐一名烏麥﹐一名花蕎。莖弱而翹然﹐易長易收﹐磨麫如麥﹐故曰蕎﹐曰荍﹐而與麥同名也﹐俗亦呼甜蕎﹐以別苦蕎。南北皆有之﹐立秋前後下種﹐密種則實多﹐稀則少﹐八九月熟﹐性最畏霜﹐宜早種﹐遲則少收﹐苗髙一二尺﹐莖空而赤﹐葉綠如烏臼樹葉﹐開小白花﹐甚繁密﹐花落結實三稜﹐嫩靑﹐老則烏黑﹐性甘﹑寒﹑無毒﹐降气寬中﹐气盛有濕熱者﹐宜之﹐若脾胃虛弱者﹐不宜﹐多食難消﹐煮熟日中曝開口舂取米﹐可作飯﹐磨爲麫﹐滑膩亞於麥麫﹐北人作煎餅及餅餌日用﹐以供常食﹐農人以爲禦冬之具﹐南人但作粉餌食﹐和豬羊肉熱食﹐不過十餘頓﹐卽患熱風﹐忌同黃魚食。

｜匯考｜

｜增｜宋史禮志｜太宗景佑三年﹐禮官宗正請每歲秋季月嘗豆﹑嘗蕎麥。

｜後山談叢｜穎諺曰﹐黃��口噤蕎麥斗﹐夏中候黃��不嗚﹐則蕎麥可廣種也。

｜水南翰記｜蕎麥﹐韻書無之﹐道藏有藥石爾雅﹐唐元和間梅彪所集諸藥隱名﹐以粟﹑黍﹑蕎﹑麥﹑豆爲五弟。

｜髙昌行記｜髙昌地產五穀﹐惟無蕎麥。

｜集藻｜

｜七言古詩｜

｜增｜宋陸遊蕎麥熟刈者滿野喜而有作｜城南城北如鋪雪﹐原頭家家種蕎麥﹐霜晴收斂少在家﹐餅餌今冬不憂窄﹐胡麻壓油油更香﹐油新餅美爭先嘗﹐獵歸熾火燎雉兔﹐相呼置酒喜欲狂﹐陌上行歌忘惡歲﹐小婦紅妝穗簪髻﹐詔書寛大與天通﹐逐熟淮南幾誤計。

｜詩散句｜

｜增｜唐溫庭筠｜日暮鳥飛散﹐滿山蕎麥花。

｜宋戴敏｜頗動詩人興﹐滿園蕎麥花。

｜唐白居易｜獨出門前望野田﹐月明蕎麥花如雪。

｜宋範成大｜落日靑山都好在﹐山間蕎麥滿芳洲。

｜陸遊｜��熟山僧分餺飥﹐船來溪友餉薪樗。

｜唐白居易｜蕎麥鋪花白。

｜宋韓琦｜云鋪蕎麥花漫野。

｜陸遊｜滿村蕎麥正離離。暖日暉暉秀蕎麥。未收蕎麥怯新霜。

｜金王良臣｜蕎花冉冉蜜脾香。

｜元貢奎｜路轉滿川蕎麥花。

｜別錄｜

｜增｜齊民要術｜凡蕎麥﹐五月耕﹐經三十五日﹐艸爛得轉﹐井種﹐耕三徧﹐立秋前後﹐皆十日內種之﹐耕地三徧﹐卽三重著子﹐下兩重子黑﹐上一重子白﹐皆是白汁﹐滿飽如濃﹐卽須收刈之﹐但對稍搭鋪之﹐其白者日漸盡變爲黑﹐如待上頭總黑﹐半已下黑子﹐盡落矣。

○附錄苦蕎麥

｜原｜苦蕎麥出南方﹐春社前後種之﹐莖靑多枝葉﹐似蕎麥而尖﹐花帶綠色﹐實亦似蕎麥﹐而稜角不峭﹐味苦﹐磨爲粉﹐蒸使气饀﹐滴去黃汁﹐乃可爲糕餌﹐色如豬肝﹐谷之下品。

○瞿麥

｜增｜爾雅｜大菊蘧麥。｜注｜一名麥句姜﹐卽瞿麥。

｜廣雅｜茈萎﹐麥句姜﹐蘧麥。

｜本艸｜瞿麥一名巨句麥﹐一名大蘭﹐一名地麫。陶弘景云﹐今出近道﹐一莖生細葉﹐花紅紫赤﹐可愛﹐子頗似麥﹐故名瞿麥。

｜別錄｜

｜增｜齊民要術｜種瞿麥法﹐以伏爲時﹐一名地麫﹐良地一畝﹐用子五升﹐薄田三﹑四升。畝收十石﹐渾蒸﹐曝漧﹐舂去皮﹐米全不碎﹐炊作餐甚滑﹐細磨下絹簁﹐作餅亦滑美﹐然爲性多穢﹐一種此物﹐數年不絕﹐耘鋤之功﹐更益劬勞。

禦定佩文齋廣羣芳譜卷七

●禦定佩文齋廣羣芳譜卷八

谷譜

○稻

｜原｜稻一名稌﹐有稉﹐有穤﹐與稬同﹐爾雅云﹐稌﹐稻。注云﹐今沛國呼稌。疏云﹐案說文云﹐沛國謂稻爲糯﹐秔稻屬也。字林云﹐穤﹐黏稻也﹐秔稻不黏者﹐本艸以粳米﹑稻米爲二物﹐秔﹐古稉字﹐然秔﹑穤﹐甚相類﹐黏﹑不黏爲異耳﹐本艸云﹐黏者爲穤﹐不黏者爲稉﹐穤者﹐懦也﹐稉者﹐硬也﹐又云﹐稻稌者秔穤之通稱﹐本艸則專指糯以爲稻也﹐其性黏軟﹐故謂之穤。堪作飯﹑作粥﹐南方以爲常食﹐北方以爲佳品﹐禮記祭宗廟之禮謂稻爲嘉蔬﹐周禮地官有稻人﹐漢有稻田使者﹐蓋通稉糯而言也﹐稉之熟也晚謂之晚稻﹐稉之小者謂之秈﹐秈熟早謂之早﹐稻有早﹑中﹑晚三熟﹐水﹑旱二類﹐南方土下泥塗多﹐宜水稻﹐北方地平惟澤土﹐宜旱稻﹐種類甚多。

｜增｜本艸｜孟詵曰淮﹑泗之間最多﹐襄洛土稉﹐米亦堅實而香﹐南方多收火稻﹐李時珍曰﹐西南夷有燒山地爲�田種旱稻者﹐謂之火米﹐眞臘有水稻﹐髙丈許﹐隨水而長。

｜原｜其谷之紅﹑白﹑大﹑小不同﹐芒之有﹑無﹑長﹑短不同﹐米之堅﹑松﹑赤﹑白﹑紫﹑烏不同﹐味之香﹑否﹑軟﹑硬不同﹐性之溫﹑涼﹑寒﹑熱不同﹐大要北粳涼﹐南粳溫北粳涼﹐南粳溫﹐赤粳熱﹐白粳涼﹐晚白粳寒﹐新粳熱﹐陳粳涼。葉與梗似小麥﹐穗似大麥﹐稃與實不相黏﹐溫中益气﹐止煩渴﹐和腸胃﹐合芡實作粥﹐益精彊志﹐聰耳明目。其類爲香��﹐一名香子﹐粒小色斑﹐以三﹑五十粒入他米數升﹐炊之芬芳香美。小香稻﹐赤芒﹐白粒﹐其色如玉﹐食之香美﹐凡享奠延賓以爲上品﹐出閩中。雪裏揀﹐粒大色白﹐稈軟而有芒。三穗子﹐一穗三百餘粒﹐出湖州。箭子﹐粒細長而白﹐味甘香﹐九月熟﹐稻之上品。臙脂赤﹐香柔而甘﹐舂煮之作﹐純赤色﹐晚稻上品﹐有一種性不畏卥﹐可當咸湖﹑近海口之田不得不種。蓋下白﹐正月種﹐五月刈﹐其莖根復生﹐九月再熟﹐理生玉鏡云﹐一名再熟稻﹐又謂之再撩。麥爭場﹐三月種﹐六月熟﹐此種早熟﹐農人甚賴其利﹐食新者爭市之﹐價倍貴。靑芋稻﹐六月熟。累子稻﹑白漢稻﹐七月熟﹐此三種﹐出益州﹐大而長﹐米半寸﹐亦嘉種也。木香秔﹐粒小而性柔﹐七月熟﹐有紅芒﹑白芒之等。虎掌稻﹑赤穬稻﹐蟬嗚稻﹐俱七月熟。早白稻﹐一名小白﹐一名細白﹐粒赤而桴芒白﹐五月初種﹐八月熟。九月熟者謂之晚白﹐一名蘆花白﹐一名大白。中秋稻﹐粒白而大﹐四月種﹐八月熟。八月望熟者﹐謂之早中秋﹐又謂之閃西風。一丈紅﹐五月種﹐八月收﹐能水﹐水深三﹑四尺漫撒之﹐能抽芽出水。勝紅蓮﹐粒長色斑。擺柳稻﹐性硬﹐皮﹑莖俱白。紫芒稻﹐粒白﹐殼紫。紅蓮﹐粒大﹐芒紅﹐皮赤。三朝齊﹐一名下馬看﹐秀最易。矮白﹐又名師姑﹐粒白﹐無芒﹐稈矮﹐俱五月種﹐九月熟。摭稻﹐春種﹐夏獲﹐七月再插﹐十月熟。金城種﹐粒尖色紅而性硬﹐四月種﹐七月熟﹐髙仰所種﹐松江謂之赤米﹐下品也。烏口稻﹐一名冷水結﹐再蒔而晚熟﹐色黑而耐水與寒﹐稻之下品。他如黃稻﹑黃陸稻﹑豫章﹑靑赤芒﹐白米。靑甲等稻﹐未可枚舉。

｜增｜本艸｜秈稻﹐一名占稻﹐種出占城國﹐故名。似稉而粒小﹐各處有之﹐品類亦多﹐有赤﹑白二色﹐與稉大同小異。

｜理生玉鏡｜自占城來﹐作飯差硬﹐宋氏使占城﹐珍寶易之以給於民者﹐六旬稻﹐一名拖犂歸﹐粒小色白﹐四月種﹐六月熟。又有八十日稻﹑百日赤毗陵﹐亦有六十日秈﹑八十日秈﹑百日秈之品﹐百日赤﹑百日秈俱白稃而無芒﹐七﹑八月熟﹐其味白淡而紅甘。烏秈﹐粒大而芒長﹐稭柔而韌﹐可織履﹐飯之香美﹐浙中以供賓客及老疾﹑孕婦﹐三月種﹐七月收﹐其田以蒔晚稻可再熟。

｜廣志｜稉有烏稉﹑黑穬﹑靑幽﹑白夏之名。

｜齊民要術｜案今世有尾紫稻﹑靑杖稻﹑飛靑稻﹑赤甲稻﹑烏陵稻﹑白地稻﹑孤灰稻。

｜原｜糯稻一名秫稻﹐苗葉莖穗與粳稻同。

｜增｜本艸｜宋馬志曰﹐秫稻米﹐卽糯米也﹐其粒大小似秔米。宋寇宗奭曰﹐今造酒糯米也﹐其性溫﹐故可爲酒。明李時珍曰﹐南方水田多種之﹐其性黏﹐谷殼有紅白二色﹐或有毛﹐或無毛﹐米亦有赤白二色。

｜原｜米可粆食﹐可釀酒﹐可熬湯﹐可作粢﹐可煮糕﹐可蒸糕。水稻赤色者﹐酒多糟少﹐一種粒白如霜﹐長三四分﹐性黏滯難化﹐多食令人身軟﹐擁諸經絡气﹐發癰疽瘡癤中痛﹐合酒食醉難醒﹐小兒及病人最忌﹐孕婦雜肉食之﹐令子不利﹐小貓﹑犬食之﹐腳屈不能行﹐馬食之足重﹐其類爲蘆黃糯﹐一名泥裏變﹐言不待日之曬也﹐粒大色白芒長﹐熟最早﹐其色易變﹐釀酒最佳。金釵糯﹐粒長而釀酒倍多。烏香糯﹐黑烏气香。秈糯﹐一名趕陳糯﹐一名趕不著﹐粒最長白﹐稃有芒﹐四月種﹐七月熟。小娘糯﹐不耐風水﹐四月種﹐八月熟。靑稈糯﹐稃黃芒赤﹐已熟而桿微靑﹐最宜良田﹐四月種﹐九月熟。矮糯﹐一名矮兒糯﹐尖大而色白﹐四月種﹐九月熟。朱砂糯﹐一名臙脂糯﹐芒長而谷多白斑﹐五月種﹐九月熟。羊脂糯﹐色白性軟﹐五月種﹐十月熟。虎皮糯﹐白斑﹐五月種﹐十月熟。鐵梗糯﹐稈挺而堅。馬騌糯﹐芒如馬騌色赤。秋風糯一名瞞官糯﹐一名冷粒糯﹐粒圓白而稃黃大﹐暑可刈﹐易種多收﹐農人喜種之﹐飯則糯﹐釀則粳﹐糶則減價﹐多以代粳輸租。

｜齊民要術｜秫稻有九格秫﹑雉木秫﹑大黃秫﹑常秫﹑馬身秫﹑長江秫﹑惠成秫﹑黃滿秫﹑方滿秫﹑虎皮秫﹑薈柰秫。

｜匯考｜

｜原｜詩幽風｜十月獲稻。

｜增｜周頌｜丰年多黍多稌。｜傳｜稌﹐稻也。

｜禮記王制｜冬薦稻。

｜月令｜季秋之月﹐天子乃以犬嘗稻﹐先薦寢廟。

｜周禮地官｜稻人掌稼下地﹐以瀦蓄水﹐以防止水﹐以溝蕩水﹐以遂均水﹐以列捨水﹐以澮瀉水﹐以涉揚其芟﹐作田﹐凡稼澤﹐夏以水殄艸而芟夷之﹐澤艸所生﹐種之芒種﹐旱暵﹐共其雩斂。｜注｜澤艸之所生﹐其地可種芒﹐種芒﹐種稻﹑麥也。稻人共雩斂﹐稻急水者也。｜疏｜以下田種稻﹑麥﹐故曰稼下地﹐但水鍾曰﹐澤有水及咸卥皆不生艸﹐卽不得芒種﹐故曰艸所生﹐余官不言共雩斂﹐於此官特言共者﹐以稻是水谷﹐急須水﹐故旱時特使共雩之發斂也。

｜周禮夏官｜東南曰揚州﹐其穀宜稻。正南曰荊州﹐其穀宜稻。

｜左傳｜鄅人藉稻。｜注｜其君自出藉稻﹐蓋履行之。｜疏｜服虔云﹐藉﹐耕種於藉田也。

｜戰國策｜東周欲爲稻﹐西周不下水﹐東周患之﹐蘇子謂東周君曰﹐臣請使西周下水可乎﹐乃往見西周之君曰﹐君之謀過矣﹐今不下水﹐所以富東周也﹐今其民皆種麥﹐無他種矣﹐君若欲害之﹐不若一爲下水﹐以病其所種﹐下水﹐東周必復種稻﹐種稻而復奪之﹐若是﹐則東周之民可令一仰西周﹐而受命於君矣﹐西周君曰﹐善。

｜史記夏本紀｜令益與眾庶稻﹐可種卑濕。

｜後漢書郡國志｜廣陵郡有長洲澤﹐吳王濞太倉在此。｜注｜縣多麋﹐博物記曰﹐千百爲羣﹐掘食艸根﹐其處成泥﹐名曰麋畯﹐民人隨此畯種稻﹐不耕而獲﹐其收百倍。

｜張堪傳｜堪拜漁陽太守﹐開稻田八千餘頃﹐勸民耕種﹐以致殷富。

｜魏志夏侯惇傳｜惇復領陳畱﹐濟陰太守﹐時大旱﹐蝗虫起﹐惇乃斷太壽水作陂﹐身自負土﹐率將士勸種稻﹐民賴其利。

｜吳志鍾離牧傳｜牧少居永興﹐躬自墾田﹐種稻二十餘畝﹐臨熟﹐縣民有識認之﹐牧曰﹐本以田荒﹐故墾之耳爾﹐遂以稻與縣人﹐縣長聞之﹐召民系獄﹐欲繩以法﹐牧爲之請﹐長曰﹐君慕承宮﹐自行義事﹐僕爲民主﹐當以法率下﹐何得寢公憲而從君耶﹐牧曰﹐此是郡界﹐緣君意顧﹐故來蹔住﹐今以少稻而殺此民﹐何心復畱﹐遂出裝﹐還山陰﹐長自往止之﹐爲釋系民﹐民慚懼﹐率妻子舂取稻得六十斛米﹐送還牧﹐牧閉門不受﹐民輸置道旁﹐莫有取者﹐牧由此發名。

｜晉書陶侃傳｜侃嘗出遊﹐見人持一把未熟稻﹐侃問﹐用此何爲﹐人云﹐行道所見﹐聊取之爾﹐侃大怒曰﹐汝旣不佃﹐而戲賊人稻﹐執而鞭之﹐是以百姓勸於農殖﹐家給人足。

｜原｜晉書孝友傳｜孫晷﹐吳國富春人﹐年饑谷貴﹐人有生刈其稻者﹐晷見而避之﹐須去而出﹐旣而自刈送與之。

｜隱逸傳｜郭翻居貧無業﹐欲墾荒田﹐先立表題﹐經年無主﹐然後乃作﹐稻將熟﹐有認之者﹐悉推與之﹐縣令聞而詰之﹐以稻還翻﹐翻遂不受。

｜增｜晉書藝術傳｜幸靈者﹐豫章建昌人﹐父母常使守稻﹐羣牛食之﹐靈見而不驅﹐待牛去﹐乃往理其殘亂者﹐其父母見而怒之﹐靈曰﹐夫萬物生天地之間﹐各欲得食﹐牛方食﹐柰何驅之﹐父愈怒曰﹐卽如汝言﹐復用理壞者何爲﹐靈曰﹐此稻又欲得終其性。

｜南齊書孔琇之傳｜琇之補吳令﹐有小兒年十歲﹐偸刈鄰家稻一束﹐琇之付獄治罪﹐或諫之﹐琇之曰﹐十歲便能爲盜﹐長大何所不爲﹐縣中皆震肅。

｜南史範云傳｜文惠太子嘗幸東田﹐觀獲稻﹐云時從﹐文惠顧云曰﹐此刈甚快﹐云曰﹐三時之務﹐亦甚勤勞﹐願殿下知稼穡之艱難﹐無徇一朝之宴逸也。

｜陳伯之傳｜伯之年十三四﹐好著獺皮冠﹐帶刺刀﹐候鄰里稻熟﹐輒偸刈之﹐常爲田主所見﹐呵之曰﹐楚子莫動﹐伯之曰﹐君稻幸多﹐取一擔何苦﹐田主收執之﹐因拔刀而進曰﹐楚子定何如﹐田主皆反走﹐徐擔稻而歸。

｜南史隱逸傳｜晉陶潛爲彭澤令﹐公田悉令種秫稻﹐妻子固請種粳﹐乃使二百五十畝種秫﹐五十畝種粳。顧歡家貧﹐父使田中驅雀﹐歡作黃雀賦而歸﹐雀食稻過半﹐父怒欲撻之﹐見賦乃止。

｜增｜新唐書郭元振傳｜元振爲涼州都督﹐遣甘州刺史李漢通辟屯田﹐盡水陸之利﹐稻收丰衍。

｜於頔傳｜頔爲湖州刺史﹐部有湖陂﹐異時漑田三千頃﹐久廞廢﹐頔行縣﹐命修復堤閼﹐歲獲秔稻蒲魚無慮萬計。

｜李百藥傳｜百藥七歲能屬文﹐父友陸乂等共讀徐陵文﹐有刈瑯邪之稻之語﹐嘆不得其事﹐百藥進曰﹐春秋鄅子藉稻﹐杜預謂在瑯邪﹐客大驚﹐號奇童。

｜南蠻傳｜環王稻歲再熟。牂牁無城郭﹐土熱多霖雨﹐稻粟再熟。墮婆登在環王南﹐種稻月一熟。

｜宋史仁宗本紀｜慶曆四年五月﹐幸玉津園﹐觀種稻。

｜禮志｜紹興七年七月﹐張浚等言﹐雨澤稍愆﹐乞禱﹐上曰﹐朕患不知四方水旱之實﹐宮中種稻兩區﹐其一地下﹐其一地髙﹐髙者其苗有槁意矣﹐須精加祈禱﹐以救旱暵。景徳四年十月二十九日﹐詔皇太子﹑宗室﹑近臣﹑諸帥赴玉宸殿翠芳亭觀稻﹐賜宴﹐仍以稻分賜之。

｜食貨志｜言者謂﹐江北之民雜植諸谷﹐江南專種秔稻﹐𨿽土風各有所宜﹐至於參植以防水旱亦古之制﹐於是﹐詔江南﹑兩浙﹑荊湖﹑嶺南﹑福建諸州長吏﹐勸民益種諸谷﹐江北諸州﹐亦令就水廣種秔稻﹐並免其租。江南﹑兩浙﹑荊湖﹑嶺南﹑福建土多秔稻﹐須霜降成實﹐自十月一日始收租。大中祥符四年﹐帝以江淮兩淛稍旱﹐卽水田不登﹐遣使就福建取占城稻三萬斛﹐分給三路爲種﹐擇民田髙仰者蒔之﹐蓋旱稻也﹐內出種法﹐命轉運使揭榜示民﹐後又種於玉宸殿﹐帝與近臣同觀﹐畢刈﹐又遣內使持於朝堂示百官﹐稻比中國者穗長而無芒﹐粒差小﹐不擇地而生。

｜山海經｜箕尾之山﹐其神狀皆鳥身而龍首﹐其祀之禮﹐糈用稌米。｜注｜稌﹐稌稻也。廣漠之都﹐后稷葬焉﹐爰有膏稻。｜注｜言味好﹐滑如膏。

｜淮南子｜江水肥仁而宜稻。稻生於水﹐而不能生於湍瀨之流。

｜伏虔古今注｜惠帝三年﹐桂宮﹑陽翟俱雨稻米。

｜春秋說題辭｜稻之爲言藉也﹐稻冬含水﹐盛其徳也﹐故稻太陰﹐精含水﹐漸洳乃能化也﹐江旁多稻﹐固其宜也。

｜原｜孝經援神契｜污田宜稻。

｜蔡邕月令｜十月耯稻﹐人君嘗其先熟﹐故在季秋九月熟者﹐謂之半夏稻。

｜增｜括地誌｜自昆侖山以南﹐多是平地而下濕。土肥良﹐多種稻﹐歲四熟﹐畱役駞馬﹐米粒亦極大。

｜會稽典錄｜夏香﹐有盜刈稻者﹐香助收之﹐盜者慚﹐送以還香﹐香不受。

｜博物志｜下泉宜稻。

｜華陽國誌｜江州縣北﹐有稻田﹐出禦米。

｜風土記｜稴稻之靑穟﹐米皆靑白也。

｜原｜抱朴子｜南海晉安有九熟之稻。

｜增｜拾遺記｜樂浪之東﹐有背明之國﹐在扶桑之東﹐見日出於西方﹐其國昏昏常暗﹐宜種百谷﹐名曰融澤﹐方三千里﹐五穀皆良﹐食之後天而老﹐有浹日之稻﹐種之十旬而熟﹐有翻形稻﹐言食者沒而更生﹐夭而有壽﹐有明淸稻﹐食者延年也﹐淸腸稻﹐食一粒歷年不饑。

｜原｜異物志｜交趾稻夏熟﹐農者一歲再種。

｜安成記｜安成郡毛亭﹐田疇膏腴﹐厥稻馨香﹐飯若凝脂。

｜淵明別傳｜淵明嘗聞田水聲﹐倚杖久聽﹐嘆曰﹐秫稻已秀﹐翠色染人﹐時剖胸襟﹐一洗荊棘﹐此水過吾師丈人矣。

｜增｜世說｜簡文見田稻不識﹐問是何艸﹐左右答是稻﹐簡文還﹐三日不出﹐云﹐寧有賴其末而不識其本。

｜水經注｜九眞太守任延﹐始教耕犂﹐俗化交土﹐風行象林﹐知耕以來﹐六百餘年﹐火耕水耨﹐法與華同﹐名白田﹐種白谷﹐七月大作﹐十月登熟﹐名赤田﹐種赤谷﹐十二月作﹐四月登熟﹐所謂兩熟之稻也。

｜述異記｜大禹時﹐天雨稻。古詩云﹐安得天雨稻﹐飼我天下民。

｜廣雅｜稻穗謂之未稻﹐已割而復抽曰稻孫。

｜原｜西域記｜天竺國土溽熱﹐稻歲四熟。摩揭陀有異稻﹐巨粒﹐號供大人米。

｜增｜唐歷｜開元十九年﹐揚州奏穭生稻二百一十五頃﹐再熟稻一千八百頃﹐其粒與常稻無異。

｜酉陽雜俎｜酆都稻名重思﹐其米如石橊子﹐粒稍大﹐味如菱。杜瓊作重思賦﹐曰﹐霏霏春暮﹐翠矣重思﹐雲气交被﹐嘉谷應時。

｜原｜僞越外紀｜稻一年再熟﹐今浙江溫州稻﹐一歲兩種﹐廣東又有三種﹐田地气暖故也。

｜續仙傳｜唐謝玄卿遇神仙設龍睛稻。

｜增｜東坡雜記｜黎子云言﹐海南秫稻﹐率三五歲一變﹐頃歲儋人最重鐵腳糯﹐今歲乃變爲馬眼糯﹐艸木性理有不可知者。

｜中吳紀聞｜紅蓮早稻自古有之﹐陸魯望詩云﹐遙爲曉風吟白菊﹐近炊早稻識紅蓮。

｜三柳軒雜識｜五穀以稻爲貴﹐古人各以其類配之﹐如以殺雞配爲黍﹐謂野人之餐也﹐以啜菽配飲水﹐謂貧者之孝也﹐以蔬食對菜羹﹐謂貶降之食也﹐惟食稻則對衣錦﹐又祭祀以稻爲嘉蔬﹐公享大夫則以爲吉饎﹐是五穀以稻爲貴也。

｜椒宮舊事｜成穆貴妃孫氏﹐參政孫英之妹﹐嘗與上登香雲閣﹐觀後苑刈稻﹐上命宮人取酒來爲賞丰飲﹐令妃誦詩侑酒﹐妃爲歌李紳憫農詩﹐上大悅﹐賜子有加。

｜戒庵漫筆｜稻花白而瓣少者米賤﹐多而色黃則貴﹐俗云﹐銀花賤﹐金花貴也。

｜奎瀛勝覽｜舊港土沃人稠﹐地宜稼穡﹐諺云﹐一季種田﹐三季收稻﹐言收獲廣也。

｜海槎余錄｜黎俗﹐四五月必集眾斫山木﹐縱火燒盡﹐土下尺餘亦且熱透﹐徐徐鋤轉﹐種旱稻﹐曰山禾﹐米粒大而香可食﹐連收三四熟。

｜湧幢小品｜暹羅國稻﹐其粒盈寸。

｜燕山叢錄｜房山縣有石窩稻﹐色白味香美﹐以爲飯﹐𨿽盛暑﹐經數宿不餲。

｜原｜一統志｜雷陽界稻十一月下種﹐揚雪耕耘﹐次年四月熟﹐與他地迥異。稻花午開暮合﹐開合皆於日中﹐香甚﹐有至七開七合者。

｜集藻｜

｜啟｜

｜增｜梁庾肩吾答湘東王稉米啟｜竊以農夫力耕﹐時逢儉歲﹐疎賤時澤﹐必取丰年﹐椓斛瀉珠﹐嘉聞陶量﹐翻庭委玉﹐欣見馬圖。

｜又｜出梁國之闕一字租﹐兼水陸之殊品﹐伊尹說而不至﹐石崇豪所未及﹐遇處默之﹐得賓同符朗之舉箸﹐長河可塞﹐上徳無酬。

｜又｜味重新城﹐香踰澇水﹐連舟入浦﹐似彥伯之南歸﹐積地爲山﹐疑馬援之西至﹐不待候沙﹐同新渝之再熟﹐無勞拜石﹐均遼倉之重滿﹐前恩未遠﹐次渥仍流﹐墨翟假以故書﹐裴楷慚其國賜。

｜謝東宮稉米啟｜��水鳴蟬﹐香聞七里﹐瓊山合穎﹐租歸十縣﹐肩吾人慚振藻﹐徒降人間之松﹐職濫更繁﹐空撤家承之俸﹐成珠委地﹐事重逢仙﹐遊玉爲糧﹐珍踰入楚﹐𨿽復激水滄流﹐不待監河之說﹐春風掃地﹐方誚文學之篇。

｜書｜

｜增｜魏文帝與朝臣論秔稻書｜江表惟長沙名有好米﹐何得比新城秔稻耶﹐上風吹之﹐五里聞香。

｜宋蘇軾與弟子由弟書｜或爲予言﹐艸木之長﹐常在昧明間﹐早起伺之﹐乃見其拔起數寸﹐竹筍尢甚﹐夏秋之交﹐稻方含秀﹐黃昏月出﹐露珠起於其根﹐累累然忽自騰上﹐若推之者﹐或綴於莖心﹐或綴於葉端﹐稻乃秀實﹐驗之信然﹐此二事與子由養生之說契﹐故以此爲寄。

｜贊｜

｜增｜晉湛方生庭前植稻苗贊｜蒨蒨嘉苗﹐離離階側﹐弱葉繁蔚﹐圓株疎植﹐淸流津根﹐輕露濯色。

｜文賦散句｜

｜增｜漢張衡南都賦｜若其廚膳﹐則有華薌重秬﹐��臯香秔。

｜鄭玄婚禮謁文｜秔稻馥芬﹐婚禮之珍。

｜袁淮觀殊俗｜河內靑稉﹐新成白稉。

｜晉左思吳都賦｜國稅再熟之稻。

｜宋蘇軾與李公擇書｜軾見在東坡作陂種稻﹐勞苦之中亦自有樂事。

｜五言古詩｜

｜禦制秋日出郊觀稼｜秋气日寥回﹐萬象皆蒼蒼﹐朝暾被渥露﹐艸木含晶光﹐西成方屆候﹐農事將築場﹐於焉省斂獲﹐令典重百王﹐輕軒屏前置﹐夙駕無嚴裝﹐郊原一以眺﹐煙樹紛成行﹐微風散深樾﹐淸流抱回塘﹐土脈秀且沃﹐篝車郁相望﹐新鐮粲如月﹐刈此溪云黃﹐捃拾復何幸﹐遺秉滿道旁﹐鳥雀互翔集﹐婦子咸悅康﹐行將吹葦鑰﹐報爾千斯箱﹐眷言三時勤﹐艱難詎可忘﹐茫茫視九壤﹐豈盡歌丰穰﹐二鬴苟不充﹐子饑惄如傷﹐幸玆樂有年﹐時若雨與暘﹐朂哉愼所麗﹐田功庶無荒。

｜增｜晉陶潛庚戌歲九月中於西田獲稻｜人生歸有道﹐衣食固其端﹐孰是都不營﹐而以求自安﹐開春理常業﹐歲功聊可觀﹐晨出肆微勤﹐日入負禾還﹐山中饒霜露﹐風气亦先寒﹐田家豈不苦﹐弗獲辭此難﹐四體誠乃疲﹐庶無異患於﹐盥濯息檐下﹐鬥酒散襟顏﹐遙遙沮溺心﹐千載乃相關﹐但願長如此﹐躬耕非所嘆。

｜原｜杜甫行官張望補稻畦水歸｜東屯大江北﹐百頃平若桉﹐六月靑稻多﹐千畦碧泉亂﹐插秧適云已﹐引澑加漑灌﹐更僕往方塘﹐決渠當斷岸﹐公私各地著﹐浸潤無天旱﹐主守問家臣﹐分明見溪伴﹐芊芊炯翠羽﹐剡剡生銀漢﹐鷗鳥鏡裏來﹐關山雪邊看﹐秋菇成黑米﹐精鑿傳白粲﹐玉粒足晨炊﹐紅鮮任霞散﹐終然添旅食﹐作苦期壯觀﹐遺穗及眾多﹐我倉戒滋蔓。

｜秋行官張望督促東渚刈稻向畢淸晨遣女奴阿稽豎子阿叚往問｜東渚雨今足﹐佇聞稉稻香﹐上天無偏頗﹐蒲稗各自長﹐人情見非類﹐田家戒其荒﹐功夫競搰搰﹐除艸置岸傍﹐谷者命之本﹐客居安可忘﹐靑春具所務﹐勤墾免亂常﹐吳牛力容易﹐並驅動莫當﹐丰苗亦已穊﹐雲水照方塘﹐有生固蔓延﹐靜一資堤防﹐督領不無人﹐提攜頗在綱﹐荊揚風土暖﹐肅肅候微霜﹐尙恐主守疎﹐用心未甚臧﹐淸朝遣婢僕﹐寄語踰崇岡﹐西成聚必散﹐不獨陵我倉﹐豈要仁裏譽﹐感此時世忙﹐北風吹蒹葭﹐蟋蟀近中堂﹐荏苒百工休﹐郁紆遲暮傷。

｜增｜李覯獲稻｜朝陽過山來﹐下田猶露濕﹐餉婦念兒啼﹐逢人不敢立﹐靑黃先後收﹐斷折傴僂拾﹐鳥鼠盈官倉﹐新租喜復入。

｜陸遊稻陂｜白水滿稻陂﹐投種未三宿﹐新秧出水面﹐已作纖纖綠﹐年來殘俸絕﹐所望在一熟﹐見之喜欲舞﹐不復憂半菽﹐想當西成時﹐載重壓車軸﹐病齒幸已勞﹐往矣分社肉。

｜代鄕鄰作插秧歌｜浸種二月初﹐插秧四月中﹐小舟載秧把﹐往來疾於鴻﹐吳鹽雪花白﹐村酒粥面濃﹐長歌相贈答﹐宛轉含豳風﹐日暮飛槳歸﹐小市鼓冬冬﹐起居問尊老﹐勤儉教兒童﹐何人采此語﹐爲我告相公﹐不必賜民租﹐但願年屢丰。

｜元趙孟俯題耕圖正月｜田家重元日﹐置酒會鄰里﹐小大易新衣﹐相戒未明起﹐老翁年已邁﹐含笑弄孫子﹐老嫗惠且慈﹐白髮被兩耳﹐杯盤且羅列﹐飲食致甘旨﹐相呼團欒坐﹐聊慰衰莫齒﹐田磽藉人力﹐糞壤要鋤理﹐新歲不敢閒﹐農事自玆始。

｜二月｜東風吹原野﹐地凍亦已消﹐早覺農事動﹐荷鋤過相招﹐遲遲朝日上﹐炊煙出林梢﹐土膏脈旣起﹐良耜利若刀﹐髙低徧翻墾﹐宿艸不待燒﹐幼婦頗能家﹐井臼常自操﹐散灰緣舊俗﹐門徑環周遭﹐所冀歲有成﹐殷勤在今朝。

｜三月｜良農知土性﹐肥瘠有不同﹐時至萬物生﹐芽蘗由地中﹐秉耒向畎畝﹐忽徧西與東﹐舉家往於田﹐勞瘁在爾農﹐春雨及時降﹐被野何蒙蒙﹐乘玆各布種﹐庶望西成功﹐培根利秋實﹐仰天望年丰﹐但使陰陽和﹐自然倉廩充。

｜四月｜孟夏土加潤﹐苗生無近遠﹐漫漫冒淺陂﹐芃芃被長阪﹐嘉谷𨿽已殖﹐惡艸亦滋蔓﹐君子與小人﹐並處必爲患﹐朝朝荷鋤往﹐薅耨忘疲倦﹐旦隨鳥雀起﹐歸與牛羊晚﹐有婦念將饑﹐過午可無飯﹐一飽不易得﹐念此獨長嘆。

｜五月｜仲夏苦雨幹﹐二麥先後熟﹐南風吹隴畝﹐惠气散淸淑﹐是爲農夫慶﹐所望實其腹﹐酤酒醉比鄰﹐笑語聲滿屋﹐紛然收獲罷﹐髙廩起相屬﹐有周成王業﹐后稷播百谷﹐皇天貽來牟﹐長世自玆卜﹐願言仍歲稔﹐四海盡蒙福。

｜六月｜當暑耘水田﹐農夫亦良苦﹐赤日背欲裂﹐白汗灑如雨﹐匍匐行水中﹐泥淖及腰膂﹐新苗抽利劍﹐割膚何痛楚﹐夫耘婦當饁﹐奔走及亭午﹐無時暫休息﹐不得避炎暑﹐誰憐萬民食﹐粒粒非易取﹐願陳知稼穡﹐無逸傳自古。

｜七月｜大火旣西流﹐涼風日淒厲﹐古人重稼穡﹐力田在匪懈﹐郊行省農事﹐禾黍何斾斾﹐碾以他山石﹐玉粒使人愛﹐大祀須粢盛﹐一一稽古制﹐是爲五穀長﹐異彼稊與稗﹐炊之香且美﹐可用享上帝﹐豈惟足食人﹐一飽有所待。

｜八月｜白露下百艸﹐莖葉日紛委﹐是時禾黍登﹐充積徧都鄙﹐在郊旣千庾﹐入邑復萬軌﹐人言田家樂﹐此樂誰可比﹐租賦以輸官﹐所餘足儲峙﹐不然風雪至﹐凍餒及妻子﹐優遊茅檐下﹐庶可以卒歲﹐太平元有象﹐治世乃如此。

｜九月｜大家饒米麵﹐何啻百室盈﹐縱復人力多﹐舂磨常不停﹐激水轉大輪﹐磑碾亦易成﹐古人有機智﹐用之可厚生﹐朝出連百車﹐莫入還滿庭﹐勾稽數多寡﹐必假布算精﹐小人好爭利﹐晝夜心營營﹐君子貴知足﹐知足萬慮輕。

｜十月｜孟冬農事畢﹐谷粟旣已藏﹐彌望四野空﹐藳稭亦在場﹐朝廷政方理﹐庶事和陰陽﹐所以頻歲登﹐不憂旱與蝗﹐置酒燕鄕裏﹐尊老列上行﹐肴羞不厭多﹐炰羔復烹羊﹐縱酒窮日夕﹐爲樂殊未央﹐禱天祝聖人﹐萬年長壽昌。

｜十一月｜農家值丰年﹐樂事日熙熙﹐黑黍可釀酒﹐在牢羊豕肥﹐東鄰有一女﹐西鄰有一兒﹐兒年十五六﹐女大亦可笄﹐財禮不求備﹐多少取隨宜﹐冬前與冬後﹐昏嫁利此時﹐但願子孫多﹐門戶可扶持﹐女當力蠶桑﹐男當力耘耔。

｜十二月｜一日不力作﹐一日食不足﹐慘淡歲云莫﹐風雪入破屋﹐老農气力衰﹐傴僂腰背曲﹐索綯民事急﹐晝夜互相續﹐飯牛欲牛肥﹐茭藳亦預蓄﹐蹇驢𨿽力弱﹐挽車致百斛﹐農家極勞苦﹐歲豈恆稔熟﹐能知稼穡艱﹐天下自蒙福。

｜明髙啟看刈禾｜農工亦云勞﹐此日始告成﹐往獲安可後﹐相催及秋晴﹐父子俱在田﹐札札鐮有聲﹐黃雲漸收盡﹐曠望空郊平﹐日入負擔歸﹐謳歌道中行﹐鳥雀亦羣喜﹐下啄飛且鳴﹐今年幸稍丰﹐私廩各已盈﹐如何有貧婦﹐拾穗猶惸惸。

｜京師嘗吳稉｜新秔粲如玉﹐遠漕來中吳﹐初嘗愛精鑿﹐想出官田租﹐我本東臯民﹐少年習耕鋤﹐霜天萬穗熟﹐恣啄從饑烏﹐日暮刈獲歸﹐妻孥共歡呼﹐茅屋夜舂急﹐風雨江村孤﹐晨炊滿家香﹐薦以出网鱸﹐如今幸蒙恩﹐遨遊在南都﹐門前半區田﹐別來想已蕪﹐長年盜寸廩﹐補報一事無﹐投匕忽嘆息﹐飽食慚農夫。

｜七言古詩｜

｜增｜唐張籍江村行｜南塘水深蘆筍齊﹐下田種稻不作畦﹐耕場燐燐在水底﹐短衣半染蘆中泥﹐田頭刈莎結爲屋﹐歸來系牛還獨宿﹐水淹手足盡爲瘡﹐山虻繞衣飛撲撲﹐桑村椹黑蠶再眠﹐小姑采桑不餉田﹐江南熱旱天气毒﹐雨中移秧顏色鮮﹐一年耕種長苦辛﹐田熟家家將賽神。

｜宋陸遊農家秋晚戲詠｜鞭地如鏡築我場﹐破礱玉粒輸官倉﹐九月野空天欲霜﹐甑中初喜新稉香﹐捨邊蕭蕭落葉多﹐野蠶出繭飛黃蛾﹐寒蔬種罷醉且歌﹐只雞短紙賽園婆。

｜楊萬里插秧歌｜田夫拋秧田婦接﹐小兒拔秧大兒插﹐笠是兜鍪蓑是甲﹐雨從頭上濕到胛﹐喚渠朝餐歇半霎﹐低頭折腰只不答﹐秧根未牢蒔未匝﹐照管鵝兒與雛鴨。

｜五言律詩｜

｜禦制觀苗無意到潭柘詠時景｜晝永燻風至﹐泉淸決決長﹐芳年添景色﹐遲日換流光﹐舊竹隨堤發﹐新花滿澗香﹐觀苗不覺晚﹐微雨點衣裳。

｜原｜唐杜甫茅堂檢校收稻二首｜香稻三秋末﹐平田百頃間﹐喜無多屋宇﹐幸不礙雲山﹐禦夾侵寒气﹐嘗新破旅顏﹐紅鮮終日有﹐玉粒未吾慳。稻米炊能白﹐秋葵煮復新﹐誰云滑易飽﹐老藉軟俱勻﹐種幸房州熟﹐苗同伊闕春﹐無勞映渠盎﹐自有色如銀。

｜蹔往白帝復還東屯｜復作歸田去﹐猶殘獲稻功﹐築場憐穴蟻﹐拾穗許村童﹐落杵光輝白﹐除芒子粒紅﹐加餐可扶老﹐倉庾慰飄蓬。

｜宋陸遊統分稻晚歸｜出裹一簞飯﹐歸收百把禾﹐勤勞解堪忍﹐餘暇更吟哦﹐歲惡增吾困﹐家貧賴汝多﹐村醪莫辭醉﹐羹芋學岷峨。

｜明石沆觀稻｜稻水千區暎﹐村煙幾處斜﹐冷風低樹起﹐輕浪細浮花﹐鳥雀深深圃﹐鳧鷖淺淺沙﹐社歌聲不絕﹐於此見年華。

｜七言律詩｜

｜禦制入關見雨膏潤澤禾苗茂遂喜而有作｜甘雨時霖爲洗兵﹐恰逢戰勝武功成﹐軍容萬隊初凱旋﹐婦子千村正饁耕﹐天意要荒同職貢﹐人歡閭井共升平﹐徵途每憶民生事﹐喜見桑麻愜此情。

｜唐唐彥謙西明寺威公盆池新稻｜爲笑江南種稻時﹐露蟬鳴後雨霏霏﹐蓮盆積潤分畦小﹐藻井垂陰擢秀稀﹐得地又生金粟界﹐結根仍對水田衣﹐支公尙有三吳思﹐更使幽人憶釣磯。

｜宋唐庚端孺糴米龍川得稉糯數十斛以歸作詩調之｜倒拔孤舟入瘴煙﹐歸來百斛瀉丰年﹐炊香未數神江白﹐釀滑偏宜佛迹泉﹐飽去定知頻夢與﹐醉中何至便妨禪﹐憑君爲比長安米﹐看直公交車牘幾千。

｜楊萬里種秧｜田底泥中迹尙深﹐折花和葉插畦心﹐晚秧初撚金絨綫﹐先種輸他綠玉鍼﹐雲壠霧疇俱水響﹐絲風毛雨政春深﹐莫聽布谷相煎急﹐且爲提壺彊勸斟。

｜朱子次秀野泛滄波館至赤石觀刈早稻韻｜綠云黃半武夷鄕﹐碧水縈紆一帶長﹐聞道放船飛皂蓋﹐定知行酒載紅裳﹐棹謳如賀丰年信﹐樂飲閒酬此日涼﹐禾黍誰言不陽艷﹐晚炊流詠有餘香。

｜明顧淸獲稻用分秧韻｜負郭園池帶宅田﹐老晴天气太平年﹐獲來禾稻叢髙廩﹐散出牛羊滿近川﹐饋啟甑山騰霧靄﹐蟻香醅甕起淪漣﹐斜陽一枕西牕夢﹐縱有丹靑不與傳。

｜五言排律｜

｜增｜歐陽修和劉原父從幸後苑觀稻呈講筵諸公｜禁籞皇居接﹐香畦鏤檻邊﹐分渠自靈沼﹐種稻滿滮田﹐六榖名居首﹐三農政所先﹐擢莖蒙徳茂﹐養實以時堅﹐曉謁龍池罷﹐行瞻鳳蓋翩﹐粹容知喜色﹐嘉瑞奏丰年﹐衰病慚經學﹐陪遊與俊賢﹐安知帝力及﹐但樂歲功全﹐拜賜秋風裏﹐分行黼座前﹐自憐臺笠叟﹐來綴侍臣篇。

｜五言絕句｜

｜增｜唐韓愈和虢州劉使君稻畦｜罫布畦堪數﹐枝分水莫尋﹐魚肥知已秀﹐鶴沒覺初深。

｜宋梅堯臣稻畦｜淺淺碧水平﹐靑靑稻苗長﹐偏知楚客愛﹐白鷺飛下上。

｜七言絕句｜

｜禦制題耕圖｜

｜浸種｜暄和節候肇農功﹐自此勤勞處處同﹐早辧東田穜稑種﹐褰裳涉水浸筠籠。

｜耕｜土膏初動正春晴﹐野老支筇早課耕﹐辛苦田家惟穡事﹐隴邊時聽叱牛聲。

｜耙耨｜每當旰食念民依﹐南畝三時願不違﹐已見深耕還易耨﹐綠蓑靑笠雨霏霏。

｜耖｜東阡西陌力潺湲﹐扶耖泥塗未得閒﹐爲念饔飱由力作﹐敢辭竭蹷向田間。

｜碌碡｜老農力穡慮偏周﹐早夜扶犂未肯休﹐更駕烏犍施碌碡﹐好教春水滿平疇。

｜布秧｜農家布種避春寒﹐甲坼初萌最可觀﹐自昔虞書傳播谷﹐民間莫作等閒看。

｜初秧｜一年農事在春深﹐無限田家望歲心﹐最愛淸和天气好﹐綠疇千頃露秧鍼。

｜淤蔭｜從來土沃藉農勤﹐丰歉皆由用力分﹐薙艸灑灰滋地利﹐心期千畝稼如雲。

｜拔秧｜靑蔥刺水滿平川﹐移植西疇更勃然﹐節序驚心芒種迫﹐分秧須及夏初天。

｜插秧｜千畦水澤正彌彌﹐競插新秧恐後時﹐亞旅同心欣力作﹐月明歸去莫嫌遲。

｜一耘｜丰苗翼翼出淸波﹐荑稗叢生可若何﹐非種自應芟薙盡﹐莫教稂莠敗嘉禾。

｜二耘｜曾爲耘苗結隊行﹐更憂宿艸去還生﹐隴間饋饁頻來往﹐勞勩田家婦子情。

｜三耘｜�稏盈畦日正長﹐復勤穮蔉下方塘﹐堪憐曝背炎蒸下﹐惟冀靑疇發紫芒。

｜灌漑｜塍田六月水泉微﹐引澑通渠迅若飛﹐轉盡桔橰筋力瘁﹐斜陽西下未言歸。

｜收刈｜滿目黃雲曉露晞﹐腰鎌獲稻喜晴暉﹐兒童處處收遺穗﹐村捨家家荷擔歸。

｜登場｜年谷丰穰萬寶成﹐築場納稼積如京﹐回思望杏瞻蒲日﹐多少辛勤感倍生。

｜持穗｜南畝秋來慶阜成﹐瞿瞿未釋老農情﹐霜天曉起呼鄰里﹐徧聽村村打稻聲。

｜舂碓｜秋林茆屋晚風吹﹐杵臼相依近短籬﹐比捨舂聲如和答﹐家家篝火夜深時。

｜籭｜謾言嘉谷可登盤﹐穅秕還憂欲去難﹐粒粒皆從辛苦得﹐農家眞作雨珠看。

｜簸揚｜作苦三時用力深﹐簸揚偏愛近風林﹐須知白粲流匙滑﹐費盡農夫百種心。

｜礱｜經營阡陌苦胼胝﹐艱食由來念阻饑﹐且喜稼成登石磑﹐從玆鼓腹樂雍煕。

｜入倉｜倉箱頓滿各欣然﹐補葺牛牢雨雪天﹐﹖到蓋藏休暇日﹐從前拮據已經年。

｜祭神｜東疇舉趾祝年丰﹐喜見盈寧百室同﹐粒我蒸民遺澤遠﹐吹幽擊鼓報難窮。

｜暢春園觀稻時七月十一日也｜七月紫芒五里香﹐近園遺種祝禎祥﹐炎方塞北皆稱瑞﹐稼穡天工樂歲穰。

｜增｜唐韋莊稻田｜綠波春浪滿前陂﹐極目連云��稏肥﹐更被鷺鷥千點雪﹐破煙來入畫屏飛。

｜宋滕白觀稻｜稻穗登場谷滿車﹐家家雞犬更桑麻﹐漫栽木槿成籬落﹐已得淸陰又得花。周遭圩岸繚山城﹐一眼圩田翠不分﹐行到秋苗初熟處﹐翠茸錦上織黃雲。

｜範成大插秧｜種密移疎綠毯平﹐行間淸淺縠紋生﹐誰知細細靑靑艸﹐中有丰年擊壤聲。

｜東門外觀刈熟｜潮到靈橋綠繞船﹐海邊力穡屢丰年﹐淡靑山色深黃稻﹐恰似胥門九月天。

｜陸遊秋晚｜新築場如鏡面平﹐家家歡喜賀秋成﹐老來懶惰慚丁壯﹐美睡中聞打稻聲。

｜夜聞鄰家治稻｜二頃春蕪廢不耕﹐半生名宦竟何成﹐歸來每羨鄰家樂﹐月下風傳打稻聲。

｜稻飯｜買得烏犍遇歲穰﹐此身永免屬官倉﹐塘南塘北九千頃﹐八月村村稻飯香。

｜劉詵秧老歌｜三月四月江南村﹐村村插秧無朝昏﹐紅妝少婦荷飰出﹐白頭老人驅犢奔。

｜詩散句｜

｜增｜漢茅山父老歌｜佳雨灌畦稻﹐陸田亦復周。

｜唐李邕｜負郭喜秔稻﹐安時歌吉祥。

｜杜甫｜荊扉臨野碓﹐半濕搗香秔。雲帆轉遼海﹐粳稻來東吳。

｜白居易｜稻飯紅似花﹐調沃新酪漿。

｜元稹｜年年十月暮﹐珠稻欲垂新。

｜李賀｜昌谷五月稻﹐細靑滿平水。

｜杜牧｜罷亞百頃稻﹐西風吹半黃。

｜宋蘇軾｜共看山下稻﹐涼葉晚翻翻。

｜郭祥正｜選種隨土宜﹐播植穤與秔。

｜陸遊｜獲稻黃雲捲﹐舂稉玉粒新。新蔬經雨綠﹐晚稻得霜紅。白稻雨中熟﹐黃鴉桑下鳴。

｜戴復古｜稻田秋後雀﹐茅舍午時雞。

｜張伯玉｜�稏西成稻﹐逍遙北海尊。

｜元李孝光｜日气常蒸稻﹐天香喜釀花。

｜原｜唐杜甫｜東屯稻畦一百頃﹐北有澗水通靑苗。稻米流脂粟米白﹐公私倉廩俱丰實。

｜宋蘇軾｜翠浪舞翻紅�稏﹐白雲穿破碧玲瓏。君家稻田冠西蜀﹐搗玉揚珠三萬斛。

｜增｜張耒｜裹飯送君吾豈敢﹐黃雲�稏連東臯。

｜原｜毛滂｜百里飽看紅�稏﹐一杯輕愧黑蜿蜒。

｜何扶｜良田膴膴無西東﹐�稏臥畦云滿叢。十里稻香新綠野﹐一聲歌斷舊靑樓。

｜增｜陸遊｜未論蒓羹與羊酪﹐新秔要勝太倉紅。冰魚可釣羹材足﹐霜稻方登糴價平。春雨乍晴霜吐葉﹐秋風初冷稻吹花。築陂處處移新稻﹐乘屋家家補破茆。春粳入甑香炊玉﹐壓酒鳴槽滴碎珠。萬里秋風菇菜老﹐一川明月稻花香。泥融無塊水初渾﹐雨細有痕秧正綠。

｜僧惠洪｜想見龍城山下路﹐一川秋色稻花風。

｜元李孝光｜梅月逢庚江雨歇﹐稻花迎午水風涼。

｜梁庾肩吾｜靑花出稻苗。

｜原｜周庾信｜六月蟬嗚稻。

｜增｜唐王維｜鄖國稻苗秀。

｜杜甫｜秔稻共比屋。稻獲空雲水。嘗稻雪翻匙。秔稻熟天風。

｜李頎｜白甌貯香稉。

｜李嘉佑｜時雨稻秔齊。

｜柳宗元｜霜稻侵山平。

｜韓愈｜刈稻擔肩頳。

｜張籍｜野气稻苗風。

｜孟郊｜種稻耕白水。淅玉炊香稉。

｜白居易｜綠科秧早稻。紅粒綠渾稻。鹿米麞牙稻。

｜朱慶余｜雨色稻苗深。

｜許渾｜霜沆野碓舂。

｜方幹｜香稉倩水舂。

｜鄭谷｜開懷江稻熟。

｜韋莊｜稻熟渚禽肥。田深黍稻底。

｜錢珝｜晚晴貪獲稻。

｜宋梅堯臣｜淸風生稻花。

｜王安石｜黃焦下澤稻。

｜範成大｜稻穗黃欲臥。

｜陸遊｜云碓舂秔白。園丁刈霜稻。露下稻花香。

｜金完顏璹｜未短新村墅。

｜元劉因｜脈脈稻分溝。

｜方夔｜移秧趁芒種。

｜李孝光｜城裏鑑湖稻。

｜原｜唐杜甫｜香稻啄殘鸚鵡粒。

｜增｜李嘉佑｜萬畦新稻傍山村。

｜李賀｜荒畦九月稻乂芽。

｜李郢｜小田微雨稻苗香。

｜皮日休｜處處路傍千頃稻。

｜殷璠｜千里稻花應秀色。

｜韋莊｜稻花香澤水千畦。南畝秋風白稻肥。秋雨幾家紅稻熟。滿畦秋水稻苗平。

｜杜荀鶴｜稻苗平入水雲間。

｜宋梅堯臣｜霜前稻熟舂紅稃。

｜王安石｜畦稻新春滑欲流。稻畦藏水綠秧齊。

｜蘇軾｜烏程霜稻襲人香。紅稻白魚飽兒女。

｜黃庭堅｜未舂玉粒送官倉。

｜王炎｜稻如馬尾覆溝塍。

｜範成大｜江頭一尺稻花雨。

｜陸遊｜稻陂雨細丰年候。壓塍霜稻報丰年。稻壠靑秧漫漫平。雨足人畦千頃稻。

｜楊萬里｜早黃稻穗已長須。

｜元馬祖常｜江田稻花露始零。

｜李孝光｜稻盡秋田孕更靑。

｜詞｜

｜增｜宋曹文龍點絳唇｜霜落吳江﹐萬畦香稻來場圃﹐夜村舂處﹐茅屋寒燈雨。玉粒長腰﹐沈水溫溫注﹐相畱住﹐共抄云子﹐更聽歌聲駐。

｜別錄｜

｜原｜田家五行｜雨水節﹐燒幹鑊﹐以糯稻爆之﹐謂之孛婁花﹐占稻色﹐自早禾至晚稻皆爆一握﹐各以器列﹐比並分數斷髙下﹐以番白多爲勝﹐卜人口亦如之。

｜種稻｜甲子﹑戊辰﹑己巳﹑庚午﹑辛未﹑壬申﹑癸酉﹑甲戌﹑丙子﹑丁丑﹑戊寅﹑己卯﹑癸未﹑甲申﹑戊子﹑己丑﹑庚寅﹑辛卯﹑甲午﹑庚子﹑辛丑﹑壬寅﹑甲辰﹑丙午﹑丁未﹑戊申﹑己酉﹑壬子﹑癸丑﹑庚申﹑辛酉﹑壬戌﹑癸亥﹐成﹑收﹑開日。忌平﹑閉﹑丑日。

｜犂田｜須犁耙三四徧﹐靑艸或糞穰灰土﹐厚鋪於內��爛打平﹐方可撒種﹐則肥而發旺。

｜浸種｜宜甲戌﹑壬午﹑壬辰﹐成﹑開日﹐早稻淸明節前浸﹐晚稻穀雨前後浸﹐用稻艸包裹一斗或二﹑三斗投於池塘水內﹐缸內亦可﹐晝浸夜收﹐不用長流水﹐難得生芽若未出﹐用艸��之﹐浸三﹑四日﹐微見白芽如鍼尖大﹐取出於陰處陰漧﹐密撒田內﹐候八﹑九日秧靑﹐放水浸之﹐糯稻出芽較遲﹐浸八﹑九日﹐如前微見白芽方可種﹐撒時必晴明﹐則苗易豎﹐亦須看潮候﹐二﹑三日復撒稻艸灰於上﹐易生根。

｜插秧｜庚午﹑辛未﹑癸酉﹑丙子﹑己卯﹑壬午﹑癸未﹑甲申﹑甲午﹑己亥﹑庚子﹑癸卯﹑甲辰﹑丙午﹑戊申﹑己酉﹑己未﹑辛酉﹐成﹑收﹑開日﹐芒種前後插之﹐早稻宜上旬﹐拔秧時輕手拔出﹐就水洗根去泥﹐約八﹑九﹑十根作一小束﹐卻於犁熟水田內插栽﹐每四﹑五根爲一叢﹐約離六﹑七寸插一叢﹐腳不宜頻那﹐舒手只插六叢﹐卻那一徧﹐再插六叢﹐再那一徧﹐逐漸插去﹐務要整直。

｜摥稻｜稻初發時﹐用揚耙於裸行中摥去稗艸﹐易耘搜松﹐稻根則易旺。

｜耘稻｜摥稻後﹐將灰糞或麻豆餅屑撒田內﹐用水耘去艸盡淨﹐近秋放水﹐將田泥塗光﹐謂之熇稻﹐待土裂﹐車水浸灌之﹐謂之還水﹐谷成熟方可去水﹐或遇天少雨﹐急鋤一徧﹐弗令開裂﹐俟天興雲﹐則澆肥糞﹐待雨弗致缺水﹐則稻發不遏。

｜水稻｜稻之名不一﹐然非水則無以生﹐種藝之法﹐宜選上流出水﹐便其性也﹐種稻者﹐蓄陂塘以瀦之﹐置堤閘以止之﹐種時先放水十日﹐後曳碌碡十徧﹐地旣熟淨然後下種﹐候苗生五﹑六寸﹐拔而秧之﹐髙七﹑八寸則耘之﹐耘畢放水熇之﹐欲秀復用水浸之﹐苗旣長茂﹐復薅拔以去莨莠﹐農家收獲尢當及時﹐江南上雨下水﹐收稻必用喬桿笎架﹐乃不遺失。

｜旱稻｜宜用下田﹐齊民要術曰﹐凡下田停水處﹐燥則堅垎﹐濕則污泥﹐難治而易荒﹐磽埆而殺種﹐春耕者﹐殺種尢甚﹐故宜五六月暵之﹐以擬大麥﹐如水澇不得種﹐九月一轉至春種稻﹐萬不失一。凡種下田﹐不問秋夏﹐候水盡﹐地白背時﹐速耕耙耮頻翻令熟。二月半種稻爲上時﹐三月爲中時﹐四月初及半爲下時。漬種令開口﹐耬耩掩種之﹐卽再徧耮。苗長三寸﹐耙耮而鋤之﹐鋤欲速﹐每經一雨輒耙耮﹐苗髙尺許冒雨薅之﹐科大如穊者﹐五六月中霖雨時﹐拔而栽之﹐入七月﹐不復任栽。今閩中有占城種﹐卽黃秈也﹐性耐旱﹐髙仰處皆宜種﹐謂之旱占﹐其米粒大而且甘﹐早種早熟﹐六十日卽可獲﹐爲旱稻佳種﹐北方水源頗少﹐惟陸地沾濕處種稻﹐其耕鋤薅拔一如前法。

｜增｜齊民要術｜治旱稻赤米令飯白法﹐莫問冬夏﹐常以熟湯浸米﹐一食久﹐然後以手挼之﹐湯令瀉去﹐卽以冷水淘沃﹐挼去﹐白乃止﹐飯色潔白﹐無異淸流之米。又﹐﹖赤稻一臼﹐米裏著蒿葉一把﹐白鹽一把﹐白﹖之﹐卽絕白。

禦定佩文齋廣羣芳譜卷八

●禦定佩文齋廣羣芳譜卷九

谷譜

○黍

｜原｜黍﹐汜勝之書云﹐黍者暑也﹐待暑而生﹐暑後乃成也。說文云﹐黍可爲酒﹐從禾入水爲意。六書精蘊云﹐禾下從汆﹐象細粒散垂之形。古今注云﹐禾之黏者爲黍。一名秬﹐爾雅云﹐秬﹐黑黍。一名秠﹐爾雅云﹐秠﹐一稃二米。注云﹐此亦黑黍﹐但中米異耳。有黃﹑白﹑黎三色﹐米皆黃﹐比粟微大﹐北人呼爲黃米﹐屬火﹐南方之谷﹐性溫﹐益气補中﹐久食令人多熱﹐小兒忌食。他如牛黍﹑燕頷﹑馬革﹑驢皮﹑稻尾﹑大黑黍﹑秀成﹑赤黍﹐皆黍之異名也。

｜增｜

｜廣志｜有濕屯﹑黃黍﹑有田黍﹑塸云﹑鶯鴿之名。

｜齊民要術｜今俗有鶯闕一字黍﹑半夏黍。

｜博雅｜黍穰謂之�。

｜原｜苗穗與稷同﹐宜肥地﹐多收﹐刈後乘濕卽打則稃易脫﹐遲則稃著粒上難脫。

｜匯考｜

｜原｜

｜詩王風｜彼黍離離。

｜曹風｜芃芃黍苗﹐陰雨膏之。

｜小雅｜我黍與與。

｜大雅｜誕降嘉種﹐維秬維秠。恆之秬秠﹐是獲是畝。

｜周頌｜丰年多黍多稌。

｜增｜

｜詩小序｜華黍﹐時和歲丰﹐宜黍稷也。

｜禮記曲禮｜黍曰薌合。｜疏｜黍曰薌合者﹐夫谷秫者曰黍﹐秫旣軟而相合﹐气息又香﹐故曰薌合也。

｜原｜

｜王制｜秋薦黍。

｜月令｜仲夏之月﹐農乃登黍﹐天子乃以雛嘗黍﹐羞以含桃﹐先薦寢廟。｜注｜必以黍者﹐黍﹐火谷﹐气之主也。

｜增｜

｜周禮天官｜羊宜黍。｜疏｜羊宜黍者﹐羊味甘熱﹐黍味苦溫﹐甘苦相成﹐故云羊宜黍。

｜左傳｜其藏之也﹐黑牡秬黍﹐以享司寒。

｜國語｜黍而不黍﹐不能蕃庶。

｜原｜

｜史記封禪書｜管仲說威公曰﹐古之封禪﹐鄗上之黍﹐北裏之禾﹐所以爲盛。

｜增｜

｜漢書律曆志｜度者﹐分﹑寸﹑尺﹑丈﹑引也﹐所以度長短也。本起黃鐘之長﹐以子穀秬黍中者﹐一黍之廣﹐度之九十分﹐黃鐘之長。｜注｜師古曰﹐子谷猶言穀子﹐秬卽黑黍﹐中者﹐不大不小也。言取黑黍穀子大小中者﹐率爲分寸也。

｜原｜

｜宋書符瑞志｜黃帝時﹐南夷乘白鹿來獻秬鬯。

｜增｜

｜隋書隱逸傳｜李士謙﹐字子約﹐趙郡平棘人也。李氏宗黨豪盛﹐每至春秋二社﹐必髙會極歡﹐無不沈醉諠亂。嘗集士謙所﹐盛饌盈前﹐而先爲設黍﹐謂羣從曰﹐孔子稱黍五穀之長﹐荀卿亦云食先黍稷﹐古人所尙﹐容可違乎﹐少長肅然﹐不敢弛惰﹐退而相謂曰﹐旣見君子﹐方覺吾徒之不徳也。

｜唐書王績傳｜績有奴婢數人﹐種黍﹐春秋釀酒﹐養鳧雁﹐蒔藥艸自供。

｜山海經｜廣都之野﹐后稷葬焉﹐爰有膏黍膏稷。｜注｜言味好﹐滑如膏。驩頭之國﹐維宜苣﹐穋楊是食。｜注｜苣﹐黑黍﹐今字從禾。

｜原｜

｜家語｜孔子侍坐於魯哀公﹐設桃具黍﹐公曰﹐以黍雪桃也﹐孔子對曰﹐夫黍五穀之長也﹐祭先王以爲上盛﹐果有六而桃爲下﹐祭先王不得入於廟﹐丘聞之也﹐君子以賤雪貴﹐不聞以貴雪賤﹐今以五穀之長﹐雪瓜蓏之下﹐是侵上忽下也。

｜增｜

｜列子｜鄒衍在燕﹐有谷地美而寒﹐不生五穀﹐鄒子吹律而溫气至﹐今傳名曰黍谷。

｜原｜

｜韓子｜吳起欲攻秦小亭﹐置一石赤黍於東門外﹐令﹐人能徙於西門外者﹐賜之上田宅﹐人爭徙之﹐乃下令曰﹐明日攻秦﹐能先登者﹐與之大夫﹐賜之上田宅﹐於是攻之﹐一朝而拔。

｜增｜

｜韓子｜韓昭侯之時﹐黍種嘗貴尠有﹐昭侯令人覆廩﹐廩吏果竊黍種而糶之。

｜淮南子｜渭水多力而宜黍。

｜焦氏易林｜中田髙黍﹐以享王母﹐受福千億﹐所求大得。下田種黍﹐芳華當齒﹐大雨淋集﹐紛榮滿壅。

｜春秋佐助期｜黍神名侜侫﹐姓蘭郝。

｜春秋說題辭｜精移火轉生黍﹐夏出秋攺。黍者﹐縮也。故其立字﹐木入米爲黍酒以扶老。

｜東觀漢紀｜承宮﹐字少子﹐瑯琊人。嘗將妻子入華蓋蒙陰山谷﹐耕種禾黍﹐臨熟﹐人就認之﹐宮便推與而去﹐由是發名。

｜古今注｜和帝元興元年﹐黑黍穗一禾二實﹐或三四實﹐生任城﹐得粟二斛八斗﹐以薦宗廟。

｜博物志｜黑墳宜麥黍。

｜紀年書｜惠成王八年﹐雨黍。

｜文中子｜藝黍登場﹐歲不過數石﹐以供祭祀﹑賓客之酒也。

｜談藪｜王元景大醉﹐楊遵彥曰﹐何大低昂﹐元景曰﹐黍熟頭低﹐麥熟頭昂﹐黍麥俱有﹐所以低昂。

｜農桑通訣｜秬鬯一卣﹐此言黍之爲酒尙矣﹐今有赤黍﹐米黃而黏﹐可蒸食。白黍釀酒﹐亞於糯秫。又北地遠處﹐惟黍可生﹐其莖穗低小﹐可以釀酒﹐又可作饌粥﹐黏滑而甘﹐凡祭祀以爲上盛﹐貴其色味之美也。

｜原｜成化元年﹐天雨黑黍於襄陽。

｜集藻｜

｜賦｜

｜增｜

｜晉嵇含孤黍賦｜余愼終屋之南榮﹐有孤黍生焉﹐因泥之濕﹐遭土之潤﹐宿昔芽蘗﹐滋茂甚速﹐塗燥根淺﹐忽然萎隕﹐深感此黍﹐不韜種以待時﹐貪榮棄本﹐寄身非所﹐自取凋枯﹐不亦宜乎。

｜文賦散句｜

｜原｜

｜漢張協七命｜大梁之黍﹐瓊山之禾﹐唐稷播其根﹐農帝嘗其華。

｜增｜

｜劉穎魯都賦｜禾黍油油﹐秔族垂芒﹐殘穗滿握﹐一穎盈箱。

｜魏王粲登樓賦｜華實蔽野﹐禾黍盈疇。

｜四言古詩｜

｜原｜

｜晉束皙華黍｜黮黮重云﹐習習和風﹐黍華陵巓﹐麥秀丘中﹐靡田不播﹐九谷斯丰。奕奕玄霄﹐蒙蒙甘澑﹐黍發稠華﹐亦挺其秀﹐靡田不植﹐九谷斯茂。無髙不播﹐無下不植﹐芒芒其稼﹐參參其穡﹐稸我王委﹐充我民食﹐玉燭陽明﹐顯猷翼翼。

｜詩散句｜

｜增｜

｜唐李白｜東臯春事起﹐種黍早歸田。

｜杜甫｜耕田秋雨足﹐禾黍已映道。賴知禾黍收﹐已覺糟牀注。

｜原｜

｜耿湋｜古道無人行﹐秋風動禾黍。

｜宋蘇軾｜今年秋應熟﹐過從飽雞黍。

｜金趙元｜還思釀新黍﹐甕面挹秋江。

｜唐曹鄴｜黑黍春來釀酒飲﹐靑禾刈了驅牛載。

｜增｜

｜韋應物｜禾黍積東菑。

｜宋邵雍｜黃黍秋正熟。

｜陸遊｜種黍蹋曲蘗。

｜唐白居易｜陶令有田惟種黍。

｜韋莊｜主人饋餉炊紅黍。

｜宋王安石｜連山沒云皆種黍。

｜陸遊｜黍酒新成壓小槽。

｜別錄｜

｜增｜

｜齊民要術｜凡黍﹑穄田﹐新開荒爲上﹐大豆底爲次﹐谷底爲下。地必欲熟。再轉乃佳﹐若春夏耕者﹐下種後﹐再勞爲良。一畝﹐用子四升。三月上旬種者爲上時﹐四月上旬爲中時﹐五月上旬爲下時。夏種黍﹑穄﹐與稙谷同時﹐非夏者﹐大率以椹赤爲候。諺曰﹐椹離離﹐種黍時。燥濕候黃場種訖不曳撻。常記十月﹑十一月﹑十二月凍樹日種之﹐萬不失一。凍樹者﹐凝霜封著木條也。假令月三日凍樹﹐還以月三日種黍﹐他皆仿此。十月凍樹宜早黍﹐十一月凍樹宜中黍﹐十二月凍樹宜晚黍。若從十月至正月皆凍樹者﹐早晚黍悉宜也。苗生壠平﹐卽宜杷勞﹐鋤三徧乃止﹐鋒而不耩。苗晚耩﹐卽多折也。刈穄欲早﹐刈黍欲晚。穄晚多零落﹐黍早米不成。皆卽濕踐之﹐穄踐訖卽蒸而裛之。不蒸者難舂﹐米碎﹐蒸則易舂﹐米堅﹐香气經夏不歇。黍宜曬之令燥。濕聚則郁。凡黍黏者收薄。穄味美者亦收薄﹐難舂。雜陰陽書曰﹐黍生於楡﹐六十日秀﹐秀后四十日成。黍生於巳﹐壯於酉﹐長於戌﹐老於亥﹐死於丑﹐惡於丙﹑午﹐忌於丑﹑寅﹑卯。穄忌於未﹑寅。孝經援神契云﹐黑墳宜黍﹑麥。尙書考靈曜云﹐夏﹐火星昬中﹐可以種黍﹑菽。汜勝之書曰﹐種黍必待暑。先夏至二十日﹐此時有雨﹐疆土可種黍。一畝﹐三升。黍心未生﹐雨灌其心﹐心傷無實。黍心初生畏露﹐令人對持長索﹐槪去其露﹐日出乃止。凡種黍﹐覆土鋤治﹐皆如禾法﹐欲疎於禾﹐按疎黍𨿽科﹐而米黃﹐又多減及空﹐令穊﹐𨿽不科而米白﹐且均熟不減﹐更勝疎者。汜氏云﹐欲疎於禾﹐其義未聞。崔氏曰﹐四月蠶入簇﹐時雨降﹐可種黍﹑禾﹐夏至先後各二日﹐可種黍。虫食李者黍貴也。

｜原｜

｜制用｜三月三日﹐取黍麫和菜作﹐能避時气﹐黍米性黏﹐可釀酒﹐可作餳﹐可蒸煮爲糕糜﹐五月五日俗以菇葉裹成糭﹐名角黍﹐祭三閭大夫﹐遺制也。合葵菜食成痼疾﹐合牛肉﹑白酒食生寸白虫。穰及根煮汁解苦瓠毒﹐浴去浮腫。醉臥黍穰﹐令人生厲﹐落眉髮。

○稷

｜原｜稷﹐一名穄﹐六書故云﹐稷﹑穄同聲﹐實一字也﹐本艸云﹐稷從畟﹐畟﹐進力治稼也﹐種稷者必畟﹐畟進力也。南人承北音﹐呼稷爲穄﹐謂可供祭也。一名粢﹐爾雅云﹐粢﹐稷。疏云﹐粢者稷也。關西謂之��﹐音靡﹐見唐本艸。冀北謂之﹖﹐音牽﹐去聲。廣雅云﹐﹖﹐穄也。苗似蘆﹐莖髙三﹑四尺﹐有毛﹐結子成枝而疎散﹐外有薄殼﹐粒如粟而光滑﹐色紅黃﹐米似粟米而稍大﹐色黃鮮﹐麥後先諸米熟﹐炊飯疎爽香美﹐故以供祭﹐食之益气安中﹐宜脾利胃﹐涼血解暑﹐壓丹石毒﹐屬土﹐脾之谷也﹐脾病宜食﹐多食發冷病。

｜增｜

｜本艸｜稷與黍﹐一類二種也﹐黏者爲黍﹐不黏者爲稷﹐稷可作飯﹐黍可釀酒﹐猶稻之有稉與糯也﹐其色有赤﹑白﹑黃﹑黑數種﹐黑者禾稍髙﹐俗通呼爲黍子﹐不復呼爲稷矣﹐北邊地寒﹐種之有補﹐河西出者﹐顆粒尢硬。

｜廣志｜穄有赤﹑白﹑黑﹑靑﹑黃鶯鴿﹐凡五種。破減稷﹑逼麥稷﹐此二者以四月熟。

｜齊民要術｜按今俗有驢皮穄。

｜博雅｜稷穰謂之�。

｜匯考｜

｜原｜

｜詩王風｜彼稷之苗。

｜小雅｜我稷翼翼。

｜增｜

｜禮記曲禮｜稷曰明粢。｜疏｜稷曰明粢者﹐稷﹐粟也。明﹐白也。言此祭祀明白粢也。

｜月令｜孟秋之月﹐農乃登谷。｜注｜谷謂稷也。

｜周禮天官｜豕宜稷。｜疏｜豕宜稷者﹐豭豬味酸﹐牝豬味苦﹐稷米味甘﹐甘苦相成﹐故曰豕宜稷。

｜隋書天文志｜稷五星﹐稷﹐農正也。取乎百谷之長﹐以爲號也。

｜穆天子傳｜天子西徵﹐至於赤烏之人獻穄麥百載。天子北徵﹐入於曹奴之人獻穄米百車。天子西徵﹐至於��韓氏﹐爰有樂野溫和﹐穄麥之所艸。天子東南翔行﹐馳驅千里﹐至於巨搜之人﹖奴獻秋麥千車﹐膜稷三十車。

｜原｜

｜呂氏春秋｜飯之美者﹐有陽山之穄。

｜增｜

｜風俗通｜米之神爲稷﹐故以癸未日祠稷於西南﹐水勝火爲金相也。

｜孝經說｜稷者五穀之長﹐五穀眾多﹐不可徧祭﹐故立稷而祭之。

｜尙書考靈曜｜春﹐鳥星昏中﹐以種稷﹐秋﹐虛星昬中﹐以收斂。

｜白虎通｜稷者﹐得陰陽中和之气﹐而用尢多﹐故爲長也。

｜獨斷｜稷神﹐蓋厲山氏之子柱也﹐柱能植百谷﹐帝顓頊之世﹐舉以爲田正﹐天下賴其功﹐周棄亦播植百谷﹐以稷五穀之長也﹐因以稷名其神也。

｜齊民要術｜谷者總名﹐非止爲粟也﹐然今人專以稷爲谷﹐俗名之耳。

｜爾雅翼｜稷者﹐五穀之長﹐以其中央之谷。月令﹐中央土﹐食稷與牛﹐五行土爲尊﹐故五穀稷爲長。

｜兼明書｜或問曰﹐稷旣百谷之神﹐不言谷而云稷者何也﹐答曰﹐稷屬土﹐而爲諸谷之長﹐故月令謂之首種。首種者﹐種最在前也。諸谷不可徧舉﹐故舉其長而爲言之﹐以等之也。若直以谷言﹐則爲人所褻慢也。

｜別錄｜

｜增｜

｜兩鈔摘腴｜毛詩傳注﹐先集維霰﹐曰霰稷雪也﹐或謂之米雪﹐謂其粒若稷米然。

｜本艸衍義｜穄米其香可愛﹐故取以供祭祀﹐然發故疾﹐只堪作飯﹐不黏﹐其味淡。

｜原｜稷﹐三月種﹐耘四徧﹐七月熟﹐四﹑五月亦可種﹐但收少﹐遲耳。刈稷欲早﹐八﹑九月熟便刈﹐少遲遇風卽落。忌與瓠子﹑附子同食。

○蜀黍

｜原｜蜀黍﹐一名蜀秫﹐種自蜀來﹐故以蜀爲名。農政全書云﹐其黏者近秫﹐故借名爲秫。一名蘆穄﹑一名蘆粟﹑一名髙粱﹐形類黍稷而髙大如蘆荻﹐故有諸名。一名木稷﹑一名荻粱﹐廣雅云﹐荻粱﹐木稷也。種宜卑下地﹐春月早種﹐得子多﹐秋收。莖麤﹐髙丈餘﹐狀似蘆荻而內實。葉亦似蘆。穗大如帚﹐粒大如椒﹐紅黑色。米性堅實﹐黃赤色。熟時先刈其穗﹐稭成束攢而立之﹐方得幹米﹐有二種﹐黏者可和糯秫釀酒作餌﹐不黏者可作糕煮粥。可濟饑﹐亦可養畜。莖可織箔﹑編席﹑夾籬﹑供爨﹐梢可作筅帚﹐殼浸水色紅﹐可以紅酒﹐有利於民者最博﹐性溫﹑澀﹐溫中﹐澀腸胃﹐止泄瀉。

｜匯考｜

｜增｜

｜博物志｜三年種蜀黍﹐其後七年多虵。

｜別錄｜

｜增｜

｜農政全書｜玄扈先生曰﹐蜀秫在北方﹐地不宜麥禾者﹐乃種此﹐尢宜下地﹐立秋後五日﹐𨿽水潦至一丈深﹐不能壞之﹐立秋前水至卽壞﹐故北土築堤二﹑三尺﹐以禦暴水。

○附錄玉蜀黍原作禦麥﹐附麥後﹐按禦麥乃別名﹐實蜀黍類也﹐今移入此。

｜原｜玉蜀黍﹐一名玉髙粱﹑一名戎菽﹑一名禦麥﹐以其曾經進禦﹐故名禦麥。出西番﹐舊名番麥﹐按農政全書又作玉米﹐玄扈先生曰﹐玉米或稱玉麥或稱玉蜀秫﹐從他方得種﹐其曰米﹑麥﹑秫皆借名也。榦葉類蜀黍而肥矮﹐亦似薏苡﹐苗髙三﹑四尺﹐六﹑七月開花﹐成穗如秕麥狀﹐苗心別出一苞﹐如椶魚形﹐苞上出須﹐如紅絨垂垂﹐久則苞拆子出﹐顆顆攢簇﹐子粒如芡實﹐大而瑩白﹐花開於頂﹐實結於節。

○粟

｜原｜粟﹐古作﹖﹐象穗在禾上之形﹐說文云﹐粟之爲言續也﹐續於谷也。粱屬也﹐蓋粱之細者﹐本艸云﹐穗大而毛長粒粗者爲粱﹐穗小而毛短粒細者爲粟。北方直名之曰谷﹐脫殼則謂之小米。

｜增｜

｜本艸｜粟﹐一名秈粟﹐古以粟爲黍﹑稷﹑粱﹑秫之總稱﹐而今之粟﹐在古但呼爲粱﹐後人乃專以粱之細者名粟﹐大抵黏者爲秫﹐不黏者爲粟﹐故呼此爲秈粟﹐以別秫而配秈。

｜原｜稈髙三﹑四尺﹐似蜀秫﹐稈中空有節﹐細而矮﹐葉似蘆﹐小而有毛﹐穗似蒲﹐有毛﹐顆粒成簇﹐性鹹﹑淡﹐養脾胃﹐補虛損﹐益丹田﹐利小便﹐解熱毒﹐陳者尢良﹐北人日用不可缺者﹐諺云﹐谷三千一穗之實﹐至三千顆言多也﹐其名或因姓氏﹑地裏﹐或因形似﹑時令﹐早則有趕麥黃﹑百日糧﹑六十日還倉之類﹐中則有八月黃﹑老軍頭之類﹐晚則有鴈頭靑﹑寒露粟﹑鐵鞭頭之類﹐又有粱谷﹑滑谷﹑白谷﹑白穀黃米﹑黃穀白米之類。

｜增｜

｜廣志｜有赤粟白莖﹐有黑格雀粟﹐有張公斑﹐有含黃﹐有蒼背稷﹐有雪白粟﹐亦名白粟﹐又有白藍下﹑竹頭靑﹑白逯﹑麥擢石﹑精狗蹯之名種云。

｜齊民要術｜朱谷﹑髙居黃﹑劉豬獬﹑道湣黃﹑聒谷黃﹑雀懊黃﹑續命黃﹑百日糧﹐有起婦黃﹑辱稻糧﹑奴子場﹑音加支谷﹑焦金黃﹑�﹖合履﹐今一名麥爭場﹐此十四種﹐早熟﹑耐旱﹑免虫。聒谷黃﹑辱稻糧二種﹐味美。今墮車﹑下馬看﹑白羣羊﹑懸蛇赤尾﹑龍虎黃﹑雀民溙﹑馬泄韁﹑劉豬赤﹑李谷黃﹑河摩糧﹑東海黃﹑石�歲﹑靑莖靑﹑黑好黃﹑陌南木﹑隈堤黃﹑宋﹖癡﹑指張黃﹑兔胠靑﹑惠日黃﹑寫風赤﹑一晛黃﹑山鹺﹑頓黨黃﹐此二十四種﹐穗皆有毛﹐耐風﹐免雀暴。寶珠黃﹑俗得白﹑張鄰黃﹑白鹺谷﹑銁於黃﹑張蟻白﹑耿虎黃﹑都奴赤﹑茄蘆黃﹑燻豬赤﹑魏爽黃﹑白莖靑﹑竹根黃﹑調母粱﹑磊碨黃﹑劉沙白﹑憎延黃﹑赤粱谷﹑靈忽黃﹑獺尾靑﹑續得黃﹑得容靑﹑孫延黃﹑豬矢靑﹑煙燻黃﹑樂婢靑﹑平壽黃﹑鹿橛白﹑鹺折作﹑黃��穇﹑阿居黃﹑赤巴粱﹑鹿蹄黃﹑�狗蒼﹑可憐黃﹑米谷﹑鹿橛靑﹑阿返﹐此三十八種﹐中麤大谷。白鹺谷﹑調母粱二種﹐味美。擇谷靑﹑阿居黃﹑豬矢靑有二種﹐味惡。黃��穇﹑樂婢靑二種﹐易舂。石柳閱﹑竹葉靑﹐一名胡谷﹑水黑谷﹑忽泥靑﹑衝天棒﹑雉子靑﹑鴟腳谷﹑雁頭靑﹑攬堆黃﹑靑子規﹐此十種﹐晚熟耐虫﹐災則盡矣。

｜匯考｜

｜原｜

｜左傳｜襄公二十九年﹐鄭子展卒﹐子皮卽位﹐於是鄭饑﹐而未及麥﹐民病﹐子皮以子展之命﹐餼國人粟戶一鍾。

｜晉書孝友傳｜劉殷夢人曰﹐西籬下有粟﹐寤而掘之﹐果得粟十五鍾﹐銘曰﹐七年粟賜孝子劉殷。

｜宋書符瑞志｜文帝元嘉二十二年﹐醴湖屯生嘉粟﹐一莖九穗。

｜增｜

｜宋史食貨志｜初﹐農時﹐太宗嘗令取畿內靑苗觀之﹐聽政之次﹐出示近臣﹐是歲﹐畿內菽粟苗皆長數尺。帝顧謂左右曰﹐朕每念耕稼之勤﹐苟非兵食所資﹐固當盡復其租稅。

｜管子｜桓公觀於野曰﹐何物可比君子之徳﹐隰朋曰﹐粟可比君子之徳﹐管仲曰﹐苗始出生也﹐眴眴乎似孺子﹐安之則安﹐不得則危﹐命之曰禾﹐可比君子﹐桓公曰﹐善。

｜原｜

｜韓非子｜鄒穆公有令﹐食鳧雁者必以秕﹐無敢以粟﹐鳧雁無食﹐而以一石粟易一石秕﹐其費甚矣﹐請以粟食之﹐公曰﹐非爾所知也﹐夫百姓餉牛而耕﹐曝背而耘﹐勤而不敢惰者﹐豈爲鳥獸食哉﹐粟米﹐人之上食也﹐柰何以養鳥﹐汝知小計﹐而不知大害矣。

｜淮南子｜昔者倉頡作書而天雨粟。

｜增｜

｜風俗通｜燕太子丹仰天嘆﹐天爲雨粟。

｜焦氏易林｜新田宜粟﹐上農得谷﹐君子懷徳﹐以千百福。

｜春秋說題辭｜粟助陽扶性﹐粟之爲言續也﹐粟五變﹐一變而以陽生爲苗﹐二變而秀爲禾﹐三變而祭然謂之粟﹐四變入臼米出甲﹐五變而蒸飯可食。陽以一立爲法﹐故粟積大一分﹐穗長一尺。文以七列﹐精以五六立﹐故其字爲粟。西者﹐金所立﹐米者﹐陽精。故西字合米而爲粟。

｜博物志｜雁食粟﹐則翼重不能飛。

｜古今注｜武帝建元四年﹐天雨粟。宣帝地節三年﹐長安雨黑粟。元帝竟寧元年﹐山都縣雨粟﹐色靑黑﹐味苦﹐大者如小豆﹐小者如麻子。

｜拾遺記｜樂浪之東﹐有背明之國﹐宜種百谷﹐有搖枝粟﹐其枝長而弱﹐無風常搖﹐食之益髓。有鳳冠粟﹐似鳳鳥之冠﹐食者多力。有遊龍粟﹐葉屈曲﹐似遊龍也﹐有瓊膏粟﹐白如銀﹐食此二粟﹐令人骨輕。員嶠山﹐一名環丘﹐上有方湖﹐周回千里﹐多大鵲﹐髙一丈﹐銜不周之粟﹐粟穗髙三丈﹐粒皎如玉﹐鵲銜粟飛於中國﹐故世俗間往往有之﹐其粟食之歷月不饑﹐故呂氏春秋云﹐粟之美者﹐有不周之粟焉。

｜述異記｜宋文帝卽位﹐而江表二千餘里﹐野粟生焉。

｜原｜

｜唐紀｜宣宗大中二年﹐福建進瑞粟十五莖﹐莖五﹑六穗。

｜增｜

｜全唐詩話｜李紳初以古風求知於呂溫﹐溫見齊煦誦憫農詩曰﹐春種一粒粟﹐秋收萬顆子﹐四海無閒田﹐農夫猶餓死。鋤禾日當午﹐汗滴禾下土﹐誰知盤中飱﹐粒粒皆辛苦。曰此人必爲卿相﹐果如其言。

｜泉州誌｜紫帽山有金粟洞﹐宋李邴云﹐唐時泉人客洛陽﹐邂逅一羽衣﹐寄書紫帽隱者。旣歸授書﹐遺以粟米半升﹐還家視之﹐金粟也。宋寧宗禦書﹐金粟之洞﹐四字刻於石。

｜集藻｜

｜七言律詩｜

｜增｜

｜宋朱子次秀野種粟韻｜阿香一笑走丰隆﹐雨徧平疇萬頃中﹐舊喜樊遲知學圃﹐今看許子快論功﹐遙憐鬱鬱翻秋隴﹐預想垂垂弄晚風﹐珍重詩翁且彊健﹐東阡南陌興無窮。

｜詩散句｜

｜增｜

｜唐李白｜𨿽有數斗玉﹐不如一盤粟。

｜韓愈｜囷倉谷粟滿﹐未有旦夕憂。

｜杜甫｜瘦地翻宜粟。

｜方幹｜舂粟引髙泉。

｜宋陸遊｜云嶼鋤�粟。

｜唐杜甫｜鳥雀苦肥秋粟菽。

○粱按粱與粟一類二種﹐原譜於粟部內獨載靑粱一種者﹐非﹐今從本艸增入。又按爾雅﹐虋﹐赤苗﹐注云﹐今之赤粱粟。﹐白苗﹐注云﹐今之白粱粟。虋同穈﹐詩大雅﹐維穈維﹐傳用爾雅疏﹐亦引郭注以解之﹐自蘓頌圖經本艸列於黍部﹐李時珍本艸綱目因之﹐而遂辧郭注爲非誤矣。

｜增｜

｜本艸｜粱﹐粱者﹐良也﹐谷之良者也。卽粟也﹐周禮﹐九谷﹑六谷之名﹐有粱無粟。自漢以後﹐始以大而毛長者爲粱﹐細而毛短者爲粟。今則通呼爲粟﹐而粱之名反隱矣。今世俗稱粟中之大穗長芒﹐麤粒而有紅毛﹑白毛﹑黃毛之品者﹐卽粱也。蘇恭曰﹐黃粱﹐出蜀﹑漢﹑商﹑浙間﹐穗大毛長﹐穀米俱麤於白粱﹐而收子少﹐不耐水旱﹐食之香美﹐勝於諸粱﹐人號竹根黃。白粱﹐穗大多毛且長﹐而谷麤扁長﹐不似粟圓也﹐米亦白而大﹐食之香美﹐亞於黃粱。靑粱﹐谷穗有毛而粒靑﹐米亦微靑而細於黃﹑白粱﹐粒似靑稞而少麤﹐早熟而收薄﹐夏月食之﹐極爲淸涼﹐但味短色惡﹐不如黃﹑白粱﹐北人少種之﹐作餳淸白﹐勝於余米。

｜廣志｜有具粱﹑解粱﹑有遼東赤粱﹐魏武帝常以作粥。

｜匯考｜

｜增｜

｜禮記曲禮｜粱曰薌萁。｜疏｜粱曰薌萁者﹐粱謂白粱﹑黃粱也﹐萁語助也。

｜周禮天官｜犬宜粱。｜疏｜犬宜粱者﹐犬味酸而溫﹐粱米味甘而微寒﹐气味相成﹐故云犬宜粱。

｜集藻｜

｜五言律詩｜

｜原｜

｜唐杜甫佐還山後寄一首｜白露黃粱熟﹐分張素有期﹐已應舂得細﹐頗覺寄來遲﹐味豈同金菊﹐香宜配綠葵﹐老人他日愛﹐正想滑流匙。

｜詩散句｜

｜增｜

｜唐杜甫｜新炊間黃粱。

｜別錄｜

｜原｜

｜種谷｜地欲肥﹐耕欲細欲深﹐秋耕更佳﹐種欲成﹐實不秕﹐用臘雪水浸過﹐耐旱辟虫﹐時欲仲﹐春得雨爲妙﹐小雨欲接濕﹐大雨須俟少幹﹐先耙後種﹐種後旋以石砘﹐砘令土堅﹐則苗出旺相﹐如遇天旱﹐苗出土仍砘﹐春種欲深﹐夏種欲淺﹐早禾﹑晚禾欲兼種﹐防歲有所宜﹐一云﹐閏月年宜晚田﹐然大率宜早﹐早田收多於晚﹐早田淨而易治﹐晚者蕪穢難治﹐且早穀米實而多﹐晚谷皮厚﹐米少而虛﹐行欲稀﹐諺云﹐稀谷大穗﹐來年好麥。

｜鋤谷｜鋤以三徧﹑四徧爲度﹐第一徧曰撮苗﹐畱苗欲密﹐第二徧曰定科﹐畱其壯者﹐去其密者﹑弱者﹐第三徧曰擁本﹐鋤欲深﹐擁其土以護根﹐則耐旱﹐第四徧曰復壠﹐俗名添米五穀﹐惟小鋤爲良﹐苗出壠則深鋤﹐鋤不厭數﹐周而復始﹐勿以無艸而怠功﹐鋤者非止去艸﹐蓋地熟而實多﹐糠薄而米美﹐鋤得十徧﹐可得八米﹐春鋤起地﹐夏鋤除艸﹐春鋤不用觸濕﹐六月以後𨿽濕亦無嫌。

｜刈谷｜食貨志云﹐力耕數耘﹐收獲如盜賊之至﹐故熟速刈﹐幹速積﹐刈早則傷鎌﹐刈晚則折穗﹐遇風則收減﹐濕積則槁爛﹐積晚則粒耗﹐連雨則生耳﹐所以收獲不可緩也﹐收獲者農事之終﹐務本者可怠焉﹐而自棄其前功乎。

｜積谷｜周禮地官曰﹐舍人掌粟入之藏﹐注曰﹐九谷俱藏﹐以粟爲主﹐神農之教曰﹐有石城十仞﹐湯池百步﹐帶甲百萬﹐而無粟弗能守也﹐北方水土深厚﹐窖地而藏﹐可數十年不壞。

○秫按秫與粟同類異種﹐原譜言粟而不及秫﹐今從本艸增入。

｜增｜

｜爾雅｜眾﹐音終。秫。｜注｜謂黏粟也。｜疏｜與谷相似﹐其莖稈似禾而麤大者是也。

｜本艸｜秫﹐一名糯秫﹑一名糯粟﹑一名黃糯﹐秫字篆文﹐象其禾體柔弱之形﹐俗呼糯粟。北人呼爲黃糯﹐亦曰黃米。釀酒劣於糯也。蘇恭曰﹐凡黍﹑稷﹑粟﹑秫﹑稉﹑糯﹐三谷皆有秈﹑糯也。李時珍曰﹐秫卽粱米﹑粟米之黏者。有赤﹑白﹑黃三色﹐皆可釀酒。圖經謂秫爲黍之黏者﹐說文謂秫爲稷之黏者﹐古今注謂秫爲稻之黏者﹐皆誤也。惟蘇恭以粟﹑秫分秈﹑糯﹐孫炎注爾雅謂秫爲黏粟者﹐得之。

｜廣志｜有胡秫﹐早熟及麥。

｜齊民要術｜按今世有黃粱﹐谷秫﹐桑根秫﹐櫶天培秫也。

｜匯考｜

｜增｜

｜晉書孔羣傳｜羣性嗜酒﹐嘗與親友書云﹐今年田得七百石秫米﹐不足了曲蘗事。

｜燕翼貽謀錄｜宋種放有別墅在終南山﹐聚徒講學﹐性嗜酒﹐種秫自釀﹐林泉之景頗爲幽勝﹐眞宗聞之﹐欲幸其家而不果﹐咸平六年﹐遣使畫圖以進。

｜澄懷錄｜種明逸嗜酒﹐嘗種秫自釀曰﹐空山淸寂﹐聊以養和﹐自號雲溪醉侯。

｜聞奇錄｜徐庭實巡官說乾符中武義縣﹐有人入山﹐掘地二尺﹐忽陷丈餘﹐深數尺﹐收得秫百斛﹐莫知其由﹐將醞酒﹐其味濃厚。

｜詩散句｜

｜增｜

｜晉陶潛｜春秫作美酒﹐酒熟吾自斟。

｜宋陸遊｜供秫借畱客。

｜元方夔｜種秫田多早帶秋。

○附錄穇子

｜原｜穇子﹐一名龍爪粟﹑一名鴨爪稗﹐本艸云﹐穇乃不黏之稱﹐亦不實之貌﹐龍爪﹑鴨爪﹐象其形也。北地荒坡處種之﹐苗葉似谷﹐至頂抽莖﹐有三稜﹐開細花﹐簇簇結穗如粟穗﹐而分數岐﹐如鷹爪之狀﹐內有細子如黍粒而細﹐褐色﹐味澀﹐稃甚薄﹐碾米﹐煮粥﹑炊飯﹑磨麫﹑蒸食皆宜﹐可救荒。

○附錄稊稗

｜增｜

｜爾雅｜蕛﹐苵。｜注｜蕛﹐似稗﹐布地生穢艸。｜疏｜似稗之穢艸也。

｜爾雅翼｜稊與稗二物也﹐皆有米而細小。

｜本艸｜稗乃禾之卑賤者也﹐故字從卑。陳藏器曰﹐有二種﹐一黃白色﹐一紫黑色。紫黑者似有毛﹐北人呼爲烏禾。

｜原｜稗野生﹐苗葉似穇子﹐色深綠﹐根下葉蔕紫色。梢頭出扁穗﹐結子如黍粒﹐茶褐色﹐味微苦﹐用與穇子同﹐食之益气宜脾﹐故曹植有芳菇精稗之稱。苗根治金瘡及傷損﹐血出不已﹐搗敷卽止﹐甚驗。每一鬥得米三升。稊苗似稗﹐而穗如粟﹐有紫毛﹐卽烏禾也﹐可救荒﹐又可殺虫﹐煮以沃地﹐螻蚓皆死。

｜匯考｜

｜增｜

｜孟子｜五穀者﹐種之美者也﹐苟爲不熟﹐不如荑稗。

｜莊子｜道在稊稗。

｜原｜

｜淮南子｜離先稻熟﹐而農夫薅之﹐不以小利傷大獲也。｜注｜離與稻相似。

｜增｜

｜江表傳｜吳五鳳元年﹐交趾稗艸化爲稻。

｜三峽考｜峽內隙地沙土宜黍稷菽麥﹐獨不宜秔秫耳﹐又一種自滇中來者﹐曰雲南稗﹐一曰雁爪稗﹐以形似名﹐亦播種畦植﹐與五穀爭價﹐東南所無也。

｜集藻｜

｜七言古詩｜

｜增｜

｜元方回種稗嘆｜農田插秧秧綠時﹐稻中有稗農未知﹐稻苗欲秀稗先出﹐拔稗飼牛惟恐遲﹐今年淛西田沒水﹐卻向淛東糴稗子﹐一斗稗子價幾何﹐已值去年三斗米﹐天災使然膺勝眞﹐焉得世間無稗人。

｜別錄｜

｜增｜

｜汜勝之書｜稗旣堪水旱﹐種無不熟之時﹐又特滋茂﹐良田畝得二﹑三十斛。魏武使典農種之﹐頃收二千斛﹐斛得米三四斗。釀酒甚美釅﹐炊食不減粟米﹐可備荒。稗稈一畝﹐則當稻稈二畝﹐宜擇其稭長而粒大種之﹐倘遇水旱﹐便可多種﹐亦救荒之一助。

○附錄稂

｜增｜

｜爾雅｜稂﹐童粱。｜注｜稂﹐莠類也。｜疏｜今人謂之宿田翁﹐或謂之守田也。

｜說文｜稂﹐禾秀之穗﹐生而不成者﹐謂之蕫蓢。

｜爾雅翼｜稂﹐惡艸﹐與禾相雜。

｜本艸｜一名狼尾艸﹐爾雅云﹐孟﹐狼尾。注云﹐似茅﹐可以覆屋。本艸拾遺謂卽此物﹐按爾雅已釋稂曰童粱﹐果爲一物不當重出也﹐姑存之以備考。陳藏器曰﹐生澤地﹐似茅作穗。廣志云﹐子可作黍食。李時珍曰﹐莖﹑葉﹑穗﹑粒並如粟﹐而穗色紫黃﹐有毛。荒年亦可采食。

｜匯考｜

｜增｜

｜詩曹風｜冽彼下泉﹐浸彼苞稂。

｜小雅｜不稂不莠。

｜韓詩外傳｜馬不過稂莠。

○附錄菵艸

｜增｜

｜爾雅｜皇﹐守田。｜注｜似燕麥﹐子如雕胡﹐米可食。生廢田中﹐一名守气。

｜爾雅翼｜菵米可爲飯﹐生水田中﹐苗子似小麥而小。四月熟﹐久食不饑﹐爾雅所謂﹐皇﹐守田也。

○附錄蒯艸

｜增｜

｜爾雅翼｜蒯艸﹐子堪食﹐如秔米。

○附錄東廧

｜增｜

｜廣志｜東廧﹐色靑黑﹐粒如葵子﹐似蓬艸﹐色靑黑﹐十一月熟﹐出幽﹑涼並烏丸地。

｜魏書｜烏丸地宜東廧﹐似穄﹐可作白酒。

｜本艸｜東廧生河西﹐河西人語云﹐貸我東廧﹐償爾田粱。

○附錄粱禾

｜增｜

｜本艸｜李時珍曰﹐廣志云﹐粱禾﹐蔓生﹐其子如葵子﹐其米粉白如麫﹐可作饘粥﹐六月種﹐九月收﹐牛食之尢肥﹐此亦一谷似東廧者也。

○附錄蒒艸

｜增｜

｜本艸｜蒒艸﹐一名自然谷﹑一名禹餘糧﹐言禹治水棄其餘糧化而爲此詳見後博物志。寇珣曰﹐蒒實如球子﹐八月收之﹐海上民常食﹐中國未嘗見也。李時珍曰﹐方孝孺有海米行﹐亦蒒艸之類也。

｜匯考｜

｜增｜

｜博物志｜扶海洲上有艸名曰蒒﹐其實如大麥﹐從七月熟﹐民斂獲至冬乃訖﹐名曰自然谷﹐或曰禹餘糧。

｜集藻｜

｜七言古詩｜

｜增｜

｜明方孝孺海米行｜海邊有艸名海米﹐大非蓬蒿小非薺﹐婦女攜籃晝作羣﹐采摘聊於海中洗﹐歸來滌釜燒松枝﹐煮米爲飯充朝饑﹐莫辭苦澀咽不下﹐性命聊假須臾時。

○附錄感禾

｜增｜

｜齊民要術｜感禾﹐扶疎生﹐實似大麥。

○附錄楊禾

｜增｜

｜齊民要術｜楊禾﹐似藋﹐粒細﹐左折右炊﹐停則牙生。

○附錄火禾

｜增｜

｜齊民要術｜火禾﹐髙丈餘﹐子如小豆﹐出粟特國。

○附錄木禾

｜增｜

｜山海經｜昆侖墟上有木禾﹐長五尋﹐大五圍。

｜匯考｜

｜增｜

｜穆天子傳｜天子東徵至於重﹖氏黑水之阿﹐爰有野麥﹐爰有答堇﹐西膜之所謂木禾﹐重﹖氏之所食。

○附錄嘉禾按詩注黍﹑稷﹑稻﹑粱皆名爲禾﹐麻與菽麥則無禾稱﹐傳稱嘉禾皆統言之﹐故另列於諸谷之後。

｜原｜

｜瑞應圖｜嘉禾﹐五穀之長﹐盛徳之精也﹐文者異本而同秀﹐質者同本而異秀﹐此夏﹑殷時嘉禾也。

｜晉徵祥說｜王者盛徳則嘉禾生﹐嘉禾者﹐仁卉也﹐其大盈箱﹐一稃二米。

｜增｜

｜孝經援神契｜徳下至地﹐則嘉禾生。

｜春秋運斗樞｜璇星明﹐則嘉禾液。

｜春秋感應符｜日下淪於地﹐則嘉禾興。

｜春秋說題辭｜天文以七﹐列星以五﹐故嘉禾之滋﹐莖長五尺﹐五七三十五﹐神盛﹐故連莖三十五穗﹐以成盛徳﹐禾之極也。

｜匯考｜

｜原｜

｜書大傳｜成王時﹐有苗異莖而生﹐同爲一穗﹐人有上之者﹐王召周公而問之﹐公曰﹐三苗爲一穗﹐抑天下其合爲一乎。

｜史記魯周公世家｜唐叔得禾﹐異畝同穎﹐獻之成王﹐成王命唐叔以饋周公於東土﹐作饋禾﹐周公旣受命禾﹐嘉天子命﹐作嘉禾。

｜前漢書宣帝紀｜神爵元年﹐詔曰﹐嘉谷玄稷﹐降於郡國。

｜郊祀志｜王莽使中郎平憲誘羌還云﹐天下太平﹐一禾長丈餘﹐故乞內屬。

｜後漢書鄭玄傳｜玄年十六﹐號神童﹐民有獻嘉禾者﹐欲表府﹐文辭鄙略﹐玄爲攺作﹐又著頌一篇﹐侯相髙其才﹐而修冠禮焉。

｜南蠻傳｜順桓之世﹐板楯數反﹐太守蜀郡趙溫恩信降服﹐於是宕渠出九穗之禾。

｜吳志孫權傳｜黃龍三年﹐由拳野稻自生﹐攺爲禾興縣。南始平言嘉禾生﹐攺明年嘉禾元年。赤烏七年秋﹐宛陵言嘉禾生。

｜宋書符瑞志｜漢安帝延光二年六月﹐嘉禾生九眞﹐百十六本﹐七百六十八穗。宋文帝元嘉十一年八月﹐嘉禾一莖九穗﹐生北汝陰。二十二年六月﹐嘉禾生籍田﹐一莖九穗。嘉禾生華林園﹐百六十穗。二十四年七月﹐嘉禾旅生華林園及景陽山﹐江夏王義恭獻嘉禾甘露頌﹐中領軍吉陽縣侯沈演之上嘉禾頌。二十五年六月﹐嘉禾旅生華林園﹐十株七百穗。孝武帝大明元年五月﹐嘉禾一株五莖﹐生淸暑殿鴟尾中。嘉禾生靑州﹐異根同穗。

｜南齊書祥瑞志｜永明元年正月﹐新蔡郡獲嘉禾﹐一莖五穗。八月﹐新蔡縣獲嘉禾﹐二莖九穗﹐一莖七穗。二年八月﹐梁郡睢陽縣界野田中獲嘉禾﹐一莖二十三穗。

｜魏書許謙傳｜謙子洛陽﹐爲雁門太守﹐家田三生嘉禾﹐皆異壠合穎﹐太祖善之﹐進爵北地公﹐加鎭南將軍。

｜隋書循吏傳｜梁彥光爲岐州刺史﹐甚有惠政﹐嘉禾連理﹐出於州境﹐開皇二年﹐上幸岐州﹐悅其能﹐賜粟五百斛﹐物三百叚﹐禦傘一枚。

｜南史梁宗室傳｜始興忠武王憺﹐子暎﹐爲吳興太守﹐郡累不稔﹐中大通三年﹐野谷生武康﹐凡二十二處﹐自此丰穰﹐暎制嘉谷頌以聞。

｜舊唐書五行志｜元和七年十一月﹐龍州武安川會田中嘉禾生﹐有麟食之﹐復生﹐麟之來﹐一鹿引之﹐羣鹿隨之﹐光華不可正視﹐使畫工圖麟及嘉禾來獻。

｜新唐書代宗本紀｜乾元元年四月﹐立爲皇太子﹐初﹐太子生之歲﹐豫州獻嘉禾﹐於是以爲祥﹐乃更名豫。

｜宋史理宗本紀｜景定元年﹐建陽縣嘉禾生﹐一本十五穗﹐詔攺建陽爲嘉禾縣。

｜遼史道宗本紀｜太康三年九月﹐玉田貢嘉禾。

｜金史世宗本紀｜大定二十四年正月辛卯﹐眞定進嘉禾﹐二本六莖﹐異畝同穎。

｜五行志｜宣宗興定元年七月癸卯﹐大社壇產嘉禾﹐一莖十五穗。十月﹐丹州進嘉禾﹐異畝同穎。熙宗皇統四年正月乙丑﹐陜西進嘉禾十二莖﹐一本七穎。

｜山海經｜昆侖墟有禾﹐末長五尋。

｜穆天子傳｜�山是惟天下之良山也﹐寶玉之所在﹐嘉榖生之﹐艸木碩美﹐天子於是取嘉禾以歸﹐樹於中國。

｜瑞應圖｜舜時后稷播植﹐天降秬秠﹐故詩曰﹐天降嘉種﹐惟秬惟秠。

｜東觀漢記｜光武以建平元年生於濟陽縣﹐是歲﹐有嘉禾生﹐一莖九穗﹐大於凡禾﹐縣界大熟﹐因名上曰秀。

｜原｜

｜古今注｜漢魯恭拜中牟令﹐嘉禾生恭庭中。

｜增｜

｜會稽典錄｜謝承遷吳郡督郵﹐歲穰﹐嘉禾六穗﹐生於部屬。

｜拾遺記｜炎帝始教民耒耜﹐躬勤畎畝之事﹐時有丹雀銜九穗禾﹐其墜地者﹐帝乃拾之﹐以植於田﹐食者老而不死。周成王五年﹐有因祗之國﹐丈夫勤於耕稼﹐一日鋤十頃之地﹐貢嘉禾一莖盈車﹐故時俗四言詩曰﹐力勤十頃﹐能致嘉穎。燕昭王時﹐有白鸞孤翔﹐銜千莖穟﹐穟於空中自生花實﹐落地則生根葉﹐一歲百獲﹐一莖滿車﹐故曰盈車嘉穟。昆侖山者西方曰須彌山﹐上有九層﹐第三層有禾穟﹐一株滿車。

｜續搜神記｜盧陵巴丘人文晃者﹐世以田作爲業﹐秋收已過﹐獲刈都畢﹐明旦至田﹐禾復湛然如先﹐卽便獲﹐所獲盈倉而巨富。

｜大業拾遺錄｜七年九月﹐太原郡有獻禾﹐一本三穗﹐長八尺﹐穗長三尺五寸﹐大尺圍﹐芒穗皆紫色鮮明﹐自禾以上三尺餘亦紫色﹐有老人年八十餘﹐以素木匣盛之﹐賜物三十叚。

｜西域紀｜天竺國﹐禾之長者﹐沒槖駞。

｜酉陽雜俎｜婚禮﹐納采有合驩嘉禾﹐嘉禾﹐分福也。

｜原｜

｜唐紀｜代宗永泰元年秋﹐京兆府上言﹐鄠縣嘉禾生﹐穗長一尺餘﹐穗上粒重疊如連珠。郭子儀上言﹐寧朔縣界﹐荒地十五里﹐有黑禾偶生徧地﹐掃盡經宿復生﹐其禾圓實﹐味甘美。

｜增｜

｜湧幢小品｜正徳六年﹐如臯縣嘉禾﹐一本有至百莖者﹐其一本二十莖者尢多。

｜原｜

｜平陽縣誌｜萬曆辛卯﹐縣民有田六畝﹐同時插秧﹐中三畝﹐勃然奮發﹐五日卽結谷收成﹐縣以爲嘉谷先登丰年大瑞。

｜增｜

｜揭陽縣誌｜嘉靖十年﹐龍溪士人莊守徳田﹐稻一莖五穗﹐以爲嘉禾﹐獻於府﹐知府丘其仁藏諸庫。

｜集藻｜

｜表｜

｜增｜

｜唐張說爲畱守奏嘉禾表｜臣聞天聽自人﹐神和在徳﹐代非乏瑞﹐罕遇開泰之期﹐福不虛徵﹐必俟休明之主。伏惟皇帝陛下仁覆萬靈﹐孝理四海﹐政每先於帝籍﹐役不紊於農時。嘉气橫遊﹐祥風紛灑﹐騰文煒色﹐九光連合於貞明﹐逸輩殊倫﹐百寶駢滋於動植。臣今月日奉進旨﹐告望鳳臺慶山醴泉之瑞﹐其日於山陵東栢城內得嘉禾一本﹐臣初見眾苗亙壠﹐香穎垂秋﹐嘉玩繁滋﹐欲觀成粒﹐左右無識﹐折以呈臣。異其綠葉綬舒﹐蔥芒璧秀﹐熟視奇狀﹐乃知嘉祥﹐下則異畝合莖﹐上又同連雙穗。昔雍熙之代﹐政理之君﹐𨿽導出應時﹐而生不擇地﹐未有托根神域﹐彰孝徳之能深﹐吐秀壽宮﹐助粢盛之丰潔。此蓋睿誠通感﹐靈佑降祥﹐中古以來﹐未覩斯美。臣籍慶宗枝﹐久沐星潢之潤﹐躬持瑞穎﹐預奉天保之符。忭悅之誠﹐倍兼恆品。

｜符載廬州進嘉禾表｜臣某言﹐得廬州刺史裴靖狀稱﹐巢縣百姓唐海﹐母喪廬墓﹐手自耕植﹐以備祠祭。無何﹐於粟田之中﹐輒產嘉禾﹐一本六穗﹐一本五穗。實時差錄事參軍朱寧丁寧考驗﹐事狀明白。臣聞感天地者存乎誠﹐通神明者極乎孝﹐蘊而爲精粹﹐發而爲禎祥﹐上玄與之獻酬﹐后土爲之泄露。故使騰芳髙隴﹐擢穎淸秋﹐冠九谷之英英﹐增大田之藹藹。此皆陛下聖徳茂鴻﹐化洽名教﹐生人之內有淳孝﹐靈瑞之下有嘉禾﹐邁風烈於前王﹐煥丹靑於唐史。不然﹐何幽贊玄答其若是乎﹐臣猥以鈍劣﹐祗守風土﹐宣陛下之恩澤﹐撫陛下之庶甿﹐覩玆盛美﹐光榮耳目﹐不勝歡忭踴躍之至。

｜權徳輿嘉禾合穗表｜伏見武俊所奏﹐恆州鼓城縣生嘉禾﹐一本合穗﹐又盧徵奏﹐華州鄭縣獲嘉禾一穗者。謹按孫氏瑞應圖曰﹐嘉禾者五穀之長﹐王者徳茂則生。伏惟陛下徳葉玄功﹐仁育生類﹐同穎擢秀﹐殊祥並時。昔周道旣昌﹐唐叔以獻﹐表天下和平之兆﹐爲陰陽欣合之符。五穀登成﹐百嘉儲祉﹐發於厚載﹐集是休徵。況嶽鎭之方﹐表章繼至﹐感通昭晰﹐莫甚於斯。臣等忝列臺司﹐喜倍恆品。

｜柳宗元賀嘉禾表｜今月某日﹐宰臣以幽州所進嘉禾圖各一軸示百寮者﹐伏以嘉谷順成﹐靈貺昭格﹐天人合應﹐遐邇同心。伏惟皇帝陛下睿謀廣運﹐神化旁行﹐植物知仁﹐祥圖應聖﹐靈嶽不愆於贊佑﹐燕谷用遂於生成﹐丰稔隨均﹐知朔南之被澤﹐休嘉克葉﹐見天地之同和﹐六穗慚稱於漢臣﹐異畝恥書於周典﹐自中形外﹐均慶同歡。臣謬職憲司﹐獲覩嘉瑞﹐無任忭躍之至。

｜禮部賀嘉禾及芝艸表｜伏見今月某日內出劍南所進嘉禾圖﹐及陜州所進紫芝艸示百寮者﹐珍圖煥開﹐瑞彩交映﹐遐邇偕至﹐福應攸同。伏惟皇帝陛下緝熙至道﹐保合太和﹐天惟發祥﹐地不愛寶﹐嘉禾擢質﹐靈艸抽英﹐獻於王庭﹐唐叔慚同穎之異﹐薦諸郊廟﹐班史謝連葉之奇﹐旣呈薿薿之祥﹐更覩煌煌之秀﹐丰年斯著﹐聖壽用彰﹐飲和之人﹐歡忭無極。臣等優遊至化﹐披翫殊姿﹐慶忭之誠﹐倍百恆品。

｜張仲素賀嘉禾表｜伏見鄆州東平縣官莊地內﹐有禾異壠雙本﹐合成一穗﹐畫圖奏進﹐傳示百寮者。謹按瑞應圖曰﹐王者徳茂而太平﹐君臣和﹐則嘉禾朱艸以甲萌﹐言不得中和之气﹐卽不生也。伏惟陛下鼓和風﹐茂休應﹐泰階平於上下﹐大中建於人臣﹐神明是若﹐徵見必報﹐通彼殊壠﹐總其雙莖﹐滋大澤以冥造﹐成嘉穗而薦和﹐合爲一﹐彰至化之會同﹐堅而好﹐表資生之丰實﹐推物類以得天意﹐觀繪事而擬靈篇﹐凡在班行﹐咸同慶幸。

｜狀｜

｜增｜

｜唐韓愈奏汴州得嘉禾嘉瓜狀｜謹按符瑞圖﹐王者徳至於地﹐則嘉禾生。伏惟皇帝陛下﹐道合天地﹐恩沾動植﹐邇無不協﹐遠無不賓﹐神人以和﹐風雨咸若。前件嘉禾等﹐或兩根並植﹐一穗連房﹐或延蔓敷榮﹐異實共蔕﹐旣葉和同之慶﹐又標丰稔之祥﹐感自皇恩﹐微莖何極於造化﹐親逢嘉瑞﹐小巨喜遇於休明。

｜謳｜

｜增｜

｜魏曹植谷謳｜於穆聖皇﹐仁暢惠渥﹐辭獻減膳﹐以服鰥獨﹐和气致祥﹐時雨灑沃﹐野艸萌芽﹐變化嘉谷。猗猗嘉禾﹐惟谷之精﹐其洪盈箱﹐協穗殊莖﹐昔生周朝﹐今植魏廷﹐獻之朝堂﹐以昭祖靈。

｜頌｜

｜增｜

｜宋劉義恭嘉禾頌並表｜臣聞居髙聽卑﹐上帝之功﹐天且弗違﹐聖王之徳﹐故能影響二儀﹐甄陶萬有﹐鑑觀今古﹐采驗圖緯﹐未有道闕化虧﹐而禎物著明者也。自皇運受終﹐辰曜交和﹐是以卉木表靈﹐山淵效寶。伏惟陛下體幹統極﹐休符襲逮﹐若乃鳳儀西郊﹐龍見東邑﹐海酋獻攺緇之羽﹐河祗開俟淸之源。三代象徳﹐不能過也﹐有幽必闡﹐無遠弗屆﹐重譯歲至﹐休瑞日臻﹐前者躬藉南畝﹐嘉谷仍植﹐神明之應﹐在斯尢盛﹐四海旣穆﹐五民樂業﹐思述汾陽﹐經始靈囿﹐蘭林甫樹﹐嘉露頻流﹐板築初就﹐祥穟如積﹐太平之符﹐於是乎在﹐臣以寡立﹐承乏槐鉉﹐浴沐芳津﹐預睹冥慶﹐不勝抃舞之情﹐謹上嘉禾甘露頌一篇﹐不足稱揚美烈﹐追用悚汗。頌曰﹐二象攸分﹐三靈樂主﹐齊應合從﹐在今猶古。天道誰親﹐惟仁斯輔﹐皇功帝績﹐理冠區宇。四民均極﹐我後體玆﹐惟機惟神﹐敬昭文思。九族旣睦﹐萬邦允釐﹐徳以位敍﹐道致雍熙。於穆不已﹐顯允東儲﹐生知夙叡﹐嶽茂淵虛。因心則哲﹐令問弘敷﹐繼徽下武﹐儷景辰居。軒制合宮﹐漢興未央﹐矧伊聖朝﹐九有已康。率由舊典﹐思燭前王﹐乃造陵霄﹐遂作景陽。有藹景陽﹐天淵之涘﹐淸暑爽立﹐云堂特起。植類斯育﹐動類斯止﹐極望江波﹐徧對嶽峙。化徳惟達﹐休瑞惟懋﹐誕降嘉種﹐呈祚初構。甘露春凝﹐禎穟秋秀﹐於今匪烈﹐嗣歲仍富。昔在放勛﹐歷英數朝﹐降及重華﹐倚扇淸庖。鑠矣皇慶﹐比物競昭﹐倫彼典策﹐被此風謠。資臣六蔽﹐任兼兩司﹐旣恧仲衮﹐又慚鄭緇。豈忘衡泌﹐樂道明時﹐敢述休祉﹐愧闕令辭。

｜沈演之嘉禾頌｜煥炳禎圖﹐昭晰瑞典﹐運傾方閟﹐時亨始顯﹐綈狀旣章﹐鳥文斯辧﹐於皇聖辟﹐承物紀遠﹐明兩辰麗﹐昌輝天衍。理妙位崇﹐事神業盛﹐淵渥徳澤﹐虛寂道政﹐恊化安心﹐調樂移性﹐玉衡從體﹐瑤光得正﹐臣星垂采﹐景云立慶。極仁所被﹐罔幽不攘﹐至和所感﹐靡況弗彰﹐鴛出丹穴﹐鸚起西廂﹐白鹿踰海﹐素鳥越江﹐結響穹陰﹐儀形鐘陽。治人奉天﹐乃勤乃格﹐黛耜俶載﹐髙廩已積﹐嘉禾重穋﹐甘露流液﹐擢秀辰畦﹐揚穎角澤﹐離穟合豪﹐榮區蔭斥。盈箱徵殷﹐貫桑表周﹐今我大宋﹐靈貺綢繆﹐帝終撝謙﹐繹思勿休﹐躬薦宗廟﹐溫恭率由﹐降福以誠﹐孝享虔羞。頒祉推功﹐登徽叡詔﹐恩覃隱顯﹐賞延荒徼﹐河溓海夷﹐山華嶽耀﹐憬琛夐贐﹐兼澤委效﹐日表地外﹐攺服請教。茂對盛時﹐綏萬屢丰﹐厭厭歸素﹐秩秩大同﹐上藏諸用﹐下知所從﹐仰式王度﹐俯歌南風﹐鴻名稱首﹐永保無窮。

｜贊｜

｜增｜

｜漢鄭玄婚禮謁文贊｜嘉禾爲谷﹐班祿是宜﹐吐秀五七﹐乃名爲嘉。

｜賦｜

｜增｜

｜唐潘炎嘉禾合穗賦並序｜景龍二年秋八月﹐屬縣長子有嘉禾合穗﹐瑞不虛月﹐侯其偉而乃賦曰﹐天祚明徳兮降之嘉生﹐案彼靈篇兮莫之與京﹐脈震土膏﹐且分苗於南畝﹐駟臨天漢﹐爰合穗以西成﹐當元後之歷試﹐表休徵於太平﹐不莠不稂﹐實堅實早﹐引燻風於和气﹐承湛露於蒼昊﹐生非百里﹐驗管仲之虛辭﹐出異昆山﹐自我皇之所寶﹐在瑞圖之右﹐爲曠代之祥﹐唐叔得之而合穎﹐周成得之以充箱﹐雙米一稃﹐稱之表異﹐孤莖六穗﹐頌以非常﹐今也尢盛﹐居然允臧﹐轉風而屢騰佳气﹐就日而交見祥光﹐獨天不生﹐托厚載於富媼﹐非聖不感﹐效元符於我皇﹐我皇得之熾而昌﹐風之起兮云之揚﹐嘉禾之瑞未可量﹐天子億載臨萬方。

｜張眞祥嘉禾合穎賦｜南山之下兮無人之境﹐力穡此中兮均夫躁靜﹐勞則不憚﹐旣寒耕而熱耘﹐慶有所歸﹐忽異畝而同穎﹐莖駢惜芃芃之色﹐秀合垂��之影﹐此焉觀瑞﹐亦祗以異﹐比於木乃連理之祥﹐在於人蓋同心之義﹐稃已聞於二米﹐莖乃殊於九穗﹐豈非徳之能及﹐實聖朝之所致﹐爰考休徵﹐丰年是憑﹐麥兩岐而能匹﹐茅三脊而徒稱﹐固神倉之可貯﹐期郊廟之以升﹐欲薦堯階﹐且聞秷秷之獲﹐將登神膳﹐遂入烰烰之烝﹐天道玄默﹐瑞以表徳﹐豈無沃土﹐而光於我家﹐豈無異方﹐而祚此王國﹐不有嘉生﹐孰謂賓榮﹐友朋之心﹐因取興於連茹﹐兄弟之樂﹐遂作戒於分荊﹐佇聞唐叔之獻﹐頌我後之升平。

｜趙蕃甸人獻嘉禾賦｜聖上崇國本﹐致時康﹐動玄象之昭鑑﹐產嘉禾而應祥﹐甸人於是具畚鍤﹐修封疆﹐啟芳穎於修畛﹐薦靈姿於我皇﹐懿夫挺拔自分﹐連拳相接﹐始穰穰而齊實﹐終矯矯而異葉﹐殊其本﹐均二气以發生﹐同乎心﹐表一徳之和協﹐不然者﹐寧擢秀於墳衍﹐載具美於圖牒﹐徵其瑞質﹐稽彼大同﹐見芬敷而共貫﹐信縈結以交通﹐則知符乎帝道﹐發自天功﹐合穗之珍﹐方將效祉於今日﹐異畝之美﹐豈獨標奇於古風﹐於是野老歡心﹐田夫盡力﹐宛移根於沃壤之際﹐俄發耀於丹墀之側﹐祥煙近拂﹐乍疑連理之形﹐喜气傍臨﹐更辧合歡之色﹐彌彰執契之道﹐載助惟馨之徳﹐爾其天鑑非遠﹐神珍是呈﹐始苕亭而間出﹐終夭矯而曲成﹐豈比躬稼之時﹐盡化晉君之艸﹐挺生之歲﹐克符漢帝之名﹐向令質委離披﹐孤生苯�﹐安得臨玉砌﹐邇龍衮﹐設穜稑之萌芽﹐爲理化之根本﹐是知六府惟序﹐萬邦式孚﹐茅三脊而非偶﹐獸共抵而自殊﹐未若耀靑芳於近甸﹐垂嘉貺於靈圖﹐況復聖慮彌深﹐皇猷思永﹐梯山航海﹐未足契其休光﹐菲食卑宮﹐將欲示其丰省﹐斯所謂騰茂實於厚地﹐故薦穗於重穎。

｜明沈鯉嘉禾賦｜惟帝籍之千畝﹐接宸極之宮墻﹐翕垓埏之瑞煒﹐穆元辰於孟陽﹐萃坤靈而厚載﹐孕扶輿以發祥﹐錯龍鱗於原隰﹐布鏤刻於塍疆﹐沁玉河之沃潤﹐浥金露之膏瀼﹐拓周臺之靈囿﹐陋漢苑之朱堂﹐感華胥於禁寓﹐辟融澤於扶桑﹐禱農祥於地後﹐震癉憤於天房﹐蓋聖朝之所以先稼穡備烝嘗﹐展一人之孝思﹐而關社稷之靈長者也﹐粵惟我皇踐祚闡坤握乾仁亶義濊聖思廣淵﹐契七月之精蘊﹐領無逸之眞詮﹐振天明而育徳﹐躬丰服於明禋﹐履桑林而簡器﹐望三素以祈年﹐當東作之平秩﹐舉大典於籍田﹐親秉耒以三推﹐禦蔥轄於靑氈﹐命后稷以播谷﹐簡伯禹以疏泉﹐班保介而終畝﹐勞百辟於肆筳﹐布陽和於九有﹐暢聖澤於八埏﹐爾乃精忱上達﹐協气旁通﹐瑞祉迸臻﹐靈貺雲從﹐沴氛神禦﹐寶露時融﹐宜暑宜寒﹐十雨五風﹐將及我私﹐先急我公﹐我黍翼翼﹐我稷芃芃﹐旣庭且碩﹐實大以丰﹐乃有嘉禾﹐秀擢蒙茸﹐或一本而多岐﹐或數穗而同莖﹐引瑤風以幻質﹐濯玉瀣而凝精﹐陸離離以綴蕾﹐曄釆釆以含英﹐溶丹椹之芳潔﹐燦瓊蘂之晶熒﹐秉五七之恆徳﹐挺九穗之奇禎﹐累連珠而合穎﹐壹金玉而本生﹐霈休符於甘雨﹐銜滋液於璇星﹐毓祥柯以五變﹐耀泰運於九莖﹐天施雨而匪瑞﹐日淪地而有徵﹐譬禮義之多富﹐獵龍鳳之異名﹐軼幽谷之蘭��﹐掩玄圃之松苓﹐彼紫麻綠苣﹐豈嘉禾之與埒﹐而碧麥靈苗﹐詎並蔚而爭榮﹐若夫粟雨炎帝﹐瑞發軒轅﹐陶虞異穱﹐魯史書年﹐成周合穗﹐唐叔命篇﹐字成雨於蒼頡﹐穎頌著於鄭玄﹐拳野產之而名邑﹐赤烏因之以攺元﹐外此而朱蓂歷於堯陛﹐紫蕙茁於太原﹐秀騰濟陰之境﹐旅生建武之年﹐稻孫揚蕤於金斗﹐祥麟集食於武川﹐敬仲乃啟封禪之所致﹐汾陽極稱天瑞之可傳﹐此皆帝不貴乎金玉﹐而寶夫衣食之源﹐故其政必調於函夏﹐而時省斂於秋田之所致也﹐乃有連叢合隴﹐七穗五岐﹐三苗四熟﹐珍綺紛披﹐或北裏之稱盛﹐或玄山之讓奇﹐不周或呈其異種﹐帝庭或獻自外夷﹐或光照九阿之謠﹐或香聞五里之滋﹐是以繁瓌侈稱於前代﹐而昌符踵應於來玆﹐孰若聖世之休禎﹐炳靈淑於神祗﹐實皇衷之淵塞﹐特示象於疇菑﹐旣登八極於安和﹐仍躋萬國於咸煕﹐允阜澤之潛通﹐羌宏化之寵綏﹐於是田畯至喜﹐穡夫載忻﹐僉曰異哉﹐世所希聞﹐薄言釆之﹐以獻吾君﹐於惟皇上勛華淑軌﹐方且秉衝自下﹐遜美弗居﹐謂嘉谷之呈象﹐豈涼徳之克符﹐實先聖之顯烈﹐膺上帝之瑤圖也﹐於是降明詔﹐蠲吉辰﹐徵太師之九奏﹐舉宗伯之十倫﹐飭豆登而並薦﹐毖尊俎以俱陳﹐信曾孫之有道﹐企皇祖之居歆﹐於是大禮告成﹐億兆歡忻﹐東漸海隅﹐西曁沙壖﹐具瞻上瑞﹐雷動風傳﹐凡在廷之臣工﹐咸稽首以揚言﹐謂聖王治天下以孝﹐而五穀爲王政之先玆者﹐聖徳廣運﹐格於重玄﹐一人有慶﹐兆民賴焉﹐將使至治刑於萬國﹐嘉祥載於普天﹐皇風皥皥﹐王道平平﹐端冕垂旒﹐四海晏然﹐明明天子﹐壽考萬年。

｜許國嘉禾賦｜勾吳文學躡屩之燕會天子藻潤太平四方瑞應日奏闕下旣聞有獻嘉禾者羣公畢賀乃盱衡濯慮而往觀之遘狥華子與好古先生辧論金門之左揖而聽其語狥華子曰吾聞太和之气醞釀堪輿蓄極而發奇珍乃攄祥風之所披拂膏露之所沾濡神不能闡其粹天不能表其符沕潏逢湧溢爲嘉禾蓋冥搜於玉筴玆快覿於皇都夫其陸海廣輪神臯沃衍龍首通渠魚鱗疊畹蔚封畛兮縱橫倬阡陌兮宛轉三推旣倡兮九扈作勞黃茂聿滋兮玄功斯顯則有玉山異種北裏仙英濟陽九穗昆侖五尋挹光華於日月凝沆瀣於太淸卿云照爛以垂覆景星煒煜而流晶毓非常之元化挺秀質於金莖爾乃穎擢丹霞顆抱明月丰枝苯�瑋幹芳潔或珠聯於異畝或琪映於同畷或兩儀分於混沌或五气散於轇轕或參乎幹畫之精或象乎洛疇之列其生也后稷降靈厲山遺烈種美璧於藍田萃商金於淸樾其用也含哺萬國芬芳九闥頤天顏於五位肇王基於七月猗寰中之上瑞羗閱世而昭揭昔蒼姬之受命兮爰抽祕於唐叔逮白水之眞人兮值虹流而載育曰悠悠其歷劫兮嗟未聞乎芳躅匪至寶之不可恆兮何寂寥於圖籙聖皇建極兮超赫胥而軼大庭黃輿獻琛兮嘉禾乃登邇葳蕤兮千畝遠璀璨兮八紘由顧命越於今玆兮果何方兮弗獲亦何歲兮弗生保介紛綸而奏禦奇祥雜沓於汗靑蓋千萬年之希睹而鴻蒙剖判所未有之庥禎也謂宜陟岱嶽告成功勒蒼崕樹穹窿跨蓂莢於堯除掩蟠桃於漢宮何爲乎僅升太廟之幾聊陳尙膳之饔蔑洪朗而弗耀抑崇峻以謙沖意者聖人之盛徳兮慮非所以章明賜而承昊穹於是好古先生拂然色厲正襟諤諤而復之曰異乎子言所謂見一斑之文豹蔽丰蔀而測星躔者也吾聞之柔桑暮拱殷道以興芝房協律漢業幾傾蒼鱗駟於羯乘黃龍炫於吳京謂變者未必爲咎疑祥者未必爲禎其休其否此焉足憑嗟大鈞之寥闊兮二五交蒸神奇臭腐兮靡詭弗呈勘一抹一擠之榮亦造化之偶然兮夫何與於朝廷是故明王馭世不貴異物有兢兢而思愼曷顓顓於黼黻稽六府之重輕察三才之秒忽故以丰年爲寶民食爲天遊神稼穡雅意甫田躬黛耜禦紺轅廑穆淸之宵旰祗求裕乎元元如其耕耘不擾疆理盡力多黍多稌時萬時億𨿽有嘉禾奚益世故今天子遠覽陶鈞之上庶幾歸禾之旨視厥方貢讓而弗處有事寢園薦馨而已蓋俯狥乎百辟非則效乎誇詡子大夫不究本原矜奇說異殊謬乎春秋之義語未卒勾吳文學攝齊而進曰長卿有言楚旣失矣齊亦未爲得也且皇天樹後以長世豈漠然其無情有錫羨以純佑或降威以宣懲伊災祥之大致固在昔其明徵然而天道遠人道邇驗善惡之幾先視後徳何如耳有禾芊芊明盛之年飛紫芒於堯陌垂金粟於舜田气緣感而後應治有開而必先以此爲瑞瑞何疑焉若夫帝澤未流嘉禾聿穟搖盲飆以扶疎潤怪雨而薆薱𨿽並穗之可觀實陰陽之多戾出非其時是奚足貴名之曰妖又豈非類故夫麟一也遊郊者軒以之光西狩者周以之亡鳳一也岐山鳴而徳茂穎川集而道荒彼四靈其畢爾豈玆禾之比方蓋以瑞稱之兮瑞未可必以妖視之兮妖亦非常亮神霄之有意非臧否其茫茫維觀物而考徳兮乃天人之並彰噫嘻爲妖爲瑞以昬以聖則大聖之握符必降康之綦盛方今巢燧當陽夔龍布令步玉斗懸金鏡匹夫軫於宸衷三農重於八政春臺若登寒暑皆應是以震聲日景霅煜九玄貢華喬嶽輸英大川極燻蒸而旁魄乃茁暢於天田所謂以和召和兮洵神理之自然豈比夫赤烏與泰始空詫說於民間昔我髙皇帝之紹天也虎旅戢而化成龍門獻其嘉穗肆賁天章用歌敬畏不侈大以自矜爰貽謀而錫類誠天寵其徳而靈承其瑞於今觀之維上克配而先生不考於此一以爲希覩一以爲偶然弗原天而盡人得無立言之少偏伊欲照金簡重瑤編表煕朝之鴻鑠邁周烈於千年務昭明乎聖徳乃論治之眞詮文學語旣從容而先生斂容唯唯諾諾顧謂徇華子曰此嘉禾之讜議也足勸賢而警虐庶幾風人用備著作。

｜樂章｜

｜增｜

｜宋史朝會樂章｜彼美嘉禾﹐一莖九穗﹐農疇告祥﹐史牒書瑞﹐擊壤歡歌﹐如京委積﹐畱獻春種﹐昭錫善類。嘉彼合穎﹐致貢升平﹐異標南畝﹐瑞應西成﹐徳至於地﹐皇祇效靈﹐和同之象﹐煥發祥經。

｜五言排律｜

｜原｜

｜唐孟簡詠嘉禾合穎｜玉燭將成歲﹐封人亦自歌﹐八方沾聖澤﹐異畝發嘉禾﹐共秀芳何遠﹐連莖瑞且多﹐穎低甘露滴﹐影亂惠風過﹐表稔由神化﹐爲祥識气和﹐因知興嗣歲﹐王道舊無頗。

｜增｜

｜無名氏嘉禾合穎｜天祚皇王徳﹐神呈瑞谷嘉﹐感時苗自秀﹐證道葉方華﹐气轉騰佳色﹐云披映早霞﹐燻風浮合穎﹐湛露淨祥花﹐六穗垂兼倒﹐孤莖裊復斜﹐應同唐叔獻﹐稱慶比周家。

｜詩散句｜

｜增｜

｜周庾信｜嘉禾雙合穎﹐稻熟再含胎。

｜唐張籍｜田有嘉谷隴﹐異畝穗亦同。

｜宋夏竦｜眉山遠地蜀山西﹐九穗嘉禾忽效奇。

｜元王惲｜嘉禾歲芊芊。

禦定佩文齋廣羣芳譜卷九

●禦定佩文齋廣羣芳譜卷二十二

花譜

○梅花一梅實﹐別見果譜。

｜原｜梅﹐先眾木花﹐花似杏﹐甚香﹐杏遠不及﹐老幹如杏﹐嫩條綠色﹐葉似杏有長尖﹐樹最耐久﹐性潔喜曬﹐澆以塘水則茂﹐忌肥水。種類不一﹐白者有綠萼梅﹐凡梅花跗蒂皆絳紫色﹐惟此純綠﹐枝梗亦靑﹐特爲淸髙﹐好事者比之九嶷仙人萼綠華﹐吳下又有一種﹐萼亦微綠﹐四邊猶淺絳﹐亦自難得。重葉梅﹐花頭甚丰﹐葉重數層﹐盛開如小白蓮﹐梅中奇品也。消梅﹐花與江梅﹑官城梅相似。玉蝶梅﹐花頭大而微紅﹐色甚妍可愛。時梅﹑冬梅。異品有墨梅﹐花黑如墨﹐或云以苦楝樹接者。他如侯梅﹑紫梅﹑同心梅﹑紫蒂梅尙多﹐而重葉﹑綠萼﹑玉蝶尢今人所尙也。

｜增｜

｜範成大。梅譜｜

江梅﹐遺核野生﹐不經栽接者﹐又名直腳梅﹐或謂之野梅﹐凡山澗水濱﹐荒寒淸絕之趣﹐皆此木也﹐花稍小而疎瘦有韻﹐香最淸。

早梅﹐花勝直腳梅﹐吳中春晚﹐二月始爛漫﹐獨此品於冬至前已開﹐故得早名。錢塘湖上亦有一種﹐開尢早﹐余嘗重陽日親折之﹐有橫枝對菊開之句。

官城梅﹐吳下圃人以直腳梅擇他本花肥者接之﹐花遂敷腴﹐唐人所稱官梅﹐止謂在官府園圃中﹐非此官城梅也。

百葉緗梅﹐亦名黃香梅﹐亦名千葉香梅﹐花葉至二十餘﹐瓣心色微黃﹐花頭差小而繁密﹐別有一種﹐芳香比常梅尢穠美﹐不結實。

｜花鏡｜

照水梅﹐花開皆向下而香甚濃﹐奇品也。

品字梅﹐一花三實。

麗枝梅﹐花繁而蒂紫。

九英梅﹐此花爲杜子美﹑白樂天所賞鑑。

臺閣梅﹐花開後﹐心中復有一蕊心放出。

｜原｜賈思勰曰﹐梅花早而白﹐杏花晚而紅﹐乃知天下之美有不得兼者﹐梅花優於香﹐桃花優於色﹐若荔枝無好花﹐牡丹無美實﹐亦其類也。

｜匯考｜

｜增｜

｜詩。曹風｜鳲鳩在桑﹐其子在梅。

｜小雅｜山有嘉卉﹐侯栗侯梅。

｜宋史。隱逸傳｜林逋結廬西湖孤山﹐不娶無子﹐多植梅畜鶴﹐因謂妻梅子鶴。

｜說苑｜越使執一枝梅遺梁王﹐梁王之臣曰韓子﹐顧左右曰﹐惡有一枝梅﹐乃遺列國之君乎。

｜山海經｜靈山有木多梅。

｜原｜

｜西京雜記｜漢上林苑有侯梅﹑紫花梅﹑同心梅﹑紫蒂梅﹑麗友梅。

｜荊州記｜陸覬與範曄相善﹐自江南寄梅花一枝詣長安與曄﹐因贈以詩﹐折梅逢驛使﹐寄與隴頭人﹐江南無所有﹐聊贈一枝春。

｜金陵志｜宋武帝女壽陽公主﹐人日臥於含章殿檐下﹐梅花落於額上成五出花﹐拂之不去﹐號梅花妝﹐宮人皆效之。

｜增｜

｜江陵記｜洪亭村下有梅回村﹐舊云是梅槐合生成樹﹐是以名之﹐今音訛﹐謂之梅回。

｜原｜

｜杜甫詩注｜何遜爲揚州法曹﹐廨捨有梅樹一株﹐時吟詠其下﹐後居洛﹐思梅﹐請再往﹐從之﹐抵揚﹐花方盛開﹐對花傍偟終日。

｜增｜

｜梅妃傳｜梅妃﹐姓江氏﹐名釆蘋﹐開元中侍明皇﹐大見寵幸﹐性喜梅﹐所居欄檻悉植數株﹐上榜曰梅亭﹐梅開賦賞﹐至夜分尙顧戀花下不能去﹐上以其所好﹐戲名曰梅妃﹐妃有梅花賦。

｜云仙雜記｜李白遊慈恩寺﹐寺僧乞詩﹐白爲題訖﹐僧獻綠英梅﹑檀香筆格﹑蘭縑袴﹑紫瓊霜。

｜原｜

｜龍城錄｜隋開皇中﹐趙師雄遷羅浮﹐一日天寒﹐日暮於松林間酒肆傍捨﹐見美人淡妝素服出迎﹐時已昬黑﹐殘雪未消﹐月色微明﹐師雄與語﹐言極淸麗﹐芳香襲人﹐因與扣酒家門共飲﹐少頃﹐一綠衣童子笑歌戲舞﹐師雄醉寐﹐但覺風寒相襲﹐久之東方已白﹐起視﹐大梅花樹上有翠羽﹐剌嘈相顧﹐月落參橫﹐惆悵而已。

｜常朝錄｜元稹爲翰林承旨﹐朝退﹐行至廊下﹐時初日映九英梅﹐隙光射稹﹐有气勃勃然﹐百僚望之曰﹐豈腸胃文章﹐映日可見乎。

｜白帖｜大庾嶺上梅花﹐南枝已落﹐北枝方開。

｜增｜

｜倦遊錄｜大庾嶺上有佛塔廟﹐有婦人題云﹐妾幼年侍父任英州司�﹐旣代歸﹐父以大庾本有梅嶺之名而反無梅﹐遂植三十株於道之右﹐因題詩於壁﹐今隨夫之任端溪﹐復至此寺﹐前詩已污漫矣﹐因再書之云﹐英江今日掌刑回﹐上得梅山不見梅﹐輟俸買將三十本﹐淸香畱與雪中開﹐好事者因以夾道植梅矣。

｜談苑｜王曾布衣時﹐以梅花詩獻呂蒙正﹐云﹐而今未問和羹事﹐且向百花頭上開﹐蒙正曰﹐此生已安排狀元宰相也。

｜程氏遺書｜早梅冬至已前發﹐方一陽未生﹐然則發生者﹐何也﹐其榮其枯﹐此萬物一个陰陽升降大節也﹐然逐枝自有一个榮枯﹐分限不齊﹐此各有一干坤也﹐各自有个消長﹐只是个消息﹐惟其消息﹐此所以不窮﹐至如松柏﹐亦不是不凋﹐只是後凋﹐凋得不覺﹐怎少得消息﹐方夏生長時﹐��有夏枯者﹐則冬寒之際有發生之物﹐何足怪也。

｜談撰｜卉木皆感春气而生﹐獨梅開以冬﹐蓋東方動以風﹐風生木﹐故曲直作酸﹐則酸者木之性﹐惟梅之味最酸﹐乃得气之正﹐北方水爲之母﹐以生之則易感﹐故梅先眾木而華。

｜邵氏聞見錄｜呂文穆大隱莊梅﹐蓋早梅也﹐香甚烈而大﹐雲從大庾嶺移其本至此。

｜癸辛雜識｜梅花無仰開者﹐蓋亦自能巧避風雪耳﹐驗之信然。

宜興西地名石庭﹐十餘里皆古梅﹐苔蘚蒼翠﹐宛如虯龍﹐皆數百年物也﹐有小梅僅半寸許﹐叢生苔間﹐著花極晚。

｜祖秀。華陽宮記｜政和初作艮嶽﹐於禁城之東﹐鑿池爲溪澗﹐因其餘土積而爲山﹐曰飛來峯﹐腰徑百尺﹐植梅萬本﹐曰梅嶺。

｜原｜

｜張鎡。梅品｜花宜稱﹐二十六條﹐爲澹雲﹐爲曉日﹐爲薄寒﹐爲細雨﹐爲輕煙﹐爲佳月﹐爲夕陽﹐爲微雪﹐爲晚霞﹐爲珍禽﹐爲孤鶴﹐爲淸溪﹐爲小橋﹐爲竹邊﹐爲松下﹐爲明��﹐爲疎籬﹐爲蒼厓﹐爲綠苔﹐爲銅瓶﹐爲紙帳﹐爲林間吹笛﹐爲膝上橫琴﹐爲石枰下碁﹐爲掃雪煎茶﹐爲美人澹妝��戴。

｜增｜

｜梅品｜花榮寵﹐六條﹐爲煙塵不染﹐爲鈴索護持﹐爲除地徑淨落瓣不緇﹐爲王公旦夕畱盻﹐爲詩人閣筆評量﹐爲妙妓淡妝雅歌。

｜十二月燕遊次序｜正月玉照堂賞梅﹐湖山尋梅。二月玉照堂西緗梅﹐堂東紅梅。十二月湖山探梅﹐玉照堂看早梅。

｜萬花谷｜曾端伯以梅花爲淸友。

｜金城記｜黎舉常云﹐以梅聘海棠﹐但恨時不同耳。

｜劍南詩注｜成都合江園蓋故蜀別苑﹐梅最盛﹐自初開﹐監官日報府﹐報至開五分﹐則府主來宴﹐遊人亦競集。

｜曲洧舊聞｜許洛中有江梅﹑椒萼梅﹑綠萼梅﹑千葉黃香梅四種。

｜原｜

｜範成大。梅譜｜古梅會稽最多﹐四明﹑吳興亦間有之﹐其枝樛曲萬狀﹐蒼蘚鱗皴﹐封滿花身﹐又有苔須垂於枝間﹐或長數寸﹐風至﹐綠絲飄飄可翫﹐初謂古木歷久風日致然﹐詳考會稽所產﹐𨿽小株亦有苔痕﹐蓋別是一種﹐非必古木﹐余嘗從會稽移植十本﹐一年後﹐花𨿽盛發﹐苔皆剝落殆盡﹐其自湖之武康徳者﹐卽不變移﹐風土不相宜﹐會稽隔一江﹐湖蘓接壤﹐故土宜或異同也﹐凡古梅多苔者﹐封固花葉之眼﹐惟罅隙間始能發花﹐花𨿽稀而气之所鍾﹐丰腴妙絕﹐苔剝落者﹐則花發仍多﹐與常梅同。

去成都二十里﹐有臥梅﹐偃蹇十餘丈﹐相傳唐物也﹐謂之梅龍﹐好事者載酒往遊。

淸江酒家有大梅如數間屋﹐傍枝四垂﹐周遭可羅坐數十人﹐任子嚴運使買得﹐作淩風閣臨之﹐因遂築大圃謂之盤園﹐余生平所見梅之奇古者﹐惟此兩處爲冠。

洛都賣花者爭先爲奇﹐初冬折未開枝﹐置浴室中燻蒸﹐令坼﹐彊名早梅﹐終瑣碎無香﹐余頃守桂林﹐立春﹐梅已過﹐元夕則嘗靑子﹐皆非風土之正﹐杜子美詩云﹐梅蕊臘前破﹐梅花年後多﹐惟冬春之交﹐正是花時耳。

項裏出古梅﹐老幹奇怪﹐苔蘚封枝﹐疎花點綴﹐夭嬌如畫﹐殊令人愛﹐翫不忍捨。

｜增｜

｜誠齋江湖集詩注｜余旣得麾臨漳﹐朝士餞余﹐髙會於西湖上釗寺﹐滿谷皆梅花﹐一望無際﹐絕頂有亭﹐榜曰錦屏﹐余獨倚一株﹐醉極﹐摘梅花嚼之﹐同捨張監簿﹐蜀人﹐名珖﹐字君玉﹐相顧曰﹐淸勝如許﹐謂非謫仙可乎。

｜輟耕錄｜紹興行宮中有玉質亭﹐梅繞之。

由繹已堂過錦臙廊﹐百八十楹﹐直通禦前廊外卽後苑﹐梅花千樹﹐曰梅崗﹐亭曰冰梅亭。

道士張雨﹐字伯雨﹐號句曲外史﹐嘗從王溪月眞人入京﹐初﹐燕地未有梅花﹐吳閒閒宗師全節﹐新從江南移至﹐護以穹廬﹐匾曰潄芳亭﹐伯雨偶造其所﹐恍若與西湖故人遇﹐徘徊旣久﹐不覺熟寢於中﹐伯雨覺﹐日已暮矣﹐閒閒笑曰﹐伯雨素有詩名﹐宜作詩以贖過﹐雨遂賦詩﹐有風沙不憚五千里﹐將身跳入仙人壺之句﹐閒閒大喜﹐送翰林集賢嘗所往來者﹐袁學士伯長﹐謝博士敬徳﹐馬禦史伯庸﹐吳助教養浩﹐虞修撰伯生﹐俱和之。

｜廣客談｜龍廣寒﹐江湖異人也﹐事母至孝﹐六月一日其母壽旦﹐方啟北牖舉壽觴﹐忽梅花一枝入牖﹐香色絕佳﹐人遂以孝梅稱之﹐士大夫贈詩者甚多﹐惟張存菊一絕最爲人膾炙﹐其詩曰﹐南風吹南枝﹐一白照萬綠﹐歲寒誰知心﹐孟宗林下竹﹐厥後孝梅年百有五歲﹐猶童顏綠發﹐人以爲孝感所致。

｜韻府｜張景修以梅花爲淸客。

｜原｜

｜玉壺冰｜王冕隱九里山﹐樹梅花千株﹐桃﹑柳居其半﹐結茅廬三間﹐自題爲梅花屋。

｜學圃余疏｜京師許千戶家﹐見盆中一綠萼玉蝶梅﹐梅之極品﹐不知種在何處﹐當詢而覓之﹐余薋園中一綠萼梅﹐偃蓋婆娑﹐下可坐數十人﹐今特作髙樓賞之﹐子孫當加意培壅。

｜增｜

｜事詞類奇｜水陸艸木之花﹐香而可愛者甚眾﹐梅獨先天下而春﹐故首及之。

｜潛確類書｜梅具四徳﹐初生蕊爲元﹐開花爲亨﹐結子爲利﹐成熟爲貞。梅有四貴﹐貴稀不貴繁﹐貴老不貴嫩﹐貴瘦不貴肥﹐貴含不貴開。

｜袁宏道。吳郡諸山記｜光福一名鄧尉﹐與元墓﹑銅坑諸山相連屬﹐山中梅最盛﹐花時香雪三十里。

｜具區記｜梅花莫盛於洞庭山之後堡下鎭東山之長圻﹑丰圻﹐舟輿壺觴﹐累累不絕。

｜西湖志｜永興寺庭前有綠萼二樹﹐古��扶疎﹐爲河渚﹑西溪之冠。

西溪居民數百家﹐聚爲村市﹐姚安春日遊西溪詩﹐梅花引我入溪深﹐半繞靑松半翠林﹐已耐歲寒成好友﹐還將春色伴幽岑﹐蒼煙踏破鞋無迹﹐明月挑來杖有心﹐贏得淸芬盈客袖﹐莫愁歸路暮云侵。

｜西湖志余｜淳熙五年二月初一日﹐孝宗過徳壽宮起居﹐太上畱坐冷泉堂﹐至石橋亭子看古梅﹐太上曰﹐苔梅有二種﹐一種出張公洞者﹐苔蘚甚厚﹐花極香﹐一種出越上﹐苔如綠絲﹐長尺餘﹐今歲二種同時著花﹐畱此少觀﹐復命內史宣史浩至﹐賜坐﹐用內人動樂進酒﹐君臣皆沾醉而退。

淳熙八年正月二日﹐孝宗遣太子恭迎二殿至南內﹐初就淩虛閣排當三盞﹐後至萼綠華堂看梅﹐是日大雪﹐太上大喜﹐盡歡而罷。

孤山梅花以和靖著名﹐然白樂天去郡有憶杭州梅花因敍舊寄蕭協律詩﹐三年悶悶在余杭﹐曾與梅花醉幾場﹐伍相廟邊繁似雪﹐孤山園裏麗如妝云云﹐則自唐時已賞鑑於名公矣。

｜原｜

｜桂林志｜袁丰宅後有六株梅﹐開時曾爲鄰屋煙气所爍﹐乃團泥塞竈﹐張幕蔽風﹐久而又拆其屋﹐曰﹐冰姿玉骨﹐世外佳人﹐但恨無傾城笑耳。

｜花史｜唐梅仙祖師﹐學道於白雲山﹐篤戒行﹐夏月偶坐化於梅下﹐數里聞梅花香﹐經旬不息﹐遠近異之。

宋憲聖後﹐每治生菜﹐必於梅下取落花雜之。

宋趙必連﹐刻苦讀書﹐開慶間﹐以文蔭當補官﹐辭不就﹐晚植梅數百株﹐名其居曰梅花莊﹐與弟若槸日吟詠其中。

鐵腳道人﹐常愛赤腳走雪中﹐興發則朗誦南華秋水篇﹐嚼梅花滿口﹐和雪咽之﹐曰﹐吾欲寒香沁入肺腑。

陳英﹐隱居江南﹐種梅千株﹐花時落英繽紛﹐恍如積雪。

廣西桂林府﹐滿山皆梅﹐開時作梅瘴﹐易染人。

｜增｜

｜花史｜嘉魚人陳從龍﹐少嗜學﹐每夜讀書至曙﹐能詩﹐環居栽梅﹐倚樹而臥。

孤山放鶴亭﹐林逋隱此﹐蓄二鶴﹐每泛舟湖中﹐客至﹐童子縱鶴飛報﹐卽歸﹐後人題句云﹐種梅花處伴林逋。西湖志﹐至元間﹐儒學提舉余謙復﹐補植梅數百本於山﹐構梅亭於其下。

｜湖州府誌｜煙霞塢﹐武康劉頴士別業﹐谷口梅花十餘里。

紫梅溪﹐在歸安縣東北三十里﹐上多生梅﹐每歲或開紫花一枝﹐故名。

｜開封府誌｜梅花堂﹐在許州治北﹐蘇軾建。

｜饒州府誌｜余幹縣藏山上﹐趙汝愚嘗讀書於此﹐理宗爲題梅巖二字。

｜黃州府誌｜春風嶺多梅花。

｜成都府誌｜成都府東閣﹐卽杜甫招裴廸登東亭觀梅處。

｜泉州府誌｜南安縣梅花山下多梅樹。

｜建寧府誌｜崇安縣梅亭﹐趙抃作令時﹐手植梅於後圃﹐因名。

｜興化府誌｜城東南谷城山舊有梅隱﹑松隱﹑竹隱三精舍。

｜南雄府誌｜大庾嶺卽五嶺之一﹐漢武帝擊南粵﹐楊僕遣部將庾勝屯兵於此﹐因名大庾﹐其初險峻﹐行者苦之﹐自張九齡開鑿﹐始可通車馬﹐其上多植梅﹐又名梅嶺。

｜惠州府誌｜梅花村﹐羅浮飛雲峯側﹐趙師雄遇美人﹐卽此。

｜平樂府誌｜城東梅花園﹐宋鄒浩記。

｜羅浮山誌｜沖虛觀殿階古梅﹐傳是葛洪手種﹐芳烈異於凡梅﹐鐵榦虯枝﹐堅瘦如削﹐眞千餘年物也﹐嶺南嘉樹惟此與智藥所植訶子樹並傳。

｜原｜長幹之南七里許曰華嚴寺﹐寺僧蒔花爲業﹐而梅尢富﹐白與紅植相若﹐惟綠萼﹑玉蝶植倍之﹐率以絲縛﹐虯枝盤曲可愛﹐桃本者三﹑四年輙膠矣﹐不善縛則抽條蔓引不如不縛者爲佳﹐以故收藏難﹐每歲開時﹐但取一﹑二本﹐落後則歸之。又靈谷之左偏曰梅花塢﹐約五十餘株﹐萬松在西﹐香雪滿林﹐最爲奇絕。

｜集藻｜

｜序｜

｜原｜

｜宋。楊萬里。和梅詩序｜梅﹐肇於炎帝之經﹐著於說命之書﹑召南之詩﹐然以滋不以象﹐以寔不以華也﹐豈古之人皆質而不尙其華歟﹐然華如桃李﹐顏如舜華﹐不尙華哉﹐而獨遺梅之華﹐何也﹐至楚之騷人﹐飲芳而食菲﹐佩芳馨而食葩藻﹐盡掇天下之香艸﹑嘉木﹐以苾芬其四體﹐而金玉其言語文章﹐盡遠取江籬﹑杜若﹐而近捨梅﹐豈偶遺之歟﹐抑梅之未遭歟﹐南北諸子如陰鏗﹑何遜﹑蘇子卿﹐詩人之風流至此極矣﹐梅於是時始以花聞天下﹐及唐之李﹑杜﹑本朝之蘇﹑黃崛起千載之下而躪藉千載之上﹐遂主風月花艸之夏盟﹐而於其間始出桃李蘭蕙﹐而居客之左﹐蓋梅之有遭﹐未有盛於此時者﹐然色彌章﹐用彌晦﹐花彌利﹐實彌鈍也﹐梅之初服﹐豈其端使之然哉﹐前之遺﹐今之遭﹐信然歟﹐余友洮湖陳晞顏﹐蓋造次必於梅﹐顚沛必於梅者也﹐嘉愛之不足而吟詠之﹐吟詠之不足則盡取古人賦梅之作而賡和之﹐寄一編以遺予曰﹐從古此詩已八百篇矣﹐不盈千篇﹐吾未止也﹐予讀之而驚曰﹐抑何丰耶﹐丰而不奇則亦常耳﹐抑何奇耶﹐余嘗愛陰鏗詩云﹐花舒雪尙飄﹐照日不俱銷﹐蘇子卿云﹐祗言花是雪﹐不悟有香來﹐唐人崔道融詩云﹐香中別有韻﹐淸極不知寒﹐是三家者豈畏疎影暗香之句哉﹐晞顏之詩同梅而淸﹐淸在梅前﹐同梅而馨﹐馨在梅後﹐其於三家所謂未聞以千里畏人者也。

｜增｜

｜張鎡。梅品。序｜梅花爲天下神奇﹐而詩人尢所酷好﹐淳熙歲乙巳﹐予得曹氏荒圃於南湖之濵﹐有古梅數十﹐爰輟地十畝﹐移種成列﹐增取西湖北山別圃紅梅﹐合三百餘本﹐築堂數間以臨之﹐又夾以兩室﹐東植千葉緗梅﹐西植紅梅﹐各一﹑二十章﹐前爲軒楹﹐如堂之數﹐花時居宿其中﹐環潔輝映夜如對月﹐因名曰玉照﹐復開澗環繞﹐小舟往來﹐未始半月捨去﹐自是客有遊桂隱者﹐必求觀焉﹐頃者太保周益公秉鈞﹐予嘗造東閣坐定﹐首顧予曰﹐一棹徑穿花十里﹐滿城無此好風光﹐蓋予舊詩尾句﹐眾客相與歆艷﹐於是遊玉照者又必求觀焉﹐值春凝寒﹐又能畱花﹐過孟月始盛﹐名人才士題詠層委﹐亦可謂不負此花矣﹐但花艷並秀﹐非天時淸美不宜﹐又標韻孤特﹐若三閭﹑首陽二子﹐寧槁山澤﹐終不��俯首屏气﹐受世俗湔拂﹐間有身親貌悅﹐而此心落落不相領會﹐甚至於污褻附近略不自揆者﹐花𨿽眷客﹐然我輩胸中空洞﹐幾爲花呼叫稱寃﹐不特三嘆而足也﹐因審其性情﹐思所以爲獎護之策﹐凡數月乃得之﹐今疏花宜稱﹑憎嫉﹑榮寵﹑屈辱四事﹐總五十八條﹐揭之堂上﹐使來者有所警省﹐且示人徒知梅花之貴而不能愛敬也﹐使與予之言傳布流誦亦將有愧色云。

｜範成大。梅譜。前序｜梅﹐天下之尢物﹐無問智﹑愚﹑賢﹑不肖﹐莫敢有異議﹐學圃之士﹐必先種梅﹐且不厭多﹐他花有無多少﹐皆不系重輕﹐余於石湖﹑玉雪坡旣有梅數百本﹐比年又於捨南買王氏僦捨七十楹﹐盡拆除之﹐治爲範村﹐以其地三分之一與梅﹐吳下栽梅特盛﹐其品不一﹐今始盡得之﹐隨所得爲之譜﹐以遺好事者。

｜梅譜。後序｜梅﹐以韻勝﹐以格髙﹐故以斜橫疎瘦與老枝怪奇者爲貴﹐其新接穉木﹐一歲抽嫩枝﹐直上或三﹑四尺﹐如酴醿﹑薔薇輩者﹐吳下謂之气條﹐此直宜取實規利﹐無所謂韻與格矣﹐又有一種於條上茁短橫枝﹐狀如棘鍼﹐花密綴之﹐亦非髙品﹐近世始畫墨梅﹐江西有楊補之者﹐尢有名﹐其徒仿之者實繁﹐觀楊氏畫﹐大略皆气條耳﹐𨿽筆法奇峭﹐去梅實遠﹐惟廉宣仲所作﹐差有風致﹐世鮮有評之者﹐余故附之譜後云。

｜原｜

｜明。張鼐。孤山種梅序｜夫人標物異﹐物借人靈﹐古往而今自來﹐風光無盡﹐景遷而人不攺﹐興會常新﹐是知有補斯完﹐無虧不滿﹐誰非造化﹐轉水光山色於眼前﹐繄彼人功﹐畱雪月風花於本地﹐維昔孤山逸老﹐曾於嬴嶼栽梅﹐偃伏千枝﹐澹蕩寒嵐之月﹐崚嶒數樹﹐畱連野水之煙﹐自鶴去而人不還﹐乃山空而種亦少﹐庾嶺之春久寂﹐羅浮之夢不來﹐𨿽走馬徵輿﹐鬧前堤之景色﹐柰暗香疏影﹐辜此夜之淸光﹐是以同社諸君子﹐點綴冰花﹐補苴玉樹﹐種不移於海外﹐勝已集乎山中﹐灌巖隙而長玉龍﹐紛披偃仰﹐礨澗湄而棲白鳳﹐布置橫斜﹐幽心扶瘦骨同妍﹐冷趣植寒枝共遠﹐西冷橋畔﹐重開玄圃印淸波﹐六一泉邊﹐載起瓊樓邀皓月﹐非惟借風霜之伴﹐與岸花江柳鬥風光﹐亦將畱山澤之臞﹐令溪飲巖居生气色﹐倘髙人扶笻掃石﹐正堪讀易說詩﹐若韻士載酒飛觥﹐亦足吟風弄月﹐使千古勝場﹐不渝寂寞﹐將六堤佳境﹐盡入包羅﹐豈獨處士之功臣﹐抑亦坡仙之勝友﹐余薄遊湖上﹐緬想孤蹤﹐策月下之驢﹐爲問山中誰是主﹐指雲間之鶴﹐來看亭畔幾枝花﹐爰快述其良圖﹐用同貽於好事云爾。

｜說｜

｜原｜

｜宋。楊東山。梅花說｜易曰﹐乾爲天﹐前輩論幹與天異﹐謂天者幹之形體﹐幹者天之性情﹐某因觸類而思之﹐不但干與天異而已﹐事事物物莫不皆有形體性情﹐林和靖詠梅﹐疎影橫斜水淸淺二句﹐此爲梅寫眞之句也﹐梅之形體也﹐雪後園林才半樹二句﹐此爲梅傳神之句也﹐梅之性情也﹐寫梅形體是謂寫眞﹐傳梅性情是爲傳神。

｜文｜

｜原｜

｜周之翰。爇梅文｜寒勒銅瓶凍未開﹐南枝春斷不歸來﹐這回勿入梨云夢﹐��把芳心作死灰﹐恭惟地壚中﹐處士梅先生﹐生自羅浮﹐沠分庾嶺﹐形如枯木﹐稜稜山澤之臞﹐膚若凝脂﹐凜凜冰霜之操﹐春魁占百花頭上﹐歲寒居三友圖中﹐玉堂茆捨本無心﹐金��商羹期結果﹐不料道人見挽﹐便離有色之根﹐夫何冰氏相淩﹐遽返華胥之國﹐玉骨擁鑪烘不醒﹐深魂剪紙竟難招﹐紙帳夜長﹐猶作尋香之夢﹐筠��月淡﹐尙疑弄影之時﹐𨿽宋廣平鐵石心腸﹐忘情未得﹐使華光老丹靑手叚﹐摸索未眞﹐��怨零落一枝春﹐好與茶毗三眛火﹐惜花君子﹐還道這一點香魂﹐今在何處﹐咦﹐烱然不逐東風散﹐只在孤山水月中。

｜傳｜

｜原｜

｜元。王冕。梅華傳｜先生姓梅﹐名華﹐字魁﹐不知何許人﹐或謂出炎帝﹐其先有以滋味幹商髙宗﹐乃召與語﹐大悅曰﹐若作和羹﹐爾惟鹽梅﹐因食釆於梅﹐賜以爲氏﹐梅之有姓﹐自此始﹐至紂時﹐梅伯以直言諫妲己事﹐被醢﹐族遂隱﹐迨周﹐有摽有者﹐始出仕﹐其寔行著於詩﹐垂三十餘世﹐當漢成帝時﹐梅福以文學補南昌尉﹐上書言朝廷事﹐不納﹐亦隱去﹐變姓名﹐爲吳市門卒云﹐自是子孫散處﹐不甚顯﹐漢末﹐綠林盜起﹐避地大林﹐大將軍曹操行師失道﹐軍士渴甚﹐願見梅氏﹐梅聚族謀曰﹐老瞞垂涎漢��﹐人不韙之﹐吾家世淸白﹐愼勿與語﹐竟匿不出﹐厥後﹐絫生葉﹐葉生萼﹐萼生蕊﹐蕊生華﹐是爲先生﹐先生爲人修潔灑落﹐秀外瑩中﹐玉立風塵之表﹐飄飄然眞神仙中人﹐所居環堵竹籬茅舍灑如也﹐行者過其處必徘徊指顧曰﹐是梅先生居也﹐勿翦勿伐﹐溪山風月﹐其與之俱﹐先生雅與髙人韻士遊﹐䢐徠十八公﹑山陰此君輩皆歲寒友﹐何遜爲揚州法曹﹐掾虛東閣待先生﹐先生遇之甚厚﹐相對移日畱數詩而歸﹐先生南北兩支﹐世傳南暖北寒﹐先生蓋居於南者也﹐先生諸子甚多﹐長云寔﹐操行堅固﹐人謂其有乃父風味﹐居南京犀浦者爲黃氏﹐其餘別族具載石湖譜﹐太史公曰﹐梅先生翩翩濁世之髙士也﹐觀其淸標雅韻﹐有古君子之風焉﹐彼華腴綺麗烏能辱之哉﹐以故天下人士景仰愛慕豈虛也耶。

｜明。何喬新。梅伯華傳｜梅伯華﹐字汝芳﹐世居大江之南﹐其先本若木氏之裔﹐食釆於梅﹐春秋時復屬於楚﹐秦始皇遣將軍王翦滅楚﹐遂移兵伐梅﹐滅之﹐子孫散處江南﹐以國氏其家﹐杭之西湖﹑粵之大庾者宗枝尢蕃衍﹐伯華自幼好修﹐丰姿芳潔﹐翛然埃��之表﹐好居山澤﹐每與騷人處士徜徉泉石云壑之間﹐終日忘返﹐不識者疑爲仙云﹐性剛介﹐士無賢不肖皆知敬重﹐好事者或寫其像於屏﹐見者肅然起敬﹐不覺鄙吝自消﹐楚令尹子蘭﹑申公子椒以淸修自負﹐願托交於伯華﹐伯華曰﹐若等無寔而外飾﹐終將委厥美以從俗耳﹐非吾友也﹐淩波仙子﹑洛迦樊生亦以雅素絕俗﹐願與伯華爲異姓兄弟﹐伯華笑曰﹐若等得我一體非可與共度歲寒者也﹐丞相廣平宋公﹐貞心勁質﹐於人少許可﹐獨敬重伯華﹐嘗作賦以誦其美﹐伯華覽之﹐不樂曰﹐知人信不易哉﹐吾嘗以宋公鐵石心腸﹐顧乃輕吐綺語﹐至以文君﹑綠珠況我﹐噫﹐知徳者鮮矣﹐當陽春和煦時﹐羣葩競榮﹐紅香翠蔓﹐燦如也﹐而伯華恬然於荒寒之野﹐或以後時誚之者曰﹐大丈夫盍乘時取紅紫﹐自苦於寂寞﹐誰復知之﹐伯華曰﹐榮悴命也﹐然有性焉﹐吾知安吾命﹐盡吾性而已﹐且子未睹其終耳﹐狂飆振蕩﹐彼將飄泊何所戾耶﹐言者慚而退﹐石湖範公與伯華交莫逆﹐買地於所居之範村﹐招伯華聚族居之﹐且爲作譜﹐辧其韻格之異﹐而嘆寫眞者不察也﹐由是伯華益有聞於天下云。

｜洪璐。白知春傳｜白知春﹐大庾人也﹐初不詳其得姓之由﹐或曰太昊氏廷臣有貎晳而傅粉者﹐帝呼爲白郎﹐遂以爲姓﹐至商髙宗時﹐有善調��羹者﹐同傅說爲相﹐大著勲業﹐天下始重其名﹐自後族類繁衍﹐徧處海內﹐漢末﹐有族子居鄧襄間﹐最繁盛﹐曹瞞師過﹐渴甚獲濟﹐歸而勒其功於史﹐後世稱之﹐西晉時﹐曰華魁者﹐爲江南亭長﹐遇陸正平於傅捨﹐遂爲通使﹐長安故人爲薦﹐拜祕書省伴讀﹐二世至飛英﹐落魄不拘﹐專事放蕩﹐其友薦爲上林內史﹐得入宮禁﹐爲劉宋壽陽公主飾妝﹐公主甚喜﹐宮中爭效慕之﹐梁﹐何遜官揚州﹐與淸江盛開者爲僚宷﹐日共賡吟﹐情誼甚密﹐唐宋璟未相時﹐於從父東川官舍﹐見郡人一本﹐性姿素朴﹐儀容古雅﹐請爲忘年交﹐作文美之﹐其後﹐有名九英者﹐與白樂天﹑元稹﹑杜甫輩相友善﹐京師謂之連璧﹐九英女瓊姫﹐居羅浮﹐擇壻﹐名士趙師雄月夜遇之﹐遂定婚媾﹐世傳爲奇遇﹐宋有奇男子﹐同林和靖隱孤山﹐甘淡泊﹐忘勢利﹐和靖爲詩美其行﹐今載集中﹐再傳曰墨﹐始策爲吏﹐除守衡州﹐宣徳澤及於民﹐有甘棠之思﹐卒繪其像﹐民間多奉祀之﹐白有遠族﹐因秦俗﹐家貧子壯﹐分贅楊氏﹐厥類尢蕃﹐生子𨿽狀貎不類白﹐而气味相似﹐故亦見珍於世﹐知春字儒華﹐衡州十世孫﹐生而骨格淸臒﹐丰神灑落﹐𨿽邊幅不修﹐而天然標格﹐自出風塵之表﹐性慧﹐善推步星數﹐每歲天子將頒春歷﹐輙先以消息吐白﹐人間世以其知春候﹐故名之﹐爲人孤潔﹐不交塵俗﹐惟與蜀人葉恆盛﹐衛人管若虛爲耐久朋﹐嘗曰﹐吾𨿽不見用於治朝﹐亦當魁芳譽於天下﹐一日恆盛﹑若虛聞之曰﹐吾聞智者不失時﹐勇者不失勢﹐陽徳方亨﹐皆爭憐角寵﹐而子若不聞﹐迨夫肅殺逞﹐眾芳謝﹐子顧抗顏獨出﹐此何以故﹐曰﹐竊聞之﹐有赫赫之譽者發必淺﹐無彰彰之名者飬必深﹐與其揚金石於鄭衛交奏之時﹐孰若援舜琴而獨鳴﹐播徳馨於桃李暄妍之場﹐孰若蘊蘭芳而獨寫﹐是故使避秦皆商山﹐則孰爲漢廷之蕭曹﹐不仕隋皆汾河﹐則誰爲唐室之房杜﹐當時聞其名者﹐多跨蹇踏雪尋訪至﹐有取其連枝﹐令奚童肩負﹐館之華堂﹐靜室禮對﹐閣筆平章﹐不踰日﹐則斂容而去﹐知春惟林居簡出﹐謝絕紛華﹐日以甘酸醞釀﹐成就諸子之徳﹐寔思以宏先人調��之業云。

｜記｜

｜增｜

｜明。劉基。友梅軒記｜臯亭之山有隱者焉﹐以友梅字其軒﹐環其居皆梅也﹐或曰﹐友者﹐人倫之名也﹐君子以友輔仁﹐人求其友必於人焉﹐可也﹐梅﹐卉木也﹐人得而友之乎﹐生於世爲人焉﹐捨斯人弗友而卉木乎﹐取之斯人也﹐不旣怪矣乎﹐劉子曰﹐否﹐彼固有所激而云也﹐夫彼所謂隱者也﹐不同乎人而隱﹐彼固自絕於世之人﹐而卉木之爲徒也﹐彼固以斯世爲不足乎﹐已而隱以爲髙﹐彼固謂人不足與友﹐而卉木良我友也﹐彼誠有所激哉﹐世之如管鮑者鮮矣﹐刺於谷風﹐嗟於桑柔﹐臏於涓﹐賣於寄﹐累於灌夫﹐蠅營狗苟於拜塵之人﹐友之而不爲損者﹐鮮矣哉﹐人不可以無友﹐彼將何所取哉﹐梅﹐卉木也﹐有歲寒之操焉﹐取諸人弗得矣﹐捨卉木何取哉﹐且此物非徒取也﹐淩霜雪而獨秀﹐守潔白而不污﹐人而象之﹐亦可以爲人矣。

｜原｜

｜姚淶。梅花記｜洪崖仙尉隱於大庾之嶠長﹐子孫者累數百祀﹐跨躡南北﹐綿邈遠近﹐夏曄冬蒨﹐日衍以蕃﹐客有過之者﹐始見之﹐若聚焉﹐繼見之﹐若邑焉﹐滋茂弗已﹐宋守趙孟藡氏﹐見而稱之曰﹐若是其稠乎﹐是可國也﹐於是建國號曰梅﹐奄一方而有之﹐封域視古宋衛﹐然其國與諸國異﹐有父子兄弟而無君長﹐有疆圍山川而無城郭﹐有榮瘁盛衰而無徵伐﹐有風雨霜露而無耕穰﹐有大小短長縱橫曲直而無妍��﹐其居結瑤而構瓊﹐其俗擷芳而嚅馥﹐其服被縞而曳素﹐往往搜�寄遠﹐埃��之地弗處﹐世慕其潔至假冰玉神仙以爲諭﹐國於南州而性獨耐寒﹐𨿽加以嚴霜暴霰不能虐也﹐自肇國以來﹐輒隸於職方﹐歲遣子修貢於廷﹐累代嘉之﹐聽梅氏自爲治﹐弗奪其土﹐於是國益庶且大﹐初梅氏以��味薦於商﹐商道賴以復興﹐周人得其名於謠﹐以列於司樂者﹐由是聲重天下﹐華寔旣符﹐今古同賞﹐或謂其風韻獨勝﹐或謂其神形俱淸﹐或謂其標格秀雅﹐或謂其節操凝固﹐如宋廣平﹑杜少陵﹑林和靖諸名賢﹐皆與梅氏爲方外友類﹐形諸篇什以摹寫情狀﹐然其所得不過一村﹑一圃﹑一林﹑一木之勝﹐而未有以國名者﹐自梅氏有國﹐而其散處於海內者﹐咸列於附庸﹐罔或先焉﹐立國旣久﹐梅氏之英﹐庾山之靈﹐相與求其主﹐劉先生挺生南服出而臨之﹐而國於是乎有主﹐先生猶不敢當﹐曰﹐我梅花國人也﹐或請於先生﹐敢問宅是國何義也﹐先生曰﹐吾之所取於梅氏者有五善焉﹐博於濟物﹐仁也﹐不撓於時﹐義也﹐生不相陵﹐禮也﹐審於擇友﹐智也﹐出不愆其期﹐信也﹐此吾之所以獨樂於梅﹐不徒臭味之合而已﹐若夫桑梓之所詔﹐鞶帶之所佩﹐朝夕之所玩﹐几案之所味﹐皆取足於是﹐而梅也無役不供﹐亦惟求吾適耳﹐奚其主﹐問者曰﹐梅生數千年乃有國﹐復數百年乃有主﹐主是邦者非先生其誰﹐天下不被梅之澤者久矣﹐今世所賴於梅者﹐微先生孰能盡其用乎﹐幸矣﹐先生之主斯國也﹐且昔人有所謂烏衣槐安者﹐徒托諸寓言皆齊諧之流﹐非所以語於道也﹐先生之國以寔不以名﹐以道不以物﹐吾益嘉先生之善爲斯國主也﹐先生笑而不答﹐因書以爲記。

｜增｜

｜陳繼儒。梅花樓記｜王元美嘗謂余市居之迹於喧也﹐山居之迹於寂也﹐惟園居在季孟間耳﹐然王氏之弇山﹐枕城中﹐朝暾映門﹐遊屐麏集﹐卽主人亦往往支門謝客﹐欲放而之於曠野無人之鄕而不可得﹐余然後知園之與眾也寜獨﹐與其謀於市也﹐寜謀於野﹐吾友範象先有園在橫澇野塘之南﹐去城十里而近﹐喧寂半之﹐四面楡柳陰翳﹐小池上梅花兩樹﹐婆娑相對﹐蒼枝老骨﹐縱橫屈曲﹐排檐而上﹐其幹可抱﹐其葉可�﹐一畝其子可得五石﹐範子謂吾見梅多矣﹐未有如此君之老而奇者﹐乃結髙樓以臨之﹐獨與一二老衲攤虎皮﹐爇猊��﹐倚樓而歌之曰﹐雪滿山中髙士臥﹐月明林下美人來﹐已復笑曰﹐如季迪詩不過得花之幽韻閒淡而已﹐吾家老梅﹐政如碧眼西僧﹐修睂露額﹐又若毒龍怒虯﹐紛挐構鬥於廣莫之野﹐攫爪迸鱗﹐鬼怪萬狀﹐度他木詎足與此君爭勝庶幾﹐鍾賈山之嘉樹﹐四賢祠之紫藤﹐差鼎足耳﹐範子樓旣成﹐於是廣蒔霞桃﹑芙蓉﹑來禽之屬﹐以映帶之池﹐加辟竹﹑加徙梅之爲觀日閒以敞﹐而陳子適來﹐陳子曰﹐吾嘗聞往年探梅者過壽安寺中﹐寺僧爲遊客所困﹐至析而爲薪﹐而其次惟光福元墓之傍﹐薄雪輕雲﹐漠漠數里﹐一快平生﹐然村人率以種梅爲業﹐不復有品題護持﹐與梅花兩相韻者﹐古今梅花之知己﹐僅得林逋君﹐復三百年而有範子﹐範子於此中塊然野處﹐白板赤欄﹐朱簾碧幄﹐依微獨立於暗香疏影之外﹐何異處士孤山﹐所少者﹐童子開門放鶴耳﹐他日抱鶴上扁舟送之﹐花下煙沙星渚﹐短笛悠悠﹐有巍然破輕浪而出者﹐則陳先生至也﹐子其報梅花吐一枝以候我。

｜頌｜

｜增｜

｜明。劉基。梅頌｜吳興章仲文築室花溪之上﹐環植梅焉﹐命之曰梅花之莊﹐頌曰﹐朱方之秀﹐梅實碩兮﹐含章而貞﹐受命獨兮﹐扶疏蕭森﹐淸以直兮﹐元冰沍寒﹐不撓其節兮﹐玉之潔兮﹐夷之特兮﹐閉而發兮﹐芳烈郁兮﹐黃中絳跗﹐美而完兮﹐麗而不淫﹐物莫能幹兮﹐冬榮夏實﹐含陰陽兮﹐靑黃累離﹐以和羹兮﹐文質彬彬﹐徳之儀兮﹐君子之象﹐君子之宜兮。

｜賦｜

｜原｜

｜梁。簡文帝。梅花賦｜層城之宮﹐靈苑之中﹐奇木萬品﹐庶艸千叢﹐光分影雜﹐條繁幹通﹐寒圭變節﹐冬灰徙筩﹐並皆枯悴﹐色落摧風﹐年歸气新﹐搖蕓動塵﹐梅花特早﹐偏能識春﹐或乘陽而發金﹐乍雜雪而被銀﹐吐艶四照之林﹐舒榮五衢之路﹐旣玉綴而珠離﹐且冰懸而雹布﹐葉嫩出而未成﹐枝抽心而插故﹐標半落而飛空﹐香隨風而遠度﹐掛靡靡之遊絲﹐雜霏霏之晨霧﹐爭樓上之落粉﹐奪機中之織素﹐乍開花而傍巘﹐或含影而臨池﹐向玉階而結釆﹐拂网戶而低枝﹐於是重閨佳麗﹐貌婉心嫻﹐憐早花之驚節﹐訝春光之遣寒﹐夾衣始薄﹐羅袖初單﹐折此芳華﹐舉玆輕袖﹐或插鬢而問人﹐或殘枝而相授﹐恨鬟前之太空﹐嫌金鈿之轉舊﹐顧影丹墀﹐弄此嬌姿﹐洞開春牖﹐四卷羅帷﹐東風吹梅畏落盡﹐賤妾爲此斂蛾眉﹐花色持相比﹐恆愁恐失時。

｜唐。宋璟。梅花賦｜垂拱三年﹐予春秋二十有五﹐戰藝再北﹐從父之東川授館﹐官舍有梅一本﹐敷��於榛莽中﹐喟然嘆曰﹐嗚呼﹐斯梅托根非其所﹐出羣之姿﹐何以別乎﹐若其貞心不攺﹐是則可取也已﹐感而成興﹐遂作賦曰﹐

髙齋寥閴﹐歲晏山深﹐景翳翳以斜度﹐風悄悄而亂吟﹐坐窮檐以無朋﹐進一觴而孤斟﹐步前除以彳亍﹐倚藜杖於墻陰﹐蔚有寒梅﹐誰其封植﹐未綠葉而先葩﹐抽靑枝於宿枿﹐光分影布﹐冰玉一色﹐胡雜沓乎眾艸﹐又蕪沒乎叢棘﹐匪王孫之見幻﹐羌潔白其何極﹐若夫瓊英綴雪﹐絳萼著霜﹐儼如傅粉﹐是謂何郎﹐淸香潛襲﹐疎蕊暗齅﹐又如竊香﹐是謂韓壽﹐凍雨晚濕﹐宿露朝滋﹐又如英皇﹐泣於九嶷﹐愛日烘晴﹐明蟾照夜﹐又如神人﹐來從姑射﹐煙晦晨昏﹐陰霾晝閉﹐又如通徳﹐掩袖擁髻﹐狂颷捲沙﹐飄素摧柔﹐又如綠珠﹐輕身墜樓﹐半開半含﹐非默非言﹐溫伯雪子﹐目擊道存﹐或俯或仰﹐匪笑匪怒﹐東朝順子﹐正容物悟﹐或憔悴若靈均﹐或欹傲若曼倩﹐或嫵媚若文君﹐或輕盈若飛燕﹐口吻雌黃﹐擬議殆徧﹐彼其藝蘭兮九畹﹐釆蕙兮五柞﹐緝之以芙蓉﹐贈之以芍藥﹐玩小山之叢桂﹐掇芳洲之杜若﹐是皆物出於地產之奇﹐名著於風人之托﹐然而艶於春者﹐望秋先悴﹐盛於夏者﹐未冬而萎﹐或朝蕤而速謝﹐或夕秀而遂衰﹐曷若玆卉﹐歲寒特妍﹐冰凝涸沍﹐擅美專權﹐相彼百花﹐孰敢爭先﹐鶯語方澀﹐蜂房未喧﹐獨步早春﹐自全其天﹐至若措迹隱深﹐寓形幽絕﹐恥鄰市廛﹐甘遁巖穴﹐江僕射之孤燈向壁﹐不可淒迷﹐陶彭澤之三徑投閒﹐曾無悁結﹐貴不移於本性﹐方有儷於君子之節﹐聊染翰以寄懷﹐用垂示於來哲﹐從父見而朂之曰﹐萬木僵僕﹐梅英載吐﹐玉立冰姿﹐不易厥素﹐子善體物﹐永保貞固。

｜增｜

｜宋。朱子。梅花賦並序｜楚襄王遊乎云夢之野﹐觀梅之始華者﹐愛之﹐徘徊而不能捨焉﹐驂乘宋玉進曰﹐美則美矣﹐臣恨其生寂寞之濵﹐而榮此歲寒之時也﹐大王誠有意好之﹐則何若移之渚宮之囿﹐而終觀其寔哉﹐宋玉之意﹐蓋以屈原之放微悟王﹐而王不能用﹐於是退而獻賦曰﹐

夫何嘉卉而信奇兮﹐厲歲寒而方華﹐潔淸姱而不滛兮﹐專精皎其無瑕﹐旣笑蘭蕙而易誅兮﹐復異乎松栢之不華﹐屏山谷以自娛兮﹐命冰雪而爲家﹐謂後皇賦予命兮﹐生南國而不遷﹐𨿽瘴癘非所托兮﹐尙幽獨之可願﹐歲序䢐以崢嶸兮﹐物皆捨故而就新﹐披宿莽而橫出兮﹐廓獨立而增妍﹐玄霧滃而四起兮﹐川谷沍而冰堅﹐澹容與而不衒兮﹐象姑射而無鄰﹐夕同云之繽紛兮﹐林莽雜其葳蕤﹐曾予質之無加兮﹐専皎潔而未衰﹐方酷烈而誾誾兮﹐信橫發而不可摧﹐紛旖旎亦何好兮﹐靜窈窕而自持﹐䢐淸夜之湛湛兮﹐玉繩耿而未低﹐方娉婷而自喜兮﹐友明月以爲儀﹐歘浮雲之來蔽兮﹐四顧莽而無人﹐悵寂寞其淒涼兮﹐泣回風之無辭﹐立何久乎山阿兮﹐步何躊躕於水濵﹐忽舉目而有見兮﹐恍顧盻之足疑﹐謂彼漢之廣兮﹐羌何爲乎人間﹐旣奇服之眩耀兮﹐又綽約而可觀﹐欲一聽白雲之歌兮﹐嘆揚音之不可聞﹐將結軫乎瑤池兮﹐懼佳期之非眞﹐願借陽春之白日兮﹐及芳菲之未虧﹐與遲暮而零落兮﹐曷若��夫佩幃﹐渚宮矧未有此兮﹐紛艸棘之縱橫﹐椒蘭後乎霜雪兮﹐亦何有乎芳馨﹐俟桃李於載陽兮﹐倉庚寂而未鳴﹐私顧影而自憐兮﹐淡愁思之不可更﹐君性好而弗取兮﹐亦吾命其何傷﹐辭曰﹐後皇貞樹﹐艶以姱兮﹐潔誠諒淸﹐有嘉實兮﹐江南之人﹐羌無以異兮﹐煢獨處廓﹐豈不可召兮﹐層臺累榭﹐靜而可樂兮﹐王孫兮歸來﹐無使哀江南兮。

｜明。徐渭。梅賦｜孤稟矜競﹐妙英雋發﹐肌理冰凝﹐幹膚曲屈﹐畱連野水之煙﹐澹蕩寒山之月﹐蕊一攢而集霞﹐葩五出而爭雪﹐側披斷磧﹐委朔風其將吹﹐忽上髙空﹐助凍雲之欲結﹐杪數英之半掬﹐中萬斛之一摶﹐古幹橫肱﹐玉龍遊而張甲﹐編條聚腦﹐白鳳戢以流翰﹐佩玦繽紛﹐何啻淩波之子﹐肌膚綽約﹐無言姑射之仙﹐趣將幽而見取﹐艷以冷而爲妍﹐縕香气於空表﹐弄皎色於霄端﹐瘦影橫��﹐臞然山澤﹐素魂麗壁﹐忽爾嬋娟﹐托使將傳﹐寄江南之遐信﹐隨風暗度﹐報塞北以春天﹐羌笛一聲﹐韻全飄於纖指﹐素琴三弄﹐神屢托於冰弦﹐乃有巖居之徒﹐溪飲之老﹐裋褐黃冠﹐龐睂壽考﹐跨蹇策笻﹐��漿烹藻﹐望谷口以窮搜﹐坐石頭而拂掃﹐亦有遊心道徳之儒﹐含思風雅之伯﹐讀易說詩於其下﹐詠騷作記當其處﹐景得人而益增﹐人因景而標致﹐斯風格之雅幽﹐而韻調之殊異﹐亦足以快心暢神﹐洗郁破滯﹐又何羨乎羅浮之奇﹐而東嶽之麗。

｜五言古詩｜

｜增｜

｜梁。簡文帝。雪裏梅花｜絕訝梅花晚﹐爭來雪裏窺﹐下枝低可見﹐髙處遠難知﹐俱羞惜腕露﹐相讓到腰羸﹐定須還剪彩﹐學作兩三枝。

｜梁元帝。詠梅｜梅含今春樹﹐還臨先日池﹐人懷前歲意﹐花發故年枝。

｜鮑泉。詠梅花｜可惜階下梅﹐飄蕩逐風��﹐度簾拂羅幌﹐縈��落梳臺﹐乍隨纖手去﹐還因插鬢來﹐客心屢看此﹐愁睂斂詎開。

｜王筠。和孔中丞雪裏梅花｜水泉猶未動﹐庭樹已先知﹐翻光同雪舞﹐落素混冰池﹐今春競時發﹐猶是昔年枝﹐惟有長顦顇﹐對鏡不能窺。

｜庾肩吾。同蕭左丞詠摘梅花｜��梅朝始發﹐庭雪晚初消﹐折花牽短樹﹐幽叢入細條﹐垂冰澑玉手﹐含刺��春腰﹐遠道終難寄﹐馨香徒自饒。

｜周。庾信。詠梅花｜常年臘月半﹐已覺梅花闌﹐不信今春晚﹐俱來雪裏看﹐樹凍懸冰落﹐枝髙出手寒﹐早知覓不見﹐眞悔著衣單。

｜陳。陰鏗。詠雪裏梅｜春近寒𨿽轉﹐梅舒雪尙飄﹐因風還共落﹐照日不俱銷﹐葉開隨足影﹐花多助重條﹐今來漸異昨﹐向晚判勝朝。

｜謝爕。早梅｜迎春故早發﹐獨自不疑寒﹐畏落眾花後﹐無人別意看。

｜徐陵。梅花｜對戶一株梅﹐新花落故栽﹐燕拾還蓮井﹐風吹上鏡臺﹐倡家怨思妾﹐樓上獨裵徊﹐啼看竹葉錦﹐簪罷未能裁。

｜唐。柳宗元。早梅｜早梅發髙樹﹐��映楚天碧﹐朔吹飄夜香﹐繁霜滋曉白﹐欲爲萬里贈﹐杳杳山水隔﹐寒英坐消落﹐何用慰遠客。

｜宋。梅堯臣。讀吳正仲重臺梅花詩｜楚梅何多葉﹐縹蔕攢瓊瑰﹐常惜歲景盡﹐每先春風開﹐龍沙雪爲友﹐靑女霜作媒﹐托根邇廟堂﹐結子助��鼒﹐吳侯本吳人﹐筆力髙崔嵬﹐但詠同姓木﹐予非梁棟材。

｜陸遊。古梅｜梅花吐幽香﹐百卉皆可屏﹐一朝見古梅﹐梅亦墮凡境﹐重疊碧蘚暈﹐夭矯蒼虯枝﹐誰吸古磵水﹐養此塵外姿。

｜魏了翁。西郊訪梅｜荒煙散牛羊﹐落日尙城市﹐天寒萬木脫﹐歲晏羣動弭﹐西郊有孤芳﹐獨喚春事起﹐幽光耿參月﹐淸艷明野水﹐欲開未開時﹐似語不語意﹐或疑春較遲﹐的皪尙霜蕊﹐誰知春風心﹐渾在阿堵裏﹐洞霄逍遙公﹐九隴花月使﹐領客居上頭﹐蹇予亦婪尾﹐頗懷去年遊﹐歲月如許駛﹐悠悠竟何成﹐總被物化使。

｜元。程巨夫。家園見梅有懷疇昔同僚諸君子因成廿六韻奉寄｜往時姑射仙﹐夜墮江南村。江南富嘉植﹐梅花眾中尊。九地閟玄凝﹐先天占春暄。的皪冰雪姿﹐不受風塵昬。孤淸愜幽意﹐剩馥醒吟魂。愛之玩不斁﹐�契終無言。羅浮本幻境﹐前夢覺已諼。蹇蹄滯京華﹐倦翼棲淮垣。後先靑雲士﹐表裏白玉溫。我形自覺穢﹐交道久逾惇。貞節保松栢﹐芳心共蘭蓀。信知歲寒友﹐何異連枝昆。獨賢天所矜﹐家山問雞豚。歸來適仲冬﹐平旦窺荒園。依依故人面﹐竟日對傾罇。淸池疎蕊影﹐澹月新梢痕。泠然絕埃��﹐恍若遊昆侖。忽憶如花人﹐髙談霏露繁。眼中不可見﹐思纛風翩翻。頗慚標致似﹐遠近殊托根。洪鈞轉嚴令﹐靑皇��新恩。坐看佳實長﹐適口塞眾喧。徧遺實中仁﹐生意彌乾坤。平生識賞心﹐皎潔明朝暾。淩寒折一枝﹐殷勤寄王孫。又恐遠莫致﹐作詩當重論。

｜馬祖常。移梅｜植爾當庭隅﹐豈復資��味﹐遷爾自谷中﹐豈復相嫵媚﹐冽冽玄�候﹐眾植各浮脆﹐髙標自淩寒﹐孤尙獨冠歲﹐麼禽何處來﹐飛下雙羽翠。

幽屏逐魚鳥﹐沈迹儔隱淪﹐所欣在林藪﹐嘉植日以親﹐眷言江介品﹐紛葩號南珍﹐遇我好奇服﹐移根得良因﹐井井十畝園﹐菁茆蔭澗濱﹐縞裳擢玉質﹐宜此空山春。

｜傅若金。題墨梅二首｜老樹亞晴空﹐疎花帶寒野﹐風流不自惜﹐澹泊從人寫﹐歲晏孰能娛﹐空山少來者。

孤花何婉娩﹐玉立含幽素﹐短短時出橋﹐疎疎或臨路﹐生疑檐下月﹐半照墻西樹。

｜黃淸老。題竹外一枝梅花｜仙標何處來﹐一枝倚寒玉﹐晴��見疎林﹐座上春可掬﹐山陰帶殘雪﹐水影兼遠綠﹐珍重孤竹君﹐歲寒伴幽獨。

｜七言古詩｜

｜增｜

｜陳。江總。梅花落｜臘月正月早驚春﹐眾花未發梅花新﹐可憐芬芳臨玉臺﹐朝攀晚折還復開﹐長安少年多輕薄﹐兩兩常唱梅花落﹐滿酌金巵催玉柱﹐落梅樹下宜歌舞﹐金穀萬株連綺甍。梅花密處藏嬌鶯﹐桃李佳人欲相照﹐摘葉牽花來並笑﹐楊柳條靑樓上輕﹐梅花色白雪中明﹐橫笛短簫淒復咽﹐誰知栢梁聲不絕。

｜宋。蘇軾。松風亭下梅花盛開｜春風嶺上淮南村﹐昔年梅花曾斷魂﹐豈知流落復相見﹐蠻風蜑雨愁黃昬﹐長條半落荔支浦﹐臥樹獨秀桄榔園﹐豈惟幽光畱夜色﹐直恐冷艶排冬溫﹐松風亭下荊棘裏﹐兩株玉蕊明朝暾﹐海南仙云嬌墮砌﹐月下縞衣來扣門﹐酒醒夢覺起繞樹﹐妙意有在終無言﹐先生獨飲勿嘆息﹐幸有落月窺淸樽。

｜再用前韻｜羅浮山下梅花村﹐玉雪爲骨冰爲魂﹐紛紛初疑月掛樹﹐耿耿獨與參橫昬﹐先生索居江海上﹐悄如病鶴棲荒園﹐天香國艶��相顧﹐知我酒熟詩淸溫﹐蓬萊宮中花鳥使﹐綠衣倒掛扶桑暾﹐抱叢窺我方醉臥﹐故遣啄木先敲門﹐麻姑過君急灑掃﹐鳥能歌舞花能言﹐酒醒人散山寂寂﹐惟有落蕊粘空樽。

｜和秦太虛梅花｜西湖處士骨應槁﹐只有此詩君壓倒﹐東坡先生心已灰﹐爲愛君詩被花惱﹐多情立馬待黃昏﹐殘雪消遲月出早﹐江頭千樹春欲闇﹐竹外一枝斜更好﹐孤山山下醉眠處﹐點綴裙腰紛不掃﹐萬里春隨逐客來﹐十年花送佳人老﹐去年花開我已病﹐今年對花還艸艸﹐不如風雨捲春歸﹐收拾餘香還��昊。

｜再和潛師｜花工未議蘇羣槁﹐先向寒梅一傾倒﹐江南無雪春瘴生﹐爲散冰花除熱惱﹐風淸月落無人見﹐洗妝自趁霜鐘早﹐惟有飛來雙白鷺﹐玉羽瓊枝斗淸好﹐吳山道人心似水﹐眼淨塵空無可掃﹐故將妙語寄多情﹐橫機欲試東坡老﹐東坡習气除未盡﹐時復長篇書小艸﹐且撼長條餐落英﹐忍饑未忍窮呼昊。

｜沈與求。溪上見梅｜晴溪漲淥如陰苔﹐晴山插影相瀠洄﹐畫船疊鼓順流下﹐波光浩蕩徵帆開﹐灘縈岸繚柁牙轉﹐水石互激如奔雷﹐須臾已復過絕壁﹐歸路漸近嚴陵臺﹐山重溪復境彌迥﹐暗香忽自空中來﹐日斜正見叢棘外﹐炯炯疎片飄寒梅﹐槎牙一種獨愁絕﹐含情不語明巖隈﹐淩波疑是水仙出﹐縞衣素質行徘徊﹐下窺深淺一笑粲﹐半使凡卉俱塵埃﹐山谷之儒已臞甚﹐龜膓鶴骨世所咍﹐相逢頓覺百憂釋﹐不嫁春風誰與媒﹐舟行易遠空回首﹐角聲吹夢心悠哉。

｜唐庚。劍州道中見桃李盛開而梅花猶有存者｜桃花能紅李能白﹐春深無處無顏色﹐不應尙有數枝梅﹐可是東君苦畱客﹐向來開處當嚴冬﹐李花未白桃未紅﹐卽今已是丈人行﹐勿與年少爭春風。

｜朱子。用東坡韻｜北風日日霾江村﹐歸夢政爾勞營魂﹐忽聞梅蕊臘前破﹐楚客不愛蘭佩昬﹐尋幽舊識此堂古﹐曳杖偶集仙家園﹐嵐陰春物未全到﹐邂逅只有南枝溫﹐冷光自照眼色界﹐雪艶未怯扶桑暾﹐遙知雲臺溪上路﹐玉樹千里藏山門﹐自憐塵羈不得去﹐坐想佳處知難言﹐但對君詩慰岑寂﹐已似共倒花前樽。

羅浮山下黃茅村﹐蘇仙仙去餘詩魂﹐梅花自入三疊曲﹐至今不受蠻煙昬﹐佳名一旦異凡木﹐絕艶千古髙名園﹐��憐冰質不自暖﹐𨿽有步障難爲溫﹐羞同桃李媚春色﹐敢與葵藿爭朝暾﹐歸來只有修竹伴﹐寂歷自掩疎籬門﹐亦知眞意還有在﹐未覺浩气終難言﹐一杯勸汝吾不淺﹐要汝共保山林樽。

江梅欲破江南村﹐無人觧與招芳魂﹐朔云爲斷蜂蝶信﹐凍雨一洗煙塵昬﹐天憐絕艶世無匹﹐故遣寂寞依山園﹐自吹羌笛娛夜永﹐未要鄒律回春溫﹐連娟窺水墮殘月﹐的皪泣露晞晨暾﹐海山淸遊記上界﹐衰病此日空柴門﹐相逢不敢話疇昔﹐能賦豈必皆成言﹐雕鐫肝腎竟何益﹐況復制酒哦空樽。

｜次張彥輔賞梅韻｜朔風萬里開云屏﹐淸霜夜墜朝景晴﹐南枝浩蕩正春色﹐凍蘂的皪含空明﹐花邊偶對靑銅鏡﹐槁項不堪冰雪映﹐擁鑪獨坐只悲吟﹐振策出遊舒遠興﹐暗香何處時一飄﹐行行復值最長條﹐傾頭欲折渺誰贈﹐滿意相思那得邀﹐極知異縣淹行李﹐心賞未甘輕付��﹐石雄賦罷不相聞﹐秀墅書來因舉似﹐兩翁句法爭新奇﹐畫出疎影沈寒漪﹐幽探自出塵境外﹐勝槪未許兒曹知﹐祇今嚼蕊攀條處﹐他日重來記前度﹐風臺月觀悄無言﹐玉笛冰灘索同賦﹐嗟予衰懶倦將迎﹐過眼紛紛無復情﹐尙喜疎英窺水白﹐更憐落片點苔靑﹐興來亂插飛蓬首﹐擬向君家醉君酒﹐酒酣耳熱莫狂歌﹐布鼓雷門須縮手。

｜楊萬里。瓶中梅花長句｜幽人蚤作月滿階﹐月隨幽人登船齋﹐推門欲開猶未開﹐猛香排門撲我懷﹐徑從鼻孔上濯頂﹐拂拂吹盡發底埃﹐恍然墮我眾香國﹐欲問何祥無處覓﹐�搜一室一物無﹐瓶裏一枝梅的皪﹐平生爲梅到斷腸﹐何曾知渠有許香﹐夜來偶忘掛南��﹐貯此幽馥萬斛彊﹐��憶去年西湖上﹐錦屏下瞰千靑嶂﹐谷深梅盛一萬株﹐十頃雪波浮欲漲﹐是時雨後初開前﹐日光烘花香作煙﹐政如新火炷博山﹐蒸出沈水和龍涎﹐醉登絕頂撼疎影﹐掇葉餐花照冰井﹐蜀人老張同捨郎﹐喚作謫仙儂笑領﹐如今茅屋臥山村﹐更無載酒來叩門﹐一尊孤斟懶論文﹐猶有梅花是故人。

｜梅花下遇小雨｜偶來花下聊散策﹐落英滿地珠爲席﹐繞花百匝不忍歸﹐生怕幽芳怨孤寂﹐仰頭欲折一枝斜﹐自插白鬢明烏紗﹐傍人勸我不用許﹐道我滿頭都是花﹐初來也覺香破鼻﹐頃之無香亦無味﹐虛疑黃昬花欲睡﹐不知被花燻得醉﹐忽然細雨濕我頭﹐雨落未落花先愁﹐三點兩點亦不惡﹐未要打空花片休。

｜郡泊燕堂庭中梅花｜林中梅花如隱士﹐只多野气無塵气﹐庭中梅花如貴人﹐也無野气也無塵﹐不疎不密隨宜了﹐旋落旋開無不好﹐珠簾遣風細爲吹﹐畫檐護霜寒更微﹐詩翁繞階未得句﹐先送詩材與翁語﹐有酒如澠誰伴翁﹐玉雪對飲惟渠儂﹐翁欲還家卽明發﹐更爲梅兄畱一月。

｜雨後曉起問訊梅花｜前日看梅風吹倒﹐昨日看梅雨沾帽﹐近梅一日或再來﹐遠梅來年才一到﹐夜來爲梅愁雨聲﹐挑燈起坐至天明﹐不知消息平安否﹐早來問訊還疾走﹐橫枝雨後轉淸妍﹐玉容洗妝晨更鮮﹐絕似孤山半��雪﹐不羨玉井十丈蓮﹐十事八九不如意﹐人生巧墮天公計﹐簿書海底白人頭﹐孤負江南風月秋﹐憶昔少年命同社﹐月裏傳觴梅影下﹐一片花飛落酒中﹐十分便罰琉璃鐘﹐如今老病不飲酒﹐梅花也合憐衰翁。

｜雪夜尋梅｜去年看梅南溪北﹐月作主人梅作客﹐今年看梅荊溪西﹐玉爲風骨雪爲衣﹐臘前欲雪竟未雪﹐梅花不慣人間熱﹐橫枝憔悴涴晴埃﹐端令羞面不��開﹐縞裙夜訴玉皇殿﹐乞得天花來作伴﹐三更滕六駕海神﹐先遣東風吹玉塵﹐梅仙曉沐銀浦水﹐冰膚別放瑤林春﹐詩人莫作雪前看﹐雪後精神添一半。

｜金。李俊民。籌堂尋梅｜蕭疎籬落誰家圃﹐尋芳信逐遊��去﹐眼前荊棘少人行﹐馬蹄直到香來處﹐怕愁貪睡獨開遲﹐瘦損春寒鶴膝枝﹐可是東君苦畱客﹐斜風細雨不堪詩。

｜元。朱徳潤。登道山亭觀梅用東坡韻｜道山亭下梅花村﹐坡仙作詩爲招魂﹐明姿照人隔寒水﹐瘦影帶月欺黃昬﹐先生頗厭郡齋冷﹐持書晚約窺山園﹐松風吹香淸人骨﹐地鑪煙消酒初溫﹐孤標已出羣卉上﹐故遣雪意迷晴暾﹐和羹結子時較晚﹐先傳春色來衡門﹐天寒谷幽翠袖薄﹐豈知靑鳥能傳言﹐明晨看花重有約﹐呼童掃石羅淸樽。

｜劉詵。竹外梅梢｜誰家修篁千萬竿﹐短墻流水朱闌干﹐孤芳托根得春早﹐一枝斜出行路看﹐遙擬靑林炯初霽﹐一點兩點雪未殘﹐小��月落霜角動﹐誰與伴此空山寒。

｜王冕。題月下梅花｜平生愛梅頗成癖﹐踏雪行穿一雙屐﹐六花散漫飛滿空﹐千里萬里同一色﹐衝寒不畏朔風吹﹐乘興來此江之湄﹐繁花滿樹梅欲放﹐彷佛羅浮曾見時﹐南枝橫斜北枝好﹐北枝看過南枝老﹐中有一枝致奇絕﹐萬蕊千葩弄天巧﹐老夫見此喜欲顚﹐載酒大酌梅花仙﹐仙人怪我來何晚﹐一別已是三千年﹐醉來仰面臥深雪﹐夢扶飛瓊上天闕﹐酒醒起視夜何其﹐饑烏啼殘半江月。

｜題墨梅圖｜朔風吹寒冰作壘﹐梅花枝上春如海﹐淸香散作天下春﹐艸木無名藉光彩﹐長林大谷月色新﹐枝南枝北淸無塵﹐廣平心事誰與論﹐徒以鐵石磨乾坤﹐歲晚燕山云渺渺﹐居庸古北無人到﹐白艸黃沙羊馬羣﹐瓊樓玉殿煙花繞﹐凡桃俗李爭芬芳﹐只有老梅心自常﹐貞姿燦燦眩冰玉﹐正色凜凜欺風霜﹐轉身西泠隔煙霧﹐欲問逋仙杳無所﹐夜深湖上酒船歸﹐長嘯一聲雙鶴舞。

｜梅花二首｜江南十月天雨霜﹐人間艸木不敢芳﹐獨有溪頭老梅樹﹐面皮如鐵生光芒﹐朔風吹寒珠蕾裂﹐千花萬花開白雪﹐髣髴蓬萊羣玉妃﹐夜深下踏瑤臺月﹐銀鐺泠泠動淸韻﹐海煙不隔羅浮信﹐相逄共說歲寒盟﹐笑我飄流霜滿鬢﹐君家秋露白滿缸﹐放懷飲我千百觴﹐興酣脫帽恣盤薄﹐拍手大叫梅花王﹐五更��前博山冷﹐麼鳳飛鳴酒初醒﹐起來笑抱石大人﹐門外白雲三萬頃。

昔年曾踏西湖路﹐巢居閣上春無數﹐雪晴月白最精神﹐瑪瑙坡前第三樹﹐虯枝屈鐵交碧苔﹐疎花�迸珍珠胎﹐初擬羣仙下寥廓﹐瓊璫玉佩行瑤臺﹐又疑幽人在空谷﹐滿面淸霜鬢華綠﹐迎風冷笑桃杏花﹐紅紫紛紛太麤俗﹐今年來看秦淮水﹐路隔西湖一千里﹐艸堂上是白雲窩﹐夜半松風喚予起﹐靑山隔世無遊塵﹐云根粉壁光如銀﹐長嘯一聲月入戶﹐孤山處士來相親﹐江南梅花自有主﹐休問當年何水部﹐山僧對我默無語﹐栢子無風墮靑雨。

｜明。沈周。竹堂寺探梅｜竹堂梅花一千樹﹐晴雪塞門無入處﹐秋官黃門兩詩客﹐珂馬西來爲花駐﹐老翁攜酒亦偶同﹐花不畱人人自住﹐滿身毛骨沁冰影﹐嚼蕊含香各搜句﹐酒酣塗紙作橫斜﹐筆下珠花濕春露﹐只愁此紙捲春去﹐明日重來花在地。

｜原｜

｜王世貞。梅花｜瑤臺仙姝畏桃妬﹐化作君庭雙玉樹﹐大庾萬條看更俗﹐隴頭一闋吹不墮﹐張果齯齒如編銀﹐要與此樹爭丰神﹐飛觴三雅媚殘月﹐握筆詞組開新春﹐有子移根奉溫室﹐皎皎冰姿射霜日﹐莫言子作書生酸﹐要與君王調��實。

｜於若瀛。題畫梅花｜錢君手出畫梅捲﹐零風點雪寒芳斂﹐老幹橫生色如�﹐空山月抹孤根遠﹐古今誰得傅梅神﹐開卷瓊英寒逼人﹐漫誇範致能爲譜﹐長老華光差得眞﹐一幅一枝不爲少﹐逐毫亂落奪天巧﹐影滅香消破碧虛﹐含飆出霧何縹緲﹐逋翁湖山詩思淸﹐揚州東閣最含情﹐瘦花數點應難謝﹐不受江南笛裏聲。

禦定佩文齋廣羣芳譜卷二十二

●禦定佩文齋廣羣芳譜卷三十五

花譜

○海棠一

｜增｜

｜沈立。海棠記｜海棠﹐根色黃而盤勁﹐木堅而多節﹐外白而中赤﹐其枝柔密而條暢﹐其葉縹綠色﹐小者淺紫色﹐其香淸酷﹐不蘭不麝。

｜原｜海棠有四種﹐皆木本﹐貼梗海棠﹐叢生﹐單葉﹐枝作花磬口深紅﹐無香﹐不結子﹐新正卽開﹐亦有四季花者﹐花五出﹐初極紅﹐如臙脂點點然﹐及開則漸成纈暈﹐至落則若宿妝殘粉矣。垂絲海棠﹐樹生柔枝長蒂﹐花色淺紅﹐蓋由櫻桃接之而成﹐故花梗細長似櫻桃﹐其瓣叢密而色嬌媚﹐重英向下有若小蓮。西府海棠﹐枝梗略堅﹐花色稍紅。木瓜海棠﹐生子如木瓜﹐可食。海棠盛於蜀﹐而秦中次之﹐其株翛然出塵﹐俯視眾芳﹐有超羣絕類之勢﹐而其花甚丰﹐其葉甚茂﹐其枝甚柔﹐望之綽約如處女﹐非若他花冶容不正者比﹐蓋色之美者惟海棠﹐視之如淺絳﹐外英英數點如深臙脂﹐此詩家所以難爲狀也﹐以其有色無香﹐故唐相賈耽著花譜﹐以爲花中神仙﹐花木錄曰﹐南海海棠﹐枝多屈曲有刺﹐如杜梨﹐花繁盛﹐開稍早﹐四季花﹐灌生﹐花紅如臙脂﹐無大木﹐卽貼梗﹐又祝家桃﹐花同西府﹐��微堅瑣碎﹐錄曰﹐一種黃者﹐木性﹐類海棠﹐靑葉微圓而色深光滑不相類﹐花半開鵝黃色﹐盛開漸淺紅矣﹐葉間或三或五蕊﹐如金粟﹐須如紫絲﹐實如梨﹐大如櫻桃﹐至秋熟﹐可食﹐其味甘而微酸。

｜增｜

｜本艸｜李時珍曰﹐飲膳正要果類有海紅﹐不知出處﹐此卽海棠梨之實也﹐狀如木瓜而小﹐二月開紅花﹐實至八月乃熟﹐鄭樵通誌云﹐海棠子名海紅﹐卽爾雅赤棠也。

｜匯考｜

｜增｜

｜平泉艸木記｜凡花木以海爲名者﹐悉從海外來﹐如海棠之類是也。

｜原｜

｜王禹偁詩話｜石崇見海棠嘆曰﹐汝若能香﹐當以金屋貯汝。

｜增｜

｜東坡雜記｜海棠似絹花。

｜原｜

｜復齋漫錄｜仁宗朝張冕學士賦蜀中海棠詩﹐沈立取以載海棠記中云﹐山木瓜開千顆顆﹐水林檎發一攢攢﹐注云﹐大約木瓜﹑林檎初開皆與海棠相類﹐若冕言則江西人正謂棠梨花耳﹐惟紫綿色者謂之海棠﹐似木瓜﹑林檎六出者﹐非眞海棠也﹐晏元獻云﹐已定復搖春水色﹐似紅如白海棠花﹐亦與張冕同意。

｜紺珠集｜徐儉樂道﹐隱於藥肆中﹐家植海棠﹐結巢其上﹐引客登木而飲。

｜冷齋夜話｜少遊在黃州﹐飲於海棠橋老書生家﹐海棠叢開﹐少遊醉臥宿於此﹐明日題其柱曰﹐喚起一聲人悄﹐衾暖夢寒窓曉﹐瘴雨過﹐海棠開﹐春色又添多少﹐社甕釀成微笑﹐半破臒瓢共��﹐覺健倒﹐急投牀﹐醉鄕廣大人間小﹐東坡甚愛之。

範石湖每歲移家泛湖賞海棠。

｜閱耕余錄｜宋淳熙間﹐秦中有雙株海棠﹐其髙數丈﹐翛然在眾花之上﹐與江淮所產絕不類﹐荊南官舍亦有兩株﹐略如之﹐姿艶柔婉﹐丰富之極。

昌州海棠獨香﹐其木合抱﹐每樹或二十餘葉﹐號海棠香國﹐太守於郡前建香霏閣﹐每至花時﹐延客賦賞。

蜀嘉定州海棠有香﹐獨異他處。

｜增｜

｜古今詩話｜東坡謫黃州﹐居於定惠院之東﹐雜花滿山﹐而獨海棠一株﹐土人不知貴﹐東坡爲作長篇﹐平生喜爲人寫﹐人間刻石者﹐自有五六本﹐云﹐吾平生最得意詩也。

｜石林詩話｜韓持國𨿽剛果特立﹐風節凜然﹐而情致風流絕出時輩﹐許昌崔象之侍郎舊第﹐今爲杜君章所有﹐廳後小亭僅丈餘﹐舊有海棠二株﹐持國每花開輒載酒日飲其下﹐竟謝而去﹐歲以爲常﹐至今故老猶能言之﹐余嘗於小亭柱間得公二絕句﹐其一云﹐濯錦江頭千萬枝﹐當年未解惜芳菲﹐而今得向君家見﹐不怕春寒雨濕衣﹐尙可想見當時气味﹐韓忠憲嘗帥蜀﹐持國兄弟皆侍行﹐尙少﹐故前二句云爾﹐其二云﹐長條無風亦自動﹐柔艶著雨更相宜﹐漫其後句﹐曾存之家池島上亦有海棠十餘株﹐余爲守時﹐歲亦與王幼安諸人席地屢飲﹐然此公勝處不能繼也。

｜陳思。海棠譜｜閩中曹宇修貢堂下海棠極盛﹐三面共二十四叢﹐長條修幹﹐頃所未見﹐每春著花眞錦繡叚﹐其間有如紫綿揉色者﹐亦有不如此者﹐蓋其種類不同﹐不可一槪論也﹐至其花落﹐則皆若宿妝淡粉矣﹐餘三春對此觀之﹐至熟大率富沙多﹐此官舍人家往往皆種之﹐並是帚子海棠﹐正與蜀中者相類﹐斯可貴耳﹐今江浙間別有一種﹐柔枝長蒂﹐顏色淺紅﹐垂英向下如日蔫者﹐謂之垂絲海棠﹐全與此不相類﹐蓋彊名耳。

｜金城記｜黎舉嘗曰﹐欲以梅聘海棠﹐但恨時不同耳。

｜牡丹榮辱志｜重葉海棠曰花命婦。

｜花經｜海棠六品四命。垂絲海棠三品七命。

｜詞話｜曾覿取友於十花﹐海棠名友也。

｜三柳軒雜識｜海棠爲蜀客。

｜原｜

｜學圃余疏｜海棠品類甚多﹐曰垂絲﹐曰西府﹐曰棠棃﹐曰木瓜﹐曰貼梗﹐就中西府最佳﹐而西府之名紫綿者尢佳﹐以其色重而瓣多也﹐此花特盛於南都﹐余所見徐氏西園﹐樹皆參天﹐花時至﹐不見葉﹐西園木瓜尢異﹐定是土產所宜耳﹐垂絲以櫻桃木接﹐開久﹐甚可厭﹐苐最先﹐花與玉蘭同時﹐植之傍﹐掩映不可廢也﹐貼梗﹐艸本﹐郡城中種之﹐極髙大﹐當訪求種法﹐以備一種﹐紫綿﹐宋苕溪漁隱叢話備載之。

｜增｜

｜滇中記｜垂絲海棠﹐髙數丈﹐每當春時鮮媚殊常﹐眞人間尢物﹐自大理至永昌沿山歷澗往往而是。

｜瓶史｜浴海棠宜韻致客。海棠以蘋婆﹑林檎﹑丁香爲婢。

｜原｜

｜花木考｜錢塘縣舊有吳越時羅江東隱手植海棠一本﹐王黃州元之嘗題詩云﹐江東遺迹在錢塘﹐手植庭花滿院香﹐若使當年居顯位﹐海棠今日是甘棠﹐觀此﹐杭州海棠亦香﹐不獨昌州然也。

｜增｜

｜徐渭遊紀｜春日與友人攜觴俎﹐探禹穴﹐就十峯山﹐人馬丈飲於小園﹐林卉云繁﹐索得海棠秧二本﹐穿籬過別畦﹐又掘竹母數根而去﹐因紀一詩云﹐春來攜酒醉春蘿﹐乞得春花一兩窠﹐不若取將松竹去﹐成陰畱待主人過。

｜燕都遊覽志｜回龍觀舊多海棠﹐旁有六角亭﹐每歲花發時﹐上臨幸焉。

｜兩堤桃柳議｜望湖亭前有西府海棠一株﹐所謂漢宮三千﹐趙姊第一﹐良非虛語。

｜饒州誌｜蜀錦亭在府治慶朔堂右﹐宋範仲淹植海棠二株﹐其後鄒柯築亭﹐題曰蜀錦﹐王十朋詩﹐亭廢名猶在﹐春來花自芳﹐猶餘蜀中錦﹐愛惜比甘棠。

｜南寜府誌｜海棠橋在橫州西﹐橋南北皆植海棠﹐有書生祝姓者居此﹐宋秦觀嘗醉宿其家。

｜順慶府誌｜海棠川在西充縣﹐環繞縣治﹐上多海棠﹐因名。

｜黎州誌｜海棠池在城西北五里﹐環池皆植海棠﹐爲郡守賓僚遊宴之地。

｜保寜府誌｜海棠溪在府治南﹐因上多海棠﹐故名。

｜原｜

｜敍州府誌｜長寜縣有海棠洞﹐昔郡人王氏環植海棠﹐每春時﹐郡守宴寮友於其下。

｜嘉定州誌｜海棠山在州西﹐山多海棠﹐爲郡守宴賞之地。

｜集藻｜

｜序｜

｜增｜

｜宋。沈立。海棠記序｜蜀花稱美者﹐有海棠焉﹐然記牒多所不錄﹐蓋恐近代有之﹐嘗聞眞宗皇帝禦制後苑雜花十題﹐以海棠爲首章﹐賜近臣唱和﹐則知海棠足與牡丹抗衡﹐而可獨步於西州矣﹐因搜擇前志﹐惟唐相賈元靖耽著百花譜﹐以海棠爲花中神仙﹐誠不虛美耳﹐近世名儒巨賢發於歌詠﹐淸辭麗句往往而得﹐立慶曆中爲縣洪雅﹐春多暇日﹐地富海棠﹐幸得爲東道主﹐惜其繁艶﹐爲一隅之滯卉﹐爲作海棠記﹐敍其大槪及編次諸公詩句於右﹐復率蕪拙作五言百韻詩一章﹐四韻詩一章﹐附於卷末﹐好事者幸無誚焉。

｜陳思。海棠譜序｜世之花卉種類不一﹐或以色而艶﹐或以香而妍﹐是皆鍾天地之秀﹐爲人所欽羨也﹐梅花占於春前﹐牡丹殿於春後﹐騷人墨客特注意焉﹐獨海棠一種﹐丰姿艶質固不在二花下﹐自杜陵入蜀﹐絕吟於是花﹐世因以此薄之﹐其後都官鄭谷已爲舉似﹐本朝列聖品題﹐云章奎畫﹐烜耀千古﹐此花始得顯聞於時﹐盛傳於世矣﹐今采取諸家雜錄及彚次唐以來諸人詩句﹐以爲一編目﹐曰海棠譜﹐𨿽纂集未能詳盡﹐聊預諸譜之列云﹐開慶攺元長至日敍。

｜明。宋濂。春日看海棠花詩序｜春气和煦﹐海棠名花競放﹐浦陽鄭太常仲開宴觴客於眾芳園﹐時日已西沒﹐乃列燭花枝上﹐花旣娟好﹐而燭光映之愈致其妍﹐於是眾咸悅﹐銜杯詠詩﹐亹亹不自休﹐酒半酣﹐金華宋濂乃揚言曰﹐李格非書洛陽名園記﹐謂園圃之興廢爲天下盛衰之候﹐今者衣冠雍容﹐酬倡於俎豆間﹐花𨿽不解言﹐亦散影婆娑﹐若相與爲娛樂者﹐不知何自而致之﹐亦曰﹐聖天子在上﹐廓淸四海﹐化呻吟爲謳歌﹐所以有斯樂耳﹐帝力所被如天開日明﹐萬物煕煕皆有春意﹐世道之盛兆見於此﹐苟不能詩則止能則烏可已也﹐𨿽然經有之﹐無已太康﹐職思其居﹐吾儕今夕無乃過於太康矣乎﹐宜知好樂之無荒﹐而爲良士之瞿瞿可也﹐所賦詩自太常君而下凡三十人﹐其三則賓客﹐餘皆其昆弟子姓雲。

｜贊｜

｜增｜

｜宋。宋祁。重葉海棠贊｜修柯柔蔓﹐濃淺繁總﹐盛則重蘤﹐不常厥種。

｜五言古詩｜

｜增｜

｜宋。歐陽修。折海棠戲贈聖兪二首｜搖搖墻頭花﹐笑笑弄顏色﹐荒涼眾艸間﹐露此紅的皪﹐艸木本無情﹐及時如自得﹐靑春不可恃﹐白日忽已昃﹐繞之重吟哦﹐歸坐成嘆息﹐人生浪自苦﹐得酒且開釋﹐不見宛陵翁﹐作詩頭早白。

搖搖墻頭花﹐艶艶爭靑娥﹐朝見開尙少﹐暮看繁已多﹐不惜花開繁﹐所惜時節過﹐昨日枝上紅﹐今日隨流波﹐物理固如此﹐古來知柰何﹐達人但飲酒﹐壯士徒悲歌。

｜梅堯臣。依韻答永叔海棠二首｜搖搖墻頭花﹐蒨蒨有好色﹐髙枝笑粲粲﹐低枝明皪皪﹐但與風相撩﹐不與風相得﹐風吹莫苦急﹐遊子嘆日昃﹐彭祖與顏回﹐相去猶瞬息﹐每觀形影篇﹐曷在神所釋﹐不可廢我吟﹐畢竟焉免白。

搖搖墻頭花﹐一一如舞蛾﹐春風買艶逸﹐艶逸此何多﹐不爲遊蜂撓﹐卽爲狂蝶過﹐日光苦給給﹐魯叟白波波﹐人生若朝菌﹐不飲柰老何﹐楊雄寂寞居﹐豈若阮生歌。

｜劉子翚。海棠洲｜煌煌海棠洲﹐錦樹臨淸灣﹐常恨灣頭風﹐吹花走潺湲﹐潺湲去不息﹐花亦無由還。

｜朱子。山館觀海棠｜景暄林气深﹐雨罷寒塘綠﹐置酒此佳晨﹐尋幽慕前躅﹐芳樹麗煙華﹐紫錦散淸馥﹐當由懷別恨﹐寂寞向空谷。

｜陸遊。張園觀海棠｜朝陽照城樓﹐春容極明媚﹐走馬蜀錦園﹐名花動人意﹐嚴妝漢宮曉﹐一笑初破睡﹐定知夜宴歡﹐酒入妖骨醉﹐低鬟羞不語﹐困頓嬌欲閉﹐𨿽艶無俗姿﹐太息眞富貴﹐結束吾方歸﹐此別知幾歲﹐黃昏廉纖雨﹐千點裛紅淚。

｜海棠｜今日春已半﹐風雨停出遊﹐瓶中海棠花﹐數酌相獻酬﹐尙想錦官城﹐花時樂事稠﹐金鞭過南市﹐紅燭宴西樓﹐千林誇盛麗﹐一枝賞纖柔﹐狂吟恨未工﹐酩酊醉不休﹐那知茅檐底﹐白髮見花愁﹐花亦如病姝﹐掩抑向客羞﹐尢物終動人﹐要非桃杏儔﹐東風萬里恨﹐浩蕩不可收。

｜金。元好問。海棠｜妍花紅粉妝﹐意態工媚嫵﹐窈窕春風前﹐霞衣欲輕舉﹐金盤渺華屋﹐國艶徒自許﹐依依如有意﹐脈脈不得語﹐詩人太冷落﹐愁絕殘春雨。

｜元。郝經。儀眞館後園海棠兩花於秋因爲小酌賦詩｜二年海棠秋﹐幽妍對寥索﹐霜後輒著花﹐枯株吐纖弱﹐化工爲詩人﹐故令造物錯﹐木落出奇芬﹐風度亦不惡﹐尖黃簇短葉﹐膩翠光欲鑠﹐蹙縮苞紅粟﹐殷濃入深萼﹐稀疏生意怯﹐靜麗尢綽約﹐飛絲照靑虫﹐蠨蛸共連絡﹐深閨養春嬌﹐霜華滿珠箔﹐賴得西風輕﹐微燻小陰作﹐盈盈出宮妝﹐新寒翠綃薄﹐空庭自顏色﹐含恨誰附著﹐息入楚無言﹐意婉心不樂﹐琵琶怨昭陽﹐所遇非所托﹐獨有未歸人﹐相看慰孤酌﹐��似海南時﹐坡仙政漂泊﹐有酒仍有花﹐世事且髙閣﹐後時亦何遲﹐適遇今猶昨﹐香霧沾新橙﹐傾酒兩螯嚼﹐銀燭更髙燒﹐秋花易零落。

｜七言古詩｜

｜原｜

｜宋。蘇軾。寓居定惠院之東雜花滿山有海棠一株土人不知貴也｜江城地瘴蕃艸木﹐只有名花苦幽獨﹐嫣然一笑竹籬間﹐桃李滿山總粗俗﹐也知造物有深意﹐故遣佳人在空谷﹐自然富貴出天姿﹐不待金盤薦華屋﹐朱唇得酒暈生臉﹐翠袖捲紗紅映肉﹐林深霧暗曉光遲﹐日暖風輕春睡足﹐雨中有淚亦淒愴﹐月下無人更淸淑﹐先生食飽無一事﹐散步逍遙自捫腹﹐不問人家與僧捨﹐掛杖敲門看修竹﹐忽逢絕艶照衰朽﹐嘆息無言揩病目﹐陋邦何處得此花﹐無乃好事移西蜀﹐寸根千里不易到﹐銜子飛來定鴻鵠﹐天涯流落俱可念﹐爲飲一樽歌此曲﹐明朝酒醒還獨來﹐雪落紛紛那忍觸。

｜增｜

｜趙次公。和東坡定惠院海棠｜化工妙手開羣木﹐酷向海棠私意獨﹐殊姿艶艶雜花裏﹐端覺神仙在流俗﹐睡起臙脂懶未勻﹐天然膩理還丰肉﹐繁華增麗態度遠﹐婀娜含嬌風韻足﹐豈惟婉孌彤管姝﹐眞同窈窕關雎淑﹐未能奔往白玉樓﹐要當貯以黃金屋﹐顧𨿽風暖欲黃昏﹐脈脈難禁倚修竹﹐可憐俗眼不知貴﹐空把容光照山谷﹐此花本出西南地﹐李杜無詩恨遺蜀﹐髙才沒世孰雕龍﹐後輩補亡難刻鵠﹐貂裘季子客齊安﹐相逢忽慰羈人目﹐當年甫白君可繼﹐爲花重賦陽春曲﹐把酒因澆礨磈胸﹐搜句輒傾空洞腹﹐多情恐作深云收﹐兒童莫信來輕觸。

｜原｜

｜陸遊。海棠歌｜我初入蜀鬢未霜﹐南充樊亭看海棠﹐當時已謂目未睹﹐豈知更有碧雞坊﹐碧雞海棠天下絕﹐枝枝似染猩猩血﹐蜀姬艶妝肯讓人﹐花前頓覺無顏色﹐扁舟東下八千里﹐桃李眞成奴僕爾﹐若使海棠根可移﹐揚州芍藥應羞死﹐風雨春殘杜鵑哭﹐夜夜寒衾夢還蜀﹐何從乞得不死方﹐更看千年未爲足。

｜增｜

｜陸遊。二月十六日賞海棠｜常年春半花事竟﹐今年春半花始盛﹐放翁不減少年狂﹐走馬直與飛蝶競﹐妍華有露洗愈明﹐纖弱無風搖不定﹐莫放飄零作紅雨﹐剩看倩笑臨妝鏡﹐溪梅枯槁墮巖谷﹐山杏輕浮眞妾媵﹐欲誇絕艶不勝說﹐縱欠濃香何足病﹐華橙銀燭搖花光﹐翠杓金船豪酒興﹐夜闌感事獨淒然﹐繁枝空折堪誰贈。

｜張園海棠｜洛陽春信久不通﹐姚魏開落塵沙中﹐揚州千葉昔曾見﹐已嘆造化無餘功﹐西來始見海棠盛﹐成都第一推燕宮﹐池臺掃除凡木盡﹐天地眩轉花光紅﹐慶雲墮空不飛去﹐時有絳雪縈微風﹐蜂蝶成團出無路﹐我亦狂走迷西東﹐此園低樹猶三丈﹐錦繡��在靑天上﹐不須更著刀尺裁﹐乞與齊奴開步障。

｜錦亭｜天公爲我齒頰計﹐遣飫黃柑與丹荔﹐又憐狂眼老更狂﹐令看廣陵芍藥蜀海棠﹐周行萬里逐所樂﹐天公於我元不薄﹐貴人不出長安城﹐寶帶華纓眞汝縛﹐樂哉今從石湖公﹐大度不計聾丞聾﹐夜宴新亭海棠底﹐紅雲倒吸玻璃鍾﹐琵琶弦繁腰鼓急﹐盤鳳舞衫香霧濕﹐春醪凸盞燭光搖﹐素月中天花影立﹐遊人如雲環玉帳﹐詩未落紙先傳唱﹐此邦句律方一新﹐鳳閣舍人今有樣。

｜驛舍見屏風畫海棠有感｜厭煩只欲長面壁﹐此心安得頑如石﹐杜門復出嘆習气﹐止酒還開慚定力﹐成都二月海棠開﹐錦繡裹成迷巷陌﹐燕宮最盛號花海﹐霸國雄豪有遺迹﹐猩紅鸚綠極天巧﹐疊萼重跗眩朝日﹐繁華一夢忽吹散﹐閉眼細思猶歷歷﹐憂樂相尋豈易知﹐故人應記醉中詩﹐夜闌風雨嘉州驛﹐愁向屏風見折枝。

｜楊萬里。海棠｜帝城二三月﹐海棠可萬株﹐向來靑女輕滕六﹐戲與一撼卽日枯﹐東皇夜遣司花女﹐手挼紅藍滴靑露﹐染成片片淨練酥﹐亂點稍稍酣日樹﹐蓬萊仙人約老翁﹐寄箋招喚陸龜蒙﹐爲花一醉夜不息﹐就中一事最奇特﹐海棠兩岸繡帷裳﹐是間橫著雙胡牀﹐龜蒙踞牀忽倒臥﹐烏紗自落非風墮﹐花吹滿面雪霏霏﹐起來索筆手如飛﹐臥去起來都是韻﹐是醉是醒君莫問﹐好个海棠花下醉臥圖﹐如今畫手誰姓吳。

｜薛季宣。香海棠詩並序｜舊說海棠無香﹐惟昌州海棠有香﹐驗之蜀道﹐信然﹐以爲不易之論﹐藥圃有棠三本﹐其花亦香﹐乃知非蜀棠獨香﹐香棠自有種耳。

世間原有無窮恨﹐海外棠花宮錦爛﹐燒炙東風春未半﹐濃妝獨立情撩亂﹐博山鑪冷沈煙斷﹐記語洛妃池側畔﹐袿衣透濕飄香汗﹐舞罷霓裳髙燭看﹐吳苑散花灘彼岸﹐亦有當初舊遊觀﹐棠棃古徑霞光燦﹐薔薇露冷衣新盥﹐捲袖臙脂紅入腕﹐噴人蘭芷芳都貫﹐天然種性眞奇玩﹐嶺海誠知煎可�﹐擬擷桑柯燃熾炭﹐裛取緗巾永傳玩﹐他年畱得重公案。

｜原｜

｜潘從哲。海棠｜江臯春早饒花木﹐花品神仙此稱獨﹐當年坡老一題詩﹐到今標格超凡俗﹐我來黃州亦再閏﹐五見此花燦東谷﹐孤根自結白蓮社﹐媚姿不貯黃金屋﹐日華濃艶澹生唇﹐霧縠繁紅微映肉﹐宛如初浴出華淸﹐詎是朝酣睡未足﹐有時著雨更妖��﹐無力勝風轉嬌淑﹐我欲題詩和坡老﹐抽思未得還捫腹﹐把酒徘徊倚嘯臺﹐行吟繞徧西池竹﹐苦無藻麗發巧心﹐數傍花枝舒拙目﹐問花何以擬甘棠﹐緣同太守來西蜀﹐花容詩句總絕世﹐髙風渺渺翔鴻鵠﹐歲歲年年花自開﹐遊人幾和陽春曲﹐悠悠不盡古人情﹐啼鶯語燕紛相觸。

｜增｜

｜元。陳樵。海棠｜東風吹墮緗云影﹐別院春遲宮漏永﹐繡帷寶帶綰流蘓﹐夢入瑤臺呼不醒﹐熒熒銀燭花蕊多﹐城頭烏啼柰曉何。

｜劉詵。賦歐園海棠和羅起初｜蜀州海棠錦成畦﹐昌州海棠芳气菲﹐名花自古恨不見﹐東風吹在西家西﹐美人壓酒紅珠落﹐半笑新晴半含萼﹐玉膚柔薄絳袖寒﹐妝淚輕盈脂臉怍﹐太眞姣睡金屋春﹐綠珠夜燕宮蠟薪﹐一時羣花盡妾媵﹐娉娉裊裊眞仙人﹐雨餘繁枝深綠淨﹐好及佳時入觴詠﹐花容相對易新故﹐人事無情有衰盛﹐我昔曾同花下歡﹐寶釵插映鴉發盤﹐只今便能日日爲花醉﹐欲挽朱顏應已難。

｜袁士元。海棠｜主人愛花如愛珠﹐春風庭院如畫圖﹐搴衣曲徑步花影﹐翩翩夜月飛長裾﹐海棠睡起春正美﹐花貌參差玉相似﹐主人吟賞夜不眠﹐直欲題詩壓蘓子。

｜明。楊基。西省海棠並序｜山西陳則威以晉無梅花﹐以管勾職初來江西﹐卽求識之﹐省左掖東檻有海棠一小株﹐則威尢鐘愛之﹐日數至花下﹐風雨昬暮弗忍去也﹐嘗索余賦詩﹐余時迫於案牘﹐不暇﹐舟行湘中﹐棃﹑杏﹑桃﹑李每得厭觀﹐獨無海棠﹐因賦詩以補其闕。

山西公子虯髯客﹐到處尋梅認香白﹐春風省掖海棠開﹐暫去還來拋不得﹐嗟我有癖常自笑﹐不意逢君同此癖﹐曉窓云暖風日妍﹐數朶娉婷春半拆﹐睡損紅綃膩有痕﹐舞酣金殿嬌無力﹐銀燈不如微月照﹐珠簾更著疎煙隔﹐飛燕輕盈富貴姿﹐玉環態度神仙格﹐此日凝妝靑瑣外﹐當時擅寵沈香北﹐繁開似妬卻冥冥﹐半吐欲言終默默﹐豈惟人愛亦自愛﹐不獨春惜當誰惜﹐細雨重陰也看來﹐莫對空枝漫相憶。

｜邀方員外看花｜金昌亭西萬株花﹐臙脂玉雪爭紛拏﹐春風攜酒看花去﹐騎馬徑到山人家﹐花深樹密無徑入﹐下馬徘徊映花立﹐紫萼風微翠袖香﹐紅絲露重烏巾濕﹐別來幾負看花期﹐客到匆匆見一枝﹐白下橋邊寒食後﹐廣陵城外綠陰時﹐今年花最逢春早﹐凖擬淸樽對花倒﹐人意方邀酒伴來﹐花枝已向東風老﹐花𨿽漸老仍堪折﹐猶勝紛紛滿溪雪﹐且共芙蓉帳里人﹐坐看海棠枝上月。

｜五言律詩｜

｜增｜

｜唐。顧非熊。斜谷郵亭玩海棠花｜忽識海棠花﹐令人只嘆嗟﹐艶繁惟共笑﹐香近試堪誇﹐駐騎忘山險﹐持杯任日斜﹐何川是多處﹐應繞羽人家。

｜溫庭筠。題磁嶺海棠花｜幽態竟誰賞﹐歲華空與期﹐川回香盡處﹐泉照艶濃時﹐蜀彩澹搖曳﹐吳妝低怨思﹐王孫又誰恨﹐惆悵下山遲。

｜宋。眞宗。海棠詩二首｜春律行將半﹐繁枝忽競芳﹐霏霏含宿霧﹐灼灼艶朝陽﹐戲蝶棲輕蕊﹐遊蜂逐遠香﹐物華畱賦詠﹐非獨務雕章。

翠萼淩晨綻﹐淸香逐處飄﹐髙低臨曲檻﹐紅白間纖條﹐潤比攢溫玉﹐繁如簇絳綃﹐盡堪圖畫取﹐名筆在僧繇。

｜郭震。海棠｜西蜀傳芳日﹐東君著意時﹐鮮葩猩薦血﹐紫萼蠟融脂﹐絳闕疑流落﹐瓊欄合護持﹐無詩杜工部﹐今有省郎知。

｜劉筠。奉和眞宗禦制後苑海棠｜遲景烘初綻﹐鮮風惜未飄﹐蝶魂迷密徑﹐鶯語近新條﹐芳蕙燻宮錦﹐丹漿暈海綃﹐維時奉宸唱﹐賡奉愧咎繇。

｜晏殊。奉和眞宗禦制後苑海棠｜太液波才綠﹐靈和絮未飄﹐霞文光啟旦﹐珠琲密封條﹐積潤涵仙露﹐濃陰奪海綃﹐九陽資造化﹐天意屬喬繇。

｜海棠｜香靄何驚目﹐鮮妍欲蕩魂﹐向人無限思﹐當晝不勝繁﹐浩露晴方浥﹐遊蜂暖更喧﹐只應春有意﹐畱贈子山園。

｜和樞密侍郎因看海棠憶禁苑此花最盛｜靑瑣曾畱��﹐珍叢宛未移﹐幸分霖雨潤﹐猶見艶陽姿﹐�幘來朱檻﹐攀條憶絳蕤﹐能令人愛樹﹐不獨召南詩。

｜梅堯臣。海棠二首｜江燕入朱閣﹐海棠繁錦條﹐醉生燕玉頰﹐瘦聚楚宮腰﹐曾不分香去﹐尢宜著意描﹐誰能共吹笛﹐樹下想前朝。

要識吳同蜀﹐須看綫海棠﹐臙脂色欲滴﹐紫蠟蒂何長﹐夜雨偏宜著﹐春風一任狂﹐當時杜子美﹐吟徧獨相忘。

｜朱子。山館觀海棠｜春艸池塘綠﹐忽驚花嶼紅﹐亂英深淺色﹐芳气有無中﹐置酒賓朋集﹐披襟賞詠同﹐若非摹寫得﹐應逐彩雲空。

｜沈立。海棠｜占斷香與色﹐蜀花徒自開﹐園林無卽俗﹐蜂蝶落仍來﹐靑帝若爲意﹐東風無限才﹐古今吟不盡﹐百韻愧空裁。

｜謝翺。雨中海棠｜風吹簾网動﹐對爾惜芳菲﹐蜀雨何人在﹐吳宮祇燕歸﹐燭消春粉盡﹐淚濕野香微﹐抱蘤殘靑子﹐鳥銜隨處飛。

｜原｜

｜明。張祥鳶。海棠｜好鳥啼春晝﹐晴雲護艸堂﹐日髙忘盥櫛﹐天暖減衣裳﹐洗硯抄花譜﹐鉤簾看海棠﹐闌干閒徒倚﹐巢燕落泥香。

｜薛蕙。海棠畫扇｜西蜀繁花樹﹐春深亂蕊紅﹐還憐彩扇上﹐宛似錦城中﹐影轉團團月﹐香含細細風﹐江淹才力減﹐賦爾若爲工。

｜王叔承。雨中看垂絲海棠｜江花低拂座﹐窈窕雨中枝﹐濕翠濃芳樹﹐嬌紅裊碧絲﹐驪山淸祓處﹐越水浣紗時﹐可柰風前態﹐逢春映酒巵。

｜七言律詩｜

｜增｜

｜唐。李紳。海棠｜海邊佳樹生奇彩﹐知是仙山取得栽﹐瓊蕊籍中聞閬苑﹐紫芝圖上見蓬萊﹐淺深芳萼通宵換﹐委積紅英報晚開﹐寄語春園百花道﹐莫爭顏色泛金杯。

｜薛能。海棠｜四海應無蜀海棠﹐一時開處一城香﹐晴來使府低臨檻﹐雨後人家散出墻﹐閒地細飄浮淨蘚﹐短亭深綻隔垂楊﹐從來看盡詩誰苦﹐不及歡遊與畫將。

｜原｜

｜鄭谷。海棠｜春風用意勻顏色﹐消得攜觴與賦詩﹐濃麗最宜新著雨﹐嬌嬈全在欲開時﹐莫愁粉黛臨窓懶﹐梁廣丹靑點筆遲﹐朝醉暮吟看不足﹐羨他蝴蝶宿深枝。

｜增｜

｜鄭谷。擢第後入蜀經羅利路見海棠盛開偶題｜上國休誇紅杏艶﹐沈溪自照綠苔磯﹐一枝低帶流鶯睡﹐數片狂和舞蝶飛﹐堪恨路長移不得﹐可無人與畫將歸﹐手中已有新春桂﹐多謝��香更入衣。

｜劉兼。海棠花｜淡淡微紅色不深﹐依依偏得似春心﹐��輕虢國顰歌黛﹐露重長門斂淚襟﹐低傍繡簾人易折﹐密藏香蕊蝶難尋﹐良宵更有多情處﹐月下芬芳伴醉吟。

｜宋。太宗。海棠｜每至春園獨有名﹐天然與染半紅深﹐芳菲占得歌臺地﹐妖艶誰憐向日臨﹐莫道無情閒笑臉﹐任從折戴上冠簮﹐偏宜雨後看顏色﹐幾處金杯爲爾斟。

｜晏殊。海棠｜輕盈千結亂櫻叢﹐占得年芳近碧櫳﹐逐處間勻髙下萼﹐幾番分破淺深紅﹐煙晴始覺香櫻綻﹐日極猶疑蠟蒂融﹐數夕朱欄未飄落﹐再三珍重石尢風。

｜宋祁。和晏尙書海棠｜媚柯攢仄倚春暉﹐封殖寧同北枳移﹐臺嶺分霞爭抱萼﹐蜀宮裁錦斗纏枝﹐不憂輕露蒙時潤﹐正恨炎風獵處危﹐把酒憑欄堪並賞﹐莫容私恨爲披離。

｜邵雍。遊海棠西山示趙彥成｜東風吹雨過溪門﹐白白朱朱亂遠村﹐灘石已無回棹勢﹐�楓猶出系船痕﹐時平不厭江山僻﹐客好惟知笑語溫﹐莫上南崗看春色﹐海棠花下卻銷魂。

｜範鎭。海棠｜不知眞宰是誰專﹐生得韶光此樹偏﹐吟筆偶遺工部意﹐賦辭今職翰林權﹐風翻翠暮晨香入﹐霞照危墻夕影連﹐移植上園如得地﹐芳名應在紫薇先。

｜石揚休。海棠｜花工裁翦用功專﹐濯錦江頭價最偏﹐酷愛幾思憑畫手﹐難題渾覺挫詩權﹐艶凝絳纈深深染﹐樹認紅綃密密連﹐因想當年武平一﹐枝枝眷賜侍臣先。

｜詠海棠｜開盡夭桃落盡棃﹐淺荂深萼照華池﹐都緣西蜀盤根遠﹐豈是東君屬意遲﹐��慘別容曛宿酒﹐露凝啼臉失臙脂﹐須知賈相風流甚﹐曾許神仙品格奇。

｜李定。海棠｜靑帝行春信自專﹐精心知向海棠偏﹐不沾工部風騷力﹐猶占勾芒造化權﹐倚檻半開紅朶密﹐遶池初應翠枝連﹐誰人與�裁瓊苑﹐看與花王斗後先。

｜和石著作海棠｜輕紅如杏素遮棃﹐直似佳人照碧池﹐已是化工教艶絕﹐莫嫌靑帝與開遲﹐��滋綽約明雙臉﹐雨借妖饒入四肢﹐西蜀有名須得地﹐瓊林髙壓百花奇。

｜郭稹。海棠｜朱欄明媚照橫塘﹐芳樹交加枕短墻﹐傳得東君深意態﹐染成西蜀好風光﹐破紅枝上仍施粉﹐繁翠陰中旋撲香﹐應爲無詩怨工部﹐至今含露作啼妝。

｜程琳。海棠｜海外移根灼灼奇﹐風情間麗比應稀﹐晶熒寶萼排珠琲﹐旖旎芳叢簇繡帷﹐繁極只愁隨暮雨﹐飄多何計駐春暉﹐浣花溪上年年意﹐露濕��霞拂客衣。

｜髙覿。海棠次韻｜錦裏花中色最奇﹐妖嬈天賦本來稀﹐綺霞忽照迷紅障﹐縠露輕籠設翠帷﹐繁朶有情裝媚景﹐纖枝無力帶殘暉﹐好將繡向羅裙上﹐永作香閨楚楚衣。

｜範純仁。西園海棠｜丹葩翠葉競妖濃﹐蜂蝶翻翻弄暖風﹐濯雨正疑宮錦爛﹐媚晴先奪曉霞紅﹐芬菲劍外從來勝﹐歡賞天涯爲爾同﹐卻想鄕關足塵土﹐只應能見畫圖中。

｜吳中復。海棠｜靚妝濃淡蕊蒙茸﹐髙下池臺細細風﹐卻恨韶華偏蜀土﹐更無顏色似川紅﹐尋香只恐三春暮﹐把酒欣逢一笑同﹐子美詩才猶閣筆﹐只今寂寞錦城中。

｜陳與義。陪粹翁舉酒君子亭亭下海棠方開｜世故驅人殊未央﹐卽隨地主借繩牀﹐春風浩浩吹遊子﹐暮雨霏霏濕海棠﹐故國衣冠無態度﹐隔簾花葉有輝光﹐使君禮數能寛否﹐酒味撩人我欲狂。

｜劉子翚。海棠｜幽姿淑態弄春晴﹐梅借風流柳借輕﹐種處靜宜臨野水﹐開時長是近淸明﹐幾經夜雨香猶在﹐染盡臙脂畫不成﹐詩老無心爲題拂﹐至今惆悵似含情。

｜吳芾。和澤民求海棠｜君是詩中老作家﹐笑將麗句換名花﹐花因詩去情非淺﹐詩爲花來語更嘉﹐須好栽培承雨露﹐莫令顦顇困塵沙﹐他年爛熳如西蜀﹐我欲從君看綺霞。

｜見市上有賣海棠者悵然有感｜連年蹤迹滯江鄕﹐長憶吾廬萬海棠﹐想得春來增絕麗﹐無因歸去賞芬芳﹐偶然擔上逢人賣﹐猶記尊前爲爾狂﹐何日故園修舊好﹐剩燒銀燭照紅妝。

｜陸遊。海棠｜誰道名花獨故宮﹐東城盛麗足爭雄﹐橫陳錦幛闌干外﹐盡吸紅雲酒盞中﹐貪看不辭持夜燭﹐倚狂直欲擅春風﹐拾遺舊詠悲零落﹐瘦損腰圍擬未工。

｜夜宴賞海棠醉書｜便便癡腹本來寬﹐不是天涯彊作歡﹐燕子歸來新社雨﹐海棠開後卻春寒﹐醉誇落紙詩千首﹐歌費纏頭錦百端﹐深院不聞傳夜漏﹐忽驚蠟淚已堆盤。

｜懷成都海棠｜碧雞坊裏海棠時﹐彌月兼旬醉不知﹐馬上難尋前夢境﹐樽前誰記舊歌辭﹐目窮落日橫千嶂﹐膓斷春光把一枝﹐說與故人應不信﹐茶��禪榻鬂成絲。

｜原｜

｜楊萬里。垂絲海棠｜垂絲別得一風光﹐誰道全輸蜀海棠﹐風攪玉皇紅世界﹐日烘靑帝紫衣裳﹐懶無气力仍春醉﹐睡起精神欲曉妝﹐舉似老夫新句子﹐看渠桃李敢承當。

｜增｜

｜楊萬里。海棠二首｜小園不到負今晨﹐晚喚嬌紅伴老身﹐落日爭明那肯暮﹐艶妝一出更無春﹐樹間露坐看搖影﹐酒底花光並入唇﹐銀燭不燒渠不睡﹐梢頭恰恰掛冰輪。

競艶嬌紅最是他﹐教人嫌少不嫌多﹐初酣曉日紅千滴﹐晚笑東風澹一渦﹐自是花中無國色﹐非關格外占春窠﹐開時慳與渠儂醉﹐卻恨飄零可若何。

｜徐儉。海棠｜子美無詩到海棠﹐酒邊遊戲略平章﹐日烘不睡卻成睡﹐風暖無香亦自香﹐花事一番勞應接﹐春光彊半被分張﹐速來窠上尋徐老﹐同醉花前作楚狂。

｜方嶽。海棠盛開而雨｜閉門十日雨淋漓﹐洗盡紅香了未知﹐才一霽晴齊睡去﹐幾何人見半開時﹐世無解語玉條脫﹐春欲負予金屈巵﹐自是晦明天不定﹐非干工部欠渠詩。

｜金。蔡松年。黃海棠｜淸陰不嘆晚晴芳﹐縹緲緗雲翠袖長﹐萼綠江花輸帶葉﹐醉紅蜀艶恨無香﹐南州气味連三月﹐東晉風流共一觴﹐老眼寒來易愁絕﹐溫柔乞與醉中鄕。

｜梁持勝。海棠｜野杏山桃委路塵﹐芳菲都屬錦城春﹐只緣造物偏畱意﹐任使無香亦可人﹐粉白漫誇宮樣巧﹐臙脂難染睡痕新﹐沈香亭子勾欄畔﹐消得君王比太眞。

｜元。牟巘。和劉朔齋海棠｜人物當今第一流﹐以花爲屋玉爲舟﹐曉妝未許褰帷看﹐夜醉何妨秉燭遊﹐錦裏宣華思舊夢﹐杭州定慧起新愁﹐何如歸伴徐公飲﹐穩結一巢花上頭。

｜王惲。海棠｜桃李無光分落英﹐海棠姿色占春榮﹐雲鬟綠擁妝初罷﹐醉臉紅勻睡未醒﹐任使無香眞可意﹐故教千葉更多情﹐光風流轉都無幾﹐莫惜沙頭倒玉瓶。

｜張昱。鄰園海棠｜自家池館久荒涼﹐��過鄰園看海棠﹐日色未嫣紅錦被﹐露華猶濕紫羅囊﹐掌中飛燕還能舞﹐夢裏朝云自有香﹐銀燭莫辭深夜照﹐幾多佳麗負春光。

｜顧瑛。絳雪亭秋日海棠花｜怪底海棠能狡獪﹐今年當暑著花鮮﹐露黏粉蝶生珠汗﹐日炙猩紅上紫綿﹐夢斷馬嵬春信遠﹐神遊金穀晚妝妍﹐獨憐向歲題詩者﹐不見燒燈花樹前。

｜明。楊基。祁陽道中見海棠｜桂陽江口望祁陽﹐疉疉��云入渺茫﹐髙樹綠陰千嶂濕﹐野棠疎雨一籬香﹐縱無春在猶回首﹐況有鵑啼合斷膓﹐惆悵東湖堤上柳﹐暖風輕絮正悠揚。

｜原｜

｜吳國倫。海棠｜仙署名花海國移﹐半開風雨倍含姿﹐紅妝向客寒猶膩﹐翠幔畱春艶不支﹐欹側漫同妃子醉﹐婆娑觧乞沈郎詩﹐梁園多少靑陽景﹐妒煞君家赤玉枝。

｜張祥鳶。海棠｜花朝曾與故人期﹐夜敞柴關遲所思﹐小閣憶君同倚處﹐曲欄憐我獨憑時﹐望中落日靑絲騎﹐夢裏東風瓊樹枝﹐可是海棠如有待﹐春分猶自著花遲。

禦定佩文齋廣羣芳譜卷三十五

●禦定佩文齋廣羣芳譜卷三十六

花譜

○海棠二

｜集藻｜

｜五言排律｜

｜增｜

｜唐。薛能。海棠｜酷烈復離披﹐元功莫我知﹐靑苔浮落處﹐暮柳間開時﹐醉帶遊人插﹐連陰被叟移﹐晨前淸露濕﹐宴後惡風吹﹐香少傳何計﹐妍多畫半遺﹐島蘇漣水脈﹐庭綻粒松枝﹐偶泛因沈硯﹐閒飄欲亂棋﹐繞山生玉壘﹐和郡徧坤維﹐負賞慚休飲﹐牽吟分失饑﹐明年應不見﹐畱此贈巴兒。

｜宋。王禹偁。商山海棠｜錦裏名𨿽盛﹐商山艶更繁﹐別疑天與態﹐不類土生根﹐淺著紅蘭染﹐深於絳雪噴﹐待開先釀酒﹐怕落預呼魂﹐香裏無勍敵﹐花中是至尊﹐桂須辭月窟﹐桃合避仙源﹐浮動冠頻側﹐霓裳袖忽翻﹐望夫臨水石﹐窺客出墻垣﹐贈別難饒柳﹐忘憂肯讓萱﹐輕輕飛燕舞﹐脈脈息嬀言﹐蕙陋虛侵徑﹐梨凡浪占園﹐論心畱蝶宿﹐低面厭鶯喧﹐不忝神仙品﹐何辜造化恩﹐自期栽禦苑﹐誰使擲山村﹐綺季荒祠畔﹐仙娥古洞門﹐煙愁思舊夢﹐雨泣怨新�﹐畫恐明妃恨﹐移同卓氏奔﹐祇教三月見﹐不得四時存﹐繡被堆籠勢﹐胭脂浥淚痕﹐貳車春未去﹐應得伴芳樽。

｜石延年。和樞密侍郎因看海棠憶禁苑此花最盛｜君看海棠格﹐羣花品詎同﹐嬌嬈情自富﹐蕭散艶非窮﹐舊縠斑吳苑﹐梅羅碎蜀宮﹐錦窠杯裏影﹐繡假隙前烘﹐心亂香無數﹐莖柔動滿叢﹐意分巫峽雨﹐腰細漢臺風﹐盛若霞藏日﹐鮮於血灑空﹐髙低千點赤﹐深淺半開紅﹐妝指朱才布﹐膏唇檀更融﹐色焦無可壓﹐體瘦不成丰﹐枝重輕浮外﹐苞疏密鬧中﹐難勝蜂不定﹐易入蝶能通。

｜宋祁。蜀海棠｜蜀國天余煦﹐珍葩地所宜﹐濃芳不隱葉﹐並艶欲燃枝﹐襞影分羣萼﹐均霞點萬蕤﹐回文錦成後﹐夾煎燎烘時﹐蜂蕊迎銜密﹐鶯梢向坐危﹐淺深雙絕態﹐啼笑兩妍姿﹐絳節排煙竦﹐丹釭落蒂垂﹐童容障畏薄﹐便面到憂遲﹐��日能徐照﹐暄風肯遽吹﹐惜歡當晼晚﹐畱恨付離披﹐麗極都無比﹐繁多僅自持﹐損香饒麝柏﹐照影欠瑤池﹐畫要精侔色﹐歌須巧騁辭﹐舉樽頻語客﹐細摘玩芳期。

｜海棠｜西域流根遠﹐中都屬賞偏﹐初無可並色﹐竟不許勝妍﹐薄暝霞烘爛﹐平明露濯鮮﹐長衾繡作地﹐密帳錦爲天﹐淺影才欹檻﹐柯橫欲照筵﹐愁心隨落處﹐醉眼著繁邊﹐的的誇妝靚﹐番番恃笑嘕﹐何嘗間蘭��﹐要是掩櫻然﹐艶足非他譽﹐香輕且近傳﹐所嗟名後出﹐遺載楚臣篇。

｜楊諤。和燕龍圖海棠｜西漢欺盧橘﹐東陽愛野棠﹐許昌奇此遇﹐子美欠先揚﹐杜宇三春艶﹐蠶叢一國香﹐胭脂點亂雨﹐生色麗斜陽﹐富艶東君節﹐暄妍白帝方﹐錦樓祈水色﹐玉壘換山光﹐風格林檎細﹐腰肢郁李長﹐天生笑容質﹐時樣舞衣裳﹐少吐深深染﹐全開淡淡妝﹐煙媒護綠蒂﹐風陣損朱房﹐旋失因臨水﹐閒飄弗過墻﹐佩亡愁殺甫﹐簪脫卽連姜﹐蝶舞菱花照﹐鶯啼罨畫堂﹐仙如弄玉少﹐墜似綠珠常﹐不見還成悔﹐相思幾欲狂﹐春深濯錦水﹐日晚浣紗方﹐臥對移簾柙﹐吟看近筆牀﹐池淸滿園倒﹐鳥起一枝昻﹐紫燕銜泥急﹐黃蜂趁蜜忙﹐化工眞用意﹐銷得與攜觴。

｜沈立。海棠百韻｜岷蜀地千里﹐海棠花獨妍。萬株佳麗國﹐二月艶陽天。叢萼勻如布﹐修蕤巧似編。彤雲輕點綴﹐赤玉碎雕鐫。瑟瑟光輸瑩﹐猩猩血借鮮。淺深相向背﹐疏密逓勾牽。輕蒨重重染﹐丹砂細細研。蕊纖金粟拱﹐須嫩紫絲拳。紅蠟隨英滴﹐明璣著顆穿。初莖爭裊娜﹐翹��共蹁蹮。絕代知無價﹐生香不減��。分靈應桂苑﹐鐘粹定星躔。木帝經邦相﹐花王入室賢。祥飆如剪拂﹐卿靄共陶甄。眞宰陰推轂﹐勾芒與著鞭。不須憂薄命﹐好爲惜流年。贊翼施生柄﹐扶持煦嫗權。主張韶令正﹐調燮淑威宣。和气髙低洽﹐芳心次第還。金釵人十二﹐珠履客三千。雲雨迷巫峽﹐風波怨洛川。姘婷宜住楚﹐妖冶合居燕。繡被通宵展﹐華燈徹曙燃。橫披前檻外﹐半出假山巓。暗羨遊蜂采﹐偸輸蟻穴沿。瘦嫌蛛网織﹐柔怯女蘿纏。蓄恨憑誰訊﹐無言只自憐。文君酒壚畔﹐揚子艸堂前。品格生來別﹐風流到老全。繁中生悵望﹐眾裏見喧闐。暄暖精神出﹐晴明意態便。關關鶯對語﹐兩兩燕髙鶱。天上宜封殖﹐人間偶佇延。共櫻圍別館﹐與杏擁斜阡。淸暖簾爭捲﹐黃昏幕尙褰。低籠金轣��﹐髙映畫秋千。忽認梁園妓﹐深疑閬苑仙。匆匆來蕙圃﹐遠遠別芝田。羞隱暝蒙霧﹐輕如澹蕩煙。乍逢開羽扇﹐初喜下云駢。仿佛向星靨﹐依稀帶翠鈿。五銖衣宛轉﹐七寶帳翩翾。獨立挨霓節﹐成行列彩旃。困宜欹虎枕﹐步好襯金蓮。舞定休回袖﹐妝濃不傅鉛。蓋張松鬱鬱﹐茵藉艸芊芊。馥鬱蘭供夢﹐扶蘇柳伴眠。軀輕彌綽約﹐腰細更便嬛。婭奼常顒若﹐幽柔自灑然。侍兒羅白芷﹐婢子列芳荃。口口濃檀注﹐腮腮薄粉塡。解圍施葉幄﹐買笑有楡錢。旖旎環瑤席﹐婆娑匝玳筵。嬌依屏曲曲﹐泣對露涓涓。南陌輕埃蔽﹐東郊夕照連。幾時休縹緲﹐從此識嬋娟。是處遺簪珥﹐誰家不管弦。妒姬貪恐失﹐戲稚惜何顚。折閃搔頭褪﹐擎摐約腕揎。戴遮鬟上鳳﹐裝壓鬢邊蟬。汲引新歡聚﹐消磨宿忿蠲。縱觀須倒載﹐命宴必加籩。翻曲教歌媛﹐更詞送酒船。鄕心須暫解﹐病眼當時痊。迢逓來油壁﹐從容住錦韀。雅宜交讓比﹐穠與棣華聯。不憤參朱槿﹐寧甘混木棉。酴醾潛失色﹐躑躅敢差肩。素柰思投迹﹐夭桃恥備員。梧桐愧金井﹐芍藥濫花磚。並壓辛夷俗﹐潛排寶馬蔫。天恩無久恃﹐人寵莫長專。布影交三徑﹐敷榮徧一廛。凝眸方曄曄﹐回首旋翩翩。可忍驚飆挫﹐胡煩急景煎。珊瑚隨手碎﹐絳雪繞枝旋。拂漢霞初散﹐當樓月自圓。飄零隨蠛蠓﹐散亂逐漪漣。灼灼龜城外﹐亭亭錦水邊。抱愁應慘蹙﹐有淚卽潺湲。午影迷蝴蝶﹐朝寒怨杜鵑。物情元倚伏﹐人意莫拘攣。擢秀髙羣木﹐稱珍極八埏。未開獨脈脈﹐憂落固悁悁。別著新文紀﹐重尋舊譜箋。共知紅艶好﹐誰辧赤心堅。實似陪朱李﹐根宜灌醴泉。栽須鄰竹柏﹐樹莫繞烏鳶。恥托膏腴茂﹐當隨富貴遷。爲多猶底滯﹐因遠尙迍邅。客思易成亂﹐心期未省愆。畫思摩詰筆﹐吟稱薛濤箋。醉目休頻送﹐詩情豈易緣。薛能誇麗句﹐鄭谷賞佳篇。止感芳姿美﹐那憐托地偏。山經猶罕記﹐方誌未多傳。巧詠憂才竭﹐冥搜得意詮。遐陬寡眞賞﹐僻境忍輕捐。抽祕慚非據﹐探奇敢讓先。援毫敍名卉﹐聊用放懷焉。

｜程惇厚。和冬曦海棠｜花中名品異﹐人重比甘棠﹐苞嫩相思密﹐紅深琥珀光﹐好風傳馥鬱﹐凡卉愧芬芳﹐爛熳云成瑞﹐葳蕤女有嬙﹐生來先蜀國﹐開處始朝陽﹐賞卽笙歌地﹐題稱翰墨場﹐煙霞容易散﹐蜂蝶等閒忙﹐誰是多情侶﹐欄邊重舉觴。

｜七言排律｜

｜增｜

｜宋。張洎。內署書閣前海棠花盛開率爾七言八韻寄長卿諫議｜去歲海棠花發日﹐曾將詩句詠芳妍﹐今來花發春依舊﹐君已雄飛玉案前﹐驟隔淸塵樞要地﹐獨攀紅蕊艶陽天﹐疏枝髙映銀臺月﹐嫩葉低含綺閣煙﹐花落花開懷勝賞﹐春來春去感流年﹐淸辭早綴巴人唱﹐妙翰猶緘蜀國箋﹐共仰芳圖方赫爾﹐自嗟衰鬢轉皤然﹐因憑鶯蝶傳消息﹐莫忘蓬萊有病仙。

｜張冕。海棠｜海棠栽植徧塵寰﹐未必成都欲詠難﹐山木瓜開千顆顆﹐水林檎發一攢攢﹐初疑紅豆爭頭綴﹐忽覺胭脂眾手丸﹐西蜀僧家根撥小﹐南荊官舍樹枝寬﹐髙穿羣木無因蔽﹐平倚危樓最好看﹐十畝園林渾似火﹐數方池面悉如丹﹐錦袍萬丈仍連袂﹐珠被齊光更合歡﹐風裊細腰妝正罷﹐露晞銅雀淚新幹﹐晨�遠借彤雲暖﹐秋魄微侵甲帳寒﹐會宴豈勞供幄幕﹐采香應見費龍檀﹐穠燒遊女靑絲髮﹐殷染妖姬白玉冠﹐賓席半移隈茜綬﹐使車多熱簇雕鞍﹐層層排朵縈飛蝶﹐密密交柯宿翠翰﹐詩客早慚矜鏤管﹐畫工誰敢炫霜紈﹐本期相伴千場醉﹐可忍輕邀百卉殘﹐川路尙移隨迅瀨﹐蕃船猶折出長瀾﹐飄零絳雪深盈尺﹐收拾晴霞散結團﹐時去獨應賢者識﹐色空潛有達人觀﹐譜爲仙子終須美﹐實作寒梅況不酸﹐五六年來離別恨﹐春宵頻夢石臺盤。

｜元。馬祖常。畫海棠圖｜石家五尺珊瑚樹﹐海國千房火齊珠﹐風雨春寒圍錦護﹐艶陽天暖倚闌扶﹐浣時應貯芙蓉水﹐香處重燻翡翠鑪﹐紅膩不隨蜂觜蝕﹐粉勻終爲蝶身敷﹐葳蕤彩纈盤仙綬﹐襞積云羅落舞襦﹐靑帝化成非幻有﹐杜陵吟老卻知無﹐催開每賴斟鸚鵡﹐吹落還因唱鷓鴣﹐曾見赤城花亞蕊﹐丹鉛此去不須圖。

｜五言絕句｜

｜增｜

｜宋。晏殊。海棠｜濯錦江頭樹﹐移根藥砌中﹐只應春有意﹐偏與半妝紅。

｜陳與義。海棠｜花葉兩分明﹐春陰耿簾幕﹐東風吹不斷﹐日暮胭脂薄。

｜洪適。黃海棠｜漢宮嬌半額﹐雅澹稱花仙﹐天與溫柔態﹐妝成取次妍。

｜垂絲海棠｜脈脈似崔��﹐朝朝長著地﹐誰能解倒懸﹐扶起雲鬟墜。

｜楊萬里。海棠｜艶翠春鋪骨﹐妖紅醉入肌﹐花仙別無訣﹐一味服胭脂。

｜七言絕句｜

｜原｜

｜唐。賈島。海棠二首｜名園對植幾經春﹐露蕊煙梢畫不眞﹐多謝許昌傳雅什﹐蜀都曾未遇詩人。

昔聞遊客話芳菲﹐濯錦江頭幾萬枝﹐縱使許昌持健筆﹐可憐終古愧幽姿。

｜增｜

｜鄭谷。蜀中賞海棠｜濃淡芳春滿蜀鄕﹐半隨風雨斷鶯腸﹐浣花溪上空惆悵﹐子美無心爲發揚。

｜原｜

｜吳融。海棠｜雪綻霞鋪錦水頭﹐占春顏色最風流﹐若教更近天街種﹐馬上多逢醉五侯。

｜增｜

｜宋。光宗。會僚屬賞海棠偶有題詠｜濃淡名花產蜀鄕﹐半含風露浥新妝﹐嬌嬈不減舊時態﹐誰與丹靑爲發揚。

｜王禹偁。別堂後海棠｜一堆紅雪��靑春﹐惜別須教淚滿巾﹐好在明年莫憔悴﹐校書兼是愛花人。

｜郭震。海棠｜又隨桃李一時榮﹐不逐東風處處生﹐疑是四方嫌不種﹐教於蜀地獨垂名。

｜宋祁。海棠｜萬萼霞幹照曙空﹐向來心賞已多同﹐未如此日家園樂﹐數徧繁枝衮衮紅。

｜趙抃。答贛縣錢顗著作移花｜令尹憐花意思勤﹐海棠多種郡園新﹐自從西蜀年年見﹐今日欄邊似故人。

｜韓維。展江亭海棠四首｜占盡人間麗與華﹐白頭判得醉流霞﹐誰將法錦翻新樣﹐紅綠裝成徧地花。

昔年曾到蜀江頭﹐絕艶牽心幾十秋﹐今日欄邊見顏色﹐夢魂不復過西州。

紅糝裝條裊裊長﹐人間不合有天香﹐千觴未足酬佳麗﹐回首東風更斷腸。

又避寒風與暖曦﹐年年長此探花期﹐如今太守尢珍愛﹐只許官娥戴一枝。

｜王安石。海棠｜綠嬌隱約睂輕掃﹐紅嫩妖饒臉薄妝﹐巧筆寫傳功未盡﹐淸才吟詠興何長。

｜文同。和何靖山人海棠｜爲愛香苞照地紅﹐倚欄終日對芳叢﹐夜深忽憶南枝好﹐把酒更來明月中。

｜原｜

｜蘇軾。海棠｜東風裊裊泛崇光﹐香霧霏霏月轉廊﹐只恐夜深花睡去﹐髙燒銀燭照紅妝。

｜增｜

｜趙次公。和東坡海棠｜露气熹微帶曉光﹐枝邊燦煥映��廊﹐細看素臉原無玉﹐初點胭脂駐靚妝。

｜張舜民。移嶽州去房陵道中見海棠｜馬息山頭見海棠﹐羣仙會處錦屏張﹐天寒日晚行人絕﹐自落自開還自香。

｜張耒。晁二家海棠去歲花開﹐呼杜卿家小娃歌舞花下﹐今春花復開而杜已出守﹐戲以詩調之｜頗疑蜂蝶過鄰家﹐知是東墻去歲花﹐駿馬無因迎小妾﹐鴟夷何用彊隨車。

｜原｜

｜崔鷃。海棠｜渾是華淸出浴初﹐碧綃斜掩見紅膚﹐便教桃李能言語﹐要比嬌妍比得無。

｜增｜

｜陳與義。海棠三首｜海棠點點要詩催﹐日暮紫綿無數開﹐欲識此花奇絕處﹐明朝有雨試重來。

紅妝翠袖一番新﹐久向園林作好春﹐卻笑華淸誇睡足﹐只今羅襪久無塵。

深院無人春日長﹐遊蜂來往燕飛忙﹐海棠嬌甚成羞澀﹐憑仗東風催曉妝。

｜周必大。次韻楊廷秀並序｜萬花川谷主人爲海棠賦二首﹐妙絕古今﹐斷章有平生不帶看花福﹐不是愁中卽病中之嘆﹐代花次韻。

江國羣芳自有餘﹐詩才酒興不愁無﹐卻憐西蜀移根遠﹐醉向東風落筆初。

傅粉施朱淡復濃﹐不辭沐雨更梳風﹐豈知命似佳人薄﹐不在吾公樂事中。

｜範成大。垂絲海棠｜春工葉葉與絲絲﹐怕日嫌風不自持﹐曉鏡爲誰妝未辦﹐沁痕猶有淚胭脂。

｜賞海棠三絕｜芳春隨分到貧家﹐兒女多情惜歲華﹐聊爲海棠修故事﹐去年燈燭去年花。

燭光花影兩相宜﹐占斷風光二月時﹐但得常如妃子醉﹐何妨獨欠少陵詩。

憶向宣華夜倚欄﹐花光妍暖月光寒﹐如今蹋颯嫌風露﹐且只銅瓶滿插看。

｜聞石湖海棠盛開亟攜家過之｜東風花信十分開﹐細意畱連待我來﹐開過十分風不動﹐更無一片點蒼苔。

家人扶上錦城頭﹐蜂蝶圑中爛熳遊﹐報答春光須小醉﹐紅雲洞裏按伊州。

低花妨帽小攜笻﹐深淺胭脂一萬重﹐不用髙燒銀燭照﹐暖云烘日正春濃。

｜陸遊。海棠二首｜十里迢迢望碧雞﹐一城晴雨不曾齊﹐今朝未得平安報﹐便恐飛紅已作泥。

蜀地名花擅古今﹐一枝气可壓千林﹐譏彈更到無香處﹐常恨人言太刻深。

｜楊萬里。張功父南湖海棠杖藜走筆｜看盡都城種海棠﹐只將一徑引教長﹐約齋妙出春風手﹐人在中央花四傍。

天公信手灑明霞﹐若遣停勻未必佳﹐卻得數株多葉底﹐殷勤襯出密邊花。

｜垂絲海棠｜無波可照底須窺﹐與柳爭嬌也學垂﹐破曉驟晴天有意﹐生紅新曬一鉤絲。

｜張栻。所思亭海棠初開折贈兩使者｜未須比擬紅深淺﹐更莫平章香有無﹐過雨夕陽樓上看﹐千花容有此膚腴。

東風著物本無私﹐紅入花梢特地奇﹐想得霜臺春思滿﹐一枝聊遣博新詩。

｜陳傅良。海棠｜澹月看花似霧中﹐遽呼燈燭倚花叢﹐夜來月色明如晝﹐卻向庭蕪數落紅。

｜吳芾。寄朝宗｜海棠已作十分妝﹐細看妖嬈更異常﹐不得與君同勝賞﹐空燒銀燭照紅光。

｜和陳子良海棠四首｜春來人物盡熙熙﹐紅紫無情亦滿枝﹐正引衰翁詩思動﹐舉頭那更得君詩。

花開春色麗晴空﹐惱我狂來只繞叢﹐試問妖嬈誰與比﹐一株勝卻萬株紅。

雨後花頭頓覺肥﹐細看還是舊風姿﹐坐余自有香芬馥﹐不許凡人取次知。

十年栽種滿園花﹐無似玆花艶麗多﹐已是譜中推第一﹐不須還更問如何。

｜海棠｜海棠元自有天香﹐底事詩人故謗傷﹐不信請來花下坐﹐惱人鼻觀不尋常。

｜王之道。題苦竹寺海棠洞｜翠袖朱唇一笑開﹐倚風無力競相偎﹐陽城豈是僧家物﹐端恐齊奴步障來。

｜戴復古。海棠｜十月園林不雨霜﹐朝曦赫赫見秋陽﹐夜來聽得遊人語﹐不見梅花見海棠。

｜劉克莊。海棠三首｜萬紅夾路笑相迎﹐仿佛前身石曼卿﹐若向花中論富貴﹐芙蓉城劣海棠城。

幾樹繁紅映碧灣﹐薴羅山下見芳顏﹐分明消得黃金屋﹐卻墮荒溪野徑間。

色深乍搗守宮紅﹐片片俄隨蛺蝶風﹐到得離披無意緒﹐精神全在半開中。

｜程惇厚。惜海棠晚開｜今年春色可勝嗟﹐二月山中未見花﹐長憶去年今夜月﹐海棠花影到��紗。

｜雨中海棠｜玉脆紅輕不耐寒﹐無端風雨苦相干﹐曉來試卷珠簾看﹐����飛香滿畫闌。

｜僧惠洪。海棠｜酒入香腮笑未知﹐小妝初罷醉兒癡﹐一株柳外墻頭見﹐勝卻千叢著雨時。

｜金。蔡松年。黃海棠｜輕如紅豆排冰雪﹐一拂新鵝色更奇﹐不覺濃陰破明玉﹐有情誰解賞離披。

｜王世昌。方城東寺海棠｜苦茝如鍼艸有芒﹐桃花輕薄絮顚狂﹐少陵例有詩沾丐﹐只枉無言到海棠。

｜元好問。同兒輩賦未開海棠二首｜翠葉輕籠豆顆勻﹐胭脂濃抹蠟痕新﹐殷勤畱著花梢露﹐滴下生紅可惜春。

枝間新綠一重重﹐小蕾深藏數點紅﹐愛惜芳心莫輕吐﹐且教桃李鬧春風。

｜元。黃庚。海棠｜臉暈輕紅酒力微﹐眞妃半醉夜深時﹐杜鵑叫落花梢月﹐獨倚東風睡不知。

｜歐陽玄。爲浪溪題折枝海棠｜點綴春風只一枝﹐此花猶是半開時﹐更令老杜如今見﹐便是無情也賦詩。

｜尹廷髙。臘月海棠｜尢物眞能奪化工﹐臘前偸泄數枝紅﹐霜花不上胭脂面﹐彊飾春妍嫁北風。

｜楊維楨。折枝海棠｜金屋銀釭照宿妝﹐一枝分得錦云鄕﹐梅郎底事多餘恨﹐怪殺珊瑚不肯香。

｜馬臻。海棠｜殷紅含露滳朝寒﹐疑是春工畫未幹﹐底事詩人吟不穩﹐直須燒燭夜深看。

｜明。髙啟。西齋庭前海棠｜寂寥銀燭與金盤﹐睡足簾前怯曉寒﹐不是詩人賞幽興﹐雨中深院有誰看。

｜楊愼。興教寺海棠｜兩樹繁花占上春﹐多情誰是惜芳人﹐京華一朵千金價﹐肯信空山委路塵。

｜黃姬水。天妃宮看西域海棠｜仙觀臺荒蔓艸中﹐海棠一樹太憎紅﹐可憐亦是星槎物﹐不學葡萄入漢宮。

｜董少玉。海棠花｜小樓風定月初斜﹐紫玉新枝綰落霞﹐睡起不堪重秉燭﹐春來愁煞海棠花。

｜原｜

｜張新｜雨滋霞襯入朱顏﹐月下疑從姑射還﹐最是春工多巧思﹐著將色在淺深間。

｜詩散句｜

｜原｜

｜宋。楊萬里｜不關殘酒醉難醒﹐不爲春愁懶散中﹐自是新晴生睡思﹐起來無力對東風。

｜斯庵｜宛轉風前不自持﹐妖嬈微傅淡胭脂﹐花如翦彩層層見﹐枝似輕絲裊裊垂。

｜唐。韓偓｜海棠花在否﹐側臥捲簾看。

｜增｜

｜宋。髙惟幾｜使梅休妒白﹐仙杏已輸紅。

｜王十朋｜詩裏稱名友﹐花中占上游。

｜唐。張��｜獨倚闌干正惆悵﹐海棠花裏鷓鴣啼。

｜原｜

｜韓偓｜鬱鬱蒼髯眞道友﹐絲絲紅萼是鄕人。

海棠花下秋千畔﹐背人撩��道匆匆。

｜增｜

｜宋。王安石｜才經暖律移新歲﹐旋見繁紅滿故枝。

｜蘇軾｜驟暄不爲海棠計﹐長晝只添鸚鵡愁。

｜陳與義｜燕子不禁連夜雨﹐海棠猶待老夫詩。

｜範成大｜遲日溫風護海棠﹐十分顏色醉春妝。

｜原｜

｜陸遊｜露章夜奏通明殿﹐乞借春陰護海棠。

曉來彊自試新妝﹐倦整金蓮看海棠。

｜楊萬里｜故園今日海棠開﹐夢入江西錦繡堆。

｜增｜

｜王十朋｜杜陵應恨未曾識﹐空向成都結艸堂。

｜陳傅良｜未曉啼鶯相喚語﹐海棠飛盡一庭紅。

｜嚴粲｜過了海棠人不省﹐夢中姑自詠梅花。

｜原｜

｜杜佺｜海棠正好東風惡﹐狼籍殘紅襯馬蹄。

｜增｜

｜朱淑眞｜桃羞艶冶應回首﹐柳妒妖嬈祇皺睂。

｜元。潘伯修｜春寒玉帳花陰合﹐夜照香篝藥气濃。

｜�至仁｜月裏精神今更好﹐雨中顏色向來新。

｜宋。戴復古｜紅透海棠嬌。

｜元。黃庚｜錦棠紅濯雨。

｜宋。陳與義｜暮雨霏霏濕海棠。

｜陸遊｜萬枝猩血海棠紅。

｜元。劉秉忠｜海棠微露濕胭脂。

｜詞｜

｜增｜

｜宋。吳潛。如夢令｜江上綠楊芳艸﹐想見故園春好﹐一洞海棠花﹐昨夜夢魂飛繞﹐驚曉﹐驚曉﹐窗外一聲啼鳥。

｜王十朋。點絳唇｜絲蕊垂垂﹐嫣然一笑新妝就﹐錦亭前後﹐燕子來時候。誰恨無香﹐試把花枝嗅﹐風微透﹐細燻錦袖﹐不止嘉州有。

｜王安石。菩薩蠻｜海棠亂髮皆臨水﹐君知此處花何似﹐涼月白紛紛﹐香風隔岸聞。囀枝黃鳥近﹐隔岸聲相應﹐隨意坐莓苔﹐飄零酒一杯。

｜劉儗。菩薩蠻｜東風去了秦樓畔﹐一川煙艸無人管﹐芳樹雨初晴﹐黃鸝三兩聲。海棠花已謝﹐春事無多也﹐只有牡丹時﹐知他歸不歸。

｜葉夢得。卜算子｜嬌艶醉楊妃﹐輕裊憐飛燕﹐人在昭陽睡足時﹐初試妝深淺。一假錦新裁﹐萬里來何遠﹐髙燭休教照夜寒﹐��臉融春暖。

｜劉克莊。卜算子｜片片蝶衣輕﹐點點猩紅小﹐道是天工不惜花﹐百種千般巧。朝見樹頭繁﹐暮見枝頭少﹐道是天工果惜花﹐雨洗風吹了。

｜又｜盡是手栽成﹐合得天饒借﹐風雨於花有底讎﹐著意相陵藉。做暖逼教開﹐做冷催教謝﹐不負明年花下人﹐只負栽花者。

｜原｜

｜晏殊。訴衷情｜海棠枝綴一重重﹐淸曉近簾櫳﹐胭脂誰與勻染﹐偏向臉邊濃。看葉嫩﹐惜花紅﹐意無窮﹐如花如葉﹐歲歲年年﹐共占春風。

｜增｜

｜張孝祥。錦園春｜醉痕潮玉﹐愛柔英未吐﹐露華如簇﹐絕艶矜春﹐分流芳金穀。風梳雨沐﹐耿空抱﹐夜闌淸淑﹐杜老情疏﹐黃州賦冷﹐誰憐幽獨。

｜李廌。南鄕子｜十月小春天﹐紅葉紅花半雨煙﹐點滴紅酥眞耐冷﹐爭先﹐奪取梅魂鬥雪妍。坐待曉鶯遷﹐織女機頭蜀錦鮮﹐枝上綠毛幺鳳子﹐飛仙﹐乞取雙雙作被眠。

｜原｜

｜範成大。醉落魄｜馬蹄塵撲﹐春風得意笙歌逐﹐款門不問誰家竹﹐只揀紅妝﹐髙處燒銀燭。碧雞坊裏花如屋﹐燕王宮下花成谷﹐不須悔唱關山曲﹐只爲海棠﹐也合來西蜀。

｜增｜

｜京松坡。醉落魄｜芳塵休撲﹐名花喚我相隨逐﹐淺妝不比梅欺竹﹐深注朱唇﹐妝面稱紅燭。阿嬌合貯黃金屋﹐是誰卻遣來空谷﹐酡顏徧倚闌干曲﹐一假風流﹐不枉到西蜀。

｜王道輔。蝶戀花｜濯錦江頭春欲暮﹐枝上繁紅﹐著意畱春住﹐祗恐東君嫌面素﹐新妝勝把胭脂傅。曉夢驚寒初過雨﹐寂寞珠簾﹐問有餘花否﹐悵望艸堂無一語﹐丹靑傳得凝情處。

｜張材甫。蝶戀花｜前日海棠猶未破﹐點點胭脂﹐染就眞珠顆﹐今日重來花下坐﹐亂鋪宮錦春無那。勝摘繁枝簪幾朵﹐痛惜深憐﹐只恐芳菲過﹐醉倒何妨花底臥﹐不須紅袖來扶我。

｜明。仁宗。蝶戀花｜煙抹霜林秋欲困﹐吹破胭脂﹐便覺西風潤﹐翠袖怯寒愁一寸﹐誰家庭院黃昏信。明月修容生遠恨﹐旋摘余嬌﹐簪滿佳人鬢﹐醉倚小欄花影近﹐不應先有春風分。

｜宋。張奕。殢人嬌｜多少胭脂﹐勻成點就﹐千枝亂﹐攢紅堆繡﹐花無長好﹐更光陰去後﹐對景憶良朋﹐故應招手。曾記年時﹐花開把酒﹐枉淋淋﹐春衫濕透﹐文園今病﹐問速能來否﹐卻道有荼�﹐牡丹時候。

｜張孝祥。感皇恩｜常歲海棠時﹐偸閒須到﹐多病尋芳懶春老﹐偶來恰值﹐半謝妖饒猶好﹐便呼詩酒伴﹐同顚倒。繁枝髙蔭﹐疏枝低繞﹐紅底杯盤花影照﹐多情一片﹐怪我歸來不早﹐斷腸銷碎錦﹐門前道。

｜陳濟翁。踏靑遊｜濯錦江頭﹐羞殺艶桃穠李﹐縱趙昌﹐丹靑難比﹐暈輕紅﹐畱淺素﹐千嬌百��﹐照綠水﹐恰如下臨鸞鏡﹐妃子弄妝猶醉。詩筆因循﹐不曉少陵深意﹐但滿眼﹐傷春珠淚﹐燕來時﹐鶯啼處﹐年年憔悴﹐便除是﹐秉燭憑欄吟賞﹐莫教夜深花睡。

｜晁補之。洞仙歌｜羣芳未盡﹐是海棠時候﹐雨過寒輕好晴晝﹐最妖饒一樹﹐全是初開﹐雲鬟小﹐塗粉施朱未就。全開還自好﹐駘宕春餘﹐百樣宮羅斗繁繡﹐縱無語也﹐應心恨我來遲﹐恰柳絮﹐將春歸後﹐醉猶倚柔枝﹐恰黃昏﹐一點愁﹐須共花同瘦。

｜劉克莊。滿江紅｜老子年來﹐頗自許﹐心腸鐵石﹐尙一點﹐銷磨未盡﹐愛花成癖﹐懊惱每嫌寒勒住﹐丁寜莫被晴烘拆﹐柰暄風﹐烈日太無情﹐如何得。張畫燭﹐頻頻惜﹐憑素手﹐輕輕摘﹐更幾番雨過﹐彩雲無迹﹐今日不來花下飲﹐明朝空向枝頭覓﹐對殘紅﹐滿院杜鵑啼﹐添愁寂。

｜劉處靜。燭影搖紅｜蜀錦華堂﹐寶箏頻送花前酒﹐妖嬈全在半開時﹐人試單衣後﹐花前圍春競秀﹐如紅潮﹐玉腮微透﹐欲蘇還睡﹐淺酒扶頭﹐朦朧晴晝。金屋名姝﹐恨情空貯閒睂岫﹐世間還有此娉婷﹐拼盡珠量斗﹐眞艶可令消受﹐倩鶯催﹐天香共袖﹐冷煙庭院﹐澹月梨花﹐空教春瘦。

｜劉儗。木蘭花慢｜漸秋空向晚﹐被風雨﹐趲重陽﹐正木落疏林﹐海棠枝上﹐忽見紅妝﹐料應妒他蘭菊﹐任年年﹐獨自占秋光﹐故把春風嬌面﹐向人逞艶呈芳。看來畢竟此花彊﹐祗是欠些香﹐悄一似﹐五陵公子﹐卻厭膏梁﹐肯來水邊竹下﹐與幽人﹐相對說淒涼﹐只恐夜深花睡﹐五更微有淸霜。

｜謝薖。念奴嬌｜綠云影裏﹐把明霞﹐織就千重文繡﹐紫膩紅嬌扶不起﹐好是未開時候﹐半怯新寒﹐半宜晴色﹐養得胭脂透﹐小亭人靜﹐嫩鶯啼破淸晝。猶記攜手芳陰﹐一枝解帶嬌﹐艶波雙秀﹐小語輕憐花總見﹐爭得似花長久﹐醉淺休歸﹐夜深同睡﹐明月還相守﹐免教春去﹐斷腸空嘆詩瘦。

｜馬莊父。水龍吟｜東君直是多情﹐好花一夜都開盡﹐杏梢零落﹐藥欄遲暮﹐不教寧靜﹐風度秋千﹐日移簾幕﹐翠紅交映﹐正太眞浴罷﹐西施濃抹﹐都沈醉﹐嬌相稱。磨徧綠窗銅鏡﹐挽春衫﹐不堪比並﹐暮云空谷﹐佳人何處﹐碧苔侵徑﹐睡裏相看﹐酒邊凝想﹐許多風韻﹐問因何﹐卻欠一些香味﹐惹旁人恨。

｜方嶽。水龍吟｜晝長庭院深深﹐春柔一枕流霞睡﹐�朧欲醒﹐嬌羞還困﹐錦屏圍翠﹐豆蔻初肥﹐櫻桃微綻﹐玉欄同倚﹐記華淸欲起﹐渭水流波﹐暖紅漲﹐棄脂水。燕子來時天气﹐盡韶風﹐與他爲地﹐芳叢雨歇﹐露痕日釅﹐英英仙意﹐莫恨無香﹐最憐有韻﹐天然情致﹐待問春能幾﹐五更猶是﹐拼今宵醉。

｜王十朋。二郎神｜深深庭院﹐夜雨過﹐簾櫳髙捲﹐正滿檻﹐海棠開欲半﹐仍朵朵﹐紅深紅淺﹐遙認三千宮女面﹐勻點點﹐胭脂未徧﹐更微帶﹐春醪宿醉﹐裊娜香肌嬌懶。日暖﹐芳心暗吐﹐含羞輕顫﹐笑繁杏﹐夭桃爭爛熳﹐愛容易﹐出墻臨岸﹐子美當年遊蜀苑﹐又豈是﹐無心眷戀﹐都只爲﹐天然體態﹐難把詩工裁翦。

｜劉克莊。摸魚兒｜甚春來﹐冷煙淒雨﹐朝朝遲了芳信﹐驀然乍暖晴三日﹐又覺萬姝嬌困﹐霜點鬢﹐潘令老﹐年年不帶看花分﹐才情減盡﹐悵玉局飛仙﹐石湖絕筆﹐孤負這春韻。傾城色﹐懊恨佳人薄命﹐墻頭岑寂誰問﹐東風日暮無聊嘆﹐吹得胭脂成粉﹐君試認﹐花共酒﹐古來二事天尢吝﹐年光去迅﹐謾綠葉成陰﹐靑苔徧地﹐做取異時恨。

｜別錄｜

｜原｜

｜王禹偁詩話｜杜子美避地蜀中﹐未嘗有一詩說著海棠﹐以其生母名海棠也。

｜增｜

｜韻語陽秋｜杜子美居蜀累年﹐吟詠殆徧﹐海棠奇艶而詩章獨不及﹐何耶﹐鄭谷詩云﹐浣花溪上空惆悵﹐子美無心爲發揚﹐是已本朝名士賦海棠甚多﹐往往皆用此爲實事﹐如石延年云﹐杜甫句作略﹐薛能詩未工﹐錢易詩云﹐子美無情甚﹐都官著意頻﹐李定詩云﹐不沾工部風騷力﹐猶占勾芒造化權﹐獨王荊公用此作梅花詩﹐最爲有意﹐所謂﹐少陵爲爾牽詩興﹐可是無心賦海棠也。

｜墨客揮犀｜李丹大夫客都下一年無差遣﹐及授昌州倅議者﹐以去家遠乃攺授鄂州﹐彭淵材聞之﹐吐飯大步往謁李曰﹐誰爲大夫謀﹐昌﹐佳郡也﹐柰何去之﹐李驚曰﹐供給丰乎﹐曰非也﹐民訟簡乎﹐曰非也﹐曰然則何以知其佳﹐淵材曰﹐海棠無香﹐昌州海棠獨香﹐非佳郡乎﹐聞者傳以爲笑。

｜原｜

｜蜀檮杌｜潘炕有嬖妾解愁﹐姓趙氏﹐其母夢吞海棠花蕊而生﹐頗有國色﹐善爲新聲。

｜冷齋夜話｜彭淵材曰﹐平生所恨者五事﹐人問其故﹐淵材不言﹐久之曰﹐吾論不入時聽﹐恐汝曹輕易之﹐問者力請﹐乃答曰﹐第一恨鰣魚多骨﹐二恨金橘太酸﹐三恨蒓菜性冷﹐四恨海棠無香﹐五恨曾子固不能詩﹐聞者大笑﹐淵材瞠目答曰﹐諸子果輕易吾論也。

東坡海棠詩曰﹐只恐夜深花睡去﹐故燒銀燭照紅妝﹐事見太眞外傳﹐明皇登沈香亭﹐召太眞妃﹐於時卯醉未醒﹐命力士使侍兒扶掖而至﹐妃子醉顏殘妝﹐��亂釵橫﹐不能再拜﹐明皇笑曰﹐豈妃子醉﹐直海棠睡未足耳。

｜增｜

｜冷齋夜話｜前輩作花詩多用美女比其狀﹐如曰﹐若教解語應傾國﹐任是無情也動人﹐誠然哉﹐山谷作酴醾詩曰﹐露濕何郎試湯餅﹐日烘荀令炷鑪香﹐乃用美丈夫比之﹐特若出類﹐而吾叔淵材作海棠詩又不然﹐曰﹐雨過溫泉浴妃子﹐露濃湯餅試何郎﹐意尢工也。

｜詩話總龜｜東坡謫居齊安時﹐以文筆遊戲三昧﹐齊安樂籍中李宜者﹐色藝不下他妓﹐他妓因宴席中往往得詩﹐宜獨以語訥不能請﹐及坡將移臨汝﹐於飲餞處﹐宜奉觴再拜﹐取領巾乞書﹐公顧視久之﹐令宜磨硯﹐墨濃取筆大書﹐東坡五歲黃州住﹐何事無言及李宜﹐卽擲筆袖手與客笑談﹐坐客相謂﹐語似凡易又不終篇﹐何也﹐至將徹具﹐宜復拜請﹐坡大笑曰﹐幾忘﹐出場繼書曰﹐恰似西川杜工部﹐海棠𨿽好不畱詩﹐一座撃節﹐盡歡而散。

｜就印錄｜張寶用鴨卵殼以金絲鏤海棠花﹐名鮫胎盞。

｜雲蕉館紀談｜明升在重慶取浮江靑�石爲茶磨﹐令宮人以武隆雪錦茶碾之﹐焙以大足縣香霏亭海棠花﹐味倍於常﹐海棠無香﹐獨此地有香﹐焙茶尢妙。

｜原｜

｜栽接｜海棠性多類梨﹐核生者十數年方有花﹐都下接工多以嫩枝附梨而贅之﹐則易茂﹐種宜壚壤膏沃之地﹐貼梗海棠﹐臘月於根傍開小溝﹐攀枝著地﹐以肥土壅之﹐自能生根﹐來年十月截斷﹐二月移栽﹐櫻桃接貼梗則成垂絲﹐梨樹接貼梗則成西府﹐又﹐春月取根側小本種之﹐亦易活﹐或云﹐以西河柳接亦可﹐海棠色紅﹐接以木瓜則色白﹐亦可以枝插﹐不花﹐取已花之木納於根跗間﹐卽花﹐花謝結子﹐翦去﹐來年花盛而無葉。

｜澆灌｜瑣碎錄云﹐海棠花欲鮮而盛﹐於冬至日早﹐以糟水澆根下﹐或肥水澆﹐或盦過麻屑﹐糞土壅培根下﹐使之厚密﹐才到春暖則枝葉自然大發﹐著花亦繁密矣﹐一云﹐此花無香而畏臭﹐故不宜灌糞﹐一云﹐惟貼梗忌糞﹐西府﹑垂絲亦不甚忌﹐止惡純濃者耳。

｜插瓶｜薄荷包根或以薄荷水養之﹐則花開耐久。

○附錄秋海棠

｜原｜一名八月春﹐艸本﹐花色粉紅﹐甚嬌艶﹐葉綠如翠羽﹐此花有二種﹐葉下紅筋者爲常品﹐綠筋者開花更有雅趣。

｜匯考｜

｜原｜

｜采蘭雜誌｜昔有婦人懷人不見﹐恆灑淚於北墻之下﹐後灑處生艸﹐其花甚��﹐色如婦面﹐其葉正綠反紅﹐秋開﹐名曰斷腸花﹐卽今秋海棠也。

於若瀛曰﹐秋海棠喜陰生﹐又宜卑濕﹐莖岐處作淺絳﹐色綠﹐葉文似朱絲﹐婉��可人﹐不獨花也。

｜增｜

｜學圃余疏｜秋海棠嬌好﹐宜於幽砌﹐北窗下種之﹐傍以古拙一峯﹐菖蒲﹑翠筠艸皆其益友也。

｜荊溪疏｜善捲後洞秋時﹐海棠千本並著花﹐一壑皆丹。

｜瓶史｜秋海棠嬌﹐然有酸態﹐鄭康成﹑崔秀才之侍兒也。

｜瓶花譜｜秋海棠四品六命。

｜集藻｜

｜五言律詩｜

｜原｜

｜明。王士騏。題秋海棠｜是花偏灼灼﹐開處幾叢叢﹐弱質不禁露﹐幽懷欲訴風﹐空庭聊取��﹐傍石若爲容﹐黃菊紛相應﹐餐英未許同。

｜鐘惺。詠秋海棠｜墻壁固吾分﹐煙霜亦是恩﹐光輕偏到蒂﹐命薄幸余根﹐笑泣誰能諭﹐榮衰不敢論﹐年年秋色下﹐幽獨自相存。

｜七言絕句｜

｜原｜

｜明。兪琬綸。詠秋海棠｜薄羅初試怯風淒﹐小樣紅妝著雨低﹐一假妖嬈描不就﹐非關子美不能詩。

春色先應到海棠﹐獨畱此種占秋芳﹐稀疏點綴猩紅小﹐堪佐黃花薦客觴。

｜別錄｜

｜原｜性好陰而惡日﹐一見日卽瘁﹐喜淨而惡糞﹐宜盆栽﹐寘南墻下﹐時灌之﹐枝上有種﹐落地﹐明年自生根﹐夏便開花﹐四圍用碎瓦鋪之則根不爛﹐老根過冬者花更茂。浸花水飲之害人。

禦定佩文齋廣羣芳譜卷三十六

●禦定佩文齋廣羣芳譜卷三十七

花譜

○玉蘂按宋祁曰﹐維揚州后土廟有花正白﹐曰玉蘂﹐王禹偁愛賞之﹐更稱曰瓊花﹐曾糙曰﹐今瑒花卽玉蘂花﹐魯直更其名爲山礬﹐皆非也﹐今以周必大玉蘂辧證爲據﹐分爲三譜﹐諸說詳載於後﹐以備參考。

｜原｜

｜周必大。玉蘂辧證｜條蔓如荼�﹐冬凋春茂﹐柘葉紫莖﹐玉蘂花苞初甚微﹐經月漸大﹐暮春方八出﹐須如冰絲﹐上綴金粟﹐花心復有碧筩﹐狀類膽瓶﹐其中別抽一英出眾須上﹐散爲十餘蘂﹐猶刻玉然。

｜增｜

｜全芳備祖｜玉蘂﹐枝條髣髴葡萄﹐葉類柘葉之尖圓﹑梅葉之厚薄﹐花類梅而萼瓣縮小﹐心微黃﹐類小淨瓶﹐暮春初夏盛開﹐葉獨後凋﹐其花白玉色﹐其香殊異﹐其髙丈餘﹐是名玉蘂。

｜匯考｜

｜原｜

｜劇談錄｜上都安業坊唐昌觀舊有玉蘂﹐花甚繁﹐每發﹐若瑤林瓊樹﹐元和中﹐春物方盛﹐車馬尋玩者相繼﹐忽一日﹐有女子年可十七﹑八﹐衣繡綠衣﹐乘馬﹐峩髻雙鬟﹐無簪珥之飾﹐容色婉約迥出於眾﹐從以二女冠﹑三女僕﹐僕者皆丱髻黃衫﹐端麗無比﹐旣下馬﹐以白��扇障面﹐直造花所﹐異香芬馥﹐聞於數十步之外﹐觀者以爲出自宮掖﹐莫敢逼而視之﹐佇立良久﹐令小僕取花數枝而出﹐將乘馬﹐��謂黃冠者曰﹐曩有玉峯之約﹐自此可以行矣﹐時觀者如堵﹐咸覺煙霏鶴唳﹐景物輝煥﹐舉轡百步﹐有輕風擁塵﹐隨之而去﹐須臾塵滅﹐望之已在半天﹐方悟神仙之遊﹐餘香不散者經月餘日﹐時嚴給事休復﹑元相國﹑劉賓客﹑白醉吟俱有聞玉蘂院眞人降詩。

｜增｜

｜李徳裕。招隱山觀玉蘂樹詩注｜內署沈大夫所居閣前有此樹﹐每花落﹐空中回旋久之方集庭際﹐大夫艸詔之夕﹐皆邀予同玩。

｜原｜

｜蔡寬夫詩話｜李衛公玉蘂花詩云﹐玉蘂天中樹﹐金鑾昔共窺﹐注以爲禁林有此木﹐吳人不識﹐自文饒賞玩始得名﹐此爲潤州招隱山作也﹐碑今裂爲四叚﹐在通判廳中﹐而招隱無復有此花矣﹐詢之土人皆莫知爲何物﹐或云卽今揚州后土祠瓊花﹐是已自王元之始易其名﹐晏元獻嘗以李善文選注質之曰﹐瓊乃赤玉﹐與此花不類也。

｜漁隱叢話｜沈傳師奉酬浙西尙書九丈招隱山觀玉蘂樹戲書卽事見懷之作﹐丹徒令書其後云﹐招隱玉蘂花以二公詩著名﹐累經兵毀﹐花偶存而刻本久失﹐好事尋訪每不滿意﹐住持置弗問者幾人矣﹐普覺來主法席﹐求用治刻本礲石重鐫﹐遊客玩花讀詩﹐頓還三百年舊觀﹐良足嘉美﹐自晉宋﹐招隱名甲京口﹐古松修竹﹐淸泉幽洞﹐播在談詠﹐誇詡勝絕﹐邇者采伐童頳﹐寔不副名﹐覺師培植掃剔﹐立志弗倦﹐加以年序蒼翠環合景物增邃﹐師與此寺此詞同永其傳﹐尙勉之哉。

｜增｜

｜髙齋詩話｜唐人題唐昌觀玉蘂詩云﹐一樹瓏松玉刻成﹐飄廊點地色輕輕﹐女冠夜覓香來處﹐惟有階前碎月明﹐今瑒花卽玉蘂花﹐介甫以比瑒﹐謂當用此瑒字﹐蓋瑒﹐玉名﹐取其白耳﹐魯直又更其名爲山礬﹐謂可以染也﹐廬陵叚謙叔﹐多聞士也﹐家藏異書古刻至多﹐有楊汝士與叚二十二帖云﹐唐昌玉蘂以少故見貴耳﹐自來江南﹐山山有之﹐土人取以供染事﹐不甚惜也﹐則知瑒花之爲玉蘂﹐斷無疑矣﹐傅子容見此帖﹐乃作絕句云﹐比瑒更礬總未佳﹐要須博物似張華﹐因觀異代前賢帖﹐知是唐昌玉蘂花﹐余放浪林泉之日久矣﹐屢從樵夫野叟聞所謂鄭花者﹐指其木謂余曰﹐此鄭木也﹐其葉如凍靑﹐髙二﹑三丈﹐或有小者﹐亦丈餘﹐暮春開花﹐如凍靑﹐花𨿽香而甚烈﹐全不旖旎﹐但山谷云﹐江南野中有一種小白花﹐木髙數尺﹐春開極香﹐與余所見全不類。

｜韻語陽秋｜江南野中有小白花﹐木髙數尺﹐春間極香﹐土人呼爲瑒花﹐瑒﹐玉名﹐取其白也﹐魯直云﹐荊公欲作傳而陋其名﹐予謂名曰山礬﹐野人�其葉以染黃﹐不借礬而成色﹐故以名爾﹐嘗有絕句云﹐髙節亭邊竹已空﹐山礬獨自倚春風是也﹐近見曾端伯髙齋詩話云﹐此花卽唐昌玉蘂花也﹐所謂一樹瓏松玉刻成﹐飄廊點地色輕輕者﹐以余觀之﹐恐未必然﹐玉蘂佳名也﹐此花自唐流傳至今﹐當以玉蘂得名﹐不應捨玉蘂而呼瑒﹐魯直亦不應捨玉蘂而呼山礬也﹐豈端伯別有所據耶。

｜容齋隨筆｜物以希見爲珍﹐不必異種也﹐長安唐昌觀玉蘂乃今瑒花﹐又名米囊﹐黃魯直易山礬者﹐在江東彌山亙野﹐殆與榛莽相似﹐而唐昌所產﹐至於神女下游﹐折花而去﹐以踐玉峯之期﹐不特俗士罕見﹐𨿽神仙亦不識也。

｜玉蘂辧證｜唐人甚重玉蘂﹐故唐昌觀有之﹐集賢院有之﹐翰林院亦有之﹐皆非凡境也﹐予往因親舊自鎭江招隱來﹐遠致一本﹐種之軒檻﹐再歲始著花﹐不久當成樹﹐花蘂猶刻玉然﹐花名玉蘂﹐乃在於此﹐宋子京﹑劉原父﹑宋次道博洽無比﹐不知何故疑爲瓊花﹐王元之知楊州﹐但言未詳何木﹐俗呼爲瓊花﹐子京何故以誣元之﹐蔡君又引晏同叔之言以爲證﹐甚無謂也﹐劉夢得雪蘂瓊絲之句最爲中的﹐何必拘李善赤玉爲之注耶﹐��﹐音陣﹐南史劉杳傳所謂��酒者﹐予嘗得醞法﹐芳烈異常﹐山谷似不必以杳傳爲據﹐循俗訛��作鄭﹐而江南鄕音又呼鄭爲瑒﹐復疑未安﹐於是創山攀之名﹐然二詩並序﹐初未嘗及玉蘂﹐因好事者僞作唐人帖﹐故曾端伯﹑洪景盧皆信之其實﹐諸公猶未見此花﹐所謂信耳而不信目也。以玉蘂爲瑒﹐起於曾端伯﹐予與叚叔之子元愷同里巷﹐往還至熟﹐其父初無楊汝士帖﹐小說難信﹐類此。

｜原｜

｜全芳備祖｜戴顒﹐字仲若﹐捨宅爲招隱寺﹐寺在京口放鶴門外﹐古竹院相望數里﹐孤處於萬山荒涼之顚﹐所由山徑石卵累累不絕如綫﹐是名招隱寺﹐有米元章隸碑以紀仲若之出處﹐方丈有閣﹐號招華﹐梁昭明選文於中﹐閣之左有亭﹐名虎跑﹐其泉淸泛﹐閣之右有亭﹐名玉蘂﹐巍扁其上﹐亭之下有玉蘂二株﹐對峙一架﹐土人僉言﹐此花自唐迄今﹐天下只二株﹐亦猶瓊花之於維揚﹐千餘年間﹐凡幾遭兵毀幸存今﹐唐長安白玉等觀及禦史所居閣前﹐往往不可稽考﹐而僅餘此寺﹐𨿽然李徳裕﹑沈傳師詩句可以究其終始﹐欲天下皆知此花非山礬﹑非瓊花﹐其敻出鮮儔而自成一家也﹐故詳紀其本末云。

｜長安志｜安業坊唐昌觀﹐舊有玉蘂花﹐乃唐昌公主所植。

｜集藻｜

｜五言古詩｜

｜原｜

｜唐。王琪。玉蘂花｜玉蘂生禁林﹐地崇姿亦貴﹐散漫溪谷中﹐蓬茨復何異﹐淸芬信幽遠﹐素彩非妖麗﹐蒼煙蔽山日﹐瓊瑤爲之晦﹐歲久自扶疎﹐巖深愈幽邃﹐請觀唐相吟﹐俗眼無輕視。

唐昌觀中樹﹐曾降九天人﹐鑾駕久何許﹐雪英如舊春﹐豈無遺佩者﹐來效捧以顰。

｜七言古詩｜

｜增｜

｜宋。徐積玉。玉女花二首並序｜部使者林公作玉蘂二詩﹐同使趙公屬和﹐亦以見命﹐因吟之爲玉女焉。

楊花可與名玉妃﹐楚花可與名玉女﹐天上瑤臺是本居﹐人在月宮合同處﹐一點難容赤水霞﹐平生冷笑巫山雨﹐此女持身色太嚴﹐玉璧如盤求不許。

國艶𨿽殊情太少﹐蛾睂不畫雙瞳瞭﹐新就明河洗面來﹐更佩明珠蹋瑤艸﹐不用朱鸞與紫霞﹐玉麒麟駕白雲車﹐君看面上都無邪﹐更看身上都無瑕﹐越王國女金可邀﹐卓王孫女琴可招﹐更有秦王家弄玉﹐嫁人只被愛吹簫。

｜原｜

｜鄭域｜維揚后土廟瓊花﹐安業唐昌宮玉蘂﹐判然二物本不同﹐喚作一般良未是﹐瓊花雪白輕壓枝﹐大率形模八仙耳﹐山溪行路多見之﹐樵夫摧殘如狝薙﹐比之玉蘂似實非﹐金粟冰絲那有此﹐花須中有碧膽瓶﹐別出瓏璁髙半指﹐淸馨靜夜衝九天﹐招引瑤臺玉仙子﹐乘風躍馬汗漫遊﹐偸折繁香分月姊﹐紫莖柘葉荼�條﹐少到尋常人眼底﹐翰林內苑集賢閣﹐雨露承天近尺咫﹐後人不識天上花﹐又把山礬輕擬比﹐葉酸而澀供染黃﹐不著霜縑偏入紙﹐江鄕老少知此名﹐鄭��瑒音無正字﹐方言土諺隨舌訛﹐鳥馬成焉固應爾。

｜五言律詩｜

｜原｜

｜唐。李徳裕。招隱山觀玉蘂樹戲書卽事奉寄江西沈大夫閣老｜玉蘂天中樹﹐金閨昔共窺﹐落英閒舞雪﹐密葉乍低帷﹐舊賞煙霄遠﹐前歡歲月移﹐今來想顏色﹐還似憶瓊枝。

｜沈傳師。奉酬浙西尙書九丈招隱山觀玉蘂樹戲書卽事見懷之作｜曾對金鑾直﹐同依玉樹陰﹐雪英飛舞近﹐煙葉動搖深﹐素萼年年密﹐衰容日日侵﹐勞君想華發﹐近欲不勝簪。

｜增｜

｜羊士諤。故蕭尙書癭柏齋前玉蘂樹與王起居吏部孟員外同賞｜柏寢閉何時﹐瑤華自滿枝﹐天淸凝積素﹐風暖動芬絲﹐畱步蒼苔暗﹐停觴白日遲﹐因吟茂陵艸﹐幽賞待妍詞。

｜七言律詩｜

｜增｜

｜宋。徐積。瑤眞詩二首有序｜淮南轉運林公次中所居之府﹐有花一株﹐舊名玉蘂﹐公攺曰瑤眞﹐卽瓊花之別本也﹐瓊﹐赤玉也﹐名其花者蓋誤矣﹐楊楚二花同爲一物﹐而楚花獨得瑤名也眞者﹐天下之良貴也﹐故因物而寓之﹐則存乎其心者不問可知﹐蓋未嘗不在乎其眞也﹐旣名其花﹐遂名其館﹐謂山陽學官曰﹐子能賦之否乎﹐於是得律詩二章﹐其亦庶乎﹐述而賦之也。

此花所在宜開館﹐彼玉維瑤合比君﹐每到黃昬成澹月﹐卻臨曉後作團云﹐人間僞釆何如質﹐物裏孤芳自勝羣﹐應笑馬嵬坡下女﹐太眞爲號繋黃裙。

不知記得瑤林否﹐故國曾陪閬苑春﹐色貎易分渾是正﹐性情𨿽辧總歸眞﹐紅塵世上無雙物﹐白雪宮中第幾人﹐若問誰何名玉女﹐一般嚴靜敵霜神。

｜原｜

｜楊東山。題玉蘂花｜才入平園便有聲﹐唐昌觀裏久知名﹐已堆玉琖分金粟﹐更插銀花入翠罌﹐蘿蔓春風滕薜長﹐山礬香气晉齊盟﹐世間百卉應無限﹐不遇王公枉一生。

｜增｜

｜周必大。去夏孫從之示玉蘂佳篇﹐時過未敢賡和﹐今年此花盛開﹐輙次嚴韻並以新刻辧證爲獻｜食菜曾饕三百囷﹐種花重看一番新﹐洞仙舊賞淪無迹﹐工部髙吟必有神﹐��雪雅宜歌白雪﹐送春仍欲買靑春﹐向來僞帖今冰�﹐從此佳名編廣輪。

｜次韻廷秀待制玉蘂｜姑射山前雪照人﹐長安水畔態尢眞﹐步搖翹玉中心整﹐瓔珞塗金四面勻﹐常笑荼�藏瑯藥﹐獨陪芍藥殿餘春﹐自從唐氏來天女﹐直到平園見後陳。

｜趙正則彥法司戶沿檄而歸玉蘂已過追賦車字韻詩奉答｜春深遊客競繁華﹐寶馬香輪帶曲車﹐不爲來看招隱樹﹐有誰肯顧野人家﹐飛飛粉蝶須相映﹐皎皎銀蟾色共誇﹐今得審言詩勝畫﹐傳神何必趙昌花。

｜五言絕句｜

｜增｜

｜唐。鄭谷。中臺題玉蘂｜唐昌樹已荒﹐天意眷文昌﹐日晚微風起﹐春時雪滿墻。

｜七言絕句｜

｜原｜

｜唐。嚴休復。聞玉蘂院眞人降二首｜味道齋心禱玉宸﹐魂銷冷眼未逢眞﹐不如滿樹瓊瑤蘂﹐笑對藏花洞里人。

羽車潛下玉龜山﹐塵界何由覩蕣顏﹐惟有無情枝上雪﹐好風吹綴綠雲鬟。

｜武元衡。唐昌觀玉蘂花｜琪樹年年玉蘂新﹐洞宮長閉彩霞春﹐日暮落英鋪地雪﹐獻花無復九天人。

｜張籍。同嚴給事聞唐昌觀玉蘂院近有仙過因成絕句二首｜千枝花裏玉塵飛﹐阿母宮中見亦稀﹐應共諸仙斗百艸﹐獨來偸折一枝歸。

五色雲中紫鳳車﹐尋仙來到洞仙家﹐飛輪回處無蹤迹﹐惟有斑斑落地花。

｜劉禹錫。和嚴給事聞唐昌觀玉蘂花下有遊仙二首｜玉女來看玉樹花﹐異香先引七香車﹐攀枝弄雪時回首﹐驚怪人間日易斜。

雪蘂瓊絲滿院春﹐羽衣輕步不生塵﹐君平簾下徒相問﹐長記吹簫別有人。

｜白居易。酬嚴給事聞玉蘂花下有遊仙｜嬴女偸乘鳳下時﹐洞中潛歇弄瓊枝﹐不緣嗁鳥春饒舌﹐靑瑣仙郎可得知。

｜惜玉蘂花有懷集賢王校書起｜芳意將闌風又吹﹐白雲離葉雪辭枝﹐集賢讎校無閒日﹐落盡瑤華君不知。

｜增｜

｜元稹。酬嚴給事聞玉蘂花下有遊仙｜弄玉潛過玉樹時﹐不教靑鳥出花枝﹐的應未有諸人覺﹐只是嚴郎卜得知。

｜原｜

｜楊巨源。唐昌玉蘂花｜晴空素艶照霞新﹐香灑天風不到塵﹐持贈昔聞將白雪﹐蘂珠宮上玉華春。

｜楊凝。唐昌觀玉蘂花｜瑤花玉蘂種何年﹐蕭史秦嬴向紫煙﹐時控彩鸞過舊邸﹐摘花持獻玉皇前。

｜增｜

｜宋。徐鉉。和賈員外戩見贈玉蘂花栽｜瓊瑤一簇帶花來﹐便劚蒼苔手自栽﹐喜見唐昌舊顏色﹐爲君判病酌金罍。

｜詩散句｜

｜增｜

｜宋。楊萬里｜團酥刻玉比未暇﹐雅靜居然不塵污﹐須信掇之天上奇﹐細吐冰絲說心愫。

｜劉允叔｜江南春晚經行地﹐剩有唐昌玉蘂花﹐露彩煙絺無限態﹐冰淸玉潤白成葩。

｜劉克莊｜玉蘂春陰密﹐瑯玕晚暑淸。

｜原｜

｜唐。劉禹錫｜鳳池西畔圖書府﹐玉樹玲瓏景气閒。

｜宋。趙淸臣｜正是淸燈深雨夜﹐空傳玉蘂發春情。

｜唐。鄭畋｜小閣涼添玉蘂風。

○瓊花聚八仙花附見譜內

｜增｜

｜澠水燕談｜揚州后土廟有瓊花一株﹐潔白可愛﹐歲久﹐木大而花繁﹐俗目爲瓊花﹐不知實何木也。

｜齊東野語｜揚州后土祠瓊花﹐天下無二本﹐絕類聚八仙﹐色微黃而有香﹐仁宗慶曆中﹐嘗分植禁苑﹐明年輙枯﹐遂復載還祠中﹐敷榮如故﹐淳熙中﹐壽皇亦嘗移植南內﹐逾年﹐憔悴無花﹐仍送還之﹐其後﹐宦者陳源命園丁取孫枝移接聚八仙根上﹐遂活﹐然其香色則大減矣﹐今后土之花已薪﹐而人間所有者﹐特當時接本髣髴似之耳。

｜匯考｜

｜增｜

｜聞見雜錄｜揚州后土廟有瓊花一株﹐宋丞相郊構亭花側﹐榜曰無雙﹐謂天下無別株也。

｜廣陵志｜后土廟瓊花﹐本大而花繁﹐天下無之﹐孫冕過維揚﹐使人訪之﹐謂山中甚多﹐伹歲苦樵斧野燒﹐故木不能大而花不能盛﹐遂不爲人所貴﹐復傷之以詩曰﹐可憐遐僻地﹐常化燎原灰﹐其說蓋誤以聚八仙爲此花耳﹐聚八仙花𨿽類瓊花﹐而瓊花之異者﹐其香如蓮花淸馥可愛﹐𨿽翦折之﹐餘韻亦不減﹐此聚八仙之所無也。

｜韻語陽秋｜瓊花惟揚州后土祠中有之﹐其它皆聚八仙﹐近似而非﹐鮮於子駿詩云﹐百蘤天下多﹐瓊花天上希﹐結根托靈祠﹐地著不可移﹐八蔀冠羣芳﹐一株攢萬枝﹐而宋次道春明退朝錄云﹐瓊花一名玉蘂﹐按唐朝唐昌觀有玉蘂花﹐王建詩所謂﹐女冠夜覓香來處﹐惟有階前碎月明是也﹐長安觀亦有玉蘂花﹐劉禹錫所謂﹐玉女來看玉樹花﹐異香先引七香車是也﹐唐內苑亦有玉蘂花﹐李徳裕與沈傳師艸詔之夕﹐屢同玩賞﹐故徳裕詩云﹐玉蘂天中樹﹐金閨昔共窺﹐傳師和云﹐曾對金鑾直﹐同依玉樹陰是也﹐招隱山亦有玉蘂花﹐李徳裕所謂﹐吳人初不識﹐因余玩賞乃得此名是也﹐由是論之﹐則玉蘂花豈一處有哉﹐其非瓊花明也﹐東坡瑞香詞有後土祠中玉蘂花之句者﹐非謂玉蘂花﹐止謂瓊花如玉蘂之白耳。

｜西溪叢語｜唐昌觀玉蘂花﹐今之散水花﹐揚州瓊花﹐今之聚八仙﹐但木老耳。

｜花經｜瓊花二品八命。聚八仙六品四命。

｜山房隨筆｜揚州瓊花﹐天下祇一本﹐士大夫愛重﹐作亭花側﹐扁曰無雙﹐徳佑乙亥﹐北師至﹐花遂不榮﹐趙棠國炎有絕句弔曰﹐名擅無雙气色雄﹐忍將一死報東風﹐他年我若修花史﹐合傳瓊妃烈女中。

｜代醉篇｜傳記所載揚州瓊花天下祇一本﹐及觀西吳裏語復云宋時徳淸嶽祠廡下有瓊花一本﹐春時盛放﹐每告朔設會﹐特開數朶﹐時號月旦花﹐則彼時此花已有二本矣。

｜花史｜景定間﹐濠州曾主簿入廣西宿某驛﹐傍民捨主人邀坐﹐丰儀甚雅﹐庭有奇花數盆﹐曾曰﹐曾見廣陵瓊花否﹐主人曰﹐有﹐卽入折一枝以授﹐曾持入驛﹐回顧﹐民捨無有矣﹐視瓊花﹐茅也。

｜集藻｜

｜辧｜

｜增｜

｜宋。鄭興裔。瓊花辧｜瓊花天下無雙﹐昨因北騎侵軼﹐或謂所存非舊﹐疑黃冠以聚八仙補種其處﹐未知然否﹐屬自合肥易鎭來此﹐所覩郡圃中聚八仙﹐若驟然過目﹐大率相類﹐及細觀熟玩﹐不同者有三﹐瓊花大而瓣厚﹐其色淡黃﹐聚八仙花小而瓣薄﹐其色漸靑﹐不同者一也﹐瓊花葉柔而瑩澤﹐聚八仙葉麤而有芒﹐不同者二也﹐瓊花蘂與花平﹐不結子而香﹐聚八仙蘂低於花﹐結子而不香﹐不同者三也﹐余尙未敢自信﹐嘗取花雜示兒輩﹐皆能識而別之﹐始乃無疑﹐適后土祠宇頹敝﹐鳩工撤舊鼎爲增建﹐時當季夏﹐非花放之日﹐忽一枝敻然特開於其杪﹐郡人競觀﹐莫不嘉嘆﹐餘生罕信奇詭﹐倘非目撃﹐則謂好事者誇誕﹐今觀此靈﹐豈非司花之神鑑予之信心乎﹐故爲之辧﹐以驗來者。

｜明。郎瑛。瓊花辧｜雍錄辧梔子花卽玉蘂花﹐攺之爲山礬者王荊公﹐以其花葉可以染黃﹐不借礬而成色之故﹐野客叢書又載揚州后土廟玉蘂花序文﹐序文以玉蘂卽瓊花也﹐攺之爲瓊花者宋王元之之更也﹐予意瓊花在宋極名之勝﹐今作詩與序者﹐又皆宋人﹐必不差矣﹐使果一種﹐則梔子江南到處有之﹐胡爲至貴﹐而揚州者名傳千古耶﹐及考揚志謂瓊花或云唐植﹐今雍錄亦以玉蘂唐惟長安一株﹐元﹑白等賦詩貴重﹐又曰花白心黃﹐三﹑四月間開﹐開時芬芳滿野﹐髙可數丈﹐意卽今之梔子千葉者耶﹐但花大樹髙如粉團耳﹐不然何二書相符﹐後世不傳﹐惜江南未能收護使髙大也﹐況生於陜﹐移於揚﹑汴﹐在彼亦自爲奇矣﹐但齊東野語以色微黃﹐似與雍錄一樹瓏松玉刻成﹐小有間也﹐昨見宋畫瓊花﹐眞似野八仙﹐但多一頭九朶簇成者﹐然亦未知孰是。

｜記｜

｜增｜

｜宋。杜斿。瓊花記｜余自京口過揚州﹐尋訪舊事﹐知世所傳后土瓊花在今城之蕃��觀﹐亟往謁蕃��觀瓊花猶在﹐然余聞紹興辛巳之交﹐金人入揚州﹐已揭其本而去﹐何從復得此種也﹐觀壁上有諸公所記載﹐直排世俗僞謂道士以聚八仙嗣其名﹐聚八仙葉﹑瓣﹑色﹑香皆不類﹐余曾不及見二花開時﹐類不類不得知﹐獨怪金人旣揭其本﹐復何從得此種也﹐有老道士須髮皓然﹐自言生於崇寧間﹐今八十有六載矣﹐能敍今花本末﹐余與對坐於花之亭西﹐攺容而問﹐道士指花之根��而言曰﹐此某手所培護而至此者也﹐指觀之大門而言曰﹐此向之殿廬處也﹐指所坐之亭曰﹐此向之無雙亭處也﹐花舊在無雙亭下﹐殿西之北﹐自紹興十五年﹐向龍圖子諲以殿廬面勢狹小﹐徙置轉後﹐則花當殿西之南﹐更三十一年﹐知郡事劉澤復命移花於殿之前﹐卽今之花處﹐乃是歲八月十五日也﹐初﹐二十四年時﹐直花之東南﹐離三﹑四尺許儵然一小根﹐枝葉日茂﹐其下大莖寸﹐至其放時﹐鄕疎背密移之﹐不敢易﹐又十一月﹐金人渡淮﹐趨揚州﹐直入觀揭花本去﹐其小者翦而誅之﹐於時某方避亂奔走﹐初亦不知也﹐寇旣退﹐某始以十二月來舊地﹐是時訓練官成平領兵馬依觀屯寨﹐其軍人接某曰﹐觀主至耶﹐瓊花已壞鹵手﹐旁有一小根微見地面﹐可識認非其種乎﹐某心知之﹐謂難以口舌定﹐惟告以瓊花若剔其根枝﹐投之火﹐則臭達於鼻﹐於是剔其根枝﹐投之火﹐果臭達於鼻﹐軍人皆喜嘆﹐某卽默禱后土﹐移植之花處﹐日往護之﹐越明年﹐二月旣望﹐夜中天大雷雨﹐某詰朝起﹐視兩廡蚯蚓布地皆滿﹐往所植根旁﹐則勃然三蘗從根出矣﹐自是遂條達不已﹐至於今三十年之久﹐見其婆娑偃蓋﹐常不忘斷根時也﹐道士旣言﹐余爲之竦然曰﹐盛衰感應之理﹐豈可不知其故哉﹐夫他日不生小根﹐而儵然起於二十四年﹐兆先見也﹐去辛巳八年者以養穉也﹐離離且三四尺許者﹐不並揭也﹐翦而復萌者﹐終盛也﹐天大雷雨蚯蚓布地而三蘗勃然者﹐蚯蚓伏深壤陽气驟趣之則動植俱奮也﹐以人事言之﹐不知趙孤﹑漢孤之不亡何以異﹐是自微而存﹐存而有力﹐扶植成就以至後日﹐則程嬰﹑丙吉之功﹐道士宜獲其報﹐今之享上壽﹐倘有相之者﹐余恐道士亡後﹐來者無以知今花本末﹐而疑不觧也﹐故序而書之﹐其間歲月事故之參錯﹐煩委有可附見者﹐悉不敢略﹐以知其不誣﹐若其它靈異甚多﹐未暇及也﹐道士姓唐﹐名大寧﹐余實金華杜斿﹐紹興二年記。

｜賦｜

｜增｜

｜宋。張問。瓊花賦｜揚州后土祠瓊花經兵火後﹐枯而復生﹐今歲尢盛﹐邦人喜之﹐以爲和平之證也﹐乃賦之﹐賦曰﹐偉赤社之會都﹐滋黑壤之饒沃﹐萃溫潤之秀气﹐發英華於地軸﹐是爲瓊花異於凡木﹐香凝��服之蘭﹐色瑩光明之玉﹐托根后土之祠﹐擢��蜀岡之麓﹐曾不知其歲年﹐亦弗紀於圖錄﹐欲問司花之女﹐但注詩人之目﹐謂天下之一株﹐冠羣葩之芬馥﹐豈唐昌之餘芳﹐載後庭之遺曲者乎﹐當其風入琳宮﹐春歸華屋﹐萼拆靑綃﹐色凝寒綠﹐枝珊瑚兮鏤雪冰﹐蘂珠璣兮爛金粟﹐眞庭靜兮朝曦麗其纖穠﹐仙籞深兮瑞露滋其芬郁﹐瑤林瑰艶之蔥蒨﹐閬苑琪英之耀煜﹐若蓋而繡﹐似璧而縠﹐如黃琮瑚璉﹐璀燦於禋壇﹐而文珠佩環﹐玲瓏乎衣鞠﹐桂娥競爽﹐借月影於冰蟾﹐阿母來觀﹐下云軿於皓鵠﹐儷靚容於茉莉﹐抗素馨於薝卜﹐笑玫瑰於塵凡﹐鄙荼�於淺俗﹐惟水仙可並其幽閒﹐而江梅似同其淸淑﹐眞絕代之無雙﹐久彌芬於幽谷﹐若乃聚八仙之殊種﹐玉蝴蝶之別族﹐葉扶疎而韻不勝﹐色近似而香不足﹐猶瑾瑜琬琰之粹溫﹐豈碔砆堅瑉之碌碌﹐蓋艶冶爭妍者﹐眾之所同﹐而蠲潔尙白者﹐我之所獨﹐是以兵火不能焚﹐邊塵不能辱﹐根常移而復還﹐本已枯而再續﹐疑神明之護持﹐偏化工之茂育﹐抑將薦瑞於太平﹐而致祥於玉燭。

｜元。郝經。瓊花賦並序｜中統二年春三月﹐制使李公致瓊花數枝﹐是年冬十月﹐而夢二客相邀至維揚之後土祠﹐飲於花下﹐嘯歌爲樂﹐旣醉而覺﹐乃作賦焉﹐辭曰﹐

江風吹云﹐枕壓霜月﹐神不棲目﹐軼思超越﹐栩栩曳曳﹐境與世別﹐天宇辟﹐凡蹤絕﹐歷蘭路﹐開桂闕﹐飄飄乎馮髙禦空﹐不知身之幾何﹐而造乎虛白﹐已而扶搖頡頏﹐恍惚莫量﹐疑在鈞天﹐亦如巫陽﹐孤鶴飛來﹐縞衣玄裳﹐翩然負予﹐背風翺翔﹐下視淮海﹐雉堞相望﹐貝錯珠瑩﹐接屋連墻﹐繡簾琱櫳﹐綺疏綠房﹐十里一市﹐金紗煌煌﹐混灝海之魚龍﹐駭飛埃而陸梁﹐忽丹霄之二仙﹐翥靑鳥以相將﹐指仙花以爲言﹐可釂月而飛觴﹐是閬苑之仙根﹐來瑞世而呈芳﹐拆膩雪以搖碧﹐刻春冰而帶黃﹐噴蘂蝶於花心﹐引輕絲而不狂﹐天風收其落英﹐不委地而飄揚﹐彼眾卉則俗死﹐漫紅妖而綠倡﹐玉陰婆娑﹐徙倚徜徉﹐淸香忽來﹐莫知其方﹐乃誦明月之曲﹐歌窈窕之章﹐倚歌橫簫﹐鏘鳳鳴凰﹐挹芳瀾之浩渺﹐傾墜露之淋浪﹐捲瓊瑤於杯盤﹐吸霜露於肺腸﹐欲折枝而不敢﹐懼眞宰之或傷﹐且對花而舉酒﹐澆遁世之茫茫﹐倐焉玉女﹐隔花而語﹐髣髴花神﹐是爲花主﹐謪自瑤華﹐以臨后土﹐翦冰綃以爲裳﹐染麝塵於金縷﹐拂白霓而下徵﹐曳秋霞而輕舉﹐現仙姿於塵寰﹐寓風神於月府﹐且曰有妹﹐其字飛瓊﹐適來瑤池﹐善爲新聲﹐與君佐酒﹐以薦予誠﹐遽作穿雲﹐振搖瓊英﹐說仙家之幽杳﹐詠蓬壺與赤城﹐閱花朝以逍遙﹐駐芳姿以輕盈﹐嗟﹐胡爲乎斯世﹐而沈冥於此生也﹐時予旣醉﹐二仙亦去﹐花落尊空﹐歌殘玉樹﹐斗轉參橫﹐脫兔驚寤﹐餘香冉冉﹐月滿牎戶﹐乃爲記夢之歌﹐歌曰﹐玉宇春兮花始開﹐與二仙兮飄然而來﹐花亦喜兮搖搖乎瓊瑰﹐掇飛英兮泛酒杯﹐飛仙爲我兮歌以累﹐累亦旣醉兮胡不歸﹐花滿袖兮香滿幃﹐謂予是夢兮余不疑﹐嗟時之人兮﹐孰非夢之爲。

｜五言古詩｜

｜增｜

｜宋。韓琦。后土廟瓊花｜維揚一株花﹐四海無同類﹐年年后土祠﹐獨此瓊瑤貴﹐中含散水芳﹐外圍蝴蝶戲﹐酴醿不見香﹐芍藥暫多��﹐扶疎翠蓋圓﹐散亂眞珠綴﹐不從眾格繁﹐自守幽姿粹﹐嘗聞好事家﹐欲移京轂地﹐旣違孤潔情﹐終誤栽培意﹐洛陽紅牡丹﹐適時名轉異﹐新榮托舊枝﹐萬狀呈妖麗﹐天工借顏色﹐深淺隨人智﹐三春愛賞時﹐車馬喧如市﹐艸木稟賦殊﹐得失豈輕議﹐我來首見花﹐對花聊自醉。

｜七言古詩｜

｜增｜

｜宋。徐積。瓊花歌｜春皇自厭花多紅﹐欲得花顏如玉容﹐春皇靑女深相得﹐先教斂與秋霜色﹐乃有雪月供光星﹐楡獻白�量﹐銀漢琉璃濕﹐人間美玉搗作灰﹐荊山昆山鬼神泣﹐天上有人名玉女﹐投壺之外能爲素﹐姑射神人解種花﹐先須此物爲根芽﹐天罅地竅掬精粹﹐蟾身驪頷偸光華﹐其時正值天地交﹐二气上下陰陽調﹐此花孕育得其正﹐其間邪气無纖毫﹐所以其色爲正色﹐出乎其類拔乎萃﹐一如君子有諸內﹐睟然其色見於外﹐三月將盡四月前﹐百花開盡春蕭然﹐揚州日暖花開未﹐春香不動花房閉﹐仙掌秋髙玉露濃﹐鮫人泣下珠璣碎﹐黃鸝本是花中客﹐啼盡好聲求不得﹐春皇費盡養花心﹐春風使盡開花力﹐春歸鶯去花始開﹐誰人放出深閨來﹐唐家天子太平時﹐太眞浴罷華淸池﹐紅裳繡袂厭君眼﹐更作地仙披羽衣﹐麻姑睡起蓬萊島﹐風吹玉面秋天曉﹐洛川女子能長生﹐水中肌骨成瑤瓊﹐褒姒不見諸侯兵﹐盡日不笑如無情﹐宋玉移家安在哉﹐東鄰不畫臙脂腮﹐卓文君去成都速﹐錦衣金翠慵裝束﹐吹簫容貌果何如﹐見說其人名弄玉﹐若比此花俱不足﹐淫妖怪艶文之累﹐一如婦人有賢徳﹐不爲邪色亂正色﹐孀居之女能自持﹐終身惟著大練衣﹐又如正色立朝者﹐不以柔��爲姦欺﹐以此論之乃可重﹐人之不正將胡爲﹐論徳乃是花之傑﹐論色乃是花之絕﹐洛陽花名古云好﹐看花須向揚州道﹐君不見﹐去年花下吹黑風﹐霹靂閃電搜玉龍﹐此時半夜花光中﹐不覺屈曲蟠長虹﹐又不聞﹐天上琳瑯樹﹐種在煙霞最深處﹐白雲枝葉白玉英﹐此花莫是琳瑯精﹐此花愛圓不愛缺﹐一樹花開似明月﹐襄王半夜指爲云﹐謝女黃昏吟作雪﹐杏花俗艶梨花麤﹐柳花細碎梅花疎﹐桃花不正其容冶﹐牡丹不謹其體舒﹐如此之類無足奇﹐此花之外更有誰﹐世非紅紫不入眼﹐此花何用求人知﹐詩人自與花相期﹐長告年年乞一枝。

｜方嶽。非瓊花｜舊傳瓊花無與雙﹐專奇擅美名此邦﹐江南淸夢入詩府﹐安得一念令心降﹐去年騎鶴揚州住﹐鬥酒屢眠雲霧窓﹐月寒雪冷花未吐﹐正爾俗葉凡株椿﹐心期妙處在眞實﹐不假羽節靑霓幢﹐今春訪花吾第一﹐自折繁枝盛翠缸﹐橫看倒睨掉頭語﹐前詩後賦何其哤﹐眞珠碎簇玉蝴蝶﹐直與八仙同一腔﹐聞名見面足笑莞﹐彊爲花辧幾愚蠢﹐有如巨賢雜羣小﹐望而可識爲奇厖﹐陳余張耳信相似﹐一等人耳無純尨﹐忠耶佞耶豈難別﹐祝鮀不類關龍逢﹐試持此論訊后土﹐謂予不信如長江。

｜再用韻酬朱行甫｜夢中翠鳳飛來雙﹐駕言后土遊名邦﹐手持玉簡判紅紫﹐斂衽欲以詩城降﹐粹容喜動日月角﹐揖我入對玲瓏窓﹐爲言瓊花返蓬閬﹐下界久矣無根樁﹐乃今存者贗本耳﹐補亡以紿靑油幢﹐人間識眞蓋亦寡﹐載酒嘉賓寧論缸﹐黃冠誕譎謹勿信﹐傳訛聽舛其言哤﹐爲花作辧誰氏子﹐謬妄譜入黃鐘腔﹐耳庸目陋惑世俗﹐其罪不能三赦惷﹐朱云之孫亦奇士﹐文有气骨丰而厖﹐謂瓊赤玉匪爲白﹐不比俗論紛茸尨﹐詩筒往來捷於響﹐夜發嚴鼓聲逄逄﹐咨爾嶽爲謝此老﹐壯哉寸管飛濤江。

｜元。趙文。瓊花上天歌｜朔風吹沙堆浪白﹐二十四橋沈冷月﹐顚風夜半撼蕪城﹐雪萼瓊絲破空碧﹐金缾歲歲獻君王﹐玉罌泛酒連花香﹐明光殿暗沙漠遠﹐人自無情花斷腸﹐落蘂飛天識天路﹐何如拔樹飛升去﹐唐昌遊女再歸來﹐城中只有瓊花露﹐江南俘客吟如叫﹐想象裁辭不成調﹐天宮夜半按霓裳﹐玉女擎花紫皇笑。

｜謝應芳。瓊花行送盛克明教授歸維揚｜揚州好花非不多﹐柰爾絕品無雙何﹐水沈香漬素玉蘂﹐琉璃滑葉靑瑤柯﹐東風二月花時節﹐二十四橋香浸月﹐小山叢桂避芳塵﹐東閣官梅褪殘雪﹐向來名士多品題﹐括香禦史今亦知﹐何日移春獻天子﹐不負此花天下奇。

｜七言律詩｜

｜增｜

｜宋。劉敞。無雙亭觀瓊花贈聖民｜東方萬木競紛華﹐天下無雙獨此花﹐那有雪英淩暖日﹐不爲琪樹隔流沙﹐祠城寂寞春空老﹐江雨�蒙日易斜﹐仙品國香俱妙絕﹐少傾髙興盡流霞。

｜方嶽。約黃成之觀瓊花予不及從以詩代簡｜杜宇聲中鬢欲華﹐春風將綠又天涯﹐欠隨江夏無雙士﹐共看揚州第一花﹐想象煙雲人跨鶴﹐淋漓詩句字棲鴉﹐蹇驢不管唐衫濕﹐醉兀歸鞍暮雨斜。

｜王洋。瓊花｜愛奇造物翦瓊瑰﹐爲鎭靈祠特地栽﹐事紀揚州千古勝﹐名居天下萬花魁﹐何人斫卻依然在﹐甚處移將不肯開﹐浪說八仙模樣似﹐八仙安得有香來。

｜鄭良嗣。和王洋瓊花｜玉立祠庭久不衰﹐俄經翦伐重能栽﹐端知妙護有神力﹐更喜當時殲厥魁﹐種不他傳焉得子﹐年將丰稔輙多開﹐天生異物初無伴﹐只許翻階近侍來。

｜徐意一。謝瓊花｜瓊甤走送寶瓶花﹐愧之詩情洊拜嘉﹐一種淸香來月殿﹐十分雅態出仙家﹐細看后土春冰薄﹐未覺劉郎日影斜﹐擬跨胎禽塵幾隔﹐珠簾十里自繁華。

｜賈似道。瓊花｜寂寂蕃��觀裏花﹐伊誰封殖得名嘉﹐應知天下無他本﹐惟有揚州是爾家﹐種雪春溫團影密﹐攢冰香重壓枝斜﹐倚闌莫問榮枯事﹐付與東風管物華。

｜王月浦。瓊花｜蕃��觀裏瓊花樹﹐天地中間第一花﹐此種從何探原委﹐東風無處著繁華﹐千須簇蝶團淸馥﹐九萼聯珠異眾葩﹐幾見朱衣和露翦﹐金瓶先進帝王家。

｜五言絕句｜

｜增｜

｜宋。兪淸老。瓊花｜因此瓊花發﹐維揚勝洛陽﹐若無三月雨﹐占斷一春香。

｜七言絕句｜

｜增｜

｜宋。王禹偁。后土廟瓊花詩二首並序｜揚州后土廟有花一株﹐潔白可愛﹐且其樹大而花繁﹐不知實何木也﹐俗謂之瓊花﹐因賦詩以狀其態云﹐

誰移琪樹下仙鄕﹐二月輕冰八月霜﹐若使壽陽公主在﹐自當羞見落梅妝。

春冰薄薄壓枝柯﹐分與淸香是月娥﹐忽似暑天深澗底﹐老松擎雪白婆娑。

｜劉敞。移瓊花詩並序｜自淮南遷東平﹐移后土廟瓊花植於濯纓亭﹐此花天下只一株耳﹐永叔爲揚州作無雙亭以賞之﹐彼土人別號八仙花﹐或云李衛公所賦玉蘂花卽此種﹐

淮海無雙玉蘂花﹐異時來自八仙家﹐魯人未覩天中樹﹐乞與春風賞物華。

｜秦觀。瓊花｜無雙亭上傳觴處﹐最惜人歸月上時﹐相見異鄕心欲絕﹐可憐花與月應知。

｜呂本中。謝人送瓊花｜凝煙欲滿讀書窓﹐忽有瓊花樹小缸﹐更喜風流好名字﹐百金一朶號無雙。

斷腸風味久難尋﹐尙有名花寄此心﹐折盡春枝春已晚﹐只宜良月不宜陰。

｜趙師秀。瓊花｜香得坤靈秀气全﹐蘂��團外蝶翩翩﹐親曾后土祠中看﹐不是人間聚八仙。

｜顏芝宿。瓊花｜后土祠中三月暮﹐瓊花放後有蜂來﹐東君不怕春歸去﹐畱待詩人一夜開。

｜元。尹廷髙。瓊花｜無雙亭下萬人看﹐欲覓殘英一片難﹐夜靜月明猿鶴唳﹐誤翻玉雪墮闌干。

｜舒頔。蕃��觀｜天上奇花玉色浮﹐祇畱一種在揚州﹐如今后土無根蒂﹐蜂蝶紛紛各自愁。

｜楊維楨。宮詞｜后土璚仙屬內家﹐揚州從比絕名花﹐君王題品容誰並﹐萼綠宮中萼綠華。

｜詩散句｜

｜增｜

｜元。宋無｜雪讓玲瓏巧﹐冰銷刻鏤瑕﹐人間惟獨爾﹐地上更何加﹐萬蘤殊寥落﹐羣芳避艶邪﹐玫瑰誠執禦﹐芍藥等泥沙。

｜宋。韓琦｜千點眞珠擎素蘂﹐一環明玉破香葩。

｜陳傳良｜且將書寄南來雁﹐爲問瓊花果是非。

｜唐。曹唐｜云隴瓊花滿地香。

｜元。郝經｜東風吹落瓊花雨。

｜詞｜

｜增｜

｜宋。劉克莊。昭君怨｜后土祠中標韻﹐天上人間一本﹐道號玉眞妃﹐字瓊姬。我與花曾半面﹐流落花前重見﹐莫把玉簫吹﹐怕驚飛。

｜向子諲。丑奴兒｜無雙亭下瓊花樹﹐玉骨云腴﹐傾國稱姝﹐除卻揚州是處無。天教紅藥來驂乘﹐桃李先驅﹐總作花奴﹐翠擁紅遮到玉都。

｜又。虞美人｜去年不到瓊花底﹐蝶夢空相倚﹐今年特地趂花來﹐卻欲不教同醉﹐過花開。花知此恨年年有﹐也伴人俱瘦﹐一枝和淚寄東風﹐應把舊愁新恨﹐入睂峯。

｜又｜去年雪滿長安樹﹐望斷揚州路﹐今年看雪在揚州﹐人望蓬萊深處﹐若爲愁。而今不恨伊相誤﹐自恨來何暮﹐平山堂下舊嬉遊﹐只有舞春楊柳﹐似風流。

｜晁補之。下水船｜百紫千紅翠﹐惟有瓊花特異﹐便是當年﹐唐昌觀中玉蘂﹐尙記得﹐月裏仙人來賞﹐明日喧傳都市。甚時又﹐分與揚州本﹐一朶冰姿難比﹐曾向無雙亭下﹐半酣獨倚﹐似夢覺﹐曉出瑤臺十里﹐猶憶飛瓊標致。

｜馬莊父。滿庭芳｜共慶春時﹐滿庭芳思﹐一枝玉蘂非常﹐少年遊冶﹐何但折垂楊﹐曾向瑤臺月下﹐逢解佩﹐玉女翻香﹐風光好﹐眞珠簾捲﹐都勝早梅芳。人間﹐無比並﹐蝴蝶樹﹐爭敢相方﹐旣春歸後﹐此意難忘﹐夜夢揚州萬玉﹐飛魂共﹐紫燕歸梁﹐須行樂﹐馬家花圃﹐不肯醉紅妝。

｜鄭覺齋。揚州慢｜弄玉輕盈﹐飛瓊淡濘﹐襪塵步下迷樓﹐試新妝才了﹐注沈水香球﹐記曉翦﹐春冰馳送﹐金瓶露濕﹐緹綺新流﹐甚中天﹐月色被風﹐吹夢南州。樽前相見﹐似羞人﹐蹤迹萍浮﹐問弄雪飄枝﹐無雙亭上﹐何日重遊﹐我欲纏腰騎鶴﹐煙霄遠﹐舊事悠悠﹐但憑闌無語﹐煙花三月春愁。

｜趙以夫。揚州慢｜十里春風﹐二分明月﹐蘂仙飛下瓊樓﹐看冰花翦翦﹐擁砌玉成球﹐想長日﹐云階竚立﹐太眞肌骨﹐飛燕風流﹐斂羣芳﹐淸麗精神﹐初付揚州。雨窓數朶﹐夢驚回﹐天外香浮﹐似閬苑花神﹐憐人冷落﹐騎鶴來遊﹐爲問江淮風景﹐長空淡﹐煙水悠悠﹐又黃昏羌笛﹐孤城吹起新愁。

｜周密。瑤花｜朱鈿寶玦﹐天上飛瓊﹐比人間春別﹐江南江北﹐曾未見﹐謾擬梨云梅雪﹐淮山春晚﹐問誰識﹐芳心髙潔﹐消幾番﹐花落花開﹐老了玉關豪傑。金壺翦送瓊枝﹐看一騎紅塵﹐香度瑤闕﹐韶華正好﹐應自喜﹐初識長安蜂蝶﹐杜郎老矣﹐想舊事﹐花須能說﹐記少年﹐一夢揚州﹐二十四橋明月。

｜張翥。喜遷鶯｜東風吹盡﹐但一片綠陰﹐空畱春恨﹐后土祠荒﹐飛瓊謫久﹐還喜玉容堪認﹐二十四橋夜月﹐二十四番花信﹐便載酒﹐怕芳菲易老﹐陰晴難穩。嬌困﹐羞起晚﹐竚立畫闌﹐淨洗閒脂粉﹐沈水濃燻﹐蜂黃淡染﹐自有絕塵香韻﹐也知世間無對﹐肯許浮花相近﹐鳳簫遠﹐待數枝折與﹐玉峯人問。

｜劉克莊。賀新郎｜辜負東風約﹐憶曾將﹐淮南艸木﹐筆端籠絡﹐后土祠中明月夜﹐忽有瑤姬跨鶴﹐迥不比﹐水仙低弱﹐天上人間惟一本﹐倒千鍾﹐瓊露花前酌﹐追往事﹐怎忘卻。移根應費仙家藥﹐謾回頭﹐關山信斷﹐堡城笳作﹐問訊而今平安否﹐莫遣玉簫驚落﹐但畫卷﹐依稀描著﹐白髮愧無渡江曲﹐與君家﹐子敬相酬酢﹐新舊恨﹐兩交錯。

｜馬莊父。賀新郎｜客裏傷春淺﹐問今年﹐梅蘂因甚﹐化工不管﹐陌上芳塵行處滿﹐可計天涯近遠﹐見說道﹐迷樓左畔﹐一似江南先得暖﹐向何郎﹐庭下都尋徧﹐辜負了﹐看花眼。古來好物難爲伴﹐只瓊花一種﹐傳來仙苑﹐獨許揚州作珍產﹐便勝了﹐千千萬萬﹐又卻待﹐東風吹綻﹐自昔聞名今見面﹐數歸期﹐屈指家山晚﹐歸去說﹐也稀罕。

｜施蕓隱。摸魚兒｜柳蒙茸﹐暗淩波路﹐煙霏��澹平楚﹐七香車駐猊璚掩﹐遙認翠華雲母﹐芳景暮﹐鴛甃悄﹐銖衣來按飛瓊舞﹐淒涼洛浦﹐漸玉漏沈沈﹐淸陰滿地﹐乘月步虛去。銷凝處﹐誰說三生小杜﹐翔螭聲斷簫鼓﹐情知禁苑酥塵涴﹐羞與倡紅同譜﹐春幾度﹐想依舊﹐苔痕長印唐昌士﹐風流千古﹐人在小紅樓﹐珠簾半捲﹐香注玉壺露。

○山礬花原作蕓香﹐入卉譜﹐按山礬﹐木本﹐非古所謂蕓艸﹐自沈括筆談以爲七里香﹐而李時珍本艸綱目遂以爲蕓香﹐不知蕓艸與山礬或皆有七里香之名﹐而反疑蕓香之非一種也﹐誤矣﹐今分山礬﹐別見卉譜﹐花譜蕓艸卽海桐。

｜原｜山礬﹐一名��花﹐一名瑒花﹐周必大云﹐��﹐音陣﹐出南史﹐荊俗訛��爲鄭﹐呼爲鄭礬﹐江南又訛鄭爲瑒也﹐瑒﹐音暢。一名春桂﹐一名七里香﹐黃庭堅易其名爲山礬。

｜增｜

｜學圃余疏｜山礬﹐一名海桐樹﹐婆娑可觀﹐花碎白而香﹐宋人灰其葉造黝紫色。

｜本艸｜生江﹑淮﹑湖﹑蜀野中﹐樹大者株髙丈許﹐其葉似巵子葉﹐生不對節﹐光澤堅彊﹐略有齒﹐淩冬不雕﹐三月開花﹐繁白如雪﹐六出﹐黃蘂﹐甚芬芳﹐結子大如椒﹐靑黑色﹐熟則黃色﹐可食﹐其葉味濇﹐人取以染黃及收豆腐或雜入茗中。

｜匯考｜

｜增｜

｜三柳軒雜識｜山礬爲幽客。

｜缾花譜｜山礬四品六命。

｜瓶史｜山礬潔而逸﹐有林下風﹐魚玄機之綠翹也。

｜原｜

｜春風堂隨筆｜辛丑南歸﹐訪舊至南浦﹐見堂下盆中﹐有樹婆娑鬰茂﹐問之﹐曰﹐此海桐花﹐卽山礬也﹐因憶山谷賦水仙花云﹐山礬是弟梅是兄﹐但白花爾﹐卻有歲寒之意。

｜四川志｜卭縣出山礬﹐花色白如雪﹐香气極遠。

｜集藻｜

｜七言古詩｜

｜增｜

｜宋。淸非居士｜黃龍山中春事晚﹐山穀道人上山阪﹐鼻端山礬花气濃﹐怪底經行眾芳苑﹐一種風姿極可人﹐幽姿正色相鮮新﹐素馨籍甚不足意﹐黃淡羞澀終非眞。

｜明。許伯旅。題林周民山礬圖｜山礬入畫古所少﹐我昔見之倪瓚家﹐問君何處得此本﹐水屋十月來春花﹐東風著樹香滿雪﹐長須露滴金粟結﹐一枝獨立霜霰余﹐已覺江梅是同列﹐惜哉此物知者稀﹐深林大谷多所遺﹐牧豎樵童爾何苦﹐翦伐每同荊棘歸﹐林君本是鰲頭客﹐髙臥雲間人莫識﹐酒酣揮袖捲新圖﹐一笑西山眼中碧。

｜五言律詩｜

｜增｜

｜宋。薛季宣｜��花﹐唐玉蘂花﹐介甫謂之瑒花﹐魯直謂之山礬﹐武昌山中多有之﹐其葉可供染事﹐土人用之釀酒。

��綠吐瑤琨﹐冷然郭外村﹐仙人來玉蘂﹐文士立山礬﹐芳澤畱絲素﹐風流付酒樽﹐莫言瑒酷似﹐香處不勝繁。

｜五言絕句｜

｜增｜

｜宋。趙汝鐩。山礬｜七里香風遠﹐山礬滿嶺開﹐野生人所賤﹐移動卻難栽。

｜七言絕句｜

｜原｜

｜宋。黃庭堅。題髙節亭邊山礬花並序｜江南野中有一種小白花﹐本髙數尺﹐春開極香﹐野人謂之鄭花﹐王荊公嘗欲作詩而陋其名﹐予請名曰山礬﹐野人采鄭花葉以染黃﹐必借礬而成色﹐故名山礬﹐海岸孤絕處﹐補陀山譯者謂小白花山﹐予疑卽此花爾﹐不然﹐何以觀音老人端坐不去耶﹐

髙節亭邊竹已空﹐山礬獨自倚春風﹐二三名士開顏笑﹐把斷花光水不通。

北嶺山礬取次開﹐輕風正用此時來﹐平生習气難料理﹐愛著幽香未擬回。

｜增｜

｜曾幾。山礬｜靑雲葉底雪花繁﹐只與田家插鬢鬟﹐不枉涪翁初著句﹐能令大士久開顏。

｜謝��。山礬｜一樹山礬宮樣妝﹐曉風微送雨中香﹐鼻端空寂誰知許﹐莫怪狂風取次狂。

｜方嶽。山礬｜只有江梅合是兄﹐水仙終似虢夫人﹐季方正爾難爲弟﹐每恨詩評未逼眞。

｜原｜

｜張季靈。山礬｜漫山白蘂殿春華﹐多貯淸香野老家﹐須向風前招蝶使﹐祕通家籍省梅花。

｜鄒艮山。山礬｜折來隨意插銅壺﹐能白能香雪不如﹐匹似梅花輸一著﹐枝肥葉密欠淸臒。

｜祝穆。山礬｜玲瓏葉底雪花寒﹐春盡香燻艸木間﹐移植小軒共燕坐﹐恍疑身在普陀山。

｜詩散句｜

｜原｜

｜宋。曾幾｜可惜不當梅蘂破﹐幽香合在弟兄間。

｜增｜

｜楊萬里｜玉花小朶是山礬﹐香殺行人只欲顚。

｜原｜

｜明。孫蕡｜山礬花落春風起。

｜詞｜

｜原｜

｜宋。徐俯。南柯子｜細葉黃金嫩﹐繁花白雪香﹐共誰連璧向河陽﹐自是不須湯餅﹐試何郎。婀娜璁瓏髻﹐輕盈淡薄妝﹐莫令韓壽在伊傍﹐便逐遊蜂驚蝶﹐過東墻。

｜別錄｜

｜原｜

｜種植｜此物最易生﹐春月分而壓之﹐俟生根﹐移種。

禦定佩文齋廣羣芳譜卷三十七

●禦定佩文齋廣羣芳譜卷三十八

花譜

○木蘭

｜原｜木蘭﹐一名木蓮﹐一名黃心﹐一名林蘭﹐一名杜蘭﹐其香如蘭﹐其花如蓮﹐其心黃色。一名廣心樹﹐見白氏長慶集。似楠﹐髙五﹑六丈﹐枝葉扶疎﹐葉似菌桂﹐厚大無脊﹐有三道縱紋﹐皮似板桂﹐有縱橫紋﹐花似辛夷﹐內白外紫﹐四月初開﹐二十日卽謝﹐不結實﹐亦有四季開者﹐又有紅﹑黃﹑白數色﹐其木肌理細膩﹐梓人所重﹐十一﹑二月采皮﹐陰漧﹐出蜀﹑韶﹑春州者各異。

｜匯考｜

｜增｜

｜述異記｜木蘭洲在潯陽江中﹐多木蘭樹﹐昔吳王闔閭﹐植木蘭於此﹐用構宮殿也﹐七里洲中﹐有魯班刻木蘭爲舟﹐舟至今在洲中﹐詩家云木蘭舟﹐出於此。

｜酉陽雜俎｜東都惇化坊百姓家﹐太和中﹐有木蘭一樹色深紅﹐後桂州觀察使李勃看宅人以五千買之﹐宅在水北﹐經年﹐花紫色。

｜原｜

｜太眞外傳｜上宴諸王於木蘭殿﹐時木蘭花發﹐皇情不悅﹐妃醉中舞霓裳羽衣一曲﹐天顏大悅。

｜續神仙傳｜北海於君病癩﹐見市有賣藥姓公孫名帛者﹐問之曰﹐明日木蘭樹下當授卿﹐明日﹐於君往﹐授素書二卷﹐以之消災治病﹐無不愈者。

｜嵐齋集｜張搏爲蘇州刺史﹐植木蘭花於堂前﹐嘗盛開燕客﹐命卽席賦之﹐陸龜蒙後至﹐張連酌﹐浮之徑醉﹐彊索筆題兩句云﹐洞庭波浪渺無津﹐日日徵帆送遠人﹐頹然醉倒﹐客欲續之﹐皆莫詳其意﹐旣而龜蒙稍醒﹐續曰﹐幾度木蘭船上望﹐不知元是此花身﹐遂爲絕唱。

｜增｜

｜西溪叢語｜洞庭春水綠於云﹐日日徵帆送遠人﹐曾向木蘭舟上過﹐不知元是此花身﹐一小說﹐唐末館閣數公泛舟﹐以木蘭爲題﹐忽一貧士登舟作此﹐諸公覽詩大驚﹐物色之﹐乃李義山之魄﹐時義山下世久矣﹐又嵐齋集載此詩﹐陸龜蒙於蘇守張搏座上賦此木蘭堂詩﹐未知孰是。

｜全唐詩話｜王播﹐少孤貧﹐嘗客揚州慧照寺木蘭院﹐隨僧齋餐﹐僧厭怠﹐乃齋罷而後擊鐘﹐後二紀﹐播自重位出鎭是邦﹐因訪舊遊﹐向之題者﹐皆以碧紗幙其詩﹐播繼以二絕句﹐二十年前此院遊﹐木蘭花發院新修﹐如今再到經行處﹐樹老無花僧白頭﹐又﹐上堂已了各西東﹐慚愧闍黎飯後鐘﹐二十年來塵撲面﹐而今始得碧紗籠。

｜集藻｜

｜賦｜

｜原｜

｜晉。成公綏。木蘭賦並序｜許昌西園中木蘭樹﹐余往觀之﹐遂爲賦曰﹐覽眾樹之列植﹐嘉木蘭之殊觀﹐至於玄�授節﹐猛寒嚴烈﹐峩峩堅冰﹐霏霏白雪﹐木應霜而枯零﹐艸隨風而摧折﹐蓊靑翠之茂葉﹐繁旖旎之弱條﹐諒抗節而矯時﹐獨滋茂而不凋。

｜增｜

｜唐。李華。木蘭賦並序｜華容石門山有木蘭樹﹐鄕人不識﹐伐以爲薪﹐餘一本﹐方操柯未下﹐縣令李韶行春見之﹐息馬其陰﹐喟然嘆曰﹐功列桐君之書﹐名載騷人之詞﹐生於遐深﹐委於薪燎﹐天地之產珍物﹐將焉用之﹐爰戒虞衡﹐禁其翦伐﹐按本艸﹐木蘭似桂而香﹐去風熱﹐明耳目﹐在木部上篇﹐乃采斫而歸﹐理疾多驗﹐由是遠近從而采之﹐榦剖枝分﹐殆枯槁矣﹐士之生世﹐出處語默難乎哉﹐韶余從子也﹐嘗爲餘言﹐感而爲賦云﹐

沂長江以遐覽﹐愛楚山之寂寥﹐山有嘉樹兮名木蘭﹐鬰森森以苕苕﹐當聖政之文明﹐降元和於九霄﹐祛祲沴之爲虐﹐貫冬夏而不凋﹐白波潤其根柢﹐玄雪暢其枝條﹐沐春雨之濯濯﹐鳴秋風以蕭蕭﹐素膚紫肌﹐綠葉緗蔕﹐疎密聳附﹐髙卑陰蔽﹐華如霜雪﹐實若星麗﹐節勁松竹﹐香濃蘭桂﹐宜不植於人間﹐聊獨立於天際﹐徒翳薈兮爲鄰﹐挺堅芳兮此身﹐嘉名列於道書﹐墜露飲乎騷人﹐至若靈山霧歇﹐藹藹林樾﹐當楚澤之晨霞﹐耿洞庭之夜月﹐發淸明於視聽﹐洗煩燭於心骨﹐韻眾壑之空峒﹐潛微云之滅沒﹐露艸白兮山淒淒﹐鶴旣唳兮猿復啼﹐窅深林以��﹐覆百仞之玄溪﹐彼逸人兮有所思﹐戀芳陰兮步遲遲﹐悵幽獨兮人莫知﹐懷馨香兮將爲誰﹐惋樵夫之無惠﹐混眾木而皆盡﹐指畫類而揮斤﹐遇仁人之不忍﹐方甘心而剿絕﹐俄固抵於傾殞﹐憐春華而搴芳﹐顧落日而��軫﹐達者有言﹐巧勞智憂﹐養命蠲疾﹐人胡不求﹐枝殘體剝﹐澤盡枯畱﹐顦顇空山﹐離披素秋﹐鳥避弋而髙翔﹐魚畏网而深遊﹐不材則終其天年﹐能鳴則免於俎羞﹐奚此木之不終﹐獨隱見而離憂﹐自昔淪芳於朝市﹐墜實於林丘﹐徒鬰咽而無聲﹐可勝言而計籌者哉﹐吾聞曰﹐人助者信﹐神聽者直﹐則臧倉譛言﹐宣尼失職﹐出處語默﹐與時消息﹐則子云投閣﹐方回受殛﹐故知天地無心﹐死生同域﹐紜紜品物﹐物有其極﹐至人者委性循於自然﹐不任夫智之與力也﹐𨿽賢愚各全其好﹐艸木不夭其生植﹐已而已而﹐繄不可得。

｜徐鉉。木蘭賦有序｜頃歲﹐鉉左宦江陵﹐官舍數畝﹐委之而去﹐庭樹木蘭因移植於宗兄之家﹐及鉉徵還﹐席不遑暖﹐又竄於舒庸﹐吾兄感春物之載華﹐擬古詩而見寄﹐吟翫感嘆﹐謹賦以和焉﹐𨿽不足繼體物之作﹐庶幾申騷客之情爾。

伊庭中之奇樹﹐有木蘭之可悅﹐外爛爛以凝紫﹐英英而積雪﹐芬芳兮謝客之囊﹐旖旎兮仙童之節﹐許蒲茸之竊比﹐聽蘭芽之並列﹐於是辭下土之卑濕﹐歷上京之繁華﹐恥衒價於豪門﹐乃托根於貧家﹐資幽人之賞豫﹐有好事之稱嗟﹐一旦逐客程遠﹐君門路賒﹐削閨籍與印組﹐豈獨畱乎此花﹐噫﹐人屢遐棄﹐花猶得地﹐分兔苑之餘蔭﹐向藩房而吐��﹐授簡多暇﹐攀條屬思﹐持香艸以予比﹐效騷辭而我寄﹐感此生之百憂﹐何斯物之足貴﹐悲夫客館長吟﹐山城夕陰﹐想馨香之不攺﹐嘆歡晏之難尋﹐憑歸夢於飛翼﹐寫商歌於素琴﹐歌曰﹐光景兮愁暮﹐別離兮易久﹐眞宰兮無黨﹐貞心兮不朽﹐誠知異日﹐重滋田氏之荊﹐但恐相逢﹐共嘆桓公之柳。

｜文賦散句｜

｜增｜

｜楚。屈原。離騷｜朝搴阰之木蘭兮﹐夕攬洲之宿莽。

｜九章｜搗木蘭以矯蕙兮﹐鑿申椒以爲糧。

｜漢。司馬相如。子虛賦｜椒桂木蘭。

｜七言古詩｜

｜原｜

｜宋。劉儗。木蘭｜曉來隨手抹新妝﹐半額娥睂宮樣黃﹐銖衣洗就薔薇露﹐觸處聞香不炷香﹐君不見﹐同時素馨與茉莉﹐究竟帶些脂粉气﹐又不見﹐錢塘欲語嬌荷花﹐麤枝大葉忒鉛華﹐何如个樣隱君子﹐色香不俗眞有味﹐根苗在處傲炎涼﹐敢與松栢爭雪霜﹐椒桂荑蕕君雜處﹐小窓相對無相忘。

｜五言律詩｜

｜增｜

｜唐。方幹。陳秀才亭際木蘭｜昔見初栽日﹐今逢成樹時﹐存思心更感﹐遶看步還遲﹐蝶舞搖風蕊﹐鶯啼含露枝﹐徘徊不忍去﹐應與醉相宜。

｜五言排律｜

｜增｜

｜唐。劉長卿。題靈佑上人法華院木蘭花｜庭種南中樹﹐年華幾度新﹐已依初地長﹐獨發舊園春﹐映日成華蓋﹐搖風散錦茵﹐色空榮落處﹐香醉往來人﹐菡蓞千燈徧﹐芳菲一雨均﹐髙柯倘爲楫﹐渡海有良因。

｜原｜

｜李商隱。木蘭｜二月二十二﹐木蘭開拆初﹐初當新病酒﹐復自久離居﹐愁絕更傾國﹐驚新聞遠書﹐紫絲何日障﹐油壁幾時車﹐弄粉知傷重﹐調紅或有餘﹐波痕空映襪﹐煙態不勝裾﹐桂嶺含芳遠﹐蓮塘屬意疎﹐瑤姬與神女﹐長短定何如。

｜七言絕句｜

｜原｜

｜唐。白居易。戲題木蘭花｜紫房日照臙脂拆﹐素艶風吹膩粉開﹐怪得獨饒脂粉態﹐木蘭曾作女郎來。

｜題令狐家木蘭花｜膩如玉指塗朱粉﹐光似金刀翦紫霞﹐從此時時春夢裏﹐應添一樹女郎花。

｜詩散句｜

｜原｜

｜宋。鄭獬｜未識春風面﹐先聞樂府名﹐洗妝儂出塞﹐進艇客登瀛。

｜唐。鄭畋｜浴殿晴秋倘中謝﹐殘英猶可醉瓊杯。

｜裴廷��｜微風微雨寒食節﹐半開半合木蘭花。

｜徐殷｜木蘭花謝可憐條﹐遠道音書轉寂寥。

｜明。王應鳳｜庭艸黃昬隨意綠﹐子規啼上木蘭花。

○辛夷

｜原｜辛夷﹐一名辛雉﹐一名侯桃﹐一名木筆﹐一名迎春﹐本艸云﹐夷﹐荑也﹐其苞初生如荑而味辛也﹐雉與夷聲相近也﹐未發時﹐苞如小桃子﹐有毛﹐故名侯桃﹐初發如筆頭﹐北人呼爲木筆﹐其花最早﹐南人呼爲迎春。一名房木﹐生漢中﹑魏興﹑梁州川谷﹐樹似杜仲﹐髙丈餘﹐大連合抱﹐葉似柿葉而微長﹐花落始出﹐正﹑二月花開﹐初出枝頭﹐苞長半寸﹐而尖銳儼如筆頭﹐重重有靑黃茸毛順鋪﹐長半分許﹐及開似蓮花而小如盞﹐紫苞紅熖﹐作蓮及蘭花香﹐有桃紅及紫二色﹐又有鮮紅似杜鵑﹐俗稱紅石蕎是也﹐入藥用紫者﹐須未開收﹐已開不佳﹐用須去毛﹐毛射人肺﹐令人欬﹐花落無實﹐夏杪復著花﹐如小筆﹐宋掌禹錫云﹐苑中有樹﹐髙三﹑四丈﹐枝葉繁茂﹐系興元府進﹐初僅三﹑四尺﹐有花無實﹐經二十餘年方結實﹐蓋年淺者不實﹐非二種也﹐至花開早晚﹐各隨方土節气﹐苞治鼻淵鼻鼽﹐鼻窒鼻瘡及痘後鼻瘡﹐並研末﹐入麝少許﹐蔥白蘸入數次﹐甚良﹐分根傍小株插肥濕地卽活﹐本可接玉蘭。

｜匯考｜

｜增｜

｜唐書。文藝傳｜王維別墅在輞川﹐有辛夷塢。

｜苕溪漁隱叢話｜木筆﹑迎春自是兩種﹐木筆色紫﹐叢生﹐二月方開﹐迎春白色﹐髙樹﹐立春已開。

｜花經｜辛夷四品六命。

｜集藻｜

｜文賦散句｜

｜增｜

｜楚。屈原。九歌｜辛夷楣兮藥房。辛夷車兮結桂旗。

｜漢。東方朔。七諫｜列新夷與椒楨。

｜王褒。九懷｜辛夷兮擠臧。

｜楊雄。甘泉賦｜列辛雉於林薄。

｜五言古詩｜

｜原｜

｜宋。韓琦。題辛夷花｜辛夷吐髙花﹐衛公曾手植﹐根洗今已非﹐不攺舊時色﹐平泉幾易主﹐況乃剌史宅。

｜七言古詩｜

｜增｜

｜唐。韓愈。感春｜辛夷花房忽全開﹐將衰正盛須頻來﹐淸晨輝輝燭霞日﹐薄暮耿耿和煙埃﹐朝明夕暗已足嘆﹐況乃滿地成摧頹﹐迎繁送謝別有意﹐誰��畱念少環��。

｜原｜

｜元稹。辛夷花問韓員外｜問君辛夷花﹐君言已斑駁﹐不畏辛夷不爛開﹐顧我筋骸官束縛﹐縛遣推囚名禦史﹐狼籍囚徒滿田地﹐明日不推緣國忌﹐依然不得花前醉﹐韓員外家好辛夷﹐開時乞取三兩枝﹐折枝爲贈君莫惜﹐縱君不折風亦吹。

｜增｜

｜明。朱曰藩。辛夷花曲｜昨日辛夷開﹐今朝辛夷落﹐辛夷花房髙刺天﹐卻共芙蓉亂紅萼﹐小山桂樹猶連捲﹐五湖荷花空綽約﹐連捲綽約宜秋日﹐端居獨養徵君疾﹐髙枝朶朶艶木蓮﹐密葉層層賽盧橘﹐山鬼已見駕香車﹐文人應是夢彩筆﹐辛夷辛夷何離奇﹐照水偏宜姑射姿﹐蕭晨東海霞光爛﹐玄夜西園露气滋﹐檀心倒捲情無限﹐玉面低回力不支﹐見說東都便露坐﹐惟應禦史殢風吹﹐此花愛逐東風暖﹐故人逸韻嵇中散﹐山陽聞有合歡齋﹐石湖亦築辛夷館﹐裊裊巖櫳碧樹圓﹐紛紛磵戶香花滿﹐塢裏王孫舊路長﹐卷中裴迪新詩短﹐新詩已舊不堪聞﹐江南荒館隔秋云﹐多情不攺年年色﹐千古芳心持贈君。

｜五言律詩｜

｜原｜

｜唐。李徳��。憶平泉辛夷｜昔年將出谷﹐幾日對辛夷﹐倚樹憐芳意﹐攀條惜歲滋﹐淸陰須暫憩﹐秀色正堪思﹐只待揮金日﹐殷勤泛羽巵。

｜增｜

｜宋。朱長文。辛夷｜楚客會畱詠﹐吳都獨擅奇﹐風霆存老幹﹐桃李避芳時﹐名入文房夢﹐功資妙手醫﹐紫薇顏色好﹐先占鳳凰池。

｜七言律詩｜

｜增｜

｜唐。皮日休。揚州看辛夷花｜臘前千朶亞芳叢﹐細膩偏勝素柰功﹐螓首不言披曉雪﹐麝臍無主任春風﹐一枝拂地成瑤圃﹐數樹參庭是蕊宮﹐應爲當時天女服﹐至今猶未放全紅。

｜陸龜蒙。奉和皮襲美揚州看辛夷花次韻｜柳疎梅墮少春叢﹐天遣花神別致功﹐髙處朶稀難避日﹐動時枝弱易爲風﹐堪將亂蕊添云肆﹐若得千株便雪宮﹐不待羣芳應有意﹐等閒桃杏卽爭紅。

｜宋。徐鉉。遊蔣山題辛夷花寄陳奉禮｜今歲遊山已恨遲﹐山中獨喜見辛夷﹐簪纓且免全爲累﹐桃李猶堪別作期﹐晴後日髙偏照灼﹐晚來風急漸離披﹐山郎不作同行伴﹐折得何由寄所思。

｜五言絕句｜

｜增｜

｜唐。王維。辛夷塢｜木末芙蓉花﹐山中發紅萼﹐澗戶寂無人﹐紛紛開且落。

｜原｜

｜裴迪。辛夷塢｜綠堤春艸合﹐王孫自畱翫﹐況有辛夷花﹐色與芙蓉亂。

｜增｜

｜明。陳淳。題辛夷花｜東風日夜發﹐桃李不禁吹﹐檢點濃華事﹐辛夷落較遲。

｜原｜

｜陳繼儒。辛夷｜春雨濕窓紗﹐辛夷弄影斜﹐曾窺江夢彩﹐筆筆忽生花。

｜七言絕句｜

｜原｜

｜唐。白居易。題靈隱寺紅辛夷花戲酬光上人｜紫粉筆含尖火��﹐紅臙脂染小蓮花﹐芳情香思知多少﹐惱得山僧悔出家。

｜增｜

｜吳融。木筆花｜嫩如新竹管初齊﹐粉膩紅輕樣可攜﹐誰與詩人偎檻看﹐好於箋墨並分題。

｜李羣玉。二辛夷｜狂吟亂舞雙白鶴﹐霜翎玉羽紛紛落﹐空庭向晚春雨微﹐卻斂寒香抱瑤萼。

｜原｜

｜歐陽炯。辛夷花｜含鋒新吐嫩紅芽﹐勢欲書空映早霞﹐應是玉皇曾擲筆﹐落來地上長成花。

｜增｜

｜明。李東陽。木筆｜泚露和煙曉未幹﹐多情獨自倚欄幹﹐春風爲報眞消息﹐不是江郎夢裏看。

｜原｜

｜張新。木筆花｜夢中曾見筆生花﹐錦字還將气象誇﹐誰信花中原有筆﹐毫端方欲吐春霞。

｜馮文度。木筆花｜木筆花名映碧欄﹐詞臣相對動毫端﹐曉來似惹松煙濕﹐擬向春風詠牡丹。

｜詩散句｜

｜增｜

｜宋。陸遊｜粲粲女郎花﹐忽滿庭前枝﹐繁華𨿽少減﹐髙雅亦足奇。

｜金。髙士談｜今年淸明飲﹐髙花見辛夷。

｜原｜

｜元。宋無｜乙鳥歸來社﹐辛夷開過春。

｜唐。杜甫｜辛夷始花亦已落﹐況我與子非壯年。

｜錢起｜谷口春殘黃鳥稀﹐辛夷花發杏花飛。

｜增｜

｜韓愈｜辛夷髙花最先開﹐靑天露坐始此��。

｜李商隱｜簾外辛夷定已開﹐開時莫放艶陽��。

｜宋。王安石｜試問春風何處好﹐辛夷如雪柘岡西。

｜元。成廷珪｜山扉寂寂僧歸晚﹐落盡辛夷一樹花。

｜原｜

｜明。王叔承｜夢散黃鸝滿上林﹐辛夷花下理瑤琴。

｜徐賁｜繡罷春衫出闥遲﹐辛夷花下立多時。

｜增｜

｜宋。沈約｜陽隰采辛夷。

｜唐。白居易｜晴催木筆花。

｜宋。王安石｜辛夷屋角搏香雪。

｜陸遊｜木筆凋零霧雨中。木筆猶開第一花。

○玉蘭

｜原｜玉蘭﹐花九瓣﹐色白微碧﹐香味似蘭﹐故名﹐叢生﹐一干一花﹐皆著木末﹐絕無柔條﹐隆冬結蕾﹐三月盛開﹐澆以糞水﹐則花大而香﹐花落從蔕中抽葉﹐特異他花﹐亦有黃者﹐最忌水浸﹐寄枝用木筆體﹐與木筆並植﹐秋後接之。

｜匯考｜

｜增｜

｜缾花譜｜玉蘭六品四命。

｜弇山園記｜弇山之陽﹐曠朗爲平臺﹐可以收全月﹐左右各植玉蘭五株﹐花時交映﹐如雪山瓊島。

｜原｜

｜學圃余疏｜玉蘭早於辛夷﹐故宋人名以迎春﹐今廣中尙仍此名﹐千幹萬蕊﹐不葉而花﹐當其甚時﹐可稱玉樹﹐樹有極大者﹐籠蓋一庭﹐然樹大則花漸小﹐不可不知。

｜增｜

｜小輞川記｜聚遠樓之東有廡﹐廡南有臺﹐以朱欄植玉蘭環之﹐題曰木蘭柴。

｜原｜

｜一統志｜華容縣觀音寺一株輪囷盤郁﹐髙十餘丈﹐望之如玉山。

五代時﹐南湖中建煙雨樓﹐樓前玉蘭花瑩潔淸麗﹐與翠栢相掩映﹐挺出樓外﹐亦是奇觀。

蘭溪產玉蘭﹐下有杏溪﹐卽蘭溪支流也。

｜集藻｜

｜七言律詩｜

｜原｜

｜明。文徵明。玉蘭｜綽約新妝玉有輝﹐素娥千隊雪成圍﹐我知姑射眞仙子﹐天遣霓裳試羽衣﹐影落空階初月冷﹐香生別院晚風微﹐玉環飛燕元相敵﹐笑比江梅不恨肥。

｜陸樹聲。玉蘭｜蔥蘢芳樹雨初幹﹐樽酒花前洽笑歡﹐日晃簾櫳晴噴雪﹐風��齋閣气生蘭﹐參差玉佩排空出﹐爛漫香鱗擁醉看﹐自是東君苦畱客﹐莫教弦管易吹殘。

｜張茂吳。玉蘭｜千花紅紫艶陽看﹐素質搖光獨立難﹐但有一枝堪比玉﹐何須九畹始徵蘭﹐唐昌的的春猶殘﹐漢掌亭亭露欲漙﹐幾曲後庭傳樂府﹐張星和月正闌干。

｜增｜

｜方大冶。黃山玉蘭｜深谷名花何處移﹐森森玉樹��淸漪﹐國眞漫擬猗蘭操﹐香色還同冰雪姿﹐山气凝寒開獨後﹐靈根穿石意偏奇﹐與君采折��瓊佩﹐獨笑傍人應未知。

｜五言排律｜

｜原｜

｜明。王世貞。玉蘭｜暫籍辛夷質﹐仍分薝卜光﹐微風催萬舞﹐好雨淨千妝﹐月向瑤臺並﹐春還錦障藏﹐髙枝凝漢掌﹐艶蕊勝唐昌﹐神女曾捐佩﹐宮妃欲試香﹐誰爲後庭奏﹐一曲按霓裳。

｜五言絕句｜

｜增｜

｜明。王榖祥。玉蘭｜皎皎玉蘭花﹐不受緇塵垢﹐莫漫比辛夷﹐白賁誰能偶。

｜七言絕句｜

｜禦制。玉蘭｜瓊姿本自江南種﹐移向春光上苑栽﹐試比羣芳眞皎潔﹐冰心一片曉風開。

｜增｜

｜明。沈周。題玉蘭｜翠條多力引風長﹐點破銀花玉雪香﹐韻友自知人意好﹐隔簾輕觧白霓裳。

｜陸師道。玉蘭｜渺渺微風約佩環﹐楚江晴落研屏間﹐玉人心遠瑤琴歇﹐一卷離騷對掩關。

｜原｜

｜眭石。玉蘭｜霓裳片片晚妝新﹐束素亭亭玉殿春﹐已向丹霞生淺暈﹐故將淸露作芳塵。

｜增｜

｜陳淳。玉蘭｜花開不是辛夷種﹐自得凝香繞紫苞﹐昨夜月明庭下看﹐恍疑羅袖拂瓊瑤。

｜別錄｜

｜原｜

｜制用｜花瓣擇洗淨﹐拖麫麻油煎﹐食至美。

○繡球

｜原｜繡球﹐木本﹐皴體﹐葉靑色微帶黑而澀﹐春月開﹐花五瓣﹐百花成朶﹐團圞如球﹐其球滿樹﹐花有紅﹑白二種﹐直寄枝﹐用八仙花體。

｜增｜

｜巖棲幽事｜蜀有紫繡球。

｜藥圃同春｜雪球﹑玉團俱在三月開﹐雪球色白﹐喜陰﹐常澆以腴﹐鮮秀異常﹐花大如斗﹐近覺微香﹐玉團卽小雪球﹐喜腴宜陰﹐極香。

｜匯考｜

｜增｜

｜玉堂雜記｜東閣窓下甃小池﹐久無雨則涸﹐傍植金沙﹑月桂之屬﹐又有海棠﹑郁李﹑玉繡球各一株﹐西偏植金橘﹐花開時﹐香滿院。

｜金陵諸園記｜杞園繡球花一本可千朶。

｜集藻｜

｜五言古詩｜

｜原｜

｜明。於若瀛。繡球花｜春色變園姿﹐虛亭裊煙霧﹐綠萼間瓊朶﹐團團低入戶﹐一夜折繁枝﹐淒淒風雨妬﹐錯落水晶球﹐苔痕雜委露﹐淩晨發永嘆﹐踟躕傷延佇。

｜七言律詩｜

｜增｜

｜元。張昱。繡球花次兀顏廉使韻｜繡球春晚欲生寒﹐滿樹玲瓏雪未幹﹐落過楊花渾不覺﹐飛來蝴蝶忽成團﹐釵頭懶戴應嫌重﹐手裏閒拋卻好看﹐天女夜涼乘月到﹐羽輪偸駐碧欄幹。

｜明。陳鴻。詠雪球花｜盈盈初發幾枝寒﹐映戶流蘇百結團﹐正恐東風先��盡﹐不愁遲日易消殘﹐淡姿向曉迷蝴蝶﹐艶色爭春笑牡丹﹐惟有三郎兒戲甚﹐還疑蹋踘繞叢看。

｜五言絕句｜

｜增｜

｜明。陳淳。繡球｜東風吹琪樹﹐幻出冰雪姿﹐虛亭落淸影﹐夜半月明時。

｜七言絕句｜

｜原｜

｜宋。楊巽齋。繡球｜紛紛紅紫競芳菲﹐爭似團酥越樣奇﹐料想花神閒戲擊﹐隨風吹起墜繁枝。

琢玉英標不染塵﹐光含月影愈淸新﹐靑皇宴罷呈余技﹐拋向東風展轉頻。

｜增｜

｜朱長文。玉蝶球｜玉蝶交加翅羽柔﹐八仙瓊萼並含羞﹐春殘應恨無花采﹐翠碧枝頭戲作球。

｜明。謝榛。繡球花｜髙枝帶雨壓雕闌﹐一蔕千花白玉團﹐怪殺芳心春歷亂﹐捲簾誰向月中看。

｜原｜

｜張新。繡球｜散作千花簇作團﹐玲瓏如琢巧如攢﹐風來似欲擬明月﹐好與三郎醉後看。

○楝花

｜增｜

｜爾雅翼｜葉可以練物﹐故謂之楝﹐子如小鈴﹐熟則黃色。

｜本艸｜一名苦楝﹐實名金鈴子﹐處處有之﹐唐蘇恭曰﹐有雌雄兩種﹐雄者無子﹐雌者有子﹐宋蘇頌曰﹐木髙丈餘﹐葉密如槐而長﹐三﹑四月開﹐花紅紫色﹐芬香滿庭﹐實如彈丸﹐生靑熟黃﹐李時珍云﹐楝長甚速﹐三﹑五年卽可作椽。

｜艸花譜｜苦楝發花如海棠﹐一蓓數朶﹐滿樹可觀。

｜匯考｜

｜增｜

｜淮南子｜七月官庫﹐其樹楝。｜注｜楝實﹐鳳凰所食。

｜風俗通｜獬豸食其葉。

｜陶弘景別錄｜俗人五月五日取楝葉佩之﹐云佩惡也。

｜歲時記｜蛟龍畏楝﹐故端午以葉包糭﹐投江中祭屈原。二十四番花信風﹐始梅花﹐終楝花。

｜三柳軒雜識｜楝花爲晚客。

｜集藻｜

｜七言古詩｜

｜增｜

｜宋。梅堯臣。楝花｜紫絲暈粉綴鮮花﹐綠羅布葉攢飛霞﹐鶯舌未調香萼醉﹐柔風細吹銅梗斜﹐金鞍結束果下馬﹐低枝不礙無闌遮﹐長陵小市見阿姊﹐濃燻馥鬱升鈿車﹐莫輕貧賤出閭巷﹐迎入漢宮人自誇。

｜五言律詩｜

｜增｜

｜唐。溫庭筠。苦楝花｜院裏鶯歌歇﹐墻頭舞蝶孤﹐天香燻羽葆﹐宮紫暈流蘇﹐晻曖迷靑瑣﹐氤氳向畫圖﹐只應春惜別﹐畱與博山鑪。

｜七言絕句｜

｜增｜

｜宋。張蘊。楝花｜綠樹菲菲紫白香﹐猶堪纏黍弔沈湘﹐江南四月無風信﹐靑艸前頭蝶思狂。

｜詩散句｜

｜增｜

｜宋。陳師道｜密葉已成陰﹐髙花初著枝。

｜王安石｜小雨輕風落楝花﹐細紅如雪點平沙。

｜陸遊｜風度楝花香。

○紫荊

｜原｜紫荊﹐一名滿條紅﹐叢生﹐春開紫花甚細碎﹐數朶一簇﹐無常處﹐或生本身之上﹐或附根上枝下直出花﹐花罷葉出﹐光��微圓﹐園圃庭院多植之﹐花謝卽結莢﹐子甚扁﹐味苦﹐平﹐無毒﹐皮﹑梗﹑花气味功用並同﹐能活血﹐消腫﹐利小便﹐觧毒。

｜匯考｜

｜增｜

｜齊諧記｜京兆田眞兄弟三人共議分財﹐生貲皆平均﹐惟堂前一株紫荊樹﹐共議欲破三片﹐明日就截之﹐其樹卽枯﹐狀如火然﹐眞往見之﹐大驚﹐謂諸弟曰﹐樹本同株﹐聞將分斫﹐所以顦顇﹐是人不如木也﹐因悲不自勝﹐不復解樹﹐樹應聲榮茂﹐兄弟相感﹐合財寶﹐遂爲孝門﹐眞仕至大中大夫。

｜老學��筆記｜僧行持﹐明州人﹐有髙行而喜滑稽﹐嘗在余姚﹐貧甚﹐有頌曰﹐大樹大皮裹﹐小樹小皮纏﹐庭前紫荊樹﹐無皮也過年。

｜天臺山記｜寒巖下有通海池﹐植鐵色紫荊樹。

｜集藻｜

｜五言絕句｜

｜增｜

｜唐。韋應物。見紫荊花｜雜英粉已積﹐含芳獨暮春﹐還如故園樹﹐忽憶故園人。

｜七言絕句｜

｜增｜

｜唐。元稹。紅荊｜庭中栽得紅荊樹﹐十月花開不待春﹐直到孩提盡驚怪﹐一家同是北來人。

｜詩散句｜

｜增｜

｜唐。杜甫｜風吹紫荊樹﹐色與春庭暮。

｜晉。陸機｜三荊歡同株。

｜別錄｜

｜原｜

｜種植｜冬取其莢種肥地﹐春卽生﹐又春初取其根傍小條栽之﹐卽活﹐性喜肥惡水。

｜制用｜花未開時采之﹐滚湯中焯過﹐鹽漬少時﹐點茶頗佳。或云﹐花入魚羹中﹐食之殺人。

｜增｜

｜廣州誌｜紫荊可以作牀。

○紫薇

｜增｜

｜湧幢小品｜紫微﹐一名滿堂紅。

｜原｜紫薇﹐一名百日紅﹐四﹑五月始花﹐開謝接續可至八﹑九月﹐故名﹐一名怕癢花﹐人以手爪其膚﹐徹頂動搖﹐故名﹐一名猴刺脫﹐樹身光滑﹐花六瓣﹐色微紅紫皺﹐蔕長一﹑二分﹐每瓣又各一蔕﹐長分許﹐蠟跗茸萼﹐赤莖﹐葉對生﹐一枝數頴﹐一頴數花﹐每微風至﹐妖嬌顫動﹐舞燕驚鴻﹐未足爲諭﹐唐時省中多植此花﹐取其耐久且爛漫可愛也﹐紫色之外﹐又有紅﹑白二色﹐其紫帶藍熖者﹐名翠薇﹐於若瀛曰﹐花攢枝杪﹐若翦輕縠﹐盛開時爛熳如火﹐幹無皮﹐愈大愈光瑩﹐枝葉亦柔媚可愛。

｜匯考｜

｜原｜

｜唐書。百官志｜開元元年﹐攺中書省曰紫薇省﹐中書令曰紫薇令。

｜增｜

｜宋史。五行志｜政和四年﹐荊門軍紫薇木連理。

｜酉陽雜俎｜紫薇﹐北人呼爲猴郎達樹﹐謂其無皮﹐猿不能捷也﹐北地其樹絕大﹐有環數夫臂者。

｜原｜

｜東坡詩注｜虛白臺前有紫薇兩株﹐俗傳樂天所種。

｜增｜

｜湘山野錄｜咸平中﹐翰林李昌武宗諤﹐初知制誥﹐至西掖﹐追故事﹐獨無紫薇﹐自別野移植﹐聞今庭中者﹐院老吏相傳猶是昌武手植﹐晏元獻寫賦於壁曰﹐得自羊野﹐來從召園﹐有昔日之絳老﹐無當時之仲文﹐觀茂悅以懷舊﹐指蔽芾以思人。

｜三柳軒雜識｜紫薇爲髙調客。

｜花經｜紫薇六品四命。

｜原｜

｜學圃余疏｜紫薇有四種﹐紅﹑紫﹑淡紅﹑白﹐紫卻是正色﹐閩花獨紫薇作淡紅色最醜﹐本野花種也﹐白薇近來有之﹐示異可耳﹐殊無足貴。

｜集藻｜

｜五言古詩｜

｜增｜

｜唐。楊於陵。郡齋有紫薇雙本﹐自朱明接於䢐暑﹐其花芳馥﹐庭宇之內迥無其倫﹐予嘉其美而能久﹐因詩紀述｜晏朝受明命﹐維夏走天衢﹐逮玆三伏候﹐息駕萬里途﹐省躬旣局蹐﹐結思多煩紆﹐簿領幸無事﹐宴休誰與娛﹐內齋有嘉樹﹐雙植分庭隅﹐綠葉下成幄﹐紫花紛若鋪﹐摛霞晚舒艶﹐凝露朝垂珠﹐炎沴晝方鑠﹐幽姿閒且都﹐夭桃固難匹﹐芍藥寧爲徒﹐懿此時節久﹐詎同光景驅﹐陶甄誠一致﹐品匯乃散殊﹐濯質非受彩﹐無心那奪朱﹐粵予負羈縶﹐畱賞益踟躕﹐通夕靡云倦﹐西南山月孤。

｜劉禹錫。奉和郴州楊侍郎二丈翫郡齋紫薇花十四韻｜幾年丹霄上﹐出入金華省。暫別萬年枝﹐看花桂陽嶺。南方足奇樹﹐公府成佳境。綠陰交廣除﹐明艶透蕭屏。雨餘人吏散﹐燕語簾櫳靜。懿此含晚芳﹐翛然忘簿領。紫茸垂組綬﹐金縷攢鋒穎。露溽暗傳香﹐風輕徐弄影。苒弱多意思﹐從容占時景。得地在侯家﹐移根近仙井。開尊好凝睇﹐倚瑟仍回頸。遊蜂駐彩冠﹐舞鶴迷煙頂。興生紅藥後﹐愛與甘棠並。不學夭桃姿﹐浮榮在俄頃。

｜宋。歐陽修。聚星堂前紫薇花｜亭亭紫薇花﹐向我如有意﹐髙煙晚溟蒙﹐淸露晨點綴﹐豈無陽春月﹐所得時節異﹐靜女不爭寵﹐幽姿如自喜音戲﹐將期誰顧盻﹐獨伴我憔悴﹐而我不彊飲﹐繁英行亦墜﹐相看兩寂寞﹐孤詠聊自慰。

｜程俱。秋花無幾尙有紫薇相對｜晚花如寒女﹐不識時世妝﹐幽然艸間秀﹐紅紫相低昂﹐榮木事已休﹐重陰閟深蒼﹐尙有紫薇花﹐亭亭表秋芳﹐扶疎綴繁柔﹐無復粉艶光﹐空庭一飄委﹐已覺巾裾涼﹐手中蒲葵箑﹐𨿽復未可忘﹐仰視白日永﹐淒其感冰霜。

｜七言古詩｜

｜增｜

｜明。皇甫涍。紫薇花行並序｜叔氏虞部貽余梧亭懷舊詩﹐未遑報章﹐秋日散步亭隅﹐薇花爛目﹐徘徊久之﹐亭故余讀書處也﹐昔嘗眷戀此花﹐爲之賦﹐有曰﹐淸風時動﹐明月微娟﹐悠悠我心﹐誰與晤言﹐悲春華之不實﹐絢紫閣而空傳﹐履閒庭以載嘆﹐時徙倚而屢遷﹐垂貞嘉於余藻﹐永封殖於玆軒﹐後余屢遊京臺﹐累踐華省﹐淪飄河魏﹐返迹敝廬﹐顧瞻此花﹐宛焉如昨﹐而餘白髮被鬢﹐淒其攺容﹐春華之句永矣悼心﹐貞嘉余藻竟何徵耳﹐因作紫薇花行﹐以泄懷舊之思﹐並以報叔氏云。

英菲窈窕綠窓前﹐艶影扶疎翠戺連﹐玉衡含照妍華夕﹐金風弄彩泬寥天﹐流風逝水驚離索﹐十載幽棲對花萼﹐無情羈宦卻歸來﹐有客傷秋嘆榮落﹐蘭宮桂殿鳳凰樓﹐帝臺仙客恣攀遊﹐可堪殘月鱸江夢﹐不柰連云騎省秋﹐言追漁父賦歸歟﹐寂寞蓬蒿掩敝廬﹐旖旎繁英重入賦﹐婆娑生意最愁余﹐人情感物多惆悵﹐白髮紅顏兩相向﹐東籬並就菊松姿﹐北山豈孤猿鶴望﹐靑蔥摛藻記甘泉﹐潘陸春華此棄捐﹐未忘溫室瓊瑤樹﹐虛擬湘源杜若篇。

｜五言律詩｜

｜原｜

｜唐。劉禹錫。和令狐相公郡齋對紫薇花｜明麗碧天霞﹐丰茸紫綬花﹐香聞荀令宅﹐艶入孝王家﹐幾歲自榮落﹐髙情方嘆嗟﹐有人移上苑﹐猶足占年華。

｜增｜

｜明。薛蕙。紫薇｜紫薇開最久﹐爛漫十旬期﹐夏日逾秋序﹐新花續故枝﹐楚雲輕掩冉﹐蜀錦碎參差﹐臥對山窓下﹐猶堪比鳳池。

｜原｜

｜潘允哲。紫薇｜種自金華省﹐分來竹素堂﹐蟠枝凝瑞露﹐接葉逗淸光﹐不向仙郞伴﹐還移野老傍﹐三秋花爛漫﹐相遲一飛觴。

｜七言律詩｜

｜原｜

｜唐。白居易。紫薇花｜紫薇花對紫薇翁﹐名目𨿽同貌不同﹐獨占芳菲當夏景﹐不將顏色托春風﹐潯陽官舍雙髙樹﹐興善僧庭一大叢﹐何似蘇州安置處﹐花堂欄下月明中。

｜增｜

｜李商隱。臨發崇讓宅紫薇｜一樹穠姿獨看來﹐秋庭暮雨類輕埃﹐不先搖落應爲有﹐已欲別離休更開﹐桃綬含情依露井﹐柳綿相憶隔章臺﹐天涯地角同榮謝﹐豈要移根上苑栽。

｜李太捨池上翫紅薇｜花低池小水泙泙﹐花落池心片片輕﹐酩酊不能羞白鬢﹐顚狂猶自睠紅英﹐乍爲旅客顏常厚﹐每見同人眼暫明﹐京洛園林歸未得﹐天涯相顧一含情。

｜韓偓。甲子歲夏五月﹐自長沙抵醴陵入南﹐小江村籬之次﹐忽見紫薇花﹐因思玉堂﹐及西掖廳前皆植是花﹐遂賦詩四韻﹐聊寄知心｜職在內庭宮闕下﹐廳前皆種紫微花﹐眼明忽傍漁家見﹐魂斷方驚鳳闕賒﹐淺色暈成宮裏錦﹐濃香染著洞中霞﹐此行若遇支機石﹐又被君平驗海槎。

｜原｜

｜宋。梅堯臣。閣後紫薇花盛開｜禁中五月紫薇樹﹐閣後近聞都著花﹐薄薄嫩膚搔鳥爪﹐離離碎葉翦晨霞﹐鳳凰浴去池波響﹐鳷鵲陰來日影斜﹐六十無名空執筆﹐顚毛應笑映簪花。

｜增｜

｜梅堯臣。次韻和韓子華內翰於李右丞家移紅薇子種學士院｜紅薇花樹小扶疎﹐春種秋芳賞愛余﹐丞相舊園移帶土﹐侍臣淸署看臨除﹐薄膚癢不勝輕爪﹐嫩幹生宜近禁廬﹐此地結根千萬歲﹐聯華榮莫比茅茹。

｜蔡襄。過眞慧素上人院﹐見紅薇盛開﹐因思西閣後軒數株﹐遂成短章﹐寄翰林原叔八丈禹玉閣長｜八月吳天覺早涼﹐翠叢初折碎朱房﹐繁枝欲臥不勝力﹐落片將飛猶自香﹐西閣二年臨晝夢﹐金刀一夕掩春芳﹐欄邊想象頻回首﹐漸覺星垣迥漢傍。

｜五言絕句｜

｜原｜

｜宋。王十朋。紫薇｜盛夏綠遮眼﹐此花紅滿堂﹐自漸終日對﹐不是紫薇郎。

｜七言絕句｜

｜原｜

｜唐。白居易。紫薇花｜絲綸閣下文章靜﹐鐘皷樓中刻漏長﹐獨坐黃昬誰是伴﹐紫薇花對紫薇郎。

｜見紫薇花憶微之｜一叢闇淡將何比﹐淺碧籠裙襯紫巾﹐除卻微之見應愛﹐人間少有別花人。

｜杜牧。紫薇花｜曉迎秋露一枝新﹐不占園中最上春﹐桃李無言又何在﹐向風偏笑艶陽人。

｜宋。蘇軾。次韻錢穆父紫薇二首｜虛白堂前合抱花﹐秋風落日照橫斜﹐閱人此地知多少﹐物化無涯生有涯。

折得芳蕤兩眼花﹐題詩相報字傾斜﹐篋中尙有絲綸句﹐坐覺天光照海涯。

｜陶弼。紫薇｜人言淸禁紫薇郎﹐艸詔紫薇花影傍﹐山木不知官況別﹐也隨紅日上東廊。

｜楊萬里。紫薇｜晴霞艶艶覆檐牙﹐絳雪霏霏點砌沙﹐莫管身非香案吏﹐也移牀對紫薇花。

｜增｜

｜楊萬里。凝露堂前紫薇花兩株﹐每自五月盛開﹐九月乃衰｜似癡如醉弱還佳﹐露壓風欺分外斜﹐誰道花無紅百日﹐紫薇長放半年花。

｜陸遊。廳前紫薇花二本甚盛戲題絕句｜紅藥紫薇西省春﹐從來惟慣對詞臣﹐問囚自是麤官分﹐無柰名花觧笑人。

｜紫薇｜鐘皷樓前官樣花﹐誰令流落到天涯﹐少年妄想今除盡﹐但愛淸樽浸晚霞。

｜原｜

｜劉克莊。紫薇｜風標雅合對詞臣﹐映砌窺窓伴演綸﹐忽發一枝深谷裏﹐似知茅屋有詩人。

｜詩散句｜

｜增｜

｜唐。杜牧｜山鳥飛紅帶﹐亭薇拆紫花。

｜明。張祥鳶｜紫薇低覆砌﹐冉冉露花團。

｜宋。周必大｜歸到玉堂淸不寐﹐月鉤初上紫薇花。

｜洪平齋｜唱徹五更天未曉﹐一池月浸紫薇花。

｜原｜

｜唐。白居易｜紅薇花尙燻。

｜溫庭筠｜濃陰似帳紅薇晚。

｜宋。王安石｜紫薇花點綠苔斑。

｜詞｜

｜原｜

｜宋。陳景溯。點絳唇｜今古凡花﹐詞人尙作詞稱慶﹐紫薇名盛﹐似得花之聖。爲底時人﹐一曲希流詠﹐花端正﹐花無節病﹐似亦歸之命。

｜祝穆。賀新郎｜此木生林野﹐自唐家﹐絲綸置閣﹐托根其下﹐長伴詞臣揮帝制﹐因號紫薇堪詫﹐常縹緲﹐紫微仙駕﹐料想紫薇躔降種﹐紫薇郎﹐況是名同者﹐兼二美﹐作佳話。一株乃��臨茅舍﹐肌膚薄﹐長身挺立﹐扶疎瀟灑﹐定怯麻姑爬癢爪﹐只許素商陶冶﹐擎絳雪﹐柔枝低亞﹐我意香山東坡老﹐只小詩﹐便爲增聲價﹐後當有﹐繼風雅。

｜別錄｜

｜原｜

｜栽種｜以二瓦或竹二片當叉處套其枝﹐實以土﹐俟生根﹐分植﹐又春月根傍分小本種之﹐最易生﹐此花易植易養﹐可作耐久交。

○巵子

｜增｜

｜本艸｜巵子﹐李時珍云﹐巵﹐酒器也﹐巵子象之﹐故名﹐今俗加木作梔。一名木丹。

｜格物總論｜一種花葉差大者﹐謝靈運目爲林蘭。

｜原｜梔子﹐一名越桃﹐見陶弘景別錄。一名鮮支﹐見上林賦。有兩三種﹐處處有之﹐一種木髙七﹑八尺﹐葉似兔耳﹐厚而深綠﹐春榮秋瘁﹐入夏開小白花﹐大如酒杯﹐皆六出﹐中有黃蕊﹐甚芬芳﹐結實如訶子狀﹐生靑熟黃﹐中仁深紅﹐可染繒帛﹐入藥用山梔子﹐皮薄圓小如鵲腦﹐房七稜至九稜者佳﹐一種花小而重臺者﹐園圃中品﹐一種��州梔子﹐小枝﹑小葉﹑小花﹐髙不盈尺﹐可作盆景﹐山谷詩話云﹐染梔子﹐花六出﹐𨿽香不濃鬱﹐山梔子花八出﹐一株可香一圃﹐酉陽雜俎云﹐相傳卽西域薝卜花﹐或曰﹐薝卜金色﹐花小而香﹐西方甚多﹐非梔也﹐此花喜肥宜糞澆﹐然太多又生白虱﹐宜酌之。

｜匯考｜

｜原｜

｜史記。貨殖傳｜千畝巵﹑茜﹐其人與千戶侯等。

｜晉宮閣名｜華林園梔子五株。

｜晉令｜諸宮有秩梔子守護者﹐置吏一人。

｜藝文類聚｜漢有梔茜園。

｜遊名山記｜樓石山多梔子。

｜地境圖｜望气﹐占人家黃气者﹐梔子樹也。

｜萬花谷｜蜀孟昶十月宴芳林園﹐賞紅梔子花﹐其花六出而紅﹐淸香如梅。

｜增｜

｜野人閒話｜蜀主升平嘗理園苑﹐異花艸畢集其間﹐一日﹐有靑城山申天師入內﹐進花兩栽﹐曰紅梔子種﹐賤臣知聖上理苑囿﹐輙取名花兩樹﹐以助佳趣﹐賜與束帛﹐皆至朝市散於貧人﹐遂不知去處﹐宣令內園子種之﹐不覺成樹兩株﹐其葉婆娑﹐則梔子花矣﹐其花斑﹐花六出﹐其香襲人﹐蜀主甚愛重之﹐或令圖寫於團扇﹐或繡入於衣服﹐或以絹素﹑鵝毛做作首飾﹐謂之紅梔子花﹐及結實成梔子﹐則異於常者﹐用染素﹐則成赭紅色﹐甚妍翠﹐其時大爲貴重。

｜三柳軒雜識｜梔子爲禪客。

｜三餘贅筆｜曾端伯以梔子爲禪友。

｜花經｜薝卜三品七命。

｜澄懷錄｜韓熙載云﹐對花焚香﹐薝卜宜檀。

｜長物志｜薝卜淸芬﹐佛家所重﹐古稱禪友﹐殆非虛言﹐昔宰相杜悰建薝卜館﹐形亦六出﹐器用之屬皆象之。

｜四川志｜白上坪在銅梁縣東北六十里﹐地宜梔子﹐家至萬株﹐望如積雪﹐香聞十里。

｜集藻｜

｜賦散句｜

｜增｜

｜宋。謝靈運。山居賦｜林蘭近雪而揚猗。

｜五言古詩｜

｜增｜

｜齊。謝朓。詠墻北梔子｜有美當階樹﹐霜露未能移﹐金蕡發朱采﹐映日以離離﹐幸賴夕陽下﹐余景及西枝﹐還思照綠水﹐君階無曲池﹐余榮未能已﹐晚實猶見奇﹐復畱傾筐徳﹐君恩信未貲。

｜原｜

｜梁。簡文帝。詠梔子花｜素花偏可喜﹐的的半臨池﹐疑爲霜裹葉﹐復類雪封枝﹐日斜光隱見﹐風還影合離。

｜增｜

｜宋。梅堯臣。種梔子｜舉世多植蘗﹐而我學種梔﹐顏色固不別﹐良楉誠異宜﹐團團綠階下﹐豈畏秋風吹﹐同心誰可贈﹐爲詠昔人詩。

｜原｜

｜曾肇。梔子｜林蘭擅孤芳﹐性與凡木異﹐不受霜霰侵﹐自足中和气﹐欲知淸淨身﹐卽此林蘭是。

｜增｜

｜明。黃朝薦。詠梔子花｜蘭葉春以榮﹐桂華秋露滋﹐何如炎炎天﹐挺此冰雪姿﹐松栢有至性﹐豈必歲寒時﹐幽香無斷續﹐偏於靜者私﹐觧酲試新茗﹐夢�理殘碁﹐寧肎��晚涼﹐淸風匝地隨。

｜五言律詩｜

｜原｜

｜唐。杜甫。梔子｜梔子比眾木﹐人間誠未多﹐於身色有用﹐與道气相和﹐紅取風霜實﹐靑看雨露柯﹐無情移得汝﹐貴在映江波。

｜增｜

｜劉禹錫。和令狐相公詠梔子花｜蜀國花已盡﹐越桃今又開﹐色疑瓊樹倚﹐香似玉京來﹐且賞同心處﹐那憂別葉催﹐佳人如擬詠﹐何必待寒梅。

｜宋。楊萬里。梔子花｜樹恰人來短﹐花將雪樣看﹐孤姿妍外淨﹐幽馥暑中寒﹐有朶篸瓶子﹐無風忽鼻端﹐如何山谷老﹐只爲賦山礬。

｜五言絕句｜

｜原｜

｜宋。王十朋。梔子｜禪友何時到﹐遠從毘捨園﹐妙香通鼻觀﹐應悟佛根源。

｜僧北澗。詠梔子｜一花分六出﹐十葉是重臺﹐玉潔渾無玷﹐金黃漫奪胎。

｜增｜

｜明。陳淳。梔子｜薝卜花開日﹐園林香霧濃﹐要從花裏去﹐雨後自扶笻。

薝卜含妙香﹐來自天竺國﹐笑殺葵與橊﹐空斯好顏色。

｜王榖祥。薝卜｜六出吐奇葩﹐風淸香自遠﹐樹如天竺林﹐人在瑤華館。

｜七言絕句｜

｜增｜

｜宋。朱子。劉平甫分惠水梔小詩爲謝二首｜年來衰懶罷書滛﹐偶向盆山寄此心﹐何事涼陰老居士﹐便分幽賞助淸吟。

何處飛來薝卜林﹐老枝樛屈更蕭椮﹐淒涼杜老江頭句﹐坐對行吟得自箴。

｜楊巽齋｜薝卜標名自寶坊﹐燻風開徧一庭霜﹐閒來掃地跏趺坐﹐受用此花無盡香。

｜原｜

｜蔣梅邊｜淸淨法身如雪瑩﹐��來林下現孤芳﹐對花六月無炎暑﹐省爇銅匜幾炷香。

｜潘鄭臺｜未說司花刻玉工﹐已知名與佛相同﹐可憐結了燻風子﹐依舊身歸色界中。

｜朱淑眞。梔子｜一根曾寄小峯巒﹐薝卜香淸水影寒﹐玉質自然無暑意﹐更宜移就月中看。

｜增｜

｜李東陽。梔子花｜抽黃嫓白總稱才﹐誰遣山梔入畫來﹐似爲詩家少知己﹐杜陵吟罷不曾開。

｜沈周。薝卜｜雪魄冰花涼气淸﹐曲闌深處艶精神﹐一鉤新月風牽影﹐暗送嬌香入畫庭。

｜陳淳。梔子｜竹籬新結度濃香﹐香處盈盈雪色妝﹐知是異方天竺種﹐能來詩社攪新腸。

｜詩散句｜

｜增｜

｜宋。顏彥｜濯雨時摛素﹐當飆獨含芬。

｜陸遊｜落日桐陰轉﹐微風梔子香。

｜明。沈周｜燻風吹結子﹐白玉銜新花。

｜原｜

｜唐。杜甫｜桃蹊李徑年𨿽古﹐梔子紅椒艶復殊。

｜宋。蘇軾｜六花薝卜林間佛。

｜增｜

｜陸遊｜淸芬六出水梔子。

｜金。蔡松年｜薝卜花中碧霧鬟。

｜原｜

｜明。於若瀛｜冷香亂墮水晶球。

｜詞｜

｜原｜

｜宋。王十朋。點絳唇｜毘捨遙遙﹐異香一炷馳名久﹐妙馨稀有﹐鼻觀深參透。問訊東來﹐知是誰先後﹐稱仙友﹐十花爲偶﹐近有江西守。

｜張鎡。風入松｜芳叢簇簇水濵生﹐勾引午風淸﹐六花大似天邊雪﹐又幾時﹐雪有三層﹐明艶射回蜂翅﹐淨香燻透蟬聲。晚檐人共月同行﹐疎影動銀屏﹐指尖輕撚都如玉﹐聽畫欄﹐髙囀流鶯﹐道是花枝比得﹐不成花也多情。

｜馬莊父。最髙樓｜花觧笑﹐冷淡不求知﹐長是殿﹐眾芳時﹐鮮鮮秀頸磋圓玉﹐洛陽翠佩翦琉璃﹐向人前﹐迎茉莉﹐送荼�。幾欲把﹐淸香換春色﹐費多少﹐黃金酬不得﹐梅雨妬﹐麥風欺﹐細腰空戀當時蕊﹐同心猶結舊年枝﹐謝家娘﹐將遠寄﹐待憑誰。

｜別錄｜

｜原｜

｜栽種｜帶花移易活﹐芒種時﹐穿腐木板爲穴﹐塗以泥污﹐翦其枝插板穴中﹐浮水面﹐候根生﹐破板密種之﹐或梅雨時以沃壤一團﹐插嫩枝其中﹐置松畦內﹐常灌糞水﹐候生根移種亦可﹐荼�﹑素馨皆同﹐千葉者用土壓其傍小枝﹐逾年自生根﹐十月內﹐選子淘淨﹐來春作畦種之﹐覆以糞土﹐如種茄法。

｜制用｜大朶重臺者﹐梅醬﹑糖蜜制之﹐可作羹果。

折枝﹐搥碎其根實以白鹽﹐則花色久而不攺﹐可插瓶。

｜增｜

｜野�品｜采花洗淨﹐水漂去腥﹐用面入糖﹑鹽作糊﹐花拖油煠食。

采半開花﹐礬水焯過﹐入細蔥絲﹑大小茴香﹑花椒﹑紅曲﹑黃米飯﹐研爛同鹽拌勻﹐腌壓半日﹐食之﹐用礬焯過﹐用蜜煎之﹐其味亦美。

禦定佩文齋廣羣芳譜卷三十八

●禦定佩文齋廣羣芳譜卷三十九

花譜

○杜鵑

｜增｜

｜本艸｜杜鵑花﹐一名紅躑躅﹐一名山石橊﹐一名映山紅﹐一名山躑躅。處處山谷有之﹐髙者四﹑五尺﹐低者一﹑二尺﹐春生苗﹐葉淺綠色﹐枝少而花繁﹐一枝數萼﹐二月始開﹐花如羊躑躅﹐而蔕如石橊花﹐有紅者﹑紫者﹑五出者﹑千葉者﹐小兒食其花﹐味酸﹐無毒。

｜湧幢小品｜杜鵑花以二﹑三月杜鵑鳴時開﹐有二種﹐其一﹑先敷葉後著花者﹐色丹如血﹐其一﹑先著花後敷葉者﹐色差淡﹐人多結縛爲盤盂翔鳳之狀﹐嘉泰志云﹐近時又謂先敷葉後著花者爲石巖﹐以別之﹐然前人但謂之紅躑躅﹐不知石巖之名起於何時﹐今江南在在皆稱石巖。

｜學圃余疏｜花之紅者曰杜鵑﹐葉細花小﹐色鮮瓣密者曰石巖。

｜艸花譜｜杜鵑花出蜀中者佳﹐謂之川鵑﹐花內十數層﹐色紅甚。出四明者﹐花可二﹑三層﹐色淡。

｜雲南志｜杜鵑有五色雙瓣者﹐永昌﹑蒙化多至二十餘種。

｜匯考｜

｜增｜

｜續仙傳｜鶴林寺在潤州﹐有杜鵑花髙丈餘﹐每至春月爛漫﹐僧相傳云﹐貞元中有僧自天臺移栽之﹐其後有殷七七﹐字文祥﹐周寶舊識之﹐及移鎭浙西﹐營飾其花院﹐鎖閉時或窺見有二女子共遊林下﹐俗傳花神也﹐寶一日謂七七曰﹐鶴林之花﹐天下奇絕﹐嘗聞能作非時花﹐今重九將近﹐能開此花以副此日乎﹐七七乃前一日往鶴林焉﹐中夜女子來﹐謂七七曰﹐妾爲上帝所命司此花﹐今與道者開之﹐然此花不久歸閬苑矣﹐於是女子瞥然不見﹐及九日﹐爛漫如春﹐寶驚異﹐遊賞累日﹐俄不見﹐其後兵火焚寺﹐樹失根株﹐信歸閬苑矣。

｜平泉艸木記｜己未歲得稽山之四時杜鵑。

｜容齋隨筆｜物以希見者爲珍﹐不必異種也﹐潤州鶴林寺杜鵑﹐乃今映山紅﹐又名紅躑躅﹐在江東彌山亙野﹐殆與榛莽相似﹐而鶴林之花﹐至以爲外國僧缽盂中所移﹐上帝命玉女下司之﹐已踰百年﹐終歸閬苑﹐是不特土俗罕見﹐𨿽神仙亦不識也﹐王建宮詞云﹐大儀前日暖房來﹐囑向昭陽乞藥栽﹐勑賜一窠紅躑躅﹐謝恩未了奏花開﹐其重如此﹐則宮禁中亦鮮之。

｜三柳軒雜識｜杜鵑爲仙客。

｜花經｜杜鵑八品二命。躑躅七品三命。

｜閩部疏｜閩中大都气暖﹐春花皆先時放﹐方二月下旬已見躑躅。

｜越中雜記｜五泄多穠花異艸﹐紅白靑綠﹐燦爛如錦﹐映山紅有髙七﹑八尺者﹐與他山絕異。

｜艸花譜｜映山紅若生滿山頂﹐其年丰稔﹐人競采之。

｜黃山誌｜云外峯上有杜鵑花﹐繞峯而生。

｜集藻｜

｜五言古詩｜

｜增｜

｜宋。梅堯臣。九月十八日山中見杜鵑花復開｜山中泉壑暖﹐幽木寒更華﹐春鳥各噤口﹐遊子未還家﹐云誰未及還﹐對此重興嗟﹐何必因啼血﹐顏色勝曙霞。

｜七言古詩｜

｜增｜

｜唐。元稹。紫躑躅｜紫躑躅﹐滅紫櫳裙倚山腹﹐文君新寡乍歸來﹐羞怨春風不能哭﹐我從相識便相憐﹐但是花叢不回目﹐去年春別湘水頭﹐今年夏見靑山曲﹐迢迢遠在靑山上﹐山髙水闊難容足﹐願爲朝日早相暾﹐願作輕風暗相觸﹐紫躑躅﹐我向通川爾幽獨﹐可憐今夜宿靑山﹐何年��向靑山宿﹐山花漸暗月漸明﹐月照空山滿山綠﹐山空月午夜無人﹐何處知我顏如玉。

｜白居易。山石橊寄元九｜山石橊﹐一名山躑躅﹐一名杜鵑花﹐杜鵑啼時花撲撲﹐九江三月杜鵑來﹐一聲催得一枝開﹐江城上佐閒無事﹐山下斸得廳前栽﹐爛漫一欄十八樹﹐根株有數花無數﹐千房萬葉一時新﹐嫩紫殷紅鮮曲塵﹐淚痕裛損臙脂臉﹐剪刀裁破紅綃巾﹐謫仙初墮愁在世﹐奼女新嫁嬌泥春﹐日射血珠將滴地﹐風翻焰火欲燒人﹐閒折兩枝持在手﹐細看不似人間有﹐花中此物是西施﹐芙蓉芍藥皆嫫母﹐奇芳絕艶別者誰﹐通州遷客元拾遺﹐拾遺初貶江陵去﹐去時正值靑春暮﹐商山秦嶺愁殺人﹐山石橊花紅夾路﹐題詩報我何所云﹐若云色似石橊裙﹐當時叢畔惟思我﹐今日欄前只憶君﹐憶君不見坐銷落﹐日西風起紅紛紛。

｜五言律詩｜

｜增｜

｜唐。孟郊。酬鄭毗躑躅詠｜不似人手致﹐豈關地勢偏﹐孤光裊餘翠﹐獨影舞多妍﹐迸火燒閒地﹐紅星墮遠天﹐忽驚物表物﹐嘉客爲畱連。

｜方幹。杜鵑花｜未問移栽日﹐先愁落地時﹐疎中從間葉﹐密處莫燒枝﹐郢客教誰探﹐胡蜂見自知﹐周�兩三步﹐常有醉鄕期。

｜成彥雄。杜鵑花｜杜鵑花與鳥﹐怨艶兩何賒﹐疑是口中血﹐滴成枝上花﹐一聲寒食夜﹐數朶野僧家﹐謝豹出不出﹐日遲遲又斜。

｜七言律詩｜

｜增｜

｜唐。白居易。喜山石橊花開｜忠州州裏今日花﹐廬山山頭去年樹﹐已憐根損斬新栽﹐還喜花開依舊數﹐赤玉何人少琴軫﹐紅纈誰家合羅袴﹐但知爛漫恣情開﹐莫怕南賓桃李妬。

｜題山石橊花｜一叢千朶壓欄幹﹐翦碎紅綃��作團﹐風裊舞腰香不盡﹐露消妝臉淚新幹﹐薔薇帶刺攀應懶﹐菡蓞生泥翫亦難﹐爭及此花檐戶下﹐任人采弄盡人看。

｜玉泉寺南三里澗下多深紅躑躅繁艶殊常感惜題詩以示遊者｜玉泉南澗花奇怪﹐不似花叢似火堆﹐今日多情惟我到﹐每年無故爲誰開﹐寧辭辛苦行三里﹐更與畱連飲兩杯﹐猶有一般辜負事﹐不將歌舞管弦來。

｜李咸用。題僧院杜鵑花｜若比眾芳應有在﹐難同上品是中春﹐牡丹爲性疎南國﹐朱槿操心不滿旬﹐畱得��緣眞達者﹐見來寧作獨醒人﹐鶴林太盛今空地﹐莫放枝條出四鄰。

｜宋。眞山民。杜鵑花｜愁鎖巴云往事空﹐只將遺恨寄芳叢﹐歸心千古終難白﹐啼血萬山都是紅﹐枝帶翠煙深夜月﹐魂飛錦水舊東風﹐至今染出懷鄕恨﹐長掛行人望眼中。

｜七言小律｜

｜增｜

｜白居易。題孤山寺山石橊花｜山橊花似結紅巾﹐容艶新妍占斷春﹐色相故關行地道﹐香塵擬觸坐禪人﹐瞿曇弟子君知否﹐恐是天魔女化身。

｜五言排律｜

｜增｜

｜白居易。山石橊花｜曄曄復煌煌﹐花中無比方。艶夭宜小院﹐條短稱低廊。本是山頭物﹐今爲砌下芳。千叢相向背﹐萬朶互低昂。照灼連朱檻﹐玲瓏映粉墻。風來添意態﹐日出助晶光。漸綻燕支萼﹐猶含琴軫房。離披亂翦彩﹐斑駁未勻妝。絳焰燈千炷﹐紅裙妓一行。此時逢國色﹐何處覓天香。恐合栽金闕﹐思將獻玉皇。好差靑鳥使﹐封作百花王。

｜五言絕句｜

｜增｜

｜唐。曹松。寒食日題杜鵑花｜一朶復一朶﹐並開寒食時﹐誰家不禁火﹐總在此花枝。

｜七言絕句｜

｜禦制。詠杜鵑花賜髙士奇｜石巖如火本天臺﹐秀質丹心日月催﹐移根禁苑淸詩句﹐朱夏山林惜茂才。

｜增｜

｜唐。李白。宣城見杜鵑花｜蜀國曾聞子規鳥﹐宣城還見杜鵑花﹐一叫一�腸一斷﹐三春三月憶三巴。

｜張籍。寄李渤｜五度溪頭躑躅紅﹐嵩陽寺裏講時鐘﹐春山處處行應好﹐一月看花到幾峯。

｜白居易。戲問山石橊｜小樹山橊近砌栽﹐半含紅萼帶花來﹐爭知司馬夫人妬﹐移到庭前便不開。

｜杜牧。山石橊｜似火山橊映小山﹐繁中能薄艶中閒﹐一朶佳人玉釵上﹐祗疑燒��翠雲鬟。

｜雍陶。嘆靈鷲寺山石橊｜水蝶巖蜂俱不知﹐露桃凝艶數千枝﹐山深春晚無人賞﹐卽是杜鵑催落時。

｜吳融。送杜鵑花｜春紅始謝又秋紅﹐息國亡來入楚宮﹐應是蜀冤啼不盡﹐更憑顏色訴西風。

｜韓偓。淨興寺杜鵑花｜一園紅艶醉坡陀﹐自地連梢簇蒨羅﹐蜀魄未歸長滴血﹐祗應偏滴此叢多。

｜宋。劉敝。杜鵑花｜嫩紅輕紫仙姿貴﹐合是山中寂寞開﹐九陌風塵肯相顧﹐可憐空使下山來。

｜蘇軾。趙昌躑躅｜楓林翠壁楚江邊﹐躑躅千層不忍看﹐開卷便知歸客路﹐劍南樵叟爲施丹。

｜楊萬里。杜鵑花二首｜泣露啼紅作麼生﹐開時偏值杜鵑聲﹐杜鵑口血能多少﹐恐是徵人淚滴成。

何須名苑看春風﹐一路山花不負儂﹐日日錦江呈錦樣﹐淸溪倒照映山紅。

｜趙成徳。白杜鵑花三首｜雲樹重重和淚冷﹐故宮遺廟有知音﹐秦吳萬里皆芳艸﹐染到山花恨最深。

春山未有杜鵑啼﹐花發杜鵑知不知﹐寄語催歸盡哀怨﹐莫將啼血污仙姿。

冰肌玉骨擅無雙﹐不與山花斗艶妝﹐欲染啼紅��杜宇﹐爭如傅粉伴何郎。

｜楊巽齋。杜鵑花｜鮮紅滴滴映霞明﹐盡是��禽血染成﹐羈客有家歸未得﹐對花無語兩含情。

｜易寓言。杜鵑花｜輕翦梢頭薄薄羅﹐子規湔血恨難磨﹐園林莫道香飛盡﹐嫩綠枝頭不用多。

｜僧北澗。杜鵑花｜露凝丹臉粲芳肌﹐不禦鉛華亦自奇﹐彊學海棠春睡足﹐如何學得未醒時。

｜元。郯韶。李雲山畫杜鵑花｜金井西頭萼綠仙﹐霞裾風帔影翩翩﹐隴西才子多淸思﹐漫把春云染杜鵑。

｜明。張獻翼。杜鵑花｜花花葉葉正含芳﹐麗景朝朝夜夜長﹐何事江南春去盡﹐子規聲裏駐年光。

｜詩散句｜

｜增｜

｜宋。張兪｜夏園無雜英﹐灼灼山橊開﹐落日杜鵑苦﹐花仍萎蒼苔。

｜唐。韓愈｜三月崧少步﹐躑躅紅千層。

｜李白｜杜鵑花開春已闌﹐歸向陵陽釣魚晚。

｜李紳｜澗底紅花奪火然﹐搖風有毒愁行客。

｜韓愈｜前年嶺隅鄕思發﹐躑躅成山開不算。山橊躑躅少意思﹐照耀黃紫徒爲叢。

｜司空圖｜莫怪行人頻悵望﹐杜鵑不是故鄕花。

｜宋。蘇軾｜當時只道鶴林仙﹐能遣秋光放杜鵑。南漪杜鵑天下無﹐披香殿上紅氍毹。

｜王十朋｜造物私我小園林﹐此花大勝金腰帶。

｜徐似道｜牧童出卷烏鹽角﹐越女歸簪謝豹花。

｜陳錦山｜一聲杜宇啼春風﹐明朝緋掛千山叢。

｜吳仲孚｜梨花瘦盡東風懶﹐商略平生到杜鵑。

｜唐。白居易｜杜鵑花落杜鵑啼。晚葉尙開紅躑躅。

｜韋莊｜杜鵑花發鷓鴣啼。

｜宋。寇凖｜杜鵑啼處花成血。

｜王安石｜躑躅江頭挽醉紅。躑躅萬樹紅相圍。

｜詞｜

｜增｜

｜宋。髙觀國。浪淘沙｜啼魄一天涯﹐怨入芳華﹐可憐零血染煙霞﹐記得西風秋露冷﹐曾凂司花。明月滿窓紗﹐倦客思家﹐故宮春事與愁賒﹐冉冉斷魂招不得﹐翠冷紅斜。

｜辛棄疾。定風波｜百紫千紅過了春﹐杜鵑聲苦不堪聞﹐��解啼教春小住﹐風雨﹐空山招得海棠魂。一似蜀宮當日女﹐無數﹐猩猩血染赭羅巾﹐畢竟花開誰作主﹐記取﹐大都花屬惜花人。

｜別錄｜

｜增｜

｜花鏡｜杜鵑性最喜陰而惡肥﹐每早以河水澆﹐置之樹陰之下﹐則葉靑翠可觀﹐亦有黃﹑白二色者﹐春鵑亦有長丈餘者﹐須種以山黃泥﹐澆以羊糞水﹐方茂﹐若用映山紅接者﹐花不甚佳﹐切忌糞水﹐宜豆汁澆。

○附錄黃杜鵑

｜增｜

｜本艸｜黃杜鵑﹐一名黃躑躅﹐一名老虎花﹐一名驚羊花﹐一名羊不食艸﹐一名玉枝﹐一名羊躑躅﹐一名鬧羊花﹐陶弘景曰﹐羊食其葉﹐躑躅而死﹐故名。鬧當作惱﹐惱﹐亂也。韓保升曰﹐小樹﹐髙二尺﹐葉似桃葉﹐花黃﹐似瓜花﹐蘇頌曰﹐所在有之﹐春生苗似鹿蔥﹐葉似紅花﹐莖髙三﹑四尺﹐夏開花﹐似淩霄花﹑山石橊輩﹐正黃色﹐李時珍曰﹐其花五出﹐蕊瓣皆黃﹐气味皆惡﹐有毒。

○附錄山枇杷

｜增｜

｜李紳文集｜駱谷多山枇杷﹐毒能殺人﹐其花明艶與杜鵑花相似﹐樵者識之。

｜集藻｜

｜七言古詩｜

｜原｜

｜唐。元稹。山枇杷｜山枇杷﹐花似牡丹殷潑血﹐往年乘傳過靑山﹐正值山花好時節﹐壓枝凝艶已全開﹐映葉香苞才半裂﹐��搏紅袖欲支頤﹐慢解絳囊初破結﹐金綫叢飄繁蕊亂﹐珊瑚朶重纖莖折﹐因風旋落裙片飛﹐帶日斜看目精熱﹐亞水依巖半傾側﹐籠雲隱霧多愁絕﹐綠珠語盡身欲投﹐漢武眼穿神漸滅﹐穠姿秀色人皆愛﹐怨媚羞容我偏別﹐說向閒人人不聽﹐曾向樂天時一說﹐昨來谷口先相問﹐及到山前已消歇﹐左降通州十日遲﹐又與幽花一年別﹐山枇杷﹐爾托深山何太拙﹐天髙萬里看不精﹐帝在九重聲不徹﹐園中杏樹良人醉﹐陌上柳枝年少折﹐因爾幽芳諭昔賢﹐磻溪冷坐權門咽。

｜七言律詩｜

｜增｜

｜唐。白居易。山枇杷｜深山老去惜年華﹐況對東溪野枇杷﹐火樹風來翻絳焰﹐瓊枝日出曬紅紗﹐回看桃李都無色﹐映得芙蓉不是花﹐爭柰結根深石底﹐無因移得到人家。

｜七言絕句｜

｜增｜

｜唐。白居易。山枇杷花二首｜萬重靑嶂蜀門口﹐一樹紅花山頂頭﹐春盡憶家歸未得﹐低紅如解替君愁。

葉如裙色碧綃淺﹐花似芙蓉紅粉輕﹐若使此花兼解語﹐推囚禦史定違程。

○木槿

｜原｜木槿﹐一名椵﹐一名櫬﹐白曰椵﹐紅曰櫬。一名日及﹐一名王蒸﹐爾雅云﹐椵﹐木槿。櫬﹐木槿。注云﹐別二名也。或呼日及﹐亦曰王蒸。一名蕣﹐本作舜﹐取僅榮一瞬之義。一名朝菌﹐見莊子。一名朱槿﹐一名赤槿﹐一名朝開暮落花。木如李﹐髙五﹑六尺﹐多岐﹐枝色微白﹐可種可揷﹐葉繁密如桑﹐葉光而厚﹐末尖而有椏齒﹐花小而艶﹐有深紅﹑粉紅﹑白色﹑單葉﹑千葉之殊﹐五月始開﹐朝開暮落﹐結實輕虛﹐大如指頂﹐秋深自裂﹐其中子如楡莢﹑馬兜鈴之仁。嫩葉可茹﹐作飲代茶﹐味平﹐滑﹐無毒﹐潤燥活血﹐除濕熱﹐小兒忌弄﹐令病瘧﹐俗名瘧子花。

｜增｜

｜酉陽雜俎｜那提槿﹐花紫色﹐兩重葉﹐外重葉捲心﹐心中抽莖髙寸餘﹐葉端分五瓣如蔕﹐瓣中紫蕊﹐莖上黃葉。

｜匯考｜

｜原｜

｜詩。鄭風｜有女同車﹐顏如舜華。有女同行﹐顏如舜英。｜傳｜英﹐猶華也。

｜禮記。月令｜仲夏之月﹐木槿榮。

｜增｜

｜宋書。樂志｜雨水方降木槿榮。

｜莊子｜朝菌不知晦朔。｜注｜朝菌亦名日及。

｜淮南子｜莊生貴支離﹐悲木槿。

｜原｜

｜抱朴子｜木槿﹑楊柳斷殖之更生﹐倒之亦生﹐橫之亦生﹐生之易者﹐莫過斯木﹐然埋之旣淺﹐又未得久﹐乍刻乍剝﹐或搖或拔﹐𨿽壅以髙壤﹐浸以春澤﹐猶不脫於枯瘁者﹐以其根荄不固﹐不暇吐其萌芽﹐津液不得遂結其生气也。

｜增｜

｜晉宮閣名｜華林園有木槿三株。

｜外國圖｜君子之國﹐多木槿之花﹐人民食之﹐去瑯琊三萬里。

｜原｜

｜羯鼓錄｜汝陽王琎﹐寜王子也﹐姿容妍美﹐秀出藩邸﹐嘗戴砑絹帽打曲﹐上自摘紅槿花一朶﹐置於帽上笡處﹐二物皆極滑﹐久之方安﹐遂奏舞山香一曲﹐而花不墜﹐上大喜﹐笑賜琎金器一廚﹐因誇曰﹐花奴資質明瑩﹐肌發光細﹐非人間人﹐必神仙謫墮也。

｜埤雅｜詩曰顏如舜華﹐又曰顏如舜英﹐顏如舜華﹐則言不可與久也﹐顏如舜英﹐則愈不可與久矣﹐蓋榮而不實者謂之英。

｜增｜

｜爾雅翼｜木槿﹐仲夏夜陰而榮﹐月令取之以爲候﹐詩云﹐有女同車﹐顏如舜華﹐乃華之甚茂者﹐又枝葉相當有同車之象。

｜花經｜木槿九品一命。

｜三柳軒雜識｜姚氏殘語以木槿爲時客﹐今攺爲莊客。

｜集藻｜

｜序｜

｜原｜

｜晉。潘尼。朝菌賦序｜朝菌者﹐蓋朝華而暮落﹐世謂之木槿﹐或謂之日及﹐詩人以爲舜華﹐莊周以爲朝菌﹐其物向晨而結﹐建明而布﹐見陽而盛﹐終日而殞﹐不亦異乎﹐何名之多也。

｜稽含。朝生暮落樹賦序｜艸木春榮秋悴﹐此樹朝生暮落。

｜增｜

｜蘇彥。舜華詩序｜其爲花也﹐色甚鮮麗﹐迎晨而榮﹐日中則衰﹐至夕而零﹐莊周載朝菌不知晦朔﹐況此朝不及夕者乎﹐苟映采於一朝﹐耀穎於當時﹐焉識夭壽之所在哉﹐余旣翫其葩﹐而嘆其榮不終日。

｜成公綏。日及賦序｜日及者﹐華甚鮮茂﹐榮於仲夏﹐訖於孟秋。

｜頌｜

｜增｜

｜宋。顏延之。赤槿頌｜日禦北至﹐夏徳南宣﹐玉蒸榮心﹐气動上玄﹐華繅間物﹐受色朱天﹐是謂珍樹﹐含艶丹間。

｜賦｜

｜原｜

｜晉。盧諶。朝華賦｜覽庭隅之嘉木﹐慕朝華之可玩﹐俯浸潤之泉壤﹐仰晞影於云漢。

｜增｜

｜羊��。木槿賦｜有木槿之初榮﹐藻眾林而間色﹐在靑春而資气﹐逮中夏以呈飾﹐挹宵露以舒采﹐暉神景而吸赩。

｜夏侯湛。朝華賦｜咨神樹之修異﹐實積陽之純精﹐蜿潛根以誕節﹐據川壤以擢莖﹐皎日升而朝華﹐玄景逝而夕零﹐逮明晨而繁沸﹐若靜夜之眾星﹐長莖攢起﹐柔條列布﹐擢靈柯於時雨﹐滋逸采於丰露﹐灼煌煌以煒煒﹐獨崇朝而達暮﹐於是茂樹蒼蒼﹐纖枝翩翩﹐潛光玉朗﹐綠葉翠鮮。

｜傅咸。舜華賦｜覽中唐之奇樹﹐稟衝粹之至淸﹐應靑春而敷櫱﹐逮朱夏而誕英﹐布夭夭之纖枝﹐發灼灼之殊榮﹐紅葩紫蔕﹐翠葉素莖﹐含暉吐曜﹐爛若列星﹐朝陽照灼以舒暉﹐逸藻采粲而光明﹐罄天瓖而莫儷﹐何菱華之足榮。

｜原｜

｜陳。江總。南越木槿賦｜日及多名﹐蕤賓肇生﹐東方記乎夕死﹐郭璞贊以朝榮﹐潘文體其夏盛﹐稽賦閔其秋零﹐此則京華之麗木﹐非干越之舜英﹐南中羣艸﹐眾花之寶﹐雅什未名﹐騷人失藻﹐雨來翠潤﹐露歇紅燥﹐疊萼疑擎﹐低莖若倒﹐朝霞映日殊未妍﹐珊瑚照水定非鮮﹐千葉芙蓉詎相似﹐百枝燈花復羞然﹐暫欲寄根對滄海﹐大願移華廁綺錢﹐井上桃虫難可雜﹐庭中桂蠹豈見憐﹐乃爲歌曰﹐啼眉梁冀婦﹐紅妝蕩子家﹐若持花並笑﹐宜笑不勝花﹐趙女垂金珥﹐燕姬插寶珈﹐誰知紅槿艶﹐無因寄狹邪﹐徒令萬里道﹐攀折自咨嗟。

｜文散句｜

｜增｜

｜漢。東方朔。與公孫弘借車馬書｜木槿夕死朝榮﹐士亦不長貧也。

｜晉。傅玄。朝華賦序｜朝華﹐麗木也。

｜五言古詩｜

｜增｜

｜唐。李白。詠槿一首｜園花笑芳年﹐池艸艶春色﹐猶不如槿花﹐嬋娟玉階側﹐芬榮何夭促﹐零落在瞬息﹐豈若瓊樹枝﹐終歲長翕赩。

｜白居易。秋槿｜風露颯已冷﹐天色亦黃昬﹐中庭有槿花﹐榮落同一晨﹐秋開已寂寞﹐夕隕何紛紜﹐正憐少顏色﹐復嘆不逡巡﹐感此因念彼﹐懷哉聊一陳﹐男兒老富貴﹐女子晚�姻﹐頭白始得志﹐色衰方事人﹐後時不獲已﹐安得如靑春。

｜元。劉詵。白木槿｜數花出籬楥﹐耿耿照夜闌﹐月寒客獨起﹐恍若山雪殘﹐天風泠然來﹐坐久身欲翰﹐夢酌瓊宮漿﹐薦以雕玉盤﹐羣妃霓裳冷﹐天姣環靑鸞﹐世言朝暮落﹐耐此十日看﹐始知潔白姿﹐頗勝施朱丹﹐大鈞縱萬物﹐爾本羞蕙蘭﹐同類偶自別﹐亦復得賞嘆﹐勗哉勵貞節﹐相期在歲寒。

｜舒頔。白槿花｜素質不自媚﹐開花向秋前﹐澹然超羣芳﹐不與春爭妍﹐涼夜弄淸影﹐縞衣照嬋娟﹐佳人分寂寞﹐零落祗自憐﹐鮮鮮碧雲樹﹐皎皎萬玉懸﹐朝開暮還落﹐物理乃自然﹐嗤彼擁腫木﹐徒爾全天年。

｜木槿｜愛花朝朝開﹐憐花暮卽落﹐顏色𨿽可人﹐賦質無乃薄﹐亭亭映淸池﹐風動亦綽約﹐彷佛芙蓉花﹐依稀木芍藥﹐炎天眾芳雕﹐而此獨淩鑠﹐慰目聊娛情﹐蒼松在巖壑。

｜明。吳寬。槿｜南方徧短籬﹐木槿每當路﹐北地少爲貴﹐翻編短籬護﹐要知一物耳﹐貴賤以地故﹐夏末蕊累累﹐生意含曉露﹐花開亦可觀﹐別種更相妬﹐獨憐一夕間﹐顏色已非素﹐蕊多固應爾﹐此理眞自悟﹐不見萱艸花﹐開落只朝暮。

｜五言律詩｜

｜原｜

｜唐。楊淩。詠槿花｜羣玉開雙槿﹐丹榮對絳紗﹐含煙疑出火﹐隔雨怪舒霞﹐向晚爭辭蕊﹐迎朝斗發花﹐非關後桃李﹐爲欲繼年華。

｜增｜

｜羊士諤。玩槿花｜何乃詩人興﹐妍詞屬舜華﹐風流感異代﹐窈窕比同車﹐凝艶垂淸露﹐驚秋隔絳紗﹐蟬鳴復虫思﹐惆悵竹陰斜。

｜李商隱。槿花二首｜燕體傷風力﹐雞香積露文﹐殷鮮一相雜﹐啼笑兩難分﹐月裏寧無姊﹐雲中亦有君﹐三淸與仙島﹐何事亦離羣。

珠館燻然久﹐玉房梳掃余﹐燒蘭才作燭﹐襞錦不成書﹐本以亭亭遠﹐翻嫌脈脈疎﹐回頭問殘照﹐殘照更空虛。

｜朱槿花｜蓮後紅何患﹐梅先白莫誇﹐才飛建章火﹐又落赤城霞﹐不捲錦步障﹐未登油壁車﹐日西相對罷﹐休澣向天涯。

勇多侵露去﹐恨有礙燈還﹐嗅自微微白﹐看成沓沓殷﹐坐忘疑物外﹐歸去有簾間﹐君問傷春句﹐千詞不可刪。

｜宋。楊億。槿花｜宿霧初披縠﹐晨霞暫照梁﹐千金輕換笑﹐七駕未成章﹐塵暗神妃襪﹐衣殘侍史香﹐深情傳寶瑟﹐終古怨淸湘。

｜錢惟演。槿花｜綺霞初結處﹐珠露未晞時﹐寶樹寧三尺﹐華燈更九枝﹐亭亭方自喜﹐黯黯��成悲﹐欲作非煙散﹐猶憐反照遲。

｜劉騭。槿花｜虢國妝初罷﹐髙唐夢始回﹐霓裳猶未解﹐繡被已成堆﹐赤帝宮簾捲﹐華陽洞戶開﹐神仙有良會﹐淸唱在瑤臺。

｜謝翺。槿樹｜白犬吠行人﹐西風杵臼新﹐洗香澄宿水﹐曝發向秋鄰﹐野艸依溝盡﹐宮花入帽頻﹐人家小門徑﹐憐爾獨相親。

｜七言律詩｜

｜原｜

｜宋。楊萬里。木槿｜夾路疎籬錦作堆﹐朝開暮落復朝開﹐抽苞粔籹輕拖糝﹐近蔕臙脂釅抹顋﹐占破半年猶道少﹐何曾一日不芳來﹐花中��是渠長命﹐換舊添新底用催。

｜明。陸深。白木槿｜曾聞鄭女詠同車﹐更愛丰標澹有華﹐欲傍莓苔橫野渡﹐似將鉛粉斗朝霞﹐品題從此添髙價﹐物色仍煩築短沙﹐漫道春來李能白﹐秋風一種玉無瑕。

｜五言絕句｜

｜增｜

｜唐。劉庭琦。詠木槿樹題武進文明府廳｜物情良可見﹐人事不勝悲﹐莫恃朝榮好﹐君看暮落時。

｜原｜

｜楊淩。槿花｜綠樹競扶疎﹐紅姿相照灼﹐不學桃李花﹐亂向春風落。

｜增｜

｜崔道融。槿花｜槿花不見夕﹐一日一回新﹐東風吹桃李﹐須到明年春。

｜白居易。和微之嘆槿花｜朝榮殊可惜﹐暮落實堪嗟﹐若向花中比﹐猶應勝眼花。

｜元。劉詵。白木槿｜潔比何郎白﹐淨如寶兒憨﹐秋風竹籬徑﹐日暮道人庵。

｜明。張以寧。木槿花｜朝昬看開落﹐一笑小窓中﹐別種蟠桃子﹐千年一度紅。

｜七言絕句｜

｜增｜

｜唐。戎昱。題槿花｜自用金錢買槿栽﹐二年方始得花開﹐憐紅未許佳人見﹐蝴蝶爭知早到來。

｜紅槿花｜花自深紅葉曲塵﹐不將桃李共爭春﹐今日驚秋自憐客﹐折來持贈少年人。

｜原｜

｜白居易。白槿花｜秋蕣晚英無艶色﹐何因栽種在人家﹐使君自別羅敷面﹐爭解回頭愛白花。

｜李商隱。槿花｜風露淒淒秋景繁﹐可憐榮落任朝昬﹐未央宮裏三千女﹐但保紅顏莫保恩。

｜宋。張兪。木槿｜朝菌一生迷晦朔﹐靈蓂千歲換春秋﹐如何槿艶無終日﹐獨倚闌干爲爾羞。

｜張登｜甲子𨿽推小雪天﹐刺桐猶綠槿花然﹐陽和長養無時歇﹐��是炎州雨露偏。

｜陸壑｜野槿扶疎當縛籬﹐山深不用掩山扉﹐客來踏破松梢月﹐鶴向主人頭上飛。

｜僧紹隆﹐朱槿｜朱槿移栽�梵中﹐老僧非是愛花紅﹐朝開暮落關何事﹐祗要人知色是空。

｜詩散句｜

｜增｜

｜宋。楊萬里｜曉艶欲開孫武陣﹐晚風爭墜綠珠樓﹐來如急電無因駐﹐去似驚鴻不可收。

｜唐。楊炯｜綠琪千歲樹﹐黃槿四時花。

｜韓偓｜揷槿作藩籬﹐叢生覆小池。

｜宋。劉筠｜紫霧函燈檠﹐彤霞逼綺寮。

｜原｜

｜黃庭堅｜吾聞調羹槿﹐異味及枌楡。

｜唐。竇鞏｜籬外涓涓澗水流﹐槿花半照夕陽愁。

｜宋。秦觀｜槿籬護藥紅遮徑﹐竹筧通泉白徧邨。

｜增｜

｜晉。阮籍｜木槿耀采華。

｜唐。上官儀｜槿散淩風縟。

｜淩敬｜日槿落靑跗。

｜於鵠｜槿籬生白花。

｜原｜

｜白居易｜蕭條槿花風。槿枝無宿花。

｜增｜

｜杜牧｜槿墮初開艶。

｜皮日休｜籬疎從綠槿。

｜宋。王安石｜薄槿臙脂染。

｜範成大｜槿花紅未落。槿心傾穠露。

｜元。龔璛｜花繞槿籬秋。

｜唐。王維｜山中習靜觀朝槿。

｜原｜

｜白居易｜槿花一日自爲榮。

｜增｜

｜張籍｜紅槿開當宴客亭。蟬聲滿樹槿花疎。

｜金。張庭玉｜蝴蝶穿花木槿開。

｜別錄｜

｜原｜

｜扡插｜二﹑三月間新芽初發時﹐截作叚﹐長一二尺﹐如揷木芙蓉法﹐卽活﹐若欲揷籬﹐須一連揷去﹐若少住手便不相接。

｜取用｜湖南北多植爲籬障﹐花與枝兩用。

皮及根甘﹐平﹐滑﹐無毒﹐作飲服﹐令人能睡。

花作湯飲﹐治風﹐皮治瘡癬﹐川中者﹐色紅﹐气厚力優﹐尢效。

○扶桑

｜增｜

｜本艸｜扶桑﹐一名佛桑﹐一名朱槿﹐一名赤槿﹐一名日及﹐東海日出處有扶桑樹﹐此花光艶照日﹐其葉如桑﹐因以比之﹐後人訛爲佛桑﹐乃木槿別種﹐故日及諸名亦與之同。

｜原｜髙四﹑五尺﹐產南方﹐枝葉婆娑﹐葉深綠色﹐光而厚﹐微濇如桑﹐花有紅﹑黃﹑白三色﹐紅者尢貴﹐呼爲朱槿﹐葉及花性甘﹐平﹐無毒。

｜增｜

｜稽含。艸木狀｜扶桑出南涼郡﹐花深紅色﹐五出﹐大如蜀葵﹐重敷柔澤﹐有蕊一條﹐長如花葉﹐上綴金屑﹐日光所爍﹐疑若焰生﹐一叢之上﹐日開數百朶﹐朝開暮落﹐自五月始﹐至中冬乃歇﹐插樹卽活。

｜淸漳志｜佛桑比朱槿頗耐久﹐蓋二種也。

｜臨漳志｜花似槿﹐四時常開﹐婦人簪帶之。

｜集藻｜

｜七言律詩｜

｜原｜

｜宋。蔡襄。耕園驛佛桑花詩並序｜明道中﹐予爲漳州軍事判官﹐晚秋嘗至州西耕園驛﹐驛庭有佛桑數十株﹐開花繁盛﹐念其寒月窮山﹐方自媚好﹐乃作耕園驛佛桑花詩一首﹐旣而乘桴東下﹐又作溪行一首﹐慶曆七年﹐予使本路﹐明年夏四月﹐自汀來漳﹐復至是驛﹐花尙仍舊﹐追感昔遊﹐因紀前事﹐並載舊篇龕於西壁云﹐

溪館初寒似早春﹐寒花相倚媚行人﹐可憐萬木凋零盡﹐獨見繁枝爛漫新﹐淸艶夜沾云表露﹐幽香時過轍中塵﹐名園不肯爭顏色﹐灼灼夭桃野水濵。

使軺迢遞到天涯﹐候館遷延感歲華﹐白髮��攀臨砌樹﹐靑條猶放過墻花﹐悲來惟有金城柳﹐醉後曾乘海客槎﹐欲問昔遊無處所﹐晚煙生水日沈沙。

｜明。桑悅。詠佛桑｜南無麗卉斗猩紅﹐淨土門傳到此中﹐欲供如來嫌色重﹐謂藏宣聖訝枝同﹐葉深似有慈云擁﹐蕊坼偏驚慧日烘﹐賞玩何妨三宿戀﹐只愁燒破太虛空。

｜詩散句｜

｜原｜

｜宋。蔡襄｜野人家家熖﹐燒紅有扶桑。

｜蘇軾｜熖熖燒空紅佛桑。

｜增｜

｜楊萬里｜佛桑解吐四時艶。

｜別錄｜

｜增｜

｜荔支譜｜荔支以鹽梅鹵浸佛桑花爲紅漿漬之﹐曝漧﹐色紅而甘酸。

○合驩

｜原｜合驩﹐一名合昬﹐一名夜合﹐一名靑棠﹐或作裳。

｜增｜

｜本艸｜合驩﹐一名萌葛﹐一名烏賴樹﹐金光明經名爲屍利灑樹﹐俗呼馬纓花。

｜原｜處處有之﹐枝甚柔弱﹐葉纖密﹐圓而綠﹐似槐而小﹐相對生﹐至暮而合﹐枝葉互相交結﹐風來輙攺﹐不相牽綴﹐五月開花﹐色如醮暈綫﹐下半白﹐上半肉紅﹐散垂如絲﹐至秋而實﹐作莢﹐子極薄細﹐花中異品也﹐根側分條藝之﹐子亦可種。主安和五臟﹐利心志﹐令人驩樂﹐於若瀛曰﹐夜合生宛朐及荊山﹐花俯垂有姿﹐須端紫點手拈之卽脫﹐才破萼﹐香气襲人﹐金陵盆植者﹐無根而花﹐花後不堪畱﹐卽畱亦無能再花。

｜匯考｜

｜增｜

｜崔豹。古今注｜欲蠲人之忿﹐則贈之靑棠。靑棠﹐一名合歡﹐合歡則忘忿。合歡樹之階庭﹐使人不忿﹐稽康種之舍前。

｜原｜

｜晉宮閣名｜晉華林園有合歡四株。

｜女紅余志｜杜羔妻趙氏﹐每端午取夜合花置枕中﹐羔稍不樂﹐輙取少許入酒﹐令婢送飲﹐便覺歡然。

｜增｜

｜槁簡贅筆｜閒花野艸亦隨時輕重﹐唐人詩中多言夜合﹑石竹﹐如遼陽春盡無消息﹐夜合花前日又西﹐山花揷寶髻﹐石竹繡羅衣是也﹐至今唐畫﹑宮殿﹑池臺多作二花﹐自然有富貴气﹐今人絕不知重矣。

｜花經｜夜合七品三命。

｜缾花譜｜夜合四品六命。

｜集藻｜

｜文賦散句｜

｜原｜

｜晉。嵇康。養生論｜合歡蠲忿﹐萱艸忘憂。

｜宋。陸倕。刻漏銘｜合昬暮捲﹐蓂莢朝開。

｜五言古詩｜

｜原｜

｜晉。楊芳。合歡詩｜南鄰有奇樹﹐乘春挺素華﹐丰翹被長條﹐綠葉蔽朱柯﹐因風吐��音﹐芳气入紫霞﹐我心羨此木﹐願徙著余家﹐夕得遊其下﹐朝得弄其葩﹐爾根深且固﹐余宅淺且洿﹐移植良無期﹐嘆息將如何。

｜宋。韓琦。夜合｜俗人之愛花﹐重色不重香﹐吾今得眞賞﹐似矯時之常﹐所愛夜合花﹐淸芬踰眾芳﹐葉葉自相對﹐開斂隨陰陽﹐不慚歷艸滋﹐獨擅堯階祥﹐得此合歡名﹐憂忿誠可忘﹐茸茸紅白姿﹐百和從風揚﹐沈水燎庭檻﹐燻陸紛纓裳﹐彌月固未歇﹐況玆夏景長﹐凡目不我貴﹐馥烈徒自將﹐仲尼失滅明﹐史遷疑子房﹐以貌不以行﹐舉世同悲傷﹐予欲先馨徳﹐羣艶孰可方﹐直饒妖牡丹﹐須遜花中王。

｜增｜

｜元。吳師道。合歡木｜合歡愛嘉名﹐矧復知昬旦﹐淮土產特多﹐蔥蘢蔭溝岸﹐離離靑葉解﹐冉冉紅茸散﹐靜和宿露捲﹐動與微風戀﹐物意豈悅人﹐和樂自堪玩﹐蹇予寡所諧﹐觸事多忿悁﹐亦擬學稽生﹐植根向庭畔。

｜五言律詩｜

｜原｜

｜唐。白居易。對晚開夜合花贈皇甫郎中｜移晚校一月﹐花遲過半年﹐紅開杪秋日﹐翠合欲昬天﹐白露滴未死﹐涼風吹更鮮﹐後時誰肯顧﹐惟我與君憐。

｜元稹。夜合｜綺樹滿朝陽﹐融融有露光﹐雨多疑濯錦﹐風散似分妝﹐葉密煙蒙火﹐枝低繡拂墻﹐更憐當暑見﹐畱詠日偏長。

｜增｜

｜元稹。感小株夜合｜纖��未盈把﹐髙條才過眉﹐不禁風苦動﹐偏受露先萎﹐不分秋同盡﹐深嗟小便衰﹐傷心落殘葉﹐猶識合昬期。

｜七言律詩｜

｜增｜

｜元。袁桷。題玉堂合歡花初開｜一樹髙花冠玉堂﹐知時舒捲欲云翔﹐馬嘶不動遊纓聳﹐雉尾初開翠扇張﹐舊渴未須餐玉屑﹐嘉名端合紀靑裳﹐雲窓霧冷文書靜﹐畱取餘淸散遠香。

｜五言小律｜

｜增｜

｜唐。李頎。題合歡｜開花復捲葉﹐艶眼又驚心﹐蝶遶西枝露﹐風披東��陰﹐黃衫漂細蕊﹐時拂女郎砧。

｜五言絕句｜

｜原｜

｜明。於若瀛。夜合花｜一莖兩三花﹐低垂泫朝露﹐開簾弄幽色﹐時有香風度。

｜七言絕句｜

｜增｜

｜唐。白居易。東墻夜合樹去秋爲風雨所摧今年花時悵然有感｜碧荑紅縷今何在﹐風雨飄將去不回﹐惆悵去年墻下地﹐今春惟有薺花開。

｜原｜

｜宋。韓琦。中書東廳夜合｜合昬枝老拂檐牙﹐紅白開成蘸暈花﹐最是淸香合蠲忿﹐累旬風送入窓紗。

｜增｜

｜明。李東陽。夜合花二絕｜夜合枝頭別有春﹐坐含風露入淸晨﹐任他明月能相照﹐斂盡芳心不向人。

袂掩芳塵欲避春﹐羞將月夕換風晨﹐向來花品看應熟﹐不待開時已可人。

｜陸師道。題夜合花｜夜合花開香滿庭﹐翠枝拂檻玉娉婷﹐詩人剩有髙陽興﹐相對冷然宿酒醒。

｜原｜

｜王野｜遠遊消息斷天涯﹐燕子空能到妾家﹐春色不知人獨自﹐庭前開徧合歡花。

｜陳繼儒｜梅雨晴時處處蛙﹐尋常家釀不須賒﹐老親醉後盤餐散﹐瓶裏初開夜合花。

｜詩散句｜

｜原｜

｜唐。杜甫｜合歡尙知時﹐鴛鴦不獨宿。

｜增｜

｜宋。蘇軾｜可憐夜合花﹐靑枝散紅茸。

｜原｜

｜明。申時行｜隙地不栽無果樹﹐中庭那有合歡花。

｜王誼｜碧紗籠裏銀缸影﹐照見深宮夜合花。

｜古詩｜消忿贈合歡。

｜增｜

｜梁。沈約｜合歡葉暮捲。

｜宋。韓琦｜合歡香影拂西齋。

｜別錄｜

｜增｜

｜詩話｜心胸塡錯取合歡掌大一枝﹐水煮服之﹐故後山詩云﹐探囊一試合昬湯。

｜普濟方｜發落不生﹐合歡﹑木灰二合﹐墻衣五合﹐鐵精一合﹐水萍末二合﹐生油調塗。

｜百一選方｜撲損折骨﹐取合歡皮去粗皮炒黑色四兩﹐芥菜子炒一兩﹐爲末﹐每服二錢﹐溫酒臥時服﹐以滓傅之接骨甚妙。

｜子母祕錄｜小兒撮口﹐夜合花枝濃煎汁﹐拭口中並洗之。

○附錄有情樹

｜原｜

｜花史｜遜頓國有樹﹐晝開夜合﹐名曰夜合﹐亦云有情樹﹐若各自種﹐則無花。

○木芙蓉

｜原｜木芙蓉﹐一名木蓮﹐一名華木﹐一名拒霜花﹐一名杹木﹐一名地芙蓉﹐本艸云﹐此花艶如荷花﹐故有芙蓉﹑木蓮之名﹐八﹑九月始開﹐故名拒霜﹐俗呼爲杹皮樹。相如賦謂之華木。注云﹐皮可爲索也。有數種﹐惟大紅千瓣﹐白千瓣﹐半白半桃紅千瓣﹐醉芙蓉﹐朝白午桃紅晚大紅者﹐佳甚﹐黃色者種貴難得﹐又有四面花﹐轉觀花﹐紅白相間﹐八﹑九月間次第開謝﹐深淺敷榮﹐最耐寒而不落﹐不結子﹐總之此花淸姿雅質﹐獨殿眾芳﹐秋江寂寞不怨東風可稱俟﹐命之君子矣﹐欲染別色﹐以水調靛﹐紙蘸花蕊上﹐仍裹其尖﹐開花碧色﹐五色皆可染﹐種池塘邊﹐暎水益妍。气味辛﹐平﹐無毒﹐淸肺涼血﹐散熱解毒﹐消腫毒惡瘡﹐排膿止痛﹐有殊效﹐俗傳葉能爛獺毛。

｜匯考｜

｜增｜

｜平泉艸木記｜己未歲得會稽之百葉木芙蓉﹐又得鍾陵之同心木芙蓉。

｜淸異錄｜錢俶以弟信鎭湖州﹐後圃芙蓉枝上穿一黃玉玦﹐枝梢交雜﹐不知從何而穿也﹐信截��取玦以獻﹐人謂眞仙來遊﹐畱此以驚世耳。

｜益部方物略記｜添色拒霜花﹐生彭﹑漢﹑蜀州﹐花常多葉﹐始開白色﹐明日稍紅﹐又明日則若桃花然。

｜原｜

｜歸田錄｜石曼卿去世後﹐其故人有見之者﹐云﹐我今爲仙﹐主芙蓉城﹐欲呼故人共遊﹐不諾﹐忿然騎一素驢而去。

｜石林燕語｜慶��中﹐有朝士將曉赴朝﹐見美女三十餘人﹐靚妝麗服﹐兩兩並馬而行﹐觀文丁度按轡於其後﹐朝士驚曰﹐丁素儉約﹐何姬之眾耶﹐有一人最後行﹐朝士問曰﹐觀文將宅眷何往﹐曰﹐非也﹐諸女禦迎芙蓉館主耳﹐俄聞丁卒。

｜增｜

｜東坡集｜九月十日﹐君猷置酒秋香亭﹐有拒霜獨向君猷開﹐坐客喜笑﹐以爲非使君莫可當此﹐故作詩詞以記之。

｜原｜

｜成都記｜孟後主於成都城上徧種芙蓉﹐每至秋﹐四十里如錦繡﹐髙下相照﹐因名錦城﹐以花染繒爲帳﹐名芙蓉帳。

｜增｜

｜二老堂詩話｜唐人裒劉禹錫嘉話云﹐進士陳標詠黃蜀葵詩云﹐能共牡丹爭幾許﹐得人憎處只緣多﹐予嘗語客﹐花多固取輕於人﹐何憎嫌之有﹐因論木芙蓉全似芍藥﹐但患無兩平字易牡丹字﹐欲攺此句作﹐得人輕處只緣多﹐眾以爲善﹐且謂移芍藥二字在句首則可矣﹐予以失全句爲疑﹐或云本艸芍藥一名余容﹐因綴一絕云﹐花如人面映秋波﹐拒傲淸霜色更和﹐能共余容爭幾許﹐得人輕處只緣多﹐白樂天和錢學士白牡丹詩云﹐唐昌玉蕊花﹐攀玩眾所爭﹐折來比顏色﹐一樹如瑤瓊﹐彼因稀見貴﹐此以多爲輕﹐固知輕字爲勝。

｜吳興園林記｜端肅和王家﹐後臨顏魯公池﹐依城曲折﹐亂植拒霜﹐號芙蓉城。

｜見聞後錄｜李太白詩云﹐昔作芙蓉花﹐今爲斷腸艸﹐按陶弘景仙方注云﹐斷腸艸﹐不可食﹐其花美好﹐名芙蓉。

｜錦裏新聞｜錦城因錦江之水濯錦而名﹐人又謂蜀王衍命蜀城徧栽芙蓉花﹐得名亦新。

｜花經｜芙蓉九品一命。

｜缾花譜｜芙蓉六品四命。

｜蜀都雜抄｜蜀城謂之芙蓉城﹐傳自孟氏﹐今城上聞栽有數株﹐兩歲著花﹐予適閱視見之﹐皆淺紅一色﹐花亦凋瘵﹐殊不若吳中之爛然數色也。

｜泉南雜誌｜芙蓉有產於山者﹐余廨後手揷一枝﹐未半載﹐扶疎出墻﹐名曰木芙蓉﹐花最繁盛﹐不下數百﹐大如甌﹐其色有朝紅暮白者﹐此則惟粉紅一色耳。

｜弇山園記｜蓮池東西可七丈許﹐南北半之長﹐夏醉而臨池﹐不茗而醒﹐遊客每徙倚其地﹐輙詫謂予﹐此何必減王衛軍芙蓉池也﹐余謝不敢當﹐而會吾鄕有從廢圃下得一石﹐刻曰芙蓉渚﹐是開元古隸﹐或云範石湖家物﹐因樹之池右﹐池從南得小溝宛轉與後溪合﹐傍皆紅白木芙蓉環之﹐蓋亦不偶云。

｜原｜

｜學圃余疏｜芙蓉特宜水際﹐種類不同先後開﹐故當雜植之﹐大紅最貴﹐最先開﹐次淺紅﹐常種也﹐白最後開﹐有曰三醉者﹐一日間凡三換色﹐亦奇﹐客言曽見有黃者。芙蓉入江西俱成大樹﹐人從樓上觀﹐吾地如榛荊狀﹐故須三年一斫��。

｜花史｜溫州江心寺文丞相祠中有木芙蓉盛開﹐其本髙二丈﹐幹圍四尺﹐花幾萬餘﹐暢茂散漫。

芙蓉有二種﹐出於水者﹐謂之艸芙蓉﹐出於陸者﹐謂之木芙蓉﹐又名木蓮﹐樂天詩曰﹐水蓮開盡木蓮開﹐謂此。

邛州有弄色木芙蓉﹐一日白﹐二日淺紅﹐三日黃﹐四日深紅﹐比落色紫﹐人號爲文官花。

許智老爲長沙﹐有木芙蓉二株﹐可庇畝餘﹐一日盛開﹐賓客盈溢﹐坐中有王子懷者﹐言花朶不踰萬﹐數若過之願受罰﹐智老許之﹐子懷因指所攜妓賈三英胡錦鼎文帔以酬直﹐智老乃命廝僕羣采﹐凡一萬三千餘朶﹐子懷褫帔納主人而遁。

｜集藻｜

｜頌｜

｜增｜

｜梁。江淹。木蓮頌｜迸采泉壑﹐騰光淵丘﹐緗麗碧巘﹐紅艶桂洲﹐山人結侶﹐靈俗共遊﹐時至不采﹐爲子淹畱。

｜贊｜

｜增｜

｜宋。宋祁。添色拒霜花贊｜自濃而淡﹐花之常態﹐今顧反之﹐亦不之怪。

｜五言古詩｜

｜增｜

｜唐。柳宗元。湘岸移木芙蓉植龍興精舍｜有美不自蔽﹐安能守孤根﹐盈盈湘西岸﹐秋至風露繁﹐麗影別寒水﹐穠芳委前軒﹐芰荷諒難雜﹐反此生髙原。

｜巽公院芙蓉亭｜新亭俯朱檻﹐嘉木開芙蓉﹐淸香晨風遠﹐縟彩寒露濃﹐瀟灑出人世﹐低昂多異容﹐嘗聞色空諭﹐造物誰爲工﹐流連秋月晏﹐迢遞來山鐘。

｜原｜

｜宋。歐陽修。拒霜花｜芳菲能幾時﹐顏色如自愛﹐鮮鮮弄霜曉﹐裊裊含風態﹐蕙蘭殞秋香﹐桃李媚春醉﹐時節𨿽不同﹐盛衰終一致﹐莫笑黃菊花﹐籬根守憔悴。

｜增｜

｜司馬光。未開木芙蓉｜木末采芙蓉﹐騷人歌所無﹐何言霜華艶﹐不與水芝殊﹐香苞麝臍結﹐茂葉桐陰敷﹐豈若龜巢類﹐飄零老五湖。

｜蘇軾。王伯揚所藏趙昌芙蓉｜淸飆已拂林﹐積水漸收潦﹐溪邊野芙蓉﹐花木相媚好﹐坐看池蓮盡﹐獨伴霜菊槁﹐幽姿彊一笑﹐暮景迫摧倒﹐淒涼似貧女﹐嫁晚驚衰早﹐誰寫少年容﹐樵人劍南老。

｜陳與義。拒霜｜拒霜花已吐﹐吾宇不淒涼﹐天地𨿽肅殺﹐艸木有芬芳﹐道人宴坐處﹐侍女古時妝﹐濃露濕丹臉﹐西風吹綠裳。

｜範成大。羔羊齋小池兩涘木芙蓉盛開有懷故園｜洞戶掩秋深﹐畫橋橫晚靜﹐裊裊芙蓉風﹐池光弄花影﹐懷我白鷗邊﹐錦障繚千頃﹐明湖拍岸平﹐紅綠染天鏡﹐釣船無畔岸﹐收拾入簿領﹐墻籓束院落﹐寒窘令人癭。

｜楊萬里。山寺觀木芙蓉｜初約山寺遊﹐端爲怪奇石﹐��知雲水鄕﹐化作錦繡國﹐入門徑深深﹐過眼秋寂寂﹐隔竹小亭明﹐稠紅滿疎碧﹐山僧引幽踐﹐絕巘恣住陟﹐三步綺爲障﹐十步霞作壁﹐四圍盡芙蓉﹐山僧所手植﹐秋英例臞淡﹐此花獨腴澤﹐��憶補外時﹐朝士作祖席﹐是間萬株梅﹐冷射千崖白﹐舊遊不可尋﹐雪枝半榛棘。

｜金。黨懷英。西湖芙蓉｜林飆振危柯﹐野露委荒蔓﹐孤芳爲誰妍﹐一笑聊自獻﹐明妝炫朝麗﹐醉態羞晚困﹐脈脈懷春情﹐悄悄驚秋怨﹐豈無桃李媒﹐不嫁惜嬋媛﹐悠哉淸霜暮﹐共抱蘭菊恨。

｜元。朱徳潤。題芙蓉花屏｜夾城遺芳栽﹐搖落及千年﹐芙蓉發靚妝﹐絕艶秋江邊﹐臨風拂羅幃﹐紅裳擁三千﹐素抱拒霜質﹐亭亭赤城仙﹐曾攜一枝去﹐生綃記餘妍。

｜五言律詩｜

｜原｜

｜唐。韓愈。木芙蓉｜新開寒露叢﹐遠比水間紅﹐艶色寧相妬﹐嘉名偶自同﹐采江官渡晚﹐搴木古祠空﹐須得勤來看﹐無令便逐風。

｜增｜

｜宋。梅堯臣。詠王宗說園黃木芙蓉｜水中兼木末﹐相擬有嘉花﹐玉蕊坼蒸粟﹐金房落晚霞﹐涉江從楚女﹐采菊聽陶家﹐事與離騷異﹐吾將搴以誇。

｜陶弼。木芙蓉｜孤芳托寒木﹐一曉一番新﹐春色不爲主﹐天香勤動人﹐丹楓見流落﹐黃菊坐因循﹐莫訝偏相愛﹐衰遲似我身。

｜原｜

｜明。申時行。芙蓉沜｜羣芳搖落後﹐秋色在林塘﹐艶態偏臨水﹐幽姿獨拒霜﹐漢臯霞作佩﹐湘曲錦爲裳﹐白首滄江上﹐相看醉夕陽。

｜七言律詩｜

｜增｜

｜唐。劉兼。詠木芙蓉｜素靈失律詐風流﹐彊把芳菲半載偸﹐是葉葳蕤霜照夜﹐此花爛漫火燒秋﹐謝蓮色淡爭堪種﹐陶菊香濃亦合羞﹐誰道金風能肅物﹐因何厚薄不相侔。

｜宋。徐鉉。題殷舍人宅木芙蓉｜憐君庭下木芙蓉﹐裊裊纖枝淡淡紅﹐曉吐芳心零宿露﹐晚搖嬌影媚淸風﹐似含情態悲秋雨﹐暗減馨香借菊叢﹐默飲數杯應未稱﹐不知歌管與誰同。

｜範成大。攜家石湖賞拒霜｜水上晴雲彩蝀橫﹐許多蜂蝶趁船行﹐漁樵引入新花塢﹐兒女扶登小錦城﹐艶粉發妝朝日麗﹐濕紅浮影晚波淸﹐誰知搖落霜林畔﹐一叚韶光畫不成。

｜原｜

｜楊萬里。拒霜花｜木蕖何似水芙蕖﹐同个聲名各自都﹐風露商量借膏沐﹐臙脂深淺入肌膚﹐喚回春色秋光裏﹐饒得紅妝翠蓋無﹐字曰拒霜渾不惡﹐��愁霜重要人扶。

｜方嶽。木芙蓉｜綠裳丹臉水仙容﹐不謂佳名偶自同﹐一朶方酣初日色﹐千枝應發去年叢﹐莫驚墜露添新紫﹐更待微霜暈淺紅﹐��笑牡丹猶淺俗﹐但將濃艶醉春風。

｜增｜

｜元。蒲道源。紅芙蓉｜丰肌弱骨與秋宜﹐宿酒酣來不自持﹐豈爲嚴霜成槁質﹐要憑初日發妍姿﹐燕姬入畫猶嫌陋﹐蜀錦團窠未足奇﹐獨對芳叢寄幽興﹐子髙眞是遇仙時。

｜轉觀芙蓉｜露涼風冷見溫柔﹐誰挽春還九月秋﹐午醉未醒全帶艶﹐晨妝初罷尙含羞﹐未甘白紵居寒素﹐也著緋衣入品流﹐若信牡丹南面貴﹐此花應自合封侯。

｜明。袁凱。浦上木芙蓉盛開約黃鶴山人共觀｜江浦芙蓉色正深﹐靑霜點染更沈沈﹐孤舟向日曾親見﹐短褐於今欲遠尋﹐已擬攜尊同野客﹐不妨展席對沙禽﹐明年臂痛應全愈﹐移徧東園野木陰。

｜原｜

｜申時行。小園看芙蓉｜西園試詠鄴中詞﹐正及朱華冒綠池﹐綽約偏多臨水態﹐逍遙獨抱拒霜姿﹐吳姫曉鏡臨妝早﹐楚客霞裳集錦遲﹐最愛秋江畱晚色﹐盡教白首醉瓊巵。

｜五言絕句｜

｜原｜

｜宋。宋祁。木芙蓉｜皓露侵緗蕊﹐尖風獵絳英﹐繁霜不可拒﹐切弗受空名。

江南江北樹﹐秋至僅成叢﹐向晚誰爭艶﹐酡顏淺作紅。

｜增｜

｜梅堯臣。拒霜｜木杪芙蓉花﹐開非紅艶早﹐常畏晚霜寒﹐朱華競衰艸。

｜原｜

｜石延年。木芙蓉｜深淺霜前後﹐應同舊渚紅﹐羣芳坐衰歇﹐聊自舞秋風。

｜朱子。木芙蓉｜紅芳曉露濃﹐綠樹秋風冷﹐共喜巧回春﹐不妨閒弄影。

｜楊萬里。木芙蓉｜染露金風裏﹐宜霜玉水濵﹐莫嫌開最晚﹐元自不爭春。

｜七言絕句｜

｜增｜

｜唐。李嘉佑。秋朝木芙蓉｜水面芙蓉秋已衰﹐繁條倒是著花時﹐平明露滴垂紅臉﹐似有朝開暮落悲。

｜白居易。木芙蓉下招客飲｜晚涼思飲兩三杯﹐召得江頭酒客來﹐莫怕秋無伴醉物﹐水蓮花盡木蓮開。

｜黃滔。木芙蓉三首｜黃鳥啼煙二月朝﹐若教開卽牡丹饒﹐天嫌靑帝恩光盛﹐畱與秋風雪寂寥。

��假靑腰女翦成﹐綠羅囊綻彩霞呈﹐誰憐不及黃花菊﹐只遇陶潛便得名。

須到露寒方有態﹐爲經霜裛稍無香﹐移根若在秦宮裏﹐多少佳人泣曉妝。

｜原｜

｜歐陽修。木芙蓉｜種處雪消春始動﹐開時霜落雁初過﹐誰栽金菊叢相近﹐織出新番蜀錦窠。

｜增｜

｜司馬光。和秉國芙蓉五章｜淸曉霜華漫自濃﹐獨憑佳日養殘紅﹐勸君秉燭須勤賞﹐閶闔難禁一夜風。

北方稀見誠奇物﹐筆界輕絲指撚紅﹐楚蜀可憐人不賞﹐墻根屋角數無窮。

平昔低頭避桃李﹐英華今發歲云秋﹐盛時已過渾如我﹐醉舞狂歌插滿頭。

後時獨立誠難事﹐猶賴階庭有菊叢﹐綽約霜前弄姿態﹐非如羣木萬林紅。

但見涉江求水際﹐豈知緣木采霜中﹐微紅未肯全衰歇﹐正似��顏鶴髮翁。

｜原｜

｜王安石。木芙蓉｜水邊無數木芙蓉﹐露染臙脂色未濃﹐正似美人初醉著﹐彊擡靑鏡欲妝慵。

｜拒霜花｜落盡羣花獨自芳﹐紅英渾欲拒嚴霜﹐開元天子千秋節﹐戚里人家承露囊。

｜增｜

｜文同。芙蓉｜蜀國芙蓉名二色﹐重陽前後始盈枝﹐畫調粉筆分班處﹐繡引金鍼閒剌時。

｜原｜

｜蘇軾。和述古拒霜花｜千林掃作一番黃﹐只有芙蓉獨自芳﹐喚作拒霜知未稱﹐細思��是最宜霜。

｜增｜

｜張耒。芙蓉｜今年古寺摘芙蓉﹐憔悴眞成澤畔翁﹐聊把一枝閒照水﹐明年何處對霜紅。

｜範成大。窓前木芙蓉｜辛苦孤花破小寒﹐花心應似客心酸﹐更憑靑女畱連得﹐未必愁紅怨綠看。

｜題羔羊齋外木芙蓉｜慵妝酣酒夕陽濃﹐洗盡霜痕看綺叢﹐綠地團花紅錦障﹐不知庭院有西風。

｜陸遊。拒霜｜滿庭黃葉舞西風﹐天地方收肅殺功﹐何事獨蒙靑女力﹐墻頭催放數苞紅。

｜原｜

｜劉珵。木芙蓉｜翠幄臨流結絳囊﹐多情長伴菊花芳﹐誰憐冷落淸秋後﹐能把柔姿獨拒霜。

｜劉克莊。芙蓉二絕｜湖上秋風起棹歌﹐萬株映柳更依荷﹐老來不作繁華夢﹐一樹池邊已覺多。

池上秋開一兩叢﹐未妨冷淡伴詩翁﹐而今縱有看花意﹐不愛深紅愛淺紅。

｜增｜

｜劉圻父。木芙蓉｜曉妝如玉暮如霞﹐濃淡分秋染此花﹐終日獨酲幹底事﹐晚知爛醉是生涯。

｜陳經國。木芙蓉｜紫茸排萼露微紅﹐不比春花對日烘﹐冷落半秋誰是侶﹐可憐妖艶嫁西風。

｜原｜

｜鄭域。木芙蓉｜妖紅弄色絢池臺﹐不作匆匆一夜開﹐若遇春時占春榜﹐牡丹未必作花魁。

｜增｜

｜元。虞集。木芙蓉｜九月襄王宴渚宮﹐霓旍翠羽度雲中﹐滿汀山雨衣裳濕﹐宋玉愁多賦未工。

｜宋褧。長安驛道中觀芙蓉寄嘲伯循｜玉溪橋畔淡朝霞﹐照景紅妝泫露華﹐說似分司才禦史﹐水邊花勝驛中花。

｜盧琦。題錢舜舉木芙蓉｜紅妝初映酒杯酣﹐斜倚西風轉不堪﹐霜後池塘秋欲盡﹐令人惆悵憶江南。

｜明。徐賁。雨後慰池上芙蓉｜池上新晴偶獨過﹐芙蓉寂寞照寒波﹐相看莫厭秋情薄﹐若在春風怨更多。

｜原｜

｜謝遷。芙蓉｜傍水施朱意自眞﹐幽棲非是避芳塵﹐已呼晚菊爲兄弟﹐更爲秋江作主人。

｜增｜

｜吳孔嘉。木芙蓉｜半臨秋水照新妝﹐澹靜丰神冷艶裳﹐堪與菊英稱晚節﹐愛他含雨拒淸霜。

｜僧文湛。題畫芙蓉｜江邊誰種木芙蓉﹐寂寞芳姿照水紅﹐莫怪秋來更多怨﹐年年不得見春風。

｜詩散句｜

｜原｜

｜宋。歐陽修｜湖上野芙蓉﹐含思秋脈脈﹐娟娟如靜女﹐不肯傍阡陌﹐詩人杳未來﹐幽艶冷難宅。

｜李覯｜甚疑牡丹叢﹐但病皮骨老﹐不宜入水看﹐只可隔水眺。

｜增｜

｜唐。韓愈｜四隅芙蓉樹﹐擢艶皆猗猗。

｜原｜

｜宋。宋祁｜曲塵輕抱蕊﹐宮纈巧裝叢。

｜梅堯臣｜托根地𨿽卑﹐淩霜花亦茂。

｜增｜

｜文同｜何人露秋纈﹐不管著秋霜。

｜許棐｜霜樹不知醜﹐葉與花爭紅。

｜明。沈周｜秋風吹冷艶﹐晨露濕新妝。

｜原｜

｜唐。髙蟾｜芙蓉生在秋江上﹐不向東風怨未開。

｜增｜

｜宋。宋祁｜情知邊地風霜惡﹐不肯將花剩占秋。

｜文同｜落晚自憐窺露沼﹐忍寒誰念倚霜籬。

｜秦觀｜芙蓉露濃紅壓枝﹐幽禽感秋花畔啼。

｜黃庭堅｜霜花畱得紅妝面﹐酌盡齋中竹葉瓶。客興不辜春竹葉﹐年華全屬拒霜叢。

｜原｜

｜韓駒｜舊時憶在延眞館﹐玉作芙蓉院院明。

｜增｜

｜楊萬里｜亂翦素羅妝一樹﹐略將敗朶點臙脂。

｜徐似道｜一帶拒霜三十里﹐又催簫鼓作秋聲。

｜張兪｜待教滿地妖紅落﹐獨與秋風作主人。

｜原｜

｜戴復古｜就中一種芙蓉別﹐只染鵝黃學道妝。

｜翁捲｜芙蓉不分秋蕭索﹐斗拆繁紅滿樹頭。

｜詞｜

｜增｜

｜葉夢得。卜算子｜曉雨洗新妝﹐艶艶驚衰眼﹐不趁東風取次開﹐待得淸霜晚。曲港照回流﹐影亂微波淺﹐作態低昂好自持﹐江闊煙村遠。

｜原｜

｜範成大。菩薩蠻｜冰明玉潤天然色﹐淒涼拚作西風客﹐不肯嫁東風﹐殷勤霜露中。綠窓梳洗晚﹐笑把玻璃盞﹐斜日上妝臺﹐酒紅和困來。

｜髙觀國。菩薩蠻｜紅雲半壓秋波急﹐艶妝泣露嬌啼色﹐佳夢入仙城﹐風流石曼卿。宮袍呼醉醒﹐休捲西風錦﹐明日粉香殘﹐六橋煙水寒。

｜晏殊。少年遊｜霜華滿樹﹐蘭凋蕙慘﹐秋艶入芙蓉﹐臙脂嫩臉﹐黃金輕蕊﹐猶自怨春風。前歡往事﹐當歌對酒﹐無限到心中﹐更憑朱檻憶芳容﹐腸斷一枝紅。

｜增｜

｜蘇軾。定風波｜兩兩輕紅半暈腮﹐依依獨爲使君回﹐若道使君無此意﹐何爲﹐雙花不向別人開。但看低昂煙雨裏﹐不已﹐勸君休訴十分杯﹐更問尊前狂副使﹐來歲﹐花開時節與誰來。

｜別錄｜

｜原｜

｜種植｜十月花謝後﹐截老條長尺許﹐臥置窖內無風處﹐覆以干壤及土﹐候來春有萌芽時﹐先以硬棒打洞﹐入糞及河泥漿水灌滿﹐然後揷入﹐上露寸餘﹐遮以爛艸﹐卽活﹐當年卽花﹐若不先打洞﹐傷其皮卽死。

｜制用｜皮柔韌﹐連條風戾之﹐至春﹐漚於池﹐以糾綆索﹐甚能勝水﹐多種之﹐歲可髠用。

禦定佩文齋廣羣芳譜卷三十九

●禦定佩文齋廣羣芳譜卷四十

花譜

○巖桂按牡桂﹑箘桂入藥﹐巖桂不入藥﹐原合爲一載入藥譜﹐今分巖桂入花譜﹐牡桂﹑箘桂別見藥譜。

｜原｜巖桂﹐似箘桂而稍異﹐葉有鋸齒如枇杷葉而麤澀者﹐有無鋸齒如梔子葉而光潔者﹐叢生巖嶺間﹐謂之巖桂﹐俗呼爲木犀﹐紋理如犀﹐故名木犀。其花有白者名銀桂﹐黃者名金桂﹐紅者名丹桂。有秋花者﹑春花者﹑四季花者﹑逐月花者。花四出或重臺﹐徑二﹑三分﹐瓣小而圓﹐皮薄而不辣﹐不堪入藥﹐花可入茶﹑酒﹐浸鹽蜜﹐作香茶及面藥澤發之類。天竺桂﹐卽今閩﹑粵﹑浙中山桂﹐臺州﹑天竺最多﹐生子如蓮實﹐或二或三﹐離離下垂﹐天竺僧稱爲月桂﹐其花時常不絕﹐枝頭葉底依稀數點﹐亦異種也。

｜��考｜

｜增｜

｜晉書。陸機傳論｜蘭植中塗﹐必無經時之翠﹐桂生幽壑﹐終保彌年之丹。

｜原｜

｜唐書。五行志｜垂拱四年三月﹐雨桂子於臺州﹐旬餘乃止。

｜增｜

｜唐書。后妃傳｜太宗賢妃徐惠﹐八歲自曉屬文﹐父孝徳﹐嘗試使擬離騷爲小山篇﹐曰﹐仰幽巖而流盻﹐撫桂枝以凝想﹐將千齡兮此遇﹐荃何爲兮獨往。孝徳大驚﹐知不可掩於是所論著遂盛傳﹐太宗聞之﹐召爲才人。

｜山海經｜招搖之山﹐其上多桂。臯塗之山﹐上多桂木。

｜呂氏春秋｜物之美者﹐招搖之桂。

｜禮斗威儀｜君乘金而王﹐其政訟平﹐芳桂常生。

｜原｜

｜天地運度經|泰山北有桂樹七十株﹐天神靑腰玉女三千人守之﹐其實赤如橘﹐人食之一年﹐仙官迎之﹐常有九色飛鳳﹑寶光珠雀嗚集於此。

｜三輔黃圖｜甘泉宮南﹐有昆明池﹐中有靈波殿﹐以桂爲柱﹐風來自香。

｜洞�記｜有遠飛雞﹐夕則還依人﹐曉則絕飛四海﹐嘗銜桂實歸於南土。

｜增｜

｜西京雜記｜上林苑﹝木匋﹞桂十株

｜增｜

｜拾遺記｜岱輿山北有玉梁十丈﹐駕玄流之上﹐傍有丹桂﹑紫桂﹑白桂﹐皆直上百尋﹐可爲舟航﹐謂之文桂之舟。

王母與燕昭王遊於燧林之下﹐說炎帝鉆火之術﹐取綠桂之膏﹐燃以照夜﹐忽有飛蛾銜火﹐狀如丹雀﹐來拂於桂膏之上。

宣帝元鳳二年﹐於淋池之南起桂臺﹐以望遠气﹐東引太液之水﹐有一連理桂樹﹐上枝跨於渠水﹐下枝隔岸而南生﹐與上枝同一株。

｜金樓子｜桂花不實﹐玉巵不當。

｜原｜

｜廬山記｜山有三石梁﹐廣不盈尺﹐俯盻杳然無底﹐吳猛將弟子過此梁﹐見老翁坐桂樹下﹐以玉杯盛甘露與猛。

｜增｜

｜平泉山居艸木記｜有剡溪之紅桂﹐鐘山之月桂﹐曲阿之山桂﹐永嘉之紫桂﹐剡中之眞紅桂。

｜酉陽雜俎｜舊言月中有桂﹐有蟾蜍﹐故異書言﹐月桂髙五百丈﹐下有一人常斫之﹐樹創隨合﹐人姓吳名剛﹐西河人﹐學仙有過﹐謫令伐樹。釋氏書言﹐須彌山南面有閻扶樹﹐月過﹐樹影入月中。或言月中蟾﹑桂地影也﹐空處水影也﹐此語差近。

｜國史補｜南中有山洞﹐一泉往往有桂葉流出﹐好事者因目爲流桂泉。

｜原｜

｜本艸拾遺｜江東諸處﹐每至四﹑五月後﹐嘗於衢路拾得桂子﹐大如貍豆﹐破之辛香﹐故老相傳是月中下也﹐北方獨無者﹐非月路也。

｜增｜

｜南部煙花記｜陳主爲張麗華造桂宮於光昭殿後﹐作圓門如月﹐障以水晶﹐後庭設素粉罘罳﹐庭中空洞無他物﹐惟植一株桂樹﹐樹下置藥杵臼﹐使麗華恆馴一白兔﹐時獨步於中﹐謂之月宮。

｜淸異錄｜韓恭叟離合巖﹑桂二字爲嚴山圭木。

｜南部新書｜杭州靈隱山多桂﹐寺僧曰﹐月中種也。至今中秋夜﹐往往子墜﹐寺僧亦曾拾得﹐招賢寺僧植桂﹐香紫可愛﹐郡守白公號紫陽花。

｜原｜

｜東坡詩注｜天竺昔有梵僧云﹐此山自天竺鷲山飛來﹐八月十五夜嘗有桂子落。

｜羅湖野錄｜黃公魯直館黃龍山﹐從晦堂和尙遊﹐晦堂因語次舉孔子謂弟子﹐以我爲隱乎﹐吾無隱乎爾﹐請公詮釋而至於再﹐晦堂不然其說﹐公怒形於色﹐沈默久之﹐時當暑退涼生﹐秋香滿院。晦堂乃曰﹐聞木犀香乎。公曰﹐聞。晦堂曰﹐吾無隱乎爾。公欣然領解。

｜增｜

｜彥周詩話｜先伯父熙寧九年四月二十七日﹐夜夢至一處﹐牓曰淸香館﹐東邊有別院﹐東壁有詩牌云﹐題冀公功徳院﹐山東李白。其詩曰﹐秋風吹桂子﹐只在此山中﹐待得春風起﹐還應生桂叢﹐桂叢日已滿﹐淸香何時斷﹐只爲愛淸香﹐故號淸香館。伯父自作記夢一篇﹐書之甚詳。

｜老學庵筆記｜張子韶對策﹐有桂子飄香之語。趙明誠妻李氏嘲之曰﹐露花倒影柳三變﹐桂子飄香張九成。

｜原｜

｜話腴｜明之象山士子史本﹐有木犀忽變紅色﹐異香﹐因接本獻闕下﹐髙廟雅愛之﹐畫爲扇面﹐仍制詩以賜從臣﹐云﹐月官移向日官栽﹐引得輕紅入面來﹐好向煙霄承雨露﹐丹心一點爲君開。又云﹐秋入幽巖桂影團﹐香深粟粟照林丹﹐應隨王母瑤池宴﹐染得朝霞下廣寒。自是四方爭傳其本﹐歲接數百﹐史氏由此昌焉。一卉之微﹐香色稍異﹐能動至尊﹐入品題且昌其主﹐可以人而不如木乎。

｜增｜

｜學齋呫嗶｜花中惟巖桂四出﹐余謂土之生物﹐其數皆五﹐故艸木花皆五﹐惟桂乃月中之木﹐居西方地﹐四乃西方金之成數﹐故花四出而金色﹐且開於秋云﹐此桂之在離騷以諭君也﹐先師魏鶴山巖桂詩云﹐虎頭點點開金粟﹐犀首累累佩印章﹐自注云﹐顧虎頭善畫金粟佛﹐公孫衍佩五國相印﹐眞善借諭而體物矣﹐余亦嘗賦巖桂云﹐四出花中異﹐三開格外芳﹐名髙評月品﹐韻勝霸秋香﹐或者頗許之﹐以爲弗可移賦他花木也。

｜澄懷錄｜韓熙載云﹐對花焚香﹐木犀宜龍腦。

｜三餘贅筆｜曾端伯以巖桂爲仙友﹐張敏叔以桂爲仙客。

｜客座新聞｜衡祌祠﹐其徑綿亙四十餘里﹐夾道皆合抱松﹑桂相間﹐連云蔽日﹐人行空翠中﹐而秋來香聞十里﹐計其數﹐云一萬七千株﹐眞神幻佳境。

｜弇山園記｜芙蓉池之西北度有小橋﹐崇阜若馬脊﹐皆植桂﹐凡數十百樹﹐曰金粟嶺。

｜原｜

｜學圃余疏｜木犀﹐吾地爲盛﹐天香無比﹐然須種早黃﹑球子二種﹐不惟早黃七月中開﹐球子花密爲勝﹐卽香亦馥鬱異常﹐丹桂香減矣﹐以色稍存之﹐餘皆勿植。又有一種四季開花而結實者﹐此眞桂也﹐閩中最多﹐常以春中盛開﹐吾地亦間有之﹐宜植以備一種。花之四季開者﹐蘭﹑桂而外有月桂﹑長春菊﹐月桂閩種爲佳。

｜增｜

｜閩部疏｜延平多桂﹐亦能多瘴﹐福南四郡桂皆四季花﹐而反盛於冬﹐凡桂四季者有子﹐唐詩所云﹐桂子月中落﹐此眞桂也。江南桂﹐八﹑九月盛開﹐無子﹐此木木犀也。

｜湧幢小品｜蘭溪髙子章﹐先世封樹之地﹐兩桂當庭﹐取東坡何氏讀書堂語﹐扁曰香入云。杜端父爲之賦曰﹐緣曾分月種﹐故發入云香。子章曰﹐似矣﹐請更散語﹐端父再屬長篇云﹐山麓有庭存古意﹐不種凡花惟種桂﹐苔封蘚剝迸鱗皴﹐雪勁霜頑聳蒼翠﹐栽培豈解一日成﹐愛惜至今尢不易﹐來人不必問典刑﹐對此儼然前輩是﹐樹前翁仲不可求﹐樹下子孫能幾世﹐子孫立竹滿庭除﹐前人於此見心事﹐近年喬木幾家存﹐是中林壑何陰翳﹐前人種樹愛讀書﹐種時已諭書中義﹐後人讀書念前人﹐對樹類能歌蔽芾﹐八月九月秋風髙﹐金丹變化乘飄飄﹐朝元顧祖歸寒殿﹐仙香直入幹雲霄﹐老兔癡蟾開鼻孔﹐奏徹虛皇應得寵﹐虛皇錫賚萬瓊瑤﹐賞君愛護月中種。

紹定間﹐舒嶽祥讀書館中﹐中秋月色皎然﹐聞瓦上聲如撒雹﹐甚怪之﹐其祖拙齋啟門視之﹐乃曰﹐此月中桂子也﹐我嘗得之天臺山中﹐呼童子就西庭中拾得二升﹐大如豫章子﹐無皮﹐色如白玉﹐有紋如雀卵﹐其中有仁﹐嚼之﹐作芝麻气味﹐囊之﹐雜菊花﹐作枕﹐淸芬襲人﹐其收拾不盡﹐散落磚隙者﹐旬輙出樹﹐子葉柔長﹐經冬猶秀﹐尋徙植盆中﹐久之﹐失其所在。

｜瓶史｜浴木犀宜淸慧兒。木犀以芙蓉爲婢。

｜七曲山記｜文昌殿後爲桂香殿﹐丹粟秋飄﹐一邑盡染﹐彌月猶馥。

｜原｜

｜杭州府誌｜月桂峯在武林山﹐宋僧遵式序云﹐天聖辛卯秋﹐八月十五夜﹐月有濃華﹐云無織翳﹐天降靈實﹐其繁如雨﹐其大如豆﹐其圓如珠﹐其色有白者﹑黃者﹑黑者﹐殼如芡實﹐味辛﹐識者曰﹐此月中桂子﹐好事者播種林下﹐一種卽活。

張君房爲錢塘令﹐夜宿月輪山﹐寺僧報曰﹐桂子下塔﹐遽起望之﹐紛如煙露﹐回旋成穗﹐散墜如牽牛子﹐黃白相間﹐咀之無味。

｜花史｜無瑕嘗著素裳折桂﹐明年開花﹐潔白如玉﹐女伴折取簪髻﹐號無瑕玉花。

｜集藻｜

｜騷｜

｜原｜

｜漢。淮南小山。招隱士｜桂樹叢生兮山之幽﹐偃蹇連蜷兮枝相繚﹐山气巃嵸兮石嵯峨﹐溪谷嶄巖兮水層波﹐猨狖羣嘯兮虎豹嘷﹐攀援桂枝兮聊淹畱﹐王孫遊兮不歸﹐春艸生兮萋萋﹐歲暮兮不自聊﹐蟪蛄鳴兮啾啾﹐坱兮軋﹐山曲��﹐心淹畱兮洞荒忽﹐罔兮沕﹐憭兮栗﹐虎豹岤﹐叢薄深林兮﹐人上栗﹐��崯碕礒兮碅磳磈硊﹐樹輪相糺兮林木茇骫﹐靑莎雜樹兮薠艸靃靡﹐白鹿麏麚兮或騰或倚﹐狀貎崯崯兮峩峩﹐淒淒兮漇漇﹐狝猴兮熊羆﹐慕類兮以悲﹐攀援桂枝兮聊淹畱﹐虎豹鬥兮熊羆咆﹐禽獸駭兮亡其曹﹐王孫兮歸來﹐山中兮不可以久畱。

｜賦｜

｜增｜

｜唐。崔琪。桂林一枝賦｜倬彼眾木者﹐其桂林一枝﹐淮南擢秀﹐月上標奇﹐光雨露之新沐﹐拂香風以徐吹﹐故能使顥气淩空﹐孤陰耀質﹐心旣丹而不二﹐花又白而純一﹐凝霜隕而色鮮﹐嚴景凋而葉密﹐若然者﹐固將與大椿而爭長﹐豈徒挺小山而間出﹐至如孫弘已落﹐郤詵未第﹐沮塵色與灰心﹐然粒玉而燼桂﹐孰謂連捲銜半死之質﹐特達承再生之惠﹐淹畱君之庭﹐芳郁君之砌﹐惜矣哉﹐向使便辭仙客﹐永棄幽林﹐委根不用之境﹐滅影空山之陰﹐又焉能擅昆玉之髙價﹐吐歲寒之宿心﹐彼徒見零落﹐焦梧再斲﹐恩深於旣往﹐殊不知摧殘朽桂﹐一枝重遇於當今。

｜趙蕃。月中桂樹賦｜圓月如霜﹐有仙桂兮﹐宛在中央﹐映澄澈之素彩﹐逗葳蕤之冷光﹐杳杳低枝﹐拂孤輪而挺秀﹐依依密樹﹐侵滿魄而含芳﹐觀其皓爾方凝﹐翛然不攺﹐隨升沈而自若﹐貫盈缺而長在﹐敻冪冪而臨空﹐杳萋萋而發彩﹐同蟾蜍之片影﹐似濯瑤池﹐異珊瑚之幽叢﹐徒生滄海﹐埃﹝土盍﹞初歇﹐關山正秋﹐空泬寥而逾淨﹐色冉弱而彌幽﹐謂扇花薄﹐如珪玷浮﹐望玉露之初垂﹐遙疑滴瀝﹐聽金風之乍起﹐遠若颼飅﹐皎皎孤懸﹐亭亭相向﹐才分杳靄之質﹐微辧輪囷之狀﹐諒攀援而莫及﹐寧欲淹畱﹐嘆音塵之未期﹐空勞曠望﹐嘉其竦本無地﹐分輝有餘﹐轉低影於穹碧﹐擢幽姿於顥初﹐訝姮娥之繪成﹐文逾靃靡﹐並秦鏡之照出﹐勢自蕭疎﹐斯所以亙雲路﹐委天衢﹐弱質中植﹐纖條外扶﹐亂彩時搖﹐起飛飛之驚鵲﹐澄波靡隔﹐掩歷歷之髙楡﹐是故邈彼輕霄﹐呈玆永夕﹐紛敷遠瑩﹐偃蹇旁射﹐夾餘霞而暫丹﹐經斜漢而彌白﹐臨紫極而天香不散﹐指北斗而仙花可摘﹐況其遠象朣朧﹐桂子�空﹐惜迢遞而遐想﹐況嬋娟而內融﹐素色不雕﹐自挺霜雪之外﹐淸陰�互﹐頻移霄漢之中﹐何必詠招隱﹐臥幽叢﹐庶髙枝兮可折﹐願逍遙於蟾宮。

丨楊眞弘。月中桂樹賦丨月滿於東﹐桂芳其中﹐因澄輝之皎潔﹐見幽茂之玲瓏﹐炫凝冷於淸夜﹐寫濃纖於碧空﹐遠莫致之﹐詎攀折以盈手﹐光可鑑也﹐覺淸明之在躬﹐夫擢本陰靈﹐流形永夕﹐稟玉燭之和气﹐潤金泥之滋液﹐枝徘徊而若垂﹐葉靃靡以如積﹐同作繢於團扇﹐想孚尹於尺璧﹐悠悠歷歷﹐宜乎凜秋﹐滿虛輪而挺秀﹐瑩白暈以含幽﹐天邊無風﹐孕香气而不散﹐艸上有露﹐泛花光而若浮﹐異夫髙謝地靈﹐妙融眞宰﹐籠玄兔以不動﹐映素娥而如在﹐太陽讓美﹐收若木之餘暉﹐列宿懷慚﹐掩白楡而沈彩﹐旣寒暑無變﹐亦古今不殊﹐是知托其所終﹐乃異顚而不扶﹐二气初分﹐誰見栽生之質﹐三光不息﹐斯無朽蠹之虞﹐與燃薪而殊患﹐同瑞艸之共舒﹐事相傳於摭實﹐勢終類於憑虛﹐樓上含華﹐映网軒而列耀﹐園中委照﹐益嘉木之蕭疎﹐千里共瞻﹐九霄之上﹐冬春無淸淨之景﹐朒脁闕婆娑之狀﹐及素秋之節﹐信謂逢時﹐當明徳之年﹐何憂掩望﹐恥片玉以齊價﹐笑三珠之可尙﹐彼叢生因地﹐森挺淩霜﹐驗植物之斯美﹐杳神功之可量﹐垂蔭何方﹐乃傳天之下界﹐結根何處﹐宛在月之中央﹐又安能較其小大﹐齊其短長﹐冀一枝兮可得﹐敢驤首以觀光。

丨宋。楊萬里。木犀花賦丨秋气已末﹐秋日已夕﹐楊子觴客﹐客醉欲出﹐偶云物之淨盡﹐吐霽月之半��﹐楊子鼻觀﹐若有觸焉﹐澹空山之何有﹐驚妙香之郁然﹐急謂客曰﹐是必有異﹐吾與子盍小觀之行而求之﹐無物可卽也﹐捨而不求﹐又不能自息也﹐天風忽來﹐其香浩蕩﹐楊子乃凝神而從之﹐忽欣然而獨往﹐蓋吾履未出於柴門之裏﹐吾身已超於廣寒之上矣﹐水國湛湛﹐不足以爲其空明而深靚也﹐雪宮皚皚﹐不足以爲其髙寒而迥映也﹐玉階之前有團其陰蔚乎﹐璢璃之葉槭乎琴瑟之音﹐天葩芬敷﹐匪玉匪金﹐細不逾粟﹐香滿天地﹐蓋向者之所聞﹐乃於玆其良是﹐摩挲玉蟾蜍而問焉﹐亦不知其名﹐而字之曰桂﹐吾甚愛之﹐欲求其裔﹐將刈其枝﹐以修身之玉斧﹐�其根於銀河之秋水﹐移之以歸﹐藝我庭砌﹐羿妃頩然而不悅﹐曰﹐余將白之於帝﹐楊子聳然而寤﹐月尙未午﹐客亦未去﹐顧而見木犀之始花﹐宛其若天上之所覩﹐笑而問客曰﹐吾之玆遊﹐夢邪﹐醉邪﹐惘然不知其處。

｜文賦散句｜

｜原｜

｜楚。屈原。九歌｜美要眇兮宜修﹐沛吾乘兮桂舟。

桂棹兮蘭枻。

桂棟兮蘭橑。

結桂枝兮延佇﹐羌愈思兮愁人。

援北鬥兮酌桂漿。

辛夷車兮結桂旗。

｜遠遊｜嘉南州之炎徳兮﹐麗桂樹之冬榮。

｜大招｜茞蘭桂樹﹐郁彌路只。

｜東方朔。七諫｜登巒山而遠望兮﹐好桂樹之冬榮。

飲箘若之朝露﹐構桂木而爲室。

｜增｜

｜王褒。九懷｜步驟桂林兮﹐超驤捲阿。

｜劉向。九嘆｜結桂樹之旖旎兮﹐紉荃蕙與辛夷。

｜原｜

｜王逸。九思｜桂樹列兮紛敷﹐吐紫華兮布條。

｜增｜

｜晉。左思。吳都賦｜丹桂灌叢。

｜五言古詩｜

｜增｜

｜梁。庾肩吾。詠桂｜新叢入望苑﹐舊幹別層城﹐請視今移處﹐何如月裏生。

｜周。王褒。詠永定寺桂樹｜歲餘凋晚葉﹐年至長新圍﹐月輪三五映﹐烏生八九飛。

｜原｜

丨唐。王績。春桂問答二首丨問春桂﹐桃李正芳華﹐年光隨處滿﹐何事獨無花。

春桂答﹐春花詎能久﹐風霜搖落時﹐獨秀君知否。

｜增｜

｜王績。古意｜桂樹何蒼蒼﹐秋光花更芳﹐自言歲寒性﹐不知露與霜﹐幽人重其徳﹐徙植臨前堂﹐連拳八九樹﹐偃蹇二三行﹐枝枝自相糾﹐葉葉還相當﹐去來雙鴻鵠﹐棲息兩鴛鴦﹐榮蔭誠不厚﹐斧斤亦勿傷﹐赤心許君時﹐此意那可忘。

｜原｜

｜李白。詠桂｜世人種桃李﹐皆在金張門﹐攀折爭快捷方式﹐及此春風暄﹐一朝天霜下﹐榮耀難久存﹐安知南山桂﹐綠葉垂芳根﹐淸陰亦可托﹐何惜植君園。

｜增｜

｜柳宗元。自衡陽移桂十餘本植零陵所住精舍｜謫官去南裔﹐淸湘繞靈嶽﹐晨登蒹葭岸﹐霜景霽紛濁﹐離披得幽桂﹐芳木欣盈握﹐火耕困煙燼﹐薪采久摧剝﹐道傍且不顧﹐岑嶺況悠邈﹐傾筐擁故壤﹐棲息期鸞鷟﹐路遠淸涼宮﹐一雨悟無學﹐南人始珍重﹐微我誰先覺﹐芳意不可傳﹐丹心徒自渥。

｜李徳裕。紅桂樹｜昔聞紅桂樹﹐獨秀龍門側﹐越叟移數株﹐周人未嘗識﹐平生愛此樹﹐攀翫無由得﹐君子知我心﹐因之爲羽翼﹐豈煩嘉客譽﹐且就淸陰息﹐來自天姥岑﹐長疑翠嵐色﹐芳芬世所絕﹐偃蹇枝漸直﹐瓊葉潤不凋﹐珠英粲如織﹐猶疑翡翠宿﹐想待鵷鸞食﹐寧止暫淹畱﹐終當更封殖。

｜白居易。有木詩｜有木名丹桂﹐四時香馥馥﹐花團夜雪明﹐葉翦春云綠﹐風影淸似水﹐霜枝冷如玉﹐獨占小山幽﹐不容凡鳥宿﹐匠人愛芳直﹐裁截爲廈屋﹐幹細力未成﹐用之君自速﹐重任𨿽大過﹐直心終不曲﹐縱非梁棟材﹐猶勝尋常木。

｜廬山桂｜偃蹇月中桂﹐結根依靑天﹐天風繞月起﹐吹子下人間﹐飄零委何處﹐乃落匡廬山﹐生爲石上桂﹐葉如翦碧鮮﹐枝榦日長大﹐根荄日牢堅﹐不歸天上月﹐空老山中年﹐廬山去咸陽﹐道裏三四千﹐無人爲移植﹐得入上林園﹐不及紅花樹﹐長栽溫室前。

｜皮日休。詠公齋小桂｜一子落天上﹐生此靑璧枝﹐欻從山之幽﹐劚斷雲根移﹐勁挺隱珪質﹐盤珊緹油姿﹐葉彩碧髓融﹐花狀白毫蕤﹐稜層立翠節﹐偃蹇樛靑螭﹐影澹雪霽後﹐香泛風和時﹐吾祖在月竁﹐孤貞能見怡﹐願老君子地﹐不敢辭喧卑。

｜陸龜蒙。和襲美詠公齋小桂｜諷賦輕八植﹐擅名方一枝﹐才髙不滿意﹐更自寒山移﹐宛宛別云態﹐蒼蒼出塵姿﹐煙歸助華杪﹐雪點迎芳蕤﹐靑條坐可結﹐白日如奔螭﹐諒無��翦憂﹐卽是蕭森時﹐洛浦𨿽有蔭﹐騷人聊自怡﹐終爲濟川檝﹐豈在論髙卑。

｜宋。梅堯臣。和韓子華桂花｜莫以天下桂﹐皆爲月中物﹐猶言月有兔﹐野豈無狡窟﹐空山桂花多﹐艷色粲然發﹐樵客不知貴﹐柰何薪爨屈。

｜臨軒桂｜山楹無惡木﹐但有綠桂叢﹐幽芳尙未歇﹐飛鳥銜殘紅﹐不見離騷人﹐憔悴吟秋風。

｜奉和永叔得辛判官伊陽所寄山桂數本封殖之後遂成雅韻以見貺｜團團綠桂叢﹐本自幽巖得﹐惠好知不忘﹐靑蔥寧攺色﹐香生蓮幕間﹐花白萱堂側﹐月露夜偏滋﹐瓊枝相翕赩。

｜原｜

｜歐陽修。謝人寄雙桂樹子｜有客賞芳叢﹐移根在幽谷﹐爲懷山中趣﹐愛此巖下綠﹐曉露秋暉浮﹐淸陰藥闌曲﹐更待繁華白﹐邀君弄芳馥。

｜曾肇。詠桂｜團團桂叢孤﹐枝葉寒更媚﹐托根庭宇間﹐自有幽人致﹐何必問嫦娥﹐靑雲借餘地。

｜劉子翚。木犀古風｜化工吝幽香﹐斑斑被花木﹐氤氳寒巖桂﹐髙韻蓋羣馥﹐無人盡日芳﹐守志何幽獨﹐士介恥求知﹐女貞慚自鬻﹐淒涼楚山秋﹐樛枝吐金粟﹐淺水映輕明﹐微飆發含蓄﹐樓端靜忽聞﹐馬上遙相逐﹐踟躕爲延佇﹐但見林巒綠﹐瓶罌誰折贈﹐淸芬閟廬屋﹐久處不自知﹐乍至彌鬱鬱﹐客悲芳歲暮﹐夢遶寒溪曲﹐長吟小山詞﹐古意恐難復。

｜增｜

｜朱松。月桂花｜窓前小桂叢﹐著花無曠月﹐月行晦朔周﹐一再開復歇﹐初如醉肌紅﹐忽作絳裙色﹐誰人相料理﹐耿耿自開落﹐有如貧家女﹐信美乏風格﹐春風木芍藥﹐穠艷傾一國﹐芳根維無恙﹐歲晚但枯枿。

｜陸遊。寄題廬陵王晉輔先輩桂堂｜楚人記艸木﹐桂在椒蘭中﹐我懷小山句﹐妙絕窮化工﹐唐人作山水﹐亦以桂配松﹐丹葩間綠葉﹐錦繡相疊重﹐不知始何時﹐巖桂開秋風﹐楚人所稱者﹐委棄等蒿蓬﹐鳴呼各有時﹐士豈怨不逢﹐我作桂堂詩﹐廣子云夢胸。

｜張孝祥。桂花｜天心不重金﹐富媼不復藏﹐居然土同價﹐散作艸木芳﹐英英園中葵﹐一心傾太陽﹐采采籬下菊﹐令汝壽命康﹐惟忐木中犀﹐更貯萬斛香﹐雄姿傲霜雪﹐鱗甲森靑蒼﹐三賢鼎足立﹐正色凜相望﹐豈比桃李徒﹐紅紫紛披昌﹐聊息貪者心﹐未上君子堂﹐歲晚從我遊﹐窴汝兄弟行。

｜金。酈權。木犀｜菊小未堪摘﹐荒池悴芙蕖﹐窮秋不慰眼﹐幽獨將焉如﹐殷勤蕊宮子﹐種桂庭之除﹐乘閒美餘花﹐散落荒山隅﹐從玆雲月裔﹐漂泊生江湖﹐娟娟耐凍枝﹐便與羣芳殊﹐琉璃翦芳葆﹐蛾黃扸仙裾﹐唾袖花點碧﹐潄金粟生膚﹐好風一拂披﹐九里香縈紆﹐蘭蕙不敢友﹐荃蓀正僮奴﹐妄意此尢物﹐化工異吹噓﹐不然九天香﹐安得獨付渠﹐托物寄深縕﹐古今一三閭﹐收攬名艸木﹐自比君子徒﹐惟玆不掛口﹐無乃聖不居﹐抑夫古簡編﹐斷絕秦火余﹐君看齊魯臣﹐史筆逸其書﹐惜哉不可曉﹐臨風爲嗟吁﹐尢憐元佑前﹐不及附歐蘇﹐末路益可惜﹐例進宣和初﹐仙根豈易��﹐百死不一蘇﹐昔遊汴離宮﹐識此傾城姝﹐摩挲三品石﹐尙想狎客娛﹐��後十五年﹐微霜半黏須﹐一枝再經眼﹐相對憐覊孤﹐不知苦何事﹐玉骨乃爾臒﹐故人憐我老﹐尺書遠招呼﹐要趁秋香濃﹐共此碧玉壺﹐遙知嬋娟客﹐與我一笑俱。

｜明。陳憲章。和陶飲酒｜木犀冷於菊﹐更後十日開﹐淸風吹芳香﹐芳香襲人懷﹐千回咽入腹﹐五內無一乖﹐𨿽靡鸞鳳吟﹐亦有鷦鷯棲﹐昔者東籬飲﹐百榼醉如泥﹐那知此日花﹐復與此酒諧﹐一曲盡一杯﹐酩酊花間迷﹐赤腳步明月﹐酒盡吾當回。

｜王寵。飲錢二孔周宅桂花下｜嘉樹蔭團團﹐團團露華白﹐本自招搖山﹐植君靑霞宅﹐不意淩寒姿﹐占此瑤墀隙﹐髙枝掛珠网﹐卑條敷綺席﹐萋萋布葉陰﹐茸茸吐花積﹐風飄遠近香﹐月映盈虧魄﹐旣集佳麗人﹐亦招隱淪客﹐幸承金樽薦﹐親勞玉腕摘﹐歌曲出玲瓏﹐舞袖隨寬窄﹐條繁每罥釵﹐花落常點額﹐戲羽必成雙﹐棲禽無單只﹐及此芳菲時﹐荷君千金惜﹐不醉且淹畱﹐看朱已成碧。

｜七言古詩｜

｜增｜

｜唐。陳陶。殿前生桂樹｜仙娥玉宮秋夜明﹐桂枝拂檻參差瓊﹐香風下天漏丁丁﹐牛渚翠梁橫淺淸﹐羽帳不眠恨吹笙﹐棲鳥暗驚仙子落﹐步月鬃云墮金雀﹐蕙樓涼簟翠波空﹐銀縷香寒鳳凰薄﹐東海卽爲郎斟酌﹐綺疏長懸七星杓。

｜原｜

｜宋。毛滂。桂花歌｜玉階桂影秋綽約﹐天空爲捲浮雲幕﹐嬋娟醉眠水晶殿﹐老蟾不守餘花落﹐蒼苔忽生霜月裔﹐仙芬淒冷眞珠萼﹐娟娟石畔爲誰妍﹐香霧著人淸入膜﹐夜深醉月寒相就﹐荼���作傷心瘦﹐弄云仙女淡紵衣﹐煙裙不著鴛鴦繡﹐眼中寒香誰同惜﹐冷吟徑召梅花魄﹐小蠻爲洗玻瓈杯﹐晚來秋甕蒲桃碧。

｜增｜

｜謝翺。後桂花引｜修月仙人飯玉屑﹐瑤鴨騰騰何處熱﹐吳剛生愁樹合創﹐毫飄玉斧髙枝折﹐此時待罪扣帝庭﹐素蛾騎蟾涕淚零﹐月中落子如雨星﹐至今收拾無六丁。

｜元。顧瑛。玉山亭館分題得金粟影｜飛軒下瞰芙蓉渚﹐檻外幽花月中吐﹐天風寂寂吹古香﹐淸露冷冷濕秋圃﹐云梯萬丈手可攀﹐居然夢落淸虛府﹐庭中搗藥玉兔愁﹐樹下乘鸞素娥舞﹐瓊樓玉殿千娉婷﹐中有臒仙淡眉宇﹐問我西湖舊風月﹐何似東華軟塵土﹐寒光倒落影娥池﹐的皪明珠承翠羽﹐但見山河影動搖﹐獨有淸輝照今古﹐覺來作詩思茫然﹐金粟霏霏下如雨。

｜明。楊基。宜秋軒桂｜宜秋軒東一株桂﹐香葉婆娑擁寒翠﹐秋堂夜靜風滿簾﹐時覺幽芳來拂鼻﹐淸晨曳履訪幽獨﹐一徑靑苔雙戶閉﹐離離嫩蕊罥虫絲﹐蔌蔌輕花落深砌﹐麩金泫露濃更密﹐苞粟凝珠疎復細﹐半粒能含萬斛香﹐一枝解奪千姝媚﹐當年此地競攀折﹐月戶云窓敞秋霽﹐金尊灩泛綠色酒﹐翠袖涼簪寶妝髻﹐西風幾度人迹絕﹐獨有幽花能點綴﹐村荒地僻霜露繁﹐摧折紅蘭凋紫蕙﹐瞥然一見眾憂失﹐不意孤懷得佳麗﹐更深月出擬再來﹐明日紛紛嗟滿篲。

｜陳憲章。擬移木犀於上游黃雲示民澤｜木犀金粟散天香﹐在秋之季廬山陽﹐湛生期我上游莊﹐移根千丈黃雲岡﹐萬丈黃雲千丈山﹐金粟花開不得閒﹐金粟氤氳塞兩間﹐吁嗟乎金粟﹐丈人與爾同歲闌。

｜五言律詩｜

｜原｜

｜唐。李嶠。詠桂花｜未植蟾宮裏﹐寧移玉殿幽﹐枝生無限月﹐花滿自然秋﹐俠客條爲馬﹐仙人葉作舟﹐願君期道術﹐攀折可淹畱。

｜增｜

｜李徳裕。紅桂樹｜欲求塵外物﹐此樹是瑤林﹐後素含余絢﹐如丹見本心﹐妍姿無點辱﹐芳意托幽深﹐願以鮮葩色﹐淩霜照碧潯。

｜月桂｜何年霜夜月﹐桂子落寒山﹐翠幹生巖下﹐金英在世間﹐幽崖空自老﹐淸漢未知還﹐惟有涼秋夜﹐嫦娥來暫攀。

｜山桂｜吾愛山中樹﹐繁英滿目鮮﹐臨風飄碎錦﹐映日亂飛煙﹐影入春潭底﹐香凝月榭前﹐豈知幽獨客﹐賴此當朱弦。

｜於武陵。山中桂｜日暖上山路﹐鳥啼知已春﹐忽逢幽隱樹﹐如見獨醒人﹐石冷開常晚﹐風多落亦頻﹐樵夫應不識﹐歲久伐爲薪。

｜宋。曾幾。巖桂｜粟玉黏枝細﹐靑雲翦葉齊﹐團團巖下桂﹐表表木中犀﹐江樹風蕭瑟﹐園花气慘淒﹐濃燻不如此﹐何以慰幽棲。

｜劉子翚。巖桂｜涼飆振遠村﹐寂寞度淸芬﹐山路不知處﹐月窓時夜聞﹐孤根寒抱石﹐落子半飄雲﹐袖手空延佇﹐無才可賦君。

｜原｜

｜朱子。巖桂｜山中綠玉樹﹐蕭灑向秋深﹐小閣芬微度﹐書帷气欲侵﹐披懷淸露曉﹐遇賞夕嵐陰﹐珍重王孫意﹐天涯淚滿襟。

亭亭巖下桂﹐歲晚獨芬芳﹐葉密千層綠﹐花開萬點黃﹐天香生淨想﹐云影護仙妝﹐誰識王孫意﹐空吟招隱章。

｜增｜

｜朱子。詠巖桂｜露浥黃金蕊﹐風生碧玉枝﹐千株向搖落﹐此樹獨華滋﹐木末難同調﹐籬邊不並時﹐攀援香滿袖﹐嘆息共心期。

｜原｜

｜方九功。巖桂｜西墅絕喧囂﹐秋梧葉亂飄﹐獨憐靑桂樹﹐金粟綴柔條﹐泛灑香偏細﹐入詩景更饒﹐小山風可仰﹐招隱此逍遙。

｜增｜

｜元。倪瓚。桂花｜桂花畱晚色﹐簾影淡秋光﹐靡靡風還落﹐菲菲夜未央﹐玉繩低缺月﹐金鴨罷焚香﹐忽起故園想﹐泠然歸夢長。

｜原｜

｜明。申時行﹐詠適適圃桂林｜巖壑同棲處﹐風霜獨秀時﹐暗飄靈隱粟﹐髙擢廣寒枝﹐露气侵衣袂﹐天香撲酒巵﹐桂叢吾自密﹐不負小山期。

｜郭鯤溟。詠桂｜西嶺千年桂﹐陰森入翠微﹐瓊枝云外綠﹐金粟雨中肥﹐影落浮杯酒﹐香飄襲客衣﹐當年和露折﹐曽向廣寒歸。

｜七言律詩｜

｜增｜

｜唐。劉禹錫。酬令狐相公使宅別齋初栽桂樹見懷之作｜淸淮南岸家山樹﹐黑水東邊第一栽﹐影近畫梁迎曉日﹐香隨綠酒入金杯﹐根畱本土依江潤﹐葉起寒稜映月開﹐早晚陰成比梧竹﹐九霄還放彩雛來。

｜原｜

｜宋。蘇軾。八月十七日天竺山送桂花分贈元素｜月缺霜濃細蕊幹﹐此花原屬桂堂仙﹐鷲峯子落驚前夜﹐蟾窟枝空記昔年﹐破裓山僧憐耿介﹐練裙溪女鬥淸妍﹐願公采擷紉幽佩﹐莫遣孤芳老澗邊。

｜增｜

｜羅從彥。和延年巖桂｜幾樹芬芳气欲沈﹐枝枝若占郤家林﹐風搖已認飄殘菊﹐日照渾疑綴散金﹐仙窟移來成美景﹐東堂分去結淸陰﹐我今不願蟾宮折﹐待到秋宵把酒吟。

｜範成大。次韻王浚明詠新居木犀｜月窟移來有貴名﹐一簾金碧照東榮﹐鼻端入妙睡魔醒﹐眼底會眞詩句生﹐日气瓏璁無柰醉﹐露華淩亂不勝淸﹐君家傾國何時見﹐淡掃蛾眉撚夕陰。

｜陸遊。嘉陽絕無木犀偶得一枝戲作｜久客紅塵不自憐﹐眼明初見廣寒仙﹐只饒籬菊同時出﹐尙占紅梅一著先﹐重露濕香幽徑曉﹐斜陽烘蕊小窓妍﹐何人更與蒸沈水﹐金鴨華燈惱醉眠。

｜原｜

｜楊萬里。巖桂｜塵世何曾識桂林﹐花仙夜入廣寒深﹐移將天上眾香國﹐寄在梢頭一粟金﹐露下風髙月當戶﹐夢回酒醒客聞砧﹐詩情惱得渾無那﹐不爲龍涎與水沈。

｜增｜

｜楊萬里。栽桂｜分得吳剛斫處林﹐鵝兒酒色不須深﹐系從犀首名千木﹐泒列黃香字子金﹐衣濺薔薇兼水麝﹐韻和月杵應霜砧﹐餘芬燻入旃檀骨﹐從此人間有桂沈。

｜昨日訪子上不遇﹐裴回庭砌﹐觀木犀而歸﹐再以七言乞數枝｜昨攜兒輩叩云關﹐繞徧巖花恣意看﹐苔砌落深金布地﹐水沈蒸透粟堆盤﹐寄詩北院賒秋色﹐供我西窓當晚餐﹐小朶出叢須折��﹐莫教衝破碧團圞。

｜呂聲之。桂花｜獨占三秋壓眾芳﹐何誇橘綠與橙黃﹐自從分下月中種﹐果若飄來天際香﹐淸影不嫌秋露白﹐新叢偏帶晚煙蒼﹐髙枝已斷郤生手﹐萬斛奇芬貯錦囊。

｜徐集孫｜重重簾幙護金猊﹐小樹花開逼麝臍﹐寒色十分新軫粟﹐春心一點暗通犀﹐香延棋畔仙人斧﹐影駐燈前太乙藜﹐從此再周花甲子﹐伴公長醉玉堂西。

｜原｜

｜楊濟翁｜翠圍侍女擁紅幢﹐霞臉調朱笑額黃﹐共醉東君千日酒﹐更翻西母九霞觴﹐人間天上髙低影﹐月下風前自在香﹐輸與廣寒宮裏客﹐年年綠鬢賞秋光。

｜增｜

｜金。壬萬鍾。元氏桂軒爲敏之賦｜簾捲堂前桂子涼﹐一軒燈火夜初長﹐月中春好元無價﹐天上風來別有香﹐棠棣一家同映秀﹐詞林百世繼餘芳﹐閒花野艸空無數﹐掩盡人間獨擅場。

｜元。方夔。木犀二首｜下土花中第一流﹐移根自笑此生浮﹐獨依上界淸虛府﹐滿貯靑冥沆瀣秋﹐稜葉風翻低散亂﹐蒼皮虫蝕老雕鎪﹐醉來徑向髙寒處﹐自駕靑鸞擁玉虯。

蒼蒼珠樹俯寒流﹐析木津頭戲拍浮﹐褐鳳摶風朝紫極﹐硯蟾滴露瀉淸秋﹐返魂香倩羅裳貯﹐礙月枝憑玉斧鎪﹐夜景未闌淸入骨﹐瀟瀟鱗甲臥癡虯。

｜木犀花｜曾住仙山九折巖﹐夜涼蘿荔掛衣衫﹐月窺尊裏如相伴﹐人立花邊自不凡﹐叢綠聯環瑲玉佩﹐殘黃瑣骨現金菡﹐枝空蟾窟今誰記﹐猶道東陵系舊銜。

｜李孝光。冬日見桂花｜北風吹倒碧瑯玕﹐金粟棲枝露未幹﹐翠气遙連仙掌曉﹐天香微墮玉壺寒﹐明蟾照影臨丹闕﹐靑女銷香著畫欄﹐可是天翁露消息﹐小春先得一枝看。

｜原｜

｜明。申時行。秋夜飲桂花下｜招隱曾緣桂樹畱﹐追歡仍愛小山幽﹐尊前露气浮靑漢﹐雲裏天香散碧秋﹐老幹已分蟾窟種﹐良宵堪續兔園遊﹐靈椿晚歲能相傍﹐花底何妨醉白頭。

｜增｜

｜吳孔嘉。月下看桂｜西風吹綻一林黃﹐玉露溥溥金粟香﹐蟾冷不分天上影﹐兔肥應戀月中光﹐飄來少女明河淨﹐掇去仙郎秋苑長﹐坐久衣裾淸夜濕﹐小山疑種廣寒傍。

｜五言排律｜

｜增｜

｜唐。張喬。華州試月中桂｜與月轉洪蒙﹐扶疎萬古同﹐根非生下土﹐葉不墮秋風﹐每以圓時足﹐還疑缺處空﹐影髙羣木外﹐香滿一輪中﹐未種丹霄日﹐應虛玉兔宮﹐何當因羽化﹐細得問玄功。

｜顧封人。月中桂｜芬馥天邊桂﹐扶疎在月中﹐能齊大椿長﹐不與小山同﹐皎皎舒華色﹐亭亭麗碧空﹐虧盈寧委露﹐搖落不關風﹐歲晚花應發﹐春餘質詎丰﹐無因遂攀折﹐常欲望靑�。

｜羅隱。秋風生桂枝｜涼吹從何起﹐中宵景象淸﹐漫隨云葉動﹐髙傍桂枝生﹐漠漠看無際﹐蕭蕭別有聲﹐遠吹斜漢轉﹐低拂白楡輕﹐寥泬工夫大﹐乾坤歲序更﹐因悲未歸客﹐長望一枝榮。

｜明。陳獻章。月桂自白石移來｜金粟初分我﹐花仙不吝人﹐煙霞三畝宅﹐艸木百年身﹐影入靑霄舊﹐香傳白石新﹐爲誰工態度﹐本自惜精神﹐翠竹旁通徑﹐緋桃正隔津﹐生憂兒女狎﹐莫摘老夫嗔﹐坐久風回席﹐行遲露在巾﹐當時尊玉茗﹐平地隱冰輪﹐收斂還眞性﹐生成荷大鈞﹐相逢山水地﹐一笑武陵春。

｜五言絕句｜

｜原｜

｜唐。盧僎。題殿前桂葉｜桂樹生南海﹐芳香隔楚山﹐今朝天上見﹐疑是月中攀。

｜增｜

｜宋。朱子。木犀｜喬木生夏涼﹐芳蕤散秋馥﹐未覺歲時寒﹐扶疎方遶屋。

｜原｜

｜楊萬里。巖桂｜不是人間種﹐移從月裏來﹐廣寒香一點﹐吹得滿山開。

｜增｜

｜明。李東陽。月桂｜一月一花開﹐花開應時節﹐未須誇雨露﹐愼與藏冰雪。

｜陳淳。題桂花｜金粟花開日﹐天香散玉墀﹐嫦娥解人意﹐折贈最髙枝。

｜七言絕句｜

｜增｜

｜唐。白居易。東城桂二首｜子墮本從天竺寺﹐根盤今在闔閭城﹐當時應逐南風落﹐落向人間取次生。

遙知天上桂花孤﹐試問嫦娥更要無﹐月宮幸有閒田地﹐何不中央種兩株。

｜廳前桂｜天臺嶺上淩霜樹﹐司馬廳前委地叢﹐一種不生明月裏﹐山中猶校勝塵中。

｜方幹。題黃山人庭前孤桂｜映窓孤桂非手植﹐子落月明聞落時﹐仙客此時頭不白﹐看來看去有枯枝。

｜皮日休。天竺寺八月十五日夜桂子｜玉顆珊珊下月輪﹐殿前拾得露華新﹐至今不會天中事﹐應是嫦娥擲與人。

｜曹鄴。寄陽朔友人｜桂林𨿽產千株桂﹐未解當天影日開﹐我到月中收得種﹐爲君移向故園栽。

｜陳陶。雙桂詠｜靑冥結根易傾倒﹐沃洲山中雙樹好﹐琉璃宮殿無斧聲﹐石上蕭蕭伴僧老。

｜宋。謝逸。詠巖桂｜輕薄西風未辦霜﹐夜揉黃雪作秋光﹐摧殘六出猶餘四﹐正是天花更著香。

｜原｜

｜韓駒。木犀｜�雪凝酥點嫩黃﹐薔薇淸露染衣裳﹐西風掃盡狂蜂蝶﹐獨伴天邊桂子香。

｜增｜

｜陳與義。微雨中賞月桂獨酌｜人間跌宕簡齋老﹐天下風流月桂花﹐一壺不覺叢邊盡﹐暮雨霏霏欲濕鴉。

｜鄭仲熊｜天公憐我太岑寂﹐每歲殷懃兩度開﹐收拾落英將底用﹐博山香裏薦淸杯。

｜範成大。次韻馬少伊木犀｜月窟飛來露已涼﹐斷無塵格染蜂黃﹐纖纖綠裏排金粟﹐何處能容九里香。

水尾山腰樹影蒼﹐一天風露不供香﹐誰家鏡裏能消得﹐付與詩人古錦囊。

密密嬌黃侍翠輿﹐避風遮日小扶疎﹐畫闌想見懸秋晚﹐無限宮香總不如。

｜探木犀｜秋半秋香花信遲﹐攀枝擘葉看纖微﹐昨朝尙作茶槍瘦﹐今雨催成粟粒肥。

｜眞瑞堂前丹桂｜血色凡花太俗生﹐花工新意染秋英﹐袍紅太重鞓紅淺﹐畫不能摹句寫成。

官忙風月鎭長閒﹐開徧香紅酒尙寒﹐若要與花相領略﹐千巖隨分有闌干。

｜壽櫟堂前假山成移丹桂於馬城自嘲｜堂前趣就小嶙峋﹐未許蹣跚杖履親﹐更遣移花三百里﹐世間眞有大癡人。

｜巖桂二首｜越城芳徑手親栽﹐紅淺黃深次第開﹐不用小山招隱賦﹐身如彊健日千��。

一株蕭索倚宣華﹐東苑香風屬內家﹐丹碧屠蘇銀燭照﹐平生奇絕象山花。

｜中秋後兩日自上沙回﹐聞千巖觀下巖桂盛開﹐復檥石湖畱賞一日賦兩絕｜金粟枝頭一夜開﹐故應全得小詩催﹐籃輿緩緩隨兒女﹐引入天香洞裏來。

千巖觀下碧瑤林﹐歲晚靑靑共此心﹐隱士歸兮花未老﹐每年來把一杯深。

｜楊萬里。凝露堂木犀｜雪花四出翦鵝黃﹐金粟千麩糝露囊﹐看去看來能幾大﹐如何著得許多香。

夢騎白鳳上靑空﹐徑度銀河入月宮﹐身在廣寒香世界﹐覺來簾外木犀風。

｜原｜

｜朱子。次劉彥集木犀韻｜眾芳搖落九秋期﹐橫出天香第一枝﹐莫似寒梅太孤絕﹐更教遙夜笛中吹。

仙衣才試郁金黃﹐便覺秋風滿院芳﹐定觀極知先透徹﹐通心豈是故迎將。

秋到寒巖桂樹叢﹐小山吟罷思悲翁﹐不妨更作淹畱計﹐占取人間十里風。

｜王十朋｜學仙深愧似吳郎﹐賴有吾廬兩字蒼﹐疑是廣寒宮裏種﹐一秋三度送天香。

丹霄休嘆路難通﹐學取燕山種桂叢﹐異日天香滿庭院﹐吾廬當似廣寒宮。

｜方嶽。木犀｜誰遣秋風開此花﹐天香來自玉皇家﹐郁金裳邑薔薇露﹐知是仙人萼綠華。

｜鄧志宏｜雨過西風作晚涼﹐連云老翠入新黃﹐淸風一日來天闕﹐世上龍涎不敢香。

｜增｜

｜何菊潭｜露洗金虫一半開﹐層層碧玉映樓臺﹐西風昨夜吹香過﹐人在欄幹待月來。

｜原｜

｜朱貫之｜多應仙國山邊種﹐豈是姮娥月裏香﹐願爲兒孫積陰徳﹐東堂常占一時芳。

｜增｜

｜朱貫之｜人間植物月中根﹐碧樹分敷散寶燻﹐自是莊嚴等金粟﹐不將妖艷比紅裙。

｜徐介軒｜翠葉金花小膽瓶﹐輕拈款齅不勝情﹐從教失陷沈煙裏﹐驀地燻心夢也淸。

｜原｜

｜朱淑眞。桂花｜彈壓西風擅眾芳﹐十分秋色爲伊忙﹐一枝淡貯書窓下﹐人與花心各自香。

月待圓時花正好﹐花將殘後月還虧﹐須知天上人間物﹐何稟淸秋在一時。

｜增｜

｜元。張雨。桂枝詞｜桂樹叢生枝婀娜﹐糝粟黃雲欲成朶﹐燻醒秋衣懶下牀﹐金蟾囓斷燒香鎖。

｜明。史謹。直房聞桂香｜松陰池館晝偏涼﹐何處飄來桂子香﹐起傍雕欄看秋色﹐廣寒宮殿近昭陽。

｜沈周。桂花｜髙攀才子沾衣綠﹐爭插佳人壓鬢黃﹐誰向蟾宮分得種﹐年來人月滿庭芳。

丹桂迎風蓓蕾開﹐摘來斜插竟相偎﹐淸香不與羣芳並﹐仙種原從月裏來。

｜文嘉。木犀｜黃金官闕郁嵯峨﹐萬斛淸芬散綺羅﹐吳下髙枝原有種﹐天香莫怪屬君多。

｜原｜

｜張新｜金風飄處識天香﹐淸影分明載魄光﹐莫向髙枝輕易折﹐須知紅是狀元郎。

｜詩散句｜

｜增｜

｜魏。曹植｜桂之樹﹐桂之樹﹐桂生一何麗佳﹐揚朱華而翠葉﹐流芳布天涯﹐上有棲鸞﹐下有盤螭。

｜晉。謝靈運｜南州實炎徳﹐桂樹淩寒山。

｜唐。崔翹｜獨有幽庭桂﹐年年空自芳。

｜姚崇｜桂含秋樹晚﹐波入夜池寒。

｜原｜

｜李白｜相思在何處﹐桂樹靑雲端。

有喜畱攀桂﹐無勞問轉蓬。

不采桂樹枝﹐反棲惡木根。

｜增｜

｜李白｜桂枝日已綠﹐拂雪披云端。

每年海樹霜﹐桂子落秋月。

｜原｜

｜杜甫｜天開金粟藏﹐人立廣寒宮。

斫��月中桂﹐淸光應更多。

轉蓬行地遠﹐攀桂仰天髙。

故園松桂發﹐萬里共淸輝。

｜增｜

｜王維｜山中有桂花﹐莫待花如霰。

｜原｜

｜王建｜桂熟常收子﹐蘭生不作畦。

｜增｜

｜李徳裕｜何年霜夜月﹐桂子落寒山。

｜杜牧｜手把一枝物﹐桂花香帶雪。

｜許渾｜桂樹綠層層﹐風微煙露凝。

｜朱子文｜幽人起晤嘆﹐桂香發窓間。

｜林髙隱｜近方薝卜黃﹐遠比茉莉小。

｜元。何中｜西風一夜雨﹐丹桂滿林花。

｜唐。李賀｜畫欄桂樹懸秋香﹐三十六宮土花碧。

｜李商隱｜昨夜西池涼露滿﹐桂花吹斷月中香。

月中桂樹髙多少﹐試問西河斫樹人。

｜宋。秦觀｜魚鱗甃空排嫩碧﹐桂露梢寒掛團璧。

｜原｜

｜張舜民｜天將秋气蒸寒馥﹐月借金波滴小黃。

｜增｜

｜孫覿｜碧玉旋螺插暮煙﹐遙看桂子落僧前。

｜原｜

｜韓駒｜月中有客曽分種﹐世上無花敢斗香。

｜增｜

｜陸遊｜賣花醉叟剝紅桂﹐種藥髙僧寄玉芝。

｜原｜

｜楊萬里｜憶曾風露飄寒粟﹐自領兒童拾薄金。

｜增｜

｜楊萬里｜夾路兩行森翠蓋﹐西風半夜散麩金。

天開金粟如來藏﹐人立廣寒宮殿秋。

｜釋道潛｜長抱秋蟾滋夜气﹐偶搖風露墜階除。

｜原｜

｜晉。嵇康｜仙籍桂香浮。微風動桂華。

｜增｜

｜謝靈運｜桂枝徒攀翻。

｜梁。簡文帝｜北榮下飛桂。浦桂半新栽。

｜原｜

｜沈約｜秋風生桂枝。

｜增｜

｜周。庾信｜桂白小山秋。星橋視桂花。

｜唐。玄宗｜小山秋桂馥。

｜王勃｜桂馥淸溪裏。

｜趙冬�｜秋風赭桂竦。

｜李嶠｜桂香浮半月。

｜張九齡｜桂花秋皎潔。

｜原｜

｜李白｜靑桂隱遙月。

｜增｜

｜李白｜幽桂有芳根。

｜原｜

｜杜甫｜吾將守桂叢。賞月延秋桂。

｜增｜

｜杜甫｜丹桂風霜急。

｜柳宗元｜露密前山桂。

｜孟郊｜古香淸桂岑。

｜白居易｜桂露光參差。

｜姚合｜秋風長桂聲。

｜許渾｜圓桂露��。

｜於鵠｜桂花濕溟溟。

｜韋莊｜桂和秋露滴。

｜宋。楊億｜霜華襲桂叢。

｜原｜

｜唐。李白｜嚴霜五月摧桂枝。

｜增｜

｜王渙｜桂花曽對月嬋娟。

｜白居易｜山寺月中尋桂子。秋月晚生丹桂實。

｜皮日休｜桂寒自落翻經案。

｜原｜

｜李賀｜聯翩桂花墜秋月。

｜增｜

｜許渾｜露墮桂花棋局濕。

｜原｜

｜李商隱｜兔寒蟾涼桂香白。

｜增｜

｜曹唐｜露風淸宴桂花疎。桂樹三天云漠漠。

｜唐球｜桂冷香聞十里間。

｜羅隱｜巖畔早涼生紫桂。

｜韋莊｜仙桂年年折又生。

｜宋。錢惟演｜月露暗從孤桂滴。

｜原｜

｜蘇軾｜江云漠漠桂花濕。

｜增｜

｜蘇軾｜林深野桂寒無子。

｜原｜

｜陳與義｜淸露香浮黃玉枝。

｜增｜

｜戴復古｜桂子吹香風露深。

｜朱子｜桂樹無端一夜秋。

｜金。元好問｜畫欄桂樹雨聲寒。桂樹秋香月三五。

｜元﹐鄭元佑｜桂花霏雪彩鸞翔。

｜袁桷｜桂花浮魄滿香輪。

｜倪瓚｜垂露成帷桂花發。

｜詞｜

｜增｜

｜宋。向子諲。生查子｜我愛木中犀﹐不是凡花數﹐淸似水沈香﹐色染薔薇露。薌林月冷時﹐玉笥云深處﹐歸夢托西風﹐夜夜江頭路。

｜毛珝。浣溪沙｜綠玉枝頭一粟黃﹐碧紗帳裏夢魂香﹐曉風和月步新涼。吟倚畫欄懷李賀﹐笑持玉斧恨吳剛﹐素娥不嫁爲誰妝。

｜原｜

｜趙彥端。億秦娥｜香��﹐小山叢桂烘溫玉﹐烘溫玉﹐酒愁花暗﹐沈腰如束。煩君剩與陽春曲﹐爲君細拂羅衾馥﹐羅衾馥﹐一春幽夢﹐與君相續。

｜增｜

｜趙希��。霜天曉角｜姮娥戲劇﹐手種長生粒﹐寶��婆娑千古﹐飄芳吹﹐滿虛碧。韻色﹐檀露滴﹐人間秋第一﹐金粟如來境界﹐誰移在﹐小亭側。

｜謝懋。霜天曉月｜綠云翦葉﹐低護黃金屑﹐占斷花中聲譽﹐香共韻﹐兩淸潔。勝絕﹐君聽說﹐是他來處別﹐試看金衣猶帶﹐金庭露﹐玉階月。

｜原｜

｜劉敞。淸平樂｜小山業桂﹐最有畱人意﹐拂葉攀花無限思﹐雨濕濃香滿袂。別來過了秋光﹐翠簾昨夜新霜﹐多少月宮顏色﹐嫦娥與借微芳。

｜增｜

｜蘇庠。淸平樂｜斷岸流水﹐香度靑林底﹐元配騷人蘭與芷﹐不數春風桃李。淮南叢桂小山﹐詩翁合得攀翻﹐身到十洲三島﹐心遊萬壑千巖。

｜原｜

｜陳與義。淸平樂｜黃衫相倚﹐翠葆層層底﹐八月江南風日美﹐弄影山腰水尾。楚人未識孤妍﹐離騷遺恨千年﹐無住庵中新事﹐一枝喚起幽禪。

｜增｜

｜朱惇儒。淸平樂｜人間花少﹐菊小芙蓉老﹐冷淡仙人偏得道﹐買住西風一笑。前身應是紅梅﹐黃如點破冰肌﹐只道暗香猶在﹐參橫淸似南枝。

｜原｜

｜辛棄疾。淸平樂｜少年痛飲﹐憶向吳江醒﹐明月團圓髙樹影﹐十里薔薇水冷。大都一點宮黃﹐人間直恁芬芳﹐怕是秋天風露﹐染教世界都香。

｜又｜月明秋曉﹐翠蓋團團好﹐翦碎黃金教恁小﹐都著葉兒遮了。折來好似年時﹐小窓能有髙低﹐無頓許多香處﹐只消三兩枝兒。

｜朱淑眞。菩薩蠻｜也無梅柳新標格﹐也無桃李妖嬈色﹐一味惱人香﹐羣花爭敢當。情知天上種﹐飄落深巖洞﹐不管月宮寒﹐將枝比並看。

｜增｜

｜趙與仁。柳梢靑｜露冷仙梯﹐霓裳散舞﹐記曲人歸﹐月度層霄﹐雨連深夜﹐誰管花飛。金鋪滿地苔衣﹐似一片﹐斜陽未移﹐生怕淸香﹐又隨涼信﹐吹過東籬。

｜原｜

｜李易安。鷓鴣天｜暗淡輕黃體性柔﹐情疎迹遠只香畱﹐何須淺碧深紅色﹐自是花中第一流。梅定妒﹐菊應羞﹐詩書閒處冠中秋﹐騷人可煞無情思﹐何事當年不見收。

｜向子諲。蝶戀花｜巖桂秋風南�路﹐墻外行人﹐十里香隨步﹐此是薌林遊戲處﹐誰知不向塵根住。今日對花非浪語﹐憶昨明光﹐早荷君王顧﹐生怕靑蠅輕點污﹐思鱸何似思花去。

｜張掄。臨江仙｜玉宇涼生淸禁曉﹐丹葩色照晴空﹐珊瑚敲碎小玲瓏﹐人間無此種﹐來自廣寒宮。雕玉欄幹深院靜﹐嫣然凝笑西風﹐曲屏須占一枝紅﹐且圖欹醉枕﹐香到夢魂中。

｜增｜

｜鄭域。驀山溪｜嫣然一笑﹐風味人間沒﹐來自廣寒宮﹐直偸得﹐天香入骨﹐軟金縷屑﹐點綴碧瓊枝﹐花藏葉﹐葉籠花﹐剛被風吹拂。道人衾帳﹐不用沈煙熨﹐插滿枕屏山﹐覺身在﹐藍橋仙窟﹐一觴一詠﹐消得九秋愁﹐籬邊菊﹐畹中蘭﹐甘避芳塵不。

｜吳文英。古香慢｜怨蛾墜柳﹐離佩搖葓﹐霜訊南浦﹐謾掩橋扉﹐倚竹袖寒日暮﹐還問月中遊﹐夢飛過﹐金風翠羽﹐把殘云﹐勝木萬頃﹐暗燻冷麝淒苦。漸浩渺﹐淩山髙處﹐秋澹無光﹐殘照誰主﹐露粟侵肌﹐夜約羽林輕誤﹐翦碎惜秋心﹐更腸斷﹐珠塵蘚路﹐怕重陽﹐又催近﹐滿城風雨。

｜原｜

｜向子諲。滿庭芳｜月窟盤根﹐雲巖分種﹐絕知不是塵凡﹐琉璃翦葉﹐金粟綴花繁﹐黃菊周旋避舍﹐友蘭蕙﹐羞殺山礬﹐淸香遠﹐秋風十里﹐鼻觀已先參。酒闌﹐聽我語﹐平生半是﹐江北江南﹐經行處﹐無窮綠水靑山﹐常被此花相惱﹐思共老﹐結屋中間﹐不知爾﹐薌林底事﹐遊戲到人寰。

｜增｜

｜劉子翚。滿庭芳｜秋入微陰﹐涼生平遠﹐小山愁絕天南﹐似聞還斷﹐飛策徧千巖﹐葉底輕黃纂纂﹐惱人是﹐微裂方緘﹐倐然勝﹐淸眞冷淡﹐無艷寄塵凡。澄潭﹐欹兩岸﹐波光搖動﹐碧影相參﹐任西風﹐十里吹度松杉﹐我自寒灰槁木﹐凝神處﹐不覺醺酣﹐歸來晚﹐飛花無迹﹐明月滿空涵。

｜元。顧瑛。水調歌頭｜金粟綴仙樹﹐玉露浣人愁﹐誰道買花載酒﹐不似少年遊﹐最是宮黃一點﹐散下天香萬斛﹐來自廣寒秋﹐蝴蜨逐人去﹐雙立鳳釵頭。向樽前﹐風滿袖﹐月盈鉤﹐縹緲羽衣天上﹐遺響遏云流﹐二十五聲秋點﹐三十六宮夜月﹐橫笛按伊州﹐同躡彩鸞背﹐飛過小紅樓。

｜宋。僧仲殊。金菊對芙蓉｜花則一名﹐種分三色﹐嫩紅妖白嬌黃﹐正淸秋佳景﹐雨霽風涼﹐郊墟十里飄蘭麝﹐瀟灑處﹐旖旎非常﹐自然風韻﹐開時不惹﹐蝶亂蜂狂。攜酒獨挹蟾光﹐問花神何屬﹐離兌中央﹐引騷人乘興﹐廣賦詩章﹐許多才子爭攀折﹐嫦娥道﹐三種淸香﹐狀元紅是﹐黃爲榜眼﹐白探花郎。

｜原｜

｜陳亮。桂枝香｜天髙气肅﹐正月色分明﹐秋容新沐﹐桂子初收﹐三十六宮都足﹐不辭散落人間去﹐怕羣花自嫌嫌俗﹐向他秋晚﹐喚回春意﹐幾曾幽獨。是天上餘香剩馥﹐怪一樹香風﹐十里相續﹐坐對花傍﹐但見色浮金粟﹐芙蓉只解添愁思﹐況東籬淒涼黃菊﹐入時太淺﹐背時太遠﹐愛尋髙躅。

｜增｜

｜晁補之。水龍吟｜智瓊嬌額塗黃﹐爲誰種作秋風蕊﹐寒香半露﹐綠幃深護﹐猶聞十里﹐山麝生臍﹐水沈削蠟﹐一時羞避﹐向錢塘江上﹐中秋月下﹐有人暗尋遺子。不柰書生習气﹐對羣花﹐領略風味﹐騷人已去﹐欲紉幽佩﹐重爲湘酎﹐天賦風流﹐友梅兄蕙﹐輿桃奴李﹐向明窓棐幾﹐纖枝未老﹐眼明如水。

｜別錄｜

｜原｜

｜晉書。郤詵傳｜詵遷雍州刺史﹐武帝於東堂會送﹐問詵曰﹐卿自以爲何如﹐詵對曰﹐臣舉賢良對策﹐爲天下第一﹐猶桂林之一枝﹐昆山之片玉﹐帝笑。

｜增｜

｜世說｜客有問陳季方﹐足下家君太丘﹐有何功徳﹐而荷天下重名﹐季方曰﹐吾家君譬如桂樹﹐生泰山之阿﹐上有萬仞之髙﹐下有不測之深﹐上爲甘露所沾﹐下爲淵泉所潤﹐當斯之時﹐桂樹焉知泰山之髙﹐淵泉之深﹐不知有功徳與無也。

｜原｜

｜翰林雜事鈔｜武帝謂東方朔﹐孔﹑顏之道徳何勝﹐方朔曰﹐顏淵如桂馨一山﹐孔子如春風﹐至則萬物生。

｜詩話｜竇禹鈞有五子﹐俱登科﹐馮道贈之詩曰﹐靈椿一株老﹐丹桂五枝芳。

｜增｜

｜率眞筆記｜關關贈兪本明以靑華酒杯﹐酌酒輙有異香﹐在內或有桂花﹐或梅或蘭﹐視之宛然﹐取之若影﹐酒幹亦不見矣﹐兪寶之。

｜原｜石桂英﹐似桂樹而實石﹐生巖穴中。

｜制用｜

｜談苑｜桂漿﹐殆今之桂花釀酒法﹐魏﹐有頻斯國人來朝﹐壺中有漿如脂﹐乃桂漿也﹐飲之壽千歲。

｜便民圖纂｜花開時﹐擇枝繁處帶花刪下﹐連葉陰漧收貯﹐來年伏中﹐將葉泡湯服﹐溫腹去暑。

桂花點茶﹐香生一室﹐菊英次之﹐入茶爲淸供之最﹐有甘菊種更宜茶﹐二花相爲先後﹐可備四時之用。

｜增｜

｜淸供錄｜天香湯﹐白木犀盛開時﹐淸晨帶露用杖打下花﹐以布被盛之﹐揀去蔕萼﹐頓在淨磁器內﹐候聚積多﹐然後用新砂盆擂爛如泥﹐木犀一斤﹐炒鹽四兩﹐炙粉艸二兩﹐拌勻﹐置磁瓶中﹐密封﹐曝七日﹐每用﹐沸湯點服﹐一名山桂湯﹐一名木犀湯。

｜原｜

｜移種｜花時移栽髙阜半日半陰處﹐臘雪髙擁於根﹐則來年不灌自發﹐忌人糞﹐宜豬糞﹐冬月以撏豬湯澆一次﹐妙﹐又﹐麻糝久浸﹐候水淸澆亦佳﹐蠶沙壅根﹐澆以淸水﹐來年愈盛﹐北方地寒﹐九月﹑十月間﹐將樹以土培根﹐髙尺許﹐外苫蓋周密﹐嚴塗以泥﹐半腰向南畱一小牖﹐暖日開之﹐以透太陽之气﹐寒則塞之﹐春分後去其塞﹐淸明後去其苫﹐無有不活。

｜揷接｜

｜種樹書｜接宜冬靑﹐又春月攀枝著地﹐土壓之﹐五月生根﹐逾年截斷﹐含蕊移栽﹐木犀接石橊花必紅。

｜防患｜

｜物類相感志｜木犀蛀者﹐用芝麻梗帶殼束懸樹上。

禦定佩文齋廣羣芳譜卷四十

●禦定佩文齋廣羣芳譜卷四十一

花譜

○山茶

｜原｜山茶﹐一名曼陀羅樹﹐髙者丈餘﹐低者二﹑三尺﹐枝��交加﹐葉似木樨﹐硬有稜稍厚﹐中闊寸餘﹐兩頭尖﹐長三寸許﹐面深綠光滑﹐背淺綠﹐經冬不脫﹐以葉類茶﹐又可作飲﹐故得茶名﹐花有數種﹐十月開至二月﹐有鶴頂茶﹐大如蓮﹐紅如血﹐中心塞滿如鶴頂﹐來自雲南﹐曰滇茶。瑪瑙茶﹐紅﹑黃﹑白﹑粉爲心﹐大紅爲盤﹐產自溫州。寶珠茶﹐千葉攢簇﹐色深少態。楊妃茶﹐單葉﹐花開早﹐桃紅色。焦萼白寶珠﹐似寶珠而蘂白﹐九月開花﹐淸香可愛。正宮粉﹐賽宮粉﹐皆粉紅色。石橊茶﹐中有碎花。海橊茶﹐靑蔕而小。菜橊茶﹐躑躅茶﹐類山躑躅。眞珠茶﹐串珠茶﹐粉紅色。又有云茶﹐磬口茶﹐茉莉茶﹐一稔紅﹐照殿紅﹐郝經詩注云﹐山茶大者曰月丹﹐又大者曰照殿紅。千葉紅﹐千葉白之類﹐葉各不同﹐或云亦有黃者。不可勝數﹐就中寶珠爲佳﹐蜀茶更勝。虞衡志云﹐廣州有南山茶﹐花大倍中州﹐色微淡﹐葉薄有毛﹐結實如棃﹐大如拳﹐有數核﹐如肥皂子大。於若瀛云﹐寶珠山茶﹐千葉﹐含苞歷幾月而放﹐殷紅若丹﹐最可愛﹐聞滇南有二﹑三丈者﹐開至千朶﹐大於牡丹﹐皆下垂﹐稱絕艶矣。

｜增｜

｜雲南志｜土產山茶花﹐謝肇淛謂其品七十有二﹐趙璧作譜近百種﹐大抵以深紅﹑軟枝﹑分心﹑捲瓣者爲上。

｜原｜紅花爲末﹐入薑汁﹑童便﹐酒調服﹐治吐血﹑衂血﹑下血﹐可代郁金﹐研末﹐麻油調﹐塗湯火傷灼。

｜匯考｜

｜增｜

｜劍南詩注｜成都海云寺山茶﹐一樹千苞﹐特爲繁麗。海云寺山茶開﹐故事宴集甚盛。

｜花經｜山茶七品三命。

｜瓶花譜｜黃白山茶二品八命。蜀茶三品七命。

｜光福山記｜海云院有連理山茶。

｜原｜

｜學圃余疏｜潯陽陶狄祠山茶一株﹐��大盈抱﹐枝蔭滿庭﹐二月三日祭時﹐花特盛﹐好事者分種之﹐竟無一活﹐紹興曹娥廟亦有之﹐止如拱把之半﹐土人云﹐千年外物也。

黃山茶﹑白山茶﹑紅白茶梅皆九月開﹐二山茶花大而多韻﹐亦茶中之貴品﹐楊妃山茶稍後﹐與白菱同時開﹐楊妃是淡紅﹐殊不爲佳﹐爲是冬初花﹐當具一種耳。

吾地山茶重寶珠﹐有一種花大而心繁者﹐以蜀茶稱﹐然其色類殷紅﹐嘗聞人言﹐滇中絕勝﹐余官莆中﹐見士大夫家皆種蜀茶﹐花數千朶﹐色鮮紅作密瓣﹐其大如杯﹐云種自林中丞蜀中得來﹐性特畏寒﹐又不喜盆栽﹐余得一株長七﹑八尺﹐舁歸植澹園中﹐作屋幕於隆冬﹐春時拆去﹐蘂多輙摘��﹐僅畱二﹑三﹐花更大。

｜增｜

｜閩部疏｜滇茶﹐不寶珠而色鮮好嬌於寶珠茶﹐其大如盌﹐瓣有重臺﹐交覆可當芍藥﹐莆人林大輅中丞宦﹐彼帶一株歸﹐今傳種家有之﹐開時千朶艶發﹐綠葉掩映﹐大是佳卉。

｜瓶史｜山茶鮮妍﹐石氏之翾風﹐羊家之靜婉也。黃白山茶韻勝其姿﹐郭冠軍之春風也。

｜淔中茶花記｜茶花最甲海內﹐種類七十有二﹐冬末春初盛開﹐大於牡丹﹐一望若火齊云錦﹐爍日蒸霞﹐南城鄧直指有茶花百韻詩﹐言茶有數絕﹐

一﹑壽經三四百年﹐尙如新植。

一﹑枝榦髙竦四五丈﹐大可合抱。

一﹑膚紋蒼潤﹐黯若古雲气罇罍。

一﹑枝條黝紏﹐狀如塵尾龍形。

一﹑蟠根輪囷離奇﹐可憑而幾﹐可藉而枕。

一﹑丰葉森沈如幄。

一﹑性耐霜雪﹐四時常靑。

一﹑次第開放﹐歷二﹑三月。

一﹑水養瓶中﹐十餘日顏色不變。

｜滇云紀勝書｜山茶花在會城者﹐以沐氏西園爲最﹐西園有樓﹐名簇錦﹐茶花四面簇之﹐凡數十樹﹐樹可三丈﹐花簇其上﹐樹以萬計﹐紫者﹑朱者﹑紅者﹑紅白兼者﹐映日如錦﹐落英鋪地﹐如坐錦茵﹐此一奇也﹐僕嘗以花時登簇錦賞之﹐有十丈錦屏開綠野﹐兩行紅粉擁朱樓之句﹐及登太華﹐則山茶數十樹羅殿前﹐樹愈髙花愈繁﹐色色可念﹐不數西園矣。

｜滇南太華山記｜兩墀山茶樹八本﹐皆髙二丈餘﹐枝葉團扶﹐萬花如錦。

｜集藻｜

｜賦｜

｜增｜

｜宋。黃庭堅。白山茶賦﹐並序｜姨母文城君作白山茶賦﹐興寄髙遠蓋以自況﹐類楚人之橘頌﹐感之﹐作後白山茶賦﹐孔子曰﹐歲寒然後知松栢之後凋也﹐麗紫妖紅﹐爭春而取寵﹐然後知白山茶之韻勝也﹐此木產於臨川之崔嵬﹐是爲麻源第三谷仙聖所廬金堂瓊榭﹐故是花也﹐稟金天之正气﹐非木果之匹亞﹐乃得骨於昆�﹐非乞靈於施夏﹐造物之手﹐執丹靑而無所用﹐析薪之斤﹐𨿽睥睨而幸見赦﹐髙潔皓白﹐淸修閒暇﹐裴回冰雪之晨﹐偃蹇霜月之夜﹐彼細腰之子孫﹐與莊生之物化﹐方培戶以思溫﹐故無得而陵跨﹐蓋將與日月爭光﹐何苦與洛陽爭價﹐惟是當時﹐而見尊顯﹐處於瑤臺玉墀之上﹐是以閉藏﹐而無悶淡﹐然於幹楓枯柳之下﹐江北則上徐庾﹐江南則數鮑謝﹐蓋不能刻畫嫦娥﹐藩飾姑射﹐諒無地以寄言﹐故莫傳於膾炙﹐況乎見素抱朴﹐難乎郢人﹐故徐熙﹑趙昌舐筆和鉛而不敢畫﹐或謂山丹之皓質﹐足以爭長而更霸﹐知我如此﹐不幾乎罵﹐𨿽瓊華明后土之祠﹐白蓮秀遠公之社﹐皆聲名籍甚﹐俗態不捨﹐挾脂粉之气而蘊蘭麝﹐與君周旋﹐其避三舍。

｜五言古詩｜

｜增｜

｜宋。梅堯臣。山茶花樹子贈李廷老｜南國有嘉樹﹐華若赤玉杯﹐曾無冬春攺﹐常冒霰雪開﹐客從天目來﹐移比瓊與瑰﹐贈我居大梁﹐蓬門方塵埃﹐舉武尙有礙﹐何地可以栽﹐每遊平棘侯﹐大第夾靑槐﹐朱欄植奇卉﹐磨碧爲壅臺﹐於此豈不宜﹐亟致勿徘徊﹐將看榮茂時﹐莫嗤寒園梅。

｜和普公賦東園山茶｜紅蘤勝朱槿﹐越丹看更大﹐臘月冒寒開﹐楚梅猶不柰﹐曾非中土有﹐流落思江外。

｜蘇軾。王伯揚所藏趙昌山茶｜蕭蕭南山松﹐黃葉隕勁風﹐誰憐兒女花﹐散火冰雪中﹐能傳歲寒姿﹐古來惟丘翁﹐趙叟得其妙﹐一洗膠粉空﹐掌中調丹砂﹐染此鶴頂紅﹐何須誇落墨﹐獨賞江南工。

｜原｜

｜徐致中﹐山茶｜山茶本晚出﹐舊不聞圃經﹐花深嫌少態﹐曾入蘇公評﹐邇來亦變怪﹐紛然著名稱﹐黃香開最早﹐與菊爲軰朋﹐粉紅更妖嬈﹐玉環帶春酲﹐偉哉紅百葉﹐花重枝不勝﹐尢愛南山茶﹐花開一尺盈﹐月丹又其亞﹐不減紅帶鞓﹐吐絲心抽須﹐鋸齒葉翦稜﹐白茶亦數品﹐玉磬尢晶明﹐桃葉何處來﹐沠別疑武陵﹐愈出愈奇怪﹐一見一嘆驚。

｜增｜

｜明。釋道衍。茶軒爲陳惟寅賦｜千苞凜冰雪﹐一樹當窓幾﹐晴旭曉微烘﹐遊蜂掠芳蘂﹐澹香勻密露﹐繁艶照煙水﹐幽人賞詠遲﹐每恨殘紅委。

｜七言古詩｜

｜增｜

｜宋。曾鞏。山茶花｜山茶花開春未歸﹐春歸正值花盛時﹐蒼然老樹皆誰種﹐照耀萬朶紅相圍﹐蜂藏鳥伏不得見﹐東風用力先吹噓﹐追思前者葉蓋地﹐萬木慘慘攢空枝﹐寒梅數綻小顏色﹐霰雪滿眼常相迷﹐豈如此花開此日﹐絳艶獨出淩朝曦﹐爲憐勁意似松柏﹐欲攀更惜長依依﹐山橊淺薄豈足比﹐五月霧露空芳菲。

｜明。蘇伯衡。中丞劉先生齋閣前山茶一枝並蔕因效柏梁體｜朔風翦冰雨雪雱﹐萬木蕭條凍且僵﹐靑藜丈人鈴閣傍﹐山茶作花紅錦妝﹐中有一枝並蔕香﹐符彩爛若雙鴛鴦﹐嫣然占盡三春光﹐皇英來自雲中央﹐赤旗翠節兩作行﹐阿母笑執瑤池觴﹐仙童雙雙吹鳳凰﹐彩女齊綰珊瑚璫﹐麗色照耀靑霞裳﹐芳气氤氳滿中堂﹐大君尺劍空八荒﹐牛歸桃林馬華陽﹐百度旣貞四維張﹐禮樂誰云謙未遑﹐制作直欲追虞唐﹐大人今之杜與房﹐主臣合徳眞明良﹐朝夕左右扶維綱﹐餘子議論安敢當﹐一朝嘉惠錫後皇﹐乃是人文發禎祥﹐玉局仙子喜欲狂﹐更祝人文壽而康﹐黼黻鴻猷煥天章﹐嘉樹呈瑞垂無疆。

｜五言律詩｜

｜增｜

｜宋。朱長文。次韻司封使君和練推官再詠山茶｜珍木何年種﹐繁英滿舊枝﹐開從殘雪裏﹐盛過牡丹時﹐對日心全展﹐淩風漧不欹﹐藥階如賦詠﹐欠此尙相思。

｜七言律詩｜

｜增｜

｜宋。曾鞏。以白山茶寄吳仲庶｜山茶純白是天眞﹐筠籠封題摘尙新﹐秀色未饒三谷雪﹐淸香先得五峯春﹐瓊花散漫情終蕩﹐玉蘂蕭條迹更塵﹐遠寄一枝隨驛使﹐欲分芬種更無因。

｜原｜

｜蘇軾。和子由開元寺山茶﹐舊無花﹐今歲盛開｜長明燈下石闌干﹐長共杉松斗歲寒﹐葉厚有稜犀甲健﹐花深少態鶴頭丹﹐久陪方丈曼陀雨﹐羞對先生苜蓿盤﹐雪裏盛開知有意﹐明年歸後更誰看。

｜增｜

｜蘇轍。宛丘開元寺殿下山茶一株﹐數年不開﹐頃從子瞻遊此﹐每以爲恨﹐今二月中﹐山茶開千餘朶﹐因作詩奉寄｜古殿山花叢百圍﹐故園曾見色依依﹐淩寒彊比松筠秀﹐吐艶空驚歲月非﹐冰雪紛紜眞性在﹐根株老大眾緣希﹐山中艸木誰攜種﹐潦倒塵埃不復歸。

｜謝��。玉茗花｜佳園昨夜變春容﹐淸曉驚開玉一叢﹐素質定欺雲液白﹐淺妝羞退鶴翎紅﹐似聞金穀初無種﹐欲畫鵝溪恐未工﹐底事餘花避三舍﹐孤髙元有使君風。

騷人漫說麻源谷﹐本在風流刺史家﹐直與瑤林共髙徹﹐可須梅影斗橫斜﹐芳尊莫待紅妝賞﹐幽艶長令烈士嗟﹐憑仗邊鸞折枝手﹐應宜展障玉鴉乂。

｜範成大。十二月十八日海云賞山茶｜追趁新晴管物華﹐馬蹏松快帽檐斜﹐天南臘盡風晞雪﹐冰下春來水漱沙﹐已報主林催市柳﹐仍從掌故問山茶﹐丰年自是歡聲沸﹐更著牙前畫鼓撾。

｜十一月十日海云賞山茶｜門巷歡呼十里村﹐臘前風物已知春﹐兩年池上經行處﹐萬里天邊未去人﹐客鬢花身俱歲晚﹐妝光酒色且時新﹐海云橋下溪如鏡﹐休把冠巾照路塵。

｜原｜

｜楊萬里。山茶｜樹子團團映碧岑﹐初看喚作木犀林﹐誰將金粟銀絲膾﹐簇飣朱紅菜椀心﹐春早橫招桃李妬﹐歲寒不受雪霜侵﹐題詩畢竟輸坡老﹐葉厚有稜花色深。

｜王十朋。族兄文通贈山茶｜野性無端喜種花﹐吾兄得得贈山茶﹐鶯聲老後移𨿽晚﹐鶴頂丹時看始佳﹐雨葉鱗鱗成小蓋﹐春枝艶艶首羣葩﹐自慚欲報無瓊玖﹐來往同看本一家。

｜劉克莊。山茶｜靑女行霜下曉空﹐山茶獨殿眾花叢﹐不知戶外千林縞﹐且看盆中一本紅﹐性晚每經寒始拆﹐色深��愛日微烘﹐人言此樹尢難養﹐暮漑晨澆自課童。

｜增｜

｜元。郝經。月丹｜小艇移來江漲橋﹐盤盤矮矮格仍嬌﹐丹霞皺月琱紅玉﹐香霧凝春翦絳綃﹐一種是花偏富貴﹐三冬無物比妖嬈﹐廣寒記憶曾攀折﹐滿殿光搖照紫霄。

｜五言絕句｜

｜原｜

｜明。於若瀛。山茶｜丹砂點雕蘂﹐經月獨含苞﹐旣足風前態﹐還宜雪裏嬌。

｜增｜

｜陳淳。山茶｜丹葩間碧葉﹐雪中自重疊﹐山人倚醉時﹐柰可映頳頰。

窮冬多雪霰﹐柔脆已先摧﹐不是丹砂質﹐寧能醉後開。

｜七言絕句｜

｜原｜

｜宋。陶弼。山茶｜淺爲玉茗深都勝﹐大曰山茶小海紅﹐名譽漫多朋援少﹐年年身在雪霜中。

江南池館厭深紅﹐零落空山煙雨中﹐��是北人偏愛惜﹐數枝和雪上屏風。

｜蘇軾。邵伯梵行寺山茶｜山茶相對阿誰栽﹐細雨無人我獨來﹐說似與君君不會﹐爛紅如火雪中開。

｜趙昌山茶｜遊蜂掠盡粉絲黃﹐落蘂猶收蜜露香﹐待得春風幾枝在﹐年來殺菽有飛霜。

｜增｜

｜範成大。玉茗花｜折得瑤華付與誰﹐人間鉛粉弄妝遲﹐直須遠寄驂鸞客﹐鬢腳飄飄可一枝。

｜陸遊。山茶一樹自冬至淸明後著花不已｜東園三日雨兼風﹐桃李飄零掃地空﹐惟有小茶偏耐久﹐綠叢又放數枝紅。

｜山茶｜雪裏開花到春晚﹐世間耐久孰如君﹐憑闌嘆息無人會﹐三十年前宴海云。

｜原｜

｜兪國寶｜花近東溪居士家﹐好攜樽酒款攜茶﹐玉皇收拾還天上﹐便恐筠陽無此花。

玉潔冰寒自一家﹐地偏驚對此山茶﹐歸來不負西遊眼﹐曾識人間未見花。

｜增｜

｜金。叚克己。山茶雪｜娘子宮中儀體新﹐八姨羞把舊妝勻﹐畫羅瑞錦難相稱﹐故著龍香簇絳巾。

｜元。馬祖常。趙中丞折枝山茶｜火齊珠紅拂翠翹﹐石家步障曉寒消﹐千枝蠟炬燒春夜﹐羯鼓催花打六麼。

｜薩都剌。阻風南露筋過羅漢寺看山茶｜野寺尋春酒未醒﹐不知幾日過淸明﹐小闌干外東風急﹐一樹山茶落晚晴。

｜明。沈周。白山茶｜犀甲淩寒碧葉重﹐玉杯擎處露華濃﹐何當借壽長生酒﹐只恐茶仙未肯容。

｜紅山茶｜老葉經寒壯歲華﹐猩紅點點雪中葩﹐願希葵藿傾忠膽﹐豈是爭妍富貴家。

｜原｜

｜張新。寶珠茶｜臙脂染就綘裾襕﹐琥珀裝成赤玉盤﹐似共東風解相識﹐一枝先已破春寒。

｜楊妃茶｜曾將傾國比名花﹐別有輕紅暈臉霞﹐自是太眞多異色﹐品題兼得重山茶。

｜詩散句｜

｜原｜

｜宋。張舜民｜葉硬經霜綠﹐花肥映雪紅。

｜增｜

｜僧惠洪｜千朶鶴頂紅﹐染此叢間綠。

｜明。沈周｜雪後無顏色﹐淩寒見此花。

｜原｜

｜宋。王十朋｜道人贈我歲寒種﹐不是尋常兒女花。

｜曾季貍｜惟有山茶殊耐久﹐獨能深月占春風。

｜無名氏｜勁節不摧岷嶺雪﹐芳姿偏受建溪風。

｜元。郝經｜秦女怨離拋翡翠﹐漢宮愁絕冷臙脂。

｜別錄｜

｜增｜

｜藥圃同春｜蜀茶﹐紅白二色﹐淸而喜腴﹐秋時用烏豆水灌之﹐其花益妍。

｜原｜

｜栽接｜春間﹑臘月皆可移栽。四季花寄枝宜用本體。黃花香寄枝宜用茶體﹐若用山茶體﹐花仍紅色。白花寄枝同上。一種玉茗﹐如山茶而色白﹐黃心綠萼。磬口花﹑鬯口花宜子種。以單葉接千葉者﹐則花盛樹久。以冬靑接﹐十不活一。

○蠟梅

｜增｜

｜本艸｜蠟梅﹐一名黃梅花﹐黃庭堅詩序云﹐香气似梅﹐類女工撚蠟所成﹐京洛人因謂蠟梅。範成大梅譜云﹐本非梅類﹐以其與梅同時﹐而香又相近﹐色酷似蜜脾﹐故名蠟梅。王世懋學圃余疏云﹐考蠟梅原名黃梅﹐故王安國煕寜間尙詠黃梅﹐至元佑間蘇﹑黃命爲蠟梅﹐人言臘時開﹐故名臘梅﹐非也﹐爲色正似黃蠟耳。

｜原｜蠟梅﹐小樹﹐叢枝尖葉﹐木身與葉類桃而闊大尖硬﹐花亦五出﹐色欠晶明。以子種出﹐經接過﹐花疎﹐𨿽盛開常半含﹐名磬口梅﹐梅譜云﹐言似僧磬之口也。學圃余疏云﹐出河南。花史云﹐楚中荊襄者最佳﹐色深黃﹐圓瓣如白梅﹐若瓶一枝﹐香可盈室。次曰荷花﹐學圃余疏云﹐出松江。花史云﹐瓣有微尖﹐形似荷花。又次曰九英﹐梅譜云﹐子種﹐不經接﹐花小香淡﹐其品最下﹐謂之狗蠅﹐後訛爲九英。又有開最先﹐色深黃如紫檀﹐花密香濃﹐名檀香梅﹐此品最佳。此花多宿葉﹐結實如垂鈴﹐尖長寸餘﹐子在其中。

｜匯考｜

｜增｜

｜王直方詩話｜蠟梅﹐山谷初見之﹐戲作二絕﹐緣此﹐盛於京師。

｜原｜

｜梅譜｜蠟梅﹐香極淸香﹐殆過於梅﹐初不以形狀貴也﹐故難題詠﹐山谷﹑簡齋但作五言小詩而已。

｜增｜

｜賓朋宴話｜王直方﹐父家多侍兒﹐而小鬟素兒尢妍麗﹐王嘗以蠟梅花送晁無咎﹐無咎以詩謝之﹐有云﹐芳菲意淺姿容淡﹐憶得素兒如此梅。

｜竹坡詩話｜東南有蠟梅蓋自近時始﹐余童時猶未之見﹐元佑間魯直諸公方有詩﹐前此未嘗有賦此詩者﹐政和間李端叔在姑溪﹐元夕見之僧捨中﹐嘗作兩絕﹐其後篇云﹐程氏園當尺五天﹐千金爭賞憑朱欄﹐莫因今日家家有﹐便作尋常兩等看﹐觀端叔此詩﹐可以知前日之未嘗有也。

｜梅溪詩注｜東南臘梅﹐葉落始開﹐峽中地暖﹐花開而葉不落。

｜三柳軒雜識｜姚氏殘語以蠟梅爲寒客﹐今攺爲久客。

｜花經｜蠟梅一品九命。

｜瓶史｜浴蠟梅宜淸瘦僧﹐然寒花性不耐浴﹐當以輕綃護之。蠟梅以水仙爲婢。

｜京口諸山記｜焦山觀音閣﹐蠟梅一株﹐輕風翩反若傳隱士神者。

｜集藻｜

｜七言古詩｜

｜原｜

｜宋。蘇軾。蠟梅一首贈趙景貺｜天工點酥作梅花﹐此有蠟梅禪老家﹐蜜蜂采花作黃蠟﹐取蠟爲花亦其物﹐天工變化誰得知﹐我亦兒嬉作小詩﹐君不見﹐萬松嶺上黃千葉﹐玉蘂檀心兩奇絕﹐醉中不覺度千山﹐夜聞梅香失醉眠﹐歸來��夢尋花去﹐夢裏花仙覓奇句﹐此間風物屬詩人﹐我老不飲當付君﹐君行適吳我適越﹐笑指西湖作衣缽。

｜陳師道。和蘇公蠟梅｜化人巧作緗樣花﹐何年落子空王家﹐羽衣霓裳涴香蠟﹐從此人間識尢物﹐靑瑣朱郎��未知﹐天公下取仙翁詩﹐烏丸雞距寫玉葉﹐��怪寒花未淸絕﹐北風驅雪度關山﹐把燭看花夜不眠﹐明朝詩成公亦去﹐長使詩仙誦佳句﹐湖山信美更須人﹐已覺西湖屬此君﹐坐想明年吳與越﹐行酒賦詩聽擊缽。

｜陳與義。蠟梅｜智瓊額黃且勿誇﹐回眼視此風前葩﹐家家融蠟作杏蔕﹐歲歲逢梅是蠟花﹐世間眞僞非兩法﹐映日細看眞是蠟﹐我今嚼蠟已甘腴﹐況此有韻蠟不如﹐只愁繁香欺定力﹐燻我欲醉須人扶﹐不辭花前醉倒臥經月﹐是酒是香君試別。

｜增｜

｜周必大。次韻王龜齡省中黃梅｜化工未約酴醿菊﹐先放緗梅伴羣玉﹐幽姿著意慕鉛黃﹐正色何心輕萼綠﹐妝成自淺風味深﹐對此寧辭食無肉﹐可憐涪翁被渠惱﹐中歲梅屏桮杓醁。

｜楊萬里。蠟梅次坡公韻｜梅花已自不是花﹐冰魂謫墮玉皇家﹐不餐煙火更餐蠟﹐化作黃姑瞞造物﹐後山未覺坡先知﹐東坡勾引後山詩﹐金花勸飲金荷葉﹐兩公醉吟許孤絕﹐人間姚魏漫如山﹐令人眼暗只欲眠﹐此花寒香來又去﹐惱損詩人難覓句﹐月兼花影��三人﹐欠个文同作墨君﹐吾詩無復古淸越﹐萬水千山一瓶缽。

｜劉詵。和羅昌逢蠟梅｜梅兄不見今幾時﹐黃塵盡涴冰玉姿﹐��疑來從金仙國﹐已覺顏貌俱近之﹐水邊林下恍如昨﹐都非都似驚相嬉﹐額黃萬斛塗未了﹐頩怒半落宮檐枝﹐縹裾下壓紺裾裼﹐緗袖醉枕紅膚脂﹐天寒鵝兒凍凝酒﹐日明蜂戶光分脾﹐暗香著人欲襲骨﹐妙意未必和靖知﹐小窓靜晝膽瓶古﹐長廊微雪珠簾垂﹐一枝几案誰所置﹐便覺春意生睫眉﹐勿嫌吟詩苦不似﹐酒觴更倒黃金巵。

｜五言律詩｜

｜增｜

｜宋。尢袤。蠟梅｜破臘驚春意﹐淩寒試曉妝﹐應嫌脂粉白﹐故染曲塵黃﹐綴樹蜂懸室﹐排箏鴈著行﹐團酥與凝蠟﹐難學是生香。

｜原｜

｜楊萬里。蠟梅｜栗玉圓雕蕾﹐金鐘細著行﹐來從眞蠟國﹐自號小黃香﹐夕吹撩寒馥﹐晨曦透暖光﹐南枝本同姓﹐喚我作他楊。

｜增｜

｜朱子。蠟梅｜風雪催殘臘﹐南枝一夜空﹐誰知荒艸裏﹐��有暗香同﹐姿瑩輕黃外﹐芳騰淺絳中﹐不遭岑寂侶﹐何以媚芳叢。

｜七言律詩｜

｜增｜

｜宋。王安國。黃梅花｜庾嶺時開媚雪霜﹐梁園春色占中央﹐莫教鶯過毛無色﹐已覺蜂歸蠟有香﹐�月似浮金屑水﹐飄風如舞曲塵場﹐何人剩著栽培力﹐太液池邊想菊裳。

｜陸遊。荀秀才送蠟梅｜與梅同譜又同時﹐我爲評香似更奇﹐痛飲便判千日醉﹐淸狂頓減十年衰﹐色疑初割蜂脾蜜﹐影欲平欺鶴膝枝﹐插向寶壺猶未稱﹐合將金屋貯幽姿。

｜王十朋。蠟梅｜天工著意點駝酥﹐不與江梅鬥雪膚﹐露滴蜂房釀崖蜜﹐日烘龍腦噴金鑪﹐萬松張蓋黃尢好﹐三峽藏春綠不枯﹐題品倘非坡與谷﹐世人應作小虫呼。

｜原｜

｜樓鑰。詠蠟梅水仙｜二株巧笑出蘭房﹐玉質檀姿各自芳﹐品格雅稱仙子態﹐精神疑著道家黃﹐宓妃漫詫淩波步﹐漢殿徒翻半額妝﹐一味眞香淸且絕﹐明窓相對古冠裳。

｜增｜

｜金。趙秉文。古瓶蠟梅｜石冷銅腥苦未淸﹐瓦壺溫水照輕明﹐土花暈碧龍紋澀﹐燭淚痕疎鴈字橫﹐未許功名歸鼎鼐﹐且收風月入瓶罌﹐嬌黃喚醒朝陽夢﹐漢苑荒涼艸棘生。

｜元。耶律楚材。蠟梅｜越嶺仙姿迥異常﹐洞庭春染六銖裳﹐枝橫碧玉天然瘦﹐蕾破黃金分外香﹐反笑素英渾淡抹﹐��嫌紅艶太濃妝﹐臨風浥此薔薇露﹐醉墨淋漓寄渺茫。

｜五言絕句｜

｜原｜

｜宋。黃庭堅。詠蠟梅二首｜金蓓鎖春寒﹐惱人香未展﹐𨿽無桃李顏﹐風味極不淺。

體燻山麝臍﹐色染薔薇露﹐披拂不滿襟﹐時有暗香度。

｜陳師道。蠟梅｜異色深宜晚﹐生香故觸人﹐不施千點白﹐別作一家春。

｜增｜

｜陳師道。和豫章公黃梅｜寒裏一枝春﹐白間千點黃﹐道人不好色﹐行處若爲香。

色輕花更艶﹐體弱香自永﹐玉質金作裳﹐山明風�影。

舊鬢千絲白﹐新梅百葉黃﹐畱花如有待﹐迷國更煩香。

冉冉梢頭綠﹐婷婷花下人﹐欲傳千里信﹐暗折一枝春。

黃裏含眞意﹐春容帶薄寒﹐欲知誰稱面﹐偏插一枝看。

花裏重重葉﹐釵頭點點黃﹐祇應報春信﹐故作著人香。

｜原｜

｜陳與義。蠟梅｜黃羅作廣袂﹐絳帳作中單﹐人間誰敢著﹐畱得護春寒。

一花香十里﹐更值滿枝開﹐承恩不在貌﹐誰敢斗香來。

｜增｜

｜陳與義。蠟梅｜朱朱與白白﹐著意待春開﹐那知洞房裏﹐已傍額黃來。

花房小如許﹐銅砌黃金塗﹐中有萬斛香﹐與君細細輸。

來從底處所﹐黃露滿衣濕﹐緣憨翻得憐﹐亭亭倚風立。

奕奕金仙面﹐排行立曉晴﹐殷勤夜來雪﹐小住作珠纓。

亭亭金步搖﹐朝日明漢宮﹐當時好光景﹐一似此園中。

韻勝誰能捨﹐色莊那得親﹐朝陽一映樹﹐到骨不畱塵。

｜王十朋。蠟梅｜蝶采花成蠟﹐還將蠟染花﹐一經坡谷眼﹐名字壓羣葩。

｜七言絕句｜

｜原｜

｜宋。黃庭堅。從張仲謀乞蠟梅｜聞君寺後野梅發﹐香蜜染成官樣黃﹐不擬折來遮老眼﹐欲知春色到池塘。

天工戲翦百花房﹐奪盡人工更有香﹐埋玉地中成故物﹐折枝鏡裏憶新妝。

臥雲莊上梅花發﹐香似早梅開不遲﹐淺色春衫弄風日﹐遺來當爲作新詩。

｜增｜

｜晁補之。謝王立之送蠟梅五首｜未教落素混冰池﹐且看輕黃綴雪枝﹐越使可因千里致﹐春風元自未曾知。

恐是凝酥染得黃﹐月中淸露滴來香﹐定知何遜牽詩興﹐借與穿簾一點光。

上林初就召羣臣﹐紫蔕同心各自新﹐誰見小園春雪裏﹐破春一萼更驚人。

詩報蠟梅開最先﹐小奩分寄雪中妍﹐水村映竹家家有﹐天漢橋邊絕可憐。

去年不見蠟梅開﹐凖擬新年恰恰來﹐芳菲意淺姿容淡﹐憶得素兒知此梅。

｜晁衝之。和王立之蠟梅｜茅檐竹塢兩幽奇﹐岸幘尋花醉亦知﹐崖蜜已成蜂去盡﹐夜寒惟有露房垂。

老去攀翻興益奇﹐招攜風月作新知﹐但令春釀常如此﹐百罰深杯亦倒垂。

酴醿架倒花仍發﹐薜荔墻摧石亦移﹐此地與君凡幾醉﹐年年同賦蠟梅詩。

步屧穿花醉晚風﹐翻枝摘葉興何窮﹐他年上苑求佳種﹐越白江紅掃地空。

｜原｜

｜韓駒。蠟梅｜路入君家百步香﹐隔簾初試漢宮妝﹐只疑夢到昭陽殿﹐一簇輕紅繞淡黃。

｜增｜

｜張孝祥。蠟梅｜滿面宮妝淡淡黃﹐絳紗封蠟貯幽香﹐遙憐未識花消息﹐乞與一枝收斷腸。

｜周必大。蠟梅｜繭黃織就費天機﹐付與園林晚出枝﹐詩老品題猶誤在﹐紅梅未是獨開遲。

｜範成大。從巨濟乞蠟梅｜寂寥人在曉雞窓﹐苦憶花前續斷腸﹐全樹折來應不惜﹐君家眞色自生香。

｜次韻漢卿舅蠟梅｜垂垂瘦萼泫微霜﹐翦翦纖英鎖暗香﹐金雀釵頭金蛺蝶﹐春風傳得舊宮妝。

湘袂朝天紫錦裳﹐光風微度絳霄香﹐壽陽信美無仙骨﹐空把心情學澹妝。

｜楊萬里。蠟梅｜江梅珍重雪衣裳﹐薄相紅梅學杏裝﹐渠獨小參黃面老﹐額間艶艶發金光。

蜜蜂底物是生涯﹐花作餱糧蠟作家﹐歲晚略無花可采﹐��將香蠟吐成花。

天向梅梢別出奇﹐國香未許世人知﹐殷勤滴蠟緘封��﹐偸被霜風折一枝。

香蜜栽葩分外工﹐疎枝數點綴雛蜂﹐嬌黃染就宮妝樣﹐香暖猶宜愛日烘。

｜王十朋。蠟梅｜劉郎不獨種桃花﹐蠟蘂柔香更可佳﹐臭味相同林下友﹐從今花木亦通家。

｜謝翺。蠟梅｜冷艶淸香受雪知﹐雨中誰把蠟爲衣﹐蜜房做就花枝色﹐畱得寒蜂宿不歸。

｜吳永齋。蠟梅｜若得西湖處士疑﹐如何顏色到鵝兒﹐淸香全與江梅似﹐只欠橫斜照水枝。

｜原｜

｜金。趙伯成。蠟梅二首｜凍蕾含香蠟點勻﹐古來幽谷有佳人﹐詩家只怨和羹晚﹐不道紅梅別是春。

冷艶疎香寂寞濱﹐欲持何物向時人﹐東風自是淸狂手﹐辦作竹籬茅舍春。

｜增｜

｜元。耶律楚材。謝王巨川惠蠟梅｜雪裏冰枝破冷金﹐前村籬落暗香侵﹐令人多謝王公子﹐分惠幽芳寄好音。

｜馮子振。蠟梅｜洗��鉛膏扮道裝﹐檀心淺露紫香囊﹐從今宮額翻新樣﹐變作眉間一點黃。

｜詩散句｜

｜增｜

｜宋。曾肇｜紫蔕黃苞破臘寒﹐淸香旋逐角聲殘。

｜李薦｜底處嬌黃蠟樣梅﹐幽香解向北寒開。

｜蘇伯業｜花須醞蜜共稱美﹐蜜脾翦花噴沈水。

｜周必大｜東觀奇童承詔後﹐南昌故尉欲仙時。

｜詞｜

｜原｜

｜宋王十。點絳唇｜蠟換梅姿﹐天然香韻初非俗﹐蝶馳蜂逐﹐蜜在花梢熟。巖壑深藏﹐幾載甘幽獨﹐因坡谷﹐一標題目﹐髙價掀蘭菊。

｜李蕓子。卜算子｜蜜葉蠟蜂房﹐花下頻來往﹐不知辛苦爲誰甜﹐山月梅花上。玉質紫金衣﹐香雪隨風蕩﹐人間喚作返魂梅﹐仍是蜂兒樣。

｜韓元吉。菩薩蠻｜江南雪裏花如玉﹐風流越樣新裝束﹐恰恰縷金裳﹐濃燻百和香。分明籬菊艶﹐��作妝梅面﹐無處柰君何﹐一枝春已多。

｜趙彥端。好事近｜一種歲前春﹐誰辧額黃腮白﹐風意只吟羣木﹐與此花全別。此花佳處似佳人﹐髙韻帶詩格﹐君子歲寒相許﹐有芳心難結。

｜馬莊父。浪淘沙｜嬌額尙塗黃﹐不入時妝﹐十分輕脆柰風霜﹐幾度細腰尋得蜜﹐錯認蜂房。東閣久淒涼﹐江路悠長﹐休將顏色較芬芳﹐無柰世間眞若僞﹐賴有幽香。

｜毛滂。踏莎行｜粟玉玲瓏﹐甕酥浮動﹐芳跗染得臙脂重﹐風前蘭麝作香寒﹐枝頭煙雪和春凍。蜂翅初開﹐蜜房香�﹐佳人寒睡愁如夢﹐鵝黃衫子茜羅裙﹐風流不與紅梅共。

｜馬莊父。破陣子｜點綴莫窺天巧﹐名稱��道人爲﹐香醞蜜脾分幾點﹐色映烏雲倚一枝﹐遙看倒透遲。映水不嫌疎影﹐嬌春也自同時﹐紅樹落殘風乍暖﹐塞管聲長曉更催﹐此花知不知。

｜葉夢得。千秋歲｜曉煙溪畔﹐曾記東風面﹐化工與重裁翦﹐頭黃明艶粉﹐不共妖紅軟﹐凝露臉多情﹐正似當時見。誰向滄波岸﹐特地移閒館﹐情一縷﹐愁千點﹐煩君搜妙語﹐爲我催淸燕﹐須細看﹐紛紛亂蘂空凡艶。

｜吳文英。天香｜蟬葉粘霜﹐蠅苞綴凍﹐生香遠帶風峭﹐嶺上寒多﹐溪頭月冷﹐枝北瘦﹐枝南小﹐玉奴有姊﹐先占立﹐墻陰春蚤﹐初試宮黃淡泊﹐偸分壽陽纖巧。銀燭淚珠未曉﹐酒鐘慳﹐貯愁多少﹐記得短亭歸馬﹐暮衙蜂鬧﹐荳蔻釵頭恨褭﹐但悵望﹐天涯歲華老﹐遠信難封﹐吳云鴈杳。

｜增｜

｜張翥。水龍吟｜玉人梔貌堪憐﹐曉妝一洗鉛華盡﹐此花應是﹐菊分顏色﹐梅分風韻﹐萼點駝酥﹐口攢金磬﹐心凝檀粉﹐甚女貞染就﹐仙衣絕勝﹐蜂兒重﹐鵝兒嫩。說與玉龍莫品﹐怕宮波一般流恨﹐故人堪寄﹐折枝代取﹐江南春信﹐沈水全燻﹐蘗絲密綴﹐額黃深暈﹐乍燕姬未識﹐是花是蠟﹐笑偎人問。

｜別錄｜

｜原｜

｜取用｜

｜物類相感志｜蠟梅樹皮浸水磨墨﹐發光彩。

｜本艸｜花气味辛﹐溫﹐解暑生津。

｜禁忌｜

｜花史｜蠟梅人多愛其香﹐但可遠聞﹐不可近嗅﹐嗅之頭痛﹐屢試不爽。

｜種植｜子旣成﹐試沈水者種之﹐秋間發萌放葉﹐澆灌得宜﹐四﹑五年可見花。一法﹐取根旁自出者分栽﹐易成樹。

○瑞香

｜原｜瑞香﹐一名露甲﹐一名蓬萊紫﹐一名風流樹。髙者三﹑四尺許﹐枝榦婆娑﹐柔條厚葉﹐四時長靑﹐葉深綠色﹐有楊梅葉﹑枇杷葉﹑荷葉﹑攣枝。冬春之交開花成簇﹐長三﹑四分﹐如丁香狀﹐共數種﹐有黃花﹑紫花﹑白花﹑粉紅花﹑二色花﹑梅子花﹑串子花﹐皆有香﹐惟攣枝花紫者更香烈。枇杷葉者結子﹐其始出於廬山﹐宋時人家種之﹐始著名。攣枝者其節攣曲﹐如斷折之狀。其根綿軟而香﹐葉光潤似橘葉﹐邊有黃色者﹐名金邊瑞香﹐枝頭甚繁﹐體��柔韌﹐性畏寒﹐冬月須收暖室或窖內﹐夏月置之陰處勿見日﹐此花名麝囊﹐能損花﹐宜另種。

｜匯考｜

｜原｜

｜淸異錄｜廬山瑞香花﹐始緣一比丘晝寢盤石上﹐夢中聞花香酷烈﹐及覺﹐求得之﹐因名睡香﹐四方奇之﹐謂爲花中祥瑞﹐遂名瑞香。

｜增｜

｜花經｜紫風流一品九命。

｜三餘贅筆｜曾端伯以瑞香爲殊友。張敏叔以瑞香爲佳客。

｜灌園史｜瑞香名始於廬山比丘﹐則似前此未之有矣﹐乃楚辭所載露甲﹐或復以瑞香當之﹐是時佛教未東﹐豈得先有比丘耶﹐意此花本名露甲﹐至有廬山一事﹐始易今名耳。

｜集藻｜

｜序｜

｜原｜

｜宋。呂大防。瑞香圖序｜瑞香﹐芳艸也﹐其木髙才數尺﹐生山坡間﹐花如丁香﹐而有黃﹑紫二種﹐冬春之交其花始發﹐植之庭檻﹐則芳馨出於戶外﹐野人不以爲貴﹐宋景文亦闕而不載﹐予今春城後二十年守成都﹐公庭﹑僧圃靡不有也﹐予恐其沒於艸﹐一日見知於時﹐殆與人事無異﹐感而圖之﹐因爲之序。

｜五言古詩｜

｜原｜

｜宋。蘇軾。次韻曹子方龍山眞覺院瑞香花｜幽香結淺紫﹐來自孤云岑﹐骨香不自知﹐色淺意殊深﹐移栽靑蓮宇﹐遂冠薝卜林﹐紉爲楚臣佩﹐散落天女襟﹐君持風霜節﹐耳聆歌笑音﹐一逢蘭蕙質﹐稍回鐵石心﹐置酒要妍暖﹐養花須晏陰﹐及此陰晴間﹐恐致慳嗇霖﹐彩雲知易散﹐鷤�憂先吟﹐明朝便陳迹﹐試著丹靑臨。

｜增｜

｜葉適。新移瑞香舊曾作文忘之因今追憶云｜一株當三春﹐名花不易得﹐百年等尋丈﹐不博千乘國﹐野人三十本﹐彊賣靑銅百﹐應憐跗蘤具﹐苦爲薪米廹﹐移栽向明陽﹐妃媛儼行列﹐土膏合根性﹐功用成夙昔﹐除香出淺紫﹐泣露輕脈脈﹐含愁欲誰訴﹐折去情更惜﹐方求蔽芾陰﹐未受搔擢厄﹐嗟余自羈旅﹐何以慰新客﹐殷勤深夜來﹐少待山月白。

｜七言古詩｜

｜增｜

｜宋。範成大。瑞香花｜萬粒叢芳破雪殘﹐曲房深院閉春寒﹐紫紫靑靑雲錦被﹐百疊燻籠晚不翻﹐酒惡休拈花蘂嗅﹐花气醉人醲勝酒﹐大將香供惱幽禪﹐恰在蘭枯梅落後。

｜明。宣宗。瑞香花｜瑞香花﹐葉如織﹐其葉非一狀﹐花開亦殊色﹐或如瑪瑙之殷紅﹐或如玉雪之姿容﹐或含淺絳或深紫﹐細蕤疊萼芬玲瓏﹐臘後春前花未放﹐先春獨占梅花上﹐繞枝芳意露毰毸﹐萬卉千葩總相讓﹐曈曨旭日照階墀﹐澹蕩香風拂面時﹐初疑沈檀��寶鼎﹐亦似蘭麝燻人衣﹐瑞香花﹐樹髙三尺彊﹐山桃野杏動踰丈﹐得以幽叢約馥香。

｜五言律詩｜

｜原｜

｜宋。楊萬里。詠瑞香｜外著明霞綺﹐中裁淡玉紗﹐森森千萬筍﹐旋旋兩三花﹐小霽迎風喜﹐輕寒索幙遮﹐香中眞上瑞﹐蘭麝敢名家。

短短燻籠小﹐團團錦帕圍﹐浮陽烘酒思﹐沈水著人衣﹐茉莉通家遠﹐椒花具體微﹐春愁渾瘦盡﹐別有瘦中肥。

｜增｜

｜僧惠洪。次韻眞覺大師瑞香花｜淺色映華堂﹐淸寒燻夜香﹐應持燕尾翦﹐破此麝臍囊﹐有恨成春睡﹐無人見洗妝﹐故山煙雨裏﹐寂寞爲誰芳。

｜七言律詩｜

｜原｜

｜宋。蘇軾。刁景純賞瑞香花憶先朝侍宴次韻｜上苑夭桃自作行﹐劉郎去後幾回芳﹐厭從年少追新賞﹐閒對宮花識舊香﹐欲贈佳人非泛洧﹐好紉幽佩弔沈湘﹐鶴林神女無消息﹐爲問何年返帝鄕。

｜增｜

｜周必大。次韻楊廷秀待制瑞香花｜灞橋忍凍兩相攢﹐漢殿含春別一般﹐粉面固宜垂紫袖﹐錦裳何必著中禪﹐禁庭侍史今同宿﹐宮帽花枝故自欒﹐咀嚼新詩懷舊直﹐刺貪寧不愧河檀。

｜原｜

｜楊萬里。瑞香花｜侵雪開花雪不浸﹐開時色淺未開深﹐碧團圞裏筍成束﹐紫蓓蕾中香滿襟﹐別派近傅廬阜頂﹐孤芳元是洞庭心﹐詩人自有燻籠錦﹐不用衣篝炷水沈。

｜瑞香花盛開呈周益公二首｜近看丁香萬粒攢﹐遠看��與紫球般﹐誰將玉膽薔薇水﹐新濯瓊膚錦繡禪﹐淨界燻修爾芬馥﹐無人翦剔自檀欒﹐下元前至上元後﹐省得龍沈與麝蘭。

鍼來大筍束仍攢﹐作麼開時色兩般﹐荀令金鑪炷沈水﹐昭容紫袖襯中禪﹐同花異葉株株異﹐一種欒枝節節欒﹐雪裏寒香得三友﹐溪邊梅與雪邊蘭。

｜增｜

｜方嶽。種瑞香花｜自種幽香傍短欞﹐荷鋤正用雨��﹐山家安得瑞龍腦﹐春事不專紅鶴翎﹐持向東風論甲乙﹐與遮西日費丁寧﹐何年得似燻籠錦﹐茗盌時時爲乞靈。

｜原｜

｜劉克莊。謝太守送瑞香花｜一樹婆娑整復斜﹐使君輟贈到田家﹐自慚甕牖繩樞子﹐不稱香囊錦傘花﹐小借暖風爲破萼﹐旋澆新水待抽芽﹐丁寜兒子勤封植﹐畱與甘棠一樣誇。

｜朱淑眞。詠瑞香｜玲瓏巧蹙紫羅囊﹐今得東君著意妝﹐帶露欲開宜暖日﹐臨風微困怯春霜﹐發揮名字來廬阜﹐彈壓芳菲入醉鄕﹐最是午牕初睡醒﹐燻籠贏得夢魂香。

｜增｜

｜元。郝經。孟少保後園瑞香｜羽葆層層擁細花﹐甲梅斜映隔山茶﹐兩三叢裏氤氳气﹐數百年來富貴家﹐雕玉香濃團瑞雪﹐翠翹春暖插輕霞﹐主人一去無消息﹐庭戶蕭疎落晚鴉。

｜明。陳憲章。次韻張廷實瑞香花開有懷｜三徑歸來辟艸萊﹐偶逢名士乞花栽﹐莫愁冷艶無人愛﹐正遞寒香別圃開﹐年光暗逐東流水﹐春信才通半樹梅﹐必有比鄰髙二仲﹐手捫花樹共徘徊。

｜五言絕句｜

｜增｜

｜宋。陳造。瑞香花｜鉤窓玩孤芳﹐殘月衣上明﹐紫囊拆蘭麝﹐小風�初晴。

｜範成大。瑞香三首｜小檻移秀色﹐端來媚禪房﹐道人不解飲﹐醺然醉天香。

紫雲蹙繡被﹐團圞覆衣篝﹐濃燻百和韻﹐香極��成愁。

一叢三百朵﹐細細拆濃檀﹐簾幕護花气﹐不知窓外寒。

｜原｜

｜王十朋。瑞香花｜眞是花中瑞﹐本朝名始聞﹐江南一夢後﹐天下仰淸芬。

｜增｜

｜明。陳淳。題瑞香花｜穠香拆麝臍﹐細蘂秀鶴頂﹐東風故飄蕩﹐燻人醉不醒。

｜七言絕句｜

｜原｜

｜宋。楊萬里。瑞香花｜織錦天孫矮作機﹐紫茸翻了白花枝﹐更將沈水濃燻��﹐月淡風微欲午時。

｜移瑞香花斛｜夜綴香窠沐露華﹐畫移翠斛馥牕紗﹐將身扶起簾帷看﹐生怕簾帷挨著花。

｜鄭淸之。瑞香｜粉面芳心碧玉裳﹐持來宛作故山香﹐徵途不覺春如許﹐更問蘭芽幾寸長。

｜白氏集詠紫瑞香｜廬阜當年春睡濃﹐花名從此擅春工﹐紫葩四迸呈鮮粉﹐如��仙香透錦籠。

｜白瑞香｜繁花簇粉烘晴日﹐藹有濃香透暖風﹐六曲闌干凝睇處﹐錦籠爭似玉爲籠。

｜增｜

｜元。楊維楨。瑞香花｜一團華蓋翠亭亭﹐萬个丁香露欲零﹐日炙錦燻眠不得﹐玉人扶起酒初醒。

｜詩散句｜

｜增｜

｜宋。蘇籀｜芳蕤何蒨絢﹐尢物眞旖旎﹐五葉映雕闌﹐三椏駢粉蘂﹐妍分春月魂﹐香徹肌骨髓。

｜原｜

｜樵隱居士｜眾妙與春競﹐紛紛持所長﹐此花最幽遠﹐如以禮自將﹐猗蘭敢回步﹐薝卜亦退藏。

｜韓駒｜著葉團靑蓋﹐開花炷寶燻。

｜楊萬里｜紫袖染難透﹐瓊膚曬轉香。

｜曾肇｜風雨離披枝葉瘦﹐可憐終不減淸香。

｜張舜民｜檻中紫艶才盈握﹐天上花香暗襲人。

｜陳克｜沈香殿裏春風早﹐紅錦燻籠二月時。沁枝淸露濯幽葩﹐醉質斕斑襯曉霞。

｜楊萬里｜齊開忽作欒枝錦﹐未拆猶疑紫素馨。

｜王十朋｜世人競重燻籠錦﹐子素何曾怯瑞香。

｜劉克莊｜便覺麝囊無遠韻﹐頻挑蟻蠹有新芽。

｜陳古澗｜曉露染成雞舌紫﹐東風吹作麝臍香。

｜陶弼｜玉英金實碧琳枝。

｜詞｜

｜原｜

｜宋。趙彥端。點絳唇｜護雨烘晴﹐紫雲縹緲來深院﹐晚寒誰見﹐紅杏枝頭怨。絕代佳人﹐萬里沈香殿﹐光風轉﹐夢餘千片﹐猶恨相逢淺。

｜王十朋。點絳唇｜欄檻陰沈﹐紫雲呈瑞餘寒凜﹐捲簾欹枕﹐香逼幽人寢。入夢何年﹐廬阜聞名稔﹐風流甚﹐阿誰題品﹐喚作燻籠錦。

｜張孝祥。浣溪沙｜臘後春前別一般﹐梅花枯淡水仙寒﹐翠云裘裏紫霞冠。妙品只今推第一﹐寶香元不是人間﹐爲君更酌小龍團。

｜蘇軾。西江月｜公子眼花亂髮﹐老夫鼻觀先通﹐領巾飄下瑞香風﹐驚起謫仙春夢。后土祠中玉蘂﹐蓬萊殿裏鞓紅﹐此花淸絕更纖穠﹐把酒何人心動。

｜增｜

｜張掄。西江月｜翦就碧雲斗蘂﹐刻成紫玉芳心﹐淺春不怕峭寒侵﹐暖徹燻籠瑞錦。花裏淸芬獨步﹐尊前勝韻難禁﹐飛香直到玉杯深﹐消得厭厭夜飲。

｜原｜

｜程垓。瑞鷓鴣｜東風冷落舊梅臺﹐猶喜仙花拂面開﹐紺色染衣春意靜﹐水沈燻骨晚風來。柔條不學丁香結﹐矮樹仍參茉莉栽﹐安得方盆載幽植﹐道人隨處作香材。

｜方嶽。水龍吟｜當年睡裏聞香﹐阿誰喚作花間瑞﹐巾飄沈水﹐籠燻古錦﹐擁靑綾被﹐初日酣晴﹐和風送暖﹐十分淸致﹐掩牕紗﹐待香凝酒醒﹐盡消受﹐這春思。縱把萬紅排比﹐想較伊﹐更爭些子﹐詩仙老手﹐春風妙筆﹐要題教似﹐十里揚州﹐三生杜牧﹐可曾知此﹐趁紫唇微綻﹐芳心半透﹐與騷人醉。

｜增｜

｜金。蔡松年。江城子慢｜紫雲點楓葉﹐巖樹小﹐婆娑歲寒節﹐占髙潔﹐纖苞暖﹐釀出梅魂蘭魄﹐照濃碧﹐茗盌添春花气重﹐蕓牕晚﹐蒙蒙浮霽月﹐小眠鼻觀先通﹐廬山夢舊淸絕。蕭閒平生淡泊﹐獨芳溫一念﹐猶未衰歇﹐種種陳迹﹐而今老﹐但覓茶煙禪榻﹐寄閒寂﹐風外天花無夢也﹐鴛鴦債﹐從渠千萬劫﹐夜寒回施﹐幽香與愁客。

｜別錄｜

｜原｜

｜栽種｜梅雨時折其枝﹐揷肥陰之地﹐自能生根。一云﹐左手折下﹐旋卽扡插勿換手﹐無不活者。一云﹐芒種時﹐就老枝上﹐翦其嫩枝﹐破其根﹐入大麥一粒﹐纒以亂髮﹐揷土中﹐卽活。一說﹐帶花揷於背日處﹐或初秋揷於水稻側﹐俟生根﹐移種之﹐移時不得露根﹐露根則不榮。

｜澆灌｜瑞香惡太濕﹐又畏日曬。以撏豬湯或宰雞鵝毛水﹐從根澆之﹐甚肥。蚯蚓喜食其根﹐覺葉少萎﹐以小便澆之﹐令出﹐卽尋逐之﹐須河水多澆之﹐以解其醎。以頭垢擁根﹐則葉綠。大�香花怕糞﹐瑞香爲最﹐尢忌人糞﹐犯之輙死。

○附錄結香

｜原｜結香﹐��﹑葉如瑞香﹐而枝甚柔韌﹐可綰結﹐花色鵝黃﹐比瑞香稍長﹐開與瑞香同時﹐花落始生葉。

禦定佩文齋廣羣芳譜卷四十一

●禦定佩文齋廣羣芳譜卷四十二

花譜

○迎春花

｜原｜迎春花﹐一名金腰��﹐人家園圃多種之﹐叢生﹐髙數尺﹐有一丈者﹐方莖厚葉﹐如初生小椒葉而無齒﹐面靑背淡﹐對節生小枝﹐一枝三葉﹐春前有花如瑞香﹐花黃色﹐不結實。葉苦﹑澀﹐平﹐無毒。𨿽艸花﹐最先點綴春色﹐亦不可廢﹐花時移栽﹐土肥則茂﹐燖牲水灌之﹐則花蕃﹐二月中可分。

｜匯考｜

｜增｜

｜三柳軒雜識｜迎春花爲僭客。

｜花經｜迎春花七品三命。

｜瓶花譜｜迎春花六品四命。

｜學圃余疏｜餘一迎春花盆景﹐結屈老乾天然﹐得之嘉定唐少谷﹐人以爲寶。

｜集藻｜

｜七言絕句｜

｜增｜

｜唐。白居易。代迎春花招劉郎中｜幸與松筠相近栽﹐不隨桃李一時開﹐杏園豈敢妨君去﹐未有花時且看來。

｜翫迎春花贈楊郎中｜金英翠萼��春寒﹐黃色花中有幾般﹐憑君語向遊人道﹐莫作蔓菁花眼看。

｜宋。韓琦。中書東廰迎春｜覆闌纖弱綠條長﹐帶雪衝寒折嫩黃﹐迎得春來非自足﹐百花千卉共芬芳。

迎得新春入舊科﹐獨先嘉卉占陽和﹐今年頓被寒摧折﹐應爲尖頭送暖多。

｜劉敞。閣前迎春花｜穠李繁桃刮眼明﹐東風先入九重城﹐黃花翠蔓無人顧﹐浪得迎春世上名。

沈沈華省鎖紅塵﹐忽地花枝覺歲新﹐爲問名園最深處﹐不知迎得幾多春。

華省當時綠鬢郎﹐金樽美酒醉紅芳﹐今日對花不成飲﹐春愁已與艸俱長。

｜詩散句｜

｜增｜

｜宋。晏殊｜淺艷侔鶯羽﹐纖條結兔絲﹐偏淩早春發﹐應誚眾芳遲。

｜詞｜

｜原｜

｜宋。趙師俠。淸平樂｜纖穠嬌小﹐也解爭春早﹐占得中央顏色好﹐妝點枝枝新巧。東皇初到江城﹐殷勤先去迎春﹐乞與黃金腰��﹐壓持紅紫紛紛。

○金雀花

｜原｜金雀花﹐叢生﹐莖褐色﹐髙數尺﹐有柔刺﹐一簇數葉﹐花生葉傍﹐色黃﹐形尖﹐旁開兩瓣﹐勢如飛雀﹐甚可愛﹐春初卽開﹐采之﹐滚湯入少鹽微焯﹐可作茶品淸供﹐春間分栽﹐最易繁衍。

｜集藻｜

｜七言絕句｜

｜原｜

｜宋。翁元廣。金雀花｜管領東風知幾春﹐也將俗態染香塵﹐有人不具看花眼﹐惱殺飄蓬老病身。

○酴醿

｜原｜酴醿﹐一名獨步春﹐一名百宜枝杖﹐一名瓊綬帶﹐一名雪纓絡﹐一名沈香蜜友。藤身﹐灌生﹐靑莖多刺﹐一穎三葉如品字形﹐面光綠﹐背翠色﹐多缺刻﹐花靑跗紅萼﹐及開時變白帶淺碧﹐大朶千瓣﹐香微而淸﹐盤作髙架﹐二﹑三月間爛熳可觀﹐盛開時折置書冊中﹐冬取插鬢猶有餘香﹐本名荼�﹐一種色黃似酒﹐故加酉字。

｜增｜

｜益部方物略記｜蜀酴醿多白﹐而黃者時時有之﹐但香減於白花。

｜四川志｜成都縣出酴醿花﹐有三種﹐曰白玉碗﹐曰出鑪銀﹐曰雲南紅﹐色香俱美。

｜匯考｜

｜增｜

｜淸異錄｜酴醿﹑木香事事稱宜﹐故賣插枝﹐云百宜枝杖﹐此洛社故事也。

｜花經｜酴醿一品九命。

｜澄懷錄｜韓熙載云﹐對花焚香﹐酴醿宜沈水。

｜原｜

｜誠齋雜記｜範蜀公居許下﹐造大堂﹐名以長嘯﹐前有酴醿架﹐髙廣可容十客﹐每春季花繁蕪﹐客其下﹐約曰﹐有飛花墮酒中者嚼一大白﹐或笑語喧嘩之際﹐微風過之﹐滿座無遺﹐時號飛英會。

｜增｜

｜三餘贅筆｜曾端伯以荼�爲韻友。張敏叔以荼�爲雅客。

｜花木考｜酴醿色作淺紅﹐香气不足﹐閱唐宋詩詞﹐多用粉面﹑額黃﹑香瓊﹑香雪等字﹐心竊疑之﹐及考此花本作荼�﹐以酒號酴醿﹐花色似之﹐遂復從酉﹐則花作白色似無可疑矣﹐王敬美學圃雜疏﹐乃疑酴醿爲白木香﹐不知陶學士谷云﹐洛社故事賣酴醿﹑木香﹐插枝者均謂百宜枝杖﹐二花並列﹐豈能無別耶。

｜廣東志｜酴醿﹐海國所產爲盛﹐出大西洋國者﹐花大如中國之牡丹﹐蠻中遇天气淒寒﹐零露凝結﹐他艸木乃冰澌葉萎﹐殊無香韻﹐惟酴醿花上瓊瑤淸瑩﹐芬芳襲人﹐若甘露焉﹐夷女以澤體膩發﹐香經月不滅﹐國人貯以鉛瓶﹐行販他國。

｜集藻｜

｜記｜

｜增｜

｜宋。張耒。咸平縣丞廰酴醿記｜咸平五年﹐詔以陳畱之通許鎭爲咸平縣﹐先是章聖皇帝幸毫﹐祠老子﹐道通許築宮以待幸﹐旣爲﹐縣卽以宮爲令治所﹐主簿居中書府﹐而樞密府爲尉捨﹐煕寧某年始置丞﹐於是遷縣尉於外而丞居焉﹐丞居之堂庭有酴醿﹐問之邑之老人﹐則其爲樞密府時所種也﹐旣老而益蕃延﹐蔓庇覆占庭之大半﹐其花特大於其類﹐邑之酴醿皆出其下﹐蓋當時築室種植以待天子之所﹐必有珍麗可喜之物而後敢陳﹐是以獨秀於一邑﹐而莫能及也。

｜贊｜

｜增｜

｜宋。宋祁。酴醿贊｜人情尙奇﹐賤白貴黃﹐厥英略同﹐實寡於香。

｜五言古詩｜

｜原｜

｜宋。蘇軾。杜沂遊武昌以酴醿花見餉｜酴醿不爭春﹐寂寞開最晚﹐靑蛟走玉骨﹐羽蓋蒙珠幰﹐不妝艷已絕﹐無風香自遠﹐淒涼吳宮闕﹐紅粉埋故苑﹐至今微月夜﹐笙簫來翠巘﹐餘妍入此花﹐千載尙淸婉﹐怪君呼不歸﹐定爲花所挽﹐昨宵雷雨惡﹐花盡君應返。

｜增｜

｜崔鷃。酴醿依柏引蔓上冒其顚｜春風亦已老﹐自厭丹采媚﹐獨畱白雪花﹐灑此千尺翠﹐嵯峨珠籠冠﹐縹緲冒佛髻﹐幽香勿襲人﹐恐爲眞色累﹐但願保明姿﹐終日奉淸對﹐要之萬物夥﹐污潔自有類。

｜元。貢奎。荼�架｜西園檢春事﹐積雨斷餘紅﹐荼�壓髙架﹐皎皎晚日烘﹐翠蔓點殘雪﹐淸香度微風﹐幽人對之坐﹐瑩然此心同﹐徘徊不忍去﹐片月來髙空﹐宛如萬玉娥﹐素袖舞雲中﹐珠璣露顆綴﹐翠佩煙光籠﹐愛花不受折﹐枝柔刺盈叢﹐�酒醉其下﹐慰此良夜終。

｜明。吳寬。酴醿｜酴醿發長條﹐叢生類蓍艸﹐每記眾花開﹐此種開獨早﹐南方色多紅﹐黃色見者少﹐但嫌易零落﹐蜂蝶食不飽﹐曲闌彊遮護﹐童子日必掃﹐花落當復開﹐豈似主人老﹐往昔詩客來﹐覓句步頻繞﹐載誦成感傷﹐誰來慰幽抱。

｜七言古詩｜

｜增｜

｜宋。司馬光。修酴醿架｜貧家不辦構堅木﹐縛竹立架擎酴醿﹐風搖雨漬不耐久﹐未及三載俱離披﹐往來遂復廢此徑﹐舉頭礙冠行掛衣﹐呼奴攺作豈得已﹐抽新換故拆四籬﹐來春席地還可飲﹐日色不到香風吹。

｜蘇轍。次韻詠酴醿｜蜀中酴醿生如積﹐開落春風山寂寂﹐已憐正發香晻曖﹐猶愛未開光的皪﹐半垂野水弱如墜﹐直上長松勇無敵﹐風中娜娜應數丈﹐月下煌煌眞一色﹐故園聞道開愈繁﹐老人自恨歸無日﹐百花已過春欲暮﹐燕坐繩牀空嘆息﹐朝來滿把得幽香﹐案頭亂插銅瓶濕﹐一番花蘂轉頭空﹐誰能往問天臺拾。

｜原｜

｜楊萬里。和羅武岡荼�長句｜花飛十不啻五六﹐靑子團枝朱紫簇﹐江南桃李總成陰﹐不論少城與韋曲﹐荼�珍重不浪開﹐晚堆綠雲點水玉﹐體燻山麝非一臍﹐水洗銀河費千斛﹐滴成小蓓密於糝﹐亂走長條柔可束﹐醉眸須及月下來﹐破鼻試從風裏觸﹐先生未必被花惱﹐偶與門人暮春浴﹐爲憐壓架十萬枝﹐小立旁邊領新馥﹐剩拚好語寵瓊蕤﹐更掇淸英付��醁﹐先生何得便杜門﹐霜鬢猶須玉堂宿。

｜增｜

｜楊萬里。走筆謝張功父送酴醿｜西湖野僧誇藏冰﹐半年化作眞水精﹐南湖詩人笑渠拙﹐不知儂家解幹雪﹐藏冰窨子山之幽﹐鑱透九地山鬼愁﹐儂家藏雪有妙手﹐分明曬在翡翠樓﹐向來巽二拉滕六﹐玉妃夜投玉川屋﹐翦冰作花吹朔風﹐揉云爲粉散寒空﹐醉揮兩袖拂銀漢﹐梢頭萬斛冷不融﹐瓊田挈月拾翠羽﹐砌成重樓天半許﹐盤作靑蛟吐綠霧﹐亂飄六出燻沈炷﹐人間雪脆那可藏﹐天上雪落何曾香﹐三月盡頭四月首﹐南湖香雪今誰有﹐分似誠齋老詩叟﹐碎挼玉花泛春酒﹐一飲一石更五斗。

｜王十朋。次韻程泰之酴醿｜靑春果作堂堂去﹐啼鳥喚春春不住﹐明珠萬顆玉爲錢﹐欲買風光嗟已暮﹐蓬山地冷花木稀﹐祇有寒梅已先吐﹐誰遣虯枝上髙架﹐稍覺云陰覆行路﹐雨餘景物猶未佳﹐葉底精神不多露﹐鼻觀疑聞班馬香﹐姿比何郎更風度﹐平生惜春如惜別﹐老眼待花如待哺﹐幽芳相對止三人﹐艸艸杯盤爲花具。

｜元。華幼武。荼�歌｜丹葩醉染猩猩血﹐素萼便娟比霜雪﹐呈妖逞艷豈足貴﹐含芳嗜潔誇淸絕﹐荼�飽浥春雨膏﹐玲瓏翦刻英瓊瑤﹐千金腦麝和淑質﹐萬个玉蝶瑩柔條﹐坐看明月花梢上﹐便應題作淸虛牓﹐醉眠花底不須歸﹐狼籍苔茵空撫掌﹐先生愛花何太濃﹐對花一飲揮千鍾﹐昔逢端伯稱韻友﹐我欲結好慚衰容﹐莫教搖落西風後﹐賈島畱題傳不朽﹐憐君爲作荼�歌﹐多情又釀荼�酒。

｜五言律詩｜

｜增｜

｜宋。梅堯臣。有折景福殿後酴醿花至者｜有鳥銜花出﹐淸香不畏風﹐初從上林發﹐來過未央中﹐蔟蔟霜苞密﹐層層玉葉同﹐誰將作美酒﹐醉看月生東。

｜原｜

｜陳與義。酴醿｜雨過無桃李﹐惟餘雪覆墻﹐靑天映妙質﹐白日照繁香﹐影動春微透﹐花寒韻更長﹐風流到尊酒﹐猶足助詩狂。

｜明。王象晉。酴醿｜皓齒舞霓裳﹐飄飄翠��長﹐何郎初傅粉﹐荀令乍燻香﹐玉蘂休誇白﹐金沙敢並芳﹐可憐蜂與蝶﹐早晚引風狂。

｜七言律詩｜

｜原｜

｜宋。黃庭堅。觀主簿家酴醿｜肌膚冰雪燻沈水﹐百艸千花莫比芳﹐露濕何郎試湯餅﹐日烘荀令炷鑪香﹐風流徹骨成春酒﹐夢寐宜人入枕囊﹐輸與能詩王主簿﹐瑤臺影裏據胡牀。

｜增｜

｜晁補之。次韻李秬酴醿｜天紅瑣碎競春嬌﹐後出何妨便奪標﹐云鶴嬉晴來萬隻﹐玉龍驚震上千條﹐蓐收晃蕩風前仗﹐萼綠飄翩月下綃﹐曾向瓊林亭畔見﹐天涯相遇一魂銷。

｜原｜

｜劉子翚。次韻張守酴醿｜榮華休羨黑頭公﹐且對芳晨賞麗叢﹐十萬靑條寒掛雨﹐三千粉面笑臨風﹐莫將擬雪才情賦﹐盍與觀梅況味同﹐只恐春歸有遺恨﹐典刑猶在濁醪中。

｜增｜

｜劉子翚。酴醿｜顚風急雨退花晨﹐翠葉銀苞照眼新﹐髙架攀緣𨿽得地﹐長條盤屈總由人﹐橫釵數朶開猶小﹐撲酒餘香韻絕倫﹐惟有金沙顏色好﹐年年相伴殿殘春。

｜原｜

｜劉克莊。酴醿｜靑蛟蛻骨萬條長﹐玉架盤云護曉窓﹐外面看來些子葉﹐中間著得許多香﹐一枝縞色分明好﹐百卉含羞不敢芳﹐飛殺銜花雙海燕﹐被渠勾引一春忙。

｜朱淑眞。詠酴醿｜花神未許春歸去﹐故遣仙姿殿眾芳﹐白玉體輕蟾魄瑩﹐素紗囊薄麝臍香﹐夢思洛浦嬋娟態﹐愁記瑤臺淡淨妝﹐勾引詩人淸絕處﹐一枝和雨在東墻。

｜增｜

｜金。劉仲尹。酴醿｜相看絕似好交友﹐著眼江梅季孟中﹐海窟笙簫來鶴背﹐月林冰雪繞春風﹐滿前玉蘂名尢重﹐特地棃花夢不同﹐安得涪翁香一瓣﹐種成聊供小南丰。

｜五言排律｜

｜增｜

｜宋。蘇轍。次韻孔文仲酴醿｜蒼虵凍不死﹐輕素暖仍歸﹐落蘂時吹面﹐繁香自撲幃﹐光凝眞照夜﹐枝軟或牽衣﹐似厭風霾苦﹐應思霧雨霏﹐開樽迎最盛﹐掃地見初稀﹐賴有淸陰在﹐金波肯發揮。

｜原｜

｜黃庭堅。見諸人倡和酴醿詩輙次韻戲詠｜梅殘紅藥遲﹐此物共春暉﹐名字因壺酒﹐風流付枕幃﹐墜鈿香徑艸﹐飄雪淨垣衣﹐玉气晴虹發﹐沈材鋸屑霏﹐直知多可厭﹐何忍摘令稀﹐常恨金沙學﹐顰時正可揮。

｜五言絕句｜

｜增｜

｜宋。蘇軾。和文與可洋州園池。荼�洞｜猗猗翠蔓長﹐藹藹繁香足﹐綺席墮殘英﹐芳樽漬餘馥。

｜朱子。荼�｜結楥遂芳植﹐覆墻擁深翠﹐還當具春酒﹐與客花下醉。

｜明。李東陽。荼�｜買種已經年﹐貪看亦云久﹐未惜雨沾衣﹐應防刺傷手。

｜七言絕句｜

｜原｜

｜宋。韓維。酴醿｜平生爲愛此香濃﹐仰面常迎落架風﹐每至春歸有遺恨﹐典刑猶在酒杯中。

｜增｜

｜韓維。酴醿｜細蓓繁英次第開﹐攀條盡日未能回﹐不如醉臥春風底﹐時使淸香拂面來。

｜惜荼�｜天意再三珍雅艶﹐花中最後吐奇香﹐狂風莫掃殘英盡﹐畱與佳人貯絳囊。

｜原｜

｜歐陽修。酴醿｜淸明時節散天香﹐輕染鵝兒一抹黃﹐最是風流堪賞處﹐美人取作浥羅裳。

｜劉攽。荼�｜明紅暗紫競芬菲﹐送盡東風不自知﹐占得餘香慰愁眼﹐百芳無得似荼�。

｜蘇軾。和文與可洋州園池。酴醿洞｜長憶故山寒食夜﹐野荼�發暗香來﹐分無素手簪羅髻﹐且折霜蕤浸玉醅。

｜蘇轍。和王晉卿都尉荼�｜後圃荼�手自栽﹐淸於芍藥釅於梅﹐舊來酒客今無幾﹐三嗅馨香懶舉杯。

｜張舜民。酴醿｜冰肌雪艷映殘春﹐燠日燻風入四鄰﹐任是主人能愛惜﹐也拚一半與遊人。

｜黃庭堅。酴醿｜漢宮嬌額半塗黃﹐入骨濃燻賈女香﹐日色漸遲風力細﹐倚闌偸舞白霓裳。

｜張仲謀。家堂前酴醿委地｜沈水衣籠白玉苗﹐不蒙湔拂苦無聊﹐煩君斫取西莊柳﹐扶起春風十萬條。

｜增｜

｜秦觀。賞荼�有感｜春來百物不入眼﹐惟見此花堪斷腸﹐借問斷腸緣底事﹐羅衣曾似此花香。

｜原｜

｜王庭珪。酴醿｜東皇收拾春歸去﹐獨遣荼�殿後塵﹐憐我寒牕賦愁寂﹐時看玉面送殘春。

｜增｜

｜楊萬里。坡仙閣上觀荼�｜仰架遙看時見些﹐登樓下瞰脫然佳﹐酴醿蝴蝶渾無辧﹐飛去方知不是花。

酴醿約我早來看﹐及至來看花已殘﹐動地寒風君莫怯﹐亂吹香雪灑闌干。

｜陸遊。東陽觀酴醿｜福州正月把離杯﹐已見酴醿壓架開﹐吳地春寒花漸晚﹐北歸一路摘香來。

｜薛季宣。酴醿花謝有感｜當初曾醉浣花春﹐席地棠棃當錦茵﹐今日酴醿飄似雪﹐閒忙不比舊時人。

｜原｜

｜盧祖臯。酴醿｜雪干云條一架春﹐酒中風度夢中聞﹐東風不是無顏色﹐過了梅花便是君。

｜徐似道。酴醿｜紛紛紅紫落莓苔﹐��月和煙特地開﹐疑是玉妃新浴出﹐翠云梯上舞風臺。

｜戴復古。酴醿｜東風滿架索春饒﹐三月梁園雪未消﹐剩馥何人炷蘭麝﹐柔枝無力��瓊瑤。

｜增｜

｜方嶽。荼�｜山徑陰陰雨未幹﹐春風已暖��成寒﹐不緣天气渾無準﹐要護荼�繼牡丹。

手揷春風十萬條﹐野香落架玉搖搖﹐黃鸝莫悞看花眼﹐等得南燻雪未消。

｜陳三嶼｜布葉敷條翠作圍﹐自生芒刺護裳衣﹐莫嫌野興難拘束﹐只伴春風亦見幾。

｜原｜

｜謝幼謙。酴醿｜香雪支離半墜風﹐柔條無柰不成叢﹐阿蠻如許風流骨﹐打困秋千細雨中。

｜任拙齋｜一年春事到荼�﹐香雪紛紛又撲衣﹐盡把檀心好看取﹐與畱春住莫教歸。

｜周方泉｜荼�架倒無人架﹐全似老夫狂醉時﹐昨夜一番溪雨橫﹐又添苔蘚到花枝。

｜湛道山｜雨後溪流半沒沙﹐粉墻賣酒是誰家﹐客中不覺春深淺﹐開了荼�一架花。

一春多雨少晴光﹐眼底靑春去意忙﹐已恨點衣紅作陣﹐絕憐滿架雪生香。

｜無名氏｜穠華先占早春芳﹐色別仙容五樣妝﹐步屧東郊風力軟﹐吹來只是一般香。

｜增｜

｜金。元好問。荼�｜枕幃餘韻最淸眞﹐夢裏猶來著莫人﹐擬借濃陰作羅幕﹐玉纓多處臥殘春。

｜元。葉顒。酴醿｜一點檀心气味長﹐向人無語舞霓裳﹐千紅萬紫消磨盡﹐猶有風吹不斷香。

｜詩散句｜

｜原｜

｜宋。謝堯仁｜下騰赤蛟身﹐上抽碧龍頭﹐千枝蟠一蓋﹐一蓋簪萬球﹐花要帶月看﹐香要和露收﹐一點落衣袂﹐經月气未休﹐一摘入釀甕﹐經歲味尙畱。

｜宋祁｜來自蠶叢國﹐香傳弱水神﹐析酲疑破鼻﹐並艷欲畱春。

｜王十朋｜風枝張雨蓋﹐露臉汗何郎﹐收拾歸��醁﹐芳姿韻更香。

｜梅堯臣｜京師三月荼�開﹐髙架交垂自爲洞﹐素蘂層層紫蘂香﹐釀歸光祿春生甕。

｜增｜

｜石��｜獨淸合作諸蘭佩﹐深白未數楊花綿﹐春風爛熳倚墻角﹐一月不復燒龍涎。

｜原｜

｜劉攽｜瓊林殿側玉鉤欄﹐雪覆新花四月闌﹐密影可容千客坐﹐柔條何處萬龍蟠。

｜程惇厚｜獨嫌朱臉花顏俗﹐全學瑤臺玉女妝﹐素月共成中夜色﹐好風分散四鄰香。

｜增｜

｜種放｜綠葉排圓翠﹐靑苞蓄異香。

｜原｜

｜宋祁｜無華眞國色﹐有韻自天香。

｜晏殊｜玉女雕瓊蘂﹐仙禽借菊衣。

｜增｜

｜蔡襄｜側月光艶薄﹐餘芳香气微。

｜蘇轍｜光凝眞照夜﹐枝軟或牽衣。

｜張舜民｜靑春逐流水﹐素質獨輕微。

｜原｜

｜曾肇｜國艷寜施粉﹐天香自染衣。

｜增｜

｜張耒｜臨風難自持﹐爲舞白霓裳。

｜陸遊｜桃李擅春事﹐酴醿爲之殿。

｜戴復古｜林塘飛翡翠﹐籬落帶酴醿。

｜原｜

｜徐致中｜叢葉扶金蘂﹐微風動弱枝。

｜增｜

｜宋祁｜媚條無力倚風長﹐架作圓陰覆坐涼。

｜原｜

｜晏殊｜喚將梅蘂要同韻﹐羞殺棃花不敢香。

｜劉攽｜彊挽春風畱一醉﹐露香還可析朝酲。

｜增｜

｜張耒｜風霜老枯蹙龍蛇﹐中有靑春白玉葩。

｜原｜

｜王庭珪｜殘春鈴閣無公事﹐來就酴醿放晚衙。

｜增｜

｜範成大｜不用忙催銀燭上﹐酴醿如雪照黃昏。快晴似爲酴醿計﹐急雨還妨燕子飛。

｜原｜

｜楊萬里｜走上松梢繞��好﹐爲他滿插一頭花。白玉梢頭千點韻﹐綠云堆裏一枝斜。

｜張栻｜玉立春深雪不如﹐生香透骨雪應無。

｜增｜

｜劉克莊｜還將廬舍全身面﹐換��何郎粉色姿。

｜原｜

｜吳潛｜可堪收拾歸屏枕﹐頗欲浮沈付酒杯。

｜徐致中｜靑蛟暖霽拏云上﹐白雪深春壓架香。

｜鄭子��｜玉斧無人觧修月﹐珠裙有意欲畱仙。

｜盧元贊｜姑射眞人玉骨香﹐澹月微風惜良夜。

｜楊元素｜髙唐神女蘭供澤﹐姑射仙人雪瑩肌。

｜司馬光｜酴醿雪擁檐。春老酴醿香。

｜範成大｜酴醿乃天香。

｜元。方回｜酴醿縋綠長。

｜宋。張耒｜酴醿輕盈飛燕身。

｜周必大｜滿架冰肌含碧雲。

｜金。張藥｜酴醿架小縱橫春。

｜詞｜

｜原｜

｜宋。無名氏。如夢令｜今夜荼�風起﹐須是玉消瓊碎﹐澹蕩滿城春﹐惱破愁人春睡﹐須醉﹐須醉﹐莫待黃梅雨細。

｜王十朋。點絳唇｜羽蓋垂垂﹐玉英亂簇春光滿﹐韻淸香遠﹐暖日烘庭院。露浥瓊枝﹐暈透何郎臉﹐情何限﹐古人不見﹐誰與花評點。

｜又｜野態芳姿﹐枝頭占得春長久﹐怕鉤衣袖﹐不放攀花手。試問東山﹐花似當時否﹐還依舊﹐謫仙去後﹐風月今誰有。

｜向子諲。浣溪沙｜翠羽衣裳白玉人﹐不將朱粉污天眞﹐淸風爲伴月爲鄰。枕上觧隨良夜夢﹐壺中別是一家春﹐同心少綰更尖新。

｜增｜

｜朱子。浣溪沙｜壓架年來雪作堆﹐珍叢也是近移栽﹐肯令容易放春回。��恐陰晴無定度﹐從教紅白一時開﹐多情蜂蝶早飛來。

｜原｜

｜趙師俠。柳梢靑｜紅紫凋零﹐化工特地﹐翦玉裁瓊﹐碧葉叢芳﹐檀心點素﹐香雪團英。柔風喚起娉婷﹐似無力﹐斜欹翠屏﹐細細吹香﹐盈盈浥露﹐花裏傾城。

｜向子諲。西江月｜紅退小園桃杏﹐綠生芳艸池塘﹐誰家芍藥殿春光﹐不似荼�宮樣。翠蓋更蒙朱幰﹐燻鑪剩熨沈香﹐娟娟風露滿衣裳﹐獨步瑤臺月上。

｜少年遊｜去年同醉荼�下﹐健筆賦新詞﹐今年君去﹐荼�欲破﹐誰與醉爲期。舊曲重歌斟別酒﹐風露泣花枝﹐漳水能長﹐湘水遠流﹐不盡兩相思。

｜晁端禮。鷓鴣天｜紅紫飄零綠滿城﹐春風於此獨畱情﹐誰將十幅紅綾被﹐撲向燻籠一夜明。風不定﹐雨初晴﹐曉來苔上拾殘英﹐速教貯向鴛鴦枕﹐猶有餘香入夢淸。

｜張元幹。臨江仙｜鶯喚屏山驚睡覺﹐嬌羞須倩郎扶﹐荼�斗帳冷燻鑪﹐翠穿金落索﹐香泛玉流蘇。長記枕痕消醉色﹐日髙猶倦妝梳﹐一枝春瘦想如初﹐夢迷芳艸路﹐望斷素鱗書。

｜韓元吉。臨江仙｜不恨綠陰桃李過﹐荼�正向人開﹐一樽淸夜月徘徊﹐花如人意好﹐月爲此花來。未信人間香有許﹐��疑同住瑤臺﹐紛紛殘雪度深杯﹐直教攀折盡﹐猶勝酒醒回。

｜劉克莊。最髙樓｜司春有序﹐排次到荼�﹐預報在庭知﹐蘂珠宮裏晨妝罷﹐披香殿下曉班齊﹐探花正驅使﹐問賞花期。元不遜﹐梅花浮月影﹐也不妬﹐棃花��雨枝﹐偏恨柳﹐綠條垂﹐與其向晚包團絮﹐不如對酒折芳蕤﹐謝東君﹐收拾在﹐牡丹時。

｜增｜

｜元。叚宏章。洞仙歌｜一庭晴雪﹐了東風孤注﹐睡起濃香占窓戶﹐對翠蛟盤雨﹐白鳳迎風﹐知誰見﹐愁與飛紅流處。想飛英弄玉﹐共駕蒼煙﹐欲向人間挽春住﹐淸淚滿檀心﹐如此江山﹐都付與﹐斜陽杜宇﹐是曾約梅花��春來﹐又自趁棃花﹐送春歸去。

｜宋。趙彥端。滿江紅｜千種繁香﹐香已去﹐翩然無迹﹐誰信道﹐荼�枝上﹐靜中收得﹐曉鏡洗妝非粉白﹐晚衣弄舞餘衫碧﹐粲寶鈿﹐珠珥不勝持﹐濃陰夕。金翦度﹐還堪惜﹐霜葉墜﹐無從覓﹐知多少﹐好詞淸夢﹐釀成冰骨﹐天女散花無酒聖﹐仙人種玉慚香徳﹐悵攀條﹐記得鬢絲靑﹐東風客。

｜史可堂。聲聲慢｜羞朱妬粉﹐染霧裁云﹐淡然蒼佩仙裳﹐半額蜂妝﹐莫道梳洗家常﹐碧羅亂縈小帶﹐翠虯寒﹐一架淸香﹐春思苦﹐倚晴嬌無力﹐如待韓郎。密幄籠芳吟夜﹐任露沾輕袖﹐月轉空梁﹐弱骨柔姿﹐偏觧勾引詩狂﹐遺鈿碎金滿地﹐恨無情﹐風送韶光﹐閒晝永﹐看靑靑﹐垂蔓過墻。

｜曹邍。玲瓏四犯｜一架幽芳﹐自過了梅花﹐猶占淸絕﹐露葉檀心﹐香滿萬條晴雪﹐肌素淨冼鉛華﹐似弄玉﹐乍離瑤闕﹐看翠虯﹐白鳳飛舞﹐不管暮煙啼鴂。酒中風格天然別﹐記唐宮﹐賜尊芳冽﹐玉蕤喚得餘春住﹐猶醉迷飛蝶﹐天气乍雨乍晴﹐長是伴牡丹時節﹐夜散瓊樓宴﹐金鋪深掩﹐一庭春月。

｜盧祖臯。水龍吟｜蕩紅流水無聲﹐暮煙細艸粘天遠﹐低徊倦蝶﹐往來忙燕﹐芳期頓懶﹐綠霧迷墻﹐翠虯騰架﹐雪明香暖﹐笑依依欲挽﹐春風教住﹐還疑是﹐相逢晚。不似梅妝瘦減﹐占人間﹐丰神蕭散﹐攀條弄蘂﹐天涯猶記﹐曲欄小院﹐老去情懷﹐酒邊風味﹐有時重見﹐對枕幃空想﹐東窓舊夢﹐��將離恨。

｜原｜

｜劉克莊。賀新郎｜曾與瑤姬約﹐恍相逢﹐翠裳搖曳﹐珠瓔聯絡﹐風露靑冥非人世﹐攬結玉龍驂鶴﹐怕不柰﹐千條輕弱﹐禱祝花神憐惜取﹐到開時﹐晴雨須斟酌﹐枝上雪﹐莫消��。惱人還似中狂藥﹐憑危欄﹐燭光交映﹐樂聲遙作﹐身上春衫香重透﹐看到參橫月落﹐算茉莉﹐猶低一著﹐坐有緱山王郎子﹐倚玉簫﹐度曲難爲酢﹐君不顧﹐鑄成錯。

｜又｜想赴瑤池約﹐向東風﹐名姬駿馬﹐翠韉金絡﹐太液池邊鵠羣下﹐又似南樓呼鶴﹐畫不就﹐濃纖嬌弱﹐羅帕封香來天上﹐瀉銅盤﹐沆瀣供淸酌﹐春去也﹐被畱��。芳魂再返應無藥﹐似詩吟﹐綠衣黃裏﹐感傷而作﹐愛惜尙嫌蜂采去﹐何況流鶯蹙落﹐且放下﹐珠簾遮著﹐除��江南黃九外﹐有何人﹐敢與花酬酢﹐君認取﹐莫教錯。

｜又｜淺把宮黃約﹐細端相﹐普陀巖裏﹐金身珠絡﹐萼綠華輕羅襪小﹐飛下祥雲彩鶴﹐朶朶賽﹐蜂腰纖弱﹐已被色香撩病思﹐盡鵝兒﹐酒美無多酌﹐看不足﹐怕殘卻。人間難得傷春藥﹐更枝頭﹐流鶯喚起﹐少年狂作﹐畱取姚家花相伴﹐羞與萬紅同落﹐未肯讓﹐蠟梅先著﹐樂府今無黃絹手﹐問斯人﹐淸唱何人酢﹐休艸艸﹐認題錯。

｜劉過。賀新郎｜院宇重重掩﹐醉沈沈﹐亭陰正午﹐繡簾髙捲﹐金鴨香濃燻寶篆﹐驚起雕梁語燕﹐正架上﹐荼�開徧﹐嫩萼梢頭舒素態﹐似嫦娥﹐初試宮籹淺﹐風力嫩﹐異香軟。佳人無意拈鍼綫﹐遶朱欄﹐徘徊六曲﹐爲他畱戀﹐試把花心輕輕數﹐暗卜歸期近遠﹐柰數了﹐依然重怨﹐把酒問春春不管﹐枉教人﹐只憑空腸斷﹐腸斷處﹐合消遣。

｜別錄｜

｜原｜

｜景龍文館記｜唐制召侍臣學士食櫻桃﹐飲酴醿酒﹐盛以琉璃盤﹐和以香酪。

｜增｜

｜春渚紀聞｜蔣子有家藏東坡先生於吳箋上手書一詞﹐是爲余杭通守時字﹐云﹐紅杏了﹐夭桃��﹐獨自占春芳﹐不比人間蘭麝﹐自然透骨生香﹐對酒莫相忘﹐似佳人﹐兼合明光﹐只憂長笛吹花落﹐除是寧王。旣不知曲名﹐常以問先生門下士及伯達與仲虎﹑叔平諸孫﹐皆云未之見也﹐又不知﹐兼合明光﹐是何等事﹐或云是酴醿也。

｜原｜舒雅作靑紗連二枕﹐滿貯酴醿﹑木犀﹑瑞香散蘂﹐甚益鼻根。蜀人取酴醿造酒﹐味甚芳烈。

○附錄金沙

｜原｜金沙羅似酴醿﹐花單瓣﹐紅艶奪目。

｜匯考｜

｜增｜

｜玉堂雜記｜東閣窓下甃小池傍植金沙﹑月桂之屬。

｜花經｜金沙花六品四命。

｜集藻｜

｜五言律詩｜

｜增｜

｜宋。梅堯臣。金沙花｜金有披沙得﹐花應不可多﹐栽培由地力﹐艶色與天和﹐玉座君王賞﹐朱欄將相羅﹐稱觴千萬壽﹐繁葉柰香何。

｜七言律詩｜

｜增｜

｜宋。楊萬里。金沙花｜金沙道是殿羣芳﹐不道荼�輸一場﹐十里紅妝蹋靑出﹐一張錦被灑晴香﹐只須舊蔭已無暑﹐更走新條如許長﹐若恨昨朝來艸艸﹐夜來風雨更禁當。

｜五言絕句｜

｜原｜

｜宋。王安石。池上看金沙花數枝過酴醿架盛開｜故作酴醿架﹐金沙祇謾栽﹐似矜顏色好﹐飛度雪前開。

｜七言絕句｜

｜增｜

｜宋。王安石。池上看金沙花｜午陰��占一方苔﹐映水前年坐看栽﹐紅蘂似嫌塵染污﹐靑條飛上別枝開。

酴醿一架最先來﹐夾水金沙次第栽﹐濃綠扶疎云對起﹐醉紅撩亂雪爭開。

海棠開後數金沙﹐髙架層層吐絳葩﹐咫尺西城無力到﹐不知誰賞魏家花。

｜黃庭堅。以金沙酴醿送公壽｜天遣酴醿玉作花﹐紫綿揉色染金沙﹐憑君著意樽前看﹐便與春工立等差。

｜周必大。閣前金沙花｜滿架冰肌合碧雲﹐翻階碧袖助紅裙﹐玉堂只有金沙在﹐伴直明年又屬君。

｜楊萬里。金沙花｜獨種荼�冷卻伊﹐金沙作伴暖相依﹐荼�枯了來年補﹐且看金沙也自奇。

雙松樹子碧團圞﹐紅錦纏頭白錦冠﹐盡放花枝過墻去﹐不妨分與路人看。

○薔薇

｜原｜薔薇﹐本艸經作墻蘼。李時珍曰﹐艸蔓柔靡﹐依墻援而生﹐故名。一名刺紅﹐本艸作刺花。一名山棘﹐一名牛勒﹐一名牛棘﹐本艸云﹐其莖多刺勒人﹐牛喜食之﹐故有諸名。一名買笑。藤身﹐叢生﹐莖靑多刺﹐��肥﹐但不可多﹐花單而白者更香﹐結子名營實﹐堪入藥。其類有朱千薔薇﹐赤色多葉﹐花大葉粗﹐最先開。荷花薔薇﹐千葉﹐花紅狀似荷花。刺梅堆﹐千葉﹐色大紅﹐如刺繡所成﹐開最後。五色薔薇﹐花亦多葉而小﹐一枝五六朶﹐有深紅﹑淺紅之別。黃薔薇﹐色蜜花大﹐韻雅態嬌﹐紫莖修條﹐繁夥可愛﹐薔薇上品也。淡黃薔薇﹐鵝黃薔薇﹐易盛難久。白薔薇﹐類玫瑰。又有紫者﹐黑者﹐肉紅者﹐粉紅者﹐名粉團。四出者﹐重瓣厚疊者﹐長沙千葉者。開時連春接夏﹐淸馥可人﹐結屏甚佳﹐別有野薔薇﹐號野客﹐雪白﹑粉紅香更郁烈﹐法於花�時﹐摘去其蔕﹐花發無已。如生莠虫﹐以魚鮏水澆之﹐傾銀鑪灰撒之﹐虫自死。他如寶相﹑金缽盂﹑佛見笑﹑七姊妹﹑十姊妹體態相類﹐種法亦同。又有月桂一種﹐花應月圓缺。

｜匯考｜

｜原｜

｜賈氏說林｜武帝與麗娟看花時﹐薔薇始開﹐態若含笑﹐帝曰﹐此花絕勝佳人笑也。麗娟戲曰﹐笑可買乎。帝曰﹐可。麗娟遂取黃金百斤﹐作買笑錢奉帝﹐爲一日之歡。薔薇名買笑﹐自麗娟始。

｜寰宇記｜梁元帝竹林堂中多種薔薇﹐康家四出薔薇﹐白馬寺黑薔薇﹐長沙千葉薔薇﹐並以長格校其上﹐花葉相連其下﹐有十間花屋﹐枝葉交映﹐芬芳襲人。

｜增｜

｜平泉艸木記｜己未歲得會稽之百葉薔薇﹐又得嵇山之重臺薔薇。

｜益部方物記｜錦被堆﹐花出彭州﹐其色一似薔薇﹐有刺不可玩。俗謂薔薇爲錦被堆花。

｜花經｜薔薇七品三命。

｜三餘贅筆｜張敏叔以薔薇爲野客。

｜原｜

｜花史｜徐知誥會客﹐令賦薔薇詩﹐先成者賜以錦袍﹐陳浚先得之。

東平城南許司馬后圃﹐薔薇花太繁﹐欲分於別地栽插﹐忽花根下掘得一石如雞﹐五色燦然﹐遂呼薔薇爲玉雞苗。

｜湖廣志｜鴻軒在景陵縣﹐張耒謫居﹐日建亭其側植薔薇﹐臨別題詩云﹐他年若問鴻軒人﹐堂下薔薇應觧語。

｜增｜

｜浙江志｜薔薇洞在上虞縣東山之半。李白詩﹐不到東山久﹐薔薇幾度花﹐白雲他自散﹐明月落誰家。

｜集藻｜

｜贊｜

｜增｜

｜宋。宋祁。錦被堆贊｜花跗芬侈﹐叢刺於根﹐不可把玩﹐艶以妍整。

｜賦｜

｜增｜

｜明。兪允文。黃薔薇賦﹐有序｜周於舜得斯卉一莖﹐植於園亭﹐迄今七載矣﹐顧見兩花﹐始驗其異﹐意甚玩之﹐遂作斯賦。

有中園之嘉卉兮﹐體天質之純淸﹐陋眾芳之穠��兮﹐昭粹色之奇英﹐羌移根而永托兮﹐遂挺栽乎前庭﹐含內美以俟時兮﹐越七��而始榮﹐觧輕黃於綠苞兮﹐乃夭矯乎朱明﹐潤瓊膏於夕露兮﹐潄金芽於朝陽﹐綴雨絲之霏微兮﹐澹浮靄而委傾﹐送遙芬於柔飆兮﹐斂綽態於弱莖﹐枝裊長而施散兮﹐葉鱗次而繁興﹐乍纚縰以鈞帶兮﹐忽飄遠其若驚﹐合厚陰於階墀兮﹐育翠景於軒欞﹐匹芳籬而慚烈兮﹐比崇蘭而匪馨﹐彼美人之采捋兮﹐奚遠涉乎江濆﹐顧斯種之獨珍兮﹐宜象徳而肖形﹐豈絕處而遵晦兮﹐闕故記於幽經﹐肆予情而流詠兮﹐庶蘄顯夫修名。

｜五言古詩｜

｜增｜

｜宋。謝朓。詠薔薇｜低枝詎勝葉﹐輕香幸自通﹐發萼初攢紫﹐余采尙霏紅﹐新花對白日﹐故蘂逐行風﹐參差不俱曜。誰肯盻微叢。

｜梁。簡文帝。詠薔薇｜燕來枝益軟﹐風飄花轉光﹐氤氳不肯去﹐還來階上香。

｜原｜

｜元帝。看摘薔薇｜倡女倦春閨﹐迎風戲玉除﹐近叢香影密﹐隔樹望釵疎﹐橫枝斜綰袖﹐嫩葉下牽裾﹐墻髙攀不及﹐花新摘未舒﹐莫疑插鬢少﹐分人猶有餘。

｜柳惲。詠薔薇｜當戶種薔薇﹐枝葉太葳蕤﹐不搖香已亂﹐無風花自飛﹐春閨不能靜﹐開匣理明妃﹐曲池浮采采﹐斜岸列依依﹐或聞好音度﹐時見銜泥歸﹐且對淸酤湛﹐其餘任是非。

｜劉緩。看美人摘薔薇｜新花臨曲池﹐佳麗復相隨﹐鮮紅同映水﹐輕香共逐吹﹐繞架尋多處﹐窺叢見好枝﹐矜新猶恨少﹐將故復嫌萎﹐釵邊爛熳插﹐無處不相宜。

｜鮑泉。詠薔薇｜經植宜春館﹐靃靡上蘭宮﹐片舒猶帶紫﹐半捲未全紅﹐葉疎難蔽日﹐花密易傷風﹐佳麗新妝罷﹐含笑折芳叢。

｜增｜

｜唐。孟郊。邀人賞薔薇｜蜀色庶可比﹐楚叢亦應無﹐醉紅不自力﹐狂艶如索扶﹐麗蘂惜未掃﹐宛枝長更紆﹐何人是花侯﹐詩老彊相呼。

｜宋。梅堯臣。依韻和中道寶相花｜嘉卉得所托﹐植君之寢陽﹐開榮同此春﹐淡艶自生光﹐不爲露益色﹐不爲風盡香﹐節換葉已密﹐尙可見餘芳。

｜明。顧璘。薔薇洞｜百丈薔薇枝﹐繚繞成洞房﹐密葉翠幄重﹐穠花紅錦張﹐對著玉局碁﹐遣此朱夏長﹐香雲落衣袂﹐一月畱餘芳。

｜七言古詩｜

｜增｜

｜唐。儲光羲。薔薇歌｜裊裊長數尋﹐靑靑不作林﹐一莖獨秀當庭心﹐數枝分作滿庭陰﹐春日遲遲欲將半﹐庭影離離正堪玩﹐枝上嬌鶯不畏人﹐葉底飛蛾自相亂﹐秦家女兒愛芳菲﹐畫睂相伴采葳蕤﹐髙處紅須欲就手﹐低邊綠刺已牽衣﹐葡萄架上朝光滿﹐楊柳園中暝鳥飛﹐連袂蹋歌從此去﹐風吹香气逐人歸。

｜孟郊。和薔薇歌｜仙機札札織鳳凰﹐花開七十有二行﹐天霞落地攢紅光﹐風枝裊裊時一揚﹐飛散葩馥繞空王﹐忽驚錦浪洗新色﹐又似宮娃逞妝飾﹐終當一使移花根﹐還比葡萄天上植。

｜韓偓。自撫州往南城縣舟行見拂水薔薇因有是作｜江中春雨波浪肥﹐石上野花枝葉瘦﹐枝低波髙如有情﹐浪去枝畱如力斗﹐綠刺紅房戰褭時﹐吳娃越艶醺酣後﹐且將濁酒伴淸吟﹐酒逸吟狂輕宇宙。

｜原｜

｜無名氏。紅薔薇｜九天碎霞明澤國﹐造化功夫潛翦刻﹐淺碧睂長約細枝﹐深紅刺短鉤春色﹐晴日當樓曉香歇﹐錦帶盤空欲成結﹐謝豹聲催麥隴秋﹐春風吹落猩猩血。

｜增｜

｜宋。梅堯臣。宋次道家摘寶相花歸淸平裏｜往歲見此花開遲﹐手擷羣芳因醉嗅﹐今來須約爛漫看﹐及過風雨又已後﹐主人爲我特殷勤﹐架底深深掇孤秀﹐密枝陰蔓不爭開﹐薄紅細葉尖相鬥﹐先時已落已掃除﹐最晚堪憐子所厚﹐呼童歸遺不可緩﹐金盤付與急奔驟﹐暮還已見雪映髻﹐初拈尙覺香在袖﹐官橋夜市正沽酒﹐沽酒共賞莫待晝。

｜明。楊基。詠七姊妹花｜紅羅斗結同心小﹐七蘂參差弄春曉﹐盡是東風兒女魂﹐蛾眉一樣靑螺掃﹐三姊娉婷四妹嬌﹐綠窓虛度可憐宵﹐八姨秦國休相妒﹐腸斷江東大小喬。

｜五言律詩｜

｜原｜

｜唐。朱慶余。題薔薇花｜四面垂條密﹐浮陰入夏淸﹐綠攢傷手刺﹐紅墮斷腸英﹐粉著蜂須膩﹐光凝蝶翅明﹐雨中看亦好﹐況復值初晴。

｜增｜

｜李羣玉。臨水薔薇｜堪愛復堪傷﹐無情不久長﹐浪搖千臉淚﹐風舞一叢芳﹐似濯文君錦﹐如啼漢女妝﹐所思雲雨外﹐何處寄馨香。

｜李咸用。僧院薔薇｜客引擎茶看﹐離披曬錦紅﹐不緣開淨域﹐爭忍負春風﹐小片當吟落﹐淸香入定空﹐何人來此植﹐應故惱休公。

｜原｜

｜宋。楊萬里。謝薔薇及酒｜海外薔薇水﹐中州未得方﹐旋偸金掌露﹐淺染玉羅裳﹐已換桃花骨﹐何須賈氏香﹐更煩曲生軰﹐同訪墨池楊。

｜增｜

｜姜特立。野薔薇｜擬花無品格﹐在野有光輝﹐香薄當初夏﹐濃陰蔽夕暉﹐籬根堆素錦﹐樹杪掛明璣﹐萬物生天地﹐時來無細微。

｜原｜

｜髙應冕｜美人芳樹下﹐笑語出薔薇﹐細艸軟侵步﹐香風輕拂衣﹐情隨遊蝶去﹐意逐彩雲飛﹐無限傷春思﹐花前未忍歸。

｜七言律詩｜

｜增｜

｜唐。白居易。薔薇正開春酒初熟因招劉十九張大夫崔二十四同飲｜甕頭竹葉經春熟﹐階底薔薇入夏開﹐似火淺深紅壓架﹐如餳气味綠粘臺﹐試將詩句相招去﹐倘有風情或可來﹐明日早花應更好﹐心期同醉卯時杯。

｜原｜

｜方幹。朱秀才庭階薔薇｜繡難相似畫難眞﹐明媚鮮妍絕比倫﹐露壓盤條方到地﹐風吹艶色欲燒春﹐斷霞轉影侵西壁﹐濃麝分香入四鄰﹐看取後時歸故里﹐庭花應讓錦衣新。

｜增｜

｜陸龜蒙。薔薇｜倚墻當戶自橫陳﹐致得貧家不似貧﹐外布芳菲𨿽笑日﹐中含芒刺欲傷人﹐淸香往往生遙吹﹐狂蔓看看及四鄰﹐遇有客來堪玩處﹐一端晴綺照煙新。

｜皮日休。和薔薇次韻｜誰繡連延滿戶陳﹐暫應遮得陸郎貧﹐紅芳掩斂將迷蝶﹐翠蔓飄颻欲掛人﹐低拂地時如墜馬﹐髙臨墻處似窺鄰﹐祗應是董雙成戲﹐翦得神霞寸寸新。

｜李建勛。薔薇二首｜萬蘂爭開照檻光﹐詩家何物可相方﹐錦江風撼雲霞碎﹐仙子衣飄黼黻香﹐裛露早英濃壓架﹐背人狂蔓暗穿墻﹐彩箋蠻榼旬休日﹐欲召親賓看一場。

拂檐拖地對前墀﹐蝶影蜂聲爛熳時﹐萬倍馨香勝玉蘂﹐一生顏色笑西施﹐忘歸醉客臨髙架﹐恃寵佳人索好枝﹐將並舞腰誰得及﹐惹衣傷手盡從伊。

｜宋。徐積。錦被堆｜春風蕭索爲誰張﹐日暖仍燻百和香﹐遮處好將羅作帳﹐襯來堪用玉爲牀﹐風吹亂展文君宅﹐月下還鋪宋玉墻﹐好向謝家池上種﹐綠波深處蓋鴛鴦。

｜原｜

｜劉克莊。薔薇｜浥露含風匝樹開﹐呼童淨掃架邊苔﹐湘紅染就髙張起﹐蜀錦機成乍翦裁﹐公子但貪桃夾道﹐貴人自愛藥翻階﹐寧知野老茅茨下﹐亦有繁英送一杯。

｜明。王韋。李少卿宅薔薇｜柔香弱蔓不勝寒﹐十二圍屏錦繡攢﹐秦殿曉妝俱窈窕﹐習家春事未闌珊﹐憐將淸奏愁中聽﹐競折髙枝醉後看﹐好待詩成酬勝賞﹐東風休遣露華幹。

｜五言排律｜

｜原｜

｜唐。劉禹錫。薔薇花聯句｜

似錦如霞色﹐連春接夏開。劉禹錫

波紅分影入﹐風好帶香來。裴度

得地依東閣﹐當階奉上臺。白行式

淺深皆有態﹐次第暗相催。禹錫

滿地愁英落﹐緣堤惜棹回。度

芳濃濡雨露﹐明麗隔塵埃。行式

似著臙脂染﹐如經巧婦裁。白居易

柰花無別計﹐只有酒殘杯。張籍

｜增｜

｜白居易。裴常侍以題薔薇架十八韻見示因廣爲三十韻以和之｜托質依髙架﹐攢華對小堂。晚開春去後﹐獨秀院中央。霽景朱明早﹐芳時白晝長。穠因天與色﹐麗共日爭光。翦碧排千萼﹐研朱染萬房。煙條塗石綠﹐粉蘂撲雌黃。根動彤雲湧﹐枝搖赤羽翔。九微燈炫轉﹐七寶帳熒煌。淑气燻行徑﹐淸陰接步廊。照梁迷藻棁﹐耀壁變雕墻。爛若叢然火﹐殷於葉得霜。臙脂含臉笑﹐蘇合裛衣香。浹洽濡晨露﹐玲瓏漏夕陽。合羅排勘纈﹐醉暈淺深妝。乍見疑回面﹐遙看誤斷腸。風朝舞飛燕﹐雨夜泣蕭娘。桃李慚無語﹐蕓蘭讓不芳。山橊何細碎﹐石竹苦尋常。蕙慘偎欄避﹐蓮羞映浦藏。怯教蕉葉戰﹐妬得柳花狂。豈可輕嘲詠﹐應須痛比方。畫幈風自展﹐繡傘蓋誰張。翠錦挑成字﹐丹砂印著行。猩猩凝血點﹐瑟瑟蹙金匡。散亂萎紅片﹐尖纖嫩紫芒。觸僧飄毳褐﹐畱妓罥羅裳。寡和陽春曲﹐多情騎省郎。緣誇美顏色﹐引出好文章。東顧辭仁裏﹐西歸入帝鄕。假如君愛殺﹐畱著莫移將。

｜韓偓。寒食日沙縣雨中看薔薇｜何處遇薔薇﹐殊鄕冷節時﹐雨聲籠錦帳﹐風勢偃羅帷﹐通體全無力﹐酡顏不自持﹐綠疎微露刺﹐紅密欲藏枝﹐愜意憑欄久﹐貪吟放醆遲﹐傍人應見訝﹐自醉自題詩。

｜宋。徐鉉。依韻和薔薇｜綠樹成陰后﹐羣芳稍歇時﹐誰將新濯錦﹐掛向最長枝﹐捲箔香先入﹐憑欄影任移﹐賞頻嫌酒渴﹐吟苦怕霜髭﹐架迥籠云幄﹐庭虛展繡帷﹐有情縈舞袖﹐無力罥遊絲﹐嫩蘂鶯偸采﹐柔條柳伴垂﹐荀池波自照﹐梁苑客嘗窺﹐玉李尋皆謝﹐金桃亦暗衰﹐花中應獨貴﹐庭下故開遲﹐委艶裝苔砌﹐分華借槿籬﹐仰昂勻灼爍﹐濃淡疊參差﹐幸植王宮裏﹐仍逢宰府知﹐芳心向誰許﹐醉態不能支﹐芍藥天教避﹐玫瑰眾共嗤﹐光明烘晝景﹐潤膩裛輕��﹐麗似期神女﹐珍如重衛姬﹐君王偏屬詠﹐七子盡搜奇。

｜七言排律｜

｜增｜

｜唐。徐夤。尙書會仙亭詠薔薇｜結綠根株翡翠莖﹐勾芒中夜刺猩猩﹐景陽妝赴嚴鐘出﹐楚峽神教暮雨晴﹐躑躅豈能同日語﹐玫瑰方可一時呈﹐風吹嫩帶香苞展﹐露灑啼腮淚點輕﹐阿母蘂宮期索去﹐昭君楡塞闕賫行﹐叢髙恐礙含光燕﹐架隱宜棲報曙鶯﹐斗日只憂燒密葉﹐映階疑欲讓雙旌﹐含煙散纈佳人惜﹐落地遺鈿少妓爭﹐丹渥不因輸繡叚﹐錢圓誰把買花聲﹐海棠若要分流品﹐秋菊春蘭兩恰平。

｜五言絕句｜

｜增｜

｜唐。吳融。薔薇｜萬卉春風度﹐繁花夏景長﹐館娃人盡醉﹐西子始新妝。

｜宋。王十朋。佛見笑｜學得酴醿白﹐更能相繼芳﹐金仙粲然笑﹐鼻觀不多香。

｜明。魯鐸。飲薔薇下｜獨酌薔薇下﹐花陰亂午風﹐有時殘露滴﹐剛著酒杯中。

｜七言絕句｜

｜增｜

｜唐。白居易。戲題新栽薔薇｜移根易地莫憔悴﹐野外庭前一種春﹐少府無妻春寂寞﹐花開將爾當夫人。

｜和王十八薔薇澗花時有懷蕭侍禦兼見贈｜霄漢風塵俱是繋﹐薔薇花委故山深﹐憐君獨向澗中立﹐一把紅芳三處心。

｜戲題盧祕書新移薔薇｜風動翠條腰裊娜﹐露垂紅萼淚闌干﹐移他到此須爲主﹐不愛花人莫使看。

｜原｜

｜張祜。薔薇花｜曉風抹盡臙脂顆﹐夜雨催成蜀錦機﹐當晝開時正明媚﹐故鄕疑是買臣歸。

｜賈島。題興化園亭｜破卻千家作一池﹐不栽桃李種薔薇﹐薔薇花落秋風起﹐荊棘滿庭君始知。

｜杜牧。薔薇｜朶朶精神葉葉柔﹐雨晴香拂醉人頭﹐石家錦障依然在﹐閒倚狂風夜不收。

｜皮日休。重題薔薇｜濃似猩猩初染素﹐輕於燕燕欲淩空﹐可憐細麗難勝日﹐照得深紅作淺紅。

｜陸龜蒙。重題薔薇｜穠華自古不得久﹐況是倚春春已空﹐更被夜來風雨惡﹐滿階狼籍許多紅。

｜裴說。薔薇｜一架長條萬朶春﹐深紅嫩綠小窠勻﹐只應根下千年土﹐曾葬西川織錦人。

｜增｜

｜牛嶠。紅薔薇｜曉啼珠露渾無力﹐繡簇羅襦不著行﹐若綴壽陽公主額﹐六宮爭肯學梅妝。

｜徐夤。薔薇｜朝露灑時如濯錦﹐晚風飄處似遺鈿﹐重門剩著黃金鎖﹐莫被飛瓊摘上天。

｜宋。韓錡。錦被堆｜碎翦紅綃間綠叢﹐風流疑在列仙宮﹐朝眞更欲燻香去﹐爭擲霓裳上寶籠。

不管鶯聲向曉催﹐錦衾春曉尙成堆﹐香紅若觧知人意﹐睡取東君不放回。

｜鄭剛中。薔薇｜一架薔薇四面垂﹐花工不苦費臙脂﹐淡紅點染輕隨粉﹐浥徧幽香淸露知。

｜範成大。寶相花｜誰把柔條夾砌栽﹐壓枝萬朶一時開﹐爲君也著詩收拾﹐題作西樓錦被堆。

｜原｜

｜楊萬里。野薔薇｜紅殘綠暗已多時﹐路上山花也則稀﹐�苴餘春還子細﹐燕支濃抹野薔薇。

｜增｜

｜楊巽齋。佛見笑｜芳葩丰美折輕紅﹐想是祗園秀气鍾﹐觧使金仙猶動色﹐窺欄誰不觧愁容。

｜僧如璧。薔薇｜薔薇作架髙一丈﹐凖擬春風如許長﹐可憐條間一寸葉﹐中有嫩色三月香。

｜原｜

｜僧北澗。薔薇｜紫透紅殷態度陳﹐露葵生色惜芳新﹐春風便是黃金屋﹐羞殺黃金屋裏人。

｜增｜

｜元。錢惟善。粉團花下夜飲｜萬花碎翦玉團團﹐晴雪飛香夜不寒﹐恰似玉人相對立﹐酒尊移月近前看。

｜原｜

｜明。張新。黃薔薇｜並占東風一種香﹐爲嫌脂粉學姚黃﹐饒他姊妹多相妒﹐總是輸君淺淡妝。

｜王象晉。薔薇｜滿架靑龍爭鼓奮﹐幾行紅粉競輝光﹐倐然一陣微颸起﹐大地氤氳灑異香。

爭愛濃香一抹紅﹐壅培締架費人工﹐何如吉貝東臯上﹐冬底猶能禦凜風。

｜詩散句｜

｜原｜

｜梁。簡文帝｜石橊珊瑚蘂﹐木槿懸星葩﹐豈如玆艸麗﹐逢春始發花﹐回風舒紫萼﹐照日吐新芽。

｜增｜

｜唐。孟郊｜忽驚紅琉璃﹐千艶萬艶開﹐佛火不燒物﹐淨香空徘徊。

｜元。劉因｜色染女眞黃﹐露凝天水碧。

｜明。潘之恆｜淺紅疑中酒﹐微靨似窺人。

｜原｜

｜宋。王禹偁｜紅萼似嫌塵點污﹐靑枝飛上別林開。

｜夏竦｜攀折若無花底刺﹐豈教桃李獨成蹊。

｜劉敞｜觧向人間占五色﹐風流不盡是荼�。

｜增｜

｜王安石｜暗香一陣連風起﹐知有薔薇澗底花。

｜盧琦｜等閒點檢春多少﹐墻角薔薇幾樹花。

｜陳水厓｜好把膽瓶收露水﹐亦須南渡貶薔薇。

｜張谷山｜可惜荼�都過了﹐繞籬猶自有薔薇。

｜趙蔗境｜薔薇野性難拘束﹐過了鄰家屋上紅。

｜唐。沈佺期｜幽葉吐薔薇。

｜李白｜石道生薔薇。煙窓引薔薇。

｜徐晶｜薔薇一架紫。

｜李商隱｜一丈紅薔擁翠筠。碧鸚鵡對紅薔薇。

｜金。吳激｜滿池春水照薔薇。

｜元。方夔｜薔薇幾度老春風。

｜詞｜

｜原｜

｜宋。李廷忠。生查子｜玉女翠帷燻﹐香粉開妝面﹐不是占春遲﹐羞被羣花見。纖手折柔條﹐絳雪飛千片﹐流入紫金巵﹐未許停歌扇。

｜增｜

｜周邦彥。六醜｜正單衣試酒﹐恨客裏﹐光陰虛擲﹐願春暫畱﹐春歸如過翼﹐一去無迹﹐爲問家何在﹐夜來風雨﹐葬楚宮傾國﹐釵鈿墮處遺香澤﹐亂點桃蹊﹐輕翻柳陌﹐多情更誰追惜﹐但蜂媒蝶使﹐時叩���。東園岑寂﹐漸蒙籠暗碧﹐靜遶珍叢底﹐成嘆息﹐長條故惹行客﹐似牽衣待話﹐別情無極﹐殘英小﹐彊簪巾幘﹐終不似一朶﹐釵頭顫裊﹐向人欹側﹐漂流處﹐莫趁潮汐﹐恐斷鴻﹐尙有相思字﹐何由見得。

｜別錄｜

｜增｜

｜妝樓記｜周顯徳五年﹐昆明國獻薔薇水十五瓶﹐云得自西域﹐以灑衣﹐衣敝而香不滅。

｜陳輔之詩話｜林和靖梅花詩云﹐疎影橫斜水淸淺﹐暗香浮動月黃昬。近似野薔薇也。

｜原｜薔薇露出大食國﹑占成國﹑瓜哇國﹑回回國﹐番名阿剌吉﹐灑衣經歲其香不歇﹐能療人心疾﹐不獨調粉爲婦人面餙而已。

｜種植｜立春折當年枝連榾桗﹐揷陰肥地﹐築實其傍﹐勿傷皮外畱寸許長則易瘁﹐或云﹐芒種及三八月皆可揷﹐黃薔薇春初將發芽時﹐取長條臥寘土內﹐兩頭各畱三﹑四寸﹐卽活﹐須見天不見日處﹐一云﹐芒種日揷之亦活。

禦定佩文齋廣羣芳譜卷四十二

●禦定佩文齋廣羣芳譜卷四十三

花譜

○玫瑰

｜原｜玫瑰﹐一名徘徊花﹐灌生﹐細葉﹐多刺﹐類薔薇﹐莖短﹐花亦類薔薇﹐色淡紫﹐靑槖﹐黃蘂﹐瓣末白﹐嬌艷芬馥﹐有香有色﹐堪入茶﹑入酒﹑入蜜﹐栽宜肥土﹐常加澆灌﹐性好潔﹐最忌人溺﹐溺澆卽萎﹐燕中有黃花者﹐稍小於紫﹐嵩山深處有碧色者。

｜增｜

｜巖棲幽事｜天臺有白玫瑰。

｜��考｜

｜增｜

｜西京雜記｜樂遊苑中有自生玫瑰樹。

｜鼠璞｜玫瑰﹐叢有似薔薇而異﹐其花葉稍大者﹐時人謂之枚櫰﹐實語訛彊名也﹐當呼爲梅槐﹐在灰部韻音回案江陵記云﹐洪亭村下有梅槐樹﹐嘗因梅與槐合生﹐遂以名之﹐今似薔薇者﹐得非分枝條而演��哉﹐至今葉形尙處梅﹑槐之間﹐取此爲證﹐不乃近乎﹐且未見枚櫰之義也﹐直使便爲玫瑰字﹐豈百花中獨珍是耶﹐取象於玫瑰耶﹐瑰亦音回﹐不音瓌﹐其瑰字音瓌者是瓊﹐瑰音回者是玫瑰﹐字書亦有證也。

｜花經｜玫瑰七品三命。

｜瓶花譜｜玫瑰五品五命。

｜原｜

｜學圃余疏｜玫瑰非奇卉也﹐然色媚而香﹐甚旖旎﹐可食﹑可佩﹐園林中宜多種。南海諺云﹐虵珠千枚﹐不及玫瑰﹐玫瑰﹐美珠也﹐今花中亦有玫瑰﹐蓋貴之﹐因以爲名。

｜集藻｜

｜五言律詩｜

｜原｜

｜唐。唐彥謙。玫瑰｜麝炷騰淸燎﹐鮫紗覆綠蒙﹐宮妝臨曉日﹐錦叚落東風﹐無力春煙裏﹐多愁暮雨中﹐不知何事意﹐深淺兩般紅。

｜七言律詩｜

｜增｜

｜唐。徐夤。司直巡官無諸移到玫瑰花｜芳菲移自越王臺﹐最似薔薇好並栽﹐穠艶盡憐勝彩繪﹐嘉名誰贈作玫瑰﹐春成錦繡風吹折﹐天染瓊瑤日照開﹐爲報朱衣早邀客﹐莫教零落委蒼苔。

｜原｜

｜宋。楊萬里。紅玫瑰｜非關月季姓名同﹐不與薔薇譜牒通﹐接葉連枝千萬綠﹐一花兩色淺深紅﹐風流各自臙脂格﹐雨露何私造化功﹐別有國香收不得﹐詩人燻入水沈中。

｜五言絕句｜

｜增｜

｜明。陳淳。玫瑰｜色與香同賦﹐江鄕種亦稀﹐鄰家走兒女﹐錯認是薔薇。

｜詩散句｜

｜增｜

｜宋。宋祁｜寒光欲衝斗﹐回秀難藏葉﹐誰碎辟邪香﹐氤氳飛作蝶。

｜明。陳淳｜淸香疑紫玉﹐何必數薔薇。

｜唐。溫庭筠｜玫瑰拂地紅。

｜別錄｜

｜原｜

｜種植｜株傍生小條﹐不可久存﹐卽宜截斷另植﹐旣得滋生﹐又不妨舊叢﹐不則大本必枯枯瘁。夏間生嫩枝﹐時有黑翅黃腹飛虫﹐名鐫花娘子﹐以臀入枝﹐生子﹐三﹑五日出小虫﹐黑嘴靑身﹐傷枝食葉﹐大則又變前虫﹐薔薇﹑月季亦生此虫﹐俱宜捉去。

｜制用｜采初開花﹐去其槖蘂並白色者﹐取純紫花瓣搗成膏﹐白梅水浸﹐少時順研﹐細布絞去濇汁﹐加白糖再研極勻﹐磁器收貯﹐任用最香甜﹐亦可印作餅﹐曬漧收用﹐全花白梅水浸去濇汁﹐蜜煎﹐亦可食。

○刺�

｜原｜刺�﹐灌生﹐莖多刺﹐葉圓細而靑花重葉狀﹐似玫瑰而大﹐艷麗可愛﹐惜無香耳﹐春時分根旁小株種之﹐亦易活﹐

｜學圃余疏｜有紅﹑黃刺�二種﹐絕似玫瑰而無香﹐黃者出京師。

｜集藻｜

｜五言古詩｜

｜增｜

｜明。吳寬。刺�｜荼�有數種﹐同名而異字﹐花開欲折難﹐鋸鉤如棘刺﹐白者幹獨長﹐紅者香更膩﹐種之小徑傍﹐所恨罥衣袂﹐插竹加編縛﹐步障差可類﹐石家金穀園﹐恐乏此佳致。

○月季花

｜原｜月季花﹐一名長春花﹐一名月月紅﹐一名鬥雪紅﹐一名勝春﹐一名瘦客﹐灌生﹐處處有﹐人家多栽插之﹐靑莖﹐長蔓﹐葉小於薔薇﹐莖與葉俱有刺﹐花有紅﹑白及淡紅三色﹐白者須植不見日處﹐見日則變而紅﹐逐月一開﹐四時不絕﹐花千葉厚瓣﹐亦薔薇之類也﹐性甘溫﹐無毒﹐主活血消腫﹐傅毒。

｜集藻｜

｜贊｜

｜增｜

｜宋。宋祁。月季花贊｜花亙四時﹐月一披秀﹐寒暑不攺﹐似固常守。

｜五言古詩｜

｜原｜

｜宋。宋祁。月季花｜羣花各分榮﹐此花冠時序﹐聊披淺深艷﹐不易冬春慮﹐眞宰竟何言﹐予將造形悟。

｜蘇軾。次韻子由月季花再生｜幽芳本長春﹐暫瘁如蝕月﹐且當付造物﹐未易料枯枿﹐也知宿根深﹐便作紫筍茁﹐乘時出婉娩﹐爲我暖栗冽﹐先生早貴重﹐廟論推英拔﹐而今城東瓜﹐不記召南茇﹐陋居有遠寄﹐小圃無闊躡﹐還爲久處計﹐坐待行年匝﹐臘果綴梅枝﹐春杯浮竹葉﹐誰言一萌動﹐已覺萬木活﹐聊將玉蘂新﹐插向綸巾折。

｜蘇轍。所寓堂後月季再生｜客背有芳叢﹐開花不遺月﹐何人縱斤斧﹐害意肯畱枿﹐偶乘秋雨滋﹐冒土見微茁﹐猗猗抽條穎﹐頗欲傲寒冽﹐勢窮𨿽云病﹐根大未容拔﹐我行天涯遠﹐幸此城南茇﹐小堂劣容臥﹐幽閣粗可躡﹐中無一尋空﹐外有四鄰匝﹐窺墻數柚實﹐隔屋看椰葉﹐蔥蒨獨此苗﹐湣湣待其活﹐及春見開敷﹐三嗅何忍折。

｜五言律詩｜

｜增｜

｜明。劉繪。月季花｜綠刺含煙郁﹐紅苞逐月開﹐朝華抽曲沼﹐夕蘂壓芳臺﹐能鬥霜前菊﹐還迎雪裏梅﹐蹋歌春岸上﹐幾度醉金杯。

｜七言律詩｜

｜增｜

｜宋。徐積。長春花五首｜誰言造物無偏處﹐獨遣春光住此中﹐葉裏深藏雲外碧﹐枝頭長借日邊紅﹐曾陪桃李開時雨﹐仍伴梧桐落後風﹐費盡主人歌與酒﹐不教閒��賣花翁。

一從春色入花來﹐便把春陽不放回﹐雪圃木容梅獨占﹐霜籬初約菊同開﹐長生洞裏神仙種﹐萬歲樓前錦繡堆﹐過盡白駒都不管﹐綠楊紅杏自相催。

一謝芳菲更不還﹐誰何嬌步獨盤桓﹐𨿽於物態爲難有﹐��是時情總易闌﹐日曬香肌難避暑﹐雪濡粉面亦禁寒﹐等閒莫使人知處﹐長與詩家醉後看。

誰與猩猩血染紅﹐重重疊疊費春工﹐應無暴物侵和气﹐自有深根藏暖風﹐每見靈芝三秀了﹐回看凡艷一時空﹐如環光景循將徧﹐又到江南梅信通。

兩枝上疎疎花啟房﹐輕綃重錦疊爲裳﹐更分深淺兩般色﹐不作尋常一面妝﹐��有紅華須鬥艷﹐蘭𨿽淸節亦交香﹐吟翁未暢先投筆﹐爲與東君詠海棠。

｜原｜

｜楊萬里。月季花｜只道花無十日紅﹐此花無日不春風﹐一尖已剝臙脂筆﹐四破猶如翡翠茸﹐別有香超桃李外﹐更同梅鬥雪霜中﹐折來喜作新年看﹐忘��今晨是季冬。

｜五言絕句｜

｜增｜

｜宋。陳與義。月季花｜月季花上雨﹐春歸一憑闌﹐東西南北客﹐更得幾回看。紅襟映肉色﹐薄暮無乃寒﹐園中如許多﹐獨覺賦詩難。

｜範成大。題長春花｜染根得靈藥﹐無時不春風﹐倚闌與掛壁﹐相伴歲寒中。

｜七言絕句｜

｜原｜

｜宋。韓琦。東廳月季｜牡丹殊絕委春風﹐露菊蕭疎怨晚叢﹐何似此花榮艷足﹐四時長放淺深紅。

｜增｜

｜朱淑眞。長春花｜一枝才謝一枝妍﹐自是春工不與閒﹐縱使牡丹稱絕艷﹐到頭榮悴片時間。

｜原｜

｜明。張新。月季花｜一番花信一番新﹐半屬東風半屬塵﹐惟有此花開不厭﹐一年長占四時春。

｜詩散句｜

｜增｜

｜宋。蘇軾｜長春如穉女﹐飄搖倚輕颸﹐卯酒暈玉顏﹐紅綃捲生衣。

｜楊巽齋｜自有嬌紅間蒼葉﹐不隨凡卉待春回。

｜原｜

｜百氏集｜花落花開無間斷﹐春來春去不相關。牡丹最貴惟春晚﹐芍藥𨿽繁只夏初。

｜張舜民｜四時花不絕。

｜百氏集｜人間不老春。

｜張耒｜月季只應天上物。

｜陳參政｜天下風流月季花。

｜百氏集｜春色四時常在目。但看花開日日紅。

｜詞｜

｜原｜

｜宋。王冠卿。采桑子｜牡丹不好長春好﹐有个因依﹐一兩三枝﹐但是風光總屬伊。當初只爲嫦娥種﹐月正明時﹐教恁芳菲﹐伴著團圓十二回。

｜增｜

｜舒亶。一落索｜葉底枝頭紅小﹐天然窈窕﹐後園桃李漫成蹊﹐能占得﹑春多少。不管雪消霜曉﹐朱顏長好﹐年年若許醉花間﹐待��了﹐花間老。

｜原｜

｜趙坦庵。朝中措｜開隨律管度芳辰﹐鮮艷見天眞﹐不比浮花浪蘂﹐天教月月常新。薔薇顏色﹐玫瑰態度﹐寶相精神﹐休教歲時月季﹐仙家欄檻長春。

｜別錄｜

｜原｜

｜種植｜春前翦其枝﹐培肥上﹐中時時灌之﹐俟生根﹐移種﹐輔以屏架﹐花謝﹐結子卽摘去﹐花恆不絕﹐或云人家住宅內不宜種此花。

○附錄四季

｜原｜四季花﹐一名接骨艸﹐葉細﹐花小色白﹐自三月開至九月﹐午開子落﹐九月內剖根分種。

○木香

｜原｜木香﹐灌生﹐條長有刺如薔薇﹐有三種﹐花開於四月﹐惟紫心白花者爲最﹐香馥淸遠﹐髙架萬條﹐望若香雪﹐他如黃花﹑紅花﹑白細朶花﹑白中朶花﹑白大朶花﹐皆不及。

｜集藻｜

｜七言古詩｜

｜增｜

｜唐。邵楚萇。題馬侍中燧木香亭｜春日遲遲木香閣﹐窈窕佳人褰繡幕﹐淋漓玉露滴紫蕤﹐綿蠻黃鳥窺朱萼﹐橫漢碧雲歌處斷﹐滿地花鈿舞時落﹐樹影參差斜入檐﹐風動玲瓏水晶箔。

｜七言律詩｜

｜增｜

｜宋。晁詠之。木香｜朱簾髙檻俯幽芳﹐露浥煙霏玉褪妝﹐月冷素娥偏有態﹐夜寒靑女不禁香﹐從教春事年年晚﹐要使詩人日日狂﹐替取秋蘭紉佩好﹐忍隨風雨受淒涼。

｜七言絕句｜

｜增｜

｜宋。劉敞。木香｜粉刺叢叢斗野芳﹐春風搖曳不成行﹐只因愛學宮妝樣﹐分得梅花一半香。

｜徐積。詠愼郎中木香｜仙子霓裳曳紺霞﹐瓊姬仍坐碧雲車﹐誰知十日春歸去﹐獨有春風在愼家。

｜張舜民。木香｜庭前一架已離披﹐莫折長枝折短枝﹐要待明年春盡後﹐臨風三嗅寄相思。廣寒宮闕王樓臺﹐露裏移根月裏栽﹐品格𨿽同香气俗﹐如何��共牡丹開。

｜元。郝經。夢遊木香洞府｜月窓靑錦麝塵寒﹐夢遶煙條露蘂看﹐但覺身輕似蝴蝶﹐種香風物似槐安。

｜詩散句｜

｜增｜

｜宋。張舜民｜靑春逐流水﹐素質獨輕微。

｜晁詠之｜喚將梅蘂要同韻﹐羞殺棃花不觧香。

｜王庭珪｜莫惜金錢買玉英﹐檐前春老過淸明。

｜別錄｜

｜原｜

｜種植｜四月中﹐扳條入土﹐泥壅一叚﹐俟月餘根長﹐自本生枝翦斷﹐移栽可活﹐若翦條扡插﹐多難活﹐荼�等﹐同此法。

○棣棠按郁李名常棣﹐與此迥別﹐原譜誤合爲一﹐今正之。

｜原｜棣棠﹐花若金黃﹐一葉一蘂﹐生甚延蔓﹐春深與薔薇同開﹐可助一色﹐有單葉者﹐名金盌﹐性喜水。

｜增｜

｜花鏡｜藤本﹐叢生﹐葉如荼�﹐多尖而小﹐邊如鋸齒﹐三月開花﹐圓如小毯﹐繁而不香﹐其枝比薔薇更弱﹐必延蔓屏樹間。

｜集藻｜

｜七言律詩｜

｜原｜

｜宋。梅堯臣。棣棠花｜更衣入侍宮中貴﹐韡韡蕓黃殿後花﹐鬭色長宜日光近﹐生輝尢喜樹陰斜﹐依稀﹖服開風袂﹐約略仙盤裛露華﹐不與艷桃偸結子﹐漫天飛去作朝霞。

｜七言絕句｜

｜增｜

｜宋。範成大。道傍棣棠花｜乍晴芳艸競懷新﹐誰種幽花隔路塵﹐綠地縷金羅結帶﹐爲誰開放可憐春。

｜宋。宋祁｜佛輪千輻細﹐公帶萬釘圓。

｜詞｜

｜增｜

｜宋。王采。蝶戀花｜花爲年年春易攺﹐待放柔條﹐系取長常在﹐宮樣妝成還可愛﹐鬢邊斜作拖枝戴。每到無情風雨大﹐檢點羣芳﹐��是深叢耐﹐搖曳綠蘿金縷帶﹐丹靑傳得妖嬈態。

○茉莉

｜原｜茉莉﹐一名抹厲見洛陽名園記﹐一名沒利見王梅溪集﹐一名末利見朱子集﹐一名末麗見洪景盧集﹐一名抹麗謂能掩眾花也﹐本艸云﹐末利本梵語﹐無正字﹐隨人會意而已﹐佛書名鬘華謂堪以飾鬘﹐原出波斯﹐移植南海。

｜丹鉛錄｜北土名柰﹐晉書都人簪柰花是也﹐則此花入中國久矣﹐弱莖繁枝﹐葉如茶而大﹐綠色﹐團尖﹐夏秋開小白花﹐花皆暮開﹐其香淸婉柔淑﹐風味殊勝﹐花有艸本﹐有木本者﹐有重葉者﹐惟寶珠小荷花最貴﹐此花出自暖地﹐性畏寒﹐喜肥﹐壅以雞糞﹐灌以燖豬湯或雞﹑鵝毛湯﹐或米泔﹐開花不絕﹐六月六日以治魚水一灌﹐愈茂﹐故曰﹐淸蘭花﹐濁茉莉﹐勿安牀頭﹐恐引蜈蚣。一種紅色者﹐甚艷﹐但無香耳﹐又有朱茉莉﹐其色粉紅﹐有千葉者﹐初開花時心如珠﹐出自四川。

｜增｜

｜廣東志｜雷﹑瓊二州有綠茉莉﹐本如蔦蘿﹐有黃茉莉﹐名黃馨。

｜原｜花气味辛﹐熱﹐無毒﹐蒸液作面脂頭澤﹐長髮﹑潤燥﹑香肌﹐根气味熱﹐有毒。

｜��考｜

｜原｜

｜南越行記｜南越之境﹐五穀無味﹐百花不香﹐惟茉莉﹑那悉茗二花特芳香﹐不隨水土而變﹐與夫橘北爲枳者異矣﹐彼處女子用彩絲穿花心﹐以爲首飾。

｜增｜

｜南方艸木狀｜末利花似薔薇之白者﹐香愈於那悉茗。

｜淸異錄｜南漢地狹力貧﹐不自揣度﹐有欺四方傲中國之志﹐每見北人﹐盛誇嶺海之彊﹐世宗遣使入嶺﹐館接者遺以茉莉﹐文其名曰小南彊。

｜東坡集｜東坡謫儋耳﹐見黎女競簪茉莉﹐含檳榔﹐戲書幾間云﹐暗麝著人簪茉莉﹐紅潮登頰醉檳榔。

｜花經｜茉莉二品八命。

｜三柳軒雜識｜茉莉花爲狎客。

｜捫虱新話｜南中花木有北地所無者﹐茉莉花﹑含笑花﹑闍提花﹑渠那異花之類﹐以性皆畏寒﹐故茉莉惟六月六日種者尢盛﹐市中婦女喜簪茉莉﹐東坡所謂暗麝著人者也﹐制龍涎香者﹐無素馨花﹐多以茉莉代之。

｜原｜

｜鄭松窓詩注｜廣州城西九里曰花田﹐盡栽茉莉及素馨。

｜幹淳歲時記｜禁中避暑﹐多禦復古﹑選徳等殿及翠寒堂納涼﹐置茉莉﹑素馨等南花數百盆於廣庭﹐鼓以風輪﹐淸芬滿殿。

｜增｜

｜丹鉛總錄｜茉莉花見嵇含南方艸木狀﹐稱其芳香酷烈﹐此花嶺外海濱物﹐自宣和中名著﹐艮嶽列芳艸八﹐此居一焉﹐八芳者金蛾﹑玉蟬﹑虎耳﹑鳳毛﹑素馨﹑渠那﹑茉莉﹑含笑也。

｜泉南雜誌｜余廨東所植茉莉﹐其髙及檐﹐嘗於暑夜設木榻坐其下﹐淸芬郁烈﹐可沾眉髮﹐其地易生﹐如吳中插槿也。

｜三餘贅筆｜曾端伯以茉莉爲雅友。張敏叔以茉莉爲遠客。

｜集藻｜

｜七言古詩｜

｜原｜

｜宋。楊萬里｜江梅去去木樨晚﹐芝艸石橊剌人眼﹐茉莉獨立更幽佳﹐龍涎避香雪避花﹐朝來無熱夜涼甚﹐急走山僮問花信﹐一枝帶雨折來歸﹐走送詩人覓好詩。

｜增｜

｜樓鑰。次韻胡元甫茉莉花｜殘暑未盡秋欲來﹐玉刻萬葉瓊英開﹐孤標雅韻一枝足﹐江上紫翠空成堆﹐素娥長與明月約﹐靑女細把輕綃裁﹐主人好事趁時買﹐買寘此地眞宜哉﹐墻間閒地方丈所﹐幾年累甓裝層臺﹐春花秋卉方互發﹐胡葵芍藥參徘徊﹐眼明忽見此奇絕﹐弟畜素馨兄事梅﹐夜深飛香性幽獨﹐未許蜂蝶來相陪﹐糖罌封余有閩玉﹐會須掃取添花栽﹐吾聞閩山千萬木﹐人或視此齊蒿萊﹐何如航海上天闕﹐玉色照映琉璃杯﹐新涼徙倚看不足﹐坐見日影欹庭槐。

｜五言律詩｜

｜原｜

｜宋。劉子翚。茉莉花｜翠葉光如沃﹐冰葩淡不妝﹐一番秋早秀﹐徹日坐旁香﹐色照祇園靜﹐淸回瘴海涼﹐倘堪紉作佩﹐老子欲浮湘。

｜朱子。茉莉｜曠然塵慮盡﹐爲對夕花明﹐密葉低層幄﹐冰蕤亂玉英﹐不因秋露濕﹐詎識此香淸﹐預恐芳菲盡﹐微吟繞砌行。

｜奉酬圭父茉莉之作｜玉蘂瑯玕樹﹐天香知見燻﹐露寒淸透骨﹐風定遠含芬﹐爽致銷煩暑﹐髙情謝曉云﹐遙憐河朔飲﹐那得醉時聞。

｜七言律詩｜

｜增｜

｜宋。鄭剛中。茉莉｜小鍤移根帶蘚苔﹐暑中相對亦佳哉﹐素英吐處祇如玉﹐淸思牽人全似梅﹐淺綠翦羅和葉看﹐眞香搗麝逐風來﹐觀君可與酴醿並﹐髙士寧容俗子陪。

｜羅願。奉簡李叔勤見覓茉莉花栽｜鄆令風流太史家﹐早知茉莉有奇葩﹐生嫌眾色空塵滓﹐偏閱餘香見等差﹐多謝珠璣來座右﹐好將根葉到天涯﹐蜀江紅紫紛披後﹐初看東南第一花。

｜五言絕句｜

｜增｜

｜明。皇甫汸。題茉莉二首｜萼密聊承葉﹐藤輕易繞枝﹐素華堪飾鬘﹐爭趁晚妝時。

香慣臨風細﹐花偏映日生﹐若將人試擬﹐小玉定齊名。

｜陳淳。茉莉花｜浴起月到楹﹐柔枝方可折﹐燻風如有情﹐吹簾散香雪。

｜七言絕句｜

｜增｜

｜宋。王庭珪。茉莉三絕句｜纖雲捲盡日西流﹐人在瑤臺宴未休﹐王母欲歸香滿路﹐曉風吹下玉搔頭。

火雲燒野葉聲幹﹐歷眼誰知玉蘂寒﹐疑是羣仙來下降﹐夜深時聽佩珊珊。

逆鼻淸香小不分﹐冰肌一洗瘴江昬﹐嶺頭未負春消息﹐恐是梅花欲返魂。

｜鄭剛中。茉莉｜眞香入玉初無信﹐香欲尋人玉始開﹐不是滿枝生綠葉﹐端須認作嶺頭梅。

｜範成大。謝袁起巖知府送茉莉二檻｜千里移根自海隅﹐風帆破浪走天吳﹐散花忽到毘邪室﹐似欲橫機試病夫。

燕寢香中暑气淸﹐更煩雲鬢插瓊英﹐明妝暗麝俱傾國﹐莫與礬仙品弟兄。

｜再賦二首｜燻蒸沈水意微茫﹐全樹飛來爛漫香﹐休向寒鴉看日影﹐祇今飛燕侍昭陽。

憶曾把酒泛湘漓﹐茉莉球邊擘荔枝﹐一笑相逢雙玉樹﹐花香如夢鬢如絲。

｜原｜

｜王十朋。茉莉｜茉莉名佳花亦佳﹐遠從佛國到中華﹐老來恥逐蠅頭利﹐故向禪房覓此花。

｜增｜

｜方嶽。茉莉｜閩雨揉香摘未稀﹐鉤簾頓覺暑風微﹐只應雪外梅花笑﹐自與兒曹入枕幃。

｜原｜

｜許棐。茉莉｜荔枝鄕裏玲瓏雪﹐來助長安一夏涼﹐情味於人最濃處﹐夢回猶覺鬢邊香。

｜葉廷珪。茉莉｜露華洗出通身白﹐沈水燻成換骨香﹐近說根苗移上苑﹐休慚系出本南荒。

｜鄭域。詠茉莉｜玉搓蓮子作尖丸﹐龍腦燻香簇滿冠﹐好是瑩無紅一點﹐若教紅卻不堪看。

｜江奎。茉莉｜靈種傳聞出越棠﹐何人提挈上蠻航﹐他年我若修花史﹐列作人間第一香。

𨿽無艷態驚羣目﹐幸有淸香壓九秋﹐應是仙娥宴歸去﹐醉來掉下玉搔頭。

｜劉克莊。茉莉｜一卉能燻一室香﹐炎天猶覺玉肌涼﹐野人不敢煩天女﹐自折瓊枝置枕傍。

｜增｜

｜徐千里。茉莉｜炎州綠女雪爲肌﹐十二朱欄月末移﹐香逼簟紋眠不得﹐爲渠醒過打鐘時。

｜原｜

｜趙福元。茉莉｜刻玉雕瓊作小葩﹐淸姿原不受鉛華﹐西風偸得餘香去﹐分與秋城無限花。

｜楊巽齋｜臍麝龍涎韻不侔﹐燻風移種自南州﹐誰家浴罷臨妝女﹐愛把閒花插滿頭。

｜王右丞｜欹煙裛露暗香濃﹐曾記瑤臺月下逢﹐萬里春回人寂寞﹐玉顏知復爲誰容。

香嚴童子沈燻鼻﹐姑射仙人雪作膚﹐誰向天涯收落蘂﹐發君顏色四時朱。

｜百氏集｜風流不肯逐春光﹐削玉團酥素淡妝﹐疑是化人天上至﹐毗那一夜滿城香。

｜明。唐寅｜春困無端壓黛眉﹐梳成松鬢出簾遲﹐手拈茉莉猩紅朶﹐欲插逢人問可宜。

｜增｜

｜陳淳。茉莉花｜茉莉開時香滿枝﹐鈿花狼籍玉參差﹐茗杯初歇香煙燼﹐此味黃昬我獨知。

｜明。沈氏宜修。茉莉花｜如許閒宵似廣寒﹐翠叢倒影浸冰團﹐梅花宜冷君宜熱﹐一樣香魂兩樣看。

｜詩散句｜

｜原｜

｜宋。謝景初｜萼趺琲珠圓﹐碎簇柔梢垂﹐蔫然經月餘﹐艷色愈不衰﹐始疑神功化﹐火結丹砂爲。

｜許仲啟｜火令行南國﹐彤雲間丹霞﹐之子方熱中﹐濯濯冰雪花﹐植根郤月盆﹐趣駕七香車。

｜鄭域｜風韻傳天竺﹐隨經入漢京﹐香飄山麝馥﹐露染雪衣輕。

｜增｜

｜陶弼｜海客園林珠樹木﹐水仙賓從玉簪裳﹐錦桃每作紅絲縷﹐蜂采須成白蜜房。

重譯新離越裳國﹐一枝都掩桂林香﹐養成崖谷黃蜂蜜﹐羞死江湖白藕房。

｜原｜

｜許野雪｜自是天上冰雪種﹐占盡人間富貴香﹐不煩鼻觀偸馥鬱﹐解使心地俱淸涼。

｜蔣之奇｜佛香紅茉莉﹐番供碧玻璃。

｜王十朋｜西域名花孤潔﹐東山芳友更淸幽。

｜葉廷珪｜名字惟應佛書見﹐根苗應逐賈胡來。

｜戴復古｜香燻茉莉球。

｜鄭域｜九里花田地。

｜王十朋｜日暮園人獻寶珠。

｜增｜

｜湛兪｜茉莉曉迷瓊檻白。

｜原｜

｜王右丞｜尋得天花伴眾芳。

｜詞｜

｜增｜

｜宋。周密。朝中措｜彩繩朱乘駕濤云﹐親見許飛瓊﹐多定梅魂才返﹐香瘢半掐秋痕。枕函釵縷﹐燻篝芳焙﹐兒女心情﹐尙有第三花在﹐不妨畱待涼生。

｜原｜

｜韓元吉。南柯子｜五月炎州路﹐千叢撲地開﹐只疑標韻是江梅﹐不道燻風庭院﹐雪成堆。寶髻瓊瑤綴﹐仙衣翡翠裁﹐一枝長伴荔枝來﹐甘與玉人和笑﹐插鸞釵。

｜張孝祥。鵲橋仙｜北窓涼透﹐南窓月冷﹐浴罷滿懷風露﹐不知何處有花來﹐但怪底﹐淸香無數。炎州珍產﹐吳人未識﹐天與人間獨步﹐冰肌玉骨歲寒時﹐倩閒止﹐堂中畱住。

｜張鎡。驀山溪｜撫蓮吟就﹐薝卜還曾賦﹐相伴更無花﹐倦鑪燻﹐日長難度﹐柔桑葉裏﹐玉碾小芙蕖﹐生竺國﹐長閩山﹐移向玉城住。池亭竹院﹐宴坐冰圍處﹐綠繞百千叢﹐夜將闌﹐爭開迎露﹐煞曾評論﹐嬌媚勝江梅﹐香稱月﹐韻宜風﹐消盡人間暑。

｜盧祖臯。洞仙歌｜玉肌翠袖﹐較似荼�瘦﹐幾度燻醒夜窓酒﹐問炎洲何事﹐得許淸涼﹐塵不到﹐一叚冰壺翦就。晚來庭戶悄﹐暗數流光﹐細摘芳英黯回首﹐念日暮江東﹐偏爲魂銷﹐人易老﹐幽韻淸標似舊﹐正紋簟如波﹐帳如煙﹐更柰向﹐月明露濃時候。

｜增｜

｜施嶽。步月｜玉宇燻風﹐寶階明月﹐翠叢萬點晴雪﹐凍霜不就﹐散廣寒霏屑﹐采珠蓓﹐綠萼露滋﹐嗔銀艷﹐小蓮冰潔﹐花魂在﹐纖指嫩痕﹐素英重結。枝頭香未絕﹐還是過中秋﹐丹桂時節﹐醉鄕冷境﹐怕翻成消歇﹐玩芳味﹐春焙旋燻﹐貯穠韻﹐水沈頻��﹐堪憐處﹐輸與夜涼睡蝶。

｜別錄｜

｜原｜

｜扡插｜梅雨時﹐取新發��枝﹐從節折斷﹐將折處劈開﹐入大麥一粒﹐亂髮纏之﹐插肥土﹐陰濕卽活﹐與扡瑞香法同。

｜收藏｜霜時移北房檐下﹐見日不見霜﹐大寒移入暖處﹐圍以艸薦﹐盆中任其自幹﹐至幹極﹐略用河水盞許澆其根﹐僅活其命﹐枝葉上有白色小虫﹐刮去﹐不然卽黃萎﹐十月入窖中﹐枝頭入地尺許﹐地上加柴﹐柴上加土尺許﹐封蓋嚴密﹐不透風气爲佳﹐春分後朝南開一孔通气﹐立夏後方可出窖﹐見春風早卽枯槁﹐出窖後﹐葉落無妨﹐先放檐下見日色處﹐漸移之日中﹐去上面及周圍舊土一層﹐再加新土培之﹐二﹑三年後﹐取出全換舊土﹐莫傷根﹐換土後﹐只澆淸水﹐不宜太肥﹐至葉稍大﹐方可澆肥﹐翦去枯枝﹐梅雨不絕﹐移置檐下﹐若南方冬月﹐只於朝南屋內掘一淺坑﹐將盆放下﹐以篾籠罩花﹐口傍以泥築實﹐無隙通風﹐或用綿花子覆根五寸許﹐亦以篾罩罩之﹐用紙封罩﹐五﹑六日一次﹐將花核取開﹐用冷茶澆之﹐仍以花核壅之﹐立夏前﹐方可去罩﹐盆中周圍去土一層﹐以肥土塡上﹐用水澆之﹐大約入夏后三日﹐方可移出露天﹐最怕春風﹐淸明前尢怕風﹐芽發方可灌以糞﹐次年和根居起換土﹐栽過無不活者﹐如此收藏﹐多年可延。於若瀛曰﹐茉莉自首夏至秋杪皆花﹐開必薄暮﹐半放冉冉作奇香﹐次晨則香減﹐霜後猶生朶﹐但漸小耳﹐經大寒無不萎者﹐向余得一本﹐根下有鐵少許﹐蓋鬻者利其必萎﹐彼鉆核者又何足異﹐余去其鐵﹐易土而植之﹐灌以腥汁﹐開甚盛﹐遇大寒﹐藏之暖室﹐歷三歲猶花﹐但南幹老花疎﹐總之風气不宜也﹐金陵易得﹐每歲購二﹑三本﹐霜後輙棄之。

｜儲土｜每日屋下掃聚塵土﹐堆積於閒靜空屋﹐俟發熱﹐過篩細用。

｜制用｜每晚采花﹐取井花水半杯﹐用物架花其上﹐離水一﹑二分﹐厚紙密封﹐次日﹐花旣可簪﹐以水點茶﹐淸香撲鼻﹐甚妙﹐花史云﹐聞老人言飲之得肚腹虛飽之癥﹐香能散气﹐老人气虛﹐理或有之﹐昔人有異香含異毒之語﹐養老者愼之。

｜增｜

｜香譜｜今多采茉莉蒸取其液﹐以代薔薇。

｜王右丞詩注｜茉莉花作末和面藥﹐甚奇﹐經歲其香不歇。

｜淸供錄｜茉莉湯﹐用蜜一兩﹐甘艸一分﹐生薑自然汁一滴﹐同研令極勻﹐調塗在椀中心﹐抹勻不令洋流﹐每於淩晨采摘茉莉花三十朶﹐將放藥椀﹐蓋其花﹐取香气燻之﹐午間乃可以點用。

｜快雪堂漫錄｜用三白酒或雪酒﹐色味佳者不滿瓶﹐上虛二﹑三寸﹐編竹爲十字或井字﹐障瓶口﹐不令有餘﹑不足﹐新摘茉莉數十朶﹐綫系其蔕﹐懸竹下﹐離酒一指許﹐用紙封固﹐旬日香透矣。

｜野�品｜茉莉花初發嫩葉﹐采洗淨﹐同豆腐熝食﹐絕品。

○附錄雪瓣

｜原｜雪瓣﹐一名狗牙﹐似茉莉而瓣大﹐其香淸絕﹐出海南。

○附錄紫茉莉

｜增｜

｜艸花譜｜紫茉莉﹐艸本﹐春間下子﹐早開午收﹐一名臙脂花﹐可以點唇﹐子有白粉﹐可傅面﹐亦有黃白二色者。

○素馨

｜原｜素馨﹐一名那悉茗花﹐一名野悉蜜花﹐來自西域﹐枝榦裊娜﹐似茉莉而小﹐葉纖而綠﹐花四瓣﹐細瘦﹐有黃白二色﹐須屏架扶起﹐不然不克自豎﹐雨中嫵態﹐亦自媚人。

｜南方艸木狀｜那悉茗花與茉莉花﹐皆自西域移植南海﹐南人愛其芳香﹐競植之。

｜��考｜

｜原｜

｜龜山誌｜昔劉王有侍女名素馨﹐冢上生此花﹐因以得名。

｜增｜

｜升庵詩注｜陸賈南中行紀云﹐南中遊女﹐以彩絲貫素馨爲餙﹐事載南方艸木狀﹐貫花繞髻至今猶然。

｜瓶花譜｜素馨六品四命。

｜原｜

｜學圃余疏｜素馨出閩﹐黃者不甚香﹐亦間攜至吾地﹐白者香勝於茉莉﹐但彼中亦未之見。

｜增｜

｜廣州誌｜城西九里曰花田﹐彌望皆素馨花﹐南徵錄云﹐南海劉隱時有美人葬於此﹐至今花香異於他處。

花田人以種素馨爲業﹐其神爲南漢美人﹐故采摘必以婦女﹐而彼中婦女多不簪戴﹐有詠者曰﹐花田女兒不愛花﹐縈絲結縷餉他家﹐貧者穿花富者戴﹐明珠十斛似泥沙。

花渡頭﹐在五羊門南岸﹐花販每日分載素馨至城﹐從此上舟﹐故名。

｜集藻｜

｜說｜

｜原｜

｜明。陳憲章。素馨說｜艸木之精气下發於上爲英華率謂之花﹐然水陸所產妍媸髙下美惡之等﹐蓋萬不齊焉﹐而人於其中﹐擇而愛之﹐凡欲其有益於事非愛之而溺焉者也﹐產於此邦曰素馨者﹐香淸而體白﹐鬱鬱盈盈﹐可掬可佩﹐貫四時而不凋﹐供一賞而有餘﹐亦花之佳者也﹐好事者致於予﹐予旣愛之﹐遂益究其用﹐取花之蓓蕾者﹐與茗之佳者﹐雜貯陶瓶中﹐經宿﹐以俟茗飲之入焉﹐然則是花之用﹐𨿽不若麻縷之與菽粟﹐然蓋亦不爲無用也﹐人之資於麻縷﹐爲其可以溫也﹐資於菽粟﹐爲其可以飽也﹐得之則生﹐不得則死﹐今是花也吾取焉﹐始以其能鬱鬱盈盈﹐少裨於茗耳﹐𨿽不汲汲可也不汲汲由用之可已也﹐使是花之於人﹐如麻縷之與菽粟﹐然又安可以哉﹐可已而已﹐不可已而不已﹐引而伸之﹐觸類而長之﹐於道其庶幾乎﹐治國其庶幾乎。

｜賦｜

｜增｜

｜明。黎遂球。素馨賦｜登羊城以西望﹐見綠艸之田田﹐匪織雨而含珠﹐乃浮香以如煙﹐弔美人於黃土﹐照明鏡於靑天﹐惟斯花之可認﹐感今昔而相憐﹐爾乃向午如粟﹐薄暮放蘂﹐望通衢之凝雪﹐列七門而成市﹐得人气而轉馥﹐在晚妝之初洗﹐圍寶髻之盤盤﹐貫玉屑而齒齒﹐果並擲於車前﹐香可分於袖底﹐雜寒具而芬郁﹐蘸琉璃之露水﹐則有靑樓姊妹﹐烏衣兒郎﹐綴流蘇如夾纈﹐掛斗帳之四方﹐鉤珊瑚之橫枝﹐枕琥珀而低昂﹐如香稻之飼鸚鵡﹐等竹實之供鳳凰﹐羨同心之可結﹐羌觧佩而垂璫﹐於是重五之晝﹐雙七之宵﹐或張翠幄於龍舫﹐或方蘭��爲鵲橋﹐晝則艾虎累累﹐朱符飄飄﹐飛八張如比翼﹐馳千舸若聯鑣﹐蹋歌珠寺﹐燕客西壕﹐買花齊喚﹐餘錢亂拋﹐量三斛之蒼璣﹐疑乍泣乎老鮫﹐與歌聲兮同貫﹐侵酒气兮如消﹐宵則芳蕤作幄﹐新月如鉤﹐海上載求仙之童女﹐水際排乞巧之髙樓﹐燦明燈於重檐﹐儼列冕之垂旒﹐何玲瓏之雕玉﹐覆火齊而作舟﹐總貫蘂之所爲﹐若鏤冰而籠篝﹐布經緯以如意﹐象禽魚之優遊﹐恆有香以避暑﹐縱無聲而知秋﹐復有三五之夕﹐月出朦朧﹐巫壇禮斗﹐神弦舞風﹐白麟雪獅﹐翠鳳玉龍﹐覆官街以列帳﹐峙重臺而罩櫳﹐咸當門以結彩﹐聯比戶於帡幪﹐被華鬘與纓絡﹐見瓊島之銀宮﹐齊觀燈而連袂﹐或駕橋而成虹﹐譬遊蜂之出房﹐若舞蝶之鉆叢﹐聆梵吹於香國﹐見閭巷皆花封﹐乃若博雅髙士﹐道古名家﹐知爲那悉之茗﹐用代陽羨之茶﹐或云當與楞嚴同至﹐或傳載自博望之槎﹐比石橊而有馨﹐較菩提而擅花﹐又烏能起艷質而問之夫是以賦芳艸於天涯。

｜七言古詩｜

｜增｜

｜宋。鄭剛中。或問茉莉素馨孰優﹐予曰﹐素馨與茉莉香比肩﹐但素馨葉似薔薇而碎﹐枝似酴醿而短﹐大率類艸花比茉莉體質閒雅不及也｜茉莉天姿如麗人﹐肌理細膩骨肉均﹐眾葉薿薿開綠云﹐小蘂大花意淑貞﹐素馨於時亦呈新﹐蓄香便未甘後塵﹐獨恨雷五𨿽淸潔﹐珠璣綺縠終坐貧。

｜七言絕句｜

｜增｜

｜宋。蔡襄。寄南海李龍圖求索素馨含笑花｜二艸曾觀嶺外圖﹐開時嘗與暑風俱﹐使君已自憐淸福﹐分得新條過海無。

｜原｜

｜陳與義。素馨｜羞將姿媚隨花譜﹐愛伴孤髙上月評﹐獨恨遇寒成弱植﹐色香殊不避梅兄。

｜鄭域。素馨｜妙香眞色自天然﹐羞禦鉛華學女妍﹐只向溫柔鄕裏活﹐怕寒不許上林傳。

｜傅大諫。素馨｜昔日雲鬟鎖翠屏﹐只今煙冢伴荒城﹐香銷韻斷無人問﹐空有幽花獨擅名。

｜明。楊愼。素馨花｜金碧佳人墮馬妝﹐鷓鴣林裏斗芬芳﹐穿花貫縷盤香雪﹐曾把風流惱陸郎。

｜詩散句｜

｜原｜

｜宋。祝穆｜細花穿弱縷﹐盤向綠雲鬟。

｜明。林鴻｜素馨花發暗香飄﹐一朶斜簪近翠翹。

｜詞｜

｜原｜

｜宋。張鎡。菩薩蠻｜層層細翦冰花小﹐新隨荔子雲帆到﹐一露一番開﹐玉人催買栽。愛花心未已﹐摘放冠兒裏﹐輕浸水晶涼﹐一窩云影香。

｜增｜

｜史達祖。風入松｜素馨跗萼太寒生﹐多翦春冰﹐夜深綠霧侵涼月﹐照晶晶﹐花葉分明﹐人臥碧紗幮淨﹐香吹雪練衣輕。頻伽銜得墮南燻﹐不受纖塵﹐若隨荔子華淸去﹐定空埋﹐身外芳名﹐借重玉鑪沈炷﹐起予石鼎湯聲。

｜原｜

｜劉鎭。念奴嬌｜調冰弄雪﹐想花神淸夢﹐徘徊南土﹐一夏天香收不起﹐付與蘂仙無語﹐秀入精神﹐涼生肌骨﹐銷盡人間暑﹐稼軒愁絕﹐惜花還勝兒女。長記歌酒闌珊﹐開時向晚﹐笑絕金莖露﹐月浸闌乾天似水﹐誰伴秋娘窓戶﹐困殢雲鬟﹐醉欹風帽﹐總是牽情處﹐返魂何在﹐玉川風味如許。

｜尹煥。霓裳中序第一｜靑顰粲素靨﹐海國仙人偏耐熱﹐餐盡風香露屑﹐便萬里淩空﹐肯憑蓮葉﹐盈盈步月﹐悄似憐輕去瑤闕﹐何人在﹐憶渠癡小﹐點點愛輕捷。愁絕﹐舊遊輕別﹐忍重看鎖香金篋﹐淒涼淸夜簟茀﹐悵杳杳﹐詩魂眞化風蝶。冷香淸到骨﹐夢十里﹐梅花霽雪﹐歸來也﹐厭厭心事﹐自共素娥說。

｜別錄｜

｜增｜

｜廣東新語｜珠江南岸﹐有村曰莊頭﹐周里許﹐悉種素馨﹐亦曰花田﹐率以昧爽往摘﹐以天未明﹐見花而不見葉﹐其稍白者﹐則是其日當開者也﹐旣摘﹐覆以濕布﹐毋使見日﹐其已開者則置之﹐花客涉江買以歸﹐一時穿燈者﹑作串與瓔珞者數百人﹐城內外買者萬家﹐富者以斗斛﹐貧者以升﹐其量花若量珠然。花宜夜﹐乘夜乃開﹐上人頭髻乃開﹐見月而益光艶﹐得人气而益馥﹐竟夕氤氳﹐至曉萎﹐猶有餘味﹐懷之辟暑﹐吸之淸肺气﹐又宜作燈﹐雕玉鏤冰﹐玲瓏四照﹐遊冶者以導車馬﹐故楊用修云﹐粵中素馨燈﹐天下之至艶者也﹐兒女以花蒸油取液﹐爲面脂頭澤﹐謂能長髮潤肌﹐其爲龍涎香餅香串者﹐治以素馨﹐則韻味愈遠﹐隆冬花少曰雪花﹐摘經數日乃開﹐夏月花多﹐瓊英狼籍﹐入夜滿城如雪﹐觸處皆香。

廣中七月七日﹐多爲素馨花艇﹐遊泛海珠及西濠﹑香浦﹐秋冬作火淸蘸﹐則千門萬戶皆掛素馨燈﹐結爲鸞鳳諸形﹐或作流蘇﹐寶帶葳蕤﹐間以朱槿以供神﹐或當宴會酒酣出素馨球以獻客﹐客聞寒香﹐而沈醉以醒﹐以掛復斗帳中﹐𨿽盛夏能除炎熱﹐枕簟爲之生涼﹐諺曰﹐檳榔辟寒﹐素馨辟暑﹐故粵人以二物爲貴﹐獻客者先以檳榔﹐次以素馨。

○含笑

｜原｜

｜本艸｜含笑出海南﹐有紫﹑白二種。

｜遁齋閒覽｜南方花木﹐北地所無者﹐大含笑﹑小含笑﹐其花常若菡萏之未敷者﹐故有含笑之名。

｜艸花譜｜含笑花開不滿﹐若含笑然。

｜捫虱新話｜含笑有大﹑小﹐小含笑香尢酷烈﹐有四時花﹐惟夏中最盛﹐又有紫含笑﹑茉莉含笑﹐皆以日西入﹐稍陰則花開﹐初開香尢撲鼻﹐予山居無事﹐每晚涼坐山亭中﹐忽聞香風一陣﹐滿室郁然﹐知是含笑開矣。

｜��考｜

｜增｜

｜東坡廣州蒲澗寺詩注｜山中多含笑花。

｜花經｜含笑花二品八命。

｜澄懷錄｜韓熙載云﹐對花焚香﹐含笑宜麝。

｜集藻｜

｜賦｜

｜增｜

｜宋。李綱。含笑花賦有序｜南方花木之美者﹐莫若含笑﹐綠葉素榮﹐其香郁然﹐是花也﹐方蒙恩而入幸﹐價重一時﹐故感而爲之賦﹐其辭曰﹐

夫何嘉木之姝嫮兮﹐藹芬馥之芳容﹐結孤根於暖地兮﹐披素艷於幽叢﹐炫麗景之遲遲兮﹐浥零露之濃濃﹐默凝情而不語兮﹐獨含笑於春空﹐其笑伊何粲兮巧倩﹐洞戶初啟﹐曲欄乍見﹐驚鄰女之窺墻﹐疑寵姬之教戰﹐鄙妖姿之齲齒﹐謝啼妝之半面﹐態有餘情﹐忽焉攺觀﹐國香無敵﹐秀色可餐﹐抱貞潔之雅志﹐舒婉孌之歡顏﹐寧解頤而啟齒﹐方墮珥而欹冠﹐苞溫潤以如玉﹐吐芬芳其若蘭﹐俯者如羞﹐仰者如喜﹐向日嫣然﹐臨風莞爾﹐豈褰幃而觀跛﹐將忘懷於射雉﹐輕可買之千金﹐重回眸之百媚﹐拔類邁倫﹐孰與爲比﹐泛�酷烈﹐綽約嬋娟﹐翠葉擁鬢﹐綠萼承歡﹐嗅之彌馨﹐察之愈妍﹐信色香之俱美﹐何扈芷而握荃﹐若夫萱艸忘憂﹐合歡蠲忿﹐采杜若於洲中﹐搴芙蓉於澤畔﹐藝菊百畦﹐滋蕙九畹﹐挈長度美﹐固不可一�而論也﹐方將移自南國﹐置之玉堂﹐違霜雪之淒冷﹐依日月之末光﹐憑雕檻而凝彩﹐度芝閣而飄香﹐破顏一笑﹐掩乎羣芳﹐誠可以承天寵而植椒房者乎。

｜七言律詩｜

｜增｜

｜宋。楊萬里。含笑花｜菖蒲節序芰荷時﹐翠羽衣裳白玉肌﹐暗折花房須日暮﹐遙將香气報人知﹐半開微吐長懷寶﹐欲說還休竟俛眉﹐樹脆枝柔惟葉健﹐不消更畫只消詩。

｜許仲啟。含笑花｜一點瓜香破醉眠﹐誤他詩客枉流涎﹐如何滴露牛心李﹐化作垂頭玉井蓮﹐初喜曉光將莞爾﹐竟羞嬌影不嫣然﹐忽看吐下金櫻核﹐蔌蔌聲榦暮葉邊。

｜五言絕句｜

｜增｜

｜宋。徐致中。含笑花｜瓜香濃欲爛﹐蓮莟碧初勻﹐含笑如何處﹐低頭似愧人。

｜歲寒集｜薄薄沈燻骨﹐英英玉煉煙﹐惱人風味別﹐斗帳夢中間。

｜七言絕句｜

｜增｜

｜宋。楊萬里。含笑花二首｜秋來二笑再芬芳﹐紫笑何如白笑彊﹐只有此花偸不得﹐無人知處忽然香﹐燻風破曉碧蓮含﹐密意猶低白玉顏﹐一粲不曾容易發﹐淸香何自徧人間。

｜陸遊。聞傅氏莊紫笑花開急棹小舟觀之｜日長無柰淸愁處﹐醉裏來尋紫笑香﹐漫道閒人無一事﹐逢春也作蜜蜂忙。

｜劉克莊。含笑花｜春風滿面喜津津﹐縱有癡拳不忍嗔﹐竊恐意觀安注腳﹐笑他何事與何人。

｜許仲啟。含笑花｜獻笑佳人絕可憐﹐姿姿靨輔巧承顴﹐一枝不用千金買﹐雨洗風吹卻粲然。

｜蕭文仙。含笑｜肥樣雕成玉色仙﹐碧瑤幢裏粲嬋娟﹐道渠觧笑何曾笑﹐只合更名小白蓮。

｜金。施宜生。含笑花｜百步淸香透玉肌﹐滿堂皓齒轉明眉﹐搴帷彼客相迎處﹐射雉春風得意時。

｜詩散句｜

｜增｜

｜宋。鄭潤甫｜自有嫣然態﹐風前欲笑人﹐涓涓朝泣露﹐盎盎夜生春。

｜劉濤｜未嘗逢露齒﹐只恐欲傾城。

｜丁謂｜艸觧忘憂忘底事﹐花名含笑笑何人。

｜蘇軾｜而今只有花含笑﹐笑道秦皇欲學仙。

｜百氏集｜試問嫣然如可買﹐會須一笑與千金。深情厚意知多少﹐盡在嫣然一笑中。

｜蘇軾｜涓涓滴露紫含笑。花非識面常含笑。

｜詞｜

｜增｜

｜宋。無名氏。楊柳枝｜綠蠟芳趺雪一包﹐綻瓊梢﹐淸香卻暑賞堂坳﹐晚風飄。笑靨含羞藏碧葉﹐爲誰嬌﹐長隨茉莉展輕綃﹐伴良宵。

○指甲花

｜增｜

｜南方艸木狀｜指甲花﹐其樹髙五﹑六尺﹐枝條柔弱﹐葉如嫩楡﹐與那悉茗﹑末利花皆雪白﹐而香不相上下﹐亦自大秦國移植南海﹐而此花極繁細﹐才如半米粒許﹐彼人多折置襟袖間﹐蓋資其芳馥爾﹐一名散沫花。

｜北戶錄｜指甲花﹐花細白﹐絕芳香﹐番人種之﹐未詳其名﹐波斯移植中夏﹐如金錢花也﹐本出外國﹐大同二年始來中土。

｜艸花譜｜指甲花生杭之諸山中﹐花小﹐如蜜色而香甚﹐用山土移歸土盆中﹐亦可供玩。

｜原｜指甲花﹐夏月開﹐香似木樨﹐可染指甲﹐過於鳳仙花﹐有黃﹑白二種。

｜集藻｜

｜七言絕句｜

｜增｜

｜宋。鄭剛中。題異香花俗呼指甲花｜小比木犀無醞藉﹐輕黃碎蘂亂交加﹐邦人不觧稱誰說﹐一地稱爲指甲花。

○淩霄花

｜原｜淩霄花﹐一名紫葳﹐本艸云﹐俗謂赤艷曰紫葳葳﹐此花赤艷﹐故名。一名陵苕﹐爾雅云︰苕﹐陵苕。黃華﹐蔈。白華﹐茇。注云︰一名陵時﹐華色異﹐名亦不同。疏云﹐黃華名蔈﹐白華名茇﹐別花色之名也。詩小雅﹐鄭箋云﹐陵苕之華﹐紫赤而繁。而此云黃﹑白者﹐蓋就紫色之中有黃紫﹑白紫耳。一名女葳﹐一名茇華﹐一名武威﹐一名瞿陵﹐一名鬼目。處處皆有﹐多生山中﹐人家園圃亦栽之﹐野生者﹐蔓才數尺﹐得木而上﹐卽髙數丈﹐蔓間須如蠍虎足﹐附樹上甚堅牢﹐久者藤大如杯﹐春初生枝﹐一枝數葉﹐尖長有齒﹐深靑色﹐開花一枝十餘朶﹐大如牽牛﹐花頭開五瓣﹐赭黃色﹐有數點﹐夏中乃盈﹐秋深更赤﹐八月結莢﹐如豆角﹐長三寸許﹐子輕薄如楡仁﹑如馬兜鈴仁﹐根長亦如兜鈴根﹐秋深采之﹐陰漧。花及根甘﹑酸﹐微寒﹐無毒﹐治婦人產乳餘疾﹐崩中﹐�瘕血閉﹐寒熱羸瘦。莖葉苦﹐平﹐無毒﹐主治熱風身癢﹐遊風風疹﹐瘀血﹐喉痺熱痛﹐涼血生肌。

｜��考｜

｜增｜

｜詩。小雅｜苕之華﹐蕓其黃矣。｜傳｜苕﹐陵苕也﹐將落黃。

苕之華﹐其葉靑靑。｜傳｜華落﹐葉靑靑然。

｜老學庵筆記｜淩霄花未有不依木而能生者﹐惟西京富鄭公園中一株﹐挺然獨立﹐髙四丈﹐圍三尺餘﹐花大如杯﹐旁無所附﹐宣和初﹐景華苑成﹐移植於芳林殿前﹐畫圖進禦。

｜三柳軒雜識｜淩霄花爲勢客。

｜花經｜淩霄花六品四命。

｜原本事集｜西湖藏春塢﹐門前有二古松﹐各有淩霄花絡其上﹐詩僧淸順常晝臥其下﹐子瞻爲郡﹐一日屏騎從過之﹐松風搔然﹐順指落花覓句﹐子瞻爲作木蘭花詞。

｜增｜

｜嵩山記｜初祖庵前有三花樹﹐蓋淩霄藤附檜而生者也﹐花正開﹐深紅可愛﹐自達摩未至時有之。

｜原｜

｜學圃余疏｜淩霄花纏奇石老樹﹐作花可觀﹐大都與春時紫藤皆園林中不可少者。

｜花史｜富鄭公居洛﹐其家圃中淩霄花無所因附而特起﹐歲久遂成大樹﹐髙數尋﹐亭亭可愛﹐朱弁曰﹐是花豈非艸木中豪傑乎﹐所謂不待文王而猶者也。

｜集藻｜

｜賦｜

｜增｜

｜宋。梅堯臣。淩霄花賦｜厥艸惟夭﹐厥木惟喬﹐艸有柔蔓﹐木有繁條﹐緣根兮附帶﹐布葉兮敷茵﹐朱華粲兮下覆﹐本幹蔽兮不昭﹐嗟兮此木幾歲幾年而至於合抱﹐夫何此艸一旦一夕而遂曰淩霄﹐是使藜藿蒿艾慕髙艷而仰翹翹也﹐安知蘋藻自潔﹐蕙蘭自芳﹐芙容出污而自麗﹐芝菌不根而自長﹐或紉佩帶﹐或采頃筐﹐或制裳於騷客﹐或登歌於樂章﹐故得爲馨爲薦爲嘉爲祥﹐皆無附著亦以名揚﹐奚必托危柯而後昌﹐吾謂木老多枯﹐風髙必折﹐當是時將恐摧爲朽荄﹐不復萌蘗﹐豈得與百卉並列也邪。

｜五言古詩｜

｜增｜

｜唐。白居易。有木詩｜有木名淩霄﹐擢秀非孤標﹐偶依一株樹﹐遂抽百尺條﹐托根附樹身﹐開花寄樹梢﹐自謂得其勢﹐無因有動搖﹐一旦樹摧倒﹐獨立暫飄颻﹐疾風從東起﹐吹折不終朝﹐朝爲拂云花﹐暮爲委地樵﹐寄言立身者﹐勿學柔弱苗。

｜原｜

｜宋。梅堯臣。淩霄花｜艸木不觧行﹐隨生自有理﹐觀此引蔓柔﹐必憑髙樹起﹐气類固有合﹐縈纏豈由已﹐仰見蒼虯枝﹐上發彤霞蘂﹐層霄不易淩﹐樵斧者誰子﹐一日摧作薪﹐此物當共萎。

｜曾肇。淩霄花｜淩霄體纖柔﹐枝葉工托麗﹐靑靑亂松樹﹐直幹遭蒙蔽﹐不有嚴霜威﹐焉能辧堅脆。

｜增｜

｜範浚。淩霄花｜栽松待成陰﹐種漆擬作器﹐人皆笑艱拙﹐往往得後利﹐君看植淩霄﹐百尺蔓柔翠﹐新花郁煌煌﹐照日吐妍媚﹐風霜忽搖落﹐大木亦凋瘁﹐視爾托根生﹐枯莖無殘蔕﹐先榮疾蕭瑟﹐物理固難恃﹐淩霄亟芳華﹐衰歇亦容易。

｜明。髙啟。瞻木軒並序｜道士李玄修所居庭﹐有淩霄花依樹而生﹐近樹伐而淩霄花獨存﹐因以名室﹐求予賦詩﹐

淩霄托髙樹﹐引蔓日已長﹐纏綿共春榮﹐幽花藹敷芳﹐髙樹忽見伐﹐無依向風霜﹐亭亭還自持﹐柔姿喜能彊﹐君子貴獨立﹐倚附非端良﹐覽物成感嘆﹐爲君賦新章。

｜七言古詩｜

｜增｜

｜宋。陸遊。淩霄花｜庭中靑松四無鄰﹐淩霄百尺依松身﹐髙花風墮赤玉盞﹐老蔓煙濕蒼龍鱗﹐古來豪傑人少知﹐昂霄聳壑寧自期﹐抱才委地固多矣﹐今我撫事心傷悲。

｜七言絕句｜

｜增｜

｜唐。歐陽炯。淩霄花｜淩霄多半繞棕櫚﹐深染梔黃色不如﹐滿樹微風吹細葉﹐一條龍甲颭淸虛。

｜原｜

｜宋。楊繪。淩霄花｜直饒枝干淩霄去﹐猶有根原與地平﹐不道花依他樹發﹐彊攀紅日鬥妍明。

｜賈昌朝。淩霄｜披云似有淩雲志﹐向日寧無捧日心﹐珍重靑松好依托﹐直從平地起千尋。

｜增｜

｜範成大。壽櫟堂前小山峯淩霄花盛開﹐蔥蒨如畫﹐因名之曰淩霄峯｜天風搖曳寶花垂﹐花下仙人住翠微﹐一夜新枝香焙暖﹐旋燻金縷綠羅衣。山容花意各翔空﹐題作淩霄第一峯﹐門外輪蹄塵撲地﹐呼來借與一枝筇。

｜陸遊。遊彌牟菩提院﹐庭下有淩霄藤附古楠﹐其髙數丈﹐花已零落滿地｜絳英翠蔓亦佳哉﹐零亂空庭碼碯杯﹐徧雨新花天有意﹐定知閒客欲閒來。

｜原｜

｜趙汝回。淩霄花｜裊裊枯藤淺淺葩﹐夤緣直上照殘霞﹐老僧不作因依想﹐將謂靑松自有花。

｜詩散句｜

｜原｜

｜宋。曾鞏｜固知臭味非相類﹐其柰縈纏不自由。

｜蔣梅邊｜引蔓閒花欲透云﹐托身下倚老松根。

｜唐。杜甫｜古苕生迮地。

｜詞｜

｜原｜

｜宋。蘇軾。減字木蘭花｜雙龍對起﹐白甲蒼髯煙雨裏﹐疎影微香﹐下有幽人晝夢長。湖風淸軟﹐雙鵲飛來爭噪晚﹐翠颭紅輕﹐時墮淩霄百尺英。

｜別錄｜

｜原｜

｜禁忌｜淩霄花用以蟠繡大石﹐殊可觀玩﹐但鼻聞傷腦﹐花上露入目令人蒙﹐孕婦經花下能墮胎﹐不可不愼。

禦定佩文齋廣羣芳譜卷四十三

●禦定佩文齋廣羣芳譜卷四十四

花譜

○蘭蕙按蘭花﹑蕙花一類二種﹐黃庭堅之說最明﹐然皆非古之所謂蘭艸﹑蕙艸也﹐蘭艸今之都梁香﹐蕙艸今之零陵香﹐唐﹑宋本艸載之甚詳﹐朱子﹑楚辭證可爲確據﹐今以蘭花﹑蕙花合爲一譜﹐蘭艸﹑蕙艸附錄於後﹐以備參考。

｜增｜

｜爾雅翼｜蘭之葉如莎﹐首春則茁其芽﹐長五﹑六寸﹐其杪作一花﹐花甚芬香﹐大抵生深林之中﹐微風過之﹐其香靄然達於外﹐故曰芝蘭生於深林﹐不以無人而不芳﹐又曰﹐株穢除兮蘭芷覩﹐以其生深林之下似愼獨也﹐故稱幽蘭。江南蘭只在春芳﹐荊楚及閩中者秋復再芳。蘭與蕙甚相類﹐其一��一花而香有餘者﹐蘭。一��五﹑六花而香不足者﹐蕙。說本黃庭堅。今人稱蘭爲幽蘭﹐蕙爲蕙蘭﹐蕙大抵似蘭﹐花亦春開﹐蘭先而蕙繼之﹐皆柔荑﹐其端作花﹐蘭一荑一花﹐蕙一荑五﹑六花﹐香次於蘭。

｜本艸｜寇宗奭曰﹐蘭葉闊且勒﹐長及一﹑二尺﹐四時常靑﹐花黃綠色﹐中間瓣上有細紫點﹐春芳者爲春蘭﹐色深﹐秋芳者爲秋蘭﹐色淡。李時珍曰﹐生近處者﹐葉如麥門冬而春花﹐生福建者﹐葉如菅茅而秋花。

｜原｜蘭幽香淸遠﹐馥鬱襲衣﹐彌旬不歇﹐常開於春初﹐𨿽冰霜之後﹐髙深自如﹐故江南以蘭爲香祖﹐又云蘭無偶﹐稱爲第一香﹐紫梗靑花爲上﹐靑梗靑花次之﹐紫梗紫花又次之﹐余不入品。

趙時庚﹐金漳蘭譜云﹐紫蘭有

陳夢良﹐色紫﹐每幹十二萼﹐花頭極大﹐爲紫花之冠﹐至若朝暉微照﹐曉露暗濕﹐則灼然騰秀﹐亭然露奇﹐斂膚傍幹﹐團圓心向﹐婉媚嬌綽﹐竚立凝思﹐如不勝情﹐花三片﹐尾如帶﹐微靑﹐葉三尺﹐頗覺弱﹐黯然而綠﹐背𨿽似劍脊﹐至尾稜則軟薄﹐斜撒粒許帶緇﹐最爲難種﹐故人稀得其眞者﹐種用黃淨無泥瘦沙﹐忌肥﹐恐致腐爛。

吳蘭﹐色深紫﹐有十五萼﹐幹紫﹐莢紅﹐得所養則岐而生﹐至有二十萼﹐花頭差大﹐色映人目﹐如翔鸞翥鳳﹐千態萬狀﹐葉髙大﹐剛毅勁節﹐蒼然可愛﹐不堪受肥﹐須以淸茶沃之﹐冀得其本生土地之性。

潘花﹐色深紫﹐有十五萼﹐幹紫﹐圓匝齊整﹐疎密得宜﹐疎不露幹﹐密不簇枝﹐綽約作態﹐窈窕逞姿﹐眞所謂艷中之艷﹐華中之華也﹐愈久愈見精神﹐使人不能捨去﹐花中近心處色如吳紫﹐艷麗過於眾花﹐葉則差小於吳﹐峭直雄健﹐眾莫能及﹐其气特深﹐未能受肥﹐淸茶沃之﹐二種用赤沙泥。

趙師博﹐色紫﹐十五萼﹐初萌甚紅﹐開時若晚霞燦目﹐色更晶明﹐葉勁直肥聳﹐超出羣品。

金稜邊﹐色深紫﹐十二萼﹐出於長泰陳家﹐色如吳蘭﹐片則差小﹐葉亦勁健﹐所可貴者﹐葉自尖處分二邊﹐各一綫許﹐映日如金綫﹐紫花品外之奇﹐用黃色麤沙和泥﹐少添赤沙泥﹐妙﹐半月一用肥。

白蘭有

濟老﹐色白﹐有十二萼﹐標致不凡﹐如淡妝西子﹐素裳縞衣﹐不染一塵﹐葉似施花﹐更髙一﹑二尺﹐得所養則岐而生﹐亦號一綫紅﹐白花之冠﹐宜溝中黑沙泥和糞種﹐愛肥﹐一任澆灌。

竈山﹐一名綠衣郎﹐有十五萼﹐色碧玉﹐花枝開﹐體膚松美﹐顒顒昻昻﹐雅特閒麗﹐眞蘭中之魁品也﹐每生並蔕﹐花幹最碧﹐葉綠而瘦薄﹐如苦蕒菜﹐山下流聚沙泥種亦可﹐肥戒多。

黃殿講﹐一名碧玉幹﹑西施花﹐色微黃﹐有十五萼﹐並幹而生﹐計二十五萼﹐或迸於根﹐葉細最綠﹐肥厚﹐花頭似開不開﹐苐幹𨿽髙而實瘦﹐葉𨿽勁而實柔﹐且朵不起﹐稭根有萎﹐葉是其所短者耳。

李通判﹐色白﹐十五萼﹐峭特雅淡﹐追風浥露﹐如泣如訴﹐人多愛之﹐以較鄭花﹐則減一頭地﹐用泥同竈山。

葉大施﹐葉劍脊最長﹐惜不甚勁直。

惠知客﹐色白﹐有十五萼﹐賦質淸臒﹐團簇齊整﹐嬌柔瘦潤﹐花英淡紫﹐片尾凝黃﹐葉𨿽綠茂﹐但頗柔弱﹐用泥同濟老。

馬大同﹐色碧而綠﹐有十二萼﹐花頭微大﹐間有向上者﹐中多紅暈﹐葉則髙聳﹐蒼然肥厚﹐花幹勁直﹐及其葉之半﹐一名五暈絲。以上俱上品。

鄭少舉﹐色白﹐十四萼﹐瑩然孤潔﹐極爲可愛﹐葉修長散亂﹐所謂蓬頭少舉也﹐有數種﹐花有多少﹐葉有軟硬之別﹐白花之能生者﹐無出於此﹐其花之資質可愛﹐爲羣花翹楚﹐用糞壤泥及河沙﹐內用艸鞵屑鋪四圍種之﹐累試甚佳﹐大凡用輕松泥皆可。

黃八兄﹐色白﹐有十二萼﹐善於抽漧﹐頗似鄭花﹐葉綠而直﹐惜幹弱不能支持耳﹐用泥同濟老。

周染﹐色白﹐十二萼﹐與鄭花無異﹐但干短弱﹐用泥同鄭少舉。以上俱品中。

夕陽紅﹐花八萼﹐花片微尖﹐色則凝紅﹐如夕陽返照﹐肥瘦任意﹐當視沙之燥濕﹐蓄雨水沃之﹐令色綠爲妙﹐觀堂主﹑名弟亦同。

觀堂主﹐花白﹐有七萼﹐花聚如簇﹐葉不甚髙﹐可供婦人時妝。

名弟﹐色白﹐有五﹑六萼﹐花似鄭﹐葉最柔軟﹐如新長葉則舊葉隨換﹐人多不種。

弱腳﹐色綠﹐大如鷹爪﹐一干一花﹐比葉髙二﹑三寸﹐葉瘦﹐髙二﹑三尺。入臘方花﹐燻馥可愛。外有云嶠﹑朱花﹑靑蒲﹑王小娘之類﹐以上俱下品。

魚魫蘭﹐又名趙花﹐十二萼﹐花片澄澈如魚魫﹐沈水中無影﹐葉勁綠﹐此白花品外之奇﹐山下流聚沙泥種﹐戒肥膩。

｜增｜

｜王貴學蘭譜｜

陳夢良﹐有二種﹐一紫幹﹐一白幹。花色淡紫﹐大似鷹爪﹐排釘甚疎。

趙十使﹐卽師博﹐色淡﹐壯者十四﹑五萼﹐葉色深綠﹐花似仙霞﹐葉之修勁不及也。

何蘭﹐壯者十四﹑五萼﹐繁而低壓﹐冶而倒披﹐花色淺紫﹐似陳蘭﹐苐花幹壯﹐而何則瘦﹐陳葉尾焦﹐而何則否﹐或名潘蘭﹐有紅酣﹐香醉之狀﹐經雨露則嬌﹐因號醉楊妃﹐不常發﹐似仙霞。

大張靑﹐色深紫﹐壯者十三萼﹐花有二種﹐大張花多﹐小張花少﹐大張幹花俱紫﹐葉亦肥瘦勝﹐小張慳於發花。

蒲統領﹐色紫﹐壯者十數萼﹐淳熙間蒲統領引兵逐寇﹐忽見一所﹐似非人世﹐四周幽蘭﹐欲摘而歸。一老叟前曰﹐此蘭有神主之﹐不可多摘。取數頴而歸。

陳八斜﹐色深紫﹐壯者十餘萼﹐發則盈盆﹐花類大張靑﹐幹紫過之﹐葉綠而尾蒲下垂﹐間有一葉雙花。

淳監糧﹐色深紫﹐多者十萼﹐叢生並葉﹐榦曲﹐葉髙三尺﹐厚而且直﹐其色尢紫。大紫﹐壯者十四萼﹐出於長泰。以上俱紫色中品。

許景初﹐十二萼者﹐花色鮮紅﹐葉頗散垂﹐綠亦不深。

石門紅﹐其色紅﹐壯者十二萼﹐花肥而促﹐色紅而淺﹐葉𨿽麤亦不甚髙﹐滿盆則生﹐亦云趙蘭。小張靑﹐色紅﹐多有八萼﹐淡於石門紅﹐花幹甚短。

蕭仲紅﹐色如褪紫﹐多者十二萼﹐葉綠如芳茅﹐其餘幹纖長﹐花亦離疎﹐時人呼爲花梯。

何首座﹐色淡紫﹐壯者九萼。

林仲禮﹐色淡紫﹐壯者九萼﹐花半開而下視﹐葉勁而黃﹐一云仲美。

粉妝成﹐色輕紫﹐多者八萼﹐類陳八斜﹐花與葉亦不甚都。

茅蘭﹐其色紫﹐長四寸有餘﹐壯者十六﹑七萼﹐結實其破如綫﹐夏至抽篦﹐春前花開。以上俱紫色下品。

鄭白羊﹐色碧﹐多者十五萼﹐岐生過之﹐其跗尢碧﹐交秋乃花﹐或又謂大鄭。

仙霞﹐九十蘂﹐色白﹐鮮者如濯﹐含者如潤﹐得之泰邑。

朱蘭﹐得於朱僉判﹐色黃﹐多者十一萼﹐花頭似開﹐倒向一隅﹐若虫之蠹﹐榦葉長而瘦。

云嶠﹐色白﹐壯者七萼﹐花大紅心﹐鄰於小張﹐以所得之地名﹐葉深厚於小張﹐云嶠﹐海島之精寺也。

林郡馬﹐其色綠﹐出長泰﹐壯者十三萼﹐葉厚而壯。

靑蒲﹐色白﹐七萼﹐挺肩露頴﹐似碧玉而葉低小﹐僅尺有五寸﹐花尢白﹐葉綠而小﹐直而修。

獨頭蘭﹐色綠﹐一花﹐大如鷹爪﹐幹髙二寸﹐葉類麥門冬﹐入臘方燻馥可愛﹐建﹑浙間謂之獻歲正﹐山鄕有之﹐間有雙頭。

碧蘭﹐始出於興化黽山院﹐花有十四﹑五萼﹐與葉齊。以上皆白色。

｜原｜

建蘭﹐莖葉肥大﹐蒼翠可愛﹐其葉獨闊﹐今時多尙之﹐葉短而花露者尢佳﹐若非原盆﹐須用火燒﹐山上栽根甚甜﹐招蟻﹐以水奩隔之﹐水須日換﹐恐起皮則蟻易渡﹐頻分則根舒﹐花開不絕﹐此已試妙法也﹐澆洗須如法﹐又有按月培植之方﹐乃閩中士紳所傳﹐宜照行之。

杭蘭﹐惟杭城有之﹐花如建蘭﹐香甚﹐一枝一花﹐葉較建蘭稍闊﹐有紫花黃心﹐色若臙脂﹐有白花黃心﹐白若羊脂﹐花甚可愛﹐大本根內無竹釘者﹐用橫山黃土揀去石塊﹐種之﹐見天不見日﹐澆以羊鹿糞水﹐花茂盛﹐雞鵝毛水亦可﹐若澆灌得宜﹐來歲花發﹐其香勝新栽者遠甚﹐一說用水浮浮炭種之﹐上蓋靑苔﹐花茂﹐頻灑水﹐花香﹐花紫白者﹐名蓀山﹐出法華山。

其類有春蘭﹑夏蘭﹑秋蘭﹑素蘭﹑石蘭﹑竹蘭﹑鳳尾蘭﹑玉梗蘭。春蘭花生葉下﹐素蘭花生葉上﹐至其綠葉紫莖﹐則如今所見﹐大抵林愈深而莖愈紫爾。劉次莊樂府集云﹐沅澧所產花﹐在春則黃﹐在秋則紫﹐然春黃不如秋紫之芳馥也﹐凡蘭皆有一滴露珠在花蘂間﹐謂之蘭膏﹐不啻沆瀣﹐多取則損花。

｜��考｜

｜原｜

｜易。系辭｜同心之言﹐其臭如蘭。

｜禮記。內則｜婦或賜之茞蘭﹐則受而獻諸舅姑。

｜左傳｜鄭文公有賤妾曰燕姞﹐夢天使與已蘭曰﹐余爲伯鯈﹐余而祖也﹐以是爲而子﹐以蘭有國香﹐人服而媚之如是﹐旣而文公與之蘭而禦之辭曰﹐妾不才幸而有子﹐將不信敢徵蘭乎﹐公曰諾﹐生穆公﹐名之曰蘭。

｜增｜

｜史記。禮志｜椒蘭芬茞所以養鼻也。

｜原｜

｜晉書。文苑傳｜羅含﹐字君章﹐桂陽耒陽人也﹐致任還家﹐階庭忽蘭菊叢生﹐人以爲徳行之感焉。

｜增｜

｜易通卦驗｜十一月﹐廣莫風至﹐則蘭﹑射幹生。

｜原｜

｜家語｜孔子曰﹐與善人處﹐如入芝蘭之室﹐久而不聞其香﹐則與之俱化。芝蘭生於深谷﹐不以無人而不芳﹐君子修道立徳﹐不爲困窮而攺節。

｜增｜

｜列子｜薦以梁肉蘭橘。

｜荀子｜民之好我﹐芬若椒蘭也。

｜原｜

｜文子｜日月欲明﹐浮雲蓋之﹐叢蘭欲發﹐秋風敗之。

｜增｜

｜淮南子｜蘭芝以芳﹐未嘗見霜。

｜原｜

｜說苑｜十步之內﹐必有芳蘭。

｜風俗通｜漢尙書郎每進朝時﹐懷香握蘭﹐口含雞舌香。

｜增｜

｜洛陽伽藍記｜大覺寺﹐廣平王環捨宅﹐林池飛閣﹐比之景明﹐至於春風動樹﹐則蘭開紫葉﹐秋霜降艸﹐則菊吐黃華。

｜采蘭雜誌｜蘭待女子同種則香﹐故名待女。

｜原｜

｜汗漫錄｜王摩詰貯蘭用黃磁斗﹐養以綺石﹐累年彌盛。

｜曲江春宴錄｜霍定與友生遊曲江﹐以千金募人竊貴侯亭榭中蘭花﹐插帽兼自持往羅綺叢中賣之﹐士女爭買﹐拋擲金錢。

｜增｜

｜淸異錄｜唐保大二年﹐國主幸飲香亭﹐賞新蘭﹐詔苑令取滬溪美土爲馨烈侯﹐擁培之具。

｜致虛閣雜爼｜晁采閣中蘭花始發﹐其姑命目之﹐應聲目曰﹐隱於谷裏﹐顯於澧潯﹐貴比於白玉﹐重匹於黃金﹐旣入燕姬之夢﹐還嗚宋玉之琴。其慧敏如此。

｜臥龍行記｜寺有崇蘭數百本﹐秀發巖石間﹐微風透香﹐所至芬郁。

｜三餘贅筆｜張敏叔以十二花爲十二客﹐蘭爲幽客。

｜花經｜蘭一品九命蕙二品八命。

｜澄懷錄｜韓熙載云﹐對花焚香﹐蘭宜四絕。

｜佩楚軒客談｜髙疎仙﹐玉峯山四畔皆幽蘭﹐日采數十花﹐酌明水﹐箋離騷﹐自謂靈均有知﹐當領吾意也。

｜雞足山記｜靜云庵僧寮﹐盆蘭敷華﹐皓潔如雪。

｜泉南雜誌｜九節蘭﹐花易植﹐不若吳中所欽﹐靜宇中﹐𨿽若棋列﹐亦不甚香。

｜閩部疏｜蘭以建名﹐而福興四郡尢甚﹐民家無大小皆傳種之﹐然絕不生山間﹐不知種所自來﹐大都以玉魫爲最﹐四季開者爲珍。

｜原｜

｜學圃余疏｜建蘭盛於五月﹐畏風﹑畏寒﹑畏鼠﹑畏蚓﹑畏蟻﹐其根甜﹐爲蟻所逐﹐養者常以水奩隔﹐不令得入﹐予作一屋於竹林南﹐外施兩重艸席﹐坎地令稍深﹐貯蘭於其上﹐無風有好日﹐開門暴之﹐所蓄二﹑三十盆﹐無不盛花者﹐其種亦多﹐玉魫爲第一﹐白幹而花上出者是也﹐次四季﹐次金邊﹐名曰蘭﹐其實皆蕙也﹐閩產爲佳﹐贛州蘭花不長勁﹐價常減半。

一莖一花者曰蘭﹐宜興山中特多﹐南京﹑杭州俱有﹐𨿽不足貴﹐香自可愛﹐宜多種盆中﹐今日絕重建蘭﹐卻只是蕙﹐見古人畫蘭殊不爾﹐虎邱戈生曾致一盆﹐葉稀而長﹐稍麤於興蘭﹐出數蘂﹐正春初開花﹐特大於常蘭﹐香亦倍之﹐經月不凋﹐酷似馬遠所畫﹐戈云﹐得之他方﹐今尙活﹐花時當廣求此種﹐以備春蘭之絕品。

｜增｜

｜荊溪疏｜蘭出荊溪者﹐葉柔﹐花弱﹐比閩﹑浙產不同﹐又易致﹐龍池銅官之間﹐彌阪盈谷﹐山人杖挑藤束﹐筐筥登市﹐每歲正﹑二月之交﹐負而入郭者﹐價賤於土﹐人行市中﹐衣袂皆馥。

｜珍珠船｜世稱三友﹐竹有節而嗇花﹐梅有花而嗇葉﹐松有葉而嗇香﹐惟蘭獨並有之。

｜花史｜宋羅畸元佑四年﹐爲滁州刺史﹐明年治廨宇於堂前﹐植蘭數十本﹐爲之記曰﹐予之於蘭﹐猶賢朋友﹐朝襲其馨﹐暮擷其英﹐攜書就觀﹐引酒對酌。

吳孺子﹐藏蘭百本﹐靜開一室﹐良適幽情。

｜一統志｜浙江蘭溪縣蘭陰山多蘭蕙。

武義菊妃山多蘭菊。

南昌府寧州﹐內有石室﹐北多蘭茞。

｜福建志｜福安縣白雲山上有庵﹐庵前兩池產蘭﹐玉色﹐向午開﹐浮水面﹐過時卽沈﹐人呼爲午時蘭。

｜四川志｜慶符縣南石門山﹐一名蘭山﹐其林薄﹐中多蘭。

｜原｜勾踐種蘭渚山﹐王右軍蘭亭是也﹐今會稽山甚盛﹐余姚縣西南並江有浦﹐亦產蘭﹐其地曰蘭墅洲﹐自建蘭盛行﹐不復齒及﹐移入吳越輙凋﹐有善藏者售之輙得髙價﹐而香終少減。

蜂采百花﹐俱置股間﹐惟蘭則拱背入房﹐以獻於王﹐物亦知蘭之貴如此。

｜集藻｜

｜序｜

｜原｜

｜明。王世貞。續蘭譜序｜閩多蘭﹐趙時庚﹑王貴學氏皆閩人﹐故後先能譜蘭﹐諸所以爲蘭之事盡矣﹐而吾老友張應文氏顧又能爲續蘭譜﹐其所以爲蘭之事又大出於二譜之外﹐而又能爲歌詩古今體幾百篇以侈之﹐若杲禪師悟後﹐雋語百出﹐而百不窮﹐張君﹐吾吳人也﹐酈道元髙陽注江南水經﹐歐陽永叔廬陵譜洛中牡丹﹐不是過也﹐予不能從嵇含曉南中花木﹐意亦不大好之﹐顧獨好蘭﹐而不甚曉其事﹐與所以滋培之理﹐友人有見貽者﹐至冬輙萎敗﹐亦任之而已﹐今從張君譜﹐稍得其事與理﹐而圜居力不能致今者似別得策第手靖節栗裏譜與其詩各一編﹐陸羽﹑張又新水譜各一編﹐蔡君謨茶綠一編﹐以佐張君之二譜﹐而日與之徜徉於峭蒨靑蔥之下﹐閒歌陶詩﹐渴則拈茶水譜﹐隨意讀之﹐覺此身如入陽羨吸巾泠已退﹐徐翻張君所纂譜﹐詠其得意句﹐鼻觀習習芬馥﹐兩腋風舉﹐作天際眞人﹐想又何必左擁陳良紫﹐右侍魚魫白而後快哉﹐或曰蘭之傳﹐自屈子騷始也﹐子何以不騷而靖節之是﹐援且不虞彼蘜忌哉﹐曰﹐不然﹐蘭﹐君子也﹐貴而大國﹐賤而幽谷﹐所爲香不攺也﹐屈子才大於蘭﹐而志趣不一﹐吾故取陶氏焉﹐今之蘜麗矣﹐非陶氏蘜也﹐以故不能與蘭偕﹐蘭亦不受妒﹐不爾寧無東籬數枝﹐以伴我九畹哉﹐吾取蘭而陶之﹐取陶而蘭之﹐卽屈子所不能妒﹐而況蘜也﹐張君善吾言識而弁於簡端。

｜題跋｜

｜增｜

｜宋。黃庭堅。書幽芳亭｜士之才徳蓋一國﹐則曰國士﹐女之色蓋一國﹐則曰國色﹐蘭之香蓋一國﹐則曰國香﹐自古人知貴蘭﹐不待楚之逐臣而後貴之也﹐蘭甚似乎君子﹐生於深山叢簿之中﹐不爲無人而不芳﹐雪霜淩厲而見殺﹐來歲不攺其性也﹐是所謂遁世無悶﹐不見是而無悶者也﹐蘭𨿽含香體潔﹐平居與蕭艾不殊﹐淸風過之﹐其香藹然﹐在室滿室﹐在堂滿堂﹐所謂含章以時發者也﹐然蘭蕙之才徳不同﹐世罕能別之﹐予放浪江湖之日久﹐乃盡知其族﹐蓋蘭似君子﹐蕙似士夫﹐大�山林中十蕙而一蘭也﹐離騷曰﹐予旣滋蘭之九畹﹐又樹蕙之百畝。招魂曰﹐光風轉蕙泛崇蘭。是以知楚人賤蕙而貴蘭久矣﹐蘭蕙叢出﹐蒔以砂石則茂﹐沃以湯茗則芳﹐是所同也﹐至其發華﹐一干一華而香有餘者﹐蘭﹐一干五﹑七華而香不足者﹐蕙﹐蕙𨿽不若蘭﹐其視椒樧則遠矣﹐世論以爲國香矣﹐乃曰當門不得不鋤﹐山林之士﹐所以往而不返者耶。

｜周必大。跋楊無咎畫秋蘭｜鄕人徐丙示予楊無咎手畫香艸﹐題曰﹐秋蘭﹐後有兵部侍郎章茂獻﹐國子博士湯君實跋語﹐其說特未定也﹐予老而學圃﹐問諸園丁﹐則曰春蘭﹑夏芷﹑秋蕙﹑冬蓀﹐葉﹑莖﹑花色往往多寡不同﹐予異其說﹐徧以古書考之﹐屈原離騷經﹐紉秋蘭以爲佩﹐張衡東京賦﹐秋蘭被涯﹐又思玄賦﹐幽蘭可諭﹐潘尼贈河陽詩﹐流聲秋蘭之類﹐言蘭以秋而花也﹐屈原九歌﹐春蘭秋菊﹐陸機庭中奇樹詩勸友蘭時往注春時也﹐梁元帝詩﹐春蘭本無絕﹐唐太宗詩﹐春暉開紫苑﹐淑气媚蘭湯之類﹐此言蘭以春而花也﹐宋玉招魂賦﹐光風轉蕙泛崇蘭﹐抱朴子﹐春蕙秋蘭﹐陸機悲歌行﹐春芳傷客心﹐蕙艸饒淑景﹐是蕙亦可言春矣﹐本艸圖經﹐蕙七月中旬開花﹐至香﹐是蕙亦可言秋矣﹐故騷經曰﹐蘭芷變而不芳﹐荃蕙化而爲芧﹐蓋合四者而言之﹐湘君歌亦云﹐薜荔拍兮蕙綢﹐蓀橈兮蘭旌﹐湘夫人則並言﹐荃壁﹑蘭橑﹑蕙櫋﹑芷葺﹐司馬相如長門賦﹐搏芬若以爲枕﹐席荃蘭而茝香﹐乃知四時香艸同出異名﹐葉常春而花隨時﹐自屈宋至漢唐皆於蘭蕙互言春秋﹐豈邵伯溫見聞錄證黃氏之誤而已﹐然則園丁之說未爲無據﹐所謂禮失求之野歟。

｜辧｜

｜原｜

｜宋。朱子。楚辭辧證｜蘭蕙二物﹐本艸言之甚詳﹐劉次莊云﹐今沅澧所生花﹐在春則黃﹐不若秋紫之芳馥﹐又黃魯直云﹐一干一花而香有餘者﹐蘭﹐一干數花而香不足者﹐蕙﹐今按本艸所言之蘭﹐𨿽未之識﹐然而云似澤蘭﹐則今處處有之﹐蕙則自爲零陵香﹐尢不難識﹐其與人家所種﹐葉類茅而花有兩種﹐如黃說者﹐皆不相似﹐大抵古之所謂香艸﹐必其花葉皆香﹐而燥濕不變﹐故可刈而爲佩﹐若今之所謂蘭蕙﹐則其花𨿽香﹐而葉乃無气﹐其香𨿽美﹐而質弱易萎﹐皆非可刈而佩者也。

｜明。王象晉。正訛｜蘭之爲世重尙矣﹐今世重建蘭﹐北方尢爲難致﹐間得一本﹐置之書屋﹐愛惜鄭重﹐卽拱璧不啻也﹐及詳閱載集﹐如遁齋閒覽﹑楚辭辧證﹑本艸綱目﹑艸木疏諸書﹐乃知今所崇尙﹐皆非靈均九畹故物﹐至有謂春花爲蘭﹐秋花爲蕙者﹐其視紉秋蘭爲佩之語﹐不刺謬乎。

｜傳｜

｜原｜

｜明。方宇。蘭馨傳｜友姓蘭﹐名馨﹐字汝淸﹐號無知子﹐始祖國香艸姓也﹐鄭文公妾燕姞﹐夢天與國香﹐倚闌寤而生子﹐公異之﹐物色求香﹐得之幽谷﹐賜姓蘭﹐志倚闌也﹐加艸不忘本也﹐香後獨茂﹐修徳芬芳﹐隱居深山﹐𨿽困窮未嘗攺節﹐仲尼稱爲善人君子﹐又傷其老艸莽﹐遺琴操以彰其美﹐識者亦曰﹐使際風動時﹐香名豈終泯乎﹐自是子孫蕃衍﹐布散諸國﹐楚屈原延之九畹﹐每飯不忘﹐忠憤不平之气﹐賴之以泄﹐原感其徳﹐佩服終身﹐晉有鄰玉樹者﹐謝安處之庭階﹐視如子弟﹐至今詠蘭氏必曰謝庭﹐歷唐而宋﹐曰猗曰臯﹐猗受知韓愈﹐亦困窮﹐愈曰﹐揚揚其香﹐不采何傷﹐蓋美之也﹐臯爲朱元晦友﹐後病歸﹐元晦思之﹐有願托孤根歲晏爲期之句﹐其冒姓者﹐楚有枻﹑漢有臺﹑晉有亭﹐又有善釀者﹐武帝飲之甘﹐呼蘭生而不名﹐枻與桂棹同舟事君﹐有濟川功臺﹐於章帝時遊太學﹐與崔駰私論武帝善惡﹐事聞﹐下有司﹐臺自訟獲免﹐拜令史﹐亭好山水﹐家有峻嶺茂林曲水之景﹐名賢王羲之﹑庾蘊輩﹐上巳日就亭觴詠﹐暢敍幽情﹐以姓爲名者﹐有馬氏﹑澤氏﹑賽氏﹐馬澤俱精醫﹐善療腫毒疼痛﹐賽家廣積珠如粟﹐人有求之﹐散而不惜﹐又有茞蕓蕙蓀﹐皆近族也﹐馨始生﹐異香滿室﹐人稱香孩兒﹐皆曰﹐何物﹐老嫗生寧馨兒﹐流芳百世必斯人也﹐旣長﹐聞木䢐徠梅華竹直﹐同道相交﹐往師之﹐三人曰﹐子幽眞雅淡﹐和气襲人﹐予輩友也﹐敢曰師乎﹐遂深相得﹐號爲四友﹐時有嚴雪者﹐攻申韓術﹐艸莽之士﹐畏而靡者萬計﹐惟四友正色不動﹐雪多方摧折之﹐自如也﹐明年春天﹐子布陽和之徳﹐靡者皆起﹐四友名益重﹐後木爲大夫﹐梅居鼎鼐﹐竹以笙簧﹐才官翰林﹐馨獨潛修不出﹐復與金利締交﹐同心相規﹐時人語曰﹐膠漆𨿽謂堅﹐不如金與蘭﹐馨性剛鯁﹐每秋風起﹐怒髮衝冠﹐若聞雞起舞狀﹐文華一吐﹐芳馨遠播﹐人采其善﹐不戴之首則佩之身﹐奉以羞祀﹐苾苾芬芬﹐神明來格﹐凡大夫處士聞其名﹐無不愛慕思友﹐裏有蕕生性惡使气﹐人不之近﹐疾馨異己﹐面斥曰﹐人生當使人畏﹐子之得人親媚﹐無乃務爲容悅乎﹐馨笑而不答﹐性惡污穢﹐有拔茹者﹐必淨沙爲地﹐時進潔湯﹐斯暢舒自遂﹐不爾﹐則形容就悴無他歸﹐潔其身也﹐祕書省有蠹魚爲害﹐上召馨拜掌書記﹐害遂息﹐因名其省曰蘭省﹐功成身退﹐優遊林泉﹐或登髙山﹐或臨深崖﹐或掃靑苔﹐坐白石﹐意泊如也﹐閔子廣於取邀馨﹐語曰﹐聞子香譽﹐願效同心﹐分香吐懷﹐惟子之需﹐敢不構﹐莊禮子期與俱化。

｜賦｜

｜增｜

｜陳。周弘讓。山蘭賦｜爰有奇特之艸﹐產於空崖之地﹐仰鳥路而裁通﹐視行蹤而莫至﹐挺自然之髙介﹐豈眾情之服媚﹐寧紉結之可求﹐非延佇之能洎﹐稟造化之均育﹐與卉木而齊致﹐入坦道而銷聲﹐屏山幽而靜異﹐獨見識於琴臺﹐竊逢知於綺季。

｜唐。楊炯。幽蘭賦｜惟幽蘭之芳艸﹐稟天地之純精﹐抱靑紫之奇色﹐挺龍虎之嘉名﹐不起林而獨秀﹐必固本而叢生﹐爾乃丰茸十步﹐綿連九畹。莖受露而將低﹐香從風而自遠﹐當此之時﹐叢蘭正滋美﹐庭幃之孝子﹐循南陔而采之﹐楚襄王蘭臺之宮﹐零落無叢﹐漢武帝猗蘭之殿﹐荒涼幾變﹐聞昔日之芳菲﹐恨今人之不見﹐至若桃花水上﹐佩蘭若而續魂﹐竹箭山陰﹐坐蘭亭而開宴﹐江南則蘭澤爲洲﹐東海則蘭陵爲縣﹐隰有蘭兮﹐蘭有枝﹐贈遠別兮﹐交新知﹐气如蘭兮﹐長不攺﹐心若蘭兮﹐終不移﹐及夫東山月出﹐西軒日晚﹐受燕女於春闈﹐��陳王於秋阪﹐乃有送客金穀﹐林塘坐曛﹐鶴琴未罷﹐龍劍將分﹐蘭缸燭耀﹐蘭麝氛氳﹐舞袖迥雪﹐歌聲遏云﹐度淸夜之未艾﹐酌蘭英以奉君﹐若夫靈均放逐﹐離羣散侶﹐亂鄢郢之南都﹐下瀟湘之北渚﹐步遲遲而適越﹐心鬱鬱而懷楚﹐徒眷戀於君王﹐斂精神於帝女﹐汀洲兮極目﹐芳菲兮襲予﹐思公子兮不言﹐結芳蘭兮延佇﹐借如君章有徳﹐通神感靈。懸車舊館﹐請老山庭﹐白露下而鶴警﹐秋風髙而虯縈﹐循階除而下望﹐見秋蘭之靑靑﹐重曰若有人兮山之阿﹐紉秋蘭兮歲月多﹐思握之兮猶未得﹐空佩之兮欲如何﹐抽琴命操﹐爲幽蘭之歌﹐歌曰﹐幽蘭生矣﹐於彼朝陽﹐含雨露之津潤﹐吸日月之休光﹐美人愁思兮﹐采芙蓉於南浦﹐公子忘憂兮﹐樹萱艸於北堂﹐𨿽處幽林與窮谷﹐不以無人而不芳﹐趙元淑聞而嘆曰﹐昔聞蘭葉據龍圖﹐復道蘭林引鳳雛﹐鴻歸燕去紫莖歇﹐露往霜來綠葉枯﹐悲秋風之一敗﹐與蒿艸而爲芻。

｜顏師古。幽蘭賦｜惟奇卉之靈徳﹐稟國香於自然﹐灑嘉言而擅美﹐擬貞操以稱賢﹐詠秀質於楚賦﹐騰芳聲於漢篇﹐冠庶卉而超絕﹐歷終古而彌傳﹐若乃浮雲捲岫﹐明月澄天﹐光風細轉﹐淸露微懸﹐紫莖膏潤﹐綠葉水鮮﹐若翠羽之羣集﹐譬彤霞之競然﹐感羈旅之招恨﹐狎寓客之流連﹐旣不遇於擥采﹐信無憂乎翦伐﹐魚始陟以先萌﹐鶗𨿽鳴而未歇﹐願擢頴於金陛﹐思結蔭乎玉池﹐泛旨酒之十醞﹐耀華燈於百枝。

｜喬彜。幽蘭賦｜蘭之生矣﹐不以無人而不芳﹐被廣澤﹐森回塘﹐和寡調髙﹐未儷郢中之曲﹐神符夢葉﹐終傳鄭國之香﹐贈靈修於南浦﹐襲嘉慶於北堂﹐於是芊眠茂苑﹐靡迆秋阪﹐紉而爲佩﹐騷人之意已深﹐間以在衿﹐楚客之情何遠﹐薄秋風而香盈十步﹐泛皓露則花飛九畹﹐豈眾艸之敢陵﹐幸移根之未晚﹐若乃昊露淸兮天气新﹐湘水碧兮楓岸春﹐煙轉綠蕙﹐波搖白蘋﹐榮曲沼之初蓮﹐遺天涯之美人﹐離別經時﹐嘆孤芳於秀質﹐艷陽可惜﹐悵獨立於良辰﹐復有映金砌﹐羅玉戶﹐分竹宮﹐疏蕙圃﹐因風而起﹐不隨彼茁之蓬﹐擇地以生﹐能殊有枤之杜﹐宜其比同心於先哲﹐冠美名於前古﹐蘭之在幽兮其芳滿叢﹐士守業兮其道未通﹐入提攜固在於髙賞﹐播酷烈當跋於下風﹐寧使凋急景於散地﹐迫嚴凝於歲終﹐況復光陰慘烈﹐冰霰淒切﹐靜而處順﹐不得近於階墀﹐長未當門﹐獨遣冒於霜雪﹐艷歇紅暗﹐莖萎紫折﹐懼鶗鴂之先鳴﹐掩氛氳而頓絕﹐於戲﹐蘭與艾兮異味﹐燻與蕕兮殊途﹐一室之人﹐𨿽當執我之契﹐十年之臭﹐尙可攘公之羭﹐囂然此道﹐何有何無﹐嗟乎﹐蘭無燻兮搴擷之所不及﹐士無文兮聲華之所不立﹐倘一借於韶光﹐庶餘香之可襲。

｜陳有章。幽蘭賦｜翹翹嘉卉﹐獨成國香﹐在深林以挺秀﹐向無人而見芳﹐幽之可居﹐達萌芽於陰壑﹐時不可失﹐吐芬香於春陽﹐所以紫翹十步﹐名轉九畹﹐自下並髙﹐結根聳榦﹐布葉逾密﹐重陽未晚﹐開緗蘂而乍合﹐擢丹穎而何遠﹐好遵正直﹐生匪臨於斜徑﹐不向崄巇﹐質寧被於長阪﹐獨茂幽壑﹐厭若錯薪﹐幾沾雨露﹐猶苦風塵﹐采掇兮有日﹐芳菲兮度春﹐得臨刈楚之地﹐曷異修詞之人﹐燕妃夢中﹐榮何名而不遂﹐蜀琴曲裏﹐奏何聲而不新﹐況眾英聚集﹐傳香气而相襲﹐佳色蔥蘢﹐帶煙翠而攢叢﹐固已嘆夫貞潔﹐期見賞於始終。幽處斯久﹐照臨忽通﹐喜會無私之日﹐深系有力之風﹐幽莫過於芳蘭﹐誠匪同諸艸莽﹐充佩而靈均不棄﹐入握而仙都必取﹐詎比夫山上蘼蕪﹐泥中蘅杜﹐將虛名以共播﹐竟無善而足數﹐焉知夫光善才於左思﹐能成賦於師古而已哉﹐知我者謂我如碩儒﹐不知我者謂我如生芻﹐此幽人之未已﹐亦何代而云無﹐幸逢昭代﹐得遇良哲﹐𨿽偕燻蕕﹐固有分別﹐勿以卉賤﹐不顧幽芬﹐勿以地寒﹐不軫孤絕﹐倘折英而入用﹐庶有光於優劣者也。

｜韓伯庸﹐幽蘭賦｜陽和布气兮﹐動植齊光﹐惟彼幽蘭兮﹐偏含國香﹐吐秀喬林之下﹐盤根眾艸之旁﹐𨿽無人而見賞﹐且得地而含芳﹐於是嫩葉旁開﹐浮香外襲﹐旣生成而有分﹐何掇采之莫及﹐入握稱美﹐未遭時主之恩﹐納佩爲華﹐空載騷人之什﹐光陰向晚﹐歲月將終﹐芬芳十步之內﹐繁華九畹之中﹐亂羣峯兮上下﹐雜百卉兮橫叢﹐況荏苒於光陰﹐將衰敗於秋風﹐豈不處地稍幽﹐受气仍別﹐蕭艾之新苗漸長﹐桃李之舊蹊將絕﹐空牽戲蝶﹐拂花蘂之翩翾﹐未遇來人﹐尋芳春而采折﹐旣生幽徑﹐且任榮枯﹐冪輕煙而蔥翠﹐帶淑气而紛敷﹐冀雨露之溥及﹐何見知之久無﹐及夫日往月來﹐時占歲覩﹐遇達人之回盼﹐披荒榛而見取﹐橫琴寫操﹐夫子傳之而至今﹐入夢爲徵﹐燕姞聞之於前古﹐生𨿽失處﹐用乃有因﹐枝條嫩而旣麗﹐光色發而猶新﹐𨿽見辭於下土﹐幸因遇於仁人﹐則知夫生理未衰﹐采掇何晚﹐幽名得而不朽﹐佳气流而自遠﹐旣徵之而見寄﹐願移根於上苑。

｜仲子陵。幽蘭賦｜蘭惟國香﹐生彼幽荒﹐貞正內積﹐芬華外揚﹐和气所資﹐不擇地而長﹐精英自得﹐不因人而芳﹐況乃崖斷阪折﹐蹊分石裂﹐山有木而轉深﹐徑無人而自絕﹐柔條獨秀﹐芳心潛結﹐翡翠戲而相鮮﹐蘼蕪生而共悅﹐然後眾艸之中迥爲一叢﹐卑以自牧﹐和而不同﹐揚翹布葉﹐舒翠錯紅﹐宵承結露﹐曉泛光風﹐傾於陽﹐希所照無隱﹐托其地﹐知其道有終﹐且求之昔人﹐徵以邃古﹐宛成章於楚客﹐爰命操於尼父﹐佩之眾﹐匪蘭不紉﹐曲之多﹐匪蘭奚鼓﹐夫以燻蕕之諭﹐臭味斯殊﹐同之則十年猶有﹐異之則一日而無﹐乃淸以爲露﹐滋而爲畹﹐比徳者以之守眞﹐贈離者以之傷遠﹐宜其出幽谷之濱﹐爲階除之珍﹐羅堂未晚﹐被徑知春﹐依瑤池而自庇﹐與玉樹之爲鄰﹐杜若芳芷﹐香辛白蘋﹐俱受生於大塊﹐獨取象於同人﹐是故蘭也之采伊人所急﹐篇章間起比興俱入﹐道之廢可鋤而去﹐道之興可俯而拾﹐爲君灑微芳於素衿﹐希見寶於重襲。

｜李公進。幽蘭賦｜幽有寂兮蘭有香﹐香者取其服媚﹐寂者契其韜光﹐是以綠葉紫莖﹐偶貞士而必佩﹐深林絕壑﹐挺奇質而獨芳﹐觀其異彩特秀﹐結根自遠﹐靡生於門﹐寧滋於畹﹐朝陽照而雜花不得間其榮﹐光風轉而眾艸無以齊其偃﹐杳杳深處﹐芬芬絕倫﹐保貞操以擅美﹐發英華以藻春﹐葉凝露以珠綴﹐花含煙而色新﹐移於友也﹐則斷金之利﹐樹之庭也﹐則如玉之珍﹐豈比夫協夢呈祥﹐表嘉名於鄭國﹐循陔見采﹐流雅詠於詩人而已哉﹐蘭之幽兮芳可折﹐幽無人兮芳不絕﹐蘭之生兮美自丰﹐生得地兮美無終﹐故𨿽敗於涼飆﹐諒有嘉於前古﹐方比契於松筠﹐詎齊名於蘅杜﹐且夫麗白雪之綺靡﹐被長阪之芬敷﹐激餘芳以孤映﹐極幽致而自殊﹐則在握者何﹐居澤者何無﹐蘭處幽而轉芳﹐芳無遠而不襲﹐賢尙晦而必著﹐著何道而不入﹐伊哲人之素履﹐盍徵蘭以自執﹐苟馨香之發聞﹐越江山而采拾。

｜原｜

｜李農夫。幽蘭賦｜蘭之漪漪﹐窅窅其香﹐遁世無悶﹐抱道深藏﹐不以無人﹐而遂廢其芳﹐磅礡冰霜之際﹐虛徐蕭艾之場﹐揭之揚之﹐於古有光﹐不采而佩﹐於蘭無傷﹐豈膏黍之爲用也﹐必焚必割﹐珠犀之畢通也﹐必剖必絕﹐𨿽佩玉而垂紳﹐亦吐哺而握發。

｜文賦散句｜

｜原｜

｜楚。屈原。離騷｜扈江籬與辟芷兮﹐紉秋蘭以爲佩。

余旣滋蘭之九畹兮﹐又樹蕙之百畮。

時曖曖其將罷兮﹐結幽蘭而延佇。

戶服艾以盈要兮﹐謂幽蘭其不可佩。

蘭芷變而不芳兮﹐荃蕙化而爲茅。

余以蘭爲可恃兮﹐羌無實而容長。

｜九歌｜蕙肴蒸兮蘭藉。

浴蘭湯兮沐芳。

薜荔拍兮蕙綢﹐承蓀橈兮蘭旌。

桂棹兮蘭枻。

沅有芷兮澧有蘭。

桂棟兮蘭橑。

擗蕙櫋兮旣張。

疏石蘭兮爲芳。

秋蘭兮蘼蕪﹐羅生兮堂下﹐綠葉兮素枝﹐芳菲菲兮襲予。

秋蘭兮靑靑﹐綠葉兮紫莖。

披石蘭兮帶杜蘅﹐折芳馨兮遺所思。

春蘭兮秋菊﹐長無絕兮終古。

｜九章｜悲回風之搖蕙兮。

蘭茞幽而獨芳。

｜宋玉。九辯｜竊悲夫蕙華之曾敷兮﹐紛旖旎乎都房。

｜招魂｜光風轉蕙﹐汜崇蘭些。

臯蘭被徑兮﹐斯路漸。

｜景差。大招｜茞蘭桂樹﹐郁彌路只。

｜漢。東方朔。七諫｜聯蕙芷以爲佩兮﹐過鮑肆而失香。

｜王褒。九懷｜季春兮陽陽﹐列艸兮成行﹐餘悲兮蘭生﹐委積兮縱橫。

株穢除兮蘭芷覩。

｜劉向。九嘆｜懷蘭蕙與蘅芷兮﹐行中野而散之。

懷芬香而挾蕙兮﹐佩江籬之菲菲。

遊蘭臯與蕙林兮﹐睨玉石之�嵯。

懷蘭芷之芬芳兮。妒被離而折之。

｜王逸。九思｜懷蘭英兮把瓊若。

｜四言古詩｜

｜增｜

｜漢。張衡。怨篇｜猗猗秋蘭﹐植彼中阿﹐有馥其芳﹐有黃其葩﹐𨿽曰幽深﹐厥美彌嘉﹐之子雲遠﹐我勞如何。

｜晉。嵇康。酒會詩｜猗猗蘭藹﹐植彼中原﹐綠葉幽茂﹐麗蘂濃繁﹐馥馥惠芳﹐順風而宣﹐將禦椒房﹐吐燻龍軒﹐瞻彼秋艸﹐悵矣惟騫。

｜五言古詩｜

｜禦制。秋蘭並序。殿前盆卉﹐芳蘭獨秀﹐昔人稱爲王者香﹐又以方之君子﹐因題四韻。｜猗猗秋蘭色﹐布葉何蔥靑。愛此王者香﹐著花秀中庭。幽芬散緗帙﹐靜影依疎欞。豈必九畹多﹐侈彼離騷經。

｜增｜

｜梁武帝。紫蘭始萌｜種蘭玉臺下﹐气暖蘭始萌﹐芬芳與時發﹐婉轉迎節生﹐獨使金翠嬌﹐偏動紅綺情﹐二遊何足懷﹐一顧非傾城﹐羞將苓芝侶﹐豈畏鶗鴂鳴。

｜元帝。賦得蘭澤多芳艸｜春蘭本無艷﹐春澤最葳蕤﹐燕姬得夢罷﹐尙書奏事歸﹐臨池影入浪﹐從風香拂衣﹐當門已芬馥﹐入室更芳菲﹐蘭生不擇徑﹐十步豈難稀。

｜宣帝。詠蘭｜折莖聊可佩﹐入室自成芳﹐開花不競節﹐含秀委微霜。

｜陳。張正見。賦新題得蘭生野徑｜披襟出蘭畹﹐命酌動幽心﹐鋤罷還開路﹐歌喧自動琴﹐華燈共影落﹐芳杜雜花深﹐莫言閒徑裏﹐遂不斷黃金。

｜原｜

｜唐。李白。贈友｜蘭生不當戶﹐別是閒庭艸﹐夙被霜雪欺﹐紅榮已先老﹐謬接瑤華枝﹐結根君王池﹐顧無馨香美﹐叨沐春風吹﹐餘芳若可佩﹐卒歲長相隨。

｜古風｜孤蘭生幽園﹐眾艸共蕪沒﹐𨿽照陽春暉﹐復悲髙秋月﹐飛霜早淅瀝﹐綠艷恐休歇﹐若無淸風吹﹐香气爲誰發。

｜賀蘭進明。古意｜崇蘭生澗底﹐香气滿幽林﹐采采欲爲贈﹐何人是同心﹐日暮徒盈把﹐徘徊憂思深﹐慨然紉雜佩﹐重奏丘中琴。

｜增｜

｜溫庭筠。余昔自西濱得蘭數本﹐移藝於庭﹐亦旣逾歲﹐而芃然蕃殖﹐自余遊者﹐未始以芳艸爲遇矣﹐因悲夫物有厭常而返﹐不若混然者有之焉﹐遂寄情於此。｜寓賞本殊致﹐意幽非我情﹐吾常有疎淺﹐外物無重輕﹐各言藝幽深﹐彼美香素莖﹐豈爲賞者設﹐自保孤根生﹐易地無赤株﹐麗土亦同榮﹐賞際林壑近﹐泛餘煙露淸﹐餘懷旣郁陶﹐爾類徒縱橫﹐妍媸苟不信﹐寵辱何爲驚﹐眞隱諒無迹﹐激時猶簡名﹐幽叢靄綠畹﹐豈必懷歸耕。

｜陳陶。種蘭｜種蘭幽谷底﹐四遠聞馨香﹐春風長養深﹐枝葉趁人長﹐智水潤其根﹐仁鋤護其芳﹐蒿藜不生地﹐惡鳥弓已藏﹐椒桂夾四隅﹐茅茨居中央﹐左鄰桃花塢﹐右接蓮子塘﹐一月燻手足﹐兩月燻衣裳﹐三月燻肌骨﹐四月燻心腸﹐幽人饑如何﹐采蘭充餱糧﹐幽人渴如何﹐醞蘭爲酒漿﹐地無靑苗租﹐白日如羲皇﹐不嘗仙人藥﹐端坐紅霞房﹐日夕望美人﹐佩花正煌煌﹐美人久不來﹐佩花徒生光﹐刈獲及葳蕤﹐無令見雪霜﹐淸芬信神鬼﹐一葉豈可忘﹐舉頭愧靑天﹐鼓腹詠時康﹐下有賢公卿﹐上有聖明王﹐無階答風雨﹐願獻蘭一筐。

｜宋。蘇軾。題楊次公春蘭｜春蘭如美人﹐不采羞自獻﹐時聞風露香﹐蓬艾深不見﹐丹靑寫眞色﹐欲補離騷傳﹐對之如靈均﹐冠佩不敢燕。

｜範成大。次韻溫伯種蘭｜靈均墮荒寒﹐采采紉蘭手﹐九畹不畱客﹐髙丘一回首﹐崢嶸路孔棘﹐淒愴肘生柳﹐逐令此粲者﹐永與窮愁友﹐不如湯子遠﹐情事只詩酒﹐但知愛國香﹐此外付烏有﹐栽培帶苔蘚﹐披拂護塵垢﹐孤芳亦有遇﹐灑濯居座右﹐君看深林下﹐埋沒隨藜莠。

｜陸遊。蘭｜南巖路最近﹐飯已時散策﹐香來知有蘭﹐遽求乃弗獲﹐生世本幽谷﹐豈願爲世娛﹐無心托階庭﹐當門任君鋤。

｜楊萬里。蕙花初開｜幽人非愛山﹐出山將何之﹐山居種蘭蕙﹐歲寒久當知﹐初藝止百畝﹐餘地惜奚爲﹐先生無廣居﹐千巖一茅茨﹐四面祇藝蕙﹐中間才置錐﹐銳綠分宿叢﹐修紫擢幼枝﹐孤幹八九花﹐一花破初蕤﹐西風淡無味﹐微度成香吹﹐燈夢得幽馥﹐月寫傳靜姿﹐我欲掇芳英﹐和露充晨炊﹐眷然惻不忍﹐環翫自忘饑﹐豈無眾花艸﹐不願秋不遲﹐種時亂不擇﹐歲晚悔可追。

｜薛季宣。種蘭｜蘭生林樾間﹐淸芬倍幽遠﹐野人坐官曹﹐玆意極不淺﹐西窓蔽斜日﹐松釵架春晚﹐墻陰蒔花木﹐顦顇根日損﹐植此山國香﹐坐與前事反﹐扶疎可紉佩﹐心緒端有本﹐芽生僅盈壇﹐髙風成九畹﹐羣芳顏色好﹐祇自誇園苑﹐何如淡嚼蠟﹐艸莽曾誰混﹐對我靜無言﹐忘形如莽��。

｜刈蘭｜東畹刈眞香﹐靜院篸瓶水﹐髙遠不勝情﹐時逐微風起﹐和雨翦閒庭﹐誰作騷人語﹐記得舊家山﹐香來無覓處。

｜朱子。謝人送蘭二首｜幽獨塵事屏﹐晼晚秋蘭滋﹐芬馨不自媚﹐掩抑空相思﹐晤對日方永﹐披叢露未晞﹐翛然發孤詠﹐九畹陳悲詩。

淹畱閱歲序﹐契闊心懷憂﹐獨臥寄僧閭﹐一室空山秋﹐徘徊起顧望﹐俯仰誰爲儔﹐伊人遠贈問﹐孤根亦綢繆﹐芳馨不我遺﹐三載娛淸幽﹐愧無瓊琚報﹐厚意竟莫酬﹐瞻彼南陔詩﹐使我心悠悠。

｜秋蘭已悴以其根歸學古｜秋至百艸晦﹐寂寞寒露滋﹐蘭臯一以悴﹐蕪穢不能治﹐端居念離索﹐無以遺所思﹐願言托孤根﹐歲晏以爲期。

｜原｜

｜周竹坡｜藝蘭當九畹﹐蘭生香滿路﹐紉君身上衣﹐光明奪縑素﹐孤芳一衰歇﹐凋零濕秋露﹐佩服得君子﹐亦足慰遲暮。

｜增｜

｜元。嶺安卿。盆蘭｜猗猗紫蘭花﹐素秉巖穴趣﹐移栽碧盆中﹐似爲香所誤﹐吐舌終不言﹐畏此塵垢污﹐豈無髙節士﹐幽深共情素﹐俛首若有思﹐淸風颯庭戶。

｜明。宋濂。蘭花篇｜陽和煦九畹﹐晴芬溢靑蘭﹐潛姿發玄麝﹐幽蘤凝紫檀﹐綠蘿托芳鄰﹐白谷挹髙寒﹐玄聖未成調﹐湘累久長嘆﹐菉葹𨿽外蔽﹐貞潔終能完﹐豈知生平心﹐卒獲君子觀﹐雜以靑瑤芝﹐承以白玉盤﹐靈風曉方薦﹐淸露夜初溥﹐此時不見知﹐駢羅混荒菅﹐春風桃杏華﹐爛若霞綺攢﹐徒媚誇毗子﹐千金買歌歡﹐棄之不彼卽﹐要使中心安﹐願結媺人佩﹐把玩日忘餐。

｜七言古詩｜

｜增｜

｜元。薩都剌。蘭臯曲｜溪水長涵幽艸芳﹐春溪露滴蘭葉光﹐美人日暮釆蘭去﹐風吹露濕芙蓉裳﹐芙蓉爲裳蘭結佩﹐玉立亭亭臨水際﹐天寒袖薄人不知﹐疎雨蘭苕鳴翡翠﹐幽蘭日日吹古香﹐美人不來溪水長。

｜王冕。明上人畫蘭圖｜吳興二趙俱已矣﹐雪窓因以專其美﹐不須百畝樹芳菲﹐霜毫掃��光風起﹐大花哆唇如笑人﹐小花斂眉如羞春﹐翠影飄飄舞輕浪﹐正色不染湘江塵﹐湘江雨冷暮煙寂﹐欲問三閭杳無迹﹐愾慷不忍讀離騷﹐目極飛雲楚天碧。

｜明。李東陽。觀畫蘭有感｜春風吹香出芳林﹐叢蘭開傍西巖陰﹐幾回欲釆意不適﹐路轉溪回山更深﹐虛堂披圖對幽襟﹐忽如攬衣度崎嵚﹐杏壇尼父去已遠﹐湘江屈原空獨沈﹐我方揮弦坐微吟﹐微吟未成日將晚﹐冰霜欲來侵九畹﹐蘭兮蘭兮竟誰管。

｜五言律詩｜

｜禦制。雲棲竹樹甚茂幽蘭滿山｜山徑紆徐合﹐溪聲到處聞﹐竹深陰戞日﹐木古勢干云﹐倚檻聽嗁鳥﹐攀崖采異芬﹐韶華春已半﹐萬物各欣欣。

｜增｜

｜唐太宗。芳蘭｜春暉開紫苑﹐淑景媚蘭場﹐映庭含淺色﹐凝露泫浮光﹐日麗參差影﹐風傳輕重香﹐會須君子折﹐佩裏作芬芳。

｜李嶠。蘭｜虛室重招尋﹐忘言契斷金﹐英浮漢家酒﹐雪灑楚王琴﹐廣殿輕風發﹐髙臺遠吹吟﹐河汾應擢秀﹐誰肯訪山陰。

｜張九齡。園中時蔬盡皆鋤理﹐惟秋蘭數本委而不顧﹐彼𨿽一物有足悲者﹐遂賦二章｜

場藿已成歲﹐園葵亦向陽﹐蘭時獨不偶﹐露節漸無芳﹐旨異菁爲蓄﹐甘非蔗有漿﹐人多利一飽﹐誰復惜馨香。

幸得不鋤去﹐孤苗守舊根﹐無心羨旨蓄﹐豈欲近名園﹐遇賞寧充佩﹐爲生莫礙門﹐幽林芳意在﹐非是爲人論。

｜崔塗。幽蘭｜幽植眾寧知﹐芬芳只暗持﹐自無君子佩﹐未見國香衰﹐白露沾長早﹐春風到每遲﹐不如當路艸﹐芳馥欲何爲。

｜釋無可。詠蘭｜蘭色結春光﹐氛氳掩眾芳﹐過門階露葉﹐尋澤徑連香﹐畹靜風吹亂﹐亭秋雨引長﹐靈均曾采擷﹐紉佩掛荷裳。

｜原｜

｜宋。蘇軾。題次公蕙｜蕙本蘭之族﹐依然臭味同﹐曾爲水仙佩﹐相識楚辭中﹐幻色𨿽非實﹐眞香亦竟空﹐云何起微馥﹐鼻觀已先通。

｜朱子。去歲蒙學古分惠蘭花淸賞﹐旣歇復以根叢歸之故畹﹐而學古預有今歲之約﹐近聞頗已著花﹐輙賦小詩以尋前約。｜秋蘭遞初馥﹐芳意滿衝襟﹐想子空齋裏﹐淒涼楚客心﹐夕風生遠思﹐晨露灑中林﹐頗憶孤根在﹐幽期得重尋。

｜增｜

｜王柏。蘭｜早受樵人貢﹐春蘭訪舊盟﹐謝庭誇瑞物﹐楚澤擷芳名﹐蒼玉裁圭影﹐紫檀含露英﹐奚奴培護巧﹐苔蘚日菁菁。

｜七言古詩｜

｜增｜

｜宋。蘇轍。種蘭｜蘭生幽谷無人識﹐客種東軒遺我香﹐知有淸芬能觧穢﹐更憐細葉巧淩霜﹐根便密石秋芳早﹐叢倚修筠午蔭涼﹐欲遣蘼蕪共堂下﹐眼前長見楚詞章。

｜原｜

｜楊萬里。蘭花｜雪徑偸開淺碧花﹐冰根亂吐小紅芽﹐生無桃李春風面﹐名在山林處士家﹐政坐國香到朝市﹐不容霜節老雲霞﹐江蘺圃蕙非吾耦﹐付與騷人定等差。

｜劉克莊｜深林不語抱幽貞﹐賴有微風遞遠馨﹐開處何妨依蘚砌﹐折來未肯戀金瓶﹐孤髙可把供詩卷﹐素淡堪移入臥屏﹐莫笑門無佳子弟﹐數枝濯濯映階庭。

兩盆去歲共移來﹐一置雕闌一委苔﹐我拙扶持令葉瘦﹐君能調護遣花開﹐隸人挑蠹巡千匝﹐稚子澆泉走幾回﹐亦欲效顰耘小圃﹐地荒終恐費栽培。

｜明。文徵明。建蘭｜靈根珍重自甌東﹐紺碧吹香玉兩叢﹐和露紉爲湘水佩﹐臨風如到蘂珠宮﹐誰言別有幽貞在﹐我已相忘臭味中﹐老去相如才思減﹐臨窓欲賦不能工。

｜五言排律｜

｜增｜

｜唐。劉禹錫。令孤相公見示新栽蕙蘭二艸之什兼命同作｜上國庭前艸﹐移來漢水潯﹐朱門𨿽易地﹐玉樹有餘陰﹐艷彩凝還泛﹐淸香絕復尋﹐光華童子佩﹐柔軟美人心﹐惜晚含遠思﹐賞幽空獨吟﹐寄言知音者﹐一奏風中琴。

｜五言絕句｜

｜增｜

｜唐。唐彥謙。詠蘭｜淸風搖翠環﹐涼露滴蒼玉﹐美人胡不紉﹐幽香藹空谷。

謝庭漫芳艸﹐楚畹多綠莎﹐於焉忽相見﹐歲晏將如何。

｜宋。王安石。朱朝議移法云蘭｜幽蘭有佳气﹐千載閟山阿﹐不出阿蘭若﹐豈遭幹闥婆。

｜原｜

｜楊萬里。詠蘭｜健碧繽繽葉﹐斑紅淺淺芳﹐幽香空自祕﹐風肯祕幽香。

｜朱子。詠蕙｜今花得古名﹐旖旎香更好﹐適意欲忘言﹐塵編詎能老。

｜蘭澗｜光風浮碧澗﹐蘭杜日猗猗﹐竟歲無人采﹐含燻只自知。

｜增｜

｜元。揭傒斯。春蘭｜深谷暖雲飛﹐重巖花發時﹐非因釆樵者﹐那得外人知。

｜秋蕙｜出叢不盈尺﹐空谷爲誰芳﹐一徑寒云色﹐滿林秋露香。

｜陳旅。題畫蘭｜九畹光風轉﹐重巖墜露香﹐紫宮祠太乙﹐瑤席薦瓊芳。

｜張羽。詠蘭花｜能白更兼黃﹐無人亦自芳﹐寸心原不大﹐容得許多香。

｜詠蘭葉｜泣露光偏亂﹐含風影自斜﹐俗人那觧此﹐看葉勝看花。

｜鄭氏允瑞｜詠蘭｜並石疎花瘦﹐臨風細葉長﹐靈均淸夢遠﹐遺佩滿沅湘。

｜七言絕句｜

｜禦制。詠幽蘭｜婀娜花姿碧葉長﹐風來難隱谷中香﹐不因紉取堪爲佩﹐縱使無人亦自芳。

｜增｜

｜唐。杜牧。蘭溪｜蘭溪春盡碧泱泱﹐映水蘭花雨發香﹐楚國大夫顦顇日﹐應尋此路去瀟湘。

｜宋。梅堯臣。蘭｜楚澤多蘭人未辯﹐盡以淸香爲比擬﹐蕭茅杜若亦莫分﹐惟取芳馨襲衣美。

｜蘇轍。幽蘭花二首｜李徑桃蹊次第開﹐穠香百和襲人來﹐春風欲擅秋風巧﹐催出幽蘭繼落梅。

珍重幽蘭開一枝﹐淸香耿耿聽猶疑﹐定應欲較香髙下﹐故取羣芳競發時。

｜次韻答人幽蘭｜幽花耿耿意羞春﹐紉佩何人香滿身﹐一寸芳心須自保﹐長松百尺有爲薪。

｜答琳長老寄幽蘭｜谷深不見蘭生處﹐追逐微風偶得之﹐觧脫淸香本無染﹐更因一嗅識眞如。

｜原｜

｜宋。朱子。蘭｜謾種秋蘭四五莖﹐疎簾底事太關情﹐可能不作涼風計﹐護得幽香到晚淸。

｜增｜

｜劉克莊。詠蘭｜蕭艾榮枯各有時﹐深藏芳潔欲奚爲﹐世間鼻孔無憑托﹐且伴幽窓讀楚詞。

｜原｜

｜趙以夫。詠蘭｜一朵俄生几案光﹐尙如逸士气昂藏﹐秋風試與平章看﹐何事當時林下香。

｜增｜

｜方嶽。買蘭｜幾人曾識離騷面﹐說與蘭花枉自開﹐卻是樵夫生鼻孔﹐擔頭帶得入城來。

｜元。韓性。題趙子固墨蘭｜鏤瓊爲佩翠爲裳﹐冷落遊蜂試釆香﹐煙雨館寒春寂寂﹐不知淸夢到沅湘。

｜明。陸治｜畫了蘭｜玉戟稜稜應節分﹐枝枝柔玉紉香雲﹐凝妝擬待三更月﹐露染生綃六幅裙。

｜文嘉。蘭花｜奕奕幽蘭傍砌栽﹐紫莖綠葉向春開﹐晚晴庭院微風發﹐忽送淸香度竹來。

｜原｜

｜餘同麓。詠蘭｜手培蘭蘂兩三栽﹐日暖風和次第開﹐坐久不知香在室﹐推窓時有蝶飛來。

百艸千花日夜新﹐此君竹下始知春﹐𨿽無艷色如嬌女﹐自有幽香似徳人。

何處幽香撲酒樽﹐洲中杜若畹中蓀﹐紉來爲佩裁爲服﹐不許薋葹掛蓽門。

｜詩散句｜

｜原｜

｜宋。僧道潛｜陽崖月窟得芳叢﹐滿握歸來誇所逢﹐淨掃幽徑植蘚墀﹐紫莖綠葉弄奇姿﹐疎簾風暖日華薄﹐芳馥滿懷君自知。

｜增｜

｜唐。韓愈｜蘭之猗猗﹐揚揚其香﹐不采而佩﹐於蘭何傷。

｜晉。陶潛｜幽蘭生前庭﹐含燻待淸風﹐淸風脫然至﹐見別蕭艾叢。

｜漢。酈炎｜秋蘭榮何晚﹐嚴霜悴其柯。

｜原｜

｜晉。張華｜蘭蕙緣淸渠﹐繁華蔭綠渚。

｜增｜

｜傅玄｜秋蘭蔭玉池﹐池水淸且芳。

｜郭璞｜蘭生蓬苞間﹐榮曜常幽翳。

｜唐太宗｜水光翻照樹﹐堤蘭倒插波。

｜陳子昂｜蘭若生春夏﹐芊蔚何靑靑。

｜張九齡｜紫蘭秀空蹊﹐皓露奪幽色。

｜原｜

｜李白｜寄君靑蘭花﹐惠好庶不絕。

｜增｜

｜錢起｜蘭生霽後日﹐花發夜來風。

｜宋。陳與義｜苗分鄭七穆﹐香發謝諸郎。

｜元。馬臻｜細葉舒冷翠﹐貞葩結靑陽。

｜宋。錢惟演｜紅蘭受露消晨渴﹐綠蕙翻風析夜酲。

｜文彥博｜燕姞夢魂誰是見﹐謝家庭戶本來多。

｜劉敞｜深林幽寂秋雨晦﹐叢蘭猗猗無所佩。

｜原｜

｜魏文帝｜秋蘭被幽壑。

｜增｜

｜曹植｜秋蘭被長阪。

｜嵇康｜時下息蘭池。

｜原｜

｜阮籍｜淸露被蘭臯。

｜增｜

｜晉。潘尼｜添馥馨秋蘭。

｜陶潛｜榮榮窓下蘭。

｜宋。謝靈運｜淸露灑蘭藻。

｜梁。劉孝綽｜蘭芽隱陳葉。

｜唐。李嶠｜蘭气襲回風。

｜陳子昂｜朱蕤冒紫莖。

｜蘇頲｜禦杯蘭薦葉。

｜張九齡｜蘭葉春葳蕤。蘭林覽余滋。

｜王丘｜蘭露滋香澤。

｜原｜

｜李白｜蘭幽香風遠。

｜原｜

｜李白｜淸風灑蘭雪。

｜原｜

｜杜甫｜猗蘭奕葉光。夢蘭他日應。

｜增｜

｜儲光羲｜叢蘭秋蝶多。

｜錢起｜種蘭入山翠。萌蕙暖初吐。

｜白居易｜掃徑避蘭芽。

｜韋應物｜紫蘭含幽色。

｜孟郊｜蘭葉露華浮。

｜張籍｜翦艸出幽蘭。

｜杜牧｜幽蘭思楚澤。

｜鄭谷｜蘭洲晚泊香。

｜許渾｜露曉紅蘭重。

｜宋。劉筠｜渚蘭燻露夕。

｜邵雍｜紅蘭靜自披。

｜孫覿｜搴秀紉春蘭。

｜元。陳旅｜雨暖蘭抽筍。

｜原｜

｜唐。李白｜煙開蘭葉香風暖。

｜增｜

｜劉禹錫｜蘭在幽林亦自芳。

｜原｜

｜白居易｜春風新長紫蘭芽。

｜李賀｜光風催蘭吹小殿。

｜李商隱｜風聲偏獵紫蘭叢。

｜王建｜荒郊遠處有芳蘭。

｜增｜

｜韋莊｜蘭惹春風綠映袍。

｜原｜

｜宋。張耒｜更許光風爲泛香。

｜增｜

｜戴復古｜室有蘭花不炷香。

｜詞｜

｜原｜

｜宋。向子諲。浣溪沙｜綠玉叢中紫玉條﹐幽花疎淡更香饒﹐不將紅粉污髙標。

空谷佳人宜作伴﹐貴作遊公子不能招﹐小窓相對誦離騷。

｜增｜

｜釋仲殊。浣溪沙｜楚客才華爲發揚﹐深林著意不相忘﹐夢成燕國正芬芳。

莫把品名閒擬議﹐且看靑鳳羽毛長﹐十分領取面前香。

｜又。醉花陰｜輕紅夢引絲多少﹐翦靑蘭葉巧﹐人向月中歸﹐畱下星鈿﹐彈破眞珠小。

管弦不管春知道﹐著繡簾圍繞﹐只空被東風﹐偸得餘香﹐付與閒花艸。

｜別錄｜

｜原｜

｜蜀志｜先主常銜張裕不遜﹐下獄將誅之﹐諸葛亮表請其罪﹐先主答曰﹐芳蘭生門﹐不得不鋤。

｜晉書。謝玄傳｜安嘗戒約子侄﹐因曰﹐子弟亦何預人事﹐而正欲使其佳﹐諸人莫有言者﹐玄答曰﹐譬如芝蘭玉樹﹐欲使其生於庭階耳。

｜增｜

｜圖繪寶鑑｜鄭思肖﹐字所南﹐福州人﹐工畫墨蘭﹐嘗自畫蘭捲﹐長丈餘﹐髙可五寸許﹐天眞爛漫﹐超出物表﹐題云﹐純是君子﹐絕無小人。

｜原｜

｜養蘭口訣｜

正月安排在坎方﹐離明相對向陽光﹐晨昏日曬都休管﹐要使蒼顏不攺常。

二月栽培其實難﹐須防葉作鷓鴣斑﹐四圍插竹防風折﹐惜葉猶如惜玉環。

三月新條出舊叢﹐花盆切忌向西風﹐堤防濕處多生虱﹐根下猶嫌太糞濃。

四月中庭日乍炎﹐盆間泥土立時幹﹐新鮮井水休澆灌﹐膩水時傾味最甜。

五月新芽滿舊窠﹐綠陰深處最平和﹐此時葉退從他性﹐翦了之時愈見多。

六月驕陽暑气加﹐芬芳枝葉正生花﹐涼庭水閣堪安頓﹐或向檐前作架遮。

七月𨿽然暑漸消﹐只宜三日一番澆﹐最嫌蚯蚓傷根本﹐苦皂煎湯尿汁調。

八月天時稍覺涼﹐任他風日也無妨﹐經年污水今須換﹐卻用雞毛浸水漿。

九月時中有薄霜﹐階前檐下愼行藏﹐若生蟻蟻妨黃腫﹐葉灑油茶庶不傷。

十月陽春暖气回﹐年來花筍又胚胎﹐幽根不露眞奇法﹐盆滿尢須急換栽。

十一月天宜向陽﹐夜間須要愼收藏﹐常教土面微生濕﹐漧燥之時葉便黃。

臘月風寒雪又飛﹐嚴收暖處保孫枝﹐宜教凍觧春司令﹐移向庭前對日暉。

｜種植｜性喜陰﹐其莖葉柔細﹐生幽谷竹林中者﹐宿根移植膩土多不活﹐卽活亦不多開花﹐莖葉肥大而翠勁可愛者﹐率自閩廣移來。種法﹐九月終﹐將舊盆輕擊碎﹐緩緩挑起舊本﹐刪去老根﹐勿傷細根﹐取有竅新盆﹐用麤椀覆竅﹐以皮屑﹑尿缸﹑瓦片鋪盆底﹐仍用泥沙半塡﹐取三季者三箆作一盆﹐互相枕藉﹐新蓖在外﹐分種之﹐糝土壅培﹐勿用手捺實﹐使根不舒暢﹐長滿復分﹐大約以三歲爲度﹐盆須架起﹐仍不可著泥地﹐恐蚯蚓﹑螻蟻﹐入孔傷根﹐令風從孔進﹐透气爲佳。

十月時﹐花已胎孕﹐不可分﹐若見霜雪大寒﹐尢不可分﹐否則必至損花﹐分之次年﹐不可發花﹐恐泄其气﹐則葉不長﹐凡善於養花﹐切須愛其葉﹐葉聳則不慮花不茂也。

｜位置｜蘭性好通風﹐臺不可太髙﹐髙則衝陽﹐亦不可太低﹐低則隱風﹐地不必曠﹐曠則有日﹐亦不可太狹﹐狹則蔽气﹐前宜南面﹐後宜背北﹐蓋欲通南燻而障北吹也﹐右宜近林﹐左宜近野﹐欲引東日而被西陽也﹐夏遇炎熱則蔭之﹐冬逢沍寒則曝之﹐下沙欲疏﹐疏則連雨不能滛﹐上沙欲濡﹐濡則酷日不能燥﹐至於插引葉之架﹐平護根之沙﹐防蚯蚓之傷﹐禁螻蟻之穴﹐去其莠艸﹐除其絲网﹐助其新箆﹐翦其敗葉﹐尢當一一畱意者也。

｜修整｜花時若枝上蘂多﹐畱其壯大者﹐去其瘦小﹐若畱之開盡﹐則奪來年花信﹐性畏寒暑﹐尢忌塵埃﹐葉上有塵卽當滌去﹐蘭有四戒﹐春不出﹑夏不日﹑秋不幹﹑冬不濕﹐養蘭者不可不知。

｜澆灌｜春三二月無霜雪時﹐放盆在露天﹐四面皆得澆水﹐澆用雨水﹑河水﹑皮屑水﹑魚鮏水﹑雞毛水﹑浴湯﹐夏用皂角水﹑豆汁水﹐秋用鑪灰淸水﹐最忌井水﹐須四面勻灌﹐勿得灑下﹐致令葉黃﹐黃則淸茶滌之﹐日曬不妨﹐逢十分大雨﹐恐墮其葉﹐用小繩束起﹐如連雨三﹑五日﹐須移避雨通風處﹐四月至七月﹐須用疎密得所竹籃遮護﹐置見日色通風處﹐澆須五更或日未出一番﹐黃昬一番﹐又須看幹濕﹐濕則勿澆﹐梅天忽逢大雨﹐須移盆向背日處﹐若雨過卽曬﹐盆內水熱﹐則蕩葉傷根﹐七﹑八月時﹐驕陽方熾﹐失水則黃﹐當以腥水或腐穢澆之﹐以防秋風肅殺之患﹐九月﹐盆幹用水澆﹐濕則不澆﹐十月至正月不澆不妨﹐最怕雪霜﹐更怕春雪﹐一點著葉﹐一葉卽斃﹐用密籃遮護﹐安朝陽日照處﹐南窓檐下﹐須兩三日一番旋轉﹐使日曬勻﹐則四面皆花﹐用肥之時﹐當俟沙土漧燥﹐遇晚方始澆灌﹐候晚以淸水椀許澆之﹐使肥膩之物﹐得以下漬其根﹐自無勾蔓逆上﹐散亂盤盆之患﹐更能預以甕缸之屬﹐儲蓄雨水﹐積久色綠者﹐間或灌之﹐其葉浡然挺秀﹐濯然爭茂﹐盈臺簇檻﹐列翠羅靑﹐縱無花開﹐亦見雅潔。

｜收藏｜冬作艸囤﹐比蘭髙二三寸﹐上編艸蓋﹐寒時將蘭頓在中﹐覆以蓋﹐十餘日河水微澆一次﹐待春分後去囤﹐只在屋內﹐勿見風﹐如上有枯葉翦去﹐待大暖方可出外見風﹐春寒時亦要進屋﹐常以洗鮮魚血水﹐並積雨水或皮屑浸水﹑苦茶灌之。

｜衛護｜忽然葉生白點﹐謂之蘭虱﹐用竹鍼輕輕剔去﹐如不盡﹐用魚鮏水或煮蚌湯﹐頻灑之﹐卽滅﹐或研蒜和水﹐新羊毛筆蘸洗去﹐珍珠蘭法同﹐盆須安頓樹陰下﹐如盆內有蚓﹐用小便澆出﹐移蚓他處﹐旋以淸水觧之﹐如有蟻﹐用腥骨或肉﹐引而棄之。

｜釀土｜用泥不拘大要﹐先於梅雨後取溝內肥泥﹐曝漧羅細備用﹐或取山上有火燒處﹐水沖浮泥﹐再尋蕨菜待枯﹐以前泥薄覆艸上﹐再鋪艸﹐再加泥﹐如此三﹑四層﹐以火燒之﹐澆入糞﹐幹則再加再燒數次﹐待幹取用﹐一云﹐將山土用水和勻﹐搏茶甌大猛火煆紅﹐火煆者﹐恐蟻蚓傷根也﹐捶碎拌雞糞待用﹐如此蓄土﹐何患花之不茂。

○附錄蘭艸

｜增｜

｜毛詩傳｜蕳﹐蘭也。

｜埤雅｜蘭﹐香艸也。

｜爾雅翼｜蓋今之蘭艸﹐都梁香也。盛弘之﹐荊州記曰﹐都梁縣有山﹐山下有水淸淺﹐其中生蘭艸﹐因名都梁。

｜本艸｜蕳﹐一名水香﹐一名香水蘭時人煮水以浴風﹐故名﹐一名燕尾香其葉有歧﹐一名大澤蘭﹐一名蘭澤艸生澤畔﹐婦人和油澤頭﹐一名煎澤艸﹐一名省頭艸夏月采置發中﹐令頭不�﹐一名女蘭﹐一名孩兒菊女子﹑小兒喜佩之﹐一名千金艸。李時珍曰﹐二月宿根生苗成叢﹐紫莖素枝﹐赤節綠葉﹐葉對節生﹐有細齒﹐嫩時可挼而佩之﹐八﹑九月漸老﹐髙者三﹑四尺﹐開花成穗﹐如雞蘇花﹐中有細子萎蘼或卽此類。

｜��考｜

｜原｜

｜詩。鄭風｜士與女方秉蕳兮。

｜增｜

｜夏小正｜五月蓄蘭爲沐浴也。

｜新論｜蘭可燔而不可滅其馨。

｜束晳補亡詩｜循彼南陔﹐言釆其蘭。｜注｜以爲佩也。

｜埤雅｜徳芬芳者佩蘭﹐古之佩者﹐各象其徳。

｜爾雅翼｜其物可殺虫毒﹐除不祥﹐故鄭人方春三月﹐於溱洧之上﹐女士相與秉蕳﹐而祓除。

｜艸木疏｜蘭爲王者香艸﹐其莖葉皆似澤蘭﹐廣而長節﹐節中赤﹐髙四﹑五尺﹐漢諸池苑及許昌宮中皆種之﹐可著粉中﹐藏衣著﹑書中﹐辟白魚。

｜集藻｜

｜五言古詩｜

｜增｜

｜明。楊愼。采蘭引並序｜廣通縣東響水關產蘭﹐綠葉紫莖﹐春華秋馥﹐蓋楚騷所稱紉佩之蘭也﹐人家盆植如蒲萱者﹐蓋蘭之別種曰蓀與芷耳﹐時川姜子見而釆之以贈﹐予知九畹之受誣千載矣﹐一旦而雪﹐作采蘭引。

秋風眾艸歇﹐叢蘭揚其香﹐綠葉與紫莖﹐猗猗山之陽﹐結根不當戶﹐無人自芬芳﹐密林交翳翳﹐鳴泉何湯湯﹐欲采往無路﹐局步愁褰裳﹐美人馳目成﹐要予以昬黃﹐山谷歲復晚﹐修佩爲誰長﹐采芳者何人﹐蓀芷共升堂﹐徒令楚老惜﹐坐使宣尼傷﹐感此興中懷﹐弦琴不成章。

○附錄蕙艸

｜原｜蕙艸﹐一名燻艸廣雅云﹐燻艸﹐蕙艸也。又云﹐菌﹐燻也﹐其葉謂之蕙﹐一名香艸埤雅云﹐燻﹐香艸也﹐一名燕艸﹐一名黃陵香﹐卽今零陵香也爾雅翼云﹐南越名燕艸。邵氏集云﹐唐人名零子香﹐以其花倒懸如零也。零陵﹐地名﹐舊治在今全州﹐湘水發源出此艸﹐今人所謂廣零陵香﹐乃眞燻艸。今鎭江﹑丹陽皆蒔而刈之﹐以酒灑制﹐芬香更烈。生下濕地﹐方莖﹐葉如麻﹐相對生﹐七月中旬開赤花﹐甚香﹐黑實。江淮亦有﹐但不及湖嶺者更芬郁耳。

｜��考｜

｜增｜

｜拾遺記｜須彌山﹐第九層山形漸小狹﹐下有芝田﹑蕙圃﹐羣仙種耨焉。

｜博雅｜天子祭以鬯﹐諸侯以燻。

｜埤雅｜凡气燻則惠和﹐暴則酷烈﹐故於文惠艸爲蕙。詩云﹐南風之燻兮﹐可以觧吾民之慍兮﹐燻﹐惠和也﹐故可以觧民之慍。莊子曰﹐燻然慈仁﹐謂之君子﹐亦取諸此。

｜廣雅｜蕙艸﹐綠葉紫花﹐魏武帝以爲香燒之。

｜桂海虞衡志｜零陵香﹐融﹑宜等州甚多﹐土人以編席薦﹐性暖宜人。

｜集藻｜

｜五言古詩｜

｜原｜

｜漢。樊欽。詠蕙｜蕙艸生山北﹐托身失所依﹐植根蔭崖側﹐夙夜懼危頹﹐寒泉浸我根﹐淒風常徘徊﹐三光照八極﹐獨不蒙餘暉﹐葩葉永雕瘁﹐凝露不暇晞﹐百卉皆含榮﹐已獨失時姿﹐比我英芳發﹐鶗鴃鳴已哀。

｜七言絕句｜

｜增｜

｜唐。杜牧。和令狐侍禦賞蕙艸｜尋常詩思巧如春﹐又喜幽亭蕙艸新﹐本是馨香比君子﹐繞闌今更爲何人。

｜詩散句｜

｜原｜

｜晉。趙壹｜被褐懷珠玉﹐蘭蕙化爲芻。

｜增｜

｜唐。張九齡｜庭前攬芳蕙﹐江上托微波。

｜原｜

｜楊巨源｜淸潤潘郎玉不如﹐中庭蕙艸雪初消。

｜李白｜春蕙忽秋艸。蕙艸畱芳根。

｜杜甫｜蕙葉亦難畱。

｜增｜

｜李嘉��｜白露沾蕙艸。

｜杜牧｜鬭艸憐香蕙。密蕙媚幽圃。

｜羅隱｜風引蕙心斜。

｜楊億｜蕙艸吐靑煙。

｜原｜

｜杜甫｜寵光蕙葉與多碧。

｜增｜

｜白居易｜閒從蕙艸侵階綠。

｜利瓦伊｜蕙艸煙微度綺疏。

○附錄澤蘭

｜增｜

｜廣雅｜虎蕳﹐澤蘭也。

｜本艸｜澤蘭﹐一名虎蒲﹐一名龍棗﹐一名風藥﹐根名地筍。吳普云﹐二月生苗﹐赤節﹐四葉相值支節間。蘇頌云﹐根紫黑色﹐如粟根﹐二月生苗﹐髙二三尺﹐莖幹靑紫色﹐作四稜﹐葉生相對﹐如薄荷﹐微香﹐七月開花﹐帶紫白色﹐萼通紫色﹐亦似薄荷花﹐此與蘭艸大抵相類﹐但蘭艸生水旁﹐葉光潤﹐根小紫﹐五﹑六月盛﹐而澤蘭生水澤中及下濕地﹐葉微尖﹐有毛﹐不光潤﹐方莖﹐紫節﹐七﹑八月初采﹐此爲異爾。

｜��考｜

｜原｜

｜遁齋閒覽｜楚辭所詠之蘭﹐或以爲都梁香﹐或以爲澤蘭﹐或以爲猗蘭艸﹐今當以澤蘭爲正。山中又有一種如大葉麥門冬﹐春開花極香﹐此則名幽蘭﹐非眞蘭也。

○附錄眞珠蘭

｜原｜眞珠蘭﹐一名魚子蘭﹐色紫﹐蓓虆如珠﹐花開成穗﹐其香甚濃。四月內節邊斷二寸插之卽活﹐喜肥忌糞﹐以魚鮏水澆之則茂﹐十月半﹐收無風處﹐以盆覆土封之﹐水澆勿令幹﹐來年愈茂﹐花戴之髻﹐香聞甚遠﹐以蒸牙香﹑棒香﹑名蘭香非此不可﹐廣中甚盛﹐葉能斷腸。

○附錄伊蘭

｜原｜伊蘭出蜀中﹐名賽蘭﹐樹如茉莉﹐花小如金粟﹐香特馥烈﹐戴之香聞十步﹐經日不散。

｜集藻｜

｜賦｜

｜增｜

｜明。楊愼。伊蘭賦並序｜江陽有花名賽蘭香﹐不足於艷﹐而有餘於香﹐戴之��紒﹐經旬猶馨﹐意古者紉佩之用﹐颒浴之具﹐必此物也﹐西域有伊蘭以爲佛供﹐卽此﹐漢書所謂伊蒲之供也﹐從而爲之賦曰﹐

英英有蘭﹐猗猗其美﹐謚以伊蘭﹐實自卭始﹐維蘭之品﹐粵繁有叢﹐曰蕙曰蓀﹐錯��丰茸﹐曰芷曰﹖﹐名殊物同﹐形如蒲萱﹐盆盝是薦﹐謠俗攸珍﹐乃蘭之贗﹐可佩可紉﹐服之媚人﹐昔號國香﹐今玆曷湮﹐宜湯宜浴﹐陳除新沃﹐昔聞其語﹐今玆則��﹐先正��蘭﹐謂識之艱﹐山谷致疑﹐晦翁屢嘆﹐懿若卉之挺生兮﹐何珵美而琦絕﹐旣葳蕤以晞暘兮﹐亦扆岑而帶岊﹐友射幹而偕生兮﹐朋荔挺而俱發﹐潄玄英之朝澤兮﹐應復至之陽月﹐秉棻蒕之旉榮兮﹐擅芳菲之酷烈﹐開以景風之俶辰兮﹐貫乎星回之火節﹐潄沆瀣之芳潤兮﹐全朱明之炎徳﹐匪直十步之有芳兮﹐曾譣經旬之未歇﹐乃有娥媌掩嫮﹐靡曼嫈昭﹐步步移艷﹐笑笑��城﹐子夫興於鬒發﹐昭儀寵於體馨﹐曳步搖之馥鬱﹐映角犀之丰盈﹐若蘭機回文之錦﹐季蘭琴綠綺之聲﹐爰色授而魂與﹐且目眩而心縈﹐倭﹖梁家之髻﹐浮渲韋娘之纓﹐咸纖指兮爭掇﹐並巧粲兮相迎﹐都梁蟾蜍兮閼爾而減價﹐虎蒲龍棗兮瞠乎甚亡菁﹐超旃檀於雪域﹐壓迷疊於云淸﹐星芒當晝而弗隱﹐金粟未秋而先成﹐埒瑤華兮玉蘂﹐葉綠葉兮紫莖﹐堪納涼於玄圃﹐思禦風兮蓬瀛﹐詎數秋紅之藺子﹐豈顧晚翠之長卿﹐爰感子兮體物遂錫子以嘉名重爲系曰﹐肇允嘉卉兮昉自炎皇﹐�人之佩兮王者之香﹐深谷遠迆兮無人自芳﹐宣尼息鄹兮屈平累湘﹐晨月秋風兮屬國之堂﹐洪波霜晚兮謫仙之鄕﹐紉遺佩捐兮庸亦何傷﹐體物瀏亮兮聊以相羊。

｜五言古詩｜

｜增｜

｜明。陳憲章。賽蘭｜南有賽蘭香﹐名花人未識﹐光風散微馨﹐甘露洗新碧﹐一月燻蒸來﹐氤氳在肝膈﹐乃知方寸根﹐中稟天地塞﹐誰爲續騷手﹐俯仰空淒惻﹐窓戶悄無人﹐圖書共昕夕。

｜七言絕句｜

｜增｜

｜明。陳憲章。賽蘭花開｜

晴光三日轉花枝﹐坐對微醺忽有詩﹐涓滴未嘗花上露﹐南風莫只報人知。

曲欄砌下少人窺﹐戲蝶遊蜂忽滿枝﹐君欲尋花須早計﹐只今猶是未開時。

微風巾袂細氤氳﹐楚畹叢中別有春﹐啜茗亦嫌風景殺﹐明朝載酒是何人。

山花艷艷綴旒傍﹐君愛深紅愛淺黃﹐楚客見之揮不去﹐向人說是賽蘭香。

○附錄風蘭

｜原｜風蘭﹐產溫臺山陰谷中﹐懸根而生﹐幹短勁﹐花黃白似蘭而細。不用土栽﹐取大窠者﹐盛以竹籃或束以婦人頭髻﹑銅鐵絲﹑頭髮襯之﹐懸見天不見日處﹐朝夕噀以冷茶﹑淸水﹐或時取下﹐水中浸濕又掛﹐至春底自花﹐卽不開花﹐而隨風飄揚﹐冬夏長靑﹐可稱仙艸﹐亦奇品也﹐最怕煙燼﹐一云此蘭能催生﹐將產﹐掛房中最妙。

○附錄朱蘭

｜原｜朱蘭﹐花開似蘭﹐色如渥丹﹐葉闊而柔﹐粵種也。

○附錄篛蘭

｜原｜篛蘭﹐葉似篛﹐花紫﹐形似蘭而無香﹐四月開﹐與石橊紅同時﹐大都產海島陰谷中﹐羊山馬迹諸山亦有﹐性喜陰﹐宜春雨時種。

○附錄馬蘭

｜增｜

｜本艸｜馬蘭﹐一名紫菊其葉似蘭而大﹐其花似菊而紫﹐俗謂物之大者爲馬也。李時珍曰﹐二月生苗﹐赤莖﹐白根﹐長葉﹐有刻齒﹐狀似澤蘭﹐但不香爾﹐入夏髙二﹑三尺﹐開紫花﹐花罷有細子。

禦定佩文齋廣羣芳譜卷四十四

●禦定佩文齋廣羣芳譜卷四十五

花譜

○芍藥

｜原｜一名余容﹐一名鋋﹐一名犁食﹐一名將離﹐一名婪尾春﹐一名黑牽夷﹐廣雅作攣夷。本艸曰﹐芍藥﹐猶婥約也﹐美好貌﹐此艸花容婥約﹐故以爲名。處處有之﹐揚州爲上﹐謂得風土之正﹐猶牡丹以洛陽爲最也﹐白山﹑蔣山﹑茅山者俱好。宿根在土﹐十月生芽﹐至春出土﹐紅鮮可愛﹐叢生﹐髙一﹑二尺﹐莖上三枝五葉﹐似牡丹而狹長﹐夏初開花﹐有紅﹑白﹑紫數色﹐世傳以黃者爲佳﹐有千葉﹑單葉﹑樓子數種﹐結子似牡丹子而小。

｜增｜

｜本艸｜一名白�﹐一名觧倉﹐白者名金芍藥﹐赤者名木芍藥。

｜鄭虔胡本艸｜芍藥﹐一名沒骨花。

｜原｜黃者有

禦衣黃﹐淺黃色﹐葉疎﹐蕊差深﹐散出於葉間﹐其葉端色又微碧﹐髙廣類黃樓子﹐此種宜升絕品﹐黃花之冠。

黃樓子﹐盛者五﹑七層﹐間以金綫﹐其香尢甚。

袁黃冠子﹐宛如髻子﹐間以金綫﹐色比鮑黃。

峽石黃冠子﹐如金綫冠子﹐其色深如鮑黃。

鮑黃冠子﹐大祇與大旋心同﹐而葉差不同﹐色類鵝黃。

道妝成﹐黃樓子也。大葉﹐中深黃﹐小葉數重﹐又上展淡黃大葉﹐枝條硬而絕黃﹐綠葉扶疎而柔﹐與紅紫稍異﹐此品非今日之黃樓子﹐乃黃絲頭中盛則或出四﹑五大葉﹐類黃樓子耳。

妬鵝黃﹐黃絲頭也。於大葉中一簇細葉﹐雜以金綫﹐條髙﹐綠葉疎柔。

紅者有

冠羣芳﹐大旋心冠子也。深紅﹐堆葉﹐頂分四﹑五旋﹐其英密簇﹐廣可半尺﹐髙可六寸﹐艷色絕妙﹐紅花之冠﹐枝條硬﹐葉疎大。

賽羣芳﹐小旋心冠子也。漸添紅而��小﹐枝條及綠葉並與大旋心同。凡品中言大葉﹑小葉﹑堆葉者﹐皆花瓣也﹐言綠葉者﹐謂枝葉也。

盡天工﹐柳浦靑心紅冠子也。於大葉中小葉密直﹐妖媚出眾﹐枝硬而綠葉靑薄。

點妝紅﹐紅纈子也。色紅而小﹐並與白纈子同﹐綠葉微瘦長。

積嬌紅﹐紅樓子也。色淡紅﹐與紫樓子無異。

醉西施﹐大軟條冠子也。色淡紅﹐惟大葉有類大旋心狀﹐枝條軟細﹐漸以物扶助之﹐綠葉色深厚﹐疎長而柔。

湖纈﹐紅色淺深相雜﹐類湖纈。

黽池紅﹐開須並萼﹐或三頭者﹐大抵花類軟條。

素妝殘﹐退紅茅山冠子也。初開粉紅﹐卽漸退白﹐靑心而素淡﹐稍若大軟條冠子﹐綠葉短厚而硬。

淺妝勻﹐粉紅冠子也。紅纈中無點纈者也。

醉嬌紅﹐深紅楚州冠子也。亦若小旋心狀﹐中心則堆大葉﹐葉下亦有一重金綫﹐枝條髙﹐綠葉疎而柔。

擬香英﹐紫寶相冠子也。紫樓子心中細葉上不堆大葉者。

妬嬌紅﹐紅寶相冠子也。紅樓子心中細葉上不堆大葉者。

縷金囊﹐金綫冠子也。稍似細條深紅者﹐於大葉中﹑細葉下﹐抽金綫﹐細細相雜﹐條﹑葉並同深紅冠子。

怨春紅﹐硬條冠子也。色絕淡﹐甚類金綫冠子而堆葉﹐條硬﹐綠葉疎平﹐稍若柔。

試濃妝﹐緋多葉也。緋葉五﹑七重﹐皆平頭﹐條赤而綠葉硬﹐背紫色。

簇紅絲﹐紅絲頭也。大葉中一簇紅絲細細﹐枝葉同紫者。

取次妝﹐淡紅多葉也。色絕淡﹐條﹑葉正類緋多葉﹐亦平頭。

效殷妝﹐小矮多葉也。與紫髙多葉一同﹐而枝條低﹐隨燥濕而出﹐有三頭者﹑雙頭者﹑鞍子者﹑銀絲者﹐俱同根﹐而土地肥瘠而異。

合歡芳﹐雙頭並蒂而開﹐二朶相背。

會三英﹐三頭聚一萼而開。

擬繡韀﹐鞍子也。兩邊垂下如所乘鞍子狀﹐地絕肥而生。

紫者有

寶妝成﹐冠子也。色微紫﹐於上十二大葉中﹐密生曲葉﹐回環裹抱團圓﹐其髙八﹑九寸﹐廣半尺餘﹐每一小葉上﹐絡以金綫﹐綴以玉珠﹐香欺蘭麝﹐奇不可紀﹐枝條硬而葉平﹐爲紫花之冠。

疊香英﹐紫樓子也。廣五寸﹐髙盈尺﹐於大葉中細葉二﹑三十重﹐上又聳大葉如樓閣狀﹐枝條硬而髙﹐綠葉疎大而尖柔。

蘸金香﹐蘸金蕊紫單葉也。是髻子開不成者﹐於大葉中生小葉﹐小葉尖蘸一綫金色是也。

宿妝殷﹐紫髙多葉也。葉﹑條﹑花並類緋多葉﹐而枝葉絕髙﹐平頭﹐凡檻中𨿽多﹐無先後開﹐並齊整。

聚香絲﹐紫絲頭也。大葉中一叢紫絲細細﹐枝條髙﹐綠葉疎而柔。

白者有

楊花冠子﹐多葉白心﹐色黃﹐漸拂淺紅﹐至葉端則色深紅﹐間以金綫意思﹐白花之冠。

掬香瓊﹐靑心玉板冠子也。本自茅山來﹐白英圑掬﹐堅密平頭﹐枝條硬﹐綠葉短且光。

曉妝新﹐白纈子也。如小旋心狀﹐頂上四向葉端點小殷紅色﹐一朵上﹐或三點﹑或四﹑五點﹐象衣中之點纈﹐綠葉柔而厚﹐條硬而低。

試梅妝﹐白冠子也。白纈中無點纈者是也。

銀含稜﹐銀緣也。葉端一稜白色。以上俱出王觀芍藥譜。

｜��考｜

｜詩。鄭風｜維士與女﹐伊其相謔﹐贈之以芍藥。

｜增｜

｜山海經｜條谷之艸多芍藥。洞庭之上多芍藥。

｜範子｜芍藥出三輔。

｜韓詩外傳｜芍藥﹐離艸也。

｜原｜

｜崔豹。古今注｜芍藥有二種﹐有艸芍藥﹐有木芍藥。木者花大而色深﹐俗呼爲牡丹﹐非也。牛亨問曰﹐將離﹐相贈以芍藥何也﹐董子答曰﹐芍藥一名可離﹐將別﹐故贈之﹐亦猶相招贈之以文無﹐故文無名當歸。

｜增｜

｜晉宮閣名｜暉章殿前﹐芍藥花六畦。

｜建康記｜建康出芍藥﹐極精好。

｜原｜

｜淸異錄｜胡嵩詩曰﹐瓶里數枝婪尾春﹐時人莫諭﹐桑維翰曰﹐唐宋文人謂芍藥爲婪尾春者﹐婪尾乃最後之杯﹐芍藥殿春﹐故有是名。

｜劉攽。芍藥譜｜花有紅葉黃腰者﹐號金帶圍﹐有時而出﹐則城中當出宰相。韓魏公守維揚﹐日﹐郡圃芍藥盛開﹐得金帶圍四﹐公選客具樂以賞之﹐時王珪爲郡倅﹐王安石爲幕官﹐皆在選中﹐而缺其一﹐花開已盛﹐公謂今日有過客﹐卽使當之﹐及暮﹐報陳太傅升之來﹐明日遂開宴﹐折花插賞﹐後四人皆爲首相。

昔有獵﹐於中條山見白犬入地中﹐掘得一艸根攜歸植之﹐明年花開﹐乃芍藥也﹐故謂芍藥爲白犬。

｜增｜

｜通誌略｜芍藥著於三代之際﹐風雅所流詠也﹐今人貴牡丹而賤芍藥﹐不知牡丹初無名﹐依芍藥得名﹐故其初曰木芍藥﹐亦如木芙蓉之依芙蓉以爲名也﹐牡丹晚出﹐唐始有聞﹐貴遊競趨﹐遂使芍藥爲落譜衰宗云。

｜符瑞志｜大中祥符四年四月﹐江陵府刑部郎中袁煒家圃芍藥雙華並萼。

｜原｜

｜漁隱叢話｜東坡云﹐揚州芍藥﹐爲天下冠。蔡繁卿爲守﹐始作萬花會﹐用花千萬餘枝﹐旣殘諸園﹐又吏因緣爲姦﹐民大病之﹐余始至﹐問民疾苦﹐以此爲首﹐遂罷之。

｜增｜

｜埤雅｜芍藥榮於仲春﹐華於孟夏﹐傳曰﹐驚蟄之節後二十有五日﹐芍藥榮是也。華有至千葉者﹐俗呼小牡丹。

｜東軒筆錄｜四枝正紫﹐重跗累萼﹐中有金蕊遶之﹐號腰金紫。

｜三柳軒雜識｜芍藥爲嬌客。

｜中吳紀聞｜張敏叔以芍藥爲近客。

｜古琴疏｜帝相時﹐條谷貢桐﹑芍藥﹐帝命羿植桐於云和﹐命武羅伯植芍藥於後苑。

｜楊允孚。灤京雜詠詩注｜內園芍藥﹐迷望亭亭﹐直上數尺許﹐花大如斗﹐揚州芍藥稱第一﹐終不及上京也。

｜吳寬詩注｜往時小南城梁氏﹐芍藥盛開﹐號梁家園﹐人多�酒賞之。

｜原｜

｜學圃余疏｜余以牡丹天香國色﹐而不能無彩雲易散之恨﹐因復刱一亭﹐周遭悉種芍藥﹐名其亭曰續芳﹐芍藥本出揚州﹐故南都極佳﹐一種蓮香白﹐初淡紅﹐後純白﹐香如蓮花﹐故以名﹐其性尢喜糞﹐予課僮漑之﹐其大反勝於南都﹐卽元馭所愛也﹐其它如墨紫﹑朱砂之類﹐皆妙甚﹐已致數種歸﹐開時客皆蟻集﹐眞堪續芳矣。

明宣宗幸文淵閣﹐命於閣右築石臺植淡紅芍藥一本﹐景泰初增植二本﹐左純白﹐右深紅﹐後學士李賢命之曰醉仙顏﹐淡紅也﹐曰玉帶白﹐純白也﹐曰宮錦紅﹐深紅也﹐與眾賦詩﹐名曰玉堂賞花集。

｜瓶史｜芍藥花以鶯粟﹑蜀葵爲婢。

｜增｜

｜花史｜文淵閣芍藥三本﹐天順二年﹐盛開八花﹐李賢遂設燕﹐邀呂原﹑劉定之等八學士共賞﹐惟黃諫以足疾不赴﹐明日復開一花﹐眾謂諫足當之﹐賢賦詩﹐官僚咸和﹐以爲盛事。

｜析津日記｜芍藥之盛﹐舊數揚州﹐劉貢父譜三十一品﹐孔常父譜三十三品﹐王通叟譜三十九品﹐亦云瑰麗之觀矣﹐今揚州遺種絕少﹐而京師丰臺﹐連畦接畛﹐倚擔市者日萬餘莖﹐惜無好事者圖而譜之。

｜集藻｜

｜序｜

｜原｜

｜劉攽。芍藥譜。序｜天下名花﹐洛陽牡丹﹐廣陵芍藥爲相侔埒﹐禹貢記揚州艸木夭喬﹐聖人之言然未見其爲夭喬也﹐廣陵芍藥有自他方移來種之者﹐經歲則盛﹐至有十倍其初﹐而勝廣陵所出遠甚﹐地气所宜﹐信其爲天乎﹐然則醫書﹑本艸所載﹐𨿽小物方土﹐所出山川原野气力不同﹐或相倍蓗十百如此花矣﹐不可不察也﹐然芍藥之盛衰﹐環廣陵四十五里之間爲然﹐外是則薄劣不及﹐洛陽牡丹由人力接種﹐故歲歲變更日新﹐而芍藥自以種傳﹐獨得於天然﹐非翦剔培壅﹐灌漑以時﹐亦不能全盛﹐又有風雨寒暄﹐气節不齊﹐故其名花絕品有至十四﹑五年得一見者﹐其開不能成﹐或變爲他品﹐此天地尢物﹐不與凡品同待﹐其地利﹑人力﹑天時參並具美﹐然後一出﹐意其造物﹐亦自珍惜之爾﹐芍藥始開時﹐可畱七﹑八日﹐自廣陵南至姑蘇﹐北入射陽﹐東至通州海上﹐西止滁和州﹐數百里間人人厭觀矣﹐廣陵至京師﹐千五百里﹐駿馬疾走可六﹑七日至也﹐上不以耳目之玩勤遠人﹐而富商大賈逐利纖嗇不顧﹐又無好事有力者招致之﹐故芍藥不得至京師﹐而洛陽牡丹獨擅其名﹐其移根北方者﹐六年以往則不及初年﹐自是歲加劣矣﹐故北方之見芍藥者﹐皆其下者也﹐然種芍藥爲生者﹐猶得厚價重利云﹐熙寧六年﹐攽罷海寧至廣陵﹐正四月花時﹐會友傅欽之孫莘老偕行﹐相與歷覽人家園圃及佛捨所種﹐凡三萬餘株芍藥﹐嫩好及𨿽好而不至者盡具矣﹐扶風馬玿府大尹給事公子也﹐博物好奇﹐爲余道芍藥本末﹐及取廣陵人所第名品示余出﹐余按唐氏藩鎭之盛﹐揚州號爲第一﹐萬商千賈﹐珍貨之所叢集﹐百氏小說尙多記之﹐而莫有言芍藥之美者﹐非天地生物無聞於古而特隆於今也﹐殆時所好尙不齊﹐而古人未必能知正色爾﹐白樂天詩言﹐牡丹取叢大花繁者爲佳﹐此最洛人所卑下者﹐古人之不知芍藥何疑﹐然當時無記錄﹐故後世莫知其詳﹐今此復無傳說使後勝今猶不足恨﹐或人情好尙更變﹐駸駸日久﹐則名花奇品遂將冺默無傳﹐來者莫知有此﹐不亦惜哉﹐故因次序爲譜三十一種﹐皆使畫工圖寫﹐而示未嘗見者使知之﹐其嘗見者﹐固以吾言爲信矣。

｜增｜

｜孔武仲。芍藥譜。序｜揚州芍藥名於天下﹐與洛陽牡丹俱貴於時﹐四方之人盡皆��攜金帛﹐市種以歸者多矣﹐吾見其一歲而小變﹐三歲而大變﹐卒與常花無異﹐由此芍藥之美益專推於揚州焉﹐大抵麤者先開﹐佳者後發﹐髙至尺餘﹐廣至盈手﹐其色以黃爲最貴﹐所謂緋紅千葉乃其下者﹐鄭詩引芍藥以明土風﹐說者曰﹐香艸也﹐司馬長卿子虛賦曰﹐芍藥之和具而後禦之﹐說者曰﹐芍藥主和五藏又辟毒气也﹐謝省中詩曰﹐紅藥當階翻﹐說者曰﹐艸色紅者也﹐其義皆與今所謂芍藥合﹐俱未有專言揚州者﹐唐之詩人最以摹寫風物自喜﹐如盧仝﹑杜牧﹑張��之徒皆居揚日久﹐亦未有一語及之﹐是花品未有若今日之盛也﹐余官於揚學﹐講習之暇﹐常裁而定之﹐蓋可紀者﹐三十有三種﹐乃具列其名從而釋之。

｜原｜

｜王觀。揚州芍藥譜。序｜天地之功﹐至大而神﹐非人力所能竊勝。惟聖人爲能體法其神以成天下之化﹐其功蓋出其下而曾不少加以力。不然﹐天地固亦有間而可窮其用矣。余嘗論天下之物﹐悉受天地之气以生﹐其小大長短﹑辛酸甘苦﹐與夫顏色之異﹐計非人力之可容致巧於其間也。今洛陽之牡丹﹑維揚之芍藥﹐受天地之气以生﹐而小大淺深﹐一隨人力之工拙﹐而移其天地所生之性﹐故奇容異色﹐間出於人間﹐以人而盜天地之功而成之﹐良可怪也。然而天地之間﹐事物紛紜出乎其前﹐不得而曉者﹐此其一也。洛陽土風之詳﹐已見於歐陽公之記﹐此不復論。維揚大抵土壤肥膩﹐於艸木爲宜。禹貢曰﹐厥艸惟夭是也。居人以治花相尙﹐方九月﹑十月時﹐悉出其根﹐滌以甘泉﹐然後剝削老硬病腐之處﹐揉調沙糞以培之﹐易其故土﹐凡花大約三年或二年一分﹐不分﹐則舊根老硬﹐而侵蝕新芽﹐故花不成就。分之數﹐則小而不舒﹐不分與分之太數﹐皆花之病也。花顏色之深淺﹐與葉蕊之繁盛﹐皆出於培壅剝削之力。花旣萎落﹐亟翦去其子﹐屈盤枝條﹐使不離散。脈理不上行而皆歸於根﹐明年新花繁而色潤。雜花根窠多不能致遠﹐惟芍藥及時取根﹐盡去本土﹐貯以竹席之器﹐𨿽數千里之遠﹐一人可負數百本而不勞。至於他州﹐則壅以沙糞﹐𨿽不及維揚之盛﹐而顏色亦非他州所有者比也。亦有踰年卽變而不成者﹐此亦系土地之宜不宜﹐而人力之至不至也。花品舊傳龍興寺山子﹑羅漢﹑觀音﹑彌陀之四院﹐冠於此州﹐其後民間稍稍厚賂以丐其本﹐培壅治蒔﹐遂過於龍興之四院。今則有朱氏之園﹐最爲冠絕﹐南北二圃所種﹐幾於五﹑六萬株﹐意其自古種花之盛﹐未之有也。朱氏當其花之盛開﹐飾亭宇以待來遊者﹐逾月不絕﹐而朱氏未嘗厭也。揚之人與西洛不異﹐無貴賤皆喜戴花﹐故開明橋之間﹐方春之月﹐拂旦有花市焉。州宅舊有芍藥廳﹐在都廳之後﹐聚一州絕品於其中﹐不下龍興﹑朱氏之盛。往歲郡將召移﹐新守未至﹐監護不密﹐悉爲人盜去﹐易以凡品﹐自是芍藥廳徒有其名爾。今芍藥有三十四品﹐舊譜只取三十一種。如緋單葉﹑白單葉﹑紅單葉﹐不入名品之內﹐其花皆六出﹐維揚之人甚賤之。余自熙寧八年季冬守官江都﹐所見與夫所聞﹐莫不詳熟﹐又得八品焉﹐非平日三十一品之比﹐此皆世之所難得﹐今悉列於左。舊譜三十一品﹐分上中下七等﹐此前人所定﹐今更不易。

｜增｜

｜元。嶽楡。芍藥詩序｜至正庚子孟夏﹐黃鶴山人嶽楡與相臺翟君文中自吳城拏舟至海虞﹐復過昆山﹐訪顧君仲瑛艸堂﹐值春暉樓前芍藥盛開﹐仲瑛重置酒樓上﹐是日雷雨新霽﹐風日澹蕩﹐趙善長折金帶圍一朶插瓶中﹐及以紅﹑白花擎繞攢簇﹐朱伯盛督行酒﹐同集者七人﹐天基道士於方外曁伯盛﹑善長先醉﹐仲瑛謂人事惟艱﹐天時自適﹐友朋盍簪﹐寧無一語以紀其行樂乎﹐遂以紅藥當階翻一句分韻﹐賦詩者文中﹑仲瑛﹑子英﹑並楡得藥字﹐詩成﹐爲序其首。實四月十一日也。

｜論｜

｜原｜

｜宋。王觀。芍藥譜。後論｜維揚﹐東南一都會也﹐自古號爲繁盛。唐末亂離﹐羣雄據有﹐數經戰焚﹐故遺基廢迹﹐往往蕪沒而不可見。今天下一統﹐井邑田野﹐𨿽不及古之繁盛﹐而人皆安生樂業﹐不知有兵革之患。民間及春之月﹐惟以治花木﹑飾亭榭﹐以往來遊樂爲事﹐其幸矣哉。揚之芍藥甲天下﹐其盛不知起於何代﹐觀其今日之盛﹐古想亦不減於此矣。或者以謂自有唐若張祜﹑杜牧﹑盧仝﹑崔涯﹑章孝標﹑李嶸﹑王播﹐皆一時名士﹐而工於詩者也﹐或官於此﹐或遊於此﹐不爲不久﹐而略無一言一句以及芍藥﹐意其古未有之﹐始盛於今﹐未爲通論也。海棠之盛﹐莫甚於西蜀﹐而杜子美詩名又重於張祜諸公﹐在蜀日久﹐其詩數千篇﹐而未嘗一言海棠之盛。張祜輩詩之不及芍藥﹐不足疑也。芍藥三十一品﹐及前人之所次﹐余不敢輒易。後八品﹐乃得於民間而最佳者。然花之名品﹐時或變易﹐又安知止此八品而已哉。後將有出玆八品之外者﹐余不得而知﹐當俟來者以補之也。

｜題跋｜

｜增｜

｜宋。周必大。題楊謹仲芍藥詩後｜淳熙甲午會同年楊謹仲﹑周孟覺賞芍藥﹑嘗櫻桃﹐謹仲有詩﹐予次次韻﹐今二十有三年﹐彭君仲識攜謹仲帖相過﹐且索舊詩﹐爲之悵然﹐此花最盛於太和﹐而以紅都勝﹑黃樓子爲冠﹐如牡丹之姚﹑魏也﹐黃樓或得之﹐都勝者邑中一﹑二家有種﹐惜不與人﹐去年餘答��貢進士陳恂二小詩云﹐芍藥名先記鄭風﹐那因加木辧雌雄﹐姚黃後出今王矣﹐合把黃樓列上公。六一先生舊帥揚﹐分寧太史尹西昌﹐只緣未識紅都勝﹐如杜詩中缺海棠。蓋許元寄歐陽公詩云﹐芍藥瓊花應有恨﹐維揚新什獨無名。公答云﹐偶不題詩便怨人。山谷宰太和﹐詩篇詠甚多﹐亦未嘗及此花﹐今謹仲云﹐花出語與古事相類並錄惡語於後。

｜頌｜

｜增｜

｜傅統妻。芍藥花頌｜曄曄芍藥﹐植此前庭﹐晨潤甘露﹐晝晞陽靈。

｜五言古詩｜

｜原｜

｜齊。謝朓。直中書省｜紫殿肅陰陰﹐彤庭赫弘敞﹐風動萬年枝﹐日華承露掌﹐玲瓏結綺錢﹐深沈映朱网﹐紅藥當階翻﹐蒼苔依砌上﹐玆言翔鳳池﹐鳴佩多淸響﹐信美非吾室﹐中園思偃仰﹐朋情以郁陶﹐春物方駘蕩﹐安得淩風翰﹐聊恣山泉賞。

｜唐。柳宗元。題階前芍藥｜凡卉與時謝﹐妍華麗玆晨﹐欹紅醉濃露﹐窈窕畱餘春﹐孤賞白日暮﹐暄風動搖頻﹐夜窓藹芳气﹐幽臥知相親﹐願致溱洧贈﹐悠悠南國人。

｜增｜

｜元稹。紅芍藥｜芍藥綻紅綃﹐笆籬織靑瑣﹐繁絲蹙金蕊﹐髙焰當鑪火﹐翦刻彤雲片﹐開張赤霞裹﹐煙輕琉璃葉﹐風亞珊瑚朶﹐受露色低迷﹐向人嬌婀娜﹐酡顏醉後泣﹐小女妝成坐﹐艷艷錦不如﹐夭夭桃未可﹐晴霞畏欲散﹐晚日愁將墮﹐結根本爲誰﹐賞心期在我﹐采之諒多思﹐幽贈何由果。

｜宋。梅堯臣。楊樂道畱飲席上客置黃紅絲頭芍藥｜洛陽賣牡丹﹐江都買芍藥﹐賣與富人歡﹐買爲遊人樂﹐萬絲必同心﹐千葉必同萼﹐五色相淺深﹐百金相厚薄﹐栽培動經年﹐風雨便成昨﹐蕭條洛陽城﹐索寞江都郭﹐賴有一春花﹐能無十千酌﹐朝看門擁車﹐暮見門羅雀﹐嘗聞月底人﹐欲把月桂斫﹐要使淸光多﹐四海意開廓﹐我亦愛明月﹐常滿不願落﹐上弦過楊侯﹐乃值寒雨作﹐共飲三四人﹐不覺傳鳴柝﹐持葩金穀豪﹐朱黃何灼爍﹐還思溱洧上﹐士與女相謔﹐實此香艸芳﹐請我賦其略﹐酒闌爲追詠﹐思拙筆屢閣。

｜蔡襄。和王學士芍藥｜粲爾芳艸葉﹐孤根當砌植﹐違春已自分﹐燻風猶借力﹐艷艷朝日光﹐紛披照顏色﹐持之遺佳人﹐歲久香不息。

｜原｜

｜蘇軾。送芍藥與公擇｜今日忽不樂﹐折盡園中花﹐園中亦何有﹐芍藥裊殘葩﹐久旱復遭雨﹐紛披亂泥沙﹐不折亦安用﹐折去還可嗟﹐棄擲諒未能﹐送與謫仙家﹐還將一枝春﹐插向兩髻丫。

｜增｜

｜謝堯仁。詠芍藥｜花蓓大如拳﹐花面或徑尺﹐紫者棲紫鸞﹐黃者落黃鵠﹐或似扶桑枝﹐推上一輪赤﹐或似玻瓈盆﹐稍久擎無力﹐又有似平叔﹐愛矜素粉白﹐又有似蜀人﹐喜染天水碧﹐或似包綠錦﹐未放丹砂拆﹐或似浴靑囊﹐未放沈麝發﹐應須和露翦﹐莫使見顏色﹐庻使精神全﹐免笑花無骨。

｜元。顧瑛。春暉樓賞芍藥｜靈雨沐霽景﹐初暾散朝暄﹐林鶯咔餘春﹐砌藥開當軒﹐泫妝露泥泥﹐舞袂風翻翻﹐流光不我邁﹐久懷遲君論﹐於以樂樽罍﹐於焉傾笑言。

｜七言古詩｜

｜增｜

｜唐。韓愈。芍藥歌｜丈人庭中開好花﹐更無凡木爭春華﹐翠莖紅蕊天力與﹐此恩不屬黃鍾家﹐溫馨熟美鮮香起﹐似笑無言習君子﹐霜刀翦汝天女勞﹐何事低頭學桃李﹐嬌癡婢子無靈性﹐競挽春衫來此並﹐欲將雙頰一睎紅﹐綠窓磨徧靑銅鏡﹐一樽春酒甘若飴﹐丈人此樂無人知﹐花前醉倒歌者誰﹐楚狂小子韓退之。

｜宋。韓琦。和袁陟節推龍興寺芍藥｜廣陵芍藥眞奇美﹐名與洛花相上下﹐洛花年來品格卑﹐所在隨人趁髙價﹐接頭著處騁新妍﹐輕去本根無顧藉﹐不論姚花與魏花﹐只供俗目陪妖奼﹐廣陵之花性絕髙﹐得地不移歸造化﹐大豪大力或彊遷﹐費盡擁培無艷冶﹐東君固是花之主﹐千苞萬萼從榮謝﹐似矯東君泛愛心﹐枉殺春風不肯嫁﹐遂令天下走香名﹐髣髴丹靑競誇詫﹐以此揚花較洛花﹐自合維揚推定霸﹐其間絕色可麤陳﹐天工著意誠堪訝﹐仙家冠子鏤紅雲﹐金綫妝治無匹亞﹐旋心體弱不勝枝﹐寶髻欹斜猶墮馬﹐冰雪肌膚一纈斑﹐新試守宮明似赭﹐雙頭兩兩最多情﹐象物更呈鞍面窊﹐樓子亭亭欠姿媚﹐特有怪狀堪圖寫﹐見者方知畫不眞﹐未見直疑傳者詐﹐前賢大欲巧賦詠﹐片言未出心先怕﹐天上人間少其比﹐不似餘芳資假借﹐我來淮海涉三春﹐三訪龍興舊僧捨﹐問得龍興好事僧﹐每歲看承不敢暇﹐後園栽植𨿽甚蕃﹐及見花成由取捨﹐出羣標致必驚人﹐方徙矮壇臨大廈﹐客來只見軒楹前﹐國艷天姿相照射﹐因知靈種本自然﹐須憑精識能陶冶﹐君子果有育材心﹐請視維揚種花者。

｜原｜

｜陳與義｜微雨濕淸曉﹐老夫門未開﹐煌煌玉仙子﹐並擁翠蕤來﹐臙脂洗盡不自惜﹐爲雨歸來更無力﹐老夫五十尙兒癡﹐憑軒一賦會眞詩。

｜增｜

｜楊萬里。芍藥｜何以築花宅﹐筆直松枝子﹐何以蓋花房﹐雪白淸江紙﹐紙將碧油透﹐松竹畫棟峙﹐鋪紙便作瓦﹐瓦色水晶似﹐金鴨暖未焰﹐銀竹響無水﹐汗容漬不濕﹐晴態嬌非醉﹐盡將香世界﹐關作閒天地﹐風日幾曾來﹐蜂蝶獨得至﹐勸春入宅莫歸休﹐勸花住宅且少畱﹐昨日花開開一半﹐今日花飛飛數片﹐畱花不住春徑歸﹐不如折插瓶中看。

｜元。袁桷。新安芍藥歌｜洛陽花枝如美人﹐點點不受塵土嗔﹐輕朱深白鑄顏色﹐髙亞綠樹爭精神﹐那如新安紅芍藥﹐透日千層紅閃爍﹐碧雲迸出紫琉璃﹐風動霓裳凝綽約﹐我聞種花如種玉﹐盡日陰晴看不足﹐微云澹蕩增寵光﹐細雨輕蒙賜湯沐﹐何人看花不解理﹐香雪紛紛手中毀﹐酒酣跌蕩空低昂﹐得意須臾竟如此﹐翩翩驌驦雲中君﹐愛花直欲畱靑春﹐靑春如流欲歸去﹐明年看花君合住。

｜明。徐賁。次韻楊孟載觀芍藥作｜輕陰釀綠寒猶薄﹐龜甲疏簾映朱閣﹐美人偏有惜花心﹐新水銀瓶送紅藥﹐當階惟恐流塵污﹐纖手籠春爲花護﹐一撚芳容飽弄嬌﹐臙脂細結玲瓏露﹐彩貼單屏襯碧綃﹐微風才動見花搖﹐香凝膩粉肌全濕﹐影艷方諸臉半潮﹐髙枝開滿低枝捲﹐翠檻移來隨步輦﹐濃染如分織女機﹐巧裁似出宮娥翦﹐花情最重是何人﹐應有鴛鴦帳裏身﹐不用傳心題綺字﹐踏歌當爲喚眞眞。

｜陸粲。賦內閣芍藥｜金門柳色縈深綠﹐上苑春餘雜花撲﹐夭桃已歇穠李衰﹐紅藥翻階正芬郁﹐此花初種自宣皇﹐百曲雕欄七寶妝﹐融風窈窕昭陽殿﹐暖日輕盈白玉堂﹐玉堂學士看花早﹐賦成蕓閣畱詩艸﹐捲幔頻看碧霧流﹐揮毫正耐紅雲繞﹐憶昨宣皇居法宮﹐太平樂事君臣同﹐宸遊每出濯龍裏﹐曲宴偏臨翔鳳中﹐是時南苑飛霓旌﹐爛熳仙葩綺繡明﹐臨風宛轉如矜妬﹐俯者如愁仰如訴﹐半沾微雨妖紅濕﹐太眞泣憑欄幹立﹐至尊一顧六宮回﹐茜裙霞帔俱羞澀﹐華萼樓頭雨露偏﹐芳容贏得美人憐﹐君恩爲與分春色﹐詔許移來種閣前﹐閣前復道連金穀﹐翠輦經過幾回矚﹐內家敕進賞花詞﹐昭容傳制黃門促﹐沈吟此事六十載﹐當日繁華宛然在﹐紺幰金輿稀幸臨﹐黃扉紫禁畱風采﹐不羨揚州寶帶圍﹐長安紅紫競芳菲﹐五侯七貴同邀賞﹐寶馬香車疾若飛﹐爭似名花出天上﹐霧閣云窓儼相向﹐浪蝶遊蜂未許窺﹐酒徒詞客空惆悵﹐江南三月足豪華﹐繡幙圍香富貴家﹐亦有幽姿在空谷﹐風雨憔悴天之涯﹐燕山遊子江南客﹐獨對名花感今昔﹐艸木何知人自憐﹐逢時亦復升沈隔﹐世間榮辱偶然事﹐不獨此花何嘆息。

｜五言律詩｜

｜增｜

｜唐。張九齡。紫薇庭芍藥｜仙禁生紅藥﹐微芳不自持﹐幸因淸切地﹐還遇艷陽時﹐名見桐君錄﹐香聞鄭國詩﹐孤根若可用﹐非直愛華滋。

｜宋。梅堯臣。七里灣得朱表臣寄千葉樓子髻子芍藥｜誰稱爲近侍﹐宜與牡丹尊﹐霞綷千千葉﹐香撩黯黯魂﹐紅樓思俠少﹐寶髻奉王孫﹐剩插不堪照﹐顏衰汴水渾。

｜原｜

｜眭石｜春色今方滿﹐名花爾較遲﹐含芳如有意﹐呈彩亦當時﹐調鼎需仙液﹐揮毫待鳳池﹐天工知不淺﹐一夜露華滋。

｜明。蔡羽。毛督經浣亭官舍芍藥｜晝靜綠陰匝﹐微風滿院芬﹐紅欄昨夜雨﹐碧館見朝云﹐春杳鳥空怨﹐暖多花易燻﹐須煩紫絲帳﹐遮護到斜曛。

｜七言律詩｜

｜增｜

｜唐。張泌。芍藥｜香淸粉淡怨殘春﹐蝶翅蜂須戀蕊塵﹐閒倚晚風生悵望﹐靜畱遲日學因循﹐休將薜荔爲靑瑣﹐好與玫瑰作近鄰﹐零落若教隨暮雨﹐又應愁煞別離人。

｜宋。王禹偁。芍藥詩並序｜芍藥之義﹐見之鄭詩﹐百花之中﹐其名最古﹐謝公直中書省詩云﹐紅藥當階翻﹐自後詞臣引爲故事﹐白少傅知制誥﹐有艸詞畢詠芍藥詩﹐詞采甚爲該偹﹐然自天后以來﹐牡丹始盛﹐而芍藥之艷衰矣﹐考其實﹐牡丹初號木芍藥﹐蓋本同而末異也。

牡丹落盡正淒涼﹐紅藥開時醉一場﹐羽客暗傳尸解術﹐仙家重爇返魂香﹐蜂尋檀口論前事﹐露濕紅英試曉妝﹐曾忝掖垣眞舊物﹐多情應認紫薇郎。

東君畱著占殘春﹐得得遲開亦有因﹐曾與掖垣畱故事﹐又來淮海伴詞臣﹐日燒紅艷排千朶﹐風遞淸香滿四鄰﹐更愛綠頭弄金縷﹐異時相對掌絲綸。

滿院勻開似赤城﹐帝鄕齊點上元燈﹐感傷綸閣多情客﹐珍重維揚好事僧﹐酌處酒杯深蘸甲﹐折來花朶細含稜﹐老郎爲郡辜朝寄﹐除卻吟詩百不能。

｜韓琦。北第同賞芍藥｜芍藥名髙致亦難﹐此觀妖艷滿雕欄﹐酒酣誰欲張珠网﹐金細偏宜間寶冠﹐露裛更深云髻重﹐蝶棲長苦玉樓寒﹐鄭詩已取相酬贈﹐不見諸經載牡丹。

｜蔡襄。和運使學士芍藥篇｜密葉陰沈夏景新﹐朱欄紅藥自爲春﹐香餘蘭芷偏饒艷﹐畫入縑綃未逼眞﹐已恨芳華難駐景﹐可堪愁臥動經旬﹐三年想愛須畱戀﹐不爲江頭酒味醇。

｜蘇軾。玉盤盂詩並序｜東武舊俗﹐每歲四月大會於南禪﹑資福兩寺﹐以芍藥供佛﹐而今歲最盛﹐凡七千餘朶﹐皆重跗累萼﹐繁麗丰碩﹐中有白花正圓如覆盂﹐其下十餘葉稍大﹐承之如盤﹐姿格絕異﹐獨出於七千朶之上﹐云得之於城北蘇氏園中﹐周宰相莒公之別業也﹐而其名俚甚﹐乃爲易之。

雜花狼籍占春餘﹐芍藥開時掃地無﹐兩寺妝成寶纓絡﹐一枝爭看玉盤盂﹐佳名會作新翻曲﹐絕品難尋舊畫圖﹐従此定知年谷熟﹐姑山親見雪肌膚。

花不能言意可知﹐令君痛飲更無疑﹐但持白酒勸嘉客﹐直待瓊舟覆玉彛﹐負郭相君初擇地﹐看羊屬國首吟詩﹐吾家豈與花相厚﹐更問殘芳有幾枝。

｜蘇轍。和子瞻玉盤盂二首｜千葉團團一尺餘﹐揚州絕品舊應無﹐賞傳莒國遷鐘簴﹐移憶胡僧置缽盂﹐叢底畱連傾鑿落﹐缾中捧擁照浮屠﹐彊將絳蠟封紅萼﹐憔悴無言損玉膚。

故相林亭父老知﹐出羣艸木尙何疑﹐無多產業殘花藥﹐幾許功名舊鼎彛﹐丰艷不知人世別﹐佳名新換使君詩﹐明年會看花尢好﹐剝盡浮苞養一枝。

｜周必大。彭孝求送芍藥數種鄙句爲謝｜占斷春光及夏初﹐琉璃翦葉朶珊瑚﹐休論花品同而異﹐且詠詩人樂且吁﹐北地莫辭金鑿落﹐南禪爭看玉盤盂﹐彭宣微恙何妨醉﹐自有嬌癡婢子扶。

｜楊萬里。多稼堂前兩檻芍藥紅白對開二百朶｜紅紅白白定誰先﹐裊裊娉娉各自妍﹐最是倚欄嬌分外﹐��緣經雨意酲然﹐晚春早夏渾無伴﹐暖艷晴香正可憐﹐好爲花王作花相﹐不應只遣侍甘泉。

旁招近侍自江都﹐兩歲何曾見國姝﹐看盡滿欄紅芍藥﹐只消一朶玉盤盂﹐水晶淡白非眞色﹐珠碧空明得似無﹐欲比此花無可比﹐且云冰骨玉肌膚。

｜芙蓉渡酒店前金沙芍藥盛開｜山店春光也自妍﹐芙容渡口數家村﹐筍輿低過金沙架﹐籬落疎圈芍藥軒﹐孤客倦遊殊寂寞﹐雨花著意與溫存﹐可憐經眼匆匆去﹐不折紅香到綠尊。

｜賈似道｜又是揚州芍藥時﹐花應笑我賦歸遲﹐滿堂畱客春如畫﹐對酒何妨鬢似絲﹐玉立黃塵那可到﹐錦幛紅蠟最相宜﹐買山若就當移種﹐此際誰能杖履隨。

溫溫玉立綠陰中﹐不把芳菲逐萬紅﹐折盡長淮多暇日﹐簪聯四坐足春風﹐應如慶曆梅花瑞﹐況有昌黎屬句工﹐問得君王乞身去﹐移根栽傍曲欄東。

上了甘泉三捷書﹐長淮萬里一塵無﹐淸和時節如春在﹐紅藥精神與昔殊﹐叢玉生香歌可譜﹐圍金有客瑞重圖﹐公堂且盡今朝醉﹐已問君王乞鑑湖。

｜元。郝經。芍藥｜夜來風雨洗殘春﹐芍藥還開春又新﹐入座忽驚持酒客﹐舉杯先酌送花人﹐煙輕雪膩丰容質﹐露重霞香婀娜身﹐鐵石肝腸總銷鑠﹐都將軟語說風神。

｜馬祖常。芍藥｜鶯粉分奩艷有光﹐天工巧制殿春陽﹐霞繒襞積云千疊﹐寶盝凝脂蜜半香﹐並蒂當階盤綬帶﹐金苞向日剖珠囊﹐詩人莫詠揚州紫﹐便與花王可頡頏。

｜張昱。陪宴相府得芍藥花有感｜醉吐車茵愧不才﹐馬前蝴蝶趁花回﹐玉瓶盛露扶春起﹐錦帳圍燈照夜開﹐垂白敢思溱洧贈﹐欹紅還是廟廊栽﹐揚州何遜空才思﹐惟對髙寒詠閣梅。

｜明。李東陽。內閣賞芍藥｜一春風日幾晴陰﹐數種名花競淺深﹐禁苑栽培眞得地﹐化工雕刻本何心﹐叢疑朋下畱鸞宿﹐香到人間許蝶尋﹐臺閣風流前輩遠﹐彩毫重和玉堂吟。

次第紅芳又綠陰﹐好花畱向玉堂深﹐多從雨過看生色﹐不爲春遲負賞心﹐淸露著衣香易濕﹐彩雲迷眼夢難尋﹐杯余幸接韓公宴﹐詞罷先賡白傳吟。

曉聞花底佩聲歸﹐萬葉枝頭露未稀﹐力盡丹靑空藻繪﹐眼看紅紫漫芬菲﹐裁云直傍瑤池起﹐避日須將錦障圍﹐願向人間分此種﹐莫教春祇在彤扉。

春逐長安擔上歸﹐此花眞覺眼中稀﹐新題翰苑圖猶在﹐舊事揚州艸自菲﹐索賞向人心已醉﹐試開經日手頻圍﹐欲知近侍承恩地﹐長共西垣與北扉。

｜吳寬。秦公邀賞芍藥｜妙手何人簇絳紗﹐平臺驚見數枝斜﹐梁家園裏無遺種﹐吏部庭前得好花﹐量淺莫將深盞酌﹐眼昬猶用密簾遮﹐詩中近侍非公論﹐誰說唐人是作家。

品髙眞自廣陵來﹐舊譜空憐壁角堆﹐千葉連云如並擁﹐兩枝迎日忽齊開﹐詩中相謔何須贈﹐擔上能賒也用栽﹐記取今時才看起﹐醉吟多藉曲生材。

｜儲巏。賞紅藥｜三歲歸來始一看﹐捲簾深坐傍欄榦﹐數枝帶雨開何晚﹐此日憐春別更難﹐封殖喜畱佳種在﹐低回如語舊盟寒﹐裁詩爲喚東君轉﹐酒盞花前正爾寬。

莫怪多情盡日看﹐春殘花謝總相干﹐遲開已待花神入﹐眞賞能逢地主難﹐翠幄微香吹漸遠﹐玉盤承露瀉初寒﹐三年擬試沈香筆﹐卻算行期爲爾寬。

｜文徵明。禁中芍藥｜仙姿綽約絳羅紳﹐何日移根傍紫宸﹐月露冷團金帶重﹐天風香泛玉堂春﹐千年想見翻階詠﹐一笑羞稱近侍臣﹐不似人間易零落﹐上方元自隔凡塵。

｜黃姬水。石佛院看芍藥｜山繞吳宮舊館娃﹐淸江曲曲綠楊斜﹐偶移畫鷁同杯酒﹐不道空門有艷花﹐白日簾櫳堪幕霧﹐夕陽欄檻更添霞﹐美人不見偏惆悵﹐欲折瓊枝感歲華。

｜息園賞芍藥｜淺白深紅斗合歡﹐絲絲香雨晝難幹﹐直須一日三百盞﹐無那東風十二欄﹐水上新傳錦字艷﹐樓頭長怨玉簫寒﹐可憐春色隨花盡﹐畱興還應帶月看。

｜王渙。昭慶寺看芍藥｜一半春光過牡丹﹐又開芍藥徧禪關﹐久辜往約違蓮社﹐今續淸歡到寶欄﹐垂露幾團花面濕﹐東風一陣燕泥寒﹐酒邊何味呈奇供﹐綠筍朱櫻正滿盤。

｜七言小律｜

｜原｜

｜唐。白居易。感芍藥花寄正一上人｜今日階前紅芍藥﹐幾花欲老幾花新﹐開時不解比色相﹐落後始知如幻身﹐空門此去幾多地﹐欲把殘花問主人。

｜五言排律｜

｜原｜

｜唐。白居易。艸詞畢遇芍藥初開偶成十六韻｜罷艸紫泥詔﹐起吟紅藥詩﹐詞頭封送後﹐花口折開時﹐坐對鉤簾久﹐行觀步履遲﹐兩三叢爛熳﹐十二葉參差﹐背日房微斂﹐當階朶旋欹﹐釵葶抽碧股﹐粉蕊撲黃絲﹐動蕩情無限﹐低斜力不支﹐周回看未足﹐比諭語難爲﹐勾漏丹砂裏﹐僬僥火焰旗﹐彤雲剩根蒂﹐絳幘欠纓緌﹐況有晴風度﹐仍兼宿露垂﹐疑香燻罨畫﹐似淚著臙脂﹐有意畱連我﹐無言怨思誰﹐應愁明月落﹐如恨來年期﹐菡萏泥連萼﹐玫瑰刺繞枝﹐等量無勝者﹐惟眼與心知。

｜五言絕句｜

｜增｜

｜唐。孟郊。看花｜芍藥誰爲壻﹐人人不敢來﹐惟應待詩老﹐日日殷勤開。

｜原｜

｜宋。王十朋。芍藥｜千葉揚州種﹐春深霸眾芳﹐無言比君子﹐窈窕有溫香。已過花王候﹐才開近侍香﹐來遊禁酒地﹐免作退之狂。

｜增｜

｜金。姚孝錫。詠芍藥｜綠萼披風瘦﹐紅苞浥露肥﹐只愁春夢斷﹐化作彩雲飛。

｜明。李東陽。芍藥｜秀色春前發﹐濃陰雨後看﹐持杯賀花相﹐先失得休官。

｜七言絕句｜

｜原｜

｜唐。韓愈。芍藥｜浩態狂香昔未逢﹐紅燈爍爍綠盤龍﹐覺來獨對情驚恐﹐身在仙宮第幾重。

｜增｜

｜宋。蔡襄。華嚴院西軒見芍藥｜吉祥亭下萬千枝﹐看盡將開欲落時﹐卻是雙紅有深意﹐故畱春色綴人思。

烘簾微照自生光﹐吹面輕風與送香﹐誰把金刀收絕艷﹐醉紅深淺上釵梁。

的的名花對酒樽﹐欄邊沈醉月黃昬﹐今朝關外尋蘭若﹐忽見孤芳欲斷魂。

｜原｜

｜邵雍。白芍藥｜阿姨天上舞霓裳﹐姊妹庭前翦雪霜﹐要與牡丹爲近侍﹐鉛華不禦學梅妝。

含露仙姿近玉堂﹐翻階美態醉紅妝﹐對花未免須酣舞﹐到底昌黎是楚狂。

｜蘇軾。題趙昌芍藥｜倚竹佳人翠袖長﹐天寒猶著薄羅裳﹐揚州近日紅千葉﹐自是風流時世妝。

｜增｜

｜蘇轍。馬上見賣芍藥戲贈張厚之｜春風欲畫無尋處﹐盡向南園芍藥中﹐過盡此花眞盡也﹐此生應與此花同。

春來便有南園約﹐過盡春風約尙賒﹐綠葉成陰花結子﹐便須攜客到君家。

｜原｜

｜黃庭堅。廣陵早春｜春風十里珠簾捲﹐彷佛三生杜牧之﹐紅藥梢頭初繭栗﹐揚州風物鬢成絲。

｜增｜

｜陳師道。謝趙生惠芍藥｜從微至老走風塵﹐喜見鄰家第四春﹐獨舞東風醉對子﹐政緣無語卻宜人。

九十風光次第分﹐天憐獨得殿殘春﹐一枝剩欲簪雙鬢﹐未有人間第一人。

｜張栻｜一年春事雨聲裏﹐十里揚州夢想邊﹐眼底花明煩折贈﹐君家風物自嫣然。

｜元。馬祖常。五月芍藥｜紅芍花開端午時﹐江南遊客苦相疑﹐上京不是春光晚﹐自是天家日景遲。

｜楊允孚。灤京雜詠｜時雨初肥芍藥苗﹐脆肥香壓酒腸消﹐揚州簾捲春風裏﹐曾惜名花第一嬌。

｜明。僧徳祥｜玉階宜有此花開﹐金鼎調香宰相才﹐莫謂人間無彩筆﹐寫將濃艷入雲臺。

｜詩散句｜

｜原｜

｜唐。孟郊｜月娥雙雙下﹐楚艷枝枝浮﹐洞裏逢故人﹐綽約淸宵遊。

｜宋。李覯｜斜月正當樓﹐香霧壓城重﹐起傍藥欄行﹐花亦方在夢。

｜劉敞｜跗萼晴相照﹐芳香暖競飄﹐波翻蜀地錦﹐霞萃赤城標。

｜唐。陳良父｜凝脂新賜浴﹐半面更啼紅。

｜宋。穆修｜油壁車中同載女﹐菱花鏡裏並妝人。

｜韓琦｜丹砂纈妙深難染﹐白玉冠巍瑩絕瑕。嬌紅鬧密輕多葉﹐醉粉欹斜柰軟條。粉妝瑞玉千叢密﹐冠縷眞金半尺圍。

｜蘇轍｜共驚春去已多日﹐爭看花開最後番。

｜原｜

｜曾鞏｜小碧欄幹四月天﹐露紅煙紫不勝妍。

｜張舜民｜西掖階前辭禦傘﹐瓊林殿後�春衣。

｜陳傅良｜玉龍十二蓬山頂﹐寶髻三千漢殿中。密葉自成金罽飾﹐亂英誰緝紫茸香。半妝宮面迎風笑﹐間色仙衣帶露收。

｜楊東山｜不濃不淡勻脂粉﹐非醉非醒媚雨風。過眼一春春又夏﹐開殘芍藥更無花。

｜趙師秀｜自洗銅瓶插欹側﹐要令書卷識奢華。

｜增｜

｜元。吳澄｜淺潮半醉流霞暈﹐淸印初昬澹月痕。

｜楊允孚｜若較內園紅芍藥﹐洛陽輸卻牡丹花。

｜原｜

｜唐。杜甫｜傍砌看紅藥。

｜白居易｜夾砌紅藥欄。

｜增｜

｜李商隱｜紅藥綻香苞。

｜宋。戴復古｜翻階芍藥遲。

｜元。方回｜芍藥抽紅銳。

｜唐。李商隱｜欄藥日髙紅髲��。

｜元。周伯琦｜一瓶芍藥當荷花。

｜詞｜

｜原｜

｜宋。王十朋。點絳唇｜閒日盈盈﹐向人自笑還無語﹐牡丹飄雨﹐開作羣花主。柔美溫香﹐翦染勞天女﹐靑春士﹐花間歌舞﹐學个狂韓愈。

｜韓元吉。浪淘沙｜鶗鴂怨花殘﹐誰道春闌﹐多情紅藥待君看﹐濃淡曉妝新意態﹐獨占西園。風葉萬枝繁﹐猶記平山﹐五雲樓映玉成盤﹐二十四橋明月下﹐誰憑朱闌。

｜張孝祥。踏莎行｜洛下根株﹐江南栽種﹐天香國色千金重﹐花邊三閣建康春﹐風前十里揚州夢。油壁輕車﹐靑絲短鞚﹐看花日日催賓從﹐而今何許定王城﹐一枝且爲鄰翁送。

｜陳從古。蝶戀花｜日借輕黃珠綴露﹐困倚東風﹐無限嬌春處﹐看盡夭紅渾謾語﹐淡妝偏稱泥金縷。不共鉛黃爭勝負﹐殿後開時﹐故欲尋春去﹐去似朝霞無定所﹐那堪更著催花雨。

｜姜夔。側犯｜恨春易去﹐甚春卻向揚州住﹐微雨﹐正繭栗稍頭弄詩句﹐虹橋二十四﹐總是行雲處﹐無語﹐漸半脫宮衣笑相顧。金荷細葉﹐千朶圍歌舞﹐誰念我﹐發成絲﹐來此共樽俎﹐後日西園﹐綠陰無數﹐寂寞劉郎﹐自修花譜。

｜陳濟翁。驀山溪｜燻風時候﹐芍藥披晴晝﹐天上玉欄幹﹐展一枰﹐天家錦繡﹐漢宮唐殿﹐嬪禦逞妖嬈﹐飛燕女﹐太眞妃﹐一樣新妝就。黃金撚綫﹐色與紅芳斗﹐誰把絳綃衣﹐誤將他﹐臙脂漬透﹐晚風生處﹐襟袖捲濃香﹐持玉斝﹐秉紗籠﹐倚醉聽更漏。

｜盧祖臯。水龍吟｜杜鵑啼老春紅﹐翠陰滿眼愁無柰﹐飛來何處﹐鳳軿鸞馭﹐霞琚云佩﹐風檻嬌憑﹐露梢慵嚲﹐酒痕微退﹐念洛陽人去﹐香魂又返﹐依然是﹐風流在。十年一覺﹐揚州春夢﹐離愁似海﹐浩態難畱﹐暗香吹散﹐幾時重會﹐向樽前笑折﹐一枝紅玉﹐帽檐斜戴。

｜劉圻父。醉蓬萊｜訪鶯花陳迹﹐姚魏遺風﹐綠陰成幄﹐尙有餘香﹐付寶階紅藥﹐淮海維揚﹐物華天產﹐未覺輸京洛﹐時世新妝﹐施朱傅粉﹐依然相若。束素腰纖﹐撚紅唇小﹐鄣袖嬌羞﹐倚欄柔弱﹐玉佩瓊琚﹐勸王孫行樂﹐況是韶華﹐爲伊挽駐﹐未放離情薄﹐顧盼歌前﹐畱連醉裏﹐莫教零落。

｜曾覿。念奴嬌｜人生行樂﹐算一春歡賞﹐都來幾日﹐綠暗紅稀春已去﹐贏得星星鬢白﹐醉裏狂歌﹐花前起舞﹐拚罰金杯百﹐淋漓宮錦﹐忍辜妖艷姿色。須信殿得韶光﹐只愁花謝﹐又作經年別﹐嫩紫嬌紅邀客語﹐應爲主人畱客﹐月落烏啼﹐酒闌燭暗﹐離緒傷吳越﹐竹西歌吹﹐不堪老去重憶。

｜晁補之。望海潮｜人間花老﹐天涯春去﹐揚州別是風光﹐紅藥萬株﹐佳名十種﹐天然浩態狂香﹐尊貴中衣黃﹐未便教西洛﹐獨占花王﹐困倚東風﹐漢宮誰敢斗新妝。年年髙會維揚﹐看家誇絕艷﹐人詫奇芳﹐結萼當屏﹐聯葩就幄﹐紅遮綠遶華堂﹐花面映交相﹐更秉蕳觀洧﹐幽意難忘﹐罷酒風亭﹐夢魂驚恐在仙鄕。

｜方嶽。沁園春｜把酒問花﹐繭栗稍頭﹐春今幾何﹐笑身居近侍﹐翻階萬玉﹐面勻菩薩﹐髻擁千螺﹐一一牙簽﹐英英碧字﹐占定花間甲乙科﹐歸來也﹐傍紫薇吟處﹐揉作陽和。祗今花事無多﹐看幾許風煙付與他﹐待圍將翡翠﹐怕蜂粘粉﹐織成云錦﹐遣鳳銜梭﹐誰翦並刀﹐贈之燕玉﹐莫負雙娥嬌澑波﹐花應道﹐盡花彊人面﹐底用能歌。

｜劉克莊。賀新郎｜一夢揚州事﹐畫堂深﹐金瓶萬朶﹐元戎髙會﹐座上祥雲層臺起﹐不減洛中姚魏﹐嘆別後﹐關山迢遞﹐國色天香何處在﹐想東風﹐猶憶狂書記﹐驚歲月﹐一彈指。數枝淸曉煩馳騎﹐向小窓﹐依稀重見﹐蕪城妖麗﹐料得花憐儂消瘦﹐儂亦憐花憔悴﹐謾悵望﹐竹西歌吹﹐老矣應無騎鶴日﹐但春衫﹐點點當時淚﹐那更有﹐舊情味。

｜別錄｜

｜增｜

｜南史。王筠傳｜筠幼警悟﹐七歲能屬文﹐年十六﹐爲芍藥賦﹐其詞甚美。

｜圖畫見聞志｜李少保端願有圖一面﹐畫芍藥五本﹐其畫皆無筆墨﹐用五彩布成﹐爲徐崇嗣沒骨圖﹐以其無筆墨骨气而名之。

｜夢溪筆談｜元丰末﹐秀州人家屋瓦上冰盡成花﹐每瓦一枝﹐正如畫家所爲折枝﹐有大花如牡丹﹑芍藥者﹐气象生動﹐𨿽巧筆不能爲之﹐以墨搨之﹐無異石刻。

｜原｜

｜分植｜芍藥大約三年或二年一分﹐分花自八月至十二月﹐甚津脈在根﹐可移栽﹐春月不宜﹐諺云﹐春分分芍藥﹐到老不開花。以其津脈發散在外也﹐栽向陽﹐則根長枝榮﹐發生繁盛﹐相離約二﹑三尺﹐一如栽牡丹法﹐不可太遠﹑太近﹐穴欲深﹐土欲肥﹐根欲直﹐將土鉏虛﹐以壯河泥拌豬糞或牛﹑羊糞栽深尺餘﹐尢妙﹐不可少屈其根﹐梢只以水注實﹐勿踏築﹐覆以細土髙舊土痕一指﹐自驚蟄至淸明逐日澆水﹐則根深﹑枝髙﹑花開大﹐而且久不茂者亦茂矣﹐以雞矢和土培花叢下﹐渥以黃酒﹐淡紅者悉成深紅。

｜增｜

｜種樹書｜菜圃中種芍藥最盛。

｜原｜

｜修整｜春間止畱正蕊﹐去其小苞﹐則花肥大﹐新栽者﹐止畱一﹑二蕊﹐一﹑二年後得地气可畱四﹑五﹐然亦不可太多﹐開時扶以竹﹐則花不傾倒﹐有雨﹐遮以箔則耐久﹐花旣落﹐亟翦其蒂﹐盤屈枝條以綫縛之使不離散﹐則脈下歸於根﹐冬間頻澆大糞﹐明年花繁而色潤﹐處暑前後﹐平土翦去﹐來年必茂﹐冬日宜護﹐忌澆水。

｜服食｜安其生服煉法云﹐芍藥有二種﹐治病用金芍藥﹐色白﹐多脂肉﹐色紫者不用。凡采得淨﹐洗去皮﹐東流水煮百沸﹐陰漧三日﹐木甑內上覆淨黃土蒸之一日夜﹐取出陰漧﹐搗末。麥飯或酒服三錢匕﹐日三服﹐滿三百日﹐可登嶺﹑絕粒。春采芽或花瓣﹐以面煎之﹐味脆美﹐可以久畱。制食之毒﹐莫良於芍藥﹐故獨得藥之名﹐所謂芍藥之和具而後食之者此也。

｜采制｜根入藥﹐味酸﹐寒﹐赤白視花色。白者益脾﹐能於木中瀉木。赤者散邪﹐能行血中之滯气。秋時采單葉者﹐气味全濃﹐用竹刀刮去皮並頭上土﹐蜜水拌蒸﹐從巳至未﹐曬漧收貯。中寒者酒炒﹐女人血藥醋炒。

禦定佩文齋廣羣芳譜卷四十五

●禦定佩文齋廣羣芳譜卷四十六

花譜

○金燈花

｜增｜

｜本艸｜金燈花﹐一名鬼燈檠﹐一名朱姑﹐一名鹿蹄艸﹐一名無義艸﹐酉陽雜俎云﹐金燈之花與葉不相見﹐人惡種之﹐謂之無義艸。根名山慈姑﹐根狀如慈姑﹐花狀如燈籠而朱色﹐故有諸名。李時珍曰﹐處處有之﹐冬月生葉﹐如水仙花之葉而狹﹐二月中抽一莖如箭簳﹐髙尺許﹐莖端開花﹐白色﹐亦有紅色﹑黃色者﹐上有黑點﹐艸花譜云﹐金燈色紅﹐銀燈色白。眾花簇成一朶﹐如絲紐成﹐三月結子﹐有三稜﹐四月初苗枯﹐卽掘取其根﹐遲則苗腐難尋。根苗與老鴉蒜極相類﹐但有毛殼包裹爲異耳。

｜��考｜

｜增｜

｜園林艸木疏｜金燈隰生﹐花開累累﹐明艷﹐垂條不自支﹐俗惡人家種之。

｜花經｜金燈七品三命。

｜荊溪遊記｜善權洞秋晚徧壑皆金燈花﹐綺錯如繡。

｜集藻｜

｜七言絕句｜

｜增｜

｜宋。晏殊。金燈花｜蘭膏爇處光猶淺﹐銀燭燒時焰不馨﹐好向書生窓下種﹐免教辛苦更囊螢。

｜詩散句｜

｜增｜

｜宋。晏殊｜煌煌五枝燈﹐下有玉蟠螭。

｜楊巽齋｜如龍乍化靑藜熖﹐寧用窓前設短檠。

○金盞花

｜增｜

｜宛陵集詩注｜金盞花﹐一名醒酒花。

｜原｜金盞花﹐一名長春花﹐金盞﹐其花形也﹐長春﹐言耐久也。一名杏葉艸。髙四﹑五寸﹐嫩時頗肥澤﹐葉似柳葉﹐厚而狹﹐抱莖而生﹐甚柔脆﹐花大如指頂﹐金黃色﹐瓣狹長而頂圓﹐開時團團﹐狀如盞子﹐生莖端﹐相續不絕﹐結實在萼內﹐色黑如小虫蟠屈之狀。味酸﹐寒﹐無毒。

｜��考｜

｜增｜

｜學圃雜疏｜花之四季開者﹐蘭桂之外﹐有長春菊﹐卽金盞花也。

｜集藻｜

｜五言律詩｜

｜增｜

｜宋。梅堯臣。金盞子｜鍾令昔醒酒﹐豫章畱此花﹐黃金盞何小﹐白玉椀無瑕﹐始入何郎宅﹐還歸楚客家﹐從玆不能醉﹐只恐賣流霞。

○附錄側金盞花

｜增｜

｜桂海虞衡志｜側金盞﹐花如小黃葵﹐葉似槿﹐歲暮開﹐與梅同時。

○翦春羅

｜增｜

｜花史｜翦春羅﹐一名碎翦羅。

｜原｜翦春羅﹐一名翦紅羅。蔓生﹐二月生﹐苗髙尺餘﹐柔莖﹐綠葉似冬靑而小﹐對生﹐抱莖﹐入夏開深紅花﹐如錢大﹐凡六出﹐周回如翦成﹐茸茸可愛﹐結實大如豆﹐內有細子。人家多種之盆盎中﹐每盆數株﹐豎小竹葦縛作圓架如筒﹐花附其上﹐開如火樹﹐亦雅翫也。味甘﹐寒﹐無毒。

｜集藻｜

｜七言絕句｜

｜原｜

｜宋。翁元廣。翦春羅｜誰把風刀翦薄羅﹐極知造化著功多﹐飄零易逐春光老﹐公子樽前柰若何。

○附錄翦秋羅

｜原｜翦秋羅﹐一名漢宮秋。色深紅﹐花瓣分數岐﹐尖峭可愛﹐八月間開。春時待芽出土寸許﹐分其根種之﹐種子亦可﹐喜陰地﹐淸水灌之﹐用竹圈作架扶之﹐可翫。春﹑夏﹑秋﹑冬以時名也。

○附錄翦羅花

｜原｜翦羅花﹐色紅﹐出南越﹐性畏寒﹐壅以雞糞﹐澆以燖豬湯﹑退雞鵝水則茂﹐冬入窖中。

○附錄翦金羅

｜原｜翦金羅﹐金黃色﹐花甚美艷。

○附錄翦紅紗

｜原｜翦紅紗﹐莖髙三尺﹐葉旋覆﹐夏秋開花﹐狀如石竹花而稍大﹐四圍如翦﹐瓣鮮紅可愛﹐結穗亦如石竹﹐穗中有細子。

○石竹

｜原｜石竹﹐艸品纖細而靑翠﹐花有五色﹑單葉﹑千葉﹐又有翦絨﹐嬌艷奪目﹐�娟動人﹐一云千瓣者名洛陽花﹐艸花中佳品也。

｜增｜

｜洛陽花木記｜鵝毛石竹﹐一名繡竹。

｜原｜王敬美曰﹐石竹𨿽艸花﹐厚培之能作重臺異態﹐與夜落﹑金錢﹑鳳仙花之類俱籬落間物。

｜��考｜

｜增｜

｜酉陽雜俎｜衛公言﹐蜀中石竹有碧花。

｜花經｜石竹九品一命。

｜集藻｜

｜五言古詩｜

｜增｜

｜唐。王績。石竹詠｜萋萋結綠枝﹐煜煜垂朱英﹐常恐零露降﹐不得全其生﹐嘆息聊自思﹐此生豈我情﹐昔我未生時﹐誰者令我萌﹐棄置勿重陳﹐委化何足驚。

｜原｜

｜宋。張耒。石竹花｜眞竹乃不花﹐爾獨艷暮春﹐何妨兒女眼﹐謂爾勝霜筠﹐世無王子猷﹐豈有知竹人﹐粲粲好自持﹐時來稱此君。

｜五言律詩｜

｜增｜

｜唐。獨孤及。答李滁州題庭前石竹花見寄｜殷疑曙霞染﹐巧類匣刀裁﹐不怕南風熱﹐能迎小暑開﹐遊蜂憐色好﹐思婦感年催﹐覽贈添離恨﹐愁腸日幾回。

｜原｜

｜司空曙。云陽寺石竹花｜一自幽山別﹐相逢此寺中﹐髙低俱出葉﹐深淺不分叢﹐野蝶難爭白﹐庭橊暗讓紅﹐誰憐芳最久﹐春露到秋風。

｜七言律詩｜

｜增｜

｜宋。王安石。石竹花｜退公詩酒樂華年﹐欲取幽芳近綺筵﹐種玉亂抽靑節瘦﹐刻繒輕點絳花圓﹐風霜不放飄零早﹐雨露應從愛惜偏﹐已向美人衣上繡﹐更畱佳客賦嬋娟。

｜元。虞集。賦石竹｜積雪初消萼綠華﹐東風吹動絳綃霞﹐龍噓石气千年潤﹐鶴過林陰一徑斜﹐刻字欲尋金錯落﹐析旌如織翠交加﹐綺窓坐對吹笙暖﹐未覺人間歲月賒。

｜五言排律｜

｜增｜

｜唐。李頎。魏倉曹宅各賦一物得當軒石竹｜羅生殊眾色﹐獨爲表華滋﹐𨿽雜蘭蕙處﹐無爭桃李時﹐同人趨府暇﹐落日後庭期﹐密葉散紅點﹐靈條驚紫蕤﹐芳菲看不厭﹐采摘願來玆。

｜五言絕句｜

｜增｜

｜唐。皇甫冉。病中對石竹花｜散點空階下﹐閒凝細雨中﹐那能久相伴﹐嗟爾滯秋風。

｜宋。文同。石竹｜蜂嚙紅蕊爛﹐虫啼碧叢短﹐秋風掠地起﹐只有蒼苔管。

｜七言絕句｜

｜增｜

｜唐。陸龜蒙。石竹花詠｜曾看南朝畫國娃﹐古蘿衣上碎明霞﹐而今莫共金錢斗﹐買斷春風是此花。

｜宋。王安石。石竹花｜春歸幽谷始成叢﹐地面芬敷淺淺紅﹐車馬不臨誰見賞﹐可憐亦解度春風。

｜原｜

｜楊監丞｜長夏幽居景不窮﹐花開芳砌翠成叢﹐窓南髙臥追涼際﹐時有微香逗晚風。

｜增｜

｜元。蒲道源。賦石竹｜短籬新見出梢梢﹐蔥蒨都無尺許髙﹐茜色芳葩工點綴﹐莫教容易混蓬蒿。

｜詩散句｜

｜原｜

｜宋。林逋｜所重晚芳聊在目﹐可關秋色易爲花﹐深枝苒苒裝溪翠﹐碎片英英翦海霞。

｜王安石｜麝香眠後露檀勻﹐繡在羅衣色未眞﹐斜倚細叢如有恨﹐冷搖數朶欲無春。

｜唐。李白｜石竹繡羅衣。

｜杜甫｜麝香眠石竹。

｜增｜

｜徐晶｜石竹數重靑。

｜詞｜

｜原｜

｜宋。晏殊。采桑子｜古蘿衣上金鍼樣﹐繡出芳妍﹐玉砌朱闌﹐紫艷紅英照日鮮。佳人畫閣新妝了﹐對立叢邊﹐試摘嬋娟﹐貼向睂心學翠鈿。

｜別錄｜

｜原｜

｜花史｜石竹花﹐須每年起根分種則茂﹐但枝蔓柔弱﹐易至散漫﹐須用小竹扶之﹐用細竹或小葦圍縛﹐則不摧折。

○罌粟花

｜原｜罌粟﹐一名米囊花﹐一名禦米花﹐一名米殼花。

｜增｜

｜本艸｜罌粟﹐一名象谷﹐其實狀如罌子﹐其米如粟﹐乃象乎谷﹐可以供禦﹐故有諸名。

｜原｜靑莖﹐髙一﹑二尺﹐葉如茼蒿﹐花有大紅﹑桃紅﹑紅紫﹑純紫﹑純白﹐一種而具數色﹐又有千葉﹑單葉﹐一花而具二類﹐艷麗可翫﹐實如蓮房﹐其子囊數千粒﹐大小如葶藶子。

｜增｜

｜本艸｜蘇頌曰﹐九月布子﹐涉冬至春﹐始生苗﹐極繁茂。李時珍曰﹐三﹑四月抽薹﹐結靑苞﹐花開則苞脫﹐大如仰盞﹐罌在花中﹐須蕊裹之﹐花開三日卽謝而罌在﹐莖頭長一﹑二尺﹐大如馬兜鈴﹐上有蓋﹐下有蔕﹐宛然如酒罌﹐中有白米﹐極細。

｜��考｜

｜增｜

｜花經｜米囊七品三命。

｜原｜

｜學圃雜疏｜芍藥之後﹐罌粟花最繁華﹐其物能變﹐加意灌植﹐妍好千態﹐曾有作黃色﹑綠色者﹐遠視佳甚﹐近頗不堪聞。

｜瓶史｜罌粟﹑蜀葵﹐妍於籬落﹐司空圖之鸞臺也。

｜增｜

｜聞雁齋筆談｜罌粟花之無香韻者也﹐朱宓侯種之盈畝﹐萬朶爛然﹐亦足奪目。鮑我生問余﹐此堪作何比﹐余昔過蘆溝橋一莊院﹐僧驅騾百許頭﹐縱食櫪下﹐其色相錯如繡﹐始知昔人云錦之比﹐殆非虛妄﹐今日所見頗爲似之﹐二生絕倒。

｜集藻｜

｜四言古詩｜

｜原｜

｜宋。蘇轍。種藥苗詩｜築室城西﹐中有圖書﹐窓戶之餘﹐松竹扶疎﹐拔棘開畦﹐以毓嘉蔬﹐畦夫告予﹐罌粟可儲﹐罌小如罌﹐粟細如粟﹐與麥皆種﹐與穄皆熟﹐苗堪春菜﹐實比秋谷﹐研作牛乳﹐烹爲佛粥﹐老人气衰﹐飲食無幾﹐食肉不消﹐食菜寡味﹐柳槌石缽﹐煎以蜜水﹐便口利喉﹐調肺養胃﹐三年杜門﹐莫適往還﹐幽人衲僧﹐相對忘言﹐飲之一杯﹐失笑欣然﹐我來潁川﹐如遊廬山。

｜七言律詩｜

｜增｜

｜明。吳幼培。罌粟花｜庭院深沈白晝長﹐階前仙卉吐羣芳﹐含煙帶雨呈嬌態﹐傅粉凝脂逞艷妝﹐種自中秋須隔歲﹐開於初夏伴傾陽﹐更誇結子累累碩﹐何必污邪滿稻粱。

｜七言絕句｜

｜原｜

｜宋。謝邁。罌粟花｜鉛膏細細點花梢﹐道是春深雪未消﹐一斛千囊蒼玉粟﹐東風吹作米長腰。

茶粒齊圜剖罌子﹐作湯和蜜味尢宜﹐中年彊飯��丹石﹐安用咄嗟成淖糜。

｜楊萬里。米囊花｜鳥語蜂喧蝶亦忙﹐爭傳天詔詔花王﹐東君羽衛無供給﹐探借春風十日糧。

｜詩散句｜

｜原｜

｜唐。雍陶｜萬里客愁今日散﹐馬前初見米囊花。

｜別錄｜

｜原｜

｜種藝｜八月中秋夜或重陽月下子﹐下畢﹐以掃帚掃勻﹐花乃千葉﹐兩手交換撒子﹐則花重臺﹐或云﹐以墨汁拌撒免蟻食﹐須先糞地極肥松﹐用冷飲湯並鍋底灰和細漧土拌勻﹐下訖﹐仍以土蓋﹐出後﹐澆淸糞﹐刪其繁﹐以稀爲貴﹐長卽以竹籬扶之﹐若土瘦﹑種遲﹐則變爲單葉﹐然單葉者粟必滿﹐千葉者粟多空。

｜增｜

｜本艸｜罌中米可煮粥和飯食。水研濾漿﹐同菉豆粉作腐食。亦可取油。

○麗春

｜原｜麗春﹐罌粟別種也﹐本艸云﹐其花變態不常﹐艷麗可愛﹐故曰麗春﹐又曰賽牡丹﹐又曰錦被花。叢生﹐柔榦﹐多葉﹐有刺﹐根苗止一類﹐而具數色﹐有紅者﹑白者﹑紫者﹑傅粉之紅者﹑間靑之黃者﹐而紅復有數品﹐有微紅者﹑半紅者﹑白膚降唇者﹑丹衣而素純者﹑殷紅如染茜者﹐姿狀蔥秀﹐色澤鮮明﹐頗堪娛目﹐艸花中妙品也﹐江浙皆有﹐金陵更佳。

｜增｜

｜遊默齋花譜｜紫二品﹐深者須靑﹐淡者須黃。白亦二品﹐葉大者微碧﹐葉細者竊黃。而竊黃尢奇﹐素衣黃裏﹐芳秀茸茸﹐若新鵝之毳﹐竊紅似芍藥中粉紅樓﹐特差小﹐視凡花之粉紅十倍。

｜集藻｜

｜五言古詩｜

｜增｜

｜唐。杜甫。麗春｜百艸競春華﹐麗春應最勝﹐少須好顏色﹐多漫枝條剩﹐紛紛桃李枝﹐處處總能移﹐如何貴重此﹐��怕有人知。

｜宋。張先。麗春｜蓬蒿眼已熟﹐收拾到阿麗﹐從分色紅白﹐未害格奴婢﹐爭妍知不足﹐出刺以自衛﹐上有寒梅枝﹐春霜正憔悴。

｜五言律詩｜

｜增｜

｜宋。潘檉。麗春｜梁苑花銷去﹐黃臺早自燻﹐不同罌子粟﹐別是石橊裙﹐婀娜才勝掌﹐參差莫夢云﹐王郎尋水竹﹐駐履幾殷勤。

｜詩散句｜

｜增｜

｜宋。徐致中｜照眼妝新就﹐扶頭酒半醒。並肩罌粟多含態﹐具體牡丹惟欠香。

○虞美人

｜增｜

｜學圃余疏｜虞美人﹐一名滿園春﹐千葉者佳。

｜原｜虞美人艸﹐獨莖﹐三葉﹐葉如決明﹐一葉在莖端﹐兩葉在莖之半相對而生﹐人或近之﹐抵掌謳曲﹐葉動如舞﹐故又名舞艸﹐出雅州。見酉陽雜俎。

｜增｜

｜花鏡｜江浙最多﹐叢生﹐花葉類罌粟而小﹐一本有數十花﹐莖細而有毛﹐發蕊頭朝下﹐花開始直﹐單瓣﹑叢心﹑五色俱備﹐姿態蔥秀﹐因風飛舞﹐儼如蝶翅扇動﹐亦花中妙品。

｜��考｜

｜增｜

｜益州艸木記｜雅州名山縣出虞美人艸﹐花葉兩相對﹐人或近之﹐卽向人而俯﹐如爲唱虞美人曲﹐則此艸相應而舞﹐他曲則否。

｜賈氏談錄｜褒斜山谷中有虞美人艸﹐狀如雞冠﹐大葉相對﹐歌唱虞美人曲﹐則兩葉如人拊掌之狀﹐頗中節。

｜益部方物略記｜蜀中傳虞美人艸﹐予以虞作娛﹐意其艸柔纖﹐爲歌气所動﹐故其葉至小者或動搖﹐美人以爲娛樂耳。

｜筆談｜髙郵桑景舒性知音﹐舊聞虞美人艸﹐逢人作虞美人曲﹐枝葉皆動﹐他曲不然﹐試之﹐如所傳﹐詳其曲皆吳音也﹐他日取琴﹐試用吳音制一曲﹐對艸鼓之﹐枝葉皆動﹐乃因曰虞美人操﹐其聲調與舊曲始末不相近﹐而艸輒應之者﹐律法同管也。

｜東齋記事｜虞美人艸﹐唱他曲亦動﹐傳者誤矣。

｜錦裏新聞｜虞美人艸﹐父老云﹐曾有人於和夷埧見此艸﹐偶歌之葉虞韻﹐遂舞動如醉者然﹐因是登之志。

｜碧雞漫志｜虞美人﹐脞說稱起於項籍虞兮之歌﹐余謂後世以此命名可也﹐曲起於當時﹐非也﹐曾子宣夫人魏氏作虞美人艸行﹐有云﹐芳魂寂寞寄寒枝﹐舊曲聞來似斂睂。又云﹐當年遺事久成空﹐慷慨尊前爲誰舞。亦有就曲志其事者﹐世以爲工﹐其詞云﹐帳前艸艸軍情變﹐月下旌旗亂﹐褫衣推枕愴離情﹐遠風吹下楚歌聲﹐月三更。撫騅欲上重相顧﹐艷態花無主﹐手中蓮鍔凜秋霜﹐九泉歸去是仙鄕﹐恨茫茫。黃載萬追和之﹐壓倒前輩矣﹐其詞有云﹐世間離恨何時了﹐不爲英雄少﹐楚歌聲起霸圖休﹐��似一江春水向東流﹐蔓葛荒葵城隴暮﹐玉貌知何處﹐至今芳艸解婆娑﹐只有當時魂魄未消磨。按益州艸木記﹑賈氏談錄﹑酉陽雜俎﹑益州方物圖贊﹑筆談﹑吳東齋記事六家說各有異同﹐方物圖贊最穿鑿﹐無所稽據。聞蜀中數處有此艸﹐予皆未之見﹐恐種族不類﹐則所感歌亦異﹐然舊曲三﹐其一屬中呂調﹐其一中呂宮﹐近世轉入黃鐘宮﹐此艸應拍而舞﹐應舊曲乎﹑新曲乎﹐桑氏吳音﹐合舊曲乎﹑新曲乎﹐恨無可問者﹐又不知吳艸與蜀產有異同否耶。

｜四川志｜潼川西三十里紫蓋山產虞美人艸。

｜集藻｜

｜贊｜

｜增｜

｜宋。宋祁。虞美人艸贊｜翠莖纖柔﹐穉葉相當﹐逼而歌之﹐或合或張。

｜五言古詩｜

｜增｜

｜宋。姜夔。賦虞美人艸｜夜闌浩歌起﹐玉帳生悲風﹐江東可千里﹐棄妾蓬蒿中﹐化石那解語﹐作艸猶可舞﹐陌上望騅來﹐翻然不相顧。

｜七言古詩｜

｜原｜

｜宋。魏夫人。虞美人艸行｜鴻門玉斗紛如雪﹐十萬降兵夜流血﹐咸陽宮殿三月紅﹐霸業已隨煙燼滅﹐剛彊必死仁義王﹐陰陵失道非天亡﹐英雄本學萬人敵﹐何用屑屑悲紅妝﹐三軍敗盡旌旗倒﹐玉帳佳人坐中老﹐香魂夜逐劍光飛﹐淸血化爲原上艸﹐芳心寂寞寄寒枝﹐舊曲聞來似斂睂﹐哀怨徘徊愁不語﹐恰如初聽楚歌時﹐滔滔逝水流今古﹐楚漢興亡兩邱土﹐當年遺事總成空﹐慷慨尊前爲誰舞。

｜增｜

｜僧北磵。詠虞美人艸｜君恩似海海不深﹐妾意如鐵利斷金﹐捨生取義我所欲﹐忍死織室羞同心﹐春姿忽作秋蓮委﹐一寸剛明曾不死﹐明年原上野花繁﹐一枝自托華風起﹐裊裊娉娉不成艷﹐能度淺深生色染﹐向人欲訴��無言﹐寂寞千年恨難掩﹐芳郊遊女宛轉歌﹐停車拍手看婆娑。

｜五言律詩｜

｜增｜

｜宋。陳師道。詠虞美人艸｜幽艸默通神﹐舊題虞美人﹐長言方度曲﹐應節若翻身﹐律呂聲相召﹐雲龍气自親﹐無情猶感會﹐不獨在君臣。

｜七言律詩｜

｜原｜

｜明。孫齊之。詠虞美人艸｜楚宮花態至今存﹐傾國傾城總莫論﹐夜帳一歌身易殞﹐春風千載恨難吞﹐臙脂臉上啼痕在﹐粉黛光中血淚新﹐誰道漢宮花似錦﹐也隨荒艸任朝昬。

｜徐茂吳。詠虞美人艸｜楚宮人去霸圖移﹐剩有芳名寄一枝﹐浥露晚妝余涕淚﹐臨風夜舞憶腰肢﹐乍翻尙自疑紅藥﹐欲刈終難混綠葵﹐若使靈均當日見﹐不將哀怨托江蘺。

紅顏一日盡江��﹐芳艸能傳易代姿﹐尙想施朱畱片萼﹐翻疑化碧有單枝﹐迎風似逐歌聲起﹐宿雨那經舞袖垂﹐微艷莫教輕委地﹐徘徊猶似美人貽。

｜七言絕句｜

｜增｜

｜宋。蕭海藻。詠虞美人艸｜魯公死後一壞荒﹐誰與竿頭薦一觴﹐妾願得生墳土上﹐日翻舞袖向君王。

｜易幼學。詠虞美人艸｜霸業將衰漢業興﹐佳人玉帳醉難醒﹐可憐血染原頭艸﹐直至如今舞不停。

｜許野雪。詠虞美人艸｜合歡枝葉想腰身﹐不共長安艸木春﹐若聽楚歌能楚舞﹐未央空有戚夫人。

｜五言排律｜

｜原｜

｜明。孫齊之。題虞美人艸｜君王誠慷慨﹐爲妾總銷魂﹐伏劍酬君貺﹐畱花弔楚人﹐風翻紅袖舞﹐露泫翠睂顰﹐吳會依春樹﹐烏江伴渚蘋﹐浮雲隨代變﹐芳艸逐年新﹐空使英雄淚﹐感慨欲沾巾。

｜詩散句｜

｜原｜

｜明。孫齊之｜夜月空懸漢宮鏡﹐幽姿猶帶楚云妝。

｜詞｜

｜增｜

｜宋。辛棄疾。浪淘沙｜不肎過江東﹐玉帳匆匆﹐至今艸木憶英雄﹐唱著虞兮當日曲﹐便舞春風。兒女此情同﹐往事朦朧﹐湘娥竹上淚痕濃﹐舜目重瞳堪痛恨﹐羽亦重瞳。

｜虞美人｜當年得意如芳艸﹐日日春風好﹐拔山力盡忽悲歌﹐飲罷虞兮從此﹐柰君何。人間不識精誠苦﹐貪看靑靑舞﹐驀然斂袵��無言﹐怕是曲中猶帶﹐楚歌聲。

｜無名氏。虞美人｜歌唇乍啟塵飛處﹐翠葉輕輕舉﹐似呈舞態逞嬌容﹐嫩條纖麗玉玲瓏﹐怯秋風。虞姬珠翠兵戈裏﹐莫認埋魂地﹐只應遺恨寄芳叢﹐露和淸淚濕輕紅﹐古今同。

○萱花

｜原｜萱﹐本作藼﹐又通作諼﹑蘐﹑蕿﹑萲。一名忘憂﹐說文云﹐萱﹐忘憂艸也。一名療愁﹐述異記云﹐吳中呼爲療愁花。一名宜男﹐風土記云﹐懷妊婦人佩其花﹐則生男﹐故名宜男。

｜增｜

｜本艸｜一名丹棘﹐古今注云﹐欲忘人之憂﹐則贈之以丹棘﹐丹棘一名忘憂﹐故也。一名鹿劍﹐一名妓女。

｜原｜苞生莖無附枝﹐繁萼攢連﹐葉四垂﹐花初發如黃鵠嘴﹐開則六出﹐時有春花﹑夏花﹑秋花﹑冬花四季﹐色有黃﹑白﹑紅﹑紫﹑麝香﹑重葉﹑單葉數種﹐與鹿蔥相似﹐惟黃如蜜色者淸香。

｜增｜

｜格物叢話｜一種名鳳頭者尢佳。

｜學圃余疏｜一種小而絕黃者曰金臺。

｜原｜春食苗﹐夏食花﹐其穉芽﹑花跗皆可食﹐性冷﹐能下气﹐不可多食。

｜��考｜

｜增｜

｜博物志｜神農經曰﹐中藥養性﹐謂合歡蠲忿﹐萱艸忘憂。

｜增｜

｜淸異錄｜孟昶時﹐每臘日﹐內官各獻羅體圏金花樹子﹐梁守珍獻忘憂花﹐縷金於花上﹐曰獨立仙。

｜花經｜忘憂四品六命。

｜三柳軒雜識｜萱艸花爲歡客。

｜西溪叢語｜毛詩伯兮篇云﹐焉得諼艸﹐言樹之背。注云﹐諼艸令人忘憂﹐背北堂也。今人多用北堂﹑萱堂於鰥居之人﹐然伯之暫出未嘗死也﹐但其花未嘗雙開﹐故有北堂之義。說文﹐藼﹑萱﹑蕿﹑萲皆一字也﹐令人忘憂﹐通作諼。據爾雅﹐諼﹐訓忘也﹐因其忘故﹐古用諼艸字。嵇康養生論云﹐合歡蠲忿﹐萱艸忘憂。本艸云﹐利心志﹐令人歡喜﹐忘憂。風土記云﹐婦人有妊﹐佩之生男子﹐故謂之宜男艸。陸士衡詩云﹐焉得忘歸艸﹐言樹背與襟﹐忘歸之義未詳。

｜集藻｜

｜頌｜

｜原｜

｜魏。曹植。宜男花頌｜艸號宜男﹐旣煜且貞﹐其貞伊何﹐惟幹之嘉﹐其煜伊何﹐綠葉丹華﹐光采晃曜﹐配彼朝日﹐君子耽樂﹐好和琴瑟﹐固作螽斯﹐惟物孔臧﹐福齊太姒﹐永世克昌。

｜賦｜

｜原｜

｜晉。夏侯湛。忘憂艸賦｜淑大邦之奇艸兮﹐應則百之休祥﹐稟至貞之靈气兮﹐顯嘉名以自彰﹐冠眾卉而挺生兮﹐承木徳於少陽﹐體柔性剛﹐蕙潔蘭芳﹐結纖根以立本兮﹐噓靈渥於靑雲﹐順陰陽以滋茂兮﹐笑含章之有文﹐遠而望之﹐燭若丹霞照靑天﹐近而觀之﹐曄若芙蓉鑑綠泉﹐萋萋翠葉﹐灼灼朱華﹐煒若珠玉之樹﹐煥如景宿之羅﹐��后妃之盛飾兮﹐登紫微之內庭﹐回日月之暉光兮﹐隨天運以虛盈。

｜傅玄。宜男花賦｜猗猗令艸﹐生於中方﹐花曰宜男﹐號應禎祥﹐遠而望之﹐煥若三辰之麗天﹐近而察之﹐明若芙蓉之鑑泉﹐於是姣童媛女﹐以時來徵﹐結九秋之永思﹐含春風以娛情。

｜增｜

｜梁。徐勉。萱艸花賦｜覽詩人之比興﹐寄卉木以命辭﹐惟平章之萱艸﹐欲忘憂而樹之﹐爰有幽憂﹐庭閒志靜﹐髙木列其陰﹐蘭芳糅其影﹐翫叢蘤之爭芬﹐悅羣根之競穎﹐或開紅而散紫﹐或��蒀於上春﹐信玆華之獨秀﹐投金質於炎辰﹐旣耀色以祛痗﹐亦含香而可均﹐不待合歡之木﹐無俟孫枝之筠﹐同芰荷於闌暑﹐及蟬露乎首旻﹐其葉四垂﹐其跗六出﹐亦曰宜男﹐加名斯吉﹐華而不艷﹐雅而不質﹐隨晦明而舒捲﹐與風霜而榮悴﹐笑杜蘅與揭車﹐何眾��之能匹。

｜文散句｜

｜原｜

｜魏。王朗。與魏太子書｜惠書不遺﹐慰沃﹐奉讀歡笑﹐以籍饑渴﹐𨿽萱艸忘憂﹐臯蘇釋勞﹐無以加也。

｜增｜

｜應瑒。報龐惠公書｜𨿽萱艸在背﹐臯蘇在側﹐悒憤不逞﹐祗以增毒。

｜梁元帝。與劉智藏書｜鵠望還信﹐以代萱蘇。

｜何遜。爲衡山侯與婦書｜始知萋萋萱艸﹐忘憂之言不實﹐團團輕扇﹐合歡之用爲虛。

｜五言古詩｜

｜原｜

｜梁元帝。宜男艸｜可愛宜男艸﹐垂采映倡家﹐何時如此葉﹐結實復含花。

｜增｜

｜北齊。陽休之。詠萱艸｜開跗幽澗底﹐散采曲堂垂﹐優柔淸露濕﹐微穆惠風吹﹐朝朝含麗景﹐夜夜對華池。

｜隋。魏澹。詠階前萱艸｜綠艸正含芳﹐靃靡映前堂﹐帶心花欲發﹐依籠葉已長﹐云度時無影﹐風來乍有香﹐橫得忘憂號﹐余憂遂不忘。

｜韋應物。對萱艸｜何人樹萱艸﹐對此郡齋幽﹐本是忘憂物﹐今夕重生憂﹐叢疎露始滴﹐芳余蝶尙畱﹐還思杜陵圃﹐離披風雨秋。

｜宋。司馬光。萱艸｜葉濯宿露翠﹐花迎朝日黃﹐昔誰封殖此﹐儼列侍髙堂﹐達士隱於吏﹐孰爲行與藏﹐逍遙玩永日﹐自無憂可忘。

｜明。髙啟。萱艸｜不見堂上親﹐空樹堂下艸﹐夏來風雨繁﹐離披數叢老﹐日暮欲忘憂﹐搴芳轉傷抱。

｜五言律詩｜

｜增｜

｜唐。陳子昂。魏氏園亭人賦一物得秋亭萱艸｜昔時幽徑裏﹐榮耀雜春叢﹐今來玉墀上﹐銷歇畏秋風﹐細葉猶含綠﹐鮮花未吐紅﹐忘憂誰見賞﹐空此北堂中。

｜李嶠。萱艸｜屣步尋芳艸﹐忘憂自結叢﹐黃英開養性﹐綠葉正依籠﹐色湛仙人露﹐香傳少女風﹐還依北堂下﹐曹植動文雄。

｜李咸用。萱艸｜芳艸比君子﹐詩人情有由﹐祗應憐雅態﹐未必解忘憂﹐積雨莎庭小﹐微風蘚砌幽﹐莫言開太晚﹐猶勝菊花秋。

｜原｜

｜宋。黃庭堅。萱艸｜從來占北堂﹐雨露借恩光﹐與菊亂佳色﹐共葵傾太陽﹐人生眞苦相﹐物理忌孤芳﹐不及空庭艸﹐榮衰可兩忘。

｜增｜

｜金。周昂。萱艸｜萬里黃萱好﹐風煙接路傍﹐迹疎𨿽異域﹐心密竟中央﹐染練成初色﹐移瓶得細香﹐客愁無路遣﹐始爲看花忘。

｜七言律詩｜

｜增｜

｜明。髙啟。萱艸｜幽華獨殿眾芳紅﹐臨砌亭亭發幾叢﹐亂葉離披經宿雨﹐纖莖窈窕擢燻風﹐佳人作佩頻朝采﹐倦蝶尋香幾處通﹐最愛看來憂盡觧﹐不須更釀酒多功。

｜五言絕句｜

｜增｜

｜唐。白居易。酬夢得比萱艸見贈｜杜康能散悶﹐萱艸解忘憂﹐借問萱逢杜﹐何如白見劉。

｜原｜

｜聶夷中。遊子吟｜萱艸生堂階﹐遊子行天涯﹐慈親倚堂門﹐不見萱艸花。

｜增｜

｜宋。朱子。萱艸｜春條擁深翠﹐夏花明夕陰﹐北堂罕悴物﹐獨爾澹衝襟。西窓萱艸叢﹐昔是何人種﹐移向北堂前﹐諸孫時繞弄。

｜王十朋。萱艸｜有客看萱艸﹐終身悔遠遊﹐向人空自綠﹐無復解忘憂。

｜原｜

｜徐似道。題萱艸｜莫訝萱枝小﹐能施宮樣妝﹐只緣渲染足﹐絕似杜蘭香。

｜七言絕句｜

｜增｜

｜唐。吳融。忘憂花｜繁紅落盡始淒涼﹐直道忘憂也未忘﹐數朶殷紅似春在﹐春愁特此系人腸。

｜宋。梅堯臣。萱艸｜人心與艸不相同﹐安有樹萱憂自釋﹐若言憂及此能忘﹐乃是人心爲物易。

｜明。李東陽。饋萱邃��太宰侑以一詩｜雨後宜男色更深﹐采來新自玉堂陰﹐紫葵紅藥標題徧﹐可忍黃花獨苦心。

｜原｜

｜黃省曾｜淸萱到處碧鬖鬖﹐興慶宮前色倍含﹐借問皇家何種此﹐太平天子要宜男。

｜詩散句｜

｜原｜

｜宋。宋祁｜修莖無附葉﹐繁萼攢莛首﹐每欲問詩人﹐定得忘憂否。

｜劉敞｜種萱不種蘭﹐自謂憂可忘﹐綠葉何萋萋﹐春愁更茫茫。

｜增｜

｜蘇軾｜萱艸𨿽微花﹐孤秀自能拔﹐亭亭亂葉中﹐一一芳心插。

｜漢。李陵｜願得萱艸枝﹐以解饑渴情。

｜宋。謝惠連｜積憤成疚痗﹐無萱將如何。

｜齊。王融｜思君如萱艸﹐一見乃忘憂。

｜梁。江淹｜消憂非萱艸﹐永懷寄夢寐。

｜唐。李白｜忘憂或假艸﹐滿院羅叢萱。

｜原｜

｜孟郊｜萱艸兒女花﹐不解壯士憂。

｜宋。宋祁｜膩蘤金英撲﹐纖莛玉股抽。

｜晏殊｜若教花有語﹐��解使人愁。

｜增｜

｜石延年｜移萱樹之背﹐丹霞間縹色。

｜蘇轍｜萱艸朝始開﹐谺然黃鵠觜。

｜朱喬年｜穠花夫豈少﹐愛此入風雅。

｜陸遊｜根蘇萱出土﹐冰斷水生紋。

｜程俱｜堂萱不吾負﹐芽甲破春雪。

｜原｜

｜唐。於鵠｜胸前空帶宜男艸﹐嫁得蕭郎愛遠遊。

｜溫庭筠｜宜男漫作後庭艸﹐不似櫻桃結子紅。

｜增｜

｜宋。陸遊｜簾外微風斜燕影﹐池邊殘照斂萱房。

｜唐。張九齡｜萱艸憂可樹。

｜原｜

｜李白｜忘憂當樹萱。

｜溫庭筠｜萱艸含丹粉。

｜增｜

｜李商隱｜忘憂碧葉齊。

｜杜牧｜睂點萱芽嫩。

｜元。張昱｜染裙萱艸才抽綠。

｜別錄｜

｜原｜

｜種植｜雨中分﹐勾萌種之﹐初宜稀﹐一年後自然稠密﹐或云﹐用根向上﹐葉向下種之﹐則出苗最盛﹐夏萱固繁﹐秋萱亦不可無﹐蓋秋色甚少﹐此品亦庶幾可壯秋色耳。

｜宋氏種樹書｜萱有三種﹐單瓣者可食﹐千瓣者食之殺人﹐惟色如蜜者香淸葉嫩﹐可��髙齋淸供﹐又可作蔬食﹐不可不多種也。

｜制用｜采花作葅﹐甚利胸膈。采花入梅醬﹑砂糖可作美菜﹐鮮者積久成多﹐可和雞肉﹐其味勝黃花菜﹐彼則山萱故也。

｜增｜

｜本艸｜東人采其花跗幹而貨之﹐名爲黃花菜。

｜野菜箋｜鹽三分﹐糖霜一錢﹐麻油半盞﹐和起作伴菜料頭﹐或加搗姜些少﹐又是一制。凡花菜采來洗淨﹐滚湯焯起﹐速入水漂一時﹐然後取起搾漧﹐拌料供食﹐其色靑翠不變﹐如生且又脆嫩不爛﹐更多風味。家菜亦如此法﹐他若炙煿作虀﹐不在此制。

○附錄鹿蔥

｜原｜鹿蔥色頗類萱﹐但無香爾﹐鹿喜食之﹐故以命名﹐然葉與花莖皆各自一種。萱葉綠而尖長﹐鹿蔥葉團而翠綠。萱葉與花同茂﹐鹿蔥葉枯死而後花。萱一莖實心而花五﹑六朶節開﹐鹿蔥一莖虛心而花五﹑六朶並開於頂。萱六瓣而光﹐鹿蔥七﹑八瓣。本艸注萱云﹐卽今之鹿蔥﹐誤。按嵇含宜男花序云﹐荊楚之土號爲鹿蔥﹐根苗可以薦於俎﹐世人欲求男者﹐服之尢良也﹐則古人亦以鹿蔥爲萱花﹐蓋一類而二種也。

｜集藻｜

｜五言古詩｜

｜增｜

｜梁。沈約。詠鹿蔥｜野馬不任騎﹐兔絲不任織﹐旣非中野花﹐無堪麕�食。

○附錄水蔥

｜增｜

｜南方艸木狀｜水蔥花﹑葉皆如鹿蔥﹐花色有紅﹑黃﹑紫三種﹐出始興﹐婦人懷妊佩其花生男者﹐卽此花﹐非鹿蔥也﹐交廣人佩之極有驗﹐然其土多男﹐不厭女子﹐故不常佩也。按此說又與風土記﹑嵇含序不同﹐未知孰是﹐本艸謂亦萱艸之類是也。

○蜀葵原與葵菜混合爲一﹐今正之。

｜原｜蜀葵﹐一名戎葵﹐爾雅云﹐菺﹐戎葵。注云﹐今蜀葵也﹐似葵﹐花如木槿華。疏云﹐戎﹑蜀蓋其所自也﹐因以名之。一名吳葵﹐爾雅翼作胡葵。一名一丈紅﹐艸木記云﹐浙中人種葵﹐俗名一丈紅﹐有五色。

｜增｜

｜本艸｜處處人家植之﹐春初種子﹐冬月宿根﹐苗嫩時亦可茹食﹐葉似葵菜而大﹐莖髙五﹑六尺﹐其實大如指頂﹐皮薄而扁﹐內仁如馬兜鈴。

｜原｜肥地勤灌﹐可變至五﹑六十種﹐色有深紅﹑淺紅﹑紫﹑白﹑墨紫﹑深淺桃紅﹑茄子藍數色﹐學圃余疏云﹐黑者如墨﹐藍者如靛。形有千瓣﹑五心﹑重臺﹑重葉﹑單葉﹑翦絨﹑鋸口﹑細瓣﹑圓瓣﹑重瓣數種。五月繁華﹐莫過於此﹐庭中籬下﹐無所不宜。莖有紫﹑白二種﹐白者爲勝。

｜增｜

｜花木記｜洛陽有翦稜蜀葵﹑九心蜀葵。

｜��考｜

｜增｜

｜杜陽雜編｜處士伊祁元爲上種六合葵於殿前﹐色紅而葉類於戎葵﹐始生六莖﹐其上合爲一株﹐共生十二葉﹐內出二十四花﹐花如桃花而一朶千葉﹐一葉六影﹐其成實如相思子。上自采餌之﹐頗覺神驗。

｜鐵圍山叢談｜王晉卿家舊寶﹐徐處士碧檻蜀葵圖﹐但二幅﹐晉卿每嘆闕其半也﹐��廟一旦訪得之﹐乃從晉卿借半圖﹐晉卿惟命﹐但謂端邸愛而欲得其祕爾﹐��廟命匠者��軸成全圖﹐招晉卿以觀﹐因捲以贈﹐一時盛傳﹐人人悚異﹐厥後禁中謂之就日圖者是也。

｜花經｜胡葵九品一命。

｜缾花譜｜千葉戎葵八品二命。

｜西墅雜記｜成化甲午﹐倭人入貢﹐見欄前蜀葵花﹐不識﹐因問之﹐題詩云﹐花如木槿花相似﹐葉比芙蓉葉一般﹐五尺欄桿遮不盡﹐尙畱一半與人看。外國亦有此能詩者。

｜集藻｜

｜贊｜

｜增｜

｜宋。顏延之。蜀葵贊｜井維降精﹐岷絡升靈﹐物微气麗﹐卉艸之英﹐渝艷眾葩﹐冠冕羣英﹐類麻能直﹐方葵不傾。

｜賦｜

｜增｜

｜梁。王筠。蜀葵花賦｜惟玆奇艸﹐遷花西道﹐淩金阪之威夷﹐跨玉津之浩浩﹐值油云之廣臨﹐屬光風之長掃﹐仰椒屋而敷榮﹐值蘭房而振藻﹐邁眾芳而秀出﹐冠雜卉而當闈﹐旣扶疏而云蔓﹐亦灼爍而星微﹐布護交加﹐蓊茸紛葩﹐疎莖密葉﹐翠萼丹華。

｜原｜

｜陳。虞繁。蜀葵賦｜惟玆珍艸﹐懷芬吐榮﹐挺河渭之膏壤﹐吸昴井之玄精﹐繞銅爵而疏植﹐映昆明而羅生﹐作妙觀於神州﹐扇令名於東京﹐馳驛命而遠致﹐攢華林而麗庭﹐申修翹之冉冉﹐播圓葉之靑靑。

｜五言古詩｜

｜增｜

｜唐。岑參。蜀葵花歌｜昨日一花開﹐今日一花開﹐今日花正好﹐昨日花已老﹐人生不得長少年﹐莫惜牀頭沽酒錢﹐請君有錢向酒家﹐君不見﹐蜀葵花。

｜原｜

｜宋。司馬光。蜀葵｜白若繪初斷﹐紅如顏欲酡﹐坐令仙駕嚴﹐幢節紛駢羅﹐物性有常妍﹐人情輕所多﹐菖蒲儻日秀﹐棄擲不吾過。

｜明。髙啟。葵花｜艷發朱光裏﹐叢依綠蔭邊﹐夕同山蕣落﹐午並海橊燃﹐幽馥流珍簟﹐鮮輝照藻筵﹐羣芳已謝賞﹐孤植轉成憐。

｜七言古詩｜

｜增｜

｜宋。謝翺。種葵葡萄下｜戎葵花種葡萄下﹐年年葉長見花謝﹐葡萄漸密花漸遲﹐開時及見葡萄垂﹐微風搖曳架上枝﹐陰雲凝碧行琉璃﹐天人下飲葡萄露﹐花神夜泣向天訴﹐謝爾葡萄數尺陰﹐不如寸艸同此心。

｜五言律詩｜

｜增｜

｜唐。武元衡。宜陽所居白蜀葵答詠柬諸公｜冉冉眾芳歇﹐亭亭虛室前﹐敷榮時已背﹐幽賞地宜偏﹐紅艷世方重﹐素花徒可憐﹐何當君子願﹐知不競暄妍。

｜徐夤。蜀葵｜劍門南面樹﹐移向會仙亭﹐錦水饒花艷﹐岷山帶葉靑﹐文君慚婉娩﹐神女讓娉婷﹐爛熳紅兼紫﹐飄香入繡扄。

｜原｜

｜宋。韓琦。蜀葵｜炎天花盡歇﹐錦繡獨成林﹐不入當時眼﹐其如向日心﹐寶釵知見棄﹐幽蝶或來尋﹐誰許淸風下﹐芳醪對一斟。

｜七言律詩｜

｜增｜

｜元。許衡。繼人葵花韻｜戎葵花色耀深濃﹐偏稱修叢映短叢﹐絳臉有情爭向日﹐錦苞無語細含風﹐舒開九夏天眞秀﹐壓倒千年畫史工﹐但恨主人貧且窶﹐不教相對舞衣紅。

｜五言絕句｜

｜增｜

｜明。髙啟。白葵花｜素彩發庭陰﹐涼滋玉露深﹐誰憐白衣者﹐亦有向陽心。

｜陸師道。蜀葵｜向日層層折﹐深紅間淺紅﹐無心駐車馬﹐開落任燻風。

｜七言絕句｜

｜增｜

｜唐。陳陶。蜀葵詠｜綠衣宛地紅倡倡﹐燻風似舞諸女郎﹐南鄰蕩子婦亡賴﹐錦機春夜成文章。

｜陳標。蜀葵｜眼前無柰蜀葵何﹐淺紫深紅數百窠﹐能共牡丹爭幾許﹐得人輕處只緣多。

｜原｜

｜宋。楊巽齋。蜀葵｜紅白靑黃弄淺深﹐旌分幢列自成陰﹐但疑承露矜殊色﹐誰識傾陽無二心。

｜增｜

｜金。祝簡。雜詩｜橊花嬌欲鬥羅裙﹐石竹開成碎纈文﹐更有戎葵亦堪愛﹐日烘紅臉酒初醺。

｜明。李東陽。蜀葵｜羞學紅妝媚晚霞﹐祗將忠赤報天家﹐縱教雨黑天陰夜﹐不是南枝不放花。

｜別錄｜

｜原｜

｜種植｜實大如指頂﹐皮薄而扁﹐子如蕪荑仁輕虛﹐易種﹐收子以多爲貴。八﹑九月間鋤地下種﹐冬有雪輙耮之﹐勿令飛去﹐使地保澤﹐無虫災。至春初﹐刪其細小﹐余畱在地﹐頻澆水﹐勿缺肥﹐當有變異色者發生﹐滿庭花開﹐最久至七月中尙藩。大風雨後﹐卽宜扶起﹐壅根少遲﹐其頭便曲﹐不堪觀矣。尋千葉者四﹑五種﹐墻籬向陽處間色種之﹐幹長而直﹐花艷而久﹐勝種鶯粟十倍。

｜制用｜插缾用沸湯﹐以紙塞口則不萎﹐或以石灰蘸過﹐令乾方插﹐花開至頂﹐葉仍如舊﹐鳳仙﹑芙蓉插法同。

葵花可收﹐幹入香炭塹內﹐引火耐燒。

葉可收﹐染紙色﹐所謂葵箋是也。

○錦葵

｜原｜錦葵﹐一名荍﹐爾雅云﹐荍﹐蚍衃。注云﹐今荊葵也﹐似葵﹐紫色。疏云﹐小艸﹐多花少葉﹐葉又翹起。一名芘芣﹐詩傳云﹐荍﹐芘芣也。叢低﹐葉微厚﹐花如小錢﹐文彩可觀﹐又名錢葵﹐色深紅﹑淺紅﹑淡紫﹐皆單葉﹐開亦耐久。詩陳風﹐視爾如荍﹐卽此種﹐同蜀葵。

○天葵

｜原｜天葵﹐一名莃﹐一名菟葵﹐爾雅云﹐莃﹐菟葵。葉如錢而厚嫩﹐面靑﹐背微紫。

｜本艸｜一名雷丸艸﹐寇宗奭曰﹐綠葉如黃蜀葵﹐其花似拒霜﹐其形至小﹐如初開單葉蜀葵﹐有檀心﹐色如牡丹姚黃﹐其葉則蜀葵也。

｜��考｜

｜增｜

｜岣嶁神書｜紫背天葵﹐出蜀中﹐靈艸也﹐生於水際﹐取自然汁煮汞則堅。

｜本艸｜凡丹石之類﹐得此而後能神。雷公炮炙論云﹐如要形堅﹐豈忘紫背﹐謂其能堅鈆也。

○附錄旌節花

｜原｜旌節花﹐髙四﹑五尺﹐花小﹐類茄花﹐俗訛錦茄兒﹐花節節對生﹐紅紫如錦。

｜增｜

｜益部方物略記｜修修華碧皆層層而擢正﹐類使所持節然﹐故以名。見益州圖經。

｜��考｜

｜增｜

｜花史｜唐﹐王處回家居﹐有道士以花種貽之﹐曰﹐此仙家旌節花也﹐後處回歷二鎭。

｜丹鉛總錄｜太平廣記引黎州圖經云﹐黎州漢源縣琉璃城有旌節花﹐去地二﹑三尺﹐行行皆如旌節。蘇子由詩﹐綠竹瑯玕色﹐紅葵旌節花﹐借諭葵形﹐非謂旌節卽葵也。

｜集藻｜

｜贊｜

｜增｜

｜宋。宋祁。旌節花｜擢條亭亭﹐層層紫丹﹐狀若使節﹐方圖實刋。

｜五言絕句｜

｜增｜

｜宋。陸遊。旌節葵｜旌節庭下葵﹐鼓吹池中蛙﹐坐令灌園公﹐忽作富貴家。

｜詩散句｜

｜增｜

｜宋。洪諮夔｜槍旗漫摘社前雨﹐旌節旋移春後花。

○附錄西番葵

｜原｜西番葵﹐莖如竹﹐髙丈餘﹐葉似蜀葵而大﹐花托圓﹐二﹑三尺﹐如蓮房而扁﹐花黃色﹐子如萆麻子而扁。孕婦忌經其下﹐能墮胎。

禦定佩文齋廣羣芳譜卷四十六

●禦定佩文齋廣羣芳譜卷四十七

花譜

○百合花原列果譜﹐今從全芳備祖移入於此。

｜增｜

｜本艸｜百合﹐一名��﹐玉篇云﹐��﹐百合蒜。一名彊瞿﹐此物花﹑葉﹑根皆四向﹐故曰彊瞿﹐凡物旁生謂之瞿。陶景弘曰﹐俗人呼爲彊仇﹐仇卽瞿也﹐聲之訛耳。一名蒜腦藷﹐其根如大蒜﹐其味如山藷。一名重箱﹐一名中逢花﹐一名重邁﹐一名中庭。

｜原｜百合﹐一名摩羅﹐春生﹐苗髙二﹑三尺﹐幹麤如箭﹐葉生四面如雞距﹐又似柳葉﹐靑色﹐近莖微紫﹐莖端碧白﹐四﹑五月開花﹐甚大﹐有麝香﹑珍珠二種﹐麝香﹐花微黃﹐甚香。珍珠﹐花紅有黑點﹐莖葉中有紫珠。按李時珍本艸云﹐百合葉似短竹葉﹐不似柳葉。五﹑六月莖端開大白花﹐長五寸﹐六出﹐四垂向下﹐色亦不紅。紅者葉似柳﹐乃山丹也。又云﹐紅花帶黃而四垂﹐上有黑斑點﹐其子先結在枝葉間者﹐捲丹也。蓋一種三類。根似蒜而大﹐重疊生二﹑三十瓣﹐爾雅翼云﹐小者如大蒜﹐大者如椀﹐數十片相累﹐狀如白蓮花﹐故名百合﹐言百片合成也。味甘﹐平﹐無毒﹐主治邪气腹脹﹐心痛﹐喉痺﹐補中益气﹐定心志﹐殺蠱毒﹐療癰腫﹐止顚狂﹑涕淚﹐產後血病﹐蒸煮食之﹑搗粉作麫食﹐最益人﹐和肉更佳。

｜��考｜

｜增｜

｜酉陽雜俎｜元和末﹐海陵夏侯乙庭前生百合花﹐大於常數倍﹐異之﹐因發其下﹐得甓匣十三重﹐各匣一鏡﹐第七者光不蝕﹐照日光環一丈﹐其餘規銅而已。

｜原｜

｜集異記｜兗州䢐徠山寺曰光化﹐客有習儒業者﹐堅志棲焉﹐夏日因閱畫壁於廊序﹐忽逢白衣美女﹐年十五﹑六﹐姿貌絕異﹐因誘至於室﹐情款甚密﹐及去﹐以白玉指環遺之﹐因上寺門樓﹐隱身目送﹐白衣行計百步許﹐奄然不見﹐乃識其處﹐尋見百合苗一枝﹐白花絕偉﹐客因斸之﹐根本如拱﹐瑰異不類常者﹐及歸﹐乃啟其重跗﹐百疊旣盡﹐白玉指環﹐宛在其內。

｜增｜

｜老學庵筆記｜蜀孟氏時﹐苑中忽生百合花一本﹐數百房﹐皆並蔕﹐圖其狀於聖壽寺門樓之東頰壁間﹐謂之瑞花圖﹐至今尙存。

｜原｜都波國﹐無稼穡﹐以百合爲糧。

｜集藻｜

｜賦｜

｜原｜

｜唐。王勔。百合花賦｜荷春光之餘煦﹐托陽山之峻趾﹐比蓂莢之能連﹐引芝芳而自擬﹐固其布葉相從﹐潛根必重﹐示不孤於日用﹐欣有葉於時雍﹐嗤五葉之非偶﹐陋三花之未穠﹐亦藐兮不可長﹐辰兮不可逢﹐恐鶗鴂吟兮眾芳晚﹐幸左右之先容。

｜五言古詩｜

｜原｜

｜梁。宣帝。百合｜接葉有多種﹐開花無異色﹐含露或低垂﹐從風時偃抑。

｜宋。王右丞。百合｜少陵晚崎嶇﹐托命在黃獨﹐天隨自寂寞﹐療饑惟杞菊﹐古來淪放人﹐余馨被艸木﹐我客漢東城﹐鄰曲見未熟﹐不應惱鵝鴨﹐更忍累口腹﹐過從首三張﹐伯仲肩二陸﹐赬膚分子姜﹐云茁饋萌竹﹐冥搜到百合﹐眞使當重肉﹐軟溫甚蹲鴟﹐瑩淨豈鴻鵠﹐食之儻有助﹐蓋昔先所服﹐詩腸貯微潤﹐茗椀爭餘馥﹐果堪止淚無﹐欲從望鄕目。

｜七言絕句｜

｜增｜

｜宋。陸遊。窓前作小土山蓺蘭及玉簪最後得香百合並種之戲作｜芳蘭移取徧中林﹐餘地何妨種玉簪﹐更乞兩叢香百合﹐老翁七十尙童心。

｜詩散句｜

｜增｜

｜明。陳淳｜夜深香滿屋﹐疑是酒醒時。

｜別錄｜

｜原｜

｜種植｜秋分節取其瓣分種之﹐五寸一科﹐宜雞糞﹐宜肥地﹐頻澆則花開爛熳﹐淸香滿庭﹐春分不可移﹐二年一分﹐不可枯死。

○山丹

｜原｜山丹﹐一名紅百合﹐一名連珠﹐一名川彊瞿﹐一名紅花菜。本艸云﹐燕﹑齊人采其花跗未開者﹐幹而食之﹐名紅花菜。根似百合﹐體小而瓣少﹐莖亦短小﹐葉狹長而尖﹐頗似柳葉﹐與百合迥別﹐四月開紅花﹐六瓣不四垂﹐亦結小子。根气味甘﹐平﹐無毒。一種髙四﹑五尺﹐如萱花﹐花大如椀﹐紅斑黑點﹐瓣俱反捲﹐一葉生一子﹐名回頭見子花﹐又名番山丹﹐根似百合﹐不堪食。按此卽本艸所云捲丹也。一種髙尺許﹐花紅如朱砂﹐茂者一干兩﹑三花﹐花小於百合﹐無香﹐一名中庭花﹐其性與百合同﹐色可觀﹐根同百合﹐可食﹐味少苦。按此卽花疏所云渥丹也。原譜旣列於此﹐又附於後者﹐誤﹐今並合爲一。

｜集藻｜

｜五言古詩｜

｜增｜

｜宋。蘇轍。西軒種山丹｜淮陽千葉花﹐到此三百里﹐城中眾名園﹐栽接比桃李﹐吾廬適新成﹐西有數畦地﹐乘秋種山丹﹐得雨生可喜﹐山丹非佳花﹐老圃有深意﹐宿根已得土﹐絕品皆可寄﹐明年春陽升﹐盈尺爛如綺﹐居然盜天功﹐信矣斯人智﹐根苗相因依﹐非眞亦非僞﹐客來但一笑﹐勿問所從致。

｜朱子。山丹｜昔遊嶺海間﹐幾見蠻卉拆﹐素英溥夕露﹐朱葩爛晴日﹐歸來今幾年﹐晤對祇寒碧﹐因君賦山丹﹐怳復見顏色。

｜五言律詩｜

｜增｜

｜宋。蘇轍。種花｜築室力已盡﹐種花功尙疎﹐山丹得春雨﹐艷色照庭除﹐末品何曾數﹐羣芳自不如﹐今秋接千葉﹐試取洛人余。

｜七言律詩｜

｜增｜

｜宋。楊萬里。山丹花｜春去無芳可得尋﹐山丹最晚出幽林﹐柹紅一色明羅袖﹐金粉羣虫集寶簪﹐花似鹿蔥還耐久﹐葉如芍藥不多深﹐香泥瓦斛移山蘤﹐聊著書窓伴小吟。

｜詩散句｜

｜增｜

｜宋。蘇軾｜堂前種山丹﹐錯落瑪瑙盤。

｜陳傅良｜山丹吹出靑藜火﹐金蝶窺叢何婀娜。

｜別錄｜

｜原｜

｜種植｜一年一起﹐春時分種﹐取其大者供食﹐小者用肥土﹐如種蒜法﹐以雞糞壅之則茂。

｜增｜番山丹花﹐須每年八﹑九月分種﹐方盛。

○鳳仙

｜原｜鳳仙﹐一名海蒳﹐一名旱珍珠﹐一名小桃紅﹐一名染指甲艸。本艸云﹐女人采其花及葉包染指甲﹐其實狀如小桃﹐故有指甲﹑小桃諸名。宋光宗李后﹐諱鳳﹐宮中呼爲好女兒花。張宛邱呼爲菊婢。韋君呼爲羽客。人家多種之﹐極易生﹐二月下子﹐隨時可再種﹐卽冬月嚴寒﹐種之火坑﹐亦生。苗髙二﹑三尺﹐莖有紅﹑白二色﹐肥者大如拇指﹐中空而脆﹐葉長而尖﹐似桃﹑柳葉﹐有鋸齒﹐故又有夾竹桃之名﹐椏間開花﹐頭翅尾足俱翹然如鳳狀﹐故又有金鳳之名﹐色紅﹑紫﹑黃﹑白﹐碧及雜色﹐善變易﹐有灑金者﹐白瓣上紅色數點﹐又變之異者﹐自夏初至秋盡﹐開卸相續﹐結實累累﹐大如櫻桃﹐形微長有尖﹐色如毛桃﹐生靑熟黃﹐觸之卽自裂﹐皮卷如拳﹐故又有急性子之名﹐苞中有子。似蘿卜子而小﹐褐色。气味微苦﹐溫﹐有小毒﹐治產難﹐積塊噎膈﹐下骨哽﹐透骨通竅。葉甘﹐溫﹐滑﹐無毒﹐活血消積。根苦﹑甘﹑辛﹐有小毒﹐散血通經﹐軟堅透骨﹐治誤吞銅鐵。此艸不生虫蠱﹐蜂蝶亦多不近﹐恐不能無毒。花卸卽去其蔕﹐不使結子﹐則花益茂。

｜��考｜

｜增｜

｜三柳軒雜識｜鳳仙爲��客。

｜花經｜金鳳七品三命。

｜平園詩注｜金鳳﹑木犀二花殆是的對。

｜原｜

｜花史｜謝長裾見鳳仙花﹐命侍兒進葉公金膏﹐以麈尾稍染膏灑之﹐折一枝插倒影山側﹐明年此花金色不去﹐至今有斑點﹐大小不同﹐若灑金﹐名倒影花。李玉英秋日采鳳仙花染指甲﹐後於月中調弦﹐或比之落花流水。鳳仙五月開﹐主水。

｜集藻｜

｜五言古詩｜

｜原｜

｜宋。劉圻父。｜天霜雕九陵﹐梧桐日枯槁﹐鳳徳何其衰﹐驚飛下幽艸﹐九苞空髣髴﹐眾彩各自好﹐黃中獨含章﹐見晚更傾倒﹐托根幔亭峯﹐弱質深自保﹐便翾金翅短﹐淡泊乃幾道﹐俗眼迷是非﹐人間迹如掃。

｜七言古詩｜

｜原｜

｜宋。文同。金鳳花｜花有金鳳爲小叢﹐秋色已深方盛發﹐英英秀質實具體﹐文采爛然無少闕﹐纖莖翩翩翠影動﹐紅白紛亂如點纈﹐誰云脆弱易飄墮﹐自卵至翼亦數月﹐鋪茸翦彩轉難似﹐只把長條恣穿結﹐常疑一似小兒花﹐性命所系不忍折﹐君不見﹐昨夜雨﹐今朝風﹐一隊驚飛返丹穴。

｜五言絕句｜

｜原｜

｜宋。徐致中。金鳳花｜鮮鮮金鳳花﹐得時亦自��﹐物生無貴賤﹐罕見乃爲貴。

｜增｜

｜明。王氏美君。詠鳳仙花｜鳳鳥久不至﹐花枝空復名﹐何如學葵蘂﹐開卽向陽傾。

｜七言絕句｜

｜增｜

｜唐。吳仁璧。鳳仙花｜香紅嫩綠正開時﹐冷蝶饑蜂兩不知﹐此際最宜何處看﹐朝陽初上碧梧枝。

｜原｜

｜宋。晏殊。金鳳花｜九苞顏色春霞萃﹐丹穴威儀秀气殫﹐題品直須名最上﹐昻昻驤首倚朱欄。

｜歐陽修。金鳳花｜憶繞朱欄手自栽﹐綠叢髙下幾番開﹐中庭雨過無人迹﹐狼籍深紅點綠苔。

｜楊萬里。金鳳花｜細看金鳳小花叢﹐費盡司花染作工﹐雪色白邊袍色紫﹐更饒深淺四般紅。

｜增｜

｜僧北澗。金鳳花｜小似釵頭縷粟金﹐不將紅淺笑紅深﹐虛名冗利閒花艸﹐寂寞朝陽采羽瘖。

｜詩散句｜

｜原｜

｜宋。劉敞｜綠葉紛映階﹐紅芳爛盈眼﹐輝輝丹穴禽﹐矯矯翅翎展。

｜張耒｜金鳳乃婢妾﹐紅紫徒相鮮。

｜增｜

｜明。劉基｜庭前金鳳花﹐向晚爭嫵��。

｜原｜

｜宋。僧北澗｜飛花只合秦樓去﹐莫與金釵壓翠蟬。

｜元。楊維楨｜夜搗守宮金鳳蘂﹐十尖盡換紅鴉嘴。

｜明。徐階｜金鳳花開色最鮮﹐佳人染得指頭丹。金盤和露搗仙葩﹐解使纖纖玉有暇。

｜詞｜

｜原｜

｜明。夏樹芳。女冠子｜秋花姝麗﹐疑是虞庭集毳﹐爛霞開﹐不向丹山植﹐還從蘂闕來。飛來金屈戍﹐添上玉搔頭﹐暗撥求凰操﹐韻聲幽。

｜增｜

｜宋。陳景沂。水龍吟｜階前砌下新涼﹐嫩姿弱質婆娑小﹐仙家甚處﹐鳳雛飛下﹐化成窈窕﹐尖葉參差﹐柔枝裊娜﹐體將玉造﹐自川葵放後﹐堂萱謝了﹐是園苑﹐無花艸。自恨西風太早﹐逞芳容紫團緋繞﹐管裏低昻﹐篦頭約掠﹐空成懊惱﹐圓胎結就﹐小鈴垂下﹐直開臨�﹐�凡間謫墮﹐不知西帝﹐曾關宸抱。

｜別錄｜

｜原｜

｜制用｜采肥莖汋腌﹐可爲葅。

花﹐酒浸一宿﹐亦可食。

取紅花搗爛煮犀杯﹐色如蠟﹐可充舊犀﹐初煮出﹐忌見風﹐見風卽裂。

庖人烹魚肉難卒爛﹐投子數粒同山查﹐卽易爛。

女人采紅花同白礬搗爛﹐先以蒜擦指甲﹐以花傅上葉包裹﹐次日紅鮮可愛﹐數月不退。

能損齒﹐服者不可著牙﹐多用亦戟人喉。

插瓶用沸水或石灰入湯﹐可開半月。

｜增｜

｜物類相感志｜枳實煮魚則骨軟﹐或用鳳仙花子。

｜野�品｜鳳仙花梗采頭芽﹐湯淖﹐少加鹽﹐曬漧﹐可畱年餘﹐以芝麻拌﹐供新者可入茶﹐最宜炒麵觔食佳﹐熝豆腐﹑素菜無一不可。

○金錢

｜增｜

｜酉陽雜俎｜金錢花﹐一名毗屍沙。

｜原｜金錢花﹐一名子午花﹐格物叢話云﹐花以金錢名﹐言其形之似也﹐惟久稜廓耳。花史云﹐午開子落﹐故名子午花。一名夜落金錢花﹐予攺爲金榜及第花。花秋開﹐黃色﹐朶如錢﹐綠葉柔枝﹐�娟可愛﹐園林艸木疏云﹐梁大同中進自外國﹐今在處有之﹐栽磁盆中﹐副以小竹架﹐亦書室中雅翫也。又有銀錢一種﹐七月開﹐以子種。

｜��考｜

｜原｜

｜酉陽雜俎｜梁﹐豫州掾屬以雙陸﹐賭金錢﹐錢盡﹐以金錢花相足﹐魚弘謂得花勝得錢。

｜增｜

｜花經｜金錢花七品三命。

｜原｜

｜花史｜鄭榮嘗作金錢花詩﹐未就﹐夢一紅裳女子擲錢與之曰﹐爲君潤筆﹐及覺﹐探懷中﹐得花數朶﹐遂戲呼爲潤筆花。

｜集藻｜

｜五言律詩｜

｜增｜

｜宋。劉攽。金錢花｜披沙百煉貴﹐濟世五銖圜﹐侔色都疑似﹐頒形適自然﹐蕭蕭秋意蚤﹐采采露華鮮﹐貧謝侏儒甚﹐煩君慰眼前。

｜七言絕句｜

｜增｜

｜唐。盧肇。金錢花｜輪郭休誇四字書﹐紅窠寫出對庭除﹐時時買得佳人笑﹐本色金錢��不如。

｜原｜

｜來鵬。金錢花｜也無輪郭也無神﹐露洗還同鑄出新﹐靑帝若教花裏用﹐牡丹應是得錢人。

｜皮日休。金錢花｜陰陽爲炭地爲鑪﹐鑄出金錢不用模﹐謾向人前逞顏色﹐不知還解濟貧無。

｜吳仁璧。金錢花｜淺絳濃香幾蘂勻﹐日鎔金鑄萬家新﹐堪疑劉寵遺芳在﹐不許山陰父老貧。

｜羅隱。金錢花｜占得佳名繞樹芳﹐依依相伴向秋光﹐若教此物堪收貯﹐應被豪家盡劚將。

｜原｜

｜宋。石��。金錢花｜名貴已居三品上﹐價髙仍在五銖先﹐春來買斷深紅色﹐燒得人心似火燃。

｜章藝齋。金錢花｜巧冶都由造化壚﹐風磨雨洗好形模﹐花神果有神通力﹐買斷春光用得無。

｜詩散句｜

｜原｜

｜宋。百氏集｜能買三秋景﹐難供九府輸。厚重圓殊秦半兩﹐輕飄薄似漢三分。

｜蘇軾｜金錢色傍秋。

｜別錄｜

｜增｜

｜酉陽雜俎｜衛公言﹐金錢花損眼。

○滴滴金

｜原｜滴滴金﹐一名夏菊﹐一名艾菊﹐一名旋覆花﹐本艸云﹐花圓而覆下﹐故名。一名疊羅金。

｜本艸｜旋覆﹐一名盜庚﹐爾雅云﹐蕧﹐盜庚。注云﹐旋覆﹐似菊。本艸云﹐庚者﹐金也﹐謂其夏開黃花﹐盜竊金气也。一名戴椹。

｜花史｜一名金錢菊。本艸﹐亦名金錢花。

｜原｜莖靑而香﹐葉靑而長﹐尖而無椏﹐髙僅二﹑三尺﹐花色金黃﹐千瓣最細﹐凡二﹑三層﹐明黃色﹐心乃深黃中有一點微綠者﹐巧小如錢﹐亦有大如折二錢者﹐所產之地不同也﹐自六月開至八月﹐苗初生﹐自陳根出﹐旣則徧地生苗﹐繇花梢頭露滴入土﹐卽生新根﹐故名滴滴金﹐嘗斸地驗其根﹐果無聯屬。

｜集藻｜

｜七言絕句｜

｜原｜

｜宋。陶弼｜九秋瑞露滴成芽﹐不是楡花卽桂花﹐星女月娥宮不鎖﹐天風吹落野人家。

｜增｜

｜謝邁。滴滴金｜滿庭黃色抑何深﹐一滴梅霖一滴金﹐莫使貪夫來見此﹐聞名亦起覬覦心。

｜原｜

｜百花新詠｜秋來蔓艸莫相侵﹐露滴花梢滿地金﹐若入仙人丹竈裏﹐還如松柏歲寒心。

○玉簪

｜原｜玉簪﹐漢武帝寵李夫人﹐取玉簪搔頭﹐後宮人皆效之﹐玉簪花之名取此。一名白萼﹐一名白鶴仙﹐一名季女﹐白萼象其色﹐白鶴象其形﹐季女象其卦。處處有之﹐有宿根﹐二月生﹐苗成叢﹐髙尺餘﹐柔莖如白菘菜﹐葉大如掌﹐團而有尖﹐面靑背白﹐紋如車前﹐頗嬌瑩﹐六﹑七月叢中抽一莖﹐莖上有細葉十餘﹐每葉出花一朶﹐長二﹑三寸﹐本小末大﹐未開時﹐正如白玉搔頭簪形﹐開時微綻四出﹐中吐黃蘂﹐七須環列﹐一須獨長﹐甚香而淸﹐朝開暮捲﹐間有結子者﹐圓如豌豆﹐生靑熟黑﹐其根連生﹐如鬼臼﹑射幹之類﹐有須毛﹐舊莖死則根有一臼﹐新根生則舊根腐。亦有紫花者﹐學圃余疏云﹐紫者名紫鶴。葉微狹﹐花小於白者﹐葉上黃綠相間﹐名間道花。又有一種小紫﹐五月開﹐花小﹐白﹐葉石綠色。此物損牙齒﹐不可著牙﹐根性甘﹑辛﹐寒﹐有毒﹐解毒﹐塗腫﹐下骨。葉性同根﹐解蛇虺毒。

｜��考｜

｜增｜

｜春渚紀聞｜酒成碧後方堪飲﹐花到白來原自香﹐此趙丈徳麟賦玉簪花詩也。歷數花品﹐白而香者﹐十花八﹑九香也。

｜集藻｜

｜賦｜

｜增｜

｜明。田藝蘅。玉簪花賦｜白花六出﹐碧莖森森﹐綠苞敷艷﹐翠葉叢陰﹐皜絲垂須﹐黃檀綴心﹐色美如玉﹐形肖惟簪﹐曰貴且重﹐名比南金﹐方其根萎﹐嚴霜英﹐抽湛露﹐酷暑旣䢐﹐涼飆初度﹐拂拂翻榮﹐亭亭挺素﹐皓雪凝條﹐明冰掛樹﹐山梔爲之抱慚﹐水仙見而生妒﹐縱玉井之蓮花﹐亦同行而卻步﹐乃若微雨乍淋﹐淡然晚妝﹐洗盡鉛華﹐月映霓裳﹐插瑤笄於綠鬢﹐解瓊��於華堂﹐獨持雅潔﹐以壓羣芳﹐鄙芙蓉之多態﹐笑蕙蘭其不香﹐當百卉之搖落﹐聳孤秀於淸商﹐故得列君階除﹐遠彼塵坌﹐舞媛致疑而反銜﹐逸士欲投而長遁﹐采下體而不遺﹐入麗藻之粲論﹐苟能刈蓍而不忘﹐寧辭磨石而終鈍﹐感徳輝於三秋﹐媿艸心之徑寸﹐幸朝東於華冠﹐𨿽夕隕而何恨。

｜五言古詩｜

｜增｜

｜金。元好問。同白兄賦瓶中玉簪｜畏景眾芳歇﹐仙葩此夷猶﹐冰姿出新沐﹐娟娟倚淸秋﹐昨夢今見之﹐風鬟玉搔頭﹐誰言閨房秀﹐髙情渺林丘﹐碧筵古銅壺﹐一室香四周﹐懷人成獨詠﹐遠思徒悠悠。

｜元。劉因。玉簪｜堂陰秋气集﹐幽花獨淸新﹐臨風玉一簪﹐含情待何人﹐含情不自展﹐未展情更眞﹐徘徊明月光﹐泛泛如相親﹐因之欲有托﹐風鬟渺冰輪。

｜七言律詩｜

｜增｜

｜元。劉因。玉簪花｜花中冰雪避秋陽﹐月底陰陰鎖暗香﹐玉瘦每憂和露滴﹐心淸惟恨有絲長﹐且畱宛轉圍沈水﹐莫遣聯翩入粉囊﹐只許幽人太相似﹐蒼苔疎雨北窓涼。

｜原｜

｜方廣徳。玉簪｜不信搔頭花底重﹐數莖秋濯露溶溶﹐腰憎荊玉生前折﹐影比崔娘月裏逢﹐摘去何人憐素腕﹐插來是處映秋容﹐薄愁莫減冰霜骨﹐十二金釵好向從。

｜七言絕句｜

｜原｜

｜唐。羅隱。玉簪｜雪魄冰姿俗不侵﹐阿誰移植小窓陰﹐若非月姊黃金釧﹐難買天孫白玉簪。

｜宋。王安石。玉簪｜瑤池仙子宴流霞﹐醉裏遺簪幻做花﹐萬斛濃香山麝馥﹐隨風吹落到君家。

｜黃庭堅。玉簪｜宴罷瑤池阿母家﹐嫩瓊飛上紫雲車﹐玉簪墮地無人拾﹐化作江南第一花。

｜鄭修。玉簪花｜玉色瓷盆綠柄深﹐夜涼移向小窓陰﹐兒童莫訝心難展﹐未展心時正似簪。

｜吳震齋。王簪花｜素娥昔日宴仙家﹐醉裏從他寶髻斜﹐遺下玉簪無覓處﹐如今化作一枝花。

｜增｜

｜明。李東陽。玉簪｜昨夜花神出蘂宮﹐綠云裊裊不禁風﹐妝成試照池邊影﹐祇恐搔頭落水中。

｜詩散句｜

｜增｜

｜金。史肅｜玉簪香好在﹐墻角幾枝開。

｜原｜

｜孫鐸｜披拂西風如有待﹐徘徊涼月更多情。

｜增｜

｜劉龍山｜一瓶秋水玉簪香。

｜元。趙雍｜淡然相對玉簪香。

｜明。吳寬｜玉削簪頭露濯開。

｜詞｜

｜增｜

｜金。黃庭筠。謁金門｜秋蕭索﹐燈火新涼簾幕﹐翠被不禁臨曉薄﹐南樓聞畫角。想見玉壺冰萼﹐一夜西風開��﹐夢覺烏嗁殘月落﹐幽香無處著。

｜張雨。滿江紅｜玉導纖長﹐頓化作﹐雲英香莢﹐風弄影﹐綠鬟撩亂﹐搔頭斜插﹐璞小還思釵燕並﹐叢幽略比蕉心狹﹐看柔須﹑點綴半開時﹐微烘蠟。冰筯瘦﹐瓊林滑﹐芳徑底﹐誰偸掐﹐怕夜涼消得﹐錦圍紅帀﹐鵝管不禁仙露重﹐蜜脾勝借淸香發﹐待使君﹐絕妙好詞成﹐須彈壓。

｜張翥。露華｜瀛洲種玉﹐總付與花神﹐月底深斸﹐琢就瑤笄﹐光映鬢云斜矗﹐幾度借取搔頭﹐別試漢宮裝束﹐風露冷﹐幽香半襟﹐淡竚欄曲。亭亭雪艷愁獨﹐愛粉沁冰�﹐須撚金粟﹐石上那回磨斷﹐爭忍輕觸﹐一自楚客歸來﹐珠履舊遊誰續﹐秋夢起﹐殘妝半簪墜綠。

｜張雨。東風第一枝｜淸淚如鉛﹐綠房迎曉﹐寶階低擁云葉﹐蜻蜓飛上搔頭﹐依前艷香未歇﹐西窓暗雨﹐怪簾底﹐參差涼月﹐正一叢﹑深倚瑯玕﹐石上只愁磨折。問瑤艸﹐應憐短髮﹐曾醉墮﹐無聲膩滑﹐羞他金雀鈿蟬﹐髙似水仙羅襪﹐芳心斷絕﹐誰與贈﹐江臯瓊玦﹐試折花﹐擲作銀橋﹐看舞素鸞回雪。

｜別錄｜

｜原｜

｜種植｜春初雨後分其勾萌﹐種以肥土﹐勤澆灌﹐卽活﹐分時忌鐵器。花瓣拖麫﹐香油煠過﹐入少糖霜﹐香淸味淡﹐可充淸供。取未開者﹐裝鉛粉在內﹐以綫縛口﹐久之﹐婦女用以傅面﹐經歲尙香。

｜增｜

｜崆峒子｜骨鯁以玉簪花根汁滴之則化。

○秋葵

｜原｜秋葵﹐與葵相似﹐故名﹐秋葵朝夕��陽﹐此葵是也﹐本艸作黃蜀葵﹐寇宗奭云﹐與蜀葵別種﹐非蜀葵中黃者也。一名側金盞。莖髙六﹑七尺﹐葉如芙蓉﹐深綠色﹐開岐叉﹐有五尖如人爪﹐形狹而多缺﹐六月放﹐花大如椀﹐鵝黃色﹐紫心﹐六瓣而側﹐雅淡堪玩﹐朝開﹑午收﹑暮落﹐隨卽結角﹐大如拇指﹐長二寸許﹐本大末尖﹐六稜有毛﹐老則黑色﹐其稜自綻﹐內有六房﹐子累累在房內﹐狀如莔麻子﹐色黑﹐秋盡收﹐二月種﹐以手髙撒﹐梗亦長大。花﹑子及根气味並甘﹐寒﹐滑﹐無毒。爲催生妙藥﹐子宜浸油﹐治瘡﹐塗湯火傷。

｜��考｜

｜原｜

｜說文｜黃葵常傾葉向日﹐不令照其根。

｜增｜

｜彥周詩話｜寫生之句﹐取其形似﹐故辭多迂弱﹐趙昌畫黃蜀葵﹐東坡作詩云﹐檀心紫成暈﹐翠葉森有芒。揣摸刻骨﹐造語壯麗﹐後世莫及。

｜花經｜葵花九品一命。

｜瓶花譜｜秋葵八品二命。

｜集藻｜

｜賦｜

｜增｜

｜唐。韓偓。黃蜀葵賦｜色配中央﹐心傾太陽﹐布葉近臨於玉砌﹐移根遠自於銅梁﹐萼綠華未遇楊羲﹐冠簪駊騀﹐杜蘭香喜逢張碩﹐巾帔飄揚﹐銀漢之星機欲曙﹐金臺之漏箭初長﹐動人妖艷﹐馥鼻生香﹐千里鵠鶵﹐濫得名於太液﹐三秋菊蘂﹐虛長價於柴桑﹐向日微困﹐迎風欲翔﹐周昉神疲﹐吮筆而深慚思拙﹐江淹色沮﹐擘箋而所恨才荒﹐蝶翅堪憎﹐蜂須可妒﹐幾多之金粉遭竊﹐一點之檀心被污﹐何須逼視﹐漢夫人之鴛寢多羞﹐不待含情﹐晉天子之羊車自駐﹐激電寒暄﹐跳丸烏兔﹐得不淹畱﹐深勞顧慕﹐懊恨張京兆﹐惟將桂葉添睂﹐悵望齊東昬﹐��把蓮花襯步﹐騷人易老﹐絕色多愁﹐曷忍在綺窓側畔﹐惟當居繡戶前頭﹐日斷猶駐﹐魂消未收﹐映葉而似擎歌扇﹐偎欄而若墮妝樓﹐感荀粲之殷勤﹐誓無緘著﹐怨謝鯤之彊暴﹐未近風流﹐淸旦鶯嗁﹐黃昬客散﹐鶴頸兮長引﹐猿腸兮屢斷﹐攀條立處﹐林烏應笑於後棲﹐欹枕看時﹐梁燕或聞於長嘆﹐已而已而﹐惟有醉眠於叢畔。

｜五言古詩｜

｜增｜

｜唐。戴叔倫。嘆葵花｜今日見花落﹐明日見花開﹐花開能向日﹐花落委蒼苔﹐自不同凡卉﹐看時幾日回。

｜原｜

｜宋。蘇軾。題王伯揚所藏趙昌畫。黃葵｜弱質困夏永﹐奇姿蘇晚涼﹐低昻黃金杯﹐照耀初日光﹐檀心自成暈﹐翠葉森有芒﹐古來寫生人﹐妙絕誰似昌﹐晨妝與午醉﹐眞態含陰陽﹐君看此花枝﹐中有風露香。

｜增｜

｜梁棟。黃葵｜乾坤有正气﹐間色皆爲臣﹐名葩據中央﹐紅紫誰敢鄰﹐傾日不忘君﹐衛足恐傷身﹐�然無知識﹐忠孝出本眞﹐林林天地間﹐戴履而爲人﹐明靈秀萬物﹐孰不尊君親﹐嗟嗟叔季後﹐利欲冺天倫﹐邈哉望帝國﹐產此瑞世珍﹐九夏不趨炎﹐三月不爭春﹐髙秋風露冷﹐孤標出淸塵﹐背時還獨立﹐攬芳淚沾巾。

｜七言古詩｜

｜增｜

｜金。元好問。甲辰秋﹐洛陽得黃葵子﹐種之南庵﹐明年夏六月作花﹐佛經所謂閻浮檀金﹐明淨柔軟﹐令人愛樂者﹐此花可以當之﹐因爲賦長韻。｜芳蕤浥露嬌黃濕﹐五疊湘裙輕襞積﹐晨妝午醉一日間﹐白白紅紅總狼籍﹐上陽宮女要頭冠﹐摹寫𨿽工破的難﹐看來明淨復柔軟﹐花中乃有閻浮檀﹐千里移根洛陽陌﹐主人不飲誰看客﹐乞與金杯自傾側﹐明年爲渠當舉白。

｜五言律詩｜

｜增｜

｜唐。崔涯。黃蜀葵｜野欄秋景晚﹐疎散兩三枝﹐嫩蘂淺輕態﹐幽香閒澹姿﹐露傾金盞小﹐風引道冠欹﹐獨立悄無語﹐淸愁人詎知。

｜七言律詩｜

｜原｜

｜唐。韋莊。使院黃葵花｜薄妝新著淡黃衣﹐對捧金鑪侍醮遲﹐向月似矜傾國貌﹐倚風如唱步虛詞﹐乍開檀炷疑聞語﹐試與云和必解吹﹐爲報同人看來好﹐不禁秋露卽離披。

｜五言絕句｜

｜增｜

｜宋。文同。秋葵｜錦江何日別﹐漆水今朝見﹐淸露繞顏色﹐秋鵝一分淺。

｜範成大。霜後紀園中艸木｜種葵如種麥﹐隔歲已下子﹐僅成一干花﹐浪備四時气。

｜金。姚孝錫。黃蜀葵｜傾心知向日﹐布葉解承陰﹐空側黃金盞﹐誰人與對斟。

｜元。趙孟俯。黃葵詞｜仙掌郁金衣﹐朝陽風露晞﹐可憐蜂與蝶﹐祇解弄春暉。

｜明。髙啟。黃葵｜春晚獨餘芳﹐風回帶酒香﹐美人偏愛看﹐因似禦衣裳。

｜王谷祥。秋葵｜玉兒本來潔﹐新妝不愛濃﹐秋風羅袖薄﹐飄飄若爲容。

｜陳淳。秋葵｜月上墻東阿﹐秋光照庭戶﹐幽葩向人明﹐泫似冷冷露。素質倚秋風﹐向人渾欲語﹐春風莫相笑﹐丹心自能許。

｜七言絕句｜

｜原｜

｜唐。李涉。黃葵｜此花莫遣俗人看﹐新染鵝黃色未幹﹐好逐秋風天上去﹐紫陽宮女要頭冠。

｜增｜

｜張祜。黃蜀葵花｜名花八葉嫩黃金﹐色照書窓透竹林﹐無柰美人閒把嗅﹐直疑檀口印中心。

｜薛能。黃蜀葵｜嬌黃新嫩欲題詩﹐盡日含毫有所思﹐記得玉人春病較﹐道家裝束厭禳時。

｜唐彥謙。秋葵｜月瓣團圞剪赬羅﹐長條排蘂綴鳴珂﹐傾陽一點丹心在﹐承得中天雨露多。

｜原｜

｜宋。劉攽。黃葵｜白露淸風催八月﹐紫蘭紅藥共淒涼﹐黃花冷淡無人看﹐獨自傾心向太陽。

｜宋祁。黃葵｜黃葵貴麗不夭饒﹐一朶新晴松外髙﹐還似邇英臨黼座﹐曈曨曉日照天袍。

｜增｜

｜陸遊。黃蜀葵｜開時閒淡斂時愁﹐蘭菊應容預勝流﹐剩欲持杯相領略﹐一庭風雨不禁秋。

｜原｜

｜王立美。黃葵｜昔年南國看黃葵﹐雲鬢金釵向後垂﹐今日村家籬落下﹐秋風寂寞兩三枝。

｜增｜

｜元。袁易。題畫黃葵｜憶昔戎葵花下飲﹐金杯春灩綠鬟欹﹐祇今花似金杯側﹐獨對西風詠折枝。

｜明。李東陽｜不隨紅紫斗芬華﹐別有風流出畫家﹐誰解人間眞正色﹐秋來交付與黃花。

｜沈周。秋葵｜誰道紅葩夏日芳﹐獨畱黃種吐秋光﹐五尺竹欄關不住﹐還將一半露宮妝。

｜陳師道。秋葵｜炎艷秋來故攺妝﹐薄羅閒淡試鵝黃﹐傾城別有檀心在﹐依倚西風送夕陽。

｜陳淳。秋葵｜長門秋晚露淒淒﹐雙袖輕翻舊賜衣﹐自笑不如桃與李﹐春風吹向上林飛。

｜詩散句｜

｜增｜

｜元。馬祖常｜紫暈成丹景﹐黃敷綴綠幢。

｜郭鈺｜蠟光膩粉花正開﹐翠袖捧出黃金杯。

｜原｜

｜宋。陳司封｜秋來似學金丹術﹐戲把硫黃制酒杯。

｜潘徳久｜一樹黃葵金盞側﹐勸人相對醉西風。

｜詞｜

｜原｜

｜宋。晏殊。菩薩蠻｜秋花最是黃葵好﹐天然嫩態迎春早﹐染得道家衣﹐淡妝梳洗時。曉來淸露滴﹐一一金杯側﹐插向綠雲鬟﹐便隨王母仙。

｜別錄｜

｜原｜

｜制用｜曬黃葵須破其蘂則不腐。花開盡﹐帶靑收其稭﹐勿令枯槁﹐水中浸一﹑二日﹐取皮爲縷﹐可織布及作繩用。

｜增｜

｜物類相感志｜紙被舊而毛起者﹐將破﹐用黃蜀葵梗五七根﹐捶碎﹐水浸﹐刷之則如新。

○曼陀羅花

｜增｜

｜本艸｜曼陀羅花﹐一名風茄兒﹐一名山茄子﹐法華經言﹐佛說法時﹐天雨曼陀羅花﹐又道家北斗有陀羅使者﹐手執此花﹐故後人因以名。曼陀羅﹐梵言雜色也。茄乃因葉形爾。生北土﹐人家亦栽之﹐春生夏長﹐獨莖直上﹐髙四﹑五尺﹐生不旁引﹐綠莖﹐碧葉﹐葉如茄葉﹐八月開白花﹐凡六瓣﹐狀如牽牛花而大﹐攢花中折﹐駢葉外包﹐而朝開夜合﹐結實圓而有丁拐﹐中有小子﹐八月采花﹐九月采實。气味辛﹐溫﹐有毒。

｜洛陽花木記｜有千葉曼陀羅花﹑層臺曼陀羅花。

｜集藻｜

｜五言古詩｜

｜增｜

｜宋。陳與義。曼佗羅｜我圃殊不俗﹐翠蕤敷玉房﹐秋風不敢吹﹐謂是天上香﹐煙迷金錢夢﹐露醉木蕖妝﹐同時不同調﹐曉月照低昻。

○蓼花

｜原｜蓼花﹐其類甚多﹐有靑蓼﹑香蓼﹐葉小﹐狹而薄。紫蓼﹑赤蓼﹐葉相似而厚。馬蓼﹐本艸綱目云﹐馬蓼一名墨記艸﹐俗呼大蓼是也。水蓼﹐開寶本艸云﹐生於淺水澤中﹐故名水蓼。按爾雅﹐薔﹐虞蓼。注云﹐虞蓼﹐澤蓼也﹐卽此。葉闊大﹐上有黑點。木蓼﹐一名天蓼﹐蔓生﹐葉似柘。六蓼花皆紅白﹐子皆大如胡麻﹐赤黑而尖扁﹐惟木蓼花黃白﹐子皮生靑熟黑。人所堪食者三種﹐一靑蓼﹐葉有圓有尖﹐圓者勝。一紫蓼﹐相似而色紫。一香蓼﹐相似而香﹐並不甚辛﹐可食。諸蓼春苗﹐夏茂﹐秋始花﹐花開蓓虆而細﹐長二寸﹐枝枝下垂﹐色粉紅﹐可觀﹐水邊甚多﹐故又名水葒花。名醫別錄云﹐馬蓼最大者名蘢薣﹐卽水葒也。本艸拾遺云﹐天蓼卽水葒。本艸綱目云﹐葒艸﹐一名鴻��﹐一名蘢古﹐一名遊龍﹐一名石龍﹐一名大蓼。身髙者丈餘﹐節生如竹﹐秋間爛熳﹐可愛。一種叢生﹐髙僅二尺許﹐細莖弱葉似柳﹐其味香辣﹐人名辣蓼。並冬死﹐惟香蓼宿根重生﹐可爲生菜。靑蓼可入藥。古人用蓼和羹﹐後世飲食不復用﹐人亦鮮種藝﹐今但以平澤所生香﹑靑﹑紫三蓼爲良。崔豹古今注云﹐靑色者﹐蓼。紫色者﹐荼。性辛﹐溫﹐無毒。實主明目溫中﹐耐風寒﹐下水气﹐去癧瘍﹐止霍亂﹐去面浮腫﹐療小兒頭瘡。苗葉除大﹑小腸邪气﹐利中益志。

｜��考｜

｜增｜

｜詩。鄭風｜隰有遊龍。｜傳｜龍﹐紅艸也。｜箋｜遊龍﹐猶放縱也。｜正義｜此艸直名龍耳﹐而言遊龍﹐知謂枝葉放縱也。

｜周頌｜予又集於蓼。｜疏｜蓼﹐辛苦之菜。

其鎛斯趙﹐以薅荼蓼。｜傳｜趙﹐刺也。蓼﹐水艸也。

｜禮記。內則｜蝸醢而苽食﹑雉羹﹐麥食﹑脯羹﹑雞羹﹐折稌﹑犬羹﹑兔羹﹐和糝不蓼。｜疏｜和糝不蓼者﹐此等之羹﹐宜以五味調和米屑爲糝﹐不需加蓼也。

濡豚包苦實蓼﹐濡雞醢醬實蓼﹐濡魚卵醬實蓼﹐濡鱉醢醬實蓼。｜疏｜凡言實蓼者﹐皇氏云﹐謂破開其腹﹐實蓼於其腹中﹐更縫而合之也。

膾秋用蓼。

鶉羹﹑雞羹﹑鴽﹐釀之蓼。｜注｜釀謂切雜之也。

魴﹑鱮烝﹐雛燒﹐雉薌﹐無蓼。｜疏｜薌無蓼者﹐薌謂蘇﹑荏之屬﹐言三者調和﹐惟以蘇﹑荏之屬﹐無用蓼也。

｜戰國策｜魏文子曰﹐蓼虫在蓼則生﹐在芥則死﹐非蓼仁而芥賊也﹐本不可失。

｜吳越春秋｜越王念吳﹐欲復怨﹐非一旦也﹐苦思勞心﹐夜以接日﹐臥則攻之以蓼。

｜述異記｜長沙定王故宮有蓼園﹐眞定王故園也。

｜爾雅翼｜淮南言﹐水艸之始﹐海閭生屈龍﹐屈龍生容華﹐容華生蔈﹐蔈生萍藻﹐萍藻生浮艸﹐凡浮生不根茇者﹐生於藻。屈龍豈亦此龍艸耶﹐斂爲屈﹐縱爲遊﹐是或一道也。

｜楚辭芳艸譜｜蓼生水澤﹐楚辭曰﹐蓼虫不知徙乎葵菜﹐言蓼辛葵甘﹐虫各安其故﹐不知遷也。

｜集藻｜

｜賦｜

｜原｜

｜漢。孔臧。蓼虫賦｜季夏旣望﹐暑往涼還﹐逍遙諷誦﹐遂居東園﹐周旋覽觀﹐憩乎南藩﹐睹玆茂蓼﹐紛葩吐榮﹐猗那隨風﹐綠葉厲莖﹐爰有蠕虫﹐厥狀似螟﹐羣聚其間﹐食之以生﹐於是寤物托事﹐推況乎人﹐幼長斯蓼﹐莫或知辛﹐膏梁之子﹐豈曰不云﹐苟非徳義﹐不以爲家﹐安逸無心﹐如禽獸何。

｜五言古詩｜

｜增｜

｜元。郝經。甲子歲後園野蓼｜��池蓮蒲短﹐久旱余淺淤﹐墻隈積余埃﹐玉鳳秋不翥﹐野蓼根莖堅﹐幸得浸沮洳﹐節葉瘦且赤﹐蘼蕪交翠箸﹐細蘂亦鮮潔﹐粉米糅丹素﹐獨窣裊輕穗﹐離披滴淸露﹐水花淡晚色﹐幽窅足眞趣﹐忽憶過夢澤﹐千里渺煙樹﹐蘆花與蓼花﹐露錦蕩雪絮﹐深入芙蕖藪﹐遠映蒹葭渡﹐舉鞭問飛鴻﹐駐馬嚼佳句﹐乃今四壁中﹐浩渺隔煙霧﹐日斜對幽叢﹐聊以慰遲暮﹐大似辛苦虫﹐無復風標鷺﹐來因援沈溺﹐底事極幽錮﹐屢上刳腸書﹐無地瀝血訴﹐嗟嗟好花艸﹐焉用生此處﹐祇因爲詩人﹐故故獨不去﹐嘗膽如啖蔗﹐食蓼猶饍禦﹐仰首但有天﹐志節久愈著。

｜明。袁凱。蓼灘｜衍迆近橫塘﹐陂陀間幽渚﹐輕穗含夕霏﹐叢條偃秋雨﹐縱橫覆魚隊﹐闃寂來鷗侶﹐杖策時一臨﹐逍遙更延佇。

｜五言律詩｜

｜原｜

｜唐代。鄭谷。蓼花｜簇簇復悠悠﹐年年拂漫流﹐差池伴黃菊﹐冷淡過淸秋﹐晚帶鳴虫急﹐寒藏宿鷺愁﹐故溪歸不得﹐憑仗系漁舟。

｜增｜

｜宋。梅堯臣。水葒｜灼灼有芳艷﹐本生江漢濱﹐臨風輕笑久﹐隔浦淡妝新﹐白鷺煙中客﹐紅蕖水上鄰﹐無香結珠穗﹐秋露浥羅巾。

｜五言絕句｜

｜增｜

｜宋。宋祁。蓼花｜夏砌綠莖秀﹐秋檐紅穗繁﹐終然體不��﹐無那對虞翻。

｜文同。蓼花｜紅芳宵露淸﹐翠節晚窓迎﹐雨後曬殘日﹐秋容滿檻亭。

｜蘇轍。和文與可蓼嶼｜風髙蓮欲衰﹐霜重蓼初發﹐會使此池中﹐秋芳未嘗歇。

｜七言絕句｜

｜增｜

｜宋。梅堯臣。和石昌言學士官舍水葒｜江天淡淡江水平﹐江岸有花紅作穗﹐今日特向都城開﹐畫時只合銜魚翠。

｜蘇軾。和文與可蓼嶼｜秋歸南浦蟪蛄鳴﹐霜落橫湖沙水淸﹐臥雨幽花無限思﹐抱叢寒蝶不勝情。

｜範成大。道見蓼花｜秋風裊裊露華鮮﹐去歲如今刺釣船﹐歙縣門西見紅蓼﹐此身曾在白鷗前。

｜劉克莊。水葒｜分紅間白汀洲晚﹐拜雨揖風江漢秋﹐看誰耐得淸霜去﹐卻恐蘆花先白頭。

｜詩散句｜

｜原｜

｜宋。張詠｜紅穗已沾巫峽雨﹐綠痕猶帶錦江泥﹐狂吟不覺驚鷗夢﹐坐困翻疑在舊溪。

｜增｜

｜唐。柳宗元｜蓼花被堤岸﹐陂水寒更綠。

｜錢珝｜難將垂岸蓼﹐盈把當江蘺。

｜原｜

｜宋。石延年｜羣芳坐衰歇﹐聊自舞秋風。

｜蘇軾｜叢蓼𨿽可喜﹐輕紅隨秋薄。

｜唐。羅鄴｜暮天新鴈起汀洲﹐紅蓼花開水國愁。

｜宋。宋祁｜花穗迎秋結晚紅﹐園林淸淡更西風。

｜林逋｜簇簇菇蒲映蓼花﹐水痕天影蘸秋霞。

｜陸遊｜老作漁翁猶喜事﹐數枝紅蓼醉淸秋。

｜唐。韓愈｜蓼雜芳菲疇。

｜許渾｜池連秋蓼紅。

｜宋。鄭獬｜鹽鼓薦芹蓼。

｜陸遊｜雪晴蓼甲紅。

｜唐。白居易｜水蓼冷花紅簇簇。

｜溫庭筠｜雨濕蓼花千穗紅。

｜詞｜

｜原｜

｜宋。王詵。行香子｜金井先秋﹐梧葉飄黃﹐幾回驚覺夢初長﹐雨微煙淡﹐疎柳池塘﹐漸蓼花明﹐菱花冷﹐藕花涼。幽人已慣﹐衾單枕冷﹐任商飆﹐催換年光﹐問誰相伴﹐終日淸狂﹐有竹間風﹐樽中酒﹐水邊牀。

｜增｜

｜元。張翥。水龍吟｜芙蓉老去妝殘﹐露華滴盡珠盤淚﹐水天瀟灑﹐秋容冷淡﹐憑誰點綴﹐瘦葦黃邊﹐疎萍白外﹐滿汀煙穟﹐把餘妍分與﹐西風染就﹐猶堪愛﹐紅芳��。幾度臨流送遠﹐向花前﹐偏驚客意﹐船窓雨後﹐數枝低入﹐香零粉碎﹐不見當年﹐秦淮花月﹐竹西歌吹﹐但此時此處﹐叢叢滿眼﹐伴離人醉。

｜別錄｜

｜原｜

｜制用｜春初以壺盧盛水浸蓼子﹐髙掛火上使暖﹐生紅芽﹐以備五辛盤﹐與大麥麫相宜。

禦定佩文齋廣羣芳譜卷四十七

●禦定佩文齋廣羣芳譜卷四十八

花譜

○菊花一

｜原｜菊﹐一名治蘠﹐一名日精﹐一名節花﹐一名傅公﹐一名周盈﹐一名延年﹐一名更生﹐一名陰成﹐一名朱嬴﹐一名帝女花。

｜增｜

｜本艸｜菊﹐一名女節﹐一名女莖﹐一名金莖。蘇頌曰﹐白菊﹐潁人呼爲回峯菊﹐汝南名茶苦蒿﹐上黨及建安郡﹑順政郡並名羊歡艸﹐河內名地薇蒿。

｜原｜埤雅云﹐菊本作蘜﹐從鞠﹐窮也﹐花事至此而窮盡也。宿根在土﹐逐年生芽。莖有稜﹐嫩時柔﹐老則硬﹐髙有至丈餘者。葉綠﹐形如木槿而大﹐尖長而香。花有千葉﹑單葉﹐有心﹑無心﹐有子﹑無子﹐黃﹑白﹑紅﹑紫﹑粉紅﹑間色淺深﹐大小之殊﹐味有甘﹑苦之辧﹐大要以黃爲上﹐白次之。性喜陰惡水﹐種須髙地﹐初秋烈日尢其所畏﹐本艸及千金方皆言菊有子﹐將花之幹者﹐令近濕土﹐不必埋入土﹐明年自有萌芽﹐則有子之驗也。味苦﹑甘﹐平﹐無毒。昔有謂其能除風熱﹐益肝補陰﹐蓋不知其得金水之精英﹐能益金水二髒也﹐補水所以制火﹐益金所以平木﹐木平則風息﹐火降則熱除﹐用治諸風頭目﹐其旨深微﹐黃者入金水陰分﹐白者入金水陽分﹐紅者行婦人血分﹐皆可入藥﹐久服令人長生﹐明目﹐治頭風﹐安腸胃﹐去目翳﹐除胸中煩熱﹐四肢遊气﹐久服輕身延年﹐或用之而無效者﹐不得眞菊耳。

｜增｜

｜本艸｜陶弘景曰﹐菊有兩種﹐一種紫莖﹐黃色﹐气香味甘﹐爲眞菊﹐一種靑莖而大﹐作蒿艾气﹐味苦者﹐名苦薏﹐非眞菊也﹐葉正相似﹐以甘﹑苦別之。又有白菊﹐莖葉都相似﹐惟花白﹐五月取之。吳瑞曰﹐花大而香者﹐爲甘菊﹐花小而黃者﹐爲黃菊﹐花小而气惡者﹐爲野菊。李時珍曰﹐無子者﹐謂之牡菊。

｜原｜其類有

甘菊﹐一名眞菊﹐一名家菊﹐一名茶菊。花正黃﹐小如指頂﹐外尖﹐瓣內細﹐萼柄細而長﹐味甘而辛﹐气香而烈﹐葉似小金鈴而尖更多﹐亞淺﹐气味似薄荷﹐枝榦嫩則靑﹐老則紫﹐實如葶藶而細﹐種之亦生苗﹐人家種以供蔬茹。凡菊葉皆深綠而厚﹐味極苦﹐或有毛﹐惟此葉淡綠柔瑩﹐味微甘﹐咀嚼香﹑味俱勝﹐擷以作羹及泛茶﹐極有風致。

都勝﹐一名勝金黃﹐一名大金黃﹐一名添色喜容。蓓蕾殷紅﹐瓣闊而短﹐花瓣大者﹐皆有雙畫直紋﹐內外﹑大小重疊相次﹐面黃背紅﹐開時黃暈漸大﹐紅暈漸小﹐突起如傘頂﹐葉綠﹐皺而尖﹐其亞深﹐瘦則如指﹐肥則如掌﹐莖紫而細﹐勁直如鐵﹐瘦矬﹐肥則髙﹐可至六﹑七尺﹐葉常不壞﹐小花中之極美者也﹐九月末開﹐出陳州。

禦愛﹐出京師﹐開以九月末﹐一名笑靨﹐一名喜容。淡黃﹐千葉﹐花如小錢﹐大葉﹐有雙紋﹐齊短而闊﹐葉端皆有兩缺﹐內外鱗次﹐上二﹑三層花色鮮明﹐下層淺色帶微白﹐心十餘縷﹐色明黃﹐葉比諸菊最小而靑﹐每葉不過如指面大﹐或云出禁中﹐因得名。

金芍藥﹐一名金寶相﹐一名賽金蓮﹐一名金牡丹﹐一名金骨朶﹐蓓蕾黃﹐紅花金光﹐愈開愈黃﹐徑可三寸厚﹐稱之气香﹐瓣闊﹐葉綠而澤﹐稀而弓﹐長而大﹐亞深﹐枝榦順直而扶疎﹐髙可六﹑七尺﹐菊中極品。

黃鶴翎﹐蓓蕾朱紅如泥金﹐瓣面紅背黃﹐開則外暈黃而中暈紅﹐葉靑﹐弓而稀﹐大而長﹐多尖如刺﹐枝榦紫黑﹐勁直如鐵﹐髙可七﹑八尺﹐韻度超脫﹐菊中之仙品也。蜜鶴翎﹐久不可見﹐白者次之﹐粉者又次之﹐紫者爲下。

木香菊﹐多葉﹐略似禦衣黃﹐初開淺鵝黃﹐久則淡白﹐花葉尖薄﹐盛開則微卷﹐芳气最烈﹐一名腦子菊。

大金黃﹐花頭大如折三錢﹐心瓣黃﹐皆一色﹐其瓣五六層﹐花片亦大﹐一枝之杪多獨生一花﹐枝上更無從蕊。綠葉亦大﹐其梗濃紫色。

小金黃﹐一名明州黃﹐一名疊金黃。花頭大如折二錢﹐心瓣黃﹐皆一色﹐開未多日﹐其瓣鱗鱗﹐六層而細﹐態度秀麗﹐經多日則面上短瓣亦長﹐至於整整而齊﹐不止六層﹐蓋爲狀先後不同也如此﹐狀如笑靨花﹐有富貴气﹐開早。

勝金黃﹐花頭大過折二錢﹐明黃瓣﹐靑黃心﹐瓣有五﹑六層﹐花片比大金黃差小﹐上有細脈﹐枝杪凡三﹑四花﹐一枝之中有少從蕊﹐顏色鮮明﹐玩之快人心目﹐但條梗纖弱﹐難得團簇﹐作大本須畱意扶植乃成。

黃羅傘﹐花深黃﹐徑可二寸﹐體薄﹐中有頂瓣﹐紋似羅﹐下垂如傘﹐柄長而勁﹐葉綠而稀﹐厚而長﹐亞深﹐枝榦細直﹐勁如鐵﹐髙可六﹑七尺。

報君知﹐一名九日黃﹐一名早黃﹐一名蟹瓜黃﹐花黃赤而有寶色﹐開於霜降前﹐久而愈艶﹐徑二寸有半﹐气香﹐瓣末稍岐﹐有尖突起﹐葉靑而稀﹐長而大﹐亞深﹐莖紫﹐枝榦勁挺﹐髙可八﹑九尺。

金鎖口﹐一名黃錦鱗﹐一名錦鱗菊﹐瓣﹑葉﹑莖﹑幹頗類黃鶴翎﹐開亦同時﹐體厚瑩潤﹐絕類西施﹐瓣背深紅﹐面正黃﹐瓣展則外暈黃而內暈紅﹐旣徹則一黃菊耳。徑可二寸有半。沈譜曰﹐深紅千瓣﹐外圍黃色﹐半開時紅黃相雜如錦。

銀鎖口﹐花初黃後淡﹐外圍白﹐色如銀﹐半開時﹐黃白相雜﹐可愛。上二花可爲絕品﹐非其它小巧者可比。

鴛鴦錦﹐一名四面佛﹐一名鸞交鳳友﹐一名孔雀尾。初作蓓蕾時﹐每一蔕卽迸成三﹑四﹐亦有至五﹑六者﹐其瓣面重黃﹐而背重紅﹐開時奇怪﹐一分爲三截﹐下截皆黃﹐中截則紅﹐其頂又紅﹐四面支撐﹐紅黃交雜如錦﹐開徹﹐四面盡露﹐紅背盡隱﹐厚﹐徑二寸餘﹐上尖﹐髙二寸﹐如樓臺﹐气香﹐葉黑綠澤﹐皺而瓦﹐有稜角﹐其尖最多﹐亞甚深﹐葉根多冗﹐莖紫﹐枝榦勁挺﹐髙可四﹑五尺。

禦袍黃﹐一名瓊英黃﹐一名紫梗禦袍黃﹐一名柘袍黃﹐一名大禦袍黃。花如小錢大﹐初開中赤﹐旣開瑩黃﹐徑三寸半﹐瓣闊﹐開早﹐瓣末如有細毛﹐開最久﹐殘則紅﹐葉綠﹐稀而長﹐厚而大﹐亞深﹐葉根靑淨﹐莖﹑葉﹑枝榦扶疎﹐髙可一丈。狀類禦愛黃﹐但心有大小之分。

靑梗禦袍黃﹐一名禦衣黃﹐一名淺色禦袍黃﹐朶﹑瓣﹑葉﹑幹俱類小禦袍黃﹐但瓣疎而莖淸耳。範譜曰﹐千瓣﹐初開深鵝黃﹐而差疎瘦﹐久則變白。

側金盞﹐此品類大金黃﹐其大過之﹐有及—寸八分者﹐瓣有四層﹐皆整齊﹐花片亦闊大﹐明黃色﹐深黃心﹐一枝之杪獨生一花﹐枝中更無從蕊﹐名以側金盞者﹐以其花大而重﹐欹側而生也﹐葉綠而大﹐梗淡紫。

狀元黃﹐一名小金蓮﹐其花焦黃焰焰﹐始終一色﹐瓣疎﹐細而茸﹐作饅頭之形﹐徑二寸許﹐萼深緑﹐開甚早﹐气香﹐葉綠而大﹐長而瓦﹐厚而綿﹐似金芍藥而尖﹐葉根淸淨﹐莖淡紅﹐枝榦順直扶疎﹐髙七﹑八尺。

翦金球﹐一名翦金黃﹐一名金鳳毛﹐一名金樓子﹐一名密翦球。其色瑩黃﹐瓣末細碎如翦﹐頂突有細萼﹐相雜茸茸﹐气香﹐其殘也紅﹐葉靑而綠﹐皺而稠﹐肥而厚﹐闊而短﹐亞深﹐葉根冗甚﹐枝榦勁挺﹐髙可五﹑六尺。

黃繡球﹐一名金繡球﹐一名黃羅衫﹐一名木犀球﹐一名金球。花深黃﹐葉色稍淡而髙大。

晚黃球﹐深黃﹐千瓣﹐開極大。

十采球﹐黃﹐千瓣如球。

大金球﹐金黃﹐千瓣﹐瓣反成球。

小金球﹐一名球子菊﹐一名球子黃﹐一名金纓菊﹐一名金彈子。深黃﹐千瓣﹐中邊一色花較小突起如球。

球子﹐開以九月中﹐深黃﹐千葉﹐尖細重疊﹐皆有倫理﹐一枝之杪叢生百餘花﹐若小球﹐諸菊黃花最小無過此者﹐然枝靑葉碧﹐花色鮮明﹐相映尢好。

金鈴菊﹐花頭甚小﹐如鈴之圓﹐深黃一色﹐其幹之長與人等﹐或言有髙近一丈者﹐可以上架﹐亦可蟠結爲塔﹐故又名塔子菊﹐一枝之上花與葉層層相間有之﹐不獨生於枝頭﹐綠葉尖長七出﹐凡菊葉多五出。

金萬鈴﹐開以九月末﹐深黃﹐千葉﹐菊以黃爲正﹐鈴以金爲質﹐是菊正黃色而葉有鐸形﹐則於名實兩無愧也。菊有花密枝偏雙心貎長者﹐謂之鞍子菊﹐與此花一種﹐特以地脈肥瘠使之然爾。又有大黃鈴﹑大金鈴﹑蜂鈴之類﹐或形色不正﹐較之此花大非倫比。

小金鈴﹐一名饅頭菊。花似大金鈴而小﹐外單瓣﹐中筒瓣﹐葉似甘菊而厚大﹐開以十月。

夏金鈴﹐出西京﹐開以六月﹐深黃﹐千葉﹐甚與金萬鈴相類﹐而花頭瘦小﹐不甚鮮茂﹐以生非其時故也。

秋金鈴﹐出西京﹐開以九月中﹐深黃﹐雙紋﹐重葉﹐花中細蕊皆出小鈴﹐其萼亦如鈴葉﹐但此花葉短廣而靑﹐有如蜂鈴狀﹐初出時﹐京師戚裏相傳﹐以爲愛翫。

蜂鈴﹐開以九月中﹐千葉﹐深黃﹐花形圓小而中有鈴葉擁聚蜂起﹐細視若有蜂窠之狀﹐大抵似金萬鈴﹐獨以花形差小而尖﹐又有細蕊出鈴葉中﹐以此別爾。

大金鈴﹐開以九月末﹐深黃﹐有鈴者皆如鐸鈴之形﹐而此花之中實﹐皆五出細花﹐下有大葉承之﹐每葉有雙紋﹐枝與常菊相似﹐葉大而疎﹐一枝不過十數葉﹐俗名大金鈴﹐以花形似秋萬鈴耳。

千葉小金錢﹐略似明州黃﹐花葉中外疊疊整齊﹐心甚大。

單葉小金錢﹐花心尢大﹐開最早﹐重陽前已爛熳。

小金錢﹐開早﹐大於小錢﹐明黃瓣﹐深黃心﹐其瓣齊齊三層﹐花瓣展﹐其心則舒而爲筩。

大金錢﹐開遲﹐大僅及折二錢﹐心瓣明黃一色﹐其瓣五層﹐此花不獨生於枝頭﹐乃與葉層層相間而生﹐香色與態度皆勝。

金錢﹐出西京﹐開以九月末﹐深黃﹐雙紋﹐重葉﹐似大金菊而花形圓齊﹐頗類滴滴金﹐人未識者﹐或以爲棣棠菊﹐或以爲大金鈴﹐但以花葉辧之﹐乃可見。

荔枝菊﹐花頭大於小錢﹐明黃細瓣﹐層層鱗次不齊﹐中央無心﹐須乃簇簇未展﹐小葉至開徧凡十餘層﹐其形頗圓﹐故名荔枝菊﹐香淸甚﹐姚江士友云﹐其花黃﹐狀似楊梅。

金荔枝﹐一名荔枝黃﹐花金黃﹐徑二寸餘﹐厚半之﹐瓣短而尖﹐開遲﹐葉靑而稠﹐大而尖﹐其亞淺﹐髙可三﹑四尺。

荔枝紅﹐一名紅荔枝﹐紅黃﹐千瓣。

棣棠﹐出西京﹐開以九月末﹐雙紋多葉﹐自中至外﹐長短相次﹐如千葉棣棠狀﹐凡黃菊﹐類多小花﹐如都勝﹑禦愛﹐𨿽稍大而色皆淺黃﹐其最大者若大金鈴菊﹐則又單葉淺薄﹐無甚佳處﹐惟此花深黃多葉﹐大於諸菊﹐而又枝葉甚靑﹐一枝叢生至十餘朶﹐花葉相映﹐顏色鮮好﹐甚可愛也。

金�子﹐花比甘菊差大﹐纖穠酷似棣棠﹐色艷如赤金﹐他花色皆不及﹐蓋奇品也﹐葉亦似﹐窠株不甚髙﹐金陵最多﹐開早。

九煉金﹐一名滲金黃﹐一名銷金菊。花似棣棠菊而稍大﹐瓣似荔枝菊而稍禿﹐開於九月前﹐外暈金黃﹐中暈焦黃﹐葉綠﹐狹而尖﹐亞深﹐葉根多冗﹐莖紫而細﹐勁直如鐵﹐髙可一丈。

黃二色﹐九月末開﹐鵝黃﹐雙紋﹐多葉﹐一花之間自有深淡兩色﹐然此花甚類薔薇菊﹐惟形差小﹐又近蕊多有亂葉﹐不然﹐亦不辧其異種也。

橙菊﹐花瓣與諸菊絕異﹐黃色不甚深﹐其瓣成筩排豎﹐生於萼上﹐後乃開作小片﹐婉孌至於成團﹐眾瓣之下﹐又有統裙一層承之﹐亦猶橙皮之外包也﹐其中無心。

小禦袍黃﹐一名深色禦袍黃。全似禦袍黃﹐瓣稍細﹐開頗遲﹐心起突﹐色如深鵝黃﹐菊瘦﹐有心不突。

黃萬卷﹐一名金盤橙﹐其色金黃﹐徑二寸有半﹐厚三之二﹐其外夾瓣﹐其中筩瓣﹐開遲﹐葉靑而稠﹐大而瓦﹐其末團﹐其亞深﹐葉根多冗﹐枝榦偃蹇而麤大﹐髙五﹑六尺。

鄧州黃﹐開以九月末﹐單葉﹐雙紋﹐深於鵝黃而淺於郁金﹐中有細葉出鈴萼上﹐形樣甚似鄧州白﹐但差小耳。按陶隱居云﹐南陽酈縣有黃菊而白者﹐以五月采﹐今人間相傳多以白菊爲貴﹐又采以九月﹐頗與古說相異﹐惟黃菊味甘气香﹐枝榦葉形全類白菊﹐疑弘景所說卽此。

金絲菊﹐花頭大過折二錢﹐深黃細瓣﹐凡五層一簇﹐黃心甚小﹐與瓣一色﹐顏色可愛。名爲金絲者﹐以其花瓣顯然起紋綹也﹐十月方開﹐此花根荄極壯。

垂絲菊﹐花蕊深黃﹐莖極柔細﹐隨風動搖﹐如垂絲海棠。

錦牡丹﹐花之紅黃﹑赤黃者﹐多以錦名﹐花之丰碩而矬者﹐多以牡丹名﹐或又名秋牡丹。

檀香球﹐色老黃﹐形團﹐瓣圓厚﹐開徹整齊﹐徑幾三寸﹐厚三之二﹐气香﹐葉幹短蹙。

麝香黃﹐花心丰腴﹐旁短葉密承之﹐格極髙勝。亦有白者﹐大略似白佛頂﹐而勝之遠甚。吳中比年始有。

黃寒菊﹐花頭大如小錢﹐心﹑瓣皆深黃色﹐瓣有五層﹐甚細﹐開至多日﹐心與瓣並而爲一﹐不止五層﹐重數甚多﹐聳突而髙﹐其香與態度皆可愛﹐狀類金鈴菊﹐差大耳。

薔薇﹐九月末開﹐深黃﹐雙紋﹐單葉﹐有黃細蕊出小鈴萼中﹐枝榦差細﹐葉有支股而圓。又薔薇有紅黃千葉﹑單葉兩種﹐而單葉者差尖﹐人間謂之野薔薇﹐蓋以單葉爾。

鵝毛﹐一名鵝兒黃﹐開以九月﹐淡黃﹐纖如細毛﹐生於花萼上。凡菊大率花心皆細葉﹐如下有大葉承之﹐則謂之托葉。今鵝毛花自內至外葉皆一等﹐但長短上下有次爾﹐花形小於萬鈴﹐亦近年花也。

金孔雀﹐一名金褥菊﹐蓓蕾甚巨﹐初開金黃﹐旣開赤黃﹐徑三寸半﹐厚稱之﹐其气不佳﹐瓣尖而下垂﹐隨開隨悴﹐葉靑而濁﹐長大而皺﹐其亞深﹐根冗甚﹐枝榦偃蹇而麤大﹐髙可一丈。

黃五九菊﹐花鵝黃色﹐外尖瓣一層﹐中瓣茸茸然﹐徑僅如錢﹐夏﹑秋二度開﹐葉靑而稠﹐長而多尖﹐其亞深﹐葉根有冗﹐枝榦細﹐而髙僅二﹑三尺。

九日黃﹐大如小錢﹐黃瓣黃心﹐心帶微靑﹐瓣有三層﹐狀類小金錢﹐但此花開在金錢之前也﹐開時或有不甚盛者﹐惟地土得宜方盛﹐綠葉甚小﹐枝梗細瘦。

殿秋黃﹐一名黃芙蓉﹐一名金芙蓉﹐一名近秋黃﹐一名晚節黃﹐一名大蠟瓣。花蜜蠟色﹐徑二寸﹐有半瓣闊微皺﹐開於秋末﹐葉靑稀﹐厚而瓦﹐大如掌﹐亞深﹐枝榦麤勁如樹﹐髙可八﹑九尺。

小殿秋黃﹐朶﹑瓣﹑葉﹑幹倶似殿秋黃﹐而淸雅過之。

疊羅黃﹐狀如小金黃﹐花葉尖瘦﹐如翦羅縠﹐三兩花自作一髙枝出叢上﹐態度瀟灑。

傘蓋黃﹐花似禦袍黃而小﹐柄長而細﹐萼黃﹐莖靑。

小金眼﹐一名楊梅球﹐一名金帶圍﹐一名腰金紫。與大金眼同﹐花朶差小﹐枝榦稍細﹐髙僅三﹑四尺。

太眞黃﹐花如小金錢﹐色鮮明。

黃木香﹐深黃﹐小﹐千瓣﹐花僅如錢。

黃翦絨﹐色金黃。

黃粉團﹐黃花﹐千瓣﹐中心微赤。

黃蠟瓣﹐花淡黃。

錦雀舌﹐一名金雀舌。重黃﹐多瓣﹐瓣微尖﹐如雀舌。

金玲瓏﹐一名錦玲瓏﹐一名金絡索。金黃﹐千瓣﹐瓣捲如玲瓏。

錦絲桃﹐一名錦蘇桃。瓣背紫而面黃﹐余類紫絲桃。

黃牡丹﹐其花鵝黃﹐其背色稍深。

金紐絲﹐一名金撚綫﹐一名出谷箋﹐一名金紋絲。色瑩黃﹐開遲﹐髙可一丈﹐痩則薄而小﹐肥則與銀紐絲同。

錦西施﹐紅黃﹐多瓣﹐形態似黃西施。

黃西施﹐嫩黃﹐多瓣。

瑪瑙西施﹐紅黃﹐多瓣。

二色瑪瑙﹐金紅﹑淡黃二色﹐千瓣。

錦褒姒﹐金黃﹐千瓣﹐似粉褒似﹐而韻態尢勝。

鴛鴦菊﹐一名合歡金。千朶﹐小﹐黃﹐花皆並蔕﹐葉深碧。

波斯菊﹐花頭極大﹐一枝只一葩﹐喜倒垂下﹐久則微卷﹐如發之鬈﹐淡黃﹐千瓣。

茉莉菊﹐花頭巧小﹐淡淡黃色﹐一蕊只十五﹑六瓣﹐或止二十片﹐一點綠心﹐其狀似茉莉花﹐不類諸菊﹐葉卽菊也﹐每枝條之上抽出千餘層小枝﹐枝皆簇簇有蕊。

紫粉團﹐黃花﹐千瓣﹐中心微赤。

錦麒麟﹐一名回回菊。其花極耐霜露﹐徑可二寸﹐萼黃﹐瓣初赤紅﹐旣開則面金黃而背赤紅﹐葉綠而黑﹐長厚而尖﹐其亞深﹐葉根有冗﹐髙可五﹑六尺。

鶯羽黃﹐一名鶯乳黃。嫩黃﹐千瓣﹐如大錢。

樓子佛頂﹐花鵝黃﹐其瓣大約四層﹐下一層瓣單而大﹐二層數疊稍縮﹐三層亦數疊又縮﹐四層黃萼細鈴﹐茸茸然突起作頂﹐徑僅如錢﹐經霜卽白﹐其葉微似錦繡球﹐靑而皺﹐長厚而尖﹐其亞淺﹐葉根有冗﹐其枝榦勁直﹐髙可四﹑五尺。凡花之外有大瓣﹐而中有細萼﹐茸茸然突起作頂﹐似鈴非鈴﹐似管非管者﹐不問千瓣﹑多瓣﹑單瓣﹐當從佛頂之稱﹐惟鈴﹑管分明者﹐則不可得而混也。

黃佛頂﹐一名佛頭菊﹐一名黃餅子﹐一名觀音菊。黃﹐千瓣﹐中心細瓣髙起﹐花徑寸餘﹐心突起似佛頂﹐四邊單瓣﹐瓣色深黃。

黃佛頭﹐花頭不及小錢﹐明黃色﹐狀如金鈴菊﹐中﹑外不辧﹐心﹑瓣但見混同﹐純是碎葉﹐突起甚髙﹐又如白佛頭菊之黃心也。

佛頭菊﹐無心﹐中邊亦同。

小黃佛頂﹐一名單葉小金錢。花佛頭﹐頗瘦﹐花心微窪。

兔色黃﹐蓓蕾﹑葉﹑幹倶似繡芙蓉﹐瓣似荔枝菊﹐色似兔毛﹐徑僅二寸﹐殊不足觀。

野菊﹐亦有三﹑兩種﹐花頭甚小﹐單層﹐心與瓣皆明黃色﹐枝莖極細﹐多依倚他艸木而長。別有一種﹐其花初開﹐心如旱蓮艸﹐開至涉日則旋吐出蜂須﹐周圍蒙茸然﹐如蓮花須之狀﹐枝莖頗大﹐綠葉五出﹐能仁寺側府城墻上最多。

以上黃色。

九華菊﹐此品乃淵明所賞﹐今越俗多呼爲大笑﹐瓣兩層者﹐曰九華﹐白瓣黃心﹐花頭極大﹐有闊及二寸四﹑五分者﹐其態異常﹐爲白色之冠﹐香亦淸勝﹐枝葉疎散﹐九月半方開﹐昔淵明嘗言秋菊盈園﹐其詩集中僅存九華之一名。

喜容﹐千葉﹐花初開微黃﹐花心極小﹐花中色深﹐外微暈淡﹐欣然丰艷﹐有喜色﹐甚稱其名﹐久則變白﹐尢耐封植﹐可以引長七﹑八尺至一丈﹐亦可攬結﹐白花中髙品也。

金杯玉盤﹐中心黃﹐四旁淺白﹐大葉三數層﹐花頭徑三寸﹐菊之大者不過此﹐本出江東﹐比年稍移栽吳下。

粉團﹐此品與諸菊絕異﹐含蕊時色淺黃帶微靑﹐花瓣成筩排豎生於萼上﹐其中央初看一似無心﹐狀如橙菊﹐盛開則變作一團純白色﹐形甚圓﹐香甚烈﹐至白瓣凋謝﹐方見瓣下有如心者甚大﹐白瓣皆匼匝出於上﹐經霜則變紫色﹐尢佳﹐綠葉甚麤﹐其梗柔弱。

龍腦﹐一名小銀臺﹐一名瑤井欄。出京師﹐開以九月末﹐類金萬鈴而葉尖﹐花色類人間紫郁金﹐而外葉純白﹐香气芬烈﹐甚似龍腦﹐是香與色俱可貴也。

新羅﹐一名玉梅﹐一名倭菊。出海外﹐開以九月末﹐千葉﹐純白﹐長短相次﹐而花葉尖薄鮮明﹐瑩徹若瓊瑤然﹐始開時﹐中有靑黃細葉﹐如花蕊之狀﹐盛開後﹐細葉舒展﹐始見其蕊﹐枝正紫色﹐葉靑﹐支股而小﹐凡菊類多尖闕﹐而此花之蕊分爲五出﹐如人之有支股﹐與花相映﹐標韻髙雅﹐非尋常比。

玉球﹐出陳州﹐開以九月末﹐多葉﹐白花﹐近蕊微有紅色﹐花外大葉有雙紋﹐瑩白齊長﹐而蕊中小葉如翦茸﹐初開時有殻靑﹐久乃退去﹐盛開後小葉舒展﹐皆與花外長葉相次倒垂﹐以玉球目之者﹐以其有圓聚之形也﹐枝榦不甚麤﹐葉尖長無殘闕﹐枝葉皆有浮毛﹐頗與諸菊異﹐然顏色標致﹐固自不凡﹐近年以來﹐方有此本。

出鑪銀﹐一名銀紅西施﹐一名粉芙蓉﹐花寶色﹐瓣厚大。初微紅﹐後蒼白﹐如銀出鑪﹐終始可愛﹐徑二寸許﹐形團﹐葉靑而黃﹐有紋﹐蠟色﹐皺而瓦﹐長厚而尖﹐葉根冗﹐莖靑﹐枝榦屈曲﹐髙僅三﹑四尺。

白繡球﹐一名銀繡球﹐一名白羅衫﹐一名瓊繡球﹐一名玉繡球﹐一名白木犀﹐一名玉球。色靑白而有光焰﹐花抱蔕﹐大於鵝卵﹐其瓣有紋﹐中有細萼﹐開最久﹐殘則牙紅﹐葉稀而靑﹐長大而多尖﹐亞深﹐枝榦勁直而扶疎﹐髙可一丈。

玉牡丹﹐一名靑心玉牡丹﹐一名蓮花菊。花千瓣﹐潔白如玉﹐徑二寸許﹐中暈靑碧﹐開早﹐開徹疎爽﹐葉靑而稀﹐長而厚﹐狹而尖﹐亞深﹐葉根有冗﹐莖淡紅﹐枝榦勁挺﹐髙僅二﹑三尺。

玉芙蓉﹐一名酴醿菊﹐一名銀芙蓉。初開微黃﹐後純白﹐徑二寸有半﹐香甚﹐開早﹐瓣厚而瑩﹐疎而爽﹐開最久﹐其殘也粉紅﹐葉靛色﹐微似銀芍藥﹐皺而尖﹐葉根多冗﹐莖亦靛色﹐枝榦偃蹇﹐髙僅三﹑四尺。

銀紐絲﹐一名白萬卷﹐一名萬卷書﹐一名白萬卷﹐一名銀絞絲﹐一名撚銀條﹐一名鵝毛菊﹐一名銀撚絲。初微黃﹐後瑩白如雪﹐徑可三寸﹐體薄﹐開早﹐气香味甘﹐萼黃﹐開徹瓣紐﹐則萼亦不見﹐瓣如紙撚﹐殘則淡紅﹐葉靑而稠﹐亞淺﹐枝榦勁直扶疎﹐髙可六﹑七尺。

一搻雪﹐一名勝瓊花。花碩大﹐有寶色﹐其瓣茸茸然﹐如雪花之六出﹐葉似白西施而長大﹐榦枝順直髙大。

玉寶相﹐白﹐多瓣﹐初開微紅。

蠟瓣西施﹐一名蜜西蠟瓣。花不甚大﹐而溫然玉質﹐其品甚髙。此外有紅蠟瓣﹑大蠟瓣﹐𨿽冒蠟瓣之名﹐而實不相似﹐惟紫蠟瓣花略相似﹐而枝葉又全不類。

白疊羅﹐一名新羅菊﹐一名疊雪羅﹐一名玉梅﹐一名白疊雪﹐一名倭菊。蓓蕾難開﹐中暈靑而微黃﹐開徹瑩白如雪﹐徑可三寸﹐厚三之二﹐其瓣羅紋﹐其殘粉紅﹐葉靑而稠﹐大而仰﹐其末團﹐其亞深﹐枝榦勁挺﹐髙僅三﹑四尺。

一團雪﹐一名白雪團﹐一名簇香球﹐一名斗嬋娟。花極白晶瑩﹐瓣如勺﹐長而厚﹐疎朗香淸﹐中萼黃﹐開遲最久﹐徑可二寸﹐殘時紫紅﹐葉稀似艾﹐白而靑﹐大而長﹐尖而厚﹐闊如掌﹐亞最深﹐葉極耐日﹐深冬五色斑然如畫﹐枝榦勁直﹐髙可六﹑七尺。

玉玲瓏﹐一名玉連環。蓓蕾初淡黃而微靑﹐漸作牙紅﹐旣開純白﹐其瓣初仰而後�﹐葉靑﹐長而闊﹐厚而大﹐有稜角﹐葉根淨﹐秋有采色﹐莖淡紅﹐枝榦順直﹐髙可至丈。

玉鈴﹐開以九月中﹐純白﹐千葉﹐中有細鈴﹐甚類大金鈴﹐凡白花中﹐如玉球﹑新羅﹐形態髙雅﹐而此花可與爭勝。

白麝香﹐似麝香黃﹐花差小﹐亦丰腴韻勝。

蓮花菊﹐如小白蓮﹐花多葉而無心﹐花頭疎﹐極瀟散淸絕﹐一枝只一葩﹐綠葉甚纖巧。

萬鈴菊﹐中心淡黃�子﹐旁白花葉繞之﹐花端極尖﹐香尢淸烈。

月下白﹐一名玉兔華。花靑﹐色白如月下觀之﹐徑僅二寸﹐其形團﹐其瓣細而厚﹐葉靑似水晶球﹐長而狹﹐其背弓﹐其亞淺﹐其枝榦勁挺﹐髙可三﹑四尺。

水晶球﹐其花瑩白而嫩﹐初開微靑﹐徑二寸許﹐其瓣細而茸﹐中微有黃萼﹐初褊薄﹐後乃暄泛﹐葉稀而弓﹐靑而滑﹐肥而厚﹐大而長﹐亞淺﹐根有冗﹐莖靑﹐枝榦挺勁﹐髙可七﹑八尺。

芙蓉菊﹐開就者如小木芙蓉﹐尢穠盛者如樓子芍藥﹐但難培植﹐多不能繁。

象牙球﹐其花丰碩﹐初開黃白色﹐其後牙色﹐微作鴨卵之形﹐柄弱不任其花﹐色稠靑而毛﹐莖亦靑。

劈破玉﹐小白花﹐每瓣有黃紋如綫﹐界之爲二。

大笑菊﹐白瓣黃心﹐本與九華同種﹐其單層者爲大笑﹐花頭差小﹐不及兩層者之大﹐其類栗木葉﹐亦名栗葉菊。

徘徊菊﹐淡白瓣﹐黃心﹐色帶微綠﹐瓣有四層﹐初開時先吐瓣三﹑四片﹐只開就一邊﹐未及其餘﹐開至旬日﹐方及周徧﹐花頭乃見團圓﹐按字書徘徊爲不進﹐此花之開亦若是矣﹐其名不妄﹐十月初方開﹐或有一枝花頭多者﹐至攢聚五﹑六顆﹐近似淮南菊。

玉樓春﹐一名土粉西。花初桃紅﹐後蒼白﹐徑可二寸有半﹐瓣厚而大﹐瑩而潤﹐開疎爽﹐葉靑而毛稀可數﹐大如茄葉﹐亞淺﹐枝榦勁直如木﹐髙可六﹑七尺。

酴醿﹐出相州﹐開以九月末﹐純白﹐千葉﹐自中至外﹐長短相次﹐花之大小正如酴醿﹐而枝榦纖柔﹐頗有態度﹐若花葉稍圓﹐加以檀蕊﹐眞酴醿也。

玉盆﹐出滑州﹐開以九月末﹐多葉﹐黃心﹐內深外淡﹐而下有闊白大葉連綴承之﹐有如盆盂中盛花狀﹐世人相傳爲玉盆菊者﹐大率皆黃心碎葉﹐初不知其得名之繇﹐後請於識者﹐乃知物之見名於人者﹐必有形似之實云。

波斯菊﹐白﹐千瓣﹐狀同黃波斯。

白西施﹐一名白粉西﹐一名白二色。花初微紅﹐其中暈紅而黃﹐旣則白而瑩﹐徑三寸以上﹐厚二寸許﹐瓣參差﹐開早﹐葉靑而稠﹐狹而尖﹐其亞深﹐葉枝多冗﹐枝榦偃蹇﹐髙僅三﹑四尺。

銀盆﹐出西京﹐開以九月中﹐花皆細鈴﹐比夏﹑秋萬鈴差疎﹐而形色似之﹐鈴葉之下﹐別有雙紋白葉﹐謂之銀盆者﹐以其下葉正白故也﹐此菊近出﹐未多見。

木香菊﹐一名玉錢。大過小錢﹐白瓣﹐淡黃心﹐瓣有三﹑四層﹐頗細﹐狀如春架中木香花﹐又如初開纏枝白﹐但此花頭舒展稍平坦耳﹐亦有黃色者。

銀盤﹐白﹐瓣二層﹐黃心突起頗髙﹐花頭或大或小不同﹐想地有肥瘠故也。

鄧州白﹐九月末開﹐單葉﹐雙紋﹐白葉﹐中有細蕊﹐出鈴萼中﹐凡菊單葉如薔薇菊之類﹐大率花葉圓密相次﹐而此花葉皆尖細﹐相去稀疎﹐然香比諸菊甚烈﹐又爲藥中所用﹐蓋鄧州菊潭所出﹐枝榦甚纖柔﹐葉端有支股而長﹐亦不甚靑。

白菊﹐單葉﹐白花﹐蕊與鄧州白相類﹐但花葉差闊﹐相次圓密﹐而枝葉麤繁﹐人多謂此爲鄧州白﹐今正之。

金盞銀臺﹐一名銀臺﹐一名萬鈴菊﹐一名銀萬管花。外單瓣或夾瓣﹐薄而尖﹐白而瑩﹐中筒瓣﹐初鵝黃﹐後牙色﹐徑可二寸﹐殘則淡紅﹐葉靑而狹﹐長而多尖﹐其亞深﹐葉根冗甚﹐枝榦細﹐偃蹇﹐髙可五﹑六尺。

佛頂菊﹐一名瓊盆菊﹐一名佛頂菊﹐一名大餅子。大過折二錢﹐或如折三錢﹐單層﹐初秋先開白瓣﹐漸沁微紅﹐突起淡黃心﹐初如楊梅之肉蕾﹐後皆舒爲筩子狀﹐如蜂窠﹐末後突起甚髙﹐又且最大﹐枝榦堅麤﹐葉亦麤厚。一種每枝多直生﹐上只一花﹐少有旁出枝。一種每一枝頭分爲三﹑四小枝﹐各一花。

小白佛頂﹐心大突起似佛頂﹐單瓣。

淮南菊﹐一種白瓣黃心﹐瓣有四層﹐上層抱心帶微黃色﹐下層黯淡純白﹐大不及折二錢﹐枝頭一簇六﹑七花。一種淡白瓣﹐淡黃心﹐顏色不相染惹﹐瓣有四層﹐一枝攢聚六﹑七花﹐其枝杪六花﹐如六面仗鼓相抵﹐惟中央一花大於折三錢﹐此則所產之地力有不同也。大率此花自有三節不同﹐初開花面微帶黃色﹐中節變白﹐至十月開過見霜則變淡紫色﹐且初開之瓣只見四層﹐開至多日乃至六﹑七層﹐花頭亦加大焉。

茉莉菊﹐花葉繁縟﹐全似茉莉﹐綠葉亦似之﹐長大而圓淨。

玉盤菊﹐黃心突起﹐淡黃綠邊。

粉薔薇﹐花似紫薔薇而粉色。

玉甌菊﹐或云甌子菊卽纏枝白菊也﹐其開層數未及多者﹐以其花瓣環拱如甌盞之狀也﹐至十月經霜則變紫色。

白褒姒﹐一名銀褒姒。多瓣﹐小花﹐此花四色﹐錦者爲最﹐紫者次之﹐粉者又次之﹐白其尢勝者。

銀杏菊﹐淡白﹐時有微紅﹐花葉尖﹐綠葉全似銀杏葉。

銀芍藥﹐一名芙蓉菊﹐一名樓子菊﹐一名瓊芍藥﹐一名太液蓮﹐一名銀牡丹﹐一名銀骨朶。初似金芍藥﹐後瑩白﹐香甚﹐殘色淡紅﹐葉亞深﹐與金芍藥同。

白五九菊﹐一名銀鈴菊﹐一名夏玉鈴。外瓣一層﹐純白﹐其中鈴萼淡黃﹐徑僅如錢﹐夏秋二度開﹐葉靑﹐長大而尖﹐亞深﹐葉根有冗﹐髙僅二﹑三尺。

八仙菊﹐花初靑白色﹐後粉色﹐一花七﹑八蕊﹐葉尖長而靑。

蠟瓣粉西施﹐一名粉西嬌﹐一名西施嬌。葉幹全類三蠟瓣﹐似粉西施而差小﹐瓣厚不瑩。

白牡丹﹐純白。

鷺鷥菊﹐出嚴州﹐花如茸毛﹐純白色﹐中心有一叢簇起﹐如鷺鷥頭。

蘸金白﹐一名蘸金香。白﹐千瓣﹐瓣邊有黃色似蘸。

瓊玲瓏﹐白﹐千瓣﹐參差不齊。

碧蕊玲瓏﹐白﹐千瓣﹐葉色深綠。

白絨球﹐花粉白﹐余類紫絨球。

白翦絨﹐一名翦鵝毛﹐一名翦鵝翎。色雪白。

銀荔枝﹐大�似金荔枝。

碧桃菊﹐其花純白﹐葉與紫芍藥相似。

艾葉菊﹐心小﹐葉單﹐綠葉尖長似蓬艾。

白鶴頂﹐似鶴頂紅而色較白。

白鶴翎﹐一名銀鶴翎﹐一名銀雀舌﹐一名玉雀舌。花純白﹐與粉鶴翎同﹐瓣皆有尖﹐下垂。

粉蝴蝶﹐一名玉蝴蝶﹐一名白蛺蝶。千瓣﹐小白花。

白蠟瓣﹐一名玉菡蓞。花純白﹐與粉蠟瓣同。

腦子菊﹐花瓣微皺縮﹐如腦子狀。

樓子菊﹐層層狀如樓子。

單心菊﹐細花心﹐瓣大。

五月菊﹐花心極大﹐每一須皆中空﹐攢成一匾球子﹐紅白單葉繞承之﹐每枝只一花﹐徑二寸﹐葉似茼蒿﹐夏中開﹐近年院體畫艸虫﹐喜以此菊寫生。

殿秋白﹐一名玉玫瑰。花﹑朶﹑葉﹑幹俱類殿秋黃。

寒菊﹐大過小錢﹐短白瓣﹐開多日其瓣方增長﹐明黃心﹐心乃攢聚碎葉﹐突起頗髙﹐枝條柔細﹐十月方開。

以上白色。

狀元紫﹐花似紫玉蓮而色深。

順聖淺紫﹐出陳州﹑鄧州﹐九月中方開﹐多葉﹐葉比諸菊最大﹐一花不過六﹑七葉﹐而每葉盤疊凡三﹑四重﹐花葉空處﹐間有筒葉輔之﹐大率花﹑枝榦類棣棠﹐但色紫花大爾。菊中惟此最大﹐而風流態度又爲可貴﹐獨恨色非黃﹑白﹐不得與諸菊爭先耳。

紫牡丹﹐一名紫西施﹐一名山桃紅﹐一名檀心紫。花初開紅黃間雜如錦﹐後粉紫﹐徑可三寸﹐瓣比次而整齊﹐開遲﹐气香﹐葉綠而澤﹐長厚而尖﹐其亞深﹐葉根有冗﹐枝榦肥壯﹐髙僅三﹑四尺。

碧江霞﹐紫花﹐靑蔕﹐蔕角突出花外﹐小花﹐花之奇異者。

雙飛燕﹐一名紫雙飛。淡紫﹐千瓣﹐每花有二心﹐瓣斜捲如飛燕之翅。

孩兒菊﹐紫萼白心﹐茸茸然﹐葉上有光﹐與它菊異。

紫茉莉﹐似梅花菊而紫﹐花𨿽小而標格瀟灑﹐气味芬馥﹐不可以常品目之。

朝天紫﹐一名順聖紫。蓓蕾靑碧﹐花初深紫﹐後淺紫﹐气香﹐瓣初如兔耳﹐後尖而覆﹐鬅松而整齊﹐徑可二寸有半﹐葉綠而稀﹐尖亞﹐細密如縷﹐枝榦細﹐紫﹐勁而直﹐髙可五﹑六尺。

翦霞綃﹐紫﹐多瓣﹐邊如翦其花﹐徑二寸許﹐瓣疎而大﹐其邊如繡。

佛座蓮﹐紫﹐千瓣﹐瓣頗大﹐且開殿眾菊﹐或以爲紫牡丹﹐非。

瑞香紫﹐一名錦瑞香。花淡紫﹐如瑞香色﹐徑寸許﹐瓣疎﹐尖而豎﹐枝葉類金荔枝。

紫絲桃﹐一名紫蘇桃﹐一名曉天霞。蓓蕾靑綠﹐花茄色﹐中暈濃而外暈稍淡﹐瓣長而尖﹐初如勺﹐後平鋪﹐瓣上有紋色更紫﹐花徑可二寸有半﹐厚稱之開微鬅松明闊﹐枝葉俱類紫玉蓮。

墨菊﹐一名早紫。花似紫霞﹐觴而厚大﹐紫黑穠艷﹐開於九日前﹐莖葉與紫袍金帶相似﹐髙可五﹑六尺。史譜云﹐按宋嘉佑中有油紫﹐英宗時有黑紫﹐神宗時色加鮮赤目爲順聖紫﹐皆紫之極﹐非世俗點染之說也。

夏萬鈴﹐出鄜州﹐開以五月﹐紫色﹐細鈴生於雙紋大葉之上﹐以時別之者﹐以有秋時紫花故也﹐或以菊皆秋生花﹐而疑此菊獨以夏盛﹐按靈寶方曰﹐菊花紫白﹐又陶隱居云﹐五月采﹐今此花紫色而開於夏時﹐是其得時之正也﹐夫何疑哉。

秋萬鈴﹐出鄜州﹐開以九月中﹐千葉﹐淺紫﹐其中細葉盡爲五出鐸形﹐而下有雙紋大葉承之﹐諸菊如棣棠是其最大﹐獨此菊與順聖過焉﹐環美可愛。

荔枝紫﹐出西京﹐九月中開﹐千葉﹐紫﹐花葉捲爲筒﹐大小相間﹐凡菊鈴並蕊皆生托葉之上﹐葉背乃有花萼與枝相連﹐而此菊上下左右攢聚而生﹐故俗以爲荔枝者﹐以其花形正圓故也﹐花有紅者﹐與此同名﹐而純紫者蓋不多得。

紫褒姒﹐似粉褒姒而色紫。

賽西施﹐又名倚欄嬌。淡紫﹐小﹐花頭倒側如醉。

紫芍藥﹐一名紅翦春。花先紅﹐後紫﹐復淡紅變蒼白﹐徑可三寸﹐厚稱之﹐其瓣闊大而鬅松﹐開早﹐气香﹐葉薄﹐綠而澤﹐稀而多尖﹐其枝榦順直﹐髙可四﹑五尺。

繡球﹐出西京﹐開以九月中﹐千葉﹐紫﹐花葉尖闊﹐相次叢生﹐如金鈴菊中鈴葉之狀﹐大率此花似荔枝菊﹐花中無筒葉﹐而萼邊正平爾﹐花形之大﹐有若大金鈴菊者。

紫鶴翎﹐一名紫粉盤﹐一名紫雀舌。花先淡紫﹐後粉白色。

紫玉蓮﹐一名紫荷衣﹐一名紫蠟瓣。蓓蕾靑綠﹐花紫而紅﹐質如蠟﹐徑可二寸﹐瓣如勺﹐終始上豎﹐葉全似朝天紫。

瑪瑙盤﹐淡紫﹐赤心﹐千瓣﹐花極丰大。

紫薔薇﹐花略小﹐似紫玉蓮而色淡。

紫羅傘﹐一名紫羅袍。花似紫鶴翎﹐小而厚﹐色勻﹐其瓣羅紋而細﹐葉靑﹐大而稠﹐根多冗﹐莖靑淡紅﹐枝榦勁直髙大。

紫繡球﹐一名紫羅衫。其花粉紫﹐得養則如紫牡丹之色蒨麗﹐失養則靑紅黃白夾雜而不勻﹐瓣結不舒﹐葉類錦繡球﹐綠而混﹐厚而皺。

紫翦絨﹐四翦絨俱小巧﹐紫者其名獨振。

金絲菊﹐紫花﹐黃心﹐以蕊得名。

水紅蓮﹐一名菡蓞紅﹐一名荷花球﹐一名粉牡丹﹐一名紫粉蓮﹐一名紫粉樓。花粉紫﹐初開似紫牡丹﹐其後漸淡如水紅花色﹐徑二寸﹐形團瓣疎﹐開早﹐葉綠﹐稀而可數﹐闊大而厚﹐皺而蹙﹐似芡葉﹐枝榦勁直﹐髙可一丈﹐或以爲太液蓮﹐非。

雞冠紫﹐一名紫鳳冠。千瓣﹐髙大起樓﹐取象於雞冠花﹐非以雞之冠爲比也。

福州紫﹐紫﹐多瓣。

以上紫色。

狀元紅﹐花重紅﹐徑可二寸﹐厚半之﹐瓣闊而短厚﹐有紋﹐其末黃﹐其紅耐久﹐開早﹐葉似貓腳迹﹐綠而麗﹐亞深﹐葉根冗﹐枝榦如鐵﹐髙僅三﹑四尺。

錦心繡口﹐一名楊妃茜裾紅﹐一名美人紅。徑二寸許﹐厚半之﹐外大瓣一﹑二層﹐深桃紅﹐中筒瓣突起﹐初靑而後黃﹐筒之中嬌紅而外粉﹐筒之口金黃﹐爛熳如錦﹐香淸﹐開與報君知同﹐葉綠而澤﹐團而弓﹐稀而可數﹐其缺刻如捷葉﹐枝榦紅紫﹐細勁順直﹐髙可四﹑五尺。

紫袍金帶﹐一名紫重樓﹐一名紫綬金章。蓓蕾有頂﹐開稍遲﹐初黑紅﹐漸作鮮紅﹐旣開彷佛亞腰葫蘆﹐亞處無瓣﹐黃蕊繞之﹐其徹也﹐黃蕊不見﹐攢簇成球﹐大如雞卵﹐開極耐久﹐葉綠而秀﹐闊而長﹐薄而多尖﹐葉根有冗﹐莖淡紅﹐枝榦勁直﹐髙可三﹑四尺。

大紅袍﹐蓓蕾如泥金﹐初開朱紅﹐瓣尖細而長﹐體厚﹐徑可二寸以上﹐殘色木紅﹐葉靑澤﹐厚而大﹐亞深﹐末團﹐葉根淸淨﹐莖靑﹐枝榦肥壯順直﹐髙可四﹑五尺。

紫霞觴﹐一名紫霞杯。花似狀元紅﹐厚而大﹐開早﹐初重紅﹐稍開卽木紅﹐葉靑﹐闊而皺﹐亞深﹐葉根多冗﹐枝榦挺勁﹐髙可四﹑五尺。

紅羅傘﹐一名紫幢﹐一名錦羅傘。紫紅﹐千瓣。

慶雲紅﹐一名錦云紅。蓓蕾深桃紅﹐開則紅黃﹐並作瑪瑙色﹐中暈穠而外暈淡﹐其瓣尖細而鬅松﹐徑二寸有半﹐厚稱之﹐葉靑澤﹐厚而長﹐稍尖﹐亞深﹐莖靑﹐枝榦順直﹐髙可四﹑五尺。

海云紅﹐一名海東紅﹐一名相袍紅﹐一名將袍紅﹐一名揚州紅﹐一名舊朝服。先殷紅﹐漸作金紅﹐久則木紅而淡﹐徑可二寸有半﹐其瓣初尖而後岐﹐甚萼黃﹐其徹也鬅松﹐其葉長而大﹐靑而多尖﹐其亞深﹐枝榦壯大﹐髙可四﹑五尺。

臙脂菊﹐類桃花菊﹐深紅淺紫﹐比臙脂色尢重﹐比年始有之﹐此品旣出﹐桃花菊遂無顏色﹐蓋奇品也。

縷金妝﹐一名金綫菊。深紅﹐千瓣﹐中有黃綫路。

出鑪金﹐一名錦芙蓉。金紅﹐千瓣﹐色如鑪金出火。

火煉金﹐花徑寸許﹐外尖瓣猩紅﹐其中萼金黃﹐朶垂﹐其紅不變﹐葉綠而澤﹐稀而瓦長﹐厚而尖﹐亞深﹐枝榦勁直﹐髙可四﹑五尺。

木紅球﹐一名紅羅杉﹐一名紅繡球。花初開殷紅﹐稍開卽木紅﹐徑可二寸有半﹐下覆如球﹐心萼黃甚﹐莖葉枝榦頗類禦袍黃﹐髙可五﹑六尺一丈。

紫骨朶﹐一名大紅繡球﹐一名紅繡球。蓓蕾鮮紅﹐頂如泥金﹐開甚早﹐先紅紫﹐後紫紅﹐徑可二寸有半﹐厚二寸﹐瓣明潤丰滿如橊子﹐其徹也攢簇如球﹐葉類紫霞觴﹐葉綠而小﹐根有冗﹐枝榦勁直﹐髙可四﹑五尺。

醉楊妃﹐一名醉瓊環。其色深桃紅﹐久而不變﹐其花疎爽而潤澤﹐小﹐徑近二寸以上﹐厚半之﹐其瓣尖而梗下覆如臍﹐花繁而柄弱﹐其英乃垂﹐其葉靑厚﹐短大而稠﹐其尖多﹐其亞淺﹐葉根冗甚﹐莖靑﹐枝榦偃蹇﹐髙可五﹑六尺。

太眞紅﹐嬌紅。

樓子紅﹐蓓蕾甚巨﹐開早﹐初深黑﹐漸作鮮紅﹐瓣垂而長﹐光焰奪目﹐旣開徑可二寸以上﹐其萼如小錢﹐初靑後黃﹐其中隱然有頂﹐有開數瓣上豎者﹐莖葉如紫袍金帶﹐枝榦髙大﹐可至四﹑五尺。

紅萬卷﹐一名紅紐絲。深紅﹐千瓣﹐如萬卷書。

一撚紅﹐花瓣上有紅點面﹐徑三寸﹐瓣大而圓。

紅翦絨﹐初殷紅﹐後木紅﹐徑寸有半﹐其形薄而瓦﹐其瓣末碎而茸﹐攢簇如刺﹐葉綠﹐尖而小﹐其亞淺﹐其莖紅﹐葉根淸淨﹐枝榦扶疎﹐髙可三﹑四尺。

錦繡球﹐一名錦羅衫。蓓蕾如栗﹐其花抱蔕﹐其初殷紅﹐旣開鮮紅﹐漸作紅黃色﹐瓣闊而短﹐葉似紫繡球﹐稀而大﹐皺而尖﹐葉根有冗。

鶴頂紅﹐一名不老紅。花似晚香紅﹐薄而小﹐外暈粉紅﹐中暈大紅﹐開徹粉紅﹐瓣下嚲大紅﹐瓣上攢如鶴頂﹐葉靑﹐圓而小﹐枝榦不甚髙大。

雞冠紅﹐紅﹐千瓣﹐色如雞冠。

猩猩紅﹐花似狀元紅而厚﹐僅二寸﹐開早﹐鮮紅耐久﹐葉澤﹐長而多尖﹐莖靑﹐枝榦挺勁﹐髙可四﹑五尺。

繡芙蓉﹐一名赤心黃﹐一名老金黃。初開赤紅﹐旣開中暈赤而外暈黃﹐其瓣面黃而背紅﹐徑二寸有半﹐厚半之﹐開早﹐稜層整齊﹐葉靑﹐澤而脆﹐亞深﹐葉根冗甚﹐枝榦偃蹇而麤大﹐髙可四﹑五尺。

錦荔枝﹐金紅﹐多瓣。

紅牡丹﹐開早﹐初殷紅﹐後銀紅﹐開最久。

紅茉莉﹐似梅花菊而紅。

芙蓉菊﹐狀如芙蓉﹐紅色。

二色蓮﹐一名賽紅荷﹐一名西番蓮﹐一名蠟瓣紅﹐一名大紅蓮﹐一名紅轉金﹐一名錦蠟瓣。花先茜紅﹐後紅黃色﹐其萼黃﹐徑二寸許﹐厚半之﹐瓣如勺而毛﹐末微皺上簇如蓮萼﹐黃而大﹐萼中或突起數瓣﹐葉綠﹐長大而多尖﹐其亞深﹐葉根有冗﹐幹勁挺﹐髙可四﹑五尺。

襄陽紅﹐並蔕雙頭﹐出九江彭澤。

賓州紅﹐一名嶽州紅﹐一名日輪紅。重紅﹐褊薄如旋﹐徑二寸中﹐黃萼﹐葉幹似紫霞觴。

土朱紅﹐其色如土朱。

紅二色﹐出西京﹐開以九月末﹐千葉﹐叢有深﹑淡紅兩色﹐而花葉之中間生筒葉﹐大小相應﹐方盛開時﹐筒之大者裂爲二﹑三﹐與花葉相雜比﹐茸茸然﹐花心與筒葉中有靑黃色﹐頗與諸菊異。

冬菊﹐花薄而小﹐徑僅寸半﹐色深紅﹐質如蠟瓣﹐闊而短﹐開極遲﹐葉疎靑而澤﹐初似銀芍藥﹐其後弓而厚﹐長而尖﹐亞深尖多﹐莖紫﹐枝榦順直扶疎﹐髙可五﹑六尺。

以上紅色。

桃花菊﹐劉蒙泉云﹐粉紅﹐單葉﹐中有黃蕊﹐其色正類桃花﹐俗以此名﹐蓋以言其色爾﹐花之形度𨿽不甚佳﹐而開於諸菊未有之前﹐故人視此菊如木中之梅焉﹐枝葉最繁密﹐或有無花者。史鑄云﹐一名桃紅菊﹐花瓣如桃花﹐粉紅色﹐一蕊凡十三﹑四片﹐開時長短不齊﹐經多日乃齊﹐其心黃色﹐內帶微綠﹐此花嗅之無香﹐惟撚破聞之﹐方知有香﹐至中秋便開﹐開至十餘日漸變爲白色﹐或生靑虫﹐食其花片﹐則衰矣﹐其綠葉甚細小。範成大云﹐多葉至四﹑五重﹐粉紅色﹐濃淡在桃﹑杏﹑紅梅之間﹐未霜卽開﹐最爲妍麗﹐中秋後便可賞。

粉鶴翎﹐一名粉紐絲﹐一名玉盤丹﹐一名粉雀舌﹐一名荷花紅。花粉紅﹐大如芍藥﹐瓣尖長而大﹐背淡紅﹐初開鮮濃﹐旣開四面支撐紫焰騰耀﹐後漸白紐絲﹐葉靑而稀﹐闊大如掌﹐亞深﹐葉根多冗﹐枝榦順直而扶疎﹐髙可七﹑八尺。

垂絲粉紅﹐出西京﹐九月中開﹐千瓣﹐細如茸﹐攢聚相次﹐花下亦無托瓣﹐枝榦纖弱﹐其花淡紅似銀紐絲而瓣不紐﹐其朶俱垂﹐色態嬌艷﹐與醉西施﹑醉楊妃各不相涉﹐或謂三名卽一物﹐非也。

粉蠟瓣﹐蓓蕾稀﹐花微紅﹐褪白﹐質如蠟色﹐徑可二寸有半﹐厚稱之﹐气香﹐瓣初仰而後覆﹐其殘如紅粉塗抹﹐葉靑﹐長大而稀﹐亞深﹐葉根淸淨﹐枝榦順直﹐髙可一丈。

粉西施﹐一名紅西施﹐一名紅粉西﹐一名粉西。花丰碩似白西施﹐初開紅黃相雜﹐有寶色﹐開徹則淡粉紅﹐瓣捲而紐﹐背慘而紅如猱頭然﹐柄弱不任﹐葉靑而厚﹐長而瓦﹐狹而尖﹐亞深﹐葉根多冗﹐枝榦亦類白西施。

合蟬菊﹐九月末開﹐粉紅﹐筒瓣﹐花形細者與蕊雜比﹐方盛開時筒之大者裂爲兩翅﹐如飛舞狀﹐一枝之杪凡三﹑四花。

灑金紅﹐一名灑金香﹐一名金錢豹。淡紅﹐千瓣﹐瓣間有黃色如灑。

紅粉團﹐一名粉團。花粉紅﹐徑二寸﹐厚半之﹐中暈紅﹐瓣短而多紋﹐枝葉似金荔枝而靑。

樓子粉西施﹐一名晚香紅﹐一名秋牡丹﹐一名紅粉樓﹐一名車輪紅。其花粉紅﹐徑可三寸﹐厚三之二﹐其開也遲﹐瓣圓而厚﹐比次整齊﹐中深紅突起﹐上作重臺﹐色易淡﹐葉稠﹐靑而毛﹐狹而尖﹐其亞深﹐葉根冗甚﹐枝榦亦與白西施同﹐壯大過之。

醉西施﹐淡紅﹐千葉﹐垂英似醉楊妃。

勝緋桃﹐一名紅碧桃。格局似碧桃﹐色似秋海棠﹐枝葉似紫芍藥而髙大不及。

粉褒姒﹐花粉紅而小﹐徑二寸有半﹐瓣尖短﹐厚而無紋﹐葉綠而澤﹐似狀元紅而尖﹐其亞少﹐葉根有冗﹐枝榦偃蹇﹐或遂以粉西施當之﹐非也。

大楊妃﹐一名楊妃菊﹐一名瓊環菊。粉紅﹐千瓣﹐散如亂茸﹐而枝葉細小﹐裊裊有態。

賽楊妃﹐粉紅﹐千瓣﹐花略小。

粉玲瓏﹐一名紫丁香。粉紅﹐小花﹐按沈譜玲瓏與萬卷﹑萬管並載﹐今人類多混稱﹐不知玲瓏者疏朗通透之物﹐捲則書卷﹑畫卷之類﹐管則簫管﹑筆管之類﹐取象各不同﹐有詠之連環絡索卽玲瓏之別號﹐於命名之意寖失﹐不可不辧。

八寶瑪瑙﹐一名八寶菊。千瓣﹐粉紅花﹐花具紅黃眾色。

紫芙蓉﹐一名勝芙蓉﹐一名芙蓉菊。千瓣﹐開極大﹐其葉尖而小。

粉萬卷﹐粉紅﹐千瓣。

粉繡球﹐千瓣﹐淡紅花。

夏月佛頂菊﹐五﹑六月開﹐色微紅。

佛見笑﹐粉紅﹐千瓣。

紅傅粉﹐粉紅瓣。

以上粉紅色。

珠子菊﹐白色﹐見本艸注云﹐南京有一種開小花﹐瓣下如小珠子。

丹菊﹐見嵇含菊銘云﹐煌煌丹菊﹐暮秋彌榮。

十樣錦﹐一本開花﹐形模各異﹐或多瓣﹐或單瓣﹐或大﹐或小﹐或如金鈴﹐往往有六﹑七色﹐黃白雜樣﹐亦有微紫﹐花頭小。

滿天星﹐一名蜂鈴菊。春苗掇去其顚﹐岐而又掇﹐掇而又岐﹐至秋而一干數千﹑百朶。

二色西施﹐一名紅二色﹐一名黃二色﹐一名二色白﹐一名平分秋色。徑可三寸﹐厚半之﹐開最久﹐瓣葉枝榦皆與白西施同﹐初開時數朶淡紅﹐數朶淡黃﹐迥然不類﹐半開時﹐五彩寶色﹐炫爛奪目﹐開徹則皆淡桃色矣。

二色楊妃﹐一名二喬﹐一名金菊對芙蓉。多瓣﹐淺紅﹑淡黃二色﹐雙出如金銀花﹐徑僅二寸﹐其萼黃﹐其瓣如兔耳﹐其葉綠而不澤﹐厚而尖﹐皺而瓦。

赤金盤﹐一名脂暈黃﹐一名琥珀杯。其花初開紅黃而赤﹐金星浮動﹐其後漸作醬色﹐徑可二寸﹐形薄而瓦﹐瓣如杓而尖﹐葉稀﹐綠而澤﹐其末團﹐枝榦紫紅﹐順直而扶疎﹐髙可一丈。

錦丁香﹐花略似紅翦絨﹐大寸許﹐瓣疎﹐初開黃而紅﹐後紅而黃色﹐易衰﹐葉綠﹐厚而短﹐尖而長。

檀香菊﹐一名小檀香。葉幹似檀香球﹐花亦相似。

梅花菊﹐一名試梅菊﹐一名銀丁香﹐一名試梅妝﹐一名壽陽妝﹐一名銀梅。每花不過數瓣﹐瓣大如指頂﹐每瓣捲皺密蹙﹐下截深黃﹐上截瑩白﹐重臺彷佛水仙花﹐下垂成穟﹐如梅花淸逸﹐開早﹐香甚﹐葉綠﹐大而皺﹐尖而長﹐其亞深﹐葉根多冗﹐其枝榦柔細而扶疎﹐髙可一丈﹐或以爲茉莉菊﹐甚謬。

海棠菊﹐一名錦菊﹐一名海棠春﹐一名海棠嬌﹐一名海棠紅﹐一名小桃紅﹐一名鐵幹紅。色類垂絲海棠﹐徑寸有半﹐形薄而瓦﹐瓣短多紋而尖﹐愈開愈奇﹐有寶色﹐中暈赤﹐外暈黃﹐邊暈純白﹐或數色錯出﹐變態不窮﹐葉綠而澤﹐厚而小﹐亞深﹐其枝榦勁直扶疎﹐髙可四﹑五尺。

蜜西施﹐蜜色﹐千瓣。

蜜鶴翎﹐蜜色﹐千瓣﹐與金鶴翎埒﹐以爲蜜繡球﹐非也。

蜜繡球﹐一名金翅球﹐一名金鳳團﹐一名蜜西牡丹。花蜜色﹐瑩潤﹐徑二寸餘﹐气香﹐瓣舒﹐開遲﹐其殘也紅而麗﹐葉靑而稠﹐大而尖﹐亞深﹐葉根冗﹐枝榦偃蹇大﹐髙可四﹑五尺。

紫絨球﹐一名紫絲球﹐一名紫蘇桃。蓓蕾圓而綠﹐如小龍眼大﹐其開也碧﹑綠﹑紅﹑紫﹑黃﹑白諸色間雜﹐而紫焰爲多﹐瓣細而鑲﹐四面參差﹐茸茸如翦﹐徑僅寸許﹐圓如球﹐葉類朝天紫﹐小而靑﹐尖亞似少﹐葉根淸淨﹐枝榦細直而勁﹐髙可四﹑五尺。

僧衣褐﹐一名緇衣菊。深栩子色﹐小。

刺蝟菊﹐一名栗葉。花如兔毛﹐朶團瓣﹐如蝟之刺﹐大如雞卵﹐葉長而尖﹐枝榦勁挺﹐髙可三﹑四尺。

以上異品。

｜增｜

｜劉蒙泉。菊譜｜

銀臺﹐深黃﹐萬銀鈴﹐葉有五出﹐而下有雙紋白葉﹐開之初﹐疑與龍腦菊一種﹐但花形差大﹐且不甚香耳﹐俗謂龍腦菊爲小銀臺﹐蓋以相似故也﹐枝榦纖柔﹐葉靑黃而麤疎﹐近出洛陽水北小民家﹐未多見也。

｜範成大。菊譜｜

藤菊﹐花密﹐條柔以長如藤蔓﹐可編作屏障﹐亦名棚菊﹐種之坡上﹐則垂下裊數尺如纓絡﹐尢宜池潭之瀕。

｜史正志。菊譜｜

密友﹐花頭大過折三﹐明黃﹐闊片﹐花瓣形色不在諸品之下﹐初開時長短不齊﹐開極其盛乃齊﹐至於六層﹐其中如抽芽數條短短小﹐心與瓣爲一色﹐狀如春間黃密友花﹐窠枝低矮﹐綠葉最繁密﹐見霜則周圍葉綠變紫色。

｜沈兢。菊譜｜

諸州及禁苑品類有

樝子菊﹐花小﹐色黃﹐香如樝子。

泰州黃﹐

黃素馨﹐

白素馨﹐

蹙綫菊﹐

鐵腳黃鈴﹐

黑葉兒﹐

團圓菊﹐

柳條菊﹐

枝亭菊﹐枝梗甚長﹐用杖子撐之﹐卽籬菊一丈黃。

碧蟬菊﹐靑色。

鈸兒菊﹐一種紫梗﹐開早。一種靑梗﹐開晚。

潛山朱新仲菊坡有

玉盤盂﹐與金鈴菊相似。

枇杷菊﹐葉似枇杷﹐花似金盞銀臺而極大﹐��不甚香。

舒州有

蜂兒菊﹐鵝黃色。

水晶菊﹐花面甚大﹐色白而透明。

潛江有

鋪茸菊﹐色綠﹐其花甚大﹐光如茸﹐二月間開。

臨安有

長沙菊﹐

滿堂金﹐

壽安眞珠﹐俱黃色。

孩兒白。

婺州有

銷金紫菊﹐紫瓣﹐黃沿。

銷銀黃菊﹐黃瓣﹐白沿。

幹紅菊﹐花瓣幹紅﹐四沿黃色﹐卽是銷金菊。三種乃佛頭菊種也。

浙有

荷菊﹐日開一瓣﹐開足成荷花形﹐眾菊未開﹐不開﹐眾菊已謝﹐不謝。

金陵有

松菊﹐枝葉勁細如松﹐其花如碎金﹐層出於密葉之上。

｜史鑄。越中菊譜｜

淩風菊﹐黃色﹐見山谷詩。

柑子菊﹐黃色﹐見後山詩。

楊妃裙﹐黃色﹐見徐仲車詩。

蠟梅菊﹐見聞人善言﹐菊卿公暇集。

｜周師厚。洛陽菊譜｜

紫幹子﹐

五色菊﹐

黃簇菊﹐

柿葉菊﹐

靑心菊﹐

葉紅菊﹐

黃窠廷子﹐

探白子﹐

紅香菊﹐

釵頭菊﹐

川金菊﹐深色﹐單葉。

川翦金。

按原譜雜采劉﹑範﹑沈﹑史諸譜﹐以色分類﹐間有遺逸﹐續錄於此。

｜��考｜

｜原｜

｜禮記。月令｜季秋之月﹐菊有黃華。

｜唐書。李適傳｜凡天子饗會遊豫﹐惟宰相及學士得從﹐秋﹐登慈恩寺浮圖﹐獻菊花酒﹐稱壽。

｜增｜

｜山海經｜女幾之山﹐其艸多菊。

｜原｜

｜列仙傳｜文賓取嫗﹐數十年輙棄之﹐後嫗老﹐年九十餘﹐復見賓年更壯﹐拜泣﹐至正月朝會鄕亭西社中﹐賓教令服菊花﹑地膚﹑桑上寄生﹑松子以益气﹐嫗亦更壯﹐復百餘歲。

｜西京雜記｜戚夫人侍兒賈佩蘭﹐後出爲扶風人段儒妻﹐說在宮時﹐九月九日佩茱萸﹐食蓬餌﹐飲菊花酒﹐令人長壽。菊華舒時﹐並采莖葉﹐雜黍米釀之﹐至來年九月九日始熟﹐就飲焉﹐故謂之菊花酒。

｜神仙傳｜康風子服甘菊花﹑桐實後得仙。

｜神鏡記｜滎陽郡西有靈源山﹐巖有紫菊。

｜荊州記｜縣北八里有菊水﹐其源旁悉芳菊﹐水極甘馨﹐又中有三十家﹐不復穿井﹐卽飲此水﹐上壽百二十﹑三十﹐中壽百餘﹐七十者猶以爲夭﹐漢司空王暢﹑太傅袁隗爲南陽縣令﹐月送三十餘石﹐飲食﹑澡浴悉用之﹐太尉胡廣久患風羸﹐恆汲飲此水﹐疾遂瘳﹐此菊莖短葩大﹐食之甘美﹐異於余菊﹐廣又收其實﹐種之京師﹐遂處處傳植之。

｜風土記｜日精﹑治蘠﹐皆菊之花莖別名也﹐生依水邊﹐其花煌煌﹐霜降之節﹐惟此艸盛茂﹐九月律中無射﹐俗尙九日﹐候時之艸也。

｜增｜

｜拾遺記｜背明國有紫菊﹐謂之日精﹐一莖一蔓﹐延及數畝﹐味甘﹐食者至老不饑渴。

｜原｜

｜續晉陽秋｜陶潛九月九日無酒﹐坐宅邊菊叢中采摘盈把﹐望見白衣人至﹐乃王弘送酒﹐卽便就酌。

｜續齊諧記｜汝南桓景從費長房遊學﹐長房謂之曰﹐九月九日汝南當有大災厄﹐急令家人縫絳囊﹐盛茱萸系臂上﹐登山飲菊花酒﹐此禍可消﹐景從其言﹐舉家登山﹐夕還﹐雞犬俱暴死﹐長房聞之曰﹐此可代也。

｜名山記｜朱孺子﹐吳末入玉笥山﹐服菊花乘雲升天。

｜增｜

｜歲華紀麗｜露凝白玉﹐菊散黃金。｜注｜秋日詩﹐露凝千片玉﹐菊散一叢金。又云﹐菊散金風起﹐荷疎玉露圓。

｜原｜

｜輦下歲時記｜九月﹐宮掖間爭插菊花﹐民俗尢甚。

｜增｜

｜淸異錄｜懿宗賞花歌云﹐長生白﹐久視黃﹐共拜金剛不壞王。

｜原｜

｜九域志｜鄧州南陽郡土貢﹐白菊三十斤。

｜越州圖經｜菊山在蕭山縣西三里﹐多甘菊。

｜歲時雜記｜盧公範﹐重陽日上五色糕﹐菊花枝﹐茱萸樹﹐茱萸爲辟邪翁﹐菊花爲延壽客﹐故九日假此二物以消陽九之厄。

｜東坡雜記｜菊﹐黃中之色﹐香味和正﹐花﹑葉﹑根﹑實皆長生藥也﹐北方隨秋之早晚﹐大略至菊有黃華乃開﹐獨嶺南不然﹐至冬乃盛發﹐嶺南地暖﹐百卉造作無時﹐而菊獨後開﹐考其理﹐菊性介烈﹐不與百卉並盛衰﹐須霜降乃發﹐而嶺南常以冬至微霜﹐故也﹐其天姿髙潔如此﹐宜其通仙靈也。

｜增｜

｜東坡雜記｜夏小正以物爲節﹐如王瓜﹑苦菜之類﹐驗之略不差﹐而菊有黃華﹐尢不失毫釐﹐近時都下菊品至多﹐皆人以他艸接成﹐不復與時節相應﹐始八月﹐盡十月﹐菊不絕於市﹐亦可怪也。

｜李彥平雜錄｜韓魏公在北門有詩云﹐不羞老圃秋容淡﹐且看黃花晚節香﹐識者知其晚節之髙。

｜原｜

｜東京夢華錄｜重九都下賞菊﹐菊有數種﹐有黃白色蕊若房曰萬鈴菊﹐粉紅色曰桃紅菊﹐白而檀心曰木香菊﹐黃色而圓曰金鈴菊﹐純白而大曰喜容菊﹐無處無之﹐酒家皆以菊花縛成洞戶。

｜牧�閒談｜蜀人多種菊﹐以苗可入菜﹐花可入藥﹐園圃悉植之﹐郊野人多采野菊供藥肆﹐頗有大悞﹐眞菊延齡﹐野菊瀉人。

｜遁齋閒覽｜南方花較北地常先一月﹐獨菊花開最遲﹐菊性宜冷也﹐東坡嘗言﹐嶺南气候不常﹐吾謂﹐菊花開時卽重陽﹐故在海南藝菊九畹後﹐至冬半始開﹐乃以十一月望日﹐與客泛酒作重九會云。

｜增｜

｜西溪叢語｜楚辭云﹐夕餐秋菊之落英。王逸云﹐英﹐華也。類篇云﹐英﹐艸榮而無實者。後漢馮衍賦云﹐食玉芝之茂英﹐言英華之英。洪興祖補注楚辭云﹐秋花無自落者﹐讀如我落﹐其實而取其材之落﹐此言爲是。今秋花亦有落者﹐但菊蕊不落耳﹐若云黃菊飄零滿地金﹐卽詩用楚辭之句﹐且宋書符瑞志沈約云﹐英﹐葉也﹐言食秋菊之葉。據神農本艸﹐菊服之輕身耐老﹐三月采葉。玉函方﹐王子喬變白增年方﹐甘菊三月上寅采﹐名玉英﹐是英謂之葉。晉許詢詩云﹐靑松凝素體﹐秋菊落芳英。

｜老學庵筆記｜菊花色𨿽多種﹐黃者爲正﹐月令他卉皆曰始華﹐於菊獨曰菊有黃花﹐正其驗矣﹐種法有九要﹐一曰養胎﹐二曰傳種﹐三曰扶植﹐四曰修葺﹐五曰培護﹐六曰幻弄﹐七曰土宜﹐八曰澆灌﹐九曰除害﹐能如此法﹐便堪爲松菊主人﹐不減淵明矣。

｜三餘贅筆｜曾端伯以菊花爲佳友﹐張敏叔以菊爲壽客。

｜花經｜菊四品六命。

｜幹淳歲時記｜都人九月九日飲新酒﹐泛萸﹑簪菊﹐且以菊糕爲饋。

｜吳興園林記｜趙氏菊坡園前面大溪爲循堤畫橋﹐蓉柳夾岸數百株﹐中島植菊至百種﹐爲菊坡。

｜原｜

｜沈競。菊譜｜臨安西馬城園﹐每歲至重陽謂之鬭花﹐各出奇異﹐有八十餘種。東平府有溪堂﹐爲郡人遊賞之地﹐溪流石崖間﹐至秋州人泛舟溪中﹐采石崖之菊以飲﹐每歲必得一﹑二種新異花。

｜增｜

｜澄懷錄｜終南五老洞碑記﹐墨菊﹐其色如墨﹐古用其汁以書字。

｜原｜

｜學圃余疏｜菊至江陰﹑上海﹑吾州而變態極矣﹐有長丈許者﹐有大如盌者﹐有作異色﹑二色者﹐而皆名麤種﹐其最貴乃各色翦絨﹑各色憧﹑各色西施﹑各色狼牙﹐乃謂之細種﹐種之最難﹐須得地﹑得人﹐燥濕以時﹐虫蠧日去﹐花須少而大﹐葉須密而鮮﹐不爾﹐便非上乘﹐元馭閣老尢愛種菊﹐京師有一種大紅曰麻葉紅﹑相袍紅﹐元馭爲翰林時﹐特命囊之馬首歸﹐今吾地尙有此種﹐然開不能大佳﹐想亦地气使然﹐菊中有黃﹑白報君知﹐最先開﹐甘菊可作湯﹐寒菊可入冬﹐皆賤種也﹐而皆不可廢﹐又有一種五﹑六月開﹐亦異種也。

｜增｜

｜懸笥瑣探｜範文穆公至能作菊譜﹐言月令以動﹑植志气候﹐如桃﹑桐輩直云始華﹐而菊獨云菊有黃華﹐豈以其正色﹐獨立不伍﹐眾艸變詞而言之歟﹐予始甚疑之﹐信如譜中所載﹐其色已不勝其多﹐而月令獨云菊有黃華﹐何也﹐及來河南﹐行熊耳﹑錦屏﹑弘農﹑崤函諸山﹐正秋﹐艸木俱衰謝﹐盡山上下﹐曁水厓籬落﹐皆黃菊﹐大如錢﹐叢生粲然﹐乃悟河南爲中州﹐得風气之正﹐黃爲正色﹐而正秋時著花﹐隨地皆有﹐此月令紀候﹐所以獨言之也﹐然則如譜中所載諸品﹐得無人智力變幻所致歟﹐則其見述於月令宜矣。

｜瓶花譜｜各色細葉菊一品九命。

｜瓶史｜浴菊宜好古而奇者。菊以黃﹑白山茶﹑秋海棠爲婢。

｜原｜

｜梧潯雜佩｜陸公平泉﹐初入史館﹐偶與同館諸公以事謁分宜﹐眾皆競前呈身遂至喧擠﹐公獨逡巡卻步﹐時分宜庭中盛陳盆菊﹐公徐謂曰﹐諸君且從容﹐莫擠壞陶淵明也﹐聞者心媿。

｜花史｜

王龜齡十朋取莊園卉﹐目爲十八香﹐以菊爲冷香。

吳致堯九疑考古云﹐春陵舊無菊﹐自元次山始植。沈譜云﹐次山作菊圃記﹐云﹐在藥品爲良藥﹐爲蔬菜是佳蔬。

本艸與千金方皆言菊花有子﹐魏鍾會菊花賦﹐有方實離離之言﹐馬伯州菊譜﹐有金箭頭菊﹐其花長而末銳﹐枝葉可茹﹐最愈頭風﹐謂之風藥菊﹐冬收而春種之﹐據此二說﹐則菊之爲花﹐果有結子者。

陶隱居與藏器皆言白菊療疾有功﹐本艸圖經言今服餌家多用白者﹐抱朴子有言丹法用白菊汁。

紫菊之名﹐見於孫眞人種花法﹐又見於諸譜中﹐此品傳植已久﹐故唐宋詩人稱述亦多﹐蕭穎士菊榮篇﹐紫英黃萼﹐照耀丹墀。杜荀鶴詩﹐雨勻紫菊藂藂色。趙嘏詩﹐紫艷半開籬菊靜。夏英公詩﹐落盡西風紫菊花。韓忠獻公詩﹐紫菊披香碎曉霞。則紫花定是佳品。

屈原離騷經﹐朝飲木蘭之墜露兮﹐夕餐秋菊之落英。王逸注云﹐言旦飲香木之墜露﹐吸正陽之精液﹐暮食芳菊之落華﹐吞正陰之精蕊。

禦定佩文齋廣羣芳譜卷四十八

●禦定佩文齋廣羣芳譜卷四十九

花譜

○菊花二

｜集藻｜

｜序｜

｜增｜

｜唐。駱賓王。冒雨尋菊序｜白帝䢐秋﹐黃金勝友﹐解塵成契﹐冒雨相邀﹐間涼燠則鴻鴈在天﹐敍交遊則芝蘭滿室﹐砌花舒菊﹐還同載酒之園﹐岸葉低松﹐直泛維舟之浦﹐參差遠岫﹐斷雲將野鶴俱飛﹐滴瀝空庭﹐竹響共雨聲相亂﹐仰折巾於書閣﹐行閱飄麰﹐揖雅步於琴臺﹐坐聞流水﹐字中蝌斗﹐競落文河﹐筆下蛟龍﹐爭投學海﹐珠簾映水﹐風生曳露之濤﹐錦石封泥﹐苔濕印龜之岸﹐泛蘭英於戶牖﹐座接雞談﹐下木葉於中池﹐廚烹野鴈﹐墜白花於濕桂﹐落紫蔕於疎藤﹐𨿽物序足悲﹐而人風可愛﹐畱姓名於金穀﹐不謝季倫﹐混心迹於玉山﹐無慚叔夜﹐云爾。

｜原｜

｜宋。劉蒙泉。菊譜。序｜艸木之有花﹐浮冶而易壊﹐凡天下輕脆難久之物﹐皆以花比之﹐宜非正人達士之所好﹐然予觀屈原之爲文﹐香艸龍鳯﹐以比忠正﹐而菊與菌﹑桂﹑荃﹑蕙﹑蘭﹑芷同爲所取﹐松者﹐天下堅正之木也﹐陶淵明乃以松配菊﹐連語而稱之﹐夫屈原﹑淵明實皆正人達士﹐其於菊貴重之如此﹐是菊𨿽以花爲名﹐固與浮冶易壊之物不可同年而語也﹐且菊固有異於物者﹐凡花皆以春盛﹐而實皆以秋成﹐菊獨以秋花悅茂於風霜揺落之時﹐此其得時者異也﹐有葉者﹐花未必可食﹐而康風子乃以食菊仙﹐此其花異也﹐花可食者﹐根葉未必可食﹐而陸龜蒙云﹐春苗恣肥﹐得以采擷﹐供左右杯按﹐又本艸云﹐以正月取根﹐此其根﹑葉異也﹐夫以一艸之微﹐自本至末﹐有功於人如此﹐加以色香態度纖妙閒雅﹐可爲丘壑燕靜之娛﹐然則古人取以比徳﹐而配之以歲寒之松﹐夫豈徒然而已哉﹐洛陽風俗大抵好花﹐菊品比他州爲盛﹐劉元﹑孫伯紹者隱居伊洛﹐廣植諸菊﹐朝夕嘯詠其側﹐蓋已有意譜之而未暇也﹐崇寧甲申九月﹐余爲龍門之遊﹐得至君居﹐顧而樂之﹐相與訂論﹐因隨其名品論﹐序於左﹐以列諸譜之次。

｜史正志。菊譜。前序｜菊﹐艸屬也﹐以黃爲正﹐所以槪稱黃花﹐漢俗九日飲菊酒﹐以祓除不祥﹐蓋九月律中無射而數九﹐俗尙九日﹐而用時之艸也﹐南陽酈縣有菊潭﹐飲其水者皆壽﹐神仙傳有康生服其花而成仙﹐菊有黃花﹐北方用以準節令﹐大略黃花開時﹐節候不差﹐江南地暖﹐百卉造作無時﹐而菊獨不然﹐考其理﹐菊性介烈髙潔﹐不與百卉同其盛衰﹐必待霜降艸木黃落而花始開﹐嶺南冬至始有微霜﹐故也﹐本艸﹐一名日精﹐一名周盈﹐一名傅延年﹐所宜貴者﹐菊苗可以采﹐花可以藥﹐囊可以枕﹐釀可以飲﹐所以髙人隱士﹐籬落畦圃之間﹐不可一日無此花也﹐陶淵明植於三徑﹐采於東籬﹐裛露掇英﹐泛以忘憂﹐鍾會賦以五美﹐謂圓華髙懸﹐準天極也﹐純黃不雜﹐后土色也﹐早植晚發﹐君子徳也﹐冒霜吐穎﹐象勁直也﹐杯中體輕﹐神仙食也﹐其爲所重如此﹐然品類有數十種﹐而白菊一﹑二年多有變黃者﹐余在三水植白菊百餘株﹐次年盡變爲黃花﹐今以色之黃﹑白及雜色品類可見於吳門者﹐二十有七種﹐大小﹑顏色殊異而不同﹐自昔好事者爲牡丹﹑芍藥﹑海棠﹑竹筍作譜﹐記者多矣﹐獨菊花未有爲之譜者﹐殆亦菊花之闕文也﹐余始以所見爲之﹐若夫耳目之未接﹐品類之未備﹐更俟博雅君子與我同志者續之。

｜增｜

｜史正志。菊譜。後序｜菊之開也﹐旣黃白淺深之不同﹐而花有落者﹐有不落者﹐蓋花瓣結密者不落﹐盛開之後﹐淺黃者轉白﹐而白色者漸轉紅﹐枯於枝上﹐花瓣扶疎者多落﹐盛開之後﹐漸覺離披﹐遇風雨撼之﹐則飄散滿地矣﹐王介甫武夷詩云﹐黃昬風雨打園林﹐殘菊飄零滿地金﹐歐陽永叔見之﹐戲介甫曰﹐秋花不比春花落﹐爲報詩人子細吟﹐介甫聞之笑曰﹐歐陽九不學之過也﹐豈不見楚辭云﹐夕餐秋菊之落英﹐東坡﹐歐公門人也﹐其詩亦有欲伴騷人賦落英﹐與夫��繞東籬嗅落英﹐亦用楚辭語耳﹐王彥賓言﹐古人之言有不必盡循者﹐如楚辭言秋菊落英之語﹐余謂詩人所以多識艸木之名﹐蓋爲是也﹐歐﹑王二公文章擅一世﹐而左右佩紉﹐彼此相笑﹐豈非於艸木之名﹐猶有未盡識之﹐而不知有落﹑有不落者耶﹐王彥賓之徒又從而爲之贅疣﹐蓋益遠矣﹐若夫可餐者﹐乃菊之初開﹐芳馨可愛耳﹐若夫衰謝而後落﹐豈復有可餐之味﹐楚辭之過﹐乃在於此﹐或云詩之訪落﹐落訓始也﹐意落英之落﹐蓋謂始開之花耳﹐然則介甫之引證﹐殆亦未思歟﹐或者之說﹐不爲無據﹐余學爲老圃而頗識艸木者﹐因並書於菊譜之後。

｜範成大。範村菊譜。序｜山林好事者或以菊比君子﹐其說以爲歲華晼晚﹐艸木變衰﹐乃獨煜然秀發﹐傲睨風露﹐此幽人逸士之操﹐𨿽寂寥荒寒﹐而味道之腴﹐不攺其樂者也﹐神農書﹐以菊爲養生上藥﹐能輕身延年﹐南陽人飲其潭水皆壽百歲﹐使夫人者有爲於當世﹐醫國惠民亦猶是而已﹐菊於君子之道誠有臭味哉﹐月令以動植志气候﹐如桃﹑桐華直云始華﹐至菊獨曰菊有黃華﹐豈以正色獨立﹐不伍眾艸﹐變詞而言之歟﹐故名勝之士未有不愛菊者﹐至陶淵明尢甚愛之﹐而菊名益重﹐又其花時秋暑始退﹐歲事旣登﹐天气髙明﹐人情舒閒﹐騷人飲流亦以菊爲時花﹐移檻列斛﹐輦致觴詠間謂之重九節物﹐此非深知菊者﹐要亦不可謂不愛菊也﹐愛者旣多﹐種者日廣﹐吳下老圃伺春苗尺許時﹐掇去其顚﹐數日則歧出兩枝﹐又掇之﹐每掇益岐﹐至秋則一干所出數千百朶﹐婆娑團植﹐如車蓋燻籠矣﹐人力勤﹐土又膏沃﹐花亦爲之屢變﹐頃見東陽人家菊圖多至七十種﹐淳煕丙午範村所植止得三十六種﹐悉爲譜之﹐明年將益訪求他品爲後譜云。

｜書｜

｜增｜

｜魏。文帝。與鍾繇九日送菊書｜歲往月來﹐忽逢九月九日﹐九爲陽數﹐而日月並應﹐俗嘉其名﹐以爲宜於長久﹐故以享宴髙會﹐是月律中無射﹐言羣木百艸﹐無有射地而生﹐惟芳菊紛然獨榮﹐非夫含乾坤之純和﹐體芬芳之淑气﹐孰能如此﹐故屈平悲冉冉之將老﹐思餐秋菊之落英﹐輔體延年﹐莫斯之貴﹐謹奉一束﹐以助彭祖之術。

｜傳｜

｜原｜

｜元﹐楊維楨。黃華傳｜先生姓黃﹐字華﹐其先有日精者﹐初生莁之繇曰﹐煜煜煌煌﹐綠衣黃裳﹐徳與坤協﹐數用九彰﹐九九相仍﹐俾爾壽昌﹐佐用炎皇﹐啟於兌方﹐世爲中黃﹐夫中﹐五數也﹐寄旺四時﹐九九﹐重陽數也﹐兌﹐秋方也﹐𨿽寄旺四時﹐而盛必於秋乎﹐陶氏旺春﹐劉氏旺夏﹐陶﹑劉氏謝﹐而中黃氏其昌乎﹐後日精以養生術佐農皇氏﹐壽登一百二十餘歲﹐嘉其功﹐封之雍州之土﹐爲壽鄕公﹐賜姓中黃氏﹐後有治蘠者﹐注姬公旦爾雅﹐旦上其名﹐綴衣薦服於帝﹐帝服之喜﹐特賜禦愛黃﹐至孫﹐英﹐其祚始落三湘﹐與屈原同夕餐﹐英子爲華﹐西入秦﹐遇陽翟大賈﹐衒金爭價咸陽市﹐華文備五色﹐名次月令﹐至今夏小正以華之善記節名爲節﹐華後入漢﹐以服餌法幹上﹐出入宮禁﹐后妃﹑侍兒咸與之飲酒﹐乞其祝辭曰﹐長壽﹐長壽﹐宣帝時﹐華以外國肥甘進﹐上嘗之喜曰﹐金盞銀柈﹐眞神仙食也﹐吾不能效武帝食露盤矣﹐華嘗以气岸髙﹐自標置﹐曰﹐予圜冠準天﹐純色準地﹐當贊天地﹐開八荒壽域﹐黃中通理﹐獨暢四支﹐非予前聞人佐農皇志也﹐時陽九厄矣﹐遂入平蓋山煉九華大藥﹐時時與好事者出﹐沽酒市中﹐見者咸呼爲九華先生﹐彭澤令陶潛方棄官柴桑﹐聞先生名﹐特延致之﹐後徙宅東﹐潛不敢名﹐惟以九華呼之﹐潛當九月九日無酒﹐與先生口講服餌法﹐語之曰﹐南山朝來致有佳气耳﹐少時﹐江州刺史王弘送酒至﹐潛以酒讓先生飲﹐先生憙曰﹐吾得拍浮此足矣﹐潛平日交惟兩人﹐先生與五鬛大夫也﹐五鬛在先生上﹐先生戲與五鬛較短長﹐曰﹐汝𨿽長遭斧創﹐我𨿽短升中堂﹐又以其能相殿最曰﹐吾茹能使饑人辟糧﹐汝能乎﹐曰﹐能﹐吾飲能使癃殘人康寧壽考﹐汝能乎﹐曰﹐能﹐曰吾一出能使時王知正气﹐一灰迹能使諸蟈族吞其噪而不聲﹐汝能乎﹐曰﹐不能矣﹐曰不能何以上吾也﹐五鬛亦曰﹐吾一出能棟天子明堂﹐一灰迹能染歷代之文章﹐子能乎﹐曰﹐不能也﹐曰﹐此吾所以上子也﹐潛聞而笑曰﹐九華旣失﹐五鬛亦未爲得也﹐二三子黜徳滅巧﹐將太上從﹐太上無名﹐功故無窮﹐於是二人者相與持酒﹐歡甚﹐潛頹然醉﹐醉則遣客﹐而二人者侍門下﹐至蒙霜露不去﹐先自譜其族﹐凡一百六十三黜﹐其冒姓名者﹐曰滴金﹑馬蘭﹑童萬﹑錢覆等﹐凡六種﹐題曰﹐九華壽譜﹐藏於家云。

｜題跋｜

｜增｜

｜宋。劉克莊。題建陽馬君菊譜｜菊之名著於周官﹐詠於詩騷﹐植物中可方蘭﹑桂﹐人中惟靈均﹑淵明似之﹐後漢胡廣貴壽﹐偶然耳﹐乃托菊水以自神﹐糞土之評﹐萬古不磨﹐嗚呼﹐非廣之辱﹐菊之辱也﹐至忠獻韓公始有晚香之句﹐膾炙人口﹐近時﹐番禺崔公辭相印不拜﹐自號菊坡﹐俱爲本朝佳話﹐嗚呼﹐非二公之榮﹐菊之榮也﹐建陽馬君譜菊得百種﹐各爲之詠﹐其嗜好淸絕可喜﹐亦幸君未爲人爵所縻﹐林下趣專獲與菊相周旋如此﹐未知他日官達﹐將爲伯始乎﹐抑爲韓﹑爲崔乎﹐將以榮是菊乎﹐抑以辱是菊乎﹐君其謹之﹐勿使菊有遺憾。

｜明。李東陽。周原己席上題十月賞菊捲｜東籬掃徑﹐慨花事之將闌﹐西社傳書﹐念瓜期之未晚﹐百年易過﹐九日重遭﹐惟菊爲隱逸之稱﹐而冬乃閉藏之令﹐挺孤芳於獨茂﹐脫眾屣於羣紛﹐視蒲柳之望誰先﹐比松柏之凋尢後﹐神農嘗藥﹐著靈品於方書﹐屈子餐英﹐播遺芬於辭苑﹐物非遠取﹐類實羣分﹐辟地成田﹐八世守柴桑之業﹐揮毫作賦﹐一鄕傳甫裏之風﹐君惟有之是以似之﹐我則知者不如樂者﹐敢將幽意﹐用托微馨﹐懷彼隰之皇皇﹐詠初筵之秩秩﹐貯之以數仞之華屋﹐得其所哉﹐佩之以五色之錦囊﹐永爲好也﹐念菲葑之無下﹐愧糠粃之在前﹐未揭齊眉﹐先提蕳首。

｜雜著｜

｜原｜

｜宋。劉蒙泉。定品｜或問﹐菊奚先﹐曰﹐色與香而後態﹐色奚先﹐曰﹐黃者中之色﹐土王季月﹐而菊以九月花﹐金土之應﹐相生而相得者也﹐其次莫若白﹐西方金气之應﹐菊以秋開﹐則其气鍾焉﹐陳藏器云﹐白菊生平澤﹐花紫者﹐白之變﹐紅者﹐紫之變也﹐此紫所以爲白之次﹐而紅所以爲紫之次云﹐有色矣﹐而又有香﹐有香矣﹐而復有態﹐是花之尢者也﹐或曰﹐花以艶媚爲悅﹐而子以態爲後歟﹐曰﹐吾嘗聞於古人矣﹐妍卉繁花爲小人﹐松竹蘭菊爲君子﹐安有君子而以態爲悅乎﹐至於具香與色而又有態﹐是君子而有威儀者也﹐菊有名龍腦者﹐具香與色而態不足者也﹐有名都勝者﹐具態與色而香不足者也﹐菊之黃者未必皆勝﹐而置於前者重其色也﹐菊之白者未必皆劣﹐而列於中者次其色也﹐雜羅﹑香球﹑玉鈴之類﹐皆以瓌異而升焉﹐至於順聖﹑楊妃之類﹐轉紅受色不正﹐故𨿽有芬香﹐態度不得與諸花爭也﹐然余獨以龍腦爲諸花之冠﹐是故君子貴其質焉﹐後之視此譜者﹐觸類而求之﹐則意可見也。

｜說疑｜或謂菊與苦薏有兩種﹐而陶隠居﹑日華子所記皆無千葉花﹐疑今譜中或有非菊者﹐然余嘗讀隱居之說﹐謂莖紫色靑作蒿艾气爲苦薏﹐今余所記菊中﹐𨿽有莖靑者﹐然而气香味甘﹐枝葉纖少﹐或有味苦者而紫色細莖﹐亦無蒿艾之气﹐又今人間相傳爲菊其已久矣﹐故未能輕取舊說而棄之也﹐凡植物之見取於人者﹐栽培﹑灌漑不失其宜﹐則枝葉華實無不猥大﹐至其气之所聚﹐乃有連理﹑合穎﹑雙葉﹑並蔕之瑞﹐而況於花有變而爲千葉者乎﹐日華子曰﹐花大者爲甘菊﹐花小而苦者爲野菊﹐若種園圃肥沃之處﹐復同一體﹐是小可變爲甘也﹐如是﹐則單葉變爲千葉﹐亦有之矣﹐牡丹﹑芍藥皆爲藥中所用﹐隱居等但記花之紅﹑白﹐亦不云有千葉者﹐今二花生於山野﹐類皆單葉小花﹐至於園圃肥沃之地﹐栽鋤糞養﹐皆爲千葉大花﹐變態百出﹐奚獨至於菊而疑之﹐唐杜甫秋雨嘆曰﹐雨中百艸秋爛死﹐階下決明顏色鮮﹐著葉滿枝翠羽蓋﹐花開無數黃金錢﹐說者以爲卽本艸決明子﹐此物乃七月作花﹐形如白匾豆﹐葉極稀疎﹐焉有翠羽蓋與黃金錢也﹐彼蓋不知甘菊一名石決﹐爲其明目去翳﹐與石決明同功﹐故吳越間呼爲石決﹐子美所嘆﹐正此花耳﹐而趙﹑杜二公妄引本艸以爲決明子﹐疎矣。

｜銘｜

｜增｜

｜晉。王淑之。蘭菊銘｜蘭旣春敷﹐菊又秋榮﹐芳燻百艸﹐色艷羣英﹐孰是芳質﹐在幽愈馨。

｜嵇含。菊花銘｜煌煌丹菊﹐暮秋彌榮﹐葳蕤圓秀﹐翠葉紫莖﹐詵詵神仙﹐徒餐落英。

｜頌｜

｜原｜

｜晉。成公。綏菊頌｜先民有作﹐詠玆秋菊﹐綠葉黃華﹐菲菲彧彧﹐芳踰蘭蕙﹐茂過松柏﹐其莖可玩﹐其葩可服﹐味之不已﹐喬松等福。

｜傅統妻莘氏。菊花頌｜英英麗艸﹐稟气靈和﹐春茂翠葉﹐秋曜金華﹐布濩髙原﹐蔓衍陵阿﹐揚芳吐馥﹐載芬載葩﹐爰采爰拾﹐投之醇酒﹐禦於王公﹐以介睂壽﹐服之延年﹐佩之黃耇﹐文園賓客﹐乃用不朽。

｜贊｜

｜增｜

｜晉。郭璞。菊贊｜菊名日精﹐布華玄月﹐仙客薄采﹐何憂華發。

｜賦｜

｜禦制。菊賦｜當金飆之蕭摵﹐正珠露之飄零﹐睹百卉之具腓﹐感菀枯之逓更﹐疇晚序而挺節﹐矯气化而敷榮﹐爰有紫蔕含芳﹐黃華逞茂﹐擢苕穎於春初﹐曜丰容於霜後﹐先梅萼而吐芬﹐繼蘭叢而擅秀﹐旣勁操之彌堅﹐實寒香之可嗅﹐爾其密葉蒙茸﹐繁英歷琭﹐霞蔚云蒸﹐煙披雨沐﹐色徵土徳之純﹐气稟金行之肅﹐舞燈影而紛披﹐傍籬根而芳馥﹐似幽人之相依﹐豈世情之共逐﹐是以丘園逸叟﹐山澤臒儒﹐植而供玩﹐擷以當蔬﹐存眞味於淡泊﹐協潛徳以敷腴﹐亦有飡霞禦气﹐乖云握符﹐盤飣桐杞﹐囊系茱萸﹐或年壽之永延﹐或災患之潛袪﹐斯其著效於仙靈之籙﹐尢不可以耳目拘也﹐至若賦餐英於楚客﹐傳送酒於晉賢﹐泛甘馨於南郡﹐準節令於渾天﹐罔不貞操卓爾﹐髙韻悠然﹐宜名流之競羨﹐亦譜藉之長篇﹐矧玆北闕秋深﹐西山气爽﹐余桕葉之參差﹐剩楓林之莽蒼﹐蝶揚揚而��秋﹐鴈����而流響﹐寒漠漠而侵階﹐月溶溶而度幌﹐爾乃橫逸態以寡儔﹐吐層蘤而直上﹐種類間錯﹐名品紛羅﹐映小山之叢桂﹐覆潭水之澄波﹐低昂兮如紫衣之垂﹐袖璀璨兮如白貝之編珂﹐稟黃中之通理﹐知中美之孔多﹐蓋與松筠而共勁﹐亦視桃李而殊科﹐彼夫揚霜傑於詩人﹐誇日精於本艸﹐藉滋培於寒雨﹐綻鮮華於淸曉﹐咸以孤潔方幽人之貞﹐髙逸擬君子之道﹐苟其歷歲寒而長存﹐何恨乎挺生之不早。

｜增｜

｜魏鍾會。菊花賦｜何秋菊之可奇兮﹐獨華茂乎凝霜﹐挺葳蕤於蒼春兮﹐表壯觀乎金商﹐延蔓蓊郁﹐緣阪被崗﹐縹榦綠葉﹐靑柯紅芒﹐芳實離離﹐暉藻煌煌﹐微風扇動﹐照曜垂光﹐於是季秋九月﹐九日數並﹐置酒華堂﹐髙會娛情﹐百卉雕瘁﹐芳菊始榮﹐紛葩韡曄﹐或黃或靑﹐乃有毛嬙西施﹐荊姬秦嬴﹐妍姿妖艷﹐一顧傾城﹐擢纖纖之素手﹐雪皓腕而露形﹐仰撫云髻﹐俯弄芳榮。

｜晉。孫楚。菊花賦｜彼芳菊之爲艸兮﹐稟自然之醇精﹐當靑春而潛翳兮﹐迄素秋而敷榮﹐於是和樂公子﹐雍容無爲﹐翺翔華林﹐駿足交馳﹐薄言采之﹐手折纖枝﹐飛金英以浮旨酒﹐拂翠葉以振羽儀﹐偉玆物之珍麗兮﹐超庶類而神奇。

｜潘嶽。秋菊賦｜垂采煒於芙蓉﹐流芳越乎蘭林﹐遊女望榮而巧笑﹐鵷鶵遙集而弄音﹐若乃眞人采其實﹐王母接其葩﹐或充虛而養气﹐或增妖而揚娥﹐旣延期以永壽﹐又蠲疾而弭痾。

｜齊。卞伯玉。菊賦｜佇寒丘以彌望﹐覿中霜之嫩菊﹐肇三春而懷芬﹐淩九秋以愈馥﹐不履苦而淪操﹐不在同而表淑﹐傷眾花之飄落﹐嘉玆卉之能靈﹐振勁翮以揚綠﹐含凝露而吐英。

｜唐。楊炯。庭菊賦｜庭菊美貞芳也﹐天子幸於東都﹐皇儲監守於武徳之殿﹐以門下內省爲左春坊﹐今庶子裴公所居﹐卽黃門侍郎之廳事也﹐其庭有菊焉﹐中令薛公﹐昔拜瑣闥﹐此焉遊處﹐今兼左庶子﹐止於東廳﹐甍宇連接﹐洞門相向﹐每罷朝之後﹐未嘗不遊於斯﹐詠於斯﹐覽叢菊於斯﹐嘆其君子之徳﹐命學士爲之賦﹐是日也﹐薛凱以親賢爲洗馬﹐田巖以幽貞爲學士﹐髙元思﹑張師徳以至孝托後車﹐顏彊學﹑沈尊行以博聞兼侍讀﹐周琮﹑李憲﹑王祖英﹑曹叔文以儒術進﹐崔融﹑徐彥伯﹑劉知柔﹑石抱忠以文章顯﹐徳行則許子丰﹐耆舊則權無二﹐駱演則古訓之前識﹐張相則老莊之後英﹐並承髙命﹐咸窮體物﹐小子托於吹竽之末﹐敢闕其詞哉﹐遂作賦云。

日之貞矣﹐於彼重陽﹐菊之榮矣﹐於彼華坊﹐含天地之精气﹐吸日月之淳光﹐雲布霧合﹐箕舒翼張﹐郁兮蔓衍﹐郁兮芬芳﹐瑉枝金萼﹐翠葉紅芒﹐其在夕也﹐言庭燎之皙皙﹐其向晨也﹐謂明星之煌煌﹐爾其萬里年華﹐九州島春色﹐花的爍兮如錦﹐艸連綿兮似織﹐當此時也﹐和其光﹐同其塵﹐應春光而早殖﹐及夫秋星下照﹐金气上騰﹐風蕭蕭兮瑟瑟﹐霜刺刺兮稜稜﹐當此時也﹐弱其志﹐彊其骨﹐獨歲寒而晚登﹐雨還風去﹐天長地久﹐純黃象於后土﹐故采桑而菊衣﹐輕體禦於神仙﹐故登山而菊酒﹐文賓采之而羽化﹐康公服之而不朽﹐東極於是長存﹐南陽以之睂壽﹐胡太尉之允誠﹐光輔漢庭﹐萬機理﹐三階平﹐及暮年華發垂肩﹐秋菊長英﹐蠲邪滌瘵﹐於焉永貞﹐鍾太尉之聲﹐實彜倫魏室﹐道合鹽梅﹐功成輔弼﹐降文屋之命﹐修彭祖之術﹐保性和神﹐此焉終吉﹐君章請老﹐歲久懸車﹐秋風生兮北園夕﹐白露濕兮前階虛﹐佇閒庭之曠邈﹐對涼菊之扶疎﹐人生行樂﹐孰知其餘﹐淵明解印﹐退歸田野﹐山郁律兮萬里﹐天蒼莽兮四下﹐憑南軒以長嘯﹐出東籬而盈把﹐歸去來兮﹐夫何爲者﹐若夫窈窕重闈﹐亙靑瑣兮接黃扉﹐深沈大壯﹐通肅成兮連博望﹐乃有��鄕貴族﹐薛縣名家﹐共汾河之鼎气﹐同庶子之春華﹐朝遊夕處﹐徘徊顧慕﹐難搖落於三秋﹐偉貞芳於十步﹐伊纖莖之菲薄﹐荷君子之恩遇﹐不羨池水之芙蓉﹐願比瑤山之桂樹﹐歲如何其歲已秋﹐叢菊芳兮庭之幽﹐君子至止﹐悵容與而淹畱﹐歲如何其歲將逝﹐叢菊芳兮庭之際﹐君子至止﹐聊從容以卒歲。

｜原｜

｜陸龜蒙。杞菊賦｜天隨生宅荒少墻﹐屋多隙地﹐著圖書所﹐前後皆樹以杞菊﹐春苗恣肥﹐得以采擷供左右杯案﹐及夏五月﹐枝葉老硬﹐气味苦澀﹐旦暮猶責兒童輩掇拾不已﹐人或嘆曰﹐千乘之邑﹐非無好事之家﹐日欲擊鮮爲具以飽君者多矣﹐君獨閉關不出﹐率空腸貯古聖賢道徳言語﹐何自苦如此﹐生笑曰﹐我幾年來忍饑誦經﹐豈不知屠沽兒有酒食耶﹐退而作杞菊賦以自廣云。

惟杞惟菊﹐偕寒互綠﹐或穎或苕﹐煙披雨沐﹐我衣敗綈﹐我飯脫粟﹐羞慚齒牙﹐苟且粱肉﹐蔓延駢羅﹐其生實多﹐爾杞未棘﹐爾菊未莎﹐其如予何﹐其如予何。

｜增｜

｜宋。蘇軾。後杞菊賦並序｜天隨生自言常食杞菊﹐及夏五月﹐枝葉老硬﹐气味苦澀﹐猶食不已﹐因作賦以自廣﹐始余嘗疑之﹐以爲士不遇﹐窮約可也﹐至於饑餓嚼囓艸木﹐則過矣﹐而余仕宦十有九年﹐家日益貧﹐衣食之奉﹐殆不如昔者﹐及移守膠西﹐意且一飽﹐而齋廚索然﹐不堪其憂﹐日與通守劉君廷式﹐循古城廢圃﹐求杞菊食之﹐捫腹而笑﹐然後知天隨之言﹐可信不繆﹐作後杞菊賦以自嘲﹐且解之云。

吁嗟﹐先生誰使汝坐堂上稱太守﹐前賓客之造請﹐後掾屬之趨走﹐朝衙達午﹐夕坐過酉﹐曾杯酒之不設﹐攬艸木以誑口﹐對案顰蹙﹐舉箸噎嘔﹐昔陰將軍設麥飯與蔥葉﹐井丹推去而不齅﹐怪先生之眷眷﹐豈故山之無有﹐先生聽然而笑曰﹐人生一世﹐如屈伸肘﹐何者爲貧﹐何者爲富﹐何者爲美﹐何者爲陋﹐或糠核而瓠肥﹐或梁肉而墨瘦﹐何侯方丈﹐庾郎三九﹐較丰約於夢寐﹐卒同歸於一朽﹐吾方以杞爲糧﹐以菊爲糗﹐春食苗﹐夏食葉﹐秋食花實﹐而冬食根﹐庶幾乎西河﹑南陽之壽。

｜張栻。續杞菊賦｜張子爲江陵之數月﹐時方中春﹐艸木敷榮﹐經行郡圃﹐意有所欣﹐非花柳之是問﹐眷杞菊之靑靑﹐爰命采掇﹐付之庖人﹐汲淸泉以細烹﹐屏五味而不親﹐甘脆可口﹐蔚其芬馨﹐盡日爲之加飯﹐而他物幾不足以前陳﹐飯已捫腹﹐得意謳吟﹐客有問者曰﹐異哉﹐先生之嗜此也乎﹐蘇公之在膠西﹐值黨禁之方興﹐嘆齋廚之蕭條﹐乃覽乎艸木之英﹐今先生當無事之時﹐據方伯之位﹐校吏奔走﹐頤指如意﹐廣廈延賓﹐球場享士﹐淸酒百壺﹐鼎臑俎胾﹐宰夫奏刀﹐各獻其技﹐顧無求而弗獲﹐𨿽醉飽其何忌﹐而乃樂從夫野人之餐﹐豈亦下取乎葑菲﹐不然得無近於矯激﹐有同於脫粟布被者乎﹐張子應之曰﹐天壤之間﹐孰爲正味﹐厚或臘毒﹐淡乃其至﹐猩唇豹胎﹐旋取詭異﹐山鮮海錯﹐紛糾莫計﹐苟滋味之或偏﹐在六府而成贅﹐極口腹之欲﹐初何出於一美﹐惟杞與菊﹐中和所萃﹐謂勁不苦﹐滑甘靡滯﹐非若他蔬﹐善嘔走水﹐旣瞭目而安神﹐復沃煩而滌穢﹐驗南陽於西河﹐又頹齡之可制﹐此其爲功﹐曷可殫紀﹐況於膏粱之習﹐貧賤則廢﹐雋永之求﹐不得則恚﹐玆隨寓之必有﹐𨿽約居而足恃﹐殆將與之終身﹐又可貽夫同志﹐子獨不見吾納湖之陰乎﹐雪銷壤肥﹐其茸葳蕤﹐與子婆娑﹐薄言掇之﹐石銚瓦盌﹐啜汁咀虀﹐髙論唐虞﹐詠歌詩書﹐嗟乎﹐微斯物﹐孰同先生之歸﹐於是相屬而歌﹐殆日晏以忘饑。

｜元。郝經。牡丹菊賦有序｜初入新館﹐客將宋日新致朱砂紅牡丹菊一本﹐祇三﹑四花﹐慘悴萎暗﹐不以爲奇﹐遂植之穿廊西之隙地﹐今歲忽茂達成叢﹐髙六﹑七尺﹐及秋而放數百花﹐所未見也﹐適王甫書狀生朝﹐而其花尢盛﹐故作賦以寓感﹐其辭曰﹐

西風悄兮幽扃﹐木葉下兮空庭﹐忽異卉之呈芳﹐乃示予以不情﹐郁霞腴之春姿﹐敷玉瀣之秋英﹐蹙絳綃於靑苞﹐翦翠羅於綠莛﹐拆緗桃與紫微﹐訝鞓紅與鶴翎﹐髙層層以奕奕﹐重裊裊以盈盈﹐結膩黃以爲心﹐抺沈粉而含馨﹐凝夜气以誇晝﹐奼斜陽而嚲晴﹐仍牡丹之花王﹐彊將菊以爲名﹐嗚呼噫嘻﹐時哉匪時﹐造化則奪﹐形色不移﹐𨿽反常而似妖﹐顧眞宰豈予欺﹐寓國色於羇孤﹐謝凡品之芬菲﹐掞金气於西陸﹐吐霜葩於東籬﹐鄙傾城之鄭袖﹐期佩蘭之湘累﹐獨超出於羣倫﹐不系累於等夷﹐特以秋而爲春﹐乃奇花之出奇﹐彼自爲一時﹐殆非後時也﹐且持杯而浥露﹐更嚼句以待月﹐盡吳江之飛霜﹐甚窮海之饕雪﹐與後凋之姚魏﹐共終全於晚節。

｜明。何景明。白菊賦有序｜甲子九月十四日﹐馮侍禦宴集出白菊詠賞﹐屬予賦之﹐蓋以奉賓主之歡洽耳﹐豈有望於榮觀哉﹐辭曰﹐

繄季秋之將望﹐予卹夫序次之易代﹐旣無暇於遊覽﹐亦索處而寡類﹐接芳鄰之招引﹐誠欽志於雅誨﹐厪主人之投轄﹐肅羣俊而弭蓋﹐乃陳秋卉以侑觴﹐冀逸興之可貸﹐咸式燕以延賞﹐異過時而尙愛﹐喜幽玩以怡情﹐追佳節之莫待﹐豈無得於物觀﹐實有感於斯會﹐猥受簡以抒思﹐庶形狀之具載﹐爾其葳紫莖而上擢﹐麃奇荄以孤植﹐葉萋萋其微靄﹐萼栗栗以寒色﹐申纖縞以自貞﹐羞組彩之外飾﹐承危朶而不傾﹐挺柔條而益力﹐香冉冉而不繁﹐艷娟娟而稍抑﹐態屢覿而愈妍﹐意凝想而彌極﹐始嚴整而莫褻﹐終溫郁而可卽﹐華不露而已章﹐思欲語而復默﹐神超有而入無﹐豈髣髴之遽得﹐乃若閒館重深﹐髙幕虛涼﹐檐蕭蕭以下月﹐庭靄靄而降霜﹐燦灼爍以映夕﹐紛委綴而明廊﹐素娥兮聯裙﹐靑女兮駢妝﹐縹輕鬢以云須﹐皎靚質而雪光﹐驂連蜷兮鸞鶴﹐服陸離兮佩璫﹐信雕容之可赧﹐嗤效顰之不量﹐於是賓徙倚而久竚﹐若耿耿其懷傷﹐釭滅影兮續膏﹐夜就深兮移牀﹐馳畱嘆於永謝﹐結華思於餘芳﹐允思美之所遇﹐亦旣隱而復揚﹐乃歲律之甫遷﹐慨金气之何速﹐鳥棲棲而斂翮﹐飆颯颯以驚木﹐怳窮莽於廣隰﹐班紛薄於修陸﹐眾已謝於場野﹐獨宛轉於寒谷﹐甘苦心於螻蟻﹐等末幹於朴樕﹐𨿽曠絕以自持﹐胡偃蹇而下伏﹐夕淹雨而泣素﹐朝披煙而委綠﹐羌守操以堅冰﹐徒有容之若玉﹐儻衣袖之是將﹐亦弦琴而可錄﹐吾觀夫懷達人之隱徳﹐抱貞女之幽衷﹐詎嬰情於丰華﹐奚移志於始終﹐桃早秀而先萎﹐槿晨敷而暮空﹐苟淸白之爲尙﹐曷芊菲之足崇﹐嗟予之不淑兮﹐撫年運而興悲﹐覩玆植之所由﹐懼修名之失時﹐彼斯人之同志﹐吾何俗之不隨﹐乃孑孑以矯激﹐羨艸木之所爲﹐偉夫君之超越﹐幸方圓之有持﹐矧諸公之奮奇﹐俱發蹤之可師﹐顧會合之不偶﹐常寡歡而多離﹐指孤芳而締好﹐創遊燕以爲嬉﹐誠後期之不忘﹐或有徵於微辭。

｜後白菊賦有序｜菊有白色者﹐超越他品﹐予嘗賦之矣﹐丙寅之秋﹐京師桃李皆花﹐予庭是種生意淒然﹐久而不敷﹐至十月始盛開﹐色益鮮麗﹐予感焉﹐復作後賦。

大運荒乎何停﹐陰陽奄以代謝﹐究動植之所由﹐嗟何物之弗化﹐時維孟冬﹐金虎兮屏捨﹐白帝兮䢐駕﹐气厲厲兮始嚴﹐景曶曶兮將下﹐值抱屙以閒居﹐循周除而蕩思﹐庭葉萎以陳翳﹐階蘚穢而不治﹐覽庶艸之先零﹐撫玆根之獨遲﹐彼桃李之非令﹐亦競榮而呈姿﹐曄丹華以鬱鬱﹐冒綠林而萋萋﹐胡眾人之好侈﹐班紛慕其芳菲﹐朝絲吹兮塡闉﹐夕車馬兮成蹊﹐咎玄樞之舛訛﹐諒人事之尢違﹐矧天道之無遠﹐或省予而弗知﹐繄予植之𨿽晚﹐實鄙志之所欣﹐賤羣穠之混濁﹐恥雜敷之糾紛﹐俱並進以取妍﹐表孤花以見珍﹐寧他卉之我先﹐甘避迹而弗羣﹐乃其蘊金气以內凝﹐標皜質而外映﹐蔓不踰垣﹐繁不被徑﹐葉塗塗其自沃﹐枝矯矯而獨勁﹐宛含意其孰語﹐若鐘情而未定﹐女幽房而專情﹐士窮巷而寡行﹐服縞組以修容﹐佩珩璜以昭令﹐寄岑寂以怡心﹐襲馨香以飾性﹐無良朋以修好﹐憾邪妁之幹正﹐又如下國之擯臣﹐離宮之斥嬪﹐心怦怦以濳惻﹐懷耿耿而苦辛﹐緬中宵以前席﹐念昔日之下陳﹐慨微欵之莫宣﹐若有怨而弗伸﹐分孤蹇以終畢﹐羌孰予兮幸親﹐結柔條而三嗅﹐重延佇而欽心﹐寂闃館以容與﹐散塵營以滌襟﹐鑑微月之曖曖﹐步列星之森森﹐天窈窈以條革﹐疾風起而夕陰﹐念沍寒之已逼﹐慘獨悲夫眾林﹐苟操性之殊軌﹐豈華色之遽沈﹐內惝悢以懷顧﹐怳屏營以咨嗟﹐覩日月之減毀﹐恐霜雪之增加﹐抱孤英以自明﹐悵情親之我遐﹐慮寒香之終匱﹐俾予身之蹉跎﹐負大塊以馮生﹐豈惟是乎獨嘉﹐物何盛而弗衰﹐亦何枯而弗華﹐夫芝焚而柏薪﹐皆煙顏而殞葩﹐伊桃李之旣零﹐亦奚異乎泥沙﹐委常運以流轉﹐復胡戚而胡誇﹐誠予衷之不爽﹐彼誇戚兮﹐如何亂曰﹐有美一人﹐揚淸芬兮﹐縞袖合沓﹐回素云兮﹐被服文徽﹐皓繽紛兮﹐令儀襜襜﹐斂玉手兮﹐傾城獨立﹐世不有兮﹐時無蹇修﹐誰則覯兮﹐谷逶迆兮﹐雪霰來兮﹐眾芳萎兮﹐嗟伊人兮﹐秉志不回兮。

｜徐氏。園菊賦｜晨步小園﹐一望疎林﹐白雲縹緲﹐黃葉紛紜﹐風蕭蕭而異響﹐寒凜凜而侵人﹐驚天道已殘秋﹐覺霜气之稜稜﹐鴈嘹嚦而南還﹐蛩啾喞而哀吟﹐值時景之荒涼﹐菊方華於後庭﹐何其晚也﹐是造物之無知乎善爾﹐碧枝點翠﹐嫩萼噴金﹐無桃李之妖艷﹐抱松柏之堅心﹐𨿽素雅之非凡﹐柰何生乎不辰﹐寄寸根於塵世﹐胡爲乎﹐不遇乎﹐陽春及其華也﹐不獲寵而鮮妍兮﹐懷淒楚於秋霜﹐陰雲慘淡以蔽天兮﹐日色薄而無光﹐日色旣薄而苦短兮﹐惜乎金英之徒芳﹐遭風欺而雨妒兮﹐獨��而不變﹐其常吁嗟佳哉﹐細觀其髙世出塵之姿﹐幽默徘徊之態﹐懶隨俗以富貴﹐愛淸冷而盤桓﹐似有爲而不見用於時者也﹐似抱道而隱逸者也﹐順天而安分者也﹐豈習俗之能知邪﹐重曰聊植疎籬淸且幽兮﹐天運閉塞﹐隱而潛兮﹐隱而潛兮﹐霜淒雨霏兮﹐百艸罷綠爾猶存兮﹐困苦自持﹐時窮見操兮﹐行比幽人﹐素位履貞兮。

｜文賦散句｜

｜增｜

｜晉。傅玄。菊花賦｜布濩河洛﹐縱橫齊秦﹐掇以纖手﹐承以輕巾﹐操以玉英﹐納以朱唇﹐服之者長壽﹐食之者通神。

｜盧諶。菊花賦｜綠葉云布﹐黃橤星羅。

｜陶潛。歸去來辭｜三徑就荒﹐松菊猶存。

｜梁。吳均。與顧章書｜幸富菊花﹐偏饒竹實﹐山谷所資﹐於斯已辦。

｜四言古詩｜

｜原｜

｜唐。蕭穎士。菊榮一篇五章｜采采者菊﹐芬其榮斯﹐紫英黃萼﹐照灼丹墀﹐愷悌君子﹐佩服攸宜﹐王國是維﹐大君是毘﹐貽爾子孫﹐百祿萃之。

采采者菊﹐於邑之城﹐舊根新莖﹐布葉垂英﹐彼美淑人﹐應家之禎﹐有弦旣鳴﹐我政則平﹐宜爾棟崇﹐必復其慶。

采采者菊﹐於邦之府﹐陰槐翳柳﹐邇楹近宇﹐彼勞者子﹐喧卑是處﹐慨其莫知﹐蘊結誰語﹐企彼髙人﹐色斯遐舉。

采采者菊﹐於賓之館﹐旣低其枝﹐又弱其幹﹐有匪君子﹐是焉披翫﹐良辰旨酒﹐宴飲無算﹐愴其仳別﹐終然永嘆。

歲方晏矣﹐霜露殘促﹐誰其榮斯﹐有英者菊﹐豈微春華﹐懿此貞色﹐人之侮我﹐混於薪棘﹐詩人有言﹐好是正直。

｜五言古詩｜

｜原｜

｜晉。袁山松。詠菊｜靈菊植幽崖﹐擢穎陵寒飆﹐春露不染色﹐秋霜不攺條。

｜陶潛。飲酒｜結廬在人境﹐而無車馬喧﹐問君何能爾﹐心遠地自偏﹐采菊東籬下﹐悠然見南山﹐山气日夕佳﹐飛鳥相與還﹐此中有眞意﹐欲辧已忘言。

秋菊有佳色﹐裛露掇其英﹐泛此忘憂物﹐遠我遺世情﹐一觴𨿽獨進﹐杯盡壺自傾﹐日入羣動息﹐歸鳥趨林鳴﹐嘯傲東軒下﹐聊復得此生。

｜和郭主簿｜和澤周三春﹐淸涼素秋節﹐露凝無遊氛﹐天髙風景澈﹐陵岑聳逸峯﹐遙瞻皆奇絕﹐芳菊開林耀﹐靑松冠巖列﹐懷此貞秀姿﹐卓爲霜下傑﹐銜觴念幽人﹐千載撫爾訣﹐檢素不復展﹐厭厭竟良月。

｜增｜

｜梁。王筠。摘園菊贈謝僕射舉｜靈茅挺三脊﹐神芝曜九明﹐菊花偏可憙﹐碧葉媚金英﹐重九惟嘉節﹐抱一應元貞﹐泛酌宜長久﹐聊薦野人誠。

｜唐。韋應物。效陶彭澤｜霜露悴百艸﹐時菊獨妍華﹐物性有如此﹐寒暑其柰何﹐掇英泛濁醪﹐日入會田家﹐盡醉茅檐下﹐一生豈在多。

｜韓愈。晚菊｜少年飲酒時﹐踴躍見菊花﹐今來不復飲﹐每見恆咨嗟﹐佇立摘滿手﹐行行把歸家﹐此時無與語﹐棄置柰悲何。

｜白居易。東園翫菊｜少年昨已去﹐芳歲今又闌﹐如何寂寞意﹐復此荒涼園﹐園中獨立久﹐日淡風露寒﹐秋蔬盡蕪沒﹐好樹亦凋殘﹐惟有數叢菊﹐新開籬落間﹐攜觴聊就酌﹐爲爾一畱連﹐憶我少小日﹐易爲興所牽﹐見酒無時節﹐未飲已欣然﹐近從年長來﹐漸覺取樂難﹐常恐更衰老﹐彊飲亦無歡﹐顧謂爾菊花﹐後時何獨鮮﹐誠知不爲我﹐借爾暫開顏。

｜和錢員外早冬翫禁中新菊｜禁署寒气遲﹐孟冬菊初坼﹐新黃間繁綠﹐爛若金照碧﹐仙郎卜隱日﹐心似陶彭澤﹐秋憐潭上看﹐日慣籬邊摘﹐今來此地賞﹐野意潛自適﹐金馬門內花﹐玉山峯下客﹐寒芳引淸句﹐吟翫煙景夕﹐賜酒色偏宜﹐握蘭香不敵﹐淒淒百卉死﹐歲晚冰霜積﹐惟有此花開﹐殷勤助君惜。

｜席夔。霜菊｜時令忽已變﹐行看被霜菊﹐可憐後時秀﹐當此凜風肅﹐淅瀝翠枝翻﹐淒淸金蘂馥﹐凝姿節堪重﹐澄艷景非淑﹐寧祛靑女威﹐願盈君子掬﹐持來泛樽酒﹐永以照幽獨。

｜宋。蘇舜欽。和聖兪庭菊｜不謂花艸稀﹐實愛菊色好﹐先時自封殖﹐坐待秋气老﹐類裝翠羽枝﹐已喜金靨小﹐嚴霜發層英﹐益見化匠巧﹐搖疑光艷落﹐折恐叢薄少﹐一日三四吟﹐一吟三四遶﹐賞專情自迷﹐美極語難肖﹐得君所賦詩﹐爛熳愜懷抱﹐朗詠償此心﹐淸尊爲之倒。

｜梅堯臣。舟上采菊｜泯泯平慢流﹐行當季秋月﹐演漾過汀洲﹐汀洲芳杜歇﹐白露夜正霏﹐黃菊寒更發﹐采以泛酒巵﹐不獨映華發。

｜和劉原甫省中新菊｜華省切星斗﹐沈沈嚴燕房﹐秋風茂陵孫﹐種菊爛生光﹐天晴蝴蝶飛﹐上下舞雙黃﹐劉郎才筆豪﹐移榻吟在傍﹐日晚吏已散﹐殘景上粉墻﹐有酒無飲伴﹐掇英襟裾香﹐還思陶淵明﹐棄官歸柴桑﹐東籬獨此物﹐盈把恨無觴﹐賴有白衣來﹐好事遺壺漿﹐適意各一時﹐豈乏同捨郎。

｜謹和相國屋上菊叢｜屋上有叢菊﹐結根深瓦縫﹐旣無地勢美﹐又乏土力擁﹐乃因塗明生﹐不因人所種﹐亦能應節開﹐焉取入公用﹐公來步廣庭﹐聞鴈目始縱﹐忽見粲然英﹐降植合常從﹐賓僚席其傍﹐詠翫意已重﹐物莫厭僻遠﹐會遇良可頌。

｜依韻和通判把菊有寄｜湖邊艸樹多﹐蠹葉已少色﹐惟菊不畏霜﹐淡艷如有徳﹐自與蘭並生﹐非因人所植﹐愛貴曾未厭﹐秋日短苦逼﹐朋好各相望﹐采持空嘆息﹐臨杯不能飲﹐對案不能食﹐借問君何憂﹐節物感人極。

｜歐陽修。西齋手植菊花過節始開偶書奉呈聖兪｜秋風吹浮雲﹐寒雨灑淸曉﹐鮮鮮墻下菊﹐顏色一何好﹐好色豈能常﹐得時仍不早﹐文章損精神﹐何用覷天巧﹐四時悲代謝﹐萬物惜凋槁﹐豈知寒鑑中﹐兩鬢甚秋艸﹐東城彼詩翁﹐學問同少小﹐風塵世事多﹐日月良會少﹐我有一樽酒﹐念君思共倒﹐上浮黃金蘂﹐送以淸歌裊﹐爲君發朱顏﹐可以��君老。

｜原｜

｜蘇洵。菊｜騷人足奇思﹐香艸比君子﹐況此霜下傑﹐淸芬絕蘭茝﹐气稟金行秀﹐徳備黃中美﹐古來鶴髮翁﹐餐英飲其水﹐但恐蓬藋傷﹐課童加料理。

｜增｜

｜司馬光。秋原菊｜髙原向搖落﹐叢菊始滋榮﹐艸際浮金碧﹐照人雙目明﹐何須天生理﹐玉斝泛餘英。

｜王安石。黃菊有至性｜團團城上日﹐秋至少光輝﹐積陰欲滔天﹐況乃艸木微﹐黃菊有至性﹐孤芳犯寒威﹐采采霜露間﹐亦足慰朝饑。

｜原｜

｜蘇軾。詠甘菊｜越山春始寒﹐霜菊晚愈好﹐朝來出細粟﹐稍覺芳歲老﹐孤根蔭長松﹐獨秀無眾艸﹐晨光𨿽照耀﹐秋雨半摧倒﹐先生臥不出﹐黃葉紛可掃﹐無人送酒壺﹐空腹嚼珠寶﹐香風入牙頰﹐楚些發天藻﹐新荑蔚已滿﹐宿根寒不槁﹐揚揚弄芳蝶﹐生死何足道﹐頗訝昌黎公﹐恨爾生不早。

｜增｜

｜蘇軾。贈朱遜之詩並引｜元佑六年九月﹐與朱遜之會議於穎﹐或言洛人善接花﹐歲出新枝﹐而菊品尢多﹐遜之曰﹐菊當以黃爲正﹐余可鄙也﹐昔叔向聞鬷蔑一言﹐知其爲人﹐予於遜之亦云。

黃花候秋節﹐遠自夏小正﹐坤裳有正色﹐鞠衣亦令名﹐一從人僞勝﹐遂與天力爭﹐易姓寓非族﹐攺顏隨所令﹐新奇旣易售﹐粹駁宜相傾﹐疾惡逢伯厚﹐識眞似淵明﹐君言我所印﹐世論豈敢評﹐願君爲霜風﹐一掃紫與赬。

｜和子由記園中艸木｜野菊生秋澗﹐芳心空自知﹐無人驚歲晚﹐惟有暗蛩悲﹐花開澗水上﹐花落澗水湄﹐菊衰蛩亦蟄﹐與汝歲相期﹐楚客方多感﹐秋風詠江蘺﹐落英不滿掬﹐何以慰朝饑。

｜陳與義。菊｜黃花不負秋﹐與秋作光輝﹐夜霜猶作祟﹐朝日爲解圍﹐今晨豈重九﹐節意入幽菲﹐孤芳擅天地﹐眾卉亦已微﹐殷勤黃金靨﹐照耀白板扉﹐沽酒欲壽花﹐孔方與我違﹐靜坐絕省事﹐未覺此計非﹐夕英豈不腴﹐騷人自難肥。

｜書懷示友｜蕭蕭十月菊﹐耿耿照白艸﹐開窓逢一笑﹐未覺徐娘老﹐風霜要飽更﹐獨立晚更好﹐韓公眞躁人﹐顧用憂懷抱。

｜範成大。寄題向撫州采菊亭｜一葉起秋色﹐眾綠凋歲華﹐耿耿霜露側﹐余此黃金葩﹐西風滿天地﹐孤芳照塵沙﹐殷勤開小築﹐花气日夕嘉﹐落英楚累手﹐東籬陶令家﹐兩窮偶寓意﹐豈必眞愛花﹐不如亭中人﹐一笑了天涯﹐采采勿虛度﹐門前欲髙牙。

｜陸遊。陶淵明云三徑就荒﹐松菊猶存﹐蓋以菊配松也﹐余讀而感之﹐因賦此詩。｜菊花如端人﹐獨立淩冰霜﹐名紀先秦書﹐功標列仙方﹐紛紛零落中﹐見此數枝黃﹐髙情守幽貞﹐大節凜介剛﹐乃知淵明意﹐不爲泛酒觴﹐折嗅三嘆息﹐歲晚彌芬芳。

｜小飯賞菊｜菊得霜乃榮﹐性與凡艸殊﹐我病得霜健﹐每��稚子扶﹐豈與菊同性﹐故能老不枯﹐今朝喚父老﹐采菊陳酒壺﹐舉袖舞翩躚﹐擊缶歌嗚嗚﹐秋晚遇佳日﹐一醉詎可無。

｜晚菊｜蒲柳如懦夫﹐望秋已凋黃﹐菊花如志士﹐過時有餘香﹐眷言東籬下﹐數株弄秋光﹐粲粲滋夕露﹐英英傲晨霜﹐髙人寄幽情﹐采以泛酒觴﹐投分眞耐久﹐歲晚歸枕囊。

｜陳篔窓。詠菊花｜手種黃金花﹐摩挲待其成﹐朝來風雨過﹐萬��秋竛竮﹐起問花知否﹐獨立常亭亭﹐嘗於淸霜下﹐退然得此生﹐南山與東籬﹐我亦學淵明﹐久落塵网中﹐叫花花不應。

｜韓竹坡。采菊｜擷我百結衣﹐爲君采東籬﹐半日不盈掬﹐明朝還滿枝﹐悠然何處是﹐千古正如斯。

｜金。黨懷英。西湖晚菊｜重湖匯城曲﹐佳菊被水涯﹐髙寒逼素秋﹐無人自芳菲﹐鮮飆散幽馥﹐晴露隨余滋﹐蹊荒綠苔合﹐采采嘆後時﹐古瓶貯淸泚﹐芳樽湔塵霏﹐遠懷淵明賢﹐獨往誰與期﹐徘徊東籬月﹐歲晏有餘悲。

｜元。郝經。野菊｜乾坤入消數﹐萬物呈晚節﹐秋晏菊始華﹐荒叢翳林樾﹐野迥幽姿淸﹐岡斷寒艷接﹐絲虫罥靑苞﹐啼螿抱枯葉﹐瀼露積玉華﹐層層擁金屑﹐我欲摘以杯﹐飲之濯中熱﹐霜栽郁髙標﹐胡與荒穢列﹐嗟爾夷惠儔﹐玉質難變滅﹐不謂無人看﹐便使幽香歇﹐安得老瓦盆﹐坐對澆古月。

｜何中。菊二首｜我耕不半畝﹐黃花列千叢﹐蕭條變衰時﹐一夕萬里風﹐立孤不作難﹐英英異風骨﹐君看墻東客﹐夜寒步霜月。

菊花如幽人﹐梅花如烈士﹐同居冰雪中﹐標格不相似﹐道路阻荒寒﹐故人萬里餘﹐菊枝儻可折﹐持以寄遠書。

｜吳景奎。采菊｜爽气浮西山﹐風煙澹原隰﹐悠然出衡門﹐佳節逢九日﹐眾艸萋以靑﹐黃菊正秋色﹐采之不盈把﹐妙意良自得﹐謂能制頹齡﹐可泛忘憂物﹐驩言命壺觴﹐萬事付酣適﹐永懷東籬人﹐俛仰已陳迹。

｜王翰。題菊｜我憶故園時﹐繞籬種佳菊﹐交葉長靑蔥﹐餘英吐芳馥﹐別來二十載﹐粲粲抱幽獨﹐豈無桃李顏﹐歲晚同艸木﹐及玆覩餘芳﹐使我淚盈掬﹐離披已欲摧﹐瀟灑猶在目﹐雨露豈所偏﹐歲月不可復﹐歸去來南山﹐餐英坐空谷。

｜戴良。對菊聯句｜翡翠翦秋葉﹐金瓊鏤寒英。良。駢枝競戢戢﹐植幹紛亭亭。翰。逞芳固的皪﹐斗��益晶熒。璜。幽姿匪人造﹐逸態諒天成。轅。傍芽萌庶孽﹐乳萼孕懷繃。溫。螫虎縮逗翳﹐�蠔枯梮莖。良。遲倩飆陣颯﹐疾役雷輥輷。翰。挐楹互雜沓﹐跂檻逓紛爭。璜。秋榮恣��婐﹐春粲失嫈嫇。轅。瑩奪鵝肪膩﹐飛攘鷗毳輕。溫。韻冽帖疎穴﹐迹祕慰羇傖。良。魏書奉延輔﹐酈水滋甘馨。翰。締芳笑蘭友﹐論雅傲梅兄。璜。摵摵感余鎩﹐采采憐孤撐。轅。譜之已百品﹐詠之復千名。溫。或繁若朝弁﹐或潔若藍瑛。良。或密若飄霰﹐或粲若羅星。翰。或赴若輻輳﹐或屹若峩屏。璜。或散若�豆﹐或聚若輜軿。轅。或潤若璜佩﹐或麗若金籯。溫。或鮮如鷺振﹐或悴如魴赬。良。或斥如僕隸﹐或積如雲仍。翰。或翩如春蝶﹐或熠如宵螢。璜。或偃如膂傴﹐或昂如气盈。轅。或揚如袂舉﹐或側如杯傾。溫。或盛喜若笑﹐或哀憂若酲。良。或卽階陛立﹐或俱盆盎升。翰。或儕處士逸﹐或儷節婦貞。璜。或翔疑孔翥﹐或峙訝鸞停。轅。或詫天姥巧﹐或覘地媼靈。溫。朝采有元亮﹐夕餐有屈平。良。用酬我嘉節﹐來踐爾佳盟。翰。餖容交錯飣﹐巵許逡巡行。璜。摘鮮盛棃栗﹐傾濁饒醁醽。轅。起酬足蹂躪﹐坐咽腹膨脝。溫。陸味萃南品﹐海腥極東烹。良。已暢一朝樂﹐復哦千古情。溫。句奇媲犖確。韻古鏗韶韺。良。馳驟門接武﹐格鬥掀鏖兵。翰。味辛姜桂性﹐語險魅魈驚。溫。怯敵迹屢屏﹐懾敗眼頻瞠。良。籍湜走且躓﹐郊島弛復獰。翰。尊卑異川嶽﹐淸濁分渭涇。璜。遐思時踸胃﹐凝睇靡瞤睛。轅。顧慚駑駘力﹐莫抗騏驥衡。溫。四美已云具﹐二難亦旣並。翰。愁去踰激矢﹐歡來劇抽絣。璜。卽此成放曠﹐何用困拘儜。良。永緝婀娜佩﹐庶濯塵垢纓。翰。

｜僧宗衍。對菊有感｜百艸競春色﹐惟菊有秋芳﹐豈不涉寒暑﹐本性自有常﹐疾風吹髙林﹐木落天雨霜﹐誰知籬落間﹐弱質懷剛腸﹐不怨歲月暝﹐所悲迫新陽﹐永歌歸去來﹐此意不能忘。

｜明。胡翰。維南有佳鞠｜維南有佳鞠﹐風露發淸妍﹐離離碧玉樹﹐燦燦黃金錢﹐色含坤裳美﹐質抱日精圓﹐蘊靈自女幾﹐滋布彌樊川﹐旣入神後品﹐還充仙子餐﹐中壽登百歲﹐上壽延千年﹐千年與百歲﹐何異瞬息間﹐獨有幽貞節﹐可比金石堅﹐托以奉君子﹐歲晏期弗諼。

｜王芾。題秋菊軒｜九月霜露零﹐秋气已云肅﹐艸木盡凋悴﹐而有籬下菊﹐燦燦如有情﹐盈盈抱幽獨﹐我欲餐其英﹐采之不盈掬﹐呼兒具雞黍﹐白酒正可漉﹐素心二三人﹐於焉敍心曲﹐陶然付一醉﹐萬事亦已足﹐詠歌柴桑詩﹐千載有餘馥。

｜李東陽。墨菊二首｜白霜被原隰﹐黃菊秋始花﹐余馨引遙袂﹐采掇初還家﹐秀色𨿽可玩﹐玩久不復華﹐入畫淸且古﹐爲詩正而葩﹐幽懷托揮寫﹐庶用傳無涯﹐持此問眞幻﹐無言空自嗟。

畫菊不畫香﹐香空詎堪掬﹐畫菊不畫色﹐色似花已俗﹐都無色香在﹐安用此爲菊﹐登堂見孤標﹐入手宜可觸﹐自非識菊者﹐但看桃李足﹐古色今不知﹐世人空有目。

｜王問。涇上觀菊｜涇上一老人﹐愛菊如愛稼﹐踏葉到林丘﹐散襟茅茨下﹐靑歌吐芳音﹐采采漸盈把﹐睠言五色姿﹐陽春似相假﹐晚節良可親﹐予懷自舒寫﹐有物苟會心﹐那辭在荒野﹐歲晏不可畱﹐柴車夙云駕﹐奕奕車馬客﹐誰解閒行者。

｜董其昌。盆菊｜眾芳豈不妍﹐秋英自淸絕﹐意與幽人會﹐標名霜下傑﹐容以桃李顏﹐艷彼茱萸節﹐翩翩五陵子﹐佳色紛相悅﹐積紫照朱茵﹐堆黃象金埒﹐賞韻一以乖﹐籬堵寧辭拙﹐亭亭盆中菊﹐偏承美人擷﹐香分甘谷幽﹐色借冰壺潔﹐對此讀離騷﹐心魂坐瑩澈﹐悠然見西山﹐孤峯正嵚櫱。

禦定佩文齋廣羣芳譜卷四十九

●禦定佩文齋廣羣芳譜卷五十

花譜

○菊花三

｜集藻｜

｜七言古詩｜

｜增｜

｜梁。簡文帝。采菊篇｜日精麗艸散秋株﹐洛陽少婦絕妍姝﹐相呼提筐采菊珠﹐朝起露濕沾羅襦﹐東方千騎從驪駒﹐更不下山逢故夫。

｜原｜

｜唐。杜甫。嘆庭前甘菊花｜庭前甘菊移時晚﹐靑蘂重陽不堪摘﹐明日蕭條盡醉醒﹐殘花爛漫開何益﹐籬邊野外多眾芳﹐采擷細瑣升中堂﹐念玆空長大枝葉﹐結根失所纏風霜。

｜增｜

｜宋。梅堯臣。甘菊｜世言此解制頹齡﹐便當園蔬春競種﹐到秋猶得泛其英﹐爛醉莫辭官有俸。

｜和吳衝卿省中植菊｜園果已熟實未墜﹐野卉已老葉未瘁﹐菊叢是時方發榮﹐潭上籬邊俱有爲﹐一從潭島輔長年﹐一自籬根圖暫醉﹐今將移近省中蘭﹐壅培早與陶潛異﹐黃土肥濃沃井泉﹐朱欄屈曲侵階地﹐勁風不到何動搖﹐淸露能沾誰著意﹐看看重九各登髙﹐金蘂滿頭無所忌﹐及此頻邀同捨歡﹐向來莫羨鍾繇賜﹐我家蓬藋不足云﹐彊對嘉章顏起愧。

｜歐陽修。希眞堂東手種菊花十月始開｜當春種花惟恐遲﹐我獨種菊君勿誚﹐春枝滿園爛張錦﹐風雨須臾落顚倒﹐看多易厭情不專﹐斗紫誇紅隨俗好﹐豁然髙秋天地肅﹐百物衰零誰暇弔﹐君看金蘂正芬敷﹐曉日浮霜相照耀﹐後時寧與竹相榮﹐��世不爭桃李笑﹐煌煌正色秀可餐﹐藹藹淸香寒愈峭﹐髙人避喧守幽獨﹐淑女靜容修窈窕﹐方當搖落看轉佳﹐慰我寂寥何以報﹐時攜一樽相就飲﹐如得貧交論久要﹐我從多難壯心衰﹐迹與世人爭靜躁﹐種花勿種兒女花﹐老大安能逐年少。

｜曾鞏。菊花｜菊花秋開只一種﹐意遠不隨桃與梅﹐遊人有幾愛孤淡﹐零落野水空巖隈﹐層層露萼間枝葉﹐金靨萬个圍蒼苔﹐直從陶令酷愛尙﹐始有我見心眼開﹐爲憐淸香與正色﹐欲搴更惜常徘徊﹐當攜玉軫就花醉﹐一飲不辭三百杯。

｜陸遊。山園艸間菊數枝開席地獨酌｜屋東菊畦蔓艸荒﹐瘦枝出艸三尺長﹐碎金狼籍不堪摘﹐掃地爲渠持一觴﹐日斜大醉叫墮幘﹐野花村酒何曾擇﹐君不見﹐詩人跌宕例如此﹐蒼耳林中畱太白。

｜楊萬里。買菊｜老夫山居花繞屋﹐南齋杏花北齋菊﹐靑春二月杏花開﹐抱瓶醉臥錦繡堆﹐涼秋九月菊花發﹐自折寒枝插華發﹐湘累落英曾幾何﹐陶令東鄰未是多﹐吾家滿山種秋色﹐黃金爲地香爲國﹐就中更有一丈黃﹐霜葩月蘂耿出墻﹐飲徒無酒尋不得﹐尋得一身花露香﹐如今小寓咸陽寺﹐有口何曾問花事﹐百錢擔上買一株﹐聊伴詩人發幽意。

病眼仇冤一束書﹐客捨葭莩菊一株﹐看來看去兩相厭﹐花意蕭條恰似無﹐淸曉肩輿過花市﹐陶家全圃移在此﹐千株萬株都不看﹐一枝兩枝誰復遺﹐平地拔起金浮屠﹐瑞光千尺照碧虛﹐乃是結成菊花塔﹐蜜蜂作僧僧作蝶﹐菊花障子更玲瓏﹐翡翠六扇排屏風﹐金錢裝面密如積﹐金鈿滿地無人識﹐先生一見雙眼開﹐故山三徑何獨懷﹐君不見﹐內前四時有花賣﹐和寧門裏花如海。

｜林亦之。奉題林稚春菊花枕子歌｜故人所說菊花枕﹐似把冰丸月下飲﹐秋水一雙明炯炯﹐數在靑囊第一品﹐狂風江上吹蒹葭﹐往往得之嵇阮家﹐閉門誦書二十載﹐眼睛損盡生空花﹐建陽小作箸頭書﹐殘更燈火亂虫魚﹐石渠文字大如斗﹐場屋歲月又不偶﹐��來南山靑艸邊﹐東西盡爲菊花田﹐手提長筐向山曲﹐一下收拾三百斛﹐昨者昬迷才起來﹐解把檐頭小字讀﹐乃知妙物通羣仙﹐一切藥囊應棄捐。

｜謝枋得。菊｜淵明豈但隱逸人﹐淵明素懷諸葛志﹐淸香不獨占秋天﹐菊潭一滴三千歲。

｜鄭思肖。菊花歌｜太極之髓日之精﹐生出天地秋風身﹐萬木搖落百艸死﹐正色與秋爭光明﹐背時獨立抱寂寞﹐心香貞烈透寥廓﹐至死不變英气多﹐舉頭南山髙嵯峨。

｜金。宇文虛中。白菊｜西風蕭颯百艸黃﹐南齋白菊占秋芳﹐主人好事不專饗﹐擷送客館分幽香﹐幽香淸艷兩難得﹐冰雪肌膚龍麝裛﹐悄然坐我蘂珠宮﹐玉斧瑤姬皆舊識﹐仙家藝菊名日精﹐我今號爾爲月英﹐月中風露秋夕好﹐感此仙種來曾城﹐憑君傳與金天令﹐月與霜姿駐淸景﹐重陽好伴白衣來﹐五柳先生憶三徑。

｜元。範梈。送菊｜臥病髙秋畱海浦﹐明日重陽更風雨﹐杜門不出長蒼苔﹐令我天涯心獨苦﹐籬角黃花親手栽﹐近節如何獨未開﹐含芳閟采亮有以﹐使君昨暮徵詩來﹐淩晨試遣霜根送﹐畚土𨿽微甚珍重﹐極知無意競秋光﹐任作橫窓歲寒供﹐憶我初客天子都﹐西垣植此常千株﹐結花年年應吹帽﹐始信南邦事盡殊﹐願得封培自今日﹐何間朱厓萬家室﹐秋香端不負乾坤﹐但嗔簫管亂儔匹﹐歸去來兮𨿽得歸﹐念歸政自莫輕違﹐他日采英林下酌﹐誰向淸霜望翠微。

｜明。吳寬。過相城爲沈陶庵和天全翁賞菊之作｜菊花開日是重陽﹐坡翁妙語不可當﹐我云但得花之趣﹐何必秋來菊有黃﹐神仙中人壽且康﹐老年見客才下堂﹐幅巾飄飄映華發﹐導我直過東籬傍﹐庵居春風定先到﹐已見菊苗三寸長﹐浩歌淵明飲酒章﹐悠然依舊虞山蒼﹐素琴無弦舊有例﹐當春賞菊嗟何妨﹐封題一笑報蘇子﹐爲我轉致陶柴桑。

｜陳鴻。買西園菊至招同社諸人花下小飲因和短歌｜幾處菊花殘﹐西園餘數畝﹐買來竹窓下﹐折簡會賓友﹐把酒坐花旁﹐一齊衫袖香﹐春天百卉��﹐不及此幽芳﹐階下涼風薄暮起﹐枝枝低拂深杯裏﹐願君盡醉宿我家﹐明日更看西園花。

｜五言律詩｜

｜增｜

｜唐。太宗。賦得殘菊｜階蘭凝曙霜﹐岸菊照晨光﹐露濃晞曉笑﹐風勁淺殘香﹐細葉凋輕翠﹐圓花飛碎黃﹐還持今歲色﹐復結後年芳。

｜駱賓王。秋菊｜擢秀三秋晚﹐開芳十步中﹐分黃俱笑日﹐含翠共搖風﹐碎影涵流動﹐浮香隔岸通﹐金翹徒可泛﹐玉斝竟誰同。

｜李嶠。詠菊｜玉律三秋暮﹐金精九日開﹐榮舒洛媛浦﹐香泛野人杯﹐靃靡寒潭側﹐丰茸曉岸隈﹐黃花今日晚﹐無復白衣來。

｜原｜

｜李白。感遇｜可嘆東籬菊﹐莖疎葉且微﹐𨿽言異蘭蕙﹐亦自有芳菲﹐未泛盈樽酒﹐徒沾淸露輝﹐當榮君不采﹐飄落欲何依。

｜增｜

｜盧綸。九日奉陪令公登白樓同詠菊｜瓊樽猶有菊﹐可以獻畱侯﹐願比三花秀﹐非同百卉秋﹐金英分藥細﹐玉露結房稠﹐黃雀知恩在﹐銜飛亦上樓。

｜朱灣。秋夜宴王郎中宅賦得露中菊｜眾芳春競發﹐寒菊露偏滋﹐受气何曾異﹐開花獨自遲﹐晚成猶有分﹐欲采未過時﹐忍棄東籬下﹐看隨秋艸衰。

｜耿湋。賦得寒蜂采菊蘂｜遊揚下晴空﹐尋芳到菊叢﹐帶聲來蘂上﹐連影在香中﹐去住沾余霧﹐髙低順過風﹐終慚異蝴蝶﹐不與夢魂通。

｜顧非熊。萬年厲員外宅賞殘菊｜才過重陽後﹐人心已爲殘﹐近霜須苦惜﹐帶蝶更宜看﹐色減頻經雨﹐香銷恐漸寒﹐今朝陶令宅﹐不醉��應難。

｜姚合。病中辱朱諫議惠甘菊藥苗因以詩贈｜蕭蕭一畝宮﹐種菊十餘叢﹐采摘和芳露﹐封題寄病翁﹐熟宜茶鼎裏﹐餐稱石甌中﹐香气將何比﹐從來味不同。

｜李商隱。菊｜暗暗淡淡紫﹐融融冶冶黃﹐陶令籬邊色﹐羅含宅裏香﹐幾時禁重露﹐實是怯殘陽﹐願泛金鸚鵡﹐升君白玉堂。

｜許棠。白菊｜所尙雪霜姿﹐非關落帽期﹐香飄風外別﹐影到月中疑﹐發在林雕後﹐繁當露冷時﹐人間稀有此﹐自古乃無詩。

｜李建勛。采菊｜簇簇競相鮮﹐一枝開幾番﹐味甘資麹糵﹐香好勝蘭蓀﹐古道風搖遠﹐荒籬露壓繁﹐盈筐時采得﹐服餌近知門。

｜蕭彧。賦得菊送徳林郎中學士赴東府｜離情折楊柳﹐此別異春哉﹐含露東籬艷﹐泛香南浦杯﹐惜持行次贈﹐畱插醉中回﹐暮齒如能制﹐玉山甘判頹。

｜張蠙。白菊｜秋天木葉幹﹐猶有白花殘﹐舉世稀栽得﹐豪家��畫看﹐片苔相應綠﹐諸卉獨宜寒﹐幾度攜佳客﹐登髙欲折難。

｜原｜

｜羅隱。詠菊｜籬落歲雲暮﹐數枝聊自芳﹐雪裁纖蘂密﹐金拆小苞香﹐千載白衣酒﹐一生靑女霜﹐春叢莫輕薄﹐彼此有行藏。

｜增｜

｜僧無可。詠菊｜東籬搖落後﹐密艷被寒催﹐夾雨驚新拆﹐經霜忽盡開﹐野香盈客袖﹐禁蘂泛天杯﹐不共春蘭並﹐悠揚遠蝶來。

｜僧廣宣。九日菊花詠應詔｜可訝東籬菊﹐能知節候芳﹐細枝靑玉潤﹐繁蘂碎金香﹐爽气浮朝露﹐濃滋帶夜霜﹐泛杯傳壽酒﹐應共樂時康。

｜宋。韓琦。菊｜萬卉趁枯死﹐香金斗晚葩﹐甘名應得露﹐野色豈如家﹐俗態惜遲暮﹐芳情誰怨嗟﹐重陽樽酒伴﹐不見牡丹花。

｜菊觴｜九日陪嘉客﹐金英泛酒船﹐醱醅時上下﹐浮蟻自周旋﹐香逐橊花發﹐甘嗤柏葉先﹐坐中宜醉挹﹐仙錄載延年。

｜重九席上賦金鈴菊｜黃金綴菊鈴﹐兗地獨馳名﹐細蘂浮杯雅﹐香筩貯露淸﹐風休沈夜警﹐雨碎入寒聲﹐自此傳仙種﹐秋芳冠玉京。

｜邵雍。和張二少卿丈白菊｜淸淡曉凝霜﹐疎枝殿顥商﹐自知能潔白﹐誰念獨芬芳﹐豈爲瓊無艷﹐還驚雪有香﹐素英浮玉液﹐一色混瑤觴。

｜司馬光。和李殿丞倉中對菊｜髙士寄朝市﹐迥然心迹殊﹐秋風太倉裏﹐黃菊滿庭隅﹐陶令成詩後﹐王公送酒無﹐遙知壓俗事﹐未免彊躊躇。

文案漸消散﹐倉閒吏已稀﹐庭空數蝶下﹐夜靜一螢飛﹐愛賞忽成句﹐淹畱時忘歸﹐髙情𨿽不系﹐遇此獨依依。

涼風正蕭瑟﹐好月復徘徊﹐幽興渺不盡﹐芳樽時一開﹐餘英蓋紅葉﹐墜露濕蒼苔﹐從此東籬下﹐應忘歸去來。

｜和江鄰幾金鈴菊｜何處見佳菊﹐秋風汶水陽﹐酒浮金鐸細﹐露泛蜜房香﹐不謂紅塵地﹐相逢君子堂﹐依然故人意﹐不減舊芬芳。

｜詠菊｜瑣瑣南陽菊﹐秋潭歲自開﹐孤根擁紅葉﹐落蘂��蒼苔﹐正以參靈藥﹐因之植紫臺﹐願兼金掌露﹐同入柏梁杯。

｜野菊｜野菊未嘗種﹐秋花何處來﹐羞隨眾艸沒﹐故犯早霜開﹐寒蝶舞不去﹐夜蛩吟更哀﹐幽人自移席﹐小摘泛淸杯。

｜孔平仲。對菊有懷郎祖仁｜庭下金鈴菊﹐花開已十分﹐多情能惠我﹐對景獨思君﹐秀色三秋好﹐淸香一室聞﹐扁舟今夜雨﹐何處宿江云。

｜戴昺。十日取野菊從酒｜野徑菊仍好﹐村壚酒亦嘉﹐未應今日蘂﹐便是背時花﹐心在家千里﹐身猶客九華﹐官程難久駐﹐風雨暮山斜。

｜金。黨懷英。黃菊集句｜九月欲將盡﹐鮮鮮金作堆﹐遶籬殘艷密﹐擁鼻細香來﹐五色中偏貴﹐羣花落始開﹐可憐陶靖節﹐共此一傾杯。

｜元。蒲道源。九月十八日黃菊始開時且禁釀漫成示徳衡弟｜苒苒秋事杪﹐幽叢花始黃﹐直須雕眾卉﹐才許見孤芳﹐重露洗金質﹐嚴風吹綠裳﹐陶翁如有酒﹐何日不重陽。

｜範梈。九日諸生攜酒至城東看菊｜楚楚臨階菊﹐重陽特地開﹐慰人良有意﹐報汝愧無才﹐巷杵聞雞發﹐鄰觴送蟹來﹐采英吾欲寄﹐悵望倚江臺。

｜明。髙啟。王公子宅五月菊｜秋英忽夏發﹐宛在阿戎家﹐細認驚初見﹐髙吟喜共誇﹐不依寒竹雨﹐欲映午橊霞﹐我意甘遲暮﹐樽前有此花。

｜何景明。汝慶宅紅菊｜紅菊開時暮﹐亭亭冠物華﹐亦知顏色好﹐不是艷陽花﹐羅綺嬌秋日﹐樓臺��晚霞﹐淸香如不攺﹐常傍美人家。

｜八月二十八日子容過對菊｜近節逢花放﹐開樽集異鄕﹐乾坤共一笑﹐風雨似重陽﹐誰識暮蟬意﹐獨憐秋樹芳﹐他時益爛熳﹐邀爾醉西堂。

｜汝濟夜過同以行對菊花｜搖落相過地﹐芳菲晚更親﹐酒醺畱��眼﹐燈色笑生春﹐風雨新晴夜﹐江山未老身﹐百年如不醉﹐恐負此花神。

｜原｜

｜李夢陽。菊花｜不隨羣艸出﹐能後百花榮﹐气爲淩秋健﹐香緣飲露淸﹐細開宜避世﹐獨立每含情﹐可道蓬蒿地﹐東籬萬代名。

｜增｜

｜陳憲章。前菊會｜荒村開紫菊﹐細雨隔蒼梧﹐漂泊逢山鬼﹐歸來覓酒徒﹐佳期賓不赴﹐幽賞子何孤﹐爲罰南山老﹐靑錢買百壺。

｜後菊會｜餘花畱醉客﹐缺月到疎梧﹐我老眞違世﹐人生各有徒﹐交遊今日少﹐宇宙此亭孤﹐慣得趨時理﹐千金買一壺。

｜後菊會再次李九淵韻｜黃花憎競賞﹐人事奪幽期﹐長夜來尋醉﹐微霜落滿枝﹐行藏深琖酒﹐風月小囊詩﹐長嘯東軒下﹐蒼髯白接�。

畱連杯酒下﹐重疊菊花期﹐熟犬知過客﹐寒蜂亦戀枝﹐溪山迥月色﹐香影入梅詩﹐地窄君休舞﹐傾斜爾接�。

｜楚雲臺觀民澤所栽菊﹐寄民澤用昨九日韻﹐時民澤還五羊未返｜當軒玉朶孤﹐植竹翠莖扶﹐香細風初動﹐神淸俗本無﹐寒深溪井涸﹐月出山瓢疎﹐何處異鄕客﹐永懷歌茱萸。

｜野菊吟寄子長再次前韻｜野菊生何處﹐尋香杖偶扶﹐孤標猶訝絕﹐佳色舊知無﹐老弄眞成獨﹐秋來不作疎﹐金樽誰九日﹐引滿對茱萸。

｜吳明府送菊次韻答之｜黃菊有名花﹐淵明無酒官﹐酒多人自醉﹐花好月同看﹐老未厭人世﹐天教共歲寒﹐未應攜不去﹐髙步蓬萊山。

｜原｜

｜申時行。菊畦｜誅茆疏野徑﹐種菊擬山家﹐秀擢三秋幹﹐奇分五色葩﹐淩霜畱晚節﹐殿歲奪春華﹐爲道餐英好﹐東籬興獨賒。

｜唐文獻｜西苑宸遊地﹐東籬菊已花﹐當年誇野色﹐此日艷天葩﹐輕白淩寒露﹐深紅散晚霞﹐秋英疑可茹﹐無復楚人嗟。

｜七言律詩｜

｜增｜

｜唐。白居易。酬皇甫郎中對菊花見憶｜愛菊髙人吟逸韻﹐悲秋病客感衰懷﹐黃花助興方攜酒﹐紅葉添愁正滿階﹐居士葷腥今已斷﹐仙郎杯杓爲誰排﹐愧君相憶東籬下﹐擬廢重陽一日齋。

｜李商隱。野菊｜苦竹園南椒塢邊﹐微香冉冉淚涓涓﹐已悲節物同寒鴈﹐忍委芳心與暮蟬﹐細路獨來當此夕﹐淸樽相伴省他年﹐紫雲新苑移花處﹐不取霜栽近禦筵。

｜和馬郎中移白菊見示｜陶詩只采黃金實﹐郢曲新傳白雪英﹐素色不同籬下發﹐繁花疑自月中生﹐浮杯小摘開雲母﹐帶露旋移綴水精﹐偏稱含香五字客﹐從玆得地始芳榮。

｜李山甫。劉員外寄移菊｜秋來緣樹復緣墻﹐怕共平蕪一例荒﹐顏色不能隨地變﹐風流惟解逐人香﹐煙含細葉交加碧﹐露拆寒英次第黃﹐深謝栽培與知賞﹐但慚終歲待重陽。

｜皮日休。和魯望白菊｜已過重陽半月天﹐瑯華千點照寒煙﹐蘂香亦似浮金靨﹐花樣還如鏤玉錢﹐玩影馮妃堪比艷﹐煉形蕭史好爭妍﹐無由摘向牙箱裏﹐飛上方諸贈列仙。

｜陸龜蒙。幽居有白菊一叢因而成詠呈知己｜還是延年一種材﹐卽將瑤朶冒霜開﹐不如紅艷臨歌扇﹐欲伴黃英入酒杯﹐陶令接�堪岸著﹐梁王髙屋好欹來﹐月中若有閒田地﹐爲勸姮娥作意栽。

｜重憶白菊｜我憐貞白重寒芳﹐前後叢生夾小堂﹐月朶暮開無絕艷﹐風莖時動有奇香﹐何慚謝雪淸才詠﹐不羨劉梅貴主妝﹐更憶幽窓凝一夢﹐夜來村落有微霜。

｜鄭璧。白菊｜白艷輕明帶露痕﹐始知佳色重難羣﹐終朝疑笑梁王雪﹐盡日慵飛蜀帝魂﹐燕語似翻瑤渚浪﹐鴈風疑捲玉綃紋﹐瓊妃若會寬裁翦﹐堪作蟾宮夜舞裙。

｜司馬都。白菊｜恥共金英一例開﹐素芳須待早霜催﹐遶籬看見成瑤圃﹐泛酒初迷傍玉杯﹐映水好將蘋作伴﹐犯寒疑與雪爲媒﹐夫君每尙風流事﹐應爲徐妃致此栽。

｜張賁。白菊｜雪采冰姿號女華﹐寄身多是地仙家﹐有時南國和霜立﹐幾處東籬伴月斜﹐謝客瓊枝空貯恨﹐袁郎金鈿不成誇﹐自知終古淸香在﹐更出梅妝弄晚霞。

｜宋。韓琦。九日賞菊未開席上次韻答崔象之寺丞｜誰知九日接賓觴﹐未放寒花拆露房﹐早是生來悲晚節﹐那堪開不在重陽﹐滿頭且應良辰插﹐一夜寧衰淺意香﹐守待金鈴披絕艷﹐共君搴蘂醉餘芳。

｜和崔象之紫菊｜紫菊披風碎曉霞﹐年年霜晚賞奇葩﹐嘉名自合開仙府﹐麗色何妨奪錦砂﹐兩徑蕭疎淩蘚暈﹐露叢芬馥敵蘭芽﹐孤標只取當筵重﹐不似尋常泛酒花。

｜八月十九日賞菊｜春英無不惜開遲﹐秋菊常懷素景悲﹐慣負晚霜甘索寞﹐忽逢先閏促離披﹐欲移庭檻嫌傷早﹐擬泛賓罍未入時﹐自是寒花當守分﹐一違佳節速人嗤。

｜王安石。和晚菊｜不得黃花九日吹﹐空看野葉翠葳蕤﹐淵明酩酊知何處﹐子美蕭條向此時﹐委翳似甘終艸莽﹐栽培空欲傍藩籬﹐可憐蜂蝶飄零後﹐始有閒人把一枝。

｜蘇轍。戲題菊花｜春初種菊助盤蔬﹐秋晚開花插滿壺﹐微物不多分地力﹐終年乃爾任人須﹐天隨匕箸幾時輟﹐彭澤樽罍未遽無﹐更擬食根花落後﹐一依本艸太傷渠。

｜徐積。菊花｜爲汝花中開最孤﹐詩翁可惜屢提壺﹐��應有意酬靑眼﹐渾似傾心向白須﹐擊銅缽時吟更好﹐擲金錢後醉相娛﹐楊妃只有黃裙在﹐且問風霜畱得無。

｜劉子翚。詠菊｜靑叢馥鬱早抽芽﹐金蘂爛斑晚著花﹐秋意祇應宜淡泊﹐化工可是惜鉛華﹐輕煙細雨重陽節﹐曲檻疎籬五柳家﹐暮醉朝吟供采摘﹐更憐寒蝶共生涯。

｜楊萬里。野菊｜未與騷人當糗糧﹐況隨流俗作重陽﹐政緣在野有幽色﹐肯爲無人減妙香﹐已晚相逢半山碧﹐便忙也折一枝黃﹐花應冷笑東籬族﹐猶向陶翁覓寵光。

｜九日菊未花｜舊說黃楊厄閏年﹐今年並厄菊花天﹐但挼靑蘂浮新酒﹐何必黃金鑄小錢﹐半醉嚼香霜月底﹐一枝��老鬢絲邊﹐阿誰會得開遲意﹐暗展重陽十月前。

｜九日郡中送白菊｜未應白菊減於黃﹐金作鈿心玉作裳﹐一夜西風開瘦蕾﹐兩年南海伴重陽﹐若言佳節如常日﹐爲底寒花分外香﹐挼蘂浮杯莫多著﹐一枝畱插鬢邊霜。

｜陳傅良。和林宗易菊花韻｜一歲所餘秋有幾﹐重陽偏與老相催﹐每憐白髮能長健﹐𨿽愛黃花亦懶栽﹐好景遊從須好友﹐新詩風味似新醅﹐人生適意無過此﹐恣聽東籬早晏開。

｜潘紫巖｜香名不枉入騷壇﹐最愛霜林耐歲寒﹐切莫逢人嘆遲暮﹐何曾委地有飄殘﹐人如靖節本堪采﹐世欠靈均少得餐﹐甚矣吾衰閉門坐﹐籬邊自折一枝看。

｜原｜

｜方九功｜露冷江蘋鴈度時﹐蕭蕭黃菊滿疎籬﹐寒枝帶雨開仍艷﹐晚節淩霜賞未遲﹐移傍小檐承綺席﹐縱觀深夜倒金巵﹐摘來冉冉香盈把﹐共泛西風醉莫辭。

莫惜寒花開太晚﹐孤懷深喜客來雙﹐疎枝最耐存霜圃﹐晚節偏宜映月窓﹐同調自應蘭是籍﹐濁醪何有玉爲缸﹐籬邊無限陶潛興﹐倒著綸巾醉未降。

｜增｜

｜金。元好問。野菊﹐座主閒閒公命作｜柴桑人去已千年﹐細菊斑斑也自圓﹐共愛鮮明照秋色﹐爭教狼籍臥疎煙﹐荒畦斷壠新霜後﹐瘦蝶寒螿晚景前﹐只恐春叢笑遲暮﹐題詩端爲發幽妍。

晚景蕭疎畫不成﹐晚花作意出繁英﹐鮮明獨向霜露見﹐爛熳��隨蒿艾生﹐南國騷人知有待﹐西風蝴蝶更多情﹐南山正在悠然處﹐安得芳樽與細傾。

｜爲鮮於彥魯賦十月菊｜淸霜淅淅散銀沙﹐驚見芳叢閱歲華﹐借暖定誰畱翠被﹐煉顏端自有丹砂﹐秋香舊入騷人賦﹐晚節今傳好事家﹐不是西風苦畱客﹐衰遲久已避梅花。

｜元。王惲。桃花菊｜淚灑明妃寄露葩﹐換根非爲貯丹砂﹐黃輕白碎空多種﹐碧爛紅鮮自一家﹐騷客賦詩憐晚節﹐野人修譜是頭花﹐九秋霜露無情甚﹐時約行雲護彩霞。

｜馬祖常。雙頭菊｜金屈巵邊醉袖垂﹐秋云如幄貯仙姿﹐寒生小靨回鸞動﹐香入流蘇睡鴨移﹐結綬巧承西顥曲﹐落鈿羞帶月支睂﹐靑霜爲我催顦顇﹐銀屋何人怨別離。

｜菊枕｜東籬采采數枝霜﹐包裹西風入夢涼﹐半夜歸心三徑遠﹐一囊秋色四屏香﹐牀頭未覺黃金盡﹐鏡底難教白髮長﹐幾度醉來消不得﹐臥收淸气入詩腸。

｜明。髙啟。晚香軒｜不畏風霜向晚欺﹐獨開眾卉已凋時﹐地荒老圃苔三徑﹐節過重陽雨一籬﹐秋色蒼茫人醉少﹐寒香落寞蝶先知﹐山翁獨念同衰晚﹐坐對幽軒每賦詩。

｜原｜

｜李東陽。楊妃菊｜誰采繁花席上題﹐偶將名姓托唐妃﹐日烘花萼醺時面﹐雨換華淸浴後衣﹐隔座似邀秦國語﹐揮毫未放謫仙歸﹐欲從顏色窺生相﹐已落詩家第二機。

｜增｜

｜李東陽。月下賞菊東邃庵太常先生｜不隨春蝶夢滕王﹐又送秋蟬過綠楊﹐佳客到時非舊雨﹐好花開處亦重陽﹐爲園恨少靑山地﹐插帽羞看綠鬢郎﹐長對此花還此客﹐縱教多病也身康。

｜十月賞菊體齋席上限韻｜尋芳何意到君家﹐雨過髙城少暮沙﹐此夜幽歡還月下﹐去年孤館各天涯﹐狂思晚節曾吹帽﹐壽擬春期及進瓜﹐不是老來詩骨健﹐誰能白髮對黃花。

｜後園種菊經月﹐忽見數花﹐用亨父韻並呈城東賞菊諸君｜幽花種得偶相忘﹐步轉南檐��背堂﹐但有芳心寧擇地﹐更無佳客亦宜觴﹐登臨憶負重陽雨﹐采綴愁沾昨夜霜﹐滿袖餘香試披拂﹐晚來風力正悠揚。

｜九日盆菊盛開將出郭有作｜買得長安擔上秋﹐南山只在屋西頭﹐花開正好逢佳節﹐身病那堪復遠遊﹐昨夜月明空對酒﹐晚來風急怕登樓﹐多情重有燈前約﹐爲報花神作意畱。

｜周原己席上賦十月菊｜布袍蕭索不勝涼﹐坐愛芳心共日光﹐何用門前看五柳﹐始知秋後有重陽﹐故園栽處田應熟﹐小市開時藥正香﹐自古交期須歲晚﹐相過不敢避風霜。

｜冬月對菊用陳玉汝韻｜搖落霜空萬木飛﹐一枝無柰賞心微﹐未成老圃應須學﹐若在南山便合歸﹐人道秋香非昨夜﹐天畱晚色共斜暉﹐陶翁可是忘機者﹐猶自含情待白衣。

｜吳寬原已宅賞菊｜休從云外望天香﹐誰似蕭然林下妝﹐嫩蘂漸成黃面老﹐低枝猶比白衣長﹐曾隨枸杞添風味﹐��笑芙蓉住水鄕﹐詩社淸忙今又動﹐看花直擬過重陽。

｜次韻李士英劉道亨過園居看菊｜詩人渾不厭貧家﹐閒就荒園看菊花﹐傾倒臘醅瓶未罄﹐品題秋色句爭嘉﹐殘英抱節眞霜傑﹐本艸言功有日華﹐醉後��勞歸騎晚﹐西風烏帽數枝斜。

｜陳憲章。九日晚對菊次容處士韻﹐是日縣主曹侯二尹邵侯持酒過白沙﹐李九淵容貫各館鄕中未歸｜一年佳節到黃花﹐霜在籬根月在沙﹐今日縣侯親送酒﹐幾時詩客報還家﹐疎枝向晚靑如許﹐老鬢逢秋白未涯﹐更欲西良開酒��﹐勝遊堪泛五更槎。

｜再用韻｜焉知老子非元亮﹐請看黃花滿白沙﹐剩有香醪供采采﹐何須蠟屐到家家﹐屢經細雨開花面﹐獨立西風背水涯﹐欲把一株種蟾闕﹐恐驚天女笑乘槎。

｜次趙提學十月賞菊韻｜不論開早與開遲﹐到處逢花把一枝﹐淸獻插來紗帽重﹐陶潛醉倒葛巾欹﹐靑藜不赴先生召﹐白雪虛傳幼婦詞﹐��對藥欄何意緒﹐江門店酒獨斟時。

｜答吳樂善送菊｜兩莖何處萎霜根﹐路入廬山不問村﹐佳節總非前日月﹐新香猶裊舊龍門﹐气淸天與金行秀﹐色淺人知土徳尊﹐今日淵明不能領﹐倒巾檐下弄詩魂。

｜何孟春。送菊涯翁｜山徑曾陪九日遊﹐數枝還爲一尊畱﹐買從遠市聊供節﹐栽向名園合擅秋﹐漸老有人憐客瘦﹐乍寒無計替蜂愁﹐多情不用防吹帽﹐短髮猶禁插滿頭。

｜熊卓。汪司驥席上對菊｜錦席秋軒流客觴﹐階除遲菊戀年芳﹐翠條苒苒初經雨﹐靑蘂娟娟欲候霜﹐幸爲分回供閴寂﹐空然別去夢寒香﹐小車如覓東溪路﹐古屋疎籬是醉鄕。

｜喬長史。詠醉楊妃菊｜裊娜嬌姿不耐霜﹐芳根移得在昭陽﹐帶將春色三分艷﹐散作秋陰滿院香﹐傾日尙疑聞羯鼓﹐臨風猶似舞霓裳﹐祇愁野鹿偸銜去﹐寂寞棃園空斷腸。

｜原｜

｜王世貞｜貪看晚節傲霜颸﹐淡色幽香冷不辭﹐入坐叵羅爭自引﹐歸來欵叚未須騎﹐推敲月下猶孤語﹐競病風流彼一時﹐若使東籬主人在﹐攢睂那肯和新詩。

｜增｜

｜申時行。對菊｜獨坐髙齋泛羽觴﹐且看叢菊��重陽﹐繁英乍吐丹霞色﹐冷艷全分白雪香﹐好共淸幽矜晚節﹐偏從搖落殿秋光﹐疎花短髮能相倚﹐三徑猶憐歲月長。

｜婁東荊石公餉菊賦謝｜一水能通貫月槎﹐九秋偏贈傲霜花﹐瓊枝濯濯深含露﹐紫艷叢叢細吐霞﹐開傍松軒成晚節﹐分來蓬島是仙葩﹐試論禁苑追陪日﹐何似園林樂事賖。

｜茅亭看菊｜小結茅齋掩蓽門﹐翛然風物似山村﹐一丘髙臥身仍健﹐三徑新鋤菊尙存﹐麗色盈盈開錦障﹐幽香冉冉注淸尊﹐誰知搖落風霜候﹐偏荷栽培雨露恩。

｜原｜

｜馬徳澄｜秋深菊圃吹寒風﹐報道阿家花早叢﹐鶯羽半遮西子白﹐鶴翎斜映太眞紅﹐參差萬朶霜天曉﹐稠疊千枝煙雨空﹐肯與山樵分秀色﹐移栽不遠過墻東。

｜吳執禦｜水浸長天搖砌明﹐亭亭珠玉綻秋英﹐晚香冷秀經霜後﹐淡意疎容與景迎﹐籬下畱連非藉酒﹐雨中尋覓最多情﹐飛塵不到莎廳下﹐愛爾幽香浸骨淸。

｜五言排律｜

｜原｜

｜唐。劉禹錫。和令狐相公玩白菊｜家家菊盡黃﹐梁國獨如霜﹐瑩靜眞琪樹﹐分明對玉堂﹐仙人披雪氅﹐素女厭紅妝﹐粉蝶來難見﹐麻衣拂更香﹐向風搖羽扇﹐含露滴瓊漿﹐髙艷遮銀井﹐繁枝覆象牀﹐桂叢慚並發﹐梅蕊妬先芳﹐一入瑤華詠﹐從玆播樂章。

｜增｜

｜劉禹錫。和令狐相公九日對黃白二菊花見懷｜素萼迎寒秀﹐金英帶露香﹐繁華照旄鉞﹐榮盛對銀黃﹐琮璧交輝映﹐衣裳雜彩章﹐晴雲遙蓋覆﹐秋蝶近悠揚﹐空想逢九日﹐何由陪一觴﹐滿叢佳色在﹐未肯委嚴霜。

｜許渾。南海使院對菊懷丁卯別墅｜何處曾移菊﹐溪橋鶴嶺東﹐籬疎還有艷﹐園小亦無叢﹐日晚秋煙裏﹐星繁曉露中﹐影搖金澗水﹐香染玉潭風﹐罷酒慚陶令﹐題詩答謝公﹐朝來數花發﹐身在尉佗宮。

｜薛能。詠夾徑菊｜夾徑盡黃英﹐不通人並行﹐幾曾相對綻﹐元自兩行生﹐叢比髙低等﹐香連左右並﹐畔搖風勢斷﹐中夾日華明﹐間隔蛩吟隔﹐交橫蝶亂橫﹐頻應泛桑落﹐摘處近前楹。

｜公乘億。賦得秋菊有佳色｜陶令籬邊菊﹐秋來色轉佳﹐翠攢千片葉﹐金翦一枝花﹐蘂逐蜂須亂﹐英隨蝶翅斜﹐帶香飄綠綺﹐和酒上烏紗﹐散漫搖霜彩﹐嬌妍漏日華﹐芳菲彭澤見﹐稱更在誰家。

｜鄭谷。恩門小諫雨中乞菊栽｜握蘭將滿歲﹐栽菊伴吟詩﹐老去慵趨世﹐朝回獨繞籬﹐遞香風細細﹐澆綠水彌彌﹐祇共山僧賞﹐何當國士移﹐孤根深有托﹐微雨正相宜﹐更待金英發﹐憑君插一枝。

｜宋。錢惟演。樞密王左丞宅新菊｜賀燕翻飛地﹐靈芳茂遂時﹐陰連桃李徑﹐潤接鳳凰池﹐夕照輝金葆﹐輕風拂翠蕤﹐露珠淸自沍﹐煙素引還披﹐西顥霜𨿽勁﹐南榮暖更滋﹐擷芳多楚澤﹐得地勝陶籬﹐味可登蘭籍﹐香應奪桂旗﹐願公長��老﹐宴寢奉瓊巵。

｜楊億。樞密王左丞宅新菊｜中樞多暇日﹐小圃占秋光﹐雕玉新成檻﹐繁金乍泛觴﹐陶籬侵柳色﹐羅宅掩蘭芳﹐芝影連虛室﹐萱叢接後堂﹐傅巖猶借雨﹐庾嶺未飛霜﹐溫樹偏分蔭﹐蕓簽亦斗香﹐交枝迷露井﹐墜葉點橫塘﹐桐錄知延壽﹐千齡奉紫皇。

｜劉筠。樞密王左丞宅新菊｜東閣畱嘉客﹐寒葩艷晚光﹐秋風自蕭瑟﹐臺座對熒煌﹐麗奪雙南價﹐淸含九畹香﹐嵰山霜薦味﹐太液鵠分裳﹐已助蜂成蜜﹐還隨蟻泛觴﹐俯臨輝艾綬﹐佩服間萸房﹐節物傳荊俗﹐詩情掩謝塘﹐更期松偃蓋﹐永奉太淸方。

｜李繼。樞密王左丞宅新菊｜靑規前席暇﹐歸沐興何長﹐北第秋將晚﹐東籬菊正芳﹐幽叢霏薄霧﹐桂色艷輕霜﹐已近黃金印﹐兼臨白玉堂﹐甘疑掩萍實﹐秀肯讓芝房﹐有佞還應指﹐無憂可要忘﹐蘂浮丞相酒﹐气馥令君香﹐好固松椿壽﹐仙經識祕方。

｜元。何中。移菊｜僅得林間趣﹐閒尋菊本移﹐人家深竹裏﹐楓葉夕陽時﹐汲井澆畦潤﹐將鉏下手遲﹐護叢秋蘂損﹐帶土怕根知﹐每被歸樵問﹐深憐冷蝶隨﹐寒香生徑術﹐幽事補灣碕﹐斗柄西北落﹐鴈聲霜露垂﹐裴回繞叢畔﹐自笑可能癡。

｜五言絕句｜

｜禦制。九日對菊｜不與繁花競﹐寒苞晚更香﹐數莖偏挺秀﹐嘉爾傲風霜。

｜增｜

｜唐。陳叔達。詠菊｜霜間開紫蔕﹐露下發金英﹐但令逢采摘﹐寧辭獨晚榮。

｜原｜

｜杜甫。復愁｜每恨陶彭澤﹐無錢對菊花﹐如今九日至﹐自覺酒須賒。

｜增｜

｜李端。和張尹憶東籬菊｜傳書報劉尹﹐何事憶陶家﹐若爲籬邊菊﹐山中有此花。

｜王建。野菊｜晚艷出荒籬﹐冷香著秋水﹐憶向山中見﹐伴蛩石壁裏。

｜姚合。詠新菊｜黃金色未足﹐摘取且嘗新﹐若待重陽日﹐何曾異眾人。

｜原｜

｜賈島。對菊｜九日不出門﹐十日見黃菊﹐灼灼尙繁英﹐美人無消息。

｜增｜

｜杜牧。將赴湖州畱題亭菊｜陶菊手自種﹐楚蘭心有期﹐遙知渡江日﹐正是擷芳時。

｜折菊｜籬東菊徑深﹐折得自孤吟﹐雨中衣半濕﹐擁鼻自知心。

｜錢珝。江行無題｜叢菊生堤上﹐此花長後時﹐有人還采掇﹐何必在春期。

晚菊繞江壘﹐忽如開古屏﹐莫言時節過﹐白日有餘馨。

潯陽江畔菊﹐應似古來秋﹐爲問幽棲客﹐吟時得酒不。

｜宋。徐鉉。詠菊｜細麗披金彩﹐氛氳散遠馨﹐泛杯頻奉賜﹐緣解制頹齡。

｜梅堯臣。殘菊｜零落黃金蘂﹐𨿽枯不攺香﹐深叢隱孤秀﹐猶得奉淸觴。

｜司馬光。晚行後園見菊戲宜莆｜野菊荒無數﹐斑斑初見花﹐徑須求一醉﹐試遣問東家。

｜原｜

｜楊萬里。菊｜味苦誰能愛﹐香含只自珍﹐長將潭底水﹐普供世間人。

｜朱子。菊｜靑蘂冒珍叢﹐幽姿含曉露﹐政爾破荒寒﹐詎免傷遲暮。

｜王十朋｜佳節逢吹帽﹐黃金染菊叢﹐淵明何處飲﹐三徑冷香中。

｜增｜

｜金。李俊民。菊｜色笑秋光淡﹐香嫌酒力慳﹐東籬在何處﹐客裏見南山。

｜明。髙啟。菊蹊｜獨行林下路﹐望望南山暮﹐無酒掇英嘗﹐寒香已零露。

｜陳憲章。題淵明菊｜籬下花堪把﹐先生有酒不﹐遙看白衣者﹐不復問江州。

｜對菊｜淅淅西風至﹐爲秋未有涯﹐江邊聊一醉﹐信手得黃花。

春事歸桃李﹐西風響未休﹐長官三徑晚﹐丞相一坡秋。

天地花無數﹐寒花色乃佳﹐古詩拈未出﹐除是長官來。

｜原｜

｜李夢陽｜白鴈獨橫秋﹐黃花伴醉遊﹐眼看風物換﹐愁殺仲宣樓。

｜增｜

｜陳淳。菊花｜淸霜下籬落﹐佳色散花枝﹐載詠南山句﹐幽懷不自持。

｜原｜

｜於若瀛。菊花｜冷艷吐金英﹐疎香入玉斝﹐偏宜處士居﹐不種朱門下。

｜增｜

｜王谷祥。菊｜颯颯金風度﹐嫣嫣秋色妍﹐白衣還自至﹐靑女更相憐。

｜六言絕句｜

｜增｜

｜明。陳憲章。周鎬送白菊乞詩｜陶令黃金遶捨﹐君家白玉滿園﹐千古淸風廬阜﹐幾叢細雨江門。

微醉不須酩酊﹐半開莫待離披﹐安得季芳與語﹐相思欲寄一枝。

白菊偏宜素髮﹐靑山只對蒼顏﹐咽罷秋香滿腹﹐風吹不到長安。

禦定佩文齋廣羣芳譜卷五十

●禦定佩文齋廣羣芳譜卷五十一

花譜

○菊花四

｜集藻｜

｜七言絕句｜

｜增｜

｜唐。白居易。禁中九日對菊花酒憶元九｜賜酒盈杯誰共持﹐宮花滿把獨相思﹐相思只傍花邊立﹐盡日吟君詠菊詩。

｜重陽席上賦白菊｜滿園花菊郁金黃﹐中有孤叢色似霜﹐還似今朝歌酒席﹐白頭翁入少年場。

｜原｜

｜元稹。菊花｜秋叢遶捨似陶家﹐徧繞籬邊日漸斜﹐不是花中偏愛菊﹐此花開盡更無花。

｜增｜

｜鮑溶。暮秋與裴居晦宴因見采菊之作｜菊花低色過重陽﹐似憶王孫白玉觴﹐今日王孫好收采﹐髙天已下兩回霜。

｜皮日休。軍事院霜菊盛開因書一絕寄崔諫議｜金華千點曉霜凝﹐獨對壺觴又不能﹐已過重陽三十日﹐至今猶自待王弘。

｜崔璞。酬霜菊見贈之什｜菊花開晚過秋風﹐聞道芳香正滿叢﹐爭柰病夫難彊飲﹐應須速自召車公。

｜陸龜蒙。和崔諫議先輩霜菊｜紫莖芳艷照西風﹐祇怕霜華掠斷叢﹐𨿽伴應劉還彊酒﹐路人終要識山公。

｜憶白菊｜稚子書傳白菊開﹐西成相滯未容回﹐月明階下窓紗薄﹐多少淸香透入來。

｜司空圖。華下對菊｜淸香裛露對髙齋﹐泛酒偏能浣旅懷﹐不似春風逞紅艷﹐鏡前空墜玉人釵。

｜白菊｜莫惜西風又起來﹐猶能婀娜傍池臺﹐不辭暫被霜寒挫﹐舞袖招香卽��回。

爲報繁霜且莫催﹐窮秋須到自低垂﹐橫拖長袖招人別﹐只待春風��舞來。

登髙可羨少年場﹐白菊堆邊鬢似霜﹐益算更希沾上藥﹐今朝第七十重陽。

｜原｜

｜鄭谷。十日菊｜節去蜂愁蝶不知﹐曉庭還遶折殘枝﹐自緣今日人心別﹐未必秋香一夜衰。

｜增｜

｜鄭谷。詠菊｜王孫莫把比荊蒿﹐九日枝枝近鬢毛﹐露濕秋香滿池岸﹐由來不羨瓦松髙。

日日池邊載酒行﹐黃昬猶自繞黃英﹐重陽過後頻來此﹐甚覺多情勝薄情。

｜韓偓。和吳子華侍郎令狐昭化舍人嘆白菊衰謝之絕｜正憐香雪披千片﹐忽訝殘霞覆一叢﹐還似妖姬長年後﹐酒酣雙臉��微紅。

｜韋莊。庭前菊｜爲憶長安爛漫開﹐我今移爾滿庭栽﹐紅蘭莫笑靑靑色﹐曾向龍山泛酒來。

｜宋。韓丕。詠菊｜冷淡花枝寂寞闌﹐只緣開晚少人看﹐若教總似陶潛眼﹐肯向芳春艷牡丹。

｜王禹偁。池邊菊｜緣池繞徑幾千栽﹐準擬登髙泛酒杯﹐未到重陽歸闕去﹐金英寂寞爲誰開。

｜韓琦。重九菊未盛開席上偶成｜重九開樽節未寒﹐黃花初發葉皆單﹐待看旬日金鈴綻﹐剩得東籬一醉歡。

｜閱古堂前植菊二本﹐九月十八日花猶未開﹐因以小詩嘲之｜只趁重陽選菊栽﹐當欄殊不及時開﹐風霜日緊猶何待﹐甚得迎春見識來。

｜原｜

｜歐陽修。菊｜共坐欄邊日欲斜﹐更將金蕊泛流霞﹐欲知��老延齡藥﹐百艸摧時始見花。

｜增｜

｜王安石。城東寺菊｜黃花漠漠弄秋暉﹐無數蜜蜂花上飛﹐不忍獨醒孤爾去﹐殷懃爲折一枝歸。

｜詠菊｜補落迦山傳得種﹐閻浮檀水染成花﹐光明一室眞金色﹐復似毗耶長者家。

院落深深數菊叢﹐緣花錯莫兩三峯﹐密房歲晚能多少﹐酒盞重陽自不供。

｜蘇軾。趙昌寒菊｜輕肌弱骨散幽葩﹐眞是靑帬兩髻丫﹐便有佳名配黃菊﹐應緣霜後苦無花。

｜蘇徹。五月園夫獻紅菊二絕句｜黃花九月傲淸霜﹐百艸滿園無此香﹐紅紫無端盜名字﹐試尋本艸細商量。

南陽白菊有奇功﹐潭上居人多老翁﹐葉似皤蒿莖似棘﹐未宜放入酒杯中。

｜原｜

｜黃庭堅｜誰將陶令黃金菊﹐幻作酴醿白玉花﹐小艸眞成有風味﹐東園添我老生涯。

呂園未肯輕沽我﹐且寄田家砌下栽﹐他日秋光��重九﹐淸香知是故人來。

｜韓駒｜九日東籬采菊英﹐白衣遙見眼能明﹐而今自有杯中物﹐一叚風流可得成。

｜增｜

｜呂本中。謝送菊｜經旬霖雨足莓苔﹐忽喜雙盆送菊來﹐已是風霜憔悴損﹐主人云是待晴開。

｜範成大。菊樓｜東籬秋色照疎蕪﹐挽結髙花不用扶﹐淨洗西風塵土面﹐來看金碧萬浮圖。

｜重陽不見菊二絕｜節物今年事事遲﹐小春全未到東籬﹐可憐短髮空欹帽﹐欠了黃花一兩枝。

冷蕊蕭疎蝶懶飛﹐商量何日是花時﹐重陽過後開無害﹐只恐先生不賦詩。

｜重陽後菊花二首｜寂寞東籬濕露華﹐依前金靨照泥沙﹐世情兒女無髙韻﹐只看重陽一日花。

過了重陽菊又新﹐酒徒詩客斷知聞﹐恰如退士懸車後﹐勢利交親不到門。

｜陸遊。九月十二折菊｜黃菊芬芳絕世奇﹐重陽錯把配萸枝﹐開遲愈見淩霜操﹐堪笑兒童道過時。

｜新菊｜已過重陽十日期﹐菊叢初破兩三枝﹐自憐短鬢蕭蕭白﹐不似黃花驛裏時。

｜枯菊｜翠羽金錢夢已闌﹐空餘殘蕊抱枝榦﹐紛紛輕薄隨流水﹐莫與桃花一樣看。

積雪嚴霜轉眼空﹐春回無處不春風﹐欲知造物無窮妙﹐但看萱根與菊叢。

｜嚴州多菊﹐然率過重陽方開﹐或舉東坡先生菊花開時卽重陽之語﹐余謂此猶是未忘重陽者﹐恐此花不肯也﹐戲作一絕｜無人喚醒賦歸翁﹐滿把淸香誰與同﹐但辦對花頻舉酒﹐莫橫重九在胸中。

｜楊萬里。詠菊｜物性從來各一家﹐誰貪寒瘦厭年華﹐菊花自擇風霜國﹐不是春光外菊花。

｜黃菊｜鶯樣黃裳錢樣栽﹐冷霜涼露濺秋埃﹐比他紅紫開差晚﹐時節來時畢竟開。

｜陳傅良。沈仲一送菊自言封植之勞欲得詩爲報﹐爲賦三絕｜東籬何在菊年年﹐菊視陶詩竟孰賢﹐未必緣詩花更好﹐莫將詩與萬人傳。

霜螯風味小槽春﹐新樣宮衣試曲塵﹐一段秋光誰領此﹐芙蓉凡子桂陳人。

愁幹手自搭連筒﹐苦雨丁丁��小蓬﹐乞得花開急催客﹐明朝恐已著霜紅。

｜髙翥。菊花四首｜白白黃黃自歲寒﹐詩翁但作菊花看﹐牡丹茉莉非吾事﹐自是時人被眼瞞。

親向東籬手自栽﹐夕陽小徑重徘徊﹐花應得似人乖角﹐過了重陽爛漫開。

愛花千古說淵明﹐肎把秋光不似春﹐我重此花全晚節﹐剩栽三徑伴閒身。

新分菊本自鉏山﹐手縛枯藤作矮欄﹐比似著書空用力﹐種花猶得一年看。

｜原｜

｜劉克莊。菊｜羞與春花艷冶同﹐殷勤培漑待西風﹐不須牽引淵明比﹐隨分籬邊要幾叢。

｜翁浩堂｜秋風兩度身爲客﹐已見重陽未到家﹐村酒不堪供節事﹐祇將靑眼看黃花。

｜趙信庵｜城荒落葉風颼颼﹐淮水茫茫古渡頭﹐白首不堪行樂地﹐黃花點點是離愁。

落托山園載酒來﹐江梅含雪倚春臺﹐菊花無藉秋光老﹐猶自離披帶雨開。

黃花照眼又經秋﹐山自靑靑江自流﹐多謝龍頭鰲禁客﹐年年把酒對江樓。

｜增｜

｜朱淑貞。黃花｜土花能白又能紅﹐晚節由能愛此工﹐寧可抱香枝上老﹐不隨黃葉舞秋風。

｜金。宋九嘉｜酴醿風味醺人醉﹐著莫東籬愛酒翁﹐一夜金英全換骨﹐冷香晴雪滿秋風。

｜段克己。菊花霜｜風簾斜揭玉鉤欄﹐端正樓髙燭影殘﹐宿酒困人梳洗懶﹐從教殘粉涴金鈿。

｜段成己。菊花霜｜六宮試手學梅妝﹐曾見飛英點額旁﹐香粉嚼余濃不散﹐唾花誤染縷金裳。

｜李俊民。野菊｜風露叢中取次芳﹐愁邊過��幾重陽﹐秋光到處多無主﹐不是閒花不肎香。

｜晚菊集句｜白露寒花自繞籬羊士諤﹐從他桃李笑開遲冉宗敏﹐一年秋色吟中過沈彬﹐門外重陽過不知僧齊己。

｜元。許有孚。遶堤種菊｜酒熟同招隱士看﹐饑來忍把落英餐﹐春風無限閒桃李﹐不似黃花耐歲寒。

｜明。髙啟。九月八日對菊｜預向籬邊把一杯﹐黃花多意已能開﹐不憂風雨明朝阻﹐懶逐時人鬥折來。

｜袁凱。己未九日對菊大醉戲作｜老夫愛此黃金蕊﹐兒子須將白酒賒﹐直到殘陽下天去﹐更添燈火照欹斜。

｜李東陽。菊花｜寒影蕭蕭照墨池﹐西園晚色正相宜﹐蒼顏黑髮秋風裏﹐應是陶翁半醉時。

｜題戴文進畫菊｜黃花開滿院前坡﹐醉殺西江計汝和﹐忽見錢塘著色畫﹐不知秋色較誰多。

｜陳憲章。對菊｜餐香誰亦到湘濱﹐西垵東籬濫一巾﹐去歲金英曾照我﹐今年玉蕊又驚人。

秋英如雪照沙濱﹐扳折須防小待巾﹐曲檻兩頭門盡掩﹐先生原是惜花人。

日日狂歌菊澗濱﹐花神應識玉臺巾﹐西風爲掃繁華去﹐不遣紅芳近老人。

花舫誰撐綠渚濱﹐道人醉脫碧方巾﹐東籬不飲江州酒﹐彭澤當年未盡人。

扁舟何處剡溪濱﹐夜半歸來雪滿巾﹐爭似一瓢秋菊伴﹐漆園風暖蝶疑人。

我貌不如蘇穎濱﹐秋風華發已盈巾﹐有錢不買重陽醉﹐籬下黃花也笑人。

｜謝九江惠菊｜誰將此菊種江濱﹐物色當年漉酒巾﹐若道淵明今我是﹐淸香還屬隔江人。

紫菊移來紫水濱﹐白頭對著白綸巾﹐花前酌酒笑未足﹐酒後簪花笑殺人。

故根迢逓九江濱﹐歲晚相看此道巾﹐不用詩流彊分別﹐種花人是賞花人。

鶴袖披翻野水濱﹐黃花簪破小烏巾﹐腰間我有坡翁帶﹐解與西鄰賣酒人。

｜次韻李子長寒菊｜四尺霜莖一寸葩﹐幽香何只暗浮丫﹐借令歲晚無人見﹐不做人間九日花。

水北一叢含數葩﹐梅梢寒月過籬丫﹐茅茨可僦從人愛﹐不賣廬山半畝花。

｜五月菊｜露飲霜餐不記秋﹐黃花三昧室中求﹐區區形色多相似﹐爭得先生爲點頭。

小變春紅作淡裝﹐山亭初見一枝黃﹐醉中忽眩東籬眼﹐起視金錢著屐忙。

二頃南風秫正靑﹐督郵未到長官亭﹐眼前𨿽有黃花在﹐不與陶公管醉醒。

｜正月菊｜春到東籬花亦知﹐紅桃白李更當時﹐東風自領芳菲去﹐也爲秋香作意吹。

廬阜髙歌九日杯﹐盡將秋意放花開﹐誰教也向東風裏﹐點破千紅萬紫堆。

｜對菊｜因花催酒酒催詩﹐詩酒平生兩不虧﹐秋到若無詩與酒﹐菊花元似不曾知。

菊徑旁通水背村﹐秋光蕩漾短籬門﹐與儂別樣何裝點﹐笑插金英滿鬢根。

映山映水兩三叢﹐移上山亭愛殺儂﹐千古冷香吹不斷﹐長官頭上帽檐風。

｜沈周。菊｜秋滿籬根始見花﹐��從冷淡遇繁華﹐西風門徑含香在﹐除��陶家到我家。

｜魏時敏。賞菊｜短籬疎雨正離披﹐淡白深紅朶朶宜﹐自計老年才思減﹐重陽過後不題詩。

｜原｜

｜張本｜花上淸光花下陰﹐素娥惜此萬黃金﹐一杯寒露三更後﹐誰信幽人更苦心。

｜靳貴｜盈盈宮額半塗黃﹐不減花前舊樣妝﹐笑殺阿嬌金屋貯﹐香衾寒怯夜來霜。

越娘初試素羅裳﹐愛向秋風學靚妝﹐一夜不勝瓊佩冷﹐晚香亭館有新霜。

｜戴君恩｜芳叢曄曄殿秋光﹐嬌倚西風學道妝﹐一自義熙人去後﹐冷煙疎雨幾重陽。

｜申時行｜冷艷疎枝擢素秋﹐結茅相對轉淸幽﹐摘來自喜簪蓬鬢﹐只恐黃花笑白頭。

｜於若瀛｜黃花應不插朱門﹐自合移根老瓦盆﹐露委煙斜看不足﹐呼兒長夜倒芳尊。

｜陸氏｜澹雲微雨暮秋天﹐爲愛黃花帶晚煙﹐聞說名園千百種﹐願分秋色到籬邊。

｜詩散句｜

｜增｜

｜晉。陶潛｜我屋南窓下﹐今生幾叢菊。

｜唐。孟浩然｜誰采籬下菊﹐應閒池上樓。

｜李白｜手持一枝菊﹐調笑二千石。

時過菊潭上﹐摘此黃金花。

因招白衣人﹐笑酌黃花花。

攜壺酌流觴﹐搴菊泛寒榮。

｜原｜

｜杜甫｜愁眼看霜露﹐寒城菊自花。

羹煮秋蒓滑﹐杯迎露菊新。

｜增｜

｜杜甫｜晚來髙興處﹐搖蕩菊花期。

庭前有白露﹐暗滿菊花團。

坐開桑落酒﹐來把菊花枝。

寒花開已盡﹐菊蕊獨盈枝。

小驛香醪嫩﹐重巖細菊斑。

是節東籬菊﹐紛披爲誰秀。

采采黃金花﹐何由滿衣袖。

｜韓愈｜野晴山簇簇﹐霜曉菊鮮鮮。

霜風破佳菊﹐嘉節迫吹帽。

鮮鮮霜中菊﹐旣晚何用好。

楥菊茂新芳﹐徑蘭消晚馤。

｜白居易｜籬菊黃金合﹐窓筠綠玉稠。

｜僧皎然｜九日山僧院﹐東籬菊也黃。

｜宋。蘇洵｜粲粲秋菊早﹐卓爲霜中英。

｜司馬光｜菊蕊如排粟﹐靑靑見葉心。

｜陸遊｜英英籬下菊﹐秀色獨滿枝。

｜原｜

｜吳潛｜粲粲黃金裾﹐亭亭白玉膚。

｜王潛齋｜輕霜臨菊月﹐細雨似梅天。

｜增｜

｜金。吳激｜憶看霜菊艷﹐不放酒杯幹。

｜明。沈周｜千古陶彭澤﹐籬邊有此花。

｜何景明｜露蕊淒淒放﹐風枝裊裊低。

｜原｜

｜杜甫｜苦遭白髮不相放﹐羞見黃花無數新。

｜增｜

｜杜甫｜籬邊老��陶潛菊﹐江上徒逢袁紹杯。

｜韓愈｜墻根菊花好沽酒﹐錢帛縱空衣可準。

｜白居易｜黃菊繁時好客到﹐碧雲合處佳人來。

｜杜牧｜別後東籬數枝菊﹐不知閒醉與誰同。

｜宋。梅堯臣｜黃金碎翦千萬層﹐小樹婆娑嘉趣足。

｜周必大｜陶令思歸未得歸﹐黃花想見繞東籬。

｜陸遊｜荒庭落葉不可掃﹐惟有叢菊爭先開。

身閒亦未全無事﹐檢校黃花幾樹開。

｜楊萬里｜菜子已抽蝴蝶翅﹐菊花猶著郁金裳。

｜原｜

｜徐似道｜牢裹烏紗莫吹��﹐免教白髮見黃花。

｜增｜

｜祝穆｜黃花自與淵明別﹐不見閒人直到今。

｜徐集孫｜莫言滿眼無知己﹐耐久黃花是故人。

｜湛道山｜想得東籬黃已徧﹐到家及取未凋零。

｜黃溪云｜白衣不到東籬伴﹐吟得黃花滿口香。

｜沈惟齋｜不因彭澤休官去﹐未必黃花得許香。

｜吳荊溪｜問花何事人偏愛﹐曾遇淵明把玩來。

｜原｜

｜張蕓窓｜猶作霓裳舞妖態﹐零紅墮粉濕秋痕。

｜王滄灣｜秋風爲我語籬菊﹐且耐寒香伴白雲。

｜增｜

｜金。王良臣｜月過初三半梳玉﹐菊迎重九滿籬金。

｜路鐸｜貞姿佳菊秋霜裏﹐眞意南山夕鳥邊。

｜元。馬臻｜東籬滿地金錢菊﹐多謝西風爲翦裁。

｜原｜

｜無名氏｜眼前景物年年別﹐只有黃花似故人。

不許秋風常管束﹐競隨春卉鬥芳菲。

似嫌九月淸霜重﹐亦對三春麗日開。

｜增｜

｜晉。張協｜寒花發黃采。

｜謝惠連｜白露滋園菊。

｜江淹｜時菊耀巖阿。

｜周。明帝｜霜潭漬晚菊。

｜庾信｜菊寒花正合。圓珠墜晚菊。山枯菊轉芳。

｜唐。太宗｜岸菊初含蕊。花生圓菊蕊。

｜原｜

｜徳宗｜芳菊舒金英。

｜郭元振｜延年菊花酒。

｜趙彥昭｜紫菊宜新壽。

｜增｜

｜王績｜山菊秋自香。秋杯浸菊花。

｜王維｜陶潛菊盈把。

｜儲光羲｜東籬摘芳菊。

｜原｜

｜李白｜黃花催逸興。

｜杜甫｜雨荒深院菊。異方初艷菊。輕露棲叢菊。菊蕊淒疎放。

｜增｜

｜白居易｜叢香近菊籬。蕊折金英菊。

｜李嘉佑｜驚寒菊半黃。

｜姚合｜西風菊漸芳。霜落菊滿地。

｜許渾｜菊艷含秋水。寒菊帶霜甘。

｜朱慶余｜潭靜菊花秋。

｜林寬｜微陽菊半畦。

｜薛逢｜持杯店菊黃。

｜韓偓｜山菊向陽花。

｜原｜

｜魚玄機｜嫩菊含新彩。

｜增｜

｜宋。王安石｜沾裳菊露濃。

｜蘇軾｜金菊亂如沸。

｜孫覿｜種芳茹秋菊。

｜陸遊｜買菊穿苔種。菊花寒更香。

｜金。髙士談｜寒菊過時花。

｜元好問｜菊潭秋花滿。

｜元。蕭國寶｜霜菊間靑黃。

｜袁桷｜僧分墨菊芽。菊鑄玉巑岏。

｜宋元｜紫菊染巾香。

｜黃庚｜菊殘如倦客。

｜原｜

｜漢。武帝｜蘭有馨兮菊有芳。

｜增｜

｜唐。嚴武｜籬外黃花菊對誰。

｜白居易｜遶籬新菊爲誰黃。露菊新花一半黃。

｜許渾｜秋摘黃花釀酒濃。

｜來鵬｜菊花村晚雁來天。

｜羅隱｜黃菊倚風催酒熟。

｜韋莊｜紫菊亂開連井合。

｜宋。韓琦｜金鈴千朶菊爭開。

｜王安石｜鮮鮮細菊霜前蕊。

｜歐陽修｜野徑冷香黃菊秀。

｜蘇軾｜菊殘猶有霜枝。

｜孫覿｜行穿野菊布黃金。

｜戴昺｜一陣微風野菊香。

｜金。蔡珪｜露華應到菊花團。

｜髙士談｜露蒙甘菊細莖紫。

｜祝簡｜菊著黃花旋旋開。

｜史肅｜野性黃花無賴香。

｜趙元｜菊花雨似人情冷。

｜麻九疇｜一雨初晴菊瘁花。

｜元。葉顒｜黃菊飄香蜨滿枝。嫩菊半開香未老。西風細雨黃花瘦。

｜詞｜

｜增｜

｜宋。張鎡。如夢令｜野菊亭亭爭秀﹐閒伴露荷風柳﹐淺碧小開花﹐誰摘誰看誰嗅﹐知否﹐知否﹐不入東籬杯酒。

｜劉克莊。好事近｜秋色到東籬﹐一種露紅先占﹐應念金英冷淡﹐摘臙脂濃染。依稀十月小桃花﹐霜蕊破霞臉﹐何事淵明風致﹐��十分嬌艷。

｜朱翌。朝中措｜玉臺金盞對炎光﹐全似去年香﹐有意莊嚴端午﹐不應忘��重陽。菖蒲九葉﹐金英滿把﹐同泛瑤觴﹐舊日東籬陶令﹐北窓正臥羲皇。

｜方嶽。一落索｜瘦得黃花能小﹐一簾香杳﹐東籬云冷正愁予﹐猶幸是﹐西風少。葉下亭臯渺渺﹐秋何爲者﹐無錢持蟹對黃花﹐又孤負﹐重陽也。

｜原｜

｜歐陽修。少年遊｜去年秋晚此園中﹐攜手玩芳叢﹐拈花嗅蕊﹐惱煙撩霧﹐沈醉倚西風。今年重對芳叢處﹐追往事﹑又成空﹐敲徧欄幹﹐向人無語﹐惆悵滿枝紅。

｜張孝祥。鷓鴣天｜一種濃華別樣妝﹐畱連春色到秋光﹐解將天上千年艷﹐翻作人間九日黃。凝薄霧﹐傲繁霜﹐東籬恰似武陵鄕﹐有時醉眼偸相顧﹐錯認陶潛作阮郎。

｜黃庭堅。鷓鴣天｜黃菊枝頭破曉寒﹐人生莫放酒杯幹﹐風前橫篴斜吹雨﹐醉裏簪花倒著冠。身健在﹐且加餐﹐舞裙歌扇盡淸歡﹐黃花白髮相牽挽﹐付與傍人冷眼看。

｜南鄕子｜黃菊滿東籬﹐與客攜壺上翠微﹐已是有花兼有酒﹐良期﹐不用登臨怨落暉。滿酌不須辭﹐莫待無花空折枝﹐寂寞酒醒人散後﹐堪悲﹐節去花愁蝶不知。

｜盧祖臯。鵲橋仙｜寒叢弄日﹐寶鈿承露﹐籬落亭亭相倚﹐當年彭澤未歸來﹐料獨抱﹐幽香一世。疎風冷雨﹐淡煙殘照﹐日日重陽天气﹐帽檐已是半欹斜﹐問甕裏﹐新篘熟未。

｜晏幾道。破陣子｜憶得去年今日﹐黃花正滿東籬﹐曾與主人臨小檻﹐共折香英泛酒巵﹐長條插鬢垂。人貌不應遷換﹐珍叢又睹芳菲﹐重把一尊尋舊徑﹐可惜光陰去似飛﹐風髙露冷時。

｜增｜

｜歐陽修。漁家傲｜九日歡遊何處好﹐黃花萬蕊雕遶繞﹐通體淸香無俗調﹐天气好﹐煙滋露結功多少。日腳淸寒髙下照﹐寶釘密綴圓斜小﹐落葉西園風裊裊﹐催秋老﹐叢邊莫厭金樽倒。

｜又｜靑女霜前催得綻﹐金鈿亂散枝頭徧﹐落帽臺髙開綺宴﹐芳尊滿﹐挼花吹在流霞面。桃李三春𨿽可羨﹐鶯來蝶去芳心亂﹐爭似仙潭秋水岸﹐香不斷﹐年年自作茱萸伴。

｜又｜露裛嬌黃風擺翠﹐人間晚秀非無意﹐仙格淡妝天與麗﹐誰可比﹐女眞裝束眞相似。筵上佳人牽翠袂﹐纖纖玉手挼新蕊﹐美酒一杯花影膩﹐邀客醉﹐紅瓊共作燻燻��。

｜僧仲殊。驀山溪｜年芳已遠﹐涼夏疎疎雨﹐菊占此時開﹐背佳期﹐淸秋何處﹐滴成金豆﹐彈破栗文圓﹐臨水檻﹐倚風亭﹐全勝東籬暮。茱萸未結﹐誰是多情侶﹐菖葉與葵花﹐也相饒﹐也��羞妬﹐主人著意﹐何必念登髙﹐浮酒面﹐解煩襟﹐消盡當筵暑。

｜原｜

｜柳永。受恩深｜雅致裝庭宇﹐黃花開淡佇﹐細香明艷盡天助﹐與秀色堪餐﹐向曉自有眞珠露﹐剛被金錢妬﹐擬買秋天﹐容易獨步。粉蝶無情蜂已去﹐要上金樽﹐惟有詩人曾許﹐待宴賞重陽﹐恁時盡把芳心吐﹐陶令經回顧﹐免顦贑東籬﹐冷煙疎雨。

｜陳亮。秋蘭香｜未老金莖﹐些子正气﹐東籬淡薄齊芳﹐分頭添樣白﹐同局幾般黃﹐向閒處﹐須一一排行﹐淺深饒間新妝﹐那陶令﹐漉他誰酒﹐趁醒消詳。況是此花開後﹐便蝶戀無花﹐管甚蜂忙﹐你從今﹐采��蜜成房﹐秋英試商量﹐多少爲誰﹐甜得淸涼﹐待說破﹐長生眞訣﹐要飽風霜。

｜劉克莊。念奴嬌｜老夫白髮﹐尙兒戲﹐廢圃一番料理﹐餐飲落英並墜露﹐重把離騷拈起﹐冷艷幽香﹐深黃淺白﹐占斷西風裏﹐飛來雙蝶﹐繞叢欲去還止。嘗試詮次羣芳﹐梅花差可﹐伯仲之間耳﹐佛說諸天金色界﹐未必莊嚴如此﹐尙友靈均﹐定交元亮﹐結好天隨子﹐籬邊坡下﹐一杯聊泛霜蕊。

｜別錄｜

｜增｜

｜唐書。韋綬傳｜綬感心疾﹐罷還第﹐九月九日﹐帝爲黃花歌﹐顧左右曰﹐何可不示韋綬﹐卽遣使持往﹐綬遽奉和﹐附使進﹐帝曰﹐爲文不已﹐豈頤養耶﹐敕曰﹐自今勿復爾。

｜抱朴子｜劉生丹法﹐用白菊汁連樗汁和丹蒸之﹐服一年﹐壽五百歲。

菊花與薏苡花相似﹐直以甘﹑苦別之耳﹐菊甘而薏苦﹐諺所謂﹐苦如薏者也。

｜淸異錄｜廣陵法曹宋龜造縷子膾﹐其法用鯽魚肉﹑鯉魚子﹐以碧筒或菊苗爲首。

｜老學庵筆記｜遼相李儼作黃菊賦﹐獻其主耶律洪基﹐洪基作詩題其後以賜之﹐云﹐昨日得卿黃菊賦﹐碎翦金英塡作句﹐袖中猶覺有餘香﹐冷落西風吹不去。

｜原｜

｜夷堅志｜成都府學有神曰菊花仙﹐相傳爲漢宮女﹐諸生求名者往祈影響﹐神必明告﹐仙爲漢宮女﹐蓋在漢宮飲菊花酒者﹐或云成都府漢文翁石室壁間畫一婦人﹐手持菊花﹐前對一猴﹐號菊花娘子﹐大比之歲﹐士人多乞夢﹐頗有靈異。

亳社吉祥僧剎﹐有僧誦華嚴大典﹐忽一紫兔自至﹐馴伏不去﹐隨僧坐起﹐聽經坐禪﹐惟餐菊花﹐飲淸泉﹐僧呼菊道人。

｜制用｜

｜仙經｜重五日采白菊莖﹐常服﹐令頭不白。

九月九日取菊花末﹐水服二錢﹐治酒醉不醒﹐臨飲服方寸匕﹐令人不醉。

王子喬變白增年方﹐用甘菊﹐三月上寅日采苗﹐曰玉英﹐六月上寅日采葉﹐曰容成﹐九月上寅日采花﹐曰金精﹐十二月上寅日采根莖﹐曰長生﹐並陰漧﹐百日取等分﹐成日合搗千杵爲末﹐每酒服一錢匕。蜜丸梧子大﹐酒服七丸三﹐百日﹐身體輕潤﹐一年﹐發白變黑﹐二年﹐齒落再生﹐五年﹐八十歲老人變爲兒童。

乘露摘取甘菊﹐去枝梗﹐用淨瓦礶下安白梅一﹑二个﹐放花朶至平口﹐又加白梅﹐將鹽鹵汁澆滿浸過花朶﹐以石子壓之﹐密封收藏﹐至明年六﹑七月﹐取花一枝﹐用淨水洗去鹽味﹐同茶末入椀﹐注熱滚湯﹐則茶味愈淸而香譪﹐絕勝﹐伴茶收藏﹐不若此法。

或用淨花拌糖霜搗成膏餅﹐食亦甚淸雅。

或用甘菊曬漧﹐密封收藏﹐間取一撮﹐如烹茶法烹之﹐謂之菊湯﹐暑月大能消渴。每煮酒﹐一瓶入甘菊五﹑六朶﹐封嚴﹐久愈香淸﹐花不可多﹐多則味苦。或旋采﹐細看心內無虫者﹐撚碎衝酒服﹐亦妙。

聖惠方云﹐九月九日取甘菊花曬漧﹐爲末﹐每糯米一斗蒸熟﹐入花末五兩﹐加細面曲搜拌﹐如常造酒法﹐候熟﹐澄淸收藏﹐每服一﹑二盞﹐能治頭風﹐頭旋眩暈。

醫工或知忌野菊﹐而並不識甘菊﹐往往求盆盎中殘朶而用之﹐夫華盛者實衰﹐開殘者气散﹐是尙可以爲藥乎﹐甘菊香烈﹐𨿽能燥濕袪風﹐亦能助火泄气﹐宜酌而用之﹐變白年之說﹐不可貪也﹐以菊作枕者﹐頭痛至不可救﹐徳善譜有戒。

｜增｜

｜花史｜千金方﹐九月九日菊花末﹐臨飲服方寸匕﹐令人不醉。鄭景龍續宋百家詩云﹐本朝孫志舉有訪王主簿同泛菊茶﹐詩云﹐妍暖春風蕩物華﹐初回午夢頗思茶﹐難尋北苑浮香雪﹐且就東籬擷嫩芽。

洪景嚴遵和弟景盧邁站臺﹐詩云﹐築臺結閣兩爭華﹐便覺流涎過曲車﹐戶小難禁竹葉酒﹐睡多須藉菊苗茶。

唐釋皎然有九日與陸處士羽飲茶﹐詩云﹐九日山僧院﹐東籬菊也黃﹐俗人多泛酒﹐誰解助茶香。陸放翁冬夜與溥庵主說川食詩﹐何時一飽與子同﹐更煎土茗浮甘菊。或有以菊花磨細﹐入於茶中啜之者。

文保雍菊譜中有小甘菊詩﹐莖細花黃葉又纖﹐淸香濃烈味還甘﹐祛風偏重山泉漬﹐自古南陽有菊潭。此詩得於陳元靚歲時廣記﹐然所謂保雍之譜﹐恨未之識也。

｜治地｜種菊之處須在向陽髙原﹐宜陰﹐宜日﹑風﹑雨可到之所﹐四傍設籬遮護﹐圃內開作幾埂﹐每埂置花幾缸﹐缸之相去一尺五﹑六寸﹐僅容一人往來澆灌﹑捕虫﹐缸下用磚石砌起﹐以便走水﹐傍設一小所﹐以藏各色器具﹐待花開﹐移賞之後﹐收根原藏此圃﹐庶根苗不失而關防有地。

｜儲種｜花謝後卽翦去上簳﹐止畱近根三﹑五寸﹐每缸插籌記認名色﹐或於缸邊記號亦可﹐翦處用泥封口﹐移至向陽處曬之﹐土白燥時﹐將肥水澆一﹑二次﹐天將大雪﹐用穰艸覆之﹐以避凍損﹐宜桸蓋﹐不可過密﹐密則苗黃﹐又法﹐以礱糠燒灰覆之﹐可避寒气﹐天日晴和﹐用糞搪掗菊本四邊﹐勿著根﹐春苗自旺﹐交立春﹐糞卽少用﹐有他處討來名花根接者﹐明年花開必變﹐卽以原花枝梗橫埋肥地中﹐每節自然出苗﹐收起近中簳者﹐則花本不變﹐可得眞種﹐立春後天尙寒﹐且不可輕動﹐仍用艸護其木﹐則新秧早發﹑壯大﹐至二月內﹐冰雪半消﹐方可撤去覆艸﹐遇奇種﹐宜於秋雨﹑梅雨二時﹐修下肥梗﹐插在肥陰之地﹐加意培養﹐亦可傳種。

｜種子｜秋菊枯後﹐將枯花堆放腴土上﹐令略著土﹐不必埋﹐時以肥沃之﹐明年春初﹐自然出苗﹐收種其花色多變﹐或黃﹑或白﹑或紅紫﹐更變至有變出人所不識名者﹐甚爲奇絕。

｜分秧｜春分至谷雨節內﹐看天气晴明﹐地土滋潤﹐將舊收花本四圍掘出﹐總根輕輕擊開﹐勿損苗芽根須﹐擇肥苗單莖﹐不拘根須多少﹐如在原本上者﹐須近原本有節處分﹐以其節中生根方旺也﹐秧根多須而土中之莖黃白色者謂之老﹐須少而純白者謂之嫩﹐老可分﹐嫩不可分﹐有禿白根者亦可種活﹐但要去其根上浮起白翳一層﹐以干潤土種之﹐不可雨中分種﹐令濕泥著根則花不茂﹐土須鉏松﹐不可甚肥﹐肥則籠菊頭而不發﹐須令淨去宿土﹐恐有虫子之害﹐其地比平地髙尺許﹐每尺餘栽一株﹐每穴加糞一杓﹐搪掗如法﹐方可搬秧植之﹐四圍余土﹐鋤爬壅根﹐髙如饅頭樣﹐令易瀉水﹐菊根惡水﹐水多必爛﹐周圍畱深溝泄水﹐但雨過不拘何月﹐務將溝中水疎通流別處﹐不分在地在盆﹐卽以酵熟漧土壅根﹐或用篾箍瓦作盆埋地﹐令一半入土內﹐使地气相接﹐水不停積﹐雨過便於上盆不傷根﹐不泄元气。大笑及佛頂﹑禦愛黃至谷雨時﹐以其枝插於肥地﹐卽活﹐至秋亦著花。豫章菊多佳者﹐問之園丁云﹐每歲以上已前後數日分種﹐失時則花少而葉多﹐如不分置他處﹐非惟叢不繁茂﹐往往一根數幹﹐一干之花各自別樣﹐所以命名不同。菊開過﹐以茅艸裹之﹐得春气則其舊年柯葉復靑﹐漸長成樹﹐但次年不著花﹐第二年則接續著花﹐仍不畏霜。

｜登盆｜立夏時﹐菊苗長盛﹐將上盆﹐先數日不可澆灌﹐令其堅老﹐上盆則耐日色﹐每起根上多帶土﹐先將肥土倒松﹐塡二﹑三分於盆﹐加濃糞一杓後﹐搬菊秧植之﹐再將前土塡滿﹐亦如饅頭樣﹐種後必隔一日﹐早用河水澆之﹐又要搭棚遮避日色﹐遇雨露揭去﹐如久雨﹐將盆移檐下﹐長髙尺許方可用肥﹐仍以紅油細竹插傍﹐用細椶寬縛以防風雨摧折﹐竹用油可避菊虎﹐用椶耐風日﹐凡要菊盛花大﹐更無別法﹐只是十一月大﹑小雪中﹐分盆邊旺苗栽之﹐如未發苗﹐有靑葉頭白芽者種之﹐遮霜雪要見日色﹐開春花自盛。

｜澆灌｜初種時﹐澆水後﹐得大日色曬三﹑四日﹐候天色晴燥﹐早晚用河蕩水澆一次﹐澆時須用盆緩緩澆透﹐不透恐下邊土熱﹐葉卽發黃﹐天雨不必澆﹐旣活﹐長至六﹑七寸長﹐方將宿糞一杓﹑水一桶和勻澆一次﹐隔日又一次﹐澆時須在雨過後一日﹐若晴久土燥不可澆肥﹐亦不可澆在花根邊﹐令根傷損﹐先將缸內土四邊掘壅根上如髙阜樣﹐肥灌四周底處﹐量看枝葉綠色深翠卽止﹐大約瘦者多澆﹐肥者少澆﹐否則令蕊籠閉﹐靑葉勝﹐交芒種節後﹐黃梅久﹐極易傷根﹐大雨時行尢爲難看﹐梅天但遇大雨一歇便澆﹐須少冷糞以扶植之﹐否則無故自瘁﹐若厭澆糞﹐用糞泥於根邊周圍堆壅半寸﹐再雨﹐濕泥功倍於糞﹐且不壞葉﹐六﹑七月內不可用糞﹐用則枝葉比皆蛀﹐每晨用河水澆灌﹐若有撏雞鵝毛水﹐停積作冷淸﹐或浸蠶沙淸水﹐時常澆之尢妙﹐尢須蓄土以備封培﹐其根復生﹐其本益固﹐自此以後不可澆肥﹐芒種後﹐如苗瘦者止用污泥水﹐隔三﹑五日一澆﹐以天色晴雨爲則﹐六月大暑中﹐每早上用河水澆﹐此月天熱糞燥﹐用糞則傷菊﹐此後至花蕊發如黃豆大﹐方澆淸淡糞水一二次﹐花將放時﹐又澆肥一次﹐則花開丰艷可觀﹐此花大率惡水﹐水多則有虫傷濕爛之患﹐紫金鈴一種﹐忌肥喜陰﹐又不可見水﹐宜大樹下陰處種之﹐略見日影﹐常令肥潤而已﹐不可令中間頭長腦﹐頭一起卽搯一段﹐根下亂頭不可去﹐待亂枝茂根瘦卽花盛﹐此種及蜜芍藥﹑金芍藥﹑銀芍藥不宜見糞﹐惟沃以污泥稀水﹐紫綫盤不宜見肥﹐金鈴一種﹐絕妙極難活﹐但置陰處﹐多見水﹐不見肥﹐東籬品��云﹐澆花以噴壺噴之最良。

｜惜花｜秋時有狂風驟雨﹐每本再揀堅直籬竹綁定﹐用莎艸從根縛二三節﹐勿令搖動傷殘﹐菊性畏熱﹐須傍髙籬﹑大樹以避日色﹐花開盛大﹐不可置之日曬雨濯﹐須放陰處以待夜露﹐天寒有霜﹐移置屋下﹐根縛紙條﹐就盞引水﹐使根長潤而不傷水﹐則花久可觀﹐葉秀可愛﹐黃梅雨久﹐花根浸爛﹐花葉將萎﹐卽拔起﹐翦去爛須﹐止畱直根﹐重插平濕土內﹐如插花法旣可﹐畱種亦可有花。

｜護葉｜養花易﹐養葉難﹐凡根有枯葉﹐不可摘去﹐去則气泄﹐其葉自下而上逐漸黃矣﹐根邊用碎瓦或花蓋密﹐防雨濺泥污葉﹐或礱糠﹑螺殼亦可﹐葉有泥﹐以淸水洗淨﹐各月皆然﹐澆糞﹑澆水愼勿令著葉﹐一著葉隨卽黃落﹐欲葉靑茂﹐時以韭汁澆根﹐缸下用大磚墊髙缸底﹐以走積雨﹐則葉不損﹐如此護之﹐則枝葉翠茂﹐淸晨葉帶露甚脆﹐一觸則落﹐一法以稻艸翦作尺許﹐分開縛在四圍﹐根上去根四﹑五寸許周圍分撤如蓑衣﹐蓋泥亦是護葉﹐一法四﹑五月大雨﹐腳葉易壞﹐須設棚遮蓋。

｜芟蕊｜長髙尺許﹐芒種節中﹐每枝逐葉上近漧處生出眼﹐一一搯去﹐此眼不搯﹐便生附枝﹐搯時切須輕手﹐左手雙指拈梗﹐右手指甲搯蕊﹐勿猛摘猛放﹐蓋菊葉甚脆﹐略一觸卽墮矣﹐至結蕊時﹐每枝頂心上畱一蕊﹐余則剔去﹐如蕊細用鍼挑﹐其逐節間或先搯眼不盡﹐至此時又結蕊﹐亦盡去之﹐隨加土平缸﹐庶一枝之力盡歸一蕊﹐開花尢大﹐可徑三﹑四寸﹐惟甘菊﹑寒菊獨梗而有千頭﹐不可去﹐立秋後﹐不論枝長短﹐並不可損蕊﹐至黃豆大﹐隔二﹑三日澆肥一次﹐則花大色濃﹐至霜降﹐花大發矣﹐中有早﹑晚不同﹐開早者﹐先移賞玩﹐後開者﹐又作一番﹐其間不開放並零落者﹐存之作本﹐如欲蕊多﹐至春苗尺許時﹐掇去其顚﹐數日則岐出兩枝﹐又掇之﹐每掇益岐﹐至秋則一干所出數百千朶﹐婆裟團圞﹐如車蓋燻籠﹐人力勤﹐土又膏沃﹐花亦爲之屢變﹐菊之本性有易髙者﹐醉西施之類是也﹐有原低者﹐紫芍藥之類是也﹐欲其低﹐摘正頭﹐欲其髙﹐摘傍頭﹐庶無過﹑不及之患。

｜壓插｜五月梅雨時﹐將摘下肥壯小枝長三五寸者﹐齊節邊截取﹐插入肥腴土內約半寸許﹐以泥埋過節爲止﹐以其節能出根故耳﹐移置陰處﹐或用箔簟遮護﹐令不見日﹐頻以水澆﹐間用肥水﹐待至盈尺﹐略見日影﹐至中秋﹐不必遮藏﹐與種菊同開但花略小耳﹐可移盆中﹐置幾上淸玩﹐插大芋頭內埋土中亦佳﹐此根收起﹐來年發苗更旺﹐凡菊開花時﹐有苗頭﹐近梗搯下﹐以污泥﹑豬糞釀肥下花﹐苗頭在內﹐上蓋松泥﹐此苗卽活﹐冬間分得芽頭﹐須用豬糞釀泥種之﹐凡壅花以頭垢不生莠虫﹐欲其淨則澆壅捨肥糞而用河泥﹐紫金鈴及蜜芍藥﹑紫牡丹﹑白牡丹﹑秋牡丹﹑金寶相﹑銀寶相﹑紫寶相﹑金邊紫鈴難栽﹐宜多插。

｜栽接｜四月間梅雨時﹐將賤菊本幹肥大者﹐截去苗頭﹐近根止畱數寸﹐將他色菊苗頭截下﹐以利刃披削如鴨嘴樣﹐將前去苗頭本上以利刀劈開﹐僅可容苗頭削枝插落﹐卽用麻綫縛定﹐以污泥塗之﹐再以紙篛包裹﹐至活方去﹐則一本可容三色﹐且至深秋﹐接頭長完無痕可見。

｜釀土｜種菊土力最要﹐埴壤﹑黃壤﹑赤壤爲上﹐沙壤﹑磧壤﹑黑壤次之﹐俱在每歲秋冬擇髙阜肥地﹐將土挑起﹐潑以濃糞﹐篩過﹐雜以雞鵝糞壤令肥﹐用艸薦蓋之﹐勿令泄气﹐正﹑二月內再酵數次﹐候至分菊時﹐仍以細篩篩過﹐用蚌殼搬入盆內五﹑六寸許﹐栽菊遇雨過﹐根露﹐覆以肥土可收雨澤﹐不使根爛﹐菊喜新土﹐大率每年換土分種﹐若舊土恐力不厚﹐花發瘦小﹐初種土培十分之四﹐至黃梅前三二日再培土三分﹐雨後淋去再宜封培﹐至蕊發如菉豆大﹐搯後﹐又培土二分﹐以時消息﹐又一法﹐以肥松土用細篩篩入甑﹐蒸二﹑三沸取起倒出﹐曬漧﹐入盆植菊﹐能殺虫﹐無侵蝕之患。

｜蓄水｜蓄水之法﹐花傍四角設四缸﹐一蓄糞水﹐一蓄污肥水﹐二蓄河水﹑雨水。澆花河水﹑雨水爲上﹐洗鮮肉﹑退雞鵝毛水﹑繅絲湯俱佳﹐釀雞鵝毛水法﹐用缸盛貯﹐投韭菜一把或枇杷核﹐則毛盡爛﹐一云﹐先時以死蟹釀水澆花﹐不生莠虫﹐又能肥花﹐用糞各有次序﹐一次糞二水八﹐越半旬﹐第二次糞三水七﹐再越半月﹐第三次糞﹑水相半﹐又越半旬﹐第四次糞七水三﹐第五次全糞可也﹐救花大肥﹐用野芥菜子滿缸下之以減其力﹐臘月內掘地埋缸﹐積濃糞﹐上蓋板﹐塡土密固﹐至春﹐渣滓融化﹐止存淸水﹐名曰金汁﹐五﹑六月菊黃萎﹐用此澆之﹐足以回生且開花肥潤。

｜捕虫｜初種時﹐長至五﹑六寸卽有黑小地蠶嚙根﹐早晚宜看﹐除之。又生一種細虫穿葉﹐惟見白頭縈�﹐可用鍼刺死之。立夏至小滿四五月中﹐防麻雀折枝作窠。雨過後﹐或生靑寸白虫食腦葉﹐或生如虱黑莠虫﹐以指彈梗去之﹐時常須看。芒種後四五月時﹐有黑殼虫﹐似螢火﹐肚下黃色﹐尾上二鉗﹐名曰菊牛﹐又名菊虎﹐或淸晨﹐或將暮﹐或雨過晴時﹐忽來傷葉﹐可疾尋殺之﹐此虫飛極快﹐遲則不及﹐若花頭垂軟﹐卽看鉗處﹐用指甲摘去過傷處一二寸﹐免致傷此一本﹐此虫一嚙﹐卽生子梗上﹐變作蛀虫﹐從損處劈開﹐中有小虫﹐可撚殺之。黃梅雨中濕熱時候﹐葉底生虫﹐名象幹虫﹐靑色如蠶﹐食葉﹐上半月在葉根之上干﹐下半月在葉根之下幹﹐破幹取之﹐旋以紙撚縛住﹐常以水潤之﹐花亦無恙。至六﹑七月雨過時﹐又生細細靑綿虫﹐食頭﹐此虫極難尋見﹐可先看葉下﹐有虫糞如泥沙﹐卽虫生處﹐覓﹐去之。髙僅三尺許﹐摘苗之後﹐小暑至秋分時﹐常要看節邊﹐蛀孔有虫在內﹐用鍼或鐵綫插入孔﹐上半月向上搜﹐下半月向下搜﹐虫死卽好。枝上生蠏虫﹐用桐油圍根上﹐虫自死。癃頭者曰菊蟻﹐以鱉甲置旁引出棄之。瘠枝者曰黑蚰﹐以麻裹筋頭輕捋去之。無故葉黃色憔悴﹐土內必有蠐螬或蚯蚓食根﹐可用鐵鉤抓開根下土泥﹐尋虫殺之﹐或以石灰水灌過﹐以河水解之。喜蛛侵腦﹐當去其絲﹐又防節眼內生虫﹐亦以鐵絲搜殺之。蕊將發頭或蕊腦已發﹐上生黑靑莠虫﹐可用棕刷拂去﹐間用茅灰摻虫或以魚鮏水灑之﹐或將洗鮮魚水﹑或死蟹水灑之葉上﹐或種韭﹑薤﹑蔥﹑蒜於菊根傍皆去虫法也。常要除去蜒蚰﹐則苗葉可免傷害。

菊無染色﹐藍﹑墨二色傳有染法﹐須先多種一捧雪﹑銀芍藥﹑月下白三種花﹐蕊將開﹐用金墨研濃﹐下油一﹑二點﹐或和以乳汁﹐用牙刷濺墨剉入蕊心﹐待露﹐過夜﹐次早又染﹐凡三﹑四徧﹐則花墨色。藍﹐用新收靑綿﹐夜至露中候濕﹐次早﹐絞綿色水﹐滴蕊中心﹐開時花作藍色。一法﹐用磠砂一﹑二釐入水用五色顏料俱可染花﹐極易入瓣﹐但花不耐久﹐卽便凋萎﹐眞賞者不取。或於九月收霜﹐貯瓶埋之土中﹐菊有含蕊﹐調色點之透變各色。或取黃﹑白二色﹐各披半邊﹐用麻紮合﹐所開花朶半白半黃。如欲催花﹐於大蕊時﹐罩龍眼殼﹐先於隔夜澆硫黃水﹐次早去殼﹐花卽大開﹐依法畱之﹐可至春初﹐馬糞釀水亦可。

｜花忌｜忌燥寒﹑燥熱天色。

忌大風﹑大雨﹑烈日。

忌四圍髙墻。

忌地勢污下。

忌貪多助長﹐如用礶口﹑硫黃﹑馬勃催放藥物之類。

忌孤髙無傍枝。

忌四面一齊﹐似燈籠樣。

忌圈縛盤結。

忌麝臍觸犯。

○附錄繡綫菊

｜增｜

｜史鑄。菊譜｜繡綫菊﹐厭艸花是也﹐花頭碎紫﹐成簇而生﹐心中吐出素縷﹐如綫之大﹐自夏至秋有之﹐俗呼爲厭艸花﹐或云若人帶此花賭則獲其勝﹐故名之﹐古有厭勝法也。

○附錄藍菊

｜原｜藍菊﹐花單薄而小﹐其萼黃。

○附錄雙鸞菊

｜原｜雙鸞菊﹐一名鴛鴦菊﹐卽烏啄苗。花開甚多﹐每朶頭若僧帽﹐拆此帽﹐內露雙鸞並首﹐形似無二﹐外分二翼一尾﹐春分根種。

○附錄丈菊

｜原｜丈菊﹐一名西番菊﹐一名迎陽花。莖長丈餘﹐幹堅麤如竹﹐葉類麻﹐多直生﹐𨿽有傍枝﹐只生一花﹐大如盤盂﹐單瓣﹐色黃﹐心皆作窠﹐如蜂房狀﹐至秋漸紫黑而堅﹐取其子種之﹐甚易生﹐花有毒﹐能墮胎。

○附錄七月菊

｜原｜七月菊﹐外夾瓣﹐中鑲瓣﹐突起如紫薇花﹐色如茄﹐花徑寸有半﹐厚寸餘﹐其葉似五月翠菊﹐六﹑七月花﹐一株不過數朶﹐髙慬一﹑二尺。

○附錄翠菊

｜原｜翠菊﹐一名佛螺﹐一名夏佛頂。蓓蕾重附層疊似海石橊花﹐其花外夾瓣翠而紫﹐中鈴萼而黃﹐徑寸有半﹐開於四﹑五月﹐每雨後及晡時﹐光麗如翠羽﹐開最久﹐葉靑而澤﹐似馬蘭﹐香甚﹐亞深﹐莖毛而紅﹐株幹肥勁﹐髙可二﹑三尺﹐八月種子。

禦定佩文齋廣羣芳譜卷五十一

●禦定佩文齋廣羣芳譜卷五十二

花譜

○雞冠

｜增｜

｜花史｜雞冠花﹐俗名波羅奢花。

｜碧雞漫志｜吳蜀雞冠有一種小者﹐髙不過五﹑六寸﹐目曰後庭花。

｜原｜有掃帚雞冠﹐有扇面雞冠﹐有纓絡雞冠﹐有深紫﹑淺紅﹑純白﹑淺黃四色﹐又有一朶而紫黃各半﹐名鴛鴦雞冠﹐又有紫﹑白﹑粉紅三色一朶者﹐又有一種五色者﹐最矮﹐名壽星雞冠﹐扇面者以矮爲佳﹐帚樣者以髙爲趣。今處處有之﹐三月生苗﹐入夏髙者五﹑六尺﹐矮者才數寸﹐其葉靑柔﹐頗似白莧菜而窄﹐��有赤脈﹐紅者莖赤﹐黃者﹑白者莖靑白﹐或圓﹑或扁﹐有筋起﹐六﹑七月莖端開花﹐穗圓長而尖者﹐如靑箱之穗﹐扁捲而平者﹐如雄鷄之冠﹐花大﹐有圍一﹑二尺者﹐層層疊捲﹐可愛﹐穗有小筒子在其中﹐黑﹑細﹑光滑﹐與莧實無異﹐花最耐久﹐霜後始蔫。苗﹑花﹑子气味俱同﹐甘﹐寒﹐無毒﹐主治瘡痔及血病﹐止腸風瀉血﹐赤白痢﹐崩中帶下﹐分赤白用﹐子入藥須炒。

｜��考｜

｜原｜

｜楓牕小牘｜雞冠花﹐汴京謂之洗手花﹐中元節前﹐兒童唱賣﹐以供祖先。

｜增｜

｜花經｜雞冠八品二命。

｜花木考｜蘇黃門詠雞冠花詩﹐後庭花艸盛﹐憐汝系興亡。世遂以雞冠爲玉樹後庭花﹐不知世說諸書有蒹葭倚玉樹語﹐杜少陵飲中八仙歌復有皎如玉樹臨風前之句﹐玉樹一種斷非艸本﹐或又謂花經所載別有後庭﹐豈花名後庭而以玉樹嘉之耶﹐且宋﹑元以來﹐或以爲山礬﹐或以爲瑒花﹐楊用修﹑王敬美復以爲丁香﹑梔子﹐雞冠之說何可盡信也。

｜原｜

｜花史｜解縉嘗侍上側﹐上命賦雞冠花詩﹐縉曰﹐雞冠本是臙脂染﹐上忽從袖中出白雞冠﹐云是白者﹐縉應聲曰﹐今日如何淺淡妝﹐只爲五更貪報曉﹐至今戴��滿頭霜。

｜集藻｜

｜賦｜

｜增｜

｜明。仲弘道。雞冠花賦並序｜百卉以雨露爲生﹐檐下則雨露減矣﹐乃雨露減者﹐霜霰亦減﹐當艸枯木落之時﹐此花反得因檐下而晚盛﹐嗚呼﹐嗇於此者丰於彼﹐造化生物之盈虧固如是﹐其難料也﹐柰何以目前之菀枯﹐定將來之榮落邪﹐因作賦以紀之。

聿觀桃李艷春﹐荷蕖吐夏﹐秋桂霜迎﹐冬梅雪迓﹐夢艸開晨﹐睡蓮閉夜﹐候旣至而芬芳﹐蘂欲敷而莫假﹐爰有一蘤﹐在欄之下﹐鸂��爲羣﹐鴨鳧作亞﹐丹同鶴頂﹐冠非鶡野﹐狀毰毸而不飛﹐類翰音而實啞﹐乃生長於階除﹐托根株於檐廈﹐日光射兮無多﹐雨露霏兮亦寡﹐方其炎蒸甫歇﹐金風乍颸﹐羣株炫采﹐爛焉盈枝﹐爾乃瘦梗寒條﹐較芙蓉而更寂﹐疎根朗葉﹐對籬菊其多思﹐似班姬退處夫長門﹐如薴蘿幽閉乎西施﹐迨夫靑霜降兮木落﹐白露瀼兮艸萎﹐眾卉兮凋謝﹐爾獨映乎條枚﹐涼飆凜凓兮﹐摧之不能摧﹐風霰飄零兮﹐欺之不可欺﹐爾於是彊項獨發﹐傲骨生姿﹐朱紫奮采﹐黃白爭奇﹐瓣如扇而半疊﹐子似綴而分披﹐露盤擎兮五色﹐仙掌搖兮九疑﹐胡前者之偃蹇﹐而後者之陸離﹐余仰而思﹐俯而惟﹐識造物之有定理﹐豈苦樂而無等夷﹐然則前之偃蹇也﹐如寧戚之扣角﹐如百里奚之炊扅﹐又如蘓武之吞氈臥雪﹐王章之涕泣牛衣﹐後之陸離也﹐如唐且華顚而爲秦相﹐呂尙皓首而作周師﹐更如張蒼七十而稱漢佐﹐王祥六十八而遇晉﹐知先者未必爲幸﹐後者不足云遲﹐苦者乃所釀樂﹐樂者適足增癡﹐物有循環之數﹐人無長盛之時﹐玆一微卉兮且然﹐豈榮枯禍福兮而造化乃有所私。

｜五言古詩｜

｜原｜

｜宋。梅堯臣。雞冠｜神農記百卉﹐五色異甘酸﹐乃有秋花實﹐全如雞幘丹﹐籠煙何聳聳﹐泫露更團團﹐取譬可無意﹐得名殊足觀﹐逼眞歸造化﹐任巧卽雕剜﹐赤玉書畱魏﹐丹砂句誦韓﹐誠能因物比﹐誰謂入時難﹐有客驅辭穎﹐臨風運筆端﹐嘗嗟古吟闕﹐每惜此芳殘﹐揣情苦精妙﹐繼音慚未安。

｜增｜

｜孔平仲。雞冠｜我初種雞冠﹐其小乃毫芒﹐曾未得幾時﹐忽已過我長﹐根株旣猥大﹐枝葉亦開張﹐吐花淩朝曦﹐生意殊未央﹐陰風自西來﹐慘淡驅淸霜﹐一夜忽變故﹐葉萎花已黃﹐當此繁盛時﹐爲爾償壺觴﹐及今乃腐艸﹐好翫安可常﹐呼童盡翦拔﹐時恐踐踏傷﹐庭除稍曠闊﹐耳目加淸涼﹐竹枝久蒙蔽﹐迥立獨蒼蒼。

｜原｜

｜無名氏。雞冠｜秋至天地閉﹐百芳變枯艸﹐愛爾得雄名﹐宛然出陳寶﹐未甘階墀陋﹐肯與時節老﹐赤玉刻縝栗﹐丹芝謝雕槁﹐鮮鮮云葉捲﹐粲粲鳧翁好﹐由來名實副﹐何必榮華早﹐君看先春花﹐浮浪難自保。

｜增｜

｜元。郝經。雞冠｜夷則播新律﹐卉木協秋候﹐綰結流火余﹐的皪金天宿﹐峩峩列庭除﹐摘摘儼雄秀﹐炎帝朝火官﹐絳幘軒宇宙﹐植立竟不拜﹐離披擁靑袖﹐奕葉初類莧﹐吐心漸如豆﹐脈絡引絲起﹐一片珊瑚瘦﹐云芝茁紅腴﹐紫茵捲翠脰﹐碎顆蹙丹砂﹐肉綻殷血透﹐怒割赤龍耳﹐勁磔還亂糅﹐麻葉薄且聳﹐山字缺乃覆﹐查牙欲成角﹐擁腫下連咮﹐生全余小穗﹐展盡帶殘皺﹐昂藏偃膺髙﹐突兀出羣驟﹐還將早霞映﹐欲向朝日雊﹐月露終夜棲﹐風雨幾回斗﹐再礪復自止﹐交退誰與救﹐區區閒艸花﹐象物與接構﹐弭兵日觀戰﹐亦是自貽咎﹐垂簾且相忘﹐髙枕臥淸晝。

｜七言律詩｜

｜增｜

｜宋。歐陽澈。和世弼雞冠花｜芳名從古號雞冠﹐赭﹖醒然��一般﹐不語宋牕何足賣﹐難通函谷漫勞看﹐倚風縱有如丹頂﹐遇敵應無似錦翰﹐空費栽培污庭砌﹐到頭不若植芝蘭。

｜原｜

｜明。何棟如。詠雞冠花｜日下飛來孰可儔﹐雲中養就气偏柔﹐懶施金距當雄敵﹐爲戴霞冠慕遠遊﹐獨立莓苔閒伴鶴﹐卑棲蘋藻靜羣鷗﹐何如化作幽人夢﹐嗁破三湘萬古愁。

｜五言絕句｜

｜增｜

｜宋。範成大。題張希賢畫雞冠｜號名極形似﹐摹寫與眞逼﹐聊以畫滑稽﹐慰我秋園寂。

｜七言絕句｜

｜原｜

｜唐。羅鄴。雞冠花｜一枝濃艷對秋光﹐露滴風搖倚砌旁﹐曉景乍看何處似﹐謝家新染紫羅囊。

｜宋。孔平仲。種花口號｜幽居裝景要多般﹐帶雨移花便得看﹐禁柰久長顏色好﹐繞階更使種雞冠。

｜王令。白雞冠｜如飛如舞對瑤臺﹐一頂春云若翦裁﹐誰教移根蓂莢畔﹐玉雞知應太平來。

｜趙企。詠雞冠花｜秋光及物眼猶迷﹐著葉婆娑擬碧雞﹐精采十分佯欲動﹐五更只欠一聲嗁。

｜楊萬里。雞冠花｜出墻那得丈髙雞﹐只露紅冠隔錦衣﹐��是吳兒工料事﹐會稽眞个不能嗁。

陳倉金碧夜雙斜﹐一隻今棲紀渻家﹐別有飛來矮人國﹐化成玉樹後庭花。

｜錢熙。雞冠花｜亭亭髙出竹籬間﹐露滴風吹血未幹﹐學得京城梳洗樣﹐舊羅包��綠雲鬟。

｜趙山臺。雞冠花｜木雞不與眾雞同﹐曾逐旌陽上碧空﹐學得仙家餐玉法﹐至今木血不能紅。

｜楊英齋。雞冠花｜擢擢髙花血染猩﹐��憐金距起閒爭﹐宋家窓下宜栽此﹐莫問臨風不解鳴。

｜增｜

｜元。姚文奐。題畫雞冠花｜何處一聲天下白﹐霜華晚拂絳雲冠﹐五陵鬥罷歸來後﹐獨立秋亭血未幹。

｜詩散句｜

｜原｜

｜宋。百氏集｜雨餘疑飲啄﹐風動欲飛鳴。

對立如期斗﹐初開若欲飛。

｜增｜

｜明。沈周｜髙冠紅突兀﹐獨立似晨雞。

｜原｜

｜宋。黃庭堅｜紫冠黃細网絲窠﹐蝶繞蜂圍柰晚何。

｜楊萬里｜有時風動頭相倚﹐似向階前欲鬥時。

｜郭應祥｜西風吹得一枝生﹐昻首風前不飛去。

｜別錄｜

｜原｜

｜種植｜淸明下種﹐喜肥地﹐用簸箕扇子撒種﹐則成大片﹐髙者宜以竹木架定﹐庶遇風雨不摧折﹑卷曲。

○水仙

｜增｜

｜長物志｜水仙﹐六朝人呼爲雅蒜。

｜南陽詩注｜此花外白中黃﹐莖幹虛通如蔥﹐本生武當山谷間﹐土人謂之天蔥。

｜原｜水仙﹐叢生下濕地﹐根似蒜頭﹐外有薄赤皮﹐冬生﹐葉如萱艸綠而厚﹐春初於葉中抽一莖﹐莖頭開花數朶﹐大如簪頭﹐色白﹐圓如酒杯﹐上有五尖﹐中承黃心﹐宛然盞樣﹐故有金盞銀臺之名﹐見河陽花木記﹐其花瑩韻﹐其香淸幽。一種千葉者﹐花片捲皺﹐下輕黃﹐上淡白﹐不作杯狀﹐世人重之﹐指爲眞水仙。一云單瓣者名水仙﹐千瓣者名玉玲瓏﹐本艸云﹐蓋一物二種耳。學圃余疏云﹐以單葉者爲貴﹐出嘉定﹐短葉髙花最佳種也。亦有紅花者。此花不可缺水﹐故名水仙。根味苦﹑微辛﹐寒﹐滑﹐無毒﹐治癰腫及魚骨鯁。花作香澤﹐塗身﹐理髮﹐去風气。

｜��考｜

｜增｜

｜三餘帖｜和气旁薄﹐陰陽得理﹐則配元榮於庭。配元卽今水仙花也﹐一名儷蘭。一曰女星散爲配元。

｜內觀日疏｜姚姥住長離橋﹐十一月夜半﹐大寒﹐夢觀星墜於地﹐化爲水仙花一叢﹐甚香美﹐摘食之﹐覺而產一女﹐長而令淑有文﹐固以名焉。觀星卽女史﹐在天柱下﹐故迄今水仙花名女史花﹐又名姚女花。

｜集異記｜薛�﹐河東人﹐幼時於窓欞內窺見一女子﹐素服珠履﹐獨步中庭﹐嘆曰﹐良人遊學﹐艱於會面﹐對此風景﹐能無悵然﹐於袖中出畫蘭卷子﹐對之微笑﹐復淚下吟詩﹐其音細亮﹐聞有人聲﹐遂隱於水仙花下﹐忽一男子從叢蘭中出曰﹐娘子久離﹐必應相念﹐阻於跬步﹐不啻萬里﹐亦歌詩二篇﹐歌已﹐仍入叢蘭中。�苦心彊記﹐驚訝久之﹐自此文藻異常﹐一時傳誦﹐謂二花爲夫婦花。

｜原｜

｜淸冷傳｜湯夷﹐華陰人﹐服水仙八石爲水仙﹐是名河伯。

｜增｜

｜三柳軒雜識｜水仙爲雅客。

｜學圃余疏｜水仙宜置瓶中﹐前接蠟梅﹐後接江梅﹐眞歲寒友也。

｜瓶史｜水仙神骨淸絕﹐織女之梁玉淸也。

｜瓶花譜｜水仙一品九命。

｜原｜

｜花史｜謝公夢一仙女��水仙花一束﹐明日生謝夫人﹐長而聰慧能吟詠。

唐元宗賜虢國夫人紅水仙十二盆﹐盆皆金玉七寶所造。

宋﹐楊仲囦自蕭山致水仙一﹑二百本﹐極盛﹐乃以兩古銅洗萟之﹐學洛神賦體作水仙花賦。

｜集藻｜

｜賦｜

｜增｜

｜宋。髙似孫。水仙花前賦﹐有序｜水仙花﹐非花也﹐幽楚窈眇﹐脫去埃滓﹐全如近湘君﹑湘夫人﹑離騷大夫與宋玉諸人﹐世無能道花之淸明者﹐輙見乎辭。

天以一而生神﹐坎以習而成元﹐渫衝奧以致潤﹐抱孤貞以成妍﹐禹何知以能海﹐羲何神而開幹﹐際壑炁之無畔﹐壯英心之自仙﹐悲莫悲乎﹐巫咸之鄕﹐哀莫哀乎﹐原胥之淵﹐迅英挺以如濯﹐肯徘徊而自憐﹐至若鮫館截綃而凝霜﹐貝庭含璣而媚川﹐蒼茫乎﹐三島之接霧﹐杳眇乎﹐十洲之匯天﹐雲雨閒霽﹐水空澄鮮﹐一色如磨﹐萬波不顚﹐亦有帝女兮泣竹﹐湘君兮鼓弦﹐神妃兮解佩﹐冰夷兮扣舷﹐是皆凝姿約素﹐挺粹含娟﹐以婉自將﹐以淑相宣﹐芳以气屬﹐妙以辭傳﹐指北渚以將下﹐薄西津而驟旋﹐或搴芳若﹐或采佳荃﹐有蘭可餐﹐有蘋可搴﹐於是樂極忘歸﹐塵空失蠲﹐萬慮俱泯﹐餘情獨筌﹐扣冰娥以勺尠﹐訪瑤母而潔﹖﹐挹水星以請命﹐托神祇而垂甄﹐已矣乎﹐超萬刼以自蛻﹐麗一嶶而獨涓﹐懷琬琰以成潔﹐抱雪霜以爲堅﹐參至道以不死﹐秉至精而長年﹐是蓋苞水徳之靈長﹐合五行之自然者乎。

｜水仙花後賦﹐有序｜余旣作前水仙賦﹐疑不足以渫余之情者﹐乃依稀洛神賦爲後辭﹐尙庶幾乎。

余從太史﹐遊覽山川﹐泛瀟汨﹐下澧沅﹐摩嶷云﹐息梧煙﹐歲莫天寒﹐僕痡車顚﹐爾乃釋鑣乎茝涯﹐進秣乎芝�﹐周旋乎荊滸﹐騁望乎湘淵﹐於是神疑目駭﹐心離意惻﹐卽之戃怳﹐適焉髣髴﹐覩一美人﹐於水之側﹐乃拊從者而訊之曰﹐汝有識於彼者乎﹐彼何人者﹐甚閒且潔也﹐從者進曰﹐僕聞玆水之靈﹐曰湘夫人﹐然則太史公之所遇﹐其或是乎﹐其形維何﹐僕願知之﹐余告之曰﹐其狀也﹐皓如鷗輕﹐朗如鵠停﹐瑩浸玉潔﹐秀含蘭馨﹐淸明兮如閬風之翦雪﹐皎淨兮如瑤池之宿月﹐其始來也﹐炯然層冰出蛟壑﹐其徐進也﹐粲然淸霜宿瓊枝﹐沈詳弗矜﹐燕婉中度﹐不穠不纖﹐非怨非訴﹐美色含光﹐輕姿約素﹐瓌容雅態﹐芳澤不污﹐素質窈裊﹐流暉�娟﹐抱徳貞亮﹐吐心芳蠲﹐婉婳幽靜﹐志泰神閒﹐柔於修辭﹐旣丰且鮮﹐飾躬被服﹐稽圖合章﹐峨五采之英珥兮﹐錯九芝之明璫﹐舞碧霓之修帶兮﹐妥英云之輕裝﹐顏有煉而如灼﹐體非燻而彌香﹐沐姱容之練練﹐乘淸气之徜徉﹐於是舒懷肆逸﹐且娛且顰﹐羽蓋醫映﹐翠旄繽紛﹐嚲金搖之欲墮兮﹐玩晴洲之靑蘋﹐余衷耽其靜孌兮﹐黯澹蕩而馳神﹐媒不靈於締歡兮﹐托湘波以通勤﹐暢中靈之胥悟兮﹐捐余璫於水濱﹐懿玉儀之靜莊﹐允約矩而應規﹐輕瑤華而不禦兮﹐指二南而揚詩﹐謂皎日之可鑑兮﹐非暗室之自欺﹐數解佩之夙遇兮﹐風裊裊而凝思﹐志貞介而言妙兮﹐誓守禮以將之﹐於是靈修竦然﹐嬿婉徘徊﹐拊孤影以欲翥﹐心將飛而仍回﹐褰蓀幬之芳烈﹐燕芷房之玫瑰﹐感幽志之淒激兮﹐喟揚音而彌哀﹐爾乃眾眞縹渺﹐並遊嘯侶﹐或濟西澨﹐或臨北渚﹐或采幽蘅﹐或茹芳杜﹐約洛川之神妃﹐會巫陰之奇女﹐淸莫淸乎姮棲﹐愁莫愁乎牛渚﹐媠輕裾之裔裔﹐泠淸飆而云舉﹐體迅飛鴻﹐俶若輕雲﹐流睇橫波﹐餘芳氤氳﹐其度有則﹐不顚不危﹐優柔靡忒﹐必兢必祇﹐溫乎如玉﹐曄分陸離﹐精采相授﹐羌余其悲﹐於是川後斂飆﹐冰夷��濤﹐龍伯獻珠﹐鮫人貢綃﹐躍三虯以指塗﹐蕤蒼芝而夾禦﹐雙螭帖其馴乘﹐儼華斿之布濩﹐鴛鴦嘯而先驅﹐翡翠翼而齊騖﹐於是趨彭蠡﹐過洞庭﹐洗月轂﹐飛星軿﹐流淸聲而吐奇﹐誦坤乾之大經﹐畫三靈而不汨﹐潛一意而長醒﹐恍楊袂以如失﹐雪微汍而沾纓﹐拊佳期之不來﹐日冉冉而西徵﹐敻微素之孰寄﹐誰其將餘英瓊﹐揚淸波而微注﹐指潛淵而自驚﹐恍精采之相授﹐迄難陳其餘情﹐於是遊倦思歸﹐路異神畱﹐遺思杳眇﹐寤寐好逑﹐蹇悠悠而何之﹐指寒川而薄憩﹐蘭菲菲而襲余﹐睇碧雲而搖曳﹐信心會而神交﹐豈綢繆之未契﹐竦僕夫之儆余﹐命速駕乎蘭枻﹐其母惑於所悅﹐當陳古而爲之制。

｜元。任士林。水仙花賦｜眇伊人之蟬蛻兮﹐宅淸泠以爲扉﹐越蓬隔弱窗﹐不知其幾千里兮﹐跂余望之﹐忽軒窓之翠碧兮﹐見此綽約之芳姿﹐曳靑蔥之華裾兮﹐倚玉薤之披披﹐逍遙淸霜之夕﹐徘徊明月之辰﹐佩乞碧霞﹐衣紉綠云﹐金杯盥雨﹐玉盤承津﹐��和注淳﹐斟酌天均﹐於時庭空人靜﹐萬竅不作﹐聲沈��虛之歌﹐奏杳鈞天之樂﹐江妃具俎以進羞﹐海若充賓而酬酢﹐持杜觶而未揚﹐想堂中之歡樂﹐余亦洗醆更酌﹐接芳蕤而爲客縱歌﹐頹然不知天河之旣落。

｜明。姚綬。水仙花賦｜伊昔涪翁﹐夙罹謫逐﹐行邁阻修﹐浮水奔陸﹐方歸與以息駕﹐乃燕坐於蔀屋﹐惟是屋也﹐依髙山﹐臨大江﹐影薄髙云﹐聲飛怒瀧﹐敞宇衡門﹐洞乎八窓﹐式遣懷於吟嘯﹐忽有都乎神娏﹐爾乃乍近乍遙﹐水面微��。羅襪生塵﹐綃裳沾露﹐腰纖弱蘭﹐唇冶樊素﹐匪揚桂旗﹐匪蹋神魚﹐遽引遽��﹐或疾或除﹐袖翩翻兮婉娩﹐帶繚繞兮紓舒﹐悵數年之獨往﹐鄙良夜以鰥居﹐矯望延佇﹐掠盻躊躇﹐泛若斷梗﹐浮猶馮虛﹐乃若貼金蓮於玉趾﹐眷玆樂胥於焉邇止﹐瑪瑙坡荒﹐仙王祠圯﹐睇梅兄於嶺頭﹐懷礬弟於澗溪﹐涘進左右而諗之曰﹐水上步月﹐彼其仙邪﹐惟炫素質﹐不禦鉛華﹐中有金蕤﹐輕蒙臂紗﹐衝斥暮雨﹐揮霍朝霞﹐爾或見之﹐而豈吾之過誇邪﹐左右屏息對曰﹐彼之來斯﹐誠類仙子﹐馨香芬芳﹐容光旖旎﹐其綽約也﹐儼藐姑之神﹐其聫娟也﹐齊洛川之子﹐初𨿽瞻馳﹐終莫摹擬﹐是則主人之��見﹐僕輩之��跂者也﹐於是之時﹐涪翁啞然而作聲﹐彼人泯然而無迹﹐江風惟淸﹐江月自白﹐倀倀何之﹐翳翳寢息﹐晨興向明﹐躑躅於庭﹐忽幽花之托根﹐依后土以降靈﹐胡然生之大瘦﹐歲晏流形﹐宋玉招魂之賦﹐莊周夢蝶之經﹐翁遄作詩﹐調同金石﹐有頃比夕載驗厥迹﹐無被花之懊惱﹐出門一笑而橫大江之空碧。

｜五言古詩｜

｜增｜

｜宋。陳與義。詠水仙花五韻｜仙人緗色裘﹐縞衣以裼之。靑幌紛委地﹐獨立東風時。吹香洞庭暖﹐�影淸晝遲。寂寂籬落陰﹐亭亭與予期。誰知園中客﹐能賦會眞詩。

｜朱子。賦水仙花｜隆冬凋百卉﹐江梅厲孤芳﹐如何蓬艾底﹐亦有春風香﹐紛敷翠羽帔﹐溫靘白玉相﹐黃冠表獨立﹐淡然水仙裝﹐弱植愧蘭蓀﹐髙標摧冰霜﹐湘君謝遺褋﹐漢水羞捐璫﹐嗟彼世俗人﹐欲火焚衷腸﹐徒知慕佳冶﹐詎識懷貞剛﹐淒涼柏舟誓﹐惻愴終風章﹐卓哉有遺烈﹐千載不可忘。

｜陳傅良。水仙花｜江梅丈人行﹐歲寒固天姿﹐蠟梅微著色﹐標致亦背時﹐胡然此柔嘉﹐支本僅自持﹐乃以平地尺﹐气與松篁夷﹐粹然金玉相﹐承以翠羽儀﹐獨立萬槁中﹐冰膠雪垂垂﹐水仙誰彊名﹐相宜未相知﹐刻畫近脂粉﹐而況山谷詩﹐吾聞抱太和﹐未易形似窺﹐當其自英華﹐造物且霽威﹐平生恨剛褊﹐未老齒髮衰﹐掇花置寘瓶﹐吾今得吾師。

｜許仲企。水仙花｜定州紅花甆﹐瑰石藝靈苗﹐芳苞茁水仙﹐厥名爲玉霄﹐適從閩越來﹐綠綬擁翠條﹐十花冒其顚﹐一一振鷺翹﹐粉蕤間黃白﹐淸香從風飄﹐回首天臺山﹐更識膽瓶蕉。

｜七言古詩｜

｜原｜

｜宋。黃庭堅。王充道送水仙花五十枝｜淩波仙子生塵襪﹐水上盈盈步微月﹐是誰招此斷腸魂﹐種作寒花寄愁絕﹐含香體素欲傾城﹐山礬是弟梅是兄﹐坐對眞成被花惱﹐出門一笑大江橫。

｜五言律詩｜

｜增｜

｜元。錢選。水仙花圖｜帝子不沈湘﹐亭亭絕世妝﹐曉煙橫薄袂﹐秋瀨韻明璫﹐洛浦應求友﹐姚家合讓王﹐殷勤歸水部﹐雅意在分香。

｜七言律詩｜

｜增｜

｜宋。韓維。謝到水仙二本｜黃中秀外幹虛通﹐乃喜嘉名近帝聰﹐密葉暗傳深夜露﹐殘花猶及早春風﹐拒霜已失芙蓉艶﹐出水難畱菡萏紅﹐多謝使君憐寂寞﹐許教綽約伴山翁。

｜楊萬里。詠千葉水仙花並序｜世以水仙爲金盞銀臺﹐蓋單葉者﹐其中有一酒盞﹐深黃而金色﹐至千葉水仙﹐其中花片捲皺密蹙﹐一片之中﹐下輕黃而上淡白﹐如染一截者﹐與酒杯之狀殊不相似﹐安得以舊日俗名辱之﹐要之﹐單葉者當命以舊名﹐而千葉者乃眞水仙云。

薤葉蔥根兩不差﹐重蕤風味獨淸嘉﹐薄揉肪玉圍金鈿﹐細染鵝黃剩素紗﹐臺琖原非千葉種﹐丰容要是小蓮花﹐向來山谷相看日﹐知是他家是當家。

｜水仙花｜生來弱體不禁風﹐匹似蘋花較小豊﹐腦子醲燻眾香國﹐江妃寒損水晶宮﹐銀臺金盞談何俗﹐礬弟梅兄品未公﹐寄語金華老仙伯﹐淩波仙子更淩空。

｜原｜

｜劉克莊。水仙花｜歲華搖落物蕭然﹐一種淸風絕可憐﹐不許淤泥侵皓素﹐全憑風露發幽妍﹐騷�灑落沈湘客﹐玉色依稀捉月仙﹐��笑浩翁太脂粉﹐誤將髙雅匹嬋娟。

｜增｜

｜元。仇遠。題趙子固水墨雙鉤水仙捲｜冰薄沙昬短艸枯﹐采香人遠隔湘湖﹐誰畱夜月羣仙佩﹐絕勝秋風九畹圖﹐白粲銅盤傾沆瀣﹐靑明寶玦碎珊瑚﹐��憐不得同蘭蕙﹐一識淸醒楚大夫。

｜鄧文原。題趙子固水墨雙鉤水仙捲｜仙子淩波佩陸離﹐文魚先乘殿馮夷﹐積冰斵雪揚靈夜﹐鼓瑟吹竽會舞時﹐海上瑤池春不斷﹐人間金盌事堪疑﹐天寒日暮花無語﹐淸淺蓬萊當問誰。

｜原｜

｜明。屠隆。詠水仙花｜娟娟湘洛淨如羅﹐幻出芳�儼素娥﹐夜靜有人來鼓瑟﹐月明何處去淩波﹐蕭疎冷艷冰綃薄﹐綽約風鬟露气多﹐直是靈根堪度世﹐妖容知不傍池荷。

｜梁辰魚。詠水仙花｜幽修開處月微茫﹐秋水凝神黯淡妝﹐繞砌霧濃空見影﹐隔簾風細但聞香﹐瑤壇夜靜黃冠濕﹐小洞秋深玉佩涼﹐一叚淩波堪畫處﹐至今詞賦憶陳王。

｜五言絕句｜

｜增｜

｜宋。楊萬里。水仙花｜韻絕香仍絕﹐花淸月未淸﹐天仙不行地﹐且借水爲名。

開處誰爲伴﹐蕭然不可鄰﹐雪宮孤弄影﹐水殿四無人。

｜原｜

｜明。於若瀛。詠水仙｜水花垂弱蔕﹐裊裊綠雲輕﹐自足壓羣卉﹐誰言梅是兄。

｜增｜

｜王谷祥。水仙花｜仙卉發璚英﹐娟娟不染塵﹐月明江上望﹐疑是弄珠人。

瑤環月下鳴﹐翠帶風中舉﹐胡然洛浦神﹐胡然漢濵女。

｜陳淳。水仙｜玉面嬋娟小﹐檀心馥鬱多﹐盈盈仙骨在﹐端欲去淩波。

荒圃淑气回﹐寒柯發光澤﹐下有白玉花﹐玲瓏映深碧。

｜七言絕句｜

｜禦制。見案頭水仙花偶作二首｜翠帔緗冠白玉珈﹐淸姿終不污泥沙﹐騷人空自吟芳芷﹐未識淩波第一花。

冰雪爲肌玉煉顏﹐亭亭如立藐姑山﹐羣花只在軒窓外﹐那得移來几案間。

｜增｜

｜宋。陳搏。詠水仙花｜湘君遺恨付云來﹐𨿽墮塵埃不染埃﹐疑是漢家涵徳殿﹐金芝相伴玉芝開。

｜宋。劉攽。水仙花｜早於桃李晚於梅﹐冰雪肌膚姑射來﹐明月寒霜中夜靜﹐素娥靑女共徘徊。

｜黃庭堅。共郡送水仙花並二大本｜折送東園粟玉花﹐並移香本到寒家﹐何時持上玉宸殿﹐乞與官梅定等差。

｜劉邦直。送水仙花｜得水能仙天與奇﹐寒香寂寞動冰肌﹐仙風道骨今誰有﹐淡掃蛾眉篸一枝。

錢塘昔聞水仙廟﹐荊州今見水仙花﹐暗香靚色撩詩句﹐宜在林逋處士家。

｜次韻中玉水仙花二首｜借水開花自一奇﹐水沈爲骨玉爲肌﹐暗香已壓荼�倒﹐只此寒梅無好枝。

淤泥已作白蓮藕﹐糞壤能開黃玉花﹐可惜國香天不管﹐隨緣流落野人家。

｜張耒。賦水仙花｜宮樣鵝黃綠帶垂﹐中州未省見仙姿﹐只疑湘水綃機女﹐來伴淸秋宋玉悲。

｜範成大。次韻龔養正送水仙花｜色界香塵付八還﹐正觀不起況邪觀﹐花前猶有詩情在﹐還作淩波步月看。

｜楊萬里。水仙花｜江妃虛��蘂珠宮﹐銀漢仙人謫此中﹐偶趁月明波上戲﹐一身冰雪舞東風。

額間拂煞禦袍黃﹐衣上偸將月姊香﹐待倩春風作媒妁﹐西湖嫁與水仙王。

｜張孝祥。和人詠水仙花二首｜瘴土風煙那有此﹐只疑姑射是前身﹐仙風道骨難消得﹐付與霜臺衣繡人。

淨色只應撩處士﹐國香今不落民家﹐江城望斷春消息﹐故遣詩人詠此花。

｜朱子。用子服韻謝水仙花｜水中仙子來何處﹐翠袖黃冠白玉英﹐報道幽人被渠惱﹐著詩送與老難兄。

｜姜特立。水仙｜六出玉盤金屈巵﹐靑瑤叢裏出花枝﹐淸香自信髙羣品﹐故與江梅相並時。

｜徐似道。水仙花二首｜天然初不事鉛華﹐此是無塵有韻花﹐翠帶詎容縈俗客﹐金杯只合勸詩家。

林下淸風自一家﹐稍親梅竹近蘭芽﹐只緣羞與凡花伍﹐移植名園不肯花。

｜遊寒巖。水仙花二首｜金玉其相一兩花﹐遐心空爲爾興嗟﹐山礬不用來修敬﹐只許江梅共一家。

黃琮白璧綴幽花﹐珍重髙人爲嘆嗟﹐織女橫河溪月墮﹐杯盤狼籍水仙家。

｜來氏。水仙花｜瑤池來宴老仙家﹐醉倒風流萼綠華﹐白玉斷笄金暈頂﹐幻成癡絕女兒花。

花盟平日不曾寒﹐六月曝根髙處安﹐待得秋殘親手種﹐萬姬圍繞雪中看。

｜元。張伯淳。題趙子固水仙圖｜裙長帶裊寒偏耐﹐玉質金相密更奇﹐見畫如花花似畫﹐西興渡口晚晴時。

｜陳旅。題水仙花圖｜莫信陳王賦洛神﹐淩波那得更生塵﹐水香露影空淸處﹐畱得當年解佩人。

｜袁士元。水仙｜醉欄月落金杯側﹐舞倦風翻翠袖長﹐相對了無塵俗態﹐麻姑曾約過潯陽。

｜姚文奐。題虞瑞巖描水仙花｜離思如雲賦洛神﹐花容婀娜玉生春﹐淩波襪冷香�遠﹐環佩珊珊月色新。

｜原｜

｜倪瓚。水仙花｜曉夢盈盈湘水春﹐翠虯白鳳照江濵﹐香�莫逐冷風散﹐擬學黃初賦洛神。

｜增｜

｜丁鶴年。水仙花二首｜湘云冉冉月依依﹐翠袖霓裳作隊歸﹐怪底香風吹不斷﹐水晶宮裏宴江妃。

影娥池上曉涼多﹐羅襪生塵水不波﹐一夜碧雲凝作夢﹐醒來無柰月明何。

｜明。李東陽。題水仙｜澹墨輕和玉露香﹐水中仙子素衣裳﹐風鬟霧鬢無纏束﹐不是人間富貴妝。

｜原｜

｜文徵明。水仙｜羅帶無風翠自流﹐晚寒微嚲玉搔頭﹐九疑不見蒼梧遠﹐憐取湘江一片愁。

｜增｜

｜杜大中。水仙二首｜玉貎盈盈翠帶輕﹐淩波微��不生塵﹐風流誰是陳思客﹐想象當年洛水人。

靈雨蒙蒙幻態輕﹐驚魂想象逝懷傾﹐願將玉佩遙相逐﹐脫骨逍遙水上人。

｜張新。水仙花｜玉質金相翠帶圍﹐霜華月色共輝輝﹐江妃方欲淩波去﹐漢女初從解佩歸。

｜孫齊之。水仙花｜碧江香和楚雲飛﹐銷盡冰心粉色微﹐乍向月中看素影﹐��疑波上步靈妃。

｜鍾惺。暮春水仙花｜偶向殘冬遇洛神﹐孤情只道立先春﹐今從九月過三月﹐疑是前身與後身。

物值同時妒亦宜﹐梅花今見子離離﹐相逢洞口千紅裏﹐素影當前君不知。

萬花如焰柳如煙﹐常��冰綃畏不前﹐曾在水邊衣不濕﹐可知入火不能然。

每笑梅花太畏喧﹐一身自許歷寒溫﹐春風特念冰霜後﹐邀與春花共慰存。

｜詩散句｜

｜原｜

｜宋。僧船窻｜如聞交佩解﹐疑是洛妃來﹐朔吹欺羅袖﹐朝霜滋玉臺。

｜徐致中｜薤葉秀且聳﹐蘭香細而幽。

｜林洪｜翠帶拖云舞﹐金巵照雪斟。

｜增｜

｜鄭淸之｜玉昆相倚帶仙風﹐璧立春前萬卉空。

｜錢勰｜碧玉簪長生洞府﹐黃金杯重壓銀臺。

｜僧北澗｜華裾冉冉低香綬﹐柔玉稜稜襯嫩金。

｜原｜

｜徐似道｜曉風洛浦淩波際﹐夜月江臯解佩時。

｜詞｜

｜增｜

｜宋。趙溍。長相思｜金璞明﹐玉璞明﹐小小杯柈翠袖擎﹐滿將春色盛。仙佩鳴﹐玉佩鳴﹐雪月花中過洞庭﹐此時人獨淸。

｜原｜

｜盧祖臯。卜算子｜佩解洛波遙﹐弦冷湘江渺﹐月底盈盈誤不歸﹐獨立風塵表。窗綺護幽妍﹐瓶玉扶輕裊﹐到後知誰語素心﹐寂寂山寒峭。

｜增｜

｜謝薖。菩薩蠻｜相思一夜庭花發﹐窗前忽誤生塵襪﹐曉起艶寒妝﹐雪肌生暗香。佳人纖手摘﹐手與花同色﹐插鬢有誰宜﹐除非潘玉兒。

｜原｜

｜髙觀國。菩薩蠻｜云嬌雪妒羞相倚﹐淩波共酌春風醉﹐的皪玉壺寒﹐肯教金琖單。只疑雙蝶夢﹐翠袖和香擁﹐香外有鴛鴦﹐風流煙水鄕。

｜增｜

｜無名氏。菩薩蠻｜人人盡道黃葵淡﹐儂家解說黃葵艶﹐可喜萬般宜﹐不勞朱粉施。摘承金盞酒﹐勸爾千春壽﹐擎作女眞冠﹐試伊嬌面看。

｜又｜髙梧葉下秋光晚﹐珍叢花出黃金盞﹐還似去年時﹐傍欄三兩枝。人情須耐久﹐花面長依舊﹐莫學蜜蜂兒﹐等閒悠揚飛。

｜原｜

｜曾惇。朝中措｜幽芳獨秀在山林﹐不怕曉寒侵﹐應笑錢塘蘓小﹐語嬌終帶吳音。乘槎歸去﹐雲濤萬頃﹐誰是知心﹐寫向生綃屏上﹐蕭然伴我寒衾。

｜又｜綠華居處渺云深﹐不受一塵侵﹐細看宜州新句﹐平生才是知音。淩波一去﹐平生夢斷﹐誰最關心﹐惟有靑天碧海﹐知渠夜夜孤衾。

｜增｜

｜無名氏。偸聲木蘭花｜景陽樓上鐘聲曉﹐半面嗁妝勻未了﹐殘月紛紛﹐斜影幽香暗斷�。玉顏應在昭陽殿﹐��向前村深夜見﹐冰雪肌膚﹐還有斑斑雪點無。

｜南歌子｜翠袖燻龍腦﹐烏雲映玉臺﹐春蔥一簇屬金杯﹐曾記西樓同醉﹐角聲催。裊裊淩波淺﹐深深��月來﹐隔紗微笑��郎猜﹐素艶濃香依舊﹐去年開。

｜馬莊父。天仙子｜白玉爲臺金作盞﹐香是江梅名閬苑﹐年時把酒對君歌﹐歌不斷﹐杯無算﹐花月當樓人意滿。翹戴一枝蟬影亂﹐樂事且隨人意換﹐西樓回首月明中﹐花已綻﹐人何遠﹐可惜國香天不管。

｜原｜

｜髙觀國。金人捧露盤｜夢湘云﹐吟湘月﹐弔湘靈﹐有誰見﹐羅襪塵生﹐淩波深深��穩﹐背人羞整六銖輕﹐娉娉裊裊﹐暈嬌黃﹐玉色輕明。香心靜﹐波心冷﹐琴心怨﹐客心驚﹐怕佩解﹐��返瑤京﹐杯擎淸露﹐醉春蘭交與梅兄﹐蒼煙萬頃﹐斷腸是﹐雪冷江淸。

｜增｜

｜陳允平。念奴嬌｜漢江露冷﹐是誰將瑤瑟﹐彈向雲中﹐一曲淸泠聲漸杳﹐月髙人在珠宮﹐暈額黃輕﹐塗腮粉艶﹐羅帶織靑蔥﹐天香吹散﹐佩環猶自丁東。回首杜若汀洲﹐金鈿玉鏡﹐何日得相逢﹐獨立飄飄煙浪遠﹐羅襪塵羞濺春紅﹐渺渺予懷﹐迢迢良夜﹐三十六陂風﹐九疑何處﹐斷�飛度千峯。

｜周密。花犯｜楚江湄﹐湘娥乍見﹐無言灑淸淚﹐淡然春意﹐空獨倚東風﹐芳思誰記﹐淩波路冷秋無際﹐香雲隨��起﹐謾記﹐漢宮仙掌﹐亭亭明月底。冰弦寫怨更多情﹐騷人恨﹐枉賦芳蘭幽芷﹐春思遠﹐誰賞﹐國香風味﹐相將共﹐歲寒伴侶﹐小窓淨﹐沈煙燻翠被﹐幽夢覺﹐涓涓淸露﹐一枝燈影裏。

｜趙聞禮。水龍吟｜幾年埋玉藍田﹐綠雲翠水烘春暖﹐衣燻麝馥﹐韈羅塵沁﹐淩波��淺﹐鈿碧搔頭﹐膩黃冰腦﹐參差難翦﹐乍聲沈素瑟﹐天風佩冷﹐蹁躚舞﹐霓裳徧。湘浦盈盈月滿﹐抱相思﹐夜寒腸斷﹐含香有恨﹐招�無路﹐瑤琴寫怨﹐幽韻淒涼﹐暮江空渺﹐數峯淸遠﹐粲迎風一笑﹐持花酹酒﹐結南枝伴。

｜王沂孫。慶宮春｜明玉擎金﹐纖羅飄帶﹐爲君起舞回雪﹐柔影參差﹐幽芳零亂﹐翠圍腰瘦一撚﹐歲華相誤﹐記前度﹐湘臯怨別﹐哀弦重聽﹐都是淒涼﹐未須彈徹。國香到此誰憐﹐煙冷沙昬﹐頓成愁絕﹐花惱難禁﹐酒消欲盡﹐門外冰澌初結﹐試招仙魄﹐怕今夜﹐瑤簪凍折﹐攜盤獨出﹐空想咸陽﹐故宮落月。

｜趙雪齋。金盞子｜得水能仙﹐向漢臯遺佩﹐碧波涵月﹐藍玉暖生煙﹐稱縞袂黃冠﹐素姿冰潔﹐亭亭獨立風前﹐柰香多愁絕﹐當時事﹐琴心妙處𨿽傳﹐有誰堪說。歲晚杳無人﹐更短景﹐繁雲天欲雪﹐瀟湘煙水茫茫﹐但萬里相思﹐寒江空闊﹐殷勤折向梅邊﹐聽玉龍吹徹﹐丁寧道﹐惟願百年兄弟﹐相看晚節。

｜原｜

｜辛棄疾。賀新郎｜云臥衣裳冷﹐看蕭然﹐風前月下﹐水邊幽影﹐羅襪塵生淩波��﹐湯沐煙波萬頃﹐愛一點﹐嬌黃成暈﹐不記相逢曾解佩﹐甚多情﹐爲我香成陣﹐待和淚﹐搵殘粉。靈均千古懷沙恨﹐想當初﹐悤悤忘把﹐此花題品﹐煙雨淒迷僝僽損﹐翠袂遙遙誰整﹐謾寫入﹐瑤琴幽憤﹐弦斷招�無人賦﹐但金杯的皪銀臺潤﹐愁殢酒﹐又還醒。

｜別錄｜

｜原｜

｜種植｜五月初收根﹐用小便浸一宿﹐曬漧﹐拌濕土﹐懸當火煙��及處﹐八月取出﹐瓣瓣分開﹐用豬糞拌土植之﹐植後不可缺水﹐起時﹑種時若犯鐵器永不開花。訣云﹐六月不在土﹐七月不在房﹐栽向東籬下﹐寒花朶朶香。又云﹐和土曬半月方種﹐以收陽气﹐覆以肥土﹐白酒糟和土澆之則茂。

於若瀛曰﹐水仙江南處處有之﹐惟吳中嘉定種爲最﹐花簇葉上﹐他種則隱葉內耳。蓄種﹐囊以紗﹐懸於梁間﹐風之。未播﹐先以蔽艸履寸斷﹐雜溲浡浸透﹐俟有生意方入土﹐以入土早晚爲花先後﹐金陵卽善植者﹐十叢不一﹑二花﹐余每歲向友人乞三﹑四莖置齋頭﹐香可十日﹐玆十日者﹐縱非風雨亦不易出齋頭也。

水仙花以精盆植之﹐可供書室雅翫。

｜愛護｜霜重時卽搭棚遮蓋﹐以避霜雪﹐向南開一門﹐天晴日暖則開之﹐以承日色﹐北方土寒﹐凡牡丹﹑貼梗海棠皆用此法﹐不特水仙也﹐又法﹐初起葉時﹐以磚壓住﹐不令卽透﹐則他日花出葉上﹐杭州近江處﹐園丁種之成林﹐以土近咸鹵﹐故花茂。

｜瓶插｜插瓶用鹽水﹐與梅花同。

○附錄��祇

｜增｜

｜酉陽雜俎｜��祇﹐出拂林國。根大如雞卵﹐葉長三﹑四尺﹐似蒜﹐中心抽條﹐莖端開花﹐六出﹐紅白色﹐花心黃赤﹐不結子﹐冬生夏死。取花壓油﹐塗身去風气﹐本艸云﹐據此形狀﹐與水仙髣髴﹐豈外國名謂不同耶。

○附錄水仙樹

｜原｜拘樓國有水仙樹﹐腹腹中有水﹐謂之仙漿﹐飲者七日醉。

禦定佩文齋廣羣芳譜卷五十二

●禦定佩文齋廣羣芳譜卷五十三

花譜

○萬年花

｜增｜萬年花﹐艸本﹐小朶如盞﹐一莖百朶﹐其色粉紅而有紅絲﹐𨿽經久漧枯及沾泥污﹐顏色鮮新不變。

禦賜名曰萬年花。

○金蓮

｜增｜金蓮花﹐出山西五臺山﹐塞外尢多﹐花色金黃﹐七瓣兩層﹐花心亦黃色﹐碎蘂﹐平正﹐有尖小長狹黃瓣環繞其心﹐一莖數朶﹐若蓮而小﹐六月盛開﹐一望徧地﹐金色爛然﹐至秋花幹而不落﹐結子如粟米而黑﹐其葉綠色﹐瘦尖而長﹐五尖或七尖。

｜��考｜

｜增｜

｜遼史。營衛志｜道宗每歲先幸黑山﹐拜聖宗﹑興宗陵﹐賞金蓮﹐乃幸子河避暑。

｜洛陽花木記｜金蓮花出嵩山頂。

｜周伯琦。上都紀行詩注｜上都艸多異花﹐有名金蓮花者﹐似荷而黃。

｜五臺山誌｜山有旱金蓮﹐如眞金﹐挺生綠地﹐相傳是文殊聖迹。

｜集藻｜

｜賦｜

｜禦制。金蓮花賦｜侔嘉名於華頂﹐結異質於淸涼﹐冠方貢之三品﹐賦正色於中央﹐搴芙蓉而在陸﹐麗菡蓞於崇岡﹐顧柳池之非偶﹐豈蘋澗之可方﹐煥彪炳而成文﹐散栴檀而結鑪﹐煙橫缽裏之香﹐妝沐江幹之靚﹐受範公輸之規﹐移芳彭澤之徑﹐田田與芰蓋殊形﹐矯矯並木蘭比勁﹐若夫當融風之拂樹﹐值暑雨之平池﹐面鏡潭而寫色﹐掩玉砌以橫枝﹐葉潤陵晨之霧﹐花含照夜之珠﹐襲輕芬於衣縠﹐映斜月於牕帷﹐本托根於道岸﹐曾何畏乎泥淄﹐爾乃艸鋪微綠之區﹐蝶舞輕黃之翅﹐沾芳則土脈流膏﹐落蘂則蜜脾分饋﹐非桃李而成蹊﹐與鞠衣而同制﹐於是滴珠露以研黃﹐挹金房而瀉翠﹐玉板潤而脂融﹐松腴蒸而云翳﹐摘珍產於山經﹐表奇芳於幽閟﹐異紅采於巖阿﹐謝朱霞於水曲﹐漏鐫長樂之銅壺﹐燈燦蓬山之銀燭﹐卑五華之仙葩﹐超四照之靈木﹐彼夫綠竹則稱君子﹐靑松以儗大夫﹐澤荷載於篇什﹐猗蘭紀於史書﹐惟斯卉之挺秀﹐拔眾彚而標奇﹐感無言於空谷﹐久掩嫮於山陂﹐移土碪於上苑﹐沐日月之光曦﹐化同被於偃艸﹐忱獲效乎傾葵。

｜詞｜

｜禦制。嶺外金蓮盛放可愛寄調柳梢靑｜萬頃金蓮﹐平臨難盡﹐髙眺千般﹐珠蹙移花﹐翠翻帶月﹐無暑神仙。俗人莫道輕寒﹐悠雅處﹐餘香滿山﹐嶺外磊落﹐遠方隱者﹐誰似淸閒。

○茈碧花

｜山海經｜罷谷之山﹐洱水出焉﹐而西流注於洛﹐其中有茈碧。

｜雲南志｜浪穹縣西北五里有寧河﹐一名茈碧湖﹐水上有花曰茈碧﹐形如蓬而差小﹐有白者﹐有淺紅錦邊者﹐葉如荷葉﹐花葉本皆長五﹑六丈﹐晝則上浮﹐夜則拳曲入底﹐微風蕩之﹐香气殊常﹐采以爲羮﹐味美於蒓。

｜集藻｜

｜詩散句｜

｜增｜

｜明。楊愼｜荒經海圖有往證﹐欲拾茈碧尋靈湫。

○九花樹

｜增｜

｜要覽｜九花樹生南嶽﹐𨿽經霜凝寒﹐必開﹐時人謂之應春花。

○萬連

｜增｜

｜崔豹。古今注｜萬連﹐葉如鳥翅﹐一名鳥羽﹐一名鳳翼。花大者其色多紅綠﹐紅者紫點﹐綠者紺點﹐俗呼爲仙人花﹐一名連纈花。

｜酉陽雜俎｜一名鳥蓬。

○金�花

｜增｜

｜拾遺記｜晉武帝爲撫軍時﹐府內後堂砌下﹐忽生艸三株﹐莖黃葉綠﹐若總金抽翠﹐花條苒弱﹐狀似金�。有羌人姚馥﹐字世芬﹐充廐養馬﹐妙解陰陽之術﹐云此艸以應金徳之瑞﹐後以府地賜張華﹐猶有艸在﹐故茂先賦云﹐擢九莖於漢庭﹐美三株於玆館﹐貴表祥乎金徳﹐比名類乎相亂。

○紅綬花

｜增｜

｜述異記｜紅綬花﹐蔓生﹐如綬一般﹐有文采焉。

○優缽曇花

｜增｜

｜梁書。波斯國傳｜國中有優缽曇花﹐鮮華可愛。

○迎輦花

｜增｜

｜拾遺錄｜洛陽進合蒂迎輦花﹐云得之嵩山塢中﹐人不知名﹐采者異而貢之﹐會帝駕適至﹐因以迎輦名之。

｜南部煙花記｜迎輦花﹐外殷紫﹐內素膩﹐菲芳粉蕊﹐心深紅﹐跗爭兩花﹐枝榦烘翠﹐類通艸﹐無刺﹐葉圓長薄﹐其香气穠芬馥﹐或惹襟袖﹐移日不散﹐嗅之令人不多睡﹐帝令袁寶兒持之﹐號曰司花女。

○金步搖

｜海錄碎事｜金步搖﹐叢生﹐其花四出﹐皆偶對﹐無風常搖﹐蓋榦弱而枝繁也。

○靈壽花

｜增｜

｜酉陽雜俎｜韋絢云﹐湖南有靈壽花﹐數帯簇開﹐視日如槿﹐紅色﹐春秋皆發﹐非作杖者。

○都勝花

｜增｜

｜酉陽雜俎｜都勝花﹐紫色﹐兩重心﹐數葉卷上如蘆朶﹐蕊黃﹐葉細。

○無憂花

｜增｜

｜酉陽雜俎｜無憂樹﹐女人觸之﹐花方開。

○瘴川花

｜增｜

｜酉陽雜俎｜瘴川花﹐差類海橊﹐五朶簇生﹐葉狹長﹐重沓承於花底﹐色中第一﹐蜀色不能及﹐出黎州按轡嶺。

○那伽花

｜增｜

｜酉陽雜俎｜那伽花﹐狀如三春無葉花﹐色白心黃﹐六瓣﹐出舶上。

○提羅迦

｜增｜

｜酉陽雜俎｜提羅迦樹﹐花見日光卽開。

○拘尼陁

｜增｜

｜酉陽雜俎｜拘尼陁樹﹐花見月光卽開。

○系白象樹花

｜增｜

｜酉陽雜俎｜幹陀國頭河岸有系白象樹花﹐葉似棗﹐季冬方熟﹐相傳此樹滅﹐佛法亦滅。

○簇蝶花

｜增｜

｜酉陽雜俎｜簇蝶花﹐花爲朶共簇一蕊﹐蕊如蓮房﹐色如退紅﹐出溫州。

○俱郍衛

｜增｜

｜酉陽雜俎｜俱郍衛﹐葉如竹﹐三莖一層﹐莖端分條如貞桐﹐花小﹐類木槲﹐出桂州。

○木蓮

｜增｜

｜酉陽雜俎｜木蓮花﹐葉似辛夷﹐花類蓮花﹐色相傍﹐出忠州鳴玉溪﹐卭州亦有。

｜益部方物略記｜木蓮花生峩睂山中諸谷﹐狀若芙蓉﹐香亦類之﹐木幹﹐花夏開﹐枝條茂蔚﹐不爲園圃所蒔。

｜雲南志｜木蓮花出大理府境﹐樹髙大﹐葉如枇杷﹐花如蓮﹐有靑﹑黃﹑紅﹑白四色。

｜��考｜

｜原｜

｜四川志｜忠州白鶴山佛殿前﹐唐時有木蓮二株﹐其髙數丈﹐其葉堅厚如桂﹐仲夏作花﹐每花圻時﹐聲如破竹。

｜增｜

｜黃山誌｜木蓮花在華嚴堂前﹐其本踰拱﹐髙二丈﹐花如蓮﹐九瓣﹐白色紫縷﹐香如玉蘭﹐葉經霜不雕﹐朱實含苞內﹐苞開實出﹐若珊瑚新琢﹐止慈光寺一本。

｜點蒼山記｜山有木蓮﹑躑躅﹐花樹並髙數丈﹐春日紅白錯雜被於溪谷。

｜集藻｜

｜贊｜

｜增｜

｜宋。宋祁。木蓮贊｜葩秀木顚﹐狀若芙渠﹐不實而榮﹐馥馥其敷。

｜賦｜

｜增｜

｜唐。無名氏。木蓮賦｜蔽茅珍樹﹐森林綺堂﹐庇根天壤﹐擢秀春光﹐𨿽違性於舊國﹐終奉恩於此鄕﹐違性何苦﹐主人有勿翦之怙﹐奉恩何其﹐主人有挈瓶之滋﹐君旣加我以惠好﹐我亦報君以葳蕤﹐弱其枝﹐圓其葉﹐亂階前之蓂莢﹐跗綠縟﹐萼芊茸﹐狀中浦之芙蓉﹐旣因其理﹐又憐其美﹐懷香則十步必聞﹐含笑則千金可市﹐有實𨿽漏於貢納﹐有蔭足延乎憩止﹐此木也﹐誠則不材﹐必姑樹其桃李。

｜七言絕句｜

｜增｜

｜唐。白居易。木蓮詩並序｜木蓮樹生巴峽山谷間﹐巴民亦呼爲黃心樹﹐大者髙五丈﹐涉冬不凋﹐身如靑楊﹐有白文﹐葉如桂﹐厚大無脊﹐花如蓮﹐香色艷膩皆同﹐獨房蕊有異﹐四月初始開﹐自開迨謝﹐僅二十日﹐忠州西北十里有鳴玉溪﹐生者穠茂尢異﹐惜其遐僻﹐因題三絕句云。

如折芙蓉栽旱地﹐似拋芍藥掛髙枝﹐雲埋水隔無人識﹐惟有南賓太守知。

紅似臙脂膩如粉﹐傷心好物不須臾﹐山中風起無時節﹐明日重來得在無。

已愁花落荒巖底﹐復恨根生亂石間﹐幾度欲移移不得﹐天教拋擲在深山。

｜畫木蓮花圖寄元郎中｜花房膩似紅蓮朶﹐艷色鮮如紫牡丹﹐惟有詩人能解愛﹐丹靑寫出與君看。

｜詩散句｜

｜增｜

｜明。吳廷簡｜龍象天家錫﹐瑤花佛地來﹐池將空作水﹐根以樹爲臺。

｜宋濂｜枝懸縞帶垂金彈﹐瓣落蒼苔墜玉杯。

○石蓮

｜增｜

｜黃山誌｜石蓮花略同木蓮﹐但彼九出﹐此五出爲異﹐花時彌漫山谷﹐盈目皆香雪也。

｜集藻｜

｜五言絕句｜

｜增｜

｜唐。司空曙。石蓮花｜今逢石上生﹐本自波中有﹐紅艷秋風裏﹐誰憐眾芳後。

○洛如花

｜增｜

｜云仙雜記｜吳興山中有一樹﹐類竹而有實似莢狀﹐鄕人見之﹐以問陸澄﹐澄曰﹐名洛如花﹐郡有文士則生。

○太平瑞聖花

｜增｜

｜益部方物略記｜瑞聖花出靑城山中﹐幹不條﹐髙者乃尋丈﹐花率秋開﹐四出﹐與桃花類﹐然數十跗共爲一花﹐繁密若綴﹐先後相繼﹐新蕊開而舊未萎也﹐蜀人號丰瑞花﹐故程相之畫圖以聞﹐更號瑞聖花﹐然有數種﹐其小者號寶仙﹐淺紅者爲醉太平﹐白者名玉眞﹐成都人競移蒔囿中﹐以爲尢玩云。

｜劍南詩注｜天聖中獻至京師﹐仁宗賜名太平瑞聖花。

｜集藻｜

｜贊｜

｜增｜

｜宋。宋祁。瑞聖花贊｜眾跗聚英﹐爛若一房﹐有守繪圖﹐厥名乃章﹐繁而不艷﹐是異眾芳。

｜五言律詩｜

｜增｜

｜宋。範成大。太平瑞聖花｜雪外捫參嶺﹐煙中濯錦州﹐密攢文杏蕊﹐髙結彩雲球﹐百世嘉名重﹐三登瑞气浮﹐挽春同住夏﹐看到火西流。

｜七言絕句｜

｜增｜

｜宋。楊巽齋。醉太平花｜紫芝奇樹謾前聞﹐未若此花葉气燻﹐種向春臺豈無象﹐望中秀色似卿云。

○七寶花

｜增｜

｜益部方物略記｜七寶花﹐條葉﹐大抵玉蟬花類也﹐其生叢蔚﹐花葉甚茂。

｜集藻｜

｜贊｜

｜增｜

｜宋。宋祁。七寶花贊｜擢穎挺挺﹐盛夏則榮﹐丹紫合英﹐以寶見名。

○鵝毛玉鳳花

｜增｜

｜益部方物略記｜鵝毛玉鳳花﹐本至卑纎﹐蓬如釵股﹐秋開不蘤而鬢狀﹐似禽﹐故曰鳳﹐色白﹐故曰玉﹐以其分輕﹐故曰毛。

｜集藻｜

｜贊｜

｜增｜

｜宋。宋祁。鵝毛玉鳳花贊｜華而無采﹐狀類翔鳳﹐麼質毛輕﹐翩欲飛動。

○蟬花

｜增｜

｜益部方物略記｜蟬花﹐二川山林中皆有之﹐如蟬之不蛻﹐至秋則花其頭﹐長一﹑二寸﹐黃碧色。

｜西溪叢語｜本艸蟬殼謂之蟬花﹐今成都有艸名蟬花﹐今有幹者﹐視之乃蟬額裂面抽莖﹐上有花也。

｜集藻｜

｜贊｜

｜增｜

｜宋。宋祁。蟬花贊｜蟬不能蛻﹐委於林下﹐花生厥首﹐玆謂物化。

○石蟬花

｜增｜

｜益部方物略記｜石蟬花﹐始生﹐其苕森擢長二﹑三尺﹐葉如菖蒲﹐紫蕚五出﹐與蟬甚類﹐緑葉相側﹐蜀人因名之﹐又白者號玉蟬花。

｜集藻｜

｜贊｜

｜增｜

｜宋。宋祁。石蟬花贊｜有苕穎然﹐有蕚敷然﹐取其肖象﹐莫類於蟬。

○錦帶花

｜增｜

｜杜詩注｜錦帶花﹐一名海仙花﹐一名文官花﹐此花出荊楚間﹐有花如錦﹐遂名錦帶花﹐花條如郁李﹐春末方開﹐紅白二色。

｜益部方物略記｜錦帶花﹐蜀山中處處有之﹐長蔓柔纎﹐花葉間側如藻帶然﹐因象作名﹐花開者形似飛鳥﹐里人亦號鬢邊嬌。

｜萬花谷｜貢士舉院本故廣勇技營﹐有花初開白﹐次綠﹐次緋﹐次紫﹐故名爲文官花。

｜石湖詩注｜東南甚珍此花﹐峽中漫生山谷。

｜集藻｜

｜五言古詩｜

｜增｜

｜宋。範成大。錦帶花｜妍紅棠棣妝﹐弱綠薔薇枝﹐小風一再來﹐飄�隨舞衣﹐吳下嫵芳檻﹐峽中滿荒陂﹐佳人墮空谷﹐皎皎白駒詩。

｜七言律詩｜

｜增｜

｜宋。楊萬里。錦帶花｜天女風梭織錦機﹐碧絲池上茜欒枝﹐何曾系住春歸腳﹐只觧縈長客恨眉﹐節節生花花點點﹐茸茸曬日日遅遅﹐後園初夏無題目﹐小樹微芳也得詩。

｜七言絕句｜

｜增｜

｜宋。王禹偁。海仙花詩並序｜海仙花者﹐世謂之錦帶﹐維揚人傳云﹐初得於海州山谷間﹐其枝長而花密若錦帶﹐然其花未開如海棠﹐旣開如木瓜﹐而繁麗裊弱過之﹐一朶滿頭﹐冠不克荷﹐惜其不香而無子﹐但可鉤壓其條﹐移植他所﹐因以釋艸﹑釋木驗之﹐皆無有也﹐近之好事者作花譜﹐以海棠爲花中神仙﹐予謂此花不在海棠下﹐宜以仙爲號﹐目爲錦帶﹐俚孰甚焉﹐又取始得之地﹐命曰海仙﹐且賦詩三章﹐以存其名。

一堆絳雪壓春叢﹐裊裊長條弄晚風﹐借問開時何��似﹐似將繡被覆燻籠。

春憎窈窕教無子﹐天爲妖嬈不與香﹐盡日含毫難比並﹐花中應是衛莊姜。

何年移植在僧家﹐一簇柔條綴彩霞﹐錦帶爲名俚且俗﹐爲君呼作海仙花。

｜楊巽齋。錦帶花｜萬釘簇錦若垂紳﹐圍住東風穩稱身﹐聞道沈腰易寬減﹐何妨畱與系靑春。

鵠袍換綠契初心﹐旋賜銀緋與紫金﹐堪念紛紛名利客﹐對花應自嘆侵尋。

○靑囊花

｜增｜

｜五代史｜胡嶠自契丹亡歸中國﹐略能道其��見﹐云渡黑水至湯城澱﹐地气最溫﹐多異花﹐一曰靑囊﹐如中國金燈而色類藍﹐可愛。

○旱金花

｜增｜

｜五代史｜湯城澱地气最溫﹐多異花﹐一曰旱金﹐大如掌﹐金色爍人。

○上元紅

｜增｜

｜桂海虞衡志｜上元紅﹐深紅色﹐絕似紅木瓜花﹐不結實﹐以燈夕前後開﹐故名。

○泡花

｜增｜

｜桂海虞衡志｜泡花﹐南人或名柚花﹐春末開﹐蕊圓白如大珠﹐旣折則似茶花﹐气極淸芳﹐與茉莉﹑素馨相逼﹐番人采以蒸香﹐風味超勝。

○枸那花

｜增｜

｜桂海虞衡志｜枸那花﹐葉瘦長略似楊柳﹐夏開淡紅花﹐一朶數十蕚﹐至秋深猶有之。

○水西花

｜增｜

｜桂海虞衡志｜水西花﹐葉如萱艸﹐花黃﹐夏開。

○象蹄花

｜增｜

｜桂海虞衡志｜象蹄花﹐如梔子而葉小﹐夏開至秋深。

○白鶴花

｜增｜

｜桂海虞衡志｜白鶴花﹐形如白鶴﹐立春開。

｜集藻｜

｜七言絕句｜

｜增｜

｜元。劉詵。玉笥山中有白鶴花﹐頂翅宛然類鶴﹐王蘭友作詩送至用韻二首｜縞衣元瓜立前除﹐天上人間翦紙糊﹐除��靑靑三四葉﹐月明滿地��全無。

千載蘇仙上帝鄕﹐空餘琪艸似人長﹐夜涼環佩不知處﹐夢覺滿山風露香。

○望仙花

｜增｜

｜洛陽花木記｜望仙﹐亦名篦春。

｜集藻｜

｜七言絕句｜

｜增｜

｜宋。無名氏。望仙花｜風捲朱簾掛玉鉤﹐彩雲開處望仙儔﹐妍姿不逐東風去﹐日照斜暉上小樓。

○金莖花

｜增｜

｜仙史｜元藏幾航海至一島曰滄洲﹐上有金莖花如蛺蝶﹐微風至則搖蕩如飛﹐婦人采之以爲首飾﹐曰﹐不帶金莖花﹐不得到仙家﹐滄洲人研花如泥﹐竹簡彩繪﹐與眞金無異。

○白菱花

｜增｜

｜學圃余疏｜白菱花﹐純白而雅﹐且開久而繁﹐人云來自閩中﹐問之乃無此種﹐始在豫章得之﹐定是嶺南花也﹐花至季冬始盡﹐性亦畏寒﹐花後宜藏室中。

○百日紅與紫薇名同物異。

｜增｜

｜學圃余疏｜臭梧桐者﹐吳地野生﹐花色淡﹐無植之者﹐淮揚間成大樹﹐花微者﹐縉紳家植之中庭﹐或云﹐後庭花也﹐獨閩中此花紅鮮異常﹐能開百日﹐名百日紅﹐花作長須﹐亦與吳地不同﹐園林中植之﹐灼灼出矮墻上﹐至生深澗中﹐與淸泉白石相映﹐斐然奪目﹐永嘉人謂之丁香花。

○山丹與艸本山丹名同物異。

｜增｜

｜學圃余疏｜初見閩人來賣一花﹐云是紅繡球﹐倭國中來者﹐後至建寧﹐見縉紳家庭中﹐花簇紅球﹐儼如翦彩﹐名曰山丹﹐乃閩卉也。

｜集藻｜

｜七言律詩｜

｜增｜

｜宋。劉克莊。山丹｜偶然避雨過民捨﹐一本山丹恰盛開﹐種久樹身樛似蓋﹐澆頻花面大如杯﹐怪疑朱艸非時出﹐驚問紅雲甚處來﹐可惜書生無事力﹐千金移入畫欄栽。

｜七言絕句｜

｜增｜

｜宋。陳傅良。山丹｜軒窗一日粲三英﹐盡室無塵眼倍明﹐閩粵固嘗矜絕美﹐風騷猶未及知名。

｜鄭域。山丹｜團欒絳蕊發枝間﹐鉛鼎成丹七返還﹐乞與幽人伴幽壑﹐不妨相對兩朱顏。

｜無名氏。山丹｜亭下佳人錦繡衣﹐滿身纓絡綴明璣﹐晚來銷歇無尋處﹐花已飄零露已晞。

煙紅露綠曉風香﹐燕舞鶯啼春日長﹐誰道使君貧且老﹐繡屏錦帳咽笙簧。

人間花木眼曾經﹐未識斯花狀與名﹐丹��靑山暮春色﹐續他紅樹墜時英。

○金缽盂

｜增｜

｜艸花譜｜金缽盂﹐似娑羅而花小﹐夾瓣如甌﹐紅鮮可愛。

｜集藻｜

｜七言絕句｜

｜增｜

｜宋。楊巽齋。金缽盂花｜恰匝枝頭簇絳英﹐朱髹梵器上天成﹐檻邊更插蠻姜葉﹐依約如歸佛手擎。

○繅絲花

｜增｜

｜艸花譜｜繅絲花﹐花葉儼如玫瑰而色淺紫﹐無香﹐枝生刺鍼﹐時至煮繭﹐花盡開放﹐故名﹐種從根分。

○笑靨花

｜增｜

｜艸花譜｜笑靨花﹐花細如豆﹐一條千花﹐望之若堆雪﹐然無子可種﹐根窠叢生﹐茂者數十條﹐以原根劈作數墩分種﹐易活。

○紫羅襕

｜增｜

｜艸花譜｜紫羅襕﹐艸本﹐色紫﹐翠如鹿蔥花﹐秋深分本栽種﹐四月發花﹐可愛。

○紫花兒

｜增｜

｜艸花譜｜紫花兒﹐徧地叢生﹐花亦可愛﹐柔枝嫩葉﹐摘可作蔬﹐春時子種。

○紅麥花

｜增｜

｜艸花譜｜紅麥花﹐麥種﹐花妙如翦﹐子大於麥數倍﹐色紅可愛。

○米篩花

｜增｜

｜藥圃同春｜碎米雪﹐俗名米篩花。

○蕾�花

｜增｜

｜藥圃同春｜蕾�有紅﹑黃﹑白三色﹐開於春月﹐最可扳籬﹐當植於徑。

○悶頭花

｜增｜

｜東還記程｜渡灄水至黃滸鋪﹐陌上徧生紫花﹐自根至顚純花少葉﹐色如江南諸葛菜﹑桔梗花﹐數百里內皆有之﹐楚人呼爲悶頭花﹐近之輙頭悶不止﹐相戒以爲不可向邇﹐吳人呼爲老鼠花﹐花﹑幹皆入藥﹐春月采而藏之。

○蠍子花

｜增｜

｜東還記程｜黔省山谷中多蠍子花。

○龍女花

｜增｜

｜雲南志｜龍女花﹐出大理府太和感通寺﹐樹﹑葉全似山茶﹐蘂大而香。

○和山花

｜增｜

｜雲南志｜和山花﹐樹髙六﹑七丈﹐其質似桂﹐其花白﹐每朶十二瓣﹐應十二月﹐遇閏輒多一瓣﹐俗以爲仙人遺種﹐在大理府上關和山之麓﹐土人因以其地名之。

○雲南娑羅花與四川娑羅花名同物異。

｜增｜

｜雲南志｜娑羅花﹐在會城土主廟﹐其本類大理府和山花﹐佛日盛開﹐其色白微帶黃意﹐異香芳馥﹐非同凡花臭味﹐中出一蘂如稗穗垂出瓣中﹐每朶十二瓣﹐遇閏輒多一瓣﹐相傳髙僧以二念珠入土﹐一珠出此樹云。

○優曇花

｜增｜

｜雲南志｜優曇花﹐在安寧州西北十里曹溪寺右﹐狀如蓮﹐有十二瓣﹐閏月則多一瓣﹐色白气香﹐種來西域﹐亦娑羅花類也﹐後因兵燹伐去﹐遂無其種﹐今忽一株從根旁發出﹐已及拱矣。

○金梅

｜增｜

｜大理府誌｜金梅﹐��在叢生﹐花似梅﹐色黃﹐與素馨相類。

○金縷梅

｜增｜

｜黃山誌｜金縷梅﹐其色金﹐瓣如縷﹐翩翩媕娜﹐有若翔舞﹐春時盛開﹐望去疑爲蠟梅。

○撚蠟

｜增｜

｜黃山誌｜撚蠟﹐似梅而黃﹐一苞具四﹑五朶﹐大者淺碧﹐小者微黃﹐三月開。

○春桂

｜增｜

｜黃山誌｜春桂﹐經冬不凋﹐枝葉皆似桂。惟花五出﹐開以三月﹐與桂不同。

○旌節花與黎州圖經旌節花名同物異。

｜增｜

｜黃山誌｜旌節花﹐色黃﹐幹似老藤﹐一枝綴數十朶﹐成串下垂﹐行行如旌節﹐故名。

○瓔珞花

｜增｜

｜黃山誌｜瓔珞花﹐非黃非碧﹐幽蒨澹冶﹐光艷離合不定﹐其形垂垂如柳絲﹐其香澹泊而雋永。

○紫雲花

｜增｜

｜黃山誌｜紫雲花﹐葉尖長﹐花五出﹐深紫色﹐如雲承日光﹐故名紫雲。

○蕡桃

｜增｜

｜黃山誌｜蕡桃﹐枝葉﹑花色與桃無異﹐但趺先實耳。

○海罽花

｜增｜

｜黃山誌｜海罽花﹐枝杪叢生十餘朶﹐其瓣如苞﹐中抽綠心﹐徧覆石崖上﹐花不一色﹐淺深相錯如繡﹐黃山故稱雲海至鋪海時﹐花光相映爛若云錦﹐故有海罽之名。

○蕊珠花

｜增｜

｜黃山誌｜蕊珠花﹐木末開花﹐一朶五出﹐又有細蕊綴其下﹐素艷多姿﹐略有微香。

○玉鈴花

｜增｜

｜黃山誌｜玉鈴花﹐髙大蘢蔥﹐五月開白花﹐一枝十數朶排列下垂﹐形如玉鈴﹐有同追琢﹐香气馥烈異常。

○瑣瑣花

｜增｜

｜黃山誌｜瑣瑣花﹐矮樹﹐葉尖有椏﹐五月枝杪開細花成叢﹐其香極幽。

○仙都花

｜增｜

｜黃山誌｜仙都花﹐產仙都峯下﹐古幹屈曲﹐枝盡處始布葉﹐葉長二寸許﹐花出葉上﹐一苞七﹑八朶﹐花七出而瓣不分﹐色淡紫﹐心抽綠絲數莖﹐花謝卽復孕﹐三年一開﹐開則葉下垂如相讓然。

○四照花

｜增｜

｜黃山誌｜四照花﹐樹髙大而葉沈碧﹐盛夏作花四出而銳其末﹐玉色微酣﹐碧蕊綠跗浮葉上﹐光彩照耀巖谷﹐故名四照。

○覆杯花

｜增｜

｜黃山誌｜覆杯花﹐空中垂下狀如竹髹朱﹐視之宛然一覆杯也。

○查葡花

｜增｜

｜黃山誌｜查葡花﹐木有芒刺﹐開小黃花如丁香﹐結實紅如丹砂。

○紫鐸花

｜增｜

｜黃山誌｜紫鐸花﹐黃山有之﹐花如懸鐸﹐色紫﹐秋日秀出蔓艸中。

○傲云花

｜增｜

｜黃山誌｜傲云花﹐髙幹參天﹐花如菡萏﹐三夏盛開﹐涉秋仍馥﹐實如蓮菂﹐葉亦饒香。

○山釵花

｜增｜

｜黃山誌｜山釵花﹐形似釵﹐一名碧股花﹐取香山釵莖抽碧股之句﹐開在夏中﹐樹最小而多致。

○絳頴花

｜增｜

｜黃山誌｜絳頴花﹐樹髙葉尖﹐盛夏開小紫花﹐成叢﹐山中謂之錦球。

○蠟瓣花

｜增｜

｜黃山誌｜蠟瓣花﹐葉大於掌﹐花五出﹐長二寸許﹐枝枝下垂﹐深黃滑澤如琢蜜蠟而成。

○疊雪花

｜增｜

｜黃山誌｜疊雪花﹐一名鶴翎﹐花綴枝頭霏霏如雪﹐中含一壺蘆髙出花外﹐瑩然如刻玉。

○囊環花

｜增｜

｜黃山誌｜囊環﹐艸花也﹐大葉紫莖﹐花形如玉環一雙韜紫綺囊中。

○美人菊

｜增｜

｜黃山誌｜美人菊﹐花似菊﹐單瓣﹐有紫﹑白二色﹐葉似虞美人﹐柔曼旖旎﹐最爲可愛。

○醉春花

｜增｜

｜黃山誌｜醉春花﹐瘦梗碧葉﹐繁花繽紛﹐類秋海棠而柔縷多姿態﹐產黃山。

○鵝羣花

｜增｜

｜黃山誌｜鵝羣花﹐藤屬﹐葉尖有椏﹐花形類鵝﹐淸秋開時若羣鵝遊於碧波間也。

○海瓊花

｜增｜

｜黃山誌｜海瓊花﹐產於天海﹐枝盡處大葉生焉﹐花莖三五出葉中﹐未開時垂朶如罌﹐正開則如雕紫玉浮﹐光艷與海云相映。

○寶网花

｜增｜

｜黃山誌｜寶网花﹐細白絲縈繞之﹐冬日貯瓶中不水而長艷。

○紫霞杯

｜增｜

｜黃山誌｜紫霞杯﹐狀如杯﹐色紫﹐無葉﹐止一綠苞如瓢以承之。

○黃花

｜增｜黃花﹐不知其名﹐一朶四瓣﹐合抱如金盞﹐其色鵝黃﹐出汗帖木兒嶺以北﹐每一莖只一朶﹐翩然獨秀﹐眾艸經霜凋萎﹐是花經霜顏色愈覺鮮明。

○馬蹄蘭

｜增｜馬蹄蘭﹐生平地亂艸間﹐葉劍樣如建蘭﹐堅韌不可斷﹐其花翠色可愛﹐秋則結苞成子﹐塞外尢多。

○地椹花

｜增｜地椹花﹐靑紫色﹐花瓣如葵﹐一花八九瓣﹐徑二寸許﹐瓣落盡則花心結子成堆﹐取之可以爲漿。

○鸞枝

｜增｜鸞枝花﹐木本﹐枝榦俱似桃﹐葉有刻缺似棣棠﹐三月附枝開花﹐或著樹身﹐最繁茂﹐瓣多而圓似郁李而大﹐深紅色﹐京師多有之。

○長樂花

｜集藻｜

｜賦｜

｜增｜

｜晉。傅元。紫華賦並序｜紫華﹐一名長樂﹐生於蜀﹐其東界特饒﹐中國奇而種之﹐余嘉其華純耐久﹐可歷冬而服﹐故與友生各爲之賦。

有遐方之奇艸﹐稟二气之純精﹐仰紫微之景曜﹐因令色以定名﹐剛莖勁立﹐纖條繁列﹐從回風以搖動﹐紛蘭暢而蕙潔﹐蔚靑蔥以增茂﹐並含華而未發﹐於是散綠葉﹐秀紫榮﹐蘊若芝艸之始敷﹐灼若百枝之在庭﹐獨參差以照耀﹐何光麗之雜形﹐渙渙昱昱而奪人目精﹐下無物以借諭﹐上取象於朝霞﹐妙萬物而比艷﹐莫玆艸之可嘉。

｜唐。蘇頲。長樂花賦並序｜蜀太守庭際有紫華艸﹐秋早始繁英露洗﹐冬早尙直本霜封﹐蕪雜大同於眾卉﹐盛衰小異於羣物﹐予訝而未識﹐吏或告余曰﹐此長虞所賦蜀長樂花也﹐故心賞焉﹐因口授書吏﹐遂墨而成作﹐恨不見古人��爲﹐得髣髴其旨爾。

夫長者以短長之形﹐度其長則至美﹐夫樂者以哀樂之類﹐同其樂則至喜﹐長也樂也﹐吾安得而間之﹐嘉纖植之並用﹐偉令名兮在玆﹐徒見其丰族苯�﹐髙標璀璨﹐莖丹外而縞中﹐葉縹分以紅貫﹐綴綠穎之重疊﹐索紫蕤之爛熳﹐迫而象之﹐君子其常﹐或微或章﹐聳危冠兮纓若綬﹐默退靜其何望﹐遠以意之﹐佳人欲翔﹐炫炫煌煌﹐重羅綺兮撲瑤翠﹐蹇來思而未嘗﹐匪以幽兮自直﹐匪以直兮自藏﹐匪以晚兮自耀﹐匪以耀兮自彊﹐文濁露之均灑﹐庇淸舒之泛光﹐本無嫌於散地﹐甘有寓於殊方﹐然則太液初滿﹐上林新霽﹐�茸灼爍﹐萬品千計﹐搖瑞色而涵芝﹐雜奇葩而轉蕙﹐孰與夫玉堂金閣之偏賞﹐白日靑春之特麗﹐歲不與兮時向闌﹐風蕭蕭兮夜漫漫﹐賓遠鴻於沙塞﹐叫離鶴於江千﹐君曾不見﹐三月華矣﹐盡林間之稿木﹐千霜殞矣﹐亦庭下之枯蘭﹐懿此常度﹐淩於早寒﹐假春期而不彩﹐𨿽秋令而不殘﹐衝雨霰之飛薄﹐任雲山之險難﹐芳弗珍於靃靡﹐節恆慕於檀欒﹐吾則知樹背之奚托﹐傾心之可安﹐如後凋之可貴﹐罔獨立其誰觀﹐文學掾起而爲亂曰﹐白露瀼瀼﹐何艸不黃﹐紫華灼灼﹐生君之堂﹐彼不伐兮秋自翳﹐時或珍兮君是惠﹐彤庭赫兮朱艸駢﹐交屈軼兮友賓連﹐伊榛莽而荒此﹐君曷爲而賦旃。

○優缽羅花

｜集藻｜

｜歌｜

｜增｜

｜唐。岑參。優缽羅花歌並序｜參嘗讀佛經﹐聞有優缽羅花﹐目��未見﹐天寶庚申歲﹐參忝大理評事攝監察禦史領伊西北庭度支副史﹐自公多暇﹐乃於府庭內栽樹種藥﹐爲山鑿池﹐婆娑乎其間﹐足以寄傲﹐交河小吏有獻此花者﹐云得之於天山之南﹐其狀異於眾艸﹐勢巃嵸如冠弁﹐嶷然上聳﹐生不傍引﹐攢花中折﹐駢葉外包﹐異香騰風﹐秀色媚景﹐因賞而嘆曰﹐爾不生於中土﹐僻在遐裔﹐使牡丹價重﹐芙蓉譽髙﹐惜哉﹐夫天地無私﹐陰陽無偏﹐各遂其生﹐自物厥性﹐豈以偏地而不生乎﹐豈以無人而不芳乎﹐適此花不遭小吏﹐終委諸山谷﹐亦何異懷才之士未會明主﹐��於林藪耶﹐因感而爲歌﹐歌曰﹐

白山南﹐赤山北﹐其間有花人不識﹐綠莖碧葉好顏色﹐葉六瓣﹐花九房﹐夜掩朝開多異香﹐何不生彼中國兮生西方﹐移根在庭﹐媚我公堂﹐恥與眾艸之爲伍﹐何亭亭而獨芳﹐何不爲人之所賞分﹐�山窮谷委嚴霜﹐吾竊悲陽關道路長﹐曾不得獻於君王。

○戎王子

｜集藻｜

｜五言律詩｜

｜增｜

｜唐。杜甫。遊何將軍山林｜萬里戎王子﹐何年別月支﹐異花開絕域﹐滋蔓匝淸池。漢使徒空到﹐神農竟不知﹐露翻兼雨打﹐開拆日離披。

○冬瑰花

｜集藻｜

｜五言律詩｜

｜增｜

｜唐。盧綸。和李舍人昆季詠冬瑰花寄贈徐侍郎｜獨鶴寄煙霜﹐雙鸞思晚芳﹐舊陰依謝宅﹐新艷出蕭墻。蝶散搖輕露﹐鶯銜入夕陽﹐雨朝勝濯錦﹐風夜劇焚香。斷日千層艷﹐孤霞一片光﹐密來驚葉少﹐動處覺枝長。布影期髙賞﹐畱春爲遠方﹐嘗聞贈瓊玖﹐叨和愧升堂。

｜司空曙。和李員外與舍人詠冬瑰花寄徐侍郎｜仙吏紫薇郎﹐奇花共翫芳﹐攢星排綠蔕﹐照眼發紅光。暗妒翻階葉﹐遙連直曙香﹐遊枝蜂繞易﹐礙刺鳥銜妨。露濕凝衣粉﹐風吹散蘂黃﹐蒙籠珠樹合﹐煥爛錦屏張。畱客勝看竹﹐思人比愛棠﹐如傳采蘋詠﹐遠思滿瀟湘。

○海紅

｜集藻｜

｜五言律詩｜

｜增｜

｜唐。劉長卿。夏中崔中丞宅見海紅搖落一花獨開｜何事一花殘﹐閒庭百艸闌﹐綠滋經雨發﹐紅艷隔林看。竟日餘香在﹐過時獨秀難﹐共憐芳意晚﹐秋露未須溥。

○燕蓊花

｜集藻｜

｜七言絕句｜

｜增｜

｜唐。李郢。燕蓊花｜十二街中何限艸﹐燕蓊盡欲占殘春﹐黃花撲地無窮極﹐愁殺江南去住人。

○玉燭花

｜集藻｜

｜七言律詩｜

｜增｜

｜唐。劉兼。玉燭花｜裊裊香英三四枝﹐亭亭紅艷照階墀﹐正當晚檻初開處﹐��似春闈就試時﹐少女不吹方熠爚﹐東君偏惜未離披﹐夜深斜倚朱欄外﹐擬把鄰光借與誰。

○杏香花

｜集藻｜

｜五言絕句｜

｜增｜

｜宋。邵雍。杏香花｜客說何州事﹐經營香味佳﹐訝予獨無語﹐貪嗅杏香花。

○萬蝶花

｜集藻｜

｜七言絕句｜

｜增｜

｜宋。蘇轍。萬蝶花｜誰唱殘春蝶戀花﹐一團粉翅壓枝斜﹐美人欲向釵頭插﹐又��驚飛鬢裏鴉。

｜楊巽齋。萬蝶花｜粉翼紛紛簇幾叢﹐搖風欲趂賣花翁﹐詩眸覽倦方欹枕﹐栩栩猶疑在夢中。

○眞珠花

｜集藻｜

｜七言絕句｜

｜增｜

｜宋。張舜民。眞珠花｜風中的皪月中看﹐觧作人間五月寒﹐一似漢宮梳洗了﹐玉瓏蔥壓翠云冠。

千璣萬琲照庭除﹐細雨斜風拂座隅﹐莫道長安貧似磬﹐綠階遶砌盡眞珠。

｜楊巽齋。詠眞珠花｜累累花發映庭除﹐柳帶楡錢總不如﹐一任春風吹滿地﹐幽人步履自虛徐。

○鷹爪花

｜集藻｜

｜五言絕句｜

｜增｜

｜宋。王十朋。鷹爪花｜誰把名鷹爪﹐天然狀不殊﹐無心事搏擊﹐中有鳥相呼。

○闍提花

｜集藻｜

｜七言絕句｜

｜增｜

｜宋。鄭域。闍提花｜此花移種自招提﹐借佛爲名識者希﹐優缽曼陁果何似﹐並參香色問因依。

○禦帶花

｜集藻｜

｜七言絕句｜

｜增｜

｜宋。翁元廣。禦帶花｜未放枝頭嫩葉靑﹐先開絳蕊照春晴﹐若無顏色宜宮院﹐安得花間禦帶名。

○玉手鑪花

｜集藻｜

｜七言絕句｜

｜增｜

｜宋。翁元廣。玉手鑪花｜小院無人春意深﹐淩風傲日出墻陰﹐只因落在山僧手﹐那得王孫爲賞音。

｜無名氏。玉手鑪花｜習習東風二月餘﹐此花宜近玉庭除﹐美人雲鬢不宜插﹐獻與觀音作手鑪。

○小黃蕖花

｜集藻｜

｜五言絕句｜

｜增｜

｜宋。劉允叔。小黃蕖花｜����碎女英﹐絲絲縷玉莖﹐步搖釵朶見﹐老眼爲增明。

山礬紛似玉﹐黃蘗碎如金﹐二美傳春晚﹐同心契爾音。

○繭漆花

｜集藻｜

｜七言絕句｜

｜增｜

｜宋。劉允叔。繭漆花｜淸晨步上金雞嶺﹐極目漫山繭漆花﹐雪蕊瓊絲亦堪賞﹐樵童蠶婦帶歸家。

○滿堂春

｜集藻｜

｜七言絕句｜

｜增｜

｜宋。楊巽齋。滿堂春｜花發園林晝錦如﹐列仙行綴在蓬壺﹐千金須撇豪家賞﹐一笑春風無向隅。

○禦仙花

｜集藻｜

｜七言絕句｜

｜增｜

｜宋。楊巽齋。禦仙花｜不逐凡花逞艷嬌﹐移根上苑獨淸髙﹐君王曾選裝金帶﹐侈錫持荷耀紫袍。

○壽春花

｜集藻｜

｜七言絕句｜

｜增｜

｜宋。楊巽齋。壽春花｜花開綴玉碧敷腴﹐香挹南燻景又殊﹐天賦芳姿長不老﹐命名爲壽定非誣。

○散水花

｜集藻｜

｜七言絕句｜

｜增｜

｜宋。無名氏。散水花｜盈枝點綴雪花鮮﹐環映淸流分外妍﹐應是東君歸騎速﹐不知墜下玉絲鞭。

○孩兒花

｜集藻｜

｜七言絕句｜

｜增｜

｜宋。無名氏。孩兒花｜纖穠初見似嬌癡﹐鼓舞春風二月時﹐何事自開還自落﹐可憐造化亦兒嬉。

○練春紅

｜集藻｜

｜七言古詩｜

｜增｜

｜元。袁桷。謝王參議送練春紅二枝｜玉堂老仙玩幽獨﹐閉戶無人似初溽﹐倚闌岸幘領孤芳﹐蔌蔌輕紅冠羣綠﹐化工有意卑凡卉﹐積李崇桃空眩目﹐爭先鬥巧等堪憐﹐已向東風盡驅逐﹐此花精妍淨如洗﹐收拾餘春傲榮辱﹐何郎湯餅徒試妝﹐太眞溫泉空賜浴﹐天然生色鑄眞態﹐亭午低頭睡初足﹐誰言花後最奇絕﹐我怪酪奴能汗觸﹐嫣然一笑奉淸歡﹐莫把金尊歌別鵠﹐並刀妙翦駢頭來﹐珠露淋漓袖新蹙﹐似嫌凡子多京塵﹐��恨髙人付流俗﹐微風澹蕩新雨生﹐彊拭愁容吐殘馥﹐擬將色筆寫淸意﹐綺語非工那忍瀆﹐裵回中庭月過半﹐翠袖淩風注寒玉。

○長十八

｜集藻｜

｜七言絕句｜

｜增｜

｜元。乃賢。塞上曲｜雙鬟小女玉娟娟﹐自捲氈簾出帳前﹐忽見一枝長十八﹐折來簪在帽檐邊。

○波羅花

｜集藻｜

｜詞｜

｜增｜

｜宋。毛滂。淸平樂｜雲峯秀疊﹐露冷琉璃葉﹐北畔波羅花弄雪﹐香度小橋澹月。與君踏月尋花﹐玉人雙捧流霞﹐吸盡杯中花月﹐竹風相送還家。

○疊羅花

｜集藻｜

｜詞｜

｜增｜

｜金。黨懷英。感皇恩｜碧玉撚條﹐藍袍裁葉﹐明艷黃深軟金疊﹐道裝仙子﹐謫墮蕊珠宮﹐爲春閒管領﹐花時節。漢額妝濃﹐楚腰舞怯﹐襞積裙余舊宮褶。東君著意﹐畱伴小庭風月﹐任教鶗鴂喚﹐羣芳歇。

○藍雀花

｜增｜藍雀花﹐其花如雀﹐有身﹑有翼﹑有尾﹑有黃心如兩目﹐或云卽茱萸花。

｜集藻｜

｜五言絕句｜

｜禦制。山菊藍雀花｜雨過初涼至﹐山花滿野馨﹐𨿽無紅紫艷﹐能使屬車停。

○翠蛾眉

｜增｜翠蛾眉﹐花翠色﹐隨日側映﹐鮮妍有致。

禦定佩文齋廣羣芳譜卷五十三

