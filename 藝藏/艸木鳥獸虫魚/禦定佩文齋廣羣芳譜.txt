

欽定四庫全書

禦制佩文齋廣羣芳譜序

粵自神農氏嘗艸辧谷民始知樹藝醫藥伊耆氏命羲和推步定歷以授時民始知耕獲之不愆而百工績熈偉哉開物成務啟牖來玆聖帝之功與天地並矣朕聴政之暇披閱典籍畱意農桑繪耕織之圗制永言之什時巡所至親歷田間其稼穡之艱難作勞之辛苦旣周知而洞悉矣每思防百昌生殖之理極萬變消長之情著爲成編以佑吾民嘗謂爾雅具其名物而郭璞陸佃孫炎之流防注埤翼又加詳焉其明備者莫如本艸自本經以迄陶景蘇頌而下數十種凡采治之法無不該核他如齊民要術月令廣義諸書其蒔植之宜爲更晰矣遐稽往牘擷其英華歸於簡括良匪易也比見近人所纂羣芳譜搜輯眾長義類可取但惜尙多疏漏因命儒臣卽祕府藏帙攟摭薈萃刪其支冗補其闕遺上原六經旁據子史洎夫稗官野乘之言才士之所歌吟

田夫之所傳述皆著於篇而奇花瑞艸之產於名山貢自逺徼絕塞爲前代所未見聞者亦咸列焉復允廷臣之請益以朕所賦詠依類分載總一百卷命名曰佩文齋廣羣芳譜冠以天時尊嵗令也次糓次桑麻崇民事也次蔬茶果木花卉資厚生溥利用也終以藥物重民命也其諸天時蚤晚之人事種漑之方地力彼此之殊物性良楛之異罔弗條舉縷析燦然可觀焉是書也攬品彚之蕃滋想羣生之率育一展捲間化機洋溢於玆畢呈固不惟矜淹洽侈藻麗也以是刋布天下垂之久逺使吾民優防於農圃之中家室盈寜樂其業而不憚其勤而大夫士以及民之秀者因以區別物宜審其淑慝凜嗜好之常愼莭宣之度於以躋仁壽而享泰平亦不爲無所裨助也哉

康熙四十七年五月初十日

禦定佩文齋廣羣芳譜刋成進

呈表

原任掌河南道事河南道監察禦史加七級【臣】劉灝防承

勅防校刋

佩文齋廣羣芳譜今已成書謹奉

表上

進者【臣】灝誠惶誠恐稽首頓首

上言伏以三才並建資參贊以成能庶物蕓生賴神靈而利用神農首出先嘗艸木之滋后稷誕生卽識方苞之種蓋將開物以成務必先辧類而知名是以東作西成人時敬授荔生葽秀月令必書考比興於風詩方名悉載溯權輿於釋詁爾雅兼綜史列農家者流術是齊民之要降而本艸代有專家異產奇名各徴風土含華落實別著春秋言以人人而殊物亦生生而廣更有場師田老家傳種樹之方墨客詩人藻結風花之思見聞各異篇帙紛綸自非刋錄爲一書誰識源流於萬類欽惟

皇帝陛下

徳茂生成

休徴蕃廡

光昭千古普同若木之華

化鼓八方直被扶桑之國聰明卓絕格物靡遺稼穡艱難居心無逸田疇景物盡歸耕織之圖車轍巡行徧省桑麻之務乃有道旁異艸徼外奇花郭璞未詳孫炎不識一經

聖覽便悉嘉名仰窺莫測所自來博學盡驚爲天授品題所及逺過箋疏睹記不忘何湏載籍乃猶時勤薈萃下逮芻蕘

特命編修【臣】汪灝【臣】張逸少【臣】汪漋【臣】黃龍睂仰遵指授敬事編摩繙

內府之藏書廣羣芳之舊譜農書花歷藥品茶經指掌可求分條並載一編在手疑四序之皆春百物羅前如萬方之並貢至若一花一木曽被

宸章若賦若詩久登

禦集莫不轉鴻鈞於一气揚藻采於千秋分冠簡端尢光冊府筆如垂露灑五色於芳菲文似慶雲映三光於碧落旣成篇帙更

錫序文

天語輝皇融六經之津液

奎文焜燿徹十襲之縹緗【臣】灝澗谷庸材山林小艸早收采便得敷榮竊負栽培自貽傾覆叨

恩於使過不棄菲葑效末技以校書日親棃棗身是久枯之木忽訝春回心如已折之葵猶承日照剞劂告竣少竭力於涓埃豕亥傳訛猶驚心於詿誤乃

口勅許列頭銜對玉簡以悚惶瞻

彤墀而踴躍伏願

光輝炳照

化育遐宣

澤及臣鄰收杞梓楩柟之用

功施田野成布帛菽粟之風則龍木鳯芝呈祥於連理之樹一莖防穗獻瑞於大有之年矣謹按天時譜六卷谷譜四卷桑麻譜二卷蔬譜五卷茶譜四卷花譜三十二卷果譜十四卷木譜十四卷竹譜五卷卉譜六卷藥譜八卷校刋告成【臣】灝無任瞻

天仰

聖激切屏營之至謹奉

表隨

進以

聞

康熈四十七年六月初一日原任掌河南道事河南道

監察禦史加七級【臣】劉灝謹上表

附錄羣芳譜原敍【王象晉著】

尼父有言吾不如老農不如老圃世之耳食者遂嘩然曰農與圃小人事也大人者當劑調二气冶鑄萬有烏用是齪齪者爲果爾則陳豳風者不必聖愛菊愛蓮者不必賢稅桑田樹榛栗者不必稱塞淵侈詠歌哉予性喜種植斗室傍羅盆艸數事瓦鉢內蓄文魚數頭薄田百畮足供饘粥郭門外有園一區題以渉趣中爲亭顏以二如雜藝蔬茹數十色樹松竹棗杏數十株植雜艸野花數十器種不必奇異第取其生意欝勃可覘化機美實陸離可充口食較晴雨時澆灌可助天工培根核屏菑翳可驗人事暇則抽架上農經花史手錄一二則以補咨詢之所未備每花明柳日麗風和攜鬥酒摘畦蔬偕一二老友話十餘年前陳事醉則偃仰於花茵莎榻淺紅濃緑間聴松濤醻鳥語一切升沈寵辱直付之花開花落因取平日所渉歷咨詢者類而著之於編而又冠以天時嵗令以便從事歷十餘寒暑始克就緒題之曰二如亭羣芳譜與同志者共焉相與怡情相與育物相與阜財用而厚民生卽不敢謂調二气冶萬有其於天地之大生廣生未必無小補云因思尼父所言蓋恐石隱者流果於忘世而非厭薄農圃以爲瑣事不足爲也請以質諸世之所謂大人者

凡例

一羣芳譜原本大抵托興眾芳寄情花木可爲風雅之助然或摭拾舊聞或獨攄己見采擇未徧不免登載疎漏今將谷桑麻蔬茶花果木竹卉藥諸譜皆捜羅羣編依類增補俾讀者咸知重農貴谷爲率育羣生之本下及庶艸繁殖茂對之化機藥果資生登人民於壽域是書所關舉世共賴

一原本以羣芳命名而冠以天譜嵗譜今攺嵗譜爲天時記四時長養之理萬彚榮枯之候冠於諸譜之前若天譜中歷數災祥及泛言日月風雲星辰雨露等類並嵗譜中泛言節序者俱與羣芳不甚貼切防不復錄

一原本各譜中分題名目條欵不一今每一物詳釋名狀列於其首次徴據事實統標曰彚考傳記序辧題防雜著騷賦詩詞綂標曰集藻其制用移植等目統標曰別錄庶分條簡要編次畫一至若原本首簡總論雜說中有可采者並行附載泛者略之

一原本花木卉藥諸譜按之經史傳記方書地誌文集及今耳目所見闕漏者頗多若金蓮花夜亮木及塞外諸奇花海內諸名山所產山花前人不經見者今皆采補以廣後人見聞

一原本梅杏桃李之類俱載入花中今分見於花果兩處更使開卷了然

一葛木棉以類相從附入桑麻譜他如香附莎艸卉藥各見蕓香山礬別爲二物蘭簡澤蘭析作數種俱各注明本條之下以便觀覽

一原本中藥譜僅五十有四種爲數甚少今照本艸綱目廣采補入凡見於詩經爾雅楚辭及唐宋歷代詩文者增注其下

一原本諸譜中多有療治一條今按醫療自有專書如本艸綱目證治凖繩之類可備詳考纂入譜內反多闕略且恐參防未精泥方貽悞寕闕之以致愼

一原本終以鶴魚一譜今按禽魚旣與羣芳命名不符且類族眾多禽中不得專舉一鶴魚中不得專舉金魚復於本類不備槪不復存

一原本所載事實或闕書名賦詠或闕人名又或書官書號書地書爵書諡今於其可考證者悉爲標明余仍其舊以示存疑

禦定佩文齋廣羣芳譜編校官

翰

林

院

編

修【臣】汪灝翰

林

院

編

修【臣】張逸少翰

林

院

編

修【臣】汪漋翰

林

院

編

修【臣】黃龍睂校錄人員

舉

人【臣】李同聲

舉

人【臣】胡期恆

貢

生【臣】張育徽

監

生【臣】潘葆光

監

生【臣】胡宸基

監

生【臣】周鼎

監

生【臣】周旋

監

生【臣】吳從龍

生

員【臣】錢阿瑛

生

員【臣】張宏敏

生

員【臣】張位

生

員【臣】方覲

生

員【臣】趙侗斆

生

員【臣】許懋徳

生

員【臣】邱起元

欽定四庫全書卷

子部九

禦定佩文齋廣羣芳譜總目

譜錄類三【艸木禽魚之屬】

天時譜六卷

谷譜四卷

桑麻譜二卷

蔬譜五卷

茶譜四卷

花譜三十二卷

果譜十四卷

木譜十四卷

竹譜五卷

卉譜六卷

藥譜八卷

【臣】等謹案

禦定廣羣芳譜一百卷康熙四十七年

聖祖仁皇帝禦定蓋因明王象晉羣芳譜而廣之也凡攺正其門目者三以天譜嵗譜並爲天時記惟述物候榮枯而天譜之雜述災祥嵗譜之泛陳節序者俱刪不錄其鶴魚一譜無闗種植亦無闗民用則竟全刪攺正其體例者四原本分條標目前後防差今每物先釋其名狀次徴據事實統標曰彚考詩文題詠統褾曰集藻制用移植諸法統標曰別錄其療治一條恐防校未精泥方貽悞亦竟刋除至象晉生於明季不及見太平王防之盛今則流沙蟠木盡入版圖航海梯山咸通職貢凡殊方絕域之產古所未聞者俱一一詳載以昭

聖朝之隆軌又象晉以田居閒適偶爾著述不能窺天祿石渠之祕考證頗疏其所載者又多稗販於花鏡圃史諸書或迷其出處或舛其姓名訛漏不可殫數今則防東觀之藏開西昆之府並溯委窮源詳爲補正以成博物之鴻編

賜名廣羣芳譜特

聖人褒纎介之善不沒創始之功耳實則新輯者十之八九象晉舊文僅存十之一二也乾隆四十七年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

禦定佩文齋廣羣芳譜目錄上

卷一

天時譜一

春

卷二

天時譜二

正月

二月

卷三

天時譜三

三月

卷四

天時譜四

夏

四月

五月

六月

卷五

天時譜五

秋

七月

八月

九月

卷六

天時譜六

冬

十月

十一月

十二月

卷七

谷譜一

麥

瑞麥

雀麥

蕎麥【苦蕎麥】

瞿麥

卷八

谷譜二

稻

卷九

谷譜三

黍

稷

蜀黍【玉蜀黍】

粟

粱

秫【子稊稗稂

菵艸蒯艸東廧粱禾蒒艸感禾楊禾火禾木禾】嘉禾

卷十

谷譜四

大豆【穭豆】

赤小豆

綠豆

白豆

豌豆【蠶豆】

豇豆【黎豆馬豆】

藊豆

刀豆

大靈豆

木豆

靈光豆

佛豆

脂麻【靑蘘亞麻】

卷十一

桑麻譜一

桑【桑椹桑寄生桑花】

柘【奴柘】

卷十二

桑麻譜二

薴麻

大麻

檾麻【疎麻】

葛【鐡葛】

木棉花

卷十三

蔬譜一

姜

椒【川椒崖椒蔓椒地椒胡椒番椒】茴香【八角茴香蒔蘿】

韭【孝文韭諸葛韭水韭】

蔥【水蔥】

蒜【水晶蔥】

薤

蒝荽【以上辛葷】

卷十四

蔬譜二

苜蓿

蔓菁【菲】

同蒿

蔞蒿【牡蒿藾蒿邪蒿防蒿】

白菜

芥

菠菜

莧【馬齒莧水馬齒】

葵【龍葵蔠葵】

卷十五

蔬譜三

生菜

苦菜

菾菜

蕹菜

蕓薹菜

蔊菜【以上園蔬】

巢菜

薇

蕨【迷蕨水蕨】

薺

藜【蔏藋灰藋以上野蔬】

蒓

芹【紫芹】

紫菜

龍須菜

鹿角菜【以上水蔬】

卷十六

蔬譜四

山藥

芋【香芋甘露子土芋】

甘藷

蘿卜【水蘿卜胡蘿卜野葡卜】

萵苣【以上食根】

卷十七

蔬譜五

菜瓜

稍瓜

黃瓜

南瓜

絲

冬瓜

壺盧

瓠子

茄子【苦茄】

緬茄【以上食實】

土菌

木耳【石耳】

地耳【以上菌屬】

嘉樹菜

雞候菜

優殿

葙

買菜

專蹄菜

蕓薇

冬風菜

谷菜

荶菜

菹菜

菜

繤菜

藒菜

葟菜

蓶菜

菜

羞菜【以上奇蔬】

佛土菜

孟娘菜

眞珠菜

雪裏蕻

白鼓釘

剪刀股

豬殃殃

絲蕎蕎

牛塘利

浮薔

水菜

看麥娘

狗腳迹

破破衲

燕子不來香

猢猻腳迹

眼子菜

貓耳朶

籓籬頭

鴈腸子

野籬落

羊耳禿

黃花菜

油灼灼

燈蛾兒

芽兒拳

板蕎蕎

天藕兒

老鸛筋

鵞觀艸

牛尾瘟

兔絲根

艸鞋片

抓抓兒

雀舌艸

羅漢菜

根子菜

龍芽菜

杏葉菜

歪脖菜

龍巓菜

髙河菜

蓮花菜【以上雜蔬】

卷十八

茶譜一

茶

卷十九

茶譜二

茶

卷二十

茶譜三

茶

卷二十一

茶譜四

茶【茶花臯盧】

卷二十二

花譜一

梅花

卷二十三

花譜二

梅花

卷二十四

花譜三

梅花【紅梅茶梅】

卷二十五

花譜四

杏花

桃花

卷二十六

花譜五

桃花【夾竹桃金絲桃】

卷二十七

花譜六

李花

棃花

卷二十八

花譜七

棠棃花

常棣花

櫻桃花

石橊花

卷二十九

花譜八

荷花

卷三十

花譜九

荷花

卷三十一

花譜十

荷花【山蓮西番蓮鐵綫蓮朝日蓮以上實見果譜】

卷三十二

花譜十一

牡丹

卷三十三

花譜十二

牡丹

卷三十四

花譜十三

牡丹【魚兒牡丹纒枝牡丹秋牡丹】

卷三十五

花譜十四

海棠

卷三十六

花譜十五

海棠【秋海棠】

卷三十七

花譜十六

玉蘂

瓊花

山礬

卷三十八

花譜十七

木蘭

辛夷

玉蘭

繡毬

楝花

紫荊

紫薇

巵子

卷三十九

花譜十八

杜鵑【黃杜鵑山枇杷】

木槿

扶桑

合驩【有情樹】

木芙蓉

卷四十

花譜十九

巖桂

卷四十一

花譜二十

山茶

蠟梅

瑞香【結香以上木本】

卷四十二

花譜二十一

迎春

金雀

酴醿【金沙】

薔薇

卷四十三

花譜二十二

玫瑰

刺防

月季【四季】

木香

棣棠

茉莉【雪瓣紫茉莉】

素馨

含笑

指甲花

淩霄【以上蔓本】

卷四十四

花譜二十三

蘭蕙【蘭艸蕙艸澤蘭眞珠蘭伊蘭風蘭朱蘭篛蘭馬蘭】

卷四十五

花譜二十四

芍藥

卷四十六

花譜二十五

金燈

金盞【側金盞】

翦春羅【翦秋羅翦羅花翦金羅翦紅紗】石竹

罌粟

麗春

虞美人

萱花【鹿蔥水蔥】

蜀葵

錦葵

天葵【旌節花西番葵】

卷四十七

花譜二十六

百合花

山丹

鳯仙

金錢

滴滴金

玉簮

秋葵

曼陀羅

蓼花

卷四十八

花譜二十七

菊花

卷四十九

花譜二十八

菊花

卷五十

花譜二十九

菊花

卷五十一

花譜三十

菊花【繡綫菊藍菊防鸞菊丈菊七月菊翠菊】

卷五十二

花譜三十一

雞冠

水仙【祗水仙樹以上艸本】

卷五十三

花譜三十二

萬年花

金蓮

茈碧

九花樹

萬連

金防花

紅綬花

優鉢曇

迎輦花

金步搖

靈壽花

都勝花

無憂花

瘴川花

那伽花

提羅迦

拘尼陁

系白象樹花

簇蝶花

俱郍衛

木蓮

石蓮

洛如花

太平瑞聖花

七寶花

鵞毛玉鳯花

蟬花

石蟬花

錦花

靑囊花

旱金花

上元紅

泡花

枸那花

水西花

象蹄花

白鶴花

望仙花

金莖花

白菱花

百日紅

閩山丹

金鉢盂

繅絲花

笑靨花

紫羅襴

紫花兒

紅麥花

米篩花

蕾防花

悶頭花

蠍子花

龍女花

和山花

優曇花

金梅

靑鸞花

金縷梅

撚蠟

春桂

黃山旌節花

瓔珞花

紫雲花

蕡桃

海罽花

蕊珠花

玉鈴花

花

仙都花

四照花

覆杯花

查葡花

紫鐸花

傲云花

山釵花

絳頴花

蠟瓣花

疊雪花

囊環花

羙人菊

醉春花

鵞羣花

海瓊花

寶网花

紫霞杯

黃花

馬蹄蘭

地椹花

鸞枝

長樂花

優鉢羅花

戎王子

冬瑰花

海紅

燕蓊花

玉燭花

杏香花

萬蝶花

眞珠花

鷹爪花

闍提花

禦花

玉手鑪花

小黃蕖花

繭漆花

滿堂春

禦仙花

壽春花

散水花

孩児花

練春紅

長十八

波羅花

疉羅花

藍雀花

翠蛾睂【以上異花】

卷五十四

果譜一

梅【海梅】

杏

桃【羊桃】

卷五十五

果譜二

李

棃【檖樝

榲桲】

棠棃【沙棠】

棣【以上花見花譜】

卷五十六

果譜三

櫻桃【山櫻桃】

楊梅

枇杷

卷五十七

果譜四

柰

林檎

蘋果

橄防【木威】

餘甘子

山樝

枳椇

葡萄【野葡萄】

卷五十八

果譜五

棗【天棗糯棗酸棗波斯棗千年棗萬嵗棗】柿【椑柹軟柹蕃柹】

木瓜【榠樝以上膚果】

卷五十九

果譜六

安石橊【花見花譜】

栗【石栗天師栗】

榧

榛【胡榛子】

松子

核桃【山胡桃蔓胡桃】

銀杏

卷六十

果譜七

荔支

卷六十一

果譜八

荔支

卷六十二

果譜九

荔支

卷六十三

果譜十

荔支【隈枝錦荔支】

龍眼【山龍眼龍荔】

卷六十四

果譜十一

橘【橘皮】

卷六十五

果譜十二

柑【佛手柑】

橙【香櫞】

金橘【金豆】

柚

枳【枸橘以上殻果】

卷六十六

果譜十三

蓮【花見花譜】

藕

蔗

蔆

芡

葧臍

慈姑【以上水果】

卷六十七

果譜十四

甜瓜

西瓜【北】

石

劉子

不周山果

如何樹實

系彌子

畱求子

都咸子

千嵗子

人面子

夫編子

五斂子

都昆子

椰子【靑田核嚴樹】

州樹子

國樹子

前樹子

都桷子

防樹子

韶子

五子

白緣子

多感子

蔗子

彌子

梅桃

楊搖子

冬熟

猴闥子

關桃子

士翁子

枸槽子

猴總子

多南子

王壇子

棎子

都念子

侯騷

仙樹實

蠡齊子

無石子

婆羅婆

磐砮穡樹

齊暾

那核婆

豬肉子

黎子

櫓罟子

槎檫子

火炭子

部諦子

木賴子

羅晃子

古米子

殻子

藤核子

木連子

蘿蒙子

特乃子

羊矢子

日頭子

秋風子

黃皮子

朱圓子

粉骨子

塔骨子

布衲子

黃肚子

鹽麩子

胡頽子【山茱茰】

醋林子

蓬薘柰

抹猛果

枸柰子

稠黎子

桃花水

法佛哈

米孫烏什哈

烏喇柰

烏沙爾器【以上異果】

無花果

文光果

天仙果

槃多樹

古度子

波羅蜜

優曇鉢【以上無花而實】

無患子

菩提子

不納子

鬼見愁

欒華【念珠樹以上可爲念珠】

文官果

卷六十八

木譜一

松【實見果譜】

卷六十九

木譜二

松

卷七十

木譜三

松【松花松脂艾蒳香水松落葉松桿松】

卷七十一

木譜四

柏【柏實竹柏】

檜【樅】

卷七十二

木譜五

杉

梓【防梓】

漆

豫章【樟腦】

柟

石楠

卷七十三

木譜六

桐【刺桐花岡桐赬桐臭桐胡桐海梧折桐】

卷七十四

木譜七

楡

槐

檀【紫檀檕蒾駮馬】

卷七十五

木譜八

楸【榎山楸】

楓【楓香槭】

榕

楮

椿

樗【山樗】

櫟

卷七十六

木譜九

柳

卷七十七

木譜十

柳

卷七十八

木譜十一

柳【柳絮柳寄生檉柳櫸柳水楊】

白楊【栘楊以上喬木】

卷七十九

木譜十二

女貞

冬靑【水冬靑】

枸骨

烏臼

桄榔

防櫚【櫚木海防蒲葵】

黃楊

樺木

防天竹

荊【楛】

棘【以上灌木】

卷八十

木譜十三

檀香

降眞香

蜜香樹

龍腦香

安息香樹

麝香木

羯布羅香

櫰香

必栗香【以上香木】

靈壽木

娑羅木

扶木

若木

丹木

建木

迷谷

棪木

白防

文莖

苦辛

盼木

稷木

崇吾山木

榣木

櫰木

機木

北號山木

木

櫔木

雕棠

茇

黃棘

天楄

木

帝休

栯木

帝屋

亢木

葪柏

三珠樹

雄常樹

欒

甘柤

甘華

朱木

防木

文玉樹

不死樹

聖木

服常瑯玕樹

櫧

槲

杻

桋

棫

杬

橋

防靈

橪支

赤木

仁壽木

模木

楷木

不盡木

柤稼

返魂樹

聲風木

指星木

平露

賓連

垂龍木

女香樹

靑樝木

發日樹

生金樹

長生樹

丹靑樹

文木

上林苑樹

卷八十一

木譜十四

君子樹

不灰木

員生樹

蘇枋

翳木

貝多樹

鬼目樹

防母樹

梓棪

莎樹

抱木

棹

仙人樹

都句

候風木

酒樹

影木

燧木

壽木

恆春樹

播栘樹

文眾木

摩廚

石樓樹

子樹

大食國樹

春浮

菩提樹

婆那娑樹

庵羅樹

婆田羅樹

毗野樹

歌畢佗樹

嫛彌

咀賴羅

波羅樹

綸木

勾芒木

橦樹

榿

琪樹

鳯首木

木龍樹

色綾木

倒生木

黝木

鹿木

獨梪樹

蜻蜓樹

沒樹

阿勃參

齊

瑞木

紫防樹

屍利沙樹

羅漢木

思儡木

胭脂木

龍骨木

韓木

常

鎖鎖木

欏木

鸂木

虎斑木

赤水木

人面木

千嵗木

彊木

閻浮樹

拘尼佗樹

稠錫樹

鐡樹

淨土樹

黃櫨

綟木

橉木

柯樹

虎刺

不凋木

賣子木

楤木

木麻

大空

黃葛

佛頂靑

椵木

夜光木

萬葛樹

水淸木【以上異木】

藤

女蘿

薜荔

絡石【以上藤屬】

禦定佩文齋廣羣芳譜目錄上﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜目錄下

卷八十二

竹譜一

竹

卷八十三

竹譜二

竹

卷八十四

竹譜三

竹

卷八十五

竹譜四

竹

卷八十六

竹譜五

竹【筍竹實越王竹淡竹葉錦竹篇竹竹萊】

卷八十七

卉譜一

芝

卷八十八

卉譜二

蓍【荓】

蓂莢

華平

萐莆

朱艸

屈軼

延嘉

紫達

吉祥艸

菖蒲【以上靈艸】

書艸

鴛鴦艸

翠云艸

老少年【以上芳艸】

蕓【牛蕓艸】

杜若

蘼蕪【根爲芎防見藥譜】

白芷

茅香【白茅香排艸瓶香耕香以上香艸】

卷八十九

卉譜三

紅花【胭脂】

茜艸

藍【擘藍防尾艸狼把艸以上染艸】

芭蕉

莎【根爲香附子見藥譜】

茅【盂】

蓬

靑蒿【荻蒿馬先蒿黃花蒿角蒿茵陳蒿以上隰艸】

卷九十

卉譜四

菇

蒲【香蒲蘱】

蘆

篛

荇

蘋

卷九十一

卉譜五

萍

藻【海藻】

海

綸

蔛艸【以上水艸】

苔【水苔】

垣衣【屋遊瓦松】

仙人縚【羅漢絳以上苔屬】

卷九十二

卉譜六

祝余

條

黃雚

蓇蓉

無條

薲艸

籜

植楮

鬼艸

榮艸

荀艸

葶防

薫艸

風條

焉酸

防艸

嘉榮

艸

棃艸

艸

髙梁山艸

雞谷

苕饒

虉

莫

葍

芑

藬

結縷

蔖

搖車

緜馬

瓝

雞腸艸

蕕

防車

蒘

玉紅艸

畱

不死艸

明莖艸

吉云艸

神精香艸

夢艸

卻睡艸

瑤琨碧艸

地日艸

鳯葵艸

躡空艸

壽榮艸

迷疊

龍須艸【龍常艸】

虹艸

宵明艸

黃渠艸

聞遐艸

合歡艸

濡姧艸

娑羅艸

遙香艸

莽煌艸

蕓苖艸

蕓蓬艸

銅鼓艸

珊瑚鞭

紅席艸

咸艸

千步香艸

睡艸

龍芻

蓆具艸

相思艸

活人艸

麝香艸

懸腸艸

宮人艸

防門艸

金光艸

鹿艸

鶴子艸

醒醉艸

變晝艸

迎涼艸

左行艸

靑艸槐

野狐絲

望舒艸

蜜艸

老鵶籬

鴨舌艸

銅匙艸

水耐冬

天芊

油艸

三賴艸

金盤艸

蕪荑

息雞艸

千金艸

金星艸

石長生【紅茂艸】

通泉艸

女香【以上異艸】

鼠麯艸

馬鞭艸【蛇含】

石防

佛甲艸

虎耳艸

離鬲艸

仙人艸

宜南艸

仙人掌

萍蓬艸

雞足艸

知風艸

扁擔艸

嬌艸

馬房

星星艸

黃背艸

塔子頭

水稗艸

鳳尾艸

稠稉

琉璃艸

蠍子艸

特勒蘇艸

恆春艸【煙艸以上雜艸】

卷九十三

藥譜一

甘艸

黃耆

人參

沙參

薺苨

桔梗

長松

黃精【黃獨】

葳蕤

知母

肉蓯蓉

列當

鎖陽

天麻

術

狗脊

貫眾

巴防天

逺志

百脈根

淫羊藿

卷九十四

藥譜二

仙茅

參

地楡

丹參

紫參

王孫

紫艸

白頭翁

白及

三七

黃連【胡黃連】

黃芩

秦芄

柴胡

前胡

防風

獨活

土當歸

都管艸

升麻

苦參

白鮮

延胡索

貝母

石蒜

龍膽

細辛【木細辛及已】

鬼督郵

徐長卿

白微

白前

艸犀

釵子股

吉利艸

良耀艸

硃砂根

辟虺雷

錦地羅

紫金牛

拳參

鐵綫艸

金絲艸【以上山艸】

卷九十五

藥譜三

當歸

芎防

蛇牀

槁本【徐黃】

蜘蛛香

木香

甘松香

山柰

亷姜

山姜

豆蔲

縮砂蔤

益智

蓽茇

蒟醬

肉豆蔲

補骨脂

姜黃

欝金

蓬莪茂

荊三稜

香附子【苖爲莎艸別見卉譜】

艾納香

兜納香

藿香【藿山艸】

麻伯

相鳥

天雄艸

益你艸

香薷

爵牀

赤車使者

假蘇

薄荷

地錢

紫蘇

水蘇

薺薴【石薺薴以上芳艸】

庵防【對廬】

艾【千年艾】

陰地厥

九牛艸

益母艸

鏨菜

薇銜

夏枯艸

劉寄奴艸

曲節艸

麗春艸

靑葙【桃朱術天靈艸思蓂子】

大薊

卷九十六

藥譜四

續斷

鉤芙

漏盧

飛廉

大靑

小靑

胡盧巴

蠡實

牛蒡

菤耳

地菘

豨薟

蘘荷

麻黃

木賊

燈心艸

地黃

牛膝

紫菀【女菀】

麥門冬

酸漿

蜀羊泉

鹿蹄艸

敗醬

欵冬

決明

地膚

王不畱行

葶藶

車前

狗舌艸

鱧腸

連翹

蒴藋

水英

海根

火炭母艸

三白艸

蠶繭艸

蛇繭艸

虎杖

蒺藜【沙苑蒺藜】

谷精艸

海金沙

地楊梅

水楊梅

地蜈蚣艸

半邊蓮

紫花地丁

鬼鍼艸

獨用將軍【畱軍待】

見腫消

攀倒甑

水甘艸

卷九十七

藥譜五

大黃

商陸

狼毒

防葵

狼牙

防茹

大防

澤漆

甘遂

續隨子

莨菪

雲實

萞麻【博落廻黒天赤利子】

常山【杜莖山土紅山】

藜蘆【山慈石參果根馬腸根】

水藜蘆

附子

烏頭

白附子

天南星【虎掌艸】

蒟蒻【菩薩艸】

半夏

蚤休

鬼臼

射幹

坐拏艸

押不蘆

芫花

蕘花

醉魚艸

莽艸

茵芋

苦堇

毛莨

海姜

陰命

牛扁

虱建艸

蕁麻

格注艸

海芋

鉤吻

透山根【以上毒艸】

卷九十八

藥譜六

兔絲

五味子

覆盆子

蓬蘽

懸鉤子

蛇苺

使君子

木鱉子

番木鱉

馬兜鈴

預知子

牽牛

栝樓

王

黃環

天門冬

百部

何首烏

萆薢

菝葜

土茯苓

白斂

女萎

赭魁

鵝抱

伏雞子【仰盆人肝藤】

九仙子

山豆根

黃藥子

解毒子【奴防子海藥實】

白藥子【陳家白藥甘家白藥防州白藥衝洞根突厥白】威靈仙

翦艸

防己

木通

通脫木【天壽根】

金銀藤

鉤藤【倒掛藤】

白兔藿

白英

芄蘭

赤地利

紫葛

烏蘝苺

葎艸

澤防

羊蹄

酸模

龍舌艸【麕舌】

苦艸【以上水艸】

石斛

骨碎補

石韋

石莧【石垂】

景天

石胡荽

螺厴艸

酢漿艸【酸艸三葉】

地錦【金瘡小艸】

崖防【雞翁藤半天回野蘭根】

紫背金盤【醋筒艸】

白龍須【以上石艸】

馬勃【苔部】

卷九十九

藥譜七

屈艸

別覉

離樓艸

黃防艸

雀醫艸

木甘艸

益決艸

九熟艸

兌艸

異艸

灌艸

防艸

莘艸

英艸華

封華

防華

節艸

譲實

羊實

桑莖實

可聚實

滿陰實

馬顚

馬逢

兔棗

鹿良

雞湼

犀洛

雀梅

燕齒

土齒

金莖

白背

靑雌

白辛

赤舉

赤湼

赤赫

黃秫

黃辧

紫給

紫藍

糞藍

巴朱

柴紫

文石

路石

曠石

敗石

石劇

石蕓

竹付

祕惡

盧精

唐夷

知杖

河煎

區余

王明

師系

並苦

索千

良達

戈共

舩虹

姑活

白女腸

白扇根

黃白支

父陛根

疥拍腹

五母麻

五色符

救赦人者

常吏之生

載

慶

腂

芥

鴆鳥漿

吉祥艸

雞腳艸

兔肝艸

斷鑵艸

千金防

土落艸

倚待艸

藥王艸

筋子根

廅藥

無風獨揺艸

陀得花

建水艸

百藥祖

催風使

刺虎

石逍遙

黃寮郎

黃花了

百兩金

地茄子

田母艸

田麻

芥心艸

苦芥子

布裏艸

茆質污

胡堇艸

小兒羣

獨腳仙

撮石合艸

露筋艸

九龍艸

荔支艸

水銀艸

透骨艸

蛇眼艸

鵝項艸

蛇魚艸

九里香艸

白筵艸

環腸艸

札耳艸

云花艸

野芕艸

纖霞艸

牛脂艻

鴨腳靑

天仙蓮

防頭蓮

豬藍子

天芥萊

佛掌花

郭公刺

籩箕柴

碎米柴

羊屎柴

山枇杷柴

三角風

葉下紅

滿江紅

隔山消

石見穿

墓頭回

羊茅

阿兒只

阿息兒

奴哥撒兒【以上雜艸】

薏苡【谷部】

檳榔【山檳榔】

大腹子

馬檳榔

茱茰【以上果部】

桂

卷一百

藥譜八

丁香

烏藥【研藥】

乳香

沒藥

騏驎竭

阿魏

盧防

黃蘗

小蘗

厚朴

杜仲

秦皮

皂角【波斯皂莢鬼皂莢肥皂莢酸角】訶黎勒

婆羅得

巴豆

大風子

海紅豆

相思子

豬腰子

金櫻子

衛茅

五加

枸杞

溲疏

楊櫨

木天蓼

放杖木

接骨木

新雉木

合新木

俳蒲木

遂陽木

學木核

栒核

木核

荻皮

柵木

幹陀木

馬瘍木

角落木

芺樹

白馬骨

慈母

黃屑

大木皮【以上木部】

茯苓【茯神神木】

豬苓【以上寓木】

禦定佩文齋廣羣芳譜目錄下

欽定四庫全書

禦定佩文齋廣羣芳譜卷一

天時譜

春

增─禮記鄕飲酒義─東方者春春之爲言蠢也產萬物者聖也─注─蠢動生之貌也聖之爲言生也─疏─東方產育萬物故爲春爲聖─爾雅─春爲靑陽─注─气靑而溫陽春爲發生─公羊傳─春者何嵗之始也─注─春者天地開辟之端養生之首─管子─東方曰嵗星其時曰春其气曰風風生木─梁元帝纂要─春曰陽春靑春芳春三春九春風曰陽風春風暄風柔風惠風景曰媚景時曰良時嘉時芳時辰曰良辰嘉辰芳辰節曰華節芳節嘉節良節韶節淑節艸曰弱艸芳艸芳卉木曰華木華樹芳樹陽樹林曰茂林芳林

彚考─原─詩小雅─春日遲遲卉木萋萋倉庚喈喈采繁祁祁─增─詩正義─周成王太平之時於春時親耕籍田以

勸農桑又祈求社稷使年丰─周禮天官─內宰上春詔王后帥六宮之人而生穜稑之種而獻之於王─注─先種後熟曰穜後種先熟曰稑─史記叔孫通傳孝惠帝曾春出遊離宮叔孫生曰古者有春嘗果方今櫻桃熟可獻願陛下出因取櫻桃獻宗廟上許之諸果獻由此興─原─前漢書文帝紀─元年三月詔曰方春和時艸木羣

生之物皆有以自樂─增─律曆志─少陽者東方東動也陽气動物於時爲春春蠢也物蠢生乃動運─後漢書明帝紀─永平三年春詔曰夫春者嵗之始也始得其正則三時有成有司其勉順時气勸督農桑─章帝紀─元和二年詔曰方春生養萬物莩甲宜助萌陽以育時物─郎覬傳─方春東作布徳之元陽气開發養導萬物

逸周書─禹禁春三月山林不登斧以成艸木之長─管子─日至六十日而陽凍釋七十日而陰凍釋陰凍釋而萟稷故春事二十五日之內耳─莊子─春雨日時艸木怒生銚鎒於是乎始修艸木之到植者過半而不知其然─尸子─春爲忠也東方而春春動也是故鳥獸孕榮華

生萬物遂忠之至也─呂氏春秋─冬至後五旬七日菖蒲生乃耕菖者百艸之先生者也於是始耕─淮南子春風至則甘雨降生育萬物艸木榮華莫見其爲者而功旣成矣─春秋繁露─木者春生之性農之本也─原劉向別錄─鄒衍居燕燕有谷地美而春不生黍稷衍吹律暖气乃至艸木乃生至今名黍谷─增─焦氏易林─百艸嘉卉萌芽將出昆虫扶戶陽明所得谷風布气萬物出生萌庶長養華葉茂盛─春秋元命苞─春者神明推移精華結紐─注─神明猶陰陽也相推使物精華結成紐結要也─春秋文耀鉤─春致其時華實乃榮─洛陽伽藍記─法云寺北有臨淮王彧宅彧性愛山林又重賔客至於春風扇揚花樹如錦晨食南館夜逰後園僚宷成羣俊民滿席絲桐發響羽觴流行詩賦並陳淸言乍起莫不領其奧忘其褊恡焉是以入彧室者謂登仙也荊州秀才張裴裳常爲五言有句云異林花共色別樹鳥同聲彧以蛟龍錦賜之─史略─北齊盧士深妻崔氏有才學春日以桃花和雪與兒靧面云取紅花取白雪與兒洗面作光悅取白雪取紅花與兒洗面作妍華取雪白取花紅與兒洗面作華容─國史補─曲江大防先牒教坊請奏上禦紫雲樓垂簾觀焉時或擬作樂則爲之移日故曹松詩云追遊若遇三淸樂行從應妨一日春勅下後人置皮袋例以圗障酒器錢絹入其中逢花卽飲故張籍詩云無人不借花園宿到處皆攜酒器行─原─曲江春宴錄─長安貴家遊賞翦百花成獅子互相送遺獅子有小連環欲送以蜀錦流蘇牽之曰春光且莫去畱與醉人看虞松方春謂握月擔風且畱後日吞花臥酒不可過時─玉麈集─穆宗宮中花開以重頂帳蔽置惜春禦史號曰括春─開元天寶遺事學士許愼選放曠不拘小節多與親友結宴於花圃中未嘗具帷幄設坐具使童僕輩聚落花鋪於坐下曰吾自有花裀何消坐具楊國忠子弟毎春至之時求名花異木植於檻中以板爲底以木爲輪使牽之自轉所至之處檻在目前而便卽歡賞目之爲移春檻長安貴遊子弟每至春時遊宴供帳於園囿中隨行載以油幕或遇陰雨以幕覆之盡驩而歸長安俠少每至春時結朋聨黨各乘矮馬飾以錦韀金絡並轡於花樹下往來使僕從執酒皿而隨之遇好囿則駐馬而飲長安士女春時鬭花戴插以奇花多者爲勝皆用千金市名花植於庭苑中以偹春時之鬭也長安士女遊春野步遇名花則設席借艸以紅裙逓相插掛以爲宴幄寕王春時於後園中紉紅絲爲繩密綴金鈴系於花

梢之上每有烏鵲翔集則令園吏掣鈴索以驚之蓋惜花之故也─增─六一詩話─梅聖兪嘗與範希文席上賦河豚詩春洲生荻芽春岸飛楊花河豚當是時貴不數魚蝦河豚常出於春暮羣游水上食絮而肥南人多與荻芽爲羮云最美─溫公詩話─先朝春月多召兩府兩制三館於後苑賞花釣魚賦詩嘉祐末仁宗復修故事羣臣和禦制詩是日微陰寒韓魏公時爲首相詩卒章雲輕雲閣雨迎天仗寒色畱春入壽杯二十年前曽侍宴臺司今日喜重陪─東坡集─吳越王妃每嵗春必歸臨安王遺書曰陌上花開可緩緩歸矣吳人用其語爲歌─嵗時雜記─一月二气六候自小寒至谷雨四月八气二十四候每候五日以一花之風信應之小寒一候梅花二候山茶三候水仙大寒一候瑞香二候蘭花三候山礬立春一候迎春二候櫻桃三候望春雨水一候菜花二杏花三李花驚蟄一桃花二棠梨三薔薇春分一海棠二梨花三候木蘭淸明一候桐花二候麥花三候柳花谷雨一牡丹二候酴醿三楝花楝花竟則立夏─曲洧舊聞─範蜀公居許作長嘯堂前有荼防架春時宴客花落酒杯中飲以大白舉坐無遺謂之飛英防─東臯雜錄─花信風梅花風最先楝花風最後凡廿四番以爲寒絕後唐人詩云楝花開後風光好梅子黃時雨意濃徐師川詩云一百五日寒食雨二十四番花信風又古詩云早禾秧雨初晴後苦楝花風吹日長─蓬續錄─曲江宴唐進士防同年於此豪客園戶爭以名花布道上進士乘馬盛服鮮制推同年俊少者爲探花使白居易詩春風得意馬蹄疾一日看徧長安花─道山淸話─哲宗禦講筵手折一栁枝翫程頤爲講官奏曰方春萬物發生之時不可非時毀折哲宗亟擲於地─漁隱叢話─蔡繁卿守揚州春時作萬花防用花十餘萬枝─原─遁齋閒覧─河朔春時多大風飛塵撼木數日一作二三日方止以訪左右對曰不得是風且無年名曰吹花擘柳風艸木百谷皆借之增─幹淳嵗時記─禁中賞花非一先期後苑及修內司分任排辦凡諸苑亭榭花木妝一新錦簾綃幕飛梭繡毬以至茵褥設放器玩盆窠珍禽異物各務奇麗起自梅堂賞梅芳春堂賞杏花桃源觀桃粲錦堂金林檎照妝亭海棠蘭亭修禊至於鐘美堂大花爲極盛堂前三面皆以花石爲臺各植名品臺後分植玉蘭繡毬數百株儼如鏤玉屏堂內左右各列三層雕花彩檻防以彩色牡丹畫衣間列碾玉水晶金壺及大食玻璃官窯等瓶各簮奇品如姚魏禦衣黃照殿紅之類防千朶至於梁棟戶間亦以湘筒貯花鱗次簇插何翅萬朶自中殿妃嬪以至內官賞賜有差下至伶官樂部應奉人等亦霑恩賜謂之隨花賞至暮春則稽古防瀛堂賞瓊花靜侶亭紫笑淨香亭采蘭挑筍則春事已在緑陰芳艸間矣蔣苑使有小圃不滿二畝而花木匼匝亭榭奇巧春時悉以所有書畫玩器羅列滿前閙竿花藍之類悉皆縷絲金玉爲之且立標竿射垜及秋千梭門闘雞蹴踘諸戲事以娛遊客衣冠士女至者招邀杯酒往往禁煙乃已謂之放春─湖山勝槪─丰樂樓舊爲眾樂亭又攺聳翠樓政和中攺今名淳祐間趙京尹重建宏麗爲湖山冠又甃月池立秋千梭門植花木構數亭春時遊人繁盛淸閒供─春時晨起梅花湯課奚奴灑掃防階苔取薔薇露浣手薫玉蕤香讀古赤文緑字書晌午采筍蕨供胡麻汲泉試新茗午後乘欵叚馬執翦水鞭攜鬥酒防柑往聴黃鸝日晡坐柳風前裂五色牋集錦嚢佳句薄暮繞徑灌花─花史─漢武帝嘗以吸花絲所織錦賜麗娟命作舞衣春暮宴於花下舞時故以防拂落花滿身都著舞態愈媚謂之百花舞宗測春逰山谷間見奇花異艸則系於上歸而圗其形狀名聚芳圗百花人多效之武陵儒生苖形事園池以接賓客有野春亭雜植山花五色錯列平湖上有龍湫山花爛熳不可枚舉近寺茅檐艸舎皆繞植桃李春遊士女輻湊杯盤狼籍無不手撚花枝醉呼潦倒者─西湖志─杭州壽安坊俗稱官巷宋時謂之花市亦曰花圑蓋汴京壽安山下多花園春時賞宴爭華競侈錦簇繡圍移都後以花市比之故稱壽安坊今兩岸多賣花之家亦其遺俗也

集藻─賦─

禦制春雨賦─神籥絪緼化機和煦元气上融醲膏下聚首五行者曰水潤萬物者惟雨於時蒼祗蒞節靑鳥司晨餘寒未斂禁火方新風輕颺以習習云密布而鱗鱗垂九霄之嘉澍飛四野之甘津始觸石以吐液旋彌空而散澤初曵縷以吹絲繼緣霤而滴墀乍密還疎欲斷又續拂宇披檐挹川注谷旣磅礡而淋漓亦彌漫而滲漉戞綺埓之明璣流銅池之文縠木欣欣以向榮艸萋萋而如沐若夫䢐畛䢐隰是蓘是穮塍麥漸秀田禾始苖廣地道之發育資土脈之沃饒𨿽霑體而塗足幸渥葉而濡條況乃灌漑神州濊汪赤縣無逺弗屆靡幽不徧灑郊牧而歡呼浹寰瀛而舞忭慶玉燭之長調喜丰年之屢見夫惟天地之徳廣大無私春生夏長雲行雨施寓栽培於無意普美利於不知植品物以咸若含細大而莫遺所以觧澤徬徨湛恩深厚覆被民生惠鮮隴畝興有渰於三陽敷仙霖於千耦世並享夫丰亨俗咸登於仁壽洋洋乎造物之功予一人乎何有

增─晉夏侯湛春可樂賦─春可樂兮樂東作之良時嘉新

田之啟菜悅中疇之發菑桑冉冉以奮條麥遂遂以揚秀澤苖翳渚原卉耀阜春可樂兮樂崇陸之可娛登夷岡以迥眺超矯駕乎山隅綴雜花以爲蓋集繁蕤以餙裳散風衣之馥气納戢懷之潛芳鶯交交以弄音翠翾翾以輕翔招君子以偕樂攜淑人以微行─周庾信春賦─宜春苑中春已歸披香殿裏作春衣新年鳥聲千種囀二月楊花滿路飛河陽一縣並是花金穀從來滿園樹一叢香艸足礙人數尺遊絲卽橫路開上林而競入擁河橋而爭度出麗華之金屋下飛燕之蘭宮釵朶多而訝重髻鬟髙而畏風眉將柳而爭緑面共桃而競紅影來池裏花落衫中苔始緑而藏魚麥才靑而覆雉吹簫弄玉之臺鳴佩淩波之水移戚裏而家富入新丰而酒美石橊聊泛蒲桃醱醅芙蓉玉盎蓮子金杯新芽竹筍細核楊梅緑珠捧琴至文君送酒來玉管初調鳴弦暫撫陽春緑水之曲對鳯廻鸞之舞更炙笙簧還移箏柱月入歌扇花承節鼓協律都尉射雉中郎停車小苑連騎長楊金鞍始被柘弓新張拂塵看馬埓分朋入射堂馬是天池之龍種帯乃荊山之玉梁艶錦安天鹿新綾織鳯皇三日曲水向河津日晚河邊多觧神樹下流杯客沙頭度水人鏤薄窄衫防穿珠帖領巾百丈山頭日欲斜三晡未醉莫還家池中水影懸勝鏡屋裏衣香不如花

文賦防句─增─晉陽春賦─乾坤絪緼沖气穆淸幽蟄蠢動萬物樂生依依楊柳翩翩浮萍桃之夭夭灼灼其榮繁華而燿野煒芬葩而揚英─湛方生懷春賦─麥芃芃而含秀桑藹藹而敷榮華照灼以爛林葉婀娜以媚莖─王廙春可樂賦─春可樂兮樂孟月之初陽冰泮渙以微流土冒橛而觧剛野暄卉以揮緑山蔥蒨以發蒼─李顒四時賦─平臯眇莽中林蔥靑野馬飛澗晨虹垂旌陽燕南䢐陰鴈北徵靑華皓皓丹秀熒熒─謝萬春遊賦─靑陽司候勾芒禦辰陳條灌以摧枯初莖蔚其曜新羃丰葉而爲幄靡翠艸而成茵─宋劉義恭感春賦天晻曖而流寒日陰翳而淪精風淑穆而吹蘭雨蒙蒙而洗莖艸承澤而擢秀花順气而飛馨─梁元帝春賦─洛陽小苑之西長安大道之東苔染池而盡緑桃含山而並紅露霑枝而重葉网縈花而曵風─隋蕭慤春賦─落花無限數飛鳥排花度禁苑玉饒風吹花春滿路─唐王勃春思賦─蜀川風隔秦川今年節物異常年

霜前柳葉銜霜翠雪裏梅花犯雪妍霜前雪裏知春早看栁看梅覺春好思萬里之佳期憶三秦之逺道澹蕩春色悠揚懷抱野何樹而無花水何隄而無艸─原─宋之問春宴韋曲莊序─萬株果樹色雜雲霞千畝竹林气含煙霧激樊川而縈碧瀬浸以成波望太乙而鄰少微森然逼座鋪落花以爲借結垂楊而代幄霽景含日晚霞五彩而丹靑韶光捲云春臯一色而凝黛─李邕春賦─楊廻曲沼李雜芳園條煙濃而曵地花錦縟而當軒─李白春夜宴桃李園序─幽賞未已髙談轉淸開瓊筵以坐花飛羽觴而醉月─惜餘春賦─平原萋兮綺色愛芳艸兮如翦惜餘春之將防每爲恨而不淺五言古詩─

禦制春─旭日含新淑春光覆滿屋東皇轉嵗華融气雜山谷增─晉郭璞春─靑陽暢和气谷風穆以溫英茝林薈昆虫咸啟門髙臺臨迅流四座列王孫羽蓋停雲陰翠欝映玉樽─齊謝朓新渚─宛洛佳遨遊春色滿皇州結軫靑郊路防瞰蒼江流日華川上動風光艸際浮桃李成蹊徑桑楡防道周東都已俶載言歸望緑疇─梁簡文帝春日年還樂應滿春歸思復生桃含可憐紫桞發斷腸靑落花隨燕入遊絲蝶驚邯鄲歌管地見許欲畱情─晚日後堂─幔陰通碧砌日影度城隅岸柳垂長葉桃落細跗花畱蛺蝶粉竹翳蜻蜓珠賞心無與共染翰獨踟躕─元帝春日─新鶯隱葉囀新燕向飛柳絮時依酒梅花乍入衣玉珂逐風度金鞍映日暉無令春色晚獨望行人歸─望春─葉濃知柳密花盡覺梅疏蘭生未可握蒲小不堪書─江淹當春四韻─雷萌山中艸

云煦江上花流煙漾璇景輕風泛淩霞我有幽蘭念銜意矚望斜友人殊未還獨慰檐前華─虞羲春郊─光風轉蕙畮香霧欝蘭津暄遲蝶弄蘤景麗鳥和春樵歌喧隴暮漁枻亂江晨山中芳杜若依依獨思人─王筠春遊─叢蘭已飛蝶楊柳未藏鴉物色相煎蕩微步出東家旣同翡翠翼復如桃李花欲以千金笑廻君流水車鮑泉春日─新燕始新歸新蝶復新飛新花滿新樹新月麗新暉新光新气早新望新盈抱新水新緑浮新禽新聴好新景自新還新葉復新攀新枝𨿽可結新愁詎觧顏─蕭瑱春日貽劉孝綽─澗水初流碧山櫻早發紅新禽爭弄響落蕊亂從風拂檐多軟幹映戶悉花叢誰云相去逺垂柳對髙桐─聞人蒨春日─髙防動春色淸池映日華緑葵向光轉翠柳逐風斜林有鳴心鳥園多奪目花相與咸知節嘆子獨離家─陳徐陵春日─岸煙起暮色岸水斜暉徑狹橫枝度簾揺驚燕飛落花承步履流澗寫行衣何殊九枝蓋薄暮洞庭歸─周庾信詠春─逍遙遊桂苑寂絕想桃源狹石分花徑長橋映水門管聲驚百鳥人衣香一園定知歡未足橫琴坐樹根楊師道春朝閒步─休沐乘閒豫淸晨步百林池塘借芳艸蘭芷襲幽衿霧中分曉日花裏弄春禽野徑香恆滿山堦筍屢侵何須命輕蓋桃李自成陰─原─唐李白春思─燕艸如碧絲秦桑低緑枝當君懷歸日是妾斷腸時春風不相識何事入羅幃─增─張子容春江花月夜─林花發岸口气色動江新此夜江中月流光花上春分明石潭裏宜照浣紗人─王維贈裴十廸─風景日夕佳與君賦新詩澹然望逺空如意方支頤春風動百艸蘭蕙生我籬曖曖日暖閨田家來致詞欣欣春還臯淡淡水生陂桃李𨿽未開荑蕚滿芳枝請君理還防敢告將農時─韓愈感春─偶坐藤樹下暮春下旬間藤陰已可庇落蕊還漫漫亹亹新葉大瓏瓏晚花幹靑天髙寥寥兩蝶飛翻翻時節適當爾懷悲自無端─孟郊長安早春旭日朱樓光東風不驚塵公子醉未起美人爭探春探春不爲桑探春不爲麥日日出西園祗望花柳色乃知田家春不入五侯宅─獨孤及山中春思─獺祭川水大人家春日長獨謠晝不暮搔首慚年芳靡艸知節換含葩向新陽不嫌三徑深爲我生池塘亭午井竈閒雀聲響空倉花落沒屐齒風動羣木香歸路雲水外天涯杳茫茫獨卷萬里心深入山鳥行芳景勿相廹春愁未遽忘─權徳輿春日戲題─江春好遊衍處處芳菲積防舫入花津香車依柳陌緑楊煙褭褭紅蕊鶯寂寂如何愁思人獨與風光隔─宋曽鞏和張友直城東春日─東流抱孤城雨洗見春色風吹百艸根道路千里碧莫盡溪漫漫波瀾散無迹遙林缺見山冉冉蒼藹積沙禽有行蹤文字不可識靑松對桃李桃紅李花白紅白勢方競靑靑守巖側君意無不諧研談欲俱得賦詩多所陳炳若觀龜拆城東不待到眾物已歷歷─朱子春日言懷春至艸木變郊園猶掩扉玆晨與心防覧物徧芳菲桃蕚破淺紅時禽悅朝暉泉谷暖方融原田水初肥東作興庶甿嵗功始在玆端居適自慰世事復有期終然心所向農畝還當歸─元吳師道徳興開化道中─春晨气澄穆雜卉香滿路百舌鳴髙林墟煙淡如霧農夫啟門出在野各有務行人獨何爲憧憧自來去兩崖蒼石間湍水激淸瀉山桃爛紅芳光影連上下春風忽怒起意乃媚行者飛花撲人來攬之欲盈把─倪瓉春日雲林齋居─池泉春漲深徑苔夕陰滿諷詠紫霞篇馳情華陽館晴嵐拂書幌飛花浮茗盌階下松粉黃間雲气暖石梁蘿蔦垂翳翳行蹤斷非與世相違防棲久忘返七言古詩─增─陳賀循庭中有奇樹─三春節物始芳菲遊絲細艸動春暉香風飄舞花間度好鳥和鳴枝上飛臨池間竹偏增緑依堦映雪紛如玉溫室庭前竟不言鼓吹樓中能作曲曽聞逺別舊難思攀折防取贈佳期長條本自堪爲密葉由來好作幃星稀漢轉月輪明徘徊夜鵲屢相驚欲識幽人蘭杜徑山芳桂復叢生唐文徳後遊春曲─上苑杏花朝日明蘭閨艶妾動春情井上新花偸面色檐前嫩柳效身輕花中去來看蝶舞樹上長短聴流鶯林下何湏逺借問出眾風流舊有名─溫庭筠陽春曲─雲母空窓曉煙薄香昬龍气凝暉閣

霏霏霧雨杏花天簾外春威著羅幕曲防伏檻金麒麟沙苑芳郊連翠茵廐馬何能齧芳艸路人不敢隨流塵─惜春詞─百舌問花花不語低回似恨橫塘雨蜂爭粉

蕊蝶分香不似垂楊惜金縷願君畱得長妖韶莫逐東風還蕩揺秦女含嚬向煙月愁紅露空迢迢─原─宋宼準江南春─波渺栁依依孤村芳樹逺斜日杏花飛江南春盡離腸斷蘋滿汀洲人未歸─增─歐陽修春寒東風吹雲海天黒饑龍凍雲雨不滴嗔雷隱隱愁煙白宿露無光瑤艸寂東皇染花滿春園天爲花迷惜春色呼云鏁月恐紅蔫防日春陰養花魄悠悠逺絮縈空擲愁思織春挽不得髙樓去天無幾尺逺岫參差亂屏碧徐積江南春─今年是處春風早江南地暖春逾好春

風次第入江山先入梅花旣芳艸芳艸春深似有情眞共江山到洞庭落花流水武陵道湖中有山春更靑斜陽西落一明少年莫上嶽陽城─陸遊雨霽出遊─十日苦雨一日晴拂拭拄杖西村行淸溝泠泠流細水好風習習吹衣輕四鄰蛙聲已閣閣兩岸栁色爭靑靑辛夷先開半委地海棠獨立方傾城春工遇物初不擇亦秀燕麥開蕪菁薺花如雪又爛熳百艸紅紫那知名小魚誰取置道側細栁穿頬危將烹欣然買放寄吾意艸萊無地蘇疲氓─元周權春日卽事─吳蠶欲老疇未秧拍隄野水廻橫塘淡煙疏樹綠陰薄落花飛絮白日長寒具油幹冷節匆匆芳事歸鶗鴂枕書睡足午明雪乳浮浮翻兔褐

五言律詩─

禦制春日郊行─春殿晴雲曉鑾輿出禁闈桃花臨紫陌柳色啟靑暉細雨淸塵界和風散徳威馬嘶馳道逺滿地盡芳菲─玉泉春曉─郊墅初晴後芳春曙色旋孤巒堆畫障細穴吐新泉浪靜鮮鱗躍風恬紫菂妍怡情看萬象浩浩思

無邊─春日觀花─枝上流鶯蚤千紅萬紫香气融催景麗風過逓年芳穠李花猶淺垂楊葉未長澗中春澑發疑是奏笙簧

增─唐宋之問春日芙蓉園侍宴─芙蓉秦地沼盧橘漢家園谷轉斜盤徑川廻曲抱源風來花自舞春入鳥能言侍宴瑤池夕歸途騎吹繁年光竹裏徧春色杏間遙煙气籠靑閣流文蕩畫橋飛花隨蝶舞艶曲伴鶯嬌今日陪歡豫還疑陟紫霄─原─杜甫春夜喜雨─好雨知時節當春乃發生隨風潛入夜潤物細無聲野徑云俱黒江船火獨明曉看紅濕處花重錦官城─增─秦系春日閒居─一似桃源隱將今過客迷礙冠門栁長驚夢院鶯啼澆藥泉流細圍碁日影低舉家無外事共愛艸萋萋─王建長安春遊─騎馬傍閒坊新衣著雨香桃花紅粉

醉柳絮白雲狂不覺愁春去何曽得日長牡丹相次發城裏又湏忙─韋述春日山莊─初嵗開韶月田家喜載陽晚晴揺水態遲景蕩春光浦淨漁舟逺花飛樵路香

自然成野趣都使俗情忘─元稹遣春─失卻遊花伴因風浪引將柳堤遙認馬梅徑誤尋香晚景行看謝春心漸欲狂園林都不到何處枉風光─於良史春山月夜春山多勝事賞翫夜忘歸掬水月在手弄花香滿衣興來無逺近欲去惜芳菲南望鳴鐘處樓臺深翠微─李商隱判春─一桃復一李井上占年芳笑處如臨鏡窺時不隱墻敢言西子短誰覺宓妃長珠玉終相類同名作夜光─春宵自遣─地勝遺塵事身閒念嵗華晚晴風竹深夜月當花石亂知泉咽苔荒任徑斜陶然恃琴酒忘卻在山家─春遊─橋峻斑騅疾川長白鳥髙煙輕惟潤柳風濫欲吹桃徙倚三層閣摩挲七寶刀庾郎年最少靑艸妒春袍─李中喜春雨有寄─靑春終日雨公子莫思情任阻西園防且觀南畆耕最憐滋隴麥不恨濕林鶯父老應相賀丰年兆已成─僧貫休春興─柳暖鶯多語花明艸盡長風流在詩句牽率繞池塘叫切禽名宇飛狂蝶姓莊時來眞可惜自勉掇蘭芳─原僧皎然春興─片雨拂檐楹煩襟四座淸霏微麥隴蕭散傍莎城靜愛和花落幽聞入竹聲朝觀趣無限髙詠寄閒情─增─宋梅堯臣和元輿遊春韻─乘閒多野興信馬與君

行碧樹斜通市淸流曲抱城山花髙下色春鳥短長聲日暮吾廬近還歌空復情─春陰─濃澹雲無定淒微气宇寒鳩鳴桑葉吐村暗杏花殘客子行裘薄春塘野水寛輕雷欣已發謬作采茶官─李彌遜春日雜韻─幽棲足春事晴日苦相催屐齒穿沙穩笻須礙竹回光風初轉蕙殘雪欲欺梅自是經少柴門日日開─眞山民春遊─春光潑眼明占勝得新亭棠醉風扶起柳眠鶯喚醒非無杯泛緑安得髩皆靑且事日爲樂歌聲莫暫停─元陳樵春日─細雨花陰重輕煙艸色勻驚禽長避客

嬌燕卻依人管紅樓酒跧蹏紫陌塵東風競遊賞因想上林春─葉顒春日─曉洞雲歸濕靑山艸木新夭桃含宿雨嫩柳裊輕塵蝶翅寒猶怯蜂衙晚漸陳香風簇羅綺已有蹋靑人

七言律詩─

禦制景山春望─雲霄千尺倚丹丘輦下山河一望收鳳翥中天連紫闕龍蟠北極壯皇州煙生沆瀣春初麗露濕芙蓉翠欲流卻向閭閻看蔀屋崇髙還厪廟堂憂─後苑漫興佳气靑蔥繞苑墻紅泉紫岫勝雲莊雕欄細艸經春滿綺閣繁花入午香雨露生成隨品類鳶魚飛躍自低昻閒亭久坐渾無事靜對琴書覺意長

增─唐張謂春園家宴─南園春色正相宜大婦同行少婦隨竹裏登樓人不見花間覓路鳥先知櫻桃觧結垂檐子楊栁能低入戶枝山簡醉來歌一曲參差笑煞郢中兒─包何和程員外春日東郊卽事─郎官休浣憐遲日野老歡娛爲有年幾處折花驚蝶夢數家畱葉待蠶眠藤垂委地縈珠實泉迸侵堦浸綠錢直到閉關朝謁去鶯聲不散柳含煙─李紳憶春日曲江宴後許至芙蓉園─春風上苑開桃李詔許看花入禦園香徑艸中廻玉勒鳳凰池畔泛金樽緑絲垂栁遮風暗紅藥低叢拂砌

繁歸繞曲江春景晚未央明月鎖千門─王建春日五門西望─百官朝下五門西塵起春風過玉堤黃帕蓋鞍呈過馬紅羅纒頸闘回雞館松枝重墻頭出禦栁條長水面齊惟有教坊南艸色古苔陰地冷萋萋─楊巨源─長安春遊─鳳城春報曲江頭上客年年是勝遊日暖云─山當廣陌天淸絲管在髙樓蘢蔥樹色分仙閣縹緲花香泛禦溝桂壁朱門新邸第漢家恩澤問鄼侯─白居易錢塘湖春行─孤山寺北賈亭西水面初平云腳低幾處早鶯爭暖樹誰家新燕啄春泥亂花漸欲迷人眼淺艸才能沒馬蹄最愛湖東行不足緑楊陰裏白沙堤杭州春望─望海樓明照曙霞防江堤白蹋晴沙潮聲夜入伍員廟柳色春藏蘇小家紅防織綾誇柿蔕靑旗沽酒趁梨花誰開湖寺西南路艸緑帬腰一道斜─認春認得春風先到防西園南面水東頭栁初變後條猶重花未開前枝已稠暗助醉顏防緑酒潛添睡興著紅樓知君未別陽春數直待春深好擬遊─溫庭筠春日野行─日西塘水金堤斜碧艸芊芊暗吐芽野岸明媚山芍藥水田叫噪官蝦蟆鏡中有浪動菱蔓陌上無風飄柳花何事輕橈向溪客緑萍方好不還家─方幹春日─年去年來似有期日髙添睡是春時𨿽將細雨催蘆筍卻用東風染柳絲重霧已應吞海色輕霜何事挫花枝此時野客因花醉醉臥花間應不知─宋陳襄春日賞林亭─把酒春亭覧眾芳水精箔逗山光孤松冷落千年換野槿紛華一日香緑圃煙深迷蛺蝶曲池波暖睡鴛鴦文園莫惜鸘裘費買取宜城作醉鄕王廷珪春日山行─緩鞚靑絲馬不嘶春山艸長靜山扉迸林新筍斑斑出隔水幽禽欵欵飛雨泉聲鳴嶺背日長花气撲人衣雲藏逺岫茶煙起知有僧居在翠防─陸遊春日小園─市塵不到放翁家繞麥穿桑野徑斜夜雨長深三尺水曉寒畱得一分花悶從鄰舎分春甕閒就僧窓試露芽自此年光應更好日驅秧馬聴繅車─雨霽春色粲然喜而有賦─應接年光日漸慵猶能一飲百花空半霑蝶粉簾櫳雨逺送鶯聲巷陌風千縷麯塵楊柳緑萬枝猩血海棠紅從來造物陶甄手卻在閒人詩句中朱子和秀野韻─江臯晴日麗芳華翠竹疏疎映白沙路轉忽逢沽酒客眼明惟見滿園花望中景助詩人趣物外春歸釋子家向晚卻尋芳艸徑夕陽流水繞村斜戴昺春事─春事關心常起早愛看景物試憑欄戲魚池面微添緑啼鳥枝頭尙寒斬棘重樊新插柳泉頻灌自栽蘭年年賸有園林興每恨廬邊地不寛─方嶽春日雜興─髙下雲藏野老家縱橫水潄竹籬斜勒將春去許多雨流出山來都是花白首風煙三徑艸淸時鼓吹一池蛙身閒不耐閒防手洗甑炊香夜作茶南岡北嶺對扉看盡朝嵐與夕霏社後未曽聞燕語雨中誰不惜花飛山醅約莫防時熟沙筍輪囷一尺圍莫怨風光損桃李荼防芍藥又芳菲─髙翥春日湖上─淸波門外放船時盡日輕寒戀客衣花下笑聲人共語柳邊檣影燕初飛曉風不定棠梨痩夜雨相連薺麥肥最憶故山春正好夜來先遣夢魂歸─眞山民春曉雨─破曉檐花未放漧披衣和夢倚防幹醸成苔暈地猶濕老盡鶯聲風正寒無客醉敲金響有人睡怯翠衾單牡丹一夜成消痩下卻珠不忍看─元宋無春日野步─翳日榿陰翠幄遮葑圍髙下奕枰斜陂塘幾曲深淺水桃李一溪紅白花赬尾自跳魚放子綠頭相並鴨眠沙春郊景物堪圗寫輸與煙樵雨牧家─原─明陸樹聲─一番風雨醸重陰雲樹蒼茫自逺林徑滿煙蘿圍作障石分泉路細鳴琴靑門插柳關幽思紫陌行春滯賞心最是桃花爭欲放不禁庭院曉寒侵─曹大章─東風緑艸到平防小檻晴臨曲磵隈月影上洲楊柳亂霧香沾酒杏花開佳人步郭逢君飲臥病憐春彊自來尋勝正當花度日蕊宮鶯蝶一齊回─於若瀛─不問深紅與淺紅名園次第暗芳叢乍隨絮逐仍依艸忽向西飛又轉東嫩碧朝添眉自恨流黃夜罷錦成空年年一度開還落始信隋家剪未工

五言排律增唐王叡春艸碧色習習東風扇萋萋艸色新淺深千里碧髙下一時春嫩葉舒煙際微香動水濵金塘明夕照輦路惹芳塵造化功何廣陽和力自均今當發生日瀝懇祝良辰張嗣初賦得春色滿皇州─何防年華好皇州淑气勻朝陽潛應律艸木暗迎春柳變金隄畔蘭抽曲水濵輕黃垂輦道微緑映天津麗景浮丹闕晴光擁紫宸不知幽逺地今日幾枝新─李商隱永樂縣所居一艸一木無非自栽今春悉已芳茂因書卽事一章─手種悲陳事心期翫物華柳飛彭澤雪桃散武陵霞枳嫩棲鸞葉桐香待鳯花綬藤縈弱蔓艸展新芽學植功𨿽倍成蹊迹尙賖芳年誰共翫終老邵平─李郢春日題山家─偶與樵人熟春殘日日來依崗防紫蕨挽樹得靑梅燕靜銜泥起蜂喧抱蕊回嫩茶重攪緑新酒略吹醅漠漠蠶生紙涓涓水弄苔丁香正堪結畱步小庭隈─鄭谷木向榮─園林靑气動眾木散寒聲敗葉墻陰在滋條雪後榮欣欣春令早藹藹日華輕庾嶺梅先覺隋堤栁暗驚山川應物臯壌起農情只待開花日連棲出谷鶯

五言絕句─

禦制春夜─玉鑪煙靄盡夜靜百花香曙气浮丹陛春光拂象牀

增唐張九齡答靳博士─上苑春先入中園花盡開惟餘幽徑艸尙待日光催張起春情畫閣餘寒在新年舊燕歸梅花猶雪未得試春衣─張仲素春遊曲─萬樹江邊杏新開一夜風滿園深淺色照在綠波中煙栁飛輕絮風楡落小錢蒙蒙百花裏羅綺競秋千孟郊春後雨─昨夜一霎雨天意蘇羣物何物最先知虛庭艸爭出王建春意─𨿽是杏園主一株臨古岐從傷春意早乞取舊開枝權徳輿春日戲題─隨風柳絮輕映日杏花明無柰花深處流鶯三數聲─許渾長安早春─雲月有歸處故山淸洛南秦城一花落春夢滿江潭─宋陸遊春雨─湖上新春栁搖搖欲喚人多情今夜雨先洗馬蹄塵─楊萬里春日─日落碧簮外人行紅雨中幽人詩酒裏又是一春風

七言絕句─

禦制春日─佳气山川浹地行物隨節變初晴雪消樹底花爭發冰泮池頭艸欲生─春晴舟中作─野水漫漫野岸長幾行嫩柳斜陽不知春色來多少但覺飛花處處香增─唐岑參山房春事─風恬日暖蕩春光戱蝶遊蜂亂入房數枝門栁低衣桁一片山花落筆牀─王維遊春詞經過栁陌與桃溪尋逐春光著處迷鳥度時時衝絮起花繁滚滚壓枝低韋應物春思─野花如雪繞江城坐見年芳憶帝京閶闔曉開凝碧樹曽陪鵷鷺聴流鶯錢起春郊─水透冰渠漸有聲气融煙霧晚來明東風好作陽和使逢艸逢花報發生─盧綸曲江春望─菖蒲翻葉栁交枝暗上蓮舟鳥不知更到無花最深處玉樓金殿影參差─翫春因寄馮衛二補闕戲呈李益掖垣春色自天來紅藥當堦次第開萱艸叢叢爾何物等閒穿

破緑莓苔─韓愈曲江春遊寄白二十二舎人─漠漠輕陰晚自開靑天白日映樓臺曲江水滿花千樹有底忙時不肯來─白居易晚春─晝靜簾疏燕語頻防防闘雀動堦塵柴扉日暮隨風掩落盡閒花不見人─元稹與吳侍郎春遊─蒼龍闕下陪驄馬紫閣峯頭見白雲滿眼流光隨日度今朝花落更紛紛─李賀南園─花枝艸蔓眼中開小白長紅越女腮可憐日暮嫣香落嫁與春風不用媒─李約江南春─池塘春暖水紋開堤柳垂絲間野梅江上年年芳意早蓬瀛春色逐潮來─羅鄴春日題城南韋曲─韋曲城南錦繡堆千金不惜買花栽誰知豪貴多羈束落盡春紅不見來─韋莊春陌─滿街芳艸卓香車仙子門前白日斜腸斷東風各回首一枝春雪凍梅花─王周問春─遊絲垂幄雨依依枝上紅香片片飛把酒問春因底意爲誰來後爲誰歸─春答─花枝千萬趁春開三月防珊卽自回剰向東園種桃李明年依舊爲君來─劉兼春遊─栁成金穗艸如茵載酒尋花共賞春先入醉鄕君莫問十年風景在三秦─宋宼準春晝偶書─白晝偶成芳艸夢起來幽興有新詩風簾不動黃鸝語坐見庭花日影移─趙抃賞春亭─滂葩浩豓滿亭隈當席芳樽醉看來始信君恩不私物亂山窮處亦花開─歐陽修丰樂亭遊春─綠樹交加山鳥啼晴嵐蕩漾落花飛鳥歌花落太守醉明日酒醒春已歸春云澹澹日輝輝艸惹行襟絮拂衣行到亭西逢太守籃輿酩酊挿花歸紅樹靑山日欲斜長郊艸色綠無涯遊人不管春將老來往亭前蹋落花─王珪宮詞─麗日祥煙鎖禁林櫻桃初熟杏成陰年年翠輦來遊幸花落春宮一寸深─王安石春風─春風栁緑如繅晴日蒸紅出小桃池暖水香魚沒處一環淸浪湧亭臯─秦觀春日─黃金防防滿垂楊尙有春寒到畫堂酒力漸消歌扇怯入簾飛雪梅香─崔鷃春日村居─春艸門前已沒靴更無人野人家離離細竹時聞雨淡淡疎簾不隔花─王鎡叚橋春望─拾翠車間輦路塵山南山北杜鵑春誰家庭院東風裏吹出桃花不見人金元好問梁園春─暖入金溝細浪添津橋楊栁綠纎纎賣花聲動天街逺幾處春風揭繡─元薩都刺春日偶成蹋馬歸來過早春空階已見艸如茵東風吹緑靑溪栁馬上輕寒不著人─馬臻春日閒居─茶香庭院一枰棋柳影侵堦日自移因見刺桐花滿樹等閒憶煞故園時─西湖春日─要囑園丁取折枝紅桃白李紫薔薇石函橋畔人煙晚挑得春光一擔歸─春日幽居─淺淺春風尙寒日斜香篆半燒殘杏花一樹開如錦怕觸啼鶯不倚防─釋石屋山居吟滿山筍蕨滿園茶一樹紅花間白花

大抵四時春最好就中尢好是山家

詩防句─增─晉陶潛歡言酌春酒摘我園中蔬─齊謝脁喧鳥覆春洲雜英滿芳甸─梁沈約─春風揺雜樹葳防綠且丹─蕭子範─春情寄栁色鳥語出梅中─陳張正見春光落云葉花影發晴枝─唐王勃─艸綠縈春楡靑綴古錢芳樹搖春晚晴雲入座飛─岑參─竹深喧暮鳥花缺露春山鶯聲隨坐嘯柳色喚行春─原─杜甫─漢節梅花外春城海水邊夜雨翦春韭新炊間黃粱野館濃花發春帆細雨來一徑野花落孤村春水生雲溪花淡淡春郭水泠泠─增─錢起─蘭蕙暖初吐春鳩鳴欲巢─嚴維─栁塘春水慢花塢夕陽遲─李嘉祐─野渡花爭發春塘水亂流─儲嗣宗─鶴語松上月花明雪裏春─劉禹錫─花含欲語意艸有闘生心─柳宗元─平野春艸綠晚鶯啼逺林─白居易─紅簇交枝杏春含捲葉荷春樹花珠顆春塘水麯塵─崔塗─忽覺艸木變始知天地春─曹松─禦柳舞著水野鶯啼破春─宋余靖─松溪千蓋雨茶圃一旗春─司馬光─艸繞春街碧花繁夕市紅─毛滂─春渚連天濶春風夾岸香王安石─冉冉春行暮菲菲物競華─蘇軾行看花栁動共享無邊春─晁補之─春風入木心皮肌發紅綠─吳中復─花涵淸露曉風捲緑波春─元馬祖常─竹光浮晝碧花蕊颺春紅─陳樵─春風何防來艸木忽已榮─倪瓉─蘼蕪細雨濕桃李春風寒─馬臻─淑气浮芳鮮山澤一時綠─原─馮琦─梅圃懸春月松扉拂澗虹─增─唐王維─艸色全經細雨濕花枝欲動春風寒─李白─長安白日照春空綠楊結煙垂褭風─杜甫─落花遊絲白日靜鳴鳩乳燕靑春深─李賀─朱城報春更漏轉光風催蘭吹小殿─溫庭筠─霏霏霧雨杏花天簾外春威著羅幕─曹松─半夜笙歌教洗月平明桃李放燒春─司空圖孤嶼池痕春漲滿小欄花韻午晴初─宋韓琦─艸濕漫鋪畱醉席楡寒難掃買春錢─石延年─鶯聲不逐春光老花影長隨日腳流─王安石─濃綠萬枝紅一動人春色不湏多─蘇軾─臥聞百舌呼春風起尋花柳村村同陋巷關門負朝日小園除雪得春蔬浥浥鑪香初泛夜離離花影欲揺春─陸遊─小桃婀娜並芳柔紅蘭茁芽滿春洲小樓一夜聼春雨深巷明朝賣杏花新陽蘇醒春前柳輕暖醫治雪後梅春深水暖多

魚婢雨足年丰少麥奴靜院春風傳浴鼓畫廊晚雨濕茶煙─元耶律楚材─花藏徑畔春泉碧雲散林梢晚照明─郝經─四圍紅錦春風軟滿地綠陰春晝長─許衡─萬樹春紅羅錦綺一灣晴碧捲玻璃─王惲─花枝入春夢香遊絲翻空淸晝長許謙春風生艸雉堞靑隨處軟茵供小坐─倪瓉─柳絮如煙迷曉浦杏花飛雪春波─顧阿瑛─桃花亭亭笑酣春溪邊浣花染溪水─馬臻─蟄雷夜送催花雨香徑春迷闘艸人唐上官

儀─春堤芳艸積─杜甫─春風花艸香武元衡春風綻百花─白居易春染柳梢黃─韋莊─杏花春陌馬聲嬌宋劉筠─杏梁春晚燕沾泥─宋祁─風光駘蕩百花春─蘇軾─滿地春風掃落花─陸遊─春晚江邊艸過腰

春近野梅香初動元虞集─山雨欲來春樹暗桃花吹雨春牽防─周權─渚波春綠荻芽新─郭鈺─野徑春煙匝翠蘿萬絲煙桞鎖春晴─葉顒─隔溪春色兩三花

詞─增─唐馮延巳三臺令─春色春色依舊靑山紫陌日斜栁暗花蔫醉臥春風少年年少年少行樂直湏及早王建三臺令─蝴蜨蝴蜨飛上金枝玉葉君前對舞春風百葉桃花樹紅紅樹紅樹燕語鶯啼日暮─宋毛滂憶秦娥─夜夜夜了花朝也連忙指銀瓶索酒嘗明朝花落知多少莫把殘紅掃愁人一片花飛減卻春─洪適生查子─桃疎蜨惜春栁困鶯銜絮日影簾旌多少閒愁緒紅綻武陵溪緑暗章臺路春色似行人無意花間住─唐和凝春光好蘋葉軟杏花明畫船輕防浴鴛鴦出緑汀棹歌聲春水春風無浪春天半雨半晴紅粉相隨南浦晚幾含情─宋張槃浣溪沙─習習輕風破海棠秋千移影上廽廊晝長蝴蜨爲誰忙度柳早鶯分暖綠過花小蝶春香滿庭芳艸又斜陽─髙觀國菩薩蠻春風吹綠湖邊艸春光依舊湖邊道玉勒錦障泥少年遊冶時煙明花似繡且醉旗亭酒斜日照花西歸鴉花外啼─程垓菩薩蠻─畫橋泊泊春江綠行人正在春江曲花潤接平川有人花底眠東風原自好只怕催花老安得萬垂楊繋教春日長─周密謁金門芳事晚數杏鈿香淺惻惻輕寒風翦翦錦屏春夢逺穉栁拖煙嬌軟花影暗藏深院初試輕衫並畫扇牡

丹紅未展─李之儀好事近─春到雨初晴正在小樓時節栁眼向人微笑傍防幹堪折暮山濃淡瑣煙霏梅杏半明滅玉斚莫辭沈醉判歸時斜月─唐歐陽炯淸平樂─春來階砌春雨如絲細春徑滿飄紅杏蔕春燕舞隨風勢春幡細縷春繒春閨一春燈自是春心撩亂非關春夢無憑─宋王安國淸平樂─畱春不住費盡鶯兒語滿地殘紅宮錦污昨夜南園風雨小憐初上琵琶曉來思繞天涯不肯畫堂朱戶春風自在楊花王安中淸平樂─花時微雨未減春分數占取簾疎花密處把酒聴歌金縷斜風輕度濃香閒情正與春長向晚紅燈入坐嘗新靑杏隨觴─盧祖臯西江月─燕掠晴絲裊裊魚吹水葉禁街微雨灑芳塵寒食淸明相近謾著宮羅試暖閒呼社酒酬春晚風簾幕悄無人二十四番花信─毛滂西江月─煙雨半藏楊柳風花初著桃花玉人細細酌流霞醉裏將春畱下柳外鴛鴦作伴花邊蝴蝶爲家醉翁醉也且由他月在栁橋花下─周密西江月─波影暖浮玉甃柳陰深鎖金鋪湘桃花

褪燕調雛又是一番春暮碧桂情深鳯怨云屏夢淺鶯呼繡人倦冷薫鑪影揺揺亭午─吳潛南柯子池水凝新碧欄花駐老紅有人獨倚橋東手把一枝楊桞系春風鵲伴遊絲墮蜂黏落蕊空秋千庭院小簾櫳多少閒情閒緒雨聲中楊無咎於中好─墻頭艶杏花初試繞珍叢細挼紅蕊欲知占盡春明媚悄無意看桃李持杯準擬花間醉一葉兩葉飛墮晚來旋旋深無地更聴得東風起毛滂蹋莎行─階影紅遲柳苞黃徧纎云弄日陰晴半重簾不捲篆香橫小花初破春叢淺鳳繡猶重鴨鑪長暖屛山翠入江南逺醉輕夢短枕閒欹綠窈窕風光轉─元何可視蝶戀花─金井啼鴉深院曉颺盡東風柳絮吹難了燕子多情相識早杏梁依舊防防到一縷沈煙簾幕悄滿眼飛花祗攪人懷抱十二玉樓春樹杪天涯不斷靑靑艸─宋兪國寶風入松─一春長費買花錢日日醉湖邊玉驄慣識西湖路驕嘶沽酒樓前紅杏香中歌舞緑楊影裏秋千暖風十里麗人天花壓髩云偏畫船載得春歸去餘情付湖水湖煙明日重扶殘醉來防陌上花鈿─栁永木蘭花慢─坼桐花爛熳乍疎雨洗淸明正艷杏燒林緗桃繡野芳景如屛傾城盡尋勝賞驟雕鞍紺出郊坰風暖繁脆管萬家競奏新聲盈盈闘艸蹋靑人艶冶逓逢迎向路旁往往遺簮墜珥珠翠縱橫歡情對佳麗地任金罍罄竭玉山傾卻明朝永日畫堂一枕春酲─黃機喜遷鶯─平湖百畆種滿湖蓮葉繞堤楊栁冉冉

波光輝輝煙影空翠濕霑襟防靜愜鄰雞啼午暖逼沙鷗眠晝西園路更紅塵不斷蝶酣蜂痩知否堪畫處野薺蕪菁罥地鋪茵繡桃李陰邊桑麻叢裏斜矗酒簾誇酒竹寺小依山趾茅店平窺津口春又晚正香風有客倚防搔首

別錄─增─汜勝之書─栽樹正月爲上時二月爲中時三月爲下時然棗雞口槐兔目桑蝦蟇眼楡負癅散其餘雜木防耳趄各其時凡種栽並插皆用此等形象─本艸─凡采根物多以春月采者謂春初津潤始萌未衝枝葉勢力淳濃也春月移栽各樹宜上半月前則茂而結實移栽松柏槐柳桑柘橙橘各色樹皆可

禦定佩文齋廣羣芳譜卷一﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷二

天時譜

正月【立春雨水元日人日上元附見】

增─禮記月令─孟春之月日在營室昏參中旦尾中─注─日月防於娵訾而斗建寅之辰也是月也天气下降地气上騰天地和同艸木萌動王命布農事命田舎東郊皆修封疆審端徑術善相丘陵阪險原隰土地所宜五穀所殖以教道民必躬親之田事旣飭先定凖直農乃不惑─梁元帝纂要─正月孟春亦曰孟陽孟陬上春初春開春發春獻春首春首嵗初嵗開嵗發嵗獻嵗肇嵗芳嵗華嵗─原─花月令─是月也迎春生櫻桃胎望春盈眸蘭蕙芳李能白杏花飾其靨─增─瓶史月表─正月花盟主梅花寶珠茶花客卿山茶鐵幹海棠花使令瑞香報春木─花歷─正月瑞香烈徑艸緑百花萌動彚考─增─詩豳風─三之日於耜─疏─三之日三陽之月夏之

正月也於耜往修田器也─禮記月令─是月也天子乃以元日祈谷於上帝乃擇元辰天子親載耒耜措之於參保介之禦間帥三公九卿諸侯大夫躬耕帝籍天子三推三公五推卿諸侯九推─周禮天官─上春詔王后帥六宮之人而生穜稑之種而獻之於王─夏小正─正月柳稊─注─稊也者發莩也梅杏杝桃則華─注─杝桃山桃也─大戴禮─孟春百艸權輿─國語─太史順時土農祥晨正土乃脈發─注─農祥天駟卽房星也晨正中也謂正月初也─管子─正月令農始作服於公田農耕及雪釋耕始焉蕓卒焉─原─西京雜記─戚夫人侍髙帝常以正月上辰出池邊盥濯食蓬餌以祓妖邪─酉陽雜俎─北朝婦人正月進箕帚長生花─夢溪筆談─正月陽气始建兆乎萬物故曰登明─續明道雜誌─紹聖戊寅嵗余在黃州見上元沽酒人頭已簪麥穗土人言當年不爾─賞心樂事─正月玉照堂賞梅叢奎閣賞山茶湖山尋梅攬月橋看新柳─嵗華紀麗─正月二十三日聖壽寺前蠶市張公詠始卽寺爲防使民鬻農器─立春增─禮記月令─先立春三日太史謁之天子曰某日立春盛徳在木天子乃齋立春之日天子親帥三公九卿諸侯大夫以迎春於東郊─後漢書禮儀志─立春日夜漏未盡五刻京師百官皆衣靑衣郡國縣道官下至斗食令史皆服靑幘立春旛施土牛耕人於門外以示兆民─易通卦驗─立春條風至冰觧楊柳津─要覽─列子禦

風常以立春歸於八荒是風至則艸木發生─玉泉記立春日取農冝陽金門山竹爲管河內葭艸爲灰以陽气─摭遺─東晉李鄂立春日命以蘆菔芹芽爲菜盤相餽貺─四時寶鏡─立春日春餅生菜號春盤─景龍文館記─正月八日立春內出防花賜近臣武平一應制云鸞輅靑旂下帝臺東郊上苑望春來黃鶯未觧林間囀紅蘂先從殿裏開畫閣條風初變柳銀塘曲水半含苔欣逢睿藻光韶律更促霞觴畏景催是日中宗手勅批云平一年𨿽最少文甚警新悅紅蘂之先開訝黃鶯之未囀循還吟咀賞嘆兼懷今更賜花一枝以彰其美所賜學士花並令插在頭上後所賜者平一左右交插因舞蹈拜謝時崔日用乘酣飲欲奪平一所賜花上於簾下見之謂平一曰日用何爲奪卿花平一跪奏曰讀書萬卷從日用滿口虛張賜花一枝學平一終身不獲上及侍臣大笑因更賜酒一杯當時嘆美─齊人月令─立春日食生菜取迎新之意─東京夢華錄─立春日自郎官禦史以上皆賜春旛勝入賀訖戴歸私第又士大夫家翦防爲春旛或綴於花枝之下或翦爲春蝶春錢春勝以爲戲東坡立春日亦簪旛勝過子由諸子侄笑指云伯伯老人亦簪花勝耶─原─摭言─安定郡王立春日作五辛盤─增─修眞祕言─立春日淸朝北望有紫緑白雲者爲三元君三素飛雲也蘇魏公作春帖子詞萬年枝上看春色三素雲中望玉宸─熙朝樂事─立春舉酒縷切粉皮雜以七種生菜供奉筵間蓋古人辛盤之遺意焉─雨水─增─孝經緯─立春後十五日斗指寅爲雨水─七修類稿─雨水正月中天一生水春始屬木然生木者必水也─元日─增─舊唐書姚璹傳─長壽二年元日大雪上謂羣臣曰元日雪百谷丰此語有何故實璹曰汜勝之書雪是五穀之精─四民月令─梅花酒元日服之卻老─風土記─元日食五辛以煉形以助五臟原─裴新語─正旦縣官殺羊懸其頭於門又磔雞以疈之俗說以厭厲气以問河南伏君伏君曰是月土气上升艸木萌動羊嚙百艸雞啄五穀故殺之以助生气─荊楚嵗時記─正月一日進椒栢酒飲桃湯進屠蘇酒

膠牙餳下五辛盤造桃版著戶謂之仙木按四民月令云臘一日謂之小嵗拜賀君親進椒酒椒是玉衡星精服之令人身輕耐老栢是仙藥成公子安椒花銘則曰肇惟嵗首月正元日厥味惟珍蠲除百疾是知小嵗則用之漢朝元正則行之桃者五行之精厭伏邪气制百鬼也董勛云俗有嵗首用椒酒椒花芬香故采花以貢樽─風俗記─正旦楚人上松柏頌周庾信有柏葉銘─淸異錄─咸通後士風尙於正旦未明佩紫赤嚢中盛

人參木香如豆樣時時傾出嚼吞之至日出乃止號迎年佩─石湖詩注─成都元日滴酥爲花熬芋爲栁葉三夕張燈如上元─熙朝樂事─正月朔日簽柏枝於柿餅以大橘承之謂之百事大吉─人日─增─景龍文館記─景龍四年七日宴大明殿賜王公以下防縷人勝李嶠應制詩桂吐半輪迎此夜蓂開七葉應今朝蘇頲詩七葉仙蓂承月吐千林禦栁拂煙開崔日用詩曲江苔色冰前液上苑梅香雪裏飄─荊楚嵗時記─正月七日爲人日以七種菜爲羮翦防爲人或鏤金箔爲人以貼屏風亦戴之頭鬢又造花勝以相遺登髙賦詩─上元─增─明皇雜錄─唐上元夜宮人以黃羅包柑遺近臣謂之傳柑宴─原─影燈記─洛陽人家造芋郎君食之宜男女─荊楚嵗時記─正月望日作豆糜以祀門戶先以栁枝插門隨枝所指以酒脯飲食及豆粥插箸而祭─聞見近錄紹聖二年上元幸集禧觀出宮花賜從駕臣僚各數十枝時人榮之

集藻─原─梁昭明太子錦書─北斗周天送之故節東風拂地啟靑陽之芳辰梅花舒兩嵗之裝柏葉泛三光之酒─增─宋張耒人日飲酒賦─嵗後七日其名曰人愛此嘉名飲酒歡欣豈竹木之始和生庶彚而施仁明倪謙早春賦─漏暖信於梅枝兮見天心之來復窺韶光於栁眼兮驗百卉之回緑─顧起元元夕賦─霧漵風隄乍旖旎以醒柳霜墟冰嶠尙參差而落梅

五言古詩─增─梁沈約初春─夾道覓陽春相將共攜手艸色猶自腓林中都未有無事逐梅花空教信楊柳且復歸去來含情寄杯酒─周宗懍蚤春─昨暝春風起今朝春气來鶯鳴一兩轉花樹數重開散粉成初蝶翦防作新梅遊客三千里無暇上髙防─隋薛道衡人日─入春才七日離家已二年人歸落鴈後思發在花前─唐白居易立春後五日─立春後五日春態紛婀娜白日斜漸長碧雲低欲墮殘冰折玉片新萼排紅顆遇物盡欣欣愛春非獨我迎芳後園立就暖前檐坐還有惆悵心欲別紅鑪火

七言古詩─增─唐李賀正月樂詞─上樓迎春新春歸暗黃著栁宮漏遲薄薄淡靄弄野姿寒緑幽風生短絲錦牀曉臥玉肌冷露臉未開對朝暝官街栁帯不堪折早晚菖蒲勝綰結

五言律詩─

禦制元夜與諸王宴飲乾淸宮今夕丹帷宴聨翩集懿親傳柑宜令節行葦樂芳春香泛紅螺重光揺絳蠟新不須歌湛露明月足畱人

增─唐虞世南奉和獻嵗防宮臣─履端初啟節長苑命髙筵肆夏喧金奏重潤響朱弦春光催栁色日彩泛槐煙微臣同濫吹謬得仰鈞天─盧照鄰元日述懷─筮仕無中秩歸耕有外臣人歌小嵗酒花舞大唐春艸色迷三徑風光動四鄰願得長如此年年物新髙紹晦日宴髙氏林亭─嘯侶入山家臨春翫物華葛絲調緑水桂

醑酌丹霞岸柳開新葉庭梅落早花興洽林亭晚方還倒載車─嚴維晦日宴遊─晦日湔裾俗春樓致酒時山公還已醉謝客舊能詩溪栁薫晴淺巖花待閠遲爲邦久無事比屋自熙熙─白居易新居早春─靜巷無來客深居不出門鋪沙蓋苔面掃雪擁松根漸暖宜閒步初晴愛小園見花都未有惟覺樹枝繁─曹松立春─春日一杯酒便吟春日詩木梢寒未覺地脈暖先知鳥轉星沈後山分雪薄時寕無翦花手贈與最芳枝─宋呂夷簡江南立春─灰律何時應江春昨夜來細風先動柳殘雪不藏梅余冷迷淸管微和發凍醅閉門無客到樽俎爲誰開─宋伯仁嵗旦─居閒無賀客早起但如常桃版隨人換梅花隔嵗香春風回笑語雲气卜丰穰柏酒何勞勸心康壽自長─元趙孟頫早春─谿上春無賴淸晨坐水亭艸芽隨意緑柳眼向人靑初日收濃霧微波亂小星誰歌采蘋曲愁絕不堪聼

七言律詩增─唐韋元旦奉和立春遊苑迎春應制─防涘長安恆近日殷正臘月早迎新池魚戱葉仍含凍宮女裁花已作春向苑云疑承翠幄入林風若起靑蘋年年斗柄東無限願挹瓊觴壽北辰─馬懷素奉和立春遊苑迎春應制─元籥飛灰出洞房靑郊迎气肇初陽仙輿暫下宜春苑禦醴行開薦壽觴映水輕苔猶隱緑緣隄弱栁未輸黃惟有裁花飾簪鬢恆隨聖藻狎年光─杜甫立春─春日春盤細生菜忽憶兩京梅發時盤出髙門行白玉菜傳纎手送靑絲巫峽寒江那對眼杜陵遠客不勝悲此身未知歸定處呼兒覓紙一題詩─戴叔倫和汴州李相公勉人日喜春─年來日日春光好今日春光好更新獨獻菜羮憐應節徧傳金勝喜逢人煙添柳色看猶淺鳥踏梅花落已頻東閣此時聞一曲翻令和者不勝春─原─韋莊立春─靑帝東來日馭遲暖煙輕逐曉風吹罽袍公子樽前覺錦帳佳人夢裏知雪圃乍開紅菜甲防幡新翦緑楊絲殷勤爲作宜春曲題向花牋貼繡楣─增─宋韓琦至和乙未元日立春─元日難逢是立春普天誰不喜佳辰一年气均諸節萬卉芳菲實九旬柏葉始傾爲壽酒土牛隨示力耕人故陰盡革無餘臘端朔陽來慶共新─蘇軾正月二十日往岐亭郡人潘古郭三人送予於女王城東禪莊院─十日春寒不出門不知江桞已揺村稍聞決決流冰谷盡放靑靑沒燒防數畆荒園畱我住半瓶濁酒待君溫去年今日關山路細雨梅花正斷魂─範成大立春日郊行─竹擁溪橋麥蓋坡土牛行處亦笙歌麯塵欲暗垂垂栁醅面初眀淺淺波日滿縣前春市合潮平浦口暮帆多春來不飲兼無句柰此金旛防勝何─陸遊立春前一日作─開年化日已舒長漸見風和鳥變吭冒土萱芽穿嫩緑拂橋栁色弄輕黃重溫壽酒屠蘇釅探借春盤餅餌香不入城門今防嵗遙知車馬正怱忙─立春日─日出風和宿醉醒山家樂事滿餘齡年丰臘雪經三白地暖春郊已徧靑菜細簇花宜薄餅酒香浮螘瀉長瓶湖村好景吟難盡乞與侯家作畫屏─朱淑眞立春─停杯不飲待春來和气先春動六街生菜乍挑宜卷餅羅幡旋翦稱聨釵休論殘臘千重恨管入新年百事諧從此對花並對景盡拘風月入詩懷─元程鉅夫和王寅夫郎中元日立春─馬蹄塵裏度芳辰得陽和到七閩山翠倚天迎好客風光滿地屬吟身髙情古桞仍靑眼時態夭桃自絳唇從此不憂江海逺春官防有十分春─楊維楨嬉春體─今朝立春好天气況是太平朝野時走向南鄰覓酒伴還從西墅買花枝陶令久辭彭澤縣山公祗愛習家池宜春帖子題贈爾日日春遊日日宜西子湖頭春色濃望湖樓下水連空栁條千樹僧眼碧桃花一株人面紅天气渾如曲江節野人正是杜陵翁得錢沽酒勿復較如此好懷誰與同

五言排律─增─唐冷朝陽立春─玉律傳佳節靑陽應北辰土牛呈嵗稔防燕表年春臘盡星廻次寒餘月建寅風光行處好雲物望中新流水初銷凍潛魚欲振鱗梅花將柳色偏思越鄕人─明吳兆元旦書事─閩中風景麗元旦百花開有岸皆縈艸無波不染苔樹光揺粉堞雲彩照金罍濃黛新年春衣隔嵗裁夜鑪藏宿火曉燭翦殘灰防裏分余蕙釵邊罥落梅松枝當戶插淑气拂窓來正好隨懽笑那知客思催

五言絕句─

禦制春盤─小摘園中露新香糝作羮嵗和欣有兆甘萊已春生

增─唐杜甫瀼西果園─正月喧鶯未玆辰放鷁初雪籬梅可折風樹桞微舒─李中早春─一種和風至千花未散妍艸心並栁眼長是被恩先─儲嗣宗早春─野樹花初發空山獨見時踟躕歷陽道鄕思滿南枝─宋朱子立春前一日─雪花寒送臘梅萼暖生春嵗晚江村路云迷景更新

七言絕句─增─唐元稹第三嵗日詠春風憑楊員外寄長安栁─三日春風已有情拂人頭面稍憐輕殷勤爲報長安栁莫惜枝條動軟聲─楊巨源城東早春─詩家淸景

在新春緑柳才黃半未勻若待上林花似錦出門俱是防花人─韓滉晦日呈諸判官─晦日新晴春自嬌萬家攀折渡長橋年年老向江城守不覺東風換栁條─來鵬早春─新曆才將半紙開小庭猶聚爆竿灰偏憎楊柳難鈐轄又惹東風意緒來─宋黃庶探春─雪裏猶能醉落梅好營杯具待春來東風便試新刀尺萬葉千花一手裁─方嶽立春─防燕雙簪翡翠翹巧裁銀勝試春韶東風已到防幹北看見嬌黃上栁條─眞山民早春─小桃枝上認年華隨分紅開一兩花將謂春風只城市也吹春色到山家─元劉詵元日─曉街泥淺馬蹄過元日𨿽陰地已和處處桃花如二月東風應比去年多─劉因探春─道邊殘雪防頽墻墻外柔絲露淺黃春色𨿽微已堪惜輕寒休近栁梢傍─趙雍早春─髙捲珠日漸長梅花庭院雪飄香閒倚防干看新柳不知誰爲染鵝黃─明李東陽正月十八日甘棠院─上元才過又防春紅白山花粲粲新似喜使君初病起隔欄相向笑迎人原─陳繼儒早春─春風無力栁條斜新艸微分一抹沙欲向主人借鋤插掃開殘雪種梅花

詩防句─原─唐杜甫─元日到人日未有不陰時冰雪鶯難至春寒花較遲─增─唐張謂─北斗回新嵗東園値早春竹風能醒酒花月觧畱人─趙璜─正月今朝半陽臺信未廻水芹寒不食山杏雨應開─宋之問─節晦蓂全落春遲栁暗催─杜甫─春城廽北斗郢樹發南枝─金李俊民─梅從今夜落柑憶舊時傳─原─唐杜甫─樽前柏葉休隨酒勝裏金花巧耐寒─方幹─正气才隨灰律變殘寒更被野梅欺─羅隱─一二三四五六七萬物生芽是今日─宋蘇軾─七種共挑人日萊千枝先翦上元燈劉克莊─旋遣廚人挑薺菜虛勞座客頌椒花未將柏葉簪新嵗且與梅花敍隔年─陸遊─菊芽冒土如爭出栁色揺村已漸勻─增─蘇軾─挑菜年年俗靑蒿黃韭試春盤

詞─

禦制立春調寄太平時─淑景維新爆竹聲手調羮詞臣載筆賦瓊英學西京鳯閣龍樓晝漸長物資生勸官勉力盡升平竹馬迎

增─宋蘇軾減字木蘭花─春牛春杖無限春光來海上便與春工染得桃紅似肉紅春幡春勝一陣春風吹酒醒不似天涯捲起楊花似雪花─原─歐陽修蝶戀花─簾幙東風寒料峭雪裏梅香先報春來早紅蠟枝頭雙燕小金刀翦防呈纎巧旋暖金鑪燻蕙藻酒入橫波困不禁煩惱繡被五更春睡好羅帷不覺紗牕曉─增─辛棄疾蝶戀花─誰向椒盤簮防勝整整韶華爭上春風鬢往日不堪重記省爲花常把新春恨春未來時先借問晚恨開遲早又飄零近今嵗花期消息定只愁風雨無憑凖─原─孫巨源傳言玉女─一夜東風不見栁梢殘雪禦樓煙暖對鼇山防結簫鼓向晚鳯輦初回宮闕千門燈火九逵風月繡閣人人乍嬉遊困又歇艶妝初試把珠簾半揭嬌羞向人手撚玉梅低說相逢長是上

元時節─丘崈洞仙歌─江城梅栁慣得春先處催趂風光上歌舞見九衢車馬流水如龍喧笑語羅綺香塵載路歡娛多暇日樽爼風流重見承平舊官府有多少佳麗事墮珥遺簪芳徑裏瑟瑟珠璣翠羽好借取韶華醉連宵更莫待收燈酒防人去─辛棄疾漢宮春─春已歸來看美人頭上裊裊春幡無端風雨未收盡餘寒年時燕子料今宵夢到西園渾未辧黃柑薦酒更傳靑韭堆盤卻笑東風從此便薫梅染柳更沒些閒閒時又來鏡裏轉變朱顏淸愁不斷問何人防觧連環生怕見花開花落朝來塞雁先還

別錄原占─占書云三日得甲爲上嵗四日中嵗五日下嵗月內有甲寅米賤得辛一日旱二日小收三四日主水麥半收五六日小旱七分收八日嵗稔一云春旱不收一日麥收十分二日禾蠶收三日四日田蠶全收五日六日麻粟麥蠶半收七日八日旱禾麻麥粟少收絲貴─通書云嵗首甲子虫災桑谷貴丙子旱戊子牧壬子綿貴─周益公日記云嵗首甲寅谷畜貴丙寅油鹽貴戊寅壬寅谷先貴後賤庚寅谷畜貴月內有三卯宜豆無則早種禾一云一日得卯十分收二日低田半收三四日大水五日六日半收七日八日春澇全收乙夘荊楚米貴丁夘周秦米貴己夘燕趙米貴辛夘韓魏米貴癸夘宋魯豆貴得辰一日雨多二日風多先旱半熟低田全收七月雨多麻豆全收三日雨晴勻四日收七分五日嵗稔六日大稔七日水損田蕎麥收八日先旱後澇九日大麥收仲夏水災十日旱禾半收十一日五穀不收冬大雪十二日冬大雪五穀收嵗首得甲申五穀收丙申谷損虫食菜戊申六畜災壬申澇得酉一日二日大丰三日四日民安五日至十日中嵗民不安十一十二日嵗大熟月內有三子葉少蠶多無三子則葉多蠶少有三卯則旱豆收無則少收有三亥主大水一云正月得三亥湖田變成海在正月節气內方凖─占書云一日雞天晴人安國泰二日犬晴主大熟三日豬晴主君安四日羊晴主春暖臣順五日馬晴明四望無怨气六日牛晴明日月光明大熟七日人晴明民安君臣和八日谷夜晴五穀熟所値之日晴暖則安防蕃息─呂覧云元旦値甲穀賤乙谷貴丙四月旱丁絲綿貴戊米麥貴己米貴蠶傷多風雨庚田熟辛米平麥麻貴壬絹布豆貴米麥平癸主禾傷多雨一曰元日値戊主春旱四十五日上元初日占百果中日占晚稻末日占早稻占谷旦至食爲麥食至日昳爲稷昳至餔爲黍餔至下餔爲菽下餔至日入爲麻欲終日有雨有雲有風有日日當其時者深而多實無雲有風日當其時淺而多實有云風無日當其時深而少實有日無雲風當其時者稼有敗如食頃小敗熟五斗米頃大敗風復起有云其稼復起各以其時用云色占種其所冝其日雨雪苦寒嵗惡占土牛頭黃主熟又專主菜麥大熟靑春多瘟赤春旱黒春水白春多風身主上鄕蹄主下鄕田家以此占頗驗元旦至十二日每日取水一瓶稱之一日主正月二日主二月其日水重則其月雨多輕則少初一五鼓束髙長艸把燒之名照庭火伺燒將過看向何方倒所向之方其年必熟乃以大椽重舉拋丟聴其聲則眾和曰一跌田禾盛茂二跌五穀滿倉三跌六畜成羣四跌人口和平如此隨口說不拘防跌元日牛俱臥則苖難立半臥半起嵗中平俱立則五穀熟─臞仙神隱─立春天陰無風民安蠶麥十倍東風吉人民安果谷盛─種植─大麥杏豌豆芋─移栽棣棠梔子木香紫薇白薇玫瑰銀杏櫻桃錦金雀木蘭楡柏柳松槐─貼接─蠟梅黃薔薇梅插壓─木樨杜鵑─培壅─石橊梨海棠─澆灌─桃瑞香杏李─整頓─燒荒田耕禾地燒苜蓿根理蔬畦壠瓜畦整農具修花圃糞田畆─修樹─諸果樹修去低小亂枝勿分木力則結子肥大元旦五鼓以斧斫諸果樹則結子繁而不落辰日亦可李樹石橊以石安丫中堆根下則結子繁元旦雞鳴時以火照諸樹無虫此時虫尙未出凡聚葉腐枝皆虫所穴宜去之─收采─絡石菊根─田忌─天火子地火戌糞忌未九焦辰荒蕪巳

二月【驚蟄春分春社中和節花朝附見】

增─禮記月令─仲春之月日在奎昏弧中旦建星中─注─日月防於降婁而斗建卯之辰也始雨水桃始華是月也耕者少舎乃修闔扇寢廟畢備毋作大事以妨農之事─梁元帝纂要─是月曰仲春亦曰仲陽─花月令是月也桃夭棣棠奮薔薇登架海棠嬌梨花溶木蘭競秀─瓶史月表─二月花盟主西府海棠玉蘭緋桃花客卿繡絿杏花花使令寶相花種田紅木桃李花月季花翦春羅─花歷─玉蘭觧紫荊繁

彚考─增─詩豳風─四之日舉趾同我婦子饁彼南畆田畯至喜四之日其蚤獻羔祭韭─夏小正─二月往耰黍禪─傳─禪禪也榮堇采蘩─傳─榮堇菜也采蘩蘩由胡由胡者繁母也皆豆實也榮蕓時有見稊始收─傳─有見稊而後始收是小正序也─晉書樂志─二月之管名爲夾鐘者夾佐也謂時物尙未盡出陰徳佐陽而出物也─淮南子─二月官倉其樹杏─注─二月興農播谷故官倉

也─白虎通─援神契曰仲春獲禾報社祭稷以三牲何重功故也─原─說文─卯冒也二月萬物冒地而出象開門之形故二月爲天門─增─羯鼓錄─宗嘗遇二月初詰旦巾櫛方畢時當宿雨初晴景色明麗小殿內庭栁杏將吐覩而嘆曰對此景物豈得不與他判斷之乎左右相目將命偹酒獨髙力士遣取羯鼓上旋命之臨軒縱擊一曲曲名春光好神思自得及顧栁杏皆已發拆上指而笑謂嬪禦曰此一事不喚我作天公可乎嬪禦侍官皆呼萬嵗─夢溪筆談─二月物生根魁故曰天魁─晁氏客話─望杏而耕以杏花時爲耕也─成都古

今記─二月有花市─暇日記─二月白蘋水─風土記─浙風俗言春序正中百花競放乃逰賞之時宋制守土官於花朝日出郊勸農─賞心樂事─二月現樂堂瑞香玉照堂西湘梅南湖挑菜玉照堂紅梅飡霞軒櫻桃花杏花荘杏花綺互亭千葉茶花─驚蟄─增─易解卦─天地解而雷雨作雷雨作而百果艸木皆甲拆─前漢書五行志─雷出地則長養華實發揚隱伏宣盛陽之徳─論衡雷二月出地百八十日雷出則萬物出─春分─增─淮南子─天地之气莫大扵和和者陰陽調日夜分而生物春分而生秋分而成生之與成必得和之精─白虎通─眀庶風春分至王者正封疆修田疇─農家諺─二月昏參星夕杏花盛桑葉白─荊楚嵗時記─春分日民並種戒火艸扵屋上有鳥如烏先雞而鳴架架格格民此鳥則入田以爲─風俗記─鼓者春分之音以助萬物發生─王褒僮約─二月春分被隄杜疆落桑披防種作瓠別茄披蔥─原─集韻─鶗鴂鳥名春分鳴則眾芳生秋分鳴則眾芳歇─社─原─禮記月令─擇元日命民社─注─社后土也使民祀焉神其農業也─增─禮記祭法─共工氏之覇九州也其子曰后土能平九州故祀以爲社─周禮疏─春社以祈膏雨望五穀丰熟─原─北史李士謙傳士謙宗族豪盛二社防宴飲醉喧嘩至士謙所盛饌盈前先設黍曰孔子稱黍爲谷之長荀卿亦云食先黍稷寕可違乎少長肅然退相謂曰旣見君子乃覺吾徒不徳─增─臞仙神隱─社日祭五穀之神─提要錄─社翁祈雨不食舊水故社日必有雨謂之社翁雨陸龜詩防社翁雨一番花信風─中和節─增─舊唐書徳宗夲紀詔曰四序嘉辰歷代增置漢崇上已晉紀重陽朕以春方發生及仲月勾萌畢達天地和同俾其昭蘇宜助暢茂自今宜以二月一日爲中和節內外官司休假一日貞元六年二月百寮防宴曲江亭上賦中和節羣臣賜宴七韻是日進兆人夲業三卷司農獻黍粟各一斗─新唐書李泌傳─帝以前世上巳九日皆大宴集而寒食多與上巳同時欲以三月名節自我爲古若何而可泌請廢正月晦以二月朔爲中和節因賜大臣戚裏尺謂之裁度民間以靑嚢盛百谷瓜果種相問遺號爲獻生子裏閭醸宜春酒以祭勾芒神祈丰年百官進農書以示務夲帝悅乃著令與上巳九日爲三令節中外皆賜緍錢燕防─花朝─增─提要錄─二月十五日爲花朝─翰墨記─洛陽風俗以二月二日爲花朝節士庶遊玩

又爲挑菜節─秦中嵗時記─二月二日曲江采菜士民遊觀極盛─誠齋詩話─東京二月十二日曰花朝爲撲蝶防─幹淳嵗時記─二月二日宮中排辦挑菜禦宴先是預偹朱綠花斛下以羅帛作小卷書品目於上系以紅絲上植生菜薺花諸品俟宴酧樂作自中殿以次各以金箆挑之後妃皇子貴主媫妤及都知等皆有賞無罰以次每斛十號五紅字爲賞五黒字爲罰上賞則成號眞珠玉杯金器北珠箆環珠翠領抹次亦鋌銀酒器冠鋜翠花叚帛龍涎禦扇筆墨官窯定器之類罰則舞唱吟詩念佛飲冷水喫生薑之類用此以資戱笑王宮貴邸亦多效之─熙朝樂事─二月二日士女皆蓬葉諺云蓬開先百艸戴了春不老二月十五爲花朝節蓋花朝月夕世俗恆言二八兩月爲春秋之中故以二月爲花朝八月爲月夕也─原─成都誌─二月十五爲花朝爲撲蝶防蜀人又以是日鬻蠶於市因作樂縱觀謂之蠶市─壺中贅錄─閩中以二月二日爲踏靑節蜀中以爲踏艸節─宣府誌─宣府花朝節村民以五穀果種相遺謂之獻生城中婦女翦防爲花插之鬢髻以爲應節

集藻─文賦防句─增─漢張衡歸田賦─仲春令月時和气淸原隰郁茂百艸滋榮─魏曹植節遊賦─仲春之月百卉叢生萋萋藹藹翠葉朱莖竹林靑蔥珍果含榮感气運之和順樂時澤之有成─原─梁昭明太子錦書─節應佳辰時登令月和風拂迥淑气浮空走野馬於桃源飛少女於李徑花明麗日光浮竇氏之機鳥弄芳園韻響王喬之管─增─唐侯喜中和節賦─我後令節中和孔嘉凍已全解桃仍欲華慶賞之多宴樂旣均於九有播植之始教化爰貞於四遐

四言古詩─原─隋牛春祈稷歌─粒食興教播厥有先尊神致潔報本惟防瞻楡束耒望杏開田用憑戩谷式詠丰年

五言古詩─增─唐徳宗中和節日宴百寮賜詩─韶華啟仲序初吉諧良辰肇玆中和節式慶天地春酣朝野同生徳區宇均雲開灑膏露艸疏芳河津嵗華方載陽東作方肆勤慚非薫風唱曷用慰吾人東風變梅柳萬彚生春光中和紀月令方與天地長耽樂豈予尙懿玆時景良庶遂亭育恩同致寰海康君臣永終始交泰符陰陽曲沼水新碧華林桃稍芳勝賞信多戒之在無荒五言律詩─增─唐王勃仲春郊外─東園垂柳徑西堰落花津物色連三月風光絕四鄰鳥飛村覺曙魚戲水知春初晴山院裏何處染囂塵─白居易春村─二月村園暖桑間戴勝飛農夫舂舊谷蠶妾搗新衣牛馬因風逺雞豚過社稀黃昏林下路鼓笛賽神歸─宋徐春分日仲春初四日春色正中分緑野裴回月晴天斷續云燕飛猶个个花落已紛紛思婦髙樓晚歌聲不可聞─邵雍二月吟─林下故無知惟知二月期酒嘗新熟後花賞半開時只有醺酣趣殊無爛熳悲誰能將此景長貯在心脾─張栻仲春過陽江亭子─亭古危臨岸林幽巧近城煙容隨雨住花片著溪淸春事已如許客懷誰與傾庭前防株樹滿意欲敷榮─戴復古社日─今朝當社日明日是花朝佳節惟宜飲東池適見招緑深楊栁重紅透海棠嬌自笑鬢邊雪多年不肯消─原─柳州月泉─東風生意閙農圃正宜勤稲種開包曬菊苖依譜分疇西曉耕雨舎北暮鉏云莫待荒三徑歸歟陶令君─明張祥鳶─天气近寒食村居逺市朝翠低新栁弱紅潤穉花嬌聴鳥頻移榻看云偶橋隔村春社至防赴野人招七言律詩─增─唐李商隱二月二日─二月二日江上行東風日暖聞吹笙花須栁眼各無賴紫蝶黃蜂俱有情萬里憶歸元亮井三年從事亞夫營新春莫悟遊人意更作風檐夜雨聲─原─宋李公麟─千尋古櫟笑聲中此日春風屬社公開眼已憐花壓帽放懷聊喜酒治聾攜刀割肉余風在卜瓦傳神俚俗同聞說已栽桃李徑隔溪遙認淺深紅─增─元洪希文春半采花─芳菲著雨便成苔問訊東君防日回閠月不曽花下去今朝偶到樹邊來防何間濶鸎偏老如此生疎蝶也猜流水時光容易舉頭枝上已靑梅─方太古社日出遊─村村社鼓隔溪聞賽祀歸來客半醺水緩山舒逢日暖花明栁暗貎春分平田白洫流新雨絕壁靑楓掛斷雲防杖提壺隨所適野夫何不可同羣─明曹大章─二月郊南桞色春澹雲晴靄動芳辰霏霏花气偏隨酒嫋嫋鶯歌觧和人野舫醉乘明月渡芳洲情與白鷗馴武陵溪水深防許笑逐桃花欲問津

七言絕句─原─唐韓愈賽神─白布長衫紫領巾差科未動是閒人麥苗含穗桑生葚共向田頭樂社神─增─白居易二月二日─二月二日新雨晴艸芽菜甲一時生輕衫細馬春年少十字津頭一字行─原─張籍吳楚歌詞─庭前春鳥啄林聲紅夾羅縫未成今朝社日停鍼綫起向朱櫻樹下行─張演社日村居─鵞湖山下稲粱肥防穽雞棲對掩扉桑柘影斜春社散家家扶得醉人歸宋王安石南浦─南浦東岡二月時物華撩我有新詩含風鴨緑起弄日鵞黃裊裊垂─黃庭堅觀化─竹筍才生黃犢角蕨芽初長小兒拳試防野菜炊香飯便是江南二月天─範成大春日田園雜興─社下燒錢鼓似雷日斜扶得醉翁廻靑枝滿地花狼籍知是兒孫鬭艸來─增─範成大社日獨坐─海棠雨後沁胭脂楊柳風前撚緑絲香篆結云深院靜去年今日燕來時─方嶽社日─燕子今年掯社來翠瓶猶有去年梅丁寜莫管杏花俗付與春風一道開─金完顏璹春半喜晴─陰寒二月雪含云両日開晴淑景新借問海棠紅防許杏花楊柳不曾春─原─明陸樹聲─熙熙麗日開靑野漠漠平疇散碧波山鳥一聲催布谷緑楊陰裏聼農歌─增─王衡花朝─晴煙膏露若爲容躑躅香苞望曉紅莫怨五更風色惡開花原是落花風─原─曹勲─羅綺生香散隱霞春光不譲五侯家東風二月蘇隄路樹樹桃花間柳花詩防句─增─宋謝靈運─山桃發紅蕚野蕨漸紫苞─唐徳宗─東風變梅栁萬彚生春光─周庾信─新年鳥聲千種囀二月楊花滿路飛─原─唐唐彥謙─二月雲煙迷栁色九衢風土花香寒郊二月初離別獨倚寒林嗅野梅─增─鄭谷─和暖又逢挑菜日寂寥未是探花人─宋邵雍─年年二月憑髙處不見人家只見花─陸遊─數霏防社公雨兩叢濃淡女郎花─元趙孟頫─二月江南鸎亂飛百花滿樹栁依依─葉顒─燕子不來春又半一花雨海棠時─明吳稼證─三春花事終難負二月風光半未─唐杜甫─社雨報丰年─釋皎然─二月湖南春艸徧─宋陳與義─二月山城未見花

別錄─原─占─十二日晴則百果實十五日爲勸農日晴主年丰又爲花朝晴則百果實春分日風從震來穀熟麥賤人安年丰靑雲嵗丰前後一日內有雷主嵗稔─原─種植─穀黍稷薥秫韭椒蔥夏蘿卜梨瓠子王瓜絲瓜菠菜苦蕒莧山藥萵苣稍瓜茼蒿生菜茄冬瓜紫蘇四月芥西瓜香芋銀杏十樣錦落花生芝蔴藕枸杞翦春羅黃精決眀松萱艸山丹蜀葵罌粟荼防柏桑椹紅花麗春黃葵金錢翦秋羅金鳯絡蔴老少年─移栽萆蔴映山紅茄萵苣各色藤菜甘露雪梅堆栗百合苦蕒薤石橊十姊妹慈菇木瓜茱茰甘菊松梧桐葡萄薄荷黃精牛蒡槐紫荊木槿芙蓉萱花淩霄杜鵑桑海棠山茶玉簮迎春玫瑰菊石竹望江南薴蔴芭蕉─貼接桃李梨花紅梅杏柑海棠丁香柿栗桑─插壓─石橊芙蓉梔子梨葡萄瑞香木槿薔薇─壅培─木樨─灌漑─櫻桃芍藥牡丹瑞香橙橘─收采─蔞蒿蕨芽板蕎蕎筆管菜白芨薺菜百合馬蘭頭蠶豆苖甘遂薯蕷王不畱行黃精楡皮人參枸杞蒲公英黃蘗雲母薹菜白石英石葦葉白芷白蘞甘艸紫石英狼毒根麝香豬苓地黃金銀花麥門冬白術當歸知母天門冬薴根牛膝香附茯苓茯神黃連狗脊藳夲茅香根升麻黃芩紫苑萆薢金雀花前胡防己大黃巴防天秦皮地楡天雄杜仲丁香柴胡楝實蓬蒿桂皮虎杖─整頓─去樹裹架葡萄─田忌─天火夘地火酉九焦丑糞忌戌荒蕪酉

禦定佩文齋廣羣芳譜卷二

欽定四庫全書

禦定佩文齋廣羣芳譜卷三

天時譜

三月【寒食淸明上巳谷雨附見】

增─禮記月令─季春之月日在胃昏七星中旦牽牛中─注日月會於大梁而斗建辰之辰也桐始華萍始生乃爲麥祈實是月也生气方盛陽气發泄勾者畢

出萌者盡逹不可以內命野虞毋伐桑柘鳴鳩拂其羽戴勝降於桑─注─蠶將生之也具曲植籧筐后妃齋戒親東鄕躬桑禁婦女毋觀省婦使以勸蠶事─梁元帝纂要─三月曰季春亦曰暮春末春晚春─原─花月令─是月也白桐榮荼防條逹牡丹始繁麥吐華楝花應楊入大水爲萍─增─瓶史月表─三月花盟主牡丹滇茶蘭花碧桃花客卿川鵑梨花木香紫荊花使令木筆薔薇謝豹丁香七姊妹郁李長春─花歷─三月木筆書空棣蕚韡韡海棠睡繡毬落

彚考─增─詩豳風─蠶月條桑取彼斧斨以伐逺揚─周頌嗟嗟保介維暮之春亦又何求如何新畬於皇來牟將受厥明─注─暮春斗柄建辰夏正之三月也─夏小正─三月參則伏攝桑萎楊─傳─攝桑攝而記之急桑也萎楊楊則花而後記之采識─傳─識艸也祈麥實─傳─麥者五穀之先見者故急祈而記之也拂桐芭─傳─拂也者桐芭之時也或曰言桐芭始生貎拂拂然也─淮南子─三月官鄕其樹李昏張中則務種谷─汜勝之書─三月楡莢舒─四民月令─三月杏花盛可菑白沙輕土之田風土記─三月雨謂之迎梅─初學記─三月雨曰楡莢雨─夢溪筆談─三月華葉從根而生故曰從魁─賞心樂事─三月花院月丹花院桃柳蒼寒堂西緋碧桃滿霜亭北棣棠碧宇觀筍芳艸亭觀艸鬭春堂牡丹芍藥宜雨堂千葉海棠艷香館林檎花院紫牡丹宜雨堂北黃薔薇瀛巒勝處山花經寮鬭茶羣仙繪幅樓芍藥─聞見近錄─故事季春上池賜生花自上至從臣皆簮花而歸─演繁露─三月花開時風名花信風初泛觀則似謂此

風來報花之消息耳按呂氏春秋曰春之得風風不信則其花不成乃知花信風者風應花期其來有信也寒食─原─四民月令─齊人呼寒食爲冷節寒食以麫爲蒸餅樣棗附之名曰棗餻─鄴中記─並州俗冬至後百五日爲介子推斷火冷食三日─荊楚嵗時記─去冬至一百五日卽有疾風甚雨謂之寒食─增─玉燭寶典寒食爲大麥粥研杏仁爲酪引餳沃之─酉陽雜俎─寒食賜近臣麥粥帖防毬鏤雞子─原─零陽總記─蜀人遇寒食用楊桐葉並細冬靑葉染飯色靑而有光食之資陽气道家謂之靑精幹防食今俗以夾麥靑艸搗汁和糯米作靑粉團烏桕葉染烏飯作糕是此遺意─金門嵗節─洛陽人家寒食日裝萬花輿煮桃花粥─增─揮麈後錄─朱新仲少仕江寧在王彥昭幕中有代彥昭春日畱客致語云寒食止數日間才晴又雨牡丹蓋數種枝欲拆又芳皆魯公帖與牡丹譜中全語也─幹淳嵗時記─淸明前三日爲寒食節都城人家皆插柳滿檐𨿽小坊幽曲亦靑靑可愛大家則加棗防於柳上然多取之湖堤有詩云莫把靑靑都折盡明朝更有出城人─熙朝樂事─淸明前兩日謂之寒食人家插柳滿檐靑蒨可愛男女亦咸戴之諺云淸明不戴柳紅顏成皓首─淸明─原─素問─淸明次五日牡丹華─四民月令─淸明節令蠶妾理蠶室是月也杏花盛種百谷─志林─東坡在黃州夢參寥誦所作新詩覺而記兩句云寒食淸明都過了石泉槐火一時新夢中曰火固新矣泉何故新答曰俗以淸明日淘井─春明退朝錄─周禮四時變火唐惟淸明取楡柳火以賜近臣戚裏宋朝惟賜大臣順陽气也─增─提要錄─淸明雨爲杏花雨─嵗時雜記─淸明湖州進紫筍茶─東京夢華錄─淸明日都人出郊往往就芳樹之下或園囿之間羅列杯盤互相勸酬抵暮而歸各擕名花異果山亭戲具謂之門外土儀轎子卽以楊柳雜花裝簇頂上四垂遮映緩入都門斜楊禦柳醉歸院落明月梨花最爲盛景是月季春萬花爛熳牡丹芍藥棣棠木香種種上市賣花者歌叫之聲淸奇可聽─谷雨─孝經緯─淸明後十五日斗指辰爲谷雨言雨生百谷也─牡丹譜─洛陽以谷雨爲牡丹開而一百五者長至一百五日開最先─溫公文集注─洛陽人謂谷雨爲牡丹厄─居家宜忌─谷雨日采茶炒藏能治痰及療百病熱疾─上巳─原─後漢書禮儀志─三月上巳日官民皆禊於東流水上─宋書禮志─魏以後但用三日不復用已─韓詩外傳─鄭國之俗上巳於溱洧之上招魂續魄秉蘭艸祓除不祥─荊楚嵗時記─上巳日取鼠麯汁蜜和粉謂之龍舌防以厭時气─千金月令三月三日上踏靑履─增─洛陽圖經─上巳日婦女以薺花油祝而灑之水上若成龍鳳花卉之狀則吉謂之油花卜─酉陽雜爼─唐中宗三月三日賜侍臣細柳圈言帶之免防毒─原─賞心樂事─三月三日男女皆戴薺花諺云三春戴薺花桃李羞繁華─五色綫─荊楚嵗時記三月三日四民踏百艸今人因有鬭百艸之戲鄭谷詩云何如鬭百艸賭取鳳凰釵

集藻─文賦散句─原─梁昭明太子錦帶書─景逼䢐春時臨變節啼鶯出谷爭傳求友之音翔蘂飛林競散佳人之靨─晉張協洛禊賦─夫何三春之令月嘉天气之氤氳和風穆以布暢百卉而敷芬─阮瞻上巳賦─臨淸川而嘉防聊假日以遊娛防朝云而爲蓋托茂樹以爲廬好修林之蓊郁樂艸莽之扶疎列肆筵而設席祈吉祥於斯塗─增─文帝晚春賦待餘春於北閤借髙防於南陂水篩空而照底風入樹而香枝嗟時序之廻斡嘆物之推移望初篁之傍嶺愛新荷之發池石憑波而倒植林隱日而橫垂─蕭子範家園三日賦─懽玆嘉月恱此時良庭散花蘂傍插筠篁灑醪於沼沚浮絳棗於泱泱觀翠淪之出沒戲靑舸之低昻─周庾信三日華林園馬射賦於時鳥司曆蒼龍馭行羔獻冰開桐華萍合皇帝幸於華林之園千乘雷動萬騎云屯落花與芝蓋同飛楊柳共春旗一色─原─唐王勃三月上巳祓禊序─遲遲風景出沒媚於郊原片片仙云逺近生於林薄雜花爭發非止桃蹊羣鳥亂飛有逾鶯谷王孫春艸處處爭鮮仲阮芳園家家並翠於是防酒列芳筵先祓禊於長洲卻申交於促席─王維暮春逍遙谷防集序─巖谷先曙羲和不能信其時芳卉後春勾芒不能一其令桃徑窈窕蘅臯超忽驂禦延佇於叢薄佩玉升降於蒼翠─蕭頴士蓬池禊飲序─禊逸禮也鄭風有之蓋取諸勾萌發逹陽景敷煦握芳蘭臨淸川乘和蠲絜用徼介祉厥義存矣

四言古詩─增─晉張華三月三日後園會─暮春元日陽气淸明祁祁甘雨膏澤流盈習習祥風啟滯導生禽鳥翔逸卉木滋榮纎條被綠翠華合英

五言古詩─

禦制時巡近郊憫農事有作─芳郊景物麗淑气扇暮春靈雨應良節光風薄佳辰省耕已屆夙駕方來巡前驅列式

道羽衛羅鉤陳時有田間子荷耒披車塵譏訶勿頻數疾苦當咨詢千耦幸終畆二鬴猶懸囷穮蓘爾勤動痌瘝予隠親賙賜出泉府拊循屬官臣行潦有挹器冽井無枯津所恵良未徧嗛嗛愧斯人

增─宋謝恵連三月三日曲水集─四時著平分三春稟融爍遲遲和景婉夭夭園桃灼攜朋適郊野昧爽辭防郭斐云興翠嶺芳飊起華薄解轡偃崇丘借艸繞廻壑際渚羅時托波泛輕爵─宋鮑照三日─气暄動心思栁靑起春懷時艷憐花藥服淨俛登臺提觴野中飲愛心煙未開露包染春艸泉源潔冰苔泥泥濡露條嫋嫋承風栽鳬雛掇苦薺黃鳥銜櫻梅解衿欣景預臨流競覆杯美人竟何在浮心空自摧─原─梁文帝三日侍宴林光殿曲水詩─芳年多美色麗景復妍遙握蘭惟是旦采艾亦今朝廻沙澑碧水曲岫散桃夭綺花非一種風絲亂百條雲起相思觀日照飛虹橋繁華姝色燕趙艷妍妖金鞍汗血馬寶髻瑚翹蘭馨起縠袖蓮錦束

瓊腰相防隱綠樹見人還自嬌玉桂鳴羅薦渠枕泛廻潮洛濵非拾羽滿握詎貽椒─晚春─紫蘭葉初滿黃鶯哢不稀石蹲還似獸蘿長更如衣水曲文魚聚林暝雅鳥飛渚蒲變新節巖桐長舊圍風花落未已山齋開夜扉─沈約三日率爾成篇─麗日屬元巳年芳具在斯開花已匝樹流鶯復滿枝洛陽繁華子長安輕薄兒東出千金堰西臨鴈騖陂淸晨戲伊水薄暮宿蘭池寧憶春蠶起日暮桑欲萎─增─庾肩吾三日侍蘭亭曲水宴─策星依夜動鑾駕總朝遊旌門臨苑樹相風出鳳樓春生露泥泥天覆云油油桃花舒玉澗柳葉暗金溝禊川分曲沼帳殿掩芳洲踴躍頳魚出參差絳棗浮百戲俱臨水千鐘共逐流─隋蕭慤春晚─春庭聊縱望樓臺自相隱窓梅落晚花池竹開新筍泉鳴知水急云來覺山近不愁花不飛到畏花飛盡─唐白居易寒食洛下宴遊贈馮李二少尹─丰年寒食節美景洛陽城三尹皆彊健七日盡晴明東郊蹋靑艸南園攀紫荊風折海橊艷露墜木蘭英假開春未老宴合日屢傾珠翠混花影管弦藏水聲佳會不易得良辰亦難並聽吟歌暫輟防舞杯徐行米價賤如土酒味濃於餳此時不盡醉但恐負平生殷勤二曹長各捧一銀觥─崔防郡齋三月下旬作春事日巳歇池塘曠幽尋殘紅披獨墜嫩綠間淺深偃仰捲芳褥顧步愛新陰謀春未及竟初夏遽見侵─溫庭筠寒食節日寄楚望─芳蘭無意綠弱柳何窮縷心斷入淮山夢長穿楚雨繁花如二八好月當三五愁碧竟平臯韶紅換幽圃流鶯隱員樹乳燕喧余哺曠望戀層臺離憂集環堵當年不自遣晚得終何補鄭谷有樵蘇歸來要腰斧─宋歐陽修暮春─幽憂無以銷春日靜愈長薰風入花骨花枝午低昻往來采花蜂淸蜜未滿房春事已爛熳落英漸飄揚蛺蝶無所爲飛飛助其忙啼鳥亦屢變新音巧調簧遊絲最無事百尺拖晴光天工施造化萬物感春陽─陸遊春晚書齋壁─海棠已成雪桃李不足言纎纎麥被野鬱鬱桑連村穉蠶細如螘杜宇號朝昏展墓秫餌美坐社黍酒渾早筍漸上市靑韭初出園老夫下箸喜盡屏雞與豚幽居亦何樂且洗兩耳喧呼兒燒柏子悠然坐東軒─原─明文徴明─妍英弄芳意麗色含春姿物華浩無涯駘蕩東風吹東風日已熙艸色日已滋靑春萬里道遊子有所思浮雲漏白日宿露朝已晞攀條惜婉麗忽得瑛瓊枝芳蹤未有托暮景已西馳菁華難復恃結蘤聊自怡

七言古詩─增─唐宋之問寒食陸渾別業─洛陽城裏花如雪陸渾山中今始發旦別河橋楊柳風夕臥伊川桃李月伊川桃李正芳新寒食山中酒復春野老不知堯舜力酣歌一曲太平人─王維寒食城東卽事─淸谿一道穿桃李演漾綠蒲涵白芷谿上人家凡防家落花半落東流水蹴踘屢過飛鳥上秋千競出垂楊裏少年分日作遨遊不用淸明兼上巳─李賀三月樂詞─東方風來滿眼春花城栁暗愁殺人復宮深殿竹風起新翠舞衿淨如水光風轉蕙百餘里暖霧驅云撲天地軍裝宮妓掃蛾淺搖搖錦城夾城暖曲水飄香去不歸梨花落盡成秋苑─宋邵雍三月吟─滿城盡日行春去言念行春還有數眞宰何曾不發生遊人其柰無憑據梨花著雨漫成啼柳絮因風爭肻住一片淸明好意多柰何意好難分付─明楊基淸明防花─吉祥寺裏千堆錦綠髮仙人對花飲腰鼔金盤五色藍醉歸猶帶花枝寢東風壬子防淸明三百年來寺已傾沙河塘上癡兒女猶頌錢塘太守名防花我亦逢壬子況是淸明非偶爾莫論南浦與西湖楚水吳山正相似靑蓮居士識前因金粟如來見後身總不能知塵外劫也須曾是會中人─原─何景明─長安三月百花殘滿城飛絮何漫漫千門萬戶東風起陌上河邊春色闌美人髙樓鎖深院白花蒙蒙落如霰晴窓窈窕朝日遲亂入簾櫳趂防燕遊絲相牽時裊裊委地飄廊不須掃君不見江頭綠葉吹香綿隨波化作浮萍艸

五言律詩─

禦制春日內苑賜宴詩並序─己未三月律應姑洗望日之吉賜內閣大臣及侍衛宴於內苑時乃玩花於絳雪玉樹含風浮杯於西齋金池漾月飲酒樂甚因率題四韻以示羣臣春深內苑裏珍席宴羣臣蝶向雙檐舞花飛復閣新和羮期上佐調鼎協洪鈞簫鼓歡無極芳年醉此辰增─唐李益春晚賦得餘花落─畱春春竟去春去花如此蝶舞繞應稀鳥驚飛詎已衰紅辭故蕚繁綠扶凋蘂自委不勝愁庭風那更起─原─栁中庸寒食─春暮越江邊春陰寒食天杏花香麥粥柳絮伴秋千酒是芳菲節人當桃李年不知何處恨已解入箏─張又新三月五日泛長沙東湖─上巳余風景芳辰集逺坰湖光迷翡翠艸色醉蜻蜓鳥弄桐花日魚翻谷雨萍從今畱勝會誰防畫蘭亭─增─項斯晚春花─陰洞日光薄花開不及時當春無半樹經燒足空枝疏與香風會細將泉影移此中人到少開盡防人知─原─唐彥謙上巳寄韓八─上巳接寒食鶯花寥落晨微微潑火雨艸艸踏靑人涼似三

秋景淸無九陌塵與餘同病者對此合傷神─增宋余靖暮春─艸帶全鋪翠花房半墜紅農家楡莢雨江國鯉魚風堤柳綿爭撲山櫻火共烘長安少年客不信有衰翁─蘇軾雨晴散步─雨過浮萍合蛙聲滿四鄰海棠眞一夢梅子欲嘗新拄杖間挑菜秋千不見人殷勤木芍藥獨自殿餘春張九成晚春卽事─幽事晚山色幽齋春雨餘亂紅欹澗水浮綠漲郊墟北牖迸新筍西園生野蔬槿籬繞茅屋已分老樵漁─範成大寒食郊行─隴麥欣欣綠山桃寂寂紅帆邊魚蕝浪木末酒旗風信步隨芳艸迷途問小童賞心添腳力呼渡過溪東─陸遊山家暮春─繞屋淸陰合緣堤綠艸纎起蠶初放食新麥已磨鎌苦筍先調醬靑梅小蘸鹽佳時幸無事酒盡更湏添─戴昺次韻春事─海棠紅未了又近牡丹時送日多忙事酬春欠好詩暖風吹麥早晴晷轉花遲不盡淸遊興重爲上巳期─陳與義寒食─艸艸隨時事蕭蕭傍水門濃陰花照野寒食柳圍村客袂空佳節鶯聲忽故園不知何處笛吹恨滿淸尊─僧契嵩山亭晚春─小庭晚來靜林石自巉巉犬去吠人語花飛恣鳥銜晴煙燻茂艸照日藹髙杉更喜圑圎月淸光下碧巖─明李禎三月四日卽景─忽忽春將暮俄過三月三艸誰憐益母花自媚宜男乍到尋巢燕初眠上箔蠶新茶與穉筍鄕味憶江南

七言律詩─增─唐皇甫冉三月三日義興李明府後亭泛舟─江南煙景復如何聞道新亭更可過處處藝蘭春浦綠萋萋借艸逺山多壺觴須就陶彭澤風俗猶傳晉永和更使輕橈徐轉去微風落日水增波─杜牧殘春獨來南亭因寄張祐─暖云如粉艸如茵獨步長堤不見人一嶺桃花紅錦黦半溪山水碧羅新髙枝百舌猶欺鳥帶葉梨花獨送春仲蔚欲知何處在苦吟林下拂詩塵─溫庭筠寒食日作─紅深綠暗逕相交抱暖含芳披紫

袍防索平時墻婉娩輕毬落處晚寥梢窓中艸色妬雞卵盤上芹泥憎燕巢自有玉樓芳意在不能騎馬度煙郊─原─李山甫寒食─柳帶東風一向斜春陰淡淡蔽人家有時三兩防雨到處十枝五枝花萬井樓臺疑繡畫九原珠翠似煙霞年年今日誰相問獨臥長安泣嵗華─來鵬淸明日與友人遊玉粒塘莊─防度春山共陸郎淸明時節好風光細穿綠荇船頭滑碎踏殘花屐齒香風急嶺雲飄迥野雨餘田水落芳塘不堪吟罷東回首滿耳蛙聲正夕陽─寒食山館書情─獨把一杯山館中每經時節恨飄蓬侵堦艸色連朝雨滿地梨花昨夜風蜀魄啼來春寂寞楚魂吟後月防朧分明記得還家夢徐孺宅前湖水東─增─韓偓春盡日─樹頭初日照西檐樹底蔫花夜雨霑外院池亭聞動鎖後堂闌檻見垂栁腰入戶風斜倚楡莢堆墻水半淹把酒送春惆悵在年年三月病厭厭─原─韋莊長安淸明─早是傷春暮雨天可憐芳艸更芊芊內官初賜淸明火上相閒分白打錢紫陌亂嘶紅叱撥綠楊髙映畫秋千遊人記得承平事暗喜風光似昔年─增─宋王禹偁寒食─今年寒食在商山山裏風光亦可憐稚子就花拈蛺蝶人家依樹繋秋千郊原曉綠初經雨巷陌春陰乍禁煙副使官閒莫惆悵酒錢猶有撰碑錢─韓琦上巳瓊林苑賜筵─春光濃簇寶津樓樓下新波漲鴨頭嘉節難逢眞上巳賜筵榮入小瀛洲仙園雨過花遺靨禦陌風長絮作毬褉飲不須辭巨白淸明來日尙歸休─蔡襄上巳日杭州東園─地上多於枝上花東樓凝望惜年華潮頭正對伍員廟燕子爭歸百姓家粉籜漸髙山徑筍綠旗初展石巖茶流芳自與人兼老尊酒相逢莫重嗟─原─歐陽修淸明賜新火魚鑰侵晨放九門天街一騎走紅塵桐花應催佳節楡火推恩忝侍臣多病正愁餳粥冷淸香但愛蠟煙新自憐慣識金蓮燭翰院曾經七見春─曹組寒食輦下─海棠時節又淸明塵斂煙收雨乍晴防處靑簾沽酒市一竿紅日賣花聲防毬時向梭門過繡轂遙隨輦路行日暮人人醉歸去熙熙春物見升平─範成大上巳日萬嵗池呈程詠之濃春酒暖絳煙霏漲水天平雪浪遲綠岸翻鷗如北渚紅塵躍馬似西池麥苖翦翦嘗新麫梅子雙雙帶折枝試比長安水邊景只無饑客爲題詩─陸遊春晚─雨足人家插稻秧蠶生鄰女采桑黃萬花掃迹春將暮百艸吹香日正長間覓啼鶯穿北崦戲隨飛蝶過東岡飄然且喜身彊健不怪兒曹笑老彊─楊萬里寒食雨作─雙燕衝簾報禁煙喚驚晝夢聳詩肩晚寒正與花爲地曉雨能令水作天桃李海棠聫病眼淸明寒食又經年老來不辦雕新句報答風光且一篇─三月十日─才防桃李錦城圍忽便園林綠作堆逺艸將人防眼去飛花引蝶過墻來簿書節裏無多著懷抱朝來得好開已是七分春去了何須鳥語苦相催─吳龍翰春晚郊行─芒鞋竹杖出柴闗簡園林腳不閒翠幄初張花作局錦棚成列筍爲班煙波鷗鷺春風外桑柘牛羊夕照間野興不湏邀客共芳樽濁酒對黃山─許月卿三月─三月春如年少時了知造化最兒嬉智行無事柳飛絮道發自然花滿枝錦繡園林添富貴神仙院落鬭淸奇老天長似春三月遊戲人間不皺睂─元王惲淸明日錦隄行樂─浪說蘭亭禊事修年年春好錦隄遊花翻舞袖驚歌板柳隔髙城暗酒樓綠樹恐應春事老金鞭重爲使君畱竹西路晚歸時醉何處珠簾半上鉤─李孝光次晚春韻─燕幕沈沈春晝永間敲碁子小闌東拍天漲緑連朝雨滿地殘紅昨夜風艸際夢回詩有債柳邊寒薄絮無功韶光暗換千年事莫遣閒愁著鬢中─明楊基江村寒食─預折楊枝插繞檐荳糜香軟麥餳甜春衣未染新絲織午篆猶分舊火添小雨送春靑見萼輕雷催筍碧抽尖不因人逺傷離別那得春愁上短髯─沈周上巳日漫作─和風晴日正宜春碧柳紅桃得得新老謝祓除何故事健追行樂有間身鄰翁采薺分家小遊女揉花打路人不限長安水邊好太平隨地總堯民

五言排律─增─唐白居易春末─間出乘輕屐徐行踏軟沙觀魚傍湓浦防竹入楊家林迸穿籬筍藤飄落水花雨埋釣舟小風颺酒旗斜嫰剝靑菱角濃煎白茗茶淹畱不知夕城樹欲棲鴉

五言絕句─

禦制途次逢寒食─何處來春風澹蕩開晴旭不見杏花紅才逢柳梢緑

增─唐嚴維江南三月─江南季春天蒓菜細如湖邊艸作逕湖上葉如船─原─劉禹錫─春晚思悠哉花葉自相催漠漠空中去何時天際來─增─崔道融春晚─三月寒食時日色濃於酒落盡墻頭花鶯聲隔原柳─寒食夜滿地梨花白風吹碎月明大家寒食夜獨貯望鄕情七言絕句─

禦制淸明─巳日才從江岸行舟中還復度淸明上林聞道花遲發畱與歸時聽早鶯─淸明登玉泉山─寒食登髙芳艸靑泉聲映柳覆春亭心中懷得天然處對對沙鷗樂野汀原─唐沈佺期上巳日祓禊渭濵應制─寶馬香車淸渭濵紅桃碧柳禊堂春皇情尙憶垂竿佐天祚先呈捧劍人

─增─錢起暮春歸故山艸堂─谷口殘春黃鳥啼辛夷花

盡杏花飛始憐幽竹山窓下不攺淸陰待我歸─原─韓翃寒食日卽事─春城無處不飛花寒食東風禦柳斜日暮漢宮傳蠟燭輕煙散入五侯家─增─竇鞏襄陽寒食寄宇文籍─煙水初銷見萬家東風吹柳萬條斜大隄欲上誰相伴馬踏春泥半是花─武元衡陌上暮春─靑靑南陌柳如絲柳色鶯聲晚日遲何處最傷遊客思春風三月落花時─韓愈晚春─艸樹知春不久歸百般紅紫鬭芳菲楊花楡莢無才思惟解漫天作雪飛杜牧春晚題韋家亭子─擁鼻侵襟花艸香髙臺春去恨茫茫蔫紅半落平池晚曲渚飄成錦一張─溫庭筠三月十八日雪中作─芍藥薔薇語早梅不知誰是艷陽才今朝領得東風意不復饒君雪裏開─方幹寒食日─百花香气傍行人花底垂鞭日易曛野父不知寒食節穿林轉壑自燒云─成彥雄暮春日宴溪亭─寒食尋芳遊不足溪亭還醉綠楊煙誰家花落臨流樹數片殘紅到檻前宋邵雍禁煙題錦屏山下二首─寒食風煙錦屏下憑髙把酒興何如滿川桃李風妍不忍重爲風破除無涯桃李待淸明經嵗方能開得成不念化工曾著力狂風何故苦相陵─秦觀三月晦日─節物相催各自新癡心兒女挽畱春芳菲歇去何湏恨夏木陰陰正可人張來晚春─睡足髙檐春日斜碾聲初破小龍茶樓邊緑樹飛紅盡春色墻陰老薺花─範成大三月四日驟暖日腳融晴晚气暄睡餘初覺薄羅便如何柳絮沾泥處暖似槐陰轉午天─春晚─客去鉤窓詠小詩遊絲撩亂柳花稀微風盡日吹芳艸蝴蝶防防貼地飛夕陽槐影上簾鉤一枕淸風夢昔遊夢見錢塘春盡處碧桃花謝水西流─楊萬里三月廿七日送春─只餘三日便淸和盡放春歸莫恨他落盡千花飛盡絮畱春不住欲如何─王鎡深春─夾泥花上舊巢邊翠箔桑空蠶又眠天气乍晴風別坐防盆藕出防錢燕子來時春又休暖風吹緑上枝頭繡簾不隔荼防月香影無人自入樓─僧道潛春晚─曉風池沼水瀾翻春盡淮南麥秀寒院

落無人日停午柳花如雪滿闌干─金髙士談寒食─燕泥半落烏衣巷柳色全添綠綺窓且伴丁香過寒食弄晴蝴蝶一防防─元宋褧春詞─嬌春楊柳暗藏鴉掩映文窓一樹花寒食淸明都過了悄無車馬問儂家詩散句─增─齊邢子才─芳春時欲遽覽物惜將移新萍已冒沼餘花尙滿枝─唐王維─年光三月裏宮殿百花中─李嘉祐─淸明桑葉小度雨杏花飛─韋應物─晴明寒

食好春園百卉開─原─賈島─晴風吹柳絮新月起廚煙─白居易─三月艸萋萋黃鶯歇又啼─增─溫庭筠─晚風

楊葉社寒食杏花村─司空圖─人家寒食月花影午時天─宋徐─東風不好事吹落滿庭花─韓琦─春寒芳意晚未見柳飛綿─楊萬里─荔子園園花寒食日日雨─原─唐李白─江邊石上誰知處綠戰紅酣別是春─杜

甫─落花遊絲白日靜鳴鳩乳燕靑春深─劉禹錫─艸色淺深圍幄幕花枝上下逐秋千─胡曾─金絡馬銜原上─艸玉釵人折路傍花─崔魯─杏酪漸香鄰捨粥楡煙欲變舊鑪灰─韓偓─惻惻輕寒翦翦風杏花飄雪小桃紅張泌─靑艸浪髙三月渡綠楊花撲一溪煙弱柳未

勝寒食雨好花爭柰夕陽天─韋莊─錦江風散霏霏雨花市香飄漠漠塵─宋韓琦─白楊花落眠蠶老紅杏枝殘笑靨圓興慶池頭三月三柳如拖綬艸如衫─晏殊─夾道桃花新過雨馬蹄無處避殘紅─蘇舜欽─春陰垂野艸靑靑時有幽花一樹明─歐陽修─杯盤餳粥春風冷池館楡錢夜雨新九門寒食多遊騎三月春陰正養花─王安石─已著單衣猶禁火海棠花下怯黃昏蕭蕭三月閉柴荊綠葉陰陰忽滿城─蘇軾─北城寒

食煙火微落花蝴蝶作飛藍尾忽驚新火後遨頭要及浣花前─謝逸─花飛春事晚靑靑芳艸暮愁生─增─範成大─桃杏滿村春似錦踏歌椎鼔過淸明石門柳綠淸明市洞口桃花上巳山─元龔繡─今年石湖好淸明每樹梨花香雪晴─周權杜宇靑山三月暮桃花流水一溪云─馬臻─潑火雨晴餳粥冷落花風暖筍輿輕─原─唐劉禹錫─楚香寒食橘花時─陸羽─人買山茶先谷雨─李商隱─粥香餳白杏花天─增─宋徽宗茸母初生識禁煙─邵雍─三月初三花正開上巳觀花花意濃─原─蘇軾─火冷餳稀杏粥稠

詞─增─宋謝懋憶少年─池塘綠徧王孫芳艸依依斜日遊絲捲晴晝繋東風無力蜨趁幽香蜂釀蜜秋千外臥紅堆碧心情費消遣更梨花寒食─劉克莊憶秦娥─逰人絕緑陰滿野芳菲歇芳菲歇養蠶天气采茶時節枝頭杜宇啼成血陌頭楊栁吹成雪吹成雪淡煙疎雨江南三月─趙長卿畫堂春─小亭煙柳水溶溶野花白白紅紅惱人池上晚來風吹損春容又是淸明天气當年小院相逢憑欄幽思防千重殘杏香中─原─賀鑄柳梢靑─子規啼血可憐又是春歸時節滿院春風海棠鋪繡梨花飛雪丁香露泣殘枝悄未比愁腸寸結自是休文多情多感不幹風月─李淸照怨王孫─帝裏春晚重門深院艸綠堦前暮天鴈斷樓上逺信誰傳恨綿綿多情自是多沾惹難捨又是寒食也秋千巷陌人靜皎月初斜浸梨花─明王世貞玉樓春是誰約勒東君去枝上曉聲寒杜宇柔綠猶能抵死畱妖紅不解逡巡住灞陵一陣飄香雨宛轉玉驄蹄下土記他含蘂拆苞時總有千金無贖處─宋趙令畤蝶戀花─欲減羅衣寒未去不捲珠簾人在深深處紅杏枝頭花防許啼痕止恨淸明雨盡日水沈香一縷宿酒醒遲惱破春情緒飛燕又將歸信誤小屏風上西江路─增─趙善扛十拍子─柳絮飛時綠暗荼防開後春酣花外靑簾迷酒思陌上晴光收翠嵐佳辰三月三解佩人逢防女踏靑艸鬭宜男醉倚畫欄欄檻北夢繞淸江江水南飛鸞與共驂─原─明葉道卿鳳凰閣─徧園林綠暗渾如昨翠幄下無一片是花萼可恨狂風橫雨忒煞情薄盡底把韶華送卻楊花無柰是處穿簾透幕豈知人意正蕭索春去也這般愁沒處安著怎柰何黃昏院落─王世貞靑玉案─鴨頭波染濃於酎風起處紅香靑皺乳燕防防簾幙透梨花未雪緑楊猶絮蠶飽桑陰瘦無端釀出淸明忽憶城南乍分手十二闌干寒更陡踏靑人逺鬭茶時近滋味如中酒─宋辛棄疾祝英臺近─寶釵分桃葉渡煙柳暗南浦陌上層樓十日九風雨斷腸防飛紅都無人管倩誰喚流鶯聲住鬢邊覻試把花卜歸期才簮又重數羅帳燈昏哽咽夢中語是他春帶愁來春歸何處又不解帶將愁去─滿江紅─家住江南又過了淸明寒食花徑裏一畨風雨一畨狼籍紅粉暗隨流水去園林漸覺淸陰宻算年年落盡刺桐花寒無力庭院靜空相憶無處說閒愁極怕流鶯乳燕得知消息尺素如今何處也綠云依舊無蹤迹謾教人羞去上層樓平蕪碧─增─李琳六麼令─淡煙疎雨香逕渺啼鴂新晴畫簾閒捲燕外寒尢力依約天涯芳艸染得春風碧人間陳迹斜陽今古防縷逰絲趁飛蝶誰向尊前起舞又覺春如客翠袖折取蔫紅笑與簮華發回首靑山一檐外寒云疉梨花著雨柳花飛絮夢繞闌干滿園雪─施嶽曲逰春─畫鼔西泠路占栁陰花影芳意如織小楫衝波度麯塵扇底粉香簾隙岸轉斜陽隔又過盡別船簫笛傍斷橋翠繞紅圍相對半篙晴色頃刻千家暮碧向沽酒樓前猶系金勒乘月歸來正梨花夜縞海棠煙幕院宇明寒食醉乍醒一庭春寂任滿身露濕東風欲眠未得

別錄─原─占─三月有三卯宜豆無則麥不收月內有水謂之桃花水主多梅雨無則無淸明有水而渾主髙低田大熟雨水調朔日值淸明艸木茂值谷雨主年丰上巳聽蛙聲上晝叫上鄊熟下晝叫下鄕熟終日叫上下齊熟聲啞低田熟聲響低田澇─種植─穀黍芝蔴薏苡黑豆禦麥棉花白扁豆蠶豆刀豆紅豆葫蘆茄豇豆落花生生菜菠菜菘菜茼蒿蔥山藥穄瓠子茭筍稍香芋蘿卜韭王南冬菜蘘荷茴香姜大豆銀杏葡萄薤土荸薺芋香菜櫻桃枸杞椒紫蘇白蘇天茄望江南梨菊牛旁鳳仙薄荷玫瑰十樣錦藕栗百合雞冠山丹紅花紫艸薇獨帚萆麻子石竹罌粟商陸葵決明麻─移植─石橊地黃楊梅木瓜梧桐柑橘夜合冬靑寶相檜桑海棠橙菱木槿麗春玉簮杉槐芙蓉薔薇秋海棠芭蕉楮梔子木香醒頭香紫萼─貼接─柑柚橙橘玉蘭棗香櫞柿接桃桐接栗杏接梅─收采─筆管菜藤花椿芽蔞蒿蒲公英槐芽菊芽金雀花薺菜黃楝芽牛膝蕨芽葵菜藜菜防麥娘黃連芽葛花灰莧薇菜斜蒿老鸛嘴蓬蒿芽水苔紫艸車前葉牛舌科厚朴紫花王瓜鉤藤天笳苖鴈兒腸狗土瓜荊芥碎米薺天門冬芫花白附子澤蘭川芎芽紫參根防葵谷精艸艾紫葛根皮紫背浮萍夏枯艸蕪荑實白術靑葙莖葉澤漆莖葉羊躑躅白薇根參小水萍桑寄生黃芩防風芽射幹根─整頓─開溝渠犁秧田理花棚浸稻出菖蒲鋤蒜防蓬─制用─千金月令─三月三日采艾掛戶風漧以備醫藥─四時纂要─三月三日取桃花片至七月七日和烏雞血塗面與身─萬花谷─三月三日宜沐枸杞湯─便民要纂─三月采夏枯艸煎汁熬膏治逺年損傷─田忌─天火午地火申九焦戌荒蕪丑糞忌辰

禦定佩文齋廣羣芳譜卷三﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷四

天時譜

夏

增─禮記鄕飲酒義─南方者夏夏之爲言假也養之長之假之仁也─爾雅─夏爲朱明─注气赤而光明夏爲長嬴─尸子─南方爲夏夏興也南任也萬物莫不任興蕃殖充盈也─原─梁元帝纂要─夏曰朱夏炎夏三夏九夏天曰昊天風曰炎風節曰炎節艸曰茂艸雜艸木曰蔚林茂林宻樹茂樹

彚考─增─禮記王制─夏薦麥─周禮秋官─薙氏掌殺艸春始生而萌之夏日至而夷之─原─晉書嵇康傳─康性絕巧而好鍜宅有一栁樹甚茂乃激水環之夏月居其上以鍜─山海經─朱提郡堂狼山多毒艸盛夏之月飛鳥過之亦不得去─淮南子─武王防暍人於栁下而天下懷─增─淮南子─夏取果蓏─注有核曰果無核曰蓏薺

麥夏死而人曰夏生生者眾─尙書考靈曜─夏火星昏中可以種黍─原─括地圗─天毒國最熱夏則艸木皆幹─語林─陸機在洛夏月忽思東頭竹篠飲語劉寶曰吾

思鄕轉深矣─增─敍聞錄─嵇昌蓄采星盆夏月漬果則倍冷─原─杜陽雜編─李輔國夏月堂中設迎涼艸其色碧榦似苦竹葉細於杉刺之牕戶間舉室皆涼─增─熙朝樂事─西湖夏夜觀荷最宜風露舒涼淸香徐細傍花淺酌如對美人倩笑欵語也─淸閒供─夏時晨起芰荷爲衣傍花枝吸露午後刳椰子杯浮瓜沈李搗蓮花飲碧芳酒日晡浴罷掉小舟垂釣於古藤曲水邊薄暮籜冠蒲扇立層岡看火雲變現─林下盟─暑月晚涼浴罷杖履逍遙臨池觀月乘髙取風采蓮剝芡剖瓜雪藕白醪三杯取醉而適其爲樂殆未可以一二數也

集藻─文賦散句─增─梁江淹四時賦─炎雲峯起芳樹未移臯蘭生阪朱荷出池憶上國之綺樹想金陵之蕙枝唐王勃夏日登韓城門樓序─驚花亂下戲鳥平飛荷葉滋而曉露繁竹院靜而炎气息─宋王炎夏日郊行賦麥穟穟而餅餌桑陰陰而繭絲麻斾斾而沒人秧芃芃而布畦

五言古詩─增─梁江總夏日還山庭─獨於幽棲地山庭暗女蘿澗漬長低篠池開半捲荷野花朝暝落盤根嵗月多停尊無賞慰狎鳥自經過─梁簡文帝納涼─斜日晚駸駸池塘生半陰避暑髙梧側輕風時入襟落花還就影驚蟬乍失林遊魚吹水沫神蔡上荷心翠竹垂秋采丹棗映疎碪無勞夜遊曲寄此托微吟─隋薛道衡梅夏應教─長廊連紫殿細雨應黃梅浮雲半空上淸吹隔池來集鳳桐花散騰龜蓮葉開幸逢爲善樂頻降濟時才─唐韋應物園亭覽物─積雨時物變夏綠滿園新殘花已落實髙筍半成筠守此幽棲地自是忘機人─宋秦觀田居─入夏桑柘稠陰陰翳墟落新麥已登塲余蠶猶占箔隆曦破層陰霽靄收逺壑雌霓臥淪漪鮮飇泛叢薄林深鳥更鳴水漫魚知樂羸老厭煩歊解衣屢磅礡防樹濯涼颸起行遺帶索冡婦餉初還丁男耘有托倒筒備靑錢鹽茗恐垂槖明日輸絹租鄰兒入城郭七言古詩─增─宋歐陽修歸田樂─南風原頭吹百艸艸木叢叢茅舍小麥穗初齊稚子嬌桑葉正肥蠶食飽老翁但喜嵗年熟餉婦安知時節好野棠梨宻啼晚鶯海石橊紅囀山鳥田家此樂知者誰我獨知之歸不早乞身當及彊健時顧我蹉跎已衰老─原─梅堯臣夏熱─六龍銜火燒寰宇魏王冰井若湯煮松枝桂葉凝若癡喘殺溪頭嘯風虎北冥融卻萬丈冰千觔凍鼠忙如蒸我聞北土長飛雪此時日防地皮裂仙芝瑤艸不敢茁湘川竹焦瑯玕折西郊雲好雨不垂堆靑疊碧徒爾爲─增元薩都刺新夏曲─紅泣香枯怨流水夜放籜龍千尺尾風生宮樹曉層層涼綠一簾收不起煙幹寶鴨白晝淸祝融緩轡行且停薔薇花深霧冥冥碧牕睡起香滿肱─何中山中樂─隄栁綠揺新罨畵石橊紅折嬌裙衩蓮

蕩風閒翡翠欹菱塘雨定鴛鴦下溪女浣紗朝出村行官飲水暮歸舎瓦瓶手挈隔年醅石下坐圍明月夜山中之樂誰得知我獨知之來何爲空裏烏蟾飛影過桑麻課效勝書帷─原─鄭奎妻夏月詞─芭蕉葉展靑鸞尾萱艸花含金鳳嘴一防乳燕出雕梁數新荷浮綠水困人天气日長時鍼綫慵拈午漏遲起向石橊陰畔立戲將梅子打鶯兒

五言律詩─增─唐駱賔王夏日遊目暫屏塵囂累言尋物外情致逸心逾黙神幽體自輕浦夏荷香滿田秋麥气淸詎假滄浪上將濯楚臣纓─夏日遊山家─返照下層岑物外狎招尋蘭徑薰幽佩槐庭落暗金穀靜風聲徹山空月色深一遣樊籠累惟餘松桂心─杜審言夏日過鄭七山齋─共有樽中好言尋谷口來薜蘿山徑入荷芰水亭開日气含殘雨雲陰送晚雷洛陽鐘鼓至車馬系遲回─韋應物夏花明─夏條綠已宻朱萼綴明鮮炎炎日正午灼灼火俱燃翻風適自亂照水復成妍歸視窓間字熒煌滿眼前─許渾長興裏夏日南鄰避暑─侯家大道傍蟬噪樹蒼蒼開鏁洞門逺下簾賔館涼欄圍紅藥盛架引綠蘿長永日一欹枕故山雲水鄕─宋韓琦夏景卽事─槐耳籠前檻雲峯透曲櫺涼風卽昆閬煩思入滄溟荷弱翻靑蓋橊新倒綠缾晚來收驟雨一枕夢魂醒─邵雍春盡後園閒步─綠樹成陰日黃鶯對語時小渠初瀲灩新竹正參差倚杖閒吟久擕童引步遲好風知我意故故向人吹─張耒夏日─過雨芰荷亂繁陰竹樹多雛聲知鳥哺萍動見魚過細徑饒苔蘚陰墻引薜蘿角巾從倒側疏欲如何蚓壤排晴圃蝸涎印雨階花須嬌帶粉樹角老封苔問字病多忘過鄰慵卻廻晚涼還盥櫛對竹引淸杯細徑依原僻茅蓬四五家山田來雉兔溪雨熟桑麻竹籠晨收果茅庵夜守瓜頗知農事樂從此問生涯─金龎鑄喜夏─小暑不足畏深居如退藏靑奴初薦枕黃你亦升堂鳥語竹陰宻雨聲荷葉香晚涼無一事步屧到西廂─明仁宗池亭納涼─夏日多炎熱臨池憩午涼雨滋槐葉翠風過藕花香舞燕來靑流鶯出建章援琴彈野操民物樂時康七言律詩─增─唐錢起避暑納涼─木槿花開畏日長時揺輕扇倚繩牀初晴艸蔓緣新筍頻雨苔衣染舊墻十旬河朔應虛醉八柱天臺好納涼無事始知禪靜勝深垂紗帳詠滄浪─宋陸遊逃暑小飲熟睡至暮─桑落香浮槲葉杯甘瓜綠李亦佳哉虛堂頓解汗揮雨髙枕俄成鼻殷雷靜聽風聲生檻竹徐防日影轉庭槐晚涼更動扁舟興北渚紅蕖已半開槐影桐陰欲滿廊綸巾羽扇自生涼新篘玉瀣陳防榼平展風漪可一牀馳騎逺分丹荔到大盆寒浸碧瓜香湖邊誰謂幽居陋也愛迢迢夏日長─原─明王象晉夏日─祝融司令繼芳春四望郊原樂事均翠浪翻池荷蓋綠黃雲布壠麥痕新橊花焰焰紅噴火葵葉翩翩影應辰偃仰茂林逃酷暑呼朋酌酒莫辭頻

五言排律─增─唐楊巨源夏日裴尹員外西齋看花─笑向東來客看花枉在前始知淸夏月更勝艷陽天露濕呈妝汗風吹畏火燃蔥蘢和葉盛爛熳壓枝鮮紅防當鈴閣淸香到玉筵蝶棲驚曙色鶯語滯晴煙得地殊堪賞過時倍覺妍芳菲遲好惟是謝家憐

五言絕句─

禦制橋望─郊原浮麥气池沼漾靑蘋夏日臨橋望薰風處處新

增─金宇文虛中廻文─翠宻圍窓竹靑圓貼水荷睡多嫌晝永醒少得風和艸徑迷深綠蓮池浴膩紅早蟬鳴樹曲鮮鯉躍潭東

七言絕句─增─唐皮日休藥名離合夏日卽事─桂葉似茸含露紫葛花如綬蘸溪黃連云更入幽深地骨錄閒擕相蠟郎─髙駢山亭夏日─綠樹陰濃夏日長樓臺倒影入池塘水精簾動微風起滿架薔薇一院香─宋司馬光夏日西齋書事─橊花映葉未全開槐影沈沈雨勢來小院地偏人不到滿庭鳥迹印蒼苔─範成大夏日田園雜興─梅子金黃杏子肥麥花雪白菜花稀日長籬落

無人過惟有蜻蜓蛺蝶飛五月吳江麥秀寒移秧披絮尙衣單稲根科斗行如塊田水今年一尺寛二麥俱秋斗百錢田家喚作小丰年餅鑪飯甑無饑色接到西風熟稻天晝出耘田夜績麻村莊児女各當家童孫未解供耕織也傍桑陰學種瓜槐葉初勻日气涼蔥蔥鼠耳翠成防三公只得三株看閒客淸陰滿北窓千頃芙蕖放棹嬉花深迷路晚忘歸家人暗識船行

處時有驚忙小鴨飛采菱辛苦廢犁鉏血指流丹鬼質枯無力買田聊種水近來湖靣亦收租─楊萬里夏日─不但春妍夏亦佳隨緣花艸是生涯鹿蔥解插纖長柄金鳳仍開小花─戴昺夏晝小雨─小牀蘄簟展琉璃窓外新篁一尺圍正午云橋陣雨過冬靑花上蜜蜂歸─元僧善住夏日─中庭日午橘花開蜂蝶何知故故來一陣南薰生殿角亂飄香雪防蒼苔─原─明吳寛夏日─綠防松蘿暑气涼淸泉瀉入小池塘人間晝永無聊賴一朶荷花滿院香─增─黃氏幼藻夏日─深院塵消散午炎篆煙如夢晝淹淹輕風似與荷花約爲送香來自捲簾

詩散句─增─周庾信─槐庭垂綠穗蓮浦落紅衣─陳徐陵嫩竹猶含粉初荷未聚塵─隋李徳林─桐枝覆玉檻荷葉滿銀塘─唐杜甫─公子調冰水佳人雪藕絲─嚴維蕙風淸水殿荷气雜天香─張籍─竹月泛涼影萱露澹幽叢─原─宋邵雍─夏木無重數叢陰翠樹低─秦觀─新麥已登塲余蠶猶占箔─增─唐方幹─樹影興賒侵枕簟荷香坐久著衣巾巖澑噴空晴似雨林蘿礙日夏多寒─宋陸遊池塘瀲瀲荷浮葉門巷陰陰筍放梢─元方防─楝花零落魚初發梅子靑黃雨不幹早麥熟隨芹菜餉晚茶香和樹芽蒸─原─蘇澹─林塘乍迸翁孫竹籬落齊開姊妹花─增─晉謝朓─夏木轉成帷─周庾信夏餘花欲盡─唐韓偓─暑退松篁健─李顒─垂藤引夏涼─李咸用─雲水沈沈夏亦寒─宋陸遊─檐前桐影偏宜夏

詞─原─宋秦觀如夢令─門外綠陰千頃兩兩黃鸝相應睡起不勝情行到碧梧金井人靜人靜風弄一枝花影增─明陳繼儒攤破浣溪紗─梓樹花香月半明棹歌歸去蟪蛄鳴曲曲栁灣茅屋矮掛魚罾笑指吾廬何處是一池荷葉小橋橫燈火紙窓修竹裏讀書聲─原─宋蘇庠臨江仙─獵獵風蒲初暑過瀟然庭戶秋淸野航渡口帶煙橫晚山千萬疊別鶴兩三聲秋水芙蓉聊蕩槳一樽同破愁城蓼花灘上白鷗明暮云連極浦急雨暗長汀─明文徴明靑玉案─庭下石橊花亂吐滿地綠陰亭午午睡覺來時自語悠揚魂夢黯然情緒蝴蝶過墻去駸駸嬌眼開仍殢悄無人欲出還凝竚團扇不揺風自舉盈盈翠竹纖纖白薴不受些兒暑

別錄─原─蕓窓類記─凡收藏書畵於未梅雨前曬極燥頓匣櫃中厚以紙糊門及小縫令不通風卽不黴古人藏書多用蕓香卽今之七里香也匣櫃須用楸梓杉桫之類忌油松內不用漆─占─夏冰嵗饑五穀不成─制用─夏月凡制一切果蔬俱用臘雪水防佳

四月【立夏小滿附見】

增─禮記月令孟夏之月日在畢昏翼中旦婺女中─注─日月會於實沈而斗建巳之辰也王瓜生苦菜秀命野虞出行田原爲天子勞農勸民毋或失時農乃登麥天子乃以彘嘗麥先薦寢廟聚畜百藥靡艸死麥秋至─原─梁元帝纂要─是月曰孟夏亦曰首夏─增─花月令─是月也杜鵑翔木香升新篁敷粉罌粟滿芍藥相木筆書空─瓶史月表─花盟主芍藥薝卜夜合花客卿石巖鸎粟玫瑰花使令刺牡丹粉龍爪垂絲海棠虞美人楝花

彚考─原─詩豳風─四月秀葽─增─夏小正─四月囿有見杏王萯莠取荼─傳─荼也者以爲君薦蔣也─晉書樂志

四月之管名爲仲呂者呂助也謂陽气盛長陰助成功也四月之辰謂爲己巳者起也物至此時畢盡而起也四月官田其樹桃孟夏之月以熟谷禾律受夾鐘夾鐘者種始莢也─四民月令─四月可種黍謂之上時─禮斗威儀─孟夏驅獸無害五穀─秦中嵗時記長安四月已後自堂廚至百司廚通謂之櫻筍廚─髙僧傳─摩歌利頭四月八日浴佛以都梁香爲靑色水郁金香爲赤色水丘隆香爲白色水附子香爲黃色水安息香爲黑色水以灌佛頂也─景龍文館記─四年四月上幸司農少卿王光輔荘駕還朝後中書侍郎南陽岑羲設茗飲葡萄漿與學士等討論經史─東坡詩注─成都太守自正月十日至四月十九日浣花乃止─水衡記─麥黃水四月水名─賞心樂事─四月芳艸亭鬭艸芙蓉池新荷蕋珠洞荼防滿霜亭菊芽玉照堂靑梅艷香館長春花安閒堂紫笑羣仙繪幅樓前玫瑰飡霞軒櫻桃詩禪堂盤子山丹花南湖雜花鷗渚亭五色鸎粟花─淸閒供─四月十四菖蒲誕─史纂─馬玨居華陽亭墻

外有來禽一株枯已久矣師四月十四日汲水沃之曰純陽來年是日生於此樹之下─帝京景物略四月八日捨豆兒曰結緣十八日亦捨先是拈豆念佛一豆佛號一聲有念豆至石者至日熟豆人徧捨之其人亦一念佛啖一豆也是月楡初錢麺和糖蒸食之曰楡錢糕─立夏─增─禮記月令─是月也以立夏先立夏三日太史

謁之天子曰某日立夏盛徳在火天子乃齋立夏之日天子親帥三公九卿大夫以迎夏於南郊─三禮義宗四月立夏爲節夏大也至此之時物已長大故以爲名─說林─立夏日俗尙啖李時人語曰立夏得食李能令

顏色美故是日婦女作李會取李汁和酒飲之謂之駐色酒一曰是日啖李令不疰夏─熙朝樂事─立夏之日人家各烹新茶配以諸色細果餽送親戚比鄰謂之七家茶富室競侈果皆雕刻飾以金箔而香茶名目若茉莉林檎桂蕋薔薇丁檀蘇杏盛以哥汝瓷甌僅供一啜而已─嘉吳記─俗於立夏日噉靑梅云令人終嵗神淸不惛睡─小滿─增─孝經緯─立夏後十五日斗指已爲小滿─物類相感志─靑梅過小滿黃蜀葵過小滿則長集藻─文賦散句─原─晉夏述夏賦─四月惟夏運臻正陽和气穆而扇物麥含露而飛芒淸徴泛於琴瑟朱鳥感於炎荒鹿角解於中野艸木蔚其條長─梁昭明太子錦帶書─節屆朱明晷鐘丹陸依依聳蓋俱臨帝女之桑鬱鬱丹城並掛陶潛之栁梅風拂戶牖之內麥气擁宮闕之前─唐許敬宗麥秋賦─葉幄垂秀條帷泛光鶯傳枝而嬝娜蜂散蕋而芬芳對銀縚而偶穟並金縷而分芒攺炎炎之鑠石若懍懍之懷霜

五言古詩─原─晉陶潛讀山海經─孟夏艸木長繞屋樹扶疏眾鳥欣有托吾亦愛吾廬旣耕亦已種時還讀我書窮巷隔深轍頗廻故人車歡言酌春酒摘我園中蔬微雨從東來好風與之俱泛覽周王傳流觀山海圗俯仰終宇宙不樂復何如─增─梁簡文帝和湘東王首夏─冷風雜細雨垂雲助麥涼竹水俱蔥翠花蝶兩飛翔燕泥含復落鶗吟斂更揚臥石藤爲纜山橋樹作梁欲待華池上明月吐淸光─唐劉禹錫初夏曲─時節過繁華陰陰千萬家巢禽命子戲園果墜枝斜寂寞孤飛蝶窺叢覓晚花─白居易首夏南池獨酌─春盡雜英歇夏初芳艸深薰風自南至吹我池上林綠蘋散還合頳鯉跳復沈新葉有佳色殘鶯猶好音依然謝家物池酌對風琴慙無康樂作秉筆思沈吟境勝才思劣詩成不稱心宋梅堯臣孟夏二日通判太博惠庭花─前日已春盡夏卉抽嫩靑惟君所植花餘紅猶滿庭常惜畏景逼贈未及飄零欲插爲之醉但慙髮星星

七言古詩─原─唐李賀四月樂詞─曉涼暮涼樹如蓋千山濃綠生云外依微香雨靑氛氳膩葉蟠花照曲門金塘閒水揺碧漪老景沈重無驚飛墜紅殘萼暗參差五言律詩─

禦制夏日迎薰亭─苑啟時初夏亭陰午未防雨過池藻碧日綻海橊丹水木含淸景禽魚得靜觀薰風能解慍試取玉琴彈─夏日郊行─節變春方去淸和助麥秋蔚林乘早夏茂艸接新流栁絮隄邊起荷錢水上浮風光殊舊日此意

未曾休─初夏玉泉山二首─別館依丹麓疎簾映碧莎泉聲當檻出花气入垣多路轉溪橋接舟沿石竇過薰風能阜物藻景已淸和山翠引鳴鑣湖光漾畵橈野雲低隔寺沙栁暗藏橋百囀黃鸝近防飛白鷺遙今年農事早時雨足新苖

增─唐韋應物始夏南園思舊裏─夏首云物變雨餘艸木繁池荷初貼水林花已掃園縈叢蝶尙亂依閣鳥猶喧對此殘芳月憶在漢陵原─白居易早夏遊平泉廻─夏早日初長南風艸木香肩輿頗平穩澗路甚淸涼紫蕨行防探靑梅旋摘嘗療饑兼解渇一盞冷云漿─宋司馬光首夏呈諸鄰─首夏木陰薄淸和自一時筍抽八九尺荷生三四枝新服裁蟬翼舊扇拂蛛絲莎徑熱未劇晨昏來往宜─陸遊幽居初夏─梅塢靑黃子艸陂紅紫花防鵞朝戲浦羣鴨暮還家赤腳挑殘筍蒼頭摘晚茶出門逢野老滿意說桑麻─元白珽余杭四月─四月餘杭道一晴生意繁朱櫻靑豆酒綠艸白鵞村水滿船頭

滑風輕袖影翻防家事動寂寂晝門關─明陳憲章四月─四月陰晴裏山花落漸稀雨聲寒月桂日色暖酴醿病起初持酒春歸尙掩扉午風吹蛺蝶低趁乳禽飛生意日無涯乾坤自不知受風荷柄曲擎雨柏枝垂

靜坐觀羣妙聊行覓小詩臨階愛新竹抽作碧參差七言律詩─原─唐皮日休四月十五日和陸龜道室書事─望朝齋戒是尋常靜啟金根第防章竹葉飲爲甘露色蓮花鮓作肉芝香松膏背日凝雲磴丹粉經年染石牀剰欲與君終此志頑仙惟恐鬢成霜─宋蔡襄四月池上─風下平池水暈開池邊露坐水風來艸香苒苒生吟席云影飛飛度酒杯荷葉偶成防翠蓋荔枝才似小靑梅人閒物靜兩相得月色蒼涼始肻廻─陸遊初夏閒居─城上朱旗夏令初溪頭綠水蘸菇蒲花貪結子無遺萼燕接飛虫正哺雛簫鼓賽人盡醉陂塘移稻客相呼長安靑蓋金羈馬也有農家此樂無─戴昺四月卽景─茶歌才了又田歌節物眞成一鳥過蒼竹颭風涼意足碧梧畱雨夜聲多瓜緣茅屋抽長蔓藕過蔬畦出矮荷防喜白鷗相狎久對人自在浴淸波─眞山民初夏─一葉薰風帶暑回雨天濃翠與庭槐不隨春去鶯猶在好競時妝橊又開剪尺旋裁新白薴杯盤聊薦舊靑梅篋中敝扇投閒久依舊入手來

五言排律─增─唐太宗賦得夏首啟節─北闕三春晚南榮九夏初黃鶯弄漸變翠林花落余瀑流還響谷猿啼自應虛早荷向心捲長楊就影舒此時歡不極調軫坐相於─白居易春末夏初閒遊江郭二首─閒出乘輕屐徐行蹋軟沙觀魚傍湓浦看竹入楊家林迸穿籬筍藤飄落水花雨埋釣舟小風颺酒旗斜嫩剝靑菱角濃煎白茗荼淹畱不知夕城樹欲棲鴉栁影繁初合鶯聲漸稀早梅迎夏結殘絮送春飛西日韶光盡南風暑气微展張新小簟熨帖舊生衣緑蟻杯香嫩紅絲鱠縷肥故園無此味何必苦思歸─首夏猶淸和聨句─記得謝家詩淸和卽此時【白居易】餘花數種在宻葉防重垂【裴度】芳謝人人惜陰成處處宜【劉禹錫】水萍爭綴梁燕共追隨【白行式】亂蝶憐疏蕋殘鶯戀好枝【張籍】艸香殊未歇云勢漸多奇【白居易】單服初寧體新篁已出籬【裴度】與春爲別近覺日轉行遲【劉禹錫】繞樹風光少侵階苔蘚滋【白行式】惟思奉歡樂長得在西池【張籍】

七言絕句─

禦制夏日閒坐─云斂風微紫燕飛春光已去夏初歸淸襟贏得天然處暗覺花香到玉扉

增─宋司馬光初夏─首夏淸和新雨晴緑莎細軟不妨行園夫遮道白何事梔子花開班筍生─王安石初夏卽事─石梁茅屋有彎碕流水濺濺度兩陂晴日暖風生麥气綠陰幽艸勝花時─東陂─荷葉初開筍漸抽東陂南蕩正堪遊無端隴上翛翛麥橫起寒風占作秋─陳造早夏─安石橊花猩血鮮涼荷髙葉碧田田鰣魚入市河豚罷已是江南打麥天─範成大初夏四首─淸晨出郭更登臺不見餘春只麼回桑葉露枝向老菜花成莢

蝶猶來晴絲千尺挽韶光百舌無聲燕子忙永日屋頭槐影暗微風扇裏麥花香東君不解惜芳菲料峭寒中一夢非翦盡牡丹梅子綻何須風雨送春歸一簾芳樹緑蔥蔥蝴蝶飛來覓綺叢雪白荼防紅寶相尙擕春色見薰風─陸遊初夏─紛紛紅紫已成塵布谷聲中夏令新夾路桑麻行不盡始知身是太平人槐栁成陰雨洗塵櫻桃酪乳並嘗新古來江左多佳句夏淺勝春防可人─楊萬里初夏─麥黃秧碧百家衣已熱猶寒四月時雨後覓春無一寸薔薇花發釅燕脂手種瑯玕劣十年今年新筍不勝繁不知明早添多少日暮閒來數一番─戴敏遊張園─乳鴨池塘水淺深熟梅天气半晴陰東園載酒西園醉摘盡枇杷一樹金

詩散句─增─晉謝靈運─首夏猶淸和芳艸亦未歇─原─謝朓─麥始淸和涼雨消炎燠─唐太宗─一朝春夏攺隔夜鳥花遷─增─張說─庭栁餘春駐宮櫻早夏催─原─杜甫─摘荷才首夏驄馬尙餘春─錢起─花萼敗春多寂寞葉陰迎夏巳淸和─宋謝伯初─園林換葉梅初熟池館無人燕學飛─蘇軾─吳國晚初斷葉占城早稻欲移秧─陸遊─采茶歌裏春光老煮繭香中夏景長風和栁岸吹綿後雨足瓜畦引蔓時梅子生仁已帶酸楝花墮地尙微寒

詞─原─明陳繼儒攤破浣溪沙─蜂欲分衙燕補巢淸和天气綠陰嬌一陣窓前風雨到打芭蕉驚起幽人初睡午茶煙繚繞出花梢有个客來琴在背度紅橋─葉夢得黃金縷─睡起流鶯語掩蒼苔房櫳向曉亂紅無數吹盡殘花無人問惟有垂楊自舞漸暖靄初回輕暑寶扇重尋明月影暗塵侵尙有乘鸞女驚舊恨鎭如許江南夢斷衡臯渚防黏天蒲菇漲綠半空煙雨無限樓前滄波意誰采蘋花寄取空惆悵蘭舟容與萬里雲帆何時到送孤鴻目斷千山阻誰爲我唱金縷

別錄─原─占─月內有三夘宜麻無則麥不收月內寒主旱諺云黃梅寒井底幹諺云有谷無谷且防四月十六立一丈竿量月影月當中時影過竿雨水多沒田夏旱人饑長九尺主三時雨水八尺七尺主雨水六尺低田大熟髙田半收五尺主夏旱四尺蝗三尺人饑─增農政全書─分龍之日農家於是日早以米篩盛灰借之紙至晚視之若有雨迹則秋不熟谷價髙人多閉糶諺云二麥不怕神共鬼只怕四月八日雨大抵立夏

後雨多便損麥蓋麥花夜吐雨多花損─種植─秋王瓜麥門冬芝麻蘿卜扁豆粟紫蘇菱莧小豆絲瓜枇杷蔥瑞香芡─移植─石菖蒲櫻桃茄秋海棠茉莉梔子秋牡丹枇杷蔥翠云艸菊芋─壓揷─玉繡毬木樨梔子錦葵玉蝴蝶木香荼防芙蓉─收采─豨薟艸白蘚根菜子析冥子桃杏仁豆柴胡筍幹楮實黃葵花蒼耳子紅花防仁桑椹─整頓─防露傷麥翦菖蒲鋤蔥素馨斫楮皮埋沙伐樹絡麻─田忌─天火酉九焦未地火未糞忌寅荒蕪申

五月【芒種夏至端午附見】

增─禮記月令─仲夏之月日在東井昏亢中旦危中─注─日月會於鶉首而斗建午之辰也農乃登黍天子乃以雛嘗黍羞以含桃先薦寢廟令民毋艾藍以染半夏生木堇榮─原─梁元帝纂要─五月曰仲夏亦曰暑月臯月─花月令─是月也葵赤紫薇葩薝卜始馨夜合交橊花照眼紫椹降於桑─增─瓶史月表─五月花盟主石橊番萱夾竹桃花客蜀葵洛陽花午時紅花使令川荔枝梔子花火石橊孩兒菊一丈紅石竹花

彚考─增─周禮秋官─仲夏斬陰木─注─陰木秋冬生者若松柏之屬─夏小正─五月乃衣瓜─傳─瓜者急瓜之辭也瓜者始食瓜也初昏大火中種黍菽糜煮梅蓄蘭─傳─大火者心也心中種黍菽糜時也煮梅爲豆實也蓄蘭爲沐浴也─晉書樂志─五月之辰謂爲午午者長也大也言物皆長大也五月之管名爲防賔葳防垂下貎也賔敬也謂時陽气下降陰气始起相賔敬也─風俗通五月落梅風江淮以爲信風─風土記─五月有霖霪號爲梅雨霑衣皆敗謂之送梅雨─嵗時雜記─仲夏多大雨名濯枝雨─水衡記─五月瓜蔓水五月瓜延蔓故以名─夢溪筆談─五月艸木茂盛逾於初生故曰勝先賞心樂事─五月聽鶯堂摘瓜重午節泛蒲煙波觀碧蘆南湖萱花綺互亭火笑花水北書院采蘋鷗渚亭五色蜀葵淸夏堂楊梅叢奎閣橊花艷香館林檎摘星軒枇杷─淸閒供─五月十三竹醉日─芒種─增─眞子錄─陜州夏縣士人樂舉明逺嘗云二十四气其名皆可解獨小滿芒種說者不一僕因問之明逺曰皆爲麥也小滿四月中謂麥之气至此方小滿而未熟也芒種五月節種該數類之種謂種之有芒者麥也至是當熟矣僕因記周禮稻人澤艸所生種之芒種注云澤艸之所生其地可種芒種芒種稻麥也僕近爲老農始知過五月節則稻不可種所謂芒種五月節者謂麥至是而始可收稻過是而不可種也古人名節之意所以告農之早晚深哉─夏至─增─周禮秋官─柞氏掌攻艸木及林麓夏日至令刋陽木而火之─疏─夏日至謂五月夏至之日爲之也令刋陽木而火之謂先削以去其皮乃燒之─管子─夏至而麥熟天子祀太宗其盛以麥谷之始也─荊楚嵗時記─夏至日食糭取菊爲灰以止小麥槖按幹寶變化論云朽稻爲朽麥爲蛺蝶此其驗乎─風土記─夏至前芒種後雨爲黃梅雨田家初插秧謂之發黃梅─端午─增─玉燭寶典─洛陽人家端午造術羮艾酒以花絲作樓閣插鬢贈遺辟瘟扇─荊楚嵗時記─五月五日四民並蹋百艸又有鬭百艸之戲采艾爲人懸門戶以禳毒气按宗則嘗以五月五日雞未鳴時采艾見似人處攬而取之用灸有驗是日競渡采雜藥─風土記─端午烹鶩進筒糭一名角黍以菇葉裹黏米栗棗以灰煮令熟蓋取陰陽包裹未散之象─千金月令─端午以菖蒲或鏤或屑以泛酒─采蘭雜誌─杜羔妻趙氏每嵗端午午時取夜合花置枕中羔稍不樂輙取少許入酒令婢送飲羔卽歡然當時婦人爭效之─酉陽雜爼五月進五時圗五時花施帳之上─嵗時雜記─端午刻菖艾爲小人子或葫蘆形帶之辟邪─吳中嵗時記─端午簮艾葉橊花以辟邪─幹淳嵗時記─端午禁中插食盤架設天師艾虎意思山子數十座五色蒲絲百艸霜以大盒三層飾以珠翠葵橊艾花蜈蚣蛇蠍蜥蜴等謂之毒虫又以大金瓶數十徧插葵橊梔子花環繞殿閣及分賜后妃諸閣大璫近侍翠葉五色葵橊金絲翠扇眞珠百索釵符經筒香囊軟香龍涎佩帶及紫練白葛紅蕉之類大臣貴邸均被細葛香羅蒲絲艾朶彩團巧粽之賜而外邸節物大率效尢焉─熙朝樂事─端午爲天中節家家買葵橊蒲艾植之堂中或采百艸以治藥品─東京夢華錄─端午節物百索艾花銀樣鼓兒花花巧畵扇香糖果子糭子白紫蘇菖蒲木瓜並皆葺切以香藥相和用梅紅匣子盛裹自五月一日及端午前一日賣桃栁蒲葉葵花佛道艾次日家家鋪陳於門首與糭子五色水茶酒供養又釘艾人於門上士庶迎相宴賞─嵗華紀麗譜─五月五日宴大慈寺設防醫人鬻艾道

人賣符朱索防縷長命辟災之物筒飯角黍莫不咸在─遼志─五月五日午時采艾葉與綿相和絮衣七事國

主著之臣僚各賜艾衣三事國主及臣僚飲宴渤海廚子進艾糕各防大黃湯下北呼此時爲討賽離又以雜絲或綠結合歡索纒於臂膊婦人進長命縷宛轉皆爲人像帶之

集藻─文散句─原─魏文帝與吳質書─防賔紀時景風扇物天气和暖眾果具繁─梁昭明太子錦帶書─麥隴移秋桑律漸暮蓮花泛水艷如越女之顋蘋葉漂風影亂秦臺之鏡炎風以之扇戶暑气於是盈樓凍雨洗梅樹之中火雲燒桂林之上

五言古詩─增─周庾信奉和夏日應令─朱簾捲麗日翠幕蔽重陽五月炎气蒸三時刻漏長麥隨風裏熟梅逐雨中黃開冰帶井水和粉雜生香衫含蕉葉气扇動竹花涼早菱生軟角初蓮開細房願陪仙鶴舉洛浦聽笙簧─宋陸遊時雨─時雨及芒種四野皆插秧家家麥飯羮處處菱歌長老我成惰農永日付竹牀衰髮短不櫛愛此一雨涼庭木集奇聲架藤發幽香鸎衣濕不去勸我持一觴卽今幸無事海際皆農桑野老固不竆擊壤歌虞唐

七言古詩─增─宋陸遊怡齋─東湖仲夏艸樹荒屋古無人亭午涼萱房微呀不見日筍籜自解時吹香野藤蟠屋入窓罅濕菌扶疏生屋梁跨溝數椽防幽翳漲水及檻雨敗墻靜涵靑蘋舞藻荇閒立白鷺浮鴛鴦芙蕖𨿽瘦亦彌漫照眼翠蓋遮紅妝水紋珍簟欲捲卻素扇復將天風忽送塔鈴語喚覺淸夢遊瀟湘五言律詩─

禦制午日─令序當重午南臺日正中玉階鳴瀑水瑤軫奏薰風菖葉浮杯綠橊花照檻紅臨流防競渡轉憶濟川功途次端午─防賔逢夏律午日俯澄流黃鳥林中變新蒲岸外稠宮筵傳防糭仙酒泛丹橊遙憶蓬萊上垂楊防禦溝

增─宋陸遊重五─重五山村好橊花忽已繁糭包分兩髻艾束著危冠舊俗方儲藥羸軀亦丹日斜吾事畢一笑向杯盤

七言律詩─原─唐李徳裕嶺南道中─嶺水爭分路轉迷桄榔椰葉暗蠻溪愁衝毒霧逢蛇艸畏落沙虫避燕泥五月畬田收火米三更津吏報潮雞不堪腸斷思鄕處紅槿花中越鳥啼─增─元成廷珪夏日過萬蓬庵─愛汝東庵暑气薄解衣盤礡坐莓苔一林綠竹盡可數五月白蓮猶未開捉麈談禪知獨往買魚沽酒待重來滄江日落山更好且放輕舟緩緩廻─明虞堪午日訪沈元圭席上次韻─一簾葵錦爛晴霞五色絲虹映臂紗藥自消頭上雪絳橊誰插鬢邊花茶烹石鼎從施禁詩寫蠻箋學破邪不是西山黃石叟難逄東老地仙家─原─何景明午日─五月五日天气鮮艾葉橊花對眼前鄕土嵗時殊不惡閭閻風俗自堪憐鄰人角黍能相送野老蒲觴得共傳回首十年車馬地每逢佳節淚澘然─文徴明仲夏有懷─五月江南櫻筍殘疏花吹盡綠漫漫雨來卻及梅黃春去猶餘麥秀寒白日幽深茒屋靜野情蕭散薴袍寛美人何處經時別滿耳新蟬獨倚防五言絕句─增─宋蘇軾端午皇帝閤帖子詞─采秀擷羣芳爭儲百藥良太醫初薦艾庻艸驗蕃昌─皇太妃閤端午帖子詞─雨細方梅夏風髙已麥秋應憐百花盡綠葉暗紅橊─太皇太后閤端午帖子詞─日永收簇風髙麥上塲朝來借田令菇黍獻時芳─夫人閣端午帖子詞─肅肅槐庭午沈沈玉漏稀皇恩樂佳節鬭艸得珠璣六言絕句─增─宋鼂補之仲夏卽事─紅葵有雨長穗靑棗無風壓枝濕礎人霑汗際蒸林禪烈號時

七言絕句─增─宋王安石五月與和叔同遊齊安─繅成白雪桑重綠割盡黃雲稻正靑他日玉堂揮翰手芳時同此賦林坰─蘇軾皇太后閤端午帖子詞─祕殿扶疏夏木深雨餘初有一蟬吟應將嬴女乘鸞扇更助南風長棘心上林珍木暗池臺蜀產吳包萬里來不獨盤中見盧橘時於糭裏得楊梅─皇太妃閤端午帖子詞─玉盆沈李灩淸泉金鴨噓空裊細煙自有梧楸障畏日仍欣麥黍報丰年─陸遊重午─葉底橊花蹙絳繒街頭初賣苑池冰世間各自有時節蕭艾著冠稱道陵─原─僧道潛臨平道中─春蒲獵獵弄輕柔欲立蜻蜓不自由五月臨平山下路藕花無數滿汀洲─增─金趙秉文夏至玉堂睡起苦思茶別院銅輪碾露芽紅日轉階簾影薄一防蝴蝶上葵花─馬定國村居─五月南風化蟪蛄野塘晚筍未成蒲檉花落盡紅英細沙渚鴛鴦半引雛元廼賢月湖竹枝詞─五月荷花紅滿湖團團荷葉綠云扶女郎把釣水邊立折得栁條穿白魚

詩散句─原─唐李白─大火五月中景風從南來數枝石橊發一丈荷花開五月梅始黃稠桑柘空山花異人間五月雪中白─增─宋李邦直─艾葉成人後橊花結子初─唐陳羽─池上樓臺五月涼百花開罷水芝香方幹─長潭五月來冰气孤檜中宵學雨聲─宋章得象五日防花憐並蔕今朝鬭艸正宜男花陰轉午淸風細玉燕釵頭艾虎輕─陸遊─瓜蔓水生初抹岸梅黃雨細欲遮樓─戴復古─海橊花上雨蕭蕭自切菖蒲泛濁醪─元周權─人家綠艾端陽節天气黃梅雨細時─顧瑛─梧竹一庭涼欲雨池臺五月气涵秋─明唐順之─橊吐千花承雨蓋蓂開五葉拂瑤墀─唐韓翃─寒水浮瓜五月時─薛能─槐栁陰陰五月天─宋王珪─瑤墀九禦薦菖華─秦觀菡蓞吹風五月秋─章得象─菖蒲泛酒堯樽綠─元馬士熙─曲防五月櫻桃紅

詞─原─宋蘇軾阮郎歸─綠槐髙栁咽新蟬薰風初入弦碧紗窓下水沈煙碁聲驚晝眠微雨過小荷翻橊花開欲然玉盆纖手弄淸泉瓊珠碎又圓─吳禮之喜遷鶯梅霖初歇正絳色海橊爭開佳節角黍包金香蒲切玉是處玳筵羅列鬭巧已輸年少玉腕防絲防結艤畵舫見龍舟兩兩波心齊發奇絕難畵處激起浪花翻作湖間雪畵鼓轟雷紅旗掣電奪罷錦標方徹望中水天日暮猶自珠簾髙掲棹歸晚載荷香十里一鉤新月增─劉克莊賀新郎─思逺樓前路望平隄十里湖光畵船無數綠蓋盈盈紅粉靣葉底荷花解語鬭巧結同心防縷尙有經年離別恨一絲絲總是相思處相見也又重午淸江舊事傳荊楚嘆人情千載如新尙沈菇黍且盡樽前今日醉誰肻獨醒弔古泛防盞菖蒲綠醑兩兩龍舟爭競渡柰珠簾暮捲西山雨防未足怎歸去別錄─原─占候─博雅─月內有三夘宜稻及大小豆無則宜早豆五月大種瓜不下五月小種秧必須早五月小瓜果喫不了─田家五行志─夏至在月初主雨水調諺云夏至端午前坐了種田年夏至在月中耽閣糶米翁夏至值甲寅丁夘粟貴朔日值芒種六畜災值夏至冬米大貴十日得辰早禾半收十一日得辰五穀不收─嵗時記─夏至在初二三主米麥貴初五米貴諺云夏至連端午家家賣兒女初七八米麥平二十大饑上旬米賤中旬大丰米大賤末旬大歉米大貴─便民圗纂─五月暴熱之時防窠艸忽自枯死主有水─種植─晚大豆夏蘿卜黑豆黃豆晚菘菜赤豆菉豆瓜─移植─枇杷月季荼防薔薇木香櫻桃石橊錦帶棠棣玉堂春西河栁橘瑞香寶香素馨剪春羅竹橙─收采─菖蒲蒜臺麥諸菜子馬齒莧靑箱子捲栢藤花莧天茄苖白花菜大小薊旋覆花紅花萱花杜仲蛇牀子馬蘭子酸漿艸黃柏槐花浮萍蒲公英益母艸車前子金銀花天麻艾水仙根豨薟艸罌粟子蔴黃澤瀉─整頓─割薴麻斫桑枝糞桑采練葛─制用─金門嵗節─重午日午時有雨則急砍一竹竹節中必有神水瀝取和肝爲圓治心塊腹聚等病─田忌─天火子地火酉荒蕪巳九焦夘糞忌午

六月【伏附見】

增─禮記月令─季夏之月日在栁昏火中旦奎中─注─日月會於鶉火而斗建未之辰也溫風始至命澤人納材葦樹木方盛命虞人入山行木毋有斬伐─原─花月令─是月也萱宜男鳯仙來儀菡蓞百子淩霄登茉莉來賔玉簮搔頭─增─瓶史月表─六月花盟主蓮花玉簮茉莉花客卿百合山丹山礬水木樨花使令錦葵錦燈籠長雞冠仙人掌赬桐鳳仙花

彚考─原─詩豳風─六月食郁及薁─增─夏小正─六月煮桃傳─桃也者拖桃也拖桃也者山桃也煮以爲豆實也晉書樂志─六月之辰謂之未未者味也言時萬物向成有滋味也六月之管名爲林鐘林者林茂也謂時物茂盛於野也─云仙雜記─房壽六月召客坐湘竹簟憑狐文幾編香藤爲爼刳椰子爲杯搗蓮花制碧芳酒調羊酪造含風酢皆涼物也─內觀日疏─六月廿四日爲觀蓮節鼂采與其夫各以蓮子饋遺爲歡─夢溪筆談六月萬物小盛故曰小吉─暇日記─六月山礬水─賞心樂事─六月蒼寒堂後碧蓮碧宇竹林避暑芙蓉池賞荷花約齋夏菊淸夏堂新荔枝霞川食桃─吳郡記─荷花蕩在葑門之外每年六月廿四日遊人最盛畵舫雲集露幃則千花競笑舉袂則亂雲出峽揮扇則星流月映聞歌則雷輥濤趨蘇人遊冶之盛至是日而極矣伏─原─四民月令─初伏薦麥瓜於祖禰─東京夢華錄─都人防重三伏蓋六月中別無時節往風亭水榭峻宇髙樓雪檻冰盤沈李浮瓜流杯曲沼苞鮓新荷逺邇笙歌通夕始罷─增─淸閒供─六月初伏薦麥瓜中伏碧筒勸竹篠飲二十四日蓮誕

集藻─文散句─原─梁昭明太子錦帶書─三伏漸終九夏將謝螢飛腐艸光浮帳裏之書蟬噪繁柯影入機中之鬢濯枝遷潦溢芳槿茂而發榮山土焦流金海水沸而漂爍

五言古詩─增─宋鼂補之夏季─夏季百果繁葵亦成實獨有野石橊幽花時熠熠熠熠非獨好芳榮賴午日翩翩彼白蜨髣髴麤采挹睡餘起對此嘉興亦蕭瑟良非阡陌麗敢競陽春出無言以成蹊上愧桃李質幸當飽霜餘萬顆富君室

七言古詩─增─宋蔡襄甲辰初伏快雨涼風晝眠初覺庭前小欄花木各有意气效栢梁體─閏夏天气熱熖烘崇朝快雨隨淸風晝軒夢覺開前櫳畵欄花艸意气雄側枕遙聞數異同如此微物煩化工盍各言爾之所從繁葩富艷生朱紅【川海棠】枯條大蕋千萬重【緋桃】修榦綴赤日中【蜀葵】蠲去憂忿誰與功【萱艸】采摘烹煮袪煩胸【百合】秋霜巨實垂如甕【木瓜】橫柯逺引交加叢【紅玫瑰】葉抽綠劍端黃茸【山姜】直立開披泉貨通【金錢】疊繞翠羽翻虯龍【薜荔】誤入畦町非余公【防麻】助滌渇肺思匪躬【麥門冬】物物自名詞不竆願當我意乃汝容負汝不飲慙衰翁─歐陽修初伏日招王防道小飲─北園數畆宮墻下嗟我官居如傳捨滹沱北渡馬踏冰西山病歸花已謝落英不見空繞樹細艸初長猶可借空園一鎖不復窺不覺芳蹊繁早夏隔墻時時聞好鳥如得嘉客聽淸話今朝試去繞園尋綠李橫枝礙行馬蒲萄憶見初引蔓翠葉陰陰還滿架紅橊防晚子已繁猶有殘花藏葉罅人生有酒復何求官事無了須偸暇古云伏日當早歸況今著令許休假能來解帶相就飲爲子埽月開風榭

七言律詩─原─唐王維積雨輞川荘作─積雨空林煙火遲蒸棃炊黍餉東菑漠漠水田飛白鷺陰陰夏木囀黃鸝山中習靜觀朝槿松下淸齋折露葵野老與人爭席罷海鷗何事更相疑─增─宋韓琦六月六日雨後過嶽廟遊從封寺觀稼─暑雨頻經信宿休近郊方出釋潛憂𨿽妨麥始二停獲且見苖知一半收神嶽怖民藏電雹老松憑寺偃蛟虯佳遊況遇從丰讖好飾千倉待有秋七言絕句─原─宋蘇軾西湖─畢竟西湖六月中風光不與四時同接天蓮葉無竆碧映日荷花別樣紅

詩散句─增─宋蘇軾─繞郭荷花一千頃誰知六月下塘春─元龔璛─六月涼如冰熨齒枇杷移陰碧書幾─梁庾

信─六月蟬鳴稻

詞─原─明陳繼儒浪淘沙─風雨霎時晴荷葉靑靑防鬟捧著小紅燈報道綠紗廊底下蕉月分明枕簟嫩涼生茉莉香淸蘭花新吐百餘莖撲得流螢飛去也扇多情

別錄─原─占─六月無蠅主米價平諺云六月無蠅新舊相登三伏宜熱諺云六月不熱五穀不結蓋當槁稻之時又當下壅晴熱則苖旺涼雨則苖沒立秋在晦旱稻遲─種植─秋赤豆秋菉豆豇豆蘿卜胡蘿卜素馨芥菜晚瓜蔓靑小蒜─壅培─麥冬橙芋韭橘─灌漑─菊牡丹芍藥茉莉─收采─花椒薴竹靑箱子紫艸槐花藕天仙子蓮須蓮花松香杜仲鳳仙花莖菱科苜蓿蓮房茅根漧漆藿香白芷葛莧菜葦艸菌郁李根野白薺地踏菜燈艸旋覆花眼子菜澤瀉─整頓─鋤竹園漚麻耕麥地─制用─洽聞記─日濟國西南海中有三島各相去數十里其島出黃漆似中夏漆樹彼土六月破樹腹取汁以漆器物若黃金其光奪目─田忌─天火夘九焦子糞忌子地火己荒蕪辰

禦定佩文齋廣羣芳譜卷四﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷五

天時譜

秋

增─禮記鄕飲酒義─西方者秋秋之爲言愁也─爾雅─秋爲白藏─注─气白而收藏秋爲收成─尸子─西方爲秋秋肅也萬物莫不禮肅也─原─梁元帝纂要─秋曰三秋九秋素秋素商髙商天曰旻天風曰商風素風淒風髙風涼風激風悲風景曰朗景澄景淸景時曰淒辰霜辰節曰素節商節艸曰荒艸木曰疎木衰林霜柯霜條彚考─原─易兌卦─兌正秋也萬物之所說也─詩小雅─秋日淒淒百卉具腓─增─管子─秋至而禾熟天子用祀於大惢─淮南子─秋風下霜倒生挫傷─注─艸木首地而生故曰倒生挫傷者凋落也秋畜疏食─注─菜蔬曰防谷食曰食─三統歷說─秋爲陰中萬物以成─原─羯鼔錄明皇制秋風髙曲每奏之則淸風徐來夜葉交墜─增

淸閒供─秋時晌午用蓮房洗硯理茶具拭梧竹午後戴白接防著隱士衫望紅樹葉落得句題其上薄暮焚香壅菊

集藻─文賦散句─原─楚屈原九歌─嫋嫋兮秋風洞庭波兮木葉下─宋玉九辧─悲哉秋之爲气也蕭瑟兮艸木搖落而變衰憭栗兮若在逺行登山臨水兮送將歸泬防兮天髙而气淸寂寥兮收潦而水淸皇天平分四時兮竊獨悲此凜秋白露旣下降百艸兮奄離披此梧楸─漢東方朔七諫─秋艸榮其將實兮微霜下而夜降商

風肅而害生兮百艸育而不長─晉潘嶽秋興賦─耕東臯之沃壤兮輸黍稷之餘稅泉湧湍於石閒兮菊揚芳乎崖涘─湛方生秋夜賦─悲九秋之爲節物凋悴而無榮嶺頹鮮而隕綠木傾柯而落英─宋沈勃秋覊賦─菊圖縟於園沼橘倒飾於池側艸攺貌而傾蕡林伐狀而搖蔕潭斂气而威荷露危光而嚴蕙─梁元帝秋興賦洞庭之葉初下塞外之艸前衰─秋風搖落辭─秋風起兮寒鴈歸寒蟬鳴兮秋艸腓萍靑兮水澈葉落兮林稀翠爲蓋兮玳爲席蘭爲室兮金作扉水周兮曲堂花交兮洞房樹參差兮宻稍紫荷紛披兮防且黃─唐王勃秋夜山亭宴集序─紅蘋綠荇亙渚連翹玉帶瑤華分欄間植池簾夕敞香牽十步之風岫幌宵搴气襲三危之露─李白悲淸秋賦─荷花落兮江色秋風嫋嫋兮夜悠悠臨窮溟以有羨思釣鰲於滄洲─劉禹錫秋聲賦─松竹含韻梧楸早脫驚綺疏之晚吹墜碧砌之涼月黃滔秋色賦─踆烏減赫顧兔添明池上落紅蕖之態煙中吟玉笛之聲泰華峯髙染蓮花而翠活湘川樹老換楓葉以丹生愈碧髙山偏淸漢水松柏風髙兮嵗寒出梧桐蟬急兮煙翠死

五言古詩─原─晉江逌詠秋─祝融解炎轡蓐收起涼駕髙風催節變凝露督物化長林悲素秋茂艸思朱夏鳴鴈薄雲嶺蟋蟀吟深榭寒蟬向夕號驚飈激中夜感物增人懷淒然無欣暇─宋劉鑠秋歌─旻天淸且髙秋風發初涼白露下微津明月流素光凝煙泛城闕淒風入軒房朱華先零落綠艸就蕓黃纎羅還笥篋輕紈攺衣裳─鮑照詠秋─秋蘭徒晚綠流風漸不親飇我垂罳幕驚此梁上塵沈陰安可久丰景將遂淪何由忽靈化暫見別離人─增─周庾信秋日─蒼茫望落景羇旅對窮秋賴有南園菊殘花足解愁─原─庾信逰昆明池─秋光麗晚天鷁舸泛中川宻菱障浴鳥髙荷沒釣船碎珠縈斷菊殘絲繞折蓮落花摧十酒棲鳥送一─唐太宗度秋夏律昨畱灰秋箭今移晷峩嵋岫初出洞庭波漸起桂白髮幽巖菊黃開灞涘運流方可嘆含毫屬微理─增李白秋思─春陽如昨日碧樹鳴黃鸝蕪然蕙艸暮颯爾涼風吹天秋木葉下月冷莎雞悲坐愁羣芳歇白露凋華滋─王昌齡秋興─日暮西北堂涼風洗修木著書在南牕門館常肅肅苔艸延古意視聽轉幽獨或問余所營刈黍就寒谷─白居易早秋曲江感懷─離離暑雲散嫋嫋涼風起池上秋又來荷花半成子朱顏易銷歇白日無窮已人壽不如山年光急於水靑蕪與紅蓼嵗嵗秋相似去嵗此悲秋今我復來此─新秋─西風飄一葉庭前颯已涼風池明月水衰蓮白露房其柰江南夜綿綿自此長─溫庭筠秋日─爽气變昏旦神臯徧原隰煙華久蕩搖石澗仍淸急柳闇山犬吠蒲流水禽立菊花明欲迷棗葉光如濕天籟思林嶺車塵倦都邑譸張夙所違悔恡何由入芳艸秋可借幽泉曉堪汲牧羊燒外鳴林果雨中拾復此遂間曠翛然脫覊縶田收鳥雀喧气肅龍蛇蟄佳節足丰穰良朋阻逰集沈機日寂寥葆素常呼吸投迹倦攸往放懷志所執良時有東菑吾將事蓑笠─宋歐陽修秋晚凝翠亭─黃葉落空城靑山繞官廨風雲淒已髙嵗月驚何邁陂田寒未收野水淺生派晴林紫橊折霜日紅梨曬蕭疏喜竹勁寂寞傷蘭敗叢菊如有情幽芳慰孤介嘉客日可攜寒醅美新醡登臨無厭頻冰雪行卽屆─司馬光秋意三首─槐花滿庭除籍籍不可掃稍疎邵平漸熟王陽棗失時扇棄新進袷衣好日暮益愁思寒螿起幽艸忽聞秋興篇嘆賞防絕倒端居倦煩暑園圃久不窺雨餘秋气新紅葉生紫梨形骸得蕭散不知環堵卑何能效流俗把酒須菊枝登髙已可醉四野靑雲垂弱植生川澤托根北堂後昔時靑春姿扶疎映軒牖風霜日消落憔悴復何有蠧穿枯節斷雨漬虛心朽幸不夭天年猶得勝凡柳─陸遊秋花嘆─秋花如義士榮悴相與同豈比輕薄花四散隨春風黃菊抱殘枝寂寞臥寒雨拒霜更可憐和蔕浮煙浦古來結交意正要共死生讀我秋花詩可代丹雞盟─原─明馮琦秋夜簡敬承公亮─秋色遽如許客心郁未安微微日影薄肅肅天宇寛髙風下木葉零露被崇蘭四气自斡運誰爲衰盛端朱華曾防何素萼忽已殘楚楚松柏姿淩風以自完願言附髙節與君同嵗寒七言古詩─原─唐無名氏秋─月色驅秋下穹昊梁間燕語辭巢蚤古苔凝紫貼瑤堦露槿啼紅墮江艸越客羇魂掛長道西風欲掲南山倒粉娥恨骨不勝衣映門楚碧﹤子部﹐譜錄類﹐艸木禽魚之屬﹐禦定佩文齋廣羣芳譜﹐卷五﹥蟬聲老─增─宋邵雍秋日飲後晚歸─水竹園林秋更好忍把芳樽容易倒重陽已過菊方開多情不學年光老云陰不動柳條低風遞輕寒梧葉槁無涯逸興不可收馬蹄慢踏天街艸─元何中山中樂─空山一夜生新雨涼起賞心千萬緒扇團自守不依人桐葉知防尋脫路隔隴笑談雜樵牧臨流賔從惟鷗鷺旋庖蘆菔美勝酥精淅新秔香滿戶山中之樂誰得知我獨知之來何爲靑林紅樹人煙濕防得金橙宻處垂

五言律詩─

禦制禁園秋霽─樹冷催蟬咽荷疎表影長深秋殘暑气微爽待髙陽戶外逺塵迹園中多蕙香溶溶新雨霽吟乏愧成章

增─唐太宗秋日翠微宮─秋光凝翠嶺涼吹肅離宮荷疎一蓋缺樹冷半帷空側陣移鴻影圓花釘菊叢攄懷俗塵外髙眺白雲中─秋日二首─菊散金風起荷疎玉露圓將秋數行鴈離夏防林蟬云凝愁半嶺霞碎纈髙天

還似成都望直見峩睂前爽气澄蘭沼秋風動桂林露凝千片玉菊散一叢金日岫髙低影云空防綴陰蓬瀛不可望泉石且娛心─王維山居秋暝─空山新雨後天气晚來秋明月松間照淸泉石上流竹喧歸浣女蓮動下漁舟隨意春芳歇王孫自可畱─原─李白秋登宣城謝脁北樓─江城如畫裏山曉望晴空兩水夾明鏡防橋落彩虹人煙寒橘柚秋色老梧桐誰念北樓上臨風懷謝公─包佶秋日過徐氏園林─回塘分越水古樹積吳煙埽竹催鋪席垂蘿待繋船鳥窺新罅栗龜上半欹蓮屢入忘歸地長嗟俗事牽─增─白居易答劉戒之早秋別墅見寄─涼風木槿籬暮雨槐花枝並起新秋思爲得故人詩避地鳥擇木入朝魚在池城中與山下喧靜闇相思─許渾早秋─遙夜泛淸瑟西風生翠蘿殘螢委玉露早鴈拂金河髙樹曉還宻逺山晴更多淮南一葉下自覺老煙波─雍陶和劉補闕秋園寓興─水木多陰冷池塘秋意多庭風吹故葉堦露淨寒莎愁鴈窺燈語情人見月過砧聲聽已別虫響復相和閉門無事後此地卽山中但覺鳥聲異不知人境同晚花開爲雨殘果落因風獨坐還吟酌詩成酒已空秋色庭蕪上淸朝見露華疎篁抽晚筍幽藥吐寒芽引水新渠淨登臺小徑斜人來多愛此蕭爽似仙家禁掖朝廻後林園勝賞時野人來辧藥庭鶴往防碁晚日明丹棗朝霜潤紫梨還因重風景猶自有秋詩─鄭谷郊野─蓼水菊籬邊新晴有亂蟬秋光終寂寞晚醉自畱連野濕禾中露村閒社後天題詩滿紅葉何必浣花牋─宋邵雍秋夜浮雲一消散星斗粲長天碧蘚墜丹果淸香生白蓮體涼猶衣葛耳靜已無蟬坐久羣動息秋空惟寂然─歐陽修秋郊曉行─寒郊桑柘稀秋色曉依依野燒侵河斷山鴉向日飛行歌采樵去荷鍤刈田歸秫酒家家熟相邀白竹扉─陸遊新秋─秋气入淸笳旗亭酒可賒長歌穿小市短帽插幽花溪女畱新蟹園公餉晚瓜誰知閒老子解作醉生涯─金趙沨秋郊晚望─桃竹猶堪杖幽尋興頗嘉池荷能防葉籬菊不多花地坼成龜兆林枯出犬牙村農慶丰嵗社鼓已三撾─師拓曲江秋望─山逺嶂重出野平天四圍涼風芡實坼久雨藕花肥水濶漁舟小天長去鳥微紫蒲行處有采采莫盈衣元徳明山中秋夕─黃卷存余習靑燈共晚涼只知書味永不覺鬢絲長老檜千年物幽蘭一國香平生陶靖節此夕邈相望─明仁宗江樓秋望─逺碧接天涯登臨景自佳蘋洲晴亦雪楓岸晝常霞落鴈過前浦浮鷗傍淺沙竹籬髙曬网茅屋是漁家─秋風─玉律轉淸商金飇送晚涼輕飄梧葉墜暗度桂花香月下生林籟天邊展鴈行吹噓禾黍熟萬頃似云黃─原─張祥鳶秋望─快閣臨飛鳥遙天入斷峯白雲山面面紅葉樹重重空翠當杯落晴光刺眼濃願言隨楚客木末采芙蓉

七言律詩─增─唐溫庭筠郊居秋日─稻田鳬鴈滿晴沙釣渚歸來一逕斜門帶果林招邑吏井分蔬圃屬鄰家臯原寂歷垂禾穂桑竹參差映豆花自笑謾懷經世策不將心事許煙霞─原─趙嘏長安秋夕─云物淒涼拂曙流漢家宮闕動髙秋殘星防防鴈橫塞長笛一聲人倚樓紫艷半開籬菊靜紅衣落盡渚蓮愁鱸魚正美不歸去空戴南冠學楚囚─韋莊秋日早行─上馬蕭蕭襟袖涼路穿禾黍繞宮墻半山殘月露華冷兩岸野風蓮萼香煙外驛樓紅隱隱渚邊雲樹暗蒼蒼行人自是心如火兔走烏飛不覺長─增─元何中秋懷─采采蘋花可佩香依依橘柚未全黃人行塞北非徵戍鴈過江南有稻粱短笛疎鐘來別浦亂鴉飛鶩過斜陽西風擾擾知何似防見黃花滿地霜─明陸樹聲─獨憐秋色倍淸幽花月娟娟夜气浮滿院風飄香欲散一天云淨影交流光揺皓魄庭如水寒染霜葩玉作毬把酒啜英誇二美賞心還以繼前修

五言排律─增─唐太宗秋日卽事─爽气浮丹闕秋光澹紫宮衣碎荷疎影花明菊防叢袍輕低艸露蓋側舞松風散岫飄雲葉迷路飛煙鴻砌冷蘭凋佩閨寒樹殞桐別鶴棲琴裏離猿啼峽中野落飛星箭虛半月弓芳菲夕霧起暮色滿房櫳─盧照鄰山林休日田家─歸休乘暇日饁稼返秋塲徑艸疏王篲巖枝落帝桑耕田虞訟寢鑿井漢機忘戎葵朝委露齊棗夜含霜南澗泉初冽東籬菊正芳還思北牕下髙臥偃羲皇

五言絕句─增─唐王績秋夜喜遇王處士─北塲蕓藿罷東臯刈黍歸相逢秋月滿更值夜螢飛─原─李白綠水曲綠水明秋月南湖采白蘋荷花嬌欲語愁殺蕩舟人錢珝江行─萬木已淸霜江邊村事忙故溪黃稻熟一夜夢中香

七言絕句─原─唐吳融涼思─松間小檻接波平月淡煙沈暑气淸半夜水禽棲不定綠荷風動露珠傾─增─李商隱到秋─扇風淅瀝簟流離萬里南云滯所思守到淸秋還寂寞葉丹苔碧閉門時─宋秦觀秋辭二首─云惹低空不更飛班班紅葉欲辭枝秋光未老仍微暖恰似梅花結子時無數靑莎繞玉堦夕陽紅淺過墻來西風莫道無情思未放芙蓉取次開─範成大秋日─碧蘆靑柳不宜霜染作滄洲一帶黃莫把江山誇北客冷雲寒水更荒涼─陸遊秋懷─園丁傍架摘黃村女沿籬采碧花城市尙餘三伏熱秋光先到野人家─金髙士談楊休烈村居─籬落牽牛放晚花西風吹落滿人家閉門久雨靑苔滑時見鴛鴦下白沙柿葉經霜菊在溪天寒落日見雞棲西家有客篘新酒紅葉蕭蕭蓋芋畦趙元秋日─禾穂累累豆角稠崧前村落太平秋熙熙多少丰年意都在農家社案頭─元郭鈺秋辭─鶴認琪花欲下遲蓬萊仙客遣催詩情深寫到相思處秋露芙蓉開滿池─明世宗秋日卽事─拂暑金風動衮裳滿天商吹助新涼農家萬寶收成後十里遙聞禾黍香─陳繼儒─艸綠蘋香縠水紋秋山寂寂冷斜曛庭前雙桂牕畱影時宿寒鴉與斷雲秋老江瀕漾夕空蕭蕭楓葉掛疎紅那知三泖淸秋思偏寄蘆花一寺中

詩散句─增─宋鮑照─气交蓬門疎風數園艸殘─梁簡文帝─池蓮翻罷葉露篠生寒條─蕭慤─芙蓉露下落楊柳月中疎─周王褒─苑寒梨樹紫山秋菊葉黃─庾信─殘秋欲屏扇余菊尙浮杯─唐太宗─露結林疎葉寒輕菊吐滋霜翦涼地蕙風捎幽渚荷─盧照鄰─窮巷秋風葉空庭寒露枝─李義府─闗樹凋涼葉塞艸落寒花張說─汀葭變秋色津樹入寒煙─蘇頲─落暉隱桑柘秋原被花實─李嶠─梧桐稍下葉山桂欲開花─李白─一爲滄浪客十見紅渠秋─張均─洲白蘆花吐園紅柿葉稀─尹─風秋樹色雜苔古石文斑─司空曙─花酣蓮報謝葉在柳呈疎─韓翃─蒹葭露下晚菡萏水中秋風翦荷衣碎霜迎栗鏬開─李商隱─秋應爲紅葉雨不厭靑苔桐槿日零落雨餘方寂寥─溫庭筠─江館白蘋夜水闗紅葉秋─李咸用─柳葉飄榦翠楓枝撼碎紅數花籬菊晚片葉井梧秋─許渾─葦花迷夕棹梧葉

散秋砧─方千─細雨蓮塘晚疎蟬橘岸秋─徐鍇─雨久莓苔紫霜濃薜荔紅─宋邵雍─紅葉戰西風黃花笑寒日─陸遊─秋色滿江幹江楓已半丹─元吳萊─梧桐老葉恨芙蓉新蕊愁─吳師道─紅惜芙蓉落靑憐薜荔生─明謝榛─閒庭秋一色滿架豆花垂─唐韓翃─風吹山

帶遙知雨露濕荷花已報秋─溫庭筠─三秋岸雪花初白一夜林霜葉盡紅─韓偓─楓葉微紅近有霜碧雲秋色滿吳鄕稻壠蓼紅溝水淸荻園葉白秋日明─宋秦觀─莫誇春色欺秋色未信桃花勝菊花─陸遊─夕露正防沾艸棘晨霜已見落楸槐─楊萬里─秋風畢竟無多巧只把燕支滴蓼花─金辛願─煙迷短艸秋還綠露濕寒花晚更香─元仇逺─山分秋色歸紅葉風約蘋香入畫船─蕭國寶─丹楓葉落霜初肅白葦花開月倍明─周權─梧葉庭除秋漸老豆花籬落晚初晴─明沈徳

符─繞林行藥挈軍持小插秋花寄逺思─原─文徴明─江空露下芙蓉葉月出風吹桂樹枝─陳繼儒─疎菊籬邊如待酒芰荷池上可爲衣─王象晉─禾黍滿塲堆玉粒橘橙弄色掛金罍─增─晉謝朓─秋町鬰防茸─周庾信霜天林木燥─陳徐陵─江秋岸荻黃─唐李白─木落識嵗秋秋風生桂枝淸秋凋碧栁─韓翃─秋江落葉遲─李咸用─薄日防朧秋─李濤─秋槐滿地花─於濆秋沼生荷芰─杜甫─淸秋幕府井梧寒─司空曙─菊花楓葉向誰秋─李益─柿葉翻紅霜景秋─李商隱─秋日當堦柿葉陰─鄭谷─紅葉黃花秋景寛─杜荀鶴─秋水鷺飛紅蓼晚─宋蘇軾─楓葉蘆花秋興長─秦觀─雨荷風蓼不勝秋─元葉顒─黃花有恨驚秋老─趙孟頫─露下碧梧秋滿天─張雨─秋在梧桐疎處多─明孫太初菇米蓮房作好秋

詞─原─明劉基眼兒媚─煙艸淒淒小樓西云壓雁聲低兩行疎栁一絲殘照數防鴉棲春山碧樹秋重緑人在武陵溪無情明月有情歸夢同到幽閨─增─宋劉鎭念奴嬌─嫩涼生暁怪今朝湖上秋風無迹古寺桂香山色外腸斷幽叢金碧驟雨俄來蒼煙不見苔徑孤吟屐系船髙栁晚蟬咽破愁寂且約酒髙歌與鷗相好分坐漁磯石算只藕花知我意猶把紅芳畱客樓閣空蒙管弦淸潤一水盈盈隔不如休去月懸良夜千尺別錄─原─千金方─秋宜食黍桃蔥秋耕宜早恐霜後掩入陰气收五穀擇吉日上倉先祭倉神收藏鮮果梨橘之類帶枝插蘿卜或芋中仍用紙或幹穰艸包防甕勿通气

七月【立秋七夕附見】

增─禮記月令─孟秋之月日在翼昏建星中旦畢中─注─日月會於鶉尾而斗建申之辰也涼風至白露降是月也農乃登谷天子嘗新先薦寢廟─注─黍稷之屬於是始熟命百官始收斂─注─順秋气收斂物─原─梁元帝纂要─七月曰孟秋首秋初秋上秋肇秋蘭秋又曰涼月─花月令─是月也桐報秋木槿榮紫薇映月蓼紅菱實

雞冠報曉─增─瓶史月表─七月花盟主紫薇蕙花花客卿秋海棠重臺朱槿花使令波斯菊水木香矮雞冠向日葵

彚考─原─詩豳風─七月食瓜七月烹葵及菽─增─夏小正─七月莠雚葦─傳─未莠則不爲雚葦莠然後爲雚葦故先言莠湟潦生蘋爽死蘋秀─傳─湟潦生蘋也者湟下處也有湟然後有潦潦而後有蘋艸也爽也者猶疏也蘋也者馬帚也初昏織女正東鄕時有霖雨灌荼─傳灌聚也荼雚葦之莠也爲蔣楮之也雚未莠爲菼葦未莠爲蘆─晉書樂志─七月之辰謂爲申申者身也言時萬物身體皆成就也七月之管名爲夷則夷平也則法也謂萬物將成平均皆有法則也─秦中嵗時記─進士下第當年七月復獻新文求防解故曰槐花黃舉子忙─水衡記─荻苖水七月八月菼花故以名─夢溪筆談─七月百谷成實自能任持故曰太乙─賞心樂事─七月飡霞軒五色鳳仙花玉照堂玉簮西湖荷花南湖觀魚應堂東葡萄霞川水葒珍林剝棗─洽聞記─河中鳳林闗有靈巖寺七月十五日溪穴流聖柰出大如琖楚志─水陸寺在沔江深不可測名蓮花潭於初秋良

夜有蓮花艷出水面香浮襲人─立秋─增─禮記月令─是月也以立秋先立秋三日太史謁之天子曰某日立秋盛徳在金天子乃齋立秋之日天子親帥三公九卿諸侯大夫以迎秋於西郊─要覽─列子禦風常以立春歸乎八荒立秋逰乎風穴是風至艸木皆生否則搖落謂之離合風─東京夢華錄─立秋日滿街賣楸葉婦女兒童軰皆翦成花樣戴之是月瓜果梨棗方盛京師棗有數品靈棗牙棗靑州棗亳州棗雞頭上市則梁門裏李和家最盛中貴戚裏取索供賣內中泛索金合絡繹士庶買之一裹十文用小新荷葉包槮以麝香紅小索兒繋之賣者𨿽多不及李和一色揀銀皮子嫩者貨之熙朝樂事─立秋之日男女咸戴楸葉以應時序或以石楠紅葉翦刻花瓣插鬢邊或以秋水吞赤小荳七粒七夕─增─荊楚嵗時記─七月七夕人家婦女結防縷穿七孔鍼陳瓜果於庭中以乞巧有喜子网於瓜上則以爲符應─風土記─或問董勛七日爲良日飲食不同於古何也勛曰七月黍熟七曰陽數故曰珍糜今惟設湯餅不復有糜矣─說林─七月七日陳丰以靑蓮子十枚寄葛勃勃啖未竟墜一子於盆水中有喜鵲過惡污其上勃遂棄之明早有並蔕花開於水面如梅花大取置幾頭數日始謝房亦漸長剖之各得實五枚如丰來數自是鄕人攺雙星節爲雙蓮節─原─東京夢華錄─七月七夕以小板傳土旋種粟令生苖置小茅屋花木作田舍家小人物皆村落之態謂之谷板又以瓜雕刻成花樣謂之花瓜又以菉豆小豆小麥於磁器內以水浸之生芽數寸以紅藍防縷束之謂之種生皆於街心設防羃帳貨賣前三五日車馬盈市羅綺滿街旋折未開荷花都人善做假雙頭蓮取玩一時提攜而歸又小兒須買新荷葉執之蓋效顰磨喝樂至初六日七日晚貴家多結防樓於庭鋪陳磨喝樂花瓜酒焚香列拜謂之乞巧─五色綫─仙子雲天寶六載侍輦驪山七夕夜張錦繒

樹花陳飲食焚香於庭拜縷鍼絍綫─致虛閣雜俎薛瑤英於七月七日令諸婢共翦輕防作連理花千餘朶以陽起石染之當午散於亭中隨風而上徧空中如五色雲霞久之方沒謂之渡河吉慶花借以乞巧七夕徐媫妤雕鏤菱藕作奇花異鳥攢於水晶盤中以進上極其精巧上大稱賞賜以珍寶無數上對之竟日喜不可言至定昏時上自散置宮中幾上令宮人暗中摸取以多寡精麤爲勝負謂之鬭巧以爲歡笑─誠齋雜記─蔡州丁氏女精於女紅每七夕禱以酒果忽見流星墜筵中明日上有金梭自是巧思益進─常氏日錄七日將午時酒服菖蒲一二寸飲酒不醉

集藻─文賦散句─增─晉盧湛感運賦─气瀲瀲而浸冷霜微微而日華翠葉紛以朝落朱華慘以夕捐─原─梁昭明太子錦帶書─桂吐花於小山之上梨翻葉於大谷之中─唐王勃七夕賦─玉繩湛色金漢斜光煙淒碧樹露濕

銀塘視蓮潭之變彩見松院之生涼引驚蟬於寶瑟宿蘭燕於瑤筐─宋田錫早秋賦─桐葉潛零下玉欄兮金

井桂花增麗鑑珠簾兮綺疏

四言古詩─原─晉潘尼七月七日侍皇太子宴─商風初授辰火微流朱明送夏少昊迎秋嘉禾茂園芳艸被疇於時秋遊以豫以休

五言古詩─原─北周庾信奉和初秋─落星初伏火秋霜正動鐘北閣連橫漢南宮應鑿龍祥鸞棲竹實靈蔡上芙蓉自有南風曲還來吹九重─唐李賀七月樂辭─星依云渚冷露滴盤中圓好花生木未衰黃愁空園夜天如玉砌池葉極靑錢僅厭舞衫薄稍知花簟寒暁風何拂拂北斗光闌干

五言律詩─

禦制早秋新霽─捲幔過新雨披襟納好風餘霞明逺岫倒景射晴虹稼穡丰年足乾坤爽气同髙天云斷處歷歷見初鴻

增─唐太宗儀鸞殿早秋─寒驚薊門葉秋髮小山枝松陰背日轉竹影避風移提壺菊花岸髙興芙蓉池欲知涼气早巢空燕不窺─宋邵雍和李文思早秋─一雨洗觚稜三川气象淸林風傳顥气木葉送商聲忽忽蓮生菂防防菊吐英太平時裏老何以報虛生池畔拖垂栁防邊笑晚霞敗荷傾敝蓋老檜露枯槎嵗暮驚時態年髙惜物華東陵風未替解憶故園─陸遊初秋─借艸沾衣露沿溪掠面風桐凋無茂綠蓮老有疎紅小彴欹危度鄰園曲折通新秋得彊健一笑莫匆匆七言律詩─

禦制立秋前一日晚同左右間坐進鮮果偶作─初到金風天气晚微涼雨後畫簾垂九重迥出白雲逺三殿髙臨北斗移珍果滿盤新獻節碧梧一葉報秋時漏深不寐題詩句月色煇煌照鳳墀

增─唐韋莊早秋夜作─翠簟初淸暑半銷撇簾松韻送輕飇莎庭露永琴書潤山郭月明砧杵遙傍砌綠苔鳴蟋蟀繞簾紅樹織蠨蛸不須更作悲秋賦王粲辭家鬢已凋─明景氏翩翩七夕─樓前蕭史憶吹簫鴈足西風倍

寂寥望斷支機應化石愁塡烏鵲未成橋素毫月冷吟梧葉紈扇秋回識栁條姊妹東鄰如乞巧莫教果浪相招

七言絕句─增─宋範成大七月十六日石湖路中書事─白葛烏紗稱老農溪南溪北水車風稻頭的皪黏朝露步入明珠翠网中─立秋後二日泛舟越來溪─西風初入小溪帆旋織波紋縐淺藍行入閙荷無水面紅蓮沈醉白蓮酣─元趙雍初秋夜坐─夜深庭院寂無聲明月流空萬影橫坐對荷花三兩朶紅衣落盡秋風生

詩散句─增─唐鄭槪─江南孟秋天稻花白如氊─白居易淸風水蘋葉白露木蘭枝─韋莊─柿葉添紅影槐柯減綠陰─李商隱─桂含爽气三秋首蓂吐中旬一葉新宋陸防─風生細葛無三伏月上疎林正四更

詞─原─宋歐陽修漁家傲─七月新秋風露早渚蓮未折庭梧老是處花時節好金樽倒人間防縷爭祈巧萬葉敲聲涼乍到百虫啼晚煙如埽漏箭初長天杳杳人語悄那堪夜雨催淸曉

別錄─原─占─有三卯田禾熟無則旱種麥─種植─蘿卜白菜蕪菁芥菜秋黃甜菜萵苣芫荽水仙根苦蕒晚紅花牛膝蔥烏菘臘梅子蜀葵韭─澆灌─桂樹忌澆橙橘糞─收采─胡桃漧薑蘑菇斑貓浮萍楮實瞿麥刈藍捲柏海棠覆盆子使君子畢澄茄麻子藕蔓荊子蔴黃莖白薔薇刈薴芋石硫黃馬鞭艸露蜂房石龍芮皮防尾艸甜蔕天門冬眼子菜旋覆花白蒺藜荷葉槐實藿香五加皮菱芡石韋蒺藜漆─整頓─漚晚麻翻麥地伐木斫竹─制用─醬鳳仙莖制虀曬葫蘆茄幹田忌─天火午地火辰荒蕪亥九焦酉糞忌酉

八月【秋分中秋附見】

增─禮記月令─仲秋之月日在角昏牽牛中旦觜觿中─注日月會於壽星而斗建酉之辰也天子乃難以逹秋气以犬嘗麻先薦寢廟乃命有司趣民收斂務蓄菜多積聚乃勸種麥毋或失時其有失時行罪無疑─原花月令─是月也槐黃蘋笑芝艸奏功桂香秋葵髙掇金錢及第─增─瓶史月表─八月花盟主丹桂木樨芙蓉花客卿寶頭雞冠楊妃槿花使令水葒花翦秋羅牡丹花山茶花

彚考─原─詩豳風─八月萑葦八月其獲八月斷壺八月剝棗─增─夏小正─八月剝─傳─剝也者畜之時也剝棗防零─傳─剝也者取也零也者降零而後取之故不言剝也─晉書樂志─八月之辰謂爲酉酉者緧也謂時物皆緧縮也八月之管名爲南呂南呂任也謂時物皆秀有懷任之象也─續齊諧記─鄧紹八月旦入華山采藥見一童子執五防囊盛柏葉上露如珠滿囊紹問用此何爲答曰赤松先生取以明眼言終便失所在─荊楚嵗時記─八月十四日以錦防爲眼明囊遞相餉遺注─按述徵記云八月一日作五明囊盛取百艸頭露洗眼令眼明也─風土記─裏俗以八月雨爲豆花雨─夢溪筆談─八月枝條堅剛故曰天罡─賞心樂事八月湖山尋桂現樂堂秋花眾妙峯山木犀霞川野菊綺互亭千葉木犀桂隱攀桂杏花莊雞冠黃葵─成都古今記─八月有桂市─山家淸事─八月八日爲竹醉曰種竹易活─筍譜─竹八月謂之小春熱欲去寒欲來故曰小春─秋分─增─宋書律志─秋分而禾防定防定而禾熟律之數十二故十二防而當一粟一粟而當一寸中秋─增─碎錄─中秋無月則兔不孕蚌不胎蕎麥不實─幹淳嵗時記─中秋夕禁中賞月延桂─通考─八月十

五爲移花日─禪林備覽─有梵僧從天竺鷲山飛來云八月十五日夜桂子落─淸閒供─八月十五日牡丹誕集藻─文賦散句─原─梁昭明太子錦帶書─黃花笑冷白羽悲秋旣傳蘇子之書更泛陶公之酒─增─元王柏長嘯山防記─辛卯秋八月與客防於北山於時丹楓纈林香桂染袖金粟垂潁翠莢吐英芙蓉靚冶籬菊敷茂紫蘭兮抗莖濯蕊於深幽香稻兮春玉珠於踐蹂懸顆苞於棗栗粲靑黃於橘柚日暄而不熇雨寒而不驟正一年之佳景也

五言古詩─原─晉孫綽秋日─蕭瑟中秋日鴈唳風雲髙山居感時變逺客興長謠疎林積涼風虛岫結凝霄湛露灑庭樹宻葉亂縈條撫葉悲先落攀松羨後凋垂綸在林野交情逺市朝澹然懷古心濠上豈伊遙─增─唐白居易南湖晚秋─八月白露降湖中水方老旦夕秋風多衰荷半傾倒手攀靑楓樹足蹋黃蘆艸慘淡老容顏零落秋懷抱有兄在淮楚有弟在蜀道萬里何時來煙波白浩浩

七言古詩─增─宋徐積八月十四夜─有人望月吟太虛半夜秋風吹碧蘆碧蘆風起吹老桂吟聲入月驚蟾蜍明夜中秋更好吟兔肥蟾大桂成林桂兔之外有何物玉池水到中秋溢秋風刮水如霜滴

五言律詩─增─唐廖凝中秋月─九十日秋色今宵已平分孤光含列宿四面絕纎云眾木排疎影寒流疊細紋遙遙望丹桂心緒正紛紛

七言律詩─原─明蔡羽秋思─淸秋山色淨簾櫳八月芙蓉滿鏡中醉任嶺雲連海綠愁禁楓葉接天紅養魚好伴鴟子飲水如無桑薴翁江上羙人期不到吹簫獨自向虛空

七言絕句─原─宋韓琦仲秋八日雲臺觀羣花盛開─春早凡花百種榮秋芳能得防多名仙家八月靈葩發不與尋常俗豓爭

別錄─原─占─有三卯三庚低田麥稻吉三庚二卯麥宜髙田無三卯不宜麥諺云三卯三庚麥出低坑三庚二卯麥出防巧月大盡有水災少菜─月令通考─秋分諺曰分社同一日低田盡叫屈秋分在社前斗米換鬥錢秋分在社後斗米換斗豆朔日值白露果谷不實值秋分主物價貴十一日卜來年水旱侵晨或隔夜於水邊無風浪處作一水則子至晚防之若沒主水露主旱平主小水又主本年好種麥名曰橫港─增─農政全書─八月朔日風雨宜麥麻子貴十倍又云凡朔要晴惟此日要雨好種麥諺曰白露前是雨白露後是鬼其時之雨片雲來便雨稻花見日吐出陰雨則收正吐之時暴雨忽來卒不能收遂致白颯之患若連朝雨反不爲災─種植─箭漧菜豌豆蠶豆萵苣麥水晶蔥蘿卜芥菜蔓菁蒜春菜菠菜油菜白菜藠紅花烏菘胡荽胡麻雞頭蔥木罌粟黃矮菜芍藥菱─移植─櫻桃橘李柚枇杷柑杏梅銀杏桃梔子芍藥枸杞木犀梧桐橙牡丹玫瑰丁香木筆石菊百合水仙山丹─壓插─玫瑰薔薇─貼接─牡丹綠萼梅海棠─澆灌─牡丹瑞香芍藥並宜豬糞─收采─割谷蓍實根豇豆石楠實大棗狼毒牛膝韭花金毛狗脊人參酸棗山藥桔梗牡丹皮根薏苡艸龍膽白斂當歸白蒺藜升麻芍藥根柴胡黃芩烏藥根秦艽生地澤瀉巴防天白蘚皮甘艸白術黃連萱艸根香附子百合知母參天門冬山豆根地楡防己前胡茅香苖胡黃連萆薢桂皮茯神薴根蜀椒花椒甘松茯苓丁香豬苓雷丸王不畱行根苖花子藍種秦皮虎杖巴豆角蒿─整頓─修牡丹芟芍藥菊加土放芋根鋤竹園蘭換盆刈薴忌澆橙橘─田忌─天火酉地火卯九焦午糞忌申荒蕪卯

九月【九日附見】

增─禮記月令─季秋之月日在房昏虛中旦栁中─注─日月會於大火而斗建戍之辰也鞠有黃華命百官貴賤無不務內以會天地之藏無有宣出乃命冡宰農事備收舉五穀之要是月也艸木黃落乃伐薪爲炭是月也天子以犬嘗稻先薦寢廟─原─梁元帝纂要

九月曰季秋亦曰暮秋末秋暮商季商杪商又曰月─增─花月令─是月也菊有英巴竹筍芙蓉綻山藥乳橙

橘登老荷化爲衣─瓶史月表─九月花盟主菊花花客卿月桂花使令老來紅葉下紅

彚考─原─詩豳風─九月叔苴─夏小正─九月榮鞠樹麥─傳榮鞠鞠艸也鞠榮而樹麥時之急也─晉書樂志─九月之辰謂之戌戌者滅也謂時物皆衰滅也九月之管名曰無射射者出也言時陽气上升萬物收藏無復出也─夢溪筆談─九月木可爲枝榦故曰太衡─九日增西京雜記─戚夫人侍兒賈佩蘭後出爲扶風人叚儒妻說在宮內時九月九日佩茱萸食蓬餌飲菊花酒令人長壽菊花舒時並采莖葉雜黍米釀之至來年九月九日始熟就飲焉故謂之菊花酒─玉燭寶典─九日食蓬餌飲菊花酒者其時黍秫並収因以黏米嘉味觸類嘗新遂成積習─太淸記─九月九日采菊花與茯苓松脂久服之令人不老─原─風土記─九月九日律中無射而數九俗尙此日折茱萸房以插頭言辟除惡气爲禦初寒漢俗九日飲菊花酒以袚除不祥─續齊諧記─汝南桓景隨費長房防學累年長房謂曰九月九日汝家中當有災宜急去令家人各作絳囊盛茱萸以繋臂登髙飲菊花酒此禍可除景如言舉家登山夕還見雞犬牛羊一時暴死長房聞之曰此可代也今世人九日登髙飲酒婦人帶茱萸囊蓋始於此─續晉陽秋─陶潛九月九日無酒於宅邊菊叢中摘盈把坐其側望見白衣人乃王送酒卽便就酌而後歸─增─千金月令─重陽之日必以肴酒登髙眺逺爲時防之逰賞以暢秋志酒必采茱茰甘菊以泛之旣醉而還─原─嵗時雜記─二社重陽以棗爲糕或加以栗以肉─洛陽風土記─九日以花糕法酒賜近臣─增─賞心樂事─重九登城把萸把菊亭采菊蘇堤防芙蓉珍林嘗時果景全亭金橘芙蓉池三色拒霜─東京夢華錄─九月重陽都下貴菊有數種其黃白色蕊若蓮房曰萬齡菊粉紅色曰桃花菊白而檀心曰木香菊黃色而圓者曰金鈴菊純白而大者曰喜容菊無處無之酒家皆以菊花縛成洞戶都人出郊外登髙宴聚前一二日各以粉面蒸糕遺送摻飣果實如石橊子栗黃銀杏松子之類─熙朝樂事─重九日登髙飲燕者必簮菊泛萸猶古人之遺俗也又以蘇子微漬梅鹵雜和蔗霜梨橙玉橊小顆名曰春蘭秋菊集藻─書─原─魏文帝與鐘繇九日送菊書─嵗往月來忽復九月九日九爲陽數而日月並應俗嘉其名以爲宜於長久故以宴享髙會是月律中無射言羣木庶艸無有射地而生惟芳菊紛然獨榮非夫含乾坤之純和體芬芳之淑气孰能如此故屈平悲冉冉之將老思餐秋菊之落英輔體延年莫斯之貴謹奉一束以助彭祖之術文賦散句─原─宋傅亮九月九日登淩囂館賦─何物而節哀又云悠而風厲悴綠蘩於寒渚隕丰雚於荒澨翫中原之芬菊惜蘭圃之凋蕙旌竹柏之勁心謝梧楸之零脆─梁昭明太子錦帶書─重陽變序節景窮秋霜抱樹而擁柯風拂林而下葉金堤翠栁帶星采而均調紫塞蒼鴻追風光而結陣

五言古詩─原─晉陶潛九日閒居─世短意常多斯人樂久生日月依辰至舉俗愛其名露淒暄風息气徹天象明往燕無遺影來鴈有餘聲酒能袪百慮菊解制頹齡如何蓬廬士空視時運傾塵爵恥虛罍寒華徒自榮斂襟獨閒謠緬焉起深情棲遲固多娛淹畱豈無成─乙酉嵗九月九日─靡靡秋已夕淒淒風露交蔓艸不復榮園木空自凋淸气澄余滓杳然天界髙哀蟬無畱響叢鴈鳴雲霄萬化相尋繹人生豈不勞從古皆有沒念之中心焦何以稱我情濁酒且自陶千載非所知聊以永今朝─增─梁庾肩吾九日侍宴─轍迹光周頌巡逰盛夏功鉤陳萬騎轉閶闔九門通秋暉逐行漏朔气繞桐風獻壽重陽節廻鑾上苑中疏山開輦道間樹出離宮玉醴吹巖菊銀牀落井桐禦梨寒更紫仙桃秋轉紅飲羽山西射浮雲冀北驄塵飛金埓滿葉破栁條空騰猿疑矯箭驚鴈避虛弓雕材濫杞梓花綬接鵷鴻愧乏天庭藻徒參文雅雄─陳江總於長安歸還揚州九月九日行至薇山亭賦韻─心逐南云逝形隨北鴈來故鄕籬下菊今日防花開─唐太宗山閣晚秋─山亭秋色滿巖牖涼風度疎蘭尙染煙殘菊猶承露古石依新苔新巢封古樹歷覽情無極咫尺輪光暮─原─宋梅堯臣九日永叔長文原甫景仁鄰防持國過飲─秋堂雨更靜粲粲佳菊芳置酒延羣公掇英浮新黃心猶慕淵明歸來醉柴桑莫問車馬之去迹亂康莊─蘇軾九日閒居和陶詩─九日獨何日欣然愜平生四時靡不佳樂此古所名龍山憶孟子栗裏懷淵明鮮鮮霜菊艷澑澑糟牀聲閒居知令節樂事滿餘齡登髙望雲海醉覺三山傾長歌振履商起舞帶索榮坎軻識天意淹畱見人情但願飽秔稌年年樂秋成

五言律詩─

禦制九日幸景山登髙─秋色淨樓臺登髙紫禁隈千門鳴雁度萬井霽煙開翠拂鑾輿上云隨豹尾來佳辰欣宴賞滿泛菊花杯

原─唐中宗九月九日幸臨渭亭登髙─九日正乘秋三杯興已周泛桂迎樽滿吹花向酒浮長房萸早熟彭澤菊初收何借龍沙上方得恣淹畱─增─王績九月九日─野人迷節端坐隔塵埃忽見黃花吐方知素節回映巖千叚發臨浦萬株開香气徒盈把無人送酒來─崔善

爲答王無功九日─秋來菊花气深山客重尋露葉疑涵玉風花似散金摘來還泛酒獨坐卽徐斟王貪自醉無復覓楊林─原─沈佺期九日侍宴應制─禦气幸金方憑髙薦羽觴魏文頒菊蕊漢武賜萸囊去鶴畱笙吹歸鴻識舞行年年重九慶日日奉天長─杜甫九日─舊日重陽日傳杯不放杯卽今蓬鬢攺但媿菊花開北闕心長戀西江首獨回茱萸賜朝士難得一枝來─九日曲江─綴席茱茰好浮舟菡萏衰季秋時欲半九日意兼悲江水淸源曲荊門此路疑晚來髙興盡搖蕩菊花期七言律詩─原─唐張諤九日─秋天林下不知春一種佳逰事也均綘葉從朝飛著夜黃花開日未成旬將橫陌樹頻驚馬半醉歸途數問人城逺登髙並九日茱萸凡作防年新─杜甫九日藍田崔氏莊─老去悲秋彊自寛興來今日盡君歡羞將短髮還吹帽笑倩傍人爲整冠藍水逺從千防落玉山髙並兩峯寒明年此會知誰健醉把茱萸仔細防─嚴維九日登髙─詩家九日憐芳菊逐客髙齋瞰浙江漁浦浪花搖素壁西陵樹色入秋牕木奴向熟懸金實桑落新開瀉玉缸四子醉時爭講徳笑論黃霸屈爲邦─增─宋韓琦壬子重九─菊有黃花气移重陽香萼已榦枝金鈴後坼孤芳在玉液輕浮一醉宜煙渚去來鴻自適霜叢飛繞蝶何知風前客帽從吹落且伴山翁倒接防─邵雍秋暮西軒─繞欄種菊一齊芳戶牖軒牕總是香得意不能無興詠樂時況復遇丰穰深秋景物隨宜好向老筋骸麤且康飲罷何妨更登眺爛霞堆裏有斜陽─楊萬里九日卽事呈尢延之─昨日茱萸未苦香今朝籬菊頓然黃浮英泛蕊多多著舊酒新醅細細嘗節裏且追千載事髩邊管得防莖霜正冠落帽多兒態自笑狂夫老不狂─金姚孝錫重九─天邊今日又重陽隴樹紅飛鴈信霜且插茱萸慰衰鬢莫將詩句撓廻腸歌勤皓齒人俱醉舞戀晴暉蝶也忙來日預期扶宿酒未應籬菊減秋香

五言排律─原─唐髙宗九月九日─端居臨玉扆初律啟金商鳳闕澄秋色龍闈引夕涼野靜山气斂林疎風露長砌蘭窺半影巖桂發全香滿蓋荷凋翠圓花菊散黃揮鞭爭電烈飛羽亂星光栁空穿石碎虛側月張怯猿啼落岫驚鴈斷分行斜輪低夕景歸斾擁通莊─沈佺期白蓮花亭侍宴應制─九日陪天仗三秋幸禁林霜威變緑樹雲气落靑岑水殿黃花合山亭絳葉深朱旗夾小徑寶馬駐靑潯花吏收寒果饔人膳野禽承歡不覺暝遙響素秋砧─增─王維奉和聖制重陽節宰臣及羣官上壽應制─四海方無事三秋大有年百生逢此日萬壽願齊天芍藥和金鼎茱萸插玳筵玉堂開右个天樂動宮懸禦栁疎秋景城鴉拂曙煙無窮菊花節長奉柏梁篇

五言絕句─增─唐王勃九日─九日重陽節開門有菊花不知來送酒若个是陶家─原─李白九日龍山飲─九日龍山飲黃花笑逐臣醉防風落帽舞愛月畱人─九月十日卽事─昨日登髙罷今朝更舉觴菊花何太苦遭此兩重陽─杜甫復愁─每恨陶彭澤無錢對菊花如今九日至自覺酒須賖─增─金宇文虛中回文詩─短葦低殘雨虛舟帶晚潮斷鴻歸暗浦疎葉墮寒梢慼慼蛩吟苦茫茫水驛孤日銜山色暮霜帶菊叢枯─明馬氏間卿暮秋─野色滿園中閒情立晚風菊花含雨艷楓葉醉霜紅

七言絕句─原─唐張諤九日宴─秋葉風吹黃颯颯晴雲日照白鱗鱗歸來特問茱萸女今日登髙醉防人─增─王維九月九日憶山東兄弟─獨在異鄕爲異客毎逢佳節倍思親遙知兄弟登髙處徧插茱萸少一人─宋韓琦重九會光化二園─誰言秋色不如春及到重陽景自新隨分笙歌行樂處菊花萸子更宜人─王安石九日─九日無歡可得追飄然隨意歷山陂蔣陵西曲風煙也有黃花一兩枝陸遊九月晦日作─菊枝傾倒不成叢桐葉凋零已半空自是老來多感慨不湏蕭瑟爲秋風炊煙漠漠衡門寂寒日昏昏倦易還數樹丹楓映蒼

檜天工解作範寛山─秋晚─新築塲如鏡面平家家歡喜賀秋成老來懶惰慚丁壯羙睡中聞打稻聲─秋晚雜興─汀樹猶靑未著霜壠閒稗穂已先黃放翁皓首歸民籍爛醉狂歌坐簀牀冷落秋風把酒杯半酣直欲挽春回今年菇菜嘗新晚正與鱸魚一味來─金張本九日月中對菊─花上淸光花下陰素娥惜此萬黃金一杯寒露三更後誰信幽人更苦心

詩散句─原─齊王儉─寥寥淸景靄靄微霜艸木揺落幽蘭獨芳─梁沈約─暮芝始緑年桂初丹上林葉下滄池水寒葉浮楚水艸折梁園淒涼霜野惆悵晨鵾─丘遲云物防颺光景髙麗枯葉未落寒花委砌─唐李白─今日云景好水綠秋山明壺酌流霞搴菊泛寒榮─白居易─黍香酒初熟菊暖花未開間聽竹枝曲淺酌茱萸杯─陳江總─園菊把黃花庭橊割朱實─原─隋賀敳─寒花低岸菊涼葉下庭梧─增─唐張錫─菊彩揚堯日萸香繞舜風─蕭至忠─寵極萸房徧恩深菊酎余─樊忱─插萸登鷲嶺把菊坐蜂臺─趙彥伯─簮掛丹萸蕊杯浮紫菊花─原─宋之問─時菊芳仙醞秋蘭動睿篇─蘇瓌─菊气先薰酒萸香更襲衣─孫佺─應節萸房滿初寒菊圃新─髙適綘葉擁虛砌黃花隨濁醪─陰行先─山棠紅葉下岸菊紫花開─蔣山卿─嵗熟村多釀秋深菊始華─韋莊─水館紅蘭合山城紫菊深─白居易─江南九月

未搖落栁靑蒲綠稻穟香─司空圖重陽未到已登臨探得黃花且獨斟─增─宋周必大遙知九日平山會笑插茱萸滿鬢紅─陸防─但憶社醅挼菊蕊敢希朝士賜萸枝─金周昻─猶賴多情數枝菊肻畱金蕊待重陽原─元耶律楚材─鴈門九日西風髙綿梨萬樹垂金綃增─曺伯啟─蕎花不識秋光老猶向桑陰宻處開─唐嚴維─菊度重陽少─殷璠─重陽開滿菊花金─杜荀鶴─重陽酒熟茱萸紫

詞─原─明陳繼儒昭君怨─記得東坡老叟莫負淸明重九今日正重陽菊花黃花插滿頭歸去落日前村楓樹樹裏唱歌聲釣漁人─增─金李俊民防絳唇─秋樹風髙可憐憔悴門前栁白衣去後間卻持杯手一笑相逢落帽年時友君知否南山如舊人比黃花瘦─宋蘇軾浣溪沙─珠檜絲杉冷欲霜山城歌舞助淒涼且餐山色飲湖光共挽朱轓畱半日彊揉靑蕊作重陽不知明日爲誰黃─黃機淸平樂─西風獵獵又是登髙節一片情懷無處說秋滿江頭紅葉誰憐鬢影淒涼新來更防吳霜辜負萸囊菊琖年年客裏重陽─原─李易安醉花陰─薄霧濃云愁永晝瑞腦噴香獸時節又重陽玉枕紗廚半夜涼初透東籬把酒黃昏後有暗香盈袖莫道不消魂簾捲西風人似黃花瘦─黃庭堅鷓鴣天─黃菊枝頭破曉寒人生莫放酒杯幹風前橫笛斜吹雨醉裏簮花倒著冠身健在且加飱舞裙歌板盡淸歡黃花白雪相牽挽付與時人冷眼防─蘇軾南鄕子─霜降水痕收淺碧粼粼露逺洲酒力漸消風力軟颼颼破帽多情卻戀頭詩酒若爲儔但把淸樽斷送秋萬事到頭都是夢休休明日黃花蝶也愁─歐陽修漁家傲─九日歡逰何處好黃花萬蕊雕欄繞通體淸香無俗調天气好煙滋露結功多少日腳淸寒髙下照寶釘宻綴圓斜小落葉西園風嫋嫋催秋老叢邊莫厭金樽倒又─九月霜秋秋已盡烘林敗葉紅相映惟有東籬黃菊盛遺金粉人家簾幕重陽近曉日陰陰晴未定授衣時節輕寒嫩新鴈一聲風又勁云欲凝鴈來應有吾鄕信

別錄─原─種植─大小麥油菜豌豆水仙春菜芫荽萵苣白菜冬蒜芥菜罌粟─移植牡丹芍藥萱艸山茶臘梅麗春玫瑰竹諸果木─收采─五倍子五穀種菊花薔薇子芝蔴稈木漧薑兔絲子大豆杜仲白術粟厚朴芎防橄欖茱萸梔子皁莢皁角茶子豆稭茄種松節防防兒─整頓─采菊花鋤蓆艸掘姜糞麥門冬刈紫艸收子刈苕箒掘芋收薴麻子去荷葉缸水─制用─本艸─凡棗用九月采日幹補中益气久服神仙以其月采太乙餘糧久服耐寒暑不饑輕身可腌諸色菜及造茭白藕蘿卜萌蘆諸生鮓作香茄蒜茄蒜東芥虀─田忌─天火子地火寅糞忌巳九焦寅荒蕪未

禦定佩文齋廣羣芳譜卷五

欽定四庫全書

禦定佩文齋廣羣芳譜卷六

天時譜

冬

增─禮記鄕飲酒義─北方者冬冬之爲言中也中者蔵也─爾雅─冬爲英注─气黒而淸英冬爲安寧─蔡邕

月令章句─冬終也萬物於是終也─梁元帝纂要─冬日冬三冬九冬天曰上天風曰寒風勁風嚴風厲風哀風陰風景曰冬景寒景時曰寒辰節曰嚴節艸曰寒卉黃艸木曰寒木寒柯素木寒條

彚考─原─詩風─我有防蓄亦以禦冬─增─禮記王制─冬薦稻─原─漢書魯恭傳─易曰潛龍勿用言十一月十二月陽气藏未得用事育噓萬物養其根荄而猶盛陰在上地凍水冰陽气否隔閉而成冬─晉書孝義傳─劉殷祖母王氏冬月思堇殷時年九嵗乃於澤中慟哭聲不絕者半日忽若有人云止止殷收淚視地有堇生焉

因得斛餘以供母─增─唐書五行志─長慶二年冬少雪水不冰凍艸木萌荑如正月─管子─北方曰月其時曰冬其气曰寒其徳淳起溫怒周密斷刑致罰以符陰气大寒乃至五穀乃熟此謂月徳─韓非子─周公曰冬日之閉凍也不固則春夏之長艸木也不茂─原─鶡冠子斗柄指北而天下皆冬─呂氏春秋─冬之徳寒寒不信其地不成剛地不成剛則凍閉不固─增─淮南子─冬伐薪蒸─注─大曰薪小曰蒸─尙書大傳─北方伏方也萬物之方伏也冬中也物方蔵於中也陽盛則吁荼萬物而養之外陰盛則呼吸萬物而蔵之內故曰呼吸者陰陽之交接萬物之始終─新論─冬木可折─原─魏略─顏斐爲京兆尹課民當輸租時以車牛各致薪兩束爲冬月寒冰炙筆硯之用─增─拾遺記─漢明帝霜林園皆植寒果積冰之節百果方盛俗謂之相陵霜林之聲訛也神仙傳─葛冬日能爲客設生─竹書─帝舜四十七年冬隕霜不殺艸木─原─杜陽雜編─李輔國遇嚴寒置鳳首木於堂和煦如二三月又別名常春艸─運行論注─凝慘冰雪寒之化凜冽霜電寒之用柔耎之物遇寒則堅寒之致太虛澄淨黒气浮空天色黯然髙空之寒气也气如散麻本末皆黒川澤之寒气也太虛淸白空明雪映遐邇一色山谷之寒气也太虛白昏大明不翳如霧雨气遐邇肅然北望色凝雰夜落此水气所生寒之化也太虛防黒白埃昏翳天地一色逺視不分此寒溫凝結雪之將至也地裂水冰河流漧涸枯澤浮咸木斂土堅是土勝水水不得自淸水所生寒之用也增─嵗華紀麗─羽律才移幹風更肅霜樹盡摧於枯葉玉壺漸結於輕冰松秀寒姿桂榮貞質星斗旋臨亥位金烏疊次房星北戶墐扉之日東臯獲稻之辰─原─淸閒供─冬時午後攜籠向古松懸崖間敲冰煮建茗日晡布衣皮防防蹇驢問寒梅消息薄暮圍鑪促膝煨芋魁說無上偈

集藻─文賦散句─增─楚屈原逺遊─嘉南州之炎徳兮麗桂樹之冬榮─晉陸機感時賦─寒冽冽而感興風謖謖而妄作鳴枯條之泠泠飛落葉之漠漠─唐趙自厲寒賦幽林風掃時物霜殘柔條危勁奧室淒寒有羙人兮心恍惚情怵悼而靡安伊鮮物之皆瘁獨霜松之常靑縱寒苦之飄激淬堅明而自寧

五言古詩─增─晉曺毗詠冬─綿邈冬夕永凜厲寒气升離葉向晨落長風振條興夜靜輕響起天淸月輝澄寒冰盈渠結素霜竟櫩凝今載忽已暮來紀奄復仍─原─梁簡文帝圃冬夕─洞門扉未掩金壺漏已催曛煙生澗曲暗色起林隈雪花無有蔕冰鏡不安臺階楊始倒插浦桂半新栽陳根委落蕙細葉發香梅雁去銜蘆止猿戲繞枝來

七言古詩─增─宋陸遊冬夜吟─昨夜凝霜皎如月碧瓦鱗鱗凍將裂今夜明月卻如霜竹影橫窻更淸絕造物有意娛詩人供與詩材次第新饑鴻病鶴自無寐山窮水絕誰爲鄰西村梅花消息動喞喞寒醅漸鳴甕盡將醉防插幽香此生莫作長安夢─元何中山中樂─千花重作陽春節野杏山桃隨處發莫思前度看花誰已見荒原芳艸歇穆山山下數灣月華山山崖千丈雪幽人獨在雪月中要與梅花成四絕山中之樂誰得知我獨知之來何爲除卻山家新臘醖世間無事可相宜─原─鄭奎妻冬月詞─山茶未開梅先吐風動簾旌雪花舞金盤冒冷塑狻猊綉幙圍春護鸚鵡倩人呵筆畫雙眉脂水凝寒上臉遲妝罷扶頭重照鏡鳳釵斜壓瑞香枝五言律詩─增─唐太宗冬日臨昆明池─石鯨分玉澑劫燼隠平沙柳影冰無葉梅心凍有花寒野凝朝霧霜天散夕霞歡情猶未極落景遽西斜─張蠙次韻和友人冬日書齋─四季多花木窮冬亦不凋薄冰行處斷殘大睡來消象版簽書帙蠻藤絡酒瓢公卿有知己時得一相招─宋張耒冬日雜興─水落橋痕在沙幹岸艸枯霜餘槐老壯風際竹淸疎啄木髙逾響鶺鴒飛且呼二年親友絕惟有對禽魚空山身欲老䢐嵗臘還來愁怯年年柳傷心處處梅綠蔬挑甲短紅蠟防花開冰雪如何有東風日夜回─唐庚立冬後作─防蔗入佳境冬來幽興長瘴鄕得好語昨夜有飛霜籬下重陽在醅中小至香西鄰蕉向熟時致一梳黃─陸遊冬日─吳中寒气薄嵗暮亦和風移樹來村北尋僧渡港東露葵收半綠霜稻杵防紅一飽無餘念吾生正不窮─朱子冬日─蕭條時序晚已復度髙秋回澗白波起通川絳樹稠晨風散淸露嘉稻捲平疇獨懷志士感嵗事幸將休淸霜染澗樹蕭索向嚴冬密雨有時集寒云無定容波明橫瀨出風急逺林空一極窻間眺髙旻矗亂峯

七言律詩─增─唐韓偓冬日─蕭條古木銜斜日戚瀝晴寒滯早梅愁處雪煙連野起靜時風竹過墻來故人每憶心先見新酒偸甞手自開景狀入詩兼入畫言情不盡恨無才─宋眞山民初冬─林葉新經數夜霜地鑪獨擁─山房塵書邀我共髙閣濁酒勸人歸醉鄕費省家貧還似富身閒日短亦如長梅花苦欲催詩興又破梢頭半防香─原─明文徴明─煙鎖凝塵四壁空靑燈欲燼夜溶溶涼聲度竹風如雨碎影搖窻月在松病枕蕭條聞永漏艸堂揺落已深冬不堪酒醒淒然地撫景懷人意萬重─王象晉─蠟祭喧喧土鼓搓紛紛髦穉擁如渡詠豳恍際周王世布令行宣靑帝和冰筯迎陽辭碧瓦梅珠散彩耀繁柯春光積漸來茅舍對酒能忘鼓腹歌孟淑卿─黙坐深閨思有餘霜威漸覺襲衣裾靑綾被冷無鴛夢紫塞天寒斷雁書竹葉舞風侵戶響梅花和月上窻虛雙蛾爭似庭前柳臘盡春來忽又舒

五言絕句─增─唐王勃冬郊行望─桂密巖花白梨疎林葉紅江臯寒望盡歸念斷徵篷─金宇文虛中回文─鶻健呼風急烏啼促景殘窟深宜兔蟄蒲折防魚寒

七言絕句─增─唐元稹西歸─寒花雪滿山腰著栁冰珠滿碧條天色漸明回─望玉塵隨馬度藍橋─元王惲蘭溪道中─豫樟蔽日無黃落竹筍經霜更碧鮮記取江南光景異暖煙晴日是冬天─郭玨冬詞─疎林晴旭散啼鴉髙閣朱簾窣地遮爲問王孫歸也未玉梅開到北枝花

詩散句─增─唐劉孝孫─凍栁含風落寒梅照日鮮─郎士元─髙松殘子落寒井凍痕生─李頻─蕓細書中气松疎雪後陰─宋陸遊─藤疎不覆架桐落欲平溝─唐張籍梅花蠻艸連冬有行處無家不滿園

十月【立冬小雪附見】

增─禮記月令─孟冬之月日在尾昏危中旦七星中─注─日月會於析木之津而斗建亥之辰也─原─梁元帝纂要冬曰孟冬亦曰上冬曰陽月─花月令─是月也蘆傳冬菜蒔木葉避霜芳艸斂漢宮秋老薴蔴護其根─增─瓶史月表─十月花盟主白寶珠茶梅花客卿山茶花甘菊花花使令野菊寒菊芭蕉

彚考─增─詩豳風─十月獲稻爲此春酒以介眉壽十月納禾稼黍稷重穋禾麻菽麥─晉書樂志─十月之辰謂爲亥亥者刻也言時陰气刻殺萬物也十月之管名爲應鐘應者和也謂嵗功皆成應和陽功收而聚之也─唐書西域傳─東女國巫者以十月詣山中布糟麥咒

呼羣鳥俄有鳥來如雞狀剖視之有谷者丰嵗名曰鳥卜─淮南子─孟冬之月招搖指亥防松燧火─荊楚嵗時記─十月朔日黍臛俗謂之秦嵗首─注─未詳黍臛之義今北人此日設麻羮豆飯當爲其始熟甞新耳禰衡別傳云十月朝黃祖在艨艟上會設黍臛是也─原化記崔希眞十月一日雪遇老父於門獻松花酒老父曰此酒無味乃於懷中取丸藥置酒中味極羙後問天師師曰此眞人葛洪第三子其藥乃千嵗松膠也─夢溪筆談─十月萬物登成可以會計故曰功曺─賞心樂事─十月滿霜亭蜜橘賞小春花杏花莊挑薺─東坡詩注─嶺南气候不常菊花開時卽重陽涼天佳月卽中秋十月九日菊始開乃與客作重陽─立冬─原─禮記月令─是月也以立冬先立冬三日太史謁之天子曰某日立冬盛徳在水天子乃齋立冬之日天子親率三公九卿大夫以迎冬於北郊─三禮義宗─十月立冬爲節者冬終也立冬之時萬物終成故爲節名─東京夢華錄─立冬前五日西禦園進冬菜京師地寒冬月無蔬菜上至宮禁下及民間一時收蔵以充一冬食用─熙朝樂事─立冬日以各色香艸及菊花金銀花煎湯沐浴謂之掃疥小雪─增─三禮義宗─十月小雪爲中者气序轉寒雨變成雪故以小雪爲中

集藻─謠─增─晉夏矦湛苦寒謠─惟立冬之初夜天慘懍以降寒霜皚皚以被庭冰溏瀩於井漧艸槭槭以疏葉木蕭蕭以零殘松隕葉於翠條竹摧柯於綠竿

五言古詩─原─梁簡文帝大同十年十月戊寅詩─喧塵是時息靜坐對重巒冬深栁條落雪後桂枝殘星明露色盡天白雁行單雲飛乍想閣冰結逺疑紈晚橘隠重屏枯藤回竿荻陰連水气山峯染月寒─增─唐白居易湓浦早冬─潯陽孟冬月艸木未全衰秪抵長安陌涼風八月時日西湓水曲獨行吟舊詩蓼花始零落蒲葉稍離披但作城中想何異曲江池

七言古詩─增─宋陸遊初冬步至東村─八月風吹粳稻香九月蕎熟天始霜男耕女饁常滿野宿麥覆塊皆蒼蒼丰年比屋喜迎客花底何曽酒杯迮家人但覓浩歌聲不在東阡在南陌

五言律詩─原─唐杜甫孟冬─殊俗還多事方冬變所爲破柑霜落爪甞稻雪翻匙巫峽寒都薄烏蠻瘴逺隨終然減灘瀨暫喜息蛟螭─增─元僧方潤初冬作─泬寥蕭瑟後霽色卻怡人霜已千林曙天猶十月春黃花蝶過晚白葦雁銜新野性自夷曠非關絕世塵

七言律詩─原─唐陸蒙小雪後書事─時候頻過小雪天江南寒色未全偏楓汀尙憶逢人別麥隴惟應欠雉眠更擬結茅臨水次偶因行藥到村前鄰翁意緒相安慰多說明年是稔年─增─宋鄭俠次孟堅初冬晴和見梨桃二花作─十月南天尙暑襟幽花何怪動淸吟半扉素蘂呈修防朶夭紅出茂林地借小春回暖气日勻疎影轉輕陰惟應幕府多才俊不負行防醉客心─陸遊初冬─鉏犁滿野及冬耕時聼兒童叱犢聲逐客固宜安散地閒民何幸樂升平雪花漫漫蕎初熟綠葉離離薺可烹飯飽身閒書有課西窻來趂夕陽明志士逢秋已自傷老人況復惜年光正看溪碓舂粳滑又見山坡下麥忙桐落井牀多槁葉菊殘衫袖尙餘香讀書有課眞當勉貯明膏伴夜長

七言絕句─

禦制塞外初冬─陰山南去雁行多沙原六禦過報是初冬新律攺依然霜曉气暄和

增─唐樊晃十月南中感懷─南路蹉蛇客未回常嗟物候暗相催四時不變江頭艸十月先開嶺上梅─張登小雪日戲題─甲子徒推小雪天刺桐猶綠槿花然陽和長養無時歇卻是炎洲雨露偏─原─宋蘇軾初冬─荷盡已無擎雨蓋菊殘猶有傲霜枝一年好景君須記正是橙黃橘綠時─增─鄭思肖小春花─天地無情正北風飛鴻

哀咽亂雲中此時縱使開千樹不及東皇一防紅─元僧善住十月─淸霜欲重小春天楊栁蕭疏曉煙無柰東皇苦多事又傳春信到梅邊

詩散句─增─唐杜甫─漢源十月交天气涼如秋艸木未黃落況聞山水幽栗亭名更佳下有良田疇充腸多薯蕷崖蜜亦易求密竹復冬筍淸池可方舟𨿽傷旅寓逺庶遂平生遊

詞─原─宋歐陽修漁家傲─十月小春梅蘂綻紅鑪暖閣新妝徧錦帳羙人貪睡暖羞起嬾玉壺一夜冰澌滿樓上四垂簾不捲天寒山色偏宜逺風急雁行吹字斷紅日晚江天雪意云撩亂

別錄─原─占候─家塾事親─十月有三卯糴平無則谷貴立冬日先立一丈竿占影得一尺大疫大旱大暑大饑二尺赤地千里三尺大旱四尺五尺低田收六尺髙低田熟七尺髙田收八尺澇九尺大水一丈水入城郭朔日值立冬主災異值小雪有東風春米賤西風春米貴其日用斗量米若綴在斗來春貴甚驗─種藝─豌豆油菜葵菜冬芥菜麥菠菜烏菘萱艸冬白菜黃茋防風─移植─五味子黃精梅柑五加皮菊橙橘─收采─枸杞枳殻山茱萸芎防五加皮根梔子皁莢麥門冬苦參白荳蔲貝母牛膝女貞葉桑葉決明子陳皮地黃山藥子槐實芙蓉花薴根冬栝蔞根蕨根甘蔗山芋─澆培─橙橘諸果包褁諸畏寒花果墪諸畏寒花木根上土壅薴蔴壅茴香根─整頓─窖茱莉芙蓉蘭菊菖蒲夾竹桃虎刺養蘿卜種莙薘菜耘麥─田忌─天火卯地火丑糞忌亥九焦亥荒蕪寅

十一月【冬至附見】

增─禮記月令─仲冬之月日在斗昏東辟中旦軫中─注─日月防於星紀而斗建子之辰也是月也日短至陰陽爭諸生蕩蕓始生荔挺出─原─梁元帝纂要─是月曰明天又曰廣寒月─花月令─是月也蕓生楓丹蕉紅巖桂馥枇杷綴金松栢後凋─增─瓶史月表─花盟主紅梅花客卿楊妃茶花花使令金盞花

彚考─增─周禮地官─仲冬斬陽木─注─鄭司農云陽木春夏生者謂陽木生山南者─原─前漢書律曆志─十一月幹之初九陽气伏於地下始著爲一萬物萌動鐘於太陰─增─淮南子─見一葉之落知嵗之暮覩瓶中之冰知天下之寒─原─列仙傳─仙人馬湘在刺史馬植坐上仲冬月以酒杯盛土種子須臾蔓引生實食其味甚羙─玉燭寶典─月晦煮赤豆作糜以祭門禳疫也─增荊楚嵗時記─仲冬之月采擷霜燕菁葵等雜菜幹之並爲鹹葅─賞心樂事─十一月摘星軒枇杷花味空亭臘梅蒼寒堂南天竺花院水仙─成都古今記─十一月有梅市─一統志─雷陽界稻十一月下種揚雪耕耘次年四月熟與他地迥異─冬至─原─周禮秋官─柞氏掌攻艸木及林麓冬日至令剝陰木而水之─增─周禮秋官─薙氏掌殺艸冬日至而耜之─漢書律曆志─候气之法爲室三重戶閉塗釁周密布緹幔室中以木爲琯每律各如之內卑外髙從其方位加律其上以葭莩灰抑其兩端案歷而候之气至者灰去─魏相傳─冬至則八風之序立萬物之性成─呂氏春秋─冬至後五旬十日菖蒲生菖者百卉之先生者也─淮南子─冬至日則陽乘陰是以萬物仰而生─原─易通卦驗─十一月廣漠風至則蘭射幹生─增─孝經緯─斗指子爲冬至至有三義一者陰極之至二者陽气始生三者日行南至故謂之至玉燭寶典─十一月建子周之正月冬至日極南影長陰陽日月萬物之始當黃鐘律其管防長故有履長之賀─原─西域志─天竺國以十月二十六日爲冬至冬至則

麥秀─帝京景物略─冬至日畫素梅一枝爲瓣八十有一日染一瓣瓣盡而九九畢則春深矣曰九九消寒圖集藻─五言古詩─原─晉傅亮冬至─星昴殷仲冬短晷窮南陸柔荔迎時萋芳蕓應節馥─北齊蕭慤冬至應教─天宮初動磬緹室已飛灰暮風吹竹起陽云覆戶來折冰開荔色除雪出蘭栽慚無宋玉辯濫吹楚王防

五言律詩─原─唐杜甫艸堂卽事─荒村建子月獨樹老夫家雪裏江船渡風前竹徑斜寒魚依密藻宿鷺起圓沙濁酒禁愁得無錢何處賖─宋邵雍冬至─冬至子之半天心無攺移一陽初動處萬物未生時酒味方淡太音聲正希此言如不信更請問庖羲─增─範成大長至日與同捨遊北山─嵗晚山同色湖平霧不收寒云低閣雪佳節靜供愁竹栢森嚴立蒲荷索莫休瘦笻知腳力政爾耐淸遊

七言律詩─原─唐杜甫小至─天時人事日相催冬至陽生春又來刺繡五紋添弱綫吹葭六管動飛灰岸容待臘將舒栁山意衝寒欲放梅云物不殊鄕國異教兒且覆掌中杯─韓偓冬至夜作─中宵忽見動葭灰料得南枝有早梅四海便應枯艸綠九重先覺凍雲開陰氛莫向河源塞陽气今從地底回不道慘舒無定分卻憂蚊響又成雷─明李夢陽冬至感懷─奉天門下玉欄橋此日催班侍早朝占史奏云懽萬國大官傳宴散層霄苑梅應律春先動宮栁迎風色欲搖一出忽驚今十載百年勲業有漁樵

七言絕句─

禦制途中長至─關塞經時蹕未回律逢葭琯暗飛灰遙知日晷添宮綫暖閣前頭放早梅

原─宋蘇軾冬至日獨遊吉祥寺─井底微陽回未回蕭蕭寒雨濕枯荄何人更似蘇夫子不是花時肻獨來─冬至後十餘日復至吉祥寺─東君意淺著寒梅千朶深紅未暇裁安得道人殷七七不論時節遣花開─明董其昌長安冬至─子月風光雪後看新陽一縷動長安禁鐘乍應雲門曲寶樹先驅黍谷寒

詩散句─原─宋楊萬里─禽翻竹葉霜初下人立梅花月正髙─僧洪惠─夜久雪猿啼嶽嶺夢回淸月上梅花詞─原─宋曽實軒小重山─薄雪初銷銀月端疎疎浮竹影紅防梅花夢事落孤山禁人處霜重鼓聲寒畱取曉來看斑簾低小閣燭花殘一帆明月去蒼灣空相憶雪

浪月痕翻─增─李肩吾風入松─霜風連夜做冬晴曉日千門香葭暖透黃鐘管正玉防彩筆書云竹外南枝意早數花開對淸樽香閨女伴笑輕盈倦繡停鍼花磚一綫添紅景看從今迆邐新春寒食相逢何處百單五个黃昏

別錄─原─占候─四時纂要─冬至日數至元旦五十日者民食足若不滿五十日者一日減一升有餘日益一升防驗至前米價長至後必賤落則反貴寒不降五月雷電朔日值冬至主年荒嵗凶古占書以朔日冬至爲令辰─田家五行志─得壬一日主旱二日小旱三日赤旱四日五穀大熟五日小水六日大水七日河決八日海翻九日大熟十日少收十一十二日五穀不成─歷法─冬至日中竪八尺表其晷如度者其嵗羙人和

不則嵗惡人惑晷進則水晷退則旱進一尺則日食退一尺則月食歷家推朔旦冬至夜半甲子謂之歷元難得─禁忌─千金方─勿食經霜菜令人面無光澤增─居家宜忌─十一月勿食生菜發宿疾勿食生韭多涕唾─原─種藝─松檜春菜箭漧菜茼蒿杉柏菠菜黃矮菜萵苣─移植─松臘梅檜─壅培─石橊牡丹椒瑞香麥冬芙蓉木香竹芍藥─收采─冬葵子陳皮欵冬花鬼箭整頓─澆海棠芟薔薇修荼防芟木香鋤油菜─田忌─天火午地火子糞忌丑九焦申荒蕪午

十二月【小寒大寒臘日除夕附見】

增─禮記月令─季冬之月日在婺女昏婁中旦氐中─注─日月防於枵而斗建丑之辰也冰以入令告民出五種─注─冰旣入而令田官出五種以明大寒气過農事將起也是月也日窮於次月窮於紀星回於天數將防終嵗且更始専而農民毋有所使─原─梁元帝纂要─季冬亦曰暮冬杪冬除月暮節暮嵗窮稔窮紀─花月令是月也梅蘂吐山茶麗水仙淩波茗有花瑞香郁烈山礬鬯發─增─瓶史月表─十二月花盟主蠟梅獨頭蘭花花客卿茗花漳茶花花使令枇杷花

彚考─增─禮記王制─冡宰制國用必於嵗之抄五穀皆入然後制國用─夏小正─十有二月納卵蒜─傳─卵蒜也者夲如卵者也─韓非子─魯哀公問於仲尼曰冬十二月霣霜不殺菽何爲記此對曰此言可以殺而不殺也宜殺而不殺梅李冬實天失道艸木猶犯幹之而況人君乎─荊州記─淮陽郡十二月一日種谷至明年三月新谷便登─賞心樂事─十二月綺互亭檀香蠟梅湖山探梅花院蘭花玉照堂看早梅─榕城隨筆─漳於八閩爲極南得气防暖其人生不識霜雪之狀隆冬不禦裘絮桃李以臘月華大寒之候桂香襲人特爲可愛─小寒原─孝經緯─冬至後十五日斗指癸爲小寒陽極陰生乃爲寒今日初寒尙小也─詩含神霧─小寒爲節者亦形於大寒故謂之小言時寒气猶未極也─大寒─增─孝經緯─小寒後十五日斗指丑爲大寒至此栗烈極也詩含神霧─大寒者上形於小寒故謂之大十一月一陽爻初起至此始徹陰气出地方盡寒气並在上寒气之逆極故謂大寒─臘─原─禮記郊特牲─天子大蠟八伊耆氏始爲蠟蠟也者索也嵗十二月合聚萬物而索饗之也─增─郊特牲─蠟之祭也主先嗇而祭司嗇也祭百種以

報嗇也─原─風俗通─夏曰嘉平殷曰淸祀周曰大蠟漢攺曰臘臘者獵也因獵取獸以祭先祖或曰新故交接大祭以報功也─增─荊楚嵗時記─十二月八日爲臘日諺語臘鼓鳴春艸生村人並擊細腰鼓戴胡頭及作金剛力士以逐疫─原─卓異記─天授二年臘卿相詐稱上苑花開請幸則天許之乃遣使宣詔曰明朝遊上苑火急報春知花須連夜發莫待曉風吹於是明晨名花瑞艸皆發羣臣咸服其異─養生要論─十二月臘夜令人持椒臥井旁無與人言納椒井中可除瘟病─杜氏通典─蠟之義自伊耆氏之代而有其禮古之君子便之是報田之祭也其神農初爲田事故以報也─風土記─東京作浴佛防以諸果品煮粥謂之臘八粥─農政全書冬至後第三戍爲臘臘前兩三畨雪謂之臘前三白大宜菜麥諺云若要麥見三白─除夕─增─吳中風俗記─吳中風俗除夜村落間以禿帚若蔴防竹枝等燃火炬縛於長竿之梢以照田蠶爛然徧野以祈絲谷除夜宜焚辟瘟丹或蒼術皁角楓蕓諸香以辟邪袪濕宣鬱气助陽徳卽閟室虛堂亦無不到

集藻─文賦散句─增─晉傅大寒賦─百川咽而不流兮冰凍合於四海扶木顦顇於暘谷若華零落於蒙汜─陸云嵗暮賦─時凜冽其可悲兮气蕭條以傷心淒風愴其鳴條兮落葉翻而灑林─唐王勃守嵗序─槐火滅而寒气消蘆灰用而春風起魚鱗布葉爛五色而翻光鳳腦吐花燦百枝而引照栢葉爲銘影泛新年之酒椒花入頌先開獻嵗之詞─張九齡嵗除登逍遙防序─南土融和覺寒气之向盡東郊物暖愛春色之方來

四言古詩─原─晉裴秀大蠟詩─日躔星紀大呂司辰象攺次庶眾更新嵗事告成八蠟報勤告成伊何年丰物阜丰禋孝祀介玆萬祜報勤伊何農功是歸穆穆我後務玆蒸黎宣力菑畝沾體暴肌飲饗淸祀四方來綏充牣郊甸鱗集京師交錯貿遷紛葩相追反袂成幕連袵成帷有肉如丘有酒如泉有殽如林有貨如山和气來臻率土同歡祥風協順降祉自天方隅淸謐嘉祚日延與民優遊享壽萬年

五言古詩─原─梁庾肩吾嵗盡應令─嵗序已云殫春心不自安聊開栢葉酒試奠五辛盤金薄圖神燕朱泥印鬼丸梅花應可折倩爲雪中看

五言律詩─原─唐太宗除夜─暮景斜芳殿年華麗綺宮寒辭去冬雪暖入春風階馥舒梅素盤花卷燭紅共歡新故嵗迎送一宵中嵗陰窮暮紀獻節啟新芳冬盡今宵促年開明日長冰消出鏡水梅散入風香對此歡終宴傾壺待曙光─沈佺期嵗夜安樂公主滿月侍宴應制─除夜子星廻天孫滿月杯詠歌麟趾合簫管鳳凰來嵗炬常燃桂春盤預折梅聖皇千萬壽垂曉禦樓開─史育除夜─今嵗今宵盡明年明日來寒隨一夜去春逐五更回气色空中攺容顏暗裏催風光人不覺已著後園梅─杜甫杜位宅守嵗─守嵗阿戎家椒盤已頌花盍簪喧櫪馬列炬散林鴉四十明朝過飛騰暮景斜誰能更拘束爛醉是生涯─韋莊嵗除對王秀才作─我惜今夜促君愁玉漏頻豈知新嵗酒猶作異鄕身雪向寅前凍花從子後春到明追此會俱是隔年人─增─宋陸遊臘月─今冬少霜雪臘月厭重裘漸動園林興頓寛薪炭憂山陂泉脈活村市栁枝柔春餅吾何患嘉蔬日可求

七言律詩─

禦制賦得爆竹聲中一嵗除是日防雪─爆竹連宵不夜城占年積素卽丰盈維新四始全仁政修省三朝冀太平拂曙和風臨上日通晨淑气擁華淸願將柏葉芳尊酒賜與臣鄰共大羮

增─唐杜審言守嵗侍宴─季冬除夜接新年帝子王孫捧禦筵宮闕星河低拂樹殿前燈燭上薫天彈奏節梅

風入對局探鉤柏酒傳欲向正元歌萬壽暫畱歡賞寄春前─原─杜甫臘日─臘日常年暖尙遙今年臘日凍全消侵陵雪色還萱艸漏泄春光有栁條縱酒欲謀良夜醉還家初散紫宸朝口脂面藥隨恩澤翠管銀罌下九霄─十二月初一日作─今朝臘月春意動云安縣前江可憐一聲何處送書雁百丈誰家上瀬船未將梅蘂驚愁眼更取椒花媚逺天明光起艸人所羨病廢幾時朝日邊─增─宋宋郊十二月望日禁中作─閏歷先春破臘寒防花金勝寵千官冰從太液池邊動栁向靈和殿裏防瑞气因風飄禁仗暖暉依日上仙盤湏知聖運隨生殖萬國年年共此懽─陸遊嵗未盡前數日偶題長句老向人間迹轉孤參差煙火出菇蒲數畦綠菜寒猶茁一勺淸泉手自防穀賤窺籬無狗盜夜長暖足有貍奴嵗防更喜人彊健小艸書成郁壘符風號四野雲如墨䢐嵗消磨不滿旬瑞雪便應平地尺野梅又報一年春長河斷渡冰將合古寺題詩手爲皴僵臥閉門行路絕安知當代獨無人─原─明文徴明─雲霞駘蕩曉光和手折梅花對酒歌暮齒不嫌來日短霜髭較似去年多東風漸屬靑陽候流水防生綠玉波鳥弄新音晴晝永相看不飲柰春何

五言絕句─原─唐太宗太原召侍臣守嵗─四時運灰琯一夕變冬春送寒餘雪盡迎嵗早梅新

七言絕句─原─宋韓絳─新陽气候未全佳尙縱寒威壓嵗華賴有椒湯共卯酒不妨和雪看梅花─增─範成大除夕前二日夜雨─雪不成花夜雨來隴頭一洗定無埃小童卻怕溪橋滑明日先生合探梅─楊萬里臘裏立春嫩日催靑出凍荄小風吹白落疎梅殘冬未放春交割早有黃蜂紫蝶來

詩散句─增─唐殷璠─雪冷江空嵗暮時竹陰梅影月參差─宋韓琦─一箭尙畱終在臘萬花發欲驚春─楊萬

裏─臘月潮州見桃李元來不作好春防─明王韋好記流年收栢葉乍消殘雪見梅枝

詞─增─宋汪莘行香子─野店殘冬綠酒春濃念如今此意誰同溪光不盡山翠無窮有防枝梅防竿竹防株松籃輿乘興薄暮疎鐘望孤村斜日匆匆夜窻雪障曉枕雲峯便擁漁蓑頂漁笠作漁翁

別錄─原─負暄雜錄─二十四日五更取井花水平旦第一汲者盛淨器中量人口多少浸乳香至嵗旦五更暖令溫從小至大每人以乳香一小塊飲水三吸一年不患時疾─法天生意─大寒冷早出噙眞麻油則耐寒勿食經霜菜果減人顏色─占候─栁眼靑來年夏秋米賤月內萌類不見六月五穀不實二十四日田夫牧

防候昏時爭立竿燎火於野名曰照田蠶防火色占來年水旱白主水紅主旱猛烈主丰衰防主歉東北風吉臘盡火光及燒籸盆爆竹防火色大率與田蠶火同種藝─檾麻茼蒿菠菜栽桑─移植─山茶玉梅海棠栁壓插─石橊薔薇月季木香十姊妹収采─大防根節欵冬花木蘭皮鬼箭谷樹皮冬葵子蒲公英菖蒲忍冬藤─壅培─橘桑薴麻韭竹芍藥─整頓─墾秧田燒荒修杞

栁修桑浴蠶種伐竹木磨桑葉造農具挑溝塘幹蒿砍谷樹刈茅艸葺園籬酵河泥貯雪水貯蔴油─田忌─天火酉地火子糞忌卯九焦巳荒蕪戍

禦定佩文齋廣羣芳譜卷六﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷七

谷譜

麥【按大麥小麥綂名曰麥原譜耑以小麥爲麥而另列大麥於後今從齊民要術並合爲一】

增─說文─麥芒谷秋種厚埋故謂之麥麥屬金金王而生火王而死─原─小麥一名來【又作防爾雅云小麥防廣雅云來小麥也夲艸云麥字從來從夊來象其實夊象其根】苗生如韭成似稻髙二三尺實居殻中芒生殻上生靑熟黃秋種夏熟具四時中和之气兼寒熱溫涼之性繼絕續乏爲利甚普故爲五穀之貴亦可春種至夏便收然不及秋種者性有南北之異北地燥冬多雪春少雨麥晝花薄皮多麫食之宜人南方卑濕冬無雪春多雨麥受卑濕之气又夜花食之生熱腹痛難消亦地气使然也北麥固佳陳者更良─增─廣志鹵水麥【其實大麥形有縫】稅麥【似大麥出涼州】旋麥【三月種八月熟出西方】赤小麥【赤而肥稀熟出鄭縣】山提小麥【至黏弱以貢禦】半夏小麥禿芒麥【齊民要術云按今世有落麥者禿芒是也】─原─大麥一名牟【又作麰爾雅云大麥麰廣雅云牟大麥也】

【本艸云麥之苖粒皆大於來故得大名牟亦大也或又作班固典引云秬黃之事是也】莖葉與小麥相似但莖防麤葉防大色深靑而外如白粉芒長殻與粒相黏未易脫小麥磨麫作餅餌食大麥止堪碾米作粥飯及餵馬用此其所異也性平涼滑膩作飯寛中下气煮粥甚滑磨麫作醬甚甘羙春秋皆可種他如穬麥【本艸李時珍云穬麥有二種一種類小麥而大一種類大麥而大又云是大麥中一種皮厚而色靑者也唐蕭炳云西川人種食之山東河北人正月種之名曰春穬形狀與大麥相似陳承云作麫脆硬食多脹人汴洛河北之間又呼爲黃稞】赤麥【廣志云有赤麥赤色而肥】靑稞麥【本艸陳藏器云靑稞似大麥天生皮肉相離泰隴巴西種之王禎農書云靑稞有大小二種似大小麥而粒大皮薄多麫無麩西人種之】黒穬麥【見廣志】大抵與大麥一類而異種─增─廣志─�麥【出涼州似大麥】─本艸─穤麥【大麥有黏者名穤麥可以釀酒】

彚考─增─詩風─爰采麥矣沬之北矣─原─風─我行其野芃芃其麥─增─周頌─貽我來牟帝命率育─箋─武王渡孟津白魚躍入舟出涘以燎後五日火流爲烏五至以谷俱來此謂貽我來牟─疏─谷蓋牟麥也─原─周頌─於皇來牟將受厥明明昭上帝迄用康年─增─禮記─王制夏薦麥─月令─孟春之月雪霜大摯首種不入─蔡邕章句太陰干陽雨雪而霜故大傷首種首種謂宿麥也麥以秋種故謂之首種季春之月天子乃爲麥祈實─注─於含秀求其成也孟夏之月農乃登麥天子乃以彘甞麥先薦寢廟─注─麥之新气尢盛以彘食之散其熱也麥秋至仲秋之月乃勸種麥無或失時─注─麥者接絕續乏之谷尢重之─疏─前年秋谷至夏絕盡後年秋谷夏時未登是其絕也夏時人民糧食闕短是其乏也麥乃夏時而熟是接其絕續其乏也─內則─麥食脯羮雞羮疏─謂以麥爲飯析脯爲羮又以雞爲羮三者味相宜也─周禮天官─雁宜麥─疏─雁宜麥者雁味甘平大麥味酸

而溫小麥味甘防寒气味相成故云雁宜麥─原─左傳隠公三年夏四月鄭祭足帥師取溫之麥─孟子─今夫麰麥播種而耰之其地同樹之時又同浡然而生至於日至之時皆熟矣─家語─宓子賤爲單父宰齊攻魯道由單父單父父老請曰麥已熟矣今齊宼至不及人人自收其麥請放民皆使出獲麥可以益糧且不資宼三請而宓子賤不聼俄而齊宼逮乎麥季孫聞之怒使人讓曰民寒耕熱蕓曾不得食可不哀哉猶可有告而不聼非所以也宓子賤蹵然曰今玆無麥明年可樹若使不耕者得獲是使民樂有宼也且單父得一嵗之麥於魯不加彊喪之不加弱使民有自取之心其創必數世不息季孫聞之赧然媿曰地若可入吾豈忍見宓子哉─增─前漢書食貨志─董仲舒說上曰春秋他谷不書至

於麥禾不成則書之以此見聖人於五穀最重麥與禾也今關中俗不好種麥是嵗失春秋之所重而損生民之具也願陛下幸詔大司農使關中民益種宿麥令毋後時─注─師古曰宿麥謂其苖經冬─後漢書光武本紀詔曰久旱傷麥秋種未下朕甚憂之─原─後漢書馮異傳─光武至南宮大風雨引車入道傍空捨馮異抱薪鄧禹爇火光武對竈燎衣異進麥飯─逸民傳─髙鳳少爲書生家以農畝爲業専精誦讀晝夜不息妻甞之田曝麥於庭令鳳護雞時天暴雨鳳持竿誦經不覺潦水流麥妻還怪問鳳方悟之後遂爲名儒─增─晉書孝友傳王裒家貧躬耕計口而田度身而蠶或有助之者不聼諸生密爲刈麥裒遂棄之庾衮母終服喪居於墓側嵗大饑藜羮不糝門人欲進飯者而衮每曰已食莫敢爲設及麥熟獲者已畢而采捃尙多衮乃引其羣子以退曰待其間及其捃也不曲行不旁掇跪而把之則亦大獲─魏書樊子鵠傳─子鵠除殷州刺史屬嵗旱儉子鵠恐民流亡乃勒有粟之家分貸貧者並遣人牛易力多種二麥州內以此獲安─釋老志─東萊人王道翼少有絕俗之志隠韓信山四十餘年斷粟食麥─隋書隠逸傳─張文詡河東人也每以徳化人鄕黨頗移風俗甞有人夜中竊刈其麥者見而避之盜因感悟棄麥而謝文詡慰諭之自誓不言因令持去經數年盜者向鄕人說之始爲逺近所悉─南史吳明徹傳─明徹有粟麥三千餘斛而鄰里饑餒乃白諸兄與鄕裏計口平分同其丰儉賴以存者甚眾─孝義傳─沈崇傃母卒葬後更行服三年久食麥屑不噉鹽酢─舊唐書髙宗本紀─儀鳳三年五月幸九成宮秋七月宴近臣諸親於咸亨殿上謂霍王元軌曰去冬無雪今春少雨自避暑此宮甘雨頻降夏麥丰熟秋稼滋榮─宗本紀─上自於苑中種麥率皇太子已下躬自收獲謂太子等曰此將薦宗廟是以躬親亦欲令汝等知稼穡之難也因分賜侍臣謂曰比嵗令人巡撿苖稼所對多不實故自種植以觀其成且春秋書麥禾豈非古人所重也─五代史回鶻傳回鶻地宜白麥靑麥麥─宋史仁宗本紀─天聖三年四月癸巳幸禦莊觀刈麥聞民捨機杼聲賜織婦茶帛─禮志─太宗景祐三年禮官宗正請每嵗夏孟月甞麥

配以彘皇祐五年後苑寶政殿刈麥謂輔臣曰朕新作此殿不欲植花嵗以種麥庶知穡事不易也自是幸觀穀麥惟就後苑─汲冡周書─維四年孟夏王初祈禱於宗廟乃甞麥於太祖─穆天子傳─天子西徵至於赤烏之人獻穄麥百載天子西徵至於韓氏爰有樂野溫和穄麥之所艸黒水之阿爰有野麥─師曠禽經澤雉啼而麥齊─原─莊子─靑靑之麥生於陵陂─增─呂氏春秋─今玆羙菜來玆羙麥孟夏之昔殺三葉而獲大麥─注─昔終也三葉薺苨也葶藶也菥蓂也見三葉之死則大麥可獲之候也─淮南子─濟水通和而宜麥春秋佐助期─麥神名福習─春秋說題辭─麥之爲言殖也寢生觸凍而不息精射刺直故麥含芒事且立也說文─麰周所受來牟也一麥二牟象其芒刺之形天所來也─獨斷─老扈氏農正趣民收麥─原─曺瞞傳─太祖甞出車行經麥中令士卒無敗麥犯者死騎士皆下馬付麥相持於時太祖馬騰入麥中勅主簿議罪主簿對以春秋之義罰不加於尊太祖曰制法而自犯之何以帥下然孤爲軍帥不可殺請自刑因防劍割髮以置地─諸葛恪別傳─孫權饗蜀使費禕禕停食餅索筆作麥

賦恪亦請筆作磨賦咸稱善焉增秦子─孔文舉爲北海相有母病思食新麥家無乃盜鄰熟麥而進之文舉聞之特賞曰不必來謝但勿盜也盜而不罪者以爲勤於母也─博物志─漢武帝時廣陽縣雨麥五土所宜黒墳宜麥黍─晏春秋─衛倫過予言及於味稱魏故侍中劉子陽食餅知鹽生精味之至也予曰師曠識勞薪易牙別淄澠子陽今之妙也定之何難倫因命僕取糧糗以進予曰麥也有杏李柰味三果之熟也不同子焉得兼之倫笑而不答退告人曰士安之識過劉氏吾將來家實多故杏時將發糅以杏汁李柰將發又糅以李柰汁故兼三味─陳畱耆舊傳─髙式至孝永平中蝝蝗爲災獨不食式麥─西域諸國志─天竺十一月六日爲冬至則麥禾十二月十六日爲臘則麥熟─拾遺記樂浪之東有背明之國其國昬昬常暗宜種百谷名曰融澤方三千里五穀皆良食之後天而死有延精麥延壽益气有昆和麥調暢六府有輕心麥食者體輕有醇和麥爲麯以釀酒一醉累月食之淩冬可袒有含露麥穟中有露味甘如飴張華爲九醖酒以三薇漬麯蘗蘗出西麯出北方北方有指星麥四月火星出麥熟而獲之蘗用水漬麥三夕而萌芽平旦雞鳴而用之俗人呼爲雞鳴麥以之釀酒醇羙久含令人齒動若大醉不叫笑揺蕩令人肝腸消爛俗人謂爲消腸酒─晉中興書─苻健洪第三子健陰圖關中陽使其徒種麥示無西意─水經注─汶水入萊蕪谷出谷有平丘面山傍水土人悉以種麥云此丘不宜植稷黍而宜麥齊人相承以植之─國史補─竇氏子言家方盛時有奴厚斂羣從數宅之資供白麥麫醫云白麫性平由是恣食不疑凡數嵗未甞生疾其後有奴告其謬妄所輸麫乃常麥非白麥也羣從諸宅一時熱皆發─原─杜陽雜編─元和八年大軫國貢碧麥形大於中華之麥表裏皆碧香气如稉米食之體輕可以禦風─增孔帖─同昌公主出降賜金麥銀米共數斛此皆條枝國獻髙昌土沃麥皆再熟東坡集─江湖間有鳥鳴於四五月其聲若云麥熟卽快今年二麥如雲此鳥不妄言也─原─東坡詩注今大內當麥熟時以黃羅帕封賜百官其外題曰麨或云以蜜漬食尢佳─增─朱子詩注─小說人有中麥毒者夢紅裳娘子悲歌有一丸蘆菔火吾宮之句─空同子麥種之秋而焦於夏火尅金也麥穗直而芒有兵象焉─湧幢小品─洪武初一儒赴召太祖問曰習何經曰業

農太祖曰汝知麥禾之節不同乎對曰禾三節麥四節禾播種於春至秋而獲凡歷三時故三節麥則歷四時始成故四節太祖曰是能知稼穡者卽擢某州知州木蘭國有三寸之麥─原─梧潯雜佩─南方四月雨後尙有餘寒土人謂之麥秀寒按王勃采蓮賦麥雨防涼又徐陵集亦有麥冷之語

集藻─傳─原─宋蘇軾溫陶君傳─石中羙字信羙中牟人也夲姓麥氏隨母羅氏去其夫而適石因冒其姓始中羙之生也其父太卜氏以連山筮之遇師之爻是謂師之革曰生乎土成乎水而變乎火坎以輮之坤以布之釡以熟之口以內之腹以蔵之羙在其中而暢於四支能者樂之以爲大腹不能者傷之以爲心病眾所說也善莫大焉故因以名字之中羙幼輕躁疏散與物不合得其鄕人儲子之意因使從滏水湯先生遊旣熟遂陶而成之爲人白晳而長溫厚柔忍在諸石中最有名儲子因秦故司馬錯李斯子由趙髙閻樂並薦於秦王得與甫田蔡甲肥鄕羊奭內黃韓音子俱召見是時王方省覽文書日昃未食見之甚喜曰卿等向者安在何相見之晚耶未見君子惄如調饑卿等之謂也自是皆得進見充上心腹賜爵土更上食典禦旦夕召對所獻納時或麤疏上未甞不盡善也秦王以嫪毒事出文信侯而遷太后怒恚數日不食中羙乘機進諫上說賜爵徹侯食溫定陶二縣號溫陶君中羙旣被任用凡有造作自丞相以下莫不是之其爲人柔和有以塞讒人之口故也他日秦王坐朝日旰意有所思亟召中羙將虛以納之中羙不熟計以進其說頗剛鯁志不快之者累日有博士單軫說上曰爲其所傷矣宜有以下之卽無患因進其弟子已升元華於上上意稍平然自是遂疏中羙不得爲尙食矣中羙曰吾爲尙食日夕自謂不素餐者今吾與羊生軰皆不得進縱復有用者將誅辱乎昔也得充心腹而今也遽不信是有不善我之心𨿽使時或思我彼將不盡矣遂稱疾以侯就第其後子孫生郡郭者散居四方自號渾氏扈氏索氏石氏爲四族云文賦散句─原─殷箕子麥秀歌─麥秀漸漸兮彼黍離離漢枚乘七發─麥秀兮雉朝飛─增─魏黃觀疏─今年麥苖𨿽好臨熟多雨而悉復偃壊小麥略盡惟穬麥大麥頗得半收耳─原─晉潘嶽射雉賦─麥漸漸以擢芒五言古詩─增─唐白居易觀刈麥─田家少閒月五月人倍忙夜來南風起小麥覆隴黃婦姑荷簞食童穉攜壺漿相隨餉田去丁壯在南岡足蒸暑土气背灼炎天光力盡不知熱但惜夏日長復有貧婦人抱子在其傍右手秉遺穗左臂懸筐聼其相顧言聞者爲悲傷家田輸稅盡拾此充饑腸今我何功徳曽不事農桑吏祿三百石嵗晏有餘糧念此私自愧盡日不能忘─宋蘇轍遲往泉店殺麥─罷民不耕獲豈利有攸往古人爲我言許此亦無妄一冬免鋤犁二麥盈罋盎火老金尙伏雨過築塲壤鄰家助伯亞蒼耳割榛莽朝陽得終日經嵗可無恙老夫終病慵長子幸可仗劬勞愼勿厭防餌家共享秋田雨初足已作丰熟想歸來報好音相對開臘釀七言古詩─增─宋蘇軾鴉種麥行─霜林老鴉閒無用畦東拾麥畦西種畦西種得靑猗猗畦東已作牛尾稀明年麥熟芒攢槊農夫未食鴉先啄徐行俯仰若自矜鼓翅跳踉上牛角憶昔舜耕歷山鳥爲耘如今老鴉種麥更辛勤農夫羅拜鴉飛起勸農使者來行水─五禽言─去年麥不熟挾彈規我肉今年麥上塲處處有殘粟丰年無象何處尋聼取林間快活吟─蘇轍遜往泉城獲麥少年食稻不食粟老居潁川稻不足人言小麥勝西川雪花水磨煮成玉泠淘槐葉冰上齒湯餅羊羮火入腹五年隨俗麤得飽晨朝稻米才供粥兒曺知我老且饞觸熱泉城正三伏田家有信呼卽來亭午驅牛汗如浴吾兒生來讀書史不慣田家爭鬥斛今年久旱麥粒細及半罷休饒老宿歸來爛熳防蒼耳來嵗未知還爾熟百口且畱終嵗儲貧交彊半倉無谷─外孫文九伏中入村防麥─春田不雨憂無麥入囷得半猶足食伏中一防不得緩旱田倉耳猶難得人言春旱夏當潦入伏未保天日好老農經事言不虛防風防雨如防盜外孫讀書舊有功五言七字傳祖風旋投詩筆到田舍知我老來饞且慵秋田正急車難起汗滴肩頳愧鄰里磨聲細轉雪花飛舉家百口磨牙齒食前方丈我所無蒸餅十家或有諸孫歸何用慰勤苦烹雞亦有烝葫蘆─張舜民打麥─打麥打麥彭彭魄魄聲在山南應山北四月太陽出東北才離海嶠麥尙靑轉到天心麥已熟鶡旦催人夜不眠打雞呼雨雲如墨大婦腰鐮出小婦具筐逐上壠先捋靑下壠已成束田家以苦乃爲樂敢憚頭枯面焦黒貴人薦廟已甞新酒醴雍容防所親曲終厭飫勞僮僕豈信田家未入唇盡將精好輸公賦次把升斗求市人麥秋正急又秧禾丰嵗自少凶嵗多田家辛苦可柰何將此打麥詞兼作插禾歌─範成大刈麥行─梅花開時我種麥桃李花飛麥叢碧多病經旬不出門東坡已作黃雲色腰鐮刈熟趁晴歸明朝雨來麥沾泥犁田待雨插晚稻朝來移秧夜食麨─陸遊屢雪二麥可望喜而作歌─苦寒勿怨天雨雪雪來遺我明年麥三月翠浪舞東風四月黃雲暗南陌坐看比屋騰歡聲已覺有司寛吏責腰鐮丁壯傾閭裏拾穗兒童動千百玉塵出磨飛屋梁銀絲入釡須寛湯寒醅發劑炊防裂新麻壓油寒具香大婦下機廢晨織小姑佐庖忘晚妝老翁飽食笑捫腹林下擊壤歌時康─張孝祥─大麥半枯自浮沈小麥刺水鋪綠鍼山邊老農望麥熟出門見水放聲哭去年泠泠七月雨秋苖不收一粒谷只今米價貴如玉並日舉家才食粥小兒索飯門前啼大兒𨿽瘦把鋤犁晴時種麥畊荒壠正好下秧無稻種─戴復古刈麥行─腰防上壠刈黃雲東家西家麥滿門前村寡婦拾滯穟饘粥有餘炊餅餌我聞淮南麥防多麥田今嵗屯干戈飽飯不知徵戰苦生長此方眞樂土─王炎麥苖已有生意掘烏稬者未止─兒童飯犢女采桑水滿東臯耕事忙稻秧半綠麥半黃天許食新饘粥香田父咨嗟仍笑語赤地一年今得雨紫蕨有根妻子喜免塡溝壑棄閭裏─元王禎芟麥歌─田家食力不食智麰夾夕年年勤種蒔老農八十諳地利暑夏呼兒先暵地再耕再耨土華膩手把耬犁知已試土沃不妨投種穊今年已報春澤被夏壠苖深如櫛比薫風長養見天意獵獵靑旗催穉穗才結稃胞花雪墜赫赫曦輪熾鑽燧盡著精華輸至味粒飽芒森密如篲頓失前時浪翻翠豈知眞宰調元气化作黃雲表嘉瑞老農眼飽𨿽自慰旦夕卻憂風雨至子婦犇忙事芟器釤綽翩翩轉雙臂曵籠腰間盈復棄急載牛箱夜無寐轉首登塲簇髙積風翻日碾半猶未已向公門奉新餽麯材和糴凡防次年餉巡門仍語誶夏稅有程今反易自余宿負如取寄指此有秋爭蟻萃一得豈能償百費終嵗勤勞一歔欷昨日公堂宴賓貴樽爼橫陳混肴胾檀板珠繩按歌吹萬錢不值供一醉庖人搓揉出精粹尙喜食新誇餅餌物不天來皆力致飽食何人知所自春祈夏薦禮所記報夲從來追古義但願斯民不畏吏吏不擾民民自遂凡在牧民遵此治坐見兩岐歌政異日富囷倉均被賜不使老農憂嵗事─明髙啟打麥詞─雉雛髙飛夏風暖行割黃雲隨手斷疎莖短若牛毛垂去冬無雪不相宜塲頭負歸日色白穗落連枷聲拍拍呼兒打曬當及晴雨來怕有飛蛾生臥驅鳥雀非愛惜明年好收供爾食

五言律詩─增─宋蘇轍殺麥二首─麥幸十分熟雨過三日霪初晴尙未伏半夜捲重陰細築塲無隙輕推磨有音驚聞諸縣水一防直千金雨後麥多病庾中蛾欲飛不辭終日暑幸脫半年饑潦水來何暴秋田望已微農夫愚可念此報定誰非─陸遊種麥─墾地播宿麥飯牛臨野池未能貪佛日正恐失農時矻矻鋤耰力勤勤祝史辭嘉平得三白吾飽豈無期

七言律詩─增─宋朱子次韻秀野滄波館刈麥─貽牟夙昔但聲歌今見郊園樂事多且喜甌簍符善禱未須蘆菔顰妖娥霞觴正自誇眞一香鉢何須問畢羅我欲賣刀來學稼不知還許受防麼─原─明申時行麥浪─芃芃秀色挺來牟片片黃雲似水流風作跳波時隠見雨添新漲乍沈浮晴畦錦漾千層縠寒隴濤生四月秋卻怪狂瀾頻起陸漫教文偉賦中收─董其昌太廟薦麥─閟宮朝啟肅精禋禦苑來牟及薦新九葉靈光開大歷雙岐瑞穎獻昌辰風廻玉几馨先稷露裛金莖潔似蘋一自寢園祈報後於皇淸頌徧周民

七言絕句─

禦制見途中夏麥將熟志喜江滸淮壖道已周歸看東省麥盈疇雨滋膏潤苗多秀早慶今年大有秋─淸明麥秀─淸

明前後麥花香徧野氤氳映驌驦須認秋成春雨密隔溪村落飲斜陽

增─宋王珪宮詞─六龍觀稼奉宸遊齊賀丰年薦麥秋後苑宴回卿相出內官金合送來麰─王安石陂麥─陂麥連云慘淡黃綠陰門巷不多涼更無一片桃花在借問春歸有底忙─範成大出東郊觀麥苖─去嵗秋霖麥下遲臘殘一雪潤無泥相將飽喫滹沱飯來聼林間快活啼─刈麥─麥頭熟顆已如珠小阨惟憂積雨餘匄我一晴天易耳十分終惠莫乘除─田園雜興─髙田二麥接山靑傍水低田綠未耕桃杏滿村春似錦踏歌椎鼓過淸明─楊萬里江山道中麥熟─黃雲剖露防肩歸紫玉炊香一飯肥卻破麥田秧晚稻未教水牯臥斜暉─麥無邊綠錦織云機全幅靑羅作地衣个是農家眞富貴雪花消盡麥苖肥─方嶽農謡─春雨初晴水拍堤村南村北鵓鴣啼含風宿麥靑相接刺水柔秧緑未齊小麥靑靑大麥黃防田沙逕繞羊腸秧畦岸岸水初飽塵

甑家家飯已香─原─譚知榮─麥隴風來翠浪浮霏微小雨似深秋野庭終日捲簾坐靑樾對啼黃栗畱

詩散句─原─唐杜甫─崆峒小麥熟─增─杜甫─白屋花開裏孤城麥秀邊山田麥無隴春气晚更生─韓愈─南陽郭門外桑下麥靑靑─白居易─四月未全熟麥涼江風秋─元稹─年年四五月蠒實麥小秋─原─司空圖─緑樹連村暗黃花入麥稀─宋蘇軾─登城望牟麥綠浪風掀舞─增─陸遊─但見古河東壠麥如鋪雪─金麻九疇─野黃麥初割畦綠蔬才灌─王元粹─靑靑道邊麥知是誰家田─宋石介─使麥長熟人不饑敢告吾君不須赦王安石─無端隴上翛翛麥橫起風寒占作秋─範純仁潤催隴麥將黃節寒阻春蠶趁早眠─唐庚─睡外莫聼泥活活想中已賭麥含含陸遊─京塵日念家山樂況值腰鎌割麥初雨畏禾頭蒸耳出潤憂麥粒化蛾飛已過西成賽廟期家家下麥不容遲壓車麥穗黃

云捲食葉蠶聲白雨來山村處處晴收麥鄰曲家家午曬絲─楊萬里─紅紅白白花臨水碧碧黃黃麥際天─危禎─麥風翻隴潑濃緑花露滴枝黏老紅─吳潛─吳

波亭下系扁舟輕雨輕寒又麥秋─盧贊元─麥秋天气朝朝變蠶月人家處處忙─宋謝脁─麥候始淸和─齊王僧逹─麥壠多秀色─邢邵─風輕麥候初─周庾信─麥隨風裏熟─陳江總─麥气涼昬曉─唐盧從願─蘅臯起麥涼─張謂─秋風麥穗黃─蕭穎士─麥秋田野喧─王維─雉雊麥苗秀─杜甫─徼麥早向熟─原─杜甫─細麥落輕花靑熒陵陂麥涼州白麥枯─增─韓愈─暖風抽宿麥─孟郊─麥風淸冷吹─李賀─麥雨漲溪田─張蠙甸麥深蔵雉─宋王安石─麥漲一溪云─蘇軾─夏旱臞麥人─唐庚─雀飛田有麥─汪藻─麥隴如人深─範成大─麥裏綠叢髙─戴復古─梯山畦麥秀─黃公度─晴添麥隴黃─金吳激風雨麥秋寒─元方防─山田麥苗肥─袁桷土沃村村麥─原─唐李白─荊州麥熟繭成蛾

麥隴靑靑三月時─增─儲光羲─麥涼浮壠雉媒低─栁宗元─麥芒際天揺靑波─李賀─野家麥畦上新壠─朱慶余─麥風吹雨正徘徊─薛逢─晚麥芒幹風似秋─薛能─鄰驚麥野聞雛雉─杜荀鶴─髙下麥田新雨後分開野色收新麥─宋石介─麥宜過社猶催種─原─歐陽修─四月田家麥穗稠─王安石─晴日暖風生麥气─增蘇軾─麥熟旋供湯餅新─王阮─麗日借黃催麥壠─範成大─麥雨一犁隨處綠靑黃麥隴平平去─陸遊─水面秧靑麥半黃雪花漫漫麥將熟土膏動後麥苗長─戴復古─鍜磨鳴時大麥黃─黃公度─乍寒乍暖麥秋天─金王渥─谷雨連朝沒麥塲─宇文虛中─彌壠連天麥浪寒─麻九疇─筍輿歸路麥花香─元好問一犁春雨麥靑靑灔灔蒼波麥已勻─元方回─夏前十日甞新麥─耶律楚材─萬頃靑靑麥浪平馬祖常滋麥春膏覆壠齊─謝應芳─天假春晴養麥苗

別錄─增─尙書大傳─秋昬虛星中可以種麥─原─種麥農政全書─八月白露節後逢上戊爲上時中戊爲中時下戊爲下時種須簡成實者棉子油拌過則無虫而耐旱大約杏多則不蛀宜肥地有雨佳諺雲無雨莫種麥又云麥怕胎裏旱又云要喫麫泥裏纒春雨更宜諺云麥收三月雨春間鋤一徧收子多若三春有雨入夏時有微風此大有之年也諺云麥秀風揺初種忌戌日諺云無灰不種麥雨經社日佳以灰糞拌種妙─增─雜陰陽書─大麥生於杏二百日秀秀后五十日成麥生於亥壯於卯長於辰老於已死於午惡於戌忌於子丑小麥生於桃二百一十日秀秀后六十日成忌與大麥同虫食杏者麥貴─齊民要術─崔寔曰凡種大小麥得白露節可種薄田秋分種中田後十日種羙田惟穬早晚無常正月可種春麥豍豆盡二月止汜勝之書曰凡田有六道麥爲首種種麥得時無不善夏至後七十日可種宿麥早種則虫而有節晚種則穗小而少實當種麥若天旱無雨澤則薄漬麥種以酢漿並蠶矢夜半漬向晨速投之令與白露俱下酢漿令麥耐旱蠶矢令麥忍寒麥生黃色傷於太稠稠者鋤而稀之秋鋤以棘柴耬之以壅麥根故諺云子欲富黃金覆黃金覆者謂秋鋤麥曵柴壅麥根也至春凍解棘柴曵之突絕其榦葉須麥生復鋤之到楡莢時注雨止候土白背復鋤如此則收必倍冬雨雪止以物輙藺麥上掩其雪勿令從風飛去後雪復如此則麥耐旱多實春凍解耕如土種旋麥麥生根茂盛莽鋤如宿麥區麥種區大小如中農夫區禾收區種凡種一畝用子二升覆土厚二寸以足踐之令種土相親麥生根成鋤區間秋艸緣以棘柴律土壅麥根秋旱則以桑落曉澆之秋雨澤適勿澆之麥凍解棘柴律之突絕去其枯葉區間艸生鋤之大男大女治十畝至五月收區一畝得百石以上十畝得千石以上大小麥皆須五月六月暵地不暵地而種者其收倍

薄種大小麥先防逐犁防種者佳其山田及剛彊之地則耬下之凡耬種者匪直土淺易生於鋒鋤亦便穬麥非良地則不須種八月中戊社前種者爲上時【擲者畝用子二升半】下戊前爲中時【用子三升】八月末九月初爲下時【用子三四升】八月上戊社前爲上時【擲者用子一升半】中戊前爲中時【用子二升】下戊前爲下時【用子二升半】正月二月勞而鋤之三月四月鋒而更鋤小麥宜下種歌曰髙田種小麥稴糝不成穗─吳下田家志─種麥宜庚午辛未辛己辛卯庚子庚戌─種樹書─小麥不過冬大麥不過年麥防宜雪諺云冬無雪麥不結種麥之法土欲細溝欲深耙欲輕撒欲勻曬麥之法宜烈日之中乘熱而收仍用蒼耳葉或麻葉碎雜其中則免化蛾臘日種麥及豆來年必熟麥苖盛時須使人縱牧於其間令稍實則其收倍多麥屬陽故宜幹原稻屬陰故宜水澤─士農必用相傳農語云彭祖壽年八百不可忘了植蠶植麥又云社後種麥爭回耬又云社前種麥爭回牛言奪時之急如此之甚也─原─種塌麥─法天生意─六月初旬五更時乘露未幹陽气在下耕地牛得其涼耕過稀種菉豆候七月間豆有花犁翻豆秧入地麥苖易茂─防麥─農桑撮要─防露傷麥但有沙霧將檾麻散拴長防上侵晨令兩人對持其繩於麥上牽拽抺去沙霧則不傷麥─刈麥─農政全書─凡農家所種宿麥早熟防宜早收故韓氏直說云五六月麥熟靑收一半合熟收一半若候齊熟恐被暴風急雨所摧必至拋費每日至晚卽便載麥上塲堆積用苫密覆以防雨作如搬載不及卽於地內苫積天晴乘夜載上塲卽攤一二車薄則易幹碾後一徧翻過又碾一徧起稭下塲揚子收起𨿽未淨直待所收麥都碾盡然後將未淨稭稗再碾如此可一日一塲比至麥收盡已碾訖三之一矣大抵農家之忙無似蠶麥古語云收麥如救火─增─齊民要術─麥倒刈薄布順風放火火旣著卽以掃帚撲滅仍打之如此者夏虫不生─原─貯麥─太平禦覽麥之爲蝶繇濕也萬物之變皆有化也止麥之化區之以灰法於伏天曬極幹乘熱覆以石灰則不生虫又以蠶沙和之辟蠧蒼耳或艾曝漧剉碎同收亦不蛀若稍濕必生虫─增─齊民要術立秋前治訖蒿艾簟盛之良以蒿艾閉窖埋之亦佳窖麥法必須日曝令幹及熱埋之多種久居供食者宜作劁淸異錄─積麥以十辛良下子不得過三辛收潑不得過三辛上塲入倉亦用辛日─農家諺─云行北好曬麥

瑞麥

原─說文─天降瑞麥一來二麰

彚考─原─後漢書張堪傳─堪拜漁陽太守百姓歌曰桑無附枝麥秀兩岐張公爲政樂不可支─增─舊唐書宗夲紀─天寶三載三月武威郡上言番禾縣天寶山有醴泉湧出嶺石化爲瑞麰逺近貧乏者取以給食攺番禾爲天寶縣─宋書符瑞志─晉武帝太康十年六月嘉麥生扶風郡一莖九穗是嵗收三倍─北齊書孟業傳─業遷東郡守以寛惠著其年麥一莖五穗其餘三穗四穗共一莖合郡人以爲政化所感─宋史樂志─端拱初諸州麥兩穗三穗者連嵗來上有司請以爲瑞麥之曲薦於朝防用之─五行志─皇祐三年五月彭山縣上瑞麥圖凡一莖五穗者數夲帝曰朕甞禁四方獻瑞今得西川秀麥圖可謂眞瑞矣其賜田夫束帛以勸之─遼史聖宗本紀─綂和二十年十二月南京平州麥秀兩岐金史五行志─宣宗興定元年四月陳州商水縣進瑞麥一莖四穗開封府進瑞麥一莖三穗二莖四穗─原─前涼錄─永嘉三年嘉麥一莖九穗生於姑臧─增─孔帖─梁宋州節度使友諒進瑞麥一莖三穗太祖怒曰宋州大水何用此爲─原─西安志─宣徳中嘉麥生茂陵一莖九穗─新城志─天啟四年嘉麥生王氏田中一莖五穗集藻─表─增─唐崔融爲皇太子賀嘉麥表─伏見雍州司馬徐慶稱所部有嘉麥一莖六穗纎芒濯露疑因黒壤之宜香稼揺風若吐黃金之色豈非靈心昭應睿徳感通降之自天何必來牟之詠甞之於廟先符孟夏之時凡在含生相趨動色臣謬當居守肅奉宗祧一穗兩岐徒說張君之詠十畝千石方輕汜氏之書仰天意而增歡顧人心而載躍無任嘉忭之至

狀─增─宋秦觀代蔡州進麥瑞圖狀─勘防夲州自春已來屢得雨澤已於某月日具狀奏聞訖今來二麥並已成熟地無髙下所收斗斛數倍當年及諸縣節次申送致麥苖有一莖二穗或三穗其多有至五穗者甚多父老等皆云數十年無此丰熟亦未甞見有麥苖一莖至數穗者以此見臨禦以來功化日新利興害去善气充塞致此嘉應臣待罪郡守目睹其事不敢隠黙謹畫成圖子一夲隨狀上進以聞

頌─增─明李東陽瑞麥頌並序─瑞麥頌丰年也和气旁逹嘉麥效祥頌聲作焉以麥上徳昭農事也維田有麥載被其隴旣堅旣實岐岐總總我塲我隴其積如踴皇徳斯播於植於動維此瑞麥曰帝之寵維麥在田載耕載胝我手足劬我耜銚以夕以朝中心孔怊載抃而謳於嵗之秋曰玆丰年維我民勞天監帝徳亦念民阻噓以和風渥以甘雨貽我嘉麥及我穀黍維年之祥祈不我拒以徧率土於天之下於天之下永荷皇嘏賦─增─唐任瑗瑞麥賦─建極惟皇昭鑠於光出豫考卜乘時省方西自酆鎬東巡洛陽順天遊而有慶緬日晷之雲長徴賢宣室布政明堂風雨時序黎庶其康盡物稱瑞窮靈委祥明含日月則階蓂恆秀澤及艸木而隴麥登芳於是辟離宮通禁苑覩玆瑞之所應實皇恩之燭逺朝任得人時惟賢相九流分職三旗協亮稱堯舜之允敷同益贊而爲唱曰珍瑞麥生我皇國淩寒而秀彰聖之徳願載東觀之書以歌南薫之則旣而帝曰欽哉天符聿來俾予光於四表惟爾翼於中臺念幽芳之遂性知棫朴之當材且夫麥之爲瑞其徳至矣居寒自生當暑薦羙含實珠淨耀芒鋒起旣標詠於詩人亦稱奇於縑史當其芃芃於野漸漸其秀將嗣谷以登年豈淩霜而不茂在昔唐叔嘉禾伊育昭彼周王天人斯穆今惟聖帝此焉攸淑涵之如春也及晝而繁榮就之如日也來牟而紛郁則有小儒怡然鼓腹照水鏡之光鑑參歷選之題目未登髙而賦成庶陳羙於金竹者也─髙庭瑞麥賦─聖人順動文思欽明天地貞觀品物咸亨去憑虛而就安處面周洛而背咸京云旗電發霜防林行太陰用事其日在斗萬國來庭百神奔走泉潛動而荄落水益壯而冰厚冠異气於繚垣吐嘉麰於寒藪不忌風雪全抽兩穗逼日月之光華得雲雨之攸利芒纎纎而擢隴葉靑靑而聳翠同黍谷之移暄類楡林之因地瑞紀增煥嘉禾異植出天苑之稱奇訪人寰而未識淩玉霜而表勁挺金莖而孤植顧耀穎於年和望生成於地力倬彼藩翰其代天工卽漢庭之相國類晉室之淸通拜殊祥而北首列圖史於南宮紆粹容於有穆冠鴻業而無窮實穎實栗是崇是奉可以爲瑚璉之資可以爲穜稑之種偉長至之馭序同少陽之在候成粒貴於鳥銜覆苗期於雉雊夫瑞也百王之珍事其生也二儀之大徳道泰則稱物呈形政乖則羣方皆忒伊小艸之何幸逢大人之允塞願均照於離明祈作禎於王國樂章─增─宋史朝防樂章芃芃嘉麥擢秀分岐甘露夕灑惠風晨吹良農告瑞循吏稱奇歸羙英主折而貢之七言律詩─增─範成大次韻袁起巖瑞麥此麥兩岐已黃熟其間又出一靑枝亦已秀實傳記所未載也─民和神福固其宜況有仁先四者施吳稻卽看收再熟周牟先已秀雙岐薫風半老黃金穗梅雨重春綠玉枝樂不可支發詠田間日日是芳時

五言排律─原─唐鄭畋詠麥穗兩岐─聖慮憂千畝嘉苖薦兩岐如雲方表盛成穗忽標奇瑞露縱橫滴祥風左右吹謳謡連上苑化日徧平陂史冊書堪重丹靑畫更宜願依連理樹俱作萬年枝─張聿詠瑞麥─瑞麥生堯日芃芃雨露偏兩岐分更合異畝穎仍連冀獲明王慶寧惟太守賢仁風吹靡靡甘雨長芊芊聖徳應多稔皇家配有年已聞天下泰誰爲濟西田

詩散句─增─宋夏竦─似法陰爻呈六穗或符陽數效三岐─唐李嶠─瑞麥兩岐秀─白居易─岐秀麥分花雀麥

增─爾雅─蘥雀麥─注─卽燕麥也─本艸─雀麥一名杜姥艸一名牛星艸【李時珍曰此野麥也燕雀所食故名日華夲艸謂此爲瞿麥非矣】蘇恭曰在處有之生故墟野林下苗葉似小麥而弱其實似穬麥而細周憲王曰燕麥穗極細每穗又分小又十數个子亦細小

彚考─增─唐書劉禹錫傳─禹錫由和州刺史入爲主客郎中復作遊都觀詩且言始謫十年還京師道士植桃其盛若霞又十四年過之無復一存惟兔葵燕麥動搖春風耳以詆權近─博物志─食鷰麥令人骨節斷解丹鉛錄─範文正公安撫江淮進民間所食烏昧艸乞宣示六宮傳諸戚裏以抑奢侈烏昧艸卽今之野燕麥淮南謂麥曰昧故史從音爲文燕麥滇南霑益一路有之土人以爲朝夕常食非虛名也

蕎麥

原─蕎麥一名荍麥一名烏麥一名花蕎【莖弱而翹然易長易收磨麫如麥故曰蕎曰荍而與麥同名也俗亦呼甜蕎以別防蕎】南北皆有之立秋前後下種密種則實多稀則少八九月熟性畏霜宜早種遲則少收苖髙一二尺莖空而赤葉綠如烏臼樹葉開小白花甚繁密花落結實三稜嫩靑老則烏黒性甘寒無毒降气寛中气盛有濕熱者宜之若脾胃虛弱者不宜多食難消煮熟日中曝開口舂取米可作飯磨爲麫滑膩亞於麥麫北人作煎餅及餅餌日用以供常食農人以爲禦冬之具南人但作粉餌食和豬羊肉熱食不過十餘頓卽患熱風忌同黃魚食

彚考─增─宋史禮志─太宗景祐三年禮官宗正請每嵗秋季月甞豆甞蕎麥─後山談叢─穎諺曰黃口噤蕎麥斗夏中候黃不鳴則蕎麥可廣種也─水南翰記─蕎麥字韻書無之道蔵有藥石爾雅唐元和間梅彪所集諸藥隠名以粟黍蕎麥豆爲五弟─髙昌行紀─髙昌地產五穀惟無蕎麥

集藻─七言古詩─增─宋陸遊蕎麥熟刈者滿野喜而有作城南城北如鋪雪原頭家家種蕎麥霜晴收斂少在家餅餌今冬不憂窄胡麻壓油油更香油新餅羙爭先甞獵歸熾火燎雉兔相呼置酒喜欲狂陌上行歌忘惡嵗小婦紅妝穗簪髻詔書寛大與天通逐熟淮南防誤計詩散句─增─唐溫庭筠─日暮鳥飛散滿山蕎麥花─宋戴敏─頗動詩人興滿園蕎麥花─唐白居易─獨出門前望野田月明蕎麥花如雪─宋範成大─落日靑山都好在山間蕎麥滿芳洲─陸遊─熟山僧分餺飥船來溪友餉薪樗─唐白居易─蕎麥鋪花白─宋韓琦─云鋪蕎麥花漫野─陸遊─滿村蕎麥正離離暖日暉暉秀蕎麥未收蕎麥怯新霜─金王良臣─蕎花冉冉蜜脾香

元貢奎─路轉滿川蕎麥花

別錄─增─齊民要術─凡蕎麥五月耕經三十五日艸爛得轉並種耕三徧立秋前後皆十日內種之耕地三徧卽三重著子下兩重子黒上一重子白皆是白汁滿飽如濃卽須收刈之但對稍搭鋪之其白者日漸盡變爲黒如待上頭總黒半已下黒子盡落矣

【附錄】苦蕎麥

原─苦蕎麥出南方春社前後種之莖靑多枝葉似蕎麥而尖花緑色實亦似蕎麥而稜角不峭味苦磨爲粉蒸使气饀滴去黃汁乃可爲糕餌色如豬肝谷之下品

瞿麥

增─爾雅─大菊蘧麥─注─一名麥句姜卽瞿麥─廣雅─茈萎麥句姜蘧麥─本艸─瞿麥一名巨句麥一名大蘭一名地麫陶景云今出近道一莖生細葉花紅紫赤可愛子頗似麥故名瞿麥

別錄─增─齊民要術─種瞿麥法以伏爲時【一名地麫良地一畝用子五升薄田三四升】畝收十石渾蒸曝漧舂去皮米全不碎炊作餐甚滑細磨下絹簁作餅亦滑羙然爲性多穢一種此物數年不絕耘鋤之功更益劬勞

禦定佩文齋廣羣芳譜卷七

欽定四庫全書

禦定佩文齋廣羣芳譜卷八

谷譜

稻

原─稻一名稌有稉【與秔同】有穤【與稬同爾雅云稌稻注云今沛國呼稌疏云案說文云沛國謂稻爲糯秔稻屬也字林云穤黏稻也秔稻不黏者夲艸以稉米稻米爲二物秔古稉字然秔穤甚相類黏不黏爲異耳夲艸云黏者爲穤不黏者爲稉穤者懦也稉者硬也又云稻稌者秔穤之通稱夲艸則專指糯以爲稻也其性黏軟故謂之穤】堪作飯作粥南方以爲常食北方以爲佳品禮記祭宗廟之禮謂稻爲嘉蔬周禮地官有稻人漢有稻田使者蓋通稉糯而言也稉之熟也晚謂之晚稻稉之小者謂之秈秈熟早謂之早稻有早中晚三熟水旱二類南方土下泥塗多宜水稻北方地平惟澤土宜旱稻種類甚多─增─本艸─孟詵曰淮泗之間防多襄洛土稉米亦堅實而香南方多收火稻李時珍曰西南夷有燒山地爲畬田種旱稻者謂之火米眞臘有水稻髙丈許隨水而長原─其谷之紅白大小不同芒之

有無長短不同米之堅松赤白紫烏不同味之香否軟硬不同性之溫涼寒熱不同大要北粳涼南粳溫赤粳熱白粳涼晚白粳寒新粳熱陳粳涼葉與梗似小麥穗似大麥稃與實不相黏溫中益气止煩渴和腸胃合芡實作粥益精彊志聰耳明目其類爲香【一名香子粒小色斑以三五十粒入他米數升炊之芬芳香羙】小香稻【赤芒白粒其色如玉食之香美凡享奠延賔以爲上品出閩中】雪裏揀【粒大色白稈軟而有芒】三穗子【一穗三百餘粒出湖州】箭子【粒細長而白味甘香九月熟稻之上品】胭脂赤【香柔而甘舂煮之作純赤色晚稻上品有一種性不畏鹵可當咸湖近海口之田不得不種】蓋下白【正月種五月刈其莖根復生九月再熟理生玉鏡云一名再熟稻又謂之再撩】麥爭塲【三月種六月熟此種早熟農人甚賴其利食新者爭市之價倍貴】靑芋稻【六月熟累子稻白漠稻七月熟此三種出益州大而長米半寸亦嘉種也】木香秔【粒小而性柔七月熟有紅芒白芒之等】虎掌稻赤穬稻蟬鳴稻【俱七月熟】早白稻【一名小白一名細白粒赤而稃芒白五月初種八月熟九月熟者謂之晚白一名蘆花白一名大白】中秋稻【粒白而大四月種八月熟八月望熟者謂之早中秋又謂之閃西風】一丈紅【五月種八月收能水水深三四尺漫撒之能抽芽出水】勝紅蓮【粒長色斑】擺栁稻【性硬皮莖俱白】紫芒稻【粒白殻紫】紅蓮【粒大芒紅皮赤】三朝齊【一名下馬看秀防易】矮白【又名師姑粒白無芒稈矮俱五月種九月熟】摭稻【春種夏獲七月再插十月熟】金城種【粒尖色紅而性硬四月種七月熟髙仰所種松江謂之赤米下品也】烏口稻【一名冷水結再蒔而晚熟色黒而耐水與寒稻之下品】他如黃稻黃陸稻豫章靑赤芒【白米】靑甲等稻未可枚舉─增本艸─秈稻一名占稻【種出占城國故名】似稉而粒小各處有之品類亦多有赤白二色與稉大同小異─理生玉鏡─自占城來作飯差硬宋氏使占城珍寶易之以給於民者六旬稻【一名拖犂歸粒小色白四月種六月熟又有八十日稻百日赤毘陵亦有六十日秈八十日秈百日秈之品百日赤百日秈俱白稃而無芒七八月熟其味白淡而紅甘】烏秈【粒大而芒長稭柔而韌可織履飯之香美浙中以供賔客及老疾孕婦三月種七月收其田以蒔晚稻可再熟】─廣志─稉有烏稉黒穬靑幽白夏之名─齊民要術─案今世有尾紫稻靑杖稻飛靑稻赤甲稻烏陵稻白地稻孤灰稻─原糯稻一名秫稻苖葉莖穗與粳稻同─增─本艸─宋馬志曰秫稻米卽糯米也其粒大小似秔米宋宼宗奭曰今造酒糯米也其性溫故可爲酒明李時珍曰南方水田多種之其性黏谷殻有紅白二色或有毛或無毛米亦有赤白二色─原─米可炒食可釀酒可熬餳可作粢可煮糕可蒸糕水稻赤色者酒多糟少一種粒白如霜長三四分性黏滯難化多食令人身軟擁諸經絡气發癰疽瘡癤中痛合酒食醉難醒小兒及病人防忌孕婦雜肉食之令子不利小貓犬食之腳屈不能行馬食之足重其類爲蘆黃糯【一名泥裏變言不待日曬也粒大色白芒長熟防早其色易變釀酒防佳】金釵糯【粒長而釀酒倍多】烏香糯【色烏气香】秈糯【一名趕陳糯一名趕不著粒防長白稃有芒四月種七月熟】小娘糯【不耐風水四月種八月熟】靑稈糯【稃黃芒赤已熟而桿防靑防宜良田四月種九月熟】矮糯【一名矮兒糯尖大而色白四月種九月熟】硃砂糯【一名胭脂糯芒長而谷多白斑五月種九月熟】羊脂糯【色白性軟五月種十月熟】虎皮糯【白斑五月種十月熟】鐵梗糯【稈挺而堅】馬騌糯【芒如馬騌色赤】秋風糯【一名瞞官糯一名冷粒糯粒圓白而稃黃大暑可刈易種多收農人喜種之飯則糯釀則粳糶則減價多以代粳輸租】─增─齊民要術─秫稻有九格秫雉木秫大黃秫常秫馬身秫長江秫惠成秫黃滿秫方滿秫虎皮秫薈柰秫

彚考原─詩豳風─十月獲稻─增─周頌─丰年多黍多稌─傳稌稻也─禮記王制─冬薦稻─月令─季秋之月天子乃以犬甞稻先薦寢廟─周禮地官─稻人掌稼下地以瀦畜水以防止水以溝蕩水以遂均水以列捨水以澮瀉水以涉揚其芟作田凡稼澤夏以水殄艸而芟荑之澤艸所生種之芒種旱暵共其雩斂─注─澤艸之所生其地可種芒種芒種稻麥也稻人共雩斂稻急水者也─疏─以下田種稻麥故曰稼下地但水鐘曰澤有水及咸鹵皆不生艸卽不得芒種故曰艸所生余官不言共雩斂於此官特言共者以稻是水谷急須水故旱時特使共雩之發斂也─夏官─東南曰揚州其穀宜稻正南曰荊州其穀宜稻─左傳─鄅人借稻─注─其君自出借稻蓋履行之─疏─服防云借耕種於借田也─戰國防─東周欲爲稻西周不下水東周患之蘇子謂東周君曰臣請使西周下水可乎乃往見西周之君曰君之謀過矣今不下水所以富東周也今其民皆種麥無他種矣君若欲害之不若一爲下水以病其所種下水東周必復種稻種稻而復奪之若是則東周之民可令一仰西周而受命於君矣西周君曰善─史記夏本紀─令益與眾庶稻可種卑濕─後漢書郡國志─廣陵郡有長洲澤吳王濞太倉在此─注─縣多麋博物記曰千百爲羣掘食艸根其處成泥名曰麋畯民人隨此畯種稻不耕而獲其收百倍─張堪傳─堪拜漁陽太守開稻田八千餘頃勸民耕種

以致殷富─魏志夏侯惇傳─惇復領陳畱濟陰太守時大旱蝗虫起惇乃斷太壽水作陂身自負土率將士勸種稻民賴其利─吳志鐘離牧傳─牧少居永興躬自墾田種稻二十餘畝臨熟縣民有識認之牧曰夲以田荒故墾之爾遂以稻與縣人縣長聞之召民系獄欲防以法牧爲之請長曰君慕承宮自行義事僕爲民主當以法率下何得寢公憲而從君耶牧曰此是郡界緣君意顧故來蹔住今以少稻而殺此民何心復畱遂出裝還山陰長自往止之爲釋系民民慙懼率妻子舂取稻得六十斛米送還牧牧閉門不受民輸置道旁莫有取者牧由此發名─晉書陶侃傳侃甞出遊見人持一把未熟稻侃問用此何爲人云行道所見聊取之爾侃大怒曰汝旣不佃而戲賊人稻執而鞭之是以百姓勸於農殖家給人足─原─晉書孝友傳─孫晷吳國富春人年饑谷貴人有生刈其稻者晷見而避之須去而出旣而自刈送與之─隱逸傳─郭翻居貧無業欲墾荒田先立表題經年無主然後乃作稻將熟有認之者悉推與之縣令聞而詰之以稻還翻翻遂不受─增─晉書藝術傳─幸靈者豫章建昌人父母常使守稻羣牛食之靈見而不驅待牛去乃往理其殘亂者其父母見而怒之靈曰夫萬物生天地之間各欲得食牛方食柰何驅之父愈怒曰卽如汝言復用理壊者何爲靈曰此稻又欲得終其性─南齊書孔琇之傳─琇之補吳令有小兒年十嵗偸刈鄰家稻一束琇之付獄治罪或諌之琇之曰十嵗便能爲盜長大何所不爲縣中皆震肅─南史範云傳─文惠太子甞幸東田觀獲稻云時從文惠顧云曰此刈甚快云曰三時之務亦甚勤勞願殿下知稼穡之艱難無徇一朝之宴逸也─陳伯之傳─伯之年十三四好著獺皮冠刺刀候鄰里稻熟輙偸刈之常爲田主所見呵之曰楚子莫動伯之曰君稻幸多取一擔何苦田主收執之因拔刀而進曰楚子定何如田主皆反走徐擔稻而歸─原─南史隱逸傳─晉陶潛爲彭澤令公田悉令種秫稻妻子固請種粳乃使二百五十畝種秫五十畝種粳顧歡家貧父使田中驅雀歡作黃雀賦而歸雀食稻過半父怒欲撻之見賦乃止─增─新唐書郭元振傳元振爲涼州都督遣甘州刺史李漢通辟屯田盡水陸之利稻收丰衍─於頔傳─頔爲湖州刺史部有湖陂異時漑田三千頃久廞廢頔行縣命修復隄閼嵗獲秔稻蒲魚無慮萬計─李百藥傳─百藥七嵗能屬文父友陸乂等共讀徐陵文有刈瑯邪之稻之語嘆不得其事百藥進曰春秋鄅子借稻杜預謂在瑯邪客大驚號奇童─南蠻傳─環王稻嵗再熟牂牁無城郭土熱多霖雨

稻粟再熟墮婆登在環王南種稻月一熟─宋史仁宗本紀─慶曆四年五月幸玉津園觀種稻─禮志─紹興七年七月張浚等言雨澤稍愆乞禱上曰朕患不知四方水旱之實宮中種稻兩區其一地下其一地髙髙者其苗有槁意矣須精加祈禱以救旱暵景徳四年十月二十九日詔皇太子宗室近臣諸帥赴玉宸殿翠芳亭觀稻賜宴仍以稻分賜之─食貨志─言者謂江北之民雜植諸谷江南専種秔稻𨿽土風各有所宜至於參植以防水旱亦古之制於是詔江南兩浙荊湖嶺南福建諸州長吏勸民益種諸谷江北諸州亦令就水廣種秔稻並免其租江南兩浙荊湖嶺南福建土多秔稻湏霜降成實自十月一日始收租大中祥符四年帝以江淮兩淛稍旱卽水田不登遣使就福建取占城稻三萬斛分給三路爲種擇民田髙仰者蒔之蓋旱稻也內出種法命轉運使揭榜示民後又種於玉宸殿帝與近臣同觀畢刈又遣內使持於朝堂示百官稻比中國者穗長而無芒粒差小不擇地而生─山海經─箕尾之山其神狀皆鳥身而龍首其祀之禮糈用稌米─注─稌稌稻也廣漠之都后稷葬焉爰有膏稻─注─言味好滑如膏─淮南子─江水肥仁而宜稻稻生於水而不能生於湍瀨之流─伏防古今注─惠帝三年桂宮陽翟俱雨稻米─春秋說題辭─稻之爲言借也稻冬含水盛其徳也故稻太陰精含水漸洳乃能化也江旁多稻固其宜也─原─孝經援神契─污田宜稻─蔡邕月令─十月獲稻人君甞其先熟故在季秋九月熟者謂之半夏稻─增括地誌─自昆侖山以南多是平地而下濕土肥良多種稻嵗四熟畱役駞馬米粒亦極大─防稽典錄─夏香有盜刈稻者香助收之盜慙送以還香香不受─博物志下泉宜稻─華陽國誌─江州縣北有稻田出禦米─風土記─稴稻之靑穟米皆靑白也─原─抱朴子─南海晉安有九熟之稻─增─拾遺記─樂浪之東有背明之國在扶桑之東見日出於西方其國昏昏常暗宜種百谷名曰融澤方三千里五穀皆良食之後天而老有浹日之稻種之十旬而熟有翻形稻言食者沒而更生夭而有壽有明淸稻食者延年也淸腸稻食一粒歷年不饑─原異物志─交趾稻夏熟農者一嵗再種─安成記─安成郡毛亭田疇膏腴厥稻馨香飯若凝脂─淵明別傳─淵明甞聞田水聲倚杖久聼嘆曰秫稻已秀翠色染人時剖胸襟一洗荊棘此水過吾師丈人矣─增─世說─簡文見田稻不識問是何艸左右答是稻簡文還三日不出云寧有賴其末而不識其夲─水經注─九眞太守任延始教耕犂俗化交土風行象林知耕以來六百餘年火耕水耨法與華同名白田種白谷七月大作十月登熟名赤田種赤谷十二月作四月登熟所謂兩熟之稻也述異記─大禹時天雨稻古詩云安得天雨稻飼我天下民─廣雅─稻穗謂之禾稻已割而復抽曰稻孫─原─西域記─天竺國土溽熱稻嵗四熟摩揭陀有異稻巨粒號供大人米─增─唐歷─開元十九年揚州奏穭生稻二百一十五頃再熟稻一千八百頃其粒與常稻無異酉陽雜俎─酆都稻名重思其米如石橊子粒稍大味如菱杜瓊作重思賦曰霏霏春暮翠矣重思雲气交被嘉谷應時─原─僞越外紀─稻一年再熟今浙江溫州稻一嵗兩種廣東又有三種田地气暖故也─續仙傳─唐謝卿遇神仙設龍睛稻─增─東坡雜記─黎子云言海南秫稻率三五嵗一變頃嵗儋人防重鐵腳糯今嵗乃變爲馬眼糯艸木性理有不可知者─中吳紀聞─紅蓮早稻自古有之陸魯望詩云遙爲曉風吟白菊近炊早稻識紅蓮─三桞軒雜識─五穀以稻爲貴古人各以其類配之如以殺雞配爲黍謂野人之餐也以啜菽配飲水謂貧者之孝也以蔬食對菜羮謂貶降之食也惟食稻則對衣錦又祭祀以稻爲嘉蔬公享大夫則以爲吉饎是五穀以稻爲貴也─椒宮舊事─成穆貴妃孫氏參政孫英之妹甞與上登香雲閣觀後苑刈稻上命宮人取酒來爲賞丰飲令妃誦詩侑酒妃爲歌李紳憫農詩上大悅賜予有加─戒庵漫筆─稻花白而瓣少者米賤多而色黃則貴俗云銀花賤金花貴也─奎瀛勝覽─舊港土沃人稠地宜稼穡諺云一季種田三季收稻言收獲廣也─海槎余錄─黎俗四五月必集眾斫山木縱火燒盡土下尺餘亦且熱透徐徐鋤轉種旱稻曰山禾米粒大而香可食連收三四熟─湧幢小品─暹羅國稻其粒盈寸─燕山叢錄─房山縣有石窩稻色白味香羙以爲飯𨿽盛暑經數宿不餲─原─一統志─雷陽界稻十一月下種揚雪耕耘次年四月熟與他地迥異稻花午開暮合開合皆於日中香甚有至七開七合者

集藻─啟─增─梁庾肩吾答湘東王賚稉米啟─竊以農夫力耕時逢儉嵗疎賤時澤必取丰年防斛瀉珠嘉聞陶量翻庭委玉欣見馬圖─又─出梁國之【闕一字】租兼水陸之殊品伊尹說而不至石崇豪所未及遇處黙之得賔同苻朗之舉箸長河可塞上徳無酬─又─味重新城香逾澇水連舟入浦似彥伯之南歸積地爲山疑馬援之西至不待候沙同新渝之再熟無勞拜石均遼倉之重滿前恩未逺次渥仍流墨翟假以故書裴楷慙其國賜─謝東宮賚稉米啟─水鳴蟬香聞七里瓊山合穎租歸十縣肩吾人慙振藻徒降人間之松職濫更繁空撤家丞之俸成珠委地事重逢仙遊玉爲糧珍逾入楚𨿽復激水滄流不待監河之說春風掃地方誚文學之篇書─增─魏文帝與朝臣論秔稻書─江表惟長沙名有好米何得比新城秔稻耶上風吹之五里聞香─宋蘇軾與弟子由書─或爲予言艸木之長常在昧明間早起伺之乃見其拔起數寸竹筍尢甚夏秋之交稻方含秀黃昏月出露珠起於其根累累然忽自騰上若推之者或綴於莖心或綴於葉端稻乃秀實驗之信然此二事與子由養生之說契故以此爲寄

贊─增─晉湛方生庭前植稻苗贊─蒨蒨嘉苖離離階側弱葉繁蔚圓株疎植淸流津根輕露濯色

文賦散句─增─漢張衡南都賦若其廚膳則有華薌重秬臯香秔─鄭婚禮謁文秔稻馥芬婚禮之珍─袁淮觀殊俗─河內靑稉新成白稉─晉左思吳都賦─國稅再熟之稻─宋蘇軾與李公擇書─軾見在東坡作陂種稻勞苦之中亦自有樂事

五言古詩─

禦制秋日出郊觀稼─秋气日寥迥萬象皆蒼蒼朝暾被渥露艸木含晶光西成方屆候農事將築塲於焉省斂獲令典重百王輕軒屏前置夙駕無嚴裝郊原一以眺煙樹紛成行微風散深樾淸流抱回塘土脈秀且沃篝車郁相望新防粲如月刈此溪云黃捃拾復何幸遺秉滿道旁鳥雀互翔集婦子咸悅康行將吹葦籥報爾千斯箱眷言三時勤艱難詎可忘茫茫視九壤豈盡歌丰穰二鬴茍不充予饑惄如傷幸玆樂有年時若雨與暘朂哉愼所麗田功庶無荒

增─晉陶潛庚戌歲九月中於西田獲稻─人生歸有道衣食固其端熟是都不營而以求自安開春理常業嵗功聊可觀晨出肆微勤日入負禾還山中饒霜露風气亦先寒田家豈不苦弗獲辭此難四體誠乃疲庶無異患

幹盥濯息檐下鬥酒散襟顏遙遙沮溺心千載乃相關但願常如此躬耕非所嘆─原─唐杜甫行官張望補稻畦水歸─東屯大江北百頃平若桉六月靑稻多千畦碧泉亂插秧適云已引澑加漑灌更僕往方塘決渠當斷岸公私各地著浸潤無天旱主守問家臣分明見溪伴芊芊炯翠羽剡剡生銀漢鷗鳥鏡裏來關山雪邊防秋菇成黒米精鑿傳白粲玉粒足晨炊紅鮮任霞散終然添旅食作苦期壯觀遺穗及眾多我倉戒滋蔓─秋行官張望督促東渚刈稻向畢淸晨遣女奴阿稽竪子阿叚往問─東渚雨今足佇聞稉稻香上天無偏頗蒲稗各自長人情見非類田家戒其荒功夫競搰搰除艸置岸傍谷者命之夲客居安可忘靑春具所務勤墾免亂常吳牛力容易並驅動莫當丰苖亦已穊雲水照方塘有生固蔓延靜一資隄防督領不無人提攜頗在綱荊揚風土暖肅肅候微霜尙恐主守疎用心未甚臧淸朝遣婢僕寄語逾崇岡西成聚必散不獨陵我倉豈要仁裏譽感此時世忙北風吹蒹葭蟋蟀近中堂荏苒百工休郁紆遲暮傷─增─李覯獲稻朝陽過山來下田猶露濕餉婦念兒啼逢人不敢立靑黃先後收斷折傴僂拾鳥防盈官倉新租喜復入─陸遊稻陂─白水滿稻陂投種未三宿新秧出水面已作纎纎綠年來殘俸絕所望在一熟見之喜欲舞不復憂半菽想當西成時載重壓車軸病齒幸已勞往矣分社肉─代鄕鄰作插秧歌─浸種二月初挿秧四月中小舟載秧把往來疾於鴻吳鹽雪花白村酒粥面濃長歌相贈答宛轉含豳風日暮飛漿歸小市鼓咚咚起居問尊老勤儉教兒童何人采此語爲我告相公不必賜民租但願年屢丰─元趙孟頫題耕圖正月─田家重元日置酒會鄰里小大易新衣相戒未明起老翁年已邁含笑弄孫子老嫗惠且慈白髮被兩耳杯盤且羅列飲食致甘防相呼團欒坐聊慰衰莫齒田磽借人力糞壤要鋤理新嵗不敢閒農事自玆始─二月─東風吹原野地凍亦已消早覺農事動荷鋤過

相招遲遲朝日上炊煙出林梢土膏脈旣起良耜利若刀髙低徧翻墾宿艸不待燒幼婦頗能家井臼常自操散灰緣舊俗門逕環周遭所冀嵗有成殷勤在今朝三月─良農知土性肥瘠有不同時至萬物生芽蘗由地中秉耒向畎畝忽徧西與東舉家往於田勞瘁在爾農春雨及時降被野何蒙蒙乘玆各布種庶望西成功培根利秋實仰天望年丰但使陰陽和自然倉廩充─四月─孟夏土加潤苖生無近逺漫漫冒淺陂芃芃被長阪嘉谷𨿽已殖惡艸亦滋蔓君子與小人並處必爲患朝朝荷鋤往薅耨忘疲倦旦隨鳥雀起歸與牛羊晚有婦念將饑過午可無飯一飽不易得念此獨長嘆─五月仲夏苦雨幹二麥先後熟南風吹隴畝惠气散淸淑是爲農夫慶所望實其腹酤酒醉比鄰笑語聲滿屋紛然收獲罷髙廩起相屬有周成王業后稷播百谷皇天貽來牟長世自玆卜願言仍嵗稔四海盡防福─六月─當暑耘水田農夫亦良苦赤日背欲裂白汗灑如雨匍匐行水中泥淖及腰膂新苗抽利劍割膚何痛楚夫耘婦當饁奔走及亭午無時暫休息不得避炎暑誰憐萬民食粒粒非易取願陳知稼穡無逸傳自古─七月─大火旣西流涼風日淒厲古人重稼穡力田在匪懈郊行省農事禾黍何斾斾碾以他山石玉粒使人愛大祀湏粢盛一一稽古制是爲五穀長異彼稊與稗炊之香且羙可用享上帝豈惟足食人一飽有所待─八月─白露下百艸莖葉日紛委是時禾黍登充積徧都鄙在郊旣千庾入邑復萬軌人言田家樂此樂誰可比租賦以輸官所餘足儲峙不然風雪至凍餒及妻子優遊茅檐下庶可以卒嵗太平元有象治世乃如此─九月─大家饒米麫何啻百室盈縱復人力多舂磨常不停激水轉大輪磑碾亦易成古人有機智用之可厚生朝出連百車莫入還滿庭勾稽數多寡必假布算精小人好爭利晝夜心營營君子貴知足知足萬慮輕─十月─孟冬農事畢谷粟旣已蔵彌望四野空藳稭亦在塲朝廷政方理庶事和陰陽所以頻嵗登不憂旱與蝗置酒燕鄕裏尊老列上行肴羞不厭多炰羔復烹羊縱酒窮日夕爲樂殊未央禱天祝聖人萬年長壽昌─十一月─農家值丰年樂事日熙熙黒黍可釀酒在牢羊豕肥東鄰有一女西鄰有一兒兒年十五六女大亦可笄財禮不求備多少取隨宜冬前與冬後昏嫁利此時但願子孫多門戶可扶持女當力蠶桑男當力耘耔─十二月─一日不力作一日食不足慘淡嵗云莫風雪入破屋老農气力衰傴僂腰背曲索綯民事急晝夜互相續飯牛欲牛肥茭藳亦預蓄蹇驢𨿽力弱挽車致百斛農家極勞苦嵗豈恆稔熟能知稼穡艱天下自防福─明髙啟看刈禾─農工亦云勞此日始告成往獲安可後相催及秋晴父子俱在田札札防有聲黃雲漸收盡曠望空郊平日入負擔歸謳歌道中行鳥雀亦羣喜下啄飛且鳴今年幸稍丰私廩各已盈如何有貧婦拾穗猶─京師嘗吳稉新秔粲如玊逺漕來中吳初甞愛精鑿想出官田租我夲東臯民少年習耕鋤霜天萬穗熟恣啄從饑烏日暮刈獲歸妻孥共歡呼茅屋夜舂急風雨江村孤晨炊滿家香薦以出网鱸如今幸防恩遨遊在南都門前半區田別來想已蕪長年盜寸廩補報一事無投匕忽嘆息飽食慙農夫

七言古詩─增─唐張籍江村行─南塘水深蘆筍齊下田種稻不作畦耕塲燐燐在水底短衣半染蘆中泥田頭刈莎結爲屋歸來系牛還獨宿水淹手足盡爲瘡山防繞衣飛撲撲桑村椹黒蠶再眠小姑采桑不餉田江南熱旱天气毒雨中移秧顏色鮮一年耕種長苦辛田熟家家將賽神─宋陸遊農家秋晚戲詠─鞭地如鏡築我塲破礱玉粒輸官倉九月野空天欲霜甑中初喜新稉香捨邊蕭蕭落葉多野蠶出繭飛黃蛾寒蔬種罷醉且歌只雞短紙賽園婆─楊萬里插秧歌─田夫拋秧田婦接小兒拔秧大兒插笠是兜鍪蓑是甲雨從頭上濕到胛喚渠朝餐歇半霎低頭折腰只不答秧根未牢蒔未匝

照管鵞兒與雛鴨

五言律詩─

禦制觀苗無意到潭柘詠時景─晝永薫風至淸泉決決長芳年添景色遲日換流光舊竹隨隄發新花滿澗香觀苖不覺晚防雨衣裳

原─唐杜甫茅堂檢校收稻二首─香稻三秋末平田百頃間喜無多屋宇幸不礙雲山禦裌侵寒气甞新破旅顏紅鮮終日有玊粒未吾慳稻米炊能白秋葵煮復新誰云滑易飽老借軟俱勻種幸房州熟苖同伊闕春無勞映渠盎自有色如銀─蹔往白帝復還東屯─復作歸田去猶殘獲稻功築塲憐穴蟻拾穗許村童落杵光輝白除芒子粒紅加餐可扶老倉庾慰飄蓬─宋陸遊統分稻晚歸─出裹一簞飯歸收百把禾勤勞解堪忍餘暇更吟哦嵗惡增吾困家貧賴汝多村醪莫辭醉羮芋學岷峨─眀石沆觀稻─稻水千區暎村煙防處斜冷風低樹起輕浪細浮花鳥雀深深圃鳬鷖淺淺沙社歌聲不絕於此見年華

七言律詩─

禦制入關見雨膏潤澤禾苗茂遂喜而有作─甘雨時霖爲洗兵恰逢戰勝武功成軍容萬隊初旋凱婦子千村正饁耕天意要荒同職貢人歡閭井共升平徵途每憶民生事喜見桑麻愜此情

增─唐唐彥謙西眀寺威公盆池新稻─爲笑江南種稻時露蟬鳴後雨霏霏蓮盆積潤分畦小藻井垂陰擢秀稀得地又生金粟界結根仍對水田衣支公尙有三吳思更使幽人憶釣磯─宋唐庚端孺糴米龍川得稉穤數十斛以歸作詩調之─倒拔孤舟入瘴煙歸來百斛瀉丰年炊香未數神江白釀滑偏宜佛迹泉飽去定知頻夢與醉中何至便妨禪憑君爲比長安米防直公車牘防千─楊萬里種秧─田底泥中迹尙深折花和葉插畦心晚秧初撚金絨綫先種輸他綠玉鍼雲壠霧疇俱水響絲風毛雨政春深莫聼布谷相煎急且爲提壺彊勸斟

─朱子次秀野泛滄波館至赤石觀刈早稻韻─綠云黃

半武夷鄕碧水縈紆一長聞道放船飛皁蓋定知行酒載紅裳櫂謳如賀丰年信樂飲閒酬此日涼禾黍誰言不陽艶晚炊流詠有餘香─眀顧淸獲稻用分秧韻負郭園池宅田老晴天气太平年獲來禾稻叢髙廩散出牛羊滿近川饋啟甑山騰霧靄蟻香醅甕起淪漣斜陽一枕西牕夢縱有丹靑不與傳

五言排律─增─宋歐陽修和劉原父從幸後苑觀稻呈講筵諸公─禁籞皇居接香畦鏤檻邊分渠自靈沼種稻滿滮田六谷名居首三農政所先擢莖防徳茂養實以時堅曉謁龍池罷行瞻鳳蓋翩粹容知喜色嘉瑞奏丰年衰病慙經學陪遊與俊賢安知帝力及但樂嵗功全拜賜秋風裏分行黼座前自憐臺笠叟來綴侍臣篇五言絕句─增─唐韓愈和虢州劉使君稻畦─罫布畦堪數枝分水莫尋魚肥知已秀鶴沒覺初深─宋梅堯臣稻畦─淺淺碧水平靑靑稻苗長偏知楚客愛白鷺飛下上

七言絕句─

禦制題耕圖─浸種─暄和節候肇農功自此勤勞處處同早辧東田穜稑種褰裳渉水浸筠籠─耕─土膏初動正春晴野老支笻早課耕辛苦田家惟穡事隴邊時聼叱牛聲─耙耨─每當旰食念民依南畝三時願不違已見深耕還易耨綠蓑靑笠雨霏霏─耖─東阡西陌水潺湲扶耖泥塗未得閒爲念饔飱由力作敢辭竭蹷向田間─碌碡─老農力穡慮偏周早夜扶犂未肯休更駕烏犍施碌碡好教春水滿平疇─布秧─農家布種避春寒甲坼初萌可觀自昔虞書傳播谷民間莫作等閒防─初秧─一年農事在春深無限田家望嵗心愛淸和天气好綠疇千頃露秧鍼淤防─從來土沃借農勤丰歉皆由用力分薙艸灑灰滋地利心期千畝稼如雲─拔秧─靑蔥刺水滿平川移植西疇更勃然節序驚心芒種迫分秧須及夏初天─插秧─千畦水澤正彌彌競插新秧恐後時亞旅同心欣力作月明歸去莫嫌遲─一耘─丰苗翼翼出淸波荑稗叢生可若何非種

自應芟薙盡莫敎稂莠敗嘉禾─二耘─曽爲耘苖結隊行更憂宿艸去還生隴間餽饁頻來往勞勩田家婦子情三耘─防防盈畦日正長復勤穮蓘下方塘堪憐曝背炎蒸下惟冀靑疇發紫芒─灌漑─塍田六月水泉微引澑通渠迅若飛轉盡桔橰筋力瘁斜陽西下未言歸─收刈─滿目黃雲曉露晞腰鎌獲稻喜晴暉兒童處處收遺穗村捨家家荷擔歸─登塲─年谷丰穰萬寶成築塲納稼積如京廻思望杏瞻蒲日多少辛勤感倍生─持穗─南畝秋來慶阜成瞿瞿未釋老農情霜天曉起呼鄰里徧聼村村打稻聲舂碓─秋林茆屋晚風吹杵臼相依近短籬比捨舂聲如

和答家家篝火夜深時─籭─謾言嘉谷可登盤穅秕還憂欲去難粒粒皆從辛苦得農家眞作雨珠防─簸揚─作苦三時用力深簸揚偏愛近風林須知白粲流匙滑費盡農夫百種心─礱─經營阡陌苦胼胝艱食由來念阻饑且喜稼成登石磑從玆鼓腹樂雍熙─入倉─倉箱頓滿各欣然補葺牛牢雨雪天到蓋蔵休暇日從前拮據已經年祭神─東疇舉趾祝年丰喜見盈寧百室同粒我烝民遺澤逺吹豳擊鼓報難窮─暢春園觀稻時七月十一日也─七月紫芒五里香近園遺種祝禎祥炎方塞北皆稱瑞稼穡天工樂嵗穰

增─唐韋荘稻田─綠波春浪滿前陂極目連云防肥更被鷺鷥千雪破煙來入畫屏飛─宋滕白觀稻─稻穗登塲谷滿車家家雞犬更桑麻漫栽木槿成籬落已得淸陰又得花周遭圩岸繚山城一眼圩田翠不分行到秋苗初熟處翠茸錦上織黃雲─範成大插秧─種密移疎綠毯平行間淸淺縠紋生誰知細細靑靑艸中有丰年擊壤聲─東門外觀刈熟─潮到靈橋綠繞船海邊力穡屢丰年淡靑山色深黃稻恰是胥門九月天─陸遊秋晚─新築塲如鏡面平家家歡喜賀秋成老來懶惰慙丁壯羙睡中聞打稻聲─夜聞鄰家治稻─二頃春蕪廢不耕半生名宦竟何成歸來每羨鄰家樂月下風傳打稻聲─稻飯─買得烏犍遇嵗穰此身永免屬官倉塘

南塘北九千頃八月村村稻飯香─劉詵秧老歌─三月四月江南村村村插秧無朝昏紅妝少婦荷飰出白頭老人驅犢奔

詩散句─增─漢茅山父老歌─佳雨灌畦稻陸田亦復周唐李邕─負郭喜秔稻安時歌吉祥─杜甫─荊扉臨野碓半濕搗香秔雲帆轉遼海粳稻來東吳─白居易─稻飯紅似花調沃新酪漿─元稹─年年十月暮珠稻欲垂新─李賀─昌谷五月稻細靑滿平水─杜牧─罷亞百頃稻西風吹半黃─宋蘇軾─共防山下稻涼葉晚翻翻郭祥正─選種隨土宜播植穤與秔─陸遊─獲稻黃雲捲舂稉玉粒新新蔬經雨綠晚稻得霜紅白稻雨中熟黃鵶桑下鳴─戴復古─稻田秋後雀茅舍午時雞張伯玉─防防西成稻逍遙北海尊─元李孝光─日气常蒸稻天香喜釀花─原─唐杜甫─東屯稻畦一百頃北有澗水通靑苖稻米流脂粟米白公私倉廩俱丰實宋蘇軾─翠浪舞翻紅防防白雲穿破碧玲瓏君家稻田冠西蜀玊揚珠三萬斛─增─張耒─裹飯送君吾豈敢黃雲防防連東臯─原─毛滂─百里飽防紅防防一杯輕愧黒蜿蜒─何扶─良田膴膴無西東防防臥畦云滿叢十里稻香新綠野一聲歌斷舊靑樓─增─陸遊─未論蒓羮與羊酪新秔要勝太倉紅冰魚可釣羮材足霜稻方登糴價平春雨乍晴霜吐葉秋風初冷稻吹花築陂處處移新稻乘屋家家補破茆春粳入甑香炊玉壓酒鳴槽滴碎珠萬里秋風菇菜老一川明月稻花香泥融無塊水初渾雨細有痕秧正綠─僧惠洪─想見龍城山下路一川秋色稻花風─元李孝光梅月逢庚江雨歇稻花迎午水風涼─梁庾肩吾─靑花出稻苗─原─周庾信─六月蟬鳴稻─增─唐王維─鄖國稻苖秀─杜甫─秔稻共比屋稻獲空雲水甞稻雪翻匙秔稻熟天風─李頎─白甌貯香稉─李嘉祐─時雨稻秔齊─桞宗元─霜稻侵山平─韓愈─刈稻擔肩頳張籍─野气稻苖風─孟郊─種稻耕白水淅玉炊香稉─白居易─綠科秧早稻紅粒綠渾稻鹿米麞牙稻─朱慶余─雨色稻苖深─許渾─霜秔野碓舂─方幹─香

稉倩水舂─鄭谷─開懷江稻熟─韋荘─稻熟渚禽肥田深黍稻低─錢珝─晚晴貪獲稻─宋梅堯臣─淸風生稻花─王安石─黃焦下澤稻─範成大─稻穗黃欲臥陸遊─云碓舂秔白園丁刈霜稻露下稻花香─金完顏璹─禾短新村墅─元劉因─脈脈稻分溝─方夔─移秧趁芒種─李孝光─城裏鑑湖稻─原─唐杜甫─香稻啄殘鸚鵡粒─增─李嘉祐─萬畦新稻傍山村─李賀─荒畦九月稻乂芽─李郢─小田微雨稻苖香─皮日休─處處路傍千頃稻─殷璠─千里稻花應秀色─韋莊─稻花香澤水千畦南畝秋風白稻肥秋雨防家紅稻熟滿畦秋水稻苖平─杜荀鶴─稻苖平入水雲間─宋梅堯臣─霜前稻熟舂紅稃─王安石─畦稻新春滑欲流稻畦蔵水綠秧齊─蘇軾─烏程霜稻襲人香紅稻白魚飽兒女─黃庭堅─禾舂玉粒送官倉─王炎─稻如馬尾覆溝塍─範成大─江頭一尺稻花雨─陸遊─稻陂雨細丰年候壓塍霜稻報丰年稻壠靑秧漫漫平雨足人畦千頃稻─楊萬里─早黃稻穗已長須─元馬祖常─江田稻花露始零─李孝光─稻盡秋田孕更靑詞─增─宋曹文龍絳唇─霜落吳江萬畦香稻來塲圃夜村舂處茅屋寒燈雨玊粒長腰沈水溫溫注相畱住共抄云子更聼歌聲駐

別錄─原─田家五行─雨水節燒幹鑊以糯稻爆之謂之孛婁花占稻色自早禾至晚稻皆爆一握各以器列比並分數斷髙下以番白多爲勝卜人口亦如之─種稻─甲子戊辰己巳庚午辛未壬申癸酉甲戌丙子丁丑戊寅己卯癸未甲申戊子己丑庚寅辛卯甲午庚子辛丑壬寅甲辰丙午丁未戊申己酉壬子癸丑庚申辛酉壬戌癸亥成收開日忌平閉丑日─犂田─須犁耙三四徧靑艸或糞穰灰土厚鋪於內爛打平方可撒種則肥而發旺─浸種─宜甲戌壬午壬辰成開日早稻淸明節前浸晚稻穀雨前後浸用稻艸包裹一斗或二三斗投於池塘水內缸內亦可晝浸夜收不用長流水難得生芽若未出用艸之浸三四日微見白芽如鍼尖大取出於陰處陰漧密撒田內候八九日秧靑放水浸之糯稻出芽較遲浸八九日如前微見白芽方可種撒時必晴明則苖易亦湏防潮候二三日復撒稻艸灰於上易生根─插秧─庚午辛未癸酉丙子己卯壬午癸未甲申甲午己亥庚子癸卯甲辰丙午戊申己酉己未辛酉成收開日芒種前後插之早稻宜上旬防秧時輕手防出就水洗根去泥約八九十根作一小束卻於犁熟水田內插栽每四五根爲一叢約離六七寸插一叢腳不宜頻那舒手只插六叢卻那一徧再插六叢再那一徧逐漸插去務要整直─摥稻─稻初發時用揚耙於稞行中摥去稗艸易耘搜松稻根則易旺─耘稻─摥稻後將灰糞或麻豆餅屑撒田內用水耘去艸盡淨近秋放水將田泥塗光謂之熇稻待土裂車水浸灌之謂之還水谷成熟方可去水或遇天少雨急鋤一徧弗令開裂俟天興雲則澆肥糞待雨弗致缺水則稻發不遏─水稻─稻之名不一然非水則無以生種藝之法宜選上流出水便其性也種稻者蓄陂塘以瀦之置隄閘以止之種時先放水十日後曵碌碡十徧地旣熟淨然後下種候苗生五六寸拔而秧之髙七八寸則耘之耘畢放水熇之欲秀復用水浸之苖旣長茂復薅拔以去莨莠農家收獲尢當及時江南上雨下水收稻必用喬桿笎架乃不遺失─旱稻─宜用下田齊民要術曰凡下田停水處燥則堅垎濕則污泥難治而易荒墝埆而殺種春耕者殺種尢甚故宜五六月暵之以擬大麥如水澇不得種九月一轉至春種稻萬不失一凡種下田不問秋夏候水盡地白背時速耕耙耮頻翻令熟二月半種稻爲上時三月爲中時四月初及半爲下時漬種令開口耬耩掩種之卽再徧耮苗長三寸耙耮而鋤之鋤欲速每經一雨輙耙耮苖髙尺許則冒雨薅之科大如穊者五六月中霖雨時拔而栽之入七月不復任栽今閩中有占城種卽黃秈也性耐旱髙仰處皆宜種謂之旱占其米粒大而且甘早種早熟六十日卽可獲爲旱稻佳種北方水源頗少惟陸地霑濕處種稻其耕鋤薅拔一如前法─增─齊民要術─治旱稻赤米令飯白法莫問冬夏常以

熟湯浸米一食久然後以手挼之湯令瀉去卽以冷水淘沃挼去白乃止飯色潔白無異淸流之米又赤稻一臼米裏著蒿葉一把白鹽一把白�之卽絕白

禦定佩文齋廣羣芳譜卷八﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷九

谷譜

黍

原─黍【汜勝之書云黍者暑也待暑而生暑後乃成也說文云黍可爲酒従禾入水爲意六書精蘊云禾下從汆象細粒防垂之形古今注云禾之黏者爲黍】一名秬【爾雅云秬黒黍】一名秠【爾雅云秠一稃二米注云此亦黒黍但中米異耳】有黃白黎三色米皆黃比粟防大北人呼爲黃米屬火南方之谷性溫益气補中久食令人多熱小兒忌食他如牛黍燕頷馬革驢皮稻尾大黒黍秀成赤黍皆黍之異名也─增─廣志─有濕屯黃黍有田黍塸云鶯鴿之名─齊民要術─今俗有鶯【闕一字】黍半夏黍─博雅─黍穰謂之防─原─苗穂與稷同宜肥地多収刈後乘濕卽打則稃易脫遲則稃著粒上難脫彚考─原─詩王風─彼黍離離─曹風─芃芃黍苗陰雨膏之─小雅─我黍與與─大雅─誕降嘉種維秬維秠恆之

秬秠是獲是畝─周頌─丰年多黍多稌─增─詩小序─華

黍時和嵗丰宜黍稷也─禮記曲禮─黍曰薌合─疏─黍曰薌合者夫谷秫者曰黍秫旣輭而相合气息又香故曰薌合也─原─王制─秋薦黍─月令─仲夏之月農乃登黍天子乃以雛嘗黍羞以含桃先薦寢廟─注─必以黍者黍火穀气之主也─增─周禮天官─羊宜黍─疏─羊宜黍者羊味甘熱黍味苦溫甘苦相成故云羊宜黍─左傳─其蔵之也黒牡秬黍以享司寒─國語─黍而不黍不能蕃庶─原─史記封禪書─管仲說威公曰古之封禪鄗上之黍

北裏之禾所以爲盛─增─漢書律曆志─度者分寸尺丈引也所以度長短也本起黃鐘之長以子穀秬黍中者一黍之廣度之九十分黃鐘之長─注─師古曰子谷猶言穀子秬卽黒黍中者不大不小也言取黒黍穀子大小中者率爲分寸也─原─宋書符瑞志─黃帝時南夷乘白鹿來獻秬鬯─增─隋書隠逸傳─李士謙字子約趙郡平棘人也李氏宗黨豪盛每至春秋二社必髙防極歡無不沈醉喧亂嘗集士謙所盛饌盈前而先爲設黍謂羣從曰孔子稱黍五穀之長荀卿亦云食先黍稷古人所尙容可違乎少長肅然不敢弛惰退而相謂曰旣見君子方覺吾徒之不徳也─唐書王績傳─績有奴婢數人種黍春秋釀酒養鳧雁蒔藥艸自供─山海經─廣都之野后稷葬焉爰有膏黍膏稷─注─言味好滑如膏驩頭之國維宜芑苣樛楊是食─注─苣黒黍今字從禾─原─家語─孔子侍坐扵魯哀公設桃具黍公曰以黍雪桃也孔子對曰夫黍五穀之長也祭先王以爲上盛果有六而桃爲下祭先王不得入扵廟丘聞之也君子以賤雪貴不聞以貴雪賤今以五穀之長雪蓏之下是侵上忽下也─增─列子─鄒衍在燕有谷地美而寒不生五穀鄒子吹律而溫气至今傳名曰黍谷─原─韓子─吳起欲攻秦小亭置一石赤黍扵東門外令人能徙於西門外者賜之上田宅人爭徙之乃下令曰眀日攻秦先登者與之大夫賜之上田宅扵是攻之一朝而防─增─韓子韓昭侯之時黍種嘗貴尠有昭侯令人覆廩廩吏果竊黍種而糶之─淮南子─渭水多力而宜黍─焦氏易林中田髙黍以享王母受福千億所求大得下田種黍芳華當齒大雨淋集紛榮滿壅─春秋佐助期─黍神名侜佞姓蘭郝─春秋說題辭─精移火轉生黍夏出秋攺黍者縮也故其立字木入米爲黍酒以扶老─東觀漢紀─承宮字少子瑯琊人嘗將妻子入華蓋蒙陰山谷耕種禾黍臨熟人就認之宮便推與而去由是發名─古今注─和帝元興元年黒黍穂一禾二實或三四實生任城得粟二斛八斗以薦宗廟─博物志─黒墳宜麥黍紀年書─恵成王八年雨黍─文中子─藝黍登場嵗不過數石以供祭祀賔客之酒也─談藪─王元景大醉楊遵彥曰何大低昻元景曰黍熟頭低麥熟頭昻黍麥俱有所以低昻─農桑通訣─秬鬯一卣此言黍之爲酒尙矣今有赤黍米黃而黏可蒸食白黍釀酒亞扵糯秫又北地逺處惟黍可生其莖穂低小可以釀酒又可作饌粥黏滑而甘凡祭祀以爲上盛貴其色味之美也─原─成化元年天雨黒黍扵襄陽

集藻─賦─增─晉嵇含孤黍賦─余愼終屋之南榮有孤黍生焉因泥之濕遭土之潤宿昔芽蘗滋茂甚速塗燥根淺忽然萎隕深感此黍不韜種以待時貪榮棄本寄身非所自取凋枯不亦宜乎

文賦散句─原─漢張恊七命─大梁之黍瓊山之禾唐稷播其根農帝嘗其華─增─劉穎魯都賦─禾黍油油秔族垂芒殘穂滿握一穎盈箱─魏王粲登樓賦─華實蔽野禾黍盈疇

四言古詩─原─晉束晳華黍─黮黮重云習習和風黍華陵巓麥秀丘中靡田不播九谷斯丰奕奕霄蒙蒙甘霤黍發稠華亦挺其秀靡田不植九谷斯茂無髙不播無下不植芒芒其稼參參其穡稸我王委充我民食玉燭陽眀顯猷翼翼

詩句─增─唐李白─東臯春事起種黍早歸田─杜甫─耕田秋雨足禾黍已映道賴知禾黍収已覺糟牀注原─耿湋─古道無人行秋風動禾黍─宋蘇軾─今年秋應熟過従飽雞黍─金趙元─還思釀新黍甕面挹秋江唐曹鄴─黒黍春來釀酒飲靑禾刈了驅牛載─增─韋應物─禾黍積東菑─宋邵雍─黃黍秋正熟─陸遊─種黍蹋麯糵─唐白居易─陶令有田惟種黍─韋莊─主人饋餉炊紅黍─宋王安石─連山沒云皆種黍─陸遊─黍酒新成壓小槽

別錄─增─齊民要術─凡黍穄田新開荒爲上大豆底爲次谷底爲下地必欲熟【再轉乃佳若春夏耕者下種後再勞爲良】一畝用子四升三月上旬種者爲上時四月上旬爲中時五月上旬爲下時夏種黍穄與植谷同時非夏者大率以椹赤爲候【諺曰椹離離種黍時】燥濕候黃塲種訖不曵撻常記十月十一月十二月凍樹日種之萬不失一【凍樹者凝霜封著木條也假令月三日凍樹還以月三日種黍他皆仿此十月凍樹宜早黍十一月凍樹宜中黍十二月凍樹宜晚黍若従十月至正月皆凍樹者早晚黍悉宜也】苖生隴平卽宜杷勞鋤三徧乃止鋒而不耩【苖晚耩卽多折也】刈穄欲早刈黍欲晚【穄晚多零落黍早米不成】皆卽濕踐之穄踐訖卽蒸而裛之【不蒸者難舂米碎蒸則易舂米堅香气經夏不歇】黍宜曬之令燥【濕聚則郁】凡黍黏者収薄穄味美者亦収薄難舂雜陰陽書曰黍生扵楡六十日秀秀后四十日成黍生扵巳壯扵酉長扵戌老扵亥死扵醜惡扵丙午忌於丑寅卯穄忌扵未寅孝經援神契云黒墳宜黍麥尙書考靈曜云夏火星昬中可以種黍菽汜勝之書曰種黍必待暑先夏至二十日此時有雨疆土可種黍一畝三升黍心未生雨灌其心心傷無實黍心初生畏露令人對持長索槪去其露日出乃止凢種黍覆土鋤治皆如禾法欲疎扵禾按疎黍𨿽科而米黃又多減及空令穊𨿽不科而米白且均熟不減更勝疏者汜氏云欲疎扵禾其義未聞崔氏曰四月蠶入簇時雨降可種黍禾夏至先後各二日可種黍虫食李者黍貴也─原制用─三月三日取黍麪和菜作羮避時气黍米性黏可釀酒可作餳可蒸煮爲糕糜五月五日俗以菇葉裹成糭名角黍祭三閭大夫遺制也合葵菜食成痼疾合牛肉白酒食生寸白蠱穰及根煮汁解苦瓠毒浴去浮腫醉臥黍穰令人生厲落眉髮

稷

原─稷一名穄【六書故云稷穄同聲實一字也本艸云稷従畟畟進力治稼也種稷者必畟畟進力也南人承北音呼稷爲穄謂可供祭也】一名粢【爾雅云粢稷疏云粢者稷也】闗西謂之【音靡見唐本艸】冀北謂之防【音牽去聲廣雅云防穄也】苖似蘆莖髙三四尺有毛結子成枝而疎散外有薄殻粒如粟而光滑色紅黃米似粟米而稍大色黃鮮麥後先諸米熟炊飯疎爽香美故以供祭食之益气安中宜脾利胃涼血解暑壓丹石毒屬土脾之谷也脾病宜食多食發冷病─增本艸─稷與黍一類二種也黏者爲黍不黏者爲稷稷可作飯黍可釀酒猶稻之有稉與糯也其色有赤白黃黒數種黒者禾稍髙俗通呼爲黍子不復呼爲稷矣北邊地寒種之有補河西出者顆粒尢硬─廣志─穄有赤白黒靑黃鶯鴿凡五種破減稷逼麥稷此二者以四月熟─齊民要術─按今俗有驢皮穄─博雅─稷穰謂之防

彚考─原─詩王風─彼稷之苖─小雅─我稷翼翼─增─禮記曲禮─稷曰眀粢─疏─稷曰眀粢者稷粟也眀白也言此祭祀眀白粢也─月令─孟秋之月農乃登谷─注─谷謂稷也─周禮天官─豕宜稷─疏─豕宜稷者牝豬味酸牝豬味苦

稷米味甘甘苦相成故曰豕宜稷─隋書天文志─稷五星稷農正也取乎百谷之長以爲號也─穆天子傳─天子西徵至於赤烏之人獻穄麥百載天子北徵入於曹奴之人獻穄米百車天子西徵至於韓氏爰有樂野溫和穄麥之所艸天子東南翔行馳驅千里至扵巨搜之人�奴獻秋麥千車膜稷三十車─原─呂氏春秋─飯之美者有陽山之穄─增─風俗通─米之神爲稷故以癸未日祠稷扵西南水勝火爲金相也─孝經說稷者五穀之長五穀眾多不可徧祭故立稷而祭之尙書考靈曜─春鳥星昏中以種稷秋虛星昬中以収斂─白虎通─稷者得陰陽中和之气而用尢多故爲長也─獨斷─稷神蓋厲山氏之子柱也柱植百谷帝顓頊

之世舉以爲田正天下賴其功周棄亦播植百谷以稷五穀之長也因以稷名其神也─齊民要術─谷者總名非止爲粟也然今人専以稷爲谷俗名之耳─爾雅翼稷者五穀之長以其中央之谷月令中央土食稷與牛五行土爲尊故五穀稷爲長─兼眀書─或問曰稷旣百谷之神不言谷而云稷者何也答曰稷屬土而爲諸谷之長故月令謂之首種首種者種最在前也諸谷不可徧舉故舉其長而爲言之以等之也若直以谷言則爲人所防慢也

別錄─增─兩鈔摘腴─毛詩傳注先集維霰曰霰稷雪也或謂之米雪謂其粒若稷米然─本艸衍義─穄米其香可愛故取以供祭祀然發故疾只堪作飯不黏其味淡原─稷三月種耘四徧七月熟四五月亦可種但収少遲耳刈稷欲早八九月熟便刈少遲遇風卽落忌與瓠子附子同食

蜀黍

原─蜀黍一名蜀秫【種自蜀來故以蜀爲名農政全書云其黏者近秫故借名爲秫】一名蘆穄一名蘆粟一名髙粱【形類黍稷而髙大如蘆荻故有諸名】一名木稷一名荻粱【廣雅云荻粱木稷也】種宜卑下地春月早種得子多秋収莖麤髙丈餘狀似蘆荻而內實葉亦似蘆穂大如帚粒大如椒紅黒色米性堅實黃赤色熟時先刈其穂稭成束攢而立之方得幹米有二種黏者可和糯秫釀酒作餌不黏者可作糕煮粥可濟饑亦可養畜莖可織箔編席夾籬供防梢可作筅帚殻浸水色紅可以紅酒有利扵民者最博性溫澀溫中澀腸胃止泄防

彚考─增─博物志─三年種蜀黍其後七年多虵別錄─增─農政全書─扈先生曰蜀秫在北方地不宜麥禾者乃種此尢宜下地立秋後五日𨿽水潦至一丈深不壊之立秋前水至卽壊故北土築堤二三尺以禦暴水

【附錄】玉蜀黍【原作禦麥附麥後按禦麥乃別名實蜀黍類也今移入此】

原─玉蜀黍一名玉髙粱一名戎菽一名禦麥【以其曾經進禦故名禦麥出西番舊名番麥按農政全書又作玉米扈先生曰玉米或稱玉麥或稱玉蜀秫従他方得種其曰米麥秫皆借名之】榦葉類蜀黍而肥矮亦似薏苡苖髙三四尺六七月開花成穂如秕麥狀苖心別出一苞如防魚形苞上出須如紅絨垂垂久則苞拆子出顆顆攢簇子粒如芡實大而瑩白花開扵頂實結扵節

粟

原─粟【古作防象穂在禾上之形說文云粟之爲言續也續扵谷也】粱屬也【蓋梁之細者本艸云穂大而毛長粒麤者爲粱穂小而毛短粒細者爲粟】北方直名之曰谷脫殻則謂之小米─增─本艸─粟一名秈粟古以粟爲黍稷粱秫之總稱而今之粟在古但呼爲粱後人乃專以粱之細者名粟大扺黏者爲秫不黏者爲粟故呼此爲秈粟以別秫而配秈─原─稈髙三四尺似蜀秫稈中空有節細而矮葉似蘆小而有毛穂似蒲有毛顆粒成簇性鹹淡養脾胃補虛損益丹田利小便解熱毒陳者尢良北人日用不可缺者諺雲谷三千一穂之實至三千顆言多也其名或因姓氏地裏或因形似時令早則有趕麥黃百日糧六十日還倉之類中則有八月黃老軍頭之類晚則有鴈頭靑寒露粟鐡鞭頭之類又有粱谷滑谷白谷白穀黃米黃穀白米之類─增─廣志─有赤粟白莖有黑格雀粟有張公斑有含黃有蒼背稷有雪白粟亦名白粟又有白藍下竹頭靑白逯麥擢石精狗蹯之名種云─齊民要術─朱谷髙居黃劉豬獬道湣黃聒谷黃雀懊

黃續命黃百日糧有起婦黃辱稻糧奴子塲音加支谷焦金黃防殦合履今一名麥爭塲此十四種早熟耐旱免虫聒谷黃辱稻糧二種味美今墮車下馬看白羣羊懸蛇赤尾龍虎黃雀民溱馬泄韁劉豬赤李谷黃河摩糧東海黃石防嵗靑莖靑黒好黃陌南木隈隄黃宋癡指張黃兔胠靑恵日黃寫風赤一睍黃山鹺頓黨黃此二十四種穂皆有毛耐風免雀寶珠黃俗得白張鄰黃白鹺谷銁扵黃張蟻白耿虎黃都奴赤茄蘆黃薫豬赤魏爽黃白莖靑竹根黃調母粱磊碨黃劉沙白憎延黃赤粱谷靈忽黃獺尾靑續得黃得容靑孫延黃豬矢靑煙燻黃樂婢靑平壽黃鹿橛白鹺折作黃阿居黃赤巴粱鹿蹄黃鉞狗倉可憐黃米谷鹿橛靑阿返此三十八種中麤大谷白鹺谷調母粱二種味美擇谷靑阿居黃豬矢靑有二種味惡黃樂婢靑二種易舂石栁閱竹葉靑一名胡谷水黒谷忽泥靑衝天棒雉子靑鴟腳谷雁頭靑攬堆黃靑子規此十種晚熟耐虫災則盡矣

彚考─原─左傳─襄公二十九年鄭子展卒子皮卽位扵是鄭饑而未及麥民病子皮以子展之命餼國人粟戶一鐘─晉書孝友傳─劉殷夢人曰西籬下有粟寤而掘之果得粟十五鐘銘曰七年粟賜孝子劉殷─宋書符瑞志─文帝元嘉二十二年醴湖屯生瑞粟一莖九穂─增宋史食貨志─初農時太宗嘗令取畿內靑苖觀之聽政之次出示近臣是嵗畿內菽粟苖皆長數尺帝顧謂左右曰朕每念耕稼之勤茍非兵食所資固當盡復其租稅─管子─桓公觀扵野曰何物可比君子之徳隰朋曰粟可比君子之徳管仲曰苖始出生也眴眴乎似孺子安之則安不得則危命之曰禾可比君子桓公曰善原─韓非子─鄒穆公有令食鳧雁者必以秕無敢以粟鳧雁無食而以一石粟易一石秕其費甚矣請以粟食之公曰非爾所知也夫百姓餉牛而耕曝背而耘勤而不敢惰者豈爲鳥獸食哉粟米人之上食也柰何以養鳥汝知小計而不知大害矣─淮南子─昔者倉頡作書而天雨粟─增─風俗通─燕太子丹仰天嘆天爲雨粟─焦氏易林─新田宜粟上農得谷君子懷徳以千百福─春秋說題辭─粟助陽扶性粟之爲言續也粟五變一變而以陽生爲苖二變而秀爲禾三變而祭然謂之粟四變入臼米出甲五變而蒸飯可食陽以一立爲法故粟積大一分穂長一尺文以七列精以五六立故其字爲粟西者金所立米者陽精故西字合米而爲粟─博物志雁食粟則翼重不飛─古今注─武帝建元四年天雨粟宣帝地節三年長安雨黒粟元帝竟寧元年山都縣雨粟色靑黒味苦大者如小豆小者如麻子─拾遺記─樂浪之東有背眀之國宜種百谷有搖枝粟其枝長而弱無風常搖食之益髓有鳳冠粟似鳳鳥之冠食者多力有防龍粟葉屈曲似遊龍也有瓊膏粟白如銀食此二粟令人骨輕員嶠山一名環丘上有方湖周廻千里多大鵲髙一丈銜不周之粟粟穂髙三丈粒皎如玉鵲銜粟飛扵中國故世俗間往往有之其粟食之歷月不饑故呂氏春秋云粟之美者有不周之粟焉述異記─宋文帝卽位而江表二千餘里野粟生焉─原唐紀─宣宗大中二年福建進瑞粟十五莖莖五六穂增─全唐詩話─李紳初以古風求知扵呂溫溫見齊煦誦憫農詩曰春種一粒粟秋収萬顆子四海無閒田農夫猶餓死鋤禾日當午汗滴禾下土誰知盤中飱粒粒皆辛苦曰此人必爲卿相果如其言─泉州誌─紫防山有金粟洞宋李邴云唐時泉人客洛陽邂逅一羽衣寄書紫防隠者旣歸授書遺以粟米半升還家視之金粟也宋寧宗禦書金粟之洞四字刻扵石

集藻─七言律詩─增─宋朱子次秀野種粟韻─阿香一笑走丰隆雨徧平疇萬頃中舊喜樊遲知學圃今看許子快論功遙憐鬱鬱翻秋隴預想垂垂弄晚風珍重詩翁且彊健東阡南陌興無窮

詩句─增─唐李白─𨿽有數斗玉不如一盤粟─韓愈─囷倉谷粟滿未有旦夕憂─杜甫─瘦地翻宜粟─方幹─舂粟引髙泉─宋陸防─云嶼鋤畬粟─唐杜甫─鳥雀苦肥秋粟菽

粱【按粱與粟一類二種原譜扵粟部內獨載靑粱一種者非今従本艸增入又按爾雅虋赤苗注云今之赤粱粟芑白苗注云今之白粱粟虋同穈詩大雅維穈維芑傳用爾雅疏亦引郭注以解之自蘓頌圖經夲艸列扵黍部李時珍本艸綱目因之而遂辧郭注爲非誤矣】

增─本艸─粱【粱者良也谷之良者也】卽粟也【周禮九谷六谷之名有粱無粟】自漢以後始以大而毛長者爲粱細而毛短者爲粟今則通呼爲粟而粱之名反隠矣今世俗稱粟中之大穂長芒麤粒而有紅毛白毛黃毛之品者卽粱也蘇恭曰黃粱【出蜀漢商浙間穂大毛長穀米俱麤於白粱而収子少不耐水旱食之香美勝於諸粱人號竹根黃】白粱【穂大多毛且長而谷麤扁長不似粟圎也米亦白而大食之香美亞於黃粱】靑粱【殻穂有毛而粒靑米亦防靑而細於黃白粱粒似靑稞而少麤早熟而收薄夏月食之極爲淸涼但味短色惡不如黃白粱北人少種之作餳淸白勝於余米】─廣志─有具粱解粱有遼東赤粱魏武帝常以作粥

彚考─增─禮記曲禮─粱曰薌萁疏粱曰薌萁者粱謂白粱黃粱也萁語助也─周禮天官─犬宜粱─疏─犬宜粱者犬味酸而溫粱米味甘而防寒气味相成故云犬宜粱集藻─五言律詩─原─唐杜甫佐還山後寄一首─白露黃粱熟分張素有期已應舂得細頗覺寄來遲味豈同金菊香宜配綠葵老人他日愛正想滑流匙

詩散句─增─唐杜甫─新炊間黃粱

別錄─原─種谷─地欲肥耕欲細欲深秋耕更佳種欲成實不秕用臘雪水浸過耐旱辟虫時欲仲春得雨爲妙小雨欲接濕大雨須俟少幹先耙後種種後旋以石砘砘令土堅則苗出旺相如遇天旱苗出土仍砘春種欲深夏種欲淺早禾晚禾欲兼種防嵗有所宜一云閏月年宜晚田然大率宜早早田収多扵晚早田淨而易治晚者蕪穢難治且早穀米實而多晚谷皮厚米少而虛行欲稀諺云稀谷大穂來年好麥─鋤谷─鋤以三徧四徧爲度第一徧曰撮苗畱苗欲密第二徧曰定科畱其壯者去其密者弱者第三徧曰擁本鋤欲深擁其土以防根則耐旱第四徧曰復壠俗名添米五穀惟小鋤爲良苗出壠則深鋤鋤不厭數周而復始勿以無艸而怠功鋤者非止去艸蓋地熟而實多糠薄而米美鋤得十徧可得八米春鋤起地夏鋤除艸春鋤不用觸濕六月以後𨿽濕亦無嫌─刈谷─食貨志云力耕數耘収獲如盜賊之至故熟速刈幹速積刈早則傷鎌刈晚則折穂遇風則収減濕積則槁爛積晚則粒耗連雨則生耳所以収獲不可緩也収獲者農事之終務本者可怠焉而自棄其前功乎─積谷─周禮地官曰舍人掌粟入之蔵注曰九谷俱蔵以粟爲主神農之教曰有石城十仞湯池百步帶甲百萬而無粟弗守也北方水土深厚窖地而藏可數十年不壊

秫【按秫與粟同類異種原譜言粟而不及秫今従本艸增入】

增─爾雅─眾【音終】秫─注─謂黏粟也─疏─與谷相似其莖桿似禾而麤大者是也─本艸─秫一名糯秫一名糯粟一名黃糯【秫字篆文象其禾體柔弱之形俗呼糯粟北人呼爲黃糯亦曰黃米釀酒劣扵糯也】蘇恭曰凢黍稷粟秫稉糯三谷皆有秈糯也李時珍曰秫卽粱米粟米之黏者有赤白黃三色皆可釀酒圖經謂秫爲黍之黏者說文謂秫爲稷之黏者古今注謂秫爲稻之黏者皆誤也惟蘇恭以粟秫分秈糯孫炎注爾雅謂秫爲黏粟者得之─廣志─有胡秫早熟及麥─齊民要術─按今世有黃粱谷秫桑根秫櫶天培秫也

彚考─增─晉書孔羣傳─羣性嗜酒嘗與親友書云今年田得七百石秫米不足了麯糵事燕翼貽謀錄─宋種放有別墅在終南山聚徒講學性嗜酒種秫自釀林泉之景頗爲幽勝眞宗聞之欲幸其家而不果咸平六年遣使畫圖以進─澄懷錄─種眀逸嗜酒嘗種秫自釀曰空山淸寂聊以養和自號雲溪醉侯─聞奇錄─徐庭實巡官說乾符中武義縣有人入山掘地二尺忽防丈餘深數尺収得秫百斛莫知其由將醞酒其味濃厚

詩散句─增─晉陶潛─春秫作羙酒酒熟吾自斟─宋陸遊供秫借畱客─元方夔種秫田多早帯秋

【附錄】防子

原─防子一名龍爪粟一名鴨爪稗【本艸云防乃不黏之稱亦不實之貌龍爪鴨爪象其形也】北地荒坡處種之苗葉似谷至頂抽莖有三稜開細花簇簇結穂如粟穂而分數岐如鷹爪之狀內有細子如黍粒而細褐色味澀稃甚薄碾米煮粥炊飯磨麪蒸食皆宜可救荒

【附錄】稊稗

增─爾雅─蕛苵─注─蕛似稗布地生穢艸─疏─似稗之穢艸也─爾雅翼─稊與稗二物也皆有米而細小─本艸─稗乃

禾之卑賤者也故字従卑陳藏噐曰有二種一黃白色一紫黒色紫黒者似芑有毛北人呼爲烏禾─原─稗野生苗葉似防子色深綠根下葉蔕紫色梢頭出扁穂結子如黍粒茶褐色味防苦用與子同食之益气宜脾故曹植有芳菇精稗之稱苗根治金瘡及損傷血出不已搗敷卽止甚驗每一鬥得米三升稊苗似稗而穂如粟有紫毛卽烏禾也可救荒又可殺虫煮以沃地螻蚓皆死彚考─增─孟子─五穀者種之美者也茍爲不熟不如荑稗荘子─道在稊稗─原─淮南子─離先稻熟而農夫薅之不以小利傷大獲也─注─離與稻相似─增─江表傳─吳五鳳元年交趾稗艸化爲稻─三峽考─峽內隙地沙土宜黍稷菽麥獨不宜秔秫耳又一種自滇中來者曰雲南稗一曰雁爪稗以形似名亦播種畦植與五穀爭價東南所無也集藻─七言古詩─增─元方回種稗嘆農田插秧秧綠時稻中有稗農未知稻苗欲秀稗先出防稗飼牛惟恐遲今年淛西田沒水卻向淛東糴稗子一斗稗子價防何已值去年三斗米天災使然勝眞焉得世間無稗人別錄─增─汜勝之書─稗旣堪水旱種無不熟之時又特滋茂良田畝得二三十斛魏武使典農種之頃収二千斛斛得米三四斗釀酒甚美釅炊食不減粟米可備荒稗稈一畝則當稻稈二畝宜擇其稭長而粒大種之倘遇水旱便可多種亦救荒之一助

【附錄】稂

增─爾雅─稂童粱─注稂莠類也─疏─今人謂之宿田翁或謂之守田也─說文─稂禾秀之穂生而不成者謂之蕫蓈─爾雅翼─稂惡艸與禾相雜─本艸─一名狼尾艸【爾雅云盂狼尾注云似茅可以覆屋本艸拾遺謂卽此物按爾雅已釋稂曰童粱果爲一物不當重出也姑存之以備考】陳藏噐曰生澤地似茅作穂廣志云子可作黍食李時珍曰莖葉穂粒並如粟而穂色紫黃有毛荒年亦可采食

彚考─增─詩曹風─冽彼下泉浸彼苞稂─小雅─不稂不莠─韓詩外傳─馬不過稂莠

【附錄】菵艸

增─爾雅─皇守田─注─似燕麥子如雕胡米可食生廢田中一名守气─爾雅翼─菵米可爲飯生水田中苖子似小麥而小四月熟久食不饑爾雅所謂皇守田也

【附錄】蒯艸

增─爾雅翼─蒯艸子堪食如秔米

【附錄】東廧

增─廣志─東廧色靑黒粒如葵子似蓬艸色靑黒十一月熟出幽涼並烏丸地─魏書─烏丸地宜東廧似穄可作白酒─本艸─東廧生河西河西人語云貸我東廧償爾田粱

【附錄】粱禾

增─本艸─李時珍曰廣志云粱禾蔓生其子如葵子其米粉白如麪可作饘粥六月種九月収牛食之尢肥此亦一谷似東廧者也

【附錄】蒒艸

增─本艸─蒒艸一名自然谷一名禹餘糧言禹治水棄其餘糧化而爲此【詳見後博物志】防珣曰蒒實如毬子八月収之海上民常食中國未嘗見也李時珍曰方孝孺有海米行亦蒒艸之類也

彚考─增─博物志─扶海洲上有艸名曰蒒其實如大麥從七月熟民斂獲至冬乃訖名曰自然谷或曰禹餘糧集藻─七言古詩─增─眀方孝孺海米行─海邊有艸名海米大非蓬蒿小非薺婦女攜籃書作羣采摘聊扵海中洗歸來滌釜燒松枝煮米爲飯充朝饑莫辭苦澁咽不下性命聊假須臾時

【附錄】感禾

增─齊民要術─感禾扶疎生實似大麥

【附錄】楊禾

增─齊民要術─楊禾似藋粒細左折右炊停則牙生

【附錄】火禾

增─齊民要術─火禾髙丈餘子如小豆出粟特國

【附錄】木禾

增─山海經─昆侖墟上有木禾長五防大五圍彚考─增─穆天子傳─天子東徵至扵重�氏黒水之阿爰有野麥爰有答堇西膜之所謂木禾重�氏之所食嘉禾【按詩注黍稷稲粱皆名爲禾麻與菽麥則無禾稱傳稱嘉禾皆統言之故另列扵諸谷之後】

原─瑞應圖─嘉禾五穀之長盛徳之精也文者異本而同秀質者同本而異秀此夏殷時嘉禾也─晉徵祥說─王者盛徳則嘉禾生嘉禾者仁卉也其大盈箱一稃二米─增─孝經援神契─徳下至地則嘉禾生─春秋運斗樞

璇星眀則嘉禾液─春秋感應符─日下淪扵地則嘉禾興─春秋說題辭─天文以七列星以五故嘉禾之滋莖長五尺五七三十五神盛故連莖三十五穂以成盛徳禾之極也

彚考─原─書大傳─成王時有苖異莖而生同爲一穂人有上之者王召周公而問之公曰三苗爲一穂抑天下其合爲一乎─增─史記魯周公世家─唐叔得禾異畝同穎獻之成王成王命唐叔以餽周公扵東土作餽禾周公旣受命禾嘉天子命作嘉禾─前漢書宣帝紀─神爵元年詔曰嘉谷稷降於郡國─郊祀志─王莽使中郎平憲誘羌還雲天下太平一禾長丈餘故乞內屬─後漢書鄭傳─年十六號神童民有獻嘉禾者欲表府文辭鄙略爲攺作又著頌一篇侯相髙其才而修冠禮焉─南蠻傳─順桓之世板楯數反太守蜀郡趙溫恩信降服扵是宕渠出九穂之禾─吳志孫權傳─黃龍三年由拳野稻自生攺爲禾興縣南始平言嘉禾生攺眀年嘉禾元年赤烏七年秋宛陵言嘉禾生─宋書符瑞志─漢安帝延光二年六月嘉禾生九眞百十六本七百六十八穂宋文帝元嘉十一年八月嘉禾一莖九穂生北汝陰二十二年六月嘉禾生籍田一莖九穂嘉禾生華林園百六十穂二十四年七月嘉禾旅

生華林園及景陽山江夏王義恭獻嘉禾甘露頌中領軍吉陽縣侯沈演之上嘉禾頌二十五年六月嘉禾生華林園十株七百穂孝武帝大眀元年五月嘉禾一株五莖生淸暑殿鴟尾中嘉禾生靑州異根同穂─南齊書祥瑞志─永眀元年正月新蔡郡獲嘉禾一莖

五穂八月新蔡縣獲嘉禾二莖九穂一莖七穂二年八月梁郡睢陽縣界野田中獲嘉禾一莖二十三穂─魏書許謙傳─謙子洛陽爲雁門太守家田三生嘉禾皆異壠合穎太祖善之進爵北地公加鎭南將軍─隋書循吏傳─梁彥光爲岐州刺史甚有恵政嘉禾連理出扵州境開皇二年上幸岐州悅其賜粟五百斛物三百叚禦一枚─南史梁宗室傳─始興忠武王憺子暎爲吳興太守郡累不稔中大通三年野谷生武康凡二十二處自此丰穰暎制嘉谷頌以聞─舊唐書五行志元和七年十一月龍州武安川會田中嘉禾生有麟食之復生麟之來一鹿引之羣鹿隨之光華不可正視使畫工圖麟及嘉禾來獻─新唐書代宗本紀─乾元元年四月立爲皇太子初太子生之嵗豫州獻嘉禾扵是以爲祥乃更名豫─宋史理宗本紀─景定元年建陽縣嘉禾生一本十五穂詔攺建陽爲嘉禾縣─遼史道宗本紀─太康三年九月玉田貢嘉禾─金史世宗本紀─大定二十四年正月辛夘眞定進嘉禾二本六莖異畝同穎─五行志─宣宗興定元年七月癸夘大社壇產嘉禾一

莖十五穂十月丹州進嘉禾異畝同穎熙宗皇統四年正月乙丑陜西進嘉禾十二莖一本七穎─山海經─昆侖墟有禾末長五防─穆天子傳─�山是惟天下之良山也寶玉之所在嘉谷生之艸木碩美天子扵是取嘉禾以歸樹扵中國─瑞應圖─舜時后稷播植天降秬秠故詩曰天降嘉種惟秬惟秠─東觀漢紀─光武以建平元年生扵濟陽縣是嵗有嘉禾生一莖九穂大扵凡禾縣界大熟因名上曰秀─原─古今注─漢魯恭拜中牟令嘉禾生恭庭中─增─防稽典錄─謝承遷吳郡督郵嵗穰嘉禾六穂生扵部屬─拾遺記─炎帝始教民耒耜躬勤畝之事時有丹雀銜九穂禾其墜地者帝乃拾之以植扵田食者老而不死周成王五年有因祗之國丈夫勤扵耕稼一日鋤十頃之地貢嘉禾一莖盈車故時俗四言詩曰力勤十頃致嘉穎燕昭王時有白鸞孤翔銜千莖穟穟扵空中自生花實落地則生根葉一嵗百獲一莖滿車故曰盈車嘉穟昆侖山者西方曰湏彌山上有九層第三層有禾穟一株滿車─續搜神記─廬陵巴丘人文晃者世以田作爲業秋収己過獲刈都畢眀旦至田禾復湛然如先卽便獲所獲盈倉而巨富─大業拾遺錄─七年九月太原郡有獻禾一本三穂長八尺穂長三尺五寸大尺圍芒穂皆紫色鮮眀自禾以上三尺餘亦紫色有老人年八十餘以素木匣盛之賜物三十叚─西域記─天竺國禾之長者沒槖駞─酉陽雜俎─婚禮納采有合驩嘉禾嘉禾分福也─原

唐紀─代宗永泰元年秋京兆府上言鄠縣嘉禾生穂長一尺餘穂上粒重疊如連珠郭子儀上言寧朔縣界荒地十五里有黒禾偶生徧地掃盡經宿復生其禾圎實味甘美─增─湧幢小品─正徳六年如臯縣嘉禾─本有至百莖者其一本二十莖者尢多─原─平陽縣誌─萬曆辛夘縣民有田六畝同時插秧中三畝勃然奮發五日卽結谷収成縣以爲嘉谷先登丰年大瑞─增─掲陽縣誌─嘉靖十年龍溪士人荘守徳田稻一莖五穂以爲嘉禾獻扵府知府丘其仁藏諸庫

集藻─表─增─唐張說爲畱守奏嘉禾表─臣聞天聽自人神和在徳代非乏瑞罕遇開泰之期福不虛徴必俟休眀之主伏惟皇帝陛下仁覆萬靈孝理四海政每先扵帝籍役不紊扵農時嘉气橫防祥風紛灑騰文煒色九光連合扵貞眀逸軰殊倫百寶駢滋扵動植臣今月日奉進防告望鳳臺慶山醴泉之瑞其日扵山陵東栢城內得嘉禾一本臣初見眾苗亙壠香穎垂秋嘉玩繁滋欲觀成粒左右無識折以呈臣異其綠葉綬舒蔥芒璧秀熟視奇狀乃知嘉祥下則異畝合莖上又同連防穂昔雍熈之代政理之君𨿽導出應時而生不擇地未有托根神域彰孝徳之能深吐秀壽宮助粢盛之丰潔此蓋睿誠通感靈祐降祥中古以來未覩斯美臣籍慶宗枝久沐星潢之潤躬持瑞穎預奉天保之符忭悅之誠倍兼恆品─符載廬州進嘉禾表─臣某言得廬州刺史裴靖狀稱巢縣百姓唐海母防廬墓手自耕植以備祠祭無何扵粟田之中輙產嘉禾一本六穂一本五穂卽時差錄事參軍朱寧丁寧考驗事狀眀白臣聞感天地者存乎誠通神眀者極乎孝蘊而爲精粹發而爲禎祥上與之獻酬后土爲之泄露故使騰芳髙隴擢穎淸秋冠九谷之英英增大田之藹藹此皆陛下聖徳茂鴻化洽名教生人之內有淳孝靈瑞之下有嘉禾邁風烈扵前王煥丹靑扵唐史不然何幽贊答其若是乎臣猥以鈍劣祗守風土宣陛下之恩澤撫陛下之庶甿覩玆盛美光榮耳目不勝歡忭踴躍之至─權徳輿嘉禾合穂表─伏見武俊所奏恆州鼓城縣生嘉禾一本合穂又盧徵奏華州鄭縣獲嘉禾一穂者謹按孫氏瑞應圖曰嘉禾者五穀之長王者徳茂則生伏惟陛下徳葉功仁育生類同穎擢秀殊祥並時昔周道旣昌唐叔以獻表天下和平之兆爲陰陽防合之符五穀登成百嘉儲祉發扵厚載集是休徴況嶽鎭之方表章繼至感通昭晰莫甚扵斯臣等忝列臺司喜倍恆品─桞宗元賀嘉禾表─今月某日宰臣以幽州所進嘉禾圖各一軸示百寮者伏以嘉谷順成靈貺昭格天人合遐邇同心伏惟皇帝陛下睿謀廣運神化旁行植物知仁祥圖聖靈嶽不愆扵贊佑燕谷用遂扵生成丰稔隨均知朔南之被澤休嘉克葉見天地之同和六穂慚稱扵漢臣異畝恥書扵周典自中形外均慶同歡臣謬職憲司獲覩嘉瑞無任抃躍之至─禮部賀嘉禾及芝艸表─伏見今月某日內出劍南所進嘉禾圖及陜州所進紫芝艸示百寮者珍圖煥開瑞彩交映遐邇偕至福應攸同伏惟皇帝陛下緝熈至道保合太和天惟發祥地不愛寶嘉禾擢質靈艸抽英獻於王庭唐叔慚同穎之異薦諸郊廟班史謝連葉之奇旣呈薿薿之祥更覩煌煌之秀丰年斯著聖壽用彰飲和之人歡忭無極臣等優防至化披翫殊姿慶忭之誠倍百恆品─張仲素賀嘉禾表─伏見鄆州東平縣官荘地內有禾異壠防本合成一穂畫圖奏進傳示百寮者謹按瑞圖曰王者徳茂而太平君臣和則嘉禾朱艸以甲萌言不得中和之气卽不生也伏惟陛下鼓和風茂休應泰階平扵上下大中建扵人臣神眀是若徵見必報通彼殊壠總其防莖滋大澤以防造成嘉穂而薦和合爲一彰至化之會同堅而好表資生之丰實推物類以得天意觀繪事而擬靈篇凡在班行咸同慶幸

狀─增─唐韓愈奏汴州得嘉禾嘉狀─謹按符瑞圖王者徳至扵地則嘉禾生伏惟皇帝陛下道合天地恩霑動植邇無不恊逺無不賓神人以和風雨咸若前件嘉禾等或兩根並植一穂連房或延蔓敷榮異實共蔕旣葉和同之慶又標丰稔之祥感自皇恩防莖何極扵造化親逢嘉瑞小臣喜遇扵休眀

謳─增─魏曹植谷謳─於穆聖皇仁暢恵渥辭獻減膳以服鰥獨和气致祥時雨灑沃野艸萌芽變化嘉谷猗猗嘉禾惟谷之精其洪盈箱協穂殊莖昔生周朝今植魏廷獻之廟堂以昭祖靈

頌─增─宋劉義恭嘉禾頌並表─臣聞居髙聽卑上帝之功天且弗違聖王之徳故影響二儀甄陶萬有鑑觀今古采驗圖緯未有道闕化虧而禎物著眀者也自皇運受終辰曜交和是以卉木表靈山淵效寶伏惟陛下體幹統極休符襲逮若乃鳳儀西郊龍見東邑海酋獻攺緇之羽河祗開俟淸之源三代象徳不過也有幽必闡無逺弗屆重譯嵗至休瑞日臻前者躬籍南畝嘉谷乃植神眀之應在斯尢盛四海旣穆五民樂業思述汾陽經始靈囿蘭林甫樹嘉露頻流板築初就祥穟如積太平之符扵是乎在臣以寡立承乏槐浴沭芳津預睹防慶不勝忭舞之情謹上嘉禾甘露頌一篇不足稱揚羙烈追用悚汗頌曰二象攸分三靈樂主齊應合従在今猶古天道誰親惟仁斯輔皇功帝績理冠區宇四民均極我後體玆惟機惟神敬昭文思九族旣睦萬邦允釐徳以位敍道致雍熈於穆不已顯允東儲生知夙叡嶽茂淵虛因心則哲令問敷繼徽下武儷景辰居軒制合宮漢興未央矧伊聖朝九有巳康率由舊典思燭前王乃造陵霄遂作景陽有藹景陽天淵之涘淸暑爽立云堂特起植類斯育動類斯止極望江波徧對嶽峙化徳惟逹休瑞惟懋誕防嘉種呈祚初構甘露春凝禎穟秋秀扵今匪烈嗣嵗仍富昔在放勲歷莢數朝降及重華倚扇淸庖鑠矣皇慶比物競昭倫彼典策被此風謠資臣六蔽任兼兩司旣恧仲衮又慚鄭緇豈忘衡泌樂道眀時敢述休祉愧令辭─沈演之嘉禾頌─煥炳禎圗昭晰瑞典運傾方閟時亨始顯綈狀旣章鳥文斯辧於皇聖辟承物紀逺明兩辰麗昌輝天衍理妙位崇事神業盛淵渥徳澤虛道政恊化安心調樂移性玉衡從體瑤光得正臣星垂采景云立慶極仁所被罔幽不攘至和所感靡況弗彰鴛出丹穴鸚起西廂白鹿逾海素鳥越江結響穹陰儀形鐘陽治人奉天廼勤廼格黛耜俶載髙廩已積嘉禾重穋甘露流液擢秀辰畦揚穎角澤離穟合豪榮區防斥盈箱徵殷貫桑表周今我大宋靈貺綢繆帝終防謙繹思勿休躬薦宗廟溫恭率由降福以誠孝享防羞頒祉推功登徽叡詔恩覃隠顯賞延荒徼河溓海夷山華嶽燿憬琛夐賮兼澤委效日表地外攺服請教茂對盛時綏萬屢丰厭厭歸素秩秩大同上藏諸用下知所從仰式王度俯歌南風鴻名稱首永保無窮

贊─增─漢鄭防禮謁文贊─嘉禾爲谷班祿是宜吐秀五七乃名爲嘉

賦─增─唐潘炎嘉禾合穂賦並序─景龍二年秋八月屬縣長子有嘉禾合穗瑞不虛月侯其偉而乃賦曰天祚眀徳兮降之嘉生案彼靈篇兮莫之與京脈震土膏且分苗扵南畝駟臨天漢爰合穂以西成當元後之歷試表休徵扵太平不莠不稂實堅實皁引薫風扵和气承湛露扵蒼昊生非百里驗管仲之虛辭出異昆山自我皇之所寶在瑞圖之右爲曠代之祥唐叔得之而合穎周成得之以充箱防米一稃稱之表異孤莖六穗頌以非常今也尢盛居然允臧轉風而屢騰佳气就日而交見祥光獨天不生托厚載扵富媼非聖不感效元符於我皇我皇得之熾而昌風之起兮云之揚嘉禾之瑞未可量天子億載臨萬方─張眞祥嘉禾合穎賦─南山之下兮無人之境力穡此中兮均夫躁靜勞則不憚旣寒耕而熱耘慶有所歸忽異畝而同穎莖駢惜芃芃之色秀合垂防防之影此焉觀瑞亦祗以異比於木乃連理之祥在扵人蓋同心之義稃已聞扵二米莖乃殊於九穂豈非徳之及實聖朝之所致爰考休徵丰年是憑麥兩岐而匹茅三脊而徒稱固神倉之可貯期郊廟之以升欲薦堯階且聞秷秷之獲將登神膳遂入烰烰之烝天道黙瑞以表徳豈無沃土而光扵我家豈無異方而祚此王國不有嘉生孰謂賓榮友朋之心因取興扵連茹兄弟之樂遂作戒於分荊佇聞唐叔之獻頌我後之升平─趙蕃甸人獻嘉禾賦─聖上崇國本致時康動象之昭鑑產嘉禾而應祥甸人扵是具畚鍤修封疆唘芳穎扵修畛薦靈姿扵我皇懿夫挺防自分連拳相接始穰穰而齊實終矯矯而異葉殊其本均二气以發生同乎心表一徳之和協不然者寧擢秀扵墳衍載具羙扵圖牒徵其瑞質稽彼大同見芬敷而共貫信縈結以交通則知符乎帝道發自天功合穂之珍方將效祉扵今日異畝之羙豈獨標奇扵古風扵是野老歡心田夫盡力宛移根扵沃壤之際俄發耀扵丹墀之側祥煙近拂乍疑連理之形喜气傍臨更辧合歡之色彌彰執契之道載助惟馨之徳爾其天鑑非逺神珍是呈始苕亭而間出終夭矯而曲成豈比躬稼之時盡化晉君之艸挺生之嵗克符漢帝之名向令質委離披孤生苯防安得臨玉砌邇龍衮設穜稑之萌芽爲理化之根本是知六府惟序萬邦式孚茅三脊而非偶獸共觝而自殊未若耀靑芳扵近甸垂嘉貺扵靈圖況復聖慮彌深皇猷思永梯山航海未足契其休光菲食卑宮將欲示其丰省斯所謂騰茂實扵厚地故薦穂扵重穎─眀沈鯉嘉禾賦─惟帝籍之千畝接宸極之宮墻翕垓埏之瑞煒穆元辰扵孟陽萃坤靈而厚載孕扶輿以發祥錯龍鱗於原隰布鏤刻扵塍疆沁玉河之沃潤浥金露之膏瀼拓周臺之靈囿陋漢苑之朱堂感華胥扵禁防辟融澤扵扶桑禱農祥扵地後震癉憤扵天房蓋聖朝之所以先稼穡備蒸嘗展一人之孝思而闗社稷之靈長者也粵惟我皇踐祚闡坤握乾仁亶義濊聖思廣淵契七月之精蘊領無逸之眞詮振天眀而育徳躬丰服扵眀禋履桑林而簡器望三素以祈年當東作之平秩舉大典扵籍田親秉耒以三推禦蔥轄扵靑氊命后稷以播谷簡伯禹以疏泉班保介而終畝勞百辟扵肆筵布陽和於九有暢聖澤扵八埏爾乃精忱上達協气旁通瑞祉迸臻靈貺雲從沴氛神禦寶露時融宜暑宜寒十雨五風將及我私先急我公我黍翼翼我稷芃芃旣庭且碩實大以丰乃有嘉禾秀擢防茸或一本而多岐或數穂而同莖引瑤風以幻質濯玉瀣而凝精陸離離以綴蕾曄采采以含英溶丹椹之芳潔燦瓊蘂之晶熒秉五七之恆徳挺九穂之奇禎累連珠而合穎壹金玉而本生霈休符扵甘雨銜滋液扵璇星毓祥柯以五變耀泰運扵九莖天施雨而匪瑞日淪地而有徵譬禮義之多富獵龍鳳之異名軼幽谷之蘭掩圃之松苓彼紫麻綠苣豈嘉禾之與埓而碧麥靈苗詎並蔚而爭榮若夫粟雨炎帝瑞發軒轅陶虞異穱魯史書年成周合穂唐叔命篇字成雨扵蒼頡穎頌著扵鄭拳野產之而名邑赤烏因之以攺元外此而朱蓂歷扵堯陛紫蕙茁扵太原秀騰濟陰之境旅生建武之年稻孫揚蕤扵金斗祥麟集食於武川敬仲乃啟封禪之所致汾陽極稱天瑞之可傳此皆帝不貴乎金玉而寶夫衣食之源故其政必調扵函夏而時省斂扵秋田之所致也乃有連叢合隴七穂五岐三苗四熟珍綺紛披或北裏之稱盛或山之讓奇不周或呈其異種帝庭或獻自外夷或光照九阿之謠或香聞五里之滋是以繁瓌侈稱扵前代而昌符踵應扵來玆孰若聖世之休禎炳靈淑扵神祗實皇衷之淵塞特示象扵疇菑旣登八極扵安和仍躋萬國扵咸熈允阜澤之潛通羌宏化之寵綏扵是田畯至喜穡夫載忻僉曰異哉世所希聞薄言采之以獻吾君於惟皇上勲華淑軌方且秉衝自下遜羙弗居謂嘉谷之呈象豈涼徳之克符實先聖之顯烈膺上帝之瑤圗也扵是降眀詔蠲吉辰徵太師之九奏舉宗伯之十倫飭豆豋而並薦毖尊俎以俱陳信曽孫之有道企皇祖之居歆扵是大禮告成億兆歡忻東漸海隅西曁沙壖具瞻上瑞雷動風傳凡在廷之臣工咸稽首以颺言謂聖王治天下以孝而五穀爲王政之先玆者聖徳廣運格扵重一人有慶兆民賴焉將使至治刑於萬國嘉祥載扵普天皇風皥皥王道平平端冕垂旒四海晏然眀眀天子壽考萬年─許國嘉禾賦─勾吳文學躡屩之燕會天子藻潤太平四方瑞應日奏下旣聞有獻嘉禾者羣公畢賀乃盱衡濯慮而往觀之遘狥華子與好古先生辧論金門之左揖而聽其語狥華子曰吾聞太和之气醞釀堪輿蓄極而發奇珍乃攄祥風之所披拂膏露之所沾濡神不闡其粹天不防表其符沕潏逢湧溢爲嘉禾蓋冥搜扵玉防玆快覿扵皇都夫其陸海廣輪神臯沃衍龍首通渠魚鱗疊畹蔚封畛兮縦橫倬阡陌兮宛轉三推旣倡兮九扈作勞黃茂聿滋兮功斯顯則有玉山異種北裏仙英濟陽九穂昆侖五防挹光華扵日月凝沆瀣扵太淸卿云照爛以垂覆景星煒煜而流晶毓非常之元化挺秀質扵金莖爾乃穎擢丹霞顆抱眀月丰枝苯防瑋幹芳潔或珠聨扵異畝或琪映扵同畷或兩儀分扵混沌或五气散扵轇轕或參乎幹畫之精或象乎洛疇之列其生也后稷降靈厲山遺烈種羙璧扵藍田萃商金於淸樾其用也含哺萬國芬芳九闥頤天顏扵五位肇王基扵七月猗寰中之上瑞羗閱世而昭掲昔蒼姬之受命兮爰抽祕扵唐叔逮白水之眞人兮值虹流而載育曰悠悠其歷刼兮嗟未聞乎芳躅匪至寶之不可恆兮何寂寥扵圖籙聖皇建極兮超赫胥而軼大庭黃輿獻琛兮嘉禾乃登邇葳蕤兮千畝逺璀璨兮八紘由顧命越扵今玆兮果何方兮弗獲亦何嵗兮弗生保介紛綸而奏禦奇祥雜遝扵汗靑蓋千萬年之希睹而鴻蒙剖判所未有之庥禎也謂宜陟岱嶽告成功勒蒼崕樹穹窿跨蓂莢扵堯除掩蟠桃扵漢宮何爲乎僅升太廟之幾聊陳尙膳之饔蔑洪朗而弗耀抑崇峻以謙沖意者聖人之盛徳兮慮非所以章眀賜而承昊穹扵是好古先生拂然色厲正襟諤諤而復之曰異乎子言所謂見一斑之文豹蔽丰蔀而測星躔者也吾聞之柔桑暮拱殷道以興芝房協律漢業防傾蒼麟駟扵羯乘黃龍扵吳京謂變者未必爲咎疑祥者未必爲禎其休其否此焉足憑嗟大鈞之寥闊兮二五交蒸神奇臭腐兮靡詭弗呈勘一抹一擠之榮亦造化之偶然兮夫何與扵朝廷是故眀王馭世不貴異物有兢兢而思愼曷顓顓扵黼黻稽六府之重輕察三才之秒忽故以丰年爲寶民食爲天防神稼穡雅意甫田躬黛耜禦紺轅廑穆淸之宵旰祗求裕乎元元如其耕耘不擾疆理盡力多黍多稌時萬時億百室開兮婦子寕百禮洽兮神人懌卽大化之神眀知協气之融液𨿽無嘉禾奚損至徳如其疆理蕪溝遂廢鳴條不時濯枝愆序田畯失其咨茹亞旅闕其樹藝黔黎艱食風教刓敝𨿽有嘉禾奚益世故今天子逺覽陶鈞之上庶防歸禾之防視厥方貢譲而弗處有事寢園薦馨而已蓋俯狥乎百辟非則效乎誇詡子大夫不究本原矜奇說異殊謬乎春秋之義語未卒勾吳文學攝齊而進曰長卿有言楚旣失矣齊亦未爲得也且皇天樹後以長世豈漠然其無情有錫羨以純佑或降威以宣懲伊災祥之大致固在昔其眀徵然而天道遠人道邇驗善惡之防先視後徳何如耳有禾眀盛之年飛紫芒扵堯陌垂金粟扵舜田气緣感而後應治有開而必先以此爲瑞瑞何疑焉若夫帝澤未流嘉禾聿穟搖盲飈以扶疎潤怪雨而薆薱𨿽並穂之可觀實陰陽之多戾出非其時是奚足貴名之曰妖又豈非類故夫麟一也遊郊者軒以之光西狩者周以之亡鳳一也岐山鳴而徳茂穎川集而道荒彼四靈其畢爾豈玆禾之比方蓋以瑞稱之兮瑞未可必以妖視之兮妖亦非常亮神霄之有意非臧否其茫茫維觀物而考徳兮乃天人之並彰噫嘻爲妖爲瑞以昬以聖則大聖之握符必降康之綦盛方今巢燧當陽夔龍布令步玉斗懸金鏡匹夫軫扵宸衷三農重扵八政春臺若登寒暑皆是以震聲日景霅煜九貢華喬嶽輸英大川極薫蒸而旁魄乃茁暢扵天田所謂以和召和兮洵神理之自然豈比夫赤烏與泰始空詫說扵民間昔我髙皇帝之紹天也虎旅戢而化成龍門獻其嘉穂肆賁天章用歌敬畏不侈大以自矜爰貽謀而錫類誠天寵其徳而靈承其瑞扵今觀之維上克配而先生不考扵此一以爲希覩一以爲偶然弗原天而盡人得無立言之少偏伊欲照金簡重瑤編表熈朝之鴻鑠邁周烈扵千年務昭眀乎聖徳乃論治之眞詮文學語旣從容而卻先生斂容唯唯諾諾顧謂徇華子曰此嘉禾之讜議也足勸賢而警虐庶防風人用備著作

樂章─增─宋史朝防樂章─彼羙嘉禾─莖九穂農疇告祥史牒書瑞擊壤歡歌如京委積畱獻春種昭錫善類嘉彼合穎致貢升平異標南畝瑞應西成徳至扵地皇祗效靈和同之象煥發祥經

五言排律─原─唐孟簡詠嘉禾合穎─玉燭將成歳封人亦自歌八方霑聖澤異畝發嘉禾共秀芳何遠連莖瑞且多穎低甘露滴影亂恵風過表稔由神化爲祥識气和因知興嗣嵗王道舊無頗─增─無名氏嘉禾合穎─天祚皇王徳神呈瑞谷嘉感時苗自秀證道葉方華气轉騰佳色云披映早霞薫風浮合穎湛露淨祥花六穂垂兼倒孤莖嫋復斜同唐叔獻稱慶比周家

詩散句─增─周庾信─嘉禾防合穎稻熟再含胎─唐張籍田有嘉谷隴數畝穂亦同─宋夏竦─眉山逺地蜀山西九穂嘉禾忽效奇─元王惲─嘉禾嵗

禦定佩文齋廣羣芳譜卷九

欽定四庫全書

禦定佩文齋廣羣芳譜卷十

谷譜

大豆【按黒豆黃豆皆名大豆原譜分而爲二今従齊民要術並合爲一】

原─豆者莢谷之總名也大者謂之菽─增─本艸─大豆有黒白黃褐靑斑數色─原─黒豆處處有之苗髙三四尺蔓生莖葉蔓延葉團有尖色靑帶黒上有小白毛秋開小白花成叢結莢長寸餘多者五六粒亦有一二粒者經霜乃熟小者爲雄豆入藥良大者止堪食用作防及餵牲畜味生則平炒則熱煮則寒作豉主發散造醤及生黃卷平牛食之溫馬食之冷一體之中用之數變小兒以炒豆同豬肉食多壅气致死十嵗以上則無妨服蓽麻子及厚朴者並忌炒豆犯之脹滿致死黃豆亦有小大二種種耘収獲苗葉莢萁與黒豆無異惟葉之色稍淡結角比黒豆稍肥其豆可食可醤可豉可油可腐腐之滓可餵豬荒年人亦可充饑油之滓可糞地萁

可然火葉名藿嫩時可爲茹─增─廣志─有黃落豆有禦豆【其豆角長】有塲豆【葉可食】有靑有黃者─齊民要術─今世大豆有黒白二種及長梢牛踐之名又有黒髙麗豆鷰豆大豆類也

彚考─增─詩豳風─七月亨葵及菽─小雅─中原有菽庶民采之采菽采菽筐之筥之─傳─菽所以芼太牢而待君子也─箋─采之者采其葉以爲藿三牲牛羊豖芼以藿王饗賓客有生爼乃用鉶羮故使采之─原─大雅─蓺之荏菽荏菽斾斾─增─禮記檀弓─啜菽飲水盡其歡─月令孟夏之月天子食菽與雞─注─菽實孚甲堅合屬水雞木畜時熱食之亦以安性也─原─左傳─周子有兄而無慧不辧菽麥─注─菽大豆也豆麥殊形易別故以爲癡者之候─增─戰國防─張儀爲秦連橫說韓王曰韓地險惡山居五穀所生非麥而豆民之所食大抵豆飯藿羮─注藿菽之少者姚云史記後語作非菽而麥下文亦作菽古語只稱菽漢以後方呼豆─史記周后稷本紀─棄爲兒時屹如巨人之志其防戲好種樹麻菽麻菽羙─前漢書鮑宣傳─漿酒藿肉─注─師古曰藿豆葉也─楊惲傳惲報孫防宗書詩曰田彼南山蕪穢不治種一頃豆落而爲萁人生行樂耳湏富貴何時─後漢書馮異傳─王郎起光武自薊東南馳晨夜艸舍至饒陽蕪蔞亭時天寒烈眾皆饑疲異上豆粥眀旦光武謂諸將曰昨得公孫豆粥饑寒俱觧後帝卽位使中黃門賜以珍寶詔曰倉卒蕪蔞亭豆粥滹沱河麥飯厚意久不報─晉書良吏傳─吳隠之介立有淸操𨿽日晏歠菽不饗非其粟隠逸傳─翟荘端居篳門歠菽飲水州府禮命及公車徵並不就─北齊書厙狄伏連傳─冬至之日親表稱賀其妻爲設豆餅伏連問此豆因何而得妻對向扵食馬豆中分減充用伏連大怒典馬掌食之人並加杖罰─唐書韋貫之傳─貫之居貧噉豆糜自給─揚子─子有含菽縕絮而致滋羙其親將以求孝也─列子─周諺曰晨出夜入自以性之恆啜菽茹藿自以味之極─呂氏春秋得時之豆長莖短足其莢二七爲族多枝數節競葉蕃實─淮南子─河水中濁而宜菽─焦氏易林─中原有菽以待饔食飲禦諸友所求大得旦樹菽豆暮成藿羮心之所樂志快心歡─孝經援神契─赤土宜菽─春秋佐助期─豆神名靈殖姓樂長七尺大目通扵時節─原東觀漢紀─劉平嘗爲餓賊所刼叩頭曰老母饑少气力待平爲命願得還飯食母馳來就死涕泣發扵肝膽賊卽遣去乃摭三斗豆以謝賊恩閔貢字仲叔太原人也與周黨相友黨每過仲叔共啜菽飲水無菜茹─古今注─宣帝元康四年南陽雨豆─世說─石崇爲客作豆粥咄嗟便辦恆冬天得韭萍虀王愷爲搤腕乃密貨崇帳下都督問所以都督曰豆至難煮惟預作熟末客至作白粥以投之韭萍虀是搗韭根雜以麥苗爾─增─鶡冠子─兩葉蔽目不見泰山防豆塞耳不聞雷霆─拾遺記─樂浪之東有背眀之國宜種百谷有繞眀豆其莖弱自相縈纒有傾離豆言其豆見日葉垂覆地食者不老不疾─益都耆舊傳─朱倉字卿云之蜀従處士張寜受春秋糴豆十斛屑之爲糧閉戶精誦寧矜之斂得米二十石倉不受一粒─爾雅翼─八月雨爲豆花雨─原─防槐嵗抄─溫陵人家中元前數日以水浸黒豆之及芽以糠皮寘盆內鋪沙植豆用板壓長則覆以桶曉則曬之欲其齊而不爲風日損也中元則陳扵祖宗之前越三日出之洗焯漬以油鹽苦酒香料可爲茹捲以麻餅尢佳色淺黃名鵞黃豆生治乙卯六月黟歙雨豆隆慶六年四月陜西西寧衛天降黒豆徧地人食之

則气閉

集藻─賦─增─晉張華豆羮賦─乃有孟秋嘉菽垂枝挺英是刈是獲充簞盈篋香鑠和調周疾赴急時禦一杯下咽三嘆時在下邑頗多艱難空匱之厄固不輟懽追念昔日啜菽永安

頌─增─宋蘇軾食豆粥頌─道人親煮豆粥大眾齊念般若老夫試挑一口已覺西家作馬

五言古詩─原─魏曹植應詔作─煮豆然豆萁豆在釜中泣本是同根生相煎何太急─晉陶潛歸園田居─種豆南山下艸盛豆苗稀晨興理荒穢帶月荷鋤歸道狹艸木長夕露沾我衣衣沾不足惜但使願無違

七言古詩─增─宋蘇軾豆粥─君不見滹沱流澌車折軸公孫倉皇奉豆粥濕薪破竈自燎衣饑寒頓解劉文叔又不見金穀敲冰艸木春帳下烹煎皆美人萍虀豆粥不傳法咄嗟而辦石季倫干戈未解身如寄聲色相纒心已醉身心顚倒自不知更識人間有眞味豈如江頭千頃雪色蘆茅檐出沒晨煙孤地碓舂秔光似玉沙瓶煮豆輭如酥我老此身無著處賣書來問東家住臥聽雞鳴粥熟時蓬頭曵履君家去─方嶽豆苗─江南之筍天下奇春風匆匆催上籬秦郵之姜肥勝肉逺莫逹之長負腹先生一鉢同僧居別有方法供齋蔬山房掃地布豆粒不煩勤荷煙中鋤手分瀑泉灑作覆以老瓦如穹廬平眀發視玉髯磔一夜怒長堪冰菹自親火候瀹魚眼帶生芼入晴雲椀碧絲髙壓涎滑蒓脆響平欺辛螫蔊晚菘早韭各一時非時不到詩人脾何如此雋咄嗟辦庾郎處貧未爲慣

詩散句─原─唐杜甫─相防行豆田秋花靄霏霏─增─宋楊萬里─道邊籬落半遮眼白白紅紅徧豆花─唐張九齡塲藿已成嵗─杜甫─豆子雨已熟─宋蘇軾─秋霖暗豆莢─陸防─宿雨飽豆莢豆莢雨中肥─林景熙─虫響豆花秋─原─唐杜甫─南山豆苗早荒穢─增─許渾─童子遙迎種豆歸─溫庭筠─桑竹參差映豆花─宋陸防─籩實傍籬収豆莢─楊萬里─晚紫豆花初總角─元李孝光─豆遺晨壠茅齊白─眀髙唘─白豆花開片雨餘─原孟淑卿─豆花雨過晚生涼

別錄─原─種植─槐無虫宜豆夏至前後下種上旬種則花密莢多宜甲子丙子戊寅壬午及六月三卯日忌西南風及申夘日肥地宜稀薄地宜密才出便鋤艸淨爲佳使葉蔽其根不畏旱獲宜晚莢赤莖蒼葉微黃方獲增─崔寔月令─二月可種大豆又二月昏參夕杏花盛桑椹赤可種大豆謂之上時四月時雨降可種大小豆雜陰陽書─大豆生扵槐九十日秀秀后七十日熟豆生扵申壯扵子長扵壬老扵丑死扵寅惡扵甲乙忌扵夘午丙丁─齊民要術─春大豆次植谷之後二月中旬爲上時【一畝用子八升】三月上旬爲中時【用子一斗】四月上旬爲下時【用子一斗二升】嵗宜晚者五六月亦得然稍晚稍加種子地不求熟【秋鋒之地卽摘種地過熟者苗茂而實少】収刈欲晚【此不零落刈早損實】必須耬下【種欲深故豆性彊苗深則及澤】鋒耩各一鋤不過再葉落盡然後刈【葉不盡則難治】刈訖則速耕【大豆怕雨秋不耕則無澤】種茭者用麥底一畝用子三升先漫散訖犁細淺防而勞之【旱則糞堅葉落稀則苗莖不髙深則土厚不生】若澤多者先深耕訖逆垈擲豆然後勞之【澤少則否爲其浥郁不生】九月中候近地葉有黃落者速刈之【葉少不黃必浥郁刈不速逢風則葉落盡遇雨澤爛不成】汜勝之書曰大豆保嵗易爲宜古之所以備凶年也謹計家口數種大豆率人五畝此田之本也三月楡莢時有雨髙田可種大豆土和無塊畝五升土不和則益之種大豆夏至後二十日尙可種戴甲而生不用深耕大豆湏勻而稀豆花憎見日見日則黃爛而根焦也獲豆之法莢黒而莖蒼輙収無疑其實將落反失之故曰豆熟扵塲扵塲獲豆卽靑莢在上黒莢在下泛勝之區種大豆法坎方深各六寸相去二尺一畝得千六百八十坎其坎成取羙糞一升合坎中土攪和以內坎中臨種沃之坎三升水坎內豆三粒覆上土勿厚以掌抑之令種與土相親一畝用種一升用糞十六石八斗豆生五六葉鋤之旱者漑之坎三升水丁夫一人可治五畝至秋収一畝中十六石─農政全書─種大豆鋤成行壠舂穴下種早者二月種四月可食名曰梅豆─吳下田家志種豆宜甲子乙丑壬申丙子戊寅壬午壬寅─原─服食博物志─人食豆三年則身重行動難左慈荒年法用大豆粒細調勻者生熟挼之令有光暖徹豆心內先日不食以冷水頓服訖一切魚肉菜果不得復食渇飲冷水初小困十日後體力壯健不思食─抱朴子─相國張文蔚莊內有防狼穴養四子爲蛇所吞防狼雌雄情切乃扵穴外坌土壅穴俟蛇出頭度其回轉不便當腰咬斷而劈腹銜出四子尙有气寘扵穴外銜豆葉嚼而敷之皆活後人以豆葉治蛇咬蓋本扵此─延年祕錄─服大豆令人長肌膚益顏色塡骨髓加气力補虛食不過兩劑大豆五升如作醤法取黃搗末以豬肪煉膏和丸梧子大每服五十丸至百丸溫酒下神驗祕方也肥人忌服─輟耕錄─黃山穀煮豆帖云煮黒豆法確豆一升挼莎極淨用貫眾一斤細剉如骰子同豆斟酌水多少慢火煮豆香熟日幹之翻覆令展盡余汁簸取黒豆去貫眾空心日防五七粒食百艸木枝葉皆有味可飽也─荊湖近事─陶華以鹽煮黒豆常食之云補腎蓋豆乃腎之谷其形類腎黒色通腎引之以鹽所以妙也李守愚侵晨井華水吞黒豆五七粒謂之五臟谷至老視聽不衰─制用─六月六日以洗淨大黃豆煮熟取出候冷以麪爲衣攤扵席上以衣蓋之又用靑蒿防一七取出曬漧搓去麪黃入缸煎紫蘇鹽湯候冷浸豆與水平每豆一斤用鹽六兩浸過一夜取出和食香拌勻裝淨壇內令日曬四五日従新搜過一次再曬再搜四五次用

【附錄】穭豆

原─穭豆【本艸云穭乃自生稻名此豆野生故名】一名防豆一名防菽一名治防一名鹿豆一名驢豆黒豆中最細者卽黒小豆也野生今下地亦種之小科細粒葉如葛霜後熟可蒸食甘溫無毒炒焦黒熱投酒中治產後冷血

赤小豆【按廣雅云小豆答也統而名之也齊民要術云小豆有綠赤白三種�豆豌豆豆畱豆亦其類也今照本艸分列扵後】

原─赤小豆一名赤豆一名紅豆處處種之夏至後下種苖髙尺許葉本大末尖至秋開花淡銀褐色有腐气莢長二三寸比緑豆莢稍大色微白帶紅三靑二黃時卽収之可煮可炒可粥飯可作麪食饀並良久服則津血滲泄令人肌瘦身重合魚鮓食成消渇其稍大而鮮紅淡紅者止可食用色赤黯而粒緊小者入藥甘酸平無毒心之谷也性下行入陰分行津液利小便消脹除腫止吐治下痢腸澼解酒病除寒熱排膿散血通乳汁下胞衣利產難水气腳气爲急需花名赤腐婢解酒毒眀目下水治小兒丹毒葉去煩熱煮食眀目

彚考─原─吳志趙達傳─達治九宮一算之術使人取小豆數升播之席上立處其數驗覆果信─晉書郭璞傳─璞至廬江愛主人婢無由而得乃取小豆三升繞主人捨散之主人晨見赤衣人數千圍其家就視則滅甚惡之請璞爲卦璞曰君家不宜畜此婢可扵東南三十里賣之愼勿爭價則此祟可除主人従之─嵗時雜記─共工氏有不才子以冬至日死爲疫鬼畏赤豆故是日作赤豆粥厭之─田家五行─十二月二十五日夜煮赤豆粥大小人口皆食之在外之人亦畱分以俟其歸謂之口數粥亦驅瘟鬼之意

別錄─增─齊民要術─赤豆三月種六月旋摘遲者四月種亦可宜稀稠得所太密不實

緑豆

原─緑豆【本艸云緑以色名也舊作菉非】圓小者佳大者名植豆功用頗同四月下種苗髙尺許葉小而有毛至秋開小白花莢長二三寸比赤豆莢防小有二種粒麤而色鮮者爲官緑又名眀緑皮薄粉多粒小而色暗者爲油緑又名灰綠皮厚粉少早種者名摘緑可頻摘也遲種者名拔綠一防而已其用甚廣可作豆粥豆飯豆酒煼食炒食水泡磨爲粉澄濾作餌蒸糕蕩皮壓索爲食中要物亦可餵牲畜眞濟世良谷也性甘寒無毒肉平皮寒用宜連皮解金石砒霜艸木一切諸毒生研新汲水服反榧子殻害人合鯉魚鮓食久則令人肝黃成渇病花及芽解酒毒莢治赤痢

彚考─增─湘山野錄─眞宗深念稼穡聞占城稻耐旱西天菉豆子多而粒大各遣使以珍貨求其種占城得種二十石至今在處播之西天中印土得菉豆種二石不知今之菉豆是否始植扵後苑秋成日宣近臣嘗之仍賜占稻及西天菉豆禦詩─孫公談圃─張文定嘗苦腳疾無藥可療一日逰相國寺有賣藥者得菉豆兩粒服之遂愈─原─唐公之防號抱一西粵人也言其地無綠豆每承捨入京包中止帶斗餘多則至某江輙遇風浪不渡到彼中比扵藥物凡患時疾者用等秤買一家煮豆香味四達兩鄰對門患病人聞其气輙愈

別錄─原─種植─綠豆宜刈了麻地上種之太早不生莢若其年李不蛀則豆有収忌夘日下種─增─種樹書─種菉豆地宜痩四月種六月収子再種八月又収─原─制用豆虀先取濕沙納甆噐中以緑豆勻撒其上如種藝法深桶覆蔵室中勿令見風日一次掬水灑透俟其苗長可尺許摘取蟹眼湯綽過以料虀供之赤豆亦可然不如綠豆之佳

白豆

原─白豆一名飯豆小豆之白者也亦有土黃色者大如緑豆而差長粥飯皆可用四五月種苗葉似赤小豆而防尖嫩者可作菜亦可生食味甘平調中補五臓暖腸胃腎之谷也腎病宜食浙東一種味更勝作醤作腐極佳北方水白豆相似而不及─增─本艸─一種蔉豆葉如大豆亦其類也

豌豆

原─豌豆【本艸綱目云其苗柔弱宛宛故得豌名豌舊作登音剜】一名胡豆【本艸經云張騫使外國得胡豆種】一名戎菽【爾雅云戎菽謂之荏菽注云卽胡豆管子云桓公伐山戎以戎菽徧布於天下】一名畢豆【崔實月令作豍豆廣雅作豍豆又名曰畱豆】一名靑小豆一名靑斑豆一名麻累【本艸綱目云嫩時靑色老則斑麻故有諸名】一名回鶻【唐書云畢豆出回鶻地飲膳正要作回回豆卽回鶻也】一名淮豆【農書云俗呼豌豆大者爲淮豆】一名國豆【鄴中記云石勒攺爲國豆】種出西戎北土甚多八九月下種亦有春種者蔓生有須葉似蒺藜葉兩兩相對嫩時可食三四月開小花如蛾形淡紫色結莢形圎長寸許子圎如藥丸嫩時可煮食老則可炒食可作麪食饀磨粉麪甚白而細膩出西戎者大如杏仁百谷之中爲先熟又耐久蔵宜多種可和醤作澡豆去防令面光澤亦可餵馬性甘平無毒調營衞平气益中治消渇淡煮食之良煮食殺鬼毒心病下乳汁研末塗癰腫痘瘡集藻─狀─增─唐陸贄請依京兆所請折納事狀─京兆府先奏當管虫食豌豆全然不収請防數折納大豆奉勅宜依度支續奏稱據時估豌豆每斗七十價已上大豆每斗三十價已下京兆府所請將大豆替豌豆望令各據估計錢數折納則冀免損官司者求瘼救災國之令典求瘼在知其所患救災在卹其所無只如螟蜮爲殃豌豆全損檢覆若非虛謬地稅固合免徵直道而行大體斯在司府折納充數已爲尅下從權度支凖估計錢乃是幸災規利所得無防其傷實多傷風得財非謂理道且豌豆爲物入用甚防舊例所支惟充畜料凖數廻給大豆諸司誰曰不然計價剰徵義將安在理無所防事不可従望依前勅處分未審可否

別錄增─農政全書─扈先生曰豌豆與豆各種豆之利倍扵豌十倍其耐陳則一也

豆【以下四種原列蔬譜今従本艸移入扵此】

原─豆一名胡豆【本艸綱目云豆莢狀如老故名王禎農書謂其時始熟故名亦通吳瑞本艸以此爲豌豆誤矣此種豆亦自西胡來𨿽與豌豆同名同時種而形性迥別太平禦覽云張騫使外國得胡豆種歸指此也今蜀人呼此爲胡豆而豌豆不復名胡豆矣】南北皆有蜀中尢多八月下種冬生嫩苗可茹莖方而肥中空葉狀如匙頭圓而下尖面緑背白柔厚一枝三葉二月開花如蛾狀紫白色結莢連綴蜀人収其子備荒性甘防辛平無毒快胃和臓腑解酒毒誤吞金銀等物者用之皆效集藻─七言律詩─增─宋楊萬里招陳益之李兼濟二主管小酌益之指豆云未有賦者戲作七言─翠莢中排淺碧珠甘欺崖蜜輭欺酥沙瓶新熟西湖水漆櫑分嘗曉露腴味與櫻梅三益友名因繭一絲絇老夫稼圃方防學譜入詩中當稼書

別錄─增─農桑通訣─豆百谷之中最爲先登─農政全書─扈先生曰豆種花田中冬天不防花稭用以拒霜至淸眀後拔之豆八月初種臘月宜厚壅之此種極救農家之急且蝗所不食

豇豆

原─豇豆一名防【音絳防本艸綱目云此豆紅色居多莢必防生故有豇防之名廣雅指爲胡豆誤矣】處處有之谷雨前後下種者六月子便可種一年可兩收四月種者七八月一種蔓長丈餘一種蔓短懸架則蕃鋪地則不甚旺宜灰壅其葉俱本大末尖嫩時可茹其花有紅白二色莢有白紅紫赤斑駁數色長者至二尺生必兩兩並垂有習坎之義子微曲如人腎形所謂豆爲腎谷者宜以此當之性甘鹹無毒理中益气補腎健胃和五臓調營衞生精髓止消渇吐逆泄痢小便數與諸疾無禁但水腫忌補腎不宜多食此豆嫩時充菜老則収子可谷可果可菜取用最多豆中上品也

別錄─原─本艸─昔盧防夫教人補腎气每日空心煮豇豆入少鹽食之大有益─袖珍方─中防莽毒者以豇豆汁飲卽解欲試者先刈鼠莽苗以汁潑之便根爛不生此則物理然也

【附錄】黎豆

原─黎豆一名貍豆一名黎沙一名獵沙【見古今注】其大者名虎豆亦名虎沙【爾雅云欇虎櫐注云今虎豆江東呼爲防欇夲艸綱目云爾雅虎櫐卽貍豆也古人謂藤爲櫐後人訛櫐爲貍矣又云黎黒色也此豆莢老則黒色有毛露筋如虎貍指爪其子亦有防如虎貍之斑煮之汁黒故有諸名】野生山中人亦有種之者三月下種生蔓葉如豇豆但文理偏斜六七月開花成簇紫色狀如扁豆花一枝結莢十餘長三四寸大如拇指有白茸毛老則黒而露筋宛如幹防指爪之狀其子大如刀豆淡紫色有斑防如貍文煮去黒汁同豬雞肉再煮食味乃佳

【附錄】馬豆

增─古今注─馬豆一名馬沙似虎豆而小實大如指亦可食也

彚考─增─云仙散錄─品物類聚曰白馬豆食之齒醉虢國夫人廚吏鄧連以洗豆皮作靈沙臛供翠鴛堂

藊豆

原─藊豆一名沿籬豆一名蛾眉豆【本艸云藊夲作扁莢形扁也沿籬蔓延也蛾眉象豆白路之形也】二月種蔓生人家多種之籬邊或以竹木架起每乂三枝一居頂二對生一枝三葉亦一居頂二對生葉大如杯圓而有尖花有紫白二色狀如小蛾有翅尾形莢生花下花缷而莢現及老長寸餘有靑白二色形凡十餘樣或長或團或如龍爪虎爪或如豬耳刀鎌種種不同皆累累成枝一枝十餘莢成穗白露後實更繁衍子有黒白赤斑四色【圗經本艸云黒者名鵲豆蓋以其黒間有白道如鵲羽也】每莢子或一或二三一種莢硬不堪食惟豆子麤圓而色白者可入藥微炒用气味甘微溫無毒和中下气消暑暖脾胃除濕熱止消渇解酒毒河豚魚毒一切艸木毒

集藻─增─眀王伯稠涼生豆花─豆花初放晚涼淒碧葉陰中絡緯嗁貪與鄰翁棚底話不知新月照淸溪

別錄─原─月令廣義─芒種前扁豆開花主水種植─淸眀下種以艸灰蓋之不用土覆芽長分栽搭棚引上─增農政全書─扈先生曰以口向上種之粒粒出若扁種十不出一蓋豆瓣重頂土不起故爛

刀豆

原─刀豆一名挾劍豆【拾遺記云樂浪之東有融澤有挾劍豆其莢形似人挾劍橫斜而生卽此】人家多種之蔓引一二丈葉如豇豆葉而稍長大五六七月開紫花結莢長者近尺防似皁莢扁而劍脊三稜嫩靑煮食醤腌蜜煎皆佳老則防黒子大如拇指頂淡紅色同雞豬肉煮食甚美气味甘平無毒溫中下气利腸止防逆益腎補元

別錄─原─本艸綱目─一人病後防逆不止聲聞鄰家或令取刀豆燒存性白湯調服二錢卽止此亦取其下气歸元而逆自止也種植─將地鋤松深半尺熟糞拌勻淸眀時先用布濕防水潤豆令脹將見芽鋤前土作穴每穴一粒側放入不可深此豆體重深則難出上用鋸末拌土薄蓋一層一云用艸灰日日澆令濕俟生蔓竹木架起

大靈豆

增─貴耳錄─大靈豆華山陳摶有靈豆服一粒四十九日不饑筋力如故顏色若嬰兒世罕得服之者

木豆

增─交州記─木豆出徐僮間子羙似烏頭大葉似栁一年種數年采

靈光豆

增─杜陽雜編─大歷中日林國獻靈光豆大小類中國之菉豆其色紅而光芒長數尺本國人呼爲詰多珠和石上菖蒲葉煮之卽大如鵞卵其中純紫稱之可重一斤已上啖之香羙無比數日不復言饑渇

佛豆

增─益部方物略記─佛豆粒甚大而堅農夫不甚種惟圃中蒔以爲利以鹽漬食之小兒所嗜

集藻─贊─增─宋宋祁佛豆贊─丰粒茂苗豆別一類秋種春斂農不常蒔

脂麻

原─脂麻【俗作芝麻者非】一名油麻一名胡麻【夢溪筆談云胡麻直是今油麻張騫始自大宛得油麻之種故名胡麻以別中國之大麻也本艸云油麻脂麻謂其多脂油也】一名巨勝【夲艸云巨勝卽胡麻之角巨如方勝者】一名方莖【以莖名】一名狗虱【以形名】一名藤【見廣雅夲艸云藤者亦巨也】一名交麻【杜寶拾遺記云隋大業中攺爲交麻】陶景曰胡麻八谷之中惟此爲良李時珍曰脂麻有早晚二種黒白赤三色莖皆方髙者三四尺葉光澤有本團而末銳者有本團而末分三了如鴨掌形者葛洪謂一葉兩尖爲巨勝蓋不知烏麻白麻皆有二種葉也秋開白花似牽牛花而微小亦有帶紫艶者節節生枝結角長者寸許四稜六稜者房小而子少七稜八稜者房大而子多皆隨地肥瘠蘇恭謂四稜爲胡麻八稜爲巨勝謂其房大勝諸麻也其枝四散者角繁子多一莖獨上者角稀子少取油以白者爲勝可以烹煎可以然防服食以黒者爲良胡地者子肥大其紋鵲其色紫黒取油亦多尢妙其色黒入腎潤燥也赤者狀如老茄子錢乙治痘瘡變黒歸腎用赤脂麻煎湯送百祥丸取其解毒耳

彚考─增─拾遺記─樂浪之東有背眀之國宜種百谷有通眀麻食者夜行不持燭是苣蕂也食之延壽後天而老─原─神仙傳─魯女生長樂人初餌胡麻及術絕谷八十餘年日少壯色如桃花日行三百里走及麞鹿─增雞肋篇─胡麻俗呼芝麻言其性有八抝謂雨暘時薄収大旱方大熟開花向下結子向上炒焦壓搾才得生油膏車則滑鉆鍼乃澀也─本艸─俗傳胡麻湏夫婦同種則茂盛故本事詩云胡麻好種無人種合是歸時底不歸─原─天臺志─劉晨阮肇入天臺采藥失道食盡見桃實食之覺身輕行數里至溪滸持杯取水見一杯流出有胡麻飯溪邊二女子笑曰劉阮二郎捉向所失流杯來便迎歸作食旣出無復相識至家子孫已七世矣集藻─賦─增宋蘇軾服胡麻賦並序─始余嘗服伏苓久之良有益也夢道士謂余伏苓燥當雜胡麻食之夢中問道士何者爲胡麻道士言脂麻是也旣而讀本艸云胡麻一名狗虱一名方莖黒者爲巨勝其油正可作食則胡麻之爲脂麻信矣又云性與伏苓相宜扵是始異斯夢方將以其說食之而子由賦伏苓以示余乃作服胡麻賦以答之世間人聞服脂麻以致神仙必大笑求胡麻而不可得則必求山苗野艸之實以當之此古所謂道在邇而求諸逺者歟其詞曰我夢羽人頎而長兮恵而告我藥之良兮喬松千尺老不僵兮流膏入土蛇蔵兮得而食之壽莫量兮扵此有艸眾所嘗兮狀如狗虱其莖方兮夜炊晝曝久乃臧兮伏苓爲君此其相兮我興發書若合符兮乃瀹乃烝甘且腴兮補塡骨髓流髮膚兮是身如雲我何居兮長生不死道之餘兮神藥如蓬生爾廬兮世人不信空自劬兮搜抉異物出怪迂兮槁死空山固其所兮至陽赫赫發自坤兮至陰肅肅躋扵幹兮寂然反照珠在淵兮沃之不滅又不燔兮長虹流電光燭天兮嗟此區區何與扵其間兮譬之膏油火之所傳而已耶─元戴表元胡麻賦─六月亢旱百稼槁幹有物沃然秀扵中田是爲胡麻外白中嘻防心之良苦徵日禦而周旋朝舒翹以東向夕偃媚而西遷若餞迎之有節閱旦旦而不愆有一儒者睹而異之曰是物其有識可比義扵戎葵惟太陽之委照疇一物之得遺彼芃然以自遂有得气而不知獨輸勤扵畎畝致展轉扵遐暉迹其華粲粲以淡成榦亭亭而直致陰回翔以蓋屬膏湛渟而珠媚疑本質之過淸常凝溫而抱粹庸遇暵以不傷表孤妍扵眾悴且其芘本近仁向眀近智蹈約而不移近信在困而恭近義故論胡麻者以爲君子之道四宜乎以爾登良醫之篋衍依飛仙之服餌也

詩散句─原─唐王維─禦羮和石髓香飯進胡麻─增─宋梅堯臣─傍枝延扶疎修莢繁槖韜胡麻養气血種以督兒曹─原─眀馮琦─居然在圃不必飯胡麻─增─唐曹唐─白羊成隊難収拾喫盡溪邊巨勝花─宋陸遊─胡麻刈罷下初引水家家灌晚蔬欲曬胡麻愁屢雨別錄─原─種植─須肥地荒地亦可但多加糞二三月爲上時四月上旬爲中時五月上旬爲下時望前種實多而成望後種子少多粃每畝二升取沙土中拌和之則入地勻須多種宜甲子壬申丙子壬午及六月三夘日忌南風及辛亥寅未日─收割─鋤三四徧逾多逾妙頻鋤艸淨簡熟者先獲束欲小大則難幹五六束一攢斜倚之使風得入候口開以小杖微打令子出仍攢之三日一打四五徧乃淨曬漧収蔵─服食─抱朴子云用上黨胡麻三斗淘淨甑蒸令气徧日幹以水淘去沬再蒸如此九度以湯脫去皮簸淨炒香爲末白蜜棗膏丸彈子大每服溫酒化下一丸日三忌毒魚狗肉生菜服至百日除一切痼疾一年身面光澤不饑二年白髮返黒三年齒落更生四年水火不害五年行及奔馬若欲下之飲葵菜汁孫眞人云用胡麻三升去黃褐者蒸三十徧防炒香爲末入白蜜三升杵三百下丸桐子大每旦服五十丸人過四十以上久服眀目洞視腸柔如筋─取用─漬汁和麪至靭滑人身生肉丁者擦之卽愈七

月七日采烏麻花最上頭者陰榦爲末烏麻油漬之眉毛不生者日塗之卽生又生禿發─稭─入米倉內米不蛀燒灰入防痣及去惡肉方中用除夜撒之房臥內外云可避邪又生脂麻單條者名霸王鞭臥房前亦云可祛鬼葉湯浸良久涎出稠黃色婦人用梳頭沐髮去風─家塾事親─油生笮者良有潤燥解毒止痛消腫之功蒸炒者止可食用及然防不堪入藥入藥以烏麻油爲上白麻油次之湏自笮者可用市者恐僞臘月油久放不壊防燈照蠶辟虫熬膏藥極效搽婦人頭髮黒光不臭不生蟣虱麻餅笮去油麻滓也亦名麻籸可食荒嵗人以救饑入鹽作醤甚滑膩又可飬魚肥田周禮堅彊用蕡亦此義也─增─好事集─以胡麻麪啖犬則光黒而駿使獵必大獲又可得三十嵗─物類相感志芝麻萁燒煙燻紙被不作聲

【附錄】靑蘘

原─靑蘘一名夢神一名胡麻巨勝苗也一作葉服食家作菜用其法秋間取巨勝子種肥地畦中如種菜法苗出鋤令無艸幹卽灌水采食滑羙如葵

【附錄】亞麻

增─本艸─亞麻一名鵶麻一名壁虱胡麻蘇頌曰出兗州威勝軍苗葉俱靑花白色李時珍曰陜西人亦種之其實亦可搾油然燈气惡不堪食

禦定佩文齋廣羣芳譜卷十﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷十一

桑麻譜

桑

原桑東方自然神木之名其字象形蠶所食也【見徐鍇說文通釋】皮裂榦疎葉面深緑光澤多刻缺方書稱桑之功最神在人資用尢眾其種類甚多不可徧舉世所名者荊與魯也荊桑多椹葉薄而尖邊有瓣凡枝榦條葉堅勁者皆荊類也魯桑少椹葉圓厚而多津凡枝榦條葉丰腴者皆魯類也荊類根固而心實防久宜爲樹魯類根不固心虛不能久宜爲地桑荊葉不如魯之盛當以魯接荊則久而又茂魯爲地桑有壓條法傳轉無窮是亦可以久逺者也荊桑飼其絲堅韌中紗羅用魯桑宜飼大蠶荊桑宜飼小蠶【見王禎農桑通訣】此外又有桋桑【爾雅云女桑桋桑注云今俗桑樹小而條長者曰女桑樹疏云女桑一名桋桑】檿桑【爾雅云檿桑山桑注云似桑材中作弓及車轅疏雲山桑一名檿桑】禹貢厥篚檿絲是也─增─本艸─李時

珍曰桑有數種有白桑葉大如掌而厚雞桑葉花而薄子桑先椹而後葉山桑葉尖而長以子種者不若壓條而分者─原─桑生黃衣謂之金桑木將槁蠶食必病樹下每年耕用糞則葉肥嫩構接則葉大桑白皮利小水肺中有水气及肺火有餘者用之葉多積荒年可濟饑亦可餵豬羊馬蠶事畢令人采取曬漧收貯備用彚考─增─易否卦─繋於苞桑─疏─苞本也凡物繋扵桑之苞本則牢固也又桑之爲物其根眾也眾則牢固之義書禹貢─桑土旣蠶是降丘宅土─傳─大水去民下丘居平土就桑蠶─集傳─桑土宜桑之土旣蠶者可以養蠶也蠶性惡濕故水退而後可蠶然九州皆賴其利而獨扵兗言之者兗地宜桑後世之濮上桑間猶可驗也厥貢漆絲─傳─地宜漆林又宜桑蠶厥篚檿絲─傳─檿桑蠶絲中琴瑟弦─疏─檿絲是蠶食檿桑所得絲韌中琴瑟也─書傳─成王之時有三苗貫桑葉而生同爲一穂其大盈車長防充箱民得而上諸成王─詩風─降觀於桑傳─地勢宜蠶可以居民靈雨旣零命彼倌人星言夙駕稅於桑田─集傳─言方春時雨旣降而農桑之務作文公扵是命主駕者晨起駕車急往而勞勸之─衛風─桑之未落其葉沃若─傳─桑女功之所起沃若猶沃沃然桑之落矣其黃而隕─魏風─彼汾一方言采其桑─箋─采桑親蠶事也─原─唐風─肅肅鴇行集於苞桑─曹風─鳲鳩在桑其子七兮─增─豳風─女執懿筐遵彼防行爰求柔桑─疏─柔桑穉桑也蠶始生宜穉桑蠶月條桑取彼斧斨以伐遠揚猗彼女桑─傳─逺枝逺也揚條揚也角而束之曰猗女桑柔桑也─疏─條其桑而采之謂斬條扵地就地采之也猗束彼女桑而采之謂柔穉之桑不枝落者以繩猗束而采之也─小雅─隰桑有阿其葉有難─傳阿然羙貌難然盛貌有以利人也─疏─言隰中之桑枝條甚阿然而長美其葉則甚難然而茂盛其下可以庇防人往息者得其涼也隰桑有阿其葉有沃─傳─沃柔也隰桑有阿其葉有幽─傳─幽黒也─疏─阿那是枝葉條垂

之狀故爲羙貌難爲葉之茂沃言葉之柔幽是葉之色言桑葉茂盛而柔輭則其色純黒故三章各言其一也樵彼桑薪卬烘於煁─傳─卬我也烘燎也煁烓竈也桑

薪宜以養人者也─疏─有人樵取扵彼桑木之薪不以炊防云我用之燎扵煁竈炤物而已桑薪薪之善者也宜以炊防而養人今不以炊防反燎扵煁竈失其所也大雅─菀彼桑柔其下侯旬─傳─菀茂貌旬言陰均也─箋─桑之柔濡其葉菀然茂盛謂蠶始生時也人庇防其下者均得其所─疏─菀然而茂者彼桑也其葉稚而柔濡故菀然茂盛扵此之時人息其下維均得防皆無暑熱之患─禮記月令─季春之月命野虞毋伐桑柘─注─愛蠶食也

野虞謂主田及山林之官鳴鳩拂其羽戴勝降於桑蠶將生之也戴勝織紝之鳥是時恆在桑具曲

植蘧筐─注─時所以飬器也曲簿也植槌也后妃齋戒親東鄕躬桑禁婦女母觀省婦使以勸蠶事─注─后妃親采桑示帥先天下也東鄕者鄕時气也是眀其不常畱養蠶也畱養者所卜夫人與世婦婦謂世婦及諸臣之妻也內宰職曰仲春詔後帥內外命婦始於北郊女外內子女也夏小正曰妾子始蠶執養宮事母觀去容餙也婦使縫綫組紃之事蠶事旣登繭稱絲效功以共郊廟之服毋有敢惰─注─登成也勅往蠶者蠶畢將課功以勸戒之季夏之月蠶事畢后妃獻繭乃収繭稅以桑爲均貴賤長幼如一以給郊廟之服─疏─后妃獻繭者謂后妃受內命婦之獻繭乃収繭稅者謂旣受內命婦獻繭及収外命婦繭之賦稅以桑爲均者言收稅之時以受桑多少爲賦之均齊桑多則賦多桑少則賦少貴賤長幼如一者貴謂公卿大夫之妻賤謂士之妻長防謂婦老防無問貴賤長少出之時齊同如一皆以近郊之稅十而稅一也所稅之物以供給天子郊廟之服─內則─射人以桑弧蓬矢六射天地四方─疏─桑眾木之本─祭義─古者天子諸侯必有公桑室近川而爲之築宮仞有三尺棘墻而外閉之及大昕之朝君皮弁素積卜三宮之夫人世婦之吉者使入蠶於蠶室奉種浴於川桑於公桑風戾以食之─疏─公桑蠶室者謂官家之桑扵處而築養蠶之室近川而爲之者取其浴蠶種便也風戾以食之者戾幹也淩早采桑必帶露而濕蠶性惡濕故幹而食之─左傳─宣子田扵首山捨扵翳桑─注─翳桑桑之多防翳者─原─孟子─五畝之宅樹墻下以桑─增─戰國策─昔者堯見舜扵艸茅之中席隴畝而防庇桑陰桑陰移而受天下─史記殷本紀─帝太戊立伊陟爲相亳有祥桑谷共生扵朝一暮大拱帝太戊懼問伊陟伊陟曰臣聞妖不勝徳帝之政其有闕歟帝其修徳太戊從之而祥桑枯死─貨殖傳─齊魯千畝桑麻與千戶侯等─原─漢書文帝紀─十三年春二月甲寅詔曰朕親率天下農耕以供粢盛皇后親桑以奉祭服其具禮儀─注─師古曰令立耕桑之禮制也─景帝紀─二年夏四月詔曰朕親耕後親桑以奉宗廟粢盛祭服爲天下先─增─漢書食貨志─還廬樹桑─元後傳─太后幸繭館率皇后及列夫人桑─後漢書禮儀志─皇后帥公卿諸侯夫人蠶祠先蠶禮以少牢─注─漢舊儀曰春桑生而皇后親桑扵苑中蠶室養蠶千簿以上祠以中牢羊豕羣臣妾従桑還獻扵繭觀皆賜従桑者樂─襄楷傅─楷上書曰聞宮中立黃老浮屠之祠浮屠不三宿桑下不欲久生恩愛精之至也─注─言浮屠之人寄桑下者不經三宿便卽移去示無愛戀之心也─原─後漢書張堪傳張堪拜漁陽太守百姓歌之曰桑無附枝麥秀兩岐張君爲政樂不可支─申屠蟠傳蟠絕迹扵梁碭之間因樹爲屋自同傭人─注─謝承書曰居蓬萊之室依桑樹以爲棟也─增─謝承後漢書─汝南伊昆爲陰縣功曹令新到官問曰園中有桑以食蠶何如昆曰非初至所當務─原─蜀志先主傳─先主捨東南角籬下有桑樹生髙五

丈餘遙望童童如小車蓋往來者皆怪其非凡或謂當出貴人先主少時與宗中諸小兒戱扵樹下戱言吾必當乘此葆羽車蓋─增─蜀志諸葛亮傳─亮自表後主曰成都有桑八百株薄田十五頃子弟衣食自有餘饒龎統傳─穎川司馬徽淸雅有知人鑑龎統弱冠往見徽徽采桑扵樹上坐統在樹下共語自晝至夜徽甚異之稱統當爲南州士人之冠冕由是漸顯─晉書禮志─武帝太康六年使侍中成粲艸定親蠶儀先蠶壇髙一丈方二丈爲四出陛陛廣五尺在皇后采桑壇東南帷宮外門之外而東南去帷宮十丈在蠶室西南桑林在其東取列侯妻六人爲蠶母蠶將生擇吉日皇后著十二笄步搖依漢魏故事衣靑衣乘油畫雲母安車駕六騩馬女尙書著貂蟬佩璽陪乘載筐鉤公主三夫人九嬪世婦諸太妃太夫人及縣鄕君郡公侯特進夫人外世婦命婦皆步搖衣靑各載筐鉤従蠶先桑二日蠶宮生蠶著薄上桑日皇后未到太祝令質眀以一太牢告祠謁者一人監祠祠畢徹饌班余胙扵従桑及奉祠者皇后至西郊升壇公主以下陪列壇東皇后東面躬桑采三條諸妃公主各采五條縣鄕君以下各采九條悉以桑條授蠶母還蠶室─藝術傳─淳於智有思義防易筮善厭勝之術上黨鮑瑗家多喪病貧苦智爲卦成謂瑗曰君安宅失宜故令君困君捨東北有大桑樹君徑至市入門數十步當有一人持荊馬鞭者便就買以懸此樹三年當得財瑗承言詣市果得馬鞭懸之三年後井得錢數十萬銅鐵噐復二十餘萬扵是致贍疾者亦愈─辰韓國傳─辰韓俗饒蠶桑善作縑布─馮防載記防勵意農桑勤心政事下書曰桑柘之益有生之本此土少桑人未見其利可令百姓人植桑一百根柘二十根─原─宋書禮志─孝武立觀後親桑循晉禮也─增─南齊書祥瑞志─永眀二年防軍府門外桑樹一株並有蠶絲綿被枝莖史臣按漢光武時有野蠶成繭百姓得以成衣服今則浮波幕樹其亦此之類乎─原─南齊書孝義傳─韓系伯襄陽人也襄陽土俗鄰居種桑界上爲志系伯以桑枝防妨他地遷界上開數尺鄰畔隨復侵之系伯輙更攺種久之鄰人慚愧還所侵地躬往謝之增─魏書食貨志─諸初受田者男夫一人給田二十畝課蒔余種桑五十樹棗五株楡三根非桑之土一夫給一畝依法課蒔楡棗奴各依良限三年種畢不畢奪其不畢之地扵桑楡地分雜蒔余果及多種桑楡者不禁諸應還之田不得種桑楡棗果種者以違令論─原─南史齊本紀─髙帝舊宅在武進宅南有一桑樹擢本三丈橫出四枝狀似華蓋帝年數嵗好戱其下従兄敬宗曰此樹爲汝生也─增─南史羅研傳─研爲信安令故事置觀農謁者圍桑度田勞擾百姓研請除其獘帝従之─新羅國傅─新羅土地肥美多桑麻作縑布─隋書禮儀志後齊皇后親桑扵桑壇備法駕服鞠衣乘重翟帥六宮升桑壇東陛卽禦座女尙書執筐女主衣執鉤立壇下皇后降自東陛執筐者處右執鉤者處左蠶母在後乃躬桑三條訖升壇卽禦座內命婦以次就桑鞠衣五條展衣七條褖衣九條以授蠶母還蠶室皇后采桑則服鳪衣皇后之車三曰翟輅以采桑命婦采桑齋及采桑還則黃衣─食貨志─河淸三年每丁給永業二十畝爲桑田其中種桑五十根楡三根棗五根不在還受之限非此田者悉入還受之分─唐書憲宗本紀─元和七年四月詔民田畮樹桑─禮樂志─皇后嵗祀一季春吉已享先蠶遂以親桑─賈循傳─循母將葬宅有枯桑一夕再生芝出北墉人以爲瑞─南蠻傳─永昌之西野桑生石上其材上屈兩向而下植取以爲弓不筋漆而利名曰暝弓─宋史禮志─元祐八年宰臣奏積雨傷蠶上曰朕宮中自蠶一簿欲知農桑之候久雨葉濕豈不有損乃命往天竺祈晴─食貨志─太祖建隆時詔所在長吏諭民有廣植桑棗墾辟荒田者止輸舊租民伐桑棗爲薪者罪之熈寜元年中書議勸民栽桑帝曰農桑衣食之本民不敢自力者正以州縣約以爲貲升其戶等耳宜申條禁扵是司農寺請立法先行之開封視可行頒扵天下民種桑柘毋得增賦安肅廣信順安軍保州令民卽其地植桑楡或所宜木因可限閡戎馬官計其活茂多寡得差減在戶租數活不及數者罰責之補種─金史食貨志─世宗大定十九年二月上如春水見民桑多爲牧畜囓毀詔親王公主及勢要家牧畜有犯民桑者許所屬縣官立加懲斷─山海經─宣山上有桑大五十尺其枝四衢葉大尺赤理靑華名之曰帝女之桑衡山多桑東北海外赤水在圎丘南有三桑木而無枝皆髙百仞─穆天子傳─甲寅天子作居範宮以觀桑者乃飲扵桑中天子命桑虞出【闕一字】桑者用禁民─注─不得令犯桑木─尙書考靈曜─桑木者箕星之精神木虫食葉爲文章人食之老翁爲小童─原春秋孔演圖─孔子母徵在防扵大塜之陂睡夢黒帝使請往交語曰汝乳必扵空桑覺則若有所感後生孔子於空桑之中─韓非子─子產相鄭開畝樹桑鄭人謗訾─增─呂氏春秋─伊尹之母居伊水之上孕夢有神告之

曰臼出水而東走無顧眀日視臼出水其鄰東走十里而顧其邑盡爲水身因化爲空桑有莘氏女子采桑得嬰兒空桑之中獻之扵君君令乳之命曰伊尹─淮南子─螈蠶一嵗再收非不利也然而王法禁之者爲其殘桑也─括地圖─化民食桑三十七年化而自裹九年生翼十年而死─神異經─東方有桑樹焉髙八十丈敷張自輔其葉長一丈廣六七尺其上自有蠶作繭長三尺繰一繭得絲一斤─原─漢舊儀─皇后躬桑始捋一條執筐受桑捋三條女尙書跪曰可止執筐者以桑授蠶母以桑適金室─增─列女傳─魯秋胡子納妻五日而官扵陳后歸未至家見路傍有美婦方采桑秋胡恱之下車願托桑陰下婦人采桑不顧胡曰力田不如逢年采桑不如見郎今吾有金願與夫人而婦人不受胡乃歸母呼其婦乃卽采桑者也數胡之罪而自投扵河齊宿癅女東鄰采桑女也項有大癅閔王遊至東都百姓盡觀宿癅女采桑不顧王怪問之對曰受父母教采桑不受教觀王王曰此奇女恱而聘迎之陳辧女者陳國采桑之女也晉大夫解君甫使扵宋過陳遇之止而戱之曰女爲吾歌吾將捨女女乃歌曰墓門有棘斧以斯之夫也不良國人知之─崔豹古今注─邯鄲有羙女姓秦名羅敷爲邑人王仁妻仁後爲趙王家令羅敷出采桑扵陌趙王登臺見而悅之因飲酒欲奪焉羅敷善彈箏作陌上桑之歌以自眀─原─神仙傳─麻姑語王方平云接侍以來已見東海三爲桑田─增─搜神記─有人逺徵家有一女馬一匹女思父乃戱馬曰爾爲我迎得父歸吾將嫁汝馬乃頓韁而去迎得父來後馬見女輙怒父乃殺馬曝皮扵庭女之皮所皮忽捲女而行父後扵大桑樹枝間得女及皮盡化爲蠶績樹上其繭厚大異常鄰婦取養之其收亦倍今世謂蠶爲女兒古之遺語也─拾遺記─少昊以金徳王母曰皇娥處璇宮而夜織或乘桴木而晝遊經歷窮桑滄之浦時有神童容色絕俗稱爲白帝之子卽太白之精降乎水際與皇娥防戲奏防娟之樂防漾忘歸窮桑者西海之濵有孤桑之樹直上千防葉紅椹紫萬嵗一實食之後天而老帝子與皇娥並坐撫桐梓瑟皇娥倚瑟而淸歌曰天淸地曠浩茫茫萬象廻薄化無方浛天蕩蕩望滄滄乘桴輕漾著日傍當其何所至窮桑心知和樂恱未央白帝子答歌四維八埏眇難極驅光逐影窮水域璇宮夜靜當軒織桐峯文梓千防直伐梓作噐成琴瑟淸歌流暢樂難極滄湄海浦來棲息及皇娥生少昊號曰窮桑氏亦曰桑丘氏至六國時桑邱子著陰陽書卽其餘裔也─原─後燕錄─遼初無桑慕容廆通扵晉求種江南平川

之桑悉繇吳來─增─述異記─空桑生大野山中爲琴瑟之最者空桑也桓仲爲江州刺史遣人周行廬山冀覩靈異旣陟崇巘有一湖周生桑樹有敗艑赤鱗魚使者渇極欲往飲水赤鱗張鰭向之使者不敢飲─稽神錄─廬州軍吏蔡彥卿爲拓臯鎭將暑夜坐鎭門外納涼忽見道南桑林中有白衣婦人獨舞就視卽滅眀夜彥卿扶杖先往伏艸間久之婦人復出而舞卽撃之墜地乃白金一餅復掘地獲銀數千兩遂致富裕云─錄異記─李太尉徳裕一旦有老叟謁門引五六軰舁巨木請謁焉閽者不拒之公異而見之叟曰某家蔵此桑寶三世矣某已耋矣感公之好奇搜異是以獻爾木中有奇寶若者斵之必有所得洛邑有匠計其年齒且老或身已沒子孫亦當得其防訣非洛匠無斵之者也公如其言訪扵洛下匠已殂矣其子應召而來睨而視之曰此可徐而斵之矣因解爲二琵琶槽自然有白鴿羽翼爪足巨細畢備匠料之微失厚薄不中一鴿少其翼公以形羽全者進之自畱其一今猶在民間─洛陽伽藍記─昭儀寺佛堂前有桑樹一株直上五尺枝條橫繞柯葉傍布形如羽蓋覆髙五尺又葉凡爲五重每重葉生椹各異京師道俗謂之神桑─廣異記─南方赤帝女學道得仙居髙陽崿山桑樹上正月一日銜柴作巢至十五日成赤帝誘之不得以火焚之女卽升天因名帝女桑─鄴郡名錄─杜勝宅以輭漆桑枝編爲籬障雨一過黒光照四面時通甫愛之欲以銅官第取不應─常新錄─裴休得桑木根曰若作沈香想之更無異相

𨿽對沈水香反作桑根想終不聞香气諸相從心起通鑑外紀─西陵氏之女嫘祖爲黃帝元妃始教民蠶桑治絲繭以供衣服而天下無�瘃之患後世祀爲先蠶─兼眀書─今三四月間采桑之時見有小鳥灰色眼下

正白俗呼白鵊鳥是也以其采桑時來故謂之桑鳸俗呼小錄─湖州以桑葉二十斤爲一个─湧幢小品─湖州有章姓者豫占桑價占賤卽畜至百餘斤二十年無爽白手厚獲生計遂饒鼓樂賽謝以爲常一日賽畢有一婦人矮而肥求齋臥地下不去其家內外醉飽厭之叱使去婦人曰我與汝曽祖母有舊連嵗爲汝卜助生計一齋何吝匍匐入門蹴之忽不見且駭且疑佛堂忽有聲曽祖母牌已裂爲二蓋祖母每好善見裸虫必致暖處防其生俟生翼飛去乃已矮婦之祥或在於此以後卜吉而畜其價必相左家道耗云─燕山叢錄─漢昭烈宅在涿州樓桑村昭烈在民間所居有桑層防如樓因曰樓桑今尙在其下畱題甚多─五雜俎─涿州之淶水道中有大桑樹髙十餘丈防百畝云卽昭烈捨前之桑也自漢及今千五百年矣而扶疎如故且其椹視常桑倍大土人珍之以相餽遺云

集藻─贊─增─晉郭璞帝女桑贊─爰有洪桑生濱淪潭厥圍五丈枝相交參園客是采帝女所蠶─原─元王禎躬桑贊─有星天駟象匹神龍惟蠶辰生厥精防通孕卵而出寓食桑中惟君立後毓徳中宮旣正母儀普師婦工建玆繭館桑必以躬爰制祭祀郊廟是供

賦─增─魏繁欽桑賦─上似華蓋紫極比形下象鳳闕萬桷─楹叢枝互出乃錯乃並曄曄隆暑涼風自生微條纖繞隨風浮沈陽蜩鳴其南枝寒蟬噪其北陰秋气忽其將來咸感節而悲吟玩庇防之厚恵情眷眷而愛深晉陸機桑賦並序─皇太子便坐蓋本將軍直廬也初世祖武皇帝爲中壘將軍植桑─株世更二代年漸三紀扶疎丰衍抑有瑰異焉賦曰夫何佳樹之洪麗超托居乎紫庭羅萬根以下洞矯千條而上徵豈民黎之防植乃世武之所營故其形瑰族類體艶眾木黃中爽理滋榮煩縟緑葉興而盈尺崇條蔓而層防希太極以延峙映承眀而廣臨革飛鴞之流響想鳴鳥之遺音惟歷數之有紀恆依物以表徳豈神眀之所相將我皇之先識誇百世而勿翦超長年以永植─傅咸桑樹賦並序─世祖昔爲中壘將軍扵直廬種桑一株迄今三十餘年甚茂盛不衰皇太子入朝以此廬爲便坐賦曰伊玆樹之僥幸蒙生生之渥恵降皇躬以斯植遂茂扵聖世厥茂伊何其大連防修柯逺揚洪條梢槮布繁枝之沃若播密葉以垂陰防華防而作涼淸隆暑之難任以厥樹之巨登九日於朝陽且積小以髙大生合抱於毫芒猶帝道之將升亦累徳以彌光湯躬禱扵斯林用獲雨而興商惟皇晉之基命爰扵斯而發祥従皇儲於斯館物無攺扵平生心惻切以興思思有感扵聖眀步徬徨以周覽庶髣髴扵儀刑─潘尼桑樹賦─従眀儲以省膳憩便房以偃息觀玆樹之特瑋感先皇之攸植蔚蕭森以四射邈洪榮而端直爾乃徘佪周覽俯仰逍遙俛睍靈根上眺修條洞芳泉於九壤溢露扵淸霄倚增城之飛觀拂綺之疏寮下迢逓以極望上扶疎而參差匪眾鳥之攸萃相凰鸞之羽儀理有微而至顯道有隠而應期豈皇晉之禎瑞兆先見而唘玆起防抱扵纖毫崇萬簣扵始基─原─王禎親蠶賦─惟蠶有功萬世歸羙廣物產之貨貲作人生之衣被仲春之月天子詔後以躬桑大昕之朝內宰告期而命祀扵是詣靈壇降寶殿翠障夾乎道周鳳輦翔扵畿甸順春气扵東方朝先蠶扵北面具夫靑縹之服侑以芳馨之薦當其疊承寵命適對韶光擇世婦扵卜吉受鞠衣扵眀堂崇開禁館始入公桑援條有三聽女尙書之勸止執筐不再受宮夫人之是將體之以坤儀之柔順視之以母道之慈良破蟻以來庶養至扵千簿獻繭之後諒化被扵多方五言古詩─增─漢樂府陌上桑─日出東南隅照我秦氏樓秦氏有好女自名爲羅敷羅敷善采桑采桑城南隅靑絲爲籠系桂枝爲籠鉤頭上倭墮髻耳中眀月珠緗綺爲下帬紫綺爲上襦行者見羅敷下擔捋髭須少年見羅敷脫防著帩頭耕者忘其犂鋤者忘其鋤來歸相怒怨但坐觀羅敷使君従南來五馬立踟躕使君遣吏往問是誰家姝秦氏有好女自名爲羅敷羅敷年防何二十尙不足十五頗有餘使君謝羅敷寜可共載不羅敷前致辭使君一何愚使君自有婦羅敷自有夫東方千餘騎夫壻居上頭何用識夫壻白馬従驪駒靑絲繋馬尾黃金絡馬頭腰中鹿盧劍可直千萬餘十五府小史二十朝大夫三十侍中郎四十専城居爲人潔白晳鬑鬑頗有須盈盈公府步冉冉府中趨坐中數千人皆言夫壻殊─晉樂府采桑度─蠶生春三月春桑正含緑女兒采春桑歌吹當春曲繋條采春桑采葉何紛紛采桑不裝鉤牽壊紫羅裙采桑盛陽月綠葉何翩翩攀條上樹表牽壊紫羅─陶潛擬古─種桑長江邊三年望當采枝條始欲茂忽值山河攺柯葉自摧折根枝浮滄海春蠶旣無食寒衣欲誰待本不植髙原今日復何悔─原─陶潛歸田園居─野外罕人事窮巷寡輪鞅白日掩荊扉虛室絕塵想時復墟曲中披艸共來往相見無雜言但道桑麻長桑麻日已長吾土日已廣常恐霜霰至零落同艸莽─增─宋謝靈運種桑─詩人陳條柯亦有羙攘剔前修爲誰故後事資紡績常佩知方誡愧防富教益浮陽騖嘉月藝桑迨閒隙疎欄發近郛長行達廣域壙流始毖泉湎塗猶跬迹俾此將長成慰我海外役─梁吳均采桑─賤妾思不堪采桑渭城南帶減連枝繡

發亂鳳凰篸花舞依長薄蛾飛愛綠潭無由報君信流涕向春蠶─陌上桑─嫋嫋陌上桑防陌復垂塘長條映白日細葉隠鸝黃蠶饑妾復思拭淚且提筐故人寜知此離恨煎人腸─劉邈萬山見采桑人─倡妾不勝愁結束下靑樓逐伴西城路相攜南陌頭葉盡時移樹枝髙乍易鉤絲繩掛且脫金籠寫復収蠶饑日已暝詎爲使君畱─王防卿陌上桑─令月開和景處處動春心掛筐湏葉滿息倦重枝陰─沈君攸采桑─南陌落花移蠶妾畏桑萎逐便牽低葉爭多避小枝摘駛籠行滿攀髙腕易疲看金怯舉意求心自可知─北周王褒陌上桑─人傳陌上桑未曉已含光重重相防映輭弱自芬芳秋胡未住馬羅敷未滿筐春蠶朝已老安得久徬徨─陳傅縡采桑─羅敷試采桑出入城南傍綺裙映珠珥絲繩提玉筐度身攀葉聚聳腕及枝長空勞使君問自有侍中郎─賀徹采桑─蠶妾出房櫳結伴類花叢度水春衫綠映日晚妝紅釧聲時動樹衣香自入風鉤長嫩枝曲葉盡細條空競采須盈手爭歸欲滿籠自憐公府步誰與少年同─唐劉希夷采桑─楊栁送人行靑靑西入秦誰家采桑女樓上不勝春盈盈灞水曲步步春芳綠紅臉耀眀珠絳唇含白玉回首渭橋東遙憐春色同靑絲嬌落日緗綺弄春風攜籠長嘆息逶迆戀春色看花若有情倚樹疑無力薄暮思悠悠使君南陌頭相逢不相識歸去夢靑樓─原─李白陌上桑─羙女渭橋東春還事蠶作五馬如飛龍靑絲結金絡不知誰家子調笑來相謔妾本秦羅敷玉顏艶名都緑條映素手采桑向城隅使君且不顧況復論秋胡寒螿愛碧艸鳴鳳棲靑梧托心自有處但怪旁人愚徒令白日暮髙駕空踟躕─子夜吳歌─秦地羅敷女采桑綠水邊素手綠條上紅妝白日鮮蠶饑妾欲去五馬莫畱連─常建陌上桑─翳翳陌上桑南枝交北堂羙人金梯出素手自提筐非但畏蠶饑盈盈嬌路傍─增─李彥逺采桑─采桑畏日髙不待春眠足攀條有餘愁那矜貌如玉千金豈不贈五馬空躑躅何以變貞性幽篁雪中綠─王建采桑─鳥鳴桑葉間綠條復柔柔攀看去手近散作長長鉤黃花蓋野田白馬少年遊所念豈廻顧良人在髙樓─劉駕桑婦─墻下桑葉盡春蠶半未老城南路迢迢今日起更早四鄰無去伴醉臥靑樓曉妾顏不如誰所貴守婦道一春常在樹自覺身如鳥歸來見小姑新妝弄百艸─於濆田翁嘆桑─手植千樹桑文杏作中梁頻年徭役重盡屬富家郎富家田業廣用此買金章昨日門前過軒車滿垂楊歸來說向家兒孫竟咨嗟不見千樹桑一浦芙蓉花─元趙孟頫題織圖─正月─正月新獻嵗最先理農噐女功並時興蠶室臨期治初陽力未勝早春尙寒气戶當奧密勿使風雨至田疇耕耨動敢不修耒耜經冬牛力弱相戒勤飯飼萬事非預備倉卒恐不易田家亦良苦捨此復何計─二月─仲春凍初解陽气方滿盈旭日照原野萬物皆欣榮是時可種桑插地易抽萌列樹徧阡陌東西各縦橫豈惟籬落間采葉憚逺行大哉皇元化四海無交兵種桑日已廣彌望綠云平匪惟錦綺謀只以厚民生─三月─三月蠶始生纎細如牛毛婉孌閨中女素手握金刀切葉以飼之擁紙散周遭庭樹鳴黃鳥發聲和且嬌蠶饑當采桑何暇事逰遨田時人力少丈夫方種苗相將挽長條盈筐不終朝數口望無寒敢辭終嵗勞─四月─四月夏气淸蠶大已屬眠髙首何昻昻蛾眉復娟娟不憂桑葉少徧野如綠煙相呼攜筐去迢遞立逺阡梯空伐條枚葉上露未幹蠶饑當早歸秉心靜以専飭躬修婦事僶勉當盛年救多女伴笑語方喧然─五月─五月夏以半谷鸎先弄晨老蠶成雪繭吐絲亂紛紜伐葦作簿曲束縛齊榛榛黃者黃如金白者白如銀爛然滿筐筥愛此顏色新欣欣舉家喜稍慰經時勤有客過相問笑聲聞四鄰論功何所歸再拜謝蠶神─六月─釜下燒桑柴取繭投釜中纖纖女兒手抽絲疾

如風田家五六月緑樹陰相蒙但聞繰車響逺接村西東旬日可經絹弗憂杼柚空婦人蠶桑家道當不窮更望時雨足二麥亦稍丰酤酒田家飲醉倒嫗與翁七月─七月暑尙熾長日弄機杼頭蓬不暇梳揮手汗如雨嚶嚶時鳥鳴灼灼紅橊吐何心娛耳目往來忘傴僂織爲機中素老防要紉補靑燈照夜梭蟋蟀外語辛勤亦何有身體衣防縷嫁爲田家婦終嵗服勞苦─八月─池水何洋洋漚麻水中央數日庶可取引過兩手長織絹防時織布已復忙依依小兒女嵗晚嘆無裳布襦不掩脛念之熱中腸朝緝滿一籃暮緝滿一筐行看機中布計日漸可量我衣茍已成不憂天早霜─九月季秋霜露降凜凜寒气生是月當授衣有布織未成天寒催刀尺機杼可無營教女學紡纑舉足疾且輕捨南與捨北嘒嘒聞車聲通都富豪家華屋貯娉婷被服雜羅綺五色相間眀聽說貧家女惻然當動情─十月─丰年禾黍登農心稍逸樂小兒漸長大終嵗荷鋤鐝目不識一字每念心作惡東鄰方迎師收拾令上學後月日南至相賀因舊俗爲女裁新衣修短巧量度龜手事塞向庶禦北風虐人生眞可嘆至老長力作─十一月─冬至陽來復艸木潛滋萌君子重其然吾道自此亨父母坐堂上子孫列前榮再拜稱上壽所願百福並人生屬眀時四海方太平民無札瘥者厚澤敷羣情衣食苟給足禮義自此生願言興學校庶防教化成─十二月─忽忽嵗將盡人事可稍休寒風吹桑林日夕聲颼飅墻南地不凍墾掘爲坑溝斫桑埋其中眀年芽早抽是月浴蠶種自古相傳流蠶出易脫殻絲纊亦倍收及時不努力知有來嵗不手凍不足惜冀免號寒憂─眀李東陽采桑玉堂陰二首答篁墩學士─采桑玉堂陰分蠶長安郭一勞累百枚再分連數箔寜知富貴地此物沃若平生畝憂黽勉懷力作嗟彼衣錦児空言養蠶樂吳機詠濯濯周葉歌莫莫遺我通家人同心故相托愛之敢輕棄弱女方就學采桑玉堂陰陰濃樹婆娑一采不滿筐竟日防何乃知富貴地不及窮山阿蠶成忽滿眼所得良亦多人言繋家運或者陰陽和向非夙夜勤豈恃葉與柯衣多必思寒吾民本同科欲將分蠶意廣被無偏頗

七言古詩─增─陳徐伯陽賦得日出東南隅行─朱城璧日唘朱扉靑樓含照夲暉暉遠映陌上春桑葉斜入秦家緗綺衣羅敷妝粉佳麗鏡前新梳倭墮髻圓籠裊裊掛靑絲鐵鉤冉冉勝丹桂蠶饑日晚暫生愁忽逢使君南陌頭五馬停珂遣借問防臉含嬌特好羞妾壻府中輕小史卽今來往専城裏欲識東方千騎歸藹藹日暮紅塵起─宋鄭震采桑曲─晴采桑雨采桑田頭陌上家家忙去年養蠶十分熟蠶姑只著麻衣裳

五言律詩─增─宋梅堯臣傷桑─柔條初變綠春野忽飛霜田婦搔蓬首冰蠶絕繭腸名翚依麥雊戴勝繞枝翔不見羅敷騎金鉤自掛墻

五言絕句─增─唐鄭谷采桑─向曉攜籠去桑村路隔淮何如鬭百艸賭取鳳凰─劉駕秦娥─秦娥十四五面白於指爪羞人夜采桑驚起戴勝鳥─王周采桑女二首渡水采桑歸蠶老催上機紮紮得盈尺輕素何人衣采桑知蠶饑投梭惜衣遲誰誇羅綺叢新畫學月眉宋王安石采桑─溪橋接桑畦鉤籠曉羣過今蚤去何蚤向晚蠶恐臥─眀楊基陌上桑─靑靑陌上桑葉葉帯春雨已有催絲人咄咄桑下語

六言絕句─

禦制桑林乍緑蠶事方興詩以嘉之─彌望桑林吐葉垂枝嫩碧初勻竹捨正殷蠶務天工雨露維均

七言絕句─

禦制岸側桑葉初碧─夾岸靑靑繞禦舟濃桑初茁滿村謳省方徧問蠶家苦春雨連緜盡日憂─題織圖─浴蠶─豳風曽著授衣篇蠶事初興谷雨天更考公桑傳禮制先宜浴種向晴川─二眠─柔桑初翦緑參差陌上歸來日正遲村捨家家簾幕靜春蠶新長再眠時─三眠─紅女勤劬日載陽鳴鳩拂羽恰條桑只因三臥蠶將老翦燭頻看夜未央大起─春深處處掩茆堂滿架吳蠶婦子料得今年収繭倍冰絲雪縷可盈筐─捉績─連宵食葉正紛紛風雨聲喧隔戶聞喜見新蠶瑩似玉燈前檢防辛勤─分箔─愛逢晴日映疎簾新緑如雲葉漸添天气晴和蠶事廣移筐分箔徧茅檐─采桑─桑田雨足葉蕃滋恰是春蠶大起時負筥攜筐喧笑語戴鵀飛上最髙枝─上簇─頻執纖筐不厭疲久忘膏沭與調饑今朝士女歡顏色看我冰蠶作繭時─灸箔─性由來苦畏寒深垂幕夜將防罏頭更爇松

眀火老媼殷勤日探看下簇─自昔蠶繅重婦功曽聞獻繭在深宮披圗喜見累累滿茆屋淸光積雪同─擇繭─冰繭方堪作素紈重綿亦借禦深寒就中自有因材法防取筐間次第觀─窖繭─一年蠶事已成功歷數従前屬女紅聞說及時還窖繭荷鋤又向綠陰中─練絲─炊煙處處繞柴籬翠釜香生煮繭時無限經綸従此出盆頭喜色動防眉─蠶蛾─蛾兒布子如金粟水際分飛任所之莫令繭絲遺利盡來年畱作授衣資─祀謝─勞勞拜簇祭神桑喜得絲成願已償自是西陵功徳盛萬年衣被澤無疆─緯─綠陰揜映野人家每到蠶時靜不嘩一自夏初成繭後籬邊新聽響繅車─織─従來蠶績女功多當念勤勞惜綺羅織婦絲絲經手作夜寒猶自未停梭─絡緯─無衣卒嵗早闗情寒气催人蟋蟀聲茅屋疎籬秋夜永短檠相對絡絲成經─織紝精勤有季蘭牽絲分理制羅紈鳴機來往桑陰

裏已作吳綃匹練看─染色─凝膏比潔絡新絲傳得仙方色陸離一代文眀資賁飾須教五采備彰施─攀花─巧樣爭傳濯錦紋堪憐織女最殷勤云章霞防娛人意自著防常縞布裙─翦帛─手把齊紈冰雪淸秋衣欲制重含情逡巡莫漫施刀尺萬縷千絲織得成─成衣─已成束帛又縫紉始得衣裳可庇身自昔宮庭多澣濯總憐蠶織重勞人增─唐來鵬蠶婦─曉夕采桑多苦辛好花時節不閒身若教觧愛繁華事凍殺黃金屋裏人─汪遵采桑婦─爲報躊躕陌上郎蠶饑日晚妾心忙夲來若愛黃金好不肯攜籠更采桑─宋楊修蠶室─摘繭抽絲女在機茅檐葦箔舊堂扉年年桑柘如雲緑翻織誰家錦地衣─陸防示客─桑柘成陰百艸香繅車聲裏午風涼客來莫說人間事且共山林夏日長─範成大科桑─斧斤畱得萬枯株獨速槎牙立暝途飽盡春蠶収罷繭更殫餘力付樵蘇─楊萬里桑疇─夾防瀕河種穉桑春風吹出萬條長船行老眼渾多忘喚作西湖插拒霜─方嶽農謠─雨過一村桑柘煙林梢日暮鳥聲妍靑裙老姥遙相語今嵗

春寒蠶未眠─金劉瞻春郊─桑芽粒粒破春靑小葉迎風未展成寒食歸寜紅防女外家紙上看蠶生─原─眀陳繼儒─女桑新綠映宮槐三月春風戴勝來織就鴛鴦錦千疋金刀先取合歡裁─增─沈天孫采桑曲─靑溪女児愛羅裙提筐陌上蹋春云蠶饑日暮思歸去不敢回頭看使君

詩散句─增─魏曹植─羙女妖且閒采桑岐路間柔條紛冉冉落葉何翩翩出自薊北門遙望湖池桑枝枝自相值葉葉自相當─宋鮑照─季春梅始落女工事蠶作采桑淇洧間還戲上宮閣─梁簡文帝─寄語采桑伴訝今春日短枝髙攀不及葉細籠難滿─原─江淹─但願桑麻成蠶月得紡績─增─唐儲光羲─碓喧春澗滿梯倚緑桑斜─李白─吳地桑葉綠吳蠶已三眠燕艸如碧絲秦桑低綠枝及此桑葉綠春蠶起中閨─杜甫─桑柘葉如雨飛藿共徘徊─聶夷中─勸爾毋伐桑減爾身上服─宋梅堯臣─二月起蠶事伐桑又阻饑─王安石─澗谷

芳菲少春風著野桑─唐杜牧─深處會容髙尙者水苗三頃百株桑─韓偓─萬里淸江萬里天一村桑柘一村煙─宋唐庚─魚陂舊種千頭鱠桑徑新窠十畝繒─張舜民─洲中未種千頭橘宅畔先栽百本桑─唐王維─蠶眠桑葉稀─李白─日出眀桑枝桑柘綠如雲─岑參桑葉隠村戶─張謂─夏雨桑條緑─孟郊─野桑無直柯─張籍─桑柘羅平蕪─溫庭筠─沃田桑葉晚─李嘉祐

淸眀桑葉小─於濆─靑春滿桑柘─宋蘇軾─萬樹桑柘羙─唐庚─蠶罷野無桑─金史肅─平林半是桑─唐上官儀─葉密鶯啼帝女桑─杜甫捨西柔桑葉可拈─李頻─桑林蠶後盡空條─朱慶余─桑柘成村百畝間─曹唐─桑葉扶疎閉日華─宋司馬光─滿川濃綠土宜桑王安石─柔桑采盡緑陰稀─陸遊─桑眼綻來蠶事興霜淸南陌課劙桑蠶饑衝雨采靑桑─金秦略─柔靑初散壠頭桑─元好問─童童翠蓋桑初合─眀楊基─黃梅雨晴桑重綠

詞─原─眀王世貞浣溪沙─一夜春波釀作藍曉桑柔葉緑鬖鬖丫鬟十五太嬌憨織作防魚成比目偸將百艸鬭宜男更無心緒餵春蠶─增─宋賀鑄憶秦娥─著春衫玉鞭鞭馬南城南南城南柔桑嫩艸畱住金銜粉娥采葉供新蠶蠶饑略許攜纖纖攜纎纎湔裙淇上更待初三─錦纏道─雨過園林觸處落紅凝綠正桑葉齊如沃嬌羞只恐人偸看背立墻陰慢展纖纖玉聽啼鳩防聲耳邊相促念蠶饑四眠初熟勸路傍立馬莫踟躇是那里唱道秋胡曲

別錄─增─種樹書─畜蠶者常以三月三日雨卜桑葉之貴賤諺雲雨打石頭徧桑葉三錢片或曰四日尢甚杭州人云三日尙可四日殺我言四日雨尢貴午日不得鋤桑園桑濕不可飼蠶雨中采至必拭令幹恐有傷也─湧幢小品─湖州畜蠶者多自栽桑否則預租別姓之桑俗曰秒桑凡蠶一斤用葉百六十斤諺云仙人難斷葉價故栽與秒爲穩否則謂之看空頭蠶有天幸者往往趣之─原─桑葉炙熟可代茶嫩桑枝炒香煎飲久服不患偏風─種植─便民纂要─取黒椹中叚子収貯勿令浥濕將種時先以柴灰淹揉次日淘淨取沈水者曬令才去水气種乃易生宜肥地有艸鋤淨冬月燒去苗至春去冗苗畱旺者俟至指大移栽五步一株大約種子不如壓條初芽時擇指大枝條旺相肥澤者就馬蹏處劈下潤土內開溝尺許埋實自然生根布葉壓後遇旱扵傍開溝灌之但取水气到忌多著水農桑要防云平原淤壤土地肥虛荊桑魯桑俱可種若山地土脈赤硬止宜荊士民必用云種藝在審時又合地宜使不失其中春分前十日爲上時當發生也十月小春木气長生也亦可壓桑有三宜時宜和包宜固壅宜厚大抵天气晴眀己午時借其陽和如栽子已出忽變天气卽以熱湯調泥培之暑月必待晚涼仍預扵園中稀種麻麥爲防惟十一月不生農桑撮要云十二月內掘坑深闊約二小尺卻扵坑畔取土糞和成泥漿桑根埋定糞土培壅與地平次日築實切不可動搖其桑加倍榮旺勝如春栽又法將桑根浸糞水一宿掘坑栽之栽宜淺種以芽稀者爲上諺云臘月栽桑桑不知─增汜勝之書─種桑法每畝以黍椹子各三升合種之黍桑當俱生鋤之桑令稀疎調適黍熟獲之桑生正與黍髙平因以利鎌摩地刈之曝令燥後有風調放火燒之常逆風起火桑至春生一畝食三箔蠶─齊民要術─桑柘熟時収黒魯椹卽日以水淘取子曬燥仍畦種常薅令淨眀年正月移而栽之率五尺一根其下常掘種小荳綠荳栽後二年愼勿采沐大如臂許正月中移之率十步一樹行欲小犄角不用正相當湏取栽者正月二月中以鉤弋壓下枝令著地條葉生髙數寸仍以燥土壅之眀年正月中截取而種之─種樹書─谷樹上接桑其葉肥大桑上接棃脆美而甘撒子種桑不若壓條而分根莖淛間植桑斬其葉而植之謂之稼桑卻以螺殻覆其頂恐梅雨侵損其皮故也二年卽盛─農政全書扈先生曰接桑莫如當年條爲妙三年之說不然也且接時必待月暗自下至上皆可晦尢妙自上至下皆忌望尢險取葚與雞鴨食之糞中淘出種者更不生葚本新書曰地桑本出魯桑須以魯桑萌條如法栽培防肥旺者約畱四五條鋤治添糞條有定數葉不繁多眾葉脂膏聚於一葉其葉自大卽是地桑王禎曰齊民要術栽取椹之黒者翦去兩頭惟取中

間一截蓋兩頭者其子差細種則成雞桑花桑中間一截其子堅栗則枝榦堅彊而葉肥厚將種之時先以柴灰淹揉次日水淘去輕秕不實者曬令水脈才幹種乃易生─士農必用─地桑之功惟在治之如法不致荒燥桑者易生之物除十一月不生活餘月皆可仍須扵

園內稀種檾或麻黍爲防斫樹法自移栽時便割去梢旣不畱中心其條自向外長科條法有四等一瀝水條【向下垂者】一刺身條【向裏生者】一駢指條【相並生者】一冗脞條【𨿽順生卻稠冗】臘月爲上正月次之─博聞錄─白桑少子壓枝種之若有子可便種湏用地陰處其葉厚大得繭重實絲每倍常─原─采桑─髙者用梯摘庶不傷枝逺出彊枝當用闊刃鋒利扁斧轉腕回刃向上斫之枝查旣順津脈不出葉必復茂諺曰斧頭自有一倍葉此善用斧之效也柔桑髙枝不勝梯湏置桑幾如髙櫈下列二桄作登級斯易摘葉又不傷樹─培桑─凡耕桑田不用逅樹犁不著處斸土令起斫去浮根以蠶矢糞之根下埋龜甲則茂盛而不蛀生黃衣亦以此治之─修桑─削其小枝則葉茂去其枯枝則不荒蠶事畢將枝髠去但髠時不可畱嘴角及夏至開掘根下用糞或蠶沙培壅則生意郁積來年嫩枝之葉更覺茂盛且皮可制紙枝可當柴兼有餘利

【附錄】桑椹

增─說文─葚桑實也─本艸─桑子曰椹【椹與葚通集韻一作一作黮】李時珍曰椹有烏白二種

彚考─增─詩衛風─吁嗟鳩兮無食桑葚─傳─鳩鶻鳩也食桑葚過則醉而傷其性─魯頌─翩彼飛鴞集於泮林食我桑黮懷我好音─傳─黮桑實也─爾雅─桑防有葚梔─注─防半也─疏─桑樹一半有葚半無葚爲梔─晉書張天錫傳防稽王道子問西土所出天錫應聲曰桑葚甘香鴟鴞革響乳酪養性人無妒心─隋書循吏傳─趙軌少好學有行檢東鄰有桑葚落其家軌遣人悉拾還其主誡其諸子曰吾非以此求名意者非機杼之物不願侵人汝等宜以爲誡─北史崔逞傳─道武攻中山未尅六軍乏糧問計扵逞逞曰飛鴞食葚而攺音詩稱其事可取以助糧帝乃聽人以葚當租─神異經─東方有桑焉椹長三尺五寸圍如長─東觀漢記─蔡君仲汝南人至孝王莽亂人相食君仲取桑椹赤黒異器賊問仲仲答曰黒者供母赤者自食賊異之遺鹽二斗─漢武帝內傳─神仙上藥有扶桑丹椹─魏略─楊沛爲新鄭長興平末人多饑窮沛課民益畜幹椹収防豆閱其有餘以補不足如此積得千餘斛蔵在小倉防太祖爲兗州刺史西迎天子所將千餘人皆無糧過新鄭沛謁見乃皆進幹椹太祖甚喜後賜生口十人絹百疋以報幹椹也─魏書袁紹之在河北軍人仰給桑椹─神仙傳─班孟者不如何許人或云女子也人家有桑果數千株皆聚之成積如山如此十餘日吹之各還本處─異苑─北方有白桑椹長數寸食之甘羙漢興平元年九月桑再椹時劉徳軍小沛年荒谷貴士眾皆饑仰以爲糧晉武帝大元中太原王戎爲郁林太守泊船新亭眠夢有人以七枚椹子與之著衣襟中旣寤得椹如夢中─發防記鳩以桑椹爲酒謂飲之卽醉也拾遺記─員嶠山有木名猗桑煎椹以爲蜜─原─金樓子─始皇聞鬼谷先生言故遣徐福入海求金菜玉蔬並一寸椹

集藻─表─增─唐李嶠爲鳳閣侍郎李元素進冬椹表─臣某言聞京兆萬年縣大寜坊有桑一株暮秋生子初冬椹熟今謹取得専輙進奉伏惟陛下恵覃區防仁洎艸木故得神蠶之樹發秀扵寒露之辰帝女之林結實扵繁霜之下出扵萬年之界彰一人萬嵗之符生自大寜之坊表羣生大安之慶鴟鴞已革見蠻貊之懷音絲繭行丰知府蔵之逾實殊禎洊委絕貺仍臻凡在生孰不忻慶無任忭躍之至

賦─增─晉傅桑椹賦─繁實離離含甘吐液翠朱三變或或白嘉味殊滋食之無斁

七言絕句─增─宋陸防詠園中艸木─日髙未辦續晨炊一椀村醅且療饑槃箸索然君勿笑桑間紫椹正累累詩散句─增─唐羅隠─紫飽垂新椹─宋司馬光─桑防靑靑紫椹垂─張耒─桑間椹熟麥齊腰─陸遊─鬱鬱林間桑椹紫桑林紫葚累累熟桑間椹紫蠶齊老

別錄─增─本艸衍義─夲經言桑甚詳然獨遺烏椹桑之精英盡在扵此采摘防研以布濾汁石器熬成稀膏入蜜熬稠貯瓷器中滚湯防服消熱止渇其性微涼故也仙方日榦爲末蜜和爲丸酒服亦良─本艸綱目─楊氏產乳云孩子不得與桑椹食令児心寒四時月令云四月宜飲桑椹酒能理百種風熱其法用椹汁三斗重湯煮至一斗半入白蜜二合酥油一兩生薑一合煮令得所瓶収每服一合和酒飲之亦可以汁熬燒酒蔵之經年味力愈佳史言魏武帝年乏食得幹椹以濟饑金末大荒民皆食椹獲活者不可勝計則椹之幹濕皆可救荒平時不可不收采也─原収椹─農桑撮要─子熟時摘取以水淘過略曬漧便掘深坑種之或畦種之便生卽時多収椹子以待來春種尢佳収貯勿近濕壁墻邊則浥損不生─學山蠶經─五月也収桑椹而水淘少曬焉畦而種之至冬而焚其梢及眀年而分種之

【附錄】桑寄生

增─本艸─別錄曰桑上寄生生農川谷桑樹上三月三日采莖葉陰漧韓保升曰諸樹多有寄生莖葉並相似云是鳥食物子糞落樹上感气而生葉如橘而厚輭莖如槐而肥脆處處𨿽有湏桑土者佳非自采卽難以別可斷莖視之色深黃者爲驗朱震亨曰桑寄生藥之要品而人不諳其的近海州邑及海外之境其地暖而不蠶桑無采捋之苦气濃意厚自然生出也李時珍曰寄生髙者二三尺其葉圓而微尖厚而柔面靑而光澤背淡紫而有茸川蜀桑多時有生者他處鮮得須自采或連桑采者乃可用

別錄─原─梧潯雜佩─桑寄生酒出梧州色白味頗淸冽晉張華詩蒼梧竹葉淸陳張正見詩浮蟻擅蒼梧皆謂此苐釀者必和以燒酒以气候炎蒸恐酒味易敗故耳飲勿過多

【附錄】桑花

增─本艸─桑花一名桑蘚一名桑錢生桑樹上白蘚如地錢花樣不是桑椹花也健脾澀腸止血

柘

增─古今注─柘實曰隹【音錐言隹鳥所食也】─本艸─按陸佃埤雅云柘宜山石柘之從石取此義冦宗奭曰柘木裏有紋亦可旋爲器葉可飼蠶曰柘蠶然葉硬不及桑葉李時珍曰處處山中有之喜叢生幹疎而直葉丰而厚團而有尖其葉飼蠶取絲作琴瑟淸響勝常爾雅所謂棘繭卽此蠶也其實狀如桑子而圎粒如椒其木染黃赤色謂之柘黃

彚考─增─詩大雅─攘之剔之其檿其柘─疏─攘去之剔翦之者其爲檿木其爲柘木之材也─集傳─檿山桑也與柘皆美材可爲弓又可蠶也─禮記投壺─投壺矢以柘若棘母去其皮─注─取其堅且重也考工記─弓人爲弓取幹之道七柘爲上─唐書南蠻傳─自曲靖州至滇池食蠶以柘蠶生閱二旬而繭織錦縑精致─新論─楚柘質勁必資榜檠以成弴弓─淸異錄─張曲江裏第之側有古柘嘗因狂風發其一根解爲器具花紋甚奇人又以公之手筆冠世目之曰文章樹─羣碎錄─古史考曰柘樹枝長而勁烏集之將飛柘樹反起彈烏烏乃號呼此枝爲弓快而有力因名烏號之弓─博聞錄─柘葉丰而厚春蠶餐之其絲以冷水繰之謂之冷水絲

別錄─增─齊民要術─種柘法耕地令熟耬耩作壠柘子熟時多収以水淘汰令淨曝漧散訖勞之艸生防卻勿令荒沒三年間劚去堪作渾心扶老杖十年中四破爲杖任爲馬鞭胡牀十五年任爲弓材亦堪作屐裁截碎木中作錐刀靶二十年好作犢車材欲作鞍橋者生枝長三尺許以防旁枝木橛釘著地中令曲如橋十年之後便是渾成柘橋欲作快弓材者宜扵山石之間北陰種之

【附錄】奴柘

增─本艸─陳蔵噐云奴柘生江南山野似柘節有刺冬不凋李時珍曰此樹似柘而小有刺葉亦如柞葉而小可飼蠶

禦定佩文齋廣羣芳譜卷十一

欽定四庫全書

禦定佩文齋廣羣芳譜卷十二

桑麻譜

薴麻

增─廣雅─薴三稜也─說文─麻艸也可以爲繩─本艸─薴麻作紵可以績紵故謂之紵凡麻絲之細者爲絟麤者爲紵─原─薴績麻也有二種一種紫麻一種白薴出荊揚閩蜀江浙今中州亦有之皮可績布苗髙七八尺葉如楮葉而無義面或靑或紫背白有短毛花靑如白楊而長夏秋間著細穂一朶數千穂白色子熟茶褐色根黃白而輕虛一科數十莖宿根在土中到春自生不須栽種荊揚間每歲三刈每畆得麻三十斤少亦不下二十斤每斤三百文過常麻數倍又有一種山薴頗相似蠶最惡麻凡麻枲之屬近蠶種則不生戒之─本艸─李時珍曰薴家薴也又有山薴野薴也有紫薴葉面紫白薴葉面靑其背皆白可刮洗煮食味甘羙九月收子二

月可種宿根六月生根葉气味甘寒無毒

彚考─原─詩王風─丘中有麻彼畱子嗟─增─齊風─蓺麻如之何衡從其畝─陳風─東門之池可以漚紵─傳─紵麻屬─周禮地官─凡宅不毛者有裏布─注─謂不植桑麻也欲

令宅植桑麻則無稅賦以勸之不植桑麻之毛者則罰以二十五家之稅布─左傳─詩曰𨿽有絲麻無棄菅蒯─後漢書崔寔傳─寔出爲五原太守五原土宜麻枲而

俗不知績織民冬月無衣積細艸而臥其中見吏則衣艸而出寔至官斥賣儲偫爲作紡績織紝綀縕之具以教之民得以免寒苦─魏書食貨志─諸麻布之土男夫及課別給麻田十畆婦人五畆─隋書食貨志─河淸三年每丁給永業二十畆爲桑田不宜桑者給麻田─南史甄法崇傳─法崇孫彬嘗以一束薴就長沙寺庫質錢後贖薴還扵薴束中得五兩金送還寺庫道人以金半仰酬往復十餘彬堅然不受因謂曰五月披羊裘而負薪豈拾遺金者耶─伏暅傳─暅徙新安太守在郡淸恪郡多麻薴家人乃至無以爲繩其勵志如此─唐書食貨志─丁隨鄕所出嵗輸絹二匹綾絁二丈布加五之─綿三兩麻三斤非蠶鄕則輸銀十四兩謂之調─越絕書─麻林山勾踐欲伐吳種麻以爲弓弦故曰麻林─墨子─婦人夙興夜寐紡績織紝多治麻絲葛緒細布縿此其分事也─荀子─麻葛繭絲鳥獸之羽毛齒革也固有餘足以衣人矣─淮南子─汾水蒙濁而宜麻─風俗通蓬生麻中不扶自植─廬陵記─成芳隠麥林山剝薴織布爲短襕寛袖之衣著以酤酒自稱隠士衫

集藻─贊─增─晉郭璞麻贊─艸皮之良莫貴於麻用無不給服無不加至物在邇求之好遐

詩散句─原─唐杜甫─靑靑屋東麻散亂牀上書─增─劉禹錫─暖分煨芋火眀借緝麻燈─晉謝靈運─折麻心莫展─宋戴復古─蔽門麻菶菶

別錄─原─薴根味甘刮洗去皮切片浸去惡水煮極熟食之甜羙穉頭中有緜芼之和粉食可救荒─移栽─薴已盛時宜於周圍掘取新科如法移栽則本科長茂新栽又多或如代園種竹法於四五年後將根科最盛者間一畦移栽一畦截根分栽或壓條滋生此畦旣盛又掘彼畦如此更代滋植無窮將欲移栽預選秋耕熟肥地更用細糞糞過來春移栽地气動爲上時芽爲中時苗長爲下時周圍離一尺五寸作區移栽擁土畢以水淹之若夏秋須趂雨後地濕連土扵近地栽亦可苗髙數寸卽用大糞和半水澆之最忌豬糞或曰薴月月可栽但須地濕一云薴根忌見星月堂屋內收藏若露地須用苫蓋使見星月卽變野薴─栽根─用刀將根截作三四指長栽時四圍各離一尺五寸作區每區臥栽二三根擁土畢方澆水三五日再澆苗髙勤鋤旱則澆之第二年方堪再刈至年久根科盤結不旺掘根分栽若欲致逺須少帶原土裹以蒲包外用蓆包掩合勿透風日數百里外亦可活─種子─三四月下種園圃有井及臨河處俱可沙地爲上兩和地次之劚地一二徧作畦濶半步長四步再劚一徧用鍁背浮按稍實再耙平隔宿用水飲畦眀旦細齒耙浮耬起再耙平隨用潤土半升子一合勻撒一合子可種六七畦撒畢苕箒輕輕掃合用覆土則不出搭棚三尺髙加細箔遮蓋五六月炎熱時箔上加苫重蓋不則曬死未生芽或苗初出不可澆水用炊箒細灑水於棚上常令濕潤每夜及天陰去箔以受露气苗出有艸卽防去苗髙三指不須用棚如地稍幹用水輕澆約長三寸擇稍壯地作畦移栽隔宿飲苗眀旦將空畦澆過帶土撅苗移栽相離四寸頻鋤三五日一澆二十日後十餘日一澆十月後用牛馬糞蓋厚一尺庶不凍死二月後耙去糞令苗出以後嵗嵗如此若北土春月亦不必去糞卽以作壅可也凡蓋用糞壤諸雜艸穢敝蓆舊薦俱可子種者三四年之後方堪─刈切忌太早─刈麻─每嵗可割三防頭次見根旁小芽髙五六分大麻卽可割大麻旣割小芽便盛卽二次麻若小芽過髙大麻不割不惟芽不旺又損大麻大約五月初割一防六月半或七月初割二防八月半或九月初割三防諺曰頭薴見秧二薴見糠三薴見霜惟二防長疾麻亦最好割後卽以細糞壅之旋用水澆必以夜或陰天若日下澆則皮有繡防─剝麻─刈倒時隨用竹刀或鐡刀從梢分開剝下皮卽以刀刮其白瓤其浮上皴皮自脫得其裏如筋者煮之剝麻春夏和暖時與常法同若冬月用溫水潤濕易爲分劈首薴麤勁堪爲麤布二薴稍柔細惟三薴甚佳堪爲細布刮薴之刀煆鐡爲之長三寸許捲成小槽內插短柄兩刃向上以繩爲用仰置手中將所割薴皮橫覆刃上以大指就按刮之薴膚卽脫─漚麻─縛作小束搭房上夜露晝曬五七日自然潔白若值陰雨於屋底風道搭晾經雨卽黑一云績旣成纒作纓子扵水盆內浸一宿紡訖用桑柴灰淋水浸一宿撈出每纑五兩用淨水一盞細石灰拌勻停一宿至來日擇去石灰卻用黍稭灰淋水煮過自然白軟曬漧再用淸水煮一度別用水擺極淨曬漧逗成纒鋪經織造與常法同一云紡成纑用幹石灰拌和夏三冬五春秋酌中抖去別用石灰煮熟待冷於淸水中濯淨然後用蘆簾平鋪水麵攤纑於上半浸半曬遇夜收起瀝漧次日如前纑極白方可織布此池漚之法須假水浴日曝而成善績者麻皮一斤得績一斤織布一疋次者斤半又次二斤三斤其布柔韌潔白比常布價髙一二倍又曰漚麻者但如法漚訖方績作纑經緯成布非先績後漚也亦有用本色績纑者夜露晝曬數日便績成纑待成布後方練白若如治葛者刈後卽蒸熟剝之不復練矣用此作布更柔而且韌─收種─收子作種須頭薴者佳九月霜降後收子曬漧以濕沙土拌勻盛筐內以艸蓋覆若凍損則不生二薴三薴子皆不成不堪作種種時以水試之取沈者用

大麻

原─大麻一名火麻一名黃麻一名漢麻雄者名枲麻【爾雅云枲麻疏云麻一名枲】牡麻雌者名苴麻【爾雅云莩麻母疏苴麻之盛子者也一名莩一名麻母】荸麻早春種爲春麻晚春種爲秋麻莖髙五六尺技葉扶疎葉狹而長狀如益母艸葉一枝七葉或九葉五六月開細黃花成穗隨卽結實似蘓子而大剝去皮作麻績之可爲布其稭白而有稜細者可爲燭心花名麻勃子之連殻者名麻蕡【爾雅云黂枲實疏云卽麻子名也蕡與黂通陶景以爲麻花蘓恭以爲麻子蘇頌謂蕡子花爲三物李時珍云麻勃是花麻蕡是實麻仁是實中仁也一名麻藍一名靑葛】

彚考─增─書禹貢─岱畎絲枲鉛松怪石─傳─岱山之谷出此五物皆貢之─疏─枲麻也─詩陳風─不績其麻市也婆娑箋─績麻者婦人之事也疾其今不爲東門之池可以漚麻─傳─池城池也漚柔也─箋─於池中柔麻使可緝績作衣服─疏─考工記防氏以涗水漚其絲注云漚漸也楚人曰漚齊人曰涹然則漚是漸漬之名此云漚柔者謂漸漬使之柔韌也─豳風─八月載績傳─載績絲事畢而麻事起矣─疏─績緝麻之名八月絲事畢而麻事起故始績也九月叔苴─疏─苴麻子也禾麻菽麥─大雅─麻麥幪幪─傳─幪幪然盛茂也─禮記月令─仲秋之月天子食麻與犬以犬嘗麻先薦寢廟─注─麻始熟也─周禮天官籩人─朝事之籩其實防蕡─注─蕡枲實也鄭司農云熬麥曰防麻曰蕡─疏─注云蕡枲實也者案防服云苴絰子夏傳云苴麻之有蕡蕡是麻之子實也又案疏衰裳齊牡麻絰子夏傳云牡麻者枲麻也則枲麻謂雄麻也若然枲麻無實而解蕡爲枲實者舉其類耳典枲掌布緦縷紵之麻艸之物以待時頒功而授賫─疏─曰掌布緦縷紵之麻艸之物者欲見布緦縷用麻之物紵用艸之物布中可以兼用葛防之艸爲之及獻功受苦功以其賈楬而藏之以待時頒─注─鄭司農云苦功謂麻功布紵疏苦功謂麻功爲盬麤之功─原─孟子─麻縷絲絮輕重同則價相若─增─史記周本紀─周后稷名棄棄爲兒時屹如巨人之志其防戲好種樹麻菽麻菽羙─隋書孝義傳─紐回字孝政性至孝父母防廬於墓側廬前生麻一株髙丈許圍之合拱枝葉郁茂冬夏恆靑時人異之周武帝表其閭─南史劉峻傳─峻好學寄人廡下自課讀書常燎麻炬從夕達旦時或昏睡爇其須髮及覺復讀其精力如此─列子─昔人有羙戎菽甘枲莖芹萍子者對鄕豪稱之鄕豪取而嘗之蜇於口糝於腹眾哂而怨之其人大慚─注─枲胡枲也─原─紀異錄─鄭玨與李愚同爲學士鄭閣下一麻生李曰承旨入相矣霜降成實乃白麻也是夜制出拜相拜相用白麻─昆山縣誌─嘉祐中昆山海上有一船桅折風飄泊岸船中三十餘人衣冠如唐人繋紅鞓角帶著短皁衫見人慟哭語言書字皆不可曉行則相綴如鴈行久之自出一書示人乃唐天寶中屯羅島首領陪戎副尉又有一書乃上髙麗表亦稱屯羅島皆用漢字蓋東夷之臣屬髙麗者時贊善大夫韓正彥爲令召其人犒以酒食且使人爲治桅教以起僕之法其人喜各捧首謝而去船中有麻子大如蓮的土人求種之初嵗亦如蓮的次年漸小數年後與中國麻子無異

集藻─七言絕句─增─宋陸遊聞鄰村守麻─樂事新年憶錦城城南麻市試春行如今老病茅檐底臥聽兒童嚇雀聲

詩散句─增─梁吳均─麻生滿城頭麻葉落城溝麻莖左右披溝水東西流

別錄─原─種植─取斑黒麻子種地須耕二徧一畆用子二升三月種者爲上時四月初爲中時五月初爲下時大率二尺畱一科宻則不成鋤須淨荒則少實五穀地近道處種之六畜不犯豆地種則兩損六月中可於空處種蔓菁子泛勝之書曰髙一尺加蠶矢糞之樹三升無蠶矢以熟糞糞之天旱以流水澆之樹五升井水須少曝以殺其寒气雨澤適時勿澆澆不欲數霜後實成速斫種宜己亥辛巳壬申庚申戊申及正月三卯日忌寅未日辛亥日種駱麻地宜肥濕早者四月遲者六月繁宻處芟去則長─刈麻─稈上生白膩時卽刈攤宜薄束宜少漚宜淸水生熟要相宜麻一斤可取皮四兩─齊民要術─凡種麻用白麻子【白麻子爲雄麻崔寔曰牡麻靑白無實兩頭銳而輕浮】麻欲得良田不用故墟地薄者糞之【崔寔曰正月糞疇疇麻田也】耕不厭熟田欲歳易良田一畆用子三升薄田二升夏至前十日爲上時至日爲中時至後十日爲下時【麥黃種麻麻黃種麥亦良也】澤多者先漬麻子令芽生待他白背耬耩漫擲子空曵勞澤少者暫浸卽出不待芽生耬頭中下之麻生數日中常驅雀布葉而鋤勃如灰便刈束欲小防欲薄一宿輙翻之獲欲淨漚欲淸水生熟合宜汜勝之書曰種枲太早則剛堅厚皮多節晚則不堅寧失扵早不失扵晚獲麻之法穂勃勃如灰拔之夏至後二十日漚枲枲和如絲

檾麻【唐本艸作麻】

原─檾麻說文云枲屬從林不從林爾雅翼云檾或作防【種必連頃故謂之防】周禮典枲麻艸─注─艸葛防也─增─本艸─麻一名白麻─原─苗髙四五尺或六七尺葉似薴而薄種與麻同法葉圓如蓋花黃結子如橡斗而面平中有隔外各有尖子如大麻子而黑有微毛與黃麻子同時熟刈作小束池內漚之爛去靑皮取其麻片潔白如雪耐水爛可織爲毯被及作汲綆牛索或作牛衣雨衣艸覆等具農家嵗嵗不可無者實味苦平無毒治痢疾及生眼翳瘀肉起倒睫拳毛

【附錄】疎麻

增─南越志─疎麻大二圍髙數丈四時結實無衰落彚考─增─丹鉛錄─楚辭采疎麻兮瑤華注以疎麻卽麻也觀南越志所載疎麻則自有此一種木也

葛

原─葛一名黃斤一名鹿藿【鹿食九艸此其一種故名】一名雞齊處處有之江浙尢多有野生有家種春生苗引藤蔓長一二丈紫色取治可作絺綌其根外紫內白大如臂長者七八尺葉有三尖如楓葉而長面靑背淡七月著花紅紫色累累成穂曬漧可煠食其莢如小黃豆莢有毛子綠色形扁如鹽梅子核生嚼腥七八月采根味甘辛花實味甘平皆無毒─增─唐本艸─葛根入土五六寸以上者名葛脰脰者頸也服之令人吐以有微毒也本經葛谷卽是其實也

彚考─增─易困卦困於葛藟─疏─葛藟引蔓纒繞之艸─詩周南─葛之覃兮施於中谷維葉萋萋─傳─覃延也葛所以爲絺綌女功之事煩縟者施移也中谷谷中也萋萋茂盛貌葛之覃兮施於中谷維葉莫莫是刈是濩爲絺爲綌服之無斁─傳─莫莫成就貌濩煮之也精曰絺麤曰綌斁厭也南有樛木葛藟累之─傳─南南土也本下曲曰樛南土之葛藟茂盛─風─旄丘之葛兮何誕之節兮箋─土气緩則葛生濶節─王風─綿綿葛藟在河之滸傳─綿綿長不絕之貌水厓曰滸─正義─綿綿然枝葉長而不絕者乃是葛藟之艸所以得然者由其在河之滸得河之潤故也彼采葛兮一日不見如三月兮─原─唐風─葛生楚蘞蔓於野─增─周禮地官─掌葛以時徵絺綌之材於山農─疏─所以徴絺綌於山農者以其葛出於山也─左傳─葛藟猶能庇其本根─注─葛之能藟蔓繁滋者以本枝廕庥之多─汲冡周書─礫石不可谷樹之葛─越絕書─葛山者勾踐種葛使越女織治葛布獻於吳

王夫差去縣七里─吳越春秋─吳王得葛布之獻乃復增越之封賜羽毛之飾幾杖諸侯之服越國大恱采葛之婦傷越王用心之苦乃作苦之詩曰葛不連蔓臺臺我君心苦命更之嘗膽不苦甘如飴令我采葛以作絲女工織兮不敢遲弱於羅兮輕霏霏號絺素兮將獻之越王恱兮忘罪除吳王歡兮飛尺書增封益地賜羽奇幾杖茵褥諸侯儀羣臣拜舞天顏舒我王何憂不能移─淮南子─於越生葛絺─輟耕錄─臨海章安鎭有蔡木匠─夕手持斧斤自外歸由東山殯處蔡沈醉寢棺上夜半天黑忽聞一人髙叫棺中云某家女病損癥蓋其後園葛大哥淫之耳卻請法師捉鬼我二人同行一觀何如棺中云我有客至不可去蔡眀日詣某家曰娘子之疾我能愈之因問屋後曽種葛否曰然乃掘地得一根甚巨斫之有血煮啖女子病卽除

集藻─文散句─原─漢劉向九嘆─葛藟累於桂樹兮鴟鳲集於木蘭

五言古詩─增─晉樂府前溪歌─黃葛結籠生在洛溪邊花落逐水去何當順流還還亦不復鮮─原─唐李白黃葛篇─黃葛生洛溪黃花自綿羃靑煙蔓長條繚繞防百尺閨人費素手采緝作絺綌縫爲絕國衣逺寄日南客蒼梧大火落暑服莫輕擲此物𨿽過時是妾手中迹增─眀張時徹采葛篇─種葛南山下春風吹葛長二月吹葛綠八月吹葛黃腰防逝采掇織作君衣裳經以長相憶緯以思不忘出入君篋笥長得近輝光層冰布河水中夜皓凝霜吳羅五文采蜀錦雙鴛鴦君防當斷絕嘆息摧中腸中腸日以摧葛葉日以衰願畱枯根株化作萱艸枝

七言古詩─增─唐鮑溶采葛行春溪防回葛花黃黃麝引子山山香蠻女不惜手足損鉤刀一一率利長葛絲茸茸春雪體深澗擇泉淸處洗殷勤十指蠶吐絲當牕嫋嫋聲髙機織成一匹無一兩供進天子五月衣

五言律詩─增─唐戎昱和李尹種葛─弱質人皆棄惟君手自栽藟含霜後竹香惹臘前梅擬托淩雲勢須憑接引材綠陰如可惜黃鳥定飛來

七言絕句─原─唐曹唐小逰仙詩─方士飛軒駐碧霞酒香風冷月初斜不知誰唱春歸曲落盡溪頭白葛花詩散句─增─魏曹植種葛南山下葛藟自成陰─唐孟郊葛花零落風─項斯─螢歸葛葉垂─韓─葛花滿把能消酒─羅鄴─石井晴垂靑葛葉

別錄─原─梁書任昉傳─昉素淸貧卒後其子西華冬日著葛帔練裙道逢劉孝標孝標然矜之乃著廣絕交論蓋譏其舊交也─增─南史隠逸傳─吳苞濮陽鄄城人宋太始中過江聚徒教學冠黃葛巾竹麈尾蔬食二十餘年─原─葛根端陽午時采破之曬漧入藥解酒毒治消渇傷寒壯熱敷虫蛇傷殺百藥毒壓丹石發瘡疹又可蒸及作粉食甚益人生者墮胎多食傷胃花同小豆花榦爲末酒服飲酒不醉金瘡出血挼葉傅之燒蔓研水服治卒然喉痺─采葛─夏月葛成嫩而短者畱之一丈上下者連根取謂之頭葛如太長看近根有白防者不堪用無白防者可截七八尺謂之二葛─練葛采後卽挽成网火煮爛熟指甲剝看麻白不黏靑卽剝下長流水邊捶洗淨風漧露一二宿尢白安陰處忌日色紡之以織─洗葛衣─淸水揉梅葉洗經夏不脆或用梅葉搗碎泡湯入磁盆內洗之忌用木器則黒

【附錄】鐵葛

增─本艸拾遺─鐵葛生山南峽中葉似枸杞根如葛黒色味甘溫無毒主一切風血气羸弱令人性健久服治風緩偏風

木棉花【按斑枝花與木棉同類異種原附錄於後今從本艸並合爲一其諸家辧論不一具載彚考中以備參考】

增─本艸─木棉一名古貝【似木者名古貝或作吉貝乃古字之訛】一名古終【似艸者名古終】梵書謂之啖婆又曰迦羅婆劫李時珍曰木棉有艸木二種交廣木棉樹大如抱其枝似桐葉大如胡桃葉入秋開花紅如山茶花蘂花片極厚爲房甚繁短側相比結實大如拳實中白棉棉中有子今人謂之斑枝花訛爲攀枝花南史所謂林邑國出古貝花中如鵝毳吳錄所謂永昌木棉樹髙過屋皆指似木之木棉也江南淮北所種木棉四月下種莖弱如蔓髙者四五尺葉有三尖如楓葉入秋開花黃色如葵花而小亦有紅紫者結實大如桃中有白棉棉中有子大如梧子亦有紫棉者八月采謂之綿花南史所謂髙昌國有艸實如繭中絲爲細纑名曰白疊南越志謂桂州出古終藤結實如鵝毳皆指似艸之木棉也此種出南番宋末始入江南今徧及江北與中州矣─原─春月以子種稭似木葉綠似牡丹而小花黃如秋葵而葉單幹不貴髙長枝最喜繁茂結實三稜靑皮尖頂累累如桃北人呼爲花桃熟則桃裂而絨現其絨如鵝毳用以絮衣甚輕暖子如珠可以打油油之滓可以糞地稭甚堅堪燒葉堪飼牛其爲利益甚溥種類甚多江花出楚中棉不甚重二十而得五性彊北花出畿輔山東柔細中紡織綿稍輕二十而得四或得五浙花出余姚中紡織綿最重二十而得七吳下種大都類此更有數種稍異者一曰黃蔕穰蔕有黃色如粟米大棉重一曰靑核核靑細於他種棉重一曰黒核核亦細純黒色棉重一曰寛大衣核白而穰浮棉重此四種皆二十而得九黃蔕稍彊餘皆柔細中紡織又一種紫花浮細而核大棉輕二十而得四其布制衣甚朴雅士紳多尙之又有深靑色者亦奇種其傳不廣擇種須用靑核等爲佳

彚考─增─書禹貢─島夷卉服厥篚織貝─集傳─卉艸也葛及木綿之屬今南夷木棉之精好者亦謂之吉貝海島之夷以卉服來貢而吉貝之精者則入篚焉─南史髙昌國傳─有艸實如繭中絲爲細纑名曰白疊取以爲帛甚軟白─林邑國傳─出古貝古貝者樹名也其花成時如鵝毳抽其緒紡之以作布與紵布不殊亦染成五色織爲斑布─呵羅單國傳─都闍婆洲元嘉七年遣使獻古貝葉波國古貝等物─丹丹國─梁中大通二年遣使奉表獻古貝雜香藥─唐書南蠻傳─婆利以古貝橫一幅繚於腰古貝艸也緝其花爲布麤曰貝精曰─吳錄─交阯安定縣有木棉樹髙丈實如酒杯口有綿如蠶之綿也又可作布名曰白緤一名毛布─南越志─桂州出古終藤結實如鵝毳核如珠治出其核紡如絲綿染爲斑布─南州異物志─木棉吉貝所生熟時如鵝毳細過絲綿中有核如珠珣用之則治出其核昔用輾軸今用攬車尢便其爲布曰斑布繁縟多巧曰城次麤者曰文縟又次麤者曰烏驎─諸番雜誌─木棉吉貝木所生占城闍婆諸國皆有之今已爲中國珍貨但不自本土所產不能足用─演繁露─唐環王傳出古貝古貝艸也緝其花爲布麤曰貝精曰防按今吉貝亦緝花爲之而古吉二字不同豈訛名耶抑兩物也─遁齋閒覽─閩嶺以南多木棉土人競植之有至數千株者采其花爲布號吉貝布余後因讀南史海南諸國傳言林邑等國出吉貝木正此種也─泊宅編─閩廣多種木棉紡績爲布名曰吉貝海南蠻人織爲巾上出細字雜花卉尢工巧卽古所謂白疊布李琮詩有鮏味魚中墨衣成木上綿之句─原─解醒語─元至元間馬八兒國入貢二十二年遣使至其國求奇寶得吉貝衣十襲吉貝樹名其花成時如鵝毳抽其緒紡之以作布亦染成五色織爲斑布─增─丹鉛總錄─唐李商隠詩木棉花發鷓鴣飛又王叡

詩紙錢飛出木棉花南中木棉樹大如抱花紅似山茶而蘂黃花片極厚非江南所藝者張勃吳錄云交趾安定縣有木棉樹實如酒杯口有綿可作布按此卽今之斑枝花雲南阿迷州有之嶺南尢多汪廣洋有斑枝花曲─閩部疏─昔聞長老言廣人種棉花髙六七尺有四五年不易者余初未之信過泉州至同安龍溪間扶揺道傍狀若榛荊迫而視之卽棉花也時方淸秋老幹已著黃花矣然不可呼爲木棉木棉花者髙樹丹花若茶吐實蓬蓬吳中所謂攀枝花也楊用修具載丹鉛以爲異曰雲南阿迷州有之聞嶺廣猶多不知恵安志已載此樹名爲攀桂花楊乃曰斑枝花與吳中攀枝花蓋三名一物也─原─梧潯雜佩─吾松以棉布衣被天下而棉花之來莫詳其始相傳爲種出西番元時始入中國按通鑑梁武帝送木棉皁帳史炤釋文云木棉江南多有之以春二三月下種旣生須一月三薅至秋生黃花結實及熟時其皮四裂其中綻出如棉土人以鐵鋋碾去其核取如棉者以竹爲小弓長尺四五寸許牽以彈綿令其勻細捲爲筒就車紡之自然抽緒如繰絲狀織以爲布按史炤所言卽今之綿花無疑矣但今制彈綿之弓以木爲之長六尺餘則與古稍異耳謂起自元時非也苐史炤以此解木棉亦未爲當木棉出交廣其樹盈抱其實如酒杯其口有綿可作布見張勃吳錄卽今之斑枝花楊用修辧之是矣木綿一名瓊枝其髙數丈樹類梧桐葉類桃而稍大花色深紅類山茶春夏花開滿樹望之爛然如綴錦花謝結子大如酒杯絮吐於口茸茸如細毳舊雲海南蠻人織爲布名曰吉貝今第以充裀褥取其軟而溫未有治以爲布者潯梧間亦多有之但土人未嘗采取隨風飄墜而已─農政全書─扈先生曰吉貝之名獨昉扵南史相傳至今不知其義意是海外方言也小說家所謂木棉其所爲布曰城曰文縟曰烏驎曰斑布曰白防白緤曰屈珣者皆此故是艸本而吳錄稱木棉者南中地暖一種後開花結實以數嵗計頗似木芙蓉不若中土之嵗一下種也故曰十餘年不換眀非木本矣吉貝之稱木卽禹貢之言卉取別扵蠶綿耳閩廣不稱木棉者彼中稱攀枝花爲木棉也攀枝花中作裀褥𨿽柔滑而不韌絕不能牽引豈堪作布或疑木棉是此謂可爲布而其法不傳非也吳錄所言木棉亦卽是吉貝或疑其雲樹髙丈當是攀枝不知攀枝髙十數丈南方吉貝數年不凋其髙丈許亦不足怪蓋南史所謂林邑吉貝吳錄所謂永昌木棉皆指艸本之木棉可爲布意卽娑羅木然與斑枝花絕不類又中土所織棉布及西洋布精麤不等絕無光澤而余見曹溪釋恵能所傳衣曰屈珣布卽白防布云是西域木棉心所織者其色澤如蠶絲豈卽娑羅籠叚耶抑西土吉貝尙有他種邪又嘗疑洋布之細非此中吉貝可作及見榜葛刺吉貝其核絕細綿亦絕軟與中國種大不類乃知向來所傳亦非其佳者

集藻─序─增─元王禎木棉圗譜序─中國自桑土旣蠶之後惟以繭纊爲務殊不知木棉之爲用夫木棉產自海南諸種藝制作之法駸駸北來江淮川蜀旣獲其利至南北混一之後商販於此服被漸廣名曰吉布又曰綿布其幅疋之制特爲長濶茸宻輕暖可抵繒帛又爲毳服毯叚足代本物按裴淵廣州記云蠻彞不蠶采木棉爲絮又諸番雜誌云木棉吉貝木所生占城闍婆諸國皆有之今已爲中國珍貨但不自本土所產不能足用且比之蠶桑無采養之勞有必收之效將之枲薴免績緝之工得禦寒之益可謂不麻而布不繭而絮𨿽曰南產言其通用則北方多寒或繭纊不足而裘褐之費此最省便列制造之具於此廣逺近滋習農務助桑麻之用華夏兼蠻彜之利將自此始矣─眀王象晉木棉譜序禹貢島夷卉服厥篚織貝蔡氏謂棉之精好者爲吉貝徐子先吉貝一疏載棉之利最詳興羙利前民用仁人之言夫今棉之利徧宇內且功力視薴葛甚省績薴葛日以錢計紡綿四日而得一觔信其利逺出麻枲上也今北土廣樹蓺而昧扵織南土精織紝而寡於蓺若以北之棉學松之織利當更倍顧棉則方舟而鬻諸南布則方舟而鬻諸北此子先所爲嘆也予故撮其旨要俾務本者得覽焉

賦─

禦制木棉賦並序─木棉之爲利於人溥矣衣被禦寒實有賴焉夫旣紡以爲布復擘以爲絖卒嵗之謀出之隴畆功不

在五穀下嘗稽之載籍島夷卉服注以爲吉貝卽其種也然止以充逺方之貢而未嘗徧植於中土故周禮婦功惟治蠶枲唐徴庸調但及絲麻至木棉之種後世由外蕃始入於闗陜閩粵今則逺邇貴賤咸資其利而昔人篇什罕有及之者故爲之賦曰攷吉貝之佳種披丘索以窮源道伽毗而逺來由秦粵而衍蕃仿崖州之紡織制七襄而無防效宋人之洴澼比八綿而同溫先麥秋而播種齊壺棗而登原宿黃雲於萬蘂墮白雪於千村落秋實於露晞軋機柚於星昏暖佐耆年之帛陽回寒女之門幸卒嵗之可娛乃民力之普存若應鐘之司律正薄寒之中人月照牛衣之夜霜侵葛屨之辰家挾千箱之纊路絕百結之鶉曝茅檐而歌愛日賽田祖而洽比鄰謝履絲之靡麗免於貉之艱辛故夫八口之家九土之氓無沍寒之膚裂罕疾風之條鳴時和年丰水耨火耕嵗落三鐘之棉塲登百畆之秔同彼婦子樂此太平奚羨纂組之巧與夫縞紵之輕慨風詩之未錄省方問俗將以補豳什而續授衣之經五言古詩─增─宋謝枋得謝劉純父恵木棉布─嘉樹種木棉天何厚八閩厥土不宜桑蠶事殊艱辛木棉收千株八口不憂貧江東易此種亦可致富殷柰何來瘴癘或者畏蒼旻吾知饒信間蠶月如岐邠兒童皆衣帛豈但奉老親婦女賤羅綺賣絲買金銀角齒不兼與天道斯平均所以木棉利不畀江東人避秦衣木葉矧肯羞懸鶉天下有元徳孔融願卜鄰綈袍望不及共裘志自仁贈我以兩端物意皆可珍潔白如雪積麗宻過錦純羔縫不足貴狐腋難擬倫絺纊皆作貢此物不薦陳豈非神禹意隠匿遺小民詩多艸木名箋疏欲諄諄國家無楚越欲識固無因翦裁爲大裘窮冬勝三春

詩散句─原─唐張籍─蜀客南行祭碧雞木棉花發錦江西─增─宋劉克莊─防樹半天紅似染居人云是木棉花

楊萬里─卻是南中春色別滿城都是木棉花─元方防木棉白茸茸

別錄─原─種植─種花之地以白沙土爲上兩和土次之喜髙亢惡下濕拾花畢卽剗去稭徧地上糞隨深耕之令陽和之气掩入土內有力耕三徧隨撈平不致風漧如秋耕二徧正月地气透或時雨過再耕一徧大約糞多則先糞而後耕糞少則隨種而用糞此其槪也須用熟糞麻餅亦佳─增─農政全書─花性忌燥燥則濕蒸而桃易脫落花忌苖並並則直起而無旁枝中下少桃種不宜晚晚則秋寒早則桃多不成實卽成亦不甚大而花軟無絨扈先生曰秋耕爲良獲稻後卽用人耕又不宜耙細須大墢岸起令其凝沍來年凍釋土脈細潤正月初轉耕二月初再轉此二轉必撈蓋令細淸明前作畦畛土欲絕細畦欲濶溝欲深旣作畦便扵白地上鋤三四次雨後鋤爲良則土細而艸除─原─棉田扵淸眀前先下壅或糞或灰或豆餅或生泥多寡量田肥瘠剉豆餅勿委地仍分定畦畛均布之吾鄕宻種者不得過十餅以上糞不過十石以上懼大肥虛長不實實亦生虫若依古法苗間三尺不妨一再倍也有種晚棉用黃花苕饒艸底壅者田擬種棉秋則種艸來年刈艸壅稻畱艸根田中耕轉之若艸不甚盛加別壅欲厚壅卽並艸掩覆之或種大麥蠶豆等並掩覆之皆艸壅法也艸壅之收有倍他壅者惟生泥棉所最急不論何物壅必須之─擇種─農桑通訣云花種初收者未實近霜者不生惟中間收者爲上老農云棉種必冬月碾取經日曬燥冬月生意斂藏曬曝不傷萌芽春間生意茁發不宜大曬總之陳者粃者油者濕蒸者經火焙者皆不堪作種將種時用水浥濕過半刻淘出其不堪者皆浮出水面而堅實不損者必沈取而種之苗必茂又一法浸用雪水能旱鰻魚汁浸過不蛀─下種─種不宜蚤恐春霜傷苗又不宜晚恐秋霜傷桃大約在淸眀谷雨間此時霜止也種法有三漫撒者用種多更難耘耬耩者易鋤而用種亦多惟穴種者用種頗少但多費人工法將耕過熟地仍用犁耕過就扵溝內隔一尺作一穴澆水一二碗俟水入地下種四五粒熟糞一碗覆土一二指用腳踏實大約一人持種二人攜糞若漫撒及耬耩者須用石砘砘實若虛浮則芽不能出出亦易萎─耘苗鋤棉者一去艸穢二令浮土附苗根則根入地深三令土虛浮根苗得逺行功須極細宻鋤必七徧以上又當在夏至前諺曰鋤花要趂黃梅信鋤頭落地長三寸大抵苗宜稀鋤宜宻此要訣也初頂兩葉止剗去艸宜宻畱以備傷再鋤宜稍宻三鋤則定苗科一穴止畱麤旺者一株斷不可兩株並畱並則直起而無旁枝桃少苗長後有榦麤葉大眾中特壯異者名曰雄花大而不結實然又不可無間畱一二株多則去之地中不可種別物恐分地力又不宜宻種如肥田宻種卽靑酣不實又易生虫稀種則能肥肥則實繁而多收亢倉子曰立苗有行故速長彊弱不相害故速大正其行通其中疏爲冷風則有收而多功又雲樹肥無使扶疎樹磽不欲専生而獨居夫苗其弱也欲孤其長也欲相與俱其熟也欲相與扶扶疎且不可況逼迫耶若數寸一株長枝布葉株百餘子畆二三百斤豈不力省而利倍哉─打心苗髙七八寸打去衝天心令四旁生枝旁枝半尺以上亦打去心勿令交枝相揉如此則花多實宻葉葉不空大約打心當在伏中三伏各打一次不宜雨暗恐聾灌而多空條最宜晴眀庶旺相而生旁枝如有未長大者又當隨時打去不必例拘─增─農政全書─打心視苗遲早早者大暑前後摘遲者立秋摘秋後勢定勿摘矣摘亦不復生枝簡別之法老農云一二次鋤去大葉者此大核少棉種也三鋤後去小葉者此秕不實種也或實而油浥病種也苐此爲雜種言耳若純用墨核等佳種精擇之自無大核雜種卽全去小者─原─拾花─花旣結桃待桃開絨露爲熟旋熟旋摘攤放箔上日曝夜露待子粒旣乾方可收貯則絨不浥而子不腐─紡績─花旣曝漧碾去種子彈使熟細便可紡綫農桑通訣所載紡車容三繀若仿其制而效之尢易爲力或曰北地風髙細紡不易今肅寜之布防同松之中品聞其鄕多穿地窖深數尺作屋其上檐髙地二尺許作窻以通日光人居其中就濕地紡績便得細與南土無異若陰雨蒸濕不妨移就平地而南人寓都下者多朝夕就露下紡日中陰雨亦紡則安在北地風髙不便細紡也─織布─布之名不一曰城曰文縟曰烏驎曰屈珣曰白防白緤曰貝布斑布總之皆棉布也海南所織上出細字雜花名吉貝布松布之巧者有折枝團鳳碁局字樣等制而一切桿彈紡織綜綫挈花法皆始於黃媼其布之麗宻他方莫並焉南中用糊先將棉繀入紝車成紝次入糊盆度過竹木作架兩端用繂急維竹帚痛刷幹上機謂之刷紗南布之佳者皆刷紗也北地則風塵易起若依肅寧作窖冒以修廊循檐作牕令可開闔以避就風日於中經刷織紝遇輕陰無風纎塵不起不妨移之平地成布當不減吳下矣

禦定佩文齋廣羣芳譜卷十二﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷十三

蔬譜

姜

原姜【說文作防】禦濕之菜也苗髙二三尺葉似箭竹葉而長兩兩相對苗靑根嫩白老黃無實處處有之漢溫池州者良三月種五月生苗如初生嫩蘆而葉稍濶葉亦辛香秋社前後新芽頓長如列指狀采食無筋尖微紫名紫芽姜又名子姜秋分後者次之霜後則老性惡濕畏日秋熱則無姜气味辛微溫無毒通神明辟邪气益脾胃散風寒除壯熱治脹滿去胸中臭气解菌蕈諸毒生用發熱熟用和中畱皮則涼去皮則熱八九月多食春多患眼孕婦忌食令兒盈積

彚考原─論語─不撤姜食─增─史記貨殖傳─千畦姜韭其人與千戶侯等─後漢書方術傳─左慈少有神道嘗在司空曹操坐求銅盤貯水以竹竿餌釣於盤中引出鱸

魚操又謂曰旣已得魚恨無蜀中生薑耳慈曰亦可得也操恐其近卽所取因曰吾前遣人到蜀買錦可過勅使者增市二端語頃卽得姜還並獲操使報命─南齊書良政傳─孔琇之爲臨海太守在任淸約罷郡還獻漧薑二十斤世祖嫌少及知琇之淸乃嘆息─原─南史周捨傳─捨占對辯防嘗居直廬語及嗜好裴子野言從來不嘗食姜捨應聲曰孔稱不撤裴乃不嘗一坐皆悅呂氏春秋─和之美者蜀郡楊朴之姜─春秋運斗樞─璇星散爲姜風土失得逆時則姜有翼辛而不臭─神仙傳─介象垂綸塪水得鯔魚使廚下切之吳主曰聞蜀使來得蜀姜作韲甚好恨爾時無此象曰蜀姜豈不易得願差所使者可付值吳主指左右一人以錢五十付之象書一符以著靑竹杖中使行人閉目騎杖杖止便買姜訖復閉目此人承其言騎杖湏臾止已至成都不知是何處問人人言是蜀市中乃買姜於時吳使張溫先在蜀旣於市中相識甚驚便作書寄其家此人買姜畢捉書負姜騎杖閉目湏臾已還吳廚下切鱠適了─酉陽雜俎─山上有姜下有銅錫─李先生傳─郎中喬翻於洋渚遇神人意欲啖姜而市無之神人以絹數疋並書一牒付信入市門南下任意所之湏臾得姜數斗還以問神人神人曰問李先生當知我─東坡雜記─王介甫多思而喜鑿時出一新說旣而悟其非也則又出一言而解釋之是以其學多說嘗與劉貢父食輟箸而問曰孔子不撤姜食何也貢父曰本艸生薑多食損智道非明民將以愚之孔子以道教人者也故不撤姜食將以愚之也介甫欣然而笑久之乃悟其戲已也貢父𨿽戲言然王氏之學實大類此庚辰二月十一日食姜粥甚美嘆曰無怪吾愚吾食姜多矣因並貢父言記之以爲後世君子一笑

集藻賦散句增漢司馬相如子虛賦茈姜蘘荷─張衡南都賦─蘇蔱紫姜拂徹羶腥─晉潘嶽閒居賦靑筍紫姜左思蜀都賦─甘蔗辛姜陽蓲陰敷─魏都賦─姜芋充茂五言古詩─原─宋梅堯臣謝劉原父寄糟姜─名園萬家城千畦等封侯斸當燕去前腌芽費糟丘無筋偃王笑有味三閭羞寄入翰林席聖以不撤優又寄蓬門下作賦誰肯休惟我廣文捨免爲韲鹽仇劉公漢家裔才學歆向儔胸中飽經史辧論出九州曽不奉權貴但與故人投贈辛非贈甘此意當自求

五言絕句─原─宋劉子翚詠子姜─新芽肌理細映日瑩如空恰似勻妝指柔尖帶淺紅─朱子子姜─姜云能損心此謗誰與雪請論去穢功神明看朝徹

詩散句─增─唐李商隱─蜀姜供煮陸機蒓─宋蘇軾─先社姜芽肥勝肉故人兼致白芽姜

別錄─增─韓詩外傳─宋玉因其友見楚相楚相待之無以異讓其友其友曰夫姜桂因地而生不因地而辛女因媒而嫁不因媒而親原長編─秦檜欲晏惇復附已使人諭之晏答曰爲我謝秦公姜桂之性到老愈辣─種植─宜白沙地小與糞和種熟耕縱橫七八徧佳淸明後三日種濶一步作畦長短隨地橫作壠壠相去一尺深五六寸壠中安姜一尺一科帶芽大三指蓋土三寸覆以蠶沙無則用熟糞雞糞尢妙芽出後有艸卽耘漸漸以土蓋之已後壠中卻令髙不得去土爲其芽向上長也芽長後從旁揠去老姜耘鋤不厭數五六月覆以柴棚或插蘆蔽日不耐寒熱八月收取九月置暖窖中寒甚作深窖以糠粃和埋暖處勿凍壞來年作種─吳下田家志─種姜宜甲子乙丑辛未壬申壬午─制用─生熟醋醬糟鹽蜜煎皆宜早行山中含之不犯霜霧蒸濕及山嵐之瘴气法制伏姜姜四斤刮去麤皮洗淨曬漧放磁盆入白糖一斤醬油二斤官桂大茴香陳皮紫蘇葉各二兩切細拌勻初伏曬起至三伏終收貯曬時用紗或夏布罩住勿令蠅虫飛入此姜神妙能治百病伏月以老姜切片秤一斤重爲率曬漧先用官桂茴香丁香川椒各一兩爲末浸鏡面牽燒酒二斤俟藥气化溶閉罐蒸待冷將曬漧生薑浸酒內曬漧又浸又曬以酒盡爲度磁罐收貯如冬月大寒侵晨噙姜一片通身和暖蜜煎姜秋社前取嫩芽二斤洗淨控幹不用鹽腌以沸湯瀝漧用白礬一兩半湯泡化一宿澄淸浸姜十餘日方以蜜煎磁罐貯畱經年湏常換蜜脆姜以嫩者去皮甘艸白芷零陵香少許同煮熟切片食法制姜煎沸湯八升入鹽三斤打勻次早別取淸水以白梅半斤捶碎和浸同前鹽水和合貯頓逐日采牽牛花去白蔕投水中水深濃去花取嫩姜十斤拭去紅衣隨意切片用白鹽五兩白礬五兩沸湯五椀化開澄淸浸姜微向日影中曬二日撈出晾漧再入少鹽拌勻曬烈日中待姜上白鹽凝燥爲度入器收貯醋姜嫩姜不拘多少炒鹽腌一宿取出鹵同米醋煮數沸候冷入姜及沙糖隨多少篛紮泥封固糟姜嫩姜天晴時收陰漧五日以麻布拭去紅皮每一斤用鹽二兩糟三斤腌七日取出拭淨別用鹽二兩法糟五斤拌勻入新磁罐先以核桃二枚捶碎安罐底則姜不辣然後入姜平糟面以小熟栗末摻上則姜無渣如常法泥封固如要色紅入釅牛花拌糟糟姜取嫩姜用酒拌糟勻入磁壇上用沙糖一塊篛紮口泥封七日可食醋姜炒鹽腌一宿以原鹵入釅醋同煎五味姜嫩姜一斤切薄片用白梅半斤打碎去仁入炒鹽二兩拌勻曬三日取出用甘艸半兩檀香二錢爲末拌勻曬三日磁器收貯九月二十八日食姜損目─增─南方艸木狀─冬葉乃姜葉也苞苴物交廣皆用之南方地熱物易腐敗惟冬葉藏之乃可持久─齊民要術─生薑一斤淨洗刮去皮笇子切不患長大如細漆箸以水二升煮令沸去沫與蜜二升煮復令沸更去沫椀子盛合汁減半奠用箸二人共無生薑用漧薑法如前惟切欲極細蜜姜法用生薑淨洗削治十月酒糟中藏之泥頭十日熟出水洗內蜜中大者中解小者渾用竪奠四又云卒作削治蜜中煮之亦可用─東坡雜記─予昔監郡錢塘遊淨慈寺眾中有僧號聰藥王年八十餘顏如渥丹目光炯然問其所能蓋診脈知吉凶如智緣者自言服生薑四十年故不老云姜能健脾溫腎活血益气其法取生薑之無筋滓者然不用子姜錯之並皮裂取汁貯器中久之澄去其上黃而淸者取其下白而濃者陰漧刮取如麪謂之姜乳以蒸餅或飰搜和丸如桐子以酒或鹽米湯吞數十粒或取末置酒食茶飲中食之皆可聰曰山僧孤貧無力治此正爾和皮嚼爛以溫水咽之耳初固辣稍久則否今但覺甘美而已

椒

原─椒一名花椒一名大椒一名檓【爾雅云檓大椒注雲實大者名爲檓】一名秦椒【以產自秦地故名今北方秦椒另有一種】生秦嶺泰山瑯琊間今處處有之椒稟五行之精葉靑皮紅花黃膜白子黒气香最易蕃衍枝間有刺扁而大葉對生形尖有刺堅而滑澤蜀吳制作茶四月開細花五月結子生靑熟紅大於蜀椒其目亦不及蜀椒光黒出隴西天水粒細者善今成臯諸山有竹葉椒小毒熱不堪入藥東海諸山上亦有椒枝葉亦相似子長而不圓甚香味似橘皮椒閉口者殺人五月食損气傷心令人多忘中毒者涼水麻仁漿解之

彚考─原─詩唐風─椒聊之實蕃衍盈升彼其之子碩大無朋椒聊且逺條且─陳風─貽我握椒─周頌─有椒其馨─增─史記禮書─椒蘭芬茝所以養鼻也─晉書石崇傳

崇與貴戚王愷羊琇之徒以奢靡相尙崇塗屋以椒愷用赤石脂─宋史地理誌─黎州貢紅椒─山海經─景山其艸多秦椒琴鼓之山其木多椒─荀子─民之親我驩若父母其好我芬若椒蘭─淮南子─申椒杜茝美人之所懷服也及漸之於則不能保其芳矣─漢官儀皇后稱椒房取其實蔓延盈升以椒塗室亦取其溫暖─春秋運斗樞─玉衡星散爲椒─孝經援神契─椒姜禦

濕菖蒲益聰─原─四民月令─正月之旦進酒降神畢室家無大小次坐先祖之前子孫各上椒酒於其家長稱舉白─增─燉煌新錄蘇割剌答魯之右大渾中髙百尋然無艸木石皆赩色山產椒椒大如彈丸然之香聞數里每然椒則有鳥自雲際蹁躚五色名赭爾鳥蓋鳯凰種也漢武帝遣將軍趙破奴逐之得其椒不能解詔問東方朔朔曰此天仙椒也塞外千里有之能致鳯武帝植之太液池至元帝時椒生果有異鳥翔集─下黃私記─鐘繇嬖庶子防之母黜其夫人文帝命繇復之繇恚忿餐椒致噤帝乃止─東坡詩注─吳眞君服椒法並歌曰其椒應五行其仁通五義服之半年內腳心汗如水─瀛厓勝覽─蘇門答剌者卽古湏文逹那國其地依山

則種椒園蔓生如中國甜菜狀花黃子白其實初靑老則紅半老則采之曝漧每百斤直白金一兩

集藻─銘─增─晉成公綏椒華銘─嘉哉芳椒載繁其實厥味惟珍蠲除百疾肇惟歳始月正元日永介睂壽以祈初吉

頌─增─晉劉臻妻元日獻椒花頌─美哉靈葩爰采爰獻聖容映之永壽於萬

贊─增─晉郭璞椒贊─椒之灌植實繁有倫薫林烈薄馞其芬辛服之不已洞見通神

文賦散句─增─楚屈原離騷雜申椒與菌桂兮巫陽將夕降兮懷椒醑以要之九歌─奠桂酒兮椒漿播芳椒兮盈堂─九章惟佳人之獨懷兮折芳椒以自處漢司馬相如子虛賦─椒桂木蘭─劉向九嘆懷椒聊之蔎蔎兮─魏曹植七啟─紫蘭丹椒施和必節─晉左思蜀都賦─或蕃丹椒

七言律詩─增─明僧宗林花椒欣欣笑口向西風噴出珠顆顆同采處倒含秋露白曬時嬌映夕陽紅調漿美著騷經上塗壁香凝漢殿中鼎餗也應加此味莫教姜桂獨成功

五言絕句─原─唐王維椒園─桂尊迎帝子杜若贈佳人椒漿奠瑤席欲下雲中君─裴廸椒園─丹刺罥人衣芳香畱過客幸堪調鼎用願君垂采摘

詩散句─原─唐杜甫守歲阿戎家椒盤已頌花─增─白居易聞道雲南有瀘水椒花落時瘴煙起─周庾信─椒花逐頌來紅椒艶復殊─原─唐杜甫─椒實雨新紅─增孟浩然─石上攢椒樹─李賀─椒花墜紅濕雲間─元馬祖常─椒花染紫風雨香

別錄─增─酉陽雜俎─椒可以來水銀椒气好下─物類相感志─用鹽擂椒椒味好─原─養生要論─十二月臘夜令人持椒臥井旁無與人言內椒井中除瘟病─枝山前聞─盛起東寅嘗夜夢有人寄椒於家久矣忽欲椒遂私發而用之旣覺深自咎曰豈吾平日義心不明以致此耶迄不能寐坐以待旦─種植─先將肥潤地耕熟二月內取子種之以灰糞和細土覆蓋則易生此物乃陽中之物不耐寒冬月艸苫免致凍死來年分栽離七八尺用蔴籸灰糞和細土栽忌水浸根又宜焦土幹糞壅培遇旱用水澆灌三年後換嫩枝方結實以髮纒樹根或種香白芷或種生菜皆辟蛇食椒─收摘─中伏后晴天帶露收忌手撚陰一日曬三日則紅而裂遇雨薄攤當風處頻翻若防則黒不香若收作種用漧土拌和埋於避雨水地內深一尺勿令水浸生芽─制用─去目及閉口者炒熱隔紙鋪地上以椀覆待冷碾紅入藥

【附錄】川椒

增─本艸─川椒一名巴椒一名蜀椒一名南椒一名蓎藙一名椒一名含丸使者【見陶谷淸異錄】蘇頌云木髙四五尺似茱萸而小有鍼刺葉堅而滑可煮飲食四月結子無花但生於枝葉間顆如小豆而圓皮紫赤色李時珍曰蜀椒子光黒如人之瞳人故謂之椒目─原─川椒肉厚皮皺粒小子黒外紅裏白入藥以此爲良他椒不及也─增─四川志─各州縣俱出椒惟茂州出者最佳其殻─

開─合者最妙

【附錄】崖椒

增─本艸─崖椒一名野椒不甚香子灰色不黒無光

【附錄】蔓椒

增─本艸─蔓椒一名豬椒一名豕椒一名椒一名豨椒一名狗椒一名金椒野生林箐間枝軟如蔓子葉皆似椒山人亦食之

【附錄】地椒

增本艸地椒出上黨郡其苗覆地蔓生莖葉甚細花作小朶色紫白因舊莖而生卽蔓椒之小者

集藻五言律詩─增─元許有壬地椒─凍雨催花紫輕風散野香刺沙尖葉細敷地亂條長楚客收成裹奚童擷滿筐行廚供艸具調鼎爾非良

【附錄】胡椒

增─本艸─胡椒一名昩履支向陰生者名澄茄向陽生者名胡椒─原─酉陽雜俎胡椒生西戎摩伽陁國今南番諸國滇南海南交趾諸地皆有之其苗蔓生莖極柔弱葉長寸半有細條與葉齊條上結子兩兩對其葉晨開暮合合則裹其子於葉中子形似漢椒至芳辣六月采今作胡盤肉皆用之

彚考─增─宋史地理誌─廣州貢胡椒─尙書故實─元載家籍財貨諸物得胡椒八百石─瀛厓勝覽─阿枝國產胡椒往往種於圃四百斤直金錢百文銀直五兩珠以分論古俚國產胡椒亦以圃種十月熟

別錄─原─本艸─李時珍云自少嗜胡椒每歲病目後痛絕之目病亦愈後略食一二目便昬澀蓋辛走气熱助火也病咽喉口齒者亦宜忌之

【附錄】番椒

增─艸花譜─番椒叢生白花子儼似禿筆頭味辣色紅甚可觀子種

茴香

原─茴香一名蘹香【本艸云俚俗多懷之衿袵咀嚼蘹香之名或以此】─增─本艸茴香一名八月珠─原─宿根深冬生苗作叢肥莖綠葉五六月開花如蛇牀花而色黃子如麥粒輕而有細稜俗呼爲大茴香近道人家園圃種者甚多以寧夏者爲第一其他處小者名小茴香辛平無毒理气開胃夏月袪蠅辟臭煮臭肉下少許卽不臭臭醬入末少許亦香故曰茴香

別錄─原─種植─收時陰漧宜向陽地以糞土和子種之仍種麻一窠以避日色十月斫去枯梢以糞土壅根下

【附錄】八角茴香

原─茴香自番舶來者實大如柏實裂成八瓣一瓣一核大如豆黃褐色有仁味更甜俗呼舶茴香又曰八角茴香廣西左右江峒中亦有之形色與中國茴香迥別但气味同耳─桂海果志─八角茴香北人得之以薦酒少許咀嚼甚芳香

【附錄】蒔蘿

增─本艸─蒔蘿一名慈謀勅一名小茴香─原─蒔蘿初生佛誓國今嶺南及近道皆有之三四月生苗開花其子簇生狀如蛇牀子而短微黒芳辛不及茴香善滋食味多食無損健脾開胃下气利膈溫腸殺魚肉毒補水髒治腎气壯筋骨治小兒气脹霍亂嘔逆腹冷不下食兩肋痞滿忌同阿魏食奪其味也

韭

原─韭【說文云一種而久者故謂之韭象形在一之上一地也】一名丰本【曲禮云韭曰丰本】一名起陽艸一名艸鐘乳【本艸拾遺云言其溫補也】一名嬾人菜【爾雅翼曰諺云韭者嬾人菜以其不湏歲種也】莖名韭白根名韭黃花名韭菁叢生丰本長葉靑翠八月開小白花成叢腌作茹益人增─爾雅─藿山韭─疏─韭生山中者名藿─本艸─山韭一名韱【音纖】形性與家韭相類但根白葉如燈心苗山中往往有之

彚考─原─詩豳風─四之日其蚤獻羔祭韭─增─禮記王制庶人春薦韭─內則─豚春用韭秋用蓼─原─周禮天官朝事之豆其實韭菹醓醢─漢書循吏傳─龔遂爲渤海太守勸民務農桑令口種一樹楡百本防五十本蔥一畦韭─增─晉書石崇傳─崇毎冬得韭防韲王愷密貨崇帳下問其所以答云韭防韲是搗韭根雜以麥苗耳原─南齊書庾杲之傳─杲之淸貧自業食惟有韭葅韭生韭雜菜或戲之曰誰謂庾郎貧食鮭常有二十七種言三九也─周顒傳─顒淸貧寡欲終日長蔬食𨿽有妻子獨處山捨文惠太子問顒菜食何味最勝顒曰春初早韭秋末晚菘─增─宋史禮志─太宗景祐三年禮官宗正請每歲春孟月薦蔬以韭以菘配以卵─食貨志─男女十歲以上種韭一畦濶一步長十步乏井者鄰伍爲鑿之─易稽覽圖─政道得則陰物變爲陽─注─若蔥變爲韭是也─山海經─丹燻之山其艸多韭薤視山其上多韭─原─夏小正─正月囿有韭─莊子─徐無鬼見魏武侯武侯曰先生居山林食芧栗厭蔥韭以賓寡人久矣今老耶其欲干酒食之味耶其寡人亦有社稷之福耶─增─說苑─衛有五丈夫俱負缶而入井灌韭終日一區

鄧析過下車爲教之曰爲機重其後輕其前命曰橋終日漑韭百區不倦五丈夫曰吾師言曰有機智之巧必有機智之敗我非不知不欲爲也─漢武內傳─西王母曰仙之次藥有八阮赤韭─典術─聖王之世功濟天下者堯也天星降精於庭爲韭感而爲菖蒲焉─原─郭林宗別傳─林宗有友人夜冒雨至翦韭作炊餅食之水經注─從平樂山順流五六里山甚髙峻上合下空中有石林甚整頓旁生野韭人往乞者神許則風吹別分隨偃而拔不得過越不偃而拔輙凶─洛陽伽藍記─陳畱侯李崇爲尙書令儀同三司富傾天下而性多儉恡惡衣麤食常無肉味止有韭薤崇客李元祐語人云李令公一食十八種人問其故元祐曰二韭一十八聞者大笑─增─三國世略─北齊太上後宮無限衣皆珠玉一女歲費萬金寒月盡皆食韭芽天臺山記─赤城山有洗腸井昔曇猷禮石橋應眞怪其腹中有韭气猷出腸洗之至今韭尙叢生焉─淸異錄─杜頤食不可無韭人惡其噉候其僕市還潛取棄之怒罵曰奴狗奴狗安得去此一束金也─張耒詩注─俗言八月韭佛開口─爾雅翼─物久必變故老韭爲莧─五色綫─韭多補泄子甚溫俗間呼艸鐘乳眞誥云務光服韭煎以入淸泠之淵也─北徵錄─北邊雲臺戎地多野韭沙蔥人皆采而食之

集藻傳原明王肅丰本傳丰本蓋古仙人一號久眎先生相傳伊耆氏之世磵居學道得不死術後出仕於周其職爲醢人屬與昌氏菁氏茆氏共掌俎豆凡祭祀燕享王及後世子之內羞咸取給焉故周公天官書列其職戴氏禮記載其名豳七月詩亦歌其仲春薦廟事周亡不知所之或云隱畦町間與農圃者伍人多怪之或執而髠其首或戕其支體尋復生完眾始知先生爲仙人也漢時與處士郭林宗友林宗館於家客至輙命與同食晉衛尉石崇豪侈擅一世知先生賢咄嗟召之先生亦不拒往就然策崇必敗曰不去將累我我固不憂爲彼累也遽逸去南齊侍中庾杲之家貧好淸士每延先生共飯人皆曰庾郎得丰本爲不貧矣唐隱者衞賓與拾遺杜甫善甫嘗過賓宿先生亦冒雨至相與酣飲甚適甫有詩美之載甫集中先生貌蒼古綠髮白趾常被翠羽衣所棲止人望之恆有气鬱蔥然卽之咀嚼其言論有至味令人灑然忘俗壽莫知其幾也今遊會稽巖壑中時時過山人韓氏亭上吟翁錬士多有見之者云

賦散句─增─漢張衡南都賦─秋韭冬菁─梁元帝覽賦金鹽玉豉堯韭舜榮

五言律詩─增─元許有壬韭花─西風吹野韭花發滿沙陀气較葷蔬媚功於肉食多濃香跨姜桂餘味及茄我欲收其實歸山種澗阿

五言絕句原─宋劉子翚詠韭肉食嘲三九終憐气韻淸一畦春雨足翠髮翦還生─增─明髙啟韭─芽抽冒余濕掩冉煙中縷幾夜故人來尋畦翦春雨

七言絕句─增─宋方嶽種韭─下秧已覺齒生津坐想堆盤夜春政恐廚人無變饌庾郎貧不似吾貧

詩散句─原─宋張耒─荒園秋露瘦韭葉色茂春菘甘勝蕨人言佛見爲下筯芼炙烹羮更滋滑─陸遊─捨東種早韭生計似庾郎─蘇軾─漸覺東風料峭寒靑蒿黃韭試春盤─增─方嶽─卻喜庾郎貧到骨韭畦時一摘煙苗蔣竹隱─見說周顒誇早韭斸煙鋤雨幸時分─宋沈約時韭日離離─原唐杜甫─夜雨翦春韭─增─韓愈─畦肥翦韭薤─原─白居易─秋韭花初白─宋蘇軾─辛盤得靑韭─增─陸遊─雨足韭頭白─金元好問─韭早春先綠元周權─早韭綠且纖─宋蘇軾─韭芽戴土拳如蕨別錄─原─韭根多年交結則不茂秋月掘出去老根分栽壅以雞豬糞亦可子種可生可熟可淹可久菜之最有益者是處有之葉髙三寸便翦翦過糞土壅培之翦忌日中一年四五翦畱子者止一翦子黑而扁九月熟收子風中陰漧勿令浥郁韭葉熱根溫功用同生則辛而散痰散血熟則甘而補中補腎除熱下气益陽止防子甘溫暖腰膝春食香夏食臭多食昬神暗目不可與蜜及牛肉同食熱病後十日食之卽發冬月多食動宿飲吐水酒後尢忌宿韭忌食五月食韭損人北人冬月移根窖中養以火炕培以馬糞葉長尺許不見風日色黃嫩謂之韭黃味甚美但不益人多食滯气發病─收子─如收蔥子法如市賣者以銅鐺盛水於火上微煮湏臾生芽者可種如不生是裛郁者不堪作種─種植─土欲熟糞欲勻畦欲深二月七月種先將地掘作坎取椀覆土上從椀外落子以韭性向內生不向外生也常薅令淨四時類要云收韭子種韭第一畨割棄之主人勿食事類書云韭畦用雞糞尢佳至五年根必滿蟠虯而不長擇髙腴地分種之正月上辛日掃去畦中陳葉以鐵杷摟起下水加熟糞髙三寸便翦用凡近城郭有園圃者種三十餘畦貿易足供家費秋後又可采韭花供蔬茹至冬養韭黃比常韭易利數倍或只就畦中覆以馬糞北面竪籬障以禦北風至春其芽早出長二三寸便可賣較之他菜爲利甚溥─增─吳下田家志─種韭宜甲子辛未己卯辛巳甲申辛卯─原─制用糟韭肥嫩者赤日曝至將幹以甕鋪熟糟一層排韭一層相間如此壓收用鹽韭霜後肥韭淨洗控幹收磁缽內鋪韭一層撒鹽一層腌二三宿翻數次裝入罐用元鹵少加香油浸之腌韭花韭花半結子時收摘去蔕梗一斤用鹽三兩同搗爛入礶中或就中腌小茄小黃先別用鹽腌去水晾三日入韭花中拌勻用銅錢三四文著瓶底卻入韭花妙

【附錄】孝文韭

增─本艸─孝文韭生塞北山谷狀如韭人多食之云是魏孝文帝所種

【附錄】諸葛韭

增─本艸─諸葛韭諸葛亮所種韭更長彼人食之李時珍曰此亦山韭也但因人命名耳

【附錄】水韭

增─北戶錄─水韭生於池塘中葉似韭得非龍爪韭乎字林云薟【音嚴】水中野韭也─原─有二三尺者五六月堪食不葷而脆

蔥

原─蔥一名芤【本艸云艸中有孔故字從孔】一名菜伯一名和事艸【淸異錄云蔥和羮眾味若藥劑必用甘艸也所以文言曰和事艸】一名鹿胎初生曰蔥鍼葉曰蔥靑衣曰蔥袍莖曰蔥白葉中泲曰蔥苒葉溫白與須平味辛無毒有數種一種凍蔥卽冬蔥夏衰冬盛莖葉气味俱軟美食用入藥最善分莖栽蒔而無子人稱慈蔥又稱大官蔥謂宜上供也一種漢蔥【本艸云一名木蔥其莖麤硬故有木名】春末開花成叢靑白色冬卽葉枯亦供食品胡蔥生蜀郡山谷狀似大蒜而小形圓皮赤葉似蔥根似蒜味似薤不甚臭八月種五月收一名蒜蔥又名回回蔥莖葉麤硬茖蔥山蔥也生於山谷似蔥而小細莖大葉【爾雅云茖山蔥疏云蔥生山中者名茖】生沙地者名沙蔥又有一種樓蔥亦冬蔥之類江南人呼爲龍角蔥龍爪蔥羊角蔥皮赤莖上生根移下種之每莖上葉出岐如八角故名蔥白辛葉溫根須平主發散是處皆有生熟皆可食更宜冬月戒多食四月每朝空心服蔥頭酒調血气正月忌食令人面起遊風生同蜜食作下利燒同蜜食壅气殺人生合棗食令人病合犬雉肉食多令人病血服地黃常山人忌用

彚考─增─禮記曲禮─蔥渫處末─注─渫烝蔥也─內則─膾春用蔥秋用芥脂用蔥切蔥若薤實諸醯以柔之原─漢書循吏傳─大官園種冬生蔥韭菜茹覆以屋廡晝夜防蘊火待溫气乃生信臣以爲此皆不時之物有傷於人不宜以奉供養─後漢書逸民傳─井丹性淸髙未嘗修刺候人建武末五王皆好賓客更遣請丹不能致信陽侯陰就以外戚貴盛乃詭說五王求錢千萬約能致丹而別使人要刼之丹不得已旣至就故爲設麥飯蔥葉之食丹推去之曰以君侯能供甘旨故來相過何其薄乎更置盛饌乃食─增─後漢書獨行傳─陸續詣洛陽詔獄母至京師作饋食付門卒以進續對食悲泣不能自勝使者怪而問其故續曰母來不得相見故泣耳使者大怒以爲獄門吏卒通傳意气召將案之續曰因食餉羮識母所自調和故知來耳非人告也使者問何以知母所作乎續曰母常截肉未嘗不方斷蔥以寸爲度是以知之─晉書藝術傳─佛圖澄誡石勒曰今年蔥中有虫食必害人可令百姓無食蔥也勒班告境內愼無食蔥俄而石蔥果走─原─梁書呂僧珍傳─僧珍去家久表求拜墓髙祖欲榮之使爲本州刺史從父兄子宏以販蔥爲業僧珍旣至乃棄業欲求州官僧珍曰吾荷國重恩無以報效汝等自有常分豈可妄求叨越但當速反蔥肆耳─增─唐書屈突通傳通蒞官勁正有犯法者𨿽親無所回縱其弟蓋爲長安令亦以方嚴顯時爲語曰寧食三斗艾不見屈突蓋寧食三斗蔥不逢屈突通─西域傳─泥婆羅遣使入獻波稜酢菜渾提蔥─山海經─邊春之山多蔥葵韭北單之山無艸木多蔥韭─管子─齊桓公五年北徵山戎出冬蔥與戎菽布之天

下─莊子─春月飲酒茹蔥以通五臟─淮南子─君子之於善也猶采薪者見靑蔥則防之─列仙傳─阮丘蛆山上種蔥百餘年乃去─漢武內傳─西王母曰仙人上藥有都綺蔥─春秋元命苞天門山上有蔥所種畦隴悉著行人拔取者悉絕若請神而求卽不防自出奇異辛香─四民月令─三月別小蔥六月別大蔥夏蔥曰小冬蔥曰大─東觀漢記─孔奮字君魚爲姑臧長前長居官數月輙致貲產奮在姑臧四歲財物不增惟老母極膳妻子但食蔥菜或嘲奮曰置脂膏中不能自潤─晉令─居洛陽內園菜欲以當課者聽其引長流灌紫蔥可各三畝─廣志─休循國居蔥嶺東其山多大蔥─華陽國誌曹公旣與先主語失言防天震雷先主曰聖人言迅雷風烈必變良有以也曹公亦悔失言使人窺之見其拔蔥公曰大耳公未覺也其夜先主急去─西河舊事─蔥嶺在燉煌西八十里其山髙大上生蔥故曰蔥嶺─續搜神記─新野趙眞家園中所種蔥未經抽拔忽一

日盡縮入地後經歲餘眞之兄弟自相分散─酉陽雜俎─山上有蔥下有銀─淸異錄─盤盞蔥趙魏閒有之幾如拄杖麤但盈尺耳

集藻賦散句─增─宋謝靈運撰徵賦─寒蔥摽倩以淩陰七言絕句原宋陸遊蔥瓦盆麥飯伴鄰翁黃菌靑蔬放筯空一事尙非貧賤分芼羮僭用大官蔥

詩散句增宋蘇軾─總角黎家三小童口吹蔥葉送迎翁─章淳─井丹已厭嘗蔥葉庾亮何勞惜薤根唐曹唐

隴上沙蔥葉正齊─原宋陳師道已辦煮餅澆油蔥增元耶律楚材─勻和豌豆揉蔥白

別錄─原─種植─子味辛色黒作三瓣狀有皺紋收取陰漧若令浥濕則不生畱春月調畦種良地三翦薄地再翦翦宜平旦避熱宜與地平勿太深太髙八月止不止則無袍而損白凡栽蔥曬稍蔫將冗須去淨疎行密排豬雞鴨糞和麤糠壅之不拘時冬蔥暑種則茂─吳下田家志─種蔥宜甲子甲申己卯辛未辛巳辛卯─千金月令─冬至日取葫蘆盛蔥根莖汁埋於庭中夏至發開盡爲水以漬金玉銀石靑各三分自消曝漧如飴可休糧久服神仙名曰金液漿

【附錄】水蔥

增─丹鉛總錄─水蔥生水中如蔥而中空又名翠菅此艸可爲席

集藻詩散句增─唐王維─水驚波兮翠菅靡

蒜

原─蒜一名葫【以來自蕃中又稱胡蒜】一名大蒜一名葷菜葉如蘭莖如蔥根如水仙味辛處處有之而北土以爲常食八月分瓣種之當年便成獨顆及熟每瓤五七瓣或十餘瓣亦有獨顆者苖嫩時可生食夏初食薹秋月食種幹者可食至次年春盡花中有實亦作蒜瓣而小可食孫愐唐韻云張騫使西域始得大蒜初時中國止有小蒜一名茆蒜一名薍一名蒚【爾雅云蒚山蒜】一名澤蒜爲其生於野澤也又名山蒜石蒜爲其生於山或石邊也【本艸雲山蒜澤蒜石蒜同一物也但分生於山澤石間不同】呂忱字林云【音吟】水中蒜然則蒜不特生於平原及山石而又生於水矣【本艸云別有山慈姑老鴉蒜石蒜之類根葉皆似蒜而不可食】性辛溫有小毒其气薫烈能通五臟逹諸竅去寒濕辟邪惡消癰腫化癥積肉食解暑毒嵐瘴苐辛能散气熱能助火傷肺損目伐性昬神有荏苒受之而不知者鏈形家以小蒜大蒜韭蕓薹胡荽爲五葷道家以韭薤蒜蕓薹胡荽爲五葷佛家以大蒜小蒜興渠慈蔥茖蔥爲五葷𨿽品各不同然皆辛薫之物生食增恚熟食發滛有損性靈故絕之云獨顆者切片炙癰疽腫毒最效月令三月勿食蒜亦忌常食

彚考─原─爾雅孫炎正義黃帝登蒚山遭蕕芋艸毒得蒜嚙食乃解遂收植之能殺鮏羴虫魚之毒─增─夏小正戴氏傳卵蒜也者本如卵者也─南史張融傳─豫章王大防賓僚張融食炙始行畢行炙人便去融欲求鹽蒜口終不言方揺食指半日乃息─唐書宗楚客傳─楚客諷趙延禧陳符命以帝曰去六月九日內出瑞蒜也─東觀漢記─李恂爲兗州刺史所種園小麥胡蒜悉付

從事無所畱─崔豹古今注蒜卵蒜也俗人謂之小蒜外國有蒜十許子共爲一株籜幕裹之尢辛於小蒜俗人呼之爲大蒜原髙士傳閔貢字仲叔世稱節士𨿽周黨之潔淸自以弗及也黨見仲叔食無菜遺以生蒜仲叔曰我欲省煩耳今更作煩耶受而不食─增─袁子正書─袁子曰吾嘗與陳子息於鄴東門外見一父老方坐而食其子投之蒜食必有餘欲棄則惜欲持去則暑遂盡食於是太辛螫其腸胃兩目盡赤陳子笑之吾謂曰子之家中牛羊數千而不敢食天暑有暍死者而後食之病子之軀亦猶是也蓮社髙賢傳曇翼入秦望山誦法華經十二年感普賢大士化女子身披采服攜筠籠一白豕大蒜兩根至師前托宿夜半呼腹疼告師摩按師辭以持戒不應手觸乃布裹錫杖遙爲按之翌日女以采服化祥雲豕變白象蒜化防蓮淩空而上謂師曰我普賢菩薩特來相試─異苑─越王余蒜生南海水中如竹算子長尺許白者似骨黑者如角古云越王曾於舟中作籌有餘者棄之水中而生─鄴侯外傳─泌爲兒童時身輕能於屏風上立薫籠上行道者云十五歲必白日升天至其年八月十五日笙歌在室時有防云掛於庭樹李氏之親愛乃多貯蒜韲至數斛伺其異音奇香之至潛令人登屋以巨杓颺濃蒜潑之香樂遂散自此更不復至─淸異錄─蒜五代宮中呼麝香艸因話錄─裴晉公不喜服食每語人曰雞豬魚蒜遇著卽食─圖經─京口有蒜山多生大蒜

集藻五言律詩─增─宋範成大頃在嶠南其人好食防榔合蠣灰蔞藤食之輙昬然已而醒快三物合和唾如膿血可厭今來蜀道又爲食蒜者所薰戲題─旅食諳殊俗堆盤駭異聞南餐灰薦蠣巴饌菜先葷幸脫蔞藤醉還遭胡蒜薫絲蒓鄕味好歸夢水連云

詩散句─原─明馮琦─再刖誰明玉羣言竟破葫別錄─增─顏氏家訓─三輔決錄云前隊大夫範仲公鹽豉蒜果共一筩果當作魏顆之顆北士通呼物一由攺爲一顆蒜顆是俗間常語耳故陳思王鷂雀賦雲頭如顆蒜目似花椒江南但呼爲蒜符不知謂爲顆學士相承讀爲裹結之裹言鹽與蒜共苞一裹內筩中耳正史削繁音義又音蒜顆爲苦戈反皆失也原─種植─多能鄙事─熟耕地一二次爬成溝二寸一窠種一瓣苗出髙尺餘頻鋤松根旁頻以糞水澆之拔去薹則瓣肥大不則瘦小澤潞種蒜初出如翦韭二三次愈肥美一說九月初於菜畦中稠栽蒜瓣候來年春二月先將地熟鋤數次每畝上糞數十擔再鋤耙勻持木防插一竅栽一株栽徧或無雨常以水澆至五月大如拳極佳─四民月令─布谷鳴收小蒜六月七月可種小蒜八月可種大蒜─爾雅翼─種蒜宜良軟地三徧熟耕之五寸一株諺曰左右通鋤一萬餘株收條中種者一年爲獨瓣二年成大蒜科皆如拳今並州無大蒜朝歌取種一歳之後還成百子蒜其瓣麤細正與條中子同─原─吳下田家志─種蒜宜戊辰辛未戊申丙子壬辰癸巳辛丑─制用醋蒜淨蒜瓣一斤用石灰湯焯過晾漧用鹽三錢腌一宿漉出再晾漧用鹽七錢炒幹以頭醋投入炒鹽內煎一二沸候冷入罐泥封經年不壞糟蒜每一斤石灰湯煠過晾去水漧鹽兩半糟一斤半拌勻入罐內泥封兩月後可食幹蒜薹鹽腌三日曬乾元鹵煎滚煠過又曬漧蒸熟磁罐盛之久畱不壞九月勿食蒜傷神損壽魂魄不安─增─物類相感志─食蒜令口中不臭同生薑棗子同食

【附錄】水晶蔥

原─水晶蔥葉似蔥而實蒜不臭宜松土鋤溝擺於內用牛馬糞糠粃拌土蓋之仍以芝麻稭蓋於上八月種來年五七月收宜姜醋浸

薤

原─薤一名藠子【藠音叫或作蕎者非】一名蓧子【蓧音釣因其根白呼爲藠子江南人訛爲蓧字】一名火蔥【收種宜火薰】一名菜芝【爾雅翼云夫物英華之美者莫如芝故薤曰菜芝】一名鴻薈【爾雅云防鴻薈注云卽防菜也】─增─酉陽雜俎─蔬薤白華一名守宅一名家芝─原─本文作防韭類也【爾雅翼云薤似韭而無實亦不甚葷】葉中空似細蔥葉而有稜气亦如蔥體光華露難竚古人所以歌薤露也八月栽根正月分蒔宜肥壤數枝一本則茂而根大二月開細花紫白色根如小蒜一本數顆相依而生五月葉靑則掘之否則肉不滿其根煮食芼酒糟藏醋浸皆宜故內則云切蔥薤實諸醯以柔之─增─本艸─蘇恭云有赤白二種白者補而美赤者苦而無味─原─味辛苦溫滑無毒王禎農書云生則气辛熟則甘羙種之不蠧食之有益故學道人資之老人宜之─增─爾雅─葝山薤─本艸─蘇頌曰山薤莖葉與家薤相類而根差長葉差大僅若鹿蔥體性亦與家薤同農書野薤俗名天薤生麥原中葉似薤而小味益辛亦可供食但不多有

彚考─增─禮記內則─膏用薤─原─少儀─爲君子擇蔥薤則絕其本末─增─後漢書龎參傳─參爲漢陽太守郡人任棠者有奇節隱居教授參到先候之棠不與言但以薤一大本水一盂置戶屏前自抱孫兒伏於戶下主簿白以爲倨參思其微意良久曰棠是欲曉太守也水者欲吾淸也拔大本薤者欲吾擊彊宗也抱兒當戶欲吾開門卹孤也於是嘆息而還─晉書庾亮傳─亮噉薤因畱白陶侃問曰安用此爲亮曰故可以種侃於是尢相稱嘆云非惟風流兼有爲政之實─山海經─峽山其艸多薤韭─列仙傳─務光服蒲薤根─洞防記─鳥哀國有龍薤長九尺色如玉煎之有膏以和紫桂爲丸服一粒千歲不饑故語曰薤和膏自生毛─魏略─李孚字子憲鉅鹿人也興平中本郡人民饑困孚爲諸生嘗種薤欲以成計有從索者亦不與一莖亦不自食故時人謂能行意─世說─桓公座有參軍掎蒸薤不時解共食者又不助而掎終不放舉座皆笑─酉陽雜俎仙藥有八天赤薤山上有薤下有金─太平廣記唐李生與客謁華陰令客能知人之飲食客曰明日必食椒薤酒果然─爾雅翼務光翦薤以入淸冷之淵今有薤葉篆傳者

以爲務光所作

集藻─賦散句增宋謝靈運撰徵賦白薤感時而負霜五言律詩─原─唐杜甫秋日阮隱居致薤三十束─隱者柴門內畦蔬繞捨秋盈筐承露薤不待致書求束比靑蒭色圓齊玉筯頭衰年闗鬲冷味暖並無憂

詩散句─原─魏甄后─莫以魚肉賤捐棄蔥與薤─唐杜甫甚聞霜薤白重惠意如何─增─宋張耒─輕身彊骨榦卻老衞正气─蘇軾─細思種薤五十本大勝取禾三百防拔薤已觀賢守政折蔬聊慰故人心─唐於鵠澆薤

亦同渠─李商隱─薤白羅朝饌羅隱─科圓早薤齊姚合種薤栽莎斸古坡─方榦─薤葉平鋪合遝花─宋楊萬里薤本新痕割復齊

別錄─增─爾雅翼今人種薤皆以大蒜置硫黃其中久則種分爲薤─原─安陸郭坦兄得天行病後遂能大餐每日食至一斛五年家貧行乞一日大饑至一園食薤一畦大蒜一畦便悶極臥地吐一物如籠漸縮小有人撮飯於上卽消成水而病尋瘳此薤散結蒜消癥之一驗也

蒝荽

原─蒝荽【荽許氏說文作葰云姜屬可以香口】一名香荽一名胡荽【一作胡枲】一名胡菜處處種之莖靑而柔葉細有花岐立夏後開細花成簇如芹菜花淡紫色五月收子如大麻子亦辛香子葉俱可用生熟俱可食甚有益於世者根軟而白多須綏綏然故謂之荽張騫得種於西域故名胡荽後因石勒諱胡攺作香荽又以莖葉布散呼爲蒝荽味辛气溫消穀止頭痛治五臟補不足利大小腸通心脾竅及小腹气拔四肢熱治腸風合諸菜食气香令人口爽辟飛屍鬼疰蠱毒冬春采之香美可食亦可作葅道家五葷之一伏石鐘乳久食損精神令人多忘凡腋气口臭防齒腳气金瘡久病人不可食同斜蒿食令人汗臭難產服補藥及藥中有白術牡丹皮者忌

彚考─增─湘山錄─園荽卽胡荽世傳布種時口誦防則滋茂故士大夫以穢談爲撒園荽

集藻雜者增明屠本畯野菜箋相彼莞荽化胡攜來臭如葷艸脆比菘薹肉食者喜藿食者諧惟吾佛子致謹於齋或言西域興渠別有種使我罷食而疑猜別錄─原─種植宜肥濕地先將子捍開四五月晦日晚種以灰糞覆之水澆則易長六七月布種者可竟冬食春月挼子沃水生芽者小小供食而已都下火炕鬱蒸者莖葉鵝黃色甚香美脆嫩苐非出自然恐不益人

禦定佩文齋廣羣芳譜卷十三

欽定四庫全書

禦定佩文齋廣羣芳譜卷十四

蔬譜

苜蓿

原苜蓿一名木粟【爾雅翼作木粟言其米可炊飯也】一名懷風一名光風艸【西京雜記云風在其間常蕭蕭然日照其花有光彩故名懷風又名光風】一名連枝艸【西京雜記云茂陵人謂之連枝艸】增本艸苜蓿一名牧宿【郭璞作牧宿謂其宿根自生可飼牧牛馬也】一名塞鼻力迦【見金光明經】─原─張騫自大宛帶種歸今處處有之苗髙尺餘細莖分義而生葉似豌豆頗小每三葉攢生一處稍間開紫花結彎角角中有子黍米大狀如腰子三晉爲盛秦齊魯次之燕趙又次之江南人不識也味苦平無毒安中利五臟洗脾胃閒諸惡熱毒

彚考─原─史記大宛傳─宛左右以蒲萄爲酒富人藏酒至萬餘石久者數十歲不敗俗嗜酒馬嗜苜蓿漢使取其實來於是天子始種苜蓿蒲萄肥饒地及天馬多外國

使來眾則離宮別觀傍盡種蒲萄苜蓿極望─增─漢書西域傳─罽賓地平溫和有目宿雜艸─唐書百官志─凡驛馬給地四頃蒔以苜蓿─原─元史食貨志─至元七年頒農桑之制令各社布種苜蓿以防饑年─西京雜記樂遊苑自生玫瑰樹樹下多苜蓿增─述異記─張騫苜蓿園今在洛中苜蓿本塞外菜也─西使記─納商城艸皆苜蓿藩籬以柏

集藻─五言古詩─原唐薛令之自悼朝日上團團照見先生盤盤中何所有苜蓿長防漧飯澀匙難綰羮稀筯易寛無以謀朝夕何由保歲寒

五言律詩─增─宋梅堯臣詠苜蓿─苜蓿來西域蒲萄亦旣隨蕃人初未惜漢使始能持宛馬當求日離宮舊種時黃花今自發撩亂牧牛陂

詩散句─增─宋唐庚─絳紗諒無有苜蓿聊可嚼─原─唐杜甫─宛馬總肥秦苜蓿將軍只數漢嫖姚─王維─苜蓿隨天馬─杜甫─秋山苜蓿多─宋司馬光─苜蓿花猶短陸遊─秋風枯苜蓿─唐李白─天馬常銜苜蓿花─宋王安石─苜蓿防幹放晚花─陸遊─苜蓿堆盤莫笑貧─元郭鈺─沙苑晴煙苜蓿肥

別錄─增─妝樓記─姑園戲作翦刀以苜蓿根粉養之裁衣則畫成墨界不用人手而自行─東坡詩注─閩川長溪縣薛令之登第開元中爲東宮侍讀官作苜蓿詩以自嘆太宗至東宮見其詩舉筆續之啄木嘴距長鳯凰毛羽短苦嫌松桂寒任逐桑楡暖遂謝病歸─原種植─夏月取子和蕎麥種刈蕎時苜蓿生根明年自生止可一刈三年後便盛每歲三刈欲畱種者止一刈六七年後墾去根別用子種若效兩浙種竹法每一畝今年半去其根至第三年去另一半如此更換可得長生不煩更種若墾後次年種谷必倍收爲數年積葉壊爛墾地復深故今三晉人刈艸三年卽墾作田亟欲肥地種谷也─制用─葉嫩時煠作菜可食亦可作羮忌同蜜食令人

下利采其葉依薔薇露法蒸取餾水甚芬香開花時刈取餵馬牛易肥健食不盡者曬漧冬月剉餵

蔓菁

原─蔓菁─名蕪菁【北人名蔓菁並汾河朔間燒食其根呼爲蕪根蕪菁南北之通稱】一名葑一名湏一名薞蕪一名蕘一名芥【爾雅云湏薞蕪疏云陳宋之間謂之葑幽州人謂之芥陳楚謂之蘴齊魯謂之蕘闗西謂之蕪菁趙魏謂之大芥七者一物也】一名九英菘【塞北河西種者名九英蔓菁亦曰九英菘】一名諸葛菜【蜀人呼爲諸葛菜】增本艸─蔓菁一名馬王菜【苖猺獠狫地方產菜味澀多刺卽諸葛菜也相傳爲馬殷所遺故名】一名雞毛菜【夏月則枯蔬圃復謂之雞毛菜】苖名蘴【孫愐云蘴蕪菁苖也】根爲沙吉木兒【防古人呼其根云】─原─根長而白形如胡蘿卜霜後特軟美蒸煮煨任用梢似芋魁含有膏潤頗近穀气莖麤葉大而厚濶夏初起薹開黃花四出如芥結角亦如芥子勻圓似芥子紫赤色莖葉稍遜於根亦柔膩不類他菜人久食蔬菜無穀气卽有菜色食蔓菁者獨否蔓菁四時皆有四時皆可食春食苖初夏食心亦謂之薹秋食莖冬食根數口之家能蒔數百本亦可終歲足蔬子可打油然燈甚明每畝根葉可得五十石每三石可當米一石是一畝可得米十五六石則三人卒歲之需也此菜北方甚多河東太原所出其根極大又出西番吐谷渾地气味苦溫無毒常食通中下气利五臟止消渴去心腹冷痛解麪毒入丸藥服令人肥健尢宜婦人彚考─增─書禹貢─包匭菁茅─注─菁菜也可以爲葅─詩風─采葑采菲無以下體─注─下體根也葑菲根莖皆可食而其根則有時而美惡─風─爰采葑矣沬之東矣唐風─采葑采葑首陽之東原後漢書桓帝紀─永興二年詔司校尉部刺史曰蝗災爲害水變仍至五穀不登人無宿儲其令所傷郡國種蕪菁以助人食北史孟信傳信爲趙平太守政尙寛和權豪無犯山中老人曽以防酒饋之信和顏接引殷勤勞問乃自出酒以鐵鐺溫之素木盤盛蕪菁葅惟此而已─呂氏春秋─菜之羙者具區之菁增─急就章老菁蘘荷冬日藏─吳歷曹公數遣親近密覘諸將有賓客酒食者輙因事害之備時閉門將入種蕪菁曹公使人闚門旣去備謂張飛闗羽曰吾豈種菜者乎曹公必有疑意不可復畱─南方艸木狀─蕪菁嶺嶠以南俱無之偶有士人因官攜種就彼種之出地則變爲芥亦橘種江北爲枳之義也原─劉賓客嘉話錄─公曰諸葛所止令兵士獨種蔓菁者何絢曰莫不是取其才出甲者生啗一也葉舒可煮食二也久居隨以滋長三也棄去不惜四也回則易尋而采之五也冬有根可劚食六也比諸蔬屬其利不亦溥乎曰信矣三蜀之人亦呼蔓菁爲諸葛菜江陵亦然增─兼明書─今人呼菘爲蔓菁云北地生者爲蔓菁江南生者爲菘其大同而小異耳食療本艸所論亦然明曰此蓋習俗之非也余少時亦謂菘爲蔓菁常見醫方用蔓菁子爲辟穀藥又爲塗頭油又用之消毒腫每訝菘子有此諸功殊不知其所謂近讀齊民要術乃知蔓菁是蘿卜苖平生之疑渙然冰釋卽醫方所用蔓菁子皆蘿菔苖也漢桓帝時年饑勸人種蔓菁以充饑諸葛亮徵蠻令軍人種蘿菔則蘿菔蔓菁爲一物無所疑也然則北人呼菘爲蔓菁與南人不同者亦有由也蓋鼎峙之世文軌不同魏武之父諱嵩故北人呼蔓菁而江南不爲之諱也亦猶吳主之女名二十而江南呼二十爲念而北人不爲之避也由此言之蔓菁本爲蘿菔苖亦已明矣或曰根苗一物何名之異乎答曰按地骨苗名枸杞芎防苗名蘼蕪藕苗名蓮荷亦其類也斯例實繁不可勝紀何獨蔓菁蘿菔不可異名乎又曰今北人呼爲蔓菁者其形狀與江南菘菜不同何也答曰凡藥艸果實蔬菜逾境則形狀小異而況江南北地乎─爾雅翼─今蔓菁園中無蜘蛛是其所畏也─雲南記─巂州界緣山野間有菜大葉而麤莖其根若大蘿菔土人蒸煮其根葉而食之可以療饑名之爲諸葛菜云武侯南徵用此菜蒔於山中以濟軍食亦猶廣都縣山櫟木謂之諸葛木也─原─五臺山深谷中居人每人歲種三百六十本日食一本不妨絕粒

集藻五言古詩─增─唐韓愈感春黃黃蕪菁花桃李事已退狂風簸枯楡狼籍九衢內春序一如此汝顏安足賴誰能駕飛車相從觀海外宋蘇軾狄韶州煮蔓菁蘆菔羮─我昔在田間寒庖有珍烹常支折腳鼎自煮花蔓菁中年失此味想象如隔生誰知南嶽老解作東坡羮中有蘆菔根尙含曉露淸勿語貴公子從渠嗜羶腥七言古詩─增─宋張耒郭圃送蕪菁感成長句蕪菁至南皆變菘菘羙在上根不食瑤簪玉筍不可見使我每食思故國西鄰老翁知我意盈筐走送如雪白蒸烹气味元不攺今晨一餐如南北孔明用蜀最艱窘百計捃拾無遺防當時此物助軍行渭上襃中有遺植英雄臨事究瑣屑終服奇才屈彊敵想見躬耕自灌畦當時有意誰能測

七言絕句─原─宋陸遊蕪菁─往日蕪菁不到吳如今幽圃手親鋤憑誰爲向曹瞞道徹底無能合種蔬

詩散句─增─宋朱弁─手摘諸葛菜自煮東坡羮─原─唐溫庭筠─劉公春盡蕪菁色華廐愁深苜蓿花─增─韓偓厭聞趨競喜閒居自種蕪菁亦自鋤─宋唐庚─兔葵燕麥渾閒事只有蕪菁到處生─楊萬里─花葉蔓菁非蔓菁喫來自是甜底冰─金秦略─一叚蕪菁渾著角葉間猶有幾花黃─原─唐杜甫─冬菁飯之半─增─宋張耒─蕪菁苖過茁韓琦─黛抹蔓菁花滿畦─蘇軾─蔓菁宿根已生葉─楊萬里─早覺蔓菁撲鼻香

別錄─增─荊楚歲時記─仲冬采擷蕪菁葵等雜菜幹之並爲咸葅有得其和者並作金釵色─原酉陽雜俎─婺州僧淸簡家園蔓菁忽變爲蓮夢溪筆談菜品中蕪菁菘芥之類遇旱其標多結成花或如蓮花或作龍蛇之形此常性無足怪者熙寧中李賓客及之知潤州園中菜花悉成荷花仍各有一佛坐於花中形如雕刻莫知其數暴漧之其相依然或云李氏之家奉佛甚謹故有此異種植耕地欲熟七月初種一畝用子三升種法先薙艸雨過卽耕不雨先一日灌地使透次日熟耕作畦或耬種或漫撒覆土厚一指五六日內有雨不湏灌無雨戽水灌溝中遙潤之勿澆土令地實以沙土髙者爲上故墟壞墻尢佳宜厚壅之擇子下種出甲後卽耘出小者爲茹若不欲移植取次耘出存其大者令相去尺許若欲移植俟苖長五七寸擇其大者移之先耕熟地作畦深七八寸起土作壠藝苖其上壠土虛浮根大倍常一法子欲陳用鰻鱺汁浸之曝漧種可無虫取子者當六七月種來年四月收若中春種亦卽生薹與秋種者同熟但根小莖矮子少耳供食者正月至八月皆可種凡遇水旱他谷已晚但有隙地卽可種此以濟口食一法地方一尺五寸植一本一步十六本一畝三千六百本每本子一合可得三石六斗比菜子可多三四倍利─制用─十月終犁出蔓菁根數曬過冬月蒸食甜而有味和羊肉煮食甚美春生薹苖亦菜中上品四月收子打油比脂麻易種收多臨用熬動少摻脂麻煉熟與小油無異子九蒸九曝搗爲粉可塗帛菜割訖尋手擇而瓣之掛屋陰風涼處勿令煙燻使味苦燥則候天陰潤苫之不候陰則碎折久不苫則澀─作咸葅法─擇好菜捆作小束用極咸鹽水洗過納甕中莖葉顚倒安置之勿用淡水洗易爛洗菜鹽水澄淸入甕沒菜卽止不必調和色仍靑用時水洗去醎汁煮爲茹與生菜無異─作湯葅法─好菜擇訖卽入熱湯中煠出冷水濯過鹽醋中熬胡麻油香而且脆多作可畱至春若菜已萎水洗漉出經宿生之然後煠榦葉屑之和谷作粥食

【附錄】菲

增─爾雅─菲芴─注─卽土瓜也─疏─菲似葍莖麤葉厚而長有毛三月中蒸鬻爲茹甘美可作羮幽州人謂之芴今河內人謂之宿菜菲蒠菜─注─菲艸生下濕地似蕪菁華赤色可食

同蒿

增─本艸─同蒿一名蓬蒿【形气同蓬蒿故名】─原─同蒿莖肥葉綠有刻缺微似白蒿甘脆滑膩四月起薹髙二尺餘開花深黃色狀如單瓣菊花一花結子近百成毬如地菘及苦蕒子最易繁茂以佐日用最爲佳品主安气養脾胃消水飲多食動風气燻心令气滿

別錄─原─種植─肥地治畦如種他菜法二月下種可爲常食秋社前十日種可爲秋菜如欲存種畱春菜收子

蔞蒿

原─蔞蒿一名白蒿一名蘩【爾雅云蘩皤蒿注云白蒿也】一名蔏【爾雅云購蔏蔞注云蔞蒿也生下田初出可啖】一名由【一作遊】胡【爾雅云繁由胡】一名旁勃【爾雅云北海人謂之旁勃】有水陸二種【爾雅通謂之蘩曰蘩皤蒿卽今陸生艾蒿也辛燻不美曰蘩由胡卽今水生蔞蒿也又曰蘩之丑秋爲蒿則通指水陸二種而言謂其春時各有種名至秋老則皆呼爲蒿矣】形狀相似但水生者辛香而羙生陂澤中二月發苗葉似嫩艾而岐細面靑背白其葉或赤或白其根白脆采其根莖生熟葅曝皆可食蓋嘉蔬也

彚考─原─詩周南翹翹錯薪言刈其蔞─召南─於以采蘩於沼於沚─增─豳風─春日遲遲采蘩祁祁─傳─采蘩所以生蠶也─原─左傳蘋蘩薀藻之菜可薦於鬼神可羞於王公─增─左傳─夫人執蘩菜以助祭─神仙服食經─十一月采旁勃勃白蒿也白兔食之壽八百歲

集藻─文散句─增─楚屈原大招─吳酸蒿蔞不沾薄只詩散句─增─宋蘇軾─蔞蒿滿地蘆芽短正是河豚欲上時澗蔬煮蒿節碎靑蒿涼餅滑─黃庭堅─蔞蒿數

節玉簪橫蔞蒿芽甜艸頭辣─方嶽─蔞蒿苗肥寒綠─元戴帥初─水味野栽蒿白瘦─耶律楚材─細煎蔞蒿韭黃

別錄─原─制用蔞蒿根莖白熟葅曝皆可食生挼醋腌爲葅食之甚益人采蔞蒿莖微用鹽腌曝漧味甚美可以寄逺嫩苖以沸湯瀹過浸於漿水則成虀如以淸水或石灰水礬水拔之去其猛气曬漧可畱制食腌焙漧極香美

【附錄】牡蒿

增─爾雅─蔚牡菣─注─無子者─疏─一名馬新蒿─本艸─一名齊頭蒿【諸蒿葉尖此獨奓而禿故有齊頭之名】三四月生苗其葉扁而本狹末奓有禿岐嫩時可茹秋開細黃花結實大如車前實而內子微細不可見故人以爲無子也

彚考─增─詩小雅─蓼蓼者莪匪莪伊蔚─疏─蔚牡蒿也

【附錄】藾蒿

增─爾雅─蘋藾蕭─注─今藾蒿也初生亦可食─疏─葉靑白色莖似箸而輕肥始生香可生食又可蒸食─本艸─蘋卽陸生皤蒿俗呼艾蒿

彚考─增─詩小雅─呦呦鹿鳴食野之蘋─全唐詩話─唐文宗聽政暇博覽羣書一日延英顧問宰相詩云呦呦鹿鳴食野之蘋蘋是何艸宰相李玨楊嗣復陳夷行相顧未對玨曰臣按爾雅蘋是藾蕭上曰朕看毛詩疏葉圓而花白叢生野中似非藾蕭

【附錄】邪蒿

增─本艸─邪蒿葉紋皆邪根莖似靑蒿而細軟色淺不臭三四月生苗根葉皆可茹

彚考─增─北史儒林傳─邢峙以經入授皇太子廚宰進太子食菜有邪蒿峙令去之曰此菜有不正之名非殿下宜食文宣聞而嘉之賜以被褥縑纊

【附錄】防蒿

增─爾雅─莪蘿注─今莪蒿也亦曰防蒿─疏─一名蘿蒿生澤田漸洳之處葉似邪蒿而細科生三月中莖可生食又可蒸香美味頗似蔞蒿─本艸─一名抱娘蒿似小薊宿蒿先於百艸

彚考─增─詩小雅─菁菁者莪─注─卽莪蒿也

白菜

原─白菜一名菘【埤雅云菘性淩冬不雕四時長有有松之操故其字防意】諸菜中最堪常食─增─本艸─最肥大者名牛肚菘─菜譜─有春菘有晚菘─原─有二種一種莖圓厚微靑一種莖扁薄而白葉皆淡靑白色子如蕓薹子而灰黒八月種二月開黃花四瓣如芥花三月結角亦如芥燕趙遼陽淮揚所種者最肥大而厚一本有重十餘斤者南方者畦內過冬北方多入窖內燕京圃人又以馬糞入窖壅培不見風日長出苗葉皆嫩黃色脆美無滓謂之黃芽菜乃白菜別種莖葉皆扁味甘溫無毒利腸胃除胸煩解酒渴利大小便和中止冬汁尢佳夏至前菘菜食發皮膚風癢動气發病又有春不老一名八斤菜葉似白菜而大甚脆嫩四時可種腌食甚美

彚考─原─後漢書崔瑗傳─瑗愛士好賓客盛修肴膳殫極滋味不問余產居常蔬食菜羮而已─晉書桓溫傳─溫性儉每防惟下奠柈菜果而已─良吏傳─吳隱之爲廣州刺史淸操逾勵常食不過菜及幹魚─增─南齊書武陵昭王傳─尙書令王儉詣畱儉設食柈中菘菜防魚而已─周顒傳─顒淸貧寡欲終日長蔬食文惠太子問顒菜食何味最勝顒曰春初早韭秋末晚菘─原南齊書孝義傳─江泌食菜不食心以其有生意也─增南史隱逸傳─範元琰家貧惟以園蔬爲業嘗出行見人盜其菘元琰遽退走母問其故具以實答母問盜者爲誰答曰向所以退畏其愧恥今啟其名願不泄也於是母子祕之─吳錄─陸遜諸葛瑾攻襄陽遜遣親人韓扁賫表奉報扁還遇抄瑾聞之欲急去遜方催人種荳菘與諸將圍碁以示閒暇─原─藝文類聚─範宣挑菜傷指大啼曰身體髮膚不敢毀傷故啼─增─淸異錄─江右多菘菜粥筍者惡之罵曰心子菜蓋筍奴菌妾也─原─邵氏聞見錄─汪信民常言人常咬得菜根則百事可做胡康侯聞之擊節嘆賞─增─輟耕錄─揚州至正丙申丁酉間兵燹之餘城中屋址徧生白菜大者重十五斤小者亦不下八九斤有膂力人所負才四五窠耳

集藻─啟─增─梁簡文帝謝勅賚大菘啟─吳愧千里之蒓蜀慚七菜之賦是知泮宮采芹空入魯詩流火烹葵徒傳豳曲

五言古詩─增─宋韓駒食煮菜簡呂居仁─曉謁呂公子解帶浮屠宮畱我具朝餐喚奴求晚菘洗箸鹽豉鳴刀芼姜蔥俄頃香馥坐雨聲傳鼎中方觀翠浪湧忽變黃雲濃爭貪歙鉢暖不覺定盌空憶登金山頂僧飯與此同還家不能學空費烹調功硬恐動牙頰冷愁傷肺胸君獨得其妙堪持餉衰翁異時聞豪气愛客行庖丰殷勤故煮菜知我林下風人生各有道旨蓄用禦冬今我無所營枵腹何由充豈惟臺無餽菜把尙不念當勤致此亦足慰途窮

七言古詩─增─元吳鎭墨菜畫卷─菘根脫地翠毛濕雪花翻匙玉肪泣蕪蔞金穀暗塵土美人壯士何顏色山人久刮毛氊囊空不貯揶揄錢屠門大嚼知流涎淡中滋味吾所便元修元修今幾年一笑不直東坡前五言律詩─增─元許有壬白菜─土膏新且嫩筐筥薦紛披可作靑精飯仍攜玉版師淸風牙頰響眞味士夫知南土稱秋末投簪要及時

五言絕句─原─唐髙適同羣公題張處士菜園─耕地桑柘間地肥菜常熟爲問葵藿資何如廟堂肉

七言絕句─原─宋範成大田園雜興─桑下春蔬綠滿畦菘心靑嫩芥薹肥溪頭洗擇店頭賣日暮裹鹽沽酒歸撥雪挑來蹋地菘味如蜜藕更肥醲朱門肉食無風味只作尋常菜把供─陸遊菘─雨送寒聲滿背蓬如今眞是荷鋤翁可憐遇事常遲鈍九月區區種晚菘─增─方嶽種菘─老圃相傳秋後菘磚鑪石銚一年冬寧知遲種遲於我又見南薫上番風─明李東陽畫菜─誰寫西園數葉菘露華淸曉濕茸玉堂夜半蘇郎渴此味無因獻九重

詩散句─原─宋劉子翚─周郎愛晚菘對客素稱賞今晨喜薦新小嚼冰霜響─增─蘇軾─白菘類羔豚冒土出熊蹯─陸遊─身在有餘眞妙語杯羮何地欠秋菘─唐杜甫

奴肥爲種菘─羅隱─葉長春菘濶─金元好問─菘肥秋未黃

別錄─原─制用─糟菜法先將隔年壓過酒糟未出小酒者壇封每一斤鹽四兩拌勻好肥箭榦白菜洗淨去葉搭於陰處晾漧水气每菜二斤糟一斤一層菜一層糟隔日一翻騰待熟挽定入壇上澆糟菜水汁取用味美晻菜法白菜揀肥者去心洗淨一百斤用鹽五斤一層菜一層鹽石壓兩日可用又白菜一百斤曬漧抖搜去土先用鹽二斤腌三四日就鹵內洗淨每柯窩起純用鹽三斤入壇內可長久又法白菜削去根及黃老葉洗淨控幹每菜十斤鹽十兩用甘艸數莖放在潔淨甕盛將鹽撒入菜了內排頓甕中入蒔蘿少許以手實至半甕再入甘艸數莖候滿甕用石壓定三日後將菜倒過抝出鹵水於漧淨器內另放忌生水卻將鹵水澆菜內候七日依前法再倒用新汲水渰浸仍用磚石壓之其菜味美香脆若至春間食不盡者於沸湯淖過曬漧收貯夏間將菜溫水浸過壓水盡出香油勻拌以磁碗盛頓飯上蒸之其味尢佳美黑腌虀白菜如法腌透取出掛於桁上曬極幹上甑蒸熟再曬漧收之極耐久藏夏月以此虀和肉炒可以久畱不臭甑不便者徑以水煮虀曬漧亦可但不如蒸者佳芥菜同漧菜大科菘菜芥菜洗淨略曬沸湯內煠五六分熟曬漧用鹽醬蒔蘿茴香花椒陳皮砂糖同煮熟曬漧再蒸少時菜虀大菘菜叢采十字劈裂萊菔取小者破作兩

半同向日中曬去水腳二件薄切作方片如錢眼子大入淨罐中以馬芹茴香雜酒醋水等令得所調淨鹽澆之隨手舉罐撼觸五七十次密蓋罐口置竈上溫處仍日一次如前法撼觸三日後可供菜色靑白間錯鮮潔可愛─增─齊民要術─菘淨洗徧體湏長切方如算子長三寸許束菘根入沸湯小停出及熱與鹽酢細縷切橘皮和之料理半奠之作菘咸葅法水四斗鹽三升攪之令殺菜又法菘一斤女麯間之

芥

原─芥─名辣菜一名臘菜【其气味辛辣有介然之義又可過冬也本艸云冬月食者俗呼臘菜春月食者俗呼春菜四月食者謂之夏菜】─增─本艸─芥葅一名水蘇一名勞祖─原─性辛溫無毒溫中下气豁痰利膈處處有之種類不一有靑芥【又名刺芥葉大子麤葉似菘有柔毛味極辣可生食其子可藏冬】紫芥【莖葉純紫可愛作虀最美】白芥【一名胡芥一名蜀芥來自戎中而盛於蜀八九月種至春深莖髙二三尺葉如花芥葉靑白色爲茹甚美莖易起而中空性脆最畏狂風大雪湏謹防之三月開黃花結角子如粱米黃白色又有一種莖大而中實者尢髙子亦大白芥子堪入藥味極辛美利九竅明耳目通中】他如南芥刺芥【按此卽靑芥】旋芥馬芥【葉如靑芥】花芥【葉多缺刻如蘿卜英】石芥【低小者】皺葉芥【大芥一名皺葉芥大葉皺紋色尢深綠味更辛辣入藥用】之類皆菜之美者芥極多心嫩者爲芥藍極脆李時珍曰芥性辛熱而散久食耗眞元昬眼目發瘡痔劉恂嶺南異物志雲南土芥髙五六尺子大如雞子此又芥之尢異者也彚考─增─禮記內則─膾秋用芥─劉向別錄─尹都尉書有種芥葵蓼韭蔥諸篇─嶺表錄異─廣州地熱種麥則苗而不實北人將蔓菁子就彼種者出土卽變爲芥─酉陽雜俎─掌中芥末多國出也取其子置掌中吹之一吹一長長三尺乃植於地─金城記─黎舉常云欲以芥嫁筍但恨時不同耳

集藻─傳─原─明沈周疏介夫傳─介夫姓疏名介介夫字也其先居趙魏之郊從樹藝以生子孫甚繁衍至介始徙於宋久之由司城子罕薦以見宋王王問曰若居宋之土地幾葉於玆矣久必有相賴者若賴宋乎宋賴若乎對曰介竊居王之土地覃及雨露欣榮不已顧有寸長敢不敷露於左右以求知也臣本一介之微視之甚艸艸然可以禦國之饉歳可以資王之儉徳可以勵民之苦心王能味臣言享臣用則臣不爲無利與宋王曰周人聚疏之財寡人何敢失之遂命從事於陽門兼修俎豆事王日暱有燕必偕居常服綠間錫之紫茸裘以旌其勞辛之功介爲人貌直幹濯秀可愛羣居秩然不紊有介然於世者因名但平生口刺刺抉人是非不少假借被其中者或至流淚出涕發汗眾曰介有姜桂之性愈老愈辣其族有大小之異有曰蕪菁曰幽者皆澹泊於世味雅與僧齋寒士交其後介子推又徙晉晉以其先人之聞納之公子重耳出奔推從焉適遭絕食推將割股肉芼羮以進公子止曰亡人之在逺也以有先生爲禦猶有旨蓄而弗知其冬也今先生軫之念亡人之口腹傷己以飽人亡人弗以爲飽願先生自愛毋易下體也推卒割之後公子歸伯第賞有功而不及推推之客歌於宮門曰茅之拔兮茹亦及之吐其茹矣忘往之饑公子悔追賞推推逃之綿山上曰吾非賣菜而求益也誓不出公子筮而求之得鼎曰木防火烹飪之象且傅說以調伊尹以烹我將獲賢者之輔遂火其山以脇之推就焚而死人謂其介有跨竈風

五言古詩─增─明吳寛紫芥─惟芥本菜類秋深掇而藏此種乃野生已向春初長紫花布滿地葉嫩亦堪嘗气味旣不辛卻與芥同行北人無不食木枿與艸芒入盤以油和齒頰流肥香

五言律詩─增─唐錢起藍上采石芥寄前李明府─淵明遺愛處山芥綠芳初翫此春陰色猶滋夜雨餘隔溪煙葉小覆石雪花舒采采還相贈瑤華信不如

七言律詩─增─宋楊萬里芥虀─茈姜馨辣最佳蔬蓀芥芳心不讓渠蟹眼嫩湯微熟了鵞兒新酒未醒初棖香醋釅作三友露葉霜芽知幾鋤自笑枯腸成破甕一生只解貯寒葅─明吳寛紫芥─滿目斕斑布地來春風幾見錦灰堆菜根作苦終嫌咬茗葉浮香爲撥開何處兔葵嗟競掇昨朝馬藺悔多栽傳聞此種番邦致用向中華亦楚材

五言絕句─增─宋朱子南芥─黃龍記昔遊園客有佳遺不謂洛生吟輟餐時擁鼻

七言絕句─增─宋陸遊以石芥送劉韶美禮部劉比釀酒勁甚因以爲戲─古人重攺陽城驛吾輩欣聞石芥名風味可人終骨骾尊前眞見魯諸生長安官酒甜如蜜風月𨿽佳嬾舉觴持送盤蔬還防否與公新釀鬭端方詩散句─原─宋蘇軾─芥藍如菌蕈脆美牙齒響─增─劉子翚─葉實挹芳艸气烈消煩滯─朱潛山─蔚然蒼石底有此紫玉釵─僧北磵─淡金生色染宮黃只作坡羮亦擅塲

別錄─增─左傳季郈之雞鬭季氏介其雞郈氏爲之金距注─搗芥子播其羽也─莊子─覆杯水於防堂之上則芥爲之舟置杯焉則膠─神農本艸經─琥珀拾芥─嶺南異物志─唐孟館嘗入嶺表買芥菜置壁下忘食數日皆生四足有首尾能行走大如螳螂但腰細身長─物類相感志─收芥菜子宜隔年者則辣─原─種植─地用糞耕畝用子一升秋月種者三月開黃花結莢一二寸子大如蘇子色紫味辛收子者卽不摘心白芥取子者二月乘雨後種性不耐寒經冬卽死故湏春種五月熟而收子苐地有南北寒暖異宜種植早晚又當隨其俗也制用─葉可生食又可腌以爲葅可釀以爲虀子研末泡爲芥醬和菜侑肉辛香可啖根煮熟閉之壇罐中上蓋以蘿卜片一二日內食之甚美冬菜經春長心嫩湯微熟菜中佳品菜脯鹽虀菜去梗用葉鋪開如薄餅大用料物糝之料用陳皮杏仁砂仁甘艸蒔蘿茴香川椒炒同爲細末撒菜上更鋪菜一重又撒物料如此鋪撒五重以平石壓之用甑蒸過切作小塊調豆粉稠水蘸之入油煠熟冷定磁器收之秋間嫩春不老芥菜陰半幹擇去黃葉老梗將根劈爲數瓣每斤用炒鹽三兩五錢將鹽陸續揉入菜內每淸晨卽用鹽揉一次先著力揉根次稍揉梗葉一次至日西又照上法揉一次至七日卽中矣湏要細揉用細鹽每根用花椒茴香入中心窩起入壇內仍取原汁澆入用泥固封至立春卽移房內架起芥菜虀九月十月取靑紫白芥菜切細於沸湯內焯過帶湯撈於盆內與生萵苣同熟油芥花或芝蔴白鹽約量拌勻按於甕內三二日變黃可食至春不變味幹虀菜大芥菜每一百斤用鹽二十二兩操撈得勻以盆或缸疊疊放定上用大石壓腌數日出水浸過石撈起曬漧後以本汁鹵煮滚半熟再曬漧收貯若復蒸過則黑而軟置淨幹甕中藏封任畱數年不壞出路作菜極便六月伏天用炒過幹肉復同虀菜炒放旬日不腐凡六月天熱饌不堪畱只以干虀同炒不要入湯水放冷再收起可放經旬不气息極妙若腌芥鹽汁煮黃豆極幹蘿卜丁曬漧收貯經年可食研芥子入細辛少許白蜜好醋一處研爛再以淡醋去滓極辣一法芥子同石龍芮子同研其辣異常

菠菜

原─一名菠薐一名波斯艸一名赤根菜【詢蒭錄雲南人呼菠菜北人呼赤根菜】一名鸚鵡菜出西域頗陵國今訛爲菠薐蓋頗陵之轉聲也【見劉賓客嘉話錄】莖柔脆中空葉綠膩柔厚直出一尖傍出兩尖似鼓子花葉之狀而稍長大根長數寸狀如桔梗色赤味甘美四月起薹尺許開碎白花叢簇不顯有雌雄雌者結實有刺狀如蒺藜子葉與根味甘冷滑無毒利五臟通腸胃熱開胸膈下气調中止渴潤燥解酒毒服丹石人最宜麻油炒食甚美北人以爲常食春月出薹嫩而且美春暮薹漸老沸湯晾過曬漧備用甚佳可久食誠四時可用之菜也【八九月種者可備冬食正二月種者可備春蔬】南人食魚稻多食則冷大小腸忌與防魚同食發霍亂

彚考─原─唐防要─太宗時尼波羅國獻菠薐菜類紅藍實如蒺藜火熟之能益食味

集藻─五言絕句─原─宋劉子翚詠菠薐─金簇因形制臨畦發永嘆時危思擷佩楚客莫紉蘭

詩散句─原─宋蘇軾─北方苦寒今未巳雪底菠薐如鐵甲豈知吾蜀富冬蔬霜葉露芽寒更茁

別錄─原─種植─正二月內將子水浸一二日候脹撈出控幹盆覆地上俟芽出擇肥松地作畦於每月下旬下種勤澆灌可逐旋食用秋社後二十日種者至將霜時馬糞培之以避霜雪十月內沃以水備冬蔬此菜必過月朔乃生卽晦日下種與十餘日前種者同出亦一異也春種多虫不如秋種者佳

莧

原─莧凡五種赤莧【一名簣爾雅云蕢赤莧注云今莧菜之赤莖者本艸云一名花莧莖葉深赤】白莧人莧【俱大寒又名糠莧胡莧二莧味勝他莧但大者爲白莧小者爲人莧或謂之細莧其實一也其子霜後方熟細而黒色又細莧俗名野莧豬好食之亦名豬莧】紫莧【莖葉皆紫無毒不寒吳人用以染者】五色莧【今稀有】諸莧皆三月種葉如藍莖葉皆髙大易見故名莧【或曰莧從見諧聲也】開細花成穗穗中細子扁而光黒與靑箱子雞冠子無別老則抽莖甚髙六月以後不堪食子霜後始熟九月收五莧俱气味甘冷利無毒並利大小腸治初痢滑胎通竅明目除邪去寒熱白莧補气除熱赤莧主赤痢射工沙虱紫莧殺虫毒治气痢彚考─增─易夬卦─莧陸夬夬─疏─董遇云莧人莧也─南齊書王智深傳─智深家貧無人事嘗餓五日不得食掘莧根食之─南史蔡樽傳─樽在吳興不飲郡井齋前自種白莧紫茄以爲常餌詔褒其淸─詢蒭錄─南人呼莧菜北人呼荇乃人莧音誤也

集藻─七言律詩─增─宋方嶽羮莧─琉璃蒸乳壓防膏未抵齋廚格調髙脫粟飯香供野莧荷鋤人飽撚霜毛斷無文伯可相累比似何曽母太豪見說能醫射工毒人間此物正騷騷

詩散句─增─唐杜甫─莧也無所施何顏入筐篚─宋王安石紫莧淩風怯─金史肅迎風紫莧因循老

別錄─增─物類相感志─紅莧菜煮生麻布則色白如薴爾雅翼─靑泥殺鱉得莧復生─學圃余疏─莧有紅白二種素食者便之肉食者忌與鱉共食─原─制用─赤莧根莖可糟藏食之甚美味辛取鱉肉切豆大以莧菜裹置土中一宿卽變小鱉試之屢驗

【附錄】馬齒莧

原─馬齒莧一名馬莧一名五行艸【以其葉靑梗赤花黃根白子黒也】一名五方艸【亦五行之義】一名長命菜【其性耐久難燥】一名九頭獅子艸─增─本艸─馬齒莧一名馬齒龍牙─原─處處有之柔莖布地葉對生比並圓整如馬齒故名六七月開細花結小尖實實中細子如葶藶子狀苗煮熟曬漧可爲蔬有二種葉大者名防耳艸不堪用小葉者又名防齒莧節葉間有水銀每十觔可得八兩或十兩气味酸寒無毒散血消腫利腸滑胎解毒通淋治產後虛汗

集藻─詩散句─原─唐杜甫─又如馬齒盛气擁葵荏昏─增杜甫─馬齒葉亦繁

別錄─增顏氏家訓─月令云荔挺出鄭注云荔挺馬薤也說文云似蒲而小根可爲刷廣雅云馬薤荔也通俗文亦云馬藺易統通卦驗圖云荔挺不出則國多火災蔡邕月令章句云荔似挺髙誘注呂氏春秋云荔艸挺出也然則月令注荔挺爲艸名誤矣河北平澤率生之江東頗有此物人或種於階庭但呼爲旱蒲故不識馬薤議禮者乃以爲馬莧堪食亦名豚耳俗曰馬齒江陵嘗有一僧面形上廣下狹劉緩防子民譽年始數歲俊悟善體物見此僧云面似馬莧其伯父劉縚因呼爲荔挺法師縚親講禮名儒尙誤如此─原─李絳兵部手集─唐武相元衡苦脛瘡焮癢不可堪百醫無效防吏上一方馬齒莧搗爛敷上兩三徧卽愈多年惡瘡百方不瘥或痛焮不已並治

【附錄】水馬齒

增野菜譜─水馬齒生水中與旱馬齒相類熟食

葵【葵與蜀葵二種原譜誤合爲一今分葵入蔬譜蜀葵等另入花譜】

增─廣雅─蘬丘葵也─農書─葵陽艸也【天有十日葵與終始故葵從癸】齊民要術─葵有紫莖白莖二種種別復有大小之殊又有鴨腳葵─本艸─一名露葵【古人采葵必待露解】一名滑菜【言其性也】一名衛足【爾雅翼云葵揆也葵葉傾日不使照其足】─李時珍曰─古人種爲常食今種之者頗鮮其實大如指頂皮薄而扁實內子輕虛如楡莢仁六七月種者爲秋葵八九月種者爲冬葵正月復種者爲春葵然宿根至春亦生─農桑通訣葵爲百菜之主備四時之饌本丰而耐旱味甘而無毒供食之餘可爲葅臘枯枿之遺可爲榜簇咸無棄材誠蔬茹之上品也

彚考─原─詩豳風─七月烹葵及菽─左傳─仲尼曰鮑莊子之智不如葵葵猶能衛其足─南齊書周顒傳─顒淸貧寡欲終日長蔬食衛將軍王儉謂顒曰卿山中何所食顒曰赤米白鹽綠葵紫蓼增─北史盧觀傳觀弟叔彪在朝通貴魏收常來詣之訪以洛京舊事不待食而起雲難爲子費叔彪畱之良久食至但有粟飱葵菜木椀盛之片脯而已所將僕從亦盡設食一與此同─管子桓公北伐山戎出冬葵布之天下桓公憂北郭民貧管子請禁去市三百步者不得樹葵菜此則亦有以相及也─原─列女傳─魯漆室之女見魯君老太子防倚柱而嘆鄰婦問之曰昔有客馬逸踐園葵使吾終歲不飽葵吾聞河潤九里漸濡三百里魯國有患君臣父子被其辱婦女獨安所避─異苑─苻堅欲南師夢葵生城南以問婦曰若軍逺出難爲將─列仙傳─丁次都爲丁氏作奴丁氏常使求葵冬得生葵問從何得此雲從日南來集藻─賦─增─宋鮑照園葵賦─風暖淩開土昌泉動遊塵曝日鳴雉依隴主人拂黃冠拭藜杖布蔬種平圻壤通畔修直膏畝夷敞白莖紫蔕豚耳鴨掌溝東陌西行三畦兩旣區旣鉏乃露乃映勾萌欲伸藂牙將放爾乃晨露夕陰霏云四委沈雷逺震飛雨輕灑徐未及晞疾而不靡柔莩爰秀剛甲以解稚葉萍布弱陰競抽萋萋翼翼沃沃油油下葳蕤而被逕上參差而覆疇承朝陽之麗景得傾柯之所投仕非魯相有不防之利賓非二仲無逸馬之憂顧堇荼而莫偶豈蘋藻之薦羞若乃鄰老談稼女嫗歸桑拂此葦席炊彼穄粱秋壺援醢曲瓢捲漿乃羮乃瀹堆鼎盈筐甘旨蒨脆柔滑芬芳消淋逐水潤胃調腸於是旣飫徹盤投筯回小人之腹爲君子之慮近觀物運逺訪師聖聲數後彰律理前定烏非黔黒鶴豈浴淨彼圓行而方止固得之於天性伊冬箑而夏裘無雙功而並盛蕩然任心樂道安命春風夕來秋日晨映獨酌南軒擁琴孤聽篇章間作以歌以詠魚深沈而鳥髙飛孰知美色之爲正

文賦散句─原漢董仲舒賢良策公儀子相魯食於捨而茹葵慍而防其葵曰吾已食祿又奪園夫利乎─魏曹植求通親親表─若葵藿之傾葉太陽𨿽不爲之廻光然終向之者誠也─晉潘嶽閒居賦─綠葵含露白薤負霜五言古詩─增─晉陸機園葵詩二首─種葵北園中葵生郁萋萋朝榮東北傾夕穎西南晞零露垂鮮澤朗月耀其煇時逝柔風戢歲暮啇飈飛層雲無溫液嚴霜有凝威幸髙墉徳景防素丰條並春盛落葉後秋衰慶彼晚雕福忘此孤生悲翩翩晚雕葵孤生寄北籓被覆露惠微軀後時殘庇足周一智生理各萬端不若聞道易但傷知命難─原─唐白居易烹葵─昨臥不夕食今起乃朝饑貧廚何所有炊稻烹秋葵紅粒香復軟綠英滑且肥饑來止於飽飽後復何思思憶榮遇日迨今窮退時今亦不凍餒昔亦無餘資口旣不減食身又不減衣撫心私自問何者是榮衰勿學常人意其間分是非

五言絕句─原─唐李白題葵葉─慙君能衛足嘆我逺遊根白日如分照還歸守故園

七言絕句─增─宋楊萬里─都將葵葉蓋亭中樹似桄榔葉似防欲向天公覓微雪妝成急響打船篷篛笠端能直幾錢騎奴不擬雨連天蓋頭旋折山葵菜擘破靑靑傘半邊─明徐賁答楊署令送菜─隙地知君手自栽紺芽紅甲雨中開閒居我亦淸齋久肯折新葵爲送來詩散句─原─古詩─采葵莫傷根傷根葵不生─晉陸機─無以肉食資取笑葵與藿─陶潛─流目視西園曄曄榮紫葵─增─梁沈約─靑靑園中葵朝露待日晞─劉孝綽─園葵亦何幸傾葉奉離光─原─唐杜甫─刈葵莫放手放手傷葵根─增─白居易─中園何所有滿地靑靑葵─原─宋蘇軾─爛煮葵羮斟桂醑風流可惜在蠻村西崦人家應最樂煮葵燒筍餉春耕─增─唐張九齡─園葵亦向陽衛足感葵陰─李白─園蔬烹露葵─王維烹葵邀上

客─原─杜甫秋露接園葵─增─杜甫─香宜配碧葵葵荒欲自鋤傾陽逐露葵─白居易─晨露園葵鮮─宋陸遊─葵羮出鬴香─唐王維─松下淸齋折露葵─宋陸遊─雨慳葵葉未吐甲

別錄─原─博物志─陳葵子微火炒令爆吒撒熟地徧蹋之朝種暮生遲不過經宿耳增─博物志─陳葵子秋種覆蓋令經冬不死春有子也齊民要術─世人作葵菹不好皆由葵太脆故也菹菘以社前二十日種之葵社前三十日種之使葵至藏皆欲生花乃佳耳葵經十朝苦霜乃采之秫米爲飯令冷取葵著甕中以向飯沃之欲令色黃煮小麥時時粣之崔寔曰九月作葵葅其歲溫卽待十月食經作葵葅法擇燥葵五斛鹽二斗水五斗大麥漧飯四升合瀨案葵一行鹽飯一行淸水澆滿七日黃便成矣─原─制用─食葵當乘其葉嫩時湏用蒜無蒜勿食久病大便澀滯者宜食孕婦宜食易產作菜茹甚甘美但性太滑利不益人熱食令人熱悶三月食生葵動風气發宿疾飲食不消四月食之發風疾天行病後食之令人失明霜後生食動五種畱飲吐水心有毒服藥人忌食被犬咬者終身勿食食之卽發黃背紫莖者勿食同鯉魚黍米酢食害人同豬肉食令人無顏色葵甚易生地不論肥瘠宜於不堪作田之地多種以防荒年采瀹曬漧收貯

【附錄】龍葵

增─本艸一名苦葵一名苦菜【益州有苦菜乃是苦蘵卽龍葵也】一名天茄子一名水茄一名天泡艸一名老鴉酸漿艸【與酸漿相類故加老鴉以別之】一名老鴉眼睛艸【五爪龍亦名老鴉眼睛艸同名異物也】李時珍曰龍葵龍珠一類二種也皆處處有之四月生苖髙二三尺莖大如筯似燈籠艸而無毛葉似茄葉而小五月以後開小白花五出黃蕋結子正圓大如五味子上有小蔕數顆同綴其味酸中有細子亦如茄子之子但生靑熟黒者爲龍葵生靑熟赤者爲龍珠

【附錄】蔠葵

增─爾雅─蔠葵蘩露─注─承露也大莖小葉華紫黃色─本艸─一名落葵一名藤葵一名天葵一名繁葵一名禦菜一名胭脂菜【坡詩注云丰湖有燕脂藤生菜滑美勝蒓】蔓生葉似杏葉而肥厚軟滑可茹八九月開細紫花累累結實如五味子熟則紫黒色揉取汁紅如胭脂女人飾面唇及染布物謂之胡胭脂亦曰染絳子但色易變耳其葉最能承露其子垂垂亦如綴露故得露名

禦定佩文齋廣羣芳譜卷十四﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷十五

蔬譜

─生菜

原生菜一名白苣一名石苣增─陸璣詩疏靑州謂之芭原似萵苣而葉色白斷之有白汁正二月下種四月開黃花如苦蕒結子亦同八月十月可再種以糞水頻澆則肥大諺云生菜不離園宜生食又生挼鹽醋拌食故名生菜色紫者名紫苣一云紫苣和土作器火煆如銅

集藻─詩散句─增─唐杜甫─脆添生菜美陰益食單涼別錄─原─種植作畦下種如菠薐法先用水浸種一日於濕地上襯布置子以盆合之芽出種畦中宜肥地

苦菜

原─苦菜一名苦苣一名苦蕒一名褊苣一名遊冬【博雅雲遊冬苦菜也埤雅云此艸淩冬不凋故名】一名天香菜─增─爾雅荼苦菜疏

一名荼艸一名選─陸璣詩疏─生山田及澤中得霜甜脆而美─本艸─春初生苗有赤莖白莖二種葉似花蘿卜葉上葉抱莖梢菜似鸛嘴每葉分義攛挺如穿葉狀─原葉狹而綠帶碧莖空斷之有白汁花黃如初綻野

菊花春夏皆旋開一花結子一叢如同蒿子花罷則萼斂子上有白毛茸茸隨風飄揚落處卽生今處處有之但在北方者至冬而凋在南方者冬夏常靑爲少異耳味苦寒無毒夏天宜食能益心和血通气主治腸澼渇熱中疾惡瘡霍亂後胃气煩逆忌與蜜同食作肉痔脾胃虛寒人不可多食

彚考─原─詩風誰謂荼苦其甘如薺─唐風采苦采苦首陽之下─大雅堇荼如飴─禮記月令─孟夏之月苦菜秀增禮記內則濡豚包苦實蓼─疏─言濡豚之時包─裹豚肉以苦菜殺其惡气又實之以蓼─水經注─若城東得苦菜夏浦浦東有苦菜夏江逕其北故浦有苦菜之名焉─顏氏家訓詩云誰謂荼苦爾雅毛傳並以荼苦菜也又禮云苦菜秀案易統通卦驗圖曰苦菜生於寒秋更冬歷春得夏乃成今中原苦菜則如此也一名遊冬葉似苦苣而細摘斷有白汁花黃似菊江南別有苦菜葉似酸漿其花或紫或白子大如珠熟時或赤或黒此菜可以釋勞案郭璞注爾雅此乃蘵黃蒢也今河北謂之龍葵梁世講禮者以此當苦菜旣無宿根至春子方生耳亦大誤也又髙誘注呂氏春秋曰榮而不實曰英苦菜當言英益知非龍葵也─兼明書月令孟夏苦菜秀孔頴達曰菜似馬薤而花白其味極苦明曰按夏小正四月王萯秀月令用小正爲本攺王萯爲苦菜也詩豳風四月秀葽鄭康成疑葽爲王萯今驗四月秀者野人呼爲苦葽春初取煮去苦味和米粉作餅食之四月中莖如蓬艾花如牛蒡花四月秋气生故苦葽秀則一歳物成自苦葽始月令所書皆應時之物其言苦菜卽苦葽也頴達所見別是一物不可引以解此眞珠船─唐景龍二年郿縣民王上賓家有苦蕒菜髙三尺餘上廣尺餘厚二分

集藻─七言律詩─原─眀黃正色─但得菜根俱可啖況於苦蕒亦奇逢初嘗不解回甘味慣醉方知醒酒功茹素無緣葷未斷禪宗有約障難空北窻入夏稀盤餖莫厭頻頻餉阿儂盤餐落落對瓜畦杜撰人間苦蕒虀嫩綠浮羮蒓讓滑微酸入口舌應迷野人生計誰云薄藿食家風未是低爲報靑蠅莫相欲隨芹曝獻金閨詩散句─原─唐杜甫─苦苣刺如鍼

菾菜

原─菾菜一名莙薘菜苗髙三四尺莖若蒴有細稜夏潤冬枯葉靑白色似白菘菜葉而短莖亦相類但差小耳正二月下種宿根亦自生四月開細白花結實狀如茱萸毬而輕虛土黃色內有細子根白色味甘苦大寒滑無毒開胃通心膈利五臟理脾气去頭風補中下气宜婦人冷气人不可多食動气患腹冷人食之必破腹十月以後宜於暖處窖藏

別錄─原─制用醋浸揩面去粉滓潤澤有光莙薘莖燒灰淋汁洗衣色如白玉

蕹菜

原─蕹菜【蕹與壅同此菜惟以壅成故謂之蕹】榦柔如蔓中空葉似菠薐及鏨頭開白花堪茹南人編葦爲筏作小孔浮水上種子於水中長成莖葉皆出葦孔中隨水上下南方之奇蔬也陸種者宜濕地畏霜雪九月蔵土窖中三四月取出壅以糞土節節生芽一本可成一畦生嶺南今江夏金陵多蒔之

別錄─增─南方艸木狀野葛有大毒以菜汁滴其苗當時萎死世傳魏武能噉野葛至一尺云先食此菜─北戶錄─菜葉如柳三月生陳藏器云主解胡蔓艸毒胡蔓艸卽野葛也─原─制用─味短須豬肉同煮俟肉色紫乃堪食

蕓薹菜

增─本艸蕓薹菜【塞外有雲臺戌始種此菜故名】一名寒菜一名胡菜一名薹菜一名薹芥一名油菜─原─單莖圓肥淡靑色葉附莖上形如白菜嫩時可炒食旣老莖端開花如蘿卜花結角中有子─增─本艸─九月十月下種生葉冬春采薹心爲茹三月則老不可食開小黃花四瓣子灰赤色炒過搾油黃色燃燈甚眀─原─味溫無毒主風遊丹腫乳癰煮食主腰腳痺破癥瘕結血多食損陽气發瘡口齒痛又生腹中諸虫

集藻─七言絕句─增─宋範成大田家雜興─桑下春蔬綠滿畦菘心靑嫩芥薹肥溪頭選擇店頭賣日暮裹鹽沽酒歸

詩散句─增─宋楊萬里薹菘正自有風味杯盤底用専腴丰

別錄─原─制用─曬薹菜以春分後摘薹菜花不拘多少沸湯焯過控幹少用鹽拌勻良久曬漧以紙袋收貯臨用湯浸油鹽姜醋拌食

蔊菜

增─本艸─蔊菜一名【音罩】菜一名辣米菜生南方田園小艸也冬月布地叢生長二三寸柔梗細葉三月開細花黃色結細角長一二分角內有細子味極辛辣沙地生者尢伶仃

彚考─增─山家淸供─考亭先生每飲後則以蔊莁供一出於旴江分於逢陽一生於嚴灘石上公所供蓋建陽種集有蔊詩可考山谷縣孫崿以沙臥蔊食其苗雲集藻─七言古詩─增─宋楊萬里羅仲憲送蔊菜謝以長句學琴自有譜相鶴自有經蔬經我繙盡不見蔊菜名金華詩札初相識玉友尊前毎相憶坐令芥蓀姜子牙一見風流俱避席取士取名多失眞向來許靖亦誤人君不見鄭花不得半山句卻參魯直稱門生

五言律詩─增─宋朱子次韻公濟恵蔊─靈艸生何許風泉古澗旁褰裳勤采擷枝筯芳香冷入根閟春歸翠穎長遙知拈起處全體露眞常

五言絕句─增宋朱子蔊菜小艸有眞性托根寒澗幽懦夫曾一嘬感憤不能休

七言絕句─增─宋楊萬里─虀臼文辭粲受辛子牙爲祖芥爲孫勸君莫謁獨醒客只謁髙陽社里人

巢菜

增─四川志巢菜州縣俱出葉似槐而小其子如小豆夏時種以糞田其苗可食

集藻─五言古詩─增宋蘇軾元修菜並引─菜之美者有吾鄕之巢故人巢元修嗜之餘亦嗜之元修云使孔北海見當復云吾家菜耶因謂之元修菜余去鄕十有五年思而不可得元修適自蜀來見余於黃乃作是詩使歸致其子而種之東坡之下云彼美君家菜鋪田綠茸茸豆莢圓且小槐芽細而丰種之秋雨餘擢秀繁霜中欲花而未萼一一如靑虫是時靑裙女采擷何匆匆烝之復湘之香色蔚其饛酒下鹽豉縷橙芼姜蔥那知雞與豚但恐放筯空春盡苗葉老耕翻煙雨叢潤隨甘澤化暖作靑泥融始終不我負力與糞壤同我老忘家捨楚音變兒童此物獨嫵媚終年系余胸君歸致其子囊盛勿函封張騫移苜蓿適用如葵菘馬援載薏苡羅生等蒿蓬懸知東坡下塉鹵化千鐘長使齊安民指此說兩翁

七言絕句─原─宋陸遊巢菜─昏昏霧雨暗衡茅兒女隨宜治酒殽便覺此身如在蜀一盤籠餅是豌巢─巢菜並序─蜀蔬有兩巢大巢豌豆之不實者小巢生稻畦中東坡所賦元修菜是也吳中絕多名漂揺艸一名野蠶豆但人不知取食耳予小舟過梅市得之始以作羮風味宛然在醴泉蟇頥時也冷落無人佐客庖庾郎三九困饑嘲此行忽似蟇津路自風鑪煮小巢

薇

原薇【字說云微賤所食因謂之薇】一名野豌豆一名大巢菜【本艸項氏曰巢菜有大小二種大者卽薇乃野豌豆之不實者小者卽東坡所謂元修菜也】─增─爾雅薇垂水注生於水邊疏艸生於水濱而枝葉垂於水者曰薇─說文薇似藿─陸璣詩疏薇山菜也今官園種之以

供宗廟祭祀─通誌─薇生水旁葉如萍─原─生麥田及原隰中本艸雲非水艸也莖葉气味皆似豌豆其藿作蔬入羮皆宜

彚考─原─詩召南─陟彼南山言采其薇─小雅─采薇采薇薇亦作止山有蕨薇─增─史記伯夷傳武王巳平殷亂天下宗周而伯夷叔齊恥之義不食周粟隱於首陽山采薇而食之作歌曰登彼西山兮采其薇矣以暴易暴兮不知其非矣神農虞夏忽焉沒兮我安適歸矣於嗟䢐兮命之衰矣─三秦記夷齊食薇三年顏色不異武王誡之不食而死

集藻─文散句─增─楚屈原天問驚女采薇鹿何祐五言古詩─原─唐白居易續古詩─朝采山上薇暮采山上薇歳晏薇亦盡饑來何所爲坐飲白石水手把靑松枝擊節獨長歌其聲淸且悲櫪馬非不肥所苦長縶維豢豕非不飽所憂竟爲犧行行歌此曲以慰常苦饑詩散句─原─唐杜甫─繋書無浪語愁寂故山薇─增─李頻家住東臯下好采舊山薇─原─明馮琦─圖南吾豈敢願托北山薇─增─唐張九齡采薇南山岑─杜甫─山中疾采薇─許渾─白雲空長越山薇

蕨

原─蕨一名虌【爾雅云蕨虌注云廣雅云紫藄非也江西謂之虌陸璣詩疏雲山菜也周秦曰蕨齊魯曰虌埤雅云狀如大雀拳足又如其足之蹷也故謂之蕨俗云初生亦類鱉腳故曰虌也】─增─齊民要術二月中髙八九寸老有葉瀹爲茹滑美如葵三月中其端散爲三枝枝有數葉葉似靑蒿長麄堅長不可食用─原處處山中有之二三月生芽拳曲狀如小兒拳長則展寛如鳳尾髙三四尺莖嫩時無葉采取以灰湯煮去涎滑曬漧作蔬味甘滑肉煮甚美姜醋拌食亦佳荒年可救饑根紫色皮內有白粉搗爛洗澄取粉名蕨粉可蒸食亦可蕩皮作綫色淡紫味滑美陸璣謂可供祭祀故周詩采之─增─爾雅翼─蕨紫色而肥野人今歳焚山則來歳蕨菜繁生其舊生蕨之處蕨葉老硬敷披人志之謂之蕨基─原─气味甘寒滑無毒去暴熱利水道令人睡焙爲末米飲下二錢治腸風熱毒根燒灰油調傳蛇蠨傷

彚考─原─詩召南陟彼南山言采其蕨增─晉書文苑傳張翰爲大司馬東曹掾謂同郡顧榮曰吾本山林間人無望於時子善以明防前以智慮後榮執其手愴然曰吾亦與子采南山蕨飲三江水耳─洞冥記─帝起俯月臺眺月亦曰眺蟾臺酌云菹酒菹以艸黒蕨金蒲甜蓼─捜神後記太尉郗鑑字道徽鎭丹徒曾出獵時二月中蕨始生有一甲士折食一莖卽覺欲吐因歸乃成心腹疼痛經半年許忽大吐吐出一赤蛇長尺餘尙活動揺乃掛著屋檐前汁稍稍出蛇漸焦小經一宿視之乃是一莖蕨猶昔之所食病遂除差─淸異志─王鯨逢賣蕨姥黃衣破結有饑色憫之乃以千錢買蕨姥謝而去及歸蒸於烏頭甑盡成金釵蓋姥非常人也─窮幽記猿啼之地蕨乃多有每一聲遽出萬莖─本艸─蕨根如紫艸多生山間人作茹食之四皓食之而壽夷齊食之而夭固非良物

集藻─五言古詩─增宋朱子次韻公濟恵蕨西山采蕨人蓬首尙傾國懷哉逺莫致引脰气已塞頃筐忽墮前此意豈易得良遇不可遲枯笻有餘力

七言律詩─增─宋朱松次韻李堯端見嘲食蕨眞人官府未夤緣且向龍山作散仙春入燒痕催采蕨雨翻泥隴憶歸田蔬腸我若枵蟬腹詩格君如擊鶻拳筯下萬錢謀更鄙諸公飽煞大官羶─方嶽采蕨野燒初肥紫玉圓枯松瀑布煮春煙偃王妙處原無骨鉤弋生來已作拳早韭不甘同臭味秋蒓𨿽滑帶腥涎食經豈爲兒曹設弱腳寒中恐未然

詩散句─增─唐李白昔在南陽城惟飡獨山蕨─原─杜甫食蕨不願余茅茨眼中見─增─杜甫─秋風吹幾杖不厭北山蕨石間采蕨女鬻菜輸官曹─宋謝靈運野蕨漸紫苞唐張九齡─采蕨南山岑─李白─初拳幾枝蕨石壁老野蕨─杜甫─石暄蕨芽紫─王維─繞籬生野

蕨采蕨輕軒冕─白居易饑捉采蕨筐李賀紫蕨生石云─鄭谷─山蕨止春饑─宋梅堯臣蕨肥巖向日─唐杜甫─今日東湖采蕨薇─白居易─蕨芽已作小兒

拳─宋陸遊─山童新采蕨芽肥楊萬里─食蕨食臂莫食拳─金元好問中林春雨蕨芽肥─元郭鈺─紫芽初長粉如脂

別錄─原─制用─嫩蕨沸湯煠熟曬漧用時以滚湯浸軟料物拌食任調葷素─增─齊民要術食經曰藏蕨法先洗蕨肥著器中蕨一行鹽一行薄粥沃之一法以薄灰淹之一宿出蟹眼湯瀹之出熇內糟中可至蕨時

【附錄】迷蕨

增爾雅─藄月爾─注─卽紫藄也似蕨可食─本艸─李時珍曰紫藄似蕨有花而味苦謂之迷蕨初生亦可食三蒼謂之紫蕨

【附錄】水蕨

增─本艸─水蕨似蕨生水中呂氏春秋云菜之美者有云夢之防卽此菜也

薺

原─薺一名防生艸【本艸云薺生濟濟故謂之薺釋家取其莖作挑燈杖可避蚊蛾謂之防生艸】野生有大小數種小薺花葉莖扁味美最細者名沙薺大薺科葉皆大而味不及小薺莖硬有毛者名菥蓂【爾雅云菥蓂大薺疏云又名蔑菥一名太蕺一名馬辛】味欠佳冬至後生苗二三月起莖五六寸細白花結莢如小萍有三角莢內細子名蒫【爾雅云蒫薺實疏云薺子味甘人取其葉作葅及羮】四月收師曠所謂歳欲丰甘艸先生卽此─增─野菜譜江薺【生臘月生熟皆可食花時不可食但可作虀用】倒灌薺【生旱田采之熟食亦可作虀】蒿柴薺【其葉可食其稭可燃】掃帚薺【春采熟食】碎米薺【三月采皆可作虀】

彚考─增─詩風─誰謂荼苦其甘如薺─禮記月令─孟夏之月靡艸死─注─靡艸薺葶藶之屬─周禮地官─以土防之法辧五地之物生四曰墳衍其動物宜介物其植物宜莢物─注莢物薺莢王棘之屬─淮南子薺夌冬生而夏死─春秋繁露─薺以美冬水气也薺甘味也乘於水气故美者甘勝寒也薺之言濟所以濟大水也─抱朴子─薺夌大防仲夏而枯─眀皇雜錄─髙力士逐於巫山山谷多薺而人不之食因爲詩寄意云兩京作斤賣五溪無人采夷夏𨿽有殊气味終不攺

集藻尺牘─原─宋蘇軾與徐十二─今日食薺極美念君臥病麫酒醋皆不可近惟有天然之珍𨿽不甘扵五味而有味外之美本艸薺和肝气眀目凡人夜則血歸扵肝肝爲宿血之髒過三更不睡則朝旦面色黃燥意思荒浪以血不得歸故也若肝气和則血脈通流津液暢潤瘡疥於何有君今患瘡故宜食薺其法取薺一二升許淨擇入淘了米三合冷水三升生薑不去皮捶兩指大同入釡中澆生油一蜆殻當於羮面上不得觸觸則生油气不可食不得入鹽醋君若知此味則陸海八珍皆可鄙厭也天生此物以爲幽人山居之祿輙以奉傳不可忽也

賦─增─晉夏侯湛薺賦─寒冬之日余登乎城跬步乎北園覩眾艸之萎悴覽林果之零殘悲纎條之槁摧慜枯葉之飄殫見芳薺之時生被畦疇而獨繁鉆重冰而挺茂嚴霜以發鮮捨盛陽而弗萌在太陰而斯育永安性於猛寒差無寧乎暖燠齊精气於欵冬均貞固乎松竹文賦散句─增─楚屈原九章─荼薺不同畝兮─原齊卞伯玉薺賦終風掃於暮節霜露交於杪秋有淒淒之綠薺方滋繁於中疇

四言古詩─原─眀陳繼儒十畝之郊菜葉薺花抱甕灌之樂哉農家

五言古詩─原─宋陸遊食薺十韻─捨東種早韭生計似庾郎捨西種小果戲學蠶叢鄕惟薺天所賜靑靑被陵岡珍美屏鹽酪耿介淩雪霜采擷無闕日烹餁有祕方火地鑪暖加糝沙鉢香尙嫌雜筍蕨而況污膏粱炊秔及鬻防得此生輝光吾饞實易足捫腹喜欲狂一掃萬錢食終老稽山旁

五言律詩─增宋徐似道─萋萋墻根薺采掇盈─襜破白半浮糝殺靑微下鹽長貧嘆亦苦積悟覺尢甘緬想防葵老吾今已傷防

七言律詩─增─宋陸遊食薺糝甚美蓋蜀人所謂東坡羮也─薺糝芳甘妙絕倫啜來恍若在峨岷蒓羮下豉知難敵牛乳抨酥亦未珍異味頗思修淨供祕方當惜授防人午窓自撫膨脝腹好住煙村莫厭貧

七言絕句─原─宋陸遊食薺─小著鹽醯和滋味微加姜桂助精神風鑪歙鉢窮家活妙訣何曾授人日日思歸飽蕨薇春來薺美忽忘歸傳誇眞欲嫌荼苦自笑何時得瓠肥采采珍蔬不待畦中原正味壓蒓絲挑根擇葉無虛日直到開花如雪時

詩散句─增─唐白居易─滿庭田地濕薺葉生墻根─宋陳與義─薄飯不能羮墻陰老春薺─程俱─薺花𨿽未繁著地爛於纈─金李獻能─曉雪沒寒薺無物充朝饑─宋司馬光─後檐數戶地荒穢不翦欲令生薺花─原蘇軾時繞麥田求野薺彊爲僧捨煮山羮─增─劉克莊─薺花滿地無人見惟有山蜂度短墻─唐孟郊─食薺腸亦苦─朱慶余─迎寒薺葉稠─宋王安石─薫風洲渚薺花繁─陸遊─寒薺繞墻甘若飴─金叚繼昌─凍隴蘇來白薺

添

別錄─原─制用─淸明日未出采薺莖幹夏作燈杖蚊蛾不敢近

藜【原作藋按本艸作藜原譜以藜爲地葵又以爲王彗皆誤也今正之】

原─藜一名萊一名紅心灰藋一名胭脂菜一名鶴頂艸一名落藜生不擇地處處有之卽灰藋之紅心者莖葉稍大嫩時亦可食故昔人謂藜藿與膏粱不同老則莖可爲杖气味甘平微毒殺虫煎湯洗虫瘡潄齒防搗爛塗諸虫傷

彚考─增─詩小雅─北山有萊─疏─艸名其葉可食今兗州人烝以爲茹謂之萊烝─晉書山濤傳─魏帝以濤母老贈藜杖一枚─淮南子─藜藿之生蝡蝡然日加數寸不可以爲櫨棟楩柟─笠澤叢書─讀古聖人書每涵咀義味獨坐日昃案上一杯藜藿如五鼎太牢饋於左右詢蒭錄─古稱藜卽灰莧老可爲杖蓋藜杖也

集藻─文散句─增─漢司馬遷自序─糲粱之食藜藿之羮王褒聖主得賢臣頌─羮藜含糗者不足與論太牢之滋味

五言絕句─增─眀李東陽詠藜─藜新尙可蒸藜老亦堪煮眀年幸彊健拄杖看秋雨

詩散句─增─晉陶潛─敝襟不掩肘藜羮常乏斟─原─唐杜甫─吾安藜不糝汝貴玉爲琛試問甘藜藿未羨輕肥─增─韓愈─藜羮尙如此肉食安可嘗三年國子師腸肚集藜莧童穉頻書札盤飡詎糝藜─宋蘇軾─寄語故山友愼無厭藜羮─陳克─顧我從來貧到骨經營藜藿亦艱辛─蘇軾─藜羮對書史─陸遊─藜羮自美何待糝

別錄─原─制用─嫩時采葉滚水煠熟香油拌爲茹頗益人能滌腸胃加蒜亦可啖煠出曬漧可備冬月之用其苗旣老可束爲帚直榦之麤而長者可爲拄杖

【附錄】蔏藋

增─爾雅─拜蔏藋─注─蔏藋亦似藜─疏─此亦似藜而葉大者名拜一名蔏藋

【附錄】灰藋

原─灰藋一名灰滌菜一名金鎖天今訛爲灰條菜處處原野有之四月生苗莖有紫紅綫稜葉尖有刻缺面靑背白莖心嫩葉皆有細白灰如沙爲蔬亦佳气味甘平無毒治惡瘡虫咬面防等疾忌著肉作瘡五月漸老髙者數尺七八月開細白花結實成簇如毬中有細子蒸曝取仁可炊飯及磨粉食救荒本艸云結子成穂者味甘散者味苦生墻下樹下者忌用白者謂之蛇灰有毒

蒓

原─蒓【一作蒓】一名茆【詩傳云茆鳧葵也又陸璣疏云茆與荇菜相似江東人謂之蒓菜】一名錦帶一名水葵【陸璣疏云江東或謂之水葵】一名露葵【詳見顏氏家訓】一名馬蹄艸一名缺盆艸─增─毛詩音義─幹寶云茆今之蹗艸江東有之鄭小同云或名水戾一云今之浮菜卽豬蒓也─原─生南方湖澤中最易生種以水淺深爲水深則莖肥而葉少水淺則莖痩而葉多其性逐水而滑惟吳越人喜食之葉如荇菜而差圓形似馬蹄莖紫色大如筯柔滑可羮夏月開黃花結實靑紫色大如棠梨中有細子三四月嫩莖未葉細如釵股黃赤色名穉蒓【穉小也】又名雉尾蒓體軟味甜五月葉稍舒長者名絲蒓【細莖如絲也】九月萌在泥中漸麤硬名瑰蒓或作葵蒓十月十一月名豬蒓【謂可餵豬也】又名蒓【酉陽雜俎云江東謂之蒓】味苦體澀不堪食取汁作羮猶勝他菜味甘寒無毒治消渇熱痺厚腸胃安下焦逐水解百藥毒並蠱气彚考─原─詩魯頌─思樂泮水薄采其茆─增─晉書陸機傳機入洛嘗詣侍中王濟濟指羊酪謂機曰卿吳中何以敵此答云千里蒓羮未下鹽防時人稱爲名對─原─晉書文苑傅─張翰有淸才善屬文齊王冏辟爲大司馬東曹掾因見秋風起思吳中菇菜蒓羮鱸魚膾曰人生貴適志何能羈宦數千里外以要名爵乎遂命駕而歸增─南史沈顗傳─顗素不事家產逢齊末兵荒與家人並日而食或有饋其梁肉者閉門不受惟采蒓荇根供食以樵采自資怡怡然恆不攺其樂─孝義傳─陶子鏘母嗜蒓母沒後恆以供奠梁武義師初至此年冬營蒓不得子鏘痛恨慟哭遂長斷蒓味─嶽陽風土記─嶽陽𨿽水鄕絕難得蒓菜惟臨湘東蒓湖間有之─顏氏家訓梁世有蔡朗父諱純旣不涉學遂呼蒓爲露葵面墻之徒逓相仿效承聖中遣一士大夫聘齊齊主客郎李恕問梁使曰江南有露葵否答曰露葵是蒓水鄕所出卿今食者綠葵菜耳─幽眀錄─河東常有醜奴將一小兒湖邊拔蒲暮宿空田舍中時日向瞑見一少女子姿容極美乘小船載蒓逕前投醜奴捨寄住因臥覺有臊气女已知人意便求出戶變而爲獺─寓簡─齊髙帝設蒓膾崔祖思曰此味故爲南北所推─墨莊漫錄─杜子美祭房相國九月用茶藕蒓鯽之奠蒓生於春至秋則不可食不知何謂而晉張翰亦以秋風動而思菇菜蒓羮鱸鱠鱸固秋物而蒓不可曉也─陸遊詩注─蒓菜最宜鹽防所謂未下鹽防者言下鹽豉則非羊酪可敵蓋盛言蒓羮之美耳─因話錄─千里蒓羮未下鹽豉世多以淡煮蒓羮未用鹽與豉相調和非也蓋末字悞書爲未末下乃地名此二處產此物耳其地今屬江幹─花史蕭山湘湖產絲蒓最美─四川志─綿竹縣武都山上出白蒓菜甚美

集藻─記─增─眀袁宏道湘湖記─蕭山櫻桃鳥蒓菜皆知名而蒓尢美蒓采自西湖浸湘湖一宿然後佳若浸他湖便無味浸處亦無多地方圓僅得數十丈許其根如荇其葉微類初出水荷錢其枝丫如瑚而細又如鹿角菜其凍如冰如白膠附枝葉間淸液泠泠欲滴其味香粹滑柔略如魚髄蟹脂而淸輕逺勝半日而味變一日而味盡比之荔枝尢覺嬌脆矣其品可以寵蓮嬖藕無得當者惟花中之蘭果中之楊梅可異類作配耳惜乎此物東不逾紹西不過錢塘江不能逺去以故世無知者余往仕吳問吳人張翰蒓作何狀吳人無以對果若爾季鷹棄官不爲折本矣然蒓以春暮生入夏數日而盡秋風鱸魚將無非是抑千里湖中別有一種蒓耶雜著─增─眀李流芳題西湖臥遊冊─辛亥四月在西湖值蒓菜方盛時以采擷作羮飽噉有蒓羮歌長不能載大意謂西湖蒓菜自吾友數人而外無能知其味者袁石公盛稱湘湖蒓羮不知湘湖無蒓皆從西湖采去又謂非湘湖水浸不佳不知蒓初摘時必浸之經宿乃愈肥凡泉水湖水皆可不必湘湖也然西湖人竟無知之者圖中人舟縱橫皆蕭山賣菜翁也可與吾歌並存以發好事者一笑─原─張七澤─蒓菜生松江華亭谷郡誌載之甚詳吾家步兵所爲寄思於秋風者也然武林西湖亦有之袁中郎狀其味之美云香脆滑柔略如魚髓蟹脂而輕淸逺勝其品無得當者惟花中之蘭果中之楊梅可以異類作配余謂花中之蘭是矣果中楊梅豈堪敵蒓何不以荔枝易之中郎又謂問吳人無知者蓋蒓惟出於吾郡所產旣少又其味易變不能逺致故耳五言律詩─增─眀鄒斯盛太湖采蒓並引─辛酉秋泛太湖見紫蒓雜出蘋荇間詢諸旁人不識也衍棹求之得數里許太湖向無蒓采自余始因賦詩紀之春暖冰芽茁秋深味更淸有花開水底是葉貼湖平野客分云種山防帶露烹橘黃霜白後對酒柰何情風靜綠生煙煙中蕩小船香絲縈手滑淸供得秋鮮荇葉分圓缺鱸魚相後先誰云是千里采采自今年

七言律詩─增─宋楊萬里詠蒓─鮫人直下白龍潭割得龍公滑碧髯曉起相傳蘂珠闕夜來失卻水晶簾一杯淡煮宜醒酒千里何須下豉鹽可是士衡殺風景卻將羶膩比淸纎─徐似道蒓羮─堆盤縷縷又秋風客俎虀鹽一洗空羮膾疑居舵樓底杯螯如墮酒船中蒓羮本是詩人事尊爼那容俗子同不日挽君來快問請分一箸供涪翁

五言絕句─增─眀髙啟蒓菜─紫絲浮半滑波上老秋風憶共香菇薦吳江葉艇中

七言絕句─增─宋張孝祥─我夢扁舟震澤風蒓羮晚筯落盤空那知嶺表炎蒸地也有靑絲滿碧籠─方嶽羮蒓煙雨中間幾白鷗藕花菱葉小亭幽紫蒓共煮香涎滑吐出新詩字字秋─徐似道─千里蒓絲未下鹽北遊誰復話江南可憐一筯秋風味錯被旁人舌本參─眀陸樹聲─陸瑁湖邊水慢流洛陽城外問漁舟鱸魚正美蒓絲熟不到秋風已倦遊─徐茂吳─波心未吐心如結水葉初齊葉尙含脂自凝膚柔繞指轉敎風味憶江南鮫杼紛紛散作絲龍涎宛宛滑流匙詩人采茆元從水莫悞嘉蔬喚露葵平湖倒影南山綠中滙三潭靈怪潛蕩槳忽驚雲霧气驪龍頷下割龍髯誰握冰絲摘露叢水晶簾展玉璁瓏魚須細細龍油滑道是鮫人織錦宮兔絲自是難勝織試比蒓絲總不任聞說西陵蘇小小當年戲采結同心蒓絲不似藕絲輕傍腕纒綿入手縈漫詠東人空杼軸西湖經緯自縱橫─沈眀臣西湖采蒓曲─西湖蒓菜勝東吳三月春波綠滿湖新樣越羅裁窄袖著來人說似羅敷

詩散句─原─唐杜甫─豉化蒓絲熟刀鳴膾縷飛─嚴維─江南季春天蒓菜細如─增─宋司馬光─蒓羮紫絲滑鱸膾雪花肥─陸遊─勿言蒓菜老檥棹醉湘湖─唐皮日休─雨來蒓菜流船滑春後鱸魚墜釣肥─宋陸遊─石帆山路頻回首箭茁蒓絲正滿盤秋來便有欣然處新種蒓絲已滿塘─文天祥─賴有蒓風堪斫膾便無花月亦飛觴─元謝宗可─冰縠冷纒靑縷滑翠鈿細綴玉絲香─原─唐杜甫─君思千里蒓絲繁煮細蒓─增─杜甫羮煮秋蒓滑─白居易─蒓絲滑且柔─賀知章─鏡湖蒓菜亂如絲─羅隱─盤擎紫綫蒓初熟─皮日休─買得蒓絲待陸機─宋黃庭堅─醉煮白魚羮紫蒓─眀陳繼儒蒓絲翠滴蒓冰紫

詞─增─宋王易簡摸魚兒─怪鮫宮水晶簾捲冰痕初斷香縷柔波蕩槳人難到三十六陂煙雨春又去伴荷錢隠約吳中路相思日暮恨洛浦娉婷芳鈿翠翦奩影照淒楚功名夢消得西風一度髙人今在何許鱸香菇冷斜陽裏多少天涯意緒誰記取但枯防紅鹽澑玉凝秋筯尊前起舞算惟有淵眀黃花歳晚此興共千古─又─遇湘臯碧龍驚起冰涎猶防髯影春洲未有菱歌

伴獨占暮煙千頃呼短艇試翦取纎條玉澑靑絲瑩樽前細認似水面新荷波心半捲翠鈿淨淒涼味酪乳那堪比並吳鹽一箸秋冷當時不爲鱸魚去聊爾動渠歸興還記省是幾度西風幾處吹愁醒鷗昏鷺暝謾換得霜痕蕭蕭兩鬢羞與共秋鏡─唐玨摸魚兒─漸滄浪凍痕銷盡瓊絲初漾眀鏡鮫人夜翦龍涎滑織就水晶簾冷鳧葉淨最好似嫩荷半捲浮晴影玉流翠凝早枯豉融香紅鹽和雪醉齒嚼淸瑩功名夢曽被秋風喚醒故人應動髙興悠然世味渾如水千里舊懷誰省空對景柰回首姑蘇臺畔愁波暝煙寒夜靜但只有芳洲蘋花與老何日泛歸艇

別錄─增─爾雅翼─今吳人嗜蒓菜鱸魚蓋魚之美者復因水菜以芼之兩物相宜獨爲珍味─原─制用─內景經云四月食蒓菜鯽魚羮開胃─禁忌─雞跖集─蒓入七八月不可食中有蝸虫故也至十月冰凍虫死𨿽老猶可食蒓性𨿽冷熱食及多食擁气損人胃及齒令人顏色

惡損毛髮和醋食令人骨痿發痔關節急嗜睡腳气論中冷人食此誤人極深

芹

原─芹古作蘄【本艸作蘄從從蘄諧聲也後省作芹楚有蘄州蘄縣俱音淇羅願云地多產芹故字從芹蘄亦音芹徐鍇注說文蘄字從屮蘄諸書無蘄字據此則蘄字亦當從靳作蘄字也】一名水英一名楚葵【爾雅云芹楚葵注雲今水中芹菜】有水芹旱芹水芹生江湖陂澤之涯旱芹生平地有赤白二種【爾雅翼云白芹舒蘄多有之土人呼爲白芷】二月生苗其葉對節而生似芎防其莖有節稜而中空其气芬芳五月開細白花如蛇牀花蘇恭云白芹取根赤芹莖葉並堪作葅味甘無毒止血養精益气止煩去伏熱殺藥毒令人肥健置酒醤香美和醋食滋人但損齒又有一種馬芹爾雅謂之茭又名牛蘄若野茴香葉細銳可食亦芹類也【本艸李時珍云一名胡芹一名野茴香以其气味子形微似也金光明經謂之葉婆你與芹同類而異種】一種黃花者毛芹也有毒殺人【此旱芹之一種】

彚考─增─詩小雅─觱沸檻泉言采其芹─箋─芹菜也可以爲葅亦所用待君子也我使采其水中芹者尙潔淸也魯頌─思樂泮水薄采其芹─周禮天官─加豆之實芹葅醢─原─呂氏春秋─菜之美者云夢之芹─列子─昔人有美戎菽甘枲莖芹萍子者對鄕豪稱之鄕豪取而嘗之蜇於口慘於腹眾哂而怨之其人大慚─四時寶鏡東晉李鄂立春日命以蘆菔芹菜爲菜盤相餽貺─增龍城錄─魏左相忠言讜論贊襄萬機誠社稷臣有日退朝太宗笑謂侍臣曰此羊鼻公不知遺何好而能動其情侍臣曰魏徴好嗜醋芹毎食之欣然稱快此見其眞態也眀日召賜食有醋芹三杯公見之欣喜翼然食未竟而芹已盡太宗笑曰卿謂無所好今朕見之矣公拜謝曰君無爲故無所好臣執作從事獨僻此收斂物太宗黙而感之公退太宗仰睨而三嘆之─二老堂詩話蜀人縷鳩爲膾配以芹菜或爲詩云本欲將芹補那知弄巧成─爾雅翼─釋菜以菜爲摰卽采水中三品之水艸以薦之采菽詩次章采檻泉中之水芹微物也而古人不以微薄廢禮猶愈於無禮也今釋奠先聖猶用之─昌平山水記─芹城在州東三十里有橋橋下有水出

芹─山家淸供─芹二月三月作英時采之入湯取出以苦酒硏子入鹽與茴香漬之可作葅帷瀹而羮之旣淸而馨猶碧澗然故杜甫有香芹碧澗羮之句

集藻─四言古詩─原─眀陳繼儒─春水漸寛靑靑者芹君且畱此彈余素琴

五言律詩─增─宋朱子次韻公濟恵芹─晚食寧論肉知君薄世榮瓊田何日種玉本一時生白鶴今休誤靑泥舊得名收單還炙背北闕儻關情

五言絕句─增─明髙啟芹─飯煮憶靑泥羮炊思碧澗無路獻君門對案增三嘆

詩散句─原─唐杜甫─獻芹則小小薦藻眀區區─韓愈─食芹𨿽云美獻禦固已癡─杜甫─風吹靑井芹─增─白居易─飯稻茹芹英─元倪瓚─香芹渾滿澗─原─唐杜甫─飯煮靑泥坊底芹─增─杜甫─美芹由來知野人盤剝白鴉烏觜芹─溫庭筠─潔白芹芽入燕泥─宋陸遊─盤蔬臨水采芹芽

詞─增─宋髙觀國生查子─野香春吐芽泥濕隨飛燕碧澗一杯羮夜照無人翦玉釵和露香鵞管隨香軟野意重殷勤持以君王獻

別錄─原─禁忌─三月八月二時龍帶精入芹菜中人誤食之爲病面靑手靑腹滿如妊痛不可忍服硬餳三四升日三吐出蜥蜴便瘥一說亦虺蛇蜥蜴之毒耳非龍也春夏之交遺精於此且蛇喜食芹尢爲可證

【附錄】紫芹

增─本艸─紫芹一名蜀芹亦名楚葵一名苔菜一名水萄菜─原─紫芹卽赤芹生陰崖陂池近水石邊狀類赤芍藥葉深綠背甚赤莖似蕎麥花紅可喜結實亦似粃蕎麥味苦澀其汁可以煮雌制汞伏砂擒黃號起貧艸他方頗少太行王屋諸山最多

紫菜

增─魏王花木志─吳郡邊海諸山悉生紫菜─吳都賦注紫菜生海水中正靑附石生取幹之則紫色臨海常獻之

集藻─增─宋黃庭堅綠菜贊─蔡之下彼江一曲有茹生之可以爲防蛙蠙之衣采采盈掬吉蠲洗澤不混沙礫芼以辛鹹宜酒宜餗在吳則紫在蜀則綠其臭味同逺故不錄誰其發之班我旨蓄維女博士史君炎玉

龍須菜

增─盛京志─龍須菜生扵東南海邊石上叢生狀如柳根長者至尺餘白色以醋浸食亦佳蔬也土人呼爲麒麟菜出金州海邊

鹿角菜

增─南越志─猴葵色赤生石上南越謂之鹿角─盛京志鹿角菜生東南海中大如鐵綫分丫如鹿角紫黃色幹之爲海錯水洗醋拌則如新味今金州海邊有之

禦定佩文齋廣羣芳譜卷十五

欽定四庫全書

禦定佩文齋廣羣芳譜卷十六

蔬譜

山藥

原─山藥原名薯蕷【負暄雜錄雲山藥本名薯蕷避唐代宗諱攺名薯藥宋英宗諱攺名山藥】一名山藷一名土藷一名玉延【廣雅云玉延署預也吳普云齊楚名玉延】一名修脆─增─本艸─山藥一名藷藇一名山芋一名藷薯一名兒艸江閩人單呼爲藷─原─處處有之南京者最大而羙蜀道尢良入藥以懷慶者爲佳春間生苗蔓延莖紫葉靑有三尖似白牽牛葉更厚而光澤五六月開細花成穟淡紅色大類棗花秋生實扵葉間靑黃八月熟落根下外薄皮土黃色狀似雷丸大小不一肉白色煮食甘滑與根同冬春采根皮亦土黃色薄而有毛其肉白色者爲上靑黒者不堪用南中一種生山中者根細如指極實刮磨入湯煮之作塊味更佳食之尢益人江湖閩中一種根如姜芋而皮紫大者切數片去

皮煎煮食俱羙但性冷於北地者彼土人呼爲藷入藥以野生者爲勝性甘溫平無毒鎭心神安魂魄止腰痛治虛羸健脾胃益腎气止泄痢化痰涎久服耳目聰眀輕身不老

彚考─增─山海經─景山其艸多藷藇升山其艸多藷藇─搜神記─漢時有杜蘭香者自稱南康人氏以建業四

年春數詣張碩碩年十七望見其車在門外婢通言阿母所生遣授配君可不敬從碩呼女前視可十六七說事邈然久逺有婢子二人大者萱支小者松支鈿車靑牛上飲食皆備出薯蕷子三枚大如雞子云食此令君不畏風波辟寒溫碩食二枚欲畱一不肯令碩食盡言本爲君作妻情無曠逺以年命未合且小乖太嵗東方卯當還求君─湘中記─永和初有采藥衡山者道迷糧盡過息巖下見一老公四五年少對執書告之以饑與其食物如薯蕷指教所去六日至家而不復饑─異苑薯蕷入藥又復可食野人謂之土藷若欲掘取嘿然而獲唱名者便不可得人有植者隨所種之物而像之也─淸異錄─蜀孟昶月旦必素飱性喜薯藥左右因呼薯

藥爲月一盤

集藻─頌─增─梁江淹薯蕷頌─華不可炫葉不足憐微根儻餌棄劍爲仙黃金共壽丹雘爭年君謂無妄我驗衡山賦─原─宋陳與義玉延賦─吾聞陽公之田不懇不耕爰播盈斗可獲連城資陰陽之淑气孕天地之至精蜿蜒赤埴之腴煌扈白虹之英驚山木之潤發冒朝采之餘榮逮百嘉之澤盡此玉之丰成王公大人方以不貪爲寶辭秦玉而陋楚珩𨿽三獻其奚售乃舉贄扵老生老生囊中之法未試腹內之雷久鳴搴石鼎以自濯搘豕腹之彭亨春江浩其波濤逺壑颯以松聲俄白雲之漲谷亂雙眼於晦眀擅人間之三絕色味勝而香淸捧杯盂而笑領映戶牖之新晴斥去懶殘之芋盡棄接輿之菁收奇勲扵景刻未落而體輕淩厲八仙掃除三彭見蓬萊之夷路接閶闔於初程彼狥華之大夫含三生之宿酲污以蜂蜜辱以羊羮合嘗逸少之炙同傳孝儀之鯖嘆超然之至味乃陸沈於聾盲豈能扵我乎遇亦或卿而或烹起援筆以三叫馳蛇蚓以縱橫吾何與大夫之迷疾蓋以慰此玉之不平也

五言古詩─增─宋司馬光答昌言求薯蕷苗─冬實散肥壤春苖動新葉雅意非遺人野情聊自愜何言好事者求訪來相疊防種十畝餘坐取詩盈篋─陳與義同楊運漧黃秀才村西買山藥─潦縮田路寛委蛇散腰腳勝日三枝杖村西買山藥岡巒相吞吐逺水互前卻天陰野水眀嵗暮竹籬薄田翁領客意發筐堆磊落玉質緗色裘用世乃見縛屠門幾許快夜語尋幽約石鼎看云翻門前北風惡

七言古詩─增─宋文同子平寄恵希夷陳先生服唐福山藥方因戱作雜言謝之─蜀江之東山色盡如赭有道人云此是丹砂伏其下煙雲光潤若洗濯澗谷玲瓏如刻畫我聞神仙艸藥不在凡土生是中當有靈苗異卉之根莖果然人言所出山芋爲第一西南諸郡有者皆虛名就中唐福眾稱賞肥實甘香天所養有時巖頭倒垂三尺壯士臂忽然洞口直舉一合仙人掌土人入冬農事閒千篝萬鍤來此山可憐所鬻不甚貴著價卽售曽不慳往年子瞻爲余說言君所部之內此物尢奇絕後復寄書勸我當餌之滿紙親提華嶽先生訣予因購之不惜錢依方服餌將二年其功神聖久乃覺牙牢體溢支節堅自問丹霄防時上早生兩翅教髙颺塵世如帑不可居待看鴻蒙對云將─元龔璛掘山藥歌─綠薜紫藤緗色子種玉綿延春透髄晴虹嵗晚寒不起托命長鑱山谷裏小隠墻東塹藥防劚土政得方槃槃服食相傳養生訣茂陵劉郎和露啜

五言律詩─增─眀劉崧嘗山藥─誰種山中玉修圓故自勻野人尋得慣帶雨劚來新味益丹田暖香凝石髄春商芝亦何事空負白頭人

七言律詩─增─宋王安石次韻奉和蔡樞宻南京種山藥法─區種拋來六七年春風條蔓想宛延難追老圃莓苔徑空對珍盤玳瑁筵嘉種忽傳河右壤靈苗更長闕西偏故畦穿劚知何日南望鐘山一慨然─原─黃庭堅山蕷湯─廚人淸曉獻瓊糜正是相如酒渇時能解饑寒勝湯餅略無風味笑蹲鴟打窓急雨知然鼎亂眼晴雲看上匙已覺塵生雙井椀濁醪從此不須持─朱子和秀野山藥─怪來朽壤耀瓊英小劚頃筐可代耕豢豹於人盡無分蹲鴟從此不須生雪鑱但使身長健石鼎何妨手自烹欲賦玉延無好語羞論蜂蜜與羊羮

詩散句─增─宋王珪─鳳池春晚綠生煙曾見髙枝蔓玉延常伴兔絲畱我篋防隨竹葉泛君筵─唐韓愈─僧還相訪來山藥煮可掘─宋張舜民─如何山芋輩天下稱朱魏─唐杜甫─充膓多薯蕷─宋蘇軾─淇上白玉延詞─增─宋張鎡南柯子─積雪迷松徑圍鑪掩竹扉牀頭一味有蹲鴟軟火深聞香熟已多時自得陶朱法休教嬾瓉知浪傳黃獨正甘肥紫玉嬰兒盈尺更新奇─又種玉能延命居山易學仙靑靑一畝自鉏煙露孕云蒸肌骨更凝堅熟染蜂房蜜淸添石鼎泉云香酥膩老來便煨芋鑪深卻笑祖師禪

別錄─原─種植─春社日取宿根多毛有白癅者竹刀截作二寸長塊先將地開作二尺寛溝深三四尺長短任意先塡亂糞柴一半上實以土將截斷山藥竪埋扵中上仍以糞土覆與溝平時澆灌之苗生以竹或樹枝架作楥髙三四尺當年可食三四年者根大尢羙夏月宜頻澆最宜肥地每年易人而種宜牛糞麻籸忌人糞─修治─以布裹手竹刀刮去皮竹篩盛置檐風處不得見日至夕幹五分侯全幹收或微火烘漧亦可又法去皮以水浸之糝白礬末少許入水中經宿洗淨則涎自去

芋

原─芋一名土芝一名蹲鴟【史記注云芋頭形類鴟鳥之蹲】一名莒【說文云齊謂芋爲莒】─增─說文─大芋實根駭人故謂之芋─廣雅─渠芋也其葉謂之葃─爾雅翼─芋之大者前漢謂之芋魁後漢書謂之芋渠─種芋法─吳郡所產大者謂之芋頭嘉定名之博羅旁生小者謂之芋你─原─在在有之蜀漢爲最京洛者差圓小葉如荷長而不圓莖微紫幹之亦中食根白亦有紫者南方之芋子大如斗旁生子甚多皮上有微毛如鱗次裹之拔之則連茹而起味甘蒸煮任意濕紙包火煨過熟乘熱噉之則松而膩益气充饑亦可爲羮臛若和皮水煮冷啖堅頑少味最不易消廣志所載十數種君子芋【大如斗魁】淡【原作談誤】善芋【魁大如瓶少子葉如繖蓋紺色而紫莖其長丈餘易熟長味是芋之最善者】百果芋【魁大子繁畝收百斛】雞子芋【色黃】車轂芋鉅【一作銀】子芋旁【原作勞誤】巨芋靑浥邊芋四種皆多子可幹臘亦可藏至夏皆種之羙者長味芋【味羙莖亦可食】九面芋【大而不羙】靑芋曹芋【一作素芋】象芋【一作象空芋大而弱使人易饑】皆不可食又有蔓芋【緣枝生大者如二三升】博士芋【出新鄭蔓生而根如鵞鴨卵】百子芋【出葉兪縣有魁芋無旁子】─增─酉陽雜俎天芋【生終南山中葉如荷而厚】雀芋【狀如雀頭置幹地反濕置濕地反幹飛鳥觸之墮走獸遇之僵】─益部方物略記─赤鸇芋【俗號赤顫頭芋形長而圓但子不繁衍味最羙】蠻芋【味亦羙其形則圓子繁衍人多蒔之】摶果芋【品最下摶接也言可接果山中人多食之】─本艸─芋種𨿽多有水旱二種旱芋山地可種水芋水田蒔之葉皆相似但水芋味勝莖亦可食芋不開花時或七八月間有開者抽莖生花黃色旁有一長萼防之如半邊蓮花之狀─原─芋味平除煩止渇可以療饑可以備荒小兒戒食滯胃气難尅化有風疾服風藥者最忌多致殺人備荒論曰蝗之所至凡艸木葉無有遺者獨不食芋桑與水中菱芡宜廣種之

彚考─原─史記貨殖傳─蜀卓氏之先趙人也秦破趙遷卓氏曰吾聞岷山之下沃野下有蹲鴟至死不饑乃求逺遷致之臨卭─漢書翟方進傳─初汝南有鴻隙陂郡以爲饒翟方進爲相奏罷之王莽時常枯旱郡中追怨方進童謡曰壊陂誰翟子威飯我豆食羮芋魁反乎覆陂當復誰云者兩黃鵠─增─晉書李雄載記─雄尅成都軍饑甚乃率眾就谷扵郪掘野芋而食之─南史孝義傳鮮於文宗漁陽人年七嵗防父父以種芋時亡至眀年芋時對芋嗚咽如此終身─孝經援神契─仲冬日昴星中收莒芋─原─列仙傳─酒客爲梁丞使民益種芋三年當大饑眾如其言後果大饑梁民得不死─增─汝南先賢傳─薛直歸先人冡側種稻芋稻以祭祀芋以充饑耽道說禮虛無爲袁安除陰平長時年饑民皆菜食租入不畢安聽使輸芋曰百姓饑困長何得食穀先自引芋吏皆從之─華陽國誌─何隨字季業蜀郡郫人也除安漢令蜀亡去官時巴土饑荒所在無谷送吏行乏輙取道側民芋隨以緜系其處使足所取直民視芋見緜相語曰聞何安漢淸防行過從者無糧必能爾耳持緜追還之終不受因爲語曰安漢吏取糧令爲之償原─鄴侯外傳─泌嘗於衡嶽寺讀書嬾殘所謂嬾殘經音先淒愴而後喜恱必謫墮之人中夜潛往謁焉嬾殘命坐發火出芋以啖之謂泌曰愼勿多言領取十年宰相─增─云仙雜記─李華燒三城絕品炭以龍腦裹芋魁煨

之擊鑪曰芋魁遭遇矣─靑棠集─張九齡知蕭炅不學故相調謔一日送芋書稱蹲鴟蕭答曰損芋拜嘉帷蹲鴟未至然僕家多怪亦不願見此惡鳥焉九齡以書示客滿座大笑─物類相感志─今浙東生土芋狀磊磈自實若天雷頻則多生若耕種欲取不得名之若呼芋字則逡巡不見矣─玉堂閒話─閤皁山一寺僧甚専力種芋嵗收極多杵之如泥造壍爲墻後遇大饑獨此寺四十餘僧食芋壍以度凶嵗─爾雅翼唐開元中蕭嵩奏請注文選東宮衛佐馮光進解蹲鴟云今之芋子卽是著毛蘿卜嵩聞大笑─原─影燈記─洛陽人家上元各造芋郎君食之宜男女─增─澄懷錄─有人收得虞永興與圓機書一紙翦開字字賣之房村二字得芋千頭─原閩淸上有巖曰盤谷下有橋曰渡仙產奇花異果嘗有二人入山適一叟後至袖中出芋數枚相啖忽不見但見木葉盈尺題詩其上曰偶與雲水防不與雲水通雲散水流後杳然天地空

集藻─贊─增─宋宋祁芋贊─芋種不一鸇芋則貴民儲於田可用終嵗

文賦散句─增─漢東方朔七諫─拔搴芝兮列樹芋荷晉左思吳都賦─徇蹲鴟之沃則以爲世濟陽九─蜀都賦─疇芋區

五言絕句─增─宋朱子芋魁─沃野無凶年正得蹲鴟力區種萬葉靑深煨奉朝食

七言絕句─增─宋韓琦中書東防山芋─隨竹縈回翠蔓延土藷名異出前編防須霜晚餐珠實可挹浮丘作地仙─原─蘓軾過子忽出新意以山芋作玉糝羮色香味皆

奇絕天上酥則不可知人間決無此味也─香似龍涎仍釅白味如牛乳更全淸莫將南海金虀膾輕比東坡玉糝羮─陸防芋─陸生晝臥腹便便嘆息何時食萬錢莫誚蹲鴟少風味賴渠撐拄過凶年

詩散句─增─宋孫覿─蹲鴟勸加餐風味亦可人─原─劉子翚─曉煩黏玉糝深椀啖糢糊─增─陸防─風鑪歙鉢生涯在且試新寒芋糝羮葑火正紅煨芋羙不妨乘炬雪中歸─梁沈約─綠芋郁參差─周庾信─白石香新芋唐王維─巴人訟芋田新秋綠芋肥─岑參─葉葉藏山徑─原─杜甫─紫收岷嶺芋─增─軒轅彌眀─凍芋彊抽─張籍─沙田紫芋肥─薛能─野色生肥芋─宋陸防─羙

啜芋魁羮─元李孝光─芋熟騎童分─王逢─新霜芋長孫─唐張籍─水店晴看芋葉黃─韋莊─木甑朝蒸紫芋香─宋蘇軾─土人頓頓食藷芋芋魁徑尺誰能盡陸防─芋肥一本可専車地鑪枯葉夜煨芋─元戴帥初山毛人摘芋紅多─馬臻─飽霜紫芋細凝酥別錄─增─神仙傳─焦先常食白石以分與人熟煮如芋種芋法─陶隠居曰生則有毒性滑尢爲服餌家之所忌劉禹云十月後曬漧收之冬月食他時月不可食久食則虛勞無力圗經曰食之過多則有損傷唐本艸云多食動宿冷─原─擇種─十月防根圎長尖白者就屋南檐下掘坑以礱糠鋪底將種放下稻艸蓋之勿使凍爛至三月間取出埋肥地待早苗發三四葉於五月間擇近水肥地移栽其科行與種稻同或用河泥或用灰糞爛艸壅培旱則澆之有艸則去之若種旱芋亦宜肥地─栽種─正二月將耕過地先鋤一徧以新黃土覆蓋三

月中擇壬申壬午壬戌辛巳戊申庚子辛卯日將芋芽向上種候生三四葉髙四五寸五月移栽大抵芋畏旱宜近水軟沙地區深可三尺許行欲寛寛則過風本欲深深則根大春宜種夏種不生秋宜壅失壅則瘦鋤宜頻澆宜數霜降宜捩其葉鋤開根邊土上肥泥壅根使力回於根則愈大而愈肥汜勝之書云區方深各三尺下實豆萁尺有五寸以糞著萁上如萁厚一區種五本要勻再以糞土覆之芋成萁爛皆長三尺南方多水芋北方多旱芋總之地皆宜肥水芋二尺一科畆爲科二千一百六十科收魁若子二斤畆爲斤二千三百二十以備荒救饑已數倍於作田矣種芋之地眾人往來眼目多見及聞刷鍋聲多不孶生─鋤芋─宜晨露未幹及雨後耘鋤令根旁虛則芋大子多若日中耘大熱則蔫以灰糞培則茂水芋不必耘但亦宜肥地七月乃塘法在芋四角掘土壅根則土暖結子圓大霜後起之芋荄繁宜剝取淖曬漧煮食味極甘羙─制用─芋餺

飥煮熟去皮擂爛以細布紐去查和麪豆粉爲捍切麤細任意初煮二十沸如鐵至百沸軟滑汁食之和鯽魚鱧魚作臛食良微糝以鹽則煮不糢糊霜後芋子上芋白擘下以液漿煠過曬漧冬月炒食味勝蒲筍聞山中人取大芋曝極幹和土築墻經久不壊荒年

取用或去皮搗爛塗壁嵗嵗加之亦經久不壊苐芋多惡種無論野生卽田園所植亦須擇種厚壅不然有靑色多斑駁者味最劣靑芋多毒先以灰汁煮姜亦可次易水煮熟乃堪食博物志云野芋狀小於家芋有大毒家芋種之三年不采成穭芋形葉俱相似根並殺人悞食者土漿及大豆汁糞汁灌之良煮芋汁洗膩衣潔白如玉─增─東坡雜記─岷山之下凶年以蹲鴟爲糧不復疫癘知此物之宜人也本艸謂芋土芝云益气充饑恵州富此物然人食者不免瘴吳逺防曰此非芋之罪也芋當去皮濕紙包煨之火過熟乃噉之則松而膩乃能益气充饑今恵人皆和皮水煮冷淡堅頑少味其發瘴固宜丙子除夜前兩日夜饑甚逺逰煨芋兩枚見啖羙甚乃爲書此帖蜀中人接花果皆用芋膠合其罅予少時頗能之嘗與子由戱用苦楝木接李旣實不可向口無復李味傳云一薫一蕕十年尙猶有臭非虛語也芋自是一種不甚堪食名接果─夢溪筆談─處士劉湯隠居王屋山常於齋中見一大蜂罥於蛛綱蛛縛之爲蜂所螫墜地俄頃蛛鼓腹欲裂徐徐行入艸嚙芋梗微破以瘡就嚙處磨之良久腹漸消輕躁如故自後人有爲蜂螫者挼芋梗傅之則愈

【附錄】香芋

原─香芋形如土豆而味甘羙煮熟可下茶─增─種芋法香芋皮黃肉白莖葉如扁豆而細又有引蔓開花花落卽生名之曰落花生皆嘉定有之

【附錄】甘露子

增─本艸─甘露子【以根味而名】一名地蠶【原譜誤作環】一名土蛹一名艸石蠶【皆以根形而名蘇頌云艸根之似蠶者亦名石蠶】一名滴露一名地兒荊湘江淮以南野中有之人亦栽蒔二月生苗長者近尺方莖對節狹葉有齒並如雞蘓但葉皺有毛四月開小花成穂一如紫蘓花穂結子如荊芥子其根聨珠狀如老蠶掘根蒸煮食之味如百合─原─二三月鋤宜沃土宜沾濕凡種宜於園圃近陰處或樹蔭下疎種之至秋乃收生熟皆可食又可蜜煎可醬漬可作豉雨中以灰雜松土覆掩根鋤艸淨則生繁至冬鋤取一云葉上露滴地卽滋是以有滴露之名

集藻─七言古詩─增─宋楊萬里甘露子─甘露子甘露子喚作地蠶亦良似不食柘葉不食桑何須走入地底藏不能作繭不上簇如何也蒙賜沐浴呼我果謂之果呼我防謂之防唐臨鼂錯莫逢他髙陽酒徒咀爾不搖牙

【附錄】土芋

原─本艸─土芋一名土豆一名土卵一名黃獨蔓生葉如豆根圓如卵肉白皮黃可灰汁煮食亦可蒸食解諸藥毒生研水服吐出惡物

甘藷

原─甘藷一名朱藷一名番藷大者名玉枕藷【稗史類編云嶺外多藷有發深山邃谷而得者重數十斤名玉枕藷】形圎而長本末皆銳肉紫皮白質理膩潤气味甘平無毒補虛乏益气力健脾胃彊腎陰與薯蕷同功久食益人與芋及薯蕷自是各種巨者如杯如拳亦有大如甌者气香生時似桂花熟者似薔薇露撲地傅生一莖蔓延至數十百莖節節生根一畆種數十石勝種谷二十倍閩廣人以當米谷有謂性冷者非三二月及七八月俱可種但卵有大小耳卵八九月始生冬至乃止始生便可食若未須者勿頓掘令居土中日漸大到冬至須盡掘出不則敗爛徐扈云昔人謂蔓菁有六利柿有七絕予謂甘藷有十二勝收入多一也色白味甘諸土種中特爲夐絕二也益人與薯蕷同功三也徧地傅生翦莖作種今嵗一莖次年便可種數十畆四也枝葉附地隨節生根風雨不能侵損五也可當米谷凶年不能災六也可充籩實七也可釀酒八也幹久收藏屑之旋作餅餌勝用餳蜜九也生熟皆可食十也用地少易於灌漑十一也春夏種初冬收入枝葉極盛艸穢不容但須壅土不用鋤耘不妨農工十二也─南方艸木狀─甘藷蓋薯蕷之類或曰芋之類根葉不如芋皮紫而肉白蒸鬻食之產珠崖之地海中之人皆不業耕稼惟掘地種甘藷秋熟收之蒸防切如米粒倉圌貯之以充糧糗是名藷糧大抵南人二毛者百無一二惟海中之人壽百餘嵗者由不食五穀食甘藷故耳─異物志─甘藷出交廣南方民家以二月種十月收之其根似芋亦有巨魁大者如鵞卵小者如雞鴨卵剝去紫皮肌肉正白如肪南人當米谷果食灸皆香羙初時甚甜經久得風稍淡─甘藷疏─閩廣藷有二種一名山藷彼中故有之一名番藷有人自海外得此種海外人亦禁不令出境此人取藷絞入汲水繩中因得渡海分種移植遂閩廣之境兩種莖葉多相類但山藷植援附樹乃生番藷蔓地生山藷形魁壘番藷形圎而長其味則番藷甚甘山藷稍劣江南田圩下者不宜藷若髙仰之地平時種藍種豆者易以種藷有數倍之獲大江以北土更髙地更廣卽其利百倍不啻矣倘慮天旱則此種畆收數十石數口之家止種一畆縱災甚而汲井灌漑一至成熟終嵗足食又何不可

集藻─序─原─眀徐扈甘藷疏序─方輿之內山陬海澨麗土之毛足以活人者多矣或隠弗章卽章矣近之人習用之以爲澤居之魚鱉山居之麋鹿也逺之人逖聞之以爲逾汶之貉逾淮之橘也坐是兩者弗獲相通焉余不佞獨持迂論以爲能相通者什九不者什一人人務相通卽世可無聚不足民可無道殣或嗤笑之固陋之心終不能移每聞他方之產可以利濟人者往往欲得而藝之同志者或不逺千里而致耕獲菑畬時時利賴其用以此持論頗益堅嵗戊申江以南大無麥禾欲以樹藝佐其急且備異日也有言閩越之利甘藷者客莆田徐生爲予三致其種種之生且蕃略無異彼土庶防哉橘逾淮弗爲枳矣余不敢以麋鹿自封也欲徧布之恐不可戶說輙以是疏先焉

別錄─增─物類相感志─手植如手鋤鍬等物植隨本物形狀─原─種植─種藷宜髙地沙地起脊尺餘種在脊上遇旱可汲井澆灌卽遇澇年若水退在七月中气旣不及藝五穀卽可翦藤種藷至於蝗蝻爲害艸木蕩盡惟藷根在地薦食不及縱令莖葉皆盡尙能發生若蝗信到時急令人發土徧壅蝗去之後滋生更易是天災物害皆不能爲之損人家凡有隙地但只數尺仰天見日便可種得石許此救荒第一義也須嵗前深耕以大糞壅之春分後下種若非沙土先用柴灰或牛馬糞和土中使土脈散緩與沙土同庶可行根重耕起要極深將藷根每叚截三四寸長覆土深半寸許每株相去縱七八尺橫二三尺俟蔓生旣盛苗長一丈畱二尺作老根余翦三葉爲一段插入土中每栽苗相去一尺大約二分入土一分在外卽又生藷隨長隨翦隨種隨生蔓延與原種者不異凡栽須順栽倒栽則不生節在土上卽生枝在土下卽生卵約各節生根卽從其連綴處斷之令各成根苗每節可得卵三五枚─制用─可生食可蒸食可煮食可煨食可切米曬漧收作粥飯可曬漧磨粉作餅餌其粉可作粳子炒煤子食取粉可作丸似珍珠沙穀米可造酒但忌與醋同用一造粳將糯米水浸五七日以米酸爲度淘淨曬漧搗成細粉看晴天將糯粉入生水和作團子如杯口大卽將藷根拭去皮洗淨沙石上徐徐磨作漿要極細勿攙水將糯團煮熟撈入瓶中用木杖盡力攪作糜冷熱得所大約以可入手爲度將藷漿傾入每糯粉三斗入藷漿一斤攪極勻先將幹小粉篩平板上次將糜置粉上又著幹粉捍薄曬半幹切如骰子樣曬極幹收藏用時慢火燒鍋令熱下二合許慢火炒少刻漸軟漸發成團毬子次下白糖芝蔴或更加香料炒勻冷極浮脆每粳二升可炒一斗芋漿山藥漿亦可作造粉取藷根麤布拭去皮水洗淨和水磨細入水中淘去浮渣取澄下細粉曬漧同豆粉灑水作丸與珍珠沙穀米無異造酒藷根不拘多少寸截斷曬半幹甑炊熟取出揉爛入甑中用酒藥研細搜和按實中作小坎漿到看老嫩如法下水用絹袋濾過或生或煮熟任用其入甑寒暖酒藥分兩下水升斗或用麯蘗或加藥物悉與米酒同法若造燒酒卽用藷酒入鍋如法滴糟成頭子燒酒或用藷糟造常用燒酒亦與酒糟造燒酒同─藏種─九月十月間掘藷卵揀近根先生者勿令損傷用軟艸包裹掛通風處陰漧一法扵八月中揀近根老藤翦七八寸長每七八根

作一小束耕地作畦將藤束栽畦內如栽韭法過月餘每條下生小卵如蒜頭狀冬月畏寒稍用艸蓋覆至來春分種若老條原卵在土中無不壊爛一法霜降前取近根卵稍堅實者陰漧以軟艸各襯另以軟艸裹之置無風和暖不近霜雪不受冰凍處一法霜降前收取根藤曝令幹於竈下掘窖約深一尺五六寸先下稻糠三四寸次置種其上更加稻糠三四寸以土蓋之一法七八月取老藤種入木筩或磁瓦器中至霜降前置艸篅中以稻糠襯置向陽近火處至春分後依前法種─収蔓─枝節已徧地不能容者卽爲防藤宜翦去之及掘根時捲去藤蔓俱可飼牛羊豬或曬漧冬月餵皆能令肥腯─用地─凡藷二三月種者每株用地方二步有半而卵徧焉每官畆約用藷三十六株四五月種者地方二步而卵徧焉畆約六十株六月種者方一步有半而卵徧焉畆約一百六株有奇七月種者地方一步而卵徧焉畆約二百四十株八月種者地方三尺以內得卵細小矣畆約九百六十株種之疎宻略以此準之九月畦種生卵如箸如棗擬作種此松江法也北方早寒宜早一月算又在視天气寒暖臨時斟酌耳

蘿卜

原─蘿卜一名萊菔【菘乃萊名萊菔乃根名後世訛爲蘿卜南人呼爲蘿瓝或云性能制麥毒故名來服言來麰之所服也】一名蘆菔一名雹葖【爾雅云葖蘆萉注云萉宜爲菔蘆菔蕪菁屬紫花大根俗呼雹葖】一名紫花菘一名溫菘【紫花菘溫菘皆南人所呼吳人呼楚菘廣南人呼秦菘廣韻云魯人呼爲菈�】一名土酥【農書云北人蘿卜一種四名春曰破地錐夏曰夏生秋曰蘿卜冬曰土酥謂其潔白如酥也】一名薺根處處有之北土尢多其狀有長圓二類根有紅白二色莖髙尺餘苗稠則小隨時取食令稀則根肥大葉大者如蕪菁細者如花芥皆有細柔毛春末抽髙薹開小花紫碧色夏初結英子大如麻子黃赤色圎而微扁生河朔者頗大而江南安州洪州信陽者尢大有重至五六斤者大抵生沙壤者脆而甘生瘠地者堅而辣根葉皆可生可熟可葅可虀可醬可豉可醋可糖可臘可飯乃蔬中之最有益者气味辛甘無毒下气消穀去痰癖止咳利膈寛中肥健人令肌膚細白同豬羊肉鯽魚煮食更補益熟者多食滯膈中成溢飲服地黃何首烏者食之髮白以蘿卜多食滲血性相反也

彚考─增─北史張威傳─威遷靑州總管頗事產業遣家奴於人間鬻蘆菔根其奴緣此侵擾百姓─原─淸異錄─王奭善營度子弟不許仕宦每年止種火田玉乳蘿卜壺城馬面菘可致千緡─增─談苑─江東居民言種芋三十畆計省米三十斛種蘿卜三十畆計益米三十斛─爾雅翼─昔有婆羅門僧東來見食麥麵者曰此大熱何以食之及見蘿菔曰賴有此以解之耳自此相傳食麪必食蘿菔─國老談苑─宼凖年三十餘太宗欲大用尙難其少準知之遂服地黃兼餌蘆菔以反之未防髭發皓白─原─五色綫─王旻好勸人食蘆菔根葉云冬食功多力甚養生之物也

集藻─傳─原─眀髙應經羅伯英傳─先生姓羅名伯英字陽和上世出蔡仲之後周季國亡蔡之孫子自以王者後恥臣列國分布天下𨿽族類蕃蕪然皆隠約原野與農圃老人結無情之交扵勢利泊如也春秋間齊魯交惡猶以野無厥族卜其無恃爲當時貴重尙如此漢初陳平欲薦士間楚竟不能致厥族之良惟以惡子弟進故用其讒卒以亡楚後平掠其功封侯惡子弟卒不顯是以此族益務韜晦蜀諸葛武侯嘗用其別子蔓靑氏督餉道行伍中旣防功當進爵以非其好故弗就也先生與蔓靑同逺祖生而孤特自殖克邁種徳學有根本閒居自負其才曰吾進可以備鼎鼐退可以賁丘園進退不違乎時吾事畢矣豪貴之家聞先生風聲爭設大烹以享之先生心事潔白啟口皆可咀嚼故貴人不甚相知平生惟與學士雅好尢篤凡親嗜先生之久者天下事無不可做晚年所養旣久中益充實𨿽雜處塵土間物竟莫得而湼自有一種幽人潛徳風味上自宮府下至兒童走卒室婦少女莫不知有先生然欲用之者非彊防起之不能致終不效毛遂輩沾沾喜自薦也老辣之性與日俱盛尢以名爲累嘆其不得深根固蔕於下乃學逃名於漆園之徒防心物初委順造化深欲祕本根以緒餘啟世之不知道者故嘗著論曰天下無道則言有枝葉所惡於言者爲其無用也吾言可無用也與哉世殆未知吾枝葉之正味矣一夕偶過白水眞人捨坐客有誚之者附耳話言謂先生今日𨿽無食肉相虀酸气吾知免耳先生若罔聞知據鑪危坐少焉淸談時出爽气襲人客不覺前席舉手願與餘瀝以沃渇懷先生傾倒肺腑粹然一出於正絕無世俗混濁之味客與接談者皆嘖嘖不容口如入太古室酌酒而啜太羮恨相知之晚也乃復相顧而嘆曰先生蓋有道之士也淸不絕俗淡不累物吾儕久與至人處乃今則知之耳圗所以易其名者遂私號曰淸淡先生云

五言律詩─增─元許有壬蘆菔─性質宜沙地栽培屬夏畦熟登甘似芋生薦脆如棃老病消凝滯奇功直品題故園長尺許靑葉更堪虀

五言絕句─原─宋黃庭堅蘿菔─宻壤深根蔕風霜已飽經如何純白質近蔕染微靑─朱子蘿卜─紛敷翦翠叢津潤擢玉本寂寞病文園吟余得深齦

詩散句─增─宋蘇軾─中有蘆菔根尙含曉露淸─原─唐杜甫─長安冬葅酸且綠金城土酥淨如練─宋蘇軾─秋來霜雪滿東園蘆菔生兒芥有孫─楊萬里─雪白蘆菔非蘆菔喫來自是辣底玉─增─僧北磵─安得脆瓊蘆菔子蘋洲南畔種殘云─楊萬里─金城土酥玉雪容蘆菔削冰寒脫齒─方嶽─萊菔根松鏤冰玉

別錄─原─種植─頭伏下種宜沙地地欲生則無虫耕地欲熟則艸少治畦長一丈濶四尺每子一升可種二十畦子陳更佳先用熟糞勻布畦內水飲透次日用大糞拌子令勻撒畦內細土覆之苗出三四指便可食擇其宻者去之疎則根大尺地只可畱三四窠厚壅頻澆其利自倍月月可種月月可食欲收種於九月十月擇其良者去須帶葉移栽之澆灌以時至春收子可備種蒔鋤不厭頻忌帶露鋤恐生虫─增─種樹書─種蘿卜宜沙壖地五月犂五六徧六月六日種鋤不厭多稠卽少種原─制用─香蘿卜白蘿卜堅實者切小塊晾二日每一斤鹽一兩腌過布揉去水再晾又揉又晾又揉幹濕得宜每一斤用白沙糖四兩醋一椀小茴香花砂仁陳皮各一錢搗細拌勻磁礶收貯靑瓜丁亦可照此法做蘿卜虀蘿卜切作片萵苣條或嫩蔓菁白菜切大小同各以鹽腌良久沸湯煠過入新水中次煎酸漿泡之以椀蓋入瓶中浸冷蘿卜幹以蘿卜切作骰子大曬漧收候腌芥菜鹵水煮加川椒蒔蘿拌勻曬漧收貯久畱不壊味極羙又法切過鹽腌一宿日中曬漧用水腌蘿卜蘿卜削去根須洗淨以鹽擦放甕內五六日下水時復攪勻一月後可食加以一二鵞棃則香脆若食不盡者就以鹵水煮蘿卜透控幹入醬或切細條曬漧收臨食時熱湯泡透炒食聽用─增─齊民要術─蘿卜菹法淨洗通體細切長縷束爲把大如十張紙捲暫經沸湯卽出多與鹽二升暖湯合把手按之又細縷切暫經沸湯與橘皮和及暖興則黃壊料理滿奠─原─洞微志齊州有人病狂云夢中見紅裳少女引入宮殿中其小姑令歌遂歌云五靈樓閣曉玲瓏天府由來是此中惆悵悶懷言不盡一丸蘿卜火吾宮一道士解之云少女心神小姑脾神火毀也醫經言蘿卜制麪毒故曰火吾宮此犯大麥毒也以藥並蘿卜治果愈─淸異錄─鄭居易計部言其家自先世多畱帶莖蘿卜懸之檐下有至十餘年者每至夏秋有病痢者煮水服之卽止愈久者愈妙─增─東坡雜記─裕陵傳王荊公偏頭疼方云是禁中祕方用生蘿卜汁一蜆殻注鼻中左痛注右右痛注左或兩鼻皆注亦可𨿽數十年患皆一注而愈荊公與僕言之已愈數人矣─原─延壽書─李師逃難入石窟中賊以煙薰之垂死摸得蘿卜菜一束咽其汁獲蘇─張杲醫說─饒民李七病鼻衂甚危醫以蘿卜自然汁和無灰酒飲之卽止蓋血隨气運气滯則血妄行蘿卜下气故也有人好食豆腐中毒醫治不效偶聞人云其妻誤以蘿卜湯入豆腐鍋中遂不成其人遽飲蘿卜湯遂愈─範濟略代巡述─中州一代巡病久不愈甚危徴醫各府歸徳僅一老醫年七十餘病亦劇府官不得已以之應命行至一村渇甚叩民家求飲其家以熱水一盂飲之覺似少止再求一杯又覺少愈因詢此何水其人答曰村野無茶適煮蘿卜幹遂以奉用醫曰吾生平最喜食此偶途中用盡敢求少許其家餽以數升醫食數日全愈及見代巡病與已同診脈後出一方因向代巡云藥須醫人自煎恐他人煎不得法藥難取效及煎時潛以蘿卜幹加入數日代巡病愈大神其技給冠帶作興千金遂成富室

【附錄】水蘿卜

原─形白而細長根葉俱淡脆無辛辣气可生食亦有大如臂長七八寸者則土地之異也出山東壽光縣者尢松脆

【附錄】胡蘿卜

原─有黃赤二種長五六寸宜伏內畦種肥地亦可漫種大者盈握冬初掘取生熟皆可啖可果可蔬莖髙二三尺有白毛气如蒿不可生食貧人曬漧冬月亦可拌腐充饑三伏內治地種地肥則漫種頻澆則肥大欲收種者畱至次年開碎白花攢簇如傘子如蛇牀子稍長而有毛褐色又如蒔蘿子元時始自邊塞中來故名甘辛無毒下气補中利胸膈安五臟令人健食有益無損子治久痢一種野胡蘿卜根細小用亦同金幼孜北徵錄云交河北有沙蘿卜根長二尺許大者徑寸下支生小者如筯色黃白气味辛而微苦气似胡蘿卜想亦胡蘿卜之類但地利人力之不同耳

別錄─原─制用─胡蘿卜鮮者切片略煠控幹入蔥丁蒔蘿茴香川椒紅豆研爛並鹽拌勻腌一時食

【附錄】野葡卜

增─野菜譜─野葡卜葉似葡卜故名可熟食

萵苣

原─本艸─一名萵菜【墨客揮犀云萵菜自咼國來故名】一名千金菜【淸異錄云咼國使者來漢隋人求得菜種酬之甚厚因名千金菜】葉似白苣而尖嫩多皺色稍靑折之有白汁四月抽薹髙三四尺剝皮生食味淸脆糟食亦佳江東人鹽曬壓實以備方物謂之苣筍彚考─增─蓼花洲閒錄─五代時有僧某卓庵道邊藝蔬丏錢一日晝寢夢一金色龍食所藝萵苣數畦僧寤驚且曰必有異人至已而見一偉丈夫於所夢之處取萵苣食之僧視其狀貌凜然遂攝衣延之餽食甚勤頃刻告去僧屬之曰富貴無相忘因以所夢告且曰公他日得志願爲老僧於此地建一大寺偉丈夫乃藝祖也旣卽位求其僧尙存遂命建寺賜名普安

集藻─五言古詩─增─唐杜甫種萵苣並序─旣雨已秋堂下理小畦隔種一兩席許萵苣向二旬矣而苣不甲坼獨野莧靑靑傷時君子或晚得微祿轗軻不進因作此詩陰陽一錯亂驕蹇不復理枯旱於其中炎方慘如燬植物半蹉跎嘉生將已矣云雷歘奔命師伯集所使指揮赤白日澒洞靑光起雨聲先已風散足盡西靡山泉落滄江霹靂猶在耳終朝紆颯沓信宿罷瀟灑堂下可以畦呼童對經始苣兮蔬之常隨事藝其子破塊數席間荷鋤功易止兩旬不甲坼空惜埋泥滓野莧迷汝來宗生實於此此輩豈無秋亦寒露委翻然出地速滋蔓戶庭毀因知邪干正掩抑至沒齒賢良𨿽得祿守道不封已壅塞敗蘭芝眾多盛荊杞中園陷蕭艾老圃永爲恥登於白玉盤借以如霞綺莧也無所施胡顏入筐篚別錄─增─野防品─萵苣菜采取去葉去皮寸切以滚湯泡之加姜油糖醋拌之─學圃余疏─萵苣絕盛於京口咸食脆羙卽旋摘烹之亦佳─原─本艸─彭乘雲萵苣有毒百虫不敢近蛇虺觸之則目瞑不見物人中其毒薑汁解之

禦定佩文齋廣羣芳譜卷十六﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷十七

蔬譜

菜瓜

原菜瓜北方名苦瓜蔓葉俱如甜瓜生時色靑質脆可生食間有苦者亦可作豉腌葅故名菜瓜熟亦微甜生秋月大小不一止可腌以備冬月之用

彚考─增─詩豳風─七月食瓜─小雅─疆場有瓜是剝是菹傳─剝瓜爲葅也─夏小正─八月剝瓜─注─畜瓜之時也別錄─原─制用─十香菜黃豆一斗煮爛去湯撈起用麪四斤拌勻醬二寸厚用幹蘆蓆上蒲包蓋宻二七冷取出曬漧聽用菜瓜出時用廿一斤切丁鹽二斤腌一宿取出防幹加姜絲二三斤陳皮絲半斤去皮杏仁三升每黃豉一升腌瓜水三椀加好酒一瓶拌勻再加花椒四兩大小茴香各二兩甘松三柰白芷蒔蘿各半兩拌勻以淨壇盛滿篛紮口泥封外寫東西南北四字每日

曬一面三七後可用十香瓜切碁子塊每斤用鹽八錢諸料物同瓜拌勻缸腌一二日控幹日曬晚復入鹵如此三次勿令太幹裝壇醬瓜醬黃一斤鹽四兩先將靑瓜剖開去子用石灰白礬不拘多少爲末和取淸水將瓜泡一日一夜取出洗淨量用鹽腌一日滚湯一掠晾漧不可日曬每瓜一斤醬麪一斤鹽四兩拌入甕中一月後醬透取瓜少帶醬入壇收貯用甚靑脆甘羙其醬或食或再醬蔬菜糖醋瓜生菜瓜一片切小塊鹽一兩五錢腌一宿撈起以汁煎滚冷入瓜拌透又曬再用糖四兩醋一椀磁器浸入小茴香砂仁花椒紫蘇姜少許香瓜將瓜用鹽鹵浸一宿漉起用鹵煎滚過曬漧用好醋煎滚冷調砂糖姜絲紫蘇蒔蘿茴香拌勻用磁器貯用糟瓜菜瓜以石灰白礬煎滚冷浸一伏時用煮酒泡糟鹽入銅錢百餘文拌勻腌十日取出控幹別用好糟入鹽適中煮酒泡再拌入壇收貯篛紮口泥封瓜虀揀未熟瓜每斤隨瓣切開去瓤不用就百沸湯焯過以鹽五兩勻擦翻轉豆豉半斤釅醋半升麪醬斤半馬芹川椒漧薑陳皮甘艸茴香各半兩蕪荑二兩並爲細末同瓜一處拌勻入磁甕內腌壓於冷處頓之經半月後則熟瓜色眀透絕類琥珀味甚香羙又取生瓜用竹簽穿透每瓜十枚用鹽四兩腌一宿

瀝去瓜水令幹用醬十兩拌勻烈日曬翻轉又曬漧入新磁器內收用

稍瓜

增─本艸─稍瓜一名越瓜一名菜瓜南北皆有二三月下種生苖就地生蔓靑葉黃花並如冬瓜花葉而小夏秋之間結瓜有靑白二色大如瓠子一種長者至二尺許俗呼羊角瓜子狀如胡瓜子大如麥粒─原─稍瓜蔓生較黃瓜頗麤色綠而黑縱有白紋界之微凹體光而滑膚實而韌味甘寒利腸去煩熱止渇利小便解酒熱宣泄熱气不益小兒不可與乳酥鮓同食宜忌大略與黃瓜同

別錄─增─倦逰雜錄─韓龍圖贄山東人鄕裏食味好以醬漬瓜防謂之瓜虀韓爲河北都漕廨宇在大名眀府府中諸軍營多鬻此物韓嘗曰某營者最佳某營者次之趙說嘆曰歐陽永叔嘗撰花譜蔡君謨亦著荔枝譜今須請韓龍圖贄撰瓜虀譜矣─原─制用─糖醋瓜稍瓜分二片又橫切作薄片淡曬姜絲糖醋拌勻納淨壇內十數日卽可用盤醬瓜細白麪不拘多少伏中新汲水和軟硬得法用模踏堅實切二指厚片放蓆上排勻以黃蒿覆之三七後徧生黃衣取出曬極幹入水略濕刷去黃衣淨碾爲細末名曰醬黃每醬黃一斤用瓜一斤炒鹽四兩七月間稍瓜熟時檢嫩全者不須去瓤先將數內鹽腌瓜一宿次日將鹽與醬麪拌勻一層醬一層瓜盛甕中每層瓜內間茄一个每日淸晨盤一次日夕盤一次盤在盆內十數日卽成收貯任用糟稍瓜每五斤用鹽七兩和糟勻腌用古錢五十文逐層頓十餘日取出去錢並舊糟換好糟依前腌之入甕收貯待用─增─齊民要術─食經藏越瓜法糟一斗鹽三升腌瓜三宿出以布拭之復腌如此凡瓜欲得完愼勿傷傷便爛以布囊就取之佳豫章郡人晚種越瓜所以味亦異─學圃余疏─瓜之不堪生噉而堪醬食者曰菜瓜圎者

如甜瓜長者如王瓜皆一類也以甜醬漬之爲蔬中佳味

黃瓜

原─黃瓜一名胡瓜【本艸云張騫使西域得種故名拾遺錄云大業四年避諱攺爲黃瓜俗又呼爲王瓜】蔓生葉如木芙蓉葉五尖而澀有細白刺如鍼芒莖五稜亦有細白刺開黃花結實靑白二色質脆嫩多汁有長數寸者有長一二尺者徧體生刺如小粟粒多謊花其結瓜者卽隨花並出味淸涼解煩止渇可生食種陽地暖則易生行陣宜整兩行微相近用樹枝棚起如人胸髙附蔓扵上兩行外相逺以通人行喜糞壅頻鋤勿令生艸瓜生至初花鋤三四次鋤勿著根令瓜苦亦有隨地蔓生者摘瓜時宜引手摘勿踏瓜蔓亦勿翻覆之此瓜可生食亦可腌以爲菹性甘寒小兒不宜多食

彚考─增─述異記─南康樗都縣西防江有石室名夢口穴嘗有船人遇一人通身黃衣擔兩籠黃瓜求寄載過至岸下此人徑下崖直入石穴中─學圃余疏─王瓜出燕京者最佳其地人種之火室中逼生花葉二月初卽結小實中官取以上供唐人詩云二月中旬已進瓜不足爲奇矣又一種秋生者亦佳吾土俱宜閩中二三月間食入夏枯矣

集藻─七言絕句─原─宋陸防─白苣黃瓜上市稀盤中頓覺有光輝時淸閭裏俱安業殊勝周人詠采薇

別錄─原─種植─下種宜甲子庚子壬寅辛巳黃道開成日二月上旬爲上時三月上旬爲中時四月上旬爲下時至五六月止可種藏瓜耳藏瓜皮厚可收藏者預先將畦劚數徧以土熟爲度加熟糞一層又翻轉以耙耬平水飲足將子用軟布包裹水濕生芽出天晴日中種子於內掩以浮土二指厚每晨以淸糞水灌澆俟苗長茂帶土移栽苗大發旺用竹刀開其根跗間納大麥一粒結瓜碩大而久栽苗之畦修治與上同糞要熟而細一切艸根須去盡─收子─取生數葉卽結瓜者謂之本母子畱至極熟摘下截去兩頭取中央者洗淨晾漧置漧燥處勿令浥濕浥濕則難生─衛瓜─瓜生蟻用羊骨引至旁棄去瓜中黃甲小虫喜食瓜葉宜以緜兜罥去瓜忌香尢忌麝香一觸之輙痿死一法瓜旁種蔥蒜能辟麝─藏瓜─淋過灰曬漧藏瓜茄至冬如新─制用─新摘瓜開作兩片將子與瓤去淨鹽腌二三日晾漧入鹵醬掩十餘日滚水冷洗淨晾漧入好麪醬腌極嫩黃瓜整腌之尢肥羙茄同此又法黃瓜茄不拘多少先用醬黃鋪在缸內次以鮮瓜茄鋪一層鹽一層又下醬黃一層瓜茄一層鹽一層如此層層相腌五七宿烈日曬之欲作幹瓜取出曝之不必用水

南瓜

原─南瓜附地蔓生莖麤而空有毛葉大而綠亦有毛開黃花結實形橫圓而竪扁色黃有白紋界之微凹煮熟食味麪而膩亦可和肉作羮又有畨南瓜實之紋如南瓜而色黑綠蔕頗尖形似葫蘆二瓜皆不可生食─增本艸─南瓜四月生苗引蔓甚繁一蔓可延十餘丈節節有根近地卽著葉狀如蜀葵大如荷葉花如西瓜花結瓜正圎大如西瓜上有稜如甜瓜一本可結數十顆其色或綠或黃或紅子如冬瓜子肉厚色黃─農桑通訣浙中一種陰瓜宜陰地種之秋熟色黃如金皮膚稍厚可藏至春食之如新疑卽南瓜也

絲瓜

原─絲瓜一名蠻瓜一名布瓜一名天羅絮一名天絲瓜蔓生莖綠色有稜而光葉如黃瓜葉而大無刺深綠色宜髙架喜背陽向陰開大黃花【五出微似胡瓜花蘂瓣俱黃】少以鹽淸可茶結實狀如瓜有短而肥者有長而瘠者【瓜大寸許長一二尺或三四尺深綠色有皺瓜首如鱉首】嫩者煮熟加姜醋食同雞鴨豬肉炒食佳不可生食性冷解毒多食敗陽九月將老者取子畱作種瓤絲如网可滌器

集藻─七言絕句─增─宋杜北山詠絲瓜─寂寥籬戶入泉聲不見山容亦自淸數日雨晴秋艸長絲瓜沿上瓦墻生─趙梅隠詠絲瓜─黃花褪束綠身長白結絲包困曉霜

虛瘦得來成一撚剛偎人面染脂香

冬瓜【呼東瓜者非】

原─冬瓜一名白瓜一名水芝一名地芝【見廣雅】一名蔬�在處蒔之附地蔓生莖麤如指有毛中空葉大而靑有白毛如刺開白花實生蔓下長者如枕圎者如斗皮厚有毛初生靑綠經霜則靑皮上白如塗粉肉及子亦白八月斷其梢簡實小者摘去止畱大者五六枚經霜乃熟十月足收之味甘微寒性急善走除小腹水脹利小便止渇益气除滿耐老去頭靣熱鏈五臟有熱病者宜食陰虛及患寒疾人久病人忌之霜降後方可食不然成反胃病─增─本艸─其瓤謂之瓜練白虛如絮可以浣練衣服其子謂之瓜犀在瓤中成列

彚考─增─淸異錄─果中子繁者惟夏瓜冬瓜石橊故嗜果者目瓜爲百子甕─瀛厓勝覽─蘇門答刺國東瓜久畱不敗─學圃余疏─天下結實大者無若冬瓜味𨿽不甚佳而性溫可食─廣東志─昆山冬瓜延蔓蒼藤徑寸實長三四丈大逾圍

集藻─七言絕句─增─宋鄭安曉詠冬瓜─翦翦黃花秋復春霜皮露葉防長身生來籠統君休笑腹裏能容數百人別錄─原─種植─齊民要術─種冬瓜法傍墻陰地作區圍二尺深五寸以熟糞及土相和正月晦日種旣生以柴木倚墻令其緣上旱則澆之冬瓜十月區種如區種瓜法冬則推雪著區上爲堆潤澤肥好乃勝春種─收藏宜髙燥處忌近鹽醋及掃箒雞大觸犯與芥子同安置可經年不壊─收子─瓜蔕灣曲貼肉者雌瓜也俟極老取子收髙燥處勿浥濕畱作種─制用─荊楚嵗時記─七月采瓜犀爲面脂瓤亦可作澡豆─齊民要術─冬瓜削去皮子於芥子醬中或羙豆醬中藏之佳─增─齊民要術─瓜芥菹用冬瓜切長三寸廣一寸厚二分芥子少與胡芹子合熟研去滓與好酢鹽之下瓜惟久益佳也食經藏梅瓜法先取霜下老白冬瓜削去皮取肉方正薄切如手版細施灰羅瓜著上復以灰覆之煮皮烏皮梅汁器中細切瓜令方三分長二寸熟煠之以投梅汁數月可食以醋石橊子著中並佳也─物類相感志夏月衣蒸以冬瓜汁浸洗其迹自去─原─多能鄙事─蜜煎經霜老冬瓜去皮及近瓤者用近皮肉切片沸湯焯過放冷以石灰湯浸一宿去灰水以蜜放銀石器內熬熟下瓜片微煎漉出別用蜜煎瓜色微黃傾出待冷以磁礶收煉蜜養之蒜冬瓜以老者去皮瓤切作一指濶白礬石灰煎湯焯過溫水泡去灰气控幹每斤用鹽二兩蒜瓣三兩同搗碎拌冬瓜裝入磁器添熬過好醋浸之冬瓜仁七升絹袋盛投三沸湯中須臾取出曝漧如此三度淸苦酒漬一宿曝榦爲末日服方寸匕能令人肥恱眀目延年不老又法取子三五升去皮爲丸空心日服三十丸令人白淨如玉又能補肝眀目治男子五勞七傷恱澤面容白瓜仁五兩桃花四兩白楊皮二兩爲末食後白湯服方寸匕日三服欲白加瓜仁欲紅加桃花三十日面白五十日手足俱白一方有橘皮無楊皮跌撲傷損用幹冬瓜皮一兩眞牛皮膠一兩剉入鍋內炒存性研末每服五錢好酒熱服仍飲酒一甌厚蓋取微汗其痛卽止損傷腰痛冬瓜皮燒研酒服一錢

壺盧【本艸云壺酒器盧飲器此物各象其形故名俗作葫蘆】

增─本艸─壺盧一名瓠瓜一名匏瓜【圓者曰匏亦曰瓢】─原─葫蘆匏也一名藈姑蔓生莖長須架起則結實圎正亦有就地生者大小數種有大如盆盎者有小如拳者有柄長數尺者有中作亞腰者莖韌有絲如筋葉圓有小白毛面靑背白開白花有甘苦二種甘者性冷無毒利水道止消渴苦者有毒不可食惟可佩以渡水陸農師曰項短大腹曰瓠【長如越瓜首尾如一者】細而合上曰匏【無柄而圓大形扁者】似匏而肥圓者曰壺【匏之有短柄大腹者】─增─本艸─李時珍曰長瓠懸瓠【瓠之一頭有腹長柄者仐人以爲茶酒瓢】壺盧瓠瓜蒲盧【細腰者今之藥壺盧廣志謂之約腹壺亦有大小二種】名狀不一其實一類各色也處處有之但有遲早之殊並以正月下種生苗引蔓延緣其葉似冬瓜葉而稍團有柔毛嫩時可食五六月開白花結實白色大小長短各有種色瓤中之子齒列而長謂之瓠犀【爾雅云瓠棲瓣注云瓠中瓣也】

彚考─增─詩風─匏有苦葉─疏─匏葉少時可爲羮今河南及揚州人恆食之八月中堅彊不可食故云苦葉─原豳風─八月斷壺─小雅─南有樛木甘瓠累之幡幡瓠葉采之亨之─大雅─酌之用匏─增─禮記月令─仲冬行秋令則瓜瓠不成─郊特牲─器用陶匏以象天地之性也─周禮地官─場人掌國之場圃而樹之果蓏珍異之物─注─蓏瓜瓠之屬─原─論語─吾豈匏瓜也哉焉能系而不食增─晉書杜預傳─預初攻江陵吳人知預病癭憚其智計以瓠系狗頸示之─南齊書卞彬傳─彬性飲酒以瓠壺瓢勺杬皮爲肴著帛冠十二年不攺易以大瓠爲火籠什物多諸詭異自稱卞田居婦爲傅蠶室─梁書蕭琛傳─始琛在宣城有北僧南度惟賫一葫蘆中有漢書序傳僧曰三輔舊老相傳以爲班固眞本琛固求得之─北齊書武成胡後傳─後母範陽盧道約女初懷孕有胡僧詣門曰此宅瓠盧中有月旣而生後─唐書柳玭傳─玭嘗述家訓以戒子孫曰余舊府髙公先君兄弟三人俱居淸列非速客不二羮胾夕食齕卜瓠而已皆保重名扵世─管子─六畜育扵家瓜瓠葷菜百果備具國之富也─原─莊子─恵子謂莊子曰魏王貽我大瓠之種我樹之成而實五石以盛水漿其堅不能自舉也剖之以爲瓢則瓠落無所容非不呺然大也吾爲其無用而掊之莊子曰夫子固拙於用大矣子有五石之瓠何不慮以爲大樽而浮乎江湖而憂其瓠落無所容則夫子猶有蓬之心也夫─增─韓非子─齊有居士田仲者宋人屈谷見之曰谷聞先生之義不恃仰人而食今谷有樹瓠之道堅如石厚而無竅願獻之仲曰夫瓠所貴者謂其可以盛也今厚而無竅則不可剖以盛物而任重如堅石則不可以剖而以斟吾無以瓠爲也曰然谷將以欲棄之今田仲不恃仰人而食亦無益人之國亦堅瓠之類也─鶡冠子─賤生扵無所用中河失船一壺千金─淮南子─百人浮不若一人挈而趨─注─浮瓠也─新序─魏文侯見箕季墻壊不治問其故曰不時又進

瓠羮文侯曰墻壊不築敎我無奪民農功貽我瓠羮教我無多斂百姓─太康地記─朱崖儋耳無水惟種大瓠藤斷其汁用之亦足─世說─陸士衡初入洛咨張公所宜詣曰劉道眞是其一旣往劉尙在哀制中性嗜酒禮畢初無他言惟問東吳有長柄壺盧卿得種來否陸兄弟殊失望乃悔往─記事珠─王筠好弄葫蘆每吟詠則注水扵葫蘆傾已復注若擲之扵地則詩成矣─酉陽雜俎─儋崖種瓠成實率皆石餘─盧氏雜說─鄭餘慶淸儉有重徳一日忽召親朋官數人防食眾皆驚朝僚以故相望重皆淩晨詣之至日髙餘慶方出閒話移時諸人皆枵然餘慶呼左右曰處分廚家爛蒸去毛莫拗折項諸人相顧以爲必蒸鵞鴨之類逡巡舁臺盤出醬醋亦極香新良久就餐每人前下粟米飯一椀蒸葫蘆一枚相國餐羙諸人彊進而罷─淸異錄─瓠少味無韻葷素俱不相宜俗呼淨街槌─埤雅─瓠葉庶人之菜也菜無微於瓠葉─原─婦人歸外家外舅姨皆以新葫蘆兒贈之俗云宜長外甥

集藻─五言律詩─原─唐杜甫除架─束薪已零落瓠葉轉蕭疎幸結白花了寧辭靑蔓除秋虫聲不去暮雀意何如寒事今牢落人生亦有初─鄭審酒席賦得匏瓢─華閣與賢開仙瓢自逺來幽林常伴許陋巷亦隨回掛影憐紅壁傾心向綠杯何曽斟酌處不使玉山頽─增─元範梈種瓠─或言種瓠蔓長必翦其標乃實余齊所種因樹爲架蔓緣不已果多虛花欲去之慮傷其淩霄之意因賦五言爲之解嘲云豈是階庭物支離亦自奇已殊凡艸蔓綴得好花枝帶雨寧無實淩霄必有爲啾啾羣鳥雀從汝踏多時─秋後瓠果成一實輪囷可愛余嘉其晚成而不羣答賦云─嘉瓠吾所愛孤髙更可人不虛種植意終系發生神有葉誠藏用無容豈識眞眀年應見汝眾子亦輪囷

七言律詩─增─金麻九疇三弟手植瓢材且有詩予亦戲作─爲愛胡盧手自栽弱條柔蔓漸縈回素花飄後初成實碧蔭濃時可數枚試問老禪藤繳去何如防子杖挑來早知瓠落終無用只合江湖養不才

五言絕句─增─眀髙啟摘瓠─輪囷臥霜露秋曉摘初歸自笑詩人骨何由似爾肥

七言絕句─增─宋楊萬里─笑殺桑根甘瓠苗亂他桑葉上他條向人更逞廋藏巧卻到桑梢掛一瓢

詩散句─增─宋孝武帝─匏漿調秋葉─唐李白─魯叟悲匏瓜─朱慶余─荒蔓露靑匏─宋陸防─家園瓜瓠漸輪囷─元王逢─籬落緣云瓠子肥─眀僧道衍─嫩瓠肥白才

燖豝

別錄─增─國語─諸侯伐秦及涇莫濟叔向見叔孫穆子穆子曰豹之業及匏有苦葉矣不知其他叔向退召舟虞與司馬曰夫苦匏不材與人共濟而已是行也魯人以莒子先濟諸侯從之─蜀志張裔傳─裔爲益州太守雍闓曰張府君如瓠壺外𨿽澤而內實麤─唐書禮樂志有葫蘆笙簫─博物志─庭州防水以金銀鐵器盛之皆漏惟瓠葉不漏─酉陽雜俎─瓠牛踐苗則子苦─爾雅翼─天之匏瓜星一名天雞在河鼓東曹植洛神賦嘆匏瓜之無匹兮詠牽牛之獨處阮瑀止欲賦曰傷匏瓜之無偶悲織女之獨勤則古稱匏瓜皆謂星爾─原─種植葫蘆冬瓜茄瓠瓠子黃瓜菜瓜俱宜天晴日中下種每晨以淸糞水澆之二月下旬栽則五月中旬結實若三月種則太遲矣種法正月預以糞和灰土實塡作一坑土發過熱篩過以盆盛土種諸子常灑水日曬暖夜收暖處生甲時分種於肥地常以淸糞水灌澆上用低柵蓋之待長帯土移栽俟引蔓結子子外之條掐去之凡畱子初生二三子不佳取第四五者畱之每科畱三枚卽足余旋食之種大葫蘆正月中掘地作坑深數尺或至一丈塡實油蔴菉荳爛艸葉一層糞土一層如此數重向上一尺餘糞土塡之坑方四五尺每坑只種十餘顆二月下子待生長尺許防擇肥好者四莖每兩莖相縛著一處仍以竹刀刮去半邊以物纒住以牛糞黃泥封之一如接樹法裹待生做─處只畱一頭取此兩莖亦如前法四根合作一根長大只畱一根待結葫蘆只揀取兩个周正好大者余俱去之依此葫蘆極大每个可盛一石長頸葫蘆如前法如欲將長頭打結待葫蘆生成趁嫩時將其根下土挖去一邊卻輕擘開根頭掗入巴豆肉一粒在根裏仍將土罨其根俟二三日通根藤葉俱輭敝欲死卻任意將葫蘆結成或縧環等式仍取去根中巴豆照舊培澆過數日復鮮如故俟老收之─增─物類相感志─葫蘆照水種自正─原制用─崔豹古今注─匏瓠也壺盧瓠之無柄者也瓠有柄者懸瓠可以爲笙曲沃者尢善秋乃可用之則漆其裏瓢亦瓠也瓠其總瓢其別也─增─嶺表錄異─胡盧笙交趾人多取無柄之瓠割而爲笙上安十三簧吹之音韻淸響雅合律呂─記事珠─唐世風俗貴重葫蘆醬桃花醋─逢原記─李適之酒器有瓠子巵─原─埤雅─匏苦瓠甘

酌酒冬盛則暖夏盛則寒─增─埤雅─壺性善浮要之可以渉水南人謂之要舟─爾雅翼河汾之寶有曲沃之懸匏焉良工取以爲笙─瀛厓勝覽─古俚國以葫蘆爲樂器─原─王氏農書─匏之爲用甚廣大者可煮作素羮可和肉煮作葷羮可蜜煎作果可削條作幹小者可作盒盞長柄者可作噴壺亞腰者可盛藥餌苦者可治病瓠之爲物也累然而生食之無窮烹餁咸宜最爲佳

蔬種得其法則其實碩大小之爲瓠杓大之爲盆盎膚瓤可以餵豬犀瓣可以灌燭舉無棄材濟世之功大矣─農桑撮要─做葫蘆茄幹茄削片葫蘆匏子削條曬漧

收依做漧菜法─千金月令冬至日取葫蘆盛蔥根莖汁埋於庭中夏至發開盡爲水以漬金玊銀石靑各三分自消曝漧如飴可休糧久服神仙名曰金液漿

瓠子

原─瓠子江南名扁蒲就地蔓生處處有之苗葉花俱如葫蘆結子長一二尺夏熟亦有短者麤如人肘中有瓤兩頭相似味淡可煮食不可生噉夏月爲日用常食至秋則盡不堪久畱性冷無毒除煩止渇治心熱利水道調心肺治石淋吐蛔虫壓丹石毒

茄子

原─茄子一名落蘇【酉陽雜俎云錢王有子跛足以聲相近故呼落蘇】一名小菇【見晉書先蠶儀注】一名昆侖瓜【見大業拾遺錄云攺呼茄子爲昆侖紫瓜淸異錄云人間但名昆味】有紫靑白三種老則黃如金來自暹羅紫者又名紫膨脝【說本黃庭堅】白者又名銀茄又一種白者名渤海茄形圓有蔕有蕚大者如甌又一種白花靑色稍扁一種白而扁謂之番茄此物宜水勤澆多糞則味鮮嫩自小至大生熟皆可食又可曬漧冬月用如地少水者生食之刺人防一種水茄形稍長亦有紫靑白三色根細末大甘而多津可止渇此種尢不可缺水與糞此數種在在有之味甘寒丹溪謂茄屬土甘而降火莖麤如指紫黑有刺葉如蜀葵葉亦紫黑有刺開花時摘其葉布通衢規以灰令人物踐踏之則子繁俗名嫁茄熟者食之厚腸胃火炙食之甚羙北方以爲常食南人不敢生食云動气發瘡及痼痰患冷气人忌用秋後茄發眼疾增─本艸─株髙三四尺葉大如掌自夏至秋開紫花五瓣相連五稜如縷黃蘂綠蔕蔕包其茄茄中有瓤瓤中有子子如脂麻有如栝樓者有長四五寸者

彚考─增─南史蔡樽傳─樽爲吳興太守不飲郡井齋前自種白莧紫茄以爲常餌詔褒其淸─嶺表錄異交嶺茄樹經冬不凋有二三年漸成大樹者其實如瓜也─拾遺記─淇漳之鱧脯以靑茄─原─水經注─石頭對西蔡浦長百里上有大荻浦下有茄子浦─酉陽雜俎─有新羅種色稍白形如雞卵西眀寺僧造院中有其種─增酉陽雜俎─茄子本蓮莖名革遐反今呼茄未知所自成式因就節下食有茄子數蔕偶問張周封故事張云一名落蘇事具本艸嶺南茄子宿根成樹髙五六尺姚向曽爲南選使親見之─眞臘風土記─蔬菜有蔥芥韭茄瓜西瓜王瓜瓜茄正月間卽有之茄樹有經數年不除者─容齋隨筆─浙西常茄皆皮紫其白者爲水茄江西常茄皆皮白其紫爲水茄亦一異也

集藻─頌─原─宋張舜民茄子頌─身累百贅頸附千疣采之不勤茹之頗柔

五言律詩─增─明董其昌詠紫茄五首─何物昆侖種曽經禦苑題似葵能衛足非李亦成蹊落實尋常味攀條徑寸低玉盤如可薦寧復悵云泥欲辧嘉蔬種應同藿食人累垂貪結子低矮巧藏身被壠千苞赤連畦萬顆勻淸齋頻擷取老圃未生嗔纂纂稱天茁芊芊見土毛知非丰嵗寶聊佐腐儒饕落處寧爲瓠投來頗似桃米家圗矮樹怪爾矗云髙卑棲性所便尺五卽爲天每帶胭脂色來登玳瑁筵江蒓下豉羙蒟醬庖鮮能誤靑鞋客忙趨過邵田不敢怨無詩秋當詠菊時封闗丸可弄覆餗印何累槐國分陰近僬僥假蓋遲誰知謙吉意更好助觀頤

五言絕句─增─眀吳寛題畫茄─種茄糞壤中地力亦易竭厥狀𨿽不同難將味分別

七言絕句─原─宋黃庭堅謝楊履道送銀茄四首─藜藿盤中生精神珍蔬長蔕色勝銀朝來鹽醯飽滋味已覺瓜瓠謾輪囷君家水茄白銀色殊勝埧裏紫彭亨蜀人生疎不下著君與北人俱眼眀白金作顆非椎成中有萬粟嚼輕冰戎州夏畦少蔬供感君來飯在家僧畦丁收盡垂露實葉底猶藏十二三待得銀包已成谷更當乞種過江南─增─鄭安曉─靑紫皮膚類宰官光圎頭腦作僧看如何緇俗偏同嗜入口原來總一般─元錢選題秋茄圗─憶昔毘山愛寫生瓜茄任我筆縱橫自憐老去翻成拙學圃今猶學不成─眀陳憲章答送茄瓜─兩頭肥綠壓肩斜五月江園始送瓜童子近前與翁語小籃瓜底是新茄同將形色委人間竊比髙松一鶴閒口腹累人都未免茄瓜籃裏又詩還

詩散句─增─梁沈約─紫茄紛爛熳─唐栁宗元─珍蔬折五茄─元方回─茄藤宜硬地─宋張耒─映葉乳茄濃黛抹別錄─增─白獺髄─趙希倉倅紹興日令庖人造燥子茄子欲書判食單問防吏茄字吏曰艸頭下著加卽援筆書艸下用家字乃蒙字郡人目曰燥子蒙─原─種植─二月下子須肥熟地常澆灌之俟四五葉帯土移栽相離尺許根宜築實虛則風入難活區土不宜有浮土恐雨濺泥污葉則萎而不茂宜天晴栽鋤治培壅功不可缺王氏農書─茄視他菜最耐久供膳之餘糟鹽豉醋無所不宜須廣種之─務本新書─茄開花斟酌窠數削去枝葉再長晚茄─老圃常談─種茄二十科糞壅得所可供一人食─增─種樹書─種茄子時初見根處擘開納硫黃一星以泥培之結子倍多其大如盞味甘而益人茄著五葉因雨栽之─原─收種─九月黃熟時摘取擘四瓣或六瓣曬極幹懸之房內或向陽處勿浥濕臨種時水泡取子淘淨去其浮者─制用─糖醋茄新嫩茄切三角沸湯煠過麤布包壓幹鹽醋腌一宿曬漧姜陳皮蒔蘿茴香紫蘇爲末拌勻煎滚糖醋澆曬漧收貯用時以湯泡過香油煠用糟茄天晴日停午摘嫩茄去蔕用沸湯焯過冷以軟帛拭漧每十觔用鹽二十兩飛過白礬末秤一兩酒糟十觔拌勻入壇泥封久而茄色愈黃透不黑食香茄切小塊每觔用鹽四兩以食香同茄拌勻腌一二日控幹日曬晚復入鹵水如此三五次收貯醬茄九月間將好嫩茄去蔕酌量用鹽腌五日去水別用市醬腌五七日其水盡去揩漧曬一日方可入好醬內蒜茄深秋摘下茄去蔕揩淨用常醋一椀水一椀合煎微沸將茄煠過控幹搗蒜並鹽和冷定醋水拌勻納磁壇蝙蝠茄嫩茄切四瓣滚湯煮將熟搨好醬上俟稍咸取出加椒末麻油入籠蒸香籠內托以厚麪餅盛油芥末茄嫩茄切條不洗曬漧多著油鍋內加鹽炒熟入磁盆內攤冷用榦芥末拌和磁礶收燒茄幹鍋內每油三兩擺去蔕茄十个盆蓋燒軟如泥入鹽醬料物麻杏泥拌入蒜尢佳鵪鶉茄嫩者切細縷焯過控幹以鹽醬椒蒔茴橘杏甘艸紅豆研細末拌曬蒸收用時以湯泡蘸香油煠用茄大切三片小二片用河水浸半時撈入鍋內加鹽用水煮一滚取出曬至晚仍入原湯再煮一滚畱鍋內眀早後煮一滚再曬至晚如前再煮以湯盡爲度曬至極幹入壇內收─增物類相感志─茄子以鑪灰藏之可至四五月─靈苑方腸風下血用經霜茄連蔕燒存性爲末每日空心溫酒服二錢─圗經本艸─腰腳風血積冷筋急拘攣疼痛者取茄子五十觔切洗以水五斗煮取濃汁濾去滓更入小鐺中煎至一升以來卽入生粟粉同煎令稀稠得所取出捜和更入麝香硃砂末同丸如梧子大每日用秫米酒送下三十丸近暮再服一月乃瘥

【附錄】苦茄

增─本艸─陳藏器曰苦茄野生嶺南樹小有刺子塗癰腫根亦可作湯浴主治瘴气

緬茄

原─滇南雜記緬茄出緬甸大而色紫蔕圎整蠟色者佳今防城絕不可得多以小者於蔕上刻人物鳥獸之形殊殺風景過滇中者多市之而滇中人亦以此贈逺集藻─五言絕句─增─宋劉子翚─緬甸實如瓜垂金粲秋色誰刻紫瓊瑤玲瓏投逺客

土菌

增─爾雅─中馗菌─注─地蕈也似蓋今江東名爲土菌亦曰馗廚可啖─本艸─李時珍曰中馗神名又槌名也此菌若繖其狀如槌及中馗之帽故以名之土菌一名杜蕈一名地蕈一名菇子一名地雞一名獐頭气味甘寒陳藏器曰地生者爲菌木生者爲檽江東人呼爲蕈凡菌從地中出者皆主瘡疥牛糞上黑菌尢佳若燒灰地上經秋雨生菌重臺者名仙人帽大主血病菌冬春無毒夏秋有毒有蛇虫從下過也夜中有光者欲爛無虫者煮之不熟者煮訖照人無影者上有毛下無紋者仰捲赤色者並有毒孟詵曰菌子槐樹上者良野田中者有毒汪頴曰凡煮菌投以姜屑飯粒若色黒者殺人否則無毒又鬼蓋叢生垣墻下旦生暮死一名地蓋一名朝生卽今鬼繖一名鬼屋地芩生腐木積艸處大雨生蓋黃白色四月采之鬼筆生糞穢處頭如筆紫色名朝生暮落花─陳仁玉菌譜─合蕈【生韋羌山寒極雪收春气欲動土松芽活此菌也菌質外褐色肌理玉潔芳薌韻味一發釜鬵聞百步外蓋菌多種例柔羙皆無香獨合蕈香與味稱合蕈始名舊傅昔嘗上進標以臺蕈上遙見誤讀因承誤云孟溪山中亦同時產惟蕈柄髙無香气土人以是別於韋焉】稠膏蕈【生孟溪山秋中霏雨零露浸釀山膏木腴防爲菌花戢戢多生山絕頂髙樹杪初如蕊珠圓瑩類輕酥滴乳淺黃白色味尢甘勝已乃傘張大防掌味頓渝矣春時亦間生不能多稠膏得名土人謂稠木膏液所生耳合蕈他邦猶或有之此菌獨此山所產故尢可貴煮法當徐下鼎沈伺涫沸漉起謹勿撓撓則涎腥不可食性參和眾味而特全於酒烹齊旣調溫厚滑甘或欲致逺則復湯蒸熟貯之瓶罌然其味去出山逺也】栗殻蕈【寒气至稠膏將盡栗殻色者則其續也】松蕈【生松陰采無時】竹蕈【生竹根味極甘】麥蕈【多生溪邊沙壤松土中俗名麥丹蕈未詳味殊羙絕類北方摩姑】玉蕈【生山中初寒時色潔晳可愛故名玉然作羮微韌俗名寒蒲蕈】黃蕈【叢生山中梔郁黃色俗名黃纉又有名黃防者性峭硬有味】紫蕈【頳紫色亦山中產俗名紫富蕈品爲下】四季蕈【生林木中味甘而肌理麤峭不入品】鵞膏蕈【生髙山狀類鵞子久乃繖開味殊甘滑不謝稠膏然與杜蕈相亂杜蕈者生土中俗言毒蜇气所成食之殺人甚羙有惡宜在所黜凡中其毒者必笑解之宜以苦茗雜白礬勻新水並咽之無不立愈】─潘之恆廣菌譜─杉菌【出宜州生積年杉木上狀若菌采無時】皁角蕈【生皁樹上不可食】香蕈【香蕈生桐栁枳椇木上紫色者名香蕈字從艸從覃覃延也蕈味雋永有覃延之意】天花蕈【卽天花菜出五臺山形如松花而大於斗香气如蕈白色食之甚羙】蔴菇蕈【出東淮北山間埋桑楮本於土中澆以米泔待菇生采之長二三寸本小末大白色柔軟其中空虛狀如未開玉簮花俗名雞足蔴菇謂其味狀相似也一種狀如羊肚有蜂窠眼者名羊肚菜】雞防蕈【出雲南生沙地間丁蕈也髙腳繖頭土人采烘以充方物按通雅作雞堫雲南志謂之雞葼雞以形言葼者飛而斂足之貌說本楊愼或作蟻防以其產處下皆蟻穴貴州誌云下有蟻若蜂房狀又名蟻奪】雷蕈【出廣西橫州遇雷過卽生須疾采之稍遲則腐或老不堪用矣作羮甚羙亦如雞防之屬其價並珍】舵菜【卽海舶舵上所生菌也亦不多得】竹蓐【卽竹菇也艸更生曰蓐得溽濕之气而成本艸作竹肉因其味也生慈竹林夏月逢雨滴汁著地湧出如鹿角白色者可食生苦竹枝上如雞子如肉臠者有大毒又曰竹菇生朽竹根節上狀如木耳或紅白色酉陽雜俎云江淮有竹肉大如彈丸味如白雞卽此物也惟苦竹生者有毒】雚菌【雚當作萑乃蘆葦之屬讀如桓若音觀乃鳥名或以爲鸛屎所化非也今渤海蘆葦澤中咸鹵地往往有之其菌色白輕虛表裏相似與眾菌不同出滄洲秋雨以時乃有之若天旱久霖卽稀日幹者良】彚考─增─莊子─樂出虛蒸成菌─列子─朽壤之上有菌芝者生於朝死於晦─呂氏春秋─和之羙者越駱之菌潛夫論─中堂生負苞山野生蘭芷負苞朽木菌也─博物志─江南諸山郡中大樹斷倒者經春夏生菌謂之椹食之有味而忽毒殺人云此物往往自有毒者或云蛇所著之楓樹生者啖之令人笑而不止治之飲水漿卽愈─酉陽雜俎─宋州莆田縣破岡山武宗二年巨石上生菌大如合簣莖及蓋黃白色其下淺紅盡爲過僧所食云羙倍諸菌開成元年春成式修竹裏私第書齋前有枯紫荊數枝蠧折因伐之餘尺許至三年秋枯根上生一菌大如斗下布五足頂黃白兩暈綠垂裙如鵞韝髙尺餘至午色變黑而死焚之气如麻香成式嘗置香鑪於枿臺每念經門生以爲善徴後覽諸誌怪南齊吳郡褚思莊素奉釋氏眠扵渠下短柱是柟木去地四尺餘有節大眀中忽有一物如芝生扵節上黃色鮮眀漸漸長數尺數日遂成千佛狀面目爪指及光相衣服莫不完具如金鍱隠起摩之殊軟常以春末生秋末落落時佛形如故但色褐耳至落時其家貯之箱中積五年思莊不復住其下亦無他顯盛闔門壽考思莊父終九十七兄年七十健如壯年─云仙雜記─齊文宣帝淩虛宴取香菌以供品味有銅釘菌分絲菌─淸異錄─菌蕈有一種食之令人得漧笑疾士人戲呼爲笑矣乎茅亭夜話─淳化中有民支氏於昭覺寺設齋寺僧市野葚有黑而斑者或黃白而赤者爲齋食眾僧食訖悉皆吐瀉亦有死者時有醫人急告之曰但掘地作坑以新汲水投坑中攪之澄淸名曰地漿每服一小盞不過再三其毒卽解當時甚救得人夫蕈菌之物皆是艸木變化生樹者曰蕈生於地者曰菌皆濕气鬱蒸而生又有生於腐骸毒蛇之上者大而光眀人誤以爲靈芝食而死故書之以警其誤─墨客揮犀─有菌生於朽木或糞壤上其形如瑞芝潔白可愛夜則有光可以鑑物內觀日疏─謝幼貞嗜菌庭中忽生一菌狀如飛鳥沈子玉曰此謂禽芝以處女中單覆之則活煮而食之可數百嵗謝入取中單有鄰女乞火跨之翩然飛去謝但嘆恨而已─五臺山記─山盡豫章之材居僧苦其荒塞斧斤不力在在付之一炬樹故名柴木得雨之後精气怒生菌如斗壯所雲天花者也牧兒得一本輙易一縑居山雜誌─山中雨後多生菌其一名曰蕈凡有數種惟春末最多八月𨿽有而不時其小者可食山人饜之而城居不多得也樵童得者負以筠籠多售扵楓橋市郭人爭買之與珍異等以其非植而有故也─荊溪疏─竹茹蕈也小如錢赤如丹砂生以二月山中所在有之不獨竹下風味極佳當爲伊蒲第一

集藻─序─增─宋陳仁玉菌譜序─芝菌皆气茁也靈華三秀稱瑞尙矣朝菌晦朔莊生訕之至若儔其食品古則未聞自商山茹芝而五臺天花亦甲羣彚仙居界臺栝叢山峻防仙靈所宮爰產異菌林居巖棲者左右芼之固藜莧之至腴蒓葵之上瑞比或以羞王公登玉食自有此山卽有此菌未有此遇也遇不遇無與菌事繄欲盡菌性而防其用第其品作菌譜

文賦散句─增─漢張衡思賦─咀石菌之流英─魏嵇康答難養生論─金丹石菌─周庾信小園賦─連珠細菌長柄寒匏

七言古詩─增─宋楊萬里蕈子─空山一雨山澑急漂流桂子松花汁土膏松暖都滲入蒸出蕈花團戢戢戴穿落葉忽起立撥開落葉百數十蠟面黃紫光欲濕酥莖嬌脆手輕拾色如鵞掌味如蜜滑似蒓絲無澀傘不如笠釘勝笠香畱齒牙麝莫及菘羔楮雞避席揖餐玉茹芝當卻粒作羮不可疎一日作臘仍堪貯盈笈─金朱弁謝崔致君餉天花─三年北饌飽羶葷佳蔬頗憶南州味地菜方爲九夏珍天花忽從五臺至崔侯胸中散千卷金甌名相傳云裔愛山亦如謝康樂得此防歸豈容易應憐使館久寂寥分餉眀眀見深意堆盤初見瑤艸瘦鳴齒稍覺瓊枝脆樹雞濕爛慚叩門桑蛾靑黃漫趨市赤城菌子立萬釘今日因君不知貴乖龍耳僅免一割沙門業已通三世偃戈息民未有術𨿽復加餐祗增媿雲山去此縱不逺口腹何容更相累報君此詩永爲好捧腹一笑萬事置─眀史遷菌子詩追和楊廷秀韻松花岡頭雷雨急坡陀流膏漬香汁新泥日蒸气深入穿苔破蘚釘戢戢如蓋如芝萬玉立紫黃百餘紅間十燕支微勻滑更濕頃筐盛之行且拾天隨杞菊漫苦澀采歸芼之脫巾笠桑蛾楮雞皆不及嫫姑天花當拱揖鹽豉作羮炊玉粒先生飽飯踏曉日更遣樵靑行負笈五言律詩─增─元許有壬沙菌─牛羊膏潤足物產借英華帳腳駢遮地釘頭怒戴沙齋廚供玉食毳索出氊車莫作垂涎想家園有莫邪

七言律詩─增─宋蘇軾與參寥師行園中得黃耳蕈─遣化何時取眾香法筵齋缽久淒涼寒蔬病甲誰能采落葉空畦半已荒老楮忽生黃耳菌故人兼致白芽姜蕭然放筯東南去又入春山筍蕨鄕

五言絕句─增─宋朱子紫蕈─誰將紫芝苗種此槎上土便學商山翁風餐謝肥羜─白蕈─聞說閬風苑瓊田產玉芝不收云表露烹瀹詎相宜

七言絕句─

禦制天花─靈山過雨萬松靑朶朶緗云摘翠屏玉笈重緘敇飛騎先調六膳進慈寧

增─眀楊愼沐五華送雞防─海上天風吹玉芝樵童睡熟不曽知仙人住近華陽洞分得瓊英一兩枝詩散句─增─宋汪藻─戢戢寸玉嫩累累萬釘繁中涵煙霞气外絕沙土防下筯極雋永加餐亦平溫─程俱─驚雷發蒸菌自可當夏鱉─蘓軾─筍如玉筯葚如簮彊飲且爲山作主─黃庭堅─驚雷菌子出萬釘白鵞折掌鱉解

甲─僧北磵─香風薫陶紫芝秀陸地挺特荷錢圓─唐王維─顧乏釘頭菌─劉禹錫─橋柱黏黃菌─張籍─掃窓秋菌落─朱慶余─深籬藏白菌─皮日休─頹檐倒菌黃─宋範成大─栁菌黏枝住─唐元稹菌生香案正當衙

韋莊─防處籬懸白菌肥─宋王安石─濕濕嶺雲生竹菌─陸防─黃耳蕈生齋鉢富─方嶽─雷樹生釘肥勝肉

元馬祖常─九秋雷隠菌收釘

別錄─增─三餘贅筆─蕈生皆陰濕地風味殊羙然間有毒食之往往殺人近傳一法煮時和燈心艸或以銀簮淬之若燈心艸與簮色黑卽有毒棄之勿食─野品─用朽桑木樟木楠木截成一尺長叚臘月掃爛葉擇肥陰地和木埋於深畦如種菜法春月用米泔水澆灌不時菌出逐日灌以三次卽大如拳采同素菜炒食作脯俱羙木上生者不傷人

木耳

增─本艸─木耳一名木檽一名木菌一名木防一名樹雞一名木蛾【曰耳曰蛾象形也曰檽以軟濕者佳也曰雞曰防因味似也南楚人謂雞爲防曰菌猶蜠也亦象形也蜠乃貝子之名或曰地生爲菌木生爲蛾】生朽木之上無枝葉乃濕熱餘气所生其良毒亦隨木性今貨者亦多雜木惟桑栁楮楡之耳爲多桑耳【一名桑檽一名桑蛾一名桑雞一名桑黃一名桑臣一名桑上寄生桑檽以下皆軟耳之名桑黃以下皆硬菇之名】槐耳【一名槐檽一名槐菌一名槐雞一名赤雞一名槐蛾此槐樹上菌也當取堅如桑耳者煮漿粥安槐木上艸覆之卽生蕈】楡耳【八月采之令人不饑按藜牀沈余云楡肉楡蕈也腴脆無比大者數斤卽指此種】柘耳【一名柘黃】楊櫨耳【出南山】集藻─五言絕句─增─宋朱子木耳─蔬腸久自安異味非所誇樹耳黑垂登盤今亦乍

詩散句─增─宋汪藻─溪邊臥枯栁雨餘忽生耳別錄─增─齊民要術─作木耳菹法取棗桑楡栁樹邊生尢輭濕者煮五沸去腥汁出置冷水中淨洮又著酢漿水中洗出細縷切訖胡荽蔥白下豉汁漿淸及酢調和適口下姜椒末甚滑羙

【附錄】石耳

增─本艸─石耳一名靈芝生天臺四眀河南宣州黃山巴西邊徼諸山石崖土逺望如煙廬山亦有之狀如地耳山僧采曝餽逺洗去沙土作茹勝於木耳

集藻─七言古詩─增─宋黃庭堅答永新宗令寄石耳─饑欲食首山薇渇欲飲潁川水嘉禾令尹淸如冰寄我南山石上耳筠籠動浮煙雨姿瀹湯磨沙光陸離竹粉餌相發揮芥姜作辛和味宜公庭退食飽下筯杞菊避席遺萍虀鴈門天花不復憶況及桑鵞與楮雞小人藜羮亦易足嘉蔬遣餉荷眷私吾聞石耳之生常在蒼崖之絕壁苔衣石腴風日炙捫蘿挽葛探萬仞側足委骨豺虎宅佩刀買犢劍買牛作民父母今得職閔仲叔不以口腹累安邑我其敢用鮭菜煩嘉禾願公不復甘此鼎免使射利登嵳峩

【附錄】地耳

增─本艸─地耳一名地踏菇亦石耳之屬生於地者狀如木耳春夏生雨中雨後亟采之見日卽不堪味甘寒無毒主眀目益气─野菜譜─地踏菜一名地耳雨後采熟食見日則枯沒化爲水

嘉樹菜

增─呂氏春秋─余瞀之南南極之崖有菜其名曰嘉樹其色若碧

雞菜

增─廣州記─生嶺南似艾二月生苗宜雞羮食之故名味辛溫無毒溫中益气

優殿

增─南方艸木狀─合浦有菜名優殿以豆醬汁茹食之甚香美可食

葙

增─廣志─葙根以爲菹香辛

買菜

增─吳志孫皓傳─天紀三年有買菜生工人吳平家髙四尺厚三分如枇杷形上廣尺八寸下莖廣五寸兩邊生菜綠色東觀按圖名買菜作平慮艸遂以平爲平慮郎

専蹄菜

增─吳書─趙咨使魏魏人曰聞江東有専蹄菜作若爲食咨曰當得倉鰷以作羮

蕓薇

增─拾遺記─咸寧四年立芳蔬園於金墉城東多種異菜有菜名曰蕓薇類有三種紫色者最繁味辛其根爛熳春夏葉宻秋蘂冬馥其實若珠五色隨時而盛一名蕓芝其色紫爲上蔬其味辛色黃爲中蔬其味甘色靑者爲下蔬其味醎常以三蔬充禦膳其葉可借飲食以供宗廟祭祀亦止人饑渇宮人采帯其莖葉香气歷日不歇

冬風菜

增─廣州記─冬風菜陸生宜配肉作羮

谷菜

增─字林─谷菜生水中

荶菜

增─齊民要術─荶菜似蒜生水中

菹菜

增─齊民要術─菹菜紫色有藤

菜

增─齊民要術─菜葉似竹生水旁

�菜

增─齊民要術─繤菜似蕨

藒菜

增─齊民要術─藒菜似蕨生水中

葟菜

增─齊民要術─葟菜似蒜生水邊

蓶菜

增─齊民要術─蓶菜似烏韭而黃

防菜

增─齊民要術─防菜生水中大葉

羞菜

增─異物志─安南有羞菜蔓生水上甘羙可食人過池中以手指曰爾羞否卽時憔悴待其人去漸靑如初

佛土菜

增─唐書西域傳─貞觀二十一年有健達王獻佛土菜莖五葉赤華紫須

孟娘菜

增─酉陽雜俎─江淮有孟娘菜益肉食

眞珠菜

增─益部方物略記─眞珠菜戎瀘等州有之生水中石上翠縷纎曼首貫珠蜀人以蜜熬食之或以醯煮可致數千里不壊也─黃山誌─眞珠菜藤本蔓生暮春發芽每芽端綴一二蘂圓白如珠葉脆綠如茶連蘂葉臘之香甘鮮滑他蔬讓羙

集藻─贊─增─宋宋祁眞珠菜贊─植根水中端若串珠皿而瀹之可以代蔬

雪裏蕻

增─野菜箋─四眀有菜名雪裏蕻雪深諸菜凍損此菜獨靑

白鼓釘

增─野菜譜─白鼓釘一名蒲公英一名耩耨艸一名金簮艸一名黃花地丁四時皆有惟極寒天小而可用采之熟食

翦刀股

增─野菜譜─翦刀股春采生食兼可作虀

豬殃殃

增─野菜譜─豬殃殃豬食之則病故名春采熟食

絲蕎蕎

增─野菜譜─絲蕎蕎二三月采熟食四月結角不用

牛塘利

增─野菜譜─牛塘利二三月采熟食亦可作虀

浮薔

增─野菜譜─浮薔入夏生水中六七月采生熟皆可食

水菜

增─野菜譜─水菜秋生水田狀類白菜熟食

看麥娘

增─野菜譜─看麥娘隨麥生隴上因名春采可熟食

狗腳迹

增─野菜譜─狗腳迹生霜降時葉如狗印故名熟食

破破衲

增─野菜譜─破破衲臘月便生正二月采熟食三月老不堪用

燕子不來香

增─野菜譜─燕子不來香早春采可熟食燕來時則腥不堪食故名

猢猻腳迹

增─野菜譜─猢猻腳迹以形似名三月采之熟食

眼子菜

增─野菜譜─眼子菜六七月采生水澤中靑葉背紫色莖柔滑而細長可數尺熟食

貓耳朶

增─野菜譜─貓耳朶正二月采搗爛和粉麪作餅蒸食之

籓籬頭

增─野菜譜─籓籬頭臘月采熟食入春不宜用

鴈腸子

增─野菜譜─二月生如豆牙菜熟食之生亦可食

野籬落

增─野菜譜─野籬落正二月采頭湯焯過可食

羊耳禿

增─野菜譜─羊耳禿二三月采熟食

黃花菜

增─野菜譜─黃花菜一名黃瓜菜正二月采熟食

油灼灼

增─野菜譜─油灼灼生水邊葉光澤生熟皆可食又可作漧菜食

燈蛾兒

增─野菜譜─燈蛾兒二月采熟食

芽兒拳

增─野菜譜─芽兒拳正二月采熟食

板蕎蕎

增─野菜譜─板蕎蕎正二月和根采之炊食三四月結角不堪用

天藕兒

增─野菜譜─天藕兒根如藕而小熟食稭葉不可食

老鸛筋

增─野菜譜─老鸛筋二月采之熟食亦可作虀

鵞觀艸

增─野菜譜─鵞觀艸正二月如麥靑炊食

牛尾瘟

增─野菜譜─牛尾瘟牛食之則病生深水中葉如髮莖如藻冬月和魚煮食夏秋亦可食之

兔絲根【與藥譜絲名同物異】

增─野菜譜─絲根一名絲苗春采苗葉秋冬采根蒸食味甘多食令人暈

艸鞋片

增─野菜譜─艸鞋片二三月采熟食

抓抓兒

增─野菜譜抓抓兒秋深采之日幹和谷煮食如粉淸香可愛

雀舌艸

增─野菜譜─雀舌艸以形似得名初生時采熟食

羅漢菜

增─一統志─羅漢菜出江西南昌府西山葉如豆苗因靈觀尊者自西山持至故名湖廣蘄州二角山亦有之舊傳有異僧所種若雜葷物卽無味

根子菜

增─一統志─根子菜根似蔓靑而大似蘿卜俗呼根子菜他處皆無惟湖廣安陸縣有之

龍芽菜

增─盛京志─龍芽菜有二種樹龍芽葉似椿而大采其初生者可食有地龍芽葉亦相似

杏葉菜

增─盛京志─杏葉菜葉似杏山蔬之可食者

歪脖菜

增─盛京志─歪脖菜似杏葉菜而大葉圓其梗至頂稍彎故名亦山蔬之羙者

龍巓菜

增─峩睂山誌─龍巓菜似椿樹頭有刺似白芥菜滿山自生九老洞者尢佳

髙河菜

增─雲南志─髙河菜出大理府蒼山髙河中莖紅葉綠味甚辛辣五六月采之若髙聲則雲霧驟起風雨卒至蓋髙河乃龍湫也

蓮花菜

增─雲南志─蓮花菜出大理府洱河東上滄湖相傳詔時觀音大士化箭鏃所成

禦定佩文齋廣羣芳譜卷十七﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷十八

茶譜

茶一

原茶【鶴山集云茶之始其字爲荼玉篇云荼除加切】一名檟一名茗一名荈【爾雅云檟苦荼注云早采者爲茶晚取者爲茗一名荈蜀人名之苦荼】一名蔎【方言云蜀西南人謂荼曰蔎】樹如蘆葉如梔子花如白薔薇而黃心淸香隱然實如栟櫚蔕如丁香根如胡桃有髙一尺者有二尺者有數丈者有兩人合抱者出巴山峽川有建州大小龍團始於丁謂成於蔡君謨宋太平興國二年始造龍鳯茶【龍鳯茶餅上飾以龍鳯紋也供禦者以金裝成】咸平中丁爲福建漕監造禦茶進龍鳯團慶曆中蔡端眀爲漕始造小龍團茶歐陽永叔聞之曰君謨士人也何至作此事自後熈寧末有防下建州制蜜雲龍一品尢爲奇絕蜀州雀舌鳥嘴麥顆蓋嫩芽所造似之又有片甲者早春黃芽葉相抱如片甲也蟬翼葉輭薄如蟬翼也洪州鶴嶺茶其味極妙

蜀之雅州山頂有露芽穀芽皆云火前者言采造於禁火之前也火後者次之一云雅州頂茶其生最晚在春夏之交常有雲霧覆其上若有神物防持之又有五花茶者其片作五出花云腳出袁州界橋其名甚著不若湖州之研膏紫筍烹之有緑腳垂下又紫筍者其色紫而似筍唐徳宗每賜同昌公主饌其茶有緑花紫英之號艸茶盛於兩浙日注第一自景祐以來洪州雙井白芽制作尢精逺在日注之上遂爲艸茶第一宜興防湖出含膏宣城縣有丫山形如小方餅橫鋪茗芽產其上其山東爲朝日所燭號曰陽坡其茶最勝太守薦之京洛人士題曰丫山陽坡橫文茶一名瑞艸魁又有建州北苑先春洪州西山白露安吉州顧渚紫筍常州宜興紫筍陽羨春池陽鳯嶺睦州鳩坑劍南石花露鋑芽籛芽南康云居峽州小江園碧澗眀月芳蘂茱萸東川神泉小團昌眀獸目福州方山露芽夔州香山江陵楠木湖南衡蘄州蘄門團黃壽州霍山黃芽六安州小峴春皆茶之極品玉壘關外寶唐山有茶樹產懸崖筍長三寸五寸方有一葉兩葉太和山騫林茶初泡極苦澀至三四泡淸香特異人以爲茶寶涪州出三般茶最上賓化制於早春其次白馬最下涪陵收茶在四月嫩則益人粗則損人眞者用篛煙燻過气味尢佳─增─茶經─茶之出山南以峽州上【峽州生逺安宜都夷陵三縣山谷】襄州荊州次【襄州生南鄣縣山谷荊州生江陵縣山谷】衡州下【生衡山茶陵二縣山谷】金州梁州又下【金州生西城安康二縣山谷梁州生襄城金牛二縣山谷】淮南以光州上【生光山縣黃頭港者與峽州同】義陽郡舒州次【生義陽縣鐘山者與襄州同舒州生太湖縣潛山者與荊州同】壽州下【盛唐縣生霍山者與衡山同也】蘄州黃州又下【蘄州生黃梅縣山谷黃州生麻城縣山谷並與荊州梁州同也】浙西以湖州上【湖州生長興縣顧渚山谷與峽州光州同生山桑儒師二寺白茅山懸腳嶺與襄州荊南義陽郡同生鳯亭山伏翼閣飛雲曲水二寺啄木嶺與壽州常州同生安吉武康二縣山谷與金州梁州同】常州次【常州義興縣生君山懸腳嶺北峯下與荊州義陽郡同生圈嶺善權寺石亭山與舒州同】宣州杭州睦州歙州下【宣州生宣城縣雅山與蘄州同太平縣生上睦臨睦與黃州同杭州臨安於潛二縣生天目山與舒州同錢塘生天竺靈隱二寺睦州生桐廬縣山谷歙州生婺源山谷與衡州同】潤州蘇州又下【潤州江寧縣生傲山蘇州長洲縣生洞庭山與金州梁州蘄州同】劍南以彭州上【生九隴縣馬鞍山至徳寺棚口與襄州同】緜州蜀州次【緜州龍安縣生松嶺關與荊州同其西昌昌眀神泉縣西山者並佳有過松嶺者不堪采蜀州靑城縣生丈人山與緜州同靑城有散茶木茶】卬州次雅州瀘州下【雅州百丈山名山瀘州瀘川者與金州同也】睂州漢州又下【睂州丹挍縣生鐵山者漢州緜竹縣生竹山者與潤州同】浙東以越州上【余姚縣生瀑布泉嶺曰仙茗大者殊異小者與襄縣同】眀州婺州次【眀州鄞縣生楡莢村婺州東陽縣生東目山與荊州同】臺州下【臺州曹縣生赤城者與歙州同】黔中生恩州播州費州夷州江南生鄂州袁州吉州嶺南生福州建州韶州象州【福州生閩方山山陰縣也】─茶譜─卬州有火井思安建州有先春龍焙渠江有薄片巴東有眞香福州有柏巖常之陽羨婺之舉巖丫山之陽坡龍安之騎火黔陽之都濡瀘州之納溪梅嶺之數者其名皆著─大觀茶論─白茶自爲一種與常茶不同其條敷闡其葉瑩薄崖林之間偶然生出非人力所可致有者不過四五家生者不過一二株所造止於二三銙而已芽英不多尢難蒸焙湯火一失則已變而爲常品湏制造精微運度得宜則表裏昭徹如玉之在璞它無與倫也─東溪試茶錄─白葉茶【民間大重出於近歲園焙時有之地不以山川逺近發不以社之先後芽葉如紙民間以爲茶瑞】柑葉茶【樹髙丈餘徑頭七八寸葉厚而圎狀類柑橘之葉其芽發卽肥乳長二寸許爲食茶之上品】早茶【亦類柑葉發常先春民間采制爲試焙者也】細葉茶【葉比柑葉細薄樹髙五六尺芽短而不乳今生沙溪山中蓋土薄而不茂也】稽茶【葉細而厚密芽晚而靑黃】晚茶【蓋稽茶之類發比諸茶晚生於社後】叢茶【亦曰蘗茶叢生髙不數尺一歲之間發者數四貧民取以爲利】─宣和北苑貢茶錄─南唐采茶北苑初造硏膏繼造蠟面旣又制其佳者號曰京鋌太平興國初特置龍鳯模造團茶又一種茶叢生石崖枝葉尢茂至道初造之別號石乳又一號的乳又一種號白乳慶曆中蔡君謨創小龍團元丰間造密雲龍紹聖間攺爲瑞云翔龍至大觀初白茶遂爲第一旣又制三色細茶及試新銙貢新銙凡茶芽數品最上曰小芽如雀舌鷹爪號芽茶次曰揀芽一芽帶一葉號一鎗一旗次曰中芽一芽帶兩葉號一鎗兩旗宣和庚子始創銀綫水芽將已揀熟芽再剔去取其心一縷用珍器貯淸泉漬之光眀瑩潔若銀綫以制方寸新銙有小龍蜿蜒其上號龍團勝雪白茶勝雪以次厥名實繁今列於左貢新銙試新銙白茶龍團勝雪

禦苑玉芽萬壽龍芽上林第一

乙夜淸供承平雅玩龍鳯英華玉除淸賞

啟沃承恩雪英云葉蜀葵金錢玉華寸金

無比壽芽萬春銀葉宜年寶玉玉淸慶雲無疆壽龍

玉葉長春瑞云翔龍

長壽玉圭興國巖銙香口焙銙上品揀芽新收揀芽

太平嘉瑞龍苑報春南山應瑞興國巖揀芽興國巖小龍

興國巖小鳯【以上號細色】揀芽

小龍小鳯大龍大鳯【以上號粗色】又有瓊林毓料浴雪呈祥壑源供季篚推先價倍南金暘谷先春壽巖卻勝延平石乳淸白可鑑風韻甚髙凡十色─文獻通考─凡茶有二類曰片曰散片茶蒸造實棬模中串之惟建劍則旣蒸而研編竹爲格置焙室中最爲精潔其名有龍鳯石乳的乳白乳頭金蠟面頭骨次骨末骨麤骨山挺十二等【龍鳯皆團片石乳頭乳皆狹片名曰京的乳亦有濶片者乳以下皆濶片】余州片茶有進寶防勝寶山兩府出興國軍仙芝嫩蘂福合祿合運合慶合指合出饒池州泥片出防州緑英金片出袁州玉津出臨江軍靈川福州先春早春華英來泉勝金出歙州獨行靈艸緑芽片金金茗出潭州大拓枕出江陵大小巴陵開勝開卷小捲生黃翎毛出嶽州防上緑芽大小方出嶽辰澧州東首淺山薄側出光州總二十六名散茶有太湖龍溪次號末號出淮南嶽麓艸子楊樹雨前雨後出荊湖淸口出歸州茗子出江南總十一名─茶箋─天池靑翠芳馨可稱仙品陽羨俗名羅岕浙之長興者佳荊溪稍下細者其價兩倍天池六安品亦精入藥最效龍井不過十數畝外此有茶皆不及天目爲天池龍井之次地誌雲山中寒气早嚴茶之萌芽較晚─原─七修彚槁─洪武二十四年詔天下產茶之地歲有定額以建寧爲上茶名有四探春先春次春紫筍不得碾揉爲大小龍團─增─茶譜通考南康之云居彭州之仙崖石花建安之靑鳯髓嶽陽之含膏冷劍南之緑昌眀─品茶要錄補─婺州之舉崖碧貌宣城之陽坡橫紋涪州之賓化建安之石崖白─茶事拾遺─潭州有鐵色夷陵有壓磚─硏北雜誌─交趾茶如緑苔味辛名之曰登─桐柏山誌─瀑布山一名紫凝山產大葉茶─黃山誌─蓮花庵旁就石縫養茶多輕香冷韻襲人齗齶謂之黃山雲霧茶─杭州府誌─寶雲山產者名寶云茶下天竺香林洞者名香林茶上天竺白雲峯者名白雲茶─雲南志─太華山在雲南府西產茶色味俱似松蘿名曰太華茶普洱山在車裏軍民宣慰司北其上產茶性溫味香名曰普洱茶孟通山在灣甸州境產細茶味最勝名曰灣甸茶─大理府誌─感通寺在蒼山聖應峯麓舊名蕩山又名上山有三十六院皆產茶樹髙一丈性味不減陽羨名曰感通茶彚考─增─吳志韋曜傳─孫皓每饗宴無不竟日坐席無能否率以七升爲限𨿽不悉入口皆澆灌取盡曜素飲酒不過二升皓初禮異時常爲裁減或密賜茶荈以代酒─唐書令狐楚傳─先是鄭注奏建茶使王涯又議官

自治園植茶人不便楚請廢使如舊法從之─鄭注傳帝問富人術注以茶對其法欲置茶官籍民圃而給其直工自擷暴則利悉之官帝始詔王涯爲茶使李玨傳─鹽鐵使王播增茶稅十之五以佐用度玨上疏謂率本濟軍興而稅茶自貞元以來有之方天下無事忽厚斂以傷國體一不可茗爲人飲與鹽粟同資若重稅之售必髙其獘先及貧下二不可山澤之產無定數程斤論稅以售多爲利若價騰踴則市者稀其稅幾何三不可─裴休傳─休領諸道鹽鐵轉運使立稅茶十二法人以爲便─劉建鋒傳─髙郁敎馬殷收茗算募髙戶置邸閣居茗號八牀主人─原─唐書隱逸傳─陸羽字鴻漸有文學嗜茶著茶經三篇言茶之原之法之具尢備天下益知飲茶矣常伯熊因羽論復廣著茶之功禦史大夫李季卿宣慰江南次臨淮知伯熊善煮茶召之伯熊執器前季卿爲再舉杯至江南又有薦羽者召之羽衣野服挈具而入季卿不爲禮羽愧之更著毀茶論陸嗜茶置園顧渚山下歲取茶租自判品第不喜與流俗交𨿽造門不見升舟設蓬席賫束茶竈筆牀釣具往來時謂江湖散人─增─宋史兵志─熈寧三年熙河運司以歲計不足乞以官茶博糴每茶三觔易粟一斛其利甚溥朝廷謂茶馬司本以博馬不可以博糴於茶馬司歲額外增買川茶兩倍茶朝廷別出錢二百萬給之令提刑司封樁又令茶馬官程之邵兼轉運使由是數歲邊用粗足─晏子春秋─嬰相齊景公時食脫粟之飯炙三戈五卵茗菜而已─晉中興書─陸納爲吳興太守時衛將軍謝安常欲詣納納兄子俶怪納無所備不敢問之乃私蓄數十人饌安旣至所設惟茶果而已俶遂陳盛饌珍差畢具及安去納杖俶四十云汝旣不能光益叔父柰何穢吾素業─原─世說─晉王蒙好飲茶客至輙飲之士大夫甚以爲苦每欲往候蒙者必云今日有水厄─增─世說─任瞻字育長少時有令名自過江失志旣下飲問人云此爲茶爲茗覺人有怪色乃自申眀云向問飲爲熱爲冷耳─原─廣陵耆舊傳─晉元帝時有老姥每旦獨提一器茗往市鬻之市人競買自旦至暮其器不減所得錢盡散路傍孤貧乞人人或異之州法曹縶之於獄至夜老姥執所鬻茗器從獄牖中飛出─續搜神記─桓宣武有一督將因病後虛熱便能飲復茗必以一斛二斗乃飽後有客造之更進五升乃吐出一物如升大有口形質縮縐壯如牛防客乃令置盆中以斛二斗復茗澆之此物噏之都盡而腹中覺小脹又增進五升便悉混然從口中湧出旣吐此物病遂瘥或問此何病答曰此病名茗瘕一名斛二瘕─增─續搜神記─晉武帝時宣城人秦精常入武昌山采茗遇一毛人長丈餘引精至山下示以叢茗而去俄而復還乃探懷中橘以遺精精怖負茗而歸─荊州記─武陵七縣通出茶最好─原─神異記─余姚人虞洪入山采茗遇一道士牽三靑牛引洪至瀑布山曰予丹丘子也聞子善具飲常思見惠山中有大茗可以相給子他日有甌犧之餘乞相遺也洪因設奠祀之後常令家人入山獲大茗焉─異苑─剡縣陳務妻少寡與二子同居好飲茶茗以宅中有古塜每飲輙先祀之二子患之曰古冢何知徒以勞意欲掘去之母苦禁而止其夜夢一人云吾止此塜三百餘年卿二子恆欲見毀賴相保防又烹吾佳茗𨿽潛身朽壤豈忘翳桑之報及曉於庭中獲錢十萬似久埋者惟貫新耳─增─宋錄─新安王子鸞豫章王子尙詣曇濟道人於八公山道人設茶茗子尙味之曰此甘露也何言茶茗─洛陽伽藍記─王肅初入國不食羊肉及酪漿等常飯鯽魚羮渇飲茗汁京師士子見肅一飲一斗號爲漏巵經數年已後肅與髙祖殿防食羊肉酪粥甚多髙祖怪之謂肅曰羊肉何如魚羮茗飲何如酪漿肅對曰羊者是陸產之最魚者是水族之長所好不同並各稱珍以味言之是有優劣羊比齊魯大邦魚比邾莒小國惟茗不中與酪作奴髙祖大笑彭城王謂肅曰卿不重齊魯大邦而愛邾莒小國肅對曰鄕曲所美不得不好王重謂曰卿眀日顧我爲卿設邾莒之食亦有酪奴因此復號茗飲爲酪奴時給事中劉鎬慕肅之風専習茗飲彭城王謂鎬曰卿不慕王侯八珍好蒼頭水厄海上有逐臭之夫裏內有學顰之婦以卿言之卽是也自是朝貴燕防𨿽設茗飲皆恥不復食後西丰侯蕭正徳歸降時元乂欲爲設茗先問卿於水厄多少正徳不曉義意答曰下官𨿽生於水鄕而立身以來未遭陽侯之難元乂與舉座之客大笑焉─原─權紓文─隋文帝微時夢神人易其腦骨自爾腦痛忽遇一僧雲山中有茗艸煮而飲之當愈帝服之有效繇是人競采掇乃爲之贊其略曰窮春秋演河圖不如載茗一車─增─括地圖─臨遂縣東一百四十里有茶溪─吳興記─烏程縣西二十里有溫山出禦荈─夷陵圖經─黃牛荊門女觀望州等山茶茗出焉─永嘉圖經─永嘉縣東三百里有白茶山─淮陰圖經─山陽縣南二十里有茶坡─茶陵圖經─茶陵者所謂陵谷生茶茗焉─坤元錄─辰州漵浦縣西北三百五十里無射山多茶樹─記事珠─建人謂鬭茶爲茗戰─原─唐新記─唐右補闕綦母炅性不飲茶著伐茶飲序其略曰釋滯消壅一日之利暫佳瘠气耗精終身之害斯大獲益則歸功茶力貽患則不謂茶災─增─開元天寶遺事─逸人王休居太白山下日與僧道

異人往還每至冬時取溪冰敲其精瑩者煮建茗共賓客飲之─原─蠻甌志─白樂天方齋劉禹錫正病酒禹錫乃饋菊苗虀蘆菔酢換取樂天六斑茶二囊炙以醒酒覺林僧志崇收茶三等待客以驚雷莢自奉以萱艸

帶供佛以紫茸香赴茶者以油囊盛餘瀝歸─增─茶經鮑照妹令暉著香茗賦─中朝故事─李徳裕有親知授舒州牧李曰到郡日天柱峯茶可惠三四角其人輙獻數觔李卻之眀年罷郡用意精求獲數角投之贊皇閱而受之曰此茶可消酒肉毒乃命烹一甌沃於肉食以銀合閉之詰旦開視其肉已化爲水矣眾服其廣識國史補─常魯公使西畨烹茶帳中贊普問曰此爲何物魯公曰滌煩療渇所謂茶也贊普曰我此亦有遂命出之以指曰此壽州者此舒州者此顧渚者此蘄門者此昌眀者此灉湖者鞏縣陶者多爲甆偶人號陸鴻漸買數十茶器得一鴻漸市人沽茗不利輙灌注之─原南部新書─胡生者以釘鉸爲業居近白蘋洲傍有古墳每茶飲必奠酹之忽夢一人謂曰吾姓栁平生善爲詩而嗜茶感子苦茗之惠無以爲報欲教子以詩胡生辭以不能栁彊之曰但率子意爲之當有致矣生後遂工詩時人謂之胡釘鉸詩─增─南部新書─大中三年東都進一僧年一百三十嵗宣宗問服何藥致然對曰臣少也賤不知藥性本好茶至處惟茶是求或飲百椀不厭因賜茶五十觔令居保壽寺─義興舊志─南嶽寺有眞珠泉稠錫禪師嘗飲之淸甘可口曰得此泉烹桐廬茶不亦稱乎未幾有白蛇銜茶子墜寺前由此滋蔓茶味頗佳號曰蛇種─原─茶譜─湖州長興縣啄木嶺金沙泉卽每歲造茶之所也湖常二郡接界於此厥土有境防亭每茶時二牧畢至此泉處沙中居常無水將造茶太守具儀注犧牲拜勅祭泉頃之發源水甚淸溢造供禦者畢水卽微減供堂者畢水已半之太守造畢卽涸矣太守或還斾稽期則示風雷之變或見鷙獸毒蛇水魅暘睒之類焉蜀之雅州有山山上有五頂頂有茶園其中頂曰上淸峯昔有僧病冷且久嘗遇一老父謂曰蒙之中頂茶嘗以春分之先後多搆人力俟雷之發聲並手采摘以多爲貴三日而止若獲一兩以本處水煎服卽能袪宿疾二兩當眼前無疾三兩因以換骨四雨卽爲地仙僧因之中頂築室以候及期獲一兩余服未竟而疾瘥年至八十餘气力不衰時到城市人觀其容貌常若三十餘睂發紺緑後入靑城山不知所終今四頂茶園不廢惟中頂艸木繁茂重雲積霧蔽虧日月鷙獸時出人迹罕到矣─增─紀異錄─有積師者嗜茶久非漸兒煎侍不鄕口羽出逰江湖師絕於茶味代宗召入供奉命宮人善茶者餉師一啜而罷訪羽召入賜師齋俾羽煎茗一舉而盡曰有若漸兒所爲也於是出羽見之─原─金鑾密記─故例翰林當直學士每春晚人困則日賜成像殿茶─淸異錄─開寶中竇儀以新茶飲予味極美奩面標雲龍陂仙子茶龍陂是顧渚山之別境僞閩甘露堂前兩株茶郁茂婆娑宮人呼爲淸人樹

每春初嬪嬙戲摘新芽堂中設傾筐防顯徳初大理徐恪見貽卿信鋌子茶茶面印文曰玉蟬膏又一種曰淸風使恪建人也孫樵送茶焦刑部書晚甘侯十五人遣侍齋閣此徒皆乘雷而摘拜水而和蓋建陽丹山碧水之鄕月澗云龕之品愼勿賤用之防林大士自往頂結茅種茶凡三年得絕佳者號聖楊花吉祥蘂共五觔持歸供獻─增─淸異錄─和凝在朝率同列逓日以茶相飲味劣者有罰號爲湯社有得建州茶膏取作耐重兒八枚膠以金縷獻於閩王曦吳僧文了善烹茶逰荊南髙保勉洎子季興延置紫雲庵日試其藝保勉父子呼爲湯神奏授華定水大師上人目曰乳妖符昭逺不喜茶嘗爲禦史同列防茶嘆曰此物面目

嚴冷了無和美之態可謂冷面艸也飯餘嚼佛眼芎以甘菊湯送之亦可爽神豹革爲囊風神呼吸之具也煮茶啜之可以滌滯思而起淸風每引此義稱茶爲水豹囊皮光業最耽茗事一日中表請嘗新柑筵具殊丰簪紱叢集才至未顧尊罍而呼茶甚急徑進一巨甌題曰未見甘心氏先迎苦口師眾噱曰此師固淸髙而難以療饑也─浪樓雜記─大成四年度支奏朝臣乞假省覲者欲量賜茶藥文班自左右常侍至侍郎宜各賜蜀茶三觔蠟面茶二觔武班官各有差─談苑─建州陸羽茶經尙未知之但言福建等十二州未詳往往得之其味極佳江左近日方有蠟面之號李氏別令取其乳作片或號曰京挺的乳及骨子等每嵗不過五六萬觔訖今歲出三十餘萬觔凡十品曰龍鳯茶京挺的乳石乳白乳頭金蠟面頭骨次骨龍茶以供乘輿及賜執政親王長主余皇族學士將帥皆得鳯茶舍人近臣賜京挺的乳館閣白乳龍鳯石乳茶皆太宗令罷江左乃有研膏茶供禦卽龍茶之品也丁謂北苑茶錄三卷備載造茶之法今行於世─類苑─世傳陶谷買得黨太尉故妓取雪水煎團茶謂妓曰黨家應不識此妓曰彼粗人安得有此但能銷金帳下淺斟低唱飲羊羔兒酒爾陶愧其言─宛陵詩注─揚州歲貢蜀岡茶似頂茶能除疾延年─嘉祐雜誌─蘇才翁嘗與蔡君謨鬭茶蔡用惠山泉蘇茶小劣攺用竹瀝水煎遂能取勝─夢溪筆談茶芽古人謂之雀舌麥顆言其至嫩也今茶之美者其質素良而所植之木又美則新芽一發便長寸餘其細如鍼惟芽長爲上品以其質漧土力皆有餘故也如雀舌麥顆者極下材爾古人論茶惟言陽羨顧渚天柱頂之類都未言建溪然唐人重串茶粘黒者則已近乎建餅矣建茶皆喬木吳蜀淮南惟叢茇而已品自居下建溪勝處曰郝源曾坑其間又岔根山頂二品尢勝李氏時號爲北苑置使領之─澠水燕談─建茶盛於江南近歲制作尢精龍鳯團茶最爲上品一觔八餅慶曆中蔡君謨爲福州轉運使始造小團以充歲貢一觔二十餅所謂上品龍茶者也─原─東坡集─僕在黃州參寥自吳中來訪館之東坡一日夢見參寥所作詩覺而記其兩句云寒食淸眀都過了石泉槐火一時新後七年僕出守錢塘而防寥始卜居西湖智果院院有泉出石縫間甘冷宜茶寒食之眀日僕與客泛湖自孤山來謁防寥汲泉鉆火烹黃蘗茶忽悟所夣詩兆於七年之前眾客皆驚嘆知傳記所載非虛語也予去此十七年復與彭城張聖途丹陽陳輔之同來院僧梵英葺治堂宇比舊加嚴潔茗飲芳烈問此新茶耶英曰茶性新舊交則香味復予嘗見知琴者言琴不百年則桐之生意不盡緩急淸濁常與雨暘寒暑相應此理與茶相近故並記之─增─黔南行紀─陸羽茶經紀黃牛峽茶可飲因令舟人求之有媼賣新茶一籠與艸葉無異山中無好事者故爾初余在峽州問士大夫黃陵茶皆云觕澀不可飲試問小吏云惟僧茶味善試令求之得十餅價甚平也攜至黃牛峽置風鑪淸樾間身候湯手防得味旣以享黃牛神且酌元眀堯夫云不減江南茶味也乃知夷陵士大夫但以貌取之爾─燕翼貽謀錄─國初沿江置務收茶名曰貨務給賣客旅如鹽貨然人不以爲便淳化四年二月癸亥詔廢沿江八處應茶商並許於出茶處市之未幾有司恐課額有虧復請於上六月戊戌詔復舊制六飛南渡後官不能運致茶貨而貨務只賣茶引矣─姚氏殘語─紹興進茶自範文虎始王氏談錄─公言茶品髙而年多者必稍陳遇有茶處春初取新芽輕炙雜而烹之气味自復在襄陽試作甚佳嘗語君謨亦以爲然─甲申雜記─仁宗朝春試進士集英殿后妃禦太淸樓觀之慈聖光獻出餅角子以賜進士出七寶茶以賜考試官初貢團茶及白羊酒惟見任兩府方賜之仁宗朝及前宰臣歲賜茶一觔酒二壺後以爲例─隨手雜錄─子瞻在杭時一日中使至密謂子瞻曰某出京師辭官家官家曰辭了娘娘來某辭太后殿復到官家處引某至一櫃子旁出此一角宻語曰賜與蘇軾不得令人知遂出所賜乃茶一觔封題皆禦筆子瞻具札子附進稱謝潘中散適爲處州守一日作醮其茶百二十盞皆乳華內一盞如墨詰之則酌酒人誤酌茶盞中潘焚香再拜謝過卽成乳華僚吏皆驚嘆─春渚紀聞─東坡先生一日與魯直文潛諸人防飯旣食骨防兒血羮客有須薄茶者因就取所碾龍團徧啜坐人或曰使龍茶能言當湏稱屈先生撫掌久之曰是亦可爲一題因援筆戲作律賦一首以俾薦血羮龍團稱屈爲韻山谷擊節稱詠不能己巳無藏本聞關子開能誦今亡矣惜哉─雞肋編─米芾作文狂怪嘗作詩云飯白雲畱子茶甘露有兄人不省露兄故嘗叩之乃曰只是甘露哥哥爾─原─因話錄─察院諸防兵察常主院中茶茶必市蜀之佳者貯於陶器以防暑濕禦史躬自緘啟故謂之茶甌防─苕溪詩話─北苑官焙也漕司歲貢爲上壑源私焙也土人亦以入貢爲次二焙相去三四里間若沙溪外焙也與二焙絕逺爲下故黃魯直詩莫遣沙溪來亂眞是也官焙造茶常在驚蟄後─增避暑錄話─裴晉公詩云飽食緩行初睡覺一甌新茗侍兒煎脫巾斜倚防牀坐風送水聲來耳邊公爲此詩必自以爲得志然吾山居七年享此多矣今歲新茶適佳夏初作小池導安樂泉注之得常熟破山重臺白蓮植其間葉已覆水𨿽無淙潺之聲然亦澄澈可喜此晉公之所誦詠而吾得之可不爲幸乎北苑茶正所產爲曾坑謂之正焙非曾坑爲沙溪謂之外焙二地相去不逺而茶種懸絕沙溪色白過於曾坑但味短而微澀識茶者一啜如別涇渭也余始疑地气土宜不應頓異如此及來山中每開辟徑路刳治巖竇有尋丈之間土色各殊肥瘠緩燥潤亦從而不同並植兩木於數步之間封培灌漑略等而生死丰瘁如二物者然後知事不經見不可必信也艸茶極品惟防井顧渚亦不過各有數畝防井在分寧縣其地屬黃氏魯直家也元祐間魯直力推賞於京師族人交致之然歲僅得一二觔爾顧渚在長興縣所謂吉祥寺也其半爲今劉侍郎希範家所有兩地所產歲亦止五六觔近歲寺僧求之者多不暇精擇不及劉氏逺甚余歲求於劉氏過半觔則不復佳蓋茶味𨿽均其精者在嫩芽取其初萌如雀舌者謂之槍稍敷而爲葉者謂之旗旗非所貴不得已取一槍一旗猶可過是則老矣此所以爲難得也─九華山錄至化城寺謁金地藏塔僧祖瑛獻土產茶味敵北苑名臣言行錄─張詠令崇陽民以茶爲業公曰茶利厚官將之命防茶而植桑民以爲苦其後茶他縣皆失業而崇陽之桑已成其爲政知所先後如此─盧溪詩注─防井老人以靑紗蠟紙裹細茶寄人不過二兩─嶽陽風土記─灉湖諸山舊出茶謂之灉湖茶李肇所謂嶽州灉湖之含膏也唐人極重之見於篇什今人不甚種植惟白鶴僧園有千餘本土地頗類北苑所出茶一歲不過一二十兩土人謂之白鶴茶味極甘香非他處艸茶可比並茶園地色亦相類但土人不甚植爾─品茶要錄─茶卽古荼字也周詩記荼苦春秋書齊荼漢誌書荼陵至陸羽茶經玉川茶歌趙贊茶禁以後遂以茶易荼─延福宮曲宴記─宣和二年十二月癸巳召宰執親王學士曲宴於延福宮命近侍取茶具親手注湯擊沸少頃白乳浮盞面如疎星澹月顧諸臣曰此自烹茶飲畢皆頓首謝─謝氏詩源─昔有客過茅君時當大暑茅君於手巾內觧茶葉人與一葉客飲之五內淸涼茅君曰此蓬萊山穆陀樹葉眾仙食之以當食又有寶文之蘂服之不饑謝幼貞詩摘寶文之初蘂拾穆陀之墜葉─蔡寛夫詩話─湖州紫筍入貢每歲以淸眀日貢到先

薦宗廟賜近臣紫筍生顧渚在湖常二州之間以其萌茁紫而似筍─五色綫─龍安有騎火茶最上不在火前不在火後故也淸眀攺火故曰騎火茶─苕溪漁隱叢話─歐公和劉原父揚州時防堂絕句云積雪猶封蒙頂樹驚雷未發建溪春中州地暖萌芽早入貢宜先百物新注云時防堂造貢茶所也余以陸羽茶經考之不言揚州出茶惟毛文錫茶譜云揚州禪智寺隋之故宮寺傍蜀岡其茶甘香味如蒙頂焉苐不知入貢之因起於何時故不得而志之也唐義興縣重修茶捨記云義興貢茶非舊也前此禦史大夫李棲筠實典是邦山僧有獻佳茗者防客嘗之野人陸羽以爲芬香甘辣冠於他境可薦於上棲筠從之始進萬兩厥後因之遂爲任土之貢與常賦之邦侔矣故玉川子詩雲天子湏嘗陽羨茶百艸不敢先開花正謂此也─幹淳歲時記─仲春上旬福建漕司進第一綱茶名北苑試新方寸小誇進禦止百誇防以黃羅輭盝借以靑篛裹以黃羅夾復臣封朱印外用朱漆小匣鍍金鎖又以細竹絲織笈貯之凡數重此乃雀舌水芽所造一誇之直四十萬僅可供數甌之啜爾或以一二賜外邸則以生綫分觧轉遺好事以爲奇玩─靑瑣詩話─大丞相李公昉嘗言當時目外鎭爲麤官有學士遺外鎭官茶外鎭有詩謝云麤官乞與眞虛擲賴有詩情合得嘗─夢餘錄─東坡以茶性寒故平生不飲惟飯後濃茶滌齒而已然大中三年東都進一僧百三十歲宣宗問服何藥云性惟好茶飲至百椀少猶四五十椀以坡言律之必且損壽反得長年則又何也─丹鉛錄─宻雲龍茶名極爲甘馨宋廖正一字眀略晚登蘇門子瞻大奇之時黃秦張晁號蘇門四學士子瞻待之甚厚每來必令侍妾朝云取宻雲龍家人以此知之一日又命取密雲龍家人謂是四學士窺之乃眀略也山谷有矞雲龍亦茶名─快雪堂漫錄─李於鱗爲吾浙按察副使徐子與以岕茶最精者餉之比看子與昭慶寺問及則已賞皁後矣蓋岕茶葉大多梗於鱗北士不遇宜矣─西吳枝乘─湖人於茗不數顧渚而數羅岕然顧渚之佳者其風味已逺出龍井下岕稍淸雋然葉粗而作艸气丁長孺嘗以半角見餉且教余烹煎之法迨試之殊類羊公鶴此余有觧有未觧也余嘗品茗以武夷虎丘第一淡而逺也松蘿龍井次之香而艶也天池又次之常而不厭也餘子瑣瑣勿置齒喙─茶事拾遺─錢起字仲文與趙莒爲茶宴又嘗過長孫

宅與朗上人作茶防蔡襄善別茶建安能仁院有茶生石縫間蓋精品也僧采造得茶十餅號石巖白以四餅遺蔡以四餅宻遣人走京師遺王內翰禹玉歲餘蔡被召還闕訪禹玉禹玉命子弟於茶筒中選精品碾以待蔡蔡捧甌未嘗輙曰此極似能仁寺石巖白公何以得之禹玉未信索帖驗之乃服張蕓叟云有唐茶品以陽羨爲上建溪北苑未著也貞元中常衮爲建州刺史始蒸焙而硏之謂之硏膏茶無垢居士張九成子韶設心六度不爲子孫計因取華嚴善知識日供其二回食以飯緇流嘗供十六大天而諸位茶杯悉變爲乳─指月錄─有僧到趙州從諗禪師問新到曾到此間麼曰曾到師曰喫茶去又問僧僧曰不曾到師曰喫茶去後院主問曰爲甚麼曽到也云喫茶去不曾到也云喫茶去師召院主主應喏師曰喫茶去─天池記─土人以茶爲業隙地皆種茶─滇行紀略─城外石馬井水無異惠泉感通寺茶不下天池伏龍特此中人不善焙制爾徽州松蘿茶舊亦無聞偶虎丘有一僧往松蘿庵如虎丘法焙制遂見嗜於天下恨此泉不逢陸鴻漸此茶不逢虎丘僧也─武夷雜記─武夷茶賞自蔡君謨始謂其味過北苑龍團周右文極仰之蓋緣山中不曉制焙法一味計多狥利之過也余試采少許制以松蘿法汲虎嘯巖下語兒泉烹之三徳俱備帶云石而復有甘輭气乃分數百葉寄右文令茶吐气復酹一杯報君謨於地下爾─名勝志─鵶山在文脊山北產茶充貢茶經云味與蘄州同梅洵有茶煮鵶山雪滿甌之句─枕譚─古傳注茶樹初采爲茶老爲茗再老爲荈今槪稱茗當是錯用事也─煮泉小品─唐人以對花啜茶爲殺風景故王介甫詩金穀千花莫漫煎其意在花非在茶也余則以爲金穀花前信不宜矣若把一甌對山花啜之當更助風景又何必羔兒酒也─茶董─周韶好蓄奇茗嘗與蔡君謨鬭勝題品風味君謨屈焉朱桃椎嘗織芒屩置道上見者爲鬻米茗易之胡嵩飛龍澗飲茶詩沾牙舊姓餘甘氏破睡當封不夜侯陶谷愛其新奇令猶子彜和之應聲曰生涼好喚雞蘇佛回味宜稱橄欖仙彜時年十二顏淸臣作張志和傳碑漁童捧釣收綸蘆中鼓枻樵靑蘇蘭薪桂竹裏煎茶宣城何子華邀客於剖金堂酒半出嘉陽嚴峻畫陸羽像子華因言前代惑駿逸者爲馬癖泥貫索者爲錢癖愛子者有譽兒癖耽書者有左傳癖若此叟溺於茗事何以名其癖楊粹仲曰茶𨿽珍未離艸也宜追目陸氏爲甘艸癖西域僧金地藏所植名金地茶出煙霞雲霧之中與地上產者其味夐絕黃魯直以小龍團半鋌題詩贈晁無咎曲幾蒲團聽煮湯煎成車聲繞羊腸雞蘇胡麻畱渇羌不應亂我官焙香東坡見之曰黃九恁地怎得不窮學林新編─茶之佳者造在社前其次火前謂寒食前也其下則雨前謂谷雨前也唐僧齊已詩髙人愛惜藏巖裏白甀封題寄火前茶皆言火前蓋未知社前之爲佳也靳門團黃有一旗一鎗之號言一葉一芽也歐公詩共約試新茶旗鎗幾時緑王荊公送元厚之詩新茗齋中試一旗世謂茶始生而嫩者爲一鎗寖大而開爲一旗宋蔡襄進龍茶二篇上篇論茶色茶香茶味炙茶碾茶羅茶候湯熁盞防茶下篇論茶焙茶籠砧椎茶鈴茶碾茶羅茶盞茶匙湯瓶

禦定佩文齋廣羣芳譜卷十八

欽定四庫全書

禦定佩文齋廣羣芳譜卷十九

茶譜

茶二

集藻─表─增─唐栁宗元爲武中丞謝賜新茶表─臣某言中使竇某至奉宣防賜臣新茶一斤者天睠忽臨時珍俯及捧戴驚抃以喜以惶臣以無能謬司邦憲大眀首出得親仰於雲霄渥澤遂行忽先霑於艸木況玆靈味成自遐方照臨而甲拆惟新煦嫗而芬芳可襲調六气而成美扶萬壽以效珍豈可賤微膺此殊錫銜恩敢同於嘗酒滌慮方切於飲冰撫事循涯隕越無地─劉禹錫代武中丞謝新茶表─臣某言中使某奉宣聖防賜臣新茶一斤猥沐深恩再霑殊賜承防慶抃省躬慚惶伏以貢自外方珍殊眾品效防藥石芳越椒蘭出自仙廚俯頒私室義同推食空荷於曲成責在素餐實慙於虛受─又─臣某言中使竇國晏奉宣聖防賜臣新茶一斤猥

降王人光臨私室恭承慶賜跪啟緘封伏以方隅入貢采擷至珍自逺奉來以新爲貴捧而觀妙飲以滌煩顧蘭露而慙芳豈柘漿而齊味旣榮凡口倍切丹心─韓翃爲田神玉謝茶表─臣某言中使至伏奉手詔賜臣茶一千五百串令臣分給將士以下聖慈曲被戴荷無階臣智謝理戎功慙蕩冦前恩未報厚賜仍加念以炎蒸卹其暴露榮分紫筍寵降朱宮味足蠲邪助其正直香堪愈病沃以勤勞飲徳相歡撫心是荷前朝饗士往典犒軍皆是循常非關特達顧惟何幸忽被殊私吳主禮賢方聞置茗晉臣愛客才有分茶豈如澤被三軍仁加千乘以欣以忭感戴無階─宋丁謂進新茶表─右件物產異金沙名非紫筍江邊地暖方呈彼茁之形闕下春寒已發其甘之味有以少爲貴者焉敢韞而藏諸見謂新茶蓋遵舊例

啟─增─宋楊萬里謝傅尙書惠茶啟─逺餉新茗當自擕大瓢走汲溪泉束澗底之散薪燃折腳之石鼎烹玉塵啜香乳以享天上故人之意媿無胸中之書傳但一味攪破茶園耳

序─增─唐呂溫三月三日茶宴序─三月三日上已禊飲之日也諸子議以茶酌而代焉廼撥花砌愛庭陰淸風逐人日色畱興臥借靑靄坐攀香枝閒鶯近席而未飛紅蘂拂衣而不散廼命酌香沫浮素杯殷凝琥珀之色不令人醉微覺淸思𨿽五云仙漿無復加也─皮日休茶中雜詠序─按周禮酒正之職辧四飲之物其三曰漿又漿人之職供王之六飲水漿醴涼醫酏入於酒府鄭司農雲以水和酒也蓋當時人率以酒醴爲飲謂乎六漿酒之醨者也何得姬公制爾雅云檟苦荼卽不擷而飲之豈聖人之純於用乎亦艸木之濟人取捨有時也自周以降及於國朝茶事竟陵子陸季疵言之詳矣然季疵以前稱茗飲者必渾以烹之與夫防蔬而啜者無異也季疵始爲經三卷由是分其源制其具敎其造設其器命其煮飲之者除痟而去癘𨿽疾醫之不若也其爲利也於人豈小哉余始得季疵書以爲備矣後又獲其顧渚山記二篇其中多茶事後又太原溫從云武威段之各補茶事十數節並存於方冊茶之事由周至今竟無纖遺矣昔晉杜育有荈賦季疵有茶歌餘缺然於懷者謂有其具而不形於詩亦季疵之餘恨也遂爲十詠寄天隨子─宋徽宗大觀茶論序─嘗謂首地而倒生所以供人求者其類不一谷粟之於饑絲枲之於寒𨿽庸人孺子皆知常須而日用不以時歲之舒廹而可以廢興也至若茶之爲物擅甌閩之秀气鐘山川之靈稟袪襟滌滯致淸導和則非庸人孺子可得而知矣衝澹閒潔韻髙致靜則非皇遽之時可得而好尙矣本朝之興歲修建溪之貢龍團鳯餅名冠天下而壑源之品亦自此而盛延及於今百廢俱舉海內晏然垂拱宻勿幸致無爲縉紳之士韋布之流沐浴膏澤薫陶徳化以雅尙相推從事茗飲故近歲以來采擇之精制作之工品第之勝烹之妙莫不咸造其極且物之興廢固自有時然亦系乎時之污隆時或皇遽人懷勞瘁則向所謂常湏而日用猶且汲汲營求惟恐不獲飲茶何暇議哉世旣累洽人恬物熈則常須而日用者固久厭飫狼籍而天下之士勵志淸白競爲閒暇修索之玩莫不碎玉鏘金啜英咀華較筐篋之精爭鑑裁之別𨿽下士於此時不以蓄茶爲羞可謂盛世之淸尙也嗚呼至治之世豈惟人得以盡其材而艸木之靈者亦得以盡其用矣偶因暇日研究精微所得之妙後人有不自知爲利害者敍本末列於二十篇號曰茶論─蔡襄進茶錄序─臣前因奏事伏陛下諭臣先任福建轉運使日所進上品龍茶最爲精好臣退念艸木之微首辱陛下知鑑若處之得地則能盡其材昔陸羽茶經不第建安之品丁謂茶圖獨論采造之本至於烹試曾未聞有臣輙條數事簡而易眀勒成二篇名曰茶錄伏惟淸閒之晏或賜觀采臣不勝惶懼榮幸之至謹序─原─歐陽修龍茶錄後序─茶爲物之至精而小團又其精者錄序所謂上品龍茶者是也蓋自君謨始造而歲貢焉仁宗尢所珍惜𨿽輔相之臣未嘗輙賜惟南郊大禮致齋之夕中書樞密院各四人共賜一餅宮人翦金爲龍鳯花艸貼其上兩府八家分割以歸不敢碾試相家藏以爲寶時有佳客出而傳玩爾至嘉祐七年親享眀堂齋夕始人賜一餅余亦忝預至今蔵之餘自以諫官供奉仗內至登二府二十餘年才一獲賜因君謨著錄輙附於後庻知小團自君謨始而可貴如此─增─朱子安東溪試茶錄序─隄首七閩山川特異峻極廻環勢絕如甌其陽多銀銅其陰孕鉛鐵厥土赤墳厥植惟茶防建而上羣峯益秀迎抱相向艸木叢條水多黃金茶生其間气味殊美豈非山川重復土地秀粹之气鐘於是而物得以宜歟北苑西距建安之溪二十里而近東至東宮百里而遙過洄溪逾東宮則僅能成餅耳獨北苑連屬諸山者最勝北苑前枕溪流北渉數里茶皆气弇然色濁味尢薄惡況其逺者乎亦猶橘過淮爲枳也近蔡公作茶錄亦云隔溪諸山𨿽及時加意制造色味皆重矣今北苑焙風气亦殊先春朝隮常雨霽則霧露昬蒸晝午猶寒故茶宜之茶宜髙山之陰而喜日陽之早自北苑鳯山南直苦竹園頭東南屬張坑頭皆髙逺先陽處歲發常早芽極肥乳非民間所比次出壑源嶺髙土沃地茶味甲於諸焙丁謂亦云鳯山髙不百丈無危峯絕崦而岡阜環抱气勢柔秀宜乎嘉植靈卉之所發也又以建安茶品甲於天下疑山川至靈之卉天地始和之气盡此茶矣又論石乳出壑嶺斷崖缺石之間蓋艸木之仙骨丁謂之記錄建溪茶事詳備矣至於品載止云北苑壑源嶺及總記官私諸焙千三百三十六耳近蔡公亦云惟北苑鳯凰山連屬諸焙所產者味佳故四方以建茶爲目皆曰北苑建人以近山所得故謂之壑源好者亦取壑源口南諸葉皆云彌珍絕傳致之間識者以色味品第反以壑源爲疑今書所異者從二公紀土地勝絕之目具疏園隴百名之異香味精粗之別庻知茶於艸木爲靈最矣去畝步之間別移其性又以佛嶺葉源沙溪附見以質二焙之美故曰東溪試茶錄自東宮西溪南焙北苑皆不足品第今略而不論─黃儒品茶要錄序─說者常怪陸羽茶經不第建安之品蓋前此茶事未甚興靈芽眞筍往往委翳消腐而人不知惜自國初以來士大夫沐浴膏澤詠歌升平之日久矣夫身世灑落神觀沖淡惟玆茗飲爲可喜園林亦相與摘英誇異制棬鬻新而趨時之好故殊異之品始得自出於蓁莽之間而其名遂冠天下借使陸羽復起閱其金餅味其云腴當爽然自失矣因念艸木之材一有負瓌偉詭特者未嘗不遇時而後興況於人乎然士大夫間爲珍藏精試之具非尙雅好眞未嘗輙出其好事者又常論其采制之出入器用之宜否較試之湯火圖於縑素傳玩於時獨未有補於賞鑑之眀耳蓋園民射利膏油其面色品味易辧而難詳予因閱收之暇爲原采造之得失較試之低昂次爲十說以中其病題曰品茶要錄云─葉淸臣煮茶小品序─夫渭黍汾麻泉源之異稟江橘淮枳土地之或遷誠物類之有宜亦臭味之相感也若乃擷華掇秀多識艸木之名激濁揚淸能辧淄澠之品斯固好事之嘉尙博識之精鑑自非笑傲塵表逍遙林下樂追王蒙之約不讓陸納之風其孰能與於此乎吳楚山谷間气淸地靈艸木穎挺多孕茶荈爲人采拾大率右於武夷者爲白乳甲於吳興者爲紫筍產禹穴者以天章顯茂錢塘者以徑山稀至於桐廬之巖云衡之麓鴉山著於吳歙頂傳於岷蜀角立差勝毛舉實繁然而天賦尢異性靡俗諳茍制非其妙烹失於術𨿽先雷而籯未雨而檐蒸焙以圖造作以經而泉不香水不甘防之揚之若淤若滓予少得溫氏所著茶說嘗識其水泉之目有二十焉防西走巴峽經蝦蟇窟憩蕪城汲蜀崗井東遊故郡經揚子江畱丹陽酌觀音泉過無錫慧山水粉槍牙旗蘇蘭薪桂且鼎且缶以飲以歠莫不防气滌慮蠲病析酲袪鄙恡之生心招神眀而達觀信乎物類之宜得臭味之所感幽人之佳尙前賢之精鑑不可及已噫紫華綠英均一水也皆忘情於庶彚或求伸於知己不然者叢薄之莽溝瀆之流亦奚以異哉逰鹿故宮依蓮盛府一命受職再期服勞而虎丘之觱沸松江之淸泚復在在封畛居然挹注是嘗所得於鴻漸之目二十而七也昔酈元善於水經而未嘗知茶王肅癖於茗飲而言不及水表是二美吾無愧焉凡泉二十列於右幅且使盡神方之四兩遂成其功代酒限於七升無忘眞賞云

傳─原─宋蘇軾葉嘉傳─葉嘉閩人也其先處上谷曽祖茂先養髙不仕好遊名山至武夷恱之遂家焉嘗曰吾植功種徳不爲時采然遺香後世吾子孫必盛於中土當飲其惠矣茂先葬郝源子孫遂爲郝源民至嘉少植節操或勸之業武曰吾當爲天下英武之精一槍一旗豈吾事哉因而遊見陸先生先生奇之爲著其行錄傳於世方漢帝嗜閱經史時建安人爲謁者侍上上讀其行錄而善之曰吾獨不得與此人同時哉曰臣邑人葉嘉風味恬淡淸白可愛頗負其名有濟世之才𨿽羽知猶未詳也上驚勅建安太守召嘉給傳遣詣京師郡守始令采訪嘉所在命賫書示之嘉未就遣使臣督促郡守曰葉先生方閉門制作研味經史誌圖挺立必不屑進未可促之親至山中爲之勸駕始行登車遇相者揖之曰先生容質異常矯然有龍鳯之姿後當大貴嘉以皁囊上封事天子見之曰吾久飫卿名但未知其實耳我其試哉因顧謂侍臣曰視嘉容貌如鐵資質剛勁難以遽用必槌提頓挫之乃可遂以言恐嘉曰碪斧在前鼎鑊在後將以烹子子視之如何嘉勃然吐气曰臣山藪猥士幸惟陛下采擇至此可以利主𨿽粉身碎骨臣不辭也上笑命以名曹處之又加樞要之務焉因誡小黃門監之有頃報曰嘉之所爲猶若粗疎然上曰吾知其才苐以獨學未經師耳嘉爲之屑屑就師頃刻就事已精熟矣上乃勅禦史歐陽髙金紫光祿大夫鄭當時甘泉侯陳平三人與之同事歐陽嫉嘉初進有寵曰吾屬且爲之下矣計欲傾之防天子禦延英促召四人歐但熱中而已當時以足擊嘉而平亦以口侵淩之嘉𨿽見侮爲之起立顏色不變歐陽悔曰陛下以葉嘉見托吾輩亦不可忽之也因同見帝陽稱嘉美而陰以輕浮訿之嘉亦訴於上上爲責歐陽憐嘉視其顏色久之曰葉嘉眞淸白之士也其气飄然若浮雲矣遂引而宴之少選間上鼓舌欣然曰始吾見嘉未甚好也久味之殊令人愛朕之精魄不覺灑然而醒書曰啟乃心沃朕心嘉之謂也於是封嘉爲鉅合侯位尙書曰尙書朕喉舌之任也由是寵愛日加朝廷賓客遇防宴享未始不推於嘉上日引對至於再三後因侍宴苑中上飲逾度嘉輙苦諫上不恱曰卿司朕喉舌而以苦辭逆我我豈堪哉遂唾之命左右僕於地嘉正色曰陛下必欲甘辭利口然後愛耶臣言𨿽苦久則有效陛下亦嘗試之豈不知乎上顧左右曰始吾言嘉剛勁難用今果見矣因含容之然亦以是疎嘉嘉旣不得志退去閩中旣而曰吾末如之何也已矣上以不見嘉月餘勞於萬幾神薾思困頗思嘉因命召至喜甚以手撫嘉曰吾渇見卿久也遂恩遇如故上方欲以兵革爲事而大司農奏計國用不足上深患之以問嘉嘉爲進三策其一曰天下之利山海之資一切籍於縣官行之一年財用丰贍上大恱兵興有功而還上利其財故法不罷管山海之利自嘉始也居一年嘉告老上曰鉅合侯其忠可謂盡矣遂得爵其子又令郡守擇其宗支之良者每歲貢焉嘉子二人長曰摶有父風襲爵次曰挺抱黃白之術比於摶其志尢淡泊也嘗散其資拯鄕閭之困人皆徳之故鄕人以春伐鼓大防山中求之以爲常贊曰今葉氏散居天下皆不喜城邑惟樂山居氏於閩中者蓋嘉之苗裔也天下葉氏𨿽夥然風味徳馨爲世所貴皆不及閩閩之居者又多而郝源之族爲甲嘉以布衣遇天子爵徹侯位八座可謂榮矣然其正色苦諫竭力許國不爲身計蓋有以取之夫先王用於國有節取於民有制至於山林川澤之利一切與民嘉爲策以之𨿽救一時之急非先王之舉也君子譏之或云管山海之利始於鹽鐵丞孔僅桑羊之謀也嘉之策未行於時至唐趙贊始舉而用之

記─增─宋唐庚鬭茶記─政和二年三月壬戌二三君子相與鬭茶於寄傲齋予爲取龍塘水烹之而第其品以某爲上某次之某閩人其所賫宜尢髙而又次之然大較皆精絕蓋嘗以爲天下之物有宜得而不得不宜得而得之者富貴有力之人或有所不能致而貧賤窮厄流離遷徙之中或偶然獲焉所謂尺有所短寸有所長良不虛也唐相李衛公好飲惠山泉置驛傳送不逺數千里而近世歐陽少師作龍茶錄序稱嘉祐七年親享眀堂致齋之夕始以小團分賜二府人給一餅不敢碾試至今藏之時熈寧元年也吾聞茶不問團銙要之貴新水不問江井要之貴活千里致水眞僞固不可知就令識眞已非活水自嘉祐七年壬寅至熈寧元年戊申首尾七年更閱三朝而賜茶猶在此豈復有茶也哉今吾提瓶支龍塘無數十步此水宜茶昔人以爲不減淸逺峽而海道趨建安不數日可至故每歲新茶不過三月至矣罪戾之餘上寛不誅得與諸公從容談笑於此汲泉煮茗取一時之適𨿽在田野孰與烹數千里之泉澆七年之賜茗也哉此非我君之力歟夫耕鑿食息終日福而不知爲之者直愚民耳豈我輩謂耶是宜有所紀述以無忘在上者之澤云─元楊維楨煮茶夢記─鐵龍道人臥石牀移二更月微眀及紙帳梅影亦及半窓鶴孤立不鳴命小蕓童汲白蓮泉燃槁湘竹授以淩霄芽爲飲供道人乃逰心太虛雍雍涼涼若鴻蒙若皇芒防天地之未生適陰陽之若亡恍兮不知入夢遂坐淸眞銀暉之堂堂上香雲簾拂地中著紫桂榻緑璚幾看太初易一集集內悉星斗文煥曄爚熠金流玉錯莫列爻畫若煙雲日月交麗乎中天歘玉露涼月冷如冰入齒者易刻因作太虛吟吟曰道無形兮兆無聲妙無心兮一以貞百象斯融兮太虛以淸歌已光飇起林末激華氛鬱鬱霏霏絢爛淫艶乃有扈緑衣若仙子者從容來謁云名淡香小字緑花乃捧太杯酌太淸神眀之醴以壽予侑以詞曰心不行神不行無爲而萬化淸壽畢紓徐而退復令小玉環侍筆牘遂書歌遺之曰道可受兮不可傳天無形兮四時以言妙乎天兮天之先天天之先復何仙移間白雲微消緑衣化煙月反眀予內間予亦寤矣遂防神合月光尙隱隱於梅花間小蕓呼曰淩霄芽熟矣

賦─增─晉杜育荈賦─靈山維嶽奇產所鐘厥生荈艸彌谷被岡承丰壤之滋潤受甘霖之霄降月惟初秋農功少休結偶同旅是采是求水則氓方之注挹彼淸流器澤陶簡出自東隅酌之以匏取式公劉惟玆初成沫沈華浮煥如積雪曄若春敷─唐顧況茶賦─稽天地之不平兮蘭何爲兮早秀菊何爲兮遲榮皇天旣孕此靈物兮厚地復糅之而萌惜下國之偏多嗟上林之不志如羅玳筵展瑤席凝藻思開靈液賜名臣畱上客谷鶯囀宮女嚬泛濃華潄芳津出恆品先眾珍君門九重聖壽萬春此茶上逹於天子也滋飯蔬之精素攻肉食之羶膩發當暑之淸吟滌通宵之昬寐杏樹桃花之深洞竹林艸堂之古寺乘槎海上來飛錫雲中至此茶下被於幽人也雅曰不知我者謂我何求可憐翠澗陰中有泉流舒鐵如金之鼎越泥似玉之甌輕煙細珠靄然浮爽气淡淡風雨秋夢裏還錢懷中贈橘𨿽神祕而焉求─宋吳淑茶賦─夫其滌煩療渇換骨輕身茶荈之利其功若神則有渠江薄片西山白露云垂緑腳香浮碧乳挹此霜華卻玆煩暑淸文旣傳於杜育精思亦聞於陸羽若夫擷此臯盧烹玆苦荼桐君之錄尢重仙人之掌難逾豫章之嘉甘露王肅之貪酪奴待槍旗而采摘對鼎防以吹噓則有療彼斛瘕困玆水厄擢彼陰林得於爛石先火而造乘雷以摘吳主之憂韋曜先沐殊恩陸納之待謝安誠彰儉徳別有產於玉壘造彼金沙三等爲號五出成花早春之來賔化橫紋之出陽坡復聞灉湖含膏之作龍安騎火之名柏巖兮鶴嶺鳩坑兮鳯亭嘉雀舌之纎嫩翫蟬翼之輕盈冬芽早秀麥顆先成或重西園之價或侔團月之形並眀目而益思豈瘠气而侵精又有蜀岡牛嶺洪雅烏程碧澗紀號紫筍爲稱陟仙厓而花墜服丹丘而翼生至於飛自獄中煎於竹裏效在不眠功存恱志或言詩爲報或以錢見遺復云葉如梔子花若薔薇輕飇浮雲之美霜笴竹籜之差惟芳茗之爲用蓋飲食之所資─梅堯臣南有嘉茗賦─南有山原兮不鑿不營乃產嘉茗兮囂此眾氓土膏脈動兮雷始發聲萬木之气未通兮此已吐乎纎萌一之日雀舌露掇而制之以奉乎王庭二之日烏喙長擷而焙之以備乎公卿三之日槍旗搴而炕之將求乎利嬴四之日嫩莖茂團而範之來充乎賦徵當此時也女廢蠶織男廢農耕夜不得息晝不得停取之由一葉而至一掬輸之若百谷之赴巨溟華夷蠻貊固日飲而無厭富貴貧賤不時啜而不寧所以小民冒險而競鬻孰謂峻法之與嚴刑嗚呼古者聖人爲之絲枲絺綌而民始衣播之禾麰菽粟而民不饑畜之牛羊犬豕而甘脆不遺調之辛酸醎苦而五味適宜造之酒醴而防饗之樹之果蔬而薦羞之於玆可謂備矣何彼茗無一勝焉而競進於今之時抑非近世之人體惰不勤飽食粱肉坐以生疾借以靈荈而消腑胃之宿陳若然則斯茗也不得不謂之無益於爾身無功於爾民也哉─原─黃庭堅煎茶賦─洶洶乎如澗松之發淸吹皓皓乎如春空之行白雲賓主欲眠而同味水茗相投而不渾苦口利病觧膠滌昬未嘗一日不放箸而策茗椀之勲者也予嘗爲嗣直防茗因錄其滌煩破睡之功爲之甲乙建谿如割防井如日注如防其餘苦則辛螫甘則底滯嘔酸寒胃令人失睡亦未足與議或曰無甚髙論敢問其次涪翁曰味江之羅山嚴道之頂黔陽之都濡髙洙瀘川之納溪梅嶺夷陵之壓磚臨卬之火井不得已而去於三則六者亦可以酌兔褐之甌防魚眼之鼎者也或者又曰寒中瘠气莫甚於茶或濟之鹽勾賊破家滑竅走水又況雞蘇之與胡麻涪翁於是酌岐雷之醪醴參伊聖之湯液斮附子如博投以熬葛仙之堊去藙而用鹽去橘而用姜不奪茗味而佐以艸石之良所以固太倉而堅作彊於是有胡桃松實庵摩鴨腳勃賀蘼蕪水蘇甘蘜旣加臭味亦厚賔客前四後四各用其一少則美多則惡發揮其精神又益於咀嚼蓋大匠無可棄之材太平非一士之略厥初貪味雋永速化湯餅乃至中夜不眠耿耿旣作溫劑殊可屢歃如以六經濟三尺法𨿽有除治與人安樂賔至則煎去則就榻不逰軒後之華胥則化莊周之蝴蝶

四言古詩─原─眀陳繼儒試茶─綺陰攢蓋靈艸試奇竹鑪幽討松火怒飛水交以淡茗戰而肥緑香滿路永日忘歸

五言古詩─增─唐李白答族侄僧中孚贈玉泉仙人掌茶並序─余聞荊州玉泉寺近淸溪諸山山洞往往有乳窟窟中多玉泉交流其中有白蝙蝠大如鴉按仙經蝙蝠一名仙防千歲之後體白如雪棲則倒懸蓋飲乳水而長生也其水邊處處有茗艸羅生枝葉如碧玉惟玉泉眞公常采而飲之年八十餘歲顏色如桃花而此茗淸香滑熟異於他者所以能還童振枯扶人壽也余逰金陵見宗僧中孚示余茶數十片拳然重疊其狀如手號爲仙人掌茶蓋新出乎玉泉之山曠古未覿因持之見遺兼贈詩要余答之遂有此作後有髙僧大隱知仙人掌茶發乎中孚禪子及靑蓮居士李白也嘗聞玉泉山山洞多乳窟仙鼠如白鴉倒懸淸溪月茗生此中石玉泉流不歇根柯灑芳津采服潤肌骨叢老捲緑葉枝枝相接連曝成仙人掌似拍洪厓肩舉世未見之其名定誰傳宗英乃禪伯投贈有佳篇淸鏡燭無鹽顧慙西子姸朝坐有餘興長吟播諸天─韋應物喜園中茶生─潔性不可污爲飲滌塵煩此物信靈味本自出山原聊因理郡余率爾植荒園喜隨眾艸長得與幽人言─栁宗元巽上人以竹間自采新茶見贈酬之以詩─芳叢翳湘竹零露凝淸華復見雪山客晨朝掇靈芽蒸煙俯石瀨咫尺淩丹崖圎方麗奇色圭璧無纎瑕呼兒防金鼎餘馥延幽遐滌慮發眞照還原蕩昬邪猶同甘露飯佛事薫毗耶咄此蓬瀛侶無乃貴流霞─孟郊慿周況先輩於朝賢乞茶─道意勿乏味心緒病無悰茗玉花盡越甌荷葉空錦水有鮮色蜀山饒芳叢云根才翦緑印縫已霏紅曽向貴人得最將詩叟同幸爲乞寄來救此病劣躬─劉言史與孟郊洛北野泉上煎茶─粉細越筍芽野煎寒溪濵恐乖靈艸性觴事皆手親敲石取鮮火撇泉避腥鱗熒熒防風鐺拾得墜巢薪潔色旣爽別浮氳亦殷勤以玆委曲靜求得正味眞宛如摘山時自啜指下春湘瓷泛輕花滌盡昬渇神此逰愜醒趣可以話髙人─白居易睡後茶興憶楊同州─昨晚飲太多嵬峩連宵醉今朝餐又飽爛熳移時睡睡足摩挲眼眼前無一事信腳繞池行偶然得幽致婆娑緑陰樹斑駁靑苔地此處置防牀傍邊洗茶器白瓷甌甚潔紅鑪炭方熾沫下麯塵香花浮魚眼沸盛來有佳色咽罷餘芳气不見楊慕巢誰人知此味─李羣玉龍山人惠石廩茶─客有衡嶽隱遺予石廩茶自云淩煙露采掇春山芽珪璧相壓疊積芳莫能加碾成黃金粉輕嫩如松花紅鑪防霜枝越兒斟丹華灘聲起魚眼滿鼎漂淸霞凝澄坐曉燈痛眼如紗─甌拂昬寐襟鬲開煩挐顧渚與方山誰人畱品差持甌黙吟詠揺膝空咨嗟─皮日休茶塢─閒尋堯氏山遂入深深塢種荈已成園栽葭寧計畝石窪泉似掬巖罅云如縷好是夏初時白花滿煙雨─茶人─生於顧渚山老在漫石塢語气爲茶荈衣香是煙霧庭從子遮果任獳師虜日晚相笑歸腰間佩輕簍─茶筍─褎然三五寸生必依巖洞寒恐結紅鉛暖疑銷紫汞圎如玉軸光脆似瓊英凍每爲遇之疎南山掛幽夢茶籝─筤篣曉攜去驀个山桑塢開時送紫茗負處沾淸露歇把傍雲泉歸將掛煙樹滿此是生涯黃金何足數─茶捨─陽崖枕白屋幾口嬉嬉活棚上汲紅泉焙前蒸

紫蕨乃翁研茗後中婦拍茶歇相向掩柴扉淸香滿山月─茶竈─南山茶事動竈起巖根傍水煮石髮气薪然杉脂香靑瓊蒸後凝緑髓炊來光如何重辛苦一一輸膏粱─茶焙─鑿彼碧巖下恰應深二尺泥易帶云根燒難礙石脈初能燥金餅漸見幹瓊液九里共杉林相望在山側─茶鼎─龍舒有良匠鑄此佳樣成立作菌蠢勢煎爲潺湲聲艸堂暮云陰松窓殘雪眀此時勺復茗野語知逾淸─茶甌─邢客與越人皆能造玆器圎似月魂墮輕如雲魄起棗花勢旋眼蘋沫香沾齒松下時一看支公亦如此─煮茶─香泉一合乳煎作連珠沸時看蟹目濺乍見魚鱗起聲疑松帶雨餑恐煙生翠儻把瀝中山必無千日醉─陸龜茶塢茗地曲隈回野行多繚繞向陽就中密背澗差還少遙盤云髻慢亂簇香篝小何處好幽期滿巖春露曉─茶人─天賦識靈艸自然鐘野姿閒來北山下似與東風期雨後探芳去雲間幽路危惟應報春鳥得共斯人知─茶筍─所孕和气深時抽玉笤短輕煙漸結華嫩蘂初成管尋來靑靄曙欲去紅雲暖秀色自難逢傾筐不曽滿─茶籝─金刀劈翠筠織似波紋斜制作自野老攜持伴山娃昨日鬭煙粒今朝貯緑華爭歌調笑曲日暮方還家─茶捨─旋取山上材架爲山下屋門因水勢斜壁任巖隈曲朝隨鳥俱散暮與云同宿不憚采掇勞只憂官未足─茶竈─無突抱輕嵐有煙映初旭盈鍋玉泉沸滿甑云芽熟奇香襲春桂嫩色淩秋菊煬者若吾徒年年看不足─茶焙─左右凝膏朝昬布煙縷方圎隨樣拍次第依層取山謡縱髙下火候還文武見說焙前人時時炙花脯─茶鼎─新泉气味良古鐵形狀醜那堪風雪夜更值煙霞友曽過赬石下又住淸溪口且共薦臯盧何勞傾鬥酒─茶甌─昔人謝塸埞徒爲妍詞飾豈如圭璧姿又有煙嵐色光參筠席上韻雅金罍側直使於闐君從來未嘗識─煮茶閒來松間坐看煮松上雪時於浪花裏並下藍英末傾余精爽健忽似氛埃滅不合別觀書但宜窺玉札─宋梅堯臣答建州沈屯田寄新茶─春芽研白膏夜火焙紫餅價與黃金齊包開靑篛整碾爲玉色塵逺及蘆底井一啜同醉翁思君聊引領─王仲儀寄鬭茶─白乳葉家春銖兩直錢萬資之石泉味特以陽芽嫩宜言難購多串片大可寸謬爲識別人予生固無恨─答宣城張主簿遺鴉山茶次其韻─昔觀唐人詩茶韻鴉山嘉鴉銜茶子生遂同山名鴉重以初槍旗采之穿煙霞江南𨿽盛產處處無此茶纖嫩如雀舌煎烹比露芽競收靑篛焙不重漉酒紗顧渚亦頗近頂來以遐防井鷹掇爪建溪春剝葩日鑄防香美天目猶稻麻吳人與越人各各相鬭誇傳買費金帛愛貪無夷華甘苦不一致精麤還有差至珍非貴多爲贈勿言些如何煩縣僚忽遺及我家雪貯防砂罌詩琢無玉瑕文字搜怪奇難於抱長虵眀珠滿紙上剰畜不爲奢玩久手生胝窺久眼生花嘗聞茗消肉應亦可破瘕飲啜气覺淸賞重嘆復嗟嘆嗟旣不足吟誦又豈加我今實彊爲君莫笑我耶─李仲求寄建溪洪井茶七品云愈少愈佳未知嘗何如耳因條而答之─忽有西山使始遺七品茶末品無水暈六品無沈柤五品散云腳四品浮粟花三品若瓊乳二品罕所加絕品不可議甘香焉等差一日嘗一甌六腑無昬邪夜枕不得寐月樹聞嗁鴉憂來惟覺衰可驗惟齒牙動揺有三四妨咀連左車發亦足驚竦疎疎霜華乃思平生逰但恨江路賒安得一見之煮泉相與誇─呂晉叔遺新茶─四葉及王遊共家原阪嶺歲摘建溪春爭先取晴景大窠有壯液所發必奇穎一朝團焙成價與黃金逞呂侯得鄕人分贈我已幸其贈幾何多六色十五餅每餅包靑篛紅簽纒素檾屑之云雪輕啜已神魂惺防待嘉客來侑談當晝永─蔡襄北苑─蒼山走千里斗落分兩騎靈泉出地淸嘉卉得天味入門脫世氛官曹眞傲吏─茶壠─造化曾無私亦有意所嘉夜雨作春力朝云防日車千萬碧玉枝戢戢抽靈芽─采茶─春衫逐紅旗散入靑林下陰崖喜先至新苗漸盈把競攜筠籠歸更帶山云瀉─造茶─糜玉寸陰間摶金新範裏規呈月正圎勢動龍初起出焙香花全爭誇火候是─試茶─兔毫紫甌新蟹眼淸泉煮雪凍作成花雲閒未垂蘂願爾池中波去作人間雨─原─蘇軾種茶─松間旅生茶已與松俱痩茨棘尙未容翳爭交構天公所遺棄百歲仍稚幼紫筍𨿽不長孤根乃獨壽移栽白鶴嶺土輭春雨後彌旬得連陰似許晚遂茂能忘流轉苦戢戢出鳥咮未任供臼磨且可資摘嗅千團輸大官百餅私鬭何如此一啜有味出吾囿─增─蘇軾遊惠山─敲火發山泉烹茶避林樾眀窓傾紫盞色味兩奇絕吾生眠食耳一飽萬想滅頗笑玉川子饑弄三百月豈如山中人睡起山花發一甌誰與共門外無來轍─問大冶長老乞桃花茶栽東坡─周詩記苦荼茗飲出近世初緣厭粱肉假此雪昬滯嗟我五畆園桑麥苦翳不令寸地閒更乞茶子藝饑寒未知免已作太飽計庶將通有無農末不相戾春來凍地裂紫筍森已銳牛羊煩呵叱筐筥未敢睨江南老道人齒髮日夜逝他年雪堂品尙記桃花裔─寄周安孺茶─大哉天宇內植物知幾族靈品獨標奇迥超凡艸木名從姬旦始漸播桐君錄賦詠誰最先厥傳惟杜育唐人未知好論著始於陸常李亦淸流當年慕髙躅遂使天下士嗜此偶於俗豈但中土珍兼之異邦鬻鹿門有佳士博覽無不矚邂逅天隨翁篇章互賡續開園頤山下屏迹松江曲有興卽揮毫燦然存簡牘伊余素寡愛嗜好本不篤粵自少年時低回客京轂𨿽非曵裾者庇防或華屋頗見綺紈中齒牙厭粱肉小龍得屢試糞土視珠玉團鳯與葵花碔砆雜魚目貴人自矜惜捧玩且緘櫝未數日注卑定知防井辱於玆自研討至味識五六自爾入江湖尋僧訪幽獨髙人固多暇探究亦頗熟聞道早春時攜籯赴初旭驚雷未破蕾采采不盈掬旋洗玉泉蒸芳馨豈停宿湏臾布輕縷火候謹盈縮不憚頃間勞經時廢藏蓄髹筒淨無染篛籠勻且復苦畏梅潤侵暖湏人气燠有如剛耿性不受纎芥觸又若廉夫心難將微穢凟晴天敞虛府石碾破輕緑永日遇閒賓乳泉發新馥香濃奪蘭露色嫩欺秋菊閩俗競傳誇丰腴面如粥自云葉家白頗勝中山醁好是一杯深午窓春睡足淸風擊兩腋去欲淩鴻鵠嗟我樂何深水經亦屢讀子吒中泠泉次乃康王谷防培頃曽嘗瓶罌走僮僕如今老且懶細事百不欲美惡兩俱忘誰能彊追逐姜鹽拌白土稍稍從吾蜀尙欲外形體安能狥心腹由來薄滋味日飯止脫粟外慕旣已矣胡爲此羇束昨日散幽步偶上天峯麓山圃正春風茸萬旗簇呼兒爲佳客采制聊亦復地僻誰我從包藏置廚簏何嘗較優劣但喜破睡速況此夏日長人間正炎毒幽人無一事午飯飽蔬菽困臥北窓風風微動窓竹乳甌十分滿人世眞局促意爽飄欲仙頭輕快如沐昔人固多癖我癖良可贖爲問劉伯倫胡然枕糟麯秦觀茶─茶實嘉木英其香乃天育芳不愧杜蘅淸堪揜椒菊上客集堂葵圎月探奩盝玉鼎注漫流金碾響丈竹侵尋發美鬯旖旎生乳粟經時不銷歇衣袂帶紛郁幸巾笥藏苦厭龍蘭續願君斥異類使我全芬馥茶臼─幽人耽茗飲刳木事撞巧制合臼形雅音伴柷椌虛室困亭午松然眀鼎窓呼奴碎圎月搔首聞錚鏦茶仙賴君得睡魔資爾降所宜玉兔不必力士扛願偕黃金碾自比白玉缸彼美制作妙俗物難與防─晁補之次韻蘇翰林五日揚州石塔寺烹茶─唐來木蘭寺遺迹今未滅僧鐘嘲飰後語出饑客舌今公食方丈玉茗攄噫噎當今臥江湖不泣逐臣玦中和似此茗受水不易節輕塵散羅麯亂乳發甌雪佳辰雜蘭艾共弔楚累潔老謙三昧手心得非口訣誰知此間妙我欲希超絕持誇淮北士湯餅供朝啜─孫覿飲修仁茶─煙雲吐長崖風雨暗古縣竹輿赬兩肩弛擔息微倦茗飲初一嘗老父有芹獻幽姿絕嫵著齒得瞑昬昬嗜睡翁喚起風灑面亦有不平心盡從毛孔散─陸遊夜汲井水煮茶─病起罷觀書袖手淸夜永四鄰悄無語燈火正淒冷山童亦睡熟汲水自煎茗鏘然轆轤聲百尺鳴古井肺腑凜淸寒毛骨亦蘇省歸來月滿廊惜蹋疎梅影─眀髙啟茶軒─摘芳試新泉手滌林下器一榻鬢絲傍輕煙散遙吹不用醒吟魂幽人自無睡

禦定佩文齋廣羣芳譜卷十九

欽定四庫全書

禦定佩文齋廣羣芳譜卷二十

茶譜

茶三

集藻─七言古詩─增─唐劉禹錫西山蘭若試茶歌─山僧後檐茶數叢春來映竹抽新茸宛然爲客振衣起自傍芳叢摘鷹嘴斯須炒成滿室香便酌砌下金沙水驟雨松聲入鼎來白雲滿盌花徘徊悠揚噴鼻宿酲散淸峭徹骨煩襟開陽崖陰嶺各殊气未若竹下莓苔地炎帝𨿽嘗未辧煎桐君有錄那知味新芽連拳半未舒自摘至煎俄頃餘木蘭墜露香微似瑤艸臨波色不如僧言靈味宜幽寂采采翹英爲嘉客不辭緘封寄郡齋甎井銅鑪損標格何況山顧渚春白泥赤印走風塵欲知花乳淸泠味須是眠云跂石人─原─盧仝走筆謝孟諫議寄新茶─日髙丈五睡正濃軍將打門驚周公口云諫議送書信白絹斜封三道印開緘宛見諫議面手閱月團

三百片聞道新年入山裏蟄虫驚動春風起天子須嘗陽羨茶百艸不敢先開花仁風暗結珠琲瓃先春抽出黃金芽摘鮮焙芳旋封裹至精至好且不奢至尊之餘合王公何事便到山人家柴門反關無俗客紗帽籠頭自煎喫碧雲引風吹不斷白花浮光凝碗麵一碗喉吻潤兩碗破孤悶三碗搜枯腸惟有文字五千卷四碗發輕汗平生不平事盡向毛孔散五碗肌骨淸六碗通仙靈七碗喫不得也惟覺兩腋習習淸風生─增─溫庭筠西嶺道士茶歌─乳竇濺濺通石脈緑塵愁艸春江色澗花入井水味香山月當人松影直仙翁白扇霜鳥翎拂壇夜讀黃庭經疎香皓齒有餘味更覺鶴心通杳防李郢茶山貢焙歌─使君愛客情無已客在金臺價難比春風三月貢茶時盡逐紅旌到山裏焙中淸曉朱門開筐箱漸見新芽來陵煙觸露不停采官家赤印連帖催朝饑暮匐誰興哀喧闐競納不盈掬一時一餉還成堆蒸之馥之香勝梅研膏架動轟如雷茶成拜表貢天子萬人爭噉春山摧驛騎鞭聲砉流電半夜驅夫誰復見十日王程路四千到時須及淸眀宴吾君可謂納諫君諫官不諫何由聞九重城裏𨿽旰食天涯吏役長紛紛使君憂民容色就焙嘗茶坐諸客幾回到口重咨嗟嫩緑鮮芳出何力山中有酒亦有歌樂營房戶皆仙家仙家十隊酒百斛金絲宴饌隨經過使君是日憂思多客亦無言徵綺羅勤繞焙復長嘆官府例成期如何吳民吳民莫憔悴使君作相期蘇爾─秦韜玉采茶歌天柱香芽露香發爛研瑟瑟穿荻太守憐才寄野人山童碾破團團月倚云便酌泉聲煮獸炭潛然蚌珠吐看著晴天早日眀鼎中颯颯篩風雨老翠香塵下才熟攪時繞筯秋云緑耽書病酒兩多情坐對閩甌睡先足洗我胸中幽思淸鬼神應愁歌欲成─李咸用謝僧寄茶─空門少年初地堅摘芳爲藥除睡眠匡山茗樹朝陽偏暖萌如爪拏飛鳶枝枝膏露凝滴圎參差失向兜羅綿傾筐短甑蒸新鮮白薴眼細勻於研甎排古砌春苔幹殷勤寄我淸眀前金槽無聲飛碧煙赤獸呵冰急鐵喧林風夕和眞珠泉半匙靑粉攪潺湲緑雲輕綰湘娥鬟嘗來縱使重支枕蝴蝶寂寥空掩闗─僧皎然飲茶歌送鄭容─丹丘羽人輕玉食采茶飲之生羽翼名藏仙府世空知骨化雲宮人不識雪山童子調金鐺楚人茶經虛得名霜天半夜芳艸折爛熳緗華啜久生賞君茶味祛我疾使人胸中蕩憂栗日上香鑪情未畢亂蹋虎溪云髙歌送君出─宋歐陽修嘗新茶呈聖兪─建安三千里京師三月嘗新茶人情好先務取勝百物貴早相矜誇年窮臘盡春欲動蟄雷未起驅龍蛇夜聞擊鼔滿山谷千人助叫聲喊呀萬木寒癡睡不醒惟有此樹先萌芽乃知此爲最靈物宜其獨得天地之英華終朝采摘不盈掬通犀銙小圎復窊鄙哉谷雨槍與旗多不足貴如刈麻建安太守急寄我香篛包裹封題斜泉甘器潔天色好坐中揀擇客亦嘉新香嫩色如始造不似來逺從天涯停匙側盞試水路拭目向空看乳花可憐俗夫把金錠猛火炙背如蝦蟆由來眞物有眞賞坐逢詩老頻咨嗟須臾共起索酒飲何異奏雅終淫哇─次韻再作─吾年向老世味薄所好未衰惟飲茶建溪苦逺𨿽不到自少嘗見閩人誇每嗤江浙凡茗艸叢生狼籍惟藏蛇豈如含膏入香作金餅蜿蜒兩龍戱以呀其餘品第亦奇絕愈小愈精皆露芽泛之白花如粉乳乍見紫面生光華手持心愛不欲碾有類弄印幾成窊論功可以療百疾輕身久服勝胡麻我謂斯言頗過矣其實最能祛睡邪茶官貢余偶分寄地逺物新來意嘉親烹屢酌不知厭自謂此樂眞無涯未言久食成手顫已覺疾饑生眼花客遭水厄疲捧碗口吻無異蝕月蟇僮奴傍視疑復笑嗜好乖僻誠堪嗟更酬句怪可駭兒曹助噪聲哇哇─防井茶─西江水淸江石老石上生茶如鳯爪窮臘不寒春气早防井茅生先百艸白毛囊以紅碧紗十觔茶養一兩芽長安富貴五侯家一啜猶須三日誇寶云日注非不精爭新棄舊世人情豈知君子有常徳至寶不隨時變易君不見建溪龍鳯團不攺舊時香味色─送龍茶與許道人─潁陽道士靑霞客來似浮雲去無迹夜朝北斗太淸壇不道姓名人不識我有龍團古蒼璧九龍泉深一百尺慿君汲井試烹之不是人間香味色─鬭茶歌─年年春自東南來建溪先暖水微開溪邊奇茗冠天下武夷仙人從古栽新雷昨夜發何處家家嬉笑穿雲去露芽錯落一畨榮綴玉含珠散嘉樹終朝采掇未盈襜惟求精粹不敢貪研膏焙乳有誰制方中圭兮圎中蟾北苑將期獻天子林下雄豪先鬭美鼎磨云外首山銅瓶攜江上中水黃金碾畔緑塵飛碧玉甌中翠濤起鬭茶味兮輕醍醐鬭茶香兮薄蘭芷其間品第胡能欺十目視而十手指勝若登仙不可攀輸同降將無窮恥吁嗟天產石上英論功不愧階前蓂眾人之濁我可淸千日之醉我可醒屈原試與招魂魄劉伶卻得聞雷霆盧仝敢不歌陸羽須作經森然萬象中焉知無茶星商山丈人休茹芝首陽先生休采薇長安酒價減千萬成都藥市無光輝不如仙山一啜好泠然便欲乘風飛君莫羨花間女郎只鬭艸贏得珠璣滿斗歸─梅堯臣次韻永叔嘗新茶─自從陸羽生人間人間相學事新茶當時采摘未甚盛或有髙士燒竹煮泉爲世誇入山乘露掇嫩嘴林下不畏虎與虵近年建安所出勝天下貴賤求呀呀東溪北苑供禦余王家葉家長白芽造成小餅若帶銙鬭浮鬭色矜夷華味久廻甘竟日在不比苦硬令舌窊此等莫與北俗道只觧白土和脂麻歐陽翰林最別識品第髙下無欹斜晴眀開軒碾雪末眾客共賞皆稱嘉建安太守置書角靑篛包封來海涯淸眀才過已到此正是洛陽人寄花兔毛紫盞自相稱淸泉不必求蝦蟇石缾煎湯銀梗打粟粒鋪面人驚嗟詩腸久饑不禁力一啜入腹鳴咿哇─和次韻再作─建溪茗株成大樹頗殊楚越所種茶先春喊山搯白萼亦異鳥嘴蜀客誇烹新鬭硬要咬盞不同飲酒爭畫蛇從揉至碾用盡力只取勝負相笑呀𨿽傳防井與日注終是品格稱艸芽歐陽翰林百事得精妙官職況已登淸華昔得隴西大銅碾碾多歲久深且窊昨日寄來新臠片包以篛纒以麻惟能防啜任腹冷幸免酩酊冠弁斜人言飲多頭顫挑自欲淸醒气味嘉此病𨿽得優醉者醉來顚踣禍莫涯不願淸風生兩腋但願對竹兼對花還思退之在南方嘗說稍稍能啗蟇古之賢人尙若此我今貧陋休相嗟公不遺舊許頻往何必絲管喧咬哇─黃庻家童來持防井芽數數飲之輙成詩以示同捨─我疑醇醲千古味寂寞散在山茶枝防井名入天下耳建溪春色無光輝吾鄕茶友若敵國糞土尺璧珍刀圭嗟予奔走車馬迹塵埃荊棘生喉頤煮云爲腴不可見靑泉緑樹應相嗤長須前日千里至百芽包裹林巖姿開緘春風若滿手喜气收拾人恐知江南陽和夜欲試小齋獨與淸風期汲得泉甘火亦得混沌不死詩書肥詩書坐對爲主客一啜已見沆醨通宵安穩睡物外家夢欲遣不肯歸不信試來與君飲洗出正性還肝脾─蘇軾試院煎茶─蟹眼已過魚眼生颼颼欲作松風鳴茸出磨細珠落轉繞甌飛雪輕銀瓶瀉湯誇第二未識古人煎水意君不見昔時李生好客手自煎貴從活火發新泉又不見今時潞公煎茶學西蜀定州花瓷琢紅玉我今貧病長苦饑分無玉盌捧蛾眉且學公家作茗飲塼鑪石銚行相隨不用撐腸拄腹文字五千卷但願一甌常及睡足日髙時─月兔茶─環非環玦非玦中有迷離玉兔兒一似佳人帬上月月圎還缺缺還圎此月一缺圎何年君不見鬭茶公子不忍鬭小團上有防銜綬帶防飛鸞─和錢安道寄惠建茶─我官於南今幾時嘗盡溪茶與山茗胸中似記故人面口不能言心自省爲君細說我未暇試評其略差可聽建溪所產𨿽不同一一天與君子性森然可愛不可慢骨淸肉膩和且正雪花雨腳何足道啜過始知眞味永縱復苦硬終可錄汲黯少戇寛饒猛艸茶無賴空有名髙者妖邪次頑懭體輕𨿽復彊浮泛性滯偏工嘔酸冷其間絕品豈不佳張禹縱賢非骨鯁葵花玉不易致道路幽崄隔云嶺誰知使者來自西開緘磊落收百餅嗅香嚼味本非別透紙自覺光炯炯粃糠團鳯友小龍奴日注臣防井收藏愛惜待佳客不敢包裹鉆權幸此詩有味君勿傳空使時人怒生癭─和蔣防寄茶─我生百事常隨緣四方水陸無不便扁舟渡江適吳越三年飲食窮芳鮮金虀玉膾飯炊雪海螯江柱初脫泉臨風飽食甘寢罷一甌花乳浮輕圎自從捨舟入東武沃野便到桑麻川翦毛胡羊大如馬誰記鹿角腥槃筵廚中烝粟埋飯罋大杓更取酸生涎柘羅銅碾棄不用脂麻白土湏盆研故人猶作舊眼看謂我好尙如當年沙谿北苑彊分別水腳一綫爭誰先淸詩兩幅寄千里紫金百餅費萬錢吟哦烹噍兩奇絕只恐偸乞煩封纒老妻稚子不知愛一半已入姜鹽煎人生所遇無不可南北嗜好知誰賢死生禍福久不擇更論甘苦爭媸妍知君窮旅不自釋因詩寄謝聊相鑴─魯直以詩饋防井茶次其韻爲謝─江夏無防種奇茗汝陰六一誇新書磨成不敢付僮僕自看雪湯生璣珠列仙之儒瘠不腴只有病渇同相如眀年我欲東南去畫舫何妨宿太湖─蘇轍和子瞻煎茶─年來病嬾百不堪未廢飲食求芳甘煎茶舊法出西蜀水聲火候猶能諳相傳煎茶只煎水茶性仍存偏有味君不見閩中茶品天下髙傾身事茶不知勞又不見北方茗飲無不有鹽酪椒姜誇滿口我今倦逰思故鄕不學南方與北方銅鐺得火蚯蚓叫匙腳旋轉秋螢光何時茅檐歸去炙背讀文字遣兒折取枯竹女煎湯─陳襄古靈山試茶歌─乳源淺淺交寒石松花墮粉愁無色眀皇玉女跨神云鬭翦輕羅縷殘碧我聞巒山二月春方歸苦霧迷天新雪飛仙防潭邊蘭艸齊霧芽吸盡香龍脂轆轤防細井花暖香塵散碧璢璃椀玉川冰骨照人寒瑟瑟祥風滿眼前紫屏冷落沈水煙山月堂軒金鴨眠麻姑癡煮丹井泉不識人間有上仙─原─黃庭堅以防井茶送子瞻─人間風日不到處天上玉堂森寶書想見東坡舊居士揮毫百斛瀉眀珠我家江南摘云腴落磑霏霏雪不如爲君喚起黃州夢獨載扁舟向五湖─增─黃庭堅謝送碾賜壑源揀芽─矞雲從龍小蒼璧元丰至今人未識壑源包貢第一春緗匳碾香供玉食睿思殿東金井欄甘露薦椀天開顏橋山事嚴庀百局補衮諸公省中宿中人傳賜夜未央雨露恩光照宮燭左丞似是李元禮好事風流有涇渭肯憐天祿校書郎親勅家庭遣分似春風飽識大官羊不慣腐儒湯餅腸搜攪十年燈火讀令我胸中書傳香已戒應門老馬走客來問字莫載酒─以小龍團及半挺贈無咎並詩用前韻爲戱─我持圭與蒼璧以暗投人渠不識城南窮巷有佳人不索防榔常晏食赤銅茗椀兩斑斑銀粟翻光解破顏上有龍文下棋局探囊贈君諾已宿此物已是元丰春先皇聖功調玉燭晁子胸中開典禮平生自期莘與渭故用澆君磊塊胸莫令鬢毛雪相似曲幾蒲團聽煮湯煎成車聲繞羊腸雞蘇胡麻畱渇羌不應亂我官焙香肥如瓠壺鼻雷吼幸君飲此勿飲酒─以防井茶送孔常父─校經同省並門居無日不聞公讀書故持茗椀澆舌本要聽六經如貫珠心知韻勝舌知腴何似寶云與眞如湯餅作魔應午寢慰公渇夢吞江湖─博士王揚休碾密雲龍同事十三人飲之戲作─矞云蒼璧小盤龍貢包新樣出元丰王郎坦腹飯牀東大官分物來婦翁棘圍深鎖武成宮談天進士雕虛空鳴鳩欲雨喚雌雄南嶺北嶺宮徵同午牕欲眠視蒙蒙喜君開包碾春風注湯官焙香出籠非君灌頂甘露椀幾爲談天干舌本─答黃冕仲索煎防井並簡揚休─江夏無防乃吾宗同捨頗似王安丰能澆茗椀湔祓我風袂欲挹浮丘翁吾宗落筆賞幽事秋月下照澄江空家山鷹爪是小艸敢與好賜雲龍同不嫌水厄幸來辱寒泉湯鼎聽松風夜堂朱墨小燈籠惜無纎纎來捧椀惟倚新詩可傳本─謝劉景文送團茶─劉侯惠我大璧上有雌雄防鳯迹鵝溪水練落春雪粟面一杯增目力劉侯惠我小璧自裁半璧煮瓊糜收藏殘月惜未碾直待匡衡來說詩綘囊團團餘幾璧因來送我公莫惜个中渇羌飽湯餅雞蘇胡麻煮同喫─晁補之次韻魯直謝李左丞送茶─都城米貴斗論璧長饑茗椀無從識道和何暇索防榔慚愧雲龍羞肉食壑源萬畮不作欄上春伐鼓驚山顏題封進禦官有局夜行初不更驛宿冰融太液俱未知寒食新苞隨賜燭建安一水去兩水易較豈如涇與渭左丞分送天上余我試比方良有似月團淸潤珍豢羊葵花瑣細胃與腸可憐賦罷羣玉晚寧憶睡餘防井香大勝膠西蘇太守茶湯不美誇薄酒─魯直復以詩送茶云願君飲此勿飲酒次韻─相茶眞似石韞璧至精那可皮膚識溪芽不給萬口湏往往山毛俱入食雲龍正用餉近班乞與麤官誠靦顏崇朝一椀坐官局申旦形淸不成宿平生樂此臭味同故人貽我情相燭黃侯發軔日千里天育收駒自汧渭車聲出鼎細九盤如此佳句誰能似遣試齊民蟹眼湯扶起醉頭湔腐腸頗類他時玉川子破鼻竹林風送香吾儕幽事動不朽但讀離騷可無酒─晁衝之陸元鈞宰寄日注茶─我昔不知風雅頌艸木獨遺茶比諷陋哉徐鉉說茶苦欲與淇園竹同種又疑禹漏稅九州橘柚當年錯包貢腐儒妄測聖人意逺物勞民亦安用含桃熟薦當在盤荔子生來枉飛鞚羊葅異好亦何有蚶菜殊珍要非奉君家季疵眞禍首毀論徒勞世仍重爭新鬭試誇擊拂風俗移人可深痛老夫病渇手自煎嗜好悠悠亦從眾更煩小陸分日注密封細字蠻奴送槍旗卻憶采擷初雪花似是雲溪動更期遺我但敲門玉川無復周公夢─簡江子之求茶─政和密雲不作團小銙寸許蒼龍蟠金花絳囊如截玉緑面彷佛松溪寒人間此品那可得三年聞有終未識老夫於此百不忙飽食但苦夏日長北牕無風睡不解齒頬苦思淸涼故人新除協律郎交遊多在白玉堂揀芽鬭銙皆飫嘗幸爲傳聲李太府煩渠折簡買頭綱─楊萬里澹庵坐上觀顯上人分茶─分茶何似煎茶好煎茶不似分茶巧蒸水老禪弄泉手隆興元春新玉爪二者相遭兔甌面怪怪奇奇眞善幻紛如擘絮行太空影落寒江能萬變銀瓶首下仍尻髙注湯作字勢嫖姚不須更師屋漏法只問此瓶當響答紫微仙人烏角巾喚我起看淸風生京塵滿袖思一洗病眼生花得再眀漢鼎難調要公理策勲茗椀非公事不如回施與寒儒歸讀茶經傳衲子─謝木韞之舍人送講筵賜茶─吳綾縫囊染菊水蠻砂塗印題進字淳熈錫貢新水芽天珍誤落黃茅地故人鸞渚紫微郎金華講徹花艸香宣賜龍焙第一綱殿上走趨眀月璫禦前啜罷三危露滿袖香煙懷璧去歸來拈出兩蜿蜒雷電晦防驚破柱北苑龍芽內樣新銅圍銀範鑄瓊塵九天寶月霏五云玉龍防舞黃金鱗老夫平生愛煮茗十年燒穿折腳鼎下山汲井得甘冷上山摘芽得苦梗何曽夢到龍逰窠何曽夢喫龍芽茶故人分送玉川子春風來自玉皇家鍜圭椎璧調冰水烹龍炰鳯搜肝髓石花紫筍可衙官赤印白泥牛走爾故人气味茶樣淸故人風骨茶樣眀開緘不但似見面叩之咳唾金玉聲麯生勸人墮巾幘睡魔遣我拋書冊老夫七椀病未能一啜猶堪坐秋夕─葛長庚茶歌─栁眼偸看梅花飛百花頭上東風吹壑源春到不知時霹靂一聲驚曉枝枝頭未敢展槍旗吐玉綴金先獻奇雀舌含春不解語只有曉露晨煙知帶露和煙摘歸去蒸來細搗幾千杵揑作月團三百片火候調勻文與武碾邊飛絮捲玊塵磨下落珠散金縷首山黃銅鑄小鐺活火新泉自烹煮蟹眼已沒魚眼浮松聲送風雨定州紅玉琢花甆瑞雪滿甌浮白乳緑云入口生香風滿口蘭芷香無窮兩腋颼颼毛竅通洗盡枯腸萬事空君不見孟諫議送茶驚起盧仝睡又不見白居易餽茶喚醒禹錫醉陸羽作茶經曹暉作茶銘文正範公對茶笑紗帽籠頭煎石銚素虛見雨如丹砂作滿盞菖蒲花東坡深得煎水法酒防往往覓一呷趙州夢裏見南泉愛結焚香防茗緣吾儕烹茶有滋味華池神水先調試丹田一畝自栽培金翁奼女采歸來天鑪地鼎依時節煉作黃芽烹白雪味如甘露勝醍醐服之頓覺沈屙蘇身輕便欲登天衢不知天上有茶無─元洪希文煮土茶歌─論茶自古稱壑源品水無出中泉莆中苦茶出土產鄕味自汲井水煎器新火活淸味永且從平地休登仙王侯第宅鬭絕品揣分不到山翁前臨風一啜心自省此意莫與他人傳─謝應芳陽羨茶─南山茶樹化刧灰白蛇無復銜子來頻年雨露飬遺植先春粟粒珠含胎待看茶焙春煙起篛籠封春貢天子誰能遺我小團月煙火肺肝令一洗─眀髙啟采茶詞─雷過溪山碧雲暖幽叢半吐槍旗短銀釵女兒相應歌筐中摘得誰最多歸來淸香猶在手髙品先將呈太守竹鑪新焙未得嘗籠盛販與湖南商山家不解種禾黍衣食年年在春雨─原─王世貞試虎丘茶─洪都鶴嶺太麓生北苑鳯團先一鳴虎丘晚出谷雨候百艸鬭品皆爲輕慧水不肯甘第二擬借春芽冠春意陸郎爲我手自煎松飇寫出眞珠泉君不見頂空勞薦巴蜀定紅輸卻宣甆玉氊根麥粉塡調饑碧紗捧出防蛾眉搊箏炙管且未要隱囊筠榻須相隨最宜纖指就一吸半醉倦讀離騷時─於若瀛龍井茶─西湖之西開龍井煙霞近接南峯嶺飛流蜜汨寫幽壑石磴紆曲片雲冷拄杖尋源到上方松枝半落澄潭靜銅瓶試取烹新茶濤起龍團沸穀芽中頂無須憂獸迹湖州豈懼涸金沙漫道白芽防井嫩未必紅泥方印嘉世人品茶未嘗見但說天池與陽羨豈知新茗煮新泉團黃分洌浮甌面二槍浪白附三萹一串應輸錢五萬

─五言律詩─增─唐皇甫冉送陸鴻漸棲霞寺采茶─采茶非采菉逺逺上層崖布葉春風暖盈筐白日斜舊知山寺路時宿野人家借問王孫艸何時泛椀花─送陸鴻漸山人采茶─千峯待逋客香茗復叢生采摘知深處煙霞羨獨行幽期山寺逺野飯石泉淸寂寂燃燈夜相思一磬聲─錢起過長孫宅與郎上人茶防─偶與息心侶忘歸才子家談兼藻思緑茗代橊花岸幘看云捲含毫任景斜松喬若逢此不復醉流霞─宋梅堯臣穎公遺碧霄峯茗─到山春已晚何更有新茶峯頂應多雨天寒始發芽采時林狖靜蒸處石泉嘉持作衣囊祕分來五栁家─蘇軾怡然以垂云新茶見餉報以大龍團仍戲作小詩─妙供來香積珍烹具大官揀芽分雀舌賜茗出龍團曉日云庵暖春風浴殿寒聊將試道眼莫作兩般看─黃庭堅寄新茶與南禪師─筠焙熟香茶能醫病眼花因甘野夫食聊寄法王家石鉢收雲液銅缾煮露華一甌資舌本吾欲問三車─曾幾謝人送壑源絕品云九重所賜也─三伏汗如雨終朝霑我裳誰分金掌露來作玉溪涼別甑軟炊飯小鑪深炷香麯生何等物不與汝同鄕─述侄餉日注茶─寶銙自不乏山芽安可無子能來日注吾得具風鑪夏木囀黃鳥僧牕行白駒談多喚坐睡此味政時須陸遊北巖采新茶用忘懷錄中法煎飲─槐火初鉆燧松風自候湯攜籃苔徑逺落爪雪芽長細啜襟靈爽微吟齒頰香歸時更淸絕竹影踏斜陽─徐照謝徐璣惠茶─建山惟上貢采擷極艱辛不擬分奇品遙將寄野人角開秋月滿香入井泉新靜室無來客碑黏陸羽眞

七言律詩─增─唐白居易謝李六郎中寄新蜀茶─故情周匝向交親新茗分張及病身紅紙一封書後信緑芽十片火前春湯添勺水煎魚眼末下刀圭攪麯塵不寄他人先寄我應緣我是別茶人─李郢酬友人春暮寄枳花茶─昨日東風吹枳花酒醒春晚一甌茶如雲正防幽人壍似雪才分野老家金餅拍成和雨露玉塵煎出照煙霞相如病渇今全校不羨生臺白頸鴉─薛能謝劉相公寄天柱茶─兩串春團敵夜光名題天柱印維揚偸嫌曼倩桃無味搗覺嫦娥藥不香惜恐被分緣利市盡應難覓爲供堂麤官寄與眞拋卻賴有詩情合得嘗原─鄭谷峽中嘗茶─簇簇新英摘露光小江園裏火煎嘗吳僧漫說鴉山好蜀叟休誇鳥嘴香入座半甌輕泛緑開緘數片淺含黃鹿門病客不歸去酒渇更知春味長─增─徐夤尙書惠蠟面茶─武夷春暖月初圎采摘新芽

獻地仙飛鵲印成香蠟片啼猿溪走木蘭船金槽和碾沈香末冰椀輕涵翠縷煙分贈恩深知最異晚鐺宜煮北山泉─劉兼從弟舍人惠茶─曽求芳茗貢蕪詞果沐頒霑味甚奇龜背起紋輕炙處雲頭翻液乍烹時老丞倦悶偏宜矣舊客過從別有之珍重宗親相寄惠水亭山閣自攜持─宋王禹偁龍鳯茶─樣標龍鳯號題新賜得還因作近臣烹處豈期商嶺水碾時空想建溪春香於九畹芳蘭气圎似三秋皓月輪愛惜不嘗惟恐盡除將供養白頭親─趙抃次謝許少卿寄臥龍山茶─越芽逺寄入都時酬唱珍誇互見詩紫玉叢中觀雨腳翠峯頂上摘云旗啜多思爽都忘寐吟苦更長了不知想到眀年公進用臥龍春色自遲遲─歐陽修和梅公儀嘗建茶─溪山擊鼓助雷驚逗曉靈芽發翠莖摘處兩旗香可愛貢來防鳯品尢精寒侵病骨惟思睡花落春愁未解酲喜共紫甌吟且酌羨君瀟灑有餘淸─梅堯臣和杜相公謝蔡君謨寄茶─天子歲嘗龍焙茶茶官催摘雨前芽團香已入中都府鬭品爭傳太傅家小石冷泉畱早味紫泥新品泛春華吳中內史才多少從此蒓羮不足誇─嘗茶和公儀─都藍攜具上都堂碾破雲團北焙香湯嫩水輕花不散口甘神爽味偏長莫誇李白仙人掌且作盧仝走筆章亦欲淸風生兩腋從教吹去月輪傍─蔡襄和孫之翰謝寄茶─北苑靈芽天下精要須寒過入春生故人偏愛云腴白佳句遙傳玉律淸衰病萬緣皆絕慮甘香一事未忘情封題盡是山家寶晝日虛堂試品程─和杜相公謝寄茶─破春龍焙走新茶盡是西溪近社芽才拆緘封思退傅爲畱甘防減藏家鮮眀香色凝雲液淸徹神情敵露華卻笑虛名陸鴻漸曾無賢相作詩誇─蘇軾新茶送簽判程朝奉以饋其母有詩相謝次韻答之─縫衣送與溧陽尉捨肉懷歸潁谷封聞道平反供一笑防須難老待千鐘火前試焙分新銙雪裏頭綱輟賜龍從此升堂是兄弟一甌林下記相逢─次韻曹輔寄壑源試焙新芽─仙山靈艸濕行雲洗徧

香肌粉未勻眀月來投玉川子淸風吹破武林春要知玉雪心腸好不是膏油首面新戲作小詩君勿笑從來佳茗似佳人─汲江煎茶─活水還須活火煎自臨釣石取深淸大瓢貯月歸春甕小杓分江入夜缾雪乳已翻煎處腳松風忽作瀉時聲枯腸未易禁三椀坐聽荒城長短更─蘇轍次韻李公擇以惠泉答章子厚新茶─無錫銅瓶手自持新芽顧渚近相思故人贈答無千里好事安排巧一時蟹眼煎成聲未老兔毛傾看色尢宜槍旗攜到齊西境更試城南金綫奇新詩態度靄春云肯把篇章枉與人性似好茶常自養交如泉水久彌親睡濃正想羅聲發食飽尢便粥面勻底處翰林長外補眀年誰送霅溪春─宋城宰韓秉文惠日鑄茶─君家日鑄山前住冬後茶芽麥粒麤磨轉春雷飛白雪甌傾錫水散凝酥谿山去眼塵生面簿領埋頭汗匝膚一啜更能分幕府定應知我俗人無─次前韻─龍鸞僅比閩團釅鹽酪應嫌比俗麤采愧吳僧身似臘防須越女手如酥舌根遺味輕浮齒腋下淸風稍襲膚七椀未容畱客試瓶中數問有餘無─王令謝張和仲惠寶云茶─故人有意眞憐我靈荈封題寄蓽門與療文園消渇病還招楚客獨醒魂烹來似帶吳云腳摘處應無谷雨痕果肯同嘗竹林下寒泉猶有惠山存─秦觀次韻謝李安上惠茶─故人早歲佩飛霞故遣長須致茗芽寒槖遽收諸品玉午甌初試一團花著書懶復追鴻漸辧水猶能效易牙從此道山春困少黃書剰校兩三家─朱松答卓民表送茶─攪雲飛雪一畨新誰念幽人尙食陳髣髴三生玊川子破除千餅建溪春喚回窈窈淸都夢洗盡蓬蓬渇肺塵便欲乘風渡芹水卻愁狡獪得君嗔─周必大次韻王少府送蕉坑茶─昏然午枕困漳濵醒以淸風賴子眞初似參禪逢硬語久如味諫得端人王程不趂淸眀宴野老先分浩蕩春敢向柘羅評緑玉待君同碾試飛塵─胡邦衡生日以詩送北苑八銙日注二瓶─賀客稱觴集冠霞懸知酒渇正思茶尙書八餅分閩焙主簿防瓶揀越芽妙手合調金鼎鉉淸風穩到玉皇家眀年勅使宣臺餽莫忘幽人賦葉嘉─尙長道見和次韻鐘山處士映髙霞止酒惟親睡起茶逺向溪邊尋活水閒於竹裏試陽芽一甌休問帝前席七椀且同僧在家所愧叔孫無五善若爲重拜晉君嘉─陸遊試茶─蒼爪初驚鷹脫韝得湯已見玉花浮睡魔何止避三舍歡伯直知輸一籌日鑄焙香懷舊隱谷簾試水憶西逰銀缾銅碾俱官樣恨欠纖纖爲捧甌─喜得建茶─玉食何由到艸萊重奩初喜坼封開雪霏庾嶺紅絲磑乳泛閩溪綠地材舌本常畱甘盡日鼻端無復鼾如雷故應不負朋逰意手挈風鑪竹下來─效蜀人煎茶戲作長句─午枕初回夢蝶牀紅絲小磑破旗槍正須山石龍頭鼎一試風鑪蟹眼湯巖電已能開倦眼春雷不許殷枯腸飯囊酒甕紛紛是誰賞山紫筍香─楊萬里以六一泉煮防井茶─鷹爪新茶蟹眼湯松風鳴雪兔毫霜細參六一泉中味故有涪翁句子香日注建溪當近捨落霞秋水夢還鄕何時歸上滕王閣自看風鑪自煮嘗─陳蹇叔郎中出閩漕別送新茶李聖兪郎中出手分似─頭綱別樣建溪春小璧蒼龍浪得名細瀉谷簾珠顆露打成寒食杏花鷓鴣椀面云縈字兔褐甌心雪作不待淸風生兩腋淸風先向舌端生─方嶽趙龍學寄陽羨茶爲汲蜀井對瓊花烹之─三印誰分陽羨茶自煎蜀井瀹瓊花數間眀月玉川屋兩腋淸風銀漢槎團鳯烹來奴僕等老龍畢竟當行家相思幾夢山陰雪搜攪平生書五車─釋惠洪與客啜茶戲成─道人要我煮溫山似識相如病裏顏金鼎浪翻螃蟹眼玉甌絞刷鷓鴣斑津津白乳衝眉上拂拂淸風產腋間喚起晴牕春晝夢絕憐佳味少人攀─元劉秉忠嘗云芝茶─鐵色皴皮帶老霜含英咀美入詩腸舌根未得天眞味鼻觀先通聖妙香海上精華難品第江南艸木屬尋常待將膚湊浸微汗毛骨生風六月涼─耶律楚材西域從王君玉乞茶因其韻七首─積年不啜建溪茶心竅黃塵塞五車碧玉甌中思雪浪黃金碾畔憶雷芽盧仝七椀詩難得諗老三甌夢亦賒敢乞君侯分數餅暫敎淸興繞煙霞厚意江洪絕品茶先生分出滿輪車雪花灎灎浮金蘂玉屑紛紛碎白芽破夢一杯非易得搜腸三椀不能賖瓊甌啜罷酬平昔飽看西山插翠霞髙人惠我嶺南茶爛賞飛花雪沒車玉屑三甌烹嫩蘂靑旗一葉碾新芽頓令衰叟詩魂爽便覺紅塵客夢賖兩腋淸風生坐榻幽歡逺勝泛流霞酒仙飄逸不知茶可笑流涎見麯車玉杵和云舂素月金刀帶雨剪黃芽試將綺語求茶飲特勝春衫把酒賖啜罷神淸淡無寐塵囂身世便雲霞長笑劉伶不識茶胡爲買鍤漫隨車蕭蕭暮雨雲千頃春雷玉一芽建郡深甌吳地逺金山佳水楚江賖紅鑪石鼎烹團月一椀和香吸碧霞枯腸搜盡數杯茶千卷胸中到幾車湯響松風三昧手雪香雷震一槍芽滿囊垂賜情何厚萬里攜來路更賖淸興無涯騰八表騎鯨踏破赤城霞啜罷江南一椀茶枯腸歷歷走雷車黃金小碾飛瓊屑碧玉深甌防雪芽筆陣陳兵詩思勇睡魔捲甲夣魂賖精神爽逸無餘事臥看殘陽補斷霞─謝宗可茶筅─此君一節瑩無瑕夜聽松聲潄玊華萬縷引風歸蟹眼半瓶飛雪起龍牙香凝翠發云生腳濕滿蒼髯浪卷花到手纎毫皆盡力多因不負玉川家─謝應芳寄題無錫錢仲毅煮茗軒─聚蚊金穀任葷羶煮茗畱人也自賢三百小團陽羨月尋常新汲惠山泉星飛白石童敲火煙出靑林鶴上天午夢覺來湯欲沸松風吹響竹鑪邊─原─眀文徵眀煎茶─嫩湯自候魚生眼新茗還誇翠展旗谷雨江南佳節近惠山泉下小船歸山人紗帽籠頭處禪榻風花繞髩飛酒客不通塵夢醒臥看春日下松扉─增─徐渭某伯子惠虎丘茗謝之─虎丘春茗妙烘蒸七椀何愁不上升靑篛舊封題谷雨紫砂新礶買宜興卻從梅月橫三弄細攪松風灺一燈合向吳儂彤管說好將書上玉壺冰─潘允哲謝人惠茶─長日燕臺正憶家故人新惠故園茶茸分玉碾聞蘭气火暖金鐺見雪花漫道玉川陽羨蘂還如鴻漸建溪芽泠然一啜煩襟滌欲禦天風弄紫霞─陳繼儒─山中日日試新泉君合前身老玉川石枕月侵蕉葉夢竹鑪風軟落花煙防來直是窺三昧醒後翻能賦百篇卻笑當年醉鄕子一生虛擲杖頭錢

五言排律─增─唐姚合寄楊工部聞毗陵捨弟自罨溪入茶山─采茶溪路好花影半浮沈畫舸僧同上春山客共尋芳新生石際幽嫩在山陰色是春光染香驚日色侵試嘗應酒醒封進定恩深芳貽千里外怡怡太府吟杜牧題宜興茶山─山實東吳秀茶稱瑞艸魁剖符𨿽俗吏修貢亦仙才溪盡停蠻棹旗張卓翠苔栁邨穿窈窕松澗渡喧豗等級雲峯峻寛平洞府開拂天聞笑語特地見樓臺泉嫩黃金湧牙香紫璧裁拜章期沃日輕騎疾奔雷舞袖嵐侵潤歌聲谷答廻磬音藏葉鳥雪艶照潭梅好是全家到兼爲奉詔來樹陰香作帳花逕落成堆景物殘三月登臨愴一杯重逰難自尅俛首入塵埃─原─曹鄴故人寄茶─劍外九華英緘題下玉京開時微

月上碾處亂泉聲半夜招僧至孤吟對月烹碧沈霞腳碎香泛乳花輕六腑睡神去數朝詩思淸用余不敢費畱伴肘書行─薛能蜀州鄭使君寄鳥嘴茶─鳥觜擷渾芽精靈勝鏌鋣烹嘗方帶酒滋味更無茶拒碾幹聲細撐封利穎斜銜蘆齊勁實啄木聚菁華鹽損添常誡姜宜著更誇得來拋道藥攜去就僧家旋覺前甌淺還愁後信賖千慙故人意此惠敵丹砂─增─宋王禹偁茶園十二韻─勤王修歲貢晚駕過郊原蔽芾餘千本靑蔥共一園芽新撐老葉土軟迸新根舌小侔黃雀毛獰摘緑猿出蒸香更別入焙火微溫采近桐華節生無谷雨痕緘縢防逺道進獻趂頭番待破華胥夢先經閶闔門汲泉鳴玉甃開宴壓瑤罇茂育知天意甄收荷主恩沃心同直諫苦口類嘉言未復金鑾召年年奉至尊─丁謂北苑茶─北苑龍茶著甘鮮的是珍四方惟數此萬物更無新才吐微茫緑初沾少許春散尋縈樹徧急采上山頻宿葉寒猶在芳芽冷未伸茅茨溪上焙藍籠雨中民長疾勾萌拆開齊分兩勻帶煙蒸雀舌和露疊龍鱗作貢勝諸道先嘗只一人緘封瞻闕下郵傳渡江濵特防畱丹禁殊恩賜近臣啜將靈藥助用與上尊親投進英華盡初烹气味眞細香勝卻麝淺色過於筠顧渚慙投木宜都愧積薪年年號供禦天產壯甌閩

七言排律─增─宋余靖和伯恭自造新茶─郡庭無事卽仙家野圃栽成紫筍茶疎雨半晴回暖气輕雷初過得新芽烘褫精謹松齋靜采擷縈迂澗路斜江水薄煎萍髣髴越甌新試雪交加一槍試焙春尢早三盞搜腸句更嘉多謝彩箋貽雅貺想資詩筆思無涯

五言絕句─增─唐張籍和韋開州盛山茶嶺─紫芽連白蘂初向嶺頭生自看家人摘尋常觸露行─白居易山泉煎茶有懷─坐酌泠泠水看煎瑟瑟塵無由持一盌寄與愛茶人─宋蘇軾贈包安靜先生─皓色生甌面堪稱雪見羞東坡調詩腹今夜睡應休建茶三十片不審味如何奉贈包居士僧房戰睡魔─朱子茶阪─攜籯北嶺西采擷供茗飲一啜夜牕寒跏趺謝衾枕

七言絕句─增─唐錢起與趙莒茶宴─竹下忘言對紫茶全勝羽客醉流霞塵心洗盡興難盡一樹蟬聲片影斜盧綸新茶詠寄上西川相公二十三舅大夫二十舅─三獻蓬萊始一嘗日調金鼎閱芳香貯之玉合寸半餅寄與阿連題數行─劉禹錫嘗茶─生拍芳叢鷹嘴芽老郎封寄謫仙家今宵更有湘江月照出霏霏滿盌花─白居易蕭員外寄新蜀茶─蜀茶寄到但驚新渭水煎來始覺珍滿甌似乳堪持翫況是春深酒渇人─施肩吾蜀茗詞─越椀初盛蜀茗新薄雲輕處攪來勻山僧問我將何比欲道瓊漿卻畏嗔─姚合乞新茶─嫩緑微黃碧澗春采時聞道斷葷辛不將錢買將詩乞借問山翁有幾人─李羣玉答友寄新茗─滿火芳香碾麯塵吳甌湘水緑花新愧君千里分滋味寄與春風酒渇人─陸希聲茗坡─二月山家谷雨天半坡芳茗露華鮮春酲酒病兼消渇惜取新芽旋摘煎─成彥雄煎茶─嶽寺春深睡起時虎跑泉畔思遲遲蜀茶倩个云僧碾自拾枯松三四枝─崔道融謝朱韋侍寄貺蜀茶─瑟瑟香塵瑟瑟泉驚風驟雨起鑪煙一甌解卻山中醉便覺身輕欲上天僧靈一與亢居士靑山潭飲茶─野泉煙火白雲間坐飲香茶愛此山巖下維舟不忍去靑溪流水暮潺潺─宋林逋烹北苑茶有懷─石碾輕飛瑟瑟塵乳花烹出建溪春人間絕品應難識閒對茶經憶故人─歐陽修和原父揚州時防堂─憶昔嘗修守臣職先春自探兩旗開誰知白首來辭禁得與金鑾賜一杯─梅堯臣七寶茶─七物甘香雜蘂茶浮花泛綠亂於霞啜之始覺君恩重休作尋常一等誇─曾鞏閏正月十一日呂殿丞寄新茶偏得朝陽借力催千金一銙過溪來曾坑貢後春猶早海上先嘗第一杯─寄獻新茶─種處地靈偏得日摘時春早未聞雷京師萬里爭先到應得慈親手自開─蹇磻翁寄新茶二首─龍焙嘗茶第一人最憐溪岸兩旗新肯分方銙醒衰思應恐慵眠過一春貢時天上防龍去鬭處人間一水爭分得餘甘慰憔悴碾嘗終夜骨毛淸─嘗新茶─麥粒收來品絕倫葵花制出樣爭新一杯永日醒防眼艸木英華信有神─王安石寄茶與和甫防絳縫囊海上舟月團蒼潤紫煙浮集英殿裏春風晚分到並門想麥秋─寄茶與平甫─碧月團團墮九天封題寄與洛中仙石樓試水宜頻啜金穀看花莫漫煎黃庭堅戲答荊州王克道烹茶二首─茗椀難加酒椀醇暫時扶起借糟人何須忍垢不濯足苦學梁州陰子春龍焙東風魚眼湯个中卽是白雲鄕更煎防井蒼鷹

爪始耐落花春日長─謝公擇舊分賜茶三首─外家新賜蒼龍璧北焙風煙天上來眀日蓬山破寒月先甘和夢聽春雷文書滿案惟生睡夢裏鳴鳩喚雨來乞與降魔大圎鏡眞成破柱作驚雷細題葉字包靑篛割取丘郎春信來洗一春湯餅睡亦知淸夜有蚊雷以潞公所惠揀芽送公擇次舊韻─慶雲十六升龍樣國老元年宻賜來披拂龍文射牛斗外家英鑑似張雷奉同公擇作揀芽詠─赤囊歲上防龍璧曾見前朝盛事來想得天香隨禦所延春閣道囀輕雷─今歲官茶極妙難爲賞音者戲作兩詩用前韻─雞酥狗虱難同味懷取君恩歸去來靑蒻湖邊尋顧陸白蓮社裏覓宗雷乳花翻椀正眉開時若渇羌衝熱來知味者誰心已許維摩𨿽黙語如雷─奉同六舅尙書詠茶碾煎烹三首要及新香碾一杯不應傳寶到云來碎身粉骨方餘味莫厭聲喧萬壑雷風鑪小鼎不須催魚眼長隨蟹眼來深注寒泉收第一亦防枵腹爆乾雷乳粥瓊糜露腳回色香味觸映根來睡魔有耳不及掩直拂防牀過疾雷─謝人惠茶─一規蒼玉琢蜿蜒借有佳人錦叚鮮莫笑持歸淮海去爲君重試大眀泉─晁補之和答曾敬之祕書見招能賦堂烹茶─玉泉吟鼎月隳輪姑射風標兩絕塵只欠何郎牕畔雪戎葵爲我作餘春一盌分來百越春玉溪小暑卻宜人紅塵他日同回首能賦堂中偶坐身─次韻提刑毅甫送茶─炰羔煮餅漸宜秦愁絕江南一味眞健步逺梅安用插鷓鴣金盞有餘春─孫覿李茂嘉寄茶─蠻珍分到謫仙家斷璧殘璋裹絳

紗擬把金釵候湯眼不將白玉伴脂麻─周必大送陸務觀赴七閩提舉常平茶事─暮年桑薴毀茶經應爲徵行不到閩今有云孫持使節好因貢焙祀茶人─陸遊同何元立蔡肩吾至東丁院汲泉煮茶─云芽近自峩睂得不減紅囊顧渚春旋置風鑪淸樾下他年奇事屬三人─飯罷碾茶戲書─江風吹雨暗衡門手碾新茶破睡昏小餅龍團供玉食今年也到浣花村─試茶─北牕髙臥鼾如雷誰遣香茶挽夢回綠地毫甌雪花乳不妨也道入閩來─晝臥聞碾茶─小醉初消日未晡幽牕催破紫雲腴玉川七椀何須爾銅碾聲中睡已無─戴昺嘗茶─自汲香泉帶落花漫燒石鼎試新茶緑陰天气閒庭院臥聽黃蜂報晚衙─徐意一北苑茶詞─官焙春綱入貢時擔頭獵獵小黃旗甘香不羨嘗陽羨密待天顏喜可知─金劉著伯堅惠新茶─建溪玉餅號無防防井爲奴日鑄降忽聽松風翻蟹眼卻疑春雪落寒江─馮璧東坡海南烹茶圖─講筵分賜密雲龍春夢分眀覺亦空地惡九鉆黎洞火天遊兩腋玉川風─眀施漸贈歐道士賣茶─靜守黃庭不煉丹因貧卻得一身閒自看火候蒸茶熟野鹿銜筐送下山─陸容送茶僧─江南風致說僧家石上淸香竹裏茶法藏名僧知更好香煙茶暈滿袈裟─原─王徳操謝人送茶─谷雨年年僧送茶近來無復及貧家伏龍手制能分餉活火新泉試落霞

禦定佩文齋廣羣芳譜卷二十﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷二十一

茶譜

茶四

集藻詩散句增宋沈遼新陽一日至東風方獵獵百艸尙勾萌靈芽已先防所采僅毛髮厥工巧烹爕甘泉列盎熾炭浩旁疊修竹爲之規黃金爲之挾形摹各臻妙制作易妥帖至尊所虛佇守臣方惕懾其上爲虯龍蜿蜒奮鱗鬛稍降乃交鳯文翼相盤貼函封趨北道驛使互防挾四方老金玉議論誰敢輙─徐璣─臘餘春未新素質蘊芳菲千夫喏登壠叫嘯風雷隨雪芽細若鍼一夕吐淸奇天地發寶祕鬼神不敢知舊制尊禦膳授職各有司分綱制品目簿尉監視之𨿽有領督官安敢専所爲初綱七七銙次綱數弗差一以薦郊廟二以瀹賓夷天子且謙受他人奚可希─唐鄭遇嫩芽香且靈吾謂艸中英夜月和煙搗寒鑪對雪烹─宋梅堯臣─十

片建溪春干云碾作塵天王初受貢楚客已烹新─張商英─壑源山勢上連云全占南州第一春自有化工鐘粹气特生靈葉奉嚴宸─楊萬里─白錦秋鷹微露靑瑤曉樹未成芽松梢鼔吹濤翻鼎甌面雲煙乳作花鄭淸之─一杯春露暫畱客兩腋淸風幾欲仙可但喚回槐國夢不妨更舉趙州禪─戴翼─騷客醉眠腸正苦睡魔退聽骨先寒未堪八餅供龍焙且遣一旗登虎壇增─晉張載─芳茶冠六情溢味播九區─唐杜甫─落日平臺上春風啜茗時─張籍─藥看辰日合茶過卯時煎原─白居易─畱餳和冷粥出火煮新茶─增─於鵠─鹿裘長酒气茅屋有茶煙─溫庭筠─采茶溪樹緑煮藥石泉淸─許渾─曬藥竹齋暖搗茶松院深─宋錢惟演─春茶泛

雪液曉飯薦蘭蒸─宋庠─香濃煙穗直色嫩乳花圓宋祁─甌潔凝芳乳羅纖撼縹塵─梅堯臣─湯嫩乳花浮香新舌甘永─歐陽修─共約試新茶槍旗幾時綠─王安石─酒醪猶羙好茶荈正芳新─原─蘇軾─赤泥開方印紫餅截圓玉─黃庭堅─建溪有靈艸能脫詩人骨─增陸遊─兔甌泛玉塵香雪兩超勝─張舜民─玉尺鋒稜聳銀槽樣度窊─戴復古─開甕嘗春酒租山摘早茶─陳與義─何以同嵗暮共此晴雲椀─原─眀陸樹聲─風鼎翻雲液春芽熟乳花─增─唐李嘉祐─幸有香茶畱釋子不堪秋艸送王孫─白居易─閒吟工部新來句渇飲毘陵逺到茶春風小榼三升酒寒食深鑪一椀茶─李渉山中朅來采新茗新花亂髮前山頂─崔玨─銀甌貯浪水一掬松雨聲來乳花熟─宋宋祁─初筍一槍知采候亂花三沸記烹時─文彥博─舊譜最稱頂味露芽雲液勝醍醐─余靖─僧來便學嘗茶訣白乳旗槍帶露收─梅堯臣─防芽防日始能就碾月一罌初霽來─王珪

云疊亂花爭一水鳳團雙影貢先春─黃夷簡─宿雨一番蔬甲嫩春山幾倍茗旗香─蘇軾─獨天上小團月來試人間第二泉紅焙淺甌新活火龍團小碾鬭晴窗何湏魏帝一丸藥且盡盧仝七椀茶上人問我遲畱意待賜頭綱八餅茶─張舜民─官園老兵朝入城報道新芽已堪摘香如桃蕊色如麯蟹眼松聲浮艾葉─黃庭堅─香苞解盡寶帶銙墨面碾出明窗塵─補之─閭侯貢璧琢蒼玉中有掉尾寒潭龍─陳師道─得諾向來輕季子打門何日走周公─洪芻─松鳴湯鼎茶初熟雪壓鑪灰水漸低─王庭珪─玉局偶然畱妙語焦坑從此貴新茶─周必大─商嶺烹來思舊漾洛泉煎處嘆新芽─陸遊─茶分正焙新開篛水浥中泠自候湯戴復古─午枕不成春艸夢落花風靜煮茶香─戴昺─磚鑪春煮兔毫玉石鼎月翻魚眼湯─元張翥─茶香夜煮苓泉活琴思秋翻鶴帳淸─唐王維─石唇安茶臼─李嘉祐─綠茗蓋春山─孟郊─茗啜綠淨花─於鵠─搗茶書院靜─白居易─陽叢抽茗芽籠暖焙茶煙茶香飄紫筍破睡見茶功─朱慶余─綠茗香醒酒─許渾─秋茶垂露細露茗山廚焙─薛能─茶羙夢初驚─皮日休─煎茶拾野巢─鄭谷─茶香紫筍露─李中─茶美睡心爽泉美茶香異─僧修睦─茶碾去年春─宋林逋─閣掩茶煙晚─余靖─茶圃一旗春─王安石─浮荈白雲香水甘茶串香─陸遊─村女賣秋茶懷茶就井煎

元黃庚─茶煎谷雨春─李孝光─茶香鄰屋借─郭鈺─紅雨長茶芽─唐白居易─渇嘗一椀綠昌明酒渇春深一椀茶─李洞─顧渚香浮瀹茗花─張蠙─籠開鸚鵡報煎茶─韓偓─一甌香沫火前茶─盧延讓─茶香時潑澗中泉─宋楊億─茗粥露芽銷晝夢─林逋─霏霏茶靄出松梢─宋祁─采憶春山露滿旗─蘇軾─細雨足時茶戶喜─晁補之─破睡槍旗引興長─陸遊─日鑄珍芽開小缶睡起何妨自磑茶北苑茶新帶銙方長毫甌小聚茶香─戴復古─入峽先租谷雨茶─金王元節─又將新火試新茶─劉鐸─新詩吟罷自煎茶─元袁桷─側岸采茶石火─倪瓚─人語煙中始焙茶春茶已放仙人掌山中茶焙隔林煙竹林煙幕煮茶香明王世貞─隠囊匡坐自煎茶窗前竹色分茶盌─何景眀─茗葉松花進晚餐─徐渭─防棗沈茶紫繭微詞─增─金蔡伯堅好事近─天上賜金奩不減壑源三月午椀春風纖手看一時如雪幽人只慣茂林前松風聴淸絕無柰十年黃卷向枯腸搜徹─髙士談好事近─誰扣玉川門白絹斜封團月晴日小窗活火響一壺春雪可憐桑薴一生顚文字更淸絕眞擬駕風歸去把三

山登徹─宋黃庭堅阮郎歸─摘山初制小龍團色和香味全碾聲初防夜將防烹時鶴避煙消滯思解塵煩金甌雪浪翻只愁啜罷月流天餘淸攪夜眠─又─烹茶畱客駐雕鞍有人愁逺山別郎容易見郎難月斜窗外山歸去後憶前歡畫屏金博山一杯春露莫畱殘與郎扶玉山─又─歌停檀板舞停鸞髙陽飲興闌獸煙噴盡玉壺幹香分小鳳團雪浪淺露花圓捧甌春筍寒絳紗籠下躍金鞍歸時人倚欄─又─黔中桃李可尋芳摘茶人自忙月團犀胯鬭圓方研膏入焙香靑篛裹絳紗囊品髙聞外江酒闌傳盌舞紅裳都濡春味長原─謝逸武陵春─畫燭籠紗紅影亂門外紫驑嘶分破雲團月影虧雪浪皺淸漪捧盌纖纖春筍瘦乳霧泛冰甆兩腋淸風拂袖飛歸去酒醒時─增─蘇軾西江月─龍焙今年絕品谷自古珍泉雪芽防井散神仙苖裔來從北苑湯發云膄釅白盞浮花乳輕圓人間誰敢更爭妍鬭取紅窗白面─黃庭堅西江月─龍焙頭綱春艸穀簾第一泉香已醺浮蟻嫩鵝黃想見翻匙雪浪兔褐金絲寶盌松風蟹眼新湯無因更發次公狂甘露來從仙掌─踏莎行─畫皷催春蠻歌走向火前一焙爭春長低株摘盡到髙株髙株別是閩溪樣碾破春風香凝午帳銀瓶雪滚翻輕浪今宵無睡酒醒時摩圍影在秋江上─蘇軾行香子─綺席才終歡意猶濃酒防時髙興無窮共誇君賜初拆臣封看分香餅黃金縷密雲龍鬭贏一水功敵千鐘覺涼生兩腋淸風暫畱紅防少

卻紗籠放笙歌散庭館靜略從容─黃庭堅品令─鳳舞團團餅恨分破教孤另金渠體淨隻輪慢碾玉塵光瑩湯響松風早減了二分酒病味濃香永醉鄕路成佳境恰如燈下故人萬里歸來對影口不能言心下快活自省─黨懷英靑玉案─紅莎綠蒻春風餅趁梅驛來云嶺紫柱崖空瓊竇冷佳人卻恨等閒分破縹緲防鸞影一甌月露心魂醒更送淸歌助幽興痛飲休辭今夕

永與君洗盡滿襟煩暑別作髙寒境─米芾滿庭芳─雅燕飛觴淸談揮麈使君髙會羣賢密雲防鳳初破縷金團窗外鑪煙自動開缾試二品香泉輕濤起香生玉麈雪濺紫甌圓嬌鬟宜美盻防擎翠防穩步紅蓮坐中客翻愁酒醒歌防防上紗籠畫燭花驄弄月影當軒頻相顧餘歡未盡欲去且畱連─黃庭堅滿庭芳─北苑龍團江南鷹爪萬里名動京關碾深羅細瓊蕊暖生煙一種風流气味如甘露不染塵凡纖纖捧水甆瑩玉金縷鷓鴣斑相如方病酒銀瓶蟹眼波怒濤翻爲扶起樽前醉玉頽山飲罷風生兩腋醒魂到明月輪邊歸來晚文君未寢相對小窗前─蘇軾水調歌頭─已過幾番雨前夜一聲雷槍旗爭戰建溪春色占先魁采取枝頭雀舌帶露和煙搗碎結就紫雲堆輕動黃金碾飛起綠塵埃老龍團眞鳳髓防將來兔毫盞裏霎時滋味舌頭回喚醒靑州從事戰退睡魔百萬夢不到陽臺兩腋淸風起我欲上蓬萊─黃庭堅看花回─夜永蘭堂醺飲半倚頹玉爛漫墜鈿墮履是醉時風景花暗殘燭歡意未防舞燕歌珠成防續催茗飲旋煮寒泉露井缾竇響飛瀑纖指緩連環動觸漸泛起滿甌銀粟香引春風在手似粵嶺閩溪初采盈掬暗想當時探春連云尋篁竹怎歸得鬢將老付與杯中緑

別錄─原─世說─簡文云劉尹茗柯有實理─注─謂如茗之枝柯𨿽小中有實理非外博而中虛也─增─顧渚山茶記顧渚山中有鳥如鸜鵒而色蒼每至正二月作聲曰春起也三四月云春去也采茶人呼爲喚春鳥─原─東坡雜記─茶欲其白常患其黒墨則反是然墨磨隔宿則色暗茶碾過日則香減頗相似也茶以新爲貴墨以古爲佳又相反矣茶可於口墨可於目蔡君謨老病不能飲則烹而玩之呂行甫好藏墨而不能書則時磨而小啜之此又可以發來者之一笑也溫公與子瞻論茶墨云茶與墨二者正相反茶欲白墨欲黒茶欲重墨欲輕茶欲新墨欲陳子瞻云上茶妙墨俱香是其徳同也皆堅是其操同也譬如賢人君子黔晳美惡之不同其徳操一也溫公以爲然─山谷集─相茶瓢與相卭竹同法不欲肥而欲瘦但湏飽風霜耳─增─演繁露─東坡後集二從駕景靈宮詩云病貪賜茗浮銅葉按今禦前賜茶皆不用建盞用大湯色正白但其制樣似銅葉湯耳銅葉色黃褐色也─資暇錄─始建中蜀相崔寜之女以茶杯無襯病其熨指取楪子承之旣啜而杯傾乃以蠟環楪子之央其杯遂定卽命匠以漆環代蠟進於蜀相蜀相奇之爲制名而話於賔親人人爲便用於代是後傳者更環其底愈新其制以至百狀焉貞元初靑鄆油繪爲荷葉形以襯茶椀別爲一家之楪今人云杔子始此非也蜀相卽今升平崔家─茶史─劉曄字子儀嘗與劉筠飲茶問左右湯滚也未眾曰已滚筠曰僉曰鯀哉應聲曰吾與防也─原─種植─茶性惡水宜肥地斜坡陰地走水處用糠與焦土種之每一圈可用六七十粒覆土厚一寸出時勿耘艸旱以米泔水澆常以小便糞水或蠶沙壅之水浸根必死三年後可采茶凡種相離二尺一叢─增─大觀茶論─植產之地崖必陽圃必陰蓋石之性寒其葉抑以瘠其味疎以薄必資陽和以發之土之性敷其葉疏以暴其味彊以肆必資陰防以節之陰陽相濟則茶之滋長得其宜─茶解─茶地南向爲佳向陰者遂劣故一山之中美惡大相懸也茶固不宜加以惡木惟桂梅辛夷玉蘭玫瑰蒼松翠竹與之間植足以蔽覆霜雪掩映秋陽其下可植芳蘭幽菊淸芬之物最忌菜畦相逼不免滲漉滓厥淸眞─原─采造─采茶以谷雨前者佳制茶擇淨微蒸候變色攤開扇去气揉做畢火气焙榦以篛葉包之語曰善蒸不若善炒善曬不如善焙蓋茶以炒而焙者佳耳─增─西溪叢語─建州龍焙面北謂之北苑有一泉極淸澹謂之禦泉用其池水造茶卽壊茶味惟龍團勝雪白茶二種謂之水芽先蒸後揀每一芽先去外兩小葉謂之烏帶又次取兩嫩葉謂之白合畱小心芽置於水中呼爲水芽聚之稍多卽研焙爲二品卽龍團勝雪白茶也─大觀茶論─茶工作於驚蟄尢以得天時爲急輕寒英華漸長條逹而不廹茶工從容致力故其色味兩全若或時暘郁燠芽甲奮暴促工暴力隨槁晷刻所廹有蒸而未及壓壓而未及研研而未及制茶黃畱積其色味所失已半故焙人得茶天爲慶擷茶以黎明見日則止用爪防芽不以指揉慮气污燻漬茶不鮮防故茶工多以新汲水自隨得芽則投諸水凡芽如雀舌谷粒者爲鬭品一鎗一旗爲揀芽二鎗二旗爲次之餘斯爲下茶之始芽萌則有白合旣擷則有烏帶白合不去害茶味烏帶不去害茶色茶之美惡尢系於蒸芽壓黃之得失蒸太生則芽滑故色淸而味烈過熟則芽爛故茶色赤而不膠壓久則气竭味漓不及則色暗味澁蒸芽欲及熟而香壓黃欲膏盡亟止如此則制造之功十已得七八矣滌芽惟潔濯器惟淨蒸壓惟其宜研膏惟熱焙火惟良飲而有少砂者滌濯之不精也文理燥赤者焙火之過熟也夫造茶先度日晷之短長均工力之眾寡防采擇之多少使一日造成恐茶過宿則害色味─北苑別錄─采茶之法湏是侵晨不可見日晨則夜露未晞茶芽肥潤見日則爲陽气所薄使芽之膏腴內耗至受水而不鮮明故每日常以五更撾鼔集羣夫於鳳凰山監采官人給一牌入山至辰刻則復鳴鑼以聚之恐其逾時貪多務得也─茶錄─茶有眞香而入貢者微以龍腦和膏欲助其香建安民間試茶皆不入香恐奪其眞若烹防之際又雜珍菜香艸其奪益甚正當不用茶味主於甘滑惟北苑鳳凰山連屬諸焙所產者味佳隔溪諸山𨿽及時加意制作色味皆重莫能及也又有水泉不甘能損茶味前世之論水品者以此─煮泉小品─茶之團者片者皆出於碾磑之末旣損眞味復加油垢卽非佳品總不若今之芽茶也蓋天然者自勝耳曽茶山日鑄茶詩寶銙自不乏山芽安可無蘇子瞻壑源試焙新茶詩要知玉雪心腸好不是膏油首面新是也且末茶瀹之有屑滯而不爽知味者當自辧之芽茶以火作者爲次生曬者爲上亦更近自然且斷煙火气耳況作人手器不防火候失宜皆能損其香色也生曬茶瀹之瓶中則槍旗舒暢淸翠鮮明尢爲可愛─茶疏─淸明谷雨摘茶之候也淸明太早立夏太遲谷雨前後其時適中若肎再遲一二日期待其气力完足香烈尢倍易於收藏𨿽稍長大故是嫩枝柔葉也生茶初摘香气未透必借火力以發其香然性不耐勞炒不宜久多取入鐺則手不勻久於鐺中過熟而香散矣甚且枯焦何堪烹防炒茶之器最忌新鐡鐡腥一入不復有香尢忌脂膩害甚於鐡湏豫取一鐺耑用炊飯無得別作他用炒茶之薪僅可樹枝不用榦葉幹則火力猛熾葉則易焰易滅鐺必磨瑩旋摘旋炒一鐺之內僅容四兩先用文火次用武火催之手加木指急急鈔轉以半熟爲度微俟香發是其候矣茶不炒甑中蒸熟然後烘焙緣其摘遲枝葉微老炒亦不能使軟徒枯碎耳亦有一種極細炒乃采之他山炒焙以欺好奇者彼中甚愛惜茶決不忍乘嫩摘采以傷樹本─茶箋─采茶雨前則精神未足夏后則梗葉太麤然茶以細嫩爲妙湏當交夏時看風日晴和月露初收親自監采入籃烈日之下又防籃內鬱蒸須傘蓋至捨速傾淨薄攤細揀枯枝病葉蛸絲靑牛之類一一剔去方爲精潔也蒸茶須看葉之老嫩定蒸之遲速以皮梗碎而色帶赤爲度若太熟則失鮮其鍋內須頻換水蓋熟湯能奪茶味也茶焙每年一修修時雜以濕土便有土气先將漧柴隔宿薫燒令焙內外幹透先用麤茶入焙次日然後以上品焙之焙上之又不可用新竹恐惹竹气又湏勻攤不可厚薄如焙中用炭有煙者急剔去又宜輕搖大扇使火气旋轉竹簾上下更換若火太烈恐黏焦气大暖色澤不佳不易又恐幹濕不勻須要看到茶葉梗骨處俱已幹透方可並作一或兩寘在焙中最髙處過一夜仍將焙中炭畱數莖於灰燼中微烘之至眀早可收藏矣─屠隆茶箋─采茶不必太細細則芽初萌而味欠足不必太靑靑則茶已老而味欠嫩湏在谷雨前後覓成梗帶葉微綠色而團且厚者爲上─聞龍茶箋─茶初摘時湏揀去枝梗老葉惟取嫩葉又湏去尖與柄恐其易焦此松蘿法也炒時湏一人從傍扇之以祛熱气否則黃色香味俱減炒起出鐺時置大磁盤中仍湏急扇令熱气稍退以手重揉之再散入鐺文火炒幹入焙蓋揉則其津上浮防時香味易出田子藝以生曬不炒不揉者爲佳亦未之試耳─原─貯茶─茶之味淸而性易移藏法喜溫燥而惡冷濕喜淸涼而惡蒸鬱喜淸獨而忌香臭藏用火焙不可曬入磁瓶密封口毋令濕气得侵又勿令泄气安頓湏在坐臥之處逼近人气則常溫不寒必在板房則燥土室則蒸又要透風勿置幽隱之處尢易蒸濕兼恐有失防檢世人多用竹器貯茶𨿽復多用篛防然篛性峭勁不甚伏帖風濕易侵至於地鑪中頓萬萬不可人有以竹器盛茶置被籠中用火卽黃除火卽潤忌之忌之茶性畏紙紙成於水中受水气多也紙裹一夕隨紙作气茶味盡矣𨿽火中焙出少頃卽潤日用所湏貯小罌中篛包薴紥亦勿見風時用火焙不可曬宜置之案頭勿近有气味物若茶多者藏宜用磁甕大容一二十觔四圍厚篛中貯茶湏極燥極新專供此事久乃愈佳不必嵗易茶湏築實仍用厚篛塡甕中加以篛以眞皮紙包之薴麻紥壓以大新磚勿令微風得入可以接新其閣庋之方宜磚底數層四圍磚砌形若火鑪愈大愈善勿近土墻頓甕其上隨時取竈下火灰候冷簇於甕傍半尺以外仍隨時取火灰簇之令裏灰常燥以避風濕卻忌火气入甕則能黃茶─增─茶錄─藏茶宜蒻葉而畏香藥喜溫燥而忌濕冷故收藏之家以蒻葉封裹入焙中兩三日一次用火常如人體溫溫則禦濕潤─快雪堂漫錄─徐茂吳雲藏茶法實茶大甕底置篛封固倒放則過夏不黃以其气不外泄也子晉云當倒放有蓋缸內缸宜砂底則不生水而常燥時常封固不宜見日見日則生翳損茶色矣藏又不宜熱處新茶不宜驟用過黃梅其味始足─茶箋藏茶新淨磁壇周廻用榦篛葉密砌將茶漸漸裝進揺實不可用手掯上覆幹篛數層又以火炙幹炭鋪壇口紥固近有以夾口錫器貯茶者更燥更密蓋磁壇猶有微罅透風不如錫者堅固也─原─烹茶─世人情性嗜好各殊而茶事則十人而九竹鑪火候茗椀淸緣煮引風之碧雲傾浮花之雪乳非借湯勲何昭茶徳略而言之其法有五一擇水水泉不羙茶味頓失山泉爲上江水次之如用井水湏多汲者佳若混濁醎苦切忌不可用二簡器砂防煮水磁壺注湯白甌供酌咸爲上品然湏防簡淨潔若近鮏羴油膩等物則茶之眞味俱敗三曰忌混茶性最嬌易惹諸味若以一切香辣咸甜之物防茶則茶味槪被混擾四曰愼烹煮李約性能辧茶嘗曰茶湏緩火炙活火煎活火謂炭之有防者當使湯無妄沸庶可養茶始則魚目散布微微有聲中則四邊泉湧累累連珠終則騰波皷浪水气全消謂之老湯取起待沸止湯淸用以防茶衝美淸快茶味始全三沸之法非活火不可若柴薪濃煙最損茶味顧況云文火細煙小鼎長泉蘇子瞻雲活水仍湏活火烹自臨釣石汲深淸文衡山云瓦瓶新汲山泉水紗防籠頭手自煎又東坡煎茶歌蟹眼已過魚眼生颼颼欲作松風鳴茸出磨細珠落轉繞甌飛雪輕又謝宗論茶候蟾背之芳香觀蝦目之沸湧皆可謂深於茶者五曰辧色未防之先湏以溫湯洗茶去其塵土冷气壺甌亦宜泡淨拭漧然後酌茶則碧綠淸香色味俱全如茶潔淨勿洗─增─茶經─其火用炭次用勁薪其炭曽經燔炙爲膻膩所及及膏木敗器不用之古人有勞薪之味信哉其水用山水上江水中井水下其山水揀乳泉石池漫流者上其瀑湧湍潄勿食之久食令人有頸疾又多別流於山谷者澄浸不泄自火天至霜郊以前或潛龍蓄毒於其間飲者可決之以流其惡使新泉涓涓然酌之其江水取去人逺者井取汲多者其沸如魚目微有聲爲一沸緣邊如湧泉連珠爲二沸騰波皷浪爲三沸已上水老不可食也初沸則水合量調之以鹽味謂棄其啜余無廼而鐘其一味乎第二沸出水一瓢以竹防環激湯心則量未當中心而下有頃勢若奔濤濺沫以所出水止之而育其華也凡酌置諸椀令沫餑勻沫餑湯之華也華之薄者曰沫厚者曰餑細輕者曰花如棗花漂漂然於環池之上又如廻潭曲渚靑萍之始生又如晴天爽朗有浮雲鱗然其沫者若綠錢浮於水湄又如菊英墮於樽俎之中餑者以滓煮之及沸則重華累沫皤皤然若積雪耳荈賦所謂煥如積雪曄若春敷有之第一煮水沸而棄其沫之上有水膜如黒雲母飲之則其味不正其第一者爲雋永或畱熟以貯之以傋育華救沸之用諸第一與第二第三盌次之第四第五盌外非渇甚莫之飲凡煮水一升酌分五盌乘熱連飲之以重濁凝其下精英浮其上如冷則精英隨气而竭飲啜不消亦然矣茶性儉不宜廣則其味黯淡且如一滿盌啜半而味寡況其廣乎其色縮也其罄也其味甘檟也不甘而苦荈也啜苦咽甘茶也─采茶錄─代宗朝李季卿刺湖州至維揚逄陸鴻漸抵楊子驛將食李曰陸君別茶聞揚子南水又殊絕今者二妙千載一遇命軍士謹愼者深入南陸利器以俟俄而水至陸以杓揚水曰江則江矣非南似臨岸者使者曰某棹舟深入見者累百敢有紿乎陸不言旣而傾諸盆至半陸遽止之又以杓揚之曰自此南者矣使者蹶然馳白某自南賫至岸舟蕩覆過半懼其尠挹岸水增之處士之鑑神鑑也某其敢隱焉─原─淸異錄─沙門福全能注湯幻茶成詩一句並防四甌泛乎湯表檀越日造門求觀湯戲全自詠詩曰生成裏水丹靑巧畫工夫學不成卻笑當年陸鴻漸煎茶贏得好名聲─增─淸異錄─茶至唐始盛近世有下湯運別施妙訣使茶紋水脈成物象者禽獸虫魚花艸之屬纖巧如畫但湏臾卽就散滅此茶之變也時人謂之茶百戲─潘子眞詩話─葉濤詩極不工而喜賦詠嘗有試茶詩云碾成天上龍兼鳳煮出人間蟹與蝦好事者戲云此非試茶乃碾玉匠人嘗南食也─澄懷錄─蔡君謨湯取嫩而不取老爲團餅茶發耳今旗芽槍甲湯不足則茶神不透茶色不明故茗戰之防尢在五沸─聞雁齋筆談─茶旣就筐其性必發於日而遇知己於水然非煮之茶竈茶鑪則亦不佳故曰飲茶富貴之事也趙長白自言吾生平無他幸但不曽飲井水耳此老於茶可謂能盡其性者今亦老矣甚窮大都不能如曩時猶摩挲萬卷中作茶史故是天壤間多情人也─茶箋─茶壺以小爲貴每一客壺一把任其自斟自飲方爲得趣何也壺小則香不渙散味不耽閣況茶中香味不先不後只有一時太早則未足太遲則已過見得恰好一防而盡化而裁之存乎其人─茶解─烹茶宜甘泉次梅水梅雨如膏萬物賴以滋飬其味獨甘梅後便不堪飲─羅茶記─烹茶水之功居六無泉則用天水秋雨爲上梅雨次之秋雨冽而白梅雨醇而白雪水五穀之精也色不能白─茶說─湯者茶之司命故候湯最難未熟則茶浮於上謂之嬰兒湯而香則不能出過熟則茶沈於下謂之百壽湯而味則多滯善候湯者必活火急扇水面若乳珠其聲如松濤此正湯候也器具精潔茶愈爲之生色今時姑蘇之錫注時大彬

之沙壺汴梁之湯銚湘妃竹之茶竈宣成窰之茶盞髙人詞客賢士大夫莫不爲之珍重卽唐宋以來茶具之精未必有如斯之雅致─原─用茶神農食經─茶茗久服令人有力悅志─博物志─飲眞茶令人少眠─華陀食論─茶久服益意思─壺居士食忌─苦茶久食羽化與韮同食令人體重─陶景雜錄─芳茶輕身換骨昔丹丘子黃山君服之─東坡集─除煩去膩世固不可以無茶然暗中損人殆謂不少─增─廣雅─荊巴間采葉作餅葉老者餅成以米膏出之欲煮茗飲先炙令赤色搗末置瓷器中以湯澆覆之用蔥姜橘子芼之其飲醒酒─原拌茶鄴侯家傳─唐徳宗好茶加酥椒之類李泌戲爲詩旋沫翻成碧玉池添酥散作琉璃眼─茶譜─木樨茉莉玫瑰薔薇蕙蘭蓮橘梔子木香梅花皆可作茶諸花開時摘其半含半放蕊之香气全者量其茶葉多少摘花爲茶三停茶一停花用磁礶一層茶一層花相間至滿紙篛縶固入鍋重湯煮之取出待冷用紙封裹火上焙漧收用─增─茶譜─蓮花茶於日未出時將半含蓮花撥開放細茶一撮納滿蕊中以麻皮略縶令其經宿次早摘花傾出茶葉用建紙包茶焙漧再如前法又將茶葉入別蕊中如此者數次取出焙漧收用不勝香美─淸異錄─漏影春法用鏤紙貼盞糝茶而去紙僞爲花身別以荔肉爲葉松實鴨腳之類爲蕊沸湯防攪─原─東坡雜記─唐人煎茶用姜故薛能詩云鹽損添常戒姜宜著更誇據此則又有用鹽者矣近世有用此二物者輙大笑之然茶之中等者用姜煎信佳也鹽則不可─增─幹淳嵗時記─禁中大慶會用大鍍金以五色果簇飣龍鳳謂之繡茶─雲林遺事─倪元鎭素好飲茶在惠山中用核桃松子肉和眞粉成小塊如石狀置茶中名曰淸泉白石茶有趙行恕者宋宗室也慕元鎭淸致訪之坐定童子供茶行恕連啖如常元鎭艴然曰吾以子爲王孫故出此品乃略不知風味眞俗物也自是交絕─原鬭茶茶錄─建安鬭茶以水防先沒者爲負耐久者爲勝相去一水兩水耳─增─茶錄─茶色貴白而餅茶多以珍膏油其面故有靑黃紫黒之異善別茶者正如相工之眎人气色也隱然察之於內以肉理潤者爲上旣已末之黃白者受水昬重靑白者受水詳明故建安人鬭試以靑白勝黃白─原─収子─寒露収茶子曬漧以濕沙土拌勻盛筐內─附見論水─洞庭張山人雲山頂泉淸而輕山下泉淸而重石中泉淸而甘沙中泉淸而冽土中泉淸而厚流動者良於安靜負陰者勝於向陽山削者泉寡山秀者有神眞源無味眞水無香惠山寺東爲觀泉亭堂曰漪瀾泉在亭中二井石甃相去只尺方圓異形汲者多由圓井蓋方動圓靜靜淸而動濁也流過漪瀾從石龍口中出下赴大池者有土气不可汲泉流冬夏不涸張又新品爲天下第二泉─食物本艸─梅雨時置大缸收水煎茶甚美經宿不變色易味貯瓶中可經久梅雨水洗癬疥滅瘢防入醤令易熟沾衣便腐澣垢如灰汁有異它水孫眞人云凡遇山水塢中出泉者不可久居常食作癭病凡陰地冷水不可飲飲之必作疾瘧─歐陽修大明水記─世傳陸羽茶經其論水雲山水上江水次井水下又雲山水乳泉石池漫流者上瀑湧湍潄勿食食久令人有頸疾江水取去人逺者井水取汲多者其說止於此而未嘗品第天下之水味也至張又新爲煎茶水記始云劉伯蒭謂水之宜茶者有七等又載羽爲李季卿論水次第有二十種今考二說與羽茶經皆不合羽謂山水上而乳泉石池又上江水次而井水下伯蒭以楊子江爲第一惠山石泉爲第二虎邱石井爲第三丹陽寺井爲第四揚州大明寺井水爲第五而松江第六淮水第七與羽說相反季卿所說二十水廬山康王谷水第一無錫惠山石泉第二蘄州蘭谿石下水第三扇子峽蝦口水第四虎邱寺井水第五廬山招賢寺下方橋潭水第六楊子江南零水第七洪州西山瀑布泉第八桐柏淮源第九廬州龍池山頂水第十丹陽寺井水第十一揚州大眀寺井第十二漢江南零水第十三玉虛洞香谿水第十四武關西水第十五松江水第十六天臺千丈瀑布水第十七桞州圓泉第十八嚴陵灘水第十九雪水第二十如蝦口水西山瀑布天臺千丈瀑布皆羽戒人勿食食之生疾其餘江水居山水上井水居江水上皆與茶經相反疑羽不當二說以自異使誠羽說何足信也得非又新妄附益之耶其述羽辯南零岸水特怪誕甚妄也水味有美惡而已欲舉天下之水一一而次第之者妄說也故其爲說前後不同如此羽之論水惡渟浸而喜泉源故井取多汲者江𨿽長流然眾水雜聚故次山水惟此說近物理云─浮槎山水記─浮槎山在愼縣南三十五里或曰浮闍山或曰浮巢二山其事出於浮圖老子之徒荒怪誕妄之說其上有泉自前世論水者皆弗道予嘗讀茶經愛陸羽善言水後得張又新水記載劉伯蒭李季卿所列次第以爲得之於羽然以茶經考之皆不合又新狂妄險譎之士其言難信頗疑非羽之說及得浮槎山水然後益知羽爲知水者浮槎與龍池山皆在廬州界中較其味不及浮槎逺甚而又新所記以龍池爲第十浮槎之水棄而不錄以此知其所失多矣羽則不然其說曰山水上江次之井爲下山水乳泉石池漫流者上其言𨿽簡而於論水盡矣浮槎之水發自李侯嘉祐二年李侯以鎭東軍畱後出守廬州因遊金陵登山飲其水又登浮槎至其山上有石池涓涓可愛蓋羽所謂乳泉漫流者也飲之而甘乃考圖記問故老得其事迹因以其水遺予於京師故予爲志其事俾世知其泉發自李侯始也─東坡集─予頃自汴入淮泛江沂峽歸蜀飲江淮水蓋彌年旣至覺井水腥澀百餘日然後安之以此知江水之甘於井也審矣今來嶺外自楊子始飲江水及至南康江益淸駛水益甘則又知南江賢於北江也近度嶺入淸逺峽水色如碧玉味益勝今遊羅浮酌泰禪師杖泉則淸逺峽水又在其下矣嶺外惟惠人喜鬭茶此水不虛出也

【附錄】茶花

增─艸花譜─茗花卽食茶之花色月白而黃心淸香隠然瓶之髙齋可爲淸供佳品且蕊在枝條無不開徧集藻─五言古詩─增─元朱徳潤題白茶花屏秋髙銀河防碧宇淨如洗飛仙自天來幻作白茶蕊淸香不自迥出山谷底盈盈防玉環婉立庭戶裏風霜非故林雨露結新意

七言律詩─增─宋蘇轍茶花二首─黃蘗春芽大麥麤傾山倒谷采無餘只疑殘枿陽和盡尙有幽花霰雪初耿耿淸香崖菊淡依依秀色嶺梅如經冬結子猶堪種一畝荒園試爲鉏細嚼花須味亦長新芽一粟葉間藏稍經臘雪侵肌瘦旋得春雷發地狂開落空山誰比數蒸烹來嵗最先嘗枝枯葉硬天眞在踏徧牛羊未攺香七言絕句─增─陳與義初識茶花─伊軋籃輿不受催湖南秋色更佳哉靑裙玉面初相識九月茶花滿路開

【附錄】臯盧

增─本艸─臯盧一名瓜蘆一名苦防景苦菜注曰南方有蘆亦似茗李珣曰按此木卽臯盧也生南海諸山中葉似茗而大味苦澀出新平縣南人取作茗飲極重之如蜀人飲茶也李時珍曰臯盧葉狀如茗而大如手掌挼碎泡飲最苦而色濁風味比茶不及逺矣

彚考─增─廣記─西平縣出臯盧茶之別名葉大而澀南人以爲飲─南越志龍州縣有臯盧葉似茗土人謂之過羅或曰物羅皆夷語也

禦定佩文齋廣羣芳譜卷二十一

欽定四庫全書

禦定佩文齋廣羣芳譜卷二十二

花譜

梅花一【梅實別見果譜】

原─梅先眾木花花似杏甚香杏逺不及老幹如杏嫩條緑色葉似杏有長尖樹最耐久性潔喜曬澆以塘水則茂忌肥水種類不一白者有緑萼梅【凡梅花跗蒂皆絳紫色惟此純緑枝梗亦靑特爲淸髙好事者比之九嶷仙人萼緑華吳下又有一種萼亦微緑四邊猶淺絳亦自難得】重葉梅【花頭甚豊葉重數層盛開如小白蓮梅中奇品也】消梅【花與江梅官城梅相似】玉蝶梅【花頭大而微紅色甚妍可愛】時梅冬梅異品有墨梅【花黒如墨或云以苦棟樹接者】他如侯梅紫梅同心梅紫蒂梅尙多而重葉緑萼玉蝶尢今人所尙也─增─範成大梅譜─江梅【遺核野生不經栽接者又名直腳梅或謂之野梅凡山澗水濵荒寒淸絕之趣皆此本也花穗小而疎瘦有韻香最淸】早梅【花勝直腳梅吳中春晚二月始爛漫獨此品於冬至前已開故得早名錢塘湖上亦有一種開尢早余嘗重陽日親折之有橫枝對菊開之句】官城梅【吳下圃人以直腳梅擇他本花肥者接之花遂敷腴唐人所稱官梅止謂在官府園圃中非此官城梅也】百葉緗梅【亦名黃香梅亦名千葉香梅花葉至二十餘瓣心色微黃】

【花頭差小而繁密別有一種芳香比常梅尢穠美不結實】─花鏡─照水梅【花開皆向下而香甚濃奇品也】品字梅【一花三實】麗枝梅【花繁而蒂紫】九英梅【此花爲杜子美白樂天所賞鑑】臺閣梅【花開後心中復有一蕊心放出】─原─賈思勰曰梅花早而白杏花晚而紅乃知天下之美有不得兼者梅花優於香桃花優於色若荔枝無好花牡丹無美實亦其類也彚考─增─詩曹風─鳲鳩在桑其子在梅─小雅─山有嘉卉侯栗侯梅─宋史隠逸傳─林逋結廬西湖孤山不娶無子多植梅畜鶴因謂妻梅子鶴─說苑─越使執一枝梅遺梁王梁王之臣曰韓子顧左右曰惡有一枝梅乃遺列國之君乎─山海經─靈山有木多梅─原─西京雜記漢上林苑有侯梅紫花梅同心梅紫蒂梅麗友梅─荊州記陸覬與範曄相善自江南寄梅花一枝詣長安與曄因贈以詩折梅逄驛使寄與隴頭人江南無所有聊贈一枝春─金陵志─宋武帝女壽陽公主人日臥於含章殿檐下梅花落於額上成五出花拂之不去號梅花妝宮人皆效之─增─江陵記洪亭村下有梅迥村舊云是梅槐合生成樹是以名之今音訛謂之梅廻─原─杜甫詩注─何遜爲揚州法曹廨捨有梅樹一株時吟詠其下後居洛思梅請再往從之抵揚花方盛開對花傍偟終日─增─梅妃傳─梅妃姓江氏名采蘋開元中侍明皇大見寵幸性喜梅所居欄檻悉植數株上榜曰梅亭梅開賦賞至夜分尙顧戀花下不能去上以其所好戲名曰梅妃妃有梅花賦─云仙雜記─李白遊慈恩寺寺僧乞詩白爲題訖僧獻緑英梅檀香筆格蘭縑袴紫瓊霜─原─龍城錄─隋開皇中趙師雄遷羅浮一日天寒日暮於松林間酒肆傍捨見美人淡妝素服出迎時已昬黒殘雪未消月色微明師雄與語言極淸麗芳香襲人因與扣酒家門共飲少頃一緑衣童子笑歌戲舞師雄醉寐但覺風寒相襲久之東方已白起視大梅花樹上有翠羽刺嘈相顧月落參橫惆悵而已─常朝錄─元稹爲翰林承防朝退行至廊下時初日映九英梅隙光射稹有气勃勃然百僚望之曰豈腸胃文章映日可見乎─白帖─大庾嶺上梅花南枝已落北枝方開─增─倦遊錄─大庾嶺上有佛塔廟有婦人題云妾防年侍父任英州司防旣代歸父以大庾本有梅嶺之名而反無梅遂植三十株於道之右因題詩於壁今隨夫之任端溪復至此寺前詩已污漫矣因再書之雲英江今日掌刑回上得梅山不見梅輟俸買將三十本淸香畱與雪中開好事者因以夾道植梅矣─談苑─王曽布衣時以梅花詩獻呂防正云而今未問和羮事且向百花頭上開防正曰此生已安排狀元宰相也─程氏遺書─早梅冬至已前發方一陽未生然則發生者何也其榮其枯此萬物一个陰陽升降大節也然逐枝自有一个榮枯分限不齊此各有一干坤也各自有个消長只是个消息惟其消息此所以不窮至如松柏亦不是不凋只是後凋凋得不覺怎少得消息方夏生長時卻有夏枯者則冬寒之際有發生之物何足怪也─談撰─卉木皆感春气而生獨梅開以冬蓋東方動以風風生木故曲直作酸則酸者木之性惟梅之味最酸乃得气之正北方水爲之母以生之則易感故梅先眾木而華─邵氏聞見錄─呂文穆大隠荘梅蓋早梅也香甚烈而大雲從大庾嶺移其本至此─癸辛雜識─梅花無仰開者蓋亦自能巧避風雪耳驗之信然宜興西地名石庭十餘里皆古梅苔蘚蒼翠宛如虯龍皆數百年物也有小梅僅半寸許叢生苔間著花極晚─祖秀華陽宮記─政和初作艮嶽於禁城之東鑿池爲溪澗因其餘土積而爲山曰飛來腰徑百尺植梅萬本曰梅嶺─原─張鎡梅品─花宜稱二十六條爲澹雲爲曉日爲薄寒爲細雨爲輕煙爲佳月爲夕陽爲微雪爲晚霞爲珍禽爲孤鶴爲淸溪爲小橋爲竹邊爲松下爲明爲疎籬爲蒼厓爲綠苔爲銅瓶爲紙帳爲林間吹笛爲膝上橫琴爲石枰下碁爲掃雪煎茶爲美人澹妝篸戴─增─梅品─花榮寵六條爲煙塵不染爲鈴索防持爲除地徑淨落瓣不緇爲王公旦夕畱盻爲詩人閣筆評量爲妙妓淡妝雅歌─十二月燕遊次序─正月玉照堂賞梅湖山尋梅二月玉照堂西緗梅堂東紅梅十二月湖山探梅玉照堂看早梅─萬花谷曽端伯以梅花爲淸友─金城記─黎舉常云以梅聘海棠但恨時不同耳─劍南詩注─成都合江園蓋故蜀別苑梅最盛自初開監官日報府報至開五分則府主來宴遊人亦競集─曲洧舊聞─許洛中有江梅椒萼梅綠萼梅千葉黃香梅四種─原─範成大梅譜─古梅會稽最多四明吳興亦間有之其枝樛曲萬狀蒼蘚鱗皴封滿花身又有苔須埀於枝間或長數寸風至緑絲飄飄可翫初謂古木歷久風日致然詳考會稽所產𨿽小株亦有苔防蓋別是一種非必古木余嘗從會稽移植十本一年後花𨿽盛發苔皆剝落殆盡其自湖之武康得者卽不變移風土不相宜防稽隔一江湖蘓接壤故土宜或異同也凡古梅多苔者封固花葉之眼惟罅隙間始能發花花𨿽稀而气之所鐘豊腴妙絕苔剝落者則花發仍多與常梅同去成都二十里有臥梅偃蹇十餘丈相傳唐物也謂之梅龍好事者載酒往遊淸江酒家有大梅如數間屋傍枝四垂周遭可羅坐數十人任子嚴運使買得作淩風閣臨之因遂築大圃謂之盤園余生平所見梅之奇古者惟此兩處爲冠洛都賣花者爭先爲奇初冬折未開枝置浴室中薫蒸令坼彊名早梅終瑣碎無香餘頃守桂林立春梅已過元夕則嘗靑子皆非風土之正杜子美詩云梅蕊臘前破梅花年後多惟冬春之交正是花時耳項裏出古梅老幹奇怪苔蘚封枝疎花防綴夭矯如畫殊令人愛翫不忍捨─增─誠齋江湖集詩注─余旣得麾臨漳朝士餞余髙會於西湖上釗寺滿谷皆梅花一望無際絕頂有亭榜曰錦屏余獨倚一株醉極摘梅花嚼之同捨張監簿蜀人名珖字君玉相顧曰淸勝如許謂非謫仙可乎─輟耕錄─紹興行宮中有玉質亭梅繞之由繹已堂過錦胭廊百八十楹直通禦前廊外卽後苑梅花千樹曰梅崗亭曰冰梅亭道士張雨字伯雨號句曲外史嘗從王溪月眞人入京初燕地未有梅花吳閒閒宗師全節新從江南移至防以穹廬匾曰潄芳亭伯雨偶造其所恍若與西湖故人遇徘徊旣久不覺熟寢於中伯雨覺日已暮矣閒閒笑曰伯雨素有詩名宜作詩以贖過雨遂賦詩有風沙不憚五千里將身跳入仙人壺之句閒閒大喜送翰林集賢嘗所往來者袁學士伯長謝博士敬徳馬禦史伯庸吳助教飬浩虞修撰伯生俱和之廣客談─龍廣寒江湖異人也事母至孝六月一日其母壽旦方啟北牖舉壽觴忽梅花一枝入牖香色絕佳人遂以孝梅稱之士大夫贈詩者甚多惟張存菊一絕最爲人膾炙其詩曰南風吹南枝一白照萬綠嵗寒誰知心孟宗林下竹厥後孝梅年百有五嵗猶童顏綠髮人以爲孝感所致─韻府─張景修以梅花爲淸客─原─玉壺冰─王冕隱九里山樹梅花千株桃桞居其半結茅廬三間自題爲梅花屋─學圃余防─京師許千戶家見盆中一綠萼玉蝶梅梅之極品不知種在何處當詢而覓之餘薋園中一綠萼梅偃蓋婆娑下可坐數十人今特作髙樓賞之子孫當加意培壅─增─事詞類奇─水陸艸木之花香而可愛者甚眾梅獨先天下而春故首及之─潛確類書─梅具四徳初生蕊爲元開花爲亨結子爲

利成熟爲貞梅有四貴貴稀不貴繁貴老不貴嫩貴瘦不貴肥貴含不貴開─袁宏道吳郡諸山記─光福一名鄧尉與元墓銅坑諸山相連屬山中梅最盛花時香雪三十里─具區志─梅花莫盛於洞庭山之後堡下鎭東山之長圻丰圻舟輿壺觴累累不絕─西湖志─永興寺庭前有綠萼二樹古扶疎爲河渚西溪之冠西溪居民數百家聚爲村市姚安春日遊西溪詩梅花引我入溪深半繞靑松半翠林已耐嵗寒成好友還將春色伴幽岑蒼煙踏破鞋無迹明月挑來杖有心贏得淸芬盈客防莫愁歸路暮云侵─西湖志余─淳熈五年二月初一日孝宗過徳壽宮起居太上畱坐冷泉堂至石橋亭子看古梅太上曰苔梅有二種一種出張公洞者苔蘚甚厚花極香一種出越上苔如緑絲長尺餘今嵗二種同時著花畱此少觀復命內史宣史浩至賜坐用內人動樂進酒君臣皆沾醉而退淳熈八年正月二日孝宗遣太子恭迎二殿至南內初就淩虛閣排當三盞後至萼緑華堂看梅是日大雪太上大喜盡歡而罷孤山梅花以和靖著名然白樂天去郡有憶杭州梅花因敍舊寄蕭協律詩三年悶悶在余杭曽與梅花醉幾塲伍相廟邊繁似雪孤山園裏麗如妝云云則自唐時已賞鑑於名公矣─原─桂林志─袁丰宅後有六株梅開時曽爲鄰屋煙气所爍乃團泥塞竈張幕蔽風久而又拆其屋曰冰姿玉骨世外佳人但恨無傾城笑耳─花史─唐梅仙祖師學道於白雲山篤戒行夏月偶坐化於梅下數里聞梅花香經旬不息逺近異之宋憲聖後每治生菜必於梅下取落花雜之宋趙必連刻苦讀書開慶間以文防當補官辭不就晚植梅數百株名其居曰梅花荘與弟若槸日吟詠其中鐡腳道人常愛赤腳走雪中興發則朗誦南華秋水篇嚼梅花滿口和雪咽之曰吾欲寒香沁入肺腑陳英隠居江南種梅千株花時落英繽紛恍如積雪廣西桂林府滿山皆梅開時作梅瘴易染人─增─花史─嘉魚人陳從龍少嗜學每夜讀書至曙能詩環居栽梅倚樹而臥孤山放鶴亭林逋隠此蓄二鶴每泛舟湖中客至童子縱鶴飛報卽歸後人題句云種梅花處伴林逋西湖志至元間儒學提舉余謙復補植梅數百本於山構梅亭於其下─湖州府誌─煙霞塢武康劉穎士別業谷口梅花十餘

裏紫梅溪在歸安縣東北三十里上多生梅毎嵗或開紫花一枝故名─開封府誌─梅花堂在許州治北蘇軾建─饒州府誌─余幹縣藏山上趙汝愚嘗讀書於此理宗爲題梅巖二字─黃州府誌─春風嶺多梅花─成都府誌─成都府東閣卽杜甫招裴廸登東亭觀梅處泉州府誌─南安縣梅花山下多梅樹─建寜府誌─崇安縣梅亭趙抃作令時手植梅於後圃因名─興化府誌城東南谷城山舊有梅隠松隠竹隠三精舍─南雄府誌─大庾嶺卽五嶺之一漢武帝擊南粵楊僕遣部將庾勝屯兵於此因名大庾其初險峻行者苦之自張九齡開鑿始可通車馬其上多植梅又名梅嶺─惠州府誌梅花村羅浮飛雲峯側趙師雄遇美人卽此─平樂府誌─城東梅花園宋鄒浩記─羅浮山誌─沖虛觀殿階古梅傳是葛洪手種芳烈異於凡梅鐡榦虯枝堅瘦如削眞千餘年物也嶺南嘉樹惟此與智藥所植訶子樹並傳─原─長幹之南七里許曰華嚴寺寺僧蒔花爲業而梅尢富白與紅植相若惟綠萼玊蝶植倍之率以絲縛虯枝盤曲可愛桃本者三四年輙膠矣不善縛則抽條蔓引不如不縛者爲佳以故收藏難每嵗開時但取一二本落後則歸之又靈谷之左偏曰梅花塢約五十餘株萬松在西香雪滿林最爲奇絕

集藻─序─原─宋楊萬里和梅詩序─梅肇於炎帝之經著於說命之書召南之詩然以滋不以象以寔不以華也豈古之人皆質而不尙其華歟然華如桃李顏如舜華不尙華哉而獨遺梅之華何也至楚之騷人飲芳而食菲佩芳馨而食葩藻盡掇天下之香艸嘉木以苾芬其四體而金玉其言語文章盡逺取江籬杜若而近捨梅豈偶遺之歟抑梅之未遭歟南北諸子如陰鏗何遜蘇子卿詩人之風流至此極矣梅於是時始以花聞天下及唐之李杜本朝之蘇黃崛起千載之下而躪借千載之上遂主風月花艸之夏盟而於其間始出桃李蘭蕙而居客之左蓋梅之有遭未有盛於此時者也然色彌章用彌晦花彌利實彌鈍也梅之初服豈其端使之然哉前之遺今之遭信然歟余友洮湖陳晞顏蓋造次必於梅顚沛必於梅者也嘉愛之不足而吟詠之吟詠之不足則盡取古人賦梅之作而賡和之寄一編以遺予曰從古此詩已八百篇矣不盈千篇吾未止也予讀之而驚曰抑何丰耶丰而不奇則亦常耳抑何奇耶余嘗愛陰鏗詩云花舒雪尙飄照日不俱銷蘇子卿云祗言花是雪不悟有香來唐人崔道融詩云香中別有韻淸極不知寒是三家者豈畏疎影暗香之句哉晞顏之詩同梅而淸淸在梅前同梅而馨馨在梅後其於三家所謂未聞以千里畏人者也─增─張鎡梅品序─梅花爲天下神奇而詩人尢所酷好淳熈嵗乙巳予得曹氏荒圃於南湖之濵有古梅數十爰輟地十畝移種成列增取西湖北山別圃紅梅合三百餘本築堂數間以臨之又夾以兩室東植千葉緗梅西植紅梅各一二十章前爲軒楹如堂之數花時居宿其中環潔輝映夜如對月因名曰玉照復開澗環繞小舟往來未始半月捨去自是客有遊桂隠者必求觀焉頃者太保周益公秉鈞予嘗造東閣坐定首顧予曰一棹徑穿花十里滿城無此好風光蓋予舊詩尾句眾客相與歆於是遊玉照者又必求觀焉值春凝寒又能畱花過孟月始盛名人才士題詠層委亦可謂不負此花矣但花並秀非天時淸美不宜又標韻孤特若三閭首陽二子寜槁山澤終不頫首屏气受世俗湔拂間有身親貌悅而此心落落不相領會甚至於污防附近略不自揆者花𨿽眷客然我輩胸中空洞幾爲花呼叫稱寃不特三嘆而足也因審其性情思所以爲奨防之防凡數月乃得之今疏花宜稱憎嫉榮寵屈辱四事總五十八條掲之堂上使來者有所警省且示人徒知梅花之貴而不能愛敬也使與予之言傳布流誦亦將有愧色云─範成大梅譜前序梅天下之尢物無問智愚賢不肖莫敢有異議學圃之士必先種梅且不厭多他花有無多少皆不系重輕余於石湖玉雪坡旣有梅數百本比年又於捨南買王氏僦捨七十楹盡拆除之治爲範村以其地三分之一與梅吳下栽梅特盛其品不一今始盡得之隨所得爲之譜以遺好事者─梅譜後序─梅以韻勝以格髙故以斜橫疎瘦與老枝怪奇者爲貴其新接穉木一嵗抽嫩枝直上或三四尺如酴醿薔薇輩者吳下謂之气條此直宜取實規利無所謂韻與格矣又有一種於條上茁短橫枝狀如棘鍼花宻綴之亦非髙品近世始畫墨梅江西有楊補之者尢有名其徒仿之者實繁觀楊氏畫大略皆气條耳𨿽筆法奇峭去梅實逺惟廉宣仲所作差有風致世鮮有評之者余故附之譜後云─原─明張鼐孤山種梅序─夫人標物異物借人靈古往而今自來風光無盡景遷而人不攺興防常新是知有補斯完無虧不滿誰非造化轉水光山色於眼前繄彼人功畱雪月風花於本地維昔孤山逸老曽於嬴嶼栽梅偃伏千枝澹蕩寒嵐之月崚嶒數樹畱連野水之煙自鶴去而人不還乃山空而種亦少庾嶺之春久寂羅浮之夢不來𨿽走馬徵輿閙前堤之景色柰暗香疏影辜此夜之淸光是以同社諸君子防綴冰花補苴玉樹種不移於海外勝已集乎山中灌巖隙而長玉龍紛披偃仰礨澗湄而棲白鳳布置橫斜幽心扶瘦骨同妍冷趣植寒枝共逺西泠橋畔重開圃印淸波六一泉邊載起瓊樓邀皓月非惟借風霜之伴與岸花江桞鬭風光亦將畱山澤之臞令溪飲巖居生气色倘髙人扶笻掃石正堪讀易說詩若韻士載酒飛觥亦足吟風弄月使千古勝塲不渝寂寞將六堤佳境盡入包羅豈獨處士之功臣抑亦坡仙之勝友余薄遊湖上緬想孤蹤防月下之驢爲問山中誰是主指雲間之鶴來看亭畔幾枝花爰快述其良圖用同貽於好事云爾

說─原─宋楊東山梅花說─易曰乾爲天前輩論幹與天異謂天者幹之形體幹者天之性情某因觸類而思之不但干與天異而已事事物物莫不皆有形體性情林和靖詠梅疎影橫斜水淸淺二句此爲梅寫眞之句也梅之形體也雪後園林才半樹二句此爲梅傳神之句也梅之性情也冩梅形體是謂寫眞傳梅性情是爲傳神文─原─周之翰爇梅文─寒勒銅瓶凍未開南枝春斷不歸來這回勿入梨云夢卻把芳心作死灰恭惟地壚中處士梅先生生自羅浮沠分庾嶺形如枯木稜稜山澤之臞膚若凝脂凜凜冰霜之操春魁占百花頭上嵗寒居三友圖中玉堂茆捨本無心金鼎啇羮期結果不料道人見挽便離有色之根夫何冰氏相淩遽返華胥之國玉骨擁鑪烘不醒深魂剪紙竟難招紙帳夜長猶作尋香之夢筠月淡尙疑弄影之時𨿽宋廣平鐡石心腸忘情未得使華光老丹靑手叚摸索未眞卻怨零落一枝春好與茶毗三昧火惜花君子還道這一防香魂今在何處咦烱然不逐東風散只在孤山水月中

傳─原─元王冕梅華傳先生姓梅名華字魁不知何許人或謂出炎帝其先有以滋味幹商髙宗乃召與語大悅曰若作和羮爾惟鹽梅因食采於梅賜以爲氏梅之有姓自此始至紂時梅伯以直言諫妲己事被醢族遂隠迨周有摽有者始出仕其寔行著於詩三十餘世當漢成帝時梅福以文學補南昌尉上書言朝廷事不納亦隠去變姓名爲吳市門卒云自是子孫散處不甚顯漢末緑林盜起避地大林大將軍曹操行師失道軍士渇甚願見梅氏梅聚族謀曰老瞞埀涎漢鼎人不韙之吾家世淸白愼勿與語竟匿不出厥後絫生葉葉生萼萼生蕊蕊生華是爲先生先生爲人修潔灑落秀外瑩中玉立風塵之表飄飄然眞神仙中人所居環堵竹籬茅舍灑如也行者過其處必徘徊指顧曰是梅先生居也勿翦勿伐谿山風月其與之俱先生雅與髙人韻士遊䢐徠十八公山陰此君輩皆嵗寒友何遜爲揚州法曹掾虛東閣待先生先生遇之甚厚相對移日畱數詩而歸先生南北兩支世傳南暖北寒先生蓋居於南者也先生諸子甚多長云寔操行堅固人謂其有廼父風味居南京犀浦者爲黃氏其餘別族具載石湖譜太史公曰梅先生翩翩濁世之髙士也觀其淸標雅韻有古君子之風焉彼華腴綺麗烏能辱之哉以故天下人士景仰愛慕豈虛也耶─明何喬新梅伯華傳梅伯華字汝芳世居大江之南其先本若木氏之裔食采於梅春秋時復屬於楚秦始皇遣將軍王翦滅楚遂移兵伐梅滅之子孫散處江南以國氏其家杭之西湖粵之大庾者宗枝尢蕃衍伯華自幼好修丰姿芳潔翛然埃之表好居山澤每與騷人處士徜徉泉石云壑之間終日忘返不識者疑爲仙云性剛介士無賢不肖皆知敬重好事者或冩其像於屏見者肅然起敬不覺鄙吝自消楚令尹子蘭申公子椒以淸修自負願托交於伯華伯華曰若等無寔而外飾終將委厥美以從俗耳非吾友也淩波仙子洛迦樊生亦以雅素絕俗願與伯華爲異姓兄弟伯華笑曰若等得我一體非可與共度嵗寒者也丞相廣平宋公貞心勁質於人少許可獨敬重伯華嘗作賦以誦其美伯華覧之不樂曰知人信不易哉吾嘗以宋公鐡石心腸顧乃輕吐綺語至以文君綠珠況我噫知徳者鮮矣當陽春和煦時羣葩競榮紅香翠蔓燦如也而伯華恬然於荒寒之野或以後時誚之者曰大丈夫盍乘時取紅紫自苦於寂寞誰復知之伯華曰榮悴命也然有性焉吾知安吾命盡吾性而已且子未睹其終耳狂飈振蕩彼將飄泊何所戾耶言者慚而退石湖範公與伯華交莫逆買地於所居之範村招伯華聚族居之且爲作譜辧其韻格之異而嘆寫眞者不察也由是伯華益有聞於天下云─洪璐白知春傳─白知春大庾人也初不詳其得姓之由或曰太昊氏廷臣有貌晳而傅粉者帝呼爲白郎遂以爲姓至商髙宗時有善調鼎羮者同傅說爲相大著勲業天下始重其名自後族類繁衍徧處海內漢末有族子居鄧襄間最繁盛曹瞞師過渴甚獲濟歸而勒其功於史後世稱之西晉時曰華魁者爲江南亭長遇陸正平於傳捨遂爲通使長安故人爲薦拜祕書省伴讀二世至飛英落魄不拘専事放蕩其友薦爲上林內史得入宮禁爲劉宋壽陽公主飾妝公主甚喜宮中爭效慕之梁何遜官揚州與淸江盛開者爲僚宷日共賡吟情誼甚宻唐宋璟未相時於從父東川官舍見郡人一本性姿素朴儀容古雅請爲忘年交作文美之其後有名九英者與白樂天元稹杜甫輩相友善京師謂之連璧九英女瓊姬居羅浮擇壻名士趙師雄月夜遇之遂定婚媾世傳爲奇過宋有奇男子同林和靖隠孤山甘淡泊忘勢利和靖爲詩美其行今載集中再傳曰墨始防爲吏除守衡州宣徳澤及於民有甘棠之思卒繪其像民間多奉祀之白有逺族因秦俗家貧子壯分贅楊氏厥類尢蕃生子𨿽狀貎不類白而气味相似故亦見珍於世知春字儒華衡州十世孫生而骨格淸臒丰神灑落𨿽邊幅不修而天然標格自出風塵之表性慧善推步星數每嵗天子將頒春歷輙先以消息吐白人間世以其知春候故名之爲人孤潔不交塵俗惟與蜀人葉恆盛衛人管若虛爲耐久朋嘗曰吾𨿽不見用於治朝亦當魁芳譽於天下一日恆盛若虛聞之曰吾聞智者不失時勇者不失勢陽徳方亨皆爭憐角寵而子若不聞迨夫肅殺逞眾芳謝子顧抗顏獨出此何以故曰竊聞之有赫赫之譽者發必淺無彰彰之名者飬必深與其揚金石於鄭衛交奏之時孰若援舜琴而獨鳴播徳馨於桃李暄妍之塲孰若蘊蘭芳而獨寫是故使避秦皆商山則孰爲漢廷之蕭曹不仕隋皆河汾則誰爲唐室之房杜當時聞其名者多跨蹇踏雪尋訪至有取其連枝令奚童肩負館之華堂靜室禮對閣筆平章不逾日則斂容而去知春惟林居簡出謝絕紛華日以甘酸醖釀成就諸子之徳寔思以宏先人調鼎之業云

記─增─明劉基友梅軒記─臯亭之山有隠者焉以友梅字其軒環其居皆梅也或曰友者人倫之名也君子以友輔仁人求其友必於人焉可也梅卉木也人得而友之乎生於世爲人焉捨斯人弗友而卉木乎取之斯人也不旣怪矣乎劉子曰否彼固有所激而云也夫彼所謂隠者也不同乎人而隠彼固自絕於世之人而卉木之爲徒也彼固以斯世爲不足乎已而隠以爲髙彼固謂人不足與友而卉木良我友也彼誠有所激哉世之如管鮑者鮮矣刺於谷風嗟於桑柔臏於涓賣於寄累於灌夫蠅營狗茍於拜塵之人友之而不爲損者鮮矣哉人不可以無友彼將何所取哉梅卉木也有嵗寒之操焉取諸人弗得矣捨卉木何取哉且此物非徒取也淩霜雪而獨秀守潔白而不污人而象之亦可以爲人矣─原─姚淶梅花記─洪崖仙尉隱於大庾之嶠長子孫者累數百祀跨躡南北綿邈逺近夏曄冬蒨日衍以蕃客有過之者始見之若聚焉繼見之若邑焉滋茂弗已宋守趙孟藡氏見而稱之曰若是其稠乎是可國也於是建國號曰梅奄一方而有之封域視古宋衛然其國與諸國異有父子兄弟而無君長有疆圉山川而無城郭有榮瘁盛衰而無徵伐有風雨霜露而無耕穰有大小短長縱橫曲直而無妍其居結瑤而搆瓊其俗擷芳而嚅馥其服被縞而曳素往往搜防寄逺埃之地弗處世慕其潔至假冰玉神仙以爲諭國於南州而性獨耐寒𨿽加以嚴霜暴霰不能虐也自肇國以來輒於職方嵗遣子修貢於廷累代嘉之聽梅氏自爲治弗奪其土於是國益庻且大初梅氏以鼎味薦於商商道賴以復興周人得其名於謠以列於司樂者由是聲重天下華寔旣符今古同賞或謂其風韻獨勝或謂其神形俱淸或謂其標格秀雅或謂其節操凝固如宋廣平杜少陵林和靖諸名賢皆與梅氏爲方外友類形諸篇什以摹冩情狀然其所得不過一村一圃一林一木之勝而未有以國名者自梅氏有國而其散處於海內者咸列於附庸罔或先焉立國旣久梅氏之英庾山之靈相與求其主劉先生挺生南服出而臨之而國於是乎有主先生猶不敢當曰我梅花國人也或請於先生敢問宅是國何義也先生曰吾之所取於梅氏者有五善焉博於濟物仁也不撓於時義也生不相陵禮也審於擇友智也出不愆其期信也此吾之所以獨樂於梅不徒臭味之合而已若夫桑梓之所詔鞶帶之所佩朝夕之所玩几案之所味皆取足於是而梅也無役不供亦惟求吾適耳奚其主問者曰梅生數千年乃有國復數百年乃有主主是邦者非先生其誰天下不被梅之澤者久矣今世所賴於梅者微先生孰能盡其用乎幸矣先生之主斯國也且昔人有所謂烏衣槐安者徒托諸寓言皆齊諧之流非所以語於道也先生之國以寔不以名以道不以物吾益嘉先生之善爲斯國主也先生笑而不答因書以爲記─增─陳繼儒梅花樓記─王元美嘗謂余市居之迹於喧也山居之迹於寂也惟園居在季孟間耳然王氏之弇山枕城中朝暾映門遊屐麏集卽主人亦往往支門謝客欲放而之於曠野無人之鄕而不可得余然後知園之與眾也寜獨與其謀於市也寜謀於野吾友範象先有園在橫澇野塘之南去城十里而近喧寂半之四面楡桞陰翳小池上梅花兩樹婆娑相對蒼枝老骨縱橫屈曲排檐而上其榦可抱其葉可防一畝其子可得五石範子謂吾見梅多矣未有如此君之老而奇者乃結髙樓以臨之獨與一二老衲攤虎皮爇猊鼎倚樓而歌之曰雪滿山中髙士臥月明林下美人來已復笑曰如季廸詩不過得花之幽韻閒淡而已吾家老梅政如碧眼西僧修睂露額又若毒龍怒虯紛挐搆鬭於廣莫之野攫爪迸鱗鬼怪萬狀度他木詎足與此君爭勝庻幾鐘賈山之嘉樹四賢祠之紫藤差鼎足耳範子樓旣成於是廣蒔霞桃芙蓉來禽之屬以映帶之池加辟竹加徙梅之爲觀日閒以敞而陳子適來陳子曰吾嘗聞往年探梅者過壽安寺中寺僧爲遊客所困至析而爲薪而其次惟光福元墓之傍薄雪輕雲漠漠數里一快平生然村人率以種梅爲業不復有品題防持與梅花兩相韻者古今梅花之知已僅得林逋君復三百年而有範子範子於此中塊然野處白板赤欄朱碧幄依微獨立於暗香疏影之外何異處士孤山所少者童子開門放鶴耳他日抱鶴上扁舟送之花下煙沙星渚短笛悠悠有巍然破輕浪而出者則陳先生至也子其報梅花吐一枝以候我

頌─增─明劉基梅頌─吳興章仲文築室花溪之上環植梅焉命之曰梅花之莊頌曰朱方之秀梅實碩兮含章而貞受命獨兮扶疎蕭森淸以直兮元冰沍寒不撓其節兮玉之潔兮夷之特兮閉而發兮芳郁烈兮黃中絳跗美而完兮麗而不淫物莫能幹兮冬榮夏實含陰陽兮靑黃累離以和羮兮文質彬彬徳之儀兮君子之象君子之宜兮

賦─原─梁簡文帝梅花賦─層城之宮靈苑之中奇木萬品庻艸千叢光分影雜條繁榦通寒圭變節冬灰徙筩並皆枯悴色落摧風年歸气新揺蕓動塵梅花特早偏能識春或乘陽而發金乍雜雪而被銀吐艶四照之林舒榮五衢之路旣玉綴而珠離且冰懸而雹布葉嫩出而未成枝抽心而挿故標半落而飛空香隨風而逺度掛靡靡之遊絲雜霏霏之晨霧爭樓上之落粉奪機中之織素乍開花而傍巘或含影而臨池向玉堦而結采拂网戶而低枝於是重閨佳麗貎婉心嫻憐早花之驚節訝春光之遣寒裌衣始薄羅袖初單折此芳華舉玆輕袖或挿鬢而問人或殘枝而相授恨鬟前之太空嫌金鈿之轉舊顧影丹墀弄此嬌姿洞開春牖四卷羅帷東風吹梅畏落盡賤妾爲此斂蛾眉花色持相比恆愁恐失時─唐宋璟梅花賦埀拱三年予春秋二十有五戰藝再北從父之東川授館官舍有梅一本敷於榛莽中喟然嘆曰嗚呼斯梅托根非其所出羣之姿何以別乎若其貞心不攺是則可取也已感而成興遂作賦曰髙齋寥閴嵗晏山深景翳翳以斜度風悄悄而亂吟坐窮檐以無朋進一觴而孤斟步前除以彳亍倚藜杖於墻陰蔚有寒梅誰其封植未綠葉而先葩抽靑枝於宿枿光分影布冰玉一色胡雜遝乎眾艸又蕪沒乎叢棘匪王孫之見幻羌潔白其何極若夫瓊英綴雪絳萼著霜儼如傅粉是謂何郎淸香潛襲疎蕊暗齅又如竊香是謂韓壽凍雨晚濕宿露朝滋又如英皇泣於九嶷愛日烘晴眀蟾照夜又如神人來從姑射煙晦晨昏陰霾晝閉又如通徳掩袖擁髻狂颷捲沙飄素摧柔又如綠珠輕身墜樓半開半含非黙非言溫伯雪子目擊道存或俯或仰匪笑匪怒東朝順子正容物悟或憔悴若靈均或欹傲若曼倩或嫵媚若文君或輕盈若飛燕口吻雌黃擬議殆徧彼其藝蘭兮九畹采蕙兮五柞緝之以芙蓉贈之以芍藥玩小山之叢桂掇芳洲之杜若是皆物出於地產之奇名著於風人之托然而艶於春者望秋先悴盛於夏者未冬而萎或朝而速謝或夕秀而遂衰曷若玆卉嵗寒特妍冰凝涸沍擅美專權相彼百花孰敢爭先鸎語方澀蜂房未喧獨步早春自全其天至若措迹隠深寓形幽絕恥鄰市廛甘遁巖穴江僕射之孤燈向壁不可淒迷陶彭澤之二徑投閒曽無悁結貴不移於本性方有儷於君子之節聊染翰以寄懷用示於來哲從父見而朂之曰萬木僵僕梅英載吐玉立冰姿不易厥素子善體物永保貞固─增─宋朱子梅花賦並序─楚襄王遊乎云夢之野觀梅之始華者愛之徘徊而不能捨焉驂乘宋玉進曰美則美矣臣恨其生寂寞之濵而榮此嵗寒之時也大王誠有意好之則何若移之渚宮之囿而終觀其寔哉宋玉之意蓋以屈原之放微悟王而王不能用於是退而獻賦曰夫何嘉卉而信奇兮厲嵗寒而方華潔淸姱而不滛兮專精皎其無瑕旣笑蘭蕙而易誅兮復異乎松栢之不華屏山谷以自娛兮命冰雪而爲家謂後皇賦予命兮生南國而不遷𨿽瘴癘非所托兮尙幽獨之可願嵗序䢐以崢嶸兮物皆捨故而就新披宿莽而橫出兮廓獨立而增妍霧滃而四起兮川谷沍而冰堅澹容與而不兮象姑射而無鄰夕同云之繽紛兮林莽雜其葳蕤曽予質之無加兮專皎潔而未衰方酷烈而誾誾兮信橫發而不可摧紛旖旎亦何好兮靜窈窕而自持䢐淸夜之湛湛兮玉繩耿而未低方娉婷而自喜兮友明月以爲儀歘浮雲之來蔽兮四顧莽而無人悵寂寞其淒涼兮泣回風之無辭立何久乎山阿兮步何躊躕於水濵忽舉目而有見兮恍顧盻之足疑謂彼漢之廣兮羌何爲乎人間旣奇服之耀兮又綽約而可觀欲一聽白雲之歌兮嘆揚音之不可聞將結軫乎瑤池兮懼佳期之非眞願借陽春之白日兮及芳菲之未虧與遲暮而零落兮曷若充夫佩幃渚宮矧未有此兮紛艸棘之縱橫椒蘭後乎霜雪兮亦何有乎芳馨俟桃李於載陽兮倉庚寂而未鳴私顧影而自憐兮淡愁思之不可更君性好而弗取兮亦吾命其何傷辭曰後皇貞樹艶以姱兮潔誠諒淸有嘉寔兮江南之人羌無以異兮防獨處廓豈不可召兮層臺累榭靜而可樂兮王孫兮歸來無使哀江南兮─明徐渭梅賦─孤稟矜競妙英雋發肌理冰凝幹膚曲屈畱連野水之煙澹蕩寒山之月蕊一攢而集霞葩五出而爭雪側披防磧委朔風其將吹忽上髙空助凍雲之欲結杪數英之半掬中萬斛之一摶古幹橫肱玉龍遊而張甲編條聚腦白鳳戢以流翰佩玦繽紛何啻淩波之子肌膚綽約無言姑射之仙趣將幽而見取艶以冷而爲妍緼香气於空表弄皎色於霄端瘦影橫臞然山澤素魂麗壁忽爾嬋娟托使將傳寄江南之遐信隨風暗度報塞北以春天羌笛一聲韻全飄於纖指素琴三弄神屢托於冰弦乃有巖居之徒溪飲之老防褐黃冠龎睂壽考跨蹇防笻漿烹藻望谷口以窮搜坐石頭而拂掃亦有遊心道徳之儒含思風雅之伯讀易說詩於其下詠騷作記當其處景得人而益增人因景而標致斯風格之雅幽而韻調之殊異亦足以快心暢神洗郁破滯又何羨乎羅浮之奇而東嶽之麗五言古詩─增─梁簡文帝雪裏梅花─絕訝梅花晚爭來雪裏窺下枝低可見髙處逺難知俱羞惜腕露相讓到腰羸定湏還剪防學作兩三枝─梁元帝詠梅─梅含今春樹還臨先日池人懷前嵗意花發故年枝─鮑泉詠梅花─可惜階下梅飄蕩逐風廻度拂羅幌縈落梳臺乍隨纖手去還因挿鬢來客心屢看此愁睂斂詎開王筠和孔中丞雪裏梅花─水泉猶未動庭樹已先知翻光同雪舞落素混冰池今春競時發猶是昔年枝惟有長顦顇對鏡不能窺─庾肩吾同蕭左丞詠摘梅花─梅朝始發庭雪晚初消折花牽短樹幽叢入細條冰澑玉手含刺春腰逺道終難寄馨香徒自饒─周庾信詠梅花─常年臘月半已覺梅花防不信今春晚俱來雪裏看樹凍懸冰落枝髙出手寒早知覓不見眞悔著衣單─陳陰鏗詠雪裏梅─春近寒𨿽轉梅舒雪尙飄因風還共落照日不俱銷葉開隨足影花多助重條今來漸異昨向晚判勝朝─謝爕早梅迎春故早發獨自不疑寒畏落眾花後無人別意看徐陵梅花─對戶一株梅新花落故栽燕拾還蓮井風吹上鏡臺倡家怨思妾樓上獨裵徊啼看竹葉錦簪罷未能裁─唐桞宗元早梅早梅發髙樹廻映楚天碧朔吹飄夜香繁霜滋曉白欲爲萬里贈杳杳山水隔寒英坐消落何用慰逺客宋梅堯臣讀吳正仲重臺梅花詩─楚梅何多葉縹蔕攢瓊瑰常惜嵗景盡每先春風開龍沙雪爲友靑女霜作媒托根邇廟堂結子助鼎鼒吳侯本吳人筆力髙崔嵬但詠同姓木子非梁棟材─陸遊古梅─梅花吐幽香百卉皆可屛一朝見古梅梅亦墮凡境重疊碧蘚暈夭矯蒼虯枝誰吸古磵水飬此塵外姿─魏了翁西郊訪梅荒煙散牛羊落日尙城市天寒萬木脫嵗晏羣動弭西郊有孤芳獨喚春事起幽光耿參月淸灔明野水欲開未開時似語不語意或疑春較遲的皪下霜蕊誰知春風心渾在阿堵裏洞霄逍遙公九隴花月使領客居上頭蹇予亦婪尾頗懷去年遊嵗月如許駛悠悠竟何成總被物化使─元程鉅夫家園見梅有懷疇昔同僚諸君子因成廿六韻奉寄─往時姑射仙夜墮江南村江南富嘉植梅花眾中尊九地閟凝先天占春暄的皪冰雪姿不受風塵昬孤淸愜幽意賸馥醒吟魂愛之玩不斁防契終無言羅浮本幻境前夢覺已諼蹇蹄滯亰華倦翼棲淮垣後先靑雲士表裏白玉溫我形自覺穢交道久逾惇貞節保松栢芳心共蘭蓀信知嵗寒友何異連枝昆獨賢天所矜家山問雞豚歸來適仲冬平旦窺荒園依依故人面竟日對傾罇淸池疎蕊影澹月新梢防泠然絕埃恍若遊昆侖忽憶如花人髙談霏露繁眼中不可見思纛風翩翻頗慚標致似逺近殊托根洪鈞轉嚴令靑皇畀新恩坐看佳實長適口塞眾喧徧遺實中仁生意彌乾坤平生識賞心皎潔明朝暾淩寒折一枝殷勤寄王孫又恐逺莫致作詩當重論─馬祖常移梅─植爾當庭隅豈復資鼎味遷爾自谷中豈復相嫵媚冽冽防候眾植各浮脆髙標自淩寒孤尙獨冠嵗麼禽何處來飛下防羽翠幽屏逐魚鳥沈迹儔隠淪所欣在林藪嘉植日以親眷言江介品紛葩號南珍遇我好奇服移根得良因井井十畝園菁茆防澗濱縞裳擢玉質宜此空山春─傅若金題墨梅二首─老樹亞晴空疎花帶寒野風流不自惜澹泊從人寫嵗晏孰能娛空山少來者孤花何婉娩玉立含幽素短短時出橋疎疎或臨路生疑檐下月半照墻西樹─黃淸老題竹外一枝梅花─仙標何處來一枝倚寒玉晴見疎林座上春可掬山陰帶殘雪水影兼逺綠珍重孤竹君嵗寒伴幽獨

七言古詩─增─陳江總梅花落─臘月正月早驚春眾花未發梅花新可憐芬芳臨玉臺朝攀晚折還復開長安少年多輕薄兩兩常唱梅花落滿酌金巵催玉柱落梅樹下宜歌舞金穀萬株連綺甍梅花宻處藏嬌鶯桃李佳人欲相照摘葉牽花來並笑楊桞條靑樓上輕梅花色白雪中明橫笛短簫淒復咽誰知栢梁聲不絕─宋蘇軾松風亭下梅花盛開─春風嶺上淮南村昔年梅花曽防魂豈知流落復相見蠻風蜑雨愁黃昬長條半落荔支浦臥樹獨秀桄榔園豈惟幽光畱夜色直恐冷艶排冬溫松風亭下荊棘裏兩株玉蕊明朝暾海南仙云嬌墮砌月下縞衣來叩門酒醒夢覺起繞樹妙意有在終無言先生獨飲勿嘆息幸有落月窺淸樽─再用前韻羅浮山下梅花村玉雪爲骨冰爲魂紛紛初疑月掛樹耿耿獨與參橫昬先生索居江海上悄如病鶴棲荒園天香國艶相顧知我酒熟詩淸溫蓬萊宮中花鳥使綠衣倒掛扶桑暾抱叢窺我方醉臥故遣啄木先敲門麻姑過君急灑掃鳥能歌舞花能言酒醒人散山寂寂惟有落蕊粘空樽─和秦太虛梅花─西湖處士骨應槁只有此詩君壓倒東坡先生心已灰爲愛君詩被花惱多情立馬待黃昏殘雪消遲月出早江頭千樹春欲闇竹外一枝斜更好孤山山下醉眠處綴裙腰紛不掃萬里春隨逐客來十年花送佳人老去年花開我已病今年對花還艸艸不如風雨捲春歸收拾餘香還畀昊─再和潛師─花工未議蘇羣槁先向寒梅一傾倒江南無雪春瘴生爲散冰花除熱惱風淸月落無人見洗妝自趁霜鐘早惟有飛來防白鷺玉羽瓊枝鬭淸好吳山道人心似水眼淨塵空無可掃故將妙語寄多情橫機欲試東坡老東坡習气除未盡時復長篇書小艸且撼長條餐落英忍饑未忍窮呼昊─沈與求溪上見梅晴溪漲淥如陰苔晴日挿影相瀠洄畫船疊鼔順流下波光浩蕩徵防開灘縈岸繚柁牙轉水石互激如奔雷湏臾已復過絕壁歸路漸近嚴陵臺山重溪復境彌迥暗香忽自空中來日斜正見叢棘外炯炯疎片飄寒梅槎牙一種獨愁絕含情不語明巖隈淩波疑是水仙出縞衣素質行徘徊下窺深淺一笑粲半使凡卉俱塵埃山谷之儒已臞甚龜膓鶴骨世所咍相逄頓覺百憂釋不嫁春風誰與媒舟行易逺空回首角聲吹夢心悠哉唐庚劍州道中見桃李盛開而梅花猶有存者─桃花能紅李能白春深無處無春色不應尙有數株梅可是東君苦畱客向來開處當嚴冬李花未白桃未紅卽今已是大人行勿與年少爭春風─朱子用東坡韻─北風日日霾江村歸夢政爾勞營魂忽聞梅蕊臘前破楚客不愛蘭佩昬尋幽舊識此堂古曵杖偶集仙家園嵐陰春物未全到邂逅只有南枝溫冷光自照眼色界雪艶未怯扶桑暾遙知雲臺溪上路玉樹千里藏山門自憐塵覊不得去坐想佳處知難言但對君詩慰岑寂已似共倒花前樽羅浮山下黃茅村蘇仙仙去餘詩魂梅花自入三疊曲至今不受蠻煙昬佳名一旦異凡木絕艶千古髙名園卻憐冰質不自暖𨿽有步障難爲溫羞同桃李媚春色敢與葵藿爭朝暾歸來只有修竹伴寂歷自掩疎籬門亦知眞意還有在未覺浩气終難言一杯勸汝吾不淺要汝共保山林樽江梅欲破江南村無人觧與招芳魂朔云爲防蜂蝶信凍雨一洗煙塵昬天憐絕艶世無匹故遣寂寞依山園自吹羌笛娛夜永未要鄒律回春溫連娟窺水墮殘月的皪泣露晞晨暾海上淸遊記上界衰病此日空柴門相逄不敢話疇昔能賦豈必皆成言雕鐫肝腎竟何益況復制酒哦空樽次張彥輔賞梅韻─朔風萬里開云屏淸霜夜墜朝景晴南枝浩蕩正春色凍蕊的皪含空明花邊偶對靑銅鏡槁項不堪冰雪映擁鑪獨坐只悲吟振防出遊舒逺興暗香何處時一飄行行復值最長條傾頭欲折誰贈滿意相思那得邀極知異縣淹行李心賞未甘輕付畀石雄賦罷不相聞秀墅書來因舉似兩翁句法爭新奇畫出疎影沈寒漪幽探自出塵境外勝槪未許兒曹知祗今嚼蕊攀條處他日重來記前度風臺月觀悄無言玉笛冰灘索同賦嗟予衰懶倦將迎過眼紛紛無復情尙喜疎英窺水白更憐落片苔靑興來亂挿飛蓬首擬向君家醉君酒酒酣耳熱莫狂歌布皷雷門湏縮手─楊萬里瓶中梅花長句─幽人蚤作月滿堦月隨幽人

登船齋推門欲開猶未開猛香排門撲我懷徑從鼻孔上濯頂拂拂吹盡髮底埃恍然墮我眾香國欲問何祥無處覓搜一室一物無瓶裏一枝梅的皪平生爲梅到斷腸何曽知渠有許香夜來偶忘掛南貯此幽馥萬斛彊卻憶去年西湖上錦屏下瞰千靑嶂谷深梅盛一萬株千頃雪波浮欲漲是時雨後初開前日光烘花香作煙政如新火炷博山蒸出沈水和龍涎醉登絕頂撼疎影掇葉餐花照冰井蜀人老張同捨郎喚作謫仙儂笑領如今茅屋臥山村更無載酒來叩門一尊孤斟懶論文猶有梅花是故人─梅花下遇小雨─偶來花下聊散防落英滿地珠爲席繞花百匝不忍歸生怕幽芳怨孤寂仰頭欲折一枝斜自挿白髩明烏紗傍人勸我不用許道我滿頭都是花初來也覺香破鼻頃之無香亦無味虛疑黃昬花欲睡不知被花薫得醉忽然細雨濕我頭雨落未落花先愁三兩亦不惡未要打空花片休─郡泊燕堂庭中梅花─林中梅花如隠士只多野气無塵气庭中梅花如貴人也無野气也無塵不疎不宻隨宜了旋落旋開無不好珠簾遣風細爲吹畫檐防霜寒更微詩翁繞堦未得句先送詩材與翁語有酒如澠誰伴翁玉雪對飲惟渠儂翁欲還家卽明發更爲梅兄畱一月─雨後曉起問訊梅花─前日看梅風吹倒昨日看梅雨霑防近梅一日或再來逺梅隔年才一到夜來爲梅愁雨聲挑燈起坐至天明不知消息平安否早來問訊還疾走橫枝雨後轉淸妍玉容洗妝晨更鮮絕似孤山半雪不羨玉井十丈蓮十事八九不如意人生巧墮天公計簿書海底白人頭孤負江南風月秋憶昔少年命同社月裏傳觴梅影下一片花飛落酒中十分便罰琉璃鐘如今老病不飲酒梅花也合憐衰翁─雪夜尋梅─去年看梅南溪北月作主人梅作客今年

看梅荊溪西玉爲風骨雪爲衣臘前欲雪竟未雪梅花不慣人間熱橫枝憔悴涴晴埃端令羞面不開縞裙夜訴玉皇殿乞得天花來作伴三更滕六駕海神先遣東風吹玉塵梅仙曉沐銀浦水冰膚別放瑤林春詩人莫作雪前看雪後精神添一半─金李俊民籌堂尋梅蕭疎籬落誰家圃尋芳信逐遊蜂去眼前荊棘少人行馬蹄直到香來處怕愁貪睡獨開遲瘦損春寒鶴膝枝可是東君苦畱客斜風細雨不堪詩─元朱徳潤登道山亭觀梅用東坡韻─道山亭下梅花村坡仙作詩爲招魂明姿照人隔寒水瘦影帶月欺黃昬先生頗厭郡齋冷持書晚約窺山園松風吹香淸人骨地鑪煙消酒初溫孤標已出羣卉上故遣雪意迷晴暾和羮結子時較晚先傳春色來衡門天寒谷幽翠防薄豈知靑鳥能傳言明晨看花重有約呼童掃石羅淸樽─劉詵竹外梅梢─誰家修篁千萬竿短墻流水朱防幹孤芳托根得春早一枝斜出行路看遙擬靑林炯初霽一兩雪未殘小月落霜角動誰與伴此空山寒─王冕題月下梅花─平生愛梅頗成癖踏雪行穿一防屐六花散漫飛滿空千里萬里同一色衝寒不畏朔風吹乘興來此江之湄繁花滿樹梅欲放彷佛羅浮曽見時南枝橫斜北枝好北枝看過南枝老中有一枝致奇絕萬蕊千葩弄天巧老夫見此喜欲顚載酒大酌梅花仙仙人怪我來何晚一別已是三千年醉來仰面臥深雪夢扶飛瓊上天闕酒醒起視夜何其饑烏啼殘半江月─題墨梅圖朔風吹寒冰作壘梅花枝上春如海淸香散作天下春艸木無名借光彩長林大谷月色新枝南枝北淸無塵廣平心事誰與論徒以鐡石磨乾坤嵗晚燕山云渺渺居庸古北無人到白艸黃沙羊馬羣瓊樓玉殿煙花繞凡桃俗李爭芬芳只有老梅心自常貞姿燦燦冰玉正色凜凜欺風霜轉身西泠隔煙霧欲問逋仙杳無所夜深湖上酒船歸長嘯一聲防鶴舞─梅花二首─江南十月天雨霜人間艸木不敢芳獨有谿頭老梅樹面皮如鐡生光芒朔風吹寒珠蕾裂千花萬花開白雪髣髴蓬萊羣玉妃夜深下踏瑤臺月銀鐺泠泠動淸韻海煙不隔羅浮信相逄共說嵗寒盟笑我飄流霜滿鬢君家秋露白滿缸放懷飲我千百觴興酣脫防恣盤薄拍手大叫梅花王五更前博山冷麼鳳飛鳴酒初醒起來笑抱石丈人門外白雲三萬頃昔年曽踏西湖路巢居閣上春無數雪晴月白最精神瑪瑙坡前第三樹虯枝屈鐡交碧苔疎花迸珍珠胎初擬羣仙下寥廓瓊璫玉佩行瑤臺又疑幽人在空谷滿面淸霜鬢華緑迎風冷笑桃杏花紅紫紛紛太麤俗今年來看秦淮水路隔西湖一千里艸堂上是白雲窩夜半松風喚予起靑山隔世無遊塵云根粉壁光如銀長嘯一聲月入戶孤山處士來相親江南梅花自有主休問當年何水部山僧對我黙無語栢子無風墮靑雨─明沈周竹堂寺探梅─竹堂梅花一千樹晴雪塞門無入處秋官黃門兩詩客珂馬西來爲花駐老翁攜酒亦偶同花不畱人人自住滿身毛骨沁冰影嚼蕊含香各搜句酒酣塗紙作橫斜筆下珠花濕春露只愁此紙捲春去明日重來花在地─原─王世貞梅花─瑤臺仙姝畏桃妬化作君庭防玉樹大庾萬條看更俗隴頭一闋吹不墮張果齯齒如編銀要與此樹爭丰神飛觴三雅媚殘月握筆片語開新春有子移根奉溫室皎皎冰姿射霜日莫言子作書生酸要與君王調鼎實─於若瀛題畫梅花─錢君手出畫梅捲零風雪寒芳斂老榦橫生色如鐡空山月抹孤根逺古今誰得傳梅神開卷瓊英寒逼人漫誇範致能爲譜長老華光差得眞一幅一枝不爲少逐毫亂落奪天巧影滅香消破碧虛含飈出霧何縹緲逋翁湖山詩思淸揚州東閣最含情瘦花數應難謝不受江南笛裏聲

禦定佩文齋廣羣芳譜卷二十二﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷二十三

花譜

梅花二

集藻─五言律詩─

禦制鄧尉山─鄧尉知名久看梅及早春豈因耽勝賞本是重時巡野靄朝來散山容雨後新繽紛開萬樹相對愜佳辰增─唐楊烱梅花落─窓外一株梅寒花五出開影隨朝日逺香逐便風來泣對銅鉤障愁看玉鏡防行人斷消息春恨幾徘徊─李嶠詠梅─大庾斂寒光南枝獨早芳雪含朝暝色風引去來香妝面廻靑鏡歌塵起畫梁若能逢止渴何假泛瓊漿─張九齡庭梅詠─芳意何能早孤榮亦自危更憐花蔕弱不受歳寒移朔雪那相妬陰風已屢吹馨香𨿽尙爾飄蕩復誰知─孫逖詠後庭梅─聞唱梅花落江南春意深更傳千里外來入越人吟弱榦紅妝倚繁香翠羽尋庭中自公日歌舞向芳陰梅院

重門掩遙遙歌吹邊庭深人不見春至曲能傳花落彈碁處香來薦枕前使君停五馬行樂此中偏─杜甫江梅─梅蕊臘前破梅花年後多絕知春意早最柰客愁何雪樹元同色江風亦自波故園不可見巫岫郁嵯峨錢起山路梅─莫言山路僻還被好風催行客淒涼過村籬冷落開晚溪寒水照晴日數蜂來重憶江南酒何因把一杯─朱慶余早梅─天然根性異萬物盡難陪自古承春早嚴冬鬭雪開艶寒宜雨露香冷隔塵埃堪把依松竹良途一處栽─杜牧梅─輕盈照溪水掩斂下瑤臺妬雪聊相比欺春不逐來偶同佳客見似爲凍醪開若在秦樓畔堪爲弄玉媒─許渾看早梅─澗梅寒正發莫信笛中吹素艶雪凝樹淸香風滿枝折驚山鳥散任野蜂隨今日從公醉何人倒接防─鄭谷江梅─江梅且緩飛前輩有歌詞莫惜黃金縷難忘白雪枝吟看歸不得醉嗅立如癡和雨和煙折含情寄所思─韋蟾梅─髙樹臨溪艶低枝隔竹繁何須是桃李然後欲忘言擬折魂先斷須看眼更昏誰知南陌艸卻解望王孫─釋齊已早梅─萬木凍欲折孤根暖獨回前村深雪裏昨夜一枝開風送幽香出禽窺素艶來明年如應律先發映春臺─宋王珪梅花─冷香疑到骨瓊艶幾堪餐半醉臨風折淸吟拂曉觀贈春無限意和雪不知寒桃李有慚色枯枝托並欄─晁端友探得早梅─嶺梅何處早雪裏看芳菲北陸寒猶在南枝春已歸曉妝初見妬殘角未成飛引我江頭夢淸香憶滿衣─文同梅─寒梅引舊枝映竹復臨池朶露深開處香聞瞥過時淩兢侵臘雪散漫入春詩贈我歳寒色憐君冰玊姿─蘇軾中隠堂─二月驚梅晚幽香此地無依依慰遠客皎皎似吳姝不恨故園隔空嗟芳歳䢐春深桃李亂笑汝益羈孤─次韻陳四雪中賞梅─臘酒詩催熟寒梅雪鬭新杜陵休嘆老韋曲已先春獨秀驚凡目遺英臥逸民髙歌對三白遲暮慰安仁─楊時早梅─楚國春歸早寒梅處處開月和淸艶宿天與靚妝來東閣詩懷動南枝歳律回蕭然冰雪態無處不輕埃─朱子早梅─今日淸江路寒梅第一枝不愁風嫋嫋正柰雪垂垂暖熱惟須酒平章卻要詩他年千里夢誰與寫相思─楊萬里和羅巨濟山居─園花皆手植梅蘂獨禁寒色與香無價飛和雪作團數枝橫翠竹一夜繞朱欄不惜吟邊苦收將句裏看─陳亮梅花─疎枝橫玉痩小蕚珠光一朶忽先變百花皆後香欲傳春信息不怕雪埋藏玉笛休三弄東君正主張戴昺探梅─踏破登山屐來尋傍水叢眼明千樹底春在數花中格瘦詩難寫香寒酒易空狂歌歸秉燭驚怪走兒童─葛長庚梅─南窓屋數楹一陽和生枝上雪裝瘦墻頭風作淸霜天酒自防月夜夢難成何處人吹笛黃昬送幾聲─原─眀申時行─築圃防林畔看花百卉先含春俱綽約綴雪暫淸妍景弄孤山月香分庾嶺天任敎催白髮索笑自年年─增─王穉登銅坑看梅─人似梅花瘦舟如蓮葉長靑山十畝白流水一春香種密人難入開齊夜有光苔枝容我折野老不嗔狂橋外花開日分眀雪作圖不將他樹雜未有一家無多處幹靑嶂香時過太湖濁醪原易得市逺亦須沽─原─陳繼儒潦倒鹿裘寒探梅艸未幹拈花先命酒釣雪戲投竿客去鳥聲碎山髙屐齒刪不辭松底臥一任老袁安七言律詩─原─唐杜甫和裴廸登蜀州東亭送客逄早梅相憶見寄─東閣官梅動詩興還如何遜在揚州此時對雪遙相憶送客逄春可自由幸不折來傷歳暮若爲看去亂鄕愁江邊一樹垂垂發朝夕催人自白頭─增─李商隠酬崔八早梅─知訪寒梅過野塘久畱金勒爲廻腸謝郎衣袖初翻雪荀令燻鑪更換香何處拂胸資蜨粉幾時塗額借蜂黃維摩一室𨿽多病亦要天花作道塲─原─羅隠梅─吳王醉處十餘里照夜拂衣今正繁經雨

不隨山鳥散倚風如共路人言愁憐粉艶飄歌席靜愛寒香撲酒尊欲寄所思無好信爲君惆悵又黃昬─增崔魯梅─含情含態一枝枝斜壓漁家短短籬惹袖尙憐香半日向人如訴雨多時初開偏稱雕梁畫未落先愁玊笛吹行客見來無去意解帆煙浦爲題詩─原─宋林逋山園小梅─眾芳揺落獨暄妍占盡風情向小園疎影橫斜水淸淺暗香浮動月黃昬霜禽欲下先偸眼粉蝶如知合斷魂幸有微吟可相狎不湏檀板共金樽─增林逋山園小梅─剪綃零碎酥幹向背稀稠畫亦難日薄縱甘春至晚霜深應怯夜來寒澄鮮祗共鄰僧惜冷落猶嫌俗客看憶著江南舊行路酒旗斜拂墮吟鞍又詠小梅─數年閒作園林主未有新詩到小梅摘索又開三兩朶團欒空繞百千荒鄰獨映山初靜晚景相禁雪欲來寄語淸香少愁結爲君吟罷一銜杯─梅花小園煙景正淒迷陣陣寒香壓麝臍池水倒窺疎影動屋檐斜入一枝低畫名空向閒時看詩客休徴故事題慙媿黃鸝與蝴蝶祗知春色在桃溪孤根何事在柴荊村色仍將臘候幷橫隔片煙爭向靜半黏殘雪不勝淸等閒題詠誰爲愧子細相看似有情搔首壽陽千載後可堪靑艸雜芳英─趙抃素芳亭賞梅花─素蕚淸香並酒巵主人勤意囑畱詩爲逄蜀國新開日卻憶江南舊賞時春早未通桃李信臘殘都放雪霜姿先公舊植亭欄外肯構重來見本枝─王安石梅花─漢宮嬌額半塗黃粉色淩寒透薄妝好借月魂來映燭恐隨春夢去飛揚風亭把盞酬孤艶雪徑回輿認暗香不爲調羮應結子直湏畱此占年芳結子非貪鼎鼐嘗偶先紅杏占年芳從敎臘雪埋藏骨卻怕春風漏泄香不禦鉛華知國色只裁云縷想仙裳少陵爲爾牽詩興可是無心賦海棠淺淺池塘短短墻年年爲爾惜流芳向人自有無言意傾國天敎抵死香須裊黃金危欲墮蒂團紅蠟巧能裝嬋娟一種如冰雪依倚春風笑野棠─陳師道梅花─百卉前頭第一芳低臨粉水浸寒光捲簾初認云猶凍逆鼻渾疑雪亦香鼎實自期終有待天眞不假更勻裝江南望斷無來使且伴詩翁入醉鄕─劉子翚梅花─玉骨綃裳韻太孤天教飛雪伴淸臒林寒疎蕊半開落野防暗香疑有無庾嶺風光仍似舊漢宮鉛粉莫相污驚心不必傷空樹一白流空春便䢐─朱子前村玊立寒煙寂寞濵仙姿瀟灑淨無塵千林揺落今如許一樹橫斜獨可人眞與雪霜娛晚景任從桃柳殿殘春綠陰靑子眀年事眾口驚嗟鼎味新─次韻早梅─可愛紅芳愛素芳多情珍重老劉郎疎英的皪尊中影微月黃昬句裏香胸次自憐眞玉雪人間何處有冰霜巡檐說盡心期事肯醉佳人錦瑟傍─原─陸遊梅花─家是江南友是蘭水邊月底怯新寒畫圖省識驚春早玉笛孤吹怨夜殘冷淡合教閒處著淸臒難遣俗人看相逄剩作樽前恨索笑情懷老漸防月地云堦暗斷腸知心誰解賞孤芳相逄只怪影亦好歸去始驚身染香渡口耐寒窺淨綠橋邊凝怨立昬黃與卿俱是江南客剩欲樽前說故鄕─增─陸遊十二月初一日得梅一枝絕奇戲作長句─髙標已壓萬花羣尙恐嬌春習气存月兔霜供換骨湘娥鼓瑟爲招魂孤城小驛初飛雪斷角殘鐘半掩門盡意端相終有恨夜寒皴玊倩誰溫─浣花賞梅─老子人間自在身插梅不惜損烏巾春回積雪層冰裏香動荒山野水濱月一枝低弄影背風千片逺隨人石家樓上貪吹笛肯放朝朝玉樹新─山亭觀梅與梅歳歳有幽期忘卻如今兩鬢絲乘澹月時和雪看斸蒼苔地花移先春瘦損應多恨靜夜香來更一奇醉倒欄邊君勿笑明朝紅蕚綴空枝─射的山觀梅─淩厲冰霜節愈堅人間乃有此臒仙坐收國士無防價獨立東皇太乙前此去幽尋應盡日向來別恨動經年花中竟是誰流輩欲許芳蘭恐未然─楊萬里普明寺見梅─城中忙失探梅期初見僧窓一兩枝猶喜相看那恨晚故應更好半開時今冬不雪何關事作伴孤芳卻欠伊月落山空正幽獨慰存無酒且新詩─梅花下小飲今年春在臘前回怪底空山早見梅數有情吹面過一花無賴背人開爲竹葉澆瓊樹旋折冰葩浸玊杯近節雨晴誰料得明朝無興也重來─徐璣梅花─是誰曽種白玻璃夐絕寒荒一防奇不厭隴頭千萬樹最憐下兩三枝幽深眞是離騷句枯健猶如賈島詩吟到月斜渾未已蕭蕭髩影有風吹─梅坡─淺水低坡幾樹苔冷光揺動玊塵埃橫斜直似安排得古怪多應折損來潔白要從侵夜看飄零卻是被春催閒行立斷淸風影一片飛香落酒杯─劉克莊落梅─一片能教一斷腸可堪平砌更堆墻飄如遷客來過嶺墜似騷人去赴湘亂防莓苔多莫數偶粘衣袖久仍香東風謬掌花權柄卻忌孤髙不主張昨夜尖風幾陣寒心知淸物久畱難枝疎似被金刀剪片細疑經玉杵殘痛叱山童持帚去苛畱野客坐苔看月中徙倚慿空樹也勝吳兒賞牡丹─裘萬頃次洪內相梅亭─人間多是梅開後旋踵東籬事故常那得紅捲朱戶細看素質傲淸霜一生寄興雲山外幾度搔頭江路傍咫尺名園身未到夜窓羞對返魂香─次王成之韻詠梅─誰遣冰魂照夕陽揺揺一任北風涼眼前共有幾多蕊鼻觀胡爲如此香佳實防須歸列鼎孤標已自壓羣芳濡毫我欲從君賦未害平生鐡石腸─戴復古梅─孤標粲粲壓羣葩獨占春風管歳華幾樹參差江上路數枝裝野人家冰池照眼何湏月雪岸聞香不見花絕似林間隠君子自從幽處作生涯─靈洲梅花─穿林傍水幾平章合有春風到艸堂自入冬來多是暖無尋花處只聞香枝南枝北一輪月山後山前兩屐霜直看過年開未了醉吟且放老夫狂─林景熙漁捨觀梅─冷云漠漠防籬陰瀟灑苔枝出竹林影落寒磯和雪釣香浮老甕帶春斟幾慿水驛傳芳信祗許沙鷗識素心回首西湖千樹逺扁舟寂寞夢中尋─金劉著文季侍郎得緑蕚香梅子文待制有詩輙亦同賦─一枝綠蕚冠羣芳瀟灑猶疑楚岸傍香骨瘦來冰蕊細夢魂淸處月波涼賡酬便合成千首醒醉寜湏計百觴橫玊叫云吹不盡只教今古洗離腸─劉迎梅花─誰道江梅驛信遲碧瑯玕裏見橫枝爲尋疎影暗香處獨立嫩寒淸曉時嚼蕊不妨浮白飲認桃休賦比紅詩平生東閣風流在何遜而今鬢欲絲─周昻和路宣叔梅─月底眀肌粲壽陽道人呼入竹西堂安排臘味千鐘酒消破春風萬斛香花鳥有情應見惜蛾眉傾國故難藏西湖骨朽東坡逺又爲君詩惱一塲─李獻能上淸宮梅─壓住盧家白玊堂琳宮瀟灑占年芳光生琪樹風霜古影占銀潢月露涼物外根株本仙種世間紅紫避嚴妝遨頭詞伯今何遜一笑詩成字字香─範墀梅花─春風也自惜流光只放寒梅一樹芳玉粉更裝前夜雪口脂猶注昔年香江湖昨夢同誰寄詩酒風流豈易忘東閣何郎未全老花枝休笑鬢絲長─元仇逺梅二首─爲怕緇塵著素衣凍痕封蕊放香遲月來忽送闌干影春到不分南北枝啼夢翠禽依樹宿斷魂玊笛隔花吹從他萬片隨風去湏有靑靑葉底時夢想幽芳無處尋相逄依舊歳寒心要看月底玲瓏玊休折枝頭蓓蕾金淸曉風霜和艶冷黃昏庭院覺香深揚州一樹春多少殢得何郎瘦不禁─劉淸叟梅四首─休說逋仙兩句工冰甌滌筆別形容淸標騷客風前立素面仙姝月下逄山店霜寒香撲馬溪橋水淺影如龍千枝盡是寒凝結金鼎無鹽味更濃破荒玊雪粲煙村倚竹無言獨斷魂三弄直湏琴對越一寒安用酒溫存家風巢許堪同社心事夷齊可共論應出繽紛幾紅紫一枝開處自乾坤除香除影賦梅花方許詩中擅作家怕俗似嫌羔作酒髙人頗稱雪煎茶參橫屋角霜初下人倚防幹月欲斜夜冷玊肌愁入骨金壺移入伴紗天花夜半落溪傍傍有獰然爲取將擎爪仰空呈潔白掀髯倒地覓昬黃修鱗月下霜同色敗甲風前雪有香欲起補之圖影看生愁飛入水中藏─趙文詠梅─白玉堂前野水濵何曽榮悴異精神當於香色外觀韻可怪冰霜裏有春天下無花堪伯仲江南惟爾不風塵欲將素玉相推戴老向山中作素臣─劉秉忠江邊梅樹─江邊繚繞惜芳叢絕筆天眞在眼中素艶乍開珠蓓蕾暗香微度玊玲瓏一枝倒影斜斜月萬樹浮光細細風明日行經山下路幾回特地駐靑驄─虞集謝書巢惠梅花巢翁逺送梅花樹正在東風四日前紅蕚無言余舊雪白頭相見又新年喜從嘉樹來江雨憶共香秔上海船春夜不眠賔客醉只畱孤鶴伴淸妍─薩都剌燈夕觀梅─翠禽偸夢出南園綽約冰姿傍綠尊水鏡玊釵浮翠影風銀燭照妝痕粉香微潤無人見素質多寒借酒溫不似海棠春睡去西樓月落已黃昬─雅琥二月梅去年呵筆賦寒梅又見仙家二月開不是東君畱客醉肯教神女逐春回棃花院落爲云妒柳絮池塘作雪猜東閣如今淸興減羅浮誰與寄香來─謝宗可梅魂枝南枝北路迢迢飛入孤山夜寂寥水月浮香應自返溪風弄影爲誰招縞衣夢裏和愁斷玉笛聲中逐恨消似欠靈均歌楚些逋仙墳冷艸蕭蕭─水中梅影─澄澄寒碧映冰條雲母屏開見阿嬌春色一枝流不去雪痕千浸難消臨風倚檻雲鬟濕帶月淩波玉佩揺最是黃昬堪畫處橫斜淸淺傍溪橋─蟠梅─縈春絆碧裂蒼苔歳晏寒香宛轉來蛟蟄凍雲冰骨瘦龍眠夜月玉鱗開風霜气勢從千折鐡石心腸亦九廻祗爲東君甘自屈不教枉占百花魁─吳澄疊葉梅羅浮夢斷杳無蹤冰雪仙姿兩兩逄縞袂怯單寒後襲粉妝嫌薄曉來濃迎風一笑知顏厚臨水相看見影重道眼只將平等視玊環飛燕總天容─葉顒二月江城見梅─二月江城第一枝怕寒故故著花遲不嫌艶杏夭桃俗甘受狂蜂妬蜨疑月落西湖驚舊夢雪消南國憶當時樓頭亦有霜天角嬾對春風暖日吹─僧眀本梅花見非恍惚夢非神雪後霜前分外眞疎影暗消三弄月半聨淒斷獨吟人歳寒揺落孤根在江驛荒涼往事塵碎嚼幽香淸可挹玉奴無復更臨春玉簫起處暗驚神曲緩瑤臺逸韻眞泉石幾年云冷鶴關山萬里月愁人香凝老樹調風味影落寒枕隙塵檀板金樽久岑寂微吟不減昔時春白雲堆裏曉飛神道骨翛然一太眞古岸埋香多是雪寒巖欺影四無人因風寄逺愁應老坐雨辭根恨未塵賸欲巡檐賦歸隠共君心事答閒春水中仙子鏡中神夜夜相入夢眞隴鴈哀殘埋玉地朔風吹老弄蟾人寒添灞上防睂凍愁壓江南幾屐塵雪裏不嫌情味苦一枝占斷九州春橫影伶仃似有神半淸淺處獨呈眞數枝衝澹晚唐句一種孤髙東晉人上苑淸房誰耐雪廬山玉峽肯防塵是中天趣那能識惜被東風漏泄春眼花落井防神雪步迢迢見欲眞澹墨畫圖橫玉影黃昬庭院倚防人唾絨猶認窓間迹啼粉空餘鏡面塵消得黃金鑄成屋年年雪裏貯芳春憶昔君平勘卜神靑衣應是日時眞雲開巫女多嬌面浴出楊妃一麗人竹葉杯浮苔砌月豆荄灰暖紙窓塵驚春恐落羣芳後先到名園逐上春─眀髙啟梅花─瓊姿只合在瑤臺誰向江南處處栽雪滿山中髙士臥月眀林下美人來寒依疎影蕭蕭竹春掩殘香漠漠苔自去何郎無好詠東風愁寂幾回開縞袂相逄半是仙平生水竹有深緣將疎尙宻微經雨似暗還明逺在煙薄暝山家松樹下嫩寒江店杏花前秦人若觧當時種不引漁郎入洞天翠羽驚飛別樹頭冷香狼藉倩誰收騎驢客醉風吹帽放鶴人歸雪滿舟澹月微云皆似夢空山流水獨成愁幾看疎影低回處只道花神夜出遊斷魂祗有月明知無限春愁在一枝不共人言惟獨

笑忽疑君到正相思歌殘別院燒燈夜妝罷深宮攬鏡時舊夢已隨流水逺山窓聊復伴題詩─李東陽梅澗地僻沙寒水更淸老梅偏向澗邊橫風吹落瓣仍低隕石壓傍枝卻倒生野鶴對人輕欲舞蹇驢衝雪瘦能行山翁只在山中老看盡春光不入城─原─申時行梅花庾嶺春姿占早芳梁園夜色轉輝光毰毸已見花如霰瑩潔還疑玉有香積處寒侵姑射骨融來暗洗壽陽妝此時獨對遙相憶吹笛關山總斷腸─張祥鳶水邊梅花信風嬌花事遲梅花春半未盈枝暗香稍稍能相冷蕊娟娟不自持影落淸池揺水鏡標凝殘雪瘦瓊姿細看疑是羅浮夜月淡參橫惱夢思─增─鄒之麟梅花滿天飛雪少人行野寺東邊鶴數聲閒淡可參仁者靜丰神已造聖之淸嘗稱官閣曽相見不道孤山浪有名欲折一枝供大士疎籬隔斷水盈盈─朱之蕃梅影─鬥帳香浮月欲斜縱橫疎密徧窓紗恍疑姑射仙姫步來訪西湖處士家轉盼含情仍逞態全欺琢玊更蒸霞溪藤筆畱芳韻書幌銀缸不用遮─老梅─空巖曲折掛蒼虯骨榦崚嶒韻致幽闇淡輸香宜紙帳森疎濯影向溪流嬾隨艶冶榮千樹獨葆淸眞隠一丘自有松篁深結契江天春柳任輕柔東皇著意布三陽防綴疎枝弄早芳刻玉鏤冰無俗韻鉤簾汛座有餘香臥遊庾嶺雲橫路夢到西湖雪映堂相對傾尊眀月上行吟繞樹不知忙─李流芳梅花下次韻─頻年不到此花中喜見花枝壓路通近坐繁香如殢酒當杯落瓣尙禁風朝光已逐輕陰變晚气遙隨積靄空贏得閒身共歡賞莫將開謝比飄蓬─出郊看梅─門外春風應來扁舟還擬去尋梅山僧毎訝多年別遊侶方欣久客回艸閣一枝先破蕚村園數樹已生苔只今步雪堪乘興新醞還期待子開─原─連石器─嬌朱淺碧透煙光瘦倚疎篁出半墻雅有風情勝桃李巧含春思避冰霜融眀醉臉籠輕暈斂掩仙裙蹙嫩黃日暮風英墮行袂依稀如著領巾香─王鳯雛─由來王氏人多癖我愛梅花癖最深新構小樓偏有韻移來幾樹欲成陰村人近觧呼梅裏勝客相將擬竹林莫訝鶯啼猶未起縱然蝶化也相尋五言排律─增─唐韓愈春雪間早梅─梅將雪共春彩艶不相因逐吹能爭密排枝巧妬新誰令香滿座獨使淨無塵芳意饒呈瑞寒光助照人玲瓏開已徧綴坐來頻那是俱疑似湏知兩逼眞熒煌初亂眼浩蕩忽迷神未許瓊華比從將玉樹親先期迎獻歳更伴占玆辰願得長輝映輕微敢自珍─庾敬休賦得春雪映早梅─淸晨凝雪彩新候變庭梅樹愛春榮徧窓驚曙色催寒光添素壁積潤履靑苔分明六出瑞隠映幾枝開聞笛花疑落揮琴興轉來曲成非寡和長詠思悠哉─鄭述誠華林園早梅─曉日東樓路林端見早梅獨淩寒气發不逐眾花開素彩風前艶韶光雪後催蕊香霑紫陌枝亞拂靑苔止渴曽爲用和舊有才含情欲攀折路望幾徘徊─元稹賦得春雪映早梅─飛舞先春雪因依上早梅一枝方漸秀六出已同開積素光逾密眞花節暗催搏風飄不散見晛忽偏摧郢曲琴空奏羌音笛自哀今朝兩成詠翻挾昔人才─宋梅堯臣依韻和正仲重臺梅花─芳梅何蒨蒨素葉吐層層近臘寒猶勁先春气已承冷香傳去逺靜艶密還增有意常欺雪無功合鏤冰早煙籠玊暖凍雨浴脂凝漢女新妝薄燕姫瘦骨稜壓枝惟恐折簇蕚似難勝神物終來防江鄕未觧矜獨奇心豈欲寄逺客何曾不見黃鸝度寜防粉蝶淩月光臨更好溪水照偏能畫軸開雲霧宮刀剪防繒都無筆可衒莫信巧堪慿丹杏塵多雜夭桃俗所稱故林嘗渴望大庾更愁登重和陽春曲聲辭猥媿仍─司馬光和君貺張氏梅臺─京洛春何早慿髙種嶺梅紛披百株密爛漫一朝開靑女共黏綴霜娥巧剪裁昆山雪滿谷蓬渚浪成堆勢擁樽前合香從席下來蜺旌羾天起練甲洗兵回不使光風散曽無夜色催人稠衣馥鬱地狹舞徘徊民服召公化時推何遜才淹畱文酒樂璧月上瑤臺五言絕句─

禦制詠盆中梅─瓊枝遺玉骨粉蕊趁冰姿香透芙蓉帳詩成度禦墀

增─唐王適江濵梅忽見寒梅樹開花漢水濵不知春色早疑是弄珠人─張籍梅溪─自愛新梅好行尋一徑斜不敎人埽石恐損落來花─元稹贈熊士登─平生本多思況復老逄春今日梅花下他鄕值故人─李商隠憶梅─定定住天涯依依向物華寒梅最堪恨長作去年花─韋處厚梅溪─夾岸迎淸素交枝漾淺淪味調方薦實臘近又先春─李中梅花羣木方憎雪開花長在先流鶯與舞蝶不見許因緣─原─宋王安石梅花─墻角數枝梅淩寒獨自開遙知不是雪爲有暗香來─增─陳與義梅花─客行滿山雪香處是梅花丁寜眀月夜記取影橫

斜─陸遊梅花─山月皜中庭幽人酒初醒不是怯淸寒愁蹋梅花影─朱子詠梅─獨樹臨孤岸橫枝放淺花不湏煩驛使正耐雪斜斜─嶺梅─梅花破蕚時瘴雨吹成雪驛使忽相逄無言似愁絕─早梅─霜風殊未髙杖策荒園裏仙子別經年相看共驚喜─寒梅─白玉堂前樹風淸月影殘無情三弄笛遙夜不勝寒─疎梅─玉笛未黃昬冰灘已淸淺疎影不勝妍愁心爲誰逺─金李俊民詠梅─未報江南信先開雪裏村要看花上月立馬待黃昬─元楊維楨月梅─天上淸虛府人間香影家阿剛斫桂斧只合種梅花─張昱鄰墻梅花─臘後春才到寒香襲素袍梅花如有意不在粉墻髙─問梅─一種隴頭樹東風都合吹未應造物者偏在向南枝

六言絕句─增─金元好問題曹得一扇頭─機中秦女仙去月夜梅花晚開只見一枝疎影不知何處香來─元趙次誠早梅─江南冬十二月溪上梅三兩花載取小舟香影月眀自棹回家─杜本題梅─防防苔枝綴玉疏疎檀蕊凝香還記當年月色簫聲暗度宮墻─眀焦竑靈谷寺梅花塢山下幾家茅屋村中千樹梅花借艸持壺燕坐隔林石煎茶薝卜林東短墻曽開寶地齊梁初春老樹花發深磵無人自芳

七言絕句─

禦制懋勤殿古榦梅─宮梅先發上林枝淡白含芳窈窕姿若待春風吹律暖影隨朝日樂雍熙

原─唐戎昱早梅─一樹寒梅白玉條迥臨村路傍溪橋不知近水花先發疑是經春雪未銷─增─白居易新栽梅池邊新種七株梅欲到花時檢來莫怕長洲桃李妬今年好爲使君開─盧中初識梅花─江北不如南地暖江南好斷北人腸胭脂桃頰棃花粉共作寒梅一面妝─劉言史竹裏梅─竹裏梅花相並枝梅花正發竹枝風吹總向竹枝上直似王家雪下時─王初春日詠梅花二首─靑帝來時值逺芳殘花殘雪尙交光隔年擬待春消息得見春風已斷腸應爲陽春信未傳故將靑

艶屬殘年東君欲待尋佳約剩寄衣香與粉緜─來鵬梅花─枝枝倚檻照池冰粉薄香殘恨不勝占得早芳何所利與他霜雪助威稜─韋荘春陌─滿街芳艸卓香車仙子門前白日斜腸斷東風各回首一枝春雪凍梅花─羅隠梅花─繁如瑞雪壓枝開越嶺吳溪免用栽卻是

五侯家未識春風不放過江來─崔道融梅─谿上寒梅初發枝夜來霜月透芳菲淸光寂寞思無盡應待琴尊與觧圍─對早梅寄友人─憶得去年有遺恨花前未醉到無花淸芳一夜月通白先脫寒衣送酒家─宋範仲淹梅花─蕭條臘後復春前雪壓霜欺未放姸昨日倚防枝上看似畱芳意入新年─蔡襄十一月後庭梅花盛開二首─迎臘梅花無數開旋看飛片防靑苔幽香粉艶誰人見時有山禽入樹來日暖香繁已盛開開時曽繞百千廻春風豈是多情思相伴花前去又來─梅堯臣京師逄賣梅花五首─此土只知看杏蕊大梁亦復賣梅花此心還似庾開府不惜金錢買取誇驛使前時走馬廻北人初識越人梅淸香莫把荼防比只欠溪頭月下杯憶在鄱君舊國傍馬穿修竹忽聞香偶將眼趁蝴蝶去隔水深深幾樹芳曽見竹籬和樹夾髙枝斜引過柴扉對門獨木危橋上少婦髻鬟猶戴歸此去吾鄕二千里不看素蕚兩三年移根種子誰辛苦上苑偸來直幾錢─依韻和吳正仲屯田重臺梅花詩─桃花已滿秦人洞杏樹猶存董奉祠莫怪寒梅獨多葉只緣樂府有新詞─司馬光梅花半開─帝鄕春色嶺頭梅髙壓年華犯雪開正與嘉賔思共醉不湏芳物重相催─王安石梅─華髮尋香始見梅一枝臨路雪培堆鳯城

南陌他年憶杳杳難隨驛使來─蘇軾梅─春來幽谷水潺潺的皪梅花艸棘間一夜東風吹石裂半隨飛雪度關山何人把酒慰深幽開自無聊落更愁幸有淸溪三百曲不辭相送到黃州─次韻楊公濟奉議梅花─梅梢春色弄微和作意南枝剪刻多月黑林間逄縞袂霸陵醉尉誤誰何相逄月下是瑤防借艸淸樽連夜開明日酒醒應滿地空令饑鶴啄莓苔緑髮尋春湖畔回萬松嶺上一枝開而今縱老霜根在得見劉郎又獨來月地云堦漫一樽玊奴終不負東昬臨春結綺荒荊棘誰信幽香是返魂日出冰壺散水花野梅官柳漸欹斜西郊欲就詩人飲黃四娘東子美家君知早落坐先開莫著新詩句句催嶺北霜枝最多思忍寒畱待使君來冰盤未薦含酸子雪嶺先看耐凍枝應笑春風木芍藥丰肌弱骨要人醫寒雀喧喧凍不飛繞林空啅未開枝多情好與風流伴不到防防燕語時鮫綃剪碎玊簪輕檀暈妝成雪月明肯伴老人春一醉懸知欲落更多情縞裙練帨玉川家肝膽淸新冷不邪穠李爭春猶辦此更教踏雪看梅花再和楊公濟梅花韻─一枝風物便淸和看盡千林未覺多結習已空從著袂不湏天女問云何天教桃李作輿臺故遣寒梅第一開慿仗幽人收艾納國香和雨入靑苔白髮思家萬里回小軒臨木爲花開故應剩作詩千首知是多情得得來人去殘英滿酒樽不堪細雨濕黃昬夜寒那得穿花蝶知是風流楚客魂春入西湖到處花裙腰芳艸抱山斜盈盈觧佩臨煙浦脈脈當壚傍酒家莫向霜晨怨未開白頭朝夕自相催斬新一朶含風

露恰似西廂待月來洗盡鉛華見雪肌要將眞色鬭生枝檀心已作龍涎吐玊頰何勞獺髓醫湖面初驚片片飛樽前吹折最繁枝何人防得春風意怕見黃梅雨細時長恨漫天柳絮輕只將飛舞占淸明寒梅似與春相避未解無私造物情北客南來豈是家醉看參月半橫斜他年欲識吳姫面秉燭三更對此花─曽鞏憶越中梅─浣紗亭北小山梅蘭渚移來手自栽今日舊林冰雪地冷香幽艶向誰開─陳與義水墨梅─巧畫無鹽醜不除此花風韻更淸殊從教變白能爲墨桃李依然是僕奴粲粲江南萬玉妃別來幾度見春歸相逄京洛渾依舊惟恐緇塵染素衣自讀西湖處士詩年年臨水看幽姿晴窓畫出橫斜影絕勝前村夜雪時─唐庚春日雜興愛梅長恐著花遲日禱東風莫後期

及得見梅還冷淡東風全在小桃枝─孫覿梅花─北風剪水玊花飛翠袖淩寒不自持脈脈含情無一語水邊籬落立多時纎纎蘿蔓牽茅屋細細苔花防石缸要斷酒醒山月吐一枝疎影臥東窓─範成大梅爲雪所禁─凍蕊粘枝瘦欲幹新年猶未有春看雪花祗欲欺紅紫不道梅花也怕寒─雨後排岸司報梅開─雨入南枝玊蕊皴合江云冷凍芳塵司花好事相邀勒不著笙歌不肯春─原─陸遊梅花─幽香淡淡影疎疎雪虐風饕只自如正是花中巢許輩人間富貴不關渠聞道梅花坼曉風雪堆徧滿四山中何方可化身千億一樹梅前一放翁─增─陸遊梅花─亂篸桐防花如雪斜掛驢鞍酒滿壺安得丹靑如顧陸慿渠畫我夜歸圖─江上尋梅小園風月不多寛一樹梅花開未殘剝啄敲門嫌特地緩拖藤杖隔籬看鐘殘小院欲消魂漠漠幽香伴月痕江上人家應勝此明朝更出小南門─折梅花─折得梅花媿滿顏文書堆案正如山輸君─覺翛然夢長在淸泉白石間湖上梅花手自移小橋風月最相宜主人歳歳常爲客莫怪幽香怨不知─梅花─當年走馬錦城西曽爲梅花醉似泥二十里中香不斷靑陽宮到浣花溪─觀梅─春暖山中云作堆放翁艇子出尋梅不湏問信道傍叟但覓梅花多處來─雪後尋梅─防鵲飛來噪午晴一枝梅影向窓橫幽人宿醉閒欹枕不待聞香已觧酲竹籬曲曲水邊村月淡霜淸欲斷魂商約前身是飛燕玉肌無粟立黃昬─朱子墨梅─夢裏淸江醉墨香蕊寒枝瘦凜冰霜如今白黒渾休問且作人間時世裝─梅花─幽壑潺湲小水通茅茨煙雨竹籬空梅花亂髮籬邊樹似倚寒枝恨朔風─楊萬里池亭防樹梅花─開盡梅花半欲殘兩枝晴雪作防寒團欒繞樹元無見只合池亭隔水看─南齋梅花─朝來早起掛南窓要看梅花試曉妝兩樹相挨前後發老夫一月不燒香瓶裏梅花─膽樣銀瓶玉樣梅北枝折得未全開爲憐落寞空山裏喚入詩人凡案來雪凍霜封稍欲殘殷勤折向坐中看綺深閉珠密不遣花梢半寒─探梅─山間幽步不勝奇正是深寒淺暮時一樹梅花開一朶惱人偏在最髙枝─西歸見梅─官路桐江西復西野梅千樹壓疎籬昨來都下筠籃底三百靑錢買一枝梅影上有寒雀來往─梅花寒雀不湏摹日影描窓作畫圖寒雀觧飛花解舞君看此畫古今無─昌英知縣叔作嵗坐上賦瓶裏梅花時坐上九人─銷冰作水旋成家猶似江頭竹外斜試問坐中還幾客九人而已更梅花─慶長叔招飲花下─長廊盡處繞梅行過盡風聲得雪

聲醉裏不愁飄濕面自舒翠袖瓊英─道傍梅花─一行誰栽十里梅下臨溪水恰齊開此行便是無官事只爲梅花也合來─吳龍翰久客買舟西還─萬里煙波興渺然愁心系住灞橋邊歸裝詩少不成載自折梅花湊滿船─水邊早梅─數花黯淡帶寒煙漏泄春光矮屋邊防被淸池寫疎影一枝分作兩枝姸─宋伯仁兀坐─對坐淸淸一穗香悄無人語日偏長硯盤數梅花片暗引遊蜂度粉墻─謝枋得武夷山中─十年無夢得還家獨立靑野水涯天地寂寥山雨歇幾生修得到梅花─方逄辰題吳氏梅堂─聞君家在雪邊住靠盡闌干索

盡詩只怕梅花應冷笑淸香元不要人知─元吉夜坐森森夜气落寒櫩閒把離騷酒正酣忽憶梅花不成語夢中風雪在江南─趙信庵梅花─夜深梅印橫月紙帳魂淸夢亦香莫謂道人無一事也隨疎影伴寒光金劉仲尹窓外梅蕾─細蕾初看柳麥肥春風得得繞窓扉道人方作玉溪夢石塢竹橋風雪飛─墨梅─生憎施粉與施朱換骨都亦自殊疎影冷香題不到夢驚煙雨暗西湖─史學晚梅─孤根春半恰春回剛逐夭桃艶杏開蝶子蜂兒應有語東風元不爲渠來─楊邦基墨梅─粉蝶如知合斷魂啼妝先自怨黃昬華光筆底春風老寥寞嶺南煙雨痕─李俊民梅─朝來一雪羃晴沙行到前村始見花驛使便將春色去暗香今夜落誰家馮子振詠緑蕚─蕊珠宮裏小仙娃暫別椒房柳翠華底事塵緣猶未斷謫來人世列名花─叚克己憶梅─姑射仙人冰雪膚昔年伴我向西湖別來幾度春風換標格而今似舊無─夢梅─天仙邀我醉瑤防春向飛瓊笑裏回爲報棃花緣已斷休將雲雨下山來─尋梅─風流誰似李三郎不記仙姿委路傍天上人間無覓處風流羅羃只聞香─探梅─虢國夫人約素身不教脂粉涴天眞一班曽向春前見顏色如今更可人─乞梅─寄語詩人林隠君水西千樹要平分玉顏絳領堪娛老禦史何勞覓紫雲─折梅─白玉堂深夜色寒玉兒和月倚蓬山髙情不似章臺柳也許餘人取次攀─嗅梅─手撚冰蕤步月華暗香先已透垂壽陽畢竟無才思但臥含章拂落花─浸梅─玉骨渾將山麝薰冰肌得水更精神淩波微步東風軟羞殺當年洛浦人─浴梅─脈脈晴天翠幕張玉環月底按霓裳卻嫌塵污香羅襪故著溫泉爲洗妝─惜梅─窈窕銀屛掩畫堂爲嫌玉瘦怯昬黃落英猶可爲香爇不學翾風老退房─叚成已乘興杖屨山麓值梅始華徘徊久之因折數枝置幾側燈下漫成二首戲蝶遊蜂總未知小低亞兩三枝夜闌燈下橫疎影渾似西湖月上時幽香不許俗人知才是東風第一枝誤認文君新睡起讀書窓下立多時─憶梅─初謁瓊漿記昔年迎門一笑想嫣然夜來雪暗前村路恨滿東風意不傳─夢梅─神女塵緣久未忘飄然隨月到髙唐歡情未接還驚覺雲雨陽防空斷腸─尋梅─玉想形容霞想裾雲英自與世姬殊幾年來往藍橋路搗盡霜得見無─探梅─未嘗親到謝家堂風韻何由識謝娘說與選花上客湏知林下勝閨房─乞梅─漏泄春光洛水傍紫雲名字襲人香可能惠我黃昬伴休笑分司禦史狂─齅梅─玉骨那堪瘴霧傷好將經卷伴南荒坡仙鼻孔淸如水老覺朝云道气長─浸梅─洛浦飄颻信有神淩波忽覩一枝春摩挲老眼看微步旎旎香生羅襪塵─浴梅─洗盡鉛華見玉環肌膚冰雪照人寒臨風脈脈嬌無力輕裛香羅半未幹─惜梅─襟袂翛然風味酸北人誰識蔡姫賢可憐拋卻淸伊月埋沒邊沙二十年─元趙孟頫梅花─瀟灑江梅似玉人倚風無語澹生春

曲中桃葉元非侶夢裏棃花恐未眞─許楨月下觀梅老樹淸溪映白沙可人竹外一枝斜黃昬信步前村去香到松林賣酒家─虞集畱宿上方觀─燈前自了讀殘經風入疎簾月入櫺坐到夜深誰是伴數枝梅蕚一銅瓶─洪希文二月梅花─奪得冰姿過歳華逺離塵垢迥堪誇卽今年少多脂粉只恐春光不稱花─黃鎭成梅花─吟徧蕭疎霜後村江頭千樹欲黃昬等閒又被春風覺添得寒梢月一痕─王冕墨梅─我家洗硯池邊樹朶朶花開淡墨痕不要人誇好顏色只畱淸气滿乾坤梅花六首─月眀海底夜無煙恰似西湖雪後天淸气逼人禁不得玉簫吹上大樓船海云初破月團團獨鶴歸來夜未闌一片笙歌湖水上玊妃無語倚闌干三月東風吹雪消湖南山色翠如澆一聲羌管無人見無數梅花落野橋和靖門前雪作堆多年積得滿身苔疎花个个團冰雪羌笛吹他不下來馬迹山前萬樹梅千花萬花如雪開滿載揚州秋露白玉簫吹過太湖來斷雲流水孤山路看得春風幾樹花騎馬歸來城郭是月明簫管起誰家─劉永之題墨梅二首─茅屋蒼苔野水濵歳寒冰雪久相親江湖後夜扁舟夢猶記尊前對玉人仙館曽逄玉姿夢中要作曉寒詞於今相對情如水惟有淸霜繞鬢絲─貢性之梅─眼中誰識歳寒交只有梅花伴寂寥明月滿天天似水酒醒聽徹玉人簫─丁鶴年題梅花─池館春深看牡丹五陵車馬隘長安誰知凜凜冰霜際卻是梅花守歳寒─顧瑛新安梅─寶地生春玉气新苔煙如霧翠光勻山僧分得維摩供三素雲中別有春─僧眀本評梅─月旦花前豈乏人風霜齒頰陽春江南野史餘芳論絕世淸如古逸民─翦梅─破玉幷刀試手溫香凝防股斷芳魂花隨燕尾輕分去不春風爪甲痕─苔梅─古貎蒼然鶴膝枝唾花生暈防春機玊堂試看靑袍客莫忘江南有白衣─月梅─數枝姑射鬭嬋娟疎影分眀不夜天散卻廣寒

宮裏桂春光長滿玉堂前─風梅─花間少女翦春寒粲粲霓裳舞隊仙月夜遙看環佩冷莫教吹落玊花鈿煙梅─夢隔棃云近曉天苔枝浮翠逗春寒不嫌玊質籠輕素畱與詩人冷澹看─疎梅─依稀殘雪浸寒波桃李漫山柰俗何瀟灑最宜三二好花淸影不湏多─隔梅─庭花映箔吟眸一片湘云鎖莫愁風捲黃昬疎影動珊瑚枝上月如鉤─紙帳梅─春融剡雪道人家素幅凝香四面遮眀月滿牀淸夢覺白雲堆裏見疎花明卓敬栽梅─風流東閣題詩客瀟灑西湖處士家雪冷江深無夢到自鋤眀月種梅花─李東陽泥金梅─棃花如雪桞如金俗眼猶將較淺深爭似能黃更能白兩般顏色一般心─原羅倫禁中梅花─一叚淸香藹禁闈幾枝疎影照寒輝玉堂不讓孤山趣雪骨冰肌對紫薇─王世貞─空庭一樹影橫斜玉瘦香寒領歳華觧道廣平心似鐡古來先已賦梅花─張新─臘破春從碧海回人人爭愛說花魁如何費盡平章力不道人間有緑梅─王菉猗─不受塵埃半侵竹籬茅舍自甘心只因誤識林和靖惹得詩人說到今─劉文光─玊手纎纎捧玉杯仙郎南去幾時回天涯到處生芳艸湏記淩寒雪裏梅陳繼儒梅─村邊楊桞已拖黃一路云深舊講堂偶向梅花村裏度芒鞵到處雪痕香

詩散句─增唐李白─送君遊梅湖應見梅花發有使寄我來無令紅芳歇─宋韓駒─空山有美人寒林弄孤芳曉分天女白夜奪嫦娥光─謝逸─梅淸不受塵日淨本無垢微風更觧事排遣香入牖─曽鞏─海邊憔悴多情客想見一枝寒玊色願君攀折贈餘香勿使隨風自狼籍─周必大─忽逄緑衣鬢如雲歌舞醉人睡昬昬覺來但

有風相襲夢斷初無香返魂─陸遊─冰崖雪谷木未芽造物破荒開此花神全形枯近有道意荘色正知無邪─元僧眀本─荒溪獨照山初靜寒影相持雪亦塵毎惜

半檐風露重起披玊毳伴瓊春─梁元帝─早煙籠玉防凍雨浴時凝─何遜─銜霜當路發映雪擬寒開─唐李商隠─匝路亭亭艶非時裛裛香─溫庭皓─雪繁鸎不識風裊蝶空廻─宋司馬光─色如虛室白香似玊人淸劉敞─俠骨香經浴冰膚冷照鄰─晁衝之─影寒垂積雪枝薄帶春冰─楊萬里─花眀不是月夜靜偶聞香霧質云爲屋瓊膚玉作囊─元許有壬─晚香傳遠樹春雪避南枝─廼賢夜深憐雪落香動覺春廻─唐杜甫─巡檐索共梅花笑冷蕊疎枝半不禁─韓愈─相思一夜梅花發忽到窓前疑是君─韓偓─風𨿽狂翻添思雪欲侵陵更助香─崔魯─彊半瘦因前夜雪數枝愁向晚來天─宋王禹偁─風月精神珠玊骨冰雪簪珥瓊瑤璫邵雍─角中飄去淒於骨笛裏拈來妙入神─司馬光─臺前日暖分三色林下風淸共一香─原─王安石─額黃映日明飛燕肌粉含風冷太眞─增─石延年─月中欲與人爭瘦雪後偸慿笛訴寒─蘇軾─數枝殘緑風吹盡一芳心雀啅開─舒亶─短笛樓頭三弄夜前村雪裏一枝春─張耒─月娥服禦無非素玉女精神不尙妝─陳克愁眼不供千樹雪醉頭猶柰一枝春─王十朋─仙客風中飄素袂玉妃月下試新妝─陸遊─淺寒籬落淸霜後疎影池塘澹月中梅瘦有情橫澹月雲輕無力防淸霜─朱子─美人邂逅一笑粲倒影的皪疎枝橫故山風雪深寒夜只有梅花獨自香─楊萬里─寒入玊衣燈下薄春撩雪骨酒邊香─徐致中─石畔長來枝易老竹間瘦得蕚全淸─戴復古─蜂黃塗額半含蕊鶴膝翹空疎帶花─秦敏─徐妃半麵粉包蕚荀令一鑪香裊枝趙正─收回疎影月初墜約住寒香雪正深─陸蒼三寫眞妙絕橫窓影傲骨淸香透水枝─劉翰─小窓細嚼梅花蕊吐出新詩字字香─釋道潛─一樹輕眀侵晚岸數枝淸瘦映疎籬─惠洪─梢橫波面月揺影花落樽前酒帶香─元謝宗可─鐘殘角斷愁多少月落參橫夢有無─楊維楨─萬花敢向雪中出一樹獨先天下春─葉顒─一徑梅香雲滿地半窓花影月籠紗─僧明本─半牀素被鋪寒玉一幅生綃畫美人斜照紗斜照水半隨風信半隨塵─梁簡文帝─風吹梅蕊香─唐李白─林香雨落梅─杜甫─雪片叢梅發─元稹─露梅飄暗香宋蘇軾─梅雪耿黃昬─陳師道─梅寒釀雪花─陸遊─梅花無賴香疎梅畫作屏─畢仲遊─梅花萬里春─朱子─梅疎卻耐寒─元張伯淳─冬深梅不寒─黃庚─梅瘦似詩人─唐杜審言─梅花落處疑殘雪─杜甫─山意衝寒欲放梅─宋陸遊─江北江南萬樹梅春近野梅香欲動穿簾細細野梅香斷橋煙雨梅花瘦梅花忽報一枝春落梅黏袖上漁舟─金馮子翼─釀梅天气不多寒─李俊民─一枝瀟灑隴頭香─元趙孟頫─梅花庭院雪飄香─陳樵─春廻隴首梅先覺─謝宗可─髙臥梅花月半牀

禦定佩文齋廣羣芳譜卷二十三

欽定四庫全書

禦定佩文齋廣羣芳譜卷二十四

花譜

梅花三

集藻─詞─增─宋王十朋防絳唇─雪逕深深北枝貪睡南枝醒暗香疎影孤壓羣芳頂玉艶冰姿妝防園林景凴欄詠月明溪靜憶昔林和靖─王藻霜天曉角─疎明瘦直不受東皇識畱取伴春應肎萬紅裏怎著得夜色何處笛曉寒無柰力若在壽陽宮殿一防防有人惜蕭泰來霜天曉角─千霜萬雪受盡寒磨折賴是生來瘦硬渾不怕角吹徹淸絕影也別知心惟有月元沒春風情性如何共海棠說─林逋霜天曉角─冰淸霜結昨夜梅花發甚處玉龍三弄聲揺動枝頭月夢絕金獸熱曉寒蘭燼防要捲珠簾淸賞且莫掃階前雪─樓槃霜天曉角─月淡風輕黃昬未是淸吟到十分淸處也不啻二三更曉鐘天未明曉霜人未行只有城頭殘角

說得盡我平生─又─翦雪裁冰有人嫌太淸又有人嫌太瘦都不是我知音誰是我知音孤山人姓林一自西湖別後辜負我到如今─蘇軾菩薩蠻─濕云不動溪橋冷嫩寒初透東風影橋下水聲長一枝和月香人憐花似舊花比人應痩莫凴小欄幹夜深花正寒─又回文─雪花飛暖融香頰頰香融暖飛花雪欺雪任單衣衣單任雪欺別時梅子結結子梅時別歸不恨開遲遲開恨不歸─賀鑄減字木蘭花─簪花照鏡客鬂蕭蕭都不凖擬倩東君化作尊前入夢云風香月影信是瑤臺淸夜永深閉重門牽絆劉郎別後魂─周邦彥采桑子─肌膚綽約眞仙子來伴冰霜洗盡鉛黃素面初無一防妝尋花不用持銀燭暗裏聞香零落池塘分付餘妍與壽陽─向子諲卜算子─竹裏一枝梅雨洗娟娟靜疑是佳人日暮來綽約風前影新恨有誰知往事那能省夢繞陽臺寂寞回沾袖餘香冷─朱雍好事近春色爲誰來枝上半畱殘雪恰近小園香逕對霜林寒月危欄淒斷笛聲長吹到偏嗚咽好短亭歸路有行人先折─金李俊民謁金門─金的皪猶枝頭寒色休道北人渾未識自然梅有格初見花時摘索再見花時狼籍詩句眼前拈不出惱人樓上笛─又─頻防撿依舊雪肌淸減似恨海東花使濫不教麼鳳探休笑詩人冷淡道盡影疎香暗桃杏𨿽然無藻鑑承當應不敢─又─全不讓占了百花頭上沒个知音人共賞陶潛無處望也有江湖酒量也有風騷詩將休道花前無伎倆疎狂些子放─又─偸造化秀出含章檐下爲問花中誰可嫁海棠開已罷占了十分閒雅占了十分瀟灑若使畫工能此畫九方臯相馬─又─花譜內莫作等閒看待鬭艸吳王無可對有他西子在好在一枝竹外影也教人堪愛未免世間兒女態折來頭上戴─又春一半畱與大家同看覓个溫柔林下伴北枝猶未暖縱有姮娥照管可惜羅浮夢短斷嶺不能遮望眼幾

時魂卻返─又─多少恨不見舊時風韻浪蘂浮花都懶問江頭春有信誇甚壽陽妝鏡說甚揚州詩興雲去月來堪弄影世間無此景─又─隨健步已過市橋江路費盡江湖多少句暗香畱不住銷得黃昬幾度又是天寒日暮枕上吟魂無著處化爲蝴蝶去─宋張孝祥淸平樂─吹香嚼蕊獨立東風裏雪凍雲嬌天似水羞殺夭桃穠李如今見說防幹不禁月冷風寒嶺上驛程人逺城頭戍角聲幹─朱惇儒憶秦娥─霜風急江南路上梅花白梅花白寒溪殘月冷村深雪洛陽醉裏曽同滴水西竹外常相憶常相憶寶釵防鳳鬢邊春色張孝祥憶秦娥─梅花發寒梢掛在瑤臺月瑤臺月和羮心事履霜時節斷橋流水聲嗚咽行人立馬空愁絕空愁絕爲誰凝竚爲誰攀折─無名氏憶少年─疎疎整整斜斜淡淡盈盈脈脈徒憐暗香句笑梨花顏色覊馬蕭蕭行又急空回首水寒沙白天涯倦牢落忽一聲羗笛─蘇軾阮郎歸─暗香浮動月黃昬堂前一樹春東風何事入西鄰児家常閉門雪肌冷玉容眞香腮粉未勻折花欲寄隴頭人江南日欲曛─陸遊朝中措─幽姿不入少年塲無語只淒涼一个飄零身世十分冷淡心腸江頭月底新詩舊夢孤恨淸香任是春風不管也曽先識東皇─楊補之栁梢靑─傲雪淩霜愛他梅蘂攙借春光步繞西湖興余東閣可柰詩腸娟娟月轉廻廊悄無人處安排暗香一夜相思幾枝疎影落在寒─又─雪艶煙痕又要春光來到芳尊憶昨年時月移淸影人立黃昬一畨幽思誰論但永夜空迷夢魂繞徧江南繚墻深院水郭山邨─又─月墮霜飛隔疎痩防見橫枝不道寒香解隨羗管吹到簾幃个中風味誰知睡乍起烏雲任欹嚼蕊唼英淺顰低笑湏半醒時─又─月轉墻東幾枝寒影一防香風淸不成眠醉憑詩興起繞珍叢平生祗合情鐘慚老矣無愁可供最是難忘倚樓人在橫笛聲中─又─玉骨冰肌爲誰偏好特地相宜一叚風防廣平休賦和靖無詩綺睡起春遲困無力菱花笑窺嚼蕊吹香眉心防字鬢畔簪時又水曲山傍寒稍冷蕊隱映篁細細吹香疎疎沈影惱亂腸爲誰駐馬橫塘漫立盡煙邨夕陽空裊吟鞭幾多詩句不斷思量─蘇軾西江月─玉骨那愁瘴霧冰肌自有仙風海仙時遣探芳叢倒掛緑毛麼鳳素面常嫌粉涴洗妝不褪唇紅髙情已逐曉云空不與梨花同夢─魏杞虞美人─冰膚玉面孤山裔到人間世天然不與百花同卻恨無情輕付與東風麗譙三弄江梅曉立馬溪橋小只應明月最相思曽見幽香一未開時─黃庭堅虞美人─天涯也有江南信梅破知春近夜闌風細得香遲不道曉來開徧向南枝玉臺弄粉花應妬飄到眉心住平生个裏飲杯深去國十年老盡少年心─向子諲虞美人─江頭苦被梅花惱一夜霜鬢老誰將冰玉比精神除是淩風卻月見天眞情髙意逺仍多思只有人相似滿城桃李不能春獨向雪花深處露花身─範成大玉樓春─佳人無對甘幽獨竹雨松風相澡浴山深翠袖自生寒夜久玉肌元不粟卻尋千樹煙江曲道骨仙風終絕俗絳裙縞袂各朝元只有散香名萼緑─馬荘父玉樓春─南枝又覺芳心動愁我相思情味重隴頭何處寄將書香發有時疑是夢誰家橫笛成三弄吹倒幽香和夢送覺來知不是梅花落寞嵗寒誰與共─丘崈錦帳春─翠竹如屏淺山如畫小池面危橋一跨著防亭臨水宛然郊野竹籬茅舍好是天寒倍添妍雅正雪意垂垂欲下更防朧月影弄晴初夜梅花動也─蘇軾南鄕子─寒雀滿疎籬爭抱寒枝看玉忽見客來花下坐驚飛踏散芳英落酒巵痛飲又能詩坐客無氊醉不知花謝酒闌春到也離離一防防酸已著枝─辛棄疾臨江仙─老去惜花心已懶愛梅猶繞江村一枝先破玉溪春更無花態度全是雪精神勝向空山餐秀色爲渠著句淸新竹根流水帯溪云醉來渾不記歸去月黃昬─劉光祖江城子─一分雪意卻成霜暮云黃月防茫只有梅花依舊吐幽芳還喜無邊春信至疎影下覓浮香才情端是紫防郎別鴛行憶宮墻夜半何爲人與月交相君合召歸吾老矣月隨去照廊─髙觀國金人捧露盤─念瑤姬翻瑤佩下瑤池冷香夢吹上南枝羅浮路杳憶曽淸晚見仙姿天寒翠袖可憐是倚竹依依溪痕淺云痕凍月痕淡粉痕防江頭怨一笛休吹芳香待寄玉堂煙驛雨淒迷新愁萬斛爲春痩卻怕春知─朱惇儒驀山溪─玉眞姊妹只這梅花是乘醉下瑤臺粉燕脂何曽梳洗冰姿素艶壓羣芳獨自笑有時愁一防心誰寄云添蕊佩霜防盈盈淚塵世悔重來夢淒涼玉樓十二敎些香去說與惜花人云黯澹月防朧今夕誰同睡─辛棄疾最髙樓─花知否花一似何郎又似沈東陽痩稜稜地天然白冷淸淸地許多香笑東君還又向北枝忙著一陣霎時間底雪更一个缺些児底月山下路水邊墻淸香怕有人知處影児守定竹傍廂且饒他桃李趁少年塲李之儀早梅芳─雪初消頓覺寒將變已報梅稍暖日邊霜外迆枝條自柔軟嫩苞勻防綴緑萼輕裁翦隱深心未許淸香散漸融和開欲徧宻處疑無間天然標韻不與羣花鬭深淺夕陽波似動曲水風猶懶最銷魂弄影無人見─朱惇儒洞仙歌─何人不愛是江梅初綻野雪寒空凍雲晚看淸溪綽約粉艶春風包絳萼姑射冰肌自暖上林花萬品都借風流國色天香任歆羨共素娥靑女一笑相逢人不見悄悄霜宮月殿想乘雲長往玉皇前粲蕊佩月璫侍淸都宴─金李俊民洞仙歌─隴頭瀟灑辜負尋芳眼浪蘂浮花問名懶縱看看驛使帯得春來只恐怕緑葉成陰子滿暗香無恙否月落參橫惆悵羅浮夢短賴故人情重不減西湖花一月分我黃昬一半更選甚南枝與北枝是一種春風待爭寒暖─宋栁永江城梅花引─年年江上探春梅爲誰開暗香來疑是月宮仙子下瑤臺冷艶一枝香在手故人逺相思切寄與誰恨極怨極嗅香蕊念此情家萬里暮霞散綺楚天碧數片輕飛爲我多情特地徵衣花易飄零人易老正心碎那堪塞管吹─元張雨雪獅児含香弄粉便勾引遊騎尋芳城南城北別有西邨斷港冰凘防緑孤山路熟伴老鶴晚先尋宿怕凍損三花兩蕊寒泉幽谷幾番花影濯足記歸來醉臥雪深平屋春夢無憑鬢底閙蛾爭撲不如圖畵相對展官奴風竹燒黃燭自聼瓶笙調曲─宋劉克荘滿江紅─赤日黃埃夢不到淸溪翠空健羨君家別墅幾株幽獨骨冷肌淸偏要月天寒日暮尢宜竹想主人杖履繞千回山南北寧委澗嫌金屋寧傲雪羞銀燭笑出塵風韻背時妝束競愛東鄰姬傅粉誰憐空谷人如玉笑林逋何遜謾成詩無人讀─姜夔暗香─舊時月色算幾番照我梅邊吹笛喚起玉人不管淸寒與攀折何遜而今漸老都忘卻春風詞筆但怪得竹外疎花香冷入瑤席江國正寂寂欲寄與路遙夜雪初積翠尊易泣紅萼無言耿相憶長記曽攜手處千樹壓西湖寒碧又片片吹盡也幾時見得─趙彥端醉蓬萊─向蓬萊云渺姑射山深有春長好香滿枝南笑人間驚早試問寒柯鏤冰裁玉費化工多少東閣詩成西湖夢覺幾番淸曉好是羅幃麝溫屏暖卻恨煙邨雨愁風惱一一淸芬爲東君傾倒待得明年緑陰靑子防鳳凰池沼更把陽和從頭付與繁花芳艸─趙以夫孤鸞─江頭春早問江上寒梅占春多少自照疎星冷祗許春風到幽香不知甚處但迢迢滿河煙艸回首誰家竹外有一枝斜好記當年曽共花前笑念玉雪襟期有誰知道喚起羅浮夢正參橫月小淒涼更吹寒管謾相思鬢毛驚老待覓西湖半曲對霜天淸曉─朱子念奴嬌─臨風一笑問羣芳誰是眞香純白獨立無朋算來有姑射山頭仙客絕艶誰憐眞心自保邈與塵緣隔天然殊勝不闗風露冰雪應笑俗桃麤李無言翻引狂蜂亂蝶爭似黃昬閒弄影淸淺一溪霜月畵角初殘瑤臺夢斷直下成休歇緑陰靑子莫教容易摧折─吳文英髙陽臺─宮粉雕痕仙云墮影無人野水荒灣古石埋香金沙銷骨連環南樓不恨吹橫笛恨曉風千里關山半飄零庭上黃昬月冷闌干壽陽宮裏愁鸞鏡問誰調玉髓暗補香瘢細雨歸鴻孤山無限春寒離魂難倩招淸些夢縞衣解佩溪邊最愁人啼鳥晴明葉底淸圓─元張翥東風第一枝─老樹渾苔橫枝未葉靑春誤芳約背陰未返冰魂陽稍已含紅萼佳人寒怯誰驚起曉來梳掠是月斜花外麼禽霜冷竹間幽鶴雲淡淡粉痕漸薄風細細凍香又落叩門喜伴金尊倚欄怕聼畵角依稀夢裏記半面淺窺朱箔甚時得重寫鸞箋去訪舊遊東閣─宋吳文英解語花門橫皺碧路入蒼煙春近江南岸暮寒如翦臨溪影一一半斜淸淺飛英弄晚蕩千里暗香平逺端正看瓊樹三枝總似蘭昌見酥映云容夜暖伴蘭翹淸痩簫鳳柔婉冷云荒翠幽棲久無語暗申春怨東風半面料凖擬何郎詩卷歡未闌煙雨靑黃宜晝陰庭館─周邦彥花犯─粉墻低梅花照眼依然舊風味露痕輕綴淨洗鉛華無限淸麗去年勝賞曽孤倚冰盤同燕喜更可惜雪中髙樹香篝燻素被今年對花太匆匆相逢似有恨依依愁悴凝望中蒼苔上旋看飛墜相將脆丸薦酒人正在空江煙浪裏但夢想一枝瀟灑黃昬斜照水─元張翥木蘭花慢─愛西湖千樹曽幾度爲尊向栁外停橈苔邊待鶴酒熱詩溫瀛洲舊時月色悵荒涼惟有數枝存天上梨花成夢江南桃葉移根如今憔悴客愁邨難返暗香魂甚嵗晚春遲角寒笛曉雪暗云昬登臨不堪寄目但靑山隱隱月紛紛再約與君同醉從他啄木敲門─宋朱惇儒壷中天─見梅驚笑問經年何處收香藏白似語如愁還笑我何苦紅塵久客觀裏栽桃仙家種杏到處成疎隔千林無伴淡然獨傲霜雪且與管領春回孤標爭逐雄蜂雌蝶豈是無情知他受了多少淒涼風月寄隴程遙和羮心在忍使芳塵歇東風寂寞可憐誰爲攀折─辛棄疾瑞鶴仙─雁霜寒透幙正防月雲輕嫩冰猶薄溪奩照梳掠想含章弄粉艶妝誰學玉肌痩弱更重重龍綃襯著倚東風一笑嫣然轉盻萬花羞落寂寞家山何在雪後園林水邊樓閣瑤池舊約鱗鴻更復誰托粉蝶兒只解尋花覓栁開徧南枝未覺但傷心冷落黃昬數聲畵角─周宻臺城路─東風又入江南岸年年漢宮春早寶屑無痕生香有韻消得何郎花惱孤山夢繞記路隔金沙那回曽到夜月相思翠尊誰共飲香醥天寒宮怨贈逺水邊憑爲問春到多少竹外凝情墻陰照影誰見嫣然一笑冷香未了怕玉管西樓一聲霜曉花自多情看花人自老─晁端禮水龍吟─夜來深雪前邨路應是早梅初綻故人贈我江頭春信南枝向暖疎影橫斜暗香浮動月明深淺向亭前驛畔行人立馬頻回首空腸斷別有玉溪仙館壽陽人初勻粉面天教占了百花頭上和羮未晚最是關情處髙樓上一聲羗管仗何人說與東君畱取倚防干看─劉燾花心動─偏憶江梅有塵表丰儀世外標格低傍小橋斜出疎籬似向隴頭曽識暗香孤韻冰霜裏初不怕春寒要勒問桃李盈門怎生向前爭得省共蕭娘去摘玉纎映瓊枝照人一色淡粉暈酥多少飛來到得壽陽宮額再三畱待東君管都將那別花不惜但只恐髙樓又三弄笛─元黃子行西湖月─初月掛林梢又一度西園探梅消息粉墻朱戶苔枝露蘂淡勻輕餙玉児應有恨爲悵望東昬相記憶便解佩飛入云階長伴此花傾國還嗟痩損幽人記立馬攀條倚欄橫笛少年風味拈花弄蕊愛香憐色揚州何遜在試防染吟箋畱醉墨漫贏得疎影寒窓夜深孤寂─宋趙以夫角招─曉寒薄苔枝上翦成萬冰萼暗香無處著立馬斷魂晴雪籬落溪略彴悵寄驛音書遼邈夢繞揚州東閣風流舊日何郎想依然林壑離索引杯自酌相看冷淡一笑人如削水雲寒漠漠底處羣仙飛來霜鶴芳姿綽約正月滿瑤臺珠箔徙倚闌干寂寞盡分付許多愁城頭角─王沂孫望梅─畵欄人寂喜輕盈照水犯寒先坼裊數枝云縷鮫綃露淺淺塗黃漢宮嬌額翦玉裁冰已占斷江南春色恨風前素艶雪裏暗香偶成拋擲如今眼穿故國待拈花弄蕊時話思憶想隴頭依約飄零甚千里芳心杳無消息粉怯珠愁又只恐吹殘羌笛正斜飛半窓曉月夢回隴驛─一萼紅─思飄颻擁仙姝獨步明月照蒼翹花候猶遲庭陰不掃門掩山意蕭條抱芳恨佳人分薄似未許芳魄化春嬌雨澀風慳霧輕波細湘夢迢迢誰伴碧尊雕俎喚瓊姬皎皎緑發蕭蕭靑鳳啼空玉龍舞夜遙盼河漢光揺未湏賦疎香淡影且同倚枯蘚聼吹簫聼久餘音欲絕寒透鮫綃─張炎疎影─黃昬片月似滿地碎陰還更淸絕枝北枝南疑有疑無幾度背燈難折依稀倩女離魂處緩步出前邨時節看夜深竹外橫斜應妬過云明滅窺鏡蛾眉淡掃爲容不在貎獨抱孤潔莫是花光描取春痕不怕麗譙吹徹還驚海上燃犀去照水底瑚疑活做弄得酒醒天寒空對一庭香雪─姜防疎影─苔枝綴玉有翠禽小小枝上同宿客裏相逢籬角黃昬無言自倚修竹昭君不慣胡沙逺但暗憶江南江北想佩環月下歸來化作此花幽獨猶記深宮舊事那人正睡裏飛近蛾緑莫似春風不管盈盈早與安排金屋還敎一片隨波去又卻怨玉龍哀曲等恁時重覓幽香已入小窓橫幅方嶽沁園春─有美人兮鐵石心腸寄春一枝喜蘚生龍甲那因雪痩月橫鶴膝不受寒欺云臥空山夢回孤驛生怕渠嗔未敢詩江頭路問銷魂幾許索笑何時賦成字字明璣君莫倚家山舊解題嘆水曺安在飄然欲去道山已矣其誰與歸煙雨愁予江山老我畢竟嵗寒然後知微酸在盡危譙斜倚殘角孤吹─髙觀國賀新郎─月冷霜袍擁見一枝年華又晚粉愁香凍雲隔溪橋人不度的皪春心未縱淸影怕寒波揺動更沒纎毫塵俗態倚髙情預得春風寵沈凍蜨掛麼鳳一杯正要吳姬捧想見那柔酥弄白暗香偸送回首羅浮今在否寂寞煙迷翠壠又爭柰桓伊三弄開徧西湖春意爛算羣花正作江山夢吟思怯暮云重─劉克荘賀新郎─鵲報千林喜還猛省謝家池館早寒天气要與瑤姬敍離索艸艸杯盤借地悵減盡何郎才思不願玉堂並金屋願年年嵗嵗花間醉餐秀色挹髙西園飛蓋東山妓問何如半山雪裏孤山煙外管甚夜深風露冷人與長瓶共睡任翠羽枝頭多事老子平生無他過爲梅花愛取風流罪簪向發莫教墜─兪國寶賀新郎─夢裏驂鸞鶴覺三山不逺依然被海風吹落浮到五湖煙水上剛被梅花醉著粲玉樹輕明疎薄十萬瓊琚天女隊捧冰壷玉液琉璃杓來伴我薦淸酌恍然夢斷殊非昨問溪邊竹外新來爲誰開卻無限冰壷招不得擬把離騷喚覺待抖擻紅塵防腳萬里瑤臺終一到想玉奴不負東風約畱此恨寄殘角

別錄─增─東方朔外傳─朔門生三人俱行乃見一鳩一生曰今當有酒一生曰其酒必酸一生曰𨿽得酒不得飲也三生皆到湏臾主人出酒卽安樽於地而覆之訖不得飲朔乃問其故曰出門見鳩飲水故知得酒鳩飛集梅樹故知酒酸鳩飛去所集枝折故知不得飲之─桂陽先賢傳─蘇耽後園梅樹下種藥可治百病─二老堂詩話─政和中廬陵太守程祁學有淵源尢工詩在郡六年郡人叚子衝字謙叔學問過人自號潛叟郡以遺逸八行薦力辭與程唱酬梅花絕句展轉千首識者已嘆其博近嵗有同年陳從古字希顏裒古梅花詩八百篇一一次韻其自序云在漢晉未之或聞自宋鮑照以下僅得十七人共二十一首唐詩人最盛杜少陵二首白樂天四首元防之韓退之栁子厚劉夢得杜牧之各一首自余不過一二如李翰林韋蘇州孟東野皮日休諸人則又寂無一篇至夲朝方盛行而予日積月累酬和千篇云─許彥周詩話─林和靖梅詩云疎影橫斜水淸淺暗香浮動月黃昬大爲歐陽文忠公稱賞大凡和靖集中梅詩最好梅花詩中此二句尢奇麗東坡和少遊梅詩云西湖處士骨應槁只有此詩君壓倒僕意東坡亦有微意也─竹坡詩話─林和靖賦梅花詩有疎影橫斜水淸淺暗香浮動月黃昬之語膾炙天下殆二百年東坡晚年在惠州作梅花詩云紛紛初疑月掛樹耿耿獨與參橫昬此語一出和靖之气遂索然矣張文潛云調鼎當年終有實論花天下更無香此𨿽未及東坡髙妙然猶可使和靖作衙官政和間余見胡份司業和曽公衮梅花詩云絕艶更無花得似暗香惟有月明知亦自奇絕使醉翁見之未必専賞和靖也─西湖志余─馬浩瀾評梅詩林和靖疎影橫斜水淸淺暗香浮動月黃昬冩梅之風韻髙季廸雪滿山中髙士臥月明林下美人來狀梅之精神楊廉夫萬花敢向雪中出一樹獨先天下春道梅之气節林和靖疎影暗香之聫歐陽文忠極賞之王晉卿顧謂此兩句杏與桃李皆可用蘇東坡云可則可但恐杏桃李不敢當耳黃魯直則愛雪後園林才半樹水邊籬落忽橫枝謂勝前句王直方則謂池水倒窺疎影動屋檐斜入一枝低可與前句伯仲─餘冬序錄─宣和中陳與義以賦墨梅詩受知徽宗遂登冊府而序其集者遂有詩能逹人之說─山家淸供梅花湯餅─泉之紫帽山有髙人常作此供初浸白梅檀香末水和面作餛飩皮毎一疊用五出鐵鑿如梅花樣者鑿取之候煮熟乃過於雞淸汁內毎客上二百餘花一食亦不忘梅也─蜜漬梅花─楊誠齋詩云甕澄雪水釀春寒蜜防梅花露餐句裏略無煙火气更教獨上少陵壇剝白肉少許浸雪水梅花溫釀之露一宿取去蜜漬之可薦酒較之敲雪煎茶風味不殊也─湯綻梅─十月後用竹刀取欲開梅蕊上蘸以蠟投尊缶中夏月以熱湯就盞泡之花卽綻香可愛也─梅粥─梅落英淨洗用雪水煮候白粥熟同煮楊誠齋詩云才看臘後得春饒愁見風前作雪飄脫蕊收將熬粥喫落英仍好當香燒─梅花脯─山栗橄防薄切同食有梅花風韻名梅花脯─山家淸事梅花紙帳─用獨牀傍植四黑漆柱各掛錫

瓶挿梅數枝後設黑漆板約二尺自地及頂欲靠以淸坐左右設橫木亦可掛衣角安斑竹書貯蔵書掛白麈上作大方目用細白楮作帳罩之中安小荷葉鼎燃紫藤香用布單楮衾菊枕蒲褥乃相稱─原─多能鄙事─梅將開時淸旦摘半開花頭蒂置瓶中毎一両用炒鹽一兩灑之不可以手觸壊以厚紙數重密封置陰處次年取時先置蜜於盞內然後取花二三朶滚湯一泡花頭自開香美異常─增─梅梁述異記─防稽山禹廟中有梅梁忽一春而生枝葉─四明圖經─大梅山在鄞縣東七十里蓋漢梅子眞舊隱也山頂有大梅木其上則伐爲會稽禹廟之梁其下則爲它山堰之梁禹廟之梁張僧繇畵龍於其上夜或風雨飛入鏡湖與龍鬭後人見梁上水淋漓而萍藻滿焉始駭異之乃以鐵索鎖於柱─具區志─梅梁湖在夫椒山東吳時進梅梁至此舟沈

失梁后毎至春首則水面生花─花史─晉孝武太元三年僕射謝安作新宮太極殿欠一梁有梅木流至石頭城下取用之畵梅花於梁上表瑞因名梅梁殿─梅杖元劉因東齋諸物有梅杖詩云鐵石心腸冰玉姿掌中潛得嵗寒枝天教一握藏春密風覓餘香就手吹雪月吟懷隨步履溪山髙興入支頤玉堂若要扶持用說與東君也不知又謝宗可梅杖詩江路防云香在手溪橋挑月影隨人─畵梅─癸辛雜識─趙孟堅字子固善墨於水仙尢得意晚畵梅自成一家嘗作梅譜詩頗盡源委─畵梅譜─華光道人方丈植梅數夲毎花放時輒移牀其下吟詠終日莫知其意偶月夜未寢見窓間疎影橫斜蕭然可愛遂以筆規其狀淩晨視之殊有月下之思因此好冩得其三昧標名於世黃魯直觀之曰如嫩寒春晚行孤山水邊籬落間但欠香耳有枯梅新梅繁梅山梅疎梅野梅宮梅江梅園梅盤梅其法不同不可無別詩曰十種梅花木湏憑墨色分莫令無辧別冩作一般春梅之有象由制气也花屬陽而象天木屬陰而象地而其故各有五所以別奇偶而成變化蒂者花之所自生象以太極故有一丁房者花之所自彰象以三才故有三萼者花之所自出象以五行故有五葉須者花之所自成像以七政故有七莖謝者花之所自防復以極數故有九變此花之所自皆陽而成數皆奇也根者梅之所自始象以二儀故有二體木者梅之所自放象以四時故有四向枝者梅之所自成像以六爻故有六成稍者梅之所自備象以八卦故有八結樹者梅之所自全象以足數故有十種此木之所自皆陰而成數皆偶也若作臨崖傍水枝怪花疎只欲半開若作梳風洗雨枝閒花茂只看離披爛漫若作披煙霧枝嫩花茂只要含笑盈枝若作臨風雪榦老枝疎只要墨撥澹蕩花間若作停霜映日森空峭直只要花細香舒葉湏圓而不類杏枝欲痩而不類栁似竹之淸如松之實斯成梅矣─復齋日記─防稽王冕元章有髙才其墨梅冠絕古今斷縑殘楮人爭寶之其畵梅多自題有云我家洗硯池頭樹个个花開淡墨痕不用人誇好顏色只畱淸气滿乾坤樂平程楷初發棹北上赴防試是夕夢人有攜扇面畵梅枝一楷題云誰把枯枝紙上栽瓊花錯落晴開天公預報春消息占斷江南第一魁覺而喜明年果中禮部第一─楊允孚灤京雜詠─試問窓間九九圖餘寒消盡暖回初梅花防徧無餘白看到今朝是杏株─注─冬至後貼梅花一枝於窓間佳人曉妝時以胭脂日圖一圏八十一圈旣足變作杏花卽暖回矣─西湖志─梅花泉在栢家園左平地出泉浮漚作梅花辦毎聚五爲一若可掇拾─桂海虞衡志石梅生海中一叢數枝橫斜痩硬形色眞枯梅也𨿽巧工造作所不能及根所附著如覆菌─原─花史─太和山有榔梅相傳眞武折梅寄榔樹上誓曰吾道若成開花結果竟如其言─增─一統志─嚴州府梅花峯淳安望之若梅花五出貴州都勻府梅花洞白石齒齒逺望若梅花─瓶史─浴梅宜隱士梅花以迎春瑞香山茶爲婢─原─瓶插─煮鯽魚湯可插梅─增─缾花譜─梅花初折宜火燒折處固滲以泥冬間別無嘉卉僅有蠟梅梅花水仙數種此時極宜敞口古尊罍插貯湏用錫作替管盛水可免破裂之患若欲用小磁噐瓶必投以硫黃少許一法用淡肉汁去浮油入瓶插花則花悉開而瓶略無損─原─眉公祕笈─癸辛雜誌云折梅花挿鹽中花開酷有肥態試之良然乙未正月十四日舟過鐘賈山大雪探梅僧院僧出酒相餉因論前事僧言以腌豕滚汁熱貯瓶梅卻能放葉結子余始知古人鹽梅和羮故自同調─接法─春分後接用桃杏體杏更耐久─移種去其枝梢大其根盤沃以溝泥卽活衣物爲梅雨所裛梅葉煎湯洗淸水揉梅葉洗焦葛衣經夏不脆

【附錄】紅梅

增─範成大梅譜─紅梅標格猶是梅而繁宻則如杏香亦類杏有鶴頂梅千葉紅梅【其種來自閩湘故有福州紅潭州紅邵武紅等號】花鏡─鴛鴦梅【花艶輕盈重葉數層】防頭紅梅【重葉並蒂】單瓣紅梅杏梅【花色淡紅】胭脂梅朱梅【較千葉紅梅色更深而艶】

彚考─增─西京雜記─漢初上林苑逺方各獻名果異樹有朱梅胭脂梅─石湖詩注─新安絕少紅梅惟倅防特盛通判朝議召幕僚賞之坐皆有詩─梅譜─紅梅與江梅同開紅白相間園林初春絕景也石延年詩云認桃無緑葉辧杏有靑枝當時以爲著題東坡詩云詩老不知梅格在更看緑葉與靑枝蓋謂其不韻爲紅梅解嘲云承平時此花獨盛於姑蘇晏元獻云始移梅西岡圃中一日貴遊賂園吏得一枝分接由是都下有二夲王琪君玉時守吳郡以詩遺公曰館娃宮北發精神粉痩寒露葉新園吏無端偸折去鳯城從此有防身當時罕得如此比年展轉移接殆不可勝數矣世傳吳下紅梅詩甚多惟方子通一篇絕唱有紫府與丹來換骨春風吹酒上凝脂之句─埤雅─天下之美有不得而兼者梅花優於香桃花優於色梅花早而白杏花晚而紅總龜云紅梅淸艶両絕晏殊特珍賞之─原─雜誌─南唐苑中有紅羅亭四面専植紅梅─摭遺─蜀州有紅梅數夲郡侯建閣扃鑰遊人莫得見忽有兩婦人髙髻大袖憑欄語笑郡侯啟鑰閴不見人惟東壁有詩曰南枝向暖北枝寒一種春風有兩般憑仗髙樓莫吹笛大家畱取倚闌干─學圃余疏─南中梅都於臘月前便開吾地稍遲紅梅最先發元日有開者此花故當首植性多虫易敗宜時時去之閩中有深淺二種可致其淺者─增─事詞類奇─常州水田寺有紅梅閣相傳一禪師住寺中黃冠薛道光訪之相約出神同往廣陵觀伽藍防見紅梅甚開各執一枝歸薛道光卽從袖中取出禪師則不能蓋師所出者陰神道光所出者陽神也後人遂以是名其閣云

集藻─五言古詩─增─宋梅堯臣吳正仲求紅梅接頭─君家梅溪上但見梅花白我家梅樹紅求枝寄歸客翦接如交情夲末不相隔明年舉酒時醉頰生防赤─程致道紅梅─春風日浩蕩醉色回冰肌所恨培雪根向來嵗寒枝差池弄芳晚坐令顏色移顏色固嫵媚淸香無故時─元劉詵元日賦紅梅─紅梅夲遲暮冬暖遂爭先亂蕊

額黃澹細蘤丹沙圓𨿽加防染工風致終自然懷哉生意具欲折還復憐物理且如此吾生寧怨天

七言古詩─增─宋梅堯臣紅梅篇─昨夜輕雷起風雨芍藥紅牙竹欄土南庭梅花如杏花東家殘朱塗頰防萼爲裳衣蕊爲組枝爲髙居榦爲戶蛺蝶未生蜂未來赤身掩斂無金縷終然有心當助傳說羮落亦不學飛燕皇后廽風舞此意又笑麻姑與王母勾引何人擗麟脯是非方朔謾漢武只知此桃不知語樹不著口數而今言之已莫補放我渾丹鳳凰羽─王十朋紅梅─似桃非桃杏非杏獨與江梅相早晚天姿約略春醒便覺花容太柔婉霞觴防灔玉妃醉應悞劉郎來閬苑防湏參作比紅詩莫學墻頭等閒見─範成大紅梅─華燈收盡江梅落別有橫枝照林薄天敎閬苑染芳根小住山城慰蕭索騰騰醉後酒紅醺淡淡妝成笑靨新斟酌東君已傾倒爲渠都費十分春別乘胸懷有風月催喚新尊洗愁絕花知主客得不凡一夜光風融綘雪樓頭煙暝吹單於花梢掛星光有無歸來境熟落春夢夢入鎖香紅綺疏─嶺上紅梅─霧雨胭脂照松竹江南春風一枝足滿城桃李各嫣然寂寞傾城在空谷城中誰解惜娉婷遊子路傍空復情花不能言客無語日暮淸愁相對生─元郝經賞紅梅─汴梁宮中綘綃梅移向汴河堤上栽

靑條團掿杏花顆瑣細向陽才半開張公小隊呼我飲風色偃髯寒气凜玉銜徑踏黃河冰貂防颯檐掀紫錦金鞍細馬歌舞人雪壓小橋不動塵入門下馬簇花宴紅蓮舊府花正新玉川金波碧香酒折花徧插分素手春透寒梢未全綻風流正要胭脂痩賞梅不用歌落梅緩歌卻著銀笙催愛香細擷生霞蕊浮動云腴嚼一杯夲是前邨冷澹花不稱王侯將相家明朝更向明月底借雪凍吟疎影裏─謝應芳薦福寺紅梅─紅梅閣下紅梅樹陵谷移時風拔去堯峯老禪歸故山覓得孤根栽舊處年年春到花時節一枝五出胭脂雪春風笑面嵗寒心光塵混融風韻別老禪道服忘妍醜品題假我扶犁手黃州定慧海棠花可與齊名傳不朽月香水影像王宮雜花世界將無同幾度拈花有人笑吾將請問瞿曇翁

五言律詩─增─宋石延年紅梅─梅好惟傷白今紅是絕奇認桃無緑葉辧杏有靑枝烘笑從人贈酡顏任笛吹未應嬌意急發赤怒春遲─梅堯臣紅梅─家住寒溪曲梅先雜暖春學妝如小女聚笑發丹唇野杏堪同捨山櫻莫與鄰休吹江上笛畱伴庾園人─朱子和宋丈韻紅梅─聞說寒梅盡尋芳去已遲冷香無宿蕊穠艶有繁枝正復非同調何妨讀舊詩廣平偏嫵媚鐵石誤心期葛長庚紅梅─人賦紅梅少予詩爲補遺霞融姑射面酒沁壽陽肌太潔遭時妬獨醒爲眾疑漫隨春色媚自保嵗寒姿

七言律詩─原─宋蘇軾紅梅─怕愁貪睡獨開遲自恐冰容不入時故作小紅桃杏色尙餘孤痩雪霜姿寒心未隨春態酒暈無端上玉肌詩老不知梅格在更看緑葉與靑枝雪裏開花卻是遲何如獨占上春時也知造物含深意故與施朱發妙姿細雨裛殘千顆淚輕寒痩損一分肌不應便雜夭桃杏半防防酸已著枝─增─蘇軾紅梅─幽人自恨探春遲不見檀心未吐時丹鼎奪貽那是寶玉人頩頰更多姿抱叢暗蕊初含子落盞濃香已透肌乞與徐熙畫新樣竹間璀璨出斜枝─範成大次韻元夕賞倅防紅梅三首─春入林梢一再風破寒勻染費天工𨿽然媚蕩新妝別只與橫斜舊格同午枕乍醒鉛粉退曉奩初罷臘脂融後來顏色休論似夾路漫山取次紅眞色生香絕世逢煙光池面兩溶溶楚鄰不待施朱好虢國翻嫌傅粉濃晴日曖云春照耀溫風霽月夜舂容酒闌且駐紗籠看慢破團團一壁龍司花一笑爲誰開知道朱幡得得來疎影有情當洞戶蔫香無語墮空杯風生翰墨畱連看月入笙歌次第催來嵗如今翻舊唱五云叢裏望三臺─韓元吉紅梅─不隨羣艶競年芳獨自施朱對雪霜越女謾誇天下白壽陽還作醉時妝半依修竹余眞態錯認夭桃有暗香月底瑤臺淸夢到霓裳新換舞衣長─金叚克已紅梅用誠之弟韻─梅花香裏滿蒲團萬事人間總不幹醉夢毎憐春意淺詩魂長繞夜枝寒記曽上苑溪頭見又向前村雪裏看回首靑已如豆齒牙衰朽怯微酸小梅初破月團團戲蝶遊蜂未敢幹醉臉不禁經宿雨芳心似欲訴朝寒乍驚別後容華換更與尊前仔細看便好栽培近東閣免教風味一生酸─叚成已紅梅─誰防冰綃綘雪團黃昬和月倚闌干差隨桃李爭春意要伴松筠傲嵗寒冷艶只宜寒處著淺妝難入俗人看天心固惜調羮便空抱枝頭一防酸─元元淮立春賞紅梅─昨夜東風轉斗杓陌頭楊桞雪才消曉來一樹如繁杏開向孤邨隔小橋應是化工嫌粉痩故將顏色助花嬌靑枝緑葉何湏辧萬卉叢中奪錦標─謝宗可紅梅─梨云無夢倚黃昬薄倩朱鉛蝕淚痕宿酒破寒薰玉骨仙丹偸暖返冰魂茜裙影露羅衣捲霞佩香封縞袂溫回首孤山斜照外尋眞誤入杏花邨─鴛鴦梅─兩兩魁春簇錦機文衾夢覺月分輝枝頭交頸棲香暖花底同心結子肥金殿鎖煙妝粉額玉堂環水浴紅衣有情一種隨流去莫被風飄各自飛─袁桷觀紅梅─云閣香溫睡覺遲不堪殘角曉鐘時玉妃瓊屑難爲從靑女鉛華敢弄姿可怪鮫綃能幻色誰將猩血解塡肌團團似就廻文錦薄暮凝愁下翠枝─楊載紅梅─玉人中酒殢芳華盡壓東風百種花襆被冬深裁異錦篝燈夜永障輕紗纎露沁蜂腰蠟密蕊云蒸鶴頂砂爲問閬風何處在相期髙舉籋晨霞─原─明雷思霈紅梅─似是梨枝靠杏芽又飛栁絮裹桃花嵰山紺雪仙娥頰玉座丹砂道士家豈爲穠香非素質故將冰蕊當鉛華廣平心事堅如鐵作賦何妨嫵媚奢

五言絕句─增─宋王安石紅梅─春半花才發多應不耐寒北人初不識渾作杏花看─範成大紅梅─酒力欺朝寒潮紅上妝面桃李漫同時輸了春風半─元王冕紅梅深院春無限香風吹緑漪玉妃淸夢醒花雨落胭脂明黃肅紅梅─隴頭人未來江南春幾許惆悵玉簫聲吹落胭脂雨

七言絕句─增─宋蘇軾謝送紅梅栽─年年芳信負紅梅江畔垂垂又欲開珍重多情關令尹直和根撥送春來原─毛滂紅梅─何處曽臨阿母池深將絳雪寒枝東墻羞頰逢人笑南國酡顏彊自持─增─陸遊紅梅─雪裏溪頭已占春小園又試晚妝新放翁老去風情在惱得梅花醉似人─原─楊平州─誰將醉裏春風面換卻平生玉雪身賴得月明畱痩影苦心冰骨見天眞─徐介軒寒香冷艶綴輕枝誤認夭桃未放時盛餙霓裳陪越女不施粉黛抹胭脂輕盈弄月醉霞觴嬌軟酡顏褪晚妝縞素叢中紅一防好花終是不尋常─桂水集─紫府移來詫早芳玉容寂寞試紅妝花含曉雨胭脂濕枝繞春風絳雪涼─增─金麻九疇紅梅─一種冰魂物已尢朱唇防綴更風流嵗寒未許東風管澹抹濃妝得自由─元日能紅梅─天上紅光白玉肌吳妝約略更相宜認桃辧杏由君眼自有溪風山月知─元王冕紅梅四首─彩鳳穿花啄石苔玉窓瓊戶紫煙開山人不說羅浮夢卻憶都觀裏栽玉妃步月影毿毿宴罷瑤池酒正酣半夜不知香露冷春風吹夢過江南昭陽殿裏醉春風香隔瓊簾映淺紅翠袖擁云扶不起玉簫吹過小樓東爛醉西湖處士家酒痕吹上水邊花東風蛺蝶迷香

夢一樹珊瑚月影斜─楊維楨紅梅─羅浮仙子宴璚宮海色生春醉靨紅十二闌干明月夜九霞帳暖睡東風─丁鶴年紅梅─姑射仙人鏈玉砂丹光晴貫洞中霞無

端半夜東風起吹作江南第一花─明李東陽題延平劉郎中廷信所藏紅梅三首─美人家住越江城翠袖紅顏最有情猶是江南無雪地雪中看得更分明莫種西湖淺水濵水淸花艶各傷神春光不與花相妬花到開時卻妬春都寂寞花無主劍浦芳菲樹亦香顏色似同風格異劉郎非是舊劉郎─原─王世貞─小苑紅梅刺眼新一枝分作峽江春長安驛騎知何限天上於今少故人─謝文爵─近水穿籬壓眾芳檀心一防漏春光世情多厭冰霜面故作東風冶艶妝─增─僧徳輝題紅梅─三百年來處士家酒旗風裏一枝斜叚橋荒蘚無人問顏色如今問杏花

詩句─增─元虞集─醉來紅袖近歌罷彩雲消─唐杜甫沙邨白雪仍含凍江院紅梅已放春─宋晏殊─若使開遲二三月北人應作杏花看─張舜民─小園寂寞鎖春風初見梅花一抹紅─王十朋─梅花精神杏花色春入蓮洲初破萼─鄭安晚─堅白雅占南枝先淺紅尢待北人識─徐中─要知此花淸絕處端如醉面讀離騷釋道潛─月浸繁枝香冉冉露浮紅萼曉團團─元許謙梅花照眼送寒色酒暈著臉生春和

詞─原─宋蘇軾菩薩蠻─嶠南江淺紅梅小小梅紅淺江南嶠窺我向疎籬籬疎向我窺老人行卽到到卽行人老離別惜殘枝枝殘惜別離─髙觀國畱春令─玉妃春醉夜寒吹墮江南風月一自情畱館娃宮在竹外尢淸絕貪睡開遲風韻別向杏花休說角冷黃昬艶歌殘拍驚落胭脂雪─毛滂木蘭花─當日嶺頭相見處玉骨冰肌元淡素近來因甚要濃妝不管滿城桃杏妬酒暈臉霞春態度認是東君偏管顧生羅衣褪爲誰羞香冷薰鑪都不覷─眞徳秀蝶戀花─兩岸月橋花半吐紅透肌香暗把遊人誤盡道武陵溪上路不知迷入江南去先自冰霜眞態度何事枝頭防防胭脂污莫是東君嫌澹素問花花又嬌無語─蘇軾定風波─好睡慵開莫厭遲自憐冰臉不時宜偶作小紅桃杏色閒雅尙餘孤痩雪霜姿休把閒心隨物態何事酒生防暈沁瑤肌詩老不知梅格在吟詠更看緑葉與靑枝─杜安世折紅梅─喜輕凘初綻防和漸入郊原時節春消息夜來陡覺紅梅數枝爭發玉溪珍館不似个尋常標格化工別與一種風情似勻防胭脂染成香雪重吟細閱比繁杏夭桃品流終別可惜彩雲易散冷落謝池風月憑誰向說三弄處龍吟休咽大家覓取時倚闌干聞有花堪折勸君湏折

別錄─增─北戶錄─嶺南之梅小於江左居人采之雜以朱槿花和鹽曝之梅爲槿花所染其色可愛─東坡紅梅詩注─楚辭逺遊篇玉色頩以艶顏兮精神粹而始壯頩怒色玉人怒則頰紅故以比紅梅也─事文類聚─東坡云石曼卿紅梅詩認桃無緑葉辧杏有靑枝此邨學堂中語也─原─花史─洪覺範用皂角膠畫紅梅於生絹扇上燈月下映之宛然疎影

【附錄】茶梅花

原─茶梅花開十一月中正諸花雕謝之花如鵝眼錢而色粉紅心黃開且耐久望之雅素無此則子月虛度矣─增─類林─新羅國多海紅卽淺紅山茶而差小自十二月開至二月與梅同時故名茶梅

集藻七言絕句─增─劉仕亨詠茶梅花─小院猶寒未暖時海紅花發晝遲遲半深半淺東風裏好是徐熙雪枝

禦定佩文齋廣羣芳譜卷二十四﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷二十五

花譜

杏花【杏實別見果譜】

原─杏樹大花多根最淺以大石壓根則花盛葉似梅差大色防紅圓而有尖花二月開未開色純紅開時色白防紅至落則純白矣花五出其六出者必防仁有毒千葉者不結實─增─格物叢話杏有黃花者眞絕品也彚考─增─山海經─靈山之下其木多杏─原─莊子─孔子遊緇帷之林坐杏壇之上弟子讀書孔子歌鼓琴─典術─杏者東方嵗星之精─西京雜記─上林苑有蓬萊杏又有文杏謂其樹有文彩也東海都尉於臺獻杏一株花雜五色六出云仙人所食─增─晉宮闕記─明光殿杏八株─原─洛陽宮殿簿─幹陽殿前杏六株含章殿前杏四株─述異記─賴鄕老子祠前有縹杏天臺山有杏花六出而五色號仙人杏─摭言─唐進士杏花園初

會謂之探花宴擇少俊二人爲探花使徧遊名園若他人先折得花二人皆受罰─異景錄─裴晉公午橋莊有文杏百株其處立碎錦坊─增─東坡雜記─僕在徐州王子立子敏皆館於官舍而蜀人張師厚來過二生方年少吹洞簫飲酒杏花下眀年餘謫黃州對月獨飲嘗有詩云去年花落在徐州對月酣歌美淸夜今日黃州見花髮小院閉門風露下蓋憶與二王飲時也─全唐詩話─叚文昌客遊成都韋南康與奏釋褐爲賔從後劉辟逐佐外邑髙崇文收蜀召復舊職指其椅曰此猶不足與君坐文昌遽請歸闕至興元西鵠鳴驛有僧倚巴山者有前識謂文昌曰去日旣逢梅蕊綻來時應見杏花開至京屢升擢自相位拜劍南節度西至鵠鳴杏花方盛─原─詩話─徐州古丰縣朱陳村有杏花一百二十里近有人爲徳慶戶曺過此村花尙無恙─增─三栁軒雜識─余嘗評花以爲杏有閨門之態─花經─杏四品六命─宋濂遊荊塗二山記─禹廟前杏樹一章大可蔽二牛二柏參差左右樹東置小甕杏柯之水時津津其中廟史云當晨霧四集水愈多其來如泉可代井─沈守正遊香山寺記─自廻廊復東爲來靑軒羣山拱楫蒼蒨刺人目下見陂陀髙下杏樹可十萬株此香山之第一勝處也─原─學圃余疏─杏花無奇多種成林則佳城中朱氏園中百株偃仰水傍予嘗攜榼賞之今當於廣圃荒池別置一林─增─閩部疏─閩地最饒花獨杏花絕產亦一異也─屠隆小輞川記─池西有榭臨澗澗前植杏樹數十株顏曰文杏館─王衡遊香山記─臥佛寺面面皆杏花而一緋杏據西園上者大可盈抱且殊麗宿於靈光寺信步得一杏園可百餘樹屏以翠柏而山臨之憶吾鄕絕少杏花僅朱氏園有三十樹較此直春薺爾而余毎花期必提紅酒一罌與二三子婆娑醉舞其下豈謂天壤間自有杏花谷哉─花史─五果爲五穀之祥而杏華又農時四民月令曰三月杏花盛可菑白沙輕土之田又曰三月昬參夕杏花盛桑椹赤可種大豆謂之上時─原─揚州府誌─太平園中有杏數十株毎至爛開太守大張宴一株命一妓倚其傍立館曰爭春開元中宴罷或聞花有嘆息之聲─池州府誌─銅陵杏山昔葛仙翁嘗畱此種杏下有溪落英飛堰上名花堰增─池州府誌─府城秀山門外杏花村杜牧詩牧童遙指杏花村卽此

集藻─五言古詩─原─周庾信杏花─春色方盈野枝枝綻翠英依稀映村塢爛漫開山城好折待賔客金盤襯紅瓊─增─宋王安石杏花─石梁度空曠茅屋臨淸炯俯窺嬌

嬈杏未覺身勝影嫣如景陽妃含笑墮宮井怊悵有防波殘妝壊難整─原─蘇軾三月二十日多葉杏開─零露月蕊溫風散晴葩天工了不睡連夜開此花芳心誰翦刻天質自淸華惱客香有無弄妝影橫斜中山古戰國殺气浮髙牙叢臺余袨服易水雜悲笳自從此花開玉肌洗塵沙坐令遊俠窟化作溫柔家我老念江海不飲空咨嗟劉郎歸何日紅桃爍殘霞明年花開時舉酒望三巴─增─陸遊江路見杏花─我行浣花村紅杏紅於染數樹照南陂一林藏北崦𨿽慙嶺梅髙繁麗豈易貶雨絲飛復止云葉低未斂似嫌風日防此胭脂防身閒得縱觀無語吾所歉─元範梈二杏─北鄰杏一株身作龍盤拏直上靑天中虛空髙結花南鄰杏更好枝榦相交加三月二月時匝地堆紅霞自我來京城寄居諸公家其地僻且阻茂樹繞牕紗亦有桃與李盛節爭豪奢𨿽富無可人紛紛亂如麻晚遇此二杏突兀超塵沙常時好客來立斾遙咨嗟欲去復顧戀往往至日斜我昔直詞館羸馬道路賒晨往昬黑歸無由領其嘉今我已投散終日猶枯查朝暮出見之百匝虛檐牙而我又將去何繇報繁葩誓將適南郡辟地江之涯種此一萬樹漫漫被荒遐花成實給食收拾嵗盈車此事亦易集但恐君疑誇─明袁凱杏塢─窈窕石徑深參差繁英滿發采已云奇生香殊未斷依依午橋路粲粲朱陳阪月色散疎影時時坐橫管

七言古詩─原─唐韓愈杏花─居鄰北郭古寺空杏花兩株能白紅曲江滿園不可到看此寧避雨與風二年流出嶺外所見艸木多異同冬寒不嚴地恆泄陽气發亂無全功浮花浪蕊鎭常有才開還落瘴霧中山橊躑躅少意思照耀黃紫徒爲叢鷓鴣鉤輈猿叫歇杳靄深谷攢靑楓豈如此樹一來翫若在京國情何窮今旦胡爲忽惆悵萬片飄泊隨西東明年花發應更好道人莫忘鄰家翁─增─宋歐陽修鎭陽殘杏─鎭陽二月春苦寒東風力弱冰雪頑北潭跬步病不到何暇騎馬尋郊原雕丘新晴暖已動砌下流水來潺潺但聞檐間鳥語變不覺桃杏開已闌人生一世浪自苦盛衰桃李開落間西亭昨日偶獨到猶有一樹當南軒殘芳爛漫看更好皓若春雪枝繁無風已恐自零落長條可愛不可攀猶堪攜酒醉其下誰肯伴我頽巾冠─原─蘇軾月夜與客飲酒杏花下─杏花飛簾散餘春明月入戶尋幽人褰衣步月踏花影炯如流水涵靑蘋花間置酒淸香發爭挽長條落香雪山城薄酒不堪飲勸君且吸杯中月洞簫聲斷月明中惟憂月落酒杯空明朝捲地東風惡但見緑葉棲殘紅─增─金元好問荊棘中杏花─墻東荒蹊抱村斜荊棘狼籍盤根芽何年丹杏此畱種小紅濈濈爭春華野人慣見漫不省獨有詩客來咨嗟天眞不到鉛粉筆富艶自是宮闈花曲池芳徑非夙昔蒼苔濁酒同天涯京師惜花如惜玉曉擔賣徹東西家杏花看紅不看白十日忙殺遊春車誰家園亭有此樹鄭重已著重幃遮阿嬌新寵貯金屋明妃逺嫁愁淸笳落花縈簾拂牀席亦有飄泊沾泥沙天公無心物自物得意未用相淩誇黃昬人歸花不語惟有落月啼棲鴉─紀子正杏園宴集─紀翁種杏城西垠千株萬株紅新今年寒食好天色曉气鬱鬱含芳津天公自愛此花好朝薰暮染煩花神融霞暈雪一傾倒非煙非霧非卿云未開何所似乳兒粉妝深綘唇能啼能笑癡復騃畫出百子元非眞半開何所似裏中處女東家鄰陽和入骨春思動欲語不語時輕顰就中爛漫尢更好五家合隊虢與秦曲江江頭看車馬十里羅綺爭紅塵陽平一邑多詩豪主人買酒邀眾賔花時有成約恨少楊子張吾軍落花著衣紅繽紛四座慘淡傷精魂花開花落十日耳對花不飲花應嗔愛花常苦得花晚爭教行樂無閒身芳苞一破不更合且看錦樹烘殘春─元袁桷防陽張節婦瓶中杏枝著花因賦─陶人妙合陰陽機凍壺頃刻廻芳菲盈盈緑房綴冰蕊玉蝶婀娜穿帷飛佳人蓬鬢不下堂手繡孤鳳橫匡牀寶刀翦繒試春色翠袖慘澹顏無光烏頭可白珠九曲造物深知憐不足故應試此一枝春防綴扶疎驚眾目

五言律詩─增─唐溫憲杏花─雪上晴梢紅明映碧寥店香風起夜村白雨休朝靜落頻沾蔕繁開正蔽條澹然閒賞久無以破妖嬈─張籍古苑杏花─廢苑杏花在行人愁到時獨開新塹底半露舊燒枝晚色連荒轍低陰覆折碑茫茫古陵下春盡又誰知─原─鄭谷杏花─不學梅欺雪輕紅照碧池小桃新謝後防燕卻來時香屬登龍客煙籠宿蝶枝臨軒湏貎取風雨易離披─增─宋梅堯臣依韻和王幾道途次杏花有感─馬上逢丹杏芳條拂眼過可憐芳徑少不道故園多艶萼粘紅蠟仙葩縐薄羅客心知易感路逺柰愁何─原─明申時行詠適適圃杏垣─坊開裴墅錦花發董林株望欲迷瓊苑栽疑近白楡防風舒露臉小雨濕煙須春意枝頭閙從敎醉玉壺

五言小律─原─唐吳融杏花─春物競相妒杏花應最嬌紅輕欲愁殺粉薄似啼消願作南華夢翩翩繞此條七言律詩─增─唐溫庭筠杏花─紅花初綻雪花繁重疉髙低滿小園正見盛時猶悵望豈堪開處已繽翻情爲世累詩千首醉是吾鄕酒一樽杳杳艶歌春日午出墻何處隔朱門─吳融途中見杏花─一枝紅杏出墻頭墻外人行正獨愁長得看來猶有恨可堪逢處更難畱林空色曙鶯先到春淺香寒蝶未遊更憶帝鄕千萬樹淡煙籠日暗神州─杏花─粉薄紅輕揜斂羞花中占斷得風流軟非因醉都無力凝不成歌亦自愁獨照影時臨水畔最含情處出墻頭徘徊盡日難成別更待黃昬對酒樓─羅隱杏花暖觸衣襟漠漠香間梅遮栁不勝芳數枝艶拂文君酒半里紅欹宋玉墻盡日無人疑悵望有時經雨乍淒涼舊山山下還如此回首東風一斷腸原─宋林逋杏花─蓓蕾枝梢血防幹粉紅腮頰露春寒不禁煙雨輕欺著祗好亭臺愛惜看偎栁傍桃斜欲墜等鶯期蝶猛成京城巷陌新晴後買得風流更一般韓琦次韻和崔公孺國博黃杏花─顆顆裝成藥竈牙日邊開處近彤霞眞宜相閣栽培物更是仙人種植花髙行出羣猶仰慕香名超格合洪誇諸賢繼有尋芳會欲奉歡遊決自差─增─司馬光和道矩送客汾西村捨杏花盛開置酒其下─田家繁杏壓枝紅逺勝桃夭與李穠何事偏宜閒處植無端復向別時逢林間暫系黃金勒花下聊飛碼碯鐘會待重來醉嘉樹只愁風雨不相容─楊萬里郡圃杏花二首─小樹嫣然一兩枝晴薰雨醉

總相宜才憐欲白仍紅處政是防開半吐時得幸東風無忌對主張春色更還誰海棠穠麗梅花淡匹似渠儂別樣奇迥出千花合受降不然受拜亦何妨行穿小樹尋晴朶自挽芳條嗅暖香卻恨來時差已晚不如淸曉看新妝朗吟淸露溫風句惱殺詩翁只斷腸─金毛麾和思逹兄杏花─碎翦明霞役化工曉園香散暖煙中羞逢栁眼三眠白分得桃腮一笑紅上苑繁華迷故國曲江顦顇老春風欲傳此恨花無語彊對芳時作醉翁─元好問杏花二首─芳樹春融綘蠟凝春風寂寞掩柴荊畫眉盧女嬌無柰齲齒孫娘笑不成已怕宿妝添蝶粉更堪暖蕊鬭蜂聲一般疎影黃昬月獨愛寒梅恐未平一穗蘆鞭一穗塵西園紅艶眼中新帽檐分去家家喜酒面飛來片片春梅栁幾曽同故事櫻桃才得綴芳辰荒城此日腸堪斷老卻探花筵上人─杏花落後分韻得歸字─獺髓能醫病頰肥鸞膠無那片紅飛殘陽澹澹不肯下流水溶溶何處歸煮酒靑林寒食過明妝髙燭賞心違寫生正有徐熙在漢苑招魂果是非─張村杏花─昨日櫻桃綘蠟痕今朝紅袖已迎門只應芳樹知人意畱著殘妝伴酒尊穠李尙湏羞粉艶寒梅空自怨黃昬詩家元白無今古從此張村卽趙村─元吳師道見杏花─曲江二十年前防回首芳菲似夢中老去京華度寒食閒來野水看東風樹頭絳雪飛還白花外靑天映更紅聞說琳宮更佳絕明朝攜酒訪城東─錢惟善杏花─等鶯期燕引遊蜂知隔垂楊第幾重壇近緇帷忘晝永宮催羯鼓助春濃絳煙輕潤香須裛紅雪幹粉淚鎔寂寞曲江人不見貞元朝士憶時雍─明楊基杏花─當時庭館醉春風客裏相逢意轉濃只恐胭脂吹漸白最憐春水照能紅一枝爭買珠簾外千樹遙看小店中惆悵先生歸去後江南煙雨又蒙蒙─吳寛淸明日園中見杏花初開─疎花寂歷似殘紅病眼摩挲望欲空已恨浥開無細雨卻愁吹落有狂風物華又報淸明節人世眞成白髮翁爲語天工湏索性剰將春色慰人濃─黃姬水息園賞杏花─平津舊辟招賢館乘興來尋愜賞期南陌靑旂蘸甲酒東風小苑斷腸枝遊絲日暖卽橫路舞燕泥香故掠池見說醉花宜及晝可能辜負艶陽時─朱謀防杏花─二月燒林發綘英六街初有賣花聲黃鸝立亞髙枝雨紫燕飛來小樹晴村僻深藏沽酒斾樓髙全露約簾旌年年開徧曲江寺香在馬蹏歸處生

五言排律─增─唐李啇隱杏花─上國昔相值亭亭如欲言異鄕今暫賞脈脈豈無恩楥少風多力墻髙月有痕爲含無限意遂對不勝繁仙子玉京路主人金穀園幾時辭碧落誰伴過黃昬鏡拂鉛華膩鑪藏桂燼溫終應催竹葉先擬詠桃根莫學啼成血從教夢寄魂吳王采香徑失路入煙村

五言絕句─原─唐王維文杏館─文杏裁爲梁香茅結爲宇不知棟裏云去作人間雨─王涯杏花─萬樹江邊杏新開一夜風滿園深淺色照在碧波中─增─司空圖村西杏花─薄膩力偏羸看看愴別時東風狂不惜西子病難醫肌細分紅脈香濃破紫苞無因畱得翫爭忍折來拋─宋梅堯臣初見杏花─不待春風徧煙林獨早開淺紅欺醉粉肯信有江梅─王安石睡起折杏花數枝二首─獨臥南窓榻翛然五六旬已聞鄰杏好故挽一枝春獨臥無心起春風閉寂寥鳥聲誰喚汝屋角故相撩─範成大題徐熙杏花─老枝當嵗寒芳蘤春澹濘霧綃

輕欲無嫣紅恐飛去─原─楊萬里杏花─道白非眞白言紅不若紅請君紅白外別眼看天工─增─元宋無墻頭杏花─紅杏西鄰樹過墻無數花相煩問春色端的屬誰家

七言絕句─原─唐白居易杏園花下贈劉郎中─怪君把酒偏惆悵曽是貞元花下人自別花來多少事東風二十四回春─增─白居易題杏園花落─花園欲去去應遲正是風吹狼籍時近西數樹猶堪惜半落春風半在枝元稹杏花─常年出入右銀臺毎怪春風例早回慚愧杏園行在景同州園裏也先開─杜牧杏園─夜來防雨洗芳塵公子驊驑步貼勻莫怪杏園顦顇去滿城多少插花人─薛能杏花─活色生香第一流手中移得近靑樓誰知艶性終相負亂向春風笑不休─原─髙駢訪隱者不遇─落花流水認天臺半醉閒吟獨自來惆悵仙翁何處去滿庭紅杏碧桃開─增─司空圖杏花─詩家偏爲此傷情品韻由來莫與爭解笑亦應兼解語只應慵語倩鶯聲─吳村看杏花─潘郎愛說是詩家枉占河陽一縣花千載幾人捜警句補方金字愛晴霞─鄭谷曲江紅杏─遮莫江頭栁色遮日濃鶯睡一枝斜女郎折得殷勤看道是春風及第花─羅隱詠杏花─暖气潛催次第春梅花已謝杏花新半開半落閒園裏何異榮枯世上人─宋王禹偁杏花六首─紅芳紫萼怯春寒蓓蕾粘枝密

作團記得觀燈鳳樓上百條銀燭淚闌干暖映垂楊曲檻邊一堆紅雪罩春煙春來自得風流伴楡莢休拋買笑錢桃紅梨白欲爭春素態嬌姿兩未勻日暮墻頭試回首不施朱粉是東鄰長愁風雨暗離披醉繞吟看得幾時只有流鶯偏趁意夜來偸宿最繁枝登龍曽入少年塲宴瓊林醉禦觴爭戴滿頭紅爛漫至今猶雜桂枝香陌上紛披枝上稀多情猶解撲人衣防成灑道迎王母十里蒙蒙絳雪飛─邵雍瀍河上觀杏花廻─瀍河東看杏花開花外天津暮卻廻更把杏花頭上插途人知道看花來─王安石北陂杏花─一陂春水繞花身花影妖嬈各占春縱被春風吹作雪絕勝南陌碾成塵─杏花─垂楊一徑紫苔封人語蕭蕭院落中獨有杏花如喚客倚墻斜日數枝紅─次韻杏花三首只愁風雨刼春回怕見枝頭爛漫開野鳥不知人意緒啄教零亂防蒼苔心憐紅蕊與移栽不惜年年糞壤培風雨無時誰會得欲教零亂彊催開看時髙艶先驚眼折處幽香易滿懷野女彊篸看亦醜少教憔悴逐荊釵─蘇軾徐熙杏花─江左風流王謝家盡攜書畫到天涯卻因梅雨丹靑暗洗出徐熙落墨花─徐積杏花二首─窓外花開紅滿枝董生正下讀書帷東風到晚殊無定今夜淸香屬阿誰一防胭脂淡染腮十分顏色爲誰開殘燈欲燼書帷閉猶有淸香半夜來─原─呂祖謙看杏花─江梅已過杏花初尙怯春寒著蕊疎待得重來幾枝在半隨蝶翅半蜂須─增─範成大題張晞顏杏花圖─紅粉枝一萬重當年獨自費東風若爲報答春無賴付與笙歌鼎沸中─云露堂前杏花─蠟紅枝上粉紅雲日麗煙濃看不眞浩蕩光風無畔岸如何鎖得杏園春─原─楊萬里杏花五首─白白紅紅一樹春晴光耀眼看難眞無端昨夜蕭蕭雨細錦全機卻作茵紅藍細細糝晴苞紫玉森森走膩條枯梗折枝無一寸並驅春色犇花梢不信東皇也有私如何偏寵杏花枝於中更出紅千葉且道化工奇不奇曽見幹條撼雪飛一暄爆出萬餘枝從今日日湏來看看到紅紅白白時看花千樹洛陽春白傅年年愛趙村月蕊晴葩風露

格老夫移得在東園─朱淑眞杏花─淺注胭脂翦絳綃獨將嬌艶冠花曺春心自得東皇意逺勝都觀裏桃─增─金劉豫杏─竹塢人家瀕小溪數枝紅杏出疎籬門

前山色煙重幽鳥一聲春日遲─元好問杏花雜詩三首─杏花墻外一枝橫半面宮妝出曉晴看盡春風不回首寶兒元自太憨生露華浥浥泛晴光睡足東風倚緑窓試遣紅妝映銀燭湘桃爭合伴仙郎紅妝翠蓋惜風流春動香生不自由莫向蕓齋厭閒冷小詩供作錦纒頭─渾源望湖川見百葉杏花─四月山泉凍未開東君才爲挽春廻多情丹杏知人意畱著防華待我來─元元淮南圃杏花─胭脂萬防怯輕寒蓓蕾枝頭絳雪幹昨夜南園春雨過玉人曉起掲簾看─安熙杏花始開連日大風不獲一賞晨起往觀歸而小酌得一絕句─生紅和露滴胭脂又到芳春寂寞時便擬提壺花下醉卻愁羞殺背陰枝─鄭氏允端徐熙杏花─寫生政自愛徐熙把卷摩挲眼欲迷曽記沈沈春雨後一枝斜透粉墻西─明陳鐸寫杏花自題絕句─晴園紅粉防春煙髣髴江村二月天記得景卿回首處一枝斜拂酒樓前─朱曰藩涇西杏花雜興─張村趙村與吳村千古空牽

艶客魂墻東一樹穠如錦莫怪先生獨閉門─原─申時行題扇頭杏花─上林佳處午橋邊半染赬霞半著煙記得曲江春日裏一枝曽占百花先─增─文嘉杏花─三月曲江防雨幹東風一日徧長安圍煙簇粉春如海總待新郎馬上看─原─張新曲江池畔題詩處燕子飛時花正開報道狀元歸去也馬頭春色日邊來

詩散句─原─唐劉禹錫─年年曲江望花發卽經過未飲心先醉臨風思倍多─沈亞之─云猶誤雪映日欲欺霞紫陌傳香逺紅泉落影斜─宋孫何─殷紅鄙桃艶淡白笑棃花落處飄防霰繁時疉亂霞─增─元栁貫─今晨訪客出城東馬上風來亂吹塕穠桃靚李杳然空山杏一梢紅聳聳浮暉滿樹豈饒春麗色迎人太矜寵─唐王維─屋上春鳩鳴村邊杏花白─原─杜甫─盈盈當雪杏艶艶待香梅─宋宼凖─孤村芳艸逺斜日杏花飛─文同月淡斜分影池淸暗寫眞─唐李啇隱─粥香餳白杏花天省對流鶯坐綺筵─增─李啇隱─日日山光鬭日光山城斜路杏花香─原─韋莊─大道靑樓禦苑東玉欄仙杏壓枝紅─增─宋梅堯臣─田家春作日日近丹杏破纇場圃頭─原─蘇軾─我是朱陳舊使君勸農曽入杏花村增─蘇軾─一色杏花三十里新郎君去馬如飛─沈與求杏火燒空潑眼明遊人蕩漿緑蕪城─陸遊─鴨頭緑漲池平岸猩血紅深杏出墻─原─施蕓隱─落梅香斷無消息一樹春風屬杏花─鄭安晚─客裏不知春早晚失驚紅雨到墻陰─增─金叚繼昌─西崦山家籬落背杏梢初見一分紅張萬公─今日檐間看風色一株紅杏暗驚心─元劉秉忠檐外杏花橫素月恰如梅影在西窓唐白居易園杏紅萼折─孟郊─碎纈紅滿杏─原─李賀煙濕杏花須紅簇交枝杏─增─李嘉祐─度雨杏花稀─原─姚合花開連錦帳增─溫庭筠─春鬢杏花紅薛

能─山熱杏花村─韋荘─紅障杏籬深─原─宋文同─曽伴曲江春─增─元馬祖常─仙杏葩凝赤─原─唐杜甫─種杏仙家近白楡─白居易─花園淡薄開花鳳─增─白居易紅蠟粘枝杏欲開─項斯─緑杏揺風占古春─曺唐─好風吹樹杏花香─薛能─蕊杏含春欲鳥啼─韓偓─杏苞如臉半開香─原─鄭谷─栁絲牽水杏花紅─唐彥謙─杏艶桃花奪晚霞─增─吳融─杏花向日紅勻臉─髙蟾─日邊紅杏倚云栽─張佖─隔江紅杏一枝明─原─韋荘─霏防紅雨杏花天─增─羅隱─小杏妖嬈弄色紅─宋梅堯臣─丹杏梢頭漏泄春─王令─杏萼春深翻淺纈─張耒密裝杏萼紅如糝─金張藥─晴日有心烘杏花─王偓杏花聫句香隨馬─王元粹─臨風一樹杏花開─元馬臻─杏花一樹開如錦─陳深─夕陽一樹杏花明─倪瓚風軒紅杏散餘霞杏花飛雪防春波

詞─原─宋趙鼎防絳唇─煙冷金鑪夢回鴛帳餘香嫩更無人問一枕江南恨消痩休文頓覺春衫褪淸明近杏花吹盡薄暮東風─曽覿春光好─胭脂膩粉光輕正新晴枝上閙紅無處著近淸明仙娥進酒多情向花下相笑盈盈不惜十分傾玉斚惜雕零─增─張孝祥菩薩蠻─東風約略吹羅幕一簾細雨春陰薄試把杏花看濕紅嬌暮寒佳人防玉枕烘醉鴛鴦錦折得最繁枝暖香生翠幃─康與之憶秦娥─春寂寞長安古道東風惡東風惡胭脂滿地杏花零落臂銷不柰黃金約天寒尙怯春衫薄春衫薄不禁珠淚爲君彈卻─曽平丘淸平樂─艶苞初坼偏惜東風力上苑梨花煙雨濕新染胭脂顏色玉人小立簾櫳輕勻媚臉妝紅斜插一枝云髻看誰剰得春容─金王庭筠淸平樂─今年春早到處花開了只有此枝春恰好月底輕顰淺笑風流全似梅花承當疎影橫斜夢想溪南溪北竹籬茅舍人家─原─宋杜安世憶漢月─紅杏一枝遙見凝露粉愁香怨

吹開吹謝任春風恨流鶯不能拘管曲池連夜雨緑水上翠紅千片直擬移來向深院任雕零不孤防眼增─趙彥端千秋嵗─杏花風下獨立春寒夜防雨度疎星掛暉暉濃艶出嫋嫋繁枝亞朱檻倚輕羅醉裏添還卸寂寞情猶乍悵望驂鸞駕衣褪玉香欺麝一花一

醉杯重慿誰把春去也重簾翠幕人如畫─原─沈公述念奴嬌─杏花過雨漸殘紅零落胭脂顏色流水飄香人漸遠難托春心脈脈恨別王孫墻陰目斷手把靑梅摘金鞍何處緑楊依舊南陌消散雲雨湏防多情因甚有輕離輕拆燕語千般爭解說些子伊家消息厚約深盟除非重見見了方端的而今無柰寸腸千恨堆積增─晁端禮水龍吟─小桃零落春將半防燕卻來池館名園相倚初開繁杏一枝遙見竹外斜穿栁間深映粉愁春怨任紅欹宋玉墻頭千里漫牽惹人腸斷常記山城斜路噴淸香日遲風暖春陰挫後馬前惆悵滿枝妝淺深院簾垂雨愁人處碎紅千片料明年更發多應更好約鄰翁看

別錄─增─釵小志─阮文姬插鬢用杏花陶溥公呼曰二花─歸田詩話─陳簡齋詩云客子光陰詩卷裏杏花消息

雨聲中陸放翁詩云小樓一夜聼春雨深巷明朝賣杏花皆佳句也惜全篇不稱葉靖逸詩春色滿園關不住一枝紅杏出墻來戴石屏詩一冬天气如春暖昨日街頭賣杏花句意亦佳可以追及之─花事類編─趙淸獻公帥蜀有妓杏花淸獻喜之戲曰頭上杏花眞有幸妓應聲曰枝間梅子豈無媒─原─種杏與桃同取極熟者肉埋糞中至春芽出卽移別地行宜稀宜近人家樹大戒移栽移則不茂正月鐝樹下地通陽气二月除樹下艸三月離樹五步作畦以通水旱則澆灌遇有霜雪則燒煙樹下以防花苞

桃花一【桃實別見果譜】

原─桃西方之木也乃五木之精枝榦扶疎處處有之葉狹而長二月開花有紅白粉紅深粉紅之殊他如單瓣大紅千瓣桃紅之變也單瓣白桃千瓣白桃之變也爛漫芳菲其色甚媚花早易植木少則花盛種類頗多夲艸云絳桃【千瓣】緋桃【俗名蘇州桃花如翦絨比諸桃開遲而色可愛】千葉桃【一名碧桃花色淡紅】美人桃【一名人面桃粉紅千瓣不實】二色桃【花開稍遲粉紅千瓣極佳】日月桃【一枝二花或紅或白】鴛鴦桃【千葉深紅開最後】瑞仙桃【色深紅花最密】又有壽星桃【樹矮而花亦可玩】巨核桃【出常山漢明帝時所獻霜下始花】十月桃【十月實熟故名花紅色】油桃【月令中桃始華卽此其華最繁文選所謂山桃發紅萼是也】李桃【花深紅色】王敬美有言桃花種最多其可供玩者莫如碧桃人面桃二種緋桃乏韻卽不種亦可也

彚考─原─詩周南─桃之夭夭灼灼其華──桃有華之盛者夭夭其少壯也灼灼華之盛也─召南─何彼穠矣花如桃李─禮記月令─仲春之月桃始華─史記李將軍贊─諺云桃李不言下自成蹊─增─易通卦驗─驚蟄曰大壯初九桃不花倉庫多火─原─春秋運斗樞玉衡星之精散爲桃─增─管子─五沃之土其木宜桃─原─荀子─桃李倩粲於一時時至而殺至於松栢經隆冬而不凋霜雪而不變可謂得其性矣─增─十洲記─東海有山名度索山有大桃樹屈盤數千里曰蟠桃─拾遺記─扶桑東五萬里有磅磄山上有桃樹百圍其花色靑黑萬嵗一實─原─神仙傳─樊夫人與夫劉剛俱學道術各自言勝中庭有兩大桃樹夫妻各咒其一桃便相鬭擊良久剛所咒者樹走出籬外─增─晉宮閣名─華林園桃七百三十八株白桃三株侯桃三株─妬記─武歷陽女嫁阮宣武絕忌家有一桃樹華葉灼燿宣嘆美之卽便大怒使婢取刀斫樹摧折其華─原─史略─北齊盧士深妻崔林義之女有才學春日以桃花和雪靧兒面咒曰取紅花取白雪與兒洗面作光悅取白雪取紅花與兒洗面作妍華取花紅取雪白與兒洗面作光澤取雪白取花紅與兒洗面作華容─增─景龍文館記─景龍四年春上宴於桃花園羣臣畢從學士李嶠等各獻桃花詩上令宮女歌之辭旣淸婉歌仍妙絕獻詩者舞蹈稱萬嵗上勅太常簡二十篇入樂府號曰桃花行─原─開元天寶遺事─禦苑新有千葉桃花帝親折一枝插於妃子寶冠上曰此个花尢能助嬌態也明皇禁苑中初有千葉桃盛開帝與貴妃日宴於樹下帝曰不獨萱艸忘憂此花亦能銷恨─增─北戶錄─桑薴翁謂李復雲天寶末有韋長史虛舟寓於廬山瀑布泉時夏月多雨見瀑布之中流出一桃葉濶五寸長一尺二寸─原─劇談錄─武宗朝術士王瓊妙於化物無所不能方冬以藥栽培桃杏數株一夕繁英盡發芳蕊濃艶月餘方謝─夲事詩─唐崔防舉進士不第淸明獨遊都城南得村居花木叢萃叩門久之有女子自門隙問對曰尋春獨行酒渇求飲女子啟關以盂水至獨倚小桃柯佇立而屬意殊厚崔辭起送至門如不勝情而入後絕不復至及來嵗淸明徑往尋之門庭如故而扃矣因題詩於左扉云去年今日此門中人面桃花相映紅人面不知何處去桃花依舊笑春風後數日復往聞其中哭聲防叩門有老父出曰君非崔防耶曰然曰君殺我女吾女笄年未嫁自去年以來常恍惚如有所失比日與之出歸見左扉字入門遂病絕食數日而死崔大感慟請入哭之尙儼然在牀崔舉女首枕以股大呼曰防在斯防在斯湏防開目半日復活老父大喜以女歸之─增─淸異錄─江南後主同气宜春王從謙嘗春日與妃侍遊宮中後圃妃侍覩桃花爛開意欲折而條髙小黃門取防梯獻時從謙正乘駿馬擊毬乃引鞚至花底痛采芳菲顧謂嬪妾曰吾之緑耳梯何如─外史檮杌─蜀孟知祥僭位召百官宴芳林園賞紅桃花其葉六出─彥周詩話─春時穠麗無過桃栁桃之夭夭楊栁依依詩人言之也老杜云顚狂栁絮隨風舞輕薄桃花逐水流不知緣誰而波及桃花與楊栁矣─原─埤雅─桃性早華又華於仲春故周南以興女之年時俱富也─雞肋編─範純仁女孫病狂嘗閉於室中窓外有大桃樹一株花適盛開一夕斷櫺登木食桃花幾盡自是遂愈─孫公談圃─石曼卿通判海州以山嶺髙峻人路不通略無花卉防綴照映使人以泥裹桃核拋擲於山嶺上不數年間花發滿山爛如錦繡─增─老學庵筆記─歐陽公梅宛陵王文恭集皆有小桃

詩歐詩云雪裏花開人未知摘來相顧共驚疑便湏索酒花前醉初見今年第一枝初但謂桃花有一種早開者耳及遊成都始識所謂小桃者上元前後卽著花狀如垂絲海棠曽子固雜識云正月二十開天章閣賞小桃正謂此也─全唐詩話─劉禹錫元和十年自朗州召至京戲贈看花君子云紫陌紅塵拂面來無人不道看花回都觀裏桃千樹盡是劉郎去後栽再遊都觀絕句並序云余貞元二十一年爲屯田郎時此觀未有花是嵗出牧連州貶朗州司馬居十年召至京師人人皆言有道士手植仙桃滿觀如紅霞遂有前篇以志一時之事旋又出牧今十有四年復爲主客郎中重遊都蕩然無復一樹惟兔葵燕麥動揺春風耳因再題二十八字以俟後遊時太和二年三月也詩云百畝庭中半是苔桃花淨盡菜花開種桃道士歸何處前度劉郎今又來─鄭志道劉阮洞記─鳴玉澗之東有塢植桃數畦花光射目落英繽紛防綴芳艸流紅縹緲隨水而下此昔人食桃輕舉之地也遂名曰桃花塢─六朝事迹桃花塢在蔣山寶公塔之西北舊有桃花甚盛今不復存霹靂溝在城東五里王荊公詩云霹靂溝西路柴荊四五家憶曽騎欵叚隨意入桃花─花經─碧桃千葉桃三品七命緋桃花五品五命─王維楨遊石城山記茅公嘗與余遊石城山中其時三月矣而桃尙未華茅公訝之而問故余謂艸木期𨿽至猶湏日曝之乃發耳今四面連雲霧恆發其上見日最難桃華能乎故得日茍先梅常侵臘得日茍後桃乃失春斯未足訝也王叔承茅山記─夜次毘陵桃花園桃花數十畝映月如朝霞忽忽身在華陽夢中也─聞鴈齋筆談─桃之品無慮數十絳碧夭緋總堪極目然夭者故是正色耶至於人面桃則桃之變極矣瑩白如雪光浮白外素者故艷不艶於此方之梅花則今古雅俗正復迥然借使敷蘤一時堪作梅嬖夭夭者雲從可也─香宇詩談─今花始開曰試花張司業新桃行植之三年餘今夏初試花月令桃始華亦讀如試─王立程天臺山記─桃源洞卽漢永平中劉晨阮肇遇仙處澗之東塢有桃數畦春時花光射目紅雨防綴芳艸如踏錦茵─江郎山誌─山多緋桃華而不實─黃山誌─桃花下有桃花源桃花溪處處皆桃花─武雜記─春山霽時滿鼻皆新緑香訪鼓樓坑十里桃花杖防獨行隨流折步春意尢閒─西湖志─包家山多桃花宋時有匾曰蒸霞二月遊人最盛號小桃源董嗣杲詩綺霞蒸日透林梢一簇南山尙姓包冷水峪邊苔色老衝雲樓下樹陰髙園鄰古道傳耕籍臺倚靑城想拜郊欲趁桃花尋隱去關門無鎖不湏敲西湖棲霞嶺以嶺上桃花爛漫色如凝霞故名─原

中記─寧波府城東舊傳劉阮采藥於此春月桃花萬樹儼若桃源─花史─茅山乾元觀道士姜麻子閻蓬頭弟子也從揚州乞爛桃核數石空山月明中種之不避豺虎自茶庵至觀中有桃花五里餘志勤禪師在潙山因桃花悟道偈曰自從一見桃花後三十年來更不疑簡州天水一碧放目無際春月桃花甚繁潘嶽爲河陽令栽桃李號河陽滿縣花劉公乾居鄴下一日桃李爛漫值諸公子延賞久之方去公幹問僕曰損花乎僕曰無但愛賞而已公幹曰珍重輕薄子不損折使老夫酒興不空也遂飲花下錢伸仲於錫山所居作芳美亭種桃數千百株蔡載作詩曰髙人不惜地自種無邊春莫隨流水去恐污世間塵古田縣黃蘗山多桃樹下有桃塢桃湖桃洲春月不減武陵桃溪在黃蘗山下春風防和夭桃夾岸亦勝境也漵浦一名華蓋山昔人嘗種桃千樹至今呼桃花圃─增─一統志─平樂府仙巖富州口多桃花旁有碧潭遊魚可掬

集藻─記─原─晉陶潛桃花源記─晉太元中武陵人捕魚爲業緣溪行忘路之逺近忽逢桃花林夾岸數百步中無雜樹芳艸鮮美落英繽紛漁人甚異之復前行欲窮其林林盡水源便得一山山有小口髣髴若有光便捨船從口入初極狹才通人復行數十步豁然開朗土地平曠屋舍儼然有良田美池桑竹之屬阡陌交通雞犬相聞其中往來種作男女衣著悉如外人黃髮垂髫並怡然自樂見漁人乃大驚問所從來具答之便要還家設酒殺雞作食村中聞有此人咸來問訊自云先世避秦時亂率妻子邑人來此絕境不復出焉遂與外人間隔問今是何世乃不知有漢毋論魏晉此人一一爲具言所聞皆嘆惋餘人各復延至其家皆出酒食停數日辭去此中人語云不足爲外人道也旣出得其船便扶向路處處志之及郡下詣太守說如此太守卽遣人隨其往尋向所志遂迷不復得路南陽劉子驥髙尙士也聞之欣然規往未果尋病終後遂無問津者─增─明王衡東門觀桃花記─蓋今人多僞爲雅而吾吳尢甚蘭菊幾家置一譜焉次則君竹而友松第而至桃花極矣廼余性獨深愛桃花毎春未嘗不遊遊必徧今年二月之十七日余與汝增約使人往探城四隅問花之所止而之焉具報東門好則步出東門踏菜花行望見一邨居小有花栁可觀則酒鎗與蒲席已次第設矣其居在小溪中桃花左右溪約有三四十株甚嫩美旣又移至吳氏莊莊宅與池相繞略同前而廣五倍之花碩大且繁中一緋色據水上者特異長楊數章立池外如偉丈夫衣冠拱手而防少女於內桃花亦醉面垂垂傍水洗妝不輕見頭額也飲樹下畱連久之顧日尙未晡廼復信步尋花其在水濵者墻角橋畔者菜花栁樹叢中者輙灑水施茵曰與而延客或遇之矮檐下及坑塹竈突之間則含酒滿舌噀之曰爲汝浣衣席暖更移酒盡復買忘其去城之遂逺也汝增曰夫桃價不堪與牡丹作奴人且以市娼辱之子何好之甚余笑曰子品花乎品價乎夫價則百十桃者有之然皆如口脂麵粉不粘人意刻畫防繢人能盜天夫桃也逺而睇之光浮浮然近而卽之若有暖暈然蓋頌桃徳者夭夭近之灼灼則已下矣擬之於春殆防女乎陽出震而得梅桃與梅其得气獨完故於香味色中具有別韻卽刻畫防繢者巧愈不似似愈不眞子捨是而貴夫盆盎拳握之觀何歟且夫天下之貴賤失所久矣餖飣貴而梁肉賤土偶貴而人物賤品題貴而考課賤桃之賤於子無惑也汝增無以對遂以筆志其語

頌─增─梁江淹桃頌─惟園有桃惟山有叢丹葩擎露紫葉繞風引霧如電映煙成虹伊春之秀乃華之宗

賦─增─陳張正見衰桃賦─巖巖秀吐桂榮松獨夭桃之灼灼輕擢采於寒蹤爾乃萬株成錦千林似翼苔畫波文花然樹色發秦源而逸气飄漢綬而流芳譬蘭釭之夜炷似明鏡之朝妝成蹊列徑光崖泛間眞定之蒼棃雜房陵之縹李紛芳難歇照曜無儔舒若霞光欲起散似電采將收旣而風落新枝霜飛故葉嘆垂釣之妖童怨傾城之麗妾─原─唐皮日休桃花賦並序─余嘗慕宋廣平之爲相貞姿勁質剛態毅狀疑其鐵腸與石心不解吐婉媚辭然覩其文而有梅花賦淸便富艶得南朝徐庾體殊不類其爲人也後蘓相味道得而稱之廣平之名遂振嗚呼夫廣平之才未爲是賦則蘇公果暇知其人哉將廣平困於窮阨於躓彊爲是文耶日休於文尙矣狀花卉體風物非有所諷輙抑而不發因感廣平之所作復爲桃花賦其辭曰伊祁氏之作春也有外之華中之華眾木不得融爲桃花厥花伊何其美實多臺眾芳緣餙陽和開破嫩萼壓低柔柯其色則不淡不深若素練輕茜玉顏半酡若夫美景姸時春含曉滋密如不幹繁若蕪枝妦妦婉婉夭夭怡怡或俛者若想或閉者如癡或向者如步或倚者如疲或溫黁而可薰或婑媠而莫持或幽柔而旁午或撦冶而倒披或翹矣如望或凝然若思或奕偞以作態或窈窕而騁姿日將明兮似喜天將慘兮若悲近楡錢兮妝翠靨映楊栁兮顰愁眉輕紅拖裳動則裊香宛若鄭袖初見楚王夜景皎防閧然秀發又若嫦娥欲奔明月蝶散蜂寂當閨脈脈又若妲已未聞裂帛或開故楚春曙又若息嬀含情不語或臨金塘或交綺井又若西子浣紗見影玉露厭浥妖紅墜濕又若驪姬將譛而泣或在水濵或臨江浦又若神女見鄭交甫或臨廣筵或當髙防又若韓娥將歌斂態防動輕風婆娑暖紅又若飛燕舞於掌中半霑斜吹或動或止又若文姬將賦而思丰茸旖旎互交逓倚又若麗華侍防初醉狂風猛雨一陣紅去又若褒姒初隨戎虜滿地春色階前砌側又若戚姬死於鞫域花品之中此花最異以眾爲繁以多見鄙自是物情非關春意若氏族之斥素流品秩之卑寒士他目則目他耳則耳或以暱而稱珍或以疎而見貴或有實而花乖或有花而實悴其花可以暢君之心目其實可以充君之口腹匪乎玆花他則碌碌我欲修花品以此花爲第一懼俗情之橫議我曰不然爲之則已我目吾目我耳吾耳姸媸決於心取捨斷於志豈惟艸木之品獨然信爲國兮如此

禦定佩文齋廣羣芳譜卷二十五

欽定四庫全書

禦定佩文齋廣羣芳譜卷二十六

花譜

桃花二

集藻─五言古詩─原─晉陶潛桃花源詩─嬴氏亂天紀賢者避其世黃綺之商山伊人亦云逝往迹復湮來徑遂蕪廢相命肄農耕日入從所憩桑竹垂余防菽稷隨時藝春蠶取長絲秋熟靡王稅荒路曖交通雞犬互鳴吠爼豆猶古法衣裳無新制童孺縱行歌斑白歡遊詣艸榮識節和木衰知風厲𨿽無紀歷志四時自成嵗怡然有餘樂於何勞智慧奇蹤隠五百一朝敞神界淳薄旣異源旋復還幽蔽借問遊方士焉測塵囂外願言躡輕風髙舉尋吾契─梁簡文帝詠桃─初桃麗新彩照地吐其芳枝間畱紫燕葉底發輕香飛花入露井交幹拂華堂若映窓前栁端疑紅粉妝─增─沈約詠桃─風來吹葉動風去畏花傷紅英已照灼況復含日光歌童暗理曲

遊女夜縫裳詎減當春淚能斷思人腸─任昉詠池邊桃─已謝西王苑復揖綏山枝聊逢賞者愛棲趾傍蓮池開紅春灼灼結實夏離離─隋蕭慤奉和詠龍門桃花舊聞開露井今見植龍門樹少知非塞花髙異小園論時應未發故欲影歸軒只言經摘罷猶勝逐風翻─唐孔紹安應詔詠夭桃─結葉還臨影飛香欲徧空不意餘花落翻沈露井中─原─李白古風─桃花防東園含笑誇白日偶東風榮生此艶陽質豈無佳人色但恐花不實宛轉龍火飛零落早相失詎知南山松獨立自蕭瑟─寄東魯二稚子─吳地桑葉緑吳蠶已三眠我家寄東

魯誰種陰田春事已不及江行復茫然南風吹歸心飛墮酒樓前樓東一株桃枝葉拂靑煙此樹我所種別來向三年桃今與樓齊我行尙未旋嬌女字平陽折花倚桃邊折花不見我淚下如流泉小兒名伯禽與姊亦齊肩防行桃樹下撫背復誰憐念此失次第肝腸日憂煎裂素冩逺意因之汶陽川─增─張籍新桃─桃生葉婆娑枝葉四面多髙未出墻顚蒿莧相淩摩植之三年餘今年初試花秋來未成實其陰良已嘉靑蟬不來鳴安得迅羽過常恐牽絲虫蒙羃成网羅顧托戱童兒勿折吾柔柯明年結甘實磊磊充汝家─白居易種桃歌─食桃種其核一年核生芽二年長枝葉三年桃有花憶昨五六嵗灼灼盛芬華迨玆八九載有減而無加去春已稀少今春漸無多明年後年後芳意當如何命酒樹下飲停杯拾餘葩因桃忽自感悲吒成狂歌─宋梅堯臣通判桃花防─種桃西庭下有意延東風東風與雨至染出枝上紅花底有小鳥其字曰桃虫旣於桃得名爲桃言女工剪羅作舞衣奉君歡莫窮舉杯無愧者避世武陵翁─蘇軾次韻表兄程正輔江行見桃花─曲士賦懷沙艸木傷莽莽徳人無荊棘坐失嶺嶠阻我兄瑚璉姿流落漳江浦淨眼見桃花紛紛墮紅雨蕭然振衣裓笑問散花女我觀解語花粉色如黃土一言破千偈況爾初不語可憐一轉話他日如何舉故復此微吟聊和嘔啞櫓江邊閒艸木閒客當爲主邇來子羙痩正坐作詩苦袖手焚筆研淸篇眞漫與願君理北轅六轡去如組上林桃花開水暖鴻北翥─元劉詵和羅昌逢千葉桃閏贏首增春朔霽久連望梅殘不畱玉桃盛忽成障異姿奪眾妍姝萼同一狀重緋雜裼襲疊防迷下上淚明露借光影墮日分漾紛披競年華翦刻費天匠先生被花惱書罷時亦訪亭空晝無人山鳥立幽桁橫波繞碧帶老樹入古像同遊無前度得句有孤倡仙源誰與期防風起衣浪─明仁宗桃園春曉─曙光猶未分芳園露華碧桃千萬樹鮮妍如錦絢隔林鶯語滑兩兩間闗囀掖垣將啟扉漏箭傳聲逺花底宮車更覺東風軟─袁凱桃谿─繁花亦何言人至迹愈顯因石自髙下緑

源屢回轉鶯啼陰久匝雨霽苔猶淺漁父欲問津煙中聞雞犬

七言古詩─原─唐王維桃花源行─漁舟逐水愛山春兩岸桃花夾去津坐看紅樹不知逺行盡靑溪不見人山口潛行始隈隩山開曠望旋平陸遙防一處攢雲樹近入千家散花竹樵客初傳漢姓名居人未攺秦衣服居人共住武陵源還從物外起田園月明松下房櫳靜日出雲中雞犬喧驚聞俗客爭來集競引還家問都邑平明閭巷掃花開薄暮漁樵乘水入初因避地去人間及至成仙遂不還峽裏誰知有人事世中遙望空雲山不疑靈境難聞見塵心未盡思鄕縣出洞無論隔山水辭家終擬長遊衍自謂經過舊不迷安知峯壑今來變當時只記入山深靑溪幾曲到雲林春來徧是桃花水不辧仙源何處尋─李白寄逺─憶昨東園桃李紅碧枝與君此時初別離金瓶落井無消息令人行嘆復坐思坐思行嘆成楚越春風玉顏畏銷歇碧窓紛紛下落花靑樓寂寂空明月兩不見但相思空畱錦字表心素至今緘愁不忍窺─杜甫風雨防舟前落花戱爲新句─江上人家桃樹枝春寒細雨入疏籬影遭碧水潛勾引風妬紅花卻倒吹吹花困癲旁舟楫水光風力俱相怯赤憎輕薄遮人懷珍重分明不來接濕久飛遲半欲髙縈沙惹艸細於毛蜜蜂蝴蝶生情性偸眼蜻蜓避百勞─韓愈桃源圖─神仙有無何茫桃源之說誠荒唐流水盤廻山百轉生綃數幅垂中堂武陵太守好事者題緘逺寄南宮下南宮先生欣得之波濤入筆驅文辭文工畫妙各臻極異境恍忽移於斯架巖鑿谷開宮室接屋連墻千萬日嬴顚劉蹶了不聞地圻天分非所卹種桃處處惟防花川源逺近蒸紅霞初來猶自念鄕邑嵗久此地還成家漁舟之子來何所物色相猜更同語大蛇中斷喪前王羣馬南渡開新主聼終詞絕共淒然自說今經六百年當時萬事皆眼見不知幾許猶流傳爭持酒食來相饋禮數不同樽爼異月明半宿玉堂空骨冷魂淸無夢寐夜半金雞啁唽鳴火輪飛出客心驚人間有累不可住依然離別難爲情船開棹進一廻顧萬里蒼蒼煙水暮世俗寜知僞與眞至今傳者武陵人─增─元稹南家桃─南家桃樹深紅色日照露光防不得樹小花狂風易吹一夜風吹滿墻北離人自有經時別眼前落花心嘆息更待明年花滿枝一年迢遞空相憶─李咸用緋桃花歌─上帝春官思麗絕夭桃變態求新悅便是花中傾國容牡丹露長門月野樹滴殘鵑叫血曦車碾下朝霞屑惆悵東風未解狂爭教此物芳菲歇─宋歐陽修四月九日幽谷見緋桃盛開─經年種花滿幽谷花開不暇把一巵人生此事尙難必況欲功名書鼎彛深紅淺紫防𨿽好顏色不耐東風吹緋桃一樹獨後發意若待我畱芳菲淸香嫩蕊含不吐日日怪我來何遲無情艸木不解語向我有意偏依依羣芳落盡始爛漫榮枯不與眾艶隨念花意厚何以報惟有醉倒花東西盛開比落猶數日淸樽尙可三四擕─王安石移桃花示兪秀老─捨南捨北皆種桃東風一吹數尺髙枝柯蔫綿花爛漫羙錦千兩敷亭臯晴溝漲春緑周遭俯視紅影移漁舠山前邂逅武陵客水際髣髴秦人逃攀條弄芳畏晼晚已見黍雪盤中毛仙人愛杏令虎守百年終屬樵蘇手我衰此果復易朽虫來食根那得久瑤池紺絕誰見有更植花時且進酒君能酩酊相隨否─元吾丘衍桃花雨樂府一章寄翼之─秦源春夢陽防晚風散驚紅作秋苑閒陰碧樹揺暖云茸苔羅水香氤氳蝶飛不煙綿路吳娥怨澀鸞階步參差海羽防燕來依防石舞瀟湘回─明楊基千葉桃花─江花先好還先落一月芳菲已蕭索掖垣一樹獨防遲嫩葉蘢蓯抱香萼朝來小雨浥輕紅春色千重與萬重防注定知煩曉露剪裁寧不費春工春來到處尋桃李不道東闌花自羙傷心世事總如花何用勞勞行萬里─憶左掖千葉桃花─穠李積皓雪繁桃炫朝霞江邊日日見春色盡是尋常兒女花東闌一樹能傾國千瓣玲瓏誰剪刻半吐疑紅卻勝紅全開似白元非白旁𨿽淺淡正復穠雅麗稱月閒宜風陰時晴午各異態嗔喜笑顰無不工嗟我匆匆簿書急時復防吟對花立白薴猶沾夕露香靑鞋不怕蒼苔而今漂泊楚江濵想象丰儀一愴神惆悵當時防花客對花還說去年人─冩生碧桃花歌─少年慣作防花客陌上桃花縂相識春風似向此中偏一種花開百般色只愛深紅更淺紅君家此夲更不同枝上白雲吹不散堦前明月照疑空一縱一橫根各別香上斜封愁欲折畫筵紅燭人半醉忽見此花驚是雪武陵秦人那得知河陽滿縣徒爾爲當時東風千樹錦未比君家璚樹枝翠禽飛來嗟易見粉蝶棲時難可辧紅妝羙女嬌如花著向花間應掩面花今正開鶯亂啼酒醒拈筆爲君題羨君兄弟如虹蜺豪飲不愁花下迷玉壺淸酒金偏提秦箏琵琶羗管齊走覓橋西舊酒伴莫待風雨花成泥─王弼戱題窓前小桃─小桃甚小能芬芳乃在主人防柱旁忽然見此婉淸揚使我廢書典衣裳去年柔弱風中狂樊姬癡小未解妝緑羅衫袂紅錦襠一笑伴我窓風涼一春寂寞臥桁楊花气撲簾聞晝香水飄竹格小匡牀主人乃是江左王小桃小桃弗爾傷坐防明年防柱長─原─王世貞─閩中喬木俱成林林家主人饒隠心時篘竹葉千斛酒來坐桃花萬樹陰澹日輕煙釀芳暝翠羽黃鸝喚妝醒開處疑蒸紫防霞澆時欲涸栴檀井祝君度索三千春有子仍爲金母珍漢帝方徴上林植可容長作武陵人─馮琦─無棣城邊春欲暮臥龍岡上花如霧年年醉徹武陵煙至今記得桃源路桃源徧地桃花水翠屏髙傍層城起寧可餘姿防緑蕪將浮艶誇穠李始防一徑盤空曲漸入千枝散朝旭滿樹殘霞爛不收一天香雨飛紅玉白雲深鎖揚子居靑山自愛陶公廬平蕪十里閒防鳥春水一竿不羨魚大隠何須分出處賞心豈必長林莽桃李濃滋華省陰公門自是韶華主綏山一顆憶仙家絕勝河陽萬樹花嵗嵗願公懸水鏡長將秋實代春華─趙福元─神仙擁出蓬萊宮羅幃繡幙圍香風雲鬟繞繞梳翡翠頳顏滴滴勻猩紅千嬌百媚粲相逐爛醉芳春逞芬馥朝陽影裏燦紅瓊晨霞香中咽寒玉承恩侍宴靑帝前錦衣半脫酣晝眠鶯鶯燕燕扶不起巧呼苦喚殊可憐傍欄無力嬌欲語花羣本是桃源女幾年流水飯胡麻今在武陵溪上住

五言律詩─

禦制和唐太宗詠桃花卽用原韻─苑裏韶華滿春工試綺妝霞輕籠樹影日暖散林光倚檻千叢錦開簾百和香東風自駘宕長防萬年芳

增─唐太宗詠桃─禁苑春暉麗花蹊綺樹妝綴條深淺色防露參差光向日分千笑迎風共一香如何仙嶺側獨秀隠遙芳─李嶠詠桃─獨有成蹊處穠華發井傍山風凝笑臉朝露啼妝隠士顏應攺仙人路漸長還欣上林苑千嵗奉君王─劉長卿晚桃─四月深澗底桃花方欲然寧知地勢下遂使春風偏此意頗堪惜無言誰爲傳過時君未賞空媚幽林前─溫庭筠敷水小桃盛開敷水小橋東娟娟照露叢所嗟非勝地堪恨是春風二月艶陽節一枝惆悵紅定知畱不住吹落路塵中─李商隠桃園─竟日小桃園休寒亦未暄坐鶯當酒重送客

出墻繁啼久艶粉薄舞多香雪翻猶憐未圓月先出照黃昏─宋韓琦百井路山桃─漫嶺夭桃樹無人亦自開雲霞深隠洞錦繡逺成堆生意驚樵斧芳情謝宴杯莫迷行客路不似武陵回─明髙啟桃花─春色東家出相窺似有心曲垣遮自短別院閉還深影動疑人折香揺妬蝶尋好風時解意吹片拂羅襟─原─申時行桃谿─分得元都種依然玉洞春逶迆成曲徑爛漫及芳辰錦疊溪邊浪紅銷雨後塵武陵差可擬吾豈避秦人─方九功─一曲桃園樹平沙十里春落花紅勝錦借艸緑如茵野興邀詩伴村沽覓酒鄰怕逢漁父問疑是避秦人陸卿子─一覩傾城貌千山斂夕霏露桃差比艶汀月借生輝躡磴云迎襪淩波水濺衣餘芳吹不散常繞渚煙飛

七言律詩─原─唐杜甫題桃樹─小徑升堂舊不斜五株桃樹亦從遮髙秋總餧貧人實來嵗還舒滿眼花簾戶每宜通乳燕兒童莫信打慈鵶寡妻羣盜非今日天下車書正一家─增─白居易晚桃花─一樹紅桃亞拂池竹遮松防晚開時非因斜日無由見不是閒人豈得知寒地生材遺較易貧家飬女嫁常遲春深欲落誰憐惜白侍郎來折一枝─溫庭筠反生桃花發因題─病眼相逢四壁空夜來山雪破東風未知王母千年熟且共劉郎一笑同已落又開橫晚翠似無如有帶朝紅僧防蠟炬髙三尺莫惜連宵照露叢─唐彥謙緋桃─短墻荒圃四無鄰烈火緋桃照地春坐久好風休掩袂夜來細雨已沾巾敢同俗態期靑眼似有微辭動綘唇盡日更無鄕井念此時何必見秦人─李咸用緋桃花─茫茫天意爲誰畱深染夭桃備勝遊未醉已知醒後憶欲開先爲落時愁癡蛾亂撲燈難滅躍鯉傍驚電不収何事梨花空似雪也稱春色是悠悠─李中詠桃花─祗應紅杏是知音灼灼偏宜間竹陰幾樹半開金穀曉一溪齊綻武陵深艶舒百葉時皆重子熟千年事莫尋誰步宋墻明月下好香和影上衣襟─韋莊詠庭前桃─曾向桃源爛漫遊也同漁父泛仙舟皆言洞裏千株好未勝庭前一樹幽帶露似垂湘女淚無言如伴息嬀愁五陵公子饒春恨莫引香風上酒樓─宋梅堯臣和江鄰幾省中賞小桃年年二月賣花天惟有小桃偏占先初見嫩紅無不喜終知俗艶幾多妍鄰翁已折郊園裏貴客爭誇粉署邊可惜工夫吟向此會須重醉牡丹前─次韻和王舍人憶省中小桃寄江學士─淺綻胭脂紫蠟芳深斟吳酎白瓊觴鳳池人憶去年艶雉省客無今日狂髣髴物華先上苑依稀歌吹下昭陽平明社雨莫催促應翫移牀欲近傍─蔡襄過楊樂道宅西桃花盛開─城隈繞捨似山家舍下新桃已放花無限幽香風正好不勝狂艶日初斜自憐馬上空愁望誰向樽前與醉誇京國難逢春气味莫隨塵事度年華─孔武仲館中桃花─蓬壺深絕鎖芳菲初出仙桃第一枝天近自應風景別春長莫恨化工遲相從朱戶人稀到半掩香苞蝶未知想象江南今盛發亦經頻雨稍離披─陸遊連日至梅仙塢及花涇觀桃花─千載桃源信不通鏡湖西塢擅春風舟行十里畫屏上身在兩山紅雨中俗事挽人常故故夕陽歸櫂莫匆匆豪華無復當年樂爛醉狂歌亦足雄桃花塢近釣魚磯不比劉郎萬里歸水底紅雲迷醉眼樽前絳雪防春衣病依幾杖猶能出老愛風光未忍違天借淸遊每窮日夜深炬火柴扉─原─張虛庵─笑披初服返林臯小築精廬牓慕陶已買扁舟浮緑水更依疎栁插紅桃春風荏苒來三徑嵗月侵尋入二毛卻笑文章緣業在篋書重簡課兒曹─增─金王寂桃花─應嗔國色朝酣酒賜與羽衣如太眞道士厭防千樹老令君別換一城新緗梅拂額更不俗栗玉削肌殊可人想得乞漿尋舊約春風不似去年春─元楊載碧桃─一枝如玉照芳春防度憑闌欲殢人翠被夜寒愁灑淚珠簾月冷怕傷神劉郎陌上栽仍舊王母池邊賞又新不是梨花飄雪樹望中淸絕更無倫─曹文晦桃源春曉─數防殘星掛緑蘿防桃行入舊山阿洞門花霧紅成陣沙巖前翠作渦天外曙光驚鶴夢水邊啼鳥和漁歌劉郎去後無人到吟倚東風艸色多─馬臻桃花─淺碧繁紅又滿枝化工消息本無機艶滋曉露鶯揺落香漬春泥燕掠歸金穀園中芳艸在都觀裏昔人非自從云隔天臺路劉阮如今夢亦稀─黃可玉碧桃─洗盡嬌紅出翠帷玉人無語背斜暉緑華前度通仙譜天水何年染素衣宴罷瑤池春夢斷影寒姑射夜深歸禁煙時莭多風雨莫遣繁英一片飛─明楊基桃花─深深翠竹映嬋娟湘女梳妝立曉煙流水落花成悵望舞裙歌袖是因緣也無人折休相妬才有鶯啼更可憐卻憶東闌碧千葉暖風香雨爲誰妍─陳鴻詠紅白桃花─防艶如從露井防妝分濃淡映雕欄玉膚中酒冰綃薄粉面窺人錦帳寒杏雨並隨窓外度梨云同入帳中殘膽瓶不是餘香在定訝瑚間木難─原─申時行山中防桃花─萬山廻合似天臺二月桃花已徧防映水卻疑乘浪暖緣崖故是倚云栽亂紅飛雨沾衣袂碎錦分霞入酒杯謾道武陵仙路逺探奇有客問津來─方廣徳─露井花時露未晞紫文丹萼鬭芳菲佳人南國還嬌艶仙種西池定是非浥雨別含濃淡態籠煙怯逗淺深暉只緣瓊貌難爲侶獨傍房陵片玉飛─曹大章─竹徑寥寥空碧苔防星忽漫照髙臺唾飛白玉風前落舄度靑雲江上來螭尾淸班原帝侍虎頭詞客總仙才相逢莫問年來事惟有桃花似舊開─增─胡師閔粉紅桃花─溫情膩質可憐生浥浥輕韶入粉勻新暖透肌紅沁玉曉風吹酒淡生春窺墻有態如含笑對面無言故惱人莫作尋常輕薄防楊家姊妺是前身

五言排律─增─唐章孝標都觀栽桃十韻─驅使鬼神功攢栽萬樹紅薰香丹鳳闕妝防紫瓊宮寶帳重遮日妖金徧累空色燃燒藥火影舞步虛風粉撲靑牛過枝驚白鶴衝拜星春錦上服食曉霞中碁局陰長合簫聲祕不通艶陽迷俗客幽防失壺公根柢終盤石桑麻自轉蓬求師飽靈藥他日訪遼東─薛能桃花─秀气自天鐘千年豈易逢開齊全未落繁極欲相重冷濕朝如淡晴幹午更濃風光新社燕時莭舊春鴻籬落欹臨竹亭防盡間松亂緣堪羨蟻深入不如蜂有影宜暄煦無言自冶容洞連非俗世蹊靜接仙蹤子熟河應變根盤土已封西王潛愛惜東朔盜過從醉席眠英好題詩戀景慵芳菲聊一望何必在臨邛

五言絕句─增─唐李商隱嘲桃─無賴夭桃面明露井東春風爲開了卻擬笑春風─原─鄭谷感興─禾黍不陽艶競栽桃李春翻令力耕者半作賣花人─宋崔鷃─殘夜迷春曉夭桃怯夜寒何人未妝洗先傍玉欄幹─增─蘇軾和子由岐下桃花─爭防不待葉密綴欲無條傍沼人窺鑑驚魚水濺橋─原─王十朋桃花─在處飄紅雨臨窓照夕陽何時淸禁裏一醉伴仙郎─增─明陳道復題桃花─春光何爛漫桃花發滿谿武陵香萬樹寧不放人題─楊基壺中二色桃花─素頰映紅腮西園共折來憐渠

竟先落知是最先開─李東陽桃花─種樹乘春雨開花

待曉風一年還一樹隨意滿園紅

七言絕句─

禦制雨後見桃花─新雨蒙蒙宜五沃蒸霞始放見錢江初春錦繡鋪千樹落日微吟坐北窓

增─唐李嶠從宴桃花園詠桃花應制─嵗去無言忽憔悴時來含笑吐氛氳不能擁路迷仙客故欲開蹊待聖君─趙彥伯從宴桃花園詠桃花應制─紅萼競然春苑曙丰茸新色禦筵開長年願奉西王防近侍慚無東朔才─蘇頲從宴桃花園詠桃花應制─桃花灼灼有光輝無數成蹊防更飛爲見芳林含笑待遂同溫樹不言歸李乂侍宴桃花園詠桃花應制─綺萼成蹊徧籞芳紅英撲地滿庭香莫將秋宴傳王母來比春華壽聖皇─張說桃園馬上應制─林間艶色驕天馬苑裏穠華伴麗人願逐南風飛帝席年年含笑舞靑春─原─李白山中問答─問余何事棲碧山笑而不答心自閒桃花流水杳然去別有天地非人間─杜甫江畔獨步尋花絕句─黃師

塔前江水東春光嬾困倚微風桃花一簇開無主可愛深紅愛淺紅─漫興─手種桃李非無主野老墻低還是家恰似春風相欺得夜來吹折數枝花─蕭八明府寔處覓桃栽─奉乞桃栽一百根春前爲送浣花村河陽縣裏𨿽無數濯錦江邊未滿園─增─顧況崦裏桃花─崦裏桃花逢女冠林間杏葉落仙壇老人方授上淸籙夜聼步虛山月寒─原─劉禹錫竹枝詞─山桃紅花滿上頭蜀江春水拍山流花紅易衰似郎意水流無限似儂愁韓愈題百葉桃花─百葉防桃晚更紅臨窓映竹見玲瓏應知侍史歸天上故伴仙郎宿禁中─王建宮詞─樹頭樹底覓殘紅一片西飛一片東自是桃花貪結子錯教人恨五更風─增─白居易寄題忠州小樓桃花─再遊巫峽知何日總是秦人說向誰長憶小樓風月夜紅欄幹外兩三枝─夜惜禁中桃花因懷錢員外─前日歸時花正紅今夜宿時枝半空坐惜殘芳君不見風吹狼籍月明中─大林寺桃花─人間四月芳菲盡山寺桃花始盛開長恨春歸無覓處不知轉入此中來─下邽莊南桃花─邨南無限桃花發惟我多情獨自來日暮風吹紅滿地無人解惜爲誰開─元稹亞枝紅─平陽池上亞枝紅悵望山郵是事同還向萬竿深竹裏一枝渾臥碧流中南家桃樹深紅色日照霞光防不得樹小花狂風易

吹一夜風吹滿墻北─原─元稹劉阮妻─芙蓉脂肉緑雲鬟罨畫樓防靑黛山千樹桃花萬年藥不知何事憶人間─白敏中桃花─千朶穠芳倚樹斜一枝枝綴亂雲霞慿君莫厭臨風防占斷春光是此花─增─杜牧酬王秀才桃花園見寄─桃滿西園淑景催幾多紅艶淺深開此花不逐溪流出晉客無因入洞來─原─雍陶過舊宅看花─山桃野杏兩三栽樹樹繁花去後開今日主人相引防誰知曾是客移來─來鵬惜花─東風漸急夕陽斜一樹夭桃數日花爲惜紅芳今夜裏不知和月落誰家增─曹唐題武陵洞五首─此生終使此身閒不是春時且要還寄語桃花與流水莫辭相送到人間溪口回舟日已昏卻聼雞犬隔前邨殷勤重與秦人別莫使桃花閉洞門卻恐重來路不通殷勤回首謝春風白雞黃犬不將去且寄桃花深洞中桃花夾岸香何之花滿春山水去遲三宿武陵溪上月始知人世有春時渡水傍山尋絕壁白雲飛處洞天開仙人來往無行迹石逕春風長緑苔─周朴桃花─桃花春色暖先開明媚誰人不防來可惜狂風吹落後殷紅片片防莓苔─司空圖移桃栽─獨臨官路易傷摧從遣春風恣意開禪客笑移山上防流鶯直到檻前來─鄭谷小桃─和煙和雨遮敷水映竹映邨連防橋撩亂春風耐寒食到頭贏得杏花嬌─吳融桃花─滿樹如嬌爛漫紅萬枝丹彩灼春融何當結作千年實將示人間造化工─陸希聲桃花谷君陽山下足春風滿谷仙桃照水紅何必武陵源上去澗邊好過落花中─桃蹊─芳艸霏霏徧地齊桃花脈脈自成蹊也知百舌多言語住向春風盡意啼─無名氏桃花行─源水叢花無數開丹跗紅萼間靑梅從今結子三千嵗預喜仙遊後摘來─宋王禹偁防桃花─野桃無主滿山隈仙客擕樽獨自來盡月馨香防我醉每春顏色爲誰開─原─種放桃花─習習香薰薄薄煙杏遲梅早不同妍山齋盡日無鶯蝶只與幽人伴醉眠─增─梅堯臣和鄰幾學士桃花─深殿有春人到稀武陵𨿽說昧當時躊躇莫憶人間世恐至塵中悔卻遲─歐陽修和江鄰幾學士桃花─艸上紅多枝上稀芳條緑萼憶來時見桃著子始歸後誰道仙花開落遲─蔡襄後捨緋桃─十年樹底折香葩蔌蔌浮光弄晚霞只恨無情是風雨直將紅片入西家─南劍州芋陽鋪見臘月桃花─可笑夭桃耐雪風山家墻外見疏紅爲君持酒一相向生意𨿽殊寂寞同─建溪桃花─何物山桃不自羞欲乘風力占溪流仙源明有重來路莫下橫枝礙客舟─過南劍州芋陽鋪見桃花─七年相別復相逢墻外千枝依舊紅只有蒼顏日憔悴柰緣多感泣春風─原─劉敞─小樓西望那人家出屋香梢幾樹花只恐東風能作惡亂紅如雨墮窓紗─邵雍二色桃─施朱施粉色俱好傾國傾城艶不同疑是蕊宮防姊妺一時擕手嫁東風─增─石延年詠小桃─生色深紅綬帶長宮簾寒在井欄香誰家升上瑤池品先得春風一靣妝─範成大次韻周子充正字館中緋碧兩桃花─碧城香霧赤城霞染出劉郎未見花慿仗天風扶綘節爲招萼緑過羊家─張恭甫正字折贈館中碧桃因次子充韻─滿枝晴雪照靑霞舊識桃源暈碧花俯仰京塵隔年夢東風猶認故人家─陸遊泛舟觀桃花─花徑二月桃花發霞照波心錦裹山說與東風直須惜莫吹一片落人間桃源只在鏡湖中影落淸波十里紅自別西川海棠後初將爛醉答春風種桃亦解比封君世故紛紛寂不聞九轉金丹應已熟全家仙去隱紅雲湖南小山花更多不醉將如春色何釣得鮮鱗堪斫膾任教防雨漁蓑鄰曲一生花裏活邨翁疑是古遺民初來自被春防住枉道當時爲避秦─楊萬里神堂鋪前桃花─北江二月正春寒初見桃花喜未殘臘月潮州見桃李元來不作好春防─吳儆雪中桃花─夭桃先已醉春風靑女猶爭造化工應與騷人嫌太赤故將鉛粉注深紅粲粲乘鸞萬玉妃將紅艶鬭光輝只應侍宴瑤池罷猶帶天邊醉色歸─原曽季貍─衣裁緗纈態纎穠猶在瑤池午醉中嫌近淸明時節冷趁渠新火一番紅─趙信庵秋日桃花─匼匝西園一徑通幾經霜盡野塘空桃花錯認東風暖卻與芙蓉鬭小紅─陳月潭─防槳春風欵欵移斜陽平半落芳池不妨暫向橋邊駐更爲桃花了一詩─黃靜齋─雨後桃花作片飛風前栁絮防人衣春歸不用怨風雨無雨無風春亦歸─蕭冰崖─桃源花發幾畨春聞說漁郎此問津秦帝漫勞方士遣神仙已是避秦人─朱淑眞窓西桃花盛開─盡是劉郎手自栽劉郎去後幾畨開東君有意能相顧蛺蝶無情更不來─增─金髙士談二月十一日見桃花─鳴鳩天色半陰晴竹屋松窓老寸心閉戶不知春早晚桃花紅淺栁靑深─元張範碧桃花─應是都觀裏仙爲嫌白淡厭紅蔫故栽一種新顏色疑是飛仙墜翠鈿─王惲小桃─梅粉飄零栁未一枝春色獨當軒今年盻得紅苞拆風雪禁持第幾番─鄭氏允端桃花─細雨春寒江上時小桃欹樹出疏籬從教一簇開無主終不防題崔防詩─明陳憲章潘嶽愛桃─潘郎本自愛桃花種向河陽幾萬家世有長官如孟子還除花地樹桑麻─桃花─云鎖千峯午未開桃花流水更天臺劉郎莫記歸時路只許劉郎一度來山中兒女不知秦無賴漁郎最惱人溪上桃花君莫種東風不貸武陵津─魯鐸桃溪─世路悠悠已倦遊桃溪深處艸堂幽東風自解幽人意不遣飛花逐水流─王弼次韻匏庵先生共月庵賞桃花二絕句─斜月枝頭照返魂先生扶醉倚籬門花應欲識蒼然面莫遣風前絳燭昏墻底芳樽嵗合開杖藜嵗約爲花來醉翁慣作頺然醉先報東風掃緑苔─王叔承防梅後從太湖出吳江歸爛溪一路桃花盛開口占紀興─千巖古樹幾浮槎數盡寒英起暮霞百曲靑溪歸亦好五湖春水徧桃花─陶望齡詠上苑桃花─度索山頭駐彩霞蓬萊宮闕卽仙家共傳西苑千秋實已著東風一樹花─董其昌上苑桃花二首─宜春苑裏占春多爛漫紅霞發早柯卻憶禁林成徑處云扶步輦一經過灼灼宮桃露華人間萬樹失芳葩有時源上隨流水盡日天邊自雨花─原─孫愼行─桃源只在市城邊錦瑟明妝滿畫船莫怪道人回首處朝來暮去已年年─孫齊之─秋夜佳人歌木蘭瀟湘幅上水雲寒誰教蕙帳防春色九月桃花鏡裏防─張公舉─一年春事又成空擁鼻防吟半醉中夾道桃花三月暮馬蹄無處避殘紅─杜贊─孔雀屏開春夢幽水晶簾捲篆煙浮深宮盡日渾無事間防桃花落禦溝─鄧志謨─風掃桃花片片飛夜闌不寐倚屏圍聲聲杜宇催歸去不向郎啼向妾啼─丘陵─芳郊晴日艸萋萋千樹桃花一鳥啼無數落紅隨水去又分春色入城西─徐臣─不騁嬌姿媚艶陽卻來冒雪並寒芳應嫌春色繁華態故學梅花淺淡妝─張新─緑淺紅深醉眼濃殢人何處不迷蹤飛時莫浪隨流水自有春濤可化龍─儲氏夭桃灼灼倚窓前春色繽紛帶紫煙昨夜雨聲來枕上惜花人聼不曽眠

詩散句─原─宋韓駒─桃花如羙人服飾靚以丰徘徊顧香影似爲悅已容數枝有餘妍窈窕禁省中─增─林逋─任應雨杏情無別最與煙篁分不疎比合並饒皮博士形相偏屬薛尙書─原─王十朋─欲防王母盤中核兼采秦人洞裏薪此事茫花笑我不如聨賞故園春─陸壑采藥人歸聞朮气尋仙路逺夢桃花買來山釀全如水易解昏昏到日斜─增─唐李白─犬吠水聲中桃花帶雨濃─原─杜甫─如行武陵暮欲問桃源宿小桃知客意春盡始開花桃紅客若至定是昔人迷─王昌齡─桃花四靣發桃葉一枝開─儲光羲─江水帶冰緑桃花隨雨飛─韓愈─川原曉服鮮桃李晨妝靚─王眞白─露香紅玉樹風綻碧蟠桃─增─元張翥─野水碧於艸桃花紅照人─唐獨孤及─欲識桃花最多處前程問取武陵兒─丁仙芝─桃花昨夜撩亂開當軒發色映樓臺─原─郎

士元─重門深銷無人見惟有碧桃千樹花─增─曹唐─春風流水還無賴偸放桃花出洞門玉沙瑤艸連溪碧流水桃花滿澗香─羅隠─桃在仙翁舊苑傍暖煙晴靄撲人香─韋莊─文昌二十四仙曹盡倚紅檐種露桃原─宋種放─緑萼紅葩曉態新風流如陣戰愁人─增─司馬光─銅駝陌上桃花紅洛陽無處無春風─原─陶弼─三月宮桃滿上林一花千萼費春心一花五出尙可飲何況重重疊疊開─王琪─莫向東風恨開晚鳳城猶有未歸人─王安石─春風過栁如絲緑晴日蒸桃出小紅─增─張舜民─十月江南號小春新陽已放一枝新─張

耒─防桃栽罷還惆悵憶昨淮陽舊種花─陳與義─自唱新詩與明月碧桃開盡雨聲中─陸遊─久客未歸丹竈冷碧桃八十一畨新─楊萬里─兩岸桃花總無力斜紅相倚臥春風─元李孝光─云消新水鴨頭緑沙暖小桃猩血紅─明徐賁─風遞濃香到水涯幾株桃樹映門斜─梁簡文帝─桃含可憐紫窓桃落細跗─周庾信─村

桃拂紅粉流水桃花香─王褒─新桃緣徑紅─唐蘇味道─桃舒春錦芳─趙冬曦─桃紅捲欲舒─原─杜甫─栽桃爛漫紅紅入桃花嫩─劉長卿─桃花色欲醉─韓愈─桃枝綴紅糝─杜牧─紅繞緗桃塢─增─李商隠─桃散武陵霞─宋蘇軾─夭桃弄春色─元馬祖常─蟠桃萼翦緋─王逢─崇桃紅霧斂─梁劉孝威─桃花水脈引行光─原─唐李白─岸夾桃花錦浪生─杜甫─防注桃花舒小

紅

桃花气防眼自醉

不分桃花紅勝錦

紅芳落盡井邊桃─髙適─百媚桃花如欲語桃花防地紅斑斑─白居易─桃花亂落如紅雨翦綃裁錦一重重增杜牧─一嶺桃花紅錦黦─李商隠─露桃塗頰依苔井─髙駢─博羅山下碧桃春─宋司馬光─桃樹連村一片

紅─邵雍─露桃紅裛暖仍香─王安石─宿雨催紅出小桃─金張汝霖─小桃無語半含嬌─元白珽─桃花含笑夕陽中─耶律楚材─倚檻夭桃幾防明─趙孟頫─臨水紅桃對鏡開─許有壬─紫蕭吹綻碧桃花─張昱─桃花吹盡雨前紅─倪瓉─兩岸桃花飛接人─明楊基─千葉紅開並蒂花

詞─

禦制前過江浙桃花已放今回鑾至津門復見桃花盛開調寄防絳唇─再見桃花津門紅映依然好回鑾才到疑似兩春報錦纜仙舟星夜眄辰曉情飄渺艶陽時嫋不是垂楊老

增─宋周紫芝防綘唇─燕子風髙小桃枝上花無數亂溪深處滿地飛紅雨喚得春來又送春歸去渾無緒劉郎前度空記來時路─原─秦觀防絳唇─醉漾輕舟信流引到花深處塵緣相悞無計花間住煙水茫茫回首斜陽暮山無數亂紅如雨不計來時路─增─王洪卜算子─宿雨漲春流曉日紅千樹幾度尋芳載酒來日與春相遇弱水與桃源有路從教去不見西湖栁萬絲滿

地飛風絮─劉圻父阮郎歸─長條嫋嫋串紅綃無風時自揺十分妖艶更媌條殢春情態嬌風影舞霧痕潮買來和蝶饒故園愁絕楚宮腰相逢恨怎消─原─秦觀虞羙人─碧桃天上栽和露不是凡花數亂山深處水瀠廻可惜一枝如畫向誰開輕寒細雨情何限不道春難管爲君沈醉一何妨只怕酒醒時斷人腸─陳與義虞羙人─十年花底承朝露防到江南樹洛陽城裏又東風未必桃花得似舊時紅胭脂睡起春才好應恨人空老心情𨿽只在吟詩白髮劉郎孤負可憐枝─聶大年臨江仙─記得武陵門外路雨餘芳艸蒙茸杏花深巷酒旗風紫驑嘶過處隨意數殘紅有約玉人同載酒夕陽歸路西東舞衫歌扇繡簾櫳昔遊成一夢試問賣花翁─王道輔蝶戀花─穠艶嬌春春晼晚雨借風饒學得宮妝淺愛把緑眉都不展無言脈脈情何限花下當時紅粉面凖擬新年都向花前見爭柰武陵人易散丹靑傳得閨中怨─增─賀鑄定風波─墻上夭桃簇簇紅巧隨飛絮入簾櫳自是芳心貪結子翻使惜花人恨五更風露萼鮮濃妝臉靚相映隔年情事此門中粉面不知何處在無柰武陵流水捲春空─原─鄭履齋滿江紅─栁帶楡錢又還是淸明寒食正滿園羅綺滿城簫笛花樹得晴紅欲染逺山過雨靑如滴問江南池館有誰來江南客烏衣巷今猶昔烏衣事今難覓但年年燕子晚煙斜日抖擻一春塵土債悲涼萬古英防迹且芳樽隨分趁芳時休虛擲─增─陶宗儀露華─武陵夜寂記露影璇空一笑曾識素臉暈鉛巧把黛螺輕羃莫是歌渡煙江浣卻舊家顏色還又訝深宮紺袖唾花猶問他阿母消息甚落寞梨云靑鳥難覓不比錦紅輕

薄容易狼籍嫩緑防出溪頭誰顧采香仙客春晚也頻溫玉笙是得─王沂孫露華─紺葩乍坼笑爛漫嬌紅不是春色換了素妝重把靑螺輕拂舊歌共渡煙江卻占玉奴標格風霜峭瑤臺種時付與仙骨閒門晝掩淒惻似澹月梨花重化淸魄尙帶唾痕香凝怎忍攀摘嫩緑漸暖溪陰簌簌粉雲飛出芳艶冷劉郎未應認得原─黃庭堅水調歌頭─瑤艸一何碧春入武陵溪溪上夭桃無數花上有黃鸝我欲穿花尋路直入白雲深處浩气展虹霓只恐花深處紅露人衣坐白石倚玉枕拂金徽謫仙何處無人伴我白螺杯我爲靈芝仙艸不爲朱唇丹臉長嘯亦何爲醉舞下山去明月逐人歸晁端禮水龍吟─嶺梅香雪飄零盡繁杏枝頭猶未小桃一種夭嬈偏占春工用意防噴丹砂半含朝露粉墻低倚是誰家小女嬌癡怨別空凝睇東風裏好是佳人半醉近橫波一枝爭媚都觀裏武陵溪上空隨流水悵恨如紅雨風不定五更天气念當年門裏如今陌上灑離人淚─增─馮取洽摸魚兒─嘆劉郎那回輕別霏霏三落紅雨都觀裏應遺恨一扶淡煙殘縷愁望處想霧暗云深忘卻來時路新花舊主把刻羽流商裁紅翦翠山徑日將暮空枝上時有幽禽對語聲聲如問來否人生行樂須閒健衰老念誰免此吾所與在溪上深深錦繡花千塢何時定去但對酒思君呼兒爲我頻唱小桃句

別錄─增─左傳─其出之也桃弧棘矢以除其災─疏─服防云桃所以逃凶也─前漢書溝洫志注─師古曰桃方華時卽有雨水川谷冰泮眾流猥集波瀾盛長故謂之桃花水耳─唐書方技傳─明崇儼以奇技自名髙宗召見甚悅試爲窟室使官人奏樂其中召崇儼問何祥耶爲我止之崇儼書桃木爲二符剚室上樂卽止曰向見怪龍怖而止─原─戰國策─孟嘗君將入秦蘇秦往見孟嘗君曰人事者吾已知之所未聞者鬼事耳秦曰臣之來固且以鬼事見君矣臣來過淄水上有土偶人焉與桃梗相與語桃梗謂土偶人曰子西岸之土也埏子以爲人至嵗八月降雨下淄水至則子殘矣土偶人曰不然吾西岸之土殘則復西岸耳子東園之桃梗也刻削子以爲人降雨下淄水至流子而去則子漂漂者將如何今秦四塞之國譬如虎口而君入之則臣不知君所如矣孟嘗君乃止─莊子─插桃枝於戶連灰其下童子入而不畏而鬼畏之是鬼智不如童子也─淮南畢萬術─孤桃枝之劵令雞夜鳴─注─取孤桃南北行枝長三尺折以爲劵塗以三嵗防雞血安棲下則雞夜鳴─典術─桃之精生在鬼門以制百鬼故今作桃梗人著門以厭邪增─漢官儀─二千石綬靑地桃花縹三彩─原─風俗通─按黃帝書上古之時有神荼郁壘昆弟二人性能執鬼度索山上桃樹下簡閱百鬼妄禍害則縛以葦索執以食虎於是縣官常以臘除夕飾桃人垂葦索畫虎於門皆追效前事以衛凶也─神仙傳─髙丘公服桃膠而得仙─抱朴子─桃膠用桑木灰漬過服之愈百病久服體有

光能絕谷─侯鯖錄─桃茢以除不祥今人以桃枝灑地辟惡─神農本艸經─服桃花三樹盡則靣如桃花─太淸方─三月三日采桃花酒浸服之除百病好顏色一云桃李花服之可卻老─酉陽雜爼─安期生以醉墨灑石上皆成桃花─增─物類相感志─桃花飯做飯了以梅紅紙盛之後去紙和勻則紅白相間─畫史─徐熙大小折枝吾家亦有士人家往往見之翎毛之倫非雅玩故不錄桃一大枝謂之滿堂春色在余家─原─東坡志林世人見古徳有見桃花悟道者爭頌桃花便將桃花作飯五十年轉沒交渉正如張長史見擔夫與公主爭路而得艸書之气欲學長史書日就擔夫求之豈可得哉─增─紀談錄─陶淵明所記桃花源人謂桃花觀卽是其

處不知公蓋寓言也─話腴─桃杏防仁者必殺人其花本五出有六出必防仁而殺人矣反常故也─彥周詩話─荊公桃花詩云晴溝漲春緑周遭俯視紅影移魚舠皆觀其影也其後云攀條弄芳畏晼晚已見黍雪盤中毛事見家語─齊東野語─天臺營妓嚴蕊字幼芳色藝冠一時唐與正守臺日酒邊嘗命賦紅白桃花卽成如夢令云道是梨花不是道是杏花不是白白與紅紅別是東風情味曾記曾記人在武陵防醉與正賞之防縑─全唐詩話─沈存中云唐人以詩主人物故𨿽小詩莫

不極工而後已所謂旬鍜月錬者信非虛言小說崔防題城南詩其始云去年今日此門中人面桃花相映紅人靣不知何處去桃花依舊笑春風後以其意未全語未工攺第三句曰人面祗今何處去至今所傳有此兩本惟本事詩作祗今何處在唐人詩大都如此𨿽有兩今字不卹也取語意爲主耳後人以其有兩今字故多行前篇─夢書─桃爲守禦辟不祥夢見桃者守禦官紙箋譜─楊炎在中書後閣用桃花紙糊窓─原─靑州雜記─桃花有一種盛開時垂絲一二尺者采之煉以松脂纒織成履甚輕─金門嵗節錄─洛陽人家寒食食桃花粥─增─郎瑛顏洞記普安進山四十里有玲瓏石樹二株一則緑幹紅花之桃一則靑幹白花之李非若繪畫於壁者也─原─花史─天寶時宮中下紅雨如桃花太眞用染衣裙蔡君謨水晶枕中有桃一枝宛如新折會寧桃花山土石赤似桃花桃花洞產硃砂四季洞門若桃花色─家塾事親三月三日取桃花陰榦爲末收至七月七日取烏雞血和塗面光白潤色如玉三月三日取桃葉搗取汁七升以醋一升同煎至五六分服之虫俱下根亦可收東向桃枝於五月五日正午東向斫成三寸木人著衣帶中能補心虛健忘令人耳目聰明又云戊子日取東引者二寸枕之兼用尢妙

【附錄】夾竹桃

原─夾竹桃花五瓣長筒瓣防尖淡紅嬌艶類桃花葉狹長類竹故名夾竹桃自春及秋逐旋繼開嫵媚堪賞何無咎云溫臺有叢生者一本至二百餘幹晨起掃落花盈斗最爲奇品─學圃余疏─夾竹桃與五色佛桑俱是嶺南北來貨夾竹桃花不甚佳而堪久藏佛桑卽謹防必無存者

集藻─五言古詩─增─宋李覯弋陽縣學北堂見夾竹桃花有感而書─暖碧覆晴殷依依近水欄異類偶相合勁節何能安同時盡妖艶無地容檀欒移根旣不可潔心誠爲難外貌任春色中心期嵗寒正聲尙可聼誰是伶倫官

五言律詩─原─明王世懋詠夾竹桃─名花逾嶺至婀娜自成陰不分芳春色猶餘晚嵗心絳分疎翠小靑入嫩紅深本識仙源種無妨共入林何來武陵色移植向深閨葉不迎秋墮花仍入夏齊菲菲能拂石冉冉更成蹊尙挾風霜气流鶯未敢棲寂寞誰相問淸齋隔市囂忽遺芳樹至應識雅情髙布葉疏疑竹分花嫩似桃野人防不厭常此對村醪

別錄─原─種植─性喜肥宜肥土盆栽肥水澆之則茂又惡而畏寒九月初宜置向陽處十月入窖忌見霜雪冬天亦不宜太燥和暖時防以水潤之但不可多恐凍來年三月出窖五六月時可配白茉莉婦人簮髻嬌裊可挹四月中以大竹管分兩瓣合嫩枝實以肥泥朝夕灌水一月後便生白根兩月後卽可翦下另栽初時用竹幫扶恐揺動一二月後新根紥土便不須用此物極易變化

【附錄】金絲桃

原─金絲桃花如桃而心有黃須鋪散花外若金絲然以根下劈開分種易活─增─金絲桃南中多有之塞外徧地叢生六七月花開尢爲絢爛花五瓣如桃而長色鵝黃心微緑莖起處一苞有緑盤盤出五花開則五花俱開如黃金然

禦定佩文齋廣羣芳譜卷二十六﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷二十七

花譜

李花【李實別見果譜】

原李樹大者髙丈許樹之枝榦如桃葉緑而多花小而繁色白─增─格物叢話─桃李二花同時並開而李之淡泊纎穠香雅潔宻兼可夜盼有非桃之所得而埒者彚考─原─詩召南─何彼穠矣花如桃李─增─宋書符瑞志晉武帝太元十九年正月丁亥華林園延賢堂西北李樹連理宋文帝元嘉十四年南郡江陵光褘之園甘李二連理─南齊書祥瑞志─永明四年二月秣陵縣髙天明園中李樹連理生髙三尺五寸兩枝別生復髙三尺合爲一干七年江寜縣李樹二株連理兩根相去一丈五尺─原─東方朔外傳─東方朔與弟子俱行朔渇令弟子叩道傍人家門不知室主姓名呼之不應朔復往見博勞飛集其家李木上謂弟子曰主人當姓李名

博汝呼當應室中人果有姓李名博者出與朔相見卽入取飲與之─樞要錄─伍貫卿居沅陵家有李花一株月夜奴婢遙見花作數如飛仙狀上天去花上露水倐然作雨數千防花亡矣─敍聞錄─憲宗以鳯李花釀換骨膠賜裴度─承平舊纂─蕭瑀陳叔達於龍昌寺防李花相與論李有九標謂香雅細淡潔宻宜月夜宜緑鬢宜白酒─髙隠外書─元微之白樂天兩不相下一日同詠李花微之先成葦綃之句樂天乃服蓋葦綃白而輕一時所尙─增─耕桑偶記─終南及廬嶽出好李花兩京貴侯富民以千金買種終廬有致富者─三栁軒雜識─余嘗評花以爲李如東郭貧女─花經─千葉李五品五命─瓶花譜─千葉李七品三命─灌園史─語云桃李不言下自成蹊予謂桃花如麗姝歌舞塲中定不可少李花如女道士煙霞泉石間獨可無一乎

集藻─五言古詩─增─宋雞鳴髙樹顚古詞─桃生露井上李樹生桃傍虫來嚙桃根李樹代桃僵─陳江總詠李─嘉樹春風早春風花落新但見成蹊處幾得正冠人當知露井側復與夭桃鄰─唐太宗賦得李─玉衡流桂圃成蹊正可尋鶯啼宻葉外蝶戱脆花心麗景光朝彩輕煙散夕陰暫顧暉章側還眺靈山林─元劉詵閒居燕坐望城隅李花─春晴滿天地我獨了一室得欣或暫時積念動彌日遙花洗宿潤姝靜耿獨立日光照素服玉气起數尺紛紛防花人車馬共朝夕幽意當誰言微風防城笛

七言古詩─原─唐韓愈李花贈張十一署─江陵城西二月尾花不見桃惟見李風揉雨練雪羞比波濤翻空杳無涘君知此處花何似白花倒燭天夜明羣雞驚鳴官吏起金烏海底初飛來朱輝散射靑霞開迷防亂眼防不得照耀萬樹繁如堆念昔少年著遊燕對花豈省曽辭杯自從流落憂感集欲去未到先思回祗今四十已如此後日更老誰論哉力攜一樽獨就醉不忍虛擲委黃埃─李花二首─平旦入西園梨花數株若矜誇旁有一株李顏色慘似含嗟問之不肯道所以獨繞百匝至日斜忽憶前時經此樹正見芳意初萌芽柰何趁酒不省錄不見玉枝攢霜葩然爲汝下雨淚無由返斾羲和車東風來吹不解顏蒼茫夜气生相遮冰盤夏薦碧實脆斥去不禦慙其花當春天地爭奢華洛陽園苑尢紛拏誰將平地萬堆雪翦刻作此連天花日光赤色照未好明月暫入都交加夜領張徹投盧仝乘雲共至玉皇家長姬香禦四羅列縞裙練帨無等差靜濯明妝有所奉顧我未肯置齒牙淸寒瑩骨肝膽醒一生思慮無由邪─宋歐陽修感李花─昨日摘花初見桃今日摘花還見李晴風暖日苦相催春物所餘知有防中年多病壯心衰對酒思歸未及歸不及墻根花與艸春來隨處自芳菲

五言律詩─增─唐李商隱李花─李徑獨來數愁情相與懸自明無月夜彊笑欲風天減粉與園籜分香沾渚蓮徐妃久已嫁猶自玉爲鈿─子直晉昌李花─吳館何時熨秦防幾夜燻綃輕誰解捲香異自先聞月裏誰無姊雲中亦有君樽前見飄蕩愁極客襟分─原─宋司馬光李花─嘉李繁相倚園林淡泊春齊紈翦衣薄吳紵下機新色與晴光亂和露气勻望中皆玉樹環堵不爲貧範屏麓李花─麗日風和暖漫山李正開盈林銀綴簇滿樹雪成堆淸馥勝秋菊芳姿比臘梅杖藜遊俠子攀折晚歸來

七言律詩─原─宋陳與義望燕公樓下李花─燕公樓下繁華樹一日遙防一百回羽蓋夢餘當晝立縞衣風急過墻來洛陽路不容春到南國花應爲客開今日豈堪簮短髮感時傷舊意難裁─增─楊萬里丙戌上元後和昌英叔李花─春暖何緣雪壓山香來初認李花繁露酣月蘂蒼茫外梅與山礬伯仲間剰雨殘風底無賴明朝後日不堪看泥深小忍春遊腳猶遣靑童去一攀─明楊基李花─憶與盧仝共防來花光月色兩徘徊江村逺防長相識風雨寒時已早開霽雪玲瓏愁易濕春冰輕薄笑難裁江城二月城西路誰惜柔香滿翠苔

五言絕句─原─唐太宗探得李─盤根直盈渚交榦橫倚天舒華光四海捲葉防三川─增─宋蘓軾和子由岐下李不及梨英輭應慙梅蕚紅西園有千葉澹佇更纎穠明李東陽詠李─名果出吾家移栽自海涯要看花勝雪先放雨催花

七言絕句─增─宋蔡防玉臺驛見晚李花有感─玉京仙子愛春芳弄徧瓊枝嗅盡香祗有此花知舊意又隨風色過東墻─原─楊萬里讀退之李花詩並序─桃李嵗嵗同時並開而退之有花不見桃惟見李之句殊不可解因晚登碧落堂望隔江桃皆暗而李獨明乃悟其妙蓋晝縞夜云近紅暮防失胭脂逺白宵明雪色奇花不見桃惟見李一生不曉退之詩─李花─山荘又報李花穠火急來防細雨中除卻防膓千樹雪別無春恨訴東風李花宜逺更宜繁惟逺惟繁更足防莫學江梅作疏

影家風各自一般般─劉克荘李花─爲愛橋邊半樹斜觧衣貰酒隔橋家唐人苦死無標致只識都觀裏花詩散句─原─宋司馬光─碎錦不飛蒙樹合素云欹本亞枝難─增─梅堯臣─重門深鎖春風入先折桃花與李花唐張九齡─成蹊謝李徑─李白─托陰當樹李─原─杜甫仙李盤根大─元稹─葦綃開萬朶

詞─原─萬俟雅言尉遲杯慢─碎云薄向碧玉枝頭綴萬萼如將汞粉勻開疑似柏麝薫卻雪魄未應若況天賦標艶仍綽約當暄風暖日佳處戲蝶遊蜂粘著重重繡帟珠箔障濃艶霏霏異香漠漠見說徐妃當年嫁了信任玉鈿零落無言自啼露蕭索夜深待月上防幹角廣寒宮要與姮娥素妝一夜相學

別錄─增─神仙傳─老子之母適至李樹下而生老子生而能言指李樹曰以此爲我姓─本艸─李根可治瘡服其花令人好顏色

棃花【梨實別見果譜】

原─梨樹似杏髙二三丈葉亦似杏微厚大而硬色靑光膩有細齒老則斑防二月間開白花如雪六出─增─格物叢話─春二三月百花開盡始見梨花靚艶寒香罕見賞識又一種千葉花賦姿迥別─花木考─梨花有二種瓣舒者佳

彚考─增─宋書符瑞志─文帝元嘉十四年二月宮內螽斯堂前梨樹連理─原─唐書杜景佺傳─武后嘗季秋出梨花示羣臣宰相皆賀景佺獨曰陰陽不相奪倫凟則爲災故曰冬無愆陽夏無伏陰春無淒風秋無苦雨今艸木黃落而梨復花凟陰陽也─祥雲志─梁緒梨花時折花簪之損帽檐至頭不能舉─金鑾宻記─九仙殿銀井有梨二株枝葉交接宮中呼爲雌雄樹─唐余錄─洛陽梨花時人多防酒其下曰爲梨花洗妝或至買樹增─淸異錄─司空圗菩薩蠻謂梨花爲瀛洲玉雨─雲齋廣錄─汝陽侯穆淸叔因寒食縦步郊外防數年少同飲梨花下各賦棃花詩淸叔得愁字詩曰共飲棃花下梨花挿滿頭淸香來玉樹白蟻泛金甌妝靚靑娥妒光凝粉蝶羞年年寒食夜吟繞不勝愁眾客閣茟─原─花經棃花五品五命─瓶花譜─棃花四品六命─蜀都雜抄黎州安撫司內小防東有棃樹一株髙九丈圍九尺州人取其枝以接果豈黎以梨名耶州人呼爲三藏梨相傳爲唐僧西遊植黎杖於此曰他日州治在此恐非實事古稱黎杖黎卽苜蓿養之歷霜雪經一二嵗木本修直生鬼面可杖取其徑而堅非梨木也─洞庭山記─山陽樹棃數十千華甚盛憑髙一盼夫非白雲鄊耶惜相過晚耳─滇云紀勝書─棃花處防有之或擁山巓或列山腳或滿人村望之如濤如雪僕自曲靖還省時有乍疑洱海濤初起忽憶蒼山雪未消之句─學圃余防─余性愛棃花而防恨其气不可嗅吾地酷少此種溶溶院落何可無此君終當致之─增─橫山艸堂記─空蘊庵庭植梨樹一株春時弄色於細雨防煙恍玉人之初沐也集藻─贊─增─宋孝武帝棃花贊─沃瘠異壌舒慘殊時惟气在春具物含滋嘉樹之生於彼山基開榮布采不離塵緇

賦─增─唐盧照鄰病棃樹賦並序─癸酉之嵗余臥病於長安光徳坊之官舎閴寂無人伏枕十旬閉門三月庭無眾木惟有病梨一樹圍才數握髙僅盈尺花實憔悴似不任乎嵗寒枝葉零丁絕有意乎朝暮嗟乎同托根於膏壌俱稟气於太和而修短不均榮枯殊貫豈賦命之理得之自然將資生之化有所偏及樹猶如此人何以堪有感扵懷賦之云爾天象平運方只廣植挺芳桂於月輪橫扶桑於日域建木聳靈丘之上蟠桃生巨海之側細枝葉連洪柯條直齊天地之一指任烏兔之棲息或垂陰萬畞防結子千年何偏施之雨露何獨厚之風煙湣玆珍木離離幽獨飛茂實於河陽傳芳名於金穀紫澗稱其殊防光表其仙族爾生何爲零丁若斯無輪桷之可用無棟梁之可施進無違於斤斧退無競於班倕無庭槐之生意有巖桐之死枝爾其髙才數仭圍僅盈尺修榦罕雙枯條每只葉病多紫花凋少白夕鳥怨其巣危秋蟾悲其翳窄怯衝飇之揺落忌炎景之臨迫旣而地歇蒸霧天收耀靈西秦明月東井流星顦顇孤影徘徊直形狀金莖之的的疑石柱之亭亭若夫西海誇父之林南海蚩尢之樹莫不摩霄拂日藏雲吐霧別有橋邊朽柱天上靈查年年嵗嵗無葉無花榮辱兩齊吉凶同軌寧守雌以外防不修襮而內否亦猶縦酒髙賢佯狂君子爲其脗合置其憂喜生非我生物謂之生死非我死谷神不死混彭殤於一觀庶筌蹏於玆理─宋陳藻棃花賦─絪緼無涯孕精產荂九旬流華四月

孔奢有匪浮誇花外之花爾其姢靜閒暇以窕兮敷舒幽貞其淸皦兮恬淡瀟灑委蛇淳雅羙不邇麗素不鄰野若帝厭爾眾芳之滛冶我宜錫其純嘏者邪濯濯春雨皓皓蕐月彼質而靜彼淡而悅或依於葛我所執兮或俯於藻我所拾兮祠庭閴寂樹英繁宻祁祁僮僮如出而入奚素絢以比容徴彤管而名實夫大竅闔辟冶至靈甄無識蓋有暌性而合質者邪於何后妃兮似欣欣乎晴光余將歸寜眡滌濯乎衣裳流水之陽古公胥宇乃防乃姜不容不妝後脫簪珥露諌宣王煙之蒼蒼靑障於張解圍小郎三三兩兩寒牕之傍恍兮文徳散帙於中宮左嬪摛思於椒房函如六齡之鄧衰若大家之班或乃暴風滛雨赴死無懼生兮貞女歿烈婦於嗟牡丹彼羙芍藥胡爲顏色可與娛樂丰丰褒姒麗姬君以爲妍人以爲媸花百其試予玆懿哉亂曰匪冬而雪匪夜而月香山何人題我太眞江之永兮不可泳思漢之廣矣不可方思─晁補之北京官舍後棃花賦─梨於經無記而舎後棃人所不賞故賦之其辭曰攬察艸木本原所起李梅紀於隕霜兮橘柚隨乎織筐木足贈而詠詩桃可羞而記禮𨿽信微而有托兮亦不委夫厥羙惟玆棃之俊茂兮羌獨逺而未揚含溫潤之秀質皎若和璧榮其光澹暗愜其無偶兮歷年嵗之已長暮春者陽癉憤盈羣木解膚似誇者似鬭者似辴者似頩者色非一色同嫵殊嫮玆棃姢然獨見其素繄過時兮不省滋脈脈兮後戶亦何必耀榮華朝日顧恩私兮泣露然而中唐之樗枝大扶疏以其近人人以縶駒則磨則齧則折則泄孰與夫朽壌幽薄厥植維弱履屐不蹈根乃磅礡

五言古詩─

禦制詠畫梨花─最愛棃花白又惜同春老惟此畫圗中冬夏長羙好不令風雨催且無蜂蝶繞靚妝伴月容盡在紙間造惡紫嫌奪朱素體物難攪三品運胸中六法生卉艸增─齊王融詠池上棃花─翻階沒細艸集水間疏萍芳春照流雪深夕映繁星劉繪和池上棃花─露庭晚翻積風閨夜入多縈樷似亂蝶拂燭狀聨蛾─梁沈約西地棃─列茂河陽苑蓄紫濫觴隈翻黃秋沃若落素春徘徊─原─劉孝綽於座應令詠棃花─玉壘稱津潤金穀詠芳菲詎匹龍樓下素蕊映華扉雜雨疑霰落風似蝶飛豈不憐飄墜願入九重闈─增─唐元稹遣興─始見棃花房坐對棃花白行看棃葉靑已復梨葉赤嚴霜九月半

危蔕防時客況有髙髙原秋風四來迫─原─宋黃庭堅賞壓沙寺棃花─沙頭十日春當年誰手種風飄香未攺雪壓枝自重看花思食實知味少人共霜降百工休把酒約寛縦─增─金髙士談棃花─中原莭物正棃花配寒食黃昬一雨過滿地嗟狼籍塞垣春已深花事猶寂寂朝來三月半初見一枝白爛漫雪有香瓏松玉仍刻芳心防深紫嫩葉裁輕碧懶慢不出門雙瓶貯春色勤遮老眼邂逅慰愁夕一樽對花飲況有風流客酒防思故鄊相顧空嘆息─元好問棃花─棃花如靜女寂寞出春暮春工惜天眞玉頬洗風露素月淡相映蕭然見風度恨無塵外人爲續雪香句孤芳忌太潔莫遣凡卉妒─元程鉅夫次韻肯堂學士冬日紅棃花─黃菊臥堦雨

六花舞天風壁凍室生白手僵肉作紅秀句忽墮前光怪侵簾櫳主人宴坐防元气含沖融無情及枯株嫣然爲修容坐令玉華君來従蘂珠宮麗妝凝祥雲明眸轉驚鴻豈非散花手試君情所鐘老我嗜好淡空詩亦雷同祗願酌花時毋忘比鄰翁─虞集憶三十年前與元復初參政同賦秋日棃花元有句云朝食葉底棃暮看枝上花而忘其後句因續之云─朝食葉底棃暮看枝上花花開食實後霜風振長柯逺水良可鑑彩雲亦易過念爾白於雪日暮當如何

七言古詩─增─宋歐陽修千葉紅棃花並序─峽州署中舊有此花前無賞者知郡朱郎中始加防檻命坐客賦之紅棃千葉愛者誰白髮郎官心好奇徘徊繞樹不忍折一日千帀看無時夷陵寂寞千山地逺气偏時莭異愁煙苦霧少芳菲野卉蠻花鬭紅紫可憐此樹生此處髙枝絕艶無人顧春風吹落復吹開山鳥飛來自飛去根盤樹老防經春眞賞今才遇使君風輕綘云樽前舞日暖繁香露下聞來奇物產天涯安得移根植帝家猶勝張騫爲漢使辛勤西域徙橊花─元趙孟頫題錢舜舉著色棃花─東風吹日花防防繁枝壓雪淩風塵素羅衣裳照靑春眼中若有棃園人攀條弄芳畏日夕只今紙上空顏色顏色好愁轉多與君酤酒花前歌─明楊基北山棃花並序─余卜居金川去北山無十里每淸明時棃花盛開輒動洗妝之想鄰友薛起宗邀余防者再俱以猥俗所系不能如約昨又期出郭風雨泥濘弗良於行起宗爲折一枝相贈喜而賦此北山棃花千樹栽年年淸明花正開薛君好事兩邀我騎馬看花防酒來防花出郭我所愛況是棃花最多態我牽塵俗不得赴花本無情花亦怪君今折花馬上歸索我細詠梨花詩冰肌玉骨未受飾敢以粉墨圗西施東坡先生心似鐵惆悵東防一枝雪重門晚掩沈沈雨疏簾亱捲溶溶月月宜淺澹雨宜濃淡非浪白濃非紅閨房秀麗林下趣富貴標格神仙風一枝寂寞開逾徧朶朶玲瓏看應皓腕輕籠素練衣蛾眉淡掃春風面自須玉堂承露華何事種向山人家不愁占防天下白正恐壓盡人間花江梅正好憐淸椘桃杏紛紛何足數只有銀鐙照海棠海棠亦是嬌児女─憶北山棃花─去年淸明花正發騎馬曉出神防門千桃萬李防未了小徑更入棃花村低枝初開帶宿雨髙樹爛日迷朝暾柔膚凝脂暖欲滴香髓入面春無痕靑霞玲瓏翠羽亂白雲照耀瓊瑤溫折花對酒借艸坐花气暗撲黃金尊薛君起舞爲我壽勸我一曲招花魂須防明月忽到樹主人送客惟畱髠羅巾欹斜烏帽落醉眼況復知淸渾村中至今爲故事笑我自是劉伶孫我慚不答竊自慶大抵此樂皆君恩今年淸明坐西省雷雨兩日如翻盆羣花削迹淨如掃眾綠旣暗不可捫豈無靑錢換鬥酒案牘雜沓窮晨昏伻來督責至呵詈面微發紅气每吞未搏搖跨雕鶚詎免束同雞豚人生屈辱乃淬礪百錬正欲逢盤根自知力不舉一羽彊欲扛鼎追烏賁晚晴汲井試新火紫筍綠薤供盤飱歸來飽飯對妻子萬事反復何足論─湘陰廟棃花─平生厭看桃與李惟有梨花心獨喜海

雪樓前雪一株嵗嵗淸明醉花底北山岡下花盛千樹瓏圍緑水前年騎馬賞花防我與河東兩人耳靑苔滿地芳艸合只有黃鸝映花蘂當時羙人三閣上寶髻慵梳初睡起鏡裏爭先試一枝眞態欲將春色比樓空燕去花自落細雨黃昬淚如洗疏籬蕭蕭茅屋破況復臨春開結綺我自賞花仍弔古花亦粲然爲露齒歸來婆娑簪滿帽十日羅衣香不止去年相憶豫章城咫尺春江如萬里今年邂逅洞庭曲細蕚含愁照淸泚人至防銷椘雨中花應腸斷湘煙裏三年勝遊不再得百歳歡娛能有防吉祥牡丹非舊夢元都桃花亦如此更約明年載酒來莫笑花前人老矣

五言律詩─原─唐溫憲棃花─緑陰寒食晚猶自滿空園雨歇芳菲白蜂稀寂寞繁一枝橫野路數樹出江村悵望頻回首何人共酒尊─宋梅堯臣棃花─處防棃花發看看燕子歸園思前法部淚濕舊宮妃月白秋千地風吹蛺蝶衣彊傾寒食酒漸老覺歡微─增─金龎鑄棃花─孤潔本無匹誰令先眾芳花能紅防白月共冷時香縞袂淸無染冰姿淡不妝夜來淸露底萬顆玉毫灮─元張伯淳次韻安野內翰棃花─景窮陰春林早著花素妝臨曉鏡紅粉涴輕紗勝賞懷亰洛吟情軼永嘉泥中妨載酒咫尺路頭賒─馬祖常崇眞宮西棃花─春日棃花下相逢把臂行香痕憐粉白酒暈惜紅輕影動簾穿燕聲來樹度鶯共當一醉莫待鬢華生

七言律詩─增─唐羊士諤成都從事蕭員外寄海棃花詩珠履行防擁附蟬外郎髙步似神仙陳詩今見唐風盛從事遙瞻衛國賢擲地好辭淩彩茟浣花春水膩魚箋東山芳意須同賞子著嚢盛防日傳─宋韓琦防壓沙寺觀棃花─同賞棃花過淨坊壓沙幽闃面平岡孤園不治黃金界醉茟徒誇白雪香風急防翻云影亂殿深全掩玉毫光朝來經雨低含淚競寫眞妃寂寞妝─賞棃花─興福棃珍號素封千株花發此欣逢風開笑臉輕桃艶雨啼痕自玉容蝶舞只疑殘靨墜月明惟覺異香濃尋春已恨來時晚莫厭頻揮瀲灔鐘寒食西藍賞素英白毫光裏亂雲騰荘嚴金地三千界顏色瑤防十二層后土瓊花慚我寡唐昌玉蘂豈吾朋雪香預約爲亭號修創終逢好事僧─周必大重九竹園見棃花懷子中兄─春花著雨卽塵埃何似深秋耐久開菊尙無多饒瑞質霜如有意防香腮也知林下風光早不爲山中歷日催望防行人思折寄卻疑呼作嶺頭梅─原─朱淑眞棃花─朝來雨一枝春薄薄香羅蹙葉勻冷艶未饒梅共色靚妝長與月爲鄰許同蝶夢還如�似替人愁卻笑人須到年年寒食夜情懷爲爾倍傷神─增─金雷淵棃花─雪作肌膚玉作容不將妖艶嫁東風梅魂何物三春在桃臉眞成一笑空雨細無情添寂寞月明有意助丰融相如病渇妨文賦想象甘寒結小紅─原─張建棃花─蠧樹枝髙茁朶稠嫩苞開破雪搓毬碎粘粉紫須齊吐潤捲丹黃葉半抽月影曉畱好夢雨聲深院鎖淸愁瓊苞已實香猶在散入長安賣酒樓─增─元鮮於樞淸明日宴集賢宋學士園時棃花盛開諸老屬僕同賦─琪樹吹香蕩夕暉華簪人對雪霏霏漢宮新火初傳燭楚女行雲乍濕衣一片花疑蝴蝶化滿枝春想玉釵肥蛾眉不用梨園曲唱徹瑤防醉未歸─張養浩秋日棃花─雪香吹盡樹頭春誰遣西風爲返魂月影已非前日夢雨容獨舊時痕只知秋色千林老爭信陽和一脈存莫訝韓太多事仙家元不計寒暄─鄭洪嚴希徳請賞棃花命妓行酒─瀟灑東防一樹春雪膚冰骨月精神朝云著處迷詩夢暮雨來時想玉人華屋洗妝歌小小銀缾推枕喚眞眞紫薇閣下繁華處芍藥荼防總後塵─明吳寛棃花─名果先從張谷來紛紛碎雪欲成堆淡妝自把蛾眉掃巧笑誰將瓠齒開園子豈求他種接主人能使及時栽夭桃灼灼驚凡目縞素應甘自不才─原─文徴明棃花─翦水凝霜妒蝶羣曲防風味玉淸溫粉痕浥露春含淚夜色籠煙月防魂十里香雲迷短夢誰家細雨鎖重門洗妝見說淸明近旋典春衣置酒樽─增─程嘉燧周家淸明植棃花六月盛開邀客賦詩淸明院落夜溶溶籠栁嬌黃譲雪樷亂攪三眠飛絮白浪攙百子石橊紅燒殘髙燭東風後掩卻重門細雨中聞向花間歌法曲應憐江海白頭翁

五言絕句─增─唐王維左掖棃花─閒灑階邊艸輕隨箔外風黃鶯弄不足銜入未央宮─丘爲左掖棃花─冷艷全欺雪餘香乍入衣春風且莫定吹向玉階飛─原─皇甫冉禁省棃花─巧解迎人意還能亂蝶飛春風時入戶防片落朝衣─錢起棃花─艶靜如籠月香寒未逐風桃花徒照地終被笑妖紅─宋王十朋棃花─淡客逢寒食煙村爛漫芳謫仙天上去白雪世間香─增─明楊基西園棃花春晚開一枝─明日是淸明孤花雪闘輕不須開滿樹春少更多情

七言絕句─原─唐韓愈聞棃花發贈劉師命─桃蹊惆悵不過紅艶紛紛落地多聞道郭西千樹雪欲將君去醉如何─棃花下贈劉師命─洛陽城外淸明節百花落棃花發今日相逢瘴海頭共驚爛熳開正月─元稹雜思詩─尋常百種花齊發偏摘棃花與白人今日江頭兩三樹可憐和葉度殘春─增─白居易江岸梨─梨花有思緣和葉一樹江頭惱煞君最似孀閨少年婦白妝素袖碧紗裙─殷璠棃花─云滿衣裳月滿身輕盈歸步過流塵五更無限畱連意常恐風花又一春─徐凝翫花─一樹棃花春向暮雪枝殘處怨風來明朝漸校無多去看到黃昏不欲回─原─溫庭筠鄠杜郊居─槿籬芳援近樵家壠麥靑靑一徑斜寂寞遊人寒食後夜來風雨送棃花─增─宋韓琦棃花─花下延賔啟宴杯回頭香雪卽成堆主人自挈宜城醸不爲靑旗趁爾來─司馬光和道矩紅梨花二首─繁枝細葉互低昻香敵荼防艶海棠應爲窮邊太落並將春色付穠芳蜀江新錦濯朝陽椘國纎腰傅薄妝何事白花零落早同時不敢闘芬芳─王安石紅梨─紅棃無葉庇花身黃菊芬香委路塵嵗

晚蒼官才自保日髙靑女尙橫陳─原─蘇軾東欄梨花棃花淡白栁深靑栁絮飛時花滿城惆悵東欄一株雪人生看得防淸明─增─晁補之和王拱辰觀梨花二首海棠丰韻詫芬芳慙愧棃花冷似霜賴有樂天春雨句寂從此亦馨香壓沙寺裏萬株芳一道淸流照雪霜銀闕森森廣寒曉仙人玉仗有天香─原─張舜民梨花─靑女朝來冷透肌殘春小雨更霏防流鶯怪底爭來往爲擲金梭織玉衣─謝逸梨花二首─冷香銷盡晚風吹脈脈無言對落暉舊日郊西千樹雪今隨蝴蝶作飛翦翦輕風漠漠寒玉肌蕭索粉香殘一枝雨頭去不用行人著眼看─陸遊梨花─開向春殘不恨遲綠楊窣地最相宜徵西幕府煎茶地一幅邊鸞折枝粉淡香淸自一家未容桃李占年華常思南鄭淸明

路醉袖迎風雪一杈嘉陵江色嫩如藍鳯集山光照馬銜楊栁棃花迎客防至今時夢到城南─趙福元梨花─玉作精神雪作膚雨中嬌韻越淸臒若人防得嫣然態寫作楊妃出浴圖─何菊潭─二月春風楊栁靑知郎系馬在長亭相思情味如中酒折盡棃花嗅不醒─增金史旭梨花─少年防酒日尋花老去花前欲飲茶今日傳觴似年少一枝香雪上烏紗─原─呂中孚梨花─等待淸明得得芳枝晴雪暖生香洗妝自有風流態卻笑紅深映海棠─段繼昌梨花─一林輕素媚春光透骨濃薫百和香消得太眞吹玉笛小庭人散月如霜─增─元王惲題錢舜舉畫棃花─掖西千樹閙春華莫把芳容雨誇防取一枝橫絕處洗妝還是漢宮娃─朱徳潤題梨花折枝─玉壓帽檐花底春惜無花下洗妝人阿嬌一掬東風淚聊仗丹靑爲寫眞─郯韶梨花─渚宮花落雨霏霏春盡江南客未歸多少東家蝴蝶夢相思並逐彩雲飛─原─明文徴明─物華無賴酒初醒奕奕梨花照晚晴怪的山禽啼不歇十分春色近淸明─增─張翼梨花─重門寂寂鎖香雲雨滴空階坐夜分老去防之風調在折來何防與雙文─原─張新梨花─粉翅還嫌蝶太輕雪衣偏喜燕多情寕王玉笛知何處寂寞黃昬伴月明詩散句─原─宋文同─寒食北園春已深棃花滿枝雪圍徧靑春每向風外得秀艶應難雪中見─阮南溪─繽紛紫雪浮須細冷淡淸姿奪玉光剛笑何郎曽傅粉絕憐荀令愛薫香─增─唐白居易─四鄰棃花時二月伊水色獨孤及─爾來大谷梨白花再成雪─宋梅堯臣─前日是淸明驟雨沾棃花─蘓軾─紅梨驚合抱映島孤云馥原─蘇軾─尙記棃花樹依依聞暗香─陳三嶼─棃花春二月杜宇月三更─增─唐劉方平─寂寞空庭春欲晚棃花滿地不開門─李賀─曲水飄香去不歸梨花落盡成秋苑─原─呂溫─獨臥郡齋落意隔簾防雨濕梨花─杜牧─閒吹玉殿昭華琯醉折梨園縹蔕花─增─宋曽幾─一片朝容粉面寒雨餘仍淚防幹─範成大─檢棃花成一夢蘸紅新綠滿枝頭─陸遊─棃花堆雪栁吹緜常記梁州古驛前─金蕭貢─香惹夢魂云漠漠光揺溪館月溶溶─元王惲─風檐數催妝雨辦與棃花作好春─原─顧瑛─忽見棃花綴開蕭然冷浸姮娥影─增─唐

王維─棃花夕鳥藏─原─李白─梨花白雪香─增─李白─棃花千樹雪─原─杜甫─色好梨勝頬─增─韓愈─露亦染梨腮─原─杜牧─棃花獨送春─溫庭筠─棃花雪壓枝─周朴─臨風千雪─增─韋莊─棃花雪又催─宋楊億─棃花飛白雪─原─黃庭堅─月黒見棃花─增─陳思道─倚墻棃頬紅─金元好問─梨花淡丰容─原─唐白居易─風寒露重棃花濕棃花一枝春雨─增─白居易─手把棃花寒食心─曹唐─棃花新折東風輭─羅鄴─梨花滿地東風急─原─宋劉筠─亂飄棃雪曉來天─增─韓琦─共借棃花作寒食─孔方平─砌下棃花一堆雪雨暗棃花春自光─陸遊─溪口赤梨丹染腮─金趙元─梨葉霜如酒力濃─張建─玉棃花底月三更─呂中孚─半庭寒影在棃花─元戴帥初─粉墻風細欲梨花─尹廷髙─落盡梨花春不多─劉秉忠─梨花亂舞白霓裳─王惲─已開棃蘂雪爲─趙孟頫─棃花淡白栁花香─袁桷─梨花的的疑蝴蝶梨花亂逐沙鷗起─黃庚─滿堦香雪落梨花─原─宋旡─棃花明白夜來風─增─周權─香浮夜月棃飄雪─陳髙─棃花沐雨嬌羞

詞─原─宋史逹祖玉樓春─玉容寂寞誰爲主寒食心情愁防許前身淸淡似梅妝遙夜依微畱月住香迷蝴蝶飛時路雪在秋千來往處黃昏著了素衣裳深閉重門聼夜雨─王采蝶戀花─鏤雪成花檀作蘂愛伴秋千搖曳春風裏翠袖年年寒食淚爲伊牽惹愁無際幽艶偏宜春雨細紅粉防幹有个人相似鈿合金釵誰與寄丹靑傳得淒涼意─曽覿驀山溪─減翠凋紅正是靑春杪深院嫋香風看棃花一枝開早瓏璁映面依約認嬌─顰天淡澹月溶溶春意知多少淸明池館芳信年年好更向五侯家把江梅風光占了休教寂寞孤負向人心檀板響寶杯傾潘鬢從他老─增─周邦彥水龍吟─素肌應怯餘寒艶陽占盡靑蕪地樊川照日靈關遮路殘紅斂避傳火樓臺妬花風雨長門深閉亞簾櫳半濕一枝在手偏勾引黃昬淚別有風前月底布繁英滿園歌吹朱鉛退盡潘妃卻酒昭君乍起雪浪翻空粉裳縞夜不成春思恨玉容不見瓊英漫好與何人比─樓扶水龍吟─素娥洗盡繁妝夜深步月秋千地輕腮暈玉柔肌籠粉緇塵斂避霽雪畱香曉云同夢昭陽空閉悵仙園路杳曲欄人寂疏雨濕盈盈淚未放遊蜂葉底怕春歸不禁狂吹象牀困倚冰魄微醒鶯聲喚起愁對黃昬恨催寒食滿襟離思想千紅過盡一枝獨冷把梅花比─元王惲水龍吟─纖包淡貯幽香玲瓏輕鎖秋陽麗仙根借暖定應不待荊王翠被瀟灑輕盈玉容渾是金莖露气甚西風宛轉東欄暮雨空綴眞妃淚誰遣司花妙手又一畨角奇爭異使君髙臥竹亭閒寂故來相慰燕幾螺屏一枝披拂繡簾風細約洗妝快瀉玉屏芳酒枕秋蟾醉

別錄─原─明皇雜錄─天寶中上命宮中女子數百人爲棃園弟子─白居易詩注─杭俗醸酒趁梨花時熟號爲梨花春─增─米芾畫史─範大珪有富公家折枝梨花古筆非江南蜀

禦定佩文齋廣羣芳譜卷二十七

欽定四庫全書

禦定佩文齋廣羣芳譜卷二十八

花譜

棠棃花【棠棃別見果譜】

原棠棃野棃也【爾雅所謂杜甘棠也詳見果譜】樹如棃而小葉似蒼術亦有圓者三義者邊皆有鋸齒色黲白二月開白花可煠食曬漧磨麺作燒餅可濟饑葉味防苦嫩時煠熟水浸淘淨油鹽調食或蒸曬代茶

彚考─原─詩召南─蔽芾甘棠勿翦勿伐召伯所茇─唐風有杕之杜生於道左有杕之杜其葉湑湑─增─史記燕召公世家─召公巡行鄕邑有棠樹決獄政事其下自侯伯至庶人各得其所無失職者召公卒而民人思召公之政懷棠樹不敢伐歌詠之作甘棠之詩─南齊書祥瑞志─升明二年四月昌國縣徐萬年門下棠樹連理─宋史五行志─元丰十年十二月泌陽縣甘棠木連理─原─韓詩外傳─召伯在朝有司請召民伯曰不勞一身

而勞百姓非吾先君之志也於是舎於棠下聼訟百姓大悅詩人歌焉─增─酉陽雜俎─建中四年趙州寜晉縣沙河北有大棠棃樹百姓常祈禱忽有羣蛇數十自東南來渡北岸集棠棃樹下爲二積俄見三徑寸繞行積傍積蛇盡死乃各登其積視蛇腹各有瘡若矢所中刺史康日知圖甘棠奉三以獻─曲江縣誌─縣東九十里有棃溪岸多棠棃故名

集藻─七言古詩─增─元王冕棠棃白練圖─芙蓉香冷簫聲杳月淡煙淸楚宮曉仙禽不語雪衣輕相逢卻恨秋風早土花翠淺霜露山棃小結丹砂紅玉人醉倒不知處夢回故苑朝云濃

五言排律─增─唐吳融追詠棠棃花─蜀地從來勝棠棃第一花更應無輭弱別自有妍華不貴綃爲霧難降綺作霞移湏歸紫府駐合餌丹砂宻映彈琴宅深藏賣酒家夜宜紅蠟照春稱錦筵遮連廟魂棲望飄江字繞巴未饒酥薄兼妬雪飛斜舊賞三年斷新期萬樹賒長安如種得誰定牡丹誇

七言絕句─增─唐薛濤棠棃花和李太尉─吳均蕙圃移嘉木正及東溪春雨時日晚鶯啼何所爲淺深紅膩壓繁枝─宋蔡襄正月十八日甘棠院三首─上元才過去尋春紅白山花粲粲新似喜使君初病起隔欄相向笑迎人天气和柔酒更醇緩歌花底正初春狂花有意憐狂客撩亂飛紅滿一身無柰閒情著物歡更愁花艸便防夭紅嫩翠宜燈燭放散笙歌靜裏看─原─孟淑卿春歸─落盡棠棃水拍堤淒淒芳艸望中迷無情最是枝頭鳥不管人愁只管啼─增─明陸樹聲─滿樹棠梨錦作雙棲啼鳥鬭爭妍邊徐生色依然好贏得東風嵗嵗看

詩散句─增─唐白居易─風吹棠棃花啼鳥時一聲鏡湖水逺何由泛棠樹枝髙不易攀─薛逢─野花似雪落何處棠棃樹下香風來─李郢─鳥聲亂啼人未逺野風吹散白棠棃─白居易─棠棃間葉黃─元程文海─霜暈棠棃臉─宋司馬光─甘棠前後雨陰濃─金願─棠棃妥雪霑新雨─元倪瓉─野棠花落過淸明

別錄─增─丹鉛雜錄─孝子傳尹伯奇采楟花以爲食注楟花山棃也今棠棃其花春開采之日幹瀹可充蔬常棣花【棣實別見果譜按名物疏云唐棣常棣是二種爾雅云棠棣栘本艸謂之扶栘白楊類也又云常棣棣乃小雅所謂常棣之花也原譜混合爲一又誤以常棣爲棣棠今分常棣棣棠爲二譜唐棣別載木譜】

增─爾雅─常棣棣─洛陽花木記─白郁李千葉一名玉─原─常棣【有郁李諸名詳果譜】花正白亦或赤花蕚上承下覆有

親愛之義故以諭兄弟周公所謂賦常棣也

彚考─原─詩秦風─山有苞棣─增─詩小雅─常棣之華鄂不韡韡─傳─常棣棣也鄂猶鄂鄂然言外發也韡韡光明也箋─承華者曰鄂不當作拊拊鄂足也鄂足得華之光明則韡韡然盛興者諭弟以敬事兄兄以榮覆弟恩榮之顯亦韡韡然─原─小雅─彼爾維何維常之華─傳─常常棣也─增─宋景文茟記─莒公言詩有常棣之華逸詩有唐棣之華世人多誤以常棣爲唐棣於兄弟用因唐誤常且常棣棣也唐棣栘也栘開而反合者也此兩物不相親─三栁軒雜識─姚氏殘語以常棣爲俗客兄弟之義不可稱俗今攺爲和客─花經─郁李七品三命集藻─賦─增─唐陸龜郁李花賦─試問山翁得郁李之春叢移來砌下出自山中長霑澗雨迥灑巖風曽不得次玉堂而展低艶承畫閣而逞防紅虛在芳菲之數徒乾造化之功弱植欹危繁梢襞積一枝上能萬其膚蕚一蕚中自參其丹白且桃以夭而蕣以華芍藥爲贈兮芙蓉可嘉誰爲翦緗綺碎眀霞苞蔥蘢於水殿霓襟掩苒於云車靜倚庭檻徐飄蘂气落幽閨怨別之夣寫空谷遺榮之思初侍東陵聖母冶態嫣妍近辭北燭仙人愁容倭墮嗟其結莓苔之地抱林麓之姿蝶善舞而相掠鶯能言而見欺香憐墜少蔕戀飄遲當杯者不顧守道者應知請看嵇康髙士傳莫信長安輕薄兒

五言古詩─增─唐白居易惜栯李花─樹小花鮮妍香繁條輭弱髙低二三尺重疉千萬蕚朝艶藹霏霏夕凋紛漠漠辭枝朱粉細覆地紅綃薄由來好顏色常苦易銷爍不見莨蕩花狂風吹不落─宋梅堯臣劉仲更於唐書局中種郁李─冷局少風景買花栽作春前時櫻桃過今日雀李新搦條紅蓓蕾婀娜含雨勻舊來薔薇叢饒借與近鄰始移棣蕚密不慚車下榛日暮綴書罷暫賞舉杯踆

七言絕句─增宋趙抃次韻郁李花─花縣逢春對曉暉朱朱白白綴繁枝梅先菊後何湏較好似人生各有時詩散句─增─唐李白─棣華儻不接甘與秋艸同─駱賔王棠晚落疎花─白居易─陰繁棠布葉

別錄─增─花史─郁李花性喜向暖日和風澆用淸水以性潔故也

櫻桃花【櫻桃別見果譜】

原─櫻桃木多陰不甚髙春初開白花繁英如雪香如蜜葉圓有尖及細齒─增─花鏡─櫻桃花有千葉者其實少彚考─原─晉宮閣名─式幹殿前櫻桃二株含章殿前櫻桃一株華林園櫻桃二百七十株─增─花經─櫻桃四品六命─弇山園記─小罨畫溪之西種含桃含桃成嵗得一解饞花亦足飽目其左方種如之俱曰含桃塢─原─花史─張茂卿頗事聲妓一日櫻桃花開攜酒其下曰紅粉風流無逾此君悉屏妓妾─一統志─鄜州有櫻桃山上多櫻桃樹

集藻─五言古詩─增─唐劉禹錫和樂天防李羙周中丞宅賞櫻桃花─櫻桃千萬枝照耀如雪天王孫防其下隔水疑神仙宿露發淸香初陽動暄妍妖姬滿鬂挿酒客折枝傳同此賞芳月幾人有華筵杯行勿遽辭好醉逸三年─孟郊南陽公請東櫻桃亭子春防─萬木皆未秀一林先含春此地獨何力我公布深仁霜葉日舒捲風枝逺埃塵初英濯紫霞飛雨流淸津賞異出囂雜折芳積歡忻文心玆焉重俗尙安能珍碧玉妝粉比飛瓊穠艶均鴛鴦七十二花態並相新常恐遺秀志迨玆廣防陳芳菲爭勝引歌詠竟良辰方知戲馬會永謝登龍賔白居易櫻桃花下有感而作─藹藹羙周宅櫻繁春日斜一爲洛下客十見池上花爛漫豈無意爲君占年華風光饒此樹歌舞勝諸家失盡白頭伴長成紅粉娃停杯兩相顧堪喜亦堪嗟

七言古詩─增─唐白居易履信池櫻桃島上醉後走筆送別舒員外兼寄宗正李卿考功崔郎中─櫻桃島前春去春花萬枝忽憶與宗卿閒飲日又憶與考功狂醉時嵗晚無花空有葉風吹滿地幹重疉蹋葉悲秋復憶春池邊樹下重殷勤今朝一酌臨寒水此地三回別故人櫻桃花來春千萬朶來春共誰花下坐不論崔李上靑雲明日舒三亦拋我

五言律詩─增─唐白居易同諸客擕酒早看櫻桃花─曉報櫻桃發春攜酒客過綠餳粘盞杓紅雪壓枝柯天色晴明少人生事故多停杯替花語不醉擬如何─原─李徳裕櫻桃花─皎日照芳菲鮮葩含素輝愁人惜春夜達曉想巖扉風靜陰盈砌露濃香入衣恨無金穀妓爲我奏思歸─增─溫庭筠二月十五日櫻桃盛開─曉覺籠煙重春深染雪輕靜應畱得蝶繁欲不勝鶯影亂晨飇急香多夜雨晴似將千萬恨西北爲卿卿─宋歐陽修春日獨遊上林院後亭見櫻桃花奉寄希深聖兪─昔日尋春地今來感嵗華人行已荒花發半枯槎髙榭林端出殘陽水外斜聊持一樽酒徙倚憶天涯─明吳國倫櫻桃花─禦苑含桃樹花開作雪看誰移荒署裏偏助早春寒逞素愁金穀垂珠遲玉盤不知蕭頴士何意獨相殘七言律詩─增─宋梅堯臣和永叔同遊上林院後亭見櫻桃花悉已披謝─去年君到見春遲今日尋芳是夙期祗道朱櫻才弄蘂及來幽圃已殘枝飄英尙有遊蜂戀著子惟應谷鳥知把酒聊能慰余景乘歡不厭夕陽時七言絕句─增─唐張籍和裴僕射看櫻桃花─昨日南園新雨後櫻桃花發舊枝柯天眀不待人同看繞樹重重履迹多─白居易酬韓侍郎張博士雨後遊曲江見寄─小園新種紅櫻樹閒繞花枝便當逰何必更隨鞍馬隊衝泥蹋雨曲江頭─題東樓前李使君所種櫻桃花─身入靑雲無見日手栽紅樹又逢春惟畱花向樓前看故故拋愁與後人─元稹折枝花贈行─櫻桃花下送君時一寸春心逐折枝別後相思最多處千株萬片繞林垂劉言史山寺看櫻桃花題僧壁─楚寺春風臘盡時含桃先拆一千枝老僧不語傍邊坐花發人來總不知─李商隠櫻桃花下─流鶯舞蝶兩相欺不取花芳正結時他日未開今日謝嘉辰長短是參差─李羣玉題櫻桃─春初攜酒此花間幾度臨風倒玉山今日葉深黃滿樹再來惆悵不能攀─吳融買花櫻桃─粉紅輕淺靚妝新和露和煙別近鄰萬一有情兼有恨一年榮落兩家春─陸希聲含桃圃─小圃初晴風露光含桃花發滿山香

看花對酒心無事倍覺春來白日長─韋荘櫻桃樹─記得花開雪滿枝和蜂和蝶花移如今花落逰蜂去空作主人惆悵詩─宋範成大櫻桃花─借暖衝寒不用媒勻朱勻粉最先來玉樓一見憐癡小教向傍邊自在開─原─楊萬里櫻桃花─櫻桃花發滿晴柯不賭嬌嬈只賭

多落盡江梅余半朶依然風韻合還他─增─元方回櫻桃花─淺淺花開料峭風苦無妖色畫難工十分不肯精神露畱與他時著子紅

詩散句─原─宋王僧達─緗葉未開蕊紅葩已發光─宋文同─嫩葉藏輕緑繁葩露淺紅─明於若瀛─三月雨聲細櫻花疑杏花─唐李白─別來幾嵗未還家玉窗五見櫻桃花─李賀─背人不語向何處下堦自折櫻桃花─增白居易─櫻桃防院春偏好石井欄堂夜更幽慢牽欲傍櫻桃泊借問誰家花最紅─殷璠─昨日小樓防雨過櫻桃花落晚風晴

詞─原─宋毛滂浣溪沙─小圃春光不待邀蚤通消耗與含桃晚來芳意半含梢笑不言春淡淡試妝未徧雨瀟瀟東君少女可憐嬌─陳繼儒攤破浣溪沙─曉來露井看櫻桃羅防迎風不柰飄轉向碧窗還小立再吹簫簫咽春愁愁正劇自拈香在博山燒日暮闌干楊栁

外落紅敲

石橊花【橊實別見果譜】

原─石橊一名丹若【本艸云若木乃扶桑之名橊花丹頰似之故亦有丹若之稱】本出塗林安石國漢張騫使西域得其種以歸故名安石橊今處處有之樹不甚髙大枝柯附榦自地便生作叢孫枝甚多種極易息或以子種或折其條盤土中便生葉緑狹而長梗紅五月開花有大紅粉紅黃白四色有海橊【來自海外樹髙二尺】黃橊【色防黃白花比常橊差大】四季橊【四時開花秋結實實方綻旋復開花】火石橊【其花如火樹甚小栽之盆頗可玩又有細葉一種亦佳】餅子橊【花大不結實】畨花橊【出山東花大於餅子移之別省終不若在彼大而華麗蓋地气異也】燕中有千瓣白千瓣粉紅千瓣黃千瓣大紅單瓣者比別處不同中心花瓣如起樓臺謂之重臺石橊花頭頗大而色更深紅─增─花鏡─石橊有並蔕花者又有紅花白緣白花紅緣者亦異品也

彚考─原─宋史五行志─紹興間漢陽軍有挿橊枝於石罅秀茂成陰嵗有華寔者初郡獄有誣服孝婦殺姑婦不能自明屬行刑者插髻上華於石隙曰生則可以驗吾寃行刑者如其言後果生─增─酉陽雜俎─衡山祝融峯下法華寺有石橊花春秋皆發─博異記─天寶中處士崔元徽春夜遇女伴十餘人有緑裳者前曰某姓楊又指一人曰李氏又指一人曰陶氏又指緋衣小女曰姓石名阿措又有封家十八姨來諸人命酒各歌以送之至十八姨持盞性頗輕佻翻酒污阿措衣阿措作色曰諸人卽奉求吾不奉畏耳拂衣而起緋衣名阿措安石橊也封家姨乃風神也─原─方輿勝覽─閩縣東山有橊花洞唐永泰中樵者藍超遇白鹿逐之渡水入石門始極窄忽豁然有雞犬人家主翁謂曰吾避秦人也畱卿可乎超曰欲與親舊訣乃來與橊花一枝而出恍然若夢中再往竟不知所在─增─方輿勝覽─合肥浮槎山俗傳自海上浮來梁武帝女爲尼於此山建道林寺寺有橊花根榦偉茂卽帝女手植─花經─石橊五品五命瓶花譜─各色千葉橊四品四命─原─王直方詩話─王荊公作內相翰苑有石橊一叢枝葉繁茂只發一花時荊公有詩云萬緑叢中紅一動人春色不湏多予每以不見全篇爲恨遁齋閒覽以爲唐人詩非也─洪氏雜俎─溫湯七聖殿繞殿石橊皆太眞所植─學圃余疏─石橊本外國來者獨京師爲勝盆中有植榦數十年髙不盈二尺而垂實累累皮子之紅白一隨其花花而不實者曰餅子深紅淡紅二種皆山亭之珍也吾地不宜盆中移歸不二年壊矣本地餅子紅橊稍佳而樹大非几案前物單葉有黃白淺深紅四種存以標異可也─增瓶史─浴橊宜艶色婢石橊以紫薇大紅千葉木槿爲婢

集藻─頌─增─梁江淹石橊頌─羙木艶樹誰望誰待縹葉翠蕚紅華綘采炤烈泉石芬披山海奇麗不移霜雪空攺賦─增─晉夏侯湛石橊賦─覽華圃之嘉樹兮羨石橊之奇生滋根於壤兮擢繁榦於蘭庭霑靈液之粹色兮含渥霧以深榮若乃時雨新稀防風扇物藹萋萋以鮮茂兮紛扶輿以蓊郁枝摻稔以環柔兮葉鱗次以周宻纖條參差以窈窕兮洪柯流離以相拂於是乎靑陽之末朱明之初翕防煥以摛采兮的窟防以揚敷接翠蕚於緑蔕兮冒紅牙以丹須赩然含蕤璀爾散珠若乃叢紈始裹聚葩方離潛輝蜿艶綠采未披照灼攢列熒熒垂雪酲解防怡神實气冠百品以奇仰邁眾果而特貴─傅石橊賦─鳥宿中而纖條結龍辰升而丹華繁其在晨也灼若旭日棲扶桑其在昬也赩若燭龍吐潛光苞黃之烈輝緑煒曄而焜煌發朱榮於緑葉時從風而飄揚─庾鯈石橊賦─緑葉翠條紛乎蔥靑丹華照爛曄曄熒熒逺而望之繁若摛繢被山阿廹而察之赫若龍燭耀緑波─唐呂令問府庭雙石橊賦─公府洞豁羣木羅生歷眾芳而鮮妙得雙橊之羙名擢質森聳垂陰淒淸掃危堦之數級防閒庭之四平夾砌駢羅則東西表賔主之位與時消息則寒暑任榮枯之情故其異影同庇分芳對出夏景焯而開花秋气結而成實剖之則珠彩輝掌捧之則金光照日其生也𨿽雜居幽徑之蘭其用也亦間若雕盤之栗若乃當公務之總偶訟庭之要爰趨爰揖或長或少皆指而稱曰彼石橊之所生何托根之至妙俯環廊之廻合拂危檐之窈窱類甘棠之勿翦人縦去而猶思若李樹之無言蹊自成而不召是以固其根榦羙其華耀乍開軒而翠彩重合甫褰帷而紅榮四照也或曰物惡近以招累事貴逺而克全空遁幽以獨羙抱甘香而自捐豈比夫善生者托仁以逺害能壽者輔道以延年是以象君子之恵渥故終保夫自然

五言古詩─原─梁沈約詠山橊─靈囿同嘉稱幽山有奇質停采久彌鮮含華豈期實長願防名隠無使孤株出增─隋魏澹詠石橊─分根金穀裏移植廣庭中新枝含淺緑曉蕚散輕紅影入環階水香隨度隙風路逺無由寄徒念春閨空─唐宋之問翫郡齋海橊─澤國韶气早開簾延霽天野禽宵未囀山蜚晝仍眠目玆海橊發列映巖楹前熠爚禦風靜葳蕤含景鮮淸晨緑堪佩亭午丹欲然昔黍金閨籍嘗見玉池蓮未若宗族地更逢榮耀全南金𨿽自貴賀賞詎能遷撫躬萬里絕豈染一朝妍徒緣滯遐郡常是惜流年越俗鄙章甫捫心空自憐原─李白詠鄰女東窗海石橊─魯女東窗下海橊世所稀瑚映緑水未足比光輝淸香隨風發落日好鳥歸願爲東南枝低舉拂羅衣無由共攀折引領望金扉─栁宗元新植海石橊─弱植不盈尺逺意駐蓬瀛月寒空堦曙幽夢防云生糞壤擢珠樹莓苔插瓊英芳根閟顏色䢐嵗爲誰榮─增─宋蘓轍賦園中所有─堂後病石橊及時亦開花身病花不齊火漸已差芳心竟未已新蕚綴枯槎誰言石橊病乃久占年華鄰家花最盛早發豈容遮殘紅已零落婀娜子如─原─陳與義庭前石橊庭前安橊樹花稀更可憐靑旌擁絳節伴我作神仙遲日耿不暮防陰彌鮮一尊兼百慮心賞覺悠然─劉克荘十月橊花─炎州气序異十月橊始華是誰初植此石罅抽根斜緑陰蔽朝曦朱艶奪暮霞始猶一二枝俄已千百葩染人不能就畫史無以加洛陽擅牡丹久矣埋塵沙蜀州誇海棠邈然隔防巴安知籬壁間亦有尢物耶坐令農圃室化爲金張家詩人好摹擬凍蕊並寒槎斯篇儻令見無乃譏吾奢─增─明吳寛橊花─團團復亭亭園子巧相競都下朝千盆花市此爲盛我獨解其髙枝遂其性參差花更繁緋緑雜相映安石名已休從謝公姓

七言古詩─增─金元格橊花─山茶赤黃桃絳白戎葵米囊不入格庭中忽見安石橊嘆息花中有眞色生紅一撮掌中看模寫𨿽工更覺難詩到黃州隔千里畫家辛苦費鉛丹─明李東陽借橊一首贈方石─桃溪老人愛花樹家在萬花溪上住白頭重入紫薇垣官舍今無種花處買花不識城市途園中看花非我徒畫圖翦防盡成幻空有愛花猶故吾吾家海橊四五株意欲借之如借書自言花借不在好僅取數尺靑扶疎墻根老枝不盈掬欲借眞慚少裝束風披雨浥漸成陰縦遣無花看亦足城西官陌無塵埃呼童把送休遲回花根嵗暮幸勿返還我詩逋十韻來

五言律詩─增─唐孫逖詠樓前海石橊二首─客自新亭郡朝來數物華傳君妓樓好初落海橊花露色珠簾映香風粉壁遮更宜林下雨日晚逐行車海上移珍木樓前詠所思遙聞下車日正在落花時舊緑香行蓋新紅灑步綦從來寒不易終見久逾滋─溫庭筠海橊─海橊開似火先解報春風葉亂裁牋綠花宜插髻紅蠟珠攢作葉緗防翦成叢鄭驛多歸思相期一笑同

七言律詩─增─唐白居易石橊樹─可憐顏色好陰涼葉翦紅牋花撲霜傘蓋低垂金翡翠薫籠亂搭繡衣裳春芽細炷千燈防夏蕊濃焚百和香見說上林無此樹只教桃李占年芳─杜牧見穆三十中庭海橊花謝─矜紅掩素似多才不待櫻桃不逐梅春到未曽逢宴賞雨餘爭解免低徊巧窮南國千般艶趂得東風二月開堪恨王孫浪逰去落英狼籍始歸來─方幹海石橊─亭際夭妍日日看每朝顏色一般般滿枝猶待春風力數朶先欺臘雪寒舞蝶自隨歌拍轉逰人只怕酒杯幹久長年少應難得忍不叢邊到夜觀─原─皮日休庭際海石橊花盛發有寄─一夜春光綻綘囊碧油枝上晝煌煌風勻只似調紅露日暖惟憂化赤霜火齊滿枝燒夜月金津含蕊滳朝陽不知桂樹知情否無限同遊阻陸郎─增─陸龜和襲美海石橊花發見寄次韻─紫府眞人餉露囊猗蘭燈燭未熒煌丹華乞曙先侵日金防欺寒卻照霜誰與佳名從海曲只應芳裔出河陽那堪謝氏庭前見一段淸香染郤郎─宋歐陽修西園石橊盛開─荒防野徑共躋攀正見橊花出短垣緑葉晚鶯啼防宻紅房初日照時繁最憐夏景鋪珍簟尢愛晴香入睡軒乘興便當攜酒去不湏旌騎擁車轅─原─方九功海橊花─春花落盡海橊開奇種誰分寶地栽斜日捲簾深色映晚風隔座暗香來披襟更擬頻燒燭把臂何妨數舉杯最愛芳時看不去繁枝折向月中廻

五言排律─原─唐元稹感石橊二十韻─何年安石國萬里貢橊花迢逓河源道因依漢使槎酸犯蔥嶺憔悴渉龍沙初到標珍木多來比亂麻深拋故園裏少種貴人家惟我荊州見憐君胡地賒從教當路長兼恣入檐斜緑葉裁煙翠紅英動日華新簾裙透影疎牖燭籠紗委作金鑪防飄成玉砌瑕乍驚珠綴密終誤繡幃奢琥珀烘梳碎燕支嬾頰搽風翻一樹火電轉五云車絳帳迎宵日芙蓉綻早牙淺深俱隠映前後各分葩宿露低蓮臉朝光借綺霞暗虹徒繳繞濯錦莫周遮俗態能嫌舊芳姿尙可嘉非尃愛顏色同恨阻幽遐滿眼思鄕淚相嗟亦自嗟─宋陳師道和黃充實詠橊花─春去花隨盡紅橊暖欲然後時何所恨處獨不祈憐葉葉自相偶重重久更鮮流珠沾暑雨攺色淡朝煙著子專寒酒移根擅化權愧非無價手刻畫竟難傳

五言絕句

禦制橊花─未結千房實先開五月花紅綃簾戶下疑似漢時槎丹誠映白日艶色喜淸幽嫩緑疎櫺外開時傍翠樓增─唐孔紹安侍宴詠石橊─可惜庭中樹移根逐漢臣只爲來時晚花開不及春─皇甫冉同張侍禦詠興寜寺經藏院海石橊花─嫩葉生初茂殘花少更鮮結根龍藏側故欲競靑蓮─宋蘇軾石橊─風流意不盡獨自送殘芳色作裙腰染名隨酒盞狂─朱子橊花─窈窕安橊花乃是西鄰樹墜蕚可憐人風吹落幽戶─元楊維楨詠石橊花─密幄千重碧疎巾一桚紅花時隨早晚不必嫁春風─明髙啟橊花─日炙態常醺香生若自焚夜來端午宴淡卻羙人裙─李東陽橊花─未摘霜前實先看雨後花名應出西海顏豈論東家

七言絕句

禦制盆景橊花髙有數寸開花一朶─小樹枝頭一紅嫣然六月雜荷風攢靑葉裏瑚朶疑是移根金碧叢

增─唐李嘉祐題韋潤州後亭海橊─江上年年小雪遲年光獨報海橊知寂寂山城風日暖謝公含笑向南枝權徳輿韋使君亭海橊詠─淮陽臥理有淸風臘月橊花雪紅閉閣寂寥常對此江湖心在數枝中─原─韓愈詠張十一旅捨橊花─五月橊花照眼眀枝間時見子初成可憐此地無車馬顚倒靑苔落綘英─栁宗元始見白髮題所植海石橊─幾年封植愛芳叢韶艶朱顏竟不同從此休論上春事看成古木對衰翁─增─劉言史山寺看海橊花─琉璃地上紺宮前潑翠凝紅幾十年夜久月明人去盡火光霞焰逓相燃─黃防奉和文堯對庭前千葉石橊─一朶千英綻曉枝防霞堪與別爲期移根若在芙蓉苑豈向當年有醒時─宋歐陽修橊花─絮亂絲繁不自持蜂黃燕紫蝶參差橊花自恨來時晚惆悵春期獨後期─梅堯臣石橊花─春花開盡見深紅夏葉始繁明淺緑只知結子熟秋霖不識來時有笻竹─原陳師道詠橊─五月橊花忽見春白頭還喜一畨新可能略不解春意只有尋枝問葉人─陸遊初見石橊花─吳中四月尙餘寒細雨霏霏怯倚防老子眞成興不淺橊花折得一枝看─楊萬里詠橊─待闕南風欲炷香東風折並住西堂石橊已著幹紅蕾卻問春歸爲底忙蒨羅皺薄翦薫風已自開花蔕亦同不肯染時輕著色卻將密緑防深紅─增─元張範橊花─猩血誰教染絳囊綠云堆裏潤生香遊蜂錯認枝頭火忙駕薫風過短墻─馬祖常趙中丞折枝石橊─乘槎使者海西來移得

瑚漢苑栽只待緑陰芳樹合蘂珠如火一時開─明陳憲章宿倪麟所石橊花秋開─老蟾半影秋如水曙角一聲霜滿街白髮山人到城府石橊花下借眠來─原─魏鵬─紅綿拭鏡照宮紗畫就雙眉八字斜蓮步輕移何處去堦前笑折石橊花─張新─日向午臨疑噴火雨從晨洗欲流脂酡顏賸照雙眸醉珠腹還成百子奇─王象晉─翠防參差瑞色新稜嶒老幹擁祥雲無邊生意包涵厚滿腹珠璣取次陳

詩散句─原─宋宋祁─都緣賦色淺遂不趁春繁─司馬光畏日助殷紅過雨滌濃翠─增─蘇軾─可憐病石橊花如破紅襟應憐百花盡綠葉暗紅橊石橊有正色玉樹眞虛名─陸遊─殘橊重結蕊新燕續生雛─原─李廸日烘麗蕚紅縈火雨過柔條綠噴煙─劉敞─薫風四月濃芳歇紅玉燒枝拂露華─蘇軾─安石橊花開最遲綘裙深樹出幽扉─許景樊─瑤堦飛盡石橊花日轉晶簾影欲斜─增─梁簡文帝─安橊拆晚紅─江總─池紅照海橊─原─唐張說─橊開酒紅─增─白居易─醉爲海橊開─原─宋楊億─鮮葩猩血染─增─王安石橊花次第開

陸防─橊殘續續紅─元方回─橊靨競紅妝─馬祖常─園紅橊火鏈─原─唐李賀─石橊花發滿溪津─增─李洞─官亭池碧海橊殷─韋荘─紅橊初綻拂檐低─宋晁以道映戶丹橊故後開─原─謝薖─胭脂新染薄羅裳─戴復古─短墻半露石橊紅

詞─增─元劉鉉烏夜啼─垂楊影裏殘紅甚匆匆只有橊花全不怨東風暮雨急曉霞濕緑玲瓏比似茜裙初染一般同─原─無名氏阮郎歸─深庭邃館鎖淸風橊花芳艶濃陽光染就欲燒空誰能窺化工觀物外諭聲中靈砂別有功若將一粒比花容金丹色又紅─南歌子紫陌尋春去紅塵拂面來無人不道看花回惟見石橊新蕊一枝開冰簟堆云髻金樽灔玉醅綠陰靑子莫相催畱取紅巾千照池臺─增─宋王沂孫慶淸朝─玉局歌殘金陵句絕年年負卻薫風西鄰窈窕獨憐入戶飛紅前度緑陰載酒枝頭色比似裙同何湏擬蠟珠作蔕湘彩成叢誰在舊家殿閣自太眞仙去掃地春空朱旛防取如今應誤花工顚倒綘英滿想無車馬到山中西風後尙餘數還勝春濃─原─蘇軾賀新郎─乳燕飛華屋悄無人槐陰轉午晚涼新浴手弄生綃白團扇扇手一時似玉漸困倚孤眠淸熟簾外誰來推繡戶枉教人夢斷瑤防曲又卻是風敲竹石橊半吐紅巾蹙待浮花浪蕋都盡伴君幽獨濃艶一枝細看取芳心千重似束又恐被西風驚綠若待得君來至此向花前對酒將花觸共粉淚兩

別錄─原─扡挿─三月初取指大嫩枝長尺有半八九枝共爲一窠燒下頭二寸勿使沈失先掘圓坑深尺七寸廣尺竪枝坑畔環布令勻置僵石枯骨於枝間一層土一層骨石築實之令沒枝頭寸許以水澆之常令潤澤旣生之後復以骨石布其根下十月天寒以槁裹之一云葉生時折挿肥土用水頻澆自然生根又葉未生時從鶴膝處用脫果法生根截下栽之開花結實與大樹無異─種子─石橊熟時於樹上畱數枚記定上下南北霜降後摘下用稀布逐个袋之照樹上朝向懸通風陰處先於六七月間取土之松而羙者敲細篩去瓦石攤淨地上澆潑濃糞曬漧再潑再曬如此五六次仍敲極細篩過收藏缸內勿經雨次年二月初取家用火盆以所制土鋪盆內厚三寸許數寸按一淺潭取橊子去肉每潭種三四粒用土蓋半寸許灑水令防濕置有風露向陽處每日灑水勿令幹長寸許每潭止畱一大株日澆肥水長分種極小盆內不宜深放有風露向陽處每日用肥水澆三四徧日午最要澆每一盆做一木蓋破兩片中剜一竅如樹大中髙四面低遇有雨蓋盆面免致淋去肥味至七八月滿樹皆花甚大又明年換略大盆依前法澆妙不可言或云盆根多則無花三四月間便上盆則根不長只湏浸曬得法冬間霜下收回南檐土幹略將水潤至春深气暖可放石上翦去嫩苖勿令髙大盛夏日中曬屋上免近地气致令根長及爲蚓蟻所穴每朝用米泔沈沒花榦浸約半時取出日曬如覺土幹又復浸殆良法也─澆灌─性喜肥濃糞澆之無忌當午澆花更茂盛蠶沙壅之佳又雞鴨毛浸水中加皮屑去毛以水澆之毛不肥故也─增─物類相感志─石橊樹以麻餅水澆則花多─原─修制─凡使橊皮根葉弗犯鐡器不計幹濕皆以水漿浸一夜取出用之水如墨汁花陰榦爲末和鐡丹服一年白髮變黒千葉者治心熱吐血研末吹鼻止衂血又傅金瘡出血皮及根用酸者東行者止目淚下蚘虫止瀉痢下血─方輿勝覽─崖州婦人以安石橊花著釜中經旬卽成酒其味香羙─增─居家宜忌─病目者以紅絹盛橊花拭目棄之謂代其病

禦定佩文齋廣羣芳譜卷二十八﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷二十九

花譜

荷花一

原荷爲芙蕖花【爾雅云荷芙蕖詩箋云芙蕖之莖曰荷】一名水芙蓉【古今注云芙蓉一名荷花杜詩注云產於陸者曰木芙蓉產於水者曰艸芙蓉】一名水芝一名水蕓一名澤芝一名水旦一名水華─增─三餘帖─一名玉環─原─花已發爲芙蕖未發爲菡萏【詩正義云菡一作莟萏一作�】其莖

茄其葉蕸其本蔤葉淸明後生圓如蓋色靑翠五六月開花有數色惟紅白二色爲多花心有黃蕊長寸餘大者花至百葉─增─本艸─花白者香紅者艶千葉者不結實以蓮子種者生遲藕芽種者易發湖澤陂池皆有之而名亦異原花生池澤中最秀凡物先華而後實獨此華實齊生百節疎通萬竅玲瓏亭亭物表出淤泥而不染花中之君子也有重防蓮【一花旣開從蓮房內又生花不結子】並頭蓮【晉泰和間生於圃謂之嘉蓮今所在有之最易生能傷別蓮宜獨種】一品蓮【一本生三蕚】

四面蓮【周圍共四蕚】灑金蓮【瓣上有黃】金邊蓮【瓣周圍一綫色防黃】衣鉢蓮【花盤千葉蕊分三色產滇池】千葉蓮【華山頂有池產千葉蓮花服之羽化今人家亦有之然頭重易萎多難開完】黃蓮【王韶之神鏡記云九疑山過半路皆行竹松下狹路有淸澗澗中有黃色蓮芳气竟谷】金蓮【金池方數十里水石泥沙皆如金色其中有四足魚金蓮花洲人研之如泥以之彩繪光輝煥爛無異眞金】分香蓮【三堂往事云三堂使宅中有釣仙池一種蓮一嵗再結每實子十隻花時香兼桃菊梅英】分枝荷【拾遺記云漢昭帝穿琳池植分枝荷一莖四葉狀如駢蓋日照則葉低防根若葵之衞足名曰低光荷實如珠可以餙佩花葉𨿽萎芬芳之气徹十餘里食之令人口气常香益人肌理】夜舒荷【拾遺記云靈帝西園渠中植蓮大如蓋長一丈其葉夜舒晝卷一莖有四蓮叢生名曰夜舒荷亦雲月出則舒也故曰望舒荷】紅蓮【麻姑壇記云壇東南池有紅蓮忽變碧今又白矣】睡蓮【北戶錄云葉如荇而大沈於水面其花布葉數重凡五種色當夏晝開夜入水底次日復出生南海】四季蓮【儋州淸水池其中四季荷花不絕臘月尢盛】他如佛座蓮金鑲玉印蓮斗大紫蓮碧蓮錦邊蓮諸品尢爲絕勝王敬羙曰蓮花種最多惟蘇州府學前者葉如蓋莖長丈許花大而紅結房曰百子蓮此最宜種大池中舊又見黃白二種黃名佳卻防淡黃耳千葉白蓮亦未爲奇有一種碧臺蓮大佳花白而瓣上恆滴一翠防房之上復抽綠葉似花非花餘嘗種之摘取瓶中以爲西方供近於南都李鴻臚所復得一種曰錦邊蓮蒂綠花白作蕊時綠苞已防界一綫紅矣開時千葉每葉俱似胭脂染邊眞奇種也余將以配碧臺蓮甃二池對種亦可置大缸中爲幾前之玩

彚考─原─詩鄭風─隰有荷華─陳風─彼澤之陂有蒲與荷彼澤之陂有蒲菡蓞─史記龜策傳─龜千嵗乃遊蓮

葉之上─晉書藝術傳石勒召佛圗澄試以智術澄卽取鉢盛水燒香咒之須防鉢中生靑蓮花光色曜日勒由此信之─宋書符瑞志─文帝元嘉中蓮生建康頟檐湖一莖兩花─增─宋書符瑞志─元嘉十年七月華林天淵池芙蓉異花同蒂元嘉十七年十月尋陽農祐防湖芙蓉連理─梁書武帝本紀─天監十年五月乙酉嘉蓮一莖三花生樂遊苑─原─陳書孫瑒─瑒出鎭郢州乃合十餘船爲大舫於中立亭池植荷芰每良辰羙景賔僚並集泛長江而置酒亦一時之勝賞焉─增─魏書釋老志─明帝曽欲壞宮西佛圖外國沙門乃金盤盛水置於殿前以佛舍利投之於水乃有五色光起於是帝嘆曰自非靈異安得爾乎遂徙於道東爲作周閣百間佛圖故處鑿爲蒙泛池種芙蓉於中─原─南史晉安王子懋─子年七嵗時母阮淑媛嘗病危篤請僧行道有獻蓮花供佛者眾僧以銅甖盛水漬其莖欲花不萎子懋流涕禮佛曰若使阿姨因此和勝願諸佛令花竟齋不萎七日齋畢花更鮮紅視甖中稍有根須當世稱其孝感─增─南史徐勉─勉戒子崧書云瀆中並饒荷防湖裏殊富芰蓮─宋史五行志─紹興二十一年民家竈鼎生金色蓮花萬州防州放生池生蓮皆同蒂異蕚二十三年六月汀州生蓮同蒂異蕚者十有二─樂志─女弟子隊舞六曰采蓮隊衣紅羅生色綽子系

暈裙戴雲鬟髻乘防船執蓮花─淮南子─海閭生屈龍屈龍生容華─注─海閭浮艸之先也屈龍遊龍容華芙蓉艸花─三輔黃圖─漢昭帝琳池中植分枝荷宮人貴之每遊燕出入必皆含嚼或翦以爲衣或折以障日以爲戲弄─洞防記─北極阪去崆峒十七萬里日月不至其地自明有紫河萬里流沫千丈中有寒荷霜下方香茂也─枕中書─玉京七寶山芝沼中蓮花徑度十丈鄱陽記─弋陽嶺上多宻巗宋元嘉中有人見其巖內三鐵鑊鑊各容百斛中生蓮花他人往尋不知所在─原闗令尹喜內─關令尹喜生時其家陸地生蓮花光色鮮盛─拾遺記─漢武時海中有人義角面如玉色羙髭髯腰蔽槲葉乘一葉紅蓮約長丈餘偃臥其中手持一書自東海浮來俄爲霧所迷不知所之東方朔曰此太乙星也漢昭帝遊栁池有芙蓉紫色大如鬥花素葉甘香气襲人其實如珠─增─拾遺記─周穆王三十六年王東巡大騎之谷指春宵宮集諸方士仙術之要有冰荷者出冰壑之中取此花以覆燈不欲使光明逺也原─蓮社髙賢傳─謝靈運一見逺公肅然心服乃卽寺築臺翻湼槃經鑿池植白蓮時逺公諸賢同修淨土之業因號白蓮社─元嘉起居注─泰始二年八月嘉蓮一雙駢花並實合跗同莖生豫章鱧湖六年雙蓮一蒂生東宮元圃池─增─幽明錄─晉末黃祖至孝母病篤庭中稽顙俄頃天漢開明有一老翁以兩丸藥賜母服之眾患頓消翁曰汝入三月可泛河而來依期行見門題曰善福門內有水曰湎源池有芙蓉如車輪─洛陽伽籃記─準財裏內有開善寺入其後園見朱荷出池綠萍浮水飛梁跨樹層閣出云咸皆嘖嘖─三國典略─齊主還鄴髙麗新羅並遣使來朝貢先是徐州產蓮花一莖兩蔕占云異木連枝逺人入欵斯其應也─萬嵗歷─齊太和二年烏程縣閣下生蓮花─靈異記─貞觀二十年渝州相恩寺側泉內忽出紅蓮花面廣三尺旅遊往來無不嘆訝經月不滅─原─開元天寶遺事─太液池千葉白蓮開帝與妃子共賞指妃謂左右曰何如此解語花增─平泉艸木記─水物之羙者荷有蘋洲之重臺蓮芙蓉湖之白蓮─金陵芙蓉池記─金陵城西有白芙蓉素萼盈尺皎如霜雪江南梅雨麥秋後風景甚淸漾舟綠潭不覺隆暑與嘉客泛玩終夕忘疲─原─酉陽雜俎─歷城北二里有蓮子湖周環二十里湖中多蓮花紅緑間眀乍疑濯錦又漁船掩映罟罾疎布逺望之者若蛛网浮杯也歷城北有使君林魏正始中鄭公慤三伏之際每率賔僚避暑於此取大蓮葉置硯格上盛酒二升以簮刺葉令與柄通屈莖上輪囷如象鼻傳噏之名爲碧筒杯歷下學之言酒味雜蓮气香冷勝於水霍光園中鑿大池植五色睡蓮養鴛鴦三十六對望之爛若披錦─增─慧山寺記─梁大同中有靑蓮花育於此山因以古華山精舍爲慧山寺─尙書故實─宣平太傅相國盧公應舉時寄居壽州安丰縣別墅嘗出遊芍陂見里人負薪者持碧蓮花一朶已傷器刅矣云陂中得之盧公後從事浙西因使淮服話於太尉衞公公令捜訪芍陂則無有矣又徧尋於江渚間亦終不能得乃知向者一朶蓋神異焉─原─北夢瑣言─元和中蘇昌逺居吳中有女郎素衣紅臉相與狎贈以玉環一日見檻前白蓮花開花蕊中有物乃玉環也折之乃絕─增─稽神錄─婺源尉朱慶源罷任方還家在豫章之丰城庭中地甚爽塏忽生蓮一枝其家駭懼多方以禳之蓮生不已乃築堤堰水以沼之遂成大池芡荷甚茂其年慶源授南丰令後三嵗入爲大理評事─原─字說─藕藏於水其自處卑無所加焉其所與污潔白自若中有孔焉不偶不生若此可以偶物矣茄無附枝泥不能污水不沒挺出而立若此可以加物矣蓮旣有以自白又防而屬焉若此可以連物矣�實若舀隨昬昕闔辟焉蕸假根以立而不如藕之有所偶假莖以出而不如茄之有所加假華以生而不如蓮之有所連�之有�也若此可謂遐矣夫�物者終必吐連物者終於散偶物者或析之加物亦不可謂常故遐在此不在彼也蔤退藏於無用而可用可見者本焉若此可以密矣合此眾羙則可以荷物可以爲芙可以爲蕖故曰荷芙蕖也荷以荷物爲義故通於負荷之字─縉紳脞說─雍熙中張君房寓泊廬山開先寺望黃石崖瀑布水中一大紅葉泛而下令僧行急取之乃紅蓮一葉長三尺餘濶一尺三寸嘗觀廬山記說沛水出雙劍峯頂有池濶數百尺其深莫測又有淸源池生蓮花大如車輪今可信矣君房因分此花葉遺好事者磨湯飲之其蓮香經宿不散─增─能攺齋漫錄─政和癸巳大晟樂成蔡元長以次膺薦詔乘驛赴闕次膺至都防禁中嘉蓮生遂屬辭以進名並蒂芙蓉上覽之稱善除大晟府協律郎─原─避暑錄話─歐陽文忠公在揚州作平山堂壯麗爲淮南第一堂據蜀岡下臨江南數百里眞潤金陵三州隠隱若可見公每暑時輙淩晨攜客往遊遣人走邵伯取荷花千餘朶以畫盆分插百許盆與客相間遇酒行卽遣妓取一花傳客以次摘其葉盡處則飲酒往往侵夜載月而歸余紹聖初始登第嘗以六七月之間館於此堂者幾月寺有一僧年八十餘及見公猶能道公時事甚詳邇來幾四十年念之猶在目今余小池植蓮𨿽不多來嵗花開當與山中一二客修此故事─增─彥周詩話─世間花卉無逾蓮花者蓋諸花皆借暄風暖日獨蓮花得意於水月其香淸涼𨿽荷葉無花時亦自香也梁江從簡爲采荷調云欲持荷作柱荷弱不勝梁欲持荷作鏡荷暗本無光此語嘲何敬容而波及蓮荷矣─繼古叢編─韓昌黎古意詩太華峯頭玉井蓮開花十丈藕如船始意退之自爲豪偉之辭後見眞人闗令尹喜傳老子曰天涯之洲眞人遊時各坐蓮花之上花輒徑十丈有返香生蓮逆水聞三千里又北齊修文禦覽有花生香一門專載此事諸家集注韓詩皆遺而不收特表出之─花經─蓮三品七命─演繁露─洛陽無白蓮花白樂天自吳中帯種歸乃始有之有白蓮池泛舟詩曰白藕新花照水開紅小舫信風廻誰教一片江南興逐我殷勤萬里來又種白蓮詩曰吳中白藕洛中栽莫戀江南花嬾開萬里防歸爾知否紅蕉朱槿不將來─五色綫─河南志寶林禪院有云錦二溪溪生雙荷花色香異於常者─吳興園林記─蓮花莊在月河之西四面咸水荷花盛開時錦云百頃亦城中之所無也─幹淳起居注─太上同上至飛來峯看放水簾時荷花盛開太上指池心云此種五花同幹近伯圭自湖州進來前此未見也─濟南行記水西亭之下湖曰大眀其源出於舜泉其大占府城三之一秋荷方盛紅緑如繡令人然有吳兒舟渚之想繡江發源長白山下周圍三四十里府參佐輩觴予

繡江亭漾舟荷花中十餘里劇談豪飲抵暮乃罷─原談撰─宋召宣用臣卓有幹才元丰間掖庭水殿落成嘉致旣偹偶失種蓮宋卽購於都城得器缶所植者百餘本連缶沈水底再夕視之則蓮已開盈沼矣其幹辦可謂精敏─增─眞臘風土記─艸花甚多且香而艶水中之花更有多品其中正月亦有荷花─原─輟耕錄─至正庚子秋七月九日飲松江泗濵夏氏淸樾堂上酒半折正開荷花置小金巵於其中命歌姬捧以行酒客就姬取花左手執枝右手分開花瓣以口就飲其風致過碧筒逺甚余因名爲觧語杯─增─輟耕錄─亰師城外萬栁堂亦一宴遊處也野雲廉公一日於中置酒招防齋盧公松雪趙公同飲時歌兒劉氏名觧語花者左手執荷花右手執杯歌小聖樂云綠葉陰濃徧池亭水閣偏趁涼多海橊初綻朶朶蹙紅羅乳燕雛鶯弄語對髙栁鳴蟬相和驟雨過似瓊珠亂撒打徧新荷人生百年有幾念良辰羙景休放虛過富貴前定何用苦張羅命友邀賔宴賞飲芳醑淺酌低歌且酩酊從教二輪來往如梭旣而行酒趙公喜卽席賦詩曰萬栁堂前數畝池平鋪云錦蓋漣漪主人自有滄洲趣遊女仍歌白雪詞手把荷花來勸酒步隨芳艸去尋詩誰知咫尺亰城外便有無窮萬里思此詩集中無小聖樂乃小石調曲元遺山先生所制而名姬多歌之俗以爲驟雨打新荷者是也江郎山記─江郎山在江山縣南五十里山有池產碧蓮─金陵諸園記─杞園傍一池有金邊白蓮花甚奇─瓶

史─蓮花以山礬玉簮爲婢─客越志─西湖藕花云錦燦爛香气十里─明月編─蓮花渡靑葉田田花髙於葉如紅妝羙人立翠盤中舞─林水錄─肥水東側有一湖三春九夏紅荷覆水唐城西北隅有湖俗謂之唐池蓮荷被水勝遊多萃其上─三餘贅筆─曽端伯以荷花爲浮友張敏叔以蓮爲靜客─原─花史─宋元嘉六年賈道子行荊上見芙蓉方發取還家聞花有聲尋得舍利白如眞珠防照梁棟宋太平興國時內出玉津園瑞蓮一盆示輔臣花與葉悉似合歡而生宋孝宗於池中種紅白荷花萬柄以瓦盆別種分列水底時易新者以爲羙觀國初金箔張嘗於臘月索幹石蓮子亂撒池中頃刻花開滿池香艶可愛剪紙爲舫置水中踏而登焉鼓棹放歌往來花叢俄失所在自百里芳至平陽峙一百里皆荷花王羲之自南門登舟賞荷花卽此地也─華山誌─韓愈登華山蓮華峯歸謂僧曰峯頂有池菡蓞盛開可愛其中又有破鐡舟焉─蘇州府誌─府城西華山老子枕中記云此地可度難山半有池曰天池產千葉蓮昔人嘗服之羽化正綂戊午吳縣學池中蓮一莖三花眀年縣學施公槃狀元及第成化辛夘蘇州府學池中蓮一莖二花眀年吳公寛狀元及第─增湖州府誌─芙蓉池在府城東白蘋洲上其中多千葉蓮花─原─處州府誌─仙都山在縉雲縣東二十三里一名縉雲山一名丹峯山道書謂都洞天上有鼎湖產異蓮─贑州府誌興國縣放生池上蓮花彌望夾堤皆垂栁羣山環列有浮圖突兀在雲煙紫翠間記稱江山之勝頗似西湖盤古山在會昌縣東南一百二十里四面皆石壁有池廣一畝產瑞蓮─增─贑州府誌─瑞蓮池在雩都縣治西池產異蓮其葉曰雙捲劍脊其花曰雙頭義髻三蕚二十四葉其實曰覆鐘金鋌移之他處輙類常種俗傳雩山倒影所致─原─黃州府誌─馮茂山在黃梅縣東北三十里卽五祖大滿禪師道塲山頂有池生白蓮花又名蓮峯─雲南志─滇池在雲南府城南周廣五百餘里產千葉蓮

集藻─表─增─唐崔融爲百官賀千葉瑞蓮表─伏奉恩旨垂示臣等千葉瑞蓮觀其綠裏紅葩緗莖素蕚露揺珠霞坼金須百星交映羽蓋張而一色萬目齊明車輪合而千狀謂鸞翔之欲舞若羣鵷之並飛峯形聳而半天石勢蹲而臨海沖气積其下恵風流其上服之可以登仙采之可以駐壽𨿽復釋梵天王之國千影離婁善住天子之地雙輝燦爛校之今日未可同年臣等謹按華嚴經云蓮花世界是廬舍郍佛成道之國一蓮花有百億國無量淸淨經云無量淸淨佛七寶池中生蓮花上夫蓮花者出塵離染淸淨無瑕有以見如來之心有以察如來之法道之行也曽不徒然伏惟天冊寶金輪聖神皇帝現此妙身當玆巨瑞符契防合影響不差非常之貺曠古未聞殊特之珍歷代一見手舞足蹈倍百常情無任慶躍之至─權徳輿中書門下賀神龍寺渠中瑞蓮表─今日中書某至奉宣進止示臣等神龍寺殿前渠中瑞蓮花圖其花一莖兩房者伏惟陛下仁聖感通被生植宥萬方之暇必順天心於九重之中別開佛剎絪縕降祉菡蓞敷榮瑞玆灼灼之花迥出田田之葉吉祥殿外芳馥殊常功徳池中光華交映扶疎發越並秀相鮮功嘉應超冠圖牒彼芝稱三秀麥有兩岐𨿽驗休祥豈階妙法觀雙芙之挺茂荷一雨之均霑陰隲生成發輝嚴淨臣等沗居樞近倍萬歡心無任欣忭悅懌之至─張仲素賀西內嘉蓮表─臣伏見令月九日中書門下宣示百官西內池中嘉蓮圖其蓮一本兩花者臣聞明聖有作天人合應旣彰化本必降祥符卽事而推昭昭可見伏惟陛下儲精要道憂濟羣方致理大同猶懼不至所以恢聖教資福生靈造感通嘉瑞屢降況玆菡蓞儒釋同稱經文但諭乎淤泥詩人特歌於彼澤豈比夫躍銅池煥靈沼傳芳丹禁濯影淸流特聳孤莖以表淸淨之源一致對敷雙蕚是明內外之教齊興天𨿽不言假物明意臣仰披圖牒逖覽古先豈無禎祥莫此昭著望云就日徒深抃躍之誠舞徳歌功何報恩私之重無任忭賀慶躍之至─栁宗元爲王京兆賀嘉蓮表─今日某時中使某奉宣聖防出西內神龍寺前水渠內合歡蓮花圖一軸示百僚者祥圖煥開異彩交映贊天地之合徳表神人以同歡臣某誠歡誠慶稽首頓首伏惟皇帝陛下道協重華慶傳種徳調陰陽之粹羙孕造化之精英吉慶每見於天心發祥必自於禁掖是使雙華擢秀蓮蒂垂芳香激大王之風影耀天泉之水煥開宮沼旁映給園靈貺應期天龍防聖寶歷羣超於小刼神功允洽於大千臣某獲覩升平濫居榮寵聞瑞應而稱慶仰繢事而增歡無任抃蹈喜躍之至說─原─宋周子愛蓮說─水陸艸木之花可愛者甚蕃晉陶淵朙愛菊自李唐以來世人甚愛牡丹予獨愛蓮出淤泥而不染濯漣漪而不妖中通外直不蔓不枝香逺益淸亭亭淨植可逺觀而不可防玩焉予謂菊花之隠逸者也牡丹花之富貴者也蓮花之君子者也噫菊之愛陶後鮮有聞蓮之愛同予者何人牡丹之愛宜乎眾矣傳─原─明葉受君子傳─君子諱蓮或又謂諱菡蓞字芙蓉相傳爲神仙家流世居太華山玉井中始祖有諱碧藕者壽千嵗成周時因西王母進見穆天子陪宴瑤池上子孫散處其根世襲其名亦曰藕咸潔白聰明意气淸虛自以仙流弗與生民伍隠遁不見於世茍可蔽身𨿽污泥重淵沒齒不怨時人爲之謠曰平生水雲姿七星羅心胸豈無絲毫益上裨天子聰而不自薦逹胡爲乎泥中藕聞亦不介意世有好而訪之者輙彊與歸竟不辭謝第求澡雪以往任其指使或療渴治病養老慈幼娛賔客供祭祀靡不順承𨿽刳股臠體不憚藕生茄茄端楷離立屹然有出塵之志茄生荷荷爲人圓渾能紉緝爲衣與楚畹蘭氏齊名見稱於三閭大夫又嘗爲桮棬屈體輪囷如象鼻狀授客吸酒號碧筒杯東坡見其遺制酌酒試之嘆曰碧盌旣作象鼻彎白酒猶荷心苦藝絕當時後人無能效之者傳十葉至君子君子質羸气盈心芳貌溢內視欿然不足外觀佩服鮮整光曄可愛盡得羽化之術飄然有髙世之志因辟穀於人間世無所好惟日引淸漣以自娛濯古有東昬侯寵貴嬪愛君子姿色令與潘妃進履君子愀然侯範金肖像代焉唐明皇鑿太液池與楊貴妃遊宴其中近臣將相或不得時至君子侍從其間不少刻捨左右防祿山之亂遂引去釋有金仙氏雅知君子齋潔畱參侍世尊君子惡其異已不果畱釋剡木勒像遣之自是流落江湖甘同艸芥不希薦逹畨禺程九齡遇諸巷望見驚喜亟拜曰吾先夫子從周先生遊周先生友愛君子君子吾先夫子師友也敢不拜時薰風徐來君子欣然起舞笑媚相迎恨相見之晚九齡固請以歸下榻佇壺汲淸漣以奉顧諸子姓曰君子吾方外友也可善事之日鉤簾去屏蔽灑掃左右惟恐失君子歡君子不時見每盛夏東日方興振衣起立吟風灑露逍遙欣躍已而徘徊顧望移午斂體握固噤不露半唇數日缷服委其心而蛻去至時復來來去皆在壺中人莫能窺其迹九齡益奇之謂曰昔費長房遇壺公能答鬼使社今吾其爲長房乎因自號小壺公神仙家自希夷之後不傳世無能知者君子知之亦欲傳世顧非其人𨿽傳不觧嘗以其略示九齡不盡觧因俟其去而視其遺玉蛹累累私啖之瓊液滿咽兩臉駸駸君子之色君子歸九齡有異人過而相曰何物老媼生此寜馨兒神淸骨潤往來人世壽未可量也昔見其浴漢昭帝栁池中芳气襲人又見其在華山頂上人得其丹服之輙羽化今已數百年顧在此九齡聞之愈敬信服之不少怠

頌─增─宋顏延之碧芙蓉頌─澤芝芳艶擅奇水屬練气紅荷比符縹玉擢麗滄池飛映云屋實紀仙方名書靈躅贊─增─晉郭璞芙蓉贊─芙蓉麗艸一曰澤芝泛葉云布映波赮熙伯陽是食饗比靈期

賦─

禦制西苑芙蕖賦─惟澤芝志於爾雅菡蓞詠於風詩繄金塘之麗艸允栁沼之朱儀夫其的爍輕莎翩躚淸瀨玉節蟠根翠羽襞蓋縷黃作須跗紫成蔕防太液之漣漪蕩昆明之霧靄爾乃幽房晨折芳葩夜舒前迎丹殿後匝瑤除髙披直道斜嬝周廬萋萋川碧渺渺天虛光畱錦騖陰唼文魚葉漾珠而錯落影翻月而軒渠若夫黛罨如煙華濃似綺藻采橫洲霱云被沚或雪沁瓊英螺含碧蘤桃倩紅菊分金蕊競秀揚輝爛兮出水如仰如俯似低復昂亭亭交倚田田並將宛若瑤林之四映矯如朱鷺之載翔至於萍合橋防蒲牽波縠溪靜禽喧臺髙樹復梅雨滳而浮馨麥飈扇而散馥氤氳於講席之書郁烈乎侍臣之服間命沙棠之楫駕芙蓉之舟似搴華峯之種無待汾水之謳宴羣工於在鎬聊悅豫以凝庥蓋其濯素挺生拔泥不滓外直中通花榮實防潔比髙人淸同君子是以廬山則淵明屆焉濂溪則惇頤樂只餘願賢士之釋荷裳乃睠幽姿而不自已

增─漢閔鴻芙蓉賦─乃有芙蓉靈艸載育中川竦修幹以

淩波建綠葉之規圓灼若夜光之在岫赤若太陽之映朝云乃有陽文修嫮傾城之色揚桂枻而來遊玩英華於水側納嘉賔兮傾筐珥紅葩以爲餙感夭桃而歌詩申闗雎以自敕嗟畱夷與蘭芷聴鶗鴂而不鳴嘉芙蓉之殊偉托皇居以發英─魏曺植芙蓉賦─覽百卉之英茂無斯華之獨靈結修根於重壤泛淸流而擢莖其始榮也皦若夜光尋扶桑其揚暉也晃若九陽出暘谷芙蓉蹇產菡萏星屬絲條垂珠丹榮吐綠焜焜韡韡爛若龍燭觀者終朝情猶未足於是狡童媛女相與同遊擢素手於羅袖接紅葩於中流─晉孫楚蓮花賦─有自然之麗艸育靈沼之淸瀨結根系於重壤森蔓延以騰邁爾乃紅花電發暉光曄曄仰曜朝霞俯照緑水潛緗房之奧密兮含珍藕之甘腴攢聚星列纖離相扶防若黎披幽夜粲若鄧林飛鵷雛─潘嶽蓮花賦─偉澤之普衍嘉植物之並敷遊莫羙於春臺華莫盛於芙蕖於是恵風動沖气和眄淸池翫蓮花舒綠葉挺纖柯結綠房列紅葩仰含淸液俯濯素波修柯婀娜柔莖苒弱流風徐轉廻波防激其望之也曄若皦日燭昆山其卽之也晃若盈尺映藍田─芙蓉賦─防蘭池之丰沼育沃野之上腴課眾榮而比觀煥卓犖而獨殊狎獵云布窋吒星羅光擬燭龍色奪朝霞丹煇揮紅飛須垂的紛披赩赫散煥熠爚流芬賦采風靡云旋布濩磊落蔓衍夭閒發淸陽而增媚潤白玉而加鮮─夏侯湛芙蓉賦─臨淸池以遊覽觀芙蓉之麗華潛靈藕於泉擢修莖乎淸波煥然防沼灼爾星羅若乃廻縈外散菡萏內離的出艶發葉恢花披綠房翠蔕紫飾紅敷黃螺圓出垂蕤散舒纓以金牙以素珠固陂池之麗觀尊終世之特殊爾乃采淳葩摘圓質析碧皮食素實味甘滋而淸羙同嘉異乎橙橘參嘉果以作珍長充禦乎口實─宋傅亮芙蓉賦─考庶卉之珍麗實總羙於芙蕖潛幽泉以育藕披翠蓮而挺敷泛輕荷以冒沼列紅葩而曜除徼旭露以滋采靡朝風而肆芳表麗觀於中沚播郁烈於蘭堂在龍見而萌秀於火中而結房豈呈芬於芷蕙將越味於沙棠詠三閭之被服羙蘭佩而荷裳伊匠之有瞻悅嘉卉於中渠旣輝映於丹墀亦納芳於綺防─原鮑照芙蓉賦─感衣裳於楚賦詠憂思於陳詩訪羣英之艶絕標髙名於澤芝會春陂乎夕張搴芙蓉而水嬉抽我衿之桂蘭子吻之瑜辭選羣芳之徽號羙斯花之郁烈抱玆性之淸芬稟若華之驚絕單蓲陽之妙手測淲池之光潔爍彤輝之朙媚粲雕霞之繁悅顧椒丘而非偶豈圓桃而能埓彪炳以蒨藻翠莖而紅葩靑房兮規接紫的兮圓羅樹妖淫之弱幹散菡萏之輕荷上星光而倒景下龍鱗而隠波戲錦鱗而夕映曜繡羽以晨過結遊童之湘吹起榜妾之江歌備日月之溫麗非盛明而謂何若乃當融風之暄蕩承暑雨之平渥被瑤塘之周流繞金渠之屈曲排積霧而揚芳鏡洞泉而含綠葉折水以爲珠條集露而成玉潤蓬山之瓊膏輝蔥河之銀燭冠五華於仙艸超四照於靈木雜眾姿於開卷閱羣貌於昬明無長袖之容止信一笑之空城森紫葉以上擢紛緗蕊而不傾根𨿽割而琯徹柯旣解而絲縈感盛衰之可懷質始終而常淸故其爲芳也綢繆其爲媚也奔發對妝則色殊比蘭則香越泛明彩於宵波飛澄華於曉月陋荊姬之朱顏笑夏女之光發恨狎世而貽賤徒愛存而賞沒𨿽淩羣以擅奇終從嵗而零歇增─梁簡文帝采蓮賦─望江南兮淸且空對荷華兮丹復紅臥蓮葉而覆水亂髙房而出叢楚王暇日之歡麗人妖艶之質且棄垂釣之魚未論芳防之實惟欲回渡輕船共采新蓮傍斜山而屢轉乘橫流而不前於是素腕舉紅袖長回巧笑墮鳴璫荷稠刺宻亟牽衣而綰裳人喧水濺惜虧朱而壊妝物色𨿽晚徘徊未返畏風多而榜危驚舟移而花逺謌曰嘗聞蕖可愛采擷欲爲裙葉滑不畱綎心忙無暇薫千春誰與樂惟有妾隨君─元帝采蓮賦─紫莖兮文波紅蓮兮芰荷綠房兮翠蓋紫實兮黃螺於時妖童媛女蕩舟心許鷁首徐廻兼傳羽杯棹將移而藻掛船欲動而萍開爾其纎腰束素遷延顧步夏始春餘葉嫩花初恐沾裳而淺笑畏傾船而斂裾故以水濺蘭橈蘆侵羅菊澤未反梧臺迥見荇濕霑衫菱長繞釧泛柏舟而容與歌采蓮於江渚歌曰碧玉小家女來嫁汝南王蓮花亂臉色荷葉雜衣香因持薦君子願襲芙蓉裳─昭明太子芙蓉賦─色兼列彩體繁眾號初榮夏芬晚花秋曜興澤陂之徽章結江南之流調─江淹蓮花賦─檢水陸之具品閱山海之異名珍爾秀之不定乃天地之精英殖東國之流詠出西極而擅名方翠羽而結葉比碧玉而爲莖蕊金光而赩色藕冰折而玉淸載紅蓮以吐秀披絳葉以舒英故香氛感俗淑气參靈躑躅人世茵蒀只防靑桂羞烈沈水慚馨於是生乎澤陂出乎江陰見彩霞之夕照覿雕云之晝臨旣翕赩於洲漲亦映曖於川潯奪夜月及熒光掩朝日與赩火出金沙而延曜被淥波而覃拖冠百艸而絕羣出異類之眾夥故仙聖傳圖英隠畱記一爲道珍二爲世瑞發靑蓮於王宮驗奇花於陸地若其江淡澤芬則照電爍日池光沼綠則明璧洞室曜長洲而瓊文映靑崖而火質或凴大淵之淸峭或殖疏圃之蒙宻故河北櫂歌之姝江南采菱之女春水厲兮楫潺湲秋風駛兮舟容與著縹芰兮出波擥湘蓮兮映渚迎佳人兮北燕送上客兮南楚知荷華之將晏惜玉手之空佇廼爲謡曰秋雁度兮芳艸殘琴柱急兮江上寒願一見兮道我意千里逺兮長路難若其花實各名根葉異辭旣號芙蕖亦曰澤芝麗詠楚賦艶歌陳詩非獨瑞艸爰兼上藥味靈丹砂气驗靑艧乃可劍棄海岫龍舉云防畫臺殿兮霞蔚圖縑縞兮炳爍永含靈於洲渚長不絕兮川壑─原─唐王勃采蓮賦─非登髙可以賦者惟采蓮而已矣

況洞庭兮紫波復瀟湘兮綠水或暑雨兮朝霽乍涼飈兮暮起黛葉靑跗煙周五湖紅葩絳蘤電爍千里尢見重於幽客信作謡於君子爾其珍族廣茂淑類博傳藻河渭之空曲被沮漳之淪漣燭澄灣而爛爛亙修漲之田田豈直水區澤國江漘海壖是以吳娃越艶鄭婉秦妍感靈翹於上節悅瑞色於中年錦防映浦羅衣塞川飛木蘭之畫楫駕芙蓉之綺船問子何去幽潭采蓮已矣哉誠不知其所以然賞由物召興以情遷故其游泳一致悲欣萬緒至若金室麗妃璇宮佚女傷臺之寂寞厭鸞扃之閒處侍飲南津陪歡北渚見磯岸之紆直覿旌旄之低舉上苑神池芳林禦陂樓陰架沚殿彩乘漪張拜洛之容衞備橫汾之羽儀簫鼓發兮龍文動鱗羽喧兮鷁首移咸靚妝而麗服各分騖而並馳蘋縈漿礙荇觸船危視雲霞之沃蕩望林泉之蔽虧洪川泱泱兮菡萏積綠水湛湛兮芙蕖披惜嵗時兮易晚傷君王兮未知折紺房與湘菂攬紅葩及碧枝廻綃裙兮竊獨嘆步羅襪兮私自奇莫不驚香悼色畏別傷離復有濯宮年少期門公子翠發蛾眉頳唇皓齒傅粉蘭堂之上偸香椒屋之裏亦復銜恩激誓佩寵緘愁承好賜之珍席奉嬉遊之彩斿繡楝曛兮翠羽帳瑤塘曙兮靑翰舟搴條拾蕊沿波溯流池心寛而藻薄浦口窄而萍稠和橈姬之衞吹接榜女之齊謳去復去兮水色夕采復采兮荷葉秋願承歡而卒嵗長接席而寡仇於是薊北無事關西始樂霧盡江垠气恬海寞消怪气於沅澧照榮光於河洛殊方異類舞詠相錯王公卿士歌吹並作則有侯家瑣第戚裏芳園穿池壩岸之曲蓄水河陽之源隄防谷口島嶼轘轅嘉木畢植靈艸具繁沈桂北之丹藕濯荊南之紫根郁淒淒而霧合燦曄曄而霞翻洎乎气徹都鄙景華川陸麥雨防涼梅飈淺燠命妖侶於石城嘯娛朋於金穀乃使綠珠捧棹靑琴理舳樽芳醪借珍餗泛玉潭之彌漫繞金渠之隈隩石近水而苔濃岸連山而樹復排芰末而爭逺托蘆間而競逐赴汨淩波飛袿振羅風低綠幹水濺黃螺上客喧兮樂未已羙人醉兮顏將酡畏蓮色之如臉願衣香兮勝荷徘徊郢調淒慘燕歌念窮歡於水涘誓畢賞於川阿結漢女邀湘娥北溪蕊尙密南汀花更多恨光景兮不駐指芳馨兮謂何若乃南楚義妻東吳信婦結防整佩承筐奉帚忽君子兮有行復良人兮逺徵南討九眞百粵北戍雞田雁城念去魂駭相視骨驚臨春渚兮一送見秋潭兮四平與子之別煙波望絕念子之寒江山路難水澹澹兮蓮葉紫風颯颯兮荷花丹翦瑤帶而猶欷折瓊英而不歡旣而緣隈逗浦還栧歸防睠芳艸兮已殘憶離居兮方苦延素頸於極漲攘皓腕於神滸惜佳期兮末由徒增思兮何補又若倡姬蕩媵命侶招羣淇上洛表湘臯汝墳望洲艸兮翡翠色動浦水兮驪龍文願觧佩以邀子思搴裳而從君悲時暮愁日曛鳴鐶釧兮響窈窕艶珠翠兮光繽紛憐曙埜之絳气愛晴天之碧雲棹巡汀而栁拂船向渚而菱分掇翠莖以翳景襲朱蕚以爲裙梃楫淩亂風流雨散鳴榔絡繹霧罷煙釋狀飛虯之蜿蜿若驚鴻之奕奕艇怯奔潮篙憎淺石絲著手而偏繞刺牽衣而屢襞乃有貴子王孫乘間縱觀何平叔之符彩潘安仁之藻翰稅龍馬於金堤命鳧舟於石岸錦纜翻灑銀檣照爛日側光沈風驚浪深紆北渚之新贈恣東溪之密尋鴛鴦繡彩之文履瑇瑁瓊華之寶琴扣舷擊榜吳歈越吟溱與洧兮葉覆水淮與濟兮花冒潯值朙月之夕出逢丹霞之夜臨茱茰歌兮軫妾思芍藥曲兮傷人心伊采蓮之賤事信忘情之蓋寡𨿽迹兆於水鄕遂風行於天下感極哀樂聲參鄭雅是以緬察谷底窮覽地維北盡丰鎬澇潏南究巴沲越沂莫不期應節沿濤泛湄薄言采之興言服之發文扃之麗什動幽幌之情詩使人結眷令人相思宜其色震百艸香奪九芝棲碧羽之神雀負靑之寶龜紫秩流記丹經祕詞豈徒加繡柱之光彩曄文井之華滋已矣哉向使時無其族代乏厥類獨秀上淸之境不生中國之地學鸞而時來與鶼鶼而間至必能使眾瑞彩沒羣貺色沮湯武齋戒伊臯延佇豈俾夫秦童趙僕倡姬艶女狎而玩之擷而采之乎時有東鄙幽人西園舊客常陪帝子之輿經侍天人之籍詠綠竹於風曉賦彤管於日夕暑往寒來忽矣悠哉蓬飄梗逝天涯海際似還卬之寥廓同適越之淫滯蕭索窮途飄颻一隅昔聞七澤今過五湖聼菱歌兮幾曲視蓮房兮幾株非鄴地之宴語異睢苑之歡娛況復殊方別域重瀛復嶂虞翻則故鄕寥落許靖則生涯惆悵感芳艸之及時懼修名之或喪誓剗迹潁上棲影渭陽枕箕岫之孤石泛磻溪之小塘餐素實兮吸絳芳荷爲衣兮芰爲裳永潔已於丘壑長寄心於君王且爲歌曰芳華兮修名奇秀兮異植紅光兮碧色稟天地之淑麗承雨露之霑飾蓮有藕兮藕有枝才有用兮用有時何當娜婀華實移爲君含香藻池─宋之問秋蓮賦並序─天授元年勑學士楊炯與之問分日於洛城西入閣每雞鳴後至羽林仗閽人奏名請龜契佇命拱立於禦橋之西玉池淸冷紅蕖菡萏謬履扃闥自春䢐秋見其生視其長覩其盛惜其衰得終天年而無夭折者良以隔礙仙禁人莫由見向若生於瀟湘洞庭溱洧淇澳卽有吳姬越客鄭女衞童芳心未成采擷都盡今委以白露順以涼風榮落有期秋分畢矣斐然願歌其事久之乃爲秋蓮賦焉若夫西城祕掖北禁仙流見白露之先降悲紅蕖之已秋昔之菡萏齊秀芬敷競發君門閟兮九重兵衞儼兮千列綠葉靑枝緣溝覆池映連旗兮揺艶揮長劍兮陸離疏兮裂谷交流兮相沃四繞兮丹禁三匝兮承明曉而望之若霓裳宛轉朝玉京夕而察之若霞標灼爍散赤城旣如秦女艶日兮鳴又似洛妃拾翠兮鴻驚足使瑤艸罷色芳樹無情復道兮詰曲離宮兮相屬飛閣兮周廬金鋪兮璧除君之駕兮旖旎蓮之葉兮扶疎萬乘顧兮駐防騎六宮喜兮停羅裾仰仙遊而徳澤縱幽覽而神虛豈與夫溪澗兮沼沚自生兮自死海溯兮江沱萬里兮煙波泛漢女遊湘娥佩鳴玉戲淸波中流欲渡兮木蘭楫幽泉一曲兮采蓮歌江南兮峴北汀洲兮不極旣有芳兮莎城長無艶兮水國豈知移植天泉香飄列仙嬌紫臺之月露含玉宇之風煙雜葩兮照燭眾彩兮相宣鳥翡翠兮丹靑翰樹瑚兮林碧鮮夫其生也春風晝蕩爍日相煎夭桃盡兮穠李滅出大堤兮艶欲燃夫其謝也秋灰度管金气騰天宮槐疎兮井桐變搖寒波兮風颯然歸根息艶兮八九月乘化無窮兮千萬年越人望兮已長久鄭女采兮無由緣何深蔕之能固何穠香之獨全別有待制揚雄悲秋宋玉夏之來兮翫早紅秋之暮兮悲餘綠禮盛燕臺人非楚材雲霧圖兮蘭爲閣金銀酒兮蓮作杯落英兮徘徊風轉兮哀哀入黃扉兮灑錦石縈白蘋兮覆綠苔寒暑忙忙兮代謝故葉新花兮往來何秋日之可表托芙蓉以爲媒─增─白居易荷珠賦─迸水所集輕荷正敷引修莖而出葉凝玉液以成珠淨緑田田神龜之巢處斯在虛眀皎皎靈鵲之銜來豈殊旣羅列其靑蓋又昭章於白楡亂的爍分規靑瑩仰虛無以上出掩晶熒而外映灑之不著湛兮逾淨時寄寓於傾欹每因依於平正可止則止必荷之中央在圓而圓得水之本性飃飈旣息而常凝魚鳥頻衝而不定爾乃一气暗後初陽照前宿雨霽而猶在曉露裛而正鮮熠熠有光映空水而煥若累累無數徧池塘而炯然宛轉而魚目廻視沖融而蚌胎未堅因霑濡而大小隨防合以虧全輕彩蕩漾芳濃厭浥眀璣而夜月爭光丹粟而晨霞散入其息也與波俱停其動也與風皆急若轉於掌乃是江妃之珠如凝於盤遂成泉客之泣冰壺捧玉而殊倫水鏡沈精而莫及則知气有相假物有相資惟雨露之畱處當芙蓉之茂時𨿽賦象而無準必成形而在玆諭於人則寄之生也擬於道則衝而用之自契珠之妙何求赤水之遺─宋歐陽修荷花賦─步蘭塘以淸暑兮颯蘋風以中人擷杜若之春榮兮搴芙蓉於水濵嘉丹葩之耀質出綠水而含新防曲池之淸泚漾波紋之淵淪披紅衣而耀彩寄淸流而托根挺無華之淺艶靡競麗乎先春抱生意以自得兮及薫時之嘉辰若夫夏畹蘭衰夢池艸密慘羣芳之已銷獨斯蓮之迥出可以嗅淸香而折酲可以玩芳華而自逸況其晚浦煙霞水亭風日投文竿而餌垂泳萍莖而波溢絲縈藕以全折杯捲荷以半側墜紫菂以欹煙斂紅芳而向夕可憐影兮相顧列金葩而返植淸風遏以似起碧露合而乍失或兩兩以相扶漸亭亭而獨出發胭脂於北土生異香於西域匪江妃之小腰卽廣陵之淸骨爾乃曲沼防陽橫塘細雨逐橋上之歸鞍笑堤邊之遊女墮虹梁而窺影倚風臺而欲舞覆翠被以薫香然犀燈而照浦雙心並根千株泣露湛月白而風淸杳池平而樹古送艇子於西州聞棹謳於北渚迎桃根而待檝逢宓妃而未渡廹而視之靚若星妃臨水而脈脈盈盈逺而望之杳如峽女行雲而朝朝暮暮其妖麗也其閒雅也香荃橈兮木蘭舟澹容與兮悵夷猶東西隨葉隠上下逐波浮已見雙魚能比目應笑鴛鴦會白頭昔聞妃子貴東鄰池上金花不染塵空畱此日田田葉不見當時步步人─明申時行瑞蓮賦並序─惟聖皇禦歷十有四年道化滂流和气翔洽於時崇慈寜之新構備尊飬之上儀大孝潛孚靈貺昭答乃有嘉蓮獻異重臺發祥萬乘臨觀六宮燕喜信熙時之上瑞馨徳之貞符爰付丹靑用垂琬琰命臣等賦之臣謹拜手稽首而作賦曰若夫璇宮壯麗紫殿巍峩接蓬萊之仙苑環太液之防波渟澤醖釀醇和欣嘉生之咸鬯紛靈瑞其何多宛彼芙蕖嫣然沼沚載以文罌陳之金戺覆碧葉兮田田漾淸漣兮泚泚被茝紉蘭抽黃曵紫旣冉冉以流馨復重重而結綺爾其艶外生艶華中吐華剖碧房兮敷絳蕚幻珠實兮成丹葩粲英英其疉起芬鬱鬱其交加乃若旭日方升卿云有爛初抱赤兮若傾忽飛丹兮若煉如盤如蓋臨金掌以曈曨非霧非煙照虹梁而璀璨又若桂輪乍滿蕙露初零凝淸輝兮湛湛潄芳潤兮盈盈紺宇層樓接銀潢而瀲灔雲鬟髙髻開寶鏡以晶熒又若涼雨才收薫風徐送濯云錦兮澄鮮舞霓裳兮飛動淩波綽約宛洛浦之驚鴻羽翩躚恍秦臺之儀至於星敷電發霧變霞蒸觸景而生態隨物而賦形縦他卉之穠麗未若玆花之靈觀其托體慈闈敷榮祕殿映藻井以生妍傍綺疏而呈倩煒煌三秀之庭揺曳五明之扇載色載笑如承長樂之歡來防來觀每荷重瞳之眷詫神物之有知信人寰之僅見豈比夫駢花並寔連理分枝望舒生於漢圃合歡產於唐池太華峯頭徒詠如船之異麻姑壇上虛傳變碧之奇斯蓋重申之佑命特顯象於昌期猗歟我皇徳如虞聖時業業以憂勤日防而只敬承顏順志極尊飬之隆解慍阜財布寛仁之令故珍貺駢而奇祥疉應防繩繼繼用彰累葉之休赫赫眀眀式表重華之盛尙增修於徳庶永承乎天慶─原─申時行後瑞蓮賦─有韡者華婉如淸揚菡萏爲簮芙蓉爲裳出五沃之上腴兮苞九疑之奇芳繄中通而外直兮洵防實而輝光徳可比於君子兮又奚遜夫國香羌托種於靈沼兮載移根於長樂挺翠蓋之團兮冒朱華之灼灼枝承防以婀娜兮何揚翹之磊落揉珠菂以成葩兮煥重英之出蕚森濯潁於芝房兮儼敷榮於菌閣朝晞發於扶桑兮若葵赤之常傾夕弄影於望舒兮象桂輪之載盈峩星冠於絳闕兮散霞標於赤城羽矯其翩翻兮蜃樓起而崢嶸恣意態之橫出兮紛可炳於丹靑彼新宮之嶻嶪兮固神靈之所宅薫風扇其淳和兮甘雨滋其薌澤卿云助其爛漫兮膏露增其的皪夫惟孕粹而鐘祥兮肆焜煌而舄奕乃其含芬桂掖流曄椒塗承恩輝於黼幄兮分繡采於翟防映畫堂之甲帳兮迎紫之金輿燦榮光於華渚兮郁佳气於蓬壺宮伯忻忻而告瑞慈顏穆穆其歡愉何司花之特巧殆坤元之出符天子乃考祥圖披靈契徴素蓮於王母遡石蕖於炎帝或一房而百子或一花而千嵗兆多壽而多男允卜年而卜世於是羣臣效三呼之祝薦萬嵗之觴陳瓞椒聊之什詠竹苞松茂之章曰文子與文孫兮俾熾而昌曰聖母及聖皇兮俾壽而康如重臺之積累共乾坤而久長臣拜手而作頌庸昭示於無疆頌曰瞻彼璇宮臨紫極兮仙籞神池滙靈澤兮煜煜奇葩產禁掖兮綠葉朱華苞翠菂兮重英疉蕚何赩赫兮地符山川帝申錫兮百世本支兆蕃碩兮慈齡聖算齊箕翼兮小臣獻頌揚休徳兮福祿萬年子孫千億兮文散句─增─楚屈原離騷─制芰荷以爲衣兮雧芙蓉以爲裳─九歌─搴芙蓉兮木末築室兮水中葺之兮荷蓋芷葺兮荷屋荷衣兮蕙儵而來兮忽而逝─宋

玉九辯─被荷裯之晏晏兮然潢洋而不可─招魂─坐堂伏檻臨曲池些芙蓉始發雜芰荷些─漢王襃九懷

抽蒲兮爲坐援芙蓉兮爲蓋─劉向九嘆─芙蓉蓋而蔆華車兮紫貝闕而玉堂

禦定佩文齋廣羣芳譜卷二十九

欽定四庫全書

禦定佩文齋廣羣芳譜卷三十

花譜

荷花二

集藻─四言古詩─增─晉傅芙蕖─煌煌芙蕖從風芬葩照以皎日灌以淸波陰結其實陽發其花金房緑葉素株翠柯

五言古詩─增─漢樂府相和曲江南可采蓮蓮葉何田田魚戲蓮葉東魚戲蓮葉西魚戲蓮葉南魚戲蓮葉北晉張華詠荷─荷生緑泉中碧葉齊如規廻蕩流霧珠映水逐條垂照灼此金塘曜君王池不愁世甞絕但畏盛明移─陸云芙蕖─緑房含靑實金條懸白璆俯仰隨風傾煒照淸流─梁簡文帝采蓮曲晚日照空磯采蓮承晚暉風起湖難度蓮多摘未稀棹動芙蓉落船移白鷺飛荷絲傍繞腕菱角逺牽衣─同庾肩吾詠蓮舟買荷度─采蓮前岸隈舟子屢徘徊荷披衣可識風疏香

不來欲知船度處當看荷葉開─詠芙蓉─圎花一蔕捲交葉半心開影前光照曜香裏蝶徘徊欣隨玉露不逐秋風催─元帝賦得涉江采芙蓉─江風當夜淸桂檝逐流縈初疑京兆劍復似漢冠名荷香風逺蓮影向根生葉捲珠難澑花舒紅易傾日暮鳬舟滿歸來度錦城─昭眀太子詠同心蓮─江南采蓮防照灼本足觀況等連枝樹俱耀紫莖端同逾並根艸雙異獨鳴鸞以玆代萱艸必使愁人歡─沈約詠芙蓉─微風揺紫葉輕露拂朱房中池所以緑待我泛紅光─詠新荷應詔─勿言艸卉賤幸宅天池中微根才出浪短榦未揺風寜知寸心裏蓄紫復含紅─吳均采蓮─錦雜花鈿羅衣垂緑川問子今何去出采江南蓮遼西三千里欲寄無因緣願君早旋反及此荷花鮮─劉孝威采蓮曲─金槳木蘭船戲采江南蓮蓮香隔浦渡荷葉滿江鮮房垂易入手柄曲自臨盤露花時濕釧風莖乍拂鈿─劉緩詠江南可采蓮─春初北岸涸夏月南湖通捲荷舒欲倚芙蓉生卽紅檝小宜廻徑船輕好入叢釵光逐影亂衣香隨逆風江南少許地年年情不窮─朱超詠同心芙蓉─靑山麗朝景峯朗夜光未及淸池上紅蕖並出房日分雙蔕影風合兩花香魚驚畏蓮折上礙荷長雲雨畱輕潤艸木應嘉祥徒歌涉江曲誰見緝爲裳─江洪詠荷澤陂有微艸能花復能實碧葉喜翻風紅英宜照日移居玉池上托根庻非失如何霜露交應與飛蓬匹─陳祖孫登詠城塹中荷─白水防金扉靑荷承日暉葉似環城蓋香亂上橋衣岸髙知水落影合見菱稀猶疑涉江防空望采蓮歸─賦得涉江采芙蓉─浮照滿川漲芙蓉承落光人來間花影衣度得荷香桂舟輕不定菱歌引更長采采嗟離別無暇緝爲裳─周庾信賦得荷─秋衣行欲制風蓋漸應欹若有千年蔡須巢但見隨─隋辛徳源芙蓉花─洛神挺凝素文君拂艶紅防質徒相比鮮彩兩難同光臨照波日香隨出岸風涉江良自逺托意在無窮─原─杜公瞻詠同心芙蓉─灼灼荷花瑞亭亭出水中一莖孤引緑雙影共分紅色奪歌人臉香亂舞衣風名蓮自可念況復兩心同─增─宏執恭秋池一株蓮秋至皆空落淩波獨吐紅托根方得所未肯卽從風殷英童采蓮曲─蕩舟無數伴解防自相催汗粉無庸拭風裙隨意開棹移浮荇亂船進倚荷來藕絲牽作縷蓮葉捧成杯─唐太宗采芙蓉─結伴戲方塘攜手上雕航船移分細浪風散動浮香逰鶯無定曲驚鳬有亂行蓮稀釧聲斷水廣棹歌長棲烏還密樹泛流歸建章─鄭愔采蓮曲─錦防沙棠艦羅石橊裙緑潭采荷芰淸江日稍曛魚鳥爭唼喋花葉相芬氳不覺芳洲暮棹歌防防聞─原─王昌齡越女─越女作桂舟還將桂爲楫湖上水渺漫淸江不可涉摘取芙蓉花莫摘芙蓉葉將歸問夫壻顏色何如妾─李白折荷有贈─涉江翫秋水愛此紅蕖鮮攀荷弄其珠蕩漾不成圎佳期防雲裏欲贈隔逺天相思無由見悵望涼風前─古風─碧荷生幽泉朝日艶且鮮秋花冒緑水宻葉羅靑煙秀色空絕世馨香竟誰傳坐看飛霜滿凋此紅芳年結根未得所願托華池邊─感興─芙蓉嬌緑波桃李誇白日偶防春風榮生此艶陽質豈無佳人色但恐花不實宛轉龍火飛零落互相失誰知淩寒松千載長守一─增─李白子夜吳歌鏡湖三百里菡蓞發荷花五月西施采人看隘若耶回舟不待月歸去越王家─戎昱采蓮曲─𨿽聴采蓮曲詎識采蓮心漾檝愛花逺回船愁浪深煙生極浦色日落半江陰同侶憐波靜看妝墮玉簮─楊衡采蓮─凝鮮霧渚夕揚艶緑波風魚逰乍散露重稍欹紅椘客傷暮節吳娃泣敗叢促令芳本固寜望雪霜中─李徳裕重臺芙蓉─芙蓉含露時秀色波中溢玉女攏朱裳重重映皓質晨霞輝丹景片片眀秋月蘭澤多眾芳妍姿不相匹─白居易東林寺白蓮─東林北塘水湛湛見底淸中生白芙蓉菡蓞三百莖白日發光彩淸飇散芳馨泄香銀嚢破瀉露玉盤傾我慙塵垢眼見此瓊瑤英乃知紅蓮花虛得淸淨名夏蕚敷未歇秋房結才成夜深眾僧寢獨起繞池行欲收一顆子寄向長安城但恐出山去人間種不生─京兆府新栽蓮污溝貯濁水水上葉田田我來一長嘆知是東溪蓮下有淸泥污馨香無復全上有紅塵撲顏色不得鮮物性猶如此人事亦宜然托根非其所不如遭棄捐昔在溪中日花葉媚淸漣今年不得地顦顇府門前─姚合蓮塘─方塘菡蓞髙繁艶相照耀幽人夜眠起忽疑野中燒曉尋不知休白石岸亦峭─宋範仲淹渚蓮─武陵誰家子波面雙雙渡空積心中絲未成機上素似共織女期秋宵苦霜露─梅堯臣起居退聞宣三館諸公觀瑞蓮─來朝十二旒將出未央殿微聞嘉蓮開獨許侍臣見嘉蓮其如何層樓擁霞片玉輦下天泉日昃不知倦恩魚應亦喜跳沬珠欲濺誰憐與眾歸博士臣疏賤─蘇軾與王郎昆仲及兒子邁繞城觀荷─昨夜雨鳴渠曉來風襲月蕭然欲秋意溪水淸可啜環城三十里防防皆佳絕浦蓮浩如海時見舟一葉此間眞避世靑蒻低白髮相逢欲相問已逐驚鷗沒─蘇轍盆池白蓮─白蓮生淤泥淸濁不相干道人無室家心迹兩蕭然我住西湖濵蒲蓮若云屯幽居常閉戶時聴逰人言色香世所共眼鼻我亦存鄰父閔我獨遺我數寸根潩水不入園庭有三尺盆兒童汲甘井日晏泥水溫及秋尙百日花葉隨風翻舉目得秀色引息收淸芬此心湛不起六塵空過門誰家白蓮花不受風霜殘─千葉白蓮─蓮花生淤泥淨色比天女臨池見千葉謫墮問何故空眀世無匹銀瓶送佛所淸泉養芳潔爲我三日住蔫然落寶牀應返梵天去─秦觀荷花─方塘收雨腳落日半遙岑芙蕖淨姢姢防服撫翠衾無言意自逺欲渡秋水深緬懷平生人對此詎可尋弄芳惜晼晚酒至誰與斟天涯有歸云聊寄相思心心開獲淸賞芙蕖一何綺美人艶新妝斂照秋水端如蕩子妻顧自良家子黃金選燕趙揺落對江沚薄暮風雨來獨立淚如洗望君君詎知傾宮定誰似─範成大萬州西山湖亭秋荷─叢薈忽眀眼山腰灔湖光列岫繞云錦深林防風香西山卽太華玉井余新芳隔江招岑仙共擘雙蓮房─楊萬里玉井亭觀荷─蕖仙初出波照日穉猶怯密排碧羅蓋低防紅玉頬館之水精宮環以琉璃堞珠眀浮盤戲酒漾流杯靑筆尖欲試緑牋皺還折老大扵錢辛勤上團葉忽聞人履聲入水一何防─金蕭貢古采蓮曲─洋洋長江水渺渺漲平湖田田靑茄荷艶艶紅芙蕖酣酣斜日外冉冉涼風余蒨蒨誰家子裊裊二八初兩兩並輕舟笑笑相招呼悠悠波上鴛潑潑蒲中魚采采不盈手依依欲何如─元龔璛飲府庠荷花池上又自韓園至鄧覺非家飲觀蓮─淸樽如有期初涼意俱適肯來寂寞濵菡蓞亦浮植陶然轉乘興徑度一圃碧遙指城南家臨水更展席酒狂易爲仙風便香堪食空宇無能塵物我皆醉色誰言鬢已秋始得痛飲力願將花上露爲洗坐中客─程鉅夫至洪王肯堂治書見示芙蓉詩次韻─春風歇桃李秋雨深莓苔蕭然公館間得此奇種栽九天淸露零一道紅雲開勾牽緑衣隊酣宴瑤池杯穠妝月鑑懸麗服霜刀裁瑞蓮湧平地妙色分五臺蹔陪飛仙防偏幽人懷終疑閬苑去嘉防何時諧此日眼雙眀臨風首低徊長當歌離騷招得花神來─李孝光采蓮曲─采蓮復采蓮蓮生隔江水不愁無舟楫但愁波浪起─夏日荷亭卽事─辟暑何所適南亭俯中渚鷗鷺了不驚況復涼入髓水華露未晞香气紛旖旎美人美無度嬋姢照江水玉雪姿何能畏袢暑南風從天來入我懷袖裏髙气行靑雲且置吾白羽邇來不飲酒煮藥咽香蕊羣賢政自佳有作動盈紙但恐淸興防遭此催詩雨─胡天防觀蓮─淸池瑩人心俯見荷葉背南塘非不佳無此靑錢蓋沈沈古鏡淨濯濯眀妝對涼風似畱人幽賞心獨防天公亦解事一雨不破塊小呼巫陽云浣此傾國態髙盤捧跳珠錯落無小大恍疑逢二妃迎笑爭解佩低昂巧簸弄明月聚還碎馮夷不相容轉盻何所在人生總虛幻佇立增嘆嘅聊將一餉間了我看花債濓翁不我待誰復同此愛長嘯歸去來餘芳滿襟─倪瓉池蓮詠─廻翔波間風的歷葉上露淸池結素彩華月映微步云陰花房斂雨歇芳气度欲去拾明璫踟躕惜遲莫─薛元曦次韻歐陽檢閱濠池觀荷─行行濠池上亭亭見長荷瓊葩耀初日碧芰捲輕波深浦曉色亂微雨晚香多方舟時自移髙軒或來過豈無河朔飲那復發商歌商歌一慷慨此物柰君何─原─明申時行晨起觀荷花─水榭臨文漪晨曦出暘谷宛彼芙蕖花嫣然媚初旭煥若丹霞敷如錦云簇穠艶復芬馡可以娛心目須防日漸中斂華閟淸馥匪乏傾陽姿將無避炎燠舒捲固有時昕晡逓相續努力愛朝暉寸陰如尺玉

七言古詩─原─唐王勃采蓮曲─采蓮歸緑水芙蓉衣秋風起浪鳬鴈飛桂棹蘭橈下長浦羅裙玉腕輕揺櫓葉嶼花潭極望平江謳越吹相思苦相思苦佳期不可駐塞外徵夫猶未還江南采蓮今已暮采蓮花渠今那必盡娼家官道城南把桑葉何如江上采蓮花蓮花復蓮花花葉何稠疊翠葉本羞睂花紅彊似頬佳人不在玆悵望別離時牽花憐共蔕折藕愛連絲故情無防所新物徒華滋不惜西津交佩解還羞北海鴈書遲采蓮歌有節采蓮夜未歇正逢浩蕩江上風又值徘徊江上月徘徊蓮浦夜相逢吳姬越女何丰茸共問寒江千里外徵客關山路幾重─李白采蓮曲─若耶溪傍采蓮女笑摘荷花共人語日照新妝水底明風飄香袂空中舉岸上誰家逰冶郎三三五五映垂楊紫驑嘶入落花去見此踟躕空斷膓─增─韓愈奉酬盧給事云夫四兄曲江荷花行見寄並呈上錢七兄閣老張十八助教─曲江千頃秋波淨平鋪紅雲蓋眀鏡大眀宮中給事歸走馬來看立不正遺我明珠九十六寒光映骨睡驪目我今官閒得婆娑問言何防芙蓉多撐舟昆明度云錦腳敲兩舷叫吳歌太白山髙三百里負雪嵬嵬挿花裏玉山前卻不復來曲江汀瀅水平杯我時相思不覺一回首天門九扇相當開上界眞人足官府豈如散仙鞭笞鸞鳯終日相追陪─李商隱贈荷花─世間花葉不相倫花入金盆葉作塵惟有緑荷紅菡蓞捲舒開合任天眞此花此葉長相映翠減紅衰愁殺人─原─溫庭筠張靜婉采蓮曲─蘭膏墜髮紅玉春燕釵拖頸拋盤云城西楊栁向嬌晚門前溝水波粼粼麒麟公子朝天客珂馬璫璫度春陌掌中無力舞衣輕剪斷鮫綃破春碧抱月飄煙一尺腰麝臍龍髓憐嬌嬈秋羅拂水碎光動露重花多香不銷鸂鶒交交塘水滿緑萍金粟蓮莖短一夜西風送雨來粉痕零落愁紅淺船頭折藕絲暗牽藕根蓮子相畱連郎心似月月易缺十五十六淸光圎─增─溫庭筠蓮浦謡─鳴橈軋軋溪溶溶廢緑平煙吳苑東水淸蓮媚兩相向鏡裏見愁愁更紅白馬金鞭大堤上西江日夕多風浪荷心有露似驪珠不是眞圎亦揺蕩─鮑溶采蓮曲二首─弄舟朅來南塘水蓮葉映身摘蓮子暑衣鮮淨鴛鴦喜作浪舞花驚不起殷勤防惜纎纎指水菱初熟多新刺采蓮朅來水無風蓮潭如鏡松如龍夏衫短袖交斜紅艶歌笑鬭新芙蓉戲魚住聴蓮花東─宋梅堯臣南軒盆植重臺蓮移種池─彤雲赤霧生緑房朝霞變蕊朱粉光白玉入泥不滿盎羽蓋裛露明月璫濁水一石亂鼃黽鑿池五丈如斗方萍根科鬥得自在荷芰眀年出水央─徐積芰荷歌─孔雀花翡翠鈿靑皇拋盡買花錢淥魚飛膽大如拳琉璃瓦墜紫微天湘妃曲譜誰可傳彩毫不動斜捲牋我家食客常三千杯盤一樣靑瑤圎麻姑下來尋水仙不見波瀾只見煙昨夜秋風吹洞房起來先著碧霞裳半含笑面齊鬭妝家家院落紺爲墻不道采花人在傍貪看飛來白紵郎亦有美人貞且良獨在碧綃幃下藏─秦觀采蓮─若耶溪邊天气秋采蓮女兒溪岸頭笑隔荷花共人語煙波渺渺蕩輕舟數聲水調紅橋晚棹轉舟回笑人逺膓斷誰家防冶郎盡日踟躕臨栁岸─林景熙荷珠─霞衣蔥佩來水晶之宮緑玉盤誰與馮夷作劇貝闕驅入神瓢翻又疑罷織鮫人泣碧窪融作水銀汁圎或爲璧方爲珪寒光滉漾不可拾古來欹器戒覆傾眞宰之柄常惡盈季倫買笑輕百斛金穀轉首迷荊榛紛紛魚目爭貴惜道眼獨懸諸幻息須防海霽山日髙緑云萬柄淨如拭─元薩都刺芙蓉曲─秋江渺芙蓉芳秋江女兒將斷膓絳袍春淺防云暖翠袖日暮迎風涼鯉魚吹浪江波白霜落洞庭飛木葉蕩舟何防采蓮人愛惜芙蓉好顏色─許楨瑞蓮歌─太行山下溪名洹洹溪主人今得賢石渠分澑入方沼種出萬柄紅白蓮就中一茄發挺特艶妝雙出云髻鬈有如二女降潙汭翠裙紅袖相牽連岐分駭目未信宿里巷傳耳何喧闐波神有爲獻嘉瑞要並太史書丰年主人謙徳不敢有福善自是天行權亭亭植立萬花表可人適在亭之前日酣欲語轉嬌婉風動似舞尢輕便一時圗寫溢紈素十日車馬空市廛昔聞蓂莢曽表異乃因土堦與采椽景星鳯鳥豈常有考信前史眞宜傳醴湖蕪塞不復見而今乃濯圭塘泉禎祥奕葉定不斷藕絲萬縷相纒綿幽人到此自怡恱膏盲泉石尢難痊要須紀錄入郡乘千年增重吾山川─於石西湖荷花─我昔扁舟泛湖去回望荷花浩無數誰家畫舫倚紅妝笑聲迥入花深防笙歌淒咽水雲寒花色似嫌脂粉污夜深人靜月明中方識荷花有眞趣水天倒浸碧琉璃淨質芳姿澹相顧亭亭翠蓋擁羣仙輕風微顫淩波步酒暈潮紅淺渥唇膚如凝脂腰束素一撚香骨薄裁冰半破芳心嬌泣露湖光花气滿衣襟月落波寒浸香霧恍然人在蘂珠宮便欲移家臨水住回首落日低黃塵十年不到湖山路花開花落幾秋風湖上靑山自如故─張昱蓮塘曲─靑蘋風起栁塘水波聲夜聒鴛鴦睡一芳心不自持露荷又作璚珠碎藕絲織錦香滿機裁成衣裳將遺誰只愁賤妾夢魂短不恨蕩子歸來遲花間鶗鴂依芳艸等閒緑徧邯鄲道還應憶念蕩舟人滿架芙蓉鏡中老─吾丘衍古采蓮濕風吹花生冷香馮夷爲舞冰絲裳霏霏粉金飄晚塘浮蘭舟鼓桂楫歌采蓮爲君發遲遲歸來弄明月─明王彛徐兩山寄蓮花─秋風吹皺銀塘水小雨芙蓉不勝洗誰揀新船折得來不怕緑芒傷玉指煙絲有恨自悠揚相惹相牽短復長雙頭並作幽修語一夜露痕黃粉香我有銀瓶秋水滿君心不似蓮心短緑房結子爲君收種向明年應未晚─原─任思庵荷花─翠蓋佳人臨水立寂寞雨中相對泣溫泉洗出玉肌寒檀粉不施香汗濕一陣風來碧浪翻珍珠零落難收拾

五言律詩─

禦制初秋幸西苑觀荷命小船采蓮─命駕臨西苑初秋向晚天芰荷池沼滿鷗鷺夕陽邊頻使移輕舫時來獻采蓮離宮防檻外風動碧翩翩

增─唐李嶠詠荷─新澑滿澄陂圎荷影若規風來香气逺日落蓋陰移魚戲排緗葉浮見緑池魏朝難接采楚服但同披─李商隠荷花─都無色可並不柰此香何瑤席乘涼設金覉落晚過廻衾燈照綺渡襪水沾羅預想前秋別離居夢櫂歌─溫庭筠芙蓉─刺莖澹蕩緑花片

參差紅吳歌秋水冷湘廟夜云空濃艷香露裏美人淸鏡中南樓未歸客一夕練塘東─李羣玉新荷─田田八九葉散防緑池初嫩碧才平水圎陰已蔽魚浮萍遮不合弱荇繞猶疏半在春波底芳心捲未舒─晚蓮露冷芳意盡稀疎空碧荷殘香隨暮雨枯蕊墮寒波楚客罷奇服吳姬停櫂歌涉江無可寄幽恨竟如何─韓偓荷花─鈿扇相欹緑香嚢獨立紅浸滛因重露狂暴是秋風逸調無人唱秋塘每夜空何由見周昉移入畫屏中王貞白宮池產瑞蓮─雨露及萬物嘉祥有瑞蓮香飄雞樹近榮占鳯池先聖日臨雙麗恩波照並妍願同指佞艸生向帝堯前─原─宋丰稷荷花─桃杏二三月此花泥滓中人心正畏暑水面獨揺風淨剎如金湧嘉賔照幕紅誰歌采菱曲舟在晚霞東─增─朱子奉酬圭父白蓮之作─忽傳防府句並送逺公蓮翠蓋臨風迥冰花浥露鮮舞衣淸縞袂倒景爛珠躔想象芙蓉闕防防絕世緣─嶽珂荷花盛開以病旬餘不至亭上偶成─病襟慵策

杖天鏡恰開奩靑蓋迷前浦紅妝間曲櫩藻窺知鷺下萍破識魚潛防看吳公陣官蛙奏曉嚴─林景熙荷錢盈盈新疉碧難借栁條穿鑄景菇蒲外買鄰鷗鷺邊炎官初掌柄水國不書年漸長薰風價折筩供酒船─元劉永之詠荷葉─圎緘初出水規蓋已迎風色迷靑鳥度防密戲魚通裁衣偏覺爽酌酒乍如空向曉珠揺蕩時瀉玉盤中─眀髙啟荷葉─楚服新裁得吳筩舊制成圎應間荇菜密欲翳蓮莖聲中亂雨至陰下一魚行桂棹還思折江南日暮情─新荷─如蓋復如鈿初生雨後天葉低浮水上莖弱裊風前乍覆逰魚戲難藏宿鷺眠佳人休便折畱防采蓮船─楊基荷葉─圎的破蓬包孤莖上藕梢雨撐棲鷺屋風捲防巢溪友裁巾幘墟人作飯包小娃曽已折新月裏湖防─陳憲章盆池栽蓮至秋始花─栽種已後時花發秋將遲𨿽無女伴采亦有山蜂知葉稀因地力香逺是天資安得三閭手臨軒賦楚詞秋露開炎萼非時不遣誇盆中玉井水溪上舂陵家酒醒涼風發詩成缺月斜願爲若耶叟種水作生涯─原─張祥鳶蓮花─日气沈山紫荷花照水眀香含風細

細影浸月盈盈妃子華淸浴神君洛浦行向人嬌欲語解語恐傾城

申時行蓮花─碧沼渟寒玉紅蕖映緑波妝凝朝日麗香逐晚風多防戲金鱗出驚飛翠羽過納涼依水榭還續采蓮歌─增─薛蕙陳眞人館中賞荷花作─別館瀛洲防新花菡蓞杳紅衣迷日色翠蓋寫波光雨過金塘濕風生石檻涼客來修竹下回首見瀟湘原─馮琦秋蓮─坐對芙蓉沼行歌棠棣吟相依香漠漠獨立影沈沈人自憐芳艶誰當識苦心秋風漸蕭索結子已如今

七言律詩─

禦制千葉蓮池夜聞雨滴之聲─田田荷蓋雨聲齊樓蕊繽紛向晚迷樹葉不愁防翠幄秧鍼豈憶灌靑畦密林有意通宵響茂艸無知徧地萋偶爾喜吟今嵗好漫將詩句入新題─千葉蓮─禁苑初秋玉殿涼緑荷經瀬逓淸商千英水

面重重艷幾度風前柄柄香宮女移船揺紺葉近臣載筆詠紅芳定心坐對西山靜不管穠纎映夕陽

原─唐李紳重臺蓮─緑荷舒捲涼風曉紅萼開縈紫菂重雙女漢臯爭笑臉二妃湘浦並愁容自含秋露貞姿潔不曉春妖艶態穠終恐玉京仙子識卻持歸種碧池中─增─白居易題白蓮─素房含露玉冠鮮紺葉揺風鈿扇

圎本是吳州供進藕今爲伊水寄生蓮移根到此三千里結子經今六七年不獨池中花故舊兼乘舊日采花船─何闕下芙蓉─一人理國致升平萬物呈祥助聖眀天上河闕下過江南花向殿前生慶雲垂防開難落湛露爲珠滿不傾更對樂懸張簨簴歌工欲奏采蓮聲─原─姚合詠南池嘉蓮─芙蓉池裏葉田田一本雙花照碧泉濃淡共妍香各散東西分艷蔕相連自知政術無他異縱是禎祥亦偶然四野人聞知盡喜爭來入郭看嘉蓮─增─溫庭筠和太常杜少卿東都修行裏有嘉蓮─春秋罷注直銅龍舊宅嘉蓮照水紅兩防巢淸露

裏一時魚躍翠莖東同心表瑞荀池上半面分妝樂鏡中應爲臨川多麗句故持重艶向西風─吳融髙侍禦話及皮博士池中白蓮因成一章寄博士兼呈侍禦─白玉花開緑錦池風流禦史報人知看來應是雲中墮偸去須從月下移已被亂蟬催晼晚更驚涼雨動防褷習家秋色堪圗畫只欠山公倒接防─雍陶永樂殷堯藩明府縣池嘉蓮詠─靑蘋白石匝蓮塘水裏蓮開瑞光露濕紅芳雙朶重風揺緑蔕一枝長同心梔子徒誇艶合穗嘉禾豈解香不獨丰祥先有應更宜花縣對潘郎─李建勲重臺蓮─斜倚秋風絕比倫千英和露染難勻

自爲祥瑞生南國誰把丹靑寄北人眀月幾宵同緑水牡丹無路出紅塵憐伊不算多時立贏得馨香暗上身─劉兼蓮塘霽望─新秋菡蓞發紅英向晚風飄滿郡馨

萬疊水紋羅乍展一雙鸂鶒繡初成采蓮女散吳歌關拾翠人歸楚雨晴逺岸牧童吹短笛蓼花深防信牛行─宋楊億賦荷花─翠幄飄香映綺襦鈿盤淸曉露成珠

休啼爲近鮫人室欲笑誰投玉女壺雲气乍廻巫峽夢水嬉猶記曲池圗金花卻薦何人步枉遣淩波襪縷濡─錢惟演賦荷花─欲网瑚碧浪深橫塘斜日秋陰

漢宮此地畱金餅洛浦何人遺錦衾舞學西城回雅態歌傳南國有餘音韓慿恨魄如長在靑骨香銷亦見尋─韓琦七夕防關亭觀蓮─逃暑娛賔次水西滿塘蓮艶

馥軒墀荷防似學傘飛去房曲如將盞倒垂肯把風流欺儉幕且慿歌調擬吳姬從來拙宦老難巧任過靈光醉不知─榮歸堂觀蓮戲成─風捲蓮香不斷頭田田荷影動淸流紅苞密障魚鷹坐緑蓋低容水馬逰時折嫩梢供玉箸更裁圎葉代金甌何如滿艦傾醇酎醉向花前打拍浮─王安石鐘山西庵白蓮亭─山亭新破一方苔白帝畱花滿四隈野艷輕眀非傅粉秋光淸淺不慿材鄕窮自作幽人伴嵗晚誰爲靜女媒可笑逺公池上客卻因松菊賦歸來─周必大次韻白蓮─汀溝濁水葉田田又見新栽京府蓮玉井漫傳靑壁水雪膚如在射山前泛紅入幕王家俗種白開池陸子賢不用若耶溪畔女蘭橈夜采月姢姢─次韻紅白蓮間生─閒花不遣倚門墻獨挹芙蕖冉冉香艷質施朱窺宋玉冰姿傅粉試何郎靑莖翠蓋原相映縞袂霞裾各自芳聞道金鑾行豹直炬蓮先已兆嘉祥─範成大州宅堂前荷花─淩波仙子靜中芳也酣紅學醉妝有意十分開曉露無情一餉斂斜陽泥根玉雪元無染風葉靑蔥亦自香想得石湖花正好接天云錦畫船涼─楊萬里西府直舎盆池種蓮─飛空天鏡墮莓苔玉井移蓮旋旋栽坐看一花隨手長挨開半葉出頭來稍添菱荇相縈便有魚數往回剰欲繞池三兩匝數聲排馬苦相催西府寒泉汲十尋深澆淺灑碧森森髙花已照紅妝鏡小莟新抽紫玉簮鈿破尙餘新雨恨繖疎才作半池陰西湖痩得如盆大更伴詩人恐不禁─嶽珂新荷出水─貼水初翻紫玉團忽驚矗立傍防幹瑤池七日來靑鳥玉鏡孤奩舞翠鸞曉露走盤珠顆瑩晚風颺蓋雪衣寒從今十丈開花面太華峯頭更一看─金趙沨盆池荷花─一寒碧甃波光雨後妖紅獨自芳不許纎塵污秀質政須淸吹髮幽香洛神初試淩波襪妃子來從礜石湯休笑埋盆等兒戲要令引夢水雲鄕─元劉因秋蓮─瘦影亭亭不自容淡香杳杳欲誰通不堪翠減紅銷際更在江淸月冷中擬欲靑房全晚節豈知白露已秋風盛衰老眼依然在莫放扁舟酒易空─蒲道源覺和尙庵賞白蓮─冰雪肌膚出淤泥伶俜寒影照漣漪曉風浮冷夢初醒夜月嬋姢淸更宜未要露濃垂別淚先看水滑洗凝脂陶詩近體驚兒女大笑廬山逺法師─原─薩都刺三益堂芙蓉─斑簾十二卷輕碧秋水芙蓉隔畫欄防扇揺風霞透影錦袍弄月酒生寒湘魂翠袖畱江浦仙掌紅雲濕露盤只恐淮南霜信早綘紗籠燭夜深看─增宋無觀沈氏盆開雙頭蓮花─一枝傾國又傾城笑並香腮百媚生湘浦二妃窺寶鏡星宮雙女下銀金波影儷嬋姢巧玉露心分沆瀣淸曽向鴛鴦屏上看野花空得合歡名─謝宗可藕花風─舞落紅衣起未休水雲鄕里正颼颼五更淸逼銀塘露六月涼生玉井秋颭浪低翻霞影亂淩波輕弄錦香浮莫教吹醒鴛鴦夢好送眞人一葉舟─王士熙白蓮─昆吾纎刃刻芳菲玉女新拋織錦機無質易隨淸露滴有情應化素雲飛靑腰霜下蟾房冷皓首天邊鳥使稀最憶齊州舊逰防日斜雙槳折花歸─胡天防雙頭蓮─一枝瑤柄倚風淸兩面紅妝鬭日眀張孔斷魂埋玉井尹邢妖魄寄金莖雙鸞俯鏡東西照百子分房向背榮若使此花還解語好將蘭臭與誰平─陳基白芙蓉─帝子西逰太液池一杯秋露爲君持空令越女羞容貌不與唐昌共本支婭奼最憐無語防風流全在半開時自移長信宮中去學得班娘淡畫眉─張雨碧筒飲─采緑誰持作羽觴使君亭上晚尊涼玉莖沁露心微苦翠蓋擎云手亦香飲水藏蓮葉小吸川鯨恨藕絲長傾壺誤展淋郎袖笑絕耶溪窈窕娘─明邵亨貞濵見荷花─每愛西湖六月涼水花風動畫船香碧筒行酒從容醉紅錦逰帷次第張月殿承恩沾沆瀣星槎流影下陂塘江南秋冷紅衣落獨立西風舊恨長─李東陽內閣五月蓮花盛開和太子太保劉公韻二首─十分芳气襲人淸未羨蘭蕤更菊英盡去穠華還古淡絕無言笑有風情根含瀛海波濤潤色借天家雨露榮見說中通能外直此心端合與花盟天與靈姿絕代淸看渠直作水中英云端別有栽培地江上空多采掇情總是丹靑終屬幻未經題品若爲榮他年自許歸來樂不結陶翁社裏盟─內閣五月蓮花盛開奉和少傅徐公韻二首─漫道西湖百畝寛新花尙怯暁波寒內園自合先芳意道眼從來是別觀金掌溢時淸露委水仙多防緑云攢人間不解眞顏色卻愛紅妝舞翠盤兩池風物許平分新賞從來是舊聞空翠欲沾衣上雨朶紅猶識殿東云吟余防筆詩難就宴出芳筩酒易醺紅杏碧桃今在否試將消息問東君─原─徐階次韻張龍湖吏部院中觀蓮─曲徑方池別館東荷開殊勝昔年紅虛瞻玉井靑防上似覩金蓮紫禁中佳實豫知深雨露苦心原自耐霜風亭亭獨立煙波冷肯羨春華在漢宮─沈周並蔕蓮花─耶溪新緑露嬌癡兩面紅妝倚一枝水月精魂同結願風花情性合相思趙家阿妹春眠起楊氏諸姨晚浴時今日六郎顦顇盡爲渠還賦斷膓詩─文徴眀秋蓮─九月江南花事休芙蓉宛轉在中洲美人笑隔盈盈水落日還生渺愁露洗玉盤金殿冷風吹羅錦城秋相看未用傷遲暮別有池塘一種幽─陸樹聲芙蕖─芙蕖香靄水雲多覽勝新從學士過紅艷晴薰霞作錦冰綃寒伴玉爲河如翻墮珥依仙渚若浣眀妝出素波欲采芳華勞逺贈秋風其柰獨看何祕省仙居別苑東池開新長芰荷紅幽芳三湘外疎影亭亭一水中香濕瓊衣迷曉霧塵銷羅襪起秋風玉堂歸後靑藜照競擬金蓮出上宮─黃佐蓮花─水殿盈盈萬玉妃淩波長是步炎暉迢遙玉井峯頭見縹緲瑤池月下歸洛浦露繁珠作佩楚臺風急翠成幃若教解語應愁絕聞道金籠鎖雪衣─張祥鳶蓮花─梅雨絲絲艸閣涼匡牀坐漫防香四檐緑樹繁陰合一卷黃庭白晝長細和禽言成樂府寛裁荷葉制衣裳笑看溪水明於玉新水朝添一尺長─孫愼行芙蓉一天霞采正流虹出水芙蕖欲吐紅縦是連宵困寒雨終然危幹獨淩風乾坤尙鬰胚胎裏身世都忘水玉中愼爾芳馨良自愛晴光早晚總天功─王衡大內蓮花西山靑落影娥池仗外芙蓉入照時薄雨未消初日暈曉風欲語向人枝六宮香粉流紅膩三殿浮涼湛緑漪的的夜舒人不見集靈臺畔露華知─張虛庵湖上賞蓮─湖上峯稠亂晚晴每逢佳防問山名偶因寺好頻停舫貪爲波澄不記觥斜抱連環千嶂合平分雙鏡六橋橫更堪嵗晏芙蓉冷水國西風日夜淸─姚子云芙蓉東山未許謝公閒別墅偏開荷葉灣郭外沙堤新舊築馬前雲樹有無間歌聞花底遙分韻影識池邊近解顏濯魄冰壺誰得似擎杯坐聴水潺潺─增─吳孔嘉詠並頭紅蓮─碧池雙艷吐淸風澹蕩平分出露叢姿比漢臯聨佩錦苞疑合浦兩珠紅同心映日香胎淨並髻淩波色蘊空好待月眀棲翡翠花房偕宿影蒙蒙─程嘉燧張卿子湯穉含泛舟看荷花─主客瑯玕爛漫同快哉誰爲乞天公低昻霞綺船頭浪狼籍玻璃盌面風蠲暑可忘吹大小析酲聊復辧雌雄飛花度水來何防折盡西陂勸酒筒

五言排律─增─唐姚合和李補闕曲江看蓮花─露荷迎曙發灼灼復田田乍見神應駭頻來眼尙顚光凝珠有蔕防起火無煙粉膩黃絲蘂心重碧玉錢日浮秋轉麗雨灑曉彌鮮醉艷酣千朶愁紅思一川緑莖扶萼正翠菂滿房圎淡暈還殊眾繁英得自然髙名猶不厭上客去爭先景逸傾芳酒懷濃習防牋海霞寕有態蜀錦不成妍客至應消病僧來欲破禪晚多臨水立夜只傍堤眠金似眀沙渚鐙疑宿浦船風驚叢乍密魚戲影微偏穠彩燒晴霧殷姿擷碧泉畫工投粉筆宮女棄花鈿鳥戀驚難起蜂偸困不前繞行香爛漫折贈意纒綿誰記江南曲風流合管弦─陳至芙蓉出水─菡蓞迎秋吐妖嬈映水濵劍芒開寶匣峯影寫蒲津下照參差荇髙辭苒弱蘋自當巢翠甲非止戲赬鱗莫以時先後而言色故新芳香正堪翫誰報涉江人─賈謩芙蓉出水─的皪舒芳艷紅姿映緑蘋揺風開細浪出沼媚淸晨翻影初迎日流香暗襲人獨披千葉淺不競百花春魚戲參差動防次苐新渉江如可采從此免迷津─宋劉筠荷花水國開良宴霞天湛晚暉淩波宓妃至蕩槳莫愁歸妝淺休啼臉香淸願襲衣卽時聞鼓瑟他日問支機繡騎翩翩過珍禽兩兩飛牢收交甫佩莫遣此心違─再賦荷花─暮雨過湘渚微涼滿楚宮濺裙無限水障袂防多風浪迹嫌萍實塵勞笑菊叢气淸防麝損信密待魚通防女歌爭發騷人思未窮休傳江北意月冷魏池空楊億荷花─絕岸疎煙合回塘夕照和水仙猶度曲川後自收波銀漢橋橫鵲蘅臯襪濺羅玉杯承露重鈿扇起風多翠羽芳洲近靑絲快騎過石城秋信斷搔首柰愁何─再賦荷花─舒女淸泉滿黃姑別渚通巴天迷峽雨楚澤映江楓思逐鮫絲亂香愁翠被空灑從瓊蘂露吹任石尢風怨淚連疎竹私書托過鴻雙魚應共戲休問葉西東─錢惟演荷花─水濶雨蕭蕭風微影自揺徐嬢羞半面楚女妬纎腰別恨拋深浦遺香逐畫橈華鐙連霧夕鈿合映霞朝淚有鮫人見魂須宋玉招淩波終未渡疑待鵲爲橋─丁謂荷花─相倚秋風立蘭言似有無未饒霜女俊不愛月娥孤力弱煙披素心危露泣珠翦裁隨楚思幽怨寄吳歈半坼香嚢解微傾醉弁扶渉江如可采百琲答輕軀─原─王曄芙蓉─菡蓞初舒艷奇芬暈碧霄中洲欣邂逅南浦自招揺瑩色涵香霧新袍坼綘綃娉婷自珍愛穠郁更淸超照水臨靑鏡偎蘋倚彩翹駢枝疑貫寵並萼似爭嬌綽約霞初映披敷煙正銷須蕤金粉嫩房闖玉冠喬月下仙人氅風前公子袍淸虛云步濕沈浸瀣津饒濯濯靈修質盈盈神女標孤貞無漫蔓雅則絕纎妖喜動文鴛舞光揺錦鯉跳瓊根托紺潔翠蓋障炎囂靜賞聨瑤席芳搴集桂橈姚園多猥俗陶徑亦蕭條華井分流潤天池引脈遙須移圃種莫向若耶漂木末興幽詫濓溪結防招懷之思逺道秋入鬢蕭蕭

禦定佩文齋廣羣芳譜卷三十﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷三十一

花譜

荷花三

集藻─五言絕句─增─唐盧照鄰曲池荷─浮香繞曲岸圎影覆華池常恐秋風早飄零君不知─原─王維臨湖亭─輕舸迎上客悠悠湖上來當軒對樽酒四面芙蓉開─增王維題蓮花塢─日日采蓮去洲長多暮歸弄篙莫濺水畏濕紅蓮衣─郭恭秋池一枝蓮─秋至皆零落淩波獨吐紅托根方得所未肯卽隨風─原─劉方平采蓮歌─落日晴江裏荊歌艷楚腰采蓮從小慣十五卽乘潮─增韓愈荷池─風雨秋池上髙荷蓋水繁未諳鳴摵摵那似捲翻翻─李羣玉蓮葉─根是泥中玉心承露下珠在君塘下種埋沒任春蒲─朱景望蓮臺─秋臺好登望菡蓞發淸池半似紅顏醉淩波欲暮時─陸龜防芙蓉─閒吟鮑昭賦更起屈平愁莫引西風動紅衣不耐秋─宋

楊億白蓮─昨夜三更裏嫦娥墮玉簮馮夷不敢受捧出碧波心─梅堯臣蓮塘─不畏塘雨急鈿葉自相遮文禽忽驚去衝落波上霞─蘇軾和子由岐下荷花─田田抗朝陽節節臥春水平鋪亂萍葉屢動報魚子─蘇轍和文與可菡蓞軒─開花濁水中抱性一何潔朱檻月眀時淸香爲誰發─原─曹修古─荷葉罩芙蓉圜靑映嫩紅佳人南陌上翠蓋立春風─增─元吳師道蓮藕花葉圗─玉雪竅玲瓏紛披緑映紅生生無限意只在苦心中─楊維楨采蓮曲─東湖采蓮葉西湖采蓮花一花與一葉持寄阿侯家─鄭氏允端詠蓮─本無塵土气自在水雲鄕楚楚淨如拭亭亭生妙香─眀陳憲章題茂叔蓮─船入荷花內船衝荷葉開先生歸去後誰坐此船來─原─常倫采蓮曲─棹發千花動風傳一水香傍人持並蔕含笑打鴛鴦─屠隆─與歡逰池上荷生滿緑池朱花似歡面素藕似歡肌─增─熊卓采蓮曲─采蓮復采蓮盈盈水中路鴛鴦觸葉飛卸下團團露─原─於若瀛采蓮曲─入港采芙蓉芙蓉動防淰防魚聚蜂房吹作波心錦

七言絕句─

禦制日講畢同翰林張英髙士奇勵杜訥看荷─千隊芙蓉太液池迎薰初散講筵時螭頭絕勝金蓮燭自有淸香送曉颸─夏燕新蓮─紫燕雙雙到案前天教霖雨足禾田臨窓斜掠蓮花影云與波光皆渺然─七夕觀千葉蓮─玉露初分水殿涼滿池紅白雜芬芳香飄隨座皆秋色細月朧朧掛未央

原─唐王昌齡采蓮曲─荷葉羅裙一色裁芙蓉向臉兩邊開亂入池中看不見聞歌始覺有人來─增─陳去疾采蓮曲─粉光花色葉中開荷气衣香水上來棹響淸潭見斜影雙鴛何事亦相猜─白居易看采蓮─小桃閒上采蓮船半采紅蓮半白蓮不似江南惡風浪芙蓉池在臥牀前─階下蓮─葉展影翻當砌月花開香散入簾風不如種在天池上猶勝生於野水中─劉商詠雙開蓮花菡蓞新花曉並開濃妝美笑面相偎西方采畫嘉陵鳥

早晚雙飛池上來─溫庭筠蓮花─緑塘揺灔接星津軋軋蘭橈入白蘋應爲洛神波上襪至今蓮蘂有香塵皮日休重臺蓮花─欹紅婑媠力難任每葉頭邊半米金可得教他水妃見兩重元是一重心─白蓮─但恐醍醐難並潔秖應薝卜可齊香半垂金粉知何似靜婉臨溪照額黃─原─陸龜防白蓮─素蘤多防別艷欺此花眞合在瑤池還應有恨無人覺月曉風淸欲墮時─增─陸龜防重臺蓮花─水國煙鄕足芰荷就中芳瑞此難過風情爲與吳王近紅萼常教一倍多─白芙蓉─澹然相對卻成勞月染風裁个个髙似說玉皇親謫墮至今猶著水霜袍─原─鄭谷蓮葉─移舟水濺差差緑倚檻風揺柄柄香多謝浣溪人未折雨中畱得蓋鴛鴦─增─孫光憲采蓮─菡蓞香蓮十頃陂小姑貪戲采蓮遲晚來弄水船頭濕更脫紅裙裹鴨兒─宋楊億荷花─瑤水霓旌綺宴陳漢宮渠怨露華新誰然百炬金花燭波襪歌梁暗落塵─錢惟演荷花─唾露金銷月似霜云屏玉輦剰秋光不

知惟有髙唐夢翠被華鐙徹曙香─丁謂荷花─夢散髙唐夜正遙楚天何防不無憀秋風似防荊王意露渚煙汀養細腰─原─杜衍荷花─鑿破蒼苔漲作池芰荷分得緑參差曉開一朶煙波上似畫眞妃出浴時─增─杜衍紅白蓮─芙蓉照水弄嬌斜白白紅紅各一家近日新花出新巧一枝能著兩般花─雨中荷花─翠蓋佳人臨水立檀粉不勻香汗濕一陣風來碧浪翻珍珠零落難收拾─原─韓琦栁溪嘲蓮─淸香奇色匝芳洲只得公餘一見休道是好花堪謔問幾時曽上美人頭

歐陽修荷葉─池面風來波灔灔陂間露下葉田田誰於水上張靑蓋罩卻紅妝唱采蓮─增─蔡襄泉州北蔵院見初荷花初花才過小荷身曉露霑紅勻莫爲愁心偏倚望淸江元有未歸人─原─邵雍並蔕蓮─漢室嬋姢雙姊妺天臺縹緲兩神仙當時盡有風流過謫向人間作瑞蓮─增─王安石芙蕖─芙蕖耐夏復宜秋一種今年便滿溝

南蕩東陂無此物但隨深淺見逰鯈─荷花─亭亭風露擁川坻天放嬌嬈豈自知一舸超然他日事故應將爾當西施─原─蘇軾橫湖─貪看翠蓋擁紅妝不覺湖邊一夜霜捲卻天機云錦叚從敎疋練寫秋光─增─蘇軾和文與可洋州園池菡蓞亭─日日移牀趁下風淸香不盡思何窮若爲化作千嵗巢向田田萬葉中─沈諫議召防湖不赴眀日得雙蓮於北山下作一絕持獻沈旣見和又別作一首因用其韻─湖上棠陰手自栽問公更得防回來水仙亦恐公歸去故遣雙蓮一夜開詔書行捧縷金箋樂府應歌相府蓮莫忘今年花發防西湖西畔北山前─同景文詠蓮塘─堂上鉤簾對晚香不知斜日已侵牀江妃自惜淩波襪長在髙荷扇影涼─蘇轍梁山泊見荷花憶吳興─南國家家漾防芙蕖逺近日微明梁山泊裏逢花發卻憶吳興十里行終日舟行花尙多淸香無柰著人何更須月出波尢淨臥聴漁家蕩槳歌─徐積白蓮花─水一重重玉一重更無妖色媚西風𨿽然物外能爲素又恐人間只愛紅─原─趙鼎臣─嬌紅婭奼不勝姿只許行人半面窺恰似姑蘇眀月夜水晶宮殿貯西施─增─範成大荷池─方池畱水勝埋盆露入蓮腮沁粉痕鈴索無聲人不到小禽飛入閙荷根─再賦郡沼雙蓮三絕─館娃魂散碧雲沈化作雙蓮寄恨深千載不償連理願一枝空有合歡心池光欄檻倚斜暉把酒看花醉不歸但許鴛鴦相對浴休驚翡翠一雙飛兩岐秀罷已蒿萊春意還從菡蓞回不是使君和气勝此花應向別人開─陸防荷花二首─風露靑防水面涼旋移野艇受淸香猶嫌翠蓋紅妝句何況人言似六郎南浦淸秋露冷時凋紅片片已堪悲若教巨眼髙人看風折霜枯似更奇─暑中久不把酒盆池千葉白蓮忽開一枝欣然小酌因賦絕句─千葉芙蕖白玉膚一樽沆瀣碧琳腴極知俱出氛埃外我亦秋風山澤臒我讀淵眀止酒篇知渠未識玉池仙誰言見面無多子髙壓天魔萬二千─原─楊萬里紅白蓮─紅白蓮花開共塘兩般顏色一般香恰如漢殿三千女半是濃妝半澹妝司花手法我能知說破當知未大奇亂翦素羅裝一樹略將數朶蘸胭脂─增─楊萬里過臨平蓮蕩─人家星散水中央十里芹羮菇飯香想得薰風端午後荷花世界栁絲鄕─瓶中紅白二蓮─紅白蓮花共玉瓶紅蓮韻絕白蓮淸空齋不是無秋暑暑被花銷斷不生揀得新開便折將忽然到晚斂花房只愁花斂香還減來早重開別是香白蓮半莟未開時看作紅蓮更不疑到得欲開渾別了玉膚洗退淡胭脂─曉坐荷橋─四葉靑蘋照緑池千重翠蓋防紅衣蜻蜓空裏元無見只見波間仰面飛─朱子次呂季克東堂愛蓮詠聞道移根玉井旁開花十丈是尋常月眀露冷無人見獨爲先生引興長─原─劉宰─水邊舟子競招招陌上車塵晚更囂只有幽人無个事荷花深防弄輕橈─鄭淸之─一樣娉婷絕代無水宮魚貫出瓊鋪緣何買得淩波女爲有荷盤萬斛珠─增─林景熙荷花─淨根元不競芳菲萬柄亭亭出碧漪乘露醉肌渾欲洗無風淸气自相吹─孔山─萱艸軒窓防防幽酒中不著客中愁芭蕉葉上無多雨分與池荷一半秋─原─江萬里─結亭臨水似舟中夜雨瀟瀟亂打篷荷葉曉看元不濕卻疑悞聴五更風─吳菊潭─吳姬一曲采蓮歌回首秋風捲碧波翠蓋不能擎雨露鴛鴦應怨夜寒多─虞可齋─晚來一棹鑑湖東隊隊峯巒入短蓬一色藕花三十里淡妝濃抹錦云紅─王月浦─雨餘無事倚防幹媚水荷花粉未幹十萬瓊珠天不惜緑盤擎出與人看─陳古澗─扇颭宮羅衣浸牀湘妃晚浴試紅妝防幹月滿難成夢風露侵人徹首涼─楊巽齋─翠蓋紅幢耀日鮮西湖佳麗防羣仙波平十里鋪云錦風度淸香趁畫船─增─朱淑眞新荷─平波浮動洛妃鈿翠色嬌圎小更鮮蕩漾湖光三十頃未知葉底是誰蓮─金趙沨荷花─誰開玉鑑瀉天光占斷人間六月涼日落沙禽猶未散也知受用藕花香─完顏璹池蓮─輕輕姿質淡姢姢綴圎池亦可憐數

飛來荷葉雨暮香分得小江天─叚克巳荷葉露─仗下華淸賜浴時溫泉香膩洗凝脂團花翠壁琉璃滑狼籍珠璣醉不知─叚成已荷葉露─泉客將歸返故淵西風渺渺碧波寒主人情厚無他贈一把眞珠泣翠盤元何中荷花─曲沼芙蓉映竹嘉緑紅相倚擁雲霞生來不得東風力終作薰風第一花─貢性之畫蓮─吳王宮殿水流香步屧廊深暑气涼長日香風吹不斷藕花多防浴鴛鴦─顧瑛觀荷值雨─湖山堂上看荷花亂舞紅妝萬髻丫細雨霑衣涼似水畫船五月客思家─眀陳憲章茂叔愛蓮─不枝不蔓體本具外直中通用乃神我卽蓮花花卽我如公方是愛蓮人─李東陽蓮花─不見峯頭十丈紅別將芳思寫江風翠翹金鈿眀鸞鏡疑是湘妃出水中─原─徐階盆蓮─四面花開玉露滋曉風翻雨葉垂垂淵眀酒思濓溪癖慿仗盆池借一枝─申時行應制題黃臺蓮二首─九疑山下分奇種百子房中吐瑞姿朶朶黃雲團羽蓋爲迎金母下瑤池芙蓉爲菊爲裳髙結重臺散異香見說君王頻問寢名花長映禦袍黃─於若瀛─羣英的歷蒼苔朶朶芙蓉並蔕開只恐西風易零落殿芳故寫嶺頭梅─丘雲霄─輕雲疎雨一時來忽見荷花並蔕開睡起南薰情思嬾夢深遙過楚王臺─丁眀登─朝來急雨湧山泉洗出芙蓉意態妍嬝嬝數莖欹竹嶼美人和露入淇園─馬徳灃─朶朶紅蓮映緑池微風吹動影參差深閨寂寞嫌長晝一芳心只自知─鄭徳眀─曲曲防幹水殿涼紅綃扇底芰荷香按歌誤觸鴛鴦起宮漏今宵分外長─沈眀臣─晚涼風度玉池香看盡歸鴉入建章妾貌不如蓮樣好莫將眀月比寒塘─許成名─藕花塘上雨霏霏無數蓮房著水垂羞見鴛鴦交頸臥卻將荷葉蓋頭歸─陶安─絕艷蓮花水面浮緑云香濕一沙鷗何時摘取池中葉駕作中流太乙舟

詩散句─增─古詩─涉江采芙蓉蘭澤多芳艸采之欲遺誰所思在逺道─唐上官儀─密樹風煙積廻塘荷芰新徐彥伯─折藕絲能脆開花葉正圎─張九齡─荷葉生幽渚芳華信在玆─原─李白─素手把芙蓉虛步躡太淸增─杜甫─全紅開似鏡半緑捲如杯城晚通雲霧亭深到芰荷─韓愈蜂蟬碎錦纈緑池披菡萏─白居易─雇人栽菡蓞買石造潺湲冷碧新秋水殘紅半破蓮元稹─晚荷猶展捲早蟬遽蕭嘹─錢珝─晚荷人不折畱取作秋香─杜荀鶴─年年越溪上相憶采芙蓉─宋楊億─急雨度前軒池荷相對翻─梅堯臣─嘉蓮如笑迎照水呈丹顋髙城浸湖光面面當紅蕖─原─劉敞─交陰分擢秀並葉爛齊芳亂香淸宿醉濃艷破狂愁─蘇軾─荷背風翻白蓮腮雨褪紅─增─金劉昻霄─何物媚逰人微風動池荷─元李孝光─樹湧中流碧蓮生隔浦香─唐韓愈─曲江荷花蓋十里江湖生目思莫緘─來鵬

一夜緑荷霜翦破賺他秋雨不成珠─韓偓─捲荷忽被微風觸瀉下淸香露一杯─宋趙抃─江瀆荷花開似錦且同歸去采蓮舟─文彥博─爲愛霜瑩寛白簡得隨津閣看紅蓮─秦觀─斜吹疎雨濕秋江霜風暗引芙蕖香─髙翥─膩玉肌膚碧玉房累累波面襯紅妝─金元好

問─長白山前繡江水展放荷花三十里─元張翥─虹影連蜷山外雨荷香澹蕩晚來風─李孝光─兩行雲樹忽逺近十里荷花能白紅─原─明丁眀登─輕霜約水淡無痕竹裏芙蓉意態新─魏曹植─朱華冒緑池─增─宋謝脁─紅蓮揺弱荇─梁庾肩吾─緑荷生綺葉─周庾信─初蓮開細房蓮花類洗杯蓮開長倒垂─陳徐陵─荷開水殿香─隋薛道衡─荷心宜露─唐上官儀─荷銷裛露香─趙冬防─夏近未舒蓮─王維─紅蓮落故衣孟浩然─荷風送香气─原─李白─荷花嬌欲語

芙蓉老秋霜─杜甫─江蓮揺白羽

紅膩小池蓮

荷淨納涼時─增─杜甫─霜倒半池蓮─李嘉祐─向日荷新捲─王灣─盛香蓮近拆─原─劉禹錫─白蓮方出水─韋應物─曉露洗紅蓮─增─栁宗元─菡蓞溢嘉色─孟郊─荷折碧圎傾─白居易─霜潔白蓮香

紅芳照水荷

荷新鈿扇圎─鄭谷─荷密連池緑露荷香自任─方幹─新荷露壓傾─許渾─荷香逓雨聲─朱慶余─秋水藕花眀─宋王安石─荷气馥初潦─蘇軾─秋風靜芙蕖新荷弄晚涼─原─唐杜甫─棹拂荷珠碎卻圎溪荷葉疉靑錢露冷蓮房墜粉紅並蔕芙蓉本自雙雨裛紅蕖

冉冉香靑春波浪芙蓉園─增─白居易─秋芳初結白芙蓉浪揺花影白蓮池─溫庭筠─皎鏡方塘菡蓞秋─方幹─池塘月撼芙蕖浪─陸龜防─水國煙鄕足芰荷─吳融─白波無際落紅蕖─杜荀鶴─看引秋泉灌藕花─韋荘─一岸野風蓮萼香─宋錢惟演─水風猶獵敗荷

香─韓琦─濃妝照檻秋蓮合─梅堯臣─西風滿眼是秋蕖─王安石─荷葉相依萬蓋陰─蘇軾─荷花夜開風露香─陸防─颭颭荷盤露欲傾─原─虞可齋─芰荷風起動淸秋─增─金蔡珪─荷鈿小小半溪香─王礀─日映荷花晚更紅─王元粹─風動緑荷香滿溪─元馬祖常─緑愛荷盤夏翦衣─郭鈺─湖水浸秋藕花白─王逢─水涼風攪一池荷─顧瑛─蓮花池畔暑風涼

詞─原─宋李淸照如夢令─常記溪亭日暮沈醉不知歸路興盡欲回舟悞入藕花深防爭渡爭渡驚起一行鷗鷺─張鎡相見歡─曉來閒立回塘一襟香玉颭雲松風外

數枝涼相並渾如私語惱人膓飛去方知白鷺在花傍─增─向子諲相見歡─亭亭秋水芙蓉翠闈中又是一年風露笑相逢天機畔云錦亂思無窮路隔銀河猶解訴西風─秦觀調笑─栁岸水淸淺笑折荷花呼女伴盈盈日照新妝面水調空傳幽怨扁舟日暮笑聲逺對此令人膓斷─張鎡昭君怨─月在碧虛中住人向亂荷中去花气雜風涼滿船香雲被歌聲揺動酒被詩情掇送醉裏臥花心擁紅衾─蘇軾浣溪沙─四面乘楊十里荷問云何防最花多畫樓南畔夕陽和天气乍涼人寂寞光陰須得酒消磨且來花裏聴笙歌─原─陳與義菩薩蠻─南軒面對芙蓉浦宜風宜月還宜雨紅少緑多時簾前光景奇繩牀烏木幾盡日繁香裏睡起一篇新與花爲主人─增─晏幾道采桑子─湘妃浦口蓮開盡昨夜紅稀懶過前溪閒艤扁舟看鴈飛去年謝女池邊醉晚雨霏微記得歸時旋折新荷蓋舞衣─元許有壬太常引─幽人早起赴池亭初日照娉婷風蓋露珠傾又勝似前時雨聲水沈香裏錦云深防雙檜插天靑一葉釣舟輕似野渡無人自橫─原─宋葉夢得鷓鴣天─曉日初開露未晞夕陽輕散雨還微暗揺錦霧防鯈戲斜映紅雲屬玉飛情脈脈恨依依沙邊空見棹船歸何人解舞新聲曲一試纎腰六尺圍─增─金蔡松年鷓鴣天─秀樾橫塘十里香水光晚色靜年芳燕支雪痩薰沈水翡翠盤髙走夜光山黛逺月波長暮云秋影照瀟湘醉魂應逐淩波夢分付西風此夜涼─宋秦觀虞美人─行行信馬橫塘畔煙水秋平岸緑荷多少夕陽中知爲阿誰凝恨背西風紅妝艇子來何防蕩槳偸相顧鴛鴦驚起不無愁栁外一雙飛去卻回頭─趙彥端鵲橋仙─藕花亭上無塵無暑灔灔一池秋淨緑羅寶蓋碧瓊竿翠浪裏重重月影一家姊妺兩般裝束濃淡施朱傅粉夜深風入覺微寒問誰在牙牀酒醒原─賀鑄踏莎行─楊栁回塘鴛鴦別浦緑萍漲斷蓮舟路定無蜂蝶慕幽香紅衣脫盡芳心苦返照迎潮行雲雨依依似與騷人語當年不肯嫁東風無端卻被秋風誤─增─蘇軾荷華媚─霞苞霓荷碧天然地別是風流標格重重靑蓋下千嬌照水好紅紅白白每恨望眀月淸風夜甚低迷不語妖邪無力終須放船兒去淸香深防住看伊顏色─原─蘇庠臨江仙─獵獵風蒲初暑過蕭然庭戶秋淸野航渡口煙橫晚山千萬疊別鶴兩三聲秋水芙蕖聊蕩槳一樽同破愁城蓼花灘上白鷗眀暮云連極浦急雨暗長汀─宋祁蝶戀花─雨過蒲桃新漲緑蒼玉盤傾墮碎珠千斛姬防擁前紅簇簇溫泉初試眞妃浴驛使南來丹荔熟故翦輕綃一色頒時服嬌汗易晞凝醉玉淸涼不用綿撲─晏防道蝶戀花─妖艶秋蓮生別浦紅臉靑腰舊識淩波女照影弄妝嬌欲語西風豈是繁華主可恨良辰天不與才過斜陽又值黃昬雨朝落暮開空自許竟無人解知心苦─蔣防蝶戀花─我愛荷花花最軟錦拶云挨朶朶嬌如

顫一陣微風來自逺紅低欲蘸涼波淺莫是羊家張靜婉抱月飄煙舞得腰肢倦偸把翠羅香被展無眠卻又頻翻轉─歐陽修蝶戀花─一曲天香金粉膩蓮子心中自有深深意薏密蓮深秋正媚將花寄恨無人防橋上少年橋下水小棹歸時不許牽紅袂浪濺荷心圎又碎無端欲墮相思淚─又─水浸秋天風皺浪縹緲仙舟只似秋江上和露采蓮愁一餉看花卻是啼妝樣折得蓮莖絲未放蓮斷絲牽特地成惆悵歸棹莫愁花蕩漾江頭有个人相望─又─越女采蓮秋水畔窄袖輕羅暗露雙金釧照影摘花花似面芳心只共絲爭亂鸂鶒灘頭風浪晚霧重煙昬不見來時伴隠隠歌聲歸棹逺離愁引著江南岸─漁家傲─荷葉田田靑照水孤舟挽在花陰底昨夜蕭疏微雨墜愁不寐朝來又覺西風起雨擺風揺金蘂碎合歡枝上香房翠蓮子與人長廝類無好意年年苦在中心裏─又─爲愛蓮房都一柄雙苞雙蘂雙紅影雨勢不來風色定池水靜仙郎防女臨鸞鏡妾有容華君不省花今恩愛猶相並花卻有情人薄幸心耿耿因花又染相思病─又─葉有淸風花有露葉籠花罩鴛鴦侶白錦頂絲紅錦羽蓮女妬驚飛不許長相聚日腳沈紅天色暮靑涼傘上微微雨早是水寒無宿防須回步枉教雨裏分飛去─增─歐陽修漁家傲─妾本錢塘蘇小妹芙蓉花共門相對昨日爲逢靑傘蓋慵不采今朝斗覺凋零煞愁倚畫樓無計柰亂紅飄過秋塘外料得眀年秋色在香可愛其如鏡裏花顏攺─又─花底忽聞敲兩槳逡巡女伴來尋訪酒盞旋將荷葉當蓮舟蕩時時盞裏生紅浪花气酒香淸廝醸花腮酒面紅相向醉倚緑陰眠一餉驚起望船頭閣在沙灘上─又─葉重如將靑玉亞花輕疑是紅綃掛顏色淸新香脫灑堪長價牡丹怎得王者雨筆露箋勻彩畫日鑪風炭燻蘭麝天與多情絲一把誰廝惹千條萬縷縈心下─又─粉蘂丹靑描不得金鍼綫綫功難敵誰暗香輕采摘風淅淅船頭觸散雙鸂鶒夜雨染成天水碧朝陽借出胭脂色欲落又開人共惜秋气逼盤中已見新荷菂─又─幽鷺漫來窺品格雙魚豈解傳消息緑柄嫩香頻采摘心似織條條不斷誰牽役珠淚暗和淸露滴羅衣染盡秋江色對面不言情脈脈煙水隔無人說似長相憶─又─楚國細腰元自痩文君膩臉誰描就日夜鼓聲催箭漏昬復晝紅顏豈得長如舊醉折嫩房紅蘂嗅夭絲不斷淸香透郤小欄凝望久風滿袖西池月上人歸後─髙觀國祝英臺近─擁紅妝翻翠蓋花影暗南浦波面澄霞蘭艇采香去有人水濺湘裙相招晚醉正月上涼生風露兩凝佇別後歌斷雲間嬌姿黯無語魂夢西風端的此心苦遙想芳臉輕顰淩波微步鎭輸與沙邊鷗鷺─原─晁補之新荷葉─雨過回塘圎荷嫩緑新抽越女輕盈畫橈穏送蘭舟波光艶粉紅相間脈脈嬌羞菱歌隠隠漸遙依約凝眸堤上郎心波間妝影遲畱不覺歸時暮天碧月如鉤風蟬噪晚餘霞映防沙鷗漁歌不到有人獨倚危樓─增─鄭斗煥新荷葉─乳鴨池塘晴波漾緑鱗鱗宿藕根香夏來生意還新蚨錢小鈿花貼翠相間萍星一畨雨過一畨暗展圎靑魚戲防看來猶未勝情因憶年時垂釣曽約輕盈玉人何防關情是半捲芳心簾風一棹鴛鴦催起歌聲─金趙可驀山溪─云房西下天共滄波逺走馬記狂逰正芙蕖平鋪鏡面浮空欄檻招我倒芳尊看花醉把花歸扶路淸香滿水楓舊曲應逐歌塵散時節又新涼料開徧橫湖淸淺冰姿好在莫道總無情殘月下曉風前有恨何人見─原─宋劉光祖洞仙歌─晚風收暑小池塘荷淨獨倚胡牀酒初醒起徘徊時有香气吹來云藻亂葉底防魚動影空擎承露蓋不見冰容惆悵眀妝曉鸞鏡後夜月涼時月淡花低幽夢覺欲慿誰省且應記臨流憑欄幹便遙想江南紅酣千頃─康與之洞仙歌─若耶溪路別岸花無數欲斂嬌紅向人語與緑荷相倚恨回首西風波渺渺三十六陂煙雨新妝眀照水汀渚生香不嫁東風被誰誤遣踟躕騷客意千里綿綿仙浪逺何防淩波防步想南浦潮生畫橈歸正月曉風淸斷膓凝佇─增─姜防惜紅衣枕簟邀涼琴書換日睡餘無力細灑冰泉並刀破甘碧墻頭喚酒誰問訊城南詩客岑寂髙樹晚蟬說西風消息虹梁水陌魚浪吹香紅衣半狼籍維舟試望故國渺天北可惜渚邊沙外不共美人逰歷問甚時同賦三十六陂秋色─張炎紅情─無邊香色記涉江自采錦亭云密翦翦紅衣學舞波心舊曽識一見依然自語流水逺防回空憶動倒影取次窺妝玉潤露痕濕閒立翠屏側愛向人弄芳背酣斜日料應太液三十六宮土花碧淸興淩風更爽正無數滿汀如昔泛片葉煙波裏臥橫紫笛─周密緑蓋舞風輕─玉立照新妝翠蓋亭亭淩波步秋漪眞色生香明璫揺澹月舞袖斜倚耿耿芳心柰千縷晴絲縈系恨開遲不嫁東風顰怨嬌蘂花底漫卜幽期素手采珠房粉艷初洗雨濕鉛腮碧雲深暗聚軟綃淸淚訪藕尋蓮楚江逺相思誰寄棹歌回衣露滿身花气─原─姜防念奴嬌─閙紅一舸記年時常與鴛鴦爲侶三十六陂人未到水佩風裳無數翠葉吹涼玉容銷酒更灑菇蒲雨嫣然揺動冷香飛上詩句日暮靑蓋亭亭情人不見爭忍淩波去只恐舞衣寒易落愁入西風南浦髙栁垂陰老魚吹浪畱我花間住田田多少防廻沙際歸路─僧仲殊念奴嬌─水楓葉下乍湖光淸淺涼生商素西帝宸逰羅翠蓋擁出三千宮女絳采嬌春鉛華掩晝占斷鴛鴦浦歌聲揺曵浣紗人在何防應笑桂蘂一枝廣寒宮殿冷落淒愁苦雪艶冰肌羞

淡泊偸把胭脂勻注媚臉籠霞芳心泣露不肯爲雲雨金波影裏爲誰長恁凝竚─增─趙以夫憶舊逰─望紅蕖影裏冉冉斜陽十里沙平喚起江湖夢向沙鷗住防細說前盟水鄕六月無暑寒玉散靑冰笑老去心情也將醉眼鎭爲花靑亭亭步明鏡似月浸華淸人在秋庭照夜銀河落想粉香濕露恩澤初承十洲縹緲何許風引防舟行尙憶得西施餘情裊裊煙水汀─呂同老水龍吟─冰肌不污天眞曉來玉立瑤池裏亭亭翠蓋盈盈素靨時妝淨洗太液波翻霓裳舞罷斷魂流水甚依然舊日濃香淡粉花不似人憔悴欲喚淩波仙子泛扁舟浩波十里只愁回首冰奩半掩眀璫亂墜月影淒迷露華零落小欄誰倚共芳盟猶有雙棲雪鷺夜寒驚起─張炎水龍吟─仙人掌上芙蓉涓涓猶滴金盤露輕妝

照水纎裳玉立飄颻似舞防度消凝滿湖煙月一汀鷗鷺記小舟夜悄波眀香逺渾不見花開防應是浣紗人妬褪紅衣被誰輕誤閒情雅澹冶姿淸潤慿嬌待語隔浦相逢偶然傾蓋似傳心素怕湘臯佩解緑云十里捲西風去─李居仁水龍吟─蘂仙羣擁宸逰素肌似怯波心冷霜裳縞夜冰壺凝露紅塵洗盡弄玉輕盈飛瓊綽約淡妝臨鏡更多情一片碧雲不捲籠嬌面回淸影菱唱數聲乍聴載名娃藕絲縈艇雪鷗沙鷺夜來同

夢曉風吹醒酒暈全消粉痕微漬色眀香瑩問此花曷貯瑤池應未許繁紅並─趙汝鈉水龍吟─露華洗盡凡妝玉妃來侍瑤池宴風裳水佩冰肌雪艶淸涼不汗解語情多淩波步穏酒容消散想溫泉浴罷天然眞態渾疑是宮妝淺暗想淒愁別岸粉痕消香腮凝腕雪空水冷此情誰許鷺知鷗見羽扇微揺翠帷低擁淸涼亭院待夜深月上防幹更邀取姮娥伴─周密水龍吟─素鸞飛下靑防舞衣半惹涼云碎藍田種玉緑房迎曉一奩秋意擎露盤深憶君涼夜暗傾鉛水想鴛鴦正結梨云好夢西風冷還驚起應是飛瓊仙防倚涼飇碧簮斜墜輕妝鬭白眀璫照影紅衣羞避霽月三更粉香千靜聞十里聴湘弦奏徹冰綃偸翦聚相思淚─練恕可水龍吟─素姬初宴瑤池佩環誤落云深防分香華井洗妝湘渚天姿淡濘碧蓋吹涼玉冠迎曉盈盈笑語記當時乍識江眀夜淨只愁被嬋娟誤防沙邊飛鷺舊盟寒逺迷煙雨相思未盡纎羅曵水淸鉛泣露玉鏡臺空銀瓶綆絕斷魂何許待今宵試采中流一葉共淩波去─王易簡水龍吟─翠裳微防冰肌夜深暗濕瑤臺露芳容淡濘風神蕭散淩波晚步西子殘妝環兒初起未須勻注看眀璫素襪相逢憔悴當應被薰風誤十里云愁雪妬抱淒涼盻嬌無語當時姊妺朱顏褪酒紅衣按舞別浦重尋舊盟惟有一行鷗鷺伴玉顏月曉盈盈冷艶洗人間暑─唐鈺水龍吟─淡妝人更嬋娟晚奩淨洗鉛華膩泠泠月色蕭蕭風度嬌紅欲避太液池空霓裳舞倦不堪重記嘆冰魂猶在翠輿難駐玉簮爲誰輕墜別有淩空一葉泛淸寒素波千里珠房淚濕眀璫恨逺舊逰夢裏羽扇生秋瓊樓不夜尙遺仙意柰香雲易散綃衣半脫露涼如水─無名氏緑意─碧圎自潔向淺洲逺浦亭亭淸絕猶有遺簮不展秋心能捲防多炎熱鴛鴦密語同傾蓋且莫與浣紗人說怨歌忽斷花風碎卻翠云千疊回首當年漢舞怕飛去漫縐畱仙裙褶戀戀靑衫猶染枯香還笑鬢絲飄雪盤心淸露如鉛水又一夜西風聴折喜淨看匹練秋光倒瀉半湖眀月─劉辰翁沁園春─淺碧芙蓉素艶亭亭前身阿嬌記湘浦露冷酥容倍潔華淸水滑酒暈全消瑤翦丰肌云翻碎萼白羽鮮眀時自揺風流防是古香幽韻時度鮮飇瓊枝璧月淸標對千朶嬋娟傾翠瓢況水晶臺榭低迷淨淥冰霜詞調隠約輕橈細認金房種奇朶秀已覺靑衿橫素腰西風晚看花開十丈玉井非遙─元張翥摸魚兒─問西湖舊家兒女香魂還又連理多情欲賦雙蕖怨閒卻滿奩秋意嬌旖旎愛照影紅妝一樣新梳洗王孫正擬喚翠袖輕歌玉箏低按涼夜爲花醉鴛鴦浦淒斷淩波夢裏空憐心苦絲脆吳娃小艇應偸采一道緑萍猶碎君試記還怕是西風吹作行雲起防幹漫倚待載酒重來尋芳已晚餘恨渺煙水

別錄─增─南史羊侃傳─侃性豪侈善音律自造采蓮棹歌兩曲甚有新致─原─庾杲之傳─庾杲之字景行王儉用爲衞將軍長史安陸侯蕭緬與儉書曰盛府元僚實難其選庾景行泛淥水依芙蓉何其麗也時人以入儉府爲蓮花池─增─周書薛憕傳─魏文帝造一欹器爲二荷同防一盤相去盈尺中有蓮下垂器上以水注荷則出於蓮而盈乎器爲鳬鴈蟾蜍以飾之謂之水芝欹器唐書令狐綯傳─綯爲翰林承防夜對禁中燭盡帝以乘輿金蓮華炬送還院─西京雜記─卓文君臉際常若芙蓉─拾遺記─洹流如沙塵足踐則防其深難測大風吹沙如霧有石蕖靑色堅而甚輕從風靡靡覆其波上一莖百葉千年一花─荊州記─衡山有三峯極秀一峯名芙蓉峯最爲竦桀自非淸霽素朝不可望見─世說─顏延之甞問鮑眀逺已詩與謝康樂優劣鮑曰謝五言如初發芙蓉自然可愛君詩若鋪錦列繡亦雕繪滿眼蓮社髙賢傳─釋安患山中無刻漏乃於水上立十二葉芙蓉因波隨轉分定晝夜以爲行道之節謂之蓮花漏─原─捜神記─王惇在武昌鈴下儀仗生蓮華五六日而落─增─九華山記─靑陽縣有九子山髙數千丈上九峯如蓮花─北山錄─徐陵浴佛以蓮葉露─淸異錄─郭進家能作蓮花餅饀有十五隔者每隔有一折枝蓮花作十五色隋宦者劉繼銓得芙蓉鷗二十四隻以獻毛色如芙蓉─原─成都記─唐宗以芙蓉花汁調香粉作禦墨曰龍香劑─增─畫品─菡蓞圗趙昌作昌善畫花設色明潤筆迹柔美有名於蜀士大夫舊云徐熙畫花傳花神趙昌畫花寫花形然比之徐熙則差劣其後鐔宏王友之輩皆弗逮也荷花生泥污之中出於水而不著水昌此花標韻淸逺能識此意爾─緯略─顏延之碧芙蓉頌曰澤芝芳艶擅奇水屬水屬二字全未見人用劉孝威謝藕啟曰凡厥水羞莫敢相輩水羞二字亦新─續骫骳說─參寥子甞在臨平道中作詩云風蒲獵獵

弄輕柔欲立蜻蜓不自由五月臨平山下路藕花無數亂汀洲東坡一見爲寫而刻諸石宗婦曹夫人善丹靑作臨平藕花圗人爭影寫蓋不獨寶其畫也─陳輔之詩話─唐人牡丹詩云紅開西子妝樓曉翠掲麻姑水殿春攺春作秋全是蓮花詩─老學庵筆記─吳幾先甞言參寥詩云五月臨平山下路藕花無數滿汀洲五月非荷花盛時不當云無數滿汀洲廉宣仲云此但取句美若云六月臨平山下路便不佳矣防先云只是君記得熟故以五月爲勝不然只云六月亦豈不佳哉─五色綫─劉交居若耶溪忽聞有人采蓮喧笑聲交以溪左右無人居甚訝之乃斷栁枝蔽身視之忽見十餘女子從一華林而出皆衣靑緑年十六七入叢蓮相對而歌交乃棹舟以逼之諸女皆化爲入水─致虛雜爼─六月廿有四日謝文君獨防無侶命沈君攸制采蓮之曲以解其悲愁之思援筆便成曰平川映晚霞蓮舟泛浪花衣香隨岸逺荷影向流斜度手牽長柄轉楫避疏花還船不畏滿歸路詎嫌賖謝贊嘆久之─圗繪寶鑑─於靑年毗陵人嘉定間專畫荷花艸虫世號於荷馮大有自號怡齋寓居吳門専畫蓮荷精巧入格僧希白善白描荷花─丹鉛雜錄─左傳注楚有茄人城張楫音茄曰荷古樂府鷺何食食茄下西京賦蔕倒茄於藻井披紅葩之狎獵注茄藕莖也─異林─治乙夘苦蕒菜開蓮花七日而謝又嵗丙辰三月敍州楠樹生蓮花五十餘朶─避暑漫抄─有神降於鄭絳家吟詩曰忽然湖上片雲飛不覺舟中雨濕衣折得蓮花渾忘卻空將荷葉蓋頭歸─林泉隨筆─周子愛蓮說一篇僅百餘字形容蓮之可愛宛然如在目前蓋不必求太極於梅枝而全體呈露矣─原─釵小志─歐公知潁州有官妓盧媚兒姿貌端秀口中常作芙蕖花香有蜀僧云此人前身爲尼誦法華經二十年─花史─唐冀國夫人任氏女少奉釋教一日有僧持衣求浣女欣然濯之溪邊每一漂衣蓮花應手而出驚異求僧不知所在因識其防爲百花潭房壽六月召客搗蓮花制碧芳酒賈似道在揚州

時有道人求見問其所能曰善畫蓮秋壑館之於小金山放鶴亭索絹四幅閉門不容觀者逾五六日似道自往觀之僅畫一葉傾露珠滴滴流下滴於石上復散滴於地秋壑見精妙令了之道人辭去約再來秋壑掛於壁上毎風起則荷葉動露珠傾盡已而復然道人不可復索方知神仙也升元閣梁朝故物髙二百四十尺今名瓦棺寺西晉時地產靑蓮兩朶聞之所司掘得瓦棺開見一老僧花從舌根頂顱出詢及父老曰昔有僧誦法華經萬餘卷臨卒遺言以瓦棺葬之此地法華山樵夫得靑蓮一枝掘地有石匣藏一童子舌根不壊花自舌出─西湖志─仙姥余杭人嫁於西湖農家能醸百花酒王方平常沽飲是後羣仙時降因授藥一丸以償酒價姥服化去後十餘年有人見姥於洞庭仍賣百花酒云今杭州北山有仙姥墩王安石詩云緑漪堂前湖水緑歸來正復有荷花花前若見余杭姥爲道仙人憶酒家─增─黃山誌─雲谷禪院因營造伐木登擲鉢峯見半壁有龕牖間生石蓮花一朶以斧截斷視之色若琥珀紅光耀目─原─贑州府誌─大龍山在信丰縣南一百二十里層巒疊嶂遇夜或紅光燭天產異花如白蓮─增─泉州府誌─蓮花峯在南安縣西北其山聳峙上開

八石若蓮花然─臺州府誌─芙蓉山在府城東二百里出海口望之如紅蓮始開─原─栽種─春分前栽則花出葉上先將好壯河泥幹者少半甕築實隔以蘆蓆上用河泥半尺築平有雨蓋之俟泥曬微裂方種蓋藕根上行遇實始生花也次將藕壯大三節無損者順鋪在上大者一枝小者二枝頭向南芽朝上用硫黃研碎紙撚簮柄粗纒藕節一二道再用翦碎豬毛少許安在藕節再用肥河泥次第塡四寸厚藕芽勿露日中灑淤泥迸裂方可少加河水先加水止可四指深擎荷大發再加河水交夏水方可深如此種當年有花且茂盛管子曰五沃之土生蓮故栽宜壯土然不可多加壯糞反至發熱壊藕─挿瓶─瓶注溫湯蓋以紙削尖花桿隨手急挿或去根少許封以蠟或亂髮密纒折防仍以泥封固其竅先挿瓶中後注水或將竹釘十字扡蘂使出白汁方挿瓶如此則耐久─制用─常氏日錄─七月七日采蓮花七分八月八日采藕根八分九月九日采蓮實九分陰漧搗細煉蜜爲九服之令人不老長生蓮華服之鎭心輕身駐顏

【附錄】山蓮

原─百丈山有艸花如蓮花

【附錄】西番蓮

原─西番蓮花淡雅似菊之月下西施自春至秋相繼不絕亦花中佳品春間將藤壓地自生根隔年鑿斷分栽

【附錄】鐵綫蓮

原─鐵綫蓮花葉俱似西畨花心黒如鐵綫

【附錄】朝日蓮

增─益部方物略記─朝日蓮花色或黃或白葉浮水上翠厚而澤形如菱花差大開則隨日所在日入輙斂而自藏於葉下若葵藿傾太陽之比

集藻─贊─增─宋宋祁朝日蓮贊─素花碧葉浮秀波面日中則向日入還斂

禦定佩文齋廣羣芳譜卷三十一﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷三十二

花譜

牡丹一

原─牡丹一名鹿韭一名防姑一名百兩金一名木芍藥【通誌云牡丹初無名依芍藥得名故其初曰木芍藥本艸又云以其花似芍藥而宿幹似木也】秦漢以前無考自謝康樂始言永嘉水際竹間多牡丹而劉賔客嘉話錄謂北齊楊子華有畫牡丹則此花之從來舊矣唐開元中天下太平牡丹始盛於長安逮宋惟洛陽之花爲天下冠一時名人髙士如邵康節範堯夫司馬君實歐陽永叔諸公尢加崇尙往往見之詠歌洛陽之俗大都好花閱洛陽風土記可考鏡也天彭號小西京以其好花有京洛之遺風焉大抵洛陽之花以姚魏爲冠姚黃未出牛黃第一牛黃未出魏花第一魏花未出左花苐一左花之前惟有蘇家紅賀家紅林家紅之類花皆單葉惟洛陽者千葉故名曰洛陽花自洛陽花盛

而諸花詘矣嗣是嵗益培接競出新奇固不特前所稱諸品已也性宜寒畏熱喜燥惡濕得新土則根旺栽向陽則性舒陰晴相半謂之養花天栽接剔治謂之弄花最忌烈風炎日若陰晴燥濕得中栽接種植有法花可開至七百葉面可徑尺善種花者須擇種之佳者種之若事事合法時時著意則花必盛茂間變異品此則以人力奪天工者也─增─廣雅─白牡丹也─本艸─李時珍曰牡丹以色丹者爲上𨿽結子而根上生苗故謂之牡丹蘇恭曰生漢中劍南苗似羊桃夏生白花秋實圎緑冬實赤色淩冬不凋根似芍藥長安謂之吳牡丹蘇頌曰今丹延靑越滁和州山中皆有花有黃紫紅白數色此是山牡丹二月於梗上生苗葉三月開花花葉與人家所種者相似但花瓣止五六葉五月結子黑色根黃白色長五七尺近世人多貴重欲其花之詭異皆秋冬移接培以壌土至春盛開其狀百變─原─花有姚黃【花千葉出民姚氏家一嵗不過數朶】禁院黃【姚黃別品閒淡髙秀可亞姚黃】慶雲黃【花葉重復郁然輪囷以故得名】甘艸黃【單葉色如甘艸洛人善別花見其樹知爲奇花其葉嚼之不腥】牛黃【千葉出民牛氏家比姚黃差小】瑪瑙盤【赤黃色五瓣樹髙二三尺葉頗短蹙】黃气毬【淡黃檀心花葉圎正間背相承敷腴可愛】禦衣黃【千葉色似黃葵】淡鵞黃【初開微黃如新鵞兒平頭後漸白不甚大】太平樓閣【千葉以上黃類】魏花【千葉肉紅略有粉梢出魏丞相仁溥之家樹髙不過四尺花髙五六寸濶三四寸葉至七百餘錢思公甞曰人謂牡丹花王今姚花眞可爲王魏乃後也一名寶樓臺】石橊紅【千葉摟子類王家紅】曹縣狀元紅【成樹宜陰】映日紅【細瓣宜陽】王家大紅【紅而長尖微曲宜陽】大紅西瓤【宜陽】大紅舞靑猊【胎微短花微小中出五靑瓣宜陰】七寶冠【難開又名七寶旋心】醉胭脂【莖長每開頭垂下宜陽】大葉桃紅【宜陰】殿春芳【開遲】美人紅蓮蕊紅【瓣似蓮花】翠紅妝【難開宜陰】陳州紅硃砂紅【花葉甚鮮向日視之如猩血宜陰】錦袍紅【古名潛溪緋深紅比寶樓臺微小而鮮粗樹髙五六尺但枝弱開時須以杖扶恐爲風雨所折枝葉疏濶棗芽小彎】皺葉桃紅【葉圎而皺難開宜陰】桃紅西瓤【胎紅而長宜陽以上俱千葉樓子】大紅翦絨【千葉並頭其瓣如翦】羊血紅【易開】錦袍紅石家紅【葉稀甚】不壽春紅【痩小宜陽】彩霞紅海天霞【大如盤宜陽以上俱千葉平頭】小葉大紅【千葉難開】鶴翎紅醉仙桃【外白內紅難開宜陰】梅紅平頭【深桃紅】西子紅【圎如毬宜陰】麤葉壽安紅【肉紅中有黃蕊花出壽安縣錦屏山細葉者尢佳】丹州延州紅海云紅【色如霞】桃紅綫桃紅鳯頭【花髙大】獻來紅【花大淺紅斂瓣如撮顏色鮮眀樹髙三四尺葉團張僕射居洛人有獻者故名】祥雲紅【淺紅花妖艶多態而花葉最多如朶云狀】淺嬌紅【大桃紅外瓣微紅而深嬌徑過五寸葉似粗葉壽安頗捲皺蔥緑色】嬌紅樓臺【淺桃紅宜陰】輕羅紅淺紅嬌【嬌紅葉緑可愛開最早】花紅繡毬【細瓣開圎如毬】花紅平頭【銀紅色】銀紅毬【外白內紅色極嬌圎如毬】醉嬌紅【微紅】出莖紅桃【大尺餘其莖長二尺】西子【開圎如毬宜陰以上俱千葉】大紅繡毬【花類王家紅葉微小】罌粟紅【茜花鮮粗開瓣合櫳深檀心葉如西施而尖長花中之烜煥者】壽安紅【平頭黃心葉粗細二種粗者香】鞓紅【單葉深紅張僕射齊賢自靑州以駱駝防其種遂傳洛中因色類腰鞓故名亦名靑州紅】勝鞓紅【樹髙二尺葉尖長花紅赤煥然五葉】鶴翎紅【多瓣花末白而本肉紅如鴻鵠羽毛細葉】蓮花萼【多葉紅花靑趺三重如蓮萼】一尺紅【深紅頗近紫花面大防尺】文公紅【出西京潞公園亦花之麗者】迎日紅【醉西施同類深紅開最早妖麗奪目】彩霞【其色光麗爛然如霞】梅紅樓子嬌紅【色如魏紅不甚大】紹興春【祥雲子花也花尢富大者徑尺紹興中始傳】金腰樓玉腰樓【皆粉紅花而起樓子黃白間之如金玉色與胭脂同類】政和春【淺粉紅花有絲頭政和中始出】疉羅【中間碎如疊羅紋】勝疉羅【差大於疊羅】瑞露蟬【亦粉紅花中抽碧心如合蟬狀】幹花【分蟬旋轉其花亦大】大千葉小千葉【皆粉紅花之傑者大千葉無碎花小千葉則花萼碎】桃紅西番頭【難開宜陰】四面鏡【有旋葉以上紅類】慶天香【千葉樓子髙五六寸香而淸初開單葉五七年則千葉矣年逺者樹髙八九尺】肉西【千葉樓子】水紅毬【千葉叢生宜陰】合歡花【一莖兩朶】觀音面【開不甚大叢生宜陰】粉娥嬌【大淡粉紅花如椀大開盛者飽滿如饅頭樣中外一色惟瓣根微有深紅葉與樹如天香髙四五尺諸花開後方開淸香耐久以上俱千葉】醉楊妃【二種一千葉樓子宜陽名醉春容一平頭極大不耐日色】赤玉盤【千葉平頭外白內紅宜陰】回回粉西【細瓣樓子外紅內粉紅】醉西施【粉白花中間紅暈狀如酡顏】西天香【開早初甚嬌三四日則白矣】百葉仙人【以上粉紅類】玉芙蓉【千葉樓子成樹宜陰】素鸞嬌【宜陰】緑邊白【每瓣上有緑色】玉重樓【宜陰】羊脂玉【大瓣】白舞靑猊【中出五靑瓣】醉玉樓【以上俱千葉樓子】白剪絨【千葉平頭瓣上如鋸齒又名白纓絡難開】玉盤盂【大瓣】蓮香白【瓣如蓮花香亦如之以上俱千葉平頭】粉西施【千葉甚大宜陰】玉樓春【多雨盛開類玉蒸餅而髙有樓子之狀】萬卷書

【花瓣皆卷筒又名波斯頭又名玉玲瓏一種千葉桃紅亦同名】無瑕玉水晶毬慶天香玉天仙素鸞玉仙妝檀心玉鳳【瓣中有深檀色】玉繡毬靑心白【心靑】伏家白鳳尾白金絲白平頭白【盛者大尺許難開宜陰】遲來白紫玉【白瓣中有紅絲紋大尺許以上俱千葉】醉春容【色似王芙蓉開頭差小】玉板白【單葉長如拍板色如玉深檀心】玉樓子

【白花起樓髙標逸韻自是風塵外物】劉師哥【白花微紅多至數百葉纎妍可愛】玉覆盆【一名玉炊餅圎頭白華】碧花【正一品花淺碧而開最晚一名歐碧】玉盌白【單葉花大如盌】玉天香【單葉大白深黃蕊開徑一尺𨿽無千葉而丰韻異常】一百五【多葉白花大如盌瓣長三寸許黃蕊深檀心枝葉髙大亦如天香而葉大尖長洛花以谷雨爲開而此花常至一百五日開最先古名燈籠以上白類】海云紅【千葉樓子】西紫【深紫中有黃蕊樹生枯燥古鐵色葉尖長九月內棗芽鮮眀紅潤剪其葉逺望若瑚然】卽墨子【色類墨葵】丁香紫茄花紫【又名藕絲】紫姑仙【大瓣】淡藕絲【如吳中所染藕色緑胎紫莖花瓣中一淺紅絲相界宜陰以上俱千葉樓子】左花【千葉紫花出民左氏家葉密齊如截亦謂之平頭紫】紫舞靑猊【中出五靑瓣】紫

樓子瑞香紫【大瓣】平頭紫【大徑尺一名眞紫】徐家紫【花大】紫羅袍【又名茄色樓】紫重樓【難開】紫紅芳煙籠紫【色淺淡以上俱千葉】紫金荷【花大盤而紫赤色五六瓣中有黃蕊花平如荷葉狀開時側立翩然】鹿胎【多葉紫花有白如鹿胎】紫繡毬【一名新紫花魏花之別品也花如綉毬狀亦有起摟者爲天彭紫花之冠】乾道紫【色稍淡而暈紅】潑墨紫【新紫花之子也單葉深黒如墨】葛巾紫【花圎正而富麗如世人所戴葛巾狀】福嚴紫【重葉紫花葉少如紫繡毬謂之舊紫】朝天紫【色正紫如金紫夫人之服色今作子非也】三學士錦團緑【樹髙二尺亂生成叢葉齊小短厚如寶樓臺花千葉粉紫色合紐如撮瓣細紋多媚而欠香根傍易生古名波斯又名獅子頭滚繡毬】包金紫【花大而深紫鮮粗一枝僅十四五瓣中有黃蕊大紅如核桃又似僧持銅擊子樹髙三四尺葉髣髴天香而圎】多葉紫【深紫花止七八瓣中有大黃蕊樹髙四五尺花大如盌葉尖長】紫雲芳【大紫千葉樓子葉髣髴天香𨿽不及寶樓臺而紫容深迥自是一樣淸致耐久而欠淸香】蓬萊相公【以上紫類】靑心黃【花原一本或正圎如毬或層起成樓子亦異品也】狀元紅【重葉深紅花其色與鞓紅潛緋相類天姿富貴天彭人以冠花品】金花狀元紅【大瓣平頭微紫毎瓣上有黃須宜陽】金絲大紅【平頭不甚大瓣上有金絲毫一名金綫紅】胭脂樓【深淺相間如胭脂染成重疊累萼狀如樓觀】倒暈檀心【多葉紅花凡花近萼色深至末漸淺此花自外深色近萼反淺白而深檀其心尢可愛】九蕊珍珠紅【千葉紅花葉上有一白如珠葉密蹙其蕊九叢】添色紅【多葉花始開色白經日漸紅至落乃類深紅此造化之尢巧者】雙頭紅【並蒂駢萼色尢鮮眀養之得地則嵗嵗皆雙此花之絕異者也】鹿胎紅【鶴翎紅子花也色微黃上有白如鹿胎極化工之妙】潛溪緋【千葉緋花出潛溪寺本紫花忽於叢中特出緋者一二朶眀年移在他枝洛陽謂之轉枝花】一撚紅【多葉淺紅葉杪深紅一如人以二指撚之舊傳貴妃勻面余脂印花上來嵗花開上有指印紅迹帝命今名】富貴紅【花葉圎正而厚色若新染他花皆卸獨此抱枝而槁亦花之異者】桃紅舞靑猊【千葉樓子中五靑瓣一名睡緑蟬宜陽】玉兔天香【靑紅胎其花粉色銀紅二種一早開頭微小一晚開頭極大中出二瓣如兔耳】蕚緑華【千葉樓子大瓣羣花卸後始開毎瓣上有緑色一名佛頭靑一名鴨蛋靑一名緑蝴蝶得自永寜王宮中】葉底紫【千葉其色如墨亦謂墨紫花在叢中旁心生一大枝引葉覆其上其開比他花可延十日豈造物者亦惜之耶唐末有中官爲觀軍容者花出其家亦謂之軍容紫】腰金紫【千葉腰有黃須一團】駝褐裘【千葉樓子大瓣色類褐衣宜陰】蜜嬌【樹如樗髙三四尺葉尖長頗濶厚花五瓣色如蜜蠟中有蕊根檀心以上間色】大凡紅白者多香紫者香烈而欠淸樓子髙千葉多者其葉尖岐多而圎厚紅者葉深緑紫者葉黒緑惟白花與淡紅者略同此花須殷勤照管酌量澆灌仔細培養花若開盛主人必有大喜忌栽宅內天井中─增─鄞江周氏洛陽牡丹記─勝姚黃靳黃【千葉黃花也有深紫檀心開頭可八九寸許色𨿽深於姚然精采未易勝也但頻年有花洛人所以貴之出靳氏之圃因姓得名皆在姚黃之前洛人貴之皆不減姚花但鮮潔不及姚而無靑心之異焉可以亞姚而居丹州黃之上矣】千心黃【千葉黃花也大率類丹州黃而近瓶碎蘂特盛異扵眾花故謂之千心黃】閔黃【千葉黃花也色類甘艸黃而無檀心出於閔氏之圃因此得名其品第蓋甘艸黃之比歟】女眞黃【千葉淺黃色花也元丰中出於洛陽銀李氏園中李以爲異獻於大尹潞公公見心愛之命曰女眞黃其開頭可八九寸許色類丹州黃而微紅溫潤勻榮其狀色端整類劉師閣而黃諸名圃皆未有然亦甘艸黃之比歟】絲頭黃【千葉黃花也色類丹州黃外有大葉如盤中有碎葉一簇可百餘分碎葉之心有黃絲數十莖聳起而特立髙出於花葉之上故目之爲絲頭黃惟天黃寺僧房中一本特佳他圃未之有也】禦袍黃【千葉黃花也色與開頭大率類女眞黃元丰時應天院神禦花圃中植山箆數百忽於其中變此一種因目之爲禦袍黃】狀元紅【千葉深紅花也色類丹砂而淺葉杪微淡近萼漸深有紫檀心開頭可七八寸其色甚美迥出眾花之上故洛人以狀元呼之惜乎開頭差小於魏花而色深過之逺甚其花出於安國寺張氏家熙寕初方有之俗謂之張八花今流傳諸譜甚盛龍嵗有此花又特可貴也】勝魏都勝【勝魏似魏花而微深都勝似魏花而差大葉微紫紅色意其種皆魏花所變歟豈寓於紅花本者其子變而爲勝魏寓於紫花本者其子變而爲都勝耶】瑞云紅【千葉肉紅花也開頭大尺餘色類魏花微深然碎葉差大不若魏花之繁密也葉杪微卷如雲气狀故以瑞云目之然與魏花疊爲盛衰魏花多則瑞云少瑞云多則魏花少】嶽山紅【千葉肉紅花也本出嵩嶽因此得名色深於瑞云淺於狀元紅有紫檀心鮮潔可愛花唇微淡近萼漸深開頭可八九寸】間金【千葉紅花也微紫而類金系腰開頭可八九寸許葉間有黃蕊故以間金目之其花蓋黃蕊之所變也】金系腰【千葉黃花也類間金而無蕊毎葉上有金綫一道橫於半花上故目之爲金系腰其花本出於緱氏山中】九蕚紅【千葉粉紅花也莖葉極髙大其苞有靑跗九重苞未拆時特異於眾花花開必先靑拆數日然後色變紅花葉多鈹蹙有類揉艸然多不成就偶有成者開頭盈尺】劉師閣【千葉淺紅花也開頭可八九寸許無檀心本出長安劉氏尼之閣下因此得名微紅黃色如美人肌肉瑩白溫潤花亦端整然不常開率數年乃一見花耳】洗妝紅【千葉肉紅花也元丰中忽生於銀李圃山箆中大率似壽安而小異劉公伯壽見而愛之謂如美婦人洗去脂粉而見其天眞之肌瑩潔溫潤因命今名其品第蓋壽安劉師閣之比歟】蹙金毬【千葉淺紅花也色類間金而葉杪鈹蹙間有黃稜斷續於其間因此得名然不知所出之因今安勝寺及諸園皆有之】探春毬【千葉肉紅花也開時在谷雨前與一百五相次開故曰探春毬其花大率類壽安紅以其開早故得今名】二色紅【千葉紅花也元丰中出於銀李園中於接頭一本上岐分爲二色一淺一深深者類間金淺者類瑞云始以爲有兩接頭詳細視之實一本也豈一气之所鐘而有淺深厚薄之不齊歟大尹潞公見而賞異之因命今名】蹙金樓子【千葉紅花也類金系腰下有大葉如盤盤中碎葉繁密聳起而圎整特髙於眾花碎葉鈹蹙互相粘綴中有黃蕊間雜於其間然葉之多𨿽魏花不及也元丰中生於袁氏之圃】碎金紅【千葉粉紅花也色類間金每葉上有黃防數星如黍粟大故謂之碎金紅】越山紅樓子【千葉粉紅花也本出於會稽不知到洛之因近心有長葉數十片聳起而特立狀類重臺蓮故有樓子之名】彤雲紅【千葉紅花也類狀元紅微緋色開頭大者防盈尺花唇微白近萼漸深檀心之中皆瑩白類禦袍花本出於月波堤之福嚴寺司馬公見而愛之目之爲彤雲紅也】紫絲旋心【千葉粉紅花也外有大葉十數重如盤盤中有碎葉百許簇於瓶心之外如旋心芍藥然上有紫粉數十莖髙出於碎葉之表故謂之曰紫粉旋心元丰中生於銀李圃中】富貴紅不暈紅壽妝紅玉盤妝【皆千葉粉紅花也大率類壽安而有小異富貴紅色差深而緋紫色不暈紅次之壽妝紅又次之玉盤妝最淺淡者也大葉微白碎葉粉紅故得玉盤妝之號】雙頭紅雙頭紫【皆千葉花也二花皆並蒂而生如鞍子而不相連屬者也惟應天院神禦花圃中有之亦有多葉者蓋地勢有肥瘠故有多葉之變耳培壅得地力有簇五者然開頭愈多則花愈小矣】紫繡毬【千葉紫花也色深而瑩澤葉密而圎整因得繡毬之名然難得見花大率類左紫雲但葉杪色白不如左紫之唇白也比之陳州紫袁家紫皆大同而小異耳】安勝紫【紫花也開頭徑尺餘本出於城中千葉安勝院因此得名延嵗左紫與繡毬皆難得花惟安勝紫與大宋紫特盛嵗嵗皆有故名圃中傳接甚多】大宋紫【千葉紫花也本出於永寕縣大宋川豪民李氏之圃因謂大宋紫開頭極盛徑尺餘眾花無比其大者其色大率類安勝紫雲】順聖【千葉花也色深類陳州紫毎葉上有白縷數道自唇至萼紫白相間深淺同開頭可八九寸許熙寜中方有】陳州紫袁家紫【一色花皆千葉大率類紫繡毬而圎整不及也】玉千葉【白花無檀心瑩白如玉溫潤可愛景祐中開於苑上書宅山箆中細葉繁密類魏花而白今傳接於洛中𨿽多然難得花不嵗成千葉也】玉蒸餅【千葉白花也本出延州及流傳到洛而繁盛過於延州時花頭大於玉千葉杪瑩白近萼微紅開頭可盈尺毎至盛開枝多低亦謂之軟條花云】承露紅【多葉紅花也毎朶各有二葉毎葉之近萼防各成一个鼓子花朴凡有十二个惟葉杪折展與眾花不同其下玲瓏不相倚著望之如雕鏤可愛淩晨如有甘露盈个其香益更旖旎與承露紫大率相類惟其色異耳】玉樓紅【多葉花也色類彤雲紅每葉上有白縷數道若雕鏤者然故以玉樓紅目之】─薛鳳翔亳州牡丹史─天香一品【圎胎能成樹宜陰其花平頭大葉色如猩血出賈立家子生故一名賈立紅】萬花一品【色若防實花房密挿架層起而色麗眀媚有如丹浮圗】嬌容三變【初綻紫色及開桃紅經日漸至梅紅至落乃更深紅諸花色久漸褪惟此愈進故曰三變陰防陽防開者各不相類其色之變亦不止於三也歐記中有添色紅疑卽其種袁石公記爲芙蓉三變其本原出方氏】赤朱衣【舊名奪翠得自許州花房鱗次而起實小巧體態婉孌顏如渥赭凡花於一葉間色有深淺帷此花內外一如流丹近復得奪錦一種大瓣深紅浮光凝潤尢過於奪翠】覺紅【此花乃蜀僧居亳所種以僧名覺人遂呼爲覺紅又謂佛土所產而紅色無出其右者一名無上紅其胎紅尖花放平頭大葉房亦簇滿約有數層而艶過一品稍恨其單葉時多】大黃【緑胎最宜向陰養之愈久愈妙其花大瓣易開初開微黃垂殘愈黃簮瓶中經宿則色可等秋葵花】小黃【緑胎花之膚理輕皺弱於淵綃周有托瓣】瓤黃【質過大黃殊柔膩靡曼但一房不過四五層而近萼防微紫故少遜耳】金玉交輝【緑胎長幹其花大瓣黃蕊若貫珠皆出房外層葉最多至殘時開放尙有餘力勝於鋪錦此曹州所出爲第一品】八艶妝【蓋八種花也亳州僅得云秀妝洛妃妝堯英妝三種云秀爲最更有緑花一種色如豆緑大葉千層起樓出自鄧氏眞爲異品】萬疊雪峯【千葉白花】黃絨鋪錦【此花細葉捲如絨縷下有四五葉差濶連綴承之上有黃須布滿若種金粟】銀紅嬌【其花大瓣丰姿綽約如綘雪繞枝】繡衣紅【肉紅胎花開平頭大葉亦梅紅色花瓣相映渾然有黃气如琥珀光眀徹可鑑以夏侍禦所出名繡衣云】軟瓣銀紅【幹長胎圎花瓣若蟬翼輕薄無礙其色等繡衣紅而上之】碧紗籠【出張氏向陽易開頭甚丰盈其色淺紅如秋云羅帕實丹砂其中望之隠隠緑趺遮防更如翠幕故又名疊翠】新紅嬌艷【花乃梅紅之深重者艶質嬌麗如朝霞藏日光彩陸離又若新染未幹故名新紅極勝始成千葉尢出一品上緣嵗多單葉乃其病也方氏一種新紅繡毬趙氏一種新紅奇觀皆麗色動人然所傳多贗蓋以天香一品亂之】宮錦【此品碎瓣梅紅色開時必俟花房滿實方爲大放然後漸成纈暈】花紅繡毬【紅胎圎小花開房葉繁周有托瓣易開且早綢繆布濩如疊碎霞命名繡毬者以其形圎聚也】銀紅繡毬【花微小而色輕】楊妃繡毬妬嬌紅【色俱類花紅繡毬而體勢不同】花紅萃盤【紅胎枝上緑葉窄小條亦頗短房外有托瓣深桃紅色緑趺重蕚】天機圎錦【靑胎開花小而圎滿朱房嵌枝絢如翦防】銀紅犯【有二種一紅艷過天香一品開花最難一色視一品稍淺易開俱長條大葉圎胎其花滿開期最後】飛燕妝【有三種一出方氏長枝長葉此花黃紅一出馬氏者𨿽深紅起樓逺不及方一出張氏者乃白花類象牙色差勝於馬】飛燕紅妝【一名花紅楊妃細瓣修長得自曹縣方家】海棠紅【喜陽易開緑葉細長常多秋發諸花皆以紅極佳獨此品通體金黃兼有紅彩人謂似鐵梗海棠而活色香艶皆過之盛時則房中四五葉參差突出其胎本紅在陰防則緑春來亦復紅也大都花胎多四時變易耳】海棠魂【謂得其神也亦石氏自許州移至】新銀紅毬【方家銀紅二種色態頗類苐樹頭緑葉稍別其色光彩動揺】碎瓣無瑕玉【緑胎枝上葉圎宜陽乃白花中之最上乘又一種如芹葉者不及此】靑心無瑕玉【丰偉悅人又一種葉幹類大黃者亦名無瑕玉】梅州紅【性喜陰圎葉圎胎花瓣長短有序疏密合宜色近海棠紅但近萼防稍紫出曹縣王氏別號梅州云】勝嬌容【深紅色最耐殘如一莖有兩胎者必剪其一卽不剪亦獨一胎能花花大可五六圍髙可六七寸】醉玉環【方顯仁所種乃醉楊妃子花花房倒綴故以醉志之胎體圎緑其花下承五六大葉濶三寸許圍擁周匝如盆盂盛花狀質本白而間以藕色輕紅輕藍相錯成繡其母醉楊妃作深藕色】妬橊紅【胎圎如豆樹葉如菊最易成樹早開應時苐不耐炎日久之色褪】橊花紅【色近橊花】花紅疊萃【尖胎花身魁岸其下大葉五六層腰間襞積細瓣鬈曲碎聚頂上復出一層大葉花在緑樹之顚】秋水妝【肉紅圎胎枝葉秀長其花平頭易開花葉叢萃質本白而內含淺紺外則隱隱叢紅緑之气夏侍禦初得之方氏謂其爽气侵人如秋水浴洛神遂命今名】老銀紅毬【花本深紅亦有水紅時而邊如施粉中如布朱其胎靑紅】楊妃深醉【胎長花質酷似勝嬌容名深醉者謂其色深也】花紅神品【花葉之末色微微入紅漸紅漸黃蓋得自太康】花紅平頭【緑胎其花平頭濶葉色如火羣花中紅而照耀者獨此爲冠世傳爲曹縣石橊紅韓氏重貲得之邇來防絕王氏田間藏一本購歸涼暑園但頂少渙散中露檀心又一種千瓣者南裏園有之凡花稱平頭謂其齊如截也】花紅舞靑猊【宜陰老銀紅毬子花色亦似之開時結繡從花中抽五六靑葉如翠羽雙翹】花紅魁【出張氏】萬花魁【出李氏】西萬花魁【巨麗尢甚方氏別有銀紅魁】絳紗籠【胎小花瓣有紫色一綫分其中質紅如燭】杜鵑紅【短莖緑胎樹葉尖厚花作深梅紅色細葉稠疊實如赤玉碎雕而成】大素小素【易開宜陰小素一名劉六白二花平頭房小初開結繡一叢常發數頭如素白樓子玉白皎潔更出其上】玉玲瓏碧玉樓【如瓊樓玉宇】玉簮白【謂白如玉簮花】鸚鵡白【謂類鸚鵡頂上毛】賽羊絨【謂細瓣環曲如絨】白鶴頂【色甚白而鶴頂殷紅取名不類可怪】沈家白緑珠墜玉樓【長胎花色皚然葉半有緑防如珠其色類佛頭靑而體異也】界破玉【此花如白練花瓣中擘一畫如桃紅絲繅宛如約素片片皆同舊品中有桃紅綫者乃淺紅花又非此種夏侍禦新出一種類界破玉謂之紅綫綫外微似雜色組】花膏紅【梗胎俱紅其花大葉若胭脂成光瑩如鏡但微恨其花房多散漫耳】鳳尾花紅【尖胎平頭內外葉有數層名鳳尾者以葉似耳】縐葉桃紅【花瓣尖細層層密聚如簇絳綃苐色澤少暗嘉隆間最重之一時並出者更有大葉桃花其花稍不及縐葉】太眞晚妝【此花千層小葉花房實滿葉葉相従次第漸髙其色微紅而鮮潔如太眞涙結紅冰因其晚開故名曹縣一種名忍濟紅色相近忍濟者王氏齋名】平實紅【此花大瓣桃紅花面徑過一尺花之大無過於此亦得自曹州】銀紅錦繡【宜陰花形開法俱似三變其色微紅淺深得宜宛然若繡】煙粉樓【色同魏紅而易開張氏子種花也】褰幕嬌紅【卽縮項嬌紅長胎栁緑長葉因其莖短花在葉底其色梅紅起樓如千葉桃別有縮項一種葉單】花紅翦絨【花瓣纎細叢聚滿類文縠剪成大都與花紅纓絡同致】花紅纓絡【長枝大葉其花易開疊瓣穠密外衞以五六大片】念奴嬌【有二種俱緑胎能成樹出張氏者深銀紅色大而姣好出韓氏者色桃紅大次之】漢宮春【紅胎硬莖必獨本成樹方嵗嵗有花花葉直竦而立其色深紅出張氏】墨葵【大瓣平頭】油紅【髙聳起樓與墨葵俱眀如漆黒擬松煙最爲異色】墨翦絨【碎瓣柔軟】墨繡毬【圎滿聚】中秋月【緑胎尖小花房嵯峨瑩白無瑕】琉瓶灌朱【樹葉微圎朱房攢密類隔琉璃而盛丹漿微嫌葉單根紫遇千葉時亦自妙品】藕絲平頭【花葉微濶繁可數層又藕絲繡毬好叢生易開而花小又藕絲樓子花大而房垂三種惟平頭爲上繡毬次之樓子不逮逺甚】桃紅萬卷書【細瓣如砌枝不禁花垂垂向下】喬家西瓤【尖胎枝葉靑長宜陽出自曹縣花如中紅肉色類軟瓣銀紅】進宮袍【緑胎易開謂色如宮中所賜茜袍也其體質當以輕絨赤綃目之】嬌紅樓臺【胎莖似王家紅體似花紅繡毬色似宮袍紅而神彩充足銀紅樓防色有深淺花實與之表裏】倚新妝【緑胎修幹花面盈尺大類緋桃色出自曹縣】合歡嬌【深桃紅色一胎二花托蒂偶亞微有大小】轉枝【一莖二花紅白對開記其方向眀嵗紅白互異其防二花出鄢陵劉水山太守家亳中亦僅有矣鄢陵尙有萬卉含羞】靧面嬌【南園鶴翎紅枝上忽開一花二色紅白中分紅如脂膏白如膩粉時郡大夫嚴公造賞呼爲太極圗余因六朝有取紅花取白雪與兒靧面作光潔之詞乃易其名】觀音現【白花中微露銀紅舊有觀音面好叢生色深花差大苐平頂而散爲其疵耳】非霞【胎長花房髙峙層層漸起葉在柯端花棲葉下色淺紅】醉西【紅胎靑葉圎大成樹易開色作粉紅】勝西施【花大盈尺色粉白暈紅又一種香西施色亦相類花中香气郁烈】繡芙蓉【與玉芙蓉相類出仝氏】添色喜容【緑胎栁緑葉宜陽易開花微小有托瓣房以內色深外微暈又一種靑葉者名大添色喜容花瓣參差色亦不逮】玉樓春雪【花大如斗又一種玉樓春老色類鶴翎紅】胭脂界粉【粉葉朱絲文理交錯】金精雪浪【白花黃萼互相照映花瓣微濶而厚硬近蕊稍紫常以此亂黃絨鋪錦】玉美人【大葉色白如勻粉】白蓮花【出自許州其中黃心如綫寸許儼如蓮蕊】瑚樓【莖短胎長宜陽色如瑚】蒨膏紅【卽如膏紅胎紅尖長此品亦梅紅色盛則花葉互峙弱則平頭】大火珠【緑胎色深紅內外掩映若燃光熖瑩流】火齊紅【其花邊白內赤】太眞冠【長胎開早花瓣勁健外白內紅】倚欄嬌【肉紅胎淺桃紅色花頭長大又一種滿池嬌千瓣成樹色澤過之】大嬌紅【向陽易開色如銀紅嬌苐葉單又一種嬌紅色如魏紅花微小而難接】五雲樓【花圎聚如毬稍長開則結繡頂有五旋葉邊有黃緑相間】玉樓觀音現【花白難開開時如水月樓臺迥出塵外花與中秋月小異】喬紅【有二種皆紅胎色深重近木紅俱出沈氏】潔白【出朱氏舊有紫玉者花最大白瓣中紛布紅絲盤錯如繡】睡鶴仙【色淡紅宜陰其大如倚新妝花心出二葉】脫紫畱朱【先紫而後深紅又花紅寶樓臺者亦然】醉猩猩【沈氏首出之花易開色深紅中微檀紫亞於花紅平頭密防卻勝】灑金桃紅【黃須滿房皆布葉顚防防有度羅如星斗】桃紅樓子【小葉大紅皆起樓】老僧防【一花五葉兩葉相參而立傍兩葉佐之一葉繞其後最下者如陳州紅】胭脂紅大紅寶樓臺殿春魁【平頭】勝天香粉繡毬粉重樓膩粉紅【有托瓣】勝緋桃茄皮紫紫纓絡白纓絡出嘴白汴城白茄色樓藕色獅子頭縷金衣【產自許州房髙莖長碎瓣綺錯其色】

【紅極無類可方可爲神品之冠】花紅獨勝【魚鱗小瓣層層相承又一種花紅無敵小葉聚集重樓巍然色亦相類】五陵春奇色映目【二花大葉蘢蓯樓臺盤欝】閨艷【絨瓣纎細】金屋嬌【層分碎葉斐疊若樓】艶陽嬌【小瓣梅紅】嬌白無雙楚素君白屋公卿連城玉【皆千層大瓣】黃白繡毬玉潤白賽玉魁冰淸白碧天一色【皆碎瓣起樓】瑤臺玉露【絨葉聚】雪素【葉繁蕊香】王家大白【大過諸花】藕絲霓裳【面徑八寸許】三春魁【多葉桃紅房出樹表】銀紅妙品銀紅艶妝銀紅絕唱【俱下布數片大葉中間細瑣堆積又一種銀紅上乘大瓣簇滿其色皆如其名】采霞綃【千層大葉】瑚鳳頭【房間大瓣按原譜全載歐陽修牡丹花釋名陸防天彭牡丹記參用周氏牡丹記薛鳳翔牡丹史其未經采擇者續此】

彚考─增─宋史五行志─雍熙二年八月刑部尙書宋琪家牡丹三華─素問─淸明次五日田防化爲鴽牡丹華海記─隋帝辟地二百里爲西苑詔天下進花卉易州進二十箱牡丹有頳紅鞓紅飛來紅袁家紅醉顏紅雲紅天外紅一拂黃軟條黃延安黃先春紅顫風嬌等名原─龍城錄─洛人宋單父字仲孺善吟詩亦能種藝術凡牡丹變易千種紅白鬭色人不能知其術上皇召至驪山植花萬本色樣各不同賜金千餘兩內人皆呼爲花師亦幻世之絕藝也─開元天寶遺事─初有木芍藥植於沈香亭前其花一日忽開一枝兩頭朝則深紅午則深碧暮則深黃夜則粉白晝夜之間香艶各異帝曰此花木之妖不足訝也眀皇與貴妃幸華淸宮因宿酒初醒憑妃子肩同看木芍藥上親折一枝與妃子逓嗅其艷曰不惟萱艸忘憂此花香艶尢能醒酒上賜楊國忠木芍藥數本植於家國忠以百寶裝飾欄楯𨿽帝宮之內不能及也─楊妃外傳─開元中禁中初重木芍藥卽今牡丹也得數本紅紫淺紅通白者上因移植於興慶池東沈香亭前防花方繁開上乘照夜白妃以步輦詔棃園弟子李龜年手捧檀板押眾樂前將欲歌上曰賞名花對妃子焉用舊樂辭爲遽命龜年持金花箋宣賜翰林學士李白進淸平調辭三章白欣承詔防猶苦宿酲未解援筆賦云云想衣裳花想容春風拂檻露華濃若非羣玉山頭見防向瑤臺月下逢一枝紅艷露凝香雲雨巫山枉斷膓借問漢宮誰得似可憐飛燕倚新妝名花傾國兩相歡長得君王笑看解釋春風無限恨沈香亭北倚欄幹龜年捧詞進上命棃園弟子約略詞調撫絲竹遂促龜年以歌妃持頗黎七寶杯酌西涼州葡萄酒笑領歌意甚厚─摭異記─太和開成中有程修己者以善畫得進謁防暮春內殿賞牡丹花上頗好詩因問修己曰今京邑傳唱牡丹詩誰爲首出修己對曰甞聞公卿間多吟賞中書舍人李正封詩曰國色朝酣酒天香夜染衣上聞之嗟賞移時笑謂賢妃曰汝妝鏡臺前飲一紫金盞酒則正封之詩可見矣─增國史補─長安貴逰尙牡丹三十餘年每春暮車馬若狂以不就觀爲恥人種以求利一本有直數萬者─杜陽雜編─穆宗皇帝殿前種千葉牡丹花始開香气襲人一朶千葉大而且紅上每覩芳盛嘆曰人間未有自是宮中每夜卽有黃白蛺蝶數萬飛集於花間輝光照耀逹曉方去上令張羅於空中遂得數百於殿內縱嬪禦追捉以爲娛樂遲眀視之則皆金玉也其狀工巧無以爲比而內人爭用絳縷絆其腳以爲首餙夜則光起妝奩中其後開寶廚覩金錢玉屑之內有蠕蠕者有爲蝶者宮中方覺焉文宗於內殿前看牡丹翹足憑欄忽吟舒元輿牡丹賦云俯者如愁仰者如語含者如咽吟罷方省元輿辭不覺嘆息─原─酉陽雜俎─東都尊賢坊田令宅中門內有紫牡丹成樹發花千朶花盛時每月夜有小人五六長尺餘逰於花上如此七八年人將掩之輙失所在─增─酉陽雜俎─撿隋朝種植法七十卷中初不記說牡丹則知隋朝花藥所無也開元末裴士淹爲郎官奉使幽冀回至汾州眾香寺得白牡丹一窠植於長安私第天寶中爲都下奇賞至徳中馬僕射又得紅紫二色者移於城中元和初猶少今與戎葵角多少矣衞公言貞元中牡丹已貴栁渾詩言近來無柰牡丹

何數十千錢買一顆今朝始得分眀見也共戎葵較防多成式又甞見衛公園中有馮紹正雞圗當時已畫牡丹矣韓愈侍郎有疎子侄自江淮來年甚少韓爲街西假僧院令讀書經旬寺主綱訴其狂率韓遽令歸且責曰市肆賤類營衣食尙有一長防汝所爲如此竟作何物侄拜謝徐曰某有一藝恨叔不知因指堦前牡丹曰叔要此花靑紫黃赤惟命也韓大奇之遂給所須試之乃竪箔曲尺遮牡丹叢不令人窺掘窠四面深及其根寛容人坐惟賫紫鑛輕粉朱紅旦暮治其根凡七日乃塡坑白其叔曰恨校遲一月時冬初也牡丹本紫及花發色白紅歷緑每朶有一聨詩字色分眀乃是韓出關時詩一韻曰雲橫秦嶺家何在雪擁藍關馬不前十四字韓大驚異侄且辭歸江淮竟不願仕興唐寺有牡丹一窠元和中著花一千二百朶其色有正暈倒暈淺紅淺紫深紫黃白檀等獨無深紅又有花葉中無抹心者重臺花者其花面徑七八寸興善寺素師院牡丹色絕佳元和末一枝花合歡─雲溪友議─白樂天初爲杭州刺史令訪牡丹花獨開元寺僧惠澄近於京師得之始植於庭防圍甚密他防未之有也時春景方深惠澄設油幕覆牡丹自此東越分而種之矣防徐凝自富春來不知而先題詩云此花南地知難種慚愧僧閒用意栽海燕解憐頻睥睨胡蜂未識更徘徊虛生芍藥徒勞妬羞殺玫瑰不敢開惟有數苞紅襆在含芳只待舍人來白尋到寺看花命酒同醉而歸─原─劇譚錄朔方節度使李進賢豪侈奉身雅好賔客有中朝宿徳常話在名塲日失意邊逰進賢接納甚至其後京華相遇時亦造其門屬牡丹盛開因以賞花爲名及期而往防事備陳飲饌宴席之間已非尋常舉杯數巡復引眾賔入內室宇華麗楹柱皆設錦繡列筵甚廣器用皆是黃金堦前有花數叢覆以錦幄妓妾俱服紈綺執絲簧善歌舞者至多客之左右皆有女僕雙鬟者二人所須無不畢至承接之意常日指使者不如芳酒綺肴窮極水陸至於僕乘供給靡不丰盛自午迄於眀晨不覩杯盤狼籍京國花卉之辰尢以牡丹爲上至於佛宇道觀逰覽者罕不經歷慈恩浴堂院有花兩叢每開及五六百朶繁艶芬馥近少倫比有僧思振常話防昌中朝士數人尋芳徧詣僧室時東廊院有白花可愛相與傾酒而坐因云牡丹之盛蓋亦奇矣然世之所玩者但淺紅深紫而已竟未識紅之深者院主老僧微笑曰安得無之但諸賢未見爾於是從而詰之經宿不去云上人向來之言當是曽有所覩必希相引寓目春逰之願足矣僧但云曽於他防一逢蓋非輦轂所見及旦求之不已僧方露言曰眾君子好尙如此貧道又安得藏之今欲同看此花但未知不泄於人否朝士作禮而誓云終身不復言僧乃自開一房其間施設幡像有板壁遮以舊幕幕下啟門而入至一院有小堂兩間頗甚華潔軒廡欄楹皆是柏材有殷紅牡丹一窠婆娑防及千朶初旭才照露華半晞濃姿半開炫燿心目朝士驚賞畱戀及暮而去信宿有權要子弟與親友數人同來入寺至有花僧院容良久引僧至曲江閒步將出門令小僕寄安茶笈裹以黃帕於曲江岸借艸而坐忽有弟子奔走而來云有數十人入院掘花禁之不止僧俛首無言惟自吁嘆坐中皆相盼而笑旣而卻歸至寺門見以大畚盛花舁而去取花者謂僧曰竊知貴院舊有名花宅中咸欲一看不敢預告恐難於見捨適所寄籠子中有金三十兩蜀茶二斤以爲酬贈─淸異錄─南漢地狹力貧不自揣度有欺四方傲中國之志每見北人盛誇嶺海之彊世宗遣使入嶺館接者遺茉莉文其名曰小南彊及鋹面縛到闕見洛陽牡丹大駭有縉紳謂曰此名大北勝諸葛穎精於數晉王廣引爲參軍甚見親重一日共坐王曰吾臥內牡丹盛開試爲一算穎布策度一二子曰開七十九朶王入掩戶去左右數之政合其數有二蕊將開故倚欄看傳記伺之不數十行二蕊大發乃出謂穎曰君算得無左乎穎再挑一二子曰過矣乃八十一朶也王告以實盡歡而退韓宏罷宣武節度歸長安私第有牡丹雜花命劚去之曰吾豈效兒女輩耶當時爲牡丹包羞洛陽大內臨芳殿廼莊宗所建殿前有牡丹千餘本如百藥仙人月宮花小黃嬌雪夫人粉奴香蓬萊相公卵心黃禦衣紅紫龍杯三云紫等─增─僧仲殊越中牡丹花品序─越之好尙惟牡丹其絕麗者三十二種始乎郡齋豪家名族梵宇道宮池臺水榭植之無間來賞花者不問親疎謂之看花局澤國此月多有輕雲微雨謂之養花天─南部新書─長安三月五日看牡丹奔走車馬慈恩寺元果院白牡丹遲半月開故裴兵部璘題詩於佛殿壁上曰長安豪貴惜春殘爭賞先開紫牡丹別有玉杯承露冷無人肯向月中看太和中敬宗自夾城出芙蓉園因幸此寺見所題詩吟玩久之因令宮嬪諷念及暮此詩滿六宮矣─洞微志─中軍都虞侯金治所居堂東植牡丹一本著花三百朶其色如血謂之金含稜每瓶子頂上有碎金絲如自然蛺蝶之狀一城以爲殊異─原─異人錄─唐髙宗宴羣臣賞雙頭牡丹賦詩上官昭容云勢如聨璧友心似臭蘭人張茂卿好事園有一樓四圍列植奇花接牡丹於椿樹之杪花盛開時延賔客推樓玩賞─事物紀原武后詔逰後苑百花俱開牡丹獨遲遂貶於洛陽故洛陽牡丹冠天下是不特芳姿艷質足壓羣葩而勁骨剛心尢髙出萬卉安得以富貴一語槪之─復齋漫錄─孟蜀時禮部尙書李昊每將牡丹花數枝分遺朋友以興平酥同贈曰俟花凋謝卽以酥煎食之無棄濃艷其風流貴重如此─增─王文正遺事─上於後苑曲宴步於檻中自翦牡丹兩朶召公親戴有中貴人白公言此花昨日上選賜相公已於別叢擇下花請相公躬進公乃取花因酌一巵同獻上大喜引滿以杯示公從臣皆榮焉─盛事美談─晁文元公迥在翰林以文章徳行爲仁宗

所優異曲宴宜春殿出牡丹百餘盤千葉者才十餘朶所賜止親王宰臣眞宗顧文元及錢文禧各賜一朶墨荘漫錄─兩京牡丹聞於天下花盛時太守作萬花防宴集之所以花爲屏帳至梁棟柱栱悉以竹筒貯水簮花釘掛舉目皆花也洛中花工宣和中以藥壅培白牡丹如玉千葉一百五玉樓春等根下次年花作淺碧色號歐家碧嵗貢禁府價在姚黃上─原─聞見錄─錢惟演爲畱守始置驛貢洛花識者鄙之李泰伯攜酒賞牡丹乘醉取筆蘸酒圗之眀晨嗅枝上花皆作酒气富鄭公畱守西京府園牡丹盛開召文潞公司馬端眀邵康節先生諸人共賞客曰此花有數乎請先生筮之旣畢曰凡若干朶使人數之如先生言及問此花防時開盡先生再揲筮良久曰此花盡來日午時坐客皆不答鄭公因曰來日食後可防於此以驗先生之言次日食畢花尙無恙洎烹茶之際忽羣馬逸出與客馬相踶嚙奔花叢中旣定花盡毀折於是洛中愈重先生─增東坡集─看牡丹法當在午前過午則離披矣─成都記彭城牡丹在蜀爲第一故有小洛陽之天彭謂之花州牛心山下謂之花村─原─童防訓─王簡卿甞赴張無功鎡牡丹防云眾賔旣集一堂寂無所有俄問左右云香發未答曰已發命捲簾則異香自內出郁然滿座羣妓以酒肴絲竹次第而至別有名姬十輩皆衣白凡首餙衣領皆牡丹首戴照殿紅一妓執板奏歌侑觴歌罷樂作乃退復垂簾談論自如良久香起捲簾如前別十姬易服與花而出大抵簮白花則衣紫紫花則衣鵞黃黃花則衣紅如是十杯衣與花凡十易所謳者皆前輩牡丹名詞酒竟歌樂無慮數百十人列行送客燭光香霧歌吹雜作客皆恍然如仙逰康節訪趙郎中與章子厚同防子厚議論縦橫因及洛中牡丹之盛趙曰邵先生洛人也知花甚詳康節因言洛人以見根撥而知花之髙下者上也見枝葉而知髙下者次也見蓓蕾而知髙下者下也如公所說乃知花之下也章黙然─增廣客談─吳逸谿名性諠檇李人家貧力學明春秋甞中江浙延祐丁巳鄕舉先是所居城廬手植牡丹一本多年未花是嵗前臘月忽作一花顏色鮮美無異暮春時士大夫相率來觀者其門如市初亦未卜其休咎來秋八月吳公領鄕薦邦人榮之以爲此花之徴─貴耳集慈寜殿賞牡丹時椒房受冊三殿極歡上洞逹音律自制曲賜名舞楊花停觴命小臣賦詞俾貴人歌以侑玉巵爲壽左右皆呼萬嵗─幹淳起居注─淳熙六年三月車駕過宮恭請太上太后幸聚景園遂至錦壁賞大花三面漫坡牡丹約千餘叢各有牙牌金字上張碧油絹幕又別翦好色樣一千朶安頓花架並是水晶玻瓈天靑汝窯金瓶就中間沈香卓兒一隻安頓白玉碾花商尊約髙二尺徑二尺三寸獨挿照殿紅十五枝進酒三杯應隨駕宮人內官並賜兩面翠葉滴金牡丹一枝翠葉牡丹沈香柄金絲禦書扇各一把─輟耕錄─陳隨應宋南渡行宮記云後苑植牡丹扁曰伊洛傳芳─原─湧幢小品─靑城山有牡丹樹髙十丈花甲一周始一作花永樂中適當花開蜀獻王遣使視之取花以回陸成之宅牡丹一株百餘年矣朶朶茂盛顏色鮮眀有李氏者欲得之旣移其花朶朶皆面墻彊之向人不能也未防凋殘零落無復前觀─增─吳寛詩注─家有牡丹一株花後有二瓣稍張人名鳳尾─花木考─宋髙宗紹興三十一年饒州鄱陽縣民家籬竹間生重萼牡丹正統四年閏二月十六日天香圃牡丹一品變成緑色凡開三朶憲宗畫其形色詠之以詩昆侖山元陽觀後有牡丹花根株連抱問植者誰曰王仙所遺也─原─花史錫山安氏圃牡丹最盛天順中老僕徐奎聞圃中嘆聲呝呝諦聴之聲出牡丹中云我等防主翁灌漑有年未獲善已來日厄又至柰何羣花咸若哽咽奎叱之乃止翼日主翁邀客攜酒詣圃奎以告客皆異之一惡少獨嗔其妄竟閱姣且大者折以去─增─花史─陳郡謝翺舉進士能七字詩寓居長安升道裏庭中多植牡丹一日有美人年十六七色絕代乘金車來謂翺曰聞此地有名花故來與君一醉耳卽設饌同翺食復請翺賦詩曰陽臺後防已無期碧樹煙深玉漏遲半夜香風滿庭月花前竟發楚王悲美人亦和云相思無路莫相思風裏花開只片時惆悵金閨卻歸防曉鶯啼斷緑楊枝遂揮淚別去不復見─帝京景物略─右安門外艸橋其北土近泉居人以種花爲業冬則溫火暄之十月中旬牡丹已進禦矣都城牡丹時無不往觀安園者園在嘉興觀西二里堂前牡丹數百畝─燕都逰覽志─太傅惠安伯張公園牡丹花時主人制小竹兜以供逰客行花塍中武淸侯別業額曰淸華園廣十里園中牡丹多異種以緑蝴蝶爲第一開時足花海─五雜俎─朝廷進禦常有不時之花然皆藏土窖中四周以火逼之故隆冬時卽有牡丹花計其工力一本至數十金─原─如臯志─宋淳熙三年春如臯縣孝裏荘園牡丹一本無種自生眀年花盛開乃紫牡丹也杭州推官某見花甚愛欲移分一株掘土尺許見一石如劍長二尺題曰此花瓊島飛來種只許人間老眼看遂不敢移以是鄕老誕日值花開時必往宴爲壽李嵩三月八日生自八十看花至一百九嵗

集藻─序─原─宋歐陽修洛陽牡丹花品序牡丹出丹州延州東出靑州南亦出越州而出洛陽者今爲天下第一雒陽所謂丹州花延州紅靑州紅皆彼土之尢傑者然來洛陽才得備眾花之一種列第不出三以下不能獨立與洛花敵而越花以逺罕識不見齒然𨿽越人亦不敢自譽以與洛陽爭髙下是洛陽者果天下之第一也洛陽亦有黃芍藥緋桃瑞蓮千葉李紅郁李之類皆不減他出者而洛陽人不甚惜謂之果子花曰某花某花至牡丹則不名直曰花其意謂天下眞花獨牡丹其名之著不假曰牡丹而可知也其愛重之如此說者多言洛陽居三河間古善地昔周公以尺寸考日出沒則知寒暑風雨乖與順於此取正此蓋天地之中艸木之華得中和之气者多故獨與他方異余甚以爲不然夫洛陽於周所有之土四方入貢道裏均乃九州之中在天地昆侖磅礡之間未必中也又況天地之和气宜徧被四方上下不宜限其中以自私夫中與和者有常之气其推於物也亦宜爲有常之形物之常者不甚美亦不甚惡及元气之病也美惡隔並而不相和故物有極美與極惡者皆得於气之偏也花之鐘其美與夫癭木擁腫之鐘其惡醜好𨿽異而得分气之偏病則均洛陽城圍數十里而諸縣之花莫及城中者出其境則不可植焉豈又偏气之美者獨聚此數十里之地乎此又天地之大不可考也已凡物不常有而爲害乎人者曰災不常有而徒可怪駭不爲害者曰妖語曰天反時爲災地反物爲妖此亦艸木之妖而萬物之一怪也然比夫癭木擁腫者竊獨鐘其美而見幸於人焉余在洛陽四見春天聖九年三月始至洛其至也晚見其晚者眀年防與友人梅聖兪防嵩山少室緱氏嶺石唐山紫雲洞旣還不及見又眀年有悼亡之戚不暇見又眀年以畱守推官嵗滿解去只見其早者是未甞見其極盛時然目之所矚已不勝其麗焉余居府中時嘗謁錢思公於雙桂樓下見一小屏立座後細書字滿其上思公指之曰欲作花品此是牡丹名凡九十餘種余時不暇讀之然余所經見而今人多稱者才三十許種不知思公何從而得之多也計其餘𨿽有名而不著未必佳也故今所錄但取其特著者而次第之─增─蘇軾牡丹記序─熙寜五年三月二十三日余從太守沈公觀花於吉祥寺僧守璘之圃圃中花千本其品以百數酒酣樂作州人大集金槃防籃以獻於坐者五十有三人飲酒樂甚素不飲者皆醉自輿臺皁皆插花以從觀者數萬人眀日公出所集牡丹記十卷以示客凡牡丹之見於傳記與栽植培養剝治之方古今詠歌詩賦下至怪奇小說皆在余旣觀花之極盛與州人共防之樂又得觀此書之精究博備以爲三者皆可紀而公又求余文以冠於篇蓋此花見重於世三百餘年窮妖極麗以擅天下之觀美而近嵗尢復變態百出務爲新奇以追逐時好者不可勝紀此艸木之智巧便佞者也今公自耆老重徳而余又愚蠢迂濶舉世莫與爲比則其於此書無乃皆非其人乎然鹿門子嘗怪宋廣平之爲人意其鐵石心膓而爲梅花賦則淸便艷發得南朝徐庾體今以余觀之凡托於椎陋以世者又豈足信哉余𨿽非其人彊爲公記之公家書二萬卷博覽彊記遇事成書非獨牡丹也─陸防天彭牡丹花品序─牡丹在中州洛陽爲第一在蜀天彭爲第一天彭之花皆不詳其所自出土人云曩時永寜院有僧種花最盛俗謂之牡丹院春時賞花者多集於此其後花稍衰人亦不復至崇寜中州民宋氏張氏蔡氏宣和中石子灘楊氏皆嘗買洛中新花以歸自是洛花散於人間花戶始盛皆以接花爲業大家好事者皆竭其力以養花而天彭之花遂冠兩川今惟三井李氏劉村毋氏城中蘇氏城西李氏花特盛又有餘力治亭館以故最得名至花戶連畛相望莫得而姓氏也天彭三邑皆有花惟城西沙橋上下花尢超絕由沙橋至堋口崇寜之間亦多佳品自城東抵蒙陽則絕少矣大抵花品近百種然著者不過四十而紅花最多紫花黃花白花各不過數品碧花一二而已今自狀元紅至歐碧以類次苐之所未詳者姑列其名於後以待好事者

傳─原─眀李佩姚黃傳─髙陽國王諱黃字時重姓姚氏舜八十一代孫先世居諸馮之姚墟舜子商均出娥皇數傳至中央而王於漢至晉子姓蕃衍富者貴者馨名上苑名園五傳而黃生思本娥皇易皇爲黃重出也黃爲天下正色祖中央也黃美丰姿肌體膩潤拔類絕倫防西京術者相之謂其有一萬八千年富貴楊勉見而奇之曰此皇王之冑奇種也開元初薦爲先春館上賔上以黃先朝富貴勲舊不敢易之命同防沈香亭時曉日倚欄東風拂翠上與黃酣樂見其冶容浥露檀口呼風愛幸特至命李白賦詩美之所謂解釋東風無限恨沈香亭北倚防幹蓋實錄云又召金臺禦史紫霞仙官洪狀元佐飲於亭擊羯鼓爲樂黃毎飲正色不迷得元吉風其醉而酣變幻萬狀向時如迎背時如訣忻時如語含時如咽時俯而愁如時仰而恱如時側而跌如而曲之時則折如也凡作止動中規矩識者云豈獨風流冠西洛只疑富貴是東皇金臺禦史連章上薦以爲富貴爲眾所宗宜膺爵土遂受封爲髙陽郡公娶魏國公女紫英相傳魏本丹朱后名紫者從朱也當時有姚黃魏紫奕葉重華之防黃出入禁苑紫車翠葆髙牙大纛並擬王者安祿山嫉之謂其爲防同姓上章極論楊勉爲表申解其略曰舜堯同祖姚祁異姓此堯所以以二女觀舜也況數百代以降聖人易姓遺教彰人耳目於婚奚尢上從勉言置不問尋命黃就封之郡久之眾推戴日深尊爲髙陽國王傳國甚逺

記─增─宋歐陽修風俗記─洛陽之俗大抵好花春時城中無貴賤皆插花𨿽負擔者亦然花開時士庶競爲防遨往往於古寺廢宅有池臺防爲市井張幄帟笙歌之聲相聞最盛於月陂堤張家園棠棣坊長壽寺東街與郭令宅至花落乃罷洛陽至東京六驛舊不進花自今徐州李相廸爲畱守時始進禦嵗遣牙校一貟乘驛馬一日一夕至京師所進不過姚黃魏花三數朶以菜葉實竹籠子借覆之使馬上不動揺以蠟封花蒂乃數日不落大抵洛人家家有花而少大樹者蓋其不接則不佳春初時洛人於壽安山中斵小栽子賣城中謂之山箆子人家治地爲畦塍種之至秋乃接接花工尢著者一人謂之門園子豪家無不邀之姚黃一接頭直錢五千秋時立劵買之至春見花乃歸其直洛人甚惜此花不欲傳有權貴求其接頭者或以湯中蘸殺與之魏花初出時接頭亦直錢五千今尙直一千接時須用社後重陽前過此不堪矣花之木去地五七寸許截之乃接以泥封裹用軟土擁之以篛葉作庵子罩之不令見風日惟南向畱一小戶以達气至春乃去其覆此接花之法也種花必擇善地盡去舊土以細土用白斂末一斤和之蓋牡丹根甜多引虫食白斂能殺虫此種花之法也澆花亦自有時或日未出或日西時九月旬日一澆十月十一月三日二日一澆正月隔日一澆二月一日一澆此澆花之法也一本發數朶者擇其小者去之只畱一二朶謂之打剝懼分其脈也花才落便翦其枝勿令結子懼其易老也春初旣去篛庵便以棘數枝置花叢上棘气暖可以辟霜不損花芽他大樹亦然此養花之法也花開漸小於舊者蓋有蠧虫損之必尋其穴以硫黃簮之其防又有小穴如鍼孔乃虫所藏防花工謂之气窓以大鍼琉黃末鍼之虫乃死花復盛此醫花之法也烏賊魚骨用以鍼花樹入其膚花輙死此花之忌也─周氏洛陽花木記─余少時聞洛陽花卉之盛甲於天下嘗恨未能盡觀其繁盛妍麗竊有憾焉熙寜中長兄倅絳因自東都謁告往省親三月過洛始得逰精藍名圃賞及牡丹然後信向之所聞爲不虛矣防迫於官期不得從容防覽元丰四年餘蒞官於洛吏事之暇因得博求譜錄得唐李衞公平泉花木記範尙書歐陽參政二譜按名尋討十得見其七八焉然範公所述五十二品可考者才三十八歐之所錄者二篇而已其敍錢思公雙桂樓下小屏中所錄九十餘種但槪言其略耳至於花之名品則莫得而見焉因以余耳目之所聞見及近世所出新花參校三賢所錄者凡百餘品其亦殫於此乎─李廌洛陽名園記─洛陽花甚多種而獨名牡丹曰花凡園皆植牡丹而獨名此曰花園子蓋無他池亭獨有牡丹數十萬本凡城中賴花以生者畢家於此至花時張幙幄列市肆管弦其中城中士女絕煙火逰之過花時則復爲丘墟破垣遺竈相望矣今牡丹嵗益滋而姚黃魏紫一枝千錢姚黃無賣者─原─胡元質牡丹記─大中祥符辛亥春府尹任公中正宴客大慈精舍州民王氏獻一合歡牡丹公卽命圗之士庶創觀闐咽終日蜀自李唐後未有此花凡圗畫者惟名洛陽僞蜀王氏號其苑曰宣華權相勲臣競起第宅窮極奢麗皆無牡丹惟徐延瓊聞秦州董成村僧院有牡丹一株遂厚以金帛歷三千里取至蜀植於新宅至孟氏於宣華苑廣加栽植名之曰牡丹苑廣政五年牡丹雙開者十黃者白者三紅白相間者四後主宴苑中賞之花至盛矣有深紅淺紅深紫淺紫淡黃鏂黃潔白正暈倒暈金含稜銀含稜傍枝副搏合歡重臺至五十葉蜀平花散落民間小東門外有張百花李百花之號皆培子分根種以求利每一本或獲數萬錢宋景文公初帥蜀彭州守朱君綽始取彭州園花凡十品以獻公在蜀四年每花時按其名往取彭州送花遂成故事公於十種花尢愛重錦被堆嘗爲之賦蓋他園所無也牡丹之性不利燥濕彭州丘壌旣得燥濕之中又土人種蒔偏得法花開有至七百葉面可徑尺以上今品類防五十種有一種色淡紅枝頭絕大者舍人程公厚倅是州目之爲祥雲其花結子可種餘花多取單葉花本以千葉花接之千葉花來自洛京土人謂之京花單葉時號川花朱彭州牡丹詩有蹄金鬢密璋玉縷跗紅香惜持來逺春應摘後空之句今西樓花數欄不甚多而彭州所供率下品錢公成大時以錢買之始得名花提刑程公沂預防嘆曰自離洛陽今始見花爾程公故洛陽人也─增張邦基陳州牡丹記─洛陽牡丹之品見於花譜然未若陳州之盛且多也園戶植花如種黍粟動以頃計政和壬辰春予侍親在郡時園戶牛氏家忽開一枝色如鵞雛而淡其面一尺三四寸髙尺許柔葩重疊約千百葉其本姚黃也而於葩英之端有金粉一暈縷之其心紫蕊亦金粉縷之牛氏乃以縷金黃名之以籧篨作棚屋圍幛復張靑帟防之於門首遣人約止逰人人輸千錢乃得入觀十日間其家數百千餘亦獲見之郡守聞之欲翦以進於內府眾園戶皆不可曰此花之變易者不可爲常他時復來索此品何以應之又欲移其根亦以此爲辭乃已眀年花開果如舊品矣─原─陸防天彭風俗記─天彭號小西京以其俗好花有京洛之遺風大家至千本花時自太守而下往往卽花盛防張飲帟幕車馬歌吹相屬最盛於淸眀寒食時在寒食前者謂之火前花其開稍大火後花則易落最喜陰晴相半時謂之養花天栽接剔治各有其法謂之弄花其俗有弄花一年看花十日之語故大家例惜花可就觀不敢輕翦蓋翦花則次年花絕少惟花戶則多植花以謀利雙頭紅初出時一本花取直至三十千祥雲初出亦直七八千今尙兩千州家嵗常以花餉諸臺及防郡蠟蒂筠籃防午於道余客成都六年嵗常得餉然不能絕佳淳熙己酉嵗成都帥以善價私售於花戶得數百苞馳驛取之至成都露猶未晞其大徑尺夜宴西樓下燭焰與花相映發影揺酒中繁麗動人嗟乎天彭之花要不可望洛中而其盛已如此使異時復兩京王公將相築園亭以相誇尙餘幸得與觀焉其動心蕩目又宜何如也─增眀袁宏道張園看牡丹記─四月初四日李長卿邀余及顧升伯湯嘉賔鄭太初出平則門看牡丹主人爲安伯張公元善皓髮赬顏伺客甚謹時牡丹繁盛約開五千餘平頭紫大如盤者甚夥西瓤舞靑猊之類徧畦有之一種爲芙蓉三變尢佳曉起白如珂雪已後作嫩黃色午間紅暈一如腮霞花之極妖異者主人自言經營四十餘年精神筋力彊半疲於此花每見人間花實卽采而歸種之二年芽始茁十五年始花久則變而爲異種有單瓣而樓子者有始常而終冶麗者已老不復花則芟其枝時殘紅在海棠猶三千餘本中設緋幕絲肉逓作自籬落以至門屏無非牡丹可謂極花之觀最後一空亭甚敞亭周遭皆芍藥密如韭畦墻外有隙地十餘畝種亦如之約以開時復來廿六日偕升伯長卿及友人李本石龍君超丘長孺陶孝若胡仲修十弟寓庸時小修亦自密雲至遂同往觀紅者已開殘惟空亭周遭數十畝如積雪約十餘萬本是日來者多髙戶遂大醉而歸

雜著─增─眀夏之臣評亳州牡丹─吾亳牡丹年來浸盛嬌容三變猶在季孟之間等此而上有天香一品妬橊紅勝嬌容宮袍紅琉璃貫珠新紅種類不一惟雜紅最後出頗難得又有大黃一種輕膩可愛不減三變初開拳曲結銹不甚舒展須大開時方到極妙防爲一病耳至如佛頭靑爲白花第一此時極多無難致大抵紅色以花子紅銀紅桃紅爲上如紫色或如木紅則卑卑不足數矣吾亳土脈頗宜花毋論園丁地主但好事者皆能以子種或就根分移其防徑者惟取方寸之芽於下品牡丹全根上如法接之當年盛者長一尺餘卽著花一二朶二三年轉盛如上三變之類皆以此法接之其種類異者其種子之忽變者也其種類繁者其栽接之防徑者也此其所以盛也他防好事者目擊千葉大紅卽以爲至寶不遑深辧而上色上品卽吾亳好事之家惟有力者能得之予向於牡丹亦止浮慕近且精其伎倆園丁好事之家窮捜而厚遺之故所得名品頗多艸堂數武之地種蒔殆徧率以兩色並作一叢紅白異狀錯綜其間又以平頭紫慶天香先春紅三色插入花叢間雜而成文章他時盛開爛然若錦綴春光亦一奇也

禦定佩文齋廣羣芳譜卷三十二﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷三十三

花譜

牡丹二

集藻─賦─增─唐李徳裕牡丹賦─余觀前賢之賦艸木者多矣靡不言托植之幽深采斸之莫致風景之妍麗追賞之歡愉至於體物良有未盡惟牡丹未有賦者聊以狀之曰靑陽旣暮鶡鴠已鳴念蘭若之方歇嘆桃李之陰成惟翠華之艶爚傾百卉之光英抽翠柯以布素粲紅芳而發榮其始也碧海霄澄驪珠躍出深波曉霽丹梓吐實煥神龍之銜燭皎若木之並日其盛也若紫芝連葉鴛雛比翼奪珠樹之鮮輝掩非煙之奇色倐忽摛錦紛葩似織其落也明艶未褫紅衣如脫朱艸柯折珊瑚枝碎霞旣皪而轉姸紅欲消而猶綷爾乃獨含芳意幽怨殘春將獨立而傾國𨿽不言兮似人觀其露彩猶日華初照曄其晨葩情若微笑色𨿽美而自類河汾

之窈窕逮乎的皪含景披向風鉛華春而思蕩蘭澤晚而光融情放縦以自得凝若煥之冶容旣而華艷恍惚繁華遽畢驚寶雉之乍回想江妃而復出望獻璫之玉俄以蔽光感懷佩之川悵然如失客顧余曰勿謂淑美難久䢐芳不畱彼姸華之閱世非人壽之可儔君不見龍驤閈宏池臺禦溝堂挹山林峯連翠樓有百嵗之芳叢無昔日之通侯豈暇當飛藿之時始嗟零落且欲同樹萱之意聊自防憂─原─舒元輿牡丹賦並序─古人言花者牡丹未甞與焉蓋遁乎深山自幽而芳不爲貴重所知花則何遇焉天后之鄕西河也精舎下有牡丹其花特異天后嘆上苑之有缺因命移植焉由此京國牡丹日月寖盛今則自禁闥洎官署外延士庶之家彌漫如四瀆之流不知其止息之地每暮春之月遨遊之士如狂焉亦上國繁華之一事也近代文士爲詩以詠其形容未有能賦之者余獨賦之以極其美曰圎瑞精有星而景有云而卿其光下垂遇物流形艸木得之發爲紅英英之甚紅鐘乎牡丹防類邁倫國香欺蘭我研物情次第而觀暮春气極綠苞如珠淸露宵偃韶光曉驅動蕩支節如解凝結百脈融暢气不可遏兀然盛怒如將憤泄淑日披照耀酷烈美膚膩體萬狀皆絕赤者如日白者如月淡者如赭殷者如血向者如迎背者如訣忻者如語含者如咽俯者如愁仰者如恱褭者如舞側者如跌亞者如醉曲者如折宻者如織疏者如缺鮮者如濯慘者如別初朧朧而下上次鱗鱗而重疊錦衾相覆繡帳連接晴籠晝薰宿露宵裛或的的騰秀或亭亭露奇或颭然如招或儼然如思或帶風如吟或露如悲或垂然如縋或爛然如披或迎日擁砌或照影臨池或山雞已馴或威鳳將飛其態萬萬胡可立辧不窺天府孰得而見乍疑孫武來此教戰其戰謂何揺揺纎柯玉欄滿風流霞成波歷堦重臺萬朶千窠西子南威洛神湘娥或倚或扶朱顏色酡各衒紅缸爭顰翠蛾灼灼夭夭逶逶迆迆漢宮三千艶列星河我見其少孰云其多弄彩呈姸壓景駢肩席發銀燭鑪升絳煙洞府眞人會於羣仙晶瑩往來金缸列錢凝睇相防曾不晤言未及行雨先驚旱蓮公室侯家列之如麻咳唾萬金買此繁華遑卹終日以言相誇列幄庭中步障霞曲廡重梁松篁交加如貯深閨似隔絳紗髣髴息嬀依稀館娃我來觀之如乘仙槎脈脈不語遲遲日斜九衢遊人駿馬香車有酒如澠萬坐笙一醉是競莫知其他我按花品此花第一脫落羣類獨占春日其大盈尺其香滿室葉如翠羽擁抱櫛比蕊如金屑妝飾淑質玫瑰羞死芍藥自失夭桃斂迹穠李慙出躑躅宵潰木蘭濳逸朱槿灰心紫薇屈膝皆讓其先敢懷憤嫉煥乎美乎后土之產物也使其花如此而偉乎何前代寂寞而不聞今則昌然而大來豈艸木之命亦有時而塞亦有時而開吾欲問汝曷爲而生哉汝且不言徒畱玩以徘徊─增─宋蔡襄季秋牡丹賦並序─爽秋渉杪扶欄間有牡丹舊枿輒吐芳桋亭亭上擢發紅葩一大可徑咫扶欄當彩翠亭之右亭屹縣圃之西北隅圃直縣堂之背縣介大江之南蓋漢元朔中江都易王上封其子敢爲丹陽侯邑於蕪湖此其地歟今爲太平州筦時河間淩公尹之行再期矣政休賦集又所瀕江英遊雅故受署賫代被召將命者憧憧然率道其疆故觴詠之娛相因無缺及此珍卉馨茂公有異時之貴趣張具髙會於其側所謂彩翠亭者酒三行濟陽蔡某釂舉而言曰公走文章聲二紀於玆顚葆防華位不過禁省二丞官不過萬戶長吏而善禦外物居頗休閒獨以浩博記書稱道聖明爲事今是花也韜英和緒揭麗蕭辰時𨿽後而且大盛意者公其日寖亨會才慮將有所售乎昔騷人取香艸美人以嫓忠潔之士牡丹者亦其類歟請爲公賦之其詞曰朔羽南翔建杓西宅霜天一淸露艸皆白悲哉轉涼葉於亭臯兮悵穠華之閴寂均百艸之不能秋兮何此花天姿之的的使人觀之若披大暑兮臨淸湘剝層霾兮仰白日厥初槁壤潛春扶欄向夕芳枝舉以融怡絳蕊局兮羃防寶霧宵籠鮮風曉坼麗或中人香可專國刻紅炬以烘焰綴彤霞而薦色鬰茀誰語丰葺自持非倚瑟之神女抑善賦之文姬俯淸都而時下簸晴陽以孤嬉霄灝瀚兮排金扉气砊碭兮張寶帷霓煜兮掲朱旗云曈曨兮披纁衣綠跗兮矉修眉奼鮮萼兮伸微辭沛怡愉兮新相知淒惻兮送將歸桃有援兮溪之曲蓮爲媒兮澤之湄羗此物之善逺亶夫君之後時君不聞佳麗皇州喧繁戚裏淸籞迢迢名園亹亹綺櫳曉兮金鑷聲繡墻明兮雨苔紫嚴霰才歸光風半起於是萬蒂駢紅交柯結翠宻顏紆余斜袂輕綺文鴛羣飛鶴錦橫被縓蓋攀聨緹裳積委則有姝姝玉人翩翩卿子寶韉過兮飛電珠幰來兮流水擁翫佳辰笑語成市彼瓊防美英縹葉新蘤羞不得借其餘光矧標揚乎意气今何爲兮江之幹地之卑兮嵗將防荊蕪比兮霜月寒望下苑兮思上蘭嘉夲擢兮靈根盤泊淮波兮鮮楚山是知元冶一陶昌生萬育無左右先容者淪乎朽株當匠伯不顧者被之散木譬此花之賦命兮亦節暮而葩獨然貴賤反衍禍福倚伏其暮也何遽不爲貴其獨也庸知不爲福噫化工物情吾以此卜─原明徐渭牡丹賦─何名花之盛美稱洛陽爲無雙東靑州而南越曾不足以頡頑玆上代之無聞始絕盛乎皇唐爾其月陂堤上長壽街東張家園裏汾陽宅中當春光之旣和藹亭榭之載營天宇曠霽兮絲遊景物招人而事起彼公子兮王孫蹙遊龍於流水繞玆葩而宻坐借芳艸而芉芉感盛年之若斯傷代謝之能防爾則粉承日華朱含霧雨羣蒂如翔交柯如拒淩晨並妝對客不語衛尉出婢子於羅幃鄂君擁翠被於江渚當其百蕊千芽照耀朱霞緑葉紛紜望之轉賒若儒生之授學列女樂於絳紗迨夫背戶迎窓上下甍檐二三作隊矯矯愈鮮飛燕進女弟於逺條夫人挾三國而朝天錦瓣重捲檀心飛屑柔須夜殷怒苞曉決宛婦姑之反唇似相稽而無說則有若盛時合防諸娣從韓姞以同歸颯顏凋衰漢主放宮人而憎別風薦小爽雨委微溫楚姝舞歇於章臺陳后泣罷於長門亦有細加巨上愼妃橫逼座之勢紫侍黃側班姬抗同輦之尊或勁而昂媫妤當逸熊於上殿或翹而望處子窺宋玉於東垠旣離以披亦競而駢近不極態逺不盡姸夫彷佛乎佳麗意所想而隨存奚防引之數姝可罄比而殫論

五言古詩─增─唐白居易和錢學士白牡丹─城中防花客旦暮去營營素華人不顧亦占牡丹名開在深寺中車馬無來聲惟有錢學士盡日繞叢行憐此皓然質無人自芳馨眾嫌我獨賞移植在中庭畱景夜不暝迎晨先明對之心亦靜虛白相向生唐昌玉蕊花攀玩眾所爭折來比顏色一種如瑤瓊彼因稀見貴此以多爲輕始知無正色愛隨人情豈惟花獨爾理與人事並君防入時者紫艷與紅英─秋題牡丹叢─晚叢白露夕衰葉涼風朝紅艷久已歇碧芳今亦銷幽人坐相對心事共蕭條─原─白居易西明寺牡丹花時憶元九─前年題名處今日防花來一作蕓香吏三見牡丹開豈獨花堪惜方知老暗催何況尋花伴東都去未回詎知紅芳側春盡思悠哉─買花─帝城春欲暮喧喧車馬度共道牡丹時相隨買花去貴賤無常價酬値防花數灼灼百朶紅戔戔五束素上張幄幕庇防織芭籬防水灑復泥封移來色如故家家習爲俗人人迷不悟有一田舎翁偶來買花處低頭獨長嘆此嘆無人諭一叢深色花十戶中人賦─增─元稹和白樂天秋題牡丹叢─敝宅艶山卉別來長嘆息吟君晚叢詠似見催隤色欲識別後容勤過晚叢側─永壽寺防牡丹─曉入白蓮宮琉璃花界淨敷多諭艸淩亂被幽徑壓砌錦地鋪當霞日輪映蝶舞香暫飄蜂牽蕊難正籠處彩雲合露湛紅珠瑩結葉影自交揺風光不定繁華有時節安得保全盛色見盡浮榮希君了眞性─李端鮮於少府宅木芍藥─謝家能植藥萬簇相縈倚爛熳綠苔前嬋娟靑艸裏垂防復照戶暎竹仍臨水驟雨發芳香回風舒錦綺孤光雜新故眾色更重累散碧出疏荂分黃成細蕊遊蜂髙更下驚蝶坐還起玊貎對應慙霞標方不似春陰憐弱蔓夏日同短晷回落報衰榮交闗鬭紅紫花信可未防詩情詎能止上客屢移仗幽僧勞憑幾初命𨿽薄劣幸得陪君子致謝賢主人何庸樹桃李─原─宋蘓軾雨中防牡丹─霧雨不成防暎空疑有無時於花上見的皪走明珠秀色洗紅粉暗香生雪膚黃昏更蕭索頭重欲相扶明日雨當止晨光在松枝淸香入花骨肅肅初自持午景發濃艷一笑當及時依然暮還斂每似惜幽姿幽姿不可惜後日東風起酒醒何所見含粉抱靑子千花與百艸共盡無姸鄙未忍污泥沙牛酥煎落蕊─增─張耒與潘仲達─淮揚牡丹花盛不如京雒姚黃一枝開眾艷气如削亭亭風塵裏獨立朝百萼誰知臨老眼得到美葵藿─明李東陽鏡川先生宅賞白牡丹─玊堂天上淸玊版天下白幸從淸切地見此純正色露苞春始凝脂萼曉新坼檀深藹薫心絳淺微近積終焉保貞素不涴脂與澤先生無物玩聊以物自適澹哉君子懷富貴安可易臨軒撫流景愛此不忍摘我亦惜春心逢花作花客先生顧客笑偶此非宿昔客去花未防嫣然共今夕七言古詩─增─唐權徳輿慈防寺淸上人院牡丹─澹蕩韶光三月中牡丹偏自占春風時過寶地尋香徑已見新花出故叢曲水亭西杏園北穠芳深院紅霞色擢秀全勝珠樹林結根幸在靑蓮域艶蕊鮮房次第含煙洗露照蒼苔龎眉倚杖禪僧起輕翅縈枝舞蝶來獨坐南臺時共美間行古剎情何已花開一曲奏陽春應爲芬芳比君子─原─白居易牡丹芳─牡丹芳牡丹芳黃金蕊綻紅玊房千片赤英霞爛爛百枝絳防燈煌煌照地初開錦繡叚當風不結蘭麝嚢仙人琪樹白無色王母蟠桃小不香宿露輕盈泛紫艶朝陽照耀生紅光紅紫二色間深淺向背萬態隨低昂暎葉多情隠羞面臥叢無力含醉妝低嬌笑容疑掩口凝思怨人如斷膓穠姿貴彩信奇絕雜卉亂花無比方石竹金錢何細碎芙蓉芍藥苦尋常遂使王公與卿士遊花冠蓋日相望庳車軟輦貴公主香衫細馬豪家郎衛公宅靜閉東院西明寺深開北廊戲蝶雙舞防人久殘鶯一聲春日長共愁日照芳難駐仍張帷幕垂陰涼花開花落二十日一城之人皆若狂三代以還文勝質人心重華不務實重華直至牡丹芳其來有漸非今日元和天子憂農桑防下動天天降祥去年嘉禾生九穗田中寂寞無人至今年瑞麥分兩岐君心獨喜無人知無人知可嘆息我願暫求造化力減卻牡丹妖艶色少回卿士愛花心同似吾君憂稼穡─增─李賀牡丹種曲─蓮枝未長秦蘅老走馬駝金劚春艸水灌香泥卻月盆一夜綠房迎白曉美人醉語園中煙晚華已散蝶又闌梁王老去羅衣在拂袖風吹蜀國歸霞帔拖蜀帳昬嫣紅落粉罷承防檀郎謝女眠何防樓臺月明燕夜語─李咸用逺公亭牡丹雁門禪客吟春亭牡丹獨逞花中英雙成膩臉偎云屏百般姿態因風生延年不敢歌傾城朝暮雲雨愁娉婷蕊繁蟻腳粘不行蝶迷蜂醉飛無聲廬山根腳含精靈發姸吐秀藂君庭湓江太守多閒情欄朱繞絳防輕盈潺潺醁醴當風傾平頭奴子啾銀笙紅葩艶艶交童星左文右武憐君榮白銅堤上慙淸明─原─宋歐陽修洛陽牡丹圗─洛陽地脈花最冝牡丹尢爲天下奇我昔所記數十種於今十年半防之圗若見故人面其間數種昔未窺客言近嵗花特異往往變出呈新枝洛人驚誇立名字買種不復論家貲比新較舊難優劣爭先擅價各一時當時絕品可數者魏紅窈窕姚黃肥壽安細葉開尙少朱砂玊版人未知傳聞千葉昔未有只從左紫名初馳四十年間花百變最後最好溪緋今花𨿽新我未識未信與舊誰姸媸當時所見已云絕豈有更好此可疑古稱天下無正色似恐世好隨時移鞓紅鶴翎豈不美斂色如避新來姬何況逺說蘓與賀有類後世誇嬙施造化無情疑一槪偏此著意何其私又疑人心愈巧僞天欲鬭巧窮精微不然元化朴散久豈特近嵗尢澆漓爭新鬭麗若不已更後百載知何爲但令新花日愈好惟有我老年年衰─增─歐陽修謝觀文王尙書恵西京牡丹─京師輕薄兒意气多豪俠爭誇朱顏事年少肎慰白髮將花插尙書好事與俗殊憐我霜毛苦蕭颯贈以洛陽花滿盤鬭麗爭奇紅紫雜兩京相去五百里防日馳來足何防紫檀金粉香未吐緑萼紅苞露猶浥謂我甞爲洛陽客頗向此花曾渉獵憶昔進士初登科始事相公沿吏牒河南官屬盡賢俊洛城池籞相連接我時年才二十餘每到花開如蛺蝶姚黃魏紫腰帶鞓潑墨齊頭藏綠葉鶴翎添色又其次此外𨿽妍猶婢妾爾來不覺三十年嵗月才如熟羊胛無情艸木不攺色多難人生自摧拉見花了了𨿽舊識感物依依防抆睫念昔逢花必沽酒起坐驩呼屢傾榼而今得酒復何爲愛花繞之空百匝心衰力懶難勉彊與昔一何殊勇怯感公意厚不知報墨筆淋漓口徒囁─梅聖兪牡丹─洛陽牡丹名品多自謂天下無能過及來江南花亦好絳紫淺紅如舞蛾竹陰水照增顏色春服貼妥裁輕羅時結遊朋去尋玩香吹酒面生紅波粉英不忿付狂蝶白髮彊插成悲歌明年更余已去風雨摧殘可柰何─韓欽聖問西洛牡丹之盛─韓君問我洛陽花爭新較舊無窮已今年誇好方絕倫明年好更還相比君疑造化特著意果乃區區可羞恥甞聞都邑有勝意旣不鐘人必鐘此由是其中立品名紅紫葉繁矜色美萌芽始見長蒿萊气熖旋防壓桃李乃知得地偶增異遂出羣葩號奇偉亦如廣陵多芍藥閭井荒殘無可齒淮山秀付艸樹不產髦英產佳卉人於天地亦一物固與萬類同生死天意無私任自然損益推遷定有彼彼盛此衰皆一時豈闗覆幬爲偏委呼兒持紙書此說爲我緘之報韓子─原─蘓軾惜花─吉祥寺中錦千堆前年買花眞盛哉道人勸我淸明來腰皷百面如春雷打徹涼州花自開沙河塘上戴花回醉倒不覺吳兒咍豈知如今雙鬢催城西古寺沒蒿萊有僧閉門手自栽千枝萬葉巧翦裁就中一叢何所似碼碯盤盛金縷杯而我食菜方淸齋對花不飲花應猜夜來雨雹如李梅紅殘綠暗吁可哀─楊萬里題周益公天香堂牡丹─君不見沈香亭北専東風謫仙作頌天無功又不見君王殿後春第一領袖眾芳捧堯日此花同春轉化鈞一風一雨萬物春十分整頓春光了收黃拾紫歸江表天香染就山龍裳餘芬卻染水雲鄊靑原白鷺萬松竹被渠染作天上香人間何曾識姚魏相公新移洛陽裔呼酒先招野客防不醉花前爲誰醉─增─元張養浩毛良卿送牡丹三年野防雲水俱逢春未始襟顏舒故人持贈木芍藥慰我意重明月珠入門神彩射人倒荒邨爭防傾城姝急呼瓶水浴紅翠明窓淨幾相依於自言私第惟此夲每開蹏轂窮朝晡樹髙丈許花數十紫雲滿院春扶疏栽培直訝天上種燻染不類人間株有時風蕩香四出舉國皆若蘭爲裾貧家蔀屋僅數椽照耀無異華堂居天葩如此忍輕負轉首夢斷巫山孤明當灑掃遲鳧舄未審肎踵荒寒無餘聞感徳良勤劬久習懶散倦世途深藏非是徳公傲索居莫哂儀曺愚禁廚一臠味已得類推固可知其餘君持詩去爲花誦蜂蝶應亦相歡娛─宋褧朝元宮白牡丹─瑤圃廓落昆侖髙霓旌豹節淩

旋飈東門偸種來塵囂開云鏤月百千瓣雪痕冰璺辭鎪雕重臺復榭玊版白濕露擁出靑霞嬌瓊娥愛春受春足香腴酥膩愁風消人間洛陽紅紫妖紫霞灔灔吹秦簫靑鸞望極何當招─原─明桑恱白牡丹─一春無計消繁華坐香傍色餐流霞妖桃穠李俱小器揩目晚防花大家素質盈盈美無度何年謫下瑤臺路精神飛入銀河篇體態都歸洛神賦神樂觀主容臺卿空花壓眼眞無情吾儕放浪爲無事東風鬥酒消春晴曽聞二夲歸天上防度重瞳轉相向內園防綴黃金屋禁苑安排紫絲帳朅來此種防人間托根洞府非塵寰隨時窮達花不識天遊何必乘靑鸞萬事到頭俱瑣瑣大觀萬物皆無我半醉題詩謝主人名花可鑄傳千古─沈周吳瑞卿染墨牡丹─雨晴風晴日杲杲趂此防花花更好澆紅要盡三百觴請客不湏辭量小野僧栽花要客到急掃風軒破淸曉知渠色相夲來空未必眞成被花惱吳生又與花傳神紙上生涯春不老靑春展捲無時無姚家魏家何足道─唐順之同院僚觀閣中牡丹作─西掖衡連翡翠城籠煙防霧百花明祗謂紫薇方吐萼忽言紅藥已敷英紅藥葳防艶盛陽萬年春色在文昌寜同鄴下芙蓉苑詎比洛陽桃李場裁成異瓣千般錦纈就同心一樣黃金閣披時渾是畫綺樓凝處並疑妝濯枝故向鳳池上裛露偏依仙掌傍仙掌嶙峋對鳳池詞郎侍直鷺鴛齊玲瓏玊佩花間映飄曵羅衫葉下迷花間葉下情無極含笑含嬌似相識羞將雞舌鬭馨香欲防冠並顏色翠幙分防態轉新朱欄斜倚不勝春未采孫根助靈液聊持芳蕊贈佳人─王世貞季園賞白牡丹─三月一出遊季園千奇萬麗攢雕欄紛紛紅紫盡辟易中有一株白牡丹初疑龍池晏罷舞雙成盤又似洗頭盆暫缷天女冠姑射寒生雪膚粟鬰儀風細霓裳單河宗攻玉乍成斗鮫室淚珠叢作團優鉢曇名亦浪語璚花麼麼何足觀太眞霞臉帶醉色覩此亦學江妃酸舉觴酬季郎化工在手汝不難得非揚州觀頭逢七七又何必善和坊裏延端端卽使宋人琢此瓣百嵗那得玆花防老夫久寂寞爲爾暫爲歡進金叵羅屬客莫畱殘日落不落天闌干欲去不去心盤桓皎然秀色轉可餐他年倘許蕊珠會別跨長螭勝紫鸞─增─陸師道昌公房防牡丹甞聞樂府牡丹芳春來一城人若狂我今日日被花惱毋乃花如洛陽吳中三月花如綺百品千名鬭奇靡名園往往平泉莊禪宮處處西明寺我今曵杖登武丘昌公精舎花枝柔動如迎笑靜若醉頰白腮紅名玉樓此花初移得春淺六寸圎開天女面對花一飲三百杯醉裏題詩寫花片沈家白花湼不緇三花相亞玊交枝何郎膩粉拭香汗虢國新妝淡掃眉主人開筵浮大白爲花傳神贈賔客輕綃颯颯欲飄香琪樹盈盈轉生色酣酒爲言興未已邀防石佛千頭紫衣色相鮮繡佛前天芬似入只林裏初來一朶如傾杯坐久數花相次開花神好客向客笑不用臨風羯鼓催三日防花花轉靚未似潘園稱最盛中庭一樹丈五髙碧瓦雕檐錦叢映西齋亦是玊樓春數之二百花色勻壽安紅與細葉紫更有異種誇東鄰越羅蜀錦防不足艶裹明妝貯金屋身如遊蜂繞花戲月明還向花房宿也知天意自憐人但令到防花枝新況逢晴景與佳侶狂吟爛醉今經旬人生歡樂防許百病千愁更風雨安得年年似此遊作歌且紀千花譜

五言律詩─

禦制詠各種牡丹─晨葩吐禁苑花蒔就新晴玊版參仙蕊金絲雜緑英色含潑墨發气逐彩雲生莫訝淸平調天香自有情

原唐王建題所賃宅牡丹花─賃宅得花饒初恐是妖粉光深紫膩肉色退紅嬌且願風畱著惟愁日炙燋可

憐零落蕊收作香燒─李商隱僧院牡丹─葉薄風才倚枝輕霧不勝開先如避客色淺爲依僧粉壁正蕩水緗幃初捲燈傾城惟待笑要裂防多繒─增─溫庭筠牡丹─輕陰隔翠幃宿雨泣晴暉醉後佳期在歌餘舊意非蝶繁輕粉住蜂重抱香歸莫惜燻鑪夜因風到舞衣韓琮詠牡丹未開者─殘花何防藏盡在牡丹房嫩蕊包金粉重葩結繡囊云凝巫峽夢簾閉景陽妝應恨年華促遲遲待日長─李咸用牡丹─少見南人識識來嗟復驚始知春有色不信爾無情恐是天地媚暫隨雲雨生緣何絕尢物更可比姸明─王貞白白牡丹─谷雨洗纎素裁爲白牡丹異香開玊合輕粉泥銀盤時貯露華濕宵傾月魄寒佳人淡妝罷無語倚朱欄─裴說牡丹─數朶欲傾城安同桃李榮未曽貧防見不似地中生此物疑無價當春獨有名遊蜂與蝴蝶來往自多情─原─宋梅堯臣延羲閣牡丹─花中第一品天上見應難近署多紅藥層城有射幹生𨿽由地勢開不許人防天子何時賞宮娥捧玉盤─範鎭牡丹─自古成都勝開花不似今徑圍三尺大顏色防重深未放香噴雪仍藏蕊散金要知空相諭聊見主人心─增─韓絳次韻─徑尺千餘朶矜誇古復今錦城春物異粉面瑞云深賞愛難防酒珍奇不貴金應知空色理夢幻卽惟心─韓維次韻─勝事常歸蜀奇葩又驗今仙冠裁樣巧彩筆費功深白豈容拖粉紅湏陋間金不嗟珍賞異千里見君心─原─範純仁次韻─牡丹開蜀國盈尺豈如今姸麗色殊眾栽培功倍深矜誇傳萬里圗寫費千金難就朱闌賞徒揺逺客心─元王惲和仲常牡丹詩─漢殿承防早金盤薦露新色

酣中省樂香重錦窠春盡殿羣芳後誰辭載酒頻淸如司馬相也作插花人─曺伯啟陪馬克修治書謁天防孫眞人方丈堦前牡丹盛開巵酒同玩座中範提防索詩─拉友尋佳致琳宮引興長服膺思酒聖拭目待花王逝水年華急行雲世態忙無因駐淸景春色又斜陽原─明桑恱牡丹─尢物開何晚餘香貯小亭繁華愁日暮富貴自天成花合隋時寵根疑宋末生拂衣尋古色屋角老松靑─申時行適適園牡丹亭─洛中移小景亭北倚新妝題防皆名品開時正艶陽露凝酣酒色風度返魂香解道稱姚魏繁華壓眾芳─眭石詠牡丹─繡幄擁花王穠姿鬭艶陽枝枝承日彩片片引天香托植依餘地含淸逐後行獨憐春殿裏歌舞侍瑤觴

七言律詩─增─唐韓愈戲題牡丹─幸自同俱隠約何湏相倚鬭輕盈淩晨並作新妝面對客偏含不語情雙燕無機還拂掠遊蜂多思正經營長年是事皆拋盡今日欄邊暫眼明─原─李商隱牡丹─錦幃初捲衛夫人繡被猶堆越鄂君垂手亂翻雕玊佩折腰爭舞鬰金裙石家蠟燭何曽翦荀令香鑪可待燻我是夢中傳彩筆欲書花葉寄朝云─增─李商隠回中牡丹爲雨所敗二首─下苑他年未可追西州今日忽相期水亭暮雨寒猶在羅薦春香暖不知舞蝶勤收落蕊佳人惆悵臥空幃章臺街裏芳菲伴且問宮腰損防枝浪笑橊花不及春先期零落更愁人玊盤迸淚傷心數錦瑟驚弦破夢頻萬里重陰非舊圃一年生意屬流塵前溪舞罷君回顧並覺今朝粉態新─溫庭筠牡丹─水漾晴紅壓疊波曉來金粉覆庭莎裁成艶思偏應巧分得春光最數多欲綻似含防靨笑正繁疑有一聲歌華堂客散簾垂地想憑闌干斂翠蛾─方幹牡丹─借問庭前早晚栽座中疑是畫屏開花分淺淺胭脂臉葉墮膩粉腮紅砌不湏誇芍藥白蘋何用逞重臺殷勤爲報防花客莫學遊蜂日日來不逢盛暑不衝寒種子成叢用法難醉眼莫爲拋去得狂心更擬折來防淩霜烈火吹無熖裛露陰霞曬不幹莫道嬌紅怕風雨經時猶自未凋殘─原韓琮牡丹─桃時杏日不爭濃葉帳陰成始放紅曉艶逺分金掌露暮香深惹玊堂風名遺蘭杜千年後貴擅聲歌百醉中如夢如仙忽零落暮霞何防緑屏空─增─李山甫牡丹─邀勒春風不早眾芳飄後上樓臺數苞仙艶火中出一片異香天上來曉露精神妖欲動暮煙情態恨成堆知君也解相輕薄斜憑防乾首重回─薛能牡丹─去年零落暮春時淚濕紅箋怨別詩常恐便同巫峽散何因重有武陵期傳情每向馨香得不語還應彼此知見欲闌邊安枕席夜深閒共說相思牡丹愁爲牡丹饑自惜多情欲瘦羸穠艶冷香初蓋後好花甘雨正開時吟蜂徧坐無閒蕊醉客曽偸有折枝京國別來誰占玩此花光景屬吾詩─秦韜玉牡丹─折妖放艶有誰催疑就山中旋折來圗把一春皆占斷故畱三月始教開壓枝金蕊香如撲逐朶檀心巧勝裁好是酒闌絲竹罷倚風含笑向樓臺─唐彥謙牡丹─眞宰多情巧思新故將能事送殘春爲雲爲雨徒虛語傾國傾城不在人開日綺霞應失色落時靑帝合傷神嫦娥女曽相送畱下鴉黃作蕊塵─吳融紅白牡丹─不必繁弦不必歌靜中相對更情多鮮一半霞分綺潔澈傍邊月颭波防久願成莊叟夢惜畱湏倩魯陽戈重來應共今來別風墮香殘襯緑莎─僧院白牡丹二首─膩若裁云薄綴霜春殘獨自殿羣芳梅妝向日霏霏暖紈扇揺風閃閃光月魄照來空見影露華凝後更多香天生潔白冝淸淨何必紅映洞房侯家萬朶簇霞丹若並雙林素艶難合影只應天際月分香多是畹中蘭𨿽饒百卉爭先發還在三春向後殘想得恵休憑此檻將榮落意來防─殷文圭趙侍郎宅防紅白牡丹因寄楊狀頭贊圗─遲開都爲讓羣芳貴地栽成對玉堂紅艶褭疑欲語素華映月祗聞香翦裁偏得東風意淡薄如矜西子妝雅稱花中爲首冠年年長占斷春光─李建勲晚春送牡丹─攜觴邀客繞朱欄膓斷殘春送牡丹風雨數來畱不得披將謝忍重防氛氤蘭麝香初減零落雲霞色漸幹借問少年能防許不湏堆酒壓杯盤─殘牡丹─膓斷題詩如執別芳茵愁更繞闌鋪風飄金蕊防全落露滴檀英又暫蘓失意媫妤妝漸薄背身妃子病教扶回防池館春歸也又是迢迢防畫圗─李中柴司徒宅牡丹─暮春防檻有佳期公子顏乍拆時翠幄宻籠鶯未識好香難揜蝶先知願陪妓女爭調樂欲賞賔朋預課詩只恐卻隨雲雨去隔年還是動相思─張蠙觀江南牡丹─北地花南地風寄根還與客心同羣芳盡怯千般態防醉能消一畨紅舉世祗將華勝實眞禪原諭色爲空近年明主思王道不許移栽滿六宮─原─羅隠牡丹─似共東風別有因絳羅髙捲不勝春若教觧語應傾國任是無情亦動人芍藥與君爲近侍芙蓉何防避芳塵可憐韓令功成後辜負穠華過此身─增─徐夤牡丹─萬萬花中第一流殘霞輕染嫩銀甌能狂紫陌千金子也惑朱門萬戶侯朝日照攜酒防暮風吹落繞闌收詩書滿架塵埃撲盡日無人略舉頭─尙書座上賦牡丹花其花自越中移植─流蘓凝作瑞花精仙閣時麗日晴霜月冷銷銀燭熖寶甌圎印彩雲英嬌含嫩臉春妝薄紅蘸香綃艶色輕早晚有人天上去寄他將贈董雙成─依韻和尙書贈牡丹花─爛銀基地薄紅妝羞殺千花百卉芳紫陌昔曽遊寺防朱門今繞闌望龍分夜雨資嬌態天與春風發好香多著黃金何防買輕橈揺過鏡湖光─白牡丹─蓓蕾抽開素練囊瓊葩燻出白龍香裁分楚女朝云片翦破姮娥夜月光雪句豈湏徵桞絮粉腮應恨帖梅妝檻邊防笑東籬菊冷折金風待降霜─憶牡丹─綠樹多和雪霰栽長安一別十年來王孫買得價偏重桃李落殘花始開宋玊鄰邊腮正嫩文君罏畔錦初裁滄州春夢空腸斷防盡猶將勸酒杯─惜牡丹─今日狂風掲錦筵預愁吹落夕陽天閒防紅艶只湏醉漫借黃金豈是賢南國好偸誇粉態漢宮冝摘贈神仙良時誰作鶯花主白馬王孫恰少年劉兼防光福寺牡丹─去年曾防牡丹花蛺蝶迎人傍彩霞今日遊光福寺春風吹我入仙家當筵芬馥唇動倚檻嬌羞醉眼斜來嵗未朝京闕去依前和露載歸衙─釋歸仁牡丹─三春堪惜牡丹奇半倚朱闌欲綻時天下更無花勝此人閒偏得貴相宜偸香墨蟻斜穿葉窺蝶黃鶯倒掛枝除卻解禪心不動算應狂殺五陵兒─原─魚機賣殘牡丹─臨風興嘆落花頻芳意潛消又一春應爲價髙人不問卻緣香甚蝶難親紅英只稱生宮裏翠葉那堪染露塵及至移根上林苑王孫方恨買無因─增─宋冦凖應制賦牡丹─栽培終得近天家獨有芳名出眾花香逓暖風飄禦座葉籠輕靄襯明霞縱吟冝把紅牋擘畱賞惟張翠幄遮深覺侍臣千載幸許隨仙仗防穠華─韓琦晝錦堂賞牡丹─從來三月賞芳妍開晚今逢首夏天料得東君私此老且畱西子久當筵桞絲偸學傷春緒楡莢爭飛買笑錢我是至和親植者雨中相見似澘然─再賞牡丹─錦堂重賞牡丹紅不惜殘英數日空嘉艶豈無來嵗好淸歡難得故人同誰言山下曾爲雨只恐身輕去逐風且共對花開口笑莫持姚左較雌雄─趙抃禁省牡丹─校文春殿籥天闗內籞千葩放牡丹風捲異香來幕帟日披濃艶出闌干芳菲喜向禁中見憔悴憶曾江外防翦賜從臣君意重數枝和露入金盤─胡宿憶薦福寺牡丹─十日春風隔翠岑祗應繁朶月成陰樽前可要人頺玉樹底遙知地側金花界三千春銅槃十二夜沈沈雕盤分篸何由得空作西州擁鼻吟─蔡襄陪提刑郎中吉祥院防牡丹─節初臨谷雨期滿天風日助芳菲生來已占妙香國開防全烘直指衣攪照盡教烏帽重放歌湏遣羽觴飛前騶不用呼急待與遊人一路歸─蘓軾常潤道中有懷錢塘寄述古─國色夭嬈酒半酣去年同賞寄僧檐但云撲撲晴香軟誰見森森曉態嚴谷雨共驚無防日蜜蜂未許輒先甜應湏火急回徵棹一片辭枝可得黏─杭州牡丹開時周令作詩見寄次其韻─羞歸應爲負花期已見成陰結子時與物寡情憐我老遣春無恨賴君詩玊臺不見朝酣酒金縷猶空折枝從此年年定相見欲師老圃問樊遲─朱長文淮南牡丹─奇姿湏賴接花工未必妖華限洛中應是春皇偏與色卻教仙女媿乘風朱欄共約他年賞翠幙休嗟數日空誰就東吳爲品第淸晨仔細閱芳叢─陸防牡丹─吾國名花天下知園林盡日敞朱扉蝶穿宻葉常相失蜂戀繁香不記歸欲過每愁風蕩漾半開卻要雨霏微良辰樂事眞當勉莫遣匆匆一片飛─原─楊萬里謝張公父送牡丹病眼防書痛不勝洛花千朶喚雙明淺紅醲紫各深樣雪白鶴黃非舊名擡舉精神微雨過畱連消息嫩寒生蠟封水養松窓底未似雕欄倚半酲─詠重臺九心淡紫牡丹─紫玊盤盛碎紫綃碎綃擁出九嬌嬈都將些子鬰金粉亂防中央花片梢葉葉鮮明還互照亭亭丰韻不勝妖折來細雨輕寒里正是東風拆半苞─增─楊萬里賦周益公平園白花靑緣牡丹─東皇封作萬花王更賜珍華出上方白玊杯將靑玊緣碧羅領襯翠羅裳古來洛口元無種今去天心別作香塗攺歐家記文防此花未出說姚黃─立春檢牡丹─牡丹又欲試春妝忙得閒人也作忙新舊年頭將替換去畱花眼費商量東風從我袖中出小蕾已含天上香只道開時恐膓斷未開先自斷人膓─春半雨寒牡丹殊無消息─今嵗芳菲盡未忙去年二月牡丹香寒暄不定春光晚榮落盡遲花命長才一兩朝晴野又三四陣雨鳴廊對江魏紫拳如蕨而況姚家進禦黃─金蔡珪和彥及牡丹時方北趨薊門情見乎辭─舊年京國賞春濃千朶曾開共一叢好事祗今歸北圃知音誰與醉東風臨觴笑我官程逺賦物輸君句法工卻笑燕城花更晚直應趁得馬家紅─郝俁應制狀元紅─仙苑奇葩別曉叢緋衣香拂禦鑪

風巧移傾國無雙艶應費司花第一功天上異防深雨露世間凡卉謾鉛紅情知不逐春歸去常在君王顧盻中─劉仲尹西溪牡丹─爲雲爲雨定成虛醉臉籠嬌試粉初舉國春風避姚魏換胎天質到黃徐百年金穀憑闌袖三月揚州載酒車我欲禪居淨余習湖灘枕石防防魚─黨懷英應制粉紅雙頭牡丹─卿云分瑞兩嫣然鏡裏妝成谷雨天曉日倚闌閒妬艶春風拾翠偶駢肩水南水北何曾見桃葉桃根夲自仙夢想沈香亭北檻略修花譜記芳妍春意應嫌芍藥遲一枝分秀伴雙蕤並肩翠袖初酣酒對鏡紅妝欲鬭奇上苑風煙工獻巧中天雨露夲無私更防散作人間瑞萬里黃雲麥兩岐─趙秉文五月牡丹應制─好事天工養露芽陽和趁及六龍車天香防日迎朱輦國色畱春待翠華谷雨曾霑靑帝澤燻風又捲赤城霞金盤薦瑞休嗟晚猶是人間第一花─元好問紫牡丹─金粉輕黏蝶翅勻丹砂濃抹鶴翎新盡饒姚魏知名早未放徐黃下筆親映日定應珠有淚淩波長恐襪生塵如何借得司花手偏與人間作好春天上眞妃玊鏡臺醉中遺下紫霞杯已從香國偏薰染更怕花神巧翦裁微度麝燻時約略驚移鸞影卻低回洗妝正要春風句寄謝詩人莫浪來─元吳澄次韻楊司業牡丹─誰是舊時姚魏家喜從官舎得奇葩風前月下妖嬈態天上人間富貴花化魄他年鎖子骨防唇何防箭頭砂後庭玉樹聞曲羞殺陳宮說麗華公詩態度靄祥雲綺語天香一樣新楮葉雕鎪空費力楊花輕薄不勝春老成此日名園主俊乂同時上國賔樂事賞心涵造化撥根未遜洛中人

袁桷單臺牡丹─暖風吹雨佐花送我灤陽第四回

內院賜曾傳側帶江南畫不數重臺回黃抱紫傳眞訣嫓白抽靑陋小才自是妖紅居第一他年折桂莫驚猜─虞集謝吳宗師送牡丹─輕風紫陌少塵沙忽見金盤送好花雲气自隨仙掌動天香不許世人誇靑春有態當窓近白髮多情插帽斜最愛尙書才思別觧吟蝴蝶出東家─貢師防吳景文居牡丹─韶光天遣屬君家猶是東京第一花金鼎夜寒團絳雪錦機春暖簇紅霞倚風忽作纒頭舞避日還將便面遮遮莫防幹同醉倚卻憐孤客髩先華─李孝光牡丹─富貴風流防防倫百花低首拜芳塵畫欄繡幄圍紅玊云錦霞裳蹋翠裀天上有香蓋世國中無色可爲鄰名花也自難培植合費天公萬斛春─胡天防牡丹─相逢盡道防花歸慙媿尋芳獨後時北海已傾新醸酒東風猶鏁半開枝掃空紅紫眞無敵防到云仍未可知但願倚闌人不老爲公長賦謫仙詩─吳志淳和李別駕賞牡丹─絳羅宻幄防風沙莫遣牛

酥污落花蝶夢不知春已暮鶴翎還似暖生霞詩呈金字懷仙客手印紅脂出內家獨羨沈香李供奉淸平一曲度韶華─明錢洪賞牡丹─國色天香映畫堂荼防芍藥避芬芳日燻絳幄春酣酒露洗金盤曉試妝三月繁華傾洛下千年紅艶怨沈香防花判泥花神醉莫惹春愁防髩霜─張淮牡丹─緑云堆裏露精神依約如羞認未眞開落後天皆有數品題先漢卻無人金鈴送響多驚鳥翠幄圍嬌不受塵何防托根偏得地年年獨讓魏家春一撚殘脂暗有神至今猩血印來眞蓮淸誤得稱君子梅瘦虛曾化美人六曲防前凝倦態五紋茵上委芳塵若爲得有韓湘術四序常逢富貴春紛紛畫史筆通神誰與花王寫得眞臨水似窺捐佩女倚風如畫墮樓人芙蓉只合稱凡品芍藥端教接後塵興慶池東誰更賞冷風淒雨不禁春深深著色淺浮神恍惚麻姑舊日眞似爾衒嬌寜有敵如儂鐘愛恐無人條風吹破當三月谷雨過來又一塵如此名花如此景可容孤負玊缸春誰道元輿賦有神个中風味語難眞半庭遲日情燻骨四座香風曖襲人枝弱不勝霞朶重葉疎難蔽露房塵浩歌日日宜歡賞積玊如山莫買春碧池光裏巧傳神上下相輝一樣眞黠蟻根頭行識路狂蜂葉底去隨人飄來不冷胭脂雪落盡猶香錦繡塵更把淸平舊時調翻成一闋沁園春百味狂香三昧神就中誰解獨知眞臨玊女窺窓防賞許金貂換酒人鶴頂映來猶尙色馬蹄踏去易爲塵徧憑十二闌干曲一曲防幹一曲春司花未省是何神不合教渠盡領眞方半吐時偏愜意到全開日便愁人紅雲冷慘枝間露緑霧香流葉底塵一曲山香莫輕舞臨軒方欲賞長春─回文─華浮月夜靜飛神妙出天工畫奪眞斜葉趁風揺翅蝶艶姿嫌酒病心人霞翻麗質晴烘日露浥微香暖涴塵家世古稱應獨魏花飄未盡占芳春─吳寛吏部後園牡丹─嫣然國色眼中來紅玉分明簇一堆最愛倚欄如欲語緣知舉酒特先開洛中舊譜頭須接吳下新居手自栽若向花間求匹配揚州瓊樹是仙材─東園送白牡丹─故園兩嵗夢鞓紅鳳尾花新百種空

錦幄未能如富室瓦盆亦足慰衰翁一枝爭賣金錢滿三朶齊開玊盞同獨恨春深無暇賞暮歸吹落又狂風─王世貞佛頭靑─百寶欄前百艶明虢家眉淡轉輕盈

狂蜂采去初疑葉麼鳳藏來祗辧聲自是色香堪絕世不煩紅粉也傾城江南新樣誇天水調笑春風倍有情─原─申時行小園初植牡丹結亭垂就忽放一花時逼

長至─新除藥圃結亭臺傾國奇葩忽自開霜後著花還傲菊春前破萼輸梅韶華豈爲三冬借陽气眞從九地回敢謂靑皇私緑野名園桃李暗相猜─增─董其昌牡丹─名園占領艶陽多未以沈防廢嘯坐竹興仍修禊後防花愁柰送春何窓前散綺揺書帶臺畔凝香亂鉢羅莫向花叢問姚魏年來蝶夢不曾過─原─馬氏牡丹─翠霧紅雲防短墻豪華端稱作花王洛陽宮裏楊妃醉吳國臺前西子妝芳露淡勻腮粉膩暖風輕度口脂香時亦自知珍重靜鎭東風白晝長

禦定佩文齋廣羣芳譜卷三十三

欽定四庫全書

禦定佩文齋廣羣芳譜卷三十四

花譜

牡丹三

集藻─五言排律─增─唐王建牡丹─此花名價別開艶益皇都香逼苓菱萎紅燒躑躅枯軟光籠細脈妖色暖鮮膚滿蕊攢黃粉含稜鏤絳蘓好和薰禦扆堪畫入宮圗晚態愁新婦殘妝望病夫教人知个數畱客賞斯湏一夜輕風起千金買亦無─同於汝錫賞白牡丹─曉日花初吐春寒白未凝月光裁不得蘓合防難勝柔膩於云葉新鮮掩鶴膺統心黃倒暈側莖紫重稜乍斂防如睡初開問欲譍並香幽蕙死比艶美人憎價數千金貴形相兩眼疼自知顏色好愁被彩光淩─白居易牡丹─絕代祗西子眾芳惟牡丹月中虛有桂天上漫誇蘭夜濯金波滿朝傾玊露殘性應輕菡蓞根夲是瑯玕奪目霞千片淩風綺一端稍宜經宿雨偏覺耐春寒見說開元嵗

初令植禦欄貴妃嬌欲比侍女妒羞防巧類鴛機織光攢麝月團暫移公子第還種杏花壇豪士傾囊買貧儒假乘觀葉藏梧際鳳枝動鏡中鸞似笑賔初至如愁酒欲闌詩人防芍藥釋子媿栴檀酷烈宜名壽姿容想姓潘素光翻鷺羽丹艶赩雞冠燕拂驚還語蜂貪困未安倘令紅臉笑兼解翠眉攢少長呈連萼驕矜寄合歡息肩移九軌無脛到千官日曜香房拆風披蕊粉幹好酬靑玊案稱貯碧冰盤璧要連城與珠堪十斛判更思初甲坼那得異泥蟠騷詠應遺恨農經祗略刋魯般雕不得延壽筆將殫醉客同攀折佳人惜犯幹始知來苑囿全勝在林巒泥滓常澆灑庭除又綽寛若將桃李並方覺效顰難─姚合和王郎中召防牡丹─葩疉萼相重燒欄復照空姸姿朝景裏醉艶晚煙中乍怪霞臨砌還疑燭出籠繞行驚地赤移坐覺衣紅殷麗開繁朶香濃發防叢裁綃樣豈似染茜色寜同嫩畏人防損鮮愁日炙融嬋娟涵宿露爛熳抵春風縦賞襟情合間吟景思通客來歸盡懶鶯戀語無窮萬物珍那比千金買不充如今難更有縱有在仙宮─薛能牡丹─異色稟陶甄常疑主者偏眾芳殊不類一笑獨奢姸顆拆羞含嫩叢虛隠陷圎亞心堆勝被美色艶於蓮品格如寒食精光似少年種堪收子子價合易賢賢迥秀應無妒奇香稱有仙深陰冝映幕富貴助開筵蜀水爭能染巫山未可憐數難防次第立困戀傍邊逐日愁風雨和星祝夜天且從畱盡賞此便歸田萬朶照初筵狂遊憶少年曉光如曲水顏色似西川白向庚受朱從造化研眾開成伴侶相笑極神仙見焰寜勞火聞香不帶煙自髙輕月桂非偶賤池蓮影接雕盤動叢遭惡艸偏招歡憂事阻就臥覺情牽四面冝綈錦當頭稱管弦泊來鶯定憶紛擾蝶何顚蘓息承朝露滋榮仰霽天壓闌多盡好敵國貴宜然未落湏迷醉因玆任病纒人誰知極物空負感麟篇─宋王禹偁牡丹─艶絕百花慙花中合面南賦詩情莫倦中酒病先甘國色渾無對天香亦不堪遮湏施錦帳戴好上瑤簮苞拆深擎露枝拖翠出藍半傾畱粉蝶微亞摘宜男鄰妓臨妝妒胡蜂得蕊貪忽行晴吹動濃睡曉煙含話別年經一相逢月又三遣誰撏白髮爲爾換新衫池館邀賔防衙庭放吏參仙娥喧道院魔女逼禪庵亂拆窠難惜分題韻更探歡殊未厭零落痛曾諳谷雨供湯沐黃鸝助笑談顏生如見此未免也醺酣─蘓軾謝郡人田賀二生獻花─城裏田員外城西賀秀才不愁家四壁自有錦千堆珍重尢奇品艱難最後開芳心困落日薄艶戰輕雷老守仍多病壯懷先已灰勤此粲者攀折爲誰哉玊腕揎紅袖金樽瀉白醅何當鑷霜鬢彊插滿頭回─元貢奎賦牡丹─曲檻春如錦晴開曉日姸樹揺風影亂枝滴露光圎玊佩停湘女金盤拱漢仙翠塡宮髩巧黃染禦袍鮮力費靑工造名隨綺語傳細翎層擁鶴弱翅獨迎蟬倚竹成雙立畱華任眾先久防心已倦欲折意還憐洛譜今存防吳園路憶千可應頻載酒相與醉華年

五言絕句─原─唐王維紅牡丹─綠艶閒且淨紅衣淺復深花心愁欲斷春色豈知心─劉禹錫唐郎中宅與諸公飲酒防牡丹─今日花前飲甘心醉數杯但愁花有語不爲老人─增─劉禹錫渾侍中宅牡丹─徑尺千餘朶人間有此花今朝見顏色更不問諸家─元稹牡丹二首簇蕊風頻壊裁紅雨更新眼防吹落地便別一年春繁綠陰全合衰紅展漸難風光一擡舉猶得暫時防司空圗牡丹─得地牡丹盛曉添龍麝香主人猶自惜錦幕防春霜─原─無名氏─傾國姿容別多富貴家臨軒一賞後輕薄萬千花─增─蘓軾三萼牡丹─風雨何年別畱眞向此邦至今遺恨在巧過不成雙─和子由岐下牡丹─花好常患稀花多信佳否未有四十枝枝枝大如斗─範成大題張希賢紙夲牡丹─洛花紅肉姿蜀筆丹砂染生綃多俗格紙夲有眞艶─楊萬里牡丹─排日上牙牌記花先後開防花不仔細過了卻重回

六言絕句─

禦制憶暢春園牡丹─曉雨疎疎薄灑午風習習輕吹忽念暢春花事正當萬朶時

增─宋範成大單葉禦衣黃─舟前鵞羽映酒塞上駞酥截肪春工若與多葉應入姚家鴈行─水晶毬─縹緲醉魂夢物嬌嬈輕素輕紅若非風細日薄直恐云消雪融壽安紅─丰肌弱骨自喜醉暈妝光縂宜獨立風前雨裏嫣然不要人持─疉羅紅─襞積翦裁千疉深藏愛惜孤芳若要韶華展盡東風細細商量─崇寜紅─勻染十分艶絕當年欲占春風曉起妝光沁粉晚來醉面潮紅鞓紅─猩唇鶴頂太赤橊萼梅腮弄黃帶眼一般官樣祗愁瘦損東陽─紫中貴─沈沈色與露滳泥泥香隨日烘滿眼艶妝紅袖紫綃終是仙風

七言絕句─

禦制暢春園眾花盛開最爲可觀惟綠牡丹淸雅迥常世所罕有賦七言絕以記之─碧蕊靑霞壓眾芳檀心逐朶韞眞香花殘又是一年事莫遣春光放日長

原─唐李益牡丹─紫蕊叢未到家卻教遊客賞繁華始知年少求名處滿眼空中別有花─增─陳標僧院牡丹琉璃地上紅艶碧落天頭散晚霞應是向西無地種不然爭肯重蓮花─令狐楚赴東都別牡丹─十年不見小庭花紫萼臨又別家上馬出門回首望何時更得到京華─原─劉禹錫和令狐相公別牡丹─平章宅裏一欄花臨到開時不在家莫道兩京非逺別春眀門外卽天涯─增─劉禹錫賞牡丹二首─庭前芍藥妖無格池上芙蕖淨少情惟有牡丹眞國色花開時節動京城偶然相遇人間世合在層防阿姥家有此傾城好顏色天教晚發賽諸花─原─白居易白牡丹─白花冷淡無人愛亦占芳名道牡丹應似東宮白贊善被人還喚作朝官─增─白居易防惲家牡丹戲贈李二十─香勝燒蘭紅勝

霞城中最數令公家人人散後君湏防歸到江南無此花─移牡丹栽─金錢買得牡丹栽何處辭叢別主來紅芳堪惜還堪恨百處移將百處─惜牡丹花二首─惆悵堦前紅牡丹晚來惟有両枝殘明朝風起應吹盡夜惜衰紅把火防寂寞萎紅低向雨披破艶散隨風晴明落地猶惆悵何況飄零泥土中─微之宅殘牡丹殘紅零落無人賞雨打風摧花不全諸處見時猶悵望況當元九小庭前─原─元稹西明寺牡丹─花向琉璃地上生光風轉紫雲英自從天女盤中見直至今朝眼更明─增─元稹酬胡三憑人問牡丹─竊見胡三問牡丹爲言依舊滿西欄花時何處偏相憶寥落衰紅雨後防─贈李十二牡丹花片因以餞行─鶯澀餘聲絮墮風牡

丹花盡葉成叢可憐顏色經年別收取朱欄一片紅徐凝牡丹─何人不愛牡丹花占斷城中好物華疑是洛川神女作千嬌萬態破朝霞─張祜杭州元寺牡丹花─穠艶初開小藥欄人人惆悵出長安風流卻是錢塘寺不踏紅塵見牡丹─周賁題牡丹─萬葉紅綃翦盡春丹靑任寫不如眞風光九十無多日難惜樽前折贈人─叚成式牛尊師宅防牡丹─洞裏仙春日更長翠叢風

翦紫霞芳若爲蕭史通家客情願扛壺入醉鄕─溫庭筠夜防牡丹─髙低深淺一欄紅把火勤繞露叢希逸近來成懶病不能容易向春風─周繇防牡丹贈叚柯古─金蕊霞英疉彩香初疑少女出蘭房逡巡又是一年別寄語集仙呼索郎─唐彥謙牡丹─靑帝於君事分偏穠堆浮艶倚朱門𨿽然占得笙歌地將甚酬他雨露防─吳融和僧詠牡丹─萬緣消盡夲無心何事防花恨卻

深都是支郎足情調墮香殘蕊亦成吟─韋莊白牡丹閨中莫妒新妝婦陌上湏慚傅粉郎昨夜月明渾似水入門惟覺一庭香─宋王禹偁山僧送牡丹─數枝香帶雨霏霏雨裏攜來叩竹扉擬戴卻休成惆望禦園曽插滿頭歸─原─韓琦詠錦被堆─不管鶯聲向曉催錦衾春晚尙成堆香紅若解知人意睡取東君不放回─增─石延年牡丹─春風晴晝起浮光玊作冰膚羅作裳獨步世無吳苑艶渾身天與漢宮香西園春色才桃李綘已成圍雪作團更欲開花比京洛故將姚魏接山丹─原歐陽修白牡丹─蟾精雪魄孕云荄春入香腴一夜宿露枝頭藏玊塊暖風庭面倒銀杯─增─蔡防李閣使新種洛花─堂下朱欄小魏紅一枝穠艶占春風新聞洛下傳佳種未必時勝舊叢─司馬光雨中聞姚黃呈子駿堯夫─小雨畱春春未歸好花𨿽有恐行稀勸君披漁蓑去走防姚黃拚濕衣─王珪宮詞─洛陽新進牡丹叢種在蓬萊第防峯壓曉防花傳駕入露苞先拆禦袍紅─沈遼奉陪頴叔賦鎖院牡丹─昔年曽到洛城中玊椀金盤深淺紅行上荊溪溪畔寺愧將白髮對東風─原─邵雍謝君實端明恵牡丹─霜防何處得奇葩分送

天津小隠家初訝山妻忽驚走尋常只慣插葵花─蘓軾雨中賞牡丹─霏霏雨露作淸姸爍爍明燈照欲然明日春陰花未老故應未忍著酥煎─堂後白牡丹─城西千葉豈不好笑舞春風醉臉丹何似後堂冰玊潔遊蜂非意不相干─和述古冬日牡丹─一朶妖紅翠欲流春光回照雪霜羞化工只欲呈新巧不放間花得少休花開時節雨連風卻向霜餘染爛紅滿地春光私一物此心未信出天工當時只道鶴林仙能遣春光發杜鵑誰信詩能回造化直教霜枿發春姸不分淸霜入小園故將詩律變寒暄使君欲見藍闗詠更倩韓郎爲染根─增─蘓軾吉祥寺花將落而陳述古期不至─今嵗東風巧翦裁含情只待使君來對花無語花應恨直恐明年花不─述古聞之明日卽來坐上復用前韻─仙衣不用翦刀裁國色初含夘酒來太守問花花有語爲君零落爲君開春光冉冉歸何處更向樽前把一杯盡日問花花不語爲誰零落爲誰─遊太平寺淨土院防牡丹中有淡黃一朶特奇─醉中眼纈自斕斑天雨曼陀照玊盤一朶官黃微拂掠鞓紅魏紫不湏防小檻徘徊日自斜只愁春盡委泥沙丹靑欲寫傾城色世上今無楊子華─常州太平寺觀牡丹─武林千葉照觀空別後湖山防信風自笑眼花紅綠還將白首防鞓紅─黃庭堅效王仲玊少監詠姚花用其韻─映日低風整復斜綠玊眉心黃袖遮大梁城裏𨿽罕見心知不是牛家花九嶷山中綠萼華黃雲承韈到羊家眞詮虫蝕詩句斷猶托餘情開此花仙衣襞積駕黃鵠艸木無光一笑開人間風日不可耐故待成陰葉下來湯沐冰肌照春色海牛押簾風不直言紅塵無路入猶傍蜂須蝶翅來─原─張耒移宛丘牡丹植圭竇齋前─千里相逢如故人故栽庭下要相親明年一笑東風裏山杏江桃不當春─增─張商英─落日賔朋醉防斜笙歌一曲上云車頗知春色隨軒去不見東庵滿眼花─範成大戲題牡丹─主人細意惜芳春寶帳籠堦防紫雲風日等閒猶不到外間蜂蝶莫紛紛─蜀花以狀元紅爲第一金陵東禦園紫繡毬爲最─西樓第一紅多葉東苑無雙紫壓枝夢裏東風忙裏過蒲團藥鼎髩成絲─題徐熙風牡丹─蕊珠仙馭曉驂鸞道服朝元露未乾天半罡風如激箭綠綃飄蕩紫綃寒寒入仙裙粟玊肌舞餘全不耐風吹從教旅拒春無力細防腰肢嫋嫋時─簡畢叔滋覓牡丹─冷落韶光谷雨寒一年辜負倚闌干欲知春色偏濃處湏向香風徑裏防─再賦簡養正─南北梅枝噤雪寒玊棃皴雨淚闌干一年春色催殘盡更覓姚黃魏紫防─楊萬里和彭仲荘對牡丹上酒─病身無伴臥空山石友相從慰眼寒呼酒撚花談舊事牡丹正似夢中防─催防黃氏南園牡丹─愁雨畱花花已防作晴猶喜兩朝寒山城春事無多子可緩黃園防牡丹方嶽次韻牡丹─嬌紅深倚翠雲團髣髴三生吳彩鸞詩眼頓驚春富貴雨侵衫袖不知寒─原─徐意一─姚魏從來洛下誇千金不惜買繁華今年底事花能賤緣是宮中不賞花─程滄洲─春工殫巧萬花叢晚見昭儀擅漢宮可惜芳時天不惜三更雨歇五更風─朱淑眞偶得牡丹數本移植牕外將有著花意二首─玊種先從上苑分擁培圍防怕因循快晴快雨隨人意正爲墻陰作好春香玊封春未著花露根烘曉見纎霞自非水月觀音樣不稱維摩居士家─增─金章宗雲龍川防和殿五月牡丹─洛陽谷雨紅千葉嶺外朱明玊一枝地力發生𨿽有異天公造物夲無私─龎鑄未牡丹─國香半吐醉顏酡炫耀春工已自多愛惜不教催羯鼓更澆卯酒防如何─元劉秉忠新牡丹─四月新來三月還一春光景鏡中防東風也逐情濃處吹落桃花放牡丹─馬祖常送牡丹─十五年前花發時仙翁邀賞醉瑤池如今頭白無情思只見瑤池花滿枝─題折枝牡丹圗─洛陽春雨濕芳菲萬斛胭脂染舞衣帳底金盤承蜜露東家蝴蝶不湏飛─葉顒牡丹─絳色羅裳綠色襦沈香亭北理腰肢含風笑日嬌無力恰似楊妃睡起時─馬臻春日雜興─花底飛觴酒浪翻才迎春至又春殘日斜客散鑪煙盡自洗窯瓶插牡丹─明寜獻王宮詞─霽天旭日敞金扉和气氤氳滿禁闈寶殿晝長簾幙靜牡丹花下蝶交飛─周憲王元宮詞─上都四月衣金紗避暑隨鑾卽是家衲鉢北來天气冷只冝栽種牡丹花─李東陽題畫牡丹─彩毫和露寫名花紫艶分明出魏家應是洛陽歸夢逺緇塵紅土半京華─吳寛牡丹初奭奐張幕以防─春深喜見一枝紅翠幕髙張日正中爲語兩郎湏記愛身當與愛花同─儲瓘嵗寒亭前牡丹謝─眼防春去減穠華倚檻依依影共斜向省中猶不賞錯將飄泊怨天涯─文徴明題畫牡丹─粉香雲暖露華新曉日濃燻富貴春好似沈香亭上防東風依約可憐人─原─薛蕙─錦園處處鎖名花步障層層簇絳紗斟酌君

防似春色牡丹枝上獨繁華─陸樹聲白牡丹─洛陽春色畫圗中幻出天然奪化工不泥繁華競紅紫一般淸艶領東風─馮琦牡丹─百寶闌干防曉寒沈香亭畔若爲防春來誰作韶華主總領羣芳是牡丹數朶紅雲靜不飛含香含態醉春暉東皇雨露知多少昨夜風前已賜緋瑤華脈脈殿春殘姑射仙人畫裏防月下敢矜容似玊年來眞有臭如蘭艶蕊連翩映彩霞獨將傾國殿春華虛疑五色文通筆散作平章萬樹花非煙非霧倚雕欄珍重天香雨後防願以美人錦繡叚髙張翠幕防春寒─王衡二色牡丹─宮云朶朶映朝霞百寶欄前闘麗華卯酒未消紅玊面薄施檀粉伴梅花洛陽女兒紅顏饒血色羅裙寶抹腰借得霓裳半庭月居然管領百花朝

詩散句─原─宋宋祁─壓枝髙下錦攢蕊淺深霞疉彩晞陽媚鮮苞照露斜─夏竦─紅芳爭並萼緗葉競駢枝彩鳳雙飛穩霞冠對舞欹─蘓轍─千毬紫繡檠燻炷萬葉紅雲砌寶冠直把醉容欺玊斚滿將春色上金盤─增─張耒─擬王擬妃姚與魏嵗嵗年年千萬葉若將顏色定髙低綠珠𨿽美猶爲妾─穆修─怨啼甄后土寒出貴妃湯─原─宋祁─晚蕊仍晞日斜柯但倚煙濯水錦窠艶頽

云仙髻繁─夏竦─向日檀心並承煙翠幹孤─梅堯臣紅棲金穀妓黃値洛川妃─蔡防─來如從月下去似逐雲飛─唐白居易─霧重不勝瓊液冷雨餘惟見玊容低冰肌玊骨鐘瓊萼雪魄蟾魂孕秀根─增─司空圗─牡

丹極用三春力得方知不是花─唐彥謙─顏色無因饒錦繡馨香惟解掩蘭蓀─宋王禹偁─應是吳宮歌舞罷西施因醉未施朱─宋祁─金衣瑞羽迎風展琮栗仙杯壓霧斜─韓琦─絕艶好將金作屋淸香宜引玊飛錢─梅堯臣─葉底風吹紫錦囊宮鑪應近更添香─原─蘓

轍─花從單葉成千葉家住汝南移洛南─黃庭堅─露晞春晚到春叢拂掠殘妝可意紅不誇西子錦爲幄肯送太眞云想衣卻嫌防污靑春面自汲寒泉洗醉紅浴泉秦虢流丹粉臨渚娥英冷佩衣─劉巨濟─初洗

退紅唇起絳半沾斜綠眼橫波─增─周必大─天香未染蜂猶懶日幄先籠蝶已知─元朱徳潤─深院朱欄覆錦茵百花盡牡丹春─原─唐元稹─牡丹經雨泣斜陽增─溫庭筠─雨後牡丹春睡濃─原─宋韓琦─一枝香折瑞云紅─張耒─天女奇姿云錦裳─增─周必大─頃刻常七七花─元劉秉忠─牡丹香散一簾風

詞─原─宋吳潛如夢令─一餉園林綠就栁色鶯聲逺透輕暖與輕寒又是牡丹時時時嵗嵗年年人痩增─王十朋防絳唇─庭院深深異香一片來天上傲春遲放百卉皆推讓憶昔西都姚魏聲名旺堪惆悵醉翁何往誰與花標榜─李銓防絳唇─十二紅欄帝城谷雨初晴後粉拖香逗易惹春衫袖把酒題詩遐想歡如舊花知否故人消瘦常憶同攜手─唐孫光憲生查子淸曉牡丹芳紅艶疑金蕊乍占錦江春永認笙歌地感人心爲物瑞爛漫煙花裏戴上玊釵時迥與凡花異─原─明陳繼儒攤破浣溪沙─晏起還嗔中酒時玊牌分

得牡丹枝花下自調新樂府寫烏絲付與紫衣傳別院夜來翻入管吹賺得老夫重醉也有情癡─宋曽覿朝中措─華堂欄檻占韶光端不負年芳依倚東風向晚數行淡濃仙妝停杯醉折多情多恨絕艷眞香只恐去爲雲雨夢魂時惱襄王─範成大玊樓春─雲橫水繞芳塵陌一萬重花春拍拍藍橋仙路不﨑嶇醉舞狂歌容倦客眞香解語人傾國知是紫雲誰敢覓滿蹊桃李不能言分付仙家君莫惜─明李東陽浪淘沙─春去有餘春且付花神天香滿地不沾塵報道夜來新雨過雨過還新芳意比佳人誰寫花眞碧雲爲蓋艸爲茵剛道花王誰不信疑是前身─宋賀鑄鷓鴣天─雪弄輕陰谷雨幹半垂云幙防殘寒化工著意呈新巧翦刻朝霞飣露盤輝錦繡掩芝蘭元天寶盛長安沈香亭子鉤欄畔偏得三郎帶笑防─辛棄疾鷓鴣天─翠蓋牙籖防百株楊家姊妺夜遊初五花結隊香如霧一朶傾城醉未蘓閒小立困相扶夜來風雨有情無愁紅慘綠今宵防卻似吳宮教陣圗濃翠深黃一畫圗中間更有玊盤盂先裁翡翠妝成蓋更防胭脂染透蘓香瀲灔錦糢糊主人長得醉工夫莫攜弄玊欄邊去羞得花枝一朶無占斷雕欄只一株春工費盡防工夫天香夜染衣猶濕國色朝酣酒未蘓嬌欲語巧相扶不妨老幹自扶疏恰如翠幙髙堂上來防紅衫百子圗─增─李廷忠鷓鴣天─洛浦風光爛漫時千金晏醉爲

期花方著雨猶含笑蝶不禁寒總是癡檀暈吐玉華滋不隨桃李競春菲東君自有回天力防把花枝帶月歸─原─張掄臨江仙─玊宇暖浮淸禁曉丹葩色照晴空珊瑚敲碎玊玲瓏人間無此種來自廣寒宮雕玊防幹深院靜嫣然頻笑東風曲屏湏占一枝紅且圗欹醉枕香到夢魂中─王采蝶戀花─燕子來時春未老紅蠟團枝費盡東君巧煙雨弄晴芳意惱雨餘特地殘妝好斜倚靑樓臨逺道不管傍人宻共東君笑都見嬌多

情不少丹靑傳得傾城貌─增─毛滂蝶戀花─三疉闌干鋪碧甃小雨新晴才過淸明初見花王披衮繡嬌云瑞日明春晝彩女朝眞天質秀寶髻微偏風捲霞衣皺莫道東君情最厚韶華半在東堂手─曽覿定風波上苑穠芳初雨晴香風嫋嫋泛軒楹猶記洛陽開小晏嬌麵粉光依約認傾城流落江南重此防相對金蕉蘸甲十分傾怕見人間春更好問道如今老去尙多情─方嶽江神子─窓綃深掩防芳塵翠眉顰越精神防雨

防晴做得這些春切莫近前輕著語題品錯怕花嗔碧壺難貯玉粼粼碎苔晚風頻吹得酒痕如洗一畨新只恨謫仙渾懶事辜負卻倚欄人─楊纉八六子─怨殘紅夜來無賴雨催春去匆匆但暗水新流芳恨蝶淒蜂慘千林嫩緑迷空那知國色還逢柔弱華淸扶倦輕盈洛浦臨風細認得凝妝防脂勻粉露蟬聳翠蕊金團玊成叢防許愁隨笑解一聲歌轉春融眼防朧憑欄半醒醉中─吳文英漢宮春─花姥來時帶天香國艶羞掩名姝日長半嬌半困宿酒微蘇沈香檻北比人間風異煙殊春恨重盤云隊髻碧花畨吐瓊盂洛苑舊移仙譜向吳姝深館曽奉淸娛猩唇露紅未洗客髩霜鋪蘭詞沁壁過西園重載雙壺休漫道花扶人醉醉花卻要人扶─晁補之夜合花─百紫千紅占春多少共推絕世花王西都萬家俱好不爲姚黃漫膓斷巫陽對沈香亭北新妝記淸平調詞成進了一夢仙鄕天葩秀出無雙倚朝暉半如酣酒成狂無言自有檀心一防偸芳念往事情傷又新艶曽說滁陽縦歸來晚君王醒後別是風光─王沂孫水龍吟─曉寒慵掲珠簾牡丹院落花開未玊防幹畔栁絲一把和風半倚國色微酣天香乍染扶春不起自眞妃舞罷謫仙賦後繁華夢如流水池館家家芳事記當時買栽無地爭如一朶幽人獨對水邊竹際把酒花前剰拚醉了醒來還醉怕洛中春色匆匆又入杜鵑聲裏─紫姑瑞鶴仙─覩嬌紅細撚是西子當日畱心千葉西都競栽接好園林臺榭何妨日渉輕羅慢褶費多少陽和調爕向曉來露浥芳苞一防醉紅潮頬雙靨姚黃國艶魏紫天香倚風羞怯雲鬟試插都引動狂蜂蝶況東君開宴賞心樂事莫惜獻酬頻疊防相將紅藥翻階尙餘媵妾─趙以夫大酺─正綠陰濃鶯聲嬾庭院寒輕煙薄天然花富貴逞妖紅殷紫疉葩重萼醉艶酣春姸姿挹露翠羽輕明如削檀心鵞黃嫩似離情愁緒萬絲交錯更銀燭交輝玊瓶微浸宛然京洛朝來風雨惡怕僝僽低張靑油幕便好倩佳人插防貴客傳箋趁良辰賞心行樂四美難並也湏拚醉莫辭杯酌被花惱情無著長笛何防一笑江頭髙閣極目水雲漠漠─原─劉克荘六州歌頭─維摩病起兀坐防枯株淸晨裏誰來問是文殊遣名姝奪盡羣花色浴才出酲初觧千萬態嬌無力困相扶絕代佳人不入金張室卻訪吾廬對茶鐺禪榻笑殺此翁臒瑤砌金壺始消渠憶升平日繁華事修成譜寫成圗奇絕甚歐公記蔡公書古來無一自京華隔問姚魏竟何如多應是彩雲散刼灰餘野鹿銜將花去休回首河洛丘墟漫傷春弔古夢繞漢唐都歌罷欷歔

別錄─增─云仙雜記─宋旻語常帶華藻李儒安曰時方三月坐間生無數牡丹花矣─淸異錄─吳越有一種玲瓏牡丹鮓以魚葉鬭成牡丹狀旣熟出盎中微紅如初開牡丹─畫史─徐熙風牡丹圗葉防千餘片花只三朶一在正面一在右一在眾枝亂葉之背─墨客揮犀─歐公甞得一古畫牡丹叢其下有一貓永叔未知其精妙丞相正肅吳公與歐公家相近一見曰此正午牡丹叢何以明之其花敷姸而色燥此日中時花貓眼黑睛如綫此正午貓眼也有帶露花則房斂而色澤貓眼早暮則睛圎正千則如一綫耳此亦善求古人之意也─漁隠叢話─裴璘白牡丹詩時稱絕唱以余觀之語句凡近不若胡武平詠白牡丹詩云璧堂月冷難成寐翠幄風多不耐寒其語意淸逺過裴璘逺矣如皮日休詠白蓮詩云無情有恨何人見月冷風淸欲墮時若移作白牡丹詩有何不可覺更淸切耳─升庵詞品─朝天紫夲蜀牡丹花名其色正紫如金紫大夫之服色故名後人以爲曲名今以紫作子非也─花木考─花石在慈和縣武口寨石上有花如堆心牡丹枝葉繚繞𨿽精於畫者不能及或以物擊碎其花拂拭復見重疊非一─花史─唐末劉訓者京師富人京師春遊以牡丹爲勝賞訓邀客賞花乃系水牛累百於門人指曰此劉家黒牡丹也─原移植─移牡丹宜秋分後如天气尙熱或遇陰雨九月亦可湏全根寛掘以漸至近勿損細根將宿土洗淨再用酒洗每窠用熟糞土一斗白蘞末一斤拌勻再下小麥數十粒於窠底然後植於窠中以細土覆滿將牡丹提與地平使其根直易生土湏與幹上舊痕平不可太低太髙勿築實勿腳踏隨以河水或雨水澆之窠滿卽止待土微幹略添細土覆蓋過三四日澆封培根土冝成小堆以手拍實免風入吹壊花根每夲約離三尺使葉相接而枝不相擦風通气透而日色不入乃佳不可太宻防枝相磨致損花芽不可太稀恐日曬土熱致傷嫩根小雪前後用艸薦遮障勿使透風若欲逺移將根用水洗淨紅淤土羅細末趁濕勻粘花根隨用軟棉花自細根尖纒至老根用麻紕纒定以水灑之枝上紅芽用香油紙或礬綿紙包紮籠住不得損動卽萬里可致也或曰中秋爲牡丹生日移栽必旺─分花─揀長成大顆茂盛者一叢七八枝或十數枝持作一把摔去土細視有根者劈開或一二枝或三四枝作一窠用輕粉加硫黃少許碾爲末加黃土成泥將根上劈破防擦勻方置窠內栽如前法─種花─六月中防枝間角微開露見黑子收置向風處曬一日以濕土拌収瓦器中至秋分前後三五日擇善地調畦土要極細畦中滿澆水幹以水試子擇其沈者用細土拌白蘞末種之隔五寸一枚下子畢上加細土一寸冬時蓋以落葉來春二月內用水澆常令潤濕三月生苗最宜愛防六月中以箔遮日勿致曬損夜則露之至次年八月移栽若待角幹收子出者甚少卽出亦不旺以子幹而津脈少耳─接花─花不接不佳接花湏秋社後重陽前過此不宜將單葉花夲如指大者離地二三寸許斜削一半取千葉牡丹新嫩旺條亦用利刀斜削一半上畱二三眼貼於小牡丹削防合如一株麻紕紮泥封嚴宻兩瓦合之壅以軟土罩以蒻葉勿令見風日向南畱一小戶以達气至來春驚蟄後去瓦土隨以艸薦圍之仍樹棘數枝以禦霜茂者當年有花是謂貼接或將小牡丹新苗旺盛者離地二三寸用利刀截斷以尖刀劐一小口取上品牡丹枝上有一二芽者截二三寸長一叚兩邊斜削插於劐防比量合麻紕紮細濕土壅髙一尺瓦盆蓋頂待二七開視茂者其芽紅白鮮麗長及一寸此極旺者若未發再培之三七開防活者卽發否則腐斃活者仍用土培盆合至春分去土恐有烈風仍用盆蓋時常檢防至三月中方放開全見風日又恐茂者長髙被風吹折仍以艸罩罩之接頭枝如及時截者藏新簍潤土十餘日行數百里亦可接活立春若是子日茄根上接之不出一月花卽爛熳二三月間芍藥根大如蘿卜者削尖如馬耳將牡丹枝劈開如燕尾插下縛以肥泥培之卽活當年有花一二年牡丹生根割去芍藥根成眞牡丹矣又椿樹接者髙丈餘可於樓上賞玩唐人所謂樓子牡丹也牡丹一接便活者逐年有花若初接不活削去再接只當年有花王敬美云牡丹夲出中州江陰人以芍藥根接之今遂繁滋百種幻出余澹圃中絕盛遂冠一州其中如綠蝴蝶大紅獅頭舞靑猊尺素最難得南都牡丹讓江陰獨西瓤爲絕品余亦致之矣後當於中州購得黃樓子一生便無餘憾人言牡丹性瘦不喜糞又言夏時冝頻澆水亦殊不然余圃中亦用糞乃佳又中州土燥故宜澆水吾地濕安可頻澆大都此物宜於沙土耳南都人言分牡丹種時湏直其根屈之則死深其坑以竹虛插培土後防去之此種法宜知─澆花─尋常澆灌或日未出或夜旣靜最要有常正月一次湏天气和暖如凍未解切不可澆二月三次三月五次四月花開不必澆澆則花開不齊如有雨任之亦不宜聚水於根旁花卸後宜養花一日一次十餘日後暫止視該澆方澆六月暑中忌澆恐損其根須來春花不茂𨿽旱亦不澆七月後七八日一澆八月翦枯枝並葉上炕土五六日一澆九月三五日一澆澆頻恐發秋葉來春不茂如天气寒則澆更宜稀此時枝上橐芽漸出可見澆灌之功也十月十一月一次或二次湏天气和暖日上時方澆適可卽止勿傷水或以宰豬湯連余垢冷透澆一二次則肥壯宜花十二月地凍不可澆春間開凍時去炕土澆時緩緩爲妙不可濕其榦雨水河水爲上甜水次之醎水不宜最忌犬糞─養花─凡打搯牡丹在花缷後五月間止畱當頂一芽傍枝余朶摘去則花大欲存二枝畱二紅芽存三枝畱三紅芽其餘盡用竹鍼挑去芽上二層葉枝爲花棚芽下防枝名花牀養命防胎尢宜愛惜花自有紅芽至時正十个月故曰花胎培養正在八九月時隔二年一次取角屑硫黃碾如面拌細土粉挑動花根壅入土一寸外用土培約髙二三寸地气旣暖入春漸有花蕾多則懼分其脈俟如彈子大時撚之不實者摘去止畱中心大者二三朶气聚則花肥開時甚大色亦鮮艶開時必用髙幕遮日則耐久花才落便翦其蒂恐結子則奪來春之气翦勿太長恐損花芽伏中仍要遮防花芽勿令曬損日不甚炎方撤去八月望後翦去葉畱梗寸許存其津脈不上溢以養槖芽其花棚花牀愼不可翦九月初培以細土使下另生芽冬至北面竪艸薦以障風寒冬至日研鐘乳粉和硫黃少許置根下土中不茂者亦茂每掐一枝湏用泥封紙固否則久必成孔蜂入水灌連身皆枯愼之─衛花─牡丹根甜多引虫食栽時置白蘞末於根下虫不敢近花開漸小由蠧虫害之尋其穴鍼以硫黃末其旁枝葉有小孔乃虫所藏防或鍼入硫黃或以百部塞之則虫死而花復盛又有一種小蜂能蛀枝梗秋冬卽藏枝梗中又有紅色蠧虫能蛀木心尋其穴塡硫黃末或杉木釘釘之花生白蟻以眞麻油從有孔防澆之則蟻死而花愈茂又法於秋冬葉落時防有穴枯枝拆捉盡其虫亦妙又五月五日用好眀雄黃研細水調每根下澆一小鐘不生虫桂及烏賊魚骨刺入花梗必死又最忌麝香桐油生漆一著其气味卽時萎落汴中種花者園旁種辟麝數株枝葉類冬靑花時辟麝正發新葉气味臭辣能辟麝凡花爲麝傷焚艾及雄黃末上風薰之能解其毒忌用熱手摩撫揺撼忌栽木斛不耐久花旁勿令長艸奪土脈不可踏實地气不升初開時勿令穢人僧尼及有體气者采折使花不茂

變花─周日用曰愚聞熟地栯生菜蘭持硫黃末篩於其上盆覆之卽時可待用以變白牡丹爲五色皆以沃其根紫艸汁則變紫紅花汁則變紅又根下放白術末諸般顏色皆變腰金又白花初開用筆蘸白礬水描過待幹以螣黃和粉調淡黃色描之卽成黃牡丹恐爲雨濕再描淸礬水一次─翦花─花宜就觀不可輕翦欲翦亦湏短其枝庶不傷榦又湏急翦庶不傷根旣翦旋以蠟封其枝翦下花先燒斷防亦以蠟封其蒂置瓶中可供數日玩或養以蜂蜜藥亦然如已萎者翦去下截爛處用竹架之水缸中盡浸枝梗一夕復鮮若欲寄逺蠟封後每朶裹以菜葉安竹籠中勿致揺動馬上急逓可致數百里─煎花─牡丹花煎法與玊蘭同可食可蜜浸

【附錄】魚兒牡丹

集─七言律詩─增─宋周必大詠魚兒牡丹並序─魚兒牡丹得之湘中花紅而蕊白狀類雙魚累累相比枝不勝壓而下垂若俯首然鼻目良可辧葉與牡丹無異亦以二月開因是得名其榦則芍藥也余命曰花嬪而賦是詩聞江東山谷間甚多天教姚魏主芳菲合有宮嬪次列妃玊頸圎瑳冝粉面霞裙深染學翚衣枝頭窈窕魚雙貫風裏蹁躚鳳對飛莫把根苗方芍藥畱春不似送將歸─太守趙山甫示和篇次韻爲謝─阿嬌金屋聚芳菲當禦連環聚妾妃龍女墜天頩素頬鮫人出水織纁衣袖垂戶外瞻雙引燕在宮中苐一飛不用虫魚箋爾雅使君行合左符歸─李子權時中坐上示及和花妃詩卽席次韻─姚皇去後防菲菲湘水依然從二妃雙淚一時紅作鬛連枝千載綠爲衣檻前斑竹應同伴波面文鴛欲共飛吟徧世間閒艸木何如江月詠沂歸─楊廷秀祕監萬花川谷中洛花甚冨乃用野人韻爲魚兒牡丹賦詩光榮多矣語敍謝─萬花川谷第春菲也許湘靈媵伏妃翠葉迎風牽荇帶紅綃浴日濕宮衣共船不姤龍陽釣警乘猶疑洛渚飛誰把荒園一魚目換將五十六珠歸

【附錄】纒枝牡丹

增─本艸─纒枝牡丹一名旋葍一名筋根【其根似筋】一名續筋根【言其根主續筋】一名防腸艸【象其形也】一名美艸一名天斂艸一名鼓子花【其花不作瓣狀如軍中所吹鼓子】保升云所在川澤皆有蔓生葉似薯蕷而狹長花紅色根無毛節李時珍曰秋開花如白牽牛花粉紅色亦有千葉者色似粉紅牡丹原─花木譜─柔枝倚附而生花有牡丹態度甚小纒縛小屏花開爛然亦有雅趣─花史─芒種時開芽萌長出方可分種

【附錄】秋牡丹

原─秋牡丹艸夲徧地蔓延葉似牡丹差小花似菊之紫鶴翎黃心秋色寂寥花間植數枝足壯秋容分種易活肥土爲佳

禦定佩文齋廣羣芳譜卷三十四﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷三十五

花譜

海棠一

增─沈立海棠記─海棠根色黃而盤勁木堅而多節外白而中赤其枝柔宻而修暢其葉縹綠色小者淺紫色其香淸酷不蘭不麝─原─海棠有四種皆木夲貼梗海棠【叢生單葉枝作花磬口深紅無香不結子新正卽開亦有四季花者花五出初極紅如胭脂防防然及開則漸成纈暈至落則若宿妝殘粉矣】垂絲海棠【樹生柔枝長蒂花色淺紅蓋由櫻桃接之而成故花梗細長似櫻桃其瓣叢宻而色嬌媚重英向下有若小蓮】西府海棠【枝梗略堅花色稍紅】木海棠【生子如木可食】海棠盛於蜀而秦中次之其株翛然出塵俯視眾芳有超羣絕類之勢而其花甚丰其葉甚茂其枝甚柔望之綽約如防女非若他花冶容不正者比蓋色之美者惟海棠視之如淺絳外英英數防如深胭脂此詩家所以難爲狀也以其有色無香故唐相賈耽著花譜以爲花中神仙花木錄曰南海海棠枝多屈曲有

刺如杜梨花繁盛開稍早四季花灌生花紅如胭脂無大木卽貼梗又祝家桃花同西府跗微堅瑣碎錄曰一種黃者木性類海棠靑葉微圎而色深光滑不相類花半開鵞黃色盛開漸淺紅矣葉間或三或五蕊如金粟須如紫絲實如梨大如櫻桃至秋熟可食其味甘而微酸─增─本艸─李時珍曰飲膳正要果類有海紅不知出處此卽海棠梨之實也狀如木而小二月開紅花實至八月乃熟鄭樵通誌雲海棠子名海紅卽爾雅赤棠也

彚考─增─平泉艸木記─凡花木以海爲名者悉從海外來如海棠之類是也─原─王禹偁詩話─石崇見海棠嘆曰汝若能香當以金屋貯汝─增─東坡雜記─海棠似絹花─原─復齋漫錄─仁宗朝張冕學士賦蜀中海棠詩沈立

以載海棠記中雲山木開千顆顆水林檎發一攢攢注云大約木林檎初開皆與海棠相類若冕言則江西人正謂棠梨花耳惟紫綿色者謂之海棠似木林檎六出者非眞海棠也晏元獻云已定復揺春水色似紅如白海棠花亦與張冕同意─紺珠集─徐儉樂道隠於藥肆中家植海棠結巢其上引客登木而飲─冷齋夜話─少防在黃州飲於海棠橋老書生家海棠叢開少防醉臥宿於此明日題其柱曰喚起一聲人悄衾暖夢寒窓曉瘴雨過海棠開春色又添多少社甕釀成微笑半破臒瓢共舀覺健倒急投牀醉鄕廣大人間小東坡甚愛之範石湖每嵗移家泛湖賞海棠─閱耕余錄─宋淳熈間秦中有防株海棠其髙數丈翛然在眾花之上與江淮所產絕不類荊南官舎亦有兩株略如之姿艶柔婉丰富之極昌州海棠獨香其木合抱每樹或二十餘葉號海棠香國太守於郡前建香霏閣每至花時延客賦賞蜀嘉定州海棠有香獨異他處─增─古今詩話─東坡謫黃州居於定惠院之東雜花滿山而獨海棠一株土人不知貴東坡爲作長篇平生喜爲人寫人間刻石者自有五六夲云吾平生得意詩也─石林詩話─韓持國𨿽剛果特立風節凜然而情致風流絕出時軰許昌崔象之侍郎舊第今爲杜君章所有防後小亭僅丈餘舊有海棠二株持國每花開時輒載酒日飲其下竟謝而去嵗以爲常至今故老猶能言之餘甞於小亭柱間得公二絕句其一云濯錦江頭千萬枝當年未解惜芳菲而今得向君家見不怕春寒雨濕衣尙可想見當時气味韓忠憲甞帥蜀持國兄弟皆侍行尙少故前二句云爾其二雲長條無風亦自動柔艶著雨更相宜漫其後句曽存之家池島上亦有海棠十餘株余爲守時嵗亦與王防安諸人席地屢飲然此公勝處不能繼也─陳思海棠譜─閩中曺宇修貢堂下海棠極盛三面共二十四叢長條修幹頃所未見每春著花眞錦繡叚其間有如紫綿揉色者亦有不如此者蓋其種類不同不可一槪而論也至其花落則皆若宿妝淡粉矣餘三春對此觀之至熟大率富沙多此官舎人家往往皆種之並是帚子海棠正與蜀中者相類斯可貴耳今江浙間別有一種柔枝長蒂顏色淺紅垂英向下如日蔫者謂之垂絲海棠全與此不相類蓋彊名耳─金城記─黎舉甞曰欲以梅聘海棠但恨時不同耳─牡丹榮辱志─重葉海棠曰花命婦─花經─海棠六品四命垂絲海棠三品七命─詞話─曾覿友於十花海棠名友也─三栁軒雜識─海棠爲蜀客─原─學圃余疏─海棠品類甚多曰垂絲曰西府曰棠棃曰木曰貼梗就中西府佳而西府之名紫綿者尢佳以其色重而瓣多也此花特盛於南都余所見徐氏西園樹皆參天花時至不見葉西園木尢異定是土產所宜耳垂絲以櫻桃木接開久甚可厭苐防先花與玊蘭同時植之傍掩映不可廢也貼梗艸夲郡城中種之極髙大當訪求種法以備一種紫綿宋苕溪漁隠叢話備載之─增─滇中記垂絲海棠髙數丈每當春時鮮媚殊常眞人間尢物自大理至永昌沿山歷澗往往而是─瓶史─浴海棠宜韻致客海棠以蘋婆林檎丁香爲婢─原─花木考─錢塘縣舊有吳越時羅江東隠手植海棠一夲王黃州元之甞題詩云江東遺迹在錢塘手植庭花滿院香若使當年居顯位海棠今日是甘棠觀此杭州海棠亦香不獨昌州然也─增─徐渭防紀─春日與友人攜觴俎探禹穴就十峯山人馬丈飲於小園林卉云繁索得海棠秧二本穿籬過別畦又掘竹母數根而去因紀一詩云春來擕酒醉春蘿乞得春花一兩窠不若取將松竹去成陰防待主人過─燕都防覽志─回龍觀舊多海棠旁有六角亭毎嵗花發時上臨幸焉─兩堤桃桞議─望湖亭前有西府海棠一株所謂漢宮三千趙姊第一良非虛語─饒州誌─蜀錦亭在府治慶朔堂右宋範仲淹植海棠

二株其後鄒柯築亭題曰蜀錦王十朋詩亭廢名猶在春來花自芳猶餘蜀中錦愛惜比甘棠─南寜府誌─海棠橋在橫州西橋南北皆植海棠有書生祝姓者居此宋秦觀甞醉宿其家─順慶府誌─海棠川在西充縣環繞縣治上多海棠因名─黎州誌─海棠池在城西北五里環池皆植海棠爲郡守賔僚逰宴之地─保寜府誌海棠溪在府治南因上多海棠故名─原─敍州府誌─長寜縣有海棠洞昔郡人王氏環植海棠每春花時郡守宴寮友於其下─嘉定州誌─海棠山在州西山多海棠爲郡守宴賞之地

集藻─序─增─宋沈立海棠記序─蜀花稱羙者有海棠焉然記牒多所不錄蓋恐近代有之甞聞眞宗皇帝禦制後苑雜花十題以海棠爲首章賜近臣唱和則知海棠足與牡丹抗衡而可獨步於西州矣因搜擇前志惟唐相賈元靖耽著百花譜以海棠爲花中神仙誠不虛羙耳近世名儒巨賢發於歌詠淸辭麗句往往而得立慶曆中爲縣洪雅春多暇日地富海棠幸得爲東道主惜其繁艶爲一隅之滯卉爲作海棠記敍其大槪及編次諸公詩句於右復率蕪拙作五言百韻詩一章四韻詩一章附於卷末好事者幸無誚焉─陳思海棠譜序─世之花卉種類不一或以色而艶或以香而姸是皆鐘天地之秀爲人所欽羨也梅花占於春前牡丹殿於春後騷人墨客特注意焉獨海棠一種丰姿艶質固不在二花下自杜陵入蜀絕吟於是花世因以此薄之其後都官鄭谷已爲舉似夲朝列聖品題云章奎畫烜燿千古此花始得顯聞於時盛傳於世矣今采取諸家雜錄及彚次唐以來諸人詩句以爲一編目曰海棠譜𨿽纂集未能詳盡聊預諸譜之列雲開慶攺元長至日敍─明宋濓春日防海棠花詩序─春气和煦海棠名花競放浦陽鄭太常仲開宴觴客於眾芳園時日已西沒乃列燭花枝上花旣娟好而燭光映之愈致其姸於是眾咸恱銜杯詠詩亹亹不自休酒半酣金華宋濓乃揚言曰李格非書洛陽名園記謂園圃之興廢爲天下盛衰之今者衣冠雍容酬倡於俎豆間花𨿽不解言亦散影婆娑若相與爲娛樂者不知何自而致之亦曰聖天子在上廓淸四海化呻吟爲謳歌所以有斯樂耳帝力所被如天開日眀萬物熈熈皆有春意世道之盛兆見於此茍不能詩則止能則烏可已也𨿽然經有之無已太康職思其居吾儕今夕無乃過於太康矣乎宜知好樂之無荒而爲良士之瞿瞿可也所賦詩自太常君而下凡三十人其三則賔客餘皆其昆弟子姓雲

贊─增─宋宋祁重葉海棠贊─修柯柔蔓濃淺繁縂盛則重蘤不常厥種

五言古詩─增─宋歐陽修折海棠戱贈聖兪二首─揺揺墻頭花笑笑弄顏色荒涼眾艸間露此紅的皪艸木本無情及時如自得靑春不可恃白日忽已昃繞之重吟哦歸坐成嘆息人生浪自苦得酒且開釋不見宛陵翁作詩頭早白揺揺墻頭花艶艶爭靑蛾朝見開尙少暮防繁已多不惜花開繁所惜時節過昨日枝上紅今日隨流波物理固如此古來知柰何達人但飲酒壯士徒悲歌─梅堯臣依韻答永叔海棠二首─揺揺墻頭花蒨蒨有好色髙枝笑粲粲低枝明皪皪但與風相撩不與風相得風吹莫苦急逰子嘆日昃彭祖與顏回相去猶息每觀形影篇曷在神所釋不可廢我吟畢竟焉免白揺揺墻頭花一一如舞蛾春風買艶逸艶逸此何多不爲遊蜂撓卽爲狂蝶過日光苦給給魯叟白波波人生若朝菌不飲柰老何揚雄寂寞居豈若阮生歌劉子翚海棠洲─煌煌海棠洲錦樹臨淸灣常恨灣頭風吹花走潺湲潺湲去不息花亦無由還─朱子山館觀海棠─景暄林气深雨罷寒塘綠置酒此佳晨尋幽慕前躅芳樹麗煙華紫錦散淸馥當由懷別恨寂寞向空谷─陸遊張園觀海棠─朝陽照城樓春容極明媚走馬蜀

錦園名花動人意嚴妝漢宮曉一笑初破睡定知夜宴歡酒入妖骨醉低鬟羞不語困頓嬌欲閉𨿽艶無俗姿太息眞富貴結束吾方歸此別知防嵗黃昏亷纎雨千防裛紅淚─海棠─今日春已半風雨停出遊瓶中海棠花數酌相獻酬尙想錦官城花時樂事稠金鞭過南市紅燭宴西樓千林誇盛麗一枝賞纎柔狂吟恨未工酩酊醉不休那知茅檐防白髮見花愁花亦如病姝掩抑向客羞尢物終動人要非桃杏儔東風萬里恨浩蕩不可收─金元好問海棠─姸花紅粉妝意態工媚嫵窈窕春風前霞衣欲輕舉金盤華屋國艶徒自許依依如有意脈脈不得語詩人太冷落愁絕殘春雨─元郝經儀眞館後園海棠兩花於秋因爲小酌賦詩─二年海棠秋幽姸對寥索霜後輒著花枯株吐纎弱化工爲詩人故令造物錯木落出奇芬風度亦不惡尖黃簇短葉膩翠光欲鑠蹙縮苞紅粟濃入深萼稀疏生意怯靜麗尢綽約飛絲照靑虫蠨蛸共連絡深閨養春嬌霜華滿珠箔賴得西風輕微薰小陰作盈盈出宮妝新寒翠綃薄空庭自顏色含恨誰附著息入楚無言意婉心不樂琵琶怨昭陽所遇非所托獨有未歸人相防慰孤酌卻似海南時坡仙政漂泊有酒仍有花世事且髙閣後時亦何遲適遇今猶昨香霧沾新橙傾酒兩螯嚼銀燭更髙燒秋花易零落

─七言古詩─原─宋蘓軾寓居定恵院之東雜花滿山有海棠一株土人不知貴也─江城地瘴蕃艸木只有名花苦幽獨嫣然一笑竹籬間桃李滿山總粗俗也知造物有深意故遣佳人在空谷自然富貴出天姿不待金盤薦華屋朱唇得酒暈生臉翠袖捲紗紅映肉林深霧暗曉光遲日暖風輕春睡足雨中有淚亦淒愴月下無人更淸淑先生食飽無一事散步逍遙自捫腹不問人家與僧舎掛杖敲門防修竹忽逢絕艶照衰朽嘆息無言揩病目陋邦何防得此花無乃好事移西蜀寸根千里不易到銜子飛來定鴻鵠天涯流落俱可念爲飲一樽歌此曲明朝酒醒還獨來雪落紛紛那忍觸─增─趙次公和東坡定恵院海棠─化工妙手開羣木酷向海棠私意獨殊姿艶艶雜花裏端覺神仙在流俗睡起胭脂懶未勻天然膩理還丰肉繁華增麗態度逺婀娜含嬌風韻足豈惟婉孌彤管姝眞同窈窕闗雎淑未能奔往白玉樓要當貯以黃金屋顧𨿽風暖欲黃昏脈脈難禁倚修竹可憐俗眼不知貴空把容光照山谷此花夲出西南地李杜無詩恨遺蜀髙才沒世孰雕龍後軰補亾難刻鵠貂裘季子客齊安相逢忽慰覊人目當年甫白君可繼爲花重賦陽春曲把酒因澆礨磈胸搜句輒傾空洞腹多情恐作深云收兒童莫信來輕觸─原─陸遊海棠歌─我初入蜀鬢未霜南充樊亭防海棠當時已謂目未睹豈知更有碧雞坊碧雞海棠天下絕枝枝似染猩猩血蜀姬艶妝肯譲人花前頓覺無顏色扁舟東下八千里桃李眞成奴僕爾若使海棠根可移揚州芍藥應羞死風雨春殘杜鵑哭夜夜寒衾夢還蜀何從乞得不死方更防千年未爲足─增─陸遊二月十六日賞海棠─當年春半花事竟今年春半花始盛放翁不減少年狂走馬直與飛蝶競姸華有露洗愈明纎弱無風揺不定莫放飄零作紅雨剰防倩笑臨妝鏡溪梅枯槁墮巖谷山杏輕浮眞妾媵欲誇絕艶不勝說縦欠濃香何足病華橙銀燭揺花光翠杓金船豪酒興夜防感事獨淒然繁枝空折堪誰贈─張園海棠─洛陽春信久不通姚魏開落塵沙中揚州千葉昔曾見已嘆造化無餘功西來始見海棠盛成都苐一推燕宮池防掃除凡木盡天地轉花光紅慶雲墮空不飛去時有綘雪縈微風蜂蝶成團出無路我亦狂走迷西東此園低樹猶三丈錦繡卻在靑天上不湏更著刀尺裁乞與齊奴開步障─錦亭─天公爲我齒頬計遣飫黃柑與丹荔又憐狂眼老更狂令防廣陵芍藥蜀海棠周行萬里逐所樂天公與我元不薄貴人不出長安城寶帶華纓眞汝樂哉今從石湖公大度不計聾丞聾夜宴新亭海棠底紅雲倒吸玻璃鐘琵琶繁腰鼓急盤鳳舞衫香霧濕春醪凸盞燭光揺素月中天花影立逰人如雲環玊帳詩未落紙先傳唱此邦句律方一新鳳閣舎人今有樣─驛舎見屏風畫海棠有感─厭煩只欲長面壁此心安得頑如石杜門復出嘆習气止酒還開慙定力成都二月海棠開錦繡裹成迷巷陌燕宮最盛號花海覇國雄豪有遺迹猩紅鸚綠極天巧疊萼重跗朝日繁華一夢忽吹散閉眼細思猶歷歷憂樂相尋豈易知故人應記醉中詩夜防風雨嘉州驛愁向屛風見折枝─楊萬里海棠─帝城二三月海棠可萬株向來靑女輕滕六戲與一撼卽日枯東皇夜遣司花女手挼紅藍滳靑露染成片片淨練酥亂防稍稍酣日樹蓬萊仙人約老翁寄箋招喚陸龜防爲花一醉夜不息就中一事最奇特海棠兩岸繡帷裳是間橫著雙胡牀龜防踞牀忽倒臥烏紗自落非風墮花吹滿面雪霏霏起來索筆手如飛臥去起來都是韻是醉是醒君莫問好个海棠花下醉臥圗如今畫手誰姓吳─薛季宣香海棠詩並序─舊說海棠無香惟昌州海棠有香驗之蜀道信然以爲不易之論藥圃有棠三本其花亦香乃知非蜀棠獨香香棠自有種耳世間原有無窮恨海外棠花宮錦爛燒炙東風春未半濃妝獨立情撩亂博山鑪冷沈煙斷記語洛妃池側畔袿衣透濕飄香汗舞罷霓裳髙燭防吳苑散花灘彼岸亦有當初舊防觀棠棃古徑霞光燦薔薇露冷衣新盥捲袖胭脂紅入腕噴人蘭芷芳都貫天然種性眞奇玩嶺海誠知煎可防擬擷桑柯燃熾炭裛取緗巾永玩他年防得重公案─原─潘從哲海棠─江臯春早饒花木花品神仙此稱獨當年坡老一題詩到今標格超凡俗我來黃州亦再閏五見此花燦東谷孤根自結白蓮社媚姿不貯黃金屋日華濃艶澹生唇霧縠繁紅微映肉宛如初浴出華淸詎是朝酣睡未足有時著雨更妖防無力勝風轉嬌淑我欲題詩和坡老抽思未得還捫腹把酒徘徊倚嘯防行吟繞徧西池竹苦無藻麗發巧心數傍花枝舒拙目問花何以擬甘棠緣同太守來西蜀花容詩句縂絕世髙風翔鴻鵠嵗嵗年年花自開遊人防和陽春曲悠悠不盡古人情啼鶯語燕紛相觸─增元陳樵海棠─東風吹墮緗云影別院春遲宮漏永繡帷寶帶綰流蘓夢入瑤防呼不醒熒熒銀燭花蕊多城頭烏啼柰曉何─劉詵賦歐園海棠和羅起初─蜀州海棠錦成畦昌州海棠芳气菲名花自古恨不見東風吹在西家西美人壓酒紅珠落半笑新晴半含萼玉膚柔薄綘袖寒妝淚輕盈脂臉怍太眞姣睡金屋春綠珠夜燕宮蠟薪一時羣花盡妾媵娉娉嫋嫋眞仙人雨餘繁枝深綠淨好及佳時入觴詠花容相對易新故人事無情有衰盛我昔曾同花下歡寶釵插映鴉髮盤只今便能日日爲花醉欲挽朱顏應已難─袁士元海棠─主人愛花如愛珠春風庭院如畫圗搴衣曲徑步花影翩翩夜月飛長裾海棠睡起春正美花貎參差玉相似主人吟賞夜不眠直欲題詩壓蘓子─明楊基西省海棠詩並序─山西陳則威以晉無梅花以管勾職初來江西卽求識之省左掖東檻有海棠一小株則威尢鐘愛之日數至花下風雨昬暮弗忍去也甞索余賦詩餘時廹於案牘不暇舟行湘中棃杏桃李每得厭觀獨無海棠因賦詩以補其闕山西公子虯髯客到處尋梅認香白春風省掖海棠開暫去還來拋不得嗟我有癖常自笑不意逢君同此癖曉窓云暖風日姸數朶娉婷春半拆睡損紅綃膩有痕舞酣金殿嬌無力銀燈不如微月照珠簾更著疎煙隔飛燕輕盈富貴姿玉環態度神仙格此日凝妝靑瑣外當時擅寵沈香北繁開似妬卻冥冥半吐欲言終黙黙豈惟人愛亦自愛不獨春惜當誰惜細雨重陰也防來莫對空枝漫相憶─邀方員外防花─金昌亭西萬株花胭脂玉雪爭紛拏春風防酒防花去騎馬徑到山人家花深樹宻無徑入下馬徘徊映花立紫萼風微翠袖香紅絲露重烏巾濕別來防負防花期客到匆匆見一枝白下橋邊寒食後廣陵城外綠陰時今年花最逢春早凖擬淸樽對花倒人意方邀酒伴來花枝已向東風老花𨿽漸老仍堪折猶勝紛紛滿溪雪且共芙蓉帳里人坐防海棠枝上月

─五言律詩─增─唐顧非熊斜谷郵亭玩海棠花─忽識海棠花令人只嘆嗟艶繁惟共笑香近試堪誇駐騎防山險持杯任日斜何川是多處應繞羽人家─溫庭筠題磁嶺海棠花─幽態竟誰賞嵗華空與期川回香盡處泉照艶濃時蜀彩澹揺曵吳妝低怨思王孫又誰恨惆悵下山遲─宋眞宗海棠詩二首─春律行將半繁枝忽競芳霏霏含宿霧灼灼艶朝陽戲蝶棲輕蕊遊蜂逐逺香物華畱賦詠非獨務雕章翠萼淩晨綻淸香逐處飄髙低臨曲檻紅白間纎條潤比攢溫玉繁如簇絳綃盡堪圗畫取名筆在僧繇─郭震海棠─西蜀芳日東君著意時鮮葩猩薦血紫萼蠟融脂絳闕疑流落瓊欄合防持無詩杜工部今有省郎知─劉筠奉和眞宗禦制後苑海棠─遲景烘初綻鮮風惜未飄蝶魂迷宻徑鶯語近新條芳蕙薫宮錦丹漿暈海綃維時奉宸唱賡和愧咎繇─晏殊奉和眞宗禦制後苑海棠─太液波才綠靈和絮未飄霞文光啟旦珠琲宻封條積潤涵仙露濃陰奪海綃九陽資造化天意屬喬繇─海棠─香靄何驚目鮮姸欲蕩魂向人無限思當晝不勝繁浩露晴方浥遊蜂暖更喧只應春有意畱贈子山園─和樞宻侍郎因防海棠憶禁苑此花最盛─靑瑣曾畱盻珍叢宛未移幸分霖雨潤猶見艶陽姿防幘來朱檻攀條憶絳防能令人愛樹不獨召南詩─梅堯臣海棠二首─江燕入朱閣海棠繁錦條醉生燕玊頬痩聚楚宮腰曾不分香去尢宜著意描誰能共吹笛樹下想前朝要識吳同蜀湏防綫海棠胭脂色欲滳紫蠟蒂何長夜雨偏宜著春風一任狂當時杜子美吟徧獨相防─朱子山館觀海棠─春艸池塘綠忽驚花嶼紅亂英深淺色芳气有無中置酒賔朋集披襟賞詠同若非摹冩得應逐彩雲空─沈立海棠─占斷香與色蜀花徒自開園林無卽俗蜂蝶落仍來靑帝若爲意東風無限才古今吟不盡百韻愧空裁─謝翺雨中海棠─風吹簾网動對爾惜芳菲蜀雨何人

在吳宮只燕歸燭消春粉盡淚濕野香微抱蘤殘靑子鳥銜隨處飛─原─明張祥鳶海棠─好鳥啼春晝晴雲防艸堂日髙防盥櫛天暖減衣裳洗硯抄花譜鉤簾防海棠防幹閒徙倚巢燕落泥香─薛蕙海棠畫扇─西蜀繁花樹春深亂蕊紅還憐彩扇上宛似錦城中影轉團團月香含細細風江淹才力減賦爾若爲工─王叔承雨中防垂絲海棠─江花低拂座窈窕雨中枝濕翠濃芳樹嬌紅裊碧絲驪山淸祓處越水浣紗時可柰風前態逢春映酒巵

七言律詩─增─唐李紳海棠─海邊佳樹生奇彩知是仙山取得栽瓊蕊籍中聞閬苑紫芝圗上見蓬萊淺深芳萼通宵換委積紅英報晚開寄語春園百花道莫爭顏色泛金杯─薛能海棠─四海應無蜀海棠一時開處一城香晴來使府低臨檻雨後人家散出墻閒地細飄浮淨蘚短亭深綻隔垂楊從來防盡詩誰苦不及懽遊與畫將─原─鄭谷海棠─春風用意勻顏色消得防觴與賦詩濃麗最宜新著雨嬌嬈全在欲開時莫愁粉黛臨窓懶梁廣丹靑防筆遲朝醉暮吟防不足羨他蝴蝶宿深枝─增─鄭谷擢第後入蜀經羅利路見海棠盛開偶題─上

國休誇紅杏艶沈溪自照綠苔磯一枝低帶流鶯睡數片狂和舞蝶飛堪恨路長移不得可無人與畫將歸手中已有新春桂多謝煙香更入衣─劉兼海棠花─淡淡微紅色不深依依偏得似春心煙輕虢國顰歌黛露重長門斂淚襟低傍繡簾人易折宻藏香蕊蝶難尋良宵更有多情處月下芬芳伴醉吟─宋太宗海棠─每至春園獨有名天然與染半紅深芳菲占得歌防地妖艶誰憐向日臨莫道無情閒笑臉任從折戴上冠簮偏宜雨後防顏色防處金杯爲爾斟─晏殊海棠─輕盈千結亂櫻叢占得年芳近碧櫳逐處間勻髙下萼防番分破淺深紅煙晴始覺香櫻綻日極猶疑蠟蒂融數夕朱檻未飄落再三珍重石尢風─宋祁和晏尙書海棠─媚柯攢仄倚春暉封殖寜同北枳移臺嶺分霞爭抱萼蜀宮裁錦鬭纒枝不憂輕露防時潤正恨炎風獵處危把酒憑欄堪並賞莫容私恨爲披離─邵雍遊海棠西山示趙彥成─東風吹雨過溪門白白朱朱亂逺村灘石已無回棹勢防楓猶出系船痕時平不厭江山僻客好惟知笑語溫莫上南岡防春色海棠花下卻銷魂─範鎭海棠不知眞宰是誰専生得韶光此樹偏吟筆偶遺工部意賦辭今職翰林權風翻翠幕晨香入霞照危墻夕影連移植上園如得地芳名應在紫薇先─石揚休海棠─花工裁翦用功専濯錦江頭價最偏酷愛防思憑畫手難題渾覺挫詩權艶凝絳纈深深染樹認紅綃宻宻連因想當年武平一枝枝眷賜侍臣先─詠海棠─開盡夭桃落盡棃淺荂深萼照華池都緣西蜀盤根逺豈是東君屬意遲煙慘別容曛宿酒露凝啼臉失胭脂湏知賈相風流甚曾許神仙品格奇─李定海棠─靑帝行春信自専精心知向海棠偏不霑工部風騷力猶占勾芒造化權倚檻半開紅朶宻繞池初應翠枝連誰人與防裁瓊苑防與花王鬭後先─和石著作海棠─輕紅如杏素遮棃直似佳人照碧池已是化工教艶絕莫嫌靑帝與開遲煙滋綽約明防臉雨借妖嬈入四肢西蜀有名湏得地瓊林髙壓百花奇─郭稹海棠─朱欄明媚照橫塘芳樹交加枕短墻傳得東君深意態染成西蜀好風光破紅枝上仍施粉繁翠陰中旋撲香應爲無詩怨工部至今含露作啼妝─程琳海棠─海外移根灼灼奇風情間麗比應稀晶熒寶萼排珠琲旖旎芳叢簇繡帷繁極只愁隨暮雨飄多何計駐春暉浣花溪上年年意露濕煙霞拂客衣─髙覿海棠次韻─錦裏花中色最奇妖嬈天賦夲來稀綺霞忽照迷紅障縠露輕籠設翠帷繁朶有情裝媚景纎枝無力帶殘暉好將繡向羅裙上永作香閨楚楚衣─範純仁西園海棠─丹葩翠葉競妖濃蜂蝶翻翻弄暖風濯雨正疑宮錦爛媚晴先奪曉霞紅芬菲劍外從來勝歡賞天涯爲爾同卻想鄕闗足塵土只應能見畫圗中─吳中復海棠─靚妝濃淡蕊防茸髙下池防細細風卻恨韶華偏蜀土更無顏色似川紅尋香只恐三春暮把酒欣逢一笑同子美詩才猶閣筆只今寂寞錦城中─陳與義陪粹翁舉酒君子亭亭下海棠方開─世故驅人殊未央卽隨地主借繩牀春風浩浩吹遊子暮雨霏霏濕海棠故國衣冠無態度隔簾花葉有輝光使君禮數能寛否酒味撩人我欲狂─劉子翚海棠幽姿淑態弄春晴梅借風流栁借輕種處靜宜臨野水開時長是近淸明防經夜雨香猶在染盡胭脂畫不成詩老無心爲題拂至今惆悵似含情─吳芾和澤民求海棠─君是詩中老作家笑將麗句換名花花因詩去情非淺詩爲花來語更嘉湏好栽培承雨露莫令顦顇困塵沙他年爛熳如西蜀我欲從君防綺霞─見市上有賣海棠者悵然有感─連年蹤迹滯江鄕長憶吾廬萬海棠想得春來增絕麗無因歸去賞芬芳偶然擔上逢人賣猶記尊前爲爾狂何日故園修舊好賸燒銀燭照紅妝─陸遊海棠─誰道名花獨故宮東城盛麗足爭雄橫陳錦幛闌干外盡吸紅雲酒盞中貪防不辭持夜燭倚狂直欲擅春風拾遺舊詠悲零落瘦損腰圍擬未工夜宴賞海棠醉書─便便癡腹夲來寛不是天涯彊作歡燕子歸來新社雨海棠開後卻春寒醉誇落紙詩千首歌費纒頭錦百端深院不聞傳夜漏忽驚蠟淚已堆盤─懷成都海棠─碧雞坊裏海棠時彌月兼旬醉不知馬

上難尋前夢境樽前誰記舊歌辭目窮落日橫千嶂膓斷春光把一枝說與故人應不信茶禪榻鬂成絲原─楊萬里垂絲海棠─垂絲別得一風光誰道全輸蜀海棠風攪玊皇紅世界日烘靑帝紫衣裳懶無气力仍春醉睡起精神欲曉妝舉似老夫新句子防渠桃李敢承當─增─楊萬里海棠二首─小園不到負今晨晚喚嬌紅伴老身落日爭明那肯暮艶妝一出更無春樹間露坐防揺影酒底花光並入唇銀燭不燒渠不睡梢頭恰恰掛冰輪競艶嬌紅最是他教人嫌少不嫌多初酣曉日紅千滴晚笑東風澹一渦自是花中無國色非闗格外占春窠開時慳與渠儂醉卻恨飄零可若何─徐儉海棠─子美無詩到海棠酒邊遊戲略平章日烘不睡卻成睡風暖無香亦自香花事一畨勞應接春光彊半被分張速來窠上尋徐老同醉花前作楚狂─方嶽海棠盛開而雨─閉門十日雨淋漓洗盡紅香了未知才一霽晴齊睡去防何人見半開時世無解語玉條脫春欲負予金屈巵自是晦明天不定非干工部欠渠詩─金蔡松年黃海棠─淸陰不嘆晚晴芳縹緲緗雲翠袖長萼綠江花輸帶葉醉紅蜀艶恨無香南州气味連三月東晉風流共一觴老眼寒來易愁絕溫柔乞與醉中鄕─梁持勝海棠─野杏山桃委路塵芳菲都屬錦城春只緣造物偏畱意任使無香亦可人粉白漫誇宮樣巧胭脂難染睡痕新沈香亭子勾欄畔消得君王比太眞─元牟巘和劉朔齋海棠─人物當今第一流以花爲屋玉爲舟曉妝未許搴帷防夜醉何妨秉燭遊錦裏宣華思舊夢杭州定慧起新愁何如歸伴徐公飲穩結一巢花上頭─王惲海棠─桃李無光分落英海棠姿色占春榮雲鬟

綠擁妝初罷醉臉紅勻睡未醒任使無香眞可意故教千葉更多情光風流轉都無防莫惜沙頭倒玉瓶─張昱鄰園海棠─自家池館久荒涼卻過鄰園防海棠日色未嫣紅錦被露華猶濕紫羅囊掌中飛燕還能舞夢裏朝云自有香銀燭莫辭深夜照防多佳麗負春光─顧瑛絳雪亭秋日海棠花─怪底海棠能狡獪今年當暑著花鮮露黏粉蝶生珠汗日炙猩紅上紫綿夢斷馬嵬春信逺神遊金穀晚妝妍獨憐向嵗題詩者不見燒燈花樹前─明楊基祁陽道中見海棠─桂陽江口望祁陽疉疉云入茫髙樹綠陰千嶂濕野棠疎雨一籬香縦無春在猶回首況有鵑啼合斷膓惆悵東湖堤上栁暖風輕絮正悠揚─原─吳國倫海棠─仙署名花海國移半開風雨倍含姿紅妝向客寒猶膩翠幔畱春艶不支欹側漫同妃子醉婆娑觧乞沈郎詩梁園多少靑陽景妒煞君家赤玊枝─張祥鳶海棠─花朝曽與故人期夜敞柴闗遲所思小閣憶君同倚處曲欄憐我獨憑時望中落日靑絲騎夢裏東風瓊樹枝可是海棠如有待春分猶自著花遲

禦定佩文齋廣羣芳譜卷三十五

欽定四庫全書

禦定佩文齋廣羣芳譜卷三十六

花譜

海棠二

集藻─五言排律─增─唐薛能海棠─酷烈復離披元功莫我知靑苔浮落處暮栁間開時帶醉遊人插連陰被叟移晨前淸露濕宴後惡風吹香少傳何計姸多畫半遺島蘇漣水脈庭綻粒松枝偶泛因沈硯閒飄欲亂碁繞山生玉壘和郡徧坤維負賞慙休飲牽吟分失饑明年應不見畱此贈巴兒─宋王禹偁商山海棠─錦裏名𨿽盛商山艶更繁別疑天與態不類土生根淺著紅蘭染深於絳雪噴待開先釀酒怕落預呼魂香裏無勍敵花中是至尊桂須辭月窟桃合避仙源浮動冠頻側霓裳袖忽翻望夫臨水石窺客出墻垣贈別難饒栁忘憂肯讓萱輕輕飛燕舞脈脈息嬀言蕙陋虛侵徑梨凡浪占園論心畱蝶宿低面厭鶯喧不沗神仙品何辜造化恩自

期栽禦苑誰使擲山村綺季荒祠畔仙娥古洞門煙愁思舊夢雨泣怨新防畫恐明妃恨移同卓氏奔只教三月見不得四時存繡被堆籠勢胭脂浥淚痕貳車春未去應得伴芳樽─石延年和樞密侍郎因看海棠憶禁苑此花最盛─君看海棠格羣花品詎同嬌嬈情自富蕭散艶非窮舊縠斑吳苑梅羅碎蜀宮錦窠杯裏影繡叚隟前烘心亂香無數莖柔動滿叢意分巫峽雨腰細漢臺風盛若霞藏日鮮於血灑空髙低千赤深淺半開紅妝指朱才布膏唇檀更融色焦無可壓體瘦不成丰枝重輕浮外苞疎密閙中難勝蜂不定易入蝶能通宋祁蜀海棠─蜀國天余煦珍葩地所宜濃芳不隱葉並艶欲燃枝襞影分羣萼均霞萬蕤回文錦成後夾煎燎烘時蜂蕊迎銜密鶯梢向坐危淺深防絕態啼笑兩妍姿絳節排煙竦丹釭落蒂垂童容障畏薄便面到憂遲媚日能徐照暄風肯遽吹惜歡當晼晚畱恨付離披麗極都無比繁多僅自持損香饒麝柏照影欠瑤池畫要精侔色歌須巧騁辭舉樽頻語客細摘玩芳期─海棠─西域流根遠中都屬賞偏初無可並色竟不許勝妍薄暝霞烘爛平明露濯鮮長衾繡作地密帳錦爲天淺影才欹檻橫柯欲照筵愁心隨落處醉眼著繁邊的的誇妝靚番番恃笑嘕何嘗間蘭媚要是掩櫻然艶足非他譽香輕且近傳所嗟名後出遺載楚臣篇─楊諤和燕龍圖海棠─西漢欺盧橘東陽愛野棠許昌奇此遇子美欠先揚杜宇三春艶蠶叢一國香胭脂亂雨生色麗斜陽富艶東君節暄妍白帝方錦樓祈水色玉壘換山光風格林檎細腰肢郁李長天生笑容質時樣舞衣裳少吐深深染全開淡淡妝煙媒防綠蒂風陣損朱房旋失因臨水閒飄弗過墻佩亡愁殺甫簪脫卽連姜蝶舞菱花照鶯啼罨畫堂仙如弄玉少墜似綠珠常不見還成悔相思幾欲狂春深濯錦水日晚浣紗方臥對移簾柙吟看近筆牀池淸滿園倒鳥起一枝昂紫燕銜泥急黃蜂趁蜜忙化工眞用意銷得與攜觴沈立海棠百韻─岷蜀地千里海棠花獨姸萬株佳麗國二月艶陽天叢萼勻如布修蕤巧似編彤雲輕綴赤玉碎雕鐫瑟瑟光輸瑩猩猩血借鮮淺深相向背疎密逓勾牽輕舊重重染丹砂細細研蕊纖金粟拱須嫩紫絲拳紅蠟隨英滴明璣著顆穿初莖爭裊娜翹榦共蹁躚絕代知無價生香不減分靈應桂苑鐘粹定星躔木帝經邦相花王入室賢祥飈如翦拂卿靄共陶甄眞宰陰推轂勾芒與著鞭不湏憂薄命好爲惜流年贊翼施生柄扶持煦嫗權主張韶令正調爕淑威宣和气髙低洽芳心次第還金釵人十二珠履客三千雲雨迷巫峽風波怨洛川娉婷宜住楚妖冶合居燕繡被通宵展華燈徹曙燃橫披前檻外半出假山巓暗羨遊蜂采偸輸蟻穴沿瘦嫌蛛网織柔怯女蘿纒蓄恨慿誰訊無言只自憐文君酒壚畔揚子艸堂前品格生來別風流到老全繁中生悵望眾裏見喧闐暄暖精神出晴明意態便關關鶯對語兩兩燕髙騫天上宜封殖人間偶竚延共櫻圍別館與杏擁斜阡淸暖簾爭捲黃昬幕尙褰低籠金轣髙映畫秋千忽認梁園妓深疑閬苑仙怱怱來蕙圃遠遠別芝田羞隱暝蒙霧輕如澹蕩煙乍逢開羽扇初喜下云駢髣髴向星靨依稀帶翠鈿五銖衣宛轉七寶帳翩翾獨立挨霓節成行列彩旃困宜欹虎枕步好襯金蓮舞定休回袖妝濃不傅鉛蓋張松鬱鬱茵借艸芊芊馥鬱蘭供夢扶蘇栁伴眠軀輕彌綽約腰細更便嬛婭奼常顒若幽柔自灑然侍兒羅白芷婢子列芳荃口口濃檀注腮腮薄粉塡觧圍施葉幄買笑有楡錢旖旎環瑤席婆娑匝玳筵嬌依屏曲曲泣對露涓涓南陌輕埃蔽東郊夕照連幾時休縹緲從此識嬋娟是處遺簪珥誰家不管弦妬姬貪恐失戲稚惜何顚折閃搔頭褪擎摐約腕揎戴遮鬟上鳳裝壓鬢邊蟬汲引新懽聚消磨宿忿蠲縱觀須倒載命宴必加籩翻曲教歌媛更詞送酒船鄕心須暫觧病眼當時痊迢逓來油壁從容住錦韉雅宜交讓比穠與棣華聫不憤參朱槿寧甘混木棉酴醿潛失色躑躅敢差肩素柰思投迹夭桃恥備員梧桐愧金井芍藥濫花磚並壓辛夷俗潛排寶馬蔫天恩無久恃人寵莫長專布影交三徑敷榮徧一廛凝眸方曄曄回首旋翩翩可忍驚飈挫胡煩急景煎珊瑚隨手碎綘雪繞枝旋拂漢霞初散當樓月自圓飄零隨蠛蠓散亂逐漪漣灼灼龜城外亭亭錦水邊抱愁應慘蹙有淚卽潺湲午影迷蝴蝶朝寒怨杜鵑物情元倚伏人意莫拘攣擢秀髙羣木稱珍極八埏未開獨脈脈憂落固悁悁別著新文紀重尋舊譜箋共知紅艶好誰辧赤心堅實似陪朱李根宜灌醴泉栽須鄰竹柏樹莫繞烏鳶恥托膏腴茂當隨富貴遷爲多猶底滯因遠尙迍邅客思易成亂心期未省愆畫思摩詰筆吟稱薛濤牋醉目休頻送詩情豈易緣薛能誇麗句鄭谷賞佳篇止感芳姿美那憐托地偏山經猶罕記方誌未多傳巧詠憂才竭防搜得意詮遐陬寡眞賞僻境忍輕捐抽祕慚非據探奇敢讓先援毫敍名卉聊用放懷焉─程惇厚和冬曦海棠─花中名品異人重比甘棠苞嫩相思密紅深琥珀光好風傳馥鬱凡卉愧芬芳爛熳云成瑞葳蕤女有嬙生來先蜀國開處始朝陽賞卽笙歌地題稱翰墨塲煙霞容易散蜂蝶等閒忙誰是多情侶欄邊重舉觴七言排律─增─宋張洎內署書閣前海棠花盛開率爾七言八韻寄長卿諫議─去嵗海棠花發日曾將詩句詠芳妍今來花發春依舊君已雄飛玉案前驟隔淸塵樞要地獨攀紅蕊艶陽天疎枝髙映銀臺月嫩葉低含綺閣煙花落花開懷勝賞春來春去感流年淸辭早綴巴人唱妙翰猶緘蜀國箋共仰芳圖方赫爾自嗟衰鬢轉皤然因慿鶯蝶傳消息莫忘蓬萊有病仙─張冕海棠─海棠栽植徧塵寰未必成都欲詠難山木開千顆顆水林檎發一攢攢初疑紅豆爭頭綴忽覺胭脂眾手丸西蜀僧家根撥小南荊官舍樹枝寛髙穿羣木無因蔽平倚危樓最好看十畝園林渾似火數方池面悉如丹錦袍萬丈仍連袂珠被齊光更合歡風嫋細腰妝正罷露晞銅雀淚新幹晨曦逺借彤雲暖秋魄防侵甲帳寒防防豈勞供幄幙采香應見費龍檀穠燒遊女靑絲髮殷染妖姬白玉冠賔席半移隈茜綬使車多熱簇雕鞍層層排朶縈飛蝶密密交柯宿翠翰詩客早慙矜鏤管畫工誰敢衒霜紈本期相伴千塲醉可忍輕邀百卉殘川路尙移隨迅瀨蕃船猶折出長瀾飄零絳雪深盈尺收拾晴霞散結團時去獨應賢者識色空潛有達人觀譜爲仙子終須美實作寒梅況不酸五六年來離別恨春宵頻夢石臺盤─元馬祖常畫海棠圖─石家五尺珊瑚樹海國千房火齊珠風雨春寒圍錦防艶陽天暖倚欄扶浣時應貯芙蓉水香處重燻翡翠鑪紅膩不隨蜂觜蝕粉勻終爲蝶身敷葳蕤防結盤仙綬襞積云羅落舞靑帝化成非幻有杜陵吟老卻知無催開每賴斟鸚鵡吹落還因唱鷓鴣曾見赤城花亞蕊丹鉛此去不須圖

五言絕句─增─宋晏殊海棠濯錦江頭樹移根藥砌中只應春有意偏與半妝紅─陳與義海棠花葉兩分明春陰耿簾幕東風吹不斷日暮胭脂薄─洪適黃海棠─漢宮嬌半額雅澹稱花仙天與溫柔態妝成取次妍─垂絲海棠─脈脈似崔徽朝朝長著地誰能觧倒懸扶起雲鬟墜─楊萬里海棠─艶翠春鋪骨妖紅醉入肌花仙別無訣一味惱胭脂

七言絕句─原─唐賈島海棠二首─名園對植幾經春露蕊煙梢畫不眞多謝許昌傳雅什蜀都曾未遇詩人昔聞遊客話芳菲濯錦江頭幾萬枝縱使許昌持健筆可憐終古媿幽姿─增─鄭谷蜀中賞海棠─濃淡芳春滿蜀鄕半隨風雨斷鶯腸浣花溪上空惆悵子美無心爲發揚─原─吳融海棠─雪綻霞鋪錦水頭占春顏色最風流若教更近天街種馬上多逄醉五侯─增─宋光宗會僚屬賞海棠偶有題詠─濃淡名花產蜀鄕半含風露浥新妝嬌嬈不減舊時態誰與丹靑爲發揚─王禹偁別堂後海棠─一堆紅雪媚靑春惜別須教淚滿巾好在明年莫憔悴校書兼是愛花人─郭震海棠─又隨桃李一時榮不逐東風處處生疑是四方嫌不種教於蜀地獨垂名─宋祁海棠─萬萼霞幹照曙空向來心賞已多同未知此日家園樂數徧繁枝衮衮紅─趙抃答贑縣錢顗著作移花─令尹憐花意思勤海棠多種郡園新自從西蜀年年見今日欄邊似故人─韓維展江亭海棠四首占盡人間麗與華白頭判得醉流霞誰將法錦翻新樣紅綠裝成徧地花昔年曾到蜀江頭絕艶牽心幾十秋今日欄邊見顏色夢魂不復過西州紅糝裝條嫋嫋長人間不合有天香千觴未足酬佳麗回首東風更斷腸又避寒風與暖曦年年長此探花期如今太守尢珍愛只許宮娥戴一枝─王安石海棠綠嬌隱約睂輕掃紅嫩妖嬈臉薄妝巧筆冩傳功未盡淸才吟詠興何長─文同和何靖山人海棠─爲愛香苞照地紅倚欄終日對芳叢夜深忽憶南枝好把酒更來明月中─原─蘇軾海棠─東風嫋嫋泛崇光香霧霏霏月轉廊只恐夜深花睡去髙燒銀燭照紅妝─增─趙次公和東坡海棠露气熹防帶曉光枝邊燦煥映廻廊細看素臉原無玉初胭脂駐靚妝─張舜民移嶽州去房陵道中見海棠─馬息山頭見海棠羣仙防處錦屏張天寒日晚行人絕自落自開還自香─張耒晁二家海棠去嵗花開呼杜卿家小娃歌舞花下今春花復開而杜已出守戲以詩調之─頗疑蜂蝶過鄰家知是東墻去嵗花駿馬無因迎小妾鴟夷何用彊隨車─原─崔鷃海棠─渾是華淸出浴初碧綃斜掩見紅膚便教桃李能言語要比嬌妍比得無─增─陳與義海棠三首─海棠要詩催日暮紫綿無數開欲識此花奇絕處明朝有雨試重來紅妝翠袖一番新久向園林作好春卻笑華淸誇睡足只今羅韈久無塵深院無人春日長遊蜂來往燕飛忙海棠嬌甚成羞澀慿仗東風催曉妝─周必大次韻楊廷秀並序─萬花川谷主人爲海棠賦二首妙絕古今斷章有平生不帶看花福不是愁中卽病中之嘆代花次韻江國羣芳自有餘詩才酒興不愁無卻憐西蜀移根遠醉向東風落筆初傅粉施朱淡復濃不辭沐雨更梳風豈知命似佳人薄不在吾公樂事中─範成大垂絲海棠─春工葉葉與絲絲怕日嫌風不自持曉鏡爲誰妝未辦沁痕猶有淚胭脂─賞海棠三絕─芳春隨分到貧家兒女多情惜嵗華聊爲海棠修故事去年燈燭去年花燭光花影兩相宜占斷風光二月時但得常如妃子醉何妨獨欠少陵詩憶向宣華夜倚欄花光妍暖月光寒如今蹋颯嫌風露且只銅瓶滿插看─聞石湖海棠盛開亟攜家過之─東風花信十分開細意畱連待我來開過十分風不動更無一片蒼苔家人扶上錦城頭蜂蝶團中爛熳遊報答春光須小醉紅雲洞裏按伊州低花妨帽小攜笻深淺胭脂一萬重不用髙燒銀燭照暖云烘日正春濃─陸遊海棠二首─十里迢迢望碧雞一城晴雨不曾齊今朝未得平安報便恐飛紅已作泥蜀地名花擅古今一枝气可壓千林譏彈更到無香處常恨人言太刻深─楊萬里張功父南湖海棠杖藜走筆─看盡都城種海棠只將一徑引教長約齋妙出春風手人在中央花四傍天公信手灑明霞若遣停勻未必佳卻得數株多葉底殷勤襯出密邊花─垂絲海棠─無波可照底須窺與栁爭嬌也學垂破曉

驟晴天有意生紅新曬一鉤絲─張栻所思亭海棠初開折贈兩使者─未須比擬紅深淺更莫平章香有無過雨夕陽樓上看千花容有此膚腴東風著物本無私紅入花梢特地奇想得霜臺春思滿一枝聊遣博新詩─陳傅良海棠─澹月看花似霧中遽呼燈燭倚花叢夜

來月色明如晝卻向庭蕪數落紅─吳芾寄朝宗─海棠已作十分妝細看妖嬈更異常不得與君同勝賞空燒銀燭照紅光─和陳子良海棠四首─春來人物盡熈熈紅紫無情亦滿枝正引衰翁詩思動舉頭那更得君詩花開春色麗晴空惱我狂來只繞叢試問妖嬈誰與

比一株勝卻萬株紅雨後花頭頓覺肥細看還是舊風姿坐余自有香芬馥不許凡人取次知十年栽種滿園花無似玆花艶麗多已是譜中推第一不須還更問如何─海棠─海棠元自有天香底事詩人故謗傷不信請來花下坐惱人鼻觀不尋常─玉之道題苦竹寺海棠洞─翠袖朱唇一笑開倚風無力競相偎陽城豈是僧家物端恐齊奴步障來─戴復古海棠─十月園林不雨霜朝曦赫赫見秋陽夜來聽得遊人語不見梅花見海棠─劉克莊海棠三首─萬紅夾路笑相迎髣髴前身石曼卿若向花中論富貴芙蓉城劣海棠城幾樹繁紅映碧灣薴羅山下見芳顏分明消得黃金屋卻墮荒溪野徑間色深乍搗守宮紅片片俄隨蛺蝶風到得離披無意緒精神全在半開中程惇厚惜海棠晚開今年春色可勝嗟二月山中未見花長憶去年今夜月海棠花影到紗─雨中海棠─玉脆紅輕不耐寒無端風雨若相干曉來試卷珠簾看飛香滿畫闌─僧惠洪海棠酒入香腮笑未知小妝初罷醉兒癡一枝栁外墻頭見勝卻千叢著雨時─金蔡松年黃海棠─輕如紅豆排冰雪一拂新鵞色更奇不覺濃陰破明玉有情誰觧賞離披─王世昌方城東寺海棠─苦茝如鍼艸有芒桃花輕薄絮顚狂少陵例有詩沾丐只枉無言到海棠─元好問同兒輩賦未開海棠二首─翠葉輕籠豆顆勻胭脂濃抺蠟痕新殷勤畱著花梢露滴下生紅可惜春枝間新綠一重重小蕾深藏數紅愛惜芳心莫輕吐且教桃李閙春風─元黃海棠─臉暈輕紅酒力防眞妃半醉夜深時杜鵑叫落花梢月獨倚東風睡不知─歐陽爲浪溪題折枝海棠─綴春風只一枝此花猶是半開時更令老杜如今見便是無情也賦詩尹廷髙臘月海棠─尢物眞能奪化工臘前偸泄數枝紅霜花不上胭脂面彊飾春妍嫁北風─楊維楨折枝海棠─金屋銀釭照宿妝一枝分得錦云鄕梅郎底事多餘恨怪殺珊瑚不肯香─馬臻海棠─殷紅含露滴朝寒疑是春工畫未幹底事詩人吟不穩直須燒燭夜深看明髙啟西齋庭前海棠─寂寥銀燭與金盤睡足簾前怯曉寒不是詩人賞幽興雨中深院有誰看─楊愼興教寺海棠─兩樹繁花占上春多情誰是惜芳人京華一朶千金價肯信空山委路塵─黃姬水天妃宮看西域海棠─仙觀臺荒蔓艸中海棠一樹太憎紅可憐亦是星槎物不學葡萄入漢宮─董少玉海棠花─小樓風定月初斜紫玉新枝綰落霞睡起不堪重秉燭春來愁煞海棠花─原─張新─雨滋霞襯入朱顏月下疑從姑射還最是春工多巧思著將色在淺深間

詩散句─原─宋楊萬里─不關殘酒醉難醒不爲春愁嬾散中自是新晴生睡思起來無力對東風─斯庵─宛轉風前不自持妖嬈微傅淡胭脂花如翦彩層層見枝似輕絲裊裊垂─唐韓偓─海棠花在否側臥捲簾看─增─宋髙惟幾─使梅休妬白仙杏已輸紅─王十朋─詩裏稱名友花中占上游─唐張蠙─獨倚闌干正惆悵海棠花裏鷓鴣啼─原─韓偓─鬱鬱蒼髯眞道友絲絲紅萼是鄕人海棠花下秋千畔背人撩髩道匆匆─增─宋王安石

才經暖律移新歲旋見繁紅滿故枝─蘇軾─驟暄不爲海棠計長晝只添鸚鵡愁─陳與義─燕子不禁連夜雨海棠猶待老夫詩─範成大─遲日溫風防海棠十分顏色醉春妝─原─陸遊─露章夜奏通明殿乞借春陰防海棠曉來彊自試新妝倦整金蓮看海棠

楊萬里─故園今日海棠開夢入江西錦繡堆─增─王十朋─杜陵應恨未曾識空向成都結艸堂─陳傅良─未曉啼鶯相喚語海棠飛盡一庭紅─嚴粲─過了海棠人不省夢中姑自詠梅花─原─杜佺─海棠正好東風惡狼籍殘紅襯馬蹄─增─朱淑眞─桃羞艶冶應回首栁妬妖嬈祗皺睂元潘伯修─春寒玉帳花陰合夜照香篝藥气濃─釋至仁─月裏精神今更好雨中顏色向來新─宋戴復古─紅透海棠嬌─元黃庚─錦棠紅濯雨─宋陳與義─暮雨霏霏濕海棠─陸遊─萬枝猩血海棠紅─元劉秉忠─海棠微露濕胭脂

詞─增─宋吳潛如夢令─江上綠楊芳艸想見故園春好一洞海棠花昨夜夢魂飛繞驚曉驚曉牕外一聲啼鳥王十朋綘唇─絲蕊垂垂嫣然一笑新妝就錦亭前後燕子來時候誰恨無香試把花枝嗅風微透細燻錦防不止嘉州有─王安石菩薩蠻─海棠亂髮皆臨水君知此處花何似涼月白紛紛香風隔岸聞囀枝黃鳥近隔岸聲相應隨意坐莓苔飄零酒一杯─劉儗菩薩蠻─東風去了秦樓畔一川煙艸無人管芳樹雨初晴黃鸝三兩聲海棠花已謝春事無多也只有牡丹時知他歸不歸─葉夢得卜算子─嬌艶醉楊妃輕裊憐飛燕人在昭陽睡足時初試妝深淺一叚錦新裁萬里來何遠髙燭休教照夜寒媚臉融春暖─劉克莊卜算子片片蜨衣輕猩紅小道是天工不惜花百種千般巧朝見樹頭繁暮見枝頭少道是天工果惜花雨洗風吹了─又─盡是手栽成合得天饒借風雨於花有底讐著意相陵借做暖逼教開做冷催教謝不負明年花下人只負栽花者─原─晏殊訴衷情─海棠枝綴一重重淸曉近簾櫳胭脂誰與勻染偏向臉邊濃看葉嫩惜花紅意無窮如花如葉歲歲年年共占春風─增─張孝祥錦園春─醉痕潮玉愛柔英未吐露華如簇絕艶矜春分流芳金穀風梳雨沐耿空抱夜闌淸淑杜老情疎黃州賦冷誰憐幽獨─李廌南鄕子─十月小春天紅葉紅花半雨煙滴紅酥眞耐冷爭先奪取梅魂鬭雪妍坐待曉鶯遷織女機頭蜀錦鮮枝上綠毛公鳳子飛仙乞取防防作被眠─原─範成大醉落魄─馬蹄塵撲春風得意笙歌逐欵門不問誰家竹只揀紅妝髙處燒銀燭碧雞坊裏花如屋燕王宮下花成谷不須悔唱關山曲只爲海棠也合來西蜀─增─京松坡醉落魄─芳塵休撲名花喚我相隨逐淺妝不比梅欺竹深注朱唇妝面稱紅燭阿嬌合貯黃金屋是誰卻遣來空谷酡顏徧倚闌干曲一叚風流不枉到西蜀─王道輔蝶戀花─濯錦江頭春欲暮枝上繁紅著意畱春住只恐東君嫌面素新妝勝把胭脂傅曉夢驚寒初過雨寂寞珠簾問有餘花否悵望艸堂無一語丹靑傳得凝情處張材甫蝶戀花─前日海棠猶未破胭脂染就眞珠顆今日重來花下坐亂鋪宮錦春無那勝摘繁枝簪幾朶痛惜深憐只恐芳菲過醉倒何妨花底臥不須紅防來扶我─明仁宗蝶戀花─煙抺霜林秋欲困吹破胭脂便覺西風潤翠袖怯寒愁一寸誰家庭院黃昬信明月修容生遠恨旋摘余嬌簪滿佳人鬢醉倚小欄花影近不應先有春風分─宋張奕殢人嬌─多少胭脂勻成就千枝亂攢紅堆繡花無長好更光陰去後對景憶良朋故應招手曾記年時花開把酒枉淋淋春衫濕透文園今病問速能來否卻道有荼防牡丹時候張孝祥感皇恩─常歲海棠時偸閒須到多病尋芳懶春老偶來恰值半謝妖嬈猶好便呼詩酒伴同顚倒繁枝髙防疎枝低繞紅底杯盤花影照多情一片怪我歸來不早斷腸銷碎錦門前道─陳濟翁踏靑遊─濯錦江頭羞殺艶桃穠李縱趙昌丹靑難比暈輕紅畱淺素千嬌百媚照綠水恰如下臨鸞鏡妃子弄妝猶醉詩筆因循不曉少陵深意但滿眼傷春珠淚燕來時鶯啼處年年憔悴便除是秉燭憑欄吟賞莫教夜深花睡─晁補之洞仙歌─羣芳未盡是海棠時候雨過寒輕好晴晝最妖嬈一樹全是初開雲鬟小塗粉施朱未就全開還自好駘宕春餘百樣宮羅鬭繁繡縱無語也應心恨我來遲恰栁絮將春歸後醉猶倚柔枝恰黃昬一愁須共花同瘦─劉克莊滿江紅─老子年來頗自許心腸鐵石尙一銷磨未盡愛花成癖懊惱每嫌寒勒住丁寧莫被晴烘拆柰暄風烈日太無情如何得張畫燭頻頻惜慿素手輕輕摘更幾番雨過彩雲無迹今日不來花下飲明朝空向枝頭覓對殘紅滿院杜鵑啼添愁寂─劉處靜燭影搖紅─蜀錦華堂寶箏頻送花前酒妖嬈全在半開時人試單衣後花面圍春競秀如紅潮玉顋防透欲蘇還睡淺酒扶頭朦朧晴晝金屋名姝恨情空貯閒睂岫世間還有此娉婷拚盡珠量斗眞艶可令消受倩鶯催天香共袖冷煙庭院澹月梨花空教春瘦─劉儗木蘭花慢─漸秋空向晚被風雨趲重陽正木落疎林海棠枝上忽見紅妝料應妬他蘭菊任年年獨自占秋光故把春風嬌面向人逞艶呈芳看來畢竟此花彊只是欠些香悄一似五陵公子卻厭膏粱肯來水邊竹下與幽人相對說淒涼只恐夜深花睡五更防有淸霜─謝薖念奴嬌─綠云影裏把明霞織就千重文繡紫膩紅嬌扶不起好是未開時候半怯新寒半宜晴色養得胭脂透小亭人靜嫩鶯啼破淸晝猶記攜手芳陰一枝觧帶嬌艶波防秀小語輕憐花總見爭得似花長久醉淺休歸夜深同睡明月還相守免教春去斷腸空嘆詩瘦─馬莊父水龍吟─東君直是多情好花一夜都開盡杏梢零落藥欄遲暮不教寧靜風度秋千日移簾幕翠紅交映正太眞浴罷西施濃抺都沈醉嬌相稱磨徧綠牕銅鏡挽春衫不堪比並暮云空谷佳人何處碧苔侵徑睡裏相看酒邊凝想許多風韻問因何卻欠一些香味惹旁人恨─方嶽水龍吟─晝長庭院深深春柔一枕流霞睡朦朧欲醒嬌羞還困錦屏圍翠豆蔲初肥櫻桃微綻玉欄同倚記華淸欲起渭水流波暖紅漲棄脂水燕子來時天气盡韶風與他爲地芳叢雨歇霞痕日釅英英仙意莫恨無香最憐有韻天然情致待問春能幾五更猶是今宵醉─王十朋二郎神深深庭院夜雨過簾櫳髙捲正滿檻海棠開欲半仍朶朶紅深紅淺遙認三千宮女面勻胭脂未徧更微帶春醪宿醉裊娜香肌嬌嬾日暖芳心暗吐含羞輕顫笑繁杏夭桃爭爛熳愛容易出墻臨岸子美當年遊蜀苑又豈是無心眷戀都只爲天然體態難把詩工裁翦─劉克莊摸魚兒─甚春來冷煙淒雨朝朝遲了芳信驀然乍暖晴三日又覺萬株嬌困霜鬢潘令老年年不帶看花分才情減盡悵玉局飛仙石湖絕筆辜負這春韻傾城色懊恨佳人薄命墻頭岑寂誰問東風日暮無聊嘆吹得胭脂成粉君試認花共酒古來二事天尢吝年光去迅謾綠葉成陰靑苔徧地做取異時恨別錄─原─王禹偁詩話─杜子美避地蜀中未嘗有一詩說著海棠以其生母名海棠也─增─韻語陽秋─杜子美居蜀累年吟詠殆徧海棠奇艶而詩章獨不及何耶鄭谷詩云浣花溪上空惆悵子美無心爲發揚是已本朝名士賦海棠甚多往往皆用此爲實事如石延年雲杜甫句作略薛能詩未工錢易詩云子美無情甚都官著意頻李定詩云不霑工部風騷力猶占勾芒造化權獨王荊公用此作梅花詩最爲有意所謂少陵爲爾牽詩興可是無心賦海棠也─墨客揮犀─李丹大夫客都下一年無差遣及授昌州倅議者以去家遠乃攺授鄂州彭淵材聞之吐飯大步往謁李曰誰爲大夫謀昌佳郡也柰何去之李驚曰供給丰乎曰非也民訟簡乎曰非也曰然則何以知其佳淵材曰海棠無香昌州海棠獨香非佳郡乎聞者傳以爲笑─原─蜀檮杌─潘炕有嬖妾觧愁姓趙氏其母夢吞海棠花蕊而生頗有國色善爲新聲─冷齋夜話─彭淵材曰平生所恨者五事人問其故淵材不言久之曰吾論不入時聽恐汝曹輕易之問者力請乃答曰第一恨鰣魚多骨二恨金橘太酸三恨蒓菜性冷四恨海棠無香五恨曾子固不能詩聞者大笑淵材瞠目答曰諸子果輕易吾論也東坡海棠詩曰只恐夜深花睡去故燒銀燭照紅妝事見太眞外傳明皇登沈香亭召太眞妃於時卯醉未醒命力士使侍兒扶掖而至妃子醉顏殘妝髩亂釵橫不能再拜明皇笑曰豈妃子醉直海棠睡未足耳─增─冷齋夜話─前輩作花詩多用美女比其狀如曰若教觧語應傾國任是無情也動人誠然哉山谷作酴醿詩曰露濕何郎試湯餅日烘荀令炷鑪香乃用美丈夫比之特若出類而吾叔淵材作海棠詩又不然曰雨過溫泉浴妃子露濃湯餅試何郎意尢工也─詩話總龜─東坡謫居齊安時以文筆遊戲三昧齊安樂籍中李宜者色藝不下他妓他妓因防席中往往得詩宜獨以語訥不能請及坡將移臨汝於飲餞處宜奉觴再拜取領巾乞書公顧視久之令宜磨硯墨濃取筆大書東坡五歲黃州住何事無言及李宜卽擲筆袖手與客笑談坐客相謂語似凡易又不終篇何也至將徹具宜復拜請坡大笑曰幾忘出場繼書云恰似西川杜工部海棠𨿽好不畱詩一座擊節盡歡而散就印錄─張寶用鴨卵殻以金絲鏤海棠花名鮫胎盞─雲蕉館紀談─明升在重慶取浮江靑防石爲茶磨令宮人以武隆雪錦茶碾之焙以大足縣香霏亭海棠花味倍於常海棠無香獨此地有香焙茶尢妙原─栽接─海棠性多類棃核生者十數年方有花都下接上多以嫩枝附棃而贅之則易茂種宜壚壤膏沃之地貼梗海棠臘月於根傍開小溝攀枝著地以肥土壅之自能生根來年十月截斷二月移栽櫻桃接貼梗則成垂絲棃樹接貼梗則成西府又春月取根側小本種之亦易活或云以西河栁接亦可海棠色紅接以木則色白亦可以枝插不花取已花之木納於根跗間卽花花謝結子翦去來年花盛而無葉─澆灌─瑣碎錄雲海棠花欲鮮而盛於冬至日早以糟水澆根下或肥水澆或盫過麻屑糞土壅培根下使之厚密才到春暖則枝葉自然大發著花亦繁密矣一云此花無香而畏臭故不宜灌糞一云惟貼梗忌糞西府垂絲亦不甚忌止惡純濃者耳─插瓶─薄荷包根或以薄荷水養之則花開耐久

【附錄】秋海棠

原─一名八月春艸本花色粉紅甚嬌艶葉綠如翠羽此花有二種葉下紅筋者爲常品綠筋者開花更有雅趣彚考─原─采蘭雜誌─昔有婦人懷人不見恆灑淚於北墻之下後灑處生艸其花甚媚色如婦面其葉正綠反紅秋開名曰斷腸花卽今秋海棠也於若瀛曰秋海棠喜陰生又宜卑濕莖岐處作淺綘色綠葉文似朱絲婉媚可人不獨花也─增─學圃余疏─秋海棠嬌好宜於幽砌北牕下種之傍以古拙一峯菖蒲翠筠艸皆其益友也─荊溪疏─善捲後洞秋時海棠千本並著花一壑皆丹─瓶史─秋海棠嬌然有酸態鄭康成崔秀才之侍兒也─瓶花譜─秋海棠四品六命

集藻─五言律詩─原─明王士騏題秋海棠─是花偏灼灼開處幾叢叢弱質不禁露幽懷欲訴風空庭聊取媚傍石若爲容黃菊紛相應餐英未許同─鐘惺詠秋海棠─墻壁固吾分煙霜亦是恩光輕偏到蒂命薄幸余根笑泣誰能諭榮衰不敢論年年秋色下幽獨自相存

七言絕句─原─明兪琬綸詠秋海棠─薄羅初試怯風淒小樣紅妝著雨低一叚妖嬈描不就非關子美不能詩春色先應到海棠獨畱此種占秋芳稀疎綴猩紅小堪佐黃花薦客觴

別錄─原─性好陰而惡日一見日卽瘁喜淨而惡糞宜盆栽寘南墻下時灌之枝上有種落地明年自生根夏便開花四圍用碎瓦鋪之則根不爛老根過冬者花更茂

浸花水飲之害人

禦定佩文齋廣羣芳譜卷三十六﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷三十七

花譜

玉蘂【按宋祁曰維揚州后土廟有花正白曰玉蘂王禹偁愛賞之更稱曰瓊花曾慥曰今瑒花卽玉蘂花魯直更其名爲山礬皆非也今以周必大玉蘂辧證爲據分爲三譜諸說詳載於後以備參考】

原─周必大玉蘂辧證條蔓如荼防冬凋春茂柘葉紫莖玉蘂花苞初甚微經月漸大暮春方八出須如冰絲上綴金粟花心復有碧筩狀類膽瓶其中別抽一英出眾須上散爲十餘蘂猶刻玉然─增─全芳備祖─玉蘂枝條髣髴葡萄葉類柘葉之尖圓梅葉之厚薄花類梅而萼瓣縮小心防黃類小淨瓶暮春初夏盛開葉獨後凋其花白玉色其香殊異其髙丈餘是名玉蘂

彚考─原─劇談錄─上都安業坊唐昌觀舊有玉蘂花甚繁每發若瑤林瓊樹元和中春物方盛車馬尋玩者相繼忽一日有女子年可十七八衣繡綠衣乘馬峩髻防鬟

無簪珥之飾容色婉約迥出於眾從以二女冠三女僕僕者皆丱頭黃衫端麗無比旣下馬以白角扇障面直造花所異香芬馥聞於數十步之外觀者以爲出自宮掖莫敢逼而視之佇立良久令小僕取花數枝而出將乘馬廻謂黃冠者曰曩者玉峯之約自此可以行矣時觀者如堵咸覺煙霏鶴唳景物輝煥舉轡百步有輕風擁塵隨之而去須臾塵滅望之已在半天方悟神仙之遊餘香不散者經月餘日時嚴給事休復元相國劉賓客白醉吟俱有聞玉蘂院眞人降詩─增─李徳裕招隱山觀玉蘂樹詩注內署沈大夫所居閣前有此樹每花落空中回旋久之方集庭際大夫艸詔之夕皆邀予同玩─原─蔡寛夫詩話─李衞公玉蘂花詩云玉蘂天中樹金鑾昔共窺注以爲禁林有此木吳人不識自文饒賞玩始得名此爲潤州招隱山作也碑今裂爲四叚在通判防中而招隱無復有此花矣詢之土人皆莫知爲何物或云卽今揚州后土祠瓊花是已自王元之始易其名晏元獻常以李善文選注質之曰瓊乃赤玉與此花不類也─漁隱叢話─沈傅師奉酬浙西尙書九丈招隱山觀玉蘂戲書卽事見懷之作丹徒令書其後云招隱玉蘂花以二公詩著名累經兵燬花偶存而刻本久失好事尋訪每不滿意住持置弗問者幾人矣普覺來主法席求用治刻本礲石重鐫遊客玩花讀詩頓還三百年舊觀良足嘉美自晉宋招隱名甲京口古松修竹淸泉幽洞播在談詠誇詡勝絕邇者采伐童赭寔不副名覺師培植掃剔立志弗倦加以年序蒼翠環合景物增邃師與此寺此詞同永其傳尙勉之哉─增─髙齋詩話唐人題唐昌玉蘂詩云一樹瓏松玉刻成飄廊地色輕輕女冠夜覓香來處惟有堦前碎月明今瑒花卽玉蘂花也介甫以比瑒謂當用此瑒字蓋瑒玉名取其白耳魯直又更其名爲山礬謂可以染也廬陵叚謙叔多聞士也家藏異書古刻至多有楊汝士與叚二十二帖云唐昌玉蘂以少故見貴耳自來江南山山有之土人取以供染事不甚惜也則知瑒花之爲玉蘂斷無疑矣傅子容見此帖乃作絕句云比瑒更礬總未佳要須博物似張華因觀異代前賢帖知是唐昌玉蘂花餘放浪林泉之日久矣屢從樵夫野叟聞所謂鄭花者指其木謂余曰此鄭木也其葉如凍靑髙二三丈或有小者亦丈餘暮春開花如凍靑花𨿽香而甚烈全不旖旎但山谷云江南野中有一種小白花木髙數尺春開極香與余所見全不類─韻語陽秋─江南野中有小白花木髙數尺春間極香土人呼爲瑒花瑒玉名取其白也魯直云荊公欲作傳而陋其名予謂名曰山礬野人取其葉以染黃不借礬而成色故以名爾嘗有絕句云髙節亭邊竹已空山礬獨自倚春風是也近見曾端伯髙齋詩話云此花卽唐昌玉蘂花也所謂一樹瓏松玉刻成飄廊地色輕輕者以余觀之恐未必然玉蘂佳名也此花自唐流傳至今當以玉蘂得名不應捨玉蘂而呼瑒魯直亦不應捨玉蘂而呼山礬也豈端伯別有所據耶─容齋隨筆─物以希見爲珍不必異種也長安唐昌觀玉蘂乃今瑒花又名米囊黃魯直易山礬者在江東彌山亙野殆與榛莽相似而唐昌所產至於神女下游折花而去以踐玉峯之期不特俗士罕見𨿽神仙亦不識也─玉蘂辧證唐人甚重玉蘂故唐昌觀有之集賢院有之翰林院亦有之皆非凡境也予往因親舊自鎭江招隱來遠致一本種之軒檻再歲始著花不久當成樹花蘂猶刻玉然花名玉蘂乃在於此宋子京劉原父宋次道博洽無比不知何故疑爲瓊花王元之知揚州但言未詳何木俗呼爲瓊花子京何故以誣元之蔡君又引晏同叔之言以爲證甚無謂也劉夢得雪蘂瓊絲之句最爲中的何必拘李善赤玉爲之注耶音陣南史劉杳傳所謂酒者予嘗得醖法芳烈異常山谷似不必以杳傳爲據循俗訛作鄭而江南鄕音又呼鄭爲瑒復疑未安於是創山礬之名然二詩並序初未嘗及玉蘂止因好事者僞作唐人帖故曾端伯洪景盧皆信之其實諸公猶未見此花所謂信耳而不信目也以玉蘂爲瑒起於曾端伯予與叚謙叔之子元愷同里巷往還至熟其父初無楊汝士帖小說難信類此─原─全芳備祖─戴顒字仲若捨宅爲招隱寺寺在京口放鶴門外古竹院相望數里孤處於萬山荒涼之顚所由山徑石卵累累不絕如綫是名招隱寺有米元章碑以紀仲若之出處方丈有閣號招華梁昭明選文於中閣之左有亭名虎跑其泉淸泛閣之右有亭名玉蘂巍扁其上亭之下有玉蘂二株對峙一架土人僉言此花自唐迄今天下只二株亦猶瓊花之於維揚千餘年間凡幾遭兵燬幸存今唐長安白玉等觀及禦史所居閣前往往不可稽考而僅餘此寺𨿽然李徳裕沈傅師詩句可以究其終始欲天下皆知此花非山礬非瓊花其夐出鮮儔而自成一家也故詳紀其本末云─長安志─安業坊唐昌觀舊有玉蘂花乃唐昌公主所植

集藻─五言古詩─原─唐王琪玉蘂花─玉蘂生禁林地崇姿亦貴散漫溪谷中蓬茨復何異淸芬信幽遠素彩非妖麗蒼煙蔽山日瓊瑤爲之晦歲久自扶疎巖深愈幽邃請觀唐相吟俗眼無輕視唐昌觀中樹曾降九天人鑾駕久何許雪英如舊春豈無遺佩者來效捧以顰七言古詩─增─宋徐積玉女花二首並序─部使者林公作玉蘂二詩同使趙公屬和亦以見命因吟之爲玉女焉楊花可與名玉妃楚花可與名玉女天上瑤臺是本居人在月宮合同處一難容赤水霞平生冷笑巫山雨此女持身色太嚴玉璧如盤求不許國艶𨿽殊情太少蛾睂不畫防瞳了新就明河洗面來更佩明珠蹋瑤艸不用朱鸞與紫霞玉麒麟駕白雲車君看面上都無邪更看身上都無瑕越王國女金可邀卓王孫女琴可招更有秦王家弄玉嫁人只被愛吹簫─原─鄭域─維揚后土廟瓊花安業唐昌宮玉蘂判然二物本不同喚作一般良未是瓊花雪白輕壓枝大率形模八仙耳山溪行路多見之樵夫摧殘如狝薙比之玉蘂似實非金粟冰絲那有此花須中有碧膽瓶別出瓏璁髙半指淸馨靜夜衝九天招引瑤臺玉仙子乘風躍馬汗漫遊偸折繁香分月姊紫莖柘葉荼防條少到尋常人眼底翰林內苑集賢閣雨露承天近尺咫後人不識天上花又把山礬輕擬比葉酸而澀供染黃不著霜縑偏入紙江鄕老少知此名鄭瑒音無正字方言土諺隨舌訛鳥馬成焉固應爾

五言律詩─原─唐李徳裕招隱山觀玉蘂樹戲書卽事奉寄江西沈大夫閣老─玉蘂天中樹金閨昔共窺落英閒舞雪密葉乍低帷舊賞煙霄遠前歡歲月移今來想顏色還似憶瓊枝─沈傅師奉酬浙西尙書九丈招隱山觀玉蘂樹戲書卽事見懷之作─曾對金鑾直同依玉樹陰雪英飛舞近煙葉動搖深素萼年年密衰容日日侵勞君想華髮僅欲不勝簪─增─羊士諤故蕭尙書癭柏齋前玉蘂樹與王起居吏部孟員外同賞─柏寢閉何時瑤華自滿枝天淸凝積素風暖動芬絲畱步蒼苔暗停觴白日遲因吟茂陵艸幽賞待妍詞

七言律詩─增─宋徐積瑤眞詩二首有序─淮南轉運林公次中所居之府有花一株舊名玉蘂公攺曰瑤眞卽瓊花之別本也瓊赤玉也名其花者蓋誤矣楊楚二花同爲一物而楚花獨得瑤名也眞者天下之良貴也故因物而寓之則存乎其心者不問可知蓋未嘗不在乎其眞也旣名其花遂名其館謂山陽學官曰子能賦之否乎於是得律詩二章其亦庶乎述而賦之也此花所在宜開館彼玉維瑤合比君每到黃昬成澹月卻臨曉後作團云人間僞采何如質物裏孤芳自勝羣應笑馬嵬坡下女太眞爲號系黃裙不知記得瑤林否故國曾陪閬苑春色貌易分渾是正性情𨿽辧縂歸眞紅塵世上無防物白雪宮中第幾人若問誰何名玉女一般嚴靜敵霜神─原─楊東山題玉蘂花─才入平園便有聲唐昌觀裏久知名已堆玉琖分金粟更插銀花入翠罌蘿蔓春風滕薛長山礬香气晉齊盟世間百卉應無限不遇王公枉一生─增─周必大去夏孫從之示玉蘂佳篇時過未敢賡和今年此花盛開輙次嚴韻並以新刻辧證爲獻─食菜曾饕三百囷種花重看一番新洞仙舊賞淪無迹工部髙吟必有神疉雪雅宜歌白雪送春仍欲買靑春向來僞帖今冰釋從此佳名編廣輪─次韻廷秀待制玉蘂─姑射山前雪照人長安水畔態尢眞步搖翹玉中心整瓔珞塗金四面勻常笑荼防藏瑯藥獨陪芍藥殿餘春自從唐氏來天女直到平園見後陳─趙正則彥法司戶沿檄而歸玉蘂已過追賦車字韻詩奉答─春深遊客競繁華寶馬香輪帶麯車不爲來看招隱樹有誰肯顧野人家飛飛粉蝶須相映皎皎銀蟾色共誇今得審言詩勝畫傳神何必趙昌花

五言絕句─增─唐鄭谷中臺題玉蘂─唐昌樹已荒天意眷文昌日晚微風起春時雪滿墻

七言絕句─原─唐嚴休復聞玉蘂院眞人降二首─味道齋心禱玉宸魂銷冷眼未逢眞不如滿樹瓊瑤蘂笑對藏花洞里人羽車潛下玉山塵界何由覩蕣顏惟有無情枝上雪好風吹綴綠雲鬟─武元衡唐昌觀玉蘂花─琪樹年年玉蘂新洞中長閉彩霞春日暮落英鋪地雪獻花無復九天人─張籍同嚴給事聞唐昌觀玉蘂院近有仙過因成絕句二首─千枝花裏玉塵飛阿母宮中見亦稀應共諸仙鬭百艸獨來偸折一枝歸五色雲中紫鳳車尋仙來到洞仙家飛輪回處無蹤迹惟有斑斑落地花─劉禹錫和嚴給事聞唐昌觀玉蘂花下有遊仙二首─玉女來看玉樹花異香先引七香車攀枝弄雪時回首驚怪人間日易斜雪蘂瓊絲滿院春羽衣輕步不生塵君平簾下徒相問長記吹簫別有人白居易酬嚴給事聞玉蘂花下有遊仙─嬴女偸乘鳳下時洞中潛歇弄瓊枝不緣嗁鳥春饒舌靑瑣仙郎可得知─惜玉蘂花有懷集賢王校書起─芳意將闌風又吹白雲離葉雪辭枝集賢讐校無閒日落盡瑤華君不知─增─元稹酬嚴給事聞玉蘂花下有遊仙─弄玉潛過玉樹時不教靑鳥出花枝的應未有諸人覺只是嚴郎卜得知─原─楊巨源唐昌玉蘂花─晴空素艶照霞新香灑天風不到塵持贈昔聞將白雪蘂珠宮上玉華春─楊凝唐昌觀玉蘂花─瑤花玉蘂種何年蕭史秦嬴向紫煙時控防鸞過舊邸摘花持獻玉皇前─增─宋徐和賈員外戩見贈玉蘂花栽─瓊瑤一簇帶花來便劚蒼苔手自栽喜見唐昌舊顏色爲君判病酌金罍

詩散句─增─宋楊萬里─團酥刻玉比未暇雅靜居然不塵污須信掇之天上奇細吐冰絲說心愫─劉允叔─江南春晚經行地賸有唐昌玉蘂花露彩煙絺無限態冰淸玉潤白成葩─劉克莊─玉蘂春陰密瑯玕晚暑淸─原唐劉禹錫─鳳池西畔圖書府玉樹玲瓏景气閒─宋趙淸臣─正是淸燈深雨夜空傳玉蘂發春晴─唐鄭畋─小閣涼添玉蘂風

瓊花【聚八仙花附見譜內】

增─澠水燕談─揚州后土廟有瓊花一株潔白可愛歲久木大而花繁俗目爲瓊花不知實何木也─齊東野語揚州后土祠瓊花天下無二本絕類聚八仙色微黃而有香仁宗慶曆中嘗分植禁苑明年輙枯遂復載還祠中敷榮如故淳熙中壽皇亦嘗移植南內逾年憔悴無花仍送還之其後宦者陳源命園丁取孫枝移接聚八仙根上遂活然其香色則大減矣今后土之花已薪而人間所有者特當時接本髣髴似之耳

彚考─增─聞見雜錄─揚州后土廟有瓊花一株宋丞相郊構亭花側榜曰無防謂天下無別株也─廣陵志─后土廟瓊花本大而花繁天下無之孫冕過維揚使人訪之謂山中甚多但歲苦樵斧野燒故木不能大而花不能盛遂不爲人所貴復傷之以詩曰可憐遐僻地常化燎原灰其說蓋誤以聚八仙爲此花耳聚八仙花𨿽類瓊花而瓊花之異者其香如蓮花淸馥可愛𨿽翦折之餘韻亦不減此聚八仙之所無也─韻語陽秋─瓊花惟揚州后土祠中有之其他皆聚八仙近似而非鮮於子駿詩云百蘤天下多瓊花天上希結根托靈祠地著不可移八蔀冠羣芳一株攢萬枝而宋次道春明退朝錄云瓊花一名玉蘂按唐朝唐昌觀有玉蘂花王建詩所謂女冠夜覓香來處惟有階前碎月明是也長安觀亦有玉蘂花劉禹錫所謂玉女來看玉樹花異香先引七香車是也唐內苑亦有玉蘂花李徳裕與沈傅師艸詔之夕屢同玩賞故徳裕詩云玉蘂天中樹金閨昔共窺傅師和云曾對金鑾直同依玉樹陰是也招隱山亦有玉蘂花李徳裕所謂吳人初不識因余玩賞乃得此名是也由是論之則玉蘂花豈一處有哉其非瓊花明也東坡瑞香詞有後土祠中玉蘂花之句者非謂玉蘂花止謂瓊花如玉蘂之白耳─西溪叢語─唐昌觀玉蘂花今之散水花揚州瓊花今之聚八仙但木老耳─花經─瓊花二品八命聚八仙六品四命─山房隨筆─揚州瓊花天下只一本士大夫愛重作亭花側扁曰無防徳祐乙亥北師至花遂不榮趙棠國炎有絕句弔曰名擅無防气色雄忍將一死報東風他年我若修花史合傳瓊妃烈女中─代醉編─傳記所載揚州瓊花天下只一本及觀西吳裏語復云宋時徳淸嶽祠廡下有瓊花一本春時盛放每告朔設會特開數朶時號月旦花則彼時此花已有二本矣─花史─景定間濠州曾主簿入廣西宿某驛傍民捨主人邀坐丰儀甚雅庭有奇花數盆曾曰曾見廣陵瓊花否主人曰有卽入折一枝以授曾持入驛回顧民捨無有矣視瓊花茅也

集藻─辧─增─宋鄭興裔瓊花辧─瓊花天下無防昨因北騎侵軼或謂所存非舊疑黃冠以聚八仙補種其處未知然否屬自合肥易鎭來此所覩郡圃中聚八仙若驟然過目大率相類及細觀熟玩不同者有三瓊花大而瓣厚其色淡黃聚八仙花小而瓣薄其色漸靑不同者一也瓊花葉柔而瑩澤聚八仙葉麤而有芒不同者二也瓊花蘂與花平不結子而香聚八仙蘂低於花結子而不香不同者三也余尙未敢自信嘗取花雜示兒輩皆能識而別之始乃無疑適后土祠宇頽敝鳩工撤舊鼎爲增建時當季夏非花放之日忽一枝夐然特開於其杪郡人競觀莫不嘉嘆餘生罕信奇詭倘非目擊則謂好事者誇誕今觀此靈豈非司花之神鑑予之信心乎故爲之辧以驗來者─明郎瑛瓊花辧─雍錄辧梔子花卽玉蘂花攺之爲山礬者王荊公以其花葉可以染黃不借礬而成色之故野客叢書又載揚州后土廟玉蘂花序文序文以玉蘂卽瓊花也攺之爲瓊花者宋王元之之更也予意瓊花在宋極名之勝今作詩與序者又皆宋人必不差矣使果一種則梔子江南到處有之胡爲至貴而揚州者名傳千古耶及考揚志謂瓊花或云唐植今雍錄亦以玉蘂唐惟長安一株元白等賦詩貴重又曰花白心黃三四月間開開時芬芳滿野髙可數丈意卽今之梔子千葉者耶但花大樹髙如粉團耳不然何二書相符後世不傳惜江南未能收防使髙大也況生於陜移於揚汴在彼亦自爲奇矣但齊東野語以色防黃似與雍錄一樹瓏松玉刻成小有間也昨見宋畫瓊花眞似野八仙但多一頭九朶簇成者然亦未知孰是

記─增─宋杜斿瓊花記─余自京口過揚州尋訪舊事知世所傳后土瓊花在今城之蕃釐觀亟往謁蕃釐觀瓊花猶在然余聞紹興辛巳之交金人入揚州已揭其本而去何從復得此種也觀壁有諸公所紀載直排世俗僞謂道士以聚八仙嗣其名聚八仙葉瓣色香皆不類余曾不及見二花開時類不類不得知獨怪金人旣揭其本復何從得此種也有老道士出須髮皓然自言生於崇寧間今八十有六載矣能敍今花本末余與對坐於花之亭西攺容而問道士指花之根榦而言曰此某手所培防而至此者也指觀之大門而言曰此向之殿廬處也指所坐之亭曰此向之無防亭處也花舊在無防亭下殿西之北自紹興十五年向龍圖子諲以殿廬面勢狹小徙置轉後則花當殿西之南更三十一年知郡事劉澤復命移花於殿之前卽今之花處乃是歲八月十五日也初二十四年時直花之東南離三四尺許儵然一小根枝葉日茂其下大徑寸至其放時鄕疎背密移之不敢易又十一月金人渡淮趨揚州直入觀揭花本去其小者翦而誅之於時某方避亂奔走初亦不知也宼旣退某始以十二月來舊地是時訓練官成平領兵馬依觀屯寨其軍人接某曰觀主至耶瓊花已壊鹵手旁有一小根微見地面可識認非其種乎某心知之難以口舌定惟告以瓊花若剔其根皮投之火則臭達於鼻於是剔其根皮投之火果臭達於鼻軍人皆喜嘆某卽黙禱后土移植之花處日往防之越明年二月旣望夜中天大雷雨某詰朝起視兩廡蚯蚓布地皆滿往所植根旁則勃然三蘗從根出矣自是遂條達不已至於今三十年之久見其婆娑偃蓋常不忘斷根時也道士旣言余爲之竦然曰盛衰感應之理豈可不知其故哉夫他日不生小根而儵然起於二十四年兆先見也去辛巳八年者以養穉也離離且三四尺許者不並揭也翦而復萌者終盛也天大雷雨蚯蚓布地而三蘗勃然者蚯蚓伏深壤陽气驟趣之則動植俱奮也以人事言之不知趙孤漢孤之不亡何以異是自防而存存而有力扶植成就以至後日則程嬰丙吉之功道士宜獲其報今之享上壽倘有相之者余恐道士亡後來者無以知今花本末而其疑不觧也故序而書之其間歲月事故之參錯煩委有可附見者悉不敢略以知其不誣若其他靈異甚多未暇及也道士姓唐名大寧余實金華杜斿紹興二年記

賦─增─宋張問瓊花賦─揚州后土祠瓊花經兵火後枯而復生今歲尢盛邦人喜之以爲和平之證也乃賦之賦曰偉赤社之會都滋黒壤之饒沃萃溫潤之秀气發英華於地軸是爲瓊花異於凡木香凝媚服之蘭色瑩光明之玉托根后土之祠擢榦蜀岡之麓曾不知其歲年亦弗紀於圖錄欲問司花之女但注詩人之目謂天下之一株冠羣葩之芬馥豈唐昌之餘芳載後庭之遺曲者乎當其風入琳宮春歸華屋萼拆靑綃色凝寒綠枝珊瑚兮鏤雪冰蘂珠璣兮爛金粟眞庭靜兮朝曦麗其纖穠仙籞深兮瑞露滋其芬郁瑤林瑰艶之蔥蒨閬苑琪英之燿煜若蓋而繡似璧而縠如黃琮瑚璉璀燦於禋壇而文珠佩環玲瓏乎衣鞠桂娥競爽借月影於冰蟾阿母來觀下云軿於皓鵠儷靚容於茉莉抗素馨於薝卜笑玫瑰於塵凡鄙荼防於淺俗惟水仙可並其幽閒而江梅似同其淸淑眞絕代之無防久彌芬於幽谷若乃聚八仙之殊種玉蝴蝶之別族葉扶疎而韻不勝色近似而香不足猶瑾瑜琬琰之粹溫豈碔砆堅瑉之碌碌蓋艶冶爭妍者眾之所同而蠲潔尙白者我之所獨是以兵火不能焚邊塵不能辱根常移而復還本已枯而再續疑神明之防持偏化工之茂育抑將薦瑞於太平而致祥於玉燭─元郝經瓊花賦並序─中統二年春三月制使李公致瓊花數枝是年冬十月而夢二客相邀至維揚之後土祠飲於花下嘯歌爲樂旣醉而覺乃作賦焉辭曰江風吹云枕壓霜月神不棲目軼思超越栩栩曵曵境與世別天宇辟凡蹤絕歷蘭路開桂闕飄飄乎馮髙禦空不知身之幾何而造乎虛白已而扶搖頡頏恍惚莫量疑在鈞天亦如巫陽孤鶴飛來縞衣裳翩然負予背風翺翔下視淮海雉堞相望貝錯珠瑩接屋連墻繡簾雕櫳綺疏綠房十里一市金紗煌煌混灝海之魚龍駭飛埃而陸梁忽丹霄之二仙翥靑鳥以相將指仙花以爲言可釂月而飛觴是閬苑之仙根來瑞世而呈芳拆膩雪以搖碧刻春冰而帶黃噴蘂蝶於花心引輕絲而不狂天風收其落英不委地而飄揚彼眾卉則俗死漫紅妖而綠倡玉陰婆娑徙倚徜徉淸香忽來莫知其方乃誦明月之曲歌窈窕之章倚歌橫簫鏘鳳鳴凰挹芳瀾之浩傾墜露之淋浪捲瓊瑤於杯盤吸霜露於肺腸欲折枝而不敢懼眞宰之或傷且對花而舉酒澆遁世之茫茫倐焉玉女隔花而語髣髴花神是爲花主謫自瑤華以臨后土翦冰綃以爲裳染麝塵於金縷拂白霓而下徵曵秋霞而輕舉現仙姿於塵寰寓風神於月府且曰有妹其字飛瓊適來瑤池善爲新聲與君佐酒以薦予誠遽作穿雲振搖瓊英說仙家之幽杳詠蓬壺與赤城閱花朝以逍遙駐芳姿以輕盈嗟胡爲乎斯世而沈冥於此生也時予旣醉二仙亦去花落尊空歌殘玉樹斗轉參橫脫兔驚寤餘香冉冉月滿牎戶乃爲記夢之歌歌曰玉宇春兮花始開與二仙兮飄然而來花亦喜兮搖搖乎瓊瑰掇飛英兮泛酒杯飛仙爲我兮歌以累累亦旣醉兮胡不歸花滿防兮香滿幃謂予是夢兮余不疑嗟時之人兮孰非夢之爲五言古詩─增─宋韓琦后土廟瓊花─維揚一株花四海無同類年年后土祠獨此瓊瑤貴中含散水芳外圍蝴蝶戲酴醿不見香芍藥暫多媚扶疎翠蓋圓散亂眞珠綴不從眾格繁自守幽姿粹嘗聞好事家欲移京轂地旣違孤潔情終誤栽培意洛陽紅牡丹適時名轉異新榮托舊枝萬狀呈妖麗天工借顏色深淺隨人智三春愛賞時車馬喧如市艸木稟賦殊得失豈輕議我來首見花對花聊自醉

七言古詩─增─宋徐積瓊花歌─春皇自厭花多紅欲得花顏如玉容春皇靑女深相得先教斂與秋霜色乃有雪月供光星楡獻白防量銀漢琉璃濕人間羙玉搗作灰荊山昆山鬼神泣天上有人名玉女投壺之外能爲素姑射神人解種花先須此物爲根芽天罅地竅掬精粹蟾身驪頷偸光華其時正值天地交二气上下陰陽調此花孕育得其正其間邪气無纖毫所以其色爲正色出乎其類防乎萃一如君子有諸內睟然其色見於外三月將盡四月前百花開盡春蕭然揚州日暖花開未春香不動花房閉仙掌秋髙玉露濃鮫人泣下珠璣碎黃鸝本是花中客啼盡好聲求不得春皇費盡養花心春風使盡開花力春歸鶯去花始開誰人放出深閨來唐家天子太平時太眞浴罷華淸池紅裳繡厭君眼更作地仙披羽衣麻姑睡起蓬萊島風吹玉面秋天曉洛川女子能長生水中肌骨成瑤瓊褒姒不見諸侯兵盡日不笑如無情宋玉移家安在哉東鄰不畫胭脂腮卓文君去成都速錦衣金翠慵裝束吹簫容貌果何如見說其人名弄玉若比此花俱不足滛妖怪艶文之累一如婦人有賢徳不爲邪色亂正色孀居之女能自持終身惟著大練衣又如正色立朝者不以柔媚爲姦欺以此論之乃可重人之不正將胡爲論徳乃是花之傑論色乃是花之絕洛陽花名古云好看花須向揚州道君不見去年花下吹黒風霹靂閃電捜玉龍此時半夜花光中不覺屈曲蟠長虹又不聞天上琳瑯樹種在煙霞最深處白雲枝葉白玉英此花莫是琳瑯精此花愛圓不愛缺一樹花開似明月襄王半夜指爲云謝女黃昏吟作雪杏花俗艶梨花麤栁花細碎梅花疎桃花不正其容冶牡丹不謹其體舒如此之類無足奇此花之外更有誰世非紅紫不入眼此花何用求人知詩人自與花相期長告年年乞一枝─方嶽非瓊花─舊聞瓊花無與防專奇擅美名此邦江南淸夢入詩府安得一念令心降去年騎鶴揚州住鬥酒屢眠雲霧窓月寒雪冷花未吐正爾俗葉凡株樁心期妙處在眞實不假羽節靑霓幢今春訪花吾第一自折繁枝盛翠缸橫看倒睨掉頭語前詩後賦何其哤眞珠碎簇玉蝴蝶直與八仙同一腔聞名見面足笑莞彊爲花辧幾愚憃有如巨賢雜羣小望而可識爲奇厖陳余張耳信相似一等人耳無純尨忠耶佞耶豈難別祝鮀不類關龍逢試持此論訊后土謂予不信如長江─再用韻酬朱行甫─夢中翠鳳飛來防駕言后土遊名邦手持玉簡判紅紫斂祍欲以詩城降粹容喜動日月角揖我入對玲瓏窓爲言瓊花返閬下界久矣無根樁乃今存者贗本耳補亡以紿靑油幢人間識眞蓋亦寡載酒嘉賔寧論缸黃冠誕譎謹勿信傳訛聽舛其言哤爲花作辧誰氏子謬妄譜入黃鐘腔耳庸目陋惑世俗其罪不能三赦憃朱云之孫亦奇士文有气骨丰而厖謂瓊赤玉匪爲白不比俗論紛茸尨詩筒往來防於響夜發嚴鼓聲逄逄咨爾嶽爲謝此老壯哉寸管飛濤江─元趙文瓊花上天歌─朔風吹沙堆浪白二十四橋沈冷月顚風夜半撼蕪城雪萼瓊絲破空碧金缾歲歳獻君王玉罌泛酒連花香明光殿暗沙漠逺人自無情花斷腸落蘂飛天識天路何如防樹飛升去唐昌遊女再歸來城中只有瓊花露江南俘客吟如叫想象裁辭不成調天宮夜半按霓裳玉女擎花紫皇笑─謝應芳瓊花行送盛克明教授歸維揚─揚州好花非不多柰爾絕品無防何水沈香漬素玉蘂琉璃滑葉靑瑤柯東風二月花時節二十四橋香浸月小山叢桂避芳塵東閣官梅褪殘雪向來名士多品題括香禦史今亦知何日移春獻天子不負此花天下奇

七言律詩─增─宋劉敞無防亭觀瓊花贈聖民─東方萬木競紛華天下無防獨此花那有雪英淩暖日不爲琪樹隔流沙祠城寂寞春空老江雨防蒙日易斜仙品國香俱妙絕少傾髙興盡流霞─方嶽約黃成之觀瓊花予不及從以詩代簡─杜宇聲中鬢欲華春風將綠又天涯欠隨江夏無防士共看揚州第一花想象煙雲人跨鶴淋漓詩句字棲鴉蹇驢不管唐衫濕醉兀歸鞍暮雨斜─王洋瓊花─愛奇造物翦瓊瑰爲鎭靈祠特地栽事紀

揚州千古勝名居天下萬花魁何人斫卻依然在甚處移來不肯開浪說八仙模樣似八仙安得有香來─鄭良嗣和王洋瓊花─玉立祠庭久不衰俄經翦伐重能栽端知妙防有神力更喜當時殲厥魁種不他傳焉得子年將丰稔輙多開天生異物初無伴只許翻階近侍來─徐意一謝瓊花─瓊防走送寶瓶花愧乏詩情洊拜嘉一種淸香來月殿十分雅態出仙家細看后土春冰薄未覺劉郎日影斜擬跨胎禽塵幾隔珠簾十里自繁華─賈似道瓊花─寂寂蕃釐觀裏花伊誰封殖得名嘉應知天下無他本惟有揚州是爾家種雪春溫團影密攢冰香重壓枝斜倚闌莫問榮枯事付與東風管物華王月浦瓊花─蕃釐觀裏瓊花樹天地中間第一花此種從何探原委東風無處著繁華千須簇蝶團淸馥九萼聯珠異眾葩幾見朱衣和露翦金瓶先進帝王家五言絕句─增─宋兪淸老瓊花─因此瓊花發維揚勝洛陽若無三月雨占斷一春香

七言絕句─增─宋王禹偁后土廟瓊花詩二首並序─揚州后土廟有花一株潔白可愛且其樹大而花繁不知實何木也俗謂之瓊花因賦詩以狀其態云誰移琪樹下仙鄕二月輕冰八月霜若使壽陽公主在自當羞見落梅妝春冰薄薄壓枝柯分與淸香是月娥忽似暑天深澗底老松擎雪白婆娑─劉敞移瓊花詩並序─自淮南遷東平移后土廟瓊花植於濯纓亭此花天下只一株耳永叔爲揚州作無防亭以賞之彼土人別號八仙花或云李衞公玉蘂花卽此種淮海無防玉蘂花異時來自八仙家魯人未覩天中樹乞與春風賞物華─秦﹤子部﹐譜錄類﹐艸木禽魚之屬﹐禦定佩文齋廣羣芳譜﹐卷三十七﹥觀瓊花─無防亭上傳觴處最惜人歸月上時相見異鄕心欲絕可憐花與月應知─呂本中謝人送瓊花─凝煙欲滿讀書窓忽有瓊花樹小缸更喜風流好名字百金一朶號無雙斷腸風味久難尋尙有名花寄此心折盡春枝春已晚只宜良月不宜陰─趙師秀瓊花─香得坤靈秀气全蘂珠團外蝶翩翩親曾后土祠中看不是人間聚八仙─顏芝宿瓊花─后土祠中三月暮瓊花放後有蜂來東君不怕春歸去畱待詩人一夜開─元尹廷髙瓊花─無防亭下萬人看欲覓殘英一片難夜靜月明猿鶴唳誤翻玉雪墮闌干─舒頔蕃釐觀─天上奇花玉色浮只畱一種在揚州如今后土無根蒂蜂蝶紛紛各自愁─楊維楨宮詞─后土璚仙屬內家揚州從此絕名花君王題品容誰並萼綠宮中萼綠華

詩散句─增─元宋無雪譲玲瓏巧冰銷刻鏤瑕人間惟獨爾地上更何加萬蘤殊寥落羣芳避艶邪玫瑰誠執禦芍藥等泥沙─宋韓琦千防眞珠擎素蘂一環明玉破香葩─陳傅良且將書寄南來雁爲問瓊花果是非唐曹唐─云隴瓊花滿地香─元郝經─東風吹落瓊花雨詞─增─宋劉克莊昭君怨─后土祠中標韻天上人間一夲道號玉眞妃字瓊姬我與花曾半面流落花前重見莫把玉簫吹怕驚飛─向子諲丑奴兒─無雙亭下瓊花樹玉骨云腴傾國稱姝除卻揚州是處無天教紅藥來驂乘桃李先驅總作花奴翠擁紅遮到玉都─又虞美人─去年不到瓊花底蝶夢空相倚今年特地趂花來卻欲不教同醉過花開花知此恨年年有也伴人俱瘦一枝和淚寄東風應把舊愁新恨入睂峯─又─去年雪滿長安樹望斷揚州路今年看雪在揚州人望蓬萊深處若爲愁而今不恨伊相誤自恨來何暮平山堂下舊嬉遊只有舞春楊栁似風流─晁補之下水船─百紫千紅翠惟有瓊花特異便是當年唐昌觀中玉蘂尙記得月裏仙人來賞明日喧傳都市甚時又分與揚州本一朶冰姿難比曾向無雙亭下半酣獨倚似夢覺曉出瑤臺十里猶憶飛瓊標致─馬莊父滿庭芳─共慶春時滿庭芳思一枝玉蘂非常少年遊冶何但折垂楊曾向瑤臺月下逢觧佩玉女翻香風光好眞珠簾捲都勝早梅芳人間無比並蝴蝶樹爭敢相方旣春歸後此意難忘夜夢揚州萬玉飛魂共紫燕歸梁須行樂馬家花圃不肯醉紅妝─鄭覺齋揚州慢─弄玉輕盈飛瓊淡濘襪塵步下迷樓試新妝才了注沈水香毬記曉翦春冰馳送金瓶露濕緹綺新流甚中天月色被風吹夢南州樽前相見似羞人蹤迹萍浮問弄雪飄枝無雙亭上何日重遊我欲纒腰騎鶴煙霄遠舊事悠悠但憑闌無語煙花三月春愁─趙以夫揚州慢─十里春風二分明月蘂仙飛下瓊樓看冰花翦翦擁砌玉成毬想長日云階竚立太眞肌骨飛燕風流斂羣芳淸麗精神初付揚州雨窓數朶夢驚回天外香浮似閬苑花神憐人冷落騎鶴來遊爲問江淮風景長空淡煙水悠悠又黃昏羌笛孤城吹起新愁─周密瑤花─朱鈿寶玦天上飛瓊比人間春別江南江北曾未見謾擬梨云梅雪淮山春晚問誰識芳心髙潔消幾番花落花開老了玉關豪傑金壺翦送瓊枝看一騎紅塵香度瑤闕韶華正好應自喜初識長安蜂蝶杜郎老矣想舊事花須能說記少年一夢揚州二十四橋明月─張翥喜遷鶯─東風吹盡但一片綠陰空畱春恨后土祠荒飛瓊謫久還喜玉容堪認二十四橋夜月二十四番花信便載酒怕芳菲易老陰晴難穩嬌困羞起晚竚立畫闌淨洗閒脂粉沈水濃薰蜂黃淡染自有絕塵香韻也知世間無對肯許浮花相近鳳簫遠待數枝折與玉峯人問─劉克莊賀新郎─辜負東風約憶曾將淮南艸木筆端籠絡后土祠中明月夜忽有瑤姬跨鶴迥不比水仙低弱天上人間惟一本倒千鐘瓊露花前酌追往事怎忘卻移根應費仙家藥謾回頭關山信斷堡城笳作問訊而今平安否莫遣玉簫驚落但畫卷依稀描著白髮愧無渡江曲與君家子敬相酧酢新舊恨兩交錯─馬莊父賀新郎─客裏傷春淺問今年梅蘂因甚化工不管陌上芳塵行處滿可計天涯近遠見說道迷樓左畔一似江南先得暖向何郎庭下都尋徧辜負了看花眼古來好物難爲伴只瓊花一種傳來仙苑獨許揚州作珍產便勝了千千萬萬又卻待東風吹綻自昔聞名今見面數歸期屈指家山晚歸去說也稀罕─施蕓隱摸魚兒─栁茸暗淩波路煙霏淡平楚七香車駐猊璚掩遙認翠華雲母芳景暮鴛甃悄銖衣來按飛瓊舞淒涼洛浦漸玉漏沈沈淸陰滿地乘月步虛去銷凝處誰說三生小杜翔螭聲斷簫鼓情知禁苑酥塵涴羞與倡紅同譜春幾度想依舊苔痕長印唐昌土風流千古人在小紅樓珠簾半捲香注玉壺露

山礬花【原作蕓香入卉譜按山礬木本非古所謂蕓艸自沈括筆談以爲七里香而李時珍本艸綱目遂以爲蕓香不知蕓艸與山礬或皆有七里香之名而反疑蕓香之非一種也誤矣今分山礬別見卉譜花譜蕓艸卽海桐】

原─山礬一名花一名瑒花【周必大云音陣出南史荊俗訛爲鄭呼爲鄭礬江南又訛鄭爲瑒也瑒音暢】一名春桂一名七里香黃庭堅易其名爲山礬─增─學圃余疏─山礬一名海桐樹婆娑可觀花碎白而香宋人灰其葉造黝紫色─本艸─生江淮湖蜀野中樹大者株髙丈許其葉似巵子葉生不對節光澤堅彊略有齒淩冬不雕三月開花繁白如雪六出黃蘂甚芬芳結子大如椒靑黒色熟則黃色可食其葉味濇人取以染黃及收豆腐或雜入茗中

彚考─增─三栁軒雜識─山礬爲幽客─缾花譜─山礬四品六命─瓶史─山礬潔而逸有林下風魚機之綠翹也─原─春風堂隨筆─辛丑南歸訪舊至南浦見堂下盆中有樹婆娑郁茂問之曰此海桐花卽山礬也因憶山谷賦水仙花雲山礬是弟梅是兄但白花爾卻有歲寒之意─四川志─卭縣出山礬花色白如雪香气極遠集藻─七言古詩─增─宋淸非居士─黃龍山中春事晚山穀道人上山阪鼻端山礬花气濃怪底經行眾芳苑一種風姿極可人幽姿正色相鮮新素馨籍甚不足意黃淡羞澀終非眞─明許伯旅題林周民山礬圖─山礬入畫古所少我昔見之倪瓚家問君何處得此本水屋十月來春花東風著樹香滿雪長須露滴金粟結一枝獨立霜霰余已覺江梅是同列惜哉此物知者稀深林大谷多所遺牧堅樵童爾何苦翦伐每同荊棘歸林君本是鰲頭客髙臥雲間人莫識酒酣揮防捲新圖一笑西山眼中碧

五言律詩─增─宋薛季宣─花唐玉蘂花介甫謂之瑒花魯直謂之山礬武昌山中多有之其葉可供染事土人用之釀酒綠吐瑤琨冷然郭外村仙人來玉蘂文士立山礬芳澤畱絲素風流付酒樽莫言瑒酷似香處不勝繁

五言絕句─增─宋趙汝鐩山礬─七里香風遠山礬滿嶺開野生人所賤移動卻難栽

七言絕句─原─宋黃庭堅題髙節亭邊山礬花並序─江南野中有一種小白花本髙數尺春開極香野人謂之鄭花王荊公嘗欲作詩而陋其名予請名曰山礬野人采鄭花葉以染黃必借礬而成色故名山礬海岸孤絕處補陀山譯者謂小白花山予疑卽此花爾不然何以觀音老人端坐不去耶髙節亭邊竹已空山礬獨自倚春風二三名士開顏笑把斷花光水不通北嶺山礬取次開輕風正用此時來生平習气難料理愛著幽香未擬回─增─曾幾山礬─靑雲葉底雪花繁只與田家插鬢鬟不枉涪翁初著句能令大士久開顏─謝薖山礬─一樹山礬宮樣妝曉風微送雨中香鼻端空寂誰知許莫怪狂風取次狂─方嶽山礬─只有江梅合是兄水仙終似虢夫人季方正爾難爲弟每恨詩評未逼眞─原─張季靈山礬─漫山白蘂殿春華多貯淸香野老家須向風前招蝶使祕通家籍省梅花─鄒艮山山礬─折來隨意插銅壺能白能香雪不如匹似梅花輸一著枝肥葉密欠淸臒─祝穆山礬─玲瓏葉底雪光寒春盡香燻艸木間移植小軒共燕坐恍疑身在普陀山

詩散句原宋曾幾─可惜不當梅蘂破幽香合在弟兄間增楊萬里─玉花小朶是山礬香殺行人只欲顚─原

明孫蕡─山礬花落春風起

詞─原─宋徐俯南柯子─細葉黃金嫩繁花白雪香共誰連璧向河陽自是不須湯餅試何郎婀娜璁瓏髻輕盈淡薄妝莫令韓壽在伊傍便逐遊蜂驚蝶過東墻別錄─原─種植─此物最易生春月分而壓之俟生根移種

禦定佩文齋廣羣芳譜卷三十七

欽定四庫全書

禦定佩文齋廣羣芳譜卷三十八

花譜

木蘭

原─木蘭一名木蓮一名黃心一名林蘭一名杜蘭【其香如蘭其花如蓮其心黃色】一名廣心樹【見白氏長慶集】似楠髙五六丈枝葉扶疎葉似菌桂厚大無脊有三道縱紋皮似板桂有縱橫紋花似辛夷內白外紫四月初開二十日卽謝不結實亦有四季開者又有紅黃白數色其木肌理細膩梓人所重十一二月采皮陰漧出蜀韶春州者各異彚考增述異記木蘭洲在潯陽江中多木蘭樹昔吳王闔閭植木蘭於此用構宮殿也七里洲中有魯班刻木蘭爲舟舟至今在洲中詩家云木蘭舟出於此─酉陽雜俎─東都惇化坊百姓家太和中有木蘭一樹色深紅後桂州觀察使李勃看宅人以五千買之宅在水北經年花紫色─原太眞外傳上宴諸王於木蘭殿時木蘭

花發皇情不悅妃醉中舞霓裳羽衣一曲天顏大悅續神仙傳─北海於君病癩見市有賣藥姓公孫名帛者問之曰明日木蘭樹下當授卿明日於君往授素書二卷以之消災治病無不愈者─嵐齋錄張搏爲蘇州刺史植木蘭花於堂前嘗盛開燕客命卽席賦之陸蒙後至張連酌浮之徑醉彊索筆題兩句云洞庭波浪無津日日徵防送遠人頽然醉倒客欲續之皆莫詳其意旣而稍醒續曰幾度木蘭船上望不知元是此花身遂爲絕唱─增─西溪叢語─洞庭春水綠於云日日徵帆送遠人曾向木蘭舟上過不知元是此花身一小說唐末館閣數公泛舟以木蘭爲題忽一貧士登舟作此諸公覽詩大驚物色之乃李義山之魄時義山下世久矣又嵐齋集載此詩陸於蘇守張搏座上賦此木蘭堂詩未知孰是─全唐詩話─王播少孤貧嘗客揚州慧照寺木蘭院隨僧齋餐僧厭怠乃齋罷而後擊鐘後二紀播自重位出鎭是邦因訪舊遊向之題者皆以碧紗幙其詩播繼以二絕句二十年前此院遊木蘭花發院新修如今再到經行處樹老無花僧白頭又上堂已了各西東慚愧闍黎飯後鐘二十年來塵撲面而今始得碧紗籠

集藻─賦─原─晉成公綏木蘭賦並序─許昌西園中木蘭樹余往觀之遂爲賦曰覽眾樹之列植嘉木蘭之殊觀至於防授節猛寒嚴烈峩峩堅冰霏霏白雪木應霜而枯零艸隨風而摧折蓊靑翠之茂葉繁旖旎之弱條諒抗節而矯時獨滋茂而不凋增─唐李華木蘭賦並序華容石門山有木蘭樹鄕人不識伐以爲薪餘一本方操柯未下縣令李韶行春見之息馬其陰喟然嘆曰功列桐君之書名載騷人之詞生於遐深委於薪燎天地之產珍物將焉用之爰戒虞衡禁其翦伐按本艸木蘭似桂而香去風熱明耳目在木部上篇乃采斫而歸理疾多驗由是逺近從而采之榦剖枝分殆枯槁矣士之生世出處語黙難乎哉韶余從子也嘗爲餘言感而爲賦云沂長江以遐覽愛楚山之寂寥山有嘉樹兮名木蘭郁森森以苕苕當聖政之文明降元和於九霄祛祲沴之爲虐貫冬夏而不凋白波潤其根柢雪暢其枝條沐春雨之濯濯鳴秋風以蕭蕭素膚紫肌綠葉緗蔕疎密聳附髙卑陰蔽華如霜雪實若星麗節勁松竹香濃蘭桂宜不植於人間聊獨立於天際徒翳薈兮爲鄰挺堅芳兮此身嘉名列於道書墜露飲乎騷人至若靈山霧歇藹藹林樾當楚澤之晨霞耿洞庭之夜月發淸明於視聽洗煩濁於心骨韻眾壑之空峒潛微云之滅沒露艸白兮山淒淒鶴旣唳兮猿復啼窅深林以防防覆百仞之谿彼逸人兮有所思戀芳陰兮步遲遲悵幽獨兮人莫知懷馨香兮將爲誰惋樵夫之無惠混眾木而皆盡指畫類而揮斤遇仁人之不忍方甘心而勦絕俄固抵於傾殞憐春華而搴芳顧落日而廻軫逹者有言巧勞智憂養命蠲疫人胡不求枝殘體剝澤盡枯畱顦顇空山離披素秋鳥避弋而髙翔魚畏网而深遊不材則終其天年能鳴則免於俎羞奚此木之不終獨隱見而離憂自昔淪芳於朝市墜實於林丘徒郁咽而無聲可勝言而計籌者哉吾聞曰人助者信神聽者直則臧倉譛言宣尼失職出處語黙與時消息則子云投閣方回受殛故知天地無心死生同域紜紜品物物有其極至人者委性循於自然不任夫智之與力也𨿽賢愚各全其好艸木不夭其生植已而已而繄不可得徐木蘭賦有序─頃歲左宦江陵官舍數畝委之而去庭樹木蘭因移植於宗兄之家及鉉徵還席不遑暖又竄於舒庸吾兄感春物之載華擬古詩而見寄吟翫感嘆謹賦以和焉𨿽不足繼體物之作庶幾申騷客之情爾伊庭中之奇樹有木蘭之可悅外爛爛以凝紫內英英而積雪芬芳兮謝客之囊旖旎兮仙童之節許蒲茸之竊比聽蘭芽之並列於是辭下土之卑濕歷上京之繁華恥衒價於豪門乃托根於貧家資幽人之賞豫有好事之稱嗟一旦逐客程遠君門路賒削閨籍與印組豈獨畱乎此花噫人屢遐棄花猶得地分兔苑之餘防向藩房而吐媚授簡多暇攀條屬思持香艸以予比效騷辭而我寄感此生之百憂何斯物之足貴悲夫客館長吟山城夕陰想馨香之不攺嘆歡晏之難尋憑歸夢於飛翼寫商歌於素琴歌曰光景兮愁暮別離兮易久眞宰兮無黨貞心兮不朽誠知異日重滋田氏之荊但恐相逢共嘆桓公之栁

文賦散句─增─楚屈原離騷─朝搴阰之木蘭兮夕攬洲之宿莽─九章─搗木蘭以矯蕙兮鑿申椒以爲糧─漢司馬相如子虛賦─椒桂木蘭

七言古詩─原─宋劉儗木蘭曉來隨手抺新妝半額娥睂宮樣黃銖衣洗就薔薇露觸處聞香不炷香君不見同時素馨與茉莉究竟帶些脂粉气又不見錢塘欲語嬌荷花麤枝大葉忒鉛華何如个樣隱君子色香不俗眞有味根苗在處傲炎涼敢與松栢爭雪霜椒桂荑蕕君雜處小窓相對無相忘

五言律詩─增─唐方千陳秀才亭際木蘭─昔見初栽日今逢成樹時存思心更感繞看步還遲蝶舞搖風蕊鶯啼含露枝徘徊不忍去應與醉相宜

五言排律─增─唐劉長卿題靈祐上人法華院木蘭花─庭種南中樹年華幾度新已依初地長獨發舊園春映日成華蓋搖風散錦茵色空榮落處香醉往來人菡蓞千燈徧芳菲一雨均髙柯倘爲楫渡海有良因─原─李商隱木蘭二月二十二木蘭開拆初初當新病酒復自久離居愁絕更傾國驚新聞逺書紫絲何日障油壁幾時車弄粉知傷重調紅或有餘波痕空映襪煙態不勝裾桂嶺含芳逺蓮塘屬意疎瑤姬與神女長短定何如七言絕句─原─唐白居易戲題木蘭花─紫房日照胭脂拆素艶風吹膩粉開怪得獨饒脂粉態木蘭曾作女郎來─題令狐家木蘭花─膩如玉指塗朱粉光似金刀翦紫

霞從此時時春夢裏應添一樹女郎花

詩散句─原─宋鄭獬未識春風面先聞樂府名洗妝儂出塞進艇客登瀛─唐鄭畋─浴殿晴秋倘中謝殘英猶可醉瓊杯─裴廷裕─防風防雨寒食節半開半合木蘭花─徐殷─木蘭花謝可憐條逺道音書轉寂寥─明王應

鳳─庭艸黃昬隨意綠子規啼上木蘭花

辛夷

原─辛夷一名辛雉一名侯桃一名木筆一名迎春【本艸云夷荑也其苞初生如荑而味辛也雉與夷聲相近也未發時苞如小桃子有毛故名侯桃初發如筆頭北人呼爲木筆其花最早南人呼爲迎春】一名房木生漢中魏興梁州川谷樹似杜仲髙丈餘大連合抱葉似柿葉而微長花落始出正二月花開初出枝頭苞長半寸而尖鋭儼如筆頭重重有靑黃茸毛順鋪長半分許及開似蓮花而小如盞紫苞紅熖作蓮及蘭花香有桃紅及紫二色又有鮮紅似杜鵑俗稱紅石蕎是也入藥用紫者須未開收已開不佳用須去毛毛射人肺令人欬花落無實夏杪復著花如小筆宋掌禹錫云苑中有樹髙三四丈枝葉繁茂系興元府進初僅三四尺有花無實經二十餘年方結實蓋年淺者不實非二種也至花開早晚各隨方土節气苞治鼻淵鼻鼻塞鼻瘡及痘後鼻瘡並研末入麝少許蔥白蘸入數次甚良分根傍小株插肥濕地卽活本可接玉蘭

彚考─增─唐書文藝傳─王維別墅在輞川有辛夷塢─苕溪漁隱叢話─木筆迎春自是兩種木筆色紫叢生二月方開迎春白色髙樹立春已開─花經─辛夷四品六命集藻─文賦散句─增─楚屈原九歌─辛夷楣兮藥房辛夷車兮結桂旗─漢東方朔七諫─列新夷與椒楨─王褒九懷─辛夷兮擠臧─楊雄甘泉賦─列辛雉於林薄五言古詩─原─宋韓琦題辛夷花─辛夷吐髙花衞公曾手植根洗今已非不攺舊時色平泉幾易主況乃刺史宅七言古詩─增─唐韓愈感春─辛夷花房忽全開將衰正盛須頻來淸晨輝輝燭霞日薄暮耿耿和煙埃朝明夕暗已足嘆況乃滿地成摧頽迎繁送謝別有意誰畱念少環廻─原─元稹辛夷花問韓員外─問君辛夷花君言已斑駁不畏辛夷不爛開顧我筋骸官束縛縛遣推囚名禦史狼籍囚徒滿田地明日不推緣國忌依然不得花前醉韓員外家好辛夷開時乞取三兩枝折枝爲贈君莫惜縱君不折風亦吹─增─明朱曰藩辛夷花曲─昨日辛夷開今日辛夷落辛夷花房髙刺天卻共芙蓉亂紅萼小山桂樹猶連卷五湖荷花空綽約連捲綽約宜秋日端居獨養徵君疾髙枝朶朶艶木蓮密葉層層賽盧橘山鬼已見駕香車文人應是夢防筆辛夷辛夷何離奇照水偏宜姑射姿蕭晨東海霞光爛夜西園露气滋檀心倒捲情無限玉面低回力不支見說東都便露坐惟應禦史殢風吹此花愛逐東風暖故人逸韻嵇中散山陽聞有合歡齋石湖亦築辛夷館嫋嫋巖櫳碧樹圓紛紛磵戶香花滿塢裏王孫舊路長卷中裴廸新詩短新詩已舊不堪聞江南荒館隔秋云多情不攺年年色千古芳心持贈君

五言律詩─原─唐李徳裕憶平泉辛夷─昔年將出谷幾日對辛夷倚樹憐芳意攀條惜歲滋淸陰須暫憇秀色正堪思只待揮金日殷勤泛羽巵─增─宋朱長文辛夷─楚客防畱詠吳都獨擅奇風霆存老漧桃李避芳時名入文房夢功資妙手醫紫薇顏色好先占鳳凰池

七言律詩增─唐皮日休揚州看辛夷花─臘前千朶亞芳叢細膩偏勝素柰功螓首不言披曉雪麝臍無主任春風一枝拂地成瑤圃數樹參庭是蕊宮應爲當時天女服至今猶未放全紅─陸龜防奉和皮襲美揚州看辛夷花次韻─栁疎梅墮少春叢天遣花神別致功髙處朶稀難避日動時枝弱易爲風堪將亂蕊添云肆若得千株便雪宮不待羣芳應有意等閒桃杏卽爭紅─宋徐遊蔣山題辛夷花寄陳奉禮今歲遊山已恨遲山中獨喜見辛夷簪纓且免全爲累桃李猶堪別作期晴後日髙偏照灼晚來風急漸離披山郎不作同行伴折得何由寄所思

五言絕句─增─唐王維辛夷塢─木末芙蓉花山中發紅萼澗戶寂無人紛紛開且落─原─裴廸辛夷塢─綠堤春艸合王孫自流翫況有辛夷花色與芙蓉亂─增─明陳淳題辛夷花─東風日夜發桃李不禁吹檢濃華事辛夷落較遲─原─陳繼儒辛夷─春雨濕窓紗辛夷弄影斜曾窺江夢彩筆筆忽生花

七言絕句─原─唐白居易題靈隱寺紅辛夷花戲酬光上人─紫粉筆含尖火焰紅胭脂染小蓮花芳情香思知多少惱得山僧悔出家─增─吳融木筆花─嫩如新竹管初齊粉膩紅輕樣可攜誰與詩人偎檻看好於牋墨並分題─李羣玉二辛夷─狂吟亂舞防白鶴霜翎玉羽紛紛落空庭向晚春雨微卻斂寒香抱瑤萼─原─歐陽烱辛夷花─含鋒新吐嫩紅芽勢欲書空映早霞應是玉皇曾擲筆落來地上長成花─增─明李東陽木筆─泚露和煙曉未幹多情獨自倚欄幹春風爲報眞消息不是江郎夢裏看─原─張新木筆花─夢中曾見筆生花錦字還將气象誇誰信花中原有筆毫端方欲吐春霞─馮文度木筆花─木筆花名映碧欄詞臣相對動毫端曉來似惹松煙濕擬向春風詠牡丹

詩散句─增─宋陸遊─粲粲女郎花忽滿庭前枝繁華𨿽少減髙雅亦足奇─金髙士談─今年淸明飲髙花見辛夷─原─元宋無─乙鳥歸來社辛夷開過春─唐杜甫─辛夷始花亦已落況我與子非壯年─錢起─谷口春殘黃鳥稀辛夷花發杏花飛增

韓愈辛夷髙花最先開靑天露坐始此廻─李商隱─簾外辛夷定已開開時莫放艶陽廻─宋王安石─試問春風何處好辛夷如雪柘岡西元成廷珪─山扉寂寂僧歸晚落盡辛夷一樹花─原

明王叔承─夢散黃鸝滿上林辛夷花下理瑤琴─徐賁繡罷春衫出闥遲辛夷花下立多時─增─宋沈約─陽隰采辛夷唐白居易晴催木筆花─宋王安石─辛夷屋角摶香雪─陸遊─木筆凋零霧雨中木筆猶開第一花

玉蘭

原─玉蘭花九瓣色白微碧香味似蘭故名叢生一干一花皆著木末絕無柔條隆冬結蕾三月盛開澆以糞水則花大而香花落從蔕中抽葉特異他花亦有黃者最忌水浸寄枝用木筆體與木筆並植秋後接之

彚考─增─缾花譜─玉蘭六品四命─弇山園記─弇山之陽曠朗爲平臺可以收全月左右各植玉蘭五株花時交映如雪山瓊島─原學圃余疏─玉蘭早於辛夷故宋人名以迎春今廣中尙仍此名千幹萬蕊不葉而花當其盛時可稱玉樹樹有極大者籠蓋一庭然樹大則花漸小不可不知─增─小輞川記─聚逺樓之東有廡廡南有臺繞以朱欄植玉蘭環之題曰木蘭柴─原一統志─華容縣觀音寺一株輪囷盤郁髙十餘丈望之如玉山五代時南湖中建煙雨樓樓前玉蘭花瑩潔淸麗與翠栢相掩映挺出樓外亦是奇觀蘭谿產玉蘭下有杏溪卽蘭谿支流也

集藻七言律詩原明文徴明玉蘭─綽約新妝玉有輝素娥千隊雪成圍我知姑射眞仙子天遣霓裳試羽衣影落空階初月冷香生別院晚風微玉環飛燕元相敵笑比江梅不恨肥陸樹聲玉蘭蔥蘢芳樹雨初幹樽酒花前洽笑歡日晃簾櫳晴噴雪風廻齋閣气生蘭參差玉佩排空出爛漫香鱗擁醉看自是東君苦畱客莫教管易吹殘─張茂吳玉蘭─千花紅紫艶陽看素質搖光獨立難但有一枝堪比玉何須九畹始徵蘭唐昌的的春猶淺漢掌亭亭露欲漙幾曲後庭傳樂府張星和月正闌干─增─方大冶黃山玉蘭─深谷名花何處移森森玉樹媚淸漪國眞漫擬猗蘭操香色還同冰雪姿山气凝寒開獨後靈根穿石意偏奇與君采折充瓊佩獨笑傍人應未知

五言排律─原─明王世貞玉蘭暫籍辛夷質仍分檐卜光微風催萬舞好雨淨千妝月向瑤臺並春還錦障藏髙枝凝漢掌艶蕊勝唐昌神女曾捐佩宮妃欲試香誰爲後庭奏一曲按霓裳

五言絕句─增─明王谷祥玉蘭─皎皎玉蘭花不受緇塵垢莫漫比辛夷白賁誰能偶

七言絕句─

禦制玉蘭瓊姿本自江南種移向春光上苑栽試比羣芳眞皎潔冰心一片曉風開

增─明沈周題玉蘭─翠條多力引風長破銀花玉雪香韻友自知人意好隔簾輕觧白霓裳─陸師道玉蘭─渺渺微風約佩環楚江晴落研屏間玉人心逺瑤琴歇一卷離騷對掩關─原眭石玉蘭霓裳片片晚妝新束素亭亭玉殿春已向丹霞生淺暈故將淸露作芳塵─增陳淳玉蘭花開不是辛夷種自得凝香繞紫苞昨夜月明庭下看恍疑羅防拂瓊瑤

別錄原

制用花瓣擇洗淨拖麫麻油煎食至美

繡毬

原─繡毬木本皴體葉靑色微帶黑而澀春月開花五瓣百花成朶團圞如毬其毬滿樹花有紅白二種宜寄枝

用八仙花體增巖棲幽事─蜀有紫繡毬─藥圃同春雪毬玉團俱在三月開雪毬色白喜陰常澆以腴鮮秀異常花大如斗近覺防香玉團卽小雪毬喜腴宜陰極香

彚考─增─玉堂雜記─東閣窓下甃小池久無雨則涸傍植金沙月桂之屬又有海棠郁李玉繡毬各一株西偏植金橘花開時香滿院─金陵諸園記杞園繡毬花一本可千朶

集藻─五言古詩原明於若瀛繡毬花春色變園姿虛亭裊煙霧綠萼間瓊朶團團低入戶一夜折繁枝淒淒風雨妬錯落水晶毬苔痕雜委露淩晨發永嘆踟躕傷延佇

七言律詩─增─元張昱繡毬花次兀顏廉使韻─繡毬春晚欲生寒滿樹玲瓏雪未幹落過楊花渾不覺飛來蝴蝶忽成團釵頭嬾戴應嫌重手裏閒拋卻好看天女夜涼乘月到羽輪偸駐碧欄幹明陳鴻詠雪毬花盈盈初發幾枝寒映戶流蘇百結團正恐東風先颺盡不愁遲日易消殘淡姿向曉迷蝴蝶艶色爭春笑牡丹惟有三郎兒戲甚還疑蹋踘繞叢看

五言絕句─增─明陳淳繡毬東風吹琪樹幻出冰雪姿虛亭落淸影夜半月明時

七言絕句─原宋楊巽齋繡毬─紛紛紅紫競芳菲爭似團酥越樣奇料想花神閒戲擊隨風吹起墜繁枝琢玉英標不染塵光含月影愈淸新靑皇宴罷呈余技拋向東風展轉頻─增─朱長文玉蝶毬─玉蝶交加翅羽柔八仙瓊萼並含羞春殘應恨無花采翠碧枝頭戲作毬明謝榛繡毬花─髙枝帶雨壓雕闌一蔕千花白玉團怪殺芳心春歷亂捲簾誰向月中看─原─張新繡毬─散作千花簇作團玲瓏如琢巧如攢風來似欲擬明月好與三郎醉後看

楝花

增─爾雅翼─葉可練物故謂之楝子如小鈴熟則黃色本艸─一名苦楝實名金鈴子處處有之唐蘇恭曰有雌雄兩種雄者無子雌者有子宋蘇頌曰木髙丈餘葉密如槐而長三四月開花紅紫色芬香滿庭實如彈丸生靑熟黃李時珍云楝長甚速三五年卽可作椽─艸花譜─苦楝發花如海棠一蓓數朶滿樹可觀

彚考─增─淮南子─七月官庫其樹楝─注─楝實鳳凰所食風俗通─獬豸食其葉─陶景別錄─俗人五月五日取楝葉佩之云佩惡也─歲時記─蛟龍畏楝故端午以葉包糭投江中祭屈原二十四番花信風始梅花終楝花─三栁軒雜識楝花爲晚客

集藻─七言古詩─增─宋梅堯臣楝花─紫絲暈粉綴鮮花綠羅布葉攢飛霞鶯舌未調香萼醉柔風細吹銅梗斜金鞍結束果下馬低枝不礙無闌遮長陵小市見阿姊濃燻馥鬱升鈿車莫輕貧賤出閭巷迎入漢宮人自誇五言律詩─增─唐溫庭筠苦楝花─院裏鶯歌歇墻頭舞蝶孤天香薰羽葆宮紫暈流蘇晻曖迷靑瑣氤氳向畫圖只應春惜別畱與博山鑪

七言絕句─增─宋張蘊楝花─綠樹菲菲紫白香猶堪纒黍弔沈湘江南四月無風信靑艸前頭蝶思狂

詩散句─增─宋陳師道─密葉已成陰髙花初著枝─王安石─小雨輕風落楝花細紅如雪防平沙─陸遊─風度楝花香

紫荊

原─紫荊一名滿條紅叢生春開紫花甚細碎數朶一簇無常處或生本身之上或附根上枝下直出花花罷葉出光微圓園圃庭院多植之花謝卽結莢子甚扁味苦平無毒皮梗花气味功用並同能活血消腫利小便解毒

彚考─增─齊諧記京兆田眞兄弟三人共議分財生貲皆平均惟堂前一株紫荊樹共議欲破三片明日就截之其樹卽枯狀如火然眞往見之大驚謂諸弟曰樹本同株聞將分斫所以顦顇是人不如木也因悲不自勝不復解樹樹應聲榮茂兄弟相感合財寶遂爲孝門眞仕至大中大夫─老學庵筆記僧行持明州人有髙行而喜滑稽嘗在余姚貧甚有頌曰大樹大皮裹小樹小皮纒庭前紫荊樹無皮也過年─天臺山記寒巖下有通海池植鐵色紫荊樹

集藻─五言絕句─增─唐韋應物見紫荊花─雜英粉已積含芳獨暮春還如故園樹忽憶故園人

七言絕句─增─唐元稹紅荊─庭中栽得紅荊樹十月花開不待春直到孩提盡驚怪一家同是北來人

詩散句─增─唐杜甫─風吹紫荊樹色與春庭暮─晉陸機三荊歡同株

別錄─原─種植─冬取其莢種肥地春卽生又春初取其根傍小條栽之卽活性喜肥惡水─制用─花未開時采之滚湯中焯過鹽漬少時茶頗佳或云花入魚羮中食之殺人─增─廣州誌紫荊可以作牀

紫薇

增─湧幢小品─紫薇一名滿堂紅─原─紫薇一名百日紅四五月始花開謝接續可至八九月故名一名怕癢花人以手爪其膚徹頂動搖故名一名猴刺脫樹身光滑花六瓣色微紅紫皺蔕長一二分每瓣又各一蔕長分許蠟跗茸萼赤莖葉對生一枝數穎一穎數花每微風至妖嬌顫動舞燕驚鴻未足爲諭唐時省中多植此花取其耐久且爛漫可愛也紫色之外又有紅白二色其紫帶藍熖者名翠薇於若瀛曰花攢枝杪若翦輕縠盛開時爛熳如火幹無皮愈大愈光瑩枝葉亦柔媚可愛彚考─原─唐書百官志─開元元年攺中書省曰紫薇省中書令曰紫薇令─增─宋史五行志─政和四年荊門軍紫薇木連理─酉陽雜俎─紫薇北人呼爲猴郎達樹謂其無皮猿不能防也北地其樹絕大有環數夫臂者─原東坡詩注虛白臺前有紫薇兩株俗傳樂天所種增湘山野錄咸平中翰林李昌武宗諤初知制誥至西掖追故事獨無紫薇自別野移植聞今庭中者院老吏相傳猶是昌武手植晏元獻冩賦於壁曰得自羊野來從召園有昔日之絳老無當時之仲文觀茂悅以懷舊指蔽芾以思人三栁軒雜識─紫薇爲髙調客─花經─紫薇六品四命原學圃余疏紫薇有四種紅紫淡紅白紫卻是正色閩花獨紫薇作淡紅色最醜本野花種也白薇近來有之示異可耳殊無足貴

集藻─五言古詩─增─唐楊於陵郡齋有紫薇防本自朱明接於䢐暑其花芳馥庭宇之內迥無其倫予嘉其美而能久因詩紀述─晏朝受明命維夏走天衢逮玆三伏候息駕萬里途省躬旣局蹐結思多煩紆簿領幸無事宴休誰與娛內齋有嘉樹防植分庭隅綠葉下成幄紫花紛若鋪摛霞晚舒艶凝露朝垂珠炎沴晝方鑠幽姿閒且都夭桃固難匹芍藥寧爲徒懿此時節久詎同光景驅陶甄誠一致品彚乃散殊濯質非受彩無心那奪朱粵予負覊縶畱賞益踟躕通夕靡云倦西南山月孤劉禹錫奉和郴州楊侍郎二丈翫郡齋紫薇花十四韻幾年丹霄上出入金華省暫別萬年枝看花桂陽嶺南方足奇樹公府成佳境綠陰交廣除明艶透蕭屏雨餘人吏散燕語簾櫳靜懿此含晚芳翛然忘簿領紫茸垂組綬金縷攢鋒穎露溽暗傳香風輕徐弄影苒弱多意思從容占時景得地在侯家移根近仙井開尊好凝睇倚瑟仍回頸遊蜂駐防冠舞鶴迷煙頂興生紅藥後愛與甘棠並不學夭桃姿浮榮在俄頃─宋歐陽修聚星堂前紫薇花─亭亭紫薇花向我如有意髙煙晚溟蒙淸露晨防綴豈無陽春月所得時節異靜女不爭寵幽姿如自喜【音戲】將期誰顧盻獨伴我憔悴而我不彊飲繁英行亦墜相看兩寂寞孤詠聊自慰程俱秋花無幾尙有紫薇相對晚花如寒女不識時世妝幽然艸間秀紅紫相低昂榮木事已休重陰閟深蒼尙有紫薇花亭亭表秋芳扶疎綴繁柔無復粉艶光空庭一飄委已覺巾裾涼手中蒲葵箑𨿽復未可忘仰視白日永淒其感冰霜

七言古詩─增─明皇甫涍紫薇花行並序─叔氏虞部貽余梧亭懷舊詩未遑報章秋日散步亭隅薇花爛目徘徊久之亭故余讀書處也昔嘗眷戀此花爲之賦有曰淸風時動明月防娟悠悠我心誰與晤言悲春華之不實絢紫閣而空傳履閒庭以載嘆時徙倚而屢遷垂貞嘉於余藻永封殖於玆軒後余屢遊京臺累踐華省淪飄河魏返迹敝廬顧瞻此花宛焉如昨而餘白髮被鬢淒其攺容春華之句永矣悼心貞嘉余藻竟何徵耳因作紫薇花行以泄懷舊之思並以報叔氏雲英菲窈窕綠窓前艶影扶疎翠戺連玉衡含照妍華夕金風弄彩泬寥天流風逝水驚離索十載幽棲對花萼無情羈宦卻歸來有客傷秋嘆榮落蘭宮桂殿鳳凰樓帝臺仙客恣攀遊可堪殘月鱸江夢不柰連云騎省秋言追漁父賦歸歟寂寞蓬蒿掩敝廬旖旎繁英重入賦婆娑生意最愁餘人情感物多惆悵白髮紅顏兩相向東籬並就菊松姿北山豈孤猿鶴望靑蔥摛藻記甘泉潘陸春華此棄捐未忘溫室瓊瑤樹虛擬湘源杜若篇

五言律詩─原─唐劉禹錫和令狐相公郡齋對紫薇花─明麗碧天霞丰茸紫綬花香聞荀令宅艶入孝王家幾歲自榮落髙情方嘆嗟有人移上苑猶足占年華─增─明薛蕙紫薇─紫薇開最久爛漫十旬期夏日逾秋序新花續故枝楚雲輕掩冉蜀錦碎參差臥對山窓下猶堪比鳳池─原─潘允哲紫薇─種自金華省分來竹素堂蟠枝凝瑞露接葉逗淸光不向仙郎伴還移野老傍三秋花爛漫相遲一飛觴

七言律詩原唐白居易紫薇花紫薇花對紫薇翁名目𨿽同貌不同獨占芳菲當夏景不將顏色托春風潯陽官舍防髙樹興善僧庭一大叢何似蘇州安置處花堂欄下月明中─增─李商隱臨發崇讓宅紫薇─一樹穠姿獨看來秋庭暮雨類輕埃不先搖落應爲有已欲別離休更開桃綬含情依露井栁綿相憶隔章臺天涯地角同榮謝豈要移根上苑栽─李太捨池上翫紅薇─花低池小水泙泙花落池心片片輕酩酊不能羞白鬢顚狂猶自睠紅英乍爲旅客顏常厚每見同人眼暫明京洛園林歸未得天涯相顧一含情─韓偓甲子歳夏五月自長沙抵醴陵入南小江村籬之次忽見紫薇花因思玉堂及西掖防前皆植是花遂賦詩四韻聊寄知心─職在內庭宮闕下防前皆種紫薇花眼明忽傍漁家見魂斷方驚鳳闕賒淺色暈成宮裏錦濃香染著洞中霞此行若遇支機石又被君平驗海槎─原─宋梅堯臣閣後紫薇花盛開─禁中五月紫薇樹閣後近聞都著花薄薄嫩膚搔鳥爪離離碎葉翦晨霞鳳凰浴去池波響鳷鵲陰來日影斜六十無名空執筆顚毛應笑映簪花─增梅堯臣次韻和韓子華內翰於李右丞家移紅薇子種學士院紅薇花樹小扶疎春種秋芳賞愛余丞相舊園移帶土侍臣淸署看臨除薄膚癢不勝輕爪嫩幹生宜近禁廬此地結根千萬歲聫華榮莫比茅茹─蔡襄過眞慧素上人院見紅薇盛開因思西閣後軒數枝遂成短章寄翰林院原叔八丈禹玉閣長─八月吳天覺早涼翠叢初折碎朱房繁枝欲臥不勝力落片將飛猶自香西閣二年臨晝夢金刀一夕掩春芳欄邊想象頻回首漸覺星垣迥漢傍

五言絕句─原宋王十朋紫薇─盛夏綠遮眼此花紅滿堂自慚終日對不是紫薇郎

七言絕句─原唐白居易紫薇花絲綸閣下文章靜鐘皷樓中刻漏長獨坐黃昬誰是伴紫薇花對紫薇郎─見紫薇花憶微之─一叢闇淡將何比淺碧籠裙襯紫巾除卻微之見應愛人間少有別花人─杜牧紫薇花─曉迎秋露一枝新不占園中最上春桃李無言又何在向風偏笑艶陽人─宋蘇軾次韻錢穆父紫薇二首─虛白堂前合抱花秋風落日照橫斜閱人此地知多少物化無涯生有涯折得芳防兩眼花題詩相報字傾斜篋中尙有絲綸句坐覺天光照海涯─陶弼紫薇─人言淸禁紫薇郎艸詔紫薇花影傍山木不知官況別也隨紅日上東廊─楊萬里紫薇─晴霞艶艶覆檐牙綘雪霏霏防砌沙莫管身非香案吏也移牀對紫薇花─增─楊萬里凝露堂前紫薇花兩株每自五月盛開九月乃衰─似癡如醉弱還佳露壓風欺分外斜誰道花無紅百日紫薇長放半年花─陸遊防前紫薇花二本甚盛戲題絕句紅藥紫薇西省春從來惟慣對詞臣問囚自是麤官分無柰名花觧笑人─紫薇鐘皷樓前官樣花誰令流落到天涯少年妄想今除盡但愛淸樽浸晚霞─原劉克莊紫薇風標雅合對詞臣映砌窺窓伴演綸忽發一枝深谷裏似知茅屋有詩人

詩散句─增─唐杜牧山鳥飛紅帶亭薇拆紫花明張祥鳶紫薇低覆砌冉冉露花團宋周必大歸到玉堂淸不寐月鉤初上紫薇花─洪平齋─唱徹五更天未曉一池月浸紫薇花─原─唐白居易紅薇花尙薰溫庭筠濃陰似帳紅薇晚─宋王安石紫薇花綠苔斑詞─原─宋陳景溯絳唇今古凡花詞人尙作詞稱慶紫薇名盛似得花之聖爲底時人一曲希流詠花端正花無節病似亦歸之命─祝穆賀新郎─此木生林野自唐家絲綸置閣托根其下常伴詞臣揮帝制因號紫薇堪詫常縹緲紫薇仙駕料想紫薇躔降種紫薇郎況是名同者兼二美作佳話一株乃臨茅舍肌膚薄長身挺立扶疎瀟灑定怯麻姑爬癢爪只許素商陶冶擎絳雪柔枝低亞我意香山東坡老只小詩便爲增聲價後當有繼風雅

別錄─原栽種以二瓦或竹二片當義處套其枝實以土俟生根分植又春月根傍分小本種之最易生此花易植易養可作耐久交

巵子

增本艸─巵子【李時珍云巵酒器也巵子象之故名今俗加木作梔】一名木丹─格物總論一種花葉差大者謝靈運目爲林蘭─原─梔子一名越桃【見陶景別錄】一名鮮支【見上林賦】有兩三種處處有之一種木髙七八尺葉似兔耳厚而深綠春榮秋瘁入夏開小白花大如酒杯皆六出中有黃蕊甚芬芳結實如訶子狀生靑熟黃中仁深紅可染繒帛入藥用山梔子皮薄圓小如鵲腦房七稜至九稜者佳一種花小而重臺者園圃中品一種徽州梔子小枝小葉小花髙不盈尺可作盆景山谷詩話云染梔子花六出𨿽香不濃鬱山梔子花八出一株可香一圃酉陽雜俎云相傳卽西域薝卜花或曰薝卜金色花小而香西方甚多非梔也此花喜肥宜糞澆然太多又生白虱宜酌之

彚考─原─史記貨殖傳─千畝巵茜其人與千戶侯等─晉宮閣名─華林園梔子五株晉令─諸宮有秩梔子守防者置吏一人藝文類聚─漢有梔茜園─遊名山記─樓石山多梔子地境圖─望气占人家黃气者梔子樹也─萬花谷蜀孟防十月宴芳林園賞紅梔子花其花六出而紅淸香如梅─增─野人閒話─蜀主升平嘗理園苑異花艸畢集其間一日有靑城山申天師入內進花兩栽曰紅梔子種賤臣知聖上理苑囿輙取名花兩樹以助佳趣賜與束帛皆至朝市散於貧人遂不知去處宣令內園子種之不覺成樹兩株其葉婆娑則梔子花矣其花斑花六出其香襲人蜀主甚愛重之或令圖寫於團扇或繡入於衣服或以絹素鵝毛做作首飾謂之紅梔子花及結實成梔子則異於常者用染素則成赭紅色甚妍翠其時大爲貴重─三栁軒雜識─梔子爲禪客─三餘贅筆曾端伯以梔子爲禪友─花經─薝卜三品

七命─澄懷錄─韓熙載云對花焚香薝卜宜檀─長物志薝卜淸芬佛家所重古稱禪友殆非虛言昔宰相杜悰建薝卜館形亦六出器用之屬皆象之─四川志─白上坪在銅梁縣東北六十里地宜梔子家至萬株望如積雪香聞十里

集藻賦散句增─宋謝靈運山居賦林蘭近雪而揚猗五言古詩─增─齊謝朓詠墻北梔子有美當堦樹霜露未能移金蕡發朱采映日以離離幸賴夕陽下余景及西枝還思照綠水君堦無曲池余榮未能已晚實猶見奇復畱傾筐徳君恩信未貲─原─梁簡文帝詠梔子花─素花偏可喜的的半臨池疑爲霜裹葉復類雪封枝日斜光隱見風還影合離─增─宋梅堯臣種梔子─舉世多植蘗而我學種梔顏色固不別良楛誠異宜團團綠堦下豈畏秋風吹同心誰可贈爲詠昔人詩─原─曾肇梔子林蘭擅孤芳性與凡木異不受霜霰侵自足中和气欲知淸淨身卽此林蘭是─增明黃朝薦詠梔子花─蘭葉春以榮桂華秋露滋何如炎炎天挺此冰雪姿松栢有至性豈必歲寒時幽香無斷續偏於靜者私觧酲試新茗夢廻理殘碁寧肎媚晚涼淸風匝地隨

五言律詩─原唐杜甫梔子梔子比眾木人間誠未多於身色有用與道气相和紅取風霜實靑看雨露柯無情移得汝貴在映江波─增劉禹錫和令狐相公詠梔子花─蜀國花已盡越桃今又開色疑瓊樹倚香似玉京來且賞同心處那憂別葉催佳人如擬詠何必待寒梅宋楊萬里梔子花─樹恰人來短花將雪樣看孤姿妍外淨幽馥暑中寒有朶篸瓶子無風忽鼻端如何山谷老只爲賦山礬

五言絕句─原─宋王十朋梔子禪友何時到遠從毘捨園妙香通鼻觀應悟佛根源─僧北澗詠梔子─一花分六出十葉是重臺玉潔渾無玷金黃漫奪胎─增─明陳淳梔子─薝卜花開日園林香霧濃要從花裏去雨後自扶笻薝卜含妙香來自天竺國笑殺葵與橊空斯好顏色─王谷祥薝卜─六出吐奇葩風淸香自遠樹如天竺林人在瑤華館

七言絕句─增─宋朱子劉平甫分惠水梔小詩爲謝二首年來衰懶罷書滛偶向盆山寄此心何事涼陰老居士便分幽賞助淸吟何處飛來薝卜林老枝樛屈更蕭槮淒涼杜老江頭句坐對行吟得自箴─楊巽齋─薝卜標名自寶坊薰風開徧一庭霜閒來掃地跏趺坐受用此花無盡香─原─蔣梅邊─淸淨法身如雪瑩來林下現孤芳對花六月無炎暑省爇銅匜幾炷香─潘鄭臺未說司花刻玉工已知名與佛相同可憐結了薰風子依舊身歸色界中─朱淑眞梔子─一根曾寄小峯巒薝卜香淸水影寒玉質自然無暑意更宜移就月中看增─李東陽梔子花─抽黃嫓白總稱才誰遣山梔入畫來似爲詩家少知己杜陵吟罷不曾開─沈周薝卜─雪魄冰花涼气淸曲闌深處艶精神一鉤新月風牽影暗送嬌香入畫庭─陳淳梔子竹籬新結度濃香香處盈盈雪色妝知是異方天竺種能來詩社攪新腸

詩散句─增─宋顏彥─濯雨時摛素當飈獨含芳─陸遊─落日桐陰轉微風梔子香─明沈周─薰風吹結子白玉銜新花─原唐杜甫─桃蹊李徑年𨿽古梔子紅椒艶復殊─宋蘇軾六花薝卜林間佛─增─陸遊─淸芬六出水梔

子─金蔡松年─薝卜花中碧霧鬟─原─明於若瀛─冷香亂墮水晶毬

詞─原─宋王十朋絳唇─毘捨遙遙異香一炷馳名久妙馨希有鼻觀深參透問訊東來知是誰先後稱仙友十花爲偶近有西江守─張鎡風入松─芳叢簇簇水濵生勾引午風淸六花大似天邊雪又幾時雪有三層明艶射回蜂翅淨香薰透蟬聲晚檐人共月同行疎影動銀屛指尖輕撚都如玉聽畫欄嬌囀流鶯道是花枝比得不成花也多情─馬莊父最髙樓─花觧笑冷淡不求知長是殿眾芳時鮮鮮秀頸磋圓玉洛陽翠佩翦琉璃向人前迎茉莉送荼防幾欲把淸香換春色費多少黃金酬不得梅雨妬麥風欺細腰空戀當時蕊同心猶結舊年枝謝家娘將逺寄待憑誰

別錄─原─栽種帶花移易活芒種時穿腐木板爲穴塗以泥污翦其枝插板穴中浮水面候根生破板密種之或梅雨時以沃壤一團插嫩枝其中置松畦內常灌糞水候生根移種亦可荼防素馨皆同千葉者用土壓其傍小枝逾年自生根十月內選子淘淨來春作畦種之覆以糞土如種茄法制用大朶重臺者梅醬糖蜜制之可作羮果折枝捶碎其根實以白鹽則花色久而不攺可插瓶─增─野防品─采花洗淨水漂去腥用麪入糖鹽作糊花拖油煠食采半開花礬水焯過入細蔥絲大小茴香花椒紅麯黃米飯研爛同鹽拌勻腌壓半日食之用礬焯過用蜜煎之其味亦美

禦定佩文齋廣羣芳譜卷三十八﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷三十九

花譜

杜鵑

增本艸─杜鵑花一名紅躑躅一名山石橊一名映山紅一名山躑躅處處山谷有之髙者四五尺低者一二尺春生苗葉淺綠色枝少而花繁一枝數萼二月始開花如羊躑躅而蔕如石橊花有紅者紫者五出者千葉者小兒食其花味酸無毒─湧幢小品─杜鵑花以二三月杜鵑鳴時開有二種其一先敷葉後著花者色丹如血其一先著花後敷葉者色差淡人多結縛爲盤盂翔鳳之狀嘉泰志云近時又謂先敷葉後著花者爲石巖以別之然前人但謂之紅躑躅不知石巖之名起於何時今江南在在皆稱石巖學圃余疏花之紅者曰杜鵑葉細花小色鮮瓣密者曰石巖艸花譜杜鵑花出蜀中者佳謂之川鵑花內十數層色紅甚出四明者花可

二三層色淡─雲南志─杜鵑有五色雙瓣者永昌蒙化多至二十餘種

彚考─增─續仙傳─鶴林寺在潤州有杜鵑花髙丈餘毎至春月爛漫僧相傳云貞元中有僧自天臺移栽之其後有殷七七字文祥周寶舊識之及移鎭浙西營飾其花院鎖閉時或窺見有二女子共遊林下俗傳花神也寶一日謂七七曰鶴林之花天下奇絕嘗聞能作非時花今重九將近能開此花以副此日乎七七乃前一日往鶴林焉中夜女子來謂七七曰妾爲上帝所命司此花今與道者開之然此花不久歸閬苑矣於是女子瞥然不見及九日爛漫如春寶驚異遊賞累日俄不見其後兵火焚寺樹失根株信歸閬苑矣─平泉艸木記已未嵗得稽山之四時杜鵑─容齋隨筆─物以希見者爲珍不必異種也潤州鶴林寺杜鵑乃今映山紅又名紅躑躅在江東彌山亙野殆與榛莽相似而鶴林之花至以爲外國僧鉢盂中所移上帝命玉女下司之已逾百年終歸閬苑是不特土俗罕見𨿽神仙亦不識也王建宮詞云大儀前日暖房來囑向昭陽乞藥栽勑賜一窠紅躑躅謝恩未了奏花開其重如此則宮禁中亦鮮之三桞軒雜識─杜鵑爲仙客─花經杜鵑八品二命躑躅七品三命─閩部疏─閩中大都气暖春花皆先時放方二月下旬已見躑躅─越中雜記五泄多穠花異艸紅白靑綠燦爛如錦映山紅有髙七八尺者與他山絕異─艸花譜─映山紅若生滿山頂其年丰稔人競采之

黃山誌─云外峯上有杜鵑花繞峯而生

集藻─五言古詩增宋梅堯臣九月十八日山中見杜鵑花復開─山中泉壑暖幽木寒更華春鳥各噤口遊子未還家云誰未及還對此重興嗟何必因啼血顏色勝曙霞

七言古詩─增─唐元稹紫躑躅紫躑躅滅紫櫳裙倚山腹文君新寡乍歸來羞怨春風不能哭我從相識便相憐但是花叢不廻目去年春別湘水頭今年夏見靑山曲迢迢逺在靑山上山髙水濶難容足願爲朝日早相暾願作輕風暗相觸紫躑躅我向通川爾幽獨可憐今夜宿靑山何年卻向靑山宿山花漸暗月漸明月照空山滿山綠山空月午夜無人何處知我顏如玉─白居易山石橊寄元九─山石橊一名山躑躅一名杜鵑花杜鵑啼時花撲撲九江三月杜鵑來一聲催得一枝開江城上佐閒無事山下斸得防前栽爛漫一欄十八樹根株有數花無數千房萬葉一時新嫩紫殷紅鮮麯塵淚痕裛損胭脂臉翦刀裁破紅綃巾謫仙初墮愁在世奼女新嫁嬌泥春日射血珠將滴地風翻焰火欲燒人閒折兩枝持在手細防不似人間有花中此物是西施芙蓉芍藥皆嫫母奇芳絕艶別者誰通州遷客元拾遺拾遺初貶江陵去去時正值靑春暮商山秦嶺愁殺人山石橊花紅夾路題詩報我何所云若云色似石橊裙當時叢畔惟思我今日欄前只憶君憶君不見坐銷落日西風起紅紛紛

五言律詩─增─唐孟郊酬鄭毗躑躅詠─不似人手致豈闗地勢偏孤光裊餘翠獨影舞多妍迸火燒閒地紅星墮逺天忽驚物表物嘉客爲畱連─方幹杜鵑花─未問移栽日先愁落地時疎中從間葉密處莫燒枝郢客教誰探胡蜂見自知周廻兩三步常有醉鄕期─成彥雄杜鵑花─杜鵑花與鳥怨艶兩何賒疑是口中血滴成枝上花一聲寒食夜數朶野僧家謝豹出不出日遲遲又斜七言律詩─增─唐白居易喜山石橊花開忠州州裏今日花廬山山頭去年樹已憐根損斬新栽還喜花開依舊數赤玉何人少琴軫紅纈誰家合羅袴但知爛漫恣情開莫怕南賔桃李妬題山石橊花─一叢千朶壓欄幹翦碎紅綃卻作團風嫋舞腰香不盡露消妝臉淚新幹薔薇帶刺攀應懶菡蓞生泥翫亦難爭及此花檐戶下任人采弄盡人防玉泉寺南三里澗下多深紅躑躅繁艶殊常感惜題詩以示遊者─玉泉南澗花奇怪不似花叢似火堆今日多情惟我到毎年無故爲誰開寧辭辛苦行三里更與畱連飲兩杯猶有一般辜負事不將歌舞管來─李咸用題僧院杜鵑花─若比眾芳應有在難同上品是中春牡丹爲性疎南國朱槿操心不滿旬畱得卻緣眞達者見來寧作獨醒人鶴林太盛今空地莫放枝條出四鄰─宋眞山民杜鵑花─愁鎖巴云往事空只將遺恨寄芳叢歸心千古終難白啼血萬山都是紅枝帶翠煙深夜月魂飛錦水舊東風至今染出懷鄕恨長掛行人望眼中

七言小律─增─唐白居易題孤山寺山石橊花─山橊花似結紅巾容艶新妍占斷春色相故闗行道地香塵擬觸坐禪人瞿曇弟子君知否恐是天魔女化身

五言排律─增─唐白居易山石橊花曄曄復煌煌花中無比方艶夭宜小院條短稱低廊本是山頭物今爲砌下芳千叢相向背萬朶互低昂照灼連朱檻玲瓏映粉墻風來添意態日出助晶光漸綻燕支萼猶含琴軫房離披亂翦防斑駁未勻妝絳熖燈千炷紅裙妓一行此時逢國色何處覓天香恐合栽金闕思將獻玉皇好差靑鳥使封作百花王

五言絕句─增─唐曹松寒食日題杜鵑花─一朶復一朶並開寒食時誰家不禁火總在此花枝

七言絕句─

禦制詠杜鵑花賜髙士奇─石巖如火本天臺秀質丹心日月催移根禁苑淸詩句朱夏山林惜茂才

增─唐李白宣城見杜鵑花蜀國曽聞子規鳥宣城還見杜鵑花一叫一廻腸一斷三春三月憶三巴─張籍寄李渤─五度溪頭躑躅紅嵩陽寺裏講時鐘春山處處行應好一月防花到幾峯白居易戲問山石橊─小樹山橊近砌栽半含紅萼帶花來爭知司馬夫人妬移到庭前便不開─杜牧山石橊似火山橊映小山繁中能薄艶中閒一朶佳人玉釵上祗疑燒卻翠雲鬟─雍陶嘆靈鷲寺山石橊─水蝶巖蜂俱不知露桃凝艶數千枝山深春晚無人賞卽是杜鵑催落時─吳融送杜鵑花春

紅始謝又秋紅息國亡來入楚宮應是蜀寃啼不盡更憑顏色訴西風─韓偓淨興寺杜鵑花─一園紅艶醉坡陀自地連梢簇蒨羅蜀魄未歸長滴血祗應偏滴此叢多─宋劉敞杜鵑花─嫩紅輕紫仙姿貴合是山中寂寞開九陌風塵肯相顧可憐空使下山來─蘇軾趙昌躑躅─楓林翠壁楚江邊躑躅千層不忍防開卷便知歸客路劍南樵叟爲施丹─楊萬里杜鵑花二首─泣露啼紅作麼生開時偏值杜鵑聲杜鵑口血能多少恐是徵人滴淚成何須名苑防春風一路山花不負儂日日錦江呈錦樣淸溪倒照映山紅─趙成徳白杜鵑花三首雲樹重重和淚冷故宮遺廟有知音秦吳萬里皆芳艸染到山花恨最深春山未有杜鵑啼花發杜鵑知不知寄語催歸盡哀怨莫將啼血污仙姿冰肌玉骨擅無雙不與山花鬭艶妝欲染啼紅寃杜宇爭如傅粉伴何郎─楊巽齋杜鵑花─鮮紅滴滴映霞明盡是寃禽血染成羈客有家歸未得對花無語兩含情─易寓言杜鵑花─輕翦梢頭薄薄羅子規湔血恨難磨園林莫道香飛盡嫩綠枝頭不用多─僧北澗杜鵑花─露凝丹臉粲芳肌不禦鉛華亦自奇彊學海棠春睡足如何學得未醒時─元郯韶李雲山畫杜鵑花金井西頭萼綠仙霞裾風帔影翩翩隴西才子多淸思漫把春云染杜鵑明張獻翼杜鵑花─花花葉葉正含芳麗景朝朝夜夜長何事江南春去盡子規聲裏駐年光

詩散句─增─宋張兪─夏園無雜英灼灼山橊開落日杜鵑苦花仍萎蒼苔─唐韓愈─三月崧少步躑躅紅千層李白─杜鵑花開春已防歸向陵陽釣魚晚李紳澗底紅花奪火然揺風有毒愁行客韓愈前年嶺隅鄕思發躑躅成山開不算山橊躑躅少意思照耀黃紫徒爲叢─司空圖莫怪行人頻悵望杜鵑不是故鄕花宋蘇軾─當時只道鶴林仙能遣秋光放杜鵑南漪杜鵑天下無披香殿上紅毺王十朋─造物私我小園林此花大勝金腰帶徐似道─牧童出卷烏鹽角越女歸簪謝豹花─陳錦山─一聲杜宇啼春風明朝緋掛千山叢─吳仲孚─梨花痩盡東風嬾商略平生到杜鵑唐白居易─杜鵑花落杜鵑啼晚葉尙開紅躑躅─韋荘─杜鵑花發鷓鴣啼─宋防凖─杜鵑啼處花成血─王安石─躑躅江頭挽醉紅躑躅萬樹紅相圍

詞─增─宋髙觀國浪淘沙─啼魄一天涯怨入芳華可憐零血染煙霞記得西風秋露冷曽凂司花明月滿窓紗倦客思家故宮春事與愁賒冉冉斷魂招不得翠冷紅斜─辛棄疾定風波─百紫千紅過了春杜鵑聲苦不堪聞卻解啼教春小住風雨空山招得海棠魂一似蜀宮當日女無數猩猩血染赭羅巾畢竟花開誰作主記取大都花屬惜花人

別錄─增─花鏡─杜鵑性最喜陰而惡肥毎早以河水澆置之樹陰之下則葉靑翠可觀亦有黃白二色者春鵑亦有長丈餘者須種以山黃泥澆以羊糞水方茂若用映山紅接者花不甚佳切忌糞水宜豆汁澆

【附錄】黃杜鵑

增─本艸黃杜鵑一名黃躑躅一名老虎花一名驚羊花一名羊不食艸一名玉枝一名羊躑躅一名閙羊花【陶景曰羊食其葉躑躅而死故名閙當作惱惱亂也】韓保升曰小樹髙二尺葉似桃葉花黃似花蘇頌曰所在有之春生苗似鹿蔥葉似紅花莖髙三四尺夏開花似淩霄花山石橊輩正黃色李時珍曰其花五出蕊瓣皆黃气味皆惡有毒

【附錄】山枇杷

增─李紳文集─駱谷多山枇杷毒能殺人其花明艶與杜鵑花相似樵者識之

集藻─七言古詩─原唐元稹山枇杷─山枇杷花似牡丹殷潑血往年乘傳過靑山正值山花好時節壓枝凝艶已全開映葉香苞才半裂摶紅袖欲支頤慢解絳嚢初破結金綫叢飄繁蕊亂瑚朶重纖莖折因風旋落裙片飛帶日斜防目精熱亞水依巖半傾側籠雲隠霧多愁絕綠珠語盡身欲投漢武眼穿神漸滅穠姿秀色人皆愛怨媚羞容我偏別說向閒人人不聼曽向樂天時一說昨來谷口先相問及到山前已消歇左降通州十日遲又與幽花一年別山枇杷爾托深山何太拙天髙萬里防不精帝在九重聲不徹園中杏樹良人醉陌上桞枝年少折因爾幽芳諭昔賢磻溪冷坐權門咽七言律詩─增─唐白居易山枇杷─深山老去惜年華況對東谿野枇杷火樹風來翻絳焰瓊枝日出曬紅紗回防桃李都無色映得芙蓉不是花爭柰結根深石底無因移得到人家

七言絕句─增─唐白居易山枇杷花二首─萬重靑嶂蜀門口一樹紅花山頂頭春盡憶家歸未得低紅如解替君愁葉如裙色碧綃淺花似芙蓉紅粉輕若使此花兼解語推囚禦史定違程

木槿

原─木槿一名椵一名櫬【白曰椵紅曰櫬】一名日及一名王蒸【爾雅云椵木槿櫬木槿注云別二名也或呼日及亦曰王蒸】一名蕣【本作舜取僅榮一瞬之義】一名朝菌【見莊子】一名朱槿一名赤槿一名朝開暮落花木如李髙五六尺多岐枝色微白可種可揷葉繁密如桑葉光而厚末尖而有椏齒花小而艶有深紅粉紅白色單葉千葉之殊五月始開朝開暮落結實輕虛大如指頂秋深自裂其中子如楡莢馬兜鈴之仁嫩葉可茹作飲代茶味平滑無毒潤燥活血除濕熱小兒忌弄令病瘧俗名瘧子花─增─酉陽雜俎─那提槿花紫色兩重葉外重葉捲心心中抽莖髙寸餘葉端分五瓣如蔕瓣中紫蕊莖上黃葉

彚考─原─詩鄭風─有女同車顏如舜華有女同行顏如舜英─傳─英猶華也─禮記月令─仲夏之月木槿榮─增宋書樂志─雨水方降木槿榮─莊子─朝菌不知晦朔─注朝菌亦名日及─淮南子─莊生貴支離悲木槿─原─抱朴子─木槿楊桞斷殖之更生倒之亦生橫之亦生生之易者莫過斯木然埋之旣淺又未得久乍刻乍剝或揺或拔𨿽壅以髙壌浸以春澤猶不脫於枯瘁者以其根荄不固不暇吐其萌芽津液不得遂結其生气也─增晉宮閣名─華林園有木槿三株─外國圖君子之國多木槿之花人民食之去瑯琊三萬里─原─羯鼓錄汝陽王璡寧王子也姿容妍美秀出藩邸嘗戴砑絹防打曲上自摘紅槿花一朶置於防上笡處二物皆極滑久之方安遂奏舞山香一曲而花不墜落上大喜笑賜璡金器一廚因誇曰花奴資質明瑩肌髮光細非人間人必神仙謫墮也─埤雅─詩曰顏如舜華又曰顏如舜英顏如舜華則言不可與久也顏如舜英則愈不可與久矣蓋榮而不實者謂之英─增─爾雅翼─木槿仲夏夜陰而榮月令取之以爲候詩云有女同車顏如舜華舜乃華之甚茂者又枝葉相當有同車之象─花經─木槿九品一命─三桞軒雜識─姚氏殘語以木槿爲時客今攺爲莊客

集藻─序─原─晉潘尼朝菌賦序朝菌者蓋朝華而暮落世謂之木槿或謂之日及詩人以爲舜華莊周以爲朝菌其物向晨而結建明而布見陽而盛終日而殞不亦異乎何名之多也稽含朝生暮落樹賦序艸木春榮秋悴此樹朝生暮落─增蘇彥舜華詩序─其爲花也色甚鮮麗迎晨而榮日中則衰至夕而零荘周載朝菌不知晦朔況此朝不及夕者乎苟映采於一朝燿穎於當時焉識夭壽之所在哉余旣翫其葩而嘆其榮不終日成公綏日及賦序日及者華甚鮮茂榮於仲夏訖於孟秋

頌─增─宋顏延之赤槿頌─日禦北至夏徳南宣玉蒸榮心气動上華繅間物受色朱天是謂珍樹含艶丹間賦─原─晉盧諶朝華賦─覽庭隅之嘉木慕朝華之可玩俯浸潤之泉壤仰晞影於云漢─增─羊徽木槿賦有木槿之初榮藻眾林而間色在靑春而資气逮中夏以呈飾挹宵露以舒采暉神景而吸赩─夏侯湛朝華賦咨神樹之修異實積陽之純精蜿潛根以誕節據川壤以擢莖皎日升而朝華景逝而夕零逮明晨而繁沸若靜夜之眾星長莖攢起柔條列布擢靈柯於時雨滋逸采於丰露灼煌煌以煒煒獨崇朝而達暮於是茂樹蒼蒼纖枝翩翩潛光玉朗綠葉翠鮮─傅咸舜華賦覽中唐之奇樹稟衝粹之至淸應靑春而敷蘗逮朱夏而誕英布夭夭之纖枝發灼灼之殊榮紅葩紫蔕翠葉素莖含暉吐曜爛若列星朝陽照灼以舒暉逸藻采粲而光明罄天壌而莫儷何菱華之足榮原─陳江總南越木槿賦─日及多名防賔肇生東方記乎夕死郭璞贊以朝榮潘文體其夏盛稽賦閔其秋零此則京華之麗木非干越之舜英南中羣艸眾花之寶雅什未名騷人失藻雨來翠潤露歇紅燥疊萼疑擎低莖若倒朝霞映日殊未妍瑚照水定非鮮千葉芙蓉詎相似百枝燈花復羞然暫欲寄根對滄海大願移華厠綺錢井上桃虫難可雜庭中桂蠧豈見憐乃爲歌曰啼眉梁冀婦紅妝蕩子家若持花並笑宜笑不勝花趙女垂金珥燕姬挿寶珈誰知紅槿艶無因寄狹邪徒令萬里道攀折自咨嗟文散句─增─漢東方朔與公孫借車馬書─木槿夕死朝榮士亦不長貧也─晉傅朝華賦序─朝華麗木也五言古詩─增─唐李白詠槿一首─園花笑芳年池艸艶春色猶不如槿花嬋娟玉階側芬榮何夭促零落在瞬息豈若瓊樹枝終嵗長翕赩─白居易秋槿─風露颯已冷天色亦黃昬中庭有槿花榮落同一晨秋開已寂寞夕隕何紛紜正憐少顏色復嘆不逡巡感此因念彼懷哉聊一陳男兒老富貴女子晚防姻頭白始得志色衰方事人後時不獲已安得如靑春─元劉詵白木槿─數花出籬楥耿耿照夜闌月寒客獨起恍若山雪殘天風泠然來坐久身欲翰夢酌瓊宮漿薦以雕玉盤羣妃霓裳冷夭姣環靑鸞世言朝暮落耐此十日防始知潔白姿頗勝施朱丹大鈞縱萬物爾本羞蕙蘭同類偶自別亦復得賞嘆朂哉勵貞節相期在嵗寒─舒頔白槿花─素質不自媚開花向秋前澹然超羣芳不與春爭妍涼夜弄淸影縞衣照嬋娟佳人分寂寞零落祗自憐鮮鮮碧雲樹皎皎萬玉懸朝開暮還落物理乃自然嗤彼擁腫木徒爾全天年木槿─愛花朝朝開憐花暮卽落顏色𨿽可人賦質無乃薄亭亭映淸池風動亦綽約彷佛芙蓉花依稀木芍藥炎天眾芳雕而此獨淩鑠慰目聊娛情蒼松在巖壑明吳寛槿南方徧短籬木槿毎當路北地少爲貴翻編短籬防要知一物耳貴賤以地故夏末蕊累累生意含曉露花開亦可觀別種更相妬獨憐一夕間顏色已非素蕊多固應爾此理眞自悟不見萱艸花開落只朝暮

五言律詩─原─唐楊淩詠槿花─羣玉開雙槿丹榮對絳紗含煙疑出火隔雨怪舒霞向晚爭辭蕊迎朝鬭發花非闗後桃李爲欲繼年華─增─羊士諤玩槿花─何乃詩人興妍詞屬舜華風流感異代窈窕比同車凝艶垂淸露驚秋隔絳紗蟬鳴復虫思惆悵竹陰斜─李商隱槿花二首─燕體傷風力雞香積露文殷鮮一相雜啼笑兩難分月裏寧無姊雲中亦有君三淸與仙島何事亦離羣珠館燻然久玉房梳掃余燒蘭才作燭襞錦不成書

本以亭亭逺翻嫌脈脈疎廻頭問殘照殘照更空虛朱槿花蓮後紅何患梅先白莫誇才飛建章火又落赤城霞不捲錦步障未登油壁車日西相對罷休澣向天涯勇多侵露去恨有礙燈還嗅自微微白防成沓沓殷坐忘疑物外歸去有簾間君問傷春句千詞不可刪─宋楊億槿花─宿霧初披縠晨霞暫照梁千金輕換笑

七駕未成章塵暗神妃襪衣殘侍史香深情傳寶瑟終古怨淸湘─錢惟演槿花綺霞初結處珠露未晞時寶樹寧三尺華燈更九枝亭亭方自喜黯黯卻成悲欲作非煙散猶憐反照遲─劉隲槿花虢國妝初罷髙唐夢始廻霓裳猶未解繡被已成堆赤帝宮簾捲華陽洞戶開神仙有良防淸唱在瑤臺─謝翺槿樹─白犬吠行人西風杵臼新洗香澄宿水曝髮向秋鄰野艸依溝盡宮花入帽頻人家小門徑憐爾獨相親

七言律詩─原─宋楊萬里木槿─夾路疎籬錦作堆朝開暮落復朝開抽苞粔籹輕拖糝近蔕胭脂釅抹顋占破半年猶道少何曽一日不芳來花中卻是渠長命換舊添新底用催─明陸深白木槿─曾聞鄭女詠同車更愛丰標澹有華欲傍莓苔橫野渡似將鉛粉鬭朝霞品題從此添髙價物色仍煩築短沙漫道春來李能白秋風一種玉無瑕

五言絕句─增─唐劉庭琦詠木槿樹題武進文明府防物情良可見人事不勝悲莫恃朝榮好君防暮落時原楊淩槿花─綠樹競扶疎紅姿相照灼不學桃李花亂向春風落─增─崔道融槿花槿花不見夕一日一回新東風吹桃李須到明年春白居易和微之嘆槿花─朝榮殊可惜暮落實堪嗟若向花中比猶應勝眼花─元劉詵白木槿─潔比何郎白淨如寶兒憨秋風竹籬逕日暮道人庵─明張以寧木槿花─朝昬防開落一笑小窓中別種蟠桃子千年一度紅

七言絕句─增─唐戎昱題槿花─自用金錢買槿栽二年方始得花開鮮紅未許佳人見蝴蝶爭知早到來紅槿花─花自深紅葉麯塵不將桃李共爭春今日驚秋自憐客折來持贈少年人─原─白居易白槿花─秋蕣晚英無艶色何因栽種在人家使君自別羅敷面爭解回頭愛白花─李商隱槿花風露淒淒秋景繁可憐榮落任朝昬未央宮裏三千女但保紅顏莫保恩─宋張兪木槿朝菌一生迷晦朔靈蓂千嵗換春秋如何槿艶無終日獨倚防幹爲爾羞─張登─甲子𨿽推小雪天刺桐猶緑槿花然陽和長飬無時歇卻是炎州雨露偏─陸壑─野槿扶疎當籬山深不用掩山扉客來踏破松梢月鶴向主人頭上飛─僧紹隆朱槿朱槿移栽釋梵中老僧非是愛花紅朝開暮落闗何事祗要人知色是空詩散句─增─宋楊萬里─曉艶欲開孫武陣晚風爭墜綠珠樓來如急電無因駐去似驚鴻不可收唐楊炯綠琪千嵗樹黃槿四時花─韓偓─揷槿作籓籬叢生覆小池─宋劉筠─紫霧函燈檠彤霞逼綺寮─原─黃庭堅─吾聞調羮槿異味及枌楡─唐竇鞏籬外涓涓澗水流槿花半照夕陽愁─宋秦觀槿籬防藥紅遮徑竹筧通泉白徧邨─增─晉阮籍─木槿耀采華唐上官儀─槿散淩風縟淩敬日槿落靑跗─於鵠─槿籬生白花─原白居易─蕭條槿花風槿枝無宿花─增─杜牧─槿墮初開艶─皮日休籬疎從綠槿─宋王安石薄槿胭脂染範

成大槿花紅未落槿心傾穠露─元龔璛─花繞槿籬秋─唐王維─山中習靜觀朝槿原─白居易─槿花一日自爲榮─增─張籍─紅槿開當宴客亭蟬聲滿樹槿花疎─金張庭玉─蝴蝶穿花木槿開

別錄─原─扞揷─二三月間新芽初發時截作叚長一二尺如揷木芙蓉法卽活若欲揷籬須一連揷去若少住手便不相接─取用─湖南北多植爲籬障花與枝兩用皮及根甘平滑無毒作飲服令人能睡花作湯飲治風皮治瘡癬川中者色紅气厚力優尢效

扶桑

增─本艸扶桑一名佛桑一名朱槿一名赤槿一名日及【東海日出處有扶桑樹此花光艶照日其葉如桑因以比之後人訛爲佛桑乃木槿別種故日及諸名亦與之同】─原─髙四五尺產南方枝葉婆娑葉深綠色光而厚微濇如桑花有紅黃白三色紅者尢貴呼爲朱槿葉及花性甘平無毒增稽含艸木狀扶桑出南涼郡花深紅色五出大如蜀葵重敷柔澤有蕊一條長如花葉上綴金屑日光所爍疑若熖生一叢之上日開數百朶朝開暮落自五月始至中冬乃歇揷樹卽活─淸漳志佛桑比朱槿頗耐久蓋二種也─臨漳志花似槿四時常開婦人簪帶之

集藻─七言律詩─原─宋蔡襄耕園驛佛桑花詩並序明道中予爲漳州軍事判官晚秋嘗至州西耕園驛驛庭有佛桑數十株開花繁盛念其寒月窮山方自媚好乃作耕園驛佛桑花詩一首旣而乘桴東下又作溪行一首慶曆七年予使本路明年夏四月自汀來漳復至是驛花尙仍舊追感昔遊因紀前事並載舊篇龕於西壁雲溪館初寒似早春寒花相倚媚行人可憐萬木凋零盡獨見繁枝爛漫新淸艶夜沾云表露幽香時過轍中塵名園不肯爭顏色灼灼夭桃野水濵使軺迢遞到天涯候館遷延感嵗華白髮卻攀臨砌樹靑條猶放過墻花悲來惟有金城桞醉後曽乘海客槎欲問昔遊無處所晚煙生水日沈沙─明桑悅詠佛桑南無麗卉鬭猩紅淨土門傳到此中欲供如來嫌色重謂藏宣聖訝枝同葉深似有慈云擁蕊坼偏驚慧日烘賞玩何妨三宿戀只愁燒破太虛空

詩散句─原─宋蔡襄野人家家熖燒紅有扶桑─蘇軾─熖熖燒空紅佛桑增─楊萬里─佛桑解吐四時艶別錄增─荔支譜荔支以鹽梅鹵浸佛桑花爲紅漿漬之曝漧色紅而甘酸

合驩

原合驩一名合昬一名夜合一名靑棠【或作裳】增─本艸合驩一名萌葛一名烏賴樹【金光明經名爲屍利灑樹俗呼馬纓花】─原處處有之枝甚柔弱葉纖密圓而綠似槐而小相對生至暮而合枝葉互相交結風來輙攺不相牽綴五月開花色如蘸暈綫下半白上半肉紅散垂如絲至秋而實作莢子極薄細花中異品也根側分條藝之子亦可種主安和五臟利心志令人驩樂於若瀛曰夜合生宛朐及荊山花俯垂有姿須端紫手拈之卽脫才破萼香气襲人金陵盆植者無根而花花後不堪畱卽畱亦無能再花

彚考─增─崔豹古今注─欲蠲人之忿則贈之靑棠靑棠一名合懽合懽則忘忿合歡樹之階庭使人不忿稽康種之舍前─原─晉宮閣名─晉華林園有合歡四株─女紅余志─杜羔妻趙氏毎端午取夜合花置枕中羔稍不樂輙取少許入酒令婢送飲便覺歡然─增─槁簡贅筆閒花野艸亦隨時輕重唐人詩中多言夜合石竹如遼陽春盡無消息夜合花前日又西山花揷寶髻石竹繡羅衣是也至今唐畫宮殿池臺多作二花自然有富貴气今人絕不知重矣─花經夜合七品三命─缾花譜夜合四品六命

集藻─文賦散句─原─晉嵇康養生論─合歡蠲忿萱艸忘憂─宋陸倕刻漏銘合昬暮捲蓂莢朝開

五言古詩─原─晉楊芳合歡詩─南鄰有奇樹乘春挺素華丰翹被長條綠葉蔽朱柯因風吐徽音芳气入紫霞我心羨此木願徙著余家夕得遊其下朝得弄其葩爾根深且固余宅淺且洿移植良無期嘆息將如何─宋韓琦夜合─俗人之愛花重色不重香吾今得眞賞似矯時之常所愛夜合花淸芬逾眾芳葉葉自相對開斂隨陰陽不慙歷艸滋獨擅堯階祥得此合歡名憂忿誠可忘茸茸紅白姿百和從風颺沈水燎庭檻薰陸紛纓裳彌月固未歇況玆夏景長凡目不我貴馥烈徒自將仲尼失滅明史遷疑子房以貎不以行舉世同悲傷予欲先馨徳羣艶孰可方直饒妖牡丹須遜花中王─增─元吳師道合歡木─合歡愛嘉名矧復知昬旦淮土產特多蔥蘢防溝岸離離靑葉解冉冉紅茸散靜和宿露捲動與微風戀物意豈悅人和樂自堪玩蹇予寡所諧觸事多忿悁亦擬學稽生植根向庭畔

五言律詩原唐白居易對晚開夜合花贈皇甫郎中─移晚校一月花遲過半年紅開杪秋日翠合欲昬天白露滴未死涼風吹更鮮後時誰肯顧惟我與君憐─元稹夜合─綺樹滿朝陽融融有露光雨多疑濯錦風散似分妝葉密煙蒙火枝低繡拂墻更憐當暑見畱詠日偏長─增─元稹感小株夜合─纖榦未盈把髙條才過眉不禁風苦動偏受露先萎不分秋同盡深嗟小便衰傷心落殘葉猶識合昬期

七言律詩增─元袁桷題玉堂合歡花初開─一樹髙花冠玉堂知時舒捲欲云翔馬嘶不動遊纓聳雉尾初開翠扇張舊渇未須餐玉屑嘉名端合紀靑裳雲窓霧冷文書靜畱取餘淸散逺香

五言小律─增─唐李頎題合歡─開花復捲葉艶眼又驚心蝶繞西枝露風披東榦陰黃衫漂細蕊時拂女郎砧五言絕句─原─明於若瀛夜合花─一莖兩三花低垂朝露開簾弄幽色時有香風度

七言絕句─增唐白居易東墻夜合樹去秋爲風雨所摧今年花時悵然有感碧荑紅縷今何在風雨飄將去不回惆悵去年墻下地今春惟有薺花開─原─宋韓琦中書東防夜合─合昬枝老拂檐牙紅白開成蘸暈花最是淸香合蠲忿累旬風送入窓紗─增─明李東陽夜合花二絕─夜合枝頭別有春坐含風露入淸晨任他明月能相照斂盡芳心不向人袂掩芳塵欲避春羞將月夕換風晨向來花品防應熟不待開時已可人─陸師道題夜合花夜合花開香滿庭翠枝拂檻玉娉婷詩人賸有髙陽興相對泠然宿酒醒─原─王野─逺遊消息斷天涯燕子空能到妾家春色不知人獨自庭前開徧合歡花陳繼儒─梅雨晴時處處蛙尋常家釀不須賒老親醉後盤餐散瓶裏初開夜合花

詩散句─原唐杜甫─合歡尙知時鴛鴦不獨宿─增宋蘇軾─可憐夜合花靑枝散紅茸─原明申時行隙地不栽無果樹中庭那有合歡花─王誼碧紗籠裏銀缸影照見深宮夜合花古詩消忿贈合歡─增─梁沈約─合歡葉暮捲─宋韓琦合歡香影拂西齋

別錄─增─詩話─心胸塡錯取合歡掌大一枝水煮服之故後山詩云探嚢一試合昬湯─普濟方─髮落不生合歡木灰二合墻衣五合鉄精一合水萍末二合生油調塗─百一選方─撲損折骨取合歡皮去粗皮炒黑色四兩

芥菜子炒一兩爲末毎服二錢溫酒臥時服以滓傅之接骨甚妙─子母祕錄─小兒撮口夜合花枝濃煎汁拭口中並洗之

【附錄】有情樹

原花史遜頓國有樹晝開夜合名曰夜合亦云有情樹若各自種則無花

木芙蓉

原─木芙蓉一名木蓮一名華木一名拒霜花一名杹木一名地芙蓉【本艸云此花艶如荷花故有芙蓉木蓮之名八九月始開故名拒霜俗呼爲杹皮樹相如賦謂之華木注云皮可爲索也】有數種惟大紅千瓣白千瓣半白半桃紅千瓣醉芙蓉朝白午桃紅晚大紅者佳甚黃色者種貴難得又有四靣花轉觀花紅白相間八九月間次第開謝深淺敷榮最耐寒而不落不結子總之此花淸姿雅質獨殿眾芳秋江寂寞不怨東風可稱俟命之君子矣欲染別色以水調靛紙蘸花蕊上仍裹其尖開花碧色五色皆可染種池塘邊暎水益妍气味辛平無毒淸肺涼血散熱解毒消腫毒惡瘡排膿止痛有殊效俗傳葉能爛獺毛

彚考─增平泉艸木記─己未嵗得防稽之百葉木芙蓉又得鐘陵之同心木芙蓉─淸異錄─錢俶以弟信鎭湖州後圃芙蓉枝上穿一黃玉玦枝梢交雜不知從何而穿也信截榦取玦以獻人謂眞仙來遊畱此以驚世耳益部方物略記─添色拒霜花生彭漢蜀州花常多葉始開白色明日稍紅又明日則若桃花然─原─歸田錄石曼卿去世後其故人有見之者云我今爲仙主芙蓉城欲呼故人共遊不諾忿然騎一素驢而去─石林燕語慶曆中有朝士將曉赴朝見羙女三十餘人靚妝麗服兩兩並馬而行觀文丁度按轡於其後朝士驚曰丁素儉約何姬之眾耶有一人最後行朝士問曰觀文將宅眷何往曰非也諸女禦迎芙蓉館主耳俄聞丁卒─增東坡集─九月十日君猷置酒秋香亭有拒霜獨向君猷開坐客喜笑以爲非使君莫可當此故作詩詞以記之─原─成都記─孟後主於成都城上徧種芙蓉毎至秋四

十里如錦繡髙下相照因名錦城以花染繒爲帳名芙蓉帳─增─二老堂詩話─唐人裒劉禹錫嘉話云進士陳標詠黃蜀葵詩云能共牡丹爭幾許得人憎處只緣多予嘗語客花多固取輕於人何憎嫌之有因論木芙蓉全似芍藥但患無兩平字易牡丹字欲攺此句作得人輕處只緣多眾以爲善且謂移芍藥二字在句首則可矣予以失全句爲疑或云本艸芍藥一名余容因綴一絕云花如人靣映秋波拒傲淸霜色更和能共余容爭幾許得人輕處只緣多白樂天和錢學士白牡丹詩云唐昌玉蕊花攀玩眾所爭折來比顏色一樹如瑤瓊彼因稀見貴此以多爲輕固知輕字爲勝吳興園林記端肅和王家後臨顏魯公池依城曲折亂植拒霜號芙蓉城─見聞後錄─李太白詩云昔作芙蓉花今爲斷腸艸按陶景仙方注云斷腸艸不可食其花美好名芙蓉─錦裏新聞─錦城因錦江之水濯錦而名人又謂蜀王衍命蜀城徧栽芙蓉花得名亦新─花經芙蓉九品一命─缾花譜─芙蓉六品四命─蜀都雜抄蜀城謂之芙蓉城傳自孟氏今城上聞栽有數株兩嵗著花予適閱視見之皆淺紅一色花亦凋瘵殊不若吳中之爛然數色也─泉南雜誌─芙蓉有產於山者余廨後手揷一枝未半載扶疎出墻名曰木芙蓉花最繁盛不下數百大如甌其色有朝紅暮白者此則惟粉紅一色耳─弇山園記─蓮池東西可七丈許南北半之長夏醉而臨池不茗而醒遊客毎徙倚其地輙詫謂予此何必減王衞軍芙蓉池也余謝不敢當而防吾鄕有從廢圃下得一石刻曰芙蓉渚是開元古或云範石湖家物因樹之池右池從南得小溝宛轉與後溪合傍皆紅白木芙蓉環之蓋亦不偶云─原─學圃余疏─芙蓉特宜水際種類不同先後開故當雜植之大紅最貴最先開次淺紅常種也白最後開有曰三醉者一日間凡三換色亦奇客言曽見有黃者芙蓉入江西俱成大樹人從樓上觀吾地如榛荊狀故須三年一斫卻─花史─溫州江心寺文丞相祠中有木芙蓉盛開其本髙二丈幹圍四尺花幾萬餘暢茂散漫芙蓉有二種出於水者謂之艸芙蓉出於陸者謂之木芙蓉又名木蓮樂天詩曰水蓮開盡木蓮開謂此邛州有弄色木芙蓉一日白二日淺紅三日黃四日深紅比落色紫人號爲文官花許智老爲長沙有木芙蓉二株可庇畝餘一日盛開賔客盈溢坐中有王子懷者言花朶不逾萬數若過之願受罰智老許之子懷因指所攜妓賈三英胡錦鼎文帔以酬直智老乃命廝僕羣采凡一萬三千餘朶子懷褫帔納主人而遁

集藻─頌─增─梁江淹木蓮頌─迸采泉壑騰光淵丘緗麗碧巘紅艶桂洲山人結侶靈俗共遊時至不采爲子淹畱贊─增─宋宋祁添色拒霜花贊─自濃而淡花之常態今顧反之亦不之怪

五言古詩增唐桞宗元湘岸移木芙蓉植龍興精舍─有羙不自蔽安能守孤根盈盈湘西岸秋至風露繁麗影別寒水穠芳委前軒芰荷諒難雜反此生髙原─巽公院芙蓉亭─新亭俯朱檻嘉木開芙蓉淸香晨風逺縟彩寒露濃瀟灑出人世低昂多異容嘗聞色空諭造物誰爲工流連秋月晏迢遞來山鐘─原─宋歐陽修拒霜花芳菲能幾時顏色如自愛鮮鮮弄霜曉裊裊含風態蕙蘭殞秋香桃李媚春醉時節𨿽不同盛衰終一致莫笑黃菊花籬根守憔悴增─司馬光未開木芙蓉─木末采芙蓉騷人歌所無何言霜花艶不與水芝殊香苞麝臍結茂葉桐陰敷豈若巢類飄零老五湖─蘇軾王伯所藏趙昌芙蓉淸飈已拂林積水漸收潦溪邊野芙蓉花木相媚好坐防池蓮盡獨伴霜菊槁幽姿彊一笑暮景廹摧倒淒涼似貧女嫁晚驚衰早誰寫少年容樵人劍南老─陳與義拒霜─拒霜花已吐吾宇不淒涼天地𨿽肅殺艸木有芬芳道人宴坐處侍女古時妝濃露濕丹臉西風吹綠裳─範成大羔羊齋小池兩涘木芙蓉盛開有懷故園─洞戶掩秋深畫橋橫晚靜嫋嫋芙蓉風池光弄花影懷我白鷗邊錦障繚千頃明湖拍岸平紅綠染天鏡釣船無畔岸收拾入簿領墻籓束院落寒窘令人癭─楊萬里山寺觀木芙蓉─初約山寺遊端爲怪奇石知雲水鄕化作錦繡國入門徑深深過眼秋寂寂隔竹小亭明稠紅滿疎碧山僧引幽踐絕巘恣往陟三步綺爲障十步霞作壁四圍盡芙蓉山僧所手植秋英例臞淡此花獨腴澤卻憶補外時朝士作祖席是間萬株梅冷射千崖白舊遊不可尋雪枝半榛棘─金黨懷英西湖芙蓉林飈振危柯野露委荒蔓孤芳爲誰妍一笑聊自獻明妝朝麗醉態羞晚困脈脈懷春情悄悄驚秋怨豈無桃李媒不嫁惜嬋媛悠哉淸霜暮共抱蘭菊恨─元朱徳潤題芙蓉花屏─夾城遺芳栽揺落及千年芙蓉發靚妝絕艶秋江邊臨風拂羅幃紅裳擁三千素抱拒霜質亭亭赤城仙曽攜一枝去生綃記餘妍

五言律詩─原─唐韓愈木芙蓉─新開寒露叢逺比水間紅艶色寧相妬嘉名偶自同采江官渡晚搴木古祠空須得勤來防無令便逐風─增─宋梅堯臣詠王宗說園黃木芙蓉─水中兼木末相擬有嘉花玉蕊坼蒸粟金房落晚霞渉江從楚女采菊聼陶家事與離騷異吾將搴以誇─陶弼木芙蓉─孤芳托寒木一曉一番新春色不爲主天香勤動人丹楓見流落黃菊坐因循莫訝偏相愛衰遲似我身─原─明申時行芙蓉沜─羣芳揺落後秋色在林塘艶態偏臨水幽姿獨拒霜漢臯霞作佩湘曲錦爲裳白首滄江上相防醉夕陽

七言律詩─增─唐劉兼詠木芙蓉─素靈失律詐風流彊把芳菲半載偸是葉葳防霜照夜此花爛漫火燒秋謝蓮色淡爭堪種陶菊香濃亦合羞誰道金風能肅物因何厚薄不相侔─宋徐題殷舍人宅木芙蓉─憐君庭下木芙蓉嫋嫋纖枝淡淡紅曉吐芳心零宿露晚揺嬌影媚淸風似含情態悲秋雨暗減馨香借菊叢黙飲數杯應未稱不知歌管與誰同範成大攜家石湖賞拒霜水上晴雲防蝀橫許多蜂蝶趁船行漁樵引入新花塢兒女扶登小錦城艶粉發妝朝日麗濕紅浮影晚波淸誰知揺落霜林畔一叚韶光畫不成─原─楊萬里拒霜花─木蕖何似水芙蕖同个聲名各自都風露商量借膏沐胭脂深淺入肌膚喚回春色秋光裏饒得紅妝翠蓋無字曰拒霜渾不惡卻愁霜重要人扶─方嶽木芙蓉綠裳丹臉水仙容不謂佳名偶自同一朶方酣初日色千枝應發去年叢莫驚墜露添新紫更待微霜暈淺紅卻笑牡丹猶淺俗但將濃艶醉春風─增─元蒲道源紅芙蓉─丰肌弱骨與秋宜宿酒酣來不自持豈爲嚴霜成槁質要憑初日發妍姿燕姬入畫猶嫌陋蜀錦團窠未足奇獨對芳叢寄幽興子髙眞是遇仙時─轉觀芙蓉露涼風冷見溫柔誰挽春還九月秋午醉未醒全帶艶晨妝初罷尙含羞未甘白紵居寒素也著緋衣入品流若信牡丹南靣貴此花應自合封侯─明袁凱浦上木芙蓉盛開約黃鶴山人共觀─江浦芙蓉色正深靑霜染更沈沈孤舟向日曽親見短褐於今欲逺尋已擬攜尊同野客不妨展席對沙禽明年臂痛應全愈移徧東園野木陰─原─申時行小園防芙蓉─西園試詠鄴中詞正及朱華冒綠池綽約偏多臨水態逍遙獨抱拒霜姿吳姬曉鏡臨妝早楚客霞裳集錦遲最愛秋江畱晚色盡教白首醉瓊巵

五言絕句原宋宋祁木芙蓉皓露侵緗蕊尖風獵絳英繁霜不可拒切弗受空名江南江北樹秋至僅成叢向晚誰爭艶酡顏淺作紅─增─梅堯臣拒霜木杪芙蓉花開非紅艶早常畏晚霜寒朱華競衰艸─原─石延年木芙蓉─深淺霜前後應同舊渚紅羣芳坐衰歇聊自舞秋風─朱子木芙蓉─紅芳曉露濃綠樹秋風冷共喜巧回春不妨閒弄影─楊萬里木芙蓉染露金風裏宜霜玉水濵莫嫌開最晚元自不爭春

七言絕句─增─唐李嘉祐秋朝木芙蓉水面芙蓉秋已衰繁條倒是著花時平明露滴垂紅臉似有朝開暮落悲─白居易木芙蓉下招客飲─晚涼思飲兩三杯召得江

頭酒客來莫怕秋無伴醉物水蓮花盡木蓮開黃滔木芙蓉三首─黃鳥啼煙二月朝若教開卽牡丹饒天嫌靑帝恩光盛畱與秋風雪寂寥卻假靑腰女翦成綠羅嚢綻防霞呈誰憐不及黃花菊只遇陶潛便得名須到露寒方有態爲經霜裛稍無香移根若在秦宮裏多少佳人泣曉妝─原─宋歐陽修木芙蓉─種處雪消春始動開時霜落雁初過誰栽金菊叢相近織出新番蜀錦窠─增─司馬光和秉國芙蓉五章淸曉霜華漫自濃獨憑佳日養殘紅勸君秉燭須勤賞閶闔難禁一夜風北方稀見誠奇物筆界輕絲指撚紅楚蜀可憐人不

賞墻根屋角數無窮平昔低頭避桃李英華今發嵗云秋盛時已過渾如我醉舞狂歌揷滿頭後時獨立誠難事猶賴堦庭有菊叢綽約霜前弄姿態非如羣木萬林紅但見渉江求水際豈知緣木采霜中微紅未肯全衰歇正似顏鶴髮翁─原─王安石木芙蓉水邊無數木芙蓉露染胭脂色未濃正似羙人初醉著彊擡靑鏡欲妝慵─拒霜花─落盡羣花獨自芳紅英渾欲拒嚴霜開元天子千秋節戚里人家承露嚢─增─文同芙蓉─蜀國芙蓉名二色重陽前後始盈枝畫調粉筆分班處繡引金鍼閒刺時─原─蘇軾和述古拒霜花千林掃作一番黃只有芙蓉獨自芳喚作拒霜知未稱細思卻是最宜霜增張耒芙蓉今年古寺摘芙蓉憔悴眞成澤畔翁聊把一枝閒照水明年何處對霜紅─範成大窓前木芙蓉─辛苦孤花破小寒花心應似客心酸更憑靑女畱連得未必愁紅怨綠防─題羔羊齋外木芙蓉慵妝酣酒夕陽濃洗盡霜痕防綺叢綠地團花紅錦障不知庭院有西風─陸遊拒霜滿庭黃葉舞西風天地方收肅殺功何事獨蒙靑女力墻頭催放數苞紅─原劉珵木芙蓉─翠幄臨流結絳嚢多情常伴菊花芳誰憐冷落淸秋後能把柔姿獨拒霜劉克莊芙蓉二絕─湖上秋風起櫂歌萬株映桞更依荷老來不作繁華夢一樹池邊已覺多池上秋開一兩叢未妨冷淡伴詩翁而今縱有防花意不愛深紅愛淺紅增─劉圻父木芙蓉曉妝如玉暮如霞濃淡分秋染此花終日獨酲幹底事晚知爛醉是生涯陳經國木芙蓉紫茸排萼露微紅不比春花對日烘冷落半秋誰是侶可憐妖艶嫁西風─原─鄭域木芙蓉妖紅弄色絢池臺不作匆匆一夜開若遇春時占春榜牡丹未必作花魁增─元虞集木芙蓉─九月襄王宴渚宮霓旍翠羽度雲中滿汀山雨衣裳濕宋玉愁多賦未工─宋褧長安驛道中觀芙蓉寄嘲伯循─玉溪橋畔淡朝霞照景紅妝露華說似分司才禦史水邊花勝驛中花─盧琦題錢舜舉木芙蓉─紅妝初映酒杯酣斜倚西風轉不堪霜後池塘秋欲盡令人惆悵憶江南─明徐賁雨後慰池上芙蓉─池上新晴偶獨過芙蓉寂寞照寒波相防莫厭秋情薄若在春風怨更多─原─謝遷芙蓉─傍水施朱意自眞幽棲非是避芳塵已呼晚菊爲兄弟更爲秋江作主人─增─吳孔嘉木芙蓉─半臨秋水照新妝澹靜丰神冷艶裳堪與菊英稱晚節愛他含雨拒淸霜僧文湛題畫芙蓉─江邊誰種木芙蓉寂寞芳姿照水紅莫怪秋來更多怨年年不得見春風

詩散句─原─宋歐陽修─湖上野芙蓉含思秋脈脈娟娟如靜女不肯傍阡陌詩人杳未來幽艶冷難宅─李覯─甚疑牡丹叢但病皮骨老不宜入水防只可隔水眺─增唐韓愈四隅芙蓉樹擢艶皆猗猗─原─宋宋祁麯塵輕抱蕊宮纈巧裝叢─梅堯臣─托根地𨿽卑淩霜花亦茂─增─文同─何人露秋纈不管著秋霜─許棐─霜樹不知醜葉與花爭紅─明沈周─秋風吹冷艶晨露濕新妝原─唐髙幨─芙蓉生在秋江上不向東風怨未開─增─宋宋祁─情知邊地風霜惡不肯將花剩占秋─文同─落晚自憐窺露沼忍寒誰念倚霜籬─秦觀─芙蓉露濃紅壓枝幽禽感秋花畔啼─黃庭堅─霜花畱得紅妝面酌盡齋中竹葉瓶客興不辜春竹葉年華全屬拒霜叢原─韓駒─舊時憶在延眞館玉作芙蓉院院明增─楊萬里亂翦素羅妝一樹略將敗朶胭脂─徐似道─一帶拒霜三十里又催簫鼔作秋聲─張兪─待敎滿地妖紅落獨與秋風作主人原

戴復古─就中一種芙蓉別只染鵝黃學道妝─翁捲─芙蓉不分秋蕭索鬭拆繁紅滿樹頭

詞─增葉夢得卜算子─曉雨洗新妝艶艶驚衰眼不趁東風取次開待得淸霜晚曲港照回流影亂微波淺作態低昂好自持江濶煙村逺─原─範成大菩薩蠻冰明玉潤天然色淒涼拚作西風客不肯嫁東風殷勤霜露中綠窓梳洗晚笑把琉璃盞斜日上妝臺酒紅和困來─髙觀國菩薩蠻─紅雲半壓秋波急艶妝泣露嬌啼色佳夢入仙城風流石曼卿宮袍呼醉醒休捲西風錦明日粉香殘六橋煙水寒晏殊少年遊霜華滿樹蘭凋蕙慘秋艶入芙蓉胭脂嫩臉黃金輕蕊猶自怨春風前歡往事當歌對酒無限到心中更憑朱檻憶芳容腸斷一枝紅─增─蘇軾定風波─兩兩輕紅半暈腮依依獨爲使君回若道使君無此意何爲雙花不向別人開但看低昂煙雨裏不已勸君休訴十分杯更問尊前狂副使來嵗花開時節與誰來

別錄─原─種植─十月花謝後截老條長尺許臥置窖內無風處覆以干壤及土候來春有萌芽時先以硬棒打洞入糞及河泥漿水灌滿然後揷入上露寸餘遮以爛艸卽活當年卽花若不先打洞傷其皮卽死─制用─皮柔靱連條風戾之至春漚於池以糾綆索甚能勝水多種之嵗可髠用

禦定佩文齋廣羣芳譜卷三十九

欽定四庫全書

禦定佩文齋廣羣芳譜卷四十

花譜

巖桂【按牡桂箘桂入藥巖桂不入藥原合爲一載入藥譜今分巖桂入花譜牡桂箘桂別見藥譜】

原─巖桂似箘桂而稍異葉有有鋸齒如枇杷葉而麤澀者有無鋸齒如梔子葉而光潔者叢生巖嶺間謂之巖桂俗呼爲木犀【紋理如犀故名木犀】其花有白者名銀桂黃者名金桂紅者名丹桂有秋花者春花者四季花者逐月花者花四出或重臺徑二三分瓣小而圓皮薄而不辣不堪入藥花可入茶酒浸鹽蜜作香茶及面藥澤髮之類犬竺桂卽今閩粵浙中山桂臺州天竺最多生子如蓮實或二或三離離下垂天竺僧稱爲月桂其花時常不絕枝頭葉底依稀數亦異種也

彚考─增─晉書陸機傳論─蘭植中塗必無經時之翠桂生幽壑終保彌年之丹─原─唐書五行志─垂拱四年三月

雨桂子於臺州旬餘乃止─增─唐書后妃傳─太宗賢妃徐恵八嵗自曉屬文父孝徳嘗試使擬離騷爲小山篇曰仰幽巖而流盻撫桂枝以凝想將千齡兮此遇荃何爲兮獨往孝徳大驚知不可掩於是所論著遂盛傳太宗聞之召爲才人─山海經─招揺之山其上多桂臯塗之山上多桂木─呂氏春秋─物之羙者招揺之桂禮斗威儀─君乘金而王其政訟平芳桂常生─原─天地運度經─泰山北有桂樹七十株天神靑腰玉女三千人守之其實赤如橘人食之一年仙官迎之常有九色飛鳳寶光珠雀鳴集於此─三輔黃圖─甘泉宮南有昆明池中有靈波殿以桂爲柱風來自香─洞防記─有逺飛雞夕則還依人曉則絕飛四海嘗銜桂實歸於南土增─西京雜記─上林苑桂十株─拾遺記─岱輿山北有玉梁十丈駕流之上傍有丹桂紫桂白桂皆直上百尋可爲舟航謂之文桂之舟王母與燕昭王遊於燧林之下說炎帝鉆火之術取綠桂之膏燃以照夜忽有飛蛾銜火狀如丹雀來拂於桂膏之上宣帝元鳳二年於琳池之南起桂臺以望逺气東引太液之水有一連理桂樹上枝跨於渠水下枝隔岸而南生與上枝同一株─金樓子─桂花不實玉巵不當─原─廬山記─山有三石梁廣不盈尺俯盻杳然無底吳猛將弟子過此梁見老翁坐桂樹下以玉杯盛甘露與猛─增─平泉山居艸木記─有剡溪之紅桂鐘山之月桂曲阿之山桂永嘉之紫桂剡中之眞紅桂─酉陽雜俎─舊言月中有桂有蟾蜍故異書言月桂髙五百丈下有一人常斫之樹創隨合人姓吳名剛西河人學仙有過謫令伐樹釋氏書言須彌山南面有閻扶樹月過樹影入月中或言月中蟾桂地影也空處水影也此語差近─國史補─南中有山洞一泉往往有桂葉流出好事者因目爲流桂泉原─本艸拾遺江東諸處每至四五月後嘗於衢路拾得桂子大如貍豆破之辛香故老相傳是月中下也北方獨無者非月路也─增─南部煙花記─陳主爲張麗華造桂宮於光昭殿後作圓門如月障以水晶後庭設素粉罘罳庭中空洞無他物惟植一株桂樹樹下置藥杵臼使麗華恆馴一白兔時獨步於中謂之月宮─淸異錄韓恭叟離合巖桂二字爲嚴山圭木─南部新書─杭州靈隠山多桂寺僧曰月中種也至今中秋夜往往子墜寺僧亦曽拾得招賢寺僧植桂香紫可愛郡守白公號紫陽花─原─東坡詩注─天竺昔有梵僧云此山自天竺鷲山飛來八月十五夜嘗有桂子落─羅湖野錄─黃公魯直館黃龍山從晦堂和尙遊晦堂因語次舉孔子謂弟子以我爲隠乎吾無隠乎爾請公詮釋而至於再晦堂不然其說公怒形於色沈黙久之時當暑退涼生秋香滿院晦堂乃曰聞木犀香乎公曰聞晦堂曰吾無隠乎爾公欣然領解─增─彥周詩話─先伯父熙寧九年四月二十七日夜夢至一處牓曰淸香館東邊有別院東壁有詩牌云題冀公功徳院山東李白其詩曰秋風吹桂子只在此山中待得春風起還應生桂叢桂叢日已滿淸香何時斷只爲愛淸香故號淸香館伯父自作記夢一篇書之甚詳─老學庵筆記─張子韶對策有桂子飄香之語趙明誠妻李氏嘲之曰露花倒影桞三變桂子飄香張九成─原─話腴─明之象山士子史本有木犀忽變紅色異香因接本獻闕下髙廟雅愛之畫爲扇面仍制詩以賜從臣雲月宮移向日宮栽引得輕紅入面來好向煙霄承雨露丹心一爲君開又云秋入幽巖桂影團香深粟粟照林丹應隨王母瑤池宴染得朝霞下廣寒自是四方爭傳其本嵗接數百史氏由此昌焉一卉之微香色稍異能動至尊入品題且昌其主可以人而不如木乎─增─學齋呫嗶─花中惟巖桂四出余謂土之生物其數皆五故艸木花皆五惟桂乃月中之木居西方地四乃西方金之成數故花四出而金色且開於秋云此桂之在離騷以諭君也先師魏鶴山巖桂詩云虎頭開金粟犀首累累佩印章自注云顧虎頭善畫金粟佛公孫衍佩五國相印眞善借諭而體物矣余亦嘗賦巖桂云四出花中異三開格外芳名髙評月品韻勝霸秋香或者頗許之以爲弗可移賦他花木也─澄懷錄─韓熙載云對花焚香木犀宜龍腦─三餘贅

筆─曾端伯以巖桂爲仙友張敏叔以桂爲仙客─客座新聞─衡神祠其徑綿亙四十餘里夾道皆合抱松桂相間連云蔽日人行空翠中而秋來香聞十里計其數云一萬七千株眞神幻佳境─弇山園記─芙蓉池之西北度有小橋崇阜若馬脊皆植桂凡數十百樹曰金粟嶺─原─學圃余疏─木犀吾地爲盛天香無比然須種早黃

毬子二種不惟早黃七月中開毬子花密爲勝卽香亦馥鬱異常丹桂香減矣以色稍存之餘皆勿植又有一種四季開花而結實者此眞桂也閩中最多常以春中盛開吾地亦間有之宜植以備一種花之四季開者蘭桂而外有月桂長春菊月桂閩種爲佳─增─閩部疏延平多桂亦能多瘴福南四郡桂皆四季花而反盛於冬凡桂四季者有子唐詩所云桂子月中落此眞桂也江南桂八九月盛開無子此木犀也─湧幢小品─蘭溪髙子章先世封樹之地兩桂當庭取東坡何氏讀書堂語扁曰香入雲杜端父爲之賦曰緣曽分月種故發入云香子章曰似矣請更散語端父再屬長篇雲山麓有庭存古意不種凡花惟種桂苔封蘚剝迸鱗皴雪勁霜頑聳蒼翠栽培豈解一日成愛惜至今尢不易來人不必問典刑對此儼然前軰是樹前翁仲不可求樹下子孫能幾世子孫立竹滿庭除前人於此見心事近年喬木幾家存是中林壑何陰翳前人種樹愛讀書種時已諭書中義後人讀書念前人對樹類能歌蔽芾八月九月秋風髙金丹變化乘飄飄朝元顧祖歸寒殿仙香直入幹雲霄老兔癡蟾開鼻孔奏徹虛皇應得寵虛皇錫賚萬瓊瑤賞君愛防月中種紹定間舒嶽祥讀書館中中秋月色皎然聞瓦上聲如撒雹甚怪之其祖拙齋啟門視之乃曰此月中桂子也我嘗得之天臺山中呼童子就西庭中拾得二升大如豫章子無皮色白如玉有紋如雀卵其中有仁嚼之作芝麻气味嚢之雜菊花作枕淸芬襲人其收拾不盡散落甎隙者旬輙出樹子葉柔長經冬猶秀尋徙植盆中久之失其所在─瓶史浴木犀宜淸慧兒木犀以芙蓉爲婢─七曲山記─文昌殿後爲桂香殿丹粟秋飄一邑盡染彌月猶馥─原杭州府誌─月桂峯在武林山宋僧遵式序雲天聖辛卯秋八月十五夜月有濃華云無纖翳天降靈實其繁如雨其大如豆其圓如珠其色有白者黃者黑者殻如芡實味辛識者曰此月中桂子好事者播種林下一種卽活張君房爲錢塘令夜宿月輪山寺僧報曰桂子下塔遽起望之紛如煙露回旋成穂散墜如牽牛子黃白相間咀之無味─花史─無瑕嘗著素裳折桂明年開花潔白如玉女伴折取簪髻號無瑕玉花

集藻─騷─原─漢淮南小山招隠士─桂樹叢生兮山之幽偃蹇連蜷兮枝相繚山气巃嵸兮石嵯峨谿谷嶄巖兮水層波猨狖羣嘯兮虎豹嘷攀援桂枝兮聊淹畱王孫遊兮不歸春艸生兮萋萋嵗暮兮不自聊蟪蛄鳴兮啾啾坱兮軋山曲心淹畱兮洞荒忽罔兮沕憭兮栗虎豹岤叢薄深林兮人上栗崯碕礒兮碅磳磈硊樹輪相糺兮林木茇骪靑莎雜樹兮薠艸靃靡白鹿麏麚兮或騰防倚狀貎崯崯兮峩峩淒淒兮漇漇狝猴兮熊羆慕類兮以悲攀援桂枝兮聊淹畱虎豹鬭兮熊羆咆禽獸駭兮亡其曹王孫兮歸來山中兮不可以久畱

賦─增─唐崔琪桂林一枝賦─倬彼眾木者其桂林一枝淮南擢秀月上標奇光雨露之新沐拂香風以徐吹故能使顥气淩空孤陰耀質心旣丹而不二花又白而純一凝霜隕而色鮮嚴景凋而葉密若然者固將與大椿而爭長豈徒挺小山而間出至如孫已落郤詵未第沮塵色與灰心然粒玉而燼桂孰謂連捲銜半死之質特達承再生之恵淹畱君之庭芳郁君之砌惜矣哉向使便辭仙客永棄幽林委根不用之境滅影空山之陰又焉能擅昆玉之髙價吐嵗寒之宿心彼徒見零落焦梧再斲恩深於旣往殊不知摧殘朽桂一枝重遇於當今─趙蕃月中桂樹賦─圓月如霜有仙桂兮宛在中央映

澄澈之素彩逗葳防之冷光杳杳低枝拂孤輪而挺秀依依密樹侵滿魄而含芳觀其皓爾方凝翛然不攺隨升沈而自若貫盈缺而長在夐冪冪而臨空杳萋萋而發彩同蟾蜍之片影似濯瑤池異瑚之幽叢徒生滄海埃初歇關山正秋空泬寥而逾淨色冉弱而彌幽謂扇花薄如珪玷浮望玉露之初垂遙疑滴瀝聼金風之乍起逺若颼飅皎皎孤懸亭亭相向才分杳靄之質微辧輪囷之狀諒攀援而莫及寧欲淹畱嘆音塵之未期空勞曠望嘉其竦本無地分輝有餘轉低影於穹碧擢幽姿於顥初訝姮娥之繪成文逾靃靡並秦鏡之照出勢自蕭疎斯所以亙雲路委天衢弱質中植纖條外扶亂彩時揺起飛飛之驚鵲澄波靡隔掩歷歷之髙楡是故邈彼輕霄呈玆永夕紛敷逺瑩偃蹇旁射夾餘霞而暫丹經斜漢而彌白臨紫極而天香不散指北斗而仙花可摘況其逺象膧朧桂子防空惜迢遞而遐想況嬋娟而內融素色不雕自挺霜雪之外淸陰廻互頻移霄漢之中何必詠招隠臥幽叢庶髙枝兮可折願逍遙於蟾宮─楊眞月中桂樹賦─月滿於東桂芳其中因澄輝之皎潔見幽茂之玲瓏凝冷於淸夜寫濃纖於碧空逺莫致之詎攀折以盈手光可鑑也覺淸明之在躬夫擢本陰靈流形永夕稟玉燭之和气潤金泥之滋液枝徘徊而若垂葉靃靡以如積同作繢於團扇想孚尹於尺璧悠悠歷歷宜乎凜秋滿虛輪而挺秀瑩白暈以含幽天邊無風孕香气而不散艸上有露泛花光而若浮異夫髙謝地靈妙融眞宰籠兔以不動映素娥而如在太陽讓美收若木之餘暉列宿懷慙掩白楡而沈彩旣寒暑無變亦古今不殊是知托其所終乃異顚而不扶二气初分誰見栽生之質三光不息斯無朽蠧之虞與燃薪而殊患同瑞艸之共舒事相傳於摭實勢終類於憑虛樓上含華映网軒而列耀園中委照益嘉木之蕭疎千里共瞻九霄之上冬春無淸淨之景朒脁闕婆娑之狀及素秋之節信謂逢時當明徳之年何憂掩望恥片玉以齊價笑三珠之可尙彼叢生因地森挺淩霜驗植物之斯羙杳神功之可量垂防何方乃傳天之下界結根何處宛在月之中央又安能較其小大齊其短長冀一枝兮可得敢驤首以觀光─宋楊萬里木犀花賦─秋气已末秋日已夕楊子觴客客醉欲出偶云物之淨盡吐霽月之半璧楊子鼻觀若有觸焉澹空山之何有驚妙香之郁然急謂客曰是必有異吾與子盍小觀之行而求之無物可卽也捨而不求又不能自息也天風忽來其香浩蕩楊子乃凝神而從之忽欣然而獨往蓋吾履未出於柴門之裏吾身已超於廣寒之上矣水國湛湛不足以爲其空明而深靚也雪宮皚皚不足以爲其髙寒而迥映也玉階之前有團其陰蔚乎璢璃之葉槭乎琴瑟之音天葩芬敷匪玉匪金細不逾粟香滿天地蓋向者之所聞乃於玆其良是摩挲玉蟾蜍而問焉亦不知其名而字之曰桂吾甚愛之欲求其裔將刈其枝以修身之玉斧瀹其根於銀河之秋水移之以歸藝我庭砌羿妃頩然而不悅曰余將白之於帝楊子聳然而寤月尙未午客亦未去顧而見木犀之始花宛其若天上之所覩笑而問客曰吾之玆遊夢邪醉邪惘然不知其處

文賦散句─原─楚屈原九歌─羙要眇兮宜修沛吾乘兮桂舟桂櫂兮蘭枻桂棟兮蘭橑結桂枝兮延佇羗愈思兮愁人援北鬥兮酌桂漿辛夷車兮結桂旗逺遊─嘉南州之炎徳兮麗桂樹之冬榮─大招─茝蘭

桂樹郁彌路只─東方朔七諫─登巒山而逺望兮好桂樹之冬榮飲箘若之朝露構桂木而爲室─增─王襃九懷─步驟桂林兮超驤捲阿─劉向九嘆─結桂樹之旖旎兮紉荃蕙與辛夷─原─王逸九思桂樹列兮紛敷吐紫華兮布條─增─晉左思吳都賦─丹桂灌叢五言古詩─增─梁庾肩吾詠桂─新叢入望苑舊幹別層城請視今移處何如月裏生─周王襃詠永定寺桂樹嵗余凋晚葉年至長新圍月輪三五映烏生八九飛原唐王績春桂問答二首─問春桂桃李正芳華年光隨處滿何事獨無花春桂答春花詎能久風霜揺落時獨秀君知否─增─王績古意─桂樹何蒼蒼秋光花更芳自言嵗寒性不知露與霜幽人重其徳徙植臨前堂連拳八九樹偃蹇二三行枝枝自相糾葉葉還相當去來雙鴻鵠棲息兩鴛鴦榮防誠不厚斧斤亦勿傷赤心許君時此意那可忘─原─李白詠桂─世人種桃李皆在金張門攀折爭防徑及此春風暄一朝天霜下榮耀難久存安知南山桂綠葉垂芳根淸陰亦可托何惜植君園增─桞宗元自衡陽移桂十餘本植零陵所住精舍─謫官去南裔淸湘繞靈嶽晨登蒹葭岸霜景霽紛濁離披得幽桂芳木欣盈握火耕困煙燼薪采久摧剝道傍且不顧岑嶺況悠邈傾筐擁故壤棲息期鸞鷟路逺淸涼宮一雨悟無學南人始珍重微我誰先覺芳意不可傳丹心徒自渥─李徳裕紅桂樹─昔聞紅桂樹獨秀龍門側越叟移數株周人未嘗識平生愛此樹攀翫無由得君子知我心因之爲羽翼豈煩嘉客譽且就淸陰息來自天姥岑長疑翠嵐色芳芬世所絕偃蹇枝漸直瓊葉潤不凋珠英粲如織猶疑翡翠宿想待鵷鸞食寧止暫淹畱終當更封殖─白居易有木詩─有木名丹桂四時香馥馥花團夜雪明葉翦春云綠風影淸似水霜枝冷如玉獨占小山幽不容凡鳥宿匠人愛芳直裁截爲廈屋幹細力未成用之君自速重任𨿽大過直心終不曲縱非梁棟材猶勝尋常木─廬山桂─偃蹇月中桂結根依靑天天風繞月起吹子下人間飄零委何處乃落匡廬山生爲石上桂葉如翦碧鮮枝榦日長大根荄日牢堅不歸天上月空老山中年廬山去咸陽道裏三四千無人爲移植得入上林園不及紅花樹長栽溫室前─皮日休詠公齋小桂─一子落天上生此靑璧枝歘從山之幽斸斷雲根移勁挺隠珪質盤緹油姿葉彩碧髓融花狀白毫蕤稜層立翠節偃蹇樛靑螭影澹雪霽後香泛風和時吾祖在月竁孤貞能見怡願老君子地不敢辭喧卑─陸龜和襲羙詠公齋小桂─諷賦輕八植擅名方一枝才髙不滿意更自寒山移宛宛別云態蒼蒼出塵姿煙歸助華杪雪迎芳蕤靑條坐可結白日如奔螭諒無翦憂卽是蕭森時洛浦𨿽有防騷人聊自怡終爲濟川檝豈在論髙卑─宋梅堯臣和韓子華桂花─莫以天下桂皆爲月中物猶言月有兔野豈無狡窟空山桂花多艶色粲然發樵客不知貴柰何薪防屈臨軒桂─山楹無惡木但有綠桂叢幽芳尙未歇飛鳥銜殘紅不見離騷人憔悴吟秋風─奉和永叔得辛判官伊陽所寄山桂數本封殖之後遂成雅韻以見貺─團團緑桂叢本自幽巖得恵好知不忘靑蔥寧攺色香生蓮幕間花白萱堂側月露夜偏滋瓊枝相翕赩─原─歐陽修謝人寄雙桂樹子─有客賞芳叢移根在幽谷爲懷山中趣愛此巖下緑曉露秋暉浮淸陰藥防曲更待繁華白邀君弄芳馥─曾肇詠桂─團團桂叢孤枝葉寒更媚托根庭宇間自有幽人致何必問嫦娥靑雲借餘地劉子翚木犀古風─化工吝幽香斑斑被花木氤氳寒巖桂髙韻蓋羣馥無人盡日芳守志何幽獨士介恥求知女貞慚自鬻淒涼楚山秋樛枝吐金粟淺水映輕明微飈發含蓄樓端靜忽聞馬上遙相逐踟躕爲延佇但見林巒綠缾罌誰折贈淸芬閟廬屋久處不自知乍至彌鬱鬱客悲芳嵗暮夢繞寒溪曲長吟小山詞古意恐難復─增─朱松月桂花─窓前小桂叢著花無曠月月行晦朔周一再開復歇初如醉肌紅忽作絳裙色誰人相料理耿耿自開落有如貧家女信美乏風格春風木芍藥穠艶傾一國芳根𨿽無恙嵗晚但枯枿─陸遊寄題廬陵王晉輔先軰桂堂─楚人記艸木桂在椒蘭中我懷小山句妙絕窮化工唐人作山水亦以桂配松丹葩間綠葉錦繡相疊重不知始何時巖桂開秋風楚人所稱者委棄等蒿蓬嗚呼各有時士豈怨不逢我作桂堂詩廣子云夢胸─張孝祥桂花─天心不重金富媼不復藏居然土同價散作艸木芳英英園中葵一心傾太陽采采籬下菊令汝壽命康惟此木中犀更貯萬斛香雄姿傲霜雪鱗甲森靑蒼三賢鼎足立正色凜相望豈比桃李徒紅紫紛披昌聊息貪者心未上君子堂嵗晚從我遊窴汝兄弟行─金酈權木犀─菊小未堪摘荒池悴芙蕖窮秋不慰眼幽獨將焉如殷勤蕊宮子種桂庭之除乘閒防餘花散落荒山隅從玆雲月裔漂泊生江湖娟娟耐凍枝便與羣芳殊琉璃翦芳葆蛾黃拂仙裾唾袖花碧潄金粟生膚好風一披拂九里香縈紆蘭蕙不敢友荃蓀正僮奴妄意此尢物化工異吹噓不然九天香安得獨付渠托物寄深緼古今一三閭收攬名艸木自比君子徒惟玆不掛口無乃聖不居抑夫古簡編斷絕秦火余君防齊魯臣史筆逸其書惜哉不可曉臨風爲嗟吁尢憐元祐前不及附歐蘇末路益可惜例進宣和初仙根豈易致百死不一蘇昔遊汴離宮識此傾城姝摩挲三品石尙想狎客娛卻後十五年微霜半黏須一枝再經眼相對憐覊孤不知苦何事玉骨乃爾臒故人憐我老尺書逺招呼要趁秋香濃共此碧玉壺遙知嬋娟客與我一笑俱─明陳憲章和陶飲酒─木犀冷於菊更後十日開淸風吹芳香芳香襲人懷千回咽入腹五內無一乖𨿽靡鸞鳳吟亦有鷦鷯棲昔者東籬飲百榼醉如泥那知此日花復與此酒諧一曲盡一杯酩酊花間迷赤腳步明月酒盡吾當回─王寵飲錢二孔周宅桂花下─嘉樹防團團團團露華白本自招揺山植君靑霞宅不意淩寒姿占此瑤墀隙髙枝掛珠网卑條敷綺席萋萋布葉陰茸茸吐花積風飄逺近香月映盈虧魄旣集佳麗人亦招隱淪客幸承金樽薦親勞玉腕摘歌曲出玲瓏舞袖隨寛窄條繁每罥釵花落常額戲羽必成雙棲禽無單只及此芳菲時荷君千金惜不醉且淹畱防朱已成碧

七言古詩─增─唐陳陶殿前生桂樹─仙娥玉宮秋夜明桂枝拂檻參差瓊香風下天漏丁丁牛渚翠梁橫淺淸羽帳不眠恨吹笙棲鳥暗驚仙子落步月鬃云墮金雀蕙樓涼簟翠波空銀縷香寒鳳凰薄東海卽爲郎斟酌綺疏長懸七星杓─原─宋毛滂桂花歌─玉階桂影秋綽約天空爲捲浮雲幕嬋娟醉眠水晶殿老蟾不守餘花落蒼苔忽生霜月裔仙芬淒冷眞珠萼娟娟石畔爲誰妍香霧著人淸入膜夜深醉月寒相就荼防卻作傷心痩弄云仙女淡紵衣煙裙不著鴛鴦繡眼中寒香誰同惜冷吟徑召梅花魄小蠻爲洗玻瓈杯晚來秋甕蒲桃碧─增─謝翺後桂花引─修月仙人飯玉屑瑤鴨騰騰何處

熱吳剛生愁樹合創毫飄玉斧髙枝折此時待罪扣帝庭素娥騎蟾涕淚零月中落子如雨星至今收拾無六丁─元顧瑛玉山亭館分題得金粟影─飛軒下瞰芙蓉渚檻外幽花月中吐天風寂寂吹古香淸露冷冷濕秋圃云梯萬丈手可攀居然夢落淸虛府庭中搗藥玉兔愁樹下乘鸞素娥舞瓊樓玉殿千娉婷中有臒仙淡眉宇問我西湖舊風月何似東華軟塵土寒光倒落影娥池的皪明珠承翠羽但見山河影動揺獨有淸輝照今古覺來作詩思茫然金粟霏霏下如雨─明楊基宜秋軒桂─宜秋軒東一株桂香葉婆娑擁寒翠秋堂夜靜風滿簾時覺幽芳來拂鼻淸晨曵履訪幽獨一徑靑苔雙戶閉離離嫩蕊罥虫絲蓛蓛輕花落深砌麩金露濃更密苞粟凝珠疎復細半粒能含萬斛香一枝解奪千姝媚當年此地競攀折月戶云窓敞秋霽金尊灔泛緑色酒翠袖涼簪寶妝髻西風幾度人迹絕獨有幽花能綴村荒地僻霜露繁摧折紅蘭凋紫蕙瞥然一見眾憂失不意孤懷得佳麗更深月出擬再來明日紛紛嗟滿篲─陳憲章擬移木犀於上游黃雲示民澤─木犀金粟散天香在秋之季廬山陽湛生期我上游莊移根千丈黃雲岡萬丈黃雲千丈山金粟花開不等閒金粟氤氳塞兩間吁嗟乎金粟丈人與爾同嵗防

五言律詩─原─唐李嶠詠桂花─未植蟾宮裏寧移玉殿幽枝生無限月花滿自然秋俠客條爲馬仙人葉作舟願君期道術攀折可淹畱─增─李徳裕紅桂樹─欲求塵外物此樹是瑤林後素含余絢如丹見本心妍姿無辱芳意托幽深願以鮮葩色淩霜照碧潯─月桂─何年霜夜月桂子落寒山翠幹生巖下金英在世間幽崖空自老淸漢未知還惟有涼秋夜嫦娥來暫攀─山桂─吾愛山中樹繁英滿目鮮臨風飄碎錦映日亂飛煙影入春渾底香凝月榭前豈知幽獨客賴此當朱─於武陵山中桂─日暖上山路鳥啼知已春忽逢幽隠樹如見獨醒人石冷開常晚風多落亦頻樵夫應不識嵗久伐爲薪─宋曽幾巖桂─粟玉黏枝細靑雲翦葉齊團團巖下桂表表木中犀江樹風蕭瑟園花气淒濃薰不如此何以慰幽棲─劉子翚巖桂─涼飈振逺村寂寞度淸芬山路不知處月窓時夜聞孤根寒抱石落子半飄雲袖手空延佇無才可賦君─原─朱子巖桂─山中綠玉樹瀟灑向秋深小閣芬微度書帷气欲侵披懷淸露曉遇賞夕嵐陰珍重王孫意天涯淚滿襟亭亭巖下桂嵗晚獨芬芳葉密千層綠花開萬黃天香生淨想云影防仙妝誰識王孫意空吟招隠章─增─朱子詠巖桂─露浥黃金蕊風生碧玉枝千株向揺落此樹獨華滋木末難同調籬邊不並時攀援香滿袖嘆息共心期─原─方九功巖桂─西墅絕喧秋梧葉亂飄獨憐靑桂樹金粟綴柔條泛酒香偏細入詩景更饒小山風可仰招隠此逍遙─增─元倪瓚桂花─桂花畱晚色簾影淡秋光靡靡風還落菲菲夜未央玉繩低缺月金鴨罷焚香忽起故園想泠然歸夢長─原─明申時行詠適適圃桂林─巖壑同棲處風霜獨秀時暗飄靈隠粟髙擢廣寒枝露气侵衣袂天香撲酒巵桂叢吾自密不負小山期─郭鯤溟詠桂─西嶺千年桂陰森入翠微瓊枝云外綠金粟雨中肥影落浮杯酒香飄襲客衣當年和露折曽向廣寒歸七言律詩─增─唐劉禹錫酬令狐相公使宅別齋初栽桂樹見懷之作─淸淮南岸家山樹黑水東邊第一栽影近畫梁迎曉日香隨緑酒入金杯根畱本土依江潤葉起寒稜映月開早晚陰成比梧竹九霄還放防雛來─原宋蘇軾八月十七日天竺山送桂花分贈元素─月缺霜濃細蕊幹此花原屬桂堂仙驚峯子落驚前夜蟾窟枝空記昔年破祴山僧憐耿介練裙溪女鬭淸妍願公采擷紉幽佩莫遣孤芳老澗邊─增─羅從彥和延年巖桂幾樹芬芳气欲沈枝枝若占郤家林風揺已認飄殘菊日照渾疑綴散金仙窟移來成美景東堂分去結淸陰我今不願蟾宮折待到秋宵把酒吟─範成大次韻王浚明詠新居木犀─月窟移來有貴名一簾金碧照東榮鼻端入妙睡魔醒眼底防眞詩句生日气瓏璁無柰醉露華淩亂不勝淸君家傾國何時見淡掃蛾眉撚夕英─陸遊嘉陽絕無木犀偶得一枝戲作─久客紅塵不自

憐眼明初見廣寒仙只饒籬菊同時出尙占紅梅一著先重露濕香幽徑曉斜陽烘蕊小窓妍何人更與蒸沈水金鴨華燈惱醉眠─原─楊萬里巖桂─塵世何曽識桂林花仙夜入廣寒深移將天上眾香國寄在梢頭一粟金露下風髙月當戶夢回酒醒客聞砧詩情惱得渾無那不爲龍涎與水沈─增─楊萬里栽桂─分得吳剛斫處林鵝兒酒色不須深系從犀首名幹木列黃香字子金衣濺薔薇兼水麝韻和月杵應霜砧餘芬燻入旃檀骨從此人間有桂沈─昨日訪子上不遇裴回庭砌觀木犀而歸再以七言乞數枝─昨攜兒軰叩云闗繞徧巖花恣意防苔砌落深金布地水沈蒸透粟堆盤寄詩北院賒秋色供我西窓當晚餐小朶出叢須折卻莫教衝破碧團圞─呂聲之桂花─獨占三秋壓眾芳何誇橘綠與橙黃自從分下月中種果若飄來天際香淸影不嫌秋露白新叢偏帶晚煙蒼髙枝已斷郤生手萬斛奇芬貯錦嚢─徐集孫─重重簾幙防金猊小樹花開逼麝臍寒色十分新軫粟春心一防暗通犀香延棋畔仙人斧影駐燈前太乙藜從此再周花甲子伴公長醉玉堂西─原─楊濟翁─翠圍侍女擁紅幢霞臉調朱笑額黃共醉

東君千日酒更翻西母九霞觴人間天上髙低影月下風前自在香輸與廣寒宮裏客年年綠鬢賞秋光─增金王萬鐘元氏桂軒爲敏之賦─簾捲堂前桂子涼一軒燈火夜初長月中春好元無價天上風來別有香棠棣一家同映秀詞林百世繼餘芳閒花野艸空無數掩盡人間獨擅塲─元方防木犀二首─下土花中第一流移根自笑此生浮獨依上界淸虛府滿貯靑防沆瀣秋稜葉風翻低散亂蒼皮虫蝕老雕鎪醉來逕向髙寒處自駕靑鸞擁玉虯蒼蒼珠樹俯寒流析木津頭戲拍浮褐鳳摶風朝紫極硯蟾滴露瀉淸秋返魂香倩羅裳貯礙月枝憑玉斧鎪夜景未防淸入骨瀟瀟鱗甲臥癡虯─木犀花─曽住仙山九折巖夜涼蘿荔掛衣衫月窺尊

裏如相伴人立花邊自不凡叢綠聨環瑲玉佩殘黃骨現金函枝空蟾窟今誰記猶道東陵系舊銜─李孝光冬日見桂花─北風吹倒碧瑯玕金粟棲枝露未幹翠气遙連仙掌曉天香微墮玉壺寒明蟾照影臨丹闕靑女銷香著畫欄可是天翁露消息小春先得一枝防原─明申時行秋夜飲桂花下─招隠曽緣桂樹畱追歡仍愛小山幽尊前露气浮靑漢雲裏天香散碧秋老幹已分蟾窟種良宵堪續兔園遊靈椿晚嵗能相傍花底何妨醉白頭─增─吳孔嘉月下防桂─西風吹綻一林黃玉露金粟香蟾冷不分天上影兔肥應戀月中光飄來少女明河淨掇去仙郎秋苑長坐久衣裾淸夜濕小山疑種廣寒傍

五言排律─增─唐張喬華州試月中桂─與月轉洪蒙扶疎萬古同根非生下土葉不墮秋風毎以圓時足還疑缺處空影髙羣木外香滿一輪中未種丹霄日應虛玉兔宮何當因羽化細得問功─顧封人月中桂─芬馥天邊桂扶疎在月中能齊大椿長不與小山同皎皎舒華色亭亭麗碧空虧盈寧委露揺落不闗風嵗晚花應發春餘質詎丰無因遂攀折常欲望靑蔥─羅隠秋風生桂枝─涼吹從何起中宵景象淸漫隨云葉動髙傍桂枝生漠漠防無際蕭蕭別有聲逺吹斜漢轉低拂白楡輕寥泬工夫大乾坤嵗序更因悲未歸客長望一枝榮明陳憲章月桂自白石移來─金粟初分我花仙不吝人煙霞三畝宅艸木百年身影入靑霄舊香傳白石新爲誰工態度本自惜精神翠竹旁通徑緋桃正隔津生憂兒女狎莫摘老夫嗔坐久風回席行遲露在巾當時尊玉茗平地隠冰輪收斂還眞性生成荷大鈞相逢山水地一笑武陵春

五言絕句─原─唐盧僎題殿前桂葉─桂樹生南海芳香隔楚山今朝天上見疑是月中攀─增─宋朱子木犀─喬木生夏涼芳蕤散秋馥未覺嵗時寒扶疎方繞屋─原─楊萬里巖桂─不是人間種移從月裏來廣寒香一吹得滿山開─增─明李東陽月桂─一月一花開花開應時節未須誇雨露愼與藏冰雪─陳淳題桂花─金粟花開日天香散玉墀嫦娥解人意折贈最髙枝

七言絕句─增─唐白居易東城桂二首─子墮本從天竺寺根盤今在闔閭城當時應逐南風落落向人間取次生遙知天上桂花孤試問嫦娥更要無月宮幸有閒田

地何不中央種兩株─防前桂─天臺嶺上淩霜樹司馬防前委地叢一種不生明月裏山中猶校勝塵中─方幹題黃山人庭前孤桂─映窓孤桂非手植子落月明聞落時仙客此時頭不白防來防去有枯枝─皮日休天竺寺八月十五日夜桂子─玉顆下月輪殿前拾得露華新至今不防天中事應是嫦娥擲與人─曹鄴寄陽朔友人─桂林𨿽產千株桂未解當天影日開我到月中收得種爲君移向故園栽─陳陶雙桂詠─靑防結根易傾倒沃州山中雙樹好琉璃宮殿無斧聲石上蕭蕭伴僧老─宋謝逸詠巖桂─輕薄西風未辦霜夜揉黃雪作秋光摧殘六出猶餘四正是天花更著香─原─韓駒木犀─瀹雪凝酥嫩黃薔薇淸露染衣裳西風掃盡狂蜂蝶獨伴天邊桂子香─增─陳與義微雨中賞月桂獨酌─人間跌宕簡齋老天下風流月桂花一壺不覺叢邊盡暮雨霏霏欲濕鴉─鄭仲熊─天公憐我太岑寂毎嵗慇懃兩度開收拾落英將底用博山香裏薦淸杯─範成大次韻馬少伊木犀─月窟飛來露已涼斷無塵格染蜂黃纖纖綠裹排金粟何處能容九里香水尾山腰樹影蒼一天風露不供香誰家鏡裏能消得付與詩人古錦嚢密密嬌黃侍翠輿避風遮日小扶疎畫防想見懸秋晚無限宮香總不如─探木犀─秋半秋香花信遲攀枝擘葉防纖微昨朝尙作茶槍痩今雨催成粟粒肥─眞瑞堂前丹桂─血色凡花太俗生花工新意染秋英袍紅太重鞓紅淺畫不能摹句寫成官忙風月鎭長閒開徧香紅酒尙寒若要與花相領略千巖隨分有防幹─壽櫟堂前假山成移丹桂於馬城自嘲─堂前趣就小嶙峋未許蹣跚杖履親更遣移花三百里世間眞有大癡人─巖桂二首─越城芳徑手親栽紅淺黃深次第開不用小山招隠賦身如彊健日千廻一株蕭索倚宣華東苑香風屬內家丹碧屠蘇銀燭照平生奇絕象山花─中秋後二日自上沙回聞千巖觀下巖桂盛開復檥石湖畱賞一日賦兩絕─金粟枝頭一夜開故應全得小詩催籃輿緩緩隨兒女引入天香洞裏來千巖觀下碧瑤林嵗晚靑靑共此心隠士歸兮花未老每年來把一杯深─楊萬里凝露堂木犀─雪花四出翦鵝黃金粟千麩糝露嚢防去防來能幾大如何著得許多香夢騎白鳳上靑空徑度銀河入月宮身在廣寒香世界覺來簾外木犀風─原─朱子次劉彥集木犀韻─眾芳揺落九秋期橫出天香第一枝莫似寒梅太孤絕更教遙夜笛中吹仙衣才試郁金黃便覺秋風滿院芳定觀極知先透徹通心豈是故迎將秋到寒巖桂樹叢小山吟罷思悲翁不妨更作淹畱計占取人間十里風─王十朋─學仙深愧似吳郎賴有吾廬兩字蒼疑是廣寒宮裏種一秋三度送天香丹霄休嘆路難通學取燕山種桂叢異日天香滿庭院吾廬當似廣寒宮方嶽木犀─誰遣秋風開此花天香來自玉皇家郁金裳浥薔薇露知是仙人萼綠華─鄧志宏─雨過西風作晚涼連云老翠入新黃淸風一日來天闕世上龍涎不敢香─增─何菊潭─露洗金虫一半開層層碧玉映樓臺西風昨夜吹香過人在欄幹待月來─原─朱貫之─多應仙國山邊種豈是姮娥月裏香願爲兒孫積陰徳東堂常占一時芳─增─朱貫之─人間植物月中根碧樹分敷散寶薰自是莊嚴等金粟不將妖艶比紅裙─徐介軒─翠葉金花小膽瓶輕拈欵齅不勝情從教失防沈煙裏驀地薰心夢也淸─原─朱淑眞桂花─彈壓西風擅眾芳十分秋色爲伊忙一枝淡貯書窓下人與花心各自香月待圎時花正好花將殘後月還虧須知天上人間物同稟淸秋在一時─增─元張雨桂枝詞─桂樹叢生枝婀娜糝粟黃雲欲成朶薰醒秋衣嬾下牀金蟾囓斷燒香鎖─明史謹直房聞桂香─松陰池館晝偏涼何處飄來桂子香起傍雕欄防秋色廣寒宮殿近昭陽─沈周桂花─髙攀才子沾衣綠爭揷佳人壓鬢黃誰向蟾宮分得種年來人月滿庭芳丹桂迎風蓓蕾開摘來斜揷竟相偎淸香不與羣芳並仙種原從月裏來─文嘉木犀黃金宮闕郁嵯峨萬斛淸芬散綺羅吳下髙枝原有種天香莫怪屬君多─原─張新─金風飄處識天香淸影分明載魄光莫向髙枝輕易折須知紅是狀元郎

詩散句─增─魏曹植─桂之樹桂之樹桂生一何麗佳揚朱華而翠葉流芳布天涯上有棲鸞下有盤螭─晉謝靈運─南州實炎徳桂樹淩寒山─唐崔翹─獨有幽庭桂年年空自芳─姚崇─桂含秋樹晚波入夜池寒─原─李白相思在何處桂樹靑雲端有喜畱攀桂無勞問轉蓬不采桂樹枝反棲惡木根─增─李白─桂枝日已綠拂

雪披云端每年海樹霜桂子落秋月─原─杜甫─天開金粟藏人立廣寒宮斫卻月中桂淸光應更多轉蓬行地逺攀桂仰天髙故園松桂發萬里共淸輝增─王維─山中有桂花莫待花如霰─原─王建─桂熟常收子蘭生不作畦─增─李徳裕─何年霜夜月桂子落寒山─杜牧─手把一枝物桂花香帶雪─許渾─桂樹綠層層

風微煙露凝─宋朱子─幽人起晤嘆桂香發窓間─林髙隱─近方薝卜黃逺比茉莉小─元何中─西風一夜雨丹桂滿林花─唐李賀─畫欄桂樹懸秋香三十六宮土花碧─李商隠─昨夜西池涼露滿桂花吹斷月中香月中桂樹髙多少試問西河斫樹人─宋秦觀─魚鱗甃空排嫩碧桂露梢寒掛團璧─原─張舜民─天將秋气蒸寒馥月借金波滴小黃─增─孫覿─碧玉旋螺揷暮煙遙防桂子落僧前─原─韓駒─月中有客曽分種世上無花敢鬭香─增─陸遊─賣花醉叟剝紅桂種藥髙僧寄玉芝─原─楊萬里─憶曽風露飄寒粟自領兒童拾薄金─增

楊萬里─夾路兩行森翠蓋西風半夜散麩金天開金粟如來藏人立廣寒宮殿秋─釋道潛─長抱秋蟾滋夜气偶揺風露墜階除─原─晉嵇康─仙籍桂香浮微風動桂華─增─謝靈運─桂枝徒攀翻─梁簡文帝─北榮下飛桂浦桂半新栽─原─沈約─秋風生桂枝─增─周庾信─桂白小山秋星橋視桂花─唐宗─小山秋桂馥─王勃─桂馥淸溪裏─趙冬曦─秋風赭桂竦─李嶠─桂

香浮半月─張九齡─桂花秋皎潔─原─李白─靑桂隠遙月─增─李白─幽桂有芳根─原─杜甫─吾將守桂叢賞月延秋桂─增─杜甫─丹桂風霜急─桞宗元─露密前山桂─孟郊─古香淸桂岑─白居易─桂露光參差─姚合秋風長桂聲─許渾─圎桂露防防─於鵠─桂花濕溟溟─韋莊─桂和秋露滴─宋楊億─霜華襲桂叢─原─唐李

白─嚴霜五月摧桂枝─增─王渙─桂花曽對月嬋娟─白居易─山寺月中尋桂子秋月晚生丹桂實─皮日休桂寒自落翻經案─原─李賀─聫翩桂花墜秋月─增─許渾─露墮桂花棋局濕─原─李商隠─兔寒蟾涼桂香白─增─曹唐─露風淸宴桂花疎桂樹三天云漠漠─唐

球─桂冷香聞十里間─羅隠─巖畔早涼生紫桂─韋莊仙桂年年折又生─宋錢惟演─月露暗從孤桂滴─原蘇軾─江云漠漠桂花濕─增─蘇軾─林深野桂寒無子原─陳與義─淸露香浮黃玉枝─增─戴復古─桂子吹香風露深─朱子─桂樹無端一夜秋─金元好問─畫欄桂樹雨聲寒桂樹秋香月三五─元鄭元祐─桂花霏雪防鸞翔─袁桷─桂花浮魄滿香輪─倪瓚─垂露成帷桂花發

詞─增─宋向子諲生查子─我愛木中犀不是凡花數淸似水沈香色染薔薇露薌林月冷時玉笥云深處歸夢托西風夜夜江頭路─毛珝浣溪沙─緑玉枝頭一粟黃碧紗帳裏夢魂香曉風和月步新涼吟倚畫欄懷李賀笑持玉斧恨吳剛素娥不嫁爲誰妝─原─趙彥端憶秦娥─香蓛蓛小山叢桂烘溫玉烘溫玉酒愁花暗沈腰如束煩君剰與陽春曲爲君細拂羅衾馥羅衾馥一春幽夢與君相續─增─趙希霜天曉角─姮娥戲劇手種長生粒寶榦婆娑千古飄芳吹滿虛碧韻色檀露滴人間秋第一金粟如來境界誰移在小亭側─謝懋霜天曉角─綠云翦葉低防黃金屑占斷花中聲譽香共韻兩淸潔勝絕君聼說是他來處別試防金衣猶帶金庭露玉階月─原─劉敞淸平樂─小山叢桂最有畱人意拂葉攀花無限思雨濕濃香滿袂別來過了秋光翠簾昨夜新霜多少月宮顏色嫦娥與借微芳─增─蘇庠淸平樂─斷岸流水香度靑林底元配騷人蘭與芷不數春風桃李淮南叢桂小山詩翁合得攀翻身到十洲三島心遊萬壑千巖─原─陳與義淸平樂─黃衫相倚翠葆層層底八月江南風日羙弄影山腰水尾楚人未識孤妍離騷遺恨千年無住庵中新事一枝喚起幽禪─增─朱惇儒淸平樂─人間花少菊小芙蓉老冷淡仙人偏得道買住西風一笑前身應是紅梅黃如防破冰肌只道暗香猶在參橫淸似南枝─原─辛棄疾淸平樂─少年痛飲憶向吳江醒明月團圓髙樹影十里薔薇水冷大都一宮黃人間直恁芬芳怕是秋天風露染教世界都香─又─月明秋曉翠蓋團團好翦碎黃金教恁小都著葉兒遮了折來好似年時小窓能有髙低無頓許多香處只消三兩枝兒─朱淑眞菩薩蠻─也無梅桞新標格也無桃李妖嬈色一味惱人香羣花爭敢當情知天上種飄落深巖洞不管月宮寒將枝比並防─增─趙與仁柳梢靑─露冷仙梯霓裳散舞記曲人歸月度層宵雨連深夜誰管花飛金鋪滿地苔衣似一片斜陽未移生怕淸香又隨涼信吹過東籬─原─李易安鷓鴣天─暗淡輕黃體性柔情疎迹逺只香畱何須淺碧深紅色自是花中第一流梅定妒菊應羞詩書閒處冠中秋騷人可煞無情思何事當年不見收─向子諲蝶戀花─巖桂秋風南埭路墻外行人十里香隨步此是薌林遊戲處誰知不向塵根住今日對花非浪語憶昨明光早荷君王顧生怕靑蠅輕污思鱸何似思花去─張掄臨江仙─玉宇涼生淸禁曉丹葩色照晴空珊瑚敲碎小玲瓏人間無此種來自廣寒宮雕玉欄幹深院靜嫣然凝笑西風曲屏須占一枝紅且圗欹醉枕香到夢魂中─增─鄭域驀山溪─嫣然一笑風味人閒沒來自廣寒宮直偸得天香入骨軟金縷屑綴碧瓊枝花藏葉葉籠花剛被風吹拂道人衾帳不用沈煙熨揷滿枕屏山覺身在藍橋仙窟一觴一詠消得九秋愁籬邊菊畹中蘭甘避芳塵不─吳文英古香幔─怨蛾墜柳離佩揺葓霜訊南浦謾掩橋扉倚竹袖寒日暮還問月中遊夢飛過金風翠羽把殘云剩木萬頃暗薰冷麝淒苦漸浩渺淩山髙處秋澹無光殘照誰主露粟侵肌夜約羽林輕誤翦碎惜秋心更腸斷珠塵蘚路怕重陽又催近滿城風雨─原─向子諲滿庭芳─月窟盤根雲巖分種絕知不是塵凡琉璃翦葉金粟綴花繁黃菊周旋避舍友蘭蕙羞殺山礬淸香逺秋風十里鼻觀已先參酒防聼我語平生半世江北江南經行處無窮綠水靑山常被此花相惱思共老結屋中間不知爾薌林底事遊戲到人寰─增─劉子翚滿庭芳─秋入微陰涼生平逺小山愁絕天南似聞還斷飛策徧千巖葉底輕黃纂纂惱人是微裂方緘倐然勝淸眞冷淡無艶寄塵凡澄潭欹兩岸波光揺動碧影相參任西風十里吹度松杉我自寒灰槁木凝神處不覺醺酣歸來晚飛花無迹明月滿空涵─元顧瑛水調歌頭─金粟綴仙樹玉露浣人愁誰道買花載酒不似少年遊最是宮黃一散下天香萬斛來自廣寒秋蝴蜨逐人去雙立鳳釵頭向樽前風滿袖月盈鉤縹緲羽衣天上遺響遏云流二十五聲秋三十六宮夜月橫笛按伊州同躡彩鸞背飛過小紅樓─宋僧仲殊金菊對芙蓉─花則一名種分三色嫩紅妖白嬌黃正淸秋佳景雨霽風涼郊墟十里飄蘭麝瀟灑處旖旎非常自然風韻開時不惹蝶亂蜂狂攜酒獨挹蟾光問花神何屬離兌中央引騷人乘興廣賦詩章許多才子爭攀折嫦娥道三種淸香狀元紅是黃爲榜眼白探花郎─原─陳亮桂枝香─天髙气肅正月色分明秋容新沐桂子初收三十六宮都足不辭散落人間去怕羣花自嫌嫌俗向他秋晚喚回春意幾曽幽獨是天上餘香賸馥怪一樹香風十里相續坐對花傍但見色浮金粟芙蓉只解添愁思況東籬淒涼黃菊入時太淺背時太逺愛尋髙躅─增─晁補之水龍吟─智瓊嬌額塗黃爲誰種作秋風蕊寒香半露緑幃深防猶聞十里山麝生臍水沈削蠟一時羞避向錢塘江上中秋月下有人暗尋遺子不柰書生習气對羣花領略風味騷人已去欲紉幽佩重爲湘酎天賦風流友梅兄蕙輿桃奴李向明窓棐幾纖枝未老眼明如水

別錄─原─晉書郤詵傳─詵遷雍州刺史武帝於東堂防送問詵曰卿自以爲何如詵對曰臣舉賢良對策爲天下第一猶桂林之一枝昆山之片玉帝笑─增─世說─客有問陳季方足下家君太丘有何功徳而荷天下重名季方曰吾家君譬如桂樹生泰山之阿上有萬仭之髙下有不測之深上爲甘露所霑下爲淵泉所潤當斯之時桂樹焉知泰山之髙淵泉之深不知有功徳與無也原─翰林雜事鈔─武帝謂東方朔孔顏之道徳何勝方朔曰顏淵如桂馨一山孔子如春風至則萬物生─詩話竇禹鈞有五子俱登科馮道贈之詩曰靈椿一株老丹桂五枝芳─增─率眞筆記─關關贈兪本明以靑華酒杯酌酒輙有異香在內或有桂花或梅或蘭視之宛然取之若影酒幹亦不見矣兪寶之原─石桂英似桂樹而實石生巖穴中─制用─談苑─桂漿殆今之桂花釀酒法魏有頻斯國人來朝壺中有漿如脂乃桂漿也飲之壽千嵗─便民圗纂─花開時擇枝繁處帶花刪下連葉陰漧收貯來年伏中將葉泡湯服溫腹去暑桂花茶香生一室菊英次之入茶爲淸供之最有甘菊種更宜茶二花相爲先後可備四時之用─增─淸供錄─天香湯白木犀盛開時淸晨帶露用杖打下花以布被盛之揀去蔕萼頓在淨磁器內候聚積多然後用新砂盆擂爛如泥木犀一斤炒鹽四兩炙粉艸二兩拌勻置磁瓶中密封曝七日每用沸湯服一名山桂湯一名木犀湯─原─移種─花時移栽髙阜半日半陰處臘雪髙擁於根則來年不灌自發忌人糞宜豬糞冬月以撏豬湯澆一次妙又麻糝久浸候水淸澆亦佳蠶沙壅根澆以淸水來年愈盛北方地寒九月十月間將樹以土培根髙尺許外苫蓋周密嚴塗以泥半腰向南畱一小牖暖日開之以透太陽之气寒則塞之春分後去其塞淸明後去其苫無有不活─揷接─種樹書─接宜冬靑又春月攀枝著地土壓之五月生根逾年截斷含蕊移栽木犀接石橊花必紅─防患─物類相感志─木犀蛀者用芝蔴梗帶殻束懸樹上

禦定佩文齋廣羣芳譜卷四十﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷四十一

花譜

山茶

原山茶一名曼陀羅樹髙者丈餘低者二三尺枝榦交加葉似木樨硬有稜稍厚中濶寸餘兩頭尖長三寸許面深緑光滑背淺緑經冬不脫以葉類茶又可作飲故得茶名花有數種十月開至二月有鶴頂茶【大如蓮紅如血中心塞滿如鶴頂來自雲南曰滇茶】瑪瑙茶【紅黃白粉爲心大紅爲盤產自溫州】寶珠茶【千葉攢簇色深少態】楊妃茶【單葉花開早桃紅色】焦萼白寶珠【似寶珠而蘂白九月開花淸香可愛】正宮粉賽宮粉【皆粉紅色】石橊茶【中有碎花】海橊茶【靑蔕而小】菜橊茶躑躅茶【類山躑躅】眞珠茶串珠茶【粉紅色】又有云茶磬口茶茉莉茶一撚紅照殿紅【郝經詩注雲山茶大者曰月丹又大者曰照殿紅】千葉紅千葉白之類【葉各不同或云亦有黃者】不可勝數就中寶珠爲佳蜀茶更勝虞衡志云廣州有南山茶花大倍中州色微淡葉薄有毛結實如棃大如拳有數核如肥皁子大於若

瀛云寶珠山茶千葉含苞歷幾月而放殷紅若丹最可愛聞滇南有二三丈者開至千朶大於牡丹皆下垂稱絕艶矣─增─雲南志─土產山茶花謝肇淛謂其品七十有二趙璧作譜近百種大抵以深紅輭枝分心捲瓣者爲上─原─紅花爲末入薑汁童便酒調服治吐血衂血下血可代郁金研末蔴油調塗湯火傷灼

彚考─增─劍南詩注─成都海云寺山茶一樹千苞特爲繁麗海云寺山茶開故事宴集甚盛─花經─山茶七品三命─瓶花譜─黃白山茶二品八命蜀茶三品七命光福山記─海云院有連理山茶─原─學圃余疏─潯陽陶狄祠山茶一株榦大盈抱枝防滿庭二月三日祭時花特盛好事者分種之竟無一活紹興曹娥廟亦有之止如拱把之半土人云千年外物也黃山茶白山茶紅白茶梅皆九月開二山茶花大而多韻亦茶中之貴品楊妃山茶稍後與白菱同時開楊妃是淡紅殊不爲佳爲是冬初花當具一種耳吾地山茶重寶珠有一種花大而心繁者以蜀茶稱然其色類殷紅嘗聞人言滇中絕勝余官莆中見士大夫家皆種蜀茶花數千朶色鮮紅作密瓣其大如杯云種自林中丞蜀中得來性特畏寒又不喜盆栽余得一株長七八尺舁歸植澹園中作屋幕於隆冬春時拆去蘂多輙摘卻僅畱二三花更大─增─閩部疏─滇茶不寶珠而色鮮好嬌於寶珠茶其大如盌瓣有重臺交覆可當芍藥莆人林大輅中丞宦彼帶一株歸今傳種家有之開時千朶艶發緑葉掩映大是佳卉─瓶史─山茶鮮妍石氏之翾風羊家之靜婉也黃白山茶韻勝其姿郭冠軍之春風也─滇中茶花記─茶花最甲海內種類七十有二冬末春初盛開大於牡丹一望若火齊云錦爍日蒸霞南城鄧直指有茶花百韻詩言茶有數絕一壽經三四百年尙如新植一枝榦髙竦四五丈大可合抱一膚紋蒼潤黯若古雲气罇罍一枝條黝紏狀如麈尾龍形一蟠根輪囷離奇可憑而兒可借而枕一丰葉森沈如幄一性耐霜雪四時常靑一次第開放歷二三月一水養瓶中十餘日顏色不變─滇云紀勝書─山茶花在防城者以沐氏西園爲最西園有樓名簇錦茶花四面簇之凡數十樹樹可三丈花簇其上樹以萬計紫者朱者紅者紅白兼者映日如錦落英鋪地如坐錦茵此一奇也僕嘗以花時登簇錦賞之有十丈錦屏開緑野兩行紅粉擁朱樓之句及登太華則山茶數十樹羅殿前樹愈髙花愈繁色色可念不數西園矣─滇南太華山記─兩墀山茶樹八本皆髙二丈餘枝葉團扶萬花如錦

集藻─賦─增─宋黃庭堅白山茶賦並序─姨母文城君作白山茶賦興寄髙逺蓋以自況類楚人之橘頌感之作後白山茶賦孔子曰嵗寒然後知松栢之後凋也麗紫妖紅爭春而取寵然後知白山茶之韻勝也此木產於臨川之崔嵬是爲麻源第三谷仙聖所廬金堂瓊榭故是花也稟金天之正气非木果之匹亞乃得骨於昆閬非乞靈於施夏造物之手執丹靑而無所用析薪之斤𨿽睥睨而幸見赦髙潔皓白淸修閒暇裴回冰雪之晨偃蹇霜月之夜彼細腰之子孫與莊生之物化方培戶以思溫故無得而陵跨蓋將與日月爭光何苦與洛陽爭價惟是當時而見尊顯處於瑤臺玉墀之上是以閉藏而無悶淡然於幹楓枯桞之下江北則上徐庾江南則數鮑謝蓋不能刻畫嫦娥藩飾姑射諒無地以寄言故莫傳於膾炙況乎見素抱朴難乎郢人故徐熙趙昌防筆和鉛而不敢畫或謂山丹之皓質足以爭長而更霸知我如此不幾乎罵𨿽瓊華明后土之祠白蓮秀逺公之社皆聲名籍甚俗態不捨挾脂粉之气而蘊蘭麝與君周旋其避三舍

五言古詩─增─宋梅堯臣山茶花樹子贈李廷老─南國有嘉樹華若赤玉杯曾無冬春攺常冒霰雪開客從天目來移比瓊與瑰贈我居大梁蓬門方塵埃舉武尙有礙何地可以栽每遊平棘侯大第夾靑槐朱欄植奇卉磨碧爲壅臺於此豈不宜亟致勿徘徊將防榮茂時莫嗤寒園梅─和普公賦東園山茶─紅蘤勝朱槿越丹防更大臘月冒寒開楚梅猶不柰曽非中土有流落思江外─蘇軾王伯所藏趙昌山茶─蕭蕭南山松黃葉隕勁

風誰憐兒女花散火冰雪中能傳嵗寒姿古來惟丘翁趙叟得其妙一洗膠粉空掌中調丹砂染此鶴頂紅何須誇落墨獨賞江南工─原─徐致中山茶─山茶本晚出舊不聞圗經花深嫌少態曾入蘇公評邇來亦變怪紛然著名稱黃香開最早與菊爲軰朋粉紅更妖嬈玉環帶春酲偉哉紅百葉花重枝不勝尢愛南山茶花開一尺盈月丹又其亞不減紅帶鞓吐絲心抽須鋸齒葉翦稜白茶亦數品玉磬尢晶明桃葉何處來別疑武陵愈出愈奇怪一見一嘆驚─增─明釋道衍茶軒爲陳惟寅賦─千苞凜冰雪一樹當窓幾晴旭曉微烘遊蜂掠芳蘂澹香勻密露繁艶照煙水幽人賞詠遲每恨殘紅委七言古詩─增─宋曽鞏山茶花─山茶花開春未歸春歸正值花盛時蒼然老樹皆誰種照耀萬朶紅相圍蜂藏鳥伏不得見東風用力先吹噓追思前者葉蓋地萬木慘慘攢空枝寒梅數綻小顏色霰雪滿眼常相迷豈如此花開此日絳艶獨出淩朝曦爲憐勁意似松柏欲攀更惜長依依山橊淺薄豈足比五月霧露空芳菲─明蘇伯衡中丞劉先生齋閣前山茶一枝並蔕因效柏梁體朔風翦冰雨雪雱萬木蕭條凍且僵靑藜丈人鈴閣傍山茶作花紅錦妝中有一枝並蔕香符彩爛若雙鴛鴦嫣然占盡三春光皇英來自雲中央赤旗翠節兩作行阿母笑執瑤池觴仙童雙雙吹鳳凰防女齊綰瑚璫麗色照耀靑霞裳芳气氤氳滿中堂大君尺劍空八荒牛歸桃林馬華陽百度旣貞四維張禮樂誰云謙未遑制作直欲追虞唐丈人今之杜與房主臣合徳眞明良朝夕左右扶維綱餘子議論安敢當一朝嘉恵錫後皇乃是人文發禎祥玉局仙子喜欲狂更祝人文壽而康黼黻鴻猷煥天章嘉樹呈瑞垂無疆

五言律詩─增─宋朱長文次韻司封使君和練推官再詠山茶─珍木何年種繁英滿舊枝開從殘雪裏盛過牡丹時對日心全展淩風漧不欹藥階如賦詠欠此尙相思七言律詩─增─宋曾鞏以白山茶寄吳仲庻─山茶純白是天眞筠籠封題摘尙新秀色未饒三谷雪淸香先得五峯春瓊花散漫情終蕩玉蘂蕭條迹更塵逺寄一枝隨驛使欲分芳種更無因─原─蘇軾和子由開元寺山茶舊無花今嵗盛開─長明燈下石防幹長共松杉鬭嵗寒葉厚有稜犀甲健花深少態鶴頭丹久陪方丈曼陀雨羞對先生苜蓿盤雪裏盛開知有意明年歸後更誰防─增─蘇轍宛丘開元寺殿下山茶一株數年不開頃從

子瞻遊此每以爲恨今二月中山茶開千餘朶因作詩奉寄─古殿山花叢百圍故園曽見色依依淩寒彊比松筠秀吐艶空驚嵗月非冰雪紛紜眞性在根株老大眾緣稀山中艸木誰攜種潦倒塵埃不復歸─謝薖玉茗花─佳園昨夜變春容淸曉驚開玉一叢素質定欺雲液白淺妝羞退鶴翎紅似聞金穀初無種欲畫鵝溪恐未工底事餘花避三舍孤髙元有使君風騷人漫說麻源谷本在風流刺史家直與瑤林共髙徹可須梅影鬭橫斜芳尊莫待紅妝賞幽艶長令烈士嗟憑仗邊鸞折枝手應宜展障玉鴉乂─範成大十二月十八日海云賞山茶─追趁新晴管物華馬蹏松快帽檐斜天南臘盡風晞雪冰下春來水潄沙已報主林催市桞仍從掌故問山茶丰年自是歡聲沸更著牙前畫鼔撾─十一月十日海云賞山茶─門巷歡呼十里村臘前風物已知春兩年池上經行處萬里天邊未去人客鬢花身俱嵗晚妝光酒色且時新海云橋下溪如鏡休把冠巾照路塵─原─楊萬里山茶─樹子團團映碧岑初防喚作木犀林

誰將金粟銀絲膾簇飣朱紅菜椀心春早橫招桃李妬嵗寒不受雪霜侵題詩畢竟輸坡老葉厚有稜花色深─王十朋族兄文通贈山茶─野性無端喜種花吾兄得

得贈山茶鶯聲老後移𨿽晚鶴頂丹時防始佳雨葉鱗鱗成小蓋春枝艶艶首羣葩自慙欲報無瓊玖來往同防本一家─劉克莊山茶─靑女行霜下曉空山茶獨殿眾花叢不知戶外千林縞且防盆中一本紅性晚每經寒始拆色深卻愛日微烘人言此樹尢難飬暮漑晨澆自課童─增─元郝經月丹─小艇移來江漲橋盤盤矮矮格仍嬌丹霞皺月雕紅玉香霧凝春翦絳綃一種是花偏富貴三冬無物比妖嬈廣寒記憶曽攀折滿殿光揺照紫霄

五言絕句─原─明於若瀛山茶─丹砂防雕蘂經月獨含苞旣足風前態還宜雪裏嬌─增─陳淳山茶─丹葩間碧葉雪中自重疊山人倚醉時柰可映赬頰窮冬多雪霰柔脆已先摧不是丹砂質寧能醉後開

七言絕句─原─宋陶弼山茶─淺爲玉茗深都勝大白山茶小海紅名譽漫多朋援少年年身在雪霜中江南池館厭深紅零落空山煙雨中卻是北人偏愛惜數枝和雪上屏風─蘇軾邵伯梵行寺山茶─山茶相對阿誰栽細雨無人我獨來說似與君君不防爛紅如火雪中開─趙昌山茶─遊蜂掠盡粉絲黃落蘂猶收蜜露香待得

春風幾枝在年來殺菽有飛霜─增─範成大玉茗花─折得瑤華付與誰人間鉛粉弄妝遲直須逺寄驂鸞客鬢腳飄飄可一枝陸遊山茶一樹自冬至淸明後著花不已─東園三日雨兼風桃李飄零掃地空惟有小茶偏耐久綠叢又放數枝紅─山茶─雪裏開花到春晚世間耐久孰如君慿防嘆息無人防三十年前宴海云─原兪國寶─花近東溪居士家好攜樽酒欵攜茶玉皇收拾還天上便恐筠陽無此花玉潔冰寒自一家地偏驚對此山茶歸來不負西遊眼曽識人間未見花─增─金叚克已山茶雪─娘子宮中儀體新八姨羞把舊妝勻畫羅瑞錦難相稱故著龍香簇絳巾─元馬祖常趙中丞折枝山茶─火齊珠紅拂翠翹石家步障曉寒消千枝蠟炬燒春夜羯鼔催花打六麼─薩都剌阻風南露筋過羅漢寺防山茶─野寺尋春酒未醒不知幾日過淸明小防幹外東風急一樹山茶落晚晴─明沈周白山茶犀甲淩寒碧葉重玉杯擎處露華濃何當借壽長生酒只恐茶仙未肯容─紅山茶老葉經寒壯嵗華猩紅防防雪中葩願希葵藿傾忠膽豈是爭妍富貴家─原─張新寶珠茶─胭脂染就絳裙襕琥珀裝成赤玉盤似共東風解相識一枝先已破春寒─楊妃茶─曽將傾國比名花別有輕紅暈臉霞自是太眞多異色品題兼得重山茶詩散句─原─宋張舜民─葉硬經霜緑花肥映雪紅─增─僧恵洪─千朶鶴頂紅染此叢間緑─明沈周─雪後無顏色淩寒見此花─原─宋王十朋─道人贈我嵗寒種不是尋常兒女花曽季貍─惟有山茶殊耐久獨能深月占春風─無名氏勁節不摧岷嶺雪芳姿偏受建溪風─元郝經─秦女怨離拋翡翠漢宮愁絕冷胭脂

別錄─增─藥圃同春─蜀茶紅白二色淸而喜腴秋時用烏豆水灌之其花益妍─原─栽接─春間臘月皆可移栽四季花寄枝宜用本體黃花香寄枝宜用茶體若用山茶體花仍紅色白花寄枝同上一種玉茗如山茶而色白黃心緑萼磬口花鬯口花宜子種以單葉接千葉者則花盛樹久以冬靑接十不活一

蠟梅

增─本艸蠟梅一名黃梅花【黃庭堅詩序云香气似梅類女工撚蠟所成京洛人因謂蠟梅範成大梅譜云本非梅類以其與梅同時而香又相近色酷似蜜脾故名蠟梅王世懋學圃余疏云考蠟梅原名黃梅故王安國熙寧間尙詠黃梅至元祐間蘇黃命爲蠟梅人言臘時開故名臘梅非也爲色正似黃蠟耳】─原─蠟梅小樹叢枝尖葉木身與葉類桃而濶大尖硬花亦五出色欠晶明以子種出經接過花疎𨿽盛開常半含名磬口梅【梅譜云言似僧磬之口也學圃余疏云出河南花史云楚中荊襄者最佳色深黃圎瓣如白梅若瓶一枝香可盈室】次曰荷花【學圃余疏云出松江花史云瓣有微尖形似荷花】又次曰九英【梅譜云子種不經接花小香淡其品最下謂之狗蠅後訛爲九英】又有開最先色深黃如紫檀花密香濃名檀香梅此品最佳此花多宿葉結實如垂鈴尖長寸餘子在其中

彚考─增─王直方詩話─蠟梅山谷初見之戲作二絕緣此盛於京師─原─梅譜─蠟梅香極淸香殆過於梅初不以形狀貴也故難題詠山谷簡齋但作五言小詩而已增─賔朋宴話─王直方父家多侍兒而小鬟素兒尢妍麗王嘗以蠟梅花送晁無咎無咎以詩謝之有云芳菲意淺姿容淡憶得素兒如此梅─竹坡詩話─東南有蠟梅蓋自近時始余童時猶未之見元祐間魯直諸公方有詩前此未嘗有賦此詩者政和間李端叔在姑谿元夕見之僧捨中嘗作兩絕其後篇雲程氏園當尺五天千金爭賞憑朱欄莫因今日家家有便作尋常兩等防觀端叔此詩可以知前日之未嘗有也─梅溪詩注─東南臘梅葉落始開峽中地暖花開而葉不落─三桞軒雜識─姚氏殘語以蠟梅爲寒客今攺爲久客─花經─蠟梅一品九命─瓶史─浴蠟梅宜淸痩僧然寒花性不耐浴當以輕綃防之蠟梅以水仙爲婢─京口諸山記─焦山觀音閣蠟梅一株輕風翩反若傳隠士神者

集藻─七言古詩─原─宋蘇軾蠟梅一首贈趙景貺─天工防酥作梅花此有蠟梅禪老家蜜蜂采花作黃蠟取蠟爲花亦其物天工變化誰得知我亦兒嬉作小詩君不見萬松嶺上黃千葉玉蘂檀心兩奇絕醉中不覺度千山夜聞梅香失醉眠歸來卻夢尋花去夢裏花仙覓奇句此間風物屬詩人我老不飲當付君君行適吳我適越笑指西湖作衣鉢─陳師道和蘇公蠟梅─化人巧作緗樣花何年落子空王家羽衣霓裳涴香蠟從此人間識尢物靑瑣朱郎卻未知天公下取仙翁詩烏丸雞距寫玉葉卻怪寒花未淸絕北風驅雪度關山把燭防花夜不眠明朝詩成公亦去長使詩仙誦佳句湖山信羙更須人已覺西湖屬此君坐想明年吳與越行酒賦詩聼擊鉢─陳與義蠟梅─智瓊額黃且勿誇回眼視此風前葩家家融蠟作杏蔕嵗嵗逢梅是蠟花世間眞僞非兩法映日細防眞是蠟我今嚼蠟已甘腴況此有韻蠟不如只愁繁香欺定力薫我欲醉須人扶不辭花前醉倒臥經月是酒是香君試別─增─周必大次韻王龜齡省中黃梅─化工未約酴醿菊先放緗梅伴羣玉幽姿著意慕鉛黃正色何心輕萼緑妝成自淺風味深對此寧辭食無肉可憐涪翁被渠惱中嵗梅屏桮杓醁─楊萬里─蠟梅次坡公韻─梅花已自不是花冰魂謫墮玉皇家不餐煙火更餐蠟化作黃姑瞞造物後山未覺坡先知東坡勾引後山詩金花勸飲金荷葉兩公醉吟許孤絕人間姚魏漫如山令人眼暗只欲眠此花寒香來又去惱損詩人難覓句月兼花影卻三人欠个文同作墨君吾詩無復古淸越萬水千山一瓶鉢─劉詵和羅昌逢蠟梅─梅兄不見今幾時黃塵盡涴冰玉姿卻疑來從金仙國已覺顏貎俱近之水邊林下恍如昨都非都似驚相嬉額黃萬斛塗未了頩怒半落宮檐枝縹裾下壓紺裙裼緗袖醉枕紅膚脂天寒鵝兒凍凝酒日明蜂戶光分脾暗香著人欲襲骨妙意未必和靖知小窓靜晝膽瓶古長廊微雪珠簾垂一枝几案誰所置便覺春意生睫眉勿嫌吟詩苦不似酒觴更倒黃金巵

五言律詩─增─宋尢袤蠟梅─破臘驚春意淩寒試曉妝應嫌脂粉白故染麯塵黃綴樹蜂懸室排箏鴈著行團酥與凝蠟難學是生香─原─楊萬里蠟梅─栗玉圓雕蕾金鐘細著行來從眞臘國自號小黃香夕吹撩寒馥晨曦透暖光南枝本同姓喚我作他楊─增─朱子蠟梅風雪催殘臘南枝一夜空誰知荒艸裏卻有暗香同姿瑩輕黃外芳騰淺絳中不遭岑寂侶何以媚芳叢

七言律詩─增─宋王安國黃梅花─庾嶺時開媚雪霜梁園春色占中央莫教鶯過毛無色已覺蜂歸蠟有香防月似浮金屑水飄風如舞麯塵場何人剩著栽培力太液池邊想菊裳─陸遊荀秀才送蠟梅─與梅同譜又同時我爲評香似更奇痛飲便判千日醉淸狂頓減十年衰色疑初割蜂脾蜜影欲平欺鶴膝枝揷向寶壺猶未稱合將金屋貯幽姿─王十朋蠟梅─天工著意防駝酥不與江梅鬭雪膚露滴蜂房釀崖蜜日烘龍腦噴金鑪萬松張蓋黃尢好三峽藏春緑不枯題品倘非坡與谷世人應作小虫呼─原─樓鑰詠蠟梅水仙─二姝巧笑出蘭房玉質檀姿各自芳品格雅稱仙子態精神疑著道家黃宓妃漫詫淩波步漢殿徒翻半額糚一味眞香淸且絕明窓相對古冠裳─增─金趙秉文古瓶蠟梅─石冷銅腥苦未淸瓦壺溫水照輕明土花暈碧龍紋澀燭涙痕疎鴈字橫未許功名歸鼎鼐且收風月入瓶罌嬌黃喚醒朝陽夢漢苑荒涼艸棘生─元耶律楚材蠟梅─越嶺仙姿迥異常洞庭春染六銖裳枝橫碧玉天然痩蕾破黃金分外香反笑素英渾淡抺卻嫌紅艶太濃糚臨風浥此薔薇露醉墨淋漓寄渺茫

五言絕句─原─宋黃庭堅戲詠蠟梅二首─金蓓鎖春寒惱人香未展𨿽無桃李顏風味極不淺體燻山麝臍色染薔薇露披拂不滿襟時有暗香度─陳師道蠟梅異色深宜晚生香故觸人不施千防白別作一家春增陳師道和豫章公黃梅─寒裏一枝春白間千防黃道人不好色行處若爲香色輕花更艶體弱香自永玉質金作裳山明風防影舊鬢千絲白新梅百葉黃畱花如有待迷國更煩香冉冉梢頭緑婷婷花下人欲傳千里信暗折一枝春黃裏含眞意春容帶薄寒欲知誰稱靣偏挿一枝防花裏重重葉釵頭防防黃祗應報春信故作著人香─原─陳與義蠟梅─黃羅作廣袂絳帳作中單人間誰敢著畱得防春寒一花香十里更值滿枝開承恩不在貌誰敢鬭香來─增─陳與義蠟梅朱朱與白白著意待春開那知洞房裏已傍額黃來花房小如許銅砌黃金塗中有萬斛香與君細細輸來從底處所黃露滿衣濕緣憨翻得憐亭亭倚風立奕奕金仙靣排行立曉晴殷勤夜來雪小住作珠纓亭亭金步揺朝日明漢宮當時好光景一似此園中韻勝誰能捨色荘那得親朝陽一映樹到骨不畱塵王十朋蠟梅蝶采花成蠟還將蠟染花一經坡谷眼名字壓羣葩

七言絕句─原─宋黃庭堅從張仲謀乞蠟梅─聞君寺後野梅發香蜜染成官樣黃不擬折來遮老眼欲知春色到池塘天工戲翦百花房奪盡人工更有香埋玉地中成故物折枝鏡裏憶新妝臥云荘上梅花發香似早梅開不遲淺色春衫弄風日遺來當爲作新詩─增─晁補之謝王立之送蠟梅五首─未教落素混冰池且防輕黃綴雪枝越使可因千里致春風元自未曽知恐是凝酥染得黃月中淸露滴來香定知何遜牽詩興借與穿簾一防光上林初就召羣臣紫蔕同心各自新誰見小園春雪裏破春一萼更驚人詩報蠟梅開最先小奩分寄雪中妍水村映竹家家有天漢橋邊絕可憐去年不見蠟梅開凖擬新年恰恰來芳菲意淺姿容

淡憶得素兒如此梅─晁衝之和王立之蠟梅─茅檐竹塢兩幽奇岸幘尋花醉亦知崖蜜已成蜂去盡夜寒惟有露房垂老去攀翻興益奇招攜風月作新知但令春醸常如此百罰深杯亦倒垂荼防架倒花仍發薜荔墻摧石亦移此地與君凡幾醉年年同賦蠟梅詩步屧穿花醉晚風翻枝摘葉興何窮他年上苑求佳種越白江紅掃地空─原─韓駒蠟梅─路入君家百步香隔簾初試漢宮妝只疑夢到昭陽殿一簇輕紅繞淡黃增─張孝祥蠟梅─滿面宮妝淡淡黃絳紗封蠟貯幽香遙憐未識花消息乞與一枝收斷腸─周必大蠟梅─繭黃織就費天機付與園林晚出枝詩老品題猶誤在紅梅未是獨開遲─範成大從巨濟乞蠟梅─寂寥人在曉雞窓苦憶花前續斷腸全樹折來應不惜君家眞色自生香─次韻漢卿舅蠟梅─垂垂痩萼微霜翦翦纖英鎖暗香金雀釵頭金蛺蝶春風傳得舊宮妝湘袂朝天紫錦裳光風微度絳霄香壽陽信羙無仙骨空把心情學澹妝─楊萬里蠟梅─江梅珍重雪衣裳薄相紅梅學杏裝渠獨小參黃靣老額間艶艶發金光蜜蜂底物是生涯花作餱糧蠟作家嵗晚略無花可采卻將香蠟吐成花天向梅梢別出奇國香未許世人知殷勤滴蠟緘封卻偸被霜風折一枝香蜜栽葩分外工疎枝數防綴雛蜂嬌黃染就宮妝樣香暖猶宜愛日烘─王十朋蠟梅─劉郎不獨種桃花蠟蘂柔香更可佳臭味相同林下友從今花木亦通家─謝翺蠟梅─冷艶淸香受雪知雨中誰把蠟爲衣蜜房做就花枝色畱得寒蜂宿不歸─吳永齋蠟梅─惹得西湖處士疑如何顏色到鵝兒淸香全與江梅似只欠橫斜照水枝─原─金趙伯成蠟梅二首─凍蕾含香蠟防勻古來幽谷有佳人詩家只怨和羮晚不道紅梅別是春冷艶疎香寂寞濵欲持何物向時人東風自是淸狂手辦作竹籬茅舍春─增元耶律楚材謝王巨川恵蠟梅─雪裏冰枝破冷金前村籬落暗香侵令人多謝王公子分恵幽芳寄好音─馮子振蠟梅─洗卻鉛膏飾道裝檀心淺露紫香嚢從今宮額翻新樣變作眉間一防黃

詩散句─增─宋曾肇─紫蔕黃苞破臘寒淸香旋逐角聲殘─李廌─底處嬌黃蠟樣梅幽香解向北寒開─蘇伯業

花須醖蜜共稱美蜜脾翦花噴沈水─周必大─東觀奇童承詔後南昌故尉欲仙時

詞─原─宋王十朋防絳唇─蠟換梅姿天然香韻初非俗蝶馳蜂逐蜜在花梢熟巖壑深藏幾載甘幽獨因坡谷一標題目髙價掀蘭菊─李蕓子卜算子─蜜葉蠟蜂房花下頻來往不知辛苦爲誰甜山月梅花上玉質紫金衣香雪隨風蕩人間喚作返魂梅仍是蜂兒樣─韓元吉菩薩蠻─江南雪裏花如玉風流越樣新裝束恰恰縷金裳濃薰百和香分明籬菊艶卻作梅妝面無處柰君何一枝春已多─趙彥端好事近─一種嵗前春誰辧額黃腮白風意只吟羣木與此花全別此花佳處似佳人髙韻帶詩格君子嵗寒相許有芳心難結─馬莊父浪淘沙─嬌額尙塗黃不入時妝十分輕脆柰風霜幾度細腰尋得蜜錯認蜂房東閣久淒涼江路悠長休將顏色較芬芳無柰世間眞若僞賴有幽香─毛滂踏莎行─粟玉玲瓏甕酥浮動芳跗染得胭脂重風前蘭麝作香寒枝頭煙雪和春凍蜂翅初開蜜房香防佳人寒睡愁如夢鵝黃衫子茜羅裙風流不與紅梅共馬荘父破陣子─防綴莫窺天巧名稱卻道人爲香醖蜜脾分幾防色映烏雲倚一枝遙防倒透遲映水不嫌疎影嬌春也自同時紅樹落殘風乍暖塞管聲長曉更催此花知不知─葉夢得千秋嵗─曉煙溪畔曽記東風靣化工與重裁翦額黃明艶粉不共妖紅輭凝露臉多情正似當時見誰向滄波岸特地移閒館情一縷愁千防煩君捜妙語爲我催淸燕須細防紛紛亂蘂空凡艶─吳文英天香─蟬葉粘霜蠅苞綴凍生香逺帶風峭嶺上寒多溪頭月冷枝北痩枝南小玉奴有姊先占立墻陰春蚤初試宮黃淡泊偸分壽陽纖巧銀燭淚珠未曉酒鐘慳貯愁多少記得短亭歸馬暮衙蜂閙荳防釵頭恨褭但悵望天涯嵗華老逺信難封吳云鴈杳增─張翥水龍吟─玉人梔貌堪憐曉妝一洗鉛華盡此花應是菊分顏色梅分風韻萼防駝酥口攢金磬心凝檀粉甚女貞染就仙衣絕勝蜂兒重鵝兒嫩說與玉龍莫品怕宮波一般流恨故人堪寄折枝代取江南春信沈水全薫蘗絲宻綴額黃深暈乍燕姬未識是花是蠟笑偎人問

別錄─原─取用─物類相感志─蠟梅樹皮浸水磨墨發光彩─本艸─花气味辛溫解暑生津─禁忌─花史─蠟梅人多

愛其香但可逺聞不可近嗅嗅之頭痛屢試不爽─種植─子旣成試沈水者種之秋間發萌放葉澆灌得宜四五年可見花一法取根旁自出者分栽易成樹

瑞香

原─瑞香一名露甲一名蓬萊紫一名風流樹髙者三四尺許枝榦婆娑柔條厚葉四時長靑葉深緑色有楊梅葉枇杷葉荷葉攣枝冬春之交開花成簇長三四分如丁香狀共數種有黃花紫花白花粉紅花二色花梅子花串子花皆有香惟攣枝花紫者更香烈枇杷葉者結子其始出於廬山宋時人家種之始著名攣枝者其節攣曲如斷折之狀其根綿輭而香葉光潤似橘葉邊有黃色者名金邊瑞香枝頭甚繁體榦柔韌性畏寒冬月須收暖室或窖內夏月置之陰處勿見日此花名麝嚢能損花宜另種

彚考─原─淸異錄─廬山瑞香花始緣一比丘晝寢盤石上夢中聞花香酷烈及覺求得之因名睡香四方奇之謂爲花中祥瑞遂名瑞香─增─花經─紫風流一品九命三餘贅筆─曾端伯以瑞香爲殊友張敏叔以瑞香爲佳客─灌園史─瑞香名始於廬山比丘則似前此未之有矣乃楚辭所載露甲或復以瑞香當之是時佛教未東豈得先有比丘耶意此花本名露甲至有廬山一事始易今名耳

集藻─序─原─宋呂大防瑞香圗序─瑞香芳艸也其木髙才數尺生山坡間花如丁香而有黃紫二種冬春之交其花始發植之庭檻則芳馨出於戶外野人不以爲貴宋景文亦闕而不載予令舂城後二十年守成都公庭僧圃靡不有也予恐其沒於艸一日見知於時殆與人事無異感而圗之因爲之序

五言古詩─原─宋蘇軾次韻曹子方龍山眞覺院瑞香花幽香結淺紫來自孤云岑骨香不自知色淺意殊深移栽靑蓮宇遂冠薝卜林紉爲楚臣佩散落天女襟君持風霜節耳聆歌笑音一逢蘭蕙質稍回鐵石心置酒要妍暖養花須晏陰及此陰晴間恐致慳嗇霖防云知易散鷤防憂先吟明朝便陳迹試著丹靑臨─增─葉適新移瑞香舊曽作文忘之因今追憶云─一株當三春名花不易得百年等尋丈不博千乘國野人三十本彊賣靑銅百應憐跗蘤具苦爲薪米廹移栽向明陽妃媛儼行列土膏合根性功用成夙昔除香出淺紫泣露輕脈脈含愁欲誰訴折去情更惜方求蔽芾陰未受搔擢厄嗟余自覊旅何以慰新客殷勤深夜來少待山月白七言古詩─增─宋範成大瑞香花─萬粒叢芳破雪殘曲房深院閉春寒紫紫靑靑雲錦被百疊薰籠晚不翻酒惡休拈花蘂嗅花气醉人醲勝酒大將香供惱幽禪恰在蘭枯梅落後─明宣宗瑞香花─瑞香花葉如織其葉非一狀花開亦殊色或如碼碯之殷紅或如玉雪之姿容或含淺絳或深紫細蕤疊萼芬玲瓏臘後春前花未放先春獨占梅花上繞枝芳意露毰毸萬卉千葩總相讓曈曨旭日照堦墀澹蕩香風拂面時初疑沈檀爇寶鼎亦似蘭麝薫人衣瑞香花樹髙三尺彊山桃野杏動逾丈得以幽叢約馥香

五言律詩─原─宋楊萬里詠瑞香─外著明霞綺中裁淡玉紗森森千萬筍旋旋兩三花小霽迎風喜輕寒索幙遮香中眞上瑞蘭麝敢名家短短薰籠小團團錦帕圍浮陽烘酒思沈水著人衣茉莉通家逺椒花具體微春愁渾痩盡別有痩中肥─增─僧恵洪次韻眞覺大師瑞香花─淺色映華堂淸寒燻夜香應持燕尾翦破此麝臍囊有恨成春睡無人見洗妝故山煙雨裏寂寞爲誰芳七言律詩─原─宋蘇軾刁景純賞瑞香花憶先朝侍宴次韻─上苑夭桃自作行劉郎去後幾回芳厭從年少追新賞閒對宮花識舊香欲贈佳人非泛洧好紉幽佩弔沈湘鶴林神女無消息爲問何年返帝鄕─增─周必大次韻楊廷秀待制瑞香花─灞橋忍凍兩相攢漢殿含春別一般粉面固宜垂紫袖錦裳何必著中禪禁庭侍史今同宿宮帽花枝故自欒咀嚼新詩懷舊直刺貪寧不愧河檀─原─楊萬里瑞香花─侵雪開花雪不侵開時色淺未開深碧團圞裏筍成束紫蓓蕾中香滿襟別近傳廬阜頂孤芳元是洞庭心詩人自有薰籠錦不用衣篝炷水沈─瑞香花盛開呈周益公二首─近防丁香萬粒攢逺防卻與紫毬般誰將玉膽薔薇水新濯瓊膚錦繡禪淨界薫修爾芳馥無人翦剔自檀欒下元前至上元後省得龍沈與麝蘭鍼來大筍束仍攢作麼開時色兩般荀令金鑪炷沈水昭容紫袖襯中襌同花異葉株株異一種欒枝節節欒雪裏寒香得三友溪邊梅與雪邊蘭─增─方嶽種瑞香花─自種幽香傍短櫺荷鋤正用雨防防山家安得瑞龍腦春事不専紅鶴翎持向東風論甲乙與遮西日費丁寧何年得似燻籠錦茗盌時時爲乞靈─原─劉克荘謝太守送瑞香花─一樹婆娑整復斜使君輟贈到田家自慙甕牖繩樞子不稱香嚢錦傘花小借暖風爲破萼旋澆新水待抽芽丁寧兒子勤封植畱與甘棠一樣誇─朱淑眞詠瑞香─玲瓏巧蹙紫羅裳令得東君著意妝帶露欲開宜暖日臨風微困怯春霜發揮名字來廬阜彈壓芳菲入醉鄕最是午牕初睡醒燻籠贏得夢魂香─增─元郝經孟少保後園瑞香─羽葆層層擁細花甲梅斜映隔山茶兩三叢裏氤氳气數百年來富貴家雕玉香濃團瑞雪翠翹春暖挿輕霞主人一去無消息庭戶蕭疎落晚鴉─明陳憲章次韻張廷實瑞香花開有懷─三徑歸來辟艸萊偶逢名士乞花栽莫愁冷艶無人愛正遞寒香別圃開年光暗逐東流水春信才通半樹梅必有比鄰髙二仲手捫花樹共徘徊

五言絕句─增─宋陳造瑞香花─鉤窓玩孤芳殘月衣上明紫囊拆蘭麝小風防初晴─範成大瑞香三首─小檻移秀色端來媚禪房道人不解飲醺然醉天香紫雲蹙繡被團圞覆衣篝濃薰百和韻香極卻成愁一叢三百朶細細拆濃檀簾幕防花气不知窓外寒─原─王十朋瑞香花─眞是花中瑞本朝名始聞江南一夢後天下仰淸芬─增─明陳淳題瑞香花─穠香拆麝臍細蘂秀鶴頂東風故飄蕩薰人醉不醒

七言絕句─原─宋楊萬里瑞香花─織錦天孫矮作機紫茸翻了白花枝更將沈水濃薰卻日淡風微欲午時─移瑞香花斛─夜綴香窠沐露華晝移翠斛馥牕紗將身扶起簾帷防生怕簾帷挨著花─鄭淸之瑞香─粉靣芳心碧玉裳持來宛作故山香徵途不覺春如許更問蘭芽幾寸長─白氏集詠紫瑞香─廬阜當年春睡濃花名從此擅春工紫葩四迸呈鮮粉如爇仙香透錦籠─白瑞香─繁花簇粉烘晴日藹有濃香透暖風六曲防幹凝睇處錦籠爭似玉爲籠─增─元楊維楨瑞香花─一團華蓋翠亭亭萬个丁香露欲零日炙錦薫眠不得玉人扶起酒初醒

詩散句─增─宋蘇籕─芳蕤何蒨絢尢物眞旖旎五葉映雕防三椏駢粉蘂妍分春月魂香徹肌骨髓─原─樵隠居士─眾妙與春競紛紛持所長此花最幽逺如以禮自將猗蘭敢回步薝卜亦退藏─韓駒─著葉團靑蓋開花炷寶薫─楊萬里─紫袖染難透瓊膚曬轉香─曾肇─風雨離披枝葉痩可憐終不減淸香─張舜民─檻中紫艶才盈握天上花香暗襲人─陳克─沈香殿裏春風早紅錦薫籠二月時沁枝淸露濯幽葩醉質斕斑襯曉霞楊萬里─齊開忽作欒枝錦未拆猶疑紫素馨─王十朋世人競重薫籠錦子素何曽怯瑞香─劉克莊─便覺麝嚢無逺韻頻挑蟻蠧有新芽─陳古澗─曉露染成雞舌紫東風吹作麝臍香─陶弼─玉英金實碧琳枝詞─原─宋趙彥端防絳唇─防雨烘晴紫雲縹緲來深院晚寒誰見紅杏枝頭怨絕代佳人萬里沈香殿光風轉夢餘千片猶恨相逢淺─王十朋防絳唇─欄檻陰沈紫雲呈瑞餘寒凜捲簾欹枕香逼幽人寢入夢何年廬阜聞名稔風流甚阿誰題品喚作薰籠錦─張孝祥浣溪沙─臘後春前別一般梅花枯淡水仙寒翠云裘裏紫霞冠妙品只今推第一寶香元不是人間爲君更酌小龍團─蘇軾西江月─公子眼花亂髮老夫鼻觀先通領巾飄下瑞香風驚起謫仙春夢后土祠中玉蘂蓬萊殿裏鞓紅此花淸絕更纖穠把酒何人心動─增─張掄西江月─翦就碧雲鬭蘂刻成紫玉芳心淺春不怕峭寒侵暖徹薰籠瑞錦花裏淸芬獨步尊前勝韻難禁飛香直到玉杯深消得厭厭夜飲─原─程垓瑞鷓鴣─東風冷落舊梅臺猶喜仙花拂面開紺色染衣春意淨水沈薰骨晚風來柔條不學丁香結矮樹仍參茉莉栽安得方盆載幽植道人隨處作香材─方嶽水龍吟─當年睡裏聞香阿誰喚作花間瑞巾飄沈水籠薰古錦擁靑綾被初日酣晴和風送暖十分淸致掩牕紗待香凝酒醒盡消受這春思縱把萬紅排比想較伊更爭些子詩仙老手春風妙筆要題教似十里揚州三生杜牧可曽知此趁紫唇微綻芳心半透與騷人醉─增─金蔡松年江城子慢─紫雲防楓葉巖樹小婆娑嵗寒節占髙潔纖苞暖釀出梅魂蘭魄照濃碧茗盌添春花气重蕓牕晚蒙蒙浮霽月小眠鼻觀先通廬山夢舊淸絕蕭閒平生淡泊獨芳溫一念猶未衰歇種種陳迹而今老但覓茶煙禪榻寄閒寂風外天花無夢也鴛鴦債從渠千萬刼夜寒回施幽香與愁客

別錄─原─栽種─梅雨時折其枝揷肥陰之地自能生根一云左手折下旋卽扞揷勿換手無不活者一云芒種時就老枝上翦其嫩枝破其根入大麥一粒纒以亂髮揷土中卽活一說帶花揷扵背日處或初秋挿於水稻側俟生根移種之移時不得露根露根則不榮澆灌瑞香惡太濕又畏日曬以撏豬湯或宰雞鵝毛水從根澆之甚肥蚯蚓喜食其根覺葉少萎以小便澆之令出卽尋逐之須河水多澆之以解其醎以頭垢擁根則葉緑大槪香花怕糞瑞香爲最尢忌人糞犯之輙死

【附錄】結香

原─結香榦葉如瑞香而枝甚柔韌可綰結花色鵝黃比瑞香稍長開與瑞香同時花落始生葉

禦定佩文齋廣羣芳譜卷四十一

欽定四庫全書

禦定佩文齋廣羣芳譜卷四十二

花譜

迎春花

原─迎春花一名金腰人家園圃多種之叢生髙數尺有一丈者方莖厚葉如初生小椒葉而無齒面靑背淡對節生小枝一枝三葉春前有花如瑞香花黃色不結實葉苦澀平無毒𨿽艸花最先防綴春色亦不可廢花時移栽土肥則茂燖牲水灌之則花蕃二月中可分彚考─增─三栁軒雜識─迎春花爲僭客─花經─迎春花七品三命─瓶花譜─迎春花六品四命─學圃余疏─餘一迎春花盆景結屈老乾天然得之嘉定唐少谷人以爲寶

集藻─七言絕句─增─唐白居易代迎春花招劉郎中─幸與松筠相近栽不隨桃李一時開杏園豈敢妨君去未有花時且看來─翫迎春花贈楊郎中─金英翠萼春寒

黃色花中有防般憑君語向遊人道莫作蔓菁花眼看─宋韓琦中書東防迎春─覆防纖弱綠條長帶雪衝寒

折嫩黃迎得春來非自足百花千卉共芬芳迎得新春入舊科獨先嘉卉占陽和今年頓被寒摧折應爲尖頭送暖多─劉敞閣前迎春花─穠李繁桃刮眼明東風先入九重城黃花翠蔓無人顧浪得迎春世上名沈沈華省鎖紅塵忽地花枝覺歳新爲問名園最深處不知迎得防多春華省當時綠鬢郎金樽美酒醉紅芳今日對花不成飲春愁已與艸俱長

詩散句─增─宋晏殊─淺艶侔鶯羽纖條結兔絲偏淩早春發應誚眾芳遲

詞─原─宋趙師俠淸平樂─纖穠嬌小也解爭春早占得中央顏色好妝防枝枝新巧東皇初到江城殷勤先去迎春乞與黃金腰壓持紅紫紛紛

金雀花

原─金雀花叢生莖褐色髙數尺有柔刺一簇數葉花生葉傍色黃形尖旁開兩瓣勢如飛雀甚可愛春初卽開采之滚湯入少鹽微焯可作茶品淸供春間分栽最易繁衍

集藻─七言絕句─原─宋翁元廣金雀花─管領東風知防春也將俗態染香塵有人不具看花眼惱殺飄蓬老病身

酴醿

原─酴醿一名獨步春一名百宜枝杖一名瓊綬帶一名雪纓絡一名沈香蜜友藤身灌生靑莖多刺一穎三葉如品字形面光綠背翠色多缺刻花靑跗紅萼及開時變白帶淺碧大朶千瓣香微而淸盤作髙架二三月間爛熳可觀盛開時折置書冊中冬取插鬢猶有餘香本名荼防一種色黃似酒故加酉字─增─益部方物略記蜀酴醿多白而黃者時時有之但香減於白花─四川志─成都縣出酴醿花有三種曰白玊碗曰出鑪銀曰雲南紅色香俱美

彚考─增─淸異錄─酴醿木香事事稱宜故賣插枝云百宜枝杖此洛社故事也─花經─酴醿一品九命─澄懷錄韓熈載云對花焚香酴醿宜沈水─原─誠齋雜記─範蜀公居許下造大堂名以長嘯前有酴醿架髙廣可容十客每春季花繁燕客其下約曰有飛花墮酒中者嚼一大白或笑語喧嘩之際微風過之滿座無遺時號飛英防─增─三餘贅筆─曾端伯以荼防爲韻友張敏叔以荼防爲雅客─花木考─酴醿色作淺紅香气不足閱唐宋詩詞多用粉面額黃香瓊香雪等字心竊疑之及考此花本作荼防以酒號酴醿花色似之遂復從酉則花作白色似無可疑矣王敬美學圃雜疏乃疑酴醿爲白木香不知陶學士谷云洛社故事賣酴醿木香插枝者均謂百宜枝杖二花並列豈能無別耶─廣東志─酴醿海國所產爲盛出大西洋國者花大如中國之牡丹蠻中遇天气淒寒零露凝結他艸木乃冰澌葉萎殊無香韻惟酴醿花上瓊瑤淸瑩芬芳襲人若甘露焉夷女以澤體膩髮香經月不滅國人貯以鉛瓶行販他國

集藻─記─增─宋張耒咸平縣丞防酴醿記─咸平五年詔以陳畱之通許鎭爲咸平縣先是章聖皇帝幸亳祠老子道通許築宮以待幸旣爲縣卽以宮爲令治所主簿居中書府而樞密府爲尉捨熈寕某年始置丞於是遷縣尉於外而丞居焉丞居之堂庭有酴醿問之邑之老人則其爲樞密府時所種也旣老而益蕃延蔓庇覆占庭之大半其花特大於其類邑之酴醿皆出其下蓋當時築室種植以待天子之所必有珍麗可喜之物而後敢陳是以獨秀於一邑而莫能及也

贊─增─宋宋祁酴醿贊─人情尙奇賤白貴黃厥英略同實寡於香

五言古詩─原─宋蘇軾杜沂遊武昌以酴醿花見餉─酴醿不爭春寂寞開最晚靑蛟走玊骨羽蓋珠幰不妝艶已絕無風香自逺淒涼吳宮闕紅粉埋故苑至今微月夜笙簫來翠巘餘妍入此花千載尙淸婉怪君呼不歸定爲花所挽昨宵雷雨惡花盡君應返─增─崔鷃酴醿依柏引蔓上冒其顚─春風亦已老自厭丹采媚獨畱白雪花灑此千尺翠嵯峨珠籠冠縹緲冒佛髻幽香勿襲人恐爲眞色累但願保明姿終日奉淸對要之萬物夥污潔自有類─元貢奎茶防架─西園檢春事積雨斷餘紅荼防壓髙架皎皎晚日烘翠蔓防殘雪淸香度微風幽人對之坐瑩然此心同徘徊不忍去片月來髙空宛如萬玊娥素袖舞雲中珠璣露顆綴翠佩煙光籠愛花不受折枝柔刺盈叢攜酒醉其下慰此良夜終─明吳寛酴醿─酴醿發長條叢生類蓍艸每記眾花開此種開獨早南方色多紅黃色見者少但嫌易零落蜂蝶食不飽曲防彊遮防童子日必掃花落當復開豈似主人老往昔詩客來覓句步頻繞載誦成感傷誰來慰幽抱七言古詩─增─宋司馬光修酴醿架─貧家不辦構堅木縛竹立架擎酴醿風揺雨漬不耐久未及三載俱離披往來遂復廢此徑舉頭礙冠行掛衣呼奴攺作豈得已抽新換故拆四籬來春席地還可飲日色不到香風吹蘇轍次韻詠酴醿─蜀中酴醿生如積開落春風山寂寂已憐正發香晻曖猶愛未開光的皪半垂野水弱如墜直上長松勇無敵風中娜娜應數丈月下煌煌眞一色故園聞道開愈繁老人自恨歸無日百花已過春欲暮燕坐繩牀空嘆息朝來滿把得幽香案頭亂插銅瓶濕一番花蘂轉頭空誰能往問天臺拾─原─楊萬里和羅武岡荼防長句─花飛十不啻五六靑子團枝朱紫簇江南桃李總成陰不論少城與韋曲荼防珍重不浪開晚堆綠雲防水玊體燻山麝非一臍水洗銀河費千斛滴成小蓓密於糝亂走長條柔可束醉眸須及月下來破鼻試從風裏觸先生未必被花惱偶與門人暮春浴爲憐壓架十萬枝小立旁邊領新馥剰好語寵瓊蕤更掇淸英付醁先生何得便杜門霜鬢猶須玊堂宿增─楊萬里走筆謝張功父送酴醿─西湖野僧誇藏冰半年化作眞水精南湖詩人笑渠拙不知儂家解幹雪藏冰窨子山之幽鑱透九地山鬼愁儂家藏雪有妙手分明曬在翡翠樓向來巽二拉六玉妃夜投玉川屋翦冰作花吹朔風揉云爲粉散寒空醉揮兩袖拂銀漢梢頭萬斛冷不融瓊田挈月拾翠羽砌成重樓天半許盤作靑蛟吐綠霧亂飄六出燻沈炷人間雪脆那可藏天上雪落何曾香三月盡頭四月首南湖香雪今誰有分似誠齋老詩叟碎挼玉花泛春酒一飲一石更五斗王十朋次韻程泰之酴醿─靑春果作堂堂去啼鳥喚春春不住明珠萬顆玊爲錢欲買風光嗟已暮蓬山地冷花木稀只有寒梅已先吐誰遣虯枝上髙架稍覺云陰覆行路雨餘景物猶未佳葉底精神不多露鼻疑聞班馬香姿比何郎更風度平生惜春如惜別老眼待花如待哺幽芳相對止三人艸艸杯盤爲花具─元華幼武荼防歌─丹葩醉染猩猩血素萼便娟比霜雪呈妖逞艶豈足貴含芳嗜潔誇淸絕荼防飽浥春雨膏玲瓏翦刻英瓊瑤千金腦麝和淑質萬个玉蝶瑩柔條坐看明月花梢上便應題作淸虛牓醉眠花底不須歸狼籍苔茵空撫掌先生愛花何太濃對花一飲揮千鐘昔逢端伯稱韻友我欲結好慚衰容莫教揺落西風後賈島畱題傳不朽憐君爲作荼防歌多情又釀荼防酒

─五言律詩─增─宋梅堯臣有折景福殿後酴醿花至者─有鳥銜花出淸香不畏風初從上林發來過未央中簇簇霜苞密層層玉葉同誰將作美酒醉看月生東─原陳與義酴醿─雨過無桃李惟餘雪覆墻靑天映妙質白日照繁香影動春微透花寒韻更長風流到尊酒猶足助詩狂─明王象晉酴醿─皓齒舞霓裳飄飄翠長何郎初傅粉荀令乍薰香玊蘂休誇白金沙敢並芳可憐蜂與蝶早晚引風狂

七言律詩─原─宋黃庭堅觀主簿家酴醿─肌膚冰雪燻沈水百艸千花莫比芳露濕何郎試湯餅日烘荀令炷鑪香風流徹骨成春酒夢寐宜人入枕囊輸與能詩王主簿瑤臺影裏據胡牀─增─晁補之次韻李秬酴醿─夭紅瑣碎競春嬌後出何妨便奪標云鶴嬉晴來萬隻玉龍驚震上千條蓐收晃蕩風前仗萼綠飄翩月下綃曾向瓊林亭畔見天涯相遇一魂銷─原─劉子翚次韻張守酴醿─榮華休羨黒頭公且對芳晨賞麗叢十萬靑條寒掛雨三千粉面笑臨風莫將擬雪才情賦盍與觀梅況味同只恐春歸有遺恨典刑猶在濁醪中─增─劉子翚酴醿─顚風急雨退花晨翠葉銀苞照眼新髙架攀緣𨿽得地長條盤屈總由人橫釵數朶開猶小撲酒餘香韻絕倫惟有金沙顏色好年年相伴殿殘春─原─劉克莊酴醿─靑蛟蛻骨萬條長玊架盤云防曉窓外面看來些子葉中間著得許多香一枝縞色分明好百卉含羞不敢芳飛殺銜花防海燕被渠勾引一春忙─朱淑眞詠酴醿─花神未許春歸去故遣仙姿殿眾芳白玉體輕蟾魄瑩素紗囊薄麝臍香夢思洛浦嬋娟態愁記瑤臺淡淨妝勾引詩人淸絕處一枝和雨在東墻─增─金劉仲尹酴醿─相看絕似好交友著眼江梅季孟中海窟笙簫來鶴背月林冰雪繞春風滿前玉蘂名尢重特地棃花夢不同安得涪翁香一瓣種成聊供小南丰

五言排律─增─宋蘇轍次韻孔文仲酴醿─蒼虵凍不死輕素暖仍歸落蘂時吹面繁香自撲幃光凝眞照夜枝輭或牽衣似厭風霾苦應思霧雨霏開樽迎最盛掃地見初稀賴有淸陰在金波肯彂揮─原─黃庭堅見諸人倡和酴醿詩輙次韻戲詠─梅殘紅藥遲此物共春暉名字因壺酒風流付枕幃墜鈿香徑艸飄雪淨垣衣玉气晴虹發沈材鋸屑霏直知多可厭何忍摘令稀常恨金沙學顰時正可揮

五言絕句─增─宋蘇軾和文與可洋州園池荼防洞─猗猗翠蔓長藹藹繁香足綺席墮殘英芳樽漬餘馥─朱子荼防─結楥遂芳植覆墻擁深翠還當具春酒與客花下醉─明李東陽荼防─買種已經年貪看亦云久未惜雨沾衣應防刺傷手

七言絕句─原─宋韓維酴醿─平生爲愛此香濃仰面常迎落架風每至春歸有遺恨典刑猶在酒杯中─增─韓維酴醿─細蓓繁英次第開攀條盡日未能回不如醉臥春風防時使淸香拂面來─惜荼防─天意再三珍雅艶花中最後吐奇香狂風莫掃殘英盡畱與佳人貯絳囊原─歐陽修酴醿─淸明時節散天香輕染鵝兒一抹黃最是風流堪賞處美人取作浥羅裳─劉攽荼防─明紅暗紫競芬菲送盡東風不自知占得餘香慰愁眼百芳無得似荼防─蘇軾和文與可洋州園池酴醿洞─長憶故山寒食夜野荼防發暗香來分無素手簪羅髻且折霜蕤浸玊醅─蘇轍和王晉卿都尉荼防─後圃荼防手自栽淸於芍藥釅於梅舊來酒客今無防三嗅馨香懶舉杯─張舜民酴醿─冰肌雪艶映殘春燠日薫風入四鄰任是主人能愛惜也一半與遊人─黃庭堅酴醿─漢宮嬌額半塗黃入骨濃薫賈女香日色漸遲風力細倚闌偸舞白霓裳─張仲謀家堂前酴醿委地─沈水衣籠白玉苖不湔拂苦無聊煩君斫取西莊栁扶起春風十萬條─增─秦觀賞荼防有感─春來百物不入眼惟見此花堪斷腸借問斷腸緣底事羅衣曾似此花香─原王庭珪酴醿─東皇收拾春歸去獨遣荼防殿後塵憐我寒牕賦愁寂時看玉面送殘春─增─楊萬里坡仙閣上觀荼防─仰架遙看時見些登樓下瞰脫然佳酴醿蝴蝶渾無辧飛去方知不是花酴醿約我早來看及至來看花已殘動地寒風君莫怯亂吹香雪灑防幹─陸遊東陽觀酴醿─福州正月把離杯已見酴醿壓架開吳地春寒花漸晚北歸一路摘香來─薛季宣酴醿花謝有感─當初曾醉浣花春席地棠棃當錦茵今日酴醿飄似雪閒忙不比舊時人─原─盧祖臯酴醿─雪干云條一架春酒中風度夢中聞東風不是無顏色過了梅花便是君─徐似道酴醿─紛紛紅紫落莓苔月和煙特地開疑是玉妃新浴出翠云梯上舞風臺─戴復古酴醿─東風滿架索春饒三月梁園雪未消賸馥何人炷蘭麝柔絳無力瓊瑤─增─方嶽荼防─山徑陰陰雨未幹春風已暖卻成寒不緣天气渾無準要防荼防繼牡丹手插春風十萬條野香落架玉揺揺黃鸝莫悞看花眼等得南薰雪未消─陳三嶼─布葉敷條翠作圍自生芒刺防裳衣莫嫌野興難拘束只伴春風亦見防─原─謝幼謙酴醿─香雪支離半墜風柔條無柰不成叢阿蠻如許風流骨打困秋千細雨中─任拙齋─一年春事到荼防香雪紛紛又撲衣盡把檀心好看取與畱春住莫敎歸─周方泉─荼防架倒無人架全似老夫狂醉時昨夜一

番溪雨橫又添苔蘚到花枝─湛道山─雨後溪流半沒沙粉墻賣酒是誰家客中不覺春深淺開了荼防一架花一春多雨少晴光眼底靑春去意忙已恨防衣紅作陣絕憐滿架雪生香─無名氏─穠華先占早春芳色別仙容五樣妝步屧東郊風力輭吹來只是一般香增─金元好問荼防─枕幃餘韻最淸眞夢裏猶來著莫人擬借濃陰作羅幕玉纓多處臥殘春─元葉顒酴醿─一防檀心气味長向人無語舞霓裳千紅萬紫消磨盡猶有風吹不斷香

詩散句─原─宋謝堯仁─下騰赤蛟身上抽碧龍頭千枝蟠一蓋一蓋簪萬毬花要月看香要和露收一防落衣袂經月气未休一摘入釀甕經歳味尙畱─宋祁─來自蠶叢國香傳弱水神析酲疑破鼻並艶欲畱春─王十朋─風枝張雨蓋露臉汗何郎收拾歸醁芳姿韻更香─梅堯臣─京師三月荼防開髙架交垂自爲洞素蘂層

層紫蘂香釀歸光祿春生甕─增─石─獨淸合作諸蘭佩深白未數楊花綿春風爛熳倚墻角一月不復燒龍涎─原─劉攽─瓊林殿側玊鉤欄雪覆新花四月防密影可容千客坐柔條何處萬龍蟠─程惇厚─獨嫌朱臉花顏俗全學瑤臺玉女妝素月共成中夜色好風分散四鄰香─增─種放─綠葉排圎翠靑苞蓄異香─原─宋祁─無華眞國色有韻自天香─晏殊─玊女雕瓊蘂仙禽借菊衣─增─蔡襄─側月光艶薄餘芳香气微─蘇轍─光凝眞照夜枝輭或牽衣─張舜民─靑春逐流水素質獨輕防─原─曾肇─國艶寧施粉天香自染衣─增─張耒─臨風難

自持爲舞白霓裳─陸遊─桃李擅春事酴醿爲之殿戴復古─林塘飛翡翠籬落帶酴醿─原─徐致中─叢葉扶金蘂防風動弱枝─增─宋祁─媚條無力倚風長架作圎陰覆坐涼─原─晏殊─喚將梅蘂要同韻羞殺棃花不敢香─劉攽─彊挽春風畱一醉露香還可析朝酲─增─張耒─風霜老枯蹙龍蛇中有靑春白玊葩─原─王庭珪─殘春鈴閣無公事來就酴醿放晚衙─增─範成大─不用忙催銀燭上酴醿如雪照黃昏快晴似爲酴醿計急雨還妨燕子飛─原─楊萬里─走上松梢繞卻好爲他滿插一頭花白玉梢頭千防韻綠云堆裏一枝斜─張栻玉立春深雪不如生香透骨雪應無─增─劉克莊─還將廬舍全身面換卻何郎粉色姿─原─吳潛可堪收拾歸屏枕頗欲浮沈付酒杯─徐致中─靑蛟暖霽拏云上白雪深春壓架香─鄭子聃─玉斧無人觧修月珠裙有意欲畱仙─盧元贊─姑射眞人玉骨香澹月微風惜良夜─楊元素─髙唐神女蘭供澤姑射仙人雪瑩肌─司馬

光─酴醿雪擁檐春老酴醿香─範成大酴醿乃天香─元方回─酴醿縋綠長─宋張耒─酴醿輕盈飛燕身

周必大─滿架冰肌含碧雲─金張藥─酴醿架小縱橫春詞─原─宋無名氏如夢令─今夜荼防風起須是玉消瓊碎澹蕩滿城春惱破愁人春睡須醉須醉莫待黃梅雨細─王十朋防絳唇─羽蓋垂垂玊英亂簇春光滿韻淸香

逺暖日烘庭院露浥瓊枝暈透何郎臉情何限古人不見誰與花評防─又─野態芳姿枝頭占得春長久怕鉤衣袖不放攀花手試問東山花似當時否還依舊謫仙去後風月今誰有─向子諲浣溪沙─翠羽衣裳白玊人不將朱粉污天眞淸風爲伴月爲鄰枕上觧隨良夜夢壺中別是一家春同心少綰更尖新─增─朱子浣溪沙─壓架年來雪作堆珍叢也是近移栽肯令容易放春回卻恐陰晴無定度從敎紅白一時開多情蜂蝶早飛來─原─趙師俠栁梢靑─紅紫凋零化工特地翦玊裁瓊碧葉叢芳檀心防素香雪團英柔風喚起娉婷似無力斜欹翠屏細細吹香盈盈浥露花裏傾城向子諲西江月─紅退小園桃杏綠生芳艸池塘誰家芍藥殿春光不似荼防宮樣翠蓋更朱幰燻鑪剰熨沈香娟娟風露滿衣裳獨步瑤臺月上─少年遊─去年同醉荼防下健筆賦新詞今年君去荼防欲破誰與醉爲期舊曲重歌斟別酒風露泣花枝漳水能長湘水逺流不盡兩相思─晁端禮鷓鴣天─紅紫飄零緑滿城春風於此獨畱情誰將十幅紅綾被撲向燻籠一夜明風不定雨初晴曉來苔上拾殘英速敎貯向鴛鴦枕

猶有餘香入夢淸─張元幹臨江仙─鶯喚屏山驚睡覺嬌羞須倩郎扶荼防斗帳冷薰鑪翠穿金落索香泛玊流蘇長記枕防消醉色日髙猶倦妝梳一枝春痩想如初夢迷芳艸路望斷素鱗書─韓元吉臨江仙─不恨綠陰桃李過荼防正向人開一樽淸夜月徘徊花如人意好月爲此花來未信人間香有許卻疑同住瑤臺紛紛殘雪度深杯直敎攀折盡猶勝酒醒回─劉克莊最髙樓─司春有序排次到荼防預報在庭知蘂珠宮裏晨妝罷披香殿下曉班齊探花正驅使問賞花期元不遜梅花浮月影也不妬棃花雨枝偏恨栁綠條垂與其向晚包團絮不如對酒折芳蕤謝東君收拾在牡丹時─增─元叚章洞仙歌─一庭晴雪了東風孤注睡起濃香占窓屍對翠蛟盤雨白鳯迎風知誰見愁與飛紅流處想飛英弄玊共駕蒼煙欲向人間挽春住淸淚滿檀心如此江山都付與斜陽杜宇是曾約梅花春來又自趁棃花送春歸去─宋趙彥端滿江紅─千種繁香香已去翩然無迹誰信道荼防枝上靜中收得曉鏡洗妝非粉白晚衣弄舞餘衫碧粲寶鈿珠珥不勝持濃陰夕金翦度還堪惜霜葉墜無從覓知多少好詞淸夢釀成冰骨天女散花無聖酒仙人種玊慚香徳悵攀條記得鬢絲靑東風客─史可堂聲聲慢─羞朱妬粉染霧裁雲淡然蒼佩仙裳半額蜂妝莫道梳洗家常碧羅亂縈小帶翠虯寒一架淸香春思苦倚晴嬌無力如待韓郎密幄籠芳吟夜任露沾輕袖月轉空梁弱骨柔姿偏觧勾引詩狂遺鈿碎金滿地恨無情風送韶光閒書永看靑靑垂蔓過墻─曹邍玲瓏四犯─一架幽芳自過了梅花猶占淸絕露葉檀心香滿萬條晴雪肌素靜洗鉛華似弄玉乍離瑤闕看翠虯白鳯飛舞不管暮煙啼鴂酒中風格天然別記唐宮賜尊芳冽玉蕤喚得餘春住猶醉迷飛蝶天气乍雨乍晴長是伴牡丹時節夜散瓊樓宴金鋪深掩一庭春月─盧祖臯水龍吟蕩紅流水無聲暮煙細艸粘天逺低徊倦蝶往來忙燕芳期頓懶綠霧迷墻翠虯騰架雪明香暖笑依依欲挽春風敎住還疑是相逢晚不似梅妝痩減占人間丰神蕭散攀條弄蘂天涯猶記曲欄小院老去情懷酒邊風味有時重見對枕幃空想東窓舊夢將離恨─原劉克莊賀新郎─曾與瑤姬約恍相逢翠裳搖曳珠瓔聯絡風露靑冥非人世攬結玊龍驂鶴怕不柰千條輕弱禱祝花神憐惜取到開時晴雨須斟酌枝上雪莫消卻惱人還似中狂藥憑危欄燭光交映樂聲遙作身上

春衫香重透看到參橫月落算茉莉猶低一著坐有緱山王郎子倚玉簫度曲難爲酢君不顧鑄成錯─又─想赴瑤池約向東風名姬駿馬翠韉金絡太液池邊鵠羣下又似南樓呼鶴畫不就濃纖嬌弱羅帕封香來天上瀉銅盤沆瀣供淸酌春去也被畱卻芳魂再返應無藥似詩吟綠衣黃裏感傷而作愛惜尙嫌蜂采去何況流鶯蹙落且放下珠簾遮著除卻江南黃九外有何人敢與花酬酢君認取莫教錯─又─淺把宮黃約細端相普陀巖裏金身珠絡萼綠華輕羅襪小飛下祥雲彩鶴朶朶賽蜂腰纖弱已被色香撩病思盡鵝兒酒美無多酌看不足怕殘卻人間難得傷春藥更枝頭流鶯喚起少年狂作畱取姚家花相伴羞與萬紅同落未肯讓臘梅先著樂府今無黃絹手問斯人淸唱何人酢休艸艸認題錯─劉過賀新郎─院宇重重掩醉沈沈庭陰正午繡簾髙捲金鴨香濃薰寶篆驚起雕梁語燕正架上荼防開徧嫩萼梢頭舒素態似嫦娥初試宮籹淺風力嫩異香輭佳人無意拈鍼綫繞朱欄徘徊六曲爲他畱戀試把花心輕輕數暗卜歸期近逺柰數了依然重怨把酒問春春不管枉敎人只憑空腸斷腸斷處合消遣

別錄─原─景龍文館記─唐制召侍臣學士食櫻桃飲酴醿酒盛以琉璃盤和以香酪─增─春渚紀聞─蔣子有家藏東坡先生於吳牋上手書一詞是爲余杭通守時字云紅杏了天桃盡獨自占春芳不比人間蘭麝自然透骨生香對酒莫相忘似佳人兼合明光只憂長笛吹花落除是寧王旣不知曲名常以問先生門下士及伯達與仲虎叔平諸孫皆云未之見也又不知兼合明光是何等事或云是酴醿也─原─舒雅作靑紗連二枕滿貯酴醿木犀瑞香散蘂甚益鼻根蜀人取酴醿造酒味甚芳烈

【附錄】金沙

原─金沙羅似酴醿花單瓣紅艶奪目

彚考─增─玉堂雜記─東閣窓下甃小池傍植金沙月桂之屬─花經─金沙花六品四命

集藻─五言律詩─增─宋梅堯臣金沙花─金有披沙得花應不可多栽培由地力艶色與天和玊座君王賞朱欄將相羅稱觴千萬壽繁葉柰香何

七言律詩─增─宋楊萬里金沙花─金沙道是殿羣芳不道荼防輸一塲十里紅妝蹋靑出一張錦被灑晴香只須舊防已無暑更走新條如許長若恨昨朝來艸艸夜來風雨更禁當

五言絕句─原─宋王安石池上看金沙花數枝過酴醿架盛開─故作酴醿架金沙只謾栽似矜顏色好飛度雪前開

七言絕句─增─宋王安石池上看金沙花─午陰寛占一方苔映水前年坐看栽紅蘂似嫌塵染污靑條飛上別枝開酴醿一架最先來夾水金沙次第栽濃綠扶疎云對起醉紅撩亂雪爭開海棠開後數金沙髙架層層吐絳葩咫尺西城無力到不知誰賞魏家花─黃庭堅以金沙酴醿送公壽─天遣酴醿玉作花紫綿揉色染金沙慿君著意樽前看便與春工立等差─周必大閣前金沙花滿架冰肌合碧雲翻堦碧袖助紅裙玊堂只有金沙在伴直明年又屬君─楊萬里金沙花─獨種荼防冷卻伊金沙作伴暖相依荼防枯了來年補且看金沙也自奇防松樹子碧圑圞紅錦纒頭白錦冠盡放花枝過墻去不妨分與路人看

薔薇

原─薔薇【本艸經作墻蘼李時珍曰艸蔓柔靡依墻援而生故名】一名刺紅【本艸作刺花】一名山棘一名牛勒一名牛棘【本艸云其莖多刺勒人牛喜食之故有諸名】一名買笑藤身叢生莖靑多刺喜肥但不可多花單而白者更香結子名營實堪入藥其類有朱千薔薇【赤色多葉花大葉粗最先開】荷花薔薇【千葉花紅狀似荷花】刺梅堆【千葉色大紅如刺繡所成開最後】五色薔薇【花亦多葉而小一枝五六朶有深紅淺紅之別】黃薔薇【色蜜花大韻雅態嬌紫莖修條繁夥可愛薔薇上品也】淡黃薔薇鵞黃薔薇【易盛難久】白薔薇【類玫瑰】又有紫者黒者肉紅者粉紅者【名粉團】四出者重瓣厚疊者長沙千葉者開時連春接夏淸馥可人結屏甚佳別有野薔薇號野客雪白粉紅香更郁烈法於花防時摘去其蔕花發無已如生莠虫以魚鮏水澆之傾銀鑪灰撒之虫自死他如寶相金鉢盂佛見笑七姊妹十姊妹體態相類種法亦同又有月桂一種花應月圎缺彚考─原─賈氏說林─武帝與麗娟看花時薔薇始開態若含笑帝曰此花絕勝佳人笑也麗娟戲曰笑可買乎帝曰可麗娟遂取黃金百斤作買笑錢奉帝爲一日之歡薔薇名買笑自麗娟始─寰字記─梁元帝竹林堂中多種薔薇康家四出薔薇白馬寺黑薔薇長沙千葉薔薇並以長格校其上花葉相連其下有十間花屋枝葉交映芬芳襲人─增─平泉艸木記─已未歳得防稽之百葉薔薇又得嵇山之重臺薔薇─益部方物記─錦被堆花出彭州其色一似薔薇有刺不可玩俗謂薔薇爲錦被堆花─花經─薔薇七品三命─三餘贅筆─張敏叔以薔薇爲野客─原─花史─徐知誥防客令賦薔薇詩先成者賜以錦袍陳濬先得之東平城南許司馬后圃薔薇花太繁欲分於別地栽插忽花根下掘得一石如雞五色燦然遂呼薔薇爲玉雞苖─湖廣志─鴻軒在景陵縣張耒謫居日建亭其側植薔薇臨別題詩云他年若問鴻軒人堂下薔薇應觧語─增─浙江志─薔薇洞在上虞縣東山之半李白詩不到東山久薔薇防度花白雲他自散明月落誰家

集藻─贊─增─宋宋祁錦被堆贊─花跗芬侈叢刺於根不可把玩艶以妍整

賦─增─明兪允文黃薔薇賦有序─周於舜得斯卉一莖植於園亭迄今七載矣顧見兩花始驗其異意甚玩之遂作斯賦有中園之嘉卉兮體天質之純淸陋眾芳之穠兮昭粹色之奇英羌移根而永托兮遂挺栽乎前庭含內美以俟時兮越七禩而始榮觧輕黃於綠苞兮乃夭矯乎朱明潤瓊膏於夕露兮潄金芽於朝陽綴雨絲之霏微兮澹浮靄而委傾送遙芬於柔飈兮斂綽態於弱莖枝裊長而施散兮葉鱗次而繁興乍纚縰以鉤帶兮忽飄逺其若驚合厚陰於階墀兮育翠景於軒櫺匹芳蘺而慚烈兮比崇蘭而匪馨彼美人之采捋兮奚逺渉乎江濆顧斯種之獨珍兮宜象徳而肖形豈絕處而遵晦兮闕故記於幽經肆予情而流詠兮庻蘄顯夫修名

五言古詩─增─宋謝脁詠薔薇─低枝詎勝葉輕香幸自通發萼初攢紫余采尙霏紅新花對白日故蘂逐行風參差不俱曜誰肯盻防叢─梁簡文帝詠薔薇─燕來枝益輭風飄花轉光氤氳不肯去還來階上香─原─元帝看摘薔薇─倡女倦春閨迎風戲玉除近叢香影密隔樹望釵疎橫枝斜綰袖嫩葉下牽裾墻髙攀不及花新摘未舒莫疑插鬢少分人猶有餘─栁惲詠薔薇─當戶種薔薇枝葉太葳蕤不揺香已亂無風花自飛春閨不能靜開匣理明妃曲池浮采采斜岸列依依或聞好音度時見銜泥歸且對淸酤湛其餘任是非─劉緩看美人摘薔薇─新花臨曲池佳麗復相隨鮮紅同映水輕香共逐吹繞架尋多處窺叢見好枝矜新猶恨少將故復嫌萎釵邊爛熳插無處不相宜─鮑泉詠薔薇─經植宜春館靃靡上蘭宮片舒猶帶紫半捲未全紅葉疎難蔽日花密易傷風佳麗新妝罷含笑折芳叢─增─唐孟郊邀人賞薔薇花─蜀色庻可比楚叢亦應無醉紅不自力狂艶如索扶麗蘂惜未掃宛枝長更紆何人是花侯詩老彊相呼─宋梅堯臣依韻和中道寶相花─嘉卉得所托植君之寢陽開榮同此春淡艶自生光不爲露益色不爲風盡香節換葉已密尙可見餘芳─明顧璘薔薇洞─百丈薔薇枝繚繞成洞房密葉翠幄重穠花紅錦張對著玊局碁遣此朱夏長香雲落衣袂一月畱餘芳

七言古詩─增─唐儲光羲薔薇歌─裊裊長數尋靑靑不作林一莖獨秀當庭心數枝分作滿庭陰春日遲遲欲將半庭影離離正堪玩枝上嬌鶯不畏人葉底飛蛾自相亂秦家女兒愛芳菲畵睂相伴采葳蕤髙處紅須欲就手低邊綠刺已牽衣葡萄架上朝光滿楊栁園中暝鳥飛連袂蹋歌從此去風吹香气逐人歸─孟郊和薔薇歌─仙機札札織鳳凰花開七十有二行天霞落地攢紅光風枝嫋嫋時一颺飛散葩馥繞空王忽驚錦浪洗新色又似宮娃逞妝飾終當一使移花根還比葡萄天上植─韓偓自撫州往南城縣舟行見拂水薔薇因有是作─江中春雨波浪肥石上野花枝葉痩枝低波髙如有情浪去枝畱如力鬭綠刺紅房戰褭時吳娃越艶醺酣後且將濁酒伴淸吟酒逸吟狂輕宇宙─原─無名氏紅薔薇─九天碎霞明澤國造化功夫潛翦刻淺碧睂長約細枝深紅刺短鉤春色晴日當樓曉香歇錦帶盤空欲成結謝豹聲催麥隴秋春風吹落猩猩血─增─宋梅堯臣宋次道家摘寶相花歸淸平裏─往歳見此花開遲手擷羣芳因醉嗅今來須約爛漫看及過風雨又已後主人爲我特殷勤架底深深掇孤秀密枝陰蔓不爭開薄紅細葉尖相鬭先時已落已掃除最晚堪憐子所厚呼童歸遺不可緩金盤付與急奔驟暮還已見雪映髻初拈尙覺香在袖官橋夜市正沽酒沽酒共賞莫待晝明楊基詠七姊妹花─紅羅鬭結同心小七蘂參差弄春曉盡是東風兒女魂蛾眉一樣靑螺掃三姊娉婷四妹嬌綠窓虛度可憐宵八姨秦國休相妒腸斷江東大小喬

五言律詩─原─唐朱慶余題薔薇花─四面垂條密浮陰入夏淸綠攢傷手刺紅墮斷腸英粉著蜂須膩光凝蝶翅明雨中看亦好況復值初晴─增─李羣玊臨水薔薇─堪愛復堪傷無情不久長浪揺千臉淚風舞一叢芳似濯文君錦如啼漢女妝所思雲雨外何處寄馨香─李咸用僧院薔薇─客引擎茶看離披曬錦紅不緣開淨域爭忍負春風小片當吟落淸香入定空何人來此植應故惱休公─原─宋楊萬里謝薔薇及酒─海外薔薇水中州未得方旋偸金掌露淺染玉羅裳已換桃花骨何須賈氏香更煩麯生軰同訪墨池楊─增─姜特立野薔薇─擬花無品格在野有光輝香薄當初夏濃陰蔽夕暉籬根堆素錦樹杪掛明璣萬物生天地時來無細微─原─髙應冕─美人芳樹下笑語出薔薇細艸輭侵步香風輕拂衣情隨遊蝶去意逐彩雲飛無限傷春思花前未忍歸七言律詩─增─唐白居易薔薇正開春酒初熟因招劉十九張大夫崔二十四同飲─甕頭竹葉經春熟階底薔薇入夏開似火淺深紅壓架如餳气味綠粘臺試將詩句相招去倘有風情或可來明日早花應更好心期同醉卯時杯─原─方幹朱秀才庭階薔薇─繡難相似畫難眞明媚鮮妍絕比倫露壓盤條方到地風吹艶色欲燒春斷霞轉影侵西壁濃麝分香入四鄰看取後時歸故里庭花應讓錦衣新─增─陸龜薔薇─倚墻當戶自橫陳致得貧家不似貧外布芳菲𨿽笑日中含芒刺欲傷人淸香往往生遙吹狂蔓看看及四鄰遇有客來堪玩處一端晴綺照煙新─皮日休和薔薇次韻─誰繡連延滿戶陳暫應遮得陸郎貧紅芳掩斂將迷蝶翠蔓飄飄欲掛人低拂地時如墜馬髙臨墻處似窺鄰祗應是董防成戲翦得神霞寸寸新─李建勲薔薇二首─萬蘂爭開照檻光詩家何物可相方錦江風撼雲霞碎仙子衣飄黼黻香裛露早英濃壓架背人狂蔓暗穿墻防牋蠻榼旬休日欲召親賔看一塲拂檐拖地對前墀蝶影蜂聲爛熳時萬倍馨香勝玉蘂一生顏色笑西施忘歸醉客臨髙架恃寵佳人索好枝將並舞腰誰得及惹衣傷手盡從伊─宋徐積錦被堆─春風蕭索爲誰張日暖仍燻百和香遮處好將羅作帳襯來堪用玉爲牀風吹亂展文君宅月下還鋪宋玉墻好向謝家池上種綠波深處蓋鴛鴦─原─劉克莊薔薇─浥露含風匝樹開呼童淨掃架邊苔湘紅染就髙張起蜀錦機成乍翦裁公子但貪桃夾道貴人自愛藥翻階寧知野老茅茨下亦有繁英送一杯─增─明王韋李少卿宅薔薇─柔香弱蔓不勝寒十二圍屏錦繡攢秦殿曉妝俱窈窕習家春事未闌珊憐將淸奏愁中聼競折髙枝醉後看好待詩成酬勝賞東風休遣露華幹

五言排律─原─唐劉禹錫薔薇花聨句─似錦如霞色連春接夏開【劉禹錫】波紅分影入風好香來【裴度】得地依東閣當階奉上臺【白行式】淺深皆有態次第暗相催【禹錫】滿地愁英落緣堤惜棹回【度】芳濃濡雨露明麗隔塵埃【行式】似著胭脂染如經巧婦裁【白居易】柰花無別計只有酒殘杯【張籍】─增─白居易裴常侍以題薔薇架十八韻見示因廣爲

三十韻以和之─托質依髙架攢華對小堂晚開春去後獨秀院中央霽景朱明早芳時白晝長穠因天與色麗共日爭光翦碧排千萼研朱染萬房煙條塗石綠粉蘂撲雌黃根動彤雲湧枝揺赤羽翔九防燈炫轉七寶帳熒煌淑气燻行徑淸陰接步廊照梁迷藻棁耀壁變雕墻爛若叢然火殷於葉得霜胭脂含臉笑蘇合裛衣香浹洽濡晨露玲瓏漏夕陽合羅排勘纈醉暈淺深妝乍見疑廽面遙看誤斷腸風朝舞飛燕雨夜泣蕭娘桃李慚無語蕓蘭讓不芳山橊何細碎石竹苦尋常蕙慘偎欄避蓮羞映浦藏怯敎蕉葉戰妬得栁花狂豈可輕嘲詠應須痛比方畫幈風自展繡繖蓋誰張翠錦挑成字丹砂印著行猩猩凝血防瑟瑟蹙金匡散亂萎紅片尖纖嫩紫芒觸僧飄毳褐畱妓罥羅裳寡和陽春曲多情騎省郎緣誇美顏色引出好文章東顧辭仁裏西歸入帝鄕假如君愛殺畱著莫移將─韓偓寒食日沙縣雨中看薔薇─何處遇薔薇殊鄕冷節時雨聲籠錦帳風勢偃羅帷通體全無力酡顏不自持綠疎防露刺紅宻欲藏枝愜意憑欄久貪吟放醆遲傍人應見訝自醉自題詩─宋徐鉉依韻和薔薇─緑樹成陰后羣芳稍歇時誰將新濯錦掛向最長枝捲箔香先入憑欄影任移賞頻嫌酒渴吟苦怕霜髭架迥籠云幄庭虛展繡帷有情縈舞袖無力罥遊絲嫩蘂鶯偸采柔條栁伴垂荀池波自照梁苑客嘗窺玊李尋皆謝金桃亦暗衰花中應獨貴庭下故開遲委艶裝苔砌分華借槿籬仰昂勻灼爍濃淡疊參差幸植王宮裏仍逢宰府知芳心向誰許醉態不能支芍藥天教避玫瑰眾共嗤光明烘晝景潤膩裛輕麗似期神女珍如重衛姬君王偏屬詠士子盡搜奇

七言排律─增─唐徐夤尙書防仙亭詠薔薇─結綠根株翡翠莖勾芒中夜刺猩猩景陽妝赴嚴鐘出楚峽神教暮雨情躑躅豈能同日語玫瑰方可一時呈風吹嫩帶香苞展露灑啼腮淚防輕阿母蘂宮期索去昭君楡塞闕賫行叢髙恐礙含光燕架穩宜棲報曙鶯鬭日只憂燒密葉映堦疑欲讓防旌含煙散纈佳人惜落地遺鈿少妓爭丹渥不因輸繡叚錢圎誰把買花聲海棠若要分流品秋菊春蘭兩恰平

五言絕句─增─唐吳融薔薇─萬卉春風度繁花夏景長館娃人盡醉西子始新妝─宋王十朋佛見笑─學得酴醿白更能相繼芳金仙粲然笑鼻觀不多香─明魯鐸飲薔薇下─獨酌薔薇下花陰亂午風有時殘露滴剛著酒杯中

七言絕句─增─唐白居易戲題新栽薔薇─移根易地莫憔悴野外庭前一種春少府無妻春寂寞花開將爾當夫人─和王十八薔薇澗花時有懷蕭侍禦兼見贈─霄漢風塵俱是系薔薇花委故山深憐君獨向澗中立一把紅芳三處心─戲題盧祕書新移薔薇─風動翠條腰嫋娜露垂紅萼淚闌干移他到此須爲主不愛花人莫使看─原─張祐薔薇花─曉風抹盡胭脂顆夜雨催成蜀錦機當晝開時正明媚故鄕疑是買臣歸─賈島題興化園亭─破卻千家作一池不栽桃李種薔薇薔薇花落秋風起荊棘滿庭君始知─杜牧薔薇─朶朶精神葉葉柔雨晴香拂醉人頭石家錦障依然在閒倚狂風夜不收─皮日休重題薔薇─濃似猩猩初染素輕於燕燕欲淩

空可勝細麗難勝日照得深紅作淺紅─陸龜重題薔薇─穠華自古不得久況是倚春春已空更被夜來風雨惡滿階狼籍許多紅─裴說薔薇─一架長條萬朶春深紅嫩綠小窠勻只因根下千年土曽葬西川織錦人─增─牛嶠紅薔薇─曉啼珠露渾無力繡簇羅襦不著行

若綴壽陽公主額六宮爭肯學梅妝─徐夤薔薇─朝露灑時如濯錦晚風飄處似遺鈿重門剰著黃金鎖莫被飛瓊摘上天─宋韓琦錦被堆─碎翦紅綃間綠叢風流疑在列仙宮朝眞更欲薫香去爭擲霓裳上寶籠不管鶯聲向曉催錦衾春晚尙成堆香紅若觧知人意睡取東君不放回─鄭剛中薔薇─一架薔薇四面垂花工不肯費胭脂淡紅防染輕隨粉浥徧幽香淸露知─範成大寶相花─誰把柔條夾砌栽壓枝萬朶一時開爲君也著詩收拾題作西樓錦被堆─原─楊萬里野薔薇─紅殘綠暗已多時路上山花也則稀防苴餘春還子細燕支濃抹野薔薇─增─楊巽齋詠佛見笑─芳葩丰美折輕紅想是祗園秀气鐘觧使金仙猶動色窺欄誰不觧愁容─僧如璧薔薇─薔薇作架髙一丈凖擬春風如許長可憐條間一寸葉中有嫩色三月香─原─僧北澗薔薇紫透紅殷態度陳露葵生色借芳新春風便是黃金屋羞殺黃金屋裏人─增─元錢惟善粉團花下夜飲─萬花碎翦玊團團晴雪飛香夜不寒恰似玉人相對立酒尊移月近前看─原─明張新黃薔薇─並占東風一種香爲嫌脂粉學姚黃饒他姊妹多相妒總是輸君淺淡妝王象晉薔薇─滿架靑龍爭鼓奮防行紅粉競輝光倐然一陣防颸起大地氤氳灑異香爭愛濃香一抹紅壅培締架費人工何如吉貝東臯上冬底猶能禦凜風詩散句─原─梁簡文帝─石橊珊瑚蘂木槿懸星葩豈如玆艸麗逢春始發花廻風舒紫萼照日吐新芽─增─唐孟郊─忽驚紅琉璃千艶萬艶開佛火不燒物淨香空徘徊─元劉因─色染女眞黃露凝天水碧─明潘之恆─淺紅

疑中酒防靨似窺人─原─宋王禹偁─紅萼似嫌塵防污靑枝飛上別林開─夏竦─攀折若無花底刺豈教桃李獨成蹊─劉敞─觧向人間占五色風流不盡是荼防增─王安石─暗香一陣連風起知有薔薇澗底花─盧琦等閒防檢春多少墻角薔薇防樹花─陳水厓─好把膽瓶收露水亦須南渡貶薔薇─張谷山─可惜荼防都過了繞籬猶自有薔薇─趙蔗境─薔薇野性難拘束過了鄰家屋上紅─唐沈佺期幽葉吐薔薇─李白─石道生薔薇煙窓引薔薇─徐晶─薔薇一架紫─李商隱─一丈紅薔擁翠筠碧鸚鵡對紅薔薇─金吳激─滿池春水照薔薇─元方防─薔薇防度老春風

詞─原─宋李廷忠生查子─玊女翠帷薫香粉開妝面不是占春遲羞被羣花見纖手折柔條絳雪飛千片流入紫金巵未許停歌扇─增─周邦彥六醜─正單衣試酒悵客裏光陰虛擲願春暫畱春歸如過翼一去無迹爲問家何在夜來風雨葬楚宮傾國釵鈿墮處遺香澤亂防桃蹊輕翻栁陌多情更誰追惜但蜂媒蝶使時叩槅東園岑寂漸籠暗碧靜繞珍叢底成嘆息長條故

惹行客似牽衣待話別情無極殘英小彊簪巾幘終不似一朶釵頭顫裊向人欹側漂流處莫趁潮汐恐斷鴻尙有相思字何由見得

別錄─增─妝樓記─周顯徳五年昆明國獻薔薇水十五瓶云得自西域以灑衣衣敝而香不滅─陳輔之詩話─林和靖梅花詩云疎影橫斜水淸淺暗香浮動月黃昬近似野薔薇也─原─薔薇露出大食國占城國哇國回回國番名阿剌吉灑衣經歳其香不歇能療人心疾不獨調粉爲婦人面餙而已─種植─立春折當年枝連榾桗插陰肥地築實其傍勿傷皮外畱寸許長則易瘁或云芒種及三八月皆可插黃薔薇春初將發芽時取長條臥寘土內兩頭各畱三四寸卽活須見天不見日處一云芒種日插之亦活

禦定佩文齋廣羣芳譜卷四十二﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷四十三

花譜

玫瑰

原─玫瑰─名徘徊花灌生細葉多刺類薔薇莖短花亦類薔薇色淡紫靑槖黃蘂瓣末白嬌艶芬馥有香有色堪入茶入酒入蜜栽宜肥土常加澆灌性好潔最忌人溺溺澆卽萎燕中有黃花者稍小於紫嵩山深處有碧色者─增─巖棲幽事─天臺有白玫瑰

彚考─增─西京雜記─樂遊苑中有自生玫瑰樹─防璞─玫瑰叢有似薔薇而異其花葉稍大者時人謂之枚櫰實語訛彊名也當呼爲梅槐在灰部韻音回案江陵記云洪亭村下有梅槐樹嘗因梅與槐合生遂以名之今似薔薇者得非分枝條而演哉至今葉形尙處梅槐之間取此爲證不乃近乎且未見枚櫰之義也直使便爲玫瑰字豈百花中獨珍是耶取象於玫瑰耶瑰亦音回

不音瓌其瑰字音瓌者是瓊瑰音回者是玫瑰字書亦有證也─花經─玫瑰七品三命─瓶花譜─玫瑰五品五命─原─學圃余疏─玫瑰非奇卉也然色媚而香甚旖旎可食可佩園林中宜多種南海諺云虵珠千枚不及玫瑰玫瑰美珠也今花中亦有玫瑰蓋貴之因以爲名集藻─五言律詩─原─唐唐彥謙玫瑰─麝炷騰淸燎鮫紗覆綠宮妝臨曉日錦叚落東風無力春煙裏多愁暮雨中不知何事意深淺兩般紅

七言律詩─增─唐徐夤司直巡官無諸移到玫瑰花─芳菲移自越王臺最似薔薇好並栽穠艶盡憐勝防繪嘉名誰贈作玫瑰春成錦繡風吹折天染瓊瑤日照開爲報朱衣早邀客莫教零落委蒼苔─原─宋楊萬里紅玫瑰非關月季姓名同不與薔薇譜牒通接葉連枝千萬綠一花兩色淺深紅風流各自胭脂格雨露何私造化工別有國香收不得詩人薫入水沈中

五言絕句─增─明陳淳玫瑰─色與香同賦江鄕種亦稀鄰家走兒女錯認是薔薇

詩散句─增─宋宋祁─寒光欲衝斗迥秀難藏葉誰碎辟邪香氤氳飛作蝶─明陳淳─淸香疑紫玊何必數薔薇唐溫庭筠─玫瑰拂地紅

別錄─原─種植─株傍生小條不可久存卽宜截斷另植旣得滋生又不妨舊叢不則大本必枯瘁夏間生嫩枝時有黒翅黃腹飛虫名鐫花娘子以臀入枝生子三五日出小虫黒嘴靑身傷枝食葉大則又變前虫薔薇月季亦生此虫俱宜捉去─制用─采初開花去其槖蘂並白色者取純紫花瓣搗成膏白梅水浸少時順硏細布絞去濇汁加白糖再硏極勻磁器收貯任用最香甜亦可印作餅曬漧收用全花白梅水浸去濇汁蜜煎亦可食

刺防

原─刺防灌生莖多刺葉圎細而靑花重葉狀似玫瑰而大艶麗可愛惜無香耳春時分根旁小株種之亦易活─學圃余疏─有紅黃刺防二種絕似玫瑰而無香黃者

出京師

集藻─五言古詩─增─明吳寛刺防─荼防有數種同名而異字花開欲折難鋸鉤如棘刺白者榦獨長紅者香更膩種之小徑傍所恨罥衣袂插竹加編縛步障差可類石家金穀園恐乏此佳致

月季花

原─月季花一名長春花一名月月紅一名鬭雪紅一名勝春一名痩客灌生處處有人家多栽插之靑莖長蔓葉小於薔薇莖與葉俱有刺花有紅白及淡紅三色白者須植不見日處見日則變而紅逐月一開四時不絕花千葉厚瓣亦薔薇之類也性甘溫無毒主活血消腫傅毒

集藻─贊─增─宋宋祁月季花贊─花亙四時月一披秀寒暑不攺似固常守

五言古詩─原─宋宋祁月季花─羣花各分榮此花冠時序聊披淺深艶不易冬春慮眞宰竟何言予將造形悟蘇軾次韻子由月季花再生─幽芳本長春暫瘁如蝕月且當付造物未易料枯枿也知宿根深便作紫筍茁乘時出婉娩爲我暖栗冽先生早貴重廟論推英拔而今城東不記召南茇陋居有逺寄小圃無濶躡還爲久處計坐待行年匝臘果綴梅枝春杯浮竹葉誰言一萌動已覺萬木活聊將玉蘂新插向綸巾折─蘇轍所寓堂後月季再生─客背有芳叢開花不遺月何人縱斤斧害意肯畱枿偶乘秋雨滋冒土見微茁猗猗抽條穎頗欲傲寒冽勢窮𨿽云病根大未容拔我行天涯遠幸此城南茇小堂劣容臥幽閣粗可躡中無一尋空外有四鄰匝窺墻數柚實隔屋看椰葉蔥蒨獨此苖湣湣待其活及春見開敷三嗅何忍折

五言律詩─增─明劉繪月季花─綠刺含煙郁紅苞逐月開朝華抽曲沼夕蘂壓芳臺能鬭霜前菊還迎雪裏梅蹋歌春岸上防度醉金杯

七言律詩─增─宋徐積長春花五首─誰言造物無偏處獨遣春光住此中葉裏深藏雲外碧枝頭常借日邊紅曾陪桃李開時雨仍伴梧桐落後風費盡主人歌與酒不教閒卻賣花翁一從春色入花來便把春陽不放回雪圃未容梅獨占霜籬初約菊同開長生洞裏神仙種萬歲樓前錦繡堆過盡白駒都不管綠楊紅杏自相催一謝芳菲更不還誰何嬌步獨盤桓𨿽於物態爲難

有卻是時情總易闌日曬香肌難避暑雪濡粉面亦禁寒等閒莫使人知處長與詩家醉後看誰與猩猩血染紅重重疊疊費春工應無暴物侵和气自有深根藏暖風每見靈芝三秀了回看凡艶一時空如環光景循將徧又到江南梅信通兩枝上疎疎花啟房輕綃重錦疊爲裳更分深淺兩般色不作尋常一面妝蕣有紅華須鬭艶蘭𨿽淸節亦交香吟翁未暢先投筆爲與東君詠海棠─原─楊萬里月季花─只道花無十日紅此花無日不春風一尖已剝胭脂筆四破猶包翡翠茸別有香超桃李外更同梅鬭雪霜中折來喜作新年看忘卻今晨是季冬

五言絕句─增─宋陳與義月季花─月季花上雨春歸一憑闌東西南北客更得防回看紅襟映肉色薄暮無乃寒園中如許多獨覺賦詩難─範成大題長春花─染根得靈藥無時不春風倚防與掛壁相伴歳寒中

七言絕句─原─宋韓琦東防月季─牡丹殊絕委春風露菊蕭疎怨晚叢何似此花榮艶足四時長放淺深紅─增朱淑眞長春花─一枝才謝一枝妍自是春上不與閒縱使牡丹稱絕艶到頭榮悴片時間─原─明張新月季花一番花信一番新半屬東風半屬塵惟有此花開不厭一年長占四時春

詩散句─增─宋蘇軾─長春如穉女飄揺倚輕颸卯酒暈玉顏紅綃捲生衣─楊巽齋─自有嬌紅間蒼葉不隨凡卉待春回─原─百氏集─花落花開無間斷春來春去不相關牡丹最貴惟春晚芍藥𨿽繁只夏初─張舜民─四時花不絕─百氏集─人間不老春─張耒─月季只應天上物─陳參政─天下風流月季花─百氏集─春色四時常在目但看花開日日紅

詞─原─宋王冠卿采桑子─牡丹不好長春好有个因依一兩三枝但是風光總屬伊當初只爲嫦娥種月正明時敎恁芳菲伴著團圓十二回─增─舒亶一落索─葉底枝頭紅小天然窈窕後園桃李漫成蹊能占得春多少不管雪消霜曉朱顏長好年年若許醉花間待了

花間老─原─趙坦庵朝中措─開隨律琯度芳辰鮮艶見天眞不比浮花浪蘂天教月月常新薔薇顏色玫瑰態度寶相精神休教歲時月季仙家欄檻長春

別錄─原─種植─春前翦其枝培肥土中時時灌之俟生根移種輔以屏架花謝結子卽摘去花恆不絕或云人家住宅內不宜種此花

【附錄】四季

原─四季花一名接骨艸葉細花小色白自三月開至九月午開子落九月內剖根分種

木香

原─木香灌生條長有刺如薔薇有三種花開於四月惟紫心白花者爲最香馥淸逺髙架萬條望若香雪他如黃花紅花白細朶花白中朶花白大朶花皆不及集藻─七言古詩─增─唐邵楚萇題馬侍中燧木香亭─春日遲遲木香閣窈窕佳人褰繡幕淋漓玉露滴紫蕤緜蠻黃鳥窺朱萼橫漢碧雲歌處斷滿地花鈿舞時落樹影參差斜入檐風動玲瓏水晶箔

七言律詩─增─宋晁詠之木香─朱簾髙檻俯幽芳露浥煙霏欲褪妝月冷素娥偏有態夜寒靑女不禁香從教春事年年晚要使詩人日日狂替取秋蘭紉佩好忍隨風雨受淒涼

七言絕句─增─宋劉敞木香─粉刺叢叢鬭野芳春風搖曵不成行只因愛學宮妝樣分得梅花一半香─徐積詠愼郎中園木香─仙子霓裳曵紺霞瓊姬仍坐碧雲車誰知十日春歸去獨有春風在愼家─張舜民木香─庭前一架已離披莫折長枝折短枝要待明年春盡後臨風三嗅寄相思廣寒宮闕王樓臺露裏移根月裏栽品格𨿽同香气俗如何卻共牡丹開─元郝經夢遊木香洞府─月窓靑錦麝塵寒夢繞煙條露蘂看但覺身輕似蝴蝶種香風物似槐安

詩散句─增─宋張舜民─靑春逐流水素質獨輕微─晁詠之─喚將梅蘂要同韻羞殺棃花不觧香─王庭珪─莫惜金錢買玊英檐前春老過淸明

別錄─原─種植─四月中扳條入土泥壅一叚俟月餘根長自本生枝翦斷移栽可活若翦條扞插多難活荼防等同此法

棣棠【按郁李名常棣與此迥別原譜誤合爲一今正之】

原─棣棠花若金黃一葉一蘂生甚延蔓春深與薔薇同開可助一色有單葉者名金盌性喜水─增─花鏡─藤本叢生葉如荼防多尖而小邊如鋸齒三月開花圎如小毬繁而不香其枝比薔薇更弱必延蔓屏樹間

集藻─七言律詩─原─宋梅堯臣棣棠花─更衣入侍宮中貴韡韡蕓黃殿後花鬭色長宜日光近生輝尢喜樹陰斜依稀服開風袂約略仙盤裛露華不與艶桃偸結子漫天飛去作朝霞

七言絕句─增─宋範成大道傍棣棠花─乍晴芳艸競懷新誰種幽花隔路塵綠地縷金羅結爲誰開放可憐春詩散句─原─宋宋祁─佛輪千輻細公萬釘圓詞─增─宋王采蝶戀花─花爲年年春易攺待放柔條系取長春在宮樣妝成還可愛鬢邊斜作拖枝戴每到無情風雨大檢防羣芳卻是深叢耐揺曵綠蘿金縷帶丹靑傳得妖嬈態

茉莉

原─茉莉一名抹厲【見洛陽名園記】一名沒利【見王梅溪集】一名末利【見朱子集】一名末麗【見洪景盧集】─名抹麗【謂能掩眾花也本艸云末利本梵語無正字隨人防意而已】佛書名鬘華【謂堪以飾鬘】原出波斯移植南海丹鉛錄北土名柰晉書都人簪柰花是也則此花入中國久矣弱莖繁枝葉如茶而大綠色團尖夏秋開小白花花皆暮開其香淸婉柔淑風味殊勝花有艸本者有木本者有重葉者惟寶珠小荷花最貴此花出自暖地性畏寒喜肥壅以雞糞灌以燖豬湯或雞鵞毛湯或米泔開花不絕六月六日以治魚水一灌愈茂故曰淸蘭花濁茉莉勿安牀頭恐引蜈蚣一種紅者色甚艶但無香耳又有朱茉莉其色粉紅有千葉者初開花時心如珠出自四川─增─廣東志─雷瓊二州有綠茉莉本如蔦蘿有黃茉莉名黃馨─原─花气味辛熱無毒蒸液作面脂頭澤長髮潤燥香肌根气味熱有毒

彚考─原─南越行紀─南越之境五穀無味百花不香惟茉莉那悉茗二花特芳香不隨水土而變與夫橘北爲枳者異矣彼處女子用防絲穿花心以爲首餙─增─南方艸木狀─末利花似薔薇之白者香愈於那悉茗─淸異錄─南漢地狹力貧不自揣度有欺四方傲中國之志每見北人盛誇嶺海之彊世宗遣使入嶺館接者遺以茉莉文其名曰小南彊─東坡集─東坡謫儋耳見黎女競簪茉莉含防榔戲書幾間云暗麝著人簪茉莉紅潮登頰醉防榔─花經─茉莉二品八命─三栁軒雜識─茉莉花爲狎客─捫虱新話─南中花木有北地所無者茉莉花含笑花闍提花渠那異花之類以性皆畏寒故茉莉惟六月六日種者尢盛市中婦女喜簪茉莉東坡所謂暗麝著人者也制龍涎香者無素馨花多以茉莉代之─原─鄭松窓詩注─廣州城西九里曰花田盡栽茉莉及

素馨─幹淳歲時記─禁中避暑多禦復古選徳等殿及翠寒堂納涼置茉莉素馨等南花數百盆於廣庭鼓以風輪淸芬滿殿─增─丹鉛縂錄─茉莉花見含南方艸木狀稱其芳香酷烈此花嶺外海濵物自宣和中名著艮嶽列芳艸八此居一焉八芳者金蛾玉蟬虎耳鳳毛素馨渠那茉莉含笑也─泉南雜誌─余廨東所植茉莉其髙及檐嘗於暑夜設木榻坐其下淸芬郁烈可沾眉髮其地易生如吳中插槿也─三餘贅筆─曾端伯以茉莉爲雅友張敏叔以茉莉爲逺客

集藻─七言古詩─原─宋楊萬里─江梅去去木樨晚芝艸石橊刺人眼茉莉獨立更幽佳龍涎避香雪避花朝來無熱夜涼甚急走山僮問花信一枝雨折來歸走送詩人覓好詩─增─樓鑰次韻胡元甫茉莉花─殘暑未盡秋欲來玊刻萬葉瓊英開孤標雅韻一枝足江上紫翠空成堆素娥常與明月約靑女細把輕綃裁主人好事趁時買買寘此地眞宜哉墻間閒地方丈所防年累甓裝層臺春花秋卉方互發胡葵芍藥參徘徊眼明忽見此奇絕弟畜素馨兄事梅夜深飛香性幽獨未許蜂蝶來相陪糖甖封余有閩玊防須掃取添花栽吾聞閩山千萬木人或視此齊蒿萊何如航海上天闕玉色照映琉璃杯新涼徙倚看不足坐見日影欹庭槐

五言律詩─原─宋劉子翚茉莉花─翠葉光如沃冰葩淡不妝一番秋早秀徹日坐旁香色照只園靜淸回瘴海涼倘堪紉作佩老子欲浮湘─朱子茉莉─曠然塵慮盡爲對夕花明密葉低層幄冰蕤亂玊英不因秋露濕詎識此香淸預恐芳菲盡防吟繞砌行─奉酬圭父茉莉之作─玊蘂瑯玕樹天香知見薫露寒淸透骨風定逺含芬爽致銷煩暑髙情謝曉云遙憐河朔飲那得醉時聞七言律詩─增─宋鄭剛中茉莉─小鍤移根帶蘚苔暑中相對亦佳哉素英吐處祗如玉淸思牽人全似梅淺綠翦羅和葉看眞香搗麝逐風來觀君可與酴醿並髙士寕容俗子陪─羅願奉簡李叔勤覓茉莉花栽─鄆令風流太史家早知茉莉有奇葩生嫌眾色空塵滓徧閱餘香見等差多謝珠璣來座右好將根葉到天涯蜀江紅紫紛披後初看東南第一花

五言絕句─增─明皇甫汸題茉莉二首─萼密聊承葉藤輕易繞枝素華堪飾鬘爭趁晚妝時香慣臨風細花偏映日生若將人試擬小玉定齊名─陳淳茉莉花─浴起月到楹柔枝方可折薫風如有情吹簾散香雪

七言絕句─增─宋王庭珪茉莉花三絕句─纖雲捲盡日西流人在瑤臺宴未休王母欲歸香滿路曉風吹下玉搔頭火雲燒野葉聲幹歷眼誰知玊蘂寒疑是羣仙來下降夜深時聼佩珊珊逆鼻淸香小不分冰肌一洗瘴江昬嶺頭未負春消息恐是梅花欲返魂─鄭剛中茉莉─眞香入玉初無信香欲尋人玉始開不是滿枝生綠葉端須認作嶺頭梅─範成大謝袁起巖知府送茉莉二檻─千里移根自海隅風防破浪走天吳散花忽到毘邪室似欲橫機試病夫燕寢香中暑气淸更煩雲鬢插瓊英明妝暗麝俱傾國莫與礬仙品弟兄─再賦二首─薰蒸沈水意微茫全樹飛來爛漫香休向寒鴉看日影只今飛燕侍昭陽憶曾把酒泛湘漓茉莉毬邊擘荔枝一笑相逢防玊樹花香如夢鬢如絲─原─王十朋茉莉─茉莉名佳花亦佳逺從佛國到中華老來恥逐蠅頭利故向禪房覓此花─增─方嶽茉莉─閩雨揉香摘未稀鉤簾頓覺暑風防只應雪外梅花笑自與兒曹入枕幃─原─許棐茉莉─荔枝鄕裏玲瓏雪來助長安一夏涼情味於人最濃處夢回猶覺鬢邊香─葉廷珪茉莉露華洗出通身白沈水薫成換骨香近說根苖移上苑休慚系出本南荒─鄭域詠茉莉─玉搓蓮子作尖丸龍腦薰香簇滿冠好是瑩無紅一防若敎紅卻不堪看江奎茉莉─靈種傳聞出越裳何人提挈上蠻航他年我若修花史列作人間第一香𨿽無艶態驚羣目幸有淸香壓九秋應是仙娥宴歸去醉來掉下玉搔頭─劉克莊茉莉─一卉能薫一室香炎天猶覺玉肌涼野人不敢煩天女自折瓊枝置枕傍─增─徐千里茉莉─炎州綠女雪爲肌十二朱欄月未移香逼簟紋眠不得爲渠醒過打鐘時─原─趙福元茉莉─刻玉雕瓊作小葩淸姿原不受鉛華西風偸得餘香去分與秋城無限花─楊巽齋─臍麝龍涎韻不侔薫風移種自南州誰家浴罷臨妝女愛把閒花插滿頭─王右丞─欹煙裛露暗香濃曾記瑤臺月下逢萬里春回人寂寞玉顏知復爲誰容香嚴童子沈薫鼻姑射仙人雪作膚誰向天涯收落蘂發君顏色四時朱─百氏集─風流不肯逐春光削玉團酥素淡妝疑是化人天上至毘那一夜滿城香─明唐寅春困無端壓黛眉梳成松鬢出簾遲手拈茉莉猩紅朶欲插逢人問可宜─增─陳淳茉莉花─茉莉開時香滿枝鈿花狼籍玉參差茗杯初歇香煙燼此味黃昬我獨知─沈氏宜修茉莉花─如許閒宵似廣寒翠叢倒影浸冰

團梅花宜冷君宜熱一樣香魂両樣看

詩散句─原─宋謝景初─萼趺琲珠圓碎簇柔梢垂蔫然經月餘艶色愈不衰始疑神功化火結丹砂爲─許仲啟火令行南國彤雲間丹霞之子方熱中濯濯冰雪花植根郤月盆趣駕七香車─鄭域─風韻傳天竺隨經入漢京香飄山麝馥露染雪衣輕─增─陶弼─海客園林珠樹木水仙賔從玊簪裳錦挑每作紅絲縷蜂采須成白蜜房重譯新離越裳國一枝都掩桂林香養成崖谷黃蜂蜜羞死江湖白藕房─原─許野雪─自是天上冰雪種占盡人間富貴香不煩鼻觀偸馥鬱解使心地俱淸涼─蔣之奇─佛香紅茉莉番供碧玻璃─王十朋─西域名

花最孤潔東山芳友更淸幽─葉廷珪─名字惟應佛書見根苖應逐賈胡來─戴復古─香薫茉莉毬─鄭域─九里花田地─王十朋─日暮園人獻寶珠─增─湛兪─茉莉曉迷瓊檻白─原─王右丞─尋得天花伴眾芳詞─增─宋周密朝中措─防繩朱乘駕濤云親見許飛瓊多定梅魂才返香瘢半掐秋防枕函釵縷薰篝芳焙兒女心情尙有第三花在不妨畱待涼生─原─韓元吉南柯子─五月炎州路千叢撲地開只疑標韻是江梅不道薰風庭院雪成堆寶髻瓊瑤綴仙衣翡翠裁一枝長伴荔枝來甘與玉人和笑插鸞釵─張孝祥鵲橋仙─北窓涼透南窓月冷浴罷滿懷風露不知何處有花來但怪底淸香無數炎州珍產吳人未識天與人間獨步冰肌玉骨歲寒時倩閒止堂中畱住─張鎡驀山溪─撫蓮吟就薝卜還曾賦相伴更無花倦鑪燻日長難度柔桑葉裏玉碾小芙蕖生竺國長閩山移向玊城住池亭竹院宴坐冰圍處綠繞百千叢夜將防爭開迎露煞曾評論嬌媚勝江梅香稱月韻宜風消盡人間暑─盧祖臯洞仙歌─玉肌翠袖較似荼防瘦防度燻醒夜窓酒問炎洲何事得許淸涼塵不到一叚冰壺翦就晚來庭戶悄暗數流光細摘芳英黯回首念日暮江東偏爲魂銷人易老幽韻淸標似舊正紋簟如波帳如煙更柰向月明露濃時候─增─施嶽步月─玉宇薰風寶堦明月翠叢萬防晴雪凍霜不就散廣寒霏屑采珠蓓綠萼露滋嗔銀艶小蓮冰潔花魂在纖指嫩防素英重結枝頭香未絕還是過中秋丹桂時節醉鄕冷境怕翻成消歇玩芳味春焙旋薰貯穠韻水沈頻爇堪憐處輸與夜涼睡蝶

別錄─原─扡插─梅雨時取新發嫩枝從節折斷將折處劈開入大麥一粒亂髮纒之插肥土陰濕卽活與扡瑞香法同─收藏─霜時移北房檐下見日不見霜大寒移入暖處圍以艸薦盆中任其自幹至幹極略用河水盞許澆其根僅活其命枝葉上有白色小虫刮去不然卽黃萎十月入窖中枝頭入地尺許地上加柴柴上加土尺許封蓋嚴密不透風气爲佳春分後朝南開一孔通气立夏後方可出窖見春風早卽枯槁出窖後葉落無妨先放檐下見日色處漸移之日中去上面及周圍舊土一層再加新土培之二三年後取出全換舊土莫傷根換土後只澆淸水不宜太肥至葉稍大方可澆肥翦去枯枝梅雨不絕移置檐下若南方冬月只於朝南屋內掘一淺坑將盆放下以篾籠罩花口傍以泥築實無隙通風或用綿花子覆根五寸許亦以篾罩罩之用紙封罩五六日一次將花核取開用冷茶澆之仍以花核壅之立夏前方可去罩盆中周圍去土一層以肥土塡上用水澆之大約入夏后三日方可移出露天最怕春風淸明前尢怕風芽發方可灌以糞次年和根取起換土栽過無不活者如此收藏多年可延於若瀛曰茉莉自首夏至秋杪皆花開必薄暮半放冉冉作奇香次晨則香減霜後猶生朶但漸小耳經大寒無不萎者向余得一本根下有鐵少許蓋鬻者利其必萎彼鉆核者又何足異余去其鐵易土而植之灌以腥汁開甚盛遇大寒藏之暖室歷三歲猶花但干老花疎總之風气不宜也金陵易得每歳購二三本霜後輙棄之─儲土─每日屋下掃聚塵土堆積於閒靜空屋俟發熱過篩細用制用─每晚采花取井花水半杯用物架花其上離水一二分厚紙密封次日花旣可簪以水防茶淸香撲鼻甚妙花史云聞老人言飲之得肚腹虛飽之癥香能散气老人气虛理或有之昔人有異香含異毒之語養老者愼之─增─香譜─今多采茉莉蒸取其液以代薔薇─王右丞詩注─茉莉花作末和面藥甚奇經歳其香不歇淸供錄─茉莉湯用蜜一兩甘艸一分生薑自然汁一滴同研令極勻調塗在椀中心抹勻不令洋流每於淩晨采摘茉莉花三十朶將放藥椀蓋其花取香气薫之午間乃可以防用─快雪堂漫錄─用三白酒或雪酒色味佳者不滿瓶上虛二三寸編竹爲十字或井字障瓶口不令有餘不足新摘茉莉數十朶綫系其蔕懸竹下離酒一指許用紙封固旬日香透矣─野防品─茉莉花初發嫩葉采洗淨同豆腐熝食絕品

【附錄】雪瓣

原─雪瓣一名狗牙似茉莉而瓣大其香淸絕出海南

【附錄】紫茉莉

增─艸花譜─紫茉莉艸本春間下子早開午收一名胭脂花可以防唇子有白粉可傅面亦有黃白二色者

素馨

原─素馨一名那悉茗花一名野悉蜜花來自西域枝榦裊娜似茉莉而小葉纖而綠花四瓣細痩有黃白二色須屏架扶起不然不克自竪雨中嫵態亦自媚人─南方艸木狀─那悉茗花與茉莉花皆自西域移植南海南人愛其芳香競植之

彚考─原─龜山誌昔劉王有侍女名素馨冡上生此花因以得名─增─升庵詩注─陸賈南中行紀雲南中遊女以防絲貫素馨爲餙事載南方艸木狀貫花繞髻至今猶然─瓶花譜─素馨六品四命─原─學圃余疏─素馨出閩黃者不甚香亦間攜至吾地白者香勝於茉莉但彼中亦未之見─增─廣州誌─城西九里曰花田彌望皆素馨花南徵錄雲南海劉隱時有美人葬於此至今花香異於他處花田人以種素馨爲業其神爲南漢美人故采摘必以婦女而彼中婦女多不簪戴有詠者曰花田女兒不愛花縈絲結縷餉他家貧者穿花富者戴明珠十斛似泥沙花渡頭在五羊門南岸花販每日分載素馨至城從此上舟故名

集藻─說─原─明陳憲章素馨說─艸木之精气下發於上爲英華率謂之花然水陸所產妍媸髙下美惡之等蓋萬不齊焉而人於其中擇而愛之凡欲其有益於事非愛之而溺焉者也產於此邦曰素馨者香淸而體白鬱鬱盈盈可掬可佩貫四時而不凋供一賞而有餘亦花之佳者也好事者致於予予旣愛之遂益究其用取花之蓓蕾者與茗之佳者雜貯陶瓶中經宿以俟茗飲之入焉然則是花之用𨿽不若麻縷之與菽粟然蓋亦不爲無用也人之資於麻縷爲其可以溫也資於菽粟爲其可以飽也得之則生不得則死今是花也吾取焉始以其能鬱鬱盈盈少裨於茗耳𨿽不汲汲可也不汲汲由用之可已也使是花之於人如麻縷之與菽粟然又安可已哉可已而已不可已而不已引而伸之觸類而長之於道其庶幾乎治國其庻幾乎

賦─增─明黎遂球素馨賦─登羊城以西望見綠艸之田田匪織雨而含珠乃浮香以如煙弔美人於黃土照明鏡於靑天惟斯花之可認感今昔而相憐爾乃向午如粟薄暮放蘂望通衢之凝雪列七門而成市得人气而轉馥在晚妝之初洗圍寶髻之盤盤貫玉屑而齒齒果並擲於車前香可分於袖底雜寒具而芬郁蘸琉璃之露水則有靑樓姊妹烏衣兒郎綴流蘇如夾纈掛斗帳之四方鉤珊瑚之橫枝枕琥珀而低昂如香稲之飼鸚鵡等竹實之供鳳凰羨同心之可結羌觧佩而垂璫於是重五之晝防七之宵或張翠幄於龍舫或方蘭舟爲鵲橋晝則艾虎累累朱符飄飄飛八張如比翼馳千舸若聨鑣蹋歌珠寺燕客西壕買花齊喚餘錢亂拋量三斛之蒼璣疑乍泣乎老鮫與歌聲兮同貫侵酒气兮如消宵則芳蕤作幄新月如鉤海上載求仙之童女水際排乞巧之髙樓燦明燈於重檐儼列冕之垂旒何玲瓏之雕玉覆火齊而作舟總貫蘂之所爲若鏤冰而籠篝布經緯以如意象禽魚之優遊恆有香以避暑縱無聲而知秋復有三五之夕月出防朧巫壇禮斗神弦舞風白麟雪獅翠鳳玉龍覆官街以列帳峙重臺而罩櫳咸當門以結防聨比戶於帡幪被華鬘與纓絡見瓊島之銀宮齊觀燈而連袂或駕橋而成虹譬遊蜂之出房若舞蝶之鉆叢聆梵吹於香國見閭巷皆花封乃若愽雅髙士道古名家知爲那悉之茗用代陽羨之茶或云當與楞嚴同至或傳載自博望之槎比石橊而有馨較菩提而擅花又烏能起質而問之夫是以賦芳艸於天涯七言古詩─增─宋鄭剛中或問茉莉素馨孰優予曰素馨與茉莉香比肩但素馨葉似薔薇而碎枝似酴醿而短大率類艸花比茉莉體質閒雅不及也─茉莉夭姿如麗人肌理細膩骨肉均眾葉薿薿開緑云小蘂大花意淑貞素馨於時亦呈新蓄香便未甘後塵獨恨雷五𨿽淸潔珠璣綺縠終坐貧

七言絕句─增─宋蔡襄寄南海李龍圖求素馨含笑花─二艸曾觀嶺外圖開時嘗與暑風俱使君已自憐淸福分得新條過海無─原─陳與義素馨─羞將姿媚隨花譜愛伴孤髙上月評獨恨遇寒成弱植色香殊不避梅兄鄭域素馨─妙香眞色自天然羞禦鉛華學女妍只向溫柔鄕裏活怕寒不許上林傳─傅大諫素馨─昔日雲鬟鎖翠屏只今煙冡伴荒城香銷韻斷無人問空有幽花獨擅名─明楊愼素馨花─金碧佳人墮馬妝鷓鴣林裏鬭芬芳穿花貫縷盤香雪曾把風流惱陸郎

詩散句─原─宋祝穆─細花穿弱縷盤向綠雲鬟─明林鴻素馨花發暗香飄一朶斜簪近翠翹

詞─原─宋張鎡菩薩蠻─層層細翦冰花小新隨荔子雲帆到一露一番開玊人催買栽愛花心未已摘放冠兒裏輕浸水晶涼一窩云影香─增─史逹祖風入松─素馨跗萼太寒生多翦春冰夜深綠霧侵涼月照晶晶花葉分明人臥碧紗防淨香吹雪練衣輕頻伽銜得墮南薰不受纖塵若隨荔子華淸去定空埋身外芳名借重玊鑪沈炷起予石鼎湯聲─原─劉鎭念奴嬌─調冰弄雪想花神淸夢徘徊南土一夏天香收不起付與蘂仙無語秀入精神涼生肌骨銷盡人間暑稼軒愁絕惜花還勝兒女長記歌酒防珊開時向晚笑絕金莖露月浸闌乾天似水誰伴秋娘窓戶困殢雲鬟醉欹風防總是牽情處返魂何在玉川風味如許─尹煥霓裳中序第一─靑顰粲素靨海國仙人偏耐熱餐盡風香露屑便萬里淩空肯慿蓮葉盈盈步月悄似憐輕去瑤闕何人在憶渠癡小愛輕防愁絕舊遊輕別忍重看鎖香金篋淒涼淸夜簟茀悵杳杳詩魂眞化風蝶冷香淸到骨夢十里梅花霽雪歸來也厭厭心事自共素娥說別錄─增─廣東新語─珠江南岸有村曰莊頭周里許悉種素馨亦曰花田率以昧爽往摘以天未明見花而不見葉其稍白者則是其日當開者也旣摘覆以濕布毋使見日其已開者則置之花客渉江買以歸一時穿燈者作串與瓔珞者數百人城內外買者萬家富者以斗斛貧者以升其量花若量珠然花宜夜乘夜乃開上人頭髻乃開見月而益光艶得人气而益馥竟夕氤氳至曉萎猶有餘味懷之辟暑吸之淸肺气又宜作燈雕玉鏤冰玲瓏四照遊冶者以導車馬故楊用修云粵中素馨燈天下之至艶者也兒女以花蒸油取液爲面脂頭澤謂能長髮潤肌其爲龍涎香餅香串者治以素馨則韻味愈逺隆冬花少曰雪花摘經數日乃開夏月花多瓊英狼籍入夜滿城如雪觸處皆香廣中七月七日多爲素馨花艇遊泛海珠及西濠香浦秋冬作火淸蘸則千門萬戶皆掛素馨燈結爲鸞鳳諸形或作流蘇寶帶葳蕤間以朱槿以供神或當宴防酒酣出素馨毬以獻客客聞寒香而沈醉以醒以掛復斗帳中𨿽盛夏能除炎熱枕簟爲之生涼諺曰防榔辟寒素馨辟暑故粵人以二物爲貴獻客者先以防榔次以素馨

含笑

原─本艸─含笑出海南有紫白二種─遁齋閒覽─南方花木北地所無者大含笑小含笑其花常若菡蓞之未敷者故有含笑之名─艸花譜─含笑花開不滿若含笑然─捫虱新話─含笑有大小小含笑香尢酷烈有四時花

惟夏中最盛又有紫含笑茉莉含笑皆以日西入稍陰則花開初開香尢撲鼻予山居無事毎晚涼坐山亭中忽聞香風一陣滿室郁然知是含笑開矣

彚考─增─東坡廣州蒲澗寺詩注─山中多含笑花─花經含笑花二品八命─澄懷錄─韓熙載云對花焚香含笑宜麝

集藻─賦─增─宋李綱含笑花賦有序─南方花木之美者莫若含笑綠葉素榮其香郁然是花也方防防而入幸價重一時故感而爲之賦其辭曰夫何嘉木之姝嫮兮藹芬馥之芳容結孤根於暖地兮披素於幽叢麗景之遲遲兮浥零露之濃濃黙凝情而不語兮獨含笑於春空其笑伊何粲兮巧倩洞戶初啟曲欄乍見驚鄰女之窺墻疑寵姬之教戰鄙妖姿之齲齒謝啼妝之半面態有餘情忽焉攺觀國香無敵秀色可餐抱貞潔之雅志舒婉孌之歡顏寧解頥而啟齒方墮珥而攲冠苞溫潤以如玉吐芬芳其若蘭俯者如羞仰者如喜向日嫣然臨風莞爾豈褰幃而觀跛將忘懷於射雉輕可買之千金重廻眸之百媚拔類邁倫孰與爲比泛防酷烈綽約嬋娟翠葉擁鬢綠萼承顴嗅之彌馨察之愈妍信色香之俱美何扈芷而握荃若夫萱艸忘憂合歡蠲忿采杜若於洲中搴芙蓉於澤畔藝菊百畦滋蕙九畹挈長度美固不可一槪而論也方將移自南國置之玉堂違霜雪之淒冷依日月之末光慿雕檻而凝彩度芝閣而飄香破顏一笑掩乎羣芳誠可以承天寵而植椒房者乎七言律詩─增─宋楊萬里含笑花─菖蒲節序芰荷時翠羽衣裳白玊肌暗折花房須日暮遙將香气報人知半開微吐長懷寶欲說還休竟俛眉樹脆枝柔惟葉健不消更畫只消詩─許仲啟含笑花一香破醉眠誤他詩客枉流涎如何滴露牛心李化作垂頭玉井蓮初喜曉光將莞爾竟羞嬌影不嫣然忽看吐下金櫻核防防聲榦暮葉邊

五言絕句─增─宋徐致中含笑花─香濃欲爛蓮莟碧初勻含笑如何處低頭似愧人歲寒集─薄薄沈薫骨英英玉煉煙惱人風味別斗帳夢中間

七言絕句─增─宋楊萬里含笑花二首秋來二笑再芬芳紫笑何如白笑彊只有此花偸不得無人知處忽然香薰風破曉碧蓮含密意猶低白玊顏一粲不曾容易

發淸香何自徧人間─陸遊聞傅氏莊紫笑花開急棹小舟觀之─日長無柰淸愁處醉裏來尋紫笑香漫道閒人無一事逢春也作蜜蜂忙─劉克莊含笑花─春風滿面喜津津縱有癡拳不忍嗔竊恐意觀安注腳笑他何事與何人─許仲啟含笑花─獻笑佳人絕可憐姿姿靨輔巧承顴一枝不用千金買雨洗風吹卻粲然─蕭文仙含笑─肥樣雕成玊色仙碧瑤幢裏粲嬋娟道渠觧笑何曾笑只合更名小白蓮─金施宜生含笑花─百步淸香透玉肌滿堂皓齒轉明眉搴帷彼客相迎處射雉春風得意時

詩散句─增─宋鄧潤甫─自有嫣然態風前欲笑人涓涓朝泣露盎盎夜生春─劉濤─未嘗逢露齒只恐欲傾城丁謂─艸觧忘憂底事花名含笑笑何人─蘇軾─而今只有花含笑笑道秦皇欲學仙─百氏集─試問嫣然如可買防須一笑與千金深情厚意知多少盡在嫣然一笑中─蘇軾─涓涓滴露紫含笑花非識面常含笑詞─增─宋無名氏楊栁枝─綠蠟芳趺雪一包綻瓊梢淸香卻暑賞堂防晚風飄笑靨含羞藏碧葉爲誰嬌長隨茉莉展輕綃伴良宵

指甲花

增─南方艸木狀─指甲花其樹髙五六尺枝條柔弱葉如嫩楡與那悉茗末利花皆雪白而香不相上下亦自大秦國移植於南海而此花極繁細才如半米粒許彼人多折置襟袖間蓋資其芳馥爾一名散沫花─北戶錄指甲花花細白絕芳香番人種之未詳其名波斯移植中夏如金錢花也本出外國大同二年始來中土─艸花譜─指甲花生杭之諸山中花小如蜜色而香甚用山土移歸土盆中亦可供玩─原─指甲花夏月開香似木樨可染指甲過於鳯仙花有黃白二色

集藻─七言絕句─增─宋鄭剛中題異香花俗呼指甲花小比木犀無醖借輕黃碎蘂亂交加邦人不觧稱誰說一地稱爲指甲花

淩霄花

原─淩霄花一名紫葳【本艸云俗謂赤艷曰紫葳葳此花赤艶故名】一名陵苕【爾雅云苕陵苕黃華蔈白華茇注云一名陵時華色異名亦不同疏云黃華名蔈白華名茇別花色之名也詩小雅鄭箋云陵苕之華紫赤而繁而此云黃白者蓋就紫色之中有黃紫白紫耳】一名女葳一名茇華一名武威一名瞿陵一名鬼目處處皆有多生山中人家園圃亦栽之野生者蔓才數尺得木而上卽髙數丈蔓間須如蠍虎足附樹上甚堅牢久者藤大如杯春初生枝一枝數葉尖長有齒深靑色開花一枝十餘朶大如牽牛花頭開五瓣赬黃色有數夏中乃盈深秋更赤八月結莢如豆角長三寸許子輕薄如楡仁如馬兜鈴仁根長亦如兜鈴根秋深采之陰漧花及根甘酸微寒無毒治婦人產乳餘疾崩中癥瘕血閉寒熱羸痩莖葉苦平無毒主治熱風身癢遊風風疹瘀血喉痺熱痛涼血生肌

彚考─增─詩小雅─苕之華蕓其黃矣─傳─苕陵苕也將落則黃苕之華其葉靑靑─傳─華落葉靑靑然─老學庵筆記─淩霄花未有不依木而能生者惟西京富鄭公園中一株挺然獨立髙四丈圍三尺餘花大如杯旁無所附宣和初景華苑成移植於芳林殿前畫圖進禦─三栁軒雜識─淩霄花爲勢客─花經─淩霄花六品四命─原本事集─西湖藏春塢門前有二古松各有淩霄花絡其上詩僧淸順常晝臥其下子瞻爲郡一日屏騎從過之松風搔然順指落花覓句子瞻爲作木蘭花詞─增─嵩山記─初祖庵前有三花樹蓋淩霄藤附檜而生者也花正開深紅可愛自逹磨未至時有之─原─學圃余疏─淩霄花纒奇石老樹作花可觀大都與春時紫藤皆園林中不可少者─花史─富鄭公居洛其家圃中淩霄花無所因附而特起歳久遂成大樹髙數尋亭亭可愛朱弁曰是花豈非艸木中豪傑乎所謂不待文王而猶興者也

集藻─賦─增─宋梅堯臣淩宵花賦─厥艸惟天厥木惟喬艸有柔蔓木有繁條緣根兮附蔕布葉兮敷苖朱華粲兮下覆本榦蔽兮不昭嗟兮此木幾歳幾年而至於合抱夫何此艸一旦一夕而遂曰淩霄是使藜藿蒿艾慕髙而仰翹翹也安知蘋藻自潔蕙蘭自芳芙蓉出污而自麗芝菌不根而自長或紉佩帶或采頃筐或制裳於騷客或登歌於樂章故得爲馨爲薦爲嘉爲祥皆無附著亦以名揚奚必托危柯而後昌吾謂木老多枯風髙必折當是時將恐摧爲朽荄不復萌蘗豈得與百卉並列也邪

五言古詩─增─唐白居易有木詩─有木名淩霄擢秀非孤標偶依一株樹遂抽百尺條托根附樹身開花寄樹梢自謂得其勢無因有動揺一旦樹摧倒獨立暫飄颻疾風從東起吹折不終朝朝爲拂云花暮爲委地樵寄言立身者勿學柔弱苖─原─宋梅堯臣淩宵花─艸木不觧行隨生自有理觀此引蔓柔必慿髙樹起气類固有合縈纒豈由已仰見蒼虯枝上發彤霞蘂層霄不易淩樵斧者誰子一日摧作薪此物當共萎─曾肇淩霄花─淩霄體纖柔枝葉工托麗靑靑亂松樹直榦遭蔽不有嚴霜威焉能辧堅脆─增─範浚淩霄花─栽松待成陰種漆擬作器人皆笑艱拙往往得後利君看植淩霄百尺蔓柔翠新花郁煌煌照日吐妍媚風霜忽揺落大木亦凋瘁視爾托根生枯莖無殘蔕先榮疾蕭瑟物理固難恃淩霄亟芳華衰歇亦容易─明髙啟瞻木軒並序─道士李修所居庭有淩霄花依樹而生近樹伐而淩霄獨存因以名室求予賦詩淩霄托髙樹引蔓日已長纒緜共春榮幽花藹敷芳髙樹忽見伐無依向風霜亭亭還自持柔姿喜能彊君子貴獨立倚附非端良覽物成感嘆爲君賦新章

七言古詩─增─宋陸遊淩宵花─庭中靑松四無鄰淩霄百尺依松身髙花風墮赤玊盞老蔓煙濕蒼龍鱗古來豪傑少人知昂霄聳壑寧自期抱才委地固多矣今我撫事心傷悲

七言絕句─增─唐歐陽炯淩霄花─淩霄多半繞棕櫚深染梔黃色不如滿樹防風吹細葉一條龍甲颭淸虛─原宋楊繪淩霄花直饒枝干淩霄去猶有根原與地平不道花依他樹發彊攀紅日鬭妍明─賈昌朝淩霄花─披云似有淩雲志向日寧無捧日心珍重靑松好依托直從平地起千尋─增─範成大壽櫟堂前小山淩霄花盛開蔥蒨如畫因名之曰淩霄峯─天風揺曳寶花垂花下仙人住翠微一夜新枝香焙暖旋薰金縷綠羅衣山容花意各翔空題作淩霄第一峯門外輪蹄塵撲地呼來借與一枝笻─陸遊遊彌牟菩提院庭下有淩霄藤附古楠其髙數丈花已零落滿地─絳英翠蔓亦佳哉零亂空庭碼碯杯徧雨新花天有意定知閒客欲閒來─原─趙汝回淩霄花─嫋嫋枯藤淺淺葩夤緣直上照殘

霞老僧不作因依想將謂靑松自有花

詩散句─原─宋曾鞏─固知臭味非相類其柰縈纒不自由─蔣梅邊─引蔓閒花欲透云托身下倚老松根─唐杜

甫─古苕生迮地

詞─原─宋蘇軾減字木蘭花─雙龍對起白甲蒼髯煙雨裏疎影微香下有幽人晝夢長湖風淸輭防鵲飛來爭噪晚翠颭紅輕時墮淩霄百尺英

別錄─原─禁忌─淩霄花用以蟠繡大石殊可觀玩但鼻聞傷腦花上露入目令人曚孕婦經花下能墮胎不可不愼

禦定佩文齋廣羣芳譜卷四十三

欽定四庫全書

禦定佩文齋廣羣芳譜卷四十四

花譜

蘭蕙【按蘭花蕙花一類二種黃庭堅之說最明然皆非古之所謂蘭艸蕙艸也蘭艸今之都梁香蕙艸今之零陵香唐宋本艸載之甚詳朱子楚辭證可爲確據今以蘭花蕙花合爲一譜蘭艸蕙艸附錄於後以備參考】

增─爾雅翼─蘭之葉如莎首春則茁其芽長五六寸其杪作一花花甚芬香大抵生深林之中微風過之其香靄然逹於外故曰芝蘭生於深林不以無人而不芳又曰株穢除兮蘭芷覩以其生深林之下似愼獨也故稱幽蘭江南蘭只在春芳荊楚及閩中者秋復再芳蘭與蕙甚相類其一干一花而香有餘者蘭一干五六花而香不足者蕙【說本黃庭堅】今人稱蘭爲幽蘭蕙爲蕙蘭蕙大抵似蘭花亦春開蘭先而蕙繼之皆柔荑其端作花蘭一荑一花蕙一荑五六花香次於蘭─本艸宼宗奭曰蘭葉濶且勒長及一二尺四時常靑花黃綠色中間瓣上

有細紫春芳者爲春蘭色深秋芳者爲秋蘭色淡李時珍曰生近處者葉如麥門冬而春花生福建者葉如菅茅而秋花原蘭幽香淸逺馥鬱襲衣彌旬不歇常開於春初𨿽冰霜之後髙深自如故江南以蘭爲香祖又云蘭無偶稱爲第一香紫梗靑花爲上靑梗靑花次之紫梗紫花又次之餘不入品趙時庚金漳蘭譜云紫蘭有陳夢良【色紫每幹十二萼花頭極大爲紫花之冠至若朝暉微照曉露暗濕則灼然騰秀亭然露奇斂膚傍幹團圓四向婉媚嬌綽竚立凝思如不勝情花三片尾如微靑葉三尺頗覺弱黯然而綠背𨿽似劍脊至尾稜則輭薄斜撒粒許帶緇最爲難種故人稀得其眞者種用黃淨無泥瘦沙忌肥恐致腐爛】吳蘭【色深紫有十五萼幹紫莢紅得所養則岐而生至有二十萼花頭差大色映人目如翔鸞翥鳯千態萬狀葉髙大剛毅勁節蒼然可愛不堪受肥須以淸茶沃之冀得其本生土地之性】潘花【色深紫有十五萼幹紫圓匝齊整疎密得宜疎不露幹宻不簇枝綽約作態窈窕逞姿眞所謂艶中之艶華中之華也愈久愈見精神使人不能捨去花中近心處色如吳紫艶麗過於眾花葉則差小於吳峭直雄健眾莫能及其气特深未能受肥淸茶沃之二種用赤沙泥】趙師博【色紫十五萼初萌甚紅開時若晚霞燦目色更晶明葉勁直肥聳超出羣品】金稜邊【色深紫十二萼出於長泰陳家色如吳蘭片則差小葉亦勁健所可貴者葉自尖處分二邊各一綫許映日如金綫紫花品外之奇用黃色麤沙和泥少添赤沙泥妙半月一用肥】白蘭有濟老【色白有十二萼標致不凡如淡妝西子素裳縞衣不染一塵葉似施花更髙一二尺得所養則岐而生亦號一綫紅白花之冠宜溝中黒沙泥和糞種愛肥一任澆灌】竈山【一名綠衣郎有十五萼色碧玉花枝開體膚松美顒顒昻昻雅特閒麗眞蘭中之魁品也毎生並蔕花榦最碧葉綠而瘦薄如苦蕒菜山下流聚沙泥種亦可肥戒多】黃殿講【一名碧玉幹西施花色微黃有十五萼並幹而生計二十五萼或迸於根葉細最綠肥厚花頭似開不開苐幹𨿽髙而實痩葉𨿽勁而實柔且朶不起稭根有萎葉是其所短者耳】李通判【色白十五萼峭特雅淡追風浥露如泣如訴人多愛之以較鄭花則減一頭地用泥同竈山】葉大施【葉劍脊最長惜不甚勁直】惠知客【色白有十五萼賦質淸臒團簇齊整嬌柔痩潤花英淡紫片尾凝黃葉𨿽綠茂但頗柔弱用泥同濟老】馬大同【色碧而綠有十二萼花頭微大間有向上者中多紅暈葉則髙聳蒼然肥厚花幹勁直及其葉之半一名五暈絲以上俱上品】鄭少舉【色白十四萼瑩然孤潔極爲可愛葉修長散亂所謂蓬頭少舉也有數種花有多少葉有輭硬之別白花之能生者無出於此其花之資質可愛爲羣花翹楚用糞壤泥及河沙內用艸鞵屑鋪四圍種之累試甚佳大凡用輕松泥皆可】黃八兄【色白有十二萼善於抽漧頗似鄭花葉綠而直惜幹弱不能支持耳用泥同濟老】周染【色白十二萼與鄭花無異但干短弱用泥同鄭少舉以上俱中品】夕陽紅【花八萼花片微尖色則凝紅如夕陽返照肥瘦任意當視沙之燥濕蓄雨水沃之令色綠爲妙觀堂主名弟亦同】觀堂主【花白有七萼花聚如簇葉不甚髙可供婦女時妝】名弟【色白有五六萼花似鄭葉最柔輭如新長葉則舊葉墮換人多不種】弱腳【色綠大如鷹爪一干一花比葉髙二三寸葉痩髙二三尺入臘方花香馥可愛外有云嶠朱花靑蒲玉小娘之類以上俱下品】魚魫蘭【又名趙花十二萼花片澄澈如魚魫沈水中無影葉勁綠此白花品外之奇山下流聚沙泥種戒肥膩】─增─王貴學蘭譜─陳夢良【有二種一紫幹一白幹花色淡紫大似鷹爪排釘甚疎】趙十使【卽師博色淡壯者十四五萼葉色深綠花似仙霞葉之修勁不及也】何蘭【壯者十四五萼繁而低壓冶而倒披花色淺紫似陳蘭苐花幹壯而何則瘦陳葉尾焦而何則否或名潘蘭有紅酣香醉之狀經雨露則嬌困號醉楊妃不常發似仙霞】大張靑【色深紫壯者十三萼花有二種大張花多小張花少大張幹花俱紫葉亦肥痩勝小張慳於發花】蒲統領【色紫壯者十數萼淳熙間蒲統領引兵逐冦忽見一所似非人世四周幽蘭欲摘而歸一老叟前曰此蘭有神主之不可多摘取數頴而歸】陳八斜【色深紫壯者十餘萼發則盈盆花類大張靑幹紫過之葉綠而尾蒲下垂間有一葉防花】淳監糧【色深紫多者十萼叢生並葉榦曲葉髙三尺厚而且直其色尢紫大紫壯者十四萼出於長泰以上俱紫色中品】許景初【十二萼者花色鮮紅葉頗散垂綠亦不深】石門紅【其色紅壯者十二萼花肥而促色紅而淺葉𨿽麤亦不甚髙滿盆則生亦云趙蘭小張靑色紅多有八萼淡於石門紅花幹甚短】蕭仲紅【色如褪紫多者十二萼葉綠如芳茅其餘幹纖長花亦離疎時人呼爲花梯】何首座【色淡紫壯者九萼】林仲禮【色淡紫壯者九萼花半開而下視葉勁而黃一云仲美】粉妝成【色輕紫多者八萼類陳八斜花與葉亦不甚都】茅蘭【其色紫長四寸有餘壯者十六七萼結實其破如綫夏至抽箆春前花開以上俱紫色下品】鄭白羊【色碧多者十五萼岐生過之其跗尢碧交秋乃花或又謂大鄭】仙霞【九十蘂色白鮮者如濯含者如潤得之泰邑】朱蘭【得於朱僉判色黃多者十一萼花頭似開倒向一隅若虫之蠧榦葉長而痩】云嶠【色白壯者七萼花大紅心鄰於小張以所得地名葉深厚於小張云嶠海島之精寺也】林郡馬【其色綠出長泰壯者十三萼葉厚而壯】靑蒲【色白七萼挺肩露頴似碧玉而葉低小僅尺有五寸花尢白葉綠而小直而修】獨頭蘭【色綠一花大如鷹爪幹髙二寸葉類麥門冬入臘方薰馥可愛建浙間謂之獻歲正山鄕有之間有防頭】碧蘭【始出於興化龜山院花有十四五萼與葉齊以上皆白色】─原─建蘭【莖葉肥大蒼翠可愛其葉獨濶今時多尙之葉短而花露者尢佳若非原盆須用火燒山土栽根甚甜招蟻以水奩隔之水須日換恐起皮則蟻易度頻分則根舒花開不絕此已試妙法也澆洗須如法又有按月培植之方乃閩中士紳所傳宜照行之】杭蘭【惟杭城有之花如建蘭香甚一枝一花葉較建蘭稍濶有紫花黃心色若胭脂有白花黃心白若羊脂花甚可愛取大本根內無竹釘者用橫山黃土揀去石塊種之見天不見日澆以羊鹿糞水花茂盛雞鵞毛水亦可若澆灌得宜來歳花發其香勝新栽者逺甚一說用水浮炭種之上蓋靑苔花茂頻灑水花香花紫白者名蓀出法華山】其類有春蘭夏蘭秋蘭素蘭石蘭竹蘭鳳尾蘭玉梗蘭春蘭花生葉下素蘭花生葉上至其綠葉紫莖則如今所見大抵林愈深而莖愈紫爾劉次莊樂府集云沅澧所產花在春則黃在秋則紫然春黃不如秋紫之芳馥也凡蘭皆有一滴露珠在花蘂間謂之蘭膏不啻沆瀣多取則損花

彚考─原─易系辭─同心之言其臭如蘭─禮記內則婦或賜之茝蘭則受而獻諸舅姑左傳─鄭文公有賤妾曰燕姞夢天使與已蘭曰余爲伯鯈余而祖也以是爲而子以蘭有國香人服而媚之如是旣而文公與之蘭而禦之辭曰妾不才幸而有子將不信敢徴蘭乎公曰諾生穆公名之曰蘭─增─史記禮志椒蘭芬茝所以養鼻也─原─晉書文苑傳─羅含字君章桂陽耒陽人也致仕還家階庭忽蘭菊叢生人以爲徳行之感焉增易通卦驗─十一月廣莫風至則蘭射幹生─原─家語孔子曰與善人處如入芝蘭之室久而不聞其香則與之俱化芝蘭生於深谷不以無人而不芳君子修道立徳不

爲困窮而攺節─增─列子─薦以梁肉蘭橘─荀子─民之好我芬若椒蘭也─原─文子─日月欲明浮雲蓋之叢蘭欲發秋風敗之─增淮南子─蘭芝以芳未嘗見霜─原說苑─十步之內必有芳蘭風俗通漢尙書郎每進朝時懷香握蘭口含雞舌香增洛陽伽藍記大覺寺廣平王環捨宅林池飛閣比之景明至於春風動樹則蘭開紫葉秋霜降艸則菊吐黃華─采蘭雜誌─蘭待女子同種則香故名待女─原─汗漫錄─王摩詰貯蘭用黃磁斗養以綺石累年彌盛─曲江春宴錄─霍定與友生遊曲江以千金募人竊貴侯亭榭中蘭花插帽兼自持往羅綺叢中賣之士女爭買拋擲金錢─增淸異錄─唐保大二年國主幸飲香亭賞新蘭詔苑令取滬溪美土爲馨烈侯擁培之具─致虛閣雜爼─晁采閣中蘭花始發其姑命目之應聲目曰隱於谷裏顯於澧潯貴比於白玉重匹於黃金旣入燕姬之夢還鳴宋玉之琴其慧敏如此─臥龍行記寺有崇蘭數百本秀發巖石間防風透香所至芬郁─三餘贅筆張敏叔以十二花爲十二客蘭爲幽客─花經─蘭一品九命蕙二品八命─澄懷錄韓熙載云對花焚香蘭宜四絕─佩楚軒客談髙疎仙玉峯山四畔皆幽蘭日采數十花酌明水箋離騷自謂靈均有知當領吾意也雞足山記靜云庵僧寮盆蘭敷華皓潔如雪─泉南雜誌─九節蘭花易植不若吳中所欽靜宇中𨿽若棋列亦不甚香─閩部疏蘭以建名而福興四郡尢甚民家無大小皆傳種之然絕不生山間不知種所自來大都以玉魫爲最四季開者爲珍─原─學圃余疏建蘭盛於五月畏風畏寒畏防畏蚓畏蟻其根甜爲蟻所逐養者常以水奩隔不令得入予作一屋於竹林南外施兩重艸蓆坎地令稍深貯蘭於其上無風有好日開門暴之所畜二三十盆無不盛花者其種亦多玉魫爲第一白幹而花上出者是也次四季次金邊名曰蘭其實皆蕙也閩產爲佳贑州蘭花不長勁價常減半一莖一花者曰蘭宜興山中特多南京杭州俱有𨿽不足貴香自可愛宜多種盆中今日絕重建蘭卻只是蕙見古人畫蘭殊不爾虎邱戈生曾致一盆葉稀而長稍麤於興蘭出數蘂正春初開花特大於常蘭香亦倍之經月不凋酷似馬逺所畫戈云得之他方今尙活花時當廣求此種以備春蘭之絕品─增荊溪疏─蘭出荊溪者葉柔花弱比閩浙產不同又易致龍池銅官之間彌阪盈谷山人杖挑藤束筐筥登市每歳正二月之交負而入郭者價賤於土人行市中衣袂皆馥─珍珠船─世稱三友竹有節而嗇花梅有花而嗇葉松有葉而嗇香惟蘭獨並有之─花史宋羅畸元祐四年爲滁州刺史明年治廨宇於堂前植蘭數十本爲之記曰予之於蘭猶賢朋友朝襲其馨暮擷其英攜書就觀引酒對酌吳孺子藏蘭百本靜開一室良適幽情─一統志浙江蘭谿縣蘭陰山多蘭蕙武義菊妃山多蘭菊南昌府寧州內有石室北多蘭茝─福建志─福安縣白雲山上有庵庵前兩池產蘭玉色向午開浮水面過時卽沈人呼爲午時蘭四川志慶符縣南石門山一名蘭山其林薄中多蘭原─勾踐種蘭渚山王右軍蘭亭是也今會稽山甚盛余姚縣西南並江有浦亦產蘭其地曰蘭墅洲自建蘭盛行不復齒及移入吳越輙凋有善藏者售之輙得髙價而香終少減蜂采百花俱置股間惟蘭則拱背入房以獻於王物亦知蘭之貴如此

集藻─序─原─明王世貞續蘭譜序─閩多蘭趙時庚王貴學氏皆閩人故後先能譜蘭諸所以爲蘭之事盡矣而吾老友張應文氏顧又能爲續蘭譜其所以爲蘭之事又大出於二譜之外而又能爲歌詩古今體幾百篇以侈之若杲禪師悟後雋語百出而百不窮張君吾吳人也酈道元髙陽注江南水經歐陽永叔廬陵譜洛中牡丹不是過也予不能從嵇含曉南中花木意亦不大好之顧獨好蘭而不甚曉其事與所以滋培之理友人有見貽者至冬輙萎敗亦任之而已今從張君譜稍得其事與理而圜居力不能致今者似別得防第手靖節栗裏譜與其詩各一編陸羽張又新水譜各一編蔡君謨茶綠一編以佐張君之二譜而日與之徜徉於峭蒨靑蔥之下閒歌陶詩渴則拈茶水譜隨意讀之覺此身如入陽羨吸中泠已徐翻張君所纂譜詠其得意句鼻觀習習芬馥兩腋風舉作天際眞人想又何必左擁陳良紫右侍魚魫白而後快哉或曰蘭之傳自屈子騷始也子何以不騷而靖節之是援且不虞彼蘜忌哉曰不然蘭君子也貴而大國賤而幽谷所爲香不攺也屈子才大於蘭而志趣不一吾故取陶氏焉今之蘜麗矣非陶氏蘜也以故不能與蘭偕蘭亦不受妒不爾寧無東籬數枝以伴我九畹哉吾取蘭而陶之取陶而蘭之卽屈子所不能妒而況蘜也張君善吾言識而弁於簡端題跋增宋黃庭堅書幽芳亭─士之才徳蓋一國則曰國士女之色蓋一國則曰國色蘭之香蓋一國則曰國香自古人知貴蘭不待楚之逐臣而後貴之也蘭甚似乎君子生於深山叢薄之中不爲無人而不芳雪霜淩厲而見殺來歲不攺其性也是所謂遁世無悶不見是而無悶者也蘭𨿽含香體潔平居與蕭艾不殊淸風過之其香藹然在室滿室在堂滿堂是所謂含章以時發者也然蘭蕙之才徳不同世罕能別之予放浪江湖之日久乃盡知其族蓋蘭似君子蕙似士夫大槪山林中十蕙而一蘭也離騷曰予旣滋蘭之九畹又樹蕙之百畝招魂曰光風轉蕙泛崇蘭是以知楚人賤蕙而貴蘭久矣蘭蕙叢出蒔以沙石則茂沃以湯茗則芳是所同也至其發華一干一華而香有餘者蘭一干五七華而香不足者蕙蕙𨿽不若蘭其視椒榝則逺矣世論以爲國香矣乃曰當門不得不鋤山林之士所以往而不返者耶周必大跋楊無咎畫秋蘭鄕人徐丙示予楊無咎手畫香艸題曰秋蘭後有兵部侍郎章茂獻國子博士湯君實跋語其說特未定也予老而學圃問諸園丁則曰春蘭夏芷秋蕙冬蓀葉莖花色往往多寡不同予異其說徧以古書考之屈原離騷經紉秋蘭以爲佩張衡東京賦秋蘭被涯又思賦幽蘭可諭潘尼贈河陽詩流聲秋蘭之類言蘭以秋而花也屈原九歌春蘭秋菊陸機庭中奇樹詩勸友蘭時往注春時也梁元帝詩春蘭本無絕唐太宗詩春暉開紫苑淑气媚蘭湯之類此言蘭以春而花也宋玉招魂賦光風轉蕙泛崇蘭抱朴子春蕙秋蘭陸機悲歌行春芳傷客心蕙艸饒淑景是蕙亦可言春矣本艸圖經蕙七月中旬開花至香是蕙亦可言秋矣故騷經曰蘭芷變而不芳荃蕙化而爲茅蓋合四者而言之湘君歌亦云薜荔拍兮蕙綢蓀橈兮蘭旌湘夫人則並言荃壁蘭橑蕙櫋芷葺司馬相如長門賦摶芬若以爲枕席荃蘭而茝香乃知四時香艸同出異名葉常靑而花隨時自屈宋至漢唐皆於蘭蕙互言春秋豈邵伯溫見聞錄證黃氏之誤而已然則園丁之說未爲無據所謂禮失求之野歟

辧─原─宋朱子楚辭辧證─蘭蕙二物本艸言之甚詳劉次莊云今沅澧所生花在春則黃不若秋紫之芬馥又黃魯直云一干一花而香有餘者蘭一干數花而香不足者蕙今按本艸所言之蘭𨿽未之識然而云似澤蘭則今處處有之蕙則自爲零陵香尢不難識其與人家所種葉類茅而花有兩種如黃說者皆不相似大扺古之所謂香艸必其花葉皆香而燥濕不變故可刈而爲佩若今之所謂蘭蕙則其花𨿽香而葉乃無气其香𨿽美而質弱易萎皆非可刈而佩者也─明王象晉正譌蘭之爲世重尙矣今世重建蘭北方尢爲難致間得一本置之書屋愛惜鄭重卽拱璧不啻也及詳閱載集如遁齋閒覽楚辭辧證本艸綱目艸木疏諸書乃知今所崇尙皆非靈均九畹故物至有謂春花爲蘭秋花爲蕙者其視紉秋蘭爲佩之語不刺謬乎

傳─原─明方宇蘭馨傳友姓蘭名馨字汝淸號無知子始祖國香艸姓也鄭文公妾燕姞夢天與國香倚防寤而生子公異之物色求香得之幽谷賜姓蘭志倚防也加艸不忘本也香後獨茂修徳芬芳隱居深山𨿽困窮未嘗攺節仲尼稱爲善人君子又傷其老艸莽遺琴操以彰其美識者亦曰使際風動時香名豈終泯乎自是子孫蕃衍布散諸國楚屈原延之九畹每飯不忘忠憤不平之气賴之以泄原感其徳佩服終身晉有鄰玉樹者謝安處之庭堦視如子弟至今詠蘭氏必曰謝庭歷唐而宋曰猗曰猗受知韓愈亦困窮愈曰揚揚其香不采何傷蓋美之也爲朱元晦友後病歸元晦思之有願托孤根歳晏爲期之句其冒姓者楚有枻漢有臺晉有亭又有善釀者武帝飲之甘呼蘭生而不名枻與桂櫂同舟事君有濟川功臺於章帝時遊太學與崔駰私論武帝善惡事聞下有司臺自訟獲免拜令史亭好山水家有峻嶺茂林曲水之景名賢王羲之庾蘊輩上已日就亭觴詠暢敍幽情以姓爲名者有馬氏澤氏賽氏馬澤俱精醫善療腫毒疼痛賽家廣積珠如粟人有求之散而不惜又有茝蕓蕙蓀皆近族也馨始生異香滿室人稱香孩兒皆曰何物老嫗生寧馨兒流芳百世必斯人也旣長聞木䢐徠梅華竹直同道相交往師之三人曰子幽眞雅淡和气襲人予輩友也敢曰師乎遂深相得號爲四友時有嚴雪者攻申韓術艸莽之士畏而靡者萬計惟四友正色不動雪多方摧折之自如也明年春天子布陽和之徳靡者皆起四友名益重後木爲大夫梅居鼎鼐竹以笙簧才官翰林馨獨潛修不出復與金利締交同心相規時人語曰膠漆𨿽謂堅不如金與蘭馨性剛鯁每秋風起怒髮衝冠若聞雞起舞狀文華一吐芳馨逺播人采其善不戴之首則佩之身奉以羞祀苾苾芬芬神明來格凡大夫處士聞其名無不愛慕思友裏有蕕生性惡使气人不之近疾馨異已面斥曰人生當使人畏子之得人親媚無乃務爲容悅乎馨笑而不答性惡污穢有防茹者必淨沙爲地時進潔湯斯暢舒自遂不爾則形容就悴無他歸潔其身也祕書省有蠧魚爲害上召馨拜掌書記害遂息因名其省曰蘭省功成身退優遊林泉或登髙山或臨深崖或掃靑苔坐白石意泊如也閔子廣於取邀馨語曰聞子香譽願效同心分香吐懷惟子之需敢不搆莊禮子期與俱化

賦增陳周讓山蘭賦爰有奇特之艸產於空崖之地仰鳥路而裁通眎行蹤而莫至挺自然之髙介豈眾情之服媚寧紉結之可求非延佇之能洎稟造化之均育與卉木而齊致入坦道而銷聲屏山幽而靜異獨見識於琴臺竊逢知於綺季唐楊炯幽蘭賦惟幽蘭之芳艸稟天地之純精抱靑紫之奇色挺龍虎之嘉名不起林而獨秀必固本而叢生爾乃丰茸十步綿連九畹莖受露而將低香從風而自逺當此之時叢蘭正滋美庭幃之孝子循南陔而采之楚襄王蘭臺之宮零落無叢漢武帝猗蘭之殿荒涼幾變聞昔日之芳菲恨今人之不見至若桃花水上佩蘭若而續魂竹箭山陰坐蘭亭而開宴江南則蘭澤爲洲東海則蘭陵爲縣隰有蘭兮蘭有枝贈逺別兮交新知气如蘭兮長不攺心若蘭兮終不移及夫東山月出西軒日晚受燕女於春闈陳王於秋阪乃有送客金穀林塘坐曛鶴琴未罷龍劍將分蘭缸燭燿蘭麝氛氳舞袖廻雪歌聲遏云度淸夜之未艾酌蘭英以奉君若夫靈均放逐離羣散侶亂鄢郢之南都下瀟湘之北渚步遲遲而適越心鬱鬱而懷楚徒眷戀於君王斂精神於帝女汀洲兮極目芳菲兮襲予思公子兮不言結芳蘭兮延佇借如君章有徳通神感靈懸車舊館請老山庭白露下而鶴警秋風髙而虯縈循階除而下望見秋蘭之靑靑重曰若有人兮山之阿紉秋蘭兮歳月多思握之兮猶未得空佩之兮欲如何抽琴命操爲幽蘭之歌歌曰幽蘭生矣於彼朝陽含雨露之津潤吸日月之休光美人愁思兮采芙蓉於南浦公子忘憂兮樹萱艸於北堂𨿽處幽林與窮谷不以無人而不芳趙元淑聞而嘆曰昔聞蘭葉據龍圖復道蘭林引鳳雛鴻歸燕去紫莖歇露往霜來綠葉枯悲秋風之一敗與蒿艸而爲芻─顏師古幽蘭賦惟奇卉之靈徳稟國香於自然灑嘉言而擅美擬貞操以稱賢詠秀質於楚賦騰芳聲於漢篇冠庶卉而超絕歷終古而彌傳若乃浮雲捲岫明月澄天光風細轉淸露微懸紫莖膏潤綠葉水鮮若翠羽之羣集譬彤霞之競然感羇旅之招恨狎寓客之流連旣不遇於擥采信無憂乎翦伐魚始陟以先萌鶗𨿽鳴而未歇願擢頴於金陛思結防乎玉池泛防酒之十醖耀華燈於百枝─喬彜幽蘭賦─蘭之生矣不以無人而不芳被廣澤森回塘和寡調髙未儷郢中之曲神符夢葉終傳鄭國之香贈靈修於南浦襲嘉慶於北堂於是芊眠茂苑靡迆秋阪紉而爲佩騷人之意已深間以在衿楚客之情何逺薄秋風而香盈十步泛皓露則花飛九畹豈眾艸之敢陵幸移根之未晚若乃昊露淸兮天气新湘水碧兮楓岸春煙轉綠蕙波搖白蘋榮曲沼之初蓮遺天涯之美人離別經時嘆孤芳於秀質艶陽可惜悵獨立於良辰復有映金砌羅玉戶分竹宮疏蕙圃因風而起不隨彼茁之蓬擇地以生能殊有枤之杜宜其比同心於先哲冠美名於前古蘭之在幽兮其芳滿叢士守業兮其道未通入提攜固在於髙賞播酷烈當跋於下風寧使凋急景於散地迫嚴凝於歲終況復光陰慘烈冰霰淒切靜而處順不得近於階墀長未當門獨遣冒於霜雪艶歇紅暗莖萎紫折懼鶗鳺之先鳴掩氛氳而頓絕於戲蘭與艾兮異味薰與蕕兮殊途一室之人誰當執我之契十年之臭尙可攘公之羭囂然此道何有何無嗟乎蘭無薰兮搴擷之所不及士無文兮聲華之所不立倘一借於韶光庶餘香之可襲─陳有章幽蘭賦─翹翹嘉卉獨成國香在深林以挺秀向無人而見芳幽之可居逹萌芽於陰壑時不可失吐芬香於春陽所以紫翹十步名轉九畹自下並髙結根聳榦布葉逾宻重陽未晚開緗蘂而乍合擢丹穎而何逺好遵正直生匪臨於斜徑不向崄巇質寧被於長阪獨茂幽壑厭若錯薪幾霑雨露猶苦風塵采掇兮有日芳菲兮度春得臨刈楚之地曷異修詞之人燕妃夢中榮何名而不遂蜀琴曲裏奏何聲而不新況眾英聚集傳香气而相襲佳色蔥蘢帶煙翠而攢叢固已嘆夫貞潔期見賞於始終幽處斯久照臨忽通喜防無私之日深繄有力之風幽莫過於芳蘭誠匪同諸艸莽充佩而靈均不棄入握而仙都必取詎比夫山上蘼蕪泥中蘅杜將虛名以共播竟無善而足數焉知夫光善才於左思能成賦於師古而已哉知我者謂我如碩儒不知我者謂我如生芻此幽人之未已亦何代而云無幸逢昭代得遇良哲𨿽偕薰蕕固有分別勿以卉賤不顧幽芬勿以地寒不軫孤絕倘折英而入用庶有光於優劣者也─韓伯庸幽蘭賦─陽和布气兮動植齊光惟彼幽蘭兮偏含國香吐秀喬林之下盤根眾艸之旁𨿽無人而見賞且得地而含芳於是嫩葉旁開浮香外襲旣生成而有分何掇采之莫及入握稱美未遭時主之恩納佩爲華空載騷人之什光陰向晚歲月將終芬芳十步之內繁華九畹之中亂羣峯兮上下雜百卉兮橫叢況荏苒於光陰將衰敗於秋風豈不處地稍幽受气仍別蕭艾之新苗漸長桃李之舊蹊將絕空牽戲蝶拂花蘂之翩翾未遇來人尋芳春而采折旣生幽徑且任榮枯羃輕煙而蔥翠淑气而紛敷冀雨露之及何見知之久無及夫日往月來時占歲覩遇逹人之回盼披荒榛而見取橫琴寫操夫子傳之而至今入夢爲徵燕姞聞之於前古生𨿽失處用乃有因枝條嫩而旣麗光色發而猶新𨿽見辭於下土幸因遇於仁人則知夫生理未衰采掇何晚幽名得而不朽佳气流而自遠旣徵之而見寄願移根於上苑─仲子陵幽蘭賦蘭惟國香生彼幽荒貞正內積芬華外揚和气所資不擇地而長精英自得不因人而芳況乃崖斷阪折蹊分石裂山有木而轉深徑無人而自絕柔條獨秀芳心潛結翡翠戲而相鮮蘼蕪生而共悅然後眾艸之中迥爲一叢卑以自牧和而不同揚翹布葉舒翠錯紅宵承結露曉泛光風傾於陽希所照無隱托其地知其道有終且求之昔人徵以邃古宛成章於楚客爰命操於尼父佩之眾匪蘭不紉曲之多匪蘭奚鼓夫以薰蕕之諭臭味斯殊同之則十年猶有異之則一日而無乃淸以爲露滋而爲畹比徳者以之守眞贈離者以之傷逺宜其出幽谷之濵爲階除之珍羅堂未晚被徑知春依瑤池而自庇與玉樹之爲鄰杜若芳芷香辛白蘋俱受生於大塊獨取象於同人是故蘭也之采伊人所急篇章間起比興俱入道之廢可鋤而去道之興可俯而拾爲君灑微芳於素衿希見寶於重襲─李公進幽蘭賦幽有寂兮蘭有香香者取其服媚寂者契其韜光是以綠葉紫莖偶貞士而必佩深林絕壑挺奇質而獨芳觀其異彩特秀結根自逺靡生於門寧滋於畹朝陽照而雜花不得間其榮光風轉而眾艸無以齊其偃杳杳深處芬芬絕倫保貞操以擅美發英華以藻春葉凝露以珠綴花含煙而色新移於友也則斷金之利樹之庭也則如玉之珍豈比夫協夢呈祥表嘉名於鄭國循陔見采流雅詠於詩人而已哉蘭之幽兮芳可折幽無人兮芳不絕蘭之生兮美自丰生得地兮美無終故𨿽敗於涼飈諒有嘉於前古方比契於松筠詎齊名於蘅杜且夫麗白雪之綺靡被長阪之芬敷激餘芳以孤映極幽致而自殊則在握者何居擇者何無蘭處幽而轉芳芳無逺而不襲賢尙晦而必著著何道而不入伊哲人之素履盍徵蘭以自執茍馨香之發聞越江山而采拾原李農夫幽蘭賦蘭之漪漪窅窅其香遁世無悶抱道深藏不以無人而遂廢其芳磅礡冰霜之際虛徐蕭艾之塲揭之揚之於古有光不采而佩於蘭無傷豈膏黍之爲用也必焚必割珠犀之畢通也必剖必絕𨿽佩玉而垂紳亦吐哺而握發

文賦散句─原─楚屈原離騷─扈江蘺與辟芷兮紉秋蘭以爲佩余旣滋蘭之九畹兮又樹蕙之百畮時曖曖其將罷兮結幽蘭而延佇戶服艾以盈要兮謂幽蘭其不可佩蘭芷變而不芳兮荃蕙化而爲茅余以蘭爲可恃兮羌無實而容長─九歌蕙肴蒸兮蘭借浴蘭湯兮沐芳薜荔拍兮蕙綢承蓀橈兮蘭旌桂櫂兮蘭枻沅有芷兮澧有蘭桂棟兮蘭橑擗蕙櫋兮旣張疏石蘭兮爲芳秋蘭兮蘼蕪羅生兮堂下綠葉兮素枝芳菲菲兮襲予秋蘭兮靑靑綠葉兮紫莖被石蘭兮帶杜蘅折芳馨兮遺所思春蘭兮秋菊長無絕兮終古─九章悲回風之搖蕙兮蘭茝幽而獨芳─宋玉九辧竊悲夫蕙華之曾敷兮紛旖旎乎都房招魂光風轉蕙汜崇蘭些臯蘭被徑兮斯路漸─景差大招茝蘭桂樹郁彌路只漢東方朔七諫─聨蕙芷以爲佩兮過鮑肆而失香─王褒九懷─季春兮陽陽列艸兮成行餘悲兮蘭生委積兮縱橫株穢除兮蘭芷覩─劉向九嘆懷蘭蕙與蘅芷兮行中野而散之懷芬香而挾蕙兮佩江籬之菲菲遊蘭臯與蕙林兮睨玉石之防嵯懷蘭芷之芬芳兮妒被離而折之─王逸九思懷蘭英兮把瓊若

四言古詩─增─漢張衡怨篇猗猗秋蘭植彼中阿有馥其芳有黃其葩𨿽曰幽深厥美彌嘉之子云逺我勞如何─晉嵇康酒防詩猗猗蘭藹植彼中原綠葉幽茂麗蘂濃繁馥馥惠芳順風而宣將禦椒房吐薰龍軒瞻彼秋

艸悵矣惟騫

五言古詩─

禦制秋蘭並序殿前盆卉芳蘭獨秀昔人稱爲王者香又以方之君子因題四韻─猗猗秋蘭色布葉何蔥靑愛此王者香著花秀中庭幽芬散緗帙靜影依疎櫺豈必九畹多侈彼離騷經

增梁武帝紫蘭始萌─種蘭玉臺下气暖蘭始萌芬芳與時發婉轉迎節生獨使金翠嬌偏動紅綺情二遊何足懷一顧非傾城羞將芩芝侶豈畏鶗鴂鳴─元帝賦得蘭澤多芳艸─春蘭本無艶春澤最葳蕤燕姬得夢罷尙書奏事歸臨池影入浪從風香拂衣當門已芬馥入室更芳菲蘭生不擇徑十步豈難稀宣帝詠蘭折莖聊可佩入室自成芳開花不競節含秀委微霜陳張正見賦新題得蘭生野徑披襟出蘭畹命酌動幽心鋤罷還開路歌喧自動琴華燈共影落芳杜雜花深莫言閒徑裏遂不斷黃金─原─唐李白贈友蘭生不當戶別是

閒庭艸夙被霜雪欺紅榮已先老謬接瑤華枝結根君王池顧無馨香美叨沐春風吹餘芳若可佩卒歲長相隨─古風孤蘭生幽園眾艸共蕪沒𨿽照陽春暉復悲髙秋月飛霜早淅瀝綠艶恐休歇若無淸風吹香气爲誰發─賀蘭進明古意崇蘭生澗底香气滿幽林采采欲爲贈何人是同心日暮徒盈把徘徊憂思深慨然紉雜佩重奏丘中琴─增溫庭筠余昔自西濱得蘭數本移藝於庭亦旣逾歲而芃然蕃殖自余遊者未始以芳艸爲遇矣因悲夫物有厭常而返不若混然者有之焉遂寄情於此寓賞本殊致意幽非我情吾常有疎淺外物無重輕各言藝幽深彼美香素莖豈爲賞者設自保孤根生易地無赤株麗土亦同榮賞際林壑近泛餘煙露淸餘懷旣郁陶爾類徒縱橫姸媸茍不信寵辱何爲驚眞隱諒無迹激時猶簡名幽叢靄綠畹豈必懷歸耕陳陶種蘭種蘭幽谷底四逺聞馨香春風長養深枝

葉趁人長智水潤其根仁鋤防其芳蒿藜不生地惡鳥弓已藏椒桂夾四隅茅茨居中央左鄰桃花塢右接蓮子塘一月薰手足兩月薰衣裳三月薰肌骨四月薰心腸幽人饑如何采蘭充餱糧幽人渴如何醖蘭爲酒漿地無靑苗租白日如羲皇不嘗仙人藥端坐紅霞房日夕望美人佩花正煌煌美人久不來佩花徒生光刈獲及葳蕤無令見雪霜淸芬信神鬼一葉豈可忘舉頭愧靑天鼓腹詠時康下有賢公卿上有聖明王無階答風雨願獻蘭一筐─宋蘇軾題楊次公春蘭春蘭如美人不采羞自獻時聞風露香蓬艾深不見丹靑寫眞色欲補離騷傳對之如靈均冠佩不敢燕─範成大次韻溫伯種蘭靈均墮荒寒采采紉蘭手九畹不畱客髙丘一回首崢嶸路孔棘淒愴肘生栁遂令此粲者永與窮愁友不如湯子逺情事只詩酒但知愛國香此外付烏有栽培帶苔蘚披拂防塵垢孤芳亦有遇灑濯居座右君看深林下埋沒隨藜莠─陸遊蘭南巖路最近飯已時散防香來知有蘭遽求乃弗獲生世本幽谷豈願爲世娛無心托階庭當門任君鋤─楊萬里題蕙花初開幽人非愛山出山將何之山居種蘭蕙歲寒久當知初藝止百畝餘地惜奚爲先生無廣居千巖一茅茨四面只藝蕙中間才置錐鋭綠分宿叢修紫擢幼枝孤榦八九花一花破初蕤西風淡無味微度成香吹燈夢得幽馥月寫傳靜姿我欲掇芳英和露充晨炊眷然惻不忍環翫自忘饑豈無眾花艸不願秋不遲種時亂不擇歲晚悔可追─薛季宣種蘭蘭生林樾間淸芬倍幽遠野人坐官曹玆意極不淺西窓蔽斜日松釵架春晚墻陰蒔花木顦顇根日損植此山國香坐與前事反扶疎可紉佩心緒端有本芽生僅盈壇髙風成九畹羣芳顏色好祗自誇園苑何如淡嚼蠟艸莽曾誰混對我靜無言忘形如莽─刈蘭東畹刈眞香靜院篸瓶水髙逺不勝情時逐微風起和雨翦閒庭誰作騷人語記得舊家山香來無覓處─朱子謝人送蘭二首─幽獨塵事屏晼晚秋蘭滋芬馨不自媚掩抑空相思晤對日方永披叢露未晞翛然發孤詠九畹陳悲詩淹畱閱歳序契濶心懷憂獨臥寄僧閭一室空山秋徘徊起顧望俯仰誰爲儔伊人逺贈問孤根亦綢繆芳馨不我遺三載娛淸幽愧無瓊琚報厚意竟莫酬瞻彼南陔詩使我心悠悠秋蘭已悴以其根歸學古─秋至百艸晦寂寞寒露滋蘭臯一以悴蕪穢不能治端居念離索無以遺所思願言托孤根歳晏以爲期─原─周竹坡藝蘭當九畹蘭生香滿路紉君身上衣光明奪縑素孤芳一衰歇凋零濕秋露佩服得君子亦足慰遲暮增─元岑安卿盆蘭猗猗紫蘭花素秉巖穴趣移栽碧盆中似爲香所誤吐舌終不言畏此塵垢污豈無髙節士幽深共情素俛首若有思淸風颯庭戶明宋濓蘭花篇陽和煦九畹晴芬溢靑蘭潛姿發麝幽蘤凝紫檀綠蘿托芳鄰白谷挹髙寒聖未成調湘累久長嘆菉葹𨿽外蔽貞潔終能完豈知生平心卒獲君子觀雜以靑瑤芝承以白玉槃靈風曉方薦淸露夜初漙此時不見知駢羅混荒菅春風桃杏華爛若霞綺攢徒媚誇毗子千金買歌歡棄之不彼卽要使中心安願結媺人佩把玩日忘餐

七言古詩─增─元薩都刺蘭臯曲─溪水長幽艸芳春溪露滴蘭葉光美人日暮采蘭去風吹露濕芙蓉裳芙蓉爲裳蘭結佩玉立亭亭臨水際天寒袖薄人不知疎雨蘭苕鳴翡翠幽蘭日日吹古香美人不來溪水長─王冕明上人畫蘭圖─吳興二趙俱已矣雪窓因以專其美不須百畝樹芳菲霜毫掃光風起大花哆唇如笑人小花斂眉如羞春翠影飄飄舞輕浪正色不染湘江塵湘江雨冷暮煙寂欲問三閭杳無迹愾慷不忍讀離騷目極飛雲楚天碧─明李東陽觀畫蘭有感春風吹香出芳林叢蘭開傍西巖陰幾回欲采意不適路轉溪廻山更深虛堂披圖對幽襟忽如攬衣度﨑嵚杏壇尼父去已逺湘江屈原空獨沈我方揮弦坐微吟微吟未成日將晚冰霜欲來侵九畹蘭兮蘭兮竟誰管

五言律詩

禦制雲棲竹樹甚茂幽蘭滿山─山徑紆徐合溪聲到處聞竹深陰戞日木古勢干云倚檻聽嗁鳥攀崖采異芬韶華春已半萬物各欣欣

增唐太宗芳蘭春暉開紫苑淑景媚蘭塲映庭含淺色凝露浮光日麗參差影風傳輕重香會須君子折佩裏作芬芳─李嶠蘭虛室重招尋忘言契斷金英浮漢家酒雪灑楚王琴廣殿輕風發髙臺逺吹吟河汾應擢秀誰肯訪山陰張九齡園中時蔬盡皆鋤理惟秋蘭數本委而不顧彼𨿽一物有足悲者遂賦二章─場藿已成歲園葵亦向陽蘭時獨不偶露節漸無芳防異菁爲蓄甘非蔗有漿人多利一飽誰復惜馨香幸得不鋤去孤苗守舊根無心羨防蓄豈欲近名園遇賞寧充佩爲生莫礙門幽林芳意在非是爲人論崔塗幽蘭幽植眾寧知芬芳只暗持自無君子佩未見國香衰白露沾長早春風到每遲不如當路艸芬馥欲何爲─釋無可詠蘭蘭色結春光氛氳掩眾芳過門堦露葉尋澤徑

連香畹靜風吹亂亭秋雨引長靈均曾采擷紉佩掛荷裳─原─宋蘇軾題次公蕙蕙本蘭之族依然臭味同曾爲水仙佩相識楚辭中幻色𨿽非實眞香亦竟空云何起微馥鼻觀已先通朱子去歲學古分惠蘭花淸賞旣歇復以根叢歸之故畹而學古預有今歲之約近聞頗已著花輙賦小詩以尋前約秋蘭遞初馥芳意滿衝襟想子空齋裏淒涼楚客心夕風生逺思晨露灑中林頗憶孤根在幽期得重尋─增王柏蘭早受樵人貢春蘭訪舊盟謝庭誇瑞物楚澤擷芳名蒼玉裁圭影紫檀含露英奚奴培防巧苔蘚日菁菁

七言律詩─增─宋蘇轍種蘭蘭生幽谷無人識客種東軒遺我香知有淸芬能觧穢更憐細葉巧淩霜根便密石秋芳早叢倚修筠午防涼欲遣蘼蕪共堂下眼前長見楚詞章─原─楊萬里蘭花雪徑偸開淺碧花冰根亂吐小紅芽生無桃李春風面名在山林處士家政坐國香到朝市不容霜節老雲霞江蘺圃蕙非吾耦付與騷人定等差─劉克莊深林不語抱幽貞賴有微風遞逺馨開處何妨依蘚砌折來未肯戀金瓶孤髙可把供詩卷素淡堪移入臥屏莫笑門無佳子弟數枝濯濯映階庭兩盆去歲共移來一置雕闌一委苔我拙扶持令葉

瘦君能調防遣花開人挑蠧巡千匝稚子澆泉走幾回亦欲效顰耘小圃地荒終恐費栽培─明文徵明建蘭靈根珍重自甌東紺碧吹香玉兩叢和露紉爲湘水佩臨風如到蘂珠宮誰言別有幽貞在我已相忘臭味中老去相如才思減臨窓欲賦不能工

五言排律─增─唐劉禹錫令狐相公見示新栽蕙蘭二艸之什兼命同作上國庭前艸移來漢水潯朱門𨿽易地玉樹有餘陰艶彩凝還泛淸香絕復尋光華童子佩柔輭美人心惜晚含逺思賞幽空獨吟寄言知音者一奏風中琴

五言絕句增唐唐彥謙詠蘭淸風搖翠環涼露滴蒼玉美人胡不紉幽香藹空谷謝庭漫芳艸楚畹多綠莎於焉忽相見歳晏將如何─宋王安石朱朝議移法云蘭幽蘭有佳气千載閟山阿不出阿蘭若豈遭幹闥婆原楊萬里詠蘭健碧繽繽葉斑紅淺淺芳幽香空自

祕風肯祕幽香─朱子詠蕙今花得古名旖旎香防好適意欲忘言塵編詎能老蘭澗光風浮碧澗蘭杜日猗猗竟歲無人采含薰只自知增─元揭傒斯春蘭─深谷暖雲飛重巖花發時非因采樵者那得外人知秋蕙出叢不盈尺空谷爲誰芳一徑寒云色滿林秋露香陳旅題畫蘭九畹光風轉重巖墜露香紫宮祠太乙

瑤席薦瓊芳張羽詠蘭花能白更兼黃無人亦自芳寸心原不大容得許多香詠蘭葉泣露光偏亂含風影自斜俗人那觧此看葉勝看花鄭氏允端詠蘭並石疎花瘦臨風細葉長靈均淸夢逺遺佩滿沅湘七言絕句

禦制詠幽蘭婀娜花姿碧葉長風來難隱谷中香不因紉取堪爲佩縱使無人亦自芳

增唐杜牧蘭溪蘭溪春盡碧泱泱映水蘭花兩發香楚國大夫顦顇日應尋此路去瀟湘─宋梅堯臣蘭楚澤多蘭人未辯盡以淸香爲比擬蕭茅杜若亦莫分惟取芳馨襲衣美─蘇轍幽蘭花二首李徑桃蹊次第開穠香百和襲人來春風欲擅秋風巧催出幽蘭繼落梅珍重幽蘭開一枝淸香耿耿聽猶疑定應欲較香髙下故取羣芳競發時─次韻答人幽蘭幽花耿耿意羞春紉佩何人香滿身一寸芳心須自保長松百尺有爲薪─答琳長老寄幽蘭谷深不見蘭生處追逐微風偶得之觧脫淸香本無染更因一嗅識眞如原朱子蘭謾種秋蘭四五莖疎簾防事太關情可能不作涼風計防得幽香到晚淸─增─劉克莊詠蘭蕭艾榮枯各有時深藏芳潔欲奚爲世間鼻孔無憑托且伴幽讀楚詞原─趙以夫詠蘭─一朶俄生几案光尙如逸士气昂藏秋風試與平章看何事當時林下香增方嶽買蘭幾人曾識離騷面說與蘭花枉自開卻是樵夫生鼻孔擔頭帶得入城來─元韓性題趙子固墨蘭鏤瓊爲佩翠爲裳冷落遊蜂試采香煙雨館寒春寂寂不知淸夢到沅湘─明陸治畫了蘭玉防稜稜應節分枝枝柔玉紉香雲凝妝擬待三更月露染生綃六幅裙文嘉蘭花奕奕幽蘭傍砌栽紫莖綠葉向春開晚晴庭院微風發忽送淸香度竹來─原─餘同麓詠蘭手培蘭蘂兩三栽日暖風和次第開坐久不知香在室推窓時有蝶飛來百艸千花日夜新此君竹下始知春𨿽無艶色如嬌女自有幽香似徳人何處幽香撲酒樽洲中杜若畹中蓀紉來爲佩裁爲服不許薋葹掛蓽門

詩散句原宋僧道潛陽崖月窟得芳叢滿握歸來誇所逢淨掃幽徑植蘚墀紫莖綠葉弄奇姿疎簾風暖日華薄芳馥滿懷君自知─增─唐韓愈蘭之猗猗揚揚其香不采而佩於蘭何傷─晉陶潛幽蘭生前庭含薰待淸風淸風脫然至見別蕭艾叢漢酈炎秋蘭榮何晚嚴霜悴其柯原晉張華─蘭蕙緣淸渠繁華防綠渚─增傅秋蘭防玉池池水淸且芳郭璞─蘭生蓬苞間榮曜常幽翳─唐太宗─水光翻照樹堤蘭倒插波─陳子昂─蘭若生春夏芊蔚何靑靑張九齡紫蘭秀空蹊皓露奪幽色原李白─寄君靑蘭花惠好庶不絕─增─錢起蘭生霽後日花發夜來風─宋陳與義─苗分鄭七穆香發謝諸郎─元馬臻─細葉舒冷翠貞葩結靑陽─宋錢惟演紅蘭受露銷晨渴綠蕙翻風析夜酲─文彥博燕姞夢魂誰是見謝家庭戶本來多─劉敞─深林幽寂秋雨晦叢蘭猗猗無所佩─原─魏文帝─秋蘭被幽壑增─曹植─秋蘭被長阪嵇康時下息蘭池─原阮籍淸露被蘭臯─增─晉潘尼添馥馨秋蘭陶潛─榮榮窓下蘭─宋謝靈運淸露灑蘭藻梁劉孝綽蘭芽隱陳葉─唐李嶠蘭气襲回風陳子昂朱蕤冒紫莖─蘇頲

禦杯蘭薦葉張九齡蘭葉春葳蕤蘭林覽余滋王丘─蘭露滋香澤─原─李白蘭幽香風逺─增─李白─淸風灑蘭雪原杜甫猗蘭奕葉光夢蘭他日應─增儲光羲叢蘭秋蝶多錢起─種蘭入山翠萌蕙暖初吐─白居易掃徑避蘭芽─韋應物紫蘭含幽色─孟郊─蘭葉露華浮張籍翦艸出幽蘭杜牧─幽蘭思楚澤─鄭谷─蘭洲晚泊香─許渾露曉紅蘭重─宋劉筠渚蘭薰露夕邵雍紅蘭靜自披─孫覿搴秀紉春蘭─元陳旅雨暖蘭抽筍─原唐李白煙開蘭葉香風暖─增劉禹錫─蘭在幽林亦自芳原─白居易春風新長紫蘭芽李賀光風催蘭吹小殿─李商隱風聲偏獵紫蘭叢─王建荒郊逺處有芳蘭─增─韋莊蘭惹春風緑映原宋張耒更許光風爲泛香增戴復古室有蘭花不炷香

詞─原宋向子諲浣溪沙綠玉叢中紫玉條幽花疎淡更香饒不將紅粉污髙標空谷佳人宜作伴貴遊公子不能招小窓相對誦離騷增釋仲殊浣溪沙─楚客才華爲發揚深林著意不相忘夢成燕國正芬芳莫把品名閒擬議且看靑鳳羽毛長十分領取面前香─又醉花陰輕紅夢引絲多少翦靑蘭葉巧人向月中歸畱下星鈿彈破眞珠小管弦不管春知道著繡簾圍繞只空被東風偸得餘香付與閒花艸

別錄原蜀志─先主常銜張裕不遜下獄將誅之諸葛亮表請其罪先主答曰芳蘭生門不得不鋤─晉書謝傳安嘗戒約子侄因曰子弟亦何預人事而正欲使其佳諸人莫有言者答曰譬如芝蘭玉樹欲使其生於庭階耳─增─圖繪寶鑑鄭思肖字所南福州人工畫墨蘭嘗自畫蘭捲長丈餘髙可五寸許天眞爛漫超出物表題云純是君子絕無小人─原─養蘭口訣─正月安排在坎方離明相對向陽光晨昏日曬都休管要使蒼顏不攺常二月栽培其實難須防葉作鷓鴣斑四圍插竹防風折惜葉猶如惜玉環三月新條出舊叢花盆切忌向西風隄防濕處多生虱根下猶嫌太糞濃四月中庭日乍炎盆間泥土立時幹新鮮井水休澆灌膩水時傾味最甜五月新芽滿舊窠緑陰深處最平和此時葉退從他性翦了之時愈見多六月驕陽暑气加芬芳枝葉正生花涼亭水閣堪安頓或向檐前作架遮七月𨿽然暑漸消只宜三日一番澆最嫌蚯蚓傷根本苦皁煎湯尿汁調八月天時稍覺涼任他風日也無妨經年污水今須換卻用雞毛浸水漿九月時中有薄霜堦前檐下愼行藏若生蟻螘妨黃腫葉灑油茶庶不傷十月陽春暖气回年來花筍又胚胎幽根不露眞奇法盆滿尢須急換栽十一月天宜向陽夜間須要愼收藏常教土面微生濕漧燥之時葉便黃臘月風寒雪又飛嚴收暖處保孫枝直教凍觧春司令移向庭前對日暉─種植性喜陰其莖葉柔細生幽谷竹林中者宿根移植膩土多不活卽活亦不多開花莖葉肥大而翠勁可愛者率自閩廣移來種法九月終將舊盆輕擊碎緩緩挑起舊本刪去老根勿傷細根取有竅新盆用麤椀覆竅以皮屑尿缸瓦片鋪盆底仍用泥沙半塡取三季者三箆作一盆互相枕藉新箆在外分種之糝土壅培勿用手捺實使根不舒暢長滿復分大約以三歲爲度盆須架起仍不可著泥地恐蚯蚓螻蟻入孔傷根令風從孔進透气爲佳十月時花已胎孕不可分若見霜雪大寒尢不可分否則必至損花分之次年不可發花恐泄其气則葉不長凡善於養花切須愛其葉葉聳則不慮花不茂也位置蘭性好通風臺不可太髙髙則衝陽亦不可太低低則隱風地不必曠曠則有日亦不可太狹狹則蔽气前宜南面後宜背北蓋欲通南薰而障北吹也右宜近林左宜近野欲引東日而被西陽也夏遇炎烈則防之冬逢沍寒則曝之下沙欲疏疏則連雨不能滛上沙欲濡濡則酷日不能燥至於插引葉之架平防根之沙防蚯蚓之傷禁螻蟻之穴去其莠艸除其絲网助其新箆翦其敗葉尢當一一畱意者也修整花時若枝上蘂多畱其壯大者去其瘦小若畱之開盡則奪來年花信性畏寒暑尢忌塵埃葉上有塵卽當滌去蘭有四戒春不出夏不日秋不幹冬不濕養蘭者不可不知澆灌春三二月無霜雪時放盆在露天四面皆得澆水澆用雨水河水皮屑水魚鮏水雞毛水浴湯夏用皁角水豆汁水秋用鑪灰淸水最忌井水須四面勻灌勿得灑下致令葉黃黃則淸茶滌之日曬不妨逢十分大雨恐墜其葉用小繩束起如連雨三五日須移避雨通風處四月至七月須用疎宻得所竹籃遮防置見日色通風處澆須五更或日未出一番黃昬一番又須看幹濕濕則勿澆梅天忽逢大雨須移盆向背日處若雨過卽曬盆內水熱則蕩葉傷根七八月時驕陽方熾失水則黃當以腥水或腐穢澆之以防秋風肅殺之患九月盆幹用水澆濕則不澆十月至正月不澆不妨最怕雪霜更怕春雪一著葉一葉卽斃用宻籃遮防安朝陽日照處南窓檐下須兩三日一番旋轉使日曬勻則四面皆花用肥之時當俟沙土漧燥遇晚方始灌漑候晚以淸水椀許澆之使肥膩之物得以下漬其根自無勾蔓逆上散亂盤盆之患更能預以甕缸之屬儲蓄雨水積久色綠者間或灌之其葉浡然挺秀濯然爭茂盈臺簇檻列翠羅靑縱無花開亦見雅潔收藏冬作艸囤比蘭髙二三寸上編艸蓋寒時將蘭頓在中覆以蓋十餘日河水微澆一次待春分後去囤只在屋內勿見風如上有枯葉翦去待大暖方可出外見風春寒時亦要進屋常以洗鮮魚血水並積雨水或皮屑浸水苦茶灌之衛防忽然葉生白謂之蘭虱用竹鍼輕輕剔去如不盡用魚鮏水或煮蚌湯頻灑之卽滅或研蒜和水新羊毛筆蘸洗去珍珠蘭法同盆須安頓樹陰下如盆內有蚓用小便澆出移蚓他處旋以淸水觧之如有蟻用腥骨或肉引而棄之釀土─用泥不拘大要先於梅雨後取溝內肥泥曝漧羅細備用或取山上有火燒處水沖浮泥再尋蕨菜待枯以前泥薄覆艸上再鋪艸再加泥如此三四層以火燒之澆入糞幹則再加再燒數次待幹取用一云將山土用水和勻摶茶甌大猛火煆紅火煆者恐蟻蚓傷根也捶碎拌雞糞待用如此蓄土何患花之不茂

【附錄】蘭艸

增─毛詩傳蕳蘭也─埤雅蘭香艸也─爾雅翼蓋今之蘭艸都梁香也【盛之荊州記曰都梁縣有山山下有水淸淺其中生蘭艸因名都梁】本艸─蕳一名水香一名香水蘭【時人煮水以浴風故名】一名燕尾香【其葉有岐】一名大澤蘭一名蘭澤艸【生澤畔婦人和油澤頭】一名煎澤艸一名省頭艸【夏月采置髮中令頭不防】一名女蘭一名孩兒菊【女子小兒喜佩之】一名千金艸李時珍曰二月宿根生苗成叢紫莖素枝赤節綠葉葉對節生有細齒嫩時可挼而佩之八九月漸老髙者三四尺開花成穗如雞蘇花中有細子【萎或卽此類】

彚考─原─詩鄭風士與女方秉蕳兮─增─夏小正─五月畜蘭爲沐浴也─新論蘭可燔而不可滅其馨─束晳補亡詩─循彼南陔言采其蘭注─以爲佩也─埤雅─徳芬芳者佩蘭古之佩者各象其徳─爾雅翼其物可殺虫毒除不祥故鄭人方春三月於溱洧之上女士相與秉蕳而祓除─艸木疏蘭爲王者香艸其莖葉皆似澤蘭廣而長節節中赤髙四五尺漢諸池苑及許昌宮中皆種之可著粉中藏衣著書中辟白魚

集藻五言古詩─增─明楊愼采蘭引並序廣通縣東響水關產蘭綠葉紫莖春華秋馥蓋楚騷所稱紉佩之蘭也人家盆植如蒲萱者蓋蘭之別種曰蓀與芷耳時川姜子見而采之以贈予知九畹之受誣千載矣一旦而雪作采蘭引秋風眾艸歇叢蘭揚其香綠葉與紫莖猗猗山之陽結根不當戶無人自芬芳宻林交翳翳鳴泉何湯湯欲采往無路局步愁褰裳美人馳目成要予以昬黃山谷歳復晚修佩爲誰長采芳者何人蓀芷共升堂徒令楚老惜坐使宣尼傷感此興中懷琴不成章

【附錄】蕙艸

原蕙艸一名薰艸【廣雅云薰艸蕙艸也又云菌薰也其葉謂之蕙】一名香艸【埤雅云薰香艸也】一名燕艸一名黃零香卽今零陵香也【爾雅翼雲南越名燕艸邵氏集云唐人名零子香以其花倒懸如零也】零陵地名舊治在今全州湘水發源出此艸今人所謂廣零陵香乃眞薰艸今鎭江丹陽皆蒔而刈之以酒灑制芬香更烈生下濕地方莖葉如麻相對生七月中旬開赤花甚香黑實江淮亦有但不及湖嶺者更芬郁耳

彚考─增拾遺記須彌山第九層山形漸小狹下有芝田蕙圃羣仙種耨焉─博雅─天子祭以鬯諸侯以薰─埤雅凡气薰則惠和暴則酷烈故於文惠艸爲蕙詩雲南風之薰兮可以觧吾民之慍兮薰惠和也故可以觧民之慍莊子曰薰然慈仁謂之君子亦取諸此廣雅蕙艸綠葉紫花魏武帝以爲香燒之桂海虞衡志零陵香融宜等州甚多土人以編席薦性暖宜人

集藻五言古詩─原漢樊欽詠蕙蕙艸生山北托身失所依植根防崖側夙夜懼危頹寒泉浸我根淒風常徘徊三光照八極獨不餘暉葩葉非雕瘁凝露不暇晞百卉皆含榮已獨失時姿比我英芳發鶗鴂鳴已哀七言絕句─增唐杜牧和令狐侍禦賞蕙艸尋常詩思巧如春又喜幽亭蕙艸新本是馨香比君子繞闌今更爲何人

詩散句─原─晉趙壹被褐懷珠玉蘭蕙化爲芻增唐張九齡庭前攬芳蕙江上托微波─原─楊巨源淸潤潘郎玉不如中庭蕙艸雪消初─李白─春蕙忽秋艸蕙艸畱芳根杜甫蕙葉亦難畱─增─李嘉祐─白露沾蕙艸杜牧─鬭艸憐香蕙密蕙媚幽圃羅隱風引蕙心

斜─楊億─蕙艸吐靑煙─原─杜甫寵光蕙葉與多碧增─白居易閒從蕙艸侵堦綠─李維─蕙艸煙微度綺疏

【附錄】澤蘭

增─廣雅虎蕳澤蘭也─本艸─澤蘭一名虎蒲一名龍棗一名風藥根名地筍吳普云二月生苗赤節四葉相值支節間蘇頌云根紫黑色如粟根二月生苗髙二三尺莖幹靑紫色作四稜葉生相對如薄荷微香七月開花帶紫白色萼通紫色亦似薄荷花此與蘭艸大抵相類但蘭艸生水旁葉光潤根小紫五六月盛而澤蘭生水澤中及下濕地葉微尖有毛不光潤方莖紫節七八月初采此爲異爾

彚考原遁齋閒覽楚辭所詠之蘭或以爲都梁香或以爲澤蘭或以爲猗蘭艸今當以澤蘭爲正山中又有一種如大葉麥門冬春開花極香此則名幽蘭非眞蘭也

【附錄】眞珠蘭

原眞珠蘭一名魚子蘭色紫蓓虆如珠花開成穗其香甚濃四月內節邊斷二寸插之卽活喜肥忌糞以魚鮏水澆之則茂十月半收無風處以盆覆土封之水澆勿令幹來年愈茂花戴之髻香聞甚逺以蒸牙香棒香名蘭香非此不可廣中甚盛葉能斷腸

【附錄】伊蘭

原─伊蘭出蜀中名賽蘭樹如茉莉花小如金粟香特馥烈戴之香聞十步經日不散

集藻賦─增─明楊愼伊蘭賦並序江陽有花名賽蘭香不足於艶而有餘於香戴之防紒經旬猶馨意古者紉佩之用颒浴之具必此物也西域有伊蘭以爲佛供卽此漢書所謂伊蒲之供也從而爲之賦曰英英有蘭猗猗其美謚以伊蘭實自卬始維蘭之品粵繁有叢曰蕙曰蓀錯�丰茸曰芷曰名殊物同形如蒲萱盆盝是薦謠俗攸珍乃蘭之贗可佩可紉服之媚人昔號國香今玆曷湮宜湯宜浴陳除新沃昔聞其語今玆則先正蘭謂識之艱山谷致疑晦翁屢嘆懿若卉之挺生兮何珵美而琦絕旣葳蕤以晞暘兮亦扆岑而帶岊友射幹而偕生兮朋荔挺而俱發潄英之朝澤兮應復至之陽月秉棻蒕之旉榮兮擅芳菲之酷烈開以景風之俶辰兮貫乎星回之火節潄沆瀣之芳潤兮全朱明之炎徳匪直十步之有芳兮曾譣經旬之未歇乃有娥媌掩嫮靡曼嫈眳步步移艶笑笑傾城子夫興於鬒發昭儀寵於體馨曵步揺之馥鬱映角犀之丰盈若蘭機回文之錦季蘭琴綠綺之聲爰色授而魂與且目而心縈倭�梁家之髻浮渲韋娘之纓咸纖指兮爭掇並巧粲兮相迎都梁蟾蜍兮閼爾而減價虎蒲龍棗兮瞠乎其亡菁超旃檀於雪域壓迷疊於云淸星芒當晝而弗隱金粟未秋而先成埓瑤華兮玉蘂葉綠葉兮紫莖堪納涼於圃思禦風兮蓬瀛詎數秋紅之蕳子豈顧晚翠之長卿爰感子兮體物遂錫子以嘉名重爲系曰肇允嘉卉兮昉自炎皇媺人之佩兮王者之香深谷逶迆兮無人自芳宣尼息鄹兮屈平累湘晨月秋風兮屬國之堂洪波霜晚兮謫仙之鄕紉遺佩捐兮庸亦何傷體物瀏亮兮聊以相羊

五言古詩增明陳憲章賽蘭南有賽蘭香名花人未識光風散微馨甘露洗新碧一月薰蒸來氤氳在肝膈乃知方寸根中稟天地塞誰爲續騷手俯仰空淒惻窓戶悄無人圖書共昕夕

七言絕句增明陳憲章賽蘭花開晴光三日轉花枝坐對微醺忽有詩涓滴未嘗花上露南風莫只報人知曲欄砌下少人窺戲蝶遊蜂忽滿枝君欲尋花須早計只今猶是未開時微風巾袂細氤氳楚畹叢中別有春啜茗亦嫌風景殺明朝載酒是何人山花艶艶綴旒傍君愛深紅愛淺黃楚客見之揮不去向人說是賽蘭香

【附錄】風蘭

原風蘭產溫臺山陰谷中懸根而生幹短勁花黃白似蘭而細不用土栽取大窠者盛以竹籃或束以婦人頭髻銅鐵絲頭髮襯之懸見天不見日處朝夕噀以冷茶淸水或時取下水中浸濕又掛至春底自花卽不開花而隨風飄揚冬夏長靑可稱仙艸亦奇品也最怕煙燼一云此蘭能催生將產掛房中最妙

【附錄】朱蘭

原朱蘭花開似蘭色如渥丹葉濶而柔粵種也

【附錄】篛蘭

原篛蘭葉似篛花紫形似蘭而無香四月開與石橊紅同時大都產海島陰谷中羊山馬迹諸山亦有性喜陰春雨時種

【附錄】馬蘭

增─本艸─馬蘭一名紫菊【其葉似蘭而大其花似菊而紫俗謂物之大者爲馬也】李時珍曰二月生苗赤莖白根長葉有刻齒狀似澤蘭但不香爾入夏髙二三尺開紫花花罷有細子

禦定佩文齋廣羣芳譜卷四十四﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷四十五

花譜

芍藥

原一名余容一名鋋一名犁食一名將離一名婪尾春一名黑牽夷【廣雅作攣夷】本艸曰芍藥猶婥約也美好貌此艸花容婥約故以爲名處處有之揚州爲上謂得風土之正猶牡丹以洛陽爲最也白山蔣山茅山者俱好宿根在土十月生芽至春出土紅鮮可愛叢生髙一二尺莖上三枝五葉似牡丹而狹長初夏開花有紅白紫數色世傳以黃者爲佳有千葉單葉樓子數種結子似牡丹子而小增本艸一名白一名解倉白者名金芍藥赤者名木芍藥鄭防胡本艸─芍藥一名沒骨花原黃者有禦衣黃【淺黃色葉疎蕊差深散出於葉間其葉端色又微碧髙廣類黃樓子此種宜升絕品黃花之冠】黃樓子【盛者五七層間以金綫其香尢甚】袁黃冠子【宛如髻子間以金綫色比鮑黃】峽石黃冠子【如金綫冠子其色深如鮑黃】鮑黃冠子【大抵與大旋心】

【同而葉差不同色類鵝黃】道妝成【黃樓子也大葉中深黃小葉數重又上展淡黃大葉枝條硬而絕黃綠葉扶疎而柔與紅紫稍異此品非今日之黃樓子乃黃絲頭中盛則或出四五大葉類黃樓子耳】妬鵝黃【黃絲頭也於大葉中一簇細葉雜以金綫條髙綠葉疎柔】紅者有冠羣芳【大旋心冠子也深紅堆葉頂分四五旋其英密簇廣可半尺髙可六寸艶色絕妙紅花之冠枝條硬葉疎大】賽羣芳【小旋心冠子也漸添紅而小枝條及綠葉並與大旋心同凡品中言大葉小葉堆葉者皆花瓣也言綠葉者謂枝葉也】盡天工【栁浦靑心紅冠子也於大葉中小葉密直妖媚出眾枝硬而綠葉靑薄】妝紅【紅纈子也色紅而小並與白纈子同綠葉微瘦長】積嬌紅【紅樓子也色淡紅與紫樓子無異】醉西施【大軟條冠子也色淡紅惟大葉有類大旋心狀枝條細軟須以物扶助之綠葉色深厚疎長而柔】湖纈【紅色淺深相雜類湖纈】黽池紅【開須並萼或三頭者大抵花類軟條】素妝殘【退紅茅山冠子也初開粉紅卽漸退白靑心而素淡稍若大軟條冠子綠葉短厚而硬】淺妝勻【粉紅冠子也紅纈中無防纈者也】醉嬌紅【深紅楚州冠子也亦若小旋心狀中心則堆大葉葉下亦有一重金綫枝條髙綠葉疎而柔】擬香英【紫寶相冠子也紫樓子心中細葉上不堆大葉者】妬嬌紅【紅寶相冠子也紅樓子心中細葉上不堆大葉者】縷金囊【金綫冠子也稍似細條深紅者於大葉中細葉下抽金綫細細相雜條葉並同深紅冠子】怨春紅【硬條冠子也色絕淡甚類金綫冠子而堆葉條硬綠葉疎平稍若柔】試濃妝【緋多葉也緋葉五七重皆平頭條赤而綠葉硬背紫色】簇紅絲【紅絲頭也大葉中一簇紅絲細細枝葉同紫者】取次妝【淡紅多葉也色絕淡條葉正類緋多葉亦平頭】效殷紅【小矮多葉也與紫髙多葉一同而枝條低隨燥濕而出有三頭者防頭者鞍子者銀絲者俱同根因土地肥而異】合歡芳【防頭並蒂而開二朶相背】防三英【三頭聚一萼而開】擬繡韀【鞍子也兩邊垂下如所乘鞍子狀地絕肥而生】紫者有寶妝成【冠子也色微紫於上十二大葉中密生曲葉回環裹抱團圓其髙八九寸廣半尺餘每一小葉上絡以金綫綴以玉珠香欺蘭麝奇不可紀枝條硬而葉平爲紫花之冠】疊香英【紫樓子也廣五寸髙盈尺於大葉中細葉二三十重上又聳大葉如樓閣狀枝條硬而髙綠葉疎大而尖柔】蘸金香【蘸金蕊紫單葉也是髻子開不成者於大葉中生小葉小葉尖蘸一綫金色是也】宿妝殷【紫髙多葉也葉條花並類緋多葉而枝葉絕髙平頭凡檻中𨿽多無先後開並齊整】聚香絲【紫絲頭也大葉中一叢紫絲細細枝條髙綠葉疎而柔】白者有楊花冠子【多葉白心色黃漸拂淺紅至葉端則色深紅間以金綫白花之冠】掬香瓊【靑心玉板冠子也本自茅山來白英團掬堅密平頭枝條硬綠葉短且光】曉妝新【白纈子也如小旋心狀頂上四向葉端小殷紅色一朶上或三或四五象衣巾之纈綠葉柔而厚條硬而低】試梅妝【白冠子也白纈中無防纈者是也】銀含稜【銀緣也葉端一稜白色以上俱出宋王觀芍藥譜】

彚考─原─詩鄭風維士與女伊其相謔贈之以芍藥─增山海經─條谷之艸多芍藥洞庭之上多芍藥─範子芍藥出三輔─韓詩外傳芍藥離艸也─原─崔豹古今注─芍藥有二種有艸芍藥有木芍藥木者花大而色深俗呼爲牡丹非也牛亨問曰將離相贈以芍藥何也董子答曰芍藥一名可離將別故贈之亦猶相招贈之以文無故文無名當歸─增─晉宮閣名─暉章殿前芍藥花六畦─建康記建康出芍藥極精好─原─淸異錄胡嵩詩曰瓶里數枝婪尾春時人莫諭桑維翰曰唐宋文人謂芍藥爲婪尾春者婪尾乃最後之杯芍藥殿春故有是名─劉攽芍藥譜─花有紅葉黃腰者號金帶圍有時而生則城中當出宰相韓魏公守維揚日郡圃芍藥盛開得金帶圍四公選客具樂以賞之時王珪爲郡倅王安石爲幕官皆在選中而缺其一花開已盛公謂今日有過客卽使當之及暮報陳太傅升之來明日遂開宴折花插賞後四人皆爲首相昔有獵於中條山見白犬入地中掘得一艸根攜歸植之明年花開乃芍藥也故謂芍藥爲白犬─增─通誌略─芍藥著於三代之際風雅所流詠也今人貴牡丹而賤芍藥不知牡丹初無名依芍藥得名故其初曰木芍藥亦如木芙蓉之依芙蓉以爲名也牡丹晚出唐始有聞貴遊競趨遂使芍藥爲落譜衰宗云─符瑞志─大中祥符四年四月江陵府刑部郎中袁煒家圃芍藥防華並萼─原─漁隱叢話東坡云揚州芍藥爲天下冠蔡繁卿爲守始作萬花防用花千萬餘枝旣殘諸園又吏因緣爲姦民大病之餘始至問民疾苦以此爲首遂罷之─增─埤雅─芍藥榮於仲春華於孟夏傳曰驚蟄之節後二十有五日芍藥榮是也華有至千葉者俗呼小牡丹─東軒筆錄四枝正紫重跗累萼中有金蕊繞之號腰金紫─三栁軒雜識芍藥爲嬌客─中吳紀聞─張敏叔以芍藥爲近客─古琴疏─帝相時條谷貢桐芍藥帝命羿植桐於云和命武羅伯植芍藥於後苑─楊允孚灤京雜詠詩注─內園芍藥迷望亭亭直上數尺許花大如斗揚州芍藥稱第一終不及上京也─吳寛詩注─往時小南城梁氏芍藥盛開號梁家園人多攜酒賞之─原─學圃余疏─余以牡丹天香國色而不能無防云易散之恨因復剏一亭周遭悉種芍藥名其亭曰續芳芍藥本出揚州故南都極佳一種蓮香白初淡紅後純白香如蓮花故以名其性尢喜糞予課僮漑之其大反勝於南都卽元馭所愛也其他如墨紫硃砂之類皆妙甚已致數種歸開時客皆蟻集眞堪續芳矣明宣宗幸文淵閣命於閣右築石臺植淡紅芍藥一本景防初增植二本左純白右深紅後學士李賢命之曰醉仙顏澹紅也曰玉帶白純白也曰宮錦紅深紅也與眾賦詩名曰玉堂賞花集瓶史芍藥花以鸎粟蜀葵爲婢增─花史文淵閣芍藥三本天順二年盛開八花李賢遂設燕邀呂原劉定之等八學士共賞惟黃諫以足疾不赴明日復開一花眾謂諫足以當之賢賦詩官僚咸和以爲盛事─析津日記─芍藥之盛舊數揚州劉貢父譜三十一品孔常父譜三十三品王通叟譜三十九品亦云瑰麗之觀矣今揚州遺種絕少而京師丰臺連畦接畛倚擔市者日萬餘莖惜無好事者圖而譜之

集藻─序─原─宋劉攽芍藥譜序─天下名花洛陽牡丹廣陵芍藥爲相侔埓禹貢記揚州艸木夭喬聖人之言然未見其爲夭喬也廣陵芍藥有自他方移來種之者經歲則盛至有十倍其初而勝廣陵所出逺甚地气所宜信其爲夭乎然則醫書本艸所載𨿽小物方土所出山川原野气力不同或相倍蓰十百如此花矣不可不察也然芍藥之盛環廣陵四十五里之間爲然外是則薄劣不及洛陽牡丹由人力接種故歲歲變更日新而芍藥自以種傳獨得於天然非翦剔培壅灌漑以時亦不能全盛又有風雨寒暄气節不齊故其名花絕品有至十四五年得一見者其開不能成或變爲他品此天地尢物不與凡品同待其地利人力天時參並具美然後一出意其造物亦自珍惜之爾芍藥始開時可畱七八日自廣陵南至姑蘇北入射陽東至通州海上西止滁和州數百里間人人厭觀矣廣陵至京師千五百里駿馬疾走可六七日至也上不以耳目之玩勤逺人而富商大賈逐利纎嗇不顧又無好事有力者招致之故芍藥不得至京師而洛陽牡丹獨擅其名其移根北方者六年以往則不及初年自是歲加劣矣故北方之見芍藥者皆其下者也然種芍藥爲生者猶得厚價重利云熙寧六年攽罷海陵至廣陵正四月花時防友傅欽之孫莘老偕行相與歷覽人家園圃及佛捨所種凡三萬餘株芍藥嫩好及𨿽好而不至者盡具矣扶風馬玿府大尹給事公子也博物好奇爲余道芍藥本末及取廣陵人所第名品示余余按唐氏藩鎭之盛揚州號爲第一萬商千賈珍貨之所叢集百氏小說尙多記之而莫有言芍藥之美者非天地生物無聞於古而特隆於今也殆時所好尙不齊而古人未必能知正色爾白樂天詩言牡丹取叢大花繁者爲佳此最洛人所卑下者古人之不知芍藥何疑然當時無記錄故後世莫知其詳今此復無傳說使後勝今猶不足恨或人情好尙更變駸駸日久則名花奇品遂將冺黙無傳來者莫知有此不亦惜哉故因次序爲譜三十一種皆使畫工圖冩而示未嘗見者使知之其嘗見者固以吾言爲信矣增─孔武仲芍藥譜序─揚州芍藥名於天下與洛陽牡丹俱貴於時四方之人盡皆賫攜金帛市種以歸者多矣吾見其一歲而小變三歲而大變卒與常花無異由此芍藥之美益專推於揚州焉大抵麤者先開佳者後發髙至尺餘廣至盈手其色以黃爲最貴所謂緋紅千葉乃其下者鄭詩引芍藥以明土風說者曰香艸也司馬長卿子虛賦曰芍藥之和具而後禦之說者曰芍藥主和五臟又辟毒气也謝省中詩曰紅藥當堦翻說者曰艸色紅者也其義皆與今所謂芍藥者合俱未有專言揚州者唐之詩人最以摹冩風物自喜如盧仝杜牧張祜之徒皆居揚日久亦未有一語及之是花品未有若今日之盛也余官於揚學講習之暇常裁而定之蓋可紀者三十有三種乃具列其名從而釋之原─王觀揚州芍藥譜序天地之功至大而神非人力所能竊勝惟聖人爲能體法其神以成天下之化其功蓋岀其下而曽不少加以力不然天地固亦有間而可窮其用矣余嘗論天下之物悉受天地之气以生其小大長短辛酸甘苦與夫顏色之異計非人力之可容致巧於其間也今洛陽之牡丹維揚之芍藥受天地之气以生而小大淺深一隨人力之工拙而移其天地所生之性故奇容異色間出於人間以人而盜天地之功而成之良可怪也然而天地之間事物紛紜出乎其前不得而曉者此其一也洛陽風土之詳已見於歐陽公之記此不復論維揚大抵土壤肥膩於艸木爲宜禹貢曰厥艸惟夭是也居人以治花相尙方九月十月時悉出其根滌以甘泉然後剝削老硬病腐之處揉調沙糞以培之易其故土凡花大約三年或二年一分不分則舊根老硬而侵蝕新芽故花不成就分之數則小而不舒不分與分之太數皆花之病也花顏色之淺深與葉蕊之繁盛皆出於培壅剝削之力花旣萎落亟翦去其子屈盤枝條使不離散脈理不上行而皆歸於根明年新花繁而色潤雜花根窠多不能致逺惟芍藥及時取根盡去本土貯以竹席之器𨿽數千里之逺一人可負數百本而不勞至於他州則壅以沙糞𨿽不及維揚之盛而顏色亦非他州所有者比也亦有逾年卽變而不成者此亦系土地之宜不宜而人力之至不至也花品舊傳龍興寺山子羅漢觀音彌陀之四院冠於此州其後民間稍稍厚賂以丐其本培壅治蒔遂過於龍興之四院今則有朱氏之園最爲冠絕南北二圃所種幾於五六萬株意其自古種花之盛未之有也朱氏當其花之盛開飾亭宇以待來遊者逾月不絕而朱氏未嘗厭也揚之人與西洛不異無貴賤皆喜戴花故開明橋之間方春之月拂旦有花市焉州宅舊有芍藥防在都防之後聚一州絕品於其中不下龍興朱氏之盛往歲郡將召移新守未至監防不密悉爲人盜去易以凡品自是芍藥防徒有其名爾今芍藥有三十四品舊譜只取三十一種如緋單葉白單葉紅單葉不入名品之內其花皆六出維揚之人甚賤之餘自熙寧八年季冬守官江都所見與夫所聞莫不詳熟又得八品焉非平日三十一品之比此皆世之所難得今悉列於左舊譜三十一品分上中下七等此前人所定今更不易─增─元嶽楡芍藥詩序─至正庚子孟夏黃鶴山人嶽楡與相臺翟君文中自吳城拏舟至海虞復過昆山訪顧君仲瑛艸堂值春暉樓前芍藥盛開仲瑛重置酒樓上是日雷雨新霽風日澹蕩趙善長折金帶圍一朶插瓶中及以紅白花擎繞攢簇朱伯盛督行酒同集者七人天基道士於方外曁伯盛善長先醉仲瑛謂人事惟艱天時自適友朋盍簪寧無一語以紀其行樂乎遂以紅藥當堦翻一句分韻賦詩者文中仲瑛子英並楡得藥字詩成爲序其首實四月十一日也

論─原─宋王觀芍藥譜後論─維揚東南一都防也自古號爲繁盛唐末亂離羣雄據有數經戰焚故遺基廢迹往往蕪沒而不可見今天下一統井邑田野𨿽不及古之繁盛而人皆安生樂業不知有兵革之患民間及春之月惟以治花木飾亭榭以往來遊樂爲事其幸矣哉揚之芍藥甲天下其盛不知起於何代觀其今日之盛古想亦不減於此矣或者以謂自有唐若張祜杜牧盧仝崔涯章孝標李嶸王播皆一時名士而工於詩者也或官於此或遊於此不爲不久而略無一言一句以及芍藥意其古未有之始盛於今未爲通論也海棠之盛莫甚於西蜀而杜子美詩名又重於張祜諸公在蜀日久其詩數千篇而未嘗一言海棠之盛張祜輩詩之不及芍藥不足疑也芍藥三十一品及前人之所次余不敢輒易後八品乃得於民間而最佳者然花之名品時或變易又安知止此八品而已哉後將有出玆八品之外者余不得而知當俟來者以補之也

題防─增─宋周必大題楊謹仲芍藥詩後淳熙甲午防同年楊謹仲周孟覺賞芍藥嘗櫻桃謹仲有詩予次韻今二十有三年彭君仲識謹仲帖相過且索舊詩爲之悵然此花最盛於太和而以紅都勝黃樓子爲冠如牡丹之姚魏也黃樓或得之都勝者邑中一二家有種惜不與人去年餘答鄕貢進士陳恂二小詩云芍藥名先記鄭風那因加木辧雌雄姚黃後出今王矣合把黃樓列上公六一先生舊帥揚分寧太史尹西昌只緣未識紅都勝如杜詩中缺海棠蓋許元寄歐陽公詩云芍藥瓊花應有恨維揚新什獨無名公答云偶不題詩便怨人山谷宰太和詩篇詠甚多亦未嘗及此花今謹仲云花出語與古事相類並錄惡語於後

頌─增─傅統妻芍藥花頌曄曄芍藥植此前庭晨潤甘露晝晞陽靈

五言古詩─原─齊謝朓直中書省─紫殿肅陰陰彤庭赫敞風動萬年枝日華承露掌玲瓏結綺錢深沈映朱网紅藥當堦翻蒼苔依砌上玆言翔鳯池鳴佩多淸響信美非吾室中園思偃仰朋情以郁陶春物方駘蕩安得淩風翰聊恣山泉賞─唐栁宗元題堦前芍藥─凡卉與時謝妍華麗玆晨欹紅醉濃露窈窕畱餘春孤賞白日暮暄風動搖頻夜窓藹芳气幽臥知相親願致溱洧贈悠悠南國人─增─元稹紅芍藥芍藥綻紅綃笆籬織靑瑣繁絲蹙金蕊髙熖當鑪火翦刻彤雲片開張赤霞裹煙輕琉璃葉風亞珊瑚朶受露色低迷向人嬌婀娜酡顏醉後泣小女妝成坐艶艶錦不如夭夭桃未可晴霞畏欲散晚日愁將墮結根本爲誰賞心期在我采之諒所思幽贈何由果─宋梅堯臣楊樂道畱飲席上客置黃紅絲頭芍藥─洛陽賣牡丹江都買芍藥賣與富人歡買爲遊子樂萬絲必同心千葉必同萼五色相淺深百金相厚薄栽培動經年風雨便成昨蕭條洛陽城索寞江都郭賴有一春花能無十千酌朝看門擁車暮見門羅雀嘗聞月底人欲把月桂所要使淸光多四海意開廓我亦愛明月常滿不願落上過楊侯乃值寒雨作共飲三四人不覺傳鳴柝持葩金穀豪朱黃何灼爍還思溱洧上士與女相謔實此香艸芳請我賦其略酒闌爲追詠思拙筆屢閣─蔡襄和王學士芍藥─粲爾芳艸葉孤根當砌植違春已自分薫風猶借力艶艶朝日光紛披照顏色持之遺佳人歲久香不息原蘇軾送芍藥與公擇─今日忽不樂折盡園中花園中亦何有芍藥裊殘葩久旱復遭雨紛披亂泥沙不折亦安用折去還可嗟棄擲諒未能送與謫仙家還將一枝春插向兩髻丫─增─謝堯仁詠芍藥─花蓓大如拳花面或徑尺紫者棲紫鸞黃者落黃鵠或似扶桑枝推上一輪赤或似玻瓈盆稍久擎無力又有似平叔愛矜素粉白又有似蜀人喜染天水碧或似包綠錦未放丹砂拆或似浴靑囊未放沈麝發應須和露翦莫使見顏色庻使精神全免笑花無骨─元顧瑛春暉樓賞芍藥靈雨沐霽景初暾散朝暄林鶯哢餘春砌藥開當軒妝露泥泥舞袂風翻翻流光不我邁久懷遲君論於以樂樽罍於焉傾笑言

七言古詩─增─唐韓愈芍藥歌─丈人庭中開好花更無凡木爭春華翠莖紅蕊天力與此恩不屬黃鐘家溫馨熟美鮮香起似笑無言習君子霜刀翦汝天女勞何事低頭學桃李嬌癡婢子無靈性競挽春衫來比並欲將防頰一睎紅綠窓磨徧靑銅鏡一樽春酒甘若飴丈人此樂無人知花前醉倒歌者誰楚狂小子韓退之宋韓琦和袁陟節推龍興寺芍藥廣陵芍藥眞奇美名與洛花相上下洛花年來品格卑所在隨人趁髙價接頭著處騁新妍輕去本根無顧借不論姚花與魏花只供俗目陪妖奼廣陵之花性絕髙得地不移歸造化大豪大力或彊遷費盡擁培無艶冶東君固是花之主千苞萬萼從榮謝似矯東君泛愛心枉殺春風不肯嫁遂令天下走香名髣髴丹靑競誇詫以此揚花較洛花自合維揚推定覇其間絕色可麤陳天工著意誠堪訝仙家冠子鏤紅雲金綫妝治無匹亞旋心體弱不勝枝寶髻欹斜猶墮馬冰雪肌膚一纈斑新試守宮明似赭防頭兩兩最多情象物更呈鞍面窊樓子亭亭欠姿媚特有怪狀堪圖冩見者方知畵不眞未見直疑傳者詐前賢大欲巧賦詠片言未出心先怕天上人間少其比不似餘芳資假借我來淮海陟三春三訪龍興舊僧舎問得龍興好事僧每歲看承不敢暇後園栽植𨿽甚蕃及見花成由取捨出羣標致必驚人方徙矮壇臨大廈客來只見軒楹前國艶天姿相照射因知靈種本自然須憑精識能陶冶君子果有育材心請視維揚種花者─原─陳與義─微雨濕淸曉老夫門未開煌煌玉仙子並擁翠蕤來胭脂洗盡不自惜爲雨歸來更無力老夫五十尙兒癡憑軒一賦防眞詩─增─楊萬里芍藥─何以築花宅筆直松枝子何以蓋花房雪白淸江紙紙將碧油透松竹畵棟峙鋪紙便作瓦瓦色水晶似金鴨暖未熖銀竹響無水汗容漬不濕晴態嬌非醉盡將香世界關作閒天地風日幾曽來蜂蝶獨得至勸春入宅莫歸休勸花住宅且少畱昨日花開開一半今日花飛飛數片畱花不住春逕歸不如折插瓶中看─元袁桷新安芍藥歌─洛陽花枝如美人不受塵土嗔輕朱深白鑄顏色髙亞綠樹爭精神那如新安紅芍藥透日千層紅閃爍碧雲迸出紫琉璃風動霓裳凝綽約我聞種花如種玉盡日陰晴看不足微云澹蕩增寵光細雨輕蒙賜湯沐何人看花不解理香雪紛紛手中毀酒酣跌蕩空低昻得意須臾竟如此翩翩驌驦雲中君愛花直欲畱靑春靑春如流欲歸去明年看花君合住明徐賁次韻楊孟載觀芍藥作─輕陰釀綠寒猶薄龜甲疏簾映朱閣美人偏有惜花心新水銀瓶送紅藥當堦惟恐流塵污纎手籠春爲花防一撚芳容飽弄嬌胭脂細結玲瓏露防貼單屏襯碧綃微風才動見花搖香凝膩粉肌全濕影艶方諸臉半潮髙枝開滿低枝捲翠檻移來隨步輦濃染如分織女機巧裁似出宮娥翦花情最重是何人應有鴛鴦帳裏身不用傳心題綺字踏歌當爲喚眞眞陸粲賦內閣芍藥─金門栁色縈深綠上苑春餘雜花撲夭桃已歇穠李衰紅藥翻堦正芬郁此花初種自宣皇百曲雕欄七寶妝融風窈窕昭陽殿暖日輕盈白玉堂玉堂學士看花早賦成蕓閣畱詩艸卷幔頻看碧霧流揮毫正耐紅雲繞憶昨宣皇居法宮太平樂事君臣同宸遊每出濯龍裏曲宴偏臨翔鳯中是時南苑飛霓旌爛熳仙葩綺繡明臨風宛轉如矜妬俯者如愁仰如訴半沾微雨妖紅濕太眞泣憑欄幹立至尊一顧六宮回茜裙霞帔俱羞澀華萼樓頭露偏芳容贏得美人憐君恩爲與分春色詔許移來種閣前閣前復道連金穀翠輦經過幾廻矚內家敕進賞花詞昭容傳制黃門促沈吟此事六十載當日繁華宛然在紺幰金輿稀幸臨黃扉紫禁畱風采不羨揚州寶帶圍長安紅紫競芳菲五侯七貴同邀賞寶馬香車疾若飛爭似名花出天上霧閣云窓儼相向浪蝶遊蜂未許窺酒徒詞客空惆悵江南三月足豪華繡幙圍香富貴家亦有幽姿在空谷風雨憔悴天之涯燕山遊子江南客獨對名花感今昔艸木何知人自憐逢時亦復升沈隔世間榮辱偶然事不獨此花何嘆息

五言律詩─增─唐張九齡紫薇庭芍藥仙禁生紅藥微芳不自持幸因淸切地還遇艶陽時名見桐君錄香聞鄭國詩孤根若可用非直愛華滋─宋梅堯臣七里灣得朱表臣寄千葉樓子髻子芍藥─誰稱爲近侍宜與牡丹尊霞綷千千葉香撩黯黯魂紅樓思俠少寶髻奉王孫勝插不堪照顏衰汴水渾─原─眭石─春色今方滿名花爾較遲含芳如有意呈彩亦當時調鼎需仙液揮毫待鳯池天工知不淺一夜露華滋明蔡羽毛督經浣亭官舎芍藥─晝靜綠陰匝微風滿院芬紅欄昨夜雨碧館見朝云春杳鳥空怨暖多花易燻須煩紫絲帳遮防到斜曛

七言律詩─增─唐張泌芍藥香淸粉淡怨殘春蝶翅蜂須戀蕊塵閒倚晚風生悵望靜畱遲日學因循休將薜荔爲靑瑣好與玫瑰作近鄰零落若教隨暮雨又應愁煞別離人─宋王禹偁芍藥詩並序─芍藥之義見之鄭詩百花之中其名最古謝公直中書省詩云紅藥當堦翻自後詞臣引爲故事白少傅知制誥有艸詞畢詠芍藥詩詞采甚爲該偹然自天后以來牡丹始盛而芍藥之艶衰矣考其實牡丹初號木芍藥蓋本同而末異也牡丹落盡正淒涼紅藥開時醉一塲羽客暗傳尸解術仙家重爇返魂香蜂尋檀口論前事露濕紅英試曉妝曽忝掖垣眞舊物多情應認紫薇郎東君畱著占殘春得得遲開亦有因曽與掖垣畱故事又來淮海伴詞臣日燒紅艶排千朶風遞淸香滿四鄰更愛綠頭弄金縷異時相對掌絲綸滿院勻開似赤城帝鄕齊上元燈感傷綸閣多情客珍重維揚好事僧酌處酒杯深蘸甲折來花朶細含稜老郎爲郡辜朝寄除卻吟詩百不能─韓琦北第同賞芍藥─芍藥名髙致亦難此觀妖艶滿雕欄酒酣誰欲張珠网金細偏宜間寶冠露裛更深云髻重蝶棲長苦玉樓寒鄭詩已取相酬贈不見諸經載牡丹蔡襄和運使學士芍藥篇─密葉陰沈夏景新朱欄紅藥自爲春香餘蘭芷偏饒艶畫入縑綃未逼眞已恨芳華難駐景可堪愁臥動經旬三年想愛須畱戀不爲江頭酒味醇─蘇軾玉盤盂詩並序─東武舊俗每歲四月大防於南禪資福兩寺以芍藥供佛而今歲最盛凡七千餘朶皆重跗累萼繁麗丰碩中有白花正圓如覆盂其下十餘葉稍大承之如槃姿格絕異獨出於七千朶之上云得之於城北蘇氏園中周宰相莒公之別業也而其名俚甚乃爲易之雜花狼籍占春餘芍藥開時掃地無兩寺妝成寶瓔珞一枝爭防玉盤盂佳名防作新翻曲絕品難尋舊畫圖從此定知年谷熟姑山親見雪肌膚花不能言意可知令君痛飲更無疑但持白酒勸嘉客直待瓊舟覆玉彞負郭相君初擇地防羊屬國首吟詩吾家豈與花相厚更問殘芳有幾枝蘇轍和子瞻玉盤盂二首─千葉團團一尺餘揚州絕品舊應無賞傳莒國遷鐘簴移憶胡僧置鉢盂叢底畱連傾鑿落缾中捧擁照浮屠彊將絳蠟封紅萼憔悴無言損玉膚故相林亭父老知出羣艸木尙何疑無多產業殘花藥幾許功名舊鼎彞丰艶不知人世別佳名新換使君詩明年防防花尢好剝盡浮苞飬一枝─周必大彭孝求送芍藥數種鄙句爲謝─占斷春光及夏初琉璃翦葉朶瑚休論花品同而異且詠詩人樂且訏北地莫辭金鑿落南禪爭防玉盤盂彭宣微恙何妨醉自有嬌癡婢子扶─楊萬里多稼堂前兩檻芍藥紅白對開二百朶紅紅白白定誰先嫋嫋娉娉各自妍最是倚欄嬌分外卻緣經雨意酲然晚春早夏渾無伴暖艶晴香正可憐好爲花王作花相不應只遣侍甘泉旁招近侍自江都兩歲何曽見國姝防盡滿欄紅芍藥只消一朶玉盤盂水晶淡白非眞色珠碧空明得似無欲比此花無可比且云冰骨玉肌膚芙蓉渡酒店前金沙芍藥盛開山店春光也自妍芙蓉渡口數家村筍輿低過金沙架籬落疎圈芍藥軒孤客倦遊殊寂寞雨花著意與溫存可憐經眼匆匆去不折紅香到綠尊賈似道─又是揚州芍藥時花應笑我賦歸遲滿堂畱客春如畫對酒何妨鬢似絲玉立黃塵那可到錦幃紅蠟最相宜買山若就當移種此際誰能杖履隨溫溫玉立綠陰中不把芳菲逐萬紅折盡長淮多暇日簪聯四坐足春風應如慶曆梅花瑞況有昌黎屬句工問得君王乞身去移根栽傍曲欄東上了甘泉三防書長淮萬里一塵無淸和時節如春在紅藥精神與昔殊叢玉生香歌可譜圍金有客瑞重圖公堂且盡今朝醉已問君王乞鑑湖元郝經芍藥─夜來風雨洗殘春芍藥還開春又新入座忽驚持酒客舉杯先酌送花人煙輕雪膩丰容質露重霞香婀娜身鐵石肝腸總銷鑠都將軟語說風神─馬祖常芍藥鶯粉分奩艶有光天工巧制殿春陽霞繒襞積云千疊寶盝凝脂蜜半香並蒂當堦盤綬帶金苞向日剖珠囊詩人莫詠揚州紫便與花王可頡頏張昱陪宴相府得芍藥花有感─醉吐車茵愧不才馬前蝴蝶趁花回玉瓶盛露扶春起錦帳圍燈照夜開垂白敢思溱洧贈欹紅還是廟廊栽揚州何遜空才思惟對髙寒詠閣梅明李東陽內閣賞芍藥一春風日幾晴陰數種名花競淺深禁苑栽培眞得地化工雕刻本何心叢疑月下畱鸞宿香到人間許蝶尋臺閣風流前軰逺防毫重和玉堂吟次第紅芳又綠陰好花畱向玉堂深多從雨過防生色不爲春遲負賞心淸露著衣香易濕防云迷眼夢難尋杯余幸接韓公宴詞罷先白傅吟曉聞花底佩聲歸萬葉枝頭露未稀力盡丹靑空藻繪眼防紅紫漫芬菲裁云直傍瑤池起避日須將錦障圍願向人間分此種莫教春祗在彤扉春逐長安擔上歸此花眞覺眼中稀新題翰苑圖猶在舊事揚州艸自菲索賞向人心已醉試開經日手頻圍欲知近侍承恩地長共西垣與北扉吳寛秦公邀賞芍藥─妙手何人簇絳紗平臺驚見數枝斜梁家園裏無遺種吏部庭前得好花量淺莫將深盞酌眼昬猶用密簾遮詩中近侍非公論誰說唐人是作家品髙眞自廣陵來舊譜空憐壁角堆千葉連云如並擁兩枝迎日忽齊開詩中相謔何須贈擔上能賒也用栽記取今時才防起醉吟多借麯生材儲巏賞紅藥三歲歸來始一看捲簾深坐傍欄榦數枝帶雨開何晚此日憐春別更難封殖喜畱嘉種在低回如語舊盟寒裁詩爲喚東君轉酒盞花前正爾寛莫怪多情盡日看春殘花謝總相干遲開已待花神入眞賞能逢地主難翠幄微香吹漸逺玉盤承露防初寒三年擬試沈香筆卻算行期爲爾寛文徴明禁中芍藥仙姿綽約絳羅紳何日移根傍紫宸月露冷團金帶重天風香泛玉堂春千年想見翻階詠一笑羞稱近侍臣不似人間易零落上方元自隔凡塵─黃姬水石佛院防芍藥山繞吳宮舊館娃淸江曲曲綠楊斜偶移畫鷁同杯酒不道空門有艶花白日簾櫳堪羃霧夕陽欄檻更添霞美人不見偏惆悵欲折瓊枝感歲華─息園賞芍藥─淺白深紅鬭合歡絲絲香雨晝難幹直須一日三百盞無那東風十二欄水上新傳錦字艶樓頭長怨玉簫寒可憐春色隨花盡畱興還應帶月防─王渙昭慶寺防芍藥─一半春光過牡丹又開芍藥徧禪關久辜往約違蓮社今續淸歡到寶欄垂露幾團花面濕東風一陣燕泥寒酒邊何味呈奇供綠筍朱櫻正滿盤

七言小律─原─唐白居易感芍藥花寄正一上人─今日階前紅芍藥幾花欲老幾花新開時不解比色相落後始知如幻身空門此去幾多地欲把殘花問主人

五言排律─原─唐白居易艸詞畢遇芍藥初開偶成十六韻罷艸紫泥詔起吟紅藥詩詞頭封送後花口拆開時坐對鉤簾久行觀步履遲兩三叢爛熳十二葉參差背日房微斂當階朶旋欹釵葶抽碧股粉蕊撲黃絲動蕩情無限低斜力不支周廻防未足比諭語難爲勾漏丹砂裹僬僥火熖旗彤雲賸根蒂絳幘欠纓緌況有晴風度仍兼宿露垂疑香燻罨畫似淚著胭脂有意畱連我無言怨思誰應愁明月落如恨隔年期菡蓞泥連萼玫瑰刺繞枝等量無勝者惟眼與心知

五言絕句─增─唐孟郊看花─芍藥誰爲壻人人不敢來惟應待詩老日日殷勤開─原─宋王十朋芍藥─千葉揚州種春深霸眾芳無言比君子窈窕有溫香已過花王候才開近侍香來遊禁酒地免作退之狂─增─金姚孝錫詠芍藥─綠萼披風瘦紅苞浥露肥只愁春夢斷化作彩雲飛─明李東陽芍藥─秀色春前發濃陰雨後看持杯賀花相先我得休官

七言絕句─原─唐韓愈芍藥─浩態狂香昔未逢紅燈爍爍綠盤龍覺來獨對情驚恐身在仙宮第幾重─增─宋蔡襄華嚴院西軒見芍藥─吉祥亭下萬千枝看盡將開欲落時卻是防紅有深意故畱春色綴人思烘簾微照自生光吹面輕風與送香誰把金刀收絕艶醉紅深淺上釵梁的的名花對酒樽欄邊沈醉月黃昬今朝關外尋蘭若忽見孤芳欲斷魂─原─邵雍白芍藥─阿姨天上舞霓裳姊妹庭前翦雪霜要與牡丹爲近侍鉛華不禦學梅妝含露仙姿近玉堂翻階美態醉紅妝對花未免須酣舞到底昌黎是楚狂─蘇軾題趙昌芍藥─倚竹佳人翠袖長天寒猶著薄羅裳揚州近日紅千葉自是風流時世妝─增─蘇轍馬上見賣芍藥戲贈張厚之春風欲畫無尋處盡向南園芍藥中過盡此花眞盡也此身應與此花同春來便有南園約過盡春風約尙賒綠樹成陰花結子便須攜客到君家─原─黃庭堅廣陵早春─春風十里珠簾捲彷佛三生杜牧之紅藥梢頭初繭栗揚州風物鬢成絲─增─陳師道謝趙生惠芍藥從微至老走風塵喜見鄰家第四春獨舞東風對西子政緣無語卻宜人九十風光次第分天憐獨得殿殘春一枝剩欲簪防鬢未有人間第一人─張栻─一年春事雨聲裏十里揚州夢想邊眼底花明煩折贈君家風物自嫣然─元馬祖常五月芍藥─芍藥花開端午時江南遊客苦相疑上京不是春光晚自是天家日景遲楊允孚灤京雜詠─時雨初肥芍藥苖脆肥香壓酒腸消揚州簾捲春風裏曽惜名花第一嬌─明僧徳祥─玉堦宜有此花開金鼎調香宰相才莫謂人間無防筆寫將濃艶入雲臺

詩散句─原─唐孟郊─月娥防防下楚艶枝枝浮洞裏逢故人婥約淸宵遊─宋李覯斜月正當樓花霧壓城重起傍藥欄行花亦方在夢─劉敞─跗萼晴相照芳香暖競飄波翻蜀地錦霞萃赤城標─唐陳良父─凝脂新賜浴半面更啼紅─宋穆修─油壁車中同載女菱花鏡裏並妝人─韓琦─丹砂纈妙深難染白玉冠巍瑩絕瑕紅玉斲成樓突兀白雲爭簇髻巍峩嬌紅閙密輕多葉醉粉欹斜柰軟條粉妝瑞玉千叢密冠縷眞金半尺圍─增─劉敞─眼前隋苑多佳麗未覺吳宮久寂寥─蘇轍─共驚春去已多日爭看花開最後番─原─曽鞏─小碧欄幹四月天露紅煙紫不勝妍─張舜民─西掖堦前辭禦傘瓊林殿後媚春衣─陳傅良玉龍十二蓬山頂寶髻三千漢殿中密葉自成金罽飾亂英誰緝紫茸香半妝宮面迎風笑間色仙衣帶露收─楊東山─不濃

不淡勻脂粉非醉非醒媚雨風過眼一春春又夏開殘芍藥更無花─趙師秀─自洗銅瓶插欹側要令書卷識奢華─增─元吳澄─淺潮半醉流霞暈淸印初昬澹月痕─楊允孚─若較內園紅芍藥洛陽輸卻牡丹花─原唐杜甫─傍砌看紅藥─白居易─夾砌紅藥欄─增─李商隠紅藥綻香苞─宋戴復古─翻堦芍藥遲─元方回─芍藥抽紅鋭─唐李商隠─欄藥日髙紅髲─元周伯琦一瓶芍藥當荷花

詞─原─宋王十朋防絳唇─閒日盈盈向人自笑還無語牡丹飄雨開作羣花主柔美溫香翦染勞天女靑春士花間歌舞學个狂韓愈─韓元吉浪淘沙─鶗鴂怨花殘誰道春闌多情紅藥待君看濃淡曉妝新意態獨占西園風葉萬枝繁猶記平山五雲樓映玉成盤二十四橋明月下誰憑朱防─張孝祥踏莎行洛下根株江南栽種天香國色千金重花邊三閣建康春風前十里揚州夢油壁輕車靑絲短鞚看花日日催賓從而今何許定王城一枝且爲鄰翁送─陳從古蝶戀花─日借輕黃珠綴露困倚東風無限嬌春處看盡夭紅渾謾語淡妝偏稱泥金縷不共鉛黃爭勝負殿後開時故欲尋春去去似朝霞無定所那堪更著催花雨─姜側犯恨春易去甚春卻向揚州住微雨正繭栗稍頭弄詩句虹橋二十四總是行雲處無語漸半脫宮衣笑相顧金荷細葉千朶圍歌舞誰念我髮成絲來此共樽俎後日西園綠陰無數寂寞劉郎自修花譜陳濟翁驀山溪薫風時候芍藥披晴晝天上玉欄幹展一枰天家錦繡漢宮唐殿嬪禦逞妖嬈飛燕女太眞妃一樣新妝就黃金撚綫色與紅芳鬭誰把絳綃衣誤將他胭脂漬

透晚風生處襟袖捲濃香持玉斚秉紗籠倚醉聽更漏─盧祖臯水龍吟─杜鵑啼老春紅翠陰滿眼愁無柰飛

來何處鳯軿鸞馭霞琚云佩風檻嬌憑露梢慵嚲酒痕微退念洛陽人去香魂又返依然是風流在十年一覺揚州春夢離愁似海浩態難畱暗香吹散幾時重防向樽前笑折一枝紅玉帽檐斜戴─劉圻父醉蓬萊訪鶯花陳迹姚魏遺風綠陰成幄尙有餘香付寶堦紅藥淮海維揚物華天產未覺輸京洛時世新妝施朱傅粉依然相若束素腰纖撚紅唇小鄣袖嬌羞倚欄柔弱玉佩瓊琚勸王孫行樂況是韶華爲伊挽駐未放離情薄顧盻歌前畱連醉裏莫教零落─曽覿念奴嬌─人生行樂算一春歡賞都來幾日綠暗紅稀春已去贏得星星鬢白醉裏狂歌花前起舞拚罰金杯百淋漓宮錦忍辜妖艶姿色須信殿得韶光只愁花謝又作經年別嫩紫嬌紅邀客語應爲主人畱客月落烏啼酒防燭暗離緒傷吳越竹西歌吹不堪老去重憶─晁補之望海潮─人間花老天涯春去揚州別是風光紅藥萬株佳名十種天然浩態狂香尊貴禦衣黃未便教西洛獨占花王困倚東風漢宮誰敢鬭新妝年年髙會維揚看家誇絕艶人詫奇芳結萼當屏聯葩就幄紅遮綠繞華堂花面映交相更秉蕑觀洧幽意難忘罷酒風亭夢魂驚恐在仙鄕─方嶽沁園春─把酒問花繭栗稍頭春今幾何笑身居近侍翻堦萬玉面勻菩薩髻擁千螺一一牙籖英英碧字占定花間甲乙科歸來也傍紫薇吟處揉作陽和祗今花事無多看幾許風煙付與他待圍將翡翠怕蜂粘粉織成云錦遣鳯銜梭誰翦並刀贈之燕玉莫負防娥嬌澑波花應道盡花彊人面底用能歌劉克莊賀新郎一夢揚州事畫堂深金瓶萬朶元戎髙防座上祥雲層臺起不減洛中姚魏嘆別後關山迢遞國色天香何處在想東風猶憶狂書記驚歲月一彈指數枝淸曉煩馳騎向小窓依稀重見蕪城妖麗料得

花憐儂消瘦儂亦憐花憔悴謾悵望竹西歌吹老矣應無騎鶴日但春衫防防當時淚那更有舊情味

別錄─增─南史王筠傳─筠幼而警悟七歲能屬文年十六爲芍藥賦其詞甚美─圖畫見聞志─李少保端願有圖一面畫芍藥五本其畫皆無筆墨用五彩布成爲徐崇嗣沒骨圖以其無筆墨骨气而名之─夢溪筆談元丰末秀州人家屋瓦上冰盡成花每瓦一枝正如畫家所爲折枝有大花如牡丹芍藥者气象生動𨿽巧筆不能爲之以墨搨之無異石刻─原─分植─芍藥大約三年或二年一分分花自八月至十二月其津脈在根可移栽春月不宜諺云春分分芍藥到老不開花以其津脈發散在外也栽向陽則根長枝榮發生繁盛相離約二三尺一如栽牡丹法不可太逺太近穴欲深土欲肥根欲直將土鉏虛以壯河泥拌豬糞或牛羊糞栽深尺餘尢妙不可少屈其根梢只以水注實勿踏築覆以細土髙舊土痕一指自驚蟄至淸明逐日澆水則根深枝髙花開大而且久不茂者亦茂矣以雞矢和土培花叢下渥以黃酒淡紅者悉成深紅─增─種樹書─菜圃中種芍藥最盛─原─修整─春間止畱正蕊去其小苞則花肥大新栽者止畱一二蕊一二年後得地气可畱四五然亦不可太多開時扶以竹則花不傾倒有雨遮以箔則耐久花旣落亟翦其蒂盤屈枝條以綫縛之使不離散則脈下歸於根冬間頻澆大糞明年花繁而色潤處暑前後平土翦去來年必茂冬日宜防忌澆水─服食─安期生服鏈法云芍藥有二種治病用金芍藥色白多脂肉色紫者不用凡采得淨洗去皮東流水煮百沸陰漧三日木甑內上覆淨黃土蒸一日夜取出陰榦搗末麥飯或酒服三錢七日三服滿三百可登嶺絕粒春采芽或花瓣以面煎之味脆美可以久畱制食之毒莫良於芍藥故獨得藥之名所謂芍藥之和具而後食之者此也─采制─根入藥味酸寒赤白視花色白者益脾能於木

中防木赤者散邪能行血中之滯气秋時采單葉者气味全厚用竹刀刮去皮並頭上土蜜水拌蒸從已至未曬漧收貯中寒者酒炒女人血藥醋炒

禦定佩文齋廣羣芳譜卷四十五

欽定四庫全書

禦定佩文齋廣羣芳譜卷四十六

花譜

金燈花

增─本艸─金燈花一名鬼燈檠一名朱姑一名鹿蹄艸一名無義艸【酉陽雜俎云金燈之花與葉不相見人惡種之謂之無義艸】根名山慈姑【根狀如慈姑花狀如燈籠而朱色故有諸名】李時珍曰處處有之冬月生葉如水仙花之葉而狹二月中抽一莖如箭簳髙尺許莖端開花白色亦有紅色黃色者上有黑防【艸花譜云金燈色紅銀燈色白】眾花簇成一朶如絲紐成三月結子有三稜四月初苖枯卽掘取其根遲則苖腐難尋根苖與老鴉蒜極相類但有毛殻包裹爲異耳

彚考─增─園林艸木疏─金燈隰生花開累累明艶垂條不自支俗惡人家種之─花經─金燈七品三命─荊溪遊記─善權洞秋晚徧壑皆金燈花綺錯如繡

集藻─七言絕句─增─宋晏殊金燈花蘭膏爇處光猶淺銀

燭燒時熖不馨好向書生窓下種免教辛苦更囊螢詩散句─增─宋晏殊煌煌五枝燈下有玉蟠螭─楊巽齋如龍乍化靑藜熖寧用窓前設短檠

金盞花

增─宛陵集詩注金盞花一名醒酒花─原─金盞花一名長春花【金盞其花形也長春言耐久也】一名杏葉艸髙四五寸嫩時頗肥澤葉似栁葉厚而狹抱莖而生甚柔脆花大如指頂金黃色瓣狹長而頂圓開時團團狀如盞子生莖端相續不絕結實在蕚內色黑如小虫蟠屈之狀味酸寒無毒

彚考─增─學圃雜疏花之四季開者蘭桂之外有長春菊卽金盞花也

集藻五言律詩─增─宋梅堯臣金盞子鐘令昔醒酒豫章畱此花黃金盞何小白玉椀無瑕始入何郎宅還歸楚客家從玆不能醉只恐賣流霞

【附錄】側金盞花

增─桂海虞衡志─側金盞花如小黃葵葉似槿歲暮開與梅同時

翦春羅

增─花史翦春羅一名碎翦羅─原─翦春羅一名翦紅羅蔓生二月生苖髙尺餘柔莖綠葉似冬靑而小對生抱莖入夏開深紅花如錢大凡六出周廻如翦成茸茸可愛結實大如豆內有細子人家多種之盆盎中每盆數株竪小竹葦縛作圓架如筒花附其上開如火樹亦雅翫也味甘寒無毒

集藻─七言絕句─原─宋翁元廣翦春羅─誰把風刀翦薄羅極知造化著功多飄零易逐春光老公子樽前柰若何

【附錄】翦秋羅

原─翦秋羅一名漢宮秋色深紅花瓣分數岐尖峭可愛八月間開春時待芽出土寸許分其根種之種子亦可喜陰地淸水灌之用竹圈作架扶之可翫春夏秋冬以時名也

【附錄】翦羅花

原翦羅花色紅出南越性畏寒壅以雞糞澆以燖豬湯退雞鵝水則茂冬入窖中

【附錄】翦金羅

原翦金羅金黃色花甚美艶

【附錄】翦紅紗

原翦紅紗莖髙三尺葉旋覆夏秋開花狀如石竹花而稍大四圍如翦瓣鮮紅可愛結穗亦如石竹穗中有細子

石竹

原─石竹艸品纖細而靑翠花有五色單葉千葉又有翦絨嬌艶奪目防娟動人一云千瓣者名洛陽花艸花中佳品也─增─洛陽花木記─鵝毛石竹一名繡竹─原─王敬美曰石竹𨿽艸花厚培之能作重臺異態與夜落金錢鳯仙花之類俱籬落間物

彚考─增─酉陽雜俎衛公言蜀中石竹有碧花花經石竹九品一命

集藻─五言古詩─增─唐王績石竹詠─萋萋結綠枝煜煜垂朱英常恐零露降不得全其生嘆息聊自思此生豈我情昔我未生時誰者令我萌棄置勿重陳委化何足驚─原─宋張耒石竹花─眞竹乃不花爾獨艶暮春何妨兒

女眼謂爾勝霜筠世無王子猷豈有知竹人粲粲好自持時來稱此君

五言律詩─增─唐獨孤及答李滁州題庭前石竹花見寄殷疑曙霞染巧類匣刀裁不怕南風熱能迎小暑開遊蜂憐色好思婦感年催覽贈添離恨愁腸日幾廻─原司空曙云陽寺石竹花─一自幽山別相逢此寺中髙低俱出葉深淺不分叢野蝶難爭白庭橊暗讓紅誰憐芳最久春露到秋風

七言律詩─增─宋王安石石竹花─退公詩酒樂華年欲取幽芳近綺筵種玉亂抽靑節瘦刻繒輕防絳花圓風霜不放飄零早雨露應從愛惜偏已向美人衣上繡更畱佳客賦嬋娟─元虞集賦石竹─積雪初消蕚綠華東風吹動絳綃霞龍噓石气千年潤鶴過林陰一徑斜刻字欲尋金錯落析旌如織翠交加綺窓坐對吹笙暖未覺人間歲月賒

五言排律─增─唐李頎魏倉曹宅各賦一物得當軒石竹羅生殊眾色獨爲表華滋𨿽雜蘭蕙處無爭桃李時同人趨府暇落日後庭期密葉散紅防靈條驚紫蕤芳菲看不厭采摘願來玆

五言絕句─增─唐皇甫冉病中對石竹花散防空堦下閒凝細雨中那能久相伴嗟爾滯秋風─宋文同石竹─蜂齧紅蕊爛虫啼碧叢短秋風掠地起只有蒼苔管七言絕句─增─唐陸龜防石竹花詠─曽看南朝畫國娃古蘿衣上碎明霞而今莫共金錢鬭買斷春風是此花宋王安石石竹花春歸幽谷始成叢地面芬敷淺淺紅車馬不臨誰見賞可憐亦解度春風─原─楊監丞─長夏幽居景不窮花開芳砌翠成叢窓南髙臥追涼際時有微香逗晚風增─元蒲道源賦石竹─短籬新見出梢梢蔥蒨都無尺許髙茜色芳葩工防綴莫教容易混蓬蒿詩散句─原─宋林逋所重晚芳聊在目可關秋色易爲花深枝苒苒裝溪翠碎片英英翦海霞─王安石─麝香眠後露檀勻繡在羅衣色未眞斜倚細叢如有恨冷搖數朶欲無春─唐李白─石竹繡羅衣─杜甫─麝香眠石竹─增─徐晶─石竹數重靑

詞─原─宋晏殊采桑子─古蘿衣上金鍼樣繡出芳妍玉砌朱闌紫艶紅英照日鮮佳人畫閣新妝了對立叢邊試摘嬋娟貼向睂心學翠鈿

別錄─原─花史─石竹花須每年起根分種則茂但枝蔓柔弱易至散漫須用小竹扶之用細竹或小葦圍縛則不摧折

罌粟花

原─罌粟一名米囊花一名禦米花一名米殻花─增─本艸─罌粟一名象谷【其實狀如罌子其米如粟乃象乎谷可以供禦故有諸名】─原─靑莖髙一二尺葉如茼蒿花有大紅桃紅紅紫純紫純白一種而具數色又有千葉單葉一花而具二類艶麗可翫實如蓮房其子囊數千粒大小如葶藶子─增─本艸蘇頌曰九月布子渉冬至春始生苖極繁茂李時珍曰三四月抽薹結靑苞花開則苞脫大如仰盞罌在花中須蕊裹之花開三日卽謝而罌在莖頭長一二尺大如馬兜鈴上有蓋下有蔕宛然如酒罌中有白米極細彚考─增─花經米囊七品三命─原─學圃雜疏─芍藥之後罌粟花最繁華其物能變加意灌植妍好千態曽有作黃色綠色者逺視佳甚近頗不堪聞瓶史罌粟蜀葵妍於籬落司空圖之鸞臺也─增─聞雁齋筆談罌粟花之無香韻者也朱宓侯種之盈畝萬朶爛然亦足奪目鮑我生問余此堪作何比余昔過盧溝橋一莊院僧驅騾百許頭縱食櫪下其色相錯如繡始知昔人云錦之比殆非虛妄今日所見頗爲似之二生皆絕倒

集藻四言古詩─原─宋蘇轍種藥苖詩─築室城西中有圖書窓戶之餘松竹扶疎拔棘開畦以毓嘉蔬畦夫告予罌粟可儲罌小如罌粟細如粟與麥皆種與穄皆熟苖堪春菜實比秋谷研作牛乳烹爲佛粥老人气衰飲食無幾食肉不消食菜寡味栁槌石鉢煎以蜜水便口利喉調肺飬胃三年杜門莫適往還幽人衲僧相對忘言飲之一杯失笑欣然我來潁川如遊廬山

七言律詩增─明吳幼培罌粟花─庭院深沈白晝長堦前仙卉吐羣芳含煙帶雨呈嬌態傅粉凝脂逞艶妝種自中秋須隔歲開於初夏伴傾陽更誇結子累累碩何必污邪滿稻粱

七言絕句─原─宋謝薖罌粟花─鉛膏細細防花梢道是春深雪未消一斛千囊蒼玉粟東風吹作米長腰茶粒齊圜剖罌子作湯和蜜味尢宜中年彊飯卻丹石安用咄嗟成淖糜─楊萬里米囊花鳥語蜂喧蝶亦忙爭傳天詔詔花王東君羽衛無供給探借春風十日糧詩散句─原─唐雍陶萬里客愁今日散馬前初見米囊花別錄─原─種藝─八月中秋夜或重陽月下子下畢以掃帚掃勻花乃千葉兩手交換撒子則花重臺或云以墨汁拌撒免蟻食須先糞地極肥松用冷飲湯並鍋底灰和細漧土拌勻下訖仍以土蓋出後澆淸糞刪其繁以稀爲貴長卽以竹籬扶之若土瘦種遲則變爲單葉然單葉者粟必滿千葉者粟多空─增─本艸─罌中米可煮粥和飯食水研濾漿同菉豆粉作腐食亦可取油

麗春

原麗春罌粟別種也【本艸云其花變態不常艶麗可愛故曰麗春又曰賽牡丹又曰錦被花】叢生柔榦多葉有刺根苖止一類而具數色有紅者白者紫者傅粉之紅者間靑之黃者而紅復數品有微紅者半紅者白膚絳唇者丹衣而素純者殷紅如染茜者姿狀蔥秀色澤鮮明頗堪娯目艸花中妙品也江浙皆有金陵更佳增遊黙齋花譜─紫二品深者須靑淡者須黃白亦二品葉大者微碧葉細者竊黃而竊黃尢奇素衣黃裏芳秀茸茸若新鵝之毳竊紅似芍藥中粉紅樓特差小視凡花之粉紅十倍

集藻─五言古詩─增─唐杜甫麗春─百艸競春華麗春應最勝少須好顏色多漫枝條剰紛紛桃李枝處處總能移如何貴重此卻怕有人知─宋張先麗春─蓬蒿眼已熟收拾到阿麗從分色紅白未害格奴婢爭妍知不足出刺以自衛上有寒梅枝春霜正憔悴

五言律詩─增─宋潘檉麗春─梁苑花銷去黃臺早自燻不同罌子粟別是石橊裙婀娜才勝掌參差莫夢云王郎尋水竹駐履幾殷勤

詩散句─增─宋徐致中─照眼妝新就扶頭酒半醒並肩罌粟多含態具體牡丹惟欠香

虞美人

增─學圃余疏─虞美人一名滿園春千葉者佳─原─虞美人艸獨莖三葉葉如決明一葉在莖端兩葉在莖之半相對而生人或近之抵掌謳曲葉動如舞故又名舞艸出雅州【見酉陽雜俎】─增─花鏡─江浙最多叢生花葉類罌粟而小一本有數十花莖細而有毛髮蕊頭朝下花開始直單瓣叢心五色俱備姿態蔥秀因風飛舞儼如蝶翅扇動亦花中妙品

彚考─增─益州艸木記雅州名山縣出虞美人艸花葉兩相對人或近之卽向人而俯如爲唱虞美人曲則此艸相應而舞他曲則否─賈氏談錄褒斜山谷中有虞美人艸狀如雞冠大葉相對歌唱虞美人曲則兩葉如人拊掌之狀頗中節─益部方物略記蜀中傳虞美人艸予以虞作娯意其艸柔纖爲歌气所動故其葉至小者或動搖美人以爲娯樂耳─筆談髙郵桑景舒性知音舊聞虞美人艸逢人作虞美人曲枝葉皆動他曲不然試之如所傳詳其曲皆吳音也他日取琴試用吳音制一曲對艸鼓之枝葉皆動乃因曰虞美人操其聲調與舊曲始末不相近而艸輒應之者律法同管也─東齋記事─虞美人艸唱他曲亦動傳者誤矣─錦裏新聞─虞美人艸父老云曽有人於和夷埧見此艸偶歌之葉虞韻遂舞動如醉者然因是登之志碧雞漫志虞美人脞說稱起於項籍虞兮之歌餘謂後世以此命名可也曲起於當時非也曽子宣夫人魏氏作虞美人艸行有云芳魂寂寞寄寒枝舊曲聞來似斂睂又云當年遺事久成空慷慨尊前爲誰舞亦有就曲志其事者世以爲工其詞云帳前艸艸軍情變月下旌旗亂褫衣推枕愴離情逺風吹下楚歌聲月三更撫騅欲上重相顧艶態花無主手中蓮鍔凜秋霜九泉歸去是仙鄕恨茫茫黃載萬追和之壓倒前軰矣其詞有云世間離恨何時了不爲英雄少楚歌聲起霸圖休卻似一江春水向東流蔓葛荒葵城隴暮玉貌知何處至今芳艸解婆娑只有當時魂魄未消磨按益州艸木記賈氏談錄酉陽雜俎益州方物圖贊筆談吳東齋記事六家說各有異同方物圖贊最穿鑿無所稽據聞蜀中數處有此艸予皆未之見恐種族不類則所感歌亦異然舊曲三其一屬中呂調其一中呂宮近世轉入黃鐘宮此艸應拍而舞應舊曲乎新曲乎桑氏吳音合舊曲乎新曲乎恨無可問者又不知吳艸與蜀產有異同否耶─四川志潼川西三十里紫蓋山產虞美人艸

集藻─贊─增─宋宋祁虞美人艸贊翠莖纖柔穉葉相當逼而歌之或合或張

五言古詩─增─宋姜防賦虞美人艸─夜闌浩歌起玉帳生悲風江東可千里棄妾蓬蒿中化石那解語作艸猶可舞陌上望騅來翻然不相顧

七言古詩─原─宋魏夫人虞美人艸行鴻門玉斗紛如雪十萬降兵夜流血咸陽宮殿三月紅霸業已隨煙燼滅剛彊必死仁義王陰陵失道非天亡英雄本學萬人敵何用屑屑悲紅妝三軍敗盡旌旗倒玉帳佳人坐中老香魂夜逐劍光飛淸血化爲原上艸芳心寂寞寄寒枝舊曲聞來似斂睂哀怨徘徊愁不語恰如初聽楚歌時滔滔逝水流今古楚漢興亡兩邱土當年遺事總成空慷慨尊前爲誰舞─增─僧北磵詠虞美人艸君恩似海海不深妾意如鐵利斷金舎生取義我所欲忍死織室羞同心春姿忽作秋蓮委一寸剛明曽不死明年原上野花繁一枝自托華風起裊裊娉娉不成艶能度淺深生色染向人欲訴卻無言寂寞千年恨難掩芳郊遊女宛轉歌停車拍手看婆娑

五言律詩─增─宋陳師道詠虞美人艸─幽艸黙通神舊題虞美人長言方度曲應節若翻身律呂聲相召雲龍气自親無情猶感防不獨在君臣

七言律詩─原─明孫齊之詠虞美人艸楚宮花態至今存傾國傾城總莫論夜帳一歌身易殞春風千載恨難吞胭脂臉上啼痕在粉黛光中血淚新誰道漢宮花似錦也隨荒艸任朝昬徐茂吳詠虞美人艸楚宮人去霸圖移賸有芳名寄一枝浥露晚妝余涕淚臨風夜舞憶腰肢乍翻尙自疑紅藥欲刈終難混綠葵若使靈均當日見不將哀怨托江蘺紅顏一日盡江芳艸能傳易代姿尙想施朱畱片蕚翻疑化碧有單枝迎風似逐歌聲起宿雨那經舞袖垂微艶莫教輕委地徘徊猶似美人貽

七言絕句─增─宋蕭海藻詠虞美人艸─魯公死後一壞荒誰與竿頭薦一觴妾願得生墳土上日翻舞袖向君王─易幼學詠虞美人艸─霸業將衰漢業興佳人玉帳醉

難醒可憐血染原頭艸直至如今舞不停─許野雪詠虞美人艸─合歡枝葉想腰身不共長安艸木春若聽楚歌能楚舞未央空有戚夫人

五言排律─原─明孫齊之題虞美人艸─君王誠慷慨爲妾總銷魂伏劍酬君貺畱花弔楚人風翻紅袖舞露翠睂顰吳防依春樹烏江伴渚蘋浮雲隨代變芳艸逐年新空使英雄淚感慨欲沾巾

詩散句─原─明孫齊之夜月空懸漢宮鏡幽姿猶帶楚云妝

詞─增─宋辛棄疾浪陶沙不肎過江東玉帳匆匆至今艸木憶英雄唱著虞兮當日曲便舞春風兒女此情同往事朦朧湘娥竹上淚痕濃舜目重瞳堪最恨羽亦重瞳─虞美人─當年得意如芳艸日日春風好拔山力盡忽悲歌飲罷虞兮從此柰君何人間不識精誠苦貪看靑春舞驀然斂袵卻無言怕是曲中猶帶楚歌聲無名氏虞美人─歌唇乍啟塵飛處翠葉輕輕舉似呈舞態逞嬌容嫩條纖麗玉玲瓏怯秋風虞姬珠翠兵戈裏莫認埋魂地只因遺恨寄芳叢露和淸淚濕輕紅古今同

萱花

原萱【本作藼又通作諼蘐蕿萲】一名忘憂【說文云萱忘憂艸也】一名療愁【述異記云吳中呼爲療愁花】一名宜男【風土記云懷妊婦人佩其花則生男故名宜男】─增─本艸一名丹棘【古今注云欲忘人之憂則贈之丹棘丹棘一名忘憂故也】一名鹿劍一名妓女─原─苞生莖無附枝繁萼攢連葉四垂花初發如黃鵠嘴開則六出時有春花夏花秋花冬花四季色有黃白紅紫麝香重葉單葉數種與鹿蔥相似惟黃如蜜色者淸香─增─格物叢話─一種名鳯頭者尢佳─學圃余疏─一種小而絕黃者曰金臺─原─春食苖夏食花其穉芽花跗皆可食性冷能下气不可多食

彚考─原─博物志神農經曰中藥飬性謂合歡蠲忿萱艸忘憂─增─淸異錄孟昶時每臘日內官各獻羅體圏金花樹子梁守珍獻忘憂花縷金於花上曰獨立仙─花經─忘憂四品六命─三栁軒雜識─萱艸花爲歡客─西溪叢語─毛詩伯兮篇云焉得諼艸言樹之背注云諼艸令人忘憂背北堂也今人多用北堂萱堂於鰥居之人然伯之暫出未嘗死也但其花未嘗防開故有北堂之義說文藼萱蕿萲皆一字也令人忘憂通作諼據爾雅諼訓忘也因其忘故古用諼艸字嵇康飬生論云合歡蠲忿萱艸忘憂本艸云利心志令人懽喜忘憂風土記云婦人有妊佩之生男子故謂之宜男艸陸士衡詩云焉得忘歸艸言樹背與襟忘歸之義未詳

集藻─頌─原─魏曹植宜男花頌艸號宜男旣煜且貞其貞伊何惟幹之嘉其煜伊何綠葉丹華光采晃曜配彼朝日君子耽樂好合琴瑟固作螽斯惟物孔臧福齊太姒永世克昌

賦─原─晉夏侯湛忘憂艸賦─淑大邦之奇艸兮應則百之休祥稟至貞之靈气兮顯嘉名以自彰冠眾卉而挺生兮承木徳於少陽體柔性剛蕙潔蘭芳結纖根以立本分噓靈渥於靑雲順陰陽以滋茂兮笑含章之有文逺而望之燭若丹霞照靑天近而觀之若芙蓉鑑綠泉萋萋翠葉灼灼朱華煒若珠玉之樹煥如景宿之羅充后妃之盛飾兮登紫微之內庭回日月之暉光兮隨天運以虛盈─傅宜男花賦─猗猗令艸生於中方花曰宜男號應禎祥逺而望之煥若三辰之麗天近而察之明若芙蓉之鑑泉於是姣童媛女以時來徵結九秋之永思含春風以娯情─增─梁徐勉萱艸花賦─覽詩人之比興寄卉木以命辭惟平章之萱艸欲忘憂而樹之爰有幽憂庭閒志靜髙木列其陰蘭芳糅其影翫叢蘤之爭芬悅羣根之競穎或開紅而散紫或蒀於上春信玆華之獨秀投金質於炎辰旣耀色以祛痗亦含香而可均不待合歡之木無俟孫枝之筠同芰荷於闌暑及蟬露乎首旻其葉四垂其跗六出亦曰宜男加名斯吉華而不艶雅而不質隨晦明而舒捲與風霜而榮悴笑杜蘅與掲車何眾彚之能匹

文散句─原─魏王朗與魏太子書─惠書不遺慰沃奉讀歡笑以籍饑渇𨿽萱艸忘憂臯蘇釋勞無以加也─增─應瑒報龎惠公書─𨿽萱艸在背臯蘇在側悒憤不逞祗以增毒─梁元帝與劉智藏書─鵠望還信以代萱蘇─何遜爲衡山侯與婦書─始知萋萋萱艸忘憂之言不實團團輕扇合歡之用爲虛

五言古詩─原─梁元帝宜男艸─可愛宜男艸垂采映倡家何時如此葉結實復含花─增─北齊陽休之詠萱艸─開跗幽澗底散采曲堂垂優柔淸露濕微穆惠風吹朝朝含麗景夜夜對華池─隋魏澹詠堦前萱艸─綠艸正含芳靃靡映前堂帶心花欲發依籠葉已長云度時無影風來乍有香橫得忘憂號余憂遂不忘─唐韋應物對萱艸─何人樹萱艸對此郡齋幽本是忘憂物今夕重生憂叢疎露始滴芳余蝶尙畱還思杜陵圃離披風雨秋─宋司馬光萱艸─葉濯宿露翠花迎朝日黃昔誰封殖

此儼列侍髙堂達士隠於吏孰爲行與藏逍遙玩永日自無憂可忘─明髙啟萱艸─不見堂上親空樹堂下艸夏來風雨繁離披數叢老日暮欲忘憂搴芳轉傷抱五言律詩─增─唐陳子昻魏氏園亭人賦一物得秋亭萱艸─昔時幽徑裏榮耀雜春叢今來玉墀上銷歇畏秋風細葉猶含綠鮮花未吐紅忘憂誰見賞空此北堂中李嶠萱艸─屣步尋芳艸忘憂自結叢黃英開飬性綠葉正依籠色湛仙人露香傳少女風還依北堂下曹植動文雄─李咸用萱艸─芳艸比君子詩人情有由祗應憐雅態未必解忘憂積雨莎庭小微風蘚砌幽莫言開太晚猶勝菊花秋─原─宋黃庭堅萱艸─從來占北堂雨露借恩光與菊亂佳色共葵傾太陽人生眞苦相物理忌孤芳不及空庭艸榮衰可兩忘─增─金周昻萱艸─萬里黃萱好風煙接路傍迹疎𨿽異域心密竟中央染練成初色移瓶得細香客愁無路遣始爲看花忘

七言律詩─增─明髙啟萱艸─幽華獨殿眾芳紅臨砌亭亭發幾叢亂葉離披經宿雨纖莖窈窕擢薰風佳人作佩頻朝采倦蝶尋香幾處通最愛看來憂盡解不須更釀酒多功

五言絕句─增─唐白居易酬夢得比萱艸見贈─杜康能散悶萱艸解忘憂借問萱逢杜何如白見劉─原─聶夷中遊子吟─萱艸生堂堦遊子行天涯慈親倚堂門不見萱艸花─增─宋朱子萱艸─春條擁深翠夏花明夕陰北堂罕悴物獨爾澹衝襟西窓萱艸叢昔是何人種移向北堂前諸孫時繞弄─王十朋萱艸─有客看萱艸終身悔逺遊向人空自綠無復解忘憂─原─徐似道題萱艸莫訝萱枝小能施宮樣妝只緣渲染足絕似杜蘭香七言絕句─增─唐吳融忘憂花繁紅落盡始淒涼直道忘憂也未忘數朶殷紅似春在春愁特此系人腸─宋梅堯臣萱艸─人心與艸不相同安有樹萱憂自釋若言憂及此能忘乃是人心爲物易─明李東陽饋萱庵太宰侑以一詩─雨後宜男色更深采來新自玉堂陰紫葵紅藥標題徧可忍黃花獨苦心─原─黃省曾─淸萱到處碧鬖鬖興慶宮前色倍含借問皇家何種此太平天子要宜男

詩散句─原─宋宋祁─修莖無附葉繁萼攢莛首每欲問詩人定得忘憂否─劉敞種萱不種蘭自謂憂可忘綠葉何萋萋春愁更茫茫─增─蘇軾─萱艸𨿽微花孤秀能自拔亭亭亂葉中一一芳心插漢李陵─願得萱艸枝以解饑渇情─宋謝惠連─積憤成疚痗無萱將如何─齊王融─思君如萱艸一見乃忘憂─梁江淹─消憂非萱艸永懷寄夢寐─唐李白─忘憂或假艸滿院羅叢萱─原孟郊─萱艸兒女花不解壯士憂─宋宋祁─膩蘤金英撲纖莛玉股抽─晏殊─若教花有語卻解使人愁─增─石延年─移萱樹之背丹霞間縹色─蘇轍─萱艸朝始開谺然黃鵠觜─朱喬年─穠花夫豈少愛此入風雅─陸遊根蘇萱出土冰斷水生紋程俱─堂萱不吾負芽甲破春雪─原─唐於鵠胸前空帶宜男艸嫁得蕭郎愛逺遊─溫庭筠宜男漫作後庭艸不似櫻桃結子紅─增─宋

陸遊─外微風斜燕影池邊殘照斂萱房─唐張九齡萱艸憂可樹─原─李白─忘憂當樹萱─溫庭筠萱艸含丹粉─增─李商隱─忘憂碧葉齊─杜牧─睂防萱芽嫩元張昱染裙萱艸才抽綠

別錄─原─種植─雨中分勾萌種之初宜稀一年後自然稠密或云用根向上葉向下種之則出苖最盛夏萱固繁秋萱亦不可無蓋秋色甚少此品亦庶幾可壯秋色耳─宋氏種植書─萱有三種單瓣者可食千瓣者食之殺

人惟色如蜜者香淸葉嫩可充髙齋淸供又可作蔬食不可不多種也─制用─采花作葅甚利胸膈采花入梅醬砂糖可作美菜鮮者積久成多可和雞肉其味勝黃花菜彼則山萱故也─增─本艸─東人采萱花跗幹而貨之名爲黃花菜─野菜箋─鹽三分糖霜一錢蔴油半盞和起作拌菜料頭或加搗姜些少又是一制凡花菜采來洗淨滚湯焯起速入水漂一時然後取起搾漧拌料供食其色靑翠不變如生且又脆嫩不爛更多風味家菜亦如此法他若炙煿作虀不在此制

【附錄】鹿蔥

原─鹿蔥色頗類萱但無香爾鹿喜食之故以命名然葉與花莖皆各自一種萱葉綠而尖長鹿蔥葉而翠綠萱葉與花同茂鹿蔥葉枯死而後花萱一莖實心而花五六朶節開鹿蔥一莖虛心而花五六朶並開於頂萱六瓣而光鹿蔥七八瓣本艸注萱云卽今之鹿蔥誤【按嵇含宜男花序云荊楚之土號爲鹿蔥根苖可以薦於俎世人欲求男者服之尢良也則古人亦以鹿蔥爲萱花蓋一類而二種也】

集藻─五言古詩─增─梁沈約詠鹿蔥─野馬不任騎兔絲不任織旣非中野花無堪麕防食

【附錄】水蔥

增─南方艸木狀─水蔥花葉皆如鹿蔥花色有紅黃紫三種出始興婦人懷妊佩其花生男者卽此花非鹿蔥也交廣人佩之極有驗然其土多男不厭女子故不常佩也【按此說又與風土記嵇含序不同未知孰是本艸謂亦萱艸之類是也】

蜀葵【原與葵菜混合爲一今正之】

原─蜀葵一名戎【爾雅云菺戎葵注云今蜀葵也似葵花如木槿華疏云戎蜀蓋其所自也因以名之】一名吳葵【爾雅翼作胡葵】一名一丈紅【艸木記云浙中人種葵俗名一丈紅有五色】─增─本艸─處處人家植之春初種子冬月宿根苖嫩時亦可茹食葉似葵菜而大莖髙五六尺其實大如指頂皮薄而扁內仁如馬兜鈴─原─肥地勤灌可變至五六十種色有深紅淺紅紫白墨紫深淺桃紅茄子藍數色【學圃余疏云黒者如墨藍者如靛】形有千瓣五心重臺重葉單葉翦絨鋸口細瓣圓瓣重瓣數種五月繁華莫過於此庭中籬下無所不宜莖有紫白二種白者爲勝─增─花木記─洛陽有翦稜蜀葵九心蜀葵

彚考─增─杜陽雜編─處士伊祁元爲上種六合葵於殿前色紅而葉類於戎葵始生六莖其上合爲一株共生十二葉內出二十四花花如桃花而一朶千葉一葉六影其成實如相思子上自采餌之頗覺神驗─鐵圍山叢談─王晉卿家舊寶徐處士碧檻蜀葵圖但二幅晉卿每嘆闕其半也徽廟一旦訪得之乃從晉卿借半圖晉卿惟命但謂端邸愛而欲得其祕爾徽廟命匠者褾軸成全圖招晉卿以觀因捲以贈一時盛傳人人悚異厥後禁中謂之就日圖者是也─花經─胡葵九品一命─缾花譜─千葉戎葵八品二命─西墅雜記─成化甲午倭人入貢見欄前蜀葵花不識因問之題詩云花如木槿花相似葉比芙蓉葉一般五尺欄桿遮不盡尙畱一半與人看外國亦有此能詩者

集藻─贊─增─宋顏延之蜀葵贊─井維降精岷絡升靈物微气麗卉艸之英渝艶眾葩冠冕羣英防麻能直方葵不傾

賦─增─梁王筠蜀葵花賦─惟玆奇艸遷花西道淩金阪之威夷跨玉津之浩浩值油云之廣臨屬光風之長掃仰椒屋而敷榮值蘭房而振藻邁眾芳而秀出冠雜卉而當闈旣扶疏而云蔓亦灼爍而星微布濩交加蓊茸紛葩疎莖密葉翠萼丹華─原─陳虞繁蜀葵賦─惟玆珍艸懷芬吐榮挺河渭之膏壤吸昴井之精繞銅爵而疏植映昆明而羅生作妙觀於神州扇令名於東京馳驛命而逺致攢華林而麗庭申修翹之冉冉播圓葉之靑靑

五言古詩─增─唐岑參蜀葵花歌─昨日一花開今日一花開今日花正好昨日花已老人生不得長少年莫惜牀頭沽酒錢請君有錢向酒家君不見蜀葵花─原─宋司馬光蜀葵─白若繪初斷紅如顏欲酡坐令仙駕嚴幢節紛駢羅物性有常妍人情輕所多菖蒲儻日秀棄擲不吾過─明髙啟葵花─艷發朱光裏叢依綠防邊夕同山蕣落午並海橊燃幽馥流珍簟鮮輝照藻筵羣芳已謝賞孤植轉成憐

七言古詩─增─宋謝翺種葵葡萄下─戎葵花種葡萄下年年葉長見花謝葡萄漸密花漸遲開時及見葡萄垂微風搖曵架上枝陰雲凝碧行琉璃天人下飲葡萄露花神夜泣向天訴謝爾葡萄數尺陰不如寸艸同此心五言律詩─增─唐武元衡宜陽所居白蜀葵答詠柬諸公冉冉眾芳歇亭亭虛室前敷榮時已背幽賞地宜偏紅艶世方重素花徒可憐何當君子願知不競暄妍─徐夤蜀葵─劍門南面樹移向防仙亭錦水饒花艶岷山帶葉靑文君慚婉娩神女讓娉婷爛熳紅兼紫飄香入繡扄─原─宋韓琦蜀葵─炎天花盡歇錦繡獨成林不入當時眼其如向日心寶釵知見棄幽蝶或來尋誰許淸風下芳醪對一斟

七言律詩─增─元許衡繼人葵花韻─戎葵花色耀深濃偏稱修叢映短叢絳臉有情爭向日錦苞無語細含風舒開九夏天眞秀壓倒千年畵史工但恨主人貧且窶不教相對舞衣紅

五言絕句─增─明髙啟白葵花素彩發庭陰涼滋玉露深誰憐白衣者亦有向陽心─陸師道蜀葵─向日層層折深紅間淺紅無心駐車馬開落任薰風

七言絕句─增─唐陳陶蜀葵詠─綠衣宛地紅倡倡薰風似舞諸女郎南鄰蕩子婦亡賴錦機春夜成文章─陳標蜀葵─眼前無柰蜀葵何淺紫深紅數百窠能共牡丹爭幾許得人輕處祗緣多─原─宋楊巽齋蜀葵─紅白靑黃弄淺深旌分幢列自成陰但疑承露矜殊色誰識傾陽無二心─增─金祝簡雜詩─橊花嬌欲鬭羅裙石竹開成碎纈文更有戎葵亦堪愛日烘紅臉酒初醺─明李東陽蜀葵─羞學紅妝媚晚霞祗將忠赤報天家縱教雨黑天陰夜不是南枝不放花

別錄─原─種植─實大如指頂皮薄而扁子如蕪荑仁輕虛易種收子以多爲貴八九月間鋤地下種冬有雪輙耮之勿令飛去使地保澤無虫災至春初刪其細小餘畱在地頻澆水勿缺肥當有變異色者發生滿庭花開最久至七月中尙蕃大風雨後卽宜扶起壅根少遲其頭便曲不堪觀矣尋千葉者四五種墻籬向陽處間色種之幹長而直花艶而久勝種鸎粟十倍─制用─插缾用沸湯以紙塞口則不萎或以石灰蘸過令乾方插花開至頂葉仍如舊鳯仙芙蓉插法同葵花可收幹入香炭塹內引火耐燒葉可收染紙色所謂葵箋是也

錦葵

原─錦葵一名荍【爾雅云荍蚍衃注云今荊葵也似葵紫色疏云小艸多花少葉葉又翹起】一名芘芣【詩傳云荍芘芣也】叢低葉微厚花如小錢文彩可觀又名錢葵色深紅淺紅淡紫皆單葉開亦耐久詩陳風視爾如荍卽此種同蜀葵

天葵

原─天葵一名莃一名莵葵【爾雅云莃莵葵】葉如錢而厚嫩面靑背微紫─本艸一名雷丸艸冦宗奭曰綠葉如黃蜀葵其花似拒霜其形至小如初開單葉蜀葵有檀心色如牡丹姚黃其葉則蜀葵也

彚考─增─岣嶁神書紫背天葵出蜀中靈艸也生於水際取自然汁煮汞則堅─本艸─凡丹石之類得此而後能神雷公炮炙論云如要形堅豈忘紫背謂其能堅鈆也

【附錄】旌節花

原旌節花髙四五尺花小類茄花俗譌錦茄兒花節節對生紅紫如錦─增─益部方物略記─修修華碧皆層層而擢正類使所持節然故以名見益州圖經

彚考─增─花史─唐王處回家居有道士以花種貽之曰此仙家旌節花也後處回歷二鎭丹鉛總錄─太平廣記引黎州圖經云黎州漢源縣琉璃城有旌節花去地二三尺行行皆如旌節蘇子由詩綠竹瑯玕色紅葵旌節花借諭葵形非謂旌節卽葵也

集藻─贊─增─宋宋祁旌節花─擢條亭亭層層紫丹狀若使節方圖實刋

五言絕句─增─宋陸遊旌節葵─旌節庭下葵鼔吹池中蛙坐令灌園公忽作富貴家

詩散句─增─宋洪咨防─槍旗漫摘社前雨旌節旋移春後花

【附錄】西番葵

原─西番葵莖如竹髙丈餘葉似蜀葵而大花托圓二三尺如蓮房而扁花黃色子如萆蔴子而扁孕婦忌經其下能墮胎

禦定佩文齋廣羣芳譜卷四十六﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷四十七

花譜

百合花【原列果譜今從全芳備祖移入於此】

增─本艸百合一名【玉篇云百合蒜】一名彊瞿【此物花葉根皆四向故曰彊瞿凡物旁生謂之瞿陶景曰俗人呼爲彊仇仇卽瞿也聲之訛耳】一名蒜腦藷【其根如大蒜其味如山藷】一名重箱一名中逢花一名重邁一名中庭原百合一名摩羅春生苖髙二三尺榦麤如箭葉生四面如雞距又似栁葉靑色近莖微紫莖端碧白四五月開花甚大有麝香珍珠二種【麝香花微黃甚香珍珠花紅有黑防莖葉中有紫珠按李時珍本艸云百合葉似短竹葉不似栁葉五六月莖端開大白花長五寸六出四垂向下色亦不紅紅者葉似栁乃山丹也又云紅花帶黃而四垂上有黒斑防其子先結在枝葉間者捲丹也蓋一種三類】根似蒜而大重疊生二三十瓣【爾雅翼云小者如大蒜大者如椀數十片相累狀如白蓮花故名百合言百片合成也】味甘平無毒主治邪气腹脹心痛喉痺補中益气定心志殺蠱毒療癰腫止顚狂涕淚產後血病蒸煮食之搗粉作麫食最益人和肉更佳

彚考─增─酉陽雜俎─元和末海陵夏侯乙庭前生百合花大於常數倍異之因發其下得甓匣十三重各匣一鏡第七者光不蝕照日光環一丈其餘規銅而已─原─集異記─兗州䢐徠山寺曰光化客有習儒業者堅志棲焉夏日因閱畫壁於廊序忽逢白衣美女年十五六姿貌絕異因誘至於室情欵甚密及去以白玉指環遺之因上寺門樓隠身目送白衣行計百步許奄然不見乃識其處尋見百合苖一枝白花絕偉客因劚之根本如拱瑰異不類常者及歸乃啟其重跗百疊旣盡白玉指環宛在其內─增─老學庵筆記─蜀孟氏時苑中忽生百合花一本數百房皆並蔕圖其狀於聖壽寺門樓之東頰壁間謂之瑞花圖至今尙存─原─都波國無稼穡以百合爲糧

集藻─賦─原─唐王勔百合花賦─荷春光之餘煦托陽山之峻趾比蓂莢之能連引芝芳而自擬固其布葉相從潛根必重示不孤於日用欣有葉於時雍嗤五葉之非偶陋三花之未穠亦藐兮不可長辰兮不可逢恐鶗鴂吟兮眾芳晚幸左右之先容

五言古詩─原─梁宣帝百合─接葉有多種開花無異色含露或低垂從風時偃抑─宋王右丞百合─少陵晚﨑嶇托命在黃獨天隨自寂寞療饑惟杞菊古來淪放人余馨被艸木我客漢東城鄰曲見未熟不應惱鵞鴨更忍累口腹過從首三張伯仲肩二陸赬膚分子姜云茁饋萌竹防搜到百合眞使當重肉軟溫甚蹲鴟瑩淨豈鴻鵠食之儻有助蓋昔先所服詩腸貯微潤茗椀爭餘馥果堪止淚無欲縱望鄕目

七言絕句─增─宋陸遊窓前作小土山蓺蘭及玉簪最後得香百合並種之戲作─芳蘭移取徧中林餘地何妨種玉簪更乞兩叢香百合老翁七十尙童心

詩散句─增─明陳淳─夜深香滿屋疑是酒醒時別錄─原─種植─秋分節取其瓣分種之五寸一科宜雞糞宜肥地頻澆則花開爛熳淸香滿庭春分不可移二年一分不可枯死

山丹

原─山丹一名紅百合一名連珠一名川彊瞿一名紅花菜【本艸云燕齊人采其花跗未開者幹而食之名紅花菜】根似百合體小而瓣少莖亦短小葉狹長而尖頗似栁葉與百合迥別四月開紅花六瓣不四垂亦結小子根气味甘平無毒一種髙四五尺如萱花花大如椀紅斑黑防瓣俱反卷一葉生一子名回頭見子花又名番山丹根似百合不堪食【按此卽本艸所云捲丹也】一種髙尺許花紅如硃砂茂者一干兩三花花小於百合無香一名中庭花其性與百合同色可觀根同百合可食味少苦【按此卽花疏所云渥丹也原譜旣列於此又附於後者誤今並合爲一】

集藻五言古詩─增─宋蘇轍西軒種山丹─淮揚千葉花到此三百里城中眾名園栽接比桃李吾廬適新成西有數畦地乘秋種山丹得雨生可喜山丹非佳花老圃有深意宿根已得土絕品皆可寄明年春陽升盈尺爛如綺居然盜天功信矣斯人智根苖相因依非眞亦非僞客來但一笑勿問所從致─朱子山丹─昔遊嶺海間幾見巒卉拆素英溥夕露朱葩爛晴日歸來今幾年晤對祗寒碧因君賦山丹怳復見顏色

五言律詩─增─宋蘇轍種花─築室力已盡種花功尙疎山丹得春雨艶色照庭除末品何曽數羣芳自不如今秋接千葉試取洛人余

七言律詩─增─宋楊萬里山丹花─春去無芳可得尋山丹最晚出幽林柹紅一色明羅袖金粉羣虫集寶簪花似鹿蔥還耐久葉如芍藥不多深香泥瓦斛移山蘤聊著書窓伴小吟

詩散句─增─宋蘇軾─堂前種山丹錯落瑪瑙盤─陳傅良山丹吹出靑藜火金蝶窺叢何婀娜

別錄─原─種植─一年一起春時分種取其大者供食小者用肥土如種蒜法以雞糞壅之則茂─增─番山丹花須每年八九月分種方盛

鳯仙

原─鳯仙一名海蒳一名旱珍珠一名小桃紅一名染指甲艸【本艸云女人采其花及葉包染指甲其實狀如小桃故有指甲小桃諸名宋光宗李后諱鳯宮中呼爲好女兒花張宛邱呼爲菊婢韋君呼爲羽客】人家多種之極易生二月下子隨時可再種卽冬月嚴寒種之火坑亦生苖髙二三尺莖有紅白二色肥者大如拇指中空而脆葉長而尖似桃栁葉有鋸齒故又有夾竹桃之名椏間開花頭翅尾足俱翹然如鳯狀故又有金鳯之名色紅紫黃白碧及雜色善變易有灑金者白瓣上紅色數防又變之異者自夏初至秋盡開卸相續結實累累大如櫻桃形微長有尖色如毛桃生靑熟黃觸之卽自裂皮卷如拳故又有急性之名苞中有子似蘿卜子而小褐色气味微苦溫有小毒治產難積塊噎膈下骨哽透骨通竅葉甘溫滑無毒活血消積根苦甘辛有小毒散血通經軟堅透骨治誤吞銅鐵此艸不生虫蠱蜂蝶亦多不近恐不能無毒花卸卽去其蔕不使結子則花益茂

彚考─增─三柳軒雜識─鳯仙爲客─花經─金鳯七品三命─平園詩注─金鳯木犀二花殆是的對─原─花史─謝長裾見鳯仙花命侍兒進葉公金膏以麈尾稍染膏灑之折一枝插倒影山側明年此花金色不去至今有斑防大小不同若灑金名倒影花李玉英秋日采鳯仙花染指甲後於月中調弦或比之落花流水鳯仙五月開花主水

集藻─五言古詩─原─宋劉圻父金鳯花─天霜雕九陵梧桐日枯槁鳯徳何其衰驚飛下幽艸九苞空髣髴眾彩各自好黃中獨含章見晚更傾倒托根幔亭峯弱質深自保便翾金翅短淡泊乃幾道俗眼迷是非人間迹如掃七言古詩─原─宋文同金鳯花─花有金鳯爲小叢秋色已深方盛發英英秀質實具體文采爛然無少闕纖莖翩翩翠影動紅白紛亂如防纈誰云脆弱易飄墮自卵至翼亦數月鋪茸翦防轉難似只把長條恣穿結常疑一似小兒花性命所繋不忍折君不見昨夜雨今朝風一隊驚飛返丹穴

五言絕句─原─宋徐致中金鳯花─鮮鮮金鳯花得時亦自物生無貴賤罕見乃爲貴─增─明王氏美君詠鳯仙花─鳯鳥久不至花枝空復名何如學葵蘂開卽向陽傾七言絕句─增─唐吳仁璧鳯仙花─香紅嫩緑正開時冷蝶饑蜂兩不知此際最宜何處看朝陽初上碧梧枝─原宋晏殊金鳯花─九苞顏色春霞萃丹穴威儀秀气殫題品直須名最上昻昻驤首倚朱欄─歐陽修金鳯花─憶繞朱欄手自栽緑叢髙下幾番開中庭雨過無人迹狼籍深紅防緑苔─楊萬里金鳯花─細看金鳯小花叢費盡司花染作工雪色白邊袍色紫更饒深淺四般紅增─僧北澗金鳯花─小似釵頭縷粟金不將紅淺笑紅深虛名冗利閒花艸寂寞朝陽采羽瘖

詩散句─原─宋劉敞─緑葉紛映階紅芳爛盈眼輝輝丹穴禽矯矯翅翎展─張耒─金鳯乃婢妾紅紫徒相鮮─增明劉基─庭前金鳯花向晚爭嫵─原─宋僧北澗─飛花只合秦樓去莫與金釵壓翠蟬─元楊維楨─夜搗守宮金鳯蘂十尖盡換紅鴉嘴─明徐階─金鳯花開色最鮮佳人染得指頭丹金盤和露搗仙葩解使纖纖玉有瑕

詞─原─明夏樹芳女冠子─秋花姝麗疑是虞庭集毳爛霞開不向丹山植還從蘂闕來飛來金屈戍添上玉搔頭暗撥求凰操韻聲幽─增─宋陳景沂水龍吟─階前砌下新涼嫩姿弱質婆娑小仙家甚處鳯雛飛下化成窈窕尖葉參差柔枝裊娜體將玉造自川葵放後堂萱謝了是園苑無花艸自恨西風太早逞芳容紫團緋繞管裏低昻箆頭約掠空成懊惱圓胎結就小鈴垂下直開臨【闕二字】凡間謫墮不知西帝曽關宸抱

別錄─原─制用─采肥莖汋腌可爲葅花酒浸一宿可食取紅花搗爛煮犀杯色如蠟可充舊犀初煮出忌見

風見風卽裂庖人烹魚肉難卒爛投子數粒同山查卽易爛女人采紅花同白礬搗爛先以蒜擦指甲以花傅上葉包裹次日紅鮮可愛數月不退能損齒服者不可著牙多用亦防人喉插瓶用沸水或石灰入湯可開半月─增─物類相感志─枳實煮魚則骨軟或用鳯仙花子─野防品─鳯仙花梗采頭芽湯焯少加鹽曬漧可畱年餘以芝蔴拌供新者可入茶最宜炒麫觔食佳熝豆腐素菜無一不可

金錢

增─酉陽雜俎─金錢花一名毘屍沙─原─金錢花一名子午花【格物叢話云花以金錢名言其形之似也惟欠稜廓耳花史云午開子落故名子午花】一名夜落金錢花予攺爲金榜及第花花秋開黃色朶如錢緑葉柔枝防娟可愛園林艸木疏云梁大同中進自外國今在處有之栽磁盆中副以小竹架亦書室中雅翫也又有銀錢一種七月開以子種

彚考─原─酉陽雜俎─梁豫州掾屬以防陸賭金錢錢盡以金錢花相足魚謂得花勝得錢─增─花經─金錢花七品三命─原─花史─鄭榮嘗作金錢花詩未就夢一紅裳女子擲錢與之曰爲君潤筆及覺探懷中得花數朶遂戲呼爲潤筆花

集藻─五言律詩─增─宋劉攽金錢花─披沙百鏈貴濟世五銖圜侔色都疑似頒形適自然蕭蕭秋意蚤采采露華鮮貧謝侏儒甚煩君慰眼前

七言絕句─增─唐盧肇金錢花─輪郭休誇四字書紅窠寫出對庭除時時買得佳人笑本色金錢卻不如─原─來鵬金錢花─也無輪郭也無神露洗還同鑄出新靑帝若教花裏用牡丹應是得錢人─皮日休金錢花─陰陽爲炭地爲鑪鑄出金錢不用模謾向人前逞顏色不知還解濟貧無─增─吳仁璧金錢花─淺絳濃香幾蘂勻日鎔金鑄萬家新堪疑劉寵遺芳在不許山陰父老貧─羅隠金錢花─占得佳名繞樹芳依依相伴向秋光若教此物堪收貯應被豪家盡劚將─原─宋石金錢花名貴已居三品上價髙仍在五銖先春來買斷深紅色燒得人心似火燃─章藝齋金錢花─巧冶都由造化罏風磨雨洗好形模花神果有神通力買斷春光用得無詩散句─原─宋百氏集─能買三秋景難供九府輸厚重圓殊秦半兩輕飄薄似漢三分─蘇軾─金錢色傍秋別錄─增─酉陽雜俎─衛公言金錢花損眼

滴滴金

原─滴滴金一名夏菊一名艾菊一名旋覆花【本艸云花圓而覆下故名】一名疊羅金─增─本艸─旋覆一名盜庚【爾雅云蕧盜庚注云旋覆似菊本艸云庚者金也謂其夏開黃花盜竊金气也】一名戴椹─花史─一名金錢菊【本艸亦名金錢花】─原─莖靑而香葉靑而長尖而無椏髙僅二三尺花色金黃千瓣最細凡二三層明黃色心乃深黃中有一防微緑者巧小如錢亦有大如折二錢者所產之地不同也自六月開至八月苖初生自陳根出旣則徧地生苖繇花梢頭露滴入土卽生新根故名滴滴金嘗斸地驗其根果無聯屬

集藻─七言絕句─原─宋陶弼九秋瑞露滴成芽不是楡花卽桂花星女月娥宮不鎖天風吹落野人家─增─謝薖滴滴金─滿庭黃色抑何深一滴梅霖一滴金莫使貪夫來見此聞名亦起覬覦心─原─百花新詠─秋來蔓艸莫相侵露滴花梢滿地金若入仙人丹竈裏還如松柏歲寒心

玉簪

原─玉簪【漢武帝寵李夫人取玉簪搔頭後宮人皆效之玉簪花之名取此】一名白蕚一名白鶴仙一名季女【白蕚象其色白鶴象其形季女象其卦】處處有之有宿根二月生苖成叢髙尺餘柔莖如白菘菜葉大如掌而有尖面靑背白紋如車前頗嬌瑩六七月叢中抽一莖莖上有細葉十餘每葉出花一朶長二三寸本小末大未開時正如白玉搔頭簪形開時微綻四出中吐黃蘂七須環列一須獨長甚香而淸朝開暮捲間有結子者圓如豌豆生靑熟黑其根連生如鬼臼射幹之類有須毛舊莖死則根有一臼新根生則舊根腐亦有紫花者【學圃余疏云紫者名紫鶴】葉微狹花小於白者葉上黃緑相間名間道花又有一種小紫五月開花小白葉石緑色此物損牙齒不可著牙根性甘辛寒有毒解毒塗腫下骨葉性同根解蛇虺毒

彚考─增─春渚紀聞─酒成碧後方堪飲花到白來原自香此趙丈徳麟賦玉簪花詩也歷數花品白而香者十花八九香也

集藻─賦─增─明田藝蘅玉簪花賦─白花六出碧莖森森緑苞敷艷翠葉叢陰皜絲垂須黃檀綴心色美如玉形肖惟簪曰貴且重名比南金方其根萎嚴霜英抽湛露酷暑旣䢐涼飈初度拂拂翻榮亭亭挺素皓雪凝條明冰掛樹山梔爲之抱慚水仙見而增妒縱玉井之蓮花亦同行而卻步廼若微雨乍沐淡然晚妝洗盡鉛華月映霓裳插瑤笄於緑鬢解瓊佩於華堂獨持雅潔以壓羣芳鄙芙蓉之多態笑蕙蘭其不香當百卉之搖落聳孤秀於淸商故得列君階除逺彼塵坌舞媛致疑而反銜逸士欲投而長遁采下體而不遺入麗藻之粲論茍能刈蓍而不忘寧辭磨石而終鈍感徳輝於三秋媿艸心之徑寸幸朝束於華冠𨿽夕隕而何恨

五言古詩─增─金元好問同白兄賦瓶中玉簪─畏景眾芳歇仙葩此夷猶冰姿出新沐娟娟倚淸秋昨夢今見之風鬟玉搔頭誰言閨房秀髙情渺林丘碧筵古銅壺一室香四周懷人成獨詠逺思徒悠悠─元劉因玉簪─堂陰秋气集幽花獨淸新臨風玉一簪含情待何人含情不自展未展情更眞徘徊明月光泛泛如相親因之欲有托風鬟渺冰輪

七言律詩─增─元劉因玉簪花─花中冰雪避秋陽月底陰陰鎖暗香玉瘦每憂和露滴心淸惟恨有絲長且畱宛轉圍沈水莫遣聯翩入粉囊只許幽人太相似蒼苔疎雨北窓涼─原─方廣徳玉簪─不信搔頭花底重數莖秋濯露溶溶腰憎荊玉生前折影比崔娘月裏逢摘去何人憐素腕插來是處映秋容薄愁莫減冰霜骨十二金釵好向從

七言絕句─原─唐羅隠玉簪─雪魄冰姿俗不侵阿誰移植小窓陰若非月姊黃金釧難買天孫白玉簪─宋王安石玉簪─瑤池仙子宴流霞醉裏遺簪幻作花萬斛濃香山麝馥隨風吹落到君家─黃庭堅玉簪─宴罷瑤池阿母家嫩瓊飛上紫雲車玉簪墮地無人拾化作江南第一花─鄭修玉簪花─玉色瓷盆綠柄深夜涼移向小窓陰兒童莫訝心難展未展心時正似簪─吳震齋玉簪花─素娥昔日宴仙家醉裏從他寶髻斜遺下玉簪無覓處如今化作一枝花─增─明李東陽玉簪─昨夜花神出蘂宮綠云裊裊不禁風妝成試照池邊影只恐搔頭落水中

詩散句─增─金史肅─玉簪香好在墻角幾枝開─原─孫鐸披拂西風如有待徘徊涼月更多情─增─劉龍山─一瓶秋水玉簪香─元趙雍─淡然相對玉簪香─明吳寛─玉削簪頭露濯開

詞─增─金黃庭筠謁金門─秋蕭索燈火新涼簾幕翠被不禁臨曉薄南樓聞畫角想見玉壺冰蕚一夜西風開卻夢覺烏嗁殘月落幽香無處著─張雨滿江紅─玉導纖長頓化作雲英香莢風弄影綠鬟撩亂搔頭斜插璞小還思釵燕並叢幽略比蕉心狹看柔須防綴半開時微烘蠟冰筯瘦瓊林滑芳徑底誰偸掐怕夜涼消得錦圍紅帀鵞管不禁仙露重蜜脾勝借淸香發待使君絕妙好詞成須彈壓─張翥露華─瀛洲種玉總付與花神月底深斸琢就瑤笄光映鬢云斜矗幾度借取搔頭別試漢宮裝束風露冷幽香半襟淡竚欄曲亭亭雪艶愁獨愛粉沁冰防須撚金粟石上那回磨斷爭忍輕觸一自楚客歸來珠履舊遊誰續秋夢起殘妝半簪墜綠─張雨東風第一枝─淸淚如鉛綠房迎曉寶階低擁云葉蜻蜓飛上搔頭依前艶香未歇西窓夜雨怪簾底參差涼月正一叢深倚瑯玕石上只愁磨折問瑤艸應憐短髮曽醉墮無聲膩滑羞他金雀鈿蟬髙似水仙羅襪芳心斷絕誰與贈江臯瓊玦試折花擲作銀橋看舞素鸞回雪

別錄─原─種植─春初雨後分其勾萌種以肥土勤澆灌卽活分時忌鐵器花瓣拖麫香油煠過入少糖霜香淸味淡可充淸供取未開者裝鉛粉在內以綫縛口久之婦女用以傅面經歲尙香─增─崆峒子─骨鯁以玉簪花根汁滴之則化

秋葵

原─秋葵【與葵相似故名秋葵朝夕傾陽此葵是也本艸作黃蜀葵宼宗奭云與蜀葵別種非蜀葵中黃者也】一名側金盞莖髙六七尺葉如芙蓉深綠色開岐叉有五尖如人爪形狹而多缺六月放花大如椀鵞黃色紫心六瓣而側雅淡堪玩朝開午收暮落隨卽結角大如拇指長二寸許本大末尖六稜有毛老則黑色其稜自綻內有六房子累累在房內狀如麻子色黑秋盡收二月種以手髙撒梗亦長大花子及根气味並甘寒滑無毒爲催生妙藥子宜浸油治瘡塗湯火傷

彚考─原─說文─黃葵常傾葉向日不令照其根─增─彥周詩話─寫生之句取其形似故辭多迂弱趙昌畫黃蜀葵東坡作詩云檀心紫成暈翠葉森有芒揣摸刻骨造語壯麗後世莫及─花經─葵花九品一命─瓶花譜─秋葵八品二命

集藻─賦─增─唐韓偓黃蜀葵賦─色配中央心傾太陽布葉近臨於玉砌移根逺自於銅梁蕚綠華未遇楊羲冠簪駊騀杜蘭香喜逢張碩巾帔飄揚銀漢之星機欲曙金臺之漏箭初長動人妖艶馥鼻生香千里鵠鶵濫得名於太液三秋菊蘂虛長價於柴桑向日微困迎風欲翔周昉神疲吮筆而深慚思拙江淹色沮擘牋而所恨才荒蝶翅堪憎蜂須可妒幾多之金粉遭竊一防之檀心被污何須逼視漢夫人之鴛寢多羞不待含情晉天子之羊車自駐激電寒暄跳丸烏兔得不淹畱深勞顧慕懊恨張京兆惟將桂葉添睂悵望齊東昬卻把蓮花襯步騷人易老絕色多愁曷忍在綺窓側畔惟當居繡戶前頭目斷猶駐魂消未收映葉而似擎歌扇偎欄而若墮妝樓感荀粲之殷勤誓無緘著怨謝鯤之彊暴未近風流淸旦鶯嗁黃昬客散鶴頸兮長引猿腸兮屢斷攀條立處林烏應笑於後棲欹枕看時梁燕或聞於長嘆已而已而惟有醉眠於叢畔

五言古詩─增─唐戴叔倫嘆葵花─今日見花落明日見花開花開能向日花落委蒼苔自不同凡卉看時幾日廻─原─宋蘇軾題王伯所藏趙昌畫黃葵─弱質困夏永

奇姿蘇晚涼低昻黃金杯照耀初日光檀心自成暈翠葉森有芒古來寫生人妙絕誰似昌晨妝與午醉眞態含陰陽君看此花枝中有風露香─增─梁棟黃葵─乾坤有正气間色皆爲臣名葩據中央紅紫誰敢鄰傾日不忘君衛足恐傷身防然無知識忠孝出本眞林林天地間戴履而爲人明靈秀萬物孰不尊君親嗟嗟叔季後利欲冺天倫邈哉望帝國產此瑞世珍九夏不趨炎三月不爭春髙秋風露冷孤標出淸塵背時還獨立攬芳淚沾巾

七言古詩─增─金元好問甲辰秋洛陽得黃葵子種之南庵明年夏六月作花佛經所謂閻浮檀金明淨柔軟令人愛樂者此花可以當之因爲賦長韻─芳蕤浥露嬌黃濕五疉湘裙輕襞積晨妝午醉一日間白白紅紅總狼籍上陽宮女要頭冠摹寫𨿽工破的難看來明淨復柔軟花中乃有閻浮檀千里移根洛陽陌主人不飲誰看客乞與金杯自傾側明年爲渠當舉白

五言律詩─增─唐崔涯黃蜀葵─野欄秋景晚疎散兩三枝嫩蘂淺輕態幽香閒澹姿露傾金盞小風引道冠欹獨立悄無語淸愁人詎知

七言律詩─原─唐韋莊使院黃葵花─薄妝新著淡黃衣對捧金鑪侍醮遲向月似矜傾國貌倚風如唱步虛詞乍開檀炷疑聞語試與云和必解吹爲報同人看來好不禁秋露卽離披

五言絕句─增─宋文同秋葵─錦江何日別漆水今朝見淸露繞顏色秋鵞一分淺─範成大霜後紀園中艸木─種葵如種麥隔歲已下子僅成一干花浪備四時气─金姚孝錫黃蜀葵─傾心知向日布葉解承陰空側黃金盞誰人與對斟─元趙孟頫黃葵詞─仙掌郁金衣朝陽風露晞可憐蜂與蝶祗解弄春暉─明髙啟黃葵─春晚獨餘芳風回帶酒香美人偏愛看因似禦衣裳─王谷祥秋葵─玉兒本來潔新妝不愛濃秋風羅袖薄飄颻若爲容─陳淳秋葵─月上墻東阿秋光照庭戶幽葩向人明似冷冷露素質倚秋風向人渾欲語春風莫相笑丹心自能許

七言絕句─原─唐李渉黃葵─此花莫遣俗人看新染鵞黃色未幹好逐秋風天上去紫陽宮女要頭冠─增─張祐黃蜀葵花─名花八葉嫩黃金色照書窓透竹林無柰美人閒把嗅直疑檀口印中心─薛能黃蜀葵─嬌黃新嫩欲題詩盡日含毫有所思記得玉人春病較道家裝束厭禳時─唐彥謙秋葵─月瓣圞翦赬羅長條排蘂綴鳴珂傾陽一防丹心在承得中天雨露多─原─宋劉攽黃葵─白露淸風催八月紫蘭紅藥共淒涼黃花冷淡無人看獨自傾心向太陽─宋祁黃葵─黃葵貴麗不夭饒一朶新晴松外髙還似邇英臨黼座曈曨曉日照天袍增─陸遊黃蜀葵─開時閒淡斂時愁蘭菊應容預勝流

剰欲持杯相領略一庭風雨不禁秋─原─王立美黃葵昔年南國看黃葵雲鬢金釵向後垂今日村家籬落下秋風寂寞兩三枝─增─元袁易題畫黃葵─憶昔戎葵花下飲金杯春灔綠鬟欹祗今花似金杯側獨對西風詠折枝─明李東陽黃葵─不隨紅紫鬭芬華別有風流出畫家誰解人間眞正色秋來交付與黃花─沈周秋葵誰道紅葩夏日芳獨畱黃種吐秋光五尺竹欄關不住還將一半露宮妝─陸師道秋葵─炎艷秋來故攺妝薄羅閒淡試鵞黃傾城別有檀心在依倚西風送夕陽陳淳秋葵─長門秋晚露淒淒防袖輕翻舊賜衣自笑不如桃與李春風吹向上林飛

詩散句─增─元馬祖常─紫暈成丹景黃敷綴綠幢─郭鈺蠟光膩粉花正開翠袖捧出黃金杯─原─宋陳司封─秋來似學金丹術戲把硫黃制酒杯─潘徳久─一樹黃葵金盞側勸人相對醉西風

詞─原─宋晏殊菩薩蠻─秋花最是黃葵好天然嫩態迎春早染得道家衣淡妝梳洗時晚來淸露滴一一金杯側插向綠雲鬟便隨王母仙

別錄─原─制用─曬黃葵須破其蘂則不腐花開盡帶靑收其稭勿令枯槁水中浸一二日取皮爲縷可織布及作繩用─增─物類相感志─紙被舊而毛起者將破用黃蜀葵梗五七根捶碎水浸刷之則如新

曼陀羅花

增─本艸─曼陀羅花一名風茄兒一名山茄子【法華經言佛說法時天雨曼陀羅花又道家北斗有陀羅使者手執此花故後人因以爲名曼陀羅梵言雜色也茄乃因葉形爾】生北土人家亦栽之春生夏長獨莖直上髙四五尺生不旁引綠莖碧葉葉如茄葉八月開白花凡六瓣狀如牽牛花而大攢花中折駢葉外包而朝開夜合結實圓而有丁拐中有小子八月采花九月采實气味辛溫有毒─洛陽花木記─有千葉曼陀羅花層臺曼陀羅花集藻─五言古詩─增─宋陳與義曼陀羅─我圃殊不俗翠蕤敷玉房秋風不敢吹謂是天上香煙迷金錢夢露醉木蕖妝同時不同調曉月照低昻

蓼花

原─蓼花其類甚多有靑蓼香蓼葉小狹而薄紫蓼赤蓼葉相似而厚馬蓼【本艸綱目云馬蓼一名墨記艸俗呼大蓼是也】水蓼【開寶本艸云生於淺水澤中故名水蓼按爾雅薔虞蓼注云虞蓼澤蓼也卽此】葉濶大上有黑防木蓼一名天蓼蔓生葉似柘六蓼花皆紅白子皆大如胡麻赤黑而尖扁惟木蓼花黃白子皮生靑熟黑人所堪食者三種一靑蓼葉有圓有尖圓者勝一紫蓼相似而色紫一香蓼相似而香並不甚辛可食諸蓼春苖夏茂秋始花花開蓓虆而細長二寸枝枝下垂色粉紅可觀水邊甚多故又名水葒花【名醫別錄云馬蓼最大者名蘢薣卽水葒也本艸拾遺雲天蓼卽水葒本艸綱目云葒艸一名鴻一名蘢古一名遊龍一名石龍一名大蓼】身髙者丈餘節生如竹秋間爛熳可愛一種叢生髙僅二尺許細莖弱葉似栁其味香辣人名辣蓼並冬死惟香蓼宿根重生可爲生菜靑蓼可入藥古人用蓼和羮後世飲食不復用人亦鮮種藝今但以平澤所生香靑紫三蓼爲良【崔豹古今注云靑色者蓼紫色者荼】性辛溫無毒實主明目溫中耐風寒下水气去癧瘍止霍亂去面浮腫療小兒頭瘡苖葉除大小腸邪气利中益智

彚考─增─詩鄭風─隰有遊龍─傳─龍紅艸也─箋─遊龍猶放縱也─正義─此艸直名龍耳而言遊龍知謂枝葉放縱也周頌─予又集於蓼疏─蓼辛苦之菜其鎛斯趙以薅荼蓼─傳─趙刺也蓼水艸也─禮記內則─蝸醢而苽食雉羮麥食脯羮雞羮折稌犬羮兔羮和糝不蓼疏─和糝不蓼者此等之羮宜以五味調和米屑爲糝不需加蓼也濡豚包苦實蓼濡雞醢醬實蓼濡魚卵醬實蓼濡鼈醢醬實蓼疏凡言實蓼者皇氏云謂破開其腹實蓼於其腹中更縫而合之也膾秋用蓼鶉羮雞羮鴽釀之蓼─注─釀謂切雜之也魴鱮烝雛燒雉薌無蓼疏─薌無蓼者薌謂蘇荏之屬言三者調和惟以蘇荏之屬無用蓼也─戰國防─魏文子曰蓼虫在蓼則生在芥則死非蓼仁而芥賊也本不可失─吳越春秋─越王念吳欲復怨非一旦也苦思勞心夜以接日臥則攻之以蓼─述異記長沙定王故宮有蓼園眞定王故園也─爾雅翼淮南言水艸之始海閭生屈龍屈龍生容華容華生蔈蔈生萍藻萍藻生浮艸凡浮生不根茇者生於藻屈龍豈亦此龍艸耶斂爲屈縱爲遊是或一道也─楚辭芳艸譜─蓼生水澤楚辭曰蓼虫不知徙乎葵菜言蓼辛葵甘虫各安其故不知遷也

集藻賦─原─漢孔臧蓼虫賦─季夏旣望暑往涼還逍遙諷誦遂居東園周旋覽觀憇乎南藩覩玆茂蓼紛葩吐榮猗那隨風綠葉厲莖爰有蠕虫厥狀似螟羣聚其間食之以生於是寤物托事推況乎人幼長斯蓼莫或知辛膏梁之子豈曰不云茍非徳義不以爲家安逸無心如禽獸何

五言古詩─增─元郝經甲子歲後園野蓼─窞池蓮蒲短久旱余淺淤墻隈積余埃玉鳯秋不翥野蓼根莖堅幸得浸沮洳節葉瘦且赤蘼蕪交翠箸細蘂亦鮮潔粉米糅丹素獨窣裊輕穗離披滴淸露水花淡晚色幽窅足眞趣忽憶過夢澤千里渺煙樹蘆花與蓼花露錦蕩雪絮深入芙蕖藪逺映蒹葭渡舉鞭問飛鴻駐馬嚼佳句乃今四壁中浩渺隔煙霧日斜對幽叢聊以慰遲暮大似辛苦虫無復風標鷺來因援沈溺底事極幽錮屢上刳腸書無地瀝血訴嗟嗟好花艸焉用生此處祗因爲詩人故故獨不去嘗膽如啖蔗食蓼猶饍禦仰首但有天志節久愈著─明袁凱蓼灘─衍迆近橫塘陂陀間幽渚輕穗含夕霏叢條偃秋雨縱橫覆魚隊寂來鷗侶杖防時一臨逍遙更延佇

五言律詩─原─唐鄭谷蓼花─簇簇復悠悠年年拂漫流差池伴黃菊冷淡過淸秋晚帶鳴虫急寒藏宿鷺愁故溪歸不得憑仗系漁舟─增─宋梅堯臣水葒─灼灼有芳艶本生江漢濵臨風輕笑久隔浦淡妝新白鷺煙中客紅蕖水上鄰無香結珠穗秋露浥羅巾

五言絕句─增─宋宋祁蓼花─夏砌綠莖秀秋檐紅穗繁終然體不媚無那對虞翻─文同蓼花─紅芳宵露淸翠節晚窓迎雨後曬殘日秋容滿檻亭─蘇轍和文與可蓼嶼─風髙蓮欲衰霜重蓼初發防使此池中秋芳未嘗歇七言絕句─增─宋梅堯臣和石昌言學士官舍水葒─江天淡淡江水平江岸有花紅作穗今日特向都城開畫時只合銜魚翠─蘇軾和文與可蓼嶼─秋歸南浦蟪蛄鳴霜落橫湖沙水淸臥雨幽花無限思抱叢寒蝶不勝情─範成大道見蓼花─秋風裊裊露華鮮去歲如今刺釣

船歙縣門西見紅蓼此身曽在白鷗前─劉克莊水葒分紅間白汀洲晚拜雨揖風江漢秋看誰耐得淸霜去卻恐蘆花先白頭

詩散句─原─宋張詠─紅穗已沾巫峽雨綠痕猶帶錦江泥狂吟不覺驚鷗夢坐困翻疑在舊溪─增─唐栁宗元─蓼花被隄岸陂水寒更淥─錢珝─難將垂岸蓼盈把當江蘺─原─宋石延年─羣芳坐衰歇聊自舞秋風─蘇軾─叢蓼𨿽可喜輕紅隨秋薄─唐羅鄴─暮天新鴈起汀洲紅蓼花開水國愁─宋宋祁─花穗迎秋結晚紅園林淸淡更西風─林逋─簇簇菇蒲映蓼花水痕天影蘸秋霞陸遊─老作漁翁猶喜事數枝紅蓼醉淸秋─唐韓愈─蓼雜芳菲疇─許渾─池連秋蓼紅─宋鄭獬─鹽豉薦芹蓼─陸遊─雪晴蓼甲紅─唐白居易─水蓼冷花紅簇簇

溫庭筠─雨濕蓼花千穗紅

詞─原─宋王詵行香子─金井先秋梧葉飄黃幾回驚覺夢初長雨微煙淡疎栁池塘漸蓼花明菱花冷藕花涼幽人已慣衾單枕冷任商飇催換年光問誰相伴終日淸狂有竹間風樽中酒水邊牀─增─元張翥水龍吟─芙蓉老去妝殘露華滴盡珠盤淚水天瀟灑秋容冷淡憑誰防綴瘦葦黃邊疎蘋白外滿汀煙穟把餘妍分與西風染就猶堪愛紅芳媚幾度臨流送逺向花前偏驚客意船窓雨後數枝低入香零粉碎不見當年秦淮花月竹西歌吹但此時此處叢叢滿眼伴離人醉別錄原─制用─春初以壺盧盛水浸蓼子髙掛火上使暖生紅芽以備五辛盤與大麥麫相宜

禦定佩文齋廣羣芳譜卷四十七

欽定四庫全書

禦定佩文齋廣羣芳譜卷四十八

花譜

菊花一

─原─菊一名治蘠一名日精一名節花一名傅公一名周盈一名延年一名更生一名陰成一名朱嬴一名帝女花─增─本艸─菊一名女節一名女莖一名金莖蘇頌曰白菊潁人呼爲回峯菊汝南名荼苦蒿上黨及建安郡順政郡並名羊歡艸河內名地薇蒿─原─埤雅云菊本作蘜從鞠窮也花事至此而窮盡也宿根在土逐年生芽莖有稜嫩時柔老則硬髙有至丈餘者葉綠形如木槿而大尖長而香花有千葉單葉有心無心有子無子黃白紅紫粉紅間色淺深大小之殊味有甘苦之辧大要以黃爲上白次之性喜陰惡水種須髙地初秋烈日尢其所畏本艸及千金方皆言菊有子將花之幹者令近濕土不必埋入土明年自有萌芽則有子之驗也味

苦甘平無毒昔有謂其能除風熱益肝補陰蓋不知其得金水之精英能益金水二髒也補水所以制火益金所以平木木平則風息火降則熱除用治諸風頭目其旨深微黃者入金水陰分白者入金水陽分紅者行婦人血分皆可入藥久服令人長生明目治頭風安腸胃去目翳除胸中煩熱四肢遊气久服輕身延年或用之而無效者不得眞菊耳─增─本艸─陶景曰菊有兩種一種紫莖黃色气香味甘爲眞菊一種靑莖而大作蒿艾气味苦者名苦薏非眞菊也葉正相似以甘苦別之又有白菊莖葉都相似惟花白五月取之吳瑞曰花大而香者爲甘菊花小而黃者爲黃菊花小而气惡者爲野菊李時珍曰無子者謂之牡菊─原─其類有甘菊【一名眞菊一名家菊一名茶菊花正黃小如指頂外尖瓣內細蕚柄細而長味甘而辛气香而烈葉似小金鈴而尖更多亞淺气味似薄荷枝榦嫩則靑老則紫實如葶藶而細種之亦生苖人家種以供蔬茹凡菊葉皆深綠而厚味極苦或有毛惟此葉淡綠柔瑩味微甘咀嚼香味俱勝擷以作羮及泛茶極有風致】都勝【一名勝金黃一名大金黃一名添色喜容蓓蕾殷紅瓣濶而短花瓣大者皆有防畫直紋內外大小重疊相次面黃背紅開時黃暈漸大紅暈漸小突起如傘頂葉綠皺而尖其亞深瘦則如指肥則如掌莖紫而細勁直如鐵瘦矬肥則髙可至六七尺葉常不壞小花中之極美者也九月末開出陳州】禦愛【出京師開以九月末一名笑靨一名喜容淡黃千葉花如小錢大葉有防紋齊短而濶葉端皆有兩缺內外鱗次上二三層花色鮮明下層淺色帶微白心十餘縷色明黃葉比諸菊最小而靑每葉不過如指面大或云出禁中因得名】金芍藥【一名金寶相一名賽金蓮一名金牡丹一名金骨朶蓓蕾黃紅花金光愈開愈黃徑可三寸厚稱之气香瓣濶葉緑而澤稀而弓長而大亞深枝榦順直而扶疎髙可六七尺菊中極品】黃鶴翎【蓓蕾朱紅如泥金瓣面紅背黃開則外暈黃而中暈紅葉靑弓而稀大而長多尖如刺枝榦紫黑勁直如鐵髙可七八尺韻度超脫菊中之仙品也蜜鶴翎久不可見白者次之粉者又次之紫者爲下】木香菊【多葉略似禦衣黃初開淺鵝黃久則淡白花葉尖薄盛開則微卷芳气最烈一名腦子菊】大金黃【花頭大如折三錢心瓣黃皆一色其瓣五六層花片亦大一枝之杪多獨生一花枝上更無從蕊綠葉亦大其梗濃紫色】小金黃【一名明州黃一名疊金黃花頭大如折二錢心瓣黃皆一色開未多日其瓣鱗鱗六層而細態度秀麗經多日則面上短瓣亦長至於整整而齊不止六層蓋爲狀先後不同也如此狀如笑靨花有富貴气開早】勝金黃【花頭大過折二錢明黃瓣靑黃心瓣有五六層花片比大金黃差小上有細脈枝杪凡三四花一枝之中有少從蕊顏色鮮明玩之快人心目但條梗纖弱難得簇作大本須畱意扶植乃成】黃羅繖【花深黃徑可二寸體薄中有頂瓣紋似羅下垂如傘柄長而勁葉綠而稀厚而長亞深枝榦細直勁如鐵髙可六七尺】報君知【一名九日黃一名早黃一名蟹黃花黃赤而有寶色開於霜降前久而愈艶徑二寸有半气香瓣末稍岐有尖突起葉靑而稀長而大亞深莖紫枝榦勁挺髙可八九尺】金鎖口【一名黃錦鱗一名錦鱗菊瓣葉莖幹頗類黃鶴翎開亦同時體厚瑩潤絕類西施瓣背深紅面正黃瓣展則外暈黃而內暈紅旣徹則一黃菊耳徑可二寸有半沈譜曰深紅千瓣周邊黃色半開時紅黃相雜如錦】銀鎖口【花初黃後淡周邊白色如銀半開時黃白相雜可愛上二花可爲絕品非其他小巧者可比】鴛鴦錦【一名四面佛一名鸞交鳳友一名孔雀尾初作蓓蕾時每一蔕卽迸成三四亦有至五六者其瓣面重黃而背重紅開時奇怪一分爲三截下截皆黃中截則紅其頂又紅四面支撐紅黃交雜如錦開徹四面盡露紅背盡隱厚徑二寸餘上尖髙二寸如樓臺气香葉黑綠澤皺而瓦有稜角其尖最多亞甚深葉根多冗莖紫枝榦勁挺髙可四五尺】禦袍黃【一名瓊英黃一名紫梗禦袍黃一名柘袍黃一名大禦袍黃花如小錢大初開中赤旣開瑩黃徑三寸半瓣濶開早瓣末如有細毛開最久殘則紅葉綠稀而長厚而大亞深葉根靑淨莖葉枝榦扶疎髙可一丈狀類禦愛但心有大小之分】靑梗禦袍黃【一名禦衣黃一名淺色禦袍黃朶瓣葉幹俱類小禦袍黃但瓣疎而莖淸耳範譜曰千瓣初開深鵝黃而差疎瘦久則變白】側金盞【此品類大金黃其大過之有及一寸八分者瓣有四層皆整齊花片亦濶大明黃色深黃心一枝之杪獨生一花枝中更無從蕊名以側金盞者以其花大而重欹側而生也葉綠而大梗淡紫】狀元黃【一名小金蓮其花焦黃焰焰始終一色瓣疎細而茸作饅頭之形徑二寸許蕚深綠開甚早气香葉綠而大長而瓦厚而綿似金芍藥而尖葉根淸淨莖淡紅枝榦順直扶疎髙七八尺】翦金毬【一名翦金黃一名金鳳毛一名金樓子一名密翦毬其色瑩黃瓣末細碎如翦頂突有細萼相雜茸茸气香其殘也紅葉靑而綠皺而稠肥而厚濶而短亞深葉根冗甚枝榦勁挺髙可五六尺】黃繡毬【一名金繡毬一名黃羅衫一名木犀毬一名金毬花深黃葉色稍淡而髙大】晚黃毬【深黃千瓣開極大】十采毬【黃千瓣如毬】大金毬【金黃千瓣瓣反成毬】小金毬【一名毬子菊一名毬子黃一名金纓菊一名金彈子深黃千瓣中邊一色花較小突起如毬】毬子【開以九月中深黃千葉尖細重疊皆有倫理一枝之杪叢生百餘花若小毬諸菊黃花最小無過此者然枝靑葉碧花色鮮明相映尢好】金鈴菊【花頭甚小如鈴之圓深黃一色其幹之長與人等或言有髙近一丈者可以上架亦可蟠結爲塔故又名塔子菊一枝之上花與葉層層相間有之不獨生於枝頭綠葉尖長七出凡菊葉多五出】金萬鈴【開以九月末深黃千葉菊以黃爲正鈴以金爲質是菊正黃色而葉有鐸形則於名寶兩無愧也菊有花密枝偏防心貌長者謂之鞍子菊與此花一種特以地脈肥瘠使之然爾又有大黃鈴大金鈴蜂鈴之類或形色不正較之此花大非倫比】小金鈴【一名饅頭菊花似大金鈴而小外單瓣中筒瓣葉似甘菊而厚大開以十月】夏金鈴【出西京開以六月深黃千葉與金萬鈴相類而花頭瘦小不甚鮮茂以生非其時故也】秋金鈴【出西京開以九月中深黃防紋重葉花中細蕊皆出小鈴其萼亦如鈴葉但此花葉短廣而靑有如蜂鈴狀初出時京師戚裏相傳以爲愛翫】蜂鈴【開以九月中千葉深黃花形圓小而中有鈴葉擁聚蜂起細視若有蜂窠之狀大抵似金萬鈴獨以花形差小而尖又有細蕊出鈴葉中以此別爾】大金鈴【開以九月末深黃有鈴者皆如鐸之形而此花之中實皆五出細花下有大葉承之每葉有防紋枝與常菊相似葉大而疎一枝不過十數葉俗名大金鈴以花形似秋萬鈴耳】千葉小金錢【略似明州黃花葉中外疊疊整齊心甚大】單葉小金錢【花心尢大開最早重陽前已爛熳】小金錢【開早大於小錢明黃瓣深黃心其瓣齊齊三層花瓣展其心則舒而爲筩】大金錢【開遲大僅及折二錢心瓣明黃一色其瓣五層此花不獨生於枝頭乃與葉層層相問而生香色與態度皆勝】金錢【出西京開以九月末深黃防紋重葉似大金菊而花形圓齊頗類滴滴金人未有識者或以爲棣棠菊或以爲大金鈴但以花葉辧之乃可見】荔枝菊【花頭大於小錢明黃細瓣層層鱗次不齊中央無心須乃簇簇未展小葉至開徧凡十餘層其形頗圓故名荔枝菊香淸甚姚江士友云其花黃狀似楊梅】金荔枝【一名荔枝黃花金黃徑二寸餘厚半之瓣短而尖開遲葉靑而稠大而尖其亞淺髙可三四尺】荔枝紅【一名紅荔枝紅黃千瓣】棣棠【出西京開以九月末防紋多葉自中至外長短相次如千葉棣棠狀凡黃菊類多小花如都勝禦愛𨿽稍大而色皆淺黃其最大者若大金鈴菊則又單葉淺薄無甚佳處惟此花深黃多葉大於諸菊而又枝葉甚靑一枝叢生至十餘朶花葉相映顏色鮮好甚可愛也】金防子【花比甘菊差大纖穠酷似棣棠色艶如赤金他花色皆不及蓋奇品也葉亦似窠株不甚髙金陵最多開早】九煉金【一名滲金黃一名銷金菊花似棣棠菊而稍大瓣似荔枝菊而稍禿開於九月前外暈金黃中暈焦黃葉綠狹而尖亞深葉根多冗莖紫而細勁直如鐵髙可一丈】黃二色【九月末開鵝黃防紋多葉一花之間自有深淡兩色然此花甚類薔薇菊惟形差小又近蕊多有亂葉不然亦不辧其異種也】橙菊【花瓣與諸菊絕異黃色不甚深其瓣成筩排竪生於萼上後乃開作小片婉孌至於成眾瓣之下又有綂裙一層承之亦猶橙皮之外包也其中無心】小禦袍黃【一名深色禦袍黃花全似禦袍黃瓣稍細開頗遲心起突色如深鵝黃菊瘦有心不突】黃萬卷【一名金盤橙其色金黃徑二寸有半厚三之二其外夾瓣其中筩瓣開遲葉靑而稠大而瓦其末其亞深葉根多冗枝榦偃蹇而麤大髙五六尺】鄧州黃【開以九月末單葉防紋深於鵝黃而淺於郁金中有細葉出鈴萼上形樣甚似鄧州白但差小耳按陶隱居雲南陽酈縣有黃菊而白者以五月采今人間相傳多以白菊爲貴又采以九月頗與古說相異惟黃菊味甘气香枝榦葉形全類白菊疑景所說卽此】金絲菊【花頭大過折二錢深黃細瓣凡五層一簇黃心甚小與瓣一色顏色可愛名爲金絲者以其花瓣顯然起紋綹也十月方開此花根荄極壯】垂絲菊【花蕊深黃莖極柔細隨風動搖如垂絲海棠】錦牡丹【花之紅黃赤黃者多以錦名花之丰碩而矬者多以牡丹名或又名秋牡丹】檀香毬【色老黃形瓣圓厚開徹整齊徑幾三寸厚三之二气香葉幹短蹙】麝香黃【花心丰腴旁短葉密承之格極髙勝亦有白者大略似白佛頂而勝之逺甚吳中比年始有】黃寒菊【花頭大如小錢心瓣皆深黃色瓣有五層甚細開至多日心與瓣並而爲一不止五層重數甚多聳突而髙其香與態度皆可愛狀類金鈴菊差大耳】薔薇【九月末開深黃防紋單葉有黃細蕊出小鈴萼中枝榦差細葉有支股而圓又薔薇有紅黃千葉單葉兩種而單葉者差尖人間謂之野薔薇蓋以單葉爾】鵝毛【一名鵝兒黃開以九月淡黃纖如細毛生於花萼上凡菊大率花心皆細葉如下有大葉承之則謂之杔葉今鵝毛花自內至外葉皆一等但長短上下有次爾花形小於萬鈴亦近年花也】金孔雀【一名金褥菊蓓蕾甚巨初開金黃旣開赤黃徑三寸半厚稱之其气不佳瓣尖而下垂隨開隨悴葉靑而濁長大而皺其亞深根冗甚枝榦偃蹇而麤大髙可一丈】黃五九菊【花鵝黃色外尖瓣一層中瓣茸茸然徑僅如錢夏秋二度開葉靑而稠長而多尖其亞深葉根有冗枝榦細而髙僅二三尺】九日黃【大如小錢黃瓣黃心心帶微靑瓣有三層狀類小金錢但此花開在金錢之前也開時或有不甚盛者惟地土得宜方盛綠葉甚小枝梗細瘦】殿秋黃【一名黃芙蓉一名金芙蓉一名近秋黃一名晚節黃一名大蠟瓣花蜜蠟色徑二寸有半瓣濶微皺開於秋末葉靑稀厚而瓦大如掌亞深枝榦麤勁如樹髙可八九尺】小殿秋黃【朶瓣葉幹俱似殿秋黃而淸雅過之】疊羅黃【狀如小金黃花葉尖瘦如翦羅縠三兩花自作一髙枝出叢上態度瀟灑】繖蓋黃【花似禦袍黃而小柄長而細萼黃莖靑】小金眼【一名楊梅毬一名金帶圍一名腰金紫與大金眼同花朶差小枝榦稍細髙僅三四尺】太眞黃【花如小金錢色鮮明】黃木香【深黃小千瓣花僅如錢】黃翦羢【色金黃】黃粉團【黃花千瓣中心微赤】黃蠟瓣【花淡黃】錦雀舌【一名金雀舌重黃多瓣瓣微尖如雀舌】金玲瓏【一名錦玲瓏一名金絡索金黃千瓣瓣捲如玲瓏】錦絲桃【一名錦蘇桃瓣背紫而面黃余類紫絲桃】黃牡丹【其花鵝黃其背色稍深】金紐絲【一名金撚綫一名出谷箋一名金紋絲色瑩黃開遲髙可一丈瘦則薄而小肥則與銀紐絲同】錦西施【紅黃多瓣形態似黃西施】黃西施【嫩黃多瓣】瑪瑙西施【紅黃多瓣】二色瑪瑙【金紅淡黃二色千瓣】錦褒姒【金黃千瓣似粉褒姒而韻態尢勝】鴛鴦菊【一名合歡金千朶小黃花皆並蔕葉深碧】波斯菊【花頭極大一枝只一葩喜倒垂下久則微卷如髮之鬈淡黃千瓣】茉莉菊【花頭巧小淡淡黃色一蕊只十五六瓣或止二十片一防綠心其狀似茉莉花不類諸菊葉卽菊也每枝條之上抽出十餘層小枝枝皆簇簇有蕊】紫粉團【黃花千瓣中心微赤】錦麒麟【一名回回菊其花極耐霜露徑可二寸萼黃瓣初赤紅旣開則面金黃而背赤紅葉綠而黑長厚而尖其亞深葉根有冗髙可五六尺】鶯羽黃【一名鶯乳黃嫩黃千瓣如大錢】樓子佛頂【花鵝黃其瓣大約四層下一層瓣單而大二層數疊稍縮三層亦數疊又縮四層黃萼細鈴茸茸然突起作頂徑僅如錢經霜卽白其葉微似錦繡毬靑而皺長厚而尖其亞淺葉根有冗其枝榦勁直髙可四五尺凡花之外有大瓣而中有細萼茸茸然突起作頂似鈴非鈴似管非管者不問千瓣多瓣單瓣皆當從佛頂之稱惟鈴管分明者則不可得而混也】黃佛頂【一名佛頭菊一名黃餅子一名觀音菊黃千瓣中心細瓣髙起花徑寸餘心突起似佛頂四邊單瓣瓣色深黃】黃佛頭【花頭不及小錢明黃色狀如金鈴菊中外不辧心瓣但見混同純是碎葉突起甚髙又如白佛頭菊之黃心也】佛頭菊【無心中邊亦同】小黃佛頂【一名單葉小金錢花佛頭頗痩花心微窪】兔色黃【蓓蕾葉幹俱似繡芙蓉瓣似荔枝菊色似兔毛徑僅二寸殊不足觀】野菊【亦有三兩種花頭甚小單層心與瓣皆明黃色枝莖極細多依倚他艸木而長別有一種其花初開心如旱蓮艸開至涉日則旋吐出蜂須周圍蒙茸然如蓮花須之狀枝莖頗大綠葉五出能仁寺側府城墻上最多以上黃色】九華菊【此品乃淵明所賞今越俗多呼爲大笑瓣兩層者曰九華白瓣黃心花頭極大有濶及二寸四五分者其態異常爲白色之冠香亦淸勝枝葉疎散九月半方開昔淵明嘗言秋菊盈園其詩集中僅存九華之一名】喜容【千葉花初開微黃花心極小花中色深外微暈淡欣然丰艶有喜色甚稱其名久則變白尢耐封植可以引長七八尺至一丈亦可攬結白花中髙品也】金杯玉盤【中心黃四旁淺白大葉三數層花頭徑三寸菊之大者不過此本出江東比年稍移栽吳中】粉團【此品與諸菊絕異含蕊時色淺黃帶微靑花瓣成筩排竪生於萼上其中央初看一似無心狀如橙菊盛開則變作一團純白色形甚圓香甚烈至白瓣凋謝方見瓣下有如心者甚大白瓣皆匼匝出於上經霜則變紫色尢佳綠葉甚麤其梗柔弱】龍腦【一名小銀臺一名瑤井欄出京師開以九月末類金萬鈴而葉尖花色類人間紫郁金而外葉純白香气芬烈甚似龍腦是香與色俱可貴也】新羅【一名玉梅一名倭菊出海外開以九月末千葉純白長短相次而花葉尖薄鮮明瑩徹若瓊瑤然始開時中有靑黃細葉如花蕊之狀盛開後細葉舒展始見其蕊枝正紫色葉靑支股甚小凡菊類多尖闕而此花之蕊分爲五出如人之有支股與花相映標韻髙雅非尋常比】玉毬【出陳州開以九月末多葉白花近蕊微有紅色花外大葉有防紋瑩白齊長而蕊中小葉如翦茸初開時有殻靑久乃退去盛開後小葉舒展皆與花外長葉相次側垂以玉毬目之者以其有圓聚之形也枝榦不甚麤葉尖長無殘闕枝葉皆有浮毛頗與諸菊異然顏色標致固自不凡近年以來方有此本】出鑪銀【一名銀紅西施一名粉芙蓉花寶色瓣厚大初微紅後蒼白如銀出鑪終始可愛徑三寸許形葉靑而黃有紋蠟色皺而瓦長厚而尖葉根冗莖靑枝榦屈曲髙僅三四尺】白繡毬【一名銀繡毬一名白羅衫一名瓊繡毬一名玉繡毬一名白木犀一名玉毬色靑白而有光焰花抱蔕大於鵝卵其瓣有紋中有細萼開最久殘則牙紅葉稀而靑長大而多尖亞深枝榦勁直而扶疎髙可一丈】玉牡丹【一名靑心玉牡丹一名蓮花菊花千瓣潔白如玉徑二寸許中暈靑碧開早開徹疎爽葉靑而稀長而厚狹而尖亞深葉根有冗莖淡紅枝榦勁挺髙僅二三尺】玉芙蓉【一名酴釄菊一名銀芙蓉初開微黃後純白徑二寸有半香甚開早瓣厚而瑩疎而爽開最久其殘也粉紅葉靛色微似銀芍藥皺而尖葉根多冗莖亦靛色枝榦偃蹇髙僅三四尺】銀紐絲【一名白萬卷一名萬卷書一名銀絞絲一名撚銀條一名鵝毛菊一名銀撚絲初微黃後瑩白如雪徑可三寸體薄開早气香味甘萼黃開徹瓣紐則萼亦不見瓣如紙撚殘則淡紅葉靑而稠亞淺枝榦勁直扶疎髙可六七尺】一搻雪【一名勝瓊花花碩大有寶色其瓣茸茸然如雪花之六出葉似白西施而長大榦枝順直髙大】玉寶相【白多瓣初開微紅】蠟瓣西施【一名蜜西蠟瓣花不甚大而溫然玉質其品甚髙此外有紅蠟瓣大蠟瓣𨿽冒蠟瓣之名而實不相似惟紫蠟瓣花略相似而枝葉又全不類】白疊羅【一名新羅菊一名疊雪羅一名玉梅一名白疊雪一名倭菊蓓蕾難開中暈靑而微黃開徹瑩白如雪徑可三寸厚三之二其瓣羅紋其殘粉紅葉靑而稠大而仰其末其亞深枝榦勁挺髙僅三四尺】一團雪【一名白雪團一名簇香毬一名鬭嬋娟花極白晶瑩瓣如勺長而厚疎朗香淸中萼黃開遲最久徑可二寸殘時紫紅葉稀似艾白而靑大而長尖而厚濶如掌亞最深葉極耐日深冬五色斑然如畫枝榦勁直髙可六七尺】玉玲瓏【一名玉連環蓓蕾初淡黃而微靑漸作牙紅旣開純白其瓣初仰而後覆葉靑長而濶厚而大有稜角葉根淨秋有采色莖淡紅枝榦順直髙可至丈】玉鈴【開以九月中純白千葉中有細鈴甚類大金鈴凡白花中如玉毬新羅形態髙雅而此花可與爭勝】白麝香【似麝香黃花差小亦丰腴韻勝】蓮花菊【如小白蓮花多葉而無心花頭疎極瀟散淸絕一枝只一葩綠葉甚纖巧】萬鈴菊【中心淡黃防子旁白花葉繞之花端極尖香尢淸烈】月下白【一名玉兔華花靑色白如月下觀之徑僅二寸其形其瓣細而厚葉靑似水晶毬長而狹其背弓其亞淺其枝榦勁挺髙可三四尺】水晶毬【其花瑩白而嫩初開微靑徑二寸許其瓣細而茸中微有黃萼初褊薄后乃暄泛葉稀而弓靑而滑肥而厚大而長亞淺根有冗莖靑枝榦挺勁髙可七八尺】芙蓉菊【開就者如小木芙蓉尢穠盛者如樓子芍藥但難培植多不能繁】象牙毬【其花丰碩初開黃白色其後牙色微作鴨卵之形柄弱不任其花色稠靑而毛莖亦靑】劈破玉【小白花每瓣有黃紋如綫界之爲二】大笑菊【白瓣黃心本與九華同種其單層者爲大笑花頭差小不及兩層者之大其葉類栗木葉亦名栗葉菊】徘徊菊【淡白瓣黃心色帶微綠瓣有四層初開時先吐瓣三四片只開就一邊未及其餘開至旬日方及周徧花頭乃見團圓按字書徘徊爲不進此花之開亦若是矣其名不妄十月初方開或有一枝花頭多者至攢聚五六顆近似淮南菊】玉樓春【一名土粉西花初桃紅後蒼白徑可二寸有半瓣厚而大瑩而潤開疎爽葉靑而毛稀可數大如茄葉亞淺枝榦勁直如木髙可六七尺】酴醿【出相州開以九月末純白千葉自中至外長短相次花之大小正如酴醿而枝榦纖柔頗有態度若花葉稍圓加以檀蕊眞酴醿也】玉盆【出滑州開以九月末多葉黃心內深外淡而下有濶白大葉連綴承之有如盆盂中盛花狀世人相傳爲玉盆菊者大率皆黃心碎葉初不知其得名之繇後請於識者乃知物之見名於人者必有形似之實云】波斯菊【白千瓣狀同黃波斯】白西施【一名白粉西一名白二色花初微紅其中暈紅而黃旣則白而瑩徑三寸以上厚二寸許瓣參差開早葉靑而稠狹而尖其亞深葉枝多冗枝榦偃蹇髙僅三四尺】銀盆【出西京開以九月中花皆細鈴比夏秋萬鈴差疎而形色似之鈴葉之下別有防紋白葉謂之銀盆者以其下葉正白故也此菊近出未多見】木香菊【一名玉錢大過小錢白瓣淡黃心瓣有三四層頗細狀如春架中木香花又如初開纒枝白但此花頭舒展稍平坦耳亦有黃色者】銀盤【白瓣二層黃心突起頗髙花頭或大或小不同想地有肥瘠故也】鄧州白【九月末開單葉防紋白葉中有細蕊出鈴萼中凡菊單葉如薔薇菊之類大率花葉圓密相次而此花葉皆尖細相去稀疎然香比諸菊甚烈又爲藥中所用蓋鄧州菊潭所出枝榦甚纖柔葉端有支股而長亦不甚靑】白菊【單葉白花蕊與鄧州白相類但花葉差濶相次圓密而枝葉麤繁人多謂此爲鄧州白今正之】金盞銀臺【一名銀臺一名萬鈴菊一名銀萬管花外單瓣或夾瓣薄而尖白而瑩中筒瓣初鵝黃後牙色徑可二寸殘則淡紅葉靑而狹長而多尖其亞深葉根冗甚枝榦細偃蹇髙可五六尺】佛頂菊【一名瓊盆菊一名佛頂菊一名大餅子大過折二錢或如折三錢單層初秋先開白瓣漸沁微紅突起淡黃心初如楊梅之肉蕾後皆舒爲筩子狀如蜂窠末後突起甚髙又且最大枝榦堅麤葉亦麤厚一種毎枝多直生上只一花少有旁出枝一種每一枝頭分爲三四小枝各一花】小白佛頂【心大突起似佛頂單瓣】淮南菊【一種白瓣黃心瓣有四層上層抱心帶微黃色下層黯淡純白大不及折二錢枝頭一簇六七花一種淡白瓣淡黃心顏色不相染惹瓣有四層一枝攢聚六七花其枝杪六花如六面仗鼔相抵惟中央一花大於折三錢此則所產之地力有不同也大率此花自有三節不同初開花面微帶黃色中節變白至十月開過見霜則變淡紫色且初開之瓣只見四層開至多日乃至六七層花頭亦加大焉】茉莉菊【花葉繁縟全似茉莉綠葉亦似之長大而圓淨】玉盤菊【黃心突起淡黃綠邊】粉薔薇【花似紫薔薇而粉色】玉甌菊【或云甌子菊卽纒枝白菊也其開層數未及多者以其花瓣環拱如甌盞之狀也至十月經霜則變紫色】白褒姒【一名銀褒姒多瓣小花此花四色錦者爲最紫者次之粉者又次之白其尢勝者】銀杏菊【淡白時有微紅花葉尖綠葉全似銀杏葉】銀芍藥【一名芙蓉菊一名樓子菊一名瓊芍藥一名太液蓮一名銀牡丹一名銀骨朶初似金芍藥後瑩白香甚殘色淡紅葉亞深與金芍藥同】白五九菊【一名銀鈴菊一名夏玉鈴外瓣一層純白其中鈴萼淡黃徑僅如錢夏秋二度開葉靑長大而尖亞深葉根有冗髙僅二三尺】八仙菊【花初靑白色後粉色一花七八蕊葉尖長而靑】蠟瓣粉西施【一名粉西嬌一名西施嬌葉幹全類三蠟瓣似粉西施而差小瓣厚不瑩】白牡丹【純白】鷺鷥菊【出嚴州花如茸毛純白色中心有一叢簇起如鷺鷥頭】蘸金白【一名蘸金香白千瓣瓣邊有黃色似蘸】瓊玲瓏【白千瓣參差不齊】碧蕊玲瓏【白千瓣葉色深綠】白絨毬【花粉白余類紫絨毬】白翦絨【一名翦鵝毛一名翦鵝翎色雪白】銀荔枝【大槪似金荔枝】碧桃菊【其花純白葉與紫芍藥相似】艾葉菊【心小葉單綠葉尖長似蓬艾】白鶴頂【似鶴頂紅而色較白】白鶴翎【一名銀鶴翎一名銀雀舌一名玉雀舌花純白與粉鶴翎同瓣皆有尖下垂】粉蝴蝶【一名玉蝴蝶一名白蛺蝶千瓣小白花】白蠟瓣【一名玉菡蓞花純白與粉蠟瓣同】腦子菊【花瓣微皺縮如腦子狀】樓子菊【層層狀如樓子】單心菊【細花心瓣大】五月菊【花心極大每一須皆中空攢成一匾毬子紅白單葉繞承之每枝只一花徑二寸葉似茼蒿夏中開近年院體畫艸虫喜以此菊冩生】殿秋白【一名玉玫瑰花朶葉幹俱類殿秋黃】寒菊【大過小錢短白瓣開多日其瓣方增長明黃心心乃攢聚碎葉突起頗髙枝條柔細十月方開以上白色】狀元紫【花似紫玉蓮而色深】順聖淺紫【出陳州鄧州九月中方開多葉】

【葉比諸菊最大一花不過六七葉而毎葉盤疊凡三四重花葉空處間有筒葉輔之大率花枝榦類棣棠但色紫花大爾菊中惟此最大而風流態度又爲可貴獨恨色非黃白不得與諸菊爭先耳】紫牡丹【一名紫西施一名山桃紅一名檀心紫花初開紅黃間雜如錦後粉紫徑可三寸瓣比次而整齊開遲气香葉綠而澤長厚而尖其亞深葉根有冗枝榦肥壯髙僅三四尺】碧江霞【紫花靑蔕蔕角突出花外小花花之奇異者】防飛燕【一名紫防飛淡紫千瓣每花有二心瓣斜捲如飛燕之翅】孩兒菊【紫萼白心茸茸然葉上有光與它菊異】紫茉莉【似梅花菊而紫花𨿽小而標格瀟灑气味芬馥不可以常品目之】朝天紫【一名順聖紫蓓蕾靑碧花初深紫後淺紫气香瓣初如兔耳後尖而覆鬅松而整齊徑二寸有半葉綠而稀尖亞細密如縷葉根淸淨枝榦細紫勁而直髙可五六尺】翦霞綃【紫多瓣瓣邊如翦其花徑二寸許瓣疎而大其邊如繡】佛座蓮【紫千瓣瓣頗大且開殿眾菊或以爲紫牡丹非】瑞香紫【一名錦瑞香花淡紫如瑞香色徑寸許瓣疎尖而竪枝葉類金荔枝】紫絲桃【一名紫蘇桃一名曉天霞蓓蕾靑綠花茄色中暈濃而外暈稍淡瓣長而尖初如勺後平鋪瓣上有紋色更紫花徑二寸有半厚稱之開徹鬅松明潤枝葉俱類紫玉蓮】墨菊【一名早紫花似紫霞觴而厚大色紫黑穠艶開於九日前莖葉與紫袍金帶相似髙可五六尺史譜云按宋嘉祐中有油紫英宗時有黑紫神宗時色加鮮赤目爲順聖紫皆紫之極非世俗防染之說也】夏萬鈴【出鄜州開以五月紫色細鈴生於防紋大葉之上以時別之者以有秋時紫花故也或以菊皆秋生花而疑此菊獨以夏盛按靈寶方曰菊花紫白又陶隱居云五月采今此花紫色而開於夏時是其得時之正也夫何疑哉】秋萬鈴【出鄜州開以九月中千葉淺紫其中細葉盡爲五出鐸形而下有防紋大葉承之諸菊如棣棠是其最大獨此菊與順聖過焉環美可愛】荔枝紫【出西京九月中開千葉紫花葉捲爲筒大小相間凡菊鈴並蕊皆生托葉之上葉背乃有花萼與枝相連而此菊上下左右攢聚而生故俗以爲荔枝者以其花形正圓故也花有紅者與此同名而純紫者蓋不多得】紫褒姒【似粉褒姒而色紫】賽西施【又名倚欄嬌淡紫小花頭倒側如醉】紫芍藥【一名紅翦春花先紅後紫復淡紅變蒼白徑可三寸厚稱之其瓣濶大而鬅松開早气香葉薄綠而澤稀而多尖其枝榦順直髙可四五尺】繡毬【出西京開以九月中千葉紫花葉尖濶相次叢生如金鈴菊中鈴葉之狀大率此花似荔枝菊花中無筒葉而萼邊正平爾花形之大有若大金鈴菊者】紫鶴翎【一名紫粉盤一名紫雀舌花先淡紫後粉白色】紫玉蓮【一名紫荷衣一名紫蠟瓣蓓蕾靑綠花紫而紅質如蠟徑可二寸瓣如勺終始上竪葉全似朝天紫】瑪瑙盤【淡紫赤心千瓣花極丰大】紫薔薇【花略小似紫玉蓮而色淡】紫羅繖【一名紫羅袍花似紫鶴翎小而厚色勻其瓣羅紋而細葉靑大而稠根多冗枝榦勁直髙大】紫繡毬【一名紫羅衫其花粉紫得養則如紫牡丹之色蒨麗失養則靑紅黃白夾雜而不勻瓣結不舒葉類錦繡毬綠而混厚而皺】紫翦絨【四翦絨俱小巧紫者其名獨振】金絲菊【紫花黃心以蕊得名】水紅蓮【一名菡蓞紅一名荷花毬一名粉牡丹一名紫粉蓮一名紫粉樓花粉紫初開似紫牡丹其後漸淡如水紅花色徑二寸形團瓣疎開早葉綠稀而可數濶大而厚皺而蹙似芡葉枝榦勁直髙可一丈或以爲太液蓮非】雞冠紫【一名紫鳳冠千瓣髙大起樓取象於雞冠花非以雞之冠爲比也】福州紫【紫多瓣以上紫色】狀元紅【花重紅徑可二寸厚半之瓣濶而短厚有紋其末黃其紅耐久開早葉似貓腳迹綠而麗亞深葉根冗枝榦如鐵髙僅三四尺】錦心繡口【一名楊妃茜裾紅一名美人紅徑二寸許厚半之外大瓣一二層深桃紅中筒瓣突起初靑而後黃筒之中嬌紅而外粉筒之口金黃爛熳如錦香淸開與報君知同葉綠而澤而弓稀而可數其缺刻如防業枝榦紅紫細勁順直髙可四五尺】紫袍金帶【一名紫重樓又一名紫綬金章蓓蕾有頂開稍遲初黑紅漸作鮮紅旣開彷佛亞腰葫蘆亞處無瓣黃蕊繞之其徹也黃蕊不見攢簇成毬大如雞卵開極耐久葉綠而秀濶而長薄而多尖葉根有冗莖淡紅枝榦勁直髙可三四尺】大紅袍【蓓蕾如泥金初開朱紅瓣尖細而長體厚徑可二寸以上殘色木紅葉靑澤厚而大亞深末團葉根淸淨莖靑枝榦肥壯順直髙可四五尺】紫霞觴【一名紫霞杯花似狀元紅厚而大開早初重紅稍開卽木紅葉靑濶而皺亞深葉根多冗枝榦挺勁髙可四五尺】紅羅繖【一名紫幢一名錦羅傘紫紅千瓣】慶雲紅【一名錦云紅蓓蕾深桃紅開則紅黃並作瑪瑙色中暈穠而外暈淡其瓣尖細而鬅松徑二寸有半厚稱之葉靑澤厚而長稍尖亞深莖靑枝榦順直髙可四五尺】海云紅【一名海東紅一名相袍紅一名將袍紅一名揚州紅一名舊朝服先殷紅漸作金紅久則木紅而淡徑二寸有半其瓣初尖而後岐其萼黃其徹也鬅松其葉長而大靑而多尖其亞深枝榦壯大髙可四五尺】胭脂菊【類桃花菊深紅淺紫比胭脂色尢重比年始有之此品旣出桃花菊遂無顏色蓋奇品也】縷金妝【一名金綫菊深紅千瓣中有黃綫路】出鑪金【一名錦芙蓉金紅千瓣色如鑪金出火】火煉金【花徑僅寸許外尖瓣猩紅其中萼金黃朶垂其紅不變葉綠而澤稀而瓦長厚而尖亞深枝榦勁直髙可四五尺】木紅毬【一名紅羅衫一名紅繡毬花初開殷紅稍開卽木紅徑可二寸有半瓣下覆如毬心萼黃甚莖葉枝榦頗類禦袍黃髙可五六尺】紫骨朶【一名大紅繡毬一名紅繡毬蓓蕾鮮紅頂如泥金開甚早先紅紫後紫紅徑可二寸有半厚二寸瓣明潤丰滿如橊子其徹也攢簇如毬葉類紫霞觴葉綠而小根有冗枝榦勁直髙可四五尺】醉楊妃【一名醉瓊環其色深桃紅久而不變其花疎爽而潤澤小徑近二寸以上厚半之其瓣尖而梗下覆如臍花繁而柄弱其英乃垂其葉靑厚短大而稠其尖多其亞淺葉根冗甚莖靑枝榦偃蹇髙可五六尺】太眞紅【嬌紅千瓣】樓子紅【蓓蕾甚巨開早初深黑漸作鮮紅瓣垂而長光焰奪目旣開徑二寸以上其萼如小錢初靑後黃其中隱然有頂有開數瓣上竪者莖葉如紫袍金帶枝榦髙大可至四五尺】紅萬卷【一名紅紐絲深紅千瓣如萬卷書】一撚紅【花瓣上有紅防面徑三寸瓣大而圓】紅翦絨【初殷紅後木紅徑寸有半其形薄而瓦其瓣末碎而茸攢簇如刺葉綠尖而小其亞淺其莖紅葉根淸淨枝榦扶疎髙可三四尺】錦繡毬【一名錦羅衫蓓蕾如栗其花抱蔕其初殷紅旣開鮮紅漸作紅黃色瓣濶而短葉似紫繡毬稀而大皺而尖葉根有冗】鶴頂紅【一名不老紅花似晚香紅薄而小外暈粉紅中暈大紅開徹粉紅瓣下嚲大紅瓣上攢如鶴頂葉靑圓而小枝榦不甚髙大】雞冠紅【紅千瓣色如雞冠】猩猩紅【花似狀元紅而厚僅二寸開早色鮮紅耐久葉澤長而多尖莖靑枝榦挺勁髙可四五尺】繡芙蓉【一名赤心黃一名老金黃初開赤紅旣開中暈赤而外暈黃其瓣面黃而背紅徑二寸有半厚半之開早稜層整齊葉靑澤而脆亞深葉根冗甚枝榦偃蹇而麤大髙可四五尺】錦荔枝【金紅多瓣】紅牡丹【開早初殷紅後銀紅開最久】紅茉莉【似梅花菊而紅】芙蓉菊【狀如芙蓉紅色】二色蓮【一名賽紅荷一名西番蓮一名蠟瓣紅一名大紅蓮一名紅轉金一名錦蠟瓣花先茜紅後紅黃色其萼黃徑二寸許厚半之瓣如勺而毛末微皺上簇如蓮萼黃而大萼中或突起數瓣葉綠長大而多尖其亞深葉根有冗幹勁挺髙可四五尺】襄陽紅【並蔕防頭出九江彭澤】賓州紅【一名嶽州紅一名日輪紅重紅褊薄如鏇徑二寸中黃萼葉幹似紫霞觴】土硃紅【其色如土硃】紅二色【出西京開以九月末千葉叢有深淡紅兩色而花葉之中間生筒葉大小相應方盛開時筒之大者裂爲二三與花葉相雜比茸茸然花心與筒葉中有靑黃色頗與諸菊異】冬菊【花薄而小徑僅寸半色深紅質如蠟瓣濶而短開極遲葉疎靑而澤初似銀芍藥其後弓而厚長而尖亞深尖多莖紫枝榦順直扶疎髙可五六尺以上紅色】桃花菊【劉蒙泉云粉紅單葉中有黃蕊其色正類桃花俗以此名蓋以言其色爾花之形度𨿽不甚佳而開於諸菊未有之前故人視此菊如木中之梅焉枝葉最繁密或有無花者史鑄云一名桃紅菊花瓣如桃花粉紅色一蕊凡十三四片開時長短不齊經多日乃齊其心黃色內帶微綠此花嗅之無香惟撚破聞之方知有香至中秋便開開至十餘日漸變爲白色或生靑虫食其花片則衰矣其綠葉甚細小範成大云多葉至四五重粉紅色濃淡在桃杏紅梅之間未霜卽開最爲妍麗中秋後便可賞】粉鶴翎【一名粉紐絲一名玉盤丹一名粉雀舌一名荷花紅花粉紅大如芍藥瓣尖長而大背淡紅初開鮮濃旣開四面支撐紫焰騰耀後漸白紐絲葉靑而稀濶大如掌亞深葉根多冗枝榦順直而扶疎髙可七八尺】垂絲粉紅【出西京九月中開千瓣細如茸攢聚相次花下亦無托瓣枝榦纖弱其花淡紅似銀紐絲而瓣不紐其朶俱垂色態嬌艶與醉西施醉楊妃各不相渉或謂三名卽一物非也】粉蠟瓣【蓓蕾稀花微紅褪白質如蠟色徑可二寸有半厚稱之气香瓣初仰而後覆其殘如紅粉塗抹葉靑長大而稀亞深葉根淸淨枝榦順直髙可一丈】粉西施【一名紅西施一名紅粉西一名粉西花丰碩似白西施初開紅黃相雜有寶色開徹則淡粉紅瓣捲而紐背慘而紅如猱頭然柄弱不任葉靑而厚長而瓦狹而尖亞深葉根多冗枝榦亦類白西施】合蟬菊【九月末開粉紅筒瓣花形細者與蕊雜比方盛開時筒之大者裂爲兩翅如飛舞狀一枝之杪凡三四花】灑金紅【一名灑金香一名金錢豹淡紅千瓣瓣間有黃色如灑】紅粉團【一名粉花粉紅徑二寸厚半之中暈紅瓣短而多紋枝葉似金荔枝而靑】樓子粉西施【一名晚香紅一名秋牡丹一名紅粉樓一名車輪紅其花粉紅徑可三寸厚三之二其開也遲瓣圓而厚比次整齊中深紅突起上作重臺色易淡葉稠靑而毛狹而尖其亞深葉根冗甚枝榦亦與白西施同壯大過之】醉西施【淡紅千葉垂英似醉楊妃】勝緋桃【一名紅碧桃格局似碧桃色似秋海棠枝葉似紫芍藥而髙大不及】粉褒姒【花粉紅而小徑二寸有半瓣尖短厚而無紋葉綠而澤似狀元紅而尖其亞少葉根有冗枝榦偃蹇或遂以粉西施當之非也】大楊妃【一名楊妃菊一名瓊環菊粉紅千瓣散如亂茸而枝葉細小嫋嫋有態】賽楊妃【粉紅千瓣花略小】粉玲瓏【一名紫丁香粉紅小花按沈譜玲瓏與萬卷萬管並載今人類多混稱不知玲瓏者疏朗通透之物捲則書卷畫卷之類管則簫管筆管之類取象各不同有詠之連環絡索卽玲瓏之別號於命名之意寖失不可不瓣】八寶瑪瑙【一名八寶菊千瓣粉紅花花具紅黃眾色】紫芙蓉【一名勝芙蓉一名芙蓉菊千瓣開極大其葉尖而小】粉萬卷【粉紅千瓣】粉繡毬【千瓣淡紅花】夏月佛頂菊【五六月開色微紅】佛見笑【粉紅千瓣】紅傅粉【粉紅千瓣以上粉紅色】珠子菊【白色見本艸注雲南京有一種開小花瓣下如小珠子】丹菊【見嵇含菊銘云煌煌丹菊暮秋彌榮】十樣錦【一本開花形模各異或多瓣或單瓣或大或小或如金鈴往往有六七色黃白雜樣亦有微紫花頭小】滿天星【一名蜂鈴菊春苖掇去其顚岐而又掇掇而又岐至秋而一干數千百朶】二色西施【一名紅二色一名黃二色一名二色白一名平分秋色徑可三寸厚半之開最久瓣葉枝榦皆與白西施同初開時數朶淡紅數朶淡黃迥然不類半開時五彩寶色爛奪目開徹則皆淡桃紅色矣】二色楊妃【一名二喬一名金菊對芙蓉多瓣淺紅淡黃二色防出如金銀花徑僅二寸其萼黃其瓣如兔耳其葉綠而不澤厚而尖皺而瓦】赤金盤【一名脂暈黃一名琥珀杯其花初開紅黃而赤金星浮動其後漸作醬色徑可二寸形薄而瓦瓣如杓而尖葉稀綠而澤其末枝榦紫紅順直而扶疎髙可一丈】錦丁香【花略似紅翦絨大寸許瓣疎初開黃而紅後紅而黃色易衰葉緑厚而短尖而長】檀香菊【一名小檀香葉幹似檀香毬花亦相似】梅花菊【一名試梅菊一名銀丁香一名試梅妝一名壽陽妝一名銀梅每花不過數瓣瓣大如指頂每瓣捲皺密蹙下截深黃上截瑩白重臺彷佛水仙花下垂成穟如梅花淸逸開早香甚葉綠大而皺尖而長其亞深葉根多冗其枝榦柔細而扶疎髙可一丈或以爲茉莉菊甚謬】海棠菊【一名錦菊一名海棠春一名海棠嬌一名海棠紅一名小桃紅一名鐵幹紅色類垂絲海棠徑寸有半形薄而瓦瓣短多紋而尖愈開愈奇有寶色中暈赤外暈黃邊暈純白或數色錯出變態不窮葉綠而澤厚而小亞深其枝榦勁直扶疎髙可四五尺】蜜西施【蜜色千瓣】蜜鶴翎【蜜色千瓣與金鶴翎埒以爲蜜繡毬非是】蜜繡毬【一名金翅毬一名金鳳團一名蜜西牡丹花蜜色瑩潤徑二寸餘气香瓣舒開遲其殘也紅而麗葉靑而稠大而尖亞深葉根冗枝榦偃蹇髙可四五尺】紫絨毬【一名紫絲毬一名紫蘇桃蓓蕾圓而綠如小龍眼大其開也碧綠紅紫黃白諸色間雜而紫焰爲多瓣細而鑲四面參差茸茸如翦徑僅寸許圓如毬葉類朝天紫小而靑尖亞似少葉根淸淨枝榦細直而勁髙可四五尺】僧衣褐【一名緇衣菊深栩子色小】刺蝟菊【一名栗葉花如兔毛朶瓣如蝟之刺大如雞卵葉長而尖枝榦勁挺髙可三四尺以上異品】─增─劉泉菊譜─銀臺【深黃萬銀鈴葉有五出而下有防紋白葉開之初疑與龍腦菊一種但花形差大且不甚香耳俗謂龍腦菊爲小銀臺蓋以相似故也枝榦纖柔葉靑黃而麤疎近出洛陽水北小民家未多見也】─範成大菊譜─藤菊【花密條柔以長如藤蔓可編作屏障亦名棚菊種之坡上則垂下裊數尺如纓絡尢宜池潭之瀕】─史正志菊譜─密友【花頭大過折三明黃濶片花瓣形色不在諸品之下初開時長短不齊開極其盛乃齊至於六層其中如抽芽數條短短小心與瓣爲一色狀如春間黃密友花窠枝低矮綠葉最繁密見霜則周圍綠葉變紫色】─沈兢菊譜─諸州及禁苑品類有樝子菊【花小色黃香如樝子】泰州黃黃素馨白素馨蹙綫菊鐵腳黃鈴黑葉兒團圓菊柳條菊枝亭菊【枝梗甚長用杖子撐之卽籬菊一丈黃】碧蟬菊【靑色】鈸兒菊【一種紫梗開早一種靑梗開晚】潛山朱新仲菊坡有玉盤盂【與金鈴菊相似】枇杷菊【葉似枇杷花似金盞銀臺而極大卻不甚香】舒州有蜂兒菊【鵝黃色】水晶菊【花面甚大色白而透明】潛江有鋪茸菊【色綠其花甚大光如茸二月間開】臨安有長沙菊滿堂金壽安眞珠【俱黃色】孩兒白婺州有銷金紫菊【紫瓣黃沿】銷

銀黃菊【黃瓣白沿】幹紅菊【花瓣幹紅四沿黃色卽是銷金菊三種乃佛頭菊種也】浙有荷菊【日開一瓣開足成荷花形眾菊未開不開眾菊已謝不謝】金陵有松菊【枝葉勁細如松其花如碎金層出於密葉之上】─史鑄越中菊譜─淩風菊【黃色見山谷詩】柑子菊【黃色見後山詩】楊妃裙【黃色見徐仲車詩】蠟梅菊【見聞人善言菊卿公暇集】─周師厚洛陽菊譜─紫幹子五色菊黃簇菊柿葉菊靑心菊葉紅菊黃窠廷子探白子紅香菊釵頭菊川金菊【深色單葉】川翦金【按原譜雜采劉範沈史諸譜以色分類間】

【有遺逸續錄於此】

彚考─原─禮記月令─季秋之月菊有黃華─唐書李適傳─凡天子饗防遊豫惟宰相及學士得從秋登慈恩寺浮圖獻菊花酒稱壽─增─山海經─女幾之山其艸多菊原─列仙傳─文賔取嫗數十年輙棄之後嫗老年九十餘復見賔年更壯拜泣至正月朝防鄕亭西社中賔教令服菊花地膚桑上寄生松子以益气嫗亦更壯復百餘歲─西京雜記─戚夫人侍兒賈佩蘭後出爲扶風人段儒妻說在宮時九月九日佩茱茰食蓬餌飲菊花酒令人長壽菊華舒時並采莖葉雜黍米釀之至來年九月九日始熟就飲焉故謂之菊花酒─神仙傳─康風子服甘菊花桐實後得仙─神鏡記─滎陽郡西有靈源山巖有紫菊─荊州記─縣北八里有菊水其源旁悉芳菊水極甘馨又中有三十家不復穿井卽飲此水上壽百二十三十中壽百餘七十者猶以爲夭漢司空王暢太傅袁隗爲南陽縣令月送三十餘石飲食澡浴悉用之太尉胡廣久患風羸恆汲飲此水疾遂瘳此菊莖短葩大食之甘美異於余菊廣又收其實種之京師遂處處傳植之─風土記─日精治蘠皆菊之花莖別名也生依水邊其花煌煌霜降之節惟此艸盛茂九月律中無射俗尙九日候時之艸也─增─拾遺記背明國有紫菊謂之日精一莖一蔓延及數畝味甘食者至老不饑渴─原續晉陽秋─陶潛九月九日無酒坐宅邊菊叢中采摘盈把望見白衣人至乃王送酒卽便就酌─續齊諧記─汝南桓景從費長房遊學長房謂之曰九月九日汝南當有大災厄急令家人縫絳囊盛茱茰系臂上登山飲菊花酒此禍可消景從其言舉家登山夕還雞犬俱暴死長房聞之曰此可代也─名山記─朱孺子吳末入玉笥山服菊花乘雲升天─增─歲華紀麗─露凝白玉菊散黃金─注─秋日詩露凝千片玉菊散一叢金又云菊散金風起荷疎玉露圓─原─輦下歲時記─九月宮掖間爭插菊花民俗尢甚─增─淸異錄─懿宗賞花歌雲長生白久視黃共拜金剛不壞王─原─九域志─鄧州南陽郡土貢白菊三十斤─越州圖經─菊山在蕭山縣西三里多甘菊─歲時雜記─盧公範重陽日上五色糕菊花枝茱茰樹茱茰爲辟邪翁菊花爲延壽客故九日假此二物以消陽九之厄─東坡雜記─菊黃中之色香味和正花葉根實皆長生藥也北方隨秋之早晚大略至菊有黃華乃開獨嶺南不然至冬乃盛發嶺南地暖百卉造作無時而菊獨後開考其理菊性介烈不與百卉並盛衰須霜降乃發而嶺南常以冬至微霜故也其天姿髙潔如此宜其通仙靈也─增─東坡雜記─夏小正以物爲節如王苦菜之類驗之略不差而菊有黃華尢不失毫釐近時都下菊品至多皆人以他艸接成不復與時節相應始八月盡十月菊不絕於市亦可怪也─李彥平雜錄─韓魏公在北門有詩云不羞老圃秋容淡且看黃花晚節香識者知其晚節之髙─原─東京夢華錄─重九都下賞菊菊有數種有黃白色蕊若房曰萬鈴菊粉紅色曰桃紅菊白而檀心曰木香菊黃色而圓曰金鈴菊純白而大曰喜容菊無處無之酒家皆以菊花縛成洞戶─牧防閒談─蜀人多種菊以苖可入菜花可入藥園圃

悉植之郊野人多采野菊供藥肆頗有大悞眞菊延齡野菊防人─遁齋閒覽─南方花較北地常先一月獨菊花開最遲菊性宜冷也東坡嘗言嶺南气候不常吾謂菊花開時卽重陽故在海南藝菊九畹後至冬半始開廼以十一月望日與客泛酒作重九防云─增─西溪叢語─楚辭云夕餐秋菊之落英王逸雲英華也類篇雲英艸榮而無實者後漢馮衍賦云食玉芝之茂英言英華之英洪興祖補注楚辭云秋花無自落者讀如我落其實而取其材之落此言爲是今秋花亦有落者但菊蕊不落耳若云黃菊飄零滿地金卽詩用楚辭之句且宋書符瑞志沈約雲英葉也言食秋菊之葉據神農本艸菊服之輕身耐老三月采葉玉函方王子喬變白增年方甘菊三月上寅采名曰玉英是英謂之葉晉許詢詩云靑松凝素體秋菊落芳英─老學庵筆記─菊花色𨿽多種黃者爲正月令他卉皆曰始華於菊獨曰菊有黃花正其驗矣種法有九要一曰養胎二曰傳種三曰扶植四曰修葺五曰培防六曰幻弄七曰土宜八曰澆灌九曰除害能如此法便堪爲松菊主人不減淵明矣三餘贅筆─曾端伯以菊花爲佳友張敏叔以菊爲壽客─花經─菊四品六命─幹淳歲時記─都人九月九日飲

新酒泛茰簮菊且以菊糕爲餽─吳興園林記─趙氏菊坡園前面大溪爲循堤畫橋蓉柳夾岸數百株中島植菊至百種爲菊坡─原─沈競菊譜─臨安西馬城園每歲至重陽謂之鬭花各出奇異有八十餘種東平府有溪堂爲郡人遊賞之地溪流石崖間至秋州人泛舟溪中采石崖之菊以飲每歲必得一二種新異花─增─澄懷錄─終南五老洞碑記墨菊其色如墨古用其汁以書字─原─學圃余疏─菊至江陰上海吾州而變態極矣有長丈許者有大如盌者有作異色二色者而皆名麤種其最貴乃各色翦絨各色幢各色西施各色狼牙乃謂之細種種之最難須得地得人燥濕以時虫蠧日去花須少而大葉須密而鮮不爾便非上乘元馭閣老尢愛種菊京師有一種大紅曰麻葉紅相袍紅元馭爲翰林時特命囊之馬首歸今吾地尙有此種然開不能大佳想亦地气使然菊中有黃白報君知最先開甘菊可作湯寒菊可入冬皆賤種也而皆不可廢又有一種五六月開亦異種也─增─懸笥瑣探─範文穆公至能作菊譜言月令以動植志气候如桃桐軰直云始華而菊獨云菊有黃華豈以其正色獨立不伍眾艸變詞而言之歟予始甚疑之信如譜中所載其色已不勝其多而月令獨云菊有黃華何也及來河南行熊耳錦屏農崤函諸山正秋艸木俱衰謝盡山上下曁水厓籬落皆黃菊大如錢叢生粲然乃悟河南爲中州得風气之正黃爲正色而正秋時著花隨地皆有此月令紀所以獨言之也然則如譜中所載諸品得無人智力變幻所致歟則其見述於月令宜矣─缾花譜─各色細葉菊一品九命─瓶史─浴菊宜好古而奇者菊以黃白山茶秋海棠爲婢─原─梧潯雜佩─陸公平泉初入史館偶與同館諸公以事謁分宜眾皆競前呈身遂至喧擠公獨逡巡卻步時分宜庭中盛陳盆菊公徐謂曰諸君且從容莫擠壊陶淵明也聞者心媿─花史─王龜齡十朋取莊園卉目爲十八香以菊爲冷香吳致堯九疑考古云舂陵舊無菊自元次山始植沈譜云次山作菊圃記云在藥品爲良藥爲蔬菜是佳蔬本艸與千金方皆言菊花有子魏鐘防菊花賦有方實離離之言馬伯州菊譜有金箭頭菊花長而末銳枝葉可茹最愈頭風謂之風藥菊冬收而春種之據此二說則菊之爲花果有結子者陶隱居與藏器皆言白菊療疾有功本艸圖經言今服餌家多用白者抱朴子有言丹法用白菊汁紫菊之名見於孫眞人種花法又見於諸譜中此品傳植已久故唐宋詩人稱述亦多蕭穎士菊榮篇紫英黃萼照耀丹墀杜荀鶴詩雨勻紫菊藂藂色趙嘏詩紫艶半開籬菊靜夏英公詩落盡西風紫菊花韓忠獻公詩紫菊披香碎曉霞則紫花定是佳品屈原離騷經朝飲木蘭之墜露兮夕餐秋菊之落英王逸注云言旦飲香木之墜露吸正陽之精液暮食芳菊之落華吞正陰之精蕊

禦定佩文齋廣羣芳譜卷四十八﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷四十九

花譜

菊花二

集藻─序─增─唐駱賔王冒雨尋菊序─白帝䢐秋黃金勝友辭塵成契冒雨相邀問涼燠則鴻鴈在天敍交遊則芝蘭滿室砌花舒菊還同載酒之園岸葉低松直泛維舟之浦參差逺岫斷雲將野鶴俱飛滴瀝空庭竹響共雨聲相亂抑折巾於書閣行閱飄麰揖雅步於琴臺坐聞流水字中科斗競落文河筆下蛟龍爭投學海珠簾映水風生曵露之濤錦石封泥苔濕印龜之岸泛蘭英於戶牖座接雞談下木葉於中池廚烹野鴈墜白花於濕桂落紫蔕於疎藤𨿽物序足悲而人風可愛畱姓名於金穀不謝季倫混心迹於玉山無慚叔夜云爾─原─宋劉泉菊譜序─艸木之有花浮冶而易壞凡天下輕脆難久之物皆以花比之宜非正人逹士之所好然予觀

屈原之爲文香艸龍鳯以比忠正而菊與菌桂荃蕙蘭芷同爲所取松者天下堅正之木也陶淵明乃以松配菊連語而稱之夫屈原淵明實皆正人逹士其於菊貴重之如此是菊𨿽以花爲名固與浮冶易壞之物不可同年而語也且菊固有異於物者凡花皆以春盛而實皆以秋成菊獨以秋花恱茂於風霜揺落之時此其得時者異也有葉者花未必可食而康風子乃以食菊仙此其花異也花可食者根葉未必可食而陸龜云春苖恣肥得以采擷供左右杯案又本艸云以正月取根此其根葉異也夫以一艸之微自本至末有功於人如此加以色香態度纖妙閒雅可爲丘壑燕靜之娛然則古人取以比徳而配以歳寒之松夫豈徒然而已哉洛陽風俗大抵好花菊品比他州爲盛劉原孫伯紹者隱居伊洛廣植諸菊朝夕嘯詠其側蓋已有意譜之而未暇也崇寕甲申九月餘爲龍門之遊得至君居顧而樂之相與訂論因隨其名品論序於左以列諸譜之次史正志菊譜前序─菊艸屬也以黃爲正所以槪稱黃花漢俗九日飲菊酒以祓除不祥蓋九月律中無射而數九俗尙九日而用時之艸也南陽酈縣有菊潭飲其水者皆壽神仙傳有康生服其花而成仙菊有黃花北方用以準節令大略黃花開時節不差江南地暖百卉造作無時而菊獨不然考其理菊性介烈髙潔不與百卉同其盛衰必待霜降艸木黃落而花始開嶺南冬至始有微霜故也本艸一名日精一名周盈一名傅延年所宜貴者菊苖可以采花可以藥囊可以枕釀可以飲所以髙人隱士籬落畦圃之間不可一日無此花也陶淵明植於三徑采於東籬裛露掇英泛以忘憂鐘會賦以五美謂圓華髙懸準天極也純黃不雜后土色也早植晚發君子徳也冒霜吐穎象勁直也杯中體輕神仙食也其爲所重如此然品類有數十種而白菊一二年多有變黃者余在三水植白菊百餘株次年盡變爲黃花今以色之黃白及雜色品類可見於吳門者二十有七種大小顏色殊異而不同自昔好事者爲牡丹芍藥海棠竹筍作譜記者多矣獨菊花未有爲之譜者殆亦菊花之闕文也余始以所見爲之若夫耳目之未接品類之未備更俟博雅君子與我同志者續之─增─史正志菊譜後序─菊之開也旣黃白淺深之不同而花有落者有不落者蓋花瓣結密者不落盛開之後淺黃者轉白而白色者漸轉紅枯於枝上花瓣扶疎者多落盛開之後漸覺離披遇風雨撼之則飄散滿地矣王介甫武夷詩云黃昬風雨打園林殘菊飄零滿地金歐陽永叔見之戲介甫曰秋花不比春花落爲報詩人子細吟介甫聞之笑曰歐陽九不學之過也豈不見楚辭云夕餐秋菊之落英東坡歐公門人也其詩亦有欲伴騷人賦落英與夫卻繞東籬嗅落英亦用楚辭語耳王彥賔言古人之言有不必盡循者如楚辭言秋菊落英之語余謂詩人所以多識艸木之名蓋爲是也歐王二公文章擅一世而左右佩紉彼此相笑豈非於艸木之名猶有未盡識之而不知有落有不落者耶王彥賔之徒又從而爲之贅疣蓋益逺矣若夫可餐者乃菊之初開芳馨可愛耳若夫衰謝而後落豈復有可餐之味楚辭之過乃在於此或云詩之訪落落訓始也意落英之落蓋謂始開之花耳然則介甫之引證殆亦未之思歟或者之說不爲無據余學爲老圃而頗識艸木者因並書於菊譜之後─範成大範村菊譜序─山林好事者或以菊比君子其說以爲歳華晼晚艸木變衰乃獨煜然秀發傲睨風露此幽人逸士之操𨿽寂寥荒寒而味道之腴不攺其樂者也神農書以菊爲養生上藥能輕身延年南陽人飲其潭水皆壽百歳使夫人者有爲於當世醫國惠民亦猶是而已菊於君子之道誠有臭味哉月令以動植志气候如桃桐華直云始華至菊獨曰菊有黃華豈以正色獨立不伍眾艸變詞而言之歟故名勝之士未有不愛菊者至淵明尢甚愛之而菊名益重又其花時秋暑始退歲事旣登天气髙明人情舒閒騷人飲流亦以菊爲時花移檻列斛輦致觴詠間謂之重九節物此非深知菊者要亦不可謂不愛菊也愛者旣多種者日廣吳下老圃伺春苖尺許時掇去其顚數日則岐出兩枝又掇之每掇益岐至秋則一干所出數千百朶婆娑團植如車蓋燻籠矣人力勤土又膏沃花亦爲之屢變頃見東陽人家菊圖多至七十種淳熙丙午範村所植止得三十六種悉爲譜之明年將益訪求他品爲後譜云

書─增─魏文帝與鐘繇九日送菊書─歲往月來忽逢九月九日九爲陽數而日月並應俗嘉其名以爲宜於長久故以享宴髙防是月律中無射言羣木百艸無有射地而生惟芳菊紛然獨榮非夫含乾坤之純和體芬芳之淑气孰能如此故屈平悲冉冉之將老思餐秋菊之落英輔體延年莫斯之貴謹奉一束以助彭祖之術傳─原─元楊維楨黃華傳─先生姓黃字華其先有日精者初生筮之繇曰煜煜煌煌綠衣黃裳徳與坤協數用九彰九九相仍俾爾壽昌佐用炎皇啟於兌方世爲中黃夫中五數也寄旺四時九九重陽數也兌秋方也𨿽寄旺四時而盛必於秋乎陶氏旺春劉氏旺夏陶劉氏謝而中黃氏其昌乎後日精以養生術佐農皇氏壽登一百二十餘歲嘉其功封之雍州之土爲壽鄕公賜姓中黃氏後有治蘠者注姬公旦爾雅旦上其名綴衣薦服於帝帝服之喜特賜禦愛黃至孫英其祚始落三湘與屈原同夕餐英子爲華西入秦遇陽翟大賈衒金爭價咸陽市華文備五色名次月令至今夏小正以華之善記節名爲節華後入漢以服餌法幹上出入宮禁后妃侍兒咸與之飲酒乞其祝辭曰長壽長壽宣帝時華以外國肥甘進上嘗之喜曰金盞銀柈眞神仙食也吾不能效武帝食露盤矣華嘗以气岸髙自標置曰予圜冠準天純色準地當贊天地開八荒壽域黃中通理獨暢四支非予前聞人佐農皇志也時陽九厄矣遂入平蓋山鏈九華大藥時時與好事者出沽酒市中見者咸呼爲九華先生彭澤令陶潛方棄官柴桑聞先生名特延致之後徙宅東潛不敢名惟以九華呼之潛當九月九日無酒與先生口講服餌法語之曰南山朝來致有佳气耳少時江州刺史王送酒至潛以酒讓先生飲先生憙曰吾得拍浮此足矣潛平日交惟兩人先生與五鬛大夫也五鬛在先生上先生戲與五鬛較短長曰汝𨿽長遭斧創我𨿽短升中堂又以其能相殿最曰吾茹能使饑人辟糧汝能乎曰能吾飲能使癃殘人康寜壽考汝能乎曰能曰吾一出能使時王知正气一灰迹能使諸蟈族吞其噪而不聲汝能乎曰不能矣曰不能何以上吾也五鬛亦曰吾一出能棟天子明堂一灰迹能染歷代之文章子能乎曰不能也曰此吾所以上子也潛聞而笑曰九華旣失五鬛亦未爲得也二三子黜徳滅巧將太上從太上無名功故無窮於是二人者相與持酒懽甚潛頹然醉醉則遣客而二人者侍門下至霜露不去先自譜其族凡一百六十三黜其冒姓名者曰滴金馬蘭童萬錢覆等凡六種題曰九華壽譜藏於家云

題跋─增─宋劉克莊題建陽馬君菊譜─菊之名著於周官詠於詩騷植物中可方蘭桂人中惟靈均淵明似之後漢胡廣貴壽偶然耳乃托菊水以自神糞土之評萬古不磨嗚呼非廣之辱菊之辱也至忠獻韓公始有晚香之句膾炙人口近時番禺崔公辭相印不拜自號菊坡俱爲本朝佳話嗚呼非二公之榮菊之榮也建陽馬君譜菊得百種各爲之詠其嗜好淸絕可喜亦幸君未爲人爵所縻林下趣專獲與菊相周旋如此未知君他日官逹將爲伯始乎抑爲韓爲崔乎將以榮是菊乎抑以辱是菊乎君其謹之勿使菊有遺憾─明李東陽周原已席上題十月賞菊捲─東籬掃徑慨花事之將防西社傳書念期之未晚百年易過九日重遭惟菊爲隱逸之稱而冬乃閉藏之令挺孤芳於獨茂脫眾屣於羣紛視蒲柳之望誰先比松柏之凋尢後神農嘗藥著靈品於方書屈子餐英播遺芬於辭苑物非逺取類實羣分辟地成田八世守柴桑之業揮毫作賦一鄕傳甫裏之風君惟有之是以似之我則知者不如樂者敢將幽意用托微馨懷彼隰之皇皇詠初筵之秩秩貯之以數仞之華屋得其所哉佩之以五色之錦囊永爲好也念菲葑之無下愧糠粃之在前未揭齋眉先題簡首

雜著─原─宋劉泉定品─或問菊奚先曰色與香而後態色奚先曰黃者中之色土王季月而菊以九月花金土之應相生而相得者也其次莫若白西方金气之應菊以秋開則其气鐘焉陳藏器云白菊生平澤花紫者白之變紅者紫之變也此紫所以爲白之次而紅所以爲紫之次云有色矣而又有香有香矣而復有態是花之尢者也或曰花以艶媚爲悅而子以態爲後歟曰吾嘗聞於古人矣妍卉繁花爲小人松竹蘭菊爲君子安有君子而以態爲悅乎至於具香與色而又有態是君子而有威儀者也菊有名龍腦者具色與香而態不足者也菊有名都勝者具態與色而香不足者也菊之黃者未必皆勝而置於前者重其色也菊之白者未必皆劣而列於中者次其色也雜羅香毬玉鈴之類則以瓌異而升焉至於順聖楊妃之類轉紅受色不正故𨿽有芬香態度不得與諸花爭也然余獨以龍腦爲諸花之冠是故君子貴其質焉後之視此譜者觸類而求之則意可見矣─說疑─或謂菊與薏有兩種而陶隱居日華子所記皆無千葉花疑今譜中或有非菊者然余嘗讀隱居之說謂莖紫色靑作蒿艾气爲苦薏今余所記菊中𨿽有莖靑者然而气香味甘枝葉纖少或有味苦者而紫色細莖亦無蒿艾之气又今人間相傳爲菊其已久矣故未能輕取舊說而棄之也凡植物之見取於人者栽培灌漑不失其宜則枝葉華實無不猥大至其气之所聚乃有連理合穎防葉並蔕之瑞而況於花有變而千葉者乎日華子曰花大者爲甘菊花小而苦者爲野菊若種園圃肥沃之處復同一體是小可變爲甘也如是則單葉變爲千葉亦有之矣牡丹芍藥皆爲藥中所用隱居等但記花之紅白亦不云有千葉者今二花生於山野類皆單葉小花至於園圃肥沃之地栽鋤糞養皆爲千葉大花變態百出奚獨至於菊而疑之唐杜甫秋雨嘆曰雨中百艸秋爛死堦下決明顏色鮮著葉滿枝翠羽蓋花開無數黃金錢說者以爲卽本艸決明子此物乃七月作花形如白匾豆葉極稀疎焉有翠羽蓋與黃金錢也彼蓋不知甘菊一名石決爲其明目去翳與石決明同功故吳越間呼爲石決子美所嘆正此花耳而杜趙二公妄引本艸以爲決明子疎矣

銘增─晉王淑之蘭菊銘─蘭旣春敷菊又秋榮芳薫百艸色艶羣英孰是芳質在幽愈馨─嵇含菊花銘─煌煌丹菊暮秋彌榮葳蕤圓秀翠葉紫莖詵詵神仙徒餐落英頌─原─晉成公綏菊頌─先民有作詠玆秋菊綠葉黃華菲菲彧彧芳逾蘭蕙茂過松柏其莖可玩其葩可服味之不已喬松等福─傅統妻莘氏菊花頌─英英麗艸稟气靈和春茂翠葉秋曜金華布濩髙原蔓衍陵阿揚芳吐馥載芬載葩爰采爰拾投之醇酒禦於王公以介睂壽服之延年佩之黃耉文園賔客乃用不朽

贊增晉郭璞菊贊─菊名日精布華月仙客薄采何憂華髮

賦─

禦制菊賦─當金飈之蕭摵正珠露之飄零睹百卉之具腓感菀枯之逓更疇晚序而挺節矯气化而敷榮爰有紫蔕含芳黃華逞茂擢苕穎於春初曜丰容於霜後先梅萼而吐芬繼蘭叢而擅秀旣勁操之彌堅實寒香之可嗅爾其密葉茸繁英歷琭霞蔚云蒸煙披雨沐色徴土徳之純气稟金行之肅舞燈影而紛披傍籬根而芳馥似幽人之相依豈世情之共逐是以丘園逸叟山澤臒儒植而供玩擷以當蔬存眞味於淡泊協潛徳以敷腴亦有飡霞禦气乘雲握符盤飣桐杞囊系茱茰或年壽之永延或災患之潛袪斯其著效於仙靈之籙尢不可以耳目拘也至若賦餐

英於楚客傳送酒於晉賢泛甘馨於南郡準節令於渾天罔不貞操卓爾髙韻悠然宜名流之競羨亦譜籍之長編矧玆北闕秋深西山气爽余桕葉之參差剰楓林之莽蒼蝶揚揚而媚秋鴈而流響寒漠漠而侵階月溶溶而度幌爾乃橫逸態以寡儔吐層蘤而直上種類間錯名品紛羅映小山之叢桂覆潭水之澄波低昂兮如紫衣之垂袖璀璨兮如白貝之編珂稟黃中之通理知中美之孔多蓋與松筠而共勁亦視桃李而殊科彼夫揚霜傑於詩人誇日精於本艸借滋培於寒雨綻鮮華於淸曉咸以孤潔方幽人之貞髙逸擬君子之道茍其歷歲寒而長存何恨乎挺生之不早

增─魏鐘防菊花賦─何秋菊之可奇兮獨華茂乎凝霜挺葳蕤於蒼春兮表壯觀乎金商延蔓蓊郁緣阪被岡縹榦緑葉靑柯紅芒芳實離離暉藻煌煌微風扇動照曜垂光於是季秋九月九日數並置酒華堂髙防娛情百卉雕瘁芳菊始榮紛葩韡曄或黃或靑乃有毛嬙西施

荊姬秦嬴妍姿妖艶一顧傾城擢纖纖之素手雪皓腕而露形仰撫云髻俯弄芳榮─晉孫楚菊花賦─彼芳菊之爲艸兮稟自然之醇精當靑春而潛翳兮迄素秋而敷榮於是和樂公子雍容無爲翺翔華林駿足交馳薄言采之手折纖枝飛金英以浮旨酒拂翠葉以振羽儀偉玆物之珍麗兮超庶類而神奇─潘嶽秋菊賦─垂采煒於芙蓉流芳越乎蘭林遊女望榮而巧笑鵷雛遙集而弄音若乃眞人采其實王母接其葩或充虛而養气或增妖而揚蛾旣延期以永壽又蠲疾而弭屙─齊卞伯玉菊賦─佇寒丘以彌望覿中霜之嫩菊肇三春而懷芬淩九秋以愈馥不履苦而淪操不在同而表淑傷眾花之飄落嘉玆卉之能靈振勁翮以揚綠含凝露而吐英─唐楊炯庭菊賦─庭菊美貞芳也天子幸於東都皇儲監守於武徳之殿以門下內省爲左春坊今庶子裴公所居卽黃門侍郎之防事也其庭有菊焉中令薛公昔拜瑣闥此焉遊處今兼左庶子止於東防甍宇連接洞門相向每罷朝之後未嘗不遊於斯詠於斯覽叢菊於斯嘆其君子之徳命學士爲之賦是日也薛愷以親賢爲洗馬田巖以幽貞爲學士髙元思張師徳以至孝托後車顏彊學沈尊行以博聞兼侍讀周琮李憲王祖英曹叔文以儒術進崔融徐彥伯劉知柔石抱忠以文章顯徳行則許子丰耆舊則權無二駱縯則古訓之前識張相則老莊之後英並承髙命咸窮體物小子托於吹竽之末敢闕其辭哉遂作賦云日之貞矣於彼重陽菊之榮矣於彼華坊含天地之精气吸日月之淳光雲布霧合箕舒翼張郁兮蔓衍郁兮芬芳瑉枝金萼翠葉紅芒其在夕也言庭燎之晳晳其向晨也謂明星之煌煌爾其萬里年華九州春色花的爍兮如錦艸綿連兮似織當此時也和其光同其塵應春光而早殖及夫秋星下照金气上騰風蕭蕭兮瑟瑟霜刺刺兮稜稜當此時也弱其志彊其骨獨歲寒而晚登雨還風去天長地久純黃象於后土故采桑而菊衣輕體禦於神仙故登﹤子部﹐譜錄類﹐艸木禽魚之屬﹐禦定佩文齋廣羣芳譜﹐卷四十九﹥山而菊酒文賔采之而羽化康公服之而不朽東極於是長存南陽以之睂壽胡太尉之允誠光輔漢庭萬機理三階平及暮年華髮垂肩秋菊長英蠲邪滌瘵於焉永貞鐘太尉之聲實彛倫魏室道合鹽梅功成輔弼降文屋之命修彭祖之術保性和神此焉終吉君章請老歲久懸車秋風生兮北園夕白露濕兮前階虛佇閒庭之曠邈對涼菊之扶疎人生行樂孰知其餘淵明解印退歸田野山郁律兮萬里天蒼莽兮四下憑南軒以長嘯出東籬而盈把歸去來兮夫何爲者若夫窈窕重闈亙靑瑣兮接皇扉深沈大壯通肅成兮連博望乃有鄕貴族薛縣名家共汾河之鼎气同庶子之春華朝遊夕處徘徊顧慕難揺落於三秋偉貞芳於十步伊纖莖之菲薄荷君子之恩遇不羨池水之芙蓉願比瑤山之桂樹歲如何其歲已秋叢菊芳兮庭之幽君子至止悵容與而淹畱歲如何其歲將逝叢菊芳兮庭之際君子至此聊從容以卒歲─原─陸龜杞菊賦─天隨生宅荒少墻屋多隙地著圖書所前後皆樹以杞菊春苖恣肥得以采擷供左右杯案及夏五月枝葉老硬气味苦澀旦暮猶責兒童輩掇拾不已人或嘆曰千乘之邑非無好事之家日欲擊鮮爲具以飽君者多矣君獨閉闗不出率空腸貯古聖賢道徳言語何自苦如此生笑曰我幾年來忍饑誦經豈不知屠沽兒有酒食耶退而作杞菊賦以自廣云惟杞惟菊偕寒互緑或穎或苕煙披雨沐我衣敗綈我飯脫粟羞慚齒牙茍且粱肉蔓延駢羅其生實多爾杞未棘爾菊未莎其如予何其如予何增─宋蘇軾後杞菊賦並序天隨生自言常食杞菊及夏五月枝葉老硬气味苦澀猶食不已因作賦以自廣始余嘗疑之以爲士不遇窮約可也至於饑餓嚼囓艸木則過矣而余仕宦十有九年家日益貧衣食之奉殆不如昔者及移守膠西意且一飽而齋廚索然不堪其憂日與通守劉君廷式循古城廢圃求杞菊食之捫腹而笑然後知天隨之言可信不謬作後杞菊賦以自嘲且解之云吁嗟先生誰使汝坐堂上稱太守前賔客之造請後掾屬之趨走朝衙逹午夕坐過酉曾杯酒之不設攬艸木以誑口對案顰蹙舉箸噎嘔昔陰將軍設麥飯與蔥葉井丹推去而不齅怪先生之眷眷豈故山之無有先生聽然而笑曰人生一世如屈伸肘何者爲貧何者爲富何者爲美何者爲陋或糠覈而瓠肥或梁肉而墨瘦何侯方丈庾郎三九較丰約於夢寐卒同歸於一朽吾方以杞爲糧以菊爲糗春食苖夏食葉秋食花實而冬食根庶幾乎西河南陽之壽─張栻續杞菊賦─張子爲江陵之數月時方中春艸木敷榮經行郡圃意有所欣非花柳之是問眷杞菊之靑靑爰命采掇付之庖人汲淸泉以細烹屏五味而不親甘脆可口蔚其芬馨蓋日爲之加飯而他物幾不足以前陳飯已捫腹得意嘔吟客有問者曰異哉先生之嗜此也乎蘇公之在膠西值黨禁之方興嘆齋廚之蕭條乃覽乎艸木之英今先生當無事之時據方伯之位校吏奔走頤指如意廣廈延賔毬場享士淸酒百壺鼎臑爼胾宰夫奏刀各獻其技顧無求而弗獲𨿽醉飽其何忌而乃樂從夫野人之餐豈亦下取乎葑菲不然得無近於矯激有同於脫粟布被者乎張子應之曰天壤之間孰爲正味厚或臘毒淡乃其至猩唇豹胎旋取詭異山鮮海錯紛糾莫計茍滋味之或偏在六府而成贅極口腹之欲初何出於一美惟杞與菊中和所萃謂勁不苦滑甘靡滯非若他蔬善嘔走水旣了目而安神復沃煩而滌穢驗南陽於西河又頽齡之可制此其爲功曷可殫紀況於膏粱之習貧賤則廢雋永之求不得則恚玆隨寓之必有𨿽約居而足恃殆將與之終身又可貽夫同志子獨不見吾納湖之陰乎雪銷壤肥其茸葳蕤與子婆娑薄言掇之石銚瓦盌啜汁咀虀髙論唐虞詠歌書詩嗟乎微斯物孰同先生之歸於是相屬而歌殆日晏以忘饑─元郝經牡丹菊賦有序─初入新館客將宋日新致硃砂紅牡丹菊一本祗三四花慘悴萎暗不以爲奇遂植之穿廊西之隙地今歲忽茂逹成叢髙六七尺及秋而放數百花所未見也適王甫書狀生朝而其花尢盛故作賦以寓感其辭曰西風悄兮幽扄木葉下兮空庭忽異卉之呈芳乃示予以不情郁霞腴之春姿敷玉瀣之秋英蹙綘綃於靑苞翦翠羅於綠莛拆緗桃與紫薇訝鞓紅與鶴翎髙層層以奕奕重裊裊以盈盈結膩黃以爲心抹沈粉而含馨凝夜气以誇晝奼斜陽而嚲晴仍牡丹之花王彊將菊以爲名嗚呼噫嘻時哉匪時造化則奪形色不移𨿽反常而似妖顧眞宰豈予欺寓國色於羇孤謝凡品之芬菲掞金气於西陸吐霜葩於東籬鄙傾城之鄭袖期佩蘭之湘累獨超出於羣倫不系累於等夷特以秋而爲春乃奇花之出奇彼自爲一時殆非後時也且持杯而浥露更嚼句以待月盡吳江之飛霜甚窮海之饕雪與後凋之姚魏共終全於晚節─明何景明白菊賦有序─甲子九月十四日馮侍禦宴集出白菊詠賞屬予賦之蓋以奉賔主之歡洽耳豈有望於榮觀哉辭曰繄季秋之將望予卹夫序次之易代旣無暇於遊覽亦索處而寡類接芳鄰之招引誠欽志於雅誨厪主人之投轄肅羣俊而弭蓋廼陳秋卉以侑觴冀逸興之可貸咸式燕以延賞異過時而尙愛喜幽玩以怡情追佳節之莫待豈無得於物觀實有感於斯防猥受簡以抒思庶形狀之具載爾其葳紫莖而上擢麃奇荄以孤植葉萋萋其微靄萼栗栗以寒色申纖縞以自貞羞組防之外飾承危朶而不傾挺柔枝而益力香冉冉而不繁艷娟娟而稍抑態屢覿而愈妍意凝想而彌極始嚴整而莫防終溫郁而可卽華不露而已章思欲語而復黙神超有而入無豈髣髴之遽得廼若閒館重深髙幕虛涼檐蕭蕭以下月庭藹藹而降霜燦灼爍以映夕紛委綴而明廊素娥兮聯裙靑女兮駢妝縹輕鬢以云須皎靚質而雪光驂連蜷兮鸞鶴服陸離兮佩璫信雕容之可赧嗤效顰之不量於是賔徙倚而久竚若耿耿其懷傷釭滅影兮續膏夜就深兮移牀馳畱嘆於永謝結華思於餘芳允思美之所遇亦旣隱而復揚乃歲律之甫遷慨金气之何速鳥棲棲而斂翮飇颯颯以驚木怳窮莽於廣隰班紛薄於修陸眾已謝於塲野獨宛轉於寒谷甘苦心於螻蟻等末幹於朴𨿽曠絕以自持胡偃蹇而下伏夕淹雨而泣素朝披煙而委綠羌守操以堅冰徒有容之若玉儻衣袖之是將亦弦琴而可錄吾觀夫懷逹人之隱徳抱貞女之幽衷詎嬰情於丰華奚移志於始終桃早秀而先萎槿晨敷而暮空茍淸白之爲尙曷菲之足崇嗟予之不淑兮撫年運而興悲覩玆植之所由懼修名之失時彼斯人之同志吾何俗之不隨廼孑孑以矯激羨艸木之所爲偉夫君之超越幸方圓之有持矧諸公之奮奇俱發蹤之可師顧防合之不偶常寡歡而多離指孤芳而締好創遊燕以爲嬉誠後期之不忘或有徴於微辭─後白菊賦有序─菊有白色者超越他品予嘗賦之矣丙寅之秋京師桃李皆花予庭是種生意淒然久而不敷至十月始盛開色益鮮麗予感焉復作後賦大運荒乎何停陰陽奄以代謝究動植之所由嗟何物之弗化時維孟冬金虎兮屏捨白帝兮䢐駕气厲厲兮始嚴景曶曶兮將下值抱屙以閒居循周除而蕩思庭葉委以陳翳階蘚穢而不治覽庶艸之先零撫玆根之獨遲彼桃李之非令亦競榮而呈姿丹華以鬱鬱冒緑林而萋萋胡眾人之好陊班紛慕其芳菲朝絲吹兮塡闉夕車馬兮成蹊咎樞之舛訛諒人事之尢違矧天道之無逺或省予而弗知繄予植之𨿽晚實鄙志之所欣賤羣穠之混濁恥雜敷之糾紛俱並進以取姸表孤花以見珍寧他卉之我先甘避迹而弗羣乃其蘊金气以內凝標皜質而外映蔓不逾垣繁不被徑葉塗塗其自沃枝矯矯而獨勁宛含意其孰語若鐘情而未定女幽房而專情士窮巷而寡行服縞組以修容佩珩璜以昭令寄岑寂以怡心襲馨香以飾性無良朋以修好憾邪妁之幹正又如下國之擯臣離宮之斥嬪心怦怦以濳惻懷耿耿而苦辛緬中宵以前席念昔日之下陳慨微欵之莫宣若有怨而弗伸分孤蹇以終畢羌孰予兮幸親結柔條而三嗅重延佇而欽心寂館以容與散塵營以滌襟鑑微月之曖曖步列星之森森天窈窈以條革疾風起而夕陰念沍寒之已逼慘獨悲夫眾林茍操性之殊軌豈華色之遽沈內惝悢以懷顧怳屏營以咨嗟覩日月之減毀恐霜雪之增加抱孤英以自明悵情親之我遐慮寒香之終匱俾予身之蹉跎負大塊以馮生豈惟是乎獨嘉物何盛而弗衰亦何枯而弗華夫芝焚而柏薪皆菸顏而殞葩伊桃李之旣零亦奚異乎泥沙委常運以流轉復胡戚而胡誇誠予衷之不爽彼誇戚兮如何亂曰有美一人揚淸芬兮縞袖合沓回素云兮被服文徽皓繽紛兮令儀襜襜斂玉手兮傾城獨立世不有兮時無蹇修誰則覯兮谷逶迆兮雪霰來兮眾芳萎兮嗟伊人兮秉志不回兮─徐氏園菊賦─晨步小園一望疎林白雲縹緲黃葉紛紜風蕭蕭而異響寒凜凜而侵人驚天道已殘秋覺霜气之稜稜鴈嘹嚦而南還蛩啾喞而哀吟值時景之荒涼菊方華於後庭何其晚也是造物之無知乎善爾碧枝防翠嫩萼噴金無桃李之妖艶抱松柏之堅心𨿽素雅之非凡柰何生乎不辰寄寸根於塵世胡爲乎不遇乎陽春及其華也不獲寵而鮮妍兮懷淒楚於秋霜陰雲慘淡以蔽天兮日色薄而無光日色旣薄而苦短兮惜乎金英之徒芳遭風欺而雨妒兮獨防防而不變其常吁嗟佳哉細觀其髙世出塵之姿幽黙徘徊之態嬾隨俗以富貴愛淸冷而盤桓似有爲而不見用於時者也似抱道而隱逸者也順天而安分者也豈習俗之能知邪重曰聊植疎籬淸且幽兮天運閉塞隱而潛兮隱而潛兮霜淒雨霏兮百艸罷綠爾猶存兮困苦自持時窮見操兮行比幽人素位履貞兮

文賦散句─增─晉傅菊花賦─布濩河洛縱橫齊秦掇以纖手承以輕巾揉以玉英納以朱唇服之者長壽食之者通神─盧諶菊花賦─綠葉云布黃蘂星羅─陶潛歸去來辭─三徑就荒松菊猶存─梁吳均與顧章書幸富菊花偏饒竹實山谷所資於斯已辦

四言古詩─原─唐蕭穎士菊榮一篇五章采采者菊芬其榮斯紫英黃萼照灼丹墀愷悌君子佩服攸宜王國是維大君是毘貽爾子孫百祿萃之采采者菊於邑之城舊根新莖布葉垂英彼美淑人應家之禎有弦旣鳴我政則平宜爾棟崇必復其慶采采者菊於邦之府陰槐翳柳邇楹近宇彼勞者子喧卑是處慨其莫知蘊結誰語企彼髙人色斯遐舉采采者菊於賓之館旣低其枝又弱其幹有匪君子是焉披翫良辰防酒宴飲無算愴其仳別終然永嘆歲方晏矣霜露殘促誰其榮斯有英者菊豈微春華懿此貞色人之侮我混於薪棘詩人有言好是正直

五言古詩─原晉袁山松詠菊─靈菊植幽崖擢穎陵寒飇春露不染色秋霜不攺條陶潛飲酒結廬在人境而無車馬喧問君何能爾心逺地自偏采菊東籬下悠然見南山山气日夕佳飛鳥相與還此中有眞意欲辧已忘言秋菊有佳色裛露掇其英泛此忘憂物逺我遺世情一觴𨿽獨進杯盡壺自傾日入羣動息歸鳥趨林鳴嘯傲東軒下聊復得此生─和郭主簿─和澤周三春淸涼素秋節露凝無遊氛天髙風景澈陵岑聳逸峯遙瞻皆奇絕芳菊開林耀靑松冠巖列懷此貞秀姿卓爲霜下傑銜觴念幽人千載撫爾訣檢素不復展厭厭竟良月─增─梁王筠摘園菊贈謝僕射舉─靈茅挺三脊神芝曜九明菊花偏可憙碧葉媚金英重九惟嘉節抱一應元貞泛酌宜長久聊薦野人誠─唐韋應物效陶彭澤─霜露悴百艸時菊獨妍華物性有如此寒暑其柰何掇英泛濁醪日入防田家盡醉茅檐下一生豈在多韓愈晚菊─少年飲酒時踴躍見菊花今來不復飲每見恆咨嗟佇立摘滿手行行把歸家此時無與語棄置柰悲何─白居易東園翫菊─少年昨已去芳歲今又防如何寂寞意復此荒涼園園中獨立久日淡風露寒秋蔬盡蕪沒好樹亦凋殘惟有數叢菊新開籬落間攜觴聊就酌爲爾一畱連憶我少小日易爲興所牽見酒無時節未飲心欣然近從年長來漸覺取樂難常恐更衰老彊飲亦無歡顧謂爾菊花後時何獨鮮誠知不爲我借爾暫開顏─和錢員外早冬翫禁中新菊─禁署寒气遲孟冬菊初坼新黃間繁綠爛若金照碧仙郎卜隱日心似陶彭澤秋憐潭上看日慣籬邊摘今來此地賞野意潛自適金馬門內花玉山峯下客寒芳引淸句吟翫煙景夕賜酒色偏宜握蘭香不敵淒淒百卉死歲晚冰霜積惟有此花開殷勤助君惜─席夔霜菊─時令忽已變行看被霜菊可憐後時秀當此凜風肅淅瀝翠枝翻淒淸金蘂馥凝姿節堪重澄艶景非淑寧袪靑女威願盈君子掬持來泛樽酒永以照幽獨─宋蘇舜欽和聖兪庭菊─不謂花艸稀實愛菊色好先時自封殖坐待秋气老類裝翠羽枝已喜金靨小嚴霜發層英益見化匠巧揺疑光艶落折恐叢薄少一日三四吟一吟三四繞賞專情自迷美極語難肖得君所賦詩爛熳愜懷抱朗詠償此心淸尊爲之倒─梅堯臣舟上采菊─泯泯平慢流行當季秋月演漾過汀洲汀洲芳杜歇白露夜正霏黃菊寒更發采以泛酒巵不獨映華髮─和劉原甫省中新菊─華省切星斗沈沈嚴燕房秋風茂陵孫種菊爛生光天晴蝴蝶飛上下舞防黃劉郎才筆豪移榻吟在傍日晚吏已散殘景上粉墻有酒無飲伴掇英襟裾香還思陶淵明棄官歸柴桑東籬獨此物盈把恨無觴賴有白衣來好事遺壺漿適意各一時豈乏同捨郎─謹和相國屋上菊叢─屋上有叢菊結根深瓦縫旣無地勢美又乏土力擁乃因塗明生不因人所種亦能應節開焉取入公用公來步廣庭聞鴈目始縱忽見粲然英降植合常從賔僚席其傍詠翫意已重物莫厭僻逺會遇良可頌─依韻和通判把菊有寄─湖邊艸樹多蠧葉已少色惟菊不畏霜淡艶如有徳自與蘭並生非因人所植愛貴曾未厭秋日短苦逼朋好各相望采持空嘆息臨杯不能飲對案不能食借問君何憂節物感人極─歐陽修西齋手植菊花過節始開偶書奉呈聖兪─秋風吹浮雲寒雨灑淸曉鮮鮮墻下菊顏色一何好好色豈能常得時仍不早文章損精神何用覻天巧四時悲代謝萬物惜凋槁豈知寒鑑中兩髩甚秋艸東城彼詩翁學問同少小風塵世事多日月良防少我有一樽酒念君思共倒上浮黃金蘂送以淸歌裊爲君發朱顏可以卻君老─原─蘇洵菊─騷人足奇思香艸比君子況此霜下傑淸芬絕蘭茝气稟金行秀徳備黃中美古來鶴髮翁餐英飲其水但恐蓬藋傷課童加料理─增─司馬光秋原菊─髙原向揺落叢菊始滋榮艸際浮金碧照人防目明何湏夭生理玉斚泛餘英─王安石黃菊有至性─團團城上日秋至少光輝積陰欲滔天況乃艸木微黃菊有至性孤芳犯寒威采采霜露間亦足慰朝饑─原─蘇軾詠甘菊─越山春始寒霜菊晚愈好朝來出細粟稍覺芳歲老孤根防長松獨秀無眾艸晨光𨿽照耀秋雨半摧倒先生臥不出黃葉紛可掃無人送酒壺空腹嚼珠寶香風入牙頬楚些發天藻新荑蔚已滿宿根寒不槁揚揚弄芳蝶生死何足道頗訝昌黎公恨爾生不早增─蘇軾贈朱遜之詩並引─元祐六年九月與朱遜之防議於穎或言洛人善接花歳出新枝而菊品尢多遜之曰菊當以黃爲正余可鄙也昔叔向聞鬷蔑一言知其爲人予於遜之亦云黃花候秋節逺自夏小正坤裳有正色鞠衣亦令名一從人僞勝遂與天力爭易姓寓非族攺顏隨所令新奇旣易售粹駮宜相傾疾惡逢伯厚識眞似淵明君言我所印世論豈敢評願君爲霜風一掃紫與赬─和子由記園中艸木─野菊生秋澗芳心空自知無人驚歲晚惟有暗蛩悲花開澗水上花落澗水湄菊衰蛩亦蟄與汝歲相期楚客方多感秋風詠江蘺落英不滿掬何以慰朝饑─陳與義菊─黃花不負秋與秋作光輝夜霜爲作祟朝日爲解圍今晨豈重九節意入幽菲孤芳擅天地眾卉亦已微殷勤黃金靨照耀白板扉沽酒欲壽花孔方與我違靜坐絕省事未覺此計非夕英豈不腴騷人─自難肥─書懷示友─蕭蕭十月菊耿耿照白艸開窓逢一笑未覺徐娘老風霜要飽更獨立晚更好韓公眞躁人顧用憂懷抱─範成大寄題向撫州采菊亭─一葉起秋色眾綠凋歲華耿耿霜露側余此黃金葩西風滿天地孤芳照塵沙殷勤開小築花气日夕嘉落英楚累手東籬陶令家兩窮偶寓意豈必眞愛花不如亭中人一笑了天涯采采勿虛度門前欲髙牙─陸遊陶淵明云三徑就荒松菊猶存蓋以菊配松也余讀而感之因賦此詩─菊花如端人獨立淩冰霜名紀先秦書功標列仙方紛紛零落中見此數枝黃髙情守幽貞大節凜介剛乃知淵明意不爲泛酒觴折嗅三嘆息歲晚彌芬芳─小飯賞菊─菊得霜乃榮性與凡艸殊我病得霜健每卻稚子扶豈與菊同性故能老不枯今朝喚父老采菊陳酒壺舉袖舞翩躚擊缶歌嗚嗚秋晚遇佳日一醉詎可無─晚菊─蒲柳如懦夫望秋已凋黃菊花如志士過時有餘香眷言東籬下數株弄秋光粲粲滋夕露英英傲晨霜髙人寄幽情采以泛酒觴投分眞耐久歲晚歸枕囊─陳篔窓詠菊花─手種黃金花摩挲待其成朝來風雨過萬彚秋竛竮起問花知否獨立長亭亭嘗於淸霜下退然得此生南山與東籬我亦學淵明久落塵网中叫花花不應─韓竹坡采菊─擷我百結衣爲君采東籬半日不盈掬明朝還滿枝悠然何處是千古正如斯─金黨懷英西湖晚菊─重湖滙城曲佳菊被水涯髙寒逼素秋無人自芳菲鮮飇散幽馥晴露隨余滋蹊荒綠苔合采采嘆後時古瓶貯淸泚芳樽湔塵霏逺懷淵明賢獨往誰與期徘徊東籬月歲晏有餘悲─元郝經野菊─乾坤入消數萬物呈晚節秋晏菊始華荒叢翳林樾野迥幽姿淸岡斷寒艶接絲虫靑苞啼螿抱枯葉瀼露積玉華層層擁金屑我欲摘以杯飲之濯中熱霜栽郁髙標胡與荒穢列嗟爾夷惠儔玉質難變滅不謂無人看便使幽香歇安得老瓦盆坐對澆古月─何中菊二首─我耕不半畝黃花列千叢蕭條變衰時一夕萬里風立孤不作難英英異風骨君看墻東客夜寒步霜月菊花如幽人梅花如烈士同居冰雪中標格不相似道路阻荒寒故人萬里餘菊枝儻可折持以寄逺書─吳景奎采菊─爽气浮西山風煙澹原隰悠然出衡門佳節逢九日眾艸萋以靑黃菊正秋色采之不盈把妙意良自得謂能制頽齡可泛忘憂物驩言命壺觴萬事付酣適永懷東籬人俛仰已陳迹─王翰題菊─我憶故園時繞籬種佳菊交葉長靑蔥餘英吐芳馥別年二十載粲粲抱幽獨豈無桃李顏歲晚同艸木及玆覩餘芳使我淚盈掬離披已欲摧瀟灑猶在目雨露豈所偏歲月不可復歸去來南山餐英坐空谷戴良對菊聯句─翡翠翦秋葉金瓊鏤寒英【良】駢枝競戢戢植紛亭亭【翰】逞芳固的皪鬭媚益晶熒【璜】幽姿匪人造逸態諒天成【轅】傍芽萌庶孽乳萼孕懷繃【溫】螫虎縮逗翳防蠔枯梮莖【良】遲倩飇陣颯疾役雷輥輷【翰】挐楹互雜沓跂檻逓紛爭【璜】秋榮姿婐春粲失嫈嫇【轅】瑩奪鵝肪膩飛攘鷗毳輕【溫】韻冽帖疎穴迹祕慰羇傖【良】魏書奉延輔酈水滋甘馨【翰】締芳笑蘭友論雅傲梅兄【璜】摵摵感余鎩采采憐孤撐【轅】譜之已百品詠之復千名【溫】或繁若朝弁或潔若藍瑛【良】或密若飄霰或粲若羅星【翰】或赴若輻輳或屹若峩屏【璜】或散若防豆或聚若輜軿【轅】或潤若璜佩或麗若金籯【溫】或鮮如鷺振或悴如魴赬【良】或斥如僕或積如雲仍【翰】或翩如春蝶或熠如宵螢【璜】或偃如膂傴或昻如气盈【轅】或揚如袂舉或側如杯傾【溫】或盛喜若笑或哀憂若酲【良】或卽階陛立或俱盆盎升【翰】或儕處士逸或儷節婦貞【璜】或翔疑孔翥或峙訝鸞停【轅】或詫天姥巧或覘地媼靈【溫】朝采有元亮夕餐有屈平【良】用酬我嘉節來踐爾佳盟【翰】餖容交錯飣巵許逡巡行【璜】摘鮮盛棃栗傾濁饒醁【轅】起酬足蹂躪坐咽腹膨脝【溫】陸味萃南品海腥極東烹【良】已暢一朝樂復哦千古情【溫】句奇嫓犖確韻古鏗韶韺【良】馳驟門接武格鬭掀鏖兵【翰】味辛姜桂性語險魅魈驚【溫】怯敵迹屢屏懾敗眼頻瞠【良】籍湜走且躓郊島弛復獰【翰】尊卑異川嶽淸濁分渭涇【璜】遐思時踸胃凝睇靡瞤睛【轅】顧慚駑駘力莫抗騏驥衡【溫】四美已云具二難亦旣並【翰】愁去逾激矢歡來劇抽絣【璜】卽此成放曠何用困拘儜【良】永緝婀娜佩庶濯塵垢纓【翰】僧宗衍對菊有感─百艸競春色惟菊有秋芳豈不涉寒暑本性自有常疾風吹髙林木落天雨霜誰知籬落間弱質懷剛腸不怨歳月暝所悲廹新陽永歌歸去來此意不能忘─明胡翰維南有佳鞠─維南有佳鞠風露發淸妍離離碧玉樹燦燦黃金錢色含坤裳美質抱日精圓蘊靈自女幾滋布彌樊川旣入神後品還充仙子餐中壽登百歲上壽延千年千年與百歲何異瞬息間獨有幽貞節可比金石堅托以奉君子歲晏期弗諼─王芾題秋菊軒─九月霜露零秋气已云肅艸木盡凋悴而有籬下菊燦燦如有情盈盈抱幽獨我欲餐其英采之不盈掬呼兒具雞黍白酒正可漉素心二三人於焉敍心曲陶然付一醉萬事亦已足詠歌柴桑詩千載有餘馥─李東陽墨菊二首─白霜被原隰黃菊秋始花餘馨引遙袂采掇初還家秀色𨿽可玩玩久不復華入畫淸且古爲詩正而葩幽懷托揮寫庶用傳無涯持此問眞幻無言空自嗟畫菊不畫香香空詎堪掬畫菊不畫色色似花已俗都無色香在安用此爲菊登堂見孤標入手宜可觸自非識菊者但看桃李足古色今不知世人空有目─王問涇上觀菊─涇上一老人愛菊如愛稼踏葉到林丘散襟茅茨下淸歌吐芳音采采漸盈把睠言五色姿陽春似相假晚節良可親予懷自舒冩有物茍防心那辭在荒野歲晏不可畱柴車夙云駕奕奕車馬客誰解閒行者─董其昌盆菊─眾芳豈不妍秋英自淸絕意與幽人會標名霜下傑容以桃李顏艶彼茱茰節翩翩五陵子佳色紛相悅積紫照朱茵堆黃象金埒賞韻一以乖籬堵寧辭拙亭亭盆中菊偏承美人擷香分甘谷幽色借冰壺潔對此讀離騷心魂生瑩徹悠然見西山孤峯正嵚蘗

禦定佩文齋廣羣芳譜卷四十九

欽定四庫全書

禦定佩文齋廣羣芳譜卷五十

花譜

菊花三

集藻─七言古詩─增─梁簡文帝采菊篇─日精麗艸散秋株洛陽少婦絕妍姝相呼提筐采菊珠朝起露濕霑羅襦東方千騎從驪駒更不下山逢故夫─原─唐杜甫嘆庭前甘菊花─庭前甘菊移時晚靑蘂重陽不堪摘明日蕭條盡醉醒殘花爛漫開何益籬邊野外多眾芳采擷細瑣升中堂念玆空長大枝葉結根失所纒風霜─增─宋梅堯臣甘菊─世言此解制頹齡便當園蔬春競種到秋猶得泛其英爛醉莫辭官有俸─和吳衝卿省中植菊─園果已熟實未墜野卉已老葉未瘁菊叢是時方發榮潭上籬邊俱有爲一從潭島輔長年一自籬根圖暫醉今將移近省中蘭壅培早與陶潛異黃土肥濃沃井泉朱欄屈曲侵堦地勁風不到何動揺淸露能霑誰著意

看看重九各登髙金蘂滿頭無所忌及此頻邀同舎歡向來莫羨鐘繇賜我家蓬藋不足云彊對嘉章顏起愧─歐陽修希眞堂東手種菊花十月始開─當春種花惟

恐遲我獨種菊君勿誚春枝滿園爛張錦風雨須防落顚倒看多易厭情不專鬭紫誇紅隨俗好豁然髙秋天地肅百物衰零誰暇弔君看金蘂正芬敷曉日浮霜相照耀後時寧與竹相榮媚世不爭桃李笑煌煌正色秀可餐藹藹淸香寒愈峭髙人避喧守幽獨淑女靜容修窈窕方當搖落看轉佳慰我寂寥何以報時攜一樽相就飲如得貧交論久要我從多難壯心衰迹與世人爭靜躁種花勿種兒女花老大安能逐年少─曾鞏菊花─菊花秋開只一種意逺不隨桃與梅遊人有幾愛孤淡零落野水空巖隈層層露萼間枝葉金靨萬个圍蒼苔直從陶令酷愛尙始有我見心眼開爲憐淸香與正色欲搴更惜常徘徊當攜玉軫就花醉一飲不辭三百杯─陸遊山園艸間菊數枝開席地獨酌─屋東菊畦蔓艸

荒痩枝出艸三尺長碎金狼籍不堪摘掃地爲渠持一觴日斜大醉叫墮幘野花村酒何曾擇君不見詩人跌宕例如此蒼耳林中畱太白─楊萬里買菊─老夫山居花繞屋南齋杏花北齋菊靑春二月杏花開抱瓶醉臥錦繡堆涼秋九月菊花發自折寒枝插華髮湘累落英曾幾何陶令東鄰未是多吾家滿山種秋色黃金爲地香爲國就中更有一丈黃霜葩月蘂耿出墻飲徒無酒尋不得尋得一身花露香如今小寓咸陽寺有口何曾問花事百錢擔上買一株聊伴詩人發幽意病眼仇寃一束書客舎葭莩菊一株看來看去兩相厭花意蕭條恰似無淸曉肩輿過花市陶家全圃移在此千株萬株都不看一枝兩枝誰復遺平地拔起金浮屠瑞光千尺照碧虛乃是結成菊花塔蜜蜂作僧僧作蝶菊花障子更玲瓏翡翠六扇排屏風金錢裝面密如積金鈿滿地無人識先生一見防眼開故山三徑何獨懷君不見內前四時有花賣和寧門裏花如海─林亦之奉題林稚春菊花枕子歌─故人所說菊花枕似把冰九月下飲秋水一防明炯炯數在靑嚢第一品狂風江上吹蒹葭往往得之嵇阮家閉門誦書二十載眼睛損盡生空花建陽小作箸頭書殘更燈火亂虫魚石渠文字大如斗塲屋歲月又不偶卻來南山靑艸邊東西盡爲菊花田手提長筐向山曲一下收拾三百斛昨者昬迷才起來解把檐頭小字讀乃知妙物通羣仙一切藥囊應棄捐─謝枋得菊─淵明豈但隱逸人淵明素懷諸葛志淸香

不獨占秋天菊潭一滴三千歲─鄭思肖菊花歌─太極之髓日之精生出天地秋風身萬木搖落百艸死正色與秋爭光明背時獨立抱寂寞心香貞烈透寥廓至死不變英气多舉頭南山髙嵯峨─金宇文虛中白菊─西風蕭颯百艸黃南齋白菊占秋芳主人好事不專饗擷送客館分幽香幽香淸艶兩難得冰雪肌膚龍麝裛悄然坐我蘂珠宮玉斧瑤姬皆舊識仙家藝菊名日精我今號爾爲月英月中風露秋夕好感此仙種來曾城慿君傳與金天令月與霜姿駐淸景重陽好伴白衣來五柳先生憶三徑─元範梈送菊─臥病髙秋畱海浦明日重陽更風雨杜門不出長蒼苔令我天涯心獨苦籬角黃花親手栽近節如何獨未開含芳閟采亮有以使君昨暮徵詩來淩晨試遣霜根送畚土𨿽微甚珍重極知無意競秋光任作橫窓歲寒供憶我初客天子都西垣植此常千株結花年年應吹帽始信南邦事盡殊願得封培自今日何間朱厓萬家室秋香端不負乾坤但嗔簫管亂儔匹歸去來兮𨿽得歸念歸政自莫輕違他日采英林下酌誰向淸霜望翠微─明吳寛過相城爲沈陶庵和天全翁賞菊之作─菊花開日是重陽坡翁妙語不可當我云但得花之趣何必秋來菊有黃神仙中人壽且康老年見客才下堂幅巾飄飄映華髮導我直過東籬傍庵居春風定先到已見菊苖三寸長浩歌淵明飲酒章悠然依舊虞山蒼素琴無弦舊有例當春賞菊嗟何妨封題一笑報蘇子爲我轉致陶柴桑─陳鴻買西園菊至招同社諸人花下小飲因和短歌─幾處菊花殘西園餘數畝買來竹下折簡會賓友把酒坐花防一齊衫袖香春天百卉媚不及此幽芳堦下涼風薄暮起枝枝低拂深杯裏願君盡醉宿我家明日更看西園花

─五言律詩─增─唐太宗賦得殘菊─階蘭凝曙霜岸菊照晨光露濃晞曉笑風勁淺殘香細葉凋輕翠圓花飛碎黃還持今歲色復結後年芳─駱賓王秋菊─擢秀三秋晚開芳十步中分黃俱笑日含翠共搖風碎影涵流動浮香隔岸通金翹徒可泛玉斚竟誰同─李嶠詠菊─玉律三秋暮金精九日開榮舒洛媛浦香泛野人杯靃靡寒潭側丰茸曉岸隈黃花今日晚無復白衣來─原─李白感遇─可嘆東籬菊莖疎葉且微𨿽言異蘭蕙亦自有芳菲未泛盈樽酒徒沾淸露輝當榮君不采飄落欲何依─增─盧綸九日奉陪令公登白樓同詠菊─瓊樽猶有菊

可以獻畱侯願比三花秀非同百卉秋金英分藥細玉露結房稠黃雀知恩在銜飛亦上樓─朱灣秋夜宴王郎中宅賦得露中菊─眾芳春競發寒菊露偏滋受气何曾異開花獨自遲晚成猶有分欲采未過時忍棄東籬下看隨秋艸衰─耿湋賦得寒蜂采菊蘂─遊颺下晴空尋芳到菊叢帶聲來蘂上連影在香中去住霑余霧髙低順過風終異蝴蝶不與夢魂通─顧非熊萬年厲員外宅賞殘菊─才過重陽後人心已爲殘近霜須苦惜帶蝶更宜看色減頻經雨香銷恐漸寒今朝陶令宅不醉卻應難─姚合病中辱朱諫議惠甘菊藥苗因以詩贈─蕭蕭一畝宮種菊十餘叢采摘和芳露封題寄病翁熟移茶鼎裏餐稱石甌中香气將何比從來味不同─李商隱菊─暗暗淡淡紫融融冶冶黃陶令籬邊色羅含宅裏香幾時禁重露實是怯殘陽願泛金鸚鵡升君白玉堂許棠白菊─所尙雪霜姿非關落帽期香飄風外別影到月中疑發在林雕後繁當露冷時人間稀有此自古乃無詩─李建勲采菊─簇簇競相鮮一枝開幾番味甘資麯糵香好勝蘭蓀古道風搖逺荒籬露壓繁盈筐時采得服餌近知門─蕭彧賦得菊送徳林郎中學士赴東府─離情折楊柳此別異春哉含露東籬艶泛香南浦杯惜持行次贈畱插醉中廻暮齒如能制玉山甘判頹─張蠙白菊─秋天木葉幹猶有白花殘舉世稀栽得豪家卻畫看片苔相應綠諸卉獨宜寒幾度攜佳客登髙欲折難─原─羅隱詠菊─籬落歲雲暮數枝聊自芳雪裁纖蘂密金拆小苞香千載白衣酒一生靑女霜春叢莫輕薄彼此有行藏─增─僧無可詠菊─東籬搖落後密艶被寒催夾雨驚新拆經霜忽盡開野香盈客袖禁蘂泛天杯不共春蘭並悠揚逺蝶來─僧廣宣九日菊花詠應詔─可訝東籬菊能知節芳細枝靑玉潤繁蘂碎金香爽气浮朝露濃滋帶夜霜泛杯傳壽酒應共樂時康─宋韓琦菊─萬卉趁枯死香金鬭晚葩甘名應得露野色豈如家俗態惜遲暮芳情誰怨嗟重陽樽酒伴不見牡丹花─菊觴─九日陪嘉客金英泛酒船醱醅時上下浮蟻自周旋香逐橊花發甘嗤柏葉先坐中宜醉挹仙錄載延年─重九席上賦金鈴菊─黃金綴菊鈴兗地獨馳名細蘂浮杯雅香筩貯露淸風休沈夜警雨碎入寒聲自此傳仙種秋芳冠玉京─邵雍和張二少卿丈白菊─淸淡曉凝霜疎枝殿顥商自知能潔白誰念獨芬芳豈爲瓊無艶還驚雪有香素英浮玉液一色混瑤觴─司馬光和李殿丞倉中對菊─髙士寄朝市迥然心迹殊秋風太倉裏黃菊滿庭隅陶令成詩後王公送酒無遙知壓俗事未免彊躊躇文案漸消散倉閒吏已稀庭空數蝶下夜靜一螢飛愛賞忽成句淹畱時忘歸髙情𨿽不系遇此獨依依涼風正蕭瑟朋好復徘徊幽興不盡芳樽時一開餘英蓋紅葉墜露濕蒼苔從此東籬下應忘歸去來─和江鄰幾金鈴菊─何處見佳菊秋風汶水陽酒浮金鐸細露泛蜜房香不謂紅塵地相逢君子堂依然故人意不減舊芬芳─詠菊─瑣瑣南陽菊秋潭歲自開孤根擁紅葉落蘂媚蒼苔正以參靈藥因之植紫臺願兼金掌露同入柏梁杯─野菊─野菊未嘗種秋花何處來羞隨眾艸後故犯早霜開寒蝶舞不去夜蛩吟更哀幽人自移席小摘泛淸杯─孔平仲對菊有懷郎祖仁─庭下金鈴菊花開已十分多情能惠我對景獨思君秀色三秋好淸香一室聞扁舟今夜雨何處宿江云─戴昺十日取野菊從酒─野徑菊仍好村壚酒亦嘉未應今日蘂便是背時花心在家千里身猶客九華官程難久駐風雨暮山斜─金黨懷英黃菊集句─九月欲將盡鮮鮮金作堆繞籬殘艶密擁鼻細香來五色中偏貴羣花落始開可憐陶靖節共此一傾杯元蒲道源九月十八日黃菊始開時且禁釀漫成示徳衡弟─苒苒秋事杪幽叢花始黃直須雕眾卉才許見孤芳重露洗金質嚴風吹綠裳陶翁如有酒何日不重陽─範梈九日諸生攜酒至城東看菊─楚楚臨堦菊重陽

特地開慰人良有意報汝愧無才巷杵聞雞發鄰觴送蟹來采英吾欲寄悵望倚江臺─明髙啟王公子宅五月菊─秋英忽夏發宛在阿戎家細認驚初見髙吟喜共誇不依寒竹雨欲映午橊霞我意甘遲暮樽前有此花─何景明汝慶宅紅菊─紅菊開時暮亭亭冠物華亦知

顏色好不是艶陽花羅綺嬌秋日樓臺媚晚霞淸香如不攺常傍美人家─八月二十八日子容過對菊─近節逢花放開樽集異鄕乾坤共一笑風雨似重陽誰識暮蟬意獨憐秋樹芳他時益爛熳邀爾醉西堂─汝濟夜過同以行對菊花─搖落相過地芳菲晚更親酒醺畱媚眼燈色笑生春風雨新晴夜江山未老身百年如不醉恐負此花神─原─李夢陽菊花─不隨羣艸出能後百花榮气爲淩秋健香緣飲露淸細開宜避世獨立毎含情可道蓬蒿地東籬萬代名─增─陳憲章前菊防─荒村開紫菊細雨隔蒼梧漂泊逢山鬼歸來覓酒徒佳期賓不赴幽賞子何孤爲罰南山老靑錢買百壺─後菊會─餘花畱醉客缺月到疎梧我老眞違世人生各有徒交遊今日少宇宙此亭孤慣得趨時理千金買一壺─後菊會再次李九淵韻─黃花憎競賞人事奪幽期長夜來尋醉微霜落滿枝行藏深琖酒風月小囊詩長嘯東軒下蒼髯白接防畱連杯酒下重疊菊花期熟犬知過客寒蜂亦戀枝溪山廻月色香影入梅詩地窄君休舞傾斜爾接防─楚雲臺觀民澤所栽菊寄民澤用昨九日韻時民澤還五羊未返─當軒玉朶孤植竹翠莖扶香細風初動神淸俗本無寒深溪井涸月出山瓢疎何處異鄕客永懷歌茱茰─野菊吟寄子長再次前韻─野菊生何處尋香杖偶扶孤標猶訝絕佳色舊知無老弄眞成獨秋來不作疎金樽誰九日引滿對茱茰─吳明府送菊次韻答之─黃菊有名花淵明無酒官酒多人自醉花好月同看老未厭人世天教共歲寒未應攜不去髙步蓬萊山─原─申時行菊畦─誅茆疏野徑種菊擬山家秀擢三秋幹奇分五色葩淩霜畱晚節殿歲奪春華爲道餐英好東籬興獨賒─唐文獻─西苑宸遊地東籬菊已花當年誇野色此日艶天葩輕白淩寒露深紅散晚霞秋英疑可茹無復楚人嗟

─七言律詩─增─唐白居易酬皇甫郎中對菊花見憶─愛菊髙人吟逸韻悲秋病客感衰懷黃花助興方攜酒紅葉添愁正滿堦居士葷腥今已斷仙郎杯杓爲誰排愧君相憶東籬下擬廢重陽一日齋─李商隱野菊─苦竹園南椒塢邊微香冉冉淚涓涓已悲節物同寒鴈忍委芳心與暮蟬細路獨來當此夕淸樽相伴省他年紫雲新苑移花處不取霜栽近禦筵─和馬郎中移白菊見示─陶詩只采黃金實郢曲新傳白雪英素色不同籬下發繁花疑自月中生浮杯小摘開雲母帶露旋移綴水精偏稱含香五字客從玆得地始芳榮─李山甫劉員外寄移菊─秋來緣樹復緣墻怕共平蕪一例荒顏色不能隨地變風流惟解逐人香煙含細葉交加碧露拆寒英次第黃深謝栽培與知賞但慚終歲待重陽─皮日休和魯望白菊─已過重陽半月天瑯華千防照寒煙蘂香亦似浮金靨花樣還如鏤玉錢玩影馮妃堪比艶鏈形蕭史好爭妍無由摘向牙箱裏飛上方諸贈列仙─陸龜幽居有白菊一叢因而成詠呈知己─還是延年一種材卽將瑤朶冒霜開不如紅艶臨歌扇欲伴黃英入酒杯陶令接防堪岸著梁王髙屋好欹來月中若有閒田地爲勸姮娥作意栽─重憶白菊─我憐貞白重寒芳前後叢生夾小堂月朶暮開無絕艶風莖時動有奇香何慙謝雪淸才詠不羨劉梅貴主妝更憶幽窓凝一夢夜來村落有微霜─鄭璧白菊─白艶輕明帶露痕始知佳色重難羣終朝疑笑梁王雪盡日慵飛蜀帝魂燕語似翻瑤渚浪鴈風疑捲玉綃紋瓊妃若會寛裁翦堪作蟾宮夜舞裙─司馬都白菊─恥共金英一例開素芳須待早霜催繞籬看見成瑤圃泛酒初迷傍玉杯映水好將蘋作伴犯寒疑與雪爲媒夫君每尙風流事應爲徐妃致此栽─張賁白菊─雪采冰姿號女華寄聲多是地仙家有時南國和霜立幾處東籬伴月斜謝客瓊枝空貯恨袁郎金鈿不成誇自知終古淸香在更出梅妝弄晚霞─宋韓琦九日賞菊未開席上次韻答崔象之寺丞─誰知九日接賓觴未放寒花拆露房早是生來悲晚節那堪開不在重陽滿頭且應良辰插一夜寧衰淺意香守待金鈴披絕艶共君搴蘂醉餘芳─和崔象之紫菊─紫菊披風碎曉霞年年霜晚賞奇葩嘉名自合開仙府麗色何妨奪錦砂雨徑蕭疎淩蘚暈露叢芬馥敵蘭芽孤標只取當筵重不似尋常泛酒花─八月十九日賞菊─春英無不惜開遲秋菊常懷素景悲慣負晚霜甘索寞忽逢先閏促離披欲移庭檻嫌傷早擬泛賔罍未入時自是寒花當守分一違佳節速人嗤─王安石和晚菊─不得黃花九日吹空看野葉翠葳蕤淵明酩酊知何處子美蕭條向此時委翳似甘終艸莽栽培空欲傍藩籬可憐蜂蝶飄零後始有閒人把一枝─蘇轍戲題菊花─春初種菊助槃蔬秋晚開花插滿壺微物不多分地力終年乃爾任人須天隨七箸幾時輟彭澤樽罍未遽無更擬食根花落後一依本艸太傷渠─徐積菊花爲汝花中開最孤詩翁可惜屢提壺卻應有意酬靑眼渾似傾心向白須擊銅鉢時吟更好擲金錢後醉相娛楊妃只有黃裙在且問風霜畱得無─劉子翚詠菊─靑叢馥鬱早抽芽金蘂斕斑晚著花秋意只應宜淡泊化工可是惜鉛華輕煙細雨重陽節曲檻疎籬五柳家暮醉朝吟供采摘更憐寒蝶共生涯─楊萬里野菊─未與騷人當糗糧況隨流俗作重陽政緣在野有幽色肯爲無人減妙香已晚相逢半山碧便忙也折一枝黃花應冷笑東籬族猶向陶翁覓寵光─九日菊未花─舊說黃楊厄閏年今年並厄菊花天但挼靑蘂浮新酒何必黃金鑄小錢半醉嚼香霜月底一枝卻老鬢絲邊阿誰會得開遲意暗展重陽十月前─九日郡中送白菊─未應白菊減於黃金作鈿心玉作裳一夜西風開痩蕾兩年南海伴重陽若言佳節如常日爲底寒花分外香挼蘂浮杯莫多著一枝畱插鬢邊霜─陳傅良和林宗易菊花韻─一歲所餘秋有幾重陽偏與老相催每憐白髮能長健𨿽愛黃花亦懶栽好景遊從須好友新詩風味似新醅人生適意無過此恣聽東籬早晏開─潘紫巖─香名不枉入騷壇最愛霜林耐歲寒切莫逢人嘆遲暮何曾委地有飄殘人如靖節本堪采世欠靈均少得餐甚矣吾衰閉門坐籬邊自折一枝看─原─方九功─露冷江蘋鴈度時蕭蕭黃菊滿疎籬寒枝帶雨開仍艶晚節淩霜賞未遲移傍小檐承綺席縱觀深夜倒金巵摘來冉冉香盈把共泛西風醉莫辭莫惜寒花開太晚孤懷深喜客來防疎枝最耐存霜圃晚節偏宜映月窓同調自應蘭是籍濁醪何有玉爲缸籬邊無限陶潛興倒著綸巾醉未降─增─金元好問野菊座主閒閒公命作─柴桑人去已千年細菊斑斑也自圓共愛鮮明照秋色爭敎狼籍臥疎煙荒畦斷壠新霜後痩蝶寒螿晚景前只恐春叢笑遲暮題詩端爲發幽妍晚景蕭疎畫不成晚花作意出繁英鮮明獨向霜露見爛熳卻隨蒿艾生南國騷人知有待西風蝴蝶更多情南山正在悠然處安得芳樽與細傾─爲鮮於彥魯賦十月菊─淸霜淅淅散銀沙驚見芳叢閱歲華借暖定誰畱翠被鏈顏端自有丹砂秋香舊入騷人賦晚節今傳好事家不是西風苦畱客衰遲久已避梅花─元王惲桃花菊─淚灑明妃寄露葩換根非爲貯丹砂黃輕白碎空多種碧爛紅鮮自一家騷客賦詩憐晚節野人修譜是頭花九秋霜露無情甚時約行雲防彩霞─馬祖常防頭菊─金屈巵邊醉袖垂秋云如幄貯仙姿寒生小靨廻鸞動香入流蘇睡鴨移結綬巧承西顥曲落鈿羞帶月支睂靑霜爲我催顦顇銀屋何人怨別離─菊枕─東籬采采數枝霜包裹西風入夢涼半夜歸心三徑逺一嚢秋色四屏香牀頭未覺黃金盡鏡底難敎白髮長幾度醉來消不得臥收淸气入詩腸─明髙啟晚香軒─不畏風霜向晚欺獨開眾卉已凋時地荒老圃苔三徑節過重陽雨一籬秋色蒼茫人醉少寒香落寞蝶先知山翁獨念同衰晚坐對幽軒每賦詩─原─李東陽楊妃菊─誰采繁花席上題偶將名姓托唐妃日烘花萼醺時面雨換華淸沐後衣隔座似邀秦國語揮毫未放謫仙歸欲從顏色窺生相已落詩家第二機─增─李東陽月下賞菊柬邃庵太常先生─不隨春蝶夢滕王又送秋蟬過綠楊佳客到時非舊雨好花開處亦重陽爲園恨少靑山地插帽羞看綠鬢郎長對此花還此客縱敎多病也身康─十月賞菊體齋席上限韻─尋芳何意到君家雨過髙城少暮沙此夜幽歡還月下去年孤館各天涯狂思晚節曾吹帽壽擬春期及進不是老來詩骨健誰能白髮對黃花─後園種菊經月忽見數花用亨父韻並呈城東賞菊諸君─幽花種得偶相忘步轉南檐卻背堂但有芳心寧擇地更無佳客亦宜觴登臨憶負重陽雨采掇愁沾昨夜霜滿袖餘香試披拂晚來風力正悠揚─九日盆菊盛開將出郭有作─買得長安擔上秋南山只在屋西頭花開正好逢佳節身病那堪復逺遊昨夜月明空對酒晚來風急怕登樓多情重有燈前約爲報花神作意畱─周原已席上賦十月菊─布袍蕭索不勝涼坐愛芳心共日光何用門前看五柳始知秋後有重陽故園栽處田應熟小市開時藥正香自古交期須歲晚相過不敢避風霜─冬月對菊用陳玉汝韻─搖落霜空萬木飛一枝無柰賞心微未成老圃應須學若在南山便合歸人道秋香非昨夜天畱晚色共斜暉陶翁可是忘機者猶自含情待白衣─吳寛原已宅賞菊─休從云外望天香誰似蕭然林下妝嫩蘂漸成黃面老低枝猶比白衣長曾隨枸杞添風味卻笑芙蓉住水鄕詩社淸忙今又動看花直擬過重陽─次韻李士英劉道亨過園居看菊─詩人渾不厭貧家閒就荒園看菊花傾倒臘醅瓶未罄品題秋色句爭嘉殘英抱節眞霜傑本艸言功有日華醉後卻勞歸騎晚西風烏帽數枝斜─陳憲章九日晚對菊次容處士韻是日縣主曹侯二尹邵侯持酒過白沙李九淵容貫各館鄕中未還─一年佳節到黃花霜在籬根月在沙今日縣侯親送酒幾時詩客報還家疎枝向晚靑如許老鬢逢秋白未涯更欲西良開酒勝遊堪泛五更槎─再用韻─焉知老子非元亮請看黃花滿白沙賸有香醪供采采何須蠟屐到家家屢經細雨開花面獨立西風背水涯欲把一株種蟾闕恐驚天女笑乘槎─次趙提學十月賞菊韻─不論開早與開遲到處逢花把一枝淸獻插來紗帽重陶潛醉倒葛巾欹靑藜不赴先生召白雪虛傳幼婦詞卻對藥欄何意緒江門店酒獨斟時─答吳樂善送菊─兩莖何處萎霜根路入廬山不問村佳節總非前日月新香猶裊舊龍門气淸天與金行秀色淺人知土徳尊今日淵明不能領倒巾檐下弄詩魂─何孟春送菊涯翁─山徑曾陪九日遊數枝還爲一尊畱買從逺市聊供節栽向名園合擅秋漸老有人憐客痩乍寒無計替蜂愁多情不用防吹帽短髮猶禁插滿頭─熊卓汪司驥席上對菊─錦席秋軒流客觴堦除遲菊戀年芳翠條苒苒初經雨靑蘂娟娟欲霜幸爲分回供閴寂空然別去夢寒香小車如覓東溪路古屋疎籬是醉鄕─喬長史詠醉楊妃菊─嬝娜嬌姿不耐霜芳根移得在昭陽帶將春色三分艶散作秋陰滿院香傾日尙疑聞羯鼔臨風猶似舞霓裳只愁野鹿偸銜去寂寞棃園空斷腸─原─王世貞─貪看晚節傲霜颸淡色幽香冷不辭入坐叵羅爭自引歸來欵叚未須騎推敲月下猶孤語競病風流彼一時若使東籬主人在攢睂那肯和新詩─增─申時行對菊─獨坐髙齋泛羽觴且看叢菊媚重陽繁英乍吐丹霞色冷艶全分白雪香好共淸幽矜晚節偏從搖落殿秋光疎花短髮能相倚三徑猶憐歲月長─婁東荊石公餉菊賦謝─一水能通貫月槎九秋偏贈傲霜花瓊枝濯濯深含露紫艶叢叢細吐霞開傍松軒成晚節分來蓬島是仙葩試論禁苑追陪日何似園林樂事賒─茅亭看菊─小結茅齋掩蓽門翛然風物似山村一丘髙臥身仍健三徑新鋤菊尙存麗色盈盈開錦障幽香冉冉注淸尊誰知搖落風霜偏荷栽培雨露恩─原─馬徳澄─秋深菊圃吹寒風報道阿家花早叢鶯羽半遮西子白鶴翎斜映太眞紅參差萬朶霜天曉稠疊千枝煙雨空肯與山樵分秀色移栽不逺過墻東─吳執禦─水浸長天搖砌明亭亭珠玉綻秋英晚香冷秀經霜後淡意疎容與景迎籬下畱連非借酒雨中尋覓最多情飛塵不到莎防下愛爾幽香浸骨淸

─五言排律─原─唐劉禹錫和令狐相公玩白菊─家家菊盡黃梁國獨如霜瑩淨眞琪樹分明對玉堂仙人披雪氅素女厭紅妝粉蝶來難見麻衣拂更香向風搖羽扇含露滴瓊漿髙艶遮銀井繁枝覆象牀桂叢慙並發梅萼妬先芳一入瑤華詠從玆播樂章─增─劉禹錫和令狐相公九日對黃白二菊花見懷─素萼迎寒秀金英帶露香繁華照旄鉞榮盛對銀黃琮璧交輝映衣裳雜彩章晴雲遙蓋覆秋蝶近悠揚空想逢九日何由陪一觴滿叢佳色在未肯委嚴霜─許渾南海使院對菊懷丁卯別墅─何處曾移菊溪橋鶴嶺東籬疎還有艶園小亦無叢日晚秋煙裏星繁曉露中影搖金澗水香染玉潭風罷酒慙陶令題詩答謝公朝來數花發身在尉佗宮─薛能詠夾徑菊─夾徑盡黃英不通人並行幾曾相對綻元自兩行生叢比髙低等香連左右並畔搖風勢斷中夾日華明間隔蛩吟隔交橫蝶亂橫頻應泛桑落摘處近前楹─公乘億賦得秋菊有佳色─陶令籬邊菊秋來色轉佳翠攢千片葉金翦一枝花蘂逐蜂須亂英隨蝶翅斜帶香飄綠綺和酒上烏紗散漫搖霜彩嬌妍漏日華芳菲彭澤見稱更在誰家─鄭谷恩門小諫雨中乞菊栽─握蘭將滿歲栽菊伴吟詩老去慵趨世朝廻獨繞籬逓香風細細澆綠水彌彌只共山僧賞何當國士移孤根深有托微雨正相宜更待金英發慿君插一枝─宋錢惟演樞密王左丞宅新菊─賀燕翻飛地靈芳茂遂時陰連桃李徑潤接鳳凰池夕照揮金葆輕風拂翠蕤露珠淸自沍煙素引還披西顥霜𨿽勁南榮暖更滋擷芳多楚澤得地勝陶籬味可登蘭籍香應奪桂旗願公長卻老晏寢奉瓊巵─楊億樞密王左丞宅新菊─中樞多暇日小圃占秋光雕玉新成檻繁金乍泛觴陶籬侵柳色羅宅掩蘭芳芝影連虛室萱叢接後堂傅巖猶借雨庾嶺未飛霜溫樹偏分防蕓簽亦鬭香交枝迷露井墜葉防橫塘桐錄知延壽千齡奉紫皇─劉筠樞密王左丞宅新菊─東閣畱嘉客寒葩艶晚光秋風自蕭瑟臺座對熒煌麗奪防南價淸含九畹香嵰山霜薦味太液鵠分裳已助蜂成蜜還隨蟻泛觴俯臨揮艾綬佩服間茰房節物傳荊俗詩情掩謝塘更期松偃蓋永奉太淸方─李繼樞宻王左丞宅新菊─靑規前席暇歸沐興何長北第秋將晚東籬菊正芳幽叢霏薄霧桂色艶輕霜已近黃金印兼臨白玉堂甘疑掩萍實秀肯讓芝房有佞還應指無憂可要忘蘂浮丞相酒气馥令君香好固松椿壽仙經識祕方─元何中移菊─僅得林間趣閒尋菊本移人家深竹裏楓葉夕陽時汲井澆畦潤將鉏下手遲防叢愁蘂損帶土怕根知毎被歸樵問深憐冷蝶隨寒香生徑術幽事補灣碕斗柄西北落鴈聲霜露垂裴回繞叢畔自笑可能癡

五言絕句─

禦制九日對菊─不與繁花競寒苞晚更香數莖偏挺秀嘉爾傲風霜

增─唐陳叔逹詠菊─霜間開紫蔕露下發金英但令逢采摘寧辭獨晚榮─原─杜甫復愁─每恨陶彭澤無錢對菊花如今九日至自覺酒須賒─增─李端和張尹憶東籬菊─傳書報劉尹何事憶陶家若爲籬邊菊山中有此花─王建野菊─晚艶出荒籬冷香著秋水憶向山中見伴

蛩石壁裏─姚合詠新菊─黃金色未足摘取且嘗新若待重陽日何曾異眾人─原─賈島對菊─九日不出門十日見黃菊灼灼尙繁英美人無消息─增─杜牧將赴湖州畱題亭菊─陶菊手自種楚蘭心有期遙知渡江日正是擷芳時─折菊─籬東菊徑深折得自孤吟雨中衣半濕擁鼻自知心─錢珝江行無題─叢菊生堤上此花長

後時有人還采掇何必在春期晚菊繞江壘忽如開古屏莫言時節過白日有餘馨潯陽江畔菊應似古來秋爲問幽棲客吟時得酒不─宋徐鉉詠菊─細麗披金彩氛氳散逺馨泛杯頻奉賜緣解制頽齡─梅堯臣殘菊─零落黃金蘂𨿽枯不攺香深叢隱孤秀猶得奉淸觴─司馬光晚行後園見菊戲宜甫─野菊荒無數斑斑初見花徑須求一醉試遣問東家─原─楊萬里菊─味苦誰能愛香含只自珍長將潭底水普供世間人─朱子菊─靑蘂冒珍叢幽姿含曉露政爾破荒寒詎免傷遲暮─王十朋─佳節逢吹帽黃金染菊叢淵明何處飲三徑

冷香中─增─金李俊民菊─色笑秋光淡香嫌酒力慳東籬在何處客裏見南山─明髙啟菊蹊─獨行林下路望望南山暮無酒掇英嘗寒香已零露─陳憲章題淵明菊─籬下花堪把先生有酒不遙看白衣者不復問江州─對菊─淅淅西風至爲秋未有涯江邊聊一醉信手得

黃花春事歸桃李西風響未休長官三徑晚丞相一坡秋天地花無數寒花色乃佳古詩拈未出除是長官來─原─李夢陽─白鴈獨橫秋黃花伴醉遊眼看風物換愁殺仲宣樓─增─陳淳菊花─淸霜下籬落佳色散花枝載詠南山句幽懷不自持─原─於若瀛菊花─冷艶吐金英疎香入玉斚偏宜處士居不種朱門下─增王谷祥菊─颯颯金風度嫣嫣秋色妍白衣還自至靑女更相憐

─六言絕句─增─明陳憲章周鎬送白菊乞詩─陶令黃金繞舎君家白玉滿園千古淸風廬阜幾叢細雨江門微醉不須酩酊半開莫待離披安得季芳與語相思欲寄一枝白菊偏宜素髮靑山只對蒼顏咽罷秋香滿腹風吹不到長安

禦定佩文齋廣羣芳譜卷五十﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷五十一

花譜

菊花四

集藻七言絕句─增─唐白居易禁中九日對菊花酒憶元九賜酒盈杯誰共持宮花滿把獨相思相思只傍花邊立盡日吟君詠菊詩─重陽席上賦白菊─滿園花菊郁金黃中有孤叢色似霜還似今朝歌酒席白頭翁入少年塲─原─元稹菊花秋叢繞捨似陶家徧繞籬邊日漸斜不是花中偏愛菊此花開盡更無花增鮑溶暮秋與裴居晦宴因見采菊之作菊花低色過重陽似憶王孫白玉觴今日王孫好收采髙天已下兩回霜─皮日休軍事院霜菊盛開因書一絕寄崔諫議金華千防曉霜凝獨對壺觴又不能已過重陽三十日至今猶自待王崔璞酬霜菊見贈之什菊花開晚過秋風聞道芳香正滿叢爭柰病夫難彊飲應湏速自召車公─陸

龜和崔諫議先輩霜菊紫莖芳艶照西風祗怕霜華掠斷叢𨿽伴應劉還彊酒路人終要識山公─憶白菊稚子書傳白菊開西成相滯未容廻月明階下窓紗薄多少淸香透入來─司空圖華下對菊─淸香裛露對髙齋泛酒偏能浣旅懷不似春風逞紅艶鏡前空墜玉人釵─白菊─莫惜西風又起來猶能婀娜傍池臺不辭暫被霜寒挫舞袖招香卽卻回爲報繁霜且莫催窮秋湏到自低垂橫拖長袖招人別只待春風卻舞來登髙可羨少年塲白菊堆邊鬢似霜益算更希沾上藥今朝第七十重陽原─鄭谷十日菊─節去蜂愁蝶不知曉庭還繞折殘枝自緣今日人心別未必秋香一夜衰增─鄭谷詠菊─王孫莫把比荊蒿九日枝枝近鬢毛露濕秋香滿池岸由來不羨瓦松髙日日池邊載酒行黃昬猶自繞黃英重陽過後頻來此甚覺多情勝薄情韓偓和吳子華侍郎令狐昭化舍人嘆白菊衰謝之絕正憐香雪披千片勿訝殘霞覆一叢還似妖姬長年後酒酣防臉卻微紅─韋莊庭前菊─爲憶長安爛漫開我今移爾滿庭栽紅蘭莫笑靑靑色曾向龍山泛酒來宋韓丕詠菊─冷淡花枝寂寞闌只緣開晚少人看若教總似陶潛眼向芳春艶牡丹─王禹偁池邊菊─緣池繞逕幾千栽準擬登髙泛酒杯未到重陽歸闕去金英寂寞爲誰開─韓琦重九菊未盛開席上偶成─重九樽節未寒黃花初發葉皆單待看旬日金鈴綻剰得東籬一醉懽─閱古堂前植菊二本九月十八日花猶未開因以小詩嘲之─只趁重陽選菊栽當欄殊不及時開風霜日猶何待甚得迎春見識來─原─歐陽修菊─共坐欄邊日欲斜更將金蕊泛流霞欲知卻老延齡藥百艸摧時始見花─增─王安石城東寺菊─黃花漠漠弄秋暉無數蜜蜂花上飛不忍獨醒孤爾去慇勤爲折一枝歸─詠菊─補落迦山傳得種閻浮檀水染成花光明一室眞金色復似毗耶長者家院落深深數菊叢緣花錯莫兩三峯密房歲晚能多少酒盞重陽自不供─蘇軾趙昌寒菊─輕肌弱骨散幽葩眞是靑帬兩髻丫便有佳名配黃菊應緣霜後苦無花─蘇轍五月園夫獻紅菊二絕句─黃花九月傲淸霜百艸滿園無此香紅紫無端盜名字試尋本艸細商量南陽白菊有奇功潭居人多老翁葉似皤蒿莖似棘未宜放入酒杯中─原黃庭堅─誰將陶令黃金菊幻作酴醿白玉花小艸眞成有風味東園添我老生涯呂園未肎輕沽我且寄田家砌下栽他日秋光媚重九淸香知是故人來─韓駒九日東籬采菊英白衣遙見眼能明而今自有杯中物一叚風流可得成─增─呂本中謝送菊─經旬霖雨足莓苔忽喜防盆送菊來已似風霜憔悴損主人云是待晴開─範成大菊樓─東籬秋色照疎蕪挽結髙花不用扶淨洗西風塵土面來看金碧萬浮圖─重陽不見菊二絕─節物今年事事遲小春全未到東籬可憐短髮空欹防欠了黃花一兩枝冷蕊蕭疎蝶懶飛商量何日是花時重陽過後開無害只恐先生不賦詩重陽後菊花二首寂寞東籬濕露華依前金靨照泥沙世情兒女無髙韻只看重陽一日花過了重陽菊又新酒徒詩客斷知聞恰如退士懸車後勢利交親不到門─陸遊九月十二折菊─黃菊芬芳絕世奇重陽錯把配萸枝開遲愈見淩霜操堪笑兒童道過時─新菊─已過重陽十日期菊叢初破兩三枝自憐短鬢蕭蕭白不似黃花驛裏時─枯菊─翠羽金錢夢已闌空餘殘蕊抱枝榦紛紛輕薄隨流水莫與桃花一樣看積雪嚴霜轉眼空春回無處不春風欲知造物無窮妙但看萱根與菊叢嚴州多菊然率過重陽方或舉東坡先生菊花開時卽重陽之語余謂此猶是未忘重陽者恐此花不肎也戲作一絕無人喚醒賦歸翁滿把淸香誰與同但辦對花頻舉酒莫橫重九在胸中─楊萬里詠菊─物性從來各一家誰貪寒瘦厭年華菊花自擇風霜國不是春光外菊花─黃菊─鶯樣黃裳錢樣栽冷霜涼露濺秋埃比他紅紫開差晚時節來時畢竟開─陳傅良沈仲一送菊自言封植之勞欲得詩爲報爲賦三絕─東籬何在菊年年菊視陶詩竟孰賢未必緣詩花更好莫將詩與萬人傳霜螯風味小槽春新樣宮衣試麯塵一段秋光誰領此芙蓉凡子桂陳人愁幹手自撘連筒苦雨丁丁小蓬乞得花開急催客明朝恐已著霜紅─髙翥菊花四首─白白黃黃自歲寒詩翁但作菊花看牡丹茉莉非吾事自是時人被眼瞞親向東籬手自栽夕陽小徑重徘徊花應得似人乖角過了重陽爛漫開愛花千古說淵明肎把秋光不似春我重此花全晚節賸栽三徑伴閒身新分菊本自鉏山手縛枯藤作矮欄比似著書空用力種花猶得一年看─原─劉克莊菊─羞與春花艶冶同殷勤培漑待西風不湏牽引淵明比隨分籬邊要幾叢─翁浩堂─秋風兩度身爲客已見重陽未到家村酒不堪供節事祗將靑眼看黃花─趙信庵城荒落葉風颼颼淮水茫茫古渡頭白首不堪行樂地黃花防防是離愁落托山園載酒來江梅含雪倚春臺菊花無借秋光老猶自離披帶雨開黃花照眼又經秋山自靑靑江自流多謝龍頭鰲禁客年年把酒對江樓─增─朱淑眞黃花─土花能白又能紅晚節由能愛此工寧可抱香枝上老不隨黃葉舞秋風─金宋九嘉酴醿風味醺人醉著莫東籬愛酒翁一夜金英全換骨冷香晴雪滿秋風─段克巳菊花霜─風簾斜揭玉鉤欄端正樓髙燭影殘宿酒困人梳洗嬾從教殘粉涴金鈿─段成已菊花霜─六宮試手學梅妝曾見飛英防額旁

香粉嚼余濃不散唾花誤染縷金裳─李俊民野菊─風露叢中取次芳愁邊過卻幾重陽秋光到處多無主不是閒花不肎香─晚菊集句─白露寒花自繞籬【羊士諤】從他桃李笑開遲【冉宗敏】一年秋色吟中過【沈彬】門外重陽過不知【僧齊已】─元許有孚繞隄種菊─酒熟同招隱士看饑來忍把落英餐春風無限閒桃李不似黃花耐歲寒明髙啟九月八日對菊─預向籬邊把一杯黃花多意已能開不憂風雨明朝阻懶逐時人鬭折來─袁凱已未九日對菊大醉戲作─老夫愛此黃金蕊兒子湏將白酒賖直到殘陽下天去更添燈火照欹斜─李東陽菊花寒影蕭蕭照墨池西園晚色正相宜蒼顏黑髮秋風裏應是陶翁半醉時─題戴文進畫菊─黃花開滿院前坡醉殺西江計汝和忽見錢塘著色畫不知秋色較誰多─陳憲章對菊─餐香誰亦到湘濱西垵東籬濫一巾去

歲金英曾照我今年玉蕊又驚人秋英如雪照沙濱扳折湏防小侍巾曲檻兩頭門盡掩先生原是惜花人日日狂歌菊澗濱花神應識玉臺巾西風爲掃繁華

去不遣紅芳近老人花舫誰撐緑渚濱道人醉脫碧方巾東籬不飲江州酒彭澤當年未盡人扁舟何處剡溪濱夜半歸來雪滿巾爭似一瓢秋菊伴漆園風暖蝶疑人我貌不如蘇穎濱秋風華髮已盈巾有錢不買重陽醉籬下黃花也笑人─謝九江惠菊─誰將此菊種江濵物色當年漉酒巾若道淵明今我是淸香還屬隔江人紫菊移來紫水濱白頭對著白綸巾花前酌酒笑未足酒後簮花笑殺人故根迢逓九江濵歲晚相看此道巾不用詩流彊分別種花人是賞花人鶴袖披翻野水濱黃花簮破小烏巾腰間我有坡翁帶解與西鄰賣酒人次韻李子長寒菊─四尺霜莖一寸葩幽香何只暗浮了借令歲晚無人見不做人間九日花水北一叢含數葩梅梢寒月過籬了茅茨可僦從人

愛不賣廬山半畝花─五月菊─露飲霜餐不記秋黃花三昧室中求區區形色多相似爭得先生爲防頭小變春紅作淡裝山亭初見一枝黃醉中忽東籬眼起視金錢著屐忙二頃南風秫正靑督郵未到長官亭眼前𨿽有黃花在不與陶公管醉醒─正月菊─春到東籬花亦知紅桃白李更當時東風自領芳菲去也爲秋香作意吹廬阜髙歌九日杯盡將秋意放花開誰教也向東風裏防破千紅萬紫堆─對菊─因花催酒酒催詩詩酒平生兩不虧秋到若無詩與酒菊花元似不曾知菊逕旁通水背村秋光蕩漾短籬門與儂別樣何裝防笑插金英滿鬢根映山映水兩三叢移上山亭愛殺儂千古冷香吹不斷長官頭上防檐風─沈周菊秋滿籬根始見花卻從冷淡遇繁華西風門逕含香在除卻陶家到我家─魏時敏賞菊─短籬疎雨正離披淡白深紅朶朶宜自計老年才思減重陽過後不題詩原─張本─花上淸光花下陰素娥惜此萬黃金一杯寒露三更後誰信幽人更苦心─靳貴─盈盈宮額半塗黃不減花前舊樣妝笑殺阿嬌金屋貯香衾寒怯夜來霜越娘初試素羅裳愛向秋風學靚妝一夜不勝瓊佩冷晚香亭館有新霜─戴君恩─芳叢殿秋光嬌倚西風學道妝一自義熙人去後冷煙疎雨幾重陽─申時行─冷艶疎枝擢素秋結茅相對轉淸幽摘來自喜簮蓬髩只恐黃花笑白頭─於若瀛黃花應不插朱門自合移根老瓦盆露委煙斜看不足呼兒長夜倒芳尊─陸氏澹雲微雨暮秋天爲愛黃花帶晚煙聞說名園千百種願分秋色到籬邊

詩散句─增─晉陶潛─我屋南窓下今生幾叢菊─唐孟浩然─誰采籬下菊應閒池上樓─李白─手持一枝菊調笑二千石時過菊潭上摘此黃金花因招白衣人笑酌黃金花攜壺酌流觴搴菊泛寒榮─原─杜甫─愁眼看霜露寒城菊自花羮煮秋蒓滑杯迎露菊新─增杜甫晚來髙興處揺蕩菊花期庭前有白露暗滿菊花團坐開桑落酒來把菊花枝寒花已盡菊蕊獨盈枝小驛香醪嫩重巖細菊斑是節東籬菊紛披爲誰秀采采黃金花何由滿衣袖─韓愈─野晴山簇簇霜曉菊鮮鮮霜風破佳菊嘉節廹吹防鮮鮮霜中菊旣晚何用好楥菊茂新芳逕蘭消晚馤─白居易─籬菊黃金合窓筠緑玉稠─僧皎然─九日山僧院東籬菊也黃─宋蘇洵─粲粲秋菊早卓爲霜中英─司馬光─菊蕊如排粟靑靑見葉心─陸遊─英英籬下菊秀色獨滿枝─原─吳潛粲粲黃金裾亭亭白玉膚─王潛齋─輕霜臨菊月細雨似梅天─增─金吳激─憶看霜菊艶不放酒杯幹─明沈周─千古陶彭澤籬邊有此花─何景明─露蕊淒淒放風枝裊裊低原─唐杜甫─苦遭白髮不相放羞見黃花無數新─增─杜甫─籬邊老卻陶潛菊江上徒逢袁紹杯─韓愈─墻根菊花好沽酒錢帛縱空衣可凖─白居易─黃菊繁時好客到碧雲合處佳人來─杜牧─別後東籬數枝菊不知閒醉與誰同─宋梅堯

臣─黃金碎翦千萬層小樹婆娑嘉趣足─周必大─陶令思歸未得歸黃花想見繞東籬─陸遊─荒庭落葉不可掃惟有叢菊爭先身閒亦未全無事檢校黃花幾樹開─楊萬里菜子已抽蝴蝶翅菊花猶著鬰金裳原─徐似道─牢裹烏紗莫吹卻免教白髮見黃花─增─祝穆─黃花自與淵明別不見閒人直到今─徐集孫─莫言滿眼無知已耐久黃花是故人─湛道山─想得東籬黃已徧到家及取未凋零─黃溪云─白衣不到東籬伴吟得黃花滿口香─沈惟齋─不因彭澤休官去未必黃花得許香─吳荊谿─問花何事人偏愛曾遇淵明把玩來─原─張蕓窓─猶作霓裳舞妖態零紅墮粉濕秋痕─王

滄灣─秋風爲我語籬菊且耐寒香伴白雲─增─金王良臣─月過初三半梳玉菊迎重九滿籬金─路鐸─貞姿佳菊秋霜裏眞意南山夕鳥邊─元馬臻─東籬滿地金錢菊多謝西風爲翦裁─原─無名氏─眼前景物年年別只有黃花似故人不許秋風常管束競隨春卉鬭芳菲似嫌九月淸霜重亦對三春麗日開─增─晉張協─寒

花發黃采─謝惠連─白露滋園菊─江淹─時菊耀巖阿─周明帝─霜潭漬晚菊─庾信─菊寒花正合圓珠墜

晚菊山枯菊轉芳─唐太宗─岸菊初含蕊花生圓菊蕊─原─徳宗─芳菊舒金英─郭元振─延年菊花酒趙彥昭─紫菊宜新壽─增─王績─山菊秋自香秋杯浸菊花─王維─陶潛菊盈把─儲光羲─東籬摘芳菊─原李白─黃花催逸興─杜甫─雨荒深院菊異方初艶菊輕露棲叢菊菊蕊淒疎放─增─白居易─叢香近菊

籬蕊拆金英菊─李嘉祐─驚寒菊半黃─姚合─西風菊漸芳霜落菊滿地─許渾─菊艶含秋水寒菊帶霜甘─朱慶余─潭靜菊花秋─林寛─微陽菊半畦─薛逢─持杯店菊黃─韓偓─山菊向陽花─原─魚機─嫩菊含新彩─增─宋王安石─沾裳菊露濃─蘇軾─金菊亂如沸─孫覿種芳茹秋菊─陸遊─買菊穿苔種菊花寒更香─金髙士談─寒菊過時花─元好問─菊潭秋花滿─元蕭國寶霜菊間靑黃─袁桷─僧分墨菊芽菊鑄

玉巑岏─宋無─紫菊染巾香─黃庚─菊殘如倦客─原漢武帝─蘭有馨兮菊有芳─增─唐嚴武─籬外黃花菊對誰─白居易─繞籬新菊爲誰黃露菊新花一半黃許渾─秋摘黃花釀酒濃─來鵬─菊花村晚雁來天─羅隱─黃菊倚風催酒熟─韋莊─紫菊亂連井合─宋韓琦─金鈴千朶菊爭開─王安石─鮮鮮細菊霜前蕊─歐陽修─野逕冷香黃菊秀─蘇軾─菊殘猶有傲霜枝─孫覿─行穿野菊布黃金─戴昺─一陣微風野菊香─金蔡珪─露華應到菊花團髙士談露甘菊細莖紫─祝簡─菊著黃花旋旋─史肅─野性黃花無賴香─趙元菊花雨似人情冷─麻九疇─一雨初晴菊瘁花─元葉顒─黃菊飄香蜨滿枝嫩菊半開香未老西風細雨黃花痩

詞─增─宋張鎡如夢令─野菊亭亭爭秀閒伴露荷風桞淺碧小開花誰摘誰看誰嗅知否知否不入東籬杯酒劉克莊好事近─秋色到東籬一種露紅先占應念金英冷淡摘胭脂濃染依稀十月小桃花霜蕊破霞臉何事淵明風致卻十分妖艶─朱翌朝中措─玉臺金盞對炎光全似去年香有意莊嚴端午不應忘卻重陽菖蒲九葉金英滿把同泛瑤觴舊日東籬陶令北窓正臥羲皇─方嶽一落索─瘦得黃花能小一簾香杳東籬云冷正愁予猶幸是西風少葉下亭臯渺渺秋何爲者無錢持蟹對黃花又孤負重陽也─原─歐陽修少年遊去年秋晚此園中攜手玩芳叢拈花嗅蕊惱煙撩霧沈醉倚西風今年重對芳叢處追往事又成空敲徧欄幹向人無語惆悵滿枝紅─張孝祥鷓鴣天─一種濃華別樣妝畱連春色到秋光解將天上千年艶翻作人間九月黃凝薄霧傲繁霜東籬恰似武陵鄕有時醉眼偸相顧錯認陶潛作阮郎─黃庭堅鷓鴣天─黃菊枝頭破曉寒人生莫放酒杯幹風前橫篴斜吹雨醉裏花倒著冠身健在且加餐舞裙歌扇盡淸歡黃花白髮相牽挽付與傍人冷眼看─南鄕子─黃菊滿東籬與客攜壺上翠微已是有花兼有酒良期不用登臨怨落暉滿酌不湏辭莫待無花空折枝寂寞酒醒人散後堪

悲節去花愁蝶不知─盧祖臯鵲橋仙─寒叢弄日寶鈿承露籬落亭亭相倚當年彭澤未歸來料獨抱幽香一世疎風冷雨淡煙殘照日日重陽天气防檐已是半欹斜問甕裏新篘熟未─晏幾道破陣子憶得去年今日黃花正滿東籬曾與主人臨小檻共折香英泛酒巵長條插髩垂人貌不應遷換珍叢又覩芳菲重把一尊尋舊徑可惜光陰去似飛風髙露冷時─增─歐陽修漁家傲─九日歡遊何處好黃花萬蕊雕欄繞通體淸香無俗調天气好煙滋露結功多少日腳淸寒髙下照寶釘密綴圓斜小落葉西園風嫋嫋催秋老叢邊莫厭金樽倒─又─靑女霜前催得綻金鈿亂散枝頭徧落防臺髙開綺宴芳尊滿挼花吹在流霞面桃李三春𨿽可羨鶯來蝶去芳心亂爭似仙潭秋水岸香不斷年年自作茱萸伴─又─露裛嬌黃風擺翠人間晚秀非無意仙格淡妝天與麗誰可比女眞裝束眞相似筵上佳人牽翠袂纖纖玉手挼新蕊美酒一杯花影膩邀客醉紅瓊共作燻燻媚─僧仲殊驀山溪─年芳已逺涼夏疎疎雨菊占此時開背佳期淸秋何處滴成金豆彈破栗文圓臨水檻倚風亭全勝東籬暮茱茰未結誰是多情侶菖葉與葵花也相饒也相羞妬主人著意何必念登髙浮酒面解煩襟消盡當筵暑─原─柳永受恩深─雅致裝庭宇黃花開淡佇細香明艶盡天助與秀色堪餐向曉自有眞珠露剛被金錢妬擬買秋天容易獨步粉蝶無情蜂已去要上金樽惟有詩人曾許待宴賞重陽恁時盡把芳心吐陶令經回顧免顦顇東籬冷煙疎雨─陳亮秋蘭香─未老金莖些子正气東籬淡薄齊芳分頭添樣白同局幾般黃向閒處湏一一排行淺深饒間新妝那陶令漉他誰酒趁醒消詳況是此花開後便蝶戀無花管甚蜂忙你從今采卻蜜成房秋英試商量多少爲誰甜得淸涼待說破長生眞訣要飽風霜劉克莊念奴嬌─老夫白髮尙兒戲廢圃一番料理餐飲落英並墜露重把離騷拈起冷艶幽香深黃淺白占斷西風裏飛來防蝶繞叢欲去還止嘗試銓次羣芳梅花差可伯仲之間耳佛說諸天金世界未必莊嚴如此尙友靈均定交元亮結好天隨子籬邊坡下一杯聊泛霜蕊

別錄─增─唐書韋綬傳─綬感心疾罷還第九月九日帝爲黃菊歌顧左右曰何可不示韋綬卽遣使持往綬遽奉和附使進帝曰爲文不已豈頤養耶敕曰自今勿復爾─抱朴子─劉生丹法用白菊汁連樗汁和丹蒸之服一

年壽五百歲菊花與薏苡花相似直以甘苦別之耳菊甘而薏苦諺所謂苦如薏者也─淸異錄─廣陵法曹宋龜造縷子膾其法用鯽魚肉鯉魚子以碧筒或菊苖爲首─老學庵筆記─遼相李儼作黃菊賦獻其主耶律洪基洪基作詩題其後以賜之云昨日得卿黃菊賦碎翦金英塡作句袖中猶覺有餘香冷落西風吹不去原─夷堅志─成都府學有神曰菊花仙相傳爲漢宮女諸生求名者往祈影響神必明告仙爲漢宮女蓋在漢宮飲菊花酒者或云成都府漢文翁石室壁間畫一婦人手持菊花前對一猴號菊花娘子大比之歲士人多乞夢頗有靈異亳社吉祥僧剎有僧誦華嚴大典忽一紫兔自至馴伏不去隨僧起坐聽經坐禪惟餐菊花飲淸泉僧呼菊道人─制用─仙經─重五日采白菊莖常服令頭不白九月九日取菊花末水服二錢治酒醉不醒臨飲服方寸匕令人不醉王子喬變白增年方用甘菊三月上寅日采苖曰玉英六月上寅日采葉曰容成九月上寅日采花曰金精十二月上寅日采根莖曰長生並陰漧百日等分成日合搗千杵爲末每酒服一錢匕蜜丸桐子大酒服七丸三百日身體輕潤一年髮白變黑二年齒落再生五年八十歲老人變爲兒童乘露摘取甘菊去枝梗用淨瓦礶下安白梅一二个放花朶至平口又加白梅將鹽鹵汁澆滿浸過花朶以石子壓之密封收藏至明年六七月取花一枝用淨水洗去鹽味同茶末入椀注熱滚湯則茶味愈淸而香藹絕勝伴茶收藏不若此法或用淨花拌糖霜搗成膏餅食亦甚淸雅或用甘菊曬漧密封收藏間取一撮如烹茶法烹之謂之菊湯暑月大能消渴每煮酒一瓶入甘菊五六朶封嚴久愈香淸花不可多多則味苦或旋采細看心內無虫者撚碎衝酒服亦妙聖惠方云九月九日取甘菊花曬榦爲末每糯米一斗蒸熟入花末五兩加細麫麯搜拌如常造酒法候熟澄淸收藏每服一二盞能治頭風頭旋暈醫工或知忌野菊而並不識甘菊往往求盆盎中殘朶而用之夫華盛者實衰開殘者气散是尙可以爲藥乎甘菊香烈𨿽能燥濕袪風亦能助火泄气宜酌而用之變白延年之說不可貪也以菊作枕者頭痛至不可救徳善譜有戒─增─花史千金方九月九日菊花末臨飲服方寸匕圭飲酒令人不醉鄭景龍續宋百家詩云本朝孫志舉有訪王主簿同泛菊茶詩云妍暖春風蕩物華初回午夢頗思茶難尋北苑浮香雪且就東籬擷嫩芽洪景嚴遵和弟景盧邁月臺詩云築臺結閣兩爭華便覺流涎滿麯車戶小難禁竹葉酒睡多湏借菊苖茶唐釋皎然有九日與陸處士羽飲茶詩云九日山僧院東籬菊也黃俗人多泛酒誰解助茶香陸放翁冬夜與溥庵主說川食詩何時一飽與子同更煎土茗浮甘菊人或有以菊花磨細入於茶中啜之者文保雍菊譜中有小甘菊詩莖細花黃葉又纖淸香濃烈味還甘袪風偏重山泉漬自古南陽有菊潭此詩得於陳元靚歲時廣記然所謂保雍之譜恨末之識也治地種菊之處湏在向陽髙原宜陰宜日風雨可到之所四傍設籬遮防圃內開作幾埂每埂置花幾缸缸之相去一尺五六寸僅容一人往來澆灌捕虫缸下用磚石砌起以便走水傍設一小所以藏各色器具待花開移賞之後收根原藏此圃庻根苖不失而闗防有地─儲種─花謝後卽翦去上簳止畱近根三五寸每缸插籌記認名色或於缸邊記號亦可翦處用泥封口移至向陽處曬之土白燥時將肥水澆一二次天將大雪用亂穰艸覆之以避凍損宜稀蓋不可過密密則苖黃又法以礱糠燒灰覆之可避寒气天日晴和用糞搪掗菊本四邊勿著根春苖自旺交立春糞卽少用有他處討來名花根接者明年花開必變卽以原花枝梗橫埋肥地中每節自然出苖收起近中簳者則花本不變可得眞種立春後天尙寒且不可輕動仍用艸防其本則新秧早發壯大至二月內冰雪半消方可撤去覆艸遇奇種宜於秋雨梅雨二時修下肥梗插在肥陰之地加意培養亦可傳種─種子─秋菊枯後將枯花堆放腴土上令略著土不必埋時以肥沃之明年春初自然出苖收種其花色多變或黃或白或紅紫更變至有變出人所不識名者甚爲奇絕─分秧─春分至谷雨節內看天气晴明地土滋潤將舊收花本四圍掘出總根輕輕擊開勿損苖芽根須擇肥苖單莖不拘根須多少如在原本上者湏近原本有節處分以其節中生根方旺也秧根多須而土中之莖黃白色者謂之老須少而純白者謂之嫩須老可分嫩不可分有禿白根者亦可種活但要去其根上浮起白翳一層以干潤土種之不可雨中分種令濕泥著根則花不茂土湏鉏松不可甚肥肥則籠菊頭而不發湏令淨去宿土恐有虫子之害其地比平地髙尺許每尺餘栽一株每穴加糞一杓搪掗如法方可搬秧植之四圍余土鋤爬壅根髙如饅頭樣令易防水菊根惡水水多必爛周圍畱深溝泄水但雨過不拘何月務將溝中水疎通流別處不分在地在盆卽以酵熟漧土壅根或用篾箍瓦作盆埋地令一半入土內使地气相接水不停積雨過便於上盆不傷根不泄元气大笑及佛頂禦愛黃至谷雨時以其枝插於肥地卽活至秋亦著花豫章菊多佳者問之園丁云每歲以上已前後數日分種失時則花少而葉多如不分置他處非惟叢不繁茂往往一根數幹一干之花各自別樣所以命名不同菊開過以茅艸裹之得春气則其舊年柯葉復靑漸長成樹但次年不著花第二年則接續著花仍不畏霜─登盆─立夏時菊苖長盛將上盆先數日不可澆灌令其堅老上盆則耐日色每起根上多帶土先將肥土倒松塡二三分於盆加濃糞一杓後搬菊秧植之再將前土塡滿亦如饅頭樣種後必隔一日早用河水澆之又要搭棚遮避日色遇雨露揭去如久雨將盆移檐下長髙尺許方可用肥仍以紅油細竹插傍用細防寛縛以防風雨摧折竹用油可避菊虎用防耐風日凡要菊盛花大更無別法只是十一月大小雪中分盆邊旺苖栽之如未發苖有靑葉頭白芽者種之遮霜雪要見日色開春花自盛─澆灌─初種時澆水後得大日色曬三四日候天色晴燥早晚用河蕩水澆一次澆時湏用盆緩緩澆透不透恐下邊土熱葉卽發黃天雨不必澆旣活長至六七寸長方將宿糞一杓水一桶和勻澆一次隔日又一次澆時湏在雨過後一日若晴久土燥不可澆肥亦不可澆在花根邊令根傷損先將缸內土四邊掘壅根上如髙阜樣肥灌四周低處量看枝葉緑色深翠卽止大約瘦者多澆肥者少澆否則令蕊籠閉靑葉勝交芒種節後黃梅久極易傷根大雨時行尢爲難看梅天但遇大雨一歇便澆湏少冷糞以扶植之否則無故自瘁若厭澆糞用糞泥於根邊周圍堆壅半寸再雨濕泥功倍於糞且不壞葉六七月內不可用糞用則枝葉皆蛀每晨用河水澆灌若有撏雞鵝毛水停積作冷淸或浸蠶沙淸水時常澆之尢妙尢湏蓄土以備封培其根復生其本益固自此以後不可澆肥芒種後如苖瘦者止用污泥水隔三五日一澆以天色晴雨爲則六月大暑中每早止用河水澆此月天熱糞燥用糞則傷菊此後至花蕊發如黃豆大方澆淸淡糞水一二次花將放時又澆肥一次則花開丰艶可觀此花大率惡水水多則有虫傷濕爛之患紫金鈴一種忌肥喜陰又不可見水宜大樹下陰處種之略見日影常令肥潤而已不可令中間頭長腦頭一起卽搯一段根下亂頭不可去待亂枝茂根瘦卽花盛此種及蜜芍藥金芍藥銀芍藥不宜見糞惟沃以污泥稀水紫綫盤不宜見肥金鈴一種絕妙極難活但置陰處多見水不見肥東籬品彚云澆花以噴壺噴之最良惜花─秋時有狂風驟雨每本再揀堅直籬竹綁定用莎艸從根縛二三節勿令揺動傷殘菊性畏熱湏傍髙籬大樹以避日色花開盛大不可置之日曬雨濯湏放陰處以待夜露天寒有霜移置屋下根縛紙條就盞引水使根長潤而不傷水則花久可觀葉秀可愛黃梅雨久花根浸爛花葉將萎卽防起翦去爛須止畱直根重插平濕土內如插花法旣可畱種亦可有花─防葉─養花易養葉難凡根有枯葉不可摘去去則气泄其葉自下而上逐漸黃矣根邊用碎瓦或花蓋密蓋防雨濺泥污葉或礱糠螺殻亦可葉有泥以淸水洗淨各月皆然澆糞澆水愼勿令著葉一著葉隨卽黃落欲葉靑茂時以韭汁澆根沙缸下用大磚墊髙缸底以走積雨則葉不損如此防之則枝葉翠茂淸晨葉帶露甚脆一觸則落一法以稻艸翦作尺許分開縛在四圍根上去根四五寸許周圍分撤如簔衣蓋泥亦是防葉一法四五月大雨腳葉易壞湏設棚遮蓋芟蕊長髙尺許芒種節中每枝逐葉上近漧處生出眼一一搯去此眼不搯便生附枝搯時切湏輕手左手防指拈梗右手指甲搯蕊勿猛摘猛放蓋菊葉甚脆略一觸卽墮矣至結蕊時每株頂心上畱一蕊余則剔去如蕊細用鍼挑其逐節間或先搯眼不盡至此時又結蕊亦盡去之隨加土平缸庶一枝之力盡歸一蕊開花尢大可徑三四寸惟甘菊寒菊獨梗而有千頭不可去立秋後不論枝長短並不可損蕊至黃豆大隔二三日澆肥一次則花大色濃至霜降花大發矣中有早晚不同開早者先移賞玩後開者又作一番其間不開放並零落者存之作本如欲蕊多至春苖尺許時掇去其顚數日則岐出兩枝又掇之每掇益岐至秋則一干所出數百千朶婆娑團圞如車蓋燻籠人力勤土又膏沃花亦爲之屢變菊之本性有易髙者醉西施之類是也有原低者紫芍藥之類是也欲其低摘正頭欲其髙摘傍頭庶無過不及之患─壓插五月梅雨時將摘下肥壯小枝長三五寸者齊節邊截取插入肥腴土內約寸半許以泥埋過節爲止以其節能出根故耳移置陰處或用箔簟遮防令不見日頻以水澆間用肥水待至盈尺略見日影至中秋不必遮藏與種菊同開但花略小耳可移盆中置幾上淸玩插大芋頭內埋土中亦佳此根收起來年發苖更旺凡菊開花時有苖頭近梗搯下以污泥豬糞釀肥下花苖頭在內上蓋松泥此苖卽活冬間分得芽頭湏用豬糞釀泥種之凡壅花以頭垢不生莠虫欲其淨則澆壅捨肥糞而用河泥紫金鈴及蜜芍藥紫牡丹白牡丹秋牡丹金寶相銀寶相紫寶相金邊紫鈴難栽宜多插─栽接─四月間梅雨時將賤菊本幹肥大者截去苗頭近根止畱數寸將他色菊苗頭截下以利刀披削如鴨嘴樣將前去苖頭本上以利刀劈開僅可容苗頭削枝插落卽用麻綫縛定以污泥塗之再以紙篛包裹至活方去則一本可容三色且至深秋接頭長完無痕可見─釀土─種菊土力最要埴壤黃壤赤壤爲上沙壤磧壤黑壤次之俱在每歲秋冬擇髙阜肥地將土挑起潑以濃糞篩過雜以雞鵝糞壤令肥用艸薦蓋之勿令泄气正二月內再酵數次至分菊時仍以細篩篩過用蚌殻搬入盆內五六寸許栽菊遇雨過根露覆以肥土可收雨澤不使根爛菊喜新土大率每年換土分種若舊土恐力不厚花發瘦小初種土培十分之四至黃梅前三二日再培土三分雨後淋去再宜封培至蕊發如菉豆大搯後又培土二分以時消息又一法以肥松土用細篩篩入甑蒸二三沸取起倒出曬漧入盆植菊能殺虫無侵蝕之患─蓄水─蓄水之法花傍四角設四缸一蓄糞水一蓄污肥水二蓄河水雨水澆花河水雨水爲上洗鮮肉退雞鵝毛水繅絲湯俱佳釀雞鵝毛水法用缸盛貯投韭菜一把或枇杷核則毛盡爛一云先時以死蟹釀水澆花不生莠虫又能肥花用糞各有次序一次糞二水八越半旬第二次糞三水七再越半月第三次糞水相半又越半旬第四次糞七水三第五次全糞可也救花大肥用野芥菜子滿缸下之以減其力臘月內掘地埋缸積濃糞上蓋板塡土密固至春渣滓融化止存淸水名曰金汁五六月菊黃萎用此澆之足以回生且開花肥潤─捕虫─初種時長至五六寸卽有黒小地蠶嚙根早晚宜看除之又生一種細虫穿葉惟見白頭縈廻可用鍼刺死之立夏至小滿四五月中防麻雀折枝作窠雨過後或生靑寸白虫食腦葉或生如虱黒莠虫以指彈梗去之時常湏看芒種後四五月時有黒殻虫似螢火肚下黃色尾上二鉗名曰菊牛又名菊虎或淸晨或將暮或雨過晴時忽來傷葉可疾尋殺之此虫飛極快遲則不及若花頭垂軟卽看四圍鉗處用指甲摘去過傷處一二寸免致傷此一本此虫一嚙卽生子梗上變作蛀虫從損處劈開中有小虫可撚殺之黃梅雨中濕熱時葉底生虫名象幹虫靑色如蠶食葉上半月在葉根之上干下半月在葉根之下幹破幹取之旋以紙撚縛住常以水潤之花亦無恙至六七月雨過時又生細細靑綿虫食頭此虫極難尋見可先看葉下有虫糞如沙泥卽虫生處覓去之髙僅三尺許摘苗之後小暑至秋分時常要看節邊蛀孔有虫在內用鍼或鐵綫插入孔上半月向上搜下半月向下搜虫死卽好枝上生蠏虫用桐油圍根上虫自死癃頭者曰菊蟻以鱉甲置旁引出棄之瘠枝者曰黑蚰以麻裹筋頭輕捋去之無故葉黃色憔悴土內必有蠐螬或蚯蚓食根可用鐵鉤防開根下土泥尋虫殺之或以石灰水灌過以河水解之喜蛛侵腦當去其絲又防節眼內生虫亦以鐵絲搜殺之蕊將發頭或蕊腦已發上生黑靑莠虫可用棕刷拂去間用茅灰摻虫或以魚鮏水灑之或將洗鮮魚水或死蟹水灑之葉上或種韭薤蔥蒜於菊根傍皆去虫法也常要除去蜒蚰則苗葉可免傷害菊無染色藍墨二色傳有染法湏先多種一捧雪銀芍藥月下白三種花蕊將開用金墨研濃下油一二防或和以乳汁用牙刷濺墨剉入蕊心待露過夜次早又染凡三四徧則花墨色藍用新收靑綿夜至露中濕次早絞綿色水滴蕊中心開時花作藍色一法用磠砂一二釐入水用五色顏料俱可染花極易入瓣但花不耐久卽便凋萎眞賞者不取或於九月收霜貯瓶埋之土中菊有含蕊調色防之透變各色或取黃白二色各披半邊用麻紥合所開花朶半白半黃如欲催花於大蕊時罩龍眼殻先於隔夜澆硫黃水次早去殻花卽大開依法畱之可至春初馬糞釀水亦可─花忌─忌燥寒燥熱天色忌大風大雨烈日忌四圍髙墻忌地勢污下忌貪多助長如用礶口硫黃馬勃催放藥物之類忌孤髙無傍枝忌四面一齊似燈籠樣忌圈縛盤結忌麝臍觸犯

【附錄】繡綫菊

增─史鑄菊譜─繡綫菊厭艸花是也花頭碎紫成簇而生心中吐出素縷如綫之大自夏至秋有之俗呼爲厭艸花或云若人帶此花賭則獲其勝故名之古有厭勝法也

【附錄】藍菊

原─藍菊花單薄而小其萼黃

【附錄】防鸞菊

原─防鸞菊一名鴛鴦菊卽烏啄苗花開甚多每朶頭若僧帽拆此帽內露防鸞並首形似無二外分二翼一尾春分根種

【附錄】丈菊

原─丈菊一名西番菊一名迎陽花莖長丈餘幹堅麤如竹葉類蔴多直生𨿽有傍枝只生一花大如盤盂單瓣色黃心皆作窠如蜂房狀至秋漸紫黑而堅取其子種之甚易生花有毒能墮胎

【附錄】七月菊

原─七月菊外夾瓣中鑲瓣突起如紫薇花色如茄花徑寸有半厚寸餘其葉似五月翠菊六七月花一株不過數朶髙僅一二尺

【附錄】翠菊

原─翠菊一名佛螺一名夏佛頂蓓蕾重附層疊似海石橊花其花外夾瓣翠而紫中鈴萼而黃徑寸有半開於四五月每雨後及晡時光麗如翠羽開最久葉靑而澤似馬蘭香甚亞深莖毛而紅株幹肥勁髙可二三尺八月種子

禦定佩文齋廣羣芳譜卷五十一

欽定四庫全書

禦定佩文齋廣羣芳譜卷五十二

花譜

雞冠

增─花史─雞冠花俗名波羅奢花─碧雞漫志─吳蜀雞冠有一種小者髙不過五六寸目曰後庭花─原─有掃帚雞冠有扇面雞冠有纓絡雞冠有深紫淺紅純白淺黃四色又有一朶而紫黃各半名鴛鴦雞冠又有紫白粉紅三色一朶者又有一種五色者最矮名壽星雞冠扇面者以矮爲佳帚樣者以髙爲趣今處處有之三月生苗入夏髙者五六尺矮者才數寸其葉靑柔頗似白莧菜而窄有赤脈紅者莖赤黃者白者莖靑白或圓或扁有筋起六七月莖端開花穂圓長而尖者如靑箱之穂扁捲而平者如雄鷄之冠花大有圍一二尺者層層疊捲可愛穂有小筒子在其中黒細光滑與莧實無異花最耐久霜後始蔫苗花子气味俱同甘寒無毒主治

瘡痔及血病止腸風瀉血赤白痢崩中帶下分赤白用子入藥湏炒

彚考─原─楓牕小牘─雞冠花汴京謂之洗手花中元節前皃童唱賣以供祖先─增─花經─雞冠八品二命─花木考─蘇黃門詠雞冠花詩後庭花艸盛憐汝系興亡世遂以雞冠爲玉樹後庭花不知世說諸書有蒹葭倚玉樹語杜少陵飲中八仙歌復有皎如玉樹臨風前之句玉樹一種防非艸本或又謂花經所載別有後庭豈花名後庭而以玉樹嘉之耶且宋元以來或以爲山礬或以爲瑒花楊用修王敬美復以爲丁香梔子雞冠之說何可盡信也─原─花史─解縉嘗侍上側上命賦雞冠花詩縉曰雞冠本是胭脂染上忽從袖中出白雞冠云是白者縉應聲曰今日如何淺淡妝只爲五更貪報曉至今戴卻滿頭霜

集藻─賦─增─明仲道雞冠花賦並序─百卉以雨露爲生檐下則雨露減矣乃雨露減者霜霰亦減當艸枯木落之時此花反得因檐下而晚盛嗚呼嗇扵此者丰扵彼造化生物之盈虧固如是其難料也人柰何以目前之菀枯定將來之榮落邪因作賦以紀之聿觀桃李艷春荷蕖吐夏秋桂霜迎冬梅雪迓夢艸開晨睡蓮閉夜旣至而芬芳蘂欲敷而莫假爰有一蘤在欄之下鸂爲羣鴨鳬作亞丹同鶴頂冠非鶡野狀毰毸而不飛類翰音而實啞乃生長扵階除托根株扵檐廈日光射兮無多雨露霏兮亦寡方其炎蒸甫歇金風乍颸羣株采爛焉盈枝爾乃痩梗寒條較芙蓉而更寂疎根朗葉對籬菊其多思似班姬退處夫長門如薴蘿幽閉乎西施迨夫靑霜降兮木落白露瀼兮艸萎眾卉兮凋謝爾獨映乎條枚涼飇凜凓兮摧之不能摧風霰飄零兮欺之不可欺爾扵是彊項獨發傲骨生姿朱紫奮采黃白爭奇瓣如扇而半疊子似綴而分披露盤擎兮五色仙掌揺兮九疑胡前者之偃蹇而後者之陸離余仰而思俯而惟識造物之有定理豈苦樂而無等夷然則前之偃蹇也如寧戚之扣角如百里奚之炊扅又如蘓武之吞氊臥雪王章之涕泣牛衣後之陸離也如唐且華顚而爲秦相呂尙皓首而作周師更如張蒼七十而稱漢佐王祥六十八而遇晉知先者未必爲幸後者不足云遅苦者乃所醸樂樂者適足增癡物有循環之數人無長盛之時玆一微卉兮且然豈榮枯禍福兮而造化乃有所私

五言古詩─原─宋梅堯臣雞冠─神農記百卉五色異甘酸乃有秋花實全如雞幘丹籠煙何聳聳露更團團取譬可無意得名殊足觀逼眞歸造化任巧卽雕剜赤玉書畱魏丹砂句誦韓誠能因物比誰謂入時難有客驅辭頴臨風運筆端嘗嗟古吟闕毎惜此芳殘揣情苦精妙繼音慚未安─增─孔平仲雞冠─我初種雞冠其小乃毫芒曽未得防時忽已過我長根株旣猥大枝葉亦開張吐花淩朝曦生意殊未央陰風自西來慘淡驅淸霜一夜忽變故葉萎花已黃當此繁盛時爲爾償壺觴及今乃腐艸好翫安可常呼童盡翦防時恐踐蹋傷庭除稍曠濶耳目加淸涼竹枝久蔽迥立獨蒼蒼─原─無名氏雞冠─秋至天地閉百芳變枯艸愛爾得雄名宛然出陳寶未甘階墀陋肯與時節老赤玉刻縝栗丹芝謝雕槁鮮鮮云葉捲粲粲鳬翁好由來名實副何必榮華早君看先春花浮浪難自保─增─元郝經雞冠─夷則播新律卉木協秋綰結流火余的皪金天宿峩峩列庭除摘摘儼雄秀炎帝朝火官絳幘軒宇宙植立竟不拜離披擁靑袖奕葉初類莧吐心漸如豆脈絡引絲起一片珊瑚痩云芝茁紅腴紫茵捲翠脰碎顆蹙丹砂肉綻殷血透怒割赤龍耳勁磔還亂糅麻葉薄且聳山字缺乃覆查牙欲成角擁腫下連咮生全余小穂展盡帶殘皺昂藏偃膺髙突兀出羣驟還將早霞映欲向朝日雊月露終夜棲風雨防回鬭再礪復自止交退誰與救區區閒艸花象物與接搆弭兵日觀戰亦是自貽咎垂簾且相忘髙枕臥淸晝

七言律詩─增─宋歐陽澈和世弼雞冠花─芳名從古號雞冠赭醒然卻一般不語宋牕何足賣難通圅谷漫勞防倚風縱有如丹頂遇敵應無似錦翰空費栽培污庭砌到頭不若植芝蘭─原─明何棟如詠雞冠花─日下飛來孰可儔雲中養就气偏柔懶施金距當雄敵爲戴霞冠慕逺逰獨立莓苔閒伴鶴卑棲蘋藻靜羣鷗何如化作幽人夢嗁破三湘萬古愁

五言絕句─增─宋範成大題張希賢畫雞冠─號名極形似摹冩與眞逼聊以畫滑稽慰我秋園寂

七言絕句─原─唐羅鄴雞冠花─一枝濃艶對秋光露滴風揺倚砌旁曉景乍防何處似謝家新染紫羅嚢─宋孔平仲種花口號幽居裝景要多般帶雨移花便得看禁柰久長顏色好繞堦更使種雞冠─王令白雞冠─如飛如舞對瑤臺一頂春云若翦裁誰教移根蓂莢畔玉雞知應太平來趙企詠雞冠花─秋光及物眼猶迷著葉婆娑擬碧雞精采十分佯欲動五更只欠一聲嗁─楊萬里雞冠花─出墻那得丈髙雞只露紅冠隔錦衣卻是吳兒工料事防稽眞个不能嗁陳倉金碧夜防斜一隻今棲紀渻家別有飛來矮人國化成玉樹後庭花錢熙雞冠花─亭亭髙出竹籬間露滴風吹血未幹學得京城梳洗樣舊羅包卻緑雲鬟─趙山臺雞冠花─木雞不與眾雞同曽逐旌陽上碧空學得仙家餐玉法至今木血不能紅─楊防齋雞冠花─擢擢髙花血染猩卻憐金距起閒爭宋家下宜栽此莫問臨風不解鳴─增─元姚文奐題畫雞冠花─何處一聲天下白霜華晚拂絳雲冠五陵鬭罷歸來後獨立秋亭血未幹

詩散句─原─宋百氏集─雨餘疑飲啄風動欲飛鳴對立如期鬭初開若欲飛─增明沈周─髙冠紅突兀獨立似晨雞─原─宋黃庭堅─紫冠黃細网絲窠蝶繞蜂圍柰晚何─楊萬里─有時風動頭相倚似向階前欲鬭時─郭應祥─而風吹得一枝生昻首風前不飛去

別錄─原─種植─淸明下種喜肥地用簸箕扇子撒種則成大片髙者宜以竹木架定庶遇風雨不摧折卷曲

水仙

增─長物志─水仙六朝人呼爲雅蒜─南陽詩注─此花外白中黃莖幹虛通如蔥本生武當山谷間土人謂之天蔥─原─水仙叢生下濕地根似蒜頭外有薄赤皮冬生葉如萱艸色緑而厚春初扵葉中抽一莖莖頭開花數朶大如簪頭色白圓如酒杯上有五尖中承黃心宛然盞樣故有金盞銀臺之名【見洛陽花木記】其花瑩韻其香淸幽一種千葉者花片捲皺下輕黃上淡白不作杯狀世人重之指爲眞水仙一云單瓣者名水仙千瓣者名玉玲瓏【本艸云蓋一物二種耳學圃余疏云以單葉者爲貴出嘉定短葉髙花最佳種也】亦有紅花者此花不可缺水故名水仙根味苦微辛寒滑無毒治癰腫及魚骨鯁花作香澤塗身理髮去風气

彚考─增─三餘帖─和气旁薄陰陽得理則配元榮扵庭配元卽今水仙花也一名儷蘭一曰女星散爲配元─內觀日疏─姚姥住長離橋十一月夜半大寒夢觀星墜扵地化爲水仙花一叢甚香美摘食之覺而產一女長而令淑有文因以名焉觀星卽女史在天柱下故迄今水仙花名女史花又名姚女花─集異記─薛防河東人幼時扵窓櫺內窺見一女子素服珠履獨步中庭嘆曰良人防學艱扵防面對此風景能無悵然扵袖中出畫蘭卷子對之微笑復涙下吟詩其音細亮聞有人聲遂隱扵水仙花下忽一男子從叢蘭中出曰娘子久離必應相念阻扵跬步不啻萬里亦歌詩二篇歌已仍入叢蘭中防苦心彊記驚訝久之自此文藻異常一時誦謂二花爲夫婦花─原─淸冷傳─湯夷華陰人服水仙八石爲水仙是名河伯─增─三柳軒雜識─水仙爲雅客─學圃余疏─水仙宜置瓶中前接蠟梅後接江梅眞嵗寒友也─瓶史─水仙神骨淸絕織女之梁玉淸也─瓶花譜水仙一品九命─原─花史─謝公夢一仙女畀水仙花一束明日生謝夫人長而聰慧能吟詠唐元宗賜虢國夫人紅水仙十二盆盆皆金玉七寶所造宋楊仲囦自蕭山致水仙一二百本極盛乃以兩古銅洗萟之學洛神賦體作水仙花賦

集藻─賦─增─宋髙似孫水仙花前賦有序─水仙花非花也幽楚窈脫去埃滓全如近湘君湘夫人離騷大夫與宋玉諸人世無能道花之淸明者輙見乎辭天以一而生神坎以習而成元渫衝奧以致潤抱孤貞以成妍禹何知以能海羲何神而開幹際壑炁之無畔壯英心之自仙悲莫悲乎巫咸之鄕哀莫哀乎原胥之淵迅英挺以如濯肯徘徊而自憐至若鮫館截綃而凝霜貝庭含璣而媚川蒼茫乎三島之接霧杳乎十洲之滙天雲雨閒霽水空澄鮮一色如磨萬波不顚亦有帝女兮泣竹湘君兮鼓弦神妃兮解佩冰夷兮扣舷是皆凝姿約素挺粹含娟以婉自將以淑相宣芳以气屬妙以辭傳指北渚以將下薄西津而驟旋或搴芳若或采佳荃有蘭可餐有蘋可搴扵是樂極忘歸塵空失蠲萬慮俱泯餘情獨筌扣冰娥以勺尠訪瑤母而潔挹水星以請命托神只而垂甄已矣乎超萬刼以自蛻麗一徽而獨涓懷琬琰以成潔抱雪霜以爲堅參至道以不死秉至精而長年是蓋苞水徳之靈長合五行之自然者乎水仙花後賦有序─余旣作前水仙賦疑不足以渫余之情者乃依稀洛神賦爲後辭尙庶防乎余從太史防覽山川泛瀟汨下澧沅摩嶷云息梧煙嵗莫天寒僕痡車顚爾乃釋鑣乎茝涯進秣乎芝防周旋乎荊滸騁望乎湘淵扵是神疑目駭心離意惻卽之戃怳適焉髣髴覩一羙人扵水之側乃拊從者而訊之曰汝有識扵彼者乎彼何人者甚閒且潔也從者進曰僕聞玆水之靈曰湘夫人然則太史公之所遇其或是乎其形維何僕願知之餘告之曰其狀也皓如鷗輕朗如鵠停瑩浸玉潔秀含蘭馨淸明兮如閬風之翦雪皎淨兮如瑤池之宿月其始來也炯然層冰出蛟壑其徐進也粲然淸霜宿瓊枝沈詳弗矜燕婉中度不穠不纖非怨非訴美色含光輕姿約素瓌容雅態芳澤不污素質窈裊流暉防娟抱徳貞亮吐心芳蠲婉婳幽靜志防神閒柔扵修辭旣丰且鮮飭躬被服稽圖合章峨五采之英珥兮錯九芝之明璫舞碧霓之修帶兮妥英云之輕裝顏有鏈而如灼體非薫而彌香沐姱容之練練乘淸气之徜徉扵是舒懷肆逸且娛且顰羽蓋醫映翠旄繽紛軃金揺之欲墮兮玩晴洲之靑蘋余衷耽其靜孌兮黯澹蕩而馳神媒不靈扵締歡兮托湘波以通勤暢中靈之胥悟兮捐余璫扵水濱懿玉儀之靜荘允約矩而應規輕瑤華而不禦兮指二南而揚詩謂皎日之可鑑兮非暗室之自欺數解佩之夙遇兮風嫋嫋而凝思志貞介而言妙兮誓守禮以將之於是靈修竦然嬿婉徘徊拊孤影以欲翥心將飛而仍回褰蓀幬之芳烈燕芷房之玫瑰感幽志之淒激兮喟揚音而彌哀爾乃眾眞縹渺並防嘯侶或濟西澨或臨北渚或采幽蘅或茹芳杜約洛川之神妃防巫陰之奇女淸莫淸乎姮棲愁莫愁乎牛渚媠輕裾之裔裔泠淸飇而云舉體迅飛鴻俶若輕雲流睇橫波餘芳氤氳其度有則不顚不危優柔靡忒必兢必只溫乎如玉分陸離精采相授羌余其悲扵是川後斂飇冰夷卻濤龍伯獻珠鮫人貢綃躍三虯以指塗蕤蒼芝而夾禦防螭帖其馴乘儼華斿之布濩鴛鴦嘯而先驅翡翠翼而齊騖扵是趨彭蠡過洞庭洗月轂飛星軿流淸聲而吐奇誦坤乾之大經畫三靈而不汨潛一意而長醒恍揚袂以如失雪微汍而霑纓拊佳期之不來日冉冉而西徵夐微素之孰寄誰其將餘英瓊揚淸波而微注指潛淵而自驚恍精采之相授迄難陳其餘情扵是防倦思歸路異神畱遺思杳寤寐好逑蹇悠悠而何之指寒川而薄憩蘭菲菲而襲余睇碧雲而揺曳信心防而神交豈綢繆之未契竦僕夫之儆余命速駕乎蘭枻其毋惑扵所悅當陳古而爲之制─元任士林水仙花賦─眇伊人之蟬蛻兮宅淸泠以爲扉越蓬隔弱窅不知其防千里兮跂余望之忽軒窓之翠碧兮見此綽約之芳姿曳靑蔥之華裾兮倚玉薤之披披逍遙淸霜之夕徘徊明月之辰佩乞碧霞衣紉緑云金杯盥雨玉盤承津和注淳斟酌天均扵時庭空人靜萬竅不作聲沈步虛之歌奏杳鈞天之樂江妃具俎以進羞海若充賔而酬酢持杜觶而未揚想堂中之歡樂余亦洗醆更酌接芳蕤而爲客縱歌頽然不知天河之旣落明姚綬水仙花賦─伊昔涪翁夙罹謫逐行邁阻修浮水奔陸方歸與以息駕乃燕坐扵蔀屋惟是屋也依髙山臨大江影薄髙云聲飛怒瀧敞宇衡門洞乎八窓式遣懷扵吟嘯忽有都乎神娏爾乃乍近乍遙水面微步羅韤生塵綃裳沾露腰纖弱蘭唇冶樊素匪揚桂旗匪蹋神魚遽引遽卻或疾或徐袖翩翻兮婉娩帶繚繞兮紓舒悵數年之獨往鄙良夜以鰥居矯望延佇掠盻躊躇泛若防梗浮猶馮虛乃若貼金蓮扵玉趾眷玆樂胥扵焉邇止瑪瑙坡荒仙王祠圯睇梅兄扵嶺頭懷礬弟扵澗涘進左右而諗之曰水上步月彼其仙邪惟素質不禦鉛華中有金蕤輕臂紗衝斥暮雨揮霍朝霞爾或見之而豈吾之過誇邪左右屏息對曰彼之來斯誠類仙子馨香芬芳容光旖旎其綽約也儼藐姑之神其聫娟也齊洛川之子初𨿽瞻馳終莫摹擬是則主人之所見僕輩之所跂者也扵是之時涪翁啞然而作聲彼人泯然而無迹江風惟淸江月自白倀倀何之翳翳寢息晨興向明躑躅扵庭忽幽花之托根依后土以降靈胡然生之大痩嵗晏流形宋玉招魂之賦莊周夢蝶之經翁遄作詩調同金石有頃比夕載驗厥迹無被花之懊惱出門一笑而橫大江之空碧

五言古詩─增─宋陳與義詠水仙花五韻─仙人緗色裘縞衣以裼之靑幌紛委地獨立春風時吹香洞庭暖防影淸晝遅寂寂籬落陰亭亭與予期誰知園中客能賦防眞詩─朱子賦水仙花─隆冬凋百卉江梅厲孤芳如何蓬艾底亦有春風香紛敷翠羽帔溫靘白玉相黃冠表獨立淡然水仙裝弱植愧蘭蓀髙標摧冰霜湘君謝遺褋漢水羞捐璫嗟彼世俗人欲火焚腸徒知慕佳冶詎識懷貞剛淒涼柏舟誓惻愴終風章卓哉有遺烈千載不可忘─陳傅良水仙花─江梅丈人行嵗寒固天姿蠟梅微著色標致亦背時胡然此柔嘉支本僅自持廼以平地尺气與松篁夷粹然金玉相承以翠羽儀獨立萬槁中冰膠雪垂垂水仙誰彊名相宜未相知刻畫近脂粉而況山谷詩吾聞抱太和未易形似窺當其自英華造物且霽威平生恨剛褊未老齒髮衰掇花寘膽瓶吾今得吾師─許仲企水仙花─定州紅花甆塊石藝靈苗芳苞茁水仙厥名爲玉霄適從閩越來緑綬擁翠條十花冒其顚一一振鷺翹粉蕤間黃白淸香從風飄回首天臺山更識膽瓶蕉

七言古詩─原─宋黃庭堅王充道送水仙花五十枝─淩波仙子生塵襪水上盈盈步微月是誰招此斷腸魂種作寒花寄愁絕含香體素欲傾城山礬是弟梅是兄坐對眞成被花惱出門一笑大江橫

五言律詩─增─元錢選水仙花圖─帝子不沈湘亭亭絕世妝曉煙橫薄袂秋瀬韻明璫洛浦應求友姚家合譲王殷勤歸水部雅意在分香

七言律詩─增─宋韓維謝到水仙二本─黃中秀外榦虛通乃喜嘉名近帝聰密葉暗傳深夜露殘花猶及早春風拒霜已失芙蓉艶出水難畱菡蓞紅多謝使君憐寂寞許教綽約伴山翁─楊萬里詠千葉水仙花並序─世以水仙爲金盞銀臺蓋單葉者其中有一酒盞深黃而金色至千葉水仙其中花片捲皺宻蹙一片之中下輕黃而上淡白如染一截者與酒杯之狀殊不相似安得以舊日俗名辱之要之單葉者當命以舊名而千葉者乃眞水仙云薤葉蔥根兩不差重蕤風味獨淸嘉薄揉肪玉圍金鈿細染鵞黃剰素紗臺琖原非千葉種丰容要是小蓮花向來山谷相看日知是他家是當家─水仙花─生來弱體不禁風匹似蘋花較小豊腦子醲燻眾香國江妃寒損水晶宮銀臺金盞談何俗礬弟梅兄品未公寄語金華老仙伯淩波仙子更淩空─原─劉克荘水仙花─嵗華揺落物蕭然一種淸風絕可憐不許淤泥侵皓素全慿風露發幽妍騷防灑落沈湘客玉色依稀捉月仙卻笑浩翁太脂粉誤將髙雅匹嬋娟─增─元仇逺題趙子固水墨雙鉤水仙捲─冰薄沙昬短艸枯采香人逺隔湘湖誰畱夜月羣仙佩絕勝秋風九畹圖白粲銅盤傾沆瀣靑明寶玦碎珊瑚卻憐不得同蘭蕙一識淸醒楚大夫─鄧文原題趙子固水墨雙鉤水仙捲─仙子淩波佩陸離文魚先乘殿馮夷積冰斵雪揚靈夜鼓瑟吹竽防舞時海上瑤池春不斷人間金盌事堪疑天寒日暮花無語淸淺蓬萊當問誰─原─明屠隆詠水仙花娟娟湘洛淨如羅幻出芳防儼素娥夜靜有人來鼓瑟月明何處去淩波蕭疎冷艶冰綃薄綽約風鬟露气多直是靈根堪度世妖容知不傍池荷─梁辰魚詠水仙花─幽修開處月微茫秋水凝神黯淡妝繞砌霧濃空見影隔簾風細但聞香瑤壇夜靜黃冠濕小洞秋深玉佩涼一叚淩波堪畫處至今詞賦憶陳王

五言絕句─增─宋楊萬里水仙花─韻絕香仍絕花淸月未淸天仙不行地且借水爲名開處誰爲伴蕭然不可鄰雪宮孤弄影水殿四無人─原─明於若瀛詠水仙─水花垂弱蔕嫋嫋緑雲輕自足壓羣卉誰言梅是兄─增王谷祥水仙花─仙卉發璚英娟娟不染塵月明江上望疑是弄珠人瑤環月下鳴翠帶風中舉胡然洛浦神胡然漢濵女─陳淳水仙─玉面嬋娟小檀心馥鬱多盈盈仙骨在端欲去淩波荒圃淑气回寒柯發光澤下有白玉花玲瓏映深碧

七言絕句─

禦制見案頭水仙花偶作二首─翠帔緗冠白玉珈淸姿終不污泥沙騷人空自吟芳芷未識淩波第一花冰雪爲肌玉錬顏亭亭如立藐姑山羣花只在軒外那得移來几案間

增─宋陳搏詠水仙花─湘君遺恨付云來𨿽墮塵埃不染埃疑是漢家徳殿金芝相伴玉芝開─劉攽水仙花

早扵桃李晚扵梅冰雪肌膚姑射來明月寒霜中夜靜素娥靑女共徘徊─黃庭堅共郡送水仙花並二大本折送東園粟玉花並移香本到寒家何時持上玉宸殿乞與官梅定等差─劉邦直送水仙花─得水能仙天與奇寒香寂寞動冰肌仙風道骨今誰有淡掃蛾眉篸一枝錢塘昔聞水仙廟荊州今見水仙花暗香靚色撩詩句宜在林逋處士家─次韻中玉水仙花二首─借水開花自一奇水沈爲骨玉爲肌暗香已壓荼防倒只此寒梅無好枝泥已作白蓮藕糞壌能開黃玉花可惜國香天不管隨緣流落野人家─張耒賦水仙花─宮樣鵞黃緑帶垂中州未省見仙姿只疑湘水綃機女來伴淸秋宋玉悲─範成大次韻龔養正送水仙花─色界香塵付八還正觀不起況邪觀花前猶有詩情在還作淩波步月看─楊萬里水仙花─江妃虛卻蘂珠宮銀漢仙人謫此中偶趁月明波上戲一身冰雪舞東風額間拂煞禦袍黃衣上偸將月姊香待倩春風作媒妁西湖嫁與水仙王─張孝祥和人詠水仙花二首─瘴土風煙那有此只疑姑射是前身仙風道骨難消得付與霜臺衣繡人淨色只應撩處士國香今不落民家江城望防春消息故遣詩人詠此花─朱子用子服韻謝水仙花─水中仙子來何處翠袖黃冠白玉英報道幽人被渠惱著詩送與老難兄─姜特立水仙─六出玉盤金屈巵靑瑤叢裏出花枝淸香自信髙羣品故與江梅相並時─徐似道水仙花二首─天然初不事鉛華此是無塵有韻花翠帶詎容縈俗客金杯只合勸詩家林下淸風自一家稍親梅竹近蘭芽只緣羞與凡花伍移植名園不肯花─防寒巖水仙花二首─金玉其相一兩花遐心空爲爾興嗟山礬不用來修敬只許江梅共一家黃琮白璧綴幽花珍重髙人爲嘆嗟織女橫河溪月墮杯盤狼籍水仙家─來氏水仙花二首─瑤池來宴老仙家醉倒風流萼緑華白玉防笄金暈頂幻成癡絕女兒花花盟平日不曾寒六月曝根髙處安待得秋殘親手種萬姬圍繞雪中看─元張伯淳題趙子固水仙圖裙長帶裊寒偏耐玉質金相宻更奇見畫如花花似畫西興渡口晚晴時─陳旅題水仙花圖─莫信陳王賦洛神淩波那得更生塵水香露影空淸處畱得當年解佩人─袁士元水仙─醉欄月落金杯側舞倦風翻翠袖長相對了無塵俗態麻姑曽約過潯陽─姚文奐題虞瑞巖描水仙花─離思如雲賦洛神花容婀娜玉生春淩波韈冷香防逺環佩珊月色新─原─倪瓉水仙花─曉夢盈盈湘水春翠虯白鳯照江濵香防莫逐冷風散擬學黃初賦洛神─增─丁鶴年水仙花二首─湘云冉冉月依依翠袖霓裳作隊歸怪底香風吹不防水晶宮裏宴江妃影娥池上曉涼多羅襪生塵水不波一夜碧雲凝作夢醒來無柰月明何─明李東陽題水仙─澹墨輕和玉露香水中仙子素衣裳風鬟霧髩無纒束不是人間富貴妝─原─文徴眀水仙─羅帶無風翠自流晚寒微軃玉搔頭九疑不見蒼梧逺憐取湘江一片愁─增─杜大中水仙二首─玉貎盈盈翠帶輕淩波微步不生塵風流誰是陳思客想象當年洛水人靈雨蒙蒙幻態輕驚魂想象逝懷傾願將玉佩遙相逐脫骨逍遙水上人張新水仙花─玉質金相翠帶圍霜華月色共輝輝江妃方欲淩波去漢女初從解佩歸─孫齊之水仙花─碧江香和楚雲飛銷盡冰心粉色微乍向月中看素影卻疑波上步靈妃─鐘惺暮春水仙花─偶向殘冬遇洛神孤情只道立先春今從九月過三月疑是前身與後身物值同時妒亦宜梅花今見子離離相逢洞口千紅裏素影當前君不知萬花如焰柳如煙常恐冰綃畏不前曽在水邊衣不濕可知入火不能然毎笑梅花太畏喧一身自許歷寒溫春風特念冰霜後邀與春花共慰存

詩散句─原─宋僧船窻─如聞交佩解疑是洛妃來朔吹欺羅袖朝霜滋玉臺─徐致中─薤葉秀且聳蘭香細而幽─林洪─翠帶拖云舞金巵照雪斟─增─鄭淸之─玉昆相

倚帶仙風壁立春前萬卉空─錢勰─碧玉簪長生洞府黃金杯重壓銀臺─僧北澗─華裾冉冉低香綬柔玉稜稜襯嫩金─原─徐似道─曉風洛浦淩波際夜月江臯解佩時

詞─增─宋趙溍長相思─金璞明玉璞明小小杯柈翠袖擎滿將春色盛仙佩鳴玉佩鳴雪月花中過洞庭此時人獨淸─原─盧祖臯卜算子─佩解洛波遙冷湘江渺月底盈盈誤不歸獨立風塵表窗綺防幽妍瓶玉扶輕裊到後知誰語素心寂寂山寒峭─增─謝薖菩薩蠻相思一夜庭花發窗前忽誤生塵襪曉起艶寒妝雪肌生暗香佳人纖手摘手與花同色插鬢有誰宜除非潘玉兒─原─髙觀國菩薩蠻─云嬌雪妒羞相倚淩波共酌春風醉的皪玉壺寒肯教金琖單只疑防蝶夢翠袖和香擁香外有鴛鴦風流煙水鄕─增─無名氏菩薩蠻─人人盡道黃葵淡儂家解說黃葵艶可喜萬般宜不勞朱粉施摘承金盞酒勸爾千春壽擎作女眞冠試伊嬌面看─又─髙梧葉下秋光晚珍叢花出黃金盞還似去年時傍欄三兩枝人情湏耐久花面長依舊莫學蜜蜂兒等閒悠颺飛─原─曾惇朝中措─幽芳獨秀在山林不怕曉寒侵應笑錢塘蘓小語嬌終帶吳音乘槎歸去雲濤萬頃誰是知心寫向生綃屏上蕭然伴我寒衾─又─緑華居處云深不受一塵侵細看宜州新句平生才是知音淩波一去平生夢防誰最闗心惟有靑天碧海知渠夜夜孤衾─增─無名氏偸聲木蘭花景陽樓上鐘聲曉半面嗁妝勻未了殘月紛紛斜影幽香暗防防玉顏應在昭陽殿卻向前村深夜見冰雪肌膚還有斑斑雪防無─南歌子─翠袖燻龍腦烏雲映玉臺春蔥一簇屬金杯曽記西樓同醉角聲催嫋嫋淩波淺深深步月來隔紗微笑恐郎猜素艶濃香依舊去年開─馬荘父天仙子─白玉爲臺金作盞香是江梅名閬苑年時把酒對君歌歌不防杯無算花月當樓人意滿翹戴一枝蟬影亂樂事且隨人意換西樓回首月明中花已綻人何逺可惜國香天不管─原─髙觀國金人捧露盤─夢湘云吟湘月弔湘靈有誰見羅襪塵生淩波步穩背人羞整六銖輕娉娉裊裊暈嬌黃玉色輕明香心靜波心冷琴心怨客心驚怕佩解卻返瑤京杯擎淸露醉春蘭交與梅兄蒼煙萬頃防腸是雪冷江淸─增─陳允平念奴嬌─漢江露冷是誰將瑤瑟彈向雲中一曲淸泠聲漸杳月髙人在珠宮暈額黃輕塗腮粉艶羅帶織靑蔥天香吹散佩環猶自丁東回首杜若汀洲金鈿玉鏡何日得相逄獨立飃飄煙浪逺羅襪羞濺春紅予懷迢迢良夜三十六陂風九疑何處防防飛度千峯─周宻花犯─楚江湄湘娥乍見無言灑淸淚淡然春意空獨倚東風芳思誰記淩波路冷秋無際香雲隨步起謾記漢宮仙掌亭亭眀月底冰寫怨更多情騷人恨枉賦芳蘭幽芷春思逺誰賞國香風味相將共嵗寒伴侶小窓淨沈煙燻翠被幽夢覺涓涓淸露一枝燈影裏─趙聞禮水龍吟─防年埋玉藍田緑雲翠水烘春暖衣薰麝馥韈羅塵沁淩波步淺鈿碧搔頭膩黃冰腦參差難翦乍聲沈素瑟天風佩冷蹁躚舞霓裳徧湘浦盈盈月滿抱相思夜寒腸防含香有恨招防無路瑤琴寫怨幽韻淒涼暮江空數峯淸逺粲迎風一笑持花酹酒結南枝伴─王沂孫慶宮春─明玉擎金纖羅飄帶爲君起舞回雪柔影參差幽芳零亂翠圍腰痩一撚嵗華相誤記前度湘臯怨別哀重聽都是淒涼未湏彈徹國香到此誰憐煙冷沙昬頓成愁絕花惱難禁酒消欲盡門外冰澌初結試招仙怕今夜瑤簮凍折攜盤獨出空想咸陽故宮落月─趙雪齋金盞子─得水能仙向漢臯遺佩碧波月藍玉暖生煙稱縞袂黃冠素姿冰潔亭亭獨立風前柰香多愁絕當時事琴心妙處𨿽有誰堪說嵗晚杳無人更短景繁雲天欲雪瀟湘煙水茫茫但萬里相思寒江空濶殷勤折向梅邊聴玉龍吹徹丁寜道惟願百年兄弟相看晚節─原─辛棄疾賀新郎─云臥衣裳冷看蕭然風前月下水邊幽影羅襪塵生淩波步湯沐煙波萬頃愛一防嬌黃成暈不記相逢曽解佩甚多情爲我香成陣待和淚搵殘粉靈均千古懷沙恨想當初悤悤忘把此花題品煙雨淒迷僝僽損翠袂遙遙誰整謾寫入瑤琴幽憤防招防無人賦但金杯的皪銀臺潤愁殢酒又還醒別錄─原─種植─五月初收根用小便浸一宿曬漧拌濕土懸當火煙所及處八月取出瓣瓣分開用豬糞拌土植之植後不可缺水起時種時若犯鐵器永不開花訣云六月不在土七月不在房栽向東籬下寒花朶朶香又云和土曬半月方種以收陽气覆以肥土白酒糟和土澆之則茂於若瀛曰水仙江南處處有之惟吳中嘉定種爲最花簇葉上他種則隱葉內耳蓄種嚢以紗懸扵梁間風之未播先以敝艸履寸防雜溲浡浸透俟有生意方入土以入土早晚爲花先後金陵卽善植者十叢不一二花餘每嵗向友人乞三四莖置齋頭香可十日玆十日者縱非風雨亦不易出齋頭也水仙花以精盆植之可供書室雅翫─愛防─霜重時卽搭棚遮蓋以避霜雪向南開一門天晴日暖則開之以承日色北方土寒凡牡丹貼梗海棠皆用此法不特水仙也又法初起葉時以磚壓住不令卽透則他日花出葉上杭州近江處園丁種之成林以土近咸鹵故花茂─瓶插─插瓶用鹽水與梅花同

【附錄】只

增─酉陽雜俎─只出拂林國根大如雞卵葉長三四尺似蒜中心抽條莖端開花六出紅白色花心黃赤不結子冬生夏死取花壓油塗身去風气【本艸云據此形狀與水仙髣髴豈外國名謂不同耶】

【附錄】水仙樹

原拘樓國有水仙樹樹腹中有水謂之仙漿飲者七日醉

禦定佩文齋廣羣芳譜卷五十二﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷五十三

花譜

萬年花

增─萬年花艸本小朶如盞一莖百朶其色粉紅而有紅絲𨿽經久漧枯及沾泥污顏色鮮新不變

禦賜名曰萬年花

金蓮

增─金蓮花出山西五臺山塞外尢多花色金黃七瓣兩層花心亦黃色碎蘂平正有尖小長狹黃瓣環繞其心一莖數朶若蓮而小六月盛開一望徧地金色爛然至秋花幹而不落結子如粟米而黑其葉緑色痩尖而長五尖或七尖

彚考─增─史營衞志─道宗毎嵗先幸黑山拜聖宗興宗陵賞金蓮乃幸子河避暑─洛陽花木記─金蓮花出嵩山頂─周伯琦上都紀行詩注─上都艸多異花有名金蓮花者似荷而黃─五臺山誌─山有旱金蓮如眞金挺生緑地相傳是文殊聖迹

集藻─賦─

禦制金蓮花賦─侔嘉名扵華頂結異質扵淸涼冠方貢之三品賦正色扵中央搴芙蓉而在陸麗菡蓞扵崇岡顧柳池之非偶豈蘋澗之可方煥彪炳而成文散栴檀而結燼煙橫鉢裏之香妝沐江幹之靚受範公輸之規移芳彭澤之徑田田與芰蓋殊形矯矯並木蘭比勁若夫當融風之拂樹值暑雨之平池面鏡潭而寫色掩玉砌以橫枝葉潤陵晨之霧花含照夜之珠襲輕芬扵衣縠映斜月於牕帷本托根扵道岸曾何畏乎泥淄爾乃艸鋪微緑之區蝶舞輕黃之翅沾芳則土脈流膏落蘂則蜜脾饋非桃李而成蹊與鞠衣而同制扵是滴珠露以研黃挹金房而瀉翠玉板潤而脂融松腴蒸而云翳摘珍產扵山經表奇芳扵幽閟異紅采扵巖阿謝朱霞扵水曲漏鐫長樂之銅壺燈燦蓬山之銀燭卑五華之仙葩超四照之靈木彼夫綠竹則稱君子靑松以儗大夫澤荷載扵篇什猗蘭紀扵史書惟斯卉之挺秀拔眾彚而標奇感無言扵空谷久掩嫮於山陂移土碪扵上苑沐日月之光曦化同被扵偃艸忱獲效乎傾葵

詞─

禦制嶺外金蓮盛放可愛寄調柳梢靑─萬頃金蓮平臨難盡髙眺千般珠蹙移花翠翻帶月無暑神仙俗人莫道輕寒悠雅處餘香滿山嶺外磊落逺方隱者誰似淸閒

茈碧花

增─山海經─罷谷之山洱水出焉而西流注扵洛其中有茈碧─雲南志─浪穹縣西北五里有寜河一名茈碧湖水上有花曰茈碧形如而差小有白者有淺紅錦邊者葉如荷葉花葉本皆長五六丈晝則上浮夜則拳曲入底微風蕩之香气殊常采以爲羮味羙扵蒓集藻─詩散句─增─明楊愼─荒經海圖有往證欲拾茈碧尋靈湫

九花樹

增─要覽─九花樹生南嶽𨿽經霜凝寒必開時人謂之應春花

萬連

增─崔豹古今注─萬連葉如鳥翅一名鳥羽一名鳯翼花大者其色多紅緑紅者紫防緑者紺防俗呼爲仙人花一名連纈花─酉陽雜俎─一名烏

金防花

增─拾遺記─晉武帝爲撫軍時府內後堂砌下忽生艸三株莖黃葉緑若總金抽翠花條苒弱狀似金防有羌人姚馥字世芬充廐養馬妙解陰陽之術云此艸以應金徳之瑞後以府地賜張華猶有艸在故茂先賦云擢九莖扵漢庭美三株扵玆館貴表祥乎金徳比名類乎相亂

紅綬花

增─述異記─紅綬花蔓生如綬一般有文采焉

優鉢曇花

增─梁書波斯國傳─國中有優鉢曇花鮮華可愛

迎輦花

增─拾遺錄─洛陽進合蒂迎輦花云得之嵩山塢中人不知名采者異而貢之防帝駕適至因以迎輦名之─南部煙花記─迎輦花外殷紫內素膩菲芳粉蕊心深紅跗爭兩花枝榦烘翠類通艸無刺葉圓長薄其香气穠芬馥或惹襟袖移日不散嗅之令人不多睡帝令袁寶兒持之號曰司花女

金步揺

增─海錄碎事─金步揺叢生其花四出皆偶對無風常揺蓋榦弱而枝繁也

靈壽花

增─酉陽雜俎─韋絢云湖南有靈壽花數帶簇開視日如槿紅色春秋皆發非作杖者

都勝花

增─酉陽雜俎─都勝花紫色兩重心數葉卷上如蘆朶蕊黃葉細

無憂花

增─酉陽雜俎─無憂樹女人觸之花方開

瘴川花

增─酉陽雜俎─瘴川花差類海橊五朶簇生葉狹長重沓承扵花底色中第一蜀色不能及出黎州按轡嶺

那伽花

增─酉陽雜俎─那伽花狀如三春無葉花色白心黃六瓣出舶上

提羅迦

增─酉陽雜俎─提羅迦樹花見日光卽開

拘尼陁

增─酉陽雜俎─拘尼陁樹花見月光卽開

系白象樹花

增─酉陽雜俎─幹陀國頭河岸有系白象樹花葉似棗季冬方熟相傳此樹滅佛法亦滅

簇蝶花

增─酉陽雜俎─簇蝶花花爲朶共簇一蕊蕊如蓮房色如退紅出溫州

俱郍衞

增─酉陽雜俎─俱郍衞葉如竹三莖一層莖端分條如貞桐花小類木槲出桂州

木蓮

增─酉陽雜俎─木蓮花葉似辛夷花類蓮花色相傍出忠州鳴玉溪卭州亦有─益部方物略記─木蓮花生峩睂山中諸谷狀若芙蓉香亦類之木幹花夏開枝條茂蔚不爲園圃所蒔─雲南志─木蓮花出大理府境樹髙大葉如枇杷花如蓮有靑黃紅白四種

彚考─原─四川志─忠州白鶴山佛殿前唐時有木蓮二株其髙數丈其葉堅厚如桂仲夏作花毎花坼時聲如破竹─增─黃山誌─木蓮花在華嚴堂前其本逾拱髙二丈花如蓮九瓣白色紫縷香如玉蘭葉經霜不雕朱實含苞內苞開實出若瑚新琢止慈光寺一本─防蒼山記─山有木蓮躑躅花樹並髙數丈春日紅白錯雜被扵谿谷

集藻─贊─增─宋宋祁木蓮贊─葩秀木顚狀若芙渠不實而榮馥馥其敷

賦─增─唐無名氏木蓮賦─蔽茅珍樹森林綺堂庇根天壌擢秀春光𨿽違性扵舊國終奉恩扵此鄕違性何苦主人有勿翦之怙奉恩何其主人有挈瓶之滋君旣加我以恵好我亦報君以葳蕤弱其枝圓其葉亂階前之蓂莢跗綠縟萼芊茸狀中浦之芙蓉旣因其理又憐其美懷香則十步必聞含笑則千金可市有實𨿽漏扵貢納有陰足延乎憩止此木也誠則不材必姑樹其桃李七言絕句─增─唐白居易木蓮詩並序─木蓮樹生巴峽山谷間巴民亦呼爲黃心樹大者髙五丈渉冬不凋身如靑楊有白文葉如桂厚大無脊花如蓮香色艶膩皆同獨房蕊有異四月初始開自開迨謝僅二十日忠州西北十里有鳴玉谿生者穠茂尢異惜其遐僻因題三絕句云如折芙蓉栽旱地似拋芍藥掛髙枝雲埋水隔無人識惟有南賔太守知紅似胭脂膩如粉傷心好物不湏臾山中風起無時節明日重來得在無已愁花落荒巖底復恨根生亂石間防度欲移移不得天教拋擲在深山─畫木蓮花圖寄元郎中─花房膩似紅蓮朶艶色鮮如紫牡丹惟有詩人能解愛丹靑寫出與君看詩散句─增─明吳廷簡─龍象天家錫瑤花佛地來池將空作水根以樹爲臺─宋濂─枝懸縞帶垂金彈瓣落蒼苔墜玉杯

石蓮

增─黃山誌─石蓮花略同木蓮但彼九出此五出爲異花時彌漫山谷盈目皆香雪也

集藻─五言絕句─增─唐司空曙石蓮花─今逢石上生本自波中有紅艶秋風裏誰憐眾芳後

洛如花

增─云仙雜記─吳興山中有一樹類竹而有實似莢狀鄕人見之以問陸澄澄曰名洛如花郡有文士則生

太平瑞聖花

增─益部方物略記─瑞聖花出靑城山中榦不條髙者乃尋丈花率秋開四出與桃花類然數十跗共爲一花繁宻若綴先後相繼新蕊開而舊未萎也蜀人號丰瑞花故程相畫圖以聞更號瑞聖花然有數種其小者號寶仙淺紅者爲醉太平白者名玉眞成都人競移蒔囿中以爲尢玩云─劍南詩注─天聖中獻至京師仁宗賜名太平瑞聖花

集藻─贊─增─宋宋祁瑞聖花贊─眾跗聚英爛若一房有守繪圖厥名乃章繁而不艷是異眾芳

五言律詩─增─宋範成大太平瑞聖花─雪外捫參嶺煙中濯錦州宻攢文杏蕊髙結防云毬百世嘉名重三登瑞气浮挽春同住夏防到火西流

七言絕句─增─宋楊巽齋醉太平花─紫芝奇樹謾前聞未若此花葉气薫種向春臺豈無象望中秀色似卿云

七寶花

增─益部方物略記─七寶花條葉大抵玉蟬花類也其生叢蔚花葉甚茂

集藻─贊─增─宋宋祁七寶花贊─擢穎挺挺盛夏則榮丹紫合英以寶見名

鵞毛玉鳯花

增─益部方物略記─鵞毛玉鳯花本至卑纖如釵股秋開不蘤而鬢狀似禽故曰鳯色白故曰玉以其分輕故曰毛

集藻─贊─增─宋宋祁鵞毛玉鳯花贊─華而無采狀類翔鳯麼質毛輕翩欲飛動

蟬花

增─益部方物略記─蟬花二川山林中皆有之如蟬之不蛻至秋則花生其頭長一二寸黃碧色─西溪叢語─本艸蟬殻謂之蟬花今成都有艸名蟬花今有幹者視之乃蟬額裂面抽莖上有花也

集藻─贊─增─宋宋祁蟬花贊─蟬不能蛻委扵林下花生厥首玆謂物化

石蟬花

增─益部方物略記─石蟬花始生其苕森擢長二三尺葉如菖蒲紫萼五出與蟬甚類綠葉相側蜀人因名之又白者號玉蟬花

集藻─贊─增宋宋祁石蟬花贊─有苕穎然有萼敷然取其肖象莫類扵蟬

錦帶花

增─杜詩注─錦帶花一名海仙花一名文官花此花出荊楚間有花如錦遂名錦帶花條如郁李春末方開紅白二色─益部方物略記─錦帶花蜀山中處處有之長蔓柔纖花葉間側如藻帶然因象作名花開者形似飛鳥里人亦號鬢邊嬌─萬花谷─貢士舉院本故勇技營有花初開白次緑次緋次紫故名爲文官花─石湖詩注東南甚珍此花峽中漫生山谷

集藻─五言古詩─增─宋範成大錦帶花─妍紅棠棣妝弱綠薔薇枝小風一再來飃防隨舞衣吳下嫵芳檻峽中滿荒陂佳人墮空谷皎皎白駒詩

七言律詩─增─宋楊萬里錦帶花─天女風梭織錦機碧絲池上茜欒枝何曽系住春歸腳只觧縈長客恨眉節節生花花防防茸茸曬日日遅遅後園初夏無題目小樹微芳也得詩

七言絕句─增─宋王禹偁海仙花詩並序─海仙花者世謂之錦帶維揚人傳云初得扵海州山谷間其枝長而花宻若錦帶然其花未開如海棠旣開如木而繁麗嫋弱過之一朶滿頭冠不克荷惜其不香而無子但可鉤壓其條移植他所因以釋艸釋木驗之皆無有也近之好事者作花譜以海棠爲花中之神仙予謂此花不在海棠下宜以仙爲號目爲錦帶俚孰甚焉又取始得之地命曰海仙且賦詩三章以存其名一堆絳雪壓春叢嫋嫋長條弄晚風借問開時何所似似將繡被覆燻籠春憎窈窕教無子天爲妖嬈不與香盡日含毫難比

並花中應是衞莊姜何年移植在僧家一簇柔條綴防霞錦帶爲名俚且俗爲君呼作海仙花─楊防齋錦帶花─萬釘簇錦若垂紳圍住東風穩稱身聞道沈腰易寛減何妨畱與系靑春鵠袍換緑契初心旋賜銀緋與紫金堪念紛紛名利客對花應自嘆侵尋

靑嚢花

增─五代史─胡嶠自契丹亡歸中國略道其所見云渡黑水至湯城澱地气最溫多異花一曰靑嚢如中國金燈而色類藍可愛

旱金花

增─五代史─湯城澱地气最溫多異花一曰旱金大如掌金色爍人

上元紅

增─桂海虞衡志─上元紅深紅色絕似紅木花不結實以燈夕前後開故名

泡花

增─桂海虞衡志─泡花南人或名柚花春末開蕊圓白如大珠旣折則似茶花气極淸芳與茉莉素馨相逼番人采以蒸香風味超勝

枸那花

增─桂海虞衡志─枸那花葉痩長略似楊柳夏開淡紅花一朶數十萼至秋深猶有之

水西花

增─桂海虞衡志─水西花葉如萱艸花黃夏開

象蹄花

增─桂海虞衡志─象蹄花如梔子而葉小夏開至秋深

白鶴花

增─桂海虞衡志─白鶴花形如白鶴立春開

集藻─七言絕句─增─元劉詵玉笥山中有白鶴花頂翅宛然類鶴王蘭友作詩送至用韻二首─縞衣元爪立前除天上人間翦紙糊除卻靑靑三四葉月明滿地卻全無千載蘇仙上帝鄕空餘琪艸似人長夜涼環佩不知

處夢覺滿山風露香

望仙花

增─洛陽花木記─望仙亦名箆春

集藻─七言絕句─增─宋無名氏望仙花─風捲朱簾掛玉鉤彩雲開處望仙儔妍姿不逐東風去日照斜暉上小樓

金莖花

增─仙史─元藏防航海至一島曰滄洲上有金莖花如蛺蝶防風至則揺蕩如飛婦人采之以爲首飾曰不帶金莖花不得到仙家滄洲人研花如泥竹簡彩繪與眞金無異

白菱花

增─學圃余疏─白菱花純白而雅且開久而繁人云來自閩中予在閩問之乃無此種始在豫章得之定是嶺南花也花至季冬始盡性亦畏寒花後宜藏室中

百日紅【與紫薇名同物異】

增─學圃余疏─臭梧桐者吳地野生花色淡無植之者淮揚間成大樹花微者縉紳家植之中庭或云後庭花也獨閩中此花紅鮮異常開百日名百日紅花作長須亦與吳地不同園林中植之灼灼出矮墻上至生深澗中與淸泉白石相映斐然奪目永嘉人謂之丁香花

山丹【與艸本山丹名同物異】

增─學圃余疏─初見閩人來賣一花云是紅繡毬倭國中來者後至建寜見縉紳家庭中花簇紅毬儼如翦防名曰山丹乃閩卉也

集藻─七言律詩─增─宋劉克荘山丹─偶然避雨過民捨一本山丹恰盛開種久樹身樛似蓋澆頻花面大如杯怪疑朱艸非時出驚問紅雲甚處來可惜書生無事力千金移入畵欄栽

七言絕句─增─宋陳傅良山丹─軒窗一日粲三英盡室無塵眼倍明閩粵固嘗矜絕美風騷猶未及知名─鄭域山丹─欒絳蕊發枝間鉛鼎成丹七返還乞與幽人伴幽壑不妨相對兩朱顏─無名氏山丹─亭下佳人錦繡衣滿身纓絡綴明璣晚來銷歇無尋處花已飄零露已晞煙紅露緑曉風香燕舞鶯啼春日長誰道使君貧月老繡屏錦帳咽笙簧人間花木眼曽經未識斯花狀與名丹卻靑山暮春色續他紅樹墜時英

金鉢盂

增─艸花譜─金鉢盂似娑羅而花小夾瓣如甌紅鮮可愛集藻─七言絕句─增─宋楊巽齋金鉢盂花─恰匝枝頭簇絳英朱髹梵器上天成檻邊更插蠻姜葉依約如歸佛手擎

繅絲花

增─艸花譜─繅絲花葉儼如玫瑰而色淺紫無香枝生刺鍼時至煮繭花盡開放故名種從根分

笑靨花

增─艸花譜─笑靨花花細如豆一條千花望之若堆雪然無子可種根窠叢生茂者數十條以原根劈作數墩分種易活

紫羅襕

增─艸花譜─紫羅襕艸本色紫翠如鹿蔥花秋深分本栽種四月發花可愛

紫花兒

增─艸花譜─紫花兒徧地叢生花亦可愛柔枝嫩葉摘可作蔬春時子種

紅麥花

增─艸花譜─紅麥花麥種花妙如翦子大扵麥數倍色紅可愛

米篩花

增─藥圃同春─碎米雪俗名米篩花

蕾防花

增─藥圃同春─蕾防有紅黃白三色開扵春月最可扳籬當植扵徑

悶頭花

增─東還記程─渡灄水至黃滸鋪陌上徧生紫花自根至顚純花少葉色如江南諸葛菜桔梗花數百里內皆有之楚人呼爲悶頭花近之輙頭悶不止相戒以爲不可向邇吳人呼爲老防花花榦皆入藥春月采而藏之

蠍子花

增─東還記程─黔省山谷中多蠍子花

龍女花

增─雲南志─龍女花出大理府太和感通寺樹葉全似山茶蘂大而香

和山花

增─雲南志─和山花樹髙六七丈其質似桂其花白毎朶十二瓣應十二月遇閏輒多一瓣俗以爲仙人遺種在大理府上闗和山之麓土人因以其地名之

雲南娑羅花【與四川娑羅花名同物異】

增─雲南志─娑羅花在防城土主廟其本類大理府和山花佛日盛開其色白防帶黃意異香芳馥非同凡花臭味中出一蘂如稗穂垂出瓣中毎朶十二瓣遇閏輒多一瓣相傳髙僧以二念珠入土一珠出此樹云

優曇花

增─雲南志─優曇花在安寜州西北十里曹溪寺右狀如蓮有十二瓣閏月則多一瓣色白气香種來西域亦娑羅花類也後因兵燹伐去遂無其種今忽一株從根旁發出已及拱矣

金梅

增─大理府誌─金梅所在叢生花似梅色黃與素馨相類

金縷梅

增─黃山誌─金縷梅其色金瓣如縷翩翩媕娜有若翔舞春時盛開望去疑爲蠟梅

撚蠟

增─黃山誌─撚蠟似梅而黃一苞具四五朶大者淺碧小者防黃三月開

春桂

增─黃山誌─春桂經冬不凋枝葉皆似桂惟花五出開以三月與桂不同

旌節花【與黎州圖經旌節花名同物異】

增─黃山誌─旌節花色黃榦似老藤一枝綴數十朶成串下垂行行如旌節故名

瓔珞花

增─黃山誌─瓔珞花非黃非碧幽蒨澹冶光艷離合不定其形垂垂如柳絲其香澹泊而雋永

紫雲花

增─黃山誌─紫雲花葉尖長花五出深紫色如雲承日光故名紫雲

蕡桃

增─黃山誌─蕡桃枝葉花色與桃無異但趺先實耳

海罽花

增─黃山誌─海罽花枝杪叢生十餘朶其瓣如苞中抽綠心徧覆石崖上花不一色淺深相錯如繡黃山故稱雲海至鋪海時花光相映爛若云錦故有海罽之名

蕊珠花

增─黃山誌─蕊珠花木未開花一朶五出又有細蕊瑣綴其下素艷多姿略有防香

玉鈴花

增─黃山誌─玉鈴花髙大蘢蔥五月開白花一枝十數朶排列下垂形如玉鈴有同追琢香气馥烈異常

瑣瑣花

增─黃山誌─瑣瑣花矮樹葉尖有椏五月枝杪開細花成叢其香極幽

仙都花

增─黃山誌─仙都花產仙都峯下古榦屈曲枝盡處始布葉葉長二寸許花出葉上一苞七八朶花七出而瓣不分色淡紫心抽緑絲數莖花謝卽復孕三年一開開則葉下垂如相譲然

四照花

增─黃山誌─四照花樹髙大而葉沈碧盛夏作花四出而鋭其末玉色微酣碧蕊緑跗浮葉上光彩照耀巖谷故名四照

覆杯花

增─黃山誌─覆杯花空中垂下狀如鏤竹髹朱視之宛然一覆杯也

查葡花

增─黃山誌─查葡花木有芒刺開小黃花如丁香結實紅如丹砂

紫鐸花

增─黃山誌─紫鐸花黃山有之花如懸鐸色紫秋日秀出蔓艸中

傲云花

增─黃山誌─傲云花髙榦參天花如菡蓞三夏盛開渉秋仍馥實如蓮菂葉亦饒香

山釵花

增─黃山誌─山釵花形似釵一名碧股花取香山釵莖抽碧股之句開在夏中樹最小而多致

絳穎花

增─黃山誌─絳穎花樹髙葉尖盛夏開小紫花成叢山中謂之錦毬

蠟瓣花

增─黃山誌─蠟瓣花葉大扵掌花五出長二寸許枝枝下垂深黃滑澤如琢蜜蠟而成

疊雪花

增─黃山誌─疊雪花一名鶴翎花綴枝頭霏霏如雪中含一壺蘆髙出花外瑩然如刻玉

嚢環花

增─黃山誌─嚢環艸花也大葉紫莖花形如玉環一雙韜紫綺嚢中

美人菊

增─黃山誌─美人菊花似菊單瓣有紫白二色葉似虞美人柔曼旖旎最爲可愛

醉春花

增─黃山誌─醉春花痩梗碧葉繁花繽紛類秋海棠而柔縷多姿態產黃山

鵞羣花

增─黃山誌─鵞羣花藤屬葉尖有椏花形類鵞淸秋開時若羣鵞遊扵碧波間也

海瓊花

增─黃山誌─海瓊花產扵天海枝盡處大葉生焉花莖三五出葉中未開時垂朶如罌正開則如雕紫玉浮光與海云相映

寶网花

增─黃山誌─寶网花細白絲縈繞之冬日貯瓶中不水而長

紫霞杯

增─黃山誌─紫霞杯狀如杯色紫無葉止一緑苞如瓢以承之

黃花

增─黃花不知其名一朶四瓣合抱如金盞其色鵞黃出汗帖木兒嶺以北每一莖只一朶翩然獨秀眾艸經霜凋萎是花經霜顏色愈覺鮮明

馬蹄蘭

增─馬蹄蘭生平地亂艸間葉劍樣如建蘭堅韌不可斷其花翠色可愛秋則結苞成子塞外尢多

地椹花

增─地椹花靑紫色花瓣如葵一花八九瓣徑二寸許瓣落盡則花心結子成堆取之可以爲漿

鸞枝

增─鸞枝花木本枝榦俱似桃葉有刻缺似棣棠三月附枝開花或著樹身最繁茂瓣多而圓似郁李而大深紅色京師多有之

長樂花

集藻─賦─增─晉傅元紫華賦並序─紫華一名長樂生扵蜀其東界特饒中國奇而種之餘嘉其華純耐久可歷冬而服故與友生各爲之賦有遐方之奇艸稟二气之純精仰紫微之景曜因令色以定名剛莖勁立纖條繁列從回風以揺動紛蘭暢而潔蔚靑蔥以增茂並含華而未發扵是散緑葉秀紫榮蘊若芝艸之始敷灼若百枝之在庭獨參差以照燿何光麗之雜形渙渙昱昱而奪人目精下無物以借諭上取象扵朝霞妙萬物而比艶莫玆艸之可嘉─唐蘇頲長樂花賦並序─蜀太守庭際有紫華艸秋早始繁英露洗冬早尙直本霜封蕪雜大同扵眾卉盛衰小異扵羣物予訝而未識吏或告余曰此長虞所賦蜀長樂花也故心賞焉因口授書吏遂墨而成作恨不見古人所爲得髣髴其防爾夫長者以短長之形度其長則至美夫樂者以哀樂之類同其樂則至喜長也樂也吾安得而閒之嘉纖植之並用偉令名兮在玆徒見其丰族苯防髙標璀璨莖丹外而縞中葉縹分以紅貫綴緑穎之重疊索紫蕤之爛熳廹而象之君子其常或防或章聳危冠兮防若綬默退靜其何望逺以意之佳人欲翔煌煌重羅綺兮撲瑤翠蹇來思而未嘗匪以幽兮自直匪以直兮自蔵匪以晚兮自耀匪以耀兮自彊文濁露之均灑庇淸舒之泛光本無嫌扵散地甘有寓扵殊方然則太液初滿上林新霽防茸灼爍萬品千計揺瑞色而涵芝雜奇葩而轉蕙孰與夫玉堂金閣之偏賞白日靑春之特麗嵗不與兮時向闌風蕭蕭兮夜漫漫賔逺鴻扵沙塞叫離鶴扵江幹君曽不見三月華矣盡林間之槁木千霜殞矣亦庭下之枯蘭懿此常度淩扵早寒假春期而不彩𨿽秋令而不殘衝雨霰之飛薄任雲山之險難芳弗珍扵靃靡節恆慕扵檀欒吾則知樹背之奚托傾心之可安如後凋之可貴防獨立其誰觀文學掾起而爲亂曰白露瀼瀼何艸不黃紫華灼灼生君之堂彼不伐兮秋自翳時或珍兮君是恵彤庭赫兮朱艸駢交屈軼兮友賔連伊榛莽而荒此君曷爲而賦防

優鉢羅花

集藻─歌─增─唐岑參優鉢羅花歌並序─參甞讀佛經聞有優鉢羅花目所未見天寶庚申嵗參忝大理評事攝監察禦史領伊西北庭度支副使自公多暇乃扵府庭內栽樹種藥爲山鑿池婆娑乎其間足以寄傲交河小吏有獻此花者云得之扵天山之南其狀異扵眾艸勢巃嵸如冠弁嶷然上聳生不防引攢花中折駢葉外包異香騰風秀色媚景因賞而嘆曰爾不生扵中土僻在遐裔使牡丹價重芙蓉譽髙惜哉夫天地無私陰陽無偏各遂其生自物厥性豈以偏地而不生乎豈以無人而不芳乎適此花不遭小吏終委諸山谷亦何異懷才之士未防明主擯扵林藪耶因感而爲歌歌曰白山南赤山北其間有花人不識緑莖碧葉好顏色葉六瓣花九房夜掩朝開多異香何不生彼中國兮生西方移根在庭媚我公堂恥與眾艸之爲伍何亭亭而獨芳何不爲人之所賞分防山窮谷委嚴霜吾竊悲陽闗道路長曾不得獻扵君王

戎王子

集藻─五言律詩─增─唐杜甫防何將軍山林─萬里戎王子何年別月支異花開絕域滋蔓匝淸池漢使徒空到神農竟不知露翻兼雨打開拆日離披

冬瑰花

集藻─五言律詩─增─唐盧綸和李舍人昆季詠冬瑰花寄贈徐侍郎─獨鶴寄煙霜雙鸞思晚芳舊陰依謝宅新艶出蕭墻蝶散揺輕露鶯銜入夕陽雨朝勝濯錦風夜劇焚香防日千層艶孤霞一片光宻來驚葉少動處覺枝長布影期髙賞畱春爲逺方嘗聞贈瓊玖叨和愧升堂司空曙和李員外與舍人詠冬瑰花寄徐侍郎─仙吏

紫薇郎奇花共翫芳攢星排緑蔕照眼發紅光暗妒翻堦葉遙連直曙香逰枝蜂繞易礙刺鳥銜妨露濕凝衣粉風吹散蘂黃籠珠樹合煥爛錦屏張畱客勝防竹思人比愛棠如傳采蘋詠逺思滿瀟湘

海紅

集藻─五言律詩─增─唐劉長卿夏中崔中丞宅見海紅揺落一花獨開─何事一花殘閒庭百艸闌緑滋經雨發紅艶隔林看竟日餘香在過時獨秀難共憐芳意晚秋露未湏漙

燕蓊花

集藻─七言絕句增─唐李郢燕蓊花─十二街中何限艸燕蓊盡欲占殘春黃花撲地無窮極愁殺江南去住人

玉燭花

集藻─七言律詩─增─唐劉兼玉燭花裊裊香英三四枝亭亭紅艶照堦墀正當晚檻初開處卻似春闈就試時少女不吹方熠爚東君偏惜未離披夜深斜倚朱欄外擬把鄰光借與誰

杏香花

集藻─五言絕句─增─宋邵雍杏香花─客說何州事經營香味佳訝予獨無語貪嗅杏香花

萬蝶花

集藻─七言絕句─增─宋蘇轍萬蝶花─誰唱殘春蝶戀花一團粉翅壓枝斜美人欲向釵頭插又恐驚飛鬢裏鴉楊巽齋萬蝶花─粉翼紛紛簇防叢揺風欲趂賣花翁詩眸覽倦方欹枕栩栩猶疑在夢中

眞珠花

集藻─七言絕句─增─宋張舜民眞珠花─風中的皪月中看觧作人間五月寒一似漢宮梳洗了玉瓏蔥壓翠云冠千璣萬琲照庭除細雨斜風拂座隅莫道長安貧似

磬緑堦繞砌盡眞珠─楊巽齋詠眞珠花─累累花發映庭除柳帶楡錢總不如一任春風吹滿地幽人步履自虛徐

鷹爪花

集藻─五言絕句─增─宋王十朋鷹爪花誰把名鷹爪天然狀不殊無心事搏擊中有鳥相呼

闍提花

集藻─七言絕句─增─宋鄭域闍提花─此花移種自招提借佛爲名識者希優鉢曼陁果何似並參香色問因依

禦帶花

集藻─七言絕句─增─宋翁元廣禦帶花─未放枝頭嫩葉靑先開絳蕊照春晴若無顏色宜宮院安得花間禦帶名

玉手鑪花

集藻─七言絕句─增─宋翁元廣玉手鑪花─小院無人春意深淩風傲日出墻陰只因落在山僧手那得王孫爲賞音─無名氏玉手鑪花─習習東風二月餘此花宜近玉庭除美人雲鬢不宜插獻與觀音作手鑪

小黃渠花

集藻─五言絕句─增─宋劉允叔小黃蕖花─碎金英絲絲縷玉莖步揺釵朶見老眼爲增明山礬紛似玉黃﹤子部﹐譜錄類﹐艸木禽魚之屬﹐禦定佩文齋廣羣芳譜﹐卷五十三﹥蘗碎如金二美傳春晚同心契爾音

繭漆花

集藻─七言絕句─增─宋劉允叔繭漆花─淸晨步上金雞嶺極目漫山繭漆花雪蕊瓊絲亦堪賞樵童蠶婦帶歸家

滿堂春

集藻─七言絕句─增─宋楊防齋滿堂春─花發園林晝錦如列仙行綴在蓬壺千金湏撇豪家賞一笑春風無向隅

禦仙花

集藻─七言絕句─增─宋楊防齋禦仙花─不逐凡花逞艶嬌移根上苑獨淸髙君王曽選裝金帶侈錫持荷耀紫袍

壽春花

集藻─七言絕句─增宋楊巽齋壽春花─花開綴玉碧敷腴香挹南薰景又殊天賦芳姿長不老命名爲壽定非誣

散水花

集藻─七言絕句─增宋無名氏散水花─盈枝防綴雪花鮮環映淸流分外妍應是東君歸騎速不知墜下玉絲鞭

孩兒花

集藻─七言絕句─增─宋無名氏孩兒花─纖穠初見似嬌癡鼓舞春風二月時何事自開還自落可憐造化亦兒嬉

練春紅

集藻─七言古詩─增─元袁桷謝王參議送練春紅二枝─玉堂老仙玩幽獨閉戶無人似初溽倚闌岸幘領孤芳防防輕紅冠羣緑化工有意卑凡卉積李崇桃空目爭先鬭巧等堪憐已向東風盡驅逐此花精妍淨如洗收拾餘春傲榮辱何郎湯餅徒試妝太眞溫泉空賜浴天然生色鑄眞態亭午低頭睡初足誰言花後最奇絕我怪酪奴能汗觸嫣然一笑奉淸歡莫把金尊歌別鵠並刀妙剪駢頭來珠露淋漓袖新蹙似嫌凡子多京塵卻恨髙人付流俗微風澹蕩新雨生彊拭愁容吐殘馥擬將色筆寫淸意綺語非工那忍凟裵回中庭月過半翠防淩風注寒玉

長十八

集藻─七言絕句─增─元廼賢塞上曲雙鬟小女玉娟娟自捲氊簾出帳前忽見一枝長十八折來簪在防檐邊

波羅花

集藻─詞─增─宋毛滂淸平樂─雲峯秀疊露冷琉璃葉北畔波羅花弄雪香度小橋澹月與君踏月尋花玉人雙捧流霞吸盡杯中花月竹風相送還家

疊羅花

集藻─詞─增─金黨懷英感皇恩─碧玉撚條藍袍裁葉眀艶黃深軟金疊道裝仙子謫墮蕊珠宮爲春閒管領花時節漢額妝濃楚腰舞怯襞積裙余舊宮褶東君著意畱伴小庭風月任教鶗鴂喚羣芳歇

藍雀花

增─藍雀花其花如雀有身有翼有尾有黃心如兩目或云卽茱萸花

集藻─五言絕句─

禦制山菊藍雀花─雨過初涼至山花滿野馨𨿽無紅紫艶能使屬車停

翠蛾眉

增─翠蛾眉花翠色隨日側映鮮妍有致

禦定佩文齋廣羣芳譜卷五十三

欽定四庫全書

禦定佩文齋廣羣芳譜卷五十四

果譜

梅【梅花別見花譜】

原─梅【說文作楳】一名防【廣志云蜀名梅爲防】實似杏【艸木疏云梅杏類也實赤於杏而酸】大者如小皃拳小者如彈熟則黃微甘酸可啖生純靑酸甚【本艸云花開於冬而實熟於夏得木之金气故其味最酸】多食泄津液生痰損筋蝕脾傷腎弱齒爲脯含之口香造煎堪久子赤者材堅白者材脆種類不一白者有緑萼梅【實大五月熟】重葉梅【結實多雙】消梅【實甘靑止可生啖𨿽酢甚松脆多液無滓花重者實小單者大不宜熟亦不堪煎造】冠城梅【實甚大五月熟】時梅【實大五六月熟】早梅【四月熟】冬梅【實小十月可用不能熟】紅者有鶴頂梅【實大而紅】鴛鴦梅【梅譜云卽多葉紅梅也結實必雙凡雙果必雙蔕惟此一蔕而結雙梅尢異】雙頭梅【或結並蔕小實不堪啖】杏梅【實扁而斑味似杏】異品有冰梅【實吐自葉罅不花色如冰玉無核含之自融如冰佳品也】─增─範成大梅譜江梅【子小而硬】─具區志─洞庭諸山佳種有吐花酸【實小味酸方吐花卽可啖】脆梅【一名時裏梅實圓而大可以蜜漬及蒸制】按原譜各果名目雜

采諸書間有遺闕續錄於後其已見者更不重出─原賈思勰曰梅實小而酸核有韲文杏實大而甜核無文采梅任調食及韲杏則不任此用世人或不能辧言梅杏爲一物失之逺矣

彚考─原─書說命─若作和羮爾惟鹽梅─傳─鹽咸梅醋羮湏咸醋以和之─詩周南─摽有梅其實七兮─傳─摽落也盛極則墮落者梅也尙在樹者七標有梅其實三兮─在者三也─箋─此夏鄕晚梅之墮落者差多在者餘三耳摽有梅頃筐曁之──曁取也─箋─謂夏已晚頃筐取之

於地─增─禮記內則─桃諸梅諸卵鹽─注─人君燕所食也疏─桃諸梅諸卵鹽者言食桃諸梅諸之時以卵鹽和之王肅云諸菹也謂桃菹梅菹卽今之藏桃也藏梅也欲藏之時必先稍幹之故周禮謂之幹防梅杏─注─人君燕食所加庶羞也膾獸用梅─集說─獸用梅以梅和獸也食棗桃李梅弗致於核爲恭敬也─周禮天官─饋食之籩其實幹防注─幹防梅也─夏小正─五月煮梅爲豆實─左傳─晏子對齊侯曰和如羮焉水火醯醢鹽梅以烹魚肉燀之以薪宰夫和之齊之以味濟其不及以泄其過君子食之以平其心─吳志孫亮傳注─亮方食生梅使黃門至中藏取蜜漬梅蜜中有防矢召問藏吏藏吏叩頭亮曰黃門從汝求蜜耶吏曰向求實不敢與黃門不服侍中刁元張邠啟黃門藏吏辭語不同請付獄推盡亮曰此易知耳令破防矢矢裏燥亮大笑謂元邠曰若矢先在蜜中中外當俱濕裏燥必是黃門所爲黃門首服左右莫不驚悚─南史栁惲傳─惲嘗與瑯琊王瞻博射嫌其皮濶乃摘梅帖烏珠之上發必命中觀者驚駭─唐書蕭仿傳─仿自集賢學士拜嶺南節度使南方珍賄叢夥不以入門家人病取槁梅扵廚以和劑仿知趨市還之─原─五代史趙匡凝傳─楊渥方宴食靑梅匡凝顧渥曰弗多食髮小兒熱諸將以爲嫚渥遷匡凝海陵增─山海經─雲山之上其實幹臘─注─臘幹梅也─淮南子─百梅足以爲百人酸一梅不足以爲一人和─世說─魏武行役失汲道軍皆渴乃令曰前有大梅林

饒子甘酸可以觧渇士卒聞之口皆出水乘此得及前源─語林─範汪能噉梅人嘗致一斛奩畱汪食之湏臾盡─述異記─邯鄲有故邯鄲宮基存焉中有趙王之果園梅李至冬而花春得而食─筆談─吳人多謂梅子爲曹公以嘗望梅止渇也又謂鵞爲右軍有士人遺醋梅與燖鵞作書云醋浸曹公一甕湯燖右軍兩隻─埤雅張協七命云酤以春梅正言春梅者春實尙靑味酢故也─六帖補─前蜀王建判官馮涓好戲時鳯翔遣張郎中通好來晨宴接王慮馮公先語而張子乘之或致失機乃令客將傳逹旦請緘嘿坐旣定而賔主寂然無敢發其語端者馮乃取靑梅鏗然一嚼之四座流涎因成大笑─峩眉山誌─山有梅子坡白雲禪師道行偶渇索水不得望前坡有梅樹擬此累累梅實可以回津至其地無一梅樹而渇已止矣今建有茶庵後人援以名坡云

集藻─五言古詩─增─宋梅堯臣靑梅─梅葉未藏禽梅子靑可摘江南小家女手弄門前劇齒軟莫勝酸棄之曽不惜寜顧馬上郎春風滿行陌─蔡襄和吳省副靑梅─梅花畏髙寒獨向江南發那知汴陽墅靑顆摘春月持之矜所無歸思動楚越願君侑淸罇行恐新芳歇─黃庭堅古風上蘇子瞻─江梅有佳實結根桃李場桃李終不言朝露借恩光孤芳已皎潔冰雪空自香古來和鼎實此物升廟廊嵗月生成晚煙雨靑已黃得升桃李盤以逺初見嘗終焉不可口擲置官道傍但使本根在棄捐何能傷

七言古詩─增─宋鮑照梅花落─中庭雜樹多偏爲梅咨嗟問君何獨然念其霜中能作花露中能作實揺蕩春風媚春日念爾零落逐寒風徒有霜花無霜質

七言絕句─增─唐羅隱紅梅─天賜胭脂一抹腮盤中磊落笛中哀𨿽然未得和羮便曽與將軍止渇來─宋梅堯臣送紅梅行之有詩依其韻和─綴綴紅梅肥似蠟蒙蒙飛雨灑如絲吳郎齒軟食不得翻憶張公大谷梨─黃庭堅戲答晁適道乞消梅─靑莎徑裏香未漧黃鳥陰中實已圓蒸豆作烏鹽作白屬聞丹杏薦牙盤北客未嘗眉自顰南人誇說齒生津磨錢和蜜誰能許去蔕供鹽亦可人─以梅餽晁深道戲贈二首─帶葉連枝摘未殘依稀茶塢竹籬間相如病渇應湏此莫與文君蹙逺山渇夢吞江起觧顏詩成有味齒牙間前身鄴下劉公幹今日江南庾子山─楊萬里梅熟小雨─風從獨樹忽然來雨去山前逺卻廽畱許枝間慰愁眼兒童抵死打黃梅─元張宏範梅雨─輕雲薄薄暗江幹防陣紗窓送嫩寒濃醉呼童新摘得未黃梅子已微酸─顧瑛謝靜逺恵蜜梅─江南煙雨未全黃誰使靑酸墮蜜房娬媚已能知魏證典刑時復見中郎─馬臻西湖卽事─園丁花木巧桮棬萬紫千紅簇綺筵折得靑梅小如豆獻來還索賞金錢

詩散句─增─唐李白─郎騎竹馬來繞牀弄靑梅─白居易黃鳥啼欲歇靑梅結半成─宋陸防─靑梅薦煮酒緑樹變鳴禽─原─白居易食蘗不易食梅難蘗能苦兮梅能酸─增─宋黃庭堅─要知春景深和淺試看靑梅大防分─楊萬里峯頭防徧低陰處帶葉靑梅摘一枝─元馬

臻─午睡醒來春事晚枝頭梅豆已生仁─原─明王世貞莫言子作書生酸要與君王調鼎實─雷思霈─不應便雜夭桃杏半防微酸已著枝─增─梁簡文帝─摘梅多繞樹─周庾信─梅逐雨中黃─唐杜甫─紅綻雨肥梅四月熟黃梅梅杏半傳黃─白居易─早梅結靑實─許渾─未臘梅先實─韓偓─齒軟越梅酸─宋蘇軾─金盤未薦含酸子─朱松─冰盤靑子渇爭嘗─元劉詵─紈扇晴嬉墮脆梅

詞─增─宋孫艤菩薩蠻─一聲羗笛吹嗚咽玉溪半夜梅翻雪江月正茫茫防腸流水香含章春欲暮落日千山雨一防著微酸吳姬先齒寒

別錄─原─神異經─北方荒外有橫公魚夜化爲人刺之不入煮之不死以烏梅二十七枚煮之卽熟可已邪病增─風俗通─五月落梅風江淮以爲信風─風土記─夏至霖霪至前爲黃梅先時爲迎梅雨及時爲梅雨後時爲送梅雨─原─抱朴子─綺裏丹法用鉛百斤煮以雄黃皆成金太剛豬膏煮之太柔梅煮之─物類相感志─靑梅小滿前嫩脆過後則易黃梅子與韶粉同食不酸不軟梅葉尢佳─本艸─梅核能明目益气不饑─種樹書桑上接梅則不酸─田家五行─梅實少秫亦少諺雲樹無梅手無杯─制用─居家必要─取大靑梅以鹽漬之日曬夜漬十晝十夜便成白梅調鼎和虀所在任用靑梅籃盛突上薫黒卽成烏梅用以入藥不任調食以稲灰淋汁潤濕蒸過則肥澤不蠧亦可糖藏蜜煎作果烏梅洗淨搗爛水煮滚入紅糖使酸甘得宜水內泡冷暑月飲甚妙或搗爛加蜜適中調湯微煮飲梅醬熟梅十斤爛蒸去核毎肉一斤加鹽三錢攪勻日中曬待紅黒色收起用時加白荳蔲仁檀香些少飴糖調勻服涼水極解渴冰梅丸治喉閉五月五日合靑梅二十个鹽十二兩先扵初一日至初五日取梅汁拌白芷活防風桔梗各二兩眀礬三兩豬牙皂角三十條俱爲細末拌梅磁瓶收貯糖脆梅靑梅每百个以刀劃成路將熟冷醋浸一宿取出控幹別用熟醋調沙糖一觔半浸沒入新瓶內以篛紥口仍覆椀藏地深一二尺用泥上蓋過白露節取出換糖浸─增─北戶錄─嶺南之梅小扵江左居人采之雜以朱槿花和鹽曝之梅爲槿花所染其色可愛又有選大梅刻鏤瓶罐結帶之類取棹汁漬之亦甚甘脆

【附錄】海梅

增─峩眉山誌─海梅髙僅三尺冬月開小花結實如櫻桃

杏【杏花別見花譜】

原─杏一名甜梅【江南錄云楊行宻攺杏名甜梅】樹大實多形如彈丸有大如梨者生酢熟甜性熱生痰及癰疽不宜多食小兒產婦尢忌─增─格物叢話─杏實味香扵梅而酸不及核與肉自相離其仁可入藥─原─種類不一有金杏【圓而黃熟最早味最勝一名漢帝杏謂武帝上林苑遺種也大如梨黃如橘出濟南】白杏【熟時色靑白或微黃味甘淡而不酢出滎陽】沙杏【甘而多汁卽世所稱水杏也】梅杏【黃而帶酢】柰杏【靑而帶黃出鄴中】金剛拳【赤大而扁肉厚味甚佳又名肉杏】木杏【形扁色靑黃味酢不堪食】山杏【肉薄不堪食但可收仁用】巴旦杏【一名八擔杏出回回地今闗西諸處皆有葉差小實小而肉薄核如梅皮薄而仁淸甘鮮者尢脆羙稱果之佳者】又有赤杏黃杏【廣志云出鄴中】蓬萊杏增─述異記─句漏縣有縹杏

彚考─原─北周書孝義傳─張元性亷潔南鄰有杏兩樹杏熟多落元園中元悉以還主─增─夏小正─四月囿有見杏─管子─五沃之土其木宜杏─原─地理誌─範蠡宅在洞庭湖中有海杏大如拳也─元晏春秋─衞倫過予言及於味稱魏故侍中劉子陽食餅知鹽生精味之至也予曰師曠識勞薪易牙別淄澠子陽今之妙士也定之何難倫因命僕取糧糗以進予嘗之曰麥也有杏李柰味三果之熟也不同時子焉得兼之倫笑而不言退告人曰士安之識過劉氏吾將來家實多故杏時將發糅以杏汁李柰將發又糅以李柰汁故兼三味─祭法─夏祠用杏─增─神仙傳─董奉居廬山不種田日爲人治病亦不取錢病重愈者使栽杏五株輕者一株如此數年計得十萬餘株郁然成林乃使山中百禽羣獸逰戲其下卒不生艸常如蕓治也後杏子大熟扵林中作一艸倉示時人曰欲買杏者不湏報奉但將谷一器置倉中卽自往取杏一器去常有人置谷來少而取杏去多者林中羣虎出吼逐之大怖急挈杏走路傍傾覆至家量杏一如谷多少或有人偸杏者虎逐之到家嚙至死家人知其偸杏乃送還奉叩頭謝過乃使卻活奉毎年貨杏得谷旋以賑救貧乏供給行旅不逮者嵗二萬餘斛潯陽記─杏在北嶺上有樹百株今猶稱董先生杏林原─荊楚嵗時記─孫楚祭介之推云一盤醴酪二盂今寒食有杏酪麥粥卽其類也─南嶽夫人傳─仙人有三紫杏─冀州論─魏郡好杏地產不爲珍─增─嵩髙山記─嵩山東有牛山其山多杏至五月爛然黃茂百姓皆資此爲命人人充飽而杏不盡─原─朱超石與兄書─光武墳邊杏甚美今奉送其核─增─述異記─杏園洲在南海中洲中多杏海上人云仙人種杏處漢時常有人舟行遇風泊此洲五六日食杏故免死又云洲中別有冬杏─文昌雜錄─禮部王員外言昔見朝議大夫李冠卿說楊州所居堂前杏一窠極大花多而不實適有一媒姥見如此笑謂家人曰來春與嫁了此杏冬深忽攜酒一樽來云是防家撞門酒索處子裙一腰系樹上已而奠酒辭祝再三而去家人莫不笑之至來春此杏結子無數─酉陽雜俎─杜師仁常賃居庭有巨杏樹鄰居老人毎擔水至樹側必嘆曰此樹可惜杜詰之老人云某善知木病此樹有疾某請治乃診樹一處曰樹病醋心杜染指於蠧處嘗之味若薄醋老人持小鉤披蠧再三鉤之得一白虫如蝠乃傅藥於瘡中復戒曰有實自靑皮時必摽之十去八九則樹活如其言樹益茂盛矣又嘗見栽植經三卷言木有病醋心者─原─桂苑叢談─馬燧子鬯以第中大杏餽竇文瑒文瑒以進徳宗徳宗未嘗見頗怪鬯令中使就封其樹鬯懼進宅爲奉誠園增─文獻通考─杏多實不虫者來年秋禾善五木者五穀之先欲知五穀但視五木故五果分五行所以表五穀也又按五果之義夏之果莫先於杏五時之首寢廟必有薦而此杏適丁夏之時故特取之杏之枝葉華果皆赤故古者鑽燧夏取棗杏之火也─學圃余疏─杏花江南𨿽多實味大不如北其樹易成實易結林中摘食甚佳─兗州府誌─杏山在寜陽上多杏─南陽府誌─杏山卽抱朴子種杏處─九江府誌─太乙宮在徳化宋名祥符觀卽董奉杏林也

集藻─五言古詩─增─宋楊萬里折杏子─天暖酒易醺春暮花難覓意行到南園杏子半紅碧輕風動髙枝可望不可摘聳肩跂一足偶爾攀翻得攀條初亦喜折條還復惜小苦已自韻未酸正堪喫聊將插鬢歸空樽有餘瀝七言律詩─增─唐羊士諤州民有獻杏者瑰麗溢目因感花未防聊以成詠─南郭東風賞杏壇防株芳樹昨畱歡卻憶落花飄綺席忽驚如實滿雕盤蛾眉半斂千金薄鷤鴂初鳴百艸閒志士古來悲節換美人啼鳥亦長嘆五言排律─增─唐錢起酬長孫繹藍溪寄杏─愛君藍水上種杏近成田拂徑淸陰合臨流彩實懸淸香和宿雨佳色出晴煙懿此傾筐贈想知懷橘年芳馨來滿袖瓊玖願酬篇把玩情何極雲林若眼前

五言絕句─增─宋梅堯臣詠雙杏子其核亦然─子核成雙杏將寄同心人定棲鴛鴦魄爲物豈無因─蘇軾和子由岐下杏─開花送餘寒結子及新火闗中幸無梅汝彊充鼎和─元馬祖常謝人送杏子詩─杏子黃金色筠籠出薊丘味甘醒午寢可是督詩郵

七言絕句─增─唐白居易重尋杏園─忽憶芳時頻酩酊卻尋醉處重徘徊杏花結子春深後誰觧多情又獨來元張範靑杏─落盡殘紅緑滿技靑靑如豆釀酸時佳人摘得新嘗怯一防春愁鎖畫眉

詩散句─增─宋歐陽修─芳枝結靑杏翠葆新奕奕─黃庭堅─買魚斫膾湏論网撲杏供盤不數枚─唐王維─董奉杏成林─宋梅堯臣─仙人愛杏令虎守─蘇軾─花褪殘紅靑杏小─秦觀─董奉栽成杏子丹─陳師道─裏中饋杏得新嘗

別錄─增─野人閒話─翰林辛夤孫頃年在靑城山居其居則古先道院在一峯之頂內有塑像黃姑則六代元宗之子也一夕夢見召夤孫謂曰汝可食杏仁令汝聰利老而彌壯心力不倦亦資於年壽矣汝可有道性又不終在此湏出山佐理當代夤孫夢中拜請其法則與怡神論中者同元宗孫申天師元有怡神論語卷下卷中有神仙祕方三十首則甘艸爲首右食杏仁法次之杏仁七个去皮尖早晨盥潄了內於口中久之則盡去其皮又於口中暖之逡巡爛嚼和津液如乳汁乃頓咽但日日如法食之一年必換血令人輕健安防夤孫遂日日食之至今老而輕健年逾從心猶多著述─原─制用淸異錄─杏仁新水浸沒生薑甘艸丁香蜀椒縮砂白豆鹽花沈檀龍麝皆取末如面攪拌曬漧水盡味透更以香藥鋪糝名爽團宿酲未觧一枚爽然─農桑通訣─杏熟時多取爛者盆中研之生布絞取濃汁塗盤中曬漧取下可和水爲漿又和麫用─本艸─杏仁能使人血溢少誤之必出血不已或至委頓故近世少有服者杏仁五月采破核去雙仁者自朝蒸之至午便以慢

火微烘之七日乃收貯毎旦腹空時不拘多少任意噉之積久不止駐顏延年─釋名─杏可以爲油─齊民要術─杏子仁可以爲粥─種植─桃樹接杏結果紅而且大又耐久不枯

桃【桃花別見花譜】

原─桃實甘子繁故字從木從兆【本艸云十億曰兆言其多也】性酸甘熱可食多食令人有熱能發丹石毒生桃尢不宜多食有損無益性早實三年便結子五年卽老結子便細十年卽死以皮也若四年後用刀自樹本竪劙其皮至生枝處使膠盡出則多活數年種類頗多有昆侖桃【一名王母桃一名仙人桃一名冬桃出洛中味甘美詳見後洛陽伽藍記】扁桃【出波斯國形扁肉澀不堪食核狀如盒樹髙五六丈圍四五尺葉似桃而濶大三月開白花花落結實如桃彼地名波淡樹仁甘美番人珍之北戶錄云形如半月狀出占卑國】新羅桃【子可食性熱】方桃【形微方】餅子桃【狀如香餅味甘】油桃【小扵眾桃有赤斑防光如塗油花多子小不堪噉惟取仁出汴中】巨核桃【詳見後拾遺記】金桃【形長色黃如金肉黏核多蛀熟遲用柿接者味甘色黃】銀桃【形圓色靑白肉不黏核六月中熟】鴛鴦桃【結實多防】李桃【形圓色靑肉不黏核其皮光澤如李一名光桃】十月桃【形圓色靑肉黏核味甘酸十月中成熟一名古冬桃又名雪桃按爾雅云旄冬桃疏云桃子冬熟者不旄當卽此也】毛桃【卽爾雅所謂褫桃小而多毛核黏味惡不堪食其仁充滿多脂可入藥】水蜜桃【獨上海有之而顧尙寶西園所出尢佳其味亞於生荔枝】雷震紅【張七澤云每雷雨過輙見一紅暈最爲難得】他如紅桃緗桃白桃烏桃皆以色名五月早桃秋桃霜桃皆以時名胭脂桃絡絲桃皆以形名王敬羙有言桃種最多金桃蜜桃灰桃之類多植園中取果壽星桃樹矮而花能結大桃亦奇種可玩桃殊不堪食─增西京雜記─上林苑有秦桃緗核桃金城桃綺葉桃紫文桃─客燕雜記─京師中佳果有紅桃白銀桃小桃蟠桃合桃酒紅桃霜下桃肅寜八月桃

彚考─增─詩周南─桃之夭夭有蕡其實─傳─蕡實貌─衞風投我以木桃報之以瓊瑤─魏風─園有桃其實之殽禮記內則─桃曰膽之─疏─桃多毛拭治去毛令色靑滑如膽也或曰膽謂苦桃有苦如膽者擇去之─周禮─饋食之籩其實桃─舊唐書太宗紀─貞觀十一年唐國獻金桃銀桃詔令置扵苑囿─神農經─玉桃服之長生不死若不得早服之臨終日服之其屍畢天地不朽─原─夏小正─六月煮桃─傳─桃也者柂桃也柂桃也者山桃也煮以爲豆實也─增─家語─六果桃爲下祭祀不用不豋郊廟─晏子春秋─公孫防田開疆古冶子事景公勇而無禮公患之晏子言扵公請饋以二桃曰三子計功而食公孫曰吾再搏乳虎功可以食田曰吾仗兵而禦三軍者再功可以食古冶子曰吾嘗濟河黿銜左驂冶潛行水底逆流百步從流九里得黿頭功可以食二子曰吾勇不若子功不逮子取桃不讓是貪也然而不死無勇也刎頸而死冶曰二子死之冶獨不逮亦刎頸而死─原韓非子─彌子瑕有寵扵衞君與君逰於果園食桃而甘以其半啖君君曰忠乎忘其口而啖寡人及彌子色衰愛弛得罪扵君君曰是故嘗啖我以余桃孔子侍坐扵魯哀公哀公賜之桃與黍孔子先飯黍而後噉桃公曰黍以雪桃也對曰丘知之矣夫黍五穀之長而桃爲下君子以賤雪貴不聞以貴雪賤也─呂氏春秋─子產治鄭桃棗之防扵街者莫援也─增─神異經─東方有樹髙五十丈葉長八尺名曰桃其子徑三尺二寸和核作羮食之令人益壽食核中仁可以治嗽小桃溫潤咳嗽人食之卽止─原─新序─魏文侯見箕季從者食其園之桃箕季禁之文侯曰從者食園桃箕季禁之豈愛桃哉是教我下無侵上也─增─說苑─樹桃李者夏得休息秋得實焉─武帝內則─七月七日西王母降自設天廚眞妙非常丰珍上果芳華百味紫芝萎蕤芬芳塡樏淸香之酒非地上所有香气殊絕帝不能名也又命侍女更索桃果湏防以玉盤盛仙桃七顆大如鴨卵形圓靑色以呈王母母以四顆與帝三顆自食桃味甘美口有盈味帝食輙收其核王母問帝帝曰欲種之母曰此桃三千年一生實中夏地薄種之不生帝乃止─漢武故事東郡獻短人帝呼東方朔朔至短人因指朔謂帝曰西王母種桃三千年一著子此兒不良已三過偸之矣原─尹喜內傳─老子西逰省太眞王母共食碧桃紫梨鐘離意別傳─秦吏趙凱以私恨告國民吳且生盜食宗廟禦桃且生對曰民不敢食也王曰剖其腹出其桃史記惡而書之曰食桃之肉當有遺核王不知此而剖人腹以求桃非理也─增─博物志─漢武帝時西王母遣使乘白鹿告帝當來乃供帳九華殿以待之七月七日夜漏七刻王母乘紫雲車而至扵殿西南面東向頭上戴七種靑气鬱鬱如雲有三靑鳥如烏犬使侍母傍時設九微燈帝南面西向王母索七桃大如彈丸以五枚與帝母食二枚惟帝與母對坐其從者皆不得進時東方朔竊從殿南廂朱鳥牖中窺母母顧之謂帝曰此窺牖小兒嘗三來盜吾桃帝乃大怪之由此世人知方朔神仙也─原─神仙傳─張道陵者沛國人也有趙升者就陵受學陵將諸弟子登雲臺絕巖之上下有一桃樹如人臂傍生石壁下臨不測桃大有實陵謂諸弟子曰有人能得此桃實當告以道要扵時伏而窺之者二百餘人股戰流汗無敢久臨視之者莫不卻退而返謝不能得一人乃升曰神之所防何險之有聖師在此終不使吾死扵谷中耳師有教者必是此桃有可得之理故耳乃從上自擲投樹上足不蹉跌取桃滿懷而石壁峭峻無所攀援不能得返扵是乃以桃一一擲上正得二百二顆陵得而分賜諸弟子各一陵自食一畱一以待升乃以手引升眾視之見陵臂長三二丈引升升忽然來還乃以向所畱桃與之─增─神仙傳─董子陽少知長生之道隱博落山中九十餘年但食桃飲石泉─拾遺記─明帝時恆山獻巨桃核巨桃霜下結花隆暑方熟云仙人所食帝使植扵霜林園─原─元中記─木子之大者有積石山之桃實焉大如十斛籠─增─甄異錄─譙郡夏侯文規亡後見形經庭前桃樹邊過曰此桃吾昔所種子乃美好其婦曰人言亡者畏桃君何不畏耶曰桃東南枝長二尺八寸向日者憎之我亦不畏也─捜神記─前周葛由蜀羗人也周成王時好刻木作羊賣之一旦乘木羊入蜀中蜀中王侯貴人追之上綏山綏山多桃在峩眉山西南髙無極也隨之者不復還皆得仙道故里諺曰得綏山一桃𨿽不能仙亦足以豪山下立祠數十處─東陽記─龍丘山峯際復有巖穴外如窓牖中有石林

巖前有一桃樹其實甚甘非山中自有莫知誰植─廣州記─廬山有山桃大如防榔形色黒而味甘酢人時登采拾只得於上飽噉或欲持下迷不得返─原─荊楚嵗時記─正月一日飲桃湯桃者五行之精厭伏邪气制百鬼也─增─新論─知伯庖人亡炙一筪而卽知之韓魏將反而不能知邯鄲子陽園亡一桃而卽覺之其自亡也而不能知斯皆銳情扵小而亡大者也─述異記─磅磄山去扶桑五萬里日所不及其地甚寒有桃樹千圍萬年一實一說日本國有金桃其實重一觔昆侖有玉桃光明潤徹而堅瑩湏以玉井泉洗之便軟可食武陵源在吳中山無他木盡生桃李俗呼爲桃李源源上有石洞洞中有乳水世傳秦末吳中人扵此避難食桃李實皆得仙─原─幽明錄─漢明帝永平五年郯縣劉晨阮肇共入天臺山取谷皮迷路不得返經十餘日糧盡饑餒殆死遙望山上有一桃大有子實而絕巖環澗永無登路扳緣藤葛然後得上各啖數桃而不饑下山一大溪邊有二女姿質妙絕因要還家勅婢云劉阮二郎向𨿽得瓊實猶尙虛可速作食有胡麻山羊脯甚美遂畱半載餘二人懷土求歸女曰宿福所牽何復欲還因指示還路旣出無復相識問得七世孫傳聞上世入山迷不得歸─增─世說─桓元素輕桓崖崖在京下有好桃元就連求之遂不得佳者元與殷仲文書以爲嗤笑曰徳之休明肅愼貢其楛矢如其不爾籬壁間物亦不可得也─洛陽伽藍記─華林園蓬萊山南有百果園果列作林林各有堂有仙人桃其色赤表裏照徹得嚴霜乃熟云出昆侖山一曰王母桃也─元和郡國志─綿州彰明縣雲臺山天柱崖下有一桃樹髙五丈餘外皮似桃內心似松張道陵與王長趙升試法扵此四百餘年桃迨今不朽有碑記之─洽聞記─吐谷渾有桃大如一石甕─原─酉陽雜俎─史論在齊州時出獵至一縣界憇蘭若中覺桃香異常訪其僧僧不及隱言近有人施二桃因從經案下取出獻論大如飯椀時饑盡食之核大如雞卵論因詰其所自僧笑向實謬言之此桃去此十餘里道路危險貧道偶行腳見之覺異因掇數枚論曰今去騎從與和尙偕往僧不得已導論北去荒榛中經五里許抵一水僧曰恐中丞不能渡此論志決往乃依僧解衣戴之而浮登岸又經西北渉二小水上山越澗數里至一處奇泉怪石非人境也有桃數百株幹掃地髙二三尺其香破鼻論與僧各食一蔕腹果然矣論解衣將盡力苞之僧曰此或靈境不可多取貧道嘗聼長老說昔日有人亦嘗至此懷五六枚迷不得出論亦疑僧非常取兩个而返僧切戒論不得言論至州使招僧僧已逝矣王母桃洛陽華林園內有之十月始熟形如括蔞俗語曰王母甘桃食之解勞亦名西王母桃長白山相傳古肅然山也峴南有鐘鳴燕世桑門釋惠霄者自廣固至北峴聼鐘聲稍前忽見一寺門宇炳煥遂求中食見一沙彌乃摘一桃與霄湏防又與一桃語霄曰至此已淹畱可去矣霄出廻頭顧失寺至廣固見弟子言失和尙已二年矣霄始知二桃兆二年也仙桃出郴州蘓耽仙壇有人至心祈之輙落壇上或至五六顆形似石塊赤黃色破之如有核三重硏飲之愈眾疾尢治邪气─增─防昌觧頤錄─鄴華林苑有勾鼻桃子重三觔或二觔半亦有名梨凡此眾果气味甘羙入口消汁又間有名果季龍作蝦蟆車四廂廣一丈深一丈合土在中植之則無不生也─淸異錄─鄴中環桃特異後唐莊宗曰昔人以橘爲千頭木奴此不爲餘甘尉乎─神仙感遇傳─咸通中趙僧懷一居雲門寺遇一道流

相與入山花木繁茂水石幽勝久之覺饑道流曰此有仙桃千嵗一實可以療饑以一桃授之大如二升器奇香珍味非世所有懷一自此不食─海錄碎事─洋州雲臺山生獼猴桃甚甘酸食之止渴唐貞觀中康居國獻黃桃大如鵞卵其色如金因呼爲金桃用柿樹接桃枝亦爲金桃早熟者謂之絡絲白晚熟者謂之過雁紅─東坡雜記─李公擇與客防天柱寺還過司命祠下道

傍見一桃爛熟可愛當往來之衝而不爲人之所得疑其爲眞靈之瑞分食之則不足眾以與公擇公擇不可時蘇徐二客皆有老母七十餘公擇使二公分之歸遺其母人人滿意過於食桃此事不可不識也─仇池筆記─黃州岐亭有王翊者家富而好善所居後有茂林果木一日有村婦林中見一桃過熟而絕大獨在木杪乃取而食之翊適見大驚婦人食已棄其核翊取而剖之得雄黃一塊如桃仁及研而吞之甚甘美自是防葷肉齋居一食不復殺生可謂異事也─埤雅─諺曰白頭種桃又曰桃三李四梅子十二言桃生三嵗便放花果早扵梅李故首𨿽已白其花子之利可待也─茅亭客話滕處士昌祐字勝華所居園中有金桃深黃剖之至核紅翠如金味美爲桃之最也─白玉蟾集─寜都金精山系第三十五福地漢初張芒女麗英入山獲二桃得道長沙王吳芮聘焉至洞中見女乘紫雲在半空謂芮曰吾爲金星之精降治此山言訖升天而去─原─五色綫咸通中許明奴家嫗入山林采樵扵南山見一人坐石上方食桃甚大問嫗曰我許明奴之祖宣平與汝一桃食之不可將出嫗食桃甚美其後增食日漸童顏入山不歸行疾如飛金母降謝自然將桃一枝懸臂上有三十顆碧色大如椀云此猶是小者─增─長春眞人本行碑─眞人徴赴京師眷遇至渥遣中使賜上林桃師不食菜果者十餘年矣至是取其一防之重上賜也─湧幢小品─嘉靖乙卯上夜坐庭中禦幄後忽獲一桃左右視或見桃從空中墜上喜曰天賜也修迎恩大典五日明日復有一桃降─藜牀沈余─戊辰冬杪偶至靈濟宮遇道人授一桃特大曰與汝有緣故以相贈訝其非常受而啖之味甘美而核甚細─杭州府誌─古記云昔人扵天目捕獵沮雨扵石城之外見林間有白桃一顆摘入手如冰忽又變紅其熱如湯遂采木葉包之蔵扵白囊下山捫之猶在及至家惟木葉存

集藻─表─增─唐李嶠爲納言姚璹等賀瑞桃表─伏見內出靈桃四實共同一蔕禁園芳果仙庭奇樹名珍杏柰族茂櫻胡鮮花發扵上春佳實成扵早夏四而爲一表四海之一君異而爲同明異才之同貫漢宮畱核曽所未窺衛國報瓊何能竊似殊祥靈應疊貺駢臻凡在見聞孰不歡躍臣等謬當樞近累覿休符喜忭之情實萬恆品

賦─原─晉傅元桃賦─有東園之珍果兮承陰陽之靈和結柔根以列樹兮艶長畆而駢羅夏日先熟初進廟堂辛氏踐秋厥味益長花落實結與時剛柔旣甘且脆入口消流亦有冬桃冷侔冰霜放神適意恣口所嘗華升禦扵內庭兮飾佳人之令顏實充虛而療饑兮信功烈之難原嘉放牛扵斯林兮悅萬國之乂安望海島而慷慨兮懷度索之靈山何玆樹之獨茂兮條枝紛而麗閒根龍虯而云結兮彌萬里而屈盤禦百鬼之妖慝兮列神荼以司姦辟凶邪而濟正兮豈惟榮美之足言─增─宋伍緝之園桃賦─嗟王母之奇果特華實兮兼副旣陶煦以夏成又淩寒而冬就嗟異植兮難防亦晚枯兮先茂農黃品其味漢帝驚其珍林休反耕之牛宅樹司惡之神景斃勇扵不足彌增罪扵甘分𨿽無言兮成蹊叵充肴扵魏君時令載始周南申章瞻擇有制藥齊惟良魯拂柩以悔荊楚供弧以事王─唐獨孤授蟠桃賦─東海神木是曰蟠桃可得聞其廣而未量其髙蓋蒼龍之所臨據白日之所先照結根扵淩北之峯稟气乎衡星之耀其生植也與乾坤始其蟠縈也至三千里上鳴天雞下宅郁壘徒駭其說莫原其以配若木以相望冠扶桑而特起爾乃煥初陽之杲杲壓巨海之漫漫太皥司方以流昐羲和防禦而上千傾髙柯而飛鳥罕及隨巨葉而靑雲共蟠何帝休之名志豈姑繇而變觀窮海陸以標奇抗蓬瀛而爭聳疑蒸林之相合乃一木之所擁照溟海則攀其若浮升日輪則逺視如捧霜雪莫以凋換風濤庸得其震傾拂垂云之修翼防吹之長鯨非有嵗之可紀每先晨之效明拂靑桂扵陰掩白楡扵太淸信植物之神秀壯元化之曲成木無與儔其誰騁兩鬭之術子不可獲安有被三竊之名是知瑰異之說或處明而若晦區域之心多玩小以疑大天無所不育地無所不載莫出混茫之中咸居耳目之外偉蟠桃之遐絕宜列仙之逰防安得探神物而駐韶顏渉滄海而登朔山驂素虯之夭矯駕防鳯之廻環庶因此以捧日願修條而一攀─原─宋吳淑桃賦─果實多品惟桃可佳夭夭其色灼灼其華或成仙而益壽或制鬼而袪邪或美后妃之徳或報瓊瑤之華驚蟄應气而斯盛農人爲而無差陟雲臺而臨崖布綺逰武陵而夾岸舒霞妬常聞扵武女愛惡潛移扵子瑕至若綏山刻木神荼索葦犯上旣戒扵文侯雪賤復聞扵夫子神女嘗食扵二郎齊相亦殺乎三士昆侖以霜實稱奇磅磄以寒英表異旄榹異狀而同名侯白殊味而俱美別有綺葉金城之號紫文緗核之名𨿽云六果之下誠爲五木之精髙丘餐膠而輕舉師門食葩而道成復有棓羿之事畏漢之情元冬霜林之茂朱夏豆實之英至扵漢皇罷種方朔潛偸僵李傷嗟扵見累土偶哀憐扵載浮樊氏競術扵靈變蔡誕托詐扵仙逰亦有種列三名實盈十斛太淸漬花而療疾抱朴服膠而絕谷或咒之而颒面或出之而剖腹豈若饗碧實扵西逰標嘉名扵仙籙五言古詩─增─宋孔平仲食桃─翦彼十圍木架此百尺梁十圍不加大百尺不加長胡爲被錦繡空爾飾文章根防膚已剝至朽不復昌食桃棄其核下與糞壤藏雨露之所濡發生乃微芒回首枝榦大冉冉出我墻開花又結子意態何煌煌─梅堯臣將行與蔡仲謀飲分席上果得桃─曽無千嵗人安見千嵗實聊效昔所投瓊瑤報非一

七言絕句─增─唐防元都觀桃─舊傳天上千年熟今見人間五日香紅軟滿枝湏作意莫教方朔施偸將─宋楊萬里嘗桃─金桃兩飣照銀杯一是栽花一買來香味比嘗無兩樣人情畢竟愛親栽小桃著子可憐渠疎處全疎無處無並綴一梢三十顆縋枝欲折沒人扶劉克荘桃─嵗嵗春風花覆墻摘來紅實亦甘香當時無種瑤池本卻恐淸河未得嘗

詩散句─增─梁任昉─已謝西王苑復揖綏山枝聊逢賞者愛棲趾傍蓮池開紅春灼灼結實夏離離─宋文同─雨染煙蒸萬實垂丹砂爲首玉爲衣客疑麗水新陶得人向瓊池舊帶歸─原─唐溫庭筠─夏園桃已熟紅臉防胭脂─姚合─桃花四散飛桃子壓枝垂─增─殷璠─迎春別賜瑤池宴捧進金盤五色桃─曹唐─千嵗紅桃香破鼻玉盤盛出與金妃─宋宋祁─要待花稀見秋實縹肌細肉薦盤珍─元柳貫─靑鳥銜書昨夜來蟠桃如斗核如杯─唐杜甫─鸚鵡啄金桃─白居易─紅潤園桃熟─沈彬─金桃爛熟沒人偸─宋秦觀─嵗星偸得桃枝碧詞─增─鄭域壺中天─蕊宮仙子愛癡兒不禁三偸家果棄核成根傳漢苑依舊風煙難老養就丹砂長畱紅臉防透胭脂顆金盤盛處恍然天上新墮莫厭對此飛觴千年一熟異人間梨棗劉阮塵緣猶未防卻向花間飛過爭似連枝摘來滿把鶯嘴平分破飡霞嚼露鎭長歌醉蓬島

別錄─原─南康記─南康玉山有石桃故老云古有寒桃生扵嶺巓隱淪之士將大取其實因變成石焉─增─酉陽雜俎─蜀後主有桃核兩扇毎扇著仁處約盛水五升良久水成酒味醉人更互貯水以供其宴卻不知得自何處水部員外郎杜陟嘗見江淮市人以桃核扇量米正容一升言扵九嶷山溪中得─北戶錄─至徳初徐正字凝於海鹽縣白塔沙渚之上得一桃核片可貯一升─野人閒話─蜀文谷好古之士也扵中書舍人劉光祚

處見桃核杯杯濶尺餘紋防燦然眞蟠桃之實也劉自云少時逰華嶽見一道士以此核酌瀑泉盥潄觀之驚駭道士以半片授之─後蜀紀事─孟防二十年十二月中書舍人劉光祚進蟠桃核酒杯云得扵華山陳摶賜帛五十疋─墨荘漫錄─有人以桃核半枚獻王黼者中容米三四斗─王氏神仙傳─咸通中王防爲王屋令遇東極眞人王太虛授以所注黃庭經復與桃核大如數斗器磨而服之身輕無疾─宛委余編─洪武乙卯出示元內庫所藏巨桃半核長五寸廣四寸七分前刻西王母賜漢武桃及宣和殿十字塗以金中繪龜鶴雲气之象後鐫庚子甲申月丁酉日記命學士宋濓爲賦─原種桃─凡種桃淺則出深則不生故其根淺不耐旱而易枯近得老圃所傳云扵初結實次年斫去其樹復生又斫又生但覺生虱卽斫令復長則其根入地深而盤結固百年猶結實如初─增─種樹書─桃樹接李枝則紅而甘梅樹接桃則脆桃樹接杏則大桃熟時墻面暖處寛深爲坑收濕牛糞納坑中收好桃核十數枚尖頭向上坑中糞土蓋厚一尺深春芽生和土移種之─原衞桃─桃實太繁則多墜以刀橫斫其幹數下乃止又社日舂根下土持石壓樹枝則實不墜桃子蛀者以煮豬首汁冷澆之或以刀疎斫之則穰出而不蛀如生小虫如蚊俗名蚜虫𨿽桐油灑之不能盡除以多年竹燈檠掛懸樹梢間則虫自落甚驗

【附錄】羊桃

增─爾雅─長楚銚芅─注─今羊桃也或曰鬼桃葉似桃華白子如小麥亦似桃─疏─陸璣疏云葉長而狹花紫赤色其枝莖弱過一尺引蔓扵艸上鄭氏曰藤生子赤狀如防糞故亦名防矢皃童食之─本艸─亦名羊腸一名禦弋生山林川谷及田野─蜀本圖經─子細如棗核苗長弱蔓生不能爲樹今呼爲細子根似牡丹─原─羊桃福州產其花五瓣色靑黃

彚考─增─詩檜風─隰有萇楚猗儺其枝─箋─銚弋之性始生正直及其長大則其枝猗儺而柔順不妄尋蔓艸木

禦定佩文齋廣羣芳譜卷五十四﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷五十五

果譜

─李【李花別見花譜】

原─李【爾雅翼云李木之多子者故從子本艸云木之多子者多矣何獨李稱木子耶按素問言李味酸屬肝果】─【東方果也則李於五屬木故得專稱爾】一名嘉慶子【韋述兩京記云東都嘉慶坊有美李人稱嘉慶子】─增─本艸─梵書名居陵迦─原─李實有離核合核無核之異小時靑熟則各色有紅有紫有黃有緑又有外靑內白外靑內紅者大者如杯如卵小者如彈如櫻其味有甘酸苦澀之殊性耐久樹可得三十年𨿽枝楛子亦不細種類頗多有麥李【麥秀時熟實小有溝肥甜爾雅云痤接慮李注云今之麥李是也】南居李【觧核如杏堪入藥風上記雲南居細李四月先熟】季春李【鄴中記雲華林園有春李冬花春熟】木李【絕大而羙】禦黃李【形大而味厚核小而甘香李中佳品也】均亭李【紫而肥大味甘如蜜南方李此爲最】擘李【熟則自裂】餻李【肥粘如餻】中植李【麥前熟】趙李【無核爾雅云休無實李注云一名趙李是也】禦李【大如櫻桃紅黃色光諸李熟詳見後西溪叢語】赤李【其實赤爾雅云駁赤李注云子赤是也】冬李【十月十一月熟】離核李

【似柰有擘裂】皆李之特出者他如經李【一名老李樹數年卽枯】杏李【味小酸似杏】黃扁李夏李名李【出南郡】縹靑李【出房陵】建黃李【出河沂見傅賦】靑皮李赤陵李馬肝李牛心李紫粉李小靑李水李扁縫李金李防精李【詳見好事集】合枝李柰李晚李之類未可悉數建寜者甚甘今之李幹皆從此出─增─西京雜記─上林苑李有紫李緑李朱李黃李靑綺李靑房李同心李含枝李金枝李顏淵李【出魯】羌李燕李蠻李侯李─廣志─有車上李─述異記─杜陵有金李李大者謂之

夏李尢小者謂之防李─客燕雜記─京師佳果有麝香李盤山李

彚考─增─詩王風─丘中有李彼畱之子─小雅北山有李─大雅─投我以桃報之以李─原─爾雅─棗李曰防之疏

謂治棗李皆去其核核者柢也─孟子─井上有李─增晉書王濟傳─和嶠性至儉家有好李帝求之不過數十濟候其上直率少年詣園共啖畢伐樹而去─王戎傳戎嘗與羣兒戱於道側見李樹多實等軰競趨之戎獨不往或問其故戎曰樹在道邊而多子必苦李也取之信然─南史王僧孺傳─僧孺幼聰慧有餽其父冬李先以一與之僧孺不受曰大人未見不容先嘗─山海經邊春之山岐山孟子之山靈山卑山其上多桃李─原管子─五沃之土其木宜梅李─增春秋運斗樞─玉衡星散爲李─黃帝內傳─王母遺帝上淸玉文之李─原─鹽鐵論─夫李梅實多者來嵗爲之衰─洞記─琳國去長安九萬里生玉葉李色如碧玉數千嵗一熟味酸昔韓眾嘗餌此李因名韓眾李─漢武內傳─李少君謂帝云鐘山之李大如瓶臣以食之遂生奇光─增─漢武內傳仙藥之上者有員丘紅李─風俗通─汝南南頓張助於田中種禾見李核意欲持去顧見空桑中有土因殖種以余漿灌漑後人見桑中反復生李轉相告語有病目痛者息陰下言李君令我目愈謝以一豚目痛小疾亦行自愈逺近翕赫其下車騎常數千百酒肉滂沱間一嵗余張助逺出來還見之驚曰此有何神乃我所種耳因就斮之─抱朴子─五原蔡誕入山而還欺其家人云到昆侖山有玉桃玉李形如世間者但光明洞徹而堅以玉井水洗之便輭而可食─原─神仙傳─老子之母適至李樹下而生老子生而能言指李樹曰以此爲我姓─增─孝子傳─王祥後母庭中有李始結子使祥晝視鳥

雀夜則趨防一夜風雨大至祥抱泣至曉母見之惻然─搜神記─袁紹在冀州有神出河東號度朔君百姓共

爲立廟兗州有一士姓蘓母病往禱見一客來著白布單衣髙冠冠似魚頭謂度朔君曰昔臨廬山共食白李憶之未久已三千嵗日月易得使人悵然去後謂士曰此南海君也─荊州記─房陵縣有朱仲者家有好李代所希有─述異記─瀨鄕老子祠有紅縹李一李二色魏文帝安陽殿前天降朱李八枚啖一枚可數日不食今李種有安陽李大而又甘者卽其種也晉暉章殿前有嘉李房陵定山有朱仲李園三十六所潘嶽閒居賦防陵朱仲之李李尢果賦云三十六園朱李是也中山有縹李大如拳者呼仙李李尢果賦云如拳之李陸士衡果賦雲中山之縹李又云仙李縹而神李紅原─世說─王戎有好李賣之恐人得其種恆鑽其核─語林─和嶠性至儉家有好李諸弟往園中食李而皆計核責錢─增─顏氏家訓─齊武成帝子瑯琊王嘗朝南殿見鉤盾獻早李還索不得遂大怒訽曰至尊已有我何意無不知分齊率皆如此─集眞記─西王母居龍月城城中產黃中李花開則三影結實則九影花實上皆有黃中二字王母惜之過於蟠桃與紫陽眞官博戱則以一二百枚遞分勝負─原─好事集─王侍中家堂前有防從地出其穴卽生李樹花實俱好此防精李也─增─花木錄─北齊武帝攺芳林園爲仙都苑植名果有合歡杏同心李─原─零陵總記─李直方常第果實若貢士以緑李爲首─云仙防記─崔奉國家有一種李肉厚而無核識者曰天罰乖龍必割其耳血墮地生此李─增─談苑─許州小窯出好李太常少卿劉正有園在焉多植之毎遣人負擔歸京師以遺貴要竊得嘗之絕大而味佳所謂曽知己也─髙僧傳─唐肅宗至徳二年返轅指扶風令釋元皎於鳯翔開元寺置禦藥師塲忽於法防內生一叢李樹有四十九莖元皎等表賀帝喜曰此大瑞應答勅云瑞李繁滋國之興兆生在伽藍之內足知覺樹之榮感此殊祥與師同慶─西溪叢語─許昌節度使小防是故魏景福殿魏太祖挾獻帝自洛都許許州有小李子色黃大如櫻桃謂之禦李子卽獻帝所植至今有焉─武夷山記─山有仙李如小鳥卵長而色赤味亦酸美─異林─治甲寅楓樹生李實又嵗丙辰李樹生豆莢苕苕滿枝─學圃余疏─李種亦殊多北土盤山麝香紅妙甚江南絕無然亦有一種極大而紅者味可亞之亦有玉黃靑翠嘉慶子俱稱佳品今吾圃中僅有粉李一種余當致之─原─花史─嘉興府城西南地產佳李因名檇李越絕書作就李又云吳王曾醉西施於此號醉李水晶李出天臺閒閒眞人曽致元帝

集藻─表─增─唐孫逖爲宰相賀李樹淩冬結實表─臣等伏見劉麟奏南郡李樹淩冬結實並圗及李實者惟此珍樹名應皇族元所指用興長髮之祥明靈是憑故表非常之瑞已經夏實更發冬榮霜雪而翠葉不凋斯湏而朱實皆就仁及艸木旣葉太平之期道貴生成仍呈久視之應恭惟聖感詎可名言所以彰寶祚之靈長表天枝之碩茂逺逾海嶠來薦闕庭豈三秀之足稱何兩岐之敢諭殊祥洊至品物同歡況在臣等寜勝抃躍無任欣慶之至

雜著─原─晉王羲之帖─靑李來禽櫻桃日給藤子皆嚢盛爲佳凾封多不生足下所疏云此果佳可爲致子當種之此種彼胡桃亦生也吾防喜種果今在田裏惟以此爲事故逺及足下致此子者大恵也

賦─增─晉傅元李賦─植中州之名果兮結修根於芳園嘉列樹之蔚蔚兮美弱枝之爰爰旣乃長條四布密葉重陰夕景廽光傍陰蘭林於是肅肅晨風飄飄落英潛實內結丰彩外盈翠質未變形隨運成淸角奏而微酸起大宮動而和甘生旣變洽熟五色有章種別類分或朱或黃甘酸得適羙逾蜜房浮彩防駁赤者如丹入口流濺逸味難原見之則心悅含之則神安乃有河沂黃建房陵縹靑一樹三色異味殊名乃上代之所不睹兮咸升禦乎紫庭周萬國之口實兮充薦饗於神靈昔怪古人之感貺乃答之以寶瓊翫斯味之奇瑋兮然後知報之爲輕

五言古詩─增─梁王筠答元金紫餉朱李─穠華春發彩結實下成蹊潘生詠金穀魏後沈寒溪逢君重妖麗移翫入崇閨慙無瓊玖報徒用萃幽棲─沈約麥李─靑玉冠西海碧石彌外區化爲中園實其下成路衢在先良足貴因小邈難逾色潤房陵縹味奪寒水朱摘持欲以獻尙食且踟躕─陳江總詠李嘉樹春風早春風花落新但見成蹊處幾得正冠人當知露井側復與夭桃鄰七言絕句─原─唐白居易嘉慶李─東都緑李萬州栽君手封題我手開把得欲嘗先悵望與渠同別故鄕來─宋王十朋詠李─長念詩人詠子嗟團欒繞樹日欹斜冰盤行薦炎天實不用東陵學種

詩散句─原─晉張華─朱李生東苑甘出西郊增─唐於鵠仲夏梅霖發枝頭玉實繁─原─宋宋祁─防見繁英出縹墻更將朱實奉華堂─增─宋顏延年─李下不整冠謝朓─夏李沈朱實─原─唐杜甫─朱李沈不冷故索苦李餐─韓愈─道旁多苦李冰盤夏薦碧實脆─宋蘇軾─朱李扶疎禽自來紫李黃瓜村路香

別錄─原─移栽─春月取近根小條栽之離大樹逺者不用待長移之別地性喜開爽宜稀栽南北成行率兩步一株太宻聨陰則子小而味不佳樹下勤去艸而不可耕耕則樹肥而無實─嫁李正月一日或十五日以磚石著李樹岐中則實繁又臘月中以杖微打樹岐間正月晦日復打可令足子又法以煮寒食醴酪火防著樹間亦良或曰桃樹接李則生子甘紅─禁忌─李多食腹脹苦澀者忌食服術人不可食不沈水者不可食不可合雀肉食不可合蜜食不可臨水食不可合漿水食─制用─鹽曝法夏月李黃時摘取以鹽挼去汁合鹽曬萎去核復曬漧用時以湯洗淨薦酒甚佳嘉慶子取朱李蒸熟曬漧又糖藏蜜煎皆可久畱─保生月錄─食李能除固熱調中不可多食

棃【棃花別見花譜】

原─棃【爾雅云棃山樆疏云其在山之名則曰樆人植之曰棃本艸補遺云棃者利也其性下流利也】一名果宗一名快果【陶景別錄云梨性冷利多食損人故俗人謂之快果】一名玉乳一名蜜父【淸異錄云建業野人種棃者詫其味曰蜜父】北地處處有之南方惟宣城爲勝二月開花上巳日無風則結梨必佳有二種瓣圓而舒者果甘缺而皺者味酸果圓如橊頂微凹無尖瓣性甘寒無毒潤肺涼心消痰降火觧瘡毒酒毒乳棃【本艸云又名雪梨出宣城皮厚肉實而味長】鵞梨【本艸云又名綿梨出河之南北皮薄漿多味頗短香則過之】二棃皆入藥其餘水棃赤棃茅棃禦兒棃【本艸云卽玉乳之訛或云禦兒一作語兒地名也在嘉興縣】紫糜棃陽城夏梨秋棃種類非一他如紫梨【植瑤光樓前】香水梨【本艸云又名消梨出北地最爲上品】張公夏梨【廣志云出洛陽北邙海內惟有一株】廣都棃鉅鹿豪梨【廣志云重六斤數人分食之】鉅野梨新豊箭谷梨闗西谷中梨【廣志云闗以西京兆右扶風界諸谷中梨率多供禦】味色香種種奇絕未可悉數─增─西京雜記─上林苑有靑棃【實大】芳棃【實小】大谷棃細葉棃縹葉棃金葉梨【出瑯琊王野家太守王唐所獻】瀚海梨【出瀚海北耐寒不枮】東王梨【出海中】紫條梨─廣志─常山眞定梨梁國睢陽梨齊都臨淄梨洛陽花木記─雨梨濁梨穰梨車寶梨紅鵞梨敷鵞梨紅消棃秦王掐消棃蜜指梨淸沙爛─本艸紫花梨【療心熱詳見後耳目記】眞定禦梨【詳見後魏文帝詔】含消棃【漢武嘗種於上苑梨之奇品也詳見後三輔黃圖】靑皮早谷半斤沙糜諸梨皆粗濇不堪止可蒸煮及切烘爲脯

原─一種桑棃止堪同蜜煮食生食冷中不益人彚考─增─禮記內則─柤梨曰攢之─注─攢之者鑽治其螙處也─原─宋書王謨傳─謨營貨利一疋布責人八百棃─增南史扶桑國傳扶桑國有赤梨經年不壞─北史髙聰傳─聰廢於家斷絕人事惟修營園果世稱髙聰棃以爲珍異─山海經洞庭之山其木多柤棃─家語曾參後母遇之無恩供飬不衰其妻以蒸棃不熟因出之人曰非七出也參曰蒸梨小物耳吾欲使熟而不用吾命況大事乎─荘子─三王五帝之禮義法度不同譬其猶樝棃橘柚耶其味相反而皆可於口─韓非子─夫樹柤棃橘柚者食之則甘嗅之則香─神異經─東方有樹焉髙百丈敷張自輔葉長一丈廣六尺其名曰棃如今之樝棃但樹大耳其子徑三尺剖之少瓤白如素和羮食之爲地仙衣服不敗辟穀可以入水火注─一名木棃─原─洞記─塗山之背有棃大如升或云如斗紫色千年一花謂之紫輕棃─增─尹喜內傳─老子西遊省太眞王母共食碧棃紫棃─原─漢武內傳─太上之藥有光棃─增─三輔黃圗─三秦記云漢武帝禦宿園出大棃如五

升瓶落地則破其取梨先以布嚢承之號曰含消云陽宮記曰云陽車箱阪下有棃園一頃棃數百株靑翠繁宻望之如車蓋─原─魏文帝詔─眞定郡棃大若拳甘若蜜脆若菱可以觧煩釋悁─魏書─魏武爲兗州牧上書曰山陽有羙棃謹上三箱─增─曹瞞傳─王自漢中至洛陽起建始殿使工蘇越往徙羙梨掘之根盡血出文士傳─孔融年四嵗與諸兄食棃輙取其小者人問其故答曰我小兒法當取小者由此宗族奇之─神仙傳吳主徴介象至武昌甚尊敬之稱爲介君後告言病帝遣左右姬侍以美梨一奩賜象象食之湏臾便死乃埋葬之以日中時死晡時已至建業所賜棃付苑吏種之吏後以表聞發棺視之惟一符耳─晉令─諸宮秩棃守防者吏一人─涼州記─呂光時燉煌太守宋歆獻同心之棃─南康記─歸山石城內有棃熟人食其實任意取足持歸家人噉輙病或顚僕失徑亡命味似秋梨─永嘉郡記─靑田村人家多種棃樹名曰官梨子大一圍五寸恆以供獻名爲禦梨吏司守視土人有未知味者實落至地卽融釋─幽明錄─成彪兄防晝哭夜泣兄提二升酒一盤梨就之引酌相勸─原─世說道安公嘗集講僧數百人習鑿齒餉十棃公坐中手自剖分梨盡人徧都無偏頗桓南郡毎見人不快輙嗔曰君得哀家棃當復不蒸食否─注─秣陵有哀家棃大如升甚美入口卽消─增─述異記─南方有三尺之棃人不得見或見而食之卽爲地仙─洛陽伽藍記報徳寺髙祖所立在開陽門外三里周圍有園珍果出焉有棃如承光寺─三晉山險記─山陽縣北有谷通得驢馬石勒昔在此啖梨生樹今有棃園─原─廣五行志─宋廢帝大始中江南盛傳消棃先無此樹自此百姓爭植之旣而後齊蕭氏受禪─鄴侯外傳─肅宗嘗夜坐召潁王等三弟同於地鑪罽

毯上坐時李泌絕粒上自燒二棃以賜之潁王恃恩固求上不與曰汝嘗飽肉食先生絕粒何必爭之賜以他果潁王曰先生恩渥如此臣等請聨句以爲他年故事上許之潁王曰先生年幾許顏色若童兒信王曰夜抱九仙骨朝披一品衣益王曰不食千鐘粟惟餐兩顆棃旣而三王請上成之上曰天生此間气助我化無爲童子通神集─房次律弟子金圖十二嵗時次律問以葛洪仙籙中事以水玉數珠手節之凡兩徧三百事次律賞以轉枝梨─增─酉陽防俎─洛陽報徳寺梨重六斤曹州及揚州淮口出夏梨─洽聞記─融上有靑壇方五丈有燒香行道處古形銅器數種有梨樹髙三十丈子如斗至搖落時但見其汁核無得味者─耳目記武宗患心熱靑城山邢道士以肘後緑嚢中靑丹兩粒取梨數枚絞汁進之帝疾尋愈從容問其丹爲何物曰赤城山頂有靑芝兩株太白南溪有紫花梨一樹臣遊二山偶獲兩寶合錬成丹邢辭去後帝詔示天下有紫花梨卽時奏上時恆州節度太尉公王達尙壽春公主卽防昌之女弟聞眞定李令種梨數株其一紫花梨卽遣寺人就加封檢剪其旁樹匝以朱欄寶惜纎枝有同月桂當花發之時防蜂蝶之窺耗每以輕綃紗縠逺加籠罩焉洎及秋實公主必手選而進之比達帝庭十得其六七帝多食此梨𨿽不及邢氏者亦粗觧其煩燥耳是時有李遵來侍禦任恆州記室作進梨表云紫花開處擅美春林縹蔕懸時廽光秋浦離離玉潤落落珠圓甘不待嘗脆難勝口表達闕下公卿笑之曰常山公何用進殘梨扵天府也蓋以其表有脆難勝口之句有縣宰李尙嘗以守樹不謹曽風折一枝降爲冀州典午─零陵總記─李直方嘗第果實若貢士以楞梨爲二─原─吳越傋史─李昪本徐氏湖州安吉人爲安吉令先是其家有梨樹云結一實大如升其父異之將獻郡守有謂其父曰此果非常年所有卽上獻來年見徵安知復有此物不如勿獻其父然之因防鄰里將共食卽席剖之有赤蛇在實中割者大驚投刄於地俄而赤蛇走其母榻下尋之了無所見未幾其母遂孕知誥─增─湘山野錄李建勲丞相出鎭豫章一日與賓僚遊東山忽平田間一茅舎有兒童誦書聲攜防就之乃一老叟教數村童叟驚悚離席攺容趨謝而翔雅有體气調瀟灑丞相愛之遂觴於其廬置之客右叟亦不敢輙談李以晚渇連食數梨賔僚有曰此不宜多食號爲五臟刀斧叟竊笑丞相曰先生之哂必有異同叟謝曰小子愚賤偶爾失容於鈞重然實無所聞李堅質之仍脇以巨觥曰無說則沃之叟不得已問說者曰敢問刀斧之說有稽乎曰舉世盡云必有所稽叟曰見鶡冠子所謂五臟刀斧者非所食之棃乃離別之離爾蓋言人之別離戕伐胸懷甚若刀斧遂就架取一小冊振拂以呈丞相乃鶡冠子也撿之如其說李特加重─過庭錄邵伯恭侍郎守長安旣去久之以書抵親識曰自去長安惟酥棃筍時復系念其他漫然不復記憶可謂風流矣─茅亭客話─滕處士昌祐字勝華所居園中有梨名車轂圍一尺摘時先以布嚢盛之落地卽碎─石湖集詩注─良鄕燕山屬邑驛中供金粟梨內丘鵞梨爲天下第一初熟収藏十一月出汗後方佳園戶云棃至易種一接便生可支數十年吾家園者猶聖宋太平時所接─劍南集詩注─村人謂小梨爲梨頭─老學庵筆記─紹聖中蔡京館遼使李儼蓋泛使者畱館頗久一日儼方飲忽持盤中杏曰來未花開如今多幸京卽舉梨謂之曰去𨿽葉落未可輕離─原─類編─一士人狀若有疾懨懨無聊往謁楊吉老楊曰君熱癥已極气血銷鑠此去三年當以疽死士人不樂而去聞茅山有道士醫術通神而不欲人知乃衣僕人衣詣山願執薪水之役道士畱置弟子中久之以實白道士診之笑曰汝便下山日日喫好梨一顆如無生棃取幹棃煮熟食滓飲汁疾自當平士人如其戒經一嵗復見楊楊見其顏貌腴澤脈息和平驚曰君必遇異人不然豈有痊理士人告以故吉老具衣冠望茅山設拜自咎其學之未至─增─雲蕉館紀談─廣安出紫棃到口卽化者爲佳明升取其汁和紫藤粉爲糕名雲液紫霜食之能卻醉─學圃余疏─梨如哀家棃金華紫花梨不可見也今北之秋白梨南之宣州梨皆吾地所不能及也聞西洞庭有一種佳者將熟時以篛就樹包之味不下宣州當覓此種植之亦一快也─一統志棃棃洲山在寜波府奉化縣西南六十里舊志孫興公弟承公遊此獲仙棃食之成仙故名

集藻─頌─增─晉王贊梨樹頌並序─太康十一年梨樹四枝與中枝合生於囿皇太子令侍中頌之嘉木時生瑞我皇祚修幹外揚隆枝內附翼翼皇儲克光其敬神啟其和人隆其盛降自圃合體連性時惟令月躬親北林樂在同人如蘭如金木之期應乃同其心同心之生啟自神明在心斯動於言斯形先民有則稱詩表情惟永作歌以休厥靈

啟─原─宋謝脁謝隋王賜紫梨啟─味出靈闗之陰防介玉津之澨豈徒眞定歸美大谷滋慙將恐帝臺妙棠安期靈棗不得孤擅玉盤獨甘仙席𨿽秦君得器漢後推餐望古可儔於今誰答─梁庾肩吾謝賚梨啟─睢陽東苑子圍三尺新丰箭谷枝懸六斤未有生因粉水產自銅丘影連鄧橘林交苑柿逺薦中廚爰頒下室事同靈棗有願還年恐似仙桃無因畱核

文賦散句─增─魏何晏九州論─眞定好梨─晉左思蜀都賦─紫梨津潤─潘嶽閒居賦─張公大谷之梨─傅防七誨─襄陽黃梨

五言古詩─增─梁元帝詠梨─大谷常流稱南荒本足珍緑葉已承露紫實復含津─沈約詠梨應詔─大谷來旣重岷山道又難摧折非所恡但令入玉盤─周庾信奉梨接枝秋轉脆含消落更香擎置仙人掌應添瑞露漿宋梅堯臣玉汝贈永興冰蜜梨十顆─棃傳眞定間其甘曰如蜜君得咸陽中味兼冰作質遺之析朝酲亦以蠲煩疾吾児勿多嗜不比盤中栗─江鄰防學士寄酥梨興平烹瓊乳咸陽摘冰枝秦女防山日張公開谷時刻破玉漿壺泛融金酒巵適從闗中寄不見博士卑─曽鞏食梨─今嵗天旱甚百谷病已久山棃最大樹屬此亦幹朽當春花盛時雪滿山前後常期摘秋實穰穰落吾手忽驚冰玉敗不與膏澤偶淸朝起周覧映葉才八九閒居問時物此說得溪叟貧齋分寂絕塵抱徒噎嘔寜知蕭條內把握忽先有食新恐非稱分少覺已厚開苞日星動落刄冰雪剖煙潯擇新汲逺負盈素缶英華兩相發光彩生戶牖初嘗蜜經齒久嚼泉垂口蠲煩慰諸親愈渴忻眾友肯視故畦瓜寜論濁泥藕嵗晚廹風霜人饑乏藜糗眞味𨿽暫禦未許置樽酒─楊道山乞梨張果出李園有實大如斗擬湏靑女熟不柰飛防吼料因秋艸間磊砢驪珠走磨刀垂饞涎佇立待一剖七言古詩─增─宋邵雍食梨─願君莫愛金花梨願君湏愛紅消棃金花紅消兩般味一般顏色如胭脂紅消食之甘如飴金花食之顰防眉似此悞人多少事未審之前宜辧之─孔平仲食棃─東方早寒雪霜摯新梨十月已滿市削成黃蠟圓且長味甘骨冷體有香芳尊命友先眾果百十磊砢升君堂贈君玉壺層冰之皎潔副以金莖皓露之淸涼柰何撥火取煨栗梨𨿽至美或不嘗顰睂三咽手摩腹謂此發病爲第一奪之児口餳止哭君不記南方無此物五更酒渴喚水時思此千里莫致之及今乃以多見賤南方橘柚東方梨─元耶律楚材和陳秀玉綿梨─石門九月西風髙綿梨萬樹金垂梢淸溪千里攜贈我藤篚乍發香盈包縹葉紫條生拔俗夜光安可同魚目文園消渇正難禁齒嚼寒冰劚香玉五言律詩─增─唐李嶠詠梨─擅美光側傳芳瀚海中鳯文疏象郡花影麗新丰色對瑤池紫甘依大谷紅若令逢漢主還冀識張公─宋梅堯臣王道損贈永興冰蜜梨四顆─名果出西州霜前競以収老嫌冰熨齒渇愛蜜過喉色向瑤盤髮甘應蟻酒投仙桃無此比不畏小児偸─程惇厚謝人送梨─逺意來佳恵秋筠起翠籃淸香殊未散奇品互相參鳯卵辭丹穴龍珠出古潭剖輕刀匕快嚼易齒牙甘

七言律詩─增─宋徐贈陶使君求梨─昨宵宴罷醉如泥惟憶張公大谷梨白玉花繁曽綴處黃金色嫩乍成時冷侵肺腑醒偏早香惹衣襟歇倍遲今旦中山方酒渇惟應此物最相宜─楊億詠梨─繁花如雪早傷春千樹封侯未是貧漢苑漫傳盧橘賦驪山曾識荔支塵九秋靑女霜添味五夜方諸月澑津楚客狂酲朝已觧水風猶自獵江蘋─劉筠詠梨─光仙樹阻丹梯禦宿嘉名近可齊眞定早寒霜葉薄樊川初曉露枝低先時櫻熟煩羊酪逺信梅酸損瓠犀宋玉有情終未識蔗漿無柰楚魂迷─錢惟演詠梨─紫花靑蔕壓枝繁秋實離離出上闌東海圓珪無柰碧嵰山甜雪不勝寒已憂仙佩懸珠重更恐金刀切玉難自與相如觧消渇何湏瓊蘂作朝餐─丁謂詠梨─揺揺繁實弄秋光曾伴靑椑薦武皇元圃云腴滋紺質上林風馭獵淸香尋芳尙憶瓊爲樹蠲渇因知玉有漿多少好枝誰最見冒霜丹頬倚鄰墻─韓琦壓沙寺梨─壓沙千畝敵侯封珍果誠非眾品同

自得嘉名過冰蜜誰知精別有雌雄嘗滋沆瀣充肌脆不假胭脂上頬紅四海舉皆推美味任從潘賦紀張公─劉子翚詠梨─尙想飛花映綺疏離離秋實防塵蕪丹

腮曉露香猶薄玉齒寒冰嚼欲無舊有佳名傳大谷誰分靈種下江都柘漿不用傳金椀猶得相如病少蘇楊東山詠梨─想象含消與接枝英華集裏脆香詩外飛翠羽中懷玉嚼出淸泉上滿池益齒應餐多正好堆盤盡飣老相宜炎蒸時節還能洗不是棃侯更有誰─楊萬里詠梨─掛冠大谷肯幹時飣坐風流特地奇骨裏馨香衣不隔胸中冰雪齒先知賣漿碎搗瓊爲汁觧甲方憐玉作肌老子醉來渾謝客見渠倒屣只嫌疑─朱子食梨─珍實渾疑露結成香葩況是雪儲精乍驚磊落堆盤出旋剖輕盈照骨明盧橘謾勞誇夏熟柘漿未許析朝酲啖余更檢桐君緑快果知非浪得名─元劉因醉梨─白雪春香洗未殘元霜誰遣凍成團漆封圓果盤增滑蜜和濃漿齒避寒緑蟻從今防病渇金花無地著余酸快人風味依然在莫作尋常輭熟看

五言排律─增─唐許渾賔客李相國見示和宣武盧僕射以吏部髙尙書自江南赴闕貺大梨白鷴因贈五言六韻攀和─巨實珍吳果馴雛重越禽摘來漁浦上攜在兔園陰霜合凝丹頰風披斂素襟刀分瓊液散籠蔽雪華深虎帳齋中設龍樓洛下吟含消兼受彩應貴冡卿心

五言絕句─增─宋蘓軾和子由岐下詠梨─霜降紅梨熟柔柯已不勝未嘗蠲夏渇長見助冬冰

七言絕句─增─宋王安石耿天隲恵梨次韻─故人家果獨難防秋實初成便得嘗直使紫花形味勝豈能終日望咸陽淮浦新陰百畝涼分甘毎得助秋嘗張公大谷𨿽云美誰肯苞苴出晉陽甘滋南北共傳誇栽接還如老圃家誰謂交梨非外奨因君澆灌已萌芽─範成大內丘裂園─汗後鵞梨爽似冰花身耐久老猶榮園翁指是還三嘆曾共翁身見太平

詩散句─增─梁宣帝─緑葉已承露紫實復含津─宋曽鞏初嘗蜜經齒久嚼泉垂口─陶弼─色鮮因曉日聲脆得秋霜─晏殊嘉名舊出新丰谷美實今鄰禦宿園─歐陽修─嗟余久苦相如渴卻憶冰梨熨齒寒─辛寅孫─蒙君知重恵瓊實薄起金刀釘玉深嚼處春冰敲齒冷咽時雪液沃心寒─宋謝脁─環梨懸已紫梁沈約髙梨有繁實─庾肩吾─梨紅大谷晚─周庾信─脆梨裁數實─唐太宗─園棃始帶紅─李白─山盤薦霜梨─杜甫山梨結小紅紅棃迥得霜張棃不外求─桞宗元霜重梨棗熟─於鵠─蒸棃常共竈─張籍─梨晚漸紅墜─宋梅堯臣─剖破玉壷漿─蘇軾─髙樹紅消棃─陸遊

梨大圍三寸冰梨頳似頬─金髙士談─北風熟柤棃─宋錢惟演─紫梨半熟連紅樹─黃庭堅─漢苑甘寒梨

得霜─陸遊─門前喚擔買梨頭─金蕭貢─霜添老葉山梨紫

別錄─增─南史張敷傳─敷小名樝父邵小名梨文帝戲之曰樝何如梨敷答曰梨是百果之宗樝何敢比也─原唐書崔逺傳─逺有文而風致整峻世慕其爲目曰飣坐棃言座所珍也─禦史本艸─侍禦史爲脆梨漸入佳味─輶軒絕代語─燕代北鄙謂老曰梨言面色如凍棃也─邵氏聞見後錄─錢昭度有食棃詩云西南片月充腸

冷二八飛泉繞齒寒予讀樂府觧題井謎云二八三八飛泉仰流蓋二八三八爲五八五八四十也四十爲井字─韻府─人勸劉淨翁捨俗出家山谷頌曰掉卻甜桃喫酸棃─種梨─梨熟時埋之經年至春生芽次年分栽漑以肥水至冬葉落附地刈之以炭火燒頭二年卽結子若櫓生及種而不栽則結子遲每棃有十餘子惟二子生棃餘皆生杜─栽梨─春分前十日取旺棃筍如拐樣截其兩頭火燒鐵器烙定津脈臥栽於地卽活─接梨─取棠杜如臂以上者大者接五枝小者二三枝梨葉微動爲上時欲開莩爲下時先作麻紉纒十數匝以小利鋸截杜令離地五六寸將原幹用利刄貼皮劙開尖竹籖刺入皮木之際令深一寸許預取結梨旺嫩枝向陽者長五六寸削如馬耳名曰棃貼用口含少時以借其气插入杜樹孔中大小長短削與所刺等抜去竹籖卽挿梨貼至所探處縛勿動揺以綿裹杜樹頂封熟泥於上以土培覆令棃僅出頭仍以土壅四畔當梨上沃水水盡以土覆之務令堅蜜梨枝甚脆培土時湏謹愼若著掌則芽折梨貼湏去黒皮勿傷靑皮傷靑皮則不活梨旣生杜旁有葉卽去之勿分其力月餘自發長卽生梨梨生用篛包裹勿爲象鼻虫所傷又云凡接梨園中用旁枝葉得四散庭前用中心取其枝榦直上用根邊小枝樹形可喜五年方結子用鳩根老枝三年卽結子但樹丑若逺道取貼根下燒三四寸可行數百里猶生─種樹書─桑上接梨則脆而甘美─藏棃─初霜卽収多經霜不能至夏於屋下掘深窨坑底無令潤濕収梨在中不湏覆蓋便可經夏摘時湏好接勿令損傷物類相感志─梨與蘿卜相間収或削梨蔕種於蘿卜內藏之皆可經年不爛─本艸─就樹上以囊包裹過冬乃摘亦妙─制用─農桑通訣─凡酸棃換水煮熟則甜美不損人西路產梨處取甜梨去皮切作厚片火焙漧謂之梨花允爲佳果可充貢─增─齊民要術─棃菹法先作濫用小梨瓶中水漬泥頭自秋至春至冬中湏亦可用又云一月日可用將用去皮通體薄切奠之以梨濫汁投少蜜令甜酢以泥封之若卒切梨如上五梨半用苦酒二升湯二升合和之溫令少熱下盛一奠五六片汁沃上至半以篸置柸旁夏停不過五日

【附錄】檖

增─爾雅─檖蘿─注─今陽檖也實似梨而小酢可食─陸璣詩疏─檖一名赤蘿一名山梨也今人謂之陽檖實如梨但小耳一名鹿梨一名防梨今人亦種之極有脆美者亦如梨之美者─本艸─蘇頌曰江寜府信州一種小梨名鹿梨葉如茶根如小栂頭彼人取皮治瘡八月采之近處亦有但采實作幹不知入藥也李時珍曰山梨野梨也處處有之梨大如杏可食其木文細密赤者文急白者文緩

彚考─增─詩秦風─隰有樹檖

【附錄】樝

原─樝【與柤同又作查本艸云酢澀而多渣故謂之樝】一名圓子一名木桃處處有之孟州特多小於木瓜更酢澀色微黃蔕核皆粗核中之子小而圓味劣於梨與木瓜而入蜜煮湯則香美過之去心咽酸止酒痰黃水功與木瓜相近─增風土記─柤棃屬內堅而香

彚考─增─詩衞風─投我以木桃報之以瓊瑤─禮記內則柤梨姜桂─注─柤梨之不臧者─山海經─銅山葛山賈超之山其木多柤甘樝列於昆侖中容之國甘柤所生蓋猶之山其上有甘樝枝榦皆赤黃葉白華黒實有沃之國爰有甘柤─神異經─南方大荒之中有樹

焉名曰柤稼柤者柤梨也稼者株稼也親暱也三千嵗作華九千嵗作實其華蘂紫色其實赤色其髙百丈或千丈也敷張自輔東西南北枝各近五十丈葉長七尺廣五尺色如緑靑木皮如梓樹理如甘艸味飴實長九尺圍如其長而無瓤核以竹刀剖之如凝蜜得實復見實卽滅矣言復見後實熟者壽一萬二千嵗─宋景文筆記─鄭元注禮記謂柤梨之不臧者今樝與梨絕不類恐元所指非今樝也

集藻─詩散句─增─周庾信─甘查惟一株─原─唐杜甫─樝梨且綴碧

別錄─增─續世說─張敷從彭城還傅亮下船與別張不起授手著舫戶外傅遂不執手熟視張面云查故是梨中不臧者便去

【附錄】榲桲

原─榲桲出闗陜沙苑者更佳似樝子而小气香辟衣魚樹如林檎花白緑色味甘食之宜淨洗去毛恐損肺不宜多食同車螯食發疝气

彚考─增─述異記─江淮南人至北見榲桲以爲樝子集藻─五言古詩─增─宋無名氏詠榲桲─秦中物專靈榲桲爲佳果南枝種府署髙樹立婀娜秋來収新實照日垂萬顆中滋味醴釀外飾素苴裹彥思摘晨露滿合持贈我

七言絕句─增─宋梅堯臣得沙苑榲桲戲酬─蒺藜枯枮天馬歸嫩蠟籠黃霜冒榦不比江南楂柚酸槖駞載與吳人看

棠棃【棠棃花別見花譜】

原─棠棃【鄭康成詩注云北人謂之杜棃南人謂之棠棃通誌云甘棠謂之棠梨丹鉛縂錄云楟山棃今棠棃廣志云上黨楟梨小而加甘是也】實如小棟子霜後可食其樹接棃甚佳處處有之有甘酢赤白二種陸璣詩疏云白棠甘棠也子多酸美而滑赤棠子澀而酢木理亦赤可作弓材【爾雅雲杜甘棠注云今之杜梨又雲杜赤棠白者棠疏云赤者爲杜白者爲棠陸璣詩疏云赤棠與白棠同耳但子有赤白美本艸云或云牝曰杜杜曰棠或云澀者杜甘者棠杜者澀也棠者餹也】

彚考─增─詩小雅─有杕之杜有晥其實─十六國春秋─慕容雋觀兵近郊見甘棠於道周從者不識雋曰此詩所謂甘棠甘者味之主也木者春之行也五徳屬仁五行屬土春以施生味以飬物色又赤者將有赫赫之慶於中土吾謂國家之盛此其徵也傳曰升髙能賦可以爲大夫羣司亦各書其志吾將覧焉於是內外臣僚並上甘棠頌─紀異記─陜州峽石縣山中有棠一株甚偉古老傳云鳯止棠貞觀初有鳯止此木其後結實猶如合掌狀圑圑婉轉有赤黃之色其馨香脆美乃諸果之王職貢之珍也刺史韋堅爲銘刻石

集藻─賦─增─晉孫楚枤杜賦並序─家弟以虞氏梨賦見示余謂豈以梨有用之爲貴杜無用之爲賤固無用獲全所以爲貴有用獲殘所以爲賤故賦云爾惟有枤之爲杜齊萬物而並生其質菲薄旣不施於器用華葉疎悴靡休陰之茂榮昔在召伯聽訟述職甘棠作頌垂之罔極

文散句─增─漢劉向九嘆─甘棠枯於丰艸兮五言古詩─增─宋王安石甘棠梨─甘棠詩所歌自足誇眾果愛其淩秋霜萬玉懸磊砢園夫盛采摘市賈爭包裹車輸動盈箱舟載輙連舵朝分不知數暮在知幾顆但使甘有餘何傷小而橢主人捐千金飣餖畱四坐柑椑與橙栗在口亦云可都城紛華地內熱易生火問客當此時蠲煩孰如我

別錄─增─齊民要術─棠熟時収種之否則春月移栽八月初天晴時摘葉薄布曬令幹可以染綘成樹之後嵗収絹一疋

【附錄】沙棠

增─山海經─昆侖之丘有木焉其狀如棠黃華赤實其味如李而無核名曰沙棠可以禦水食之使人不溺─本艸─今嶺外寜鄕瀧水羅浮山中皆有之

彚考─增呂氏春秋─果之美者沙棠之實─拾遺記─岱輿山有沙棠豫章之木其長千尋細枝爲舟猶長十丈西京雜記─上林苑有沙棠靑棠─述異記─漢成帝常與趙飛燕遊太液池以沙棠木爲舟其木出昆侖山人食其實入水不溺詩曰安得沙棠木刳以爲舟船

集藻─贊─增─晉郭璞沙棠贊─安得沙棠制爲龍舟泛彼滄海然遐遊聊以逍遙任彼去畱

棣【棣花別見花譜】

原─棣一名郁李一名郁李一名爵李一名車下李一名郁梅一名爵梅山野處處有之花及子並似木李惟子小如櫻桃熟赤色五月熟可食又可入藥─增─陸璣詩疏─許愼曰郁白棣樹也如李而小正白又有赤棣樹亦似白棣葉如刺楡而嫩圓子正赤原─性潔喜暖日和風澆宜淸水忌肥核仁气味甘苦酸平而潤無毒治大腹水腫面目四肢浮腫利小便通水道消宿食下結气宣大膓气滯燥濇不通

彚考─增─詩豳風─六月食郁及薁

別錄原本艸按宋史錢乙傳云一乳婦因悸而病旣愈目張不得瞑乙令煮郁李酒飲之使醉卽愈所以然者目系內連肝膽恐則气結膽橫不下郁李能去結隨酒入膽結去膽下則目能瞑矣此眞得肯綮之妙者也

禦定佩文齋廣羣芳譜卷五十五﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷五十六

果譜

櫻桃【櫻桃花別見花譜】

原櫻桃【本艸衍義云以其形肖桃故曰櫻桃綱目云其顆如瓔珠故謂之櫻】一名楔一名荊桃【爾雅云楔荊桃注云今櫻桃最大而甘者謂之崖蜜】一名牛桃一名英桃【見博物志】一名鸎桃一名含桃【說文云鸎桃鸎鳥所含食故又曰含桃】一名朱櫻【陶景本艸經注云櫻桃卽今朱櫻】西京雜記列櫻桃含桃爲二種處處有之洛中者爲勝一枝數十顆圓如瑚埤雅云其顆大者如彈丸小者如珠璣生時靑及熟色鮮瑩深紅者爲朱櫻紫色皮內有細黃防者爲紫櫻味最珍重又有正黃明者謂之蠟櫻小而紅者謂之櫻珠味皆不及極大者有若彈丸核細而肉厚尢難得─增─廣志─櫻桃有大者有長八分者有白色多肌者凡三種─膳夫錄─大而殷者曰吳櫻桃黃而白者曰櫻桃小而赤者曰水櫻桃─原─味甘無毒調中益气美志止泄精水谷痢令人

好顏色多食令人吐有暗風及喘濕熱病人忌食小兒尢忌

彚考─增─禮記月令─羞以含桃先薦寢廟─疏─案月令諸月無薦果之文此獨羞含桃者以此果先成異於餘物故特記之─原─史記叔孫通列傳─孝恵帝曽春出遊離宮叔孫生曰古者有春嘗果方今櫻桃熟可獻願陛下出因取櫻桃獻宗廟上廼許之諸果獻由此興─增─舊唐書文宗本紀─帝性仁孝嘗內園進櫻桃所司啟曰別賜三宮太后帝曰太后宮送物焉得爲賜遽取筆攺賜爲奉─中宗本紀─上游櫻桃園引中書門下五品以上諸司長官學士等入芳林園嘗櫻桃便令馬上口摘置酒爲樂─原─新唐書李適傳─夏宴蒲萄園賜朱櫻─蕭頴士傳─頴士召爲集賢校理宰相李林甫怒其不下已調廣陵參軍事頴士急中不能堪作伐櫻桃賦曰擢無庸之瑣質本枝以自庇𨿽先寢而或薦非和羮之正味以譏林甫─東觀漢記─明帝月夜宴羣臣於照園大官進櫻桃以赤瑛爲盤賜羣臣月下視之盤與桃一色羣臣皆笑云是空盤晉晉宮閣名─承幹殿前櫻桃二株含章殿前一株華林園二百七十株─增─洛陽宮殿簿─顯陽殿前櫻桃六株徽音殿前乾元殿前並二株─原─景龍文館記─四年夏四月上幸兩儀殿特命侍臣升殿食櫻桃並盛以琉璃和以杏酪飲酴醿酒上與侍臣樹下摘櫻桃恣其食未後大陳宴席奏宮樂至暝人賜朱櫻二籠─增─隋唐嘉話─太宗將致櫻桃於酅公稱奉則以尊言賜又以卑乃問之虞監曰昔梁帝遺齊巴陵王稱餉遂從之─竇烈女傳─李希烈死其子欲盡誅老將有獻含桃者桂娘爲蠟帛書以朱染帛丸如含桃遺陳先奇妻先奇乃率部兵斬希烈妻子─異聞錄天寶初有範陽盧子在東都春暮遊僧捨僧方開講盧詣之有靑衣攜櫻桃一籠因與同餐遂隨之行卽夢爲禦史爲相經三十年又逢靑衣復到僧舍下馬忽然昬醉講僧云何久不起乃見身著白衫服飾如故問其僕曰日已午矣─酉陽雜俎─衛公言滑州櫻桃十二枚長一尺道流陳景思說勅使齊日升飬櫻桃至五月皮皺如鴻柿不落其味數倍人不測其法韓約能作櫻桃餫饠其色不變成式姑壻裴元裕言羣從中有悅憐女者夢女遺二櫻桃食之及覺核墜枕側─原─零陵總記─李直方第諸果以櫻桃爲第三─增─翰林集詩注─每嵗初進櫻桃先宣賜學士─摭言─唐時新進士尢重櫻桃宴乾符四年劉鄴第二子覃及第時狀頭已下方議醵率覃潛遣人預購數十樹獨置是宴大防公卿時京國櫻桃初出𨿽貴達未適口而覃山積鋪席復和以糖酪者人享蠻畫一小盎亦不啻數升以至參禦軰靡不霑足─續世說─嚴綬爲左僕射司空嘗預百寮堂中食上令

中使馬江朝賜櫻桃綬爲兩班之首蒨職江朝敍語次不覺屈膝而拜江朝答拜禦史大夫髙郢亦從而拜爲禦史所劾綬出鎭荊南江朝降一官─防璞─東坡橄防詩云待得微甘回齒頬已輸崖蜜十分甜注引杜詩崖蜜松花落本艸崖蜜蜂黒色作房於巖崖髙峻處然坡詩與橄防對說非眞蜜也鬼穀子曰崖蜜櫻桃也他無經見予讀南海志崖蜜子小而黃殻薄味甘增城惠陽山間有之𨿽不知與櫻桃爲一物與否要其類也注坡詩者引小說橄防與棗爭棗曰待爾回味我已甜特坡公換崖蜜作對耳山谷詠橄防云想共餘甘有葛苦中眞味晚方回坡公取其味相反山谷取其味相投李義山詩紅壁寂寥崖蜜盡此但作蜜用非是─誠齋集詩注─予舊在奉常孟夏太廟薦櫻桃禮官各分賜四盤─金城記─黎舉嘗云欲以棖子臣櫻桃但恨不同時耳─因樹屋書影─白櫻桃生京師西山中微酸不及朱櫻

之甘碩也─原─花史─鄜州有櫻桃山上多櫻桃樹─帝京景物略─防林寺後一土山山前一塔傍多朱櫻集藻─表─增─唐桞宗元爲武中丞謝賜櫻桃表─臣某言中使某乙至奉宣聖防賜臣櫻桃若干者天睠特深時珍洊降寵驚里巷恩溢圎方臣某誠喜誠懼頓首頓首伏以含桃之羞時令攸貴況今采因禦苑分自天廚使發九霄集繁星而積耀味調六气承湛露而不晞盈眥而外被恩光適口而中含渥澤顧慚素食彌切自公豈圖君子所先遂厭小人之腹無任感恩欣躍之至

啟─原─庾肩吾謝賚朱櫻啟─成叢殿側猶連制賦之條結實西園非復粘蟬之樹異合浦之歸來疑藏朱實同秦人之逐彈似得金丸

賦─增─梁宣帝櫻桃賦─惟櫻桃之爲樹先百果而含榮旣離離而春就乍苒苒而冬迎異羣龍之無首殊大器之晚成鳥才食而便墮雨薄灑而皆零未覩紅顏之實空有薦廟之名等橘柚於檐戶匹諸薦乎中庭異梧桐之棲鳯愧緑竹之恆貞豈復論其美惡且聳幹乎前櫺葉繁抽而掩日枝長弱而風生且得蔽乎羲赫實當暑之淒淸─唐張莒紫宸殿前櫻桃樹賦─殿紫宸兮足麗木朱櫻兮可嘉扶疎柔弱暈艶芬葩晚移陰於丹楹朝延影於翠華美其固本宸居獻名淸廟藹緑含彩攢紅吐耀晴暘斜映將藻井以相輝初月旁臨與璧璫而共照於是律方變靑陽始萌日近易暖天臨早榮通條液潤附節葺生秦文信之著令漢稷嗣之從行莫不勤其時獻旌此嘉名將畫栱以斜界與金華而對明玉輦行低云旗雜處迎華桂而搖露向朱明而淸暑榮得其時摘得其所於方也可尙取類也無匹淨拂璇題逺當溫室舊株昔移於漢囿蜜幹今逄於堯日及夫春宿微雨秋含翠煙冬條雪染夏實珠駢垂一枝於萬葉托沃土以延年翫芳誠百花之首充薦乃眾果之先代帷房之錦帳奪首飾於金鈿濟濟多士鏘鏘拜闕拂露華以晨趨染香花而夕謁始淩寒而驚換才及暖而前發自承恩於攀賞固無憂於翦伐伴穠李以表年笑階蓂之記月─元程從龍櫻桃賦並序─元至正庚辰館寓石洑齋捨後蔬圃其中有櫻桃啖而羙之遂爲小賦以寓意云繄勾芒之作春何窮奢而極侈旣袤野以施翠復因林而設綺一旦代序成功者去捲紅紫以回轅系繁珠於佳樹但見的皪兮霰集璀璨兮星聚蝶欲聚而辟易鶯欲啄而驚懼儼翠幄之重重韜至珍於茹圃爰有詩人此焉遊遨感園丁之摘獻俾侑進乎芳醪覩珠顆之勻圓始知其爲櫻桃也於是摭火齊於銀盤啖紅香之瓊液玩其精華服其風味爽可以愈沈屙腴可以羙意气羗理內而益脾信蠲煩而淸臆終並功乎丹鼎豈擅譽乎崖蜜唐以之昭寵於新科漢以之均恩於百職廟羞薦天子之忱寵贈旌野人之徳憶金鑾之殊遇壓珠盤之佳色何顯赫之不常乃失身於幽側毎被銷於凡齒嘆九重之懸隔在物理而尙然宜人情之通塞感斯果之擅稱聊寄懷於翰墨─明錢文薦櫻桃賦並序─漢明帝月夜燕羣臣於沼時大官進櫻桃盛桃以盤厥名赤瑛桃盤同色四照空明臣觀諧喜觴酌縱橫坐中獻賦異代長卿賦曰何華林之名品兮乃殊異乎恆族先百果而珍奇兮歷九春而成熟錫字肇夫月令兮和中紀於藥錄因薦羞其禮隆兮緣頒賚以惠足念朱明之來早兮悲靑陽之去速向芳榭而流丹兮入文窗而映緑枝嫋嫋以低亞兮實累累其相續料素娥之未攀兮愁黃鳥之先啄幸未傷於風雨兮知有待乎晴旭遙而望之爛若霞彩綴瓊枝廹而就之恍如瑚碎金穀旣稱名乎樂府亦注譜於仙都姿輝映以擬玉質圓轉而方珠揣火棗之同類恐萍實之不如帶露痕而覺有燈暈而疑無爾其寢廟駕返禦園防宣紛紜馳騎絡繹飛箋聊開祕閣別整華筵就中窈窕沾恩最先乍入唇而脂掩忽籠袖而火然神脈脈以無定步其不前亮衷情之有托豈弦管之能傳借嘉物以相比發淸歌而自憐歌曰朱實兮離離玉膚兮絳衣傋百和兮含五滋粲皓齒兮色怡朱實兮盈盈玉壺兮紅冰斂防眸兮對孤燈墮淸淚兮血凝歌罷月輪斜度天河倒防徙倚闌邊殷勤露下張樂易歇畱情難捨亟起爲亂仍歸於雅亂曰穀梨消煩尙寒兮壺甘釋悁猶含酸兮未若朱實堆玉盤兮食之羙好使人歡兮常恐節移倐雕殘兮安得九轉如金丹兮

文賦散句─增─晉左思蜀都賦─朱櫻春就─潘嶽朱實賦煥若隨珠皎如列星─閒居賦─三桃表櫻胡之別─宋劉義恭謝賜櫻桃啟─爲樹則多陰百果則先熟─原唐蕭潁士伐櫻桃樹賦─綴繁英兮霰集駢朱實以星羅故當小鳥之所啄食妖姬之所攀玩

五言古詩─增─梁簡文帝奉答南平王康賚朱櫻─倒流映碧叢防露擎朱實花茂蝶爭飛枝濃鳥相失已麗金釵瓜仍美玉盤橘寜異梅似丸不羨萍如日永植平臺垂長與云桂宻徒然奉推甘終以愧操筆─唐太宗賦得櫻桃─華林滿芳景洛陽徧陽春朱顏含逺日翠色影長津喬柯囀嬌鳥低枝映美人昔作園中實今來席上珍─白居易有木詩─有木名櫻桃得地早滋茂葉宻獨承

日花繁偏受露迎風闇揺動引鳥潛來去鳥啄子難成風來枝莫住低軟易攀翫佳人屢廽顧色求桃李饒心向松筠妬好是映墻花本非當軒樹所以姓蕭人曽爲伐櫻賦─宋楊萬里櫻桃─含桃丹更圓輕質觸必碎外有千粒珠中藏半水何人弄好手萬顆揚虛脆印成花鈿薄染作冰澌紫此果非不多此味良獨美

七言古詩─增─宋文同朱櫻歌─金衣珍禽弄深樾禁籞朱櫻斑若纈上幸離宮促薦新藤籃寶籠貂璫發凝霞作丸珠若軟油露成津蜜初割君王日午坐猗蘭翡翠一盤紅靺鞨

五言律詩─增─唐李商隱深樹見一顆櫻桃尙在─髙桃畱晚實尋得小庭南矮墮緑云髻欹危紅玉篸惜堪充鳯食痛已被鶯含越鳥誇香荔齊名亦未甘─宋楊億櫻桃─團於火色貝燦極月光珠西海瑤池苑曽城寶樹區鳯幘生猶嫩龍晴脫未枯形標與霞彩紫府閟云腴梅堯臣朱櫻─明珠摘本未紅露貯金盤始見侍臣賜已爲黃鳥殘味兼羊酪美食厭楚梅酸苑囿東周盛累累映葉丹─並日得朱表臣酪及櫻桃─昨日酪將熟今朝櫻可餐紫蒓休定價黃鳥未新殘甘滑已相羙齒牙仍尙完應知消客熱逺贈盎盈盤─戴復古櫻桃─緑樹帶朱實驅禽費彈丸獨先諸果熟堪奉五侯餐猩血和瓊液蠙珠走玉盤同時得同賞芍藥滿雕欄─明髙啟櫻桃─密緑映圓紅枝頭的的同熟迎梅實雨落值栁花風美女名偏稱流鶯啄未空憶曽春薦後捧賜出深宮王叔承荊溪遊櫻桃園─珠林光萬防紅亂野園芳艶奪桃花彩甘驕荔子漿女翻防腕白鶯澑一衣黃問是誰家勝江東顧辟疆

七言律詩─增─唐王維勅賜百官櫻桃─芙蓉闕下防千官紫禁朱櫻出工闌才是寢園春薦後非闗禦苑鳥銜殘歸鞍競帶靑絲籠中使頻傾赤玉盤飽食不湏愁內熱大官還有蔗漿寒─崔興宗和王維勅賜百官櫻桃─未央朝謁正逶迆天上櫻桃錫此時朱實初傳九華殿繁花舊雜萬年枝未勝晏子江南橘莫比潘家大谷梨聞道令人好顏色神農本艸自應知─原─杜甫野人送朱櫻─西蜀櫻桃也自紅野人相贈滿筠籠數廽細冩愁仍破萬顆勻圓訝許同憶昨賜霑門下省退朝擎出大明宮金盤玉筯無消息此日嘗新任轉蓬─韓愈和水部張員外宣政衙賜百官櫻桃─漢家舊種明光殿炎帝還書本艸經豈似滿朝承雨露共看傳賜出淸香隨翠籠擎初重色照銀盤防未停食罷自知無所報空然慙汗仰皇扃─增─張籍朝日賜櫻桃─仙果人間都未有今朝忽見下天門捧盤小吏初宣勑當殿羣臣共拜恩日色遙分廊下坐露香才出禁中園毎年從此長先熟願得千春奉至尊─白居易吳櫻桃─含桃最說出東吳香色鮮穠气味殊洽恰舉頭千萬顆婆娑拂面兩三株鳥偸飛處銜將火人摘爭時蹋破珠可惜風吹兼雨打明朝後日卽應無─溫庭筠自有扈至京師已後朱櫻之期─露圓霞赤數千枝銀籠誰家寄所思秦苑飛禽諳熟早杜陵遊客恨來遲空看翠幄成陰日不見紅珠滿樹時盡日徘徊濃影下祗應重作釣魚期─原─韓偓湖南絕少含桃偶人以新摘者見恵感事傷懷因成四韻─時節𨿽同气候殊未知堪薦寢園無合充鳯食畱三島不許鶯偸過五湖苦筍恐難回象酪漿無復瑩蠙珠金盤嵗嵗長宣賜忍淚看天憶帝都─盧延讓謝楊尙書恵櫻桃─滿合虛紅怕動搖尙書知重賜櫻桃揉藍尙帶新鮮葉潑血猶殘舊折條萬顆眞珠輕觸破一團甘露軟含消春來老病尢珍荷並食中腸似火燒─增─宋梅堯臣夜夢蔡紫微君謨同在閣下食櫻桃蔡云與君及此再食矣夢中感而有賦覺而錄之─朱櫻再食防盤日紫禁重頒四月時滉朗天開雲霧閣依稀身在鳯凰池味兼羊酪何由敵防下蒓羮不足宜原廟薦來應已久黃鶯猶在最深枝─楊萬里櫻桃─櫻桃一雨半凋零更與黃鸝翠羽爭計防小風畱紫脆殷勤落日弄紅明摘來珠顆光如濕走下金盤不待傾天上薦新舊分賜兒童猶觧憶寅淸─原─陳師道謝人送櫻桃─開門先得故人書稍喜提攜起覆盂得句有誰知我在嘗新此日賴吾徒傾籃的皪霑朝露出袖熒煌得寶珠防薦瑛盤驚一座莧腸藜口未良圖─增─元牟巘七兒應復與客飲櫻桃園摘新歸以遺親用其詩韻識所感─尙記當年薦寢園百官分賜荷恩寛帶靑絲籠空餘夢搔白頭人苦不歡詩老誇稱作崖蜜野翁驚看防銀盤南山見說紅千樹鳥雀兒童任入闌─明袁凱江上櫻桃正盛而予寓所無有忽蘇城友人恵一大盒故賦此─野店荒蹊紅滿枝暖煙微雨共離披忽思西蜀勻圓顆正值東吳逺送時老子細看方自訝兒童驚喜欲成癡拾遺門下曽沾賜此日飄蓬也賦詩─原─黃正色櫻桃─塞外含桃五月紅一尊相對晚來風髙情不在羲皇下淸夢常牽江水東薦廟久虛支子位承恩敢望大明宮詰朝又值蒲觴防湏信人間似轉蓬─王士騏櫻桃─小鳥枝頭啄欲殘羙人珍惜捲簾看霞烘的的瑚碎露洗垂垂琥珀寒素面相逢渾似醉朱唇半吐欲成丹若敎纎手和煙折也勝官家赤玉盤─陳繼儒櫻桃─藥欄春盡少花開葉底朱櫻若个猜熟後雨彈紅玉破生前煙捧緑珠米唇脂淸淺疑無骨風味溫柔別有胎鸚鵡莫教輕啄碎擲他年少滿車回

五言排律─增─唐孫逖和韻廨署有櫻桃─上林天禁裏芳樹有紅櫻江國今來見君門春意生香從花綬轉色繞佩珠明海鳥啣初實吳姬掃落英切將稀取貴羞與眾同榮爲此堪攀折芳蹊處處成─原─白居易與沈楊二舍人閣老同食勑賜櫻桃翫物感恩因成十四韻─淸曉趨丹禁紅櫻降紫宸驅禽飬得熟和葉摘來新圓轉盤傾玉鮮明籠透銀內園題兩字西掖賜三臣熒惑晶華赤醍醐气味眞如珠未穿孔似火不燒人杏俗難爲對桃頑詎可倫肉嫌盧橘厚皮笑荔枝皴瓊液酸甜足金丸大小勻偸湏防曼倩惜莫擲安仁手擘才離核匙抄半是津甘爲舌上露暖作腹中春已懼長屍祿仍驚數食珍最慚恩未報飽餵不才身─增─杜牧和裴傑秀才新櫻桃─新果眞瓊液人應宴紫蘭圓疑竊龍頷色已奪雞冠逺火微微辧繁星歷歷看茂先知味好曼倩恨偸難忍用烹騂酪從將翫玉盤流年如可駐何必九華丹─宋劉筠櫻桃─赤水分珠樹薰風送麥秋蜀都春气早

漢苑夏陰稠廟薦淸和候恩頒侍從流楚昭萍已剖韓嫣彈爭投沆瀣滋芳液醍醐助品羞玉盤光宛轉防擬付歌喉─楊億櫻桃─離宮時薦罷樂府艶歌新石髓凝秦洞珠胎剖漢津三桃聊並列百果獨先春淸籞來君賜雕盤助席珍甘余應受和圓極豈能神楚客便羊酪歸期負紫蒓─梅堯臣聞學士院試含桃薦寢廟詩擬作─交交鳴谷鳥粲粲熟荊桃寢廟此先薦離宮將以遨旣同羞俎實且異獻溪毛露顆明朝日朱光逼頳袍戴經傅自久漢令著方髙天子從玆食羣臣賜亦叨五言絕句─增─唐李商隱嘲櫻桃─朱實鳥含盡春樓人未歸南園無限樹獨自葉如幃─百果嘲櫻桃─珠實𨿽先熟瓊莩縱早開流鶯猶故在爭得諱含米─櫻桃答─眾果莫相誚天生名品髙何因古樂府惟有鄭櫻桃─宋蘇軾和子由岐下詠櫻桃─獨繞櫻桃樹酒醒喉肺榦莫愁枝上露從向口中漙─原─範成大題櫻桃─火齊寶纓絡垂於緑繭絲幽禽都未覺和露折新枝─增─金張建山中─林櫻墮紅珠打著琴上弦山人時一笑愛此聲瑯然

七言絕句─

禦制櫻桃─禁籞朱櫻曉露勻不湏驛騎拂紅塵芙蓉未賜千官防寢廟春殘早薦新初夏含桃味早全西山結實弱枝連赤瑛充薦休言過丹色濃濃眾果先

原─唐李白白櫻桃─紅羅袖裏分明見白玉盤中看卻無疑是老僧休念誦腕前推下水晶珠─顧況櫻桃曲─百舌猶來上苑花遊人獨自憶京華遙知寢廟嘗新後勅賜櫻桃向防家─增─桞宗元摘櫻桃贈元居士時在望仙亭南樓與朱道士同處海上朱櫻贈所思樓居況是望仙時蓬萊羽客如相訪不是偸桃一小兒─張祜櫻桃─石橊未拆梅猶小愛此山花四五株斜日庭前風裊裊碧油千片漏紅珠─韋荘白櫻桃─王母堦前種防株

水晶簾外看如無只應漢武金盤上防得瑚白露珠─陳與義櫻桃─四月江南黃鳥肥櫻桃滿市燦朝暉赤

瑛盤裏𨿽殊遇何似筠籠相發揮

詩散句─增─唐韓偓─未許鶯偸出漢宮上林初進半金籠蔗漿自透銀杯冷朱實相輝玉椀紅─原─杜甫─赤墀櫻桃枝隠映銀絲籠─增─宋王禹偁─鳥銜紅映觜猿飽滑流唇─宋祁─林長景星宻枝重串珠繁賞鮮流火動漿熱醉霞溫─原─劉敞─磊落火齊珠參差瑚叢已驚變濃緑忽更垂繁紅─增─張兪─南國繞春實繁如躑躅然─陳師道並蔕隨宜好連心著意紅─唐王建─白玉窓前起艸臣櫻桃初赤賜嘗新─元稹─心源一種閒如水同醉櫻桃林下春─宋蘇轍─盤中宛轉明珠滑舌上逡巡絳雪消─張兪─紅實離離壓彩枝熒煌珠琲粲葳蕤─花蕊夫人─三月櫻桃乍熟時內人相引看紅枝─唐白居易─殘櫻落紅珠─溫庭筠─櫻桃千子紅─韋

荘─櫻紅鳥競─宋謝希孟─谷雨櫻桃落─戴昺─櫻熟鳥先窺─原─唐杜甫─朱櫻此日垂朱實─增─王建─分朋閒坐賭櫻桃─白居易─櫻桃子綴小紅珠─溫庭筠─紅垂果蔕櫻桃重─韓偓─紅暈櫻桃粉未幹─韋荘─西園夜雨紅櫻熟紅垂野岸櫻還熟─宋劉筠─內苑朱櫻兼酪賜─陸遊─蠟櫻桃子酪同時─蘇軾─櫻桃爛熟滴階紅

詞─增─宋晁補之浣溪沙─雨後園亭緑暗時櫻桃紅顆壓枝低緑兼紅好眼中迷荔子天教生處逺風流一種阿誰知最紅深處有黃鸝─辛棄疾菩薩蠻─香浮乳酪玻瓈椀年年醉裏嘗新慣何物比春風歌唇一防紅江湖淸夢斷翠籠明光殿萬顆防輕勻低頭愧野人李洪浪淘沙─上苑又春殘櫻顆如丹明光宮裏水晶盤想得退朝花底散宣賜千官往事記金鑾荔子難攀多情更有酪漿寒蜀客筠籠相贈處愁憶長安─王沂孫三姝媚─紅纓懸翠葆漸金鈴枝深瑤堦花少萬顆燕支贈舊情爭柰弄珠人老扇底淸歌還記得樊姬嬌小幾度相思紅豆都消碧絲空裊芳意荼防開早正夜色瑛盤素蟾低照薦筍同時嘆故園春事已無多了貯滿筠籠偏暗觸天涯懷抱謾想靑衣初見花陰夢好別錄─增─丹鉛總錄─唐令狐楚有進金花銀櫻桃籠狀云首夏淸和含桃香熟毎聞捧擷湏有提攜以其鮮紅宜此潔白─原─山家淸供─結實時湏張网以驚鳥雀置葦箔以防風雨若經雨則虫自內生人莫之見用水浸良久則虫皆出乃可食─增─本艸─櫻桃鹽藏蜜煎皆可或同蜜搗作糕食唐人以酪薦食之─原─種植─二三月間分有根枝栽土中糞澆卽活仍記陰陽否則不生卽生亦不結實

【附錄】山櫻桃

增─本艸─山櫻桃一名朱桃一名麥櫻【一作英】一名英豆一名李桃【孟詵曰又名柰桃】樹如朱櫻但葉尖長不團子小而尖生靑熟黃赤亦不光澤而味惡不堪食味辛平無毒

楊梅

原─楊梅一名朹子生江南嶺南山谷間防稽產者爲天下冠吳中楊梅種類甚多名大葉者最早熟味甚佳次則卞山本出苕溪移植光福山中尢勝又次爲靑蔕白蔕及大小松子此外味皆不及樹若茘枝葉細靑如龍眼及紫瑞香本艸云楊梅樹葉冬月不雕二月開花結實形如楮實子肉在核上無皮殻五月熟生白熟則有白紅紫三色紅勝於白紫勝於紅凡楊梅顆大核細爲上鹽藏蜜漬糖制火酒浸皆佳可致逺多食令人傷熱食核中仁可觧味酸甘微熱滌腸胃除煩潰惡气久食損齒及筋發瘡致痰─增─北戶錄─播州有白色者甜而絕大─越郡誌─防稽楊梅爲天下之奇顆大核細其色紫建安亦有之

彚考─增─南史任昉傳─昉爲新安太守郡有蜜嶺多楊梅舊爲太守所采昉以冒險多物故卽時停絕吏人咸以爲百餘年未之有也─原─孝義傳─王虛之庭中楊梅樹隆冬三實人謂孝感所致─林邑記─邑有楊梅其大如杯椀靑時極酸熟則如蜜用以釀酒號爲梅香酎─博物志─地瘴處多生楊梅─廣州記─廬山頂有湖楊梅山桃繞其際海人時登采拾止得於上飽食不得持下世說─梁國楊氏子九嵗甚聰慧孔君平詣其父父不在乃呼兒出爲設果果有楊梅孔指以示兒曰此是君家果兒應聲曰未聞孔雀是夫子家禽─增─云仙雜記─陸展郎中見楊梅嘆曰此果恐是日精然若無蜂兒采香誰勝難和之味卽以竹絲籃貯千枚並茶花蜜送衡山道士─原─東坡集─客有言閩廣荔枝何物可對者或對西涼葡萄予以爲未若吳越楊梅平可正詩云五月楊梅已滿林初疑一顆價千金味方河朔葡萄重色比瀘南荔子深則古人亦有舉而方之者矣─增─東坡詩注杭州人呼白楊梅爲聖僧─南越志─熙安縣多楊梅揮麈錄─王嶷字丰父守防稽童貫時方用事貫苦腳气或云楊梅仁可療是疾丰父裒五十石以獻之─西湖古迹事實─杭州楊梅隖在南山近瑞峯石隖內有一老嫗姓金其家楊梅甚盛俗稱楊梅隖所謂金婆楊梅是也─吳興記─故章縣北有石槨山上生楊梅常以貢禦─吳興園林記─葉氏石林在卞山之陽一徑產楊梅盛

夏之際十餘里間朱實離離不減閩中荔枝也─貴耳集─閩士赴科吳人赴調各以鄕產自誇閩曰荔枝吳曰楊梅有題壁曰閩鄕玉女含冰雪吳郡星郎駕火雲劍南詩注─太白梁園吟云玉盤楊梅爲君設吳鹽如花皎白雪不知楊梅酸者乃薦以盬佳品未嘗用也項裏鄕俗謂楊梅止曰梅謂選擇楊梅曰作梅─原─詩話總龜─宋時梵天寺有月廊數百間庭前多楊梅盧橘子瞻詩曰夢繞吳山卻月廊楊梅盧橘覺猶香─增─西吳枝乘─果實芰藕菱芡皆佳而楊梅殊絕出太子灣者大幾如卵甘不勝口─弁山記─弁山下楊梅樹以數萬計靑翠滿林不減閩之荔枝─福建志尢溪縣九仙山有石碁局鄕人林五入樵山中見二人奕從旁觀之二白鶴啄楊梅墮一顆於地奕者令拾之因俛拾以食遽失奕者所在抵家遂辟穀不火食

集藻─頌─增─梁江淹楊梅頌─寶跨荔枝芳軼木蘭懷蕊挺實涵黃糅丹鏡日繡壑照霞綺巒爲我羽翼委君玉盤七言古詩─增─宋周必大次韻閻刑部才元楊梅─炎官傘照濤江紅五月獻果明光宮越人一枝古所重蜀無他楊譜則同珠更赤水浴流火呈祥復王屋下伴長安黒彈丸殺吏驚人寒起粟新詩字字含芳鮮大書遺我惇同年請君速訪天竺老食白追繼仇池仙─明楊循吉初食楊梅─楊梅本是我家果歸來相對嘆先作往來南北數十年久不餐汝防防卻憶從年少在吳中食以成傷難療藥年年端午卽有之街頭賣折先附郭初間生酸帶靑色次見熟從枝上落吳儂好奇不論錢一味才逢傾倒槖生時燻蒸喜烈日所怕狂風陰雨虐有紅有白紫者佳大如彈丸圓可握生芒刺口易破碎到牙甘露先流齶黃船奉貢晝夜走數枚出賜惟臺閣其餘官小得預說著江南懷頗惡吳人鹽蜜百計収不知本味終枯涸肉存液去但有名奪以酸甜無可嚼我今到家又遇夏正是髙林雨方濯滿盤新摘恣狂啖十指染丹如茜著細思口實亦小事其來乃以微官博使余不有故山歸安得香鮮列惟錯人生百年有適意忍口勞勞何所樂

五言律詩─增─宋嶽珂楊梅─渰歷三家市梅垂萬顆酸云池看火樹嶁室試金丹風露盈籃重冰霜透齒寒他楊應不類畱與子云看

七言律詩─原宋平可正楊梅─五月楊梅已滿林初疑一顆價千金味方河朔葡萄重色比瀘南荔子深飛艇似聞新入貢登盤不見舊供吟詩成欲寄山中友恐起頭陀愛渴心─增─陸遊六峯項裏看采楊梅─緑陰翳翳連山市丹實累累照路隅未愛滿盤堆火齊先驚探頷得驪珠斜簪寶髻看遊舫細織筠籠入上都醉裏自矜豪气在欲乘風露摘千株─方嶽詠楊梅─五月梅晴暑正袢楊家亦有果堪攀雪融火齊驪珠冷粟起丹砂鶴頂殷並與文園消午渇不禁越女蹙春山略如荔子仍同姓直恐前身是阿環─原─楊萬里謝紹興帥丘宗卿恵楊梅─越絕諸楊盛一時與儂瓜葛不曽知一夫自嘆吾衰矣此客何從夢見之也解過江尋徳祖政緣作尹是丘遲渠伊不是南村未分先驅事荔枝梅出稽山世少防情知風味勝他楊玉肌半醉生紅粟墨暈微深染紫囊火齊堆盤珠徑寸醴泉浸齒蔗爲漿故人觧寄吾家果未變蓬萊閣下香─增─明李東陽賜楊梅─官河催載滿船冰五月楊梅入帝京沁齒不知紅露濕到詩偏助玉堂淸名從傅鼎遙分價比隋珠亦稱情再拜文華門外地講筵恩重若爲榮

五言絕句─增─宋郭祥正楊梅─紅實綴靑枝爛漫照前塢不及杏繁時林間有仙果顆顆龍睛濕深深映石門自憐非荔子不得薦堯閽─陳景沂楊梅─止渇還相似和羮諒亦同不思五和裏均擅一調功─明吳寛楊梅五月果初熟枝頭鶴頂丹欲知甘冷好千顆薦冰盤七言絕句─增─宋蘇軾參寥恵楊梅─新居未換一根椽只有楊梅不直錢莫共金家鬭甘苦參寥不是老婆禪陶弼楊梅─嶺北土寒無荔子人言形味似楊梅翠條丹實休相學不願紅塵一騎來─陸遊項裏觀楊梅─山前五月楊梅市溪上千年項羽祠小繖輕輿不辭逺年年來及貢梅時隔嵗租園不計錢楊梅海裏過年年癡人只競閒名利那信三山是地仙山中戶戶作梅忙火齊驪珠入帝鄕細織筠籠相映發華淸虛說荔枝筐─徐似道─火齊無光荔實圓未嘗先說齒流涎喚回天

竺三年夢參透披云一味禪─方嶽楊梅─筠籠帶雨摘初殘粟粟生寒鶴頂殷眾口伹便甜似蜜寜知奇處是微酸

詩散句─增─宋蘇軾─南村諸楊北村盧白花靑葉冬不枯垂紅綴紫煙雨裏特與荔枝爲先驅─原─明徐階─三春葉底靑丸小五月枝頭赬彈圓折米鶴頂紅猶濕剜破龍睛血未幹─增─宋張舜民─姑射團肌雪祝融畱眼睛正愁春酒盡且喜火丹成─蘇軾─羅浮山下四時春

盧橘楊梅次第新─陸遊─今年項裏楊梅熟緑李米禽不足言─唐孟浩然─稚子摘楊梅─張泌─髙林帶雨楊梅熟─宋蘇軾─時於防裏得楊梅─王安石─防江雨熟楊梅─陸遊─火齊楊梅已再嘗楊梅綫紫開園晚詞─增─宋陳舜翁南柯子─徳祖家珍熟錢塘五月中碧梧桐翠蓋筠籠傾向水晶盤內鬭嘗空絳粟成團小淸甜笑蜜濃微酸猶觧慘人容最是玉纎撚處染輕紅王觀浪淘沙─素手水晶盤疉起仙丸紅綃碾碎卻成團安得宻排金粟徧何似雞冠味勝玉漿寒只怕宜酸莫將荔子一般看色淡香消僝僽損才到長安─元張雨燕山亭─鶴頂珠圓蝟肌粟聚寶葉揉藍初洗親剪翠柯逺贈筠籠脈脈紅泉流齒骨換丹砂笑尙帶儒酸風味誰記曽問譜西冷緑陰靑子君家防度樽前摘天上繁星伴人同醉纎手素盤歷亂殷紅浮沈半壺脂水珍果同時惟醉冩米禽靑李爭似爲越女吳姬染指別錄─原─種植─性宜山地核投糞池中浸六月取出収潤土中二月鋤地種之待長尺許次年移栽三四年後以生子枝接之次年仍移栽山地多畱宿土臘月內離根四五尺於髙處開溝灰糞壅之不宜著根毎遇雨肥水滲下則結子大而肥物類相感志云桑樹接楊梅則不酸樹上生以甘艸釘之則去─增─墨客揮犀─楊梅有雌雄雄者不實鑿木幹作方寸穴取雌木塡之乃實學圃余疏─楊梅湏山土吾地沙土非宜種之亦能生但少耳樹極婆娑可愛今當種澹圃髙岡上與山礬相覆防─原─制用─糖楊梅以梅三斤爲率用鹽一兩腌半日沸湯浸一夜控幹入糖二斤薄荷葉一大把輕手拌勻日暴汁幹収─增─齊民要術─藏楊梅法擇佳完者一石以鹽一斗腌之鹽入肉中仍出爆令幹熇取杬皮二斤煮取汁漬之不加蜜漬梅色如初羙好可堪數嵗─淸供錄─楊梅渇水楊梅不計多少掬搦自然汁濾至十分淨入砂石器內慢火熬濃滴入水不散爲度若熬不到則生白醭貯以淨器用時毎一斤梅汁入蜜三斤腦麝少許冷熱任用如無蜜毬糖四斤入水熬過亦可

枇杷【花附見】

原─枇杷樹髙丈餘易種肥枝長葉微似栗大如驢耳背有黃毛形似琵琶故名陰宻婆娑可愛四時不凋冬開白花三四月成實簇結有毛大者如雞子小者如龍眼味甜而酢白者爲上黃者次之皮肉薄核大如茅栗相傳枇杷秋萌冬花春實夏熟備四時之气他物無與類者淸異錄云建業野人種枇把者誇其色曰防兄襄漢吳蜀淮揚閩嶺江西湖南北皆有廣志云無核者名焦子出廣州味甘酸平無毒止渇下气利肺气止吐逆潤五臓主上焦熱可充果實多食發痰傷脾同炙肉及熟麫食患熱黃疾花治頭風鼻流淸涕木白皮止吐逆不下食葉治肺胃病取其下气气下則火降痰順而逆嘔欬渇皆愈

彚考─增─周禮地官─場人掌國之場圃而樹之果蓏珍異之物─注─珍異葡萄枇杷之屬─唐書徳宗本紀─大歷十四年五月癸亥卽位閏月戊寅罷山南貢枇杷江南甘橘非供宗廟者─西京雜記─上林苑枇杷十株─晉宮閣名─華林園枇杷四株─廣州記─枇杷若橊參乎京都─華山記─華山講堂西頭有枇杷園─冷齋夜話─東坡

詩曰客來茶罷空無有盧橘微黃尙帶酸張嘉甫曰盧橘何種果類答曰枇杷是矣又問何以驗之答曰事見相如賦嘉甫曰盧橘夏熟黃甘橙楱枇杷撚柿亭柰厚朴盧橘果枇杷則賦不應四句重用應劭注曰伊尹書曰箕山之東靑鳥之所有盧橘常夏熟不據依之何也東坡笑曰意不欲耳─三桞軒記─枇杷爲麤客─居山雜誌─巖下有枇杷一樹已及百年翠葉扶疎可愛集藻─賦─增─宋周祗枇杷賦並序─昔魯季孫有嘉樹韓宣子賦譽之屈原離騷亦著橘頌至枇杷樹寒暑無變負雪揚華餘植庭圃遂賦之云名同音器質貞松竹四序一采素華冬馥霏雪潤其緑蕤商風理其勁條望之防蒙卽之疎寥─謝瞻安成郡庭枇杷樹賦伊南國之嘉木偉邦庭而延樹稟金秋之淸條抱東陽之和煦肇寒葩於結霜承炎果乎纎露髙臨甍首傍拂階路

五言古詩─原─唐羊士諤枇杷花─珍樹寒始花氤氳九秋月佳期若有待芳意常無絕嫋嫋碧海風蒙蒙緑枝雪急景有餘妍春禽自流悅─宋宋祁枇杷有果產西蜀作花淩早寒樹繁碧玉葉柯疉黃金丸上都不可寄味咀獨長嘆─增─範成大手植枇杷─枇杷昔所嗜不問甘與酸黃泥裹余核散擲籬落間春風拆勾萌朴如榛菅一株獨成長蒼然齊屋山去年小試花瓏瓏犯冰寒化成黃金彈同登桃李盤大鈞播羣物斡旋不作難樹老人何堪挽鏡覓朱顏領髭爾許長大笑欹巾冠五言律詩─原─唐司空署衛明府寄枇杷葉─傾筐呈緑葉重疉色何鮮詎是秋風裏猶如曉露傳仙方當見重消疾未應便全勝甘蕉葉空披謝氏篇─增─宋司馬光枇杷洲─周官斂珍味漢苑結芳根何意荒洲上猶餘嘉樹存犯寒花已發迎暑實尢繁願逐葡萄使離宮奉至尊─蘇軾眞覺院賞枇杷─緑暗初迎夏紅殘不及春魏花

非老伴盧橘是鄕人井落依山盡巖崖發興新嵗寒君記取松雪看蒼鱗─原─楊萬里詠枇杷─大葉聳長耳一梢堪滿盤荔支多與核金橘卻無酸雨壓低枝重漿流冰齒寒長卿今在否莫遣作園官

七言律詩─增─宋陸遊山園屢種楊梅皆不成枇杷一株獨結實戲作長句─楊梅空有樹圑圑卻是枇杷觧滿盤難學權門堆火齊且從公子拾金丸枝頭不怕風揺落地上惟憂鳥啄殘淸曉呼僮乘露摘任教半熟雜甘酸─明李東陽賜枇杷─尙方珍果賜新嘗分得江南百顆

黃逺道不妨經月暑冷枝疑帶隔年霜龍箋帖罷名初散翠籠開時手亦香歸領君恩薦家廟不禁淸淚滿衣裳─吳寛紀賜枇杷─吳船入貢溯江濤分賜儒臣幸此遭臥病謾思新橘柚退朝休賦舊櫻桃珍奇未惜初加恵淺薄無能莫效勞篛籠曉來傾防處金丸錯落駭兒曹─於愼行紀賜鮮枇杷─嘉名漢苑舊標奇北客由來自不知緑蕚經春開籠日黃金滿樹入筐時江南謾道珍盧橘西蜀休稱薦荔枝千里梯航來不易懷將余核志恩私

五言絕句─增─宋梅堯臣隱靜遺枇杷─五月枇杷實靑靑味尙酸狝猴定撩亂欲待熟時難

七言絕句─增─宋梅堯臣依韻和行之枇杷時予送紅梅與之─五月枇杷黃似橘誰思荔枝同此時嘉名已著上林賦卻恨紅梅未有詩─明髙啟東丘蘭若見枇杷落葉空林忽有香疎花吹雪過東墻居僧記取南風後畱个金丸待我嘗─沈周枇杷─誰鑄黃金三百丸彈胎微濕露漙漙從今抵鵲何消玉更有餳漿沁齒寒

詩散句─增─宋周必大─昭陽睡起人如玉妝臺對罷防蛾緑琉璃葉底黃金簇纎手拈來嗅淸馥可人風味少人知把盡春風夏作熟─宋張舜民─似梅嫌足核如蜜少加酸─明沈周─數顆黃金彈枝頭駭鳥飛─原─唐白居易─淮山側畔楚江陰五月枇杷正滿林─宋劉子翚─萬顆金丸綴樹稠遺根漢苑識風流─唐杜甫─枇杷樹樹香─增─桞宗元夏首薦枇杷─元成廷珪─枇杷雪洗靑─宋趙抃─紅嚼山杷口似饞─陸遊─無核枇杷接亦生─原─元顧瑛─枇杷花開如雪白

別錄─增─物類相感志─枇杷不宜糞─學圃余疏─枇杷出東洞庭者大自種者小然卻有風味獨核者佳蓋他果湏接乃生獨此果直種之亦能生也─原─田家五行─枇杷五月開結主水

禦定佩文齋廣羣芳譜卷五十六

欽定四庫全書

禦定佩文齋廣羣芳譜卷五十七

果譜

柰

原─柰一名頻婆與林檎一類而二種江南𨿽有西土最丰樹與葉皆似林檎而實稍大味酸微帶澀可栽可壓白者爲素柰赤者爲丹柰亦曰朱柰靑者爲緑柰皆夏熟【西京雜記云上林苑柰三白柰紫柰緑柰廣志云柰有白靑赤三種張掖有白柰酒泉有赤柰】─增本艸─涼州有冬柰冬熟子帶碧色─原─性寒多食令人肺寒膨脹病人尢甚

彚考─增─宋書符瑞志─晉武帝太始二年六月嘉柰一蔕十實生酒泉─北史楊愔傳─愔一門四世同居家甚隆盛昆季就學者三十餘人學庭前有柰樹實落地羣兒咸爭之愔頽然獨坐其季父暐適入學館見之大用嗟異顧謂賓客曰此兒恬裕有我家風─漢武內傳─仙藥之次者有員丘紫柰出永昌─漢武故事─上握蘭園之

金精摘圓丘之紫柰─原─洞防記─有紫柰大如斗甜如蜜核紫花靑研之有汁如漆可染衣其汁著衣不可湔浣亦名闇衣柰─增─拾遺記─湏彌山有柰冬生如碧色以玉井水洗食之骨輕柔能騰虛也─洛陽伽藍記─報徳寺多果木柰味甚羙冠於京師白馬寺浮圖前柰林實重七斤味殊羙冠於中京帝至熟時常詣取之或復賜宮人宮人得之轉餉親戚以爲奇味得者不敢輙食乃歷數家河間王琛造迎風館於後園窓戶之上列錢靑瑣玉鳯銜鈴金龍吐佩素柰朱李枝條入檐伎女樓上坐而摘食─述異記─漢末楊氏家園中產神柰三株─晉宮閣簿─秋有白柰─眞誥─夏禹詣鐘山啖紫柰─洞仙傳─展上公學道於伏龍地乃植柰彌滿所住之上常白諸仙人云昔在華陽下食白柰美憶之未久忽已三千嵗矣郭四朝後來住其處又種五果上公云此地善可種柰所謂福鄕之柰可以除災癘─原─南嶽夫人傳─夫人姓魏名華存性樂神仙季冬夜半有四眞人降夫人靜室因設室紫柰夫人還王屋山王子喬等並降時夫人與眞人爲賔主設三紫柰─增─朝野僉載─貞觀中頓丘有人於黃河渚上拾菜得一樹栽子大如指持歸蒔之三年乃結子五顆味如柰又似林檎多汁異常酸美送縣縣上州以其奇味乃進之後樹長成漸至三百顆每年進之號曰朱柰至今猶存徳貝博等州取其枝接所在丰足人以爲從西域浮來礙渚而住矣─洽聞記─河州鳯林闗有靈巖寺每七月十五日溪穴流出聖柰大如盞以爲常─原─酉陽雜俎─白柰出涼州野豬澤大如兔頭─續仙傳─謝卿遇神仙設洲白柰─虎邱山疏虎邱山下三面有春秋二柰─燕都韋園記─去園里許有柰子古樹婆娑數畝春時花盛開望之如雪三夏葉特繁宻列坐其下微雨烈日俱不到被防若夏屋公安袁宏道嘗謂戒壇老松顯靈宮栢城南柰子可稱卉木中三絕云

集藻─詔─增─魏明帝詔─此柰從涼州來道裏旣逺又東來轉暖故中變色不佳耳

表─增─魏曹植謝賜柰表─卽夕殿中虎賁宣詔賜臣等冬柰一奩詔賜使溫啖夜非食時而賜見及柰以夏熟今則冬至物以非時爲珍恩以絕口爲厚非臣等所宜荷之

啟─增─梁劉潛謝始興王賜柰啟─酒泉之實稱於王賦州之味記自張文亦有太衝嗟其夏成子建暢其寒熟潘園曜白孫井浮朱並見重於昔時而霑恩於玆日賦散句─增─漢王逸荔支賦─酒泉白柰─晉左思蜀都賦素柰夏成─潘嶽閒居賦─二柰曜丹白之色五言古詩─原─梁禇澐詠柰─成都貴素質酒泉稱白麗紅紫奪夏藻芬芳掩春蕙映日照新芳叢林抽晚蔕誰謂重三珠終焉競八桂不讓圜丘中粲潔華庭際─謝和蕭國子詠柰花─俱榮上節初獨秀髙秋晚吐緑變衰園舒紅揺落苑不逐奇幻生寜從吹律防幸同瑤華折爲君聊贈逺─增─宋梅堯臣深夏忽見柰樹上猶存一顆實─累累後堂柰落盡風雨枝行藥偶散步倚杖聊縱窺林葉隱孤實山鳥曾未知物亦以晦存悟玆身世爲詩散句─原─唐杜甫─宿陰繁素柰過雨亂紅渠─增─宋梅堯臣─豈無山石橊獨見庭柰喜─明袁宏道─終日惜柰花一身苦牽羈─原─唐杜甫─輕籠熟柰香─增─姚合─素柰花開西子面

別錄─增─制用─釋名─柰油搗柰實和以塗繒上燥取而發之形如油也柰脯切柰曝漧之如脯也─廣志─西方多柰家家収切曝漧作脯十百斛以爲蓄積謂之頻婆糧又取熟柰納甕中勿令蠅入六七日待爛以酒腌攪如粥下水再攪濾去皮子良久去淸汁傾布上以灰在下引汁盡日榦爲末調食物甘酸可食─本艸─今闗西人以赤柰楸子取汁塗器中曝干名果單味甘酸可以饋逺

林檎【花附見】

原─一名來禽一名蜜果【此果味甜能來眾禽於林故有林檎來禽蜜果之號】一名文林郎果【詳見洽聞記】一名冷金丹【詳見淸異錄】─增─元氏長慶集─林檎花一名月臨花─學圃余疏─花紅卽古林檎原─生渤海間以柰樹搏接二月開粉紅花子如柰小而差圓六七月熟色淡紅可愛有甜酸二種有金紅水蜜黒五色甜者早熟而味脆羙酸者熟差晚湏爛方可食黒者色如紫柰有冬月再實者性甘溫下气消渇多食脹滿或云食多覺膨脹並嚼其核卽消一云食其子令人心煩生者食多生瘡癤

彚考─增─宋書符瑞志─文帝元嘉十五年二月太子家令劉徴園中林檎連理─宋史禮志─太宗景祐三年禮官宗正請每嵗夏仲月薦果以瓜以來禽─西京雜記─初修上林苑羣臣逺方各獻名果異樹有林檎十株─原王右軍帖─靑李來禽子皆囊盛爲佳函封多不生─增京口記─南國多林檎─洽聞記─永徽中魏郡人王方言拾得樹果以獻刺史紀王愼王貢於髙宗以爲朱柰又名五色林檎或謂之聨珠果上重賜王方言文林郎亦號此果爲文林郎─酉陽雜俎─鄆州闞司倉者家在荊州其女乳母鈕氏有一子妻愛之與其子均焉忽一日偶得林檎一蔕戲與已子乳母乃怒曰小娘子成長防我矣常有物與我子停今何容偏乃齧吻攘臂再三反覆主人之子一家驚怖逐奪之其子狀貎長短正與乳母兒不下也妻知其怪謝之鈕氏復手主人之子始如舊矣─桂苑叢談─王梵志衛州黎陽人也黎陽城東十五里有王徳祖者當隋之時家有林檎樹生癭大如鬥經三年其癭朽爛徳祖見之乃撤其皮遂見一孩兒抱胎而出因収飬之至七嵗能語問曰誰人育我及問姓名徳祖具以實告因林木而生曰梵天后攺曰志我家長育可姓王也作詩諷人甚有義防蓋菩薩示化也─稽神錄─光州檢日官舜卿行山中見一人方采林

檎以二枚與之食因而不饑家人以爲不得食不治將病求醫甚切而不能愈後聞壽春有人善醫令往訪之始行一日宿一所村店有老父問以所患具告之父曰吾能救之無煩逺行也出藥方寸匕使服之吐二林檎如新父収之去舜卿之食如常旣歸他日訪之店與父老俱不見矣─原─東坡集─兒子邁幼時嘗作林檎詩云熟顆無風時自脫半腮迎日鬭先紅於等軰中亦號有思致者─增─三栁軒雜識─來禽爲靚客─花經─林檎四品六命─賞心樂事─禁中五月於艶香館賞林檎─史纂─馬玨居華陽亭墻外有林檎一株枯已久矣師四月十四日汲水沃之曰純陽來年是日生於此樹之下瓶史─林檎頻婆姿媚可人潘生之觧愁也

集藻─啟─增─梁劉孝威謝賚林檎啟─勇聞齊國止錫二桃逺至仙方裁數棗豈如恩丰漢篋賜廣魏奩奼女數而僅通算郎計而方得生於玉井之側出自金膏之地上靈所貴下土希逄─庾肩吾謝賚林檎啟─丹徒故苑嵗綿長而不見岷山舊植路重阻而來難未有徙核圓丘移根閬阪仙廚始摘猶堆靑玉之盤下賤爰頒遂入抽蒲之座

賦散句─增─晉左思蜀都賦─其園則有林檎枇杷五言古詩─增─唐元稹月臨花─淩風颺颺花透影朧朧月巫峽隔波云姑峯漏霞雪鏡勻嬌麵粉燈泛髙籠纈夜久淸露多啼珠墜還結─宋梅堯臣宣城宰郭仲文遺林檎─右軍好佳果墨帖求林檎君今忽持贈知有逸少心宻枝傳應逺朱頬映已深不愁炎暑劇幸同玉漿斟七言古詩─原─宋陳與義來禽花─來禽花髙不受折滿意淸明好時節人間風日不貸春昨夜胭脂今日雪捨東蕪菁滿眼黃蝴蝶飛去專斜陽妍媸都無十日事付與梧桐一夏涼

五言律詩─增─唐鄭谷水林檎花─露一朝新簾櫳曉景分艶和蜂蝶動香帶管弦聞笑擬春無力妝濃酒漸醺直疑風起夜飛去替行雲─宋梅堯臣八月三日詠原甫庭前林檎花─秋蠧無完葉疎叢有瘁莖偶來庭樹下重看露葩榮眾自守常理獨開偏見情從今數霜月結子尙能成

七言絕句─

禦制詠林檎─野果初來上苑東紫紅鮮品進離宮𨿽然不及羣珍味也有微誠在此中

增─宋王庭珪國材侄送林檎─嫩紅輕拂女兒臉淺緑深堆瑪瑙盤艸木若能成好事年年早寄一枝看─原─劉子翚林檎花─粲粲來禽已著花芳根誰徙向天涯好將靑李相遮映風味應同逸少家─增─明楊愼以來禽果餉煚庵─佳果東來濯錦江楚謡萍實亦堪防王家珍重來禽帖靑李櫻桃總受降

詩散句─原─宋蘇軾─東坡先生未歸時自種來禽與靑李─劉子翚─東風也作淸明意開徧來禽一樹花─增─陸

遊─來禽顏色不禁雨─楊萬里─來禽濃抺日半臉詞─原─宋史逹祖畱春令─秀肌丰靨韻多香足緑勻紅注翦取東風入金盤斷不買臨卭賦宮錦機中春富裕勸玉環休妒等得明朝酒消時是閒淡雍容處─增─丘崈洞仙歌─丰肌膩體淡雅仍矜貴不與羣芳競姝麗向

瓊林珠殿獨占春風仙仗裏曾奉三宮稱燕喜低徊如有恨失意含羞樂事繁華竟誰記應憐我老去無句酬伊吟未就不覺東風又起鎭獨自黃昬怯輕寒這情緒年年共花憔悴

別錄─增─物類相感志─林檎樹生毛虫埋蠶蛾於下或以洗魚水澆之卽止─貴耳集─思陵偶持一扇廼祐陵禦筆畫林檎花上一鸜鵒─原─制用─淸異錄─林檎百枚蜂蜜浸十日更易蜂蜜五斤細丹砂末二兩攪拌封固一月出之陰漧飯後酒時食一兩枚名冷金丹─齊民要術─作林檎麨法林檎赤熟時擘破去子心蔕日曬令幹或磨或搗下細絹篩麤者再磨以細盡爲限以方寸匕投於椀中卽成羙漿不去蔕則太苦合子則不度夏畱心則太酸若干噉者以林檎麨一升和米麫二升味正適調─增─南村輟耕錄─句曲山房熟水法削沈香釘數个挿入林檎中置瓶內沃以沸湯宻封瓶口久之乃飲其妙莫量─淸供錄─林檎渴水林檎微生者不計多少擂碎以滚湯就竹器放定擂碎林檎衝淋下汁滓無味爲度以文武火熬常攪勿令煿了熬至滴入水不散然後加腦麝少許檀香末尢佳熟時脯榦研末防湯服甚羙─原─収藏家塾事親─林檎每百顆取二十顆捶碎入水同煎候冷納淨甕中浸之宻封其口以浸著爲度可久畱─便民圖纂─枇杷林檎楊梅等果用臘水同薄荷一握明礬少許入甕內投果於中顏色不變味更涼爽

蘋果

原─蘋果【按本艸不載蘋果而釋柰云一名頻婆據采蘭雜志學圃余疏頻婆又當屬此果名蓋與柰一類二種也】出北地燕趙者尢佳接用林檎體樹身聳直葉靑似林檎而大果如梨而圓滑生靑熟則半紅半白或全紅光潔可愛玩香聞數步味甘松未熟者食如棉絮過熟又沙爛不堪食惟八九分熟者最美

彚考─增─采蘭雜誌─燕地有頻婆味𨿽平淡夜置枕邊微有香气卽佛書所謂頻婆華言相思也昔袁上方時以此致張子由此觀之則當時未必不以爲相思也─學圃余疏─北土之蘋婆果卽花紅一種之變也吳地素無近亦有移植之者載北土以來亦能花能果形味俱減然猶是奇物

集藻─七言律詩─增─明曽棨頻婆果─異果曾因釋老知喜看嘉實出京師芳腴絕勝仙林杏甘脆全過大谷梨炎帝遺書慙未錄長卿多病獨相宜由來南土無人識那得靈根此處移

別錄─原─収藏─取略熟者収冰窖中至夏月味尢甘美秋月切片曬漧過嵗食亦佳

橄防

原─橄防一名靑果一名諫果一名忠果【詳見齊東野語】─增─陵川詩注─南人謂之格覧─原─生嶺南閩廣諸郡及沿海浦嶼間皆有之樹似木槵而髙大數圍端直可愛枝皆髙聳葉似櫸桞二月開花八月結子狀如長棗色靑兩頭皆尖先生者居下後生者漸髙深秋方熟核亦兩頭尖而有稜核內有三竅竅內中有仁可食其類有緑防【色靑緑核內無仁亦有幹小】烏防【色靑黑肉爛而甘取肉捶碎幹自有霜如白鹽謂之防醤仁最肥大有紋叢疊如海螵蛸色白外有黒皮最甘嫩】又有一種波斯橄防【生邕州色類相似但核作兩瓣】一種方防【出廣西兩江峒中似橄防而有三角或四角卽波斯橄防之類也】野生者樹峻而子繁蜜漬鹽腌皆可藏久用之致逺作佳果生嚼味苦澀微酸良久乃甘美生食煮汁飲並生津止渴開胃下气治喉痛消酒毒住泄防觧一切魚鱉毒及骨鯁閩中尢重其味云咀之口香勝雞舌香

彚考─增─三輔黃圖─漢武帝元鼎六年破南越起扶荔宮以植所得奇艸異木有橄防百餘本─南方艸木狀─橄防吳時嵗貢以賜近侍本朝自泰康後亦如之─廣志橄防大如雞子交州以飲酒─金樓子─有樹名獨根分爲二枝其東向一枝是木威樹南向一枝是橄防樹歸叟詩話─記得小說南人誇橄防於河東人云此有回味東人云不若我棗比得你回味我已甜久矣─學齋呫嗶─東坡橄防詩云紛紛靑子落紅盬蓋凡果之生也必靑其熟也必變色如梅杏半傳黃朱果爛枝繁是也惟有橄防𨿽熟亦靑故謂之靑子不可他用也─齊東野語─涪翁在戎州日過蔡次律家小軒外植餘甘子乞名於翁因名之曰味諌軒其後王宣子予以橄防送翁翁賦云方懷味諫軒中果忽見金盤橄防來想與餘甘有瓜葛苦中眞味晚方回然則二物可名之爲諌果也─閩部疏─橄防在芋原上八十里間沿麓樹之蒼郁可

愛

集藻─跋─增─宋魏了翁跋胡文靖公晉臣橄防詩眞迹─無味之味至味也乃五行之太極也鹹苦酸辛甘則五行之所作也皆五味之一也然其間所謂甘者在天爲濕在地爲土在色爲黃在音爲宮則甘於四者猶得爲味之中也故荼不如薺也堇不如飴也毒藥不如嘉谷也苦節不如甘節也龍逢比干不如咎防稷契也然則橄防之以苦見取何也謂其變之正者也崔嵬諌臣心憂主無一僞世固有持是而不見錄者多矣三復是詩而有感焉

五言古詩─原─宋王禹偁橄防─江東多果實橄防稱珍奇北人將薦酒食之先顰睂皮肉苦且澀歷口復棄遺良久有回味始覺甘如飴我今何所諭諭彼忠臣辭直道逆君耳斥逐投天涯世亂思其言噬臍焉能追寄語采詩者無輕橄防詩─增─梅堯臣玉汝遺橄防─南國靑靑果渉冬知始摘𨿽咀澀難任竟當甘莫敵來從萬里外或以苦口擲所投同木瓜欲報無瓊璧─原─歐陽修橄防─五行居四時維火盛南訛炎焦淩木气橄防得之多酸苦不相入初爭久方和霜苞入中州萬里來江波幸登君子席得與眾果羅中州眾果佳珠圓玉光瑳媿玆微陋質以逺不見訶餳飴兒女甜遺味久則那良藥不甘口厥功見沈屙忠言初厭之事至悔若何世已無采詩詩成爲君哦─劉攽橄防─南珍富奇異疇昔頗窮夷荒無書傳從古陋鉛槧苞封走中上天序異離坎有香已變衰有色多黯譾今君此堂上珍物惟橄防靑膚鏤瓊瑩翠顆森菡蓞苦爲幽人貞久見君子淡甘懷彼包羞日新此剛敢淸泉薦芳茗臭味獨潛感澡雪淸煩酲滌除瑩覽靈均采時菊西伯嗜昌歜廟鼎實調梅壯士仍嘗膽由來超俗好諸絕不言慘殷勤謝凡口薤白空三噉─增─元郝經詠橄防─南果足韻勝北人罕爲奇銀盤獻靑子愛玩驚見之蓮房飽出蛹棗滑生下枝翠粉苔新淸烈凝松脂齒牙噴艱澀苦硬不可持气韻久始來靈根瀹天池灑然淩淸颷甘露濡仙芝有如宿癅妻苦節眞可期亦如相韓休朕瘠天下肥危辭遽逆耳終自爲良規先難阻欲速後得卒莫違黙黙心語口此樂夫誰知始覺眾果俗橘奴復梨兒海嶺瘴天黑異味翻荼飴雨露存天眞颶霧不可滋島嶼出乳泉造化亦若玆元气舌本甜酸苦歸涕洟本來甘受和眾味相假移居然復其源僞妄焉能欺何當謝世网兀坐防奔追深山石室空煮石療調饑破鼎煮春芽嚼此吟湘累翛然沃肺腑看山坐支頤物表有眞味載歌采薇詩─洪希文嘗新橄防─橄防如佳士外圓內實剛爲味苦

且澀其气淸以芳侑酒觧酒毒投茶助茶香得鹽卽回味消食尢奇方宮商舌底發星宿胸中藏𨿽云白露降气味更老蒼山林假嵗月顏色饒風霜以玆調眾口誰敢輕頡頏作此橄防詩逺繼葑菲章大器當晚成斯言君勿忘

七言律詩─原─明馬徳澄謝送橄防─美人抱瑟自姑蘇佳果盈籠贈客需味淡冰桃淸較勝色侔玉棗脆偏逾入唇香嫩含雞舌啟齒甘回吐鳯酥更爲髙歌聲沸耳相從啜茗啟醍醐

七言絕句─原─宋蘇軾橄防─紛紛靑子落紅鹽正味森森苦且嚴待得微甘回齒頬已輸崖蜜十分甜─增─元郝經橄防─半靑來子味難誇宜著山僧防蠟茶若是黨家金帳底只將金橘送流霞

詩散句─增─唐白居易─漿酸橄防新─宋孫覿─紅鹽著樹落靑子

詞─增─宋吳禮之浣溪沙─南國風流是故鄕紅鹽落子不因霜於中小底最珍藏薦酒薦茶些子澀透心透頂十分香可人回味越思量─黃庭堅好事近─瀟灑薦冰盤滿座暗驚香集久後一般風味問防人知得畫堂飲散已歸來淸潤轉更惜畱取酒醒時候助茗甌春色別錄─原─采摘嶺表錄異─橄防樹有野生者樹峻不可梯緣但刻其根下方寸許內鹽於其中一夕子皆自落增─種樹書─橄防將熟以竹釘釘之其實盡落─鄰幾雜誌─橄防木並花如樗將采其實剝其皮以薑汁塗之則盡落─原─制用─橄防仁甘平無毒唇吻燥痛研爛傅之橄防核甘澀溫無毒治魚積魚鯾又治痘瘡倒靨燒

研服治下血橄防枝上狀如黒膠者土人采取爇之甚淸烈謂之防香雜以牛皮膠者卽不佳─物類相感志─栗子與橄防同食作梅花香橄防與鹽同食則無苦味─延壽書─凡食橄防必去兩頭其性熱也過白露摘食庶不病痁─增─嶺表錄異─樹枝節上生脂膏如桃膠南人采之和其皮葉煎之調和黑飴謂之橄防糖用濯船損幹後牢於膠漆著水益幹堅耳─名醫錄─吳江一富人食鱖魚骨鯁胸中不可下有漁人教以食橄防時無此果以核爲末水調服之而瘳漁者曰橄防木作取魚棹箆魚觸之卽浮出是以知魚畏橄防也

【附錄】木威

增─本艸拾遺─生嶺南山谷樹髙丈餘葉似楝子如橄防而堅亦似棗削去皮可爲粽食

餘甘子

原─餘甘子一名庵摩勒【見梵書又名摩勒落迦果】二廣諸郡閩之泉州及西川戎瀘蠻界山谷皆有之─增─南方艸木狀─花黃實似李靑黃色核圓作六七稜食之先苦後甘─異物志─其樹葉如槐葉其枝如柘其子圓大如彈丸有文理如定陶瓜─本艸─木髙一二丈枝條甚軟葉靑細宻朝開暮斂如夜合而微小春生冬凋三月有花著條而生如粟粒隨卽結實作莛每條三兩子至冬而熟連核作五六瓣幹卽並核皆裂俗作果子噉之泉州山中亦有狀如川楝子形圓味類橄防亦可蜜漬鹽藏其木可制器物

集藻─贊─增─宋宋祁餘甘子贊─黃葩翠葉圓實而澤咀久還甘或號庵勒

賦散句─增─晉左思吳都賦─其果則丹橘餘甘五言古詩─原─宋劉子翚詠餘甘─炎方橄防佳餘甘豈苖裔風姿𨿽小殊气韻乃酷似醉顏澀吻余髣髴淸香至侯門収寸長粉骨成珍劑猶聞雜蜜艸少轉森嚴味奇材用不專𨿽用何殊棄端知效苦言逆耳多嫌忌棄果事何傷違言徳之累悅口易逢知感玆發長喟

七言絕句─增─宋張孝祥餘甘子─甘言悞我三折臂良藥爲洗五年腸欲知苦過味方永請試君家肘後方此老才堪上諫坡南州畱滯意如何還將苦口劘英主醫國懸知藥籠多苦愁人意未相諳卒以初嘗廢後甘王氏有詩旌橄防可憐遺味在巴南

詞─增─宋黃庭堅更漏子─庵摩勒西土果霜後明珠顆顆憑玉兔搗香塵稱爲席上珍號餘甘爭柰苦臨上馬時分付管回味卻思量忠言君試嘗

山樝

原─山樝【一作楂其味似楂故名】一名棠梂子一名羊梂【朹字之誤】一名山裏果一名茅樝一名猴樝一名鼠樝【本艸云生於川原茅林中猴防喜食之故有諸名】一名朹子一名檕梅【爾雅云朹檕梅】一名赤瓜子【本艸云當作赤棗樝狀似赤棗虞衡志有赤棗王璆百一方雲山裏紅果俗名酸棗正合此義】其類有二種皆生山中一種小者樹髙數尺多枝柯葉有五尖色靑背白椏間有刺三月開小白花五出實有赤黃二色九月熟其核狀如牽牛子色微白映紅甚堅一種大者樹髙丈餘花葉皆同但實稍大而色黃緑皮澀肉虛初甚酸澀經霜乃紅可食出滁州靑州者佳爲消滯要藥語雲山樝有爛肉之功小者爲棠朹子茅樝猴樝堪入藥肥大者爲羊朹子可作果食

別錄─原─制用─取熟者蒸爛去皮核及內白筋白肉搗爛加入白糖以不酸爲度微加白礬末則色更鮮妍入籠蒸至凝定収之作果甚羙兼能消食又蒸爛熟去皮核用蜜浸之頻加蜜以不酸爲度食之亦佳聞有以此果切作四瓣加姜鹽拌蒸食又一法也入藥者切四瓣去核曬漧収用山樝酒山樝熟時擇擘去虫洗淨控幹搗半碎每缸用三斗隨添黍米少許亦可以甑蒸半熟取出攤冷入大麯半塊燒酒一斤拌如常法其味甘淡不醉人極消食積

枳椇

增─古今注─枳椇子一名樹蜜一名木餳【味餳美如餳蜜】一名白石一名白實一名木石一名木實─本艸─枳椇一名蜜�【音止矩】一名蜜屈律【皆屈曲不伸之意此樹多枝而曲其子亦拳曲故名】一名木蜜【因其味也】一名木瑚一名雞距子一名雞爪子【象其形也】木名金鉤木一名枅棋一名交加枝【言其紐屈也】木髙三四丈葉圓大如桑柘夏月開花枝頭結實如雞爪形長寸許紐曲開作兩三岐儼若雞之足距嫩時靑色經霜乃黃嚼之味甘如蜜每開岐盡處結一二小子狀如蔓荊子內有扁核赤色如酸棗仁形【按今山西甚多俗名拐棗】

彚考─增─詩小雅─南山有枸─陸璣疏─枸樹一名枸骨今官園種之謂之木蜜古語曰枳枸來巢言其味甘故飛鳥慕而巢之本從南方米能令酒味薄若以爲屋柱則一屋之酒皆薄─禮記曲禮─婦人之防椇榛棗脯─爾雅翼─古者人君燕食所加庶羞凡三十一物椇其一也又爲婦人之防荊楚之俗亦鹽藏荷裹以爲冬儲今不以爲重賤者食之而已

葡萄

原─葡萄【古作蒲桃又作蒲陶】一名賜紫櫻桃生隴西五原燉煌山谷今河東及江北皆有之而平陽尢盛苖作藤蔓而極長大盛者一二本綿被山谷間三月開小花成穂黃白色旋著實七八月熟水晶葡萄【暈色帶白如著粉形大而長味甚甘西番者更佳】馬乳葡萄【色紫形大而長味甘】紫葡萄【黒色有大小二種酸甜二味】緑葡萄【出蜀中熟時色緑若西畨之緑葡萄名兔睛味勝糖蜜無核則異品也其價甚貴】瑣瑣葡萄【出西番實小如胡椒今中國亦有種者一架中間生一二穂】雲南出者大如棗味尢長唐史波斯國所出大如雞卵也─增─今塞外有十種葡萄伏地公領孫哈蜜公領孫哈蜜紅葡萄哈蜜緑葡萄哈蜜白葡萄哈蜜黒葡萄哈蜜瑣瑣葡萄馬乳葡萄伏地黒葡萄伏地瑪瑙葡萄─原可生食可釀酒最難幹不幹不可収今太原平陽皆制幹貨之四方西北人食之無恙東南食之多病熱其根莖中空相通暮漑其根至朝而水浸其中故俗呼其苖爲水通澆以米泔水最良以麝入其皮則葡萄盡作香气以甘艸作鍼鍼其根則立死三元延壽書云葡萄架下不可飲酒恐虫屎傷人

彚考─增─周禮地官─場人掌國之場圃而樹之果蓏珍異之物以時斂而藏之─注─珍異枇杷葡萄之屬─原─史記大宛傳─宛左右以葡萄爲酒富人藏酒至萬餘石久者數十嵗不敗俗嗜酒馬嗜苜蓿漢使取其實來於是天子始種苜蓿葡萄肥饒地及天馬多外國使來眾則離宮別館旁盡種葡萄苜蓿極望─增─漢書西域傳─且末國難兜國罽賔國有蒲陶諸果武帝發使十餘軰抵宛西諸國求奇物漢使采蒲陶苜蓿種歸─後漢書西域傳─栗弋國出葡萄眾果其土水羙故葡萄酒特有名焉─梁書扶桑國傳─地多蒲陶─髙昌國傳─大同中遣使貢蒲陶等物─北齊書李元忠傳─元忠曽貢世宗葡萄酒一盤世宗報以百練縑遺其書曰儀同位亞臺識懷貞素出藩入侍備經要重而猶家無擔石室如懸磬豈輕財重義奉時愛已故也久相嘉尙嗟詠無極恆思標賞有意無由忽辱蒲桃良深佩戴用絹百匹以酬淸徳也─南史夷貊傳─髙昌國出蒲桃酒梁大同中遣使獻蒲桃氍防─原─唐書陳叔逹傳─嘗賜食得葡萄不舉帝問之對曰臣母病渴求不能致願歸奉之帝流涕曰卿有母遺乎因賜之又賚物百叚─西域傳─大食國嵗獻貴人葡萄大者如雞卵─增─秦州記─秦野多葡萄─晉宮閣名─華林園葡萄百七十八株─原─後涼錄龜玆國人奢侈家有至千斛葡萄─增─燉煌張氏家傳扶風孟佗以葡萄酒一升遺張讓卽擢涼州刺史─洛陽伽藍記─白馬寺浮圖前葡萄枝葉繁衍實偉於棗味殊美冠於中京帝至熟時常詣取之或復賜宮人宮人得之轉餉親戚以爲奇味得者不敢輙食乃歷數家金樓子─大月氐國善爲葡萄花葉酒或以根及汁醖之其花似丁香而緑榮碧須春夏之時萬須競發如鸞翼八月中風至吹葉上傷裂有似綾紈故人呼爲葡萄風亦名爲裂葉風─景龍文館記─四月上已日上幸司農卿王光輔荘駕還頓後中書侍郎南陽岑羲設茗飲葡萄與學士等討論經史─原─西域記焉耆國土宜葡萄笯赤建國多葡萄─增─宣室志─晉陽西有童子寺在郊牧之外貞元中有鄧珪者寓居於寺秋夜與朋友數軰防宿忽見一手自牖間入色黃而瘦甚珪開其牖聞有唫嘯之聲訊之曰汝爲誰對曰吾隠居山谷有年矣今夕縱風月之遊聞先生在此故來奉謁願得坐牖下聼先生與客談珪許之旣坐與客談笑極歡久之告去明夕再來又以手出於牖間珪以緡系其臂牢不可觧遂引緡而去明日珪與客窮其迹至寺北百餘步有蒲桃一株甚蕃茂而緡系其枝有葉類人手果牖間所見遂掘其根而焚之─原─酉陽雜俎─貝丘之南有葡萄谷谷中葡萄可就其所食之或有取歸者卽失道世言王母葡萄也天寶中沙門曇霄因遊諸嶽至此谷得葡萄食之又見枮蔓堪爲杖大如指五尺餘持還本寺植之遂活長髙數仞防地幅員十丈仰觀若帷蓋馬其房實磊落紫瑩如墜時人號爲艸龍珠帳─增─酉陽雜俎─庾信謂魏使尉瑾曰我在鄴遂大得葡萄奇有滋味陳昭曰作何形狀徐君房曰有類軟棗信曰君殊不體物可得言似生荔攴魏肈師曰魏武有言末夏渉秋尙有餘暑酒醉宿酲掩露而食甘而不飴酸而不酢道之固已流涎稱奇況親食之者瑾曰此物實出於大宛張騫所致有黃白黒三種成熟之時子實逼側星編珠聚西域多釀以爲酒每米嵗貢在漢西京似亦不少杜陵田五十畝中有葡萄百樹今在京兆非直止禁林也信曰乃園種戶植接防連架昭曰其味何如橘柚信曰津液奇勝芬芳減之瑾曰金衣素裏見苞作貢向齒自消良應不及─零陵總記─李直方常第果實若貢士以葡萄爲五─河東備錄─楊炎食葡萄曰汝若不澀當以太原尹相

授─淸異錄─河東葡萄有極大者惟上人得啖之其至京師者百二子紫粉頭而已─原─南部新書─太宗破髙昌収馬乳葡萄種於苑中並得酒法仍自損益造酒成緑色芳香酷烈味若醍醐─增─泉雜言─酉陽雜俎與六帖皆載葡萄由張騫自大宛移植漢宮按本艸已具神農九種當塗熄火去騫未逺而魏文之詔實稱中國名果不言西來是唐以前無此論予嘗以爲大宛之種必與中國者異故博望取之叚白所載必有所據但失實耳比戍酒泉屢嘗取幹之名曰瑣瑣比中國者差小形圓而色正赤其味甘羙非中國者可敵則予所見庶或得之今此種處處有之獨蒲阪者勝土人幹之以資貿易江南重之稱蕃葡萄曰蕃云者豈承襲瑣瑣之幹與姑識之以俟知者─甲申雜記─湖南提刑唐秷云其父諲爲湖北漕有一道人間與唐漕飲取千里外物不移刻一日唐欲河東葡萄又思峽中新荔子酒數巡則令人就其臥屏間取之皆美新若方折枝者

集藻─詔─原─魏文帝詔─中國珍果甚多且復爲說葡萄當其末夏渉秋尙有餘暑酒醉宿酲掩露而食甘而不防脆而不酸冷而不寒味長汁多除煩觧渇又釀以爲酒甘於麯蘗善醉而易醒道之固已流涎咽唾況親食之耶他方之果寜有匹者

贊─增─宋宋祁緑葡萄贊─西南所宜柔蔓紛衍縹穂緑實其甘可薦

賦─增─魏鐘防蒲桃賦並序─余植蒲桃於堂前嘉而賦之美乾道之廣覆兮佳陽澤之至淳覽遐方之殊偉兮無斯果之獨珍托靈根於圃植昆山之髙垠緑葉翁郁曖若重陰翳羲和秀房陸離焜若紫英乘素波仰承甘液之靈露下歙丰潤於醴泉總眾和之淑美體至气於自然珍味允備與物無儔淸濁外暢甘防內遒滋澤膏潤入口散流─宋宋祁右史院蒲桃賦─癸酉之仲夏予受詔修書寓於右史院防繹多暇裴回堂除有蒲桃一本延蔓疎瘠垂實甚寡予且玩且咀以爲省戶凝切禁廷敞閒人不夭摧禽不棲啄與平原槁壤有間匪灌叢宿莽所幹而條悴葉蕓不爲時珍何耶得非地以所宜爲安根以屢徙爲危封植浸灌信美非願因爲小賦代其臆對云昔炎漢之遣使道西域而始通得蒲桃之異種偕苜蓿以來東矜所從以至逺遂徧植乎離宮去蔥雪之寒鄕托崤函之福地並萬寶以均載歷千古而舒粹玩之可使蠲煩食之足以平志不由甘而取壞廼因少而獲貴鄙柚苞之輕侻賤蔗境之塵滓粵何人斯植我於玆托深嚴之祕署切轇轕之文榱培孤莖以槁壤引柔蔓乎標枝泉石渠以浸露金莖而並滋布涼影於月宮獵重葩於禁颸蔽風廬之岑寂隱肅唱而逶遲彼得地而逢辰宜欣欣以茂遂奚敷華而委質反慘慘而玆瘁乏磊砢於當年讓紛華於此世是必野荄非曾掖之玩菲實異大官之味因枳橘之屢遷嘆匏之徒系亦猶郁桞有性不願桮棬之華海鳥取容非榮觴酒之饋胡不放之巖際歸之壠陰上敷榮於樛木外結庇於緇林煙沭霧跨野彌岑丰茸大徳之谷棲息無檎之禽保深根以庇本誡繁實之披心窮天年以善育奚斧斤之可尋亂曰堦藥衒華堂萱爭麗枝以萬年爲名木以五衢稱瑞是皆托中涓以進熟荷鉤盾之爲地結賞心以自如非孤生之所冀

文賦散句─增─魏荀朂葡萄賦─靈運宣流休祥允淑懿彼秋方乾元是畜有葡萄之珍奇應淳和而延育─晉左思蜀都賦─葡萄亂潰─魏都賦─葡萄結陰─潘嶽閒居賦─石橊蒲桃之珍磊落蔓衍乎其側

五言古詩─原─唐劉禹錫葡萄歌─野田生葡萄纒繞一枝蒿移來碧墀下長苗日日髙分岐浩繁縟修蔓盤詰曲揚翹向庭柯意思如有屬爲之立長架布濩當軒緑米液漑其根理疎看滲漉繁葩組綬結懸實珠璣蹙馬乳帶輕霜龍鱗曜初旭有客汾陰至臨堂瞪防目自言我晉人種此如種玉釀之成美酒令人飲不足爲君持一斗往取涼州牧─增─宋梅堯臣範景仁席中賦葡萄─朱盤何累累紫乳封霜厚今爲馬谷繁昔釀涼州酒乃知西土珍漢使傳應久─蘓轍賦園中所有─葡萄不禁冬屈盤似無气春來乘盛陽覆架靑綾被龍髯亂無數馬乳垂至地初如早梅酸晚作醲酪味誰能釀爲酒爲爾架前醉滿斗不與人涼州防時致─元郝經甲子嵗後園葡萄─深院荒艸長短蔓裂塼縫葡萄本西果南國誰與種挿蘆爲扶持灌漑甚珍重瘦骨紫節舒龍頭靑綫控蟠蟠上疎籬蒨蒨將逺縱遭遇𨿽後時取實望秋仲摘露添俎豆庶閒館人供誰知六月旱卉木焦死眾斷秧余防花勉彊著土擁竟作纒結枯日繞空悼痛肺渇口重幹望梅心欲烘忽憶河隴秋滿地無歇空支離半空架丰茸十里洞拇乳積成岸澒癑接梁棟一碼碯漿傾注百千甕往嵗見沙陀回鶻正來貢詔賜琥珀心雪盛瓶盡凍查牙飲流澌气壓黒馬湩一旦離魏闕五載猶在宋見此復何時鳥道目迎送

七言古詩─增─唐唐彥謙詠葡萄─西園晚霽浮嫩涼開尊漫摘葡萄嘗滿架髙撐紫絡索一枝斜嚲金瑯璫天風颼颼葉栩栩蝴蝶聲幹作晴雨神蛟淸夜蟄寒潭萬片濕雲飛不石家美人金穀遊羅幃翠幕瑚鉤玉盤新薦入華屋珠帳髙懸夜不収勝遊記得當年景淸气逼人毛骨冷笑呼明鏡上遙天醉倚銀牀弄秋影─宋楊萬里初食太原生葡萄時十二月二日─淮南葡萄八月酸只可生喫不可幹淮北葡萄十月熟縱可作羓也無肉老夫臘裏來都梁飣坐那得馬乳香分明猶帶龍須在徑寸珠肥十倍太原淸霜熬絳餳甘露凍作紫水精隆冬壓架無人摘雪打冰封不曽拆風吹日炙不曾臘玉盤一朶直萬錢與渠傾蓋眞防年君不見道逢麯車口流涎─元楊載題溫日觀葡萄─老禪嗜酒醉不醒彊坐虛櫩寫淸影興來擲筆意茫然落葉滿庭秋月冷醉中捉筆兩眼花倚檐架子欹復斜翠藤盤屈那可辧但見滿紙生龍蛇─明王九思畫葡萄引漢武惟知貴異物博望常勞使西域大夏康居產富饒胡桐檉桞非奇特獨取葡萄入漢宮遂遣天王親外國當時肉味厭侯王今日霜根徧西北吾家十畝後園里長條防架南山側龍須時裊水風斜馬乳盡垂秋雨色故園一別驚風雨畫圗相對思鄕土靑錢已辦雇河舟白首行看住艸樓但願千缸釀春酒未湏一斗博涼州─僧守仁題溫日觀葡萄次韻─龍扃失鑰十二重驪珠迸落鮫人宮鑌刀剪斷紫瓔珞累累馬乳垂金風樹根吹火照殘墨冷雨松棚秋鬼哭蔗丸嚼碎流沙冰鴨酒呼來漢江緑鐵削虯藤劍三尺雷梭怒穴陶家璧曇胡醉起面秋巖一索摩尼掛空壁

七言律詩─增─宋黃庭堅景珍太博見示舊唱和葡萄詩因而次韻─映日圓光萬顆餘如觀寶藏隔蝦須夜愁風起飄星去曉喜天晴綴露珠宮女揀枝模錦繡論師持味比醍醐欲収百斛供春釀放出聲名壓酪奴─原─楊萬里葡萄─才喜盤藤捲葉生又驚壓架暗陰成夏褰涼潤靑油幕秋摘甘寒黑水晶近竹猶爭一尺許拋須先兩三莖今年乞種江西去長使茅齋怯晚晴─增─元洪希文葡萄─走架龍須弱不支炎天待月立多時醍醐縱美輸淸滑瓔珞𨿽圓讓陸離珍異曾誇太衝賦累垂已入退之詩當年若得傳方法博取涼州亦一奇─原明馮琦葡萄架─晻曖繁陰覆緑苔藤枝蘿蔓共縈回自隨博望仙槎後詔許甘泉別殿栽的的紫房含雨潤疎疎翠幄向風開詞臣病渇沾新釀不羨金莖露一杯一架扶疎碧水潯午涼不散緑云深芳香未讓醍醐美秀色全滋薜荔陰紫玉含風秋液冷珠入夜月華侵莫言西域傳來晚猶及相如賦上林

五言排律─增─唐劉禹錫和令狐相公謝太原李侍中寄蒲桃─珍果出西域移根到北方昔年隨漢使今日寄梁王上相芳緘至行臺綺席張魚鱗含宿潤馬乳帶殘霜染指鉛粉膩滿防甘露香醖成千日酒味敵五云漿咀嚼停金盞稱嗟響畫堂慚非末至客不得一枝嘗五言絕句─增─唐唐彥謙葡萄─金穀風露涼緑珠醉初醒珠帳夜不収月明墮淸影─宋王十朋詠葡萄─珠帳臨檐掛龍須滿架抽也知堪釀酒不要博涼州─元劉詵葡萄─枯葉展大蝶低枝屈長虯露寒壓成酒無夢到涼州

七言絕句─原─唐韓愈題張十一旅捨葡萄─新莖未徧半猶枯髙架支離倒復扶若欲滿盤堆馬乳莫辭添竹引龍須─增─宋張栻題葡萄架君家小圃占春光眼看龍須百尺長移向樓邊並春井明年垂實更陰涼─王十朋詠葡萄─水晶馬乳薦新秋靑紫酸甘孰味優只可堆鹽餉韓子不宜釀酒博涼州─原─楊萬里葡萄幹─涼州博酒不勝癡銀海乘槎領得歸玉骨痩將無一把向來馬乳太輕肥─增─元傅若金題松庵上人墨葡萄二首漢苑尋常露下時月明髙架影參差上林近日無來使腸斷江南見一枝露顆含香近客衣蜜蜂蝴蝶繞蕂飛夜來應值驪龍睡探得明珠月下歸─貢性之墨葡萄─酒醒西樓月欲斜滿窓晴影走秋蛇狂夫賸有相如渇一滴涼州未許賖─題肅萬邦葡萄─憶騎官馬過灤陽馬乳累累壓架香釀就瓊漿三百斛胡姬當道喚人嘗─鄭氏允端葡萄─滿筐圓實驪珠滑入口甘香冰玉寒若使文園知此渇露華應不乞金盤─明李東陽葡萄次韻二首─采采西林白露圑一時淸賞故人歡蕭條四十年前事又向誰家捲裏看西土葡萄別樣圑謫居聊此冩淸歡荔支香水誰髙下且與詩人一例看原─李夢陽葡萄─萬里西風過鴈時緑云玉影參差酒酣試取冰丸嚼不說天南有荔枝─增─沈周葡萄─秋棚昨夜黒風呼鬼淚瀅瀅泣不枯明日擔夫曉街上一筐新味賞明珠

詩散句─增─宋梅堯臣─南庭葡萄架萬乳累將磓─張九成─葡萄得涼州所求輒復效─唐李頎長安春物舊相宜小苑葡萄花滿枝─宋張耒─葡萄盤屈如秋蛇春來蟄起紆橫斜─唐王維─葡萄逐漢臣─原─李白─葡萄出漢宮─增─李白─葡萄開景風─杜甫─一縣葡萄熟姚合筐封紫葡萄─張諤─昨夜葡萄初上架─宋陸遊─爛紫葡萄重垂架─原─元顧阿瑛─葡萄玉盞酌西涼詞─增─宋張鎡眼兒媚─霜涼夜鑄瑤丹飄落翠藤間西風萬顆明珠巧綴零露漙沾時人那識風流品馬乳喜堆盤玉纎旋摘銀罌分釀莫負淸懽─鷓鴣天─陰陰一架紺云涼裊裊千絲翠蔓長紫玉乳圓秋結穂水晶珠瑩露凝漿相並熟試新嘗累累輕翦粉痕香小槽壓就西涼酒風月無邊是醉鄕

別錄─增─記事珠─小兒發初生爲小髻十數其父母爲兒女相勝之辭曰葡萄髻十穂勝五穂─圖繪寶鑑─戴進字文進喜作葡萄配以鉤勒竹蟹爪艸奇甚胡大年僧曉庵皆工葡萄徐柱字夢節東吳人善寫葡萄農田餘話─古人無畫葡萄者吳僧溫日觀夜於月中視葡萄影有悟出新意似飛白書體爲之酒酣興發以手潑墨然後揮寫迅於行艸収拾散落頃刻而就如神甚奇特也其弟子沈仲華湖州人傳其法亦佳世多見之─原─種植─取肥枝如拇指大者從有孔盆底穿過盤一

尺於盆內實以土放原架下時澆之候秋間生根從盆底外截斷另成一架澆用冷肉汁或米泔水─增─種樹書─葡萄欲其肉實當栽於棗樹之旁於春鉆棗樹上作竅子引葡萄枝入竅中透出至二三年其枝旣長大塞滿樹竅便可砍去葡萄根托棗根以生便得肉實如棗北地皆如此種法─制用─淸供錄─葡萄渇水生葡萄不計多少擂碎濾去滓令淨以慢火熬以稠濃爲度取出収貯淨磁器中熬時弗犯銅鐵器葡萄熟者不可用止可造酒臨時斟酌入煉過熟蜜及檀香末腦麝少許原─収藏─北方天寒初冬湏以艸裹埋地中尺餘俟春分後取出臥置地數日然後架起子生時去其繁葉使霑風露則結子肥大

【附錄】野葡萄

原─野葡萄一名燕薁一名蘡薁【說文云薁櫻也廣雅云燕薁櫻薁也】一名嬰舌一名山葡萄藤名木龍【按詩疏謂之車藤】蔓生苖葉花實與葡萄相似但實小而圓色不甚紫亦堪爲酒─增─艸花譜─野葡萄生諸山中子細如小豆色紫蓓虆而生狀若葡萄蟠之髙樹懸掛可觀

彚考─增─詩豳風─六月食郁及薁

集藻賦散句增漢司馬相如上林賦─隠夫薁棣

【附錄】蔓胡桃

增酉陽雜爼─蔓胡桃出南詔大如扁螺兩隔味如胡桃或言蠻中藤子也─園林艸木疏─一作蔓葡萄子甘滑如乳霜風下潰

禦定佩文齋廣羣芳譜卷五十七﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷五十八

果譜

棗

原棗【埤雅云棘大者棗於文重朿爲棗本艸云朿性髙故重朿棘性卑故並朿朿音次棗棘皆有刺鍼防意也】一名木蜜【廣記云本蜜棗也】皮麤葉小面深綠色背防白髮芽遲五月開小花淡黃色花落卽結實生靑不堪食漸大漸白至防見紅絲卽堪生啖熟則純紅味甚甘甜王禎農書雲南北皆有然南棗堅燥不如北棗肥羙生於靑齊晉絳者尢佳齊民要術云旱澇之地不任稼穡者種棗則任矣種類甚多有壺棗【爾雅云棗壺棗注云今江東呼棗大而鋭上者爲壺壺猶瓠也】鹿盧棗【爾雅云邊要棗注云子細腰今謂之鹿盧棗】白棗【爾雅云擠白棗注云卽今棗子白乃熟】揚徹齊棗【見爾雅注云未詳】羊棗【爾雅云遵羊棗注雲實小而圓紫黑色今俗呼之爲羊矢棗】大棗【爾雅云洗大棗注云今河東猗氏縣出大棗子如雞卵】蹶泄棗【爾雅云蹶泄苦棗注云子味苦】無實棗【爾雅云晳無實棗注云不著子者】還味棗【爾雅云還味撚棗注云還味短味】蹙咨棗【一名大白核小肌肥】谷城紫棗【長二寸】西王母

棗【大如李核三月熟在眾果之先】夏白棗【出洛陽】墟棗【出汲郡一名安益棗】信都大棗梁國夫人棗三星棗駢白棗灌棗狗牙棗雞心棗牛頭棗狝猴棗夕棗﨑廉棗【以上十六名並出廣志】棠棗玉門棗【並出西京雜記】樂氏棗【齊民要術云出靑州丰肌細核多膏肥羙爲天下第一相傳樂毅破齊時從燕來齊所種也】羊角棗【詳見後鄴中記】禦棗【味最羙出安邑】窯坊棗【味佳出應天府窯坊門內】無核棗【實小核僅有形食之不覺出靑城縣】氐棗木棗丹棗鶴珠棗【出天臺閒閒眞人以致元帝】─增─爾雅─煮塡棗【未詳】─西京雜記─上林苑有弱枝棗靑華棗赤心棗─廣志─單父棗棗─圖經─水菱棗【味極羙】─酉陽雜俎─仙人棗【晉時華林園有棗長五寸葉如鍼名仙人棗】─本艸衍義─禦棗【甘羙輕脆後眾棗熟而易生虫今人所謂朴落酥者是也】牙棗【先眾】

【棗熟亦甘羙微酸而尖長二棗皆可噉不堪収曝】─淸異錄─雞冠棗【出睢陽宜作脯】醍醐棗【宜生噉】─元柳貫打棗譜─棣棗紅棗【出山東紅色】紫紋棗香棗【出哈蜜】圓愛棗火棗三寸棗金槌棗鳯眼棗凍棗沙棗【出赤斤】嵻棗【詳見後洞防記】凡棗溟海棗細核棗天蒸棗【幹紅於樹上】騩山棗【色甚羙】膠棗南棗團棗羙棗匾棗良棗臥棗鹽官棗【出海鹽紫色味佳】菟棗【髙尺許實如棗出丹陽】七尺棗密雲棗【出密雲縣味最甘】牙棗【先熟亦甘美】金城棗【形大而虛少脂】靑州棗赤棗萬嵗棗【出三佛齊國】山棗【狀如棗而圓色靑黃而味甘酸出廣州】─客燕雜記─京師佳果有纓絡棗賽棃棗合兒棗─原─能開胃健脾可久畱生熟皆可食多食生熱令人齒黃病齲齒

彚考─原─詩豳風─八月剝棗─禮記曲禮─婦人之摯椇榛脯修棗栗─增─內則─棗栗飴蜜以甘之棗曰新之─疏棗易有塵埃恆治拭之使新食棗桃李弗致於核原─周禮天官─饋食之籩其實棗栗─增─左傳─女贄不過榛栗棗修以告防也─疏─棗取其早起也─孟子─曾晳嗜羊棗曾子不忍食羊棗─戰國策─蘓秦說燕文侯曰北有棗栗之利民𨿽不由田作棗栗之實足食於民─原─史記封禪書─李少君曰臣嘗遊海上見安期生食巨棗大如瓜─貨殖傳─安邑千樹棗其人與千戶侯等─增─漢書王吉傳─始吉少時學問居長安東家有大棗樹垂吉庭中吉婦取棗以啖吉吉後知之乃去婦東家聞而欲伐其樹鄰里共止之因固請吉令還婦裏中爲之語曰東家有樹王陽婦去東家棗完去婦復還─原─南史蕭琛傳─琛嘗侍宴醉伏上以棗投琛琛乃取栗擲上中面帝動色曰此中有人不得如此豈有說耶琛曰陛下投臣以赤心臣敢不報之以戰栗─增─魏書奚康生傳徐眀以城內附詔遣康生迎接賜細禦銀纒槊一張並棗柰果面勅曰果者果如朕心棗者早遂朕意─南史王泰傳─泰幼敏悟年數嵗時祖母集諸孫侄散棗栗於牀羣兒競之泰獨不取問其故對曰不取自當得賜由是中表異之─北史藝術傳─綦母懷文云昔在晉陽爲監館館中有一蠕蠕客同館胡沙門指語懷文云此人別有異算術仍指庭中一棗樹云令其布算子卽知其實數乃試之並辯若干純赤若干赤白相半於是剝數之惟少一子算者曰必不少但更撼之果落一實宋史禮志─太宗景祐三年禮官宗正請每嵗秋孟月嘗果嘗穄配以雞果以棗以棃─原─晏子春秋─齊景公謂晏子曰東海之中有水而赤其中有棗華而不實何也晏子曰昔者秦穆公乘龍理天下以黃布裹蒸棗至海而投其布故水赤蒸棗故華而不實公曰吾佯問子耳對曰嬰聞之佯問者亦佯對─增─晏子春秋─楚莊王愛馬噉棗脯─鄒子─燧人氏夏取棗杏之火─原─韓非子秦饑應侯謂王曰五苑之棗栗請發與之─淮南子─桃棗防於街者莫有援也─增─神異經─北方荒中有棗林其髙五十丈敷張枝條數里餘疾風不能偃雷霆不能摧其子長六七寸圍過其長熟赤如朱幹之不縮气味潤澤殊於常棗食之可以安軀益於气力故方書稱之赤松子云北方大棗味有殊旣可益气又安軀─武帝內傳─列玉門之棗酌蒲萄之醴─原─尹喜內傳─尹喜與老子西遊省大眞王母共食玉文之棗其實如瓶─東方朔外傳─武帝時上林獻棗上以杖擊未央殿前檻呼朔曰叱來叱來先生知此篋中何物朔曰上林之棗四十九枚上曰何以知之朔曰呼朔者上也以杖擊檻兩木林也來來者棗也叱叱者四十九也上大笑賜帛十疋─增─馬眀生別傳─安期生仙人見神女設廚膳安期曰昔與女郎遊息於西海之際食棗異羙此間棗小不及之憶此棗未久已二千年矣神女云吾昔與君共食一枚乃不盡此間小棗可相比耶─原─洞防記─武帝元鼎元年起招仙閣進嵻細棗出嵻山山臨碧海萬年一熟如今之軟棗咋之有膏膏可然燈─風俗通鮑焦耕田而食鑿井而飲在山中惟食棗或曰此棗子所植耶遂彊吐之枯立而死─蔡邕奏事─程莫年十四叔父病故莫抱屍悲哀舅哀其羸劣嚼棗肉餔之莫見食歔欷不能吞咽─增─魏文帝詔─南方有龍眼荔枝寧比西國蒲萄石蜜乎酢且不如中國凡棗味之羙者莫若安邑禦棗也─原─英雄記─孔文舉爲東萊賊所攻城欲破治中左承祖請以官棗賦與戰士─增─南方艸木狀─海棗樹身無閒枝直聳三四十丈樹頂四面共生十餘枝葉如栟櫚五年一實實甚大如杯盌核兩頭不尖防捲而圓其味極甘羙安邑禦棗無以加也泰康五年林邑獻百枚─祭法─春祠用棗─原─冀州論─安平好棗地產不爲無珍─增─神仙傳─吳郡沈義爲仙人所迎上天雲天上見老君賜義棗二枚大如雞子─晉宮閣名華林園棗六十二株王母棗十四株─廣志─周文王時有弱枝之棗甚羙禁之不令人取置樹苑中─原─拾遺記─北極有枝峯之陰多棗樹髙百尋枝莖皆空實長一尺核細而柔百年一熟─增─異苑─太元中南郡江陵縣有棗樹一年忽生桃李棗三種花子─幽眀錄─太原王仲徳年少時遭亂絕粒二日忽有人扶其頭呼云可起防棗瞥見一小兒長四尺卽隱乃有一囊漧棗在前噉之小有气力便起─世說─王惇尙武帝舞陽公主如厠見漆箱中盛棗本以塞鼻惇謂厠上下果遂啖之羣婢皆笑─述異記─北方有七尺之棗凡人不得見或見而食之卽爲地仙魏世河內冬雨棗─洛陽伽藍記─華林園蓬萊山南有百果園果列作林林各有堂有仙人棗長五寸把之兩頭俱出核細如鍼霜降乃熟食之甚美俗傳云出昆侖山一曰西王母棗─原─鄴中記─石虎苑中有西王母棗冬夏有葉九月生花十二月乃成三子一尺又有羊角棗亦生三子一尺─增─賈氏說林─昔有人得安期大棗在大河之南煮三日始熟香聞十里死者生病者起其人食之白日上升故地名煮棗─奚嚢橘柚─糜欽棗出眞陵之山食一枚大醉經年不醒東方朔嘗遊其地以一斛歸進上上和諸香作丸大若芥子每集羣臣取一丸入水一石頃刻成酒味逾醇醪謂之糜欽酒又謂之眞陵酒又謂之仙薌酒飲者香經月不歇─大業拾遺記─信都獻仲思棗四百枚棗長四五寸正紫色細文文縐小核味甘勝於靑州棗北齊時有仙人仲思得此棗種之因以爲名一名仙棗時海內惟有數株─宣室志─河中永樂縣道淨院居蒲中之勝境蒲中多大棗天下人傳嵗中不過一二無核者侯道華比三年輙得啖之後仙去─杜陽雜編─處士元藏機大業元年爲海使判官遇風浪壊船獨爲破木所載忽逹於洲島洲人曰此乃滄洲有碧棗丹栗皆大如梨─北夢瑣言─河中永樂縣出棗世傳得棗無核者食可度世裏有蘓氏女獲而食之不食五穀年五十嫁顏如處子─原─杜氏新語─杜畿爲江東守平虜將軍劉勲爲太祖

所親貴震朝廷常從畿求大棗拒以他故後勲伏法太祖得其書嘆曰杜畿可謂不媚竈也─淸異錄─百益一損者棗故醫氏目爲百益紅或謂棗是聖花兒─增寰宇記─宣帝時幽州刺史李宣尙範陽公主憶長安於易州築一城象長安城中有棗樹花而不結皆向西南而引俗謂思鄕棗─原─東坡集─朱眀洞在沖虛觀後云是蓬萊第七洞天唐永樂道士侯道華以食鄧天師棗仙去永樂有無核棗人不可得道華得之予在岐下亦得食一枚云─增─夢溪筆談─棗與棘相聚皆有刺棗獨生髙而少橫枝棘列生卑而成林以此爲別其文皆從朿音刺木芒刺也朿而相戴立生者棗也朿而相比橫生者棘也─畫墁錄─寧州之南二十里棗社以狄梁公兩爲寜州刺史民立祠植棗取兩朿之義─樂府集─古咄唶歌曰棗下何纂纂榮華各有時棗初欲赤時人從四邊來棗適今日賜誰當仰視之潘安仁笙賦云詠園桃之夭夭歌棗下之纂纂歌曰棗下纂纂朱實離離宛其死矣化爲枯枝纂纂棗花也棗之纂纂盛貌實之離離將衰言榮謝之各有時也─括異志─邢州城東十餘里周世宗之祖莊也門側有井上有大棗二株世宗時柯葉茂盛垂防一畆恭帝旣禪棗遂枯眀道中枯枿復生一枝長一丈餘蔚然可愛井水中如覆錦繡眀年詔求五代帝王之後柴氏自邢蔡虢等州諸族被甄敍入官者三十餘人井棗之祥亦非空應─爾雅翼─晉人好食棗其人寘之懷袖食無時久之齒皆黃故嵇康養生論云齒居晉而黃謂棗故也─原─東陽記信安縣有懸室阪晉時有民王質伐木至石室中見童子四人彈琴而歌因倚歌而聽之童子以一物如棗與質含之便不復饑─增─雲林集─袁員外年八十有二顏貌筋力如四五十許人爲言甫弱冠遭逢盛眀初宰當塗過九華山道逢神人與棗食之後數見夢寐間若防感遇者千佛山記─濟南千佛山多棗樹累累如垂珠─異林─張剌達宋時爲華州掾嘗從太守入華山謁陳摶先生一道人至藍袍葛巾探袖出棗三枚顏色各異以白者授先生赤者自食靑者投太守太守不悅持以奉掾掾遂啖之道人出太守曰是何道者先生曰此純陽眞人也太守悔恨追不能及張公自後得道國初時往往遊人間每顯靈異─原─花史─呂仙亭前棗樹未嘗實一嵗忽有實如太守命小吏采而進小吏私啖之遂仙去集藻─啟─增─陳周正謝梁元帝賚玉門棗啟─安期舊羙安息髙名臣金馬之榮未獲趨奉方朔之賜遽降洪恩贊─增─晉郭璞贊─因材制義赤心鯁直藹藹卿士亮此衮職建國辧方外朝九棘

賦─增─晉傅棗賦─有蓬萊之嘉樹植神州之膏壤擢剛莖以排虛誕幽根以滋長北防塞門南臨三江或布燕趙或廣河東旣乃繁枝四合丰茂蓊郁斐斐素華離離朱實脆若嚼雪甘如含蜜脆者宜新當夏之珍堅者宜幹薦羞天人有棗若出自海濵全生益气服之如神─陳後主棗賦─芳園列榦森梢繁羅蘂余莖少葉暗枝

多復有奇樹風間臨【闕二字】夜影來未若丹心美實絳質嘉枝重鍼共暗枝瓠同瑰羞金盤於冰水薦玉案於深杯此歡心之未已方夢腸而屢廻

文散句─增─晉潘嶽閒居賦─周文弱枝之棗五言古詩─原─後秦趙整諷諫詩─北園有棗樹布葉垂重陰外𨿽多棘刺內實有赤心─梁簡文帝棗─浮華薺水麗垂彩鄭都奇白英紛靡靡紫實標離離風揺羊角樹日映雞心枝谷城逾石蜜蓬嶽表仙儀已聞安邑羙永茂玉門垂─增─簡文帝棗下何纂纂─垂花臨碧澗結翠依丹巘非直入遊宮兼期植靈苑落日芳春暮遊人歌吹晚弱刺引羅衣朱實淩還幰且歡洛浦詞無羨安期遠─唐白居易杏園棗樹─人言百果中惟棗凡且鄙皮皺似龜手葉小如防耳胡爲不自知生花此園裏豈宜遇攀玩幸免遭傷毀二月曲江頭雜英紅旖旎棗亦在其間如嫫對西子東風不擇木吹煦長未已眼看欲合抱得盡生生理寄言遊春客乞君一廻視君愛繞指柔從君憐柳杞君求悅目艷不敢爭桃李君若作大車輪軸材須此─宋梅堯臣亳州李密學寄禦棗一篋─沛譙有鉅棗味甘蜜相差其赤如君心其大如王嘗貢趨國門豈及貧儒家今見待士意下異盧仝茶食之無厭飫詠徳曾未涯─原─王安石賦棗─種桃昔所傳種棗予所欲在實爲美果論材又良木餘甘入鄰家尙得饞婦逐況予秋盤中快噉取饜足風苞墮朱繒日顆皺紅玉贄亨古已然豳詩自宜錄緬懷靑齊間萬樹防平陸誰云食之昏匿知乃成俗廣庭觴聖壽以此參肴願此赤心投皇眀倘予燭─增─眀吳寛棗─荒園乏佳果棗樹八九株纂纂爭結實大率如琲珠此種味甘脆南方之所無日炙色漸赤兒童已窺覦剝擊盈數斗鄰捨或求須早知實可食何須種檉楡此木頗耐旱地宜土不濡所以齊魯間斬伐充薪蒭近復得異種攣拳類人痀曲木未可惡惟天付形軀良材卻矯揉不見笏與弧七言古詩─增─宋梅堯臣烏啄棗─樹頭陽烏饑啄棗破紅繞地靑蠅老靑蠅雨濕驚不飛殘棗入泥人不掃西風落盡鳥亦歸晉客齒黃空懊惱

七言律詩─增─宋歐陽修寄棗人行書贈子履學士─秋來紅棗壓枝繁堆向君家白玉盤甘辛楚國赤萍實磊落韓嫣金彈丸聊效詩人投木李敢期佳句報瑯玕嗟予久苦相如渇卻憶冰梨熨齒寒─眀李東陽若虛夜餽送瓶棗─異代神仙事不賖如瓶丹棗勝如多情饋客詩兼遠急腳攜筐步半斜內苑不勞方朔射西鄰還有少陵家白頭正有分甘興先向髙堂一薦茶─原─王象晉詠棗─蓐收司契物華新累累丹苞日可親漢帝殿前曾鄭重呂仙亭下詫奇珍味逾石蜜甜偏永紅邁朱櫻色莫倫怪道仲思名姓著好同玉李供楓宸

五言排律─增─宋郭祥正詠棗─彼羙祗園果珍同玉井船後期千嵗熟今日萬珠圓地濶仍依水欄深自帶煙結花𨿽最晚藏核莫如堅大食移根逺番禺托蒂連舊名稽藥錄新實著詩篇甜出諸餳上香居百果前黑腰虛羨爾紅皺豈爲然邂逅爲公壽婆娑與世延暮鐘催酒防嘶馬引旂旋今作中州瑞元從異國傳何當廣栽植欲以慰饑年

五言絕句─增─宋蘓軾和子由岐下詠棗─居人防番老棗樹未成槎汝長才堪軸吾歸已及瓜

詩散句─增─唐李白─親見安期公食棗大如瓜─宋趙抃棗熟房櫳暝花妍院落眀─金酈權─夾道懸新棗荒畦臥晚瓜─原─唐杜甫─庭前八月梨棗熟一日上樹能千廻─增─唐─等閒相別三千嵗長憶水邊分棗時─宋蘓轍─久聞牛尾何曾識竊比雞頭意未安─黃庭堅─日顆曝漧紅玉軟風枝牽動綠羅鮮─唐杜甫─棗熟從人打─韓愈─紅皺曬檐瓦─宋張耒─日棗裝林─金髙士談─猶靑棗未霜─唐杜甫─堂前撲棗任西鄰─李賀出籬火棗垂紅淺─薛能─棗枝秋赤近髙天─宋歐陽修─紅棗林繁欣嵗熟─黃庭堅─蓛蓛衣巾落棗花別錄─增─發蒙記─甘棗令人不惑─酉陽雜俎─單雄信幼時學堂前植一棗樹至年十八伐爲槍長丈七尺拱圍不合刃重七十斤號爲寒骨白─原─分栽─選味佳者畱作栽候葉始生取大棗傍條二三尺髙者移種棗性硬其生晚芽未出移恐難出三步一行行欲相當如本年芽未出弗遽刪除諺云棗樹三年不算死亦有久而後生者─修樹─毎元旦日未出時反斧斑駁椎之謂之嫁棗不椎則花而不實斫之則子萎而落候大蠶入簇以仗擊其枝間振去狂花則結實多─收棗─棗全赤卽收撼而落之爲上半赤而收者肉未充滿幹則色黃而皮皺將赤味亦不佳全赤久不收則皮硬復有鳥雀之患一法將才熟棗乘淸晨連上枝葉摘下弗損傷通風處晾去露气簡新缸無油酒气者淸水刷淨火烘漧待冷取淨稈艸曬漧候冷一層艸一層棗入缸中封固可至來嵗猶鮮─曬棗─先治地令淨有艸則令棗臭駕箔椽上以無齒木扒聚而散之日二十度乃佳夜不必聚得霜露气速成如有雨則聚而苫之五六日選其紅軟者上髙廚暴之胮爛者去之否則恐壊余棗其未幹者曬曝如法─作漧棗─新菇露於庭以艸鋪上厚三寸覆以新凡三日撤覆露之畢日曝取幹納房中每一石以酒一升潄著器中密泥之可以經數年不壊─棗油取紅軟棗入釡以水僅淹平煮沸漉出研細生布絞取汁塗盤上曬漧其形如油刮下每一匙投湯中卽成羙漿─棗脯─切棗曝漧如脯─棗米─棗煮熟爛將谷防碾去糠和棗勻作一處曬七八分幹石碾碾過再曬極幹收貯聽用臨時石磨磨細可作粥作心任用純穀黍稷蜀秫麥麫之類俱可作─制用─十月內取大棗中破之去皮核文武火反覆炙香煮湯飲健脾開胃甚宜人五月五日熨斗燒棗一枚置牀下辟狗虱

【附錄】天棗

原─天棗在蕭縣天門寺春時吐華結實如酸棗可食每四月七日其實皆熟次日遂空【見湧幢小品】

【附錄】糯棗

原─糯棗葉如柳實似杏而小味亦甘羙【見古今注】

【附錄】酸棗

原─酸棗一名樲【爾雅云樲酸棗】─增─說文─撚酸棗也─原─酸棗小而圓如芡無大樹實生靑熟紅皮薄核大仁堪入藥生用令人不眠防仁者勿用取紅軟者箔上曬漧納釡中水僅掩棗煮一沸卽漉出入盆研布絞取濃汁塗噐上日曝使幹取爲末一碗投方寸匕遠行用以和米炒其味酸甜解饑渇最妙

彚考─增─孟子─養其樲棘─淮南子─伐撚棗以爲矜─述異記─耆舊說周秦時河內雨酸棗遂生野棗今酸棗縣是也

【附錄】波斯棗

增─酉陽雜俎─波斯棗出波斯國波斯國呼爲窟莽樹長三四丈圍五六尺葉如土藤不凋二月生花狀如蕉花有兩甲漸漸開罅中有十餘房子長二寸黃白色有核熟則紫黑狀類漧棗味甘如餳可食

【附錄】千年棗

增─一統志─千年棗出拂菻國

【附錄】萬嵗棗

增─一統志─萬嵗棗生大食諸番及三佛齊國



原─【說文作楓本艸從柿今俗作柿者非】赤實果也樹髙大枝繁葉大圓而光澤四月開小花黃白色結實靑緑色八九月乃熟紅【皮深紅而多核所在皆有】黃柿【生汴洛諸州】朱柿【出華山似紅柿而圓小皮薄可愛味更廿珍】著蓋【蒂下別有一層】牛心柿【狀如牛心】蒸餅【狀如市賣炊餅】八稜【大而稍扁南劍尢溪柿處州松陽柿尢爲奇品】塔【大於諸去皮掛木上風漧之佳】─增學圃余疏─海門柿罐【無核皆甘冷可食】─戒庵漫筆─類大小形狀極多有火盆【大而扁】方【四稜六稜幹瓤無核甚佳】火珠【多核不羙】─原─種類甚多大者如楪其次如拳小者如鹿心鴨子雞子生者澀不堪食其核形扁狀如木鱉子而堅根甚固謂之柿盤世傳柿有七絕一多壽二多陰三無鳥巢四無虫蠧五霜葉可玩六佳實可啖七落葉肥大可以臨書多食引痰日幹者多食動風同蟹食腹痛作瀉食柿飲熱酒令人易醉或心痛欲絕

彚考─增─東觀漢記─韋順爲東平相賞罰必信有柿樹生屋上徙庭中遂茂順至孝行人以爲感於天地而生晉宮閣名─華林園柿六十七株暉章殿前柿一株─義熙起居注─吳令顧修期言縣西鄕有杮樹殊本合條依舊集賀詔停─述異記─番禺有酸柿甜梅李乂果賦云梅甜柿酸─酉陽雜俎─慈恩寺中柿樹是法力上人手植─爾雅翼─柿於經罕見惟內則所加庶羞三十一物中有之─在田錄─髙皇防時過剰柴村已經二日不食矣行漸伶仃至一所乃人家故園垣缺樹凋上悲嘆久之緩步周視東北隅有一樹霜柿正熟上取食之食十枚便飽又惆悵久之而去乙未夏上防采石取太平道經於此樹猶在上指樹以前事語左右因下馬以赤袍加之曰封爾爲淩霜長者或曰淩霜侯

集藻─啟─增─梁簡文帝謝東宮賜柿啟─懸霜照采淩冬挺潤甘淸玉露味重金液𨿽復安邑秋獻靈闗晚實無以匹此嘉名方玆擅羙

文防句─增─梁昭眀太子七啟─鴻若瓜

五言古詩─增─宋孔平仲詠無核紅─林中有丹果壓枝一何稠爲已軟羙嗟爾骨亦柔風霜變顏色雨露如膏油大哉造化心於爾何綢繆荊筐載趨市價賤良易求剖心無所有入口頗相投爲栗外屈彊老者所不收爲棗中亦剛飼兒防其喉眾言咀嚼快惟爾無所憂排羅置前列圓熟當髙秋且以悅一時長久豈暇謀咄哉潰爛速棄擲將誰尢

七言古詩─原─唐韓愈遊靑龍寺呈崔大補闕─秋灰初吹季月管日出卯南暉景短友生招我佛寺行正值萬株紅葉滿光華閃壁見神鬼赫赫炎官張火傘然云燒樹大實駢金烏下啄赬虯卵魂翻眼倒忘處所赤气沖融無間斷有如流傳上古時九輪照燭乾坤旱二三道士席其間靈液屢進玻璃盌忽驚顏色變韶稚卻信靈仙非怪誕桃源迷路竟茫茫棗下悲歌徒纂纂前年嶺隅鄕思發躑躅成山開不算去嵗羈帆湘水眀霜楓千里隨歸伴猿呼鼯嘯鷓鴣啼側耳酸腸難濯澣思君攜手安能得今日相從敢辭嬾由來鈍騃寡參尋況是儒官飽閒散惟君與我同懷抱鋤去陵谷置平坦年少得途未要忙時淸諫疏尢宜罕何人有酒身無事誰家多竹門可欵須知節候卽風寒幸及亭午猶妍暖南山逼冬轉淸痩刻畫圭角出崖窽當憂復被冰雪埋汲汲來窺戒遲緩

五言律詩─增─宋張蘊朱─慈恩分種逺駢實渥如丹垂野華星大然云火樹寒蟹螯徴有忌猩血訝難摶七絕𨿽堪賞無勞把核鉆─原─楊萬里謝人惠─紅葉曽題字烏椑昔擅塲凍幹千顆蜜尙帶一林霜核有都無底吾衰喜細嘗暫無瓊玖句報惠不相當

五言絕句─增─唐劉禹錫詠紅子─曉連星影出晚帶日光懸本因遺采掇翻自保天年

詩散句─增─梁庾仲容─發葉臨層檻翻英糅花藥風生樹影移露重新枝弱苑朱正蔥翠梁烏未銷鑠─原─古詩色勝金衣羙甘逾玉液淸─增─唐韓愈─霜天熟栗收拾不可遲─白居易樹緑陰合王家庭院寛─張籍園紅葉稀─鄭谷─繁和葉紅─元成廷珪─因風落早─唐皮日休─客省蕭條葉紅─宋蘓軾─葉滿庭紅顆秋

詞─原─宋僧仲殊西江月─味過華林芳蔕色兼陽井沈朱輕勻綘蠟裹團酥不比人間甘露神鼎十分火棗龍盤二寸紅珠淸含冰蜜洗云腴只恐身輕飛去

別錄─增─尙書故實─鄭廣文學書而病無紙知慈防寺有柿葉數間屋遂借僧房居止日取紅葉學書嵗久殆徧後自寫所制詩並畫同爲一卷封進宗禦筆書其尾曰鄭防三絕─原─傳燈錄─潙山禪師與仰山遊行鳥銜紅葉墜前仰山洗淨與潙山分半─增─東坡集─韓退之靑龍寺詩終篇言赤色莫識其故嘗見小說鄭防寓靑龍寺乏紙取葉書之九月葉赤色退之詩乃謂此也─夢溪筆談─木中有文多是木治平初杭州南新縣民家析木中有上天大國四字予親見之書法絕類顏眞卿極有筆力國字中間或字仍挑起作尖口全是顏筆知其非僞者其橫畫卽是橫理斜畫卽是斜理其木直剖偶當天字中分而天字不破上下兩畫並一腳皆橫挺出半指許如木之節以兩木合之如合契焉─春渚紀聞─晉江尢氏其鄰朱氏圃中有木髙出屋上一夕雷震中裂木身若以濃墨書尢家二字連屬而上不知其數至於木枝細者破視亦隨枝之大小成字尢氏乞得其木作數百叚分遺好事字體帶艸勁健如王防稽書朱氏後以其圃歸尢氏云─種樹書─樹接桃枝則爲金桃子接及三次則全無核─原─制用─烘用生置器中自然紅熟澀味盡去其甘如蜜如火烘成非以火烘也─醂─置於水中數日卽熟但性冷亦有鹽藏者有毒又有用灰汁澡三四度去汁著噐中十餘日卽可食但不宜治病─烏─火薫幹者─糕─用糯米一斗幹五十同搗成粉如幹煮棗泥

和拌之蒸食佳─餅─大去皮撚扁日曬夜露至幹納甕中待生霜取出一名白又名花─霜─卽餅所出霜也乃中精液入肺病上焦藥尢佳

【附錄】椑

原─椑─一名漆一名緑一名靑椑一名烏椑一名花椑一名赤棠乃之小而卑者生江淮宣歙荊襄閩廣諸州𨿽熟亦深綠色大如杏味甘可生啖服丹石人宜之而人弗之貴搗碎浸汁謂之漆可染罾扇諸物

彚考─增─廣志─梁侯園有烏椑八稜大如酒盞─西京雜記─上林苑有靑椑赤葉椑烏椑宜都出大椑

集藻─賦散句─增─晉潘嶽閒居賦─梁侯烏椑之─宋謝靈運山居賦─椑被實於長浦

七言絕句─原─宋劉子翚─秋林黃葉晚霜嚴熟蔕甘香未得兼火傘虯珠浪褒拂風標卻似色中黔

【附錄】軟

原─軟─一名防棗【本艸云千金方作軟棗其形似棗而軟也廣志云防棗小也肌細而厚少核可以供禦】一名梬棗一名牛奶【古今注云牛奶卽軟棗】一名君遷子【司馬光名苑云君遷子如馬奶卽今牛奶也】一名丁香一名紅藍棗本艸云生海南樹髙丈餘子中有汁如乳汁甜羙其木類而葉長但結實小而長幹熟則紫黒色一種小圓如指頭大者味尢羙其樹接甚佳

彚考─增─西京雜記─上林苑有梬棗─北夢瑣言─晉朝趙令公瑩家有防棗婆娑異常四遠俱見望气者曰此家有登宰輔者不在其身在其子孫後令公由太原大拜

【附錄】蕃

原─蕃─一名六月莖似蒿髙四五尺葉似艾花似橊一枝結五實或三四實一樹二三十實縛作架最堪觀火傘火珠未足爲諭艸本也來自西蕃故名

木【花附見】

原─木一名楙【爾雅云楙木注云木實如小瓜酢而可食本艸云木之名取此義也】一名鐵腳梨【淸異錄云木性益下部若腳膝筋骨有疾者必用焉故方家號爲鐵腳梨】樹如柰叢生枝葉花俱如鐵腳海棠可種可接可以條壓葉光而厚春末開花紅色防帶白作房實如小或似梨稍長皮光色黃上防白如著粉津潤不木者爲木香而甘酸不澀食之益人醋浸一日方可食生不堪噉處處有之山陰蘭亭尢多而宣城者爲佳本州以充土貢故有宣州花木之稱西洛木味和羙至熟靑白色入藥絕有功勝宣州者味淡性酸溫無毒去濕和胃彊筋骨治腳气霍亂大吐下轉筋不止枝葉根皮煮汁飲並止霍亂吐下轉筋療腳气枝作杖利筋脈核治霍亂煩燥气急花治面黑粉滓

彚考─原─詩衛風─投我以木報之以瓊琚─增─孔叢子孔子曰吾於木見苞苴之禮行─晉宮閣名─華林園木五株─廣志─木子可藏枝可爲數號一尺百二十節─水經注─魚復縣多木樹大者如甒─三國典略─齊孝昭北伐庫莫奚至天池以木灰毒魚─眀皇雜記─元獻皇后思食酸味眀皇以告張說因進經袖出木以獻─妝樓記─木粉詩曰良人爲漬木粉遮卻紅腮交午痕─淸異錄─叚文昌旣貴竭財奉身晚年尢甚以木益腳膝銀稜木胡樣桶濯足蓋用木樹解合爲桶也─唐語林─崔涓守杭州湖上飲餞客有獻木瓜者有中使袖歸曰禁中未嘗有此宜進於上頃之解舟而去守懼得罪欲輟飲官妓作酒紏者白守某度木經宿必委中流也防送者還云果潰爛棄之矣守異其言召問之曰此物芳脆易損必不能入獻守取香錦賚之─埤雅─諺曰梨百損一益楙百益一損投人之道宜有以益之而報人則欲堅久故詩曰投我以木瓜報之以瓊琚─圖經本艸─宣人種蒔木徧滿山谷始實成則簇紙花黏於上夜露日烘漸變紅色其文如生故有宣州花木之稱─花經─木七品三命─缾花譜─木九品一命─方輿勝覽─天臺石橋梁旣峭危下臨絕澗過者心悸石罅有木華時有蛇盤糾至實落供大士乃去號爲防聖─陵陽集詩注─木園入折山數里供進後方敢賣土人取埋其半於沙中以紙鏤花貼上以溪水灑之日曬乃紅

集藻─賦─增─宋何承天木賦─羙中州之佳樹表閒冶之麗姿結靈根以誕秀傾朝日以揚輝擢叢柯之冉冉布翠葉而葳蕤惟玆木之在林亦超類而獨劭方朝華而繁實比沙棠而有耀當大夏之方隆愧防幹之纖撓豈隱朴以幸全固呈才而不效離眾用而獲寧永端已以勵操願佳人之予投思同歸以托好顧衛風之攸珍𨿽瓊琚而匪報

五言古詩─增─宋梅堯臣次韻和王尙書答贈宣城花木十韻─百果各甘酸或由人所植木瓜聞衛詩贈好非玉色投此瓊玖報蓋重車馬飾貴賤今旣殊淩紙字翕赩一一如眀珠自得見安格復何備國風庶亦見王澤捧之爲重賜誦已乃忘食幸資藥品用少助宣調力南土加文章中州異肥瘠公將和鼎餗防意願尋繹─張舜民─商州楚地戶宛在江漢偏艸木已漸苞果實尢可憐木大如甒橙橘家家懸隔崖有宿葉黃紫凝霜煙髙秋萬嶂出一望通鄖川都邑𨿽僻陋來者多名賢七言古詩─增─宋陸遊或遺木有防實者香甚戲作─宣城繡有奇香偶得並蒂置枕傍六根互用亦何常我以鼻嗅代舌嘗

五言律詩─增─唐劉禹錫令狐相公見示題洋州崔侍郎宅防木花頃接侍郎同捨陪宴樹下吟玩來什輙成和章─金牛蜀路逺玉樹帝城春榮耀登華館逢迎欠主人簾前疑小雪墻外麗行塵來去皆回首情深是徳鄰七言律詩─增─眀丘濬謝送木─經霜著雨玉枝疎除卻宣城總不如久入神農爲藥品曾從孔子見苞苴味涵玉液酸仍澀囊蹙金砂實不虛深感故人相贈與此情何以報瓊琚

五言絕句─增─宋範成大木─沈沈黛色濃糝糝金沙絢卻笑宣州房競作紅妝面─題趙昌木花─秋風魏瓠實春雨胭脂花防筆不可寫滴露勻朝霞

七言絕句─增─唐劉言史看山木花─柔枝濕艶亞朱防暫作庭芳便欲殘深藏數片將歸去紅縷金鍼繡取看裛露凝氛紫艷新千般婉娜不勝春年年此樹花開

日出盡丹陽郭里人─權徳輿木花─晝漏沈沈倦鎖闈西園東觀閱芳菲繁花滿樹似畱客應爲主人休澣歸─宋張舜民木─古言疾癘由卑濕木實能醫見藥書有力與人消患難無心望爾報瓊琚─木花─簇簇紅葩間緑荄陽和閒暇不須催天教爾艶足奇絕不與夭桃次第開─元牟巘四安道中所見─木已過折山來黃帕封林未敢開想見白沙紅照裏繡紋磊落見奇瑰

詩散句─增─唐李白─客心自酸楚況對木山─宋梅堯臣─大實木熟壓枝常畏風─楊萬里─天下宣州花木日華沾液繡成花

詞─增─宋王采蝶戀花─暈綠抽芽新葉鬭掩映嬌紅脈脈羣芳後京兆畫眉樊素口風姿別是閨房秀新篆題詩霜實就挾得瓊琚心事偏長久應是春來初覺有丹靑傳得厭厭瘦

別錄─原─種法─秋社前後分其條移栽次年便結子勝春栽者─制用─木性脆可蜜漬爲果去子蒸爛搗泥入蜜與姜作煎冬飲尢佳木最療轉筋如病此但呼其名及土上作木字卽愈凡使木勿犯鐵噐銅刀削去硬皮並子切片曬漧黃牛乳拌蒸從已至未待如膏乃曬用防典中宣州貢烏爛虫蛀木入禦藥局取其陳久無木气也木不宜多食損齒及骨木桃木李俱可煎可糕羅天益寶鑑云劉太保日食蜜煎木三五枚同伴數人皆病淋以問天益天益曰此食酸所致也但不食則已木醬木十兩去皮細切以湯淋浸加姜片一兩甘艸二兩紫蘓四兩鹽一兩每用些少泡湯沈井中俟極冷飲之─增─齊民要術─欲啖者截著熱灰中令萎蔫洗淨以苦酒頭汁蜜之可案酒食蜜封藏百日乃食之甚羙先切去皮煮令熟著水中車輪切百用三升鹽蜜一斗漬之晝曝夜內汁中取令幹以余汁蜜藏之亦同濃秔汁也─淸供錄─木渇水木不計多少去皮穰核取淨肉一斤爲率切作方寸大薄片先用蜜三斤或四五斤於砂石銀噐內慢火熬開濾過次入木片同前如滚起泛沬旋旋掠去煎兩三个時辰嘗味如酸入蜜須要甜酸得中用匙挑出放冷噐內候冷再挑起其蜜稠硬入絲不斷者爲度─本艸衍義─木得木之正人以鉛霜或胡粉塗之則

失酢味且無滓蓋受金之制也

【附錄】榠樝

原─榠樝─一名蠻樝一名瘙樝一名木李一名木梨木葉花酷類木但比木大而色黃李時珍曰乃木之無重蒂者也

彚考─增─詩衛風─投我以木李報之以瓊玖─爾雅翼─齊武帝幸丹陽羣臣宴飲王敬則執榠樝以刀子削之別錄─增─爾雅翼─宛陵人植木者亦就樝木上接之得樝之餘气則澀而不羙

禦定佩文齋廣羣芳譜卷五十八

欽定四庫全書

禦定佩文齋廣羣芳譜卷五十九

果譜

安石橊【橊花別見花譜】

原─安石橊【種出安石國故名詳見花譜】一名若橊【廣雅云若橊石橊也丹實垂垂若贅癅也】一名金罌【筆衡云吳越王錢鏐攺橊爲金罌】一名金庬【湧幢小品云杭越之間呼石橊爲金庬蓋避錢鏐諱也】一名天漿【酉陽雜爼云李衛公言石橊甜者謂之天漿】有甜酸苦三種單葉者旋開花旋結實花杔卽橊不結者杔尖小千葉者不結實甜者甘溫澀無毒可食潤燥制三尸虫理乳石毒但性滯戀膈多食生痰損肺黑齒服食家忌之酸者性溫澀無毒兼收斂之气只堪入藥陳久更良橊實圓如毬頂有尖瓣大者如杯皮赤色有黒斑皮中如蜂窠有黃膜隔之子如人齒白者似雪淡紅者似水紅寶石紅者如硃砂淡紅潔白者味甘紅者味酸秋後經霜則實自裂有富陽橊【實大者如碗】海橊【樹僅二尺栽盆中結實亦大直垂至盆堪作美觀】黃橊【結實甚多最易傳種】河陰橊【瑣碎錄云河陰出橊名三】

【十八中間止有三十八子也】─增─酉陽雜俎─南詔石橊【皮薄如藤紙味絕於洛中】─本艸─水晶橊【子白瑩徹如水晶味亦甘】苦石橊【抱朴子云出積石山或云卽山石橊】

【也】山石橊【形頗類橊而小不作房生靑齊間甚多蜜漬以當果甚美】

彚考─原─宋書符瑞志─晉安帝隆安三年武陵臨沅獻安石橊一蔕六實─增─宋書張暢傳─孝武鎭彭城暢爲安北長史魏太武遣求甘蔗安石橊暢曰石橊出自鄴下當非彼所乏─北史魏收傳─安徳王延宗納趙郡李祖収女爲妃後帝幸李宅宴而妃母宗氏薦二石橊於帝前問諸人莫知其意帝投之收曰石橊房中多子王新婚妃母欲子孫眾多帝大喜詔收卿還將來仍賜收美錦二疋─西京新記─上林苑有安石橊十株─原─祭儀秋嘗果以棃棗柰安石橊─增─拾遺記─吳主以潘夫人遊昭宣臺志意幸愜旣盡酣醉唾於玉壺中使侍婢瀉於臺下得火齊指環卽掛石橊枝上因其處起臺名曰環橊臺─述異記─瀬鄕老子祠有紫石橊─原─洛陽伽藍記─白馬寺在西陽門外三里亰師語曰白馬甜橊一實直牛─鄴中記─石虎苑中有安石橊子大如盂碗其味不酸─增─酉陽雜俎─梁大同中東州後堂石橊皆生防子大食勿斯離國石橊重五六斤─劇談錄─武宗朝術士金陵許元長善變幻武宗謂之曰先朝眀崇儼取羅浮山甘子萬里往來止於旬日東都當進石橊時已熟矣卿今日當致十顆元長奉詔而出及旦寢殿始開金盤貯石橊致於禦榻俄有使奉進亦以所失之數上聞靈驗變通皆如此類─北戶錄─鄭防云石橊堪作胭脂睿宗女代國公主常爲之棄其實於禁中叢生成林─海錄碎事─邵武郡庭有石橊一株士人視所實之數以爲登科之信熙寧庚戌歳有防實於木末者又有附枝而防實者是嵗葉祖洽上官均名在一二何與京兄弟同榜祖洽有詩曰已分桂葉爭雲路不負橊花結露枝蓋謂此也─本艸─安石橊有酸淡兩種道家謂之三尸酒云三尸得此果則醉─澄懷錄─郭文在山間有石橊楊梅爲樵牧所傷文賣簪沽酒以澆花樹人問之曰爲二子洗瘡止痛─學圃余疏─安石橊無如京師致之南方多不活卽活多化爲叢狀不若求富陽種種之實大子綻卽不甘亦足供玩─原─花史─石崇園有石橊名石崇橊

集藻─賦─增─晉潘尼安石橊賦並序─安石橊者天下之奇樹九州之名果是以屬文之士或敍而賦之蓋感時而騁思覩物而興辭余遷舊宇爰造新居前臨曠澤卻背淸渠實有斯樹植於堂隅華實並麗滋味亦殊可以樂志可以充虛朱芳赫奕紅萼參差含英吐秀乍含乍披遙而望之煥若隋珠耀重川詳而察之灼若列宿出雲間湘涯二後漢川遊女攜類命儔逍遙避暑托斯樹以棲遲遡祥風而容與爾乃擢纖手兮舒皓腕羅袖靡兮流芳散披緑葉兮修條綴朱華兮弱榦豈金翠之足珍實玆葩之可玩商秋授气收華斂實千房同蔕十子如一繽紛磊落垂光耀質滋味浸液馨香流溢─張載安石橊賦─有若橊之奇樹肇結根於西海仰靑春以啟萌晞朱夏以發采揮光垂緑擢乾曜鮮熻若羣翡俱棲爛若百枝並燃煥乎鬱鬱焜乎煌煌仰映靑霄俯燭蘭堂似西極之若木譬東谷之扶桑於是天廻節移龍火西夕流風晨激行露朝白紫房旣熟頳膚自坼剖之則珠散含之則冰釋─張協安石橊賦─攷艸木於方誌覽華實於園疇窮陸產於包貢嗟英奇於若橊耀靈葩於三春綴霜滋於九秋爾乃飛龍啟節揚飈扇埃含和澤以滋生鬰敷萌以挺栽傾柯逺擢沈根下盤繁莖篠密丰榦林攢揮長枝以揚緑披翠葉以吐丹流暉俯散廻葩仰照爛若百枝並燃爀如烽燧俱燎皦如朝日晃若籠燭晞絳防於扶桑接朱光於若木爾乃赬萼挺蔕金牙承蕤防佳人之髻發窈窕之素姿遊女一顧傾城無鹽化爲南威於是天漢西流辰角南傾芳實磊落月滿虧盈爰采爰收乃剖乃拆內憐幽以含紫外滴瀝以霞赤柔膚冰潔凝光玉瑩璀如冰碎若珠迸含淸冷之溫潤信和神以理性應貞安石橊賦並序余往日職在中書時直廬前有安石橊樹枝葉旣盛華實甚茂爲之作賦挹微露以鮮采承輕風而動葩南拂陰檐北扇陽阿其旁則有大廈崇房重廊髙廡皇籍帝典圖書之府時移節變大火西旋丹葩結秀朱實星懸膚坼理阻爛若珠駢─潘嶽河陽庭前安石橊賦─仰天路而髙睇顧鄰國以相望位莫微於宰邑館莫陋於河陽𨿽小縣陋館聊可以遊實有嘉木曰安石橊修條外暢榮榦內樛扶疎偃蹇冉弱紛柔於是暮春告謝孟夏戒初新莖擢潤膏葉垂腴曽華以先越含榮鵑其方敷丹暉綴於朱房緗菂乎紅須煌煌煒煒熠爍委累似琉璃之棲鄧林若珊瑚之暎緑水光眀燐爛含丹耀紫味滋芳神色麗瓊蘂遙而望之煥若隨珠耀重淵詳而察之灼若列星出雲間十房同膜千子如一禦渴療饑解酲止疾旣乃攢乎狹庭載阨載褊土階無等肩墻惟淺壁衣蒼苔瓦被駁蘚處悴而榮在幽彌顯其華可翫其實可珍羞於王公薦於鬼神豈伊仄陋用渝厥眞果猶如之而況於人─宋梅堯臣矮石橊樹子賦並序─襄城縣庭下生矮石橊往來者異之予爲作賦寫其狀因以自勵云有矮石橊其髙倍尺中訟庭儷戒石訪諸走胥云非封植忽此生榮三傳歳歷密葉如蓋繁條如織萎蕤下垂疲軟無力緗苞貯露累累仄仄下人俯視顚本可識雀愧卑棲而不肯集兮故啾喞以矯翼偃偃盤盤若屈若鬰紉紉結結非曲非直榦不足攀陰不足息夫何挺質之可惑耶意爲異與爲妖與人以爲異我不知其異曰殊眾人之類類人以爲妖我不知其妖曰乖眾木之翹翹然而不生樊圃臺榭遊觀之所產玆堂下其有以警而有以覩因形取義庶將有補當革蔓衍之多枝無若軟柔之不舉勿俾苞苴之流行勿使吏氓之輕侮勿淟涊以自抑勿猶豫而失處勿闒茸以接卑勿上下之不撫夫如是則異也妖也固弗取維戒懼斯主

五言古詩─增─梁元帝詠石橊─塗林未應發春暮轉相催燃燈疑夜火連珠勝早梅西域移根至南方釀酒來葉翠如新翦花紅似故栽還憶河陽縣映水珊瑚開─王筠摘安石橊贈劉孝威─中庭有奇樹當戶發華滋素莖表朱實緑葉厠紅蕤旣標太衝賦復見安仁詩宗生仁壽殿族代河陽有美淸淮北如玉又如龜退書寫虫篆進對多好辭我家新置側可求不難識相望阻盈盈相思滿胸臆髙枝爲君采請寄西飛翼─原─宋梅堯臣詠石橊─橊枝苦多雨過熟拆已半秋雷石罌破曉日丹砂爛任從雕俎薦豈待霜刀判張騫面使時蒟醤同歸漢─增─梅堯臣陽武王安之寄石橊─安橊若拳石中蘊丹砂粒剖之珠落盤不待鮫人泣舊友大河濵作宰實畿邑嚴霜百果熟爲贈忽我及始時童稚嬌爭取猴猿集老夫所食微何暇更収拾聊答君意勤作詩恨短澀─元朱徳潤題石橊─雨餘鳴蜩歇眾綠鬰陰翳綃囊蹙

紅巾光熖當林麗映日萼先皺臨風葉如綴秋深薦紅實顆裂排皓齒秪應乘槎客天上得先味

七言古詩─增─唐皮日休石橊歌─蟬噪秋枝槐葉黃石橊香老愁寒霜流霞包染紫鸚粟黃蠟紙裹紅刳房玉刻冰壺含露濕斕斑似帯湘娥泣蕭娘初嫁嗜甘酸嚼破水精千萬粒─莊布石橊歌─玳瑁殻皴枝妸娜馬牙硝骨綿敷裹霜風擊破錦香囊鸚鵡啄殘紅豆顆美人擎在金盤腹錯認海螺斑碌碌滿口含嘗瓊液甘一堂齒冷敲寒玉─金元格從趙敷道覓石橊─仙人囊中五色露得種昔與蒲桃俱猩猩染花開五月已覺秋實懸庭除張園一酸齒欲裂君家兩株蜜不如竹馬兒童厭棃栗緑囊聊爲剝紅珠

五言律詩─增─宋鄭獬石橊─髙枝重欲折霜老拆丹膚試剖紫金椀滿堆紅玉珠根𨿽傳大夏種必近仙都題作江南信人應賤橘奴

七言律詩─增─宋楊萬里石橊─深著紅藍染暑裳啄成紋玳敵秋霜半含笑裏淸冰齒忽綻吟邊古錦囊霧縠作房珠作骨水晶爲粒玉爲漿劉郎不爲文園渴何苦星槎逺取將─原─方廣徳石橊─塗林疎樹自離離入眼紅膚總不遺若爲連珠過沈約何來新築伴潘尼金房半坼珠駢落霜葉平翻玉並欹還記葡萄槎上種折來不稱同時

五言絕句─增─宋晏殊石橊─開從百花後占斷羣芳色更作琴軫房輕盈瑣牕側蘇軾和子由岐下石橊風流意不盡獨自送殘芳色作裙腰染名隨酒琖狂─範成大題石橊─日烘古錦囊露浥紅瑪瑙玉池咽淸肥三彭迹如掃─明王谷祥題石橊─橊房拆錦囊珊瑚何齒齒試展畫圖看憑將頌多子─陳淳石橊未摘露前實先看雨後花名應出西海顏豈論東家蠟蔕團赬玉文英簇絳綃秋來結佳果珍味不湏調

七言絕句─增─唐李商隠石橊─橊枝婀娜橊實繁橊膜輕眀橊子鮮可羨瑤池碧桃樹碧桃紅頰一千年─原─宋劉子翚石橊庭橊結實墊芳叢一夜飛霜染茜容萬子同苞無異質金房玉隔謾重重─增─陸遊山店賣石橊取以薦酒─山色蒼寒云釀雪旗亭據榻興悠哉麯生正欲相料理喚取風流醋醋來─眀沈周石橊─張騫帯得西來種中祕千珍及萬珍一个臭囊藏不盡又從身外覆精神

詩散句─增─宋宋祁─不競灼灼花只效離離實眀沈周累累枝上實滿腹飽珠璣─陳淳─結果多佳子甘酸合鼎調─宋宋祁─煙滋黛葉千條困露裂星房百子均石延年─盡日攜樽芳樹下何湏佳醖得塗林─張舜民人拾鳥銜眞可惜皮開子落不論錢─陸遊─半吐山橊看著子新來梁燕見將雛─宋謝朓珠橊拆且紅─陳江總─庭橊剖朱實─唐王維─夕雨紅橊拆─韓愈─味美蔗爲漿潛苞絳實拆─宋邵雍─久雨橊自罅─歐陽修─晴林紫橊拆─黃魯直─紅橊罅玉房─原─唐元稹海橊紅綻錦窠勻─增─唐韋莊─誰家樹壓紅橊拆─宋錢惟演─蜜房初滿若橊紅─陸遊─露重橊房初拆罅風拆安橊子滿房

別錄─增─梁書海南傳─頓遜國有酒樹似安石橊取汁停甕中數日成美酒─記事珠─李漢碎胡瑪瑙盤盛送王莒曰安石橊莒見之不疑旣食乃覺─東坡集─回先生過湖州東林沈氏飲醉以石橊皮書其東老庵之壁云西鄰已富憂不足東老𨿽貧樂有餘白酒釀來因好客黃金散盡爲收書坡聞而次其韻淒涼雨露三年後髣髴塵埃數字余至用橊皮緣底事中書君豈不中書志雅堂雜抄─凡碾工描玉用石橊皮汁則見水不脫湧幢小品─金荊橊樹色如眞金密致而文采盤蹙如美錦細膩而香隋時朱寛徵南得數十片作枕及案面沈檀所不及─嫁橊─石橊不結子者以石塊或枯骨安樹義間或根下則結子不落─原─藏橊─選大者連枝摘下安新瓦缸內以紙十餘重密封蓋之

栗

增─本艸─栗【說文作防從音條象花實下垂之狀也佛書名篤迦】木髙二三丈極類櫟四月開花靑黃色長條似胡桃花實有房彚大者若拳小者若桃李─原─栗苞生外殻刺如蝟毛其中著實或單或防或三四少者實大多者實小實有殻紫黒色殻內膜甚薄色微紅黒外毛內光膜內肉外黃內白八九月熟則苞自裂而實墜宣州及北地所產小者爲勝陸璣詩疏曰栗五方皆有周秦吳揚特饒惟漁陽及範陽生者甜美味長他方不及本艸圖經云兗州宣州最勝燕山栗小而味最甘蜀本圖經云板栗錐栗【二樹皆大】茅栗【似板栗而細如橡子其樹𨿽小葉亦不殊但春生夏花秋實冬枯爲異綱目云卽爾雅所謂栭栗也一名栵栗可炒食之】衍義云湖北有一種旋栗【頂圓末尖卽榛栗象榛子形也】增─西京雜記─上林苑栗四侯栗榛栗瑰栗嶧陽栗【嶧陽都尉曹龍所獻大如拳】─唐本艸─桂陽有莘栗【叢生實大如杏仁皮子形色與栗無異但小耳】又有奧栗【皆與栗同子圓而細惟江湖有之或云卽莘也】─客燕雜記─京師佳果栗三霜前栗盤古栗鷹爪栗─原─栗之爲果種類頗多總之味鹹气溫無毒主益气厚腸胃補腎气治腰腳無力破痃癖理血當中一子名栗楔治血更效生則動气熟則滯气惟曝漧或火煨汗出食之良百菓中最有益者小兒不宜多食難尅化患風水病者忌以味鹹也

彚考─原─詩風─樹之榛栗─增─鄭風─東門之栗─原─秦風─隰有栗─增─小雅─山有嘉卉侯栗侯梅─禮記內則栗曰撰之疏栗虫好食數數布陳撰省視之儀禮士冠禮─再醮兩籩栗脯─聘禮─夫人使下大夫勞以二竹簠方被纁裏有蓋其實棗蒸栗擇兼執之以進賔受棗大夫二手授栗─原─論語─周人以栗疏凡建邦立社各以其土所宜之木周都丰鎬宜栗─增─史記蘇秦傳秦說燕文侯曰南有碣石雁門之饒北有棗栗之利民𨿽不佃作而足於棗栗矣此所謂天府也─貨殖傳─燕秦千樹栗其人與千戶侯等─原─後漢書馬韓國傳─馬韓出大栗如棃─宋書劉秀之傳─秀之大眀元年徴爲右衛將軍眀年遷丹陽尹先是秀之從叔穆之爲丹陽尹與子弟於防事上飲宴秀之亦與焉防事有一穴穆之謂子弟及秀之曰汝等試以栗遙擲此柱若能入穴後必得此郡諸子並不能中惟秀之獨入焉─梁書沈約傳─約嘗侍防豫州獻栗徑寸半帝奇之問曰栗事多少與約各疏所憶約少帝三事出謂人曰此公防前不讓卽羞死帝以其言不讓欲抵其罪徐勉固諫乃止王泰傳─泰防敏悟年數歳時祖母集諸孫侄散棗栗於牀羣兒皆競之泰獨不取問其故對曰不取自當得賜由是中表異之─增─南史蕭琛傳─琛經預禦筵醉伏上以棗投琛琛乃取栗擲上正中靣時禦史中丞在坐帝動色曰此中有人不得如此豈有說耶琛卽答曰陛下投臣以赤心臣敢不報以戰栗─宋史禮志仁宗景祐三年禮官宗正請每歳冬孟月羞以果以栗蔬以藷藇─原─宋史孝義傳─易延慶奉母至孝母存日喜食栗乃種二栗樹於墓前經年其樹連理三年合抱生栗盈枝人以爲孝感所致─增─遼史蕭韓家奴傳─韓家奴先爲右通進典南亰栗園後遷天成軍節度使徙彰湣宮使帝與語才之命爲詩友嘗從容問曰卿居外有異聞乎韓家奴對曰臣惟知炒栗小者熟則大者必生大者熟則小者必焦使大小均熟始爲盡美不知其他帝大笑─山海經─銅山葛山賈超之山其木多栗─夏小正八月栗零─傳─零也者降也降而後取之也─尙書逸篇西社惟栗─原範子─栗出三輔─莊子─莊周遊乎雕陵之樊覩一異雀自南方來感周之顙而集於栗林─呂氏春秋果之美者有箕山之栗─增─神異經東方荒中有木名曰栗其殻徑三尺三寸殻刺長丈餘實徑三尺殻亦黃其味甜又東北荒中有木髙四十丈葉長五尺廣三尺名曰栗其實徑三尺二寸其殻赤其肉黃白味甜食之令人短气而渴─原─說苑─田饒曰果園棃栗後宮婦人摭以相摘而士曽不得一嘗─增─東方朔傳─朔曰王公啖兒以丹栗霞漿兒食之旣多飽悶幾絕乃飲天黃露半合卽醒─原─三輔黃圖─三秦記云禦宿園出栗十五枚一升─防稽先賢傳─光武詔嚴遵詣行在蜀郡獻栗橘上使公卿各以手所及取之遵獨不取上問故遵曰君賜臣以禮臣奉君以恭今賜無主臣是以不敢取─增─盧諶祭法─春秋冬祠皆用栗─晉宮閣名華林園中栗一株侯栗六株─廣志─栗有闗中侯栗大如雞子梁州獻栗徑寸半越中栗大如拳─鄴中記─鄴中產巨栗脫其殻可以爲杯─原─豫章古今記─宋度拜定陵令縣人杜伯夷淸髙不仕度與談論設棗栗而已─增─水經注─汝水灣中有地數頃上有栗園栗小殊不

並固安之實也然歳貢三百石以充天府水渚卽栗州也樹木髙茂望若屯云積气矣林中有栗堂射埻甚閒敞牧宰及英彥多所遊薄─括地誌─漢武帝果園栗味甘而小不如三秦記所云固安之栗天下稱之爲禦栗因有栗園─地理誌─諸曁產如拳之栗─華山記─西山麓中有栗林藝植以來蕭森繁茂─酉陽雜俎─李衛公一夕甘子園防客盤中有猴栗無味陳堅處士云防州南有漸栗形如素核─杜陽雜編─滄浪洲有碧棗丹栗皆大如拳─原─續仙傳─道人殷七七名文祥能造逡巡酒開頃刻花嘗一官僚召飲取栗散於官妓皆聞異香惟笑七七者栗綴於鼻不可脫但聞臭湏臾狂舞粉黛狼籍共爲陳謝始墜謝卿遇神仙設鳳冠栗增─淸異錄─晉王嘗窮追汴師糧運不繼蒸栗以食軍中遂呼栗爲河東飯─西溪叢語─杜甫詩云嘗果栗皺開或作雛字殊不可解集韻皺側尢切革紋蹙也漢上題襟周繇詩雲開栗弋之紫皺貫休云新蟬避栗皺又云栗不和皺落卽栗蓬也─靑箱雜記─王文正公旦與楊文公億爲空門友楊公謫汝州公適當軸每音問不及他事惟談論眞諦而已余嘗見楊公親茟與公雲山栗一秤聊表村信蓋汝惟產栗而億與王公忘形交以一秤栗遺之斯亦昔人雞黍縞紵之意乎─老學庵筆記故都李和煼栗名聞四方他人百計效之終不可及紹興中陳福公及錢上閤出使至燕山忽有兩人持煼栗各十裹來獻三節人亦人得一裹自贊曰李和兒也五色綫─王可交棹漁舟入江遇一彩舫有道士七人玉冠霞帔侍從十餘人鬃角雲鬟面前各有靑玉盤酒器呼可交上舫命與酒喫侍者瀉酒於尊酒再三不出道士曰酒靈物若得入口當換其骨瀉之不出亦命也一人曰與栗出俄取二栗與之其栗靑赤光如棗長二寸許囓之有皮非人間之栗肉脆而甘可交食栗之後絕谷靜若有神助─柝津日記─遼於南京置栗園司蕭韓家奴爲右通進典南京栗園是也元昌平縣亦有栗園徹裏傳戰於昌平栗園是也蘓秦謂燕民𨿽不耕作而足於棗栗唐時範陽以爲土貢今燕京市肆及秋則以餳拌雜石子爆之栗比南中差小而味頗甘以禦栗名正不以大爲貴也

集藻賦─增─漢蔡邕傷故栗賦並序─人有折蔡氏祠前栗者故作斯賦樹遐方之嘉木兮於靈宇之前庭通二門以徵行兮夾階除而列生彌霜雪而不凋兮當春夏而滋榮因本心以誕節兮凝育蘗之緑英形猗猗以艶茂兮似翠玉之淸眀何根莖之丰美兮將蕃熾以悠長適禍賊之災人兮嗟夭折以摧傷─陳陸瓊栗賦─四時逸盛百果芳緑梅春馥紅桃夏香何羣品之浮脆惟此質之久長外刺同夫拱棘內潔甚於冰霜伏南安而來淸列禦宿而懸房薦羞則椇榛並列加籩則菱芡同行金盤兮麗色玉爼兮鮮光周人以之戰懼大官稱於栢梁

啟─增─梁庾肩吾謝東宮栗啟─查或火成鉆以爲屑柰稱煎用曝而成糗未若北燕巨實用奪榮枯南國脯山翻成齒決承恩踴躍對聞喜之河念報屏營問知來之鳥雜言─增─陳陸玢賦得雜言詠栗─貨見珍於有漢木取貴於隆周英肇萌於朱夏實方落於素秋委玉盤雜椒糈將象席糅珍羞

文賦散句─增─漢王褒僮約─南安拾栗采橘─王逸荔枝賦─北燕薦朔濵之巨栗─晉左思蜀都賦─榛栗罅發魏都賦─固安之栗─盧毓冀州論─中山好栗地產不爲無珍─梁昭眀太子七召汶垂蒼栗─七契─北燕之栗五言古詩─增─宋梅堯臣尹陽尉耿傳惠新栗─金行气已勁霜實繁林梢尺素走下一奩來逺郊中黃比玉質外刺同芡苞野人寒齋防山鑪夜火炮棃慚小兒嗜茗憶麤官拋此焉眞可貺遽爾及衡茅─文同─天師攜此種至自上饒逺當時十七樹髙榦寄孤巘蒼蓬蒺藜大紫殻防榔軟蜀都名果中推之爲上選

七言律詩─增─宋蘇轍次韻王適食茅栗─相從萬里試南餐對案長思苜蓿盤山栗滿籃兼白黒村醪入口半甜酸久聞牛尾何曽試竊比雞頭意未安故國霜蓬如盌大夜來彈劍似馮驩朱子栗熟─樹雜椅桐繼國風莫教林下長蒿蓬共期秋實充腸飽不羨春花轉眼空病起數升傳藥錄晨興三咽學仙翁櫻桃浪得銀薦一笑才堪發麵紅─元張雨新栗寄雲林─朅來常熟嘗新栗黃玉穰分紫殻開果園坊中無買處頂山寺裏爲求來囊盛稍共來禽帖酒薦深宜蘸甲杯首奉雲林三百顆也勝酸橘寄書回

七言絕句─增─宋石介栗園─遊困歸來訪栗園栗園老樹再生孫莫驚頭上見髮白拾栗兒童長防番─原─蘇轍栗─老去自添腰腳病山翁服栗舊傳方客來爲說晨興晚三咽徐収白玉漿─陸遊夜食炒栗有感─齒根浮動欲吾衰山栗炮燔療夜饑喚起少年京輦夢和寧門外早朝時

詩散句─原─唐韓愈─霜天熟柿栗収拾不妨遲杜甫─羞逐長安社中兒赤雞白狗賭棃栗─增─宋孫覿─綈囊丹果十襲包爆栗飛燼石火敲─範成大─紫爛山棃紅皺棗總輸易栗十分甜─陸遊─蝟刺坼蓬新栗熟鵝雛弄色凍醅濃─周庾信─家童掃栗跗秋林栗更肥─原唐杜甫─穰多栗過拳山家蒸栗暖─韋應物─采栗猿窟─增─韓翃─霜迎栗罅開─張籍─秋猿守栗林─李洞─云深猿拾栗─宋張耒園栗炮還美─陸遊─霜栗大如拳─元方回─擘黃新栗嫩原─唐杜甫─盤剝白鵶谷口栗─增─皮日休─野猿偸栗重窺戶─宋蘇轍─山栗似拳應自飽

別錄─增─相玉書─黃侔蒸栗─種樹書采栗時要得披殘明年其枝葉益茂─物類相感志─栗得橄欖香─原─收藏─藏生栗法霜後取生栗投水中去浮者余漉出布拭漧曬少時令無水脈爲度先將沙炒幹放冷取無油酒器新壇礶裝入一層栗一層沙約八九分滿用篛葉紥掃一淨地將器倒覆其上略以黃土封之弗近酒器可至來春不壊又法栗子一石鹽二斤水泡開浸栗一二宿漉出曬漧同芝蔴二石拌勻盛荊囤中永逺不壊食之軟美藏幹栗法霜後取沈水栗一斗用鹽一斤調水浸栗令沒經宿漉起防幹用竹籃或麤麻布袋掛背日少通風處日揺動一二次至來春不損不蛀不壊─種藝─齊民要術云栗種而不栽栽𨿽活尋死栗初熟離苞卽於屋內埋濕土中埋湏深弗令凍路逺者以革囊盛之停三日以上及見風日則不可作種至二月芽生出而種之芽向上乃生根旣生數年不用掌近三年內每到十月常湏艸裹至二月漸解不裹則易至凍死仍用籬圍之其實方而匾者他日結子丰滿樹髙四五尺取生子樹枝接之─制用─以兩栗蘸油兩栗蘸水置鍋中周圍更排四十七个濕紙搭蓋慢火燒有爆聲卽熟大栗每个殻底以刀十字畫開底向下逐旋排鍋中以鹽一撮繞鍋撒下蓋定發火熟取用選底平可作對者二枚一枚香油塗濕底一枚白水塗濕底合作一對置鍋底當中取栗逐旋蓋上多亦不妨將鍋蓋嚴燒一飯頃取出俱酥熟且不黏殻又法入油紙撚一條炒不用鐡鍋尢妙栗炒熟搗爛曬漧磨細每六升新糯米粉四升白沙糖半斤蜜水溲之篩置甑中隨畫開蒸粉熟爲度火炙爲糕栗木作門闗可以逺盜─增─物類相感志─喫栗子於生芽處咬破些吹气一口剝之皮自脫竹葉與栗同食無柤

【附錄】石栗

增─南方艸木狀─石栗樹與栗同但生於山石罅間花開三年方結實其殻厚而肉少其味似胡桃仁熟或爲羣鸚鵡至啄食略盡故彼人多珍貴之出日南

【附錄】天師栗

增─益部方物略記─天師栗【本艸云張天師學道於此所遺故名】生靑城山中他處無有也似栗味美惟獨房爲異久食已風攣集藻─贊─增─宋宋祁天師栗贊─栗類尢眾此特殊味專蓬若橡托神以貴

榧

原─榧【本艸云其木名文木斐然章采故謂之榧】一名柀子【本艸經有彼子唐本艸云彼當從木作柀】一名赤果一名玉榧【日用本艸云土人呼爲赤果一曰玉榧】一名玉山果生永昌以信州玉山者爲佳本地人呼爲野杉木大者連抱髙數仞其木有雄雌雄者花而雌者實其木形如栢木理似松細軟堪爲器用葉似杉冬月開黃圓花結實如棗核大如橄欖無稜而殻薄黃白色其仁肉白外有一層黑麤衣小而心實者尢佳一樹可下數十斛─增─爾雅翼─柀實去皮殻可生食亦防而收之可以經

久─本艸防編─有一種麤榧其木與榧相似但理麤色赤其子稍肥大頂圓不尖─新安誌─休寧縣產榧子出黃山者尢佳─雲南志─榧子出劍川州者良─原─味甘平澀無毒治五痔去三虫輕身眀目煮素羮味更甜美同甘蔗食其滓自軟豬脂炒榧黑皮自脫性熱同鵝肉食令人上壅生斷節風同菉豆食殺人忌火气

集藻─五言古詩─原─宋蘇軾送鄭戶曹賦席上果得榧子彼美玉山果粲爲金槃實瘴霧脫蠻溪淸尊奉佳客客行何以贈一語當加璧祝君如此果徳膏以自澤驅禳三彭仇已我心腹疾願君如此木凜凜傲霜雪斵爲君倚幾滑淨不容刮物微興不淺此贈毋輕擲

七言古詩─增─宋劉子翚答人寄榧─老坡文中吼闞聲凜凜常如對英峙瑯然諷詠興淩雲瞠若追攀顙流泚玉山妙唱久寂寥可與言詩有我子裁箋逺餉風露新坐我千尺黃山底初挼殻出冰霜小嚼淸香泛牕幾已輕魏帝眤蒲萄肯許唐賢魁緑李極知入口無正味苦淡酸甘各矜美不經眞識爲品題此物初焉幾不齒靑靑有用拔蒿萊白粲無酬腐糠粃士懷瓌瑞勿自神邂逅飛沈同一理子才超然防然外澤中貞期是似味果固已驅煩邪味道更湏淪骨髓─葉適蜂兒榧歌─平林常榧啖俚蠻玉山之產升金盤其中一樹斷崖立石乳防根多歳寒形嫌蜂兒尙麤率味嫌蜂兒少標律昔日取急欲髙比今我細論翻下匹世間異物難並兼百年不許贏栽添餘甘何爲滿地澀荔子正復漫天甜浮雲變化嗟俯仰靈芝醴泉成獨往後來空向玉山求坐對蜂兒還想象

詩散句─增─宋梅堯臣─榧樹移皆活風霜不變靑─晁補之─博士獨能名玉榧

別錄─原─收藏─以盛茶舊磁甕收之經久不壊欲種以二月下子

榛

原─榛【古作親本艸云親從辛從木俗作莘者誤】生遼東山谷樹髙丈餘子如小栗李時珍曰榛樹低小如荊叢生冬末開花如櫟花成條下垂長二三寸二月生葉如初生櫻桃葉多皺文而有細齒及尖其實作苞三五相黏一苞一實實如櫟實上壯下鋭生靑熟褐殻厚而堅仁白而圓大如杏仁亦有皮尖然多空者諺曰十榛九空陸璣詩疏云榛有兩種一種大小枝葉皮樹皆如栗而子小形如橡子味亦如栗枝莖可以爲燭詩所謂樹之榛栗者也一種髙丈餘枝葉如水蓼子作胡桃味遼代上黨甚多久畱亦易油壊種法與栗同味甘平無毒益气力實腸胃調中不饑健行甚驗遼東榛軍行食之當糧榛之爲利亦大矣

彚考─增─詩風─山有榛─風─樹之榛栗─曹風─鳲鳩在桑其子在榛─小雅─營營靑蠅止於榛─大雅─瞻彼旱麓榛楛濟濟─禮記曲禮─婦人之贄椇榛脯修棗栗注─榛實似栗而小闗中鄜坊正多─山海經─上申之山灌題之山潘侯之山下多榛楛─埤雅─詩曰營營靑蠅止於樊止於棘止於榛者言圃有樊園有棘山有榛明欲逺而止之彌逺也又曰鳲鳩在桑其子在梅其子在棘其子在榛者蓋先實者梅後實者棘先實者棘後實者榛故其序如此亦其榛卑小於棘棘卑小於梅詩以刺之故毎況愈下也─爾雅翼─說者以榛可爲贄爲文事楛可爲矢爲武事是蓋不然夫榛楛皆用之武事說文榛木也一曰菆也菆蓋矢之善者春秋傳所謂致師者左射以菆是也女贄用榛者取榛有臻至之義黃花鎭記─黃花鎭有禮鼠色如鼦而毛淺冬時聚榛實爲糧於穴中作岐穴貯之若倉囷然多至三斗其榛實皆美好價倍於人所收者山氓多掘取之─昌平州誌榛出北山黃花鎭者良

集藻─七言絕句─增─明吳寛謝屠公送新榛─七月遼陽已降霜簪頭落地野榛香三年不到燕山下又喜頻將玉顆嘗

【附錄】胡榛子

增─本艸─一名阿月渾子一名無名子生西國諸番彚考─增─酉陽雜俎─阿月生西國蕃人言與胡榛子同樹一年榛子二年阿月─南州記─無名木生嶺南山谷其實狀如榛子波斯呼爲阿月渾子

松子

增─本艸─松實狀如豬心疊成鱗砌秋老則子長鱗裂惟遼海及雲南者謂之海松子馬志曰海松子狀如小栗三角其中仁香美當果食之亦代麻腐食之與中國松子不同蘓頌曰松歳久則實繁中原𨿽有小而不及塞上者佳好也吳瑞曰松子有南松北松華陰松形小殻薄有香新羅者肉甚香美李時珍曰海松子其樹與中國松樹同惟五葉一叢者毬內結子大如巴豆而有三稜一頭尖爾馬志謂似小栗殊失本體─廣志─千歳老松子色黃白味似栗可食─新羅國記─松樹大連抱有五粒子形如桃仁而稍小皮硬有人取而食之味如胡桃浸酒療風

彚考─增─神仙傳─趙瞿得癩病重家人送置山中忽見三神人以松子松栢脂各五升賜之告瞿曰此不但愈病當長生耳服半可愈愈卽弗廢瞿服之未盡病愈身體彊健乃歸家更服之二年顏色轉少肌膚光澤走如飛鳥在人間三百餘年常如童子顏色入山不知所之捜神記─偓佺者槐山采藥父也好食松實形體生毛長七寸兩目盡方能飛行逐走馬以松子遺堯堯不暇服松者簡松也時受服者皆三百歳─異苑─漢末宮人小黃門上墓樹上避兵食松栢實遂不復饑舉體生毛長尺許魏武聞而收養還食穀齒落頭白─酉陽雜俎─成式修竹裏私第大堂前有五鬛松兩根大財如椀甲子年結實味與新羅南詔者不別─淸異錄─新羅使者每來多鬻松子有數等玉角香重堂捲禦家長龍牙子惟玉角香最奇使者亦自珍之

集藻─七言絕句─增─金雷思食松子─千嵓玉粒盡長松半夜珠璣落雪風休道東遊無所得歳寒梁棟滿胸中詩散句─增─唐杜甫─風落收松子─薛能─坐石落松子宋林逋─秋階響松子─司馬光─飯炊松粒細─林逋─雨敲松子落琴牀

別錄─增─物類相感志─凡雜色羊肉入松子則無毒松子仁帯皮則不油─東坡雜記─十月以後冬至以前松實結熟而未落折取並萼收之竹器中懸之風道未熟則不生過熟則隨風飛去至春初敲取其實以大鐵錘入荒茅地中數寸置數粒其中得春雨自生自采實至種皆以不犯手气爲佳松性至堅悍然始生至脆弱多畏日與牛羊故湏荒茅地以茅陰障日若白地當雜大麥數十粒種之賴麥陰乃活湏防以棘日使人行視三五年乃成五年之後乃可洗其下枝使髙七年之後乃可去其細宻者使大大略如此

核桃

原─核桃一名胡桃一名羌桃【博物志云張騫使西域還得胡桃種故以胡羌爲名】─本艸─胡桃梵書名播師羅─酉陽雜俎─胡桃仁曰蝦

蟇樹髙丈許春初生葉長三寸兩兩相對三月開花如栗花穗蒼黃色結實如靑桃九月熟時漚爛皮肉取核內仁爲果北方多種之以殻薄仁肥者爲佳─廣志─陳倉胡桃薄皮多肌陰平胡桃大而皮脆急促則碎─增味甘气熱皮濇仁潤治痰气喘嗽醋心及厲風諸病今往往以之下酒則昔人所云食多動風動痰令人惡心脫須睂及同酒多食咯血者妄也或素有痰火積熱者不宜多食耳大抵防皮則消滯去皮則養血潤血微和鹽食更佳能通命門利三焦益气養血與破故紙爲補下焦腎命之要藥

彚考─增─外國志─大秦國有棗榛胡桃蓮藕雜果─西京雜記─上林苑有胡桃出西域─晉宮閣名─華林園胡桃八十四株─荀氏春秋祠制─常設用胡桃─廣五行記後蜀李雄玉衡十二年扶風人韓豹爲太史令雄卒子期立以豹爲太傅嘗言於期曰臣今老志在田園欲植胡桃願賜其種期不悟俄而李壽自涪率眾南向襲尅成都廢期自立─尙書故實─王內史書帖中有與蜀郡守朱書求櫻桃來禽日結藤子又曰胡桃種已成矣學圃余疏─核桃北果而宜山種吾地絕少然亦可種文賦散句─增─漢孔融與諸卿書─多惠胡桃深知篤意原─晉紐滔母答吳國夫人書─胡桃本生西羌外剛朴內柔甘質似古賢欲以奉貢─增─潘嶽閒居賦─三桃表櫻胡之別

七言律詩─原─宋楊萬里謝送胡桃─三韓萬里半天松方丈蓬萊東復東珠玉鏁成千歳實冰霜吹落九秋風酒邊腷膊牙車響座上湏防漆櫑空新果新嘗正新暑繡衣使者念山翁

別錄─原─本艸─宋洪邁有痰疾因晚對上遣使諭令以胡桃肉三顆生薑三片臥時嚼服卽少飲湯又再嚼如前數卽靜臥如防服之旦而痰消止溧陽洪輯幼子病喘醫以危告其妻夜夢大士令服人參胡桃湯試之喘卽定眀日去胡桃皮用之喘復作仍連皮用信宿而愈蓋人參定喘連皮胡桃能斂肺也─增─素園石譜─孫漢陽平生好石秋夕夢一冠蓋士送三石其一深碧色紋理如核桃─原─種植─選平日實佳者畱樹上弗摘俟其自落靑皮自裂又揀殻光紋淺體重者作種掘地二三寸入糞一碗鋪片瓦種一枚覆土踏實水澆之冬月凍裂殻來春自生下用瓦者使無入地直根異日好移栽也─收藏─便民圖要─以麤布袋盛掛風面處則不膩松子亦用此法─增─物類相感志─收胡桃不可焙焙則油了胡桃能碎錢

【附錄】山胡桃

原─嶺表錄─山胡桃底平如防榔皮厚而堅多肉少仁內殻甚厚湏椎之方破此南方出者殊不見佳

【附錄】蔓胡桃

增─酉陽雜俎─蔓胡桃出南詔大如扁螺兩隔味如胡桃或言蠻中藤子也

銀杏

原─銀杏─一名白果一名鴨腳子【本艸云葉似鴨腳因以爲名宋初始入貢攺呼銀杏因其形似杏而核色白也今名白果】處處皆有以宣城爲盛樹髙二三丈或至連抱可作棟梁葉薄縱理儼如鴨掌面緑背淡二月開花成簇靑白色二更開旋卽卸落人罕見之一枝結子百十狀如小杏經霜乃熟色黃而气臭爛去肉取核爲果其核兩頭尖中圓大而扁三稜爲雄二稜爲雌其仁嫩時緑色久則黃其樹耐久肌理白膩術家取刻符印云能召使鬼神气味甘微苦平澀無毒生食觧酒降痰消毒殺虫熟食溫肺益气定喘搗汁浣衣去油膩食多壅气臚脹昏頓三元延壽書言白果食滿千顆殺人昔有歳饑以白果代飯食飽者次日皆死小兒食多昏霍發驚引疳同鰻鱺食患軟風

彚考─增─盧氏雜記─唐鄭光防飲把酒曰某攺令身上取果子名云膍臍薛保遜還令云腳杏滿座大笑─原─詩話總龜─京師舊無鴨腳駙馬都尉李文和自南方來移植於私第因而著子自後稍稍蕃多不復以南方爲貴─增─春渚紀聞─元丰間禁中有果名鴨腳子者四大樹

皆合抱其三在翠芳亭之北歳收實至數斛而托地陰翳無可臨玩之所其一在太淸樓之東得地顯曠可以就賞而未嘗著一實裕陵嘗指而加嘆以謂事有不能適人意者如此戒圃者善視之而已眀年一木遂花而得實數斛裕陵大悅命宴太淸以賞之仍分頒侍從墨客揮犀─銀杏葉如鴨腳獨窠者不實偶生及叢生者乃實─原─湧幢小品─浦城縣村中有白果一樹世傳以爲仙人擲樹枝於上其枝垂生每年果熟時不生於枝節惟於樹身腫成大塊破之可得二三斗多至石餘實視凡果差小味則同─增─京口記勝果寺禪堂前銀杏一株巨甚僧云宋植也─半塘小志銀杏樹在天王殿前可泉上人房之側本大五抱藤繞修條鱗次鬛張儼如龍甲而體無枯瘁當夏有穠陰可庇十乘余題曰龍樹友人太倉王伯翊讀書寺中愛其婆娑芟除蕪穢而置欄楯焉─泰山記五廟前銀杏大者圍三仞火空其中獨一面不枯其上枝葉蔽芾如新植─學圃余疏銀杏樹有大合抱而不實人言樹有雌雄聞亦有法治之則生樹長大秋冬葉純黃間楓林中相錯如繡此植圃中岡上卽不實可也─原─昆山縣誌─龔猗汴人殿中侍禦史扈從髙宗南渡道經昆山貞義裏折銀杏一株插地祝曰若此枝得活吾於是居其枝長茂後成大樹繁枝樛屈臃腫如癭如乳者凡七十餘顆相傳爲其子孫嗣世之數

集藻─文散句─原─元王禎農書─絳囊貢禦玉椀薦酒其初名價豈減於葡萄安石橊哉

五言古詩─原─宋梅堯臣永叔遺李太博家新生鴨腳子北人見鴨腳南人見胡桃識內不識外疑若橡栗韜鴨腳類緑李其名因葉髙吾鄕宣城郡每以此爲勞種樹三十年結子防山猱剝核手無膚特置宮省曺今喜生都下薦酒壓葡萄初聞帝苑誇又復主第褒累累誰采掇玉椀上金鰲金鰲文章宗分贈我已叨豈無異鄕感感此微物遭一世走塵土鬢顚得霜毛─增─梅堯臣鴨腳子─魏帝迷逺圖於吳求鬭鴨乃爲吳人料重玩志已匧江南有嘉樹修聳入天插葉如欄邊迹子剝杏中甲持之奉漢宮百果不相壓非甘復非酸淡苦眾所狎千里競賫貢何異貴爭啑─依韻酬永叔謝予銀杏─去年我何有鴨腳逺贈人人將比鵝毛貴多不貴珍𨿽少未爲貴亦以知我貧至交不變舊佳果幸及新窮坑我易滿分餉猶奉親計料失廣大瑣屑且沈淪何用報珠玉千里來殷勤─原─歐陽修和聖兪李侯家鴨腳子─鴨腳生江南名實未相浮絳囊因入貢銀杏貴中州致逺有餘力好奇自賢侯因令江上根結實夷門陬始摘才三四金奩獻凝旒公卿不及識天子百金酬歳久子漸多累累枝上稠主人名好客贈我比珠投博望昔所徙葡萄安石橊想其初來時厥價與此侔今已徧中國籬根及墻頭物性久𨿽在人情逐時流誰當記其始後世知來由是亦史官法豈徒續君謳─增─歐陽修梅聖兪寄銀杏─鵝毛贈千里所重以其人鴨腳𨿽百个得之誠可珍予問得之誰詩老逺且貧霜野摘林實京師寄時新封包𨿽甚微采掇皆躬親物賤以人貴人賢棄而淪開緘重嗟惜詩以報殷勤

五言律詩─增─宋梅堯臣鴨腳子─髙林似吳鴨滿樹蹼金鋪結子繁黃李炮仁瑩翠珠神農本艸闕夏禹貢書無遂壓葡萄貴秋來徧上都

七言律詩─增─明吳寛謝濟之送銀杏─錯落朱提數百枚洞庭秋色滿盤堆霜餘亂摘連柑子雪裏同煨有芋魁不用盛囊書後寫料非鑽核意無猜卻愁佳惠終難繼乞與山中幾樹栽

七言絕句─原─宋楊萬里銀杏─深灰淺火略相遭小苦微甘韻最髙未必雞頭如鴨腳不妨銀杏伴金桃

詩散句─增─宋梅堯臣百嵗蟠根地防陰淨梵居淩雲枝已密似蹼葉非疎─張商英─鴨腳半熟色猶靑紗囊馳寄江陵城城中朱門翰林宅淸風六月吹簾旌玉纖雪腕白相照爛銀殻破玻璃眀─張舜民─何人栽銀杏靑條數尺間─原─晁補之─宣城此物常充貢別錄─增─物類相感志─用蘆菔梗同煮銀杏不苦─原─種植湏雌雄同種其樹相望乃結實或雌樹臨水照影亦可或於雌樹鑿一孔納雄樹木一塊以泥之亦結子移栽春分前後先掘深坑水攪成稀泥然後下栽子掘時連土繩牢不令散碎則易活─采摘─熟時以竹篐樹本擊則銀杏自落

禦定佩文齋廣羣芳譜卷五十九﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷六十

果譜

荔支一

原─荔支一名丹荔一名離支【見上林賦扶南記云此木結實時枝弱而蔕牢不可摘取必以刀斧劙取其枝故以爲名】一名飣坐眞人樹髙數丈自徑尺至於合抱形團圞如帷蓋葉如冬靑緑色蓬蓬四時常茂花靑白開於二三月狀如橘又若冠之蕤緌五六月結實喜防狀如初生松毬核如熟蓮子殻有皺紋如羅生靑熟紅肉淡白如肪玉味甘多汁夏至將中翕然俱赤大樹每下子百斛五六月盛熟時彼地皆燕防其下𨿽多食亦不傷人覺熱以蜜漿解之或以殻浸水飲亦佳初出嶺南及巴中今閩之泉福漳興蜀之嘉蜀渝涪及二廣州郡皆有之以閩中爲第一蜀次之嶺南爲下其類有陳紫【出著作郎陳琦家品爲第一譜云其樹晚熟其實廣上而圓下大可徑寸有五分香气淸逺色澤鮮紫殻薄而平瓤厚而瑩膜如桃花紅核如丁杳母剝之凝如水晶食之消如絳雪其味之至不可得】

【而名狀也荔攴以甘爲味𨿽百千樹莫有同者過甘與淡失味之中惟陳紫之於色味香自拔其類此所以爲天下第一凡荔支皮膜形色一有類陳紫則已爲中品若夫厚皮尖刺肌理黃色附核而赤食之有查食已而澀𨿽無酢味自亦下等矣】大紫【種似陳紫實大過之】小陳紫【實比陳紫差小又時有槱核者因而得名】方紅【徑可二寸色味俱美歳生一二百顆而已出興化屯田郎中方臻家】宋公荔支【實如陳紫而小甘美亦如之】周家紅【初爲第一及陳紫方紅出而此爲次】龍牙【長可三四寸灣曲如爪牙無核然不常有】遊家紫【種出陳紫實大過之】水荔支【漿多而淡以上俱出興化軍】藍家紅【泉州第一出都官員外藍承家】法石白【出法石院色白其大次於藍紅】江綠【類陳紫差大獨香薄而味少酸以上出泉州】一品紅【於荔支爲極品生在福州堂前】大丁香【殻厚色紫味微澀出天慶觀】綠核【頗類冮綠色丹而小荔支核紫而此核獨綠】將軍荔支【五代時有此官種之因以得名】朱柿【色朱如柿而大】虎皮【色紅絕大繞腹有靑紋類虎皮】牛心【以狀名之長二寸餘皮厚肉澀】玳瑁紅【色紅有黒類玳瑁出城東】硫黃【以色類硫黃故名以上出福州】何家紅【出漳州何氏】圓丁香【丁香荔支皆旁蔕大而尖銳此獨圎而香味尢勝】十八娘【色深紅而細長閩王有女行十八好食此因得名或云物之美少者爲十八娘】蕙團【每朶數十並蔕防垂】釵頭顆【顆紅而小可施頭髻】珍珠荔支【團白如珠無核荔支之最小者】粉紅荔支【荔支紅此以色爲異】丁香荔支【核小如丁香亦謂之槱核】蜜荔支【以甘爲名然過於甘】火山荔支【本出南越四月熟味甘酸肉薄閩中近年僅有】秋元紅【實時最晚因以得名】蚶殻【殻爲深渠如瓦屋焉以狀得名】蒲桃荔支【一穗至二三百顆以上見蔡襄荔支譜】增─鄭熊廣中荔支譜─玉英子燋核沈香丁香紅羅透骨防牱僧耆頭水母子蒺藜大將軍小將軍大蠟小蠟松子蛇皮靑荔支銀荔支不意子火山野山五色荔支徐荔支譜─一品紅【福州產之極品者故名生在州堂前】狀元紅【顆極大味淸甘福州產爲第一種在報國寺】駞蹄【長大甘柔】金椶【上鋭下方色深黃】栗玉【似金椶而圎味差勝】洞中紅【出宿猿洞故名】星毬紅【枝條生葉葉比他種差厚色紅而不絳扁者如橘圓者如雞子核皆如丁香亦有無核者食之甘脆有韻】饅頭【皮麤厚味甘大如饅頭】磨盤【皮麤厚味甘大如雞子近蔕處甚平】金綫【實圎刺尖有金綫界其中】鳯池超【實圎味甘】中冠【亦呼中觀體圓核小皮光味淸熟時香聞數里】桂林【皮麤厚味甘】金鐘【形如鐘皮略麤厚色如硃砂味甘】勝畫【皮厚刺尖味甘肉豊七月熟】鑛玉【皮麤厚味甘濃實似金鐘】綠珠【一名結綠俗呼綠荔攴實如山榛無核味最淸熟時實與葉無辧】紅繡鞋【實小而尖形如角黍核如丁香味極甘美】龍牙【色紅長二寸許上下俱方蔡譜所載與此稍異】雞引子【一朶數十枚大小錯出其大者核小小者無核七月熟】天柱【樹極髙大】山中冠【實大而圎余荔將盡此荔始熟味微酸澀】馬先白【實類海山其熟最早味不甚甘】山金鐘【實大微長】中秋綠【色綠味微酸熟最後故名中秋】松栢蕾【皮厚而麤味澀大如松子】勝江萍【以味甘得名皮光或呼爲勝江陳淨江瓶】滿林香【實絕類桂林皮微黃味甘其香倍於眾品】鵝卵【皮光無刺色紅】蜜丸【味甘肉厚俗呼肉丸】鵲卵【皮薄實圎斑如鵲卵味微酸】白蜜【皮粉紅甘如蜜】醋甕【色微黃味酸】將軍防【實如松蕾皮厚肉澀】雞肝【實扁味甘色紅無核】牛膽【顆極大一握僅三四枚】皺玉郎官紅遊丁香紫璚百步蘭壽香西紫黃香瑞堂紅松紅麝囊紅黃玉玉堂紅延壽紅【實比狀元紅差大肉厚核小】綠紗【一名綠羅袍味甘】靑甜霞墩荔支【實類狀元紅出霞墩】蔡宅紅【出蔡君謨故居】水澑宋家香【核小甘傳自宋公者因名】黃石紅【出谷城山樹髙三十餘大大可十一二圍其防十畝傳云卽君謨譜中宋公樹也】星垂【皮紅實如鴨卵荔支之最大者俗呼秤錘】七夕紅馬家綠鱉卵【皮紅大如鱉卵核如米粒】綠衣郎【皮綠如瓜皮實如鴨卵味甘澀】黑葉【皮紅比狀元紅稍大味甘】麻餅【實如黒葉味甘酸】椰鐘【顆極大類興化枰錘】進貢子【其熟最先實如黑葉味甘】半中南海陳紅冰團大緑小緑余家緑─鄧慶宷荔支譜陳紫遊紫本爲同生方紅周紅未甚區別將軍卽爲天柱野種實是椰鐘七夕何異中元黃玉原乎皺玉鱉卵鵲卵一物異名火山海山均是早熟─原─有緑色蠟色皆品之奇者本處亦自難得共計三四十種或言姓氏或言州郡皆識其所出或不言姓氏州郡則福泉興漳皆有也王敬美曰荔支以狀元香爲最然不如長樂勝畫肉厚而味甘當爲種中第一苐幹之不能如狀元香風味楓亭驛荔支甲天下亡論丹實累累而樹亦極婆娑可愛在漳泉者四五月熟然肉薄味酸能損齒又云荔支以興化之楓亭驛爲最長樂次之性甘微熱止渇益智健气病齒及火病人最忌

彚考─增─後漢書南匈奴傳─漢遣單於使令謁者將送賜防繒千匹錦四端金十觔大官禦食醬及橙橘龍眼荔支賜單於母及諸閼氏─原─唐書地理誌─戎州貢荔支煎─后妃傳─貴妃楊氏嗜荔支必欲生致之乃置騎傳送走數千里味未變已至京師─劉崇龜傳─崇龜爲淸海軍節度使姻親或幹以財率不答但冩荔支圖與之─增─唐書南蠻傳─婆賄伽盧國以靑甓爲圓城周百六

十里有十二門四隅作浮圖民皆居中鉛錫爲瓦荔支爲材─宋史地理誌─福州貢荔支─原─三輔黃圖─漢武帝元鼎六年破南越起扶荔宮以植所得奇艸異木土木南北異宜歳時多枯瘁荔支自交趾移植百株於庭無一生者連年猶移植不息後數歳偶一株稍茂終無華實帝亦珍惜之一旦萎死守吏坐誅者數十人遂不復蒔矣其實則歳貢焉─增─西京雜記─曹元理明算術嘗過友人陳廣漢廣漢爲之取酒鹿脯數片曰有倉卒客無倉卒主人元理曰俎上蒸防一頭廚中荔支一柈皆可爲設廣漢再拜謝罪自入取之盡日爲歡─原─謝承後漢書─舊南海獻龍眼荔支十里一置五里一堠和帝時臨武長汝南唐羌以縣接南海乃上書諫曰臣聞上不以滋味爲徳下不以供膳爲功故天子食太牢爲尊不以果實爲珍伏見交趾七郡獻生龍眼等鳥驚風發南州土地惡虫猛獸不絕於路至於觸犯死亡之害此二物升殿未必延年益壽帝於是下詔曰逺國珍羞本以薦奉宗廟茍有傷害豈愛民之本其勑大官勿復受獻由是遂省焉─增─吳錄─蒼梧多荔支生山中人家亦種之─華陽國誌─江州縣有荔支園至熟二千石常設廚膳命士大夫共防樹下食之─搜神記─冠先生宋人也釣魚爲業居睢水旁百餘年得魚或放或賣或自食之常冠帶好種荔食其葩實焉─原─影燈記─天寶中正月十五夜宗於常春殿撒閩江紅錦荔支令宮人拾之─國史補─楊貴妃生於蜀好食荔支南海所生尢勝蜀者故每歳飛馳以進然方暑而熟經宿則敗後人皆不知之─增國史補─李直方嘗苐果實名以綠李爲首楞棃爲副櫻桃爲三柑子爲四蒲桃爲五或薦荔支曰當舉之首─杜陽雜編─羅浮先生軒轅集年過數百而顏色不老宣宗召入內廷因語京師無荳蔲花及荔支俄頃進二花皆連枝葉各數百鮮明芳潔如才折下─原─開元天寶遺事─明皇令方士以藥傅荔支根得核

小宮人呼爲丁香子─蜀志─唐天寶中取涪州荔支自子午谷路進入─增─淸異錄─嶺南荔支固不逮閩蜀劉鋹每年設紅雲宴正紅荔支熟時閩士赴科臨川人赴詞防京師旗亭各舉鄕產閩士曰我土荔支眞壓枝天子釘坐眞人天下安有並駕者撫人不識荔支之未臘者故盛主楊梅閩士不忿遂成喧競旁有滑稽子徐爲一絕云閩誇玉女含香雪吳美星郎駕火雲艸木無情爭底事靑明經對赤防軍─寰宇記─戎州僰道縣有荔支園郡國志云僰住施彜中最賢者古所謂僰僮之富多以荔支爲業園植萬株一樹可收一百五十斛又有荔支灘廣州信安縣有連理荔支樹─原─蔡襄荔支譜─興化軍風俗園池勝處惟種荔支當其熟時𨿽有他果不復見省大重陳紫富室大家歳或不嘗𨿽別品千計不爲滿意陳氏欲采摘必先閉戶隔墻入錢度錢與之得者自以爲幸不敢較其直之多少也福州種植最多延施原野洪塘水西尢其盛處一家之有至於萬株城中當州署之北郁爲林麓暑雨初霽晚日照耀絳囊翠葉鮮明蔽映數里之間焜如星火非名畫之可傳而精思之可入也觀覽之勝無與爲比初著花時商人計林斷之以立劵若後丰寡商人知之不計美惡悉爲紅鹽水浮陸轉以入京師外至北戎西夏其東南舟行新羅日本琉球大食之屬莫不愛好重利以酬之故商人販益廣而鄕人種益多一歳之出不知幾千萬億而鄕人得飫食者蓋鮮以其斷林鬻之也─增─程氏遺書─仁宗一日思生荔支有司言已供盡近侍曰有鬻者請買之上曰不可今買來歳必增上供之數流禍百姓無窮─東坡雜記─僕嘗問荔支何所似或曰似龍眼坐客皆笑其陋荔支實無所似也僕曰荔支似江瑤柱應者皆憮然─碧雞漫志─荔支香唐史禮樂志云帝幸驪山楊貴妃生日命小部張樂長生殿奏新曲未有名防南方進荔支因名曰荔支香脞說云太眞妃好食荔支每歳忠州置急逓上進五日至都天寶四年夏荔支滋甚比開籠時香滿一室供奉李龜年撰此曲進之宣賜甚厚楊妃外傳云明皇在驪山命小部音樂於長生殿奏新曲未有名防南海進荔支因名荔支香三說𨿽小異要是明皇時曲─淸瑣髙議─治平中長沙趙琪作廣東提刑韶州公宇西軒有荔支數本中夏時荔支方熟琪將召刺史賞燕一夕荔支皆空皮核滿地琪深訝之乃開西軒見壁上有詩曰吾儕今日防嘉賓滿酌洪鐘酒數巡徧地狼籍不知曉荔支又是一番新荔支皆積其下二廣人傳異之─通誌─莆田方愼從字惟之宋景徳二年進士守嘉州手植荔支於郡圃賦詩有畱取淸陰傳子孫之句至大觀中曾孫僖以殿中侍禦史持節按蜀部學嘉父老擁車誦愼從詩爲賀前言若劵─原容齋隨筆─莆田荔支名品皆出天成𨿽以其核種之終與其本不相類宋香之後無宋香所存者孫枝爾陳紫之後無陳紫過墻則爲小陳紫矣筆談謂焦核荔支令勿生旁枝其核自小里人謂不然此果形狀變態百出不可以理求或似龍牙或類鳯爪釵頭之可簪綠珠之旁綴是豈人力所能加哉初方氏有樹結實數千顆欲重其名以二百顆送蔡忠惠公紿以常歳所產止此公爲目之曰方家紅著之於譜印證其妄自後華實𨿽極繁茂逮至成熟所存者未嘗越二百遂成語纖此叚已載遁齋閒覽中郡士黃處權復志其詳如此─增─夷堅志─崔倅仕廣州家有乳嫗善爲小伎嬉戲一日抱嬰兒戲門前見有持福荔過前兒欲之不得媼曰我別有計乃取小盒子置幾上旋發視之則滿盒皆荔崔倅聞而駭異欲窮其術媼笑曰此乃神術官人試觀之拉詣其家酒坊時坊用大釡煮酒媼跳入其中遂不見矣─廣異記福建官譚微之元符末出郊見一園荔支垂熟微之采食少憇樹下防朧中夢至一室美人盛服出迎攜手而入飲間吟云妾生原在粵閩間六月南州始薦盤肉嫩色嬌丹鳯髓皮枯稜澀紫雞冠咽殘風味淸心渇嚼破天漿沁齒寒卻憶當年妃子笑紅塵一騎過長安─老學庵筆記余深罷相居福州第中有荔支初實絕

大而美名曰亮功紅亮功紅者深家禦書閣名也靖康中深謫建昌軍旣行荔支不復實明年深歸荔支復如故乃知世間富貴人皆有陰相之者宣和中保和殿下種荔支成實徽廟手摘以賜燕帥王安中且賜以詩曰保和殿下荔支丹文武衣冠被百蠻思與廷臣同此味紅塵飛鞚過燕山予參成都議幕攝事漢嘉一見荔子熟時淩雲山安樂園皆盛處糾曹何預元立法曹蔡迨肩吾皆佳士相與同樂薛許昌亦嘗以成都幕府來攝郡未久罷去故其荔支詩曰歳杪監州曾見樹時新入座但聞名蓋恨不及時也每與二君誦之張文昌成都曲云錦江近西煙水綠新雨山頭荔支熟萬里橋邊多酒家遊人愛向誰家宿此未嘗至成都者也成都無山亦無荔支蘇黃門詩云蜀中荔支生嘉州其餘及睂半有不蓋睂之彭山縣已無荔支矣況成都乎北方民家吉凶輙有相禮者謂之白席多鄙俚可笑韓魏公自樞密歸鄴赴一姻家禮席偶取盤中一荔支欲防之白席遽唱言曰資政喫荔支請眾客同喫魏公憎其喋喋因置不復取白席者又曰資政惡發也請眾客放下荔支魏公爲一笑惡發猶云怒也─方輿勝覽─荔支防在戎州倅防名曰萬朶紅又一本在尉防一樹四柯西南一柯獨肉厚而味甘─鶴林玉露─荔支明皇時一騎紅塵妃子笑者謂瀘戎產也故杜子美有憶向瀘戎摘荔支之句是時閩品未有聞至今則閩品奇妙香味皆可僕視瀘戎矣─三山誌─大中祥符二年歳貢荔支幹六萬顆元丰四年增減價本錢一百七十二緡有奇歳以銀輸左藏庫三年條次貢物如祥符之數元祐元年定爲常貢數亦如之崇寧四年增一萬三千顆大觀元年又增三千政和增貢一萬宣和於祥符數外進八萬三千四百七年損抑貢物減政和之半建炎三年罷荔支煎大中祥符二年定額一百三十瓶丁香荔支煎三十瓶元豊三年條次貢物如祥符之數元祐元年名爲常貢崇寧四年定歳貢亦如之建炎三年罷圎荔支崇寧四年定歳貢一十萬顆大觀元年增一萬宣和中增十萬六百顆七年減政和歳貢之半建炎三年罷生荔支紹興初始貢至二十四年罷宣和間以小株結實者置瓦器中航海至闕下移植宣和殿錫二府宴賞禦制有詩示羣臣時太宰余深有賜比西山藥一丸之句─詩話總龜─杜牧華淸宮一詩尢膾炙人口據唐紀明皇以十月幸驪山至春卽還宮是未嘗六月在驪山也荔支盛暑方熟詞意𨿽美而失事實─丹鉛總錄─漢武帝破南越建扶荔宮以荔支得名也此荔駢生若十八娘之類曰扶荔者亦若扶竹扶桑云左思蜀都賦旁挺龍目側生荔支故張九齡賦荔支云𨿽觀上國之光而被側生之誚杜子美絕句云側生野岸及江蒲不熟丹宮滿玉壺諱荔支爲側生本之左思張九齡然以時事不欲直道也黃山谷題楊妃病齒云多食側生損其左車則特好奇爾─原─錦湖埜談─四川某州荔支一株相傳李唐時物也實甚美太眞妃最所鐘愛嘉靖中一州守伐作梳櫳數百副至今蜀人傳爲話柄梧潯雜佩─蘇長公在海外有詩云日啖荔支三百顆不妨長作嶺南人至一歳荔支不熟遂有空寓嶺表之語遐方珍果爲昔賢所愛嗜如此余以初夏至涪偶宴客見盤中有鮮荔爲之色動試嘗之乃酸澀不可入口意謂浪得名耳忽一日郁林指揮周宣以急足馳送數百顆色香味俱絕遂得一飽噉因笑曰可無恨於瘴鄕矣─增荔支園紀異─吳人胡百能爲李平叔言其族人居姑蘇有名園當春時縱人遊賞至三月將暮芍藥盛開天气淸和士女羣集叔偶獨行散步至園角小亭最居幽處遙聞其上笑語驩洽就視之見供帳甚齊數黃衣少年共飲侍女六七人顏色殊艶亟趨避之旣去百餘步竊意黃衣非士庶所服回望之已無所覩但得荔支殻十數枚其大如鵝卵芬香觸鼻袖之以歸見之非世間物也瀟瀟齋筆談─延壽紅乃宋狀元徐公鐸所手植者其樹迄今亭亭獨茂果實豊美非有力者歳不得嘗樹下有井亦徐公所鑿井中橫亙一石其泉左重右輕更爲奇異暑月龍噉樹下及井渫浸荔風味倍增蔡宅之墟卽蔡端明舊裏荔樹冠附郭諸處蔡氏宗祠中綠紗一株歳不多生而色香味殊絕半或無核足稱珍品霞墩之品本是陳紫今半屬林晉伯園林余羣玉山及西巖之荔皆移植於楓亭者自謂於斯果有緣佳味不乏恐五城十二樓中樂或未易誇此也─千頃齋集─元李京雲南志士獠以采荔支販賣爲業則滇南亦有荔支也然蚤摘味酸殊不堪嚼余友鄧汝髙視滇學時黔國以餉子道協所嘗啖者或以采荔之枝誤矣徐氏筆精─宋福淸翁昭文者先儒亢之從子也圃中非時生荔支其母曰豈有嘉客踵門耶頃之莆田林光朝至因名爲嘉客紅唐鮑防襄州人天寶末舉進士時明皇詔馬逓進南海荔支七日七夜達亰師防作雜感詩云五月荔支初破顏朝離象郡夕函闗雁飛不到桂陽嶺馬走皆從林邑山是知貴妃所食荔支實出南海已見劉昫唐書並防詩蔡君謨譜謂愛嗜涪州荔支歳命驛致羅景綸以爲一騎紅塵乃瀘戎之產恐悞矣─客惠紀聞─惠州荔支味酸樹亦甚少至東莞漸多漸佳五羊黑葉諸品遂與閩產伯仲耳─徐荔支譜─梁蕭惠開雲南方之珍惟荔支矣其味絕美楊梅盧橘亦可投諸藩混故東坡詩雲南村諸楊北村盧直與荔支爲先驅也浪齋便錄曰唐世進荔支貢自南方楊妃外傳以貢

自南海杜詩亦雲南海及炎方惟張君房以爲忠州東坡以爲涪州未得其眞近閱涪州圖經及詢土人云涪州有妃子園荔支故君謨譜曰天寶中妃子尢愛嗜涪州歳命驛致又曰洛陽取於嶺南長安來於巴蜀此實錄後人不復置喙矣秣陵武進士孫稚明其父在日家巨富養鶴數十隻中一隻飛去七日不歸及歸口銜鮮荔支一穗共七枚廻翔而下視之皆如新摘孫召賓客子孫玩賞累日以示識者皆云此東粵荔支非閩種也然事亦奇異矣稚明爲太湖總練親與予言時稚明已八九嵗亦啖一枚云─宋玨荔支譜食荔淸福三十三事開花雨時結實風時次第熟雨初過裛露摘防持無偸摘同好至晚涼新月浴罷簪茉莉拈重碧微醉科頭箕踞佳人剝乳泉浸蜜漿解臨流對鶴樓頭聫騎出觀名品嘗徧檢譜辧核貯白磁盆懸靑筠籠著白薴掛帳中殻堆苔上膜浮水面色香味全隔竹聞香土人忽送又食荔黑業三十四事暴雨妬風偸兒先嘗鳥嘴啄蜂蟻蛀蔕烈日中摘斷林剝漬糖蜜無淸泉茶不喜食者在數核啖不得飽溪水浸腥醎解魚肉側殻上有迹醉飽後市販爭價說貴賤惡詠攫博懷蔵主人慳鄙忌熱勸莫餐色香稍變白曬焙漧不識品核無釀法松蕾出樹杪如晨星─鄧慶寀荔支譜─蜀中荔支瀘敍之品爲上涪州次之合州又次之涪州徒以妃子園得名其實不如瀘敍耳涪州圖經云州至長安有便路不七日可到昔宋景文作方物略言荔支生嘉戎等州以去長安差近疑爲楊妃所取蓋不知涪有妃子園又自有便路也按蜀志補云髙都山在梁山縣北山中有古驛路乃天寶貢荔支所經也─曹蕃荔支譜狀元香宋元丰間狀元徐鐸所植楓亭薛奕文武兩魁也與鐸結秦晉因得傳其種而楓亭地宜荔彌山被野所產最盛楓亭驛荔支遂甲天下─榕城三山誌─烏石山宿猿洞前舊有荔支樹極佳名曰洞中紅古靈陳防贈湛兪詩云此去蓬萊峯頂月夢魂應到荔支園─一統志─荔支軒在閩縣南玊泉寺─四川志─荔支灘在慶符縣北二十里崖旁多荔支合州學士山麓昔有張氏荔支異本合干定誇山在敍州府西百里山坡荔支多屬廖氏黃庭堅詩廖致平家綠荔支卽此山所出─廣西志元丰間橫州大理丞梁世基宅生連理荔支神宗有禦制詩賜之曰橫浦江南岸梁家間世賢一枝連理木五月荔支天─原─防州府誌─萬縣西山上有絕塵龕宋郡守馬元穎魯有開於山麓修池種蓮栽荔雜果凡數百本景物淸勝爲防路第一

集藻─狀─增─宋曾鞏福州擬貢荔支狀─右臣竊以禹貢揚州厥包橘柚錫貢則百果之實列於土貢所從來已久二帝三王所未嘗易也荔支於百果爲殊絕產閩粵者比巴蜀南海又爲殊絕閩粵官舍民廬與僧道士所居自階庭場圃至於山谷無不列植歳取其實不可勝計故閩粵荔支食天下其餘被於四夷而其尢殊絕者閩人著其名至三十餘種然生荔支畱五七日輙壞故𨿽歳貢皆幹而致之然貢蓋爲常品相沿已久其尢殊絕者未嘗以獻蓋東漢交趾七郡貢生荔支十里一置五里一晝夜馳走有毒蠱猛獸之害而唐天寶之間亦自巴蜀驛致實開侈心當陛下之時方以恭儉寡欲爲天下先固不可得而議及於此也至於歳貢旣幹而致之然顧常品其尢殊絕者則抑於下土使田夫野臾往往屬厭而大官不得獻之於陛下陛下不得獻之於宗廟兩宮使勞人費財如此可也蓋荔支尢殊絕者固不可多致若每種歳貢數百或至千數每州不過用三五步卒使之日行兩驛固不爲勤且煩非有勞人費財之患而修貢者不知及此此臣之所未諭也又荔支成實在六七月間𨿽幹而致之然新者於其甘滋猶未盡失至於經歳則所存者特其滓苴而已而每歳貢入常至冬春夫蠻夷異類贄其方物皆知用其土產之良而不敢慢今邦域之內守藩之臣效其貢職而曾不知出此此臣之所以不敢安也故臣常欲至荔支成實約旁近州各擇其尢殊絕列於名品者差其多少以時上進其領於有司備燕賜之用者自如故事蓋建安貢茶自蔡襄易以小團而茶之絕特者始得獻之天子今荔支復得貢其尢者則閩粵之產選擇而庭實者始備所以致臣之恭於其貢職此臣之官守也

啟─增─齊孔稚珪謝賜生荔支啟─綠葉云舒朱實星映離離昔聞曄曄今覩信西岻之佳珍諒東鄙之未識角昴興而靈華敷大火中而朱實繁灼灼丹華吐日離離繁星著天

序─原─唐白居易荔支圖序─荔支生巴峽間樹影團團如帷蓋葉如桂冬靑花如橘春榮實如丹夏熟朶如葡萄核如枇杷殻如紅繒膜如紫綃瓤肉瑩白如冰雪漿液甘酸如醴酪大略如彼其實過之若離本枝一日而色變二日而香變三日而味變四五日外色香味盡去矣元和十五年夏南賓守樂天命工吏圖而書之蓋爲不識者與識而不及一二三日者云─宋蔡襄荔支譜序荔支之於天下惟閩粵南粵巴蜀有之漢初南粵王尉佗以之備方物於是始通中國司馬相如賦上林云答遝離支蓋誇言之無有是也東京交趾七郡貢生荔支十里一置五里一堠晝夜奔騰有毒虫猛獸之害臨武長唐羌上書言狀和帝詔大官省之魏文帝有西域蒲桃之比世譏其繆論豈當時南北斷隔所擬出於傳聞耶唐天寶中妃子尢愛嗜涪州歳命驛致時之詞人多所稱詠張九齡賦之以托意白居易刺忠州旣形於詩又圖而序之𨿽髣髴顏色而甘滋之勝莫能著也洛陽取於嶺南長安來於巴蜀𨿽曰鮮獻而傳置之速腐爛之餘色香味之存者亡幾矣是生荔支中國未始見之也九齡居易𨿽見新實驗今之廣南州郡與防梓之間所出大率早熟肌肉薄而味甘酸其精好者僅比東閩之下等是二人者亦未始遇夫眞荔支也閩中惟四郡有之福州最多而興化軍最爲奇特泉漳時亦知名列品𨿽髙而寂寥無紀將尢異之物昔所未有乎蓋亦有之而未始遇乎人也予家莆陽再臨泉福二郡十年往還道由鄕國每得其尢者命一冩生萃集旣多因而題目以爲倡始夫以一木之實生於海瀕巖險之逺而能名徹上亰重於當世是亦有足貴者其於果品卓然第一然性畏髙寒不堪移植而又道裏遼絕曾不得班盧橘江橙之右少發光彩此所以爲之嘆惜而不可不述也─增─明徐荔支譜序─荔支自宋蔡忠惠公譜錄而其名益著世代旣遐種類日夥騷人韻士題品漸廣然散逸不收則子墨之失職而山林之曠典也維時朱夏側生斯出名題於西川貢珍於南海吾閩所產實冠彼都可謂盧橘慚香楊梅避色者矣爰仿蔡書別搆玆譜狀四郡品目之殊陳生植制用之法旁羅事實雜采詠題品則專取吾閩事則兼收廣蜀物匪舊存品惟今疏深愧聞見未殫筆札荒謬博雅君子將厪掛漏之譏予小子其何敢辭焉─屠本畯荔支譜序─荔支者閩廣巴蜀之佳果也實號珍腴樹稱長壽色味不一品類繁滋虞夏商周旣不錫於禹貢曾何圖於王防豈非生絕徼者難以君之庖也自尉佗備物相如作賦以來貢盛於漢帝而交趾置堠名傳於唐妃而涪州遣騎其後紅鹽白曬紛馳於趙宋矣明興一切報罷俾英英仙品逺迹廟廊之中灼灼靈根偃息瘴蠻之地人固有之物亦宜然本畯年在孩提從先公總憲嶺南知食而不知味年在稚齒從先公左轄閩中知味而不知品今年逾知非每覽君謨子固之書輙動三山九漈之想萬曆乙未移貳閩鹺越明年時惟朱明屆節丹枝離柯翠幄舒張見絳苞之錯落瓊瓤剖迸訝甘液之旁唐齒頰浮香睂宇競爽矣古今人啖之不足故歌詠之歌詠之不足故從而譜之於是宋蔡君謨開美於前明徐興公抉奇於後色香味品悉爾無遺生植采制粲然大備使食者可執品以按圖閱者可披圖而索品矣自蔡公所傳名存於今十而三四徐生所增奇名異品十而六七將五百年間僅二譜焉摛藻固難考索未易其不然歟伊余不慧飽啖是宜客有談楊梅勝於荔支者又有談龍眼可稱伯仲者不慧初啖謂客言爲然逓嘗乃知耳食非眞身歷爲信勒斯荔譜成一家言─黃履庚荔支譜序自宋蔡君謨纂荔支譜牒迄今五百餘年閩品號爲奇絕古今詞人往往注頰而侈譚之晉安徐興公先生更取蔡譜而廣之其攟摭富其搜羅博其詞米陸離予取而讀之覺流膾吻齒間液津津不能止何必箕踞樹下啖三百顆也甬東屠田叔使君來爲吾閩農府丞稍爲考訂蔡徐通譜授梓焉余從使君署中手擘輕紅因戲語使君閩故以此姬重此姬借興公寸管殊沾沾而生气黃郎且檄南宮禦女呼十八娘來玉佩將毋以十二峯之夢酬興公耶使君笑而頷之餘獨怪靈均以騷經抒郁瑤華佳卉舉綴穎端荔支抑何寥寥耶蓋南天獨擅造物者巧閟之以待千載剖抉譜而行之皆吾閩後先諸君子也通譜行爲絳衣之稗官爲端明之藎臣爲南部之勝事矣─曹蕃荔支譜序─閩中果實推荔支爲第一卽巴蜀所產能挾一騎紅塵博妃子笑者亦未得與之雁行自蔡君謨學士著譜聲價頓起時運逓遷種植繁衍品格變幻月盛日新閩人士爭哆口而艶談之卽永嘉之柑洞庭之楊梅宣州之栗燕地之蘋婆果似俱爲荔支壓倒曾不敢與爲伍余驟聞其說竊竊致疑遂於今歳暮春之初馳入閩中謂閩人士不佞素惡負虛聲者此來將爲荔支定品乃閩人士之言曰閩八郡延建汀邵地屬髙寒時降霜霰不堪樹藝漳不及泉泉不及福興君請自試之餘遂棲遲於二郡間泛蒲觴渡鵲橋逾兩月矣饔飱稍歇無非咀嚼此果津津乎其有味不敢妄肆譏彈而品遂定一日閩人士造余邸而問曰聞君日啖三百顆曾與荔支評月旦乎余笑曰余今廼知閩人之譽言非誇也綠葉蓬蓬團團如蓋扶疎插天赫曦若避吾愛其樹累累丹實槎頭掛星晴光掩映照耀林藪吾愛其色絳囊乍剖蠙珠初薦瓊漿玉液絕勝醍醐吾愛其味濕帶露華寒凝絳雪薫風暗度疑對檀郎吾愛其香幸白長慶之敍事傳神張曲江之賦語如畫此果已九錫產類實非八閩惟端明蔡學士興化軍人也生長於扶荔之鄕聞見旣眞殿最不爽一經品題遂爾增價但今據譜牒中所載三十二品而索之陳紫江綠尠矣卽彼稱中駟十亦不得二三豈其名號之鼎新抑或今昔之異態餘如未及大嚼而漫曰某佳某佳幾於耳食恐防內爭嘲吳人廼爲閩人左袒致楊家果減色余滋愧矣遂僅舉曾嘗試其風味者二十餘種自稱荔支小乘雲─宋玨荔支譜序─荔支之於果仙也佛也實無一物得擬者江瑤柱河豚魚旣非其倫塞蒲桃楊家果不堪作奴矣歐陽永叔比之牡丹亦觀塲之見耳譬於月以爲鉤爲鏡爲珪皆第二月非月體也蔡君謨亦云其味之至不可得而狀也夫不可得而狀乃深於荔支者矣荔支之在天下以閩四郡爲最四郡以興化爲最興化又以楓亭爲最此人所知者也然不盡然黑葉之入釀未可以粵產輕之莆城外若東埔若霞墩實有可鄒莒視楓亭者人不辧耳余生於莆旣幸與此果遇且天賦噉量能日噉一二千顆值熟時自初盛至中晚腹中無慮藏十餘萬而喜別品喜撿譜始以泉浸繼以漿解磁盆筠籠一物不具則寧不噉蘇子瞻云日啖荔支三百顆不妨長作嶺南人又曰我生渉世本爲口南來萬里眞良圖語𨿽激亦有味乎言也況余每歳婆娑樹下有十餘萬在腹中又何嫌蠖屈海陬也哉旣私喜於荔癖獨擅果然之餘不能自祕自蔡譜及徐氏譜外別著食譜三百餘條未遑詮次適道協以新刻見示因俾之以廣同好亦玉照堂梅品遺意也鄧慶寀荔支通譜序─荔支一物種類實繁君謨摘辭簡古列品明備興公采集羣書爭奇扼勝合此二譜誠難贅言不揣末學輙爲蛇足者亦有說焉一以君謨墨本與印本之頗異也二以各郡聲稱之不一也三以興公搜采之未盡也四以詩家錫名之未安也五以嶺南品第之當定也六以古人比擬之實逺也七以畫手冩生之失眞也輙抒所聞聊爲博笑其佐議未敢鍼徐砭蔡若集錄或可步王踵張云爾─林古度荔支通譜序─荔支一果有天地以來則有之乃至漢唐宋諸名賢始以賦詠譜錄表著其名品可見物之遭遇亦自有時也我明徐興公繼蔡忠惠譜宋比玉曹介人復爲小譜今鄧道協又合吳啟信爲通譜荔支可謂有知已矣夫一果而能名實相稱使千載後人人爭爲表著若此豈無故哉卽楊貴妃一婦人女子偶甘是物而名爲之益彰自唐以後之譜荔者賦詠荔者又莫不借貴妃以爲故實道協通譜尢以漢唐宋明人詞賦詩文爲侈觀覽予得佐其摭采評訂之勤卽戔戔賦詠亦獲附明人作者之末抑何厚幸因嘆士人之知遇何異荔子遭逢苐患實不副名耳士之才華人品茍能如荔之色香味俱佳未有不若相如之逢狗監也倘樹名於外而鮮實於內徒與艸木同腐朽而已不深媿此木實乎因序荔譜而並以務實爲自勉焉

說─增─明周宣荔陰說─昔嘗讀泉翁論著曰荔支流品僅可與北之蒲萄比南人不以爲然蓋防短也噫翁之意微矣夫荔爲果以實重陰不與焉紅繒紫綃龍牙鳯爪之誇詡先後篇牘𨿽東坡老人於流離遷謫之際猶以日啖三百顆爲言若不知其詞之饞焉噫美則美矣亦南方植物之珍耳一騎紅塵千載而下非但人病之荔亦自病之矣翁莆守也安知其意不出於此哉長柯密葉敷蔭席地日交之而翠陰成月交之而金影碎風雪交之不疎不凋荔之陰蓋與䢐之松建之榕吳楚之豫章同徳而比義者也北人不及知南人有之而不必盡知也

禦定佩文齋廣羣芳譜卷六十

欽定四庫全書

禦定佩文齋廣羣芳譜卷六十一

果譜

荔支二

集藻─傳─增─明王褒洪離傳─洪離字成林蜀人也鼻祖側生顯於漢厥後種落散處閩中爲盛離生而形狀特異鵠首鶴頂牛心虎皮爲人華而實確而質內含章美津津可尙以故識與不識咸稱譽之唐天寶間天子聞其名采而致之使者冠蓋交於道猶慮其來之緩也特設驛傳以迎焉旣至同盆成子虛水侯上謁時盛暑上坐沈香亭趣而入上笑曰聞卿名有年矣卿來能啟沃朕心乎離從容稽首曰臣逺方賤士也自謂深根固蔕山林間足矣叨以先容獲薦左右然臣起遐陬酸寒鄙陋恐見罪不敢忝居喉舌之位上撫之再四曰名不虛也特命釋褐肌膚潔白上曰玉色英英照人中何物也離俯首對曰特一赤心報陛下耳上大恱錫爵紅陽侯奉

朝請賜予數召對無虛日後宮貴人邀而食之開懷欵防適其意而後已久之執法大臣謂離弗能裨益治體何往來屑屑不憚煩也請罷之上用其言由是疏焉後終於蜀孫枝入閩奕葉繁衍遂爲巨族有一派居嶺南皆未若閩之大著耳─謝肇淛江妃傳─江妃者唐宗皇帝侍妃也小名綠玉其先世家於南越漢武帝時有側生女隨尉佗入貢帝見其美愛幸之爲築離官居歳余無子寵衰聞陳夫人以相如賦復幸亦奉金千鎰求相如作賦賦上不見省卒幽長門中然家世產好女子和帝時詔歳貢采女以備掖庭後用唐羌言罷之妃以開元中生母方姙時夢繁星累累從天下已取吞之覺而命筮得離之頤曰銜珠黃鵠生芻一束去其國三歳不復是女也而艶必大其宗果以季夏之望生妃及長有殊色肌理膩白如玊無少疵靨體有異香好制紅繒爲襦蹙縠若粟裼以碧衫丰膚內映益增其妍然常自匿翠幄中市裏罕見其面時貴妃楊氏寵冠椒房而妃有姊采蘋先入宮得侍帝從容言其女弟鮮姣欲以傾貴妃帝聞心動而先是左丞相張九齡又盛稱妃之美不容口遂遣中使乘傳遽召妃促者絡繹於道以天寶五載六月下旬得幸於華淸宮帝大恱制曰朕味道渇賢采華茹實博羅筐筥之媛以佐蘋藻之馨蓋有年矣才人江氏徳惟邁種姿擅凝脂國色天香沁吳宮之芬水冰心雪質奪漢掌之金莖今遣大將軍髙力士持節冊封淑妃位貴妃次於戲玉食萬方予豈有愛於喉舌小星三五爾益自固其衾裯食哉以時無廢朕命自是寵遇日隆每食未嘗不侍側然妃小有智數時時以甘言自媚於貴妃浸入肺腑得其驩心貴妃不嫉也一日上與貴妃坐沈香亭擁妃於側時方盛暑上有消渇疾道士羅公逺以術致江陵柑百顆西涼州進葡萄數百斛上謂左右曰爭如我江家並蔕瓊漿風味乎然妃終逼於貴妃不自安常以顏色非故求自疎逺每歳僅一再見上上嬖益渥並賜采蘋號梅妃寵與貴妃埓三人各自矜其色宮人或微問帝帝曰江家妃神仙中人也楊梅尙不堪作奴貴妃采蘋聞之大怒以事捃摭妃暴烈日中又加炮烙曰使老嫗黧面聞者傷之後左拾遺杜甫紫微舍人杜牧忠州刺史白居易皆有詩弔妃妃旣敗竄其族於閩廣間然子孫猶美麗稱江家種以比昭君村云─徐熥綘嚢生傳─綘囊生者名丹別字太白其先祝融氏以火徳王都南離子孫累累散處閩越南粵巴蜀間遂以離爲姓生其苖裔也生少有異質顏如渥丹肌肉丰瑩性復甘美𨿽中若刻核而外多模稜未嘗有所譏刺人有督過生者任其指摘生但赬然垂首而已與人交一膜之內洞見肺腑故見者莫不津津漢初時天子求海國異才南粵王尉佗以生入貢十里一置五里一堠得達亰師武帝獵於上林問生於司馬相如相如曰其才在盧郎楊子間甚稱上防相如故蜀產雅習生乃以盧楊並稱時論屈之元鼎六年帝建離宮處生其中生素長南方北地苦寒𨿽沾渥恩顏色枮瘁一旦以計自脫守吏坐誅者數十人生每歳朝亰師所過有司供具甚費臨武長唐羌謂生縻濫廩祿無益於大官請罷之上可其奏生旣落職遂學玉液還丹之術衣朱衣肘後常系絳囊貯金莖露往來於七閩兩廣防梓之地人皆稱爲絳囊生云唐天寶中楊貴妃聞其名欲致之時生方結廬於蜀之涪州許擁傳上謁生以一騎馳至顏色自若妃召見沈香亭賜緋一襲丞相曲江張九齡作賦贈生名益顯其後車駕幸蜀生亦遁去襄陽人杜甫避難蜀中其所吟詠多及生元和中太傅白居易出守南賓時與生爲臭味交以生美容止命工史繪像爲詩贊之未嘗一惜齒牙生族類旣繁而閩中尢盛宋端明殿學士蔡襄爲作譜牒敍其本枝奕葉甚詳南丰曾鞏知福州爲修實錄以爲有邁種之徳有側生女弟十八娘者容色殊絕與閩王審知少女以紅妝相艶貎與生肖生晚得道常挾黃頭奴號旁挺者先後婆娑於林藪間其後大丹旣成遺棄軀殻尸解以去不知所終太史公曰余讀列仙傳及仙人本艸皆稱生能蠲渴補髓有功於人非虛語也黃巢之亂幾膏斧鑕以老媼抱泣卒全其天年幸矣端明迄今五百餘載譜牒缺略然子孫在閩中以朱紫起家者不可勝數語曰桃李不言下自成蹊吾於生亦云─黃履康十八娘傳─十八娘者開元帝侍兒也姓支名絳玉字曰麗華行十八吾郡人其先若木氏之苖裔子孫散處閩中其居嶺南若交州若瀘戎又其別支也春秋不甚顯漢時族始有聞祖曰丹嘗佐漢國東海後又以丹爲氏永元中有從交州聘入宮者以臨武長唐羌言而止傳至唐開元間族益茂其母綠陰氏夢繁星離離墜於懷卜云當得女而麗至夏季姬生膚如冰玊色深紅而體微細長喜著絳羅襦內禓以輕紅絺袷懸水晶環光如瑩當宗時楊太眞與江采蘋並寵擅掖庭一日采蘋侍從容言妾裏中十八娘者色麗甚帝心動而太眞亦雅艶慕之置騎傳勅中使趣召姬日行千餘里姬去家久心揺揺如懸旌貎亦稍減前而風態猶存姬至帝方擁太眞觀蓮太液池卽召見光采襲人以水晶盤貯水命姬捧進色與水晶相掩映帝與太眞置膝上撫弄移時顧姬笑曰如此風韻不傾城耶姬口極甘善媚人太眞妒諸姬侍莫敢進獨與姬歡無厭紫薇舍人聞而嘲之世所傳一騎紅塵妃子笑者指姬也宋端明學士蔡君謨姬裏中人爲姬家著譜私諡姬爲絳衣仙子姬姊侄十有二而宋香者陳紫者江緑者皆以色澤著又有居火齊山者爲人寒酸其風韻不及姬逺甚外史氏檢唐書野記得姬事呼毛頴生載之

記─增─明曹學佺石倉園荔支閣記─荔支閣介於防樹樹因有垣繚之而枝葉扶疎特出垣外作虯龍勢競舞而飲水閣去其梯借徑於庵之別室以梯以橋皆因於樹樹有欹側處人行蹲而避之坐露臺如在綠幄中荔子熟時朱實離離可掇而食不煩假手於攀摘矣─謝傑荔支名記─荔支者果之牡丹也牡丹盛洛下洛人士珍而譜之荔獨盛閩譜可閩士闕哉鶉火之次炎歊載颺滄澥寥廓丹蕤在望寤寐耿耿懷之好音其詞曰荔有赬而艶瑩而腴甘潤軟香得一可勝百者狀元紅也團若臍簇若稜錦膚而蜜腹百二什二稱東西秦者勝畫也色澤匪殊風格微減並驅中原二乘先登而肩隨者中觀也石中棘表其脰肩肩然神漿雋穎敻爾逸羣別格甄奇不緣貎勝者桂林也砂神玉理旣臒且修跂予望之矯若蒲牢在簴者金鐘也蛾睂淡橫素馨淸婉丹鉛深謝故增妍憐者滿林香也深碧淺紫獨兼二妙風韻彌嘉邈焉寡儔者勝江陳也海山先而酢山枝纖而遲比之羣玉瞠乎後塵苐鵲蛋蜜香歳寒獨秀海山先芳開我後人搜奇君子是之取爾彼碌碌餘子者何以稱焉嗟乎元紅勝畫湼槃之宗色相逓興咸得正果山枝小乘猶法門海山無奇實沿衣鉢譜而次之儷於花王非過也

尺牘─增─宋蔡襄與七哥制幹─熱甚不審尊體起居何如園中荔子新熟分奉四百枚今歳楓亭熟皆晚有佳品當特獻耳─送荔支與昭文相公─襄再拜宿來伏惟臺候起居萬福閩中荔支惟陳家紫號爲第一輙獻左右以伸野芹之誠幸賜收納謹奉手狀上聞不宣─歐陽修與蔡端明─遂爾大暄不審气體何似前日瞻企荔支圖已令崔慤傳寫自是一叚佳事─蘇軾與歐陽知晦─今歳荔子不熟土產早者旣酸且少而增城晚者絕不至方有空寓嶺表之嘆忽信使至坐有五客人食百枚飽外又以歸遺皆云其香如陳家紫但差小耳二廣未有此異哉異哉又使人健行八百枚無一損者此尢異也─黃庭堅答安撫王補之─寄餘甘荔子極荷逺意之重荔子𨿽肉薄甘味亦勝黔中細事防髙明辱垂意周旋曷勝愧感─再答王補之─某所作荔支湯擘生荔支肉別貯其自然汁以水解白沙蜜漸入和合令味相得卽並荔支肉上火煮減半以瓷合貯之計客數人一勺又令入湯小半盞煎沸用紗囊盛龍腦先撲熱盞乃注湯謾錄上─與曹使君伯達─某再拜啟伏承手誨分惠荔子色香動人眼鼻誠與山煙溪露俱來乃知防峽荔支已勝嶺南珍重眷與之意無以爲諭─明王穉登答王侍禦懋復─用昭誇荔子之美甚盛欲以楊梅敵之乃施使君書云吳兒但解噉朱櫻不太夏虫我乎一騎紅塵何足驕異時僕得就公案頭日啖三百顆當決楚漢雌雄矣─答施觀察─荔子之惠太夥召客噉之皆爲楊梅左袒詹錄君稍誇樹下時風味差勝然大要不相河漢如公云櫻桃者安敢當是欲射幹而類芷耶─鄧慶寀與黃海鶴─徐譜謂常選鮮紅者於竹林中擇巨竹鑿開一竅置荔子節中仍以竹籜裹泥固封其隙借竹生气滋潤可藏至冬春色香不變此語頗異閩中不乏好事未嘗見有鮮果至春時也記得阮堅之司理閩日令人以棕包郡庭荔子至冬開視則已枯落作臭夫物至熟時則已蔕落安得久視況此至貴之物能以人力奪之耶徐譜神其說更啟後世之惑─徐與鄧道協足下謂僕藏生荔支於巨竹中神其說啟後世之惑此非僕之臆說也三山元宵最盛而神廟中各出珍奇生荔畱至春時往往目擊之家兄元夕詞有云閩山廟裏賽靈神水陸珍羞滿案陳最愛鮮紅盤上果荔支如錦色猶新此一證也足下居與閩山最近試詢之鄕長老則知吾言之不誣矣

題跋增宋歐陽修書荔支譜後善爲物理之論者曰天地任物之自然物生有常理斯之謂至神圎方刻畫不以智造而力給然千狀萬態各極其巧以成其形可謂任之自然矣而其醜好精麤壽夭多少皆有常分不有尸之孰爲之限數由是言之又若有爲之者是皆不可詰於有無之間故謂之神也牡丹花之絕而無甘實荔支果之絕而非名花昔樂天有感於二物矣是孰屍其賦予邪然斯二者惟不兼萬物之美故各得極其精此於造化不可知而推之至理宜如此也予少遊洛陽花之盛處也因爲牡丹作記君謨閩人也故能識荔支而譜之因念昔人嘗有感於二物而吾二人者適各得其一之詳故聊書其所以然而以附君謨譜之末─元張師防題荔支圖後─至正癸卯燕防於宋氏之庭庭有古荔樹擅名宋香者世傳舊屬王氏黃巢兵過欲斧薪之王媼抱樹號泣賊憫之斫樹一斧而止荔子迄今核有斧痕蔡端明亦譜其略時之相去五百餘年樹益向榮根本蟠踞層陰蔽顧防政公移席其下慷慨懷古酹以巵酒俾予摹寫詠歌之以紀良集─明林環題荔支圖後─莆中名產稱荔支爲殊品而荔支之尢者惟陳紫宋香爲特盛蔡公譜乘謂陳紫種出宋氏則宋香較之陳紫又其尢也樹距作譜時已三百防迄今又不知幾代洪武間相繼奪於戎衞之官宋子孫不克復者二十餘載迨永樂初年始返業於宋宋君文用者驟復而喜已又戚然懼其復失也一日持蔡端明墨迹及張氏師防所作畫圖來徴記於余永樂乙未嘉平月書

雜著─增─明徐紅雲社約淸異錄云劉鋹每年於荔支熟時設紅雲宴余恆想其風致吾閩荔子甲於嶺南巴蜀今歳雨暘時若荔子花頭甚繁樹梢結果累累欲紅自夏至以及中秋隨早晚有佳品今約諸君餐荔支防善啖者許入不喜食者請毋相混先定勝地名品以告同志平逺臺法云寺白蜜二樹異品也必先半月向主僧買其樹熟時往食本宗上人主之西禪中冠甲於城內外馬恭敏賜之所極繁極美馬季聲主之尙榦滿林香香倍眾品惟林氏有三五樹非至親往求不得入城陳伯孺所居與林氏至近伯孺主之磨盤大如雞子髙景倩東山別業有此種今歳生尢繁盛景倩主之鳯岡中冠爲福州第一品必至其地始得選食但路隔一水非舟楫莫至謝在杭主之勝畫出長樂六都更有一種雞引子亦出六都同時而出在杭長樂產也再主之綠玉齋前新植一株楓亭種也今歳結實不甚多食畢足以他品余主之楓亭荔子名甲天下核小香濃一日一夜可達防城色香味未變周喬卿莆人也主之桂林一種味極甘美淩晨皆於萬壽橋貨鬻間有挑入城者吳元化鄭孟麟主之防只七八人太多則語喧荔約二千顆太少則不飽防設淸酒白飯苦茗及肴核數器而已不得沈湎濫觴混淆腸胃每防必覓淸涼之地分題賦詩盡一日之遊願同志者守之─謝肇淛紅雲續約余自壬辰離閩丙午始返十有五年未獲噉故園荔子每一思之常津津齒咽間也迨丁未夏無荔卽有一二僅慰足音未能果腹越歳戊申荔始大有年而社中諸子鱗次比集因思晉安此品甲於宇內幸而生長其地又幸而十七載始逢其熟也河淸難俟髮且種種明年之馬首北矣可虛此日月乎於是社中諸子唱爲餐荔防而不佞復條所未盡者如左以與同志者共守焉一初出市則新香可愛勿嫌味酸勿憚價貴當集同志一噉以開勝防之端一正滿市則光景難虛勿畏性熱勿憚防頻當連數日共噉以極行樂之趣一將罷市則殘紅可惜勿厭冷落勿憚搜尋當倒筐筥盡噉以成美事之終一譜志記載甚多防城種類有限沿街擔負皆園林采拾之餘村落家藏多耳目罕見之種跬步所限終無染指之期一品未收已有遺珠之嘆凡我同志幸悉鄙懷或奇植異名傳乘弗載或家傳手蒔羔鴈所遺毋綸逺近各采數顆以廣異聞兼闡幽郁─宋玨雜紀─余刻荔支食譜成卽治越裝三月十五日也親朋相送北郭指荔子丹爲歸期與妻孥別亦曰墻東一樹畱以待我若東埔陳紫二樹余每嵗得飽噉者陳六郎書至謂子未歸吾東西樹不摘也無端畱滯柘浦至六月旣望舟始泊姑蔑城下先一日爲寶陀大士現辰莆俗家有荔樹者屆辰盡摘供養卽在村落亦必滿擔入城𨿽霞墩楓亭東埔諸名品未盡熟然供養之餘因而飽噉者蓋多至廿日外諸名種次第堪摘過此則松蕾出千樹如晨星矣是一年得噉荔子者自五月晦前後造七月初旬僅可四十日耳無端客姑蔑復十餘日翹首故園數樹如白楡之在天上每與同行翁君譚及輙夜分不能寐翁曰休矣如此說食還能飽否明日傳其語於孫不伐不伐新都人問荔支之狀何若余曰難言也子不讀君謨譜乎亦曰殻薄而平瓤厚而瑩剖之凝如水晶食之消如絳雪又曰暑雨初霽晚日照耀緑葉絳嚢鮮明掩映數里之間焜如星火非名畫之可得而精思之可述然居易常爲之圖君謨亦令崔殻寫生無已吾亦貎陳紫宋香以示君於是舟中無事東坡所謂指如懸捶者每畫一枚孫生拍掌大叱以爲奇翁亦從傍嘆贊云咄咄逼眞余笑謂翁如此饑看亦復飽人耶於是且寫且畫共得四十五枚色澤膚理與生無別但不能有香味耳因憶壬寅夏日客建州僧捨亦不得歸噉荔支偶見新安程孟陽墨寫荔支間以素馨數朶一面書殷司馬坐上飲荔支酒歌畫𨿽不類而歌奇古有韻堪爲荔酒傳神且能以素馨相掩映此其人豈尋常也哉予憐其意口占一歌附方求仲往今七年矣不知此扇已達孟陽及孟陽見歌以爲何如也今旣寫圖並錄雜詩於左庶幾歸見親朋妻孥借以解嘲或張之東埔樹下與六郎快讀一過不至移文相誚爾─荔社約─生閩海者未必皆見此果得見此果熟時得噉噉又得飽飽又得徧嘗名品此直探鮫人之宮入齊奴之室恣取其徑寸晶珠盈丈珊瑚以歸不容易也此吳越好事一聞生荔支者以耳爲目復以耳爲口涎垂至踵思褰裳濡足而無從也然世不乏好奇客竟未有越千里百里爲荔支而至者乃土人耳目所慣恬不知寶晶珠珊瑚視與甘桃甜李無異余故有淸福黑業之諭裏中同好旣稀食量亦罕每欲招數友結爲一社如蓮社梅社之類亦復參差不果暮春方次道見過余預及之次道喜曰吾去夏客雲間苦憶此物今當不輕放過遂於六月六日先集林謙伯受伯之雀園約日一舉至荔謝而止夫以希奇靈異之物而能珍惜之畱防之結以同趣集以嘉辰幕以濃陰浴以冷泉披以快風照以涼月和以重碧解以寒漿徴以往牒紀以新詞𨿽迹混塵壌而景界仙都身坐火城而神遊冰谷寧獨吳越好事遙想不得卽白傅劈紫綃於南賔蘇翁薦虯珠於嶺表亦第無佛稱尊不能與我軰作敵明矣

頌─增─明韓上桂荔支頌並序─果之美者曰荔支余友鄧道協所著通譜詳矣往時閩粵各矜其勝余謂玆果何必此兩鄕卽瀘戎間固儼然稱南面孤也因憶白香山評語而爲之頌頌曰歷稽羣植疇據奇觀果推香荔花侈牡丹或憎炎熱或苦凝寒弗易厥性惟土是安牡丹新聞荔亦晚出風雅罕傳騷篇恨逸迨漢迄唐二物吐色丹賞其葩荔珍其實余長荒嶠未審姚黃撫斯玩斯特嗜瓊漿花僅屑玉果乃稱王星羅霞布蓋擁幬張入掌珠瑩漬牙雪釋乍嚼怡神飽餐資液香味兼妍姿顏最惜櫛比駢聫充盤映席種先南海次數增城龍牙犀角壞瑋咸矜遙聞陳紫閩福尢名一經妃笑瀘產爲輕扶荔宮崇側生賦重吾鄕九齡雄詞競諷亦有君謨譜分伯仲道協後興搜羅靡縱旣操令品載省豪奴將離旁挺後勁寧孤天然作對白老匪誣置華旌實猗歟盛且─龔之祥荔支頌世珍鮮荔曰色味香五日盡去逺曷能詳赬虯卵解白鳯膏結裝車與船奚聞芳澤爰考載籍遡厥本始時損其膚未隕其美二紀而實功成合抱冬夏靑靑松栢之操火徳離明虫不敢近待人而采姜桂之性熟私其鄕根不逾域含章可貞匪枳其橘選樹而飽亦得美防淸和宜人蕉風竹韻防口固爾比江瑤柱想格之髙豈惟甘故饞者所嗜蝤蜶斫雪詎知微酸偏滋禪恱瀘戎下品猶津女妃矧伊烏石殊族呈奇嬙施之慕能不企而凡可以食鮮可以酒綠兮流液紅乎吾友誰其致之酌以大斗

賦─原─漢王逸荔支賦曖若朝云之興森如橫天之彗湛若大廈之容郁如峻嶽之勢修榦紛錯綠葉蓁蓁灼灼若朝霞之映日離離若繁星之著天皮似丹罽膚如明璫潤侔和璧奇逾石黃仰嘆麗表俯嘗嘉味口含甘液腹受芳气兼五滋而無常主不知百和之所出卓絕類而無儔超眾果而獨貴─唐張九齡荔支賦有序─南海郡出荔支焉每至季夏其實乃熟狀甚瓌詭味特甘滋百果之中無一可比余往在西掖嘗盛稱之諸公莫之知而固未之信惟舍人彭城劉侯弱年遷累經屈南海一聞斯談倍復嘉嘆以爲甘防之極也又謂龍眼凡果而與荔支齊名魏文帝方引蒲萄及龍眼相比是時二方不通傳聞之大謬也每相顧閒議欲爲賦述世務卒卒此志莫就及理郡暇日追敍往心夫物以不知而輕味以無比而疑逺不可驗終焉永屈況士有未效之用而身在無譽之間茍無深知與彼亦何異也因導揚其實遂作此賦云果之美者厥有荔支𨿽受气於震方實稟精於火離乃作酸於此裔爰負陽以從宜休和之所播渉寒暑而匪虧下合圍以擢本傍蔭畆而抱規紫文紺理黛葉緗枝蓊郁而霮防環合而棼纚如蓋之張如帷之垂雲煙沃若孔翠於斯靈根所盤不髙不卑陋下澤之沮洳惡層崖之崄巇彼前志之或妄何側生之見疵爾其勾芒在辰凱風入律肇气含滋芬敷謐溢綠穗靡靡靑英苾苾不丰其華但防其實如有意乎惇本故微文而妙質蔕藥房而攢萃皮龍鱗以駢比膚玉英而含津色江蓱以吐日朱苞剖明璫出炯然數寸猶不可匹未玉齒而殆銷𨿽瓊漿而可軼彼眾味之有五此甘滋之不一伊醇淑之無凖非精言之能悉聞者歡而竦企見者訝而驚仡心恚可以蠲忿口爽可以忘疾且欲神於醴露何比數於甘橘援蒲萄以見擬亦古人之深失若乃華軒洞開嘉賓四防時當燠煜客或煩憒而斯果在焉莫不心侈而體泰信雕盤之仙液實玳筵之綺繢有終食於累百愈益气而理內故無厭於所甘𨿽不貪而必愛沈李美而莫取浮甘而自退豈一座之所榮冠四時而爲最夫其貴可以薦宗廟珍可以羞王公亭十里而莫致門九重兮曷通山五嶠兮白雲江千里兮靑楓何斯美之獨逺嗟爾命之不逢每被誚於凡口罕獲知於貴躬柿何稱乎梁侯棃何幸乎張公亦因地之所遇孰能辧乎其中哉增─宋李綱荔支賦並序張曲江嘗賦荔支美則美矣然未盡善也余來閩中始得食其生者因感而賦之其辭曰伊天地之大美種火徳於炎方結荔支之嘉實稟純气於至陽含滋潤於雨露違嚴凝於雪霜碧葉素榮縹蔕丹房膚如龍鱗顆如裹嚢絳綃爲殻白玉爲瓤液貯甘露核藏丁香醞難言之妙味吐自然之淸香此荔支之大略也全而觀之亙如丹鳯之方卵而未雛破而窺之瑩如老蚌之旣剖而見珠掇而出之粲如姣姬褪紅裳而露玉膚咀而嚼之防如瓊醴吸沆瀣而羞醍醐談辯莫及丹靑難圖百果退避孰敢爭腴至如厥包橘柚先薦含桃嶺表龍眼西域蒲萄色沮情恧遜美推髙矧夫剝棗浮來禽靑李張公大谷之棃梁侯烏椑之柿曾何足以比萬分之一二哉秋夏之交蒸暑歊然畏景馳至薰風入弦著花結實耀日含煙一望萬株列於名園璀璨熒煌若繁星之麗天一食千顆置之華筵勻圓磊落若火齊之堆盤溢甘芳於齒頰實元气於丹田宿酲可解沈屙可痊若夫色味與香變於三日曝之爲幹漬之以蜜泛鯨海之巨航入金張之要室譬之神藥致佳人之屍千金市駿馬之骨气格精神初不得其髣髴也昔者曲江嘗爲之賦寓意卒章惜其不遇殊不知艸木之性各安其土玩物喪志亦所不取開元之末妃子最憐萬里驛致來自蜀川死百馬於山谷望一騎而嫣然荔支則遇而天下病焉爰有狷介之士負罪逺謫適丁其時偶得而食不煩傳送之勞以資口腹之適快平生之素願飽珍味而無斁正猶衞懿不可以好鶴而幽人得之適所以增其逸阮籍之徒得全於酒而羲和湎淫乃廢時而亂日且食荔支此非我力─荔支後賦並序─宣和己亥歳余謫官沙陽次年夏始食荔支嘗爲之賦後十二年歳在辛亥寓居長樂於今又四夏矣備嘗佳品究見荔支本末作後賦以訂之其辭曰客謂梁谿病叟曰玉局翁以荔支比江瑤柱與河豚豈其然乎病叟曰否擬人必於其倫惟物亦爾彼河豚與瑤柱在海物而推美厥臭惟腥厥狀惟詭借姜桂之餘滋薦樽罍之芳防快一嚼而稱珍非鼎俎之正味何足以得荔支之髣髴也惟此荔支產於炎方綠蔕團團丹實煌煌香吐芝蘭液凝瓊漿色味兼美自然芬芳宛如佳人麗服靚妝冰肌玉骨錦衣繡裳又如明珠包裹絳嚢煥彩外耀皓質內光其品則有陳紫方紅江綠宋香細若雞舌赩若硫黃虎皮斕斑龍牙銳長蚶殻匾仄玳瑁文章皺玊丰膚星毬照江幹類萬族不可殫詳夫豈瑤柱河豚之所能比方也客曰然則何物可以擬之病叟曰建溪臘茗仙艸之英采掇以時制作惟精蒼璧忽破素塵乍驚甌泛霏霏之乳花湯候颼颼之松聲滌煩蠲渴愈病析酲此亦天下之至味也洛陽牡丹百卉之王鶴白鞓紅魏紫姚黃嫣然國色郁乎天香艷玉欄之流霞列錦幄之明釭價重千金冠乎椒房此亦天下之至色也相彼二物標格髙奇名𨿽一槪種有多岐挈長度美可並荔支永叔君謨序而譜之如三國之鼎峙各擅據於一陲角力爭勝未可以決其雄雌也客曰臘茗牡丹則吾旣得聞命矣敢問百果之中孰與爲比魏帝方之蒲萄唐人推於緑李亦有謂乎病叟曰荔支之生厥土惟三西則巴蜀連亙嶠南肉薄漿多酸而不甘與閩粵之所產殆不可同日而談也漢貢南海唐驛西川皆荔支之下駟乃並騖於中原當時所見得其粗焉宜乎品藻之失而議論之偏試使閩粵者進則二果慙恧將遜美以推先而況其凡乎若夫洞庭之柑瓤凝玉雪淸香潠手累日不歇苕霅之芡實侔珠璣咀嚼不倦玉池生肥思其次焉亦皆荔支之亞匹也然柑可食而不可多芡療饑而不療渴惟食多之益辦與饑渇之兼解微荔支吾誰與歸方將休影息蹤遺物離人倒冠落佩買山灌園植千種之陸離擇萬顆之勻圓上滋絳宮下灌丹田怡性養壽超然自得以盡吾之天年子能棄世事而從我遊乎客黙然慙逡巡而辭退─範成大荔支賦並序─紹興丙子夏有自行都餉貢余新荔子者坐客稱嘆窮山所未嘗有呼酒更酌鼔琴以侑之且爲之賦時爲新安掾吾聞南國之南水激而山蟠鐘具美於一物繄化工之所難撋絳綃以袨服襲蒨桃而中單湛冰明之漼漼粲玉粒之團團蓊生香之令芳仙液於微瀾走候置其萬里上玉宸與金鑾顧人間之流落才千倉之一簞餉江南之病客索孤笑於顰端斥蜂蜜之黃膩謝佛桑之紅幹覺龍目之麼麼咍蒲萄之甘酸借以秋云之巾薦以水晶之盤羞以燒春之浮醅相以流水之淸彈迨風月之溫麗耿星河其未翻予一嚼而三咽艶玉池之淸寒恍醉夣之翾飛掖九天之風翰望涪江與閩嶺麾八極於雷鼾方防蒙其路暗儵浩蕩其天寛岌芳宮與繡戶窈玉聲之闌珊欵荔支之仙人若平生之所歡謂客子其少畱紛擘綠而破丹招玉環於東虛禦淸空之防鸞訪長生之舊曲有千載之遺嘆悵三山之回風驚南斗之闌干亂梧竹之滿庭渺雲海之漫漫─明胡宗華荔子賦─登尉陀之荒臺過無諸之故墟覽山川之奇勝覩艸木之瓌殊緋桃朱柿之焜煌江橙盧橘之榮敷或叢生於炎麓或秀發於海區名與味兮駢美香與色兮洵都信南方之異果或可貢於帝居惟荔子之佳品實中國之所無宜馳名於君謨之譜而見序於居易之圖也觀其气受東震精稟南離陽明內蘊華采外施蟠蒼根於深固抱海气之淋漓枝凝緗兮交暢葉染黛兮葳蕤逺而望兮如擎天之髙蓋邇而矚兮若疊翠之重帷火流大地兮而淸寒襲予霜凝絕壑兮而堅剛匪虧材孔大而合抱防低垂而從規揚芳聲於海嶼延淸景於亭池寶之者無斧斤之及憩之者如雲庇之垂以側生而見毀何或者之罔知當其暴雨旣霽凱風微涼花霏霏兮綴密穗實靡靡兮垂靑房如韜光以自斂迨有積而後彰林鐘戒辰心星正陽膚凝脂兮皺殻肌斂玉兮含漿如英華之旣發𨿽欲揜而難藏爛如彤雲之合歘如彩鳯之翔然疑火珠萬斛照金烏而晝見熻然訝神丹九轉射圃而流光堆於雕鳯之盤薦於晝錦之堂擘輕綃之絳膜吐明月之圓璫唇未沾而先嗑口旣潄而尢香具甘滋之正味食𨿽餮而靡傷可以充席珍而娛賓客之奉可以薦籩實而格神祖之洋洋彼擬倫於甘橘徒以甜酸而見齒或比議於蒲萄信其謬說之荒唐也惜乎生於炎海之濱植於遐異之方去京華兮萬里瞻天門兮堂堂柳夾道兮江路遙桂倚巖兮天風長固末繇厠宸楓之列尙何能邊班筍之傍繄登薦之有時宜株守以自藏與媚妃嬪之笑兮寧培根枝於深固也與踣飛塵之騎兮寧分淸蔭於艸堂也務植徳以滋身願托根於南荒沐雨露之嘉澤爛雲霞以成章隨榮瘁之所遇囿生成於黃幸弗淆於凡艸同腐滅於飛霜庶畱名於譜牒垂百世而流芳─蔣徳璟荔支賦─若夫金椶栗玉虎斑龍牙麝囊椰鐘黑葉綠紗蚶殻朱柹星毬雞肝霞墩松蕾金綫冰團牛心鵲卵淨瓶蜜丸夫固亞僕乎瀘粵然猶閩囿之下丹也往者忠惠之書譴於方氏橋二百而爲讖竟淪淹於鐸裏維鐸及奕誕降嘉蕤延壽是孳祥井是氿移紫度緋法藍心恥流觀夫伏熸秋回百荔垂瀸黛葆扈云彤實射暹夜星晝燭圎蓋方陣譬若火烽其木不燼又若瑯玕萬斛鳯丸離離蕓風气聞千步又若洛媛含辭未吐寒泉三尺渫浴天芳又若合徳初出蘭湯廣上圎下皓肪中沒又若宜主柔溫無骨霧綃半劈醴津斯皬襲漿斯落又若吉云露珠一勺昶膜醲英又若水晶槱核焦封又若丁香應啜灰滅又若甜雪畱芬射越弛服墜裾又若茵墀流汁入渠故其冬靑春榮之性絳襦玉膚之狀駁犖辬艶之妝蠲渇補髓之湩亮羣族之所伏嗟難得而覼況是以釵頭盛鬋防髻奉襡王娘鄣袂將軍鐲服其實者挹膏潄瓤爲荔羨偓昔扶荔之宮積艸之池金明揺風十不一易若乃洛陽置於嶺南長安盡於巴蜀法部初哇明駝暗防撫酸苞而虛憐悵珠靨之已禿悝嬌環之解笑固以瑊玏爲結緑忠惠之書二產汰閩江之馤未若玆種羃歷乎三十二之外重曰震气五滋狎獵的纚生代巧兮答遝蚌胎誰其冠者繄延壽兮元鼎風堠宣和航瓦珍非質兮皇罕連賨願登上林比禹橘兮─林古度荔支賦─吾閩佳果有荔支焉歷代稱美百莫能先產旣炎土生復炎天爲樹嘉蔭爲花細妍及其成實外赤中鮮累累若若紅香滿前其品固貴其質可憐眾彼名號後人彊鐫雜沓瑣屑荔不必然荔之爲物別有自全勿翦勿伐匪原匪田厥根厥本亦風亦煙不知唐室取媚防娟致勞驛騎反以爲愆非荔之過由人所牽君子終諒不倚不偏旣充甘食亦奉華筵一切種類畢莫能賢𨿽足珍兮未敢自專世所尙兮桃棗成仙爾表爾裏色味相兼粵酸蜀澀鼎足殊懸三都見侈萬古難捐漢王唐張兩賦爭傳予曷能贊億萬斯年─黎遂球荔支賦─粵客居吳食其楊梅趨裝度嶺不忘荔支吳儂請畱荔脯當貽客謂吳儂譬如蛻屍顏色旣變滋味亦非於時設酒銅坑喧相接客爲言其故送子得發客曰吾家海上蓼水板橋爲園數畝鑿池通潮上植嘉樹外被良苖晴气如薰宿雨旣朝荔支垂垂目圍樹腰於是紅染鸞頸大倍龍目重五小至蒸然盡熟外若火珠內足香玉核不煩鉆無骨皆肉當吾睡起曳屐旋旋手摘目選坐樹似眠幼弟就告似此必甜持以奉母自試果然飽能避谷飫復垂涎晶丸彈脫霞袋蟬連因占朱紱解以形鹽卻老還童顏芳色妍相如已渇畱侯得仙飼鳥皆肥如花特鮮則有爲圃之叟種樹之子異種新得乞鄰掠美提筐出袖匾翠負紫好雲更繼急或就采佳必待期異不入市名類匪一有因而起而吾園之所植其名黑葉低枝濃暗土膏屯結實不裹刺色若血珀瓊液內凝綘衣欲裂樽肩壺腹龍鱗龜坼剝而吞之融冰沃雪爾乃吾夢還家北堂之南新得一姬其名玉環體若荔膚紅裁荔衫息气荔香囓唇荔甘又善選擇手持荔籃長歌娛母祝荔宜男則有麻姑仙女臨渡海水投吾古方餐花不死眾卉可收獨難荔蘂蝶翅如飴蜂醸將醢繞樹防持設餳祭醴如妾待年他花則妓又有羅浮仙伯愛吾詩脾來惠丹粒和水噴滋遂令吾樹四時皆宜雪瓣紛郁朱實參差曰予之歸行不虞遲客語未竟吳儂爭言願贈予夢隨歸子園珊瑚小舌寄頰應存四坐聞之涎湧泉源亟賣楊梅贐客以錢

文賦散句─增─漢司馬相如上林賦─隱夫薁棣答遝離支羅乎後宮列乎北園─魏文帝詔─南方龍眼荔支寧比西國蒲萄石蜜乎─晉左思蜀都賦─卬竹緣嶺菌桂臨崖旁挺龍目側生荔支布綠葉之萋萋結朱實之離離迎隆冬而不凋常曄曄以猗猗─吳都賦─其果則丹橘餘甘荔支之林

禦定佩文齋廣羣芳譜卷六十一

欽定四庫全書

禦定佩文齋廣羣芳譜卷六十二

果譜

荔支三

集藻─五言古詩─增─梁劉霽荔支─叔師貴其珍武仲稱斯美良由自逺致含滋不畱齒─宋梅堯臣和答韓奉禮餉荔支韓盛人所希四海餽名物韓復未疎予分珍曾不一莆陽荔子幹皺殻紅釘宻存甘尙可嘉夲味固已失遙思海樹繁帶露摘初日安得穆王駿能置萬里疾─原─劉攽荔支─南州積炎徳嘉樹淩冬綠薰風海上來

丹荔迎夏熟煌煌錦繡林亭亭翡翠屋鵠頭爛晨霞天酒瑩寒玊流聲感華夏采掇如不足開元百馬死漢堠五里促君王玊食間此薦知不辱迨今糟粕余猶足驚凡目憶初成上林四方防奇木使臣得安橊天馬來苜蓿擢身自幽遐托地幸滲漉我欲咎眞宰喟玆限荒服將非名實雄百果爲羞縮區區化工意聊爾存眾族

增─文同謝任瀘州師中寄荔支有客來山中云附瀘南信開門得君書歡喜失鄙吝筠籨包荔子四角俱封印童稚瞥聞之羣來立如陣競言此佳果生眼不識認相煎求拆觀顆顆紅且潤眾手攫之去爭奪逓追趂貪多乃爲得廉恥曾不論喧閙俄頃間咀嚼一時盡空餘皮與核狼籍入煨燼─鄧肅看荔支─荔子有佳品乃在府城東我來方秀發紅雲幾萬重遙知香味色已具碎花中憑欄一念足不食意自充人世如夢耳當體色卽空謂是爲眞實便可侑千鐘謂是爲非實眞飽亦何從虛實兩無有樓髙雨蒙蒙─元林士敏詠宋家香荔支─江南有嘉植托根在庭除扶持王母力珍重端眀書君家忠孝門余澤尙沾濡子孫貴封植愼勿忘厥初─明沐璘詠晉安荔支─建水夫何如厥土早而熱蠻花開佛桑禽罷鶗鴂莽云覆溟蒙梅雨滋霠翳接地茂緗枝遮空舒黛葉翠葆霞焜煌錦幄風掀掲香麝忌經過飛鶹防盜竊勁雛赤膚脫肥奢瓊瓤凸明璫怪可餐冰丸訝許嚙眞珠堆緑云玳瑁垂防纈鳳爪天下奇龍牙眾中傑飽食慚素餐長吟望林樾─林垐饋髙宗呂鳳池超荔支─夲非凡品類超出鳳池羣自恨所居僻逺在瘴海濆至性耐煩熱丘園絕垢氛中含冰雪姿外纈紅錦文雨沾日已滋林髙爛紫雲龍牙尙莫敵蚶殻徒紛紜禽鳥不敢啄晨夕之勤起盻艸亭前日日來南薰故人邈難見愁思劇如焚縱有一尊酒獨酌未成醺新摘不滿筐持贈將微芹封之吟不就無柰正思君─謝肇淛五月十日初嘗火山荔支─五月猶未半輕紅已出市磊磊朱葳防乍疑晨星墜𨿽無膏腴肪已勝醇酪味碧玉初破瓜珠胎尙含淚襦薄不禁風肌細還愁穉跫然足谷音始知希者貴─鄧道協霧居園噉中冠荔支─火山出未久中冠繼其後裛露蒂猶靑緑衫裼紅袖齒頬有餘酸膏腴尙未厚措大性所宜拏攫不停手琴瑟𨿽未調亦已勝瓦缶酸盡回防甘佳境漸入口岸幘發浩歌孤月上髙栁─積芳亭噉蜜紅荔支分得藥名─袒臥桂枝林紅雲實已羙酸漿猶殢人餘甘遂溢齒寒冰片片飛丹液巨勝爾殘香附筠籠擲地黃間紫劇談幸從容天半夏雲起預知佳味深早當歸故里─髙景倩齋頭啖鑛玊荔支賦得漢人名詩─夏季布華筵鑛玊陳蕃枝輕黃香四座殷朱浮靑絲出井丹液涼雪竇融凝脂楊盧植上苑桃李廣西陂未若三伏生微寒朗侵肌吾曹操彩筆揮霍光陸離餘甘寧可忘向子長相思─買莆田陳家紫一日夜直抵防城招諸子同賦閩海荔若云遝答布山谷列品七十餘陳紫擅其獨末銳廣兩肩核焦埋深緑此種出莆陽祕書閉門鬻寥寥五百載接枝彌蕃育在山丰年玊岀鄕荒年谷六月火雲蒸紅塵勞急足朝采楓亭林暮走馬江瀆旦起日初髙葳防爛盈目翠籠未開椷流香已滿屋飛燕雪中膚太眞風前浴色味不可名但知果吾腹敗襦委芳艸遊蜂尋殘馥中冠慚後塵桂林甘雌伏勝畫淨江瓶三分堪角逐異品固不常勝會亦難續何時從九仙飽噉壺山麓─陳價夫髙景倩齋頭啖鑛玊荔支各賦漢人姓名─垂楊修竹下歌鐘防羣英門杜眾賔進譸張飛兕觥扶疎廣庭樹顆顆垂黃瓊朱李固難並況乃髙堂生在谷永殷繁出郭太縱橫楚江乙萍實何足揚雄名─徐五月十日初食火山荔支─仲夏气蒸輕紅綴荔子厥種名火山早熟差足喜色香𨿽未全驟食亦淸美不患甘傷脾且愛冷沁齒已勝餐來禽猶堪敵靑李聊爾爲先驅次第飽陳紫欲結林下請從今日始─十七日集鄧道協新居食中冠荔支─新居初落成荔子熟已半梢頭覓早紅正品得中冠摘來恱我口彷佛眀星爛始食味尙酸浹背有微汗小者猶若珠大者已如彈嘗新頗不厭錦殻堆几案輕風送晚涼淸香廽鼻觀置堠無飛塵不作蘓子嘆─髙景倩齋中食鑛玉荔子賦得漢人名詩─江陳萬年種夏景丹顆垂檀欒布鑛玊香甘始當時千枚乘露摘盆子盛累累諦審食其實核焦延壽宜楊盧植太酢靑李尋傷頤綺疏受殘照林髙相蔽虧盤桓譚轉劇三伏湛涼颸─曹學佺石君亭噉荔嘲兪羨長─累累荔子實采采動盈抱漫論市上錢詎祕林間寶充玆石君羞展彼山泉澡量腹受幾何百千恣傾倒齒牙沁甘露毛羽生難老嘗聞丹經言效驗良可攷使人美顏色長似少年好爲問羨門長何如大棗

七言古詩─原─宋蘇軾四月十一日初食荔支─南村諸楊北村盧白華靑葉冬不枯垂黃綴紫煙雨裏特與荔子爲先驅海上仙人絳羅襦紅紗中丹白玊膚不須更待妃子笑風骨自是傾城姝不知天公有意無遣此尢物生海隅雲山得伴松檜老霜雪自困楂棃麤先生洗盞酌桂醑冰盤薦此頳虯珠似開江鰩斫玉柱更洗河豚烹腹腴我生渉世本爲口一官久已輕蒓鱸人間何者非夢幻南來萬里眞良圗─荔支嘆─十里一置飛塵灰五里一堠兵火催顚坑僕谷相枕藉知是荔支龍眼來飛車跨山鶻橫海風枝露葉如新采宮中羙人一破顏驚塵濺血流千載永元荔支來交州天寶嵗貢取之涪至今欲食林甫肉無人舉觴酹伯遊我願天公憐赤子莫生尢物爲瘡痏雨順風調百谷登民不饑寒爲上瑞君不見武夷溪邊粟粒芽前丁後蔡相籠加爭新買寵各出意今年鬭品充官茶吾君所乏豈此物致養口體何陋耶洛陽相君忠孝家可憐亦進姚黃花─增─蘇轍奉同子瞻荔支嘆─蜀中荔支止嘉州餘波及眉半有否稲糠宿火卻霜霰結子僅與黃金侔近聞閩尹傳種法移種成都出巴峽名園競擷絳紗苞蜜漬瓊膚甘且滑北逰京洛墮紅塵篛籠白曬稱最珍思歸不復爲蒓菜欲及炎風朝露勻平居著鞭苦不早東坡南嶺南道海邊百物非平生獨數山前荔支好荔支色味巧畱人不管年來白髮新得歸便擬尋鄕路棗栗園林不須顧靑枝丹實須十株丁寧附書老農圃─陳襄荔支歌─番禺地僻嵐煙鎖萬樹累累產嘉果漢宮墜落金莖露秦城散起驪山火炎炎六月朱明天映日仙枝紅欲燃自古淸芬不能遏畱得嘉名爲椹仙上皇西幸楊妃死巒海迢迢千萬里華淸宮闕閴無人南來不見紅塵起至今榮植徧閩州離離朱實繁星稠一日爲君空變色千里憑誰速置郵可憐錦幄神仙侶爲飲凝漿滌煩暑綺筵不惜十千錢酩酊秦樓桂花醑秦樓女子繡羅裳鳳簫鳴咽流宮商醉歌一曲荔支香席上少年皆斷腸鄧肅風雨損荔子─前日雨聲如隕石昨夜風狂退六鷁荔子吐華漫如雲結實定知無十一南來無以慰愁煎端期一飽果中仙山頭看花日千轉黙想香味空流涎事類翻羮愼勿卹風雨在天非人力要及丰年天下同那爲海邦私一物─原─陳與義荔支嘆─炎精孕秀多靈植荔子佳名聞自昔綘嚢剖雪出雕盤尋常百果無顏色閩天六月雨初晴星火熒熒耀川澤歘如彩鳳戱翺翔爛若彤雲堆翕爀中郎裁品三十二陳紫方紅冠儔匹鹽蒸蜜漬尙絕倫啄瓊空羨南飛翼我聞政和全盛時貢輸不減開元日涪州距雍已云逺況此奔馳來海側繡衣使者動輶車黃紙封林徧阡陌浮航走轍空四郊妙品人間無復得上方供給只纖毫往往盡入公侯宅驪山廢苑狐兔靜艮嶽新宮鼙鼓急繁華今古共淒涼繞樹行吟悲野客西風刮地黃塵昏一聼悲笳防淚滴─增─朱松江彥允約逰東山作荔支詩次韻─天工傾倒不餘力惟有荔支香色君家桃李要爭妍腸斷鬢絲禪榻客書生甕俎天所支煮茗誇妓非良規腹饑衣寒君不忍看詩喚作東山嬉冰盤綘實光照市歸來香滿巫陽袂明日人傳玊蘂仙絕勝空賦靑龍柿─楊萬里荔支歌─粵犬吠雪非差事粵人語冰夏虫似北人冰雪作生涯冰雪一窖活一家帝城六月日亭午市人如炊汗如雨賣冰一聲隔水來行人未喫心眼開甘霜甜雪如壓蔗年年窨子南山下去年藏冰減工夫山鬼失守嬉西湖北風一夜動地惡盡吹北冰作南雹飛來嶺外荔支梢絳衣朱裳紅錦包三危露珠凍寒泚火傘燒林下成水北人藏冰天奪之卻與南人消暑气─王十朋詩史堂荔支歌─君不見詩人以來一子美暮年流落來夔子賦詩三百六十篇西瀼東屯客愁裏何人作堂畫遺像收拾光芒榜詩史堂前何有有荔支樹猶未老熟獨遲世人貴早不貴晚倘非我輩誰賞之涪陵昔遇妃子污萬顆包羞莫能訴瀘戎一經少陵擘至今傳誦輕紅句少陵傷時淚成血一丹心不磨滅散成朱實滿炎方風味如詩兩奇絕樂天曾畫忠州圗自言香味人間無君謨亦作閩中譜陳紫聲名重南土何如詩史堂前株正是一飯孤忠餘人爲世重物亦重端如丈人屋上烏巴圗閩譜合避路奚用品第紛錙銖攙先熟者如楊盧但可與之作前驅閩娘十八婢妾爾將軍大樹眞慵奴我生四百餘年後來作先生逰處守登堂三嘆荔正丹聊效栁人祠子厚安得先生今復生添賦防州歌一首要使荔支之名長不朽─詩史堂前荔支晚熟而佳約同官共賞偶成參差摘實分餉用前韻─詩史堂前荔支晚尢羙髙壓瀘戎與妃子姓名猶未聞峽中風味惟應似皮裏試將逺況江瑤柱正似騷人擬良史我來嘆息頤屢支殊方爭獻惟恐遲汝今已晚何用好不是少陵誰目之貴妃逰魂遭血污玊座悲懷何以訴惟有云安再拜人觧悶夔州兩絕句遺像空存食不血滿目煙霞眀自滅何人種此星幾終一樹團團味奇絕君不見南賔木蓮有華何足圗樂天過慮重看無又不見洛陽牡丹妖艶何足譜六一區區記風土天生此果更此株夏日之時見子余晝疑炎方張火傘夕訝庭樹棲赤烏防頭瑩若玊一防細骨輕於錢五銖陳江閥閱如雀盧玆產於閩必爭驅大無中邊甜勝蜜醖釀不假蜂爲奴永安宮西郡堂後折簡呼賔老太守時方炎熱防苦稀事好乖違意徒厚手摘髙枝贈丹實歌和前篇搔白首嗟一餉之樂兮天亦慳於老朽─病中食火山荔支─前年防州食荔支同僚共賦輕紅詩妃子名園世所貴不似詩史堂前奇去冬分符向南土半月身行荔支圃三州嘉木皆眼見更閱君謨向來譜臨漳一種名火山品𨿽云下熟則先從今慚入荔佳境陳江未擘先流涎老病餘生怯佳果日防那能三百顆殷勤未破綘紗嚢心火驚添火山火─劉克莊和南塘食荔嘆─君欲和詩無匆匆唱首天下文章公今年荔子況倍熟亭亭錦蓋髙張空猿偸鴉啄牧童采林間殘顆猶殷紅在昔唐家充嵗貢吟諷何止杜陵翁南窮交州西蜀土快馬防送如飛龍絳裳冰肌初照眼玊環一笑恩光濃惟閩以逺幸免涴一顆不到溫泉宮自從陳紫無眞夲皺玉晚出尢稱雄邇來雞舌擅瑰瑋贊香譽味萬喙同麟臺仙人親題品天爲此果開遭逄乃知微物似有數聲價亦與時污隆列聖儉徳被華戎微如淮白不敢供柰何置驛奉私室安得木鐸觀民風山蹊谷塹日力窮血肩踠足馳筠籠請公移此食荔嘆置在薫風殿閣中─楊胐玉泉院荔支軒─曾觀荔支圗幾費丹靑妝能紅能紫亦能緑不能冩作天然香曾讀荔支譜品品堪第一較量滋味論髙低大抵聞名不聞實我疑眞宰推化工安排百果分番紅杏梅桃李不足數先教碌碌隨春風錦囊玊液相渾淪百果讓作東南元別有眞香與色味一時分付荔支軒─元吳萊荔支行寄王善父─炎云六月光陸離人在閩南餐荔支荔支日餐三百顆紅緑亞林欺眾果綘羅系樹蠟封蔕尙食擎盤獻靑瑣涪州嵗貢與此同意欲移根來漢宮天生尢物不用世沾灑防雨吹蠻風蠻風防雨振林藪西域葡萄秋壓酒勸君莫近楊太眞傳說驪山塵污人─眀文徴明新荔篇並序─常熟顧氏自閩中移荔支數夲經嵗遂活石田使折枝驗之翠葉芃芃然不敢信也以示閩人良是因作新荔篇命璧同賦錦苞紫膜白雪膚海南生荔天下無鹽蒸蜜漬失眞性平生所見惟萎枯相傳尢物不離土畏冷那得來三吳顧家傳來三四株桂林翠幄森森殊逺人無憑未敢信持問閩士咸驚呼還聞累累生數子絳綃裹玊分明是未論香色果如何只說形模已珍美千載空流北客涎一朝忽落饞夫齒白圗蔡譜漫誇張文飾寧如親目視飽啖只於鄕裏足鮮嘗漸去京師邇不須更作嶺南人只恐又無天下痏朝來自訝還自疑事出非常有如此𨿽云逺附商船達不謂滋培遂生活始知生物無近逺故應好事能回斡卉物聊占地气遷造化竟爲人事奪仙人本是海山姿從此江鄕亦萌蘗由來沃衍說吾鄕異品珍嘗曾不乏不緣此物便增重無乃人心貴希濶福山楊梅洞庭柑佳名久已擅東南風情气味不相下稱絕今兼荔子三─黃謙荔支篇─江南五月海气熱南國荔子垂堪折裊裊溪風散麝香防山雨流猩血飛樓淸簟畱眾賔屠羊貰酒酬芳辰黃頭奴摘登君席四座果核難爲鄰朱櫻非貴馬乳非珍頓令玊液生口角何怪驛騎飛紅塵紅塵赤日驪山路天梯石棧年年度但博玊環嬌勝花寧問丁夫汗如注鸞旂西指愁逺天斷腸回首各風煙馬嵬新魂忽寂滅涪州舊樹空駢鮮君不見汴州艮嶽花石岡朝爲逰苑暮淒涼朱季和題宋氏荔支─蔡公譜張老圖宋香品第世絕殊亭亭嘉植榮且敷巢兵欲斫炊行廚王媼抱樹命與俱尢物幸爾畱根株宋氏老人八十餘得之卽此營世居五百餘禩枝葉舒淸陰如幄垂庭除薰風時來蘭麝如赤日照耀瑚珠桃紅籠出白雪膚斧防著核畱眞模異香奇味天下無有孫文用羙且都撫之愛防如瓊琚故家喬木多摧枯云仍世守應無虞─林希哲題宋氏荔支─吾莆名果鮮荔支君謨有譜世所知陳紫方紅固爲貴宋香品彚尢珍奇六月炎歊日正長累累緑葉垂絳囊薰風微度疎林晚比鄰猶覺聞淸香核上儼若斤斧防玆事奇怪難評論云是當年巢冦亂欲代其枝投防焚皤皤老嫗以身庇天然幻出斯靈異至今又歷數百年後人培植當畱意─謝肇淛食火山荔支次王齡韻─天香國色奪燕支妝鏡臺前哦新詩纖纖素手爲君擘翠袖紅繒防鬭奇吳中楊梅色如土仙種應須出懸圃冰雪曾看工史圗姓名盡入端明譜四月五月紅滿山未采百鳥不敢先先鋒一出便壓市明珠已引饞龍涎投老菟裘計未果莫惜銅錢沽百顆蘧然一覺心淸涼臥防疎楊度螢火─陳伯孺餉滿林香荔支同賦柏梁體─六月七月苦煩蒸袒衣跣足頭鬅鬙病肺消渇同茂陵故人相遺玊壺冰函開未開香騰騰黃衣緑鬟嬌自矜廣顙丰頤薄如繒輕綃初觧脂膚凝甘液沁口不可勝方山此種天下稱浮江百里靑絲縢香色𨿽減猶峻嶒野人雄饕擅絕能斯須劈盡玊山崩敲詩莫厭挑殘燈浮生蹤迹殊無恆─徐食火山荔支同用王梅溪韻─昨夜聚首餐荔支狂來五字哦新詩今辰翠籠又擎到別有一種尢珍奇根株藝植同一土易熟離離滿園圃本支已識分廣南不待按圗翻舊譜異名嘉實𨿽滿山定讓此品來爭先嘗新旣喜早一月冰盤擘啖流饞涎乍食無多腹不果三百靑銅沽百顆相期同到鳯凰岡天柱梢頭赤如火─再次王梅溪前韻─日長竹枕頭懶支飽食細誦齡詩四百年中幾人和句法難比前賢奇粵南有種到閩土栽種得宜推老圃笑殺永嘉韓彥直如許木奴亦作譜竊幸閒身居故山得食豈必論後先吾儕愛嗜同沆瀣俗輩忌食寧流涎今玆結盟訂已果更賽瓊丸闘珠顆陳紅江緑熟尙遲莫笑饞夫急如火─過在杭積芳亭適伯孺送方山滿林香至積芳亭外將斜舂科頭箕踞當長松敲門傴僂來老農一肩翠籠遙函封蓋頭新葉靑茸茸此種產自五虎峯累累千顆香气濃剖開瓊液涼心胸桂林鑛玊並金鐘夙稱異品今凡庸嬌如窺簾少女容黃衣緣裏光重重微風披拂林杪衝隔墻悞殺尋花蜂雄饕勇噉皆可供鼓腹不用營朝饔─兪安期曹能始荔閣噉荔子歌─曹園古荔滿林壑中連防樹如團幕間葉紛疑火齊生垂枚定道紅星落主人抗樹起髙閣荔子環如掛瓔珞紺紫累累髙下懸朱丹東西錯千枚任摘雕防前金盆沃浸靑琳泉香觸何知屢咽唾口饞便覺防流涎須叟裂卻丹霞殻剖出冰肌皎於玊薄綃淺綘卸中衣滑澤光瑩恣餐足牙後深甘玊女肪喉間不饜楊妃肉一時遽盡三百枚通靈已覺成仙胎毛髄初疑換丹藥羽翰輙欲升瑤臺漳州大橘大如盎甘羙不如何足想吳越楊梅豈之甘較之仙味寧不慙龍眼猶令奴作匹其餘瑣瑣安足述海內如推百果王鮮食荔支終苐一五言律詩─增─唐鄭谷荔支─平昔誰相愛驪山遇貴妃枉教生處逺愁見摘來稀晚奪紅霞色晴欺瘴日威南荒何所戀爲爾卽忘歸─原─宋蘇軾食荔支並引─惠州太守東堂祠故相陳文惠公堂下有公手植荔支一株郡人謂之將軍樹今嵗大熟嘗噉之餘下逮吏卒其髙不可致者縱猿取之丞相祠堂下將軍大樹傍炎云駢火實瑞露酌天漿爛紫垂先熟髙紅掛逺揚分甘徧鈴下也到黒衣郎─增─戴復古謝趙景賢送荔支─荔子固多種色香俱不同新來嘗小緑又勝擘輕紅大嚼思千樹分甘僅一籠嘗觀蔡公譜夢想到莆中─眀王防詠荔支─憶昔開元日繁華禦裏看玊環天上去無復到長安香沁瓊漿冷紅垂火齊團九重思玊食馳貢未來難陳憲章錢塘荔圃─錢塘四月尾荔子正垂丹不異炎方戲無因聖主看微風香井落細雨壓樓闌蔡老應憐汝名家譜可刋─求荔支栽貞節堂─髙榜近東溟朝光滿北楹欲便淸晝睡須待綠陰橫名木從誰假幽居賴母成君家多黑葉火急送防莖─王世貞謝邵都閫惠荔支─朝來逄驛騎香色滿防函野老慙推食將軍爲絕甘瓤防澄露瀉枝憶紫雲酣寂寞華淸在何人走劍南郭子章荔支四首─榕樹環山郭離支列省衙妍姿當六月神品壓三巴露金莖爛日融火齊斜誰評紅與緑猶自說江家淩冬還釀秀盛夏轉芳菲艶吐千家色熟防百鳥肥珠房朝采郁錦殻曉霞輝惟植炎荒逺徒勞笑貴妃鮮疑排鶴頂燦若謝雞冠詎謂薇垣紫翻羅荔子丹低垂裝翠幌錯落襯金盤瓊漿堪入口頓令頬齒寒雨後光逾碧風中韻自著陰無隙地飛焰欲橫天香沁琴書潤味爭醴酪妍忠州圗畫在靈羙詎能傳─閔齡啖荔支─避暑風軒下金盤劈荔支可憐分寵日至是渥丹時香褪紅衣膩膚凝碧玊脂朱顏難自固中赤向君披─陳仲臻荔支─果中稱異品色味世間無遇夏香尢盛經冬葉不枯楊梅眞作僕龍眼合爲奴昔日宣和殿移根植幾株累累蒸雨熟顆顆向陽酣錦殻硃慙色淸香蜜譲甘防偸揺夾竹分摘貯鉤籃此地無名種猶堪勝嶺南─徐六月四日鏡瀾閣食桂林─結夏過髙齋乘涼與客偕會尋扶荔勝品得桂林佳白傅圗珠顆閩娘落繡鞋閒來徴舊事半可續齊諧曹學佺雨中望隔岸荔支─驟雨來靑嶂千枝蘸碧波卻驚流火駛已覺洗紅多沆瀣盤爲玊流蘇帳作羅薄言將采采臨眺意如何─林叔學詠緑核荔支─冰膚藏異質佳品擅江南荳蔲輕霞防葡萄片雪含卻疑金穀換應使蕚華慙剖出天然色江家映始堪─鄭紱詠小陳紫─紫夲陳家勝齊名肯易降品𨿽稱第二質自擅無防淸馥應欺宋芳姿已壓江冰盤時並薦霞彩射雕窻詠皺玊─佳品呈赬璧誰云巧制成痕疑風細紋受露溥明祗訝沽猶璞非闗琢未瑩仙羣畱不住掌上擘時輕

七言律詩─增─唐白居易重寄荔支與楊使君時聞楊使君欲種植故有落句戲之─摘來正帶淩晨露寄去湏慿下水船映我緋衫渾不見對公銀印最相鮮香連翠葉眞堪畫紅透靑籠實可憐聞道萬州方欲種愁君得喫是何年─鄭谷荔支樹─二京曾見畫圗中數夲芳菲色不同孤棹今來巴徼外一枝煙雨思無窮夜郎城近含香瘴杜宇巢低起暝風腸斷渝瀘霜霰薄不教葉似灞陵紅─曹松南海陪鄭司空遊荔園─荔支時節出旌斿南國名園盡興逰亂結羅紋照襟袖別含瓊露爽咽喉葉中新火欺寒食樹上丹砂勝錦州他日爲霖不將去也須圗畫取風流─徐夤荔支二首─朱彈星丸燦日光緑瓊枝散小香嚢龍綃殻綻紅紋粟魚目珠涵白膜漿梅熟已過南嶺雨橘酸空待洞庭霜蠻山蹋曉和煙摘拜捧金盤獻越王日日薫風捲瘴煙南園珍果荔支先靈鴉啄破瓊津滴寶器盛來蚌腹圎錦裏只聞消醉渇蘂宮惟合贈神仙何人刺出猩猩血深染羅紋徧殻鮮─宋徽宗宣和殿荔支─宻移造化出閩山禁禦新栽荔子丹玊液乍凝仙掌露絳苞初結水晶丸酒酣國艶非朱粉風泛天香轉蕙蘭何必紅塵飛一騎芬芳數夲座中防─趙抃詠提刑邢夢臣度支連理荔支嘉陽天逺被薰風荔子呈祥郡館中庇夲莫將慈竹校媚時寧與瑞蓮同並柯晝聳煙光動異幹宵空月影通奇木幸逢眞賞筆誰誇丹實一庭紅─蔡襄和曹殿丞寄荔支荔子凝丹摘曉鮮江南來路與云連托根曾是三山下結實應歸萬木先鄕國逺攜甘防重宴堂分玩色香全淸才仍更傳新唱一一驪珠照眼圎─興化軍曹殿丞荔支─厚葉纎枝新絳囊使君分寄驛人忙彩毫封處曾畱意筠籠開時不減香風色甚豪應少損路程差近得分嘗閩州縱有千千樹未抵家園气味長─謝宋評事荔支─齋館從容接燕申每臨佳樹走觥巡兵鋒卻後知神物年壽髙來況主人並賞昔聞思故友分甘今喜奉慈親豈惟特祝公難老兼欲靈株比大椿─原─劉攽荔支─錦筵火齊滿金盤五月甘漿破齒寒南國已隨朱夏熟北人猶指畫圗防煙嵐不續丹櫻獻玊座空悲羯鼓殘相見任誇防蔕美多情莫唱水晶丸─增─文同和張推官荔支─長嗟珍果滯遐方好種華林奉帝王夏簟滿風羅秀色曉梯乘露摘新香潑霞乍染愁將變烹玉才凝忍更嘗正在臨卭消渇甚忽蒙佳惠敢相─蘇軾次韻曽仲錫承議食蜜漬生荔支─代北寒虀韭萍奇苞零落似晨星逢鹽久已成枯臘得蜜猶應是薄刑欲就左慈求拄杖便隨李白跨滄溟攀條與立新名字兒女稱呼恐不經─再和曾仲錫荔支─栁花著水萬浮萍荔實周天兩嵗星夲自玊肌非鵠浴至今丹殻似猩刑侍郎賦韻窮三峽妃子煙塵動四溟莫遣詩人說功過且隨香艸附騷經─次韻劉燾撫句蜜漬荔支─時新滿座聞名字別久何人記色香葉似楊梅蒸霧雨花如盧橘傲風霜每憐蒓菜下鹽豉肯與葡萄壓酒漿回首驚塵捲飛雪詩情眞合與君嘗─原─黃庭堅廖致平送綠荔支爲戎州第一王公權荔支緑酒亦爲戎州第一─王公權家荔支緑廖致平家緑荔支試傾一杯重碧色快擘千顆輕紅肌潑醅葡萄未足數堆盤馬乳不同時誰能同此勝絕味惟有老杜東樓詩─增─唐庚和程大夫荔支─家在岷峩飽荔支十年逰宦但神馳側生流落今千載入貢稱珍彼一時定自不將凡果比如何偏與瘴煙宜白頭莫作江南客辜負山中故友期─曾幾荔子異方風物鬢成斑荔子嘗新得破顏蘭蕙香浮襟觧後雪冰膚在酒酣間絕知髙韻輕瑤柱未覺丰肌病玊環似是看來終不近寄聲龍目盡追攀─福帥張淵道送荔支─豈無重碧實瓶罍難得輕紅薦一杯千里人從閩嶺出三年公送荔支來玊爲肌骨涼無汗霞作衣裳皺不開莫訝闗情向尢物厭看緑李與黃梅─劉子翚荔支─挺秀窮荒嘆未遭昔賢吟賞著風騷縱班盧橘材非偶不近長安價愈髙煙雨萬株遙若畫塵埃一騎徒勞雕盤此日無遺選品格妍媸敢自逃炎蒸午枕夢滄浪落落星苞喜乍嘗筆下丹靑千品色釵頭風露一枝香雞冠借諭何輕許馬乳爭名固不量值得當時妃子笑驪山千古事淒涼─楊萬里走筆謝吉守趙判院分餉三山荔支─吾州五馬住閩山分我三山荔子丹甘露落來雞子大曉風凍作水晶團西川紅錦無此色南海緑羅猶帶酸不是今年天不暑玊膚照得野人寒王十朋拾荔支核欲種之戲成─海味正思瑤柱羙夔門又見荔支紅炎方入貢自妃子郡圃欲栽如白公官滿猶爲十年計實成須待二星終不須更論何時喫前種後收人我同─漳州石教授寄火山荔支─炎方摘實走筠籠千顆遙遙寄病翁未啗吾州法石白且嘗鄰郡火山紅攙先趁得楊盧雨珍重來從芹藻宮我欲細論香色味一尊何日廣文同─次傅景仁馬家緑荔支二首涪陵妃子謾名園豈是閩南緑一盤最喜色同靑玉案不妨功並紫金丹畫防紅紫品流俗詩嚼冰霜牙頬寒吟罷閒觀右軍帖來禽靑李可同餐平生雅意在丘園行矣歸尋隱者盤此日詩盟共君結明年荔子爲誰丹欲移仙種栽中土只恐天資不耐寒定向家鄕想風味江瑤斫柱謾加餐─眀楊愼詠荔支─萍實楚江浮赤日桃花秦嶺燦紅霞試將海內芳蕤數敢並江陽荔子誇雲液畱香凝重錦冰丸映肉捲輕紗羙人釵股防防綴肯擲潘郎滿鈿車─姚鳳岡送荔支答謝─柏府薰風荔子丹雕盤持贈下臺端絳紗囊裏冰肌滑火齊枝頭水玊寒羅帕分珍慚逐客驛塵飛騎憶長安瓊瑤欲報才應盡獨立蒼茫倚曲欄─洪遂初詠荔支─五月閩南荔子丹摘來宜薦水晶盤色欺鶴頂霞新染光奪龍精露未幹曾得漢皇培上苑又隨星騎貢長安紫薇垣裏分嘗處頓覺瓊漿溢齒寒─謝傑憶荔支─江鄕六月火雲飛萬顆累累落翠防赤露夜浮赬玉甕流霞朝染紫羅衣妝成帝女脂猶濕浴罷楊妃乳正肥爲報相如消渇甚金莖畱待茂陵歸─陳輝荔支─南州六月荔支丹萬顆累累簇更團絳雪艶浮紅錦爛玊壺光瑩水晶寒髙名已許傳新曲芳味曾經薦大官烏府日長霜署靜幾株斜覆石闌干─陳價鳳岡荔錦─千株荔子植前岡五月欣看錦作行翠幄幾重添暮雨絳霞一片絢朝陽冰盤試薦驚心喜雪顆初嘗濺齒香淸世更無妃子笑紅塵一騎不須忙─張鼎思荔支─到處娟娟映日紅綠榕相傍似靑楓枝頭含露驅炎瘴籠裏生香入暗風玳瑁已堪誇嶺外葡萄那許說西戎歸時我欲攜千子遮莫中州笑白公─任家相荔支嘉樹籠蔥翠蓋長炎天如簇蘂珠囊枝枝承露排朱實葉葉吟風襲異香已勝安期餐火棗疑從玊女乞瓊漿含桃何物堪春薦好置郵傳達尙方─黃克晦涵虛閣觀摘荔支─荔樹陰陰繞水濵入門呼脫白綸巾林中仰面惟看鳥樹杪聞聲始覺人傍手柯條初散彩離枝香色正含新玊盤冰水龍珠滿虛閣髙談不厭頻─謝肇淛賦荔支根─仙種應從閬苑傳孤根百尺老龍眠紅雲低映輪菌石絕壁深蟠瘴癘煙唐騎未能馳繡嶺漢宮應得傍甘泉春風容易朱顏換閱盡枝頭幾歳年─黃香荔支─紛紛紅紫闘濃妝正色猶存一樹芳金屋正宜藏玊貌綠衣何用怨黃裳棲枝鶯鳥渾無辧對酒鵞兒別有香若待三秋揺落後千頭羞殺洞庭霜─陳價夫賦荔子漿─紅綃初卸吸精瑩幾防甘泉齒頬生漫向雲英求玊液疑從漢武咽金莖溫柔未信雞頭羙芳冽應兼馬乳淸一自瀘戎飛騎後不須花露觧餘酲─徐積芳亭噉黃香荔支─閩海從來說荔香誰知異品有深黃楚江寒菊初凝露蜀國秋葵乍向陽玊貌隔簾窺賈女金丸滿地憶韓郎洞庭莫詫柑三寸瓊液空含顆顆霜─饋在杭防髻荔支連理枝頭並蔕殷攣胎合浦蚌珠還月明漢水防妃佩花落天臺二女鬟玊臂相聨嬌艶態香肩齊嚲闘朱顏新承秦虢夫人寵妒殺華淸舊阿環─食鵲卵荔支幹鵲塡橋碧漢邊栗林遺卵綴蒼煙絳苞抱出星同燦玉乳探來石共圎風動危巢驚彈過月明髙樹儼珠聨莫言三匝無枝繞孕得靈胎木杪懸─集髙景倩木山齋食中冠伯孺作水墨荔支圗各賦─萬顆累累日飽嘗一枝偏帶墨痕蒼生來自有丹砂色冩出還疑黒葉香乍洗胭脂嬌翠袖新添螺黛變紅妝冰肌絕類昆侖女不是王家十八娘─詠荔支膜─曾向忠州畫裏描胭脂淡掃醉容消盈盈荷瓣風前落片片桃花雨後嬌白玉薄籠妖色映茜裙輕裼暗香飄嫣紅狼藉誰收拾十八閩娘裂紫綃

五言排律─原─唐白居易題郡中荔支十八韻兼寄楊萬州八使君奇果標南土芳林對北堂素華春漠漠丹實夏煌煌葉捧低垂戶枝擎重壓墻始因風防色漸與日爭光夕訝條懸火朝驚樹防妝深於紅躑躅大較白防榔星綴連心朶珠排耀眼房紫羅裁襯殻白玊裹塡瓤早嵗曾聞說今朝始摘嘗嚼疑天上味齅異世間香潤勝蓮生水鮮逾橘得霜燕支掌中顆甘露舌頭漿物少尢珍重天髙苦茫已教生暑月又使阻遐方粹液靈難駐妍姿嫩易傷近南光景熱向北道途長不得充王賦無由寄帝鄕惟君堪擲贈面白似潘郎─宋陶弼荔支─五月南遊渇欣逢荔子丹殻勻仙頂肉露水晶丸色應離爲火甘殊木作酸枝繁恐相染樹重欲成團赤蚌遺珠顆紅犀露角端爽能消內熱潤可濯中幹桂嶺無霜處梅天暴雨殘【闕十字】一簇冰蠶繭千苞火鳯冠隔瓤銀葉嫩透膜玉漿寒─增─明謝肇淛噉瀛州荔支─見說瀛洲好濃陰十里堤香凝絲籠滿葉簇錦丸齊夾岸云猶濕浮江日未西肌丰埋核襦薄裂輕綈不分啇山橘還勝大谷棃紅釘金屈戍白乳玉玻瓈綘雪丹堪餌芳塵路不迷防湏乘興往鬥酒聼黃鸝─祝樹勲荔支─閩中新荔熟越客可休糧百谷成珠浦千林綴錦囊裊風湏細摘帶露合多嘗消渇逢甘醴充饑得異漿靑英團翡翠丹實鵞黃霞臉仍蒸日冰膚倍膩霜建宮遙自漢置驛廣於唐火齊緗枝綴珊瑚黛葉藏品多逾別域名重表炎方飽噉爲名士嚬呼十八娘

五言絕句─原─宋張舜民荔支─火齊驪龍脫紅綃玊露團謫居深不負沈醉亦何難─增─明陳憲章乞荔支─逢春思種樹垂老笑開齋未厭靑紅在從君乞荔栽─西良容倫饋荔支非桂州夲色戲以是詩─口溢桂州漿眼定西良色我是荔支仙何人漫觧得─馬森荔支─不逐靑陽艶偏妍朱夏時摘來紅瑪瑙擘破白琉璃

六言絕句─增─宋曾幾荔支─蕉子定成噲伍梅丸應愧盧前金穀危樓魂斷白州舊井名傳紅皺觧羅襦處淸香開玉肌時繡嶺堪憐妃子薴蘿不數西施─明鄭繼銘荔支─繞屋荔支未熟淡紅淺緑交香莫論楊梅伯仲濃陰若个爭長

禦定佩文齋廣羣芳譜卷六十二﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷六十三

果譜

荔支四

集藻─七言絕句─原─唐杜甫觧悶─憶過瀘戎摘荔支靑楓隠映石逶迆京中舊見無顏色紅顆酸甜只自知翠碧李沈玊甃赤棃蒲萄寒露成可憐先不異枝蔓此物娟娟長逺生側生野岸及江蒲不熟丹宮滿玊壺云壑布衣駘背死勞生害馬翠眉湏─增─戴叔倫荔支紅顆珍珠誠可愛白須太守亦何癡十年結子知誰在自向中庭種荔支─白居易荔支樓對酒─荔支新熟雞冠色燒酒初開琥珀香欲摘一枝傾一盞西樓無客共誰甞─原─杜牧華淸宮─長安回首繡成堆山頂千門次第開一騎紅塵妃子笑無人知是荔支來─增─薛能荔支─顆如松子色如櫻未識蹉跎欲半生嵗杪監州曽見樹時新入座久聞名─原─韓偓荔支三首─遐方不許貢

珍奇宻詔惟教進荔支漢武碧桃爭比得枉令方朔號偸兒封開玊籠雞冠澀葉襯金盤鶴頂鮮想得佳人防啟齒翠釵先取一雙懸巧裁霞片裹神漿崖蜜天然有異香應是仙人金掌露結成冰入蒨羅囊─增─薛濤憶荔支─傳聞象郡隔南荒絳實丰肌不可防近有靑衣連椘水素漿還得類瓊漿─原─宋王濟宮詞─昨日閩中進荔支君王親受幸龍池先將並蒂盛金盒蜜賜修儀盡不知─增─蔡襄七月二十四日食荔支─絳衣仙子過中元別葉空枝去不還應是天人知憶念再生朱實慰衰顏─和龎公謝子魚荔支─霜鱗分不登枯肆丹實全應勝木奴欲效野芹羞薦去敢期佳什墜驪珠─淨眾院嘗荔支─霞樹珠林暑後新直疑天意別畱春京華百卉爭鮮貴誰識芳根著海濵─曽鞏荔支四首─剖見隋珠醉眼開丹砂緣手落塵埃誰能有力如黃犢摘盡繁星始下來玊潤冰淸不受塵仙衣裁翦絳紗新千門萬戶誰曽得只有昭陽第一人絳縠囊収白露團未曽封植向長安昭陽殿裏才聞得已道佳人不柰寒金釵雙捧玊纎纎星宿光芒動寶奩觧笑詩人誇博

物祗知紅顆味酸甜─韓維謝送妃子園荔支─年年驛使走紅塵貢入驪宮色尙新妃子園名猶未攺一籠丹實寄閒人─原─蘓軾食荔支─羅浮山下四時春盧橘楊梅次第新日啖荔支三百顆不辭長作嶺南人─增─蘇轍毛君惠荔支─荔子生紅無柰逺陳家曬白到猶難𨿽無驛騎紅塵起尙得佳人一笑歡─幹荔支─含露迎風惜不嘗故將赤日損容光紅消白瘦香猶在想見當年十八娘─黃庭堅謝陳正字送荔支三首─十年棃棗雪中看想見江城荔子丹贈我甘酸三百顆稍知身作近南官齋余睡思生湯餅紅顆分甘愜下茶如夢泊船甘柘雨芭蕉林裏有人家橄欖灣南逺歸客煩將嘉果送蓬門紅衣襞積蠻煙潤白曬丁香之子孫─次韻任道食荔支有感三首─一錢不值程衛尉萬事稱好司馬公白髮永無懷橘日六年惆悵荔支紅今年荔子南風莫愁畱滯太史公五月臨江鴨頭綠六月連山柘枝紅舞女荔支𨿽晚臨江照影自惱公天與蹙羅裝寶髻更挼猩血染殷紅─郭祥正君儀恵莆田陳紫荔幹卽蔡君謨謂之老楊妃者─莆田幹荔老楊妃誰在開元得見之卻憶沈香亭北畔輕紅曽照赭黃衣荔子二首─暑館風沈睡眼醒荔支新暗香生玊纎爲剝紅綃顆甘露初凝濕水晶枝條相軋碧雲濃襯出驪珠落照中未說甘香消酷熱且看纎手擘輕紅─範成大涪陵妃子園─露葉風枝驛騎傳華淸天上一嫣然當時若識陳家紫何處蠻村更有園─新荔支四絕─荔浦園林瘴霧中戎州沽酒擘輕紅五年食指無占防何意相逢萬壑東海北天西兩鬢蓬閩山猶欠一枝笻鄞船荔子如新摘行腳何湏更雪峯甘露凝成一顆冰露穠冰厚更芳馨夜涼將到星河下擬共嫦娥鬭月明趠舶飛來不作難紅塵一騎笑長安孫郎皺玊無消息先破潘郎玳瑁盤─陸遊荔子絕句─驛騎星馳亦快哉筠籠露濕手親開不應相與無平素曽忝戎州刺史來放翁逰蜀十年回病眼茫茫每嬾開怪底酒邊光景別方紅江綠一時來─莆陽餉荔子─江驛山程日夜馳筠籠初拆露猶滋星毬皺玊𨿽奇品終憶戎州綠荔支─王十朋食荔支─荔支初熟飣金盤手擘輕紅子細看風味由來太奇絕不教容易到長安妃子園中荔子奇莫因名號起猜疑淸時入座非尢物一洗煙塵賴好詩詩史堂前種防時輕紅曽入少陵詩殊方競續櫻桃獻萬樹爭先爾獨遲─陳紫─端眀品第首推陳花裏姚黃是等倫郡圃一株稱小紫故家風味自宜珍─皺玊─莆中皺玊價傾城品第吾何敢妄評只恐此非

眞皺玊果然是玊亦虛名─大將軍─荔支名字太紛紛所見多應不逮聞別有深紅覇羣品郡人呼作大將軍─玊堂紅─天教尢物產閩中名字深奇自不同顧我素

稱田舍子如何敢防玊堂紅─奪先紅─閩中荔子說莆中闕下奇包又不同正向鈐齋想風味奪先人送奪先紅─七夕紅─宅堂荔子無名字自我呼爲七夕紅記得去冬初到日家人指樹語衰翁─白蜜─紛紛蜂采百花歸蜜在枝頭竟不知造物要令甜在後時人莫訝熟何遲─戎州荔支─錦荔戎州第一奇大如雞子壓枝垂金刀翦下三千顆對客從容把酒巵錦殻中間玊一團樹髙數丈實難攀瀘戎顆顆甜如蜜防梓累累味薄酸─劉克荘荔支─卻貢無因送上天漫山如錦但堪憐羅

浮所產眞奴只爲曽逢玊局仙十顆千錢品眞北人駘背未濡唇若生京洛豪華土買斷丹林肯算緡輦轂嘗新索價髙土人棄擲等弁髦不嗔園客工偸

竊絕喜天工饗老饕─原─李劉題荔支─絳衣揺曵綻冰肌依約華淸出浴時何物鴉兒驅不去前身恐是食酥兒─增─方嶽食荔支─風枝露葉走筠籠玊潤冰寒擘縐紅自往胸中評史記久聞格調略相同─僧恵洪初至崖州喫荔支─口腹平生厭事治上林珍果亦甞之天公見我流涎甚遣向崖州喫荔支─元楊維楨宮詞─薰風殿閣日初長南貢新來荔子香西邸阿環方病齒金籠分賜雪衣娘─張思亷題畫荔支障─知味何人似蔡襄方紅陳紫與誰甞七閩塵障南來使腸斷薰風十八娘─桞應芳荔子曲白玊明肌裹絳囊中含仙露壓璚漿

城南多少靑絲籠競取王家十八娘─眀方孝孺謝蜀王賜荔支─涪州丹荔擅時稱翠篚來庭色尙新獻罷未曽登玊案先敎頒賜與羣臣翠籠擎出殿門東受賜羣臣喜色同卻笑開元恩未廣只將異味恱深宮─屠本畯荔支紀興─五月閩天丹荔垂雨餘林日照離離火山松蕾元先熟萬顆新甞玊滿匙云張翠幄子欞星側出枝間曉露零城裏萬家相問遺筠籠爭買淨江瓶瓊瓤甘露法門開湛目靑蓮大士來帝网琉璃相映

澈天臺中觀放參回弱歳曽甞荔子丹一池香水濯冰丸如今正是朱明日栗玊先堆瑪瑙盤星毬鵲卵大扵拳鑛玊金鐘品是仙別有桂林將勝畫小姬一見一嫣然蜜丸牛膽兩丰腴碧玊爲神顆顆殊兒女不知瓤可啖錯疑耳後大秦珠自汲淸泉洗荔支吳娃如意劈胭脂水晶簾下黃香熟錯落瑤光並玊肌結綠如榛小更幽齒牙蕭爽恣冥搜怪來肌骨淸涼甚六月如從華頂逰幻出龍牙變態奇晚涼雙髻侍兒持自是拜來新月早非關剖出夜光遲天柱髙淩月窟孤洞中紅艷裊瑚飽餐內熱渾忘卻已貯冰心在玊壺尙榦鄕中錦作堆鳯池超出越王防相如渇病今應觧不用金莖露一杯絳囊公子綠羅嬌白水眞人絳節朝欲向九仙通尺一倘能雲際坐相邀黑葉人傳自五羊最憐江綠出莆陽唐家妃子如相見不命涪州驛騎將可惜生來托瘴鄕瓊姿那得近君王大官食品多如許只有榦枝逹尙方小君初學煎支法乳酪宜浮玊椀看旋沈荔花蜂釀蜜淸香不減蔗漿寒自起開籠防荔魁半將白曬半烘焙故鄕朋舊應嘲我不遣紅塵一騎回─謝傑狀元紅─紫金香貯玊玲瓏綴薰風上綠叢一種丹蕤三百品路人先看狀元紅勝畫─仙姬月下分靈丹乳竇香凝白雪寒倦入絳帷知睡去嬌姿絕勝畫中看─中觀─一串摩尼湛錦波玊衣童子曵緋羅炎光髙防空中觀添作祗園勝果多─金鐘─白水眞人鏈絳砂金鐘鑄就落誰家定應飛入棃園去催出枝頭萬霞─滿林香─素娥嬌弄淡紅妝半幅霞綃照海棠夜合口脂勻玊露曉風吹度滿林香─山支─秋園涼雨洗林空更向靑山枝上紅小結丁香隨錦隊櫻桃擎出大明宮─蜜丸─赤虯山人蜂作房柘衣輕惹蜜丸香波羅小甕黃金色長貯仙廚白玊漿─鵲卵紫姑秋夜臨髙防瀉下金莖露一杯牛渚橋邊遺鵲卵靈官拾作寶珠廽─蔣奕芳荔支─枝頭裊裊露初幹絳雪擕來好並看爲愛風姿誰得似楊妃沈醉倚闌干紅塵一騎入華淸大內遙聞笑語聲倘賜侍臣消渇病不湏承露問金莖─鄧原嶽荔支曲─鳯凰山下荔支園擇日開林市子喧一百銅錢分一擔平明奔進合沙門才交小暑日頻催一夜驚看錦繡堆早起香風徧城

郭人人都道荔支來紅如鶴頂大如杯奪取頭籌滿擔回更怕午前日色惡齊將靑葉蓋頭來荔支髙樹倒垂檐十丈長竿兩刃尖摘下但憑多少喫飽來還有水晶鹽梢頭狐防防如風夜鷰經過樹樹空髙結茅寮敲竹夾曉來添得照山紅麻繩髙弔小筠籠上下盤旋西復東且喜今年風雨少荔支个个不生虫千株水各成行不是豪家郭外荘好五更乘露摘噉時猶帶露華香金杯防灩碧波妍一道霞光照眼鮮何似媫妤初賜浴玊肌三尺浸寒泉萬樹揺風翠苔不妨對客日千枚城中諸品垂垂盡猶有吳航勝畫來中秋摘盡荔支殘蜜漬鹽腌更曬漧不分側生能損價可知輸卻玊漿寒─陳價夫詠荔支色─千紅萬紫轉葳防絳李朱櫻敢並奇繡嶺宮中含笑日承恩不獨爲冰肌─荔支味─剖卻紅香列蚌珠薦來玊液與醍醐觧酲不用花間露擬物何湏塞上酥─陳薦夫駝蹄─朱實西來驛路長明駝驕蹴滿蹄霜當時也合馳千里不獨涪州馬足忙─山中冠─衫爭暈綠帔爭紅散盡春風滿六宮自笑朱顏生較晚只應隨分冠山中─金綫─細骨香肌寵幸深華淸泉裏玊沈沈絳綃朱袖𨿽零落一縷難銷舊釧金─西紫─千株萬樹錦成堆獨自西家衣紫回寄語東君休用妬紅塵元自蜀中來─綠核─揺曵防風火滿林驪山一顧主恩深胸中已化萇宏血莫訝香肌少赤心─皺玉─羽騎參差出驛門空持朱實弔香魂阿環墜地今千載猶有斑斑玊上痕─一品紅─千載瀘戎驛騎飛出山猶著薜蘿衣傳呼野服休朝見勅賜宮中第一緋─玳瑁紅─顆顆明珠貢嶺南還將玳瑁匣輕函助嬌試挿桃花鬢不數平原上客簪─洞中紅─洞中丹實防千年愁向長安一騎傳好似紅妝離洞去桃花溪口戀塵緣─勝江萍─佳名久已動明皇不羨江萍逐椘王料得一般甘似蜜令渠北面是濃香─鄭鐸新綠荔支─落花才見飄空處結子初看出葉時山鳥啄殘俄委地恍如金穀墜樓姿─乍丹荔支─萬靑螺未染塵忽看半帶口脂勻羅衣開防肌如雪但少芬香逺襲人─正熟荔支─朱夏南枝總若霞可憐一顆一丹砂名園百果都難並火棗交棃未足─摘露荔支─園林曉望火燒空摘下淸香滿市風簾隔羙人梳洗罷纎纎玊指擘輕紅─丘惟直詠雙髻─枝頭連理散甘香紅錦囊包白玊漿貯向冰盤誰得似昭陽姊妹鬭新妝─星毬離離丹實綴如毬燦爛紅光滿樹頭莫是宣和燈火夕鰲山懸掛不曽收─百步香─六月閩鄕荔子懸綠云堆裏錦云連幽香一種天然味不數潘妃步步蓮─七夕紅─遙望雙星爛碧空一年一度鵲橋中誰知淚落凝成血散作枝頭紅─延壽紅─華淸一騎走紅塵中使傳呼笑語頻此物若云延得壽馬嵬山下葬何人─桂林─綠云堆裏綴紅綃白玊囊中核子焦只此林間堪賦隠淮南不待小山招─勝畫─錦云香露萬枝紅恨不生逢繡嶺宮莫訝崇圗未肖千金誰爲賂良工─火山品質殊生節序同偏誇早熟萬叢中只因一動妖妃笑又惹驪山烈炬紅─狀元紅─瓊液丹膚白玊肌禦筵香透絳羅衣宮袍首賜何曽綠爲染霞光近紫─十八娘─棣蕚樓頭風露涼閩娘淸曉競紅妝朱唇玊齒桃花臉徧著天孫云錦裳─冰團─太液池頭暑漸涼紅塵一騎日南方寒漿不待嚴冬結滿坐齊看六月霜─綠核素質生來與眾殊冰肌玊液潤如酥相逢莫訝心無赤只恐前身是綠珠─郭天親荔支詞─樹下甞新帶露濃羙人珠翠間釵紅卻恨當年勞傳舎不敎移入太眞宮─安國賢詠冰團荔支─累累初貯水晶盤一啖爭禁齒

頬寒南土由來饒暑气誰知六月有冰團─董傳策啖荔支─鐡榦婆娑落子紅方苞剝出水晶籠炎荒正惹長卿渇卻爲瓊漿半洗空─張爕荔支詞─長生殿上紫煙開妃子紅妝映酒杯小部新聲歌未了嶺南飛騎帶香來─林叔學荔支花─只向閩鄕說荔支荔支花發防人知幽香陣陣防風裏苞蘂還分雄與雌─徐江家綠芳樹離離徧海涯由來香味壓三巴火雲映出玻瓈綠舊說閩中第一家─葡萄穂─絕艷穠香滿路飛玊膚輕襯紫羅衣若逢漢代乘槎使不帶涼州馬乳歸─雙髻千年枝上並頭春斜結香雲縷縷新相倚明妝誰得似黃陵廟裏兩夫人─眞珠─孕出靈胎个个圎林中遙見夜光懸一枝臨水低相向不異鮫人泣月年─十八娘先朝舊事說閩王公主曽稱十八娘千載芳魂應化碧佳名猶自記紅香─將軍─林外森森翠幄髙軍中不用醉葡萄只今十里云如錦疑是當年舊戰袍─釵頭─雙雙珠顆錦如霞斜挿金釵貼鵶一種人間可憐色六宮羞殺步揺花─粉紅─深紅輕膩壓枝斜貌比桃花更染霞一自承恩天寶後溫泉宮裏洗鉛華─綠羅袍─輕盈初試越羅新不染人間紫陌塵百萬紅妝爭結綺隔墻遙看綠衣人─勝畫─紫膜紅繒白玊膚爭誇絳雪出仙都生來自有天然色卻笑崇浪寫圗─白蜜─誰遣餘香沁齒牙羙人纎手剖輕霞天生甘味如萍實不待逰蜂釀百花─桂林─樹色蕭森比桂叢靑枝綠葉自芄芃月光夜照花如霰疑是天香落鏡中─滿林香─十里重林錦繡堆更無驛使惹塵埃微風暗度幽香異韓壽才過賈女來─狀元紅─素質朱顏太絕倫風流先占曲江春只因賜得宮中錦爭看瓊林第一人─星毬─不待宮娃羯鼓催半空誰滚火星來山禽誤踏雲中墜豈是三郎蹴踘回─七夕紅─滿樹渾疑大火流尙餘丹實報新秋繁星遙與雙星映半在佳人乞巧樓─雞引子─曽食淮南九轉丹幻成仙果赤團團寄言山鳥休輕啄畱取猩紅頂上冠─金鐘─不見蒲牢伏上林紅鑪烈火鑄黃金南風吹入蕭蕭葉如聼鈞天大呂音─江陳─紫說陳家綠說江佳名千載本無雙於今別有酣紅色鼎足三分未肯降─天柱─天柱巍巍出半空折來猶自綠成叢南風吹動枝頭火還似當年戰祝融─大小江綠─風捲香塵滿路飛絳綃新裼綠羅衣天生麗質誰堪並婉孌江濵大小妃─宋家香─綠鬢如雲面似霞冰肌何用鬭鉛華隔墻一道薰風暖吹得餘香過宋家─進貢子丹荔何年貢七閩宣和中使往來頻玊環只識涪江種空走驪山一騎塵─延壽紅─九轉丹砂貯絳囊剖開甘液勝瓊漿由來此物從延壽恨殺唐誤漢皇─百步香─紫翠陰森映夕陽遙看一片錦云鄕羙人羅襪淩波過踏碎紅塵滿路香─綠紗─薴蘿溪水綠如油浣出輕紗翠欲流何代羙人工翦防結成佳果綴枝頭─麝囊紅─累累丹實似星懸萬綠陰中赤欲然日午餘芬生鼻觀不緣林下麝香眠─中秋緑─金風玊露仲秋時碩果枝頭落較遲明月一輪流翠影靑銅髙照碧琉璃─松紅─莫以松枝比荔支翠濤聲裏露胭脂忽看琥珀生連理不待千年長兔絲─丁香─紅粉佳人獨倚樓雨中丹實滿枝頭荔香元與丁香異只結團圓不結愁─郎官紅─甘液濃香似醁醽傳來佳種近楓亭誰將天上郎官宿散作林中萬星─紅繡鞋─一片紅香落翠苔羙人林下蹋靑回當年若使潘妃見貼地蓮花不敢開─綠珠─山禽偸取蹋枝翻錯落珍珠綠滿園臥地殘香吹不起月明如照墜樓魂─洞中紅─烏石山前暮雨涼防畨風起散餘香洞中六月紅如錦不但桃花誤阮郎─冰團─六月閩天見鬱蒸忽驚寒气座間凝水晶盤貯深紅色白玊壺中映絳冰─何家紅─炎夏深林雨气収胭脂片片落梢頭何郎粉向朱衣拭滿面桃花汗欲流─鵲卵─月明銀漢鵲驚枝風動寒巢欲半欹吹落人間完似卵冰盤髙累不愁危─勝江萍─累累枝上火雲燒甘液眞同絳雪消一片紅光如日赤兒童空有椘江謡─綠核─滿林丹實夏煌煌一道炎風列燧光壯士緋袍都觧卻碧苔齊臥綠沈槍─火山─廽望蒼梧是故鄕紫綃輕颺麥風涼生來自信紅顏薄彊向朱明鬭艷妝─原─王象晉題荔支─絳袖冰肌畫本難駢肩含笑倚闌干淸霜且莫來相妬聞道佳人不耐寒

詩散句─原─唐杜甫─憶昔南海使奔騰獻荔支內分金帶赤恩與荔支靑─宋蘇軾─荔支防時熟枝頭花正繁─增─唐張籍─錦江近西水更綠新雨山頭荔支熟─原

宋程惇厚─綠幄翠籠文縠皺絳囊包就寸珠圎─汪藻紅錦皺縫包玊液靑綃斜翦襯金丸─周必大─白蓮近揖三千女丹荔遐招十八娘─楊萬里─臨水釅妝新雨後出墻背向曉風西龍眼初如菉豆肥荔支已似佛螺兒─增─朱子─水精透膜輕含液絳縠離苞未變香唐韓翃─山舎荔支繁─薛能─喧雨荔支深─李洞─雨濕荔支肥─皮日休─紅荔懸纓絡─原─宋黃庭堅─蠻果餐蕉荔─程惇厚─一色鮮猩血─增─孫覿─丹荔擘輕圎範成大─綠肥新荔子─元馬祖常─淸香荔子懸─原─宋劉敞南賔佳實傳名久─增─蘓軾─梅雨翛翛荔子然原─晁衝之─日落云生荔子紅─增─孫覿─堆盤丹荔照人光─範成大─荔子天涼未肯紅─湛兪─荔支秋映綺筵紅─元馬祖常─荔支千顆團團小荔支囊蜜嫣嫣紫─王逢─荔子凝漿赤露香─虞集─荔子枝頭火齊紅

雅琥火齊然云荔子香

詞─原─宋李蕓子搗練子─紅粉裏絳金裳一巵仙酒艷晨妝醉溫柔別有鄕淸暑殿偶風涼雞頭擘破誤君王泣棃花春夢長─張孝祥浣溪沙─只說閩山錦繡帷忽從團扇得生枝皺紅衫子映丰肌春綫應憐壺漏永夜深頻見燭花催塵飛一騎憶來時─蘇軾減字木蘭花─閩溪珍獻過海云防來似箭玊座金盤不貢奇葩四百年輕紅釃白雅稱佳人纎手擘骨瘦肌香恰似當年十八娘─明徐減字木蘭花─吳航異品賜浴金盆冰骨冷紫袷羅襦絕色輕盈未易圗忠州白傅枉把朱顏描竹素沛國崇益浪揮毫寫玊肌─又─紅繒如繭紙上容華應較淺玊液金莖香味從來畫不成梢頭懸火日啖何妨三百顆十八娘紅始信丹靑妬入宮─宋康與之西江月─名與牡丹聨譜南珍獨比江瑤閩

山入貢冠南朝露葉風枝裊裊香玉滿苞仙液皺紅圎蹙鮫綃華淸宮殿蜀山遙一騎紅塵失笑─歐陽修浪淘沙─五嶺麥秋殘荔子初丹絳紗囊裏水晶丸可惜天敎生防逺不近長安往事憶開元妃子偏憐一從魂散馬嵬關只有紅塵無驛使滿眼驪山─黃庭堅浪淘沙─憶昔謫巴蠻荔子親攀冰肌照映柘枝冠日擘輕紅三百顆一味甘寒重入鬼門關也似人間一雙和葉挿雲鬟賴得淸湘燕玊面同倚闌桿─增─眀謝肇淛浪淘沙─異品出吳航翠袖紅妝溫柔何似白雲鄕縱有丹靑描不就國色天香笑觧羅襠玊骨瓊漿胭脂無色墨無光祗是紅顏多薄命雨妬風狂─又─金井碧梧飄殘暑初消桂林中冠兩蕭條獨步此時儂第一質艷香嬌丰肉核仍焦沁齒甘饒丁香輕吐暗魂消人倚小樓春不住滿地紅綃─徐熥浪淘沙─髙樹錦蒸霞朱實靑華一丸寒玊裹紅紗萬顆累累閩海上不數三巴西域枉乘槎馬乳休誇剖開瓊液碎丹砂異品卽今誰第一猶說江家─又─丹實滿林馣耀日紅酣由來佳品壓江南漢苑楊梅應避色盧橘香慙沁齒有餘甘玉液中涵釵頭一朶羙人簪記得樂天曽有句映我緋衫─又─十里錦云鄕傅粉凝妝紅裙爭看綠衣郎黒葉梢頭朱柿小玳瑁丁香延壽品非常尢勝陳江繡鞋一種記閩娘風送瑞堂香百步結綠硫黃─又─一品狀元紅金綫金鐘麝囊吹散桂林風黃玉紫瓊眞勝畫江綠叢叢雙髻翠雲松蘭壽香濃綠珠魂在玉堂東五嶺三巴無此種獨擅閩中─宋蘇軾南鄕子─天與畫工知賜得衣裳總是緋每向華堂深處見憐伊兩个心腸一片兒自小便相隨綺席歌筵不暫離苦恨人人分拆破東西怎得成雙似舊時─原─韓元吉醉落魄─霓裳弄月冰肌不受人間熱分明蜜露枝枝結碧樹瑚容易與君折玊環舊事誰能說迢遙驛路香風徹故人莫恨東南別不寄梅花千里寄紅雪─增─黃庭堅定風波─晚歳炎州聞荔支赤英垂墜壓欄枝萬里來逢芳意歇愁絕滿盤空憶去年時澗艸山花光照坐春過等閒苦李又累累辜負寒泉浸紅皺消瘦有人耽病損香肌─又─凖擬堦前摘荔支今年歇盡去年枝莫是春光廝料理無比譬如痎瘧有休時碧甃朱欄情不淺何晚來年枝上報累累雨後園林坐淸影蘇醒紅裳剝盡看香肌─栁永滿庭芳─靑幄髙張瓊枝巧綴萬顆香染紅殷絳羅衣潤疑是火燃山白玊釵頭試篸黃金帶奇巧工鑽題評防仙家異種分付在人間年年輸帝裏歡呼內監裝金盤況曽得眞妃笑臉頻看炎嶺當時奏曲風流命樂府名傳憑誰道移歸禁苑長使近天顏─鄭域念奴嬌─素肌瑩淨隔鮫綃貼襯猩紅妝束炎飛空鎔不透一塊玲瓏冰玊破暑當筵褪衣剝帶凝露眞珠肉中心些予向人何太焦縮應恨舊日楊妃塵埃走徧南閩和西蜀困入筠籠消黯攪香色精神愁蹙賴有君謨爲傳家譜不棄靑黃綠到頭甜口是人都要圎

別錄─增─種植─夢溪筆談─閩中荔支核有小如丁香者多肉而甘土人亦能爲之取荔支木去其宗根仍火燔令焦復種之以大石抵其根但令傍根得生其核乃小種之不復牙─徐荔支譜─荔核入土種者气薄不蕃𨿽蕃不結實間有成樹者經十餘歳稍稍結顆肉酸澀無味鄕人於淸明前後十日內將枝梢刮去外皮一節上加膩土用棕裹之至秋露枝上生根以細齒鋸從根處截下植之他所勿令動揺三嵗結子累然矣接枝之法取種不佳者截去元樹枝莖以利刄微啟小隙將別枝削鍼挿固隙中皮肉相向用樹皮封系寛得所斟酌裹之凡接枝必待時暄蓋欲借陽和之气一經接搏二气交通則轉惡爲羙也若近海魚鹽之處斥鹵土咸其味微酸不佳縱奪接之終不能以彼易此也─鄧慶寀荔支譜─荔子原無用核種者皆用好枝刮去外皮以土包裹待生白根如毛再用土覆一過以臘月鋸下至春遂生新葉他木栽時皆去枝葉獨荔樹要畱宿葉承露若葉去露槁則無生機余嘗六七月鋸荔支蘆新根方生無不存活怕日曬必求稍陰涼處時時灌水方易生葉甞在水西嶺東黃氏見池塘植山支一顆云系核種土人言山支皆用核種無有鋸蘆者蘆字之義果木非核種者稱蘆蓋福州方言也─原─防衛─荔支性不耐寒難培植才經繁霜枝葉枯死至春二三月再發新葉初種五七年深冬覆蓋之以防霜霰福州之西三舎曰水口地少加寒已不可植其花春生然白色其實多少在風雨時與不時也有間嵗生者謂之歇枝有仍歳生者半生半歇也春花之際生新葉其色紅白六七月時色已變綠此明年開花者也今年實者明年歇枝也忌麝香或遇之花實盡落其熟未更采摘虫鳥皆不敢近或已取之蝙蝠蜂蟻爭來蠧食園家有名樹旁植四柱小樓夜棲其上以警盜者又破竹五七尺揺之答答然以逐蝙蝠之類─增─徐荔支譜─荔性宜熱畏髙寒古樹歷數百年者枝柯詰屈根榦盤旋其陰可蔽數畝此歳久根深縱霜霰侵壓不過葉悴可無損於樹當春仍發新葉開花結實至於新種不歷十數年者樹穉根淺一遇霜霰隨卽枯萎眀年不復花實鄕人有愛其樹者當極寒時樹下以稻艸煨火溫之寒气不侵葉無凋損秋冬之際壅壓其根仍伐去枯條不令礙樹逢春尢易發生更有歇枝之樹隔一年而實者蔡譜引列仙傳本艸經謂食荔有益於人可以得仙

當盛夏時乘曉入林中帶露摘下浸以冷泉則殻脆肉寒色香味俱不變嚼之消如絳雪甘如醍醐沁心入脾蠲渇補髓啖可至數百顆或畏其飽鹽少許啖之卽消鄕民鬻於市者積擔盈筐離其本枝暑气侵觸香色稍減較之就食林中者味亦不逮非必如白傅所云一日二日三日而後變也鄕人常選鮮紅者於竹林中擇巨竹鑿開一竅置荔節中仍以竹籜裹泥封固其隙借竹生气滋潤可藏至冬春色香不變若紅鹽火焙曬煎者俱失其味竟成二物矣─原─制用─本艸綱目─福唐歳貢白曝荔支蜜煎荔支皆爲上方珍果白曝湏嘉實乃堪市貨者多用雜色荔支入鹽梅曝成皮色𨿽紅味覺少酸殊失本眞─增─廣志─荔支本性堅重可取爲阮咸槽彈棋局─蔡襄荔支譜─紅鹽之法民間以鹽梅鹵浸佛桑花爲紅漿投荔支漬之曝漧色紅味甘酸可三四年不虫修貢與商人皆便之然絕無正味白曬者正爾烈日幹之以核堅爲止畜之甕中蜜封百日謂之出汗去汗耐久不然逾歳壊矣福州舊貢紅鹽蜜漬二種慶曆初大官問歳進之狀知州事沈邈以道逺不可致減紅鹽之數而增白曬者兼令漳泉二郡亦均貢焉蜜煎剝生荔支笮去其漿然後蜜煮之予前知福州用曬及半幹者爲煎色黃白而味羙可愛其費荔支減常歳十之六七然修貢者皆取扵民後之主吏利其多取以責賂曬煎之法不行矣─徐荔支譜─曬荔支占風日晴霽時摘下於烈日中朗曬至幹以核實爲準風味殊勝於焙用竹籠篛葉蜜封可致久逺若風雨暴至則肌肉潰爛反不如焙矣焙荔支擇空屋一所中燔柴數百斤兩邊用竹防各十每防盛荔三百斤密圍四壁不令通气焙至二日一夜荔遂幹過焙傷火則肉焦苦不堪食幹者狀元香佳鄕人多焙桂林金鐘以其實大羙觀尢易於鬻臞仙收幹荔法藏於新磁甕每鋪一層卽取鹽梅三五个篛葉裹如粽子狀置其內密封甕口則不蛀壞誠意伯劉伯溫謂幹荔支變者先於殻上刺十許孔用蜜水浸之以銀盂盛於湯罐頭上蒸透卽肉滿可食煎荔支荔初熟時乘露連蔕摘下以黃蠟熬勻封蔕上勿令脫落盛之罐中將冬蜜煮熟得宜俟蜜冷浸之蜜過於荔始不泄气藏至來春開視如鮮取蜜當以荔支花釀者爲第一臞仙謂臨熟時摘入甕中澆蜜浸之以油紙封固甕口勿令滲水投井中𨿽久不損荔支漿取荔初者味帶防酸時搾出白漿將蜜勻

煮蜜爲度置之磁瓶篛葉封口完固經月漿蜜結成香膏食之羙如醴酪荔肉仍以白蜜緩火熬熟淨磁器收之忌近鐡又法取生荔曬至一日頻番令勻去殻取肉每一斤白蜜一斤半於砂防內慢火熬百千沸又以文武火養一日磁鉢攤於日中曬至蜜濃爲度盛於磁瓶─宋玨荔支譜─嶺南好事作荔支醖頭取荔支肉搾之入酥酪辛辣以合醤又作簽肉以荔支作椰子花與酥酪同炒土人大嗜之順昌雪花火酒以荔支投之浹旬而出濃艷幽沈如西施醉倚玊牀太眞溫泉出浴用泥頭封固至隔歳開之滿屋作新荔支香矣

【附錄】隈枝

增─益部方物略記─隈枝生卭州山谷中樹髙丈餘枝修弱花白實似荔支肉黃膚味甘可食大若爵卵

集藻─贊─增─宋宋祁隈枝贊─挺榦旣修結蘤玆白防外澤中甘可以食

【附錄】錦荔支

原─錦荔支一名癩葡萄元時名紅姑娘卽詩所云苦也出南蕃今閩廣江南皆有之蔓生葉如葡萄有防刺蔓上有須莖葉皆柔七八月開小黃花五瓣如椀形結有長短二種色靑綠則黃紅皮上磥砢架作屏斑斑如錦紅緑陸離爲可玩味防苦小熟之調以姜醋可爲淸痰火和肉煮食亦佳其中肉赤如血味甘羙春時種秋結實其子形扁如子亦有痱防可入藥彚考─增─元宮殿記─棕毛殿前有野果名紅姑娘外垂絳囊中赤子如珠甜酸可食盈盈繞砌與翠艸同芳亦自可愛─原─本艸─仁宗時陳堯佐母入宮太后賜以錦荔支遂連皮食之宮人多訕笑夫人對曰往年夢食此物遂生堯佐後又夢如初遂生堯叟時仁宗尙無皇嗣於是皇后及宮人相率竟食後舉皇子二人─增─星槎勝覽─蘇門答剌國一等皮若荔支未剖時甚臭如爛蒜剖開如囊味如酥香甜可食疑卽錦荔支也

龍眼

原─龍眼一名益智【廣雅云益智龍眼也】一名比目【見吳氏本艸】一名圎眼一名蜜脾一名燕卵一名繡水團一名海珠叢一名川彈子一名亞荔支一名荔支奴【南方艸木狀云荔支過卽龍眼熟故謂之荔支奴】─增─本艸─一名鮫淚一名木彈─原─閩廣蜀道出荔支處皆有之樹似荔支髙一二丈枝葉微小葉似林檎淩冬不凋春末夏初開細白花七月實熟大如彈丸肉薄於荔支白而有漿甘如蜜質味殊絕純甜無酸實極繁作穂如葡萄每穂五六十顆殻靑黃色性畏寒白露後方可采摘性甘平無毒安志健脾補虛胃除蠧毒去三虫久服輕身不老裨益聰明故又名益智非今醫家所用之益智子食品以荔支爲貴而資益則龍眼爲良蓋荔支性熱而龍眼平和也

彚考─增─吳志士爕傳─爕每遣使詣權致異物奇果蕉邪龍眼之屬無歳不至─三輔黃圗─漢武帝破南越起扶荔宮以植所得奇艸異木龍眼荔支皆百餘本─原─涪翁雜說─左太衝蜀都賦云旁挺龍目側生荔支龍眼惟閩中及南越有之太衝自言十年作賦三都所有皆責土物之貢至於言龍目亦不自知其失也─農政全書龍眼與荔支齊名味亦甚羙登盤俎而充供禦稱於魏文之詔詠於左思之賦豈凡果之可比哉─梧潯雜佩龍眼自尉陀獻漢髙帝始有名見西京雜記左太衝賦旁挺龍目卽此梧潯署中皆有之結實甚繁剖之色瑩白政如水晶丸核映扵外味亦甘羙但防覺艸气風韻逺遜荔支故謂之荔支奴蘇長公曰閩越人髙荔子而下龍眼吾爲平之荔子如食蛑蝤大斫雪流膏一噉可飽龍眼如食彭越石嚼嚙久之了無所得然酒防口爽饜飽之餘則咂啄之味石有時勝蛑蝤也長公此語足爲荔奴觧嘲─增─宋玨荔支譜─側生見重於世詩賦歌詠連篇累牘獨旁挺寥寥何也豈以色香頓殊赤若金丸肉似玻瓈核如黒漆補精益髓蠲渇扶饑羙顏色潤肌膚種種功效不可枚舉至於寄逺廣販利反倍於荔子則龍目何可貶也至若耳食之夫以荔熱傷人龍目大補反欲昻此輕彼則婢學夫人不覺膝自屈矣荔支淨盡龍目叢生時則玊露流晨金風扇晚緩剝飽餐亦非人世所有譬梅花已殘忽有桃杏牡丹初謝重見藥幽蘭乍萎仍生蕙艸皆不可無一不能有二者也─泉南雜誌─荔支才已龍眼始行荔支飽味之餘不堪咀嚼如膏梁子弟居常醲膬一旦家落餔薄糜便不適口─廣東志─澄海縣七夕酒集多用龍眼謂之結星

集藻─五言古詩─原─宋蘇軾亷州龍眼質味殊絕可敵荔支─龍眼與荔支異出同父祖端如柑與橘未易相可否異哉西海濵琪樹羅元圃累累似桃李一一流膏乳坐疑星隕空又恐珠還浦圗經未甞說玊食逺莫數獨使皴皮生弄色映雕俎蠻荒非汝辱幸免妃子污─增─眀宋玨秋日歸故園噉龍眼─平昔輕旁挺不堪荔作奴今知奴有等賢蠢亦多途方回及陶侃自比常奴殊外裹黃金餙中懷白玊膚劈破皆走盤顆顆夜光珠更憐核如漆湛湛小兒矑龍目與虎目比諭何其愚但恨荔熟時主在奴不俱安得共盤惇牀頭捉刀夫際此淸秋候晶晶空滿盂尼父思伯玊使乎復使乎

七言律詩─原─宋劉子翚龍眼─幽姿挺綠婆娑啄咂𨿽防柰羙何香割蜜脾知韻勝價輕魚目爲生多左思賦詠名初出玉局揄揚論豈頗地極海南秋更暑登盤猶足洗沈屙─明王象晉龍眼─來從炎徼登雕爼滿案芳馨總莫逾崖蜜縱甘終帶酢江瑤𨿽羙未全瑜騷人賦就芳名逺漢帝移來貝葉敷較烈側生應不忝何緣喚作荔支奴何緣喚作荔支奴艷冶丰滋百果無琬液醇和羞沆瀣金丸的皪賽璣珠好將姑射仙人產供作瑤池王母需應共荔丹稱伯仲況兼益智防勲殊七言絕句─原─宋張栻寄龍眼─荔子如今尙典刑秋林圎實著嘉名𨿽無赬玊南風面卻願筠籠千里行手自封題寄故人聊將風味付詩情千年尙憶唐疏不污華淸驛騎塵─增─王十朋龍眼─絕品輕紅掃地無紛紛萬木以龍呼實如益智本非藥未比荔支眞是奴詞─增─宋無名氏浣溪沙─酒拍胭脂顆顆新丹砂燃火葉精神暑天秋杪錦春生香味已驚櫻實淡絳衣還笑荔支皴羙人偏喜破朱唇

別錄─原─制用─農政全書─白露後采用梅鹵浸一宿取出曬漧用火焙之以核漧硬爲度如荔支法收藏之成朶幹者名龍眼錦

【附錄】山龍眼

原─山龍眼出廣中夏月熟色靑肉如龍眼亦龍眼之野生者也【見桂海虞衡志】─增─閩部防─山果中有枝葉略似鳳尾蕉者曰山龍眼結實累累視龍眼小而味酸山僧取以供佛

【附錄】龍荔

原─龍荔狀如小荔支而肉味似龍眼木之身葉亦似二果故名三月開小白花與荔支同但可蒸食不可生噉令人發癇見鬼物出嶺南【見桂海虞衡志】─增─徐氏筆精─交趾有龍荔實如小荔支元陳剛中使安南詩雲龍荔綴如珠紀其實也謝在杭百粵風土記載廣西荔支如龍眼豈卽交趾之種歟

禦定佩文齋廣羣芳譜卷六十三

欽定四庫全書

禦定佩文齋廣羣芳譜卷六十四

果譜

橘【花附見】

原─橘【本艸云橘從矞音鷸諧聲也又云五色爲慶二色爲矞矞云外赤內黃非煙非霧鬱鬱紛紛之象橘實外赤內黃剖之香霧紛郁有似乎矞云橘之從矞又取此意也】一名木奴【詳見後襄陽耆舊傳】樹髙丈許枝多刺生莖間葉兩頭尖緑色光面濶寸餘長二寸許四月生小白花淸香可人結實如柚而小至冬黃熟大者如杯包中有瓣瓣中有核實小於柑味甘微酸種類不一有蜜橘【其味最甘】黃橘【扁小多香霧橘之上品】緑橘【紺碧可愛不待霜後色味已佳隆冬采之生意如新】朱橘【實小色赤如火】塌橘【狀大而扁外緑心紅巨瓣多液經春熟乃甘美】包橘【外薄內盈其脈瓣隔皮可數】綿橘【微小極輭美可愛而不多結】沙橘【細小甘美】凍橘【八月開花冬結春采】早黃橘【秋半已丹】穿心橘【實大皮光心虛可穿】荔枝橘【膚理皺宻儼如荔枝出衡陽】乳橘【狀似乳柑皮堅瓤多味絕酸芳】油橘【皮似油飾中堅外黑橘之下品】自然橘【他橘與柑必以枝接之惟此則以橘子下種故名自然味甚美】出蘇州臺州西出荊州南出閩廣撫州皆不如溫州者爲上

也王敬美曰閩中柑橘以漳州爲最福州次之樹多接成惟種成者气味尢勝橘肉生痰聚飲不益人若煎以蜜充果食甚佳或蜜或薰作餅尢妙亦可醬淹作葅花以之蒸茶向爲龍虎山進禦絕品園中宜多種多收核葉皆苦平無毒可入藥

彚考─增─書禹貢─厥包橘柚錫貢─傳─小曰橘大曰柚疏橘柚二果其種本別以實相比則柚大橘小─原─史記貨殖列傳─蜀漢江陵千樹橘其人與千戶侯等─謝承後漢書─沛國桓嚴避地居揚州從事屈豫室中中庭有橘一株遇其實熟數垂室內嚴以竹藩樹四面風吹兩實墜地以繩縛系樹枝─吳志陸績傳─績年六嵗於九江見袁術術出橘績懷三枚去拜辭墜地術謂曰陸郎作賔客而懷橘乎績跪答曰欲歸遺母術大奇之─增─宋書符瑞志─晉成帝咸和六年鎭西將軍庾亮獻嘉橘一蔕十二實孝武帝大明元年二月壬寅華林園防橘樹連理─原─南齊書虞願傳─願字士恭防稽余姚人也祖賚中庭橘樹冬熟子孫競來取之願年數嵗獨不取賚及家人皆異之─增─梁書元帝本紀─大寶元年正月辛亥朔左衞將軍王僧辯獲橘三十子共蔕以獻─南史孝義傳─王虛之居喪二十五年鹽酢不入口墓上橘樹一冬再實時人咸以爲孝感所致─原─舊唐書徳宗本紀─大歷十四年五月癸亥卽位閏月戊寅詔江南甘橘嵗一貢以供宗廟余貢皆停─增─唐書地理誌─蘇州杭州溫州土貢柑橘撫州土貢朱橘柳玭傳玭爲嶺南節度副使廨中橘熟旣食乃納直於官薛戎傳戎遷浙東觀察使所部橘未貢先鬻者死戎弛其禁宋史五行志─明道元年八月黃州橘木及柿木連枝山海經─荊山銅山葛山賈超之山洞庭之山其木多橘櫾─原─春秋運斗樞─璇樞星散爲橘─晏子春秋晏子使

楚楚王進橘置削晏子並食不剖王曰橘當剖對曰臣聞賜人主前者瓜桃不削橘柚不剖今者萬乘無教故不敢剖臣非不知也莊子樝棃橘柚其味相反而皆可於口─韓非子─夫樹橘柚者食之則美嗅之則香增─呂氏春秋─果之美者有江浦之橘─原─淮南子─橘柚有鄕橘凋於北徙橊郁於東移─增─神異經─東方裔外有建山其上多橘柚─崔寔正論─橘柚之實堯舜不常禦─鹽鐵論─匹夫莫乘堅良而民厭橘柚橘柚生於江南而民皆甘之於口者味同也─三輔黃圖扶荔宮有甘橘百餘本─原─吳志─吳王餽魏文帝大橘帝詔羣臣曰南方有橘酢正裂人牙時有甜耳─增─吳錄─朱光祿爲建安郡中庭有橘冬月於樹上覆裹之至明年春夏色變靑黑味尢美─原─益都耆舊傳─楊由爲成都文學掾少治易曉占候忽有風起太守問由答曰南方有薦木實者色黃赤頃之五官掾獻橘數苞─襄陽耆舊傳─吳李衡漢末爲丹陽太守每欲治家事妻英習不聽後宻遣客十人往武陵龍陽泛洲上作宅種橘千株臨死勅兒曰汝母每怒吾治家事故窮如是然吾州裏有千頭木奴不責汝食嵗上匹絹亦當足用爾─南方艸木狀漢武帝時交趾有橘官置長一人秩二百石主嵗貢禦橘吳黃武中交趾太守士爕獻橘十七實同一蔕以爲瑞異羣臣稱賀─神仙傳─蘇仙公者桂陽人也漢文帝時得道當仙母曰汝去之後使我如何存活先生曰明年天下疾疫庭中井水檐邊橘樹可以代養井水一升橘葉一枚可療一人來年果有疾疫逺近悉求母療之皆以水及橘葉無不愈者─增─廣州記─羅浮山有橘夏熟實大如李剝皮噉則酢合食極甘─南中八郡誌─交趾特出好橘大且甘而不可多噉令人下痢拾遺記─條陽山中有白橘花色翠而實白大如香聞數里─原─後搜神記─防稽縣東野有女子姓吳字望子路忽見一貴人儼然端坐卽蔣侯像也因擲兩橘與之數數形見遂隆情好晉孝武世宣城人秦精常入武昌山中采茗忽遇一人長丈餘徧體皆毛從山北來探懷中二十枚橘與精甘美異常─增─述異記─勾漏縣有緑橘靑柑漢章帝元年上虞縣獻玊色橘越多橘柚園越人嵗出橘稅謂之橙橘戶亦曰橘籍吳闞澤表曰請除臣之橘籍─水經注劉先主時巴郡結舫水居者五百家縣有橘官夏至則熟二千石常設廚膳命士大夫共防樹下─原─幽怪錄─巴卬橘園中霜後見橘如缶剖開中有二老叟象戲一叟曰橘中之樂不減商山但不得深根固蔕爾一叟取龍脯食之食訖余脯化爲龍眾乘之而去─增─異聞錄─柳毅見龍君叩海岸橘樹名橘社─三吳志孔安國閒宅忽有二人來云自帝庭來一衣緑曰藤子一衣黃曰黃子語吳大帝時事歷歷可聽及去遣人尋之入未央宮庭中衣緑者入於藤下衣黃者入於橘下─原─風土記─唐於蓬萊殿九月九日賜羣臣橘─江淮異人錄─陳允升好道術撫州危全諷迎寘郡中危夜坐謂之曰丰城橘美頗思之允升曰方有一船泊丰城港今爲取之港去城十五里少選卽還攜一布囊有橘數百枚─增─稽神錄─僞吳兵部賈潭言其所知爲嶺南節度獲一橘其大如升將表獻之監軍中使以爲非常物不可輕進因取鍼防刺其葉下乃有蠕蠕而動者因破之中有一小赤蛇長數寸─南唐近事─鐘傅鎭江西日客有以覆射之法求謁傅以歷日包一橘致袖中使射之客口占一歌以揭之云太嵗當頭立諸神莫敢當其中有一物常帶洞庭香─原─廣記劉晏在江淮名橘珍柑常與本道分貢競欲先至𨿽封山斷道以禁前發晏毎厚貲致之爲諸道冠─增─嘉祐雜誌─橘樹直竦枝葉不相妨蜀人謂之讓木─東坡楚頌帖─吾性好種植能手自接果木尢好栽橘陽羨在洞庭上柑橘栽至易得當買一小園種柑橘三百本屈原作橘頌吾園若成當作一亭名之曰楚頌─文昌雜錄國子朱司業言南方柑橘𨿽多然亦畏霜每霜時亦不甚收惟洞庭霜𨿽多仍無所損詢彼人云洞庭四面皆水也水气上騰尢能辟霜所以洞庭柑橘最佳嵗收不耗止爲此爾─後山詩話─韋蘇州詩云憐君臥病思新橘試摘才酸亦未黃書後欲題三百顆洞庭須待滿林霜餘往以爲蓋用右軍帖中贈子黃甘三百者比見右軍一帖云奉橘三百枚霜未降未可多得蘇州蓋取諸此曲洧舊聞─果中結實遲者莫如橘諺云立不逾膝好種橘言其不可待也─行都紀事─橘園亭在丰樂橋未建都之時此地皆種橘髙宗欲親巡就此乘舟創亭其上前臨大河故至今街市傳爲橘園亭─益公平園集─洞庭楚之巨浸而山在震澤中其產橘柚皆足以冠天下世謂地脈潛通宜哉─三桞軒雜識橘花爲雋客─武夷山誌─山有仙橘小者如彈丸其皮可食大者

如雞卵味尢甘─原─蘇州府誌─太湖中洞庭山一名包山道書第九洞天蘇子美記有七十二惟洞庭稱雄其間民俗淳朴以橘柚爲常產每秋髙霜餘丹葩朱實與長松茂竹相映巖壑望之若圖畫─嚴州府誌─城南十里有山險峻不易登上有羅浮橘一株熟時風飄墮地得者訛爲仙人橘─增─長沙府誌─橘洲在善化縣產橘─常徳府誌─橘洲長二十里卽李衡種橘處─泉州府誌─宋寧宗嘉定間永春縣樂山之東有橘一株隨人所食不得持歸或竊懷之則袖中變爲蛇蝮─延平府誌─南平縣衍仙山中產橘止可就食或欲攜歸卽迷道不得出─莆田縣誌─防溪上有仙人巖巖上野橘其實無時得者爲瑞宋元祐間方亞夫薛蕃皆以九日遊巖人得一橘並登第

集藻─表─增─唐劉禹錫爲武中丞謝新橘表─臣某言中使某至奉宣聖防賜臣新橘若干顆特降恩光猥頒慶賜珍逾百果榮比兼金臣伏以丹實初成苞貢爰至芳馨味重方列於禦筵雨露恩深忽霑於賤品感同推食事等絕甘豈惟適口爲珍實冀捐軀上答臣無任感戴之至

啟─增─梁簡文帝謝勅賚城邊橘啟結根壠首垂陰陽壍甘逾石蜜味重金衣暉章縹李豈止稱於晉世上林美棗非獨髙於漢日─劉潛謝東宮賜城傍橘啟─多置守民晉爲厚秩坐入縑素漢譬封君固以仰匹穰橙俯聯楚柚寧似魏瓜借淸泉而得冷豈如蜀食待飴蜜而成甜重以倒影陽池垂華金堞信可珍石橊於式幹貴葡萄於別館─劉峻送橘啟─南中橙橘靑鳥所食始霜之旦采之風味照座劈之香霧噀人皮薄而味珍脈不粘膚食不畱滓甘逾萍實冷亞冰壺可以燻神可以芼鮮可以漬蜜羶鄕之果寧有此耶─庾肩吾謝賚橘啟─光分璇宿影接銅去靑鳥之迢遞服朱闉之爽塏楚原洪筆頌記不遷陳王麗藻賦稱遙植

雜著─原─唐陸龜防蠧化─橘之蠧大如小指首負特角身蹙蹙然類蝤蠐而靑翳葉仰齧如饑蠶之速不相上下人或棖觸之輙奮角而怒气色桀驁一旦視之凝然弗食弗動明日復往則蛻爲蝴蝶矣力力拘拘其翎未舒襜黑韝蒼分朱間黃腹塡而撱緌纖且長久醉方寤羸枝不揚又明日往則倚薄風露攀緣艸樹聳空翅輕瞥然而去或隱蕙隙或畱篁端翩旋軒虛颺曳紛拂甚可愛也須臾犯蝥网而膠之引絲環纒牢若拲梏人𨿽甚憐不可解而縱矣噫秀其外類有文也黙其中類有徳也不朋而遊類潔也無嗜而食類亷也向使前不知爲橘之蠧後不見觸蝥之网人謂之鈞天帝居而來今復還矣天下大橘也名位大羽化也封略大蕙篁也茍滅徳忘公崇浮飾傲榮其外而枯其內害其本而窒其源得不爲大蝥网而膠之乎觀吾之蠧化者可以惕已樂仲子曰吾昔好種橘吾種輙前春而植私竊懼晚也種而遂者十不得─二焉訊之老圃圃曰橘不可以前春種也盍後之吾從而後之植而遂者十嘗得八九焉又訊老圃圃曰冬榮之木其气外周外周者非陽盛不可活也冬謝之木其气內固內固者𨿽陽未盛活也推此則百種百活矣仲子俯然嘆曰吾益信枝葩繁者本根隳周公曰冬日之閉凍也不固則春夏之長艸木也不茂天地不能常侈費而況於人乎是故君子貴斂其眞不隳其根萬類以生

頌─原─楚屈原橘頌─後皇嘉樹橘徠服兮受命不遷生南國兮深固難徙更壹志兮緑葉素榮紛其可喜兮曾枝剡棘圓果摶兮靑黃雜揉文章爛兮精色內白類可任兮紛緼宜修姱而不醜兮嗟爾幼志有以異兮獨立不遷豈不可喜兮深固難徙廓其無求兮蘇世獨立橫而不流兮閉心自愼不終失過兮秉徳無私參天地兮願嵗並謝與長友兮淑離不淫梗其有理兮年嵗𨿽少可師長兮行比伯夷置以爲像兮─增─宋孝武帝芳春琴堂橘連理頌─列訪神祕詳觀瑞防通柯竦秀實靈所錫雜條別榦淹一榮戚道彼遐方承我正歷

贊─增─晉郭璞橘櫾贊─厥包橘櫾奇者維甘朱實金輝葉蒨翠藍靈均是詠以爲美談

賦─增─魏曹植橘賦─有朱橘之珍樹於鶉火之遐鄕稟太陽之烈气嘉杲日之休光體天然之素分不遷徙於殊方播萬里而遙植列銅雀之園庭背江洲之暖气處朔之肅淸邦換壤殊爰用喪生處彼不凋在此先零朱實不禦焉得素榮惜寒暑之不均嗟華實之永乖仰凱風以傾葉冀炎气之可懷颺鳴條以流響希越鳥之來棲夫靈徳之所感物無防而不和神蓋幽而易激信天道之不訛旣萌根而弗榦諒結葉而不華漸化而不變非彰徳於邦家附微條以嘆息哀艸木之難化─晉潘嶽橘賦並序─余齋前橘樹冬夏再熟聊爲賦云爾嗟嘉卉之芳華信氤氳而芬馥旣蓊茸而葳蕤且參差而橚矗已鬱鬱而冬茂亦離離而夏熟至如廣命賔客歷覽遊觀三淸旣設百味星爛炫熀乎玊案照耀於金盤故成都美其家園江陵重其千樹旣見稱於陸言亦標名乎馬賦─宋謝惠連橘賦─園有嘉樹橘柚煌煌圓丹可翫淸气芬芳受以玊盤升君子堂味旣滋而事美實厥包之最良─梁吳均橘賦─增枝之木旣稱英於緑地金衣之果亦委體於玊盤見云夢之千樹笑江陵之十蘭葉葉之云共琉璃而並碧枝枝之日與金輪而共丹若乃秋夜初露長郊欲素風賫寒而北來鴈衝霜而南度方散藻於年深遂凝貞於冬暮─唐可頻瑜洞庭獻新橘賦─洞庭之逺兮亙全楚而連巨吳路悠悠以窮塞波渺渺而平湖逺國之奧壤中華之外區風土所宜兮四方各異珍果斯出兮諸夏或無至於白商謝律攺風落瑤林寒生窮海枇杷落而將盡荔枝摘而不待然後浮香外散美味中成照斜暉而金色帶曉潤而霜淸圓甚垂珠琪樹方而孰可味能適口玊果比而全輕在禹貢非它於周制則那充厥包於林下發使者於江沱穰橙不得而雜楚柚不得而和所獻者皆嘆其美所貴者不以其多嵗崢嶸而已晚路﨑嶇而自逺齊萬物以坌入離本枝而不返其價可重其味可珍固緑蔕而未變施素錦而猶新玆夕發於南國已朝奉於北辰匪雕飾以自媚實羽翼以因人獻芹者旣非其匹敵獻桃者何足以等倫豈比夫江北則枳江陵則洲隨樝棃而莫遂備職貢而無由同碩果而已矣望君門兮阻修美哉植物斯多結實者眾斯橘也栽則隔乎淮浦生則主乎云夢獨專美於當年及嵗時而入貢─仲子陵洞庭獻新橘賦─皇帝垂衣裳而洽萬國舞干戚而來九區包之橘柚至自江湖嵗以爲常知方物之咸有時而後獻表庭實之何無本其來則風秋洞庭霜落寰海元侯布教下吏旁采碧林冬生大小異名已去霜蔕初辭緑莖然後盛以瀟湘之竹束以江淮之菁背楚塞以西走望秦云而北徵上方端想默深居穆淸扇鴻鈞而不宰張大樂而無聲閱彼要荒之貢得斯華實之英乃明四目乃停九歌朱紱方來以彰其道泰碩果可食以表其時和時和在乎務本道泰在乎柔逺一果熟知百果之不荒一方來知萬方之未晚橘之名也則珍橘之熟也惟新越彼千里獻於一人丹其實體南方之正酸其味含木徳之純足以附荔枝於末葉遺檳榔於後塵然出自荒陬升聞莫由煙波無已嵗月空流豈知夫湮沈可逹職貢可修辭艸澤以孤往入金門而見收物之因人也其則以眾人之象物也豈不或中儻艸木之可儔希成名於入貢─李徳裕瑞橘賦並序─淸霜始降聖上命中使賜宰臣等朱橘各三枚蓋靈囿之所植也臣伏以渡淮爲枳由地气而不遷吹穀生黍信陽和之有感昔漢武致石橊於異國靈根遐布此西域柔服之應也魏武植朱橘於雀園華實不就乃吳人未格之兆也考於前史昭晰可知豈非天地同和羣物效祉去蠻邦之陋獲近太陽感王化之威更承膏露艸木尙爾況乎人心漢宣帝宮館山澤意有所感必使近臣賦之臣幼學爲文忝列樞近敢稽首而獻賦曰美南州之嘉樹受烈气於炎徳固一志於殊方遂不遷於上國貞枝凝碧蔚湘岸之夕陰華實變黃動江潭之秋色雜丹楓於溪畔映緑篠於巖側翡翠以之列巢鵷雛於焉棲息𨿽同霑於雨露竊自得於雕飾終獲譽於皇明豈因人之羽翼感大鈞之獨運輸造化之力思六合以同風采孤根而移植播元气以茂育諒英靈之不測逮乎霜飛文囿風落秦川金莖熀於朝日玊樹菁蔥於霽天峩方壺之翠島列靈沼之淸漣上蔚檉松下秀蓀荃赩朱艸與屈軼曄紫芝與賓連靈卉必植而嘉橘在焉碧葉獨潤金衣更鮮天漢之華星焜燿閬風之珠樹粲然香若團於野露色疑於江煙旣而大官獻新奇果列筵非厥包之自逺何菲陋之莫傳樹隱方塘比丹萍之初實盤映皎月與赤瑛而共妍東鄙孤臣謬塵三事旣乏和羮之用猶霑可口之味並食不割竊愧晏嬰之知捧之以拜重感桓榮之賜庶不朽於雪霜永酬恩於天地

文賦散句─增─漢東方朔七諫─斬伐橘柚兮列樹苦桃司馬相如上林賦─橘柚芬芳─張衡南都賦─穰橙鄧橘李尢七嘆─金衣素裏斑理內充─徳陽殿賦─橘柚含

桃百果成叢─晉杜預七規─庶羞旣異五味代臻糅以丹橘雜以芳鱗─左思蜀都賦─戶有橘柚之園─傅防七誨─閩山朱橘─陳周讓答王褒書─江南燠熱橘柚冬靑

五言古詩─增─漢無名氏古詩─橘柚垂華實乃在深山側聞君好我甘竊獨自雕餙委身玊盤中歷年冀見食芳菲不相投靑黃忽攺色人儻欲我知因君爲羽翼─晉張華橘橘生湘水側菲陋人莫傳逢君金華宴得在玊幾前─梁簡文帝詠橘─萎蕤映庭樹枝葉淩秋芳故條雜新實金翠共含霜攀枝折縹榦甘防若瓊漿無假存雕飾玊盤余自嘗─沈約園橘─緑葉迎露滋朱苞待霜潤但令入玊柈金衣非所恡─範云園橘芳條結寒翠圓實變霜朱徙根楚洲上來覆廣庭隅徐摛詠橘─麗樹臨江浦結翠似芳蘭焜煌玊衡防照耀金衣丹愧以無雕餙徒然登玊盤─虞羲橘─衝颷發隴首朔雪度炎洲摧折江南桂離披漢北揪獨有淩霜橘榮麗在中州從來自有節嵗暮將何憂─隋李孝貞詠橘樹─嘉樹出巫陰分根徙上林白華如防雪朱實似懸金布影臨丹地飛香度玊岑自有淩冬質能守嵗寒心─唐孟浩然庭橘明發覽羣物萬木何陰森凝霜漸漸水庭橘似懸金女伴爭攀摘摘窺礙葉深並生憐共蔕相示感同心骨刺紅羅被香黏翠羽簪擎來玊盤裏全勝在幽林原─杜甫病橘─羣橘少生意𨿽多亦奚爲惜哉結實小酸澀如棠棃剖之盡蠧蝕采掇爽所宜紛然不適口豈止存其皮蕭蕭半死葉未忍別故枝冬霜雪積況乃回風吹嘗聞蓬萊殿羅列瀟湘姿此物嵗不稔玊食失光輝寇盜尙慿陵當君減膳時汝病是天意吾諗罪有司憶昔南海使奔騰獻荔枝百馬死山谷到今耆舊悲增─桞宗元南中榮橘柚─橘柚懷貞質受命此炎方宻林耀朱緑晚嵗有餘芳殊風限淸漢飛雪滯故鄕攀條何所嘆北望熊與湘─宋範成大手植綠橘十年不花緑橘生西山得自髯翁家云此接活根是嵗當著花俛仰乃十霜垂蠧紛相遮芳意竟寂寞枯枝謾槎牙風土諒非宜翁言豈予誇防令返故山髙深謝污邪石液滋舊根山英擢新葩黃團掛霜實大如崆峒瓜當有四老人來駐七香車橘園─橘中有佳人招客果下游胡牀到何許坐我金碧洲沈沈翦防山垂垂萬星球奇采日中麗生香風外浮折贈黃團防珍逾桃李投拆開甘露囊快吸冰泉甌熱惱散五濁豈止沈屙瘳未知商山樂能如洞庭否─元楊載橘中篇─並海無山林莽莽皆平疇君家擇地利卽此營莵裘雜樹作藩屏靑紅間綢繆其中植橘柚擁蔽枝葉稠盛夏開白華朱實懸髙秋飛霜虐萬物寒風助颼飅淩晨察變候防杖巡維陬是何黃金多暴露宜藏收采摘資眾力轉輸及他州子長傳貨殖謂此同列侯上充國家賦下貽篚筥謀千縑可坐致何必龍陽洲─原─明孫齊之謝送橘─美人有嘉樹結實如黃金防霜降秋節芬芳滿中林采采不盈篋嵗暮逺相尋緘以尺素書致以瑤華音開緘讀素書字字瑯與琳把玩不去手置我髙堂陰恍行洞庭上秋色瀟湘深況此東南美橘頌步髙吟橘柚匪芬芳荷君芬芳心七言古詩─增─宋李綱食橘─洞庭一夜天雨霜橘林緑苞朝已黃逺題書後三百顆入手便覺秋風香黃金爲膚白玊瓤沆瀣深貯甘且芳雕盤初擘噀淸露冰齒乍嚼流瓊漿色香气味紛可喜下視眾果皆茫茫嗟余平生愛種此木奴千樹梁谿傍只今蒿艾已埋沒豈敢向日爭熒煌蓬萊雲气久寂寞漢殿無復羅瀟湘厥包縱有盡酸澀剖之蠧朽安足嘗乃知汝病是天意坐使玊食無輝光荒山乃爾飫佳品安得騕褭置錦堂君不見杜陵野老歌病橘蕭蕭半死誠可傷─範成大淸江道中橘園正夥─芳林不斷淸江曲側影入江江水緑未論萬戶比封君瓦屋人家衣食足暑風泛花蘭芷香秋日籬落明靑黃客舟來遲佳景盡但見碧樹愁春霜金黨懷英題大理評事王元老防橘堂─朱橘復朱橘傳分包貢實煌煌中堂榜奇畫照公堂前蘐艸碧公今致養丰祿食更取蠻珍奉顏色舉觴一笑三千秋坐防諸孫索梨栗─元謝應芳洞庭胡敬之以余父執之交嵗饋新橘凡十有餘年感無以報是用作歌─湖山淸气鐘而翁生兒亦有古人風年年送橘拜牀下甚愧我非龎徳公今年霜落洞庭早橘熟先於葑田稻靑衣童子黃金丸橘頭摘來霜未幹儂家食指百三十分甘喜得皆波及嬌癡堪笑兩曾孫手弄金丸口欲吞阿翁老饕三咽畢已敎食之還自喫一枝一枝復一枝翁有笑聲孫亦咍枯腸久似長卿渴甘露適從仙掌來楚江萍實不可得華藕亦無人識冷比雪霜甘比蜜此句眞可題此橘韓子之詩今代無借作報章揮我筆懷哉故人家洞庭七十二環翠屏洛陽秋風塵滿城莫能污爾防鞵靑南山不爛黃河淸正須坐閱三千齡山中舊識諸耆英煩道老夫多寄聲

五言律詩─增─唐李嶠詠橘─萬里盤根植千株布葉繁旣榮潘子賦方重陸生言玊蘤含霜動金衣逐吹翻願辭湘水曲長茂上林園─原─宋楊萬里橘花─花靜何須艶林深不隔香初聞何處覓小摘莫令長春落秋仍發梅兼雪未彊縹瓷汲寒砌淺浸一枝涼不夜非闗月無風也自香著花能許細落子不多長玊糝開猶半金須撚更長解愁何必醉遇暑卻生涼─增─明吳寛玊汝席上詠橘─來從馬上郎猶帶洞庭霜香霧騰金斚淸冰貯赤囊曾聞書後寫宜向醉中嘗愛此非陳紫能畱客滿堂─申時行楚頌亭─爲憐湘浦色聊借洞庭株有地容嘉樹無心利木奴緑苞含露潤朱實帶霜腴嵗晚畱芳潔還疑挹左徒

七言律詩─增─唐李紳橘園─江城霧斂輕霜早園橘千株欲變金朱實摘時天路近素英飄處海云深懼同枳棘愁遷徙每抱馨香委照臨憐爾結根宜自保不隨寒暑換貞心─白居易揀貢橘書情─洞庭貢橘揀宜精太守勤王請自行珠顆形容隨日長瓊漿气味得霜成登山敢惜駑駘力望闕難伸螻蟻情疎賤無由親跪獻願慿朱實表丹誠─張彤和揀貢橘─淩霜逺渉太湖深防捲朱旗望橘林樹樹籠煙疑帶火山山照日似懸金行看采掇方盈手暗覺馨香已滿襟揀選封題皆盡力無人不感近臣心─周元範和揀貢橘─離離朱實緑叢中似火燒山處處紅影下寒林沈緑水光搖髙樹照晴空銀章自竭人臣力玊液誰知造化功看取明朝船發後餘香猶尙逐仁風皮日休早春以橘子寄魯望─个个和枝葉捧鮮彩疑猶帶洞庭煙不爲韓嫣金丸重直是周王玊果圓剖似日魂初破後弄如星髓未銷前知君多病仍中聖盡送寒苞向枕邊─陸龜襲美以春橘見惠兼之雅篇因次韻酬謝─到春猶作九秋鮮應是親封白帝煙良玊有漿須讓味明珠無類亦羞圓堪居漢苑

霜棃上合在仙家火棗前珍重更過三十子不堪分付野人邊─原─宋劉克莊橘花─一種靈根有異芬初開尢

勝結丹蕢白於薝卜林中見淸似防檀國裏聞澹月珠胎明璀璨防風玊屑撼繽紛平生荀令薫衣癖露坐花間至夜分

五言絕句增宋梅堯臣前以柑子詩酬行之旣食乃緑橘也頃年襄陽人遺柑子辧是緑橘今反自笑之昔辧荊州悞今爲越叟迷黃柑與緑橘正似珷玞圭七言絕句─

禦制盆中橘實甚繁詠此─厥包禹貢自揚州作頌騷人楚澤畱爭似靑條朱實好移來滿樹洞庭秋

增宋韓琦次韻答滑州梅龍圖惠鼎州甘橘─芳訊欣隨客鯉開雅篇共付木奴來病翁逢酒惟憂過更使湘包下滑杯─曾鞏橘─剖見隋珠醉眼開丹砂緣手落塵埃誰能有力如黃犢盡摘繁星始下來─原─範成大田園雜興─新霜徹曉報秋深染盡靑林作纈林惟有橘園風景異碧叢叢裏萬黃金朱子次韻呂季克橘堤君家池上幾時栽千樹玲瓏亦富哉荷盡菊殘秋欲老一年佳處眼中來─增─葉適橘枝詞─蜜滿房中金作皮人家短日掛疎籬判霜翦露裝船去不唱楊枝唱橘枝金劉著伯堅惠緑橘黃苞猶帶洞庭霜翠袖傳看緑葉香何待封題三百顆只今詩思滿江鄕─原─明沈懋孝─洞庭秋水接三江正美鱸魚橘柚香絲管家家明月夜儂今何事不還鄕─陳繼儒─睡起難禁酒力加醉時隨臥白鷗沙艸堂位置新籬落蕉葉西邊橘試花

詩散句─增─唐張九齡─江南有丹橘經冬猶緑林杜甫

靑惜巒過黃知橘柚來此邦千樹橘不見比封君─張籍─野路臨西浦門前有橘花白居易江陵橘似

珠宜城酒如餳─宋劉敞磊落蠟珠圓參差金壺裏頌聲騷客誤錫貢禹書遲─李覯嫩橘摘千苞肥魚斫千尾─司馬光─楚岸橘花香扁舟泛茫張舜民彼美出南國闗山不常有─晁衝之─荊州持大橘亦名作黃柑─程惇厚─春飛白雪花秋吐黃金實香散風前麝漿寒霜後蜜陸遊西窓夕陽暖摘橘薦新醅─金吳激─天南家萬里江上橘千頭─唐杜甫─秋日野亭千橘香玉杯錦席髙云涼─原─白居易─楓林橘樹丹靑合復道崇樓錦繡懸─增─白居易─掩映橘林千防火澄潭水一盆油浸月冷波千頃練苞霜新橘萬株金劉禹錫─秋風門外旌旗動曉露庭中橘柚香─曹唐─閒依碧海攀鸞駕笑就蘇君覓橘嘗─張泌─千里晚霞云夢北一洲霜橘洞庭南─宋丁謂─香於梔子細於梅柳絮棃花向後開─劉敞─江南碧木映霜秋丹實秋香破客愁李覯水仙坐下魚鱗赤龍女門前橘樹香曾鞏─入苞豈數橘柚賤芼鼎始足鹽梅和─原─王珪─黃欺晚菊垂金砌圓並明珠落翠盤─增─王安石─浥霜火齊累累熟噀露金苞冉冉香─蘇軾─春夢屢尋湖十頃家書新報橘千頭水底笙歌蛙兩部山中奴婢橘千頭─孫覿─酒傾白墮杯行玊橘破黃苞坐飣金─徐似道

那堪富有千頭橘便可稱爲四老人─陸遊─麯米舂香𨿽可醉瀼西新橘尙餘酸─元李孝光池上小風花樹午夜深疎雨橘林秋─周庾信─甘橘萬頭奴─唐張九齡─數處橘爲洲─周瑀─寒深包晚橘─孫逖─霜多山橘熟─孟浩然─金子耀霜橘─岑參─新橘香官舍庭樹純栽橘─李白─巖種朗公橘人煙寒橘柚─原─杜甫橘井尙髙騫天寒橘柚垂荒庭垂橘柚─白居易橘苞從自結果擘洞庭橘─劉禹錫─星懸橘柚村桞宗元─橘柚當家僮─韓翃─縣道橘花裏衣香楚山橘─孟郊─橙橘金蓋檻─李商隱靑辭木奴橘鄧橘未全黃喜客常畱橘─許渾─寒橘帶霜甘─韓偓─手香江橘嫩─宋劉筠─三江橘帶霜江橘富霜秋林疎丹橘迥─王珩彥─霜重橘奴肥─孫覿─橘圃聚千奴─陸遊─橘包霜後美─唐杜甫─橘洲田土仍甘腴─張

籍─江南人家多橘樹─韓翃─把手閒歌香橘下─姚合橘村籬落香潛度─杜牧─楚香寒食橘花時─方榦─橘枝亞路黃苞重─薛能─疉果盤餐丹橘地─秦韜玊─橘香深處釣船橫─皮日休─千株橘樹惟沽酒橘爲風多玊腦鮮─韋莊─滿岸秋風吹枳橘─宋梅堯臣─緑橘黃柑帶葉收─蘇軾─不容朱橘更論錢一防黃金鑄秋橘─黃庭堅─君家秋實羅浮種─張耒─淸園一洗黃金團─元周權─洞庭霜橘包黃銀─倪瓚─山園細路橘花香─顧瑛─橘摘並蔕黃金重

詞─增─宋蘇軾浣溪沙─菊暗荷枯一夜霜新苞緑葉照林光竹籬茅舍出靑黃香霧噴人驚半破淸泉流齒怯初嘗吳姬三日手猶香─李璧淸平樂─西江霜後萬防暄晴晝璀璨寄來光欲澑正值文君病酒畫屏斜倚窓紗睡痕猶帶朝霞爲問淸香絕韻何如欲語梅花西江月─昨夜十分霜重曉來千里書傳吳山秀處洞庭邊不夜星垂初徧好事寄來禪侶多情將送琴仙爲憐佳果稱嬋娟一笑聊同淸宴

別錄─增─新論─士有大趣不修容儀不惜小檢而謂之棄人是見朱橘一子蠧因翦樹而棄之覩縟錦一寸防乃全匹而燔之─古今注─蛺蝶大如蝙蝠者或黑色或靑斑名爲鳳子一名鬼車生江南柑橘園中寰宇記─蒼梧土諺曰郡中甘橘多被黑蟻所食人家買黃蟻投樹上因相鬭黑蟻死甘橘遂成─原─日用本艸─橘實同螃蟹食令人患輭癰─日華本艸─口渴吐酒橘瓤上筋膜炒熟煎湯飲甚效─種植─種子及栽皆可以枳樹截接或貼接尢易成宜肥地至冬須以大糞壅培則來年花實俱茂遇旱以米泔灌漑則實不損落根下埋死防則結實加倍物類相感志云橘見屍而實繁湼槃經云如橘見防其果實多─增─避暑錄話橘極難種吾居山十年凡三種而三槁其初移栽皆三四尺餘一嵗便結實累然可愛未幾偶嵗大寒多雪卽立槁𨿽厚以苫覆艸擁不能救也蓋性極畏寒而吾居在山之半又面北多北風與平地气候絕不同今吳中橘亦惟洞庭東西兩山最盛他處好事者園圃僅有之不若洞庭人以爲業也凡橘一畝比田一畝利數倍而培治之功亦數倍於田橘下之土幾於用篩未嘗少以瓦甓雜之田自種至刈不過一二耘而橘終嵗耘無時不使見纖艸地必面南爲屬級次第使受日每嵗大寒則於上風焚糞壤以溫之吾不如老圃信有之矣─學圃余疏─柑橘產於洞庭然終不如浙溫之乳柑閩漳之朱橘有種紅而大者云傳種自閩而香味徑庭矣余家東海上又不如洞庭之宜橘乃土產蛻花甜蜜橘二種卻不啻勝之橘性畏寒值冬霜雪稍盛輙死植地須北藩多竹霜時以艸裹之又虞春枝不發─原─灌培多能鄙事─茅灰及羊矢壅之多生實十一月內將橘樹根寛作盤澆大糞三次至春用水澆二次花實必茂鋪幹松毛中不近酒處多不壞─收藏─便民圖纂十月後將金橘安錫器內或芝蔴雜之經久不壊若橙橘之類藏菉豆中極妙弗近米邊見米卽爛─增─橘錄─有人用糖熬橘者謂之藥橘入蒻灰於鼎間色乃黑可以將逺又橘防損則去皮以肉瓣安竈間用火薫之曰薫橘置之糖蜜中味亦佳物類相感志─收湘橘用煮湯錫瓶收之經年不壊─山家淸供─舊遊東嘉時在水心先生席上邊淨居僧送饐至如錢大各合橘葉淸香靄然如在洞庭左右先生詩曰不待滿林霜後熟蒸來便作洞庭香因謁寺僧曰采蓮與橘葉搗汁加蜜和米粉作饐各各以葉蒸之市有賣者特差大耳

【附錄】橘皮

原─橘皮一名陳皮一名紅皮去白者名橘紅未熟而色靑者名靑皮凡使勿用柚皮柑子皮誤用有害橘皮乃六陳之一日用所需不可不愼擇橘皮紋細色紅而薄內多筋脈其味苦辛溫柑皮紋粗色黃而厚內多白膜其味辛甘柚皮最厚而虛紋更粗色黃內多膜無筋其味甘多辛少橘皮性溫柑柚皮性冷柚皮更不可用橘皮治百病總是取其理气燥濕之功苦能泄能燥辛能散溫能和同補藥則補同瀉藥則瀉同升藥則升同降藥則降寛膈利气消痰極有殊功他藥貴新惟此貴陳又能治魚鮏可作食料去白者以白酒入鹽洗潤透刮去筋膜曬漧用靑皮色靑气烈味苦而辛治之以醋所謂肝欲散急食辛以散之以酸瀉之以苦降之也陳皮浮而升入脾肺气分靑皮沈而降入肝膽气分一體而二用靑皮最能發汗有汗者忌用二皮合用推陳致新大益人忌多用久服能損元气

禦定佩文齋廣羣芳譜卷六十四﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷六十五

果譜

柑

原柑【古作甘開寶本艸云柑未經霜時猶酸霜後甚甜故名柑子梅溪詩注云他果非無甘者惟柑從甘言最甘也】一名瑞聖奴【詳見後淸異錄】生江南及嶺南閩廣溫臺蘇撫荊爲盛川蜀次之樹似橘少刺實亦似橘而圓大霜後始熟味甘甜皮色生靑熟黃比橘稍厚理稍粗而味不苦惟乳柑山柑皮可入藥橘實可久畱柑實易腐敗柑樹畏冰雪橘樹略可耐此柑橘之異也乳柑【出溫州泥山爲最其味似乳酪故名其木婆娑其葉纖長其花香韻其實圓正其膚理如澤蠟其大六七寸其皮薄而味珍脈不黏瓣食不畱滓一顆僅二三核亦有全無者擘之香霧噀人爲柑中絕品】海紅柑【樹小而實極大有圍及尺者皮厚色紅可久藏今獅頭柑亦其類】洞庭柑【出洞庭山皮細味美其色如丹其熟最蚤】甜柑【類洞庭而大毎顆八瓣未霜先黃比他柑加甜】饅頭柑【近蔕如饅頭尖味香美】生枝柑【色靑膚粗味似石橊防酸可耐久霜時畱之枝間俟味變甘帶葉而折新美可愛】平蔕柑【出成都大如升色蒼黃】朱柑【類洞庭而大色嫣紅味多酸以刀破之漬以鹽始可食】木柑【膚理堅頑】

【瓣大而乏膏外疆中幹故名以木】又有白柑沙柑之類─增─廣志─黃柑【出珠崖止一核】─北戶錄─變柑【出新州有苞大於升者其皮薄如洞庭之橘余柑之所弗及傳云移植不百里形味俱變因以爲名】─雲南志獅頭柑【狀如獅頭而色黃其大如椀味最甘美】─衡州誌─沅江出佛頭柑霜柑─益部方物略記柑生果渠嘉等州結實埓於江南味亦差爲薄雲─原─橘錄─柑別種有八橘別種爲十四橙別種爲五凡其類合二十有七而乳柑推第一故溫人謂乳柑爲眞柑謂他皆若假設者而獨眞柑爲柑爾且溫數邑俱種柑而出泥山者又傑然推第一─增─全芳備祖─韓彥直橘錄但知乳柑出於泥山獨不知出於天臺之黃巖出於泥山者固奇出於黃巖者尢天下奇也─榕城隨筆─漳南產柑橘其種不一而顆皆碩大蘆柑爲最紅柑次之蘆柑色稍黃紅柑則正赤皆佳種也三衢所產似亦當稍讓連江一種差小而味亦甘當在武陵蜜橘之列─原─性大寒治腸胃熱毒解丹石止異渴多食令人脾冷生痰發痼癖皮調中下气核可作塗面藥

彚考─原─謝承後漢書─丹陽張磐字子石爲廬江太守潯陽令嘗餉一奩甘其小男年七嵗就取一枚磐奪其甘外卒以兩枚與之磐奪兒甘鞭卒曰何故行賂於吾子─增─宋書符瑞志─宋文帝元嘉十二年二月南郡江陵

庾和園柑樹連理─原─宋書彭城王義康傳─義康輔政四方獻饋皆以上品薦義康而以次者供禦上嘗冬月噉甘嘆其形味並劣義康在坐曰今年甘殊有佳者遣人還東府取甘大供禦者三寸─梁書呂僧珍傳─僧珍有大勲任總心膂恩遇隆密莫與爲比性甚恭愼每侍禦座屏气鞠躬果食未嘗舉箸嘗醉後取一柑食之髙祖笑謂曰便是大有所進─增─南史張暢傳─孝武鎭彭城暢爲安北長史魏太武求酒及甘橘暢宣孝武防並致螺杯雜粽太武遣送氊及九種鹽並胡防又求黃甘答曰知更須黃甘誠非所吝但防不足周彼一軍向給魏主未應便乏故不復重付─唐書地理誌蘇州湖州溫州臺州洪州土貢乳柑─原─唐書蕭嵩傳─荊州進黃柑帝以紫帉包賜之─增─宋史五行志康定元年十月始興縣柑兩本連理─南方艸木狀交趾人以席囊貯蟻鬻於市者其窠如薄絮囊皆連枝葉蟻在其中並窠而賣蟻赤黃色大於常蟻南方柑樹若無此蟻則其實皆爲羣蠧所傷無復一完者矣今華林園有柑二株遇結實上命羣臣宴飲於旁摘而分賜焉─原─搜神記─南康郡南東望山有三人入山見山頂有果樹眾果畢植行列齊整如人行甘子正熟三人共食至飽乃懷二枚欲出示人廻旋半日迷不得歸聞空中語云催放防甘乃聽汝去─荊州記─枝江有宜都舊都江北有甘園名宜都甘─湘州記─州故大城內有陶侃廟其地是賈誼故宅誼時種甘猶有存者─世說─王丞相儉節帳下甘果盈溢不防渉春爛敗都督白之公令捨去曰愼不可令大郎知─五代新說─隋文帝嗜柑蜀中摘黃柑皆以蠟封蔕獻日久猶鮮─大唐新語─益州嵗進柑子皆以紙裹之他時長史嫌不敬代以細布旣而恐柑子爲布所損每常憂懼俄有禦史甘子布至長吏以爲推布裹柑事懼曰果爲所推及子布到驛長吏敍以布裹柑子爲敬子布初不知之久而方悟聞者莫不大笑─增─酉陽雜俎─嶺南有蟻大於秦中馬蟻結窠於甘樹甘實時常循其上故甘皮薄而滑往往甘實在其窠中冬深取之味數倍於常者─原─南越志─開元中有神仙持羅浮柑子種於南樓寺其後常資進獻至幸蜀幸奉天之嵗皆不結實─零陵總記李直方常第果實若貢士以柑爲四─異聞錄─宣宗時董元素自江南來上召見畱於翰林中宿夜召與語曰聞公頗有神術今南中柑橘正熟公能致之否對曰請安一合於榻前數刻忽有微風入簾啟合柑滿其中奏云此江陵支縣柑也他處恐來遲上嘗之驚嘆─開元天寶遺事明皇食柑千餘枚皆缺一瓣問進柑使者云途中有道士嗅之蓋羅公逺也─增─淸異錄─天寶年內中柑樹結實帝日與貴妃賞禦

呼爲瑞聖奴─太眞外傳開元末江陵進乳柑上以十枚種於蓬萊宮天寶十載九月結實宣賜宰臣曰朕於宮中種柑子數株今秋結實一百五十顆乃與江南及蜀道所進無別亦可謂稍異者乃頒賜大臣外有一合歡實上與妃子互相持翫上曰此果似知人意朕與卿固同一體所以合歡於是促坐同食焉因令畫圖傳之於後宰臣賀表雲雨露所均混天區而齊被艸木有性憑地气而潛通故得玆江外之珍果爲禁中之華實云云─續仙傳─唐宣宗嘗食柑子軒轅集曰臣羅浮山下所植味逾於此上嘆曰朕無緣得之集取禦前碧玊甌覆以寶盤頃得柑上食而甘之─歸田錄─韋臯鎭西蜀有黃柑一樹方熟眾實皆落惟樹杪一蔕獨存其大如椀枝葉滋茂韋曰此奇果也令去蔕尺餘折之其實蔕自落有善醫咎殷曰凡木實未過時蔕自落乃實之病也請鍼驗之乃引鍼就蔕刺之其實應手而轉殷則連下一刺血濺盈袖韋大驚披之則兩頭蛇也─燕翼貽謀錄─承平時溫州鼎州廣州皆貢柑子尙方多不過千少或百數其後州郡苞苴權要負擔者絡繹又以易腐多其數以備揀擇重爲人害天聖六年四月庚戌詔三州不得以貢饋爲名餉遺近臣犯者有罰然終不能禁也今惟溫有嵗貢嵗饋鼎廣不復有之矣─春渚紀聞章申公父銀靑公兪年七十集賓親爲慶會有餉柑者味甘而實極瑰大旣食之嘉其種卽令收核種之後圃後更食柑十年─邵氏聞見後錄柑橘二物艸木書各爲一條安定郡王以黃柑釀酒曰洞庭春色東坡之賦皆用橘事豈以橘條下云其類有朱柑乳柑黃柑石柑乎夫柑無故事名洞庭春色亦橘也─原─詩話─唐上元夜宮人以黃羅包柑遺近臣謂之傳柑宴

集藻─表─增─唐劉禹錫代武中丞謝新柑表─臣某言中使至奉宣聖防賜臣新柑若干顆猥降殊私再頒名果自逺稱貴以新爲榮伏以果實旣成南方有貴瓊茅合貢中禁爲珍方外貢來人間未覩黃苞輝穎雕俎增華芬芳初佐於天庖慶賜忽霑於凡口甘逾萍實剖食旣同於楚謠寒比柘漿析酲何慙於漢史恩光斯重尺素彌彰誓當捐軀以申上答無任感戴之至

啟─增─梁劉潛謝晉安王賜甘啟削彼金衣咽玆玊液甘逾萍實冷亞冰壺立消煩防頓除酩酊追嗤齊相進不剖之實逺笑魏君逢裂牙之味─原─庾肩吾謝湘東王賚甘啟名傳地裏逺自武陵之洲族茂神經遙聞建春之嶺王逸爲賦取對荔枝張衡制辭用連石蜜足使萍實非甜葡萄猶防

傳─原─宋蘇軾黃甘陸吉傳─黃甘陸吉者楚之二髙士也黃隱於泥山陸隱於蕭山楚王聞其名遣使召之陸吉先至賜爵左庶長封洞庭君尊寵在羣臣右久之黃甘始來一見拜溫尹平陽侯班視令尹吉起隱士與甘齊名入朝久尊貴用事一旦甘位居上吉心銜之羣臣皆疑之防秦遣蘇軫鐘離意使楚楚召燕章華臺羣臣皆與甘坐上坐吉咈然謂之曰請與子論事甘曰唯唯吉曰齊楚約西擊秦吾引兵逾闗身犯霜露與枳棘最下者同甘苦率家奴千人戰李洲之上拓地至漢南而歸子功孰與甘曰不如也曰神農氏之有天下也吾剝膚剖肝怡顏下气以固蔕之術獻上上喜之命注記官陶景狀其方略以付國史出爲九江守宣上徳澤使童兒亦懷之子才孰與甘曰不如也吉曰是二者皆居吾下而位吾上何也甘徐應之曰君何見之晚也每嵗太守勸駕乘傳入金門上玊堂與虞荔申梠梅福棗嵩之徒列侍上前使數子者口呿舌縮不復上齒牙間當此之時屬之於子乎屬之於我乎吉黙然良久曰屬之於子矣甘曰此吾之所以居子之上也於是羣臣皆服嵗終吉以疾免更封甘子爲穰侯吉之子爲下邳侯穰侯遂廢不顯下邳以美湯藥官至陳州治中

雜著─原─明劉基賣柑者言杭有賣果者善藏柑渉寒暑不潰出之然玊質而金色置於市價十倍人爭鬻之予貿得其一剖之如有煙撲口鼻視其中則幹若敗絮予怪而問之曰若所市於人者將以實籩豆奉祭祀供賓客乎將衒外以惑愚瞽也甚矣哉爲欺也賣者笑曰吾業是有年矣吾業賴是以食吾軀吾售之人取之未嘗有言而獨不足子所乎世之爲欺者不寡矣而獨我也乎吾子未之思也今夫佩虎符坐臯比者洸洸乎幹城之具也果能授孫吳之略耶峩大冠拖長紳者昻昻乎廟堂之器也果能建伊臯之業耶盜起而不知禦民困而不知救吏姦而不知禁法斁而不知理坐糜廩粟而不知恥觀其坐髙堂騎大馬醉醇醴而飫肥鮮者孰不巍巍乎可畏赫赫乎可象也又何往而不金玊其外敗絮其中也哉今子是之不察而以察吾柑予黙然無以應退而思其言類東方生滑稽之流豈其憤世疾邪者耶而托於柑以諷耶

頌─增─梁宗炳甘頌─煌煌嘉實磊如景星南金其色隋珠其形

贊─增─晉王升之甘橘贊─節重履險操貴有恆二樹保榮四運齊能在質惟美於味斯異分南域北則枳橙宋宋祁柑贊─碧葉素葩厥包之珍丹裏旣披香液飴津賦─增─晉胡濟黃甘賦─惟江南之奇果資天地之正陽生殊方之妙域植朱島之遐鄕處漢之南背江之陰左協蘭臯右接桂林帶激水之淸流向崇山之髙岑三秋疊運初寒履霜照耀原隰防映林荒若菱華之繡綺井燭龍之銜金璫─劉瑾甘樹賦─伊防造之綿綿兮纚成像於成遇嗟卉艸之森秀兮將歸美於甘樹誕寄生於南楚兮播萬里而東布浸冷泉以搖根兮竦逸條以承露結密葉以舒防兮滌纖塵以開素仰淸气以旭晨兮流惠飇於薄暮𨿽飛榮於園沼兮契巒松之貞趣時屢遷而彌貞兮淩寒暑而一度─宋謝惠連甘賦─嘉寒園之麗木美獨有此貞芳質葳蕤而懷風性耿介而淩霜擬夕霞以表色指朝景以齊圓侔萍實乎江介超玊果於昆山傾子節兮湘之區承君玩兮堂之隅濯雨兮冒霜長無絕兮芬敷─宋蘇軾洞庭春色賦並序─安定郡王以黃柑釀酒名之曰洞庭春色其猶子徳麟得之以餉予戲作賦曰吾聞橘中之樂不減商山豈霜餘之不食而四老人者遊戲於其間悟此世之泡幻藏千里於一斑舉棗葉之有餘納芥子其何艱宜賢王之逹觀寄逸想於人寰嫋嫋兮秋風泛天宇兮淸閒吹洞庭之白浪漲北渚之蒼灣攜佳人而往遊勒霧鬢與風鬟命黃頭之千奴捲震澤而與俱還糅以二米之禾借以三脊之管忽云蒸而冰解旋珠零而涕澘翠勺銀罌紫絡靑綸隨屬車之鴟夷欵木門之銅環分帝觴之餘瀝幸公子之破慳我洗盞而起嘗散腰足之痺頑盡三江於一吸吞魚龍之神姦

五言古詩─增─陳徐陵詠柑─朱實挺江南苞品擅珍淑上林雜嘉樹江潭間修竹萬室擬封侯千株挺荊國緑葉萋以布素榮芬且郁得陳終宴歡良垂雲雨育─原─唐杜甫阻不得歸瀼西甘林─三伏適已過驕陽化爲霖欲歸瀼西宅阻此江浦深壊舟百板坼峻岸復萬尋篙工初一棄恐泥勞寸心佇立東城隅悵望髙飛禽艸堂亂圃不隔昆侖岑昬渾衣裳外曠絕同層陰園柑長成時三寸如黃金諸侯舊上計厥貢傾千林邦人不足重所廹豪吏侵客居暫封殖日夜偶瑤琴虛徐五株態側塞煩胸襟焉得輟兩足杖藜出嶇嵚條流數翠實偃息歸碧潯拂拭烏皮幾喜聞樵牧音令兒快搔背脫我頭上簪─宋梅堯臣近有謝師厚寄襄陽柑子乃吳人所謂緑橘耳今王徳言遺姑蘇者十枚此眞物也因以詩答─荊州特大橘亦自名黃柑忽得洞庭美气味何可參遂生吳洲思恨不羽翼南─和正月六日沈文通學士遺溫柑─禹貢書厥包未知黃柑美競傳洞庭熟又莫永嘉比適觀隱侯詩獲此良可喜誦句擘露囊香甘冷熨齒明朝鎖禮闈何暇醉鄰里─增─陸遊過林黃中食柑子有感學宛陵先生體─博士得黃柑甚愛不忍擘持獻太夫人逺附海上舶故山饒氛霧可使酒杯窄豈無荔枝好饜飫恐不摘相去三千里無異娛旁側乃知母子意更逺未嘗隔我昨往見君從容弄書冊藥分臘劑香茶泛春芽白主意顧未厭筐筥自搜索敢謂甘防余亦及此下客霜包才三四气可厭千百重是慈孝物不敢吐其核甘寒𨿽繞齒悲感已橫臆半生無歡娛初不爲湮阨

七言古詩─增─宋梅堯臣吳太博遺柑子─太學先生欺緑橘吳興才士與黃柑黃柑似日勝崖蜜帶葉初擎翠竹籃還料楚王曾未識徒將萍實詫江南

五言律詩─原─唐杜甫樹間─岑寂防甘樹婆娑一院香交柯低幾杖垂實礙衣裳滿嵗如松碧同時待菊黃幾回霑葉露乘月坐胡牀─甘園─春日晴江岸千柑二頃園靑雲羞葉密白雪避花繁結子隨邊使開筒近至尊後於桃李熟終得獻金門─增─宋司馬光黃柑─黃金綴縹蔕搖落楚江涯采助杯盤勝羞將橘柚偕時移香不變物逺味尢佳欲種滄洲樹何年此意諧

七言律詩─原─唐栁宗元栁州城西北隅種甘樹─手種黃柑二百株春來新葉徧城隅方同楚客憐皇樹不學荊州利木奴幾嵗開花聞噴雪何人摘實見垂珠若教坐待成林日滋味還堪養老夫─增─宋楊億愼大詹以吳柑見貺─龍陽休說木奴洲震澤黃柑占上流承露玊漿仙掌曙亞霜金顆洞庭秋香黏素手吳娃麗冷滌朝酲楚客愁應似荔支催入貢隨河飛鳥逐鳴騶─韓維襄柑分惠景仁以詩將之─荊州解綬十經春廻夢靑林繞漢濱霜气輕寒催紺實渚波餘潤作甘津僧園采掇寧論數客路奔馳竟占新雪意垂收髙防缺分金聊助席間珍─梅堯臣李廷老祠部寄荊柑子─蹋雪衝風馳小吏帶霜連葉寄黃柑擘包欲咀牙全動舉盞逢衰酒易酣書尾自題知逺意筆頭親答厭多談故人莫覓新詩卷都似嵇康七不堪─蘇舜欽師黯以彭甘五子爲寄因懷四明園中此果甚多偶成長句以爲謝─憶向江東太守園猗猗甘樹蔽前軒風搖玊蘂霏防落霜發金衣委墜繁枕畔冷香通醉夢齒邊餘味滌吟魂天彭路逺無因得猶賴君心記舊恩─原─蘇軾食甘─一防羅帕未分珍林下先嘗愧逐臣露葉霜枝翦寒碧金盤玊指破芳辛淸泉防防先流齒香霧霏霏欲噀人坐客殷勤爲收子千奴一掬柰吾貧─曾幾謝人分餉洞庭柑─黃柑分似得嘗新坐我松江震澤濵想見霜林三百顆夢成羅帕一防珍流雲噀霧眞成酒帶葉連枝絕可人莫向君家樊素口瓠犀微齼逺山顰─明陳憲章元眞送柑溪園十月摘黃柑嵗月將窮致小籃繞膝癡孫髙起舞百年乳酒正開壇色香本出棃之右風味眞無嶺以南不惜霜根傳藥圃白頭還解荷長鑱

五言排律─增─宋韓琦召赴天章閣觀新柑云閣崇先重霜柑薦瑞新臨觀紆法從趨召獨臣鄰晚實開天意重榮浹上人不隨淮枳變自此禹包珍廟獻宸心格親頒聖寵均從玆魁眾果仙府占長春─王十朋薛士昭寄新柑分贈知宗提舶知宗有詩次韻─書後誰題字鄕人逺寄柑薦新思起孝知味戒生貪羅帕分猶未金門獻正堪命名聊別僞在果獨稱甘白雪初盈樹黃金忽滿籃霜天欣始熟茅舍飽相諳客重開須請兒癡食更婪栁詩吟不厭謝賦讀常耽若蜜萍難比如拳栗有慙公家安定法想見日酣酣─知宗柑詩用韻頗險予旣和之復取所未用之韻續賦一首三十韻書閱揚州貢功觀禹化覃香苞分橘柚秋色動江潭破暑花凝雪淩寒葉染藍金衣丹日照珠實碧波涵未上諸侯計曾聞四皓談顏歡陸績母業世李衡男送客愈吟桂記時坡詠儋洞庭誇浙右溫郡冠江南節物淸霜重家山緑蔕含靑黃出籬落朱緑耀林嵐昔貢千金顆遙馳萬里函新宜薦寢廟香可供瞿曇防子那能比羅浮未許參何人傳黃陸端類列非聃在品寧爲四恩或賜三鄕情寄初熟旅況憶幽探嘉拜親開合珍藏淨洗甔行將解印綬歸種當田蠶根向橫陽覓泥尋斥鹵擔荒蕪耘徑艸封植半溪枏不用千頭富聊資一餉湛茅齋辟杜甫仙井汲蘇耽佳境妙餐蔗閒庭勝蒔苷鴈行三峽荔奴視四明蚶欲繼花爲譜應同栁駐驂禦偸籬著棘愁凍灌添泔掩映靑雲葉光華碧玊篸釀成浮甕蟻蒸辟蠧書蟫防蔕期存乳畱皮欲去痰恨無親可遺松慘白巖庵七言排律──原─唐杜甫寒雨朝行視園樹─柴門雜樹向千株丹橘黃柑此地無江上今朝寒雨歇籬中秀色畫屏紆桃蹊李徑年𨿽古梔子紅椒艶復殊鏁石藤梢元自落倚天松骨見來枯林香出實垂將盡葉蔕辭枝不重蘇愛日恩光借貸淸霜殺气得憂虞衰顏動覓藜牀坐緩步仍須竹杖扶防騎未知云閣處猿嗁僻在楚山隅

七言絕句─增─宋梅堯臣贈裴直講水棃二顆言太尠答吳甘三顆以爲多走筆呈之─緑橘似甘來太學大棃如水出咸陽莫將多少爲輕重試擘霜包幾瓣香─原─蘇軾戲答王都尉傳柑─侍史傳柑玊座傍人間艸木盡天漿寄與維摩三十顆不知薝卜是餘香─增─蘇轍毛君惠溫柑─楚山黃橘彈丸小未識洞庭三寸柑不有風流吳越客誰令千里送江南─黃庭堅王揚康園─君家秋實羅浮種已是累累半拂墻莫敎兒童酸打盡要看霜後十分黃─從人求柑─色深林裏風霜下香著尊前指爪間書後合題三百顆頻隨驛使未應慳─花蘂夫人宮詞─內人承寵賜新房紅紙泥窓繞畫廊種得海柑才結子乞求自進與君王

詩防句─增─宋張耒─逢君金華宴正味百花先─蘇軾─歸來一防殘燈在猶有傳柑遺細君─黃庭堅燕南異事眞堪紀三寸黃柑劈永嘉─陳師道─磊落金盤薦糟蟹纖柔玊指破霜柑─陸遊─黃甘磊落圍三寸赤蟹輪囷可一斤何限人間堪恨事黃柑丹荔不同時─唐杜甫白露團甘子甘子陰涼葉登俎黃甘重破甘霜落爪─李頎柑實萬家香─張籍─夜月紅柑樹─宋司馬光─四郭柑垂防─蘇軾─畱客薦霜柑─孫覿─黃甘破芳辛─唐韋莊露和香蔕摘黃柑─宋蘇軾─聞道黃柑常抵鵲─米芾─玊破鱸魚霜破柑─孫覿─飣坐黃甘噀手香香霧噀手披黃苞─劉克莊─柑花似雪鬭芳新

詞─增─宋晁補之洞仙歌江陵種橘尙比封侯貴何況江濤轉千里帶天香含洞乳宜入春盤紅荔子馳驛風流僅比齒疎潘令老怯咀冰霜十顆金苞漫分遺記觴前須細認別有餘甘從此去枉卻栽桃種李想相如酒渴對文君迥不是人間等閒風味─又─溫江異果惟有泥山貴驛送江南數千里半含霜輕噀霧曾憶吳姬親贈我緑橘黃柑怎比防親雲水外遊子空懷惆悵無人可歸遺報周郎須念我物少情多春酒醉獨勝甜桃醋李況燈火樓臺近元宵渾不減當年袖中風味別錄─增─橘錄嵗當重陽色未黃采之名曰摘靑及經霜之二三夕遇天气晴霽羣以小翦就枝間平蔕斷之輕置筐筥防之必謹懼其香霧之裂則易壊尢不便酒香凡采者竟日不敢飲柑橘宜斥鹵之地種時髙者畦壠溝以泄水每株相去七八尺嵗四鋤冬月以泥壅根夏時以糞漑之─物類相感志藏柑子以盆盛用幹潮沙蓋之─梅溪詩注─柑橘花蒸之爲香可辟衣書之蠧

【附錄】佛手柑

增─藝海泂酌佛手柑一名飛穰【晉鈕滔母與吳國夫人書云此中果有飛穰出自南州】─原─佛手柑【本艸云取象也】木似朱欒而葉尖長枝間有刺植之近水乃生其實狀如人手有指有尺餘者皮如橙柚而厚皺而光澤其色如生緑熟黃其核細味不甚佳而淸香襲人置衣笥中𨿽形幹而香不歇本艸雲南人雕鏤花鳥作蜜煎果食置之几案可供玩賞若安芋片於蔕而以濕紙圍防經久不或搗蒜罨其蔕上則香更充溢切片用滚湯衝飲極香美第二徧更佳浸汁洗葛紵絕勝酸漿

橙

原─橙【埤雅云橙柚屬可登而成故字從登又諧聲也】一名金毬一名鵠�【見韓愈孟郊城南聯句】樹似橘有刺實似柚而香晚熟耐久大者如盌經霜始熟葉大有兩刻缺如兩叚皮厚蹙衂如沸香气馥鬱可薰衣可芼鮮可和葅醢可爲醬虀可蜜煎可糖制爲橙丁可蜜制爲橙膏可合湯待賔客可解宿酒速醒唐鄧間皆有江南尢多栽植與橘同多食傷肝气發虛熱同防肉食發頭旋惡心洗去瓤中酸汁和鹽蜜煎成貯食止惡心能去胃中浮气惡气皮消食下气去胃中浮气和鹽貯食止惡心

彚考─增─西京雜記─上林苑有橙十株─石湖集詩注─燕城外遇數車載新橙云修貢種之汴京擷芳園也集藻─文賦散句─增─漢張衡南都賦─穰橙鄧橘─晉張協七命─燀以秋橙─庾闡揚都賦黃柑朱橙

七言古詩─增─唐李頎照公院防橙種橙夾階生得地細葉隔簾見防翠抽條向長未及肩泉水繞根日三四靑靑何必楚人家帶雨凝煙新著花永願香鑪灑甘露夕陽時映東枝斜南庭黃竹爾不敵借問何時堪掛錫宋曾鞏橙子─家林香橙有兩樹根纒鐵鈕淩坡陀鮮明百數見秋實錯綴眾葉傾霜柯翠羽流蘓出天仗黃金戲毬相蕩摩入包豈數橘柚賤芼鼎始足鹽梅和江湖苦遭俗眼慢禁籞尙覺凡木多誰能出口獻天子一致大樹淩滄波

七言律詩─原─宋梅堯臣食橙寄謝舍人─洞庭朱橘未弄色襄水錦橙已變黃玊臼搗虀憐鱠美金盤按酒助杯香𨿽生南土名猶重未信中州客厭嘗欲寄百苞慿驛去只應佳味怯風霜

五言絕句─增─宋蘇轍和文與可洋州園亭金橙徑─葉如石楠堅實比霜柑大穿徑得新苞令公憶鱸鱠

七言絕句─原─宋宋祁春日故鄕寒食荼防發百合香醲邸捨深漂泊江南春欲盡山橙髣髴慰人心─歐陽修橙子─嘉樹團團俯可攀壓枝秋實漸斕斑朱欄碧瓦淸霜曉粲粲繁星緑葉間─蘇軾贈景文─荷盡已無擎雨蓋菊殘猶有傲霜枝一年好景君須記正是橙黃橘緑時─和文與可洋州園亭金橙徑─金橙縱復里人知不見鱸魚價自低須是松江煙雨裏小船燒薤搗香虀黃庭堅鄒松滋寄橙麯天將金闕眞黃色借與洞庭霜後橙松滋解作逡巡麯壓倒江南好事僧─劉子翚食橙─橙橘甘酸各效能南包錫貢不同升果中亦抱遺才嘆有客攀條气拂膺常懷細雨初移日著子已見淸霜澘絕憐面有貴人色偶致吾儕樽俎間橙虀細縷風韻勝我不痛飲那知音何如金丸走衾枕三月夢遊薝葡林自從天籞守吏散老樹零落煙雲淒今朝我爲作知已小摘秋風黃欲齊花瓷泛蜜小劑供極有痛快鏖邪功生枝滋味𨿽可口流品故應甘下風詩防句─增─唐李白─靑橙拂戶牖白水流園池─宋蘇軾西風初作十分涼喜見新橙透甲香─陸遊─臥聽牀頭壓酒聲起行籬下摘新橙─原─唐杜甫─細雨更移橙霜橙壓香橘─增─孟郊─鵠�攢橙─張籍─溪寺黃橙熟─張蠙─別島垂橙實─宋張耒─霜橙共我鄕─戴復古─搓橙滿袖香─元周霆震─園霜未破橙宋陸遊─雨餘橙子已堪搓醉歸懷袖有新橙明李夢陽─玊圃新橙摘早霜

詞─增─宋史逹祖齊天樂─庫紋隱隱鶯黃嫩籬落翠深偸見細雨重移新霜試摘佳處一年秋晚荊江未逺想橘友荒涼木奴嗟怨就說風流艸泥來趁蟹螯健並刀寒映素手醉魂沈夜飲曾倩排遣沆瀣含酸金罌裹玊吳鹽輕防瑤姬齒輭待借取圑圓莫敎分散入手溫存帕羅香自滿

別錄─增─山家淸供─橙大者截頂去穰畱少液以蟹膏納其內仍以帶枝頂覆之入甑用酒醋水蒸熟加苦酒入鹽旣香而鮮使人有新酒菊花香橙螃蟹之興因記危防齋積贊蟹云黃中通理美在其中暢於四肢美之至也此本諸易而與蟹得之矣今於橙蟹又得之矣

【附錄】香櫞

原─香櫞一名枸櫞柑橘之屬嶺南閩廣江西皆有之實大如小皮若橙而光澤可愛肉甚厚白如蘿卜而松虛𨿽味短而香芬大勝置衣笥中經旬猶香古作五和糝用之

彚考─增─南方艸木狀─枸櫞子肉甚厚白如蘆菔女工競雕鏤花鳥漬以蜂蜜防以燕檀巧麗妙絕無與爲比泰康五年大秦貢十缶帝以三缶賜王愷助其珍味誇示於石崇─學圃余疏─香櫞花酷烈甚於山礬結實大而香山亭前及防事兩墀皆可植香櫞𨿽味酸濺齒以爲湯則大佳置實盤中盈室俱香實佳品也

別錄─增─物類相感志─香圓去蔕以大蒜搗爛醢蔕上則滿室香更以濕紙圍蓋上香櫞蔕上安芋片則不─養屙漫筆─治方甚多餘得一方甚簡但用香櫞去核薄切作細片以時酒同入砂瓶內煮令熟爛自昬至五更爲度用蜜拌勻當睡中喚起用匙挑服甚效─山家淸供─謝益齋奕禮不嗜酒嘗自不飲但能看客之醉一日晝余琴罷命左右剖香圓二杯刻以花溫上所賜酒以勸客淸芬靄然使人覺金樽玊斚皆埃矣

金橘【花附見】

原─金橘一名金柑【橘錄云金柑在他柑特小大者如錢小者如龍目色似金】一名盧橘【本艸云此橘生時靑盧色黃熟則如金故有金橘盧橘之名盧黑色也或云盧酒器之名其形肖之故也】一名夏橘【本艸云此橘冬夏相繼廣州誌謂之夏橘】一名山橘【嶺表錄雲山橘子大如土次如彈丸金色薄皮而味酸】一名給客橙【本艸云香芬如橙可供給客也魏王花木志云蜀有給客橙似橘而非若柚而香亦名盧橘】一名小木奴【見元稹詩】生吳越江浙川廣間出營道者爲冠江浙者皮甘肉酸次之樹似橘不甚髙大五月開白花結實秋冬黃熟大者徑寸小者如指頭形長而皮堅肌理細潤生則深緑熟乃黃如金味酸甘而芳香可愛糖造蜜煎皆佳廣人連枝藏之入膾醋尢香美

彚考─增─伊尹書─箕山之東靑鳥之所有盧橘夏熟─原歸田錄─金橘產於江西以逺難致都人初不識明道景祐中始至京師香淸味美置之樽俎光采的皪如金彈丸溫成皇后好食之由是價重京師─增─涪翁雜說─司馬相如上林賦曰黃甘橙楱玊藻曰君入門上介拂橙楱音太簇之簇武陵有一種小橘名楱疑卽今之金橘─玊堂雜記─東閣西偏植金橘逼城根株不能大花開

時香滿院結實𨿽小而甘浙中未易得也─南村輟耕錄─世人多用盧橘以稱枇杷按司馬相如遊獵賦云盧橘夏熟黃柑橙楱枇杷撚夫盧橘與枇杷並列則盧橘非枇杷明矣郭璞注蜀中有給客橙冬夏花實相繼通嵗食之謂卽盧橘也意者橙橘惟熟於冬而盧橘夏亦熟故舉以爲重歟

集藻─雜著─增─漢李尢七欵─奇宮閒館洞庭門井幹廣望重閣柘因夏屋渠渠嵯峨合連前連都街後據流川梁王靑黎盧橘是生白華緑葉扶疎冬榮與時代序孰不墮零黃景林曜封金衣素裏斑白內充滋味偉異淫樂無窮副以芋柘丰誕節纖液玊津防於飲蜜

五言古詩─增─宋梅堯臣宋次道得廣南金橘爲餉且有詩因和酬─越橘如金丸爛然已盈篋誰傳嶺外信尙帶霜前葉莫嫌道路逺得與樽俎接主人無吝心懷歸予敢輙

七言古詩─增─宋周必大曾無疑以長韻送金橘時已暮春次韻─荼防殿春枝滿霜盧橘熟夏今乃黃彈丸煌煌照坐光老叟驚詫見未嘗客言采果孟冬月剖竹爲符帶蒼雪包之赫蹏滿貯中纒以絲枲外合節或藏緑豆飲醉翁或雜寸稾仍緘封三說未識將誰從但覺色香新摘同分甘安能與眾樂祕方何惜都傳卻已誇指下石化金仙指並求君勿噱─楊萬里十月四日同諸弟訪三十二叔祖於蓬萊酌酒摘金橘小集─誠齋老子不耐靜偶拄烏藤出苔徑獨遊無伴卻成愁羣從同遊還起興每過一家添一人須臾保社如煙雲褰裳渉溪溪水淺著履渡橋橋柱新蓬萊一防出塵外南溪裹在千花裏芙蓉照波上下紅瑯玕繞屋東西翠槿籬竹石重復重雞鳴犬吠靑霞中蓬萊老仙出迎客朱顏緑髮仍方瞳餐菊爲糧露爲醑染霧作巾云作屨欣然領客到仙家幾盡蓬萊日未斜更傾山瓢酌仙酒酒外瓢邊亦何有偶看小樹防團欒碧琉璃葉黃金丸主人忍喫不忍摘笑道未霜猶帶酸小童隨我勇過我不管仙翁惜仙果手撓風枝揀霜顆爭獻滿盤來飣坐隔水蓬萊看絕奇蓬萊看水海如池主人勸客對絕境不飲令儂坐生癭何如寄下未盡瓢畱待早梅伴疎影

五言律詩─增─宋梅堯臣劉元忠遺金橘南方生美果具體橘包防韓彈有輕薄楚萍知是非甘香奉華俎咀嚼破明璣欲破虀鹽腹盈奩忽我歸─周必大內直以金橘送七兄─晝臥玊堂殿眼看金彈丸禹包經嵗月鄭驛助杯盤黃帶霜前緑甘移醉後酸江湖有兄弟此日憶團圞

七言律詩─增─宋李淸臣和賜後苑金橘─苑臣初摘置雕盤口勅宣恩賜近官气味豈同淮枳變皮膚不作楚梅酸參差翠葉藏珠琲錯落黃金鑄彈丸安得一株擎雨露畫圖傳與世人看

七言絕句─增─唐王建宮詞─叢叢洗手繞金盆旋拭紅巾入殿門眾裏遙拋金橘子在前收得便承恩─宋司馬光席君從於洛城種金橘今秋始結六實以其四獻開府太師招三客以賞之畱守相公賦詩紀事依韻繼成五章─宜春果結洛陽枝正遇耆朋防客時更引輕舟倚蘆岸香秔鮮鱠雅相宜圓小香黃珠顆垂結成洛邑重霜時相公和气陶羣物不是寒溫變土宜君從好事不知疲種子成林凡幾時橘獻帝師三取二自嘗兩顆且隨宜物不須多且賞奇禦寒想見結庵時江南江北徒虛語盡信前書是不宜敝居橘亦自南移愛防栽培費嵗時前此實成酸苦甚應由與徳不相宜黃庭堅歐陽從道許寄金橘以詩督之─禪客入秋無气息想依紅袖醉毰毸霜枝搖落黃金彈許送筠籠殊未來─範成大燕堂後盧橘一株冬前先開極香─盧橘花殘細細飛滿枝晴日閙蜂兒霜餘有此香無柰合與稱題賦小詩─楊萬里詠蜜金橘─風餐露飲橘中仙胸次淸於月樣圓仙客偶移金彈子蜂王撚作菊花鈿─王十朋金橘黃柑緑橘未分珍瑣碎登盤輙獻新正可呼爲木奴子不知誰是鑄金人

詩防句─增─唐元稹金丸小木奴─宋梅堯臣─霜苞瓣香─元馬祖常─秋髙盧橘熟盧橘團金顆顆黃別錄─原─歸田錄─金橘若欲久蓄須於菉豆中藏之可經時不變蓋橘性熱菉豆性涼故也─便民纂要─金橘將枳棘接之八月移栽肥地灌以糞水

【附錄】金豆

原─金豆一名山金柑一名山金橘─增─橘錄─生山徑間比金柑更小形色頗類結實繁多肉瓣不可分止一核味酸不可食惟宜植之欄檻中園丁種之以鬻於市原─木髙尺許實如櫻桃生靑熟黃形圓而光澑皮甜可食味淸而香美可蜜漬

柚【花附見】

原─柚【與櫾同古作櫾博雅又謂之�七反】一名條【爾雅云條柚注云似橙實酢】一名壺甘【本艸云狀如卣故名壺象形也古今注云甘實形如石橊者謂之壺甘】一名臭橙【桂海虞衡志又謂之臭柑】爾雅謂之櫠又曰椵【爾雅云櫠椵注云柚屬也大如盂】廣雅謂之鐳柚【本艸云鐳亦壺也廣州記云鐳柚實大如斗】柚實大而粗柑橘中下品也三月開花奇大香甚馥鬱實亦如橘有甘有酸皮厚而臭樹葉皆類橙實有大小二種小者如柑如橙俗呼爲蜜筩大者如升如俗呼爲朱欒有圍及尺餘者俗呼爲香欒閩中嶺外江南皆有之南人種其核雲長成以接柑橘甚良又有名文蛋名仁崽者亦柚類也彚考─原─列子─吳越之國有大木焉其名爲櫾樹碧而冬生實丹而味酸食其皮汁已憤厥之疾渡淮而北化而爲枳焉─呂氏春秋─果之美者有云夢之柚─增─廣志成都有柚大如斗

集藻─五言古詩─原─宋朱子柚花─春融百卉茂素榮敷緑枝淑鬱麗芳逺悠颺風自遲南國富嘉樹騷人畱恨詞空齋對日夕愁絕鬢成絲

詩防句─增─宋範成大─橫煙裊處雞豚社落日濃邊橘柚山─楊萬里─瓶裏柚花偸觸鼻忽然將謂是燒香別錄─增─橘錄─朱欒作花比柑橘絕大而香就樹采之用箋香細作片以錫爲甑入花一重則實香一重使花多於香仍竅甑旁以澑汗液用器盛之炊畢去花以液浸香再蒸凡三換花始暴漧入甆器蜜盛之他時焚之如在柑林中凡柑橘並金柑皆可切瓣壓去核漬之以蜜金柑著蜜尢勝他品取朱欒核洗淨下土中一年而長名曰柑明年移而疏之又一年木大如小兒拳遇春月乃接取諸柑之佳與橘之美者經年向陽之枝以爲貼去地尺餘細鋸截之剔其皮兩枝對接掬土實其中以防水蒻防其外麻束之過時而不接則花實復爲朱欒矣─桂海虞衡志─廣南臭柚皮甚厚染墨打碑可代氊刷且不損紙

枳【花附見】

增─本艸─枳木如橘而小髙五七尺葉如橙多刺春生白花至秋成實七八月采爲實九月十月采者爲殻今醫家以皮厚而小者爲枳實完大者爲枳殻─艸花譜─枳殻花細而香聞之破鬱結籬傍種之實可入藥

彚考─增─周禮考工記─橘逾淮而北爲枳─博物志─橘渡江而北化爲枳今之江東甚有枳橘─洛陽伽藍記─正始寺眾僧房前髙林對牖靑松靑檉連枝交映多有枳樹而不中食

集藻─五言古詩─增─唐白居易有木詩─有木秋不凋靑靑在江北謂爲洞庭橘美人自移植上受顧盻恩下勤澆灌力實成乃是枳臭苦不堪食物有似是者眞僞何由識美人黙無言對之長嘆息中含害物意外矯淩霜色仍向枝葉間潛生刺如棘

七言絕句─增─唐朱慶余商州王中丞畱喫枳殻─方物就中名最逺只應愈疾味偏佳若敎盡乞人人與采盡商山枳殻花─明陳憲章枳殻花─蓓蕾枝頭春意長臥看蜂蝶往來忙不知今日開多少燻得先生枕席香詩散句─增─唐雍陶村園門巷多相似處處春風枳殻花─宋陸遊─傍籬叢枳寒猶緑繞捨流泉夜有聲老枳

垂藤晝尙黑雛鶯聲作嬰皃嗁─唐溫庭筠─枳花明驛墻─李商隱─枳嫩棲鸞葉─宋陸遊─門邊枳竹籬─元叚成已─奇花開芳枳─王逢─楓葉殷紅枳實肥

【附錄】枸橘

增─本艸─枸橘處處有之樹葉並與橘同但干多刺三月開白花靑蘂不香結實大如彈丸形如枳實而殻薄不香─橘錄─色靑气烈小者似枳實大者似枳殻近時難得枳實人多植枸橘於籬落間收其實剖幹之以之和藥味與商州之枳幾逼眞矣

禦定佩文齋廣羣芳譜卷六十五

欽定四庫全書

禦定佩文齋廣羣芳譜卷六十六

果譜

蓮【荷花別見花譜】

增─爾雅─荷芙蕖其實蓮─注─謂房也其中菂─注─蓮中子也菂中薏─注─中心苦─疏─蓮靑皮裏白子爲菂菂中有靑爲薏味甚苦菂薂─注─卽蓮實─本艸─一名藕實一名澤芝─埤雅花時卽有實始而黃黃而靑靑而緑綠而黑中肉白內靑心二三分爲苦薏─原─蓮房成菂菂在房如蜂子在窠六七月采嫩者生食脆美至秋房枯收之去黑殻謂之蓮肉黑而沈水者其堅如石謂之石蓮子其房大者謂之百子蓮味甘平濇無毒交心腎厚腸胃固精气彊筋骨補虛損利耳目除寒熱治諸血病熟食良切碎可作粥飯生動气易脹宜去心

彚考─原─拾遺記─周穆王時西王母來共玊帳髙防進昆流素蓮素蓮者一房百子淩冬而茂─增─宋錄─元嘉十

九年揚州王濬州治後池有兩蓮駢生防房分體太始二年嘉蓮防葩並實合跗同莖生豫州鯉湖─豫章志─豫章雩都縣有瑞蓮池池產異蓮其葉曰防捲劍脊其花曰防頭丫髻三萼二十四葉其實曰覆鐘金鋌移之他處輙類常種俗傳雩山倒影所致─原─酉陽雜俎歷城北二里有蓮子湖魏袁翻曾在湖醼集參軍張伯瑜諮公言向爲血羮頻不能就公曰取洛水必成也遂如公語果成時淸河王怪而異焉乃諮公未審何義得爾公曰可思湖目淸河笑而然之而實未解坐散語主簿房叔道曰湖目之事吾實未曉叔道對曰藕能散血湖目蓮子故令公思淸河嘆曰人不讀書其猶夜行二毛之叟不如白面書生─增─酉陽雜俎─相傳橡子落水爲蓮─云仙雜記─三堂使宅有鉤仙池一種蓮子一嵗再結實子十防其花時香兼桃梅萸菊郡人傳分香蓮不論錢─原─續世說後唐馬郁爲祕監時張承業權貴任事與客宴集陳列珍果客無敢先嘗者郁食之必盡承業私戒主者他日郁至惟以干蓮子置前郁知不可啖鞾中出一鐵槌撾碎食之承業大笑速爲易之曰勿敗吾案─增─楊氏六帖補─僧齊已與塑匠蔡蟠曾於廬山瀑布見一蓮房房已幹其大如笠─原─花史─陳丰嘗以靑蓮子十枚寄葛勃勃防未竟墜一子於盆水中明晨有並蒂花開於水面大如梅花勃取置幾間數日方謝剖其房各得實五枚如丰來數國初金箔張嘗於臘月索幹石蓮子亂撒池中頃刻花開滿池香可愛翦紙爲舫置水中踏而登焉鼓棹放歌往來花叢俄失所在

集藻─賦防句─增─漢王逸魯靈光殿賦圜淵方井反植荷蕖發秀吐榮菡蓞紛敷緑房紫菂窋防垂珠

五言古詩─原─宋黃庭堅贑上食蓮有感─蓮實大如指分甘念母慈共房頭更深兄弟思實中有薏荷拳如小兒手令我憶諸雛迎門索棃棗蓮心政自苦食苦何能甘甘飡恐臘毒素食則懷慙蓮生淤泥中不與泥同調食蓮誰不甘知味良獨少吾家防井塘十里秋風香安得同袍子歸制芙蓉裳─明髙啟蓮房聨句與宋璲張孟兼同作─露冷鏡湖秋【璲】波涼練塘曉盤翻緑雪稠【兼】錦破朱霞少新苞顆微綻【啟】餘葩莖尙嫋瘦繭綴寒蠶【璲】尖喙啄靑鳥下惟玊龍眠【兼】中有瓊絲裊擎重柄欲折【啟】含深睛尙窅【璲】孤懸類覆杯【兼】防立疑擢表【啟】初成欣雨滋【兼】漸老怯風掉【啟】多子同根榮【啟】獨婦專房悄【璲】妝缷失娉婷【啟】歌來逢窈窕【璲】剖心效諫忠【兼】並頭呈瑞兆【啟】褭蹄密竅剜【璲】魚目微光皎珠珥落盤多【啟】瑤軫貯囊小【璲】空實外莫辧甘苦中自了剝殘香滿地采盡香餘沼【啟】雕筵飣戢戢玊虫攢擾擾送看出小艇薦喜對淸醥【兼】新嘗勝江芡遠覓迷水蓼搴芳想夏初【啟】感物傷秋杪聊玆發吳詠一覽煙水【璲】七言古詩─增─唐張籍采蓮曲─秋江岸邊蓮子多采蓮女兒並船歌靑房實圓齊戢戢爭前競折漾微波試牽緑莖下尋藕斷處絲多刺傷手白練束腰袖半捲不插玉釵妝梳淺船中未滿渡前洲借問誰家家住逺歸時共待暮潮上自弄芙蓉還蕩槳─鮑溶采蓮曲─弄舟朅來南塘水蓮葉映身摘蓮子暑衣鮮淨鴛鴦喜作浪舞花驚不起殷勤防惜纖纖指水菱初熟多新刺

五言律詩─增─宋司馬光蓮房─蓮房前後熟供噉不須齊肉嫩山蜂子稜深天馬蹄尙憐餘蕊在深映緑荷低脆美如新采近根猶帶泥

七言律詩─增─金張檝蓮實─水妃擎出紺珠囊玊筍雕槃喜乍嘗膚白已攙新藕嫩心淸猶帶小荷香鬭餘翠鳥零珍羽飛盡黃蜂露蜜房口腹累人良可笑此身便欲老江鄕

五言絕句─增─元宋無羅嗊曲─玊井荷花碧中藏偶意深緑房千萬菂多少可憐心

七言絕句─增─宋黃庭堅鄒松滋寄蓮子湯─新收千百秋蓮菂剝盡紅衣搗玊霜不假泰同成气味跳珠椀裏緑荷香─無名氏蓮實─城中擔上賣蓮房未抵西湖泛野航旋折荷花剝蓮子露爲風味月爲香緑玊蜂房白玊蟬折來帶露復含煙玻瓈盆面冰漿底醉嚼新蓮一百圓蜂不禁人采蜜忙荷花蕊裏作蜂房不知玊蛹甘於蜜又被詩人嚼作霜山蜂愁雨損蜂兒葉底安巢更倒垂只有荷蜂不愁雨蠟房仰臥萬花枝蜂兒來自宛溪中兩翅𨿽無已是虫不是荷花窠裏蜜方成玊蛹未成蜂─明徐賁折蓮子─落盡紅衣見緑房折來猶帶水雲香柔絲零落芳心苦未及秋風已斷腸─原孟淑卿題采蓮美人圖─緑牕蟬靜日偏長嬾爇金鑪百和香莫摘池中蓮子看个中多半是空房

詩防句─增─宋黃庭堅─欲煩春筍手聊爲剝蓮蓬─唐王適─湛湛江水見底淸荷花蓮子傍江生─宋僧云隱─刺分玉蛹堆盤脆嚼破冰丸繞齒涼─晉陸云─綠房含靑實─唐李正封─池蓮折秋房─白居易─味苦蓮心小溫庭筠─采蓮蓮有子─曹鄴─蓮子房房嫩─宋王琪─蠶寒冰繭瘦─孫覿蓮房駢百子─唐杜甫─露冷蓮房墜粉紅─宋蘓軾─半脫蓮房露壓欹

詞─增─金王茂孫防絳唇─折斷煙防翠蓬初離鴛鴦浦玊纖相妒翻被專房悞乍脫靑衣猶著輕羅防多情處芳心一縷都爲相思苦─宋晏幾道漁家傲─粉筆丹靑描未得金鍼防綫功難敵誰傍暗叢輕采摘風淅淅船頭觸散防鸂夜雨染成天水質朝陽烘出胭脂色又落又開人共惜秋風逼盤中已見新蓮菂

別錄─原─種植─種蓮子法八九月取堅黒蓮子瓦上磨尖頭令皮薄取墐土作熟泥封三指長令蔕頭泥多而重磨頭泥少而尖種時擲至池中重頭向下自能周正薄皮在上易生數日卽出不磨者卒不可生又一法雞子一枚開一小孔去靑黃將蓮子塡滿紙糊孔三四層令雞抱之小雞出取放暖處不拘時用天門冬末硫黃同肥泥或酒壇泥安盆底栽之仍用酒和水澆勿令幹自然生葉開花如錢可愛蓮子磨薄尖頭浸靛缸中明年淸明取種開靑蓮花─制用─酉陽雜俎─石蓮入水必沈惟煎鹽鹵能浮之─本艸拾遺─石蓮子居山石間經百年不壊者人得食之令發黑不老─食療本艸─諸鳥猿猴取得石蓮子不食藏之石室內人得三百年者食之永不老又雁食之糞於田野山巖之中不逢陰雨經久不壊人得之每旦空腹食十枚身輕能登髙渉逺服食不饑石蓮肉蒸熟去心爲末煉蜜丸桐子大日服三十丸此仙家方也─本艸衍義─淸心寧神用石蓮子肉於砂盆中擦去赤皮畱心同爲末入龍腦防湯服之─本艸綱目─蓮之味甘气溫而性濇稟淸芳之气得稼

穡之味乃脾之果也脾者黃宮所以交媾水火防合木金者也土爲元气之母母气旣和津液相成神乃自生久視耐老此其權輿也昔人治心腎不交有淸心蓮子飲補心腎益精血有瑞蓮丸皆得此理─淸供錄─取嫩蓮房去蔕又去皮用井新水入灰煮浥一如芭蕉脯法焙漧以石壓令匾作片收之蓮蘂須一名佛座須花開時采取陰漧亦可充果食─增─陸璣詩疏─蓮菂可磨以爲飯如粟也輕身益气令人彊健又可爲糜幽州揚豫取備饑年

藕

增─爾雅─荷芙蕖其本蔤其根藕─注─蔤乃莖下白蒻在泥中者─陸璣詩疏─幽州謂之光旁爲光如牛角─埤雅其生應月月生一節遇閏輙益一節─本艸綱目─蓮藕荊揚益豫諸處湖澤陂池皆有之以蓮子種者生遲以藕芽種者最易發其芽穿泥成白蒻卽蔤也長者至丈餘五六月嫩時沒水取之可作蔬茹俗呼藕絲菜節生二莖一爲藕荷其葉貼水其下旁行生藕一爲芰荷其葉出水其旁莖生花冬月至春掘藕食之藕白有孔有絲大者如肱臂長六七尺凡五六節大抵野生及紅花者蓮多藕劣種植及白花者蓮少藕佳白花藕大而孔扁生食味甘煮則不美紅花及野藕生食味澀蒸煮則佳物類相感志云以鹽水供食則不損口同油煠麫米果食則無渣气味甘平無毒消食解渴散血生肌蒸食開胃補五臟實下焦搗浸澄粉服食輕身益年與蜜同食令人腹髒肥不生虫亦可休糧

彚考─原─北史羊惇傳─惇爲衞將軍廣平太守雅性淸儉屬嵗饑家餽未至使人外尋陂澤采藕根食之朝廷以其淸白賜谷一千斛絹一百匹─增─拾遺記─周穆王時西王母來共玊帳髙防進千常碧藕郁水在磅磄山東其水小流在大陂之下所謂沈流亦名重泉生碧藕長千常七尺爲常也─洛陽伽藍記光寶寺在西陽門外園中有一海號咸池葭芙被岸菱荷覆水靑松翠竹羅生其傍京邑士子至於良辰美景來遊此寺云車接軫羽蓋成陰或置酒林泉題詩花圃折藕浮以爲興適─原─國史補─蘓州進藕其最上者名曰傷荷藕或云葉甘爲虫所傷又云欲長其根則故傷其葉近多重臺荷花花上復生一花藕乃實中亦異也有生花異而其藕不變者─酉陽雜俎大歷中髙郵百姓張存以踏藕爲業嘗於陂中見旱藕梢大如臂遂並力掘之深二丈大至合抱以不可窮乃斷之中得一劍長二尺色靑無刃存不知寶邑人有知者以十束薪獲焉其藕無絲─增樹萱錄─有碧衣女子詠詩曰藕隱玲瓏玉─淸異錄北方蓮實狀長少味出藕頗佳然止三孔漢語轉譯其名曰省事三崔逺家墅在長安城南就中禊池產巨藕貴重一時相傳爲禊寶又曰玊臂龍─續仙傳─羅公逺謂中使輔仙玉曰主上列月華之藕─集仙錄─花姑女道士黃靈徹也居石井山有野象中箭來投花姑姑爲拔之其後每齋則衘蓮藕以獻─孫氏談圃─張舜民蕓叟責郴州稅郴多碧蓮根大如椀張嘗以墨印於詩稿上以詫北人─養屙漫筆─孝宗嘗患痢眾醫不效徳壽憂之過宮偶見小藥肆遣中使詢之曰汝能治痢否對曰專科遂宣之至問得病之由語以食湖蟹多故致此疾遂令診脈曰此冷痢也其法用新采藕節細研以熱酒調服如其法杵細酒調數服卽愈徳壽大喜就以杵藥金杵臼賜之至今呼爲金杵臼嚴防禦家可謂不世之遇

集藻─啟─增─梁劉孝威謝東宮賚藕啟─色華玉樹味奪瓊漿根出楊池聞之僮約子爲靈防得自莊篇楚後江萍秦公海棗凡厥水羞莫敢相軰

賦防句─增─漢司馬相如上林賦─咀嚼菱藕─子虛賦─其卑濕則生蓮藕觚盧

五言古詩─增─宋胡致隆山谷坐上分題賦藕─平生冰雪姿七星羅心胸豈無有絲毫上裨天子聰而不自薦達胡爲乎泥中沈屙正無賴安得君從容其子亦可憐風味如乃翁─謝薖食藕─人憐淤泥上出此萬朶蓮須知淤泥中有藕大如椽本淸凝冰雪末艶方嬋娟玲瓏眾竅通蚴蟉數節連甘寒固不數卻暑最所便髯奴來城市負籠至我前開緘尙帶泥未嚼先垂涎霍霍摩霜刀霤霤挹水泉切玊墮冷冽已覺沈屙痊芰實鬭角紫鴻頭剝珠圓秋盤薦此果頓使二物捐念此湼不緇余品莫爭妍而能豁憂思令我心歡然奇功更耐老合作飛行仙

七言古詩─原─唐韓愈古意─太華頭玊井蓮開花十丈藕如船冷比雪霜甘比蜜一片入口沈屙痊我欲求之不憚逺靑壁無路難夤緣安得長梯上摘實下種七澤根株連─增─宋王安石過食新城藕─他年過食新城藕枕籍船中載親友今年卻到經行處獨坐昏煙對舞栁甘酸向口無所適牢落盤餐與尊酒冰房玊節漫自好欲禦還休涕垂手曾參官學居常近陽城離別初不久人間此願兩未能西風落日共回首

五言律詩─增─宋蘇轍踏藕─春湖栁色黃宿藕凍猶僵翻沼龍蛇動撐船牙角長淸泉浴泥滓粲齒碎冰霜莫使新梢盡炎風翠蓋涼

七言律詩─增─宋劉克荘憶藕─昔過臨平邵伯時小舟就買藕尢奇如拈玊麈涼防手似瀉金莖咽上池好事染紅無意思癡人蒸熟減風姿炎州地狹陂塘少渴殺相如欠藥醫─元周霆震冰盤雪藕─淸澈冰盤壓蔗漿酒酣雪藕近華堂凝寒色映瑤華脆眞白絲連翠袖香金掌曾聞承玊露瓊臺忽見搗霜文園近日眞消渴莫種蓮根引恨長─明李東陽賜藕─只向名花看畫圖忽驚仙骨在泥塗輕同握雪愁先碎細比餐冰聽卻無郭北芳菲懷故里江南風味憶西湖渴塵此夜消應盡未羨金莖與玉壺─於愼行紀賜鮮藕─芙蓉別殿曉風涼玊井靈根出水香薦熟方聞開寢廟賜鮮已見布朝堂冰絲欲斷鮫人縷瓊液疑含閬苑霜憶昨金鰲橋上望紅衣翠蓋滿銀塘

五言排律─增─唐趙嘏秋日吳中觀貢藕─野艇幾西東淸汵映碧空褰衣來水上捧玊出泥中葉亂田田緑蓮余片片紅激波才入選就日已生風禦潔玲瓏膳人懷拔擢功梯山漫多品不與世流同─原─宋陶弼藕─萬頃金沙裏誰將玊節栽絲應鮫乞與珠是蚌分來盤貯冰猶結刀侵雪易摧防風骨外折混沌竅中開月寺僧家鉢風亭酒客杯胸中秋气入牙角雨聲回自媿塵泥賤得防樽俎陪與君消酷暑李莫相猜

五言絕句─增─宋楊萬里詠藕─比雪猶繄在無絲可得飄輕拈愁欲碎未嚼已先消

七言絕句─增─宋楊萬里藕─荷衣芰制雪爲容家住雲煙太華峯外面看來眞璞玊胸中雕出許玲瓏

詩防句─增─唐杜甫─公子調冰水佳人雪藕絲─李賀藕花涼露濕花缺藕根澀─宋蘇軾─永懷江陽叟種藕春滿湖─宋祁─自是天姿不污著水深泥濁柰君何─陶弼─緑房翠子暗相失紅藕白絲空自纒─宋謝脁─秋藕折輕絲─隋殷黃─藕絲牽作縷─唐白居易─暖踏泥中藕─宋範成大─吳藕鏤冰寒─唐來鵬藕穿平地生荷葉─宋楊萬里─水藕初凝雪一梢

別錄─原─制用─蜜煎藕─初秋取新嫩者淖半熟去皮切條或片每斤用白梅四兩以沸湯一大碗浸一時撈控幹以蜜六兩煎去水另取好蜜十兩慢火煎如琥珀色放冷入罐收之─糖煎藕─每大藕五斤切碎日曬出水气沙糖五斤金櫻末一兩蜜一斤同入磁器內泥封閉慢火煮一伏時待冷開用─制藕粉─取麤藕不限多少淨洗截斷浸三宿數換水看極潔淨撈出碓中搗碎以新布絞取汁重搗以汁盡爲度又以密布澄去麤惡物如稠難澄以水攪之看水淸卽瀉去一如造米粉法─制藕虀─嫩藕梢隨意切作方塊如骰子大就蟹眼湯內快手淖上取牽牛花揉汁淹染片時投冷熟水中滌過控幹以馬芹鹽花泡湯入少醋加蜜作虀澄冷澆供之煮藕─老藕每節切作兩叚竪鍋中下水一盞鹽少許蓋燒之以熟爲度嫩藕搗碎鹽醋拌勻可以醒酒菉荳粉調沙糖孔中細紙紮定勿夾佳煮熟用切藕須斜片則不脫─收藏─好肥白嫩藕埋陰濕地可經久如新欲致逺以泥裹之則不壊

蔗

原─甘蔗【齊民要術云案書傳或爲芉蔗或幹蔗或或都蔗所在不同】叢生莖似竹內實直理有節無枝長者六七尺短者三四尺根下節密以漸而疎葉如蘆而大聚頂上扶疎四垂八九月收莖可畱至來年春夏王灼糖霜譜云有數種曰杜蔗卽竹蔗緑嫩薄皮味極醇厚專用作霜曰白蔗一名荻蔗一名芳蔗一名蠟蔗可作糖曰西蔗作霜色淺曰紅蔗亦名紫蔗卽昆侖蔗也止可生啖不堪作糖江東爲勝今江浙閩廣蜀川湖南所生大者圍數寸髙丈許又扶風蔗一丈三節見日卽消遇風則折交趾蔗特醇厚木末無厚薄其味至均圍數寸長丈餘取汁曝之數日成飴入口卽消彼人謂之石蜜多食蔗衂血燒其滓煙入目則眼暗

彚考─原─晉書文苑傳─顧愷之每食甘蔗恆自尾至本人或怪之云漸入佳境─增─宋書張暢傳─世祖鎭彭城跖跋燾南侵至小市門曰魏主致意安北逺來疲乏若有甘蔗及酒可見分世祖遣人答曰知行路多乏今付酒二器甘蔗百挺─原─南史宜都王鏗傳─鏗善射常以堋的太濶曰終日射侯何難之有乃取甘蔗插地百步射之十發十中─增─南史範云傳─永明十年云使魏魏使李彪宣命至云所甚見稱美彪爲設甘蔗黃甘粽隨盡絕益彪笑謂曰範散騎小復儉之一盡不可復得─孝義傳─庾僧彌母劉好食甘蔗母亡僧彌遂不食焉─唐書南蠻傳─闍婆有蔗大如脛─神異經─南方有之林其髙百丈圍三尺八寸促節多汁甜如蜜咋嚙其汁令人潤澤可以節蚘虫人腹中蚘虫其狀如蚓此消穀虫也多則傷人少則穀不消是甘蔗能減多益少凡蔗亦然─典論─嘗與奮威將軍鄧展共飲論劍良久謂言將軍法非也余顧嘗好之又得善術因求與余對時酒酣耳熱方食芊蔗便以爲杖下殿數交三中其臂─原江表傳─孫亮使黃門以銀椀並蓋就中藏吏取交州所獻甘蔗餳黃門先恨藏吏以防矢投餳中啟言吏不謹亮呼吏持餳器入問曰此器旣蓋無緣有此若矢先在餳中當濕今矢中燥黃門將有恨於汝耶吏叩頭曰嘗從某求宮中莞蓆宮席有數不敢與亮曰必是此也覆問黃門具首服─增─齊民要術─雩都縣土壤肥沃偏宜甘蔗味及采色余縣所無一節數寸長郡以獻禦─原淸異錄湖南馬氏有雞狗坊卒長能種子母蔗─增─淸異錄丘鵬南出甘蔗啖朝友云黃金顙─談藪─甄龍友云卿永嘉人滑稽辧防爲近世之冠樓宣獻自西掖出守以首春觴客甄預坐席間謂公曰今年春气一何太盛公問其故甄曰以果奩甘蔗知之根在公前而末已至此公爲罰掌吏眾訾其猥率─原─野史盧絳中痁疾疲瘵夢一白衣婦人謂之曰子之疾食蔗卽愈詰朝見鬻蔗者揣囊中無一鏹惟有唐韻一冊請易之其人曰吾負販者將此安用哀君欲之遂貽數挺絳食之旦而疾愈─糖霜譜─唐大歷間有僧號鄒和尙跨白驢登繖山結茅以居須鹽米薪菜之屬書寸紙系錢緡遣驢負至市人知爲鄒也取平値掛物於鞍縱歸一日驢犯山下黃氏蔗苖黃請償於鄒鄒曰汝未知因蔗糖爲霜利當十倍吾語汝塞責可乎試之果信自此流傳其法至末年北走通泉縣靈鷲山龕中其徒追及但見一文殊石像始知爲大士化身而白驢者乃獅子也─增─容齋隨筆─甘蔗只生於南方北人嗜之而不可得魏太武至彭城遣人求酒及蔗於武陵王郭汾陽在汾上代宗賜甘蔗二十條子虛賦所云諸柘也─原─羣碎錄─宋神宗問呂惠卿曰蔗字從庶何也曰凡艸木種之俱正生蔗獨橫生蓋庶出也故從庶─增─瀛厓勝覽─哇國有甘蔗麤大長可二三丈─泉南雜誌─甘蔗榦小而長居民磨以煮糖泛海售商其地爲稻利薄蔗利厚往往有攺稻田種蔗者故稻米益乏

集藻─賦─增─魏文帝感物賦並序─南徵荊州還過鄕裏種諸蔗於中庭渉夏曆秋先盛後衰悟興廢之無常慨然永嘆乃作斯賦云伊陽春之防節悟乾坤之交靈瞻云之蓊翳仰沈陰之杳冥降甘雨之丰霈垂長淄之泠泠掘中堂而爲圃植諸蔗於前庭渉炎夏而旣盛迄凜秋而將衰豈在斯之獨然信人物其有之─晉張協都蔗賦─若乃九秋良期酎初出黃華浮觴酣飲累日挫斯蔗而療渴共潄醴而含蜜淸津滋於紫棃流液丰於朱橘擇蘓妙而不逮何況沙棠與椰實

文賦防句─增─司馬相如子虛賦諸柘巴苴─張衡南都賦─藷蔗姜防─晉左思蜀都賦甘蔗辛姜陽蓲陰敷梁昭明太子七召─蔗有盈丈之名

七言古詩─原─宋舒亶詠甘蔗─瑤池宴罷王母還九芝飛入三仙山空餘絳節畱人間云封露洗無時閒節旄落盡何斕斑野翁提攜出茅菅吳刀戞戞鳴防環截斷寒冰何潺潺相如賦就空上林倦遊渴病長相侵劉伶愛酒眞荒淫狂來欲倒滄溟深此時一嚼輕千金壚邊何用文君琴五斗一石安足斟坐想毛髮生靑陰蕭瑟甘滋欲誰讓柤棃橘柚紛殊狀冷气相射杯盤上顧郎不見休惆悵佳境到頭還不妄詩成𨿽愧陽春唱全勝乞與將軍杖

詩防句─原─晉張載江南都蔗釀液丰沛─唐杜甫茗飲蔗漿攜所有瓷甖無謝玉爲缸春雨餘甘蔗偶然存蔗芉─增韋應物─姜蔗滂湖田─韓愈初味猶噉蔗─原─元稹甘蔗消殘醉─增白居易漿甜蔗節調─薛

能─壓春甘蔗冷─宋錢惟演蔗漿銷內熱─原─唐王維大官還有蔗漿寒─增─韓翃醒酒猶憐甘蔗熟─宋陸遊蔗漿那解破餘酲─金龎鑄蔗蜜漿寒冰皎皎─原元顧瑛─蔗漿玊椀冰泠泠

別錄─原─種植─谷雨內於沃土橫種之節間生苖去其繁冗至七月取土封壅其根加以糞穢俟長成收取𨿽常灌水但俾水勢流滿潤濕則已不宜久蓄─制用─石蜜卽白沙糖凝結作塊如石者輕白如霜者爲糖霜堅白如冰者爲冰糖以白糖煎化印成人物之形者爲饗糖以石蜜和牛乳酥酪作成餅塊爲乳糖以石蜜和諸色果融成塊爲糖纒糖煎總之皆自甘蔗出也蔗糖以蜀及嶺南者爲勝江東𨿽有劣於蜀產防稽所作乳糖視蜀更勝─容齋隨筆─糖霜之名唐以前無所見自古食蔗者始爲蔗漿宋玊招魂所謂胹鼈炮羔有柘漿些是也其後爲蔗餳江表傳孫亮使黃門就中藏吏取交州所獻甘蔗餳是也後又爲石蜜南史郡誌云搾甘蔗汁曝成飴謂之石蜜本艸亦云煉糖如乳爲石蜜是也後又爲蔗酒唐書赤土國用甘蔗作酒雜以紫根是也唐太宗遣至摩揭它國取熬糖法卽詔揚州上諸蔗搾沈如其劑色味愈西域逺甚然只是今之沙糖蔗之用盡於是不言作霜然則糖霜非古也歷世詩人模奇寫異亦無一章一句言之惟東坡公過金山寺作詩送遂寧僧圓寶云涪江與中泠共此一味水冰盤薦琥珀何似糖霜美黃魯直在戎州作頌答梓州雍熙長老寄糖霜云逺寄蔗霜知有味勝於崔子水晶鹽正宗掃地從誰說我舌猶能及鼻尖則遂寧糖霜見於文字者實始二公甘蔗所在皆植獨福塘四明番禺廣漢遂寧有糖冰而遂寧爲冠四郡所產甚微而顆碎色淺味薄才比遂之最下者亦皆起於近世唐大歷中有鄒和尙者始來小溪之繖山教民黃氏以造霜之法繖山在縣北二十里山前後爲蔗田者十之四糖霜戶十之三蔗有四色紅蔗止堪生噉艻蔗可作砂糖西蔗可作霜色淺不甚貴杜蔗緑嫩味極厚專用作霜凡蔗最困地力今年爲蔗田者明年攺種五穀以滋息之霜戶器用曰蔗削曰蔗鎌曰蔗凳曰蔗碾曰搾斗曰黍甕各有制度凡霜一甕中品色亦自不同堆疊如假山者爲上團枝次之甕鑑次之小顆塊次之沙腳爲下紫爲上深琥珀次之淺黃又次之淺白爲下宣和初王黼創應奉司遂寧常貢外嵗別進數千斤墻壁成方寸是時所產益奇應奉司罷乃不再見遂寧王灼作糖霜譜七篇具載其說予采取之以廣聞見

蔆

原─蔆【一作防又作菱】一名芰【爾雅云蔆蕨攗注雲今水中芰禮記疏云蔆芰也屈到嗜芰卽菱角者也武陵記云兩角者蔆三角四角者芰本艸綱目云其葉支散故字從芰其角稜峭故謂之蔆而俗呼爲蔆角楊愼以芰爲雞頭者誤也】一名水栗【見風俗通】一名沙角【見本艸】一名薢茩【說文云楚謂之芰秦謂之薢茩】生水澤處處有之落泥中最易生種陂塘者爲家菱葉實俱大野生者小皆三月生蔓延浮水上葉扁而有尖光面如鏡葉下之莖有股如蝦股一莖一葉兩兩相差如蝶翅狀五六月開花黃白色實更肥美有無角者其色嫩靑老黑又有皮嫩而紫色者謂之浮菱食之尢美李時珍曰其實或三角四角兩角無角家蔆角軟而脆亦有兩角彎捲如弓形者其色有靑有紅有紫嫩時剝食皮脆肉美老則殻黑而硬墜入水中謂之烏蔆冬月取之風漧爲果生熟皆佳野蔆其角堅直刺人其色嫩靑老黑嫩時剝食甘美老則蒸煮食之野人曝漧刴米爲飰爲粥爲糕爲果皆可代糧其莖亦可暴收和米作飰以救荒歉蓋澤農有利之物也此物最不治病生食性冷利多食傷臟腑損陽气痿莖生燒虫若過食腹脹防服姜酒卽消含吳茱萸咽津亦可李惟熙言蔆芡皆水物芡花開向日菱花開背日【埤雅云其花晝合宵炕隨月轉移猶葵之向日也】故芡防而菱寒

彚考─原─周禮天官─加籩之實蔆芡防脯蔆芡防脯注重言之者以四物爲八簋─國語─屈到嗜芰有疾召宗老而屬之曰祭我必以芰及祥宗老將薦芰屈建命去之曰夫子不以私欲干國之典也─增─漢書循吏傳─龔遂爲渤海太守秋冬課收斂益畜果實菱芡─南齊書孝義傳─防稽人陳氏有三女無男祖父母年八九十老耄無所知父篤癃病母不安其室值嵗饑三女相率於西湖采菱蒓更日至市貨賣未嘗虧怠鄕裏稱爲義門多欲取爲婦─原─南史魚傳─爲湘東王鎭西司馬述職西上道中乏食緣路采菱作菱米飯給所部度之所經人覓一菱不得─列子─杜厲叔事莒敖公自以爲不知己者居海上夏日則食菱芰冬日則食橡栗─洞冥記─旦露池西有靈池方四百步有浮根菱根出水上葉沈波下實細薄皮甘香葉半靑半黃霜降彌美因名靑冰菱也有都翠水水中有菱碧色狀如雞飛名翔雞菱仙人鳬伯子常遊翠水之涯采菱而食之令骨輕舉身生毛羽也─增─列仙傳─老萊子葅芰爲食─拾遺記─昭帝元始元年穿菱池中有倒生菱莖如亂絲一花千葉根浮水上實沈泥中名紫菱食之不老─廣志鉅野大菱大於常菱淮漢之南凶年以芰爲蔬─太康地記─武昌南湖通江夏有水冬則涸於時靡所產植陶太尉立塘以遏水常自不竭因取瑯琊郡隔湖魚菱以著湖內菱甚甘美異於他所─續豫章記─王鄰隱西山頂菱角巾又嘗就人買菱脫頂巾貯之嘆曰此巾名實相副矣─酉陽雜俎─州紅菱今人但言菱芰諸解艸木書亦不分別惟王安貧武陵記言四角三角曰芰兩角曰菱今蘓州折腰菱多兩腳成式曾於荊州有僧遺一斗郢城菱三角而無傷可以節莎─廬陵詩注京師賣五嶽宮菱─後山詩話─某守與客行林下曰栢花十字裂顧客對其倅晚食菱方得對云菱角兩頭尖皆俗諺全語也─石湖詩注─蜀中無菱至蜀州西湖始見之─老學庵筆記─芰菱也今人謂捲荷爲伎荷伎立也捲荷出水面亭亭植立故謂之伎荷或作芰非是白樂天池上早秋詩云荷芰緑參差新秋水滿池乃是言荷菱二物耳─三柳軒雜識─菱花爲水客─楚辭芳艸譜─制芰荷以爲衣兮集芙蓉以爲裳蓋芰葉雜遝荷葉博大有爲衣之象而芙蓉若可緝者也─白嶽行記─九月九日由謝村取余杭道曲溪淺渚被水皆菱角有深淺紅及慘碧三色舟行掬手可取而不設塍塹僻地淳俗此亦可見余酒渴思解奴子康素工掠食偶一命之甚資咀嚼平生恥爲不義此其愧心者也─原─杭州誌東坡知杭州募民種菱於西湖收其利以備修隄集藻─啟─增─梁庾肩吾謝賚菱啟─上林紫水雜薀藻而俱浮雲夢淸池間芙蓉而外發珍逾百味來薦畫盤恩重千金遂沾菲席淩霜朱橘愧此開顏含露蒲桃慙其不防

論─增─晉孫楚屈建論─加籩之品菱芡存焉楚多陂塘菱芡所生父自嗜之而抑按宰祝旣毀就養無方之禮又失奉死如生之義奪乎素欲建何忍焉

辧─增─明楊愼菱芰辧─武陵記四角三角曰芰兩角曰菱其字不一說文作蔆注曰楚謂之芰秦謂之薢茩芰菱也果也薢茩決明也菜也殊已混淆相如賦外發芙蓉防華則芡實也又相如凡物篇云蔆從遴字作爾雅蔆蕨攗卽決明也爾雅注作決光馬大年嬾眞子錄誤作英光史繩祖已辧之黃公紹云許愼所注合是菜也又國語屈到嗜芰蓋決明之菜非水中芰也審矣爾雅旣以水中之芰釋菜說文又以菜釋水中之芰由蔆名不一所以致惑今按菱今之菱角芰今之雞頭楚辭緝芰荷以爲衣若是菱葉不可爲衣也緣楚人名菱爲芰所以致後世解二物不分又以決明參之愈益淆亂楚人名菱爲芰見爾雅疏得此一解可破前數說之紛紛矣

文賦防句─增─漢司馬相如上林賦─咀嚼菱藕─魏曹植九詠─遇遊女於水裔探菱花而結詞─晉左思蜀都賦緑菱紅蓮─郭璞江賦鱗被菱荷攢布水蓏翹莖瀵蘂濯欵散裹流光潛映景炎露火

五言古詩─原─梁簡文帝采菱曲─菱花落復含桑女罷新蠶桂棹浮星艇徘徊蓮葉南─增─劉孝綽詠小児采菱采菱非采菉日暮且盈舠踟躕未敢進畏欲比殘桃陸罩采菱曲─參差雜荇枝田田競荷密轉葉任香風舒花影流日戲鳥波中蕩遊魚菱下出不與文王嗜羞持比萍實─原─江洪和湘東王采菱曲─風生緑葉聚波動紫莖開含花復含實正待佳人來

七言古詩─原─唐劉禹錫采菱行─白馬湖平秋日光紫菱如錦防鴛翔蕩舟遊女滿中央采菱不顧馬上郎爭多逐勝紛相向時轉蘭橈破輕浪長鬟弱袂動參差釵影釧文浮蕩漾笑語哇哇顧晚暉蓼花緣岸扣舷歸歸來共到市橋步野蔓系船萍滿衣家家竹樓臨廣陌下有連檣多估客攜觴薦芰夜經過醉踏大隄相應歌屈平祠下沅江水月照寒波白煙起一曲南音此地聞長安北望三千里─明王鴻漸題菱科圖─采菱科采菱科小舟日日臨淸波采得菱來餘幾何竟無人唱采菱歌風流無復越溪女但采菱科救饑餒

五言律詩─原─唐李嶠詠菱─鉅野韶光暮東平春澑通影搖江浦月香引棹歌風日色翻池上潭花發鏡中五湖多賞樂千里望難窮─增─宋蘇轍食菱─野沼漲淸泉烏菱不直錢蟹肥螯正滿石破髓方堅節物秋風早樽罍夜月偏令人思淮上小舫藕如椽

七言律詩─增─宋楊萬里食菱─雞頭吾弟藕吾兄頭角嶄然也不爭白璧中藏煙水晦紅裳左袒雪花明一生子木非知己千載靈均是主盟每到炎官張火傘西山未當聖之淸

五言絕句─增─唐錢起江行無題─細竹漁家路晴陽看結罾喜來邀客坐分與折腰菱─原─宋梅堯臣和資政侍郎采菱─紫角菱實肥靑銅菱葉老孤根未能定不及寒塘艸

七言絕句─原─唐白居易看采菱─菱池如鏡淨無波白防花稀靑角多時唱一聲新水調謾人道是采菱歌─增宋範成大采菱戶采菱辛苦似天刑刺手朱殷鬼質靑休問揚荷渉江曲只堪聊誦楚詞聽─田園雜興─采菱辛苦廢犁鉏血指流丹鬼質枯無力買田聊種水近來湖面亦收租─原─楊萬里食老菱有感─幸自江湖可避人懷珠韜玊冷無塵何須抵死露頭角荇葉荷花老此身─菱沼─柄似蟾蜍股樣肥葉如蝴蝶翼相差蟾蜍翹立蝶飛起便是菱花著子時

詩防句─增─梁江淹相攜及嘉月采菱渡北渚─徐勉─紫菱亦可采聊以緩愁年─原─費昶─妾家五湖口采菱五湖側─唐儲光羲─濁水菱葉肥淸水菱葉鮮─增─李白郎聽采菱女一道夜歌歸─杜甫─況資菱芡足庶結茅茨回─錢起─渚禽菱芡足不向稻梁爭─劉禹錫─艶歌呈幾曲江畔采新菱─原─宋陶弼─轉葉香隨風舒花影淩日─梁武帝─江南稚女珠腕繩桂棹容與歌采菱唐李賀─瀉酒木蘭椒葉蓋病容扶起種菱絲─宋陳堯佐─堆盤菱熟胭脂角借藻鱸鮮淡墨鱗─林逋─含機緑錦翻新葉滿篋靑銅瑩古花─陸遊─何時卻泛耶溪路臨聽菱歌四面聲─增─唐儲光羲─深潭菱葉疎─王維菱蔓弱難定─原─杜甫─隔沼連香芰─增─杜甫─水果剝菱芡采菱寒刺土─韓愈─菱葉故穿萍─孟郊─菱翻紫角利─栁宗元─朶頤進芰實─張籍─翻芰紫角稠李益─菱花覆碧渚─李賀─菱科映靑罩─白居易─菱風香防漫─宋司馬光光翻芰葉齊─楊萬里─新菱剝釅紅─唐萬齊融─垂菱布藻如妝鏡─薛逢日中漸見菱花舒─韋荘─十畝菱花晚鏡淸─曹唐─碧花菱角滿潭秋─宋王安石─菱角蜻蜓翠蔓深─陸遊─深紅菱角密覆水─元薩都剌─酒渴冰盤破紫菱

詞─原─宋張鎡鵲橋仙─連汀接漵縈蒲帶藻萬鏡香浮光滿濕煙吹霽木蘭輕照波底紅嬌翠婉玊纖采處銀籠攜去一曲山長水遠彩鴛防慣貼人飛恨南浦離多夢短

別錄─增─風俗通─殿堂東井形刻爲荷菱荷菱皆水物所以厭火也─埤雅─羣說鏡謂之蔆花以其面平光影所成如此庾信鏡賦云照壁而蔆華自生是也─爾雅翼─昔人取菱花六觚之象以爲鏡─原─種植─秋間取熟黑者撒池中來春自生─增─制用物類相感志─菱煮過以礬湯綽之紅緑如生煮菱要靑用石灰水拌過先洗去灰煮則靑

芡

原─芡一名雞頭【古今注云芡雞頭也一名芰方言云北燕謂之防靑徐淮泗之間謂之芡南楚江湘之間謂之雞頭或謂之烏頭埤雅云其蓬似雞首故曰雞頭】一名雁喙一名雁頭一名鴻頭【爾雅翼云葉有芒刺兼有觜若雞雁之頭故有諸名】一名雞壅【見莊子】一名卵蔆【見管子】一名蔿子【本艸經注云芡實卽今蒍子也圖經云其莖嫩者名蒍亦名防菜】一名水硫黃【孫公談圃云芡甘滑可食名爲水硫黃詳見東坡雜記】生水澤中處處有之三月生葉貼水大於荷葉皺文如縠蹙衂如沸面靑背紫俗名雞頭盤莖葉皆有刺莖長丈餘有孔有絲嫩者剝皮可作蔬茹五六月開紫花結苞外有刺如蝟花在苞頂如雞喙內有斑駁軟肉裹子累累如珠璣殻內白米狀如魚目薏苡大味甘平濇無毒補中彊志聰耳明目開胃助气止渴益腎除濕痺腰脊膝痛久服身輕不饑耐老莖止煩渴除虛熱生熟皆宜根狀如三稜煮熟如芋可食治心痛气結病

彚考─增─周禮地官─大司徒以土防之法辧五地之物生二曰川澤其植物宜膏物─注─謂膏當爲櫜字之誤也蓮芡之實有櫜韜─疏蓮芡之實有櫜韜者以其是川澤所生故知是蓮芡之實皆有外皮櫜韜其實者也─宋史禮志─太宗景祐三年禮官宗正請每嵗夏季月薦果以芡以菱─荘子─藥也其實堇也桔梗也雞防也豕零也是時爲帝者也何可勝言─注─防或作壅司馬云雞卽雞頭也─淮南子─雞頭已瘻─注─瘻頸腫疾雞頭水中芡─東坡雜記─吳子野雲芡實蓋溫平爾本不能大益人然俗謂之水硫黃何也人之食芡也必枚嚙而細嚼之未有多嘬而亟咽者也舌頰唇齒終日囁嚅而芡無五味腴而不膩足以致上池之水故食芡者能使人華液通流轉相挹注積其力𨿽過乳石可也

集藻─七言古詩─原─唐無名氏雞頭─湖浪參差疊寒玊水仙曉轉鉢盤緑淡黃根老栗皺圓染靑刺短金罌熟紫羅小囊光蹙一掬眞珠藏蝟腹叢叢引觜傍蓮洲滿川恐作天雞哭─宋歐陽修初食雞頭有感─六月京師暑雨多夜夜南風吹芡嘴凝祥池鎖防靈園僕射荒陂安可擬爭先園客采新苞剖蚌得珠從海底都城百物貴新鮮厥價難酬與珠比金盤磊落何所薦滑臺潑醅如玊醴自慚竊食萬錢廚萬口飄浮嗟病齒卻思年少在江湖野艇髙歌菱荇裏香新味全手自摘玊潔沙磨軟還美一瓢固不羨五鼎萬事適情爲可喜何時遂買穎東田歸去結茅臨野水─文同采芡─芡盤圓圓開碧輪城東濠中如疊鱗漢南父老舊不識日日岸上多少人駢頭鬅松露秋熟緑刺紅鍼割寒玊提籠當筵破紫苞老蚌一開珠一掬吹臺北下凝祥池圃田東邊僕射陂如今兩處盡湮沒異日此地名應馳物貴新成味尢美可惜飄零還入水料得明年轉更多一匝淸波流珠子─蘇轍食雞頭─芡葉初生縐如縠南風吹開輪脫轂紫苞靑刺攢蝟毛水面放花波底熟森然赤手初莫近誰料明珠藏滿腹剖開膏液尙糢糊大盎磨聲風雨速淸泉活火曾未久滿堂坐客分升掬紛然咀噍惟恐遲勢若羣雛方脫粟東都每憶防靈沼南國陂塘種尢足東遊塵土未應嫌此物秋來日常食

五言律詩─增─宋陶弼雞頭─三伏池塘沸雞頭美可烹香囊聨錦破玊指剝珠明葉皺非蓮蓋根甘似竹萌不應徒適口炎帝亦曾名

七言律詩─增─宋蘇轍食雞頭─風開芡嘴鐵爲須斧砍沙磨旋付廚細嚼兼收上池水徐咽還成滄海珠佳客滿堂須一斗閒居賴我近平湖多年不到防靈沼气味宛然初不殊─原─楊萬里食雞頭─江妃有訣煮眞珠菇飰牛酥軟不如手擘雞顋金五色盤傾驪頷琲千餘夜光明月供朝嚼水府靈宮恐夕虛好與藍田飡玉法編歸辟穀赤松書三危瑞露凍成珠九轉丹砂鏈不如鼻觀溫芳炊桂歇齒根軟熟剝胎余半甌鷹爪中秋近一炷龍涎丈室虛卻憶吾廬野塘畔滿山柿葉正堪書五言絕句─增─宋姜特立芡實─芡實徧方塘明珠截錦囊風流薫麝气包裹借荷香

七言絕句─增─宋陸遊建州絕無芡頗思之戲作─鄕國雞頭買早秋緑荷紅縷最風流建州城裏西風冷白棗堆盤看卻愁─原─楊萬里雞頭─龍宮失曉惱江妃也養鳴雞報早暉要啄稻粱無半粒只教滿頷飽珠璣

詩防句─增─唐溫庭筠─繡頷金須蕩倒光團圓皺緑雞頭葉─宋陳堯佐風開黃觜鐵爲須斧斫砂磨旋出廚宋祁─磨沙漉水莩殻滑斫桂煮釡風波聲─原─梅堯臣吳雞鬭罷絳幘碎海蚌捧出眞珠明─王巖叟水晶冷浸碧玊叢琉璃湧出靑毛蝟─鄭淸之玊質欲藏如許脆鐵芒何苦太尖生─增─唐韓愈─平池散芡盤風能拆芡觜─孟郊─鴻頭排刺芡─原─宋黃庭堅剝芡珠走盤─增─陸遊─芡觜拆秋風─元馬祖常沼緑芡盤鋪宋黃庭堅千頭剖蚌明珠熟明珠論斗煮雞頭─原陸遊雞頭累累如大珠港種雞頭來滿船─明王象明雞頭新劈驪頷顆

詞─原宋昭順老人浣溪沙─的皪堪爲席上珍銀鐺百沸麝臍燻蕭娘欲餌意中人拈處玉纖籠蚌顆剝時瓊齒嚼香津仙郎入口卽身輕

別錄─原─種植秋間熟時取實之老者以蒲包包之浸水中三月間撒淺水內待葉浮水面移栽淺水每科離二尺許先以麻餅或豆餅拌勻河泥種時以蘆記其根十餘日後毎科用河泥三四碗壅之─制用蒸熟烈日中曝裂取仁亦可舂取粉用新者煮食良連殻一斗防風四兩煎湯浸用甚軟美經久不壊

葧臍

原─葧臍一名芍一名鳬茈【爾雅云芍鳬茈爾雅翼云名爲鳬茈當是鳬好食之】一名鳬茨【本艸綱目云鳬茈音訛也】一名黒三稜一名地栗【皆形似也日用本艸云小者爲葧臍大者爲地栗】舊名烏芋【以形似芋而色烏也】今皆名葧臍【又鳬茨音訛也】生淺水中其苗三四月出土一莖直上無枝葉狀如龍須色正靑肥田生者麤似細蔥髙二三尺其本白蒻秋後結根大者如山查栗子臍有聚毛累累下生入泥底野生者黑而小食之多滓種出者皮薄色淡紫肉白而大軟脆可食─增─本艸衍義─皮厚色黒肉硬而白者謂之豬葧臍皮薄澤色淡紫肉軟而脆者謂之羊葧臍─原─味甘微寒滑無毒治消渴除胸實熱气作粉食厚膓胃療膈气消宿食黃疸治血痢下血血崩辟蠱毒消誤吞銅鐵種宜谷雨日

集藻─七言古詩─增─明王鴻漸題野荸薺圖─野荸薺生稻畦苦薅不盡心力疲造物有意防民饑年來水患絕五穀爾獨結實何累累

五言絕句─增─明吳寛題荸薺畫冊─累累滿筐盛上帶葑門土咀嚼味還佳地栗何足數

別錄─增─物類相感志─荸薺煮銅則軟

慈姑

原─慈姑【或作茨菇】一嵗根生十二子如慈姑之乳眾子故名爾雅翼云嵗有閏則生十三子一名借姑一名水萍一名河鳬茈一名白地栗【根苗似鳬茈故有二名】苗名翦刀艸一名翦搭艸一名燕尾艸一名槎了艸【本艸綱目云象葉形也】莖榦似嫩蒲又似三稜苗甚軟其色深靑綠每叢十餘莖內抽出一兩莖上分枝開小白花四瓣蘂深黃色根大者如杏小者如栗色白而瑩滑五六七月采葉正二月采根煮熟味甘甜時人以作果

集藻─七言律詩─增─宋楊東山茨菇花─折來趂得未晨光淸露晞風帶月涼長葉翦刀亷不割小花茉莉淡無香稀疏略糝瑤臺雪升降常涵翠管漿恰恨山中窮到骨茨菇也遣入詩囊

詩防句─增─唐元稹─小片慈姑白

別錄─原─種植─慈姑豫於臘月間折取嫩芽種於水田來年四月盡如種秧法種之離尺許田最宜肥每顆花挺一枝上開數十朶色香俱無惟根至秋冬取食甚佳增─制用─本艸─嫩莖可煠食取汁可制粉霜雌黃

禦定佩文齋廣羣芳譜卷六十六﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷六十七

果譜

甜瓜

原甜瓜一名甘瓜【本艸綱目云味甜於諸瓜故得甜甘之稱】一名果瓜【農書云供果者爲果瓜以別於菜瓜也】北土中州種蒔甚多二三月下種蔓生葉大數寸五六月花開黃色六七月熟其類甚繁有團者長者尖者扁者大而徑尺者小而一撚者稜之或有或無色之或靑或綠或黃斑糝斑白路黃路種種不同甘肅甜瓜大如枕皮瓤皆甘勝於蜜以皮曝漧柔韌甘美而有味浙中一種陰瓜種宜陰處秋熟色黃如金皮膚稍厚藏至春食之如新─增─廣志─瓜之所出以遼東廬江燉煌之種爲美有烏瓜魚瓜貍頭瓜蜜筩瓜女臂瓜龍蹄瓜羊髓瓜縑瓜瓜州大瓜如斛禦瓜也有靑登瓜大如三斗魁有桂枝瓜長二尺餘蜀地溫良瓜冬熟有春日瓜細小小瓣宜藏正月種三月熟有秋泉瓜秋

種十月熟形如羊角色蒼黑─農政全書─以狀得名則有龍肝虎掌兔頭貍首之稱以色得名則有白團黃瓤白瓤小靑大斑之別其味總以甘美爲上─原─凡瓜大曰瓜小曰瓞【玊篇云防瓞小瓜也】子曰肉曰瓤【玊篇云瓣防瓤瓜實也】跗曰環【農書云謂脫花處也】蔕曰防【農書云謂系蔓處也】其畏麝諸瓜皆同凡食瓜過多但飲酒或水服麝或食鹽花卽消化性寒滑無毒少食止渴除煩熱利小便通三焦壅塞夏月不中暑多食動宿冷病破腹手足無力沈水及雙頂雙蔕者有毒不可食

彚考─原─詩風─七月食瓜─大雅─緜緜瓜瓞─增─爾雅瓞瓝其紹瓞注俗呼瓝瓜爲瓞紹者瓜蔓緒亦著子但小如瓝─原─禮記曲禮─爲天子削瓜者副之巾以絺爲國君者華之巾以綌爲大夫者累之士防之庶人齕之注─副析也旣削又四析之乃橫斷之而巾覆焉華中裂之不四析也累倮也謂不巾覆也防之不中裂橫斷去防而已齕之不橫斷─郊特牲─天子樹瓜華不斂藏之種也─玉藻─瓜祭上環─注─上環橫切之圓如環也─夏小正─五月乃瓜─注─乃者急瓜之辭也瓜也者始食瓜也─史記蕭相國世家─召平者故秦東陵侯秦破爲布衣

貧種瓜於長安城東瓜美故世俗謂之東陵瓜從召平以爲名也─前漢書地理誌注─燉煌杜林以爲古瓜州地生美瓜師古曰卽春秋左氏傳所云允姓之戎居於瓜州者也其地今猶出大瓜長者狐入瓜中食之首尾不出─晉書孝友傳─桑虞有園在宅北數里瓜果初熟有人逾垣盜之虞以園楥多刺恐偸見人驚走而致傷損乃使奴爲之開道及偸負瓜將出見道通利知虞使除之乃送所盜瓜叩頭請罪虞乃懽然盡以瓜與之增─宋書符瑞志─漢安帝元初三年二月東平陵有瓜異處共生八瓜同蔕漢桓帝建和二年七月河東有嘉瓜兩體共蔕晉武帝太康三年六月嘉瓜異體同蔕生河南洛陽輔國將軍王濬園宋孝武帝大明五年五月嘉瓜生建康蔣陵裏明帝太始二年八月嘉瓜生南豫州─南齊書竟陵王子良傳─子良禮才好士傾意賔客天下才學皆遊集焉善立勝事夏月客至爲設瓜飮及甘果─原─南齊書到防傳─宋世上數遊會防家同從明帝射雉郊野渴倦防得早靑瓜與上對剖食之上懷其舊徳意眄良厚─孝義傳─韓靈敏早孤與兄靈珍並有孝性母尋又亡家貧無以營防兄弟共種瓜半畝朝采瓜子暮已復生以此遂辦葬事─增─陳書儒林傳─鄭灼常蔬食講授多苦心熱若瓜時輙偃臥以瓜鎭心起便誦讀其篤志如此─魏書宋瓊傳─瓊字普賢少以孝行稱母會病季秋之月思瓜不已瓊夢想見之求而遂獲時人稱異─原─魏書郭祚傳─郭祚領太子少師曾從世宗幸東宮肅宗幼弱祚懷一黃防出奉焉時人號爲黃防少師─增─北齊書蘇瓊傳─瓊遷南淸河太守郡民趙潁曾爲樂陵太守八十致仕歸五月初得新瓜一防自來送潁恃年老苦請遂便爲畱仍致於防事梁上竟不剖人遂競貢新果至門聞知潁瓜猶在相顧而去─原─南史任昉傳─昉爲新安太守卒於官武帝聞問方食西苑綠沈瓜投之於盤悲不自勝─增─南史郭祖深傳─祖深常服故布襦素木案食不過一肉有姥餉一早靑瓜祖深報以匹帛─孝義傳郭平原以種瓜爲業大明七年大旱瓜瀆不復通船縣令劉僧秀湣其窮老下凟水與之平原曰普天大旱百姓俱困豈可減漑田之水以通運瓜之船乃步從他道往錢塘貨賣北史齊宗室傳─蘭陵武王長恭爲將躬勤細事每得甘美𨿽一瓜數果必與將士共之─原─北史王羆傳─羆性儉率不事邊幅客與羆食瓜客削瓜皮侵肉稍厚羆意嫌之及瓜皮落地乃引手就地取而食之客甚愧色─唐書杜如晦傳如晦旣塟帝他日食瓜美輟其半奠焉─武儒衡傳儒衡遷中書舍人時元稹因宦官知制誥儒衡鄙厭之會公堂食瓜蠅集其上儒衡揮以扇曰適從何處來遂集於此一座皆失色─陸贄傳陸贄隨帝幸梁道有獻瓜果者帝嘉其意欲授以試官贄曰爵位天下公器不可輕也今獻瓜一器果一盛則授之彼忘軀命者有以相謂矣曰吾之軀命乃同瓜果瓜果艸木也若艸木然人何勸哉─方技傳─四月帝憶瓜明崇儼索百錢須臾以瓜獻曰得之緱氏老人圃中帝召老人問故曰埋一瓜失之土中得百錢─西域傳─末祿國有尋支瓜大者十人食乃盡─春秋元命苞─織女星主瓜果龍魚河圖─瓜有兩蔕兩鼻者殺人─洞防記─有龍肝瓜長一尺花紅葉素生於冰谷所謂冰谷素葉之瓜仙人瑕丘仲采藥得此瓜食之千歲不渴瓜上恆如霜雪刮嘗如蜜滓及武帝封防山從者皆賜冰谷素葉之瓜吳越春秋─越王伐吳吳王率羣臣遁去因得生瓜已熟吳王掇而食之謂左右曰何冬而生瓜近道人不食何也左右曰謂糞種之物人不食也吳王曰何謂糞種左右曰盛夏之時人食生瓜起居道傍子復生秋霜惡之故不食─漢武外傳─西王母告上元夫人曰共造朱火丹陵食靈瓜味甚好憶此未久而已七千歲矣─新序梁大夫有宋就者嘗爲邊縣令與楚鄰界梁之邊亭與楚之邊亭皆種瓜各有數梁之邊亭人劬力數灌其瓜瓜美楚人窳而稀灌其瓜瓜惡楚令因以梁瓜之美怒其亭瓜之惡也楚亭人惡梁亭之賢已因往夜竊搔梁亭之瓜皆有死焦者矣梁亭覺之因請其尉亦欲竊往報搔楚亭之瓜尉以請宋就就曰人惡亦惡何褊之甚也若我敎子必每暮令人往竊爲楚亭夜善灌其瓜弗令知也於是梁亭乃每暮夜竊灌楚亭之瓜楚亭旦而行瓜則又皆以灌矣瓜日以美楚亭怪而察之則乃梁亭也楚令聞之大悅因具以聞楚王楚王曰此梁之陰讓也乃謝以重幣而請交於梁王故梁楚之歡由宋就始─列仙傳─谿父者南郡甗人居山間間有仙人常止其家從買瓜敎之煉瓜子與桂附枳實共藏而對分食之二十餘年能飛走升山入水服閭者往來海邊諸祠中見二仙人博賭瓜使擔黃瓜數十頭令瞑目乃上方丈山─增─博物志─人以冷水自漬至膝可頓啖數十枚瓜漬至腰啖轉多至頸可啖百餘枚所漬水皆作瓜气─神仙傳─葛元冬中能爲客設生瓜夏致冰雪介象常爲吳主種瓜菜百果皆立生可食─祭法─夏祠秋祠皆用瓜─搜神記─吳時有徐光者常行術於市裏從人乞瓜其主勿與便從索瓣杖地種之俄而瓜生蔓延生花成實乃取食之因賜觀者鬻者反視所出賣皆亡耗矣─拾遺記─漢明帝陰貴人夢食瓜甚美帝使求諸方國時燉煌獻異瓜種瓜名穹隆長三尺而形屈曲味美如飴父老云昔道士從蓬萊山得此瓜云是崆峒靈瓜四刼一實西王母遺於此地世代遐遠其實頗在須彌山有瓜如桂─原─孝子傳─焦華西秦時人父病甚仲冬思瓜求之不得忽夢一人黃冠謂曰聞子父病思瓜故送瓜以助子華拜受之及寤瓜在手馨香非常父食而愈─增─晉錄─咸寧中嘉瓜同蔕生於成都─原─異苑─晉武帝太康八年王濬園生瓜三莖一實孫鐘富春人堅父也與母居至孝篤性種瓜爲業忽有三年少容服妍麗詣鐘乞瓜鐘爲設食出瓜禮敬慇懃三人臨去曰我等司命郎感君接見之厚欲連世封侯欲數世天子鐘曰數世天子故當所樂因爲鐘定墓地出門悉化成白鵠─增─述異記─漢章帝元年上虞縣獻二蔕瓜一實二蔕瓜步在吳中吳人賣瓜於江畔用以名焉吳桓王時會稽生五色瓜今吳中有五色瓜歲充貢

伏獻─列異傳─遼東丁伯昭自說有客字次節旣亡常爲本家致奇物試臘月中從索瓜得美瓜數枚─原─黃庭經注─大霍山下有洞臺司命君之府也中有神盤靈瓜食之心通至元─增─南嶽夫人內傳─夫人姓魏名華存性樂神仙季冬夜半有眞人至靜室陳元室紫柰絳實靈瓜─經行記─大食國瓜大者名尋支十餘人食一顆輙亦足越瓜長四尺以上─廣異記─謝卿見東華丈人爲設空同靈瓜─原─白帖─漢哀帝二年瓜異本同蔕共生一實時以爲嘉瓜積石山有瓜三年一實酉陽雜爼─瓜惡香香中尢忌麝鄭注太和初赴職河中姬妾百餘盡騎香气數里逆於人鼻是歲自京至河中所過路瓜盡死一蔕不獲衛國縣西南有瓜穴冬夏常出水望之如練時有瓜葉出焉相傳苻秦時有李班者頗好道術入穴中行可三百步廓然有宮宇牀榻上有經書見二人對坐須髮皓白班前拜於牀下一人顧曰卿可還無宜久住班辭出至穴口有瓜數个欲取乃化爲石尋故道得還至家家人云班去來已經四十年矣─增─杜陽雜編─滄浪洲產分蔕瓜瓜長二尺其色如椹一顆二蔕─原─淸異錄─洛南會昌中瓜圃結五六實長幾尺而極大者類蛾綠其上皺文酷似蟬形圃中人連蔓移土檻貢上命之曰禦蟬香挹腰緑果中子繁者惟夏瓜冬瓜石橊故嗜果者目瓜爲百子甕遼東一處有瓜若澆沃之則以酒代水實成破爲十叚每段中止有一子而長數寸食一顆可作十日糧國人珍之名獨子靑吳越稱霅上瓜錢氏子弟逃暑取一瓜各言子之的數言定剖觀負者張宴謂之瓜戰瓜最盛者無逾齊趙車擔列市道路濃香故彼人云未至舌交先以鼻選─續仙傳─馬湘有道術嘗於江南刺史馬植坐上以酒杯盛土種瓜須臾引蔓生實食之甚美─增集仙錄─花姑女道士黃靈微也升化之後座中奠瓜數日生蔓結實如桃者二焉─國老談苑─趙世長以宗正卿北使時九月旣宴薦瓜主客謂世長曰此方气候誠早彼想未也世長對曰本朝來歲季夏此味方盛故知其節物晚也─揮麈前錄─宣和中蔡居安提舉祕書省夏日會館職於道山食瓜居安令坐上徵瓜事各疏所憶每一條食一片坐客不敢盡言居安所徵爲優欲畢校書郎董彥遠連徵數事皆所未聞悉有據依咸嘆服之識者謂彥遠必不能安後數日果補外─原─聞見錄呂文穆正在龍門讀書一日行伊水見賣瓜者意欲得之苦無錢其人遺一枚公悵然食之後作相買園洛城東南下直伊水起亭名饐瓜不忘舊也─道學傳褚雅與人共居常取水灑掃夏月種瓜恣人來取─明通紀─洪武五年六月句容縣民獻嘉瓜二同蔕而生禮部尙書陶凱奏曰禎祥實由聖徳上曰朕寡徳不敢當且艸木之祥生於其土亦惟其土人應之與朕何與若盡天地間時和歲丰乃王者之禎祥也─增─學圃余疏─甜瓜以香而小者爲第一作黃綠二色豈邵平所種五色子母瓜耶今涼州塞外作幹條遺遠人味極甘當是此種─帝京景物略─京師七夕以瓜雕刻成花謂之花瓜─西湖志─杭州月塘皆沙田土宜瓜宋有周姓者善種

之號周家瓜

集藻─啟─增─梁元帝謝東宮賚瓜啟─金榮始薦瓊蘂載珍味奪蔗漿甘逾石蜜

表─增─唐柳宗元禮部賀嘉瓜表─臣某等今日內出浙東觀察使賈全所進越州山陰縣移風鄕百姓王獻朝園內產嘉瓜二實同蔕圖示百寮者寶祚維新嘉瑞來應式彰聖徳更表天心臣某等誠慶誠賀頓首頓首伏惟皇帝陛下保合太和緝熈庶類徳馨上逹神化旁行嘉瓜發祥來自侯服質惟同蔕見車書之永均地則移風知化育之方始𨿽七月而食豳土歌王業之難五色稱珍東陵詠佳賔之會未聞感通若斯昭著者也臣等遭逢聖運親仰珍圖忭躍之誠倍百恆品

賦─增─魏劉楨瓜賦並序─在曹植坐廚人進瓜植命爲賦促立成其辭曰布象牙之席薫玳瑁之筵憑彤玊之幾酌縹碧之尊三星在隅溫風節暮枕翹於藤流美遠布黃花炳潛實獨著丰細異形圓方殊務揚暉發藻九采雜糅厥初作苦終然允甘應時湫熟含蘭吐芳藍皮密理素肌丹瓤乃命圃師貢其最良投諸淸流一浮一藏析以金刀四剖三離承之以雕盤羃之以纎絺甘逾蜜房冷亞冰圭─晉傅元瓜賦─調土下種播之有經應運候時負甲徐生遂日就而月將旣成母而盤縈次落莫之密葉兮交逶迆之修莖敷碧緑之純采金華炳其朗明育之以人功養之以六气黃逾金緗靑侔含翠𨿽貍首之甘美兮未若東門之奇偉舊有蜜筩及靑括蔞嘉味溢口鮮類寡儔一齧之頃至三揺頭選美芳園重簡其珍披以吳刀承以朱盤中割而破𨿽分若完質兼五味气美芳蘭愈得冷而益甘兮怡神爽而解煩細肌密理多瓤少瓣丰防絕異食之不防─原─陸機瓜賦─佳哉瓜之爲徳邈眾果而莫賢殷中和之淳祐播滋榮於甫田背芳春以初載迎朱夏而自延奮修系之莫莫邁秀瓞之綿綿赴廣武以長蔓粲煙接以云連感嘉時而促節惠露而增鮮若乃紛敷雜錯郁悅婆娑發彼適此疊相經過熙朗日以熠耀扇和風其如波有葛虆之覃及象椒聊之眾多發金榮於秀翹結玊實於柔柯蔽翠景以自育綴修莖而星羅夫其種族類數則有括蔞定陶黃防白摶金文蜜筩小靑大斑骭素椀貍首虎蹯東陵出於秦谷桂髓起於巫山五色比象殊形異端或濟貌以表內或惠心而醜顏或攄文而抱緑或披素而懷丹气洪細而俱芬體修短而必圓芳郁烈其充堂味窮理而不防徳濟於饑渴道殷流乎貴賤若夫濯以寒水淬以夏淩越气外斂溫液密凝體猶握虛離若剖冰─增─張載瓜賦─羊骹虎掌桂枝蜜筩表丹裏呈素含紅丰膚外偉緑瓤內醲甘柤夏熟丹柰冬芳朱李零於桂圃蒲萄潰於椒牀𨿽玆肴之孤起莫斯瓜之允臧超椰子於南海越橘柚於衡陽若乃防榔椰實龍眼荔枝徒以希珍難致爲奇論實比徳孰大於斯─嵇含瓜賦─世云三芝瓜則處全焉故植根玊巖潤葉飛泉攬之者壽食之者仙是謂云芝芙蕖振采擢莖元瀬【闕二字】葩映莫此爲最是謂水芝甘瓜普植用薦神祗其名龍膽其味亦奇是謂土芝乃剖甘瓜旣淳且馨荒者饗之忘困解酲流味通其五臟冷气反其迷精─梁張纘瓜賦─惟玆瓜之實茂體太素之純精翕元潤於浮霄含皇澤於夏庭於是蒼春發歲天地交和乃啟沃壤是殖是播納佳種於畦畹應時運而芽剖揮萌散蘗防葉負柯蓊茸郁薈苯防婆娑晞慶雲以吐防仰旭日之敷花朝晞重陽夕承朗月淸露湛而宵降翔風穆以晨發振柯翹之繞若顧惠風以滋悅感靈化而絪縕覩佳實之並結始懷徵而苦發終感宮而甘通信不和而自馨與九鼎乎齊功蔓艸是借密葉是蔽潛湫獨熟墮莖落蔕芬馥酷烈气暢雲際申狄不能詳其味首不能爲之計昔東陵之甘瓜美顯名於中古彼服閭之攸擔乃眾仙之所睹美人神之同好何厥用之普惟令實於無窮永可殖於靈圃─原─唐康子玊瓜賦─巫山之岡秦川之陽垂條引蔓布緑敷黃彌臯被野含芬吐芳轉晨風之穆穆湛宵露之瀼瀼花葉則煒煒文彩則焜焜煌煌錦繡爲之失色霞日爲之奪光遠而望之粲兮爛繁星列兮曜長漢光色連延遙相暖廹而察之瓞兮緜明璣盈蚌媚重泉大鱗巨介近相連細雨流風每飄颻兮葉上游蜂戲蝶時歷亂於花前爾其大則三尺二升美則金漿玊實貍頭羊骹之字黃防白摶之質感仙貴於孫鐘避世資於步隲異蔕表於前代同心彰乎曩日旣而橫綺席會嘉賓琴樽逸賞海陸具陳香分四座气雜八珍旣取類於母子亦取辧乎君臣猗哉彼美流玩不已何以剖之金錯刀何以澆之玊英水邵平固植以著業阮籍托辭而興巳非但畱怨於戌夫抑亦取誡於君子

文散句─增─魏文帝與吳質書─浮甘瓜於淸泉─晉左思蜀都賦─瓜疇芋區─梁昭明太子七召─瓜稱素腕之美─唐柳宗元賀嘉瓜表─神瓜合形式表綿綿之慶

五言古詩增─唐張說寄姚司馬─共君春種瓜本期淸夏暑瓜成人已去失望將誰語裛露滴香園感味懷心許偶逢西風便因之寄鄂渚─原─杜甫園人送瓜─江南𨿽炎瘴瓜熟亦不早栢公鎭防國滯務玆一掃食新先戰士共少及溪老傾筐蒲鴿靑滿眼顏色好竹竿接篏竇引注來鳥道沈浮亂水玊愛惜如芝艸落刃嚼冰霜開懷慰枯槁許以秋蔕除仍看小童抱東陵迹蕪絕楚漢休徵討園人非故侯種此何艸艸

五言律詩─原─唐李嶠詠瓜─欲識東陵味靑門五色瓜龍蹄遠珠履女臂動金花六子方呈瑞三仙實可嘉終期奉絺綌謁帝佇非賒─增─孟浩然南山下與老圃期種瓜─樵牧南山近林閭北郭賖先人畱素業老圃作鄰家不種千株橘惟資五色瓜邵平能就我開徑剪蓬麻宋楊萬里謝人餉新瓜病骨那禁暑衰年更作愁有風依舊熱初伏幾時秋瓜葉誰新餉饞涎小忍休金盆井花水且看玊雙浮風露盈籃至甘香隔壁聞緑團甖一揑白裂玊平分蘚甃開冰叚梅山失火雲老夫供晚酌不用辦羶葷

七言律詩─原─宋黃庭堅食瓜有感暑軒無物洗煩蒸百果凡材得我憎蘚井筠籠浸蒼玊金盤碧筯薦寒冰田中誰問不納履坐上適來何處蠅此理一杯分付與我思明哲在東陵─增─劉子翚謝人送瓜─瓜疇暑雨亂花飛美實蠲煩喜及時蘚井筠籠香發越金刀玊手翠離披侯家昔見連阡盛賈肆徒誇厚貌奇珍重故人分送意臨風宛似對奇姿呼兒急走送筠籃敵暑惟應此物堪一握靑瑤含秀潤滿襟寒雪沍淸甘搔園底用供鄰怨剪棘聊應益盜慚他日倘收遺瓣種離離虎掌徧山南

五言絕句─原─宋範成大題甘瓜圖─夏膚粗已皴秋蔕熟將脫不辭抱蔓歸聊慰相如渴─增趙山臺甘瓜─冰泉浸緑玊霜刃破黃金涼冷消晚暑淸甘洗渴心

七言絕句─原─宋劉子翚致中惠瓜成二絕─故人夙有分瓜約走送筠籃百里間翠甒瓊罌才一握極知風味勝黃斑柘漿澑澑香浮玊蘇水沈沈色弄金那似甘瓜能破暑一盤霜雪洗淸襟─範成大田園雜興晝出耘田夜績麻村莊兒女各當家童孫未解躬耕織也傍桑陰學種瓜─增─劉宰謝送瓜─碧圓到眼舌生津三載深慙拜賜頻莫怪尊前最知味東陵自是種瓜人花蘂夫人宮詞─沈香亭子傍池斜夏日巡遊歇翠華簾畔越盆盛淨水玊人手裏剖銀瓜明李東陽畫瓜─玊盤秋露水精寒冰齒餘香嚼未殘暑月爲君淸到骨不知身在畫中看─原─張楷題畫瓜─翠實離離引蔓秋西風涼露滿林丘東陵尙有閒田地千載無人說故侯周良金吾園亦在東門外昨日淸明手種瓜不信邵平能五色吾園兼有武陵花

詩散句─原晉阮籍昔聞東陵瓜近在靑門外連畛距阡陌子母相鉤帶五色曜朝日嘉賓四面會─陶潛邵生瓜田中寧似東陵時─唐杜甫─靑門種瓜人舊日東陵侯─增─宋楊萬里─獨酌聖賢酒新嘗子母瓜─宋李待制淸泠冰有味甘潤玊無漿唐王建內園分得溫湯水三月中旬已進瓜─曹唐─路尋故舊過西谷因得冰園一尺瓜─宋楊億─銅盤瓊蕊三危露素綆寒漿五色瓜─明王寵─山田犖確苦多沙學種東陵五色瓜─周庾信─破壠夕瓜熟甘瓜開蜜筩─原─唐李嶠─破甘霜落瓜─增─王灣─新味瓜初剖─蕭潁士─隴瓜香早熟原─杜甫─瓜嚼水晶寒─王維─金盤五色瓜─韓愈─瓜畦爛文具秋瓜未落蔕澄澈甘瓜濯─柳宗元─霜蔓縋寒瓜─增─白居易晚瓜有餘馨─宋王安石─破瓜靑玊美─原─唐杜甫─靑門瓜地新凍裂豈傍靑門學種瓜─李頎─玊盆貯水割甘瓜─宋陸遊─新瓜落刃冰盤裏─元耶律楚材─午風涼處剖新瓜

詞─原─宋馬莊父靑門引─手種團團玊香起日晴初熟金刀錯落曉霜寒十分風味獨向暑天足唐君去後云空谷異事傳流俗刀圭倘是神仙藥地皮卷盡猶飛肉─增─鄭域百字令─東陵美景有輕煙和月斜風吹雨一

種龍須隨地轉不學松蘿兒女結實圓靑收來掌握猶帶金盤露拍浮金井水花零亂飛舞誰信六月飄霜破開落刃散銀絲金縷冷碧淒香縈齒頰洗我塵襟煩暑杜老吟詩已公畱客此興無今古安期非誕世間有棗如許

別錄─原─種植─二月上旬爲上時三月上旬爲中時四月上旬爲下時至五六月止可種藏瓜耳預將生數葉便結瓜者爲本母子候熟蔕自落取來截去兩頭其中叚子淘淨曝漧收作種臨種時用鹽水洗之取熟糞土種之仍將洗子鹽水澆之得鹽气則不籠死坑深五寸大如斗納瓜子大豆各四粒瓜生數葉將豆搯去瓜生至初花鋤三四次勿令生艸但鋤不可傷根傷根則瓜苦候秧拖時搯去蔓心再用熟糞培根下勤澆灌摘瓜勿令踏蔓及翻覆之踏則瓜爛翻則瓜死若生蟻置骨其旁引而棄之─制用─瓜蔕一名瓜丁一名苦丁香凡使勿用白瓜蔕要取靑緑色團而短者良瓜气足時其蔕自然落在蔓上采得系屋東有風處吹漧用─本艸云─乃陽明經除濕熱之藥也

西瓜

原─西瓜─一名寒瓜蔓生花如甜瓜葉大多椏缺面深靑背防白葉與莖皆有毛如刺防細而硬其稜或有或無其色或靑或緑或白其形或長或圓或大或小其瓤或白或黃或紅紅者味尢勝其子或黃或紅或黑或白白者味更劣其味或甘或淡或酸酸者爲下舊傳種來自西域故名西瓜今處處有之薦福瓜出蘇州城南二十里蔣市瓜牌樓市瓜出太倉州一種陽溪瓜秋生冬熟形略長扁而大瓤色如胭脂味最美可畱至次年云是異人所遺之種味甘淡寒無毒除煩止渴消暑熱療喉痺口瘡解酒毒子取仁可薦茶皮可蜜煎糖煎醬腌食瓜後食其子卽不噫瓜气以瓜劃破曝日中少頃食之頗涼收藏得法可至來年春夏近糯米及酒气則易爛貓踏之其瓤便沙

彚考─原─梁書孝行傳─滕曇恭年五歲母楊氏患熱思食寒瓜土俗所不產曇恭歷訪不能得衘悲哀切俄値一桑門問其故曇恭具以告桑門曰我有兩瓜分一相遺曇恭拜謝因捧瓜還以薦其母舉室驚異尋訪桑門莫知所在增─五代史蕭翰北歸有胡嶠爲翰掌書記隨入契丹周廣順三年亡歸中國略能道其所見云自上京東去四十里至眞珠寨始食菜明日東行地勢漸髙西望平地松林郁然數十里遂入平川多艸木始食西瓜云契丹破回紇得此種以牛糞覆棚而種大如中國冬瓜而味甘─松漠紀聞西瓜形如扁蒲而圓色極靑翠經歲則變黃其瓞類甜瓜味甘脆中有汁尢冷洪皓出使攜以歸今禁圃鄕圃皆有亦可畱數月但不能經歲仍不變黃色鄱陽有久苦目疾者曝漧服之而愈蓋其性冷故也─事物紀原─中國初無西瓜洪忠宣使金貶逓陰山得食之其大如斗絕甘冷可蠲暑疾─石湖詩注─西瓜味淡而多液本燕北種今河南皆種之─眞臘風土記─蔬菜有西瓜─丹鉛總錄─余嘗疑本艸瓜類中不載西瓜後讀五代郃陽令胡嶠防北記云嶠於回紇得瓜種以牛糞種之結實大如斗味甘名曰西瓜是西瓜至五代始入中國也文選浮甘瓜於淸泉蓋指黃瓜甜瓜也─本艸─陶宏景注瓜蔕云永嘉有寒瓜甚大可藏至春者卽西瓜也則五代之先瓜種已入浙東但無西瓜之名及徧於中國耳─瀛厓勝覽蘇門答刺國有西瓜緑皮紅子長二三尺靺鞨國西瓜甜瓜一枚用二人舉之古裏國西瓜四時皆有─蜀都雜抄─金王予可南云詠西瓜云一片冷裁潭底月六灣斜捲隴頭云又在元世祖前矣

集藻─七言律詩─增─元方防食西瓜─恨無纎手削駞峯醉嚼寒瓜一百筩縷縷花衫沾唾碧防防丹血搯膚紅香浮笑語牙生水涼入衣襟骨有風從此安心師老圃靑門何處問窮通─明李東陽汝賢饋西瓜及檳榔─漢使西還道路賖至今中國有靈瓜香浮碧水淸先透片逐鸞刀巧更斜飽徳未忘正饐爲園翻愧老樊家因君解取南閩俗更說檳榔可代茶

七言絕句增─宋範成大西瓜園─碧蔓淩霜臥軟沙年來處處食西瓜形模濩落淡如水未可葡萄苜蓿誇別錄─原─種植─秋月擇其瓜之嘉者畱子曬漧收作種欲種瓜地耕熟加牛糞至淸明時先以燒酒浸瓜子少時取出漉淨拌灰一宿相離六尺起一淺坑用糞和土瘞之於四周中畱松土種子其中不得復移瓜易活而甘美栽宜稀澆宜頻糞宜多蔓短時作綿兜每朝取虫恐食蔓長則已頂蔓長至六七尺則搯其頂心令四旁生蔓欲瓜大者每科揀其端正旺相者止畱一瓜餘蔓花皆搯去則實大而味美性畏香尢忌麝麝觸之乃至一顆不收─防害─紀明齋任汝寧園戶獻一瓜甚大公異之園戶曰往未有此大公曰吾聞物之異常者有毒令一往觀之根下有蜈蚣數十遂棄其瓜延壽書云陳逢原避暑食瓜過多至秋忽腰腹痛不能舉動商助教療之乃愈大抵瓜性寒北人秉壯食之無害南人秉弱食之遂成瀉痢寒胃忌之

【附錄】北瓜

原─北瓜形如西瓜而小皮色白甚薄瓤甚紅子亦如西瓜而微小狹長味甚甘美與西瓜同時想亦西瓜別種也

【附錄】石瓜

原─烏徹軍民府土產石瓜樹生堅如石善治心痛增益部方物略記─石瓜生蛾睂山中樹端挺葉肥滑如冬靑甚似桑花色淺黃實長不圓殻解而子見以其形似瓜故里人名之煮爲液黃能治痺

集藻─贊─增─宋宋祁石瓜贊─修榦澤葉結實如綴膚解核零可用治痺

劉子

增─爾雅─劉劉杙─注─劉子生山中實如棃酢甜核堅出交趾─南方艸木狀─劉樹子大如李實味酢煮蜜藏之仍自好─荊揚異物志─劉子樹生交廣武平興古諸郡山中三月著花結實如棃七八月熟色黃味甘酢而核甚堅

不周山果

增─山海經─不周之山有嘉果子如棗黃如桃黃花赤樹食之不饑

如何樹實

增─神異經─南方大荒有樹焉名曰如何三百歲作華九百歲作實華色朱其實正黃髙五十丈敷張如蓋葉長一丈廣二尺餘似菅薴色靑厚五分可以絮如厚朴材理如支九子味如飴實有核形如棗子長五尺圍如長金刀剖之則酸蘆刀剖之則辛食之者地仙不畏水火不畏白刃

彚考─增啟記─如何隨刀而攺味或曰此卽仙經所謂火棗

平仲

增─漢書注─檘平仲木也亦云火槖木一云玊精食其子得爲神仙也

集藻─賦散句─增─漢司馬相如上林賦─華楓檘櫨─晉左思吳都賦─平仲之木實白如銀

詩散句─增─唐沈佺期─芳春平仲緑淸夜子規啼

系彌子

增─廣志─系彌子狀圓而細赤如軟棗其味初苦後甘可食

都咸子

增─南方艸木狀─都咸樹出日南三月生花仍連著實大如指長三寸七八月熟其色正黑─南州記─其樹如李子大如指取子及皮葉曝漧作飲極香美─本艸綱目陳藏器曰子及皮葉气味甘平無毒主治火幹作飲止渴潤肺去煩除痰李珣曰去傷寒淸涕欬逆上气宜煎服之

千歲子

增─南方艸木狀─千歲子有藤蔓出土子在根下須緑色交加如織其子一苞二百餘顆皮殻靑黃色殻中有肉如栗味亦如之幹者肉殻相雜撼之有聲似肉荳蔲出交趾

彚考─增─三輔黃圖─漢武帝元鼎六年破南越起扶荔宮以植所得奇艸異木龍眼荔支檳榔橄欖千歲子甘橘皆百本

人面子

增─南方艸木狀─人面子樹似含桃結子如桃實無味核正如人面故以爲名以蜜漬之稍可食其核可翫出南海─寰宇記─人面木春花夏實秋熟皮味甘酸實有核如胡桃兩邊如人面

集藻─七言絕句─增─宋楊萬里人面子─喜時能笑醉能歌睂映靑山眼映波舊日美如潘騎省只今瘦似病維摩

夫編子

增─南方艸木狀─夫編樹野生三月花仍連著實五六月成子及熟煮投下魚雞鴨羮中好亦中鹽藏出交趾武平

五斂子

增─南方艸木狀─五斂子大如木瓜黃色皮肉脆軟味極酸上有五稜如刻出南人呼稜爲斂故以爲名以蜜漬之甘酢而美出南海─本艸─閩中人呼爲陽桃形甚詭異其核如柰五月熟一樹可得數石十月再熟蜜漬之美俗亦曬漧以充果食

都昆子

增─南方艸木狀─都昆樹野生二月花仍連著實八九月熟如雞卵裏民取食之皮核滋味酢出九眞交趾

椰子

增─本艸─椰子一名胥余【司馬相如上林賦作胥餘一作胥耶】一名越王頭【其核有兩眼故俗謂之越王頭】─南方艸木狀─椰樹葉如栟櫚髙六七丈無枝條其實大如寒瓜外有粗皮皮次有殻圓而且堅剖之有白膚厚半寸味似胡桃而極肥美有漿飲之得醉─寰宇記椰子樹似檳榔而髙大葉長一尺無陰結實一房生三十餘子如瓜其殻中有白如熊白內有漿一升淸如水甜如蜜飲之愈渴疾殻堪爲酒壺皮堪縛船土人多種之─本艸─蘇頌曰椰子嶺南州郡皆有之防宗奭曰椰子開之有汁白色如乳如酒極香別是一種气味彊名爲酒中有白瓠形圓如栝樓上起細壠亦白色而微虛其紋若婦人裙褶味亦如汁與著殻一層白肉皆可糖煎爲果其殻爲酒器如酒中有毒則酒沸起或裂破李時珍曰木至斗大方結實大者三四圍髙五六丈二月開花成穗出於葉間長二三尺大如五斗器仍連著實一穗數枚六七月熟其殻磨光有斑纈防紋橫破之可作壺爵縱破之可作瓢杓

彚考─增─唐書南蠻列傳─環王取椰葉爲席─神異經─東南荒中有邪木髙三十丈或十餘圍或七八尺其枝喬直上不可也葉如甘瓜二百歲葉落而生花花形如甘瓜花復二百歲落盡而生萼萼下生子三歲而成熟成熟之後不長不減子形如寒瓜長七八寸徑四五尺蕚復覆生頂此不取萬世如故若取子而畱蕚蕚復生子如初年月復成熟復二年則成萼而復生子其子如甘瓤少甘美食之令人身澤不可過三升令人防醉半日乃醒木髙人取不能得惟木下有多羅之人緣能得之一名無葉世人後生不見葉故謂之無葉也一名倚驕─南方艸木狀─昔林邑王與越王有故怨遣俠客刺得其首懸之於樹俄化爲椰子林邑王憤之命剖以爲飲器南人至今效之當刺時越王大醉故其漿猶如酒云─齊東野語─今人以椰子漿爲椰子酒而不知椰子花可以釀酒唐殷堯封寄嶺南張明府詩云椰花好爲酒誰伴醉如泥─廣東志茂名縣髙力士宅在縣西力士縣人馮盎之孫故有宅嘗手植枯椰子二株髙百尺宋時尙存─廣東新語─瓊人每以檳榔代茶椰代酒以欵賓客謂椰酒久服可以烏須

集藻─賦散句─增─漢司馬相如上林賦─畱落胥余─晉左思吳都賦─椰葉無陰

五言古詩─增─宋梅堯臣李獻甫於南海魏侍郎得椰子見遺─魏公畨禺歸逢子蕪江口贈以越王頭還同月支首割解爲飲器津漿若美酒我獨愧先生饌致崇師友應知愈饑渴況是懷思久─張於翔椰子樹─矮胡生南方托生碧山崖采擇供貢筐扶杖上天街愧此願慤姿欲售久未諧道旁麯先生風味固自佳逢渠卽傾蓋輸寫能開懷刮削出光采規繩去欹窊金玊豈足貴膠漆眞吾儕客來有嘉招二士往必偕婆娑止坐隅共饋煩金釵矮頭𨿽木彊醇徳眞無涯虛心實其腹居然外形骸微物幸見用棄置理則乖毛頴有封國陶匏薦煙柴大藥起世屙炮燔及根荄願子自洗濯勿受塵埃埋暇日肯相從醉經生髙齋

五言律詩─增─唐沈佺期題椰子樹─日南椰子樹杳褭出風塵叢生調木首圓實檳榔身玊房九霄露碧葉四時春不及塗林果移根隨漢臣

七言絕句─增─宋黃庭堅椰子─漿成乳酒醺人醉肉截鵞肪上客盤有核如匏可雕琢道裝宜作玊人冠

詩散句─增─元何中─歸馬駝椰子濩落魏瓠垂絢華殻初剖濯濯膾玊肥─宋黃庭堅─碩果不食寒林梢剖而器之如懸匏─唐張諤─椰子日南枝─張籍─椰葉瘴云濕別錄─增─海槎余錄─椰子樹初栽時用鹽一二斗先置根下則易發

【附錄】靑田核

增─古今注─烏孫國有靑田核狀如桃核不知其樹核大如數斗剖之盛水則變酒味甚醇美飲盡隨卽注水隨盡隨成但不可久久則苦澁謂之靑田酒漢末蜀王劉璋得之─酉陽雜爼─一名靑田壺

【附錄】嚴樹

增─一統志─瓊州有嚴樹搗其皮葉浸以淸水和以粳釀或入石橊花葉數日成酒能醉人

州樹子

增─南州記─州樹野生二月花連著實如李子五月熟剝核食之味甜出武平

國樹子

增─南州記─國樹子如鴈卵野生三月花連著實九月熟曝漧剝殻取食之味似栗出交趾

前樹子

增─南州記─前樹野生二月花仍連著實如手指長三寸五六月熟以湯滴之削去核食以糟鹽藏之味辛可食出交趾

都桷子【按南方艸木狀廣志交州記俱作桶子本艸拾遺又作構子與楮構之構名同實異】

增─南州記─都桷子生廣南山谷樹髙丈餘二月開花連著實大如雞卵七月熟─魏王花木志─都桷樹出九眞交趾野生花赤色子似木瓜裏民取食之味酢以鹽酸漚食或蜜藏皆可

防樹子

增─南州記─防樹子如桃實長寸餘二月花連著實五月熟色黃鹽藏味酸似白梅出九眞

韶子

增─廣州記─韶葉如栗赤色子大如栗有刺棘破其皮內有肉如豬肪著核不離味甘酢核如荔枝─桂海虞衡志─山韶子夏熟色紅肉如荔枝藤韶子秋熟大如鳬卵柿

五子

增─廣州記─五子樹實如梨裏有五核因名五子

白緣子

增─交州記─白緣樹髙丈餘實味甘美於胡桃

多感子

增─交州記─多感子黃色圍一寸

蔗子

增─交州記─蔗子如瓜大亦似柚

彌子

增─交州記─彌子圓而細其味初苦後甘

梅桃

增─臨海異物志─梅桃子生晉安侯官縣一小樹得數拾石實大三寸可蜜藏之

揚揺子

增─臨海異物志─揚搖有七脊子生樹皮中其體𨿽異味則無奇長四五寸色靑黃味甘

冬熟

增─臨海異物志─冬熟如指大正赤味甘勝梅

猴闥子

增─臨海異物志─猴闥子如指頭大其味小苦可食

關桃子

增─齊民要術─關桃子其味酸

士翁子

增─齊民要術─士翁子如漆子大熟時甜酸其色靑黑

枸槽子

增─齊民要術─枸槽子如指頭大正赤其味甘

猴總子

增─齊民要術─猴總子如小指頭大與柿相似其味不減於柿

多南子

增─齊民要術─多南子如指大其色紫味甘與梅子相似出晉安

王壇子

增─齊民要術─王壇子如棗大其味甘出侯官越王祭太乙壇邊有此果無知其名因見生處遂名王壇其形小於龍眼有似木瓜

棎子

增─荊揚異物志─棎子樹南越丹陽諸郡山中皆有之其實如梨冬熟味酢─本艸拾遺─棎子似棃生江南左思吳都賦棎橊禦霜是也

都念子

增─大業拾遺錄─南海郡送都念子樹一百株勅付西苑十六院內種此樹髙一丈許葉如白楊枝柯長細花心金色花葉正赤似蜀葵而大其子小於柿子甘酸至美蜜漬爲粽益佳─嶺表錄異─倒撚子花似蜀葵小而深紫南中婦女多用染色子如軟柹外紫內赤無核頭上有四葉如柿蒂食者必撚其蒂故謂之倒撚子或訛呼都念子今又訛念爲撚【或又作粘】─東坡雜記吾謫居南海以五月出陸至滕州自滕至儋野花夾道如芍藥而小紅鮮可愛朴叢生土人云倒粘子花也至儋則已結子爛紫可食殊甘美中有細核嚼之瑟瑟有聲亦頗苦澁童兒食之使大便難野人夏秋痢下食葉輙已海南無柿剝浸揉撋之以代柿油蓋愈於柿也因名之曰海漆

侯騷

增─酉陽雜爼─侯騷蔓生子如雞卵旣甘且冷輕身消酒

仙樹實

增─酉陽雜爼─祁連山有仙樹實行旅得之止饑渴一名四味木其實如棗以竹刀剖則甘鐵刀剖則苦木刀剖則酸蘆刀剖則辛

彚考─增─西河舊事─祁連山有仙樹人行山中以療饑渴者輙得之飽不得持去平居亦不得見

蠡齊子

增─酉陽雜爼─蠡齊子如彈丸魏武帝常啖之

無石子

增─酉陽雜爼─無石子出波斯國波斯呼爲摩賊樹長六七丈圍八九尺葉似桃葉而長三月開花白色花心防紅子圓如彈丸初靑熟乃黃白虫食成孔者正熟皮無孔者入藥用其樹一年生無石子一年生防屢子大如指長三寸上有殻中仁如栗黃可噉

婆羅婆

增─酉陽雜爼─婆羅婆樹其實如甕

磐砮穡樹

增─酉陽雜爼─磐砮穡樹出波斯國亦出拂林國拂林呼爲羣漢樹長三丈圍四五尺葉如細榕經寒不凋花似橘白色子緑大如酸棗其味甜膩可食西域人壓爲油以塗身可去風癢

齊

增─酉陽雜爼─齊樹出波斯國亦出拂林國拂林呼爲齊樹長二三丈皮靑白花似柚極芬香子似楊桃五月熟西域人壓爲油以煮餅菓如中國之用巨勝也

那核婆

增─北戶錄─那核婆果出印度大如冬瓜熟則果赤剖之中有十小果大如雞卵更又破之其汁黃赤其味甘美或在樹枝如眾果之結實或在樹根如茯苓之出土

豬肉子

增─寰宇記─端溪縣有樹冬榮其子號曰豬肉子大如杯其肉如肪炙而食之味似豬肉至美故名

黎子

增─桂海虞衡志─黎子形如大梅復似小橘味極酸彚考─增─東坡雜記─黎錞字希聲爲人質木遲緩劉貢父戲之爲黎子以謂指其徳不知果木中眞有此也一日聯騎出聞市人有唱是果鬻之者大笑幾落馬

櫓罟子

增─桂海虞衡志─櫓罟子大如半升椀諦視之數十房攢聚成毬每房有縫冬生靑至夏紅破其瓣食之防甘

槎檫子

增─桂海虞衡志─槎檫子如錐栗肉甘而微澁

火炭子

增─桂海虞衡志─火炭子如烏李

部諦子

增─桂海虞衡志─部諦子色黃如大石橊

木賴子

增─桂海虞衡志─木賴子如淡黃大李

羅晃子

增─桂海虞衡志─羅晃子如橄欖其皮七重

古米子

增─桂海虞衡志─古米子殻黃中有肉如米粒

殻子

增─桂海虞衡志殻子如靑梅味甘

藤核子

增─桂海虞衡志─藤核子生白藤上如小蒲桃

木連子

增─桂海虞衡志─木連子如胡桃紫色

蘿子

增─桂海虞衡志─蘿子黃如大橙柚

特乃子

增─桂海虞衡志─特乃子狀似榧而圓長端正

羊矢子

增─桂海虞衡志─羊矢子色狀全似羊矢味亦不佳

日頭子

增─桂海虞衡志─日頭子狀如櫻桃累累如蒲桃穗

秋風子

增─桂海虞衡志─秋風子色狀俱似楝子

黃皮子

增─桂海虞衡志─黃皮子如小棗

朱圓子

增─桂海虞衡志─朱圓子正圓深紅狀如楝子

粉骨子

增─桂海虞衡志─粉骨子皮黃色如粉

塔骨子

增─桂海虞衡志─塔骨子匾如大橘皮裏空虛

布衲子

增─桂海虞衡志─布衲子似李而黃

黃肚子

增─桂海虞衡志─黃肚子如小石橊

鹽麩子

增─本艸─鹽麩子一名五構一名鹽膚子一名鹽梅子一名鹽梂子一名天鹽生吳蜀山谷蜀人謂之酸桶戎人謂之木鹽樹狀如椿七月子成穗粒如小豆上有鹽似雪可爲羮用南人取子爲末食之酸醎止渴

彚考─增─山海經─槖山多構木注今蜀中有構木七八月中吐穗穗成如有鹽粉著狀可以酢羮

胡頺子

增─本艸─胡頺子一名雀兒酥雀兒喜食之也越人呼爲蒲頺子南人呼爲盧都子吳人呼爲半含春言早熟也襄漢人呼爲黃婆嬭象乳形也樹髙丈餘冬不凋葉色白冬花春熟最早小兒食之當果又有一種大相似冬凋春花立夏時熟圓如櫻桃人呼爲木半夏吳越人呼爲四月子亦曰野櫻桃

【附錄】山茱萸

增─本艸─山茱萸一名蜀酸棗一名肉棗一名鬾實一名雞足一名防矢樹髙丈餘葉似楡花白色子赤色如胡頺子亦可噉與茱萸絕不相類

醋林子

增─本艸─醋林子生四川卭州山野林箐中木髙丈餘枝葉繁茂三月開白花四出九月十月子熟累累數十枚成朶生靑熟赤略類櫻桃而帶短土人以鹽醋收藏充果食其葉味醋夷獠人采得入鹽和魚防食云勝用醋也

蓬薘柰

增─廣東志─蓬薘柰猶言破肚子蓋果實也產於暹羅如大棗而靑島人日幹以致遠漬以沸湯其皮自脫圓滿如大李肉潤膩如紅酥甘美可啖

抹猛果

增─雲南志─抹猛果樹髙丈餘大如掌熟於夏月味甘出元江府

枸柰子

增─盛京志─枸柰子味酸色紅而實小俗呼狗嬭子

稠棃子

增─盛京志稠棃子實黑而澁土人珍之間以作麫暑月調水服之云可止瀉

桃花水

增─盛京志─桃花水實紅而味甘質輕脆烏喇寧古塔有之

法佛哈

增─盛京志─法佛哈實如小杏酸甜寧古塔所出

米孫烏什哈

增─盛京志─米孫烏什哈實味酸出寧古塔

烏喇柰

增─烏喇柰塞外紅果也烏喇帶之地尢多一名歐李實似櫻桃而大味甘微酸然不可多食

烏沙爾器

增─烏沙爾器生塞外樹髙數尺秋結紅果一枝累累千百顆狀如櫻桃而小可食其味酸苦

無花果

原─無花果一名映日果一名優曇鉢一名阿駔【酉陽雜爼云波斯人呼爲阿駔拂林人呼爲底珍樹】一名蜜果最易生揷條卽活在處有之三月發葉樹如胡桃葉如楮子生葉間五月內不花而實狀如木饅頭生靑熟紫味如柿而無核人家宅園隨地種數百本收實可備荒其利有七實甘可食多食不傷人且有益尢宜老人小兒一也幹之與幹柿無異可供籩實二也六月盡取次成熟至霜降有三月常供佳實不比他果一時采擷都盡三也種樹十年取效桑桃最速亦四五年此果截取大枝扡插本年結實次年成樹四也葉爲醫痔勝藥五也霜降後未成熟者采之可作糖蜜煎果六也得土卽活隨地可種廣植之或鮮或幹皆可濟饑以備歉歲七也

彚考─增─倦遊錄─木饅頭京師亦有之謂之無花果狀類小棃中空旣熟色防紅味頗甘酸食之大發瘴嶺南尢多州郡待客多取爲茶牀髙飣故云公筵多飣木饅頭或謂嶺南諸州刻木作饅頭狀底刻字云大中祥符年一牒造三十隻談者之誤也

別錄─原─扡插─春分前取條長二三尺者插土中上下相半常用糞水澆葉生後純用水忌糞恐枝葉大盛易摧折結實後不宜缺水當置瓶其側出以細霤日夜不絕果大如甌─制用─采靑果用鹽漬壓扁日幹可充果實小者用糖煎蜜煎可以久畱

文光果

原─文光果形如無花果肉味如栗五月成熟出景州

天仙果

原─天仙果樹髙八九尺無花其葉似荔枝而小子如櫻桃累累綴枝間六七月熟味至甘

集藻─贊─增─宋宋祁天仙果贊─有子孫枝不蘤而實薄言采之味埒蜂蜜

槃多樹

原─槃多樹不花而結實實從皮中出自根著子至杪如橘大

古度子

原─古度子樹葉如栗不花而實從枝中出大如石橊與樝子色赤味酸煮爲粽食若數日不煮化作飛蟻穿皮飛去出交廣諸州

彚考─增─廣州記─熙安縣有孤古度樹俗人無子於祠炙其乳則生男以金帛報之

波羅蜜

增─桂海虞衡志─波羅蜜大如冬瓜外膚礧砢如佛髻削其皮食之味極甘─本艸─安南人名曩伽結波斯人名婆那娑拂林人名阿薩軃生交趾南畨諸國今嶺南滇南亦有之樹髙五六尺樹類冬靑而黑潤倍之葉極光淨冬夏不凋樹至斗大方結實不花而實出於枝間多者十數枚少者五六枚大如冬瓜外有厚皮裹之若栗毬上有軟刺五六月熟時顆重五六觔剝去外皮殻內肉層疊如橘囊食之味至甜美如蜜香气滿室一實凡數百核核大如棗其中仁如栗黃煮炒食之甚佳果中之大者惟此與椰子而已

優曇鉢

增─一統志─優曇鉢出肇慶府似琵琶無花而實

無患子

增博物志─無患子葉似柳核堅正黑可作香纓─酉陽雜爼─無患木燒之極香辟惡气一名噤婁一名桓─通雅─槵子實可去垢核黑如一名無患子─本艸─無患子一名肥珠子一名油珠子釋家取爲經珠謂之菩提子生髙山中樹甚髙大枝葉皆如椿特其葉對生五六月開白花結實大如彈丸狀如銀杏及苦楝子生靑熟黃老則文皺黃時肥如油之形味辛气防且硬其蔕下有二小子相粘承之實中一核堅黑似肥皂莢之核而正圓如珠殻中有仁如榛子仁亦辛防可炒食十月采實煮熟去核搗和麥麫或豆麫作澡藥去垢同於肥皂用洗眞珠甚妙

彚考─增─山海經─祑周之山其木多桓─崔豹古今注─拾櫨木一名無患者昔有神巫名曰寶眊能符劾百鬼得鬼則以此爲棒殺之世人相傳以此木爲眾鬼所畏競取爲器用以卻厭邪鬼故號曰無患也─九域志─象州歲貢槵子念珠十串

集藻─贊─增─齊卞敬宗無患枕贊─爰玆素朴名爲吉始匠人斯制以獻君子

五言律詩─增─唐包何同李郎中淨律院槵子樹─木槵稀難識沙門種則生葉殊經寫字子爲佛稱名濾水澆新長燃燈暖更榮亭亭無別意只是勸修行

菩提子【與木譜菩提樹前木槵子名同物異】

增─天臺志─山有菩提樹相傳西天梵僧遊化遺此種樹如柿花亦大同未結蘂先乃別抽一葉長指半許濶兩指色白而光潤乃結蘂於葉下日則覆子以蔽穢夜則捧子以承露秋社後取子爲珠十百中必有一二如羅漢者謂之佛頭他處所生則無之

不納子

增─桂海虞衡志─不納子似黃熟小梅絕易爛爛卽破肉附核可爲經珠似菩提子

鬼見愁

增─本艸─鬼見愁出武當山中是樹莢之子其形正如刀豆子而色褐彼人以穿數珠

欒華

增─本艸─欒華樹葉似木槿而薄細花黃似槐而稍長大子殻似酸漿其中有實如熟豌豆圓黑堅硬堪爲數珠五月六月花可收南人以染黃甚鮮明

【附錄】念珠樹

增─雲南志─念珠樹出大理府每穗結實一百八枚

文官果

原─文官果樹髙丈餘皮粗多礧砢木理甚細堪作器物葉似楡而尖長周圍鉅齒紋深春開小白花成穗花五瓣每瓣當中微凹有紅筋貫之蔕下有小靑托花落結實大者如拳一實中數隔間以白膜仁如馬防榔無二裹以白軟皮大如指頂去白皮食其仁甚淸美多雨及勤澆則實成者多若遇旱則實粃小而不成─增─其果一苞中藏多子子多白色紋旋轉如捲蕉味甘香如嫩蓮菂

禦定佩文齋廣羣芳譜卷六十七﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷六十八

木譜

松一

原─松百木之長猶公故字從公磥砢多節盤根樛枝皮麤厚望之如龍鱗四時常靑不攺柯葉三鍼者爲栝子松七鍼者爲果松千歲之松下有茯苓上有兔絲又有赤松白松鹿尾松秉性尢異至如石橋怪松則巉巖陁石所礙郁不得伸變爲偃蹇離奇輪囷非松之性也增─廣雅─道梓松也─酉陽雜爼─金松葉似麥門冬葉中一縷如金綖出浙東臺州尢多洛中有魚甲松─學圃余疏栝子松俗名剔牙松歲久亦生實

彚考─原─書禹貢岱畎絲枲鉛松怪石─詩衛風─淇水滺滺檜楫松舟─增─鄭風─山有橋松─原─小雅─如松柏之茂無不爾或承─魯頌─䢐來之松松桷有舄路寢孔碩─商頌─陟彼景山松柏丸丸松桷有梴旅楹有閒

寢成孔安─禮記禮器─其在人也如竹箭之有筠也如松柏之有心也二者居天下之大端矣故貫四時而不攺柯易葉─周禮夏官─河內曰冀州其利松柏─左傳培塿無松柏松柏之下其艸不殖─論語─夏后氏以松歲寒然後知松柏之後雕也─史記龜策傳─松柏爲百木長而守門閭─晉書山濤傅─濤年逾耳順居喪過禮負土成墳手植松柏─孫綽傳─綽所居齋前種一株松恆自守防鄰人謂之曰松樹子非不楚楚可愛但恐永無棟梁用耳綽答曰楓柳𨿽復合抱亦何所施耶─增─晉書孝友傳─許孜二親沒建墓於縣之東山列植松柏亙五六里時有鹿犯其松栽孜悲嘆曰鹿獨不念我乎明日忽見鹿爲猛獸所殺置於所犯栽下孜悵惋不已乃爲作塜埋於隧側猛獸卽於孜前自撲而死孜益嘆息又取埋之自後樹木滋茂而無犯者─石勒載記─太興二年大雨霖中山常山尢甚滹沱泛溢衝陷山谷巨松僵防浮於滹沱東至渤海原隰之間皆如山積─宋書符瑞志─宋文帝元嘉八年四月東莞莒縣松樹

連理─原─陳書儒林傳─後主嘗幸鐘山開善寺召從臣坐於寺西南松林下勅召張譏豎義時索麈尾未至後主勅取松枝手以屬譏曰可代麈尾顧謂羣臣曰此卽是張譏後事─魏書彭城王勰傳─髙祖幸代都次於上黨之銅鞮山路旁有大松樹十數根時髙祖進繖遂行而賦詩令人示勰曰吾始作此詩𨿽不七步亦不言逺汝可作之比至吾所令就之也時勰去帝十餘步遂且行且作未至帝所而就詩曰問松林松林經幾冬山川何如昔風雲與古同髙祖大笑曰汝此詩亦調責吾耳─增─劉芳傳─芳以社稷無樹上疏曰按論語稱夏后氏以松殷人以柏周人以栗便是世代不同而尙書逸篇則云大社惟松東社惟柏南社惟梓西社惟栗北社惟槐如此便以一代之中而五社各異也愚以爲宜植以松何以言之逸書云大社惟松今者植松不慮失禮惟稷無成證稷乃社之細蓋亦不離松也世宗從之─原甄琛傳─琛喪父於塋兆之內手種松柏隆冬之月負掘水土鄕老哀之咸助加力十餘年中墳成木茂─增─隋書隱逸傳─徐則東海郯人也入天臺山絕谷養性所資惟松水而已─南史孝義傳─庾沙彌母亡晝夜號慟墓在新林忽生旅松百許株枝葉郁茂有異常松─隱逸傳─關康之少而篤學姿狀丰偉特進顏延之等當時名士十許人入山候之見其散髮披黃布帊席松葉枕一塊白石而臥了不相盻延之等咨嗟而退顧歡鄕中有學捨貧無以受業於捨壁後倚聽無遺忘者夕則燃松節讀書或燃糠自照陶景特愛松風庭院皆植松每聞其響欣然爲樂─原─唐書李泌傳─泌嘗取松樛枝以隱背名曰養和後得如龍形者因以獻帝四方爭效之─增─唐書韋表微傳─表微授監察禦史裏行不樂曰吾將爲松菊主人不愧陶淵明云─鄭薰傳─薰旣老號所居爲隱巖蒔松於庭號七松處士云─隱逸傳─王希居兗州䢐徠餌松柏葉雜華年七十餘筋力柔彊─原─唐書隱逸傳─秦系客泉州南安有九日山大松百

餘章俗傳東晉時所植系結廬其上穴石爲研注老子彌年不出─原─唐書隱逸傳─褚無量廬墓左鹿犯所植松柏無量號訴曰山林不乏忍犯吾塋樹耶自是羣鹿馴擾不復棖觸無量爲終身不禦其肉─列女傳─汴女李父母亡廬於墓蓬頭跣足負土以完園塋蒔松數百武后時詔樹闕門閭─五代史一行傳─鄭遨聞華山有五粒松脂淪入地千歲化爲藥能去三尸因徙居華陰欲求之─山海經─錢來之山其上多松大荒之中有方山上有靑松名曰拒格之松日月所出入也─穆天子傳─天子升長松之隥─原─莊子─受命於地惟松柏獨也在冬夏靑靑天寒旣至霜雪旣降吾是以知松柏之茂也─荀子─松柏經隆冬而不凋防霜雪而不變可謂得其貞矣歲不寒無以知松柏事不難無以知君子─增─呂氏春秋─百仞之松本傷於下而末槁於上尸子─荊有長松文梓─原─符子─符子與子登乎泰山下臨千仞之淵上防百仞之松蕭蕭然神王乎一丘矣─增─漢官儀─秦始皇上封泰山遇疾風暴雨賴得抱松

樹因封爲五大夫─原─說苑─智襄子爲室美士茁曰記有之髙山峻原不生艸木松柏之地其土不肥今土木勝人臣懼其不安人也─增─神仙傳─松者橫也時受服者皆至三百歲─焦氏易林─溫山松柏鸞鳳以庇─禮斗威儀─君乘木而王其政升平時則松爲常生─環氏吳紀─孫皓嘗問張尙曰詩云泛彼柏舟惟柏中舟乎尙對曰詩言檜楫松舟則松亦中舟也─原─玉策記─千歲松樹枝葉四邊披起上杪不長望而視之有如偃蓋其中有物或如靑牛或如靑犬或如人皆壽萬歲─抱朴子─天陵偃蓋之松大谷倒生之柏皆與天齊其長地等其久─增─抱朴子─成帝時獵者於終南山見一人無衣服身皆生黑毛跳坑越澗如飛乃密伺其所在合圍取得乃是一婦人問之言是秦之宮人關東賊至秦秦王出降驚走入山饑無所食有一老翁教我食松柏葉實初時苦澀後稍便喫遂不復饑冬不寒夏不熱此女是秦人至成帝時三百餘載矣─遊四郡記─永寧縣界海中有松門西岸及嶼上皆生松故名松門─會稽記─會稽境特多名山水峯崿隆峻吐納雲霧松栝楓柏摧榦竦條澄壑鏡徹淸流瀉注─拾遺記─始皇起雲明臺窮四方之珍木東得漂檖龍松─原─聖賢冡墓記─東平王歸國思京師後薨葬東平其冡上松柏皆西靡─增─先聖本紀─許由欲觀帝意曰帝坐華堂面防闕君之榮顧亦得矣余坐華堂森然有松生於戶云生於牖𨿽面雙闕異乎鸞之榮昆侖余安知其所以取榮哉─神境記滎陽郡南有石室室後有孤松千丈常有防鶴晨必接翮夕輙偶影傳曰昔有夫婦二人俱隱此室年旣數百化成防鶴─泰山記─岱宗小天門有秦時五大夫松在─廬山記─石門北巖卽松林也有數百樹松大皆連拱

長近二十丈攢生絕崖上南臨石門澗澗中仰視之離離如駢麈尾號麈尾松─嵩髙山記嵩嶽有大松或百歲千歲其精變爲靑牛或爲伏龜采食其實得長生豫章古今記─松門在豫章北二百里江水繞山上有松柏則江西第五六重水口也─西河舊事─祁連山在張掖酒泉二界上東西二百里北百里有松柏五木美水艸─金陵地記─蔣山本少林木東晉令刺史罷還種松百株宋時諸州刺史罷職還者栽松三百株下至郡守各有差─洛陽伽藍記─景明寺房檐之外皆是山池松竹蘭芷垂列堦墀含風團露流香吐馥─原─水經注─贛水又歷白杜西有徐孺子墓吳嘉禾中太守長沙徐熙於墓隧種松䢐徠山多松柏詩所謂䢐徠之松也鄒山記曰䢐徠山在梁甫奉髙博三縣界猶有美松─金樓子─武帝每拜山陵涕淚所灑松爲變色─增─述異記松有兩鬛三鬛七鬛者言如馬鬛形也言粒者非矣香洲在朱崖郡出千年松香聞十里亦謂之十里香髙僧傳─天臺智者院釋行滿居房檻外有巨松橫枝之上寄生小樹每滿出坐其寄生必嫋嫋向側時謂此樹作禮茶頭也─初學記─後漢方儲丹陽人遭母憂負土成墳種松柏鸞鳥棲其上白兔遊其下─錄異記─婺州永康縣山亭中有枯松樹因斷之誤墮水中化爲石取未化者試於水隨亦化焉其所化者枝榦及皮與松無異但堅勁有未化者數叚相兼畱之以旌異物焉─開元天寶遺事─明皇鑾輿西幸禁中枯松復生枝葉蔥蒨宛若新植後肅宗平內難重興唐祚枯松再生祥不誣矣─大唐新語─奘法師往西域取經手摩靈巖寺松枝曰吾西去求佛敎汝可西長吾歸卽東向使吾弟子輩知之旣去其枝年年西指一年忽東向弟子曰敎主歸矣果還至今謂之摩頂松─酉陽雜爼─成式修竹裏私第大堂前有五鬛松兩根大財如椀甲子年結實味與新羅南詔者不別五鬛松皮不鱗中使仇士良水磑亭子在城東有兩鬛皮不鱗者又有七鬛者不知自何而得俗謂孔雀松三鬛松也松命根遇石則偃蓋不必千年也南康有怪松從前刺史令畫工寫松必數枝衰悴後一客與妓環飲其下經日松枯不空三藏塔前多老松歲旱則官伐其枝爲龍骨以祈雨蓋三藏役龍意其木必有靈也─零陵總記─東華觀在邵州城下江岸有松偃亞數枝凡八面上有一枝中折拾在半樹間復生垂下掃壇遊人以手扳而撼之則千萬枝皆動東野坐事謫居於郡見其魁異賞翫無已因爲詩並序云搖一枝則萬枝動看一面則八面同白犬出其根靑羊入其腹漢髙祖琥珀枕虛眞君茯苓人疑其孕也汗漫錄─司空圖隱於中條山芟松枝爲筆管人問之曰幽人筆正當如是─記事珠─白傅用胡松節支琴─原摭言─鐘輻建山齋手植一松夢朱衣吏曰松圍三尺子當及第後三十年策名松圍果然─增─聞奇錄─呂知隱於洞庭山穿一松造艸舍而居寶正中徵起鶴氅紗巾見武肅甚奇之─云仙雜記─朝眞觀九星院有三賢松三株如古君子梁閣老妓以麗水囊貯香遊之不數日松皆半枯─原─金陵記─方山有野人見一使者異服牽一白犬野人問居何地答曰居偃蓋山隨至古松下而沒松形果如偃蓋意使者乃松精犬乃茯苓也─增─化書─磵松所以能淩霜者藏正气也─原─淸異錄─張薦明隱山林有古松十餘株謂人曰予人中之仙此松木中之仙也晉僧法潛隱郯山或問勝友爲誰乃指松曰此蒼顏叟─增─傳載略─越中禹志者卽髙松數十株參天遠望無不見故鄕人謂之禹志也─采蘭雜誌─雷威作琴不必皆桐遇大風雪中獨往峨睂酣飲著蓑笠入深松中聽其聲連延悠颺者伐之斵以爲琴妙過於桐有最愛重者以松雪名之─文昌雜錄─元微之詩雲松門待制應全遠藥樹監搜可得知蓋有唐宣政殿爲正衙殿廷東西有四松松下待制官立班之地舊圖至今猶存─洛陽名園記─松柏樅杉檜栝皆美木也洛陽獨愛栝而敬松松島數百年松也其東南隅防松尢奇因話錄─察院諸防禮察謂之松防防南有古松也─曲洧舊聞─中嶽頂上松榦如插筆其間數株上巨下細柯似枯槎皮或剝落有半榮者僧指云此是嶽神爲珪禪師夜移天將曉其鬼兵懼遽倒植之而去─癸辛雜識凡松葉皆防股故世以爲松釵獨栝松每穗三須而髙麗所產每穗乃五鬛焉今所謂華山松是也李賀有五粒小松歌陸防詩松齋一夜懷貞白霜外空聞五粒風李義山詩松暄翠粒新劉夢得詩翠粒照淸露皆以粒言松也酉陽雜爼云五粒者當言鬛自有一種名五鬛皮無鱗甲而結實多新羅所種云然則所謂粒者鬛也─遊茅山錄─臥龍松根盤如龍枝如覆屋常有道人結庵其下─石湖詩注─包山松多非種植風吹松子自成謂之飛松─三峩山記─山有塔松狀似杉而葉圓細亦不能髙重重偃蓋如浮圖─東齋記事─秦始皇下泰山風雨暴至休於樹下因封其樹爲五大夫初不言其爲何樹也後漢應劭作漢官儀始言爲松蓋松柏在泰山之小天門至劭時猶存故知其爲松也五大夫蓋秦爵之第九級如曹參賜爵七大夫遷爲五大夫是也後人不解遂謂松之封大夫者五故唐人松詩有不羨五株封之句蓋循襲不考之過也紹興上虞縣有村市曰五夫故老云有焦氏墓於此後五子皆位至大夫因而得名近世好事者或異其說曰此秦封松爲五大夫之地也紹興間王十朋爲郡幕官采訪所聞作會稽風俗賦得此遂以爲然故賦中有楓挺千丈松封五夫之句疏於下云上虞有地名五夫始皇封松爲五大夫之處蓋越人但知始皇嘗上會稽刻石頌徳不知封松乃在泰山時非在會稽時也而十朋復失於致審遂以爲實余嘗過其處見道旁古石塔有刻字嘗可讀乃會昌三年餘珠所記云艸市曰五夫因焦氏立塋於此孝感上聖而爲名焉乃知五夫之名實由焦氏惜乎十朋之不見也─湖山勝槪甘園內侍甘升園又名湖曲曾經臨幸至今有禦愛松─老學庵筆記─紹興間復古殿供禦墨蓋新安墨工戴彥衡所造自禁中降出防角龍文或云米友仁侍郎所畫也中宮欲於苑中作墨竈取西湖九里松作煤彥衡力持不可曰松當用黃山所產此平地松豈可用人重其有守─誠齋詩注─筠州人號夾道松爲涼繖樹─話腴─慈谿縣西北有慶安寺寺前有古松夾道緜亙數里望之蒼蒼然其一最巨而奇蜿蜒若龍飛偃如蓋臨池之上寺後有泉出於深谷僧以巨竹連筒引行數里支分於松下石池溢入於溪舒龍圖亶有詩雲門前屏障繞潺湲付與林僧夜定還松蓋作雲遮十里竹龍行雨出千山白公香火蓮開後謝氏池塘艸夣間我亦鳳凰臺上客圖間卻笑未能閒其後邑長沈時升有造舟之役睥睨玆松將斧斤焉裏士馮文學輗作詩以遺沈賴以不伐松因詩而壽焉詩曰寒松一干老蒼蒼古寺門前歲月長匠伯偶圖舟楫利禪翁方患斧斤傷得全此日同齊物勿翦他年比召棠可但與君期久遠相將俱列大夫行─艮嶽記─壽山西半山間樓曰倚翠靑松蔽密布於前後號萬松嶺─陶朱新錄伊陽深山中有黑松山平髙四十里其上皆大松有二株尢大一號大將軍一號小將軍大者圍絹三疋小者圍一疋木客取材於此皆祭之以絹圍訖造旛掛其上政和間求明堂柱而邑官以無中程者聞旣而有人告發云大松不可出小松可取也乃命告者以官而令佐皆謫已伐之亦不可出告者尋卒今獨大將軍尙在而小者委於山間惜哉─山川紀異─翊眞觀在南昌府城西南觀有二松相去五尺合爲一干號曰義松─兩山行記─太霄殿前石壇上有大松名升仙樹門右有松髙與壇樹等名望仙─輟耕錄─白湛淵先生續演雅詩發揮云灤人薪巨松童山八百里世無奚超勇惆悵度易水者取松煤於灤陽卽今上都去上都二百里卽古松林千里其大十圍居人薪之將八百里也─林慮山記墨竈寺山門有白松皮葉皆異─研莊雜記─鮮於伯機嘗於廢圃中得怪松一株移置所居齊前呼爲支離叟朝夕撫翫以爲適─西苑記─自兩掖洞門而升上有古松三株枝榦槎牙形狀偃蹇如龍奮爪拏空突兀天表─遊茅山記─夜深宿方丈左室聞窓外聲澎湃淜滂飄

忽颺激如秋江怒濤又如大將之師萬馬奔騰千里馳驟予意是日熱必大雨虞其妨遊攬衣起徐耳之蓋松風雲山空人寂境乃如是宜陶貞白之愛聽也─霍山記─山有古松數株髙數丈槎枒詭怪如靑幢鐵榦枝皆東向─齊雲山記─元武觀後古松數十夭矯如虯龍皆數百年物─長安客話─國子監彞倫堂前古松是元儒許衡手植─原─雨航記─自惠山寺門入西曰聽松松在斷岡上大可十圍奇曲皆虯枝入聽松緣岡皆士大夫家墓隧松楸白楊靑沾翠灑其最勝曰邵文莊墓墓上三松大逾聽松者二倍而奇峭不逮─增光福記─山間蒼松萬餘樓閣臺榭宛然圖畫柏屏蘿幄在在有之天目遊記─天目山松形如蓋髙不逾數尺一株値萬餘錢─遊盤山記─厓西一古松頂稠結受日光若絺衣方顧而樂之從東崖得松似更奇朱題曰蒼龍乃折中盤下而觀所謂蒼龍者破石罅中出駢起而中摧怒枝南傾如渴虯之欲攫繞北而西抵環翠亭亭靣山松屏之並東西厓者爲三望而第其伯仲焉登岱記─十八盤兩峽口各有松數十株蒼翠相掩里人名爲對松自峪以上松益老他樹殊不相敵蓋至此則云宿霜孤寒不受春花矣─遊梁記─密東三里天妃宮地上樹一松圍五人起三枝而上可十丈色如傅粉粉內卽緣膚爪之髓出葉如鐵綫樛曲詭怪云數千年矣遊岱記─峽東西松數百株斜出蒼翠相掩博物志雲松本石气石裂受沙卽產松松三千年更化爲石泰山多松亦以多石耳─玉堂別集─京師報國寺有松七八株髙不過丈許其頂甚平而枝榦旁出至十餘丈者數百莖夭矯如遊龍寺僧恐其折每一干以一木支之加丹堊焉好事者攜酒上其頂盤踞羣坐焉─五雜俎─建州穀道中有數松盤拏蹙縮形勢殊絕余嘗過之嘆其生於荒僻無能賞者又十數武石碣表於周道大書曰戰龍松朱晦翁筆也乃知古人識鑑其先得我心若此半塘小志松林在千佛閣後僅存百株風濤鼓之如數部鼓吹晴嵐煙翠映帶閣間儼然宋人圖畫─登泰山記─禦障坪有五大夫松一株亭亭其間於是爲五大夫之詩曰一家天下車書同我快秦皇虎視雄用事介丘臨綠海特官虯叟號蒼公雨師泛灑原淸道木長絲綸本壽翁虛壑槁槐何足賦龍門琴摯斫蒼桐此詩蓋翻案五大夫秦官名第九爵非五株也而唐之目爲五株者誣蓋或後人有舉五以實之者向來二今存其一─王屋山誌四聖殿後禦愛松一株軒轅所憩處枯久尙堅甚不腐─原閩志─蔡襄爲閩部使者夾道種松以避炎歊人至

今賴之─增─福建志─侯官縣石松寺宋紹眞十年僧天石種松石上故名又自刻詩云偃蓋覆巖石歲寒傲霜雪深根蟠茯苓千古饒風月─昆陵志─洪邁紹興間與弟適遵讀書外家沈氏白茅山墳廬是歲墓有二松結毬蓋旣而兄弟舉博學宏詞亦木之祥也杭州誌於潛牧嶺上有古松一本錯盤奇怪嘗有兄弟防墻欲訟於有司夜行憩其下遲明辧色相視乃伯仲也遂各悔咎息爭而還因名松爲木長官─原─南昌志─建昌冷水觀壽松一株盤屈奇古又名桂劍松相傳許遜故事又府城東北章山上喬松修篁森列交防─都昌縣誌都昌柴棚鎭有古松一株太祖徵僞諒時駐蹕其下萬曆甲申知縣王廷策卽地建亭掘得白蟹一枚蓄之江又建前亭竪梁有赤鯉從空飛下

增─臺州府誌出金松垂條如弱柳結子如碧珠三年子乃一熟每歲生者相續一年上綴於條上璀錯相間黃山誌─黃山松小者𨿽數十年百年其長不過三四尺餐雲吸霧天然盤屈每一株成一形無有重複者盡足供盆盎中賞玩而根蟠絕壁過者目戀而無由攫取之若觀音大士石有楊枝灑淨松仙人觀榜石有簪纓松丞相觀棋石有棋枰松其最著也若松之大者則或以形體爭奇或以托地取勝如擾龍松怒蟠於千仞峯巓蒲團松可坐數十人破石松根丈餘穿於石罅倒桂松虛懸峭壁臥龍松橫踞道旁接引松空中當橋迎送松若揖若讓變化離奇不一而足均不可以尋常比矣─羅浮志─羅浮奉宸橋南有古松七株上淩霄漢仙靈常此憇息鄒葆光有道術宣和中召至凝神殿有七人從之倐不見上問爲誰葆光對曰臣居山常習劍術此七人者古松也上異之─原─唐沙門性至孝母亡墓前忽生松柏十餘株人以爲孝感所致元珪法師坐禪於巖阿下忽有嶽神來拜請受正法師付戒畢神曰願展小神通師曰吾東嶺無松此處多松汝能移於東嶺乎神曰敬聽命願勿恐拜辭而去是夜雷雨交至次日見巖前松皆移東嶺支硎山有晉松三十餘章傳爲支遁所栽髙可巢鶴

大可蔽牛土人腰斧入山賴趙凡夫防之射書關使君馬仲良捐俸買脫載樹築石爲古公壇葛震父諸君皆有歌

集藻傳原明洪璐木公傳木公字貞夫系出伏羲氏世居東莞三代前無顯者或曰黃帝時有業斲輪者爲帝作舟車以濟不通商時居景山者事髙宗周末居䢐徠者事魯僖公俱擅雄材爲君柱明堂棟宗廟安於泰山磐石天下之民賴其帡幪而功業大嬴秦之世族盛於魯始皇封泰山幸其宅値風雨因休息移時以功封大夫命世其爵漢髙帝誅秦惡其爲秦幸臣勤石禁銅以是木姓皆匿深山窮谷中終漢之世無所聞晉季有孤生與陶元亮居爲鄰元亮解印歸日撫孤生詩酒盤桓借以終餘年其後陶隱居亦招木氏拔萃者數人館庭下爲貧賤交暇日葉或播其風聲欣然顧曰君輩可謂善鳴者而假之鳴二姓遂爲累世通家吳有十八公者以占夣知書生丁固大顯貴後果應人皆神之唐徳宗朝崔斯立丞藍田有葉姓者日與吟哦韓昌黎爲文記之自後知名頗多公先世家蜀父官江南而公生長榦黠色多須髯器宇恢宏壯有勁節老而蒼顏臒姿負正气挺髙標炎寒不貳與古烈士爭茂簡素垂不朽名惜其習隱不仕龍臥空谷若干年聞衛人蒼庭筠有直名大庾人白先春美丰度乃請結歲寒盟時羣陰用事眾皆屈膝斂容倉卒變萎獨三友堅持凜冽猶陽春人未嘗見其有悴色庭筠雪後節或折輙笑曰君子固窮胡爲乎然哉庭筠遂起自持又見先春事粉飾戲之曰吾聞以貌取人失之子羽吾友果君子者乎抑色莊者乎先春慚遽謝曰無傷也前言戲之耳交益固一日有相者見之謂人曰木公材大當晚用上必倚之爲廟廊鞏洪基於萬億斯年苐先時不免有戕賊之災公聞之懼遂深自韜晦以保天年云

記─增─宋王十朋巖松記─友人有以巖松至梅溪者異質叢生根銜拳石茂焉匪枯森焉匪喬柏葉松身气象聳焉藏參天覆地之意於盈握間亦艸木之英奇者予頗愛之植以瓦盤置之小室稽古之暇寓陶先生鄭處士之趣焉是日與同捨飲談故事因共覩之咸有欲得之色余曰有能續之以言者予非敢吝俄而篇章爭先而並至皆佳作也余不暇品第之莫知所贈因徙置於會趣堂與一齋之眾共之且告之曰諸友講於斯食於斯遊息於斯是松也常在眼焉奚必几案間然後爲吾物耶─明劉基遊松風閣記松風閣在金雞峯下活水源上予今春始至畱再宿皆値雨但聞波濤聲徹晝夜未盡閱其妙也至是往來止閣上凡十餘日因得備悉其變態蓋閣後之峯獨髙於羣峯而松又在峯頂仰視如幢葆臨頭上當日正中時有風拂其枝如龍鳳翔舞離褷蜿蜒轇轕徘徊影落檐瓦間金碧相組繡觀之者目爲之明有聲如吹塤箎如過雨又如水激崖石或如鐵馬馳驟劍槊相磨戞忽作艸虫鳴切切乍大乍小若遠若近莫可名狀聽之者耳爲之聰予以問上人上人曰不知也我佛以淸淨六塵爲明心之本凡耳目之入皆虛妄耳予曰然則上人以是而名其閣何也上人笑曰偶然耳畱閣上又三日乃歸原姚綬三松記─云東逸史手植三松於堂倦而就枕夢三丈夫衣碧茸之衣冠鱗皴之冠揺水玉之佩引二髽角於於而來離立而前曰先生其陶隱居之流乎不然何孜孜於吾三人者如此耶抑將如王祐之於三槐乎吾三人者挺歲寒而不移幹雲霄而不屈其色蒼蒼不晨攺而夕變其聲肅肅不侈蕩而泛濫其勢喬喬不骫骳而促戚何愧於槐彼槐之南柯容蟻爲國憧憧往來吾無是也昔丁固十八公事得之於兆先應之於日後視槐何如今先生𨿽無數仞之勝而有一堂之安遂易退之心得隱居之趣且身親培植無吾子必做之語何其髙哉願先生養利器於盤錯保貞心於歲寒眾皆靡靡吾獨挺挺眾皆營營吾獨舒舒眾皆競華敷榮吾獨完貞葆素不炫材力而材力饒不求聞逹而聞逹茂庶先生愛吾三人之意不虛哉逸史方退縮不敢當忽見髽童持姑射之冰蕤揺湘君之翠羽翩翩焉周旋有儀作長虯之舞而歌曰鳥翼飛兔足走寧栽桑莫栽栁栁易凋零末何有吾蜿蜒兮落君手君吾樹兮巨靈守再歌曰僊僊兮山中無山兮有庭窿窿兮容容吾得左盤右轉兮如旋風君之樂兮樂無窮三歌曰鳳鳴朝陽兮鶴鳴在陰於吾和兮知吾心請君爲我兮試援所禦之瑤琴歌竟然驚寤推枕而起但見三樹參差布列堂下時天寒折膠璧月流輝不覺時就夕矣因受柬而爲之記

說─原─明王夢澤松說─夫夭喬萬類惟松秉異是以後凋之防著於魯論有心之言垂於戴記榮枯不隨乎冬春霜露莫致其感愛彼蒲柳之姿先秋而萎桃李之芳競春而妍橘柚之質過江而化豈可並日而稱貞齊軌而語雋哉若其永托根之慕則明發於楸梧篤連枝之愛則戀結於棠棣拓一本之恩則滋植於芝蘭茂晚節之貞則桑楡自王裕奕葉之澤則杞梓日倍至於餌滲液以制頽齡悟本性以惇嘉遁幸匠石之不逢冀散木之得永則仙靈之最品隱淪之獲棲矣─無名氏愛松說大抵松之爲物極地气不能移歷歲寒不爲攺大類有道君子顧當其始生困蓬蒿阨牛羊摧折於斧斤者往往而是惟托根深山大壑蘇之以風雨照之以日月籠之以輕煙薄霧而又飽飫雪霜延歷歲時然後翠蕤摩空鐵榦拂漢蚪掀鱗射夭矯扶疏爲故國偉觀良亦不易矣愛松者當何如珍防耶

題跋增─宋周必大盤松贊跋─徳壽宮苑囿分四地分盤松在其北禦制贊如右今大府丞張鎰以遺廬陵曾三異屬臣題其後臣嘗敬觀禦制祭土地文爲此松也其文云神有百職職各不同典司艸木土是供我遊湖園乃獲奇松植之禁苑百態千容婆娑偃蓋夭矯騰龍翠色凝露淸音舞風醉吟閒適予情所鐘壅培封殖久或力窮烏鳥外擾蟻蠧內攻神其勦絕勿使能終精邪竊據盜斧適逢神其呵逐勿使遺蹤常令勁質坐閱隆冬堅逾五柞弱異防桐歷千萬年鬱鬱蔥蔥椎牢防酒嗣錄汝功並錄以遺三異使寶藏之

雜著增─唐符載植松諭─楚國主人嗜材搴異有樹美松於庭者培沃土灌甘澤根柢深固柯葉暢逹居三十年起盈尺挺於累丈始筳筯大於拱抱髙姿傑然若陵重雰主人方凝睇結意曰是可采之矣將行斧焉客有過之者曰噫其甚也是木有戞云之姿有搆廈之材繩墨太速恐夭其理今植於庭除之間充耳目之玩常見狎近气色不振若徙於嵩岱之間沆瀣之華注於內日月之光薄於外祥鸞嗷嗷戲其上流泉湯湯鳴其下巖岫重復漠漠然淸淨靈風四起聲掩竽籟是時也當境勝神王拔地千丈根實黃泉枝摩靑天則可以柱明堂而棟大廈也豈遐曠之防捨此而取其榱桷棼橑哉主人曰客言𨿽濶而無岸然余終能大之矣

銘增宋黃庭堅天保松銘有序─衡州花光山實衡嶽之南麓有松傑出磅礡云表晉陵鄒浩嘗以問長老仲仁曰方法堂佛殿鼎新之時他山之木尙入繩墨乃不以爲材耶仲仁曰自其合抱以來睥睨於其旁者踵相尋而至豈特吾寺之人哉但以適當天子壽山之前故不敢運斤耳因告之曰若聞天保之名乎其比物以見意止言如南山之壽而以松柏之茂繼焉今山前之松可謂茂矣宜以天保名之仁請著以示後於是乎銘曰山有喬松在南山之陽巧匠觀傍莫之能傷非此以爲材可以全生得極其髙大惟時太平薄海內外罔不稽首歸美以報如松之茂惟此獨也正能長且久勿伐勿敗祝聖人壽明邵寶松壇銘─賢哉五大夫昔聞其語今乃見之古色蒼然挺乎儼而我壇於斯參其離立山空無人仰不可及

贊增宋謝惠連松贊─松惟靈木擬心云端迹絕玊除形寄靑巒子欲我知求之歲寒庾肅之松贊流潤飛津沈精幽結貞蕤含芳仰拂素雪─唐於邵吳使君防鄭華原壁畫松樹贊貴之者眞得之者難松有勁質匠乎筆端森疏空倚挺拔上干如出絕壑若生大寒枝蟠龍變皮折龜攢靑蘿若掛白鷺愁看美華原之墨妙能入室而思殫願主人之此壽從君子之靜觀符載江陵府陟屺寺云上人院壁張璪員外畫防松贊世人丹靑得畫遺迹張公運思與造化敵根如蹲虯枝若交防離披慘淡寒起素壁髙秋古寺僧室虛白至人凝視心境防寂─陸龜防怪松圖贊並序有道人自天臺來示余怪松圖披之甚駭人目根盤於巖穴之內輪囷偪側而上身大數圍而髙不四五尺礧磈然蹙縮然榦不暇枝枝不暇葉有若龍攣虎跛壯士囚縛之狀道人曰是何奇怪之如是耶子能變之乎余曰艸木之生安有怪耶茍肥瘠得其中寒暑均於外不爲物所淩折未有不挺而茂者也況松柏乎今不幸出於巖穴之內脞脆者則防然之牙伏屈其下矣何自奮之能爲是松也𨿽稚气初折而正性不辱及其壯也力與石鬭乘陽之威怒已之軋拔而將升卒不勝其壓擁湧郁遏坌憤激訐然大醜彰於形質天下指之爲怪木吁豈異人乎哉天之賦材之盛者蚤不得用於世則伏而不舒薰蒸沈酣日進其道權擠勢奪卒不勝其阨號呼呶拏發越赴訴然後大奇出於文彩天下指之爲怪民嗚呼木病而後怪不怪不能圖其眞人病而後奇不奇不能駭於俗非始不幸而終幸者耶道人曰然爲吾贊之贊曰松生陰隘巖獄穴械病乎不快卒以爲怪擁腫支離神羞鬼疑道人咨嗟筆傳其奇或怪乎形或奇於辭我爲怪魁是以贊之─宋髙宗盤松贊─天錫瑞木得自嵚岑枝蟠數萬榦不倍尋怒騰雲勢靜奏琴音淩寒郁茂當暑陰森封以腴壤邇以碧潯越千萬年以慰我心

禦定佩文齋廣羣芳譜卷六十八

欽定四庫全書

禦定佩文齋廣羣芳譜卷六十九

木譜

松二

集藻─賦─

禦制松賦─猗歟喬松鐘靈上苑柯百尺以如搴蓋千年而欲偃散積秀於蓮峯防孤芳於蘭畹標艷冶之不矜抗風塵其獨遠若夫盤根泰岱聳榦廬涵貞溫岫映彩嵩衢比徳則質符君子授秩則名榮大夫三眠遜其勁節百木讓爲仙株爾其綠玉抽鍼黛蛾攢葉夭矯虯鱗騰趠龍鬛謖謖離羣森森爽碧駕嶧桐翠增堯莢至十圍蓊郁連抱巃嵸濤乍驚而疑雨聲旣遠而猶風宏景聞之於牖北陶潛撫彼於籬東更若招柏爲朋呼筠偕響白兔頻遊靑牛時往蘿蔦旁牽芝苓暗長落氛霧於瓊階藹靑蔥於書幌或俯垂紫磴或斜倚淸池鷺獨鶱而啄實鶴載舞而巢枝日騰照兮光蔚薈月流素兮陰紛披繄符丘之神王偓

佺所心怡是以茂姿式詠於雅詩貞修表揚於戴禮箕山則棟欲生云石室則脂堪作餌非幽品之可懷曷詳美於圖史至若皁衣迎气白艸迷煙雪霏千里冰凝萬川橘柚罷色杞梓藏妍獨斯樹之不攺歷歲寒而蒼然涼飇至弗移其操沍陰積彌著其堅信國家之楨榦而表徳者所取焉

增齊王儉和蕭子良髙松賦山有喬松峻極靑蔥旣抽榮於岱嶽亦擢穎於荊峯受靈命於后土方虞舜以齊蹤貫四時而不攺超五玊之嘉容上拂天而獨遠下流云而自重重陰微微漏景含暉日旣升而猶晦時方中而未晞通霄漢而隱影集鸞皇之翻飛偓佺食和而輔性墨翟昌言於宋圍想周穆之長阪念東平之思歸若乃朔窮於紀歲亦暮止隆冰峩峩飛雪千里三秀而靡遺望九山其相似翔鴈哀廻於天津振鷺驚鳴於川涘嗟萬有之必衰獨貞華之無已積皓霰而爭先延防飇而響起謝脁和蕭子良髙松賦閱品物於幽記訪

叢育於祕經巡紀林之彌望識斯松之最靈挺於巖以羣茂臨於水而宗生豈楡栁之比性指冥椿而等齡若夫修榦垂防喬柯飛穎望肅肅而旣閒卽微微而方靜懷風音而送聲當月露而畱影旣芊眠於廣隰亦迢逓於孤嶺集九仙之羽儀棲五鳳之光景固總木之爲選貫山川而自永爾乃靑春爰謝云物含明江臯綠艸曖然已平紛弱葉而凝照競新藻而抽英陵翠山其如剪施懸蘿而共輕至於星廻窮紀沙鴈相飛同云泱其無色陽光沈而減暉捲風飇之歘吸積霰雪之嚴霏豈雕貞於歲暮不受令於霜威若乃體同器制質兼上材夏書稱其岱畎周篇詠其䢐徠乃屈已以用構大壯於雲臺幸爲玩於君子畱神心而顧懷君王乃徙防蘭室解佩明椒搴幽蘭於夕陰詠聳榦於琴朝陵髙丘以致思禦風景而逍遙夷黻冕之隆貴懷汾陽之寂寥邈道勝於千禩蘊神理而自超夫江海之爲大實涓澮之所歸瞻衡恆之峻極不讓壤於塵微嗟孤陋之無取幸聞道於淸徽理弱羽於九萬愧不能兮奮飛─梁沈約髙松賦─郁彼髙松棲根得地托北園於上邸依平臺而養翠若夫蟠株聳榦之懿含星漏月之奇經千霜而得拱仰百仞而方枝朝吐輕煙薄霧夜宿迷鳥覊雌露𨿽滋而不潤風未動而先知旣捎云於淸漢亦倒景於華池輕陰防密喬柯布濩葉斷禽蹤枝通猨路聽騷騷於旣曉望隱隱於將暮曖平湖而漾靑緑拂繒綺而籠丹素於時風急壠首寒浮塞天流蓬不息明月孤懸檀欒之竹可詠鄒枚之客存焉淸都之念方遠姑射之想悠然擢柔情於蕙圃湧寶思於珠泉豈徒爲善之小樂離繳之短篇若此而已乎─原─唐王勃澗底寒松賦並序─歲八月壬子旅遊於蜀尋茅谿之澗深溪絕磴人迹罕到爰有松焉冒霜停雪蒼然百丈𨿽崇柯俊穎不能逾其崖嗚呼斯松托非其所出羣之器何以別乎蓋有殊類而合情士因感而成興遂作賦曰惟松之植於澗之幽盤柯跨崄防柢憑流寓天地兮何日霑雨露兮幾秋見時華之屢變知俗態之多浮故其磊落殊狀森梢峻節紫葉吟風蒼條振雪嗟英覽之希遇保貞容之未缺攀翠崿而形疲指丹霄而望絕已矣哉蓋用輕則資眾器完則施寡信棟梁之已成非榱桷之相假徒志遠而心屈遂才髙而位下斯在物而有焉余何爲而悲者─增謝偃髙松賦─登靈嶽以遊目極千里兮周睇盡山川之重防容云物之詭怪何玆松之挺茂擢修幹於孤林映丹霄而有葉淩靑霞而矯心前絕萬仞卻倚千尋俯崢嶸之深谷仰迢逓之層岑霏夕煙而曖景度神飇而流音若乃月起陽爻歲窮陰律匝地冰厚周空霧密雪積巖而逾峻風乘林而轉疾結晻霮之愁雲黯蒼茫之寒日於是眾艸零羣木墜千巖槁萬嶺悴獨潔固而不渝常猗猗而結翠始見貞而表潔乃以叢而辧類夫其深山遂性委液流津感天地之粹質稟陰陽之精純根含冰而彌固枝負雪而更新旣無懼於月寧有悅乎芳春含奇文而養勁收髙節而自珍恥取嫓於稽子嗤受封於亡秦本絕希於雕刻詎有憂於斧斤若乃流膏可咀嘉實可薦香有四飛味逾九轉延促齡於度隟駐生涯於流電故餌之者目攺服之者容變紛羽衣而上騰排紫虛於髙扇起九垓而憩息周四海而顧盻信神經而最品實祕錄而精選嗟美材之無用悲側路之崄巇動跬步而致阻投一足而必危傷拙目之眾毀慨名工之獨知仰徑寸而靡及屈百尺而自卑縈白雲以舒蓋接丹桂而變枝凝暉遠而澹景纖羅掛而輕颸窮萬祀而不異歷千秋而不萎豈玆木之足嘆亦前賢之所規何吾生之命舛懷丹誠而莫披心炳朗而無報情蕩滌而不覊任儻來之否泰委運之遭隨戢輕翮而未舉踠逸足而莫馳實未榮而先怠寧泛駕而致疲誠責躬而咎已豈藏瑕而掩疵恆怯進而勇退每知雄而守雌庶比玆以自朂履貞固而不虧─李紳寒松賦松之生也於巖之側流俗不顧匠人未識無地勢以容有天機而作色徒觀其貞枝肅矗直榦芊眠倚層巒則捎云蔽景據幽澗則蓄霧藏煙穹石盤薄而埋根凡經幾載古藤聯緣而抱節莫記何年於是白露零涼風至林野慘栗山原愁悴彼眾盡於黃斯獨茂於蒼翠然後知落落髙勁亭亭孤絕其爲質也不易葉而攺柯其爲心也甘冒霜而停雪葉幽人之雅趣明君子之奇節若乃確乎不拔物莫與隆寒暑不能變其性雨露所以資其丰擢影後雕一千年而作蓋流形入夢十八載而爲公不學春開之桃李秋落之梧桐辭曰負棟梁兮時不知冒霜雪兮空自奇諒可用而不用固斯焉而取斯李徳裕金松賦並序─廣陵東南有顏太師猶子舊宅其地則孔北海故臺余因晚春夕景命駕遊眺忽睹奇木植於庭除枝似檉松葉如瞿麥廹而察之則翠葉金貫燦然有光訪其名曰金松訊其所來曰得於臺嶺乃就主人求得一本列於平泉今聞封植得地枝葉益茂敍其所自作此賦焉靑春已暮白日將夕經顏子之陋巷訪孔子之舊宅美珍木之在庭得嘉名於樵客曩擢本於臺嶺近徙根於檐隙其柯肅肅自比於眞松其葉纖纖實侔於瞿麥風入葉而成韻露垂柯而流液不受命於嚴霜諒同心於寒柏含春藹而蔥蒨映夕陽而的皪疑翠尾之羣翔若金潭之旁射雜爽籟於篁竹混晶光於瑤碧琪樹以垂珠而擅名金松以潛光而莫覿亦由處子在於隱淪奇才遺於艸野我有衡宇依山岑寂類仲長之淸曠如蕭宰之窮僻植根此地似在崖壁殊橘柚之不遷同甘棠之可惜庶封殖於園林永愛翫而無斁─無名氏幽松賦惟天地之覆載屬日月之貞明幸云

雨之廣潤及艸木之滋榮代何材而不用材何代而不生若乃地勢卑而路修迥有孤山曲澗之幽松挺百尺而敷其狀聳千仞而擢其容柯榦夭矯花葉芊茸枝橫棲鶴蓋偃盤龍蹙皮膚而文疊峗宏磊砢而谷深重伐人之所未見匠者之所未逢抱雅操兮積年載持槪節兮佇時雍梢森乎巖之畔扶疎兮山之足稟二儀而自淸居四時而常緑其孤髙也則排煙而蕩霧其貞堅也則超代而越俗偏睹日而疏陰自然而孤直起諭有叔夜之材入夢表丁君之職澗底幸左思之詠歲寒防孔丘之識偉哉盛矣屬時代兮多杞梓其用無隔窺幽澗兮茂松柏梓待構而見須松堪棟兮希擇其文理也奇絕可以雕楹架棁其雅操也昂藏可以振雪淩霜向日貞心擢臨風足气揚深谷如防顧此地有材良王爾經過而嘆曰帝徳咸亨此松挺生公輸俯仰而顧曰王道利貞大廈用成希皇鑑之畱盻感鬱鬱之餘情者也宋王曾矮松賦有序齊城西南隅矮松園自昔之閒

館北邦之勝槪二松對植卑枝四出髙不倍尋周且百尺輪囷偃亞觀者駭目蓋莫知其年祀亦靡記夫本源眞造化奇詭之絕品也曾咸平中忝鄕薦登甲科蒙被寵靈踐歷淸顯幾三十載前歲秋始罷司出守靑社下車之後省閭裏訪故舊則曩之耆耋悉淪逝童冠皆壯老邑居風物觸目變遷惟彼珍樹依然故態竊謂是松也匪獨以後凋克固歲寒抑由擁腫支離不爲世用故能宅玆臯壤免於斤斧若向負構廈之材竦淩雲之榦將爲棟梁戕伐無餘又安得保其天年全其生理哉感物興嘆聊爲賦云惟中齊之舊國乃東夏之奧區有囿遊之勝致直廛閉之坤隅偉茂松之駢植軼眾木而特殊上輪囷以夭矯旁翳薈而紛敷廣庭廡之可蔽髙尋常之不逾枝擁閼兮橫亙根蹙縮兮盤紆徒觀其前瞻林嶺卻枕康衢宅寶勢兮蔥鬱據右地兮膏腴類蟠蟄兮神蜧訝騰倚兮虎防將挐攫兮未奮忽伏竄兮爭趨色鬭鮮兮欲滴形詭俗兮難圖遠而望之蔚兮若摶鵬之出滄海廹而察之黕兮若方輿之承寶蓋矗洞口之歸云堆嵓阿之宿靄談揮麈兮何多被集翠兮增汰度朔吹兮颼飅含陽暉兮晻藹吾不知其幾千歲起毫末而碩大昔去裏兮離邦攀緑條兮彷徨今剖符兮臨郡識奇樹兮靑蒼怵光景兮遄邁嘉歲寒兮益彰葉毿毿兮不攺情眷眷兮難忘異古人之嘆栁協予志之恭桑信矣夫卑以自牧終然允臧效先哲之俯僂法幽經之伏藏願局影於澗底厭爭榮於豫章鄙直木兮先伐懼秀林兮見傷幸髙梧之垂防愧修竹之聯芳鸞乍迷於枳棘鷃每悞於楡枋嫓周雅之蹐地符羲易之巽牀旣交讓以屈節復善下而同方自儲精於甘實不受命於繁霜客有系而稱曰材之良兮梓匠之攸貴生之全兮蒙莊之所美茍入用於鉤繩寧委迹於塵滓俾其天性而稱珍曷若存身而受祉紛異趣兮誰與歸當去彼而取此─元任士林蟠松賦渺堪輿之神气孕東海之平蠻紛百昌之甲宅儼孤松之結蟠根半蝕以秀出枝萬折而回環允神物之附靈時矯首而盤桓瞰然鱗甲之四縱傑出頭角而巑岏霧市暝合云衣晝飛非鞭霆而欲駕則旣雨而初歸爾則童豎俛仰恍然劉累之馴擾風雨吟哦又似夫葉公解衣盤礡雷電至而飇馳也噫嘻龍爲物靈不離鱗甲蕩日月撼山淵不崇朝而雨六合何其神也桎梏禹宮之梁斲削雷澤之梭劍津之吏照水夜驚長房之竹騰波自駕象罔求而不得雲霧集而時化又何其幻也而況乎靑髮君之盤蹝秦大夫之舂容妙蜿蜒於气母抱不化之神蹤龍不知其爲松松不知其爲龍人不承澤螻蟻爲宮龍乎松乎出冡間之雷車走隴上之雨工松乎龍乎撫亭曲以一嘯山四立而長風

文賦散句增楚屈原九歌─山中人兮芳杜若飲石泉兮防松柏─原漢賈山至言─秦爲馳道於天下廣五十步三丈而樹厚築於外隱以金椎樹以靑松晉曹毘對儒文─松以負霜稱雋陶潛歸去來辭─三徑就荒松菊猶存撫孤松而盤桓─齊孔稚珪北山移文靑松落陰白雲誰侶─梁劉峻廣絕交論援靑松以示心指白水而旌信─唐韓愈藍田縣丞防壁記斯立對樹二松日哦其間有問者輙對曰余方有公事子姑去柳宗元送崔羣序─貞松產於巖嶺髙直聳秀條暢碩茂粹然立於千仞之表和气之發也稟和气之至者必合以正性於是有貞心勁質用固其本禦攘冰霜以貫歲寒故君子儀之─杜牧晚晴賦─松數千枝切切交峙如冠劍大臣國有疑難廷立而議─宋白玉蟾文─太微宮中奎星之精化而爲松矯矯鬱鬱然於嚴霜積雪之間五言古詩增─魏劉楨贈從弟─亭亭山上松瑟瑟谷中風風聲一何盛松枝一何勁冰霜正慘淒終歲恆端正豈不罹凝寒松柏有本性─晉張華擬古─松上隴阪上百尺下無枝東南望河尾西北隱昆崖剛風振山籟朋鳥夜驚離悲涼貫年節蔥翠恆若斯安得艸木心不怨寒暑移陶潛飲酒靑松在東園眾艸沒其姿凝霜殄異類卓然見髙枝連林人不見獨樹眾乃奇提壺掛寒柯遠望時復爲吾生夢幻間何事紲塵羈─謝道韞擬嵇中散詠松─遙望山上松隆冬不能凋願想遊下憇瞻彼萬仞條騰躍未能升頓足俟王喬時哉不我與大運所飄颻─無名氏長松標─落落千丈松晝夜對長風歲暮霜雪時寒苦與誰防─梁沈約寒松─梢聳振寒聲靑蔥標暮色疎葉望嶺齊喬干淩雲直─範云詠寒松─修條拂層漢密葉障天潯淩風知勁節負雪見貞心─吳均詠慈姥磯石上松─根爲石所蟠枝爲風所碎賴我有貞心終淩細艸輩─隋李徳林詠松樹結根生上苑擢秀邇華池歲寒無攺色年長有倒枝露自金盤灑風從玊樹吹寄言謝霜雪貞心自不移─唐劉希夷孤松篇蠶月桑葉靑鶯時栁花白澹艷煙雨姿敷芬陽春陌如何秋風起零落從此始獨有南澗松不嘆東流水陰天地冥皓雪朝夜零豈不罹寒暑爲君畱靑靑靑靑好顏色落落任孤直羣樹遙相望眾艸不敢逼靈龜卜眞隱仙鳥宜棲息恥受秦帝封願言唐侯食寒山夜月明山冷气淸淸淒兮歸風集吹之作琴聲松子臥仙岑寂聽疑野心淸泠有眞曲樵采無知音美人何時來幽徑委綠苔吁嗟深澗防捐棄廣廈材─宋之問題張老松樹歲晚東巖下周顧何淒惻日落西山陰眾艸起寒色中有喬松樹使我長嘆息百尺無寸枝一生自孤直─張宣明山行見孤松成詠─孤松郁山椒肅爽淩淸霄旣挺千丈榦亦生百尺條靑靑恆一色落落非一朝大廈今已搆惜哉無人招寒霜十二月枝葉獨不凋─儲光羲石子松─盤石靑巖下松生盤石中冬春無異色朝暮有淸風五鬛何人采西山舊兩童─原─李白南軒松─南軒有孤松柯葉自綿羃淸風無閒時瀟灑終日夕陰生古苔緑色染秋煙碧何當淩雲霄直上數千尺增─李白與南陵常贊府遊五松山─安石泛溟渤獨嘯長風還逸韻動海上髙情出人間靈異可並迹淡然與世閒我來五松下置酒竆躋攀徵古絕遺老因名五松山五松何淸幽勝境美沃州蕭颯鳴洞壑終年風雨秋響入百泉去聽如三峽流翦竹掃天花且從傲吏遊龍堂若可憇吾欲掃精修─贈韋侍禦黃裳─太華生長松亭亭淩霜雪天與百尺髙豈爲微飇折桃李賣陽艷路人行且迷春光掃地盡碧葉成黃泥願君學長松愼勿作桃李受屈不攺心然後知君子─原杜甫四松─四松初移時大抵三尺彊別來忽三載離立如人長會看根不拔莫計枝凋傷幽色幸秀發疎柯亦昂藏所插小籓籬本亦有隄防終然振撥損得恡千葉黃敢爲故林主黎庶猶未康避賊今始歸春艸滿空堂覽物嘆衰謝及玆慰淒涼淸風爲我起灑面若微霜足以送老姿聊待偃蓋張我生無根蔕配爾亦茫茫有情且賦詩事迹可兩忘勿矜千載後慘淡蟠穹蒼─增顧況蕭寺偃松─淒淒百卉病亭亭防松迥直上古寺深橫拂秋殿冷輕響入龜息片陰棲鶴頂山中多好樹可憐無比並─盧綸孤松吟酬渾贊善深山荒松枝雪壓半離披朱門靑松樹萬葉乘淸露露重色逾鮮吟風似遠泉天寒香自發日麗影長圓陰郊一夜雪楡柳皆枯折廻首望君家翠蓋滿瓊花捧君靑松曲自顧同衰木曲罷不相親深山頭白人柳宗元酬賈鵬山人郡內新栽松寓興見贈二首芳朽自爲別無心乃功夭夭日放花榮耀將安竆靑松遺澗底擢蒔玆庭中積雪表明秀寒花助蔥蘢幽貞夙有慕持以延淸風無能常閉閤偶以靜見名奇姿來遠山忽似人家生勁色不攺舊芳心與誰榮喧卑豈所安任物非我情淸韻動竽瑟諧此風中聲─商山臨路有孤松往來斫以爲明好事者憐之編竹成楥遂其生植感而賦詩─孤松停翠蓋托根臨廣路不以險自防遂爲明所悞幸逢仁惠意重此藩籬防猶有半心存時將承雨露原孟郊寓言誰言碧山曲不廢靑松直誰言濁水泥不污明月色我有松月心仍騁風霜力貞明旣如此摧折安可得─衰松近世交道衰靑松落顏色人心忌孤直本性隨攺易旣摧棲日榦未展擎天力終是君子材還思君子識─增─孟郊品松追悲謝靈運不得殊常封縱然孔與顏亦莫及此松此松天格髙聳異千萬重抓拏巨靈手擘裂少室峯擘裂風雨獰抓拏指爪道入難抱心學生易墮蹤時時數防仙嫋嫋一綫龍霏微嵐浪際遊戲顥興濃品松徒髙髙雌鳴詎噰噰賞異尙可貴賞潛詎能容名華非典實翦棄徒纖茸刻削大雅文所以不敢慵─元稹松樹華山髙幢幢上有髙髙松株株遙各各葉葉相重重槐樹夾道植枝葉俱防防旣無貞直榦復有罥掛虫何不種松樹使之揺淸風秦時已曾種顦顇種不供可憐孤松意不與槐樹同閒在髙山頂樛盤虯與龍屈爲大廈棟庇防侯與公不肻作行伍俱在塵土中─畫松─張璪畫古松往往得神骨翠帚掃春風枯龍戞寒月流傳畫師輩奇態盡埋沒纖枝無瀟灑頑榦空突兀乃悟塵埃心難狀煙霄質我去淅陽山深山看眞物─西齋小松二首─松樹短於我淸風亦已多況乃枝上雪動揺微月波幽姿得閒地詎感歲蹉跎但恐廈終構借君當柰何簇簇枝新黃纖纖攢素指柔苙漸依條短莎還半委淸風日夜髙淩雲竟何已千歲盤老龍修鱗自玆始─白居易和松樹亭亭山上松一一生朝陽森聳上參天柯條百尺長漠漠塵中槐兩兩夾康莊婆娑低覆地枝榦亦尋常八月白露降槐葉次第黃歲暮滿山雪松色郁靑蒼彼如君子心秉操貫冰霜此如小人面變態隨炎涼共知松勝槐誠欲栽道傍糞土種瑤艸瑤艸終不芳尙可以斧斤伐之爲棟梁殺身獲其所爲君構明堂不能終天年老死在南岡不願亞枝葉低隨槐樹行松聲─月好好獨坐防松在前軒西南微風來潛入枝葉間蕭寥發爲聲半夜明月前寒山颯颯雨秋琴泠泠弦一聞滌炎暑再聽破昏煩竟夕遂不寐心體俱翛然南陌車馬動西鄰歌吹繁誰知玆檐下滿耳不爲喧寄題盭厔防前防松憶昨爲吏日折腰多苦辛歸家不自適無計慰心神手栽兩樹松聊以當嘉賔乘春日一往生意漸欣欣淸韻度秋在綠茸隨日新始憐澗底色不憶城中春有時晝掩關防影對一身盡日不寂寞意中如三人忽奉宣室詔徵爲文苑臣閒來一惆悵長似別交親早知煙翠前攀翫不逡巡悔從白雲裏移爾落囂塵贈賣松者─一束蒼蒼色知從澗底來劚掘經幾日枝葉滿塵埃不買非他意城中無地栽─庭松─堂下何所有十松當我階亂立無行次髙下亦不齊髙者三丈長下者十尺低有如野生物不知何人栽接以靑瓦屋承之白沙臺朝昏有風月燥濕無塵泥疎韻秋槭槭涼陰夏淒淒春深微雨夕滿葉珠蓑蓑歲暮大雪天壓枝玉皚皚四時各有趣萬木非其儕去年買此宅多爲人所咍一家二十口移轉就松來移來有何得但得煩襟開卽此是益友豈必交賢才顧我猶俗士冠帶走塵埃未稱爲松主時時一愧懷栽松─小松未盈尺心愛手自移蒼然澗底色云濕煙霏霏栽植我年晚長成君性遲如何過四十種此數寸枝得見成陰否人生七十稀姚合松壇─盤盤松上蓋下覆靑石壇月中零露垂日出露上漙山翁稱絕境海嶠無所觀─皮日休小松─婆娑只三尺移來白雲徑亭亭向空意已解淩遼敻葉健似虯須枝脆如鶴脛淸音猶未成紺彩空不定陰圓小芝蓋鱗澀修荷柄先然被鷃搶預恐遭蝸病結根幸得地且免離離映磥砢不難遇在保晚成性一日造明堂爲君當畢命─陸龜防小松─擢秀逋客巖遺根飛鳥徑因求飾淸閟遂得辭危敻貞同栢有心立若珠無脛枝形短未怪鬛數差難定況密三天風方遵四時柄那興培塿嘆免答鄰里病微霜靜可分片月疎堪映奇當虎頭筆韻葉通明性會拂陽烏胸掄材膺帝命─宋王安石前日石上松─前日石上松劚移沙水際靑靑折釵股俯映幽人砌蟠根今鬯茂落子還蒼翠三年一楮葉世事眞期費─蘇軾種松得徠字─春風吹楡林亂莢飛作堆荒園一雨過戢戢千萬栽靑松種不生百株望一枚一枚已有餘气壓千畝槐野人易斗粟云自魯䢐徠魯人不知貴萬竈飛靑煤束縛同一車胡爲乎來哉然解其縛淸泉洗浮埃枝傷葉尙困生意未肻回山僧老無子養防如嬰孩坐待走龍蛇淸陰滿南臺孤根裂山石直榦排風雷我今百日客養此千歲材茯苓無消息防鬢日夜摧古今一俛仰作詩寄余哀戲作種松─我昔少年日種松滿東岡初移一寸陰瑣細如插秧二年黃茅下一一攢麥芒三年出蓬艾滿山散牛羊不見十年餘想作龍蛇長夜風波浪碎朝露珠璣香我欲食其膏已伐百本桑人事多乖迕神藥竟渺茫朅來齊安野夾路須髯蒼會開龜蛇窟不惜斤斧瘡縱未得茯苓且當食流肪金盎百出入皎然散飛霜槁死三彭仇澡換五穀腸靑骨凝緑髓丹田發幽光白髮何足道要使防瞳方卻後五百年騎鶴還故鄕─曾鞏髙松─髙松髙干云眾木安可到湯湯鳴寒溪偃偃倚翠纛側聽心神醒仰視目睛眊風雨天地動一葉不欹倒豈同澗中萍上下逐流潦豈同墻根槐捲捲秋可掃鳳凰引眾禽此木陰可燾君求百常柱星日此可造般匠世有無方鐘野人好─孔平仲詠道上松─長松髙落落積雪白皚皚鱗鬛凍且僵鬱結久不開觀其纒壓意直使同枯荄鴈帶寒光去鳥傳春信來微陽入直榦生意忽已回豁若醉初醒整頓出塵埃秀色山腹孤標摩斗魁時至自當復安得長摧頽若非根本壯何能異艸萊─黃庭堅道中聞松聲─蟠空作風雨發地鳴鼓吹日晴四無人聲在髙林際伊優兒女語蹇淺市井議我欲抱七弦寫此以卒歲─秦觀題防松寄陳季常─遙聞連理松托根黃麻城枝枝相鉤帶葉葉同死生𨿽云金石姿未免兒女情想應風月夕滿庭合歡聲─陸遊秋夕大風松聲甚壯戲作短歌─人生不自憐坐受外物械榮華難把玩俄頃皆變壞山棲亦何有耳目差曠快秋郊多烈風夜壑起松籟初聞尙蕭瑟彷佛聽嚴瀨忽如倒巨浸便欲翻大塊又疑楚漢戰澒洞更勝敗不然六月雨雷電奔百怪三更勢稍斂鐵馬歸入塞孰能從吾遊洗汝胸次隘─楊萬里小松小松如小兒能坐未能立亂髮覆地皮勁气排雪汁誰將救暍手種此靑戢戢秋陽暴行人淸防何時及─裘萬頃題余仲祥松齋─芳妍桃李塲紛趨飇成蹊長松坐偃蹇遂爾不見知平生異時人不與俗轉移蕭然塵埃中擅此丘壑奇窓空境逾淸四壁風來吹抱琴揖蒼髯喜气掀兩眉臭味旣與同相親不相違直期閱歲寒可但忘朝饑金黨懷英和張徳遠伐松之什─社櫟賦散財乃遭匠

石嗤髙梧中宮徵不能保孫枝全傷隨用否理固不可移堂堂十八公端勁出天姿蟠根借餘潤茂郁淸溪湄雨師夜失律偶此遺神螭煙鱗漬寒雨霧鬛明朝曦騰拏困愈壯偃蹇僵不疲未能走沆漭聊與艸木嬉長風動頭角吟嘯舒郁伊塵埃詎能久雷電會有時昨宵臥溪月老影閒橫欹天明竟不舉俯仰益怪奇拏拳攀半崖渴喙吞淸漪希珍價不售復病樵柯危材髙輒爾耳咄彼造化兒樛枝飽霜雪遽與蓬蒿衰孤標挽萬牛未爲廊廟知窈窕桃李春柰爾千歲期枯桑豈自賈取敗以老龜玆非防下材梁棟終見施長短歸自然勿爲鳬鶴悲─酈權竹林寺矮松─蒼煙靄山曲回溪抱修筠中藏古佛宮荒僻無四鄰靈松插殿腳偃蹇今幾春何年霹靂雨抉石搜潛鱗謫重飛舉難墮此蜿蜒身聯拳縮爪股气屈不得伸臥枝老無力支撐借樵薪無風自悲吟失水固不神安知才不才禍福了已分南山聳千嶂直榦排風雲正以中繩墨中道遭斧斤豈知無用資千歲保其貞何必求先容養此老囷輪我亦愛奇節歲晏守賤貧他時來汝伴露頂掛葛巾馮璧同希顏怪松崧髙地气靈花木競妍秀玊峯西南趾有松獨怪陋偃蹇如蟠螭奮迅如攫獸葉勁須髯張皮古鱗甲皺菌蠢藤癭怒支離笻節瘦月上虯影揺風度雨聲驟子落慰枯禪枝樛礙飛鼬盤根萬乘器平蓋千歲壽樵斤幸免尋廈匠矧肻構龍化會有時天旱期汝救麻九疇樂山松樂山一何崇上有千歲松淸孤月露底秀拔天地中蒲柳抱常質桃李開芳容爭如十八公笑傲冰霜風居然喜避世不肻污秦封蟠如北海螭伏如南陽龍紛紛過者多匠石終不逢明堂幾時構喚起蒼髯翁─雷淵會善寺怪松─物生自有常怪特物之病嗟嗟此老蒼怪怪生魁柄侏儒蹙髀股宿癅擁腮頸蜿蜒蛟龍戲騰擲防虎競須髯喜張磔意气怒狂迸匠石求棟楹節目足譏評芻蕘急薪槱堅悍空盼瞪靜言觀倚伏未易相弔慶𨿽違時世用顧免斧斤橫陽秋莫榮悴歲月何究竟盤盤曲則全挺挺獨也正小艸悞掃迹伏神還守性儻隨天中景廣宇共庥映─元劉詵賦小松樹─何時始移根今日已映坐沐露欲五寸出艸先幾个林深帶宿潤湑湑垂白唾欣然千丈意郁勃不可挫我無定居地此計恐成蹉他年欲待陰日月當已過桑麻要生養文字廹寒餓柳傳未可學泛書眞足課如何抱空疎矧復習癡惰嗜飲此山水五歲飽髙臥君看重來時風雨夜相和─馬祖常禮部合化堂前後栽小松─買松栽兩階緑髮已可梳恐是女元君截須生地腴遲爾千尺長下產黃琥珀服以安心神飛身作仙客─明劉基題趙文敏公畫松─吳興昔王孫能畫世莫及觀其二松圖矯若龍出蟄蟠根破坤輿拔萃滃原隰膠加各軒翥崱屴相倚立鼉鱗撐空靑豕鬛振颯飁髙藏日月气淸滴雲霧汁垂釣者何人短棹非妄集五湖多風濤蛟蜃頭角不如洿澤間取足鰿與鰼倦眠松影下百竅淸涼入愼勿驚松枝天寒衣袂濕張羽戴山石上聽松混耳俗諠久玆晨一淸聽長松逓解飇哀壑互相應奔騰駭濤瀨窈渺韻笙磬至音不假器始覺自然勝緣觸故成聲動極還歸靜此時憩石坐黙然待其定乃知棄瓢者未悟聞中性

七言古詩增唐張說遙同蔡起居偃松篇淸都眾木總榮紛傳道孤松最出羣名接天庭長光景气連宮闕借氛氳懸池滴滴停華露偃蓋重重拂瑞云不借流膏助仙鼎願將楨榦奉明君莫比冥靈楚南樹朽老江邊代不聞─王維新秦郡松樹歌靑靑山上松數里不見今又逢不見君心相憶此心向君君應識爲君顏色髙且閒亭亭迥出浮雲間─原─杜甫戲爲防松圖歌─天下幾人畫古松畢宏已老韋偃少絕筆長風起纖末滿堂動色嗟神妙兩株慘裂苔蘚皮屈鐵交錯廻髙枝白摧朽骨龍虎死黑入太陰雷雨垂松根胡僧憇寂寞龎眉皓首無住著偏袒右肩露防腳葉裏松子僧前落韋侯韋侯數相見我有一匹好東絹重之不減錦繡叚已令拂拭光淩亂請公放筆爲直榦─增─杜甫題李尊師松樹障子歌─老夫淸晨梳白頭都道士來相訪握髮呼兒延入戶手提新畫靑松障障子松林靜杳冥憑軒忽若無丹靑陰崖卻承霜雪榦偃蓋反走虯龍形老夫平生好奇古對此興與精靈聚已知仙客意相親更覺良工心獨苦松下丈人巾屨同偶坐似是商山翁悵望聊歌紫芝曲時危慘淡來悲風─李賀五粒小松歌─虵子虵孫鱗蜿蜿新香幾粒洪崖飯緑波浸葉滿濃光細束龍髯鉸刀翦主人壁上鋪州圖主人堂前多俗儒月明白露秋淚滴石筍溪云肻寄書─李咸用小松歌─幽人不喜凡艸生秋鋤劚得寒靑靑庭閒土瘦根腳獰風揺雨拂精神醒短影月斜不滿尺淸聲細入鳴蛩翼天人戲翦蒼龍髯參差簇在瑤階側金精水鬼欺不得長與東皇逞顏色勁節暫因君子移貞心不爲麻中直─盧士衡靈溪老松歌─靈溪古觀壇西角千尺鱗皴棟梁朴橫出一枝戞樓閣直上一枝掃寥廓白石蒼苔擁根腳月明風撼寒光落有時風雨晦暝擺撼若黑龍之騰躍合生於象外峯巒枉滯乎人間山嶽安得巨靈授請托拔向靑桂白楡邊安著─宋蔡襄聖泉寺松徑詩靑松苒苒門前道根底堅牢顏色好鳴籟蕭森風雨生紫鱗開動龍蛇老天若有意別畱種百年其下無纖艸雷霆時繞雪霜重勁節支扶不顚倒野姿峭拔已背時肻要藤花彊纒抱南方赤夏苦蒸濕萬木無聲就僵槁忽經密防少休息肌骨便驚秋气早寄言匠者勿復顧畱作淸涼除熱惱蘇轍種松─城郭人家歲寒木檜柏森森映華屋靑松介僻不入城野性特嫌塵土辱中庭冉冉盈尺苖條榦𨿽短風霜足培根不用糞壤厚插竹預防雞犬觸他年期汝三丈髙獨立仙翁毛髮緑老人自分不及見子孫見汝知遺直徐積大松東海有物天下雄萬靈戮力生奇松天精地粹萃其下滄溟百道來相通一根直去穿九泉一根斜插鯨魚淵遠者壓折巨鼇背近者倒纒山根偏小枝可就千鈞弓大枝可掛萬斛鐘惟有老榦苦難狀呂光營外堆龍身披北帝雄犀甲虎賁連臂圍不匝無計都將大地遮有心盡把浮雲刷樛枝入地旋復上怪怪奇奇非一狀谷陵相變任古今土木兩行專王相列幟空遺渭川壘犒師畱得楊隋帳駒來撼亭亭蓋淥魚飛入蒼蒼浪最是半霄風雨聲山妖走盡川魅驚十萬爭揮鐵槊騎百千齊闞黑旗兵有時海面波濤小一部仙韶下蓬島殘聲逐水散鳴琴遺響穿雲聚啼鳥混沌死來凡幾朝淸气濁气防未消獨葉聳來新蓋鳳防柯合處舊藏蛟其本旣異其事殊徳若有容材有餘大鵬斥鷃皆可居相忘有似江湖魚美哉此木眞不凡能以智免斧斤間過盡工師無所用莊周應作不材看大松小松如此奇方輿圓蓋不可知陰陽山海气合離不然神物相防持─金李純甫怪松謠─阿誰栽汝來幾時輪囷擁腫蒼虯姿鱗皴百怪雄牙髭拏空夭矯蟠枯枝疑是祕魔嵓中老慵物旱火燒天鞭不出睡中失卻照海珠羞入黃泉蛻其骨石鉗沙錮汗且僵埋頭臥角政摧藏試與摩挲定何似怒我棖觸髯張壯士囚不得住神物世間無著處隄防夜半雷破山尾血淋漓飛卻去─元傅若金奉題仇工部壁間古松圖歌─蒼松在山自奇古灌木翳之人不驚忽然圖向堂上壁滿坐嘆息長風生交柯崛走森晝晦其下將疑鬼神會霧雨寒霏虎豹毛雷霆怒折蛟鼉背乃知巨筆老且神力斡造化雄千鈞皇天不夭棟梁具后土潛回霜雪春爾松已爲人愛惜見爾爲爾生顏色山中豈無材木倚絕壁未逢匠石嗟何益王冕題夏廸防松圖─我昔曾上五老峯白雲盡處看靑松中有兩樹如飛龍正與夏廸畫者同夏廸畫松得松趣个个乃是廊廟具貞固不特淩雪霜偃蹇猶能吐煙霧蒼髯獵獵如有聲鐵甲半掩苔花靑六月七日炎火生對此似覺形神淸丈人兀坐誠有道豈比商山采芝皓有琴有琴不須彈而今世上知音少─孤松嘆─孤松倚云靑亭亭故老謂是蒼龍精古苔無花防鐵甲五月忽聽秋風聲幽人恐爾斧斤辱獨孤根結茅屋月明喜看淸影揺雪凍卻愁梢尾禿昨夜飛霜下南海山林艸木無光彩起來摩挲屋上松顏色如常心不攺幽人盤桓重慨慷此物乃是眞棟梁嗚呼旣是眞棟梁天子何不用是扶明堂─楊維楨題履元陳君萬松圖─紫芝道人天思精南來新畫靑松障東家畫水西家山積棄陳縑忽如忘突然槎牙生肺肝元气淋漓廹神王亟呼圓瓦倒墨汁盡寫髯官立成仗羣爭十丈百丈身气敵千人萬人將交柯玉鎖混鱗甲屈鐵金繩殊骨相石鬭雷霆白日傾雨走蛡龍靑天上前身要是僧擇仁五百蜿蜒見情狀天臺老林亦畫松三株五株成冗長我家東越大松岡五鬛蒼蒼郁相望門前兩个赤婆娑上有禽語相向雕龍梓客朝取材伏虎將軍夜偸餉安得射洪好絹百尺彊令陰森移疊嶂鼓以軒轅之瑟五十弦共寫江聲入悲壯─明髙啟偃松行─龍門西岡魏公祠祠前有松多古枝長身蜿蜒橫數畝巨石作枕相撐搘春泥半封朽死骨凍蘚全聚雛生皮無心昂聳上霄漢偃仰獨向荒山陲蟄雷振嶽撼不動千載一夢醒何遲政如臥龍未起日深意有待風雲期太湖月出照夜魄天峯雪積埋寒姿濤聲時吼若鼾息野老驚起山僧疑左仰右屈各異態天自出巧非人爲畫師安能把筆寫樵子豈敢操斤窺杜陵枯柟已憔悴蜀相老柏非瑰奇何如此樹怪且壽呵衛定想煩靈祗不知己閱幾人代遊客過盡今存誰明堂屢興不見取得全正愛同支離我嘗來觀忍遽返醉臥其上髙吟詩葛陂笻竹亦騰化神物終去可久羈何當一叱使飛起載我萬里遊天池他年還訪舊城郭正是白鶴歸來時─陳憲章戲題張千戶畫松張侯畫松人不識松不畫橫惟畫直上干靑霄下盤石倒捲蒼龍二千尺神物安可畱屋壁變化虛空了無迹不然恐遭雷斧劈左手執弓右持防所勝無過萬人敵侯莫畫松費筆力─原─馮琦─齋前松樹不盈咫亭亭車蓋層雲似虯枝婉婉世所希嗟爾勁節乃如此豈無淩霄姿一旦成繞指雷雨方排未敢爭龍蛇將蟄何當起展轉空向人詰曲誰相理直木從來忌先伐曲榦猶存愈於死問君曲直安可爲大道委蛇誰則知請君看取歲寒色猶自靑靑似舊時─陳繼儒─羣松合抱支硎側十里濃陰半山黑村翁記松不記年依稀傳是支公植支公曾向松之下調鶴調鷹復調馬皮皴甲蛻化髯龍誰知復有屠龍者使君買松欲制亭煙姿雪榦仍靑靑一朝頓脫傖父厄要知樹老多精靈夜靜空林覺人語大松小松共爾汝願以長生報使君結得茯苓如斗許老松作墻茆作瓦道人來自天臺者不煮黃精不劚

苓張口如箕坐松下一片松濤勝古冰細咀飽嚼風稜稜吾將礪齒齒已折只恐松枯化爲石

五言律詩─增唐李嶠松─鬱鬱髙巖表森森幽澗陲鶴棲君子樹風拂大夫枝百尺條陰合千年蓋影披歲寒終不攺勁節幸君知─杜甫嚴鄭公堦下新松─弱質豈自負移根方爾瞻細聲聞玊帳疎翠近珠未見紫煙集虛防淸露霑何當一百丈欹蓋擁髙檐─錢起詠門上畫松上元王杜三相公─昔聞生澗底今見起豪端眾艸此時沒何人知歲寒豈能裨棟宇且欲出門闌只在丹靑筆淩雲也不難─李徳裕金松─臺嶺生奇樹佳名世未知纖纖疑大菊落落是松枝照日含金晰籠煙淡翠滋勿言人去晚猶有歲寒期─陸肱松─雪霜知勁質今古占嘉名斷砌盤根遠疎陰偃蓋淸鶴棲何代色僧老四時聲鬱鬱心彌久煙髙萬井生─李商隱髙松─髙松出眾木伴我向天涯客散初晴後僧來不語時有風傳雅韻無雪試幽姿上藥終相待他年訪伏龜─諭鳬廣徳官舍二松─楊公休簿領二木日堅牢直甚彰吾節淸宜庇爾曹幽陰月裏細冷樹雪中髙誰見榦霄後枝飄白鶴毛─項斯和李用夫栽小松─移來未換葉已勝在空山靜對心標直遙吟境助閒影侵殘雪際聲透小牕間卽聳淩空榦翛翛豈易攀─於武陵友人亭松─俛仰不能去如逢舊友同曾因春雪散見在華山中何處有明月訪君聽遠風相將歸未得各占石巖東─張喬和薛監察題興善寺古松─種種近王城前朝古寺名瘦根盤地遠香吹入云淸鶴動池臺影僧禪雨雪聲看來人旋老因此嘆浮生─題小松─松子落何年纖枝長水邊劚開深澗雪移出遠林煙帶月棲幽鳥兼花灌冷泉防風動淸韻閒聽罷琴眠─許棠和薛侍禦題興善寺松何年劚到城滿國響髙名半寺陰常匝鄰坊景亦淸伐多無巧勢風定有餘聲自得天然狀非同澗底生─崔塗題興善寺隋松與人期不至靑靑伊澗松移植在蓮宮蘚色前朝雨秋聲半夜風長閒應未得暫賞亦難同不及禪棲者相看老此中─王貞白述松遠谷呈材榦何由入棟梁歲寒虛勝竹功績不如桑秋老落幹子春深裛嫩黃𨿽防匠者顧樵采日難防─曹松僧院松─此木韻彌全秋宵學瑟空知百餘尺未定幾多年古甲磨云拆孤根捉地堅何當拋一干作蓋道塲前─謝仲宣賦松送徳林少尹員外─送人多折柳惟我獨吟松若保歲寒在何妨霜雪重森梢逢靜境廓落見孤峯還似君髙節亭亭尠繼蹤─杜荀鶴題唐興寺小松─𨿽小天然別難將眾木同侵僧半牕月向客滿襟風枝拂行苔鶴聲分叫砌虫如今未堪看須是雪霜中─張蠙鄭轂補闕山松─心將積雪欺根與白雲離遠寄僧猶憶髙看鶴未知影交新長葉皴匝舊生枝多少同時種深山不得移─僧無可松─枝怪榦鱗皴煙梢出澗新屈盤髙極目蒼翠遠驚人待鶴移陰過聽風落子頻靑靑寒木外自與九霄鄰宋司馬光古松摧頹巖壑間磊落得天頑香葉低漸水余根倒掛山白猿窺子落黃鶴認巢還不久應爲石莓苔舊已斑─郭祥正松風─夜寂松風度魂淸客枕寒琴聲傳不盡詩句寫應難驟雨傾瑤砌眞珠落玉盤隱居如可訪吾欲跨翔鸞─林景熙古松─獨占寛閒地不知揺落天山林猶古色風雪自窮年龜伏靈根壽禽巢絕頂仙棟梁非所屑幾見海成田─金周昂望山中松─地險蟠根古人稀小徑消雨皴開白雪風響入靑霄未畏斧斤逼惟愁霹靂燒解鞍那避遠冷色故相招─原─明申時行松岡─宛轉循髙阜靑蔥結茂林團云低蓋影挾雨送濤音節抱風霜苦根盤歲月深亦知景意山閣助淸吟

禦定佩文齋廣羣芳譜卷六十九﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷七十

木譜

松三

集藻─七言律詩─增─唐劉禹錫廟庭偃松詩有序─侍中後閣前有小松不特立而偃丞相晉公爲賦詩美其猶龍蛇然植於髙檐喬木間上嵌旁軋盤蹙傾亞似不得天和者公以遂物性爲意乃加憐焉命畚土以壯其趾使無欹索綯以牽其幹使不僕盥漱之餘以潤之顧盻之輝以照之發於人心感召和气無復夭閼坐能敷舒向之跧蹙化爲奇古故𨿽袤丈而有偃號焉予甞詣閣白事公爲道所以且示以詩竊感嘉木之逢時斐然成詠勢軋枝偏根已危髙情一見與扶持忽從顦顇有生意卻爲離披無俗姿影入巖廊行樂處韻含天籟宿齋時謝公莫道東山去待取成陰滿鳯池─李商隠題小松憐君孤秀植庭中細葉輕陰滿座風桃李盛時𨿽寂寞

雪霜多後始靑蔥一年幾變枯榮事百尺方資柱石功爲謝西園車馬客定悲揺落盡成空─趙嘏題橫水驛雙峯院松─故園溪上雪中別野館門前云外逢白髮漸多何事苦淸陰長在好相容迎風幾拂朝天騎帶月猶含度嶺鐘更憶葛洪丹井畔數株臨水欲成龍─曹唐題子侄書院雙松─自種雙松費幾錢頓令院落似秋天能藏此地新晴雨卻惹空山舊燒煙枝壓細風過枕上影籠殘月到前莫教取次成閒夢使汝悠悠十八年─李山甫松─地種蒼龍勢抱雲天教靑共眾材分孤標

百尺雪中見長嘯一聲風裏聞桃李傍他眞是佞藤蘿攀爾亦非羣平生相愛應相識誰道修篁勝此君─崔塗題淨眾寺古松─百尺森疏倚梵臺昔人誰見此初栽故園未有偏堪戀浮世如閒卽合來天暝豈分蒼翠色嵗寒應識棟梁材淸陰可惜不駐得歸去暮城空首回─鄭谷松─下視垂楊拂路塵雙峯石上覆苔文濃霜滿

徑無紅葉晚日髙枝有白雲春砌花飄僧旋掃寒溪子落鶴先聞那湛寂寞悲風起千樹深藏李白墳─吳融和陸拾遺題諫院松─落落孤松何處尋月華西畔結根深曉含仙掌三淸露晚上宮墻百雉陰野鶴不歸應有怨白雲髙去本無心碧巖秋澗休相望捧日原湏在禁林─韓漑松─倚空髙檻冷無塵往事閒徴夢欲分翠色本宜霜後見寒聲偏向月中聞啼猿想帶蒼山雨歸鶴應和紫府云莫向東園競桃李春光還是不容君─李中題吉水縣防前新栽小松─劚開幽防蘚苔斑移得孤根植砌前影小未遮官舍月翠濃猶帶舊山煙羣花解笑香寜久眾木𨿽髙節不堅輸我婆娑欄檻內晚風蕭颯學幽泉─徐夤松─澗底靑松不染塵未逢良匠競誰分龍盤勁節巖前見鶴唳翠梢天上聞大廈可營誰擇木女蘿相附欲淩雲皇王自有增封日修竹徒勞號此君─畫松─防底陰森驗筆精筆閒開展覺神淸曽當月照還無影若許風吹合有聲枝偃只應鶴識根深宜與茯苓生天臺道士頻來見說似株株倚赤城─炙轂子松─寒松聳防倚蒼岑緑葉扶疎自結陰丁固夢時還有意秦皇封日豈無心常將正節棲孤鶴不遣髙枝宿眾禽好是特凋羣木後護霜淩雪翠逾深─宋韓琦和潤倅王太博林畔松─郁山頭翠色攢就中髙格出林端霜淩勁節難摧抑石纒危根任屈盤古鬛自隨仙日老孤風不入俗人防時來匠者湏回頋且稟幽姿待歳寒─蔡襄古寺偃松─古寺無人野蘚滋空庭永日雪風吹橫柯圎若張靑蓋老幹孤如植紫芝萬乘未經蟠木器千年終與大椿期湏知才短爲天幸江上婆娑得所宜─安靜堂庭松─偏愛堂東砌下松三年瀟灑伴衰翁寒聲澹蕩潮初上疎影孤圎月正中淸徹紗帷延晝夢緑金盞帶春風自緣多病饒歸思便覺山林野意通─王安石古松─森森直幹百餘尋髙入靑冥不附林萬

壑風生成夜響千山月照掛秋陰豈因糞壤栽培力自得乾坤造化心廊廟乏材應見取世無良匠勿相侵次韻董伯懿松聲─天機自動豈闗情能作人間物外聲暝聒一堂無客夢曉悲千嶂有猿驚廟中奏瑟沈三嘆堂下吹簫失九成俚耳紛紛多鄭衛直湏聞此始心淸─蘇軾登州孫氏松堂─萬松誰種已摐摐半蒼云映

此邦露重珠瓔防翠蓋風來石齒碎寒江浮空兩竹橫南閣倒影扶桑射北窓坐待夕烽傳海嶠重城歸去蹋逢逢─萬松亭並引─麻城縣令張植萬松於道周以芘行者且以名其亭去未十年而松之存者十不及三四傷來者之不嗣其意也故作是詩十年栽種百年規好徳無人助我儀縣令若同倉庾氏亭松應長子孫枝天公不救斧斤厄野火解憐冰雪姿爲問幾株能合抱殷勤記取角弓詩─劉子翚詠松─風韻颼飅逺更淸蒼髯痩甲聳亭亭連根欲鬭巖巒力一蓋常雨露情曽映月明畱鶴宿近經雷霹帶龍腥衰殘愧我無仙骨願采流膏慰暮齡─元謝宗可龍形松─夭矯挐雲海上來蜿蜒蛻骨老莓苔紫髯夜濕千山雨鐡甲春生萬壑雷影動欲翻平陸起聲號如捲怒潮回蜷枝冷掛巖前月猶似擎珠照九垓─張雨次韻虞公和斷江和尙種松松下微吟愜病悰支離潦倒似支公頂因巢鶴翻成結心爲依禪畢竟空陸子壇前春古淡葛洪井上雨靑蔥茯苓乞與楊貟外誰復緘詩過浙東─原─明屠隆詠羅漢松─何年蒼叟住禪林百尺婆娑萬壑陰四果總來成佛印一官應不受秦侵靈根歳月跏趺久老幹風霜面壁深謖謖回飇響空谷猶聞淸夜海潮音

五言排律─增─唐貟南溟禁中春松─鬱鬱貞松樹陰陰在紫宸蔥蘢偏近日靑翠更宜春雅韻風來起輕煙霽後新葉深棲語鶴枝亞拂朝臣全節長依地淩雲欲致身山苖防不得生植荷陶鈞─陸贄禁中春松─陰陰淸禁裏蒼翠滿春松雨露恩偏近陽和色更濃髙枝分曉日靈韻雜宵鐘嵐助鑪煙逺形疑蓋影重願符千載壽不羨五株封倘得廻天眷全勝老碧峯─周存禁中春松幾歳含貞節靑靑紫禁中日華畱偃蓋雉尾轉東風不爲繁霜攺那將眾木同千條攢翠色百尺淡晴空影宻金莖近花明鳯沼通安知幽澗側獨與散樗叢─常沂禁中春松─映殿松偏好森森列禁中攢柯沾聖澤疎蓋引皇風晚色連秦苑春香滿漢宮操將貞石固材與直臣同翠影宜靑蒼枝秀碧空還知沐天眷千載更蔥蘢─李冑文宣王廟古松─列植成均裏分行古廟前陰森非一日蒼翠自何年寒影煙霜暗晨光枝葉妍近檐陰更靜臨砌色相鮮每愧聞鐘磬多慚接豆籩更宜教冑子於此學貞堅─元稹與楊十二巨源盧十九經濟同遊大安亭各賦二物合爲五韻探得石松─片石與孤松曽經物外逢月臨棲鶴影云抱老人峯蜀客君當問秦官我舊封積膏當琥珀新刼長芙蓉待補蒼蒼去樛柯早變龍─白居易題遺愛寺前溪松─偃亞長松樹侵臨小石溪靜將流水對髙共逺峯齊翠蓋煙籠宻花幢雪壓低與僧淸影坐借鶴穏枝棲筆寫形難似琴偸韻易迷暑天風槭槭晴夜露淒淒獨憩依爲捨閒行繞作蹊棟梁君莫采畱著伴幽棲─鄭澣中書相公任兵部侍郎日後閣植四松逾數年澣沗此官因獻拙作─丞相當時植幽襟對此開人知舟楫器天假棟梁材錯落龍鱗出襹褷鶴翅廻重陰羅武庫細響靜山臺得地公堂裏移根防水隈吳臣夢寐逺秦嶽歳年催轉覺飛纓謬何因繼組來幾尋珠履迹願比角弓培柏恱猶依社星髙久照臺後凋應共操無復問良媒─劉禹錫和兵部鄭侍郎省中四松詩十韻─右相歷中臺移松武庫栽紫茸抽組綬靑實長玫瑰便有幹霄勢防成構廈材數分天柱半影逐日輪廻舊賞臺階去新知谷口來息陰長仰望翫境幾徘徊翠粒晴懸露蒼鱗雨起苔凝音助瑤瑟飄蘂泛金罍月桂花遙燭星楡葉對開終須似雞樹榮茂近昭回─姚合和兵部鄭侍郎省中四松詩十韻四松相對植蒼翠映中臺擢干淩空去移根劚石開陰陽气潛照造化手親栽日月滋佳色煙霄長異材淸音勝在防寒影徧生苔靜繞霜霑履閒防酒滿杯同榮朱戶際永日白雲隈宻葉聞風度髙枝見鶴來賞心𨿽可盡麗什妙難栽此地無因到循墻幾百回─李正封貢院樓北新栽小松─靑蒼初得地華省植來新尙帶山中色猶含洞裏春近樓依北戶隠砌淨遊塵鶴壽應成蓋龍形未有鱗爲梁資大廈封爵恥嬴秦此觀光日淸風屢得親─白行簡貢院樓北新栽小松─華省淸霜曙樓陰植小松移根依厚地委質別危峯北戶知猶逺東堂幸見容心堅終待鶴枝嫩未成龍夜影防仍薄朝嵐色漸濃山苖不可防孤直俟秦封─錢眾仲貢院樓北新栽小松─愛此淩霜操移來獨占春貞心初得地勁節始依人晚日煙猶薄當軒色轉新枝低無宿羽葉淨不畱塵每與芝蘭近常慙雨露均因逢顧盻生植及玆辰─吳武陵貢院樓北新栽小松─拂檻愛貞容移根自逺峯已曾經艸沒終不任苔封葉少初淩雪鱗生欲化龍乘春濯雨露得地近垣墉逐吹香微動含煙色漸濃時廻日月照爲謝小山松─劉得仁賦得聽松聲─庭際微風動髙松韻自生聽時無物亂盡日覺神淸彊與幽泉並翻嫌細雨並拂空增鶴唳過牖合琴聲況復當秋暮偏宜在月明不知深澗底蕭瑟有誰驚

五言絕句─

禦制戒壇臥松─蒼松臥如龍蜿蜒鱗鬛古膚寸起山云用汝作霖雨─詠盆中松─歳寒堅後雕秀萼山林性移根黼座傍可托靑松柄

增─唐皇甫冉臺頭寺願上人院古松下有小松栽毫末新生與纖艸不辧重其有陵云幹霄之志與趙八員外裴十補闕同賦之─細艸亦全髙秋豪乍堪比及至幹霄日何人復居此─元稹題翰林東閣前小松─檐礙修鱗亞霜侵簇翠黃惟餘入琴韻終待舜張─王建小松小松初數尺未有直生枝閒卽旁邊立防多長卻遲叚成式奇松二十字─杉桂何相疏楡栁方迥屑無人擅談柄一枝不敢折偃蓋入樓妨盤根侵井窄髙僧獨惆悵爲與澄嵐隔─鄭谷乳毛松─松格一何髙何人號乳毛霜天寓直夜愧爾伴閒曺─唐彥謙松─托根盤泰華倚幹蝕莓苔誰雲山澤間而無梁棟材─宋徐松細韻風中逺寒靑雪後濃繁陰堪避雨效用待東封蘇軾松─彊致南山樹來經渭水灘生成未有意鴉鵲莫相干─元李俊民松─欝郁愁無地靑靑獨有心疑從大夫後傾蓋到如今─明李東陽題畫松─種樹自何年幽人不知老不愛松色奇只聽松聲好─陳憲章畫松爲張別駕─松乃木之雄公亦人中龍何湏防畫本千丈在胸中─朱鷺黃山松─松無五仭髙矮者二三尺敷枝或橫畝平翠可布席

七言絕句─

禦制閱烏稽並序─古松林數十里防翳無際非午亭夜分不見日月松林黯黯百十里罕境偏爲麋鹿遊雨雪飄蕭難到地嗁烏野艸自春秋

原─唐杜甫憑韋少府覓松樹子─落落出羣非櫸栁靑靑不朽豈楊梅欲存老蓋千年意爲覓霜根數寸栽─增白居易松樹─白金換得靑松樹君旣先栽我不栽幸有

西風易憑仗夜深偸送好聲來─劉商與湛上人畫松水墨乍成巖下樹摧殘半隠洞中云猷公曽住天臺寺陰雨猿聲何處聞─章孝標小松─爪葉鱗條龍不盤梳風幕翠一庭寒莫言只似人長短湏作浮雲向上防僧院小松─拋杉背柏冷僧鎖月梳風出殿檐還似天臺新雨後小峯云外碧尖尖─施肩吾翫手植松─卻思毫末栽松處靑翠才將眾艸分今日散材遮不得防防气色欲淩雲─李羣玉書院二小松─一雙幽色出凡塵數粒秋煙二尺鱗從此靜聞細韻琴聲長伴讀書人─崔塗澗松─寸寸淩霜長勁條路人猶笑未幹霄南園

桃李𨿽堪羨爭柰春殘又寂寥─鄭谷傳經院壁畫松危根痩盡聳孤峯珍重江僧好筆蹤得向遊人多處畫卻勝澗底作眞松─陸希聲松─嶺上春松手自栽已能蒼翠映莓苔歳寒本是君家事好送淸風月下來曹松題僧院松─空山澗畔枯松樹老對禪堂鱗甲身傳是昔朝僧種著下頭應有茯苓神─杜荀鶴小松─自小刺頭深艸裏而今漸覺出蓬蒿時人不識淩雲木直到淩雲始道髙─成彥雄松─大夫名價古今聞盤屈孤貞更出羣將謂嶺頭閒得了夕陽猶掛數枝云─張蠙華山孤松─石罅引根非土力冒寒猶助嶽蓮光緑槐生在膏腴地何得無心拒雪霜─羅隠小松─已有淸陰逼座隅愛聲仙客肻過無陵遷谷變湏髙莭莫向人間作大夫─徐夤詠大夫松─五樹旌封許歳寒挽柯攀葉也無端爭如澗底淩霜節不受秦皇號此官─僧景云畫松松一似眞松樹且待尋思記得無曽在天臺山上見石橋南畔第三株─僧皎然題松─爲愛松聲聽不足每逢松樹便忘還翛然此外更何事笑向閒雲似我閒原─宋王安石道旁大松人取以爲明─龍甲虯髯不可攀亭亭千丈防南山應嗟無地逃斤斧豈願爭明爝火間─增─王安石北山道人栽松─陽坡風暖雪初融度谷遙

防積翠重磊砢拂天吾所愛他生來此聽樓鐘─鄭獬種松─髙標不畏雪霜侵狂劚孤根出舊林但恐長安無地種人家桃李自成陰─蘇軾予少年頗知種松手植數萬株皆中梁柱矣都梁山中見杜輿秀才求學其法戲贈二首─露宿泥行艸棘中十年春雨養龍如今尺五城南杜欲問東坡學種松君方掃雪收松子我已開榛得茯苓爲問何如挿楊栁明年飛絮作浮萍─黃庭堅題仁上座畫松─偃蹇松枝隔煙雨知儂定是歳寒材百年根節要老硬將恐崩崕倒石來─戲答陳季常寄黃州山中連理松枝二首─故人折松寄千里想聽萬壑風泉音誰言五鬛蒼煙面猶作人間兒女心老松連枝亦偶然紅紫事退獨參天金沙灘頭鏁子骨不妨隨俗暫嬋姢─謝薖移松二首─古貌蒼髯十八公巍巍獨出眾村中朝來挽致茅堂下爲我商量送好風河出昆侖派九州矻然砥柱立中流蒼松若比丘山重豈但回頭費萬牛─陸遊雙松─東岡夭矯兩蒼龍千尺蟠空黛色濃六十餘年松若此誰知我更老於松─楊萬里松七首─翠旌緑纛夾車輪龍作長身鐡作鱗莫笑道傍數松樹古來老卻幾官人修塗殘暑僕夫勞午憩茅檐尺許髙忽有涼風颯然起小松呼舞大松號松本無聲風亦無適然相值兩相呼非金非石非絲竹萬頃雲濤殷五湖莫信秦人五大夫一生淸苦不敷腴也將靑玉雕釵子一一釵頭綴兩株老人手種一川松爲棟爲梁似未中只合茅齋聽驅使爲公六月喚淸風夾道松杉半老蒼前賢余澤未應君防直幹連雲起豈但當年蔽芾棠一生著數落人先自愛栽松自可憐待得茯苓堪采掘此翁久已作飛仙─謝枋得松─喬松磊磊多奇節冬無霜雪夏無熱根頭更有千嵗苓知誰可語長生訣─元傅若金題畫松─遙憶商顏松色靑女蘿枝上醉眠醒自從四皓安劉后嵗莫何人采茯苓─僧行端栽松─鈍鐝橫肩雪未消不辭艱步上岧嶤等閒種得靈根活防防春風長緑條─明李東陽畫松三首爲卜刑部從大題─云匝地黯無輝老幹盤空勢不歸疑是葉家堂上見夜深風雨墨龍飛十年不到山中路又見靑松畫裏生擬著茅堂最深處石涼雨聽秋聲郎官對坐一松孤共識西臺兩大夫十八年中今已半夜來曽夢作公無─原─陳繼儒─曽笑西湖九里松樛枝數尺不成龍只因枯頂時多月照見南髙峯外峯

詩散句─增─晉康─遙望山上松隆冬靑蔥自遇一何髙獨立迥無雙─袁宏─森森千丈松磊砢非一節𨿽無榱桷麗較爲棟梁傑─唐王績─松生北巖下由來人徑絕布葉捎雲煙插根擁巖穴─唐扶─日射蒼鱗動塵迎翠箒嫩茸含細粉初葉泛新杯─宋石延年─菌生枝上雨龍起穴中雷怪影漫溪側寒根纒石回─晉阮籍澤中生喬松萬世未可期─陶潛─懷此貞秀姿卓爲霜下傑─原─宋鮑照─願君松柏心采照無窮極─梁吳均白雲光彩麗靑松意气多─增─唐孟浩然─寥落幽居心颼飅靑松樹─原─李白─開花必早落桃李不如松巫山小揺落碧色見松林松柏本孤植難爲桃李顏勗君靑松心努力保霜雪─增─李白─長松入云漢逺望不盈尺五峯轉月色百里行松聲錯落千丈松虯龍盤古根─杜甫─土室延白光松門耿疎影─栁宗元日出霧露余靑松如膏沐─元稹─君防孤松樹左右蘿蔦纒臺下三四松低昂勢前卻─白居易─愛君抱晚節憐君含直文臨風有淸韻向日無曲陰眾目悅芳艷松獨守其貞─邵謁─孤松自有色豈奪眾艸榮宋司馬光─藏春在何許萬松林─蘇軾─林中百尺松歳久蒼鱗蹙養此霜雪根遲彼鸞鳯吟─黃庭堅靑松出防壑十里聞風聲─孫文懿─疎影碎夜月寒聲攪秋風─金蔡松年─髙陵五六松潭水涵淸陰─元楊載─長松防泉水四時淸如秋─原─唐李白─南窓蕭瑟松風起憑誰一聽淸心耳增─韓愈─山紅澗碧紛爛熳時見松櫪皆十圍─白居易─有松百尺大十圍生在澗底寒且卑煙葉蔥蘢蒼麂尾霜皮剝落紫龍鱗惟憶夜深新雪後新昌臺上七株松─廖匡國─曽於西晉封中散又向東吳作大夫─原─宋石延年─影揺千尺龍蛇動聲撼半天風雨寒─王令─卻笑五株喬嶽子將直節事嬴秦─文同─若遇風雷湏守護恐生頭角似飛騰─蘇軾─百年父老知誰在惟有雙松識使君─張舜民

要有堂堂冠劍叟蒼然千萬甲夫中─張商英─如障如屏如繡畫似幢似蓋似旌旗─增─範成大─松節焦膏當燭籠凝煙如墨染房櫳─金蔡松年─老松閱世幾千尺玉骨冷風戰天碧─晉左思─郁澗底松─劉琨─系馬長松下─許詢─靑松凝素髓─湛方生─林松冬夏靑梁江淹─靑松挺秀萼─唐太宗─巖松千丈蓋─王績─澗松寒轉直─王丘─松風鳴佩環─王維─松樹有秦官靑松學大夫日色冷靑松─孟浩然─谷轉松翠宻李白─松寒不攺容翠色明雲松松古漸無煙長松鳴夜風─原─杜甫─溪回松風長松門似畫圖防松露滴身─增─杜甫─碧色見松林冬嶺秀孤松靑松寒不落─原─韓愈─靑鸞倚長松─增─白居易─松張翠傘蓋龍蟠松矯矯澗逺松如畫─孟郊─靑松多壽色萬松無一斜松气淸耳目─姚合─防月嫌松宻─李商隠─張琴和古松紫閣舞雲松─朱慶余─山深

松翠冷─司空圖─松涼夏健人─韓偓─松長見日多裴說─無風松自吟─杜荀鶴─松頭穿破云─李中─淸風生古松─張蠙─松髙影上樓松合徑先秋─僧卿雲松徑雨餘香─宋錢惟演─松疎露下涼─余靖─松溪千蓋雨─司馬光─秀直寒松節─蘇軾─長松度翠蔓─陸遊─露濃松鬛長─戴昺─松涼鶴夢淸─吳儆─松風六月寒─元袁桷─松聳翠崚嶒─唐王維─種松皆作老龍鱗─李白─枯松倒掛倚絕壁─原杜甫─新松恨不髙千尺疏松隔水奏笙簧─增─杜甫─松髙擬對阮生論─韋

應物─碧澗蒼松五粒稀─白居易─寒松縱老風標在秋風拂松疎韻落─李商隠─靑松手植變龍文─方幹小松出屋和巢長─唐球─松織香梢古道寒─杜荀鶴澗底松揺千尺雨─韓偓─長松夜落釵千股─韋荘─松裝粉穂臨窓亞─宋蘇軾─澗底松根斫雪腴─範成大松根當路龍筋痩─金王寂─一軒松防碧油幢─元袁桷─松吼龍吟萬壑奔─陳樵─千歳孤松生緑煙詞─增─宋陳亮臨江仙─五百年前非一日可堪只到今年雲龍欲化艶陽天從來耆舊傳不博地行仙昨夜風聲何處度典型猶在南山自憐不結傍時緣著鞭非我事避路只渠賢─水龍吟─錢王霸業成時多應是百年遺樹羞將髙古爲渠遮映魚鹽調度且向空山趂時多事四垂盤踞算興衰坐閱權奇磊塊世間斤斧又見當天明聖便彈丸也難分土一番整頓舊家艸木新來雨露鐡石心膓蚪龍根幹亭亭天柱縱茯苓下結蔦蘿髙際怎堪攀附

別錄─增─吳志孫晧傳注─初丁固爲尙書夢松樹生其腹上謂人曰松字十八公也後十八歳吾其爲公乎卒如夢焉─唐書儒學傳─郎余令授霍王元軌府參軍事從父知年亦爲王友元軌每曰郎家二賢皆入府不意培塿而松柏爲林也─原唐書回鶻傳─拔野古有川曰康幹河斷松投之三年輒化爲石色蒼致然節理猶在世謂康幹石─增─世說─顧悅與簡文同年而髮早白簡文曰卿何以先白對曰蒲栁之姿望秋而落松柏之質經霜彌茂世目李元禮謖謖如勁松下風嵇康身長七尺八寸風姿特秀見者嘆曰蕭蕭肅肅爽朗淸舉或云肅肅如松下風髙而徐引山公曰嵇叔夜之爲人也巖巖若孤松之獨立其醉也傀俄若玉山之將崩庾子嵩目和嶠森森如千丈松𨿽磊砢有莭目施之大廈有棟梁之用─顏氏家訓─齊世有辛毗者淸幹之士官至行臺尙書嗤鄙文學嘲劉逖云君輩辭譬若朝菌湏臾之翫非宏才也豈比吾徒千丈松樹常有風霜不可凋悴矣劉應之曰旣有寒木又發春華何如也辛笑曰可矣─夢書─松爲人君夢見松者見人君也─杜陽雜編─武宗防昌元年夫余國貢松風石石方一丈瑩徹如玉其中有樹形若古松偃蓋颯颯然而涼飇生於其間至盛夏上令置於殿內稍秋風颼颼卽令撤去─嶽陽風土記─白鶴老松古木精也李觀守賀州有道人陳某自云一百三十六歳因言及呂洞賔曰近在南嶽見之呂云過嶽陽日憩城南古松陰有人自杪而下來相揖曰某非山精木魅故能識先生先生哀憐呂因與丹一粒贈之以詩呂舉以示陳陳記其末云惟有城南老樹精分明知道神仙過明日陳行防之不可後年餘李守嶽陽因訪前事果城南有老松以問近寺僧曰先生舊題寺壁久已摧毀但能記其詩曰獨自行來獨自坐無限世人不識我惟有城南老樹精分明知道神仙過後爲亭松前曰過仙亭舊松枯槁今復郁茂得非丹餌之力耶─原東坡集─元祐元年正月十二日蘇子瞻李伯時爲栁仲逺作松石圖仲逺取杜子羙詩松根胡僧憩寂寞龎眉皓首無住著偏右肩露雙腳葉裏松子僧前落之句復求伯時畫此數句爲憩寂圗子由題云東坡自作蒼蒼石畱取長松待伯時只有兩人嫌未足兼收前世杜陵詩因次其韻云東坡𨿽是湖州派竹石風流各一時前世畫師今姓李不妨題作輞川詩文與可甞云老夫墨竹一派近在徐州吾竹𨿽不及石似過之此一卷公案不可不令魯直下一句─增─避暑錄話─松磊落昂藏似孔北海─洞天淸錄─蜀中有石解開自然有小松形或三五十株行列成徑描畫所不及畫史─大夫長源作著色山水松頂似荊浩松身似李成葉取眞松爲之如靈防尾大有生意石不甚工作淩霄花纒松亦佳作錢藻字醇老收張璪松一株下有流泉澗松上有八分詩一首斷句云近溪幽濕處全借墨煙濃─圖繪寶鑑─畢宏善畫山水作松石圖於左省壁間一時文士有詩稱之其落筆縱橫變易常法意在筆前非防墨所能制故得生意爲多宋廸字復古師李成畫山水運思髙妙筆墨淸潤又喜畫松或髙或偃或孤或雙以至於千萬株森森然殊可駭也馬宋英溫州人放達能詩至錢塘遊靜慈寺寫古松於壁題云磨出一錠兩錠墨掃出千年萬年樹月明烏鵲悞飛來踏枝不著空歸去丁大全丞相賞其詩畫急命索之人忌其能閟不令出卒不遇─原─梧潯雜佩─松化石餘曽於張雨若淸江衙齋見之大小凡五松理而石質云得之古廟中大是奇物雨若繪圖而系以詩好事者咸屬和焉─增─素園石譜─婺州永寜縣松林一夕大風雨忽化爲石悉皆新截大者徑二三尺有松節脂脈土人運而爲坐且至有小如拳者亦宜置几案間─原─種藝─八月終擇成熟松子柏子同收頓至來年春分時甜水浸十日治畦中下水土糞漫散子於畦內如種菜法或單排種上覆土厚二指許畦上搭短棚蔽日旱則頻澆常湏濕潤至秋後去棚髙四五寸十月中夾薥稭籬以禦北風畦內亂撒麥糠覆樹令梢上厚二三寸止南方宜微蓋至谷雨前後手爬淨澆之次冬封蓋如前二年後於三月帶土移栽先撅坎用糞土相合納坎中水調成稀泥栽於內擁土令坎滿下水塌實不用杵築腳蹋次日防有縫處以細土掩之常澆令濕至十月以土覆藏毋使露根春間去土次年不湏覆若果松湏種於盆仍用水隔勿令蟻傷根─移植─過冬至三以後至春社以前松柏杉槐一切樹皆可移栽大樹湏廣畱土如一丈樹畱土二尺逺移者二尺五寸用艸防纒束根土樹大者從下去枝三二層記南北運至栽處深鑿穴先用水足然後下樹加漧土將樹架起揺之令土至根底皆徧實土如舊根四圍築實然後澆水令足俟幹再加土一二寸以防漧裂勿令風入傷根百株百活若欲偃蹇婆娑將大根除去止畱四邊根─制用─淸異錄─卻老霜九鏈松枝爲之辟穀長生松節松之骨也質堅气勁筋骨間諸病宜之釀酒已風痺松葉一名松毛除惡疾安五臟生毛去風痛腳痺及風濕瘡松白皮松根下皮也解勞益气松皮松樹老皮也一名赤龍皮生肌止血斂瘡口治瘡松液火燒松枝溢出者治瘡疥及牛馬瘡

【附錄】松花

原─松樹二三月抽防生花長四五寸采其花蘂名松黃彚考─原─原化書─崔希眞十月一日遇老父於門獻松花酒老父曰此酒無味乃於懷中取丸藥置酒中味極羙後問天師師曰此眞人葛洪第三子其藥乃千歳松膠也─增─老學庵筆記─靑城山上官道人北人也巢居食松麨年九十矣人有謁之者但粲然一笑耳─居山雜誌─松至三月花以杖叩其枝則紛紛墜落張衣裓盛之囊負而歸調以蜜作餅遺人曰松花餅市無鬻者集藻─五言古詩─增─金張建擬古─客從嶽頂來貽我松粉黃爲言服之久身輕欲飛翔我甞淡無味我嗅寂無香還君三太息世方好膏梁

七言律詩─增─唐韋應物紫閣東林居士叔緘賜松英丸碧澗蒼松五粒稀侵云來去露霑衣夜唘羣仙合靈藥朝思俗侶寄將歸道塲齋戒今初服人事葷羶已覺非一望嵐峯拜還使腰間銅印與心違

七言絕句─增─唐姚合采松花─擬服松花無處學嵩陽道士忽相教今朝試上髙枝采不覺傾翻仙鶴巢

詩散句─增─宋吳儆─風急忽驚烏鵲起空堦防防墮松花─唐蘇頲─三月松作花─朱慶余─風起松花散─元馬

祖常─石洞松花落─倪瓚─堦下松粉黃─唐白居易─腹空先進松花酒─張耒─山下松花龍甲老─方幹─慣緣險峭收松粉─元尹廷髙─滿山黃霧落松花─桷─松花落徑無人掃

【附錄】松脂

原─松脂松之津液精華也一名松膏一名松香一名松膠一名松肪一名瀝靑以通明如薫陸香顆者爲勝老松皮內自然聚者爲第一勝鑿取及鏈成者根下有傷處不見日月者爲陰脂尢佳气味苦溫無毒潤心肺彊筋骨安五臟利耳目除伏熱治瘡瘍消風气久服輕身不老千年松脂入地化爲琥珀又千年爲瑿狀如黑玉蜜蠟金亦多年琥珀所化屑其末焚之有松香气彚考─增─漢武內傳─仙之上藥有松柏之膏服之可延年─原─列仙傳─仇生者不知何許人湯時爲木正甞食松

脂在屍鄕北山上自作石室周武王幸其室祠之─增博物志─松脂淪入地中千嵗爲茯苓茯苓千年化爲琥珀琥珀一名江珠今泰山有茯苓而無琥珀益州永昌出琥珀而無茯苓─原─抱朴子─松樹之三千嵗者其皮中有聚脂狀如龍形名曰飛節芝─增─燕閒錄─戴石屏詩麥麨朝充食松明夜當燈此是山西本色語深山老松心有油者如蠟山西人多以代燭謂之松明頗不畏風─原─上黨趙瞿病癩垂死其家棄之山中有仙人見而憐之與以藥服百餘日瘡愈顏色丰悅肌膚玉澤後遇仙人乞其方乃錬過松脂也瞿服久身輕力倍年百餘嵗齒髮如故夜臥忽見屋間有光大如鏡久而一室盡明如晝又見面上有采女戲於口鼻間後入抱犢山中成地仙

別錄─原─制用─辟穀松脂十斤桑薪灰汁一石煮五七沸撈入冷水中旋復煮凡七徧乃白細研爲散每服一二錢粥飲調下日三服至十兩不饑一年以後夜視目明久服延年益壽松脂不拘多少長流水桑柴煮挼三次再以枽灰汁煮七次扯防更以好酒煮二次仍以長流水煮二次色白不苦爲度每斤入九蒸地黃末十兩烏梅末六兩煉蜜丸桐子大每服七十丸用鹽米湯下補中彊筋潤肌大能益人取松柏粉帶露采嫩葉搗末當日爲之經日則無粉松蘂去赤皮取嫩白者蜜漬之略焙令蜜熟勿太熟則香脆

【附錄】艾蒳香

增─廣志─松樹緑衣名艾蒳合眾香燒之其煙回聚淸白可愛─春風堂隨筆─栝柏百年卽有白衣如粉本艸謂之艾蒳香吾鄕錢鼒先生號艾蒳蓋取諸此趙文敏號松雪乃是一琴名若艾蒳香亦可稱曰松雪

【附錄】水松

增─南方艸木狀─水松葉如檜而細長出南海土產眾香而此木不大香故彼人無佩服者北人極愛之然其香殊勝在南方時植物無情者也不香於彼而香於此豈屈於不知己而伸於知己者歟物理之難窮如此

【附錄】落葉松

增─落葉松塞外興安嶺多有之五臺亦有其皮防古無茶時可以當茶木性最堅其刺有毒入肉卽爛入水卽沈所以木商不取其榦直挺防天枝葉蔚然恍若九檐羽蓋以塞北髙寒經秋葉脫至春復生松上寄生白脂厚五六寸光潔似玉微軟而堅有用之爲靴底者

【附錄】杄松

增─杄松一名白松生塞外汗帖木兒嶺五臺亦有其榦直上枝葉如盤下枝長以上漸短逺望無異浮圖其體最輕商人取之運至通州

禦定佩文齋廣羣芳譜卷七十

欽定四庫全書

禦定佩文齋廣羣芳譜卷七十一

木譜

柏

原─柏一名椈【爾雅云柏椈】樹聳直皮薄肌膩三月開細花結實成毬狀如小鈴多瓣九月熟霜後瓣裂中有子大如麥芬香可愛六書精蘊云柏陰木也木皆屬陽而柏向陰指西蓋木之有貞徳者故字從白白西方正色也處處有之古以生泰山者爲良今陜州宜州宻州皆佳而幹陵者尢異木之文理大者多爲菩薩雲气人物鳥獸狀態分明徑尺一株可值萬錢川柏亦細膩以爲几案光滑恱目─增─廣雅─汁柏柏也─地理誌─華山生文柏一名黃腸─廣志─柏有續柏

彚考─原─書禹貢─杶榦栝柏─詩風─泛彼柏舟─魯頌新甫之柏─增─禮記雜記─暢臼以椈杵以梧─疏─搗郁鬯用柏臼桐杵者柏香桐潔於神爲宜─原─論語─殷人以

柏─增─漢書武帝紀─元鼎二年春起柏梁臺─注─三輔舊事云以香柏爲之─郊祀志─李少君見上上有故銅器問少君少君曰此器齊桓公十年陳於柏寢─注─以柏木爲寢室於臺之上─東方朔傳─柏者鬼之廷也─注─言鬼神尙幽闇故以松柏之樹爲廷府─朱博傳─禦史府中列柏樹常有野烏數千棲宿其上晨去暮來號曰朝夕烏─晉書郭璞傳─璞洞五行天文卜筮之術王導深重之甞令作卦璞言公有震厄可命駕西出數十里得一柏樹截斷如身長置常寢處災當可消矣導從其言數日果震柏樹粉碎─孝友傳─王裒廬於墓側旦夕常至墓所拜跪攀柏悲號涕泣著樹樹爲之枯庾衮字叔褒或有斬其墓柏莫知其誰乃召鄰人集於墓而自責焉因叩頭泣涕謝祖禰曰徳之不修不能庇先人之樹衮之罪也父老咸亦爲之垂泣自後人莫之犯─宋書符瑞志─王者耆老見敬則柏受甘露─原─宋書武三王列傳─魯郡孔子舊庭有柏樹二十四株經歷漢晉其大連抱有二株先折倒士人崇敬莫之敢犯義防悉遣人伐取父老莫不嘆息─增─南齊書髙逸傳伯徐伯珍宅南九里有髙山班固謂之九巖山後漢龍丘萇隠處也山多龍檉柏望之五采世呼爲婦人巖伯珍移居之周書齊王憲傳─髙祖親圍晉州齊主將兵十萬自來援之永昌公椿屯雞棲原憲宻謂椿曰汝今爲營不湏張幕可伐柏爲庵示有形勢令兵去之後賊猶致疑也及椿被勅追還率兵夜返齊人果謂柏庵爲帳幕也不疑軍退翌日始悟─隋書王劭傳─劭上表言符命曰陳畱老子祠有枯柏世傳云老子將度世云待枯柏生東南枝廻指當有聖人出吾道復行至齊枯柏從下生枝東南上指夜有三童子相與歌曰老子廟前古柏樹東南狀如繖聖主從此去及至尊牧亳州親至祠樹之下自是柏枝廻抱其枯枝漸指西北道教果行─原─南史王晏傳─晏爲員外郎齋前柏樹忽變成梧桐論者謂梧桐𨿽有棲鳯之羙而失後凋之節及晏敗果如之─增─裴傳─廟在光宅寺西堂宇敞松柏茂範云廟在三橋蓬蒿不翦梁武帝南郊道經二廟顧而嘆曰範爲已死裴爲更生大同初都下旱蝗四籬門外桐柏凋盡惟墓犬牙不入當時異之─孝義傳─霸城王整之姊嫁爲衛敬瑜妻年十六而敬瑜亡手爲亡婿種樹數百株墓前柏樹忽成連理一年許還復分散女乃爲詩曰墓前一株柏根連復並枝妾心能感木頺城何足奇唐書狄仁傑傳─左威衛大將軍權善才右監門中郎將範懷義坐誤斧昭陵柏罪當免髙宗詔誅之仁傑奏不應死帝怒曰是使我爲不孝子必殺之仁傑曰漢有盜髙廟玉環文帝欲當之族張釋之廷諍曰假令取長陵一抔土何以加其法於是罪止棄市陛下之法在象魏固有差等犯不至死而致之死何哉今誤伐一柏殺二臣後世謂陛下爲何如主帝意解遂免死─原─方技桑道茂居有二柏甚茂曰人居而木蕃者去之木盛則土衰土衰則人病乃以鐡數十鈞埋其下─增─山海經白於之山其上多柏講山其上多柏─尙書逸萹─東社惟柏─原─穆天子傳─甲申天子升於大北之隥而降休於兩柏之下─增─三輔黃圖─漢文帝霸陵不起山陵稠種柏─春秋運斗樞─玉衡星精散爲柏─東觀漢紀李恂父母防六年躬自負土樹柏常在冡下─原─謝承後漢書─陳畱虞延爲郡督郵光武巡狩至外黃問延園林柏樹株數延悉曉之由是見知─東方朔外傳─孝武皇帝時閒居鳴新雨止朔執防在殿上呼問之答曰殿後柏樹有鵲立枯枝上東向鳴上遣視如朔言晉宮閣名─華林園柏二株─抱朴子─大谷倒生之柏增─神仙傳─孔元方鑿水邊防作一窟室窟前有一柏樹生道後棘艸間委曲隠蔽弟子有急欲詣元方窟室者皆莫能知─列士傳─延陵季子解寶劍掛徐君墓柏樹─三齊略記─堯山在廣固城西七里尭巡狩所登遂以

爲名山頂立祠祠邊有柏樹枯而復生不知幾代樹也─拾遺記─始皇起雲明臺窮四方之珍木東得蔥巒錦

柏─述徵記─柏谷谷名也谷中無回車地夾以髙原柏林防藹窮日幽暗弗覩陽景─從徵記─泰山廟中柏皆二十餘圍夾兩堦赤眉嘗斫一樹見血而止今斧創猶在─泰山記─山南有泰山廟種柏樹千株大者十五六圍長老傳云漢武所種─述異記─盧氏縣有盧君古塜塜旁柏二株枝條防茂二百餘步樹文起皆如甲根勁如銅石─水經注─沁水北有華嶽廟廟側有攢柏數百根對郭臨川負岡防渚靑靑彌望奇可翫也陘山子產墳東有廟舊有一枯柏樹其塵根故株之上多生稚柏列秀靑靑望之奇可嘉矣─樊宗師園林記─柏曰蒼官─酉陽雜爼─上座璘公院有穂柏一株衢柯偃覆下坐十餘人太常博士崔碩云汝西有練溪多異柏及暮秋葉上斂俗呼合掌柏─海錄碎事─負霜柏一作宜霜柏─寰宇記─巴郡有柏柱大可十圍髙二十餘丈乃公孫述時樓柱所斫之處忽生枝而不朽眞源縣老子堂前有雙柏樹左階之柏久枯大業十三年忽從根生一枝聳榦三丈三尺枝葉靑翠唐武宗二年更生一枝直上五尺橫枝兩層枝葉相覆異於常樹─東齋紀事─武侯廟柏其色若牙然白而光澤尙復生枝葉今才十丈─原─東坡集─孤山有陳時柏二株其一爲人所薪山下老人自爲兒已見其枯矣然堅悍如金石愈於未枯者僧志詮作堂於其側名之柏堂予來汝南地平無山淸潁之外無以娛予者而地近亳社特宜檜柏自拱把而上輒有樛枝細紋治事堂前二柏與薦福兩檜尢爲殊絕孰使予安此寂寞而忘歸者非此君歟─增─春渚紀聞─元丰間朝廷問罪西夏五路舉兵秦鳯

路圖上師行營憇形便之次至闗嶺有秦時柏一株𨿽質榦不枯而枝葉略無存者旣標圖間裕陵披圖顧問左右偶以禦筆防其枝間而嘆其閱嵗之久也後郡奏秦朝柏忽復一枝再榮殿中有記當時奏圖嘆賞之語私相聳異以爲天人筆澤所加便同雨露之施─少林集錄─嵩山漢武帝登封時神人呼萬嵗之所峯之半乃昔嵩陽觀故基有唐天寶年碑刻碑東古柏五株積翠婆娑可愛中有一株尢大五人聮手抱之圍始合下一石刻曰漢武帝封大將軍─山川紀異─漢陽縣西柏泉寺有古井世傳大禹植柏於大別山其根盤曲直至井底今柏根尙存又大別山陽太平興國寺前亦有古柏俗傳禹治水時所植者─化源記─柏葉仙人田鸞家居長安常聞道者有長生術遂入華山求問眞侶心願懇至至山下數十里見黃冠自山而出鸞遂禮謁祈問隱訣黃冠指柏樹示之曰此卽長生藥也何必深逺但問志何如爾鸞遂捜尋仙方云側柏服之久而不已可以長生乃取柏葉曝榦爲末服之稍莭葷味心志専一至六七十日未有他益但覺時時煩熱至二年餘病熱頭目如裂舉身生瘡而鸞意終不捨至七八年熱疾益甚其身如火人不可近皆聞柏葉气諸瘡潰爛黃水徧身如膠忽自云體今小可湏一沐浴遂命置一斛溫水於室數人舁臥斛中遂於斛中寢三日方悟呼人起之身上諸瘡皆已掃去光彩明白發紺緑頓覺耳目鮮明自云初寢夢黃冠數人持旌節導引謁上淸徧禮古來列仙皆謂曰柏葉仙人來此遂授以仙術謂曰且止於人世修行後有位次當相召也自此絕谷於嵩陽年百二十三嵗無疾而終異香滿室空中聞音樂聲乃造靑都赴仙約耳─原─燕談─寇萊公知巴東縣手植雙柏於庭民比之甘棠謂之萊公柏後大火柏與公祠俱焚莆陽鄭贛爲令悼柏之焚惜公手植不忍翦伐種淩霄花於下使附榦而上以著公之遺徳且慰邦人之去思云─增─西溪叢語─靑龍寺老柏院有布衣張在題一絕於院壁雲南鄰北捨牡丹開年少尋芳去又回惟有君家老柏樹春風來似不曽來元祐中州學教授畢仲愈題跋刻石於平嵐亭上─姚氏殘語─太祖以柏爲界尺謂之隔筆簡─避暑錄話─柏奇峻堅痩似李元膺─遁齋閒覽─余靖慶曆中知桂州州境窮僻處有林木延袤數十里每至月盈之夕輙有笛聲發於林中甚淸逺土人云聞之已數十年終不知其何怪也公遣人尋之見其聲出一大柏樹中乃伐取以爲枕聲如期而發公甚寶惜凡數年公之季弟欲窮其怪命工解視但見木之文理正如人在月下吹笛之像𨿽善畫者莫能及重以膠合之則不復有聲矣─玉堂閒話─髙祖在𦇤褓之時母置放其荘柏樹之陰而往餉田比及餉回日斜而樹影不移─墨客揮犀─壺山有柏木一株長數尺半化爲石半猶是堅木蔡君謨見而異焉因運至私第余在莆陽日親見之─老學庵筆記─眞宗禦集有苑中賞花詩十首內一首龍柏花李文饒平泉山居艸木記有藍田之龍柏宋子京又有眞珠龍柏詩劉子儀晁以道朱希眞亦皆有此作予長於江南未甞見也或云本出鄜坊間─方輿勝覽─桔柏渡在昭化縣今昭化驛有古柏土人呼桔柏故名─逰武夷山記─峯山有仙柏樹古而靑翠可賞─成都記─日就殿以文檉綺柏爲材─原─五色綫─嵩山天封觀有古柏三株武后封五品大夫防百餘步俗云大小將軍─增─濟南行記─岱嶽觀有漢柏柯葉甚茂─蜀都雜抄─蜀都大抵雨多風少故竹樹皆修聳少陵古柏二千尺人譏其痩長詩固有放言要之蜀產與他迥異謂柏之森森者惟蜀爲然所謂喬木如山者亦惟蜀爲然─逰香山寺記─至洪光寺入石門路甚修平可步古柏夾之外不見林上不見顚枝榦交防人行道上蒼翠撲衣日影注射如荇藻淩亂可數百步復折而上如是者凡十有一每登一折必右俯木末左瞰絕壁壁皆甃石爲之嵗久若天造柏從石罅出多類鬼工初登一二盤奇在柏稍上諸山如螺髻自柏外見則又奇至七八盤山盡在下精藍名墅棊布繡錯金碧晃耀目境屢換殆無暇問柏奇矣─桐柏山誌─柏香峯四望陰巖垂磴萬仭上多柏木─金陵諸園記─東園一曰太傅園兩柏異榦合杪下可出入曰柏門─天中記─廣漢梁泉縣漢故道縣也龍女山多紫柏華陽志云梁泉有紫柏阪─嵩逰記─嵩陽宮外有漢武帝封三將軍柏柏膚殻皆脫去獨存肉理色蒼白大者圍六人次四次三人計千百年物矣其最大者南枝一節瘇甚蓋木癭也祖庵左一柏云恵能謁祖時從鉢盂中帶至也余爲

書六祖手植柏五字─原─湧幢小品─髙祖取婺州過蘭溪縣見古柏甚奇駐師其下後剏亭繞之而空其中夜半輒有蒼龍繞伏其上王世懋詩云何年古柏尙靑靑曽是髙皇玉輦停不信聖恩偏雨露枝枝都作老龍形─增─七曲山記─應夢臺右晉柏二株其形盤踞如虯龍

色含蒼翠自晉代傳於今幾三合抱─泰山記─炳靈殿漢柏三四株皆連理中一株最巨輪囷臃腫狀尢詭異非千年不能有此─四川志─詹香山綿竹縣人言某寺有古柏一株縣令將伐之造署人莫敢逆者寺有老僧題一絕於樹云定知此去棟梁材無復淸陰覆緑苔只恐深山明月夜懼他千里鶴歸來縣令見之惻然而止─原─昆山縣誌─南宋時髙麗進陰陽柏二株初僅二尺

種之永懷寺殿庭左右久之髙與殿等每左花則右實右花則左實

集藻─記─增─宋田況古柏記─成都諸葛孔明祠古柏年祀寖逺喬柯鉅圍蟠固淩防有足異者杜甫甞作歌叚文昌亦作文摹狀奇人多暗誦故老相傳及記事者云自唐季凋瘁歷王孟二僞國蠧槁尢甚然以祠中樹無敢翦伐者皇朝乾徳丁夘嵗仲夏枯柯復生日益敷茂觀者嘆聳以爲榮枯之變應時治亂武侯光靈如有意於玆者誠爲異事因命工圗寫備述本末以貽好事者題防─增─宋陸遊防古柏圖─此圗吾家舊藏余居成都七年屢至漢昭烈恵陵此柏在陵旁廟中忠武侯室之南所謂先主武侯同閟宮者與此略無小異則畫工亦當時名手也

贊─增─宋蘇軾東莞資福堂老柏再生贊─生石首肎奘松肘回是心茍眞金石爲開堂去柏枯其畱復生此柏無我誰爲枯榮方其枯時不枯者存一枯一榮皆方便門人皆不聞瓦礫說法今聞此柏熾然常說

賦─原─齊蕭鋒修柏賦─旣殊羣而抗立亦含貞而挺正豈春日之自芳在霜下而爲盛衝風不能摧其枝積雪不能攺其性𨿽坎於當年庶後凋之可詠─增─唐魏徴道觀內柏樹賦有序─元壇內有柏樹焉封植營護幾乎二紀枝榦扶疎不過數尺籠於眾艸之中覆乎藂棘之下𨿽磊落節目不攺本性然而翳薈蒙籠莫能自申達也惜其不生髙峯臨絕壑籠日月帶雲霞而與夫臃腫之徒雜糅玆地此豈所謂方以類聚物以羣分者哉有感於懷喟然而賦其詞曰覽大鈞之播化察艸木之殊類雨露淸而並榮霜雪茫而俱悴惟丸丸之庭柏稟自然而醇粹渉靑陽不增其華歷英不減其翠原斯木之攸挺植新甫之髙岑幹霄漢以上秀絕無地而下臨籠日月以散彩俯雲霞而結陰邁千祀而逾茂秉四時而一心靈根再徙玆庭爰植髙節未彰貞心誰識旣雜沓乎眾艸又蕪沒乎叢棘匪王孫之見知志耿介其何極若乃春風起於蘋末美景麗乎中園水含苔於曲浦艸鋪露於平原成蹊花亂幽谷鶯喧徒耿然而自撫謝桃李而無言至於日窮於紀嵗雲暮止飄蓬亂驚愁雲疊起冰凝無際雪飛千里顧眾類之颯然亭亭而孤峙貴不移於本性方有儷於君子染翰以寫懷庶無虧於善始─李徳裕栁柏賦並序─夫受天地之正气者惟松柏而已故聖人稱其有心美其後凋豈無他木莫可儔匹予常嘆柏之爲物貞若有餘而華滋不足徒植於精舍列於幽庭不得處園池之中與松竹相映獨此郡有栁柏風姿濯濯宛若荑楊而冒霜停雪四時不攺斯得謂之具美矣惜其生於遐逺人罕知之偶爲此賦以貽親友惟天地之生物均覆載而不私𨿽艸木之殊性皆榮落之有時感松柏自得經隆冬乃知常集霰於窮節秉心終而不移觀夫竹嬋娟以挺秀松英茂以含滋可防蔚於臺榭故封植於園池嗟緑柏之貞苦爰自托乎幽崕或森森於寒壠或肅肅於神祠何炎徼之僻陋忽珍木而在玆齊芊蔚於蘭苕儷眞芳於桂枝逺而象之聳榦參差凝翠旌之陸離廹而翫之布葉低垂若孔蓋之葳又似翠列巢以羣棲鸞奮翼而來儀含輕煙於夕景零露於朝曦逮秋實之蕃衍綴靑珠以累累嗟乎材不可備人亦如此斯子張之容𨿽盛栁惠之貞則虧有長孺之正色無思曼之風姿嘆此物之具美以幽深而見遺非企瑤林於塵外方玉樹於前墀望舊國無際思故人未期曽不得倚樹而泛瑤瑟攀條而獻蘭巵慨路逺而莫致抑毫端而孔悲顧謂稚子起爲謡曰楚山側湘水源羙斯柏兮托幽根條總翠冬轉茂實垂珠秋始蕃彼變化不測焉知非張緒之精魂

五言古詩─增─北齊魏收庭柏─古松圖偃蓋新柏寫鑪峯淩寒翠不奪迎暄緑更濃茹葉輕沈體咀實化衰容將使中臺麝違山能見從─原─唐杜甫病柏─有柏生崇岡童童狀車蓋偃蹙龍虎姿主當風雲防神明依正直故老多再拜豈知千年根中路顏色壊出非不得地蟠據亦髙大嵗寒忽無憑日夜柯葉攺丹鳯領九雛哀鳴翔其外鴟鴞志意滿養子穿穴內客從何鄕來竚立久吁怪靜求元精理浩蕩難倚賴─增─宋司馬光柏軒─凜然淩霜色本自生丘壑徙之君子庭栽培固不薄靜夜聲飂飂淸晝陰漠漠秀气逼檐楹翠影通簾箔知君梁棟材大匠偶未度但守歳寒心閒軒亦不惡─蘇軾和子由記園中艸木─種柏待其成柏成人已老不如種叢篲春種秋可倒陰陽不擇物美惡隨意造柏生何苦艱似亦費天巧天工巧有幾肎盡爲汝耗君防藜與藿生意常艸艸─禦史臺柏─故園多珍木翠柏如蒲葦幽囚無與樂百日防不已時來拾流肪未忍踐落子當年誰所種少長與我齒仰視蒼蒼榦所閱固多矣應見李將軍膽落溫禦史─蘇轍防前柏─穉柏如嬰兒冉冉三尺長移根出澗石植榦對華堂重露恣膏沐淸風時抑我老不耐寒憐汝堪風霜朝夕望爾長尺寸常度量知非老人伴可入諸孫行想見十年後檐前蔚蒼蒼人來顧汝笑誦我此詩章─嵩山天封觀將軍柏─肅肅避暑宮石殿秋日冷凜然中庭柏气壓千夫整風聲答萬壑云色通諸嶺材大難爲工甘與蓬蒿屛─元陳樵雙柏─亭亭山上柏柯榦如靑桐蒼古防俗姿肎作兒女容風霜日揺落萬木爲之空爾獨不見摧屹立如老翁乃知歸根妙生意恆內融願乘雷雨興化作雙飛龍─明方孝孺栽柏─迂拙乖世用每蘊無窮思取效非目前逺與千載期翠柏信良材成長計功遲玆晨劚煙雨移種盈尺姿淸廟嚴潔地聖靈防於斯豈無杞栁輩不足當階墀殷社夙所尙古制非人爲先師實殷人植此理固宜但恐枝榦弱不耐風霜欺培護茍無失終見盛大時三年過人長十年齊桷榱百年必合抱根深柯葉滋靑霄泊鸞鳯厚土蟠蛟螭豈特傲寒暑將堪閱興衰所托況得所永免斤斧危旣膺顧盻榮復與翦伐辭寥寥百世後神物相扶持何必爲棟梁乃見才气施流光若飛翰時代易推移行防好古士追說種者誰我生素多病中歳早孱羸待爲鶴髮翁見女淩雲枝志士用心者濩落爲世何如羣兒巧插槿紛成籬

七言古詩─原─唐杜甫古柏行─孔明廟前有老柏柯如靑銅根如石霜皮澑雨四十圍黛色參天二千尺君臣已與時際防樹木猶爲人愛惜云來气接巫峽長月出寒通雪山白憶昨路繞錦亭東先主武侯同閟宮崔嵬枝榦郊原古窈窕丹靑戶牖空落落盤踞𨿽得地冥冥孤髙多烈風扶持自是神明力正直原因造化功大廈如傾要梁棟萬牛回首邱山重不露文章世已驚未辭翦伐誰能送苦心豈免容螻蟻香葉終經宿鸞鳯志士幽人莫怨嗟古來材大難爲用─增─宋梅堯臣龍柏─花非龍香葉非柏獨竊二羙誇芳苦楝不分顏色近紫荊未甘開謝遲羣公莫以得地貴竟費佳句何足思─明李奎古柏行─虞山古柏幾千嵗根盤節錯羅星文靈气常懸白日雨疎枝亂灑靑天云霜柯露榦了不識半是蒼苔半成石石上猶存古鏡光靑萍未拭芙蓉色我來八月秋气濃月明滿地盤虯龍赤腳大叫不忍去長風吹落虞山鐘天生異物詎可測呵護常聞鬼神泣巖壑寜教無此材嵗寒然後知松柏

五言律詩─增─唐岑參使院中新栽柏樹子呈李十五棲筠─愛爾靑靑色移根此地來不曾臺上種畱向磧中栽脆葉欺門栁狂花笑院梅不湏愁歳晚霜露豈能摧李徳裕柏─聞有三珠樹惟應祕閬風瑚不生葉朱艸又無叢未若淩雲柏常能終嵗紅晨霞與落日相照在巗中─叚成式穂柏聮句─一院暑難侵莓苔共影深枝標爭息鳥余吹正開襟【柯古】宿雨香添色殘陽石在陰乘閒動詩意助靜入禪心【善繼】─李洞古柏─手植知何代年齊偃蓋松結根生別樹吹子落鄰峯古榦經龍嗅髙煙過雁衝可佳繁葉盡聲不礙秋鐘─宋朱長文多榦柏古柏列重門連枝若弟昆防天分直榦得地共靈根月照龍蛇影風摧鐡石痕鸞凰期可宿香葉向春繁─明吳寛追和朱樂圃蘇學多榦柏─新甫傳遺種吳門見後昆碧霄多直漧黃壤本同根霜雪持髙節莓苔接古防三年非榿木十畝自陰繁

七言律詩─原─唐溫庭筠晉朝柏樹─晉朝名軰此離羣想對濃陰去住分題處尙尋王內史畫時應是顧將軍長廊夜靜聲疑雨古殿秋深影勝云一下南臺到人世曉泉淸籟更難聞─增─宋韓琦刪柏─翠柏枝繁郁未伸我來刪理務躬親孤根得地𨿽經嵗逸勢參天不在人先易工夫知取捨後凋顏色長精神瓌材自入他年用莫厭因時翦擇頻─王安石景福殿前柏─香葉由來耐嵗寒幾經眞賞駐鳴鑾根通禦水龍應蟄枝觸宮云鶴更盤怪石誤防三品號老松先得大夫官知君勁節無榮慕寵辱紛紛一等防─蘇轍文殊院古柏─曽防大柏孔明祠行盡天涯未見之此樹湏當稱子行他山只可作孫枝棟梁知是誰家用舟楫惟應海水宜日莫飛鵶集無數靑田老鶴未曽知─郭祥正柏─靑幢碧蓋儼天成濕翠蒙蒙滴畫楹禪客自陪千嵗老逰人時抱一樽傾恥隨桃李春風短奪盡松篁夜气淸安得鬼神題巨筆不容左紐獨専名

五言排律─增─唐李商隠武侯廟古柏─蜀相階前柏龍蛇捧閟宮陰成江外畔老向惠陵東大樹思馮異甘棠憶召公葉凋湘燕雨枝折海鵬風玉壘經綸逺金刀歷數終誰將出師表一爲問昭融

五言絕句─增─唐武平一奉和正旦賜宰臣柏葉應制─緑葉迎春緑寒枝歷嵗寒願持柏葉壽長奉萬年歡─趙彥昭奉和元日賜羣臣柏葉應制─器乏雕梁器材非搆廈材但將千嵗葉常奉萬年杯─李乂元日恩賜柏葉應制勁節臨冬勁芳心待嵗芳偏令人益壽非止麝含香

七言絕句─增─唐雍陶武侯廟古柏─宿葉四時同一色髙枝千嵗對孤峯此中疑有精靈在爲見盤根似臥龍宋司馬光柏─紅桃素李競年華周徧長安萬萬家何事靑靑亭下柏東風吹盡亦無花─金完顏璹黃華畫古柏─黃華老人畫古柏鐡簡將軍挽大弨意足不求顏色似荔支風味配江瑤

詩散句─增─晉潘嶽─不見防邊柏嵗寒守一度─唐杜甫𨿽當霰雪巖未覺栝柏枯─李賀─幽幽太華側老柏如建纛─宋石延年─蛇露根穿龍眠影在潭─梅堯臣棐柏移皆活風霜不變靑─蘇軾─蒼龍轉玉骨黑虎抱金柅瘦皮纒鶴骨髙頂轉龍腰─蘇轍─孤直自新甫何年移禁廷─陸遊─龍吟風雨夕山立雪霜晨─唐張籍─弱柏倒垂如綫蔓檐頭不見有枝柯─宋夏竦─托植久依山杏宻附枝俄接帝梧榮─劉敞─南墻雙柏天生直材𨿽未老心千尺─王令─不惜以材同失地好畱更老共支天彊枝抝回信有力髙榦復俯交虯拳─蘇軾─道人手植幾生前鶴骨龍姿尙宛然─周弼─更添蒼柏兩三軰相伴髙枝作雨聲─金王元粹─風吹髙柏影在衣忽驚滿座蛟龍入─原─唐杜甫─翠柏苦猶食─增李賀─小柏儼重扇─薛能─春气柏林香─宋司馬光─翠色添崖柏─金元好問─細柏含古春─元許有壬─翠柏瀉秋聲─唐王維─柏葉初齊養麝香─杜甫─錦官城外柏森森─宋歐陽修─凜凜節奇霜榦柏─蘇軾─拏龍濯霧屈虯枝─吳儆─庭柏無心不受誇

別錄─原─南史王儉傳─儉字仲寶丹陽尹袁粲聞其名及見之曰宰相之門也栝柏豫章𨿽小已有棟梁气矣增─拾遺記─太山下有連理文石髙十二丈狀如柏樹其文彪發似人雕鏤自下而上皆合而中開廣六尺望若眞樹也─桂海虞衡志─石柏生海中一干極細上有一葉宛似側柏扶疎無小異根所附著如烏藥大抵皆化爲石矣─行營雜錄大中祥符六年緜州彰明縣崇仙觀柏柱上有木文如畫天尊狀毛髮眉目衣服履舄纖縷悉備─素園石譜─黃龍府山中產柏枝瑪瑙石色甚瑩白上如柏枝或黃或黑甚光潤頃年白防亨奉使北主遺以一石大如桃上有鴝鵒如豆許棲柏枝上頗奇怪─原─種植─九月中柏子熟采收俟來年二三月間用水淘過取沈水者著濕地二三日淘一次芽出將劚熟地調成畦水飲足以子勻撒其中覆細土半寸再以水壓下二三日澆一次常使土潤勿太濕太幹旣生出土四圍竪矮籬護之恐爲蝦蟇所食常澆水亦宜糞俟長髙數尺分栽─灌漑─性喜曬一年中用曬過糞水澆三四次則靑翠蓊欝秋時翦小枝二三尺可插活柏葉色緑不凋夏秋采者良種類非一入藥惟取葉扁而側生者名側柏功效殊別古柏尢奇益州孔明廟中大柏蜀漢時植人多采入藥其味甘香大異常柏他如花柏葉濃鬱成朶無子叢柏樹緑色並不入藥─制用─嫩柏枝洗淨控幹入梅鹵曬漧甘艸桂心爲細末入淨磁器中一層藥一層柏枝封藏之久不開則上鹽花可玩可食煮汁釀酒去風痺歷節風

【附錄】柏實

原─本艸─柏實以干州者爲最三月開花九月結子狀如小鈴霜後四裂中有數子大如麥粒芬香可愛

彚考─增─列仙傳─赤松子好食柏實齒落更生─賈氏談錄─李徳裕平泉荘有珠子柏實皆如珠子簾生葉上香聞數十步─傳燈錄─僧問趙州和尙祖師西來意趙雲庭前柏樹子─茅亭客話─遂州小溪縣石城鎭仙女埡村民程翁名君友開寶九年春往云頂山寺遇一道士隨往靑城山道士曰爾有仙表得至於此開囊取丹一粒令吞之曰若有饑渇則可嚼柏葉柏實些些君友歸家無饑渇之念遂別止一室不顧家事甞焚柏子柏葉靜坐無所營爲不飲不食時嚼柏實三五顆而已門外有一柏樹下有一大盤石常偃息於上至九月七日夜如有所待達旦雲霞相映有如五色君友躡空而去集藻─詩散句─增─宋晏殊─紫結茱茰實濃薫菡萏香─唐皮日休─荒徑掃稀堆柏子

別錄─原─收子─熟時頓采之易得過時則零落又易生虫─制用─子熟采蒸曝舂礧取仁用取子之沈者曝漧

爲末每服方寸匕漸增三五合欲絕谷恣食取飽渇則飲水久服延年

【附錄】竹柏

增─益部方物略記─竹柏生峨眉山中葉繁長而籜似竹然其榦大抵類柏而亭直

集藻─贊─增─宋宋祁竹柏贊─葉與竹類致理如柏以狀得名亭亭修直

檜

原─檜柏葉松身【見爾雅】葉尖硬亦謂之栝今人名圎柏以別側柏─增─爾雅翼─又有一種別名檜柏不甚長其枝葉乍檜乍柏一枝之間屢變人家庭宇植之以爲玩彚考─增─書禹貢─杶榦栝柏─詩衛風─檜楫松舟─宋史眞宗紀─大中祥符六年十月甲子亳州太淸宮枯檜再生─西京雜記─上林苑栝十株─洛陽伽藍記─永寧寺僧房樓觀一千餘間栝椿松柏扶疎拂檐─水經注─孔子舊廟西北二里有顏母廟廟像猶嚴有修栝五株封氏見聞記─兗州曲阜縣文宣廟門內並殿西南各有柏葉松身之樹各髙五六丈枯槁已久相傳夫子手植永嘉三年復枯俗傳千年木療心痛人多竊割削之樹身漸細去地丈餘皆以泥累泥封猶不免焉亦有取爲笏者色紫而甚光澤肅宗時二樹猶在─幽燕記異─幽燕思先驛後有五樹檜忽生藥圎試摘服之往往療疾有驗─賈氏談錄─李徳裕平泉荘有雁翅檜婆娑如鴻雁之翅─洛陽名園記─董氏東園北鄕入門有栝可十圍實小如松實而甘香過之歸仁園其坊名也園盡此一坊廣輪皆裏余唐丞相牛僧孺園七里檜其故木也─避暑錄話─蘇州白樂天手植檜在州宅後余政和初甞見之已槁瘁髙不滿二丈意非四百年物眞僞未知也後爲朱衝取獻聞槁死於道中乃以他檜易之禁中多不知又有言華亭悟空禪師塔前檜亦唐物詔衝取之檜大不可越橋梁乃以大舟卽華亭泛海出楚州以入汴旣行一日張防風猛檜枝與帆低昂不可制舟與人皆沒長興大雄寺陳霸先宅庭亦有大檜中空裂爲四枝防半庭質如金石相傳以爲霸先所植又欲取以獻防聞悟空檜沈海乃已賢者因物幸托以不朽然此三檜一槁死於道一沈於海一僅以免蓋欲爲道旁橛株不可得也檜深宻紆盤似管防安─澠水燕談亳州法相寺矮檜髙才數尺偃亞蟠屈枝葉繁茂不可圖唐大中年李待價石記云圎防三丈餘詎今又三百餘年廣袤五六丈爲一郡之珍玩士人目其寺曰矮栝─遊茅山錄─玉晨觀東廊許長史手植檜其圍丈餘西

廊左紐檜圍八尺─原─太淸記─亳州太淸宮有八檜老子手植根株枝榦皆左紐石曼卿集此檜不知年代李唐之盛一枝再生至聖朝復有此異─增─老學庵筆記海檜有二種海檜夭矯堅痩皆天成又有刻削盤屈而成者名土【音杜】檜海檜絕難致凡人家所有大抵土檜也亳州太淸宮檜至多檜花開時蜜蜂飛集其間不可

勝數作蜜極香而味帶微苦謂之檜花蜜眞奇物也歐陽公守亳時有詩曰蜂采檜花村落香則亦不獨太淸而已─話腴─宋眞宗朝寢殿側有古檜秀茂不羣名禦愛檜然橫礙殿檐眞皇意欲去之一夕風雷轉折其枝時以爲瑞─中吳紀聞─白樂天爲蘓州守時恩信及民皆敬而愛之甞植檜數本於郡圃後人目之爲白公檜以況甘棠焉─湖山勝槪─鳯凰山有交枝檜─東遊記顏廟中孤檜髙五丈許─逰茅山記─茅峯之西麓有玉宸觀門外有古檜千餘皆逾抱紋左紐奇怪可畫白馬老君二殿前各檜一株尢古而奇─西山逰記─碧雲寺殿前二栝松十圍隠千牛焉日出映之山中蓊蓊如靑雲起─龍鳴山記─聽松軒西卽韓熙載讀書堂遺址所植檜猶存─原─梧潯雜佩─余甞憩兩廣公署前庭有榕檜二樹駢生蟠根合體互相糾結異枝交防蒼翠成帷每婆娑其下玩之不忍去─增─福建志─王審知夢眾僧奕奕有光所至有雙檜並池旦尋而得之池曰浴聖檜曰息聖─原─曲阜孔廟殿前宣聖手植檜紋皆左紐上聳無枝而不朽每遇一代興或聖君出則發一枝我朝太祖龍興世宗繼統曾兩見眞大異事常州烈帝廟有獨孤檜潁州靈壇觀有再生檜

集藻─賦─

禦制闕裏古檜賦並序─孔子手植檜在杏壇之側金貞祐間無復存矣元至元三十年再茁故處明宏治間又燬於火今所遺者不枯不榮屹立霜露而秀色獨異撫摩久之乃作賦曰維槎枒之靈質實鈞化之所鐘標扶輿之奇特峙先聖之故宮涵元气以不朽與至道而俱崇爾其黛榦蒼蒼孤柯濯濯鶴骨初扶霜鱗未作儼茁軋以方舒類洪荒之忽鑿謝縟采於春華完淳風於太朴夭矯拂勃星臨露滴枝無取於樛樛葉全稀於摵摵夕飇度兮弗驚朝旭烘兮如滌伊間气之潛滋惟神爽之咸集徘徊延卻宛轉斷連蟠屈兮若佾羽之在列聳削兮若簨簴之待懸則有築以崇封沃以膏壤方以周防角以文磉足縮心歔目給神賞蘿煙奪翠松籟失響於是楷因之而擢潁蓍感之而抽莖爭葳防於弦誦之裏齊扶疎於禮樂之庭朝菌慚兮一

旦大椿讓兮千齡上溯眞宰之功逺契無爲之代均云行兮雨施等乾始兮坤載疇則出混茫之中而居耳目之外與三才以並植綿歷禩其長在亦有扶桑海表若木山巓東瀛西極掲日摩天迹𨿽誇於神異植非出於文宣宜瞠乎其後矣邈無得而稱焉

增─唐溫岐再生檜賦─檜有再生之瑞天符聖運之興挺松身而鱗皴迥出布柏葉而杳藹相承隋道旣窮則沒身於亂土唐朝將建故發徳於休徴原夫日將興而幽暗皆明君應期而纖微必表生於枯朽證受命於敗徳之時長則繁華示寶祚於延慶之兆想夫拔陳根而已茂聳修榦以方妍淩朝而還宜宿露向晚而尢稱新煙以狀而方生荑之枯楊若此以理而諭易葉之僵栁昭然效殊祥以示後願眾瑞而居先嘉其擢本傍榮抽條迥秀歷朱夏而彌盛冒霜雪而不朽應昌業於龍潛之際豈曰無心彰聖徳於虎視之前孰云虛受徒觀夫載光紫府效祉皇家竦亭亭之柯葉擢鬱鬱之輝華可以

播之於萬古可以流之於四遐是知歷數歸唐禎祥啟聖何厚地之朽木報上天之明命殘陽未落宮庭之林藪忽生明月初懸玉砌之桂花復盛矧夫貞節獨異髙標自持散芳气而微風乍動入重陰而宿鳥猶疑蓋天所贊也亦神以化之客有生遇明時身防至徳窮勝負於朕兆慕休祥於邦國敢獻賦以榮遂布之於翰墨─元祝堯手植檜賦─繄孔庭之喬木兮自夫子之文章

象三林以毓秀兮開萬葉以流芳根詩書之正脈兮表吾道之昌長昔闕裏之微言兮稱後凋之松柏惟若木之柏葉松身兮固手之而不能釋諒因材以栽培兮在人物以如一元气防乎其根兮集條理而大成日月拂乎其枝兮掲文明而上行映尼山之正色兮紛蒼翠之曽敷承泗波之餘澤兮潤滲漉而不枯云風歘霍而經庭兮差芳气之襲予八音噌吰以砰磕兮忽升堂而驚顧鳯飄颻以銜圖兮遙千載以來下麒麟有時而出兮或遲玆而逰豫彼春秋之風雨兮超震淩以自掲後七雄之斬艾兮曾不足動其一發金石嫓乎其堅剛兮縦百秦而何焚神左右以扶持兮知未防於斯文吾聞孔壇之杏兮配斯文以永久何玆檜之鼎峙兮亦玆杏之不朽信聖人之於萬物兮無一物而不仁茍仁心一有所寓兮自當與天地而長春建深根而不防兮矻儒家之柱石今將指天地爲期兮壽皇圖於箕翼北極建杓而秉持兮奎璧燦然而成行扶桑昭晰以警兮條風發乎震方皇覽乎六藝之芳潤兮熙文運以再昌錄孔氏之子孫兮攬庭秀而不敢忘訪故家而愛其木兮當百倍乎甘棠命靑陽使發敷兮起朱融使楙鬯戒顥收以來殺兮警神冥以孳養謂英材之並育兮待棟梁以爲用矧先聖之親植兮誠有土之所重嗟七十子面承挈提兮各抱材而有施何梁木之旣壊兮余乃不得與玆檜而同時幸壁藏之亡恙兮瞻墻仭以有基托余陰以延佇兮結芳條而遐思衣前後之襜如兮恍洋洋而在斯𨿽朽質之莫雕兮亦求柯而爲則喜斯道之有依兮遂遊歌而不息歌曰檜之根兮輪囷檜之節兮嶙峋自周及元吾不知其幾春檜之古兮有神檜之今兮有靈維元繼周益將開千萬億載之文明

五言古詩─增─宋梅尭臣和曹光道風防三檜─飄風西北至樹苦萬繂牽君家三古檜繁根龍地纒其固謂不防朱欄擁靑塼今同秀林木摧倒誰復憐安得百力士扶持尙可全愼勿伐作薪豈無庭燎然─原─蘓軾和趙景貺栽檜─汝陰多老檜處處屯蒼云地連丹砂井物化靑牛君時有再生枝還作左紐文王孫有古意書室延淸芬應憐四孺子不墮凡木羣體備松柏姿气含芝術薰初扶鶴立骨末出龍纒筋巢根白蟻亂网葉秋虫紛乃知蔽芾初甚要封植勤他年皮三寸狐鼠了不聞─增蘇軾王仲至侍郎見恵穉栝種之禮曹北垣下今百餘日矣蔚然有生意喜而作詩─翠栝東南美近生神嶽陰惜哉不可致霜根絡云岑仙風振髙標香實隕平林偶隨樗櫟生不爲樵牧侵忽驚黃茒嶺稍出靑玉鍼好事𨿽力取王城少知音豈無換鵞手但知覓來禽髙懷獨夫子一見捐槖金得之喜不寐贈我意殊深公堂開後閤凡木愧華簪栽培一寸根寄子百年心常恐樊籠中摧我鸞鶴衿誰知積雨後寒芒曉森森恨我廹歸老不見汝十尋蒼皮護玉骨旦暮視古今何人風雨夜臥聽饑龍吟─郭祥正合肥何公檜部使者楊公潛古命予賦之─合肥有老檜得名自何公何公何代人名迹了莫窮髙枝偃羽蓋低枝臥蒼龍盤根徹厚地疏影落寒空荏苒九天碧仍爲煙霧蒙相傳魏武帝解甲休鐡驄甞坐此檜下吞吳未成功至今晦暝夕往往英風我公心好古淸標聳千峯鑑賞揮巨筆丹靑孰爲工燦燦發明玉琤琤叩絲桐談笑走兵役垣墻宻泥封拂拭枯折榦一助春風融願回防山力移植明光宮─原─陳師道次韻趙徳麟植檜─種木待成林爲千年事目中趨百里寧同萬牛費植檜三尺彊已有淩雲气生世能幾何擬作千年計眾人笑拍手君子用其意蕭蕭孤竹君忘言黙相契名以金石交椿楊皆奴婢緬懷萬仭巓千丈蔚蒼翠盤根泉石底用意霜雪外寜湏大廈材坐待斧斤至散爲風雨聲密作馬牛蔽─增─金元好問濟南廟中古檜同叔能賦─亭亭祠宮檜鬱鬱上雲雨扶持幾來年造物心獨苦靑余玉川潤根入鐡崕古𨿽含棟梁姿斤斧安得取沇洑地中久駭浪思一鼓天柱屹不移水國奠平土乾坤此神物甲乙存世譜瀨鄊畱耳孫闕裏傳鼻祖秦松徒自污蜀柏共數防待十抱成玆焉重摩拊─明吳寬觀孔林手植檜─魯宮久已壞孔宅仍如新悠悠二千載手澤嗟猶存所存匪他物奇樹當髙門矯矯歷霜雪靑靑出埃塵親承時雨化生意常欣欣相傳借文字烈火經嬴秦而此特萌蘗挺然異其羣羣木繞庭際合抱髙入云尋常豈得似隠起成旋文端如人索綯徽纆依然分米芾好奇士於道未必聞玩物有述作意與石丈均我來重謁拜欲去步幾巡維魯多松柏斷度見詩人䢐徠與新甫遙瞻失嶙峋─沈周七星檜海虞七星檜宜爲羣木冠列生老子宮與邑作奇觀廣墀气蕭森入門凜欲汗久信天地成沃知雨露灌植從蕭梁其說我恐漫驗斗形叵全七旣斃其半三株實存難執嵗月各各具其異形容匪詞翰西體裂多槁豁然敞三判東體活亦裂筋骸互續斷北者蜷而禿袖破舞脫腕葉亦不暇葉榦亦不暇榦左文皮索綯孤蕝頂畱繖槎折象齒蹺癭決鬼目爛疏越復叢穴骳骫仍軒岸蛟攣及猊跛努力不得竄矛長及劍短接戰驚楚漢如此紛怪駭聃君不能按知遭幾雷厄還屢兵火難生死付冥然造物反被玩君子重貞固頑醜小人讕緣髙坐吹簫我欲呼鶴鸛從根覓埋丹澆泉覬紅燦長生就其防永作婆娑伴─鄧韍致道觀七星檜─琳宮何岧嶤爽气淩靑蒼中有古檜樹傳植自蕭梁嵗逺四樹存如斗酌天漿東株聳而老慶曆補其亡中株麗瓊壇少日嬉其旁枿動手可撼鐡柱鎖蛟猖今已翦不遺彼盜其香兩株在東南偃蓋覆修廊攢枝細而宻葉聚如鍼芒擁挺析三本糾結連肺腸龍也方出海挾以子母將兩株在西南赤立膚無霜偃蹇捎殿角督力示堅彊龍也得雲霧攫騖不復翔六子莫囚鎖帝招遣巫陽北株最怪異不與羣木行質榦盡屈鐡夭矯互低昂辧葉知乃樹尋柯惑其方眾視興怪嘆應接不得遑乍疑古蚩尢蓄力抗軒黃拓臂運五兵有徒實跳踉勁者弩脫括彎者弧方張橫者奪槊舞堅者操矛鏘何乃大小柯亷脊如斧螳怒虯防山出隠霧勢騰驤理斷一絲續膚削流乳肪我語非彊聒細視乃知詳四檜皆左紐玉晨逺相望霽晴亦黯昏黑常晶光仙眞護呵久山鬼憑藉長至今空翠表劍佩時將將蜀廟靑銅柏涿郡羽葆桒圗經儼封殖況我桑梓鄕入景星月夜淸唳徹虛皇移酒與檜飲風露襲綃裳石田寫東樹髙詞振琳瑯遺墨付好事煙姿漲云房我詩費摹寫傳之起譸張錄詩冠巨圖尙與檜作堂─原─施顯七星檜─琳宮檜森森蟉枝郁蒼翠植時應斗宿數列三之四龍鱗綴苔圎香葉凝煙細節操歷冰霜大材難小試匠石偶來見錯愕相驚視─吳納七星檜─仙壇有古檜森列同七星雲是梁家種古怪如龍形東蘇護朽骨新枝復靑靑造化呈奇觀拱衛煩山靈誰栽若此樹閱嵗逾千齡

七言古詩─原─宋蘇轍任氏閱世堂前大檜─君家大檜長百尺根如車輪身直壯夫連臂不能抱孤鶴髙飛直上立狂風動地舞枝榦大雪翻空洗顏色人言此檜三百年未知昔是何人植君家大夫老不遇一生使气未甞屈沒身不說歸故里遺愛自知懷舊邑此翁此檜兩相似相與閱世何終極汝南山淺無良材櫟柱棟椽聊障日便令殺身起大廈亦恐眾材無匹敵且畱枝葉撓云霓猶得世人長太息─增─郭祥正詠蔣公檜─淮南亭中有蒼檜仰視團團翠爲蓋直榦每容鸞鳯棲盤根深壓鯨鰲背北風預作冰陣聲恐取蛟龍斬天外呼童出屋爲我窺摩颭淸陰月光碎問誰植之前蔣公得地倐經三十載不同種杏上靑天正似甘棠有遺愛使華今復見公孫太平事業鐘一門祖朝冠帯漸塵土卻嗟此檜春常存孤髙豈忘栽培力秀發兼承造化恩已看枝葉飽霜露終作棟柱扶乾坤新詩編聮盡珠玉光大先烈聽箎塤更憶丹靑妙手畫進入明堂逢至尊─林景熙雙檜堂爲魯聖可行可賦─魚頭公子冰雪姿根柢忠信華文辭乃翁手植豈無意貞固已作層霄期气含芝術體松柏容成山下神仙宅淸陰冉冉生庭除緑霧纖纖護琴冊風檐對語如索詩君家伯仲諧塤箎養成材器丰且碩蓄泄雲雨蟠蛟螭黃州謫臣坐詩累杳杳蟄龍空九地蒼根畱取千載芳何物醜秦盜名字─元謝應芳獨孤公檜詩並序─唐獨孤憲公爲常州刺史時有手植之檜今見諸郡誌等書元末樹毀於兵至此二十餘年爲常州民者宜再植以寓思賢之意況有周鏈師爲松菊主者乎率爾口占呈乞諸搢紳先生更倡疊和相與贊成亦庶乎厚風俗云憶昔十五六好古尊前賢初問獨孤檜快覩曽爭先蒼然一株枿舊根皴皮錯節枝葉蕃適逢夜雨半身濕疑是往年甘露痕孔明廟前柏相似乃在陳司徒廟之後園鄕來陵谷忽變攺造化刧灰飛入海神焦鬼爛救不得桐鄊自此無光彩幸存一曲闌干石題公姓字畱遺迹石苔斕斑土花碧相伴銅駝非荊棘余從海上避兵歸幾度摩挲長太息懷哉古之人好賢意無窮詠甘棠愛召伯賦菉竹美武公憲公此樹堪比隆後人寜不仰髙風都道士桃千樹一防區區豈難措龍鐘野老及羣英亦媿因循坐遲暮檜乎檜乎重培植風枝相樛霜榦直邦人具瞻仰遺徳見樹猶如見顏色六百二十五年如一昔─明孫一元致道觀防七星檜樹歌─海虞山前突兀見古檜眼中气勢相盤拏上應七曜分布有神防地靈千嵗儲精華皴皮無文盡剝落老根化石吞泥沙據山峞映谺身枯澑雨枝黑藏蛇佇立頃刻雲霧遮日落未落山之厓同行觀者皆嘆嗟舌捫頸縮無敢嘩歸來靈物不可究夜宿撼牀恐龍鬭─王叔承震澤普濟寺觀古檜歌─沙門老樹驚奇崛四百年來靑未歇气交古佛通精靈命落殘碑題嵗月皮爲黛石根爲鐡琥珀爲枝玉爲節曲阿倒紐上下錯尖梢反掬東西掣扶疎入畫畫不成苔痕膩鎖雷神結雨餘細葉浮煙出新枝舊枝宛相齕飛天仙女生緑毛墮地驪龍蛻蒼骨西方薄樹何時分婆娑獨立南江濆寒色虛揺五湖月淸陰薄灑諸天云忽漫星槎過笠澤酣歌樹底流光碧秦亡爭笑大夫松蜀破空憐丞相柏信是僧家佛日長貝葉曇花幻今昔昔者火燒闕裏檜仲尼寂寞斯文墜今來風擊虞山枝言遊澹文章廢儒林喬木柰如許野寺孤根聊酹汝五言律詩─

禦制闕裏古檜─榦聳朱甍外根蟠碧殿阿奇文成左紐元气挺孤柯瑞與龍並傳來嵗月多徘徊防手澤不共刼灰磨

增─宋梅尭臣施景仁邀詠泗州普照王寺古檜─來尋淮上寺老檜莫知年刼火已鎔像樛枝寜攺煙根拏怪石

入節駮蒼苔堅欲問浮波箭空嗟此獨傳─朱長文並秀檜─盤根幾百齡合干倚冥冥偃蹇雙虯聳聯翩兩蓋靑紫鱗霜外躍紺葉雨餘馨左紐憑仙宇何如拱泮亭─明吳寬追和朱樂圃蘇學並秀檜─講堂前並立霜雪

傲冥此樹今猶在常年不攺靑雨來添秀色風動散微馨科第能相繼題名下有亭─董其昌詠孟檜─愛此孟家檜森然見典型沃根洙泗潤含气嶧山靈閱世消秦篆防天郁魯靑方知樗散壽只入列仙經

七言律詩─增─唐劉禹錫謝寺雙檜─雙檜蒼然古貌奇含煙吐霧郁參差晚依禪客當金殿初對將軍映畫旗龍象界中成寶蓋鴛鴦瓦上出髙枝長明燈是前朝焰曽照靑靑年少時─原─秦韜玉檜樹─翠云交榦痩輪囷嘯雨吟風幾百春深蓋屈盤靑麈尾老皮張展黒龍鱗惟堆寒色資琴興不放秋聲染俗塵嵗月如波事如夢竟畱蒼翠待何人─增─杜荀鶴題瓦棺寺眞上人院矮檜天生仙檜是長材栽檜希逢此最低一似舊山來砌畔幾番凡木與云齊廻無斜影教僧蹋免有閒枝引鶴棲今日偶題題似著不知題後更誰題─宋韓琦得太淸小檜植館中─仙檜移來近紫壇亭亭將見起毫端纖枝未覺來風韻勁節先知度嵗寒得地最宜儒館種結根湏作棟梁防願將軒竹陪蒼翠帯雪開樽助雅歡─梅堯臣檜詠─文章老重欲追古便作帝宮蒼檜詩靑蔥玉樹傳楊子盤屈洪桃見左思龍鱗已愛松身直珠實還看柏葉垂秀木艷叢那可擬但將霜雪定堅姿─曽鞏庭檜呈蔣穎叔─樛枝髙下秀森森曽寄名卿異俗心艸舍一時成往事松身千尺見新陰聲淸不受笙竽雜气勁能遺霰雪侵漢節從來縦眞賞謝庭蘭玉載芳音元成廷珪陳朝檜─千年老檜上靑霄三閣花飛不動揺香骨自來盤左紐苦心未忍棄前朝蛟龍並立江云黑鸞鳯雙啼海霧消想得防題詠處殿頭風雨正蕭條五言排律─增─唐吳融三峯府內矮檜─擢秀依黃閣移根自碧岑周圍𨿽合抱直上豈盈尋逺砌行窺頂當庭坐芘陰短堪驚眾目髙已讓他林日轉無長影風廻有細音不容蘿蔦附只耐雪霜侵玉帳籠應匝牙旗倚更禁葉低宜拂席枝褭易抽簪緑防支離久朱門揜映深何湏一千丈方有嵗寒心

五言絕句─增─宋蘇軾檜─依依古松子鬱鬱緑毛身每長湏成節明年漸庇人─明李東陽詠檜─雙枝出墻頭亭亭兩髙蓋雨色愛靑蔥天聲聽靈籟

七言絕句─增─唐皮日休重寺雙矮檜─撲地枝徊是翠鈿碧絲籠細不成煙應如天竺難陀寺一對狻猊相枕眠─陸防和重寺雙矮檜─可憐煙刺是靑螺如到雙林誤禮多更憶早秋登北固海門蒼翠出晴波─宋韓琦小檜─小檜新移近曲欄養成隆棟亦非難當軒不是憐蒼翠只要人知耐嵗寒─蘇軾塔前古檜─當年雙檜是雙童柏樹無言老更恭庭雪到腰埋不死如今化作兩蒼龍─王復秀才所居雙檜二首─吳王池館徧重城奇艸幽花不記名靑蓋一歸無覓處只畱雙檜待升平凜然相對敢相欺直榦臨空未要奇根到九泉無曲處世間惟有蟄龍知─郭祥正檜─花開供蜜葉經霜老柏喬松气亦降未遇李聃誰愛惜柘塘西院碧油幢─元虞集古檜─根到深泉石作身疏疏香葉不知春海

波不動天風逺千嵗寒蛟作老人

詩散句─增─宋蘇軾─團團山上檜歲歲閱楡栁─郭祥正嵗老枝葉簡春深香气新─元王惲─南山開畫屏髙下蔚萬檜─唐張祐─髙臨月戶秋云影靜入風檐夜雨聲─孟郊─防庾森嶺檜─李賀─古檜拏云臂─宋歐陽修

夜蒼檜起天風─楊萬里─老檜如幢翠接連─金許古─蒼檜四排嚴法界

【附錄】樅

原─樅松葉柏身【見爾雅】千仭無枝葉與身皆直樅檜樹皆髙丈餘花葉皆同但實稍大而色黃緑肉虛爲異耳初甚酸澀經霜乃可食采藥者不收

彚考─增─尸子─松柏之鼠不知堂宻之有羙樅─西京雜記─上林苑樅七株

禦定佩文齋廣羣芳譜卷七十一﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷七十二

木譜

杉

原杉一名煔【爾雅云披煔】一名沙一名防類松而幹端直大者數圍髙十餘丈文理條直南方人造屋及多用之葉麤厚微扁附枝生有刺至冬不凋結實如楓有赤白二種赤杉實而多油白杉虛而漧燥有斑紋如雉尾者謂之野雉斑入土不腐燒灰最發火藥

彚考─增─西京雜記─太液池西有一池名孤樹池池中有洲洲上煔樹一株大十餘圍望之重重如蓋故取爲名─南方艸木狀─合浦東二百里有杉一樹漢安帝永初

五年春葉落隨風飄入洛陽城其葉大常杉數十倍術士亷盛曰合浦東杉葉也此休徴當出王者帝遣使驗之信然乃以千人伐樹─南康記─南野巘山有漢太傅陳蕃墓遙望兩杉樹聳柯出嶺垂陰覆谷─遊名山誌

華子岡上紫杉千仭被在崕側金州山西面杉樹偏爲白猨所棲竟夕哀鳴行人所惡─晁無咎詩注─愼思家臨湘豪塘晉陶淡隠此山仙去藏丹於杉今大十餘抱矣─避暑錄話─杉丰腴秀澤似謝安石─福建志─淳熙二年仙遊縣九座山上古杉木生花其臭如蘭─貴州誌─白雲山在廣順州城東四十里建文帝常遁迹於此上有羅永庵庵外杉二株長可數十尺其一經帝手所摩至杪絕無附枝

集藻─頌─增─梁江淹杉頌─桐梓舊麗松栝稱奇焉如玆品獨秀靑崕羣木斂望雜卉不窺長入煙氛永鸞螭五言古詩─增─唐韋應物郡齋移杉─擢乾方數尺幽姿已蒼然結根西山寺來植郡齋前新含野露气稍靜髙窓眠𨿽爲賞心遇豈有巖中緣─白居易栽杉─勁葉森利防孤莖挺端標才髙四五尺勢若干靑霄移栽東窓前愛爾寒不凋病夫臥相對日夕閒蕭蕭昨爲山中樹今爲檐下條𨿽然遇賞玩無乃近塵囂猶勝澗谷底埋沒隨眾樵不見欝欝松委質山上苖

七言古詩─增─元範梈古杉行─丹陵觀有古杉屹如雙闕當雲門云是鐘君之手植君去此樹余空邨尾揺翡翠梢八表根結蛇蛟行九原幽邊豈無鬼神防深處直形天地恩一方拆裂引穿澑猶是百年燒火痕蒼皮樹裹漸欲合始知艸木有道存或云下有丹火仗四時地底皆春溫神還復壯此其驗疑是自此無傳喧平生政坐嗜奇古來防適值寒冬昬長歌沈思繞其下夜半月髙松露繁飄颻葉縣鳬舄影牢落丰城龍劍魂何當喚起博物者共騎黃鵠淩昆崘─傅若金古杉行題陳兵曹所藏李遵道畫靈隠道中二杉圗─靈隠道中古杉樹上與雲霧相膠葛李侯一見爲寫眞霜雪蕭蕭起毫末此杉蒼茫幾百年鬼物扶持人所憐貞心豈容螻蟻蝕老榦或有蛟龍纒山林萬里那得致見者皆驚棟梁器暗壁尋常度雨聲晴窓彷佛生秋气吾聞大廈眾力持此杉誰能久棄之君見道邊不材木擁腫百圍安所施五言律詩─增─明吳寬追和朱樂圃蘇學新杉─生爲松柏類不逐歳寒凋弱質防春雨髙情薄紫霄諸生沾賸馥巧匠待長條此日材當大初栽自宋朝

七言律詩─原─宋潘紫巖杉─何代移來得許長想渠歷晉復經唐慣於巖畔諳風雪不與人間作棟梁二室七仙同守護千松萬檜自低昂向來諸葛祠前柏此物當爲伯仲行

五言排律─增─唐皮日休武丘寺前有古杉一本形狀醜怪圖之不盡況百卉競媚若妬若媢惟此杉死抱奇節髐然闖然不知雨露之可生也風霜之可瘁也乃造化者方外之材乎遂賦三百言以見志─種日應逢晉枯來必自隋鱷狂將立處螭鬭未開時卓犖擲槍榦義牙束防枝初驚蟉篆活復訝獝狂癡勁質如堯痩貞容學舜黴勢能擒土伯醜可駭山祗虎爪拏巗穏虯身脫浪欹槎頭禿似刷枿觜利於錐突兀方相脛鱗皴夏氏胝根應藏鬼血柯欲漏龍漦抝似神荼怒呀如猰防饑朽癰難可吮枯瘇不堪治一炷元云防三尋黑矟奇狼頭防窣竪蠆尾掘攣垂目燥那逢爟心開豈中鈹任苔爲疥癬從蠧作瘡痍品格齊遼鶴年齡等寶將懷縮地力欲負防山資未到防風骨初僵負貳屍漆書明古本鐡室抗全師碨礧還無極伶俜又莫持堅應敵駿骨文定寫甝皮蟠屈愁淩剎騰驤恐攫池搶煙寒嶱披蔦靜防褷威仰誠難識勾芒恐不知好燒胡律防堪共達多期寡色諸芳笑無聲眾籟疑終添八柱位未要一繩維盡日來惟我當春玩更誰他年如入用直搆太平基陸龜防和襲羙古杉三十韻─眾木盡相遺孤杉獨任奇插天形硉兀當殿勢防危恐是誇娥怒教臨嶻嶭衰節穿開耳目根癭坐熊羆世只論榮落人誰問等衰有巓從日上無葉與秋欺虎摶應難動雕蹲不敢遲戰鋒新缺齾燒岸黑防鬭死龍骸雜爭奔鹿角差脂銷洪水腦稜聳梵天眉磔索瑚湧森嚴獬豸窺向空分犖指衝浪出鯨鬐楊僕橦在蚩尢陣纛隳下連金粟固髙用鐡菱披挺若苻堅捶浮於祖納椎崢嶸驚露鶴防趣閡云螭傍宇將支壓撐霄欲抵巇背交虫臂挶相向鶻拳追格筆差猶立階幹卓未麾鬼神應暗畫風雨恐潛移已覺寒松伏偏宜后土疲好邀淸嘯傲堪映古茅茨材大應容蠍年深必孕防後凋依佛氏初植必僧彌擁腫煩荘辯槎牙費庾詞詠多靈府困捜苦化權卑類旣區中寡朋當物外推蟠桃標日域珠艸侍仙墀眞宰誠求夢春工可毉若能噓嶰竹猶是動華滋

七言絕句─增─宋曾鞏七星杉─古杉蒼蒼橫斗文其榦十圍陰蔽野應到夜深山月來林色天光迷上下─王十朋杉─記得先人手自栽森然千尺盡成材翠絲結作思人樹他日兒孫豈忍摧

詩散句─增─宋朱子─門前杉徑深屋後杉色奇空山嵗年晚郁欝淩寒姿─梁吳均─三秋合浦葉九月洞庭秋唐韓愈─夜風一何喧杉檜屢磨颭─曺唐─雪風更起古杉葉時送步虛淸磬音─宋範成大─萬杉離立翠云幢嫋嫋稀聞晚吹香─朱子─好把穉杉緣徑插待迎涼月防淸華─原─唐杜甫─杉靑延日華─增─孟郊─石根百尺杉─皮日休─杉葉尖於鏃─杜牧─杉樹碧爲幢─宋唐庚─杉木翠邊程─隋薛道衡─杉葉朝飛向京洛─宋王阮─萬嵗靈杉守百神

別錄增─種植─江南宣池歙饒等防山廣土肥堪挿杉苖先將地耕過種芝蔴一年來嵗芒種時截嫩苖頭一尺二三寸長先用尖橛一把舂穴勿番轉原土將苖揷下一半築實離四五寸成行排宻則易長每年耘鋤勿雜他木或種穀麥以當耘鋤髙三四尺則不必鋤─原─種樹書─插杉枝用驚蟄前後五日斬新枝鋤開根入枝下泥杵視天陰則插插了遇雨十分無雨卽有分數

梓

原梓或作杍楸類【爾雅云椅梓注云卽楸】一名木王【埤雅云梓木爲木王】植於林諸木皆內拱造屋有此木則羣材皆不震處處有之木莫良於梓故書以梓材名篇禮以梓人名匠木似桐而葉小花紫陸璣詩防謂楸之疏理白色而生子者爲梓賈思勰齊民要術以白色有角者爲梓似楸有角者名爲角楸又名子楸角細如箸長徑尺冬後落葉而角不落其實亦名豫章─增─齊民要術─黃色無子者爲栁楸世人見其木黃呼爲荊黃楸─本艸─李時珍曰梓木有三種木理白者爲梓赤者爲楸梓梓之羙文者爲椅─原─梓以白皮者入藥味苦寒無毒治熱毒去三虫療目疾吐逆反胃及一切溫病

彚考原─書梓材─若作梓材旣勤朴斲惟其塗丹艧增詩風─樹之榛栗椅桐梓漆爰伐琴瑟──椅梓屬也原─小雅─維桑與梓必恭敬止─增─齊書髙逸傳─徐伯珍宅南九里有髙山班固謂之九巖山伯珍移居之門前生梓樹一年便合抱論者以爲隠徳之感─山海經─虖勺之山其上多梓柟堇理之山其上多美梓雞山其上多羙梓─尙書大傳─伯禽康叔見周公三見而三笞商子曰南山之陽有木名橋北山之陰有木名梓二子盍往觀焉二子往觀見橋木髙而仰梓木晉而俯反以告商子商子曰橋者父道也梓者子道也二子再見周公入門而趨登堂而跪周公拂其首勞而食之─尙書逸篇─南社惟梓─竹書─文王之妃曰太似夢商庭生棘太子發植梓樹於闕間化爲松柏棫柞以告文王文王幣率羣臣與發並拜吉夢─原─尸子─荊有長松文梓─增─禮斗威儀─君乘火而王其政和平梓爲長生─華

嶠後漢書─應華仲遷東平相賞罰必信吏不敢犯有梓樹生於防事室上事後母至孝眾以爲孝感之應─拾遺記─始皇起雲明臺窮四方之珍木東得岏云之梓北得陰阪文梓─南康記─梓潭昔有梓樹巨圍葉廣丈餘垂柯數畝吳王伐樹作使童男女挽之船自飛下中記─秦文公造長安宮面四百里南至終南山山有梓樹大數百圍防宮中公惡而伐之連日不克輙大風雨夜有鬼問梓樹樹曰豈柰吾何鬼曰若使三百人披頭以絲繞樹豈不敗汝樹黙然不應明日人言於秦王王依此言伐之中有靑牛逐之入澧水─述異記─梓樹之精化爲靑羊生百年而紅五百年而黃又五百年而色蒼又五百年而色白─雜五行書─捨西種梓楸各五根子孫孝順口舌消滅也─雲笈七籖─果州開元觀接郡城選立觀額猶闕大殿州司遣工匠及道流采買林木臨行夢有人云朱鳯潭中有木可以足用如此者三一匠曰吾於朱鳯山下江中尋之莫有商筏已到來否卽往山下尋求潭水澄澈忽見潭底有木因使善沈者鉤求得梓木千叚構成三尊殿鐘樓經閣山門廊宇咸得周足─原─海虞王之稷通判貴陽運木渡黃河其最大梓木二忽防泥中千人不可出爲文祭之乃見夢曰吾三千年爲羣木領袖今乃逐逐隨其後終當別去必欲相煩應天子命非巨舟載不可如其言拽而登舟舉纜一呼如躍舟行甚疾絕無阻滯

別錄增─漢武故事─衛子夫入宮嵗余不得見因涕泣請出上曰吾昨夢子夫中庭生梓樹數株豈非天意乎是日之有娠─種藝─齊民要術─種梓法秋耕地令熟秋末冬初梓角熟時摘取曝漧打取子耕地作壠漫散卽再勞之明年春生有艸枝令去勿使荒沒後年正月間劚移之方步兩步一樹卽無子可於大樹四面掘坑取栽移之一方兩步一根兩畝一行一行百二十株五行合六百株十年後一樹千錢在外車板盤合樂器所在任用─原春月斷其根瘞於土遂能發條取以分種─制用─博物志─桐梓二樹花葉飼豬能肥大且易養【附錄】鼠梓

原─鼠梓名楰詩所謂南山有楰是也今人謂之苦楸江東人謂之虎梓【爾雅云楰防梓注云楸屬也今江東有虎梓】鼠李亦名鼠梓別是一種

漆

原─漆【說文云漆本作桼木汁可以防物其字象水滴下之形】似榎而大樹髙二三丈餘身如柿皮白葉似椿花似槐子似牛李子木心黃生漢中山谷梁益陜襄歙州皆有金州者最善廣州者性急易燥辛溫有小毒漧漆去積滯消淤血殺三虫通經脈李時珍曰漆性毒而殺虫降而行血主證𨿽煩功只在二者

彚考增─詩風─椅桐梓漆─唐風─山有漆─周禮夏官河南曰豫州其利林漆絲枲─史記貨殖列傳─陳夏千畝漆其人與千戶侯等─原─後漢書樊宏傳─宏父重甞欲作器物先種梓漆時人之然積以嵗月皆得其用向之笑者咸求假焉─魏志方技傳─樊城樊阿從華佗學求可服食益於人者佗授以漆葉靑黏散漆葉屑一升靑黏屑十四兩以是爲率言久服去三虫利五藏輕體使人頭不白阿從其言壽百餘嵗漆葉處所而有靑黏生於丰沛彭城及朝歌云─增─山海經─號山其木多漆防英鞮之山上多漆木原─荘子─桂可食故伐之漆可用故割之人皆知有用之用而莫知無用之用也─增─淮南子─蟹見桼而不幹─西京雜記─上林苑蜀漆

樹十株─拾遺記─始皇起雲明臺窮四方之珍木北得防阜漧漆─原─本艸─葛洪抱朴子云漆葉靑黏凡藪之艸也樊阿服之得壽二百嵗而耳目聰明猶能持鍼治病此近代實事史所記注者也洪說猶近於理有言阿年五百嵗者誤也或云靑黏卽葳防

集藻─七言律詩─增─宋蕭文山漆樹─天以晶華累爾形千夫斂鍔可曽停世間有器防鮮澤林下無辜受割刑斫壊孫枝難老大摧殘老幹易凋零退思禹貢周徵日未必如春稅不徵

五言絕句─增─唐王維漆園─古人非傲吏自闕經世務偶寄一微官婆娑數株樹─裴廸漆園─好閒早成性果此諧宿諾今日漆園遊還同荘叟樂─原─宋朱子漆園─舊聞南華仙作吏漆園裏應悟見割愛嗒然空隠幾詩散句─增─唐杜甫─近聞西枝村有谷杉漆稠別錄增─後漢書雷義傳─義舉茂才讓於陳重刺史不聽遂佯狂披髮走不應命鄕裏爲之語曰膠漆自謂堅不如雷與陳─原─種植─春分前移栽易成一云臘月種制用─六月中以剛斧斫皮開以竹管承之汁滴管中則成漆先取其液液滿則樹菑翳一云取於霜降後者更良取時湏荏油破故淳者難得可重重別拭之上等淸漆色黑如瑿若鐡石者好黃嫩若蜂窠者不佳─試驗─稀者以物蘸起細而不斷斷而急收更塗於幹竹上防之速幹者佳世重金漆出金州也人多以桐油雜入試訣云微扇光如鏡懸絲急似鉤撼成琥珀色打著有浮漚今廣浙中出一種取漆物黃澤如金卽唐書所謂黃漆也入藥當用黒漆─入藥─用漧漆筒中自然幹者狀如蜂房孔孔隔者爲佳湏搗碎炒熟不爾損腸胃亦有燒存性者生漆毒烈人以雞子和服之去虫猶自嚙腸胃者毒發飲鐡漿煎黃櫨汁甘豆湯蠏並可制之因漆气成瘡腫者杉木湯紫蘇湯漆姑艸湯蠏湯浴之良又嚼蜀椒塗口鼻可避漆气

豫樟

增─本艸─豫章乃二木名一類二種也─原─豫章二木生七年乃可辧【見淮南子】豫一名烏樟一名樟又名釣樟【通誌云釣樟亦樟之類卽爾雅所謂棆無疵是也又本艸云釣樟卽樟之小者】莖葉寘門上辟天行樹髙丈餘小葉似柟而尖長背有黃赤茸毛四時不凋夏開細花結小子肌理細膩有紋故名樟可雕刻气甚芬烈大者數抱西南處處山谷有之可爲居室器物又可制易長根側分小木種之老則出火種勿近人家辛溫無毒霍亂及幹霍亂湏吐者樟木屑煎濃汁吐之甚良此物辛烈香竄能去濕气辟邪惡宿食不消常吐酸臭水酒煮服煎湯浴腳疥癬瘋癢作履除腳气彚考增─晉書王廙傳─廙爲荊州刺史奏中興賦上疏曰臣郡有枯樟更生─宋書符瑞志─湣帝建興四年豫章有大樟樹大三十五圍枯死積久永嘉中忽更榮茂景純言是元帝中興之應─陳書髙祖紀─承聖中議欲營太極殿獨闕一柱至是有樟木大十八圍長四丈五尺流泊陶家後渚監軍鄒子度以聞─山海經─蛇山其木豫樟玉山其木多豫樟─尸子─土積則生楩柟豫樟─神異經─東方荒外有豫樟焉此樹主九州其髙千尺

圍百尺本上三百丈本如有條枝敷張如帳枝主一州南北並列面向西南有九力士操斧伐之以占九州吉防─荊州記─山陽縣豫樟木可伐作鼓顙─陳畱風土傳─尉氏章樹生酸棗─拾遺記─岱輿山北有沙棠豫章之木長千尋細枝爲舟猶長十丈─述異記─漢武帝寶鼎二年立豫章宮於昆明池中作豫章木殿─豫章記新淦縣封谿有聶友所用樟木殘柯者遂生爲樹今猶存其木合抱始倒植之今枝條皆垂下─水經注─豫章城之南門曰松陽門門內有樟樹髙七丈五尺大二十五圍枝葉扶疏垂防數畝應劭漢官儀曰豫章郡樹生庭中故以名郡矣此樹嘗中枯逮晉永嘉中一旦更茂丰蔚如初咸以中宗之襌也禮斗威儀曰君政訟平豫章常爲生大興中元皇果興大業於南故郭景純南郊賦云獘樟擢秀於祖邑是也以宣王祖爲豫章故也栝甌勝述─栝州白雲山下有麗陽廟其神卽以麗陽作姓寢殿二像刻自老樟靈根千年不榮不槁而柯萌時出殿外─閩部疏─建寜都司後園多大樟皆十許人合抱一樹中空可容五六人坐槎枒下垂儼如巖洞不知爲樹也原─花史─建昌邑人李公懋入朝髙宗問樟公安否李奏枝葉扶疎嵗寒獨秀黃庭堅有記

集藻─記─增─宋祝穆南溪樟隠記─余卜居南溪上流溪之漘有喬木二蓋古之豫章而今俗以樟名者也其壽當三百餘載而大且二十圍團欒偃蹇庇及數畝老根盤踞髙突地面如巨石礧砢余因募工畚土厚培其根使平若一臺可坐數客久焉根入土深得所滋養枝葉益敷暢亭午日不穿漏夏五六月淸防覆地暑气不入涼颸時來方春稚緑競秀靄若云屯及防凍沍此獨挺秀余愛護封殖每爲賦甘棠之詩餘聞昔商山之老戲於橘中者謂之橘隠後世效山陰之種竹者謂之竹隠慕彭澤之采菊者謂之菊隠擬孤山之詠梅者謂之梅隠余愛此古樟遂名吾廬以南溪樟隠暇日披閱書篋得晦庵朱子所書四大字適契余所命名若有天相亟摹勒掲於防之楣卽其右辟一小室取朱子所書嵗寒二大字爲匾以表古樟之髙致室僅容膝處勢最髙平挹翠嵐下臨緑浸隔防擔簦負笈之行人中流披蓑鼓枻之漁父皆可坐見於幾席之上市防𨿽近而一塵不侵余蓋於此讀書以求聖賢爲已之學涵養體察私淑吾身庶幾不負朱子教育之意且日有餘力則編輯古人嘉言善行類成巨帙窮年矻矻皆手自抄錄樂而忘疲今一二書行於世者行有子云不以一醬瓿之可爲坐久神倦起而欠伸則信手拈取前輩詩文一二帙緩誦微吟戰睡魔而卻之此則樟隠之成趣也其西則築小樓四楹與防對峙又取南軒張子所書藏書閣三大字掲匾樓上𨿽余無資聚書不能多視鄴侯插架特泰山之毫芒然余性健忘不可無書舊所讀不獲盡記必借檢閱積久抽取簡帙散亂則必決其甲乙使如舊序剔去蠧魚燥以風日蓋玆樓也檢書則登整書則登曝書則登當此之時窓櫺四敞不妨眺望以舒暢心目至於秋霄爽豁月檻澄鮮朔風怒號雪絮飛舞乘興一登便覺水晶宮闕瓊樓玉宇去人不逺此又樟隠之勝槪也噫余晨興而啟吾扉出入而渉吾庭仰而瞻吾巨匾銀鉤鐡畫動有法度則思其人儼若先儒之臨其上顧而見吾古樟龍身虯柯昂霄聳壑則愛其木凜然嵗寒之友在吾側是則吾廬𨿽甚湫隘卑陋而雄麗偉特之觀固不在於輪奐之美也

頌─增─梁江淹豫章頌─伊南有材匪桂匪椒下貫金壤上籠赤霄盤薄廣結捎瑟曽喬七年乃識非曰終朝賦─增─唐敬括豫章賦─東南一方淮海維爰有喬木是名豫章根坎窞彗天綱欝四气煥三光矗縮云聳離披翼張一擢而其秀頴發七年而其材莫當懿夫倚荊衡連楚越廻合湘沅之浦芬敷吳防之闕彭蠡而煙垂汨滄浪而吹髮淸輝艶艶朝灑陽臺之雲翠影亭亭夕皓巫山之月爾其孤榦直指交莖亂傾紺葉煙緑朱華日明掩蓂靈之光價奪若木之芳榮卉不暇植蔓不及縈總此眾羙疇之與京其下則啼飛猱逐暴武突兀鹿麌爪牙鉤拏盤遊其下蓋難勝數其上則陸鴻漸谷鶯遷孔翠曳曵鸞鵠翩翩翼翳日聲聞天巢集其巓動盈百千嗟乎不囷不輪有典有則【闕四字】其材也直空懷寶以自棄諒斤斧之未識日者龍宮是搆鵲觀云修罄山林之木應榱桷之求何獨不見千金而畱爲媒紹也闕爲出處也幽爲爾不任大爲賢而致尢今叢木之所忽吾亦爲之心憂借如將趙括於上軍秩長卿於下令良驥爲鹽車所伏谷松爲山苖所映以曼倩而等侏儒尙俳優而輕雅正𨿽物情之共爾固君子之攸病向若廓君之林池充君之苑囿膏澤旣沐鴻休亦覆門栁不可齊華庭梧不能獨秀已矣夫用之則哲抑之則沈隨取捨之攸措何棟梁之所任梓匠之瞻望靡及江潭之嵗月空深誰當徙植天池畔終兾成君桃李陰

文散句─增─梁劉勰新論─夫樟木盤根鉤枝癭節蠧皮輪箘擁腫則眾眼不顧匠者采焉制爲殿堂塗以丹漆畫爲黼藻則百辟卿士莫不頋盻仰視木性猶是也而昔賤今貴者良工爲之容也豫樟之植百尺而蒔柯五言古詩─增─唐白居易寓意詩─豫章生深山七年而後知挺髙二百尺本末皆十圍天子建明堂此材獨中規匠人執斤墨采度將有期孟冬艸木枯烈火燎山陂疾風吹猛焰從根燒到枝養材三十年方成棟梁姿一朝爲灰燼柯葉無孑遺地𨿽生爾材天不與爾時不如糞土英猶有人掇之已矣勿重陳重陳令人悲不悲焚燒苦但悲采用遲

七言絕句─增─宋祝穆豫章─豫章偃蹇兩蒼龍雪榦寜湏匠石逢借重嵗寒雙大字絕勝松拜大夫封

詩散句─增─唐杜甫─豫章夾日月嵗久空深根豫章深入地滄海濶無涯─元稹─千尋豫章幹九萬大鵬歇原─杜甫─豫章翻風白日動鯨魚跋浪滄溟開─增─朱慶余─館依髙嶺分樟葉

【附錄】樟腦

原─樟腦樟樹脂也似龍腦色白如雪出韶州漳州辛熱無毒通闗竅利滯气治中帶邪血寒濕腳气霍亂心腹痛疥癬風瘙齲齒殺虫辟蠧

別錄─原─修治─煎樟腦法新樟木切片井水浸三日三夜入鍋煎之栁木頻絞待汁減半栁上有白霜濾去滓傾汁入新瓦盆經宿自然結成塊鏈樟腦法用銅盆以陳壁土爲粉糝之糝樟腦一重又糝壁土如此四五重以薄荷安土上再用一盆覆之黃泥封固火上欵欵炙之湏以意斟酌不可太過不及勿令出气冷取出則腦皆升於上盆如此兩三次可充片腦凡用每一兩以二椀合住濕紙糊口文武火防之半時許冷定取出用─制用─燒煙燻衣篋蓆簟能辟壁虱虫蛀

柟

原─柟生南方故又作楠黔蜀諸山尢多其樹童童若幢蓋枝葉森秀不相礙若相避然又名交讓木文潞公所謂移植虞芮者以此本艸李時珍曰葉似豫章大如牛耳一頭尖經嵗不凋新陳相換花黃赤色實似丁香色靑不可食榦甚端偉髙者十餘丈麤者數十圍气甚芬芳紋理細致性堅耐居水中今江南造皆用之堪爲梁棟制器甚佳蓋良材也子赤者材堅子白者材脆年深向陽者結成旋紋爲鬭柏楠─增─格古要論─骰【一作鬭】柏楠木出西蜀馬瑚府紋理縦橫不直其中有山水人物等花者價髙亦難得又謂之骰子柏楠

彚考─增─史記貨殖傳─江南出柟梓姜桂─宋史五行志政和四年六月沅陵縣江漲流出楠木二十七可爲明堂梁柱─山海經─揺碧山其木多梓柟─西京雜記─上林苑柟四株原─述異記─黃金山有柟樹一年東邊榮西邊枯後年西邊榮東邊枯年年如此張華云交讓樹也─增─酉陽雜俎─武陵郡記白雉山有木名交讓眾木敷榮後方萌芽亦更嵗疊榮也─潛確類書─眞多市有楠木其竅若七星之狀李八百妺躡其竅而上仙後立星楠觀─原凡楠木最巨者商人采之鑿字號編筏而下旣至蕪湖每年淸江主事必來選擇買供運舟之用南部又來爭商人甚以爲苦剔巨者沈江幹俟其去沒水取之常失去一二萬曆癸酉一舟飄沒中有老人素持齋守信義方拍水若有一人扶之至一潭口榜曰木龍府殿上人冕旒甚偉面有黒痕宛然所鑿字號也傳呼曰曽相識否老人頓首曰榜已明矣惟大王死生之又傳呼曰汝善人數尙可延速歸令一人負之而出俄頃抵防則身在大木上衣服皆不濡旣登防一無所見─增─四州誌─楠溪在酉陽宣撫司西二百里其溪淸淺

傍多柟木

集藻─記─增─宋蒲咸臨新繁古楠木記─周公賦鴟鴞之年大風防木乃命邦人起而築之最爲異事然大風拔木天也起而築之人也大木所偃因人而起之當無足怪者孔子定書從而記之示訓戒也元祐八年繁江隆道觀玉帝殿庭有古楠二章分列左右如輔如弼一夕風雷大作偃其左偏者邑宰命匠石取之方執柯伐其枝忽聞軋軋聲乃稍稍起立匠石皆在上如猿猱然觀者驚駭邑宰降階俯伏謝罪君子以是知天道之不可誣也較諸金縢玆尢爲異蓋以不待人力而自起也今五十有一年矣縉紳先生尙能言之若不鑱諸石以永其傳則無以訓戒後代余被命尉玆邑道士詹次淵請書其事因從春秋記異之法月而日之以警不能寅畏上帝者─原─陸遊成都犀浦國寜觀古楠記─予在成都甞以事至沈犀過國寜觀有古楠四皆千嵗木也枝擾云漢聲挾風雨根入地不知幾百尺而陰之所芘車且百輛正晝日不穿漏夏五六月暑气不至凜如九秋成都固多壽木然莫與四楠比者予蓋愛而不能去者彌日有石刻立廡下曰是仙人蘧君手植余嘆曰神仙至人手之所觸气之所呵羸疾者起盲瞶者愈榮茂枯朽而金玉瓦石不難況其親所培植哉久而不槁不死固宜欲爲作詩文防多事不果甞以語道人蘧昌老眞叟以爲恨予旣去蜀三年而昌老萬里以書屬予曰國寜之楠幾伐以營繕郡人力全之僅乃得免懼卒不免也君爲我終昔意予發書且嘆且喜夫勿翦憩棠恭敬桑梓愛其人及其木自古已然姑以蜀事言之則唐節度取孔明祠柏一小枝爲手版書於圖志今見非詆蔣堂守成都有美政止以築銅壺閣伐江瀆廟一木坐謡言罷亦書國史且王建孟知祥父子専有西南窮土木之侈沈犀近在國城數十里間而四楠不爲當時所取彼猶有畏而不敢者況今聖主以恭儉化天下有夏禹卑宮室漢文罷露臺之風専閫方面皆重徳偉人豈其殘滅千嵗遺迹侈大棟宇爲王孟之所難哉意者情出於吏胥梓匠欺罔專以自爲功而已使有以吾文告之者讀未終篇禁令下矣然則其可不書

贊─增─宋宋祁蜀楠贊─在土所宜亭擢而上枝枝相避葉葉相讓繁陰可庇羙榦斯仰

賦─增─宋宗澤古柟賦有序─巴城之南山有寺曰南龕寺之外有大木曰楠其生甚久唐刺史嚴武禦史史俊皆有詩謌刻於巖腹嚴曰臨溪插石盤老根史曰結根幽壑不知嵗自時迄今又數百年邦人謂之古楠宜矣僕到官之三月兩至巖下讀史嚴之淸什感是楠之老於巖谷而可憐也因慨然操筆而賦之曰楠之生兮層崕之中巓詢之人兮不知幾何年包堅根而下蟠兮貫頑石而徹沈淵竦修榦以上淩兮並孤岑而參蒼天大枝崛起兮虎豹拏攫小枝回屈兮蛟螭蜿蜒黃葉敷陰白晝沈沈輪廣十畝蓋窮百尋眾鳥托宿鄧林非深諸卉仰芘荊云非陰雨濯瑩兮一塵不染風振響兮海潮同音露下兮鶴唳月明兮猿吟擅此淸致亙古迄今有客戾止惻然動中吁嗟斯木之異兮有不遇之窮爾胡不生於泰山之側秦帝東封防風雨之是避豈以五大夫之號而封松爾胡不生於周成之宮禁林九重顧親賢之是戲豈以封國之瑞而翦桐爾胡不生於分陜之域捨彼召公未必以甘棠之蔽芾流詠於國風抑亦豈無工師之良識爾材之非常用之爲棟梁則足以建九重之明堂用之爲舟楫則足以濟巨川之汪洋用爲宗廟社稷之器則足以防鼎鼐交神明薦至徳之馨香夫何黙黙而甘老於窮山寂寞之鄊徘徊其下恍若夢兮心駭而目眙蒼髯偉人瞠目視曰噫謂子知我乃不吾知吾生於斯長於斯始於毫末至於十圍雨露不吾遺霜雪不吾欺春兮秋兮吾不知代謝之有期漢兮唐兮吾不知興亡之幾時柯葉顏色曽無攺移過者千百睥睨焉不以吾爲朴輩待之斧斤之害亦不罹吾受天地造化之恩孰有等夷子之不智而乃我悲使子處此復將奚爲吾非不知彊自取藏器以待時而動老當益壯自任以天下之重儻匠人斲而小之能不浼然而悔痛乃所願比不材之樗同乎無所用若曰不遇自有物主之非吾所能爲姑亦付之一夢客聞之釋然悟曰達矣夫斯言可書紳而詠誦─原─明王煜楠樹賦─繄楠之生也含津防托根昆侖气之所湊殷殷屯屯羌濆浡之歘發觸巨石而塊分得貞剛以爲性匪蓊茸之爲倫迨夫雨以膏之雷以震之風以撓之霜以嚴之扶疎矗特輪輪囷囷虯枝上聳迥無旁紛凝若木之晶魄翕淑气之芳芬膚理潤玉體榦堅金繄楠之茂也勢防岱華光拍滄溟上懸三光下蟠九地靑鸞白鵠朝夕是憩夫豈鷦鷯之敢寄也貞松巨柏戢戢相比夫豈蔓艸之敢麗也荘生索之而駭眙匠石過焉而睥睨顧神物之偉奇斧欲揮而終忌是宜棟梁乎淸廟爲九垓之大庇繄楠之壽也沈液內盎姿華外妍顓頊不肅祝融不然枝拂常春之霧根漬不涸之泉元蟠其下卿云覆其巓丰隆爲之呵護王孫怵而不前望之蒼蒼然叩之砰砰然騰神光兮夜曙播蕃陰兮晝帡老曽息防於髫齔王母於玆表道兮屢焉笑蟠桃之難熟輕銅狄之千年諒精之丕搆與日月而周旋

文散句─增─晉左思蜀都賦─楩柟幽藹於谷底【闕】交讓所植─吳都賦─楠橊之木相思之樹

五言古詩─原─唐杜甫枯楠─楩楠枯崢嶸鄊黨皆莫記不知幾百歳無生意上枝摩皇天下根蟠厚地巨圍雷霆坼萬孔虫蟻萃凍雨落流膠衝風奪佳气白鵠遂不來天雞爲愁思猶含棟梁具無復霄漢志良工古昔少識者出涕淚種楡水中央成長何容易截承金露盤裊裊不自畏

七言古詩─原─唐杜甫楠樹爲風雨所防嘆─倚江柟樹艸堂前故老相傳二百年誅茅卜居總爲此五月髣髴聞寒蟬東南飄風動地至江翻石走流雲气榦排雷雨猶力爭根斷泉源豈天意滄波老樹性所愛浦上童童一靑蓋野客頻畱懼雪霜行人不過聽竽籟虎倒龍顚委榛棘淚痕血垂胸臆我有新詩何處吟艸堂自此無顏色─嚴武題巴州光福寺楠木─楚江長流對楚寺楠木幽生赤崕背臨谿插石盤老根苔色靑蒼山雨痕髙枝閙葉鳥不度半掩白雲朝與暮香殿蕭條轉宻陰花龕滴瀝垂淸露聞道偏多越水頭煙生霽斂使人愁月明忽憶湘川夜猿叫還思鄂渚秋防君幽靄幾千丈寂寞窮山今遇賞亦知鐘梵報黃昏猶臥禪牀戀奇響史俊題巴州光福寺楠木─近郭城南山寺深亭亭奇樹出禪林結根幽壑不知嵗聳榦摩天凡幾尋翠色晚將嵐气合月光時有夜猨吟經行緑葉望成蓋宴坐黃花長滿襟此木甞聞生豫章今朝獨秀在巴鄊淩霜不肯讓松柏作宇由來稱棟梁會待良工時一盼應歸法水作慈航

五言律詩─原─唐杜甫髙柟─柟樹色防防江邊一蓋靑近根開藥圃接葉制茅庭落景陰猶合微風韻可聽尋常絕醉困臥此片時醒

七言律詩─增─宋歐陽修至喜堂新開北軒手植柟木兩株走筆呈元珍表臣─爲憐碧砌宜佳樹自劚蒼苔選緑叢不向芳菲趁開落直湏霜雪見靑蔥披條轉淸晨露響葉蕭騷半夜風時掃濃陰北窓下一枰閒且伴衰翁

七言絕句─增─宋範成大寄題郫縣蘧仙觀四楠─沈犀浦上舊仙蹤老木長春翠埽空敢請丹光來萬里爲扶云嶠駕飛鴻

詩散句─增─宋宋祁─童童挺十尋一蓋摩空緑─孫覿─枯柟郁崢嶸老榦空自表─文同─佛現寶幢經幾劫天開云幄待何人─唐薛能─夜聲柟樹逺

石楠

增─南方記─石楠樹野生二月花實如燕卵七八月熟出九眞─本艸─石楠一名楓藥蘇頌曰南北有之生於石上株有極髙大者江湖間出者葉如枇杷上有小刺淩冬不凋春生白花成簇秋結細紅實關隴間出者葉似莾艸靑黃色皆有紫雨多則並生長及二三寸根橫細紫色無花實葉至茂宻南北人多移植亭院間陰翳可愛不透日气冦宗奭曰石楠葉似枇杷葉之小者而背無毛光而不皺正二月間開花冬有二葉爲花苞苞旣開中有十五餘花大小如椿花甚細碎每一苞約彈許大成一毬一花六葉一朶有七八毬淡白緑色葉末微淡赤色花旣開蕋滿花但見蕊不見花花才罷去年緑葉盡脫落漸生新葉

彚考─增─述異記─曲阜古城有顏回墓上石楠樹二株可三四十圍土人云顏子手植─太眞外傳─上發馬嵬行至扶風道道旁有花寺畔見石楠樹團圞愛玩之因呼爲端正樹─酉陽雜俎─衡山石楠花有紫碧白三色花大如牡丹亦有無花者─齊雲山誌─西山有石罅方廣若門蓋天造以通逰者門首有石楠一株其大數圍集藻─五言古詩─增─唐孟郊和宣州錢判官使院防前石楠樹─太朴旣一剖眾材爭萬殊懿玆南海華來與北壤俱生長如自惜雪霜無凋渝籠籠抱靈秀簇簇抽芳膚寒日吐丹艶赬子流細珠鴛鴦花數重翡翠葉四鋪雨洗新妝色一枝如一姝聳異敷庭際傾妍來坐隅散彩飾几案餘輝盈盤盂髙意因造化常情逐榮枯主公方寸中陶殖在湏臾養此奉君子賞覿日爲娛始覺石楠詠價傾賦兩都棠頌庶可比桂詞難以逾因謝丘墟木空采落泥塗時來聞佳姿道去臥枯株爭芳無由緣受气如欝紆抽肝在郢匠嘆息何踟躕

五言律詩─增─宋朱長文石楠─昔年曽賞玩移自碧山遙古榦摩文石寒枝熨翠綃𨿽殊楩梓用終免雪霜凋來者宜珍護毋令困采樵─明吳寬追和朱樂圃蘇學石楠─泮水根常漑臨池路不遙顧瞻依曲檻愛護障輕綃別種爲交讓終年亦後凋有材非防用斤斧免山樵七言律詩─增─唐白居易石楠樹─可憐顏色好陰涼葉翦紅牋花撲霜傘蓋低垂金翡翠薫籠亂搭繡衣裳春芽細炷千燈焰夏蕊濃薫百和香見說上林無此樹只教桃栁占年芳─胡汾石楠樹─本自淸溪石上生移栽此處稱閒情靑雲事盡識珍木白屋人多喚俗名重布緑陰滋蘚色深藏好鳥引雛聲余今一日千廻防每度防來眼益明

七言絕句─增─唐王建防石楠花─畱得行人望卻歸雨中【闕一字】是石楠枝明朝獨上銅臺路客見花開少許時─權徳輿石楠樹─石楠紅葉透簾春憶得妝成下錦茵試折一枝含萬恨分明說向夢中人─溫庭筠重題端正樹路傍佳樹碧雲愁曽侍金輿幸驛樓艸木榮枯似人事緑陰寂寞漢陵秋─趙嘏詠端正樹─一樹繁陰先著名異花奇葉儼天成馬嵬此去無多地祗合楊妃墓上生詩散句─增─唐李白─千千石楠樹萬萬女貞林─張籍─江臯三月時花發石楠枝─司空圖─客處偸閒未是閒石楠𨿽好懶頻攀─李白─風掃石楠花─宋蘓軾─孤生有石楠─元龔璛─紅樹石楠春

禦定佩文齋廣羣芳譜卷七十二

欽定四庫全書

禦定佩文齋廣羣芳譜卷七十三

木譜

桐

增─爾雅翼─桐有靑赤白三種而靑桐又有有實無實之辧─原─梧桐一名靑桐【埤雅今以梧桐皮靑號曰靑桐】一名櫬【爾雅櫬梧注今梧桐】皮靑如翠葉缺如花姸雅華淨賞心悅目人家齋閣多種之其木無節直生理細而性四月開嫩黃小花如棗花墜下如醭五六月結子莢長三寸許五片合成老則開裂如箕名曰櫜鄂子綴其上多者五六少者二三大如黃豆雲南者更大皮皺淡黃色仁肥嫩可生噉亦可炒食遁甲書云梧桐可知月正閏嵗生十二葉一邊六葉從下數一葉爲一月有閏則十三葉視葉小處則知閏何月立秋之日如某時立秋至期一葉先墜故云梧桐一葉落天下盡知秋白桐一名華桐一名泡桐葉三杈大徑尺最易生長皮色麤白木輕虛不生虫

蛀作器物屋柱甚良二月開花如牽牛花而色白華而不實賈勰云桐葉華而不實者曰白桐無子冬結似子者乃明年華房爾雅云榮桐木卽此華而不實故曰榮桐木也木之榮者多矣獨桐名榮者桐以三月華蔡邕月令曰桐始華桐木之後華者也穉之故曰始周書時訓曰淸明之日桐始華桐不華嵗有大寒蓋不華則陽气防陽气防則寒可知也造琴瑟以華桐生山間者爲樂器則鳴孫枝爲琴則音淸─增─桐譜─一種文理麤而體性慢葉圓大而尖長光滑而毳稚者三角成條之時葉皆茸毳而嫩皮體淸白喜生朝陽之地花先葉開白色心赤內凝紅其實穟先長而大可圍三四寸內爲兩房房中有肉肉上細白而黒者其子也謂之白花桐一種文理細而體性葉三角而圓大色靑多毳而不光滑葉硬文防赤花亦先葉而開皆紫色而作穟類紫藤花謂之紫花桐二桐皮色皆一類但花葉小異體性慢不同

彚考─增─書禹貢─嶧陽孤桐─傳─孤特也嶧山之陽特生桐中琴瑟─原─詩風─椅桐梓漆爰伐琴瑟─大雅─梧桐生矣於彼朝陽─注─梧桐不生山岡太平而後生朝陽增─禮記月令─季春之月桐始華─原─禮記雜記─杵以梧─孟子─拱把之桐梓人茍欲生之皆知所以養之者

增─史記晉世家─成王與叔虞戲削桐葉爲珪以與叔虞曰以此封若史佚因請擇日立叔虞成王曰吾與之戲耳史佚曰天子無戲言言則史書之禮成之樂歌之於是遂封叔虞於唐─後漢書蔡邕傳─邕在吳吳人有燒桐以防者邕聞火裂之聲知其良木因請而裁爲琴果有美音而其尾猶焦故時人名曰焦尾琴焉─西南夷傳─哀牢夷有梧桐木華績以爲布─晉書張華傳─吳郡臨平岸崩出一石鼓槌之無聲帝以問華華曰可取蜀中桐材刻爲魚形扣之則鳴矣於是如其言果聲聞數里─原─晉書苻堅載記─堅以姜宇爲前將軍與苻琳率眾三萬擊慕容衝於灞上爲衝所敗衝遂據阿房城初長安謠曰鳳凰鳳凰止阿房堅以鳳凰非梧桐不棲非竹實不食乃植桐竹數十萬株於阿房城以待之衝小字鳳凰至是入止阿房城焉─增─魏書彭城王勰傳─髙祖與侍臣升金墉城顧見堂後梧桐竹曰鳳凰非梧桐不棲非竹實不食今梧桐竹並茂詎能降鳳乎勰對曰鳯凰應徳而來豈竹梧桐能降髙祖曰何以言之勰曰昔在虞舜鳳凰來儀周之興也鸑鷟鳴於岐山未聞降桐食竹髙祖笑曰朕亦未望降之也後宴侍臣於淸徽堂日宴移於流化池芳林之下髙祖仰觀桐葉之茂曰其桐其椅其實離離豈弟君子莫不令儀今林下諸賢足敷歌詠遂令黃門侍郎崔光讀暮春羣臣應詔詩北史李元忠傳─元忠甚工彈彈桐葉常出一孔擲棗栗而彈之十中八九─原─唐書李泌傳─徳宗在奉天召泌赴行在時李懷光叛嵗有蝗旱議者欲赦懷光帝博問羣臣泌破一桐葉附使以進曰陛下與懷光君臣之分不可復合如此葉矣繇是不赦─增─宋史五行志─治平四年六月汀州進桐木板二有文曰天下太平─山海經─虢山其下多桐椐─穆天子傳─是日天子鼓道其下而鳴乃樹之桐─注─桐亦響木─管子─五沃之土其木宜桐─原─莊子─空門來風桐乳致巢─增─列子─人有枯梧樹者其鄰父言枯梧之樹不祥其鄰人遽而伐之鄰人父請以爲薪其人乃不悅曰鄰人之父徒欲爲薪而教吾伐之也與我鄰若此其險豈可哉─原─淮南子─梧桐斷角馬犛截玉─增─淮南子─桐木成云─注─取十石甕滿以水置桐其中蓋之三四日气如雲作智者有所不及故桐不可以爲弩以巨斧擊桐薪不待利日良時而後破之加斧桐薪之上而無人力之奉𨿽順招搖刑徳而不能破無其勢也─新書─懸弧之禮東方之弧以梧梧者東方之艸春木也─風俗通─梧桐生於嶧陽山巖石之上采東南孫枝爲琴聲淸雅─伏防古今注─昭帝丹鳳二年馮翊人獻桐枝長六尺九枚枚一葉也楚辭注─梧桐春榮陽木也─新論─神農黃帝削桐爲琴─論衡─李子長爲政欲知囚情刻桐象囚形鑿地爲坎

臥木囚其中囚若正木囚不動若有木囚動出蓋人之精誠著木人也─原─易緯─桐枝濡毳而又空中難成易傷須成气而後華─禮斗威儀─君乘火而王其政平梧桐爲常生─瑞應圖─王者任用賢良則梧桐生於東廂─遁甲書─梧桐不生則九州異─增─西京雜記─上林苑桐三椅桐梧桐荊桐五柞宮西有靑梧觀觀前有三梧桐樹─晉宮閣名─華林園靑白桐三株─廣志─驃國有白桐木其葉有白毳取其毳淹漬緝織以爲布華陽國誌─益州有梧桐木其華采如絲人績以爲布名曰華布─南越志─靑桐華頗似木綿而輝薫過之─安成記─府君諱保如令樹梧於苞兩邊柯葉庵藹炎暑爲之淸涼百姓列宅其間─鄒山記─鄒山古之嶧陽魯穆公攺爲鄒今鄒山嶧陽猶多桐樹─齊春秋─豫章王於郊起山列種桐竹號爲桐山武帝幸之置酒爲樂─齊地記─城北十五里有桐臺卽桐宮─水經注─浦陽江自山東北逕太康湖車騎將軍謝田居所在於江曲起樓樓側悉是桐梓森聳可愛居民號爲桐亭樓─顏氏家訓─或有諱桐者呼梧桐樹爲白鐵樹便似戲笑耳─原─異苑─句章吳平州門前忽生一株靑桐樹上有謠

歌之聲平惡而伐之平隨軍北行首尾三載死桐歘自還立於故根上聞聲樹巓空中歌曰死樹今更靑吳平尋當歸適聞伐此樹已復有光輝平尋歸如鬼謠─述異記─梧桐園在吳夫差舊國一名琴川梧園在句容縣傳曰吳王別館有楸梧成林焉古樂府云梧宮秋吳王愁是也─增─遊山記─吹臺有髙桐皆百圍嶧陽孤桐方此爲劣─隋唐嘉話─唐初宮中少樹孝仁後命種白楊謂何力曰此樹易長三數年間宮中可得陰映何力一無所應但誦古詩云白楊多悲風蕭蕭愁殺人意謂此是冢墓間木非宮中所宜種孝仁遽令拔去更樹梧桐也─尙書故實─李汧公取桐孫之精者雜綴爲琴謂之百衲琴─原─酉陽雜俎─歷城房家園齊博陵君豹之山池其中雜樹森竦曾有人折其桐枝者公曰何爲傷吾鳳條自後人不復敢折─增─酉陽雜俎─大興善寺東廊之南素和尙院庭有靑桐四株素之手植元和中卿相多遊此院桐至夏有汗污人衣如輠脂不可浣昭國東門鄭相常與丞郎數人避暑惡其汗謂素曰弟子爲和尙伐此樹各植一松也及暮素戲祝樹曰我種汝二十餘年汝以汗爲人所惡來嵗若復有汗我必薪之自是無汗南中桐花有深紅色者臨瀨西北有寺寺僧智通常持法華經入禪每宴坐必求寒林靜境殆非人所至經數年忽夜有人環其院呼智通至曉聲方息歷三夜聲侵戶智通不耐應曰汝呼我何事可入來言也有物長六尺餘皁衣靑面張目巨吻見僧初亦合手智通熟視良久謂曰爾寒乎就是向火物亦就坐智通但念經至五更物爲火所醉因閉目開口據鑪而鼾智通覩之乃以香匙舉灰火寘其口中物大呼起走至閫若蹶聲其寺背山智通及明視蹶處得大皮一片登山尋之數里見大靑桐樹梢已童矣其下凹根若新缺然僧以木皮附之合無蹤隙其半有薪者創成一蹬深六寸餘蓋魅之口灰火滿其中火猶熒熒智通焚之其怪自絕─十道志─桐廬縣吳黃武四年置以桐溪側有大桐樹垂條偃蓋傍防數畝逺望似廬因謂之桐廬─原─本事詩─蜀繼圖倚大慈寺樓偶飄一大桐葉上有詩云拭翠斂蛾睂爲郁心中事搦管下庭除書作相思字此字不書石此字不書紙書向秋葉上願逐秋風起天下有心人盡解相思死天下負心人不識相思意有心與負心不知落何地後數年繼圖卜任氏爲婚始知字出任氏─增─髙僧傳─僧瑜幼入釋門擔薪欲焚身以宋孝建中集薪爲龕請僧設齋禮別而入火中經三日而瑜房內忽生防桐樹根枝丰茂郁翠非常道輩異之號爲防桐沙門─原─淸異錄─同州郃陽縣劉靖家兄弟同居宅邊楡樹上生桑西廊梧桐上生谷枝明年墳中白楊生檜並郁茂鄕人號楡爲義祖桐爲小義楊爲義孫縣令出官錢爲修三義亭─北夢瑣言─王義方初拜禦史置宅酬直訖數日忽對賔朋指庭中靑桐一防曰此忘酬直召宅主付錢四千─搢紳脞說─顧況於禦溝流水上得一桐葉有詩云一入深宮裏年年不見春聊題一片葉寄與有情人況亦題葉於流泛之後十餘日況又得一詩以答況者─集仙傳─呂洞賔題汴都峩睂院云明月斜秋風冷今夜故人來不來教人立盡梧桐影揮麈前錄─自祖宗以來故家以眞定韓氏爲首忠憲公家也居京師庭有桐木都人以桐樹目之以別相韓焉相韓則魏公家也─洞天淸錄─桐木年久木液去盡紫色透裏全無白色更加細密方稱良材─龍門山記─徐童觀多桐木花其花淸香襲人其子碧可染靑碧色若移植他處則不活─埤雅─詩曰湛湛露斯在彼杞棘愷悌君子莫不令徳其桐其椅其實離離愷悌君子莫不令儀杞棘剛木故詩以況令徳椅桐柔木故詩以況令儀─增─古琴疏─吳叔治夏日納涼門外時聞桐樹下有琴聲後一人請以五百金買此樹叔治曰金欲得耳苐吾自以口就食卽見此樹今何忍伐之後叔治出爲北海主簿歸已爲族人賣去久之其人以二琴至示叔治一曰陰姬一曰陽娃不加少漆斵磨光毫其文宛然各有仙女弄琴之狀云涼天月夜不鼓而自鳴請畱其一以一相報叔治不受─丹鉛總錄─凡木本實而末虛惟桐反之試取小枝削之皆堅實如蠟而其本皆虛故世所以貴孫枝者貴其實也─原─滇南雜記─永昌有梧桐子比中州者形頗長大者幾可當蓮實過永昌亦不可得─已瘧編─張士傑客壽陽被酒歷淮陽濱入龍祠見後帳龍女塑像甚美乃取桐葉題詩投帳中云我是夢中傳彩筆書於葉上寄朝云忽見一捨有美女士傑徑詣置酒女吟曰落帆且泊小沙灘霜月無波淮上寒若向江湖得消息爲傳風水到長安士傑昏醉旣醒孤坐於廟門之右小女奴曰娘子傳語還君桐葉勿復置念─增─一統志─桐君山在桐廬縣東二里相傳昔有異人

於此山采藥求道結廬於桐木下人問其姓則指桐以示之因號爲桐君山

集藻─記─增─宋陳翥西山植桐記─咸聲子陳翥子翔少漸義方訓渉孤哀淪於季孟惸疾否滯十有餘年蠍蠧木虛根枝不附志願相畔退而治生至慶曆八年戊子冬十有一月於家後西山之南始有地數畝東止陳詡西止柴凡東西延二十丈有奇南止弟翊北止兄翦凡南北袤十丈有奇自十二月至於皇祐三年辛卯冬澆而植之凡數百株南栽防楡以累翊北樹槿籬以分翦余桐皆布於內靡有列也未植前斫其地有圃者至而問曰將胡爲乎余答曰植桐於其中圃者笑曰得利之速植桐不如植桑之博矣余應之曰吾非不知衣食之源爲世所急但足而已夫仲尼豈不能明老圃之業乎柳下惠豈不能爲盜跖之事乎茍議利而後動誠聖賢之所不取亦吾心之所未能也翌日將植撫而祝之曰爾其材森森直而理敷榮朝陽立而不倚吾將激淸風將其聲聽之以爲古琴之操焉爾其葉萋萋緑而繁應時開落不爲物頑吾將招君子於其下樂之以待靈鳳之棲焉因書以爲植桐記

贊─增─晉郭璞梧桐贊─桐實嘉木鳳凰所棲爰伐琴瑟八音克諧歌以永言噰噰喈喈─宋孝武帝孤桐贊─珍無隱徳產必有甄資此孤榦獻枝楚山梢星雲界衍葉炎廛名列貢寶器贊虞

賦─

禦制梧桐賦─撫萬彚之生成攬植物之暢茂見藹藹之梧桐爲良材之僅覯當綺閣而結柯臨玉階而吐秀旣托根以得地亦含靈而迎候扇淑景於春陽振英華於淸晝蕤瑤樹布葉金鑾碧滋密綴翠纈深攢防澄暉於帷幄濯鮮色於瑯玕被光華於日月耀羽儀於鳳鸞乃有醲云上覆瓊泉下浸長浥潤於丹穹永敷榮於紫禁雨滴疎聲風吹籟鳴乍響廻於環佩已樂合於竽笙若夫新條始引淸露初流如潔淸之士邈焉而寡儔挺節無撓陵虛欲上如謇

直之臣介然而不黨菶菶者其陰可以矢捲阿之頌音離離者其實可以廣湛露之雅什韻虞氏之文琴絙軒皇之素瑟信天地之嘉生非凡材之能匹彼夫桃李之佳防松柏之貞心甘棠蔽芾於南國玉樹靑蔥於上林𨿽畱詠於在昔詎埓美於斯今至於嶧山孤立之姿龍門百尺之榦或擢本於丘樊或漸色於巖畔豈若玆樹之曜穎朝陽植枝霄漢負聳壑之遐標增麗城之榮觀也哉

增─魏夏侯湛桐賦─有南國之陋寢植嘉桐乎前庭闡洪根以誕茂丰修榦以繁生納谷風以疏葉含春雨以濯莖濯莖天天布葉藹藹蔚童童以重茂防防接而相蓋蔽陰澹之南表覆陽阿之北外於是詰朝之暇步趾前廡春以遊目夏以淸暑昔詩人之所稱美厥生之攸奇植匪崗其不滋識非條其不儀─晉嵇康琴賦─惟椅桐之所生兮托峻嶽之崇岡披重壤以誕載兮參辰極而髙驤含天地之醇和兮吸日月之休光郁紛紜以獨茂兮飛英蕤於昊蒼夕納景於虞淵兮旦晞榦於九陽經

千載以待價兮寂神跱而永康且其山川形勢則盤紆隱深磪嵬岑嵒嶺巉巖岞防嶇崟丹巖崄巘靑壁萬尋若乃重巘增起偃蹇云覆邈隆崇以極壯崛巍巍而特秀蒸靈液以播云據神淵而吐澑爾乃顚波奔突狂赴爭流觸巖觝隈鬱怒彪休洶湧騰薄奮沬濤瀄汨澎湃防蟺相糾放肆大川濟乎中州安廻徐邁寂爾長浮澹乎洋洋縈抱山丘詳觀其區土之所產毓奧宇之所寶殖珍怪瑯玕瑤瑾翕赩叢集累積奐衍於其側若乃春蘭被其東沙棠殖其西涓子宅其陽玉醴湧其前云防其上翔鸞集其巓淸露潤其膚惠風流其間竦肅肅以靜謐密微微其淸閒夫所以經營其左右者固以自然神麗而足思願愛樂矣於是遁世之士榮期綺季之儔乃相與登飛梁越幽壑援瓊枝陟峻防以遊乎其下周旋永望邈若淩飛邪睨昆侖俯闞海指蒼梧之迢逓臨廻江之威夷寤時俗之多累仰箕山之餘輝羨斯嶽之敞心慷慨以忘歸情舒放而遠覽接軒轅之遺音慕老童於騩隅欽泰容之髙吟顧玆桐而興慮思假物以托心乃斵孫枝凖量所任至人攄思制爲雅琴─傅咸梧桐賦─美詩人之攸貴兮覽梧桐乎朝陽蔚菶菶以萋萋兮郁株列而成行夾二門以駢羅作館防之表章停公子之龍駕息旅人之肩行瞻華實之離離想儀鳳之來翔─宋劉義恭桐樹賦─伊梧桐之靈材蔚疎林而擢秀根通徹於幽泉密葉垂藹而增茂挺修幹防朝陽招飛鸞鳴鳳凰甘露灑液於其莖淸風流薄乎其枝丹霞赫奕於其上白水浸潤乎其陂─袁淑桐賦─越眾木之薫狥勝雜樹之藻縟信爽榦以弱枝實裏素而表緑若乃根荑條茂迹曠心衝貞觀於曾山之陽抽景於少澤之東被籍兮煙霞褱佩兮星虹儀丹丘之瑞羽棲淸都之仙宮─齊蕭子良梧桐賦─植椅桐於廣囿嗟儵忽而成林依層楹而吐秀臨平臺而結陰乃抽葉而露始亦結實於星沈聳輕條而麗景涵淸風而防音發雅詠於攸昔流素賞之在今必鸞鳳而後集何燕雀之能臨匪伊楚宮側豈獨嶧山岑邈蒿萊之難儷永配道於仙琴─王融桐樹賦─梧桐生矣於邸岫之曾隈儀龍門而插幹佇鳳羽以抽枝蹤楚宮而畱稱借澑館以翻聲直不繩而特秀圓匪規而天成同嵗艸以萎暮共辰物而滋榮豈逺心以自外寧有志於孤貞─梁沈約桐賦─龍門之桐逺望靑蔥專巖擅嶺或孤或叢枝封暮雪葉映晝虹抗蘭橑以棲龍拂雕牕而漙露喧密葉於鳳晨宿髙枝於鸞暮合影陽崖標峯東陸俯結陰仰成翠屋乍髣髴於行雨時徘徊於丹轂繞齊防於碧林豈慚光於若木─唐崔鎭尙書省梧桐賦─惟皇立極建都河洛會府疏庭珍木咸若偉梧桐之嘉遇竟因人以勝托傾鳳翼於朝陽偶鵷行於祕閣貴有常尊靜爲躁君花繁翼子幹直謀孫履素至潔體柔常存掲日月以曜穎含雨露以流根豈與夫龍門半死嶧陽孤植齊萬籟而混吹合千巖以共色勁質冰摧而杼人莫識髙標風析爲樵人所得求知音於防燃論分理於繩墨且問之以生死又焉議夫通塞故至人以全身逺害君子以自彊不息失其理山林不足以攝生順其道朝市何妨乎育徳梧桐生矣自逺而至輕去無何之鄕不居有過之地謂繁華兮國人服吾獨後春而翠謂搖落兮物情共棄吾亦先秋以悴不攺節以邀利不立名而自異必居常以待終將百慮而一致大年椿榦捎云豫章箘簵貞勁桂椒信芳百果甲坼於金穀千林花發於河陽實繁者皆折材用者先亡我異於是於何不臧布淸陰於仙署棲白雲於帝鄕旁連杞梓俯接琳瑯蔚金蟬之气色耀錦帳之輝光我封我樹無臭無香後天年於社櫟用當代於甘棠得防齊致語黙兩忘吾不知夫支離之徳何獨攘而自出蘧瑗之智何獨捲而自藏復有翦刻爲圭琢磨成器龍章鳳軫金符玉瑞平君子之心戒王者之戲晉侯得之諸侯麏至子野得之鶴來曁𨿽信美於疇日未若玆辰之佩仁履義我求懿徳於是乎在疏相比逺相待以其彚徵成而不宰譬諸艸木生植有時除惡務本樹徳務滋引之斯至權之斯離角弓兮有什枤杜兮陳詩敢告在位如何不思念玆在玆恕事順施茍求夏陰與秋實無防楊以樹茨─宋陳翥桐賦─始吾植桐與竹於西山南見誚乎天倫間以謂拙難於生計不如桑柘果實之木有所利吾決而遂其志乃自號桐竹君以固而拒之又作西山桐詩十二首復掇其詩之餘次而爲賦所以伸植之之心也其詞曰伊梧桐之柔木生崇絕之髙岡盜天地之淳气吐春冬之奇芳借濡潤於夕陛借和暖於陰陽綿嵗月之久持森郁茂而延昌爾其溪臨千仞巖空百丈增巘岌以周列重峯嶪其相向勢崔嵬而峭且峻形崎嶇而不可上巖崄巇以無土壑增巉而弗敞枝上拔而𨿽榮根下朶而不長迅雷疾風之所飄擊湧濡飛澑之所滌蕩防苦霧而含暝鏁愁雲於寫望霏霜封條而欲折積雪擁根而致彊枝蠧則中間節傷則液滿同枌棘以混殽雜樞楡而蒼莽於是哀狖晨吟饑梟夜啼熊狐傍宿麏麑下蹊悲號叫嘯回惶慘淒勇夫聞之而心碎山鬼尋之而晝迷寒雕啄鷹以之遊集妖烏怪鵬以之安棲蓋人迹罕履故物類來萃材𨿽具不見用於匠氏根已固故不可以移陟其或春气和木向榮飛子結孕其柢抽萌條毳毳以嫩聳葉茸茸而緑成水再離而自茂气猶缺而未英當斯時也吾孤且否人無我諳旣支離而不暖始有地於西山之南遂忘刻鋭任情意命鐝以薙艸向陽以避地列行行之坑坎有鱗鱗之位次庸以梧桐植而異羣類也由是召山叟訪塲師披榛棘之叢薄陟峯巒之險危望椅梓以相近求拱把而見移全根本之延蔓擇材榦之珍奇乃等地以森植亦分株而對之侔底道之矢直鄙左右之器欹邁夾道之細柳類通衢之髙椅累嵗時而茂盛發花葉之繁滋土膏泉液以澤乎根春風夏雨以長其枝晨霞暮雨以防其榦淸露薄霧以潤其肌陽烏舒暖以條布陰兔飛光而影垂佳庭雪之難積噱巖霜之易晞是以其上則鵯鷓鷩鴺之所不敢棲也其下則騰猿飛之所不獲息也結藤垂蔓莫得而依也犇泉依瀨亡由而及矣故逺而望之如列防與排矛卽而憇之若緑幄與翠裯將以集鸑鷟鳴飄鶹翫之以興詠聽之以消憂於是招直諒之賔命端善之友坐萋萋之陰防論詩書之盛否逍遙乎志气宴樂以文酒賞玆桐之森森玩桑柘之黝黝彼槐嘆婆娑樗傷擁腫一則爲盡其生意一則嗟無其器用未若葉中藥餌材堪梁棟云和曾入於周制嶧陽乃隨於禹貢有名實以相副豈虛僞以動眾吾將采東南之孤枝創疏白之雅琴弦以檿桑之絲徽以防南之金同防牙以揮鼓並鐘期而側聆追淳風於先徳寫太古之遺音非鏗鏘也不足以傾鄙夫之耳有幽靜也自可以悅君子之心桐竹君乃神魂淸心志和以道自任孰知其他據髙梧以釋俗申素臆以長歌歌曰蒿艾茂郁兮芝蘭不馨柞櫟芬芳兮楩柟不亨茍毀方以趨勢兮𨿽棫朴而見稱倘容援之云依兮𨿽楸梓而弗名且斥逺於匠石兮終見委於林衡自樂天以知命兮故無慮而自營歌卒瞬目周玩沈吟自斷後以餘音系而爲亂曰貴遠賤近時之宜兮眾咸去朴爭華僞兮花葉不能資耳目兮子實無堪充口腹兮人誰采用到林麓兮𨿽材還同不材木兮無願終身老林泉兮器與不器居其間兮梓桐放懷事都捐兮優遊共得終天年兮

文防句─增─楚宋玉九辯─白露旣下百艸兮奄離披此梧楸─漢枚乘七發─龍門之桐百尺無枝其中鬱結輪囷扶疎以分離─晉崔綺七蠲─爰有梧桐生於谿傅根朽壤托險生危─張協七命─寒山之桐出自大防含黃鐘以吐榦據蒼岑以孤生

四言古詩─增─宋伏系之詠椅桐─亭亭椅桐郁玆庭圃翠條疎風緑柯防宇

五言古詩─增─晉司馬彪與山巨源─苕苕椅桐樹寄生於南嶽上陵靑雲霓下臨千仞谷處身孤且危於何托余足昔也植朝陽傾枝俟鸞鷟今者絕世用倥傯見廹束班匠不我顧牙曠不我錄焉得成琴瑟何由妙曲卞和潛幽巖誰能證奇璞冀望神龍來光以見燭─宋鮑昭山行見孤桐─桐生叢石裏根孤地寒陰上倚崩岸勢下帶洞阿深奔泉冬激射霧雨夏霖霪未霜葉已肅不風條自吟昏明積苦思晝夜叫哀禽棄妾望掩淚逐臣對撫心𨿽以慰單危悲涼不可任幸願見雕斵爲君堂上琴─齊王融詠梧桐─騫鳳影層枝輕虹鏡展緑豈斁龍門幽直慕瑤池曲─謝脁遊東堂詠桐─孤桐北牕外髙枝百尺餘葉生旣婀娜葉落更扶疎無華復無實何以贈離居裁爲珪與瑞足可命參墟─梁簡文帝防桐生空井─季月防桐井新枝雜舊株晚葉藏棲鳳朝花拂曙烏還看西子照銀牀系轆轤─沈約詠梧桐─秋還遽已落春曉猶未荑防葉𨿽可賤一翦或成珪─詠孤桐─龍門百尺時排云少孤立分根防玉池欲待髙鸞集─吳均詠庭中桐─龍門有奇價自言梧桐枝華暉實掩

映細葉能披離不降周王子空待嵗時移嚴風忽交勁遂使無人知─王筠奉酬從兄臨川桐樹─伊昔擅羽儀待價龍門垂優遊淸露徽穆惠風吹月上陰陽干云覆死生枝公子存髙尙聊用影華池棲鸞旣不重舞鶴復何施方同防木防淸響竟誰知─隋魏彥深詠桐─未求裁作瑟何用削成珪願寄華庭裏枝橫待鳳棲─陸季覽詠桐─搖落依空井生死尙餘心不辭先入防惟恨少知音─唐戴叔倫梧桐─亭亭南軒外貞幹修且直廣葉結靑陰繁花連素色天資韶雅性不愧知音識─元稹三月二十四日宿曾峯館夜對桐花寄樂天─防月照桐花月防花漠漠怨澹不勝情低徊拂幕葉新陰影細露重枝條弱夜久春恨多風淸暗香薄是夕逺思君思君瘦如削但感事暌違非言官好惡奏書金鑾殿步屣靑龍閣我在山館中滿地桐花落─云居寺孤桐─一株靑玉立千葉緑云委亭亭五丈餘髙意猶未已山僧年九十淸淨老不死自云手種時一顆靑桐子直從萌茅拔髙自毫末始四靣無附枝中心有通理寄言立身者孤直當如此─白居易答桐花─山木多蓊郁玆桐獨亭亭葉重碧雲片花簇紫霞英是時三月天春暖山雨晴夜色向月淺闇香隨風輕行者多商賈居者悉黎氓無人解賞愛有客獨屏營手攀花枝立足蹋花影行生憐不得所死欲其聲截爲天子琴刻作古人形云待我成器薦之於穆淸誠是君子心恐非艸木情胡爲愛其華而反傷其生老被刳腸不如無神靈雄鷄自斷尾不願爲犧牲況此好顏色花紫葉靑靑宜遂天地性忍加刀斧刑我思五丁力拔入九重城當君正殿栽花葉生光晶上對月中桂下覆階前蓂泛拂香鑪煙隱映斧藻屏爲君布緑陰當暑防軒楹沈沈緑滿地桃李不敢爭爲君發淸韻風來如叩瓊泠泠聲滿耳鄭衛不足聽受君封植力不獨吐芬馨助君行春令開花應晴明受君雨露恩不獨含芳榮戒君無戲言翦葉封弟兄受君嵗月功不獨資生成爲君長髙枝鳳凰上頭鳴一鳴君萬嵗壽如山不傾再鳴萬人泰泰階爲之平如何有此用幽滯在巖坰嵗月不爾駐孤芳坐凋零請向梧枝上爲余題姓名待余有勢力移爾獻丹庭─桐花─春令有常候淸明桐始發何此巴峽中桐花開十月豈伊物理變信是土宜別地气反寒暄天時倒生殺艸木堅彊物所稟固難奪風候一參差榮枯遂乖剌況吾北人性不耐南方熱彊羸壽夭間安得依時節─宋歐陽修桐花─猗猗井上桐花葉何衰衰下防百尺泉上聳淩雲材翠色洗朝露淸陰午當階幽蟬自嘒嘒鳴鳥何喈喈日出花照耀飛香動浮埃今朝一雨過狼籍黏靑苔斯桐乃誰樹意若銘我齋常聞漢道隆上下相和諧選吏擇孝亷視民嬰與孩政聲如九韶百物絕妖災優優穎川守能致鳳凰來到此幾千載丹山自崔嵬聖君勤治理百郡列賢才嗟爾不自勉鳳凰其來哉─司馬光桐軒朝陽升東隅照此庭下桐菶菶復萋萋居然古人風疎柯靑玉聳密葉翠羽防午景凝餘淸夕照畱殘紅雨響甍棟外風生戶牖中主人政多暇步賞常從容終當致威鳳覽徳鳴噰噰又將施五解慍歌帝宮─曾鞏桐樹─棄地瓦礫間玆桐偶誰樹憶見擁西墻俄成劃煙霧得時花葉鮮照影淸泉助當軒蔽赤日對臥醒百慮惜哉稟受弱妄使鸞鳳顧商聲動猶防秀色觸已沮摧亂繁條逼迫畏淸露暄晴辛未闋飄落儻可拒噫號衝飇回激射陰霰聚此勢復何言瞪視空薄暮─陳翥西山桐詩桐栽─吾有西山桐植之未盈握所得從野人移來出喬嶽節凝葉尙祕根凍土自剝匪爲待籬鷃庸將棲鸑鷟異日成茂林論材誰見擢巨則爲棟梁防亦任楹桷仍堪雅琴器奏之反淳朴大匠如顧憐委軀願雕斵─桐根─我有西山桐早鄰桃與李得地自行根受芘逾髙壘上濯春云膏下滋醴泉盤結侔循環岐分類肢體乘虛肢體大憤漲土脈起扶疎向山壤蔓衍出林址願偕久深固無爲伴生死死議大廈材合抱由滋此─桐花─我有西山桐桐成茂其花香心自蝶戀縹縹帶

無遮華白含香色璨如凝瑤華紫者吐芳英爛若舒朝霞素柰未足擬紅香寧相加世但貴丹藥天艶姿驕奢歌管繞庭檻玩賞成今誇倘或求美材爲爾長吁嗟桐葉─我有西山桐下臨百尺溪布葉𨿽遲遲庇本亦萋萋密類張翠幄靑堪翦封圭滑澤經日久濡毳隨榦躋迎風帶影動墜雨向身低寧隠凡鳥巢自蔽儀鳳棲松栢徒爾頑蒲栁空思齊但有知心時應候常弗迷─桐乳─吾有西山桐厥實狀如乳含房隱緑葉致巢來翠羽外滑自爲穗中犀不可數輕漸曝秋暘重卽濡綿雨霜後感气裂隨風倒煙塢𨿽非松柏子受命亦於土誰能好琴瑟種之向春圃始知非凡材諸核豈余伍─桐孫髙梧已繁盛蕭蕭西山隴毳葉竟開展孫枝自森聳擅美惟東南滋榮借萋菶不能容燕雀只許棲鸞鳳寧入吳人防堪隨伯禹貢雨露時加潤霜雪胡爲凍況有奇特材足任雅琴用中含太古音可奏淸風頌─桐風─分材植梧桐桐茂成翠林日日來輕風時時自登臨拂榦動防毳吹葉破圓陰虛涼可解慍鼔拂如調琴莫傳獨鵠號願送棲鳳吟豈羞楚襄王蘭臺堪披襟亦陋陶隠居髙閣聽松音無爲搖落意慰我休閒心─桐陰─枝軟自相交葉榮更分茂所得成淸陰仍宜當白晝陰疑翠防展翳若繁云覆日午密影疊風搖碎花漏冷不蔽空井髙堪在庭甃吾本閒野人受樂忘防疚亭亭如張蓋翼翼如層搆月夕獨徘徊猶思一重覆─桐徑─時人羨桃李下自成蹊徑而我愛梧桐亦以成乎性中平端隧道還往非遼夐直入無欹斜橫庭亦徑廷月夕照影碎春暮花光映淸朝蒙露濕落日隨煙暝不使艸蔓滋任從根裂迸堪詣蔣詡徒惟任蓬蒿盛─金張建擬古─菶菶嶧山桐一樹十二枝枝分十二律所指各不移胡爲師襄子獨謂東南奇一律不可闕一枝不可遺誰能以此意說似典樂防─明髙啟桐樹─晴粉朝英墜涼瓊夏葉舒鳥啼髙樹早蟾囀薄疏虛朱未薦曲彤管屢題書坐恐銷華澤商吹起前除

五言律詩─增─唐李嶠桐─孤秀嶧陽岑亭亭出眾林春光集鳳影秋月防圭陰髙映龍門迥防依玉井深不因將入防誰爲作鳴琴─王昌齡叚宥防孤桐─鳳凰所宿處月映孤桐寒槁葉零落盡空柯蒼翠殘虛心誰能見直影非無端響發調尙苦淸商勞一彈─雍陶孤桐─疎桐餘一干風雨日蕭條嵗晚琴材老天寒桂葉凋已悲根半死復恐尾全焦幸在龍門下知音肯寂寥─宋司馬光梧桐─紫極宮庭濶扶疎四五栽初聞一葉落知是九秋來實滿風前地根添雨後苔羣仙儻來會靈鳳必徘徊─王安石孤桐─天質自森森孤髙幾百尋淩霄不屈已得地本虛心嵗老根彌壯陽驕葉更陰明時思解慍願斵五琴─朱子次韻擇之詠梧並呈季通─永日長梧下淸陰小院幽自憐風嫋嫋客賦雨瀏瀏作別今千里相思欲九秋更憐同社友復此誤淹畱─林景熙桐角─田家無律呂聲寄始華桐碧捲春風老淸吹野水空客心寒食後牛背夕陽中不惹梅花恨年年送落紅明髙啟梧桐─井邊防玉樹髙結自生涼影防秋云薄聲喧夜雨長疎英飄碧簟亂葉響銀牀緑綺誰能斵持將奏鳳凰─鐘惺月下新桐喜徐元嘆至─是物多妨月桐陰殊不然長如晨露引不隔晚涼天緑滿淸虛內光生幽獨邊懷新君亦爾到在夕陽先

五言小律─增─唐李頎題僧房防桐─靑桐防拂日傍帶淩霄花緑葉傳僧磬淸陰潤井花誰能事音律焦尾蔡邕家

七言律詩─增─唐陳標焦桐樹─江上烹魚采野樵鸞枝摧折半曽燒未經良匠材𨿽散待得知音尾已焦若使琢磨徽白玉須來風律軫靑瑤還能萬里傳山水三峽泉聲豈寂寥─元黃淸老梧桐雨─曾將秋信報人知又與西風泣別離病緑滴殘猶有淚題紅流去更無詩舊巢鳳冷朝飛逺古井金寒曉汲遲待得楚臺云防後卻憑琴調寄相思─原─明施槃桐─云捲淸秋畫角悲梧桐滿地月明時斜穿翠葉通金井直透蒼波漾玉池靑女莫驚烏鵲夢素娥偏惜鳳凰枝故人千里闗情處獨立空階影漸移─徐茂吳詠桐綿─濡毳桐枝別作葩溫柔香裏玉無瑕冰蠶未儗鮮新絕雪蠒還同麗密誇猶勝南中榮吉貝漫教西蜀侈橦華銀牀金井俱搖落誰信廻暄更有涯

五言絕句─增─唐韋應物題桐葉─參差翦緑綺肅灑覆瓊柯憶在灃東寺偏書此葉多─李頻題長孫桐樹─一去龍門側千年鳳影移空餘翦圭處無復在孫枝七言絕句─

禦制詠桐老圖賜裕親王─丹桂秋香飄碧虛靑桐迎露葉扶疎願將花萼樓前老帝子王孫永結廬

增─唐元稹桐孫詩並序─元和五年予貶掾江陵三月二十四日宿曾峯館山月曉時見桐花滿地因有八韻寄白翰林詩當時艸蹙未暇紀題及今六年詔許西歸去時桐樹上孫枝已拱矣予亦白須兩莖而蒼然斑鬢感念前事因題舊詩仍賦桐孫詩一絕又不知幾何年復來商山道中元和十年正月題去日桐花半桐葉別來

桐樹老桐孫城中過盡無窮事白髮滿頭歸故園─李商隱蜀桐─玉壘髙桐拂玉繩上含非霧下含冰枉教紫鳳無棲處斵作秋琴彈壊陵─宋徐積華州太守花園南園花謝北園開紅拂防幹翠拂苔卻是梧桐且栽取丹山相次鳳凰來─楊萬里桐花二首─春色來時物喜初春光歸日興防余更無人餞春行色猶有桐花管領渠老去能逢幾个春今年春事不闗人紅千紫百何曾夢壓尾焦桐也俗塵─元鄭氏允端梧桐─梧桐葉上秋先到索索蕭蕭向樹鳴爲報西風莫吹卻夜深畱取聽秋聲

詩防句─原─魏明帝─防桐生空井枝葉自相加─增─陳張正見─丹山下威鳳來集帝梧中─唐孟浩然─微雲淡河漢疎雨滴梧桐─原─李白─梧桐落金井一葉飛銀牀增─李白─寧知鸞鳳意逺托椅桐前四面無附枝中心有通理今玆大火落秋葉黃梧桐─原─杜甫─石欄斜筆桐葉坐題詩西掖梧桐樹空畱一院陰─增─薛奇童─日晚梧桐落防寒入紫垣─韋應物─髙梧一葉下空齋歸思多─韓愈─空階一片下琤若摧瑯玕─原─元稹─隴月上山館紫桐垂好陰─增─李中─門巷涼秋至髙梧一葉驚─宋蘇軾─至今多梧桐合抱如彭聃─陳師道─林梧自黃殞風過成夜語─陸遊─井桐殊可念無葉送秋聲─吳儆─庭前兩梧桐濃緑涵淸輝─金雷琯─桐生日已長鳳來殊未央─原─唐元稹─明月滿庭池水緑桐花垂在翠簾前─增─宋劉敞─城角日髙春寂寂小庭行徧拾桐花─劉小山─睡起秋聲無覓處滿階桐葉月明中─徐抱獨─誰與深春共憔悴隔江一樹紫桐花宋謝靈運─桐林帶晨霞─齊邢邵─桐影傍巖疎─梁庾肩吾─桐橫棲鳳條山桐迥出城─唐太宗─舒圭葉翦桐─上官儀─翠梧臨鳳邸─張說─隔戶共桐陰─李白秋色老梧桐─原─杜甫─薫風繞帝梧淒淒把翠梧增─杜甫─樹暗惜桐孫─元稹─桐花新雨气─白居易─鬱鬱井上桐─宋梅堯臣─梧桐生靜思─陳師道─風梧有先聲─原─唐杜甫─淸秋幕府井梧寒碧梧棲老鳳凰枝─王昌齡─金井梧桐秋葉黃─增─白居易─雨滴梧桐山館秋梧桐老去長孫枝─李賀─牕前植桐靑鳳小─李商隠─桐拂千尋鳳要棲─曹唐─桐花風軟管弦淸─韋莊─滿院桐花鳥雀喧─宋錢惟演─秋意先侵玉井

桐─劉攽─秋桐不識春風靣─王安石─漠漠疎桐日下陰─陸遊─桐引新枝出粉墻金井梧桐辭故枝─元倪瓚─井牀露淨碧桐花─顧瑛─梧桐葉大午陰垂別錄─增─祖臺之志怪─騫保至檀丘塢上北樓宿暮鼓二下有人著黃練單衣白帢將人持炬火上樓保懼藏壁中須臾有二婢上帳使迎一女子上與白帢人入帳宿未明白帢輙先去保因入帳中持女子問向去者誰答曰桐郎道東廟樹是也至暮二更桐郎復來保乃砟取之縛著樓柱明日視之形如人長三尺餘檻送詣丞相度江未半風浪起桐郎得投入水風波乃息─大中遺事─軒轅先生居羅浮山宣宗召入禁中能以桐竹葉滿手挼之悉成錢─錦裏新聞─成都出小鳥紅翠相間生於桐花中惟飲其汁不食他物─五色綫─葛仙翁憑桐木幾於女幾山學仙得道後幾化爲三足白麂時出於山上─雲林遺事─倪元鎭嘗畱客夜榻恐有所穢時出聽之一夕聞有咳聲侵晨令家僮徧覓無所得童慮捶楚僞言牕外梧桐葉有唾痕者元鎭遂令翦葉棄十餘里外蓋宿露所凝訛指爲唾以紿之耳─淸暑筆談琴材以輕松脆滑謂之四善取桐木多年者木性都盡液理枮勁則聲易發而淸越─原─羣碎錄─桐花可敷豬瘡飼豬肥大三倍─占候─梧桐花初生色赤主旱色白主水─種植─正二月內以黃土拌鉅末少許或盆或地上俱可種上覆土末寸半許時時用水澆灌使土長濕待長尺餘移栽冬間不用苫蓋─制用─桐子防炒布包少許磚地上輕輕板之簡出仁未破者再板陸續收取

【附錄】刺桐

原─刺桐葉如梧桐其花附榦而生側敷如掌形若金鳳枝榦有刺花色深紅嵇含艸木狀云九眞有刺桐布葉繁密三月開花赤色照映三五房凋則三五房復發陳翥桐譜云刺桐生山谷中文理細而性喜折裂體有巨刺如欓樹其實如楓

彚考─增─投荒雜錄─刺桐花狀比圖畫者不類其木爲材三四月時布葉繁密後有赤花生葉間三五房不得如畫者紅芳滿樹─原─溫陵郡誌─溫陵城畱從效重加板築植刺桐環繞之其樹髙大而枝葉蔚茂初夏開花極鮮紅如葉先萌而花後發主明年五穀丰熟─增─花經刺桐八品二命─南海古迹記─泛杯池南有陸公亭故基夾溪種刺桐木綿花開殷盛如畫─泉南雜誌─宋進士呂造詩云閩海雲霞繞刺桐往年城郭爲誰封刺桐城今泉州築城時環城皆植刺桐故號桐城─天中記彭綱詠刺桐花詩雲樹頭樹底花楚楚風吹緑葉翠翩翩露中幾枝紅鸚鵡刺桐花雲南名鸚哥花酷似之彭詩本四句命吏寫刻遺其一句復誦之自覺意足乃不更攺

集藻─七言絕句─增─唐陳陶泉州刺桐花詠六首兼呈趙使君─海曲春深滿郡霞越人多種刺桐花可憐虎竹西樓色錦帳三千阿母家石氏金園無此艶南都舊賦乏靈材只因赤帝宮中樹丹鳳新銜出世來猗猗小艶夾通衢晴日薫風笑越姝只是紅芳移不得刺桐屏障滿中都不勝攀折悵年華紅樹南看見海涯故國春風歸去盡何人堪寄一枝花赤帝甞聞海上游三千幢蓋擁炎州今來樹似離宮色紅翠斜欹十二樓髣髴三株植世間風光滿地赤城閒無因秉燭看奇樹長伴劉公醉玉山─宋丁謂刺桐花─聞說鄕人說刺桐花如後發始年丰我今到此憂民切只愛靑靑不愛紅─王十朋刺桐花─初見枝頭方緑濃忽驚火欲燒空

花先花後年年雨莫遣時人不愛紅

詩散句─增─唐徐夤─歸日捧持明月寶去時期刻刺桐花─方幹─風煙漸近刺桐花─宋蘇軾─木綿花發刺桐開【附錄】岡桐

原─岡桐一名油桐一名荏桐【其油似荏】一名罌子桐一名虎子桐─增─桐譜─枝榦花葉與白桐花相類─本艸─李時珍曰卽白桐之紫花者人或謂之紫花桐─原─樹小長亦遲早春先開淡紅花狀如鼓子花實大而圓每實中二子或四子大如大楓子肉白味甘食之令人吐人多種之取子作桐油入漆及油器物艌船爲時所須人多僞爲之惟以篾圏撣起如鼓面者爲眞

【附錄】赬桐

增─桐譜─赬桐一名眞桐─南方艸木狀─嶺南處處有之自初夏生至秋蓋艸也葉如桐其花連枝萼皆深紅色俗呼貞桐花─酉陽雜俎─貞桐枝端抽赤黃條條復旁對分三層花大如落蘇花作黃色一莖上有五六十朶─原─身靑葉圓大而長髙三四尺便有花成朶而繁紅色如火爲夏秋榮觀

集藻─七言律詩─增─明沈氏天孫赬桐─朱萼疑看九月楓繁枝又借嶧陽桐丹須吐舌迎風艶絳蠟籠紗照月空西域應分安石紫寢宮可作麥英紅緑珠宴罷歸金穀七尺瑚映水中

七言絕句─增─宋方嶽赬桐花二首─厥艸惟夭簇絳繒新紅初滴尙炎蒸西風坐閱芙蓉老合是花中耐久朋似子圓紅不似花緑叢擎出野人家亦知吟骨今當換火候初成獨體砂

詩防句─增─宋蘇舜欽─喚起十年閩嶺夢赬桐花畔見紅蕉

【附錄】臭桐

原─臭桐生南海及雷州近海州郡亦有之葉大如手作三花尖長靑不凋皮若梓白而堅韌可作繩入水不爛花細白如丁香而臭味不甚美逺觀可也人家園內多植之皮堪入藥采取無時

【附錄】胡桐

增─前漢書西域傳─鄯善國多胡桐─注─孟康曰胡桐似桑而多曲師古曰胡桐亦似桐不類桑也虫食其樹而沫出下流者俗名爲胡桐淚言似眼淚也可以汗金銀今工匠皆用之

【附錄】海梧

增─南方艸木狀─海梧樹與中國松同但結實絕大形如小栗三角肥甘有香味亦樽俎間佳果也出林邑

【附錄】折桐

增─洞天淸錄─有花桐春來開花如玉簪而防紅號折桐花

禦定佩文齋廣羣芳譜卷七十三﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷七十四

木譜

楡

原─楡一名零【本艸云楡莢飄零故曰零楡一】一名藲荎【爾雅云藲莖注云今之刺楡】有數十種今人不能別惟知莢楡白楡刺楡榔楡數種而已莢楡白楡皆大楡也有赤白二種白者名枌【爾雅云楡白枌說文云楩山枌楡也】木甚髙大未葉時枝上先生癅累累成串及開則爲楡莢生靑熟白形圓如小錢故又名楡錢甚薄中仁有殻楡莢開後方生葉似山茱萸葉而長尖潤澤─增─本艸─大楡二月生莢榔楡八月生莢彚考─增─詩唐風─山有樞隰有楡─原─禮記內則─堇荁枌楡兔薧滫瀡以滑之─漢書郊祀志─髙祖禱丰枌楡社注─枌白楡也以此樹爲社神因立名也─增─漢書循吏傳─龔遂爲渤海大守勸民務農桑令口種一樹楡─魏志鄭渾傳─渾爲山陽魏郡太守以郡下百姓苦乏材木

乃課樹楡爲籬並益樹五果楡皆成藩五果丰實─宋書符瑞志─晉孝武帝太元十一年四月壬申瑯邪費有楡木異根連理相去四尺九寸─魏書昭帝紀─帝曾中蠱嘔吐之地仍生楡木參合陂土無楡樹故世人異之至今傳記─太祖紀─建國三十四年生太祖於參合陂北明年有楡生於埋胞之坎後遂成林─南史劉善明傳─善明除海陵太守郡境邊海無樹木善明課人種楡檟雜果遂獲其利─原─唐書陽城傳─城隱中條山嵗饑屏迹不過鄰里屑楡爲粥講論不輟─管子─五沃之土其楡條長─莊子─鵲上髙城之垝而巢於髙楡之巓城壊巢折淩風而起故君子之居世也得時則蟻行失時則鵲起─鄒子─春取楡栁之火─韓詩外傳─楚莊王將伐晉令曰敢諫者死孫叔敖諫曰臣園中有楡楡上有蟬方奮翼悲鳴飲淸露不知螳螂之在其後也─增─新論─劉子駿信方士虛言謂神仙可學余見其庭下大楡樹久老剝折指謂曰彼樹無情然猶枯蠧人𨿽欲愛養何能使之不衰─春秋元命苞─三月楡莢落─晉宮閣名─華林園楡十九株─博物志─啖楡則眠不欲覺─荊州圖記─鄭縣東百步裏名伍伯村有白楡連理樹異根合條髙四丈餘土民奉爲社─原─鄴中記─襄國鄴路千里之中夾道種楡盛暑之月人行其下─增─水經注─大河在金城北門東流有梁泉注之出縣之南山按耆舊言梁暉字始娥漢大將軍梁冀後冀誅入羌後其祖父爲羌所推爲渠帥而居此城土荒民亂暉將移居抱罕出頓此山爲羣羌圍廹無水暉以所執楡鞭竪地以靑羊祈山神泉湧出楡木成林諸次水東逕楡林塞世又謂之楡林山卽漢書所謂楡谿舊塞者也自谿西去悉楡林之藪矣緣歷沙陵屆玆縣西出故謂廣長楡也王恢雲樹楡爲塞謂此矣─酉陽雜俎─盧縣東有金楡山昔朗法師令子弟至此采楡莢詣瑕丘市易皆化爲金錢─幽明錄─虞晚家有皁莢樹有神隔路有大楡樹古傳曰是雌雄─原─淸異錄─金鄕路上一老楡往來者就樹下易艸屨例以其舊懸而去時人指爲鞾鞋樹─增─爾雅翼─秦漢故塞其地皆楡楡北方之木也─修

眞錄─昔有女僊喜食眾艸日夜恆不臥一日食一樹葉酣臥不欲覺殊愉快因名其樹曰愉後人攺以從木卽今楡樹也後女僊繞宮種之時與族雪道君會於下使金童講鏐虹寶典─原─農桑通訣─昔丰沛嵗饑以楡皮作屑煮食之民賴以濟

集藻─文散句─增─魏應璩與龎惠恭書─頻見所上利民之術植濟南之楡栽漢中之漆

五言古詩─原─宋蘇軾禦史臺楡─我行汴隄上厭見楡陰緑千株不盈畝斬伐同一束及居幽囚中亦復見此木蠧皮澑秋雨病葉埋墻曲誰言霜雪苦生意殊未足坐待春風至飛英覆空屋─增─明吳寛楡─始我種三楡近在亭之左西日待隱蔽陰成客能坐七年長漸髙密葉已交鎖生錢聞可食貧者當果蓏其一忽憔悴嚙腹緣蟻蜾持斧欲伐之材未中船舵藤蔓方附麗不伐亦自可古人無棄物守圃常用跛

七言古詩─增─唐僧皎然寓興─天上生白楡白楡直上連天根髙枝不知幾萬丈世人仰望徒攀援誰能上天采其子種向人間笑桃李因問老仙求種法老仙嗤我愚不答始知此道終無成還如瞽夫學長生

七言絕句─增─宋孔平仲楡錢─鏤雪裁綃个个圓日斜風定穩如穿憑誰細與東君說買住靑春費幾錢

詩散句─增─唐韓愈─狂風簸枯楡狼籍九衢內─宋蘇軾可惜淩雲條化作樵夫束─原─張耒─修柯遇云日老枿千虹霓─增─唐韓愈─楡葉祗能隨柳好等閒撩亂走空園─李賀─楡莢相催不知數沈郎靑錢夾城路─雍陶寂寞春風花落盡滿庭楡莢似秋天─曹唐─欲將心就仙郎說借問楡花早晚秋─薛能─此日郊亭心乍喜敗楡芳景似還家─明李氏玉英─柴扉寂寞瑣殘春滿地楡錢不療貧─周庾信─興雲楡莢雨─唐張籍─楡葉暗飄蕭─原─白居易─錢穿短貫楡─增─白居易─晴薫楡莢黑─薛能─楡莢奔風健─韋莊─絲錢楡貫重─原─唐白居易─楡葉拋錢栁展睂隔墻楡葉防靑錢─曹唐─北斗西風吹白楡─薛逢─報秋楡葉落徵衣─金麻九疇村村楡火碧煙新

別錄─增─典術─北方種楡九根宜蠶桑田谷好─夢書─楡火君徳至也夢采楡葉受恩賜也夢居樹得貴官也夢其葉滋茂福祿存也─原─種植─楡莢落時收取作畦種之令與艸俱長不必去艸明年正月附地割除覆以艸放火燒之一嵗中可長八九尺不燒則長遲一根數條者止畱麤大條直者一株余悉去之三年後正月移栽早則易曲三年內若采葉心則不長宜更燒之則依前茂盛附枝切勿剝性喜肥種宜糞陳屋艸亦佳種非叢林則易曲如白土薄地不宜谷者取一方純種楡則易長種楡田畔防鳥雀損谷諸楡性皆扇地其下五穀不植樹影所及東西北三面谷皆不生宜於近北墻處種之─增─汜勝之書─種木無期因地爲時三月楡莢雨時髙地彊土可種木─濟民要術─種楡法嵗嵗科簡剝治之功指柴雇人十束雇一人無業之人爭來就作賣柴之利已自無貲況諸器物其利十倍砍後復生不勞耕種所謂一勞永逸能種一頃嵗收千疋惟須一人守防指揮處分旣無牛耕種子人功之費不慮水旱風虫之災比之谷田勞逸萬倍男女初生各與小樹二十株比至嫁娶悉任車轂一樹三具一具値絹三疋成絹一百八十疋聘財資遣麤得充事─原─取用─三年春莢可賣五年堪作椽十年後可作器用十五年後可作車轂嫩葉煠浸淘淨可食楡錢可羮又可蒸糕餌收至

冬可釀酒瀹過曬漧搗羅爲末鹽水調勻日中曝曬可作醬卽楡仁醬也楡皮去上皺澀漧枯者取嫩白皮剉幹磨粉可作粥備荒采其白皮爲麫水調合香劑黏滑勝膠漆楡皮濕搗如糊黏瓦石極有力汴洛以石爲碓嘴用此膠之

槐

原─槐虛星之精也【見春秋說題辭】一名櫰有數種有守宮槐一名紫槐似槐榦弱花紫晝合夜開【爾雅翼謂之合昏槐】有白槐似柟而葉差小有櫰槐葉大而黑其葉細而色靑緑者直謂之槐功用大略相等木有極髙大者材實重可作器物有靑黃白黑數色黑者爲豬屎槐材不堪用四五月開黃花未開時狀如米粒采取曝漧炒過煎水染黃甚鮮其靑槐花無色不堪用七八月結實作莢如連珠中有黑子以子多者爲好淮南子云槐之生也季春五日而目十日而防耳更旬而始規二旬而葉成味苦平無毒久服明目益气烏須固齒催生─增─神農本艸經槐實生河南平澤可作神燭

彚考─原─周禮秋官─朝士掌建邦外朝之法面三槐三公位焉州長眾庶在其後─注─槐之言懷也懷來人於此欲與之謀─增─爾雅─槐棘醜喬─疏─醜類也喬髙也槐棘之類枝皆翹竦─晉書殷仲文傳─仲文因月朔與眾至大司馬府府中有老槐樹顧之良久而嘆曰此樹婆娑無復生意─李盛傳─河右不生楸槐柏漆張駿之世取於秦隴而植之終於皆死而酒泉宮之西北隅有槐樹生焉盛著槐樹賦以寄情蓋嘆僻陋遐方立功非所也─苻堅載記─堅頗畱心儒學王猛整齊風俗政理稱舉學校漸興闗隴淸晏百姓丰樂自長安至於諸州皆夾路樹槐栁百姓歌之曰長安大街夾樹楊槐下走朱輪上有鸞棲英彥雲集誨我萌黎─周書韋孝寛傳─孝寛爲雍州刺史先是路側一里置一土堠經雨頽毀每須修之自孝寛臨州乃勒部內當堠處植槐樹代之旣免修復行旅又得庇防周文後見怪問知之曰豈得一州獨爾當令天下同之於是令諸州夾道一里種一樹十里種三樹百里種五樹焉─隋書髙熲傳─熲每坐朝堂北槐樹下以聽事其樹不依行列有司將伐之上特命勿去以示後人其見重如此─孝義傳─紐回子士雄少質直孝友其庭前有一槐樹先甚郁茂及士雄居防樹遂枯服闋還宅復榮髙祖聞之下詔褒揚─唐書吳湊傳─湊爲京兆尹街樾稀殘有司蒔楡其空湊曰楡非人所防玩悉易以槐及槐成而湊已亡行人指樹懷之─朱朴傳─與朴皆相者孫偓字龍光始家第堂柱生槐

枝期而茂旣而偓秉政封樂安縣侯─宋史五行志─政和四年澤州臺州槐木連理─山海經─首山其木多槐條谷之山其木多槐桐─尙書逸篇─北社惟槐─太公金匱─武王問太公曰天下神來甚眾恐有試者何以待之太公請樹槐於王門內有益者入無益者距之─穆天子傳─天子遂驅升於弇山乃紀丌迹於弇山之石而樹之槐睂曰西王母之山─管子─五沃之土宜槐─晏子春秋─齊景公有所愛槐令吏守之令曰犯槐者刑傷槐者死有醉而傷槐者且加刑焉其女告晏子曰妾聞明君不爲禽獸傷人民不爲艸木傷禽獸不爲野艸傷禾苗今君以樹木之故罪妾父恐鄰國謂君愛樹而賤人也晏子入言之公令罷守槐之役廢傷槐之法出犯槐之囚─莊子─陰陽錯行則天地大絯於是乎有雷有霆水中有火乃焚大槐─注─言陰陽气郁則雷霆奪擊水中起火而焚大槐槐者東方之木老而生火在人身則謂龍雷之火難以直折是已─鄒子─秋取槐檀之火原─淮南子─老槐生火─增─淮南子─夫天之所覆地之所載六合所包陰陽所煦雨露所濡道徳所扶此皆生一父母而閱一和也是故槐楡與橘柚合而爲兄弟─三輔黃圖─元始四年起明堂辟雍爲博士捨三十區爲防市但列槐樹數百行諸生朔望防此市各持其郡所出物及經書相與賈買雍容揖讓議論槐下侃侃誾誾甘泉谷北岸有槐樹今謂玉樹根榦盤峙三二百年木也楊震闗輔古語云耆老相傳咸以謂此樹卽揚雄甘泉賦所謂玉樹靑蔥也─春秋元命苞─樹槐聽訟其下注─槐之言歸也情見歸實也─魏徳論─武帝執政日白雀集於庭槐─西京雜記─上林苑槐六百四十株守宮槐十株─抱撲子─槐子服之補腦令人發不白而長生─汝南先賢傳─新蔡鄭敬字次都爲郡功曹都尉髙懿

防事前有槐樹白露類甘露者懿問掾屬皆言是甘露敬獨曰明府政未能致甘露但樹汁耳─原─顏氏家訓庾肩吾常服槐實年七十餘目看細字須髮猶黒─天生物簿─老槐生丹─增─洛陽伽藍記─永寧寺四門外樹以靑槐亙以緑水京邑行人多庇其下─劉賔客嘉話錄─賈嘉隱年七嵗以神童召見時長孫無忌徐司空勣於朝堂立語徐戲之曰吾所倚何樹嘉隱曰松樹徐曰此槐也何言松嘉隱云以公配木何得非松長孫復問吾所倚何樹曰槐樹公曰汝不能復矯對耶嘉隱曰何煩矯對但取其鬼木耳─國史補─貞元中度支欲砍取兩京道中槐樹造車更栽小樹先符牒渭南縣尉張造造批其牒曰近奉文牒令伐官槐若欲造車豈無良木恭惟此樹其來久逺東西列植南北成行輝映秦中光臨闗外不惟用資行者抑亦曾防學徒防本塞源𨿽有一時之利深根固蒂須存百代之規況神堯入闗先駐此樹宗幸嶽見立丰碑山川宛然原野未攺且召伯所憇尙自保全先皇舊遊寧宜翦伐思人愛樹詩有薄言運斧操斤情所未忍付司具狀牃上度支使仍具奏聞遂罷造尋入臺─酉陽雜俎─夏州惟一郵有槐樹數株監州或要葉行牒求之相國李石河中永樂裏有宅庭槐一本抽三枝直過堂前屋脊一枝不及相國同堂兄弟三人曰石曰程皆登第宰執惟福一人歷七鎭使相而已京西持國寺前有槐樹數株金監買一株令所使巧工解之及入內回工言木無他異金大嗟惋令膠之曰此不堪矣但使爾知予工也乃別理解之毎片一天王塔防成就上都渾瑊宅防門內一小槐樹有穴大如錢每夜月霽後有蚓如巨臂長二尺餘白頸紅斑領數百條如索緣樹枝條及曉悉入穴或時眾鳴往往成曲─異聞錄─淳於棼家廣陵郡宅南有大古槐枝榦條密棼與羣豪大飲其下貞元七年因沈醉致疾二友扶之歸臥夢二使曰槐安國王奉邀棼隨二使指古槐驅入穴中題曰大槐安國入見王妻以次女瑤芳號金枝公主有羣女曰華陽姑靑溪姑上仙子下仙子輩皆侍從命守南柯郡棼至郡二十餘年使者送出穴遂寤斜日未隱於西垣余尊尙湛於東牖夢中倐忽若度一世矣因與客尋槐下穴洞然明朗可容一榻有二大蟻素翼朱首長可二寸乃槐安王又窮一穴直上南枝卽南柯郡也─原─盧氏雜說─裴晉公度在相位日有人寄槐癭一枚欲削爲枕時郎中庾威世稱博物召請別之庾捧玩良久白曰此槐癭是雌樹生者恐不堪用裴曰郎中甲子多少庾曰某與令公同是甲辰生公笑曰郎中便是雌甲辰─中朝故事─天街兩畔多槐俗號爲槐街─增─傳載─白居易云忠州荔枝一株槐一株自忠之南更無槐自忠之北更無荔枝─南部新書─都堂南門道東古槐垂陰至廣或夜聞絲竹之音則省中有入相者俗謂音聲樹─靑箱雜記─晉陽都城北角有槐木一日三榮三悴─名臣言行錄─王晉公祐事太祖知制誥以魏州節度使符彥卿事坐貶華州祐赴貶時親朋送於都門外謂公曰意公作王溥官職矣以太祖遣使魏州之日許以宰相之職也祐笑曰祐不做皃子二郎必做二郎者文正公也祐素知其必貴因手植三槐於庭曰吾子孫必有爲三公者已而果然天下謂之三槐王氏─筆錄─熙寧中吳仲庶知成都一日文明防前大槐枝葉皆出煙色靑白如焚香至暮方止木如故歷訪儒士莫知其說惟楊損之云陰符經稱火生於木禍發必克疑將有將士作難而不成者後月餘果有告戍卒議亂者皆獲─玉堂閒話─長安城有孫家宅居之數世堂室甚古其堂前一柱忽生槐枝孫氏初猶障閉之不欲人見期年之後漸漸滋茂以至柱身通體變易壊其屋上衝祕藏不及衣冠士庶之來觀者車馬塡咽不久偓處巖廊居節制人以爲應三槐之朕亦甚異也其孫愇備言之─幕府燕閒錄─呂防正方應舉僦捨建隆觀緣事入洛鎖室而去自冬渉春方回啟戶視之牀前槐枝叢生髙二三尺防茸合抱是年登科十年作相─五色綫─審雨堂古槐中蟻穴也盧汾常叩樹有一女

子衣靑衣出引汾入見防堂危豁有堂題曰審雨堂雲─全唐詩話─翁承贊幹寧進士也唐語云槐花黃舉子

承贊有詩曰雨中望中黃勾引蟬聲送夕陽憶得當年隨計吏馬蹄終日爲君─嵩遊記─少林寺秦封槐風摧二十年矣今寺東一槐亦可數百年黠僧往往謬指以誇遊人─泰山記─延禧殿唐槐一株中空而半枯

集藻─銘─增─宋蘇軾三槐堂銘─嗚呼休哉魏公之業與槐俱萌封植之勤必世乃成旣相眞宗四方砥平歸視其家槐陰滿庭吾儕小人朝不及夕相時射利皇防厥徳庶幾僥幸不種而獲不有君子其何能國王城之東晉公所廬鬱鬱三槐惟徳之符嗚呼休哉─明李東陽槐軒銘並序─太子太保吏部尙書四明屠公於堂之南軒新辟北戶戶外抵堂堂之隙僅足容武有一槐適生其間緣戶而起其髙出屋上可二三丈則布爲繁柯覆爲重陰方暑盛時南枝透徹淸入幾格不知赤日之當午也公顧而樂之若恨相見之晚者乃名其軒曰槐軒賦以著志侍郎鄆城佀公姑蘇吳公皆和之出以示諸卿大夫和者因益眾屠公則以銘屬予予昔奉使南都禮部尙書金谿徐公時以學士掌翰林院事指所植三槐謂予曰此樹旣枯而復茂意院中有當大用如宋王晉公所徴者屬予晉軒二大字扁於際故公是時屬予而屠公見屬者亦以此也惟王氏以忠信仁厚饗功名富貴之盛其祥在物蓋一家之兆也然猶足以被文字傳久逺今玆槐所托顯於官署天下人材所萃集之地其於气運殆將有徴焉以此例彼宜亦有不得不傳者也且一物之微而顯晦出處系於時者如此屠公感物用世觸類而取之則凡魁梧博大之材朴茂惇實之器固將掄簡甄拔以爲國家天下用彼山林艸澤抱徳而隱處者亦豈遺逺棄置使之有不遇之嘆哉由是觀之則公之名望勲業當不爲一家兆也從而爲之銘銘曰昔聞其三今見其一彼槐何知倐異今昔昔在相門今在公署彼槐何心實同出處惟天生材气運使然家運以百國運則千惟曹有銓若藪若淵彼材攸居視厥陶甄材具小大槐其大者若作棟梁此物誰捨或蔽若捐或顯若庸時哉時哉實維其逢公軒則嘉我銘弗工公名之傳與軒無窮

頌─增─晉摯虞連理槐頌─東宮正徳之內承華之外槐樹二枝連理而生二榦一心以蕃本根

賦─增─魏文帝槐賦有序─文昌殿中槐樹盛暑之時餘數遊其下美而賦之王粲直登賢門小閣外亦有槐樹乃就使賦焉有大邦之美樹惟令質之可佳托靈根於丰壤被日月之光華周長廊而開趾夾通門而駢羅承文昌之邃宇望迎風之曲阿修榦紛其璀錯緑葉萋而重陰上幽藹而云覆下莖立而擢心伊暮春之旣替卽首夏之初期鴻雁遊而送節凱風翔而迎時天淸和而溫潤气恬淡以安治違隆暑而適體誰謂此之不怡─曹植槐賦─羨良木之華麗爰獲貴於至尊憑文昌之華殿森列峙乎端門觀朱榱以振條據文陛而結根暢沈陰以溥覆以明後之垂恩在季春以初茂踐朱夏而乃繁覆陽精之炎景散流耀以增鮮─王粲槐賦─惟中唐之奇樹稟天然之淑姿超疇畝而登殖作階庭之華暉形禕禕以條暢色采采而鮮明丰茂葉之幽藹履中夏而敷榮旣立本於殿省植根柢其深鳥願棲而投翼人望庇而披襟─晉摯虞槐賦─覽坤元之產植莫玆槐之爲貴爰表庭而樹門膺論道而正位爾乃觀其誕狀察其攸居丰融湛防蓊郁扶疎上拂華宇下臨修渠湊以徑帶以通衢樂防遊之黃鵠嘉別摯之王雎春棲教農之鳥夏憇霮哺之烏若夫龍升南陸火集正陽恢玆郁陶靜暑無方鼓柯命風振葉致涼開明過於八闥兮重陰逾乎九房─庾儵大槐賦有序─余去許都將歸洛京舎於嵩嶽之下而植斯樹焉遂作賦曰有殊世之奇樹生中嶽之重阿承蒼昊之純气吸后土之柔嘉若夫赤松王喬馮之倫逍遙茂防濯纓其濵望輕霞而增舉垂髙暢之淸塵若其含眞抱朴曠世所希降夏后之卑室作唐虞之茅茨潔昭儉以矯奢成三王之懿資故能著英聲於來世超羣侶而垂暉仰瞻重榦俯察其陰逸葉橫被流枝蕭森下覆靈沼上蔽髙岑孤鵠徘徊寡鶴悲吟淸風時至惻愴傷心將騁以輕運安久畱而涕淫

五言古詩─增─魏繁欽槐樹詩─嘉樹吐翠葉列在防闕涯旖旎隨風動柔色紛陸離─唐白居易庭槐─南方饒竹樹惟有靑槐稀十種七八死縱活亦支離何此郡庭下一株獨華滋防防碧煙葉嫋嫋黃花枝我家渭水上此樹防前墀忽向天涯見憶在故園時人生有情感遇物牽所思樹木猶復爾況見舊親知─宋歐陽修寄生槐檜爲淩雲材槐實凡木賤柰何柔脆質累此孤髙榦龍鱗老蒼蒼防耳光燦燦因緣初莫原感吒徒自嘆偸生由附托得勢爭蔥蒨方其榮盛時曾莫見眞贗欲知窮悴節宜試以霜霰萌芽起微蘗辧別先見翦除初非難長養遂成患𨿽然根性殊常恐枝葉亂惟應植者深幸不習而變含容因有害勦絕須明斷惟當愼斤斧去惡無傷善─王安石與平甫同賦槐─冰雪泊楚岸萬株同飄零春風都城居初見葉靑靑嵗行如車輪防翳忽滿庭秋子今在眼何時動江舲─蘇軾禦史臺槐─憶我初來時艸木向衰歇髙槐𨿽經秋晚蟬猶抱葉淹畱未云幾離離見疎莢棲鴉寒不去哀叫饑啄雪破巢帶空枝疎影掛殘月豈無兩翅羽伴我此愁絕─明吳寛槐東園憶初購糞壤頻掃除墻下古槐樹憔悴色不舒況遭眾攀折髙枝且無餘愛防至今日濃陰接吾廬數步已仰視偉哉鉅人如非借此防芘誰結幽亭居立爲眾木長奴僕檉與楡

七言古詩─增─宋韓維奉同原甫槐陰行─天門觀闕防淩霞下有馳道開平沙髙槐左右覆朱梐緑陰翠气相防遮朝回亙云下寶騎遊散掣電奔香車我慚太學官況冷旦暮出此驅疲騧淸風吹涼南就局炎日轉景東還家昏然百事不知省空復春葉零秋華─元乃賢孔林瑞槐歌並序─先聖墓林古槐一章枝榦偃蹇膚理若鐫刻篆籕龍鳳細如絲髮𨿽善畫者莫能狀其奇巧襲封衍聖公愈加培植見者咸加敬愛因以紀瑞云闕裏陰陰槐樹古百尺長柯挾風雨密葉蟠空擁翠云深根貫石流瓊乳蒼皮皴蝕紋異常天成篆籕分毫芒遊絲縈錯科斗亂雲气飛動龍鸞翔嬴秦書焚士坑僇幾嘆遺經藏壁屋千年聖道復昭明喜見文章出嘉木神明元冑嗣上公雨露滋沐深培封淸陰如水石壇靜彈琴樹底歌薫風─明李東陽成國公家槐樹歌─東平王家足喬木中有老槐寒更緑拔地能穿千丈云盤空卻防三重屋憶昔二王初種時髙門駟馬相追隨五朝恩露簪纓重四世威聲艸木知世間植物因人瑞培植根深乃天意向月長畱宿鳳巢排霜故作蟠虯勢舞袖飛花繞北堂屯陰列防森成行壁窓雨過看秋霽紗防風低坐晚涼古來匠石匪廊廟堂中絲竹應同調馮氏空傳大樹名王公豈待三槐兆木天老朽舊通家樹猶如此我堪嗟願公人好樹亦好長共河山閱嵗華

五言律詩─增─唐李嶠槐─暮律移寒火春宮長舊栽葉生馳道側花落鳳庭隈烈士懷忠觸鴻儒訪業來何當赤墀下疎榦擬三臺─宋朱長文公堂槐─五紀栽培後三春長育中靈根蟠故國密葉防儒宮患與盤斤逺歌宜魯藻同先儒垂意厚期此出三公─明吳寛追和朱樂圃蘇學公堂槐─密葉連街上孤根寄學中名蘇子記陰覆魯侯宮旣久今何在惟喬自不同曾沾時雨化多幸遇朱公

七言律詩─增─唐羅鄴槐花─行宮門外陌銅駝兩畔分栽此最多欲到淸秋近時節爭開金蕊向闗河層樓寄恨飄珠箔駿馬憐香撼玉珂愁殺江湖隨計者年年爲爾剰奔波─吳融岐下寓居見槐花落因寄從事─才開便落不勝黃覆著庭莎襯夕陽只共蟬催防鬂老可知人已十年曉窓須爲吟秋興夜枕應敎夢帝鄕蜀國馬卿看從獵肯將閒事入淒涼─宋梅堯臣宮槐─漢家宮殿防長槐嫩色蔥蔥不染埃天仗龍旂穿影去鉤陳豹尾拂枝來靑虫掛後蜂銜子素月生時桂並栽我意方同杜工部冷淘惟喜葉新開─張耒防槐晚秀三月一日初見新葉─東皇無處著繁華亦復分張到我家他日老蒼悲敗枿今晨嫩緑出新芽禿翁承弁纎纎發村婦縈鬟艸艸花桃李蹊中人迹絕緑陰門巷正藏鴉─明馬弓陳槐─古本淩空百尺過根盤如石鐵爲柯濃陰不礙金蓮座虛籟猶傳玉樹謌倦客解衣頻徙倚老禪卓錫定摩挲雲門寺裏梁朝柏身上苔痕想更多

五言絕句─原─唐王維宮槐陌─仄徑防宮槐幽陰多緑苔譍門但迎掃畏有山僧來─裴迪宮槐陌─門前宮槐陌是向欹湖道秋來山雨多落葉無人掃─增─宋蘇軾槐采擷殊未厭忽然已成陰蟬鳴看不見鶴立赴還深楊萬里槐─陰作官街緑花開舉子黃公家有三樹猶帶鳳池香─明李東陽庭槐─去年長比人今嵗髙過屋好雨東南來依稀滿庭緑

七言絕句─增─唐鄭谷槐花─毿毿金蘂撲晴空舉子魂驚落照中今日老郎猶有恨昔年相謔十秋風─宋範成大夏日田園雜興─槐葉初勻日气涼蔥蔥防耳翠成防三公只得三株看閒客淸陰滿北窓─元鄭氏允端庭槐─風轉庭槐拂檻開緑陰如染淨無埃婦人不作功名夢閒看南柯蟻往來

詩散句─增─唐李濤─落日長安道秋槐滿地花─杜甫─靑靑髙槐葉采掇付中廚─白居易─槐花滿田地僅絕人行迹薄暮宅門前槐花深一寸─韓愈─泥雨城東路夏槐作云屯─宋梅堯臣─古縣太行下老槐三四株吳儆─僧房因石室蟻穴夢槐安─唐韓愈─樂遊下曯無逺近緑槐萍合不可芟─宋司馬光─當時秋天落宮槐今此婆娑皆合抱─梅堯臣─六月禦溝馳道間靑槐花上夏雲山─蘇軾─庭槐似識天顏喜舞破淸陰作兩龍─金髙士談─數樹髙槐防乳鴉時於缺處見黃花─宋

謝莊─秋槐響寒音─梁劉孝綽─靑槐秋葉疎─周庾信學市舊槐疎細火落空槐─唐崔日知─霧披槐市靄─李嶠─槐煙乘曉散─淩敬─宮槐散緑穂─王維─槐陰

淸夏首─孟浩然─庭槐寒影疎─白居易─煙槐凝緑姿滿地槐花秋─韓愈─槐密鶩長防─孟郊─髙槐結浮

陰─朱慶余─雨餘槐穟重─顧非熊─寒色老槐稀─鄭谷─髙槐蘂半黃─宋陸遊─槐晚纎纎緑─元袁桷─槐明金瑣碎─魏無名氏─靑槐夾道多塵埃─唐韓愈─夾道疎槐出老根─朱慶余─緑槐花墮禦溝邊─羅鄴─古道槐花滿樹開─韋莊─臨路槐花七月初─宋蘇軾─風動槐龍舞交翠細細槐花暖欲零─黃庭堅─槐催舉子看黃花─陸遊─日長風舞一庭槐─吳儆─緑槐庭院鎖薫風─金蔡珪─槐幄陰陰一畝涼─麻九疇─槐花滿地黃金冷

別錄─原─種植─收熟槐子曬漧夏至前以水浸生芽和麻子撒當年卽與麻齊刈麻畱槐別竪木以繩攔定來年復種麻其上守宮槐春月從根側分小本移種─制用初生嫩芽煠熟水泡去苦味可姜醋拌食曬漧亦可作飲代茶以槐子和穄黍種畦中至冬放火燒過明年取苖食如取枸杞苖法入土深割上糞澆徧徧如此至秋末常取芽食又且無虫若根大卽劚去並以利鍬鋤深剗徧便上糞待春初雨過種之取一寸槐芽數斤水煮如泥去滓入鹽一升煮幹炒黑空心擦牙白而固終身無齒患庾肩吾服槐實法十月上已日取子去一子及五子者余納黑牛膽中百日後空心服初一日一粒以後日增一粒至十六日後日減一粒

檀

原─檀善木也其字從亶亶者善也有黃白二種江淮河朔山中皆有葉如槐皮靑而澤肌細而膩體重而堅狀與梓楡莢蒾相似材可爲車輻及斧錘諸柯臘月分根傍小枝種江南有一種木至夏不生葉忽然葉開當有大水農人候之以占水旱號爲水檀又有一種葉如檀髙五六尺生髙原四月開花正紫亦名檀樹其根如葛

彚考─增─詩鄭風─無折我樹檀─魏風─坎坎伐檀兮寘之河之幹兮─漢書注─孟康曰攙檀檀別名索隱曰皇覽云孔子墓後有攙檀樹也─唐書南蠻傳─單單在振州東南多羅磨之西木多白檀─山海經─鳥危之山其陰多檀楮讙山其木多檀─淮南子─十月官司馬其樹檀─論衡─楓桐之樹生而速長故其皮肌不能堅剛樹檀以五月生葉後彼春榮之木其材彊勁車以爲軸長樂縣誌─天王寺唐建初有檀木溯江湖而上牧童取之夜中發光里人林錡夢其木謂我北方毗沙門天王遂捨宅爲寺

別錄─原─制用─皮和楡皮爲粉食可救荒斷食

【附錄】紫檀

增─古今注─紫木出扶南色紫亦謂之紫檀─格古要論─出交趾廣西湖廣性堅新者色紅舊者色紫有蟹紋新者以水濕浸之色能染物

集藻─詩防句─增─宋歐陽修─紫檀皮軟禦春寒

【附錄】檕蒾

增─陸璣詩疏─檕迷一名挈橀爾雅作榽橀【爾雅云魄榽橀注云魄大木細葉似檀今河東多有之齊人諺曰上山所檀榽橀先殫鄭注按此俗呼朴樹其木如檀子大如梧桐子而黃】─本艸─一名莢迷一名羿先蘇恭曰莢蒾葉似木槿及楡作小樹其子如疏溲兩兩相對而色赤所在山谷有之陳藏器曰生北土山林中皮堪爲索

【附錄】駮馬

增─陸璣詩疏─駮馬梓楡也其樹皮靑白駮犖遙視似駮馬故謂之駮馬─崔豹古今注─六駮山中有木葉似豫章皮多癬駮─爾雅翼─今之檀木皮正靑而澤與莢蒾及此木相似

─彚考─增─詩秦風─隰有六駁

禦定佩文齋廣羣芳譜卷七十四

欽定四庫全書

禦定佩文齋廣羣芳譜卷七十五

木譜

楸

原─楸【與萩同漢書注云萩卽楸也】生山谷間今處處有之與梓樹本同末異本艸李時珍云卽梓之赤者也周憲王曰楸有二種一種刺楸樹髙大皮色蒼白上有黃白斑枝間多大刺葉薄埤雅云楸有行列莖幹喬聳淩雲髙華可愛至秋垂條如綫謂之楸綫其木濕時脆燥則堅良木也白皮及葉味苦小寒無毒主治吐逆殺三虫及皮膚虫傅惡瘡疽癰腫除膿血生肌膚長筋骨有拔毒排膿之功爲外科要藥

彚考─增─史記貨殖傳─淮北常山以南河濟之間千樹萩其人與千戶侯等─莊子─宋有荊氏者宜楸柏桑其拱把而上者求狙猿之杙者斬之三圍四圍求髙名之麗者斬之七圍八圍貴人富商之家求椫傍者斬之故未

終其天年而中道之夭於斧斤此材之患也─洛陽伽藍記─修梵寺北有永和裏裏中皆髙門華屋齋館敞麗楸槐防途桐楊夾植當世名爲貴裏─述異記─中山有楸戶掌楸木者楸可爲什器─菊坡叢語─汝州楸樹極多富鄭公知州時手植數百本於後圃中─原─埤雅─董子曰木名三時艸命一嵗若椿從春榎從夏楸從秋所謂木名三時也芓從子蔩從寅茆從卯莤從酉艼從丁茂從戊芑從已莘從辛葵從癸之類命以一嵗支幹故曰艸命一嵗也

集藻─五言古詩─增─唐韓愈庭楸─庭楸止五株共生十步間各有藤繞之上各相鉤聨下葉各垂地樹巓各云連朝日出其東我常坐西偏夕日在其西我常坐東邊當晝日在上我在中央間仰視何靑靑上不見纖穿朝暮無日時我且八九旋濯濯晨露香明珠何聨聨夜月來照之蒨蒨自生煙我已自頑鈍重遭五楸牽客來尙不見肯到權門前權門眾所趨有客動百千九牛亡一毛未在多少間往旣無可顧不往自可憐─宋梅堯臣和王仲儀楸花十二韻─春陽發艸木美好一同時桃李雜山櫻紅白開繁枝楸英獨娬淡紫相參差大葉與勁榦簇萼密自宜圖出帝宮樹聳向白玉墀髙絕不近俗直許天人窺今植郡庭中根逺未可移但欣東風來不恨和煦遲山禽勿蹙踏蜂蝶休掇之昔聞韓吏部爲爾作好詩愛陰無纖穿就影東西隨公今亦牽此端坐曾莫疑

七言絕句─原─唐杜甫楸樹─楸樹馨香倚釣磯斬新花蕊未應飛不如醉裏風吹盡可忍醒時雨打稀─韓愈楸樹─靑幢紫蓋立童童細雨浮煙作防籠不得畫師來貌取定知難見一生中─楸樹二首─幾嵗生成爲大樹一朝纒繞困長藤誰人與脫靑羅帔看吐髙花萬萬層幸自枝條能樹立可煩蘿蔓作交加傍人不解尋根本卻道新花勝舊花─增─金元格楸樹─道邊楸樹老龍形社酒澆來漸有靈只恐等閒風雨夜怒隨雷電上靑防─元叚克已楸花─楸樹馨香見未曾墻西碧蓋聳孤稜

防須雨洗塵埃盡看吐髙花一萬層

詩散句─增─宋劉敞─中庭長楸百尺餘翠掩藹葉當四隅─魏曹植─走馬長楸間─宋陸遊搖搖楸綫風初

別錄─增─典術─西方種楸九根延年百病除─原─制用─周憲王本艸─木可作棋枰葉味甘嫩時取以煠熟水淘淨拌食

【附錄】榎

原─榎檟也亦楸屬【爾雅注云楸細葉者爲榎】楸葉大而早脫故謂之楸榎葉小而早秀故謂之榎爾雅云小而皵【音鵲】榎【小而皮麤皵者爲榎】大而皵楸【老而皮麤皵者爲楸】

【附錄】山楸

增─爾雅─槄山榎─疏─槄今山楸也亦如下田楸耳皮葉白色亦白材理好宜爲車板能濕宜陽共北山多有之

楓

原─楓一名香楓一名靈楓一名攝攝【爾雅云楓攝攝漢書注雲天風則鳴故曰攝】江南及關陜甚多樹髙大似白楊枝葉修聳木最堅有赤白二種白者木理細膩葉圓而作岐有三角而香霜後丹二月開白花旋著實成毬有柔刺大如鴨卵八九月熟曝漧可燒

彚考─增─爾雅疏─楓生江南有寄生枝髙三四尺生毛一名楓子鬼天旱以泥泥之卽雨─南齊書祥瑞志─建元二年九月有司奏上虞縣楓樹連理兩根相去九尺防枝均聳去地九尺合成一干─周書武帝紀─天和二年七月辛丑梁州上言鳳凰集於楓樹羣鳥列侍以萬數─宋史五行志─政和三年南雄州楓木連理─原─山海

經─有宋山者木生山上名曰楓木楓木蚩尢所棄其桎梏是爲楓木─增─西京雜記─上林苑楓四株─晉宮閣名─華林園楓香三株─拾遺記─頻斯國有大楓木成林髙六七十里善算者以裏計之雷電常出樹之半其枝交防於上蔽不見日月之光其下平淨掃灑雨霧不能入焉─南方艸木狀─五嶺之間多楓木嵗久則生癭癅一夕遇暴雷驟雨其樹贅暗長三五尺謂之楓人越巫取之作術有通神之驗取之不以法則能化去─異苑烏傷程氏有女未醮著屐遙上大楓樹顚了無危閡顧曰我應爲神今便長去惟左蒼右黃當暫歸爾家人悉出見舉手辭訣於是飄聳輕越極睇乃沒旣不了蒼黃之意每春輙以蒼狗秋黃犬設祀於樹下─原─述異記南中有楓子鬼楓木之老者爲人形亦呼爲靈楓─化書─老楓化爲羽人朽麥化爲蝴蝶自無情而之有情也─說文解字─楓木厚葉弱枝善搖漢宮殿中多植之至

霜後葉丹可愛故稱楓宸─增─物類相感志─楓木無風自動天雨則止─埤雅─兵法曰楓天棗地置之槽則馬駭置之轍則車覆舊說楓之有癭者風神居之故造式以爲蓋又以大霆擊棗木載之所謂楓天棗地蓋以風雷之靈在焉故能使馬駭車覆也楓尊棗卑故式覆以風楓載以雷棗─丹鉛縂錄─張文成太卜判有楓天棗地之語唐六典三式云六壬卦局以楓木爲天棗心爲地─原─異林─治乙卯長沙大旱楓樹生李實集藻─記─增─明鐘人傑過楓林記─楓林在城西南隅枕岡帶郭境頗幽迥際秋老霜新之後悠然一往防心正不在遠也嵗辛未重九後二日晨起霜風肅然日气爽潔不知何從忽動登眺之興欲出郭念無可與遊者遂獨登候潮城循雉而西因山起伏不復規規罋整委蛇旋折足可送逺目適遊履也將近楓林女墻竟與人家菜畦坦接穿籬度莽轉一抝則楓木千本障天蔽野了無雜樹時夕照已轉林腰橫射葉上光彩如潑丹砂者正坐吟逺上寒山之句希微間踽踽影動定視之乃一野衲掃落葉爾廹晚風景蒼涼凜不可畱望龕燈明處亟投漸聞石磬乃三茅福地遂由石徑出而歸

文賦散句─增─楚宋玉招魂─湛湛江水兮上有楓─晉何晏景福殿賦─槐楓被宸

五言古詩─增─梁簡文帝詠疏楓─萎緑映葭靑疏紅分浪白花葉灑行舟仍持送逺客─唐姚合楓林堰─森森楓樹林防此石門堰杏堤數里餘楓影覆亦徧鸕鷀與釣童質異同所願─宋劉儗楓樹─楓葉不耐冷露下胭脂紅無復戀本枝槭槭隨驚風向來樹頭蟬去盡不見蹤日落秋水寒哀哀鳴徵鴻

七言古詩─增─宋楊萬里─防楓一松相後前可憐老翁依少年少年翡翠新衫子老翁得衣靑布被更有秋風淸露時少年再換輕紅衣莫教一夜霜雪落少年赤立無衣著老翁深衣卻不惡─朱湛廬─鳳山髙兮上有楓靑女染葉猩血紅莫辭老紅嫁西風一夜憔悴成禿翁五言律詩─增─唐杜甫防楓浦─輟棹靑楓浦防楓舊已摧自驚衰謝力不道棟梁材浪足浮紗防皮須截錦苔江邊地有主蹔借上天廻

七言律詩─增─明李東陽諸生有作紅葉詩者愛其未句戲爲補之─碧樹凋余老更紅彊將顏色慰飄蓬濃霜未著愁先醉返照初回望欲空唐苑情多何足問吳江句好更誰工晚來蟻穴無歸路應恨蕭蕭匝地風─原─徐渭紅葉─才見芳華照眼新又看紅葉衣頻只言春色能嬌物不道秋霜解人宮水正寒愁字字吳江初冷錦鱗鱗更餘一種閒風景醉雜黃花野老巾─林若撫紅葉─花發炎方想刺桐誰知秋葉幻春紅朝華忽防朝陽後晚艶都迷晚燒中凋謝未應隨玉露翦裁元自出金風若教題就能飛去不待流波意已通

七言排律─原─明於若瀛─禁城玉露漸秋深楓色淒淒滿上林萬片作霞延日麗幾株含露苦霜吟斜連防闕輝靑瑣倒影平津映碧潯岐葉著飇聲瑟瑟殷紅過雨色沈沈雜黃間緑紛成錦委砌飄檐埓作金向夕轉深嬌落照因風防響怖棲禽城頭廻接靑岑逺殿角寒生繡幄陰幾度朝昬勞悵望徘徊故苑倍蕭森

五言絕句─增─唐錢起江行─逺岸無行樹經霜有伴紅停船披好句題葉贈江楓─成彥雄江上楓─江楓自蓊郁不競松筠力一葉落漁家斜陽帶秋色

七言絕句─增─唐杜牧山行─逺上寒山石徑斜白雲深處有人家停車坐愛楓林晚霜葉紅於二月花─宋趙成徳─黃紅紫緑巖巒上逺近髙低松竹間山色未應秋後老靈楓方爲駐童顏─原─明朱靜庵女郎─江空木落雁聲悲霜入丹楓百艸萎蝴蝶不知身是夢又隨春色上寒枝

詩散句─增─古詩─長楓千餘丈肅肅臨澗水─晉阮籍─湛湛長江水上有楓樹林─唐李白─帝子隔洞庭靑楓滿瀟湘霜落江始寒楓葉緑未脫─原─杜甫─獨嘆楓香林春時好顏色使者𨿽光彩靑楓滿地愁回首過津口而多楓樹林─宋郭祥正─一塢藏深林楓葉翻蜀錦─明馮琦─萬里江楓夜相思秋已深─唐杜甫─含風翠壁孤云細背日丹楓萬木凋─增─韓愈─去嵗羈帆湘水明霜楓千里隨歸伴─李嘉祐─靑楓獨映搖前浦白鷺閒飛過逺村─原─魚機─楓葉千枝復萬枝江橋掩映暮帆時─宋朱行中─遙看一樹淩霜葉好似衰顏醉裏紅─明唐文獻─苑外鴻聲連畫角帆前樹色半丹楓─增─宋謝靈運─曉霜楓葉丹─梁庾肩吾─江楓拂岸遊─唐張九齡─兩邊楓作岸─王維─楓攢赤岸村─孟浩

然─目極楓樹林─原─李白─楓葉疊靑岑─杜甫─雨急靑楓暮門巷散丹楓丹楓不爲霜─增─李商隱─神防靑楓岸─李咸用─秋楓紅蝶散─宋王安石─江楓湛湛靑─元馬祖常─光山楓制錦─原─唐杜甫─赤葉楓林百舌鳴江石決裂靑楓催玉露凋傷楓樹林─增─嚴武─江頭赤葉楓愁客─韓偓─楓葉微紅近有霜─宋陸防─楓葉欲殘看愈好─金王郁─江林楓葉秋容醉─元郭鈺─落日楓林紅葉明

詞─增─宋張炎綺羅香─萬里飛霜千山落木寒艶不招春妬楓冷吳江獨客又吟愁句正船流水孤村似花繞斜陽芳樹甚荒溝一片淒涼載情不去載愁去長安誰問倦旅羞見衰顏借酒飄零如許謾倚新妝不入洛陽花譜爲回風起舞樽前盡化作斷霞千縷記陰陰緑徧江南夜窓聽暗雨

別錄─增─唐書崔信明傳─信明蹇亢以門望自負嘗矜其文謂過李百藥議者不許州錄事參軍鄭世翼者亦驁倨數佻輕忤物遇信明江中謂曰聞公有楓落吳江冷願見其餘信明欣然多出眾篇世翼覽未終曰所見不逮所聞投諸水引舟去─原─顏魯公集─唐金華張遊朝妻劉氏夢楓生腹上後生子名志和立性孤峻篤志隱淪不可得而親疎自號貞子結茅防稽東郭以豹皮爲蓆防皮爲屩隱素木幾酌斑螺杯鳴榔拏杖隨意取適垂釣去餌意不在魚竟陵子陸羽問與何人往來答曰太虛作室而共居明月爲燈以同照與四海諸公未嘗離別有何往來─增─湘山野錄─余杭能萬卷者浮圖之眞儒介然持古人風節有奧學著典類一百二十卷其居延慶寺在大慈塢時儒皆抱經受業師居常喜閱唐韻諸生長竊笑一日出題於法堂曰楓爲虎賦其韻曰脂入於地千年成虎諸生皆不諭固請之不說凡月餘檢經史殆百家防萃小說俱無見者閣筆以聽教師曰聞諸君笑老僧酷嗜唐韻玆事止在東字韻第二版請詳閱諸生檢之果見楓字注中云黃帝殺蚩尢棄其桎梏變爲楓木脂入地千年化爲虎魄後諸生始敬此書

【附錄】楓香

增─爾雅注─楓樹有脂而香今之楓香是─本艸─金光明經謂其香爲須薩折羅婆香─原─楓脂爲白膠香五月斫爲坎十一月采之气辛味苦平無毒治一切癮瘋癢癰疽瘡疥金瘡吐衂咯血活血生肌止痛解毒燒過揩牙永無齒疾近世多以松脂之淸瑩者爲楓香又以楓香松脂爲乳香總之二物功𨿽次於乳香諒亦彷佛不逺

別錄─原─制用─取楓脂入虀水煮二十沸又冷水中揉扯數十次曬漧用

【附錄】槭

增─說文─槭木可作大車輮─蕭穎士詩序─二室之間有槭樹焉與江南楓形胥類

集藻─詩散句─增─唐蕭穎士─山有槭其葉漠漠

榕

增─南方艸木狀─榕樹南海桂林多植之葉如木麻實如冬靑枝榦拳曲其本稜理而深燒之無熖其防十畝枝條旣繁葉又茂細軟條如藤垂下漸漸及地藤梢入地便生根節或一大株有根四五處而橫枝及鄰樹卽連理南人以爲常不謂之瑞木─南州異物志─榕木初生少時緣搏他樹如外方扶芳藤形不能自立根本緣繞他木傍作連結如羅网相絡然彼理連合郁茂扶疎髙六七尺

彚考─增─後山談叢─蔡州壺公觀有大木四垂旁出人莫能知張戣閩人嘗至蔡爲餘言乃榕木也─南軒集─昔山谷南遷維舟榕下後人爲作榕溪閣─丹鉛錄─福建龍泉庵有榕木其中亦可盤坐五六人枝梢寄生大可數十圍方廣巖有木自深坑出直至巖頂寺僧自巓垂絙縋下度之得三十丈云而榦不甚巨半巖視之殊不覺其長也─泉南雜誌─衞西榕樹榦大如一間屋枝上有纚纚垂下者謂是根也其髙參天枝葉防可三十餘丈相傳韓少卿國華爲郡誕魏公日樹杪爲吐煙靄又云榕樹千年者其上生伽楠香─閩部疏─布政司在山上堂後一大樹是榕樟二樹相樛結而生郁然干云因爲堂以嘉樹顏之─榕城隨筆─閩中多榕樹因號榕城閩以北無此其在江南則冬靑之屬也而枝榦柔脆榦旣生枝枝又生根垂垂若流蘇少著物卽縈系或就本榦自相依附若七八樹叢生者多至數十百條合並爲一蜷樛結柯葉防茂其偶成章者垂若偃蓋曲若虯龍似亦可觀─廣西志─榕樹門卽古南門相傅爲唐時所築門上植榕一株嵗久根蔕生跨門外盤錯至地若天成焉因得今名元至正間其樹忽憔悴平章唐元公祭之旬餘枝葉復茂

集藻─記─增─明吳寛榕江記─木之產於地者曰松曰柏曰栝曰檜曰豫章曰桐梓皆良材也其用於世大者爲棟爲梁小者爲桷爲棁各隨其材以爲用夫以材之良不用於什器而於宮室亦不枉其材矣然而數木也其生徧於天下而亦足天下之用惟五嶺之南有木曰榕臃腫離奇偃蹇蓊郁橫柯曲榦間有絲焉垂地輙復爲根嵗久叢生成林其髙且大過松柏栝檜豫章其不黃落而凋桐梓所不及也榕旣偏生一隅中原之人初不之識故詩三百多艸木之名而篇皆不載後世如郭璞陸佃之博物著書復遺之僅一見於栁子厚之詩而已余嘗讀子厚之詩而識其名詢之土人而知其狀曰此可取以譬乎人矣蓋榕之材𨿽不若松柏之類之堅可用之於宮室而其髙大不黃落而凋足以防庇乎人嶺南春夏之交日气酷烈行旅負載之徒跋履勞苦爭息其下或風雨暴至就而避之亦何異夏屋之帡幪也故𨿽不爲宮室之用而其功與宮室等豈不猶鄕裏巨人厭爵祿謝民社而浮沈乎閭井之間一旦裏之人有急焉投之無不周防者豈惟僅全其身以自足而已潮陽隱士陳孔誠甫淳朴恭謹兼通陰陽樹藝之說家邑之華裏村宅前有榕數十株數邀賓友攜子弟往遊其間彈瑟賦詩意甚樂也有水自西山來折而東環其宅又東注於海而榕適際水水日夜漱其根濯其條更茂密可愛孔誠或坐盤石投竿而釣悠然有防於心因自號榕江或謂之曰子其終老於是而忘斯世耶則對曰吾已有子出而仕矣於是使其子吳江教諭顥來乞余記所謂榕江者蓋孔誠托此以自譬者意實有在豈惟追涼風弄明月以爲供賓友子弟之樂之計耶且江之廣不足以爲負舟然抱甕者卽之亦可以灌畦孰謂孔誠無意於此江本出岷山禹貢所謂岷山導江是也此亦曰江南人指水之急流者多借以名之爾

賦─增─宋薛士隆大榕賦─越甌而南嶺山東麓有七閩之防焉厥都維福福都中閩城山塹水修逵孔直麗譙南指粵有喬木根乎此堂靑蔥映帶經五門而之合江夾經途者凡十有五里其爲根也盤桓詰曲勢浮平陸隱丘陵斡坤軸如山如坻崟岑蔽虧列岫奇峯幻然黙爲蜿蜒糾紛虵蟠鹿奔捲舒連蜷油如出雲樹無全株萬本同植縈連擁腫鉆堅露隙儔引儔緣自陵空碧和气郁贅疣生眾丑備百怪形岌如神山冬無落木蒼蒼九夏森其翠幄枝柯離橫從出奇翕如其合判如其離嗟如其往歘如其來夭蟜驪龍摩天切空雛翼云垂扶搖下風輪囷無心隨之有本孔綜根元誰分混沌軒然而大廈成蚴然而怪螭怒駢爪紛拏矗其八柱飛鳥千羣而咸棲有所綢繆束薪不堪以火盤根錯節而摧斤缺斧其圓也不中乎規不成乎矩樵夫視而弗斫大匠行而弗顧以無堪而保其天斯所以邇乎人而壽莫之數也若夫景升之牛主人之雁不善其鳴服箱孔屯以不才而烹者何哉蓋丰肌而蠧夫人之芻豢也斯榕木則不然承天之施得生於地不假乎人不離乎類不以直節爲髙不以孤生爲異淩寒而不攺其操連理而不稱其瑞無庸而庸無尙焉爲其全虛愚之義也至於交柯旁薄分根合枝異生同命縈繚相維倚天成蓋蔽野成帷迷雲而零雨不下畏日而炎天攺色邑人之依行人之得不才而才無似焉斯其爲大通之徳也夫惟有大通之徳全虛愚之義守不才之位處無庸之地爲物而物固莫之陵比人而人適當其意其事也無施其生乃克遂是生乎通邑大都之間尙亦躐千齡而幾萬嵗也走嘗聞諸西方之人曰尼俱律陀之木其子芥三之一及其成材防車將五百乘所榕木者不幾於是乎今夫閩中之木榕爲大其萌也微物莫之害有蕞其芽蓊然天蓋走不知命之者誰耶庸以劣其形而不文其內無文於內將或容於外而以成其大─李綱榕木賦有序─閩廣之閒多榕木其材大而無用然枝葉扶疎芘防數畝淸陰人寔賴之故得不爲斧斤之所翦伐蓋所謂無用之用也感而爲之賦其辭曰南有巨木其名曰榕下蟠據於厚地上蕩摩於髙穹雨露之所霶潤雷霆之所震聳日月之所照燭乾坤之所含容與眾木均夫何賦形稟气之獨不同也爾其擢榦敷條輪囷離奇結根植本拳曲擁腫口鼻百圍之竅穴龍蛇千尺而飛動仰視俯察何規矩繩墨之不中也髙明之麗非棟梁之資斲削之工非俎豆之奉以爲舟檝則速沈以爲棺槨則速腐以爲門戶則液以爲楹柱則蠧薪之弗熖無防鼎之功燎之弗明無爝火之用蓋枵然之散木徒萬牛之嗟重宜匠石之不顧同櫟社而見夢然而修枝翼布密葉云濃芘結駟之千乘象靑蓋之童童夏日方永畏景馳空垂一方之美防來萬里之淸風靚如帷幄肅如房櫳爲行人之所依歸咸休影乎其中故能不夭斧斤棓擊是免𨿽不材而無用乃用大而效顯異文木之必折類甘棠之勿翦立乎無何有之鄕配靈椿而獨逺不然則雁以不鳴而烹漆以有用而割犀象以齒角而斃樗櫟以惡木而伐處夫材與不材之間殆未易議其優劣也

五言古詩─增─宋唐庚防榕─水東防榕間有叟時出遊淸風衣屨古白雪須髯虯吟哦明月夕簸弄寒江秋驚傳裏中児不泊岸下舟君看鬼趣中有此風味否安知非黃石但恨無畱侯此生鋤犁手誤入簮紳流無功折毫髮負罪平山丘政爾求澡濯聞之嘆綢繆摳衣倘可親跪履安敢羞得聞半偈語一解終身憂性不喜伐國兵書非所求─張栻榕溪─寒溪淡容與老木枝相樛其誰合二美名此景物幽太師昔南騖於焉曾少休想當下榻時淸與耳目謀品題得要領亦有翰墨畱我來訪遺地密竹鳴鉤輈稍令舊觀復還與佳客遊樹影防香篆水光泛茶甌市聲不到耳永日風颼颼所喜簿書隙有此足夷猶平生丘壑願如痼不可瘳𨿽知等喧寂終覺靜理優更思濯滄浪榕根浮小舟

五言律詩─增─明傅汝舟南峯庵庵徑有古榕樹懸枝對峙宛若關門─古樹上危根依天巧出門雲飛不在外虎過定消魂野客逢迎少山僧出入尊朋遊坐不厭葉落滿金樽

七言絕句─增─唐栁宗元栁州二月榕葉落盡偶題─宦情羈思共淒淒春半如秋意轉迷山城過雨百花盡榕葉滿庭鸎亂啼─宋劉克莊榕溪閣─榕聲竹影一溪風遷客曾來系短蓬我與竹君俱晚出兩榕猶及識涪翁詩散句─增─宋蘇軾─忽此榕林中跨空飛栱枅急雨蕭蕭作晚涼臥聞榕葉響長廊─楊萬里─斜陽碎入髙榕葉翻作靑天覆作金數枝連碧眞成菌一脛空肥總是筋─劉克莊─拔地髙標如鐵色拂天老樹作寒聲唐許渾─榕根架緑陰

楮

原─楮一名谷一名谷桑【陸璣詩疏云幽人謂之谷桑或日楮桑荊交廣謂之谷中州人謂之楮】有二種本艸曰楮本作檸楮辧雌雄雄者皮斑而葉無椏又謂之斑谷今人用皮爲冠者三月開花成長穗如栁花狀不結實雌者皮白無花葉有椏又似葡萄葉開碎花結實如楊梅用時但取葉有椏又有子者爲佳其實初夏生大如彈丸靑緑色六七月成熟漸深紅八九月采實名楮桃一名谷實甘寒無毒治水腫壯筋骨補虛勞益顏色健腰滕充肌明目久服輕身不饑不老─增─崔豹古今注─楮實爲任─陸璣詩疏─江南人績其皮以爲布又搗以爲紙謂之谷皮紙其葉初生可以爲茹

彚考─增─詩小雅─樂彼之園爰有樹檀其下維谷─注─谷楮也─漢書郊祀志─帝太戊有桑谷生於廷一暮大拱─注谷卽今之楮樹也─山海經─霍山其木多谷─管子─五沃之土宜谷─抱朴子─檸實赤者餌之一年老者還少─酉陽雜俎─谷田久廢必生構葉有瓣曰楮無曰構

澄懷錄─永徽中定州僧寫華嚴經先以沈香種楮樹取以造紙

集藻─傳─原─明閔文振楮待制傳─楮待制初名藤及長爲世用更名知白防稽剡溪人先世索居山林無所聞於世歷前漢有楮先生始以名顯和帝時中常侍蔡倫有文思善造就人材辟召徧天下使者見楮氏歸以告倫倫亟聘之得楮皮者俱來倫曰眞良材也一變化則就章程於是刮劑浸漬漸見防容延館簾內知白聞而嘆曰以皮之陋且沾掄選吾可終老林藪乎旣至倫揭簾見之嘖嘖嘆賞曰文明之化其在君矣引見帝帝嘉賞恨相得之晚超拜祕書省萬字令尋擢祕閣待制日承任使自書契旣造竹氏帛氏貴重於世者旣數千年及知白用二氏遂廢凡經史術藝百家九流之說皆托以行天下當代注記冊籍臣民文移簡札非知白不達也帝益加待每中書令毛穎松滋侯陳萬石君羅文侍左右必召知白至展其邊幅有諮議須令省記帝嘉其潔白戲語陳曰江漢以濯秋陽以暴若知白者殆孔氏之徒與卿與之反何哉曰知其白守其黑臣得自全之道皦皦者易污臣懼知白之不終也帝笑曰卿不加污誰復污之頓首謝一日知白侍經筵屬微風神思飄亂不定帝曰朕固知卿體薄不耐風今加節鎭俾邊都防領之知白叩謝臣辱荷厚恩敢不竭方正之節捐軀以報士有以文辭投知白者頗渉謬惡知白怒防召因愬帝曰臣精白一心仰叨任使者數十年毎願得嘉言醇文推明義理以淑人心翊世教利益國家今狂生淺夫任情謬惡臣一被污辱欲雪無由願陛下一申文字乖謬之禁帝從其言且惜其防辱命儒臣撰悲剡藤文以舒其憤知白才博而通推其餘雨暘可蓋風露可障竪可屏揮可扇觀美可圖畫夫子所稱不器庶幾近之晚年就閒族子曰麻曰桑曰竹曰繭曰敝布曰魚网並出蔡氏陶鑄繼知白大用於世傳嗣不絕其他銀光陟釐羅文玉版蠟牋烏絲襴以至間雜五采尢爲世所愛重云

五言古詩─增─宋蘇軾宥老楮─我墻東北隅張王維老谷樹先樗櫟大葉等桑柘沃流膏馬乳漲墮子楊梅熟胡爲尋丈地養此不材木蹶之得輿薪規以種松菊靜言求其用略數得五六膚爲蔡侯紙子入桐君錄黃繒練成素黝面颒作玉灌灑蒸生菌腐餘光吐燭𨿽無傲霜節幸免狂酲毒孤根信微陋生理有倚伏投斧爲賦詩徳怨聊相贖

五言絕句─增─宋王安石詠谷─可憐臺上谷轉目已陰繁不解詩人意何爲樂彼園

七言絕句─增─宋無名氏楮─楮樹婆娑覆小齋更無日影午窓開一端能敗幽人意夜夜墻西礙月來

別錄─增─列子─宋人有爲其君以玉爲楮葉者三年而成鋒殺莖柯毫芒繁澤亂之楮葉中而不可別也此人遂以巧食宋國子列子聞之曰使天地之生物三年而成一葉則物之有葉者寡矣故聖人恃道化而不恃智巧─齊民要術─楮宜澗谷間種之地欲極良秋上楮子熟

時多收淨淘曝令燥耕地令熟二月耬耩之和麻子漫防之卽勞秋冬仍畱麻勿刈爲楮作暖明年正月初附地芟殺放火燒之一嵗卽沒人三年便中斫斫法十二月爲上四月次之每嵗正月常放火燒二月中間斫去惡根移栽者二月蒔之亦三年一斫指地賣者省功而利少煮剝賣皮者𨿽勞而大自能造紙其利又多種三十畝者嵗斫十畝三年一徧嵗收絹三百疋─物類相感志─楮膠可以團丹砂─水南翰記─凡接紙縫如一綫日久不脫用楮樹汁白麪白芨末調爲糊原─種植─熟時取子淘淨曬漧同麻子種熟地至冬畱麻取暖明春放火燒芟之三年可斫其皮抄紙斫以臘月爲上四月次之非此月損其樹本─服食─八月後采實水浸去皮穰甲子日陰榦爲末每水服二錢久之乃效

椿【按香者名椿臭者名樗二木形榦相類椿木實而葉香樗木疎而葉臭無花木身大其榦端直者爲椿有花木身小榦多迂矮者爲樗乃一類二種也】

原─椿集韻作櫄夏書作杶左傳作橁今俗名香椿本艸陳藏器云俗呼爲豬椿易長而有壽南北皆有之木身大而實其榦端直紋理細膩肌色赤皮有縱紋易起葉自發芽及嫩時皆香甘生熟鹽腌皆可茹世皆尙之無花莢葉苦溫無毒多食動風壅經絡令人神昬和豬肉熱麪頻食則中滿椿用葉

彚考─增─書禹貢─杶榦栝柏─山海經─成侯之山其上多櫄木─原─莊子─上古有大椿者以八千嵗爲春八千嵗爲秋─鳳池篇─盧攜夢人贈句曰若問登庸日庭椿不染風初不解其言後數年攜拜相庭下古椿一株𨿽狂風驟雨不濕不搖─宦遊紀聞─涿州有靈椿寺寺中椿木一本大不可量枝榦繁盛凡樹影皆隨日月升沈以爲邪正而椿影早暮未常少移─湧幢小品─福州之壺江在海上多烈風白崖之巓有椿一枝翠蓋亭亭榕葉槐身經年無鳥迹𨿽風作不脫片葉三年一結子如紅豆一道士夜半月明見樹頂霞裳羽衣者數人隨以鶴鹿盤桓其上隱隱有笙簧聲雞初號乃散

集藻─賦─增─元任士林庭椿賦─燕山之陽南防之濵有大木焉其名曰椿蓋抗嵗時而聳立揭造化之蹲蹲者與相彼奇亭夷庚掌平乃睠村甍椽列星維陋巷之蕭蕭兀幽人之柴扃有椿喬然闞乎中庭云構其堂宇秀色結乎軒楹觀其崇根碩本挺柯稠葉蓊蓊焉防防焉靑防黯黯皮澑雨而胼胝榦拂霓而冗還篲日月之氛陰控雪霜之飄颯千尋引而表端萬鳥棲而影接蓋根柢之擁腫性也豈不美乎莊生之櫟枝葉之榮暢時也又何歆乎王氏之槐耶盼老人之豫章訪嵗寒之松柏或輪囷以爲奇或偃蹇以爲傑孰與夫謝萬牛而崔嵬卻匠石而郁茀者乎爾則稚竹株連弱松肺附結緒根於地軸借沫濡於雨露想其簇榦帡幪列萬間之廈屋不足以諭宗條鱗輳𨿽千社之枌楡又何足以同年而語耶於是天翊其貞地隆其植寒暑節其涼溫鬼神呵其峻特醴泉夜注而人不能挹以艸木之滋卿云晨覆而人不能衣以靑黃朱緑之絲人不足以扶持而終風不移人不足以悅懌而陽春色怡此所以俯視君遷傲睨平仲而永爲斯庭之瞻依也耶彼尋常之喬梓亦何足以與乎斯

五言絕句─原─宋晏殊─峩峩楚南樹杳杳含風韻何用八千秋騰淩詫朝菌

七言絕句─原─宋劉敞椿─野人獨愛靈椿館館西靈椿聳危榦風揉雨煉三月餘奕奕中庭防華傘

詩散句─原─宋蘇軾─從今八百嵗合抱是靈椿─增─後周馮道─靈椿一株老─唐張蠙─靈椿還向細枝條─金元好問─溪童相對采椿芽

別錄─增─花木考─采椿芽食之以當蔬亦有茶者其初茁時甚珍之旣老則葅而蓄之

樗

原─樗亦椿類气臭俗名臭椿一名虎目樹一名大眼桐皮麤肌虛而白其葉臭惡荒年人亦采食膳夫采取瀹熟另用冷水浸去气息亦可油醋拌食但無味耳有花者無莢有莢者無花藥中用根及莢葉─增─本艸─北人呼爲山椿江東呼爲虎眼謂葉脫處有防如虎之眼目又如樗蒲子故得此名

彚考─增─詩豳風─采荼薪樗─小雅─我行其野蔽芾其樗注─樗惡木也─山海經─丹燻之山其上多樗柏灌題之山其上多樗柘槖山其木多樗─原─莊子─惠子謂莊子曰吾有大樹人謂之樗其大本擁腫而不中繩墨其小枝卷曲而不中規矩立之塗匠者不顧今子之言大而無用眾所同去也莊子曰子有大樹患其無用何不樹之於無何有之鄕廣莫之野彷徨乎無爲其側逍遙乎寢臥其下不夭斤斧物無害者無所可用安所困苦哉─增─河洛記─洛陽北山謂之邙山其上無大樹都城之北嶺上有古樗樹不知其來早晚婆娑周廻四五畝與伊闕山正南相當越公等將建都城之日據此樹以爲南北定準嫌樗木名惡號曰婆娑羅樹矣

集藻─五言古詩─增─宋梅堯臣尹師魯治第伐樗─伊人利營構思欲新其居匠築經舊址檐楹礙髙樗且云忍不伐何以成吾廬人言此樹古百怪所憑依獨秉一定議自將羣俗違乃俾執柯者丁丁霜刃揮殲殞條百尺橫僕株數圍從玆朝夕間不聞鳥雀喧旣能考子室而復髙其門周也昔騁辯後以不材論工今誠匪度茍害安可存舟檝且非借薪防聊用燔莫比溝中斷區區望犧樽

五言絕句─增─宋蘇軾樗─自昔爲神樹空聞蜩鵙鳴社公煩見輟爲爾致羊羮

七言絕句─增─唐白居易林下樗─香檀文桂苦雕鐫生理何曾得自全知我無材老樗否一枝不損盡天年

【附錄】山樗

原─栲山樗也似樗色小白葉差狹吳人取以爲茗木虛大梓人亦或用之然爪之腐朽故古人以爲不材之木─增─爾雅─注─栲類漆樹─疏─俗云櫄樗栲漆相似如一

艸木疏─山樗與下田樗略無異葉似差狹耳─本艸─李時珍曰椿樗栲一木三種也栲木卽樗之生山中者

櫟【櫟實附見】

增─爾雅─栩杼─疏─今柞櫟也徐州人謂櫟爲杼或謂之爲栩其子爲皂或言皂斗其殻爲汁可以染皂櫟其實梂─注─有梂彚自裹─疏─櫟似樗之木也梂盛實之房也孫炎曰櫟實橡也─圖經─柞櫟也杼也栩也皆橡櫟之通名─本艸─櫟有二種一種不結實者其名曰棫其木心赤一種結實者其名曰栩其實爲橡二者樹小則聳枝大則偃蹇其葉如櫧葉而文理皆斜鉤四五月開花如栗花黃色結實如荔支核而有尖其蔕有斗包其半截其仁如老蓮子肉可以爲飯或搗浸取粉其嫩葉可煎飲髙者二三丈堅實而重有斑文大者可作柱棟小者可爲薪炭櫟實一名橡斗一名柞子一名杼─古今注─東海及徐州謂之木蓮梂子八月中成搏以爲燭明如胡麻燭研以爲羮肥如胡麻羮

彚考─增─詩唐風─集於苞栩─秦風─山有苞櫟─疏─秦人謂柞爲櫟─小雅─陟彼髙岡析其柞薪析其柞薪其葉湑兮維柞之枝其葉蓬蓬─大雅─柞棫拔矣瑟彼柞棫民所燎矣─周禮地官─一曰山林其植物宜皂物─注柞栗之屬─後漢書李恂傳─恂徙居新安闗下拾橡實以自資─晉書摯虞傅─虞從惠帝幸長安流離鄠杜之間轉入南山中糧絕饑甚拾橡實而食之─宋書符瑞志─宋文帝元嘉二十二年七月南頓櫟連理─唐書文藝傳─杜甫客秦州負薪采橡栗自給─山海經─白於之山下多櫟檀─原─莊子─狙公賦芧曰朝三而暮四眾狙皆怒曰然則朝四而暮三眾狙皆悅名實未虧而喜怒爲用亦因是也─增─莊子─匠石之齊至乎曲轅見櫟社樹其大蔽牛絜之百圍其髙臨山十仞而後有枝其可以爲舟者旁十數觀者如市匠伯不顧遂行不輟弟子厭觀之走及匠石曰自吾執斧斤以隨夫子未嘗見材如此其美也先生不肯視行不輟何耶曰防木也以爲舟則沈以爲棺槨則速腐以爲器則速毀以爲門戶則液樠以爲柱則蠧是不材之木也無所可用故能若是之壽匠石歸櫟社見夢曰予求無所可用久矣幾死乃今得之使予也而有用且得有此大也耶古者獸多人少皆巢居以避之晝食橡栗夜棲樹上故曰有巢氏─列子─杜厲叔居海上夏日則食菱芡冬日則食橡栗─淮南子─十二月其樹櫟─注─可以爲車轂木不出火惟

櫟爲然亦應陰气也─三輔黃圖─五柞宮漢之離宮也在扶風盩厔宮中有五柞樹因以爲名五柞皆連抱上枝覆陰數畝─風土記─史記曰舜耕於歷山而始寧郯二縣界上舜所耕田在於山下多柞樹吳越之間名柞爲故曰歷山─水經注─堯陵東城西五十餘步中山夫人祠堯妃也石壁堦墀仍舊南西北三面長櫟聨防扶疎裏余濏濏水出西谿東流水上有連理樹其柞櫟也南北對生淩空交合谿水歷二樹之間若邪谿上有一櫟樹謝靈運與從弟惠連常遊之作連句題刻樹側─孝友傳─庾衮與邑人入山拾橡分夷崄序長幼推易居難禮無違者─輿地誌─鐘山最髙有五願樹樹柞木也元嘉中百姓祈禱率有驗─夢溪筆談─江南有小栗謂之茅栗以予觀之此正所謂茅也則莊子所謂狙公賦茅者此文相近之誤也─誠齋雜記─桂陽張碩爲神女杜蘭香所降出薯橡子三枚大如雞子云食此令君不畏風波辟寒濕

集藻─詩散句─原─唐皮日休─秋深橡子熟防落榛蕪岡宋張耒─野俎飽貆脯山罏煮橡麋─唐杜甫─呼鷹皂櫟林─孟郊─翻翻橡葉鳴─李嘉祐─千峯櫟樹林─皮日休─橡實養山禽─張蠙─齋廚惟有橡─杜荀鶴─霜後巖猿拾橡忙─方幹─嵗計有時添橡實─宋唐庚─橡實炊食如剝栗

禦定佩文齋廣羣芳譜卷七十五

欽定四庫全書

禦定佩文齋廣羣芳譜卷七十六

木譜

柳一

增─本艸─桞一名小楊一名楊柳【陳藏器曰江東人通名楊柳北人都不言楊楊樹枝葉短柳樹枝葉長李時珍曰楊枝硬而揚起故謂之楊柳枝弱而垂流故謂之柳蓋一物二種也】原─柳易生之木也【埤雅云柳與楊同類𨿽縱橫顚倒植之皆生】性柔脆北土最多枝條長軟葉靑而狹長其長條數尺或丈餘嬝嬝下垂者名垂柳木理最細膩唐曲江池畔多柳號爲柳衙謂成行列如排衙也栁條柔弱嬝娜故言細腰娬媚者謂之柳腰

彚考─增─易─枯楊生稊─注─稊者楊之秀也─疏─稊者楊柳之穗故云楊之秀也─原─詩齊風─折柳樊圃─陳風─東門之楊其葉牂牂東門之楊其葉肺肺─增─小雅─昔我往矣楊柳依依─原─小雅─菀彼柳斯─增─周禮地官司徒─以土防之法辧五地之物生二曰川澤其動物宜鱗

物其植物宜膏物─注─膏物謂楊柳之屬─原─大戴禮─正月柳稊稊者發孚也─增─戰國策田需貴於魏王惠子曰子必善左右今夫楊橫樹之則生倒樹之則生折而樹之又生然使十人樹楊一人拔之則無生楊矣楚有養由基者善射去柳葉百步而射之百發百中─原漢書五行志─昭帝時上林苑種大柳樹斷僕地一朝起立生枝葉有虫食其葉成文字曰公孫病已立─增─漢書地理誌─信都國扶柳─注─師古曰闞駰云其地有扶澤澤中多柳故曰扶柳─晉書嵇康傳─康性絕巧而好鍜宅中有一柳樹甚茂乃激水圜之每夏月居其下以鍜─原─晉書陶侃傳─侃性纎密好問頗類趙廣漢常課諸

營種柳都尉夏施盜官柳植之於已門侃後見駐車問曰此是武昌西門前柳何因盜來此種施惶怖謝罪桓溫傳─溫自江陵北伐行經金城見少爲瑯琊時所種柳皆已十圍慨然曰木猶如此人何以堪─增─晉書苻堅載記─王猛整齊風俗自長安至於諸州皆夾路樹槐柳百姓歌之曰長安大街夾樹楊槐下走朱輪上有鸞棲英彥雲集誨我萌黎─原─南齊書王敬則傳─敬則初爲散騎使北於北館種楊柳後員外郎虞長耀北使還敬則問我昔曽種楊柳樹今若大小長耀曰北人以爲甘棠敬則笑而不答─隋書髙熲傳─熲少明敏有器局略渉書史尢善詞令初孩孺時家有柳樹髙百許尺亭亭如蓋裏中父老曰此家當出貴人─南史張緒傳─緒吐納風流聼者皆忘饑疲見者肅然如在宗廟𨿽終日與居莫能測焉劉悛之爲益州獻蜀柳數株枝條甚長狀若絲縷時舊宮芳林苑始成武帝以植於太昌靈和殿前常賞玩咨嗟曰此楊柳風流可愛似張緒當年時其見賞愛如此─增─南史陸慧曉傳─慧曉與張融並宅其間有池池上有二株楊柳何嘆曰此池便是醴泉此木便是交讓─劉瓛傳─瓛晉丹陽尹惔六世孫篤志好學丹陽尹袁粲於後堂夜集聞而請之指防事前古柳樹謂瓛曰人謂此是劉尹時樹每想髙風今復見卿淸徳可謂不衰矣隱逸傳─陶潛少有髙趣宅邊有五柳樹嘗著五柳先生傳─舊唐書範希朝傳─希朝除振武節度使單於城中舊少樹希朝於他處市柳子命軍人種之俄遂成林居人賴之─唐書呂渭傳─貞元中渭累遷禮部侍郎始中書省有古柳建中末枯死徳宗自梁還復榮茂人以爲瑞柳渭令貢士賦之─文藝傳─王維別墅在輞川有柳浪─宋史五行志─天聖元年二月河陽柳二本連理─辛仲甫傳─幹徳五年入拜右補闕出知光州六年移知彭州先是州少種樹暑無所休仲甫課民栽柳防行路郡人徳之名爲補闕柳─遼史禮志─遼國行瑟瑟儀若天旱前期置百柱天棚乃射柳皇帝再射親王宰執以次各一射中柳者質志柳者冠服不中者以冠服質之不勝者進飲於勝者然後各歸其冠服又翼日植柳天棚之東南巫以酒醴黍稷薦植柳祝之皇帝皇后東方畢子弟射柳皇族國舅羣臣與禮者賜禮物有差旣三日雨則賜敵烈麻都馬四匹衣四襲否則以水沃之─山海經─廆山之西有谷焉名曰雚谷其木多柳鳳伯之山熊山眞陵之山木多柳平丘山爰有楊柳沃民之國有白柳─原─管子─五沃之土其木宜柳─增─淮南子注─展禽之家有柳樹身行惠徳因號柳下惠一曰邑名─三輔黃圖─細柳觀在長安西北三輔舊事云漢文帝大將軍周亞夫軍於細柳今呼古徼是也長安禦溝謂之楊溝謂植髙楊於其上也─荊州記─緣城隄邊悉植細柳緑條散風靑陰交陌─秦州記─上邽縣北有利山川中平地有土堆髙五丈生二楊樹大數十圍百姓祀之─孔氏誌怪─會稽盛逸嘗晨興路未有行人見門內柳樹上有一人長二尺衣朱衣冠冕俯以舌防樹上露良久忽見逸神意如驚遽卽隱不見─開河記─大業中開汴渠兩堤上栽垂柳詔民間有柳一株賞一縑百姓競植之─鄴侯家傳─泌賦詩譏楊國忠曰靑靑東門柳歳晏復憔悴國忠訴於明皇上曰賦柳爲譏卿則賦李爲譏朕可乎─酉陽雜俎─肅宗將至靈武一驛黃昬有婦人長大擕防鯉吒於營門曰皇帝何在眾謂風狂遽白上潛視舉止婦人言已止大樹下軍人有逼視見其臂上有鱗俄天黒失所在及上卽位歸京闕虢州刺史王奇光奏女媧墳雲天寶十三載大雨晦防忽沈今月一日夜河上有人覺風雷聲曉見其墳湧出上生防柳樹髙丈餘下有巨石兼畫圖進上初克復使祝史就其所之至是而見眾疑向婦人其神也─原─淸異錄─新栽柳樹必用泥封其頭頗類比丘頂元伯玉宅前插柳初春吐芽伯玉曰喜得漏春和尙一一無恙蓋取杜子羙漏泄春光有柳條之句─孔帖─韋維初爲省郎時蒔柳於庭及其子虛心兄弟居郎省對之斂容─增─冷齋夜話─王仲正言老杜詩江蓮揺白羽天棘蔓靑絲天棘非煙雨自是一種物曽見於一小說今忘之髙秀實曰天棘天門冬也天門冬一名顚棘非天棘也王元之詩曰水芝臥玉腕天棘舞金絲則天棘蓋柳也─西朝寶訓─眞宗賦禦溝柳詩令宰相兩省和進陳執中詩曰一度春來一度新翠光長得照龍津君王自愛天然態恨殺昭陽學舞人其詩最尢者─原─古今詩話─漢張敞爲京兆尹走馬章臺街街有柳終唐世曰章臺柳故杜詩京兆空柳色─增─暇日記─孟伯饒說宋用臣種柳睿思殿用常柳五株批開急合爲一取圜直麻縷系牛矢泥固深栽之一年有三年力─白玉蟾集─太微宮中箕宿之精化而爲柳垂垂裊裊然於澹雲疎雨之間其間則有五柳先生古人之所以隱於柳者蓋欲彰其溫柔謙遜之志也─墨荘漫錄州蜀岡上大明寺平山堂前歐陽文忠手植柳一株謂之歐公柳公詞所謂手植堂前楊柳別來幾度春風者薛嗣昌作守相對亦種一株自榜曰薛公柳人莫不嗤之─髙僧傳─西域尼拘律陀樹卽東夏之楊柳西域人來止稱尼拘─方輿勝覽─建康有鳯州柳蜀主與江南結防求得其種鳳州出手柳酒曽極詩云蜀主函封遣使時芳根原自鳯州移柔荑醽醁今安得惟有靑絲拂地垂─湖山勝槪─叚橋又名叚家橋萬柳如雲望如裙帶白樂天詩云誰開湖寺西南路艸緑裙腰一道斜─髙梁橋記─髙梁橋在西直門外京師最勝地也兩水

夾堤垂楊十餘里─小輞川記─藍田別墅前有池淳一碧左右垂柳交防顏曰水木淸華─小昆山記─紅菱渡之東板橋橫焉左右多垂楊曰楊柳橋─閩部疏─閩部最少楊柳福州城中士大夫園池邊間有一兩株作長條拂地不能拱把─西浮籍─皖城之東垂楊撲江陰數里帆影盡緑─淮南記─南門三里許有池曼衍碧瀾映底菇菱蒲互相淩亂柳樹百株籠煙拂風架木爲橋濶可並騎度橋及洲洲上築天妃宮堂楹精楚庭除淸防亦柳爲翳景也宮旁二百步又爲板橋小渚渚有亭亭有柳澄懷味象然盡陂澤山林之思─西湖志─西湖北山有柳洲亭覽勝志引元史雲南渡後自湧金至錢塘沿城五里堤岸徧插垂柳故名─嘉興志─五柳橋在嘉興縣治西宋張堯同詩爲懷陶靖節無復見其人惟種橋邊柳猶含舊日春─漢中府誌─金絲柳出鳯縣宋元丰間有防下鳯州取金絲柳一百根墨客揮犀云鳯州妓女手皆纎白州境內生柳翠色可愛與他處不同又公庫多羙醖故世言鳯州有三出淳熙初太守傅子平作詩云珍珠不見小槽紅遐想柔荑剝嫩蔥惟有萬條羅帶緑年年依舊舞春風─原─太原府誌─柳溪在府城西太守陳堯佐築堤植柳數萬有亭有閣率郡僚上已泛舟於此─平涼府誌─柳湖在府城北三十里宋守蔡挺建湖畔柳數千株緑防平堤湖光可挹慶陽府誌─寕州治後圃宋建蓮池柳巷花嶼蘭臯一郡勝地也予師帶溪曲公自西粵左轄入覲爲予言西粵無柳僅藩司一株毎吐葉則司中設席請三司賞柳以爲奇觀後以質之予同年唐兄抱一唐云豈止此某鄕紳園中仍有一株夫柳中土林立而粵西至比之異卉奇葩然則物之貴賤豈有定哉

集藻─序─原─魏曹植柳頌序─余以閒暇駕言出逰過友人楊徳祖之家視其屋宇寥廓庭中有一柳樹聊戲刋其枝葉故著斯文表之遺翰遂因辭勢以譏當今之士賦─原─漢枚乘忘憂館柳賦─忘憂之館垂條之木枝逶迆而含紫葉萋萋而吐緑出入風雲去來羽族旣上下而好音亦黃衣而絳足蜩螗厲響蜘蛛吐絲階艸漠漠白日遲遲於嗟細柳流亂輕絲君王淵穆其度禦羣英而翫之小臣瞽瞶於此陳辭於嗟樂兮於是罇盈縹玉之酒爵獻金漿之醪庶羞千族盈滿六庖弱絲淸管與風霜而共雕鎗鍠啾喞蕭條寂寥雋乂英髦列襟聫袍小臣莫效於鴻毛空銜鮮而醪𨿽復河淸海竭無增景於邊橑─增─魏文帝柳賦並序─昔建安五年上與袁紹戰於官渡時余始植斯柳自彼迄今十有五載矣感物傷懷乃作斯賦曰伊中域之偉木兮瑰姿妙其可珍稟靈祗之篤施兮與造化乎相因四時邁而代運兮去冬節而渉春彼庶卉之未動兮固肇萌而先辰盛徳遷而南移兮星鳥正而司分應隆時而繁育兮翠葉之靑純修幹偃蹇以虹指兮柔條婀娜而伸上扶疎而施散兮下交錯而龍鱗在餘年之二七植斯柳乎中庭始圍寸而髙尺今連拱而九成嗟日月之逝邁忽亹亹以遄徵昔周遊而處此今倐忽而弗形感遺物而懷故俛惆悵以傷情於是曜靈次乎鶉首兮景風扇而增暖丰陰而博覆兮躬愷悌而弗倦四馬望而傾蓋兮行旅仰而廻睠秉至徳而不伐兮豈簡卑而擇賤含精靈而寄生兮保休體之丰衍惟尺斷而能植兮信永貞而可羨─王粲柳賦─昔吾君之定武致天屆而䢐徵元子從而撫軍植嘉木於玆庭歷春秋以逾紀行復出於斯鄕覽玆樹之丰茂紛旖旎以修長枝扶疎而覃布莖森梢以奮人情感於舊物心惆悵以增慮行防目而廣望覩城壘之故處悟元正之話言信思難而存懼嘉甘棠之不伐畏取累於此樹茍遠迹而退之豈駕辭而不屢─應瑒楊柳賦─赴陽春之和節植纎柳以承涼攄丰節

而廣布紛郁勃以敷陽三春倐其奄過景日赫其垂光振橫條而遠翳廻云蓋於中唐─繁欽柳賦─有寄生之孤柳托余寢之南隅順肇陽以吐芽因春風以楊敷交緑葉而重葩轉紛錯以扶疎郁靑靑以暢茂紛冉冉以陸離浸朝露之淸液曜華采之猗猗─晉柳賦─羙允靈之鑠气兮嘉木徳之在春何玆柳之珍樹兮稟二儀之淸純受大角之禎祥兮生蒙汜之遐濵參剛柔而定體兮應中和以屈伸長莖舒而增茂兮密葉布而重陰夾通塗與廣庭兮環淸沼而成林於是云被嶽素景含暉泰液渥流朝露未晞是精靈之所鐘兮蔚鬱鬱以依依居者觀而弭思兮行者樂而忘歸夫其結根建本則固於防山兼覆廣施則均於昊天𨿽尺斷而逾玆兮配生生於自然無邦壤而不植兮象乾道之屢遷紛猗靡以從風兮若往而復旋若乃丰葩茂樹長枝夭夭婀娜四垂凱風振條同志來逰擕手逍遙─成公綏柳賦─宅京宇之西偏濵犢鼻之淸渠啟橫門於大路臨九達之通衢湣行旅之靡休樹防柳於道隅彌年載而成陰紛嬋娟而扶疎─唐郭炯西掖瑞柳賦─乾坤至誠艸木無情神靈乘化而致理枯朽效祥而發生當聖澤未沾故兀然枯瘁及天光廻照遂藹爾敷榮因萬物以咸遂與百祥而畢呈故得垂陰瑣闥之中固本鳳池之側始孤標而頴拔乍苒弱而條直長西掖之佳翫迥奪東門之秀色芬敷自異永垂不朽之名變化無常用表好生之徳懿其荑生漸蔚幹聳惟條拂瑞景而增麗褭祥風而獨揺可以彰聖主之感可以見昊天之孔昭舒捲以時陋梧桐之半死榮枯順理鄙松栢之後凋且春布發生之慶秋行肅殺之令於天地而不失其常在金木而各得其性眾皆畢出盡達我則向日而衰眾皆黃落萎腓我則感時而盛不然何知至徳之動天運神功而瑞聖者矣翠色牂牂異酒泉嘉柰之祥輕陰澹澹同鄱郡枯梓之感煙銷雨霽霏素雪於宸居日晏春深雜繁花於睿覽靑翠葳蕤垂軒拂墀在日月偏臨之處當鴛鴦集苑之時至矣哉天降靈貺聖爲明證旣得地而不雜眾流常托根而獨標羙稱是知天聼自人而應者也─陳詡西掖瑞柳賦─柳羙西掖瑞彰聖時感巡逰之未至失榮落於先期雨露所均常比中園之鬱鬱宮闈暫閉若無春日之遲遲所以望車塵之行幸慰都人之怨思物或有憑神固難宰生植不易地而殊榮孤影忽同秋而異色豈上天之降鑑俾下民之是則於以激忠臣之心於以彰大君之徳初斯柳之失常人未知其爲祥秦原之煙景明媚漢苑之艸樹芬芳獨孤雕而槁瘁似永隔於風光無絮花之似雪意膏露之凝霜及夫天廻舊步木得其性千官捧日以輸忠萬騎從龍而翊聖彼眾芳之已歇我得秋而始盛豈固異於常材實願貞乎景命偉夫瑞發匪遙成天意之孔昭徳惟可覽結人心之幽感不然柳且無情曷枯而生其枯也當煙塵之晦其生也表氛沴之淸與時不偶葉聖斯呈政或可持疾風始知夫艸勁節無所立歳寒徒稱乎柏貞宜其俯鳯池而灑潤接雞樹以連榮儒有因物比興屬詞揣稱聞瑞柳於春宮遂揄於天應─敬括枯楊生稊賦─柔得乎剛則變化無方故能令老者以安分使衰者而再芳不然爻之均奚獨殊其棟橈木之眾奚獨舉其枯楊徒觀其枝葉滋潤色帶韶光發枯槁擢豪芒直幹森梢歘浮於靑翠髙柯偃蹇漸變於蒼黃豈比夫顚木貴枿瓌材稱良而已哉至如和風稍吹遲日久照淡淸煙而羃防合晚靄而凝耀茍非懷蠧狀𨿽死而猶生忽應鳴禽類先號而後笑是知心動於內气變於形以類相感因時則或叢生落落或孤峙亭亭映平林而迥秀倚長空而半靑爰有翰林墨客懿此維新覩物生興與時爲春在陽當榮於枯木理代實資於哲人遂稽大道期小伸相長楊以體物希百中於玆辰

五言古詩─增─梁簡文帝折楊柳─楊柳亂成絲攀折上春時葉密鳥飛礙風輕花落遲城髙短簫發林空畫角悲曲中無別意並是爲相思─和湘東王陽雲樓檐柳─曖曖陽雲臺春柳發新梅柳枝無極軟春風隨意來潭沲靑帷閉玲瓏朱扇開佳人有所望車聲非是雷─詠柳垂陰滿上路結翠早知春花絮時隨鳥風枝屢拂塵欲散依依采時要歌吹人─元帝詠陽雲樓檐柳─楊柳非花樹依樓自覺春枝邊通粉色隙裏映紅巾帶日交影因吹掃窓塵拂檐應有意偏宜桃李人─緑柳─長條垂拂地輕花上逐風露霑疑染緑葉小未障空─沈約翫庭柳─輕陰拂建章夾道連未央因風結復觧霑露柔且長楚妃思欲絕班女淚成行遊人未應去爲此還故鄕─吳均詠柳─細柳生堂北長風發雁門秋霜常振葉春露詎濡根朝作離蟬宇暮成宿鳥園不爲君所愛摧折當何言─陳張正見折汾柳─楊柳未垂空裊裊上春中枝疎董澤箭葉翠楚臣弓色映長河水花飛髙樹風莫言限宮掖不閉長楊宮─賦得垂柳映斜谿─千淸溪險三陽弱柳垂葉細臨湍合根空帶石危風翻夾浦絮雨濯倚流枝不分梅花落還同橫笛吹─祖孫登詠柳─馳道藏烏日鬱鬱正翻風抽翠爭連影飛綿亂上空髙葉臨秦塞長枝拂漢宮欲驗傷攀折三春橫笛中王瑳折楊柳─塞外無春色上林柳已黃枝影侵云暗葉彩亂星光陌頭藏戲鳥樓上掩新妝攀折思爲贈心期別路長─隋杜之松和衛尉於詠柳─漢本屯營遼河有戍城大夫曽取姓先生曽得名髙枝拂遠雁疎影度遙星不辭攀折苦爲入管聲─唐盧照鄰折楊柳倡樓啟曙扉楊柳正依依鶯啼知歳隔條變識春歸露葉凝秋黛風花亂舞衣攀折安寄軍中音信稀─韋承慶折楊柳─萬里邊城地三春楊柳節葉似鏡中眉花如關外雪徵人遠鄕思娼婦髙樓別不忍擲年華含情寄攀折─鄭愔折楊柳─靑柳映紅顏黃雲蔽紫關忽聞邊使出枝葉爲君攀舞腰愁欲斷春心望不還風花滚成雪羅綺亂斑斑─李白折楊柳─垂楊拂淥水揺艶東風年花明玉關雪葉暖金煙羙人結長想對此心淒然攀條折春色遠寄龍庭前─金陵白下亭畱別─驛亭三楊樹正當白下門吳煙長條漢水齧古根向來送行處廻首阻笑言別後若見之爲餘一攀翻─姚系庭柳─裊裊楊柳枝當軒雜佩垂交陰總共密分條各自宜因依似永久結更傷離愛此陽春色秋風莫遽吹皇甫冉崔十四宅各賦一物得檐柳─官渡老風煙潯陽媚云日漢營前見胡笳曲中出復在此檐端垂陰仲長室─韋應物西澗種柳─宰邑所願僶俛愧昔人聊休暇日種柳西澗濵置鍤息微倦臨流睇歸云封壤自人力生條在陽春成陰豈自取爲茂屬他辰延詠畱佳賞山水變夕曛─孟郊揺柳─弱弱本易驚看看勢難定因風似醉舞盡日不能正時邀詠花女笑輟春妝鏡─宇文秀才齋中海柳詠─玉縷靑葳蕤結爲芳樹姿忽

驚明月鉤鉤出瑚枝灼灼不死花防防長生絲飲柏況仙味詠蘭擬古詞霜風淸颼颼與君長相思─白居易有木詩─有木名弱柳結根近淸池風煙借顏色雨露助華滋峩峩白雪花嫋嫋靑絲枝漸宻陰自庇轉髙梢四垂截枝扶爲杖軟弱不自持折條用樊圃柔脆非其宜爲樹信可翫論材何所施可惜金隄地栽之徒爾爲─東溪種柳─野性愛栽植植柳水中坻乘春持斧砍裁

截而樹之長短旣不一髙下隨所宜倚岸埋大幹臨流插小枝松柏不可待楩柟固難移不如種此樹此樹易榮滋無根亦可活成陰況非遲三年未離郡可以見依依種罷水邊憇仰頭閒自思富貴本非望功名湏待時不種東溪柳端坐欲何爲─種柳三首─白頭種松桂早晚見成林不及栽楊柳明年便有陰春風爲催促副取老人心從君種楊柳夾水意如何凖擬三年後靑絲拂緑波仍教小樓上對唱柳枝歌更想五年後千千條麯塵路傍深映月樓上闇藏春愁殺閒逰客聞歌不見人─崔防五月水邊柳─結根挺涯涘垂影覆淸淺睡臉寒未開嫩腰晴更軟揺空條已重拂水帶方展似醉煙景凝如愁月露絲長魚悞恐枝弱禽驚踐長別幾多情含春任攀搴─宋司馬光柳─驛道苦車馬田廬悲斧斤誰栽官舎前老朽完天眞所願明府心庇樹如庇人─李元應折楊柳─東風來何時百花已飄零獨有堤上柳慘澹含春榮扁舟復何適延客江上亭顧無靑玉案何以送子行攀條欲相贈上有防流鶯流鶯正求友柰此離別情─元謝應芳六柳荘爲沈太守作─彭澤五株柳淸風千載余顧余心乃心修名難與俱所以樹六柳於焉結吾廬門前有流水樹下堪釣魚我柳已成陰豈不懷放歸人生一趨舎世事紛萬殊善學柳下惠風雨愼攸居繼迹子陶子亦曰姑徐徐誰其知此心南山黙如愚─明袁凱鄒園柳堤─柔條被晴莎密陰覆芳杜逶迆起沙際寂寞連水滸鷗眠雨未歇鶯叫煙初曙還竹竿去從爾釣春渚

七言古詩─增─唐許景先折柳篇─春色東來渡渭橋靑門垂柳百千條長楊西連建章路漢家林苑紛無數縈花始徧合歡枝遊絲半相思樹春樓初日照南隅柔條垂緑掃金鋪寶釵新梳倭墮髻錦帶交垂連理襦自憐柳塞淹戎幕銀燭長啼愁夢著芳樹朝催玉管新春風夜染羅衣薄城頭楊柳已如絲今年花落去年時折芳遠寄相思曲爲惜容華難再持─李白宜春苑奉詔賦龍池柳色初靑聼新鶯百囀歌─東風已緑瀛洲艸紫殿紅樓覺春好池南柳色半靑靑縈煙裊娜拂綺城垂絲百尺掛雕楹上有好鳥相和鳴間關早得春風情春風捲入白雲去千門萬戶皆春聲是時君王在鎬京五云垂暉耀紫淸仗出金宮隨日轉天回玉輦繞花行始向蓬萊看舞鶴還過茝石聼新鶯新鶯飛繞上林苑願入簫韶雜鳯笙─劉商柳條歌送客─露井夭桃春未到遲日猶寒柳開早髙枝低枝飛鸝黃千條萬條覆宮墻幾回離別折欲盡一夜東風吹又長拂人行不進依依送君無遠近靑春去住隨柳條卻寄來人以爲信白居易蘇州柳─金穀園中黃嫋娜曲江亭畔碧婆娑老來處處遊應徧不似蘇門柳最多絮撲白頭條拂面使君無計柰春何─崔玨門前柳─門前蜀柳先知春風澹暖煙愁殺人謂只栽郡樓下不知迆邐連南津南津柳色連南市南市戎州三百里夷陬蠻落相連接故鄕莫道心先死我今帝裏還有家門前嫩柳插仙霞晨霑太乙壇邊雨暮宿鳯凰城裏鴉別來三載當誰道門前年年緑陰好春來定觧飛雪花雨後還應庇煙艸憶昔當年栽柳時新芽茁茁嫌生遲如今宛轉稊著地常向緑陰勞夢思不道彼樹好不道此樹惡試此意問野人野人盡道生處樂爲報門前楊柳栽我應來歳當歸來縱令樹下能攀折白髮如絲心似灰─宋蘇軾次韻子由柳湖感物─憶昔子羙在東屯數間茅屋蒼山根嘲吟艸木調蠻獠欲與猿鳥爭啾喧子今憔悴眾所棄驅馬獨出無往還惟有柳湖萬株柳淸陰與子供朝昬胡爲譏評不少借生意淩挫難爲繁柳𨿽無言不觧慍世俗乍見應憮然嬌姿共愛春濯濯豈問空腹修蛇蟠朝防濃翠傲炎赫夜愛疎影揺淸圓風翻雪陣春絮亂蠧響啄木秋聲堅四時盛衰各有態揺落淒愴驚寒溫南山孤松積雪底抱凍不死誰復賢─蘇轍柳湖感物─柳湖萬柳作云屯種時亂插不湏根根如臥虵身合抱仰視不見蜩蟬喧開花三月亂飛雪過墻度水無復還窮髙極遠風力盡棄墜泥土顏色昬偶然直墮湖中水化爲浮萍輕且繁隨波上下去無定物性不攺天使然南山老松長百尺根入石底蛟龍蟠秋深葉上露如雨傾流入土明珠圓乘春發生葉短短根大如指長而堅神農嘗藥最上品气力直壓鐘乳溫物生稟受久已異世俗何始分愚賢─徐積楊柳枝─楊柳楊柳復楊柳舞罷靑衫困垂手相如病思最多情沈約才淸更酣酒君防好鳥鳴枝間日與春風問安否淸明前後峭寒時好把香綿閒抖擻─楊萬里岸柳─柳梢拂入溪云陰柳根插入溪水深祗今立岸一敝帚歸時弄日千黃金人生榮謝亦如此謝何足怨榮何喜秋霜春雨自四時老夫問柳柳不知─金元好問結楊柳怨─長樂坡前一杯酒鄭重行人結楊柳可憐楊柳千萬枝看看盡入行人手輕煙細雨緑相和惱亂春風態度多路人愛是風流樹無柰朝攀暮折何朝攀暮折何時了不道行人暗中老素衣今日洛陽塵白髮朝朝塞城艸柳色年年歳嵗靑關人何事管離情春風誰向丁寕道折斷長條莫再生元龔璛題馬虛中柳城春色圖城中塵頭十丈髙欲畫春風風怒號佩霞仙人騎鶴背卻度太虛觀樂郊當時丹靑爭出色借與天公動揺碧上流老子余舊蹤桓大軍亦曽植樹猶如此我何堪莫學江南繋船客雉堞平成天下平有情有思弄春晴隔葉睍睆黃鸝聲─劉詵水邊柳影─江南殘臘冰雪消人家垂楊如防橋窺春嬌眼寒未動彷佛已學東風腰東家女兒重嵗月心逐時物先妖嬈此時欲寄未可折直待二月黃金條─郯韶柳塘春─羙人遠在春塘住門外垂楊千萬樹微風白日裊逰絲度水輕陰蕩飛絮使君來自白玉堂攀枝欲結防明璫門前系著紫驑馬上堂急管弦淸商羙人起舞爲君壽再拜登歌酌君酒使君明日上長安莫唱東風折楊柳春塘二月春波深楊柳濯濯防輕陰防風裊裊金虫落隔屋兩兩黃鸝吟飛花莫遣度流水化作浮萍無定止折時湏折最長條堤邊系取木蘭橈─王逄君家柳─君家柳萬株一色鵝黃酒龍鱗波暖裊翠煙飛花直渡江南天倉庚立曉燕穿午薄暮啄木聲丁然腹中樹蝕皮齧馬舊陰半減金城下長條短條屬行人猶有持斤睨之者秋來大地落葉鳴心憶陽春淚如防─明黃世康新柳篇─靈谷防梅初駐杖淸溪又見柳條

長穉葉晴窺拾翠堤流絲暗撲遊春仗帶結柔腰不自持笛弄新腔那得知小樓思婦見愁別南陌徵人折恨離離亭欲折未堪折昨夜廻風復廻雪黯黯妝成寒食天怯近淸明節漢苑三眠髻欲斜隋宮一望云半遮此時出谷綿蠻鳥此時曵艶桃李花縈花狎鳥空靑滴金縷千行照窗碧抹黛當壚何氏娘垂鞭系馬誰家客客來索酒蒲萄香巾懸結緑衣蘸黃迎陰半上秋千架踏影爭登蹋踘塲塲前歌舞少年路綺羅綷盡傷心樹但憐蘇小門庭淸誰知稽大園林暮一年柳色一年新新柳年年弄早春章臺曲斷驚殘夢月淡煙疎惱殺人─僧徳祥折楊柳─小葉柳大葉楊今年折盡明年長明年今日在何鄕春風吹斷鐵心腸葉葉比君眉條條比君發朝如靑絲暮如雪能使離人幾廻別

五言律詩─增─唐太宗春池柳─年柳變池臺隋堤曲直廻逐浪分陰去迎風帶影來疎黃一鳥哢半翠幾眉開縈雪臨春岸參差間早梅─李嶠柳─楊柳郁氤氳金堤總翠氛庭前花類雪樓際葉如雲列宿分龍影芳池冩鳯文短簫何以奏攀折爲思君─李白望漢陽柳色寄王宰─漢陽江上柳望客引東枝樹樹花如雪紛紛亂若絲春風傳我意艸木別前知寄謝歌宰西來定未遲原─杜甫柳邊─只道梅花發那知柳亦新枝枝總到地蕊蕊自開春紫燕時翻翼黃鸝不露身漢南應老盡防上遠愁人─增─皇甫冉謝韋大夫栽柳─本在胡笳曲今從漢營濃陰方待庇弱植豈無情比雪花應吐藏烏葉未成五株防遠賜應使號先生─盧綸送張成季往江上賦得垂楊─垂楊眞可憐地勝覺春偏一穗雨聲裏千條池色前露繁花的皪日麗影團圓若到隋堤望應逄花滿船─戴叔倫賦得長亭柳─濯濯長亭柳陰連防水流雨搓金鏤細煙裊翠絲柔送客添新恨聼鶯憶舊遊贈行多折取那得到深秋─柳宗元種柳戲題─柳州柳刺史種柳柳江邊談笑爲故事推移成昔年垂陰當覆地聳幹防參天好作思人樹慚無惠化傳─白居易題王家荘臨水柳亭─弱柳緣堤種虛亭壓水開條疑逐風去波欲上堦來翠羽偸魚入紅腰學舞廻春愁正無緒爭不盡殘杯─顧非熊賦得江邊柳送陳許郭員外─拂水復含煙行分占岸邊春風正揺落客思共悠然絮急頻縈水根靈復系船微陰覆離岸祗此醉昬眠─李啇隱柳─動春何限葉撼曉幾多枝觧有相思苦應無不舞時絮飛藏皓蝶弱露黃鸝傾國宜通體誰來獨賞眉─贈柳─章臺從掩映郢路更參差見說風流極來當婀

娜時橋廻行欲斷堤遠意相隨忍放花如雪靑樓撲酒旗─謔柳─已帶黃金縷仍飛白玉花長時湏拂馬密處小藏鴉眉細從他斂腰輕莫自斜玳梁誰道好偏擬映盧家─方千柳─揺曵惹風吹臨堤軟勝絲態濃誰觧識力弱自難持學舞枝翻袖呈妝葉展眉如何一攀折懷友又題詩─趙嘏垂柳覆金堤─新年垂柳色嫋嫋對空閨不畏芳菲好自緣離別啼因風飄玉戶向日映金堤驛使何時度還贈隴西─薛能江柳─條緑似垂纓離筵日照輕向人𨿽有態傷我爲無情橋遠孤臨水墻低半出營天津曽此見亦是愴行行─吳融詠柳─自與鶯爲地不教花作媒細應和雨斷輕祗愛風裁好拂錦步障莫遮銅雀臺防陵千萬樹日暮別離回─李中題柳折向離亭畔春光滿手生羣花豈無艶柔質自多情夾岸籠溪月兼風撼野鶯隋堤三月暮飛絮想縱橫─原魚機賦得江邊柳─翠色迷荒岸煙姿入遠樓影鋪秋水面花落釣人頭根老藏魚窟枝低系客舟瀟瀟風雨夜驚夢復添愁─增─宋韓琦獅子柳─柳出狻猊首天然癭贅髙楓癅嗤鬼伏松幹讓龍豪根聳伸獰絲輕被毳毛三眠漢宮樹人狀可同褒─徐照衰柳─風吹無一葉不復翠成窠枝脆經霜气根空入水波寒棲江鷺早暗出野螢多廢圃荒堤外人嗟舊迹過─元孫氏蕙蘭緑窗詩─窗里人初起窗前柳正嬌捲衝落絮開鏡見垂條坐對分金綫行防拂翠翹流鶯空巧語倦聽不湏調─明髙啟謔柳─何恨苦長顰纎姿嫵媚春慣愁行路客羞比舞筵人亂葉斜斜雨狂風衮衮塵殘蟬來噪日應落漢潭濵─楊基雪中柳─春雪晚蕭蕭隨鶯上柳條漸絲共結終與絮俱飄淚粉凝啼眼珍珠壓舞腰東風自憐惜畱映赤欄橋─顧璘問柳─爲問故園柳春光幾許深未忘攀折處猶帶別離心疎雨一川暝輕煙兩岸沈主人歸未得惆悵五株吟─陳沂宮柳─嫋嫋春聲裏陰陰曉色中縷垂金屋暗花散玉樓空凝露啼秦苑因風鬭楚宮不知行輦處幾樹近櫳─金鑾柳堤─春江水正平密樹聼啼鶯十里籠晴苑千條鎖故營雨香飛燕促風暖落花輕更欲勞攀折年年還自生─原─申時行適適圃柳堤─一借河橋色長畱水閣陰籠煙眉鎖黛颺日縷垂金葉底三眠夢枝頭百囀音五株頻對詠眞慰故園心─增─謝肇淛賦得新柳送別─短岸復長堤黃輕緑未齊曉風吹不定春雪壓常低艸細偏相妬鶯嬌未敢啼年芳君莫問日落防陵西

七言律詩─增─唐白居易題路傍老柳樹─皮枯緣受風霜久條短爲經攀折頻但見半衰當此路不知初種是何人雪花零碎逐年減煙葉稀疎隨分新莫道老株芳意少逄春猶勝不逄春─喜小樓西新柳抽條─一行弱柳前年種數尺柔條今日新漸欲拂他騎馬客未多遮得上樓人湏教碧玉羞眉黛莫與紅桃作麯塵爲報金堤千萬樹饒伊未敢苦爭春─杜牧柳長句─日落水流西復東春光不盡柳何窮巫娥廟裏低含雨宋玉宅前斜帶風莫楡莢共爭翠深感杏花相映紅防上漢南千萬樹幾人遊宦別離中─李商隱柳─江南江北雪初消漠漠輕黃惹嫩條防岸已攀行客手楚宮先騁舞姬腰淸明帶雨臨官道晚日含風拂野橋如綫如絲正牽恨王孫歸路一何遙─原─溫庭筠題柳─楊柳千條拂面絲緑煙金穗不勝吹香隨靜婉歌塵起影伴嬌嬈舞袖垂羗管一聲何處曲流鶯百囀最髙枝千門九陌花如雪飛過宮墻兩不知─薛逄詠柳─弱植驚風急自傷暮來翻遣思悠曽飄綺陌隨髙下敢拂朱防競短長縈砌乍飛還乍舞撲池如雪又如霜莫令岐路頻攀折漸擬垂陰到畫堂─增─顧云柳─帶露含煙處處黃綻黃揺緑嫩參差長堤未見風飄絮廣陌初憐日映絲斜傍畫筵偸舞態低臨妝閣學愁眉離亭不放到春暮折盡拂檐千萬枝─韓偓宮柳─莫道秋來芳意違宮娃猶自妬蛾眉幸當玉輦經過處不怕金風浩蕩時艸色長承垂地葉日華先動映樓枝澗松亦有淩雲分爭似移根太液池─原─唐彥謙柳─春思春愁一萬枝遠村遙岸寄相思西園有雨和苔長南內無人拂檻垂遊客寂寥緘遠恨暮鶯啼叫惜芳時晚來飛絮如霜鬢恐爲多情管別離─增─李咸用詠柳─日近煙饒還有意東垣西掖幾千株

牽仍別恨知難盡誇衒春光恐更無觧得人情常婉約巧隨風勢彊盤紆天應繡出繁華景處處茸絲惹路衢─羅紹威柳─裝防靑春更有誰靑春常許占先知亞夫

營畔風輕處元亮門前日暖時花密宛如飄六出葉繁何惜借防眉交情別緒論多少好向行人贈一枝─徐夤柳─漠漠金條引綫微年年先翠報春歸觧籠飛靄延芳景不逐亂花飄夕暉啼鳥噪蟬堪悵望舞煙揺水自因依五株名顯陶家後見說辭榮種者稀─僧慕幽柳今古憑君一贈行幾回折盡復重生五株斜傍淵明宅千樹低垂太尉營臨水帶煙藏翡翠倚風兼雨宿流鶯隋皇堤上依依在惹當時歌吹聲─宋歐陽修去思堂手植防柳今歳成陰因而有感─曲欄髙柳拂層檐卻憶初栽映碧潭人昔共逰今孰在樹猶如此我何堪壯心無復身從老世事都消酒半酣後日更來知有幾攀條莫惜駐徵驂─詠柳─緑樹低昂不自持河橋風雨弄春絲殘黃淺約眉防斂欲舞先誇手小垂快馬折鞭催遠道落梅橫笛共餘悲長亭送客兼迎雨費盡春條贈別離─陶弼詠柳─子江頭流水湄長安陌上暖風吹黃金瓔珞雪晴後碧玉玲瓏春盡時端的園林俱不及等閒臺榭便相宜思量也是多情物占與人間贈別離─邵雍垂柳短吟─臨溪拂水正依依更被狂風來往吹

薄暮不勝煙羃羃深春無柰日遲遲誰家縹緲靑羅被何處蹁躚金縷衣猶恐離人腸未斷滿天仍著亂花飛─王十朋詠柳─東君於此最鐘情裝防村村入畫屏向

我無言眉自展與人非故眼猶靑縈牽別恨絲千尺斷送春光絮一亭葉底黃鸝音更好隔溪煙雨醉時聼元張範風柳─澹澹池塘近楚宮緑腰裊娜學盤中亂揺芳艸飛輕白細搭朱防拂落紅枝上嬌鶯啼恰恰樹邊舞蝶意悤悤東君應著吹噓力莫把眞愁一埽空明興獻王楊柳─金絲縷縷是誰搓時見流鶯爲擲梭春暮絮飛淸影薄夏初蟬噪緑陰多依依弱態愁靑女裊裊柔情戀碧波惆悵路岐行客眾長條折盡欲如何楊基新柳─濃如煙艸淡如金濯濯姿容裊裊陰漸軟已無憔悴色未長先有別離心風來東面知春淺月到梢頭覺夜深惆悵吳宮千萬樹亂鴉疎雨正沈沈─李楨柳─含煙裊露自靑靑愛近官橋與驛亭春滿章臺偏婀娜秋深隋岸最凋零長從蘇小門前折幾向年笛裏聼絕勝東風桃李樹飛花猶鮮化浮萍─石珤宮柳─內裏垂楊自不同萬條柔翠拂瓊宮葉含華蕚樓前雨枝帶朝元閣上風望入畫眉情正切囀來黃鳥語初工一般防水橋頭緑日日行人惆悵中─謝榛春柳─黃鸝時復喚春逰陌上楊花漫不休幾向離筵揺落日莫教長笛動淸秋輕煙直接都門外細雨低臨防水頭漫系王孫金絡馬萋萋緑艸有人愁─李言恭柳─千株楊柳翠逶迆裊裊煙絲風細搓鶯囀市橋牽客思馬嘶官道促驪歌水邊膩欲堆金縷花外輕堪度玉梭漢苑隋宮俱寂寞古堤艸滿夕陽多─李奎詠湖上新柳─依依弱柳不勝春裊裊垂條向水濵柰可輕盈愁少婦豈堪攀折贈離人煙消翡翠眠初起風折鴉黃舞乍新猶喜芳心未成絮肎眉黛向人顰─原張祥鳶柳─東風宛轉柳條新攀折初榮贈玉人眉翠正逄三月望絲長能系百年春輕撩燕子昭陽舞低拂桃花洛水神唱罷新翻芳樹曲半遮歌扇一含顰─申時行煙柳─拂地長翻綺陌塵防晴偏學黛眉顰三眠弱縷深如羃一抹輕綃黯未勻嘶入紫驑難辧影坐來黃鳥易藏身千條靑瑣還能記禦气氤氳曉色新淺緑輕黃半吐姿長堤曲沼萬垂絲才消凍水先窺眼乍著條風已放眉陌上折來偏弄色樓頭望去轉縈思一年一報芳菲節漫向河橋怨別離─範景文春柳─春晴乍被柳相挑費盡支持不自聊作意來防眼媚關情偏可惹魂消痩猶含態驕梅格暖故拖寒帶雪條漫較疎黃與深緑好風吹綻防明朝─鄭之文詠柳─防橋無恙綰離憂忽見揚鞭紫陌頭學舞腰肢防妾妬含顰眉黛爲君愁藏鴉門外條空結系馬堤邊葉正柔古道羗城慣吹笛懸知心已在封侯─徐桂新柳─條風一夜乍回枯黛色和煙半有無防

柔條堪系馬白門疎影不藏烏樓頭寒映羅衣薄曲裏風驚紫塞孤春水淥波春艸碧等閒芳嵗莫教䢐─增康彥登詠柳─照影盈盈拂自垂受風縷縷弱還吹關山笛裏思歸引防水橋邊恨別枝翠黛莫因春去損纎腰乍向月明移可憐空傍章臺老欲惜凋零更有誰─朱謀防柳─二十八星中有名千枝萬樹綰離情暖風拂地條初弱寒雨連空葉漸生半倚紅亭江北岸低藏粉堞漢南城緑陰髙處春光暮吹送新蟬四五聲─陳繼儒詠柳─泥融沙漲雪防消到處芳菲著舊條隔水半藏靑雀舫迎風斜倚赤欄橋樓頭人醉初橫笛防口春陰不上潮陶令柴桑歸去久五株門外已飄揺翠條金穗舞娉婷野渡津頭驛外亭啼鳥踏來枝太怯春風扶起態沈防黃河冰破初回緑紫塞沙寒不放靑此日深閨逰子婦只愁飄泊逐浮萍東風澹蕩影徘徊斂態凝愁傍落梅疎翠防枝披早霰綻黃黏凍候輕雷此時稽鍜陰全薄幾夜羗吹花不開依舊西京春月色何人走馬過章臺─僧智舷秋柳─悵望依依南浦南春絲爭吐似吳蠶一枝一葉俱無恙秋雨秋風也不堪蚤識愁催靑眼變肎顰與翠眉含明年縱使連堤緑能忍淸霜滿樹酣─僧大遂柳─沐雨梳煙千萬枝春風挽住定何時靑窺鏡裏愁人眼翠染機中織女絲柔舞難容鶯坐穏輕揺易惹燕飛遲可憐嵗嵗章臺路腸斷忘歸遊俠兒

禦定佩文齋廣羣芳譜卷七十六﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷七十七

木譜

柳二

集藻─五言排律─增─唐張昔小苑春望宮池柳色─小苑春初至皇衢日更淸遙分萬條柳迥出九重城隱映龍池潤參差鳯闕明影宜宮雪曙色帶禁煙晴深淺殘陽變髙低曉吹輕年光正堪折欲寄一枝榮─黎逄小苑春望宮池柳色─上宮新柳變小苑暮天晴始見和煙密遙憐拂水輕色乘陽气重陰助禦樓淸不厭隨風嫋仍宜向月明客中愁羙景池上仰光榮漸到依依處思聞出谷鶯─丁位小苑春望宮池柳色─小苑宜春望宮池柳色輕低昂含曉景縈轉帶新晴似蓋芳初合如絲防漸成依依連水暗嫋嫋出墻明𨿽以陽和發能令旅思生他時花滿路從此接遷鶯─元友直小苑春望宮池柳色─柳色新池徧春光禦苑晴葉依靑閣密條向碧流傾

路暗陰初重波揺影轉淸風從垂處度煙就望中生斷續遊聚飄颻戲蝶輕怡然變芳節願及一枝榮─楊系小苑春望宮池柳色─勝逰從小苑宮柳望春晴拂地靑絲嫩縈風緑帶輕光含煙色遠影透水紋淸玉笛吟何得金閨畫豈成皇風吹欲斷聖日映逾明願駐髙枝上還同出谷鶯─楊淩小苑春望宮池柳色─上苑閒遊早東風柳色輕儲胥遙掩映池水隔微明春至條偏弱寒餘葉未成和煙變濃淡轉日異陰晴不獨芳菲好還因雨露榮行人望攀折遠翠暮愁生─崔績小苑春望宮池柳色─帝京春气早禦柳已先榮嫩葉隨風散浮光向日明悠生別意斷續引芳聲積翠連馳道飄花出禁城柔條依水弱遠色帶煙輕南望龍池畔斜光照曉晴─裴逹小苑春望宮池柳色─勝遊經小苑閒望上春城禦路韶光發宮池柳色輕乍濃含雨潤微澹帶云晴羃防殘煙斂揺落照明幾條垂廣殿數樹影髙旌獨有風塵客思同雨露榮─張季略小苑春望宮池柳色韶光歸漢苑柳色發秦城半見離宮出才分遠水明靑蔥當淑景隱映媚新晴積翠煙初合微黃葉未生迎春防尙嫩照日見先榮倘得辭幽谷髙枝寄一鳴─沈廻小苑春望宮池柳色─今來遊上苑春染拂條輕濯濯方含色依依若有情分行臨曲沼先發媚重城拂水枝偏弱揺風絲已生變黃隨淑景吐翠逐新晴佇立徒延首徘徊欲寄誠─賈稜禦溝新柳─禦苑陽和早章溝柳色新托根偏近日布葉乍迎春秀質方含翠淸陰欲庇人輕雲度斜景多露滴行塵裊裊堪離贈依依獨望頻王孫如可賞攀折在芳辰─陳羽禦溝新柳─宛宛如絲柳含黃一望新未成溝上暗且向日邊春嫋娜方遮水低迷欲醉人托空芳鬱鬱逐澑影鱗鱗防色滋宵露垂枝染夕塵夾堤連太液還似映天津─歐陽詹禦溝新柳東風韶景至垂柳禦溝新媚作千門秀連爲一道春柔荑生女指嫩葉長龍鱗舞絮廻靑岸輕煙拂緑蘋王孫初命賞楚客欲傷神芳意堪相贈一枝先遠人─馮宿禦溝新柳─夾道天衢遠垂絲禦柳新千條宜向日萬戶共迎春輕翠含煙發防音逐吹頻靜防思渡口廻望憶江濵褭褭分遊騎依依駐旅人陽和如可及攀折在玆辰─李觀禦溝新柳─禦溝廻廣陌芳柳對行人翠色枝枝滿年光樹樹新畏逄攀折客愁見別離辰近映章臺騎遙分禁苑春嫩陰初覆水髙影漸離塵莫入邊城笛還令淚濕巾─劉遵古禦溝新柳─韶光先禁柳幾處覆溝新映水疑分翠含煙欲占春悠悠遲日晚裊裊好風頻吐節茸猶嫩通條澤稍均遠和瑤艸色暗拂玉樓塵願假騫飛便歸棲及此辰─李啇隠垂柳─垂柳碧髯茸樓昬雨帶容思量成夜夢未久發春慵梳洗慿張敞乘騎笑稚恭碧虛隨轉笠紅燭近髙舂怨目明秋水愁眉淡遠小闌花盡蝶靜院醉醒蛩舊作琴臺鳯今爲藥店龍寶奩拋擲久一任景陽鐘─溫庭筠原隰荑緑柳迥野韶光早晴川柳滿堤拂塵生嫩緑披雪見柔荑碧玉牙猶短黃金縷未齊腰支弄寒吹眉意入春閨預恐狂夫折迎牽逸客迷新鶯出谷應借一枝棲─杜荀鶴禦溝柳─律到禦溝春溝邊柳色新細籠穿禁水輕拂入朝人日近韶光早天低聖澤勻谷鶯棲未穏宮女畫難眞楚國空揺浪隋堤暗惹塵何如帝城裏先得覆龍津─元許有孚柳巷─種柳圭塘路行行便向榮雨晴羞眼澀煙暖細眉橫色比金猶嫩枝防翠易盈林疎無系馬葉接有啼鶯綫亂柔條裊氊鋪落絮平尋詩常獨往送客或同行歸院塵難到還家月每明上通陶令宅下接亞夫營京兆時非昔平康夢自驚陽關休疉曲司馬易傷情但恐春回馭何酒觧酲托根因勝境由徑得嘉名莫訝公休吏詩成句未精─明僧廣潤賦得新月柳─初月生明夜嬋娟映柳時幽暉凝露葉淡影防風枝寫黛開鏡停梭未理絲弦調銀指甲佩曵翠腰肢顧兔眠還起驚烏舞乍攲一防靑眼媚萬縷素心知濯濯俱盈手纎纎互鬭眉攀條悲往事流彩誤佳期偏照深閨夢長牽故國思關山正愁絕莫向笛中吹

五言絕句─增─唐太宗賦得臨池柳─岸曲絲陰聚波移帶影疎還眉裏翠來就鏡中舒─原─王維輞川柳浪─分行接綺樹倒影入淸漪不學禦溝上春風傷別離─裴廸輞川柳浪─映池同一色逐吹散如絲結陰旣得地何謝陶家時─增─岑參題平陽郡汾陽橋邊柳樹─此地曽居住今來宛似歸可憐汾上柳相見也依依─王之渙送別─楊柳東風樹靑靑夾禦河近來攀折苦應爲別離多─皇甫冉問柳─接影武昌城分行漢南道何事閒門外空對靑山老─戴叔倫堤上柳─垂柳萬條絲春來識別離行人攀折處閨妾斷腸時─司空曙新柳─全欺芳蕙晚似妒寒梅疾撩亂髮春條春風來幾日─韓愈和虢州劉給事使君柳溪─柳樹誰人種行行夾岸髙莫條系防到處有蟬號─柳巷─柳巷還飛絮春餘幾許時吏人休報事公作送春詩─白居易勤政樓老柳─半朽臨風樹多情立馬人開元一株樹長慶二年春─雨中題衰柳─濕屈靑條折寒飄黃葉多不知秋雨意更欲遣如何─杜牧獨柳─含煙一株柳拂地揺風久佳人不忍折悵望廻纎手─李啇隠巴江柳─巴江可惜柳柳色緑侵江好向金鑾殿移陰入綺窓─柳下暗記─無柰巴南柳千條傍吹臺更黃映白擬作杏花媒─李中途中柳─翠色晴來近長亭路去遙無人折煙縷落日拂溪橋─宋晏殊河柳─河柳擅佳名靑條發紅穗因愁百卉嬌

彊作芳菲意─王安石五柳─五柳柴桑宅三楊白下亭往來無一事長得見靑靑─蘇軾和子由岐下柳─今年手自栽問我何年去他年我復來揺落傷人思─朱子丘子野郊園詠柳─欲識淵明家離離疎柳下中有白雲人良非遁世者─元楊維楨楊柳詞─楊柳董家橋鵞黃萬萬條行人莫到此春色易相撩─明袁凱新柳─淺色初含雨輕陰未過池黃昬畫樓畔最是斷腸時─胡奎江邊柳─朝送木蘭船暮迎徵馬鞭非關離別苦生長在江邊─原─孫蕡折柳─人言折柳惡儂言折柳好倘向柳邊行識君去時道

七言絕句

禦制苑西新柳二首─岸艸靑回太液池春來又見柳垂絲東風小苑三眠後最愛鵞黃蘸水枝輕煙漠漠柳靑靑半拂虹橋半水亭嗁鳥數聲春晝永博山香裊隔簾聼─新柳─畿內柳絲未出黃江南柳色已成行郁金枝上嗁鶯早積翠河邊待夕陽─柳條邊望月─雨過髙天霽晚虹關山迢逓月明中春風寂寂吹楊柳揺曵寒光度遠空原─唐賀知章詠柳─碧玉妝成一樹髙萬條垂下緑絲縧不知細葉誰裁出二月春風似翦刀─增─張旭柳─濯濯煙條拂地垂城邊樓畔結春思請君細防風流意未減靈和殿裏時─原─王昌齡閨怨─閨中少婦不知愁春日凝妝上翠樓忽見陌頭楊柳色悔教夫婿覓封侯─杜甫漫興─隔溪楊柳弱嫋嫋恰似十五女兒腰誰謂朝來不作意狂風挽斷最長條─劉方平春怨─朝日殘鶯伴妾嗁開簾只見艸萋萋庭前時有東風入楊柳千條盡向西─增─皇甫松楊柳枝詞─爛漫春環水國時吳王宮

殿柳絲垂緑鶯長叫香閨畔西子無因更得知─劉禹錫楊柳枝詞─塞北梅花羗笛吹淮南桂樹小山詞請君莫奏前朝曲聼唱新翻楊柳枝南陌東城春早時相逄何處不依依桃紅李白皆誇好湏得垂楊相發揮鳯闕輕遮翡翠闈龍池遙望麯塵絲禦溝春水相輝映狂殺長安年少兒金穀園中鶯亂飛銅駝陌上好風吹城中桃李湏臾盡爭似垂楊無限時花蕚樓前初種時羙人樓上鬭腰支如今拋擲長街裏露葉如嗁欲恨誰禦陌靑門拂地垂千條金縷萬條絲如今綰作同心結贈行人知不知城外春風吹酒旗行人揮袂日西時長安陌上無窮樹惟有垂楊管別離輕盈嬝娜占年華舞榭妝樓處處遮春盡絮飛畱不得隨風好去落誰家─楊枝詞─迎得春光先到來淺黃輕緑映樓臺只緣嬝娜多情思更被東風長挫摧巫峽巫山楊柳多朝雲暮雨遠相和因想陽臺無限事爲君回唱竹枝歌─原─楊巨源和練師素秀才楊柳─水邊楊柳麯塵絲立馬煩君折一枝惟有春風最相惜殷勤更向手中吹─賦得防岸柳畱辭鄭員外─楊柳含煙防岸春年年攀折爲行人好風倘借低枝便莫遣靑絲掃路塵增─李紳楊柳─千條楊柳拂金絲日暖牽風葉學眉愁見花狂飛不定還同輕薄五陵兒陶令門前接防亞夫營裏拂朱旗人事推移無舊物年年春至緑垂絲王建華淸宮前柳─楊柳宮前忽地春在先驚動探春人曉來惟欠驪山雨洗卻枝頭緑上塵─白居易楊柳枝詞八首─六麼水調家家唱白雪梅花處處吹古歌舊曲君休聼聼取新翻楊柳枝陶令門前四五樹亞夫營裏百千條何似東都正二月黃金枝映洛陽橋依依嫋嫋復靑靑勾引春風無限情白雪花繁空撲地絲絲條弱不勝鶯紅板江橋靑酒旗館娃宮暖日斜時可憐雨歇東風定萬樹千條各自垂蘇州楊柳任君誇更有錢塘勝館娃若觧多情防小小緑楊深處是蘇家蘇家小女舊知名楊柳風前別有情剝條盤作銀環

樣捲葉吹爲玉笛聲葉含濃露如嗁眼枝嫋輕風似舞腰小樹不禁攀折苦乞君畱取兩三條人言柳葉似愁眉更有愁腸似柳絲柳絲挽斷腸牽斷彼此應無續得期─憶江柳─曽栽楊柳江南岸一別江南兩度春遙憶靑靑江岸上不知攀折是何人─靑門柳─靑靑一樹傷心色曽入幾人離恨中爲近都門多送別長條折盡減春風─元稹第三歳日詠春風慿楊員外寄長安柳─三日春風已有情拂人頭面稍憐輕殷勤爲報長安柳莫惜枝條動輭聲─野狐泉柳林─去日野狐泉上柳紫芽初綻拂眉低秋來寥落驚風雨葉滿空林蹋作泥─姚合楊柳枝詞五首─黃金絲掛粉墻頭動似顚狂靜

似愁遊客見時心自醉無因得見謝家樓葉葉如眉翠色濃黃鶯偏戀語從容橋邊陌上無人識雨濕煙和思萬重江上東西離別饒舊條折盡折新條亦知春色人去猶勝狂風取次飄二月楊花觸處飛悠悠漠漠自東西謝家詠雪徒相比吹落庭前便作泥江亭楊柳折還垂月照深黃幾樹絲見說隋堤枯已盡年年行客怪春遲─杜牧柳絕句─數樹新開翠影齊倚風情態被春迷依依故國樊川恨半掩村橋半掩溪─隋堤柳─夾岸垂楊三百里祗因圖畫最相宜自嫌流落西歸疾不見東風二月時─李啇隱詠柳─柳映江潭底有情望中頻遣客心驚巴雷隱隱千山外更作章臺走馬聲曽逐東風拂舞筵樂遊春苑斷腸天如何肯到淸秋日已帶斜陽又帶蟬爲有橋邊拂面香何曽敢自占年光後庭玉樹承恩澤不信年華有斷腸─離亭賦得折楊柳─含煙惹霧毎依依萬緒千條拂落暉爲報行人休盡折半畱相送半迎歸─關門柳─永定河邊一行柳依依長髮故年春東來西去人情薄不爲淸陰減路塵─溫庭筠楊柳枝八首─宜春苑外最長條閒裊春風伴舞腰正是玉人腸斷處一渠春水赤欄橋南內墻東禦路傍預知春色柳絲黃杏花未肯無情思何事行人最斷腸蘇小門前柳萬條毿毿金綫拂平橋黃鶯不語東風起深閉朱門伴細腰金縷毿毿碧瓦溝六宮眉黛惹春愁曉來更帶龍池雨半拂防幹半入樓館娃宮外鄴城西遠映徵帆近拂堤系得王孫歸思切不關春艸緑萋萋兩兩黃鸝色似金裊枝啼露動芳音春來幸自長如綫可惜牽纒蕩子心禦柳如絲映九重鳯凰窓柱繡芙蓉景陽樓畔千條露一面新妝待曉鐘織錦機邊鶯語頻停梭垂淚憶徵人塞門三月猶蕭索縱有垂楊未覺春─叚成式折楊柳─玉樓煙薄不勝芳金屋寒輕翠帶長公子驊驑往何處緑陰堪系紫遊韁微黃才綻未成陰繡戶朱相映深長恨早梅無賴極先春色出前林陌上河邊千萬枝怕寒愁雨盡低垂黃金穟短人多折已恨東風不展眉─趙嘏東亭柳─拂水斜煙一萬條幾隨春色倚河橋不知別後誰攀折猶自風流勝舞腰─韓琮題柳和白樂天詔取永丰柳植上苑─折柳歌中得翠條遠移金殿種靑霄上陽宮女吞聲送不忍先歸學舞腰─楊柳枝詞─枝鬭纎腰葉鬭眉春來無處不如絲防陵橋上多離別少有長條拂地垂─汪遵楊柳─亞夫營畔柳蒙蒙隋主堤邊四路通攀折贈君還有意翠眉輕嫩怕春風─李山甫柳十首─防岸江頭臘雪消東風偸輭入纎條春來不忍登樓望萬架金絲著地嬌受盡風霜得到春一條條是逐年新尋常送別無餘事爭忍攀過與人長恨陽和也世情把香和艶與紅英家家只是栽桃李獨自無根到處生只爲遮樓又拂橋被人摧折好枝條假饒張緒如今在湏把風流暗裏銷弱帶低垂可自由傍他門戶倚他樓金風不觧相擡舉露壓煙欺直到秋終日堂前學畫眉幾人曽道勝花枝試防三月春殘

後門外淸陰是阿誰也曽飛絮謝家庭從此風流別有名不是向人無用處一枝愁殺別離情從來只是愛花人楊柳何曽占得春多向客亭門外立與他迎送往來塵彊扶柔態酒難醒漠漠春風別有情公子王孫且相伴與君俱得幾時榮無賴秋風斗覺寒萬條煙一時幹遊人若要春消息直向江頭臘後防─薛能折楊柳八首─華淸髙樹出離宮南陌柔條帶暖風誰見輕陰是良夜瀑泉聲畔月明中洛橋晴影覆江船羗笛秋聲濕塞煙閒想習池公宴罷水蒲風絮夕陽天嫩緑輕懸似綴旒路人遙見隔宮樓誰能更近丹墀

種觧播皇風入九州暖風晴日斷浮埃廢路新條發釣臺處處輕陰可惆悵後人攀處古人栽潭上江邊嫋嫋垂日髙風靜絮相隨靑樓一樹無人見正是女郎眠覺時窓外齊垂旭日初樓邊輕裊暖風徐遊人莫道栽無益桃李淸陰卻不如眾木猶寒獨早靑禦溝橋畔曲江亭陶家舊日應如此一院春條緑繞防帳偃纓垂細復繁令人心想石家園風條月影皆堪重何事侯門愛樹萱─柳枝二首─縣依陶令想嫌迂營伴軍卽大麤此日與君除萬恨數篇風調更應無狂似纎腰嫩勝綿自多情態竟誰憐遊人不折還堪恨拋向橋邊與路邊─楊柳詞四首─朝陽晴照緑楊煙一別通波十七年應有舊枝無處覓萬株風裏卓旌旃晴垂芳態吐芽新雨擺輕條濕面春別有出墻髙數尺不知揺動是何人暖梳簮朶事登樓因掛垂楊立地愁牽斷緑絲攀不及半空懸著玉搔頭西園髙樹後庭根處處尋芳有折防終憶我遊桃葉舎一株斜映竹籬門─顧云枯柳─閒花野艸總爭新眉皺絲幹獨不勻乞與

東風殘气力莫教虛度一年春─陸龜防冬柳─柳汀斜對野人窓零落衰條傍曉江正是霜風飄斷處寒鷗驚起一防防─司空圖楊柳枝壽杯詞十首─撼晚梳空不自持與君同折上樓時春風還有常情處系得人心免別離偶然樓上卷珠簾往往長條拂枕函恰值小娥初學舞擬偸金縷押春衫客淚休沾漢水濵舞腰羞殺漢宮人狂風更與回煙箒掃盡繁花獨占春遊人莫嘆易凋衰長樂榮枯自有期防取明年春意動更於何處最先知絮惹輕枝雪未飄小溪煙束帶危橋鄰家女伴頻攀折不覺回身翠翹處處縈空百萬枝一枝枝好更題詩隔城遠岫招行客便與朱樓當酒旗錦城分得映金溝兩岸年年引勝遊若似松篁湏帶

雪人間何處認風流日暖津頭絮已飛防防還是送春歸莫言萬緒牽愁思緝取長繩系落暉大堤時節近淸明霞襯煙籠繞郡城好是棃花相映處更勝松雪日初晴聖主千年樂未央禦溝金翠滿垂楊年年織作升平字髙映南山獻壽觴─楊柳枝─數枝珍重蘸滄浪無限塵心暫免忙煩暑若和煙露裛便同佛手灑淸涼─柳二首─誰家按舞傍池塘已見繁枝嫩眼黃漫說早梅先得意不知春力暗分張似擬淩寒妒早梅無端防色傍髙臺折來未有新枝長莫遣佳人更折來韓偓詠柳─褭雨拖風不自持全身無力向人垂玉纎折得遙相贈便似觀音手裏時一籠金綫拂彎橋幾被兒童損細腰無柰靈和標格在春來依舊褭長條─唐彥謙詠柳─絆惹春風別有情世間誰敢鬭輕盈楚王江畔無端種餓損宮腰學不成─裴說柳─髙拂危樓低拂塵防橋攀折一何頻思量卻是無情樹不觧迎人只送人─孫魴楊柳枝詞四首─靈和風暖太昌春舞綫揺絲向昔人何似曉來江雨後一行如畫隔遙津彭澤初栽五樹時只應閒著一枝垂不知天意風流處要與佳人學畫眉暖傍離亭靜拂橋入流穿檻緑陰揺不知落日誰相送魂斷千條與萬條春來緑樹徧天涯未見垂楊未可誇晴日萬株煙一陣閒坊兼是莫愁家成彥雄柳枝詞九首─輕籠小徑近誰家玉馬追風翠影斜愛把長條惱公子惹他頭上海棠花鵞黃翦出小花鈿綴上芳枝色轉鮮飲散無人收拾得月明堦下伴秋千東君愛惜與先春艸澤無人處也新委囑露華並細雨莫教遲日惹風塵勾踐初迎西子年琉璃爲帚掃溪煙至今不攺當時色畱與王孫系酒船緑楊移傍小亭栽便擁濃煙潑不開誰把金刀爲刪掠放教明月入窓來遠接關河髙接雲雨餘西出半天津牡丹不用相輕薄自有淸陰覆得人掩映鶯花媚有餘風流才調比應無朝朝奉禦臨池上不羨靑松拜大夫王孫宴罷曲江池折取春光伴醉歸怪得羙人爭鬭

乞要他穠翠染羅衣殘照林梢裊數枝能招醉客上金堤馬驕如練纓如火瑟瑟陰中步步嘶─李中柳─春來無樹不靑靑似共東風別有情閒憶舊居湓水畔數枝煙雨屬啼鶯最愛靑靑水國中莫愁門外間花紅纎纎無力勝春色撼起啼鶯恨晚風─牛嶠楊柳枝五首─觧凍風來末上靑觧垂羅袖拜無端褭娜臨官路舞送行人過一生吳王宮裏色偏深一簇纎條萬縷金不憤錢塘蘇小小引郎松下結同心橋北橋南千萬條恨伊張緒不相饒金羈白馬臨風望認得羊家靜婉腰狂雪隨風撲馬飛惹煙無力被春欺莫教移入靈和殿宮女三千又妒伊褭翠籠煙拂暖波舞裙新染麯塵羅章華臺畔隋堤上傍得春風爾許多─歐陽炯楊柳─輭碧揺煙似送人映花時把翠眉顰靑靑自是風流主慢颯金絲待洛神─羅隠柳─一簇靑煙鎖玉樓半垂欄畔半垂溝明年更有新條在繞亂春風卒未休防岸晴來送別頻相偎相倚不勝春自家飛絮猶無定爭觧垂絲絆路人─孫光憲楊柳枝詞三首─閶門風暖落花幹飛徧江城雪不寒獨有晚來臨水驛閒人多憑赤防幹有池有榭卽蒙蒙浸潤翻成長養功恰似有人長防檢著行排立向春風根柢𨿽然傍濁河無妨終日近笙歌毿毿金帶誰堪比還共黃鶯不較多─崔道融楊柳枝詞─霧撚煙搓一索春年年長似染來

新應湏喚作風流綫系得東西南北人─宋徐柳枝詞應制─金馬詞臣賦小詩棃園子弟唱新詞君恩還似東風意先入靈和蜀柳枝百艸千花共待春緑楊顏色最驚人天邊雨露朝朝在上苑芳華歳歳新長愛龍池二月時毿毿金綫防春姿假饒葉落枝空後更有棃園笛裏吹緑水成紋柳帶揺春風初到不鳴條龍舟欲過偏畱戀萬縷輕絲拂禦橋百尺長條涴麯塵詩題不盡畫難眞慿君折向人間種還似君恩處處春風暖雲開晚照明翠條深映鳯凰城人間欲識靈和

態聼取新詩玉管聲醉折垂楊唱柳枝金城三月走金羇年年爲愛新條好不學蒼華也似絲新春花柳競芳姿偏愛垂楊拂地枝天子徧教詞客賦宮中要唱洞簫詞凝碧池頭蘸翠漣鳯凰樓畔簇晴煙新詩欲詠知難詠說與防成入管侍從甘泉與未央移舟偏要近垂楊櫻桃未綻梅花老折得柔條百尺長─柳枝詞九首─把酒慿君唱柳枝也從絲管遽相隨逄春只合朝朝醉記取秋風葉落時夾岸朱顏柳映樓緑波平漫帶花流歌聲不出長條密忽地風回見防舟老大逄春總恨春緑楊陰裏最愁人舊遊一別無消息嫩葉如眉處處新蒙蒙堤岸柳含煙疑是陽和二月天醉裏不知時節攺漫隨兒女打秋千水閣春來乍減寒曉妝初罷倚防幹長條亂拂春波動不許佳人照影防柳岸煙昬醉裏歸不知深處有芳菲重來已見花飄盡惟有黃鶯囀樹飛此去仙源不是遙垂楊深處有朱橋共君同過朱橋去密映垂楊聼洞簫仙樂春來按舞腰淸聲偏似傍嬌嬈應緣鸎舌多無賴長向防成說翠條鳯笙臨檻不能吹舞袖當筵亦自疑惟有羙人多意緒觧衣芳態畫防眉─宼凖柳─曉帶輕煙間杏花晚凝深翠拂平沙長條別有風流處密映錢塘蘇小家─種放柳─白雲溪畔種還生風擺長條拂水輕應爲繁華壓金穀依依終日是無情─韓琦新柳二闋─弄黃含緑葉開眉最有春來次第知生計任隨栽者意卻嗤松柏不禁移驛路行人東復西等閒攀折損芳枝有生自是無根物恐向東風贈別離─再賦柳枝詞二闋─曲江風暖曉陰斜翠色相宜拂鈿車自是春眠慵未起日髙人困又飛花葉葉新長約黛蛾絲絲輕輭任風梭啼鶯便學歌喉囀知是春來舞意多─垂柳─東君於此最多情先與黃金撚畫成何似亞夫堅壁地因人千古得嘉名─和春學士柳枝詞四闋─樓前輕雪未全銷偸得春光入嫩條似向東風猶旅拒可能渾忘舞時腰陌閒宮古緑煙迷惹盡春愁困拂堤卻爲多情足離恨故教溝水亦東西章街風曉起新眠寒食輕陰未雨天無限靑絲拂遊騎一生芳意負金鞭淡煙輕日簇誰家微出靑旗一帶斜對景似嫌春意老更揺疎影掃殘花─趙抃柳軒─動入和風靜惹煙翠條疎處露池蓮林中盡是能吟物春有黃鸝夏有蟬─原─曽鞏詠柳─亂條猶未變初黃倚得東風勢更狂觧把飛花防日月不知天地有淸霜─增─司馬光垂柳─天意淸和二月初春風不動整如梳陶潛宅外如無此想更蕭條不易居─二月六日初見待漏房前柳色微緑欣然成詠宮城映出絲絲緑頓覺皇州春意回從此不辭驅痩馬六街終日蹋塵埃─王安石禦柳─禦柳新黃已迸條宮溝薄凍未全銷人間今日春多少祗防東風北斗杓移柳─移柳當門何啻五穿松作徑適成三臨流遇興還能賦自比淵明或未慙─原─張耒柳─永丰坊裏舊腰支曽見靑靑初種時看盡道邊離別恨爭教風絮不狂飛─謝逸門前柳─門前楊柳暗沙汀雨濕東風未放晴防

防落花春事晚靑靑芳艸暮愁生─呂本中柳─含煙帶雨過平橋嫋嫋千絲復萬條張令當年成底事風流才似女兒腰─增─陸遊柳橋─村路初晴雪作泥經旬不到小橋西出來頻覺春來早柳染輕黃已蘸溪─柳─楊柳春風緑萬條慿鞍一望已魂銷當年鳯集城邊路曽愛纎纎拂畫橋西園雨打杏花稀便面章臺事已非只恐無情堤上柳又風絮送春歸春來無處不春風偏在湖橋柳色中防得淺黃成嫩緑始知造物有全功─徐照柳葉詞─嫩葉吹風不自持淺黃防緑映淸池玉

人未識分離恨折向堂前學畫眉─宋正父詠柳─絲絲煙雨防輕柔偏稱黃鸝與白鷗才著一蟬嘶晚日西風容易便成秋─顏頤仲詠柳─柳漸成陰萬縷斜舞腰柔弱防韶華一庭春色無人管檐雨聲中飛盡花─陳北山─臘雪逄春次第消等閒著腳上溪橋柳條畢竟帶兒女一夜東風眼便嬌─任斯庵─嫋嫋吳興柳滿城春光濃處白蘋亭來時金縷黃猶淺防得枝枝葉葉靑─王漫翁─春到枝枝是緑絲秋來葉葉似愁眉防橋何限經行者不記防花系馬時─薛獨庵─一撮嬌黃染不成藏鴉未穏早藏鶯行人自謂傷離別枉折無情贈有情朱淑眞詠柳─萬縷千絲織暖風絆煙畱露市橋東砌成幽恨斜陽裏供斷閒愁細雨中─金施宜生柳─魏王堤暗雨垂垂還似春殘欲別時傳語西風且停待黛殘黃淺不禁吹─劉昂客亭─折盡官橋楊柳枝春風依舊緑絲絲啼鶯爲向行人道離別何時是盡時─呂中孚柳風外絲絲裊緑煙輕花初破不成緜卻嫌官路逄寒食惱亂離愁似去年─趙逹夫柳─楊柳攙春不耐秋十分憔悴盡風流水邊沙際風煙冷收拾殘陽合暮愁─元元淮南園新柳─萬縷依依帶嫩黃斜穿紅杏防疎狂晝長舞得東風困半倚秋千半拂墻─許有壬都門柳─都門四十里靑靑幾度迎人幾送行老子有言來致柳只煩相送莫相迎─蒲道源賦柳─枯樹生荑色已嬌低垂江岸映溪橋東君不惜黃金縷散作春風十萬條─張伯淳楊柳村─千絲萬縷拂章臺陌上行人幾去來何事結根荒寂處東風靑眼爲誰開─王士熙上都柳枝詞曽見上都楊柳枝龍江女兒好腰肢西錦纒頭急催酒舞到秋來人去時惹雪和煙復帶霜小東門外萬條長君王夜過五花殿曽與龍駒系紫韁來時垂葉嫩靑靑歸去西風又飄零願得儂身長似柳年年天上作飛星儂在南都見柳花花紅柳緑有人家如今四月猶飛絮沙磧蕭蕭映艸芽雪色驊驑窈窕騎宮羅窄袖袂能垂駐向山前折楊柳戲撚柔條作笛吹偏嶺前頭樹樹逄輕於蒼檜短於松急風捲絮悲遊子永日畱陰送去儂合門嶺上雪淒淒小樹云深望欲迷何日汶陽尋故里緑陰陰裏聼鶯啼─郭翼柳塘春─陰陰覆地十餘畆嫋嫋廻塘二月風雨過鷗眠沙色裏花飛鶯亂水聲中─貢性之湧金門見柳─湧金門外柳垂金三日不來成緑陰折取一枝入城去使人知道已春深─張昱柳枝詞─尊前不棄小腰身爭欲攙先上舞茵多

謝東風好擡舉盡情分付畫眉人春光領略不勝嬌揺蕩東風千萬條悔盡江州白司馬一生空詠小蠻腰─明髙啟秋柳─欲挽長條已不堪都門無復舊毿毿此

時愁殺桓司馬暮雨秋風滿漢南─李楨楊柳枝─參差幾樹瞰長河樹樹垂金拂緑波不是秋來易零落自緣人世別離多細葉如眉緑未勻修眉渾似帶愁顰輸他桃杏東風裏不管南遊北去人─陳憲章河橋柳色廬阜淸風長官宅渭城朝雨王維詩東西緑徧河橋路長與離人照酒巵─看柳─淺塘低竹小坭村黃土墻扄白板門望見西頭楊柳樹行人都訝是桃源─原─薛蕙詠柳─閒倚防干看柳條可憐渾似董嬌嬈東風何處吹桃李空費心情學舞腰─曹大章柳─立盡東風艸色靑鵑啼日落暮愁生江流不斷春云合一樹垂楊萬里情─於若瀛詠柳─秦淮柳色弱於絲十里煙花澹蕩時明

月一灣開水閣何人吹徹玉參差─增─董其昌題畫柳摸索芳菲度畫檐煙絲嬝嬝雨毿毿幽人無復靈和夢太守風流自漢南─原─晏鐸詠柳─河橋楊柳半無枝多爲行人贈別離羗客不知蕭索盡月明猶向笛中吹陳饒詠柳─春歸禁柳緑參差葉葉含煙樹樹垂怕有長條迷鳯輦臨風折盡向南枝─增─僧木公恕自種柳─防楊初種幾經春始見長條已拂塵萬里緑陰堪作帳一枝不許贈行人─僧永瑛柳塘─千樹垂絲兩岸煙緑波春雨白鷗天江鄕不近章臺路畱得長條系釣船─僧徳祥柳詞─莫折東風楊柳枝枝間葉葉是愁眉遊人不省愁何事曽向東風笛裏吹

詩散句─增─唐戎昱─江柳斷腸色黃絲垂未齊人看幾重恨鳥入一枝低─孟郊─楊柳多短枝短枝多別離贈遠屢攀折柔條安得垂枝疎緣別苦曲怨爲年多花驚燕地雪葉映楚池波─李商隠─娉婷小苑中婀娜曲池東朝佩皆垂地仙衣盡帶風─韓漑─雪盡靑門防影微暖風遲日早鶯啼如慿細葉畱春色湏把長條系落暉─太宗─還眉裏翠來就鏡中舒─陳叔逹─水岸銜堦

轉風條出柳斜─喬侃─登髙一遊目始覺柳條新─原韋承慶─花裀低擁砌柳幔近當樓─增─宋璟─園亭若有送楊柳最依依─崔顥─柳垂金屋暖花發玉樓春─王維─深巷斜暉盡閒門髙柳疎─孟浩然─垂柳金堤合平沙翠幕連─岑參─官柳葉尙小長安春未濃─原─李白暫出東門前楊柳可藏鴉咸陽二三月宮柳黃金枝緑楊已可折攀取最長枝─杜甫─野花隨處發官柳

著行新退朝花底散歸院柳邊迷冉冉柳枝碧娟娟花蘂紅白花檐外朶靑柳檻前梢─增─韓愈─溝聲通苑急柳色壓城勻柳枝弱而細懸樹垂百尺─張籍─客亭門外柳折盡向南枝─白居易─柳色早黃淺水紋新緑防柳眼黃絲纈花房絳蠟珠─杜牧─無端千樹柳更拂一條溪─許渾─溪亭四面山橫柳半溪灣李頻─年年送別處楊柳少垂條─宋宋祁─濯濯索春晚依依帶暝饒細栽煙外葉繁並暖前枝─梅堯臣─柳重宮腰弱花肥粉頰丰折取東橋柳靑靑向故人王安石─稍見靑靑色還從柳上歸岸迥重重柳川低渺渺河─蘇轍─如羙婦正立櫛發長在地─孫覿─紅輕花似肉緑細柳如繰─陸遊─柳弱風驚絮花殘雨漬香─金劉鐸─煙柳千家曉風花百里春─秦略─淺情墻外

柳新緑已依依─元朱徳潤─柳絲繰十丈蘸水緑條鮮─明髙啟─池柳疎含吹江云薄防霜─何景明─花飛禦

溝水葉傍漢宮煙秋風來上苑楊柳落金溝─徐禎卿─春風三月柳吹暗大同城─原─王世貞─柳條恆撲岸花气欲薫舟─馮琦─芳艸連山碧垂楊近水多─增─唐崔液─江南日暖鴻始來柳條初碧葉半開─許景先─春樓初日照南隅柔條垂緑掃金鋪─原─王維─渭城朝雨裛輕塵客舎靑靑柳色新─李白─長安白日照春空緑楊結煙垂裊風─增─韓愈─慿君先到江頭防柳色如今深未深洛陽東風幾時來川波岸柳春全廻─白居易─何處未春先有思柳條無力魏王堤鴛鴦蕩漾防防翅楊柳交枝萬萬條葉含濃露如啼眼枝嫋輕風似舞腰─李山甫─多謝防陵堤上柳與人頭上拂塵埃─韓漑─如慿細葉畱春色湏把長條系落暉─無名氏

一把柳絲收不住和風搭在玉防幹─原─宋錢惟演─章臺街裏翻輕吹防水橋邊送落暉─增─張詠─但見低垂長衛足更無疎聳直參天─夏竦─燈背翠人欲別月斜煙柳馬頻嘶─原─宋祁─回雪有風嘗借舞落梅無笛可供愁不知張緒當年少得似長條濯濯時─增─劉敞─不識日髙眠起處何如風定舞餘時─王安石─水底舊波吹嵗換柳梢新葉捲春回斜倚水開花有思暖隨風轉柳如癡─陳師道─白下官楊小防黃騎臺南路緑無央─陸遊─湖光漲緑分煙浦柳色揺金映市樓防橋煙柳知何限誰念行人寄一枝─方嶽─粥香餳白淸明近鬭挽柔條插畫檐─陳卓山─門外莫栽楊柳樹得春多處恨春多─僧北澗─初無惱亂春風意卻是春風惱亂他─金吳激─遙憶東郊亭畔柳歸時相見亦依依─劉昂─折盡官橋楊柳枝春風依舊緑絲絲─劉中柳含煙翠絲千尺水寫天容玉一尋─元好問─垂楊也被多情惱痩損春風十萬條─元趙雍─閒倚防幹防新柳不知誰爲染鵞黃─原─晉潘嶽─弱柳防修衢─增─宋謝脁─垂楊防禦溝─梁簡文帝─岸柳垂長葉柳枝無極輭─沈約─楊柳亂如絲髙楊拂地垂─庾肩吾─春塘細柳懸─徐陵─緑柳三春暗─周庾信─官渡柳應春岸柳被靑絲─王褒─垂楊夾浦絲─隋薛道衡─檐陰

翻細柳─唐太宗─殘柳散雕櫳拂浪堤垂柳初風飄帶柳─蘇頲─仙仗柳交枝─趙冬曦─柳翠垂堪結李嶠─細柳龍鱗映─韓仲宣─柳處云疑葉─崔知賢─柳揺風處色─武三思─柳發龍鱗出─儲光羲淸川楊柳垂疎柳映新塘─王維─林薄媚新柳柳色春山映─孟浩然─防柳訝春遲柳色半春天─岑參─江暖柳

條黃─原─李白─柳色黃金嫩─增─李白─春思結垂楊疎楊掛緑絲─原─杜甫─市橋官柳細淸秋凋碧柳增─杜甫─髙柳半天靑塞柳半疎翠柳影含云幕張謂─柳枝經雨重─張均─垂柳拂煙波─章應物─柳意不勝春─司空曙─柳絲遮緑浪風柳入江樓─李嘉祐─柳暗白田春─孟郊─緑煙柳際垂─楊凝─水添楊柳色─白居易─院柳煙婀娜金絲刷柳條春染柳梢黃─杜牧─楚岸柳何窮─李啇隠─煙輕惟潤柳柳暗翻巷─溫庭筠─堤柳雨中春柳占三春色─公乘億─緑揺宮柳散─崔塗─緑楊無舊陰─韓偓─柳密藏煙易溪長柳似帷─鄭谷翠低孤嶼柳─韋荘─緑擺楊枝嫩─宋司馬光─柳陰濃不斷弱柳周遭合─邵雍微風挼楊柳風柳散如梳─蘇軾─柳老半書虫─陳師道─緑暗連村柳─陸遊─柳色新如染─元黃庚─絲柳緑繰煙─趙孟頫─楊柳半溪陰─唐崔日用─淑气依遲柳色靑─蘇頲─楊柳靑靑宛地垂千株禦柳拂煙開─沈佺期─天津禦柳碧遙遙─王維─柳條拂地不湏折楊柳靑靑渡水人─孟浩然─緑岸毿毿楊柳垂─岑

參─千門柳色連靑瑣─賈至─日長風暖柳靑靑─李白陌頭楊柳黃金色河堤弱柳郁金枝─原─杜甫─曉鶯啼斷緑楊枝天晴宮柳暗長春─增─杜甫─漏泄春光有柳條─歐陽詹─新柳揺門靑翡翠─孟郊─萬里春風動江柳─張籍─閶門柳色煙中遠─白居易柳絲嫋嫋風繰出色濃柳最占春多─李啇隠─風柳誇腰住水村─溫庭筠─絲飄弱柳平橋晚─雍陶─煙柳風絲拂岸斜─方幹─楊柳斜牽一岸風─薛逄─楊柳初迷渡口煙─薛能─朝陽晴照緑楊煙─章碣─暖著柳絲金蘂重

韓偓─緑搓楊柳綿初輭柳帶似眉全展緑─李咸用絲垂楊柳當風輭─杜荀鶴─絕岸柳絲懸細雨─韋荘嫩緑誰家柳眼開嫩煙輕染柳絲黃─羅隠─髙柳偸風已防條─宋劉筠─客館春輕柳未眠拂波宮柳漫垂陰─林逋─春色半歸湖岸柳─歐陽修─晴明風日家家柳─邵雍─煙柳嫩垂低更緑─司馬光─長春宮柳遠扶疎曲堤風暖柳絲長─王安石─雨壓春風暗柳條禁柳萬條金細撚─蘇軾─東風弱柳萬絲垂溪柳

自揺沙水淸─範成大─亂蟬髙柳滿斜陽─陸遊─墻頭楊柳知秋早─金趙沨─楊柳似煙染成─任詢─風裏垂楊學舞腰─叚成已─靑絲步障柳千樹─元好問─楊柳無風緑綫齊─元黃庚─細柳雨中垂緑重─袁桷─門當楊柳灣灣碧─馬祖常─官橋無柳不拖金─貢奎─玉禁春深柳染衣─許有孚─風吹楊柳回鸞舞─周權─緑染春風柳拂煙─郭鈺─淸明煙散柳枝斜─華幼武─城頭楊柳緑如雲─顧瑛─楊柳葉落帶煙靑

禦定佩文齋廣羣芳譜卷七十七

欽定四庫全書

禦定佩文齋廣羣芳譜卷七十八

木譜

柳三

集藻─詞─增─宋晏幾道浣溪沙─二月和風到碧城萬條千縷巧相迎舞煙眠露過淸明妝鏡巧眉偸葉樣歌樓妍曲借枝名晚秋霜霰莫無情─朱惇儒采桑子─人如濯濯春楊柳徹骨風流脫體溫柔牽系多情卒未休最憐恰似新眠起雲雨初收斜倚瓊樓葉葉眉心一樣愁─柳枝─江南岸【柳枝】江北岸【柳枝】折送行人無盡時恨分離【柳枝】酒一杯【柳枝】淚防垂【柳枝】君到長安百事迷幾時歸【柳枝】─原─呂本中淸平樂─柳塘新漲艇子操防槳閒倚曲樓成悵望是處春愁一樣傍人幾防飛花夕陽又送棲鴉試問畫樓西畔暮云恐近天涯─增─翁元龍醉桃源─千絲風雨萬絲晴年年長短亭闇黃防到緑成陰春由他送迎鶯思重燕愁輕如人離別情繞湖煙冷罩

波明畫船移玉笙─歐陽修朝中措─平山欄檻倚晴空山色有無中手種堂前楊柳別來幾度春風文章太守揮毫萬字一飲千鐘行樂直湏年少尊前防取衰翁─梅堯臣玉樓春─天然不比花含粉約月防黃春色嫩

小橋低映欲迷人閒倚東風無柰困煙姿最與章臺近冉冉千絲誰結恨狂鶯來往戀芳陰不道風流眞態盡─歐陽修玉樓春─黃金防色輕於粉濯濯春條如水嫩爲緣力薄未禁風不柰嬌多長似困腰柔乍怯人相近眉小未知春有恨勸君著意惜芳菲莫待行人攀折盡─僧仲殊虞羙人─一番雨過年芳淺裊裊心情章臺人過馬嘶聲小眉不展恨盈盈怨淸明煙柔露軟湖東岸惱亂春風慣一聲鶯是故園鶯及至而今始得聞又多情─張先蝶戀花─移得緑楊栽後院學舞宮腰二月靑猶短不比防陵多送遠殘絲亂絮東西岸幾葉小眉愁不展莫唱陽關眞个人腸斷分付與春春細防條條盡是離人怨─賀鑄蝶戀花─爲問浣溪橋畔柳拂水長條幾贈行人手一樣葉眉偏觧縐白綿飛盡因誰痩今日離亭還對酒唱斷靑靑好去休回首羙防向人疎似舊何湏更待秋風後─原─周邦彥蝶戀花愛日輕明新雪後媚眼星星漸欲窺窓牖不待長條傾別酒一枝已入離人手淺淺柔黃輕蠟透過盡冰霜便與春爭秀彊對靑銅簪白首老來風味難依舊─增周邦彥蝶戀花─桃蕚新香梅落後葉暗藏鴉冉冉垂亭牖舞困低迷如著酒輕絲偏近遊人手雨過朧朧斜日透客舎靑靑特地添明秀停話鞭回別首渭城荒遠無交舊─方千里蝶戀花─小閣陰陰人寂後翠幕搴風燭影揺疎牖夜半霜寒初索酒金刀正在柔荑手絲薄粉香光欲透小葉尖新未放防眉秀記得長條垂鷁首別離情味還依舊─元張雨蝶戀花─誰道鵝兒黃似酒對酒新鵝得似垂絲柳鉛粉泥金初染就年年春色消時候一縷柔情能斷否雨重煙輕無力縈窗牖試看溪南陰十畆落花都聚紅雲帚─宋劉鎭行香子云葉煙條天與多嬌算風流張緒難消惱人春思正自無聊賴斂愁眉酣醉眼減圍腰風絮還招蝶防鶯嘲最關情是短長橋觧驂分袂催上蘭橈更緑波平紅日墜碧雲遙─李石謝池春─煙雨池塘緑影乍添春漲鳯樓髙珠簾卷上金柔玉困舞腰肢相向似玉人痩時模樣離亭別後試問陽關誰唱對靑春翻成悵望重門靜院度香風屏幛吐飛花伴人來往─秦觀江城子─西城楊柳防春柔動離憂淚難收猶記多情曽爲系歸舟碧野畫橋當日事人不見水空流韶華不爲少年畱恨悠悠幾時休飛絮落花時候一登樓便做春江都是淚流不盡許多愁─譚宣子江城子─嫩黃初染緑初描倚春嬌索春饒燕外鶯邊想見萬絲揺便作無情終軟羙天賦與眼眉腰短長亭外短長橋駐金鑣系蘭橈可愛風流年紀可憐宵辦得重來攀折後煙雨暗不辭遙─僧仲殊驀山溪─黃金綫軟玉露生輕潤靑豆破初芽拂煙防一枝獨嫩東風著意不放舞時閒春漸暖柔無力悠悠怨和困旗亭帶晚又是淸明近惹盡別離愁約啼鶯深深與問防陵傷感那更入陽關攀折處我無心行人自多恨─蘇軾洞仙歌─江南臘盡早梅花開後分付新春與垂柳細腰肢自有入格風流仍更是骨體淸英雅秀永丰坊那畔盡日無人惟見金絲防晴晝斷腸是飛絮時緑葉成陰無个事一成消痩又莫是東風逐君來便吹散眉間一防春皺─防洞仙歌─枝枝葉葉受東風調防便是鶯穿也防動自鵝黃千縷數到飛綿閒無事誰春迎送輕柔心性在教得遊人酒舞花吟恣狂縱更誰鸞鏡裏貪學纎蛾移來傍妝樓新種總不道江頭鎖淸愁正雨煙茫翠陰如夢章謙亨念奴嬌─垂楊得地在樓臺側畔無人攀折不似津亭舟系處只伴客愁離別絲過揺金帶鋪新翠雅稱鶯調舌芳筵相映最宜斜掛殘月卻得連日春寒未教輕滚一片庭前雪應恨張郎今老去難比風流時節醉眼渾醒愁眉都展舞困腰肢怯有時防笑把伊綰个防結─元趙文瑞鶴仙─緑柳深似雨西湖上舊日愁絲恨縷風流似張緒羨春風依舊年年眉嫵宮腰楚楚倚畫欄曽鬭妙舞想如今似我零落天涯卻悔相妬痛絕長秋別後楊白花飛舊腔誰譜年光暗度淒涼孰訴記菩提寺路叚家橋水何時重到夢處況柔條老去爭柰系春不住─宋髙觀國觧連環─露條煙葉惹長亭舊恨幾番風月愛細縷先窣輕黃漸拂水藏鴉翠陰相接纎輭風流眉黛淺三眠初歇柰年華又晚縈絆遊蜂絮飛晴雪依依防橋怨別正千絲萬縷難禁愁絕悵嵗久應長新條念曽系花驄屢停蘭檝防影揺晴恨閒損春風時節隔郵亭故人望斷舞腰痩怯─張景修選冠子─嫩水挼藍遙堤影翠半雨半煙橋畔鳴禽防舌夢艸縈心偏稱謝家池館紅粉墻頭步揺金縷纎柔舞腰低軟被和風搭在欄幹終日畫簾髙捲春易老細葉舒眉輕花吐絮漸覺緑陰成幔章臺系馬防水維舟誰念鳯城人遠惆悵故國陽關杯酒飄零惹人腸斷恨靑靑客舎江頭風笛亂雲空晚─周邦彥蘭陵王─柳陰直煙裏絲絲弄碧隋堤上曽見幾番拂水飄綿送行色登臨望故國誰說京華倦客長亭路年去嵗來因折柔條過千尺閒尋舊蹤迹又酒聼哀弦燈照離席梨花楡火催寒食愁一箭風快半篙波暖回頭迢逓便數驛望人在天北淒惻恨堆積漸別浦縈廻津堠岑寂斜陽冉冉春無極記月榭攜手露橋聞笛沈思前事似夢裏淚暗滴

別錄─增─漢書周亞夫傳─以河內守亞夫爲軍軍細柳─晉書王恭傳─恭羙姿儀人多愛悅或目之云濯濯如

春月柳─文苑傳─顧愷之尢信小術以爲求之必得桓嘗以一柳葉紿之曰此蟬所翳葉也取以自蔽人不見已愷之喜引葉自蔽就溺焉愷之信其不見已也甚以珍之─隋書柳機傳─機字匡時初機在周與族人昂俱歷顯要及機昂並爲外職楊素時爲納言用事因上賜宴素戲機曰二柳俱摧孤楊獨聳坐皆嘆笑─陳書陸瓊傳─瓊第三子從典年十三作柳賦其詞甚美瓊時爲東宮管記宮僚並一時俊偉瓊示以此賦咸奇其異才─南史徐嗣伯傳─時有薛伯宗善徙癰疽公孫防患背伯宗爲气封之徙置齋前柳樹上明旦癰消樹邊便起一癅如拳大稍稍長二十餘日癅大膿爛出黃赤汁斗餘樹爲之痿損─宣室志─盧防於古宅中遇柳軍者驗之乃一枯柳樹─楚國先賢傳─孫敬到洛在太學左右一小屋安止母然後入學編柳爲簡以冩經睡則懸頭於梁─齊民要術─正月元旦取柳枝懸戶以驅百邪─夢書─柳爲使者夢當出逰也─靑瑣詩話─韓翃少負才名鄰居有李姓者毎妓柳氏至其居必邀韓同飲旣久愈狎柳每以隙壁窺韓所往來語李曰韓秀才甚貧然所與遊皆名人是必不久貧賤李深頷之一日具饌邀韓酒酣謂韓曰秀才當今名士柳氏當今名色以名色配名士不亦可乎遂命柳從坐接韓未幾成名從辟淄靑置之都下連三嵗不果迓寄詩曰章臺柳章臺柳往日依依今在否縱使長條似舊垂也應攀折他人手柳答曰楊柳枝芳菲節可恨年年贈離別一葉隨風忽報秋縱使歸來不堪折後果爲番沙吒利所刼翃防入中書道逄之謂永訣矣是日臨淄大校置酒疑翃不樂具告之有虞候許俊以義烈自許卽詐取得之時沙吒利寵殊等翃懼禍防於侯希逸以事聞諸朝詔柳氏歸翃─原─酉陽雜俎─河陽城南百姓王氏荘有小池池邊巨柳數株開成末葉落池中旋化爲魚大小如葉食之無味─云仙雜記─李固言未第時行古柳下聞有彈指聲固言問之應曰吾柳神九烈君也已用柳汁染子衣矣科第無疑得藍袍當以棗糕祀我固言許之未幾狀元及第─古今詩話─樊素善歌小蠻善舞樂天賦詩有曰櫻桃樊素口楊柳小蠻腰至於髙年又賦詩曰失盡白頭伴長成紅粉娃因爲楊柳詞以托意云一樹春風萬萬枝嫩於金色軟於絲永丰東角荒園裏盡日無人屬阿誰及宣宗朝國樂唱是詞上問誰詞永丰在何處左右具以對遂因東使命取永丰柳兩枝植於禁中白感上知其名且好尙風雅又爲詩云一樹衰殘委泥土防枝移種植天庭定知此後天文裏柳宿光中見兩星洛下文士無不繼作者─增─續前定錄─柳宗元自永州司馬徴至京師意望錄用一日詣卜者問命且告以夢曰余柳姓也昨夢柳樹僕地其不祥乎卜者曰無苦但憂遠官耳夫生則柳樹僕則柳木木者牧也其牧柳州乎卒如其言─原─物類相感志─淸明柳條可止醤醋潮溢─增─苕溪漁隠叢話─鄭谷柳詩云半煙半雨溪橋畔間杏間桃山路中防得離人無限意千絲萬絮惹春風或戲謂此詩乃柳謎子觀者試一思之方知其善謔也─原─麗情集─柳枝娘洛中裏妓也因誦李義山燕臺詩乃折柳結帶贈義山乞詩─增─論畫瑣言宋人多冩垂柳又有葉柳垂柳不難畫只要分枝得勢耳防葉柳之妙在樹頭圓鋪處只以汁緑漬出又要森梢有迎風揺颺之意其枝湏半明半暗又春三月樹未垂條秋九月柳已衰颯俱不可混設色亦湏體此意也─原種植─正二月皆可栽諺云插柳莫教春知謂宜立春前也百木惟柳易栽易插但宜水濕之地尢盛一法柳栽近根三二寸許鉆一竅用杉木釘拴之出其兩頭各二三寸埋深尺餘杵實永不生刺毛虫且防偸抜之患先於坑中置蒜一瓣甘艸一寸永不生虫常以水澆必數條俱發畱好者三四株削去稍枝必茂其餘皆削去─增─種樹書─種柳取靑嫩枝條如臂大長六七尺燒下二三寸埋二尺以上順插爲柳倒插爲楊

【附錄】柳絮

原─柳春初生柔荑如筋長寸餘開黃花鱗起荑上甚細碎漸次生葉至晚春葉長成花中結細子如粟米大細扁而黑上帶白絮如絨名柳絮又名柳絨隨風飛舞著毛衣卽生虫入池沼隔宿化爲浮萍花味苦寒無毒主治風水黃疸四肢攣急膝痛收之貼灸諸瘡甚良絮主治惡瘡金瘡潰癰逐膿血止血療痺柔軟性涼作縟與小兒臥甚佳

彚考─原─晉書列女傳─王凝之妻謝氏字道韞安西軍奕之女也聰識有才辧嘗內集俄而雪驟下叔父安曰何所似也安兄子朗曰散鹽空中差可擬道韞曰未若柳絮因風起安大悅─增─捫虱新話─語曰南人不識雪向道似楊花然南方楊實無花以此知南人不識雪則亦不識楊花矣─西溪叢語─楊柳二種楊樹葉短柳樹葉長花卽初發時黃蕊子爲飛絮今絮中有小靑子著水泥沙灘上卽生小靑芽乃柳之苖也東坡謂絮化爲浮萍誤矣─全唐詩話─韋蟾亷問鄂州罷賔僚祖餞蟾曽書文選句云悲莫悲兮生別離登山臨水送歸以牋毫授賔從請續其句逡巡有妓然起曰某不才不敢染翰欲口占兩句韋大驚異令隨念云武昌無限新栽柳不見楊花撲面飛坐客無不嘉嘆韋令唱作楊柳枝詞─花經─楊花五品五命─原─南部煙花記─陳後主與張麗華遊後園有柳絮防衣麗華謂後主曰何能防人衣曰輕薄物誠意也麗華笑而不答宗幸建章見楊花妃子衣曰似觧人意

集藻─賦─增─晉伍緝之柳花賦─步江臯兮騁望感春柳之依依垂柯葉而云布楊零花而雪飛或風廻而遊薄或霧亂而飄零野淨而同降物均色而齊明

五言古詩─增─唐韋應物嘆楊花─空蒙不自定況值暄風度舊賞逐流年新愁忽盈素才縈下苑曲稍滿東城路人意有悲歡時芳獨如故─明髙啟柳絮─輕盈易飄泊思逐春云亂已拂武昌門還縈防陵岸沙頭雀啄墮水面魚吹散官樹曉茫茫哀歌腸欲斷

七言古詩─增─唐戴叔倫柳花歌送客往桂陽─滄浪渡頭柳花發斷續因風飛不絕揺煙拂水積翠間綴雪含霜誰忍攀夾岸紛紛送君去鳴棹孤尋到何處移家深入桂水源種柳新成花更繁定知別後消散盡卻憶今朝傷旅魂─原─楊巨源楊花落─北斗南廻春欲老紅英落盡緑尙早韶風澹蕩無所依偏惜垂楊作春好此時可憐楊柳花縈盈艶曵滿人家人家女兒出羅幙靜掃玉除待花落寶環纎手捧更飛翠羽輕裙承不著歷歷瑤琴舞袖陳菲紅拂黛憐玉人東園桃李芳已歇猶有楊花嬌暮春─增─元袁桷楊花曲─上都楊柳痩且堅葉葉不展圓如錢年年飛花作端午遠客乍見心茫然上都飄雪不知數此花與雪相旋舞黃鸝聲絕孤雁鳴萬騎千車互來去手攀短條心欲絕宛轉成毬恨初結寒風飛蓬捲車輪相亞隨明滅南鄰蕩子衣夜單曉望出日如黃綿辛勤掇拾不敢棄願刮龜毛同作氊─胡天遊楊花吟─吳江春水拍天涯江上風吹楊柳花花飛滿空無處所隨風直渡吳江水渡水隨風太有情縈花惹艸恣輕盈狂如舞蝶穿花徑細逐流鸎度綺城綺城樓閣連天際楊花飛入千門去飛去飛來稍覺多紛紛如雪柰君何珠繡箔深深見舞榭妝樓處處過樓中羙人春睡起愁見楊花思蕩子蕩子飄零去不歸楊花嵗嵗春衣夢魂不識天涯路願作楊花片片飛─張憲楊花詞─東風吹春春不醒桃花杏花空娉婷萬絲翦緑暗如霧千里相思長短亭亭前女兒十六七手挽柔條背春日六街馬蹄蹋黃塵雪花漫天愁殺人─明王廷相楊花篇廣陵三月可憐春靑靑楊柳蘸湖新長條不綰思歸客散作飛花愁殺人浣紗艶艶吳江女拾取香毬連袂舉花防輕狂只欲飛徒欲多情亂心緒吳宮隋苑煙裊裊別有豪華競春早飛璚流雪灑行旌日暮迷卻長楊道江頭一樹白離離打陣隨風趁落暉漫天撲地何時住困入滄波卻怨誰─朱陽仲楊花篇─江南二三月楊花競芳華寂寞長條攀折盡緑絲飛來千片花千片飛飛西復東白雪晴雲晝溟蒙風吹滿空翳白日散入千家池館中池館樓臺媚春晝珠箔重重散花柳白玉筵中拂畫衣琉璃杯裏沽春酒落日千家春酒防飛花拂拂玉欄幹髙處余風常不定低邊日气轉猶寒秦女樓中妝鏡寂王孫道上相思憶詎春色報深閨還惹遊絲度南陌南陌深閨兩地情惜此飄花性輕焉知落地爲香土更憐入水作浮萍香土浮萍那堪數虛令春色年年度今年已見柳花殘明年復見楊花吐愁殺龍沙千萬山春來春去損朱顏祗被楊花惱妾睡不教淸夢到燕關

五言律詩─增─唐李建勲柳花寄人─每愛江城裏靑春向盡時一廻新雨歇是處好風吹破石黏虫网髙樓撲酒旗遙知陶令宅五樹正離披─吉中孚妻張氏柳絮─藹藹芳春朝雪絮起靑條或值花同舞不因風自飄過罇浮緑醑拂幌綴紅綃那用持杯玩春懷不自聊─宋徐積柳絮二首─君防靑絲蕊開花便棄捐臨風競離別就地忽團圓孤客正心亂浮雲來馬前防橋逄杜甫老淚更澘然長條徒自重狂絮去何之禁籞穿花樹春江撲酒旗因風無定意著物有閒時謝女何爲者深情在雪詩─原─蔡確楊花─楊花二月暮撩亂送春歸盡日閒相逐無風亦自飛輕輕攔乳燕故故撲徵衣莫上髙樓望徘徊滿落暉─增─明僧妙聲楊花詠─飛飛辭古柳冉冉媚晴空愛爾白於雪況乎兼以風遊絲相上下戲蝶或西東終然太輕薄飄轉委泥中

七言律詩─增─唐劉禹柳絮─飄颺南陌起東鄰漠漠蒙蒙好度春花巷暖隨輕舞蝶玉樓晴拂艶妝人縈廻謝女題詩筆綴陶公漉酒巾何處好風偏似雪隋河堤上古江津─宋錢惟演柳絮─三月江南花漸稀春陰漠漠雪霏霏章臺街裏翻輕吹防水橋邊送落暉陸凱傳情梅暗落韓慿遺恨蝶爭飛詔書漫道吹綸薄誰見紛紛上客衣─楊億柳絮─瓊蕊飄英逐吹繁建章飛舞入千門羗人自怨殘梅曲莊叟還迷夢蝶魂漢苑風光隨獵騎洛城花雪撲離樽錦帆蔽日隋堤遠枉逐東流箭浪翻─劉筠柳絮─半減依依學轉蓬斑騅無柰恣西東平沙千里經春雪廣陌三條盡日風北斗城髙連蠛蠓甘泉樹密蔽靑蔥漢家舊苑眠應足豈覺黃金萬縷空─韓琦柳絮─楊柳生花不戀枝紛紛終日亦何依聚來

庭下爲毬輥散向空中作雪飛閒共落英浮遠水靜和幽蝶舞斜暉見君方惜春難住忍縱輕狂攪擾歸─梅堯臣柳絮─陶令生涯漉酒巾門前種柳萬條新花今吹作蓬萊雪曲舊得於關塞人應與殘紅閒是伴不隨舞蝶去爭春可憐輕質都無定一落銀河莫問津─原─張舜民柳絮─隨風墜露事輕儇巧占人間欲夏天只恐障空飛似雪從教糝逕白如綿末央宮裏黏歌袖楊子江濵惱客船老去彊防愁底事昬花滿眼意茫然─增─金邢安國楊花─細輕團轉復飄隋家堤岸防陵橋非綿非絮寒無用如雪如霜暖不消狂惹客衣知有恨巧尋禪榻故相撩陂塘回首浮萍滿依舊春風擺翠條─元黃淸老柳絮風─三月韶光天气淸遊絲舒捲太無情微飄幕當春晝亂撲亭臺似雪晴醉臉欲吹新燕弱舞腰初軟落花輕江頭防防行人淚相逐離歌灑客程陳基賦楊花─巷南巷北晝冥冥揺蕩春風未肎停薄命不禁巫峽雨前身曽化楚江萍已於謝女詩中見更向劉郎曲裏聼腸斷不堪回首處並人飛過短長亭─馬臻楊花─品題曽入百花名長恨蒙蒙畫不成防岸雨餘黏穗濕章臺風暖撲人輕緩隨流水知無力閒度髙樓似有情想得山齋淸影裏亂和蛛网惹柴荊─明朱應辰楊花─三月江頭飛送春撲人隨馬斷人魂隔簾撩亂春無影著水亷纎雪有防燕帶殘香飛又落魚吹小防吐還吞可憐天性何輕薄化作靑萍不托根─李東陽糝徑楊花─漠漠楊花帶遠天舞如輕雪糝如氊徑當僻處隨人到風向多時著意偏地濕似沾前夜雨日斜猶照隔溪煙春光到此眞湏惜莫愛牀頭沽酒錢

五言排律─增─唐薛能柳花─浮生失意頻起絮又飄淪發自誰家樹飛來獨院春朝容縈斷砌晴影過諸鄰亂掩空中蝶繁衝陌上人隨波應到海霑雨或依塵防向慈恩日輕輕對此身─金髙廷玉柳絮─斷送春歸去紛飛不暫停和風三徑雪微雨一池萍蝶惹依芳艸蜂黏過小庭靜宜投隙地狂欲攪靑得得穿朱戶時時撲翠屏黃鶯枝上語似與訴飄零

五言絕句─原─隋侯夫人妝成─妝成多自惜夢好卻成悲不及楊花意春來到處飛─唐劉禹錫柳花詞三首─開從緑條上散逐香風遠故取花落時悠占春晚輕飛不假風輕落不委地撩亂舞晴空發人無限思晴天黯黯雪來送靑春暮無意似多情千家萬家去─增楊凝柳絮─河畔多楊柳追遊盡狹斜春風一回送亂入莫愁家─李中柳絮─年年二月暮散亂雜飛花雨過微風起狂飄千萬家─元朱徳潤卽事─柳絮覺春歸輕盈著處飛東風好收拾莫遣墜徵衣─傅若金古楊花怨楊花白如雪無事學髙飛莫作浮萍艸漂零不肎歸七言絕句─增─唐韓愈池上絮─池上無風有落暉楊花晴後自飛飛爲纎質淩淸鏡濕卻無窮不得歸─白居易柳絮─三月盡時頭白日與春老別更依依憑鶯爲向楊花道絆惹春風莫放歸─張祜楊花─散亂隨風處處勻庭前幾日雪花新無端惹著潘郎髩驚殺緑窓紅粉人─吳融楊花─不鬭穠華不占紅自飛晴野雪蒙蒙百花長恨風吹落惟有楊花獨愛風─薛濤柳絮─二月楊花輕復微春風揺蕩惹人衣他家本是無情物一任南飛又北飛─宋韓琦柳絮─慣惱東風不定家髙樓長陌柰無涯一春情緒空撩亂不是天生穏重花絮雪紛紛不自持亂愁縈困滿春暉有時穿入花枝過無限蜂兒作隊飛─梅堯臣殿中柳絮─玉几當中寶作牀無端絮惹禦袍香羣公唱第魚龍化列侍金階若堵墻─原石柳絮─苦無筋力太輕柔何物如君得自由帶雨飄來成墜雪捲春歸去作飛毬─王巖叟柳絮─銀毬拋出翠煙深聚散髙低不自禁飄去長教迎暖日飛來深院怯春陰─汪藻柳絮─柳絮顚狂不肎歸等閒東去復西飛我身也是無歸著莫教風吹上妾衣─增─陳與義柳絮─柳送腰肢日幾廻更教飛絮舞樓臺顚狂忽作髙千丈風力防時穏下來─陸遊睡起見楊花滿庭偶書─斷香裊裊傍窗紗睡起瞢騰日未斜堪嘆一春風雨惡今年四月見楊花─原─楊萬里柳絮─只道垂楊管別離楊花一去不思歸浮蹤浪迹無拘束飛到蛛絲也不飛增─樓鑰楊花─雨壓輕寒春較遲春深不見柳綿飛忽然飛入閒庭院疑是故人何處歸柳綿無數糝枝頭日暖隨風撲畫樓萬象可觀惟有雪喜防晴晝滿空浮爲我輕攀緑柳枝帶花低防又擕歸日長深院防風動要著松綿當面飛野芳庭艸是生涯老去祗宜閒在家幾日惜春畱不住小鬟爲我拾楊花─李劉柳絮─蝶撲蜂黏發出狂飄然欲上白雲鄕無端卻被遊絲攪綰住東風舞幾塲─原─虞詔─短長亭外柳依依念我思歸未得歸粉蝶不知行客恨也隨飛絮防徵衣─孫文叔宮柳垂垂拂苑墻啼鶯驚夢暗心傷起來羞見空中絮也得隨風入禦牀─增─金髙士談楊花─來時官柳萬絲黃去日飛毬滿路傍我比楊花更飄蕩楊花只是一春忙─元張範柳絮─東風殢殺柳梢頭吹去香綿得自由不到池塘成翠靨顚狂飛入酒家樓─張昱柳花詞欄馬墻西欲暮春花飛不復過中旬倚天樓閣晴光裏爭撲珠不避人滿院長條散緑陰誰家門戶碧沈沈地衣不許重隔雪白花鋪一寸深─楊維楨飛絮春風門巷欲無花絮起晴風落又斜飛入畫空惹恨不知楊柳在誰家─明劉渙柳花─雪防顚狂亂送春穿透幙苦相親年年三月西陵渡愁殺輕舟度水人原─楊基─風送楊花滿繡牀飛來紫燕亦成防閒人正在停鍼處笑嚼殘絨唾碧窗疎疎簾影漾微波庭戶無人鳥自過一樹楊花三日雨池塘春水緑萍多─吳寛柳絮─緑嫩遙看更碧柔非煙非霧曉難收墻髙不使花飛過卻似浮萍出禦溝

詩散句─原─明王世貞─三眠初作絮百和欲成泥旖旎黏輕浪顚狂撲大堤靑絲愁綰結紅袖惜分攜─增─元僧善住─未得爲萍去先來作雪飛帶花黏燕嘴和雨防人衣─原─唐韋承慶─葉似鏡中眉花如關外雪─增─孟浩然─燕子家家入楊花處處飛─李白─楊花滿江來疑是龍山雪─原─劉禹─晴風吹柳絮新火起廚煙─增─韓愈─柳花還漠漠江燕正飛飛─鄭谷─楊花滿牀席搔首度春陰─宋歐陽修─落絮風捲盡春歸不畱迹─原─吳潛─邂逅一杯酒東風柳絮天─賈似道─輕袂楊花落遙裝燕子隨─增─唐杜甫─雀啄江頭黃柳花防防鸂鶒滿晴沙原─韓愈─楊花楡莢無才思祗觧漫天作雪飛增─李頻─無那楊花起愁思滿天飄落雪紛紛─羅鄴─處處東風撲晚陽輕輕醉粉落無香─司空圖─縈愁惹恨柰楊花閉戶垂簾亦滿家─原─孫光憲─閶門風暖落花幹飛徧江城雪不寒─宋宋祁─二月紛紛飛作雪白門啼殺防兒鴉回雪有風嘗借舞落梅無笛可供愁蘇軾─爲問何如插楊柳明年飛絮作浮萍長恨漫天柳絮輕只飛舞逐淸明─增─王安石─楊花獨得春風意相逐晴空去不歸─呂祖謙─風絮落花一任北髙臥緑陰初─陸遊─防雛燕子常更出著雨楊花又懶飛楊花正與人爭路鳩語還催雨防衣─原─髙翥─風前輕薄佳人命天外飄零蕩子身─吳潛─落花飛絮春去斷雨零雲入暮寒─陳長樂─行人自逐楊花去不是楊花肎送人─賈似道─飛花落絮滿長安飲盡離杯度漫─孫月鏡─莫欺春到荼蘼盡更有楊花落後飛─王花洲─楊柳若知行客恨不教飛絮撲人衣─王太

衝─惟有楊花思空濶正零落處是開時─齊賢良─依微謝女吟來雪零落襄王夢裏云─陳景沂─賦性太輕難作主飄蹤無著易黏人─增─朱淑眞─花邊嬌軟黏蜂翅陌上輕狂趁馬蹄─金劉勲─小軒無事誰如我臥防楊花硯池─元薩都剌─柳花滿地無人掃隔水遙看是白雲─唐王維─楊花飛上路楊花惹暮春楊花輕易飛─原─杜甫─仰蜂黏落絮春風多柳花─增─杜甫楊花覆白萍─韓愈─柳花閒度竹─原─賈島─春風生柳絮─白居易─春陰妨柳絮─增─吳融─柳寒難吐絮─李白─風吹柳花滿店香─原─杜甫─輕輕柳絮防人衣顚狂柳絮隨風起生憎柳絮白於綿糝徑楊花鋪白氊─增─孟郊─水邊柳絮由春風─白居易─尋逐春風捉柳花楊柳花飄新白雪─溫庭筠─陌上無風飄柳花─吳融─楊花千里雪中行─韓偓─袖拂楊花去卻來

韋荘─楊花漫染霏霏雨─許棠─緑楊花撲一溪煙─宋韓琦─楊花鋪水漲龍涎楊花飛雪滿堦前─王令─柳花風遠聚晴綿─吳潛─推排春事到楊花─元陳基─楊柳作花香勝雪─方防─漠漠楊花防客氊─趙孟頫─春陰柳絮不能飛─倪瓚─柳絮如姻迷晚浦

詞─增─宋周晉柳梢靑─似霧中花似風前雪似雨餘雲本自無情防萍成緑卻又多情西湖南陌東城甚管定年年送春薄幸東風薄情遊子薄命佳人─原─周邦彥蝶戀花─蠢蠢黃金初脫後暖日飛綿取次黏窗牖不見長條低拂酒贈行應已輸先手鶯織金梭飛不透小榭危樓處處添奇秀何日隋堤縈馬首路長人倦空思舊─增─張孝祥天仙子─三月防橋煙共雨拂拂依依飛到處雪毬輕颺防精神撲不住畱不住常系柔腸千萬縷只恐舞風無定據容易著人容易去肎心事向才郎待擬處終湏與作个羅幃收拾取─毛滂驀山溪雪堂氊徑撲撲憐飛絮柔弱不勝春任東風吹來吹去墻陰花外一半落誰家葉依依煙鬱鬱依舊如張緒那人拈得吹向釵頭住不定卻飛滿眼前攪人情愫蜂兒蜨子教得越輕狂隔斜陽防芳艸斷送靑春暮李邴洞仙歌─一團纎軟是春揉做撩亂隨風到何處自長亭人去後煙艸萋迷歸未定妝防離愁無數飄無个事剛被縈牽長是黃昏怕防雨記那回深院靜簾幕低垂花陰下霎時畱住又只恐伊家忒疎狂更驀地和春帶歸去─周密聲聲慢─燕泥沾粉魚浪吹香芳堤十里新晴靜惹遊絲花邊裊裊扶春多憐漂泊記章臺曽挽靑靑堪愛處是撲嬌嫩隨馬輕盈長是河橋三月做一番晴雪惱亂詩魂帶雨沾衣羅襟防防離防休綴潘郎鬢影怕緑窗年少人驚捲春去翦東風千縷碎云─原─蘇軾水龍吟─似花還似飛花也無人惜從教墜拋家傍路思量卻是無情有思縈損柔腸困酣嬌眼欲開還閉夢隨風萬里尋郎去處又還被鶯呼起不恨此花飛盡恨西園落紅難綴曉來雨過遺蹤何

在一池萍碎春色三分二分塵土一分流水細防來不是楊花防是離人淚─章楶水龍吟─燕忙鶯懶芳殘正堤上楊花飄墜輕飛亂舞畫靑林全無才思閒趁遊絲靜臨深院日長門閉傍珠散漫垂垂欲下依前被風扶起蘭帳玉人睡覺怪春衣雪霑瓊綴繡牀漸滿香毬無數才圓卻碎時見蜂兒仰黏輕粉魚吞池水望章臺路沓金鞍遊蕩有盈盈淚─馬荘父二郎神─日髙睡起又卻見柳梢飛絮倩誰說與年年相挽卻又因他相誤南北東西何時定防碧沼靑萍無數念蜀郡風流金陵年少那尋張緒應許雪花比並撲堆戶更羽綴遊絲氊鋪小逕腸斷鵓鳩喚雨舞態顚狂眠腰輕怯散了幾回重聚空暗想昔日長亭別酒杜鵑催去葉夢得賀新郎─睡起流鶯語掩蒼苔房櫳向曉亂紅無數吹盡殘花無人問惟有楊花自舞漸防靄初回輕暑寶扇重尋明月影暗塵侵尙有乘鸞女驚舊恨鎭如許江南夢斷衡臯渚浪黏天蒲萄漲緑半空煙雨無限

樓前滄波意誰采蘋花寄取但悵望蘭舟容與萬里雲帆何時到送孤鴻目斷千山阻誰爲我唱金縷

別錄─增─唐書南蠻傳─訶陵國以柳花椰子爲酒飲之輙醉─四民月令─三月三日以及上除采柳絮可以愈瘡─淸異錄─盧文紀有玉枕骨故凡枕之堅實者悉不可

用親舊間作楊花枕贈之遂獲安寢自是縫靑繒充以柳絮一年一易─原─嵗時記─洛陽人家寒食煮楊花粥─增─物類相感志─冬月令水不冰以楊花鋪硯槽名文

房春風膏硯─原─花史─宋憲聖時收楊花爲冬日鞵韈氊褥之用

【附錄】柳寄生

原─柳寄生狀類冬靑亦似紫藤經冬不凋春夏之間作紫花散落滿地冬月望之雜百樹中榮枯各異出蜀中

檉柳

增─爾雅─檉河柳─注─河旁赤莖小楊─疏─生水旁皮正赤如絳枝葉如松─原─檉柳一名雨師一名赤檉【本艸雲天雨檉先起气應之負霜不凋乃木之聖故字從聖】一名河柳一名人柳一名三眠柳一名觀音柳一名長壽仙人柳卽今俗所稱三春柳也榦小枝弱皮赤葉細如絲【本艸雲南齊時益州獻蜀柳條長狀若絲縷卽此】一年三次作花花穗長二三寸色粉紅如蓼花春前以枝插之易生艸木子云大者爲炭復入炭汁可銅成銀酉陽雜俎言涼州有赤白檉王禎農書云河柳白而明則檉又有白者矣

彚考─增─前漢書西域傳─鄯善國多葭葦檉柳胡桐白艸─南齊書祥瑞志─永明五年山陰縣孔廣家園檉樹十

二層會稽太守隨王子隆獻之種芳林園鳯光殿西三輔故事─漢苑中柳狀如人形曰人柳一日三眠三起─崔豹古今注─赤楊霜降則葉赤材理亦赤也─彥周

詩話─李義山賦云豈如河畔牛星隔年祗聞一過不及苑中人柳終朝剰得三眠

集藻頌─增─梁江淹檉頌─木貴冬榮檉實寒色停黛峯頂插翠在側碧葉庵藹赬柯翕赩方陋筠檟遠笑荊棘五言古詩─增─梁簡文帝檉─淩寒競貞節負雪固難虧無慙雲母桂詎減瑚枝─唐白居易有木詩─有木名水檉遠望靑童童根株非勁挺柯葉多防籠彩翠色如柏鱗皴皮似松爲同松柏類得列嘉樹中枝弱不勝雪勢髙常懼風雪壓低還舉風吹西復東柔芳甚楊柳早落先梧桐惟有一堪賞中心無蠧虫─明吳寛檉─讀詩識其名誰謂材無用西戎每渡河此木能載重所以人字之豈在作梁棟兩株倚東籬計亦七年種相對垂靑絲驀地來二仲

七言古詩─增─李頎魏倉曹東堂檉樹─愛君防檉一樹奇千葉齊生萬葉垂長頭拂石帶煙雨獨立空山人莫知攢靑蓄翠陰滿屋紫穗紅英曽斷目洛陽墨客遊雲間若到麻源第三谷

詩散句─增─金雷琯─濯濯檉樹枝─唐羅鄴─滿院皆檉竹期棲鸞鶴羣─金髙士談─山店檉花落細紅

【附錄】櫸柳

原─櫸柳一名鬼柳【本艸云其樹髙舉其木如柳故名山人訛爲鬼柳郭璞注爾雅作櫃柳云似柳皮可煮飲也】多生溪澗水側木大者髙四五丈合二三人抱葉似柳非柳似槐非槐材紅紫作箱案之類甚佳鄭樵通誌云櫸乃楡類其實亦如楡錢鄕人采其葉爲甜茶

彚考─增─孟子─告子曰性猶杞柳也─注─杞柳櫃柳也─南史康絢傳─武帝築淮堰假絢節都督淮上諸軍事並防堰十五年四月堰成其長九里夾之以堤並樹杞柳軍人安堵列居其上─荊溪疏─瓊樹攑柳也以獨孤常州詩得名擁腫輪囷空腹半死枝葉尙扶蘇垂藤其上如斗

【附錄】水楊

增─爾雅─楊蒲柳─注─可以爲箭左傳所謂董澤之蒲─本艸─水楊一名靑楊一名蒲楊一名蒲栘一名栘椰一名雚苻【音丸蒲】─原─陸璣疏云蒲柳有二種一種皮正靑一種皮正白可爲矢北土尢多花與柳同蘇頌曰水楊葉圓濶而尖枝條短硬與柳全別

彚考─增─左傳─楚熊負羈囚知防知荘子以其族反之廚武子禦下軍之士多從之每射抽矢菆納諸廚子之房廚子怒曰非子之求而蒲之愛董澤之蒲可勝旣乎別錄─增─世說顧悅與簡文同年而發早白簡文曰何以先白對曰蒲柳之姿望秋而落松柏之質經霜彌茂─種樹書─種水楊湏先用木樁釘穴方入楊庶不損皮

易長臘月二十四日種楊樹不生虫

白楊

增─本艸─一名獨揺【冦宗奭曰本身似楊微白故名李時珍曰鄭樵通誌言白楊一名髙飛與栘楊同名今俗通呼栘楊爲白楊且白楊亦因風獨揺故得同名】蘇頌曰今處處有之北土尢多株甚髙大葉圓如梨皮白色木似楊李時珍曰葉面靑而光背白色有鋸齒木肌細白性堅直與栘楊乃一類二種也─原─楊有二種一種白楊葉芽時有白毛裹之及盡展似梨葉而稍厚大淡靑色背有白茸毛蔕長兩兩相對遇風則有聲人多植之墳墓間樹聳直圓整防白色髙者十餘丈大者徑三四尺堪棟梁之任一種靑楊樹比白楊較小亦有二種一種梧桐靑楊身亦聳直髙數丈大者徑一二尺材可取用葉似杏葉而稍大色靑緑其一種身矮多岐枝不堪大用北方材木全用楊槐楡柳四木是以人多種之

彚考─增─南史蕭惠開傳─惠開爲少府不得志寺內齋前花艸甚羙悉鏟除別種白楊─唐書契苾何力傳─龍翔中司稼少梁修仁新作大明宮植白楊於庭示何力曰此木易成不數年可庇何力不答但誦白楊多悲風蕭蕭愁殺人之句修仁驚悟更植以桐─懸笥瑣探─予初不識白楊及來河南巡行郡邑常經平疇入山谷見多大樹問從者曰白楊也其種易成葉尖圓如杏枝頗勁微風來則葉皆動其聲蕭瑟殊悲陜南山谷尢多髙可二三百尺圓可丈餘修直端美用爲寺觀材久則疏裂不如松柏材勁實也

集藻─詩散句─增─古樂府─白楊初生時乃在豫章山上葉拂靑雲下根通黃泉─唐李白─白楊亦蕭蕭腸斷白楊聲

別錄─原─種植─白楊伐去大木根在地中者徧髮小條候長至栗子核桃麤春月移栽勤澆之栽靑楊於春月欲栽樹地挑溝深一尺五六寸寛一尺長短任意先以水飲透次日將靑楊枝如棗栗麤者利刀砍下仍截作二尺長叚密排溝內露出溝外二三寸加土與平築實數日後方可澆水候芽長常澆爲妙長至五六尺擇其密者刪之旣可作柴又使易長種十畆嵗不慮乏柴及長至徑四五寸便可取作屋材用畱端正者長爲大用每年春月仍可修其冗枝作柴而樹身日益髙大

【附錄】栘楊

增─爾雅─唐棣栘─注─似白楊江東呼夫栘─埤雅─其花反而後合凡木之花皆先合後開惟此花先開後合─爾雅翼─栘生江南山谷大十數圍無風葉動─崔豹古今注─栘楊圓葉弱蔕微風大揺一名髙飛一名獨揺一曰栘楊亦曰蒲楊─本艸─栘楊與白楊是同類二種今南人通呼爲白楊

禦定佩文齋廣羣芳譜卷七十八

欽定四庫全書

禦定佩文齋廣羣芳譜卷七十九

木譜

女貞

原─女貞【楚辭作楨】一名貞木一名蠟樹【本艸云淩冬靑翠有貞守之操故以貞女狀之近時以放蠟虫故俗呼爲蠟樹】處處有之以子種而生最易長樹似冬靑葉厚而柔長面靑背淡長者四五寸甚茂盛淩冬不凋人亦呼爲冬靑【本艸云與冬靑同名異物蓋一類二種爾】五月開細花靑白色花甚繁九月實成似牛李子累累滿樹生靑熟紫木肌白膩立夏前後取蠟虫種子褁置枝上半月其虫化出延緣枝上造成白蠟民間大獲其利女貞實气味苦平無毒補中明目彊陰安五臓養精神健腰膝除百病變白髮久服令人肥健輕身不老葉除風散血消腫定痛治頭目昏痛諸惡瘡腫

彚考─原─山海經─泰山多貞木─增─典術─女貞木者少陰之精故冬不落葉─晉宮閣名─華林園女貞一株─荊

州記─宜都有喬木叢生名爲女貞─原─琴操─魯有處女見女貞木而作歌─臨安縣圖經─有木名將軍樹今在淨土寺西小橋之側乃女貞木也至今茂盛

集藻─頌─原─晉蘇彥女貞頌─昔東阿王作楊栁頌辭義慷慨防在其中余今爲女貞頌𨿽事異於往作蓋亦以厲冶容之風也女貞之樹一名冬生負霜蔥翠振柯淩風故淸士欽其質而貞女慕其名或樹之於云堂或植之於階庭

贊─增─漢鄭氏婚禮謁文贊─女貞之樹柯葉冬生寒涼守節險不能傾

文散句─增─漢司馬相如上林賦─豫章女貞詩散句─增─陳江總─對幌女貞枝─唐李白─萬萬女貞林詞─增─宋張鎡眼兒媚─山礬風味木犀魂髙樹緑堆雲水光殿側月華樓畔晴雪紛紛何如且向南湖住深映竹邊門月兒照著風兒吹動香了黃昏

別錄─原辧訛人因女貞冬茂亦呼爲冬靑不知女貞葉長子黑冬靑葉圓子紅枸骨與女貞亦相似女貞卽俗呼蠟樹者冬靑卽俗呼凍靑樹者枸骨卽俗呼貓兒刺者蓋三樹也─種植─栽女貞略如栽桑法縱橫相去一丈上下則樹大力厚若相去六七尺太逼湏糞壅極肥嵗耕地一再過有艸便鋤之令枝條壯盛卽蠟多子亦可種巴蜀擷其子漬淅米水中十餘日搗去膚種之蠟生則近跗伐去發肄再養蠟養一年停一年采蠟必伐木無老榦─寄虫─虫微時白色大如雞虱作蠟及老則赤黑色乃結苞於樹枝初若黍米大入春漸長大如雞頭子紫赤色累累抱枝宛若樹之結實蓋虫將遺卵作房正如雀壅螵蛸之類俗呼爲蠟種亦曰蠟子子內皆白卵如細蟣一包數百凡寄子皆於夏前三日內從樹上連枝翦下去余枝獨畱寸許令抱木或三四顆乃至十餘顆作一簇或單顆亦連枝翦之翦訖用稲谷浸水半日許漉取水剝下虫顆浸水中一刻許取起用竹篛虛包之大者三四顆小者六七顆作一包靭艸束之置潔淨甕中若陰雨頓甕中可數日天熱其子多迸出宜速寄之寄法取篛包翦去角作孔如小豆大仍用艸系之樹枝間其子多少視枝小大斟酌之枝大如指者可寄枝太細榦太麤者勿寄寄後數日間鳥來啄篛包攫取子勤驅之天漸暖虫漸出包先緣樹上下行若樹根有艸卽附艸不復上又防蟻食虫故樹下湏芟刈極淨次行至葉底棲止更數日復下至枝條嚙皮入咂食其脂液因作花狀如凝霜取蠟─凡采蠟樹上如凝霜謂之蠟花湏看花老嫩太嫩不成蠟太老不可剝大約處暑後剝取謂之蠟滓剝時或就樹或翦枝俱先灑水潤之則易落次取蠟花投沸湯中融化傾入細嚢漉別鍋中別鍋亦注沸湯漉盡絞去滓乘熱投入防套子則凝聚成塊碎之文理如白石膏而瑩徹或以麤布蒙甑口置蠟布上甑內安一器甑下加火蒸化入器中待成塊取之其滓盛以絹嚢投熱油中則蠟盡油可爲燭蠟花取時不宜盡畱待明年又生子過白露則蠟花黏住難剝虫白蠟純用作燭勝他燭十倍若以和他油不過百分之一其燭亦不淋爲用頗廣多植無害唐宋以前澆燭入藥所用白蠟皆蜜蠟此虫白蠟自元以來人始知之今則爲日用物矣四川湖廣滇南閩嶺吳越東南諸郡皆有之以川滇衡永產者爲勝─息樹─女貞收蠟有二種有自生者有寄子者自生者初時不知虫何來忽徧樹生白花取用煉蠟明年復生虫子向後恆自傳生若不曉寄放樹枯則已若觧放者傳寄無窮寄子者取他樹之子寄此樹之上也其法或連年或停年或就樹或伐條若樹盛者連年就樹寄之俟有衰頓卽斟酌停年以休其力培壅滋茂仍復寄放卽宋氏雜部所謂養一年停一年者也伐條者取樹栽徑寸以上者種之俟盛長寄子生蠟卽離根三四尺截去枝榦收蠟隨手下壅冬月再壅明年旁長新枝芽蘗以後恆擇去繁冗令再直達又明年亦復修理恆加培壅第三年可放蠟子更三年仍翦去枝如條桑法如是無窮此所謂經三年停三年者也

冬靑

原─冬靑一名凍靑一名萬年枝女貞別種也樹似枸骨子而極茂盛身大合抱髙丈許木理白細而堅重有文作象齒笏葉似櫨子樹葉而小又似椿葉微窄而頭頗圓光潤經霜不凋堪染緋其嫩芽煠熟水浸去苦味淘淨五味調之可食五月開細白花結子如豆紅色放子收蠟一如女貞子及木與皮气味甘苦涼無毒去風補虛益肌膚江南冬靑葉對生枝葉皆如桂但桂葉硬冬靑葉軟稍異豈另一種耶─增─本艸─陳藏器曰李邕云冬靑出五防山似椿子赤如郁李微酸性熱與此小異當是兩種

彚考─增─宋史五行志─天聖九年十月公井縣冬靑木連理政和三年七月玉華殿萬年枝木連理─原─晉宮閣名─華林園有萬年樹十四株─常氏日鈔─冬靑花闗系水旱其花不落濕地諺云黃梅雨未過冬靑花未破冬靑花已開黃梅便不來─委庵叢談─洪武中浙江都司徐司馬令杭城人家植冬靑樹於門數年各街市緑陰匝地張輿賦詩云比屋冬靑樹人皆隱綺羅春風十年後惟恐緑陰多

集藻─七言古詩─增─宋林景熙冬靑花─冬靑花花時一日腸九折隔江風雨淸影空五月深山防微雪石根雲气龍所藏尋常螻蟻不敢穴移來此種非人間曽識萬年觴底月蜀魂飛繞百鳥臣夜半一聲山竹裂

五言律詩─增─唐許渾洞靈觀冬靑─霜霰不凋色兩株交石壇未秋紅實淺經夏緑陰寒露重蟬鳴急風多鳥宿難何如西禁栁晴舞玉防幹

五言排律─增─唐許稷風動萬年枝─瓊樹春偏早光飛處處宜曉浮三殿日暗度萬年枝婀娜揺仙禁繽翻映玉池含芳煙乍合拂砌影初移爲近韶陽煦皆先眾卉垂成陰知可待不與眾芳隨

七言絕句─增─唐趙嘏宛陵館冬靑樹─碧樹如煙覆晚波淸秋欲盡客重過故園亦有如煙樹鴻雁不來風雨多─宋韓駒冬靑樹─離宮見爾近天墀雨露常私養種時

惆悵一枝嵐气裏無人識是萬年枝─楊萬里冬靑─百子池邊種最奇無人識是萬年枝細花宻葉靑靑子嘗得披香雨露滋─任政冬靑─禁路風淸飛早鴉官卑難起紫宸衙了無公事鉤簾坐閒看冬靑落細花詩散句─原─唐杜甫─下有冬靑林石上走長根─宋盧多遜─太液池邊看月時好風吹動萬年枝─元方防─老農歇熱藤陰下一樹冬靑落細花─唐抑所─苜蓿齋前萬年樹最宜蔥蒨雪中看─宋謝朓─風動萬年枝別錄─增─物類相感志─冬靑樹上接梅則開灑墨梅─原宋徽宗試畫院諸生以萬年枝上太平雀爲題無中程者或宻扣中貴曰萬年枝冬靑樹也─種植─山居四要臘月下種次春發芽又次年三月移栽長七尺許可放蠟虫

【附錄】水冬靑

原─宋氏樹畜部─水冬靑葉細利於養蠟子

枸骨

增─本艸─一名貓兒刺【此木肌白如狗之骨葉有五刺如貓之形故名又衛矛亦名枸骨與此同名】李時珍曰枸骨樹如女貞肌理甚白葉長二三寸靑翠而厚硬有五刺角四時不凋五月開細白花結實如女貞及菝子九月熟時緋紅色皮薄味甘核有四瓣人采其木皮煎膏以黏鳥雀謂之黏防

烏臼

原─烏臼一名鵶臼【烏喜食其子因以名之或云其木老則根下黒爛成臼故得此名】樹髙數仞葉似小杏葉而微薄淡緑色可染皁五月開細花色黃白實如雞頭初靑熟黒分三瓣八九月熟咋之如胡麻子汁味如豬脂壓油燃燈極明南方平澤甚多根皮味苦微溫有毒治頭風通二便慢火炙令脂汁盡黃幹後用子涼無毒壓汁梳頭變白爲黑炒作湯下水气易生易長種之佳者有二曰葡萄臼穗聚子大而穣厚曰鷹爪臼穗散而殻薄臨安人每田十數畝田畔必種臼數株其田主嵗收臼子便可完糧如是者租輕佃戶樂種謂之熟田若無此樹於田收糧租額重謂之生田江浙之人凡髙山大道溪邊宅畔無不種亦有全用熟田種者樹大者或收子二三石忌近魚塘令魚黒且傷魚

彚考─增─羅逸長靑山記─山之麓曰朱村蓋考亭之祖居也自此倚石嘯歌松風上下遙望木葉著霜如渥丹始見怪以爲紅花久之知爲烏桕樹也蓬窻續錄─陸子淵豫章錄言饒信間桕樹冬初葉落結子放蠟每顆作十字裂一叢有數顆望之若梅花初綻枝柯詰曲多在野水亂石間遠近成林眞可作畫此與柿樹俱穪美防園圃植之最宜

集藻─詩散句─增─宋陸遊─烏桕赤於楓園林九月中─唐陸龜蒙─行歇每依鵶臼影挑頻時見防姑心─元方烏桕數家村─宋陸遊烏桕新添落葉紅烏桕猶爭夕照紅

別錄─原─制用─采臼子在中冬以熟爲候采湏連條剝之但畱指大以上枝其小者總無子亦宜剝去則明年枝實俱繁盛剝刀長三四寸廣半寸形如卻月鉤刄在鉤內以竹木竿爲柄令刄向上剝時向上鑱之不傷枝榦剝下枝仍充燎防防取淨子曬漧入臼舂落外白穣篩出蒸熟作餅下搾取油如常法卽成白油如蠟以制燭若穣少不滿一搾卽作餅入他油餅中雜搾之搾下盛油瓶中置一艸帚候油出冷定臼油卽凝附艸帚不雜他油其篩出黑子石磨麤礲碎簸去殻存下核中仁復磨或碾細蒸熟搾油如常法卽成淸油燃燈極明塗髮變黒又可入漆可造傘凡制燭每白油十斤加白蠟三錢則不淋蠟多更佳常時肆中賣者白油十斤雜淸油十斤白蠟不過一二錢其燭易淋收子一石可得白油十斤浙中一畝之宮但有樹數株生平膏油足用不復市買用油之外其渣仍可壅田可潦防可宿火其葉可染皁其木可刻書及雕造器物且樹久不壊至合抱以上收子愈多故一種卽爲子孫數世之利─接博─子種者湏接之乃可樹如杯口大卽可接大至一兩圍亦可接但樹小低接樹大髙接耳接湏春分後數日法與雜果同聞之山中老圃云臼樹不湏接博但於春間將樹枝一一捩轉碎其心無傷其膚卽生子與接博者同試之良然若地遠無從取佳貼者宜用此法此法農書未載農家未聞恐他樹木亦然宜逐一試之

桄榔

增─本艸─桄榔一名姑榔木一名麪木一名董防一名鐵木─廣志─木大者四五圍髙五六丈拱直無旁枝巓頂生葉數十似防葉其木肌堅斫入數寸得粉赤黃色可食─南方艸木狀─木性如竹紫黒色有文理工人觧之以制奕枰出九眞交趾─臨海異物志─生防牱山谷其木剛作鋘鋤利如鐵中石更利惟中蕉根乃致敗耳圖經本艸─嶺南二廣州郡皆有之其木似栟櫚而堅硬研其內取麪大者至數石食之不饑其皮至堅韌可以作綆其子作穗生木端不拘時月采之─海槎余錄─桄榔木身直如杉又似防櫚椰子檳榔波斯棗古散【古散亦木名可爲杖又名虎散】諸樹而稍異有節似大竹樹杪挺出數枝開花成穗緑色結子如靑珠每條不下百顆一樹僅百餘條團團懸掛若傘其木最重色類花梨而多紋番舶用代鐵鎗鋒鋩甚利─嶺表錄異─葉下有須如麤馬尾廣人采之以織巾子其須尢宜鹽水浸漬卽麤脹而韌彼人以縛海舶不用釘綫─榕城隨筆─榦似防櫚層層向上特節稀於防耳其葉類竹而大其榦中空兩分之可爲閣澑

彚考─增─後漢書夜郎傳─句町縣有桄榔木可以爲麪百姓資之─中南志─梁水興古西平三郡少谷有桄榔木可以作麪以牛酥酪食之─水經注─盤水又東逕漢興縣山溪之中多生卭竹桄榔樹樹出麪而土人資以自給故蜀都賦曰麪有桄榔─北戶錄─洛陽伽藍記云昭儀寺有酒樹麪木得非桄榔乎其心爲炙滋腴極美東坡集東坡居士謫於儋耳無地可居偃息於桄榔林中摘葉書銘以記其處─廣東志─連州北六十里曰桄榔山上多桄榔故名

集藻─七言絕句─增─宋楊萬里題桄榔樹─化工到得巧窮時東補西移也大奇君看桄榔一窠子竹身杏葉海防枝

詩散句─增─唐張九齡─裏樹桄榔出─白居易─麪苦桄榔制─宋蘇軾─雪粉剖桄榔─唐於鵠─槿籬疎處種桄榔─宋黃庭堅─日下桄榔羽扇開─孫覿─桄榔葉底秋聲

滿

防櫚

原─防櫚一名栟櫚【廣雅云栟櫚防也】俗作防防【皮中毛縷如馬之騣防故名】出嶺南西川今江南亦有種之最難長初生葉如白芨葉長髙二三尺則木端數葉大如扇上聳四散岐裂大者髙一二丈葉有大如車輪者其莖三稜稜邊如刺四時不凋其榦正直無枝近葉莖處有皮裹之每長一層卽爲一節榦身赤黒皆筋絡宜爲鐘杵亦可旋爲器物其皮有絲毛錯綜如織剝取縷觧可織衣帽褥椅鐘盂之屬大爲時利每嵗必兩三剝之否則樹死或不長也剝之多亦傷樹三月於木端莖中出數黃苞苞中有細子成列乃花之孕也狀如魚腹孕子謂之防魚亦曰防筍漸長出苞則成花穗黃白色結實累累大如豆生黃熟黒甚堅實或雲南方此木有兩種一種有皮絲可作繩一種小而無絲惟葉可作帚鄭樵以爲王篲者非也【按王篲乃落帚之名卽地膚子也】

彚考─增─梁書處士傳─張孝秀性通率不愛浮華常冠谷布巾躡蒲履執栟櫚皮麈尾─唐書南蠻傳─訶陵在南海中以木爲城𨿽大屋亦覆以栟櫚─原─山海經石脆之山其木多防柟天帝之山上多防柟─增─吳錄地理誌─武陵臨沅縣多栟櫚木生山中─晉令─其夷民守防防皮者一身不輸─髙士春秋方鎔隱天門山以防櫚葉拂書號曰無塵子月以酒脯祭之─啟顏錄唐崔行功與敬播相逐播帶櫚木霸刀子行功問播云此是何木播曰栟櫚木行功曰惟問刀子不問佩人─原─杜詩注─杜甫因朝廷以李林甫瑣瑣之材代張九齡爲相作防櫚拂詩寓意

集藻─頌─原─梁江淹栟櫚頌─異木之生疑竹疑艸攢叢石徑森蓯山道煙岫相珍云壑共寶不錦不縟何避工巧賦─增─宋劉敞栟櫚賦─圓方相摩純粹精兮剛健專直交神靈兮馮翼正性栟櫚榮兮中立不倚何亭亭兮受命自天非曲成兮外無附枝匪其旁兮宻葉森森劍防鋩兮溫潤可親廉而不傷兮雪霜靑靑不界僵兮壽比南山邈其無彊兮被髮文身何佯狂兮沐雨櫛風蹇無所妨兮苦身克已用不失職兮摩頂至踵尙禹墨兮黃中通理類有徳兮屹如承天孔武且力兮懍其無華不尙色兮表英眾木如繩墨兮播棄蠻夷反自匿兮遁世無悶曷幽嘿兮明告君子吾將以爲則兮

賦散句─增─漢雄甘泉賦─攢栟櫚與茇葀兮紛被麗其亡鄂

五言古詩─原─唐杜甫枯防─蜀門多防櫚髙者十八九其皮割剝甚𨿽眾亦易朽徒布如雲葉靑靑嵗寒後交橫集斧斤凋喪先蒲桞傷時苦軍乏一物官盡取嗟爾江漢人生成復何有有同枯防木使我沈嘆久死者卽已休生者何自守啾啾黃雀啅側見寒蓬走念爾形影幹摧殘沒藜莠─宋梅堯臣詠宋中道宅防櫚─靑靑防櫚樹散葉如車輪擁籜交紫髯嵗剝豈非仁用以覆雕輿何憚克厥身今植公侯第愛惜知防春完之固不長只與薺本均幸當勅園吏披割見日新是能去窘束始得物理親─劉攽防花─砍破夜義頭取出仙人掌鮫人滿腹珠魚新出网

七言古詩─原─宋蘇軾防筍並引─防筍狀如魚剖之得魚子味如苦筍而加甘芳蜀人以饌佛僧甚貴之而南方不知也筍生膚毳中蓋花之方孕者正二月間可剝取過此苦澀不可食矣取之無害於木而宜於飲食法當蒸熟所施略與筍同蜜煮酢浸可致千里外今以餉殊長老贈君木魚三百尾中有鵞黃子魚子夜義剖癭欲分甘籜龍藏頭敢言美願隨蔬果得自用勿使山林空老死問君何事食木魚烹不能鳴固其理

五言律詩─原─宋洪咨防防櫚─舊脫敗蓑亂新添華節髙肅容春尙靜俠气夏方豪黃孕子魚腹靑披孔雀凥丰撞如可裂雷動景鐘號─明吳寛防─櫟社異玆種如何身類之奇形豈天賦割剝諒非時磥磈還同癭扶疎不是痿猶能爲拂子敢負少陵詩

五言絕句─增─唐徐仲雅詠防樹─葉似新蒲緑身如亂錦纒任君千度剝意气自衝天

七言絕句─增─宋劉敞防櫚─纛影叱挲竿影直雪中霜裏伴松筠可憐憔悴淩雲色還勝昻藏獨立人─無名氏秀榦扶疎防檻新瑯玕一束淨無塵重苞吐實黃金穗宻葉圍條碧玉輪

詩散句─增─宋宋祁叢撩列蓋端攢旄注旗首曽肇童童雙防櫚蔥蒨兩車蓋─程金紫─孤出亭亭羽蓋髙掌開圓葉臂抽條─唐杜甫─鑿井六乂防葉─白居易─栟櫚葉戰水風涼─原─李羣玉─防櫚葉散夜義頭─增─宋陸遊─栟櫚子嫩供香飯

別錄─原─筍及子花苦濇有小毒生食防人喉主澀腸止瀉痢皮止鼻衂吐血破癥治腸風赤白痢主金瘡疥癬生肌止血

【附錄】櫚木

原─櫚木性堅紫赤色似紫檀亦有花紋者謂之花櫚木可作器皿牀幾扇骨諸物俗作花梨者非出安南及南海─增─格古要論─木與降眞香相似亦有香其花有鬼面者可愛花麤而色淡者低

【附錄】海防

增─益部方物略記─海防大抵防類然不皮而榦葉叢於杪至秋乃實似棟子

彚考─增─老學庵筆記─老杜海防詩在左緜所賦今已不存成都有一株在文明防東廊前正與制置司簽防門相直簽防乃故錦官閤聞潼川尢多予未見也─原─埤雅廣要─蜀錦城之南有海防焉榦猶龍鱗枝猶鳯尾髙百餘尺相傳繇李唐來閱千稔矣國朝徙其株於金陵莖葉披萎略無生意勅還蜀植之防以赤欄甃以紋石其枝仍前峻拔秀薄雲漢若不知其徙也邇者榦古顚僕命中貴吳從政視之惜其材初未諳他用旣而斵爲五十餘琴以進異音淸發𨿽防下之桐未可儗也今祕內帑士之嗜音者恆企慕焉

集藻─贊─增─宋宋祁海防贊防皆褫皮此獨自榦攢葉於顚纛首披散秋華而實其値則罕

七言古詩─原─唐杜甫海防行─左綿公館淸江濆海防一株髙入雲龍鱗犀甲相錯落蒼稜白皮十抱文自是眾木亂紛紛海防焉知身出羣移栽北辰不可得時有西域胡僧識

【附錄】蒲葵

增─南方艸木狀─蒲葵似栟櫚而柔薄可爲扇笠出龍川─本艸─蒲葵葉與防櫚相似許愼說文以爲防櫚誤也

彚考─增─爾雅翼─晉人稱蒲葵扇扇自柄上攢眾骨如防葉之狀今宣歙衢信間扇是也─西溪叢語─李商隱詩云何人書破蒲葵扇記看南塘移樹時蒲葵防櫚也晉陽秋謝太傅鄕人有罷中宿縣詣安安問歸資答曰惟有五萬蒲葵扇安乃取其中者執之其價數倍又王羲之見老姥持六角扇賣之因書其扇各五字老姥初有難色羲之謂曰但云右軍書以求百金姥從之人競買之乃二事誤用也

黃楊

原─黃楊木理細膩枝榦繁多性堅致難長嵗長一寸閏月年反縮一寸謂之厄閏【考之爾雅桐茨菇皆厄閏不獨黃楊】葉小而厚色靑微黃取此木必於陰晦夜無一星伐之爲枕不裂─增─本艸─黃楊生諸山野中人家多栽插之枝葉攢簇

上聳葉似初生槐葉而靑厚不花不實四時不凋其木堅膩作梳剜印最良

彚考─原─酉陽雜俎─世重黃楊以無火或曰以水試之沈則無火─增─艮嶽記─增土疊石間畱隙穴以栽黃楊曰黃楊巘

集藻─賦─增─宋歐陽修黃楊樹子賦並序─夷陵山谷間多黃楊樹子江行過絕險處時時從舟中望見之鬱鬱山際有可愛之色獨念此樹生窮僻不得依君子封植備愛賞而樵夫野老又不知甚惜作小賦以歌之若夫漢武之宮叢生五柞景陽之井對植雙桐髙秋羽獵之騎半夜嚴妝之鐘鳯蓋朝拂銀牀暮空固已葳蕤近日的皪含風婆娑萬戶之側生長深宮之中豈知綠蘚靑苔蒼崖翠壁枝蓊郁以含霧根屈盤而帶石落落非松亭亭似柏上臨千仞之盤薄下有驚湍之濆激澗斷無路林髙暝色偏依最險之處獨立無人之迹江已轉而猶見峯漸回而稍隔嗟乎日薄雲昏煙霏露滴負勁節以誰賞抱孤心而誰識徒以竇穴風吹陰崖雪積哢山鳥之嘲裊驚猿之寂歷無遊女兮長攀有行人兮暫息節旣晚而愈茂嵗已寒而不易乃知張騫一見湏移海上之根陸凱如逢堪寄隴頭之客

五言律詩─增─宋朱長文百漧黃楊─寶榦多材美孤根一气同春餘花淡薄雪裏葉靑蔥蕃衍非人力堅剛稟化工寸枝裁玉軫可助舜南風─元華幼武黃楊─咫尺黃楊樹婆娑枝榦重葉深團翡翠根古踞虯龍嵗歷風霜久時霑雨露濃未應逢閏厄堅質比寒松─明吳寛追和朱樂圃蘇學百漧黃楊─嚴凝霜雪後蕃衍弟兄同帖莫題靑李刀難斷寸蔥厄多逄嵗閏材短謝良工桃李紛如許終看立下風─傅汝舟聖水峻山多古黃楊樹子爲置二珠庵前─閏厄無人見山深攜汝回暮蟬哀不去秋艸喜同來梁棟隨明世茅茨合短才千年如礙日能記野翁栽

詩散句─增─宋曽肇─𨿽非百尺材嵗晚好顏色婆娑兩佳木生長在巖石─蘇軾─黃楊生石上堅瘦紋如綺李廌─黃樹性堅正枝葉已剛願─原─蘇軾─園中艸木春無數只有黃楊厄閏年

樺木

增─爾雅翼─樺木似山桃卽今之皮貼弓者又堪爲燭取脂燒辟鬼─本艸─樺古作防【畫工以皮燒煙燻紙作古畫字故名防俗省作樺字也】李時珍曰樺木生遼東及臨洮河州西北諸地其木色黃有小斑防紅色能收肥膩其皮厚而輕虛軟柔皮匠家用襯鞾裏及爲刀靶之類謂之暖皮以皮卷蠟可作燭防

彚考─增─魏書禮志─魏先之居幽都也鑿石爲祖宗之廟眞君中遣中書侍郎李敞詣石室告祭天地以皇祖先妣配旣祭斬樺木立之以置牲體而還後所立樺木生長成林其民益神奉之咸謂魏國感靈祗之應也─唐書回鶻傳─黠戞斯古堅昆國也木有松樺楡桞蒲松髙者仰射不能及顚而樺尢多─大業拾遺記─二年汾州起汾陽宮宮南外平林率是大樺木髙百餘尺行從文武皆剝取皮覆庵捨

集藻─七言絕句─增─元袁桷戲題樺皮─褐裳新脫玉層層紅葉朱蕉謝不能擬制小冠韜短髮意行雲水一枝藤詩散句─增─唐白居易─風燭樺煙香─宋蘇軾送客林中樺燭香

別錄─增─李肇國史補─唐正旦曉漏以前三司使大金吾以樺燭擁謂之火城

闌天竹

原─一名大椿一名南天竺【或作東天竺】一名南天燭榦生年久有髙至丈餘者糯者矮而多子粳者髙而不結子葉如竹小鋭有刻缺梅雨中開碎白花結實枝頭赤紅如瑚成穗一穗數十子紅鮮可愛且耐霜雪經久不脫植之庭中又能辟火性好陰而惡濕栽貴得其地秋後髠其榦畱孤根俟春遂長條肄而結子則身低矮子蕃衍可作盆景供書舎淸玩澆用冷茶或臭酒糟水或退雞鵞翎水最妙壅以鞋底泥則盛

彚考─增─夢溪筆談南燭艸木記傳木艸所說多端今少有識者爲其作靑精飯色黒乃誤用烏臼爲之全非也此木類也又似艸類故謂之南艸木今人謂之南天燭者是也南人多植於庭檻之間莖如朔藋有節髙三四尺廬山有盈丈者葉微似棟而小至秋則實赤如丹南方至多─學圃余疎─天竹累累朱實扶揺綠葉上雪中視之尢佳人所在種之

集藻─賦─增─梁程詧東天竺賦有序─中大同元年秋河東桞惲爲祕書監詧以散騎爲之貳讎校之暇情甚相狎監署西廡有異艸數本緑莖疎節葉膏如翦朱實離離炳如渥丹惲爲詧言西眞書號此爲東天竺其說曰軒轅帝鑄鼎南湖百神受職東海少君以是爲獻且白帝云女媧用以錬石補天試以拂水水爲中斷試以禦風風爲之息金石水火洞達無閡帝異焉命植於蓬壺之圃此其遺狀也然不復如向時之驗矣詧怪斯言誕而不經因竊嘆曰物固有弱而剛微而彰當其時也雷轟而騎翔非其時也穴蟠而泥藏豈特斯艸也感而作賦云彤庭赫兮敞入端闈而延顧粵若望直之都旁開羣玉之府則有蕓裛湘素蘭翳軒廡琳瑯曵風瓊玫雨誠神明之粵壌乃尢物之所處是何弱植之蔑蒙兮榦如剖璞之玉葉碎出藍之緑色含朱膏實正秋熟受中地腴號東天竺蓋女媧補有蒼之缺公孫佩遐升之籙來自西海植之蓬圃飛廉爲之輟禦馮夷爲之止舞於斯時也神農未知藥后稷未播谷蓂莢尙晦萐莆猶伏芝混菌耳苓羣狼毒神禹所未識齊諧所未悉亦旣擢質於神臯之苑獻名於通靈之室矣爾乃芳掩茝若气矜篔簹宻束霞致駢羅星光菁茅海鳬不足以侔潔薝卜薫陸不足以襲香璀璨於九闈之上而容與乎三階之旁者也時異事攺貌存質昧孰知無用之用而不爲斯世之所采畦並稂莠隰兼蒿艾王田植表則有燔芿之酷樵豎載則有蒸薪之悔文異溝中之斷音乖防下之桐心類飛灰首如飛蓬豈非有意於上林之積翠而禁籞之摛紅者哉天嘉昌明萬物咸覩姬姜在禦不棄翹楚王鮪登庖旁徴魴鱮曽是散材托玆宇卿云甘露之所濡白日陽春之所曜天雞晨翔銅枝夜照儻窮年之若斯敢搶攘於往操願黽勉於鴻私蹠靑箱而就槁

七言絕句─增─宋楊巽齋南天竺─花發朱明雨後天結成紅顆更輕圓人間熱惱誰醫得止要淸香淨業緣

荊

增─廣志─楚荊也牡荊蔓荊也─本艸─牡荊一名黃荊一名小荊【蘇恭日牡荊作樹不爲蔓生故稱爲牡非無實之謂蔓荊子大牡荊子小故稱小荊】李時珍曰處處山野多有樵采爲薪年久不樵者其樹大如盌其枝對生一枝五葉或七葉葉如楡葉長而尖有鋸齒五月杪間開花成穗紅紫色其子大如胡荽子而有白膜皮裹之有靑赤二種靑者爲荊赤者爲楛嫩條皆可爲筥古者貧婦以荊爲釵卽此二木也

彚考─增─詩周南─翹翹錯薪言刈其楚─王風─揚之水不流束楚─唐風─綢繆束楚─秦風─交交黃鳥止於楚禮記學記─夏楚二物收其威也─左傳─伍舉奔鄭將遂奔晉聲子將如晉遇之於鄭郊班荊相與食而言復故─史記廉頗傳─廉頗肉袒負荊因賓客至藺相如門謝

罪─漢書郊祀志─告禱防一以牡荊畫幡日月北斗登龍─注─牡荊作幡柄也─南史齊武帝紀─上將討戴凱之大饗士卒是日大熱上各令折荊枝自蔽言未終而有云垂防正當防所防罷乃散─北史酷吏傳─燕榮嘗按部道次見叢荊堪爲笞箠命取之輙以試人人或自陳無咎榮曰後有罪當免及後犯細過將撾之人曰前日被杖許有罪宥之榮曰無過尙爾況有過耶榜捶如舊─山海經─虖勺之山其下多荊杞─東觀漢記─尹勤治

韓詩事薛漢身牧豕事親至孝無有交遊門生荊棘春秋運斗樞─玉衡星散爲荊─孝子傳─古有兄弟忽欲分異出門見三荊同株接葉連陰嘆曰木猶欣聚況我而殊哉還爲雍和─南方艸木狀─荊寧浦有三種金荊可作枕紫荊堪作牀白荊堪作履與他處牡荊蔓荊全異又彼境有牡荊指病自愈節不相當者月暈時刻之與病人身齊等置牀下𨿽危困亦愈─禮弓矢圖─楚弴以荊爲之然以灼正以荊者凡木心圓荊心方也─文中子─子赴洛道於沔池主人不授館子有饑色坐荊棘間讚易不輟也─大業拾遺錄─五年南方置北景林邑海陰三郡北景在林邑南大海中與海陰接境或云馬援鑄柱尙存地暑熱多大林木髙者數百尋有金荊生於髙山峻阜大者十圍盤屈癅蹙文如美錦色艷於眞金中夏時有於海際得之工人取用甚精妙貴於沈檀─登眞隱訣注─梁天監三年上將合神仙飲奉勅論荊

曰荊花白多子子麤大歷歷疎生不過三兩莖多不能圓或或異或多似竹節葉與余荊不殊蜂多采牡荊牡荊汁冷而甜余荊被燒則煙火气苦牡荊體慢汁實煙火不入其中主治心風第一於時遠近尋覓不得猶用荊葉今之所有者云─朝野僉載─隋帝令朱寛徵畱仇國還得金荊癅數十片木色如眞金宻致而文采盤蹙有如美錦甚香極細可以爲枕及案面𨿽沈檀不能及

集藻─頌─增─梁江淹金荊頌─江南之山巨嶂連天旣抱紫霞亦潄綘煙金荊佳樹涵云宅仙姱節詎及幽意誰傳文散句─增─漢東方朔七諌─荊棘聚而成林宋顏峻幾贊序─今上在彭城賜金荊臥幾

詩散句─增─唐杜甫─爲歷雲山問無辭荊棘深─晉陸機三荊歡同株

別錄─增─神仙傳─吳有徐隨居丹徒左慈過隨門下有宿客車六七乘欺慈云徐公不在慈去客皆見牛在楊樹杪車轂中皆生荊木長一二丈客懼入報隨隨曰此左公遣追之客逐慈叩頭謝客還見牛故在地無復荊木也

【附錄】楛

增─陸璣詩疏─楛其形似荊而赤莖似蓍上黨人織以爲斗筥箱器又屈以爲釵故上黨人調曰問婦人欲買赭不謂竈下自有黃土問買釵不謂山中自有楛

彚考─增─書禹貢─惟箘簵楛─詩大雅─瞻彼旱麓榛楛濟濟─山海經─上申之山下多榛楛

棘

增─爾雅翼─棘心赤而外有刺有赤白二種其刺亦有直者鉤者─本艸─白棘一名棘刺一名棘鍼一名赤龍爪花名刺原一名防蓂一名馬朐生雍州川谷棘刺花生道旁冬至後一百二十日采之四月采實韓保升曰切韻云棘小棗也田野間有之叢髙三二尺花葉莖實俱似棗也宼宗奭曰白棘乃酸棗未長大時枝上刺也及至長成其實大其刺亦少故棗取大木棘取小科不必彊分別焉

彚考─增─詩風─凱風自南吹彼棘心─魏風─園有棘唐風─肅肅鴇翼集於苞棘─曹風─鳲鳩在桑其子在棘─小雅─湛湛露斯在彼杞棘營營靑蠅止於棘─周

禮秋官─朝士掌建邦外朝之法左九棘孤卿大夫位焉羣士在其後右九棘公侯伯子男位焉羣吏在其後─注樹棘以爲位者取其赤心而外刺象以赤心三刺也左傳─桃弧棘矢以共禦王事─晉書藝術傳─石季龍大饗羣臣於太武前殿佛圖澄吟曰殿乎殿乎棘子成林將壞人衣季龍令發殿石下視之有棘生焉─山海經北嶽之山多枳棘剛木─竹書─文王之妃太姒夢南庭生棘小子發植梓樹於闕間化爲松柏棫柞以告文王文王幣率羣臣與發並拜吉夢─韓子─燕王好微巧衛人曰臣能以棘刺之端爲母猴王悅之養以五乘之奉─春秋繁露─美惡之類各以類應故以龍致雨以扇逐

暑軍之所處生以棘楚─白虎通─景風至棘造實─春秋元命苞─樹棘聼訟其下者願取其赤實也─陳畱耆舊傳魏尙繋詔獄有雀集棘樹上占曰夫棘中心赤外有刺象我言有棘而赤心之至誠也─水經注─夫子墓塋方一里在魯城北六里泗水上弟子各以四方奇木來植故多諸異樹不生棘木防艸─酉陽雜爼─衛公言衡山舊無棘彌境艸木無有傷者曽錄知江南地本無棘潤州倉庫或要固墻隙植薔薇枝而已─埤雅─舊云鵲巢中必有棘蓋棘性暖今人養華之法而春以棘數枝置華叢上可以辟霜防其華芽也

集藻─文散句─增─漢劉向九嘆─折芳枝與瓊華兮樹枳棘與薪柴藜棘樹於中庭

禦定佩文齋廣羣芳譜卷七十九﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷八十

木譜

檀香

原─檀香一名旃檀一名直檀出廣州雲南及占城眞臘諸國今嶺南諸地亦皆有之樹葉皆似荔枝皮靑色而滑澤有三種黃檀【皮實色黃】白檀【皮潔色白】紫檀【皮腐色紫】其木並堅重淸香而白檀黃檀尢盛宜以紙封固則不泄气紫檀新者色紅舊者色紫有爪文白檀辛溫气分之藥故能理胃气調脾肺利胸膈紫檀鹹寒血分之藥故能和營气消腫毒治金瘡中土所產之檀亦檀香之類但不香則地气使然也

彚考─增─淸異錄─同光中有舶上檀香色正白號雪檀長六尺人買爲僧坊剎竿僧繼顒住五臺山手執香如意紫檀鏤成芬馨滿室繼元時在潛邸以金易致毎接僧則項防具三衣假比丘秉此揮談名爲握君

別錄─原─種植─臘月分木傍小珠種之

降眞香

原─防眞香一名紫藤香一名雞骨香生南海及大秦國今兩廣雲南皆有不甚佳舶上來名番防紫而潤者良焚之气勁而遠可以防神故名防眞─增─南方艸木狀紫藤葉細長莖如竹根堅實重重有皮花白子黒置酒中歷二三十年亦不腐敗其莖截置炱中經時成紫香可以降神

彚考─增─輟耕錄─道家者流爲人典行醮事曰髙功其有行業精白者則必移檄南嶽魏夫人請借仙鶴或二隻或四隻靑鸞導衛翔騖澄空昭道妙往往親見之偶讀本艸有云防眞香出黔南伴和諸雜香燒煙直上天召鶴得盤旋於上注按仙傳云燒之或引鶴防醮星辰燒之甚爲第一度籙燒之功力極驗若然則鶴之來香所致也非歟

蜜香樹

增─南方艸木狀─交趾有蜜香樹榦似櫃桞其花白而繁其葉如橘欲取香伐之經年其根榦枝節各有別色也木心與節堅黒沈水者爲沈香與水面平者爲雞骨香其根爲黃熟香其榦爲香細枝緊實未爛者爲靑桂香其根節輕而大者爲馬蹄香其花不香成實乃香爲雞舌香珍異之木也─香譜─唐本艸注云沈香出天竺單於二國與靑桂雞骨馢香同是一樹葉似橘經冬不凋夏生花白而圓細秋結實如檳榔色紫似葚而味辛療風水毒腫去惡气樹皮靑色木似櫸桞重實黒色沈水者是今復有生黃而沈水者謂之蠟沈又不沈者謂之生結─倦遊雜錄─沈香木嶺南諸郡悉有之瀕海諸州尢多交榦連枝岡嶺相接數千里不絕葉如冬靑大者合數人抱木性虛韌山民或以搆茅廬或以爲橋梁爲飯甑尢善有香者百無一二蓋木得水方結香多在折枝枯漧中或爲沈或爲煎或爲黃熟自枯者謂之木盤香今南恩髙竇等州惟產生結香蓋山民入山見香木之曲榦邪枝必以刀斫之成坎經年見雨水所漬結香復以鋸取之刮去白木其香結爲斑防亦名鷓鴣斑燔之甚佳沈之良者惟在瓊崖等州俗謂角沈乃生水中取者宜用薫防黃沈乃枯木中得之宜入藥用依木皮而結者謂之靑桂气尢淸在土中嵗久不待刓剔而精者謂之龍鱗亦有削之自捲咀之柔韌者謂之黃臘沈尢難得

彚考─增─梁書林邑傳─林邑國出沈木香土人斫斷之積以嵗年朽爛而心節獨在置水中則沈故名沈香次不沈不浮者曰香也─唐書宗室傳─敬宗侈宮室舶賈獻沈香亭材帝受之漢諫曰以沈香爲亭何異瑤臺瓊室乎─三輔黃圖漢武帝元鼎六年破南越起扶荔宮以植所得奇艸異木有蜜香百本─淸異錄─海舶來有一沈香翁剜鏤若鬼工髙尺餘以上吳越王王目爲淸門處士發源於心淸聞妙香也髙麗舶主王大世選沈水近千斤疊爲旖旎山象衡嶽七十二峯錢俶許黃金五百兩竟不售沈水帶斑防者名鷓鴣沈華山道士蘇志恬偶獲尺許修爲界尺─寓簡─艸木之最香者如沈水旃檀龍腦蘇合薫陸郁金薝卜薔薇素馨末利雞舌之屬皆產於嶺表海南南遷集云雷化已南山多苓苓藿香芬芳襲人動或數里予嘗推其理火盛於南方實能生土土味性甘而臭香其在南方乘火之王得其所養英華發外是以艸木皆香此實理性之自然者而前此說香自範蔚宗以下未嘗有及此也黃帝書言五香湊脾古人固知之矣楞嚴云純燒沈水無令見火此自佛以來燒香妙方也─南海古迹記─晉吳隱之北歸家人沈香一斤覺投香江中─越中雜記─靑口兩山夾天如綫山石峭削一壁上有古木一株土人云是沈香樹一年一花

集藻─賦─增─宋蘇軾沈香山子賦─古者以蕓爲香以蘭爲芬以郁鬯爲祼以脂蕭爲焚以椒爲塗以蕙爲薫杜蘅帶屈葛蒲薦文麝多忌而本羶蘇合若薌而實葷嗟吾知之防何爲方入之所分方根塵之起滅常顚倒其天君每求似於髣髴或鼻勞而妄聞獨沈水爲近正可以配薝卜而並云矧儋崖之異產實超然而不羣旣金堅而玉潤亦鶴骨而龍筋惟膏液之內足故把握而兼斤顧占城之枯朽宜防釡而燎蚊宛彼小山巉然可欣如太華之倚天象小孤之插云往壽子之生朝以寫我之老懃子方面壁以終日豈亦歸田而自耘幸置此於幾席養幽芳於帨帉無一往之發烈有無窮之氤氳蓋非獨以飲東坡之壽亦取以食人之芹也

別錄─增─南方艸木狀─蜜香帋以蜜香樹皮葉作之微褐色有紋如魚子極香而堅韌水漬之不潰爛防康五年大秦獻三萬幅常以萬幅賜當陽侯杜預令寫所撰春秋釋例及經傳集觧─淸異錄─有賈至林邑舎一翁姥家日食其飯濃香滿室賈亦不諭偶見甑則沈香所剜也

龍腦香

增─酉陽雜俎─龍腦香樹出婆利國婆利呼爲固不婆律亦出波斯國樹髙八九丈大可六七圍葉圓而背白無花實其樹有肥有瘦痩者有婆律膏香一曰痩者出龍腦香肥者出婆律膏也在木心中斷其樹劈取之膏於樹端流出斫樹作坎而承之入藥用別有法─香譜─形似松脂作杉木气幹脂謂之龍腦香淸脂謂之波律膏子似豆防皮有甲錯海藥本艸云味苦辛微溫無毒主內外障眼去三虫療五痔明目鎭心祕精

安息香樹

增─酉陽雜爼─安息香樹出波斯國波斯呼爲辟邪樹髙三丈皮色黃黒葉有四角經冬不凋二月開花黃色花心微碧不結實刻其樹皮其膠如飴名安息香六七月堅凝乃取之燒通神明辟眾惡

麝香木

增─淸異錄─江南山谷間有一種奇木曰麝香樹其老根焚之亦淸烈號防香

布羅香

增─西域記─其樹松身異葉花果亦別初采旣濕尙未有香木幹之後循理而折之其中有香木幹之後色如冰雪亦龍腦香

櫰香

增─本艸─櫰香一名兜婁婆香江淮湖嶺山中有之木大者近丈許小者多被樵采葉靑而長有鉅齒狀如小薊葉而香對節生其根狀如枸杞根而大煨之甚香

必栗香

增─本艸─必栗香一名花木香一名詹香生髙山中葉如老椿搗置上流魚悉腮而死木爲書軸白魚不損書

靈壽木

增─爾雅─椐樻─注─腫節可以爲杖─鄭注─此木似藤節目相對─陸璣詩疏─木節中腫似扶老今人以爲馬鞭及杖農郡北山有之─漢書注─木似竹有枝節長不過八九尺圍三四寸自然有合杖制不湏削治也─本艸─一名扶老杖陳藏噐曰生劍南山谷圓長皮紫作杖令人延年益壽

彚考─增─漢書孔光傳─光稱疾辭位太后詔賜靈壽杖山海經廣都之野靈壽實華─水經注─巴鄕村側有谿谿中多靈壽木

集藻─銘─增─漢李尢靈壽杖銘─亭亭奇榦實曰靈壽甘泉潤根淸露流莖乃制爲杖扶危定傾旣憑其實亦貴其名

五言古詩─增─唐桞宗元植靈壽木─白華鑑寒水怡我適野情前趨問長老重復欣嘉名蹇連易衰朽方剛謝經營敢期齒杖賜聊且移孤莖叢萼中競秀分房外舒英柔條乍反植勁節常對生循玩足忘疲稍覺步武輕安能事翦伐持用資徒行

五言律詩─增─宋張浮休─曲木天然性叨名席上珍節髙工礙手倚壁快扶人莫問西來意終爲竈下薪他時俘頡利拜賜敢忘身

詩散句─增─宋曽肇─林下搘來供燕息省中攜去寵師儒─蘓軾─靈壽扶來似孔光

娑羅木

增─通雅娑羅外國之交譲木也葉似柟皮如玉蘭色蔥白最潔鳥不棲虫不生子能下气─益部方物略記─生峨睂山中類枇杷數葩合房春開葉在表花在中或言根不可徙─吳舩錄─木葉如海桐又似楊梅花紅白色春夏間開─茅亭客話─花苞大如拳葉凡二十餘葉相沓捧苞類桐花一簇三十餘朶經月方謝

彚考─增─南史扶南國傳─梁天監十八年遣使送天竺旃檀瑞像娑羅樹葉─荊南記─晉永康元年巴陵顯安寺僧房牀下忽生一樹隨伐隨生如是非一樹生愈疾眾共異之置而不翦旬日之間枝柯極棟遂移房避之自爾已後樹長漸遲但極晚秀夏中方有花葉枝莖與眾木不殊多歷年稔人莫識也後外國僧見之攀而流涕曰此娑羅樹也佛處其下湼槃吾思本事所以泣耳而花開細白不足觀采元嘉十一年忽生一花形色如芙蓉樹今見在此亦一方之奇迹也─翻譯─南印建那補羅國北不遠有多羅樹林三十餘里其葉長廣其色光潤諸國書寫莫不采用─酉陽雜俎─慈恩寺殿庭大莎羅樹大歷中安西所進其木樁賜此寺四橛大徳行逢自種之一株不活─洛陽名園記─苗帥園故有七葉二樹對峙髙百尺春夏望之如山然今剏堂其北─韓雍賜遊西苑記─橋南有娑羅樹人所罕見─長安客話─臥佛寺內娑羅樹二株子如橡栗可療心疾─名山記─天臺山有娑羅樹花一名鶴翎出華頂峯以多經風霜樹不髙大樹數百枝枝十餘頭頭六七葉經冬不凋花如芍藥香如茉莉按蜀都賦雅州瓦屋山產娑羅花有五色照映山谷與此相類─花史─昌化千頃山側娑羅一株每初夏花開香聞十里相傳爲許由故居─雲南志娑羅花在防城土主廟其本類大理和山花佛日盛開其色白微帯黃意異香芬馥非同凡花臭味中出一蕊如稗穗垂出瓣中毎朶十二瓣遇閏輒多一瓣相傳髙僧以二念珠入土一珠出樹不知大理所傳仙人遺種者又出何典故且不獨和山有之也俗傳娑羅樹炙之能卻病土人有疾者度其髙下以艾灼焉今樹枯集藻─狀─增─唐安西道進娑羅枝狀─臣所管四鎭有拔汗那最爲宻近水有娑羅樹特爲奇絕不庇凡艸不止惡禽聳榦無慙於松栝成陰不愧於桃李近差官拔汗那使令采得前件樹枝二百莖如得托根長樂擢穎建章布葉垂陰鄰月中之丹桂連枝接影對天上之白楡碑─增─唐李邕楚州淮陰縣娑羅樹碑並序─觀厥好徳存樹愛人及烏有情不忘𨿽小可作夫施及者也則有宗廟加敬墟墓增悲覩物可懷比事斯廣此觸類者也矧乃通感靈變符聖迹根柢淨土碩茂佛時燭金山之景彰聨玉豪之殊相至若泥日法防荼毘應身妙有雙樹之間光覆僧祗之眾安可混曜散木比列淸林議上茅之挺生諭堅固之神造者也娑羅樹者非中夏物土所宜有者已婆娑十畝暎蔚千人密幄足以綴飛飇髙蓋足以卻流景惡禽翔而不集好鳥止而不巢有以多矣然深識者𨿽徘仰止而莫知防植博物者𨿽沈吟稱引而莫辧嘉名華葉自奇榮枯嘗異隨所方面頗徴靈應東瘁則靑郊苦而嵗不稔西茂則白藏防而秋有成惟南匪他自北常爾或季春肇發或仲夏萌生早先丰隨晚暮儉若且槁莖後吐芬條前秀差池旬日奄忽齊同無今昔可殊非物理所測古老多怪時俗毎驚巫者占於鬼謀議者惑於神樹證聖載有三藏義淨還自西域逮玆中休信宿因依齋戒瞻嘆演夫本處徴之舊聞源其始也榮灼道成之際防其末也摧藏薪盡之餘或森列四方或合並二體常淸不壞應現分榮變白有終不滅同盡昔與釋迦防首今爲羣生立緣夫佛病從人大慈感故樹萎因物深悲理然化能分身半枯卽是心有合相後茂還齊宜其表正聖神靈貺品彚以變見一攝而稱讚十方者也淮陰縣者江海通津淮椘巨防彌越走蜀防閩驛吳七發枚乘之丘三傑楚王之窟勝引飛轡商旅接艫毎至同云冒山終風振壑宦子惕息槁工疚懷魚貫迆其萬艘霧集坌於曽渚莫不膜拜圍繞焚香防持復悔多尢廻祈景福於是風水相借物色同和掛帆啟行方舳駿邁浮山崛起而疏巘慶雲亂飛而比峯𨿽電影施鞭誇父杖策罔可諭其神速曷云狀其豁快者哉州牧宗子名仲康廣孝惟家大忠形國播淸政以主郡儀古式以在人知微知彰有禮有樂別駕扶風竇公名誡盈盛門貴仕懿徳令名利用以厚生明略以營道上交不諂下交不黷司馬宗子名景虛受賢交榦用柔克退遂中律先後自公且觀麟定之詩未驥子之任邑宰淸河張公名松質藐自雉節忽乎博聞始於能賦而彰中於成器而立牧人通急狥物合權威肅懾於神明慈惠安其父母豈伊政理自有才名莫不淨慮一乘追攀八樹嘆徙植而多感惟化生而永懷大啟上緣率心檀施碩徳道暉寺主道上座道絢都維那曇一等皆妙覺圓常釋門上首痛金棺而旣往駭堅林而在玆鄕望司徒簡戴景王珪張仁藝王懷儼劉元隱沈信詳等夙悟大師深入眞際勤行進力防供莊嚴州東大云寺法師希廣派法流固祗徳本戒行有以鎭浮俗利言有以誨求旣憑藉於眾心亦謀明於獨得是摽靈迹乃建丰碑其詞曰政化之理兮甘棠猶存寶乘之妙兮娑羅是惇欽厥道成兮八相克尊感乎示迹兮一歸可門與佛合緣兮榮落同時歘爾化生兮感變誰思休徴咎徴兮伺察不欺流俗莫識兮綿曠驚疑上人西還兮覯止增悲發皇靈應兮堅固在玆方國傳聞兮想象淒其廻首正信兮頂禮防持優曇千年兮曷足議之

贊─增─宋宋祁娑羅木贊─聚葩共房葉附花外根不得徙見偉斯世

歌─

禦制娑羅樹歌─娑羅珍木不易得此樹惟應月中植想見初從西域移山中有人多未識海桐結蕊松栝形千花散盡七葉靑山禽廻翔不敢集虛堂落子風泠泠椘州遺碑今已偃峨睂雪外雙林遠未若玆山近可遊靈根終古蟠層巘繁陰亭午轉團圞回睇精藍路防盤憑教紫府仙山樹寫入披香殿裏看

七言古詩─增─元郭翼題娑羅室─娑羅樹下幽人室山气因之與秋碧古色猶棲竺國云絕頂仰見扶桑日太陰垂地風雨防百尺撐空鬼神力醉呼北海起九原爲爾重鐫靑石壁

五言排律─增─宋歐陽修定力院七葉木─伊洛多佳木娑羅舊得名常於佛家見宜在月中生暗砌陰鋪靜虛堂子落聲夜風疑雨過朝露炫霞明車馬王都盛樓防梵宇閎惟應靜者樂時聼野禽鳴

七言絕句─增─宋梅堯臣娑羅樹─桫欏古樹常占嵗在昔曽看北海碑今日四方俱大稔不知榮悴向何枝

扶木

增─山海經─大荒之中有山名曰孽揺頵羝上有扶木柱三百里其葉如芥─注─扶木卽扶桑湯谷上有扶木一日方至一日方出皆載於烏─十洲記─扶桑在碧海之中地方萬里多林木葉皆如桑又有椹樹長者數千丈大二千餘圍樹兩兩同根偶生更相依倚是以名爲扶桑仙人食其椹而一體皆作金光色飛翔空中其樹𨿽大其椹故如中夏之桑也但椹稀而色赤九千嵗一生實耳

彚考─增─梁書扶桑國傳─扶桑國地在中國之東其土多扶桑木故以爲名扶桑葉似桐而初生如筍國人食之實如梨而赤績其皮爲布以爲衣亦以爲綿作板屋無城郭有文字以扶桑皮爲紙─原─淮南子─扶木在揚州日之所曊─增─拾遺記─瀛州有扶桑萬嵗一枯其人視之如旦暮也─原─寰中記─天下之髙者扶桑無枝葉上至於天下通三泉

集藻─賦─增─唐朱鄴扶桑賦─木臨大壑名曰扶桑厭洪波之萬里在靑帝之一方受浩气以生成那倫眾木挺仙材之秀麗能戴朝陽塵外風吟天涯雨泣山晴而瑞气初動海晚而潮痕乍濕防千嵗月標下界之無雙廻拔榮枯依髙空而獨立霧折煙融孤光在東長迎旭日先得春風吾將原太極之意考眞宰之功不產奇異安分混同物欲明焉我則與三才並起田云化矣我則與大朴無窮卓出古今莫逾貞固當乾坤之上位瞰魚龍之要路至若玉漏聲殘銀蟾影度收人間之暝色未徧羣山聳海底之紅輪先經此樹露戢云驚珠懸焰生𨿽淩厥熾寕奪玆榮豈若常材隨大匠之雕刻自如良輔契吾君之聖明巢之者不可得其窺蠧之者不可得其噬陽烏象擇木之狀晴虹作掛弓之勢名大天下身髙水際掩彩翠於蟠桃病虧盈於月桂非海也不足以容其大非日也不足以升其髙葉茂而云垂霽景根深而龍撼驚濤卑沃焦於尺土微鄧林以秋毫巨影倒空而漠漠寒聲吹夜以飇飈靈境難尋人寰罕測性欺霜雪心藏正直故能齊眾甫而擬滄浪永佐東君之徳

五言古詩─增─晉陶潛讀山海經─逍遙蕪臯上杳然望扶木洪柯百萬尋森散覆暘谷靈人侍丹池朝朝爲日浴神景一登天何幽不見燭

若木

原─山海經─洞野之山上有赤樹靑葉赤華名曰若木南海之內黒水靑水之間有木名曰若木

彚考─增─淮南子若木在建木西上有十日其華照下地─水經注─若木之生非一所也黒水之間厥木所植水

出其下故木受其稱焉

集藻─贊─增─晉郭璞若木贊─若木之生昆山是濵朱華電照碧葉玉津食之靈智爲力爲神

文散句─增─楚屈原離騷─折若木以拂日兮逍遙以相羊─天問─羲和之未揚若華何光

詩散句─增─唐李白─西海栽若木東溟植扶桑別來幾多時枝葉萬里長揮手折若木拂此西日光

丹木【二種同名】

增─山海經─峚山其上多丹木圓葉而赤莖黃花而赤實其味如飴食之不饑丹木有玉膏以灌丹水崦嵫之山其上多丹木其葉如谷其實大如赤跗而黒理食之已痺可以禦火

集藻─贊增─晉郭璞丹木贊─爰有丹木生彼淆盤厥實如其味甘酸蠲屙辟火用奇桂蘭丹桂曄曄沸沸玉膏黃軒是服遂攀龍豪

五言古詩─增─晉陶潛詩─丹木生何許廼在峚山陽黃花復朱實食之壽命長白玉凝素液瑾瑜發奇光豈伊君子寶見重我軒黃

建木【二種同名】

增─山海經─有九丘以水絡之有木靑葉紫英華黃實名曰建木百仞無枝有九欘下有九枸其實如麻其葉如芒有木狀如牛引之有皮若纓黃蛇其葉如羅其實如欒其木如蓲其名曰建木在窫窳西弱水上─注─建木靑葉紫莖黒花黃實其下聲無響立無影也

彚考─增─淮南子─建木在廣都天帝所從上下處此木日中無影

集藻─贊─增─晉郭璞建木贊─爰有建木黃實紫柯皮如蛇纓葉有素羅絕防弱水義人則過

賦─增─唐無名氏建木賦─廣都有建木焉大五千圍生不知始髙八千尺仰不見巓過雷電遺雲煙倚白日摩靑天靡蟠桃於度朔之上毫若木於滄海之邊斯未足奇者天牧寸云日在午位明白宇宙光燭祕枝枝攢太虛外靑葉葉積元气間翠無一防之影落之於地故自當玉京之要得天下之中左右仙翁前後玉童潤璚露飅祥風五云翼之而斐亹八景含之而玲瓏帝或自天而防天寕假羽翼帝或自地而還地不乘虛空以我有飛陸之力以我有防階之功必我之由忽乎遂通如此見其眞宰之意生巨材而不易上帝之心寄巨材而亦深不然奚至是哉俗人生代重疊詭譎其或不聞聞之或不信境之絕信之或不往往之或不到智之劣自非天付洞微神與明哲樹杳杳而何在身紛紛而已滅士有以廣都爲帝王之宅以建木爲臺階之臣自謂未達仰慕斯人髣髴雲霄徘風塵若巨材之一見希謁帝之有因

賦散句─增─晉孫綽天臺賦─建木滅影於千尋琪樹璀璨而成珠

迷谷

增─山海經─招揺之山有木焉其狀如谷而黒理其花四照其名曰迷谷佩之不迷

集藻─贊─增─晉郭璞迷谷贊─爰有奇樹產自招揺厥華流光上映重霄佩之不惑潛有靈標

棪木

增─山海經─堂庭之山多棪木─注─別名連其子似柰而赤可食

白防

增─山海經─侖者之山有木焉其狀如谷而赤理其汗如其味如飴食者不饑可以釋勞其名曰白防可以血玉─注─或作睪蘇

集藻─贊─增─晉郭璞白防贊─白防睪蘇其汁如飴食之辟穀味有餘滋逍遙忘勞窮生盡期

文莖

增─山海經─符禺之山有木焉名曰文莖其實如棗可以已聾

杻木

增─山海經─英山其上多杻橿─注─杻似棣而細葉一名土橿橿木中車材甘棗之山其上多杻木

盼木

增─山海經─浮山多盼木枳葉而無傷木虫居之

稷木

增─山海經─庅陽之山其木多稷柟豫章─注─稷似松有刺細理

崇吾山木

增─山海經─崇吾之山有木焉員葉而白柎赤華而黒理其實如枳食之宜子孫

榣木

增─山海經─槐江之山其陰多榣木之有若─注─榣木大木也言其上復生若木大木之奇靈者爲若

集藻─贊─增─晉郭璞榣木贊─榣惟靈樹爰生若木重根增駕流光防燭食之靈化榮名仙錄

櫰木【槐一名櫰與此木名同物異】

增─山海經─中曲之山有木焉其狀如棠而員葉赤實實大如木瓜名曰櫰木食之多力

集藻─贊─增─晉郭璞櫰木贊─櫰之爲木厥形似槤若能長服拔樹排山力則有之壽則宜然

機木

增─山海經─單狐之山多機木─注─機木似楡可燒以糞稻田出蜀中

北號山木

增─山海經─北號之山有木焉其狀如楊赤華其實如棗而無核其味酸甘食之不瘧

芑木

增─山海經─東始之山有木焉其狀如楊而赤理其汁如血不實其名曰芑可以服馬

集藻─贊─增─晉郭璞芑木贊─馬維剛駿塗之芑汁不勞孫陽自然閒習厥術無方理有潛執

櫔木

增─山海經─歷兒之山其上多櫔木是木也方莖而圓葉黃華而毛其實如棟服之不忘

雕棠

增─山海經─陰山多雕棠其葉如楡葉而方其實如赤菽食之已聾

茇

增─山海經─柄山有木焉其狀如樗其葉如桐而莢實其名曰茇可以毒魚

黃棘

增─山海經─苦山有木焉名曰黃棘黃華而圓葉其實如蘭服之不字

天楄

增─山海經─堵山有木焉名曰天楄方莖而葵狀服者不防

木

增─山海經─放臯之山有木焉其葉如槐黃華而不實其名曰木服之不惑

帝休

增─山海經─少室之山其上有木焉其名曰帝休葉狀如楊其枝五衢黃華黒實服者不怒

集藻─贊─增─晉郭璞帝休贊─帝休之樹厥枝交對竦本少室曽陰雲防君子服之匪怒伊愛

栯木

增─山海經─泰室之山其上有木焉葉狀如梨而赤理其名曰栯木服者不妬

集藻─贊─增─晉郭璞栯木贊─爰有嘉樹厥名曰栯薄言采之窈窕是服君子維歡家無反目

帝屋

增─山海經─講山有木焉名曰帝屋葉狀如椒反傷赤實可以禦防─注─反傷刺下勾也

亢木

增─山海經─浮戲之山有木焉葉狀如樗而赤實名曰亢木食之不蠱

葪栢

增─山海經─敏山上有木焉其狀如荊白華而赤實名曰葪栢服者不寒

集藻─贊─增─晉郭璞葪栢贊─葪栢白華厥子如丹實肥變气食之忘寒物隨所染墨子所嘆

三珠樹

增─山海經─三珠樹在厭火北生赤水上其爲樹如栢葉皆爲珠一曰其爲樹若彗

集藻─贊─增─晉郭璞三珠樹贊─三珠所生素水之際翹葉栢竦美壯若彗濯彩丹波自相霞映

雄常樹

增─山海經─肅愼之國有樹名曰雄常先入代帝於此取之─注─其俗無衣服中國有聖帝代立者則此木生皮可衣也

欒

增─山海經─雲雨之山有木名曰欒禹攻雲南有赤石焉生欒黃木赤枝靑葉羣帝焉取藥

甘柤

增─山海經─蓋猶之山上有甘柤枝榦皆赤黃葉白華黒實

甘華

增─山海經─蓋猶之上有甘華枝榦皆赤黃葉

朱木

增─山海經─蓋山之國有樹赤皮枝榦靑葉名曰朱木注或作朱威木也

尋木

增─山海經─尋木長千里在勾纓南生河上西北集藻─贊─增─晉郭璞尋木贊─眇眇尋木生於河邊疎枝千里上干雲天垂陰四極下蓋虞淵

文玉樹

增─山海經─開明北有珠樹文玉樹玗琪樹─注─玗琪赤玉屬也吳天璽元年臨海郡吏伍曜在海水際得石樹髙二尺餘莖葉紫色詰曲傾靡有光彩卽玉樹之類也彚考─增─淮南子─昆侖上有珠樹玉樹璇樹不死樹在其西沙棠瑯玕在其東綘樹在其南碧樹瑤樹在其北隋唐嘉話─云陽縣界多漢離宮故地地有似槐而葉細土人謂之玉樹揚子云甘泉賦云玉樹靑蔥後左思以雄爲假稱珍怪不詳也

集藻贊─增─晉郭璞文玉玗琪樹贊─文玉玗琪方以類叢翠葉猗萎丹柯玲瓏玉光爭煥彩火龍

不死樹

增─山海經─開明北有不死樹─注─言長生也─博物志─負丘山上有不死樹食之乃壽

集藻─贊─增─晉郭璞不死樹贊─萬物暫見人生如寄不死之樹壽敝天地請藥西姥烏得如羿

賦散句─增─漢張衡思賦─登閬風之層城兮搆不死而爲牀

聖木

增─山海經─開明北有甘水聖木─注─食之令人智聖也集藻─贊─增─晉郭璞甘水聖木贊─醴泉睿木養齡盡性增之和袪神之防何必生知然後爲聖

服常瑯玕樹

增─山海經─服常樹其上有三頭人伺瑯玕樹─注─服常木未詳瑯玕子似珠爾雅曰西北之美者有昆侖之瑯玕焉莊周曰有人頭遞臥遞起以伺瑯玕與玕琪子謂此人也

彚考─增─續仙傳─謝卿遇神仙見丹柯碧葉微風時叩五音相節云此瑯玕樹也

集藻─贊─增─晉郭璞服常瑯玕樹贊─服常瑯玕昆山奇樹丹實珠離緑葉碧布三頭是伺遞望遞顧

櫧

增─山海經─前山其木多櫧─注─或作儲似柞子可食冬夏生作屋柱難腐─本艸─櫧木處處山谷有之大者數抱髙二三丈葉長大如栗葉稍尖而厚堅光澤鋸齒峭利淩冬不凋三四月開白花廣穗如栗花結實大如槲子外有小苞霜後苞裂子墜子圓褐而有尖大如菩提子內仁如杏仁生食苦澀煮炒乃帶甘亦可磨粉

集藻─五言絕句─增─唐朱景雙櫧亭─連檐對雙樹冬翠夏無塵未肯慙桃李成陰不待春

槲

增─爾雅─朴心─注─槲別名─疏─朴一名心有心能濕江淮間以作柱詩召南林有朴此作朴文𨿽別其實一也─本艸─一名大葉櫟一名櫟橿子蘇頌曰槲處處山林有之木髙丈餘與櫟相類亦有斗但小不中用耳李時珍曰槲有二種一種叢生小者名枹一種髙者名大葉櫟葉樹俱似栗長大麤厚冬月凋落三四月開花亦如栗八九月結實似橡子而稍短小僵澀味惡荒嵗人亦食之

彚考─增─詩召南─林有朴─唐書后妃傳─後封嵩山禪少室封壇南有大槲赦日置雞其杪賜號金雞樹集藻─七言絕句─增─唐桞宗元種木槲花─上苑年年占物華飄零今日在天涯祗因長作龍城守剰種庭前木槲花

詩散句─增─唐李賀─侵侵槲葉香木花滯寒雨─元王惲闖首槲樹間自太古練─宋陸遊─三峯二室煙塵靜要試霜天槲葉衣─唐朱慶余─山橋槲葉暗─許渾─古木髙生槲─宋陸遊掃園收槲葉

杻

增─爾雅─杻檍─注─似棣細葉葉新生可飼牛材中車輞闗西呼杻子一名土橿─疏─陸機云葉似杏而尖白色皮正赤爲木多曲少直枝葉茂好二月中葉疎華如練而細蕊正白蓋柎今官園種之正名曰萬嵗旣取名於億萬其葉又好故種之共汲山下人或謂之牛筋

彚考─增─詩唐風─隰有杻─山海經─崌崍之山其木多楢杻─丹鉛雜錄─謝眺詩云風動萬年枝唐詩靑松忽似萬年枝三體詩注以爲冬靑非也艸木疏云檍木枝葉可愛二月花白子似杏今官園種之取億萬之義攺名萬嵗樹卽此也

桋

增─爾雅─桋赤梀白者梀─注─赤梀樹葉細而岐鋭皮理錯戾好叢生山中中爲車輞白梀葉圓而岐爲大木─疏─陸璣云梀葉如柞皮薄而白其木理赤者爲赤梀一名桋白者爲梀其木皆堅韌今人以爲車轂

彚考─增─詩小雅─隰有杞桋

棫

增─爾雅─棫白桵─注─桵小木叢生有刺實如耳璫紫赤可啖─疏─陸璣云王蒼說棫卽柞也其材理全白無赤心者爲白桵直理易破可爲櫝車輻又可爲矛防矜今人謂之白捄或曰白柘此二說不同未知孰是

彚考─增─詩大雅柞棫拔矣芃芃棫朴薪之槱之─山海經─羭次之山多棫橿

杬

增─爾雅─杬魚毒─注─杬大木子似栗生南方皮厚汁赤中藏卵果

橋

增─尙書大傳─伯禽康叔見周公三見而三笞商子曰南山之陽有木名橋北山之陰有木名梓二子盍往觀焉二子往觀見橋木髙而仰梓木晉而俯反以告商子商子曰橋者父道也梓者子道也二子再見周公入門而趨登堂而跪周公拂其首勞而食之

防靈

增─莊子─楚之南有防靈者以五百嵗爲春五百嵗爲秋注─防靈木名

撚支

增─離騷注─撚支艸也支一作枝相如賦云枇杷橪支其字從木郭璞云橪支木也

集藻─文散句─增─楚辭─采橪支於中洲

赤木

增─呂氏春秋─括姑之東中容之國有赤木之葉焉

仁壽木

增─呂氏春秋─木之美者有仁壽之華焉

彚考─增─拾遺記─晉文公焚林以求介之推有白鵶繞煙而噪或集之推之側火不能焚晉人嘉之起一髙防名曰思煙防種仁壽木木似栢而枝長柔軟其花堪食

模木

增─淮南艸木譜─模木生周公塜上其葉春靑夏赤秋白冬黑以色得其正也

楷木

增─淮南艸木譜楷木生孔子塜上其榦枝疎而不屈以質得其直也─酉陽雜俎─蜀中有木類柞眾木榮時枯枿隆冬方萌芽布陰蜀人呼爲楷木

別錄─增─元郝經詩序─金源以來進士登第例授楷笏無則以槐代之

不盡木

增─神異經─南荒外有火山其中生不盡之木晝夜火燃得風不猛猛雨不滅南荒之外有火山長四十里廣五十里其中皆生不燼之木火鼠生其中

柤稼

增─神異經─南方大荒之中有樹焉名曰柤稼柤者柤棃也稼者株稼也親暱也三千嵗作華九千嵗作實其華蘂紫色其實赤色其髙百丈或千丈也敷張自輔東西南北方枝各近五十丈葉長七尺廣五尺色如緑靑木皮如梓樹理如甘艸味飴實長九尺圍如其長而無瓤核以竹刀剖之如凝蜜得食復見實卽滅矣言復見後實熟者壽一萬二千嵗

返魂樹

增─十洲記─聚窟洲上有大山名爲神鳥山山多大樹與楓木相類而花葉香聞數百里名爲返魂樹扣其樹亦能自作聲聲如羣牛吼聞之者皆心驚神駭伐其木根心於玉釡中煮取汁更微火煎如黑餳狀令可丸之名爲驚精香或名之爲震靈丸或名之爲震檀香或名之爲人鳥精或名之爲卻死香一種六名斯靈物也香聞數百里死者在地聞香气乃卻活不復亡也─博物志─武帝時西域月支國度弱水貢此香三枚大如燕卵黑如桑椹値長安大疫西使謂燒一枚辟之當中病者聞之卽起香聞百里數日不歇疫死未三日者燻之皆活乃返生神藥也

聲風木

增─東方朔外傳太初二年朔從西那邪國還得聲風木十枝以獻帝長九尺大如指此木出因洹之水則禹貢所謂因桓是來卽其源也出甜波上有紫燕黃鵠集其間實如細珠風吹枝如玉聲因以爲名帝以徧賜羣臣年百嵗者

指星木

增─東方朔外傳武帝常見彗星朔折指星木以授帝帝指彗星應時星沒時人莫之測也

平露

增─宋書符瑞志─平露如蓋以察四方之政其國不平則隨方而傾─白虎通─賢不肖位不相逾則平露生於庭一名平慮─瑞應圖─一名平兩

集藻─賦─增─唐無名氏平露賦─惟唐累慶惟天眷命植平露之殊祥表吾君之睿聖不窺於牖可以辧百寮之賢不下於堂可以觀四方之政其儀可尙其義可覈平也者所以表太平之時露也者所以彰雨露之澤以此知庶類光贊神功昭格也希代以出曠古而無空嘗覩於靑史獨有驗於祥圖借如嘉禾合穗且生於隴畝萐蒲扇食未遠於庖孰與夫薦祉於彤庭之際含榮於紫殿之前亭亭莖擢的的規圓屬乾坤交防風烈昭宣是以執正自守居中不偏偶香階之蓂莢對玉戶之賔連以承君顧盻以奉君周旋非夫聖哲首出英賢在位君臣同心上下一致五帝可以六三王可以四亦曷能感於玆瑞如或政有所缺道有未光則柢枝傾蓋應是知方寕玆物兮自爾信有神兮所將似能存於炯誡豈獨效於禎祥客有聞之而嘆曰於戲哉莫瑞匪靈匪聖莫丁偉玆平露卓爾祥經物之咸若國之康寕覩珍符之有炳敢不頌乎徳馨頌曰官爲賢兮政無失君與臣兮徳惟一伊平露兮應時出彰聖代兮光史筆

賦散句─增─漢張衡東京賦─植華平於春圃

賔連

增─瑞應圖─賔連一名賔達一名賔連濶─白虎通─繼嗣平明則賔連生於房戶賔連者木名連累相承故在於房戶象繼嗣也

垂龍木

增─洞防記─元光中帝起壽靈壇壇上列植垂龍之木似靑梧髙十丈有朱露色如丹汁灑其葉地皆成珠其樹似龍之倒垂亦曰珍枝樹

女香樹

增─洞防記─影娥池有女香樹細枝葉婦人帶之香終年不減

靑樝木

增─洞防記─靑樝木有膏如淳漆削置噐中以蠟和之塗布燃照數里

發日樹

增─洞防記─胥池寒國有發日樹言日從云出云來掩日風吹樹枝拂雲開日光也亦名開日樹樹有汁滴如松脂也

生金樹

增─洞防記─影娥池北作鳴禽之苑有生金樹破之皮間有屑如金而色靑亦名靑金樹

長生樹

增─鄴中記─金華殿後有皇后浴室種雙長生樹枝條交於棟上團團車蓋形冬日不凋葉大如掌至八九月乃生華華色白子赤大如橡子不中啖也世人謂之西王母長生樹

彚考─增─西京雜記─上林苑千年長生樹十株萬年長生樹十株─洛陽宮殿簿─明光殿前長生二株含章殿前長生一株─晉宮閣名─華林園長生六株萬年殿前長生二株

集藻─賦─增─晉嵇含長生樹賦有序─余嬰丁閔防靡所定居老母垂聖善之訓以爲生事愛敬沒則無攺宜居墓次瞻奉威靈兼覧藝文可以不隕先軌祗奉慈令遂家於墳左掃除壇封種植松栢松栢之下不滋非類之艸猥有長生育於域內豈老母至行表徴於嘉木哉辭曰美我親之仁孝固徴瑞之必招降祖宗之遺徳振奇木之靑條結根擢榦載生無漸弱莖猗猗緑華冉冉處陰冬而愈茂豈莖葉之有防感自然以旌賢諒有道之不掩

丹靑樹

增─西京雜記─終南山有樹直上百丈無枝上結藂條如車蓋葉一靑一赤望之斑駮如錦繡長安謂之丹靑樹亦雲華蓋樹亦生熊耳山─述異記─辰州嵩溪有丹靑樹上有五色葉圓如華蓋俗謂之五采樹

文木

彚考─增─西京雜記─魯恭王得文木一枚伐以爲器意甚玩之中山王爲賦曰麗木離披生彼髙崖拂天河而布葉橫日路而摧枝幼雛羸鷇單雄寡雌紛紜翔集嘈嗷鳴啼載重雪而捎勁風將等嵗於二儀巧匠不識王子見知乃命班爾載斧伐斯隱若天崩豁如地裂花葉分披條枝摧折旣剝旣刋見其文章或如龍蟠虎踞復似鸞集鳯翔靑緺紫綬環璧珪璋重山累嶂連波疊浪奔電屯雲薄霧濃雰防宗驥旅雞族雉羣蠋繡鴦錦蓮藻芰文色比金而有裕質參玉而無分裁爲用噐曲直舒捲修竹映池髙松植巘制爲樂噐婉轉蟠紆鳯將九子龍導五駒制爲屏風郁岪穹窿制爲杖幾極麗窮美制爲枕案文章璀璨彪炳渙汗制爲盤盂采玩踟躕猗歟君子其樂只且恭王大悅顧盻而笑賜駿馬二匹

上林苑樹

彚考─增─西京雜記─初修上林苑羣臣遠方各獻名異樹亦有制爲美名以標奇麗白銀樹十株黃銀樹十株扶老木十株金明樹二十株揺風樹十株鳴風樹十株琉璃樹七株離婁樹十株

禦定佩文齋廣羣芳譜卷八十﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷八十一

木譜

君子樹

增─廣志─君子樹似桱松曹爽樹之於庭

彚考─增─晉宮閣記─華林園中有君子樹三株集藻─詩散句─增─晉戴暠─接越稱交譲連樹名君子

不灰木

增─抱朴子─南海蕭丘之上有自生之火春起秋滅丘山純生一種木𨿽爲火所著但小焦黒人或得以爲薪者炊熟則灌滅之用之不窮─齊地記─盧水側有勝火木方俗音曰檉子其木經野火燒死不滅故東方朔云不灰之木者也發記─西域有火浣之布東海有不灰之木

員生樹

增─釋典─帝釋殿前員生樹梵語波利質多樹髙一百繇

旬枝葉覆五百繇旬寶花開時天界自然嚴飾妙好能逆風香諸天夏月於樹下宴息法華經謂之天樹王

蘇枋

增─崔豹古今注─蘇枋木出扶南林邑外國細破煮之以染色─南方艸木狀─蘇枋樹類槐花黒子出九眞南人以染綘漬以大庾之水則色愈深─本艸─一名蘇木樹似庵羅葉若楡葉而不澀抽條長丈許花黃子生靑熟黒

翳木

增─崔豹古今注─翳【或毉】作木出交州色黑而有文亦謂之烏文木也─格古要論─烏木出海南南番雲南性堅老者純黒色且脆間道者嫩─本艸─一名烏樠木葉似椶櫚體重堅致可爲筯及噐物南人多以檕木染色僞之

貝多樹

增─酉陽雜俎─貝多出摩伽陀國長六七丈經冬不凋此樹有三種一者多羅娑力義貝多二者多梨婆力義貝多三者部婆力義多羅梨並書其葉部闍一色取其皮書之貝多是梵語漢翻爲葉貝多婆力義者漢言葉樹也西域經書用此三種皮葉若能保防亦得五六百年交趾近出貝多枝彈材中第一

彚考─增─廣州記─嵩山記曰嵩寺忽有思惟樹卽貝多也有人坐貝多樹下思惟因以名焉內典所謂貝多樹下思惟經是也漢世有道士從外國來將子於西山腳下種之有四樹極髙大與眾木異一年三花白色香美漢語翻爲貝葉─拾遺記─洛陽翊津橋通翻經道場東街其道塲有婆羅門僧及身毒僧十餘人新翻諸經其所翻經本從外國來用貝多樹葉書貝多葉長一尺五六寸濶五寸許葉形似琵琶而厚大橫作行書隨經多少縫其一邊帖帖然─水經注─菩薩入石窟時天地大動諸天在空言此非過去當來諸佛成道處去此西南行減半由延貝多樹下是過去當來諸佛成道處諸天導引菩薩起行離樹三十步天授吉祥艸菩薩受之復行十五步五百靑雀飛來繞菩薩三匝而去菩薩前到貝多樹下敷吉祥艸東向而坐─寰宇志─緬甸在滇南有樹頭椶髙五六尺結實如椰子土人以鑵盛麯懸於實下劃其實汁流於鑵中以成酒名樹頭酒或不用麯惟取汁熬爲白糖其樹卽貝樹也緬人取其葉寫書─諸寺奇物記─寶光寺有西域來貝多婆力義經長可六七寸廣半之葉如細貓竹筍殻而柔膩如芭蕉梵典言貝多出摩伽陀國長六七丈經冬不雕其葉可寫字貝多婆力義此翻葉樹也渤泥入貢記─王之所居若樓覆以貝多葉番書無筆札以刀刻貝多葉行之

集藻─五言排律─增─唐張喬興善寺貝多樹─還應毫末長始見拂丹霄得子從西國成陰見昔朝勢隨雙剎直寒出四墻遙帶月啼春鳥連空噪暝蜩遠根穿古井髙頂起涼飈影動懸燈夜聲繁過雨朝靜遲松桂老堅任雪霜凋永共終南在應隨刼火燒

詩散句─增─唐李白─去時應過嵩少間相思爲折三花樹

鬼目樹

增─廣州記─鬼目樹似棠梨葉如楮皮白樹髙大如木瓜而小邪傾不周正味酢九月熟又有艸昧子亦如之可爲糝用其艸似鬼目─南方艸木狀─鬼木樹大者如李小者如鴨子二月花色似蓮其實色黃以蜜煮之滋味柔嘉交趾武平興古有之

防母樹

增─異物志防母樹皮有蓋狀似栟櫚但脆不中用用之當裂作三四片─廣州記─防葉六七尺接之當覆屋

梓棪

增─異物志─梓棪大十圍材貞勁非利剛截不能克堪作船其實類棗著枝葉重曝挽垂刻鏤其皮藏味美於諸樹

莎樹

增─廣志─莎樹多枝葉葉兩邊行列若飛鳥之狀─蜀記莎樹出麪一樹出一石正白而味似桄榔出興古

抱木

增─嶺表錄異─抱木生江溪中葉細如檜身堅類柏惟根軟不勝刀鋸今潮循人多用其根刳而爲履當木濕時刻削易如割瓜木幹之後刀不可理也或油畫或漆其輕如通艸暑月著之隔卑濕地气力如杉木今廣州諸郡牧守初到任皆有油畫抱木履也

棹

增─南方艸木狀─棹樹榦葉俱似椿以其葉鬻汁漬果呼爲棹汁若以棹汁雜彘肉食者卽時爲雷震死出髙涼郡

仙人樹

增─涼州記─祁連山有仙人樹行人山中饑渴者輙食之飽不得持去平居不可見

都句

增─交州記─都句樹似栟櫚木中出屑如麪可啖

候風木

彚考─增─宋書符瑞志─宋元嘉十七年七月武昌崇譲鄕程僧愛家候風木連理

酒樹

增─梁書扶南國傳─扶南國有酒樹似安石橊采其花汁停甕中數日成酒

影木

增─拾遺記瀛州有樹名影木日中視之則一葉百影花有光夜如列星萬年一實大如瓜靑皮黒瓤食之骨輕上如華蓋羣仙以避風雨

燧木

增─拾遺記─燧明國不識四時晝夜有火樹名燧木盤屈萬頃有鳥名鶚來啄樹則燦然火出聖人感焉因取小枝以鑽火號燧人氏

壽木

增─拾遺記─渠搜國之西有祈淪之國其俗淳和人壽三百嵗有壽木之林一樹千尋日月爲之隱蔽若經憩此木下皆不死不病或有泛海越山來防其國歸懷其葉者則終身不老

恆春樹【一作長春】

增─拾遺記─通霞臺左右種恆春之樹葉如蓮花芬芳如桂花隨四時之色昭王之末仙人貢焉列國咸賀王曰寡人得恆春矣何憂太淸不至恆春一名沈生如今之沈香也─述異記─燕昭王種長春樹春生碧花春盡則落夏生紅花夏末則凋秋生白花秋殘則萎冬生紫花遇雪則謝故號爲長春樹

播栘樹

增─林邑記─播栘樹柯葉髮根下虛中森羅望之似懸發

文眾木

增─地道記─句町有文眾木

摩防

增─南州異物志─木有摩防生於斯調國其汁肥潤其澤如脂膏馨香馥鬱可以煎熬食物香美如中國用油

石樓樹

增─述異記─案消山有石樓樹吳太皇元年郡吏伍曜於海際得之枝莖紫色有光南越謂之石連理也

子樹

增─述異記─顧渚山有子樹其木如玉色渚人采之以爲杖

大食國樹

增─述異記─大食王國在西海中有一方石石上多樹榦赤葉靑枝上總生小兒長六七寸見人皆笑動其手足頭著樹枝使摘一枝小兒便死

春浮

增─水經注─波羅柰國在迦維羅衛國南千二百里中間有恆水東南流佛轉法輪處在國北二十里樹名春浮維摩所處也

菩提樹

增─酉陽雜俎─菩提樹出摩伽陀國在摩訶菩提寺蓋釋迦如來成道時樹一名思惟樹莖榦黃白枝葉靑翠經冬不凋至佛入滅日變色凋落過已還生至此日國王人民大作佛事收葉而歸以爲瑞也樹髙四百尺下有銀塔周圍繞之彼國人四時常焚香散花繞樹作禮唐貞觀中頻遣使往於寺設供並施袈裟至顯慶五年於寺立碑以紀聖徳此樹梵名有二一曰賔橃梨力義二曰阿濕曷咃婆力義西域記謂之卑鉢羅以佛於其下成道卽以道爲稱故號菩提婆力義漢翻爲樹昔中天無憂王翦伐之令事火婆羅門積薪焚焉熾熖中忽生兩樹王因懺悔號灰菩提樹遂周以石垣至賞設迦王復掘之至泉其根不絕坑火焚之漑以甘蔗汁欲其燋爛後摩竭陁國滿曹王無憂之曽孫也乃以千牛乳澆之信宿樹生如舊更增石垣髙二丈四尺奘至西域見樹出垣上二丈餘

彚考─增─洛陽伽藍記─疑寺塔珠网以銅鑊盛之在塔西北一百步掘地埋之上種樹樹名菩提枝條四布密葉蔽天─廣東志─菩提樹種出西域大可數圍風揺其葉若雨驟至梁天監元年僧智藥三藏自天竺國持菩提一株航海而來植於廣州光孝寺戒壇之前迄今千餘年茂盛不攺

婆那娑樹

增─隋書眞臘國傳─婆那娑樹無花葉似柿實似冬瓜酉陽雜爼─婆那娑樹出波斯國亦出拂林呼爲阿蔀嚲樹長五六丈皮色靑緑葉極光淨冬夏不凋無花結實其實從樹莖出大如冬瓜有殻裹之殻上有刺瓤至甘甜可食核大如棗一實有數百枚核中仁如栗黃炒食甚美

庵羅樹

增─隋書眞臘國傳─庵羅樹花葉似棗實似李

婆田羅樹

增─隋書眞臘國傳─婆田羅樹花葉實並似棗而小異

毗野樹

增─隋書眞臘國傳─毗野樹花似木瓜葉似杏實似楮

歌畢佗樹

增─隋書眞臘國傳─歌畢佗樹花似林檎葉似楡而厚大實似李其大如升

嫛彌

增─覽─大食西有嫛彌之樹見人善笑摘之則槁─酉陽雜爼─人木大食西南二千里有國山谷間樹枝上化生人首如花不觧語人借問笑而已頻笑輙落

咀賴羅

增─唐書西域傳─天竺有樹名咀賴羅葉如梨生窮山崖腹前有巨虺守穴不可到欲取葉者以方鏃矢射枝則落爲羣鳥銜去則又射乃得之

波羅樹

增─唐書南蠻傳─太和祁鮮而西人不蠶剖波羅樹實狀若絮紐縷而幅之─西域傳─貞觀二十一年摩掲它始遣使自通於天子獻波羅樹樹類白楊

綸木

增─南越志─咸寕縣有穿州基多綸木似谷皮可以爲綿

勾芒木

增─寰宇記─嶺南容州陸川白石山色潔白四面懸絕上有飛泉瀑布下有勾芒木可以爲布俚人斫之新條更生取之績以爲布

橦樹

增─廣韻─橦花可爲布

集藻─賦散句─增─左思蜀都賦布有橦華五言古詩─增─元陳髙種橦花─炎方有橦樹衣被代蠶桑捨西得閒園種之漫成行苖生初夏時料理晨夕忙揮鋤向烈日灑汗成流漿培根澆灌頻髙者三尺彊鮮鮮緑葉茂燦燦金英黃結實成秋繭皎潔如雪霜及時以收斂采采動盈筐緝治入機杼裁翦爲衣裳禦寒類挾纊老稚免淒涼豪家植花卉紛紛被垣墻於世竟何補爭先玩芬芳棄取何相異感物增惋傷

詩散句─增─唐王維─橦布作衣裳漢女輸橦布

榿

增─益部方物略記─民家樹榿不三年材可倍常疾種亟取里人以爲利─四川志─榿木古稱蜀木惟成都最多江幹林畔蓊蔚可愛

彚考─增─宋史五行志─元符二年九月眉山懸榿木二株異根同榦木枝相附

集藻─贊─增─宋宋祁榿木贊─厥植易安數嵗輙林民賴其用實代其薪不棟不梁亦被斧斤

七言絕句─增─唐杜甫憑何十一少府邕覓榿木栽─艸堂塹西無樹林非子誰復見幽心飽聞榿木三年大與致溪邊十畝陰

詩散句─增─元姚燧彼榿有二性生植惟峩岷欒欒干云姿才與樗散鄰宋範成大─疎密榿林整整來別錄─增─齊東野語─杜甫乞榿木詩無音或讀作豈而韻書亦無此字集中又有榿林礙日吟風葉鄭氏注曰五來反若然當作獃字余嘗見陳體仁端明云見前輩讀若欹韻頗以爲疑後見劍南詩有著書增木品搜句覓榿栽又荊公詩云濯錦江邊木有榿小園封植佇華滋益信欹音爲然榿惟蜀有之不才木也或謂卽榕云丹鉛錄─姑蘇王守溪在閣日論杜詩聞知榿木三年大因問先父榿木何音先父曰音欹守溪曰當依韻書作楷先父曰音欹則鄕人農夫皆識之若作楷音不知何木矣因舉王荊公榿木詩曰濯錦江邊木有榿野園封植佇華滋地偏幸免桓魋伐嵗晚還同庾信移王乃悅服

琪樹

增─唐李紳詩序─琪樹垂條如弱桞結子如碧珠三年子可一熟毎嵗生者相續一年緑二年碧三年者紅綴於條上璀錯相間

集藻─五言古詩─增─唐劉駕琪樹下因吟六韻呈先達者舉世愛嘉樹此樹何人識淸秋遠山意偶向亭際得奇柯交若鬭珍葉密如織塵中尙靑蔥更想塵外色所宜巢三鳥影入瑤池碧移根豈無時一問紫煙客

五言律詩─增─唐李羣玉佳人故居琪樹─種樹人何在攀枝空嘆嗟人無重見日樹有每年花舊院雀聲暮半庭春色斜東風不知恨滿地落餘霞

七言律詩─增─唐李紳琪樹─石橋峯上棲鶴碧闕巖邊防羽人冰葉萬條垂碧實玉枝千日保靑春月中泣露應同色澗底侵云尙有塵徒使伏根成琥珀不知松老化龍鱗

五言絕句─增─唐羊士諤初移琪樹─愛此丘中物煙霜盡日看無窮碧雲意更助緑窻寒─蔡隱石石橋琪樹─山上天將近人間路漸遙誰當雲裏見知欲渡仙橋

鳯首木

增─杜陽編─李輔國有鳯首木髙一尺雕刻鸞鳯之形置之堂中𨿽嚴冬之際而和煦如春故別名爲長春木

木龍樹

增─酉陽雜俎─木龍樹徐之髙冡城南有木龍寺寺有三層甎塔髙丈餘塔側生一大樹縈繞至塔頂枝榦交橫上平容十餘人坐枝杪四向下垂如百子帳莫有識此木者僧呼爲龍木梁武曽遣人圖寫焉

色綾木

增─酉陽雜爼─防山有色綾木理如綾文百姓取爲枕呼爲色綾枕

倒生木

增─酉陽雜爼─倒生木依山生根在上有人觸則葉翕人去則葉舒出東海

黝木

增─酉陽雜爼─黝木節似虫獸可以爲鞭

鹿木

增─酉陽雜爼─武陵郡北有鹿木二株馬伏波所種木多節

獨梪樹

增─酉陽雜俎─獨梪樹頓丘南應足山有之山上有一樹髙十餘丈皮靑滑似流碧枝榦上聳子若五防嚢葉如亾子鏡世名之仙人獨梪樹

蜻蜓樹

增─酉陽雜俎─婁約居常山據禪座有一野嫗手持一樹植之於庭言此是蜻蜓樹嵗久芬芳郁茂有一鳥身赤尾長常止息其上

沒樹

增─酉陽雜俎─沒樹出波斯國拂林呼爲阿縒長一丈許皮靑白色葉似槐葉而長花如橘花而大子黑色大如山茱萸其味酸甜可食

阿勃參

增─酉陽雜俎─阿勃參出拂林國長一丈餘皮色靑白葉細兩兩相對花似蔓菁正黃子似胡椒赤色斫其枝汁如油以塗疥癬無不瘥者其油極貴價重於金

齊

增─酉陽雜俎─齊出波斯國拂林呼爲頇勃梨咃長一丈餘圍一尺許皮色靑薄而極光淨葉似阿魏每三葉生於條端無花實西域人常八月伐之至臘月更抽新條極滋茂若不翦除反枯死七月斷其枝有黃汁其狀如蜜微有香气入藥療病本艸─气味甘平無毒主治骨蒸發熱痰開胃止渴

瑞木

增─酉陽雜俎─大歷中成都郭遠因樵獲瑞木一莖理成字曰天下太平詔藏於祕閣

紫防樹

增─酉陽雜俎─紫防樹出眞臘國眞臘國呼爲勒佉亦出波斯國樹長一丈枝條茂葉似橘經冬不凋三月開花白色不結子天大霧露及雨沾濡其樹枝條卽出紫防波斯國使烏海及沙利深所說並同眞臘國使折衝都尉沙門施沙尼拔陀言蟻運土於樹端作窠蟻壌得雨露凝結而成紫防昆侖國者善波斯國者次之

屍利沙樹

增─酉陽雜俎─屍利沙樹足蹈卽長

羅漢木

增─石湖詩注─翠峯寺在東山雪竇顯老道塲山半有悟道井庭下大羅漢木両株虯屈蟠狀甚奇古

思儡木

增─桂海虞衡志─思儡木生兩江州洞堅實漬鹽水中百年不腐

胭脂木

增─桂海虞衡志─胭脂木堅致色如胭脂可鏇作出融州及州洞桂林屬縣亦有之

龍骨木

增─桂海虞衡志─龍骨木色翠靑狀如枯骨

韓木

增─竹坡詩話─潮州韓文公祠有異木世傳文公手植去祠數十步種之輙不生有題文公祠者云韓木有情春谷暖鱷魚無種海潭淸是也

集藻─七言絕句─增─宋楊萬里題韓庭韓木─笑爲先生一問天身前身後兩般看亭前樹子闗何事也得天公賜姓韓

常

增─杜詩注─【額同】常樹無皮出肅愼氏之國聖人在位則木生皮可爲衣其國朝貢中國成王時一生之

鎖鎖木

增─輟耕錄─回紇野馬川有木名鎖鎖燒之其火經年不滅且不作灰彼處婦女取根制防入火不焚能辟寒

欏木

增─格古要論─欏木出湖廣及江西南安萬羊山木色白紋理黃花紋麤亦可愛謂之倭欏不花者多有一等稍堅理直而細謂之艸欏俗呼曰梌木

鸂木

增─格古要論─鸂木出西番其木一半紫褐色內有蟹爪紋一半純黑色如烏木有距者價髙西番作駱駞鼻中紋子不染肥膩

虎斑木

增─格古要論─虎斑木出海南其紋理似虎斑故名之曰虎斑木

赤水木

增─格古要論─此木色赤紋理細性稍堅且脆極滑淨

人面木

增─格古要論─人面木出郁林州春花夏實秋熟兩邊似人面故以名之

千嵗木

增─宜都山川記─佷山有異木人無見其朽者其名千嵗葉似棗色似桑冬夏靑貞彊少節

彊木

增─彚苑─彊木不沈水也以之造船木方一寸以百觔巨石縋之終不沒

閻浮樹

增─彚苑─閻浮樹湏彌山有之月過樹影入月中

拘尼佗樹

增─彚苑拘尼佗樹其樹花見月光卽開

稠錫樹

增─南嶽記─南嶽寺有稠錫樹極髙大枝葉與他木絕異相傳唐天寶中有稠錫禪師自桐廬來卓庵演法寺與樹皆其遺迹

鐵樹

增─楊萬里詩注─鐵樹葉似蒻而紫榦如密節菖蒲日詢手鏡─吳浙間有俗諺見事難成則云湏鐵樹花開余在廣西橫之馴象衛殷指揮家見一樹髙可三四尺榦葉皆紫黒色葉小類石橊質理細厚問之曰此鐵樹也每遇丁卯年乃花花四瓣紫白色如瑞香瓣較少圓一開累月不凋嗅之有艸气乃知鐵樹花開之說有自來矣

淨土樹

原─一統志─淨土樹在鄠縣南八里三月開花如桃花八月結實狀如小粟殻中皆黃土俗傳鳩摩羅什憩此覆其屨土中所生

黃櫨

增─本艸黃櫨生商洛山谷及四川葉圓木黃可染黃色

綟木

增─本艸─綟木生林澤山谷木文側戾故曰綟木

橉木

增─本艸─橉木一名橝木生江南深山大樹有數種性最硬梓人謂之橉筋木染綘用葉亦可醸酒

柯樹

增─本艸─柯樹一名木奴按廣志云生廣南山谷波斯家用木爲船舫

虎刺

增─本艸─一名伏牛花生蜀地所在皆有葉靑細似黃蘗葉而不光莖亦有防開花淡黃色作穗似杏花而小三月采陰漧

不凋木

增─本艸─不凋木生太白山巖谷樹髙二三尺葉似槐莖赤有毛如棠梨四時不凋

賣子木

增─本艸─賣子木出嶺南卭州山谷中其葉似柿髙三七尺徑寸許春生嫩枝條葉尖長一二寸俱靑緑色枝梢淡紫色四五月開碎花百十枝圍攢作大朶焦紅色隨花便生子如椒目在花瓣中黑而光潔每株花裁三五大朶爾五月采其枝葉用

樬木

增─本艸─樬木生江南山谷髙丈餘直上無枝莖上有防山人折取頭茹食謂之吻頭又謂之鵲不踏以其多防而無枝故也

木麻

增─本艸─木麻生江南山谷林澤葉似胡麻相對山人取以醸酒飲

大空

增─本艸─大空生防州所在山谷亦有之秦隴人名獨空作小樹抽條髙六七尺葉似楮小圓厚根皮赤色

黃葛

增─峩睂山誌─嘉樹在羅目縣東南三十里陽山江漑兩樹對植圍各二三尺上引橫枝亙二丈相援連理陰庇百夫其名曰黃葛號嘉樹蘇子由詩子生𨿽江陽未省到嘉樹卽此

佛頂靑

增─峩睂山誌佛頂靑其樹葉碧翠異常生峯頂者尢具光彩

椵木

增─椵木葉最大有類團扇其皮可以當麻取爲魚网之綱牢固殊常

夜光木

增─夜光木一名亮木塞外木經久而枯其根不朽蟠連理於土中水漬木根光輝透徹中外一色有類珠樹夜明焰可以燭物取者晝日從朽株中驗其沴濕昏黒往取去其皮而光發則是矣泥沙淨盡竟體晶熒經月水漧光乃漸減

集藻─賦─

禦制夜亮木賦並序─塞上古木夜視有光遇雨益明移置室中卽之可以燭物嘉其有異故賦猗嘉木之迥異垂四照之華英蜿輪囷於川壌萃盤錯於柯莖外稟防徳內蘊離精煥然夕皎灼爾宵明晼瑞星之初麗炯璧月之漸生旣騰輝於山谷亦揚彩於檐楹若乃靈根濯雨榮枝浥露芳澤加鮮澄暉遠布方隱之而彌耀旋卽之而如晤洵昭質之無虧何防行之是懼爾廼金膏灺蘂鶴焰韜光獨飛熛而振采長煜煜以煌煌吐瓊文於赤水懸瑤景於昆岡非朝華而夕謝殆積闇以能彰於是列之桂宮置以椒室流

映金鋪近燭緗帙豈浮艶之爲容亮靈奇之足述庻含章之可貞𨿽在野而靡失

萬葛樹

集藻─七言律詩─增─唐劉兼萬葛樹葉如羽蓋豈堪論百步晴陰鎖緑云善政已聞思召伯英風偏稱號將軍靜鋪講席麟才潤髙拂【闕一字】枝兔影分更有嵗寒霜雪操莫將樗櫟擬相羣

水淸木

集藻詩散句─增─宋夏竦─禁中遲日照南榮瑞木聯祥耀國經合干舊臨宮檻密交枝重茂帝梧靑密葉凝華承玉戺附枝交影防銀塘

藤

增─爾雅─諸慮山櫐─注─今江東呼櫐爲藤似葛而麤大廣雅─藟藤也─原─格物總論─藤有大小數種皆依附大木蟠曲而上其緜亙不可以尋丈計所在山谷中多有之─增─南方艸木狀─榼藤【依樹蔓生如通艸藤其子紫黒色一名象豆三年方熟其】

【殻貯藥不壞觧諸藥毒生南海按本艸云一名榼子一名合子廣州記云角如弓袋子若雞卵取其中仁入藥炙用】浮沈藤【生子大如韲甌正月華包連著實十月臘月熟色赤生食之甜酢生交阯九眞】簡子藤【出合浦生緣樹木正二月花四五月熟實如梨赤如雄鷄冠取生食之味淡泊出交阯】野聚藤【出合浦緣樹木二月花包仍連著實五六月熟子大如羮甌味甜酢出蒼梧】菽藤【生金封山俚人往往賣之其色正赤出興古】─廣州記─膏藤【土人伐船爲業隨樹所在就以成槽皆去水逺動有數里山生艸名膏藤津汁軟滑無比以此導地牽之如流】苴藤【狀如栟櫚葉疎破皮靑多棘刺髙五六丈者如五六寸竹小者如筆管竹類有十許種】─原─臨海異物志─鐘藤【附樹作根軟弱湏緣樹而作藤旣纒裹樹便死且有惡汁尢令速朽也藤盛成樹若木自然大者或至十圍】萪藤【圍數寸重於竹可以爲杖以船及以爲席勝於竹也】─增─崔豹古今注─酒杯藤【出西域大如臂葉似葛花實似梧桐實花堅皆可以酌酒自有文章映徹可愛實大如指味如豆防香美消酒土人提酒來至藤下摘花酌酒仍以實銷醒國人寶之不傳中土張騫出大宛得之事出張騫出闗志】─酉陽雜俎─人子藤【出南安紅色在蔓端有防其子如人狀昆侖燒之集象南中亦難得】─本艸─千金藤【陳藏器曰千金藤有數種南北名模不同生北地者根大如指色似漆生南土者黃赤如細辛舒廬間有一種藤似木蓼又有烏虎藤繞樹生冬靑亦名千金藤江西林間有艸生葉頭有癭子似鶴漆葉似桞亦名千金藤又一種似荷葉只大如錢許亦名千金藤又名古藤又嶺南有陳思岌亦名千金藤】黃藤【李時珍曰生嶺南狀若防已里人常服此藤飲食有毒亦自然不發】白花藤【蘇恭曰生嶺南交州廣州平澤苖似野葛葉如女貞莖葉俱無毛而白花其根似葛而骨柔皮厚肉白韓保升曰蔓生白花葉有細毛根似牡丹淩冬不凋觧諸毒藥】常春藤【一名土鼓藤一名龍鱗薜荔陳藏器曰生林薄間作蔓繞艸木上其葉頭尖結子正圓熟時如珠碧色】扶芳藤【一名滂藤陳藏器曰生吳郡藤苖小時如絡石蔓延樹木】千嵗蘽【一名蘽蕪一名苣陶景曰藤生如葡萄葉似鬼桃蔓延木上汁白陳藏噐曰冬不凋葉大者盤薄故曰千嵗蘽蔓似葛葉下白其子赤幽州人謂之推蘽蘇頌曰五月開花七月結實八月采子靑黒微赤】甘藤【一名甜藤一名盛藤李時珍曰又有甘露藤皆此類】含水藤【一名大瓠藤交州記云生嶺南及北海邊山谷狀若葛葉似枸杞多在路旁行人乏水處便喫此故以爲名陳藏噐曰藤狀如瓠斷之水出飲之淸美李時珍曰顧微廣州記雲水藤去地一丈斷之更生根至地水不絕山行口渴斷取汁飲之陳氏所謂大瓠藤蓋卽指此物也】天仙藤【蘇頌曰生江淮及浙東山中春生苗蔓作藤葉似葛葉圓而小有白毛四時不凋根有須】紫金藤【一名山甘艸蘇頌曰生福州山中春初單生葉靑色至冬凋落其藤似枯條】南藤【一名石南藤一名丁公藤一名丁公寄一名丁父一名風藤生石間蔓延木上葉細大枝赤莖其大如磧黃有汁蘇頌曰生依南木莖如馬鞭有節紫褐色葉如杏葉而尖李時珍曰江南湖南諸大山有之細藤圓膩紫緑色一節一葉葉深緑色似杏葉而微短厚其莖貼樹處有小紫癅疣中有小孔四時不凋莖葉皆臭而極辣】淸風藤【一名靑藤一名尋風藤蘇頌曰生臺州天臺山中其苗蔓延木上四時常淸】百稜藤【一名百靈藤蘇頌曰生臺州山中春生苗蔓延木上無花葉】省藤【一名赤藤一名紅藤陳藏噐曰生南地深山赤皮大如指堪物片片自觧也】千里及藤【陳藏噐曰千里及藤生道旁籬落間葉細而厚蘇頌曰千里急生天臺山中春生苗秋有花又筠州有千里光生淺山及路旁葉似菊而長背有毛枝榦圓而靑春生苗秋有黃花不結實名黃花演】海藤【廣志云出嶽鄂等州諸山崖花有蘂散落石上人收之謂之沙黃就樹采者輕妙謂之蠟黃今人訛爲銅黃李時珍曰今盡家所用藤黃皆經煎煉成者防之麻人按周達觀眞臘記云國有畵黃乃樹脂番人以刀斫樹枝滴下次年收之與郭氏所說不同不知卽一物否】地龍藤【陳藏噐曰生天目山樹繞蟠屈如龍故名吳中亦有而小異】龍手藤【陳藏噐曰出安荔浦石上向陽者葉如龍手】牛領藤【陳藏噐曰生嶺南商山形褊如牛領】牛你藤【陳藏噐曰生深山大如樹牛好食之其中有粉】鬼膊藤【陳藏噐曰生江南林澗邊葉如梨葉子如樝子】斑珠藤【陳藏噐曰生山谷中不凋子如珠而斑】息王藤【陳藏噐曰生嶺南山谷冬月不凋】萬一藤【陳藏噐曰生嶺南蔓如小豆一名萬吉】曼遊藤【陳藏噐曰生無爲天門山谷狀如寄生著大樹葉如桞春花色紫蜀人謂之沈蘤】百丈靑【陳藏噐曰生江南林澤藤蔓硬葉如薯蕷對生】藍藤【陳藏噐曰生新羅國根如細辛】藤【蘇頌曰生施州四時有葉無花】金稜藤【蘇頌曰生施州四時有葉無花】含春藤【蘇頌曰生臺州其苖延木冬夏常靑】獨用藤【蘇頌曰生施州四時有葉無花葉上有倒刺】祁婆藤【蘇頌曰生天臺山中蔓延木上四時常有】野豬尾【蘇頌曰生施州藤纒大木四時有葉無花】石合艸【蘇頌曰生施州藤纒木上四時有葉無花】飛藤【陳藏器曰生昆侖國苖似淩霄藤根如靑木香安南亦有之名骨路支】溫藤【陳藏噐曰生江南山谷著樹不凋】

彚考─增─南史孝義傳─觧叔謙母有疾夜於庭中稽顙祈福聞空中語云此病得丁公藤爲酒便差卽訪醫及本艸注皆無識者乃求訪至宜都郡遙見山中一老公伐木問其所用答曰此丁公藤療風尢驗叔謙便拜伏流涕具言來意此公愴然以四叚與之並示以漬酒法叔謙受之顧視此人不復知處依法爲酒母病卽差─唐書方技傳─姜撫自言通仙人不死術開元末召至東都舎集賢院因言服常春藤使白髮還鬒則長生可致藤生太湖最良終南往往有之不及也帝遣使者至太湖多取以賜中朝元老因詔天下使自求之宰相裴耀卿奉觴上千萬嵗壽帝悅禦花萼樓宴羣臣出藤百奩徧賜之─南蠻傳─環王以藤爲鎧─山海經─卑山其上多櫐─始興記─晉中朝有質子將歸忽有人寄其書告曰吾家在觀亭亭廟石間有懸藤君至叩藤家人自出歸者如其言果有二人出水取書並曰江伯令君前入水見屋舎甚麗今俗咸言觀亭有江伯神也─異苑─永陽縣有山壁立千仞巖上有石室在路右名爲神農窟窟前百藥叢茂莫不畢備又別有異藤花形似菱菜朝紫中緑晡黃暮靑夜赤五色疊耀─杜陽雜編─處士伊祁元爲上種萬根藤於殿前一子而生萬根枝葉皆碧鉤連盤屈可防一畝其花鮮潔狀類芍藥而蘂色殷紅細如絲髮可長五六寸一朶之內不啻千莖亦謂之綘心藤─遊張公洞記─其陽有懸巖朱藤纒絡巖上丹花蔌蔌下墜芬香襲人─泛舟錄─湖洑兩岸多朱藤故號罨畵溪─原─詞話─秦少遊詞有醉臥古藤陰下杳不知南北之句後至藤州而卒─增─吳郡諸山誌─穹窿山紫藤塢幽深多藤花可掇─一綂志─紫花澗在長興縣西北三十里岸皆叢薄朱藤下垂暮春之月紫花滿澗亦名花瀨澗陸詩花瀨蒙蒙紫气昏─原─昆山縣誌─元衣和庵主蘇州昆山人也隱居雪竇之妙髙峯在千丈巖嶺有藤一枝蜿蜒其上下臨不測乃蟠結成龕爲藏修之所故號棲雲

集藻─說─增─唐舒元輿悲剡溪古藤說─剡溪上綿西五百里多古藤株枿逼土𨿽春入土脈他植發活獨古藤气候不覺絕盡生意予以爲本乎地者春到必動此藤亦本於地方春且有死色遂問溪上人人有道者言溪中多紙工持刀斬伐無時擘剝其皮肌以給其業噫藤𨿽植物者溫而榮寒而枯養而生殘而死亦將似有命於天地間今爲紙工斬伐不得發生是天地气力爲人中傷致一物疪癘之若此異日過數十百郡泊東雒西雍歷見言書文者皆以剡紙相誇乃寤曩見剡藤之死職正由此過固不在紙工且今九牧士人自專言能見文章戶牖者其數與麻竹相多聼其語其自安重皆不啻握驪龍珠𨿽茍有曉寤者其倫甚寡不勝眾者亦皆斂手無語勝眾者果自謂天下文章歸我遂輕傲聖人道使周南召南風骨折入於楊白華中言偃卜子夏文學防入於滛靡放蕩中比肩握管動盈數千百人下筆動數千萬言不知其爲謬誤日日以縱自然殘藤之命易甚桑枲波波頺沓未見其止如此則妄言文輩誰非書剡紙者耶紙工嗜利曉夜斬藤以鬻之𨿽舉天下爲剡溪猶不足以給況一剡溪者耶以此恐後之日不復有藤生於剡矣大抵人間費用茍得著其理爲不枉之道在則暴耗之過莫由橫及於物物之資人亦有其時時其斬伐不爲夭閼予謂今之錯爲文者皆夭閼剡溪藤之說也藤生也有涯而錯爲文者無涯世之損物不直於剡藤而已予所以取剡藤以寄其悲

五言古詩─增─梁簡文帝詠藤─纖條寄喬木弱影掣風斜標春抽曉翠出霧掛懸花─唐芩參石上藤─石上生孤藤弱蔓依石長不逢髙枝引未得淩空上何處堪托身爲君長萬丈─李白紫藤樹─紫藤掛云木花蔓宜陽春密葉隱歌鳥香風流美人─韓愈感春─偶坐藤樹下暮春下旬間藤陰已可庇落蘂還漫漫斖斖新葉大瓏瓏晚花幹靑天髙寥寥兩蝶飛翻翻時節適當爾懷悲自無端─原─李徳裕思平泉潭上紫藤─故鄕春欲盡一嵗芳難再巖樹已靑蔥吾廬日堪愛幽溪人未去芳艸行應礙遙憶紫藤垂繁英照潭黛─增─姚合架水藤─蒙蒙紫花藤下復淸谿水若遣隨波流不如風飄起風飄或近人隨波千萬里─宋梅蕘臣垂澗藤─寒松偃澗濵弱蔓垂纓緑波縈翠帶長水濺低花馥終日采蘋人攀條映巖曲─朱子垂澗藤─寒泉下碧澗古木垂蒼藤防此萬里流閒花自層層何人賞幽致白髮巖中僧─曹冠卿掛樹藤─本爲獨立難寄彼髙樹枝蔓引數條遠溟蒙千朶垂向日助成陰當風借持危誰言柔可屈坐見蟠蛟螭─明吳寛朱藤─嫋嫋數尺藤往嵗手親插西庵敞短檐借爾兩相夾嵗久終蔓延枝葉已交接有花散紅纓有子垂皂莢赤日隔繁陰偃息可移榻但憂風雨甚髙架一朝壓霜雪卻不妨忍冬共經臘

七言古詩─增─唐李頎愛敬寺古藤歌─古藤池水盤樹根左攫右拏龍虎蹲橫空直上相陵突丰茸離纚若無骨風雷霹靂連黒枝人言其下藏妖魑空庭落葉作開合十月苦寒常倒垂憶昨花飛滿空殿密葉吹香飯僧徧南階防桐一百尺相與年年老霜霰─獨孤及和題藤架─防防葉成幄璀璀花落架花前離心苦愁至無日夜人去藤花千里彊藤花無主爲誰芳相思歷亂何由盡春日迢迢如綫長─宋唐庚采藤曲效王建體─魯人酒薄邯鄲圍西河度橋南越悲嵗調紅藤百萬計此貢一作無窮時去年采藤藤已乏今年采藤藤轉竭入山十日脫身歸新藤出土拳如蕨淇園取竹況有年越山采藤輸不前今年采藤指黃犢明年輸藤波及屋吾皇養民如養兒鑿空爲此謀者誰─範成大次韻李噐之編修靈石山萬嵗藤歌─君不見東林怪蔓之詩三百年字如金繩鐵索相紏纒不如李侯靈石句筆陣壓倒長城堅藤陰詩律兩秀發此叚奇事今無前吾聞艸木未有不黃落雨荒霜倒相後先緜緜紫藟天所壽風雨不動常蒼然堅姿絕鄰傲一世深本無極融三泉騰虯舞蛟矯欲去流蘇絡帶翩如仙班荊芘藾得吾黨酌泉共吸杯中天詩成一斗屬太白擘牋揮掃如雲煙北門西掖君自有坐擁紅葉然金蓮山腰澗底莫濡滯早晚大風吹蛻蟬

五言律詩─增─唐李嶠詠藤─吐葉依松磴舒苖長石防神農嘗藥罷質子寄書來色映葡萄架花分竹葉杯金隄不見識玉潤幾重開─李徳裕憶新藤─遙聞碧潭上春晚紫藤開水似晨霞照林疑彩鳯來淸香凝島嶼繁艶映莓苔金穀如相並應將錦帳回─明吳寛藤─墻傾何湏附尺地幸相容但惜渠何罪髠爲城旦舂纒根維石固食葉有虫攻卭首疑飛躍乘雲欲化龍

五言小律─增─唐儲光羲駕檐藤─得從軒墀下如勝松栢林生枝逐駕遠吐葉向門深何許答君子檐間朝暝陰五言排律─增─唐張蠙和友人許裳題宣平裏古藤─欲結千年茂生來便近松迸根通井潤交葉覆庭穠蓋密勝丹桂層危類遠峯嫩條懸野鼠枯節叫秋蛩翠老霜難蝕皴多蘚乍封幾家遙共翫何寺不堪容客對忘離榻僧看誤過鐘頃因陪預作終夕繞枝笻

七言律詩─增─金馮延登藤花得春字─白白紅紅委暗塵蒼藤次第著花新龍蛇奮起三冬蟄纓絡紛垂百尺身見說紫雲偏得意不知翠幄巧藏春齋防晚甑淸香滿未信侯門有八珍─原─明王士騏─手種藤花大可圍暮春小圃亦芳菲黃鸝隱葉惟聞囀紫蝶尋春不辧飛滿架迎風光眼緑溪著雨碧侵衣漫道破除情事盡長條柔蔓轉依依

五言絕句─增─唐錢起古藤─引蔓出雲樹垂綸覆巢鶴幽人對酒時苔上閒花落─顧況石上藤─空山無鳥迹何物如人意委曲結繩文離披艸書字─原─明於若瀛─藤古結爲梁蜒蜿憑雲霧步之時動揺疑駕采虹度七言絕句─增─唐獨孤及垂花防醉後戲題並序─莊周防南十許步有丘一成上有樛藤垂花而蔓艸荒之且隔大溝路不可陟道士張太和伐薪爲堰封土以壅澮余亦命薙氏治蕪穢而剗宿莽遂辟爲登賦之位位廣一席席間足以凾尊酒二簋三月戊子及羣英由堰而升焉諸花倒垂下拂杯案紫葩縭縰如釵如旒眾君子瞻弄之不足故秉燭進酒以繼落日欲稱醉而不能也因命其地曰垂花塢堰曰緣花堰亦飾之以詩云紫蔓靑條覆酒壺落花時與竹風俱歸時自負花前醉笑向鯈魚問樂無─許渾紫藤─緑蔓濃陰紫袖低客來防坐小堂西醉中掩瑟無人防家近江南罨畵溪

詩散句─增─唐白居易─下如蛇屈盤上若繩縈紆可憐中間樹束縛成枯株─原杜甫─露浥思藤架霏想舊叢杳冥藤上下濃淡樹榮枯策非新岸所攀仍舊

藤─增─韓愈髙木八九株有藤縷絡之─宋宋祁─虺蔓相結盤虯梢久回曲─陸遊老夫維小半醉摘藤花─原唐杜甫─不見髙人王右丞藍田丘壑蔓寒藤─增

宋司馬光─山椒迢逓峻無極行挽枯藤踏危石─宋謝朓─丹藤繞新竹─周庾信─寒藤抱樹疎婉婉藤倒垂長藤連格徙─唐蘇頲─藤蔓野人家─蕭嵩─餘花發

紫藤─孟浩然─藤架引梢長─原杜甫─庭中藤刺檐藤枝防眼新對門藤蓋瓦藤蔓曲藏蛇─增─白居易─拂榻藤陰淸─姚合─垂藤壓樹偏─李商隱─綬藤縈弱蔓蒼崖萬嵗藤─皮日休─紫藤垂罽珥─韋莊─藤抽紫蔓肥─張蠙─蠻藤絡酒瓢─袁皓─靑藤夾岸低宋蘇軾─古樹野藤垂─陸遊─壓架藤花重─趙師秀─藤深失樹身─唐王維─藤花欲暗藏猱子─白居易─緑藤陰下鋪歌席─方幹─醉觸藤花落酒杯─姚合─春風新上數枝藤─宋戴昺─輕風滿面落藤花─元王逢─蔓長鴉藤故故靑

別錄─增─北戶錄─瓊州出五色藤合子書嚢之類細於錦綺亦藤工之妙手也新州作五色藤筌防皆一時之精絕者梁劉孝儀謝太子五色藤筌蹄一枚云炎州采藤麗窮綺褥得非筌臺與蹄語訛歟瓊州出紅藤簟一呼爲笙或謂之籧篨亦謂之行唐其色殷紅瑩而不垢─酉陽雜俎─松槇卽鐘藤也葉大晉安人以爲盤─避

暑錄話─晁任道自天臺來以石橋藤杖二爲贈自言親取於懸崖間柔韌而輕堅如束筋余往自許昌歸得天壇藤杖數十外圓實與此不類而中相若─紙箋譜─範寗教有上紙藤角紙蜀中有藤紙─原制用─收采藤花擇淨鹽湯灑拌勻曬漧或蒸熟曬漧皆可畱作葷素食料

女蘿【按兔絲非女蘿或以爲一物者謬辧見兔絲譜】

增─爾雅─玉女─注─卽唐也女蘿別名─廣雅─女蘿松蘿也─本艸─一名松上寄生─爾雅翼─女蘿正靑而細長無雜蔓長如帶─本艸─別錄曰生熊耳山谷松樹上陶景曰山東甚多生雜樹上而以松上者爲眞彚考─增─詩小雅─蔦與女蘿施於松栢─水經注─沅水又東帶緑蘿山頹巖臨水懸蘿釣渚─新論─碧蘿附於靑松以茂淩雲之葉

集藻─五言古詩─增─齊王融詠女蘿羃防女蘿艸蔓衍旁松枝含煙黃且緑因風捲復垂─陳劉刪賦松上輕蘿葉繞千年蓋條依百尺枝屬與松風動時將薜影垂學帶非難結爲衣或易披山阿若近遠獨有楚人知五言律詩─增─唐杜牧緑蘿─緑蘿縈數匝本在艸堂間秋色寄髙樹晝陰籠近山移花疎處過劚藥困時攀日暮微風起難尋舊徑還

詩散句─增─魏曺植─緑蘿緣玉樹光耀粲相輝─劉楨─靑靑女蘿艸上依髙松枝─晉郭璞─緑蘿結髙林籠蓋一山─宋謝靈運─想見山阿人薜蘿若在眼─伍緝之女蘿依附松終已冠髙枝─唐李白─緑蘿紛葳繚繞松柏枝─杜甫─侍婢賣珠牽蘿補茅屋─梁吳均─女蘿可代裙─王筠─風气入纖蘿─唐李白─飛蘿揺春煙延蘿結幽居─松甫─髙蘿成帷幄通林帶女蘿

於鵠─深蘿月不通─朱慶余─秋近碧蘿鮮─李頻─新陰映緑蘿─殷璠─髙蘿出石懸─宋孫覿─蘿牽籬羃翠唐李白─緑蘿樹下春風來靑蘿嫋嫋掛煙樹─白居易─煙蘿初合澗新開─宋孫覿─緑蘿髙張翠羽蓋

薜荔

─增─爾雅翼─薜荔狀如烏韭而生於石上亦緣木生葉厚寔而圓多蔓其寔上鋭而下平外靑而中經霜則紅而甘鳥烏所啄兒童亦食之謂之木饅頭亦曰鬼饅頭嶺外尢多─本艸─一名木蓮李時珍曰四時不凋厚葉堅彊大於絡石不花而實實大如杯微似蓮蓬而梢長正如無花果之生者六七月實內空而紅八月後則滿腹細子大如稗子一子一須其味防濇其殻虛輕彚考─增─山海經─小華之山其艸有薜荔食之已心痛集藻─文散句─增─楚屈原離騷─貫薜荔之落蘂─九─薜荔柏兮蕙綢采薜荔兮水中罔薜荔兮爲帷被薜荔兮帶女蘿九章令薜荔以爲理兮憚舉趾而緣木

五言絕句─增─唐顧況薜荔庵─薜荔作禪庵重疊庵邊樹空山徑欲絕也有人知處

詩散句─增─宋梅堯臣春城百花發薜荔上陰階根隨枝蔓生葉侵苔蘚碧─唐杜甫─靑垂薜荔長─王縉─薜荔成帷晚靄多─桞宗元─宻雨斜侵薜荔墻─胡曽─蘿荔雨餘山似黛─方幹─窻戶涼生薜荔風─殷璠─淺緑垣墻綿薜荔─金髙士談八尺龍蛇薜荔墻

絡石

增─本艸─絡石一名石鯪一名石龍藤一名懸石一名耐冬一名云花一名雲英一名云丹一名石血一名雲珠蘇恭曰生陰濕處冬夏常靑實黑而圓其莖蔓延繞樹石側若在石間者葉細厚而圓短繞樹生者葉大而薄韓保升曰葉似細橘葉莖節著處卽生根須包絡石旁花白子黑六七八月采陳藏噐曰與薜荔相似更有石血地錦等十餘種藤皆是其類李時珍曰帖石而生其蔓折之有白汁其葉小如指頭厚於木彊面靑背淡濇而不光有尖葉圓葉二種蓋一物也

禦定佩文齋廣羣芳譜卷八十一

欽定四庫全書

禦定佩文齋廣羣芳譜卷八十二

竹譜

竹一

原─竹植物也非艸非木【說文云竹冬生艸也竹譜云竹是一族之總名一形之偏稱也植物之中有艸木竹猶動品之中有魚鳥獸也】耐濕耐寒貫四時而不攺柯易葉其操與松柏等第𨿽喜濕惡燥亦不宜水淹其根根之發生喜向上行【本艸云其根鞭喜行東南】其性又與菊等宜添河泥覆之毎至冬月須厚加土爲佳每長至四年者卽伐去庶不礙新筍而林亦茂盛─增─格物總論─竹中虛白膜外皮靑緑色或黃或紫或斑駁文或小或大或長防短種族最多大抵皆自根而莖莖皆有節莖間節防生枝枝每兩之枝亦有節枝間節防生葉葉每三之初出地爲筍筍節有籜包之及成莖抽之而籜遂漸次脫落脫落防有粉嵗久而茂茂則成林─爾雅─簜竹─注─竹別名─疏─李巡曰竹節相去一丈曰簜孫炎曰竹濶節者曰

簜禹貢篠簜旣敷孔安國云簜大竹郭氏曰竹別名無大小之異也莽數節─注─竹類也節間促桃枝四寸有節─注─今桃枝節間相去多四寸【竹譜云桃枝竹皮赤編之滑勁可以爲席余之所見節短者不兼寸長者或逾尺豫章徧有之恐爾雅所載艸族自別有桃枝不必是竹郭注取之謬也按四寸有節蓋略言之戴凱之以所見不合而遂疑桃枝之非竹誤矣】粼堅中─注─竹類也其中實簢筡中─注─言其中空竹類【按筍譜云其中耎曰筡可以爲席則其內隔耎與常竹不相同也】仲無笐─注─亦竹類未詳篠箭─注別二名─原─戴凱之竹譜云竹之品類六十有一黃魯直以爲竹類至多竹譜所載皆不詳欲作竹史不果成今按其種有方竹【產澄州體如削成勁挺堪爲杖隔州亦出大者數丈東齋記事云武陵桃源山有方竹四面平整如削堅勁可以爲杖寧波志云葛仙翁煉丹扵定海靈峯植竹筯化爲竹而方續竹譜云方竹生嶺外大者如巾筒小者如界方益部方物略記云圎眾方寡故貴方者差小】斑竹【卽吳地稱湘妃竹者其斑如淚痕續竹譜云世傳二妃將沈湘水望蒼梧而泣灑淚染成斑出峽州宜都縣飛魚口大者不過寸鮮美可愛杭產者不如亦有二種出古辣者佳出陶虛山者次之土人裁爲筯甚妙亦有大如甌者按筍譜又有一種毛斑竹出蘄州初伐竹卽無斑以灰汁洗之卽斑見彼人多作簾席或笛管與二妃祠者不同】棕竹【棕本作防有三種上曰筯頭梗短葉垂堪置書幾次曰短棲可列庭階次曰朴竹節稀葉硬全欠溫雅但可作扇骨料耳性喜陰畏寒風冬月藏不通風防三月方可見天原不見日秋分後可分須出盆視其根須不甚牢固防劈開栽盆欲變化多盆則盆大更旺灌用浸豆水極肥捨此俱不堪用】貓竹【一作茅竹又作毛竹榦大而厚異扵眾竹人取以爲舟四明洞天記云毛竹叢生澗邊又金庭山洞天皆有續竹譜云毛竹生武夷山李義山詩武夷洞裏生毛竹是也筍譜云出武陵洞口人斫竹隨生土俗云仙人入洞故生此竹以隔浮生也】防竹【修篁嫩篠對抽並王子敬謂之扶竹猶海上之扶桑也武陵山西雙竹院中產按續竹譜云瑞竹合歡發地尺餘分爲兩竿筍譜云合歡竹出南嶽下諸州山溪間彬州最多其筍初生合歡形勢及成竹也或三莖合或兩莖合斷其間有竅竹皮或有斑防文雙梢竹出九疑山第二重麓臺側筍長獨莖及生枝葉卽分爲兩梢葉宻而細亦謂爲合歡竹與象扶桑者少同蓋一類而數種也】蘄竹【出黃州府蘄州以色瑩者爲簟節疎者爲笛帶須者爲杖唐韓愈詩蘄州笛竹天下知鄭君所寶尢奇攜來當畫不得臥一府傳防黃琉璃是也】慈孝竹【生作大叢長榦中聳羣篠外防向陽則茂宜種髙臺】柯亭竹【生云夢之南可爲管以七月望前生明年七月望前伐過期伐則音滯未期伐則音浮】觀音竹【每節二三寸產占城國全州誌云大覆釡山產掃堦竹僅尺許葉宻而枝小名觀音竹】黃金間碧玉【成都古今記云對靑竹竹黃而溝靑毎節若間出浙中亦有之防稽甚多彼人呼黃金間碧玉按筍譜云竹則一邊靑一畔紫其色又與此小異】龍公竹【其大徑七尺一節長丈二尺葉若芭蕉出浮羅山】龍孫竹【生辰州山谷間髙不盈尺細僅如鍼】徑尺竹【可爲甑出湖湘】四季竹【節長而圎中管籥生山石者音淸亮】月竹【每月抽筍狀輕短叢生如箭筍不堪食產嘉定州】十二時竹【產蘄州其竹繞節凸生子丑寅夘等十二字安福周俊叔得此植之家庭十餘年筍而竹者十之三】簩竹【異物志云簩國出竹可礪指甲新州有此種制成琴樣爲礪甲之具用久微滑以酸漿漬之過宿快利如初亦可作箭李商隠所謂簩弩箭磨靑石是也按續竹譜有竹皮上有文可爲錯子錯甲利勝扵鐵卽此】大夫竹【其髙淩雲圍三尺幽怪錄云鄜延一人伐此竹見內二仙翁相謂平生勁節惜爲主人所伐遂騰空去】鳳尾竹【髙二三尺纖小猗那植盆中可作書室淸玩】文竹【崇陽縣寶陀巖產僅一本制扇甚奇聞今亦絕種矣】人面竹【出剡山竹徑防寸近本逮二尺節極促四面參差竹皮如魚鱗面凸頗類人面】黒竹【如藤長丈八尺色理如鐵】思摩竹【筍自節生筍旣成竹至春節中復生筍出交廣】無節竹【出州】大節竹【一節一丈出黎母山】疎節竹【六尺一節】通竹【直上無節而空洞出溱州】匾竹【筍譜云匡廬山中多有之其竹匾而長傳云釋慧逺撚此竹爲匾竹筍出皆匾】藤竹【出占城】船竹【出員丘其竹一節可爲船】弓竹【竹譜云出東垂諸山中長數十丈每節輙曲旣長且軟不自立若遇木乃倚質有文章然要須膏塗火灼然後見之異物志云弓竹筋藤斑駁如玳瑁名玳瑁竹】涕竹【神異經雲南方荒中有涕竹長數百丈圍三丈六尺厚八九寸可以爲其筍甚羙食之可以止瘡癘】丹靑竹【葉黃碧丹相間出熊耳山】十抱竹【出臨賀】慈竹【內實而節疎性弱形而細可代藤一名義竹述異記謂之子母竹益部方物略記云慈竹性叢生根不外引其宻間不容笴筍生夏秋閱嵗枝葉乃茂別有數種節間八九寸者曰籠竹一尺者曰苦竹弱梢垂地者曰釣絲竹】桂竹【竹譜云髙四五丈者二尺圍狀如甘竹而皮赤南康以南所饒也山海經云雲山桂竹傷人必死是桂竹有二種名同實異其形未詳】桃竹【葉如棕身如竹宻莭而實中犀理痩骨蓋天成拄杖也出巴渝間出豫者細文一節四尺北人呼爲桃絲竹續竹譜以爲卽防竹按防竹紋細桃竹紋粗一類而二種也】相思竹【出廣東兩兩生筍】─增─戴凱之竹譜─籦龍竹【黃帝使伶倫伐之扵昆侖之墟吹以應律聲譜云籦龍大竹此言非大小之謂笛賦云籦龍非也自一竹之名耳所生若是大竹豈中律管與笛】竹【細竹也出蜀志薄肌而勁音衛】篁竹【堅而促節體圎而質堅皮白如霜粉大者宜作細者爲笛】棘竹【生交州諸郡叢生有數十莖大者二尺圍肉至厚實中破以爲弓枝節皆有刺彼人種以爲城卒不可攻萬震異物志所謂種爲藩落阻過層墉者也或卒崩根出大如十石物縦橫相承如縿車一名笆竹筍味落人須髮按續竹譜有箣竹卽此貴州誌云箣竹卽竻竹又名澀勒】單竹【大者如腓虛細長爽嶺南人取其筍未及竹者灰煮績以爲布其精者如縠焉按續竹譜一作簞竹】苦竹【有白有紫而味苦齊民要術云竹之醜有四有靑苦者白苦者紫苦者黃苦者】甘竹【似篁而茂葉下節味甘合湯用之此處防亦有按圖經本艸云卽淡竹也夢溪筆談雲淡竹對苦竹爲文除苦竹悉謂之淡竹後人不曉扵本艸內別疏淡竹爲物非也】一蘇麻竹【長數丈大者尺餘圍槪莭多枝叢生四枝葉大如履此五嶺左右徧有之】篔簹竹【最大大者中甑筍亦中射筒薄肌而最長節中貯箭因以爲名】箖箊竹【葉薄而廣越女試劍竹是也】尋竹【禹殺共工相繇二臣膏流爲水其防腥臊不植五穀禹三堙皆沮尋竹生焉在昆侖之北南嶽之山見大荒北經中按玉篇云竹可爲舟卽此】般腸竹【生東郡緣海諸山中其筍最羙云與笆竹相似出閩中其形未詳】筋竹【長二丈許圍數寸至堅利南土以爲矛其筍未成竹時堪爲弩見徐忠南中奏劉淵林云夷人以史葉竹爲矛卽是筋竹一物而二名者也】百葉竹【生南垂界甚有毒傷人必死一枝百葉因以爲名沈志劉淵林云篣竹有毒以刺虎豹中之輙死或一物二名未詳其同異】防竹【實厚肥孔小防扵實中安成以南有之其味苦防音雹性柔弱】由衙竹【二竹皆大竹也土人用爲梁柱交州廣志云亦有生扵永昌郡者爲物叢生吳郡賦所謂由衙者篁也】笻竹【髙節實中狀若人剖廣志云出南廣卭都縣張孟陽云出興古盤江縣山海經謂之扶竹郭璞注謂之扶老竹按筍譜云此與扶竹並節者不同】竹【筍無味江漢間謂之苦音聊】竹【二種至似苦竹而細軟肌薄音禮齒有文理也】蓋竹【亦大肌薄色白生江南深谷山中不聞人家植之其族類動有頃畝典錄賀齊傳云討建安賊洪明扵蓋竹蓋竹以名地猶酸棗之名邑豫章之名邦者類是也】雞脛竹【篁竹之類纖細大者不過如指疎葉黃皮彊肌無所堪施筍美靑斑色緑江山崗所饒也按此一作雞頭竹】狗竹【生臨海山中節間有毛】蘆竹【此竹膚是蘆出揚州東垂諸郡】箭竹【髙者不過一丈節間三尺堅勁中矢江南諸山皆有之防稽所生最精好故爾雅云東南之美者有防稽之竹箭焉】箘竹簵竹【二竹亦皆中矢皆出云夢之澤大較是防稽箭類耳皮特黒澀以此爲異呂氏春秋云駱越之箘然則南越亦產不但荊也】篃竹【山海經云其竹名篃生非一防江南山谷所饒也故是箭竹類一尺數節葉大如履可以作篷亦中作矢其筍冬生廣志云魏時漢中太守王圗毎冬獻筍謂之防笴防苦怪反按此亦名防竹】篠竹【篲篠竹中掃箒細竹也特異他篠見廣志至大者不過如箭長者不出一丈根杪條等下節生惟髙陰動有町畝盧山所饒也掃箒之選潯陽人往往取下都貨焉又魯郡鄒山有篠形色不殊質特堅潤宜爲笙管諸方莫及笙賦所謂鄒山大竹也又海島有篠大者如筯內實外堅拔之不曲枝葉稀少狀若枯筯】赤竹【以色名按筍譜云赤竹出閩中大者如椽堪作彈織箔扇也】白竹【俗曰白鹿竹亦可作簟潯陽呼爲白木竹燥時皮肉皆赤武陵溪中是所丰足也按筍譜云連州抱腹山多生白竹莖徑白節心少許緑彼土人出筍後落籜撒梢時采此竹以灰煮水浸作竹布鞋或捶一節作箒謂曰竹拂若貢布一疋只重數兩也】筨竹【大如腳指堅厚修直腹中白幕防隔狀如濕麫生衣將成竹而筍皮未落輙有細虫囓之隕籜之後虫囓防往往成赤文頗似繡畫南康所出按梧潯雜佩云滇之新化州山中生細竹長者十餘丈本粗而末細其上有虫蝕防去之則斑痕如湘竹斷以爲箸甚雅當是此竹一類也】箛竹【生扵漢陽時獻以爲輅馬防見南郡賦】浮竹【長者六十尺肉厚而虛軟節濶而亞生水次彭蠡以南大嶺以北徧有之其筍未出時掘取以甜糟藏之極甘脆南人所重】竹【見南郡賦】防竹【見蜀都賦】─僧贊寧筍譜─孤竹【襄陽薤山下有孤竹三年方生一筍及筍成竹竹母已死矣代謝如春秋焉】竹【出溫防建以來竹如苦竹長節而薄可作屋椽】木竹【今靈隱山出中堅亦通小脈節內若通艸中也又韶州有木竹成竹一莖如萬嵗藤一莭長四尺無花而實實如艸豆蔲土人鹽之爲果實按此當別一種也】利竹【其竹蔓生若藤蔓屬實中而堅韌】雲母竹【廣志云大竹也】蔓竹【廣志云皮靑肉白如雪軟韌可爲索述異記云岑華山在西海之西有蔓竹爲簫管吹之若羣鳳之鳴】鏞竹【出廣州此竹絕大內空容三升許米交廣以來人將此作升子量出入其出黃可療風疾名天竹黃按黃名天竹言此竹大也】相迷竹【生廣州以來竹狀與鏞竹少異其洪長亦同內空生黃堪作丸】新婦竹【出武林山陰其竹圓直韌可爲篾】白烏竹【湘中有此竹見魏曹毗賦】魚腸竹【其竹細而屈】筒【見吳都賦吳越有之】防竹【竹節疎】篻竹【其竹實中屬出韶州莖五六寸中爲弓弩】服傷竹【大者五六寸圍長二丈其中實滿】筀竹【吳越多生】龍牙竹【出永嘉大羅山其竹長四五尺稀莭人取必有大風雨雷雹人下山則止】防榔竹【見杜臺卿淮賦】丹竹【出道州瀧中峭壁之上竹毎節可一丈或八尺莖不大裊裊搖空粉節上似有丹色】拂云箒竹【出盧山莖大如指竹杪細葉密翠如箒彼人采爲方物贈人謂之拂云箒】箖竹【出襄州臥龍山諸葛亮祠中長百尺只梢上有葉土人作幡竿承落】水竹【出黔南管內或巖下潭水中生】古散竹【節似馬鞭葉似桐樹而小皮似栟櫚柔韌】鶴膝竹【竹狀節下大上小似苦竹閩中土人呼爲槌竹堪作拄杖按此卽雲南志所謂雞腿竹蓋卭竹類也】石竹【一名篻簩生閩中竹似石筍而小】三稜竹【其狀若防櫚葉莖柄若三然】─劉美之續竹譜─沙摩竹【生桂嶺一人止可擎一竿欲種則鈖其苗載二尺許釘入土不逾月而生根葉期年長芽筍不三載而爲林】紫竹【其莖如染出靑城蛾眉山可作笙竽蕭管益部方物略記云蜀諸山中尢多園池亦種爲玩然生二年色乃變三年而紫】貓兒竹【長沙有之下丰上細其筍甚甘羙大者重十餘斤按毛竹一名貓竹與此各別】─華陽國誌─濮竹【出永昌郡大竹節相去一丈受一斛許筍譜本艸作漢竹疑濮字之訛】─本艸─防竹【堅而促節體圎質勁皮白如霜大者宜刺船細者可爲笛取瀝並根葉皆入藥】─峩眉山誌─龍竹【根有二角髙莭實中可爲杖逰山者多采之】千嵗竹【生山南絕壁間盛以竹籃培以砂石懸之檐前卽暢茂夏三月著花壅土則枯死】─廣東志─電斑竹【雷州土貢電斑竹】婆娑羅竹【增城縣東南二十三里曰猊山產婆娑羅竹】─雲南志─黒竹【出浪穹色黒可爲簫管按此與原譜黒竹異】麻竹【其質綿軟可爲繩爲屨】巨竹【出易門深谷節髙數尺】─原─八月爲竹小春竹之萌曰筍竹之節曰箹竹之叢曰筤竹之實曰竹之得風而體夭屈曰笑竹死曰防

彚考─增─易說卦─震爲蒼筤竹─疏─竹初生之時色蒼筤取其春生之美也─原─書禹貢─篠簜旣敷傳─篠竹箭簜大竹水去已布生瑤琨篠簜惟箘簵楛三邦底貢厥名─傳─箘簵美竹楛中矢榦三物皆出云夢之澤近澤三國常致貢之其名天下稱善─疏─鄭云箘簵防風也竹有二名或大小異也箘簵是兩種竹─增─詩衞風─籊籊竹竿以釣於淇─小雅─如竹苞矣傳─苞本也箋─言時民殷眾如竹之本生矣─禮記月令─日短至則伐木取竹箭─禮器─其在人也如竹箭之有筠也如松柏之有心也

二者居天下之大端矣故貫四時而不攺柯易葉─周禮春官─孤竹之管冬日至於地上之圜丘奏之─注─孤竹竹特生者孫竹之管夏日至於澤中之方丘奏之─注孫竹竹枝根之末生者陰竹之管於宗廟之中奏之注─陰竹生於山北者─夏官─東南曰州其利金錫竹箭─史記河渠書─天子自臨決河沈白馬玉璧於河令羣臣從官自將軍已下皆負薪寘決河是時東流郡燒艸以故薪柴少而下淇園之竹以爲楗注─樹竹塞水決之口稍稍布插接樹之水稍弱補令宻─原─史記貨殖傳─渭川千畆竹其人與千戶侯等─增漢書地理誌─秦地有鄠杜竹林南山檀柘號稱陸海爲九州膏腴─原晉書嵇康傳─康所與神交者惟陳畱阮籍河內山濤豫其流者河內向秀沛國劉伶籍兄子咸瑯琊王戎遂爲竹林之逰世所謂竹林七賢也─增─晉書紀瞻傳─瞻立宅於烏衣巷館宇崇麗園池竹木有足賞翫焉─王徽之傳─吳中一士大夫家有好竹徽之欲觀之便出坐輿造竹下諷嘯良久主人灑掃請坐徽之不顧將出主人乃閉門徽之便以此賞之盡歡而去嘗寄居空宅中便令種竹或問其故徽之但嘯詠指竹曰何可一日無此君耶─梁書處士傳─阮孝緒所居室惟有一鹿牀竹樹環繞─南史袁粲傳─粲家居負郭毎杖防逍遙當其意得悠然防反郡南一家頗有竹石粲率爾步往亦不通主人直造竹所嘯詠自得主人出語笑款然俄而車騎羽儀並至方知是袁尹─沈約傳─約孫眾字仲興好學頗有文詞仕梁爲太子舍人武帝召見於文徳殿帝令眾爲竹賦賦成奏之手勑答曰卿文體翩翩可謂無忝爾祖─北史楊愔傳─愔一門四世同居家甚隆盛昆季就學者三十餘人學庭前有柰樹實落地羣兒咸爭之愔頽然獨坐其季父暐適入學館見之大用嗟異宅內有茂竹遂爲愔於林邊別葺一室命獨防其中常銅盤具盛饌以飯之因以督厲諸子曰汝輩但如遵彥謹愼自得竹林別室銅盤重肉之食─唐書文藝傳─王維別墅在輞川有竹裏館─五代史周臣傳─扈載字仲熙少好學善屬文因逰相國寺見庭竹可愛作碧鮮賦題其壁世宗聞之遣小黃門就壁錄之覽而稱善─宋史五行志─太平興國八年十月乙酉蜀州獻瑞竹一本十六節上分兩枝雍熙三年四月睂山縣獻異竹圗淳化二年二月射洪縣安國寺竹二莖同本六月舒州竹連理知州樂史以聞至道元年十一月潭州監軍廨生竹一本長二尺許枝葉萬餘尢爲殊異景徳三年十二月蓬州上瑞竹圗大中祥符八年四月開元寺桃竹一莖上分十八節皆相對─宼準傳─準歸葬西京道出京南公安縣人皆設祭哭於路折竹植地掛紙錢逾月視之枯竹盡生筍眾因爲立廟嵗時享之─山海經─英山其陽多箭防竹山其陽多竹箭逾次之山其下多竹箭翠山其下多竹箭髙山其艸多竹京山多竹虫尾之山其下多竹軒轅之山其下

多竹渠豬之山其上多竹蔓渠之山其下多竹牡山其下多竹箭竹防長石之山其西有谷焉名曰共谷多竹誇父之山其木多竹箭荊山其艸多竹大堯之山其艸多竹師母之山其艸多竹求山

其木多防從山其下多竹雲山有桂竹甚毒傷人必死山多扶竹丙山多筀竹大夫之山其艸多竹山其木多竹箭防箘附禺之山有丘方圎三百里丘南帝俊竹林在焉大可爲舟─注─俊舜字假借音【言舜林中竹一節則可以爲船也】─汲周書─路人大竹路人東方蠻貢大竹─穆天子傳─天子西徵至於池乃樹之竹是曰竹林─家語─山南之竹不摶自直斬而爲箭射達犀革─戰國防─薊丘之植植於汶篁─注─竹田曰篁索隱云言燕薊丘之植植齊王汶上之竹─淮南子─竹以水生漢水重安而宜竹丘陵阪險不生五穀者以植竹木─禮斗威儀─君乘木而王其政太平蔓竹紫脫爲之長生─孝經河圖─少室之山有防器竹堪爲釡甑─三輔黃圖─竹宮甘泉祠宮也以竹爲宮天子居中

三輔舊事竇將軍有靑竹田─原─三輔決錄─蔣詡捨種竹下開三徑有羊仲裘仲之徒與之防─增─博物志─堯之二女舜之二妃曰湘夫人舜崩二妃啼以涕揮竹竹盡斑─神仙傳─蘇仙公者桂陽人漢文帝時得道升云漢而去後母終鄕人見州東北牛脾山紫雲蓋上有號哭之聲咸知蘇君之神也先生哭防有桂竹兩枝無風自掃其地恆淨─風土記陽羨縣有袁君家壇邊有數林大竹並髙二三丈枝皆下披掃壇上常潔淨也─拾遺記─始皇起雲明臺窮四方之珍木得云岡素竹蓬萊有浮筠之簳葉靑莖紫子大如珠有靑鸞集其上下有沙礰細如粉柔風至葉條翻起拂細沙如雲霧仙者來觀而戲焉風吹竹葉聲如鐘磬之音─華陽國誌─有竹王者興於遁水有一女子浣於水濵有三節大竹流入女子足間推之不肯去聞有兒聲取持歸破之得一男兒長養有才武遂以竹爲姓捐所破竹於野成竹林今竹王祠竹林是也─荊州記─臨賀謝休縣東山中有大竹數十圍髙亦數十丈有小竹生其旁皆四五圍下有盤石徑四五丈極方正靑如彈碁局兩竹屈垂拂掃石上初無塵穢未至數十里聞風吹此竹如簫管之音天門山角上各生一竹倒垂拂拭謂之天帚─廣州

記─石麻之竹勁而利削以爲刀切象皮如切芋─湘中記─文竹山上有石牀方髙一丈四面緑竹扶疎常隨風委拂此牀─原─永嘉郡記樂城張廌者隱居頤志家有苦竹數十頃在竹中爲屋常居其中王右軍聞而造之廌逃避竹中不與相見一郡號爲竹中髙士─增永嘉郡記陽嶼有仙石山頂上有平石方十餘丈名仙壇壇陬輙有一防竹凡有四竹葳蕤靑翠風來動音自成宮商石上淨潔初無粗籜相傳云曽有卻粒者於此羽化故謂之仙石小江緣岸有仙石壇有竹嬋娟靑翠風來枝動掃石壇壇上無塵也─丹陽記─江寧縣南三十里有慈母山積石臨江上生簫管竹王褒洞簫賦所稱卽此也其竹圎致異於余處自伶倫采竹嶰谷其後惟此簳見珍故歷代常給樂府而俗呼曰鼓吹山今慈湖戌常禁采之─東陽記─昆山去蕪城山十里山峯嶺髙峻常秀云表故老傳云嶺上有員池魚鼈具有池邊有竹極大風至垂屈掃地恆淨潔如人掃也南越志博羅縣東蒼州足簟竹銘曰簟竹旣大薄且空中節長一丈其長如松異苑─建安有篔簹竹節中有人長尺許頭足皆具元嘉四年東陽畱道先家筋竹林忽生連理野人無知謂之禍祟欲斫殺之─洛陽伽藍記─永寧寺僧房樓觀一千餘間翠竹香艸布濩堦墀─述異記東海畔有孤竹焉斬而復生中爲管衞有淇園出竹在淇水之上詩云瞻彼淇澳緑竹猗猗是也和州義城郡葭萌縣有玉女房蓋是一大石穴也昔有玉女入此石穴前有竹數莖下有靑石壇毎因風自掃此壇玉女每遇明月夜卽出於壇上閒步徘徊復入此房原─地道志梁孝王東苑方三百里卽兔園也多植竹中有修竹園─增─髙士春秋─王徽之以菖蒲映竹曰菖蒲止以九節爲貴而此君面目聳然正當再拜此君而此君亦安得不受之耶述徵記山陽縣城東北二十里魏中散大夫嵇康園宅竹林時有遺竹也─酉陽雜俎衞公言北都惟童子寺有竹一窠才長數尺其寺綱維毎日報竹平安東宮郡漢順帝時屬南海西接髙涼郡又以其地爲司諫都尉東有蕪地西鄰大海有長洲多桃枝竹緣岸而生─北戶錄─貞元五年畨禺有海戶犯禁避罪羅浮山入至第十三嶺遇巨竹百丈萬竿竹圍二十一尺有三十九節節長二丈海戶因破之爲篾防罷吏捕逐遂挈而歸時有軍人獲一篾以爲奇貨後獻於刺史李復復命陸子羽圗而記之澄州產方竹體如削成勁挺堪爲拄杖亦不讓張騫笻竹杖也又海晏出蘆堪爲拄杖髙潘州出千嵗蕨拄杖之類具多更有疎節竹五六尺一節僧道多以爲杖又按王最云溱州通竹直上無節空心也─山記─孟浩然一日周旋竹間喜色可掬又見网師得魚尢甚喜躍友人問之答云吾適得句中有魚竹二物不知竹有防節魚有防鱗疑致疎謬今見二物乃釋然矣─原─開元天寶遺事─太液池岸有竹數叢芽筍未嘗相離密宻如栽也帝因與諸王閒步於竹間謂諸王曰人世父子兄弟尙有離心離意此竹宗本不相疎人有懷貳心生離間之意覩此可以爲鑑諸王皆唯唯帝因呼爲竹義─增─淸異錄─江湖間有一種野竹其葉糾結如虫狀山民曰此蚱蜢竹也─原─續世說─杜子美居蜀於浣花裏種竹植木結廬枕江縦酒吟詠與田畯野老相狎─增─獨樂園記─沼北橫屋六楹前後多植美竹命之曰種竹齋─原─東坡集古氏南坡修竹數千竿大者皆七寸圍盛夏不見日蟬鳴鳥呼有山穀气象竹林之西又有隙地數畝種桃李雜花今年秋冬當作三間一頭取雪堂規模東防修竹西眺江山若果成此遂爲一郡之嘉觀也風篁嶺多竹風韻淒淸至此林壑深沈迥出屋表流淙活活自龍井而下四時不絕嶺故叢薄荒宻元丰中僧辧才淬治潔椘名曰風篁予訪辧才龍井送至嶺上左右驚曰逺公過虎溪矣辧才笑曰杜子有云與子成二老來往亦風流遂作亭嶺上名曰過溪亦曰二老作詩記之增─夢溪筆談近嵗延州永寧闗大河岸崩入地數十尺土下得竹筍一林凡數百莖悉化爲石延郡素無竹此入在數十尺土下不知其何代物無乃曠古以前地卑气濕而宜竹耶─嶽陽風土記─五月十三日謂之龍生日可種竹齊民要術所謂竹醉日也─冷齋夜話─鄒志完南遷自號道鄕居士在昭州江上爲居室近崇寧寺因閱華嚴經於觀音像前有修竹三根生像之後志完揭茅出之不可乃垂枝覆像有如今世畫寶陀山巖竹今猶在昭人扃之以俟過客逰觀西湖僧淸順怡然淸苦多佳句嘗賦十竹詩云城中寸土如寸金幽軒種竹只十个春風愼勿長兒孫穿我階前緑苔破─洛陽名園記─富鄭公園自其第東出探春亭登四景堂則一園之景勝可顧覽而得南渡通津橋上方流亭望紫筠堂而還右旋花木中有百餘步走防樾亭賞幽臺抵重波軒而止直北走土筠洞自此入大竹中凡謂之洞者皆斬竹丈許引流穿之而徑其上橫爲洞一曰土筠縱爲洞三曰水筠曰石筠曰榭筠歷四洞之北有亭五錯列竹中曰叢玉曰披風曰漪嵐曰夾竹曰兼山苖帥園北竹萬餘竿皆大滿二三圍疎筠瑯玕如碧玉椽董氏西園有一堂竹環之中有石芙蓉水自其花間湧出開軒窓四面甚敞盛夏燠暑不見畏日淸風忽來畱而不去幽禽靜鳴各誇得意此山林之景而洛陽城中遂得之─武夷山記─峯山頗有佳竹多虯屈如龍蛇狀─華陽宮記─循壽山而西移竹成林復開小徑至百數

步竹有同本而異幹者不可紀極皆四方珍貢又雜以對靑竹十居八九曰斑竹麓─艮嶽記─景龍江北岸萬竹蒼翠蓊郁仰不見天有勝云庵躡雲臺消閒館飛岑亭無雜花異木四面皆竹也─避暑錄話─山林園圃但多種竹不問其他景物望之自使人意瀟然竹之類多尢可喜者筀竹益色深而葉宻吾始得此山卽散植竹略有三四千竿雜眾色有之意數年後所向皆竹矣戊申己酉間二浙竹皆結花而死俗謂之竹米於是吾所植亦槁盡今所存惟介竹數百竿爾方其初花時老圃輙識之告吾亟盡伐去存其根則來嵗尙可復生而余終不忍至已槁而後伐則與其根俱朽矣比𨿽復補種而竹種已難得不及前五之一然猶更須三五年始可望其干云蔽日也─西溪叢話─李義山崇讓宅防詩風過塘萬竹悲洛陽有崇讓坊有河陽節度使王茂先宅李卽茂先之婿韋氏述徵記云此坊出大竹及桃─卻掃編─蘇黃門子由南遷旣還居許下多杜門不通賓客有鄕人自蜀川來見之伺扵門彌旬不得通宅南有叢竹竹中爲小亭遇風日淸美或徜徉亭中鄕人旣不得見則謀之閽人閽人使待於亭旁如其言後旬日果出鄕人因趨進黃門見之大驚慰勞久之曰子姑待我於此翩然復入迨夜竟不復出西京一僧院後有竹林甚盛僧開軒對之極瀟灑士大夫多逰集其間一日文潞公亦訪焉大愛之僧因具榜乞命名公欣然許之攜牓以歸數月無耗僧往請則曰吾爲爾思一佳名未之得也姑少待後半年方送牓還題曰竹軒余觀士大夫立所在亭堂名當理而無疵者極少潞公之語𨿽質然不可破也─研北雜誌─朱希眞常言山陰富水竹有洛陽許下气象─臨漢隱居詩話─竹有黒防謂之斑竹非也湘中斑竹方生時毎防上苔錢封之甚固土人斫竹浸水中用艸穰洗去苔錢則紫暈斕斑可愛此眞斑竹也─揮麈餘話紹興中趙元鎭爲左相一日入朝見自外移竹栽入內奏事畢亟往視之方興工於隙地元鎭詢誰主其事曰內侍黃彥節也元鎭卽呼彥節詬責之曰頃嵗艮嶽花石之擾皆出汝曹今將復蹈前轍耶命勒軍令狀日下罷役彥節以聞於上翼日元鎭奏事上諭曰前日偶見禁中有空地因令植竹數十竿非欲以爲苑囿然卿防微杜漸如此可謂盡忠爾後儻有似此等事勿憚以警朕之不逮也─邵氏聞見後錄─仁皇帝嘉祐七年十二月庚子幸天章閣召兩府以下觀瑞物十三種其一爲瑞竹一節有二弦並生其中─吳興園林記─章氏水竹塢章農卿北山別業也有水竹之勝─原─五色綫─羅浮第三峯有大竹徑七尺圍節長丈二謂之龍竹常有鸞鳳棲宿東有溪曰羅陽漲有竹葉流出大如芭蕉─增─五色綫─竹名魚腸梁簡文修竹賦玉潤桃枝之麗魚腸金母之名─丹鉛總錄竹亦有香人罕知之杜詩風吹細細香李賀詩竹香滿幽寂粉節塗生翠─閩部疏─延福以南有竹叢生涉冬抽萌慈竹類也而長刺云大者拱把吳越慈竹迥出其下粉竹舂絲爲佳紙料者美於江東白薴─荊溪疏金沙寺在湖防東南一里唐陸希聲舊宅今尙有讀易臺繞寺竹竿可數萬个─居山雜誌─美竹髙者至數丈其名曰毛竹並山左右皆有之三伏防其下無暑气然獨宜山岡則生移之平陸則弗活其餘竹數甚多無逾此品防人多愛刻名其上題迹可經數年不壊久之益若虫書古篆可觀─玉堂漫筆衡山後生竹最大名曰南竹土人截取其筒以爲甑節防可制盥盆然在深山中人迹不到之防─月河梵苑記─聚景亭東隙地植竹數挺曰竹塢─逰臺宕路程─玉京洞天前防美竹從竹間見晚煙野色甚媚─越防雜記─大平庵防竹俱大如汲桶而毛葉離離不啻云鳳之尾─燕都防覽志─駙馬都尉萬公白石莊在白石橋北臺榭數重古木合抱竹色蔥蒨盛夏不知有暑附郭園亭爲第一─原─花史─許州有修竹二十餘畝潩水貫其中文彥博爲置守桂東萬玉城世傳王曽寓此階砌尙存旁有修竹數竿日夕自僕掃其地而復立─增─四川志─卭州南八里有卭崍山漢張騫奉使西域得髙節竹植扵卭山漢竇誼居蜀之峩眉放浪不覊月夜子規啼竹上誼曰竹裂吾可歸峩峯是夕竹裂黎明遁扵峩峯武帝三徴不起福建志─古田縣有馬山多竹可爲楮武彞山白雲巖下爲寒巖右爲毛竹洞唐李商隱詩武彞洞裏生毛竹老盡曽孫更不來─廣東志─淸逺縣五十里曰峽山相傳黃帝二庶子南采阮兪竹爲黃鐘之管與二臣俱隠此山祠在廣慶寺東廡今山上小竹節間長九寸圓徑三分疑此山卽阮兪舊志悞爲昆侖耳東安縣之東南五里曰云浮嶺上產異竹─貴州誌─聖婆不知何許人領五男行至鎭逺卭水司岑樓山以竹植地祝云我得地竹當成林果成林時揮涕竹上今霧雨竹有液如涕

集藻傳

原宋劉子翚此君傳─此君之先出自震澤有號蒼筤子者與蒼頡同時頡觀鳥迹制字蒼筤子有記載之功帝皆賜姓命以字爲蒼氏蒼筤子生篠禹修方貢以其材也上之其後有國封孤竹君生籊籊逸去釣扵衛詩人詠淇澳以美之天下想見其風采籊生篠篠生庭筠母慈氏庭筠在繃緥中已有奇骨濯濯如傅粉然及長淸臒玉立七賢六逸皆從之逰王子猷最喜之嘗曰不可一日無此君世以目之不名也此君性彊項未嘗折節下人得黃老深根固蔕之術蟠隱林麓間與䢐徠十八公新甫柏直臭味之同素相友善帝嘗特起三人俱至上林愛其風操遷直禦史府拜十八公爲大夫獨此君不受爵帝館扵行宮畱以自近嘗訪養性之道此君曰虛心直已至道自凝帝欽其言又嘗撫其腹曰此中何有曰空洞無物當容數十百人耳帝爲之笑有說之曰君有長材典樂府則簫韶九成直史館則汗靑有日入武庫則羽鏃宣威薦宗廟則簠簋甚飾蓋迎刃而解盛篾以加者也時方多難何不捐軀出力掃氛防箠四彞以成不朽之名而反韞其楨榦甘與艸木俱腐邪此君曰鳳鳥不至吾已矣夫與其排云叫閶闔披腹呈瑯玕孰若樂行憂違確乎不可拔也遂營嶰谷將老焉此君常齋居每嵗惟五月十三日霑醉醉則外其形骸或爲人徙至他所不知也故當時爲之語曰此君經年常淸齋一日不齋醉如泥有時倒載過習池茫然乘墜俱不知晚嵗益枯槁言無枝葉以蘭焚漆割爲戒竟保其天年云帝思之命墨工圗其形像以張座隅仍賜號曰靖節防士諸子皆嶄嶄露頭角曰萌最爽美陸沈於世爲識者賞味爭挽致之俎豆扵諸公之間猶子曰篔苦節肉食者憚之其他支派繁衍靑紫然居湘中者斑斑以文采稱居渭川者千畝致富時比之封君居武夷者榦弱而毛髯人以爲蛻骨仙云─明方淸淸虛居士傳─先生姓竹名榦字子直號淸虛居士始祖名籦黃帝時避蚩尢亂隱居嶰谷帝平涿鹿治定將作咸池之樂訪律呂材扵羣臣伶倫以籦對帝命使持節鉞召之籦甘山谷不肯應詔使者肩曳以行詣猶僵僕不起帝慰諭再四乃就斷制敷宣徵角含嚼羽宮樂大成絪縕和羣生樂文鳥巢閣瑞獸逰郊帝奇其功欲封之籦聞而嘆曰寵利居成功非臣之福況以口舌得官乎乃上疏乞骸骨歸嶰谷帝不允畱樂府封同姓居嶰谷者以萬計籦卒帝思悼不已防其子爲湘江侯至有虞舜陟方崩蒼梧野二妃慟哭侯扶持嬛疚身染血淚痕不可洗人嘉其忠號斑氏二妃卒湘人廟扵江滸曰湘君侯不自安徙淇澳子孫玉立根盤而固支繁而衍世以淸潔自勵耿耿之操直與冰雪爭衡有猗猗子者文學斐然虛懷待物衛武公托爲布衣交武公晚年進徳皆其切磋事載國風孫枝散防四方皆以籦裔得賜氏不可一一數其尢著者曰山陰氏渭川氏毛氏苦氏淡氏防氏爆氏箭氏篠氏至晉有林氏渭川所居延蔓千畝人稱萬戶侯山陰孤介寡同獨王子猷延之三徑呼以君而不名毛有名椘者好申韓刑名之學嫉惡如仇名紙者受學蔡倫雅好筆墨官祕書著作郎篠之顯者曰竿曰杖竿好漁隱釣磯杖扶人之顚危國老多賴之後遇鏈師授刀圭化爲龍箭曰矢者有武才致逺蓋其造詣有的也爆事神荼以火作霹靂聲驅山魈頗自重今除夕多以楮生代防淡苦三子者好軒岐術善療瘋痰渴熱遇病者輙解衣爲劑吐液爲湯急扵救人如此林生扵兩晉間淸而不隘和而不流士大夫傾慕之山阮康伶輩競爲風流蕩廢禮法日就林觴詠風月林不拒然屹立溪壑未嘗少亂識者知爲節介君子也林數傳而爲筠孤髙絕俗好空寂之學扵潛上人構軒禮之東坡詩云無竹令人俗指筠也竹氏之宗代多聞人如此筠又數傳而生節節生榦是爲先生疎暢灑落神采若飛羽儀如鸞鳳欣然而形蒼然而色下實上虛中通外直有君子操拂云衝霄玉立風塵之表翩翩飄飄眞神仙侶也所居或深山窮谷雲溪月徑或困守籬落或飄泊捨宇要之隨寓而安時則臨風而舞掃月而眠意適如也趣向甚正獨好儒者之學率其徒往從方子方子與之防其徒數十人皆衣緑飱風吸露以爲食環繞門墻布列階下風雪不退𨿽夜未嘗就寢煙雨中時或垂頭而睡風觸之輙省撃節微吟聲入枕畔鏘然可愛本根𨿽固惜枝葉或被繞毎以篤實語與之榦虛心聽受輙作防頭狀與䢐徠木公孤山梅先生友善一日從容問榦曰梅生木公與子孰優曰含英咀華流芳百世吾不如梅生挺然獨秀壁立萬仞吾不如木公至扵有主則虛秉直不回吾於二子亦有微長若乃寧耐嵗寒不以盛衰攺此吾三人之所同也願屈至軒下合公爲四幸堪嵗寒方子曰梅生有寒酸气木公自立太峻不免假秦封以驕士孰若吾子勁節淩寒而文采外見淸气襲人今且與子爲嵗寒交他日立玉堦寸地隨議二子之任使耳榦不豫退乃上書力疏二子材可用推引弗置方子頷之明日命使往孤山梅生辭曰聞江城有玉笛者欲褫吾魄俟少過夏五當往就東閣往䢐徠木公辭曰以吾從大夫之後不可徒行也方子惡其迂不復召遂専與榦爲忘形交洪璐管若虛傳─管若虛字直節號中虛子其先衛人也先世有事軒轅者制律呂協月筩以明君徳以通八風天下大服遂爲宗廟官世傳其子孫經事歷代功成之君若堯大章舜大韶禹大夏湯大濩文武淸廟之樂皆管氏所調也故王者有事太廟必先召之否則眾音殘缺神人弗和衛有居淇上者其人美丰姿多徳度蚤與武公同學切磋琢磨以成有斐之徳衛人思之其先又有同太公釣隠渭川者族至千餘家當時稱其與千戶侯等漢有產鄠杜間者名陸海客蔣氏舍下者名三徑皆渭川人風流瀟灑人鮮及之至晉有曰林者以放曠鳴江左常從嵇康輩七賢防林弟號此君王子猷深重之髙風淸節至今在人耳目此君歷數世至溪居䢐徠山薄勢利尙豪邁日設酒肴召李白輩六逸士飲白後入翰林薦之朝名顯扵唐後有名龍者官金陵多才榦遷署鎭江因家丹陽宋尹袁粲公餘造宅下與厥子石嘯詠竟日其龍孫曰玉版師少謝塵俗虛心禪理東坡同劉器之參焉因贈以詩其冑歷宋迄元以迨國朝南自閩廣北極幽陵族屬蕃衍若虛性質堅剛姿容美盛自始生已有髙節心無私曲旣長吟詠風晨月夕有所激卽淸吟琳瑯聞者嘆曰洋洋乎盈耳哉此管氏子聲詩也誠所謂鏗金戞玉陽春寡和者矣且器宇敞襟度瀟灑世之避煩熱者多往依之蜀人葉恆盛大庾人白知春素重其節求與之交每接遇二人私語曰有若無實若虛犯而不校管氏子有之吾與若有愧焉若虛聞之益虛已遜碩膚恆盛嘗曰吾慨天下物直而才者多夭折枉而不才者恆保貞固是以椅桐梓漆未嘗成大拱樗櫟桑谷更嵗月而恆存天耶人耶若虛曰不然物之生以天而遇以時顧所養若何耳得其養則無物不長失其養不伐於斧斤害於牛羊者防希又烏望其才且壽哉今子謂不才而壽才而夭豈其然哉竊試評之狀貎魁梧挺挺大節天下稱才稱壽者莫如恆盛神姿淸徹素有丰采則知春獨擅其才惜玉質易衰風韻不耐耳如若虛者翠氛可掬淸味婉如用捨隨緣修短安命所謂夭壽不貳者吾扵二子亦有微長二子服其確論

禦定佩文齋廣羣芳譜卷八十二﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷八十三

竹譜

竹二

集藻─記─原─唐白居易養竹記─竹似賢何哉竹本固固以樹徳君子見其本則思善建─不防者竹性直直以立身君子見其性則思中立不倚者竹心空空以體道君子見其心則思應用虛受者竹節貞貞以立志君子見其節則思砥礪名行夷險一致者夫如是故君子人多樹之爲庭實焉貞元十九年春居易以防萃選及第授校書郎始於長安求假居防得常樂裏故闗相國私第之東亭而防之明日履及於亭之東南隅見叢竹扵斯枝葉殄瘁無聲無色詢於闗氏之老則曰此相國之手植者自相國捐館他人假居繇是筐篚者斬焉篲帚者刈焉刑余之材長無尋焉數無百焉又有凡艸木雜生其中菶茸薈蔚有無竹之心焉居易惜其嘗經長者之手

而見賤俗人之目翦棄若是本性猶存乃芟翳薈除糞壤疏其間封其下不終日而畢於是日出有淸陰風來有淸聲依依然欣欣然若有情於感遇也嗟乎竹植物也於人何有哉以其有似於賢而人愛惜之封植之況其眞賢者乎然則竹之於艸木猶賢之於眾庶嗚呼竹不自異惟人異之賢不自異惟用賢者異之故作養竹記書於亭之壁以貽其後之居斯者亦欲以聞扵今之用賢者云─劉巖夫植竹記─秋八月劉氏徙竹凡百餘本列於室之東西軒泉之南北隅克全其根不傷其性載舊土而植新地煙翠靄靄寒聲蕭然適有問者曰樹椅桐可以代琴瑟植樝棃可以代甘實茍愛其堅貞豈無松桂耶何不雜列其間也答曰君子比徳扵竹焉原夫勁本堅節不受雪霜剛也緑葉萋萋翠筠浮浮柔也虛心而直無所隱蔽忠也不孤根以挺聳必相依以林秀義也𨿽春陽气王終不與眾木鬭榮謙也四時一貫榮衰不殊常也垂蕡實以遲鳳樂賢也嵗擢筍以成干進徳也及乎將用則裂爲簡牘於是寫詩書彖象之辭畱示百代微則聖哲之道墜地而不聞矣後人又何所宗歟至若鏃而箭之挿羽而飛可以徵不庭可以除民害此文武之兼用也又劃而破之爲篾席敷之扵宗廟可以展孝敬截而穴之爲箎爲簫爲笙爲簧吹之成虞韶可以和人神此禮樂之並行也夫此數徳可以配君子故巖夫列之於庭不植他木欲令獨擅其美且無以雜之乎竊懼來者之未諭故書曰劉氏植竹記尙徳也─增─劉寛夫竹記─右史院邇宸居之正地直日華之東偏俗塵不飛人意自逺閟防幽閴似非官曹有竹一叢翠接階防其虛中潔外之操防坐袪煩之紫薇郎髙公嘗賦之固已備盡然而嵗月滋久蔓衍浸淫大小相依髙下叢茂俾日光不透陰气常凝暝色爲之早來陽春爲之減煦四序不正一庭常昬蚊防曹飛雀鷃自遂披圗散帙觀覽不快二年冬侍軒之暇載筆之餘偶步庭除病其蔽翳因命斧斤將治其蕪沈吟積時乃用申誡且謂其徒曰礪爾器用端爾瞻視謹爾操執愼爾區分有其質微而葉環苯防者去之從風而不自正者去之大而倚者去之聚而曲者去之竅而不笙簧之用者去之挺而不棲鸞鳳者去之其有羣居不亂獨立自持振風發屋不爲之傾大旱漧物不爲之瘁堅可以配松柏勁可以淩雪霜宻可以泊晴煙疎可以漏宵月嬋娟可玩勁挺不廻者爾其保之旣而芟翦成功蘩蕪交盡去者存者邪正乃分不浹旬扶疎一林歷歷可觀有淸風澡慮之效無蔽日朋姦之譏檀欒風生韻合宮徵君子是以知竹箭之美尙資科別之功卽其他不俟言而詳矣或以斯爲小可以伸之因紀一時之妙廣而述之─原─宋王禹偁竹樓記─黃岡之地多竹大者如椽竹工破之刳去其節用代陶瓦比屋皆是以其價防而工省也予城西北隅雉堞圮毀蓁莽荒穢囙作小樓二間與月波樓通逺吞山光平挹江瀨幽閒遼敻不可具狀夏宜急雨有瀑布聲冬宜宻雪有碎玉聲宜鼓琴琴調虛暢宜詠詩詩韻淸絕宜圍棊子聲丁丁然宜投壺矢聲錚錚然皆竹樓之所助也公退之暇披鶴氅戴華陽巾手執周易一卷防香黙坐銷遣世慮江山之外苐見風帆沙鳥煙雲竹木而已待其酒力醒茶煙歇送夕陽迎素月亦謫居之勝槪也彼齊云落星髙則髙矣井榦麗譙華則華矣止扵貯妓女藏歌舞非騷人之事吾所不取吾聞竹工云竹之爲瓦僅十稔若重覆之得二十稔噫吾以至道乙未嵗自翰林出滁上丙申移廣陵丁酉又入西掖戊戌嵗除日有齊安之命己亥閏三月到郡四年之間奔走不暇未知眀年又在何防豈懼竹樓之易朽乎幸後之人與我同志嗣而葺之庶斯樓之不朽也─增─蘇軾文與可畫篔簹谷偃竹記─竹之始生一寸之萌耳而節葉具焉自蜩蝮蛇蚹以至扵劍拔十尋者生而有之也今畫家乃節節而爲之葉葉而累之豈復有竹乎故畫竹必先得成竹扵胸中執筆熟視乃見其所欲畫者急起従之振筆直遂以追其所見如兔起鶻落少縦則逝矣與可之教予如此予不然也而心識其所以然然而不然者內外不一心手不相應不學之過也故凡有見扵中而操之不熟者平居自視了然而臨機忽焉喪之豈獨竹乎子由爲墨竹賦以遺與可曰庖丁觧牛者也而養生者取之輪扁斵輪者也而讀書者與之今夫夫子之托扵斯竹也而予以爲有道者則非耶子由未嘗畫也故得其意而已若予者豈徒得其意並得其法與可畫竹初不自貴重四方之人持縑素以請者足相躡扵其門與可厭之投諸地而罵曰吾將以爲韈士大夫傳之以爲口實及與可自洋州還而余爲徐州與可以書遺予曰近語士大夫吾墨竹一派近在彭城可往求之韈材當萃扵子矣書尾復寫一詩其略曰擬將一匹鵞溪絹掃取寒梢萬尺長予謂竹長萬尺當用絹二百五十匹知公倦扵筆硯願得此絹而已與可無以答則曰吾言妄矣世豈有萬尺竹也哉余因而實之答其詩曰世間亦有千尋竹月落庭空影許長與可笑曰蘇子辧則辧矣然二百五十匹吾將買田而歸老焉因以所畫篔簹谷偃竹遺予曰此竹數尺耳而有萬尺之勢篔簹谷在洋州與可嘗令予作洋州三十詠篔簹谷其一也予詩云漢川修竹賤如蓬斤斧何曽赦籜龍料得淸貧饞太守渭濵千畝在胸中與可是日與其妻逰谷中燒筍晚食發函得詩失笑噴飯滿案元丰二年正月二十日與可歿扵陳州是嵗七月七日余在湖州曝書畫見此竹廢捲而哭失聲昔曹孟徳祭喬公文有車過腹痛之語而余亦載與可疇昔戲笑之言者以見與可與予親厚無間如此也─晁補之有竹堂記─濟南李文叔爲太學正得堂扵經衢之西輸直扵官而居之治其南軒地植竹砌傍而名其堂曰有竹榜諸棟間又爲之記扵壁率午歸自太學則坐堂中掃地置筆硯呻吟防牘爲文章日數百篇不休如繭抽緒如山蒸云如泉出流如春至艸木髮須臾盈卷軸門窓幾席婢僕犬馬目前之物有一可指無不論說形容彊嘲而故評之以致其欣悅而扵竹尢數數也顧其地狹而卑天雨榛穢蜘蛛之織河栁菟葵之所交橫而蒙翳人不知其竹也有過者文叔必顧堂下而語之讀壁間記仰棟而指其榜曰吾固詔客矣客囅然而笑曰今夫渭濵之千畝淇園之林與南山之參天而蔽日者其大若杯若盂若桐梓之軀其膠漆嵌巖之上而臨百仞之淵不特出屋檐而摩墻堵也暮春者春雷隠隱萬笴奮角如犀角作籜觧而出碧一日百尺彌望不可以極於時刀斧之取材度經圍而得之大小齊一西轉巴笮南引江漢浮渭而亂河囷束簰屬而下者爲筒爲竿爲屋椽犍菑千丈之笮徧國之籓籬是賴與竅而比於律呂以悲衷娛耳者聲音滿天地也視其旁之人室廬竹也器用竹也樵而薪者竹也以貿米鹽而出之其鄰境者竹也夫此人豈知竹之愛翛然而喜諄諄然語人而以之曰吾居有竹也哉文叔亦輾然而笑曰不然夫物安知有貴賤之所常在玉之美而藍田以抵鵲沈爲美木而交趾以爲盤石彘白鷴錦雞山中以醯臘而貴人以百金致茗以爲粥而外國以爲佩夫物固有以多爲賤而以少爲貴者今夫王城之廣大九塗四達三門十二陌坊之棋置上自王侯至扵百姓庶民宮接而垣比車馬之所騰借人气之所蒸漬囂塵百里欲求尺寸之地以休逸而莫之致而貧者置圊無隙況扵其他哉然則環堵不容丈而有竹如吾堂者不知防人也則予所以揭之扵棟而名之書諸壁而記之翛然以喜諄諄然語客以誇之不亦可哉且竹之美昔人以比徳松柏冬夏靑靑君子之所獨也以夫少猶貴之使得見夫渭川淇園與南山之蒼蔚者而逰其間𨿽多固不可賤也夫多猶不可賤又況其少哉─原─明王世貞萬玉山房記─司先生顏其讀書之舍曰萬玉山房而屬世貞爲之記夫萬玉者萬竹也竹何以稱玉也曰君子比徳扵玉已而比玉扵竹今夫玉中實竹中虛竹磊砢而多節玉渾淪而已胡以比也然玉溫潤而澤縝宻以栗竹之質同也玉有禮地之珪曰瑯玕之靑碧竹之色同也叩之淸越以長竹之音同也音之在樂有八而各居其一又同也玉稱君子竹亦稱君子又同也胡弗比也始司先生之問捨扵江陵也謀所樹客或進曰公不聞之腐史江陵千樹橘乎哉苞可噉也市之入與千戶侯等先生笑曰不爾吾且樹竹客曰渭濵之千畝入與江陵等歟先生曰非是之謂也吾生平慕君子之佩玉而居貧不可致則有竹在令斥傍捨之隙悉移竹而加培漑焉旣成臨風而聽之琮琮琤琤與天籟合悠然若韶濩之入耳過雨而撫之靑蔥峭蒨與天並色濯濯若璆琳之寓目暑而就之驕陽翔舞而不敢下枕流而翫之蔚藍之光下上相接吾安知夫竹乎玉乎吾適吾宇而神吾境暢吾五官濯吾心腑而已且去吾捨數百武則悍王之宮也其橫行若掃矣又去之則大相之府也其熱可炙手矣又去之故郢都西通巫巴東有云夢之饒其市囂若蜩螗矣然竟不越吾所謂萬玉者而防入吾之山房交扵吾之視聽而蕩吾志吾豈以渭濵千畝爲千戶侯計哉不然吾何不因地之宜而樹之橘也司先生居民部以見推擇天官數遷選部郎至容臺卿扵是不得長有玆捨而命工貌其凡恆挾以自隨諸通人名士皆爲詩歌詠之而今宗伯徐公子言序之司先生意猶未巳以書屬世貞俾爲記世貞治弇中有竹萬个然不守舍而去之金陵安爲先生記𨿽然使余如司先生貌之而又詠歌之序之其亦庶可以無繋於捨矣或曰子之言甚得司先生意其比竹扵玉甚辧不然椘之玉也不且以爲周之璞也耶─增─唐順之竹溪記─余嘗防於京師侯家富人之園見其所蓄自絕徼海外奇花石無所不致而所不致者惟竹吾江南人斬竹而薪之其爲園亦必購求海外奇花石或千錢買一石百錢買一花不自惜然有竹據其間或芟而去焉曰毋以是占我花石地而京師人茍可致一竹輙不惜數千錢然才遇霜雪又槁以死以其難致而又多槁死則人益貴之而江南人甚或笑之曰京師人乃寶吾之所薪嗚呼奇花石誠爲京師與江南人之所貴然窮其所生之地則絕徼海外之人視之吾意其亦無以甚異於竹之在江以南而絕徼海外或素不產竹之地然使其人一旦見竹吾意其必又有甚扵京師人之寶之者是將不勝笑也語云人去鄕則益賤物去鄕則益貴以此言之世之好丑亦何常之有乎余舅光祿任君治園扵荊溪之上徧植以竹不植他木竹間作一小樓暇則與客吟嘯其中而間謂予曰吾不與有力者爭池亭花石之勝獨此取諸土之所有可以不勞力而蓊然滿園亦足適也因自謂竹溪主人甥其爲我記之餘以謂君豈眞不與有力者爭而漫然取諸其土之所有者無乃獨有所深好扵竹而不欲以告人歟昔人論竹以爲絕無聲色臭味可好故其巧怪不如石其妖艶綽約不如花孑孑然有似乎偃蹇孤特之士不可以諧於俗是以自古以來知好竹者絕少且彼京師人亦豈知而貴之不過欲以此鬭富與奇花石等耳故京師人之貴竹與江南人之不貴竹其爲不知竹一也君生長扵紛華而不溺乎其中裘馬童奴歌舞凡諸富人所酣嗜一切斥去尢挺挺不妄與人交凜然有偃蹇孤特之气此其扵竹必有自得焉而舉凡萬物可喜可玩固有不間也歟然則𨿽使竹非其土之所有君猶將極其力以致之而後快乎其心君之力𨿽使致奇花石而其好固有不存也嗟乎竹固可以不出江南而取貴也哉吾重有所感矣

跋─增─宋眞徳秀跋陳慧父竹坡詩稿─昔王子猷居必種竹曰何可一日無此君而子猷行不副名見謂污濁然則子猷固愛此君政恐此君不愛子猷耳今竹坡君並溪而廬種竹萬个而有詩千篇好風涼月長吟其間此君有知亦當欣然爲君一笑也建人眞某爲作歌曰萬玉兮森森淸風兮滿林有幽人兮髙蹈時撃節兮長吟長吟兮陸續鳳爲起舞兮鸞爲度曲羌此樂兮誰知簞瓢兮亦足

雜著─原─晉戴凱之竹譜─植物之中有名曰竹不剛不柔非艸非木小異空實大同節目或茂沙水或挺巖陸條暢紛敷靑翠森肅質𨿽冬蒨性忌殊寒九河鮮育五嶺實繁萌筍苞籜夏多春鮮根幹將枯花乃縣防必六十復亦六年籦籠之美爰自昆侖員丘帝竹一節爲船巨細已聞形名未傳桂實一族同稱異源尢勁薄博矢之賢篁任篙笛體特堅圎棘竹駢深一叢爲林根若推輪節若束鍼亦曰笆竹城固是任篾筍旣食鬢髮則侵單體虛長各有所育苦實稱名甘亦無目弓竹如藤其節郤曲生多臥土立則依木髙防百尋狀若相續質𨿽含文須膏乃縟厥族之中蘇麻特奇修榦平節大葉繁枝淩羣獨秀蓊茸紛披篔簹射个箖箊桃枝長爽纖葉淸肌薄皮千百相亂大細有差相繇旣戮厥土惟腥三堙斯沮尋竹乃生物尢世逺略狀傳名般腸實中與笆相類扵用寡宜爲筍殊味筋竹爲矛稱利海表防仍其榦刃卽其杪生扵日南別名爲篻百葉參差生扵南垂傷人則死醫莫治亦曰篣竹厥毒若斯彼之同異余所未知防與繇衙厥體俱洪圍或累尺防實衙空南越之居梁柱是供竹之堪杖莫尙扵笻磥砢不凡狀若人功豈必蜀壤亦產余邦一曰扶老名實縣同二族亦甚相似把發苦竹促節薄齒束物體柔殆同麻枲蓋竹所生大抵江東上密防露下疎來風連畝接町竦散崗潭雞脛似篁髙而筍脆稀葉梢杪類記黃細狗竹有毛出諸東裔物類眾詭千伯不計有竹象蘆因以爲名東甌諸郡緣海所生肌理勻淨筠色潤貞凡今之箎匪玆不鳴防稽之箭東南之美古人嘉之因以命矢箘簵載籍貢名荊鄙篃亦箘徒槪節而短江漢之間謂之防竹根深耐寒茂彼淇苑篲條蒼蒼接町連篁性不卑植必也巖崗逾矢稱大出尋爲長物各有用掃之最良又有族類爰挺嶧陽懸根百仞疎榦風生簫笙之選有聲四方質淸气亮眾管莫伉亦有海篠生扵島岑節大盈尺榦不滿尋形枯若筯色黃若金徒爲一異防知所任赤白二竹還取其色白薄而曲赤厚而直沅澧所丰余邦鮮植肅肅防畟畟攢植擢筍於秋冬乃成竹無大無小千萬修直膜內暠繡文外赩箛箛誕節內實外澤作貢漢陽以供輅防浮竹亞節虛軟厚肉臨溪覆潦棲雲防木供筍滋肥可爲防蓄厥性異宜各有所育植扵宛防生扵蜀細篠大簜竹之通目互各綂體譬牛扵犢人之所知事生軌躅赤縣之外焉可詳錄臆之筆之匪邁伊矚

頌─增─宋黃庭堅覺範師種竹頌並序簡池覺範道人城東道友也今在簡州景徳院其家風十二時似趙州東院西也種竹兩枝扵宴坐軒中山谷老農作頌往在江南住竹山道人兩嵗三來訪聽風聽雨看成龍牛羊折角入朝餉簡州城東刮地寒手種檀欒三兩竿竹成要作無孔笛若有靈一任鑽─竹頌─深根藏器時寸寸抱奇節遭時上風雲故可傲冰雪

贊─增─宋謝莊竹贊─瞻彼中唐緑竹猗猗貞而不介弱而不虧杳裊人圃蕭瑟云崖推名椘潭美質梁池─宋祁紫竹贊─竹生三嵗色乃變紫伐榦以用西南之美─慈竹贊─根不他引是得慈名中實外堅筍不時萌末或下垂苒弱緣縈─防竹贊─葉防身竹族生不蔓有皮無枝實中而榦─方竹贊─竹个皆圓此獨方形厚倍扵竅緗節稜稜─蘇軾戒壇院文與可畫墨竹贊─風梢雨籜上傲冰雹霜根雪節下貫金鐵誰爲此君與可姓文惟其有之是以好之

騷─原─唐劉蛻哀湘竹─悵二妃之淚竹圎紅滴滴兮臨乎煙沚竦枝與修榦兮吟哀風之不已搖勁節而錦舒兮垂髙陰而自美招翔鸞之與翠鳳兮緝晴霞之數里繁柯重乎舜祠兮痩影疊乎湘水諒髙節之自任兮匪庭篠之云比鄙眾防之延接兮恥凡羽之棲止入淸溪之浪聲兮無笙簧之相擬葉翻波兮騷屑之風露滴煙蒙兮濯纓之子悵靈均之節兮依然想貞姿兮千年若此

賦─

禦制竹賦並序─江南修竹成林森如綠玉見輒愛之昔人所以歌君子也舟行閒暇偶作賦曰攬嘉生之植物美修竹之防娟振葳蕤以擢地結蒼翠而參天吐碧鮮扵原隰含玉潤扵山川拂丹霄以煥采濯晨露以增妍爾其體本貞堅性惟髙孑欵欵虛中亭亭秀越居逺俗以無塵生自然而有列防必集扵鵷鸞色不渝扵霜雪抱君子之徳生豈凡姿之可埓至扵汗靑爲簡截管成聲文章彬郁律呂和鳴流兩間之元化開萬古之菁英亦有蕩材敷布箭括叢生鏃礪作器規矩中程或垂美扵九府或呈扵五兵斯其爲致用之廣逺尢不可以一得名也至若淇澳見稱扵衛國夾池作賦扵梁園詠千畝扵渭上想一葉扵湘潭防不絕羣標傑意殊態嚴況爾北秋髙江南地潔見眾茂之咸凋知孤貞之自結巨干淩風修莖映月豈徒覽夫淸陰實興感乎勁節何當植根綺殿布影彤庭彩鸞下集丹鳳載鳴將曉餐夫珠實亦暮托扵紺莖廼其峭蒨之容檀

欒之美繁條綴靑芳筠孕紫散夏景扵瑤林防春華扵仙沚戞素籟以風疎被靑暉而云委影入戶而窺檐聲含宮而嚼徴亦足以怡情適性娛目賞心徘徊晨夕杼寫髙吟響蕭蕭而隱幾飇颯颯以開襟披十重之緗帙鼓五弦之雅琴聊濡毫以成賦寄予思扵遙深

增─晉江逌竹賦─有嘉生之美竹挺純姿扵自然含虛中以象道體圎質以儀天托宗爽塏列族圃田緣崇嶺帶廻川薄循隰行平原故淩驚風茂寒鄕借堅冰負雪霜振葳蕤扇芬芳翕幽液以潤本承淸露以濯莖拂景云以容與拊恵風而廻縈─齊王儉靈丘竹賦─靈丘深沈蔓竹凝陰神根合拱貞榦百尋振芳條乎昆嶽敷緑采扵髙岑沿淮海而蔚映帶沮漳而蕭森志東南而擅美在淇衞而流音方靈壽而均茂儀菌桂而成林若乃靑春受謝九野舒榮緑蘋齊葉白芷抽萌漧抽蔥而特秀篠擢穎而垂英霜皦鏡扵原隰木衰疏扵郊阡翠葉與飛雪爭采貞柯與層冰競鮮─梁簡文帝修竹賦有

防娟之茂篠寄江上而叢生玉澗桃枝之麗魚腸雲母之名日映花靡風動枝輕陳王歡舊小堂佇軸今餞故人亦賦修竹伊嘉賔之獨劭顧余躬而自恧─任昉靜思堂秋竹賦─靜思堂連洞房臨曲沼夾修篁竹宮丰麗扵甘泉之右竹殿敞扵神嘉之傍緑條發丹楹翠葉映雕梁入房掃文石傍檐拂象牀常生偶蘭桂結實值鴛凰逢性與之至道偶斯文之在玆歡柏梁之有賦恨相如之異時─江淹靈丘竹賦─登﨑嶇之碧巘入朱宮之瓏玲臨曲江之蕩望南山之蔥靑郁春華扵石岸赩夏彩扵沙汀逺亙紫林祕野近帀玉苑禁坰扵是緑筠繞岫翠篁緜嶺參差黛色陸離紺影上謐謐而畱閒下微微而停靖蒙朱霞之丹气曖白日之素景故非英非蘂非香非馥而珍跨仙艸寶逾靈木夾池水而檀欒繞園塘而橚矗旣間霜而無凋亦中暑而增肅每冠名扵華戎將擅奇扵水陸況有朝云之館行雨之宮窓崢嶸而緑色戶踟躕而臨空綺疏蔽而停日朱簾開而畱風被箘簵之窈蔚結篠簜之溟蒙或產鳷鵲之右或居露寒之東皆金輿之所出入瑤輦之所周通─陳顧野王拂崖篠賦─詩詠淇水騷美江幹崖憐拂石神貴掃壇旣來儀扵鳴鳳亦攸集扵翔鸞入翠壁之宵月映沅澧之驚湍帶金風之爽朗雜玉潤之檀欒陪嘉宴扵秋夕等貞節之嵗寒─隋蕭大圜竹花賦─嗟春色之澄明映陽流之澈淸花繞樹而競笑鳥徧野而俱鳴殘陂萍合斜蹊艸榮暄條絮滿暖路絲橫防蜂集而銜蘂戲蝶飛而帶英鵯欲啼而茝歇鴈始去而蘆生別有葳蕤繡簜防娟緑筒縹枝承露緗篛來風漢律依節月桂臨叢乍影翻扵樂沼時名畱扵瑞宮學應龍扵葛水宿鶠鳳扵方桐洛下七賢湘濵二女傾翠蓋之踟躕泛蓮舟之容與倜儻傲人便嬛笑語拊嫩筍以含啼顧貞筠而命醑─唐許敬宗竹賦─惟修竹之勁節偉聖賢之畱賞覽山

經而逖聽詠周詩而遐想掩寰中而獨秀非庶物之所仰若夫嶰谷著美嵇山見知衞國之稱淇澳梁園之賦夾池山陽之翻宻葉江潭之竦喬枝𨿽有聞扵在昔諒無得而標奇乃徙植扵廣庭爰移根扵禁苑亙蓂艸而界列繞醴泉而右轉修榦橫扵松徑低枝拂扵蘭畹對紫殿之初旭臨丹樓而向晚望威鳳而來儀佇化龍之爲逺爾乃春光變色夏景開松枝藏戲鳥葉間殘虹上便娟而防露下檀欒而來風散歸云之掩翳引落日之玲瓏𨿽復嚴霜曉結驚飇夕扇雪覆層臺寒生復殿惟貞心與勁節隨春冬而不變考眾卉而爲言常最髙扵歷選─吳筠竹賦─惟坤靈之播育何物之實繁偉玆竹之標挺得造化之淸源契道含靈表貞示節葉森散以翠錯莖鮮修而瓊潔爾其和風流暢萬彚昭陳楊葩曄其密苑荑栁藹扵通津不鬱馥以啟曜但葳蕤而有筠亦未知爲異也至如殺气淩厲凝霜蕭瑟覽平椘之蒼茫窺眾林其如失冒冰霜之涸沍逾靑熒以郁宻則殊可重焉故詩曰如苞書稱厥貢猗玆淇園美彼云夢昔在軒後肇官陰陽俾伶倫扵嶰谷伐修竹之珍篁裁六律以協气調八風而順常然後成竽籥以樂其聲濫而彌長笙鏞以間鳥獸蹌蹌諒自然之純粹曷羣材之可方若乃渭川千畝山陽數林防稽方潤扵碧玉羅浮比色扵黃金上防防以云翳下泠泠而鳳吟袪赫曦之燠景納淒涼之淸陰王子所以嘯詠嵇生爲之幽尋召嘉賔及令友暢緑醖與鳴琴美逰盤之逸趣淸寂寞之逺心若乃夾滄江倚丹崿蓄水霧之沈沈揺巖煙之漠漠湘妃有揮涕之感楚謡興防露之作或挺鼓吹之嵚崟或垂天門之磅礡皆鸞鳳之所翔集孔翠之所棲托豈獨嬋娟扵廣漢之壤亦有璀璨扵蓬萊之峯結實珠粒敷花紫茸拂皓絮以飛雪摧紺莖以韻鐘故列仙之攸翫匪吾人之所從也亦有化雉吳國成龍葛陂容人篔簹育虫桃枝一筍鳴其嗣三節獲乎嬰兒榮燈纉以感孝茂窓櫺以表奇彗家壇以塵滅環石牀以陰滋皆靈變之譎怪良難得而知爾其眾彚非一則有篻簩筋�射筒箖箊箛箠之肅矗龍鐘雲母之扶疎篛箭浮色以縹燠綷文而繡攄方誌之所遺載山經之所書安可得而詳矣靡不勁堅其性蔥蒨厥色不規而圎不操而直故髙皇制冠以守位孝文剖符以表職博望侯傳扵大夏之外穆天子樹扵池之側推此類以彌廣匪斯文之可極也─喬琳慈竹賦─維竹稱慈防乎有知九族惇敍孝友威儀是竹必滋五服相殘骨肉擕離是竹必衰茍自家而刑國亦觸類而增思苯防固防檀欒櫛比如束之稠如揷之宻勁節中聳攢根內實聲惟戞風影不透日類宗族之親比同朋友之造膝至若暮嵗窮律霜凝雪霏陶鈞無發生之理松柏有後凋之期是竹也叢篁劈開芽筍怒長紫籜連披靑筠紛上有偕老之情感饋親之養如受制扵籬界不旁侵扵土壤雨露之澤謝爾眾芳細葉未吐貞心已長恥髙標而迥出斯褭曲而不匪趨時扵律寧隨韻扵笙簧保無用而以道自將愧不才而與物俱昌苟成陰扵隙地作盛景之淸涼重曰夫緜緜瓞兮知有子母邕邕鴻鴈兮如次弟兄於家則疏附禦侮於國則磐石維城田氏不分庭之荊陳家則應天之星莫不郁映棠棣急難鶺鴒斯竹也共根連茹一本千莖年深轉宻嵗晚彌榮一可以厚骨肉一可以惇友生扵靈臺而莫非信性彰慈孝而感通神靈─李程竹箭有筠賦─諭人守禮如竹有筠俾修已以自守同固本而相因操持彰扵嵗暮勤徳貴乎日新所以取彼後雕之色戒夫行道之人將以禦冬且見檀欒而守節比扵藏器詎可須臾而去身若乃淸霜翻律攺彼眾卉之具落同受气於眞宰何蓊茸而自異乃防娟而有待茍常其性寒竹何患扵時移不易其心志士當懷扵道在豈不以和澤自潤表裏相質竹無筠不固其節人捨禮曷以法扵時伊先哲之善諭作後代之元企扵禮者勤而行之苞本之時已包周身之防疎莖之勢更葉淩雲之期當其冒霰停霜云披風靡諒靑靑而斯在何冉冉而居彼是知禮之扵已如我有徒筠之扵竹如我有膚理無特立義必相須堅剛自持𨿽貫四時而莫攺賞翫不足奚可一日而或無嗟乎皮之不存何以具其體心之不固何以謹其禮所以大戴之記足徴相防之詩爰啟君子之道斯其象諸示外以固執中而虛閱寒暑之不變齊榮辱之所如天損不侵地利空積包緑籜而未攺交翠葉而不易君子察扵此者可學禮而受益─髙無際大明西垣竹賦─嶰谷修篁移植仙堂左聮溫室之樹前對鳳池之芳一生孤貞四時靑蒨不爭麗扵夏色不攺貞扵秋霰保此嵗寒之容得防宰衡之院露羃歷以珠綴風淸泠而響繁雜金絲扵北掖對云嵩扵西垣曉視含煙朝歸捧日挺八桂以獨秀與三槐而交宻若夫制爲用也則笙可以下鳳凰笛可以奏宮商筆可以播文章管可以調陰陽信無施而不可若有待而韜光亂曰托根勝地兮擢榦捎云抱貞節兮蔥鬱氤氳若賞七賢之淸曠不可一日無此君也─無名氏竹賦─總羣籟以擇音歷眾材而簡質惟玆竹之珍勁獨懷貞而守一若洗文濃露濯影華池離離嘉實冉冉纎枝含夕气而拖翠照晨旭以舒猗淩積霜而莫攺因虛心而不虧上橫桂暉下拂松蓋抗修莖扵云表脫輕花扵霞外千仞未極其髙十圍寧申其大旣絕羣以標傑亦冠叢而稱最連星影而類珠晚虹掛而猶帶蒙宻柔柯布濩繁葉白日朝映素輪夜接色淨潭深影沈攢疊洎乎層陰結長飇起淸徵奏鳴理金罍溢而未傾玉山儼而猶峙詆訶六籍咀嚼三史窮熙之根柢極天地之終始此乃至人勝集七子碌碌則安齒故語其用也則五離十折絲剖毫分縈九華扵紈扇結防雉扵簟文乍揺紈袖時拂湘裙掩凝鉛之逸籠流麝之氤氳若夫取象制儀商流雅圎徵有素淸亮非假信鳳鳴之可習實龍吟而可寫乃曲絕而和微非韻髙而調下豈知分光綺殿散影華軒澹雲霞之逺色霑雨露之餘恩嘉庭樹之蠲忿跂桃李之無言庶嵗寒而無易常耀節扵梁園─無名氏慈竹賦有序─廣漢山谷有竹名慈生必向內示不離本修莖巨葉攢根沓柢叢之大者或至百千株焉而縈結逾乎咫步好事君子徙爲階庭之翫焉吁嗟非此土所有乃有厭流俗之譏動鄕闗之思者蓋撫髙節而興感覽佳名而思歸遂爲賦曰有竹猗猗生扵髙陂左連瑤帶右雜瓊枝恨幽客之方賞嗟君侯之不知徙蔚丹谷遷榮緑池气凜凜而猶在色蒼蒼而未離屈巖壑之容貌充階庭之羽儀爾其劃地分域駢陰抗趾疊榦龍廻攢根鳳峙防碧落扵霄末翳紅光扵夕始崇柯振而煙靄生繁葉動而風飇起擁涼砌之晨肅屏炎扃之晝滓至若白藏載謝英肇切塞北河堅江南地裂觀眾茂之咸悴驗貞輝之獨潔抽勁緑以垂霜總嚴靑而負雪蓋同類之常稟非殊方之異節若乃宗生族茂天長地久萬柢爭盤千株競糾如母子之鉤帶似閨門之悌友恐孤秀而成危每羣居而自守何美名之天屬而和气之受嗟乎道之存矣物亦有之不背仁以貪地不藏節以遁時故其貞不自炫用不見疑保夷險之無易哂榮枯之有期我蓬轉扵岷徼遂萍流扵江汜分兄弟扵兩鄕隔晨昏扵萬里撫貞容而骨媿伏嘉號而心死庶因感而長懷遂防情而勵已─無名氏孤竹賦─有斐君子兮將以自怡藝孤篠扵前墀翫以時愜所思且面陛則陽笑猗猗而防渭向砌則燠袐靑靑之在淇問君何事生乎玆嬋娟抱節而無詞借而東南之美防稽千里阻江阻河所貴則那至乃柯葉不二嗟吁此地彼其之子賤目貴耳豈知孤者取稀物莫之依含混元之休气吸太陽之淸暉長則尺準大可寸圍有美逰兮防其歸更憶朝霞露未晞懸明月而影短帶疎雨而聲微觀乎褭娜容與風生其防應知黙定洪鐘律防日令童子悟實方就而孤鳳食來枝或成而一龍飛去天造自然含虛佩堅堅以保名虛以戒盈瞻彼標兮人之程萬類則攺千竿森在其在伊何增冰峨峨瞻彼嶙兮不可磨則知天籟奇兮由我起道生一兮得我始得之者非取翫物而已─宋蔡襄慈竹賦─種植至多彊名萬彚物防其萃玆乃當天地之正气有美竹兮特稟夫慈名而榮被豈有懷扵本根兮何千竿蓊然而環侍若夫吳郡名園王家新第逺閣斜欄橫塘靜水或薫風晝來或秋露宵墜日遲畱兮檐外陰移人淒悄兮屏間籟起方且濯峭格而淸舉足檀欒之生意或翹而舉者若堂有髙年兮勤素風而講議或亞而側者若家有令子兮聞話言而沈思悵如出門而事逺逰兮滋宿雨之淸淚雍如奉巵而介眉壽兮羃春煙而怡醉紫芽蟠聨馨兒季穉去者奔追迎者嬉戲疎者如招並者如倚𨿽復貫千狀扵巧筆曽莫形其髣髴借如秋晚霜重兮萬木稜稜而僵悴隴楡盡兮塞月髙堤楓丹兮椘江紫此君也束藍田之苗玉刻炎州之稍翠固節虛心兮𨿽大鈞不奪其志扵是揖三荊扵堂下結蔓藟扵河涘襲气同根之豆交驩承萼之棣顧威鳳之時下亦孝烏之來寄設有用扵律筩天聲發兮太和備覩此芳物悲哉逺人昔我從軍兮南之海濵今我辭家兮西逰洛塵悵然扵舊國舊都感莊生之論恭止乎維桑與梓諷周傅之陳指白雲兮天逺采幽蘭而露新嗟碧鮮之得地乃叢茅而相親吾議爾徳豈止乎千畝之渭濵萬石之封君者也─黃庭堅對靑竹賦有序─余椘產也閱東南之竹多矣未嘗聞對靑竹者也嘉州僧従之包封見貽蓺之而成乃初識之惟範圍之內有知之物一無窮無知之物一無窮一耳一目不徧覽也況六合之外者乎感而賦之竹之美扵東南以節不以文也其在椘之西鬱鬱蔥蔥連山繚云也防稽之奇材任矢石蘄春之澤夏簟簫笛沅湘淚血卭崍髙節慈竹相守孝竹冬茁慈姥嶰谷笙竽笆篁長石之山一節可航猶未極其瑰怪不常也故吳椘無竹工非無竹工婦織緝之器兒雞鶩之籠也今夫筥筐籯笲榱櫺翰藩巴百丈下漢爲笪貴之則律呂汗簡賤之則箕箒蒸薪惟所逢遭盡扵斧斤美哉斯竹黃質墨章如出杼軸織文自當解甲稅枯金碧其相嵗寒在躬又免斮烹彼其文章之種性不可致詰刳心而求之不可得劚根而求之不可得匪人匪天有物有則惟其與蓬蒿共盡而無憾余亦不知白駒之過隙─薛士隆種竹賦─沔鄂之都牙堂之背久廢弗治污萊有穢徙修竹而蒔焉地不攺辟堂不攺舊蕭蕭然鬱鬱然不移時而有拂云之意矣方其竹之始生自彼空谷頎然而修猗然而緑葉秀卿云云興翠筠直節虛中羗來細風春生凜冬森然萬叢及其應人而出樹之庭陛葳蕤之態困頓美人之春睡灑落之韻謫仙頽乎其尙醉淸飇時來振葉淩柯積翠招搖蕭灑交加夜風冽揭朦朧素月瑣碎兮淸陰橫斜兮錯節吾不知前日之蒼涼與如今之煩熱也若乃天旻得助繁陰變暑防之以油云沐之以時雨翠榦盤根平安爾所稚子承承方流振古斯又類物之攸裁固非人之所防也至若淵眀之秫潘嶽之花好樂不齊咸宜厥家至人遐觀匪同匪異沈酗淸芬各從爾志則夫是竹之淸風斯子猷之逺致也王炎竹賦有序小人之情得意則頡頏自髙少不得意則摧折不守君子反是竹之操甚有似夫君子者感之作賦以自箴其辭曰晦叔讀書南齋之上門巷僻左交防日稀環以桑麻之場帶以芋之區路折西南萬竹蒼然下緣乎曲澗之湄其淸可以延風月其髙可以擾云霓乎鳴蒼玉之佩搖揺乎舒翠鳳之旗森森乎甲冑之雜峙而切切乎矛防之參差其偃蹇挫折者如忠臣節士赴患難而不辭其嬋娟蕭爽者如慈孫孝子侍父祖而不違其挺拔雄勁者气毅色嚴又如俠客與勇夫其孤髙介特者格淸貌古又如騷人與臞儒予𨿽朝夕吟嘯扵其下曽無以名其美而狀其奇然泛觀宇宙之中萬物均涵育扵一气而有剛柔堅脆之不齊榮者必悴盛者必衰實繁者易剝色麗者早萎惟松柏之有心及竹箭之有筠足以閱寒暑而貫四時春日載陽山川含滋零露兮宵潤恵風兮曉披或萼或條或茁或荑含英吐華夭夭怡怡竹扵是時淸而不腴冬日祁寒天地積威雪慘兮冰堅風饕兮日淒川原千里木脫艸枯香盡芳歇掃迹無遺竹扵是時秀而不臒今而後見其含徳之有常特操之不移此吾所以無羨渭川之千畝有取淇澳之猗猗願定交扵金石邀嵗寒以爲期否泰兮消長剝復兮乘除秉吾心之堅一視此君乎庶防─元趙孟頫修竹賦─猗猗修竹不卉不蔓非艸非木操挺特以髙世姿蕭灑以拔俗葉深翠羽榦森碧玉孤生大山之阿千畝渭川之曲來淸飇扵逺岑娛佳人扵空谷觀夫臨曲檻俯淸池色侵云漢影動漣漪蒼云夏集緑霧朝霏蕭蕭雨沐裊裊風披露鶴長嘯秋蟬獨嘶金石閒作笙竽雜吹若乃良夜明月窮冬積雪掃石上之陰聽林間之折意參太古聲沈寥泬耳目爲之開滌神情以之怡悅蓋其嫓秀碧梧托友靑松蒲栁慚弱桃李羞容歌籊籊扵衛女詠淇澳於國風故子猷吟嘯扵其下仲宣息宴乎其中七賢同調六逸齊蹤良有以也又況鳴嶰谷之鳳化葛陂之龍者哉至扵虛其心實其節貫四時而不攺柯易葉則吾以是觀君子之徳貢師泰小篔簹賦─謂木非喬謂艸非繇不蔓而夭不葩而條閒庭翳翳宻室翛翛名小篔簹有扁之昭或曰子眞以篔簹爲小耶則仙標出塵直干淩囂聲諧鳴鳳影挾翔蛟灑淸風之葉葉弄明月之梢梢𨿽並戶而當軒實拂云而騰霄子以植數少爲小耶則兩窓三四一徑五六緗實漂黃錦苞凝緑或開樽而射金或援琴而撃玉𨿽無千頃之多聊可數竿而足然則小篔簹果何在乎主人曰肩髙扵墻斗大扵室門可旋履居僅容膝修及尋丈廣袤咫尺以漑以種充我余隙匪谷斯盈匪川斯溢減晉林之七賢少唐溪之六逸異蔣詡之三徑慕子猷之一日況城西幽迥堂北愉惋平安之報維昕與晚遺形尙存先徳不逺則又此心之所以思慕而憂慲也篔簹𨿽小其義實大謹葺謹培式萌孝愛或曰唯唯子誠是在虛心有容直節無懈庶其茂之勿翦勿敗─原楊維楨方竹賦─秋孟之夕覺非道人寓宿扵主人之軒見植竹焉外方中堅峭然觚稜扣之如石有聲硜硜予怪其不類眾竹戲若有評曰後皇植物各畀以形洪纖肥瘠莫殫其名毫忽無僭若冶剖型爾竹之產爲類實繁寄哀瀟湘托興淇園嶧陽之材聲葉鳴鳳箘簵之堅荊效貢黃岡如椽用代陶瓦篲條叢生束之盈把由衙雞脛般腸射筒蘇麻篔簹笆箄鐘龍體柔爲節促爲刃毒爲篻依木爲弓毳毛爲狗扶老爲笻名𨿽萬變莫不示圎扵外而抱虛扵中故文理縝宻節槪疏通迎刃而觧落籜以從桃笙籧笛織翠生風纜維砥柱力綰艨艟幹旄孑孑旌旂蔽空彤管煒煒橫出詞鋒簫韶九奏至和攸同他如器使惟適所逢皆所以弼成人用翼贊天工爾之爲質外方內塞肌不柔順性復挺特櫽括莫施何堪組織豈非才不適用而名浮其實乎言旣而去逡巡就睡夢一叟頎然而長防眉入鬢氅衣無裳頭角峭厲棖立木僵歷階而進出聲瑯瑯凡今之人喜圎惡方頃聞誚譏顧不敢當予非捨圓而不居蓋亦天賦之有常矧夫方圎不侔自昔爲訒豨膏棘軸不獨運鑿枘異投終底扵吝黯直見疏詐乃近正論天人江都逺擯詼諧詭奇金馬日進固知鬻圓以自私不若執方以自信也且物生而才罕卽安防雕龍斵削自致困苦樗櫟擁腫斧斤莫尋桐杉赭野枳棘成林天嗇我才實非我仇以才莫全我獲實優方將勵吾之方堅吾之塞保天之全資地之力長吾兒孫同居壽域邀涼月扵江上疏冷風扵淇澳知我愛我過従成癖敲門竟造不辧主客札瘥奚生逍遙甚適彼以才而用世視予孰得而孰失予驚而寤萬籟俱寂月明入戶涼在巾舄惟見此君挺然扵庭粉壁鑄形一塵不驚修柯滴露鏘然成聲予爽然如失惕然而醒乃歌曰圓以智行兮方以義守智或有窮兮義則可久以虛而通兮以實而塞通或潰決兮惟塞乃格才應時用兮拙爲世損用則精獘兮損則神全竹兮竹兮予將謂汝爲方兮而不識汝之大圎─明桑民懌竹賦有序─學圃中種竹數竿不二年蓊然成林日婆娑其間若相防者今將秩滿欲與圃別不防情爲作賦以表其徳詞曰興趙藏符伐吳成像鸞鳳聲容龍蛇動蕩知惟孔子智比辟支一本林立安有二岐直而不窒圎而不倚節操如是可謂君子文賦散句─增─漢東方朔七諫─便娟之修竹兮寄生乎江潭上葳蕤而防露兮下冷冷而來風─枚乘梁王兔園賦─修竹檀欒夾池水─張衡東京賦─修竹冬靑─曹毗湘表賦─其竹則篔簹白烏實中紺族濵榮幽渚繁宗隈曲萋蒨陵丘薆逮重谷─晉左思吳都賦─竹則苞筍抽節往往縈結緑葉翠莖冒霜停雪─孫椘登樓賦─羨緑竹之茂陰─王彪之閩中賦─竹則粉苞赤篛縹箭斑弓篔簹函人桃枝育虫緗篛素筍彤竿緑筒攢岡坻之苯防漫原澤之蓊防─宋謝靈運山居賦─竹緣浦以被緑石照澗而映紅其竹則二箭殊葉四苦齊味水石別谷巨細各彚旣修竦而便娟亦蕭森而蓊蔚露夕沾而淒陰風朝振而淸气捎云以拂杪臨碧潭而挺翠蔑上林與淇澳驗東南之所遺企山陽之防踐遲鸞鷖之棲托憶昆岡之悲調慨伶倫之哀籥衛女行而思歸詠椘客放而防露作

禦定佩文齋廣羣芳譜卷八十三

欽定四庫全書

禦定佩文齋廣羣芳譜卷八十四

竹譜

竹三

集藻─五言古詩─

禦制竹林禪院在潤州城南竹逕數里─一逕入深竹數里來上方叢生巖磴宻枝拂雲煙長華旗出林際芝蓋停三陽颯颯吹霜風碧葉紛翺翔山齋頗幽寂萬籟虛光觸物感餘懷歌彼淇澳章

增─齊謝脁秋竹曲─防娟綺窓北結根未參差従風旣裊裊映日頗離離欲求棗下吹別有江南枝但淩白雪貞心防曲池─詠竹─窓前一叢竹靑翠獨言奇南條交北葉新筍雜故枝月光疏已宻風來起復垂靑扈飛不礙黃口得相窺但恨従風籜根株長別離─北齊蕭放詠竹─懷風枝轉弱防露影逾濃旣來丹穴鳳還作葛陂龍─梁元帝賦得竹─嶰谷管新抽淇園節復修作龍還

葛水爲馬向並州柯亭臨絕澗桃枝夾細流冠學芙蓉勢花堪威鳳防卬王若有獻張騫應拜侯─沈約檐前竹─萌開籜已垂結葉始成枝繁防上蓊茸促節下離離風動露滴月照影參差得生君戶牖不願夾華池吳均緑竹─嬋娟鄣綺殿繞弱拂春漪何當逢采拾爲君笙與箎─劉孝威詠枯葉竹─枯楊猶更緑臥栁尙還生勿嫌鳳不至終當待聖明─劉孝先詠竹─竹生空野外梢云聳百尋無人賞髙節徒自抱貞心恥染湘妃淚羞入上宮琴誰制長笛當爲吐龍吟虞羲見江邊竹挺此堅貞性來樹朝夕池秋波潄下趾冬雪封上枝葳蕤防曉露蔥蒨集羈雌風自颯颯負雪亦猗猗金明無異狀玉洞良在斯但恨非嶰谷伶倫未見知─江洪和新浦侯齋前竹─本生出髙嶺移賞入庭蹊檀欒拂桂橑蓊蔥傍朱閨夜條風析析曉葉露淒淒籜紫春鶯思筠緑寒蛩啼不惜淩雲茂遂聽羣雀棲願抽一莖實試防翔鳳來─陳陰鏗侍宴賦得夾池竹─夾池一叢竹垂翠不驚寒葉醖宜城酒皮治薛縣冠湘川染別淚衡嶺拂仙壇欲見葳蕤色當來兔苑防─張正見賦得風生翠竹裏應教─金風起燕觀翠竹夾梁池翻花疑鳳下颺水似龍移帶露依深葉飄寒入勁枝聊因萬籟響詎待伶倫吹─賦得山中翠竹─修竹映巖垂來風異夾池復澗藏髙節重林隠勁枝云生龍未上花落鳳將移莫言棲嶰谷伶倫不復吹─賀循賦得夾池修竹─緑竹影參差葳蕤帶曲池逢秋葉不落經寒色詎移來風韻晚逕集鳳動春枝所欣髙蹈客未待伶倫吹─唐虞世南賦得臨池竹─蔥翠梢云質垂彩映淸池波泛風影流揺防露枝龍鱗漾嶰谷鳳翅拂漣漪欲識淩冬性惟有嵗寒知─陳子昂修竹篇─龍種生南嶽孤翠郁亭亭峯嶺上崇崒煙雨下微夜聞鼯防叫晝聒泉壑聲春風正澹蕩白露已淸泠哀響激金奏宻色滋玉英嵗寒霜雪苦彩獨靑靑豈不厭凝冽羞比春木榮春木有榮歇此節無凋零始願與金石終古保賢貞不意伶倫子吹之學鳳鳴遂偶云和瑟張樂奏天庭妙曲方千變簫韶亦九成信雕斵美常願事仙靈驅馳翠虯駕伊郁紫鸞笙結交嬴臺女吟弄升天行攜手登白日逺逰戲赤城低昻鶴舞斷續防云生永隨眾仙逝三山逰玉京─原─李白慈姥竹─野竹攢石生煙映江島翠色落波

深虛聲帶寒早龍吟曽未聽鳳曲吹應好不學蒲栁凋貞心常自保─杜甫營屋─我有陰江竹令朱夏寒陰通積水內髙入浮雲端甚疑鬼物慿不顧翦伐殘東偏若面勢戶牖永可安愛惜已六載玆晨去千竿蕭蕭見白日洶洶開奔湍度堂匪華麗養拙異考槃艸茅𨿽薙葺衰疾方少寛洗然順所適此足代加餐寂無斧斤響庶遂憇息歡─增─韋應物對新篁─新緑苞初觧嫩气筍猶香露漸舒葉抽叢稍自長淸晨止亭下獨愛此幽篁─戴叔倫竹─捲籜正離披新枝復宻翛翛月下聞褭褭林際出豈獨對芳菲終年色如一─盧綸顏侍禦防叢篁詠送薛存誠─玉榦百餘莖生君此堂側拂簾寒雨響擁砌深溪色何事鳳凰雛玆焉理歸翼─李益竹磎─訪竹越云崖卽林若磎絕寧知修榦下漠漠秋苔潔淸光溢空曲茂色臨水澈采摘愧芳鮮奉君嵗暮節張南史竹─竹價長東南別種殊艸木成林防防云抽筍年年玉天風起成韻池水涵更緑閒臨庾信園數竿心自足─栁宗元茅檐下始栽竹─瘴茅葺爲宇溽暑恆侵肌適有重腿疾蒸鬱寧所宜東鄰幸導我樹竹邀涼颸欣然愜我志荷鍤西巖垂椘壤多怪石墾鑿力已疲江風忽雲暮輿曵還相追蕭瑟過極浦旖旎附幽墀貞根期永固貽爾寒泉滋夜窓遂不掩羽扇寧復持淸泠集濃露枕簟淒已知网虫依宻葉曉禽棲迥枝豈伊紛囂閒重以心慮怡嘉爾亭亭質自逺棄幽期不見野蔓艸蓊蔚有華姿諒無淩寒色豈與靑山辭─巽公院苦竹橋─危橋屬幽逕繚繞穿疎林迸籜分苦節輕筠抱虛心俯瞰涓涓流仰聆蕭蕭吟差池下煙日嘲鳴山禽諒無要津用棲息有餘陰─原─韓愈題新竹─筍添南堦竹日日成淸閟縹節已儲霜黃苞猶揜翠出欄抽五六當戶羅三四髙標陵秋嚴貞色奪春媚稀生巧補林並出疑爭地縦橫乍依行爛漫忽無次風枝未飄吹露粉先淚何人可攜玩淸景空瞪視─增─白居易湓浦竹─潯陽十月天天气仍溫燠有霜不殺艸有風不落木气力薄艸木冬猶緑誰湓浦頭眼防修竹其有顧盼者持刀斬且束剖劈靑瑯玕家家蓋墻屋吾聞汾間竹少重如玉胡爲取輕賤生此西江曲─題小橋前新竹招客─雁齒小紅橋垂檐低白屋橋前何所有苒苒新生竹皮開折褐錦節露抽靑玉筠翠如可餐粉霜不忍觸閒吟聲未巳幽翫心難足管領好風煙輕欺凡艸木誰有月夜伴我林中宿爲君傾一杯狂歌竹枝曲─新栽竹─佐邑意不適閉門秋艸生何以娛野性種竹

百餘莖見此溪上色憶得山中情有時公事暇盡日繞闌行勿言根未固勿言陰未成已覺庭宇內稍稍有餘淸最愛近窓臥秋風枝有聲─東樓竹─瀟灑城東樓繞樓多修竹森然一萬竿白粉封靑玉捲簾睡初覺欹枕防未足影轉色入樓牀席生浮緑空城絕賔客向夕彌幽獨樓上夜不歸此君畱我宿─竹窓─嘗愛輞川寺竹窓東北廊一別十餘載見竹未曽防今春二月初卜居在新昌未暇作廐庫且先營一堂開窓不糊紙種竹不依行意取北檐下窓與竹相當繞屋聲淅淅逼人色蒼蒼煙通杳靄气月透玲瓏光是時三伏天天气熱如湯獨此竹窓下朝觧衣裳輕紗一幅巾小簟六尺牀無客盡日靜有風終夜涼乃知前古人言事頗諳詳淸風北窓臥可以傲羲皇─洗竹─布裘寒擁頸氊履溫承足獨立冰池前久看洗霜竹先除老且病次去纖而曲翦葉猶可憐瑯玕十餘束靑靑復籊籊頗異凡艸木依然若有情頭語僮僕小者截魚竿大者編茅屋勿作篲與箕而令糞土辱─原─元稹種竹並序─昔樂天贈予詩云無波古井水有節秋竹竿予秋來種竹防下因而有懷聊書十韻昔公憐我直比之秋竹竿秋來苦相憶種竹防前防失地顏色攺傷根枝葉殘淸風猶淅淅髙節空團團鳴蟬聒暮景跳蛙集幽欄塵土復晝夜梢云良獨難丹丘信云逺安得臨仙壇瘴江冬艸緑何人驚嵗寒可憐亭亭幹一一靑瑯玕孤鳳竟不至坐傷時節闌─增─元稹寺院新竹─寶地琉璃圻紫苞瑯玕踴亭亭巧

於削一一大如拱冰碧林外寒峯巒眼前聳槎枒矛防合屹仡龍蛇動煙泛翠光流嵗餘霜彩重風朝竽籟過雨夜鬼神恐佳色有鮮妍修莖無擁腫節髙迷玉鏃籜綴疑花捧詎必太山根本自仙壇種誰令植幽壤復此依閒冗居然霄漢姿坐受藩籬壅噪集勌鴟烏炎昬繁蠛蠓未遭伶倫聽非安子猷寵威鳳來有時虛心豈無奉─和東川李相公慈竹十二韻─慈竹不外長宻比靑瑤華茅攢有森束玉立無蹉跎纖粉妍膩質細瓊交翠柯亭亭霄漢近靄靄雨露多冰碧寒夜聳簫韶風晝羅煙朧朧影月泛鱗鱗波鸞鳳一以顧燕雀永不過幽姿媚庭實顥气淩天涯峻節髙轉露貞筠寒更佳托身仙壇上靈物神所呵時與天籟合日聞陽春歌應憐孤生者摧折成病屙─鮑溶雲溪竹園翁─硠硠雲溪裏翠竹和云生古泉積見深竦竦如刻成椘客臥云老世間無姓名因玆千畝業以代防牛耕亂林不可畱寸莖不可輕風暖鬭出地仰齊故年莖幽室結白宻葉羅眾淸照水寒澹蕩對山緑崢嶸蒼翠古貎秋桂儼白英相防受天風深夜戞撃聲─姚合垣竹─種竹愛庭際亦以資翫賞窮秋雨蕭條但見墻垣長宣尼髙數仞固應非土壤─渚上竹─葉葉新春筠下復淸淺流微風屢此來決決復翛翛詩人月下吟月墮吟不休─張仲方賦得竹箭有筠─東南生緑竹獨美有筠箭枝葉詎曽凋風霜孰云變偏宜林表秀多向嵗寒見碧色乍蔥蘢靑光常蒨練皮開鳳彩出節勁龍文現爰此守堅貞歌屬時彥─溫庭筠春盡與友人入裴氏林探漁竿─一逕互紆直茅棘亦已繁晴陽入荒竹曖曖如春園倚杖息憇倦徘徊戀微暄歷尋嬋娟節翦破蒼筤根地僻修莖孤林振余籜翻適心在所好非必尋湘沅─皮日休公齋詠新竹─笠澤多異竹移之植後楹一架三百本緑沈森圎緊瑚節釤利翡翠翎儼若靑帝仗矗如紫姑屏槭槭微風度漠漠輕靄生如神語鈞天似樂奏洞庭一翫九藏冷再聞百�醒有根可以執有可以馨願稟君子操不敢先凋零─陸龜和襲美公齋詠新竹別隖破苔蘚嚴城樹軒楹恭聞稟璇璣化質離靑色可定雞脛實堪招鳳翎立窺五嶺秀坐對三都屏晴月窈窕入曙煙霏微生昔者尙借宅況來防賔庭金罍縦傾倒碧露還鮮醒若非抱苦節何以偶惟馨徐觀穉龍出更賦錦苞零─李咸用題友生叢竹─菊華寒露濃蘭愁曉霜重指佞不長生蒲萐今無種安如植叢篁他年待棲鳳大則化龍騎小可釣璜用畱煙伴獨醒陰冷閒夢何妨積雪淩但爲淸風動乃知子猷心不與常人共─陳陶題僧院竹─喜逰蛟井寺復見炎州竹杳靄萬丈間嘯風淸獨速江南正霜霰吐秀弄顓頊似瑞驚堅貞如魔試金粟筍非孝子泣文異湘靈哭金碧誰與鄰蕭森自成族新聞赤帝種子落毛人谷逺祖賜鷦鵬遺芳徧南陸對煙蘇麻醜夾澗篔簹伏美譽動丹靑姿秦蜀因緣鹿苑識想象虵丘斸防葉別黃茅何年依白足龍樹蟄一花砌瑤埽云屋色靜曼仙花名髙給孤獨靑蔥太子樹灑落觀音目法雨每沾濡玉毫時照燭離居鸞節變住冷金顏縮豈念葛陂榮幸無祖父辱光揺水精串影送蓮花軸江鶩日相尋野鶴時寄宿幽香入茶竈靜翠直碁局肎羨垣上蒿自多籬下菊從來道生一況伴藏六棲托詎星檀欒已云矗霞杯縹葉羽管吹紫玉久絕釣竿歌聊裁竹枝曲媿生黃金地千秋爲師緑─僧皎然寒竹─裊裊孤生竹獨立山中雪蒼翠揺勁風嬋娟帶寒月狂風不相似還共淩冬發宋梅堯臣雨中移竹─荷鍤冒秋霖匆匆移翠竹欲分溪上陰聊助池邊緑中散林未開子猷心已足靑靑謝栽培豈媿凡艸木─紫竹─西南產修竹色異東筠緑裁簫映檀唇引枝宜鳳宿移従防千里不攺生幽谷和平叔道傍竹野田有修竹叢疎飽扵霜下上乏佳禽左右雜枯桑豈無行路子行路厭榛荒忽見此翠色徘徊未防車馬去何疾顧隔山岡─和永叔刑部防看竹蒼蒼庭中竹事莫嘆遲速不同欄下艸一嵗一緑朝開花照耀暮落風相逐何如飽霜雪冬夏森寒玉誰將種官舍本合近嚴屋不可一日無瀟灑防未足阮生豈其愚林中醉醽醁我當明月時移牀來此宿─和王景彛省中詠孤竹愛此孤生竹碧葉瑯玕柯結根甘泉裏豈必泰山阿曽莫學兔絲徒以附女蘿風掃庭戶夜月誰與過─擬水西寺詠陰崖竹─背嶺斷崖下老竹生扶疎孤根石上引勁節松不如莫言霜雪多終見緑有餘─蘄竹顋肥節腦瘦蘄水長笛材洛陽袁氏塢此竹舊移來雪霰飽已久竅星誰爲開與君作龍吟吹髮江南梅歐陽修初夏劉氏竹林小飲春榮忽已衰夏葉換初秀披荒得深蹊掃緑防淸晝萬竿交已聳千畝蔚何富驚雷迸狂鞭霧籜舒文繡虛心髙自擢勁節晚愈痩𨿽慙桃李妖豈愧松柏後川原湛新霽林麓洗昬霿猗猗色可餐滴滴翠欲澑況玆夏首月景物得嘉晚蝶舞新黃孤禽弄淸咮窺深入窓蒙玩宻愛林茂依依帶幽澗隱隱見孤岫林蓀縟堪眠野汲冷可潄鳴琴瀉山風髙瀨發仙奏暑卻自蠲渴心閒疑愈疚杯盤雜芬芳圗籍羅左右怡然防簪組釋若出羈廐矧予懷一丘未得觧黃綬官事偶多閒郊扉須屢叩新篁漸添林晚筍堪薦豆誰邀接防公有酒幸相就─劉敞詠庭前箭竹─冉冉東南美托根那在玆鳳凰不可待嵗月方屢移非復山林意空餘霜霰姿淸風有時至獨與幽人期原─司馬光題鮮於子駿竹軒─玆軒最灑落歷歷種瑯玕正晝薄雲稀蕭蕭風雨寒翠陰涼晏坐疎韻成淸歡錦籜裁夏扇玉筍供春盤晴蝸潛葉底雀投林端幽興遇物愜髙懷隨防安且免一日無何須千畝寛─增─司馬光種竹齋─吾愛王子猷借宅亦種竹一日不可無瀟灑常在目雪霜徒自白柯葉不攺緑殊勝石季倫瑚滿金穀─種竹─種竹南墻陰竹生皆北向茍非陽在北竹性安可彊乃知就陽意艸木皆有情園葵最柔弱獨取傾心名─蘇軾和子由記園中艸木─官舍有叢竹結根問囚防下爲人所徑土宻不容釘慇懃戒吏卒插棘防中庭繞砌忽墳裂走鞭瘦竛竮我常攜枕簟來此防寒靑日暮不去臥聽窓風泠─禦史臺竹─今日南風來吹亂庭前竹低昂中音防甲刃紛相觸蕭然風雪意可折不可辱風霽竹亦回猗猗散靑玉故山今何有秋雨荒籬菊此君知健否歸歸南軒緑─蘇轍賦園中所有─寒地竹不生𨿽生常若病斸根種幽砌開葉何已猛嬋娟冰雪姿散亂風日影繁華見孤淡一个敵千頃令人憶江上森聳緣岸勁無風籜自飄防防鳴荒逕─和鮮於子駿益昌官舍竹軒─幽軒離紛華惟有一叢竹纎梢起餘寒紫筍散輕馥擢幹春雨餘挺節秋霜足不知嵗時攺守此娟娟緑上有吟風蟬空腹未嘗食翦伐非所辭不受塵土辱─次韻子瞻禦史臺竹─故園今何有猶有百竿竹春雷起新萌不放牛羊觸𨿽無朱欄擁不見紅塵辱淸風時一過交戞響鳴玉淵明避紛紜歸嗔東籬菊嗟我獨何爲棄此北窓緑─養竹─病竹養經年生筍大如母初番放出林末番任供口欲求五寸圍更聽三年後蕭疎盡椽桷無復堪作帚吾廬適營葺便可開戶牖秀色到衣冠淸風蕩塵垢物生恨失養養至無不厚斧斤日摧剝陰陽日難救閒居玩艸木農圃卽師友養人如養竹舉目皆孝秀─黃庭堅和甫得竹數本扵周翰喜而作詩和之─初侯一畝宮風雨到臥席前日築短垣昨日始封植平生嵗寒心樂見嵗寒色翩翩佳公子爲一窓碧憶公來相居筮吉墨食人言陋如何我自適其適白眼對俗徒醉帽坐欹側人知愛酒爾不觧心自得阿堵絕往還此君是賔客淸風吹月來驩甚折齒屐有節似見聖無言諒知黙數回長者車猶恨地未僻陰雨打葉時曲肱自宴息心防萬物初何防尋轍迹従來修竹林乃是逸民國─秦觀次韻曽存之嘯竹軒─翩翩曾公子子猷定前身嗜好準疇昔了然不緇燐寄食平準官植竹當比鄰朝與竹相對暮與竹相親安可一日無此君眞可人─晁補之秋竹─秋風多煩寃竹是嵗寒物朝寒堦玲瓏暮寒堦防勿翻然下一葉未覺痩崒豈無陳根旁寂寞眾頭屈何時雷塡塡防爾射地出─朱子新竹─春雷殷巖際幽艸齊發生我種南窓竹戢戢已抽萌坐獲幽林賞端居無俗情元虞集髙竹臨水上─髙竹臨水上幽花在崖陰以彼貞女姿當此君子心春陽不自媚夕露忽已深湘妃昔鼔瑟悵望蒼梧岑─傅若金寒竹篇寒竹依澗阿竹生何磊磊滋息因厚地生成借宰春陽散華景枝葉被光彩及玆芳嵗防使吾憂心痗遽悲凜節變但恐驚塵凂寒燠旣異宜遲暮復焉悔淇園防未息嶰谷音猶在君子夙相好深懷邈雲海竹性諒靡遷人心懼中攺願言卒封植勿使傷樵采王士熙江上竹蕭蕭江上竹依依徧山麓晨霞屑眀金夕月擁寒玉梢梢緑鳳翼葉葉靑鸞足深叢疑立壁髙節折垂纛荒涼雨露歷亂同艸木不求筍煮羮不求椽架屋搴條作長笛吹我平調曲─丁復竹山─離離鳳食乾綿互亙修巒君子懷靜儀虛貞媚蒼寒靈厓發潛穎崇苞閟幽盤筮鄰從蔣詡永結求羊歡─明楊基湘竹─朝行湘竹下暮宿湘竹中云情與雨態萬變俄不同宻宻深翳日疎疎細風新梢露裊裊花節煙蒙蒙紛如千靈妃從以萬靑童幡幢列縹緲環佩搖丁東來従蔚藍天步入東華宮悵望不可卽翩然若驚鴻夭矯喜而笑低回俯乃恭質堅本外直性潔緣中空籊爾中矢揉之可彤弓冰雪誓不易肎與時污隆今朝揭春晴更覺翠色濃戢戢瑯玕叢忽見桃花紅直疑路不逺便與桃源通我欲捐輕舟褰衣入崆峒春禽迎我啼音響諧孤桐終當聽山雨自號蒼筤翁─李東陽懷竹─三年不種竹得竹如得玉十日不見竹一日腸九曲初聞平安報舊葉舒更緑忽聽歡笑聲新筍抽五六兒童亦觧事知我性無欲平生愛孤澹不厭食無肉慿將垂老身醫此未盡俗倉皇欲傾倒愁病相縛束昨夜偶夢之淸風灑心目呼童汲泉水日夕勤灌沃吳寛竹─翛然數君子落落俱長身東家每借防步去不嫌頻移栽幸許我已自前年春自我得此輩園居豈爲貧但憂積雨霽日暴少精神終然勤灌漑枝葉還如新因玆悟爲學黽勉在斯晨

七言古詩─增─陳張正見賦得階前嫩竹─翠竹梢云自結叢輕花嫩筍欲淩空砌曲橫枝屢觧籜階前疎葉彊來風欲知抱節成龍防當扵山路葛陂中─唐宋之問緑竹引─靑溪緑潭潭水側修竹嬋娟同一色徒生仙實鳳不逰老在空山人詎識妙年秉願逃俗紛歸臥嵩丘弄白雲情傲睨慰心目何可一日無此君─岑參範公叢竹歌並序─職方郎中兼侍禦史範公乃扵陜西使院內種竹新制叢竹詩以見示美範公之淸致雅操遂爲歌以和之世人見竹不觧愛知君種竹府庭內此君托根幸得地種來防時聞已大盛暑翛翛叢色寒閒宵槭槭葉聲幹淸案牘簾下見宜對琴書窓外防爲君成陰將蔽日迸筍穿堦踏還出守節偏淩禦史霜虛心願比郎官筆君莫愛南山松樹枝竹色四時也不移寒天艸木黃落盡猶自靑靑君始知─原─白居易畫竹歌並引─協律郎蕭悅善畫竹舉時無倫蕭亦甚自祕重有終嵗求其一竿一枝而不得者知予天與好事忽寫一十五竿恵然見投予厚其意髙其藝無以答貺作歌以報之凡一百八十六字云植物之中竹難寫古今𨿽畫無似者蕭郎下筆獨逼眞丹靑以來惟一人人畫竹身肥擁腫蕭畫莖痩節節竦人畫竹梢死嬴重蕭畫枝活葉葉動不根而生従意生不筍而成由筆成野塘水邊碕岸側森森兩叢十五莖嬋娟不失筠粉態蕭索盡得風煙情舉頭忽見不似畫低耳靜聽疑有聲西叢七莖勁而健省向天竺寺前石上見東叢八莖疎且寒憶曾湘妃廟裏雨中防幽姿逺思少人別與君相顧空長嘆蕭郎蕭郎老可惜手顫眼昬頭雪色自言便是絕筆時従今此竹尢難得無名氏斑竹濃緑疎莖繞湘水春風抽出蛟龍尾色抱霜花粉黛光枝撐蜀錦紅霞起交戞敲欹無俗聲滿林風曵刀鎗橫瘢痕苦雨洗不落猶帶湘娥淚血腥嫋娜梢頭埽秋月影穿林下凝殘雪我今慙愧子猷心解愛此君名不滅增─宋梅堯臣幹眀院碧鮮亭壊衣削髮逺塵垢虵祖龍孫生屋後不等渭川千戶侯尺椽片瓦何嘗有方丈東頭一畝餘中軒四面無窓牖靑瓊作枝鈿爲葉丹鳳未食蒼防走細藤織榻白晝眠寢濃鼻息如雷吼世間百事不歷心門外寒流徹溪口蘇軾壽星院寒碧軒淸風肅肅揺窓扉窓前修竹一尺圍紛紛蒼雪落夏簟冉冉緑霧霑人衣日髙山蟬抱葉響人靜翠羽穿林飛道人絕粒對寒碧爲問鶴骨何由肥─於潛僧緑筠軒─可使食無肉不可使居無竹無肉令人瘦無竹令人俗人瘦尙可肥士俗不可醫傍人笑此言似髙還似癡若對此君仍大嚼世間那有州鶴─陸防贈竹十韻─放翁小築湖西偏虛窓曲檻無炎天人間乃有眞富貴繞捨十萬碧玉椽連林娟娟淸露髙枝裊裊揺蒼煙常憂俗客觸新粉屢戒園丁傷逸鞭涼生尊斚消午醉聲撼窓扉驚晝眠春殘劚土得美茁气壓卿相食萬錢爾來作吏苦墮穽毎一夢到心淒然還家再見卻惝怳塵土何地従臞仙囊中幸藏餐玉法欲屏萬事相周旋更當待月出東嶺坐石泠泠揮響泉─黃希旦和賈鴻舉移竹─琳房珠館何虛寂寶砌無塵苔蘚碧仙翁倚檻靜吟哦卻憶篔簹拂巖石勁節虛心守嵗寒未嘗暫變風霜色移來迢遞不辭勞深根訝向瑤臺植漸承春意葉靑靑時惹天香煙羃羃月籠翠影尙蕭疎露被繁枝才滴瀝迎風閒夜擬龍吟結實他年期鳳食非才終約老煙霞此際謬當親采擇寄言紅紫莫相猜彼此無情化力逢時翦拂任他人沈去葛陂都咫尺─金孟宗獻題龔平甫森玉軒─古人借宅亦種竹大是饕奇心未足髙齋聞有萬瑯玕坐對懷山飲秋緑官閒勝日無一事尊酒不空仍有肉他時剝啄叩君門髙枕矮牀容我宿─元髙克恭題管夫人竹窩圖─云梢露葉秋聲古萬玉叢深翠蛟舞此君擬結嵗寒盟拄笏相防立煙雨過雨山窓斜映日帶煙霜節總宜秋凍雷迸出千崖翠勒此髙歌傲素侯─馬祖常息齋風竹圗─往年家住篔簹谷丹鸞之實美如粟云翻空下深靚昆吾寶刀削秋玉石衣漬錦侵書光風微粉墮生細香琳館瑤臺九天近夜寒笙磬聲鏘鏘萬斛蒼煙郁江雨二妃彈瑟瀟湘浦郫筒蜀酒亦堪沽蟠石防杖令誰取河朔嵗晏冰爲梁羣木鱗皴臨雪霜遲汝狂飈莫吹裂截管他年侑帝觴─楊載題墨竹─嶰谷陰寒石如鐵籜龍僵立露骨節春雷動地萬物活畏汝飛騰衝石裂攢靑聚緑生巖幽海濤引聲風颼颼年年三伏林下臥白晝憀栗如深秋─吳鎭竹窩─阿香怒鞭籜龍尾班鱗蝕去痕未洗天風吹作萬瑯玕翠壓修林收不起林深有客棲寒煙玉版已悟禪中禪人間赤日迥不到著我六月秋泠然靑雲欲飛霖雨急佩環聲裏防蛾泣玉簫驚起老龍眠夜深瀟湘半江碧─野竹─野竹野竹絕可愛枝葉扶疎有眞態生平素守逺荊榛走壁懸厓穿石虛心抱節山之阿淸風白月聊婆娑寒梢千尺將如何渭川淇澳風煙多─王冕息齋防竹圖─李侯畫竹眞是竹气韻不下湖州牧墨波翻倒䢐徠山筆鋒移出篔簹谷千竿萬竿淸影逺百丈十丈意自足就中分取一兩枝別是山陰瀟灑族疎梢颯颯鳳尾顫條幹隱隱虯龍伏憑軒忽若秋風來坐使旁人脫塵俗我生愛竹太僻酷十載狂歌問淇澳歸來不得翠瑯玕聽雨冷眠溪上緑而今已斷那時想見景何曽動心目便欲爲君眞之相對空窓慰幽獨─柯博士竹圗─先生原是丹丘仙迎風一笑春翩翩瑯玕滿腹造化足須臾筆底開渭川我家只在山陰曲修竹森森照谿緑只今榛莽暗荒煙夢想淸風到茅屋今朝防畫心茫茫坐久忽覺生淸涼夜深明月入髙堂吹簫喚來防鳳凰─華防武養竹軒歌爲周莊吳逵子道賦─髙軒公子良不俗不種奇花種修竹奇花照眼一時紅修竹虛心萬年緑春雷擊地新筍生龍角森森那忍觸自鋤暖土厚栽培手挈銀瓶細澆沃深根埽除螻蟻窟香葉終期鳳凰宿日使霑濡雨露恩嵗寒豈憚冰霜酷猗猗繞戶矗瑯玕霧連煙比淇澳招揺皓月金碎勾引淸風聲戞玉炎天展簟臥蒼雪春日聽鶯泛醁可一日暫相防坐對此君防不足君不見白樂天重言養竹比養賢又不見東坡詩無竹士俗不可醫君今有竹善培養防防直拂靑雲上─舒頔竹溪書屋圗爲黃克文題─淸谿谿上竹無數愛竹移家竹林住階前老竹鏗玉聲秋夜讀書霑竹露書聲繞屋雜竹聲竹色侵書助書趣竹根个个長龍孫竹上鸞凰亦來聚有時攜琴倚竹彈兩袖淸陰分竹翠云梢月幹竹弄影杖竹尋詩過橋去平生性癖亦愛竹不問主人造竹所君不見一笻投陂忽變化萬卷蟠胸勝插架─眀宣宗緑竹引─薊門八月霜華濃何時種竹成叢鳳城之陽禁苑東瑯玕萬樹淩靑空光搖太液波心月髙出三山頂上松祥飈拂拂來天上鳴金戞玉聲玲瓏蓬萊宮中日如年髙柯宻葉霏雲煙春陽挺秀百花表秋月爭輝仙桂邊九夏繁陰覆靈囿祥麟瑞鶴相周旋六花凝寒羣卉老淸標轉覺生光妍軒皇昔日初制律截筒來自昆侖谷江心蟠石桃竹枝斬根剝皮誇紫玉何如蓬萊宮中竹雨露偏多生意足盤根固節千萬年逺勝猗猗淇水澳上林花木熈靑春靈芝瑞艸爭芳芬愛此蒼蒼太古色竹邊防度停逰輪世云鳳凰食竹實又云鳳凰棲竹枝鳳笙九奏太平曲鳳兮凰兮今來儀予將拭目而觀之─髙啟愛竹軒爲陳維寅賦─匡山老客何淸眞自繞園屋栽蒼筠年來無肉𨿽苦痩家有萬玉誰言貧一竿防惜不忍翦何以持釣橫江鱗僮來掃葉自可喜客至踏筍長遭嗔輈啼罷結逺夢碧雲忽墮湘南春涼陰翛翛潤琴硯落翠冉冉沾衣巾詩成時向節下寫醉墨防破煙痕新風來淸嘯與相答若聽金奏怡我神知無顏色媚兒女自古相愛惟幽人洛陽陌上花易過歌鐘競賞勞車輪何如此君最耐久嵗晚結托同情親亂聲朝送簾外雨疎影夜拂窓前塵我嘗種此欲免俗卽今伐盡惟荊榛故園咫尺未去移家幸得爲子鄰往來儻許如二仲敲門借防毋嫌頻─王紱過華叔端艸堂寫晴竹於壁上─我愛君家逺城郭繞檐竹色侵簾幙醉中揮翰寫晴梢湘云一翦春陰薄防來頓覺風气淸耳邊恍若聞秋聲嘯歌到晚不歸去髙臥翠陰呼月明─又雨竹─髙軒置酒延夕曛眼前知己無如君枯腸醉後有芒角手揮髙節淩靑雲圖成自覺精靈聚素壁俄然儀鳳羽擬得秋深直造來翦燭連牀聽風雨─王佐畫竹─瀟湘緑玉昆侖石移向髙堂之素壁四座涼風帶雪吹半窓疎雨和煙滴九疑夢斷瑤瑟寒貼云影落防飛鸞霓旌冉冉欲歸去美人持贈靑瑯玕也曽拂拭蒼苔色坐弄參差椘天碧曲終日暮山鳥啼自寫幽情寄相憶─原─王世貞題竹軒─吾宗雅語世所聞何可一日無此君汝今卜居但種竹凡艸不敢驕相羣籜龍个个迸春雨鳳尾枝枝榦碧雲晨呼阿段汲溪潤洗出瀟湘防淚文愼莫學辟疆驅大令又莫學張鷹逃右軍扁舟但過醫俗士把臂相將醉夕曛題畫竹野夫防杖村南復村北防防東君恡消息瞥然縞素一枝橫又見琳瑯數竿碧一枝春之先數竿冬之後俯仰天地間與爾成三友衡門掩臥不一旬淇園太痩無精神樵靑已侵翠鳳尾颶母吹散玉龍鱗賴得吳鎭及王冕前與二友傳其眞虛堂展防僅盈尺二友居然侍吾側問之不言對以臆眉宇肅肅吐佳色吾不防學範詹事西遣闗中使卻寄江南春消芳悴粉何足論吾不學家騎曹不可一日無所至植此君封籬防籜何紛紜二友寓吾簏儼若洛下東西兩頭屋一頭翦得瀟湘云一頭小貯羅浮玉鎭也九煙吐吸天漿腴冕亦磊砢節目非凡夫扶輿淸气合此圗快矣乎快矣乎此圗此友吾不孤─馮琦題畫竹何人寫此靑瑯玕滿堂爽颯生秋寒居然坐我三徑下數莖不動風柏溪先生隱扵酒戲拈禿筆大如帚一幅淋漓竹亦醉醉竹合與先生友矗矗三株狀殊絕迥若蒼虯立煙雪別有一枝秀且長靑鸞整翮従風翔葛陂化龍去已久至今屏幛生輝光我觀此圗懷耿耿墨花亂落團圞影素節偏宜君子堂虛中獨立尙書省尙書華省鳳池隅新長孫枝引鳳雛夔龍禮樂方大伶倫之管公所須此君何可一日無

五言律詩─增─唐李嶠竹─髙簳椘江濆嬋娟曙氛白花搖鳳影靑節動龍文葉掃東南日枝梢西北云誰知湘水上流淚獨思君─張九齡和黃門盧侍郎詠竹─淸切紫庭垂葳蕤防露枝色無月變聲有惠風吹髙節人相重虛心世所知鳳凰佳可食一去一來儀蔣渙奉和徐侍郎中書叢篠韻─中禁夕沈沈幽篁別作林色連雞樹近影落鳳池深爲重淩霜節虛應物心年年承雨露長對紫庭陰─原─杜甫苦竹─靑亦自守軟弱彊扶持味苦夏虫避叢卑春鳥疑軒墀曽不重翦伐欲無辭幸近幽人屋霜根結在玆─嚴鄭公宅同詠竹─緑竹半籜新梢才出墻色侵書帙晚陰過酒樽涼雨洗娟娟淨風吹細細香但令無剪伐防見拂雲長─增─劉長卿斑竹巖─蒼梧在何防斑竹自成林防防畱殘淚枝枝寄此心寒山響易滿秋水影偏深欲覓樵人路籠不可尋─郎士元和王相公題中書叢竹寄上元相公─多時仙徑裏色並翠瑯玕幽意煙月淸陰庇蕙蘭枝繁宜露重葉老愛天寒竟日防鸞止孤吟爲一防─李益竹窓聞風寄苗發司空曙─微風驚暮坐臨牖思悠哉開門復動竹疑是故人來時滴枝上露稍沾階下苔何當一入幌爲拂緑琴埃─楊巨源池上竹─一叢嬋娟色四面淸冷波气潤晚煙重光閒秋露多翠筠入疎栁淸影拂圎荷嵗晏瑯玕實心期有鳳過─元稹新竹─新篁才觧籜寒色已靑蔥冉冉偏凝粉蕭蕭漸引風扶疎多透日寥落未成叢惟有團團節堅貞大小同─山竹枝─深院虎溪竹逺公身自栽多慙折君節扶我出山來貴托安危步難將混俗材還投輞川水從作老龍回─姚合竹裏徑─微徑嬋娟裏惟同靜者知迹深苔長防步狹筍生時髙是連幽樹窮應到曲池紗巾靈壽杖行樂復相宜─李賀竹─入水文光動抽空緑影春露華生筍徑苔色拂霜根織可承香汁裁堪釣錦鱗三梁曽入用一節奉王孫─李徳裕竹逕─野竹自成逕繞溪三里餘檀欒被層阜蕭瑟映淸渠日落見林靜風行知穀虛田家故人少誰肎共防魚─杜牧栽竹─本因遮日種卻似爲溪移歷歷羽林影疎疎煙露姿蕭騷寒雨夜敲戞晚風時故國何年到塵冠掛一枝─題劉秀才新竹─數莖幽玉色曉夕翠煙分聲破寒窓夢根穿緑蘚紋漸籠當檻日欲礙入簾云不是山陰客何人愛此君─許渾秋日白沙館對竹─蕭蕭淩雪霜濃翠異三湘疎影月移壁寒聲風滿堂捲簾秋更早髙枕夜偏長忽憶南溪路萬竿今正涼─方乾方著作畫竹─疊葉與髙節俱從毫末生流傳千古譽研錬十年情向月本無影臨風疑有聲吾家釣臺畔似此兩三莖─劉得仁昊天觀新栽竹─淸風枝葉上山鳥已棲來根別古溝岸影生秋觀苔徧思諸艸木惟此出塵埃爲恨移君晚空庭更擬栽─薛竹逕盤逕入依依旋驚幽鳥飛尋多苔色古踏碎籜聲微鞭節橫妨戶枝梢動拂衣前溪聞到防應接釣魚磯─碧鮮庭春題竹─竹少竹更重碧鮮彊更名有防常憑立無徑獨穿行夕月陰何亂春風葉盡輕已聞圖畫客兼寫薛先生─李咸用庭竹─嫩緑與老碧森然庭砌中坐消三伏景吟起數竿風葉影重還宻梢聲逺或通更期春共防桃映小花紅─杜荀鶴新栽竹─斸破蒼苔色因栽十數莖窓風従此冷詩思當時淸酒入杯中影碁添局上聲不同桃與李瀟灑伴書生─孫峴賦竹送徳林少尹貟外─萬物中瀟灑修篁獨逸羣貞姿曽冒雪髙節欲淩雲細韻風初發濃煙日正曛因題偏惜別不可暫無君─李中庭竹─偶自山僧院移歸傍砌栽好風終日起幽鳥有時來篩月牽詩興籠煙伴酒杯南窓睡新起蕭颯雨聲─張蠙新竹─新鞭暗入庭初長兩三莖不是他山少無如此地生垂梢叢上出柔葉籜間成何用髙唐峽風枝掃月明─王周碧鮮亭─飋飋籠淸籟蕭蕭鏁翠陰向髙思盡節従直美虛心防砌滋蒼蘚幽窓伴素琴公餘時引步一徑靜中深─薛濤酬人雨後翫竹─南天春雨時那鑑雪霜姿眾類亦云茂虛心寧自持多畱晉賢醉早伴舜妃悲晚嵗君賞蒼蒼勁節奇─宋王禹偁對鄰家竹─東鄰誰種竹偏稱長官心月上分淸影風來恵好音低枝疑見接迸筍似相尋多謝此君意墻頭誘我吟─韓琦長安府捨竹徑─北榭層基下森森竹徑幽枝繁低拂蓋根宻僅通流勁節輕環粉狂鞭怒走虯風霜胡可動松栢乃吾儔梅堯臣縣署叢竹─裊裊幽亭竹團團自結叢寒生緑罇上影入翠屏中陶栁應慚弱潘花只競紅方持雪霜操不敢倚春風─翠竹亭種竹防千个結亭三四椽逰人多寂靜啼鳥亦畱連酒有陶公愛林希阮氏賢我來歸路逺躍馬古城邊─細竹─森森漢宮竹托本異孤生玉砌緣根迸朱欄與筍平朝煙生宻翠晚影漏斜明應待女媧采參差鳳琯淸司馬光防竹詩有引─艸木類同而種殊者竹爲多杭州廣巖寺有防竹相比而生舉林皆然其尢異者生枯樹腹中自其頂出森然駢竦樹如龍蛇相縈矯首砑然予見而賦之防幹標孤腹靑靑凡防霜龍騰防角直鯨噴兩須長詎欲尋支遁安問辟疆屢來非別意未與此君忘─蘇軾次韻子由緑筠堂─愛竹延客求詩剰掛墻風梢千纛亂月影萬夫長谷鳥驚碁響山蜂識酒香只應陶靖節防聽北窓涼─蘇軾和孔武仲金陵華蔵寺此君亭─緑竹不可數孤亭一倍幽色分巖石潤梢出澗松修雪節寒方見春萌早不抽故山多此物長恨未歸林─次韻答人檻竹─猗猗元自直落落不須扶宻節風吹展淸陰月共鋪叢長傲霜雪根瘦恥泥塗更種愁無地應須翦碧蘆─詠竹─湖濵宜艸木修竹可三尋防居多野思移種近墻陰及爾迷未醒方予熱正侵無嫌不逮本地薄肎成林南鄰竹正茂門巷不容賔懸印君當往囊金我患貧翠旌梢亂起犀角筍初勻不惜圖書賣端來作主人─移竹─墻陰竹蒙宻板築念相妨欲補東園缺欣乘雨後涼三年生筍徧一徑引風長但恐翁彌老笻枝懶復將─黃庭堅和師厚栽竹─大隱在城市此君眞友生根須辰日斸筍要上畨成龍化葛陂去鳳吹阿閣鳴艸荒三徑斷嵗晚見交情─朱子次韻擇之詠竹─竹隖深深防檀欒繞捨靑暑風成慘淡寒月助淸泠客去空塵榻詩來拓采櫺此君同一笑午夢頓醒─黃希旦詠竹─生涯何所有滿砌植琳瑯痩影碎秋月健梢橫曉霜且従喧鳥雀終待集鸞凰吟繞都防卻誰知此興長─元黃庚對竹─門對南鄰竹靑靑玉萬竿𨿽然無地種且得隔籬防露葉晴猶濕風枝夏亦寒但教休翦伐何用報平安─杜本寄題竹軒─緑竹翛翛防華軒椘椘深暮畱雛鳳宿曉聽蟄龍吟月進窓櫺影云移幾席陰居然淇澳趣莫使俗塵侵─僧善住盆竹─瓦缶不多土娟娟枝葉蕃豈知麼鳳尾元是古龍孫蒼雪灑禪榻細香浮酒尊王猷來此見應亦爲銷魂─明袁凱聞張防士竹林甚盛欲觀未兼簡王一秀才─聞道南村竹春來接逺坡色侵沽酒斾聲送濯纓歌甚欲敲門防須慿拄杖過余陰過西沼應覆右軍鵞─李東陽竹坡─種竹前坡滿其如秋興何迥山气爽低礙夕陽多有地畱冰雪無心鬭綺羅錦衣歸稚子洗耳聽鳴珂─種竹─種竹幽堂下涼生暑气微愛長過我屋防緑上

人衣坐久月初出夢回風漸稀一竿如可釣吾欲問漁磯剰買城中地多應爲此君涼生別院雨緑補後溪云秋至不攺色夢醒時一聞防居或未免聊爾洗塵氛─陳憲章雨中栽竹─心被淸虛引非闗索竹防檐前才

數个淇上已千竿微雨土初覆北風天正寒昆丘有孤鳳何防啄瑯玕─原─申時行竹徑─欲借淇園勝淩霜挺萬竿月來金影碎風動玉聲寒障暑陰堪息停雲秀可餐相過惟二仲盡日倚瑯玕─於若瀛詠竹─緑筍半籜新梢才作林色連梧井近根入槿籬深雅有淩寒操虛應世心拂云不須待常對小庭陰─戈汕題竹─有竹見庭好當杯意轉親淸聲風間出文影日斜陳檻近迎根直天空寫葉眞知君杜寒暑長伴痩吟身嵗暮防吾輩蕭疎賴此君橫枝馴怪石直節藐寒雲松傲低爲伴梅淸艶不羣有時當積雪秉燭倚霄分─王徳操詠竹─幽居思伴侶惟有此君宜蕭颯旣同我淸空亦可師吟時聲應和步防影追隨不作人間態炎涼意便移─增─僧源際偶題竹上─冷翠何宻幽尋獨坐時扉開

流水過風靜到云遲嬾性知終棄虛心幸自持偶然吟未穩淸響動髙枝

禦定佩文齋廣羣芳譜卷八十四﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷八十五

竹譜

竹譜四

集藻─七言律詩─增─唐崔涯竹─領得溪風不放廻傍窓緣砌徧庭栽行招野客爲鄰住看引山禽入郭來幽院獨驚秋气早小門深向緑陰開誰憐翠色兼寒影靜落茶甌與酒杯─令狐楚郡齋左偏栽竹百餘竿炎涼已周靑翠不攺而爲墻垣所蔽有乖愛賞假日命去齋居之東墻由是俯臨軒堦低映帷戶日夕相對頗有翛然之趣─齋居栽竹北窓邊素壁新開映碧鮮靑藹近當行藥處緑陰深到臥帷前風驚曉葉如聞雨月過春枝似帶煙老子憶山心暫緩退公閒坐對嬋娟─劉禹錫和宣武令狐相公郡齋對新竹─新竹翛翛韻曉風隔窓依砌尙籠數間素壁初開後一片淸光入坐中欹枕閒看知自適含毫朗詠與誰同此君若欲長相見政事堂東

有舊叢─李紳南庭竹─東南舊羙淩霜操五月凝陰入坐寒煙惹翠梢含玉露粉開春籜聳瑯玕莫令戲馬童兒見試引爲龍道士看知爾結根香實在鳳凰終擬下云端─楊巨源和令狐舍人酬峯上人題山欄孤竹─滿院冰姿粉籜殘一莖靑翠近簾端離叢自欲親香火抱節何妨共嵗寒能讓繁聲任眞籟解將孤影對芳蘭範云許訪西林寺枝葉須和彩鳳看─李逺鄰人自金仙觀移竹─移居新竹已堪看斸破莓苔得防竿圓節不教傷粉籜低枝猶擬拂霜壇墻頭枝壓和煙緑枕上風來送夜寒第一莫教漁父見且從蕭颯滿朱欄─方千越州使院竹─莫見淩雲飄粉籜須知礙石作盤根細看枝上蟬吟處猶是筍時虫蝕痕月送緑陰斜上砌露凝寒色濕遮門列仙終日逍遙地鳥雀潛來不敢喧─題新竹─靑苔斸破植貞堅細碧竿排郁眼鮮小鳳凰聲吹嫩葉短蛟龍尾褭輕煙節環膩色端勻粉根拔秋光暗長鞭怪得入門肌骨冷綴風黏月滿庭前─羅鄴竹─翠葉才分細細枝淸陰猶未上堦墀蕙蘭𨿽許相依日桃李還應笑後時抱節不爲霜霰攺成林終與鳳凰期渭濱若更徵賢相好作漁竿系釣絲─薛能新竹─桞營茅土倦麤材因向山家乞翠栽淸露便教終夜滴好風疑是故園來欄邊匠去朱猶濕漑後虫浮穴暗開他日防應威鳳至莫辭公府受塵埃─秦韜玉題竹─削玉森森幽思淸阮家髙興尙分眀捲簾陰薄漏山色欹枕韻寒宜雨聲斜對酒缸偏覺好靜籠棊局最多情卻驚九陌輪蹄外獨有溪煙數十莖─原─鄭谷竹─宜煙宜雨又宜風拂水藏村復間松移得蕭騷從逺寺洗來疎淨見前峯侵堦蘚折春芽迸繞逕莎微夏防濃無賴杏花多意緒數枝穿翠好相容─增─王貞白洗竹─道院竹繁教略洗鳴琴酌酒看扶疎不圖結實來防鳳且要長竿釣巨魚錦籜裁冠添散逸玉芽修饌稱淸虛有時記得三天事自向瑯玕節下書─殷文圭題友人庭竹─叢篁蕭瑟拂淸陰貴地栽成碧玉林盡待花開添鳳食可憐風擊伏龍吟鈿竿離立霜文靜錦籜飄零粉節深何事子猷偏寄賞此君心似主人心─李中詠竹─森森移得自山莊植向空庭野興長便有好風來枕簟更無閒夢到瀟湘防來砌蘚經疎雨引下溪禽帶夕陽閒約羽人同賞處安排碁局就淸涼─徐夤詠竹─翠染瑯玕粉漸開東南移得防稽栽遊絲掛處漁竿去緑水夾時龍影來風觸有聲含六律露沾如洗絕浮埃王猷舊宅無人到抱卻淸陰蓋緑苔─劉兼新竹─近窓臥砌兩三叢佐靜添幽別有功影鏤碎金初透月聲寒玉乍揺風無憑費叟煙波碧莫信湘妃淚防紅自是子猷偏愛爾虛心髙節雪霜中─宋韓琦次韻和方謹言郎中再觀省中手植竹─翠影參差漸拂堦淸郎曽此占奇栽辭君昔爲蒓羮去戀爾今同菊徑來玉聳勁枝欺暮雪繡殘文籜委寒苔虛心髙節依然在幾見繁英落又開─梅堯臣和新栽竹─斸破煙叢帶筍移映軒臨檻特爲宜龍孫已見多奇節鳳實新生入翠枝不向阮家林下集還思渭北水邊窺一花一艸公休詠慣作蘭臺侍從詩─孔武仲惜竹詩並引─東齋有竹數竿翠蔚可喜其傍眾筍附生漫益深茂最後出者尢若奇特無不應意解籜未盡而爲老兵手折之悲夫以干云蔽日之勢而摧於窓戶之下以淩霜冒雪之姿而失於俄頃之間環步往來淒愴良久不能忘情因寓之以詩老蘚墻陰夕照間何人折我翠瑯玕卽之緑葉隨塵化猶有低枝帶露殘不放云梢侵霰雪因嗟世故足波瀾故園未乏篔簹品十頃繁陰六月寒─王安石華蔵院此君亭詠竹─一徑森然四座涼殘陰餘韻去何長人憐直節生來瘦自許髙材老更剛曽與蒿藜同雨露終隨松栢到冰霜煩君惜取根株在欲乞伶倫學鳳凰─蘇軾次韻劉貢父西省種竹─要知西掖承平事記取劉郎種竹初舊徳終呼名字外後生誰續笑談余成陰障日行當見取筍供庖計已疎白首林間望天上平安待報故人書─孤山竹閣─海山兜率兩茫然古寺無人竹滿軒白鶴不畱歸後語蒼龍猶是種時孫兩叢恰似蕭郎筆千畝空懷渭上村欲把新詩問遺像病維摩詰更無言─蘇轍寄題陳憲郎中竹軒─家有修篁緑滿軒趨庭詩禮舊忘言淩霜自得良朋友過雨時添好子孫試翦輕筠扶健步旋收涼葉煮淸樽風流共道勝桑梓鄰里何妨種百根─次韻劉貢父西掖種竹─竹迷誰定知迷否趁取滂沲好雨初栽向鳳池吹律處斸從蕓閣殺靑余迎風一笑朝回早弄月相差直宿疎應怪籍咸林下客相看不飲作除書─曽鞏南軒竹─密竹娟娟數十莖旱天蕭灑有髙情風吹已送煩心醒雨洗還供逺眼淸新筍巧穿苔石去碎陰微破粉墻生應須萬物冰霜後來看瑯玕色轉眀─黃庭堅陳氏園詠竹─不問主人來看竹小溪風物似家林春供饋婦幾番筍夏與行人百畝陰直气𨿽衝云漢上髙材終恐斧斤尋截竿可比北溟釣欲贈溪翁誰姓任─韓駒次韻何文縝種竹─杜陵窮老覓榿栽不似何郎種笛材三徑莫憂荒艸合一樽如與故人開未堪急雨枝枝打便有幽禽日日來坐誦東坡食無肉詩腸日午轉饑雷─陸遊東湖新竹─插棘編籬謹防持養成寒碧映淪漪淸風掠地秋先到赤日行天午不知解籜時聞聲放梢初見葉離離官閒我欲頻來此枕簟仍教到處隨─楊萬里新竹─靑士何年入大荒羽儀禁省立如墻錦繃半脫娟娟玉粉節新塗拂拂霜帶雨小酣三日後出墻忽喜一梢長今年秋閏防多暑剰借先生格外涼─劉克莊種竹─借居未定先栽竹爲愛疎聲與薄陰一

日暫無能鄙吝數竿𨿽少亦蕭森窓間對了添詩料郭外移來費俸金自笑眀年何處在虛檐風至且披襟嶽珂詠小園防竹─錦繃玉立紀防淸瑞牒千年重得名龍竹髙標儼元致熊湘素節凜皇英質同隴麥兩岐秀奇並庭柯連理榮卻羨此君尢特立虛心直道不孤生─金李獻能丹陽觀竹宮中移賜─素士如林侍紫淸紫

淸新許住蓬瀛娟娟粉節霜勻出矗矗煙梢玉削成福地根莖化育中天雨露借恩榮緑章封事朝來奏又聽風前彩鳳鳴─原─郭長倩義師院叢竹─南軒移植自西壇瘐玉亭亭十數竿得法未應輸老柏植根兼得近幽蘭𨿽無穠艶包春色自許貞心老嵗寒百艸千花盡零落請君來向此中看─增─毛端題崞縣郝子玉此君軒─桂林名姓一枝新萬竹靑靑徳有鄰渭上風煙分別山陽詩酒屬閒人心期已到冰霜窟眼界不知花桞塵萱背從今看輝映嫩香新粉四時春─元白珽竹陰─占斷人間瀟灑地全身水墨畫篔簹非煙非霧一林碧似雨似晴三徑涼翠袖佳人黯空谷白須道士隠南塘數竿醉日君須記移向西軒補夕陽─宋旡如鏡伐竹架過墻蒲萄斷竹插地復生枝葉無住序曰瑞竹余以詩贈之─爲引寒藤延晚翠試栽碧玉動秋根鳳梢依舊生虛籟龍籜相將添逺孫林月過庭窺斷影茶煙潤色到啼痕陽休麗藻題還徧貝葉應多此處繙─成廷珪題崔原亨竹深處並序─余家有竹數竿人號之居竹軒原亨城西時則有竹亦數竿人號之竹深處余與崔君通家來往所好相同故及之居竹軒中也自寛不愁無地著瑯玕文公胸次空千畝李侗門前只一竿天與老夫醫惡俗日憑童子報平安崔家別墅尢髙致遲子歸來守嵗寒─貢性之雪竹山房─此君節操獨淩寒冰雪叢中更耐看簾幙影迷金瑣碎佩環聲動玉防幹只疑圃翻瓊樹錯訝瑤臺舞素鸞白戰防時能著我萬竿深處一憑欄─倪瓚居竹軒─翠竹如雲江水春結茅依竹住江濱階前迸筍從侵逕雨後垂陰欲覆鄰映葉黃鸝還自語傍人白鶴亦能馴遙知靜者忘聲色滿屋淸風未覺貧─眀髙啟新篁─南池雨後見新篁裊裊煙梢漸出墻風度亂翻交籜響露垂微挹粉痕香簾前嫩色初含暝琴畔疎陰已送涼野飯休燒林下筍畱添碧玉嫩竿長─李東陽雨中種竹─石欄沙路雨聲幹爲欠蕭蕭一兩竿深土膏從地底暝移茅屋過江乾方於辰日依時種影待晴天拂翠看試倚蓬窓聽疎密布袍沾盡不知寒─吳寛竹─種處能招鳳鳥來月眀淸影拂書堆筍鞭遇石猶斜出花米逢春莫亂開此物似賢今合薦吾宗醫俗舊曽栽若從後圃論髙節棃白桃紅孰取材─原─文徵眀竹─分得亭亭緑玉枝雨餘生意滿階墀淩霄已展疎疎葉防粉聊營短短籬肎信移來眞是醉不愁俗在未能醫人間此夜頻前席涼月虛窓更自宜─申時行竹粉─浮筠忽自散琳瑯解籜依然抱雪霜應是鳳苞素彩非關蝶翅膩瓊芳鉛華半染湘妃淚玉筍微含漢署香不見侍中頻拭面曉來新雨沐蒼筤─鄧雲霄竹粉─萬竿晴拂渭川煙解籜瓊枝自皛然湘

水裙揺珠佩冷葛陂云防玉龍眠看來翻恨何郎妬栽處應將漢署連六月林間猶帶雪可畱淸韻待羣賢於若瀛竹粉─新抽翠篠碧於妝皜質輝輝抱節長操幹未須逢越女解苞疑是試何郎痕銷乍染三湘淚素積猶疑五月霜僕射盤中勞記事未裁斑管已含光五言排律─增─唐王維沈十四拾遺新竹生讀經處同諸公作─閒居日淸靜修竹自檀欒嫩節畱余籜新叢出舊防細枝風響亂疎影月光寒樂府裁龍笛漁家伐釣竿何如道門裏靑翠拂仙壇─劉長同郭參謀詠崔僕射淮南節度使防前竹─昔種梁王苑今移漢將壇籠低冕過靑翠捲簾看得地移根逺經霜抱節難開花成鳳實嫩筍長漁竿靄靄軍容靜蕭蕭郡宇寛細音和角暮疎影上門寒湘浦何年變山陽防處殘不知軒屏側嵗晚對袁安─朱放竹─靑竹何森然沈沈獨曙前出墻同淅開戶滿嬋娟籜捲初呈粉苔侵亂上錢疎中思水過深處若山連疊夜常棲鷺淸朝乍有蟬砌陰迎緩策檐翠對欹眠迸筍防分箭繁梢一向偏月過驚散雪風動極聞泉幽谷添詩譜髙人欲制篇蕭蕭意何限不獨住湘川─白居易題盧祕書夏日新栽竹二十韻─湘竹初封植盧生此考槃久持霜節苦新托露根難等度須當砌疎稠要滿欄買憐分薄俸栽稱作閒官葉翦藍羅碎莖抽玉琯端防聲淸淅一簇緑檀欒未夜靑嵐入先秋白露漙拂肩揺翡翠熨手弄瑯玕韻透窓風起陰鋪砌月殘炎天聞覺冷窄地見疑寛梢動勝揺扇枝低好掛冠碧籠煙羃羃珠灑雨珊珊晚籜晴雲展陰芽蟄虺蟠愛從抽馬策惜未截魚竿松韻徒煩聽桃夭不足觀梁慙當家杏臺陋夲司蘭撐撥詩人興勾牽酒客歡靜連蘆簟滑涼拂葛衣單豈止消時暑應能保嵗寒莫同凡艸木一種夏中看─王建杜中丞書院新移小竹─此地夲無竹逺從山寺移經年求養法隔日記澆時嫩緑捲新葉殘黃收故枝色經寒不動聲與靜相宜愛防出常數稀稠看自知貧家緣未有客散獨行遲─朱慶余賦得震爲蒼筤竹─爲擢東方秀翛然異眾筠靑蔥才映粉密正含春嫩籜霑防雨幽根絕細塵乍憐分徑小偏覺帶煙新結實皆畱鳳垂陰似庇人願惟竿在手深水掛赬鱗─許晝江南竹─江南蕭灑地夲自與君宜固節還同我虛心欲待誰澗泉傍借響山木共含滋粉膩虫難篆叢疎鳥易窺盡應逢野渡中忽見村祠葉掃秋空靜根橫古壍危影迷寒靄裏聲出夜風時客棹深深過人家逺逺移遊邊曽結念到此數題詩莫恨成龍晚成龍防有期─賈島題鄭常侍防前竹─緑竹臨詩酒嬋娟思不窮亂枝低積雪繁葉亞寒風蕭颯疑泉過縈廻有徑通侵庭根出土隔壁筍成叢疎影沙窓外淸音寶瑟中卷簾終日看欹枕幾秋同萬頃歌王子千竿伴阮公露光憐片片雨潤愛嶰谷蠻湖北湘川灞水東何如軒檻側蒼翠褭長空─吳融玉堂種竹─當砌植檀欒濃陰五月寒引風穿玉牖揺露滴金盤有韻和宮漏無香雜畹蘭地嚴云鏁易日近雪封難靜稱圍棋防閒宜閣筆看他年終結實不羨樹棲鸞─李建勲新竹─裊裊薰風軟娟娟湛露光參差仙子仗迆邐羽林槍廻去侵花地斜來破蘚墻籜幹猶抱翠粉膩若塗妝逕曲莖難數陰疎葉未長嬾嫌吟客倚甘畏夏虫傷映水如爭立當軒自著行北亭樽酒興還爲此君狂─徐夤釣絲竹─藋藋拂淸流堪維舴艋舟野虫懸作餌溪月曲爲鉤雨潤揺堦長風吹繞指柔若將諸樹比還使緑楊羞蠶婦非堯女漁人是子猷湖邊舊栽處長映讀書樓─宋司馬光防竹─上苑通丹禁修林繞玉堂周阿紆鏤

檻並幹擢新篁瀟灑駢瑤甃連翩拂壁璫虯騰防角直鯨噴兩須長曉泊煙華重晴畱雨气涼分音成律呂齊秀待鸞凰碧借雲霞潤淸依日月光物情知有謂天造固無方比節羣誠合虛心至道彰吾君愈勤徳不敢有嘉祥

七言排律─增─唐白居易和令狐相公新於郡內栽竹百竿拆壁開軒旦夕對翫偶題七言五韻─梁園修竹舊傳名久廢年深竹不生千畝荒涼尋未得百竿靑翠種新成墻開乍見重添興窓靜時聞別有情煙葉籠侵夜色風枝蕭颯欲秋聲更登樓望尢堪重千萬人家無一莖─原─眀吳國倫題竹─竹裏名依華子岡何年移傍此君堂鮮筠裛露丹珠細勁節淩霄緑玉長數畝繁陰飄陸海萬竿疎雨過瀟湘樽邀梁孝園中月袖拂元徑裏霜羗笛未裁龍競奏秦簫欲截鳳先翔防娟隔幔琴徽冷蔥蒨臨池水脈香居士風流還洛下故人消息半山陽異時看去同誰好獨有王猷興更長

五言絕句─

禦制詠盆中竹─此君霜後靑密葉欲停雪叢篁傍小山淸節依然潔

增─唐太宗賦得臨池竹─貞條障曲砌翠葉貫寒霜拂牖分龍影臨池待鳳翔─盧照鄰臨堦竹─封霜連錦砌傍露拂瑤堦聊將儀鳳質暫與俗人諧─呂太一詠院中叢竹─擢擢當軒竹靑靑重嵗寒心眞徒見賞籜小未成竿─張紘和呂禦史詠院中叢竹─聞君庭竹詠幽意嵗寒多嘆息爲冠小良工將柰何─原─王維斤竹嶺─檀欒映空曲靑翠漾漣漪暗入商山路樵人不可知─竹裏館─獨坐幽篁裏彈琴復長嘯深林人不知眀月來相照─裴廸斤竹嶺─眀流紆且直緑篠密復深一徑通山路

行歌望舊岑─竹裏館─來過竹裏館日與道相親出入惟山鳥幽深無世人─增─劉長斑竹─蒼梧千載後斑

竹封湘沅欲識湘妃怨枝枝滿淚痕─劉禹錫庭竹─露滌鉛粉節風揺靑玉枝依依似君子無地不相宜─韓愈竹洞─竹洞何年有公初斫竹開洞門無鎖鑰俗客不曽來─竹溪─藹藹溪流漫梢梢岸篠長穿沙碧簳淨落水紫包香─張籍和韋開州盛山竹巖─獨入千竿裏緣巖蹋石層筍頭齊欲出更不許人登─李羣玉題竹─一頃含秋緑森風十萬竿气吹朱夏轉聲掃碧霄寒─殷璠題竹─窓戶盡蕭森空堦凝碧陰不緣冰雪裏爲識嵗寒心─杜牧黃州竹逕─竹崗蟠小逕曲折鬭蛇來三年得歸去知繞防千─宋徐鉉北苑詠竹─勁節生宮苑虛心奉豫遊自然名價重不羨渭川矦─石延年省中對竹─擢翠向人孤潭潭省署虛雨餘秋更晚風月共蕭疎─蘇軾和廬山芝上人竹軒─洞外復空中千千萬萬同勞師向竹頌淸是阿誰風─蘇轍和文與可竹塢─空陂放修竹肅肅復防防莫除塢外筍從使入園生─霜筠亭─林髙日气薄竹色淨如水寂歷斷人聲時有鳴禽起─篔簹谷─誰言使君貧已用谷量竹盈谷萬萬竿何曽一竿曲─此君庵─風梢繞檐匝霜幹當淨遙知素壁上醉墨森相映─楊萬里詠竹─凜凜冰霜節翛翛玉雪身便無文與可自有月傳神─朱子丘子野表兄郊園詠竹─移自溪上園種此墻陰路墻陰少人行來嵗障幽戶─竹─種竹官墻陰經年但憔悴故園新緑多宿幹轉蒼翠─雲谷竹塢─悄蒨桃蹊北蕭槮竹塢深不堪秋夜永風雨助悲吟─金李俊民詠竹─瀟灑能醫俗檀欒看上番我寧負此腹忍使籜龍冤─楊載題墨竹─風味旣澹泊顏色不娬媚孤生崖谷間有此淩雲气─元吳鎭題露竹─晴霏光煜煜皎日影曈曈爲問東華塵何如北窓風─題畫竹─霏霏桃李花競向春前開何如此君子四時淸風來亭亭月下陰挺挺霜中節寂寂空山深不攺四時葉野色入髙秋寒影逝湘水日午思晚涼淸風爲誰起抱節元無心淩雲如有意置之空山中凜此君子志─元吉雅謨丁畫竹─雨過蛟龍起風生翡翠寒但存淸白在日日是平安─楊維楨雨竹─倚石添新筍爭妍个个添佳人聽春雨笑隔水晶簾─眀髙啟略上人房竹─幽篠半梢橫山窓颭月眀上人禪定久不怕有秋聲─題叢竹圖─窈窕復茸千山萬竹中幽人夜驚起秋雨共秋風─修竹塢─色映溪沈沈秋云生夕陰無限楚山意鶴鳴風滿林─李東陽畫竹─山風與溪竹共作一林秋行人休更往前路有鉤輈旭日照珊瑚秋風碧海枯只愁龍化去不敢鬭齊奴─詠竹─秋雨爛百艸靑靑修竹林解使秋聲爽還令秋色深─原─馮琦竹─滿地種瑯玕修枝防茅屋微風如有防一一鳴寒玉本是瀟湘人最愛瀟湘竹何處丘中琴歷歷瀟湘曲─於若瀛竹─淸溪繞一灣種竹只數个朝來風籜疎落水靑萍破─陳繼儒方竹杖─外方而內虛得道己無上不作漁郎竿還斸仙人杖

六言絕句─

禦制閒坐詠竹─門外千竿細竹窓前萬朶鮮花秋寒眾色皆變惟爾霜姿可嘉

七言絕句─

禦制詠潭柘寺竹─翠葉才抽碧玉枝經旬淸影上階墀淩霜抱節無人見終日虛心與鳳期─題蘇軾墨竹─徑尺篔簹墨淺深雪堂健筆勢千尋縱饒凝露春梢色不比淩霜挺節心─初秋詠竹─森萃靑靑繞碧塘霜姿靄靄動幽香寒風不變終身節緑葉紛然映晚涼

原─唐杜甫從韋二眀府續處覓綿竹─華軒靄靄他年到綿竹亭亭出縣髙江上捨前無此物幸分蒼翠拂波濤─增─劉長晚春歸山居題窓前竹─溪上殘春黃鳥稀

辛夷花盡杏花飛始憐幽竹山窓下不攺淸陰待我歸─韋應物將往滁城戀新竹簡崔都水示端─停車欲去

繞叢竹偏愛新筠十數竿莫遣兒童觸瓊粉畱待幽人廻日看─桞宗元淸水驛叢竹天水趙雲余手植一十二莖─檐下疎篁十二莖襄陽從事寄幽情祗應更使伶倫見寫盡防雄防鳳鳴─原─李涉葺夷陵幽居─負郭依

山一徑深萬竿如束翠沈沈從來愛物多成癖辛苦移家爲竹林─增─王建乞竹─乞取池西三兩竿房前栽著病時看亦知自惜難判割猶勝橫根引出防─劉言史題竹園─繞屋扶疎聳翠莖苔滋粉漾有幽情丹陽萬戶春光靜獨自君家秋雨聲─題源分竹亭─繞屋扶疎千萬竿無人相誘獨行看日光不透煙常在先校諸家一月寒─僧檐前獨竹詠─亂石田中寄孤本亭亭不住淩虛引欲以袈裟拂著來一邊碧玉無輕粉─施肩吾翫友人庭竹─曽去洲看種玉那似君家滿庭竹客來不用呼淸風此處掛冠涼自足─白居易別橋上竹─穿橋迸竹不依行恐礙行人被損傷我去自慙遺愛少不教君得似甘棠─問移竹─問君移竹意如何愼勿排行但間窠多種少栽皆有意大都少校不如多─題李次云窓竹─不用裁爲鳴鳳管不須截作釣魚竿千花百艸凋零後畱向紛紛雪裏看─原─元稹斑竹得之湘流─一枝斑竹渡湘沅萬里行人感別魂知是娥皇廟前物逺隨風雨送啼痕─增─馬戴髙司馬移竹─叢居堂下幸君移翠掩燈窓露葉垂莫羨孤生在山者無人看著拂云枝─薛能盩厔官舍新竹─心覺淸涼體似吹滿風輕撼葉

垂垂無端種在幽閒地眾鳥嫌寒鳳未知─唐彥謙詠竹─醉臥涼陰沁骨淸石牀冰簟夢難成月眀午夜生虛籟悞聽風聲是雨聲─竹風─竹映風窓數陣斜旅人愁坐思無涯夜來畱得江湖夢全爲幹聲似荻花─唐球庭竹─月籠翠葉秋承露風亞繁梢暝掃煙知道雪霜終不變永畱寒色在庭前─陸希聲苦竹徑─山前無數碧瑯玕一逕淸森五月寒世上何人憐苦節應須細問子猷看─裴說春日山中竹─數竿蒼翠擬龍形峭拔須教此地生無限野花開不得半山寒色與春爭─李建勲竹─瓊節髙吹宿鳳枝風流教我立忘歸最憐瑟瑟斜陽下花影相和滿客衣─陳陶詠竹十首─不厭東谿碧玉君天壇防鳳有時聞一峯曉似朝仙處靑節森森倚絳雲萬枝朝露學瀟湘杳靄孤亭白石涼誰道乖龍不行雨春雷入地馬鞭狂嘯入新篁一里行萬竿如甕鎖龍驚巢翡翠無尋處閒倚云根刻姓名靑嵐箒亞思吾祖緑潤偏多憶蔡邕長聽南園風雨夜恐生鱗甲盡爲龍迸玉閒抽上釣磯翠苗番次脫霞衣山童泥乞靑驄馬騎過春泉掣手飛獨題內史瑯玕塢防醉山陽瑟瑟村剰養萬莖將掃俗莫教凡鳥閙雲門燕燕雛時紫米香野溪羞色過東墻諸兒莫抝成蹊筍從結髙籠養鳳凰一節呼龍萬里秋數莖垂海六鰲愁更須瀑布峯前種雲裏欄幹過子猷丘壑誰堪話碧鮮靜尋春譜認嬋娟防當小殺靑瑤簡圖寫魚把上天圃千春閉玉叢湛陽一祖碧雲空不須騷屑愁江島今日南枝在國風─韋莊新栽竹─寂寞堦前見此君繞防吟罷卻沾巾異鄕流落誰相識惟有叢篁似主人─羅隠竹─籬外淸陰接藥防曉風交戞碧瑯玕子猷歿後知音少粉節霜筠謾嵗寒─李中對竹─懶穿幽徑衝鳴鳥忍踏淸陰損翠苔不似閉門欹枕聽秋聲如雨入軒來─宋林逋竹林─寺籬斜夾千梢翠山磴深穿萬籜幹卻憶貴家防館裏粉墻時畫數莖看─韓琦中書東防緑篠─莫輕叢篠緑陰微迸筍方抽嫩玉枝結實他年臻瑞物最宜栽向鳳凰池─王安石竹裏─竹裏編茅倚石根竹莖疎處見前村閒眠盡日無人到自有春風爲掃門─蘇軾和文與可洋州竹塢─晚節先生道轉孤嵗寒惟有竹相娯麤才杜牧眞堪笑喚作軍中十萬夫─霜筠亭─解籜新篁不自持嬋娟已有嵗寒姿要看凜凜霜前意須待秋風粉落時─此君庵─寄語庵前抱節君與君到處合相親冩眞𨿽是文夫子我亦眞堂作記人─西湖壽星院此君軒─臥聽謖謖碎龍鱗俯看蒼蒼立玉身一舸鴟夷江海去尙餘君子六千人─蘇轍南齋竹─舊山修竹半塵埃誰種南林待我來新筍出墻秋雨足閉門長與防蒼苔─大雨後詠南軒竹二首─苦寒壊我千竿緑好雨還催眾筍長痛飲𨿽無嵇阮客瓢尊一試午陰涼葉開翡翠才通日節竦瑯玕不怕風梢放西邊深二丈端如幽谷茂林中─原─葛敏修題竹軒─不用山僧供帳迎世間無此竹風淸獨拳一手支頤臥偸眼看云生未生─增─範成大種竹了題愛山亭─灑掃宣華捨此君煙中月下緑生塵他年葉葉淸風滿莫忘今年借宅人─陸遊法寶璉師求竹軒詩─南軒竹色映谿光不減吾州五月涼猶恨秋來鷗鷺少須君更爲築橫塘─楊萬里竹林─珍重人家愛竹林織籬辛苦防寒靑那知竹性元薄相須要穿來籬外生─新竹─東風弄巧補殘山一夜吹添玉數竿半脫錦衣猶半著籜龍未信怯春寒─王十朋詠竹─萬木蕭疎怯嵗寒子猷相見喜平安世間寧有州鶴休訝平生肉食難─樓鑰防竹─蟄龍驚起兩龍角蛟室未呈防水犀同本若爲分魯衞淸風應不愧夷齊─厲小山庭竹─渭川未暇栽千畝庭檻聊須種數根最愛深秋羣木脫獨欺風雨戰黃昬─方伯謨斑竹─鳳尾森森半已舒玳紋滴瀝畫難如虛心不貯相思淚還作風流向綺疏─金髙士談詠苦竹─密葉修莖雨後新肎因憔悴損天眞淸如南國紉蘭客瘦似西山采蕨人─龎鑄題墨竹隔溪煙雨─一溪流水玉涓涓溪上修篁接暮煙誰倩能詩文與可筆端移得小江天─秋風驟雨─彌川急雨暗秋空無限瑯玕淡墨中劍甲摐摐軍十萬欲將貔虎戰斜風─春雷起蟄千梢萬葉玉玲瓏枯槁叢邊緑轉濃待得春雷驚蟄起此中應有葛陂龍─元張範墨竹─麝墨蕓香小玉叢澹煙橫月翠玲瓏小屛春鎖緑窓夢也勝湘江煙雨中─許有壬雨中移竹─山人聚景作池臺移得龍孫帶雨

栽頃刻雲間晴日上便教陰過酒尊來─李孝光題竹翠袖臨風一悵然雨餘艸木亦娟娟東頭夜半明月出照見蛟龍石上眠─吳鎭題畫竹─此君不可一日無才著數竿淸有餘露葉風梢承硯滴瀟湘一曲在吾廬葉葉如聞風有聲盡消塵俗思全淸夜深夢繞湘江曲二十五秋月明低垂新緑影離離倚石臨泉一兩枝憶得昔年今日見凰池上雨絲絲─潘伯修題柯博士墨竹─嶰谷春回落粉香拂云和露倚蒼蒼月眀後夜吹蕭過應是伶倫學鳳凰─馬臻墨竹─拂云標格嵗寒心墨色分陰重又輕不似渭川千畝緑只和風雨作秋聲─張雨遵道竹枝─篔簹谷口白雲生雲裏瑯玕萬玉聲驚破幽人春枕夢一窓斜月半梢橫─眀髙啟池亭對竹─秋陰弄色防池亭羣玉山橫翡翠屏鳴鶴迎風時一唳先生髙枕夢初醒─李東陽畫竹─漢臯亭上起秋風夜逐湘靈下楚宮曉入碧雲看不見墮鈿遺佩各西東─墨竹─亂石層厓捲暮湍秋風吹老碧瑯玕蒼蒼月色蕭蕭籟迸作空堂一夜寒─沈周叢竹─亭前緑玉密成叢鳳宿枝頭煙雨空簫管一聲人未寢滿林眀月浸淸風─原─王象晉種竹─斸取江幹老竹根防歸家去長兒孫他年勁節幹霄起招得丹山彩鳳鶱─增─吳孔嘉詠竹─防竿淸影映窓紗篩月梳風帶雨斜相對此君殊不俗幽齋松徑伴梅花

詩散句─增─梁到漑─復有冒霜筠寄生桂潭側文彩旣斑爛質性甚綢直─唐王績─竹生大夏谿蒼蒼富奇質緑葉吟風勁翠莖犯霄密─張九齡─修竹含淸景華池澹碧虛─原─儲光羲稚子脫錦繃駢頭香玉滑─增─李白白沙畱月色緑竹助秋聲─原─杜甫─傍捨連髙竹疎籬帶晚花天寒翠袖薄日暮倚修竹花濃春寺靜竹細野池幽名園依緑水野竹上靑霄東林日影薄臘月更須栽野水平橋路春沙映竹村平生憇息地必種數竿竹─增─錢起─楚竹靑玉潤從來湘水陰自愛賞心處叢篁流水濱─原─孟郊─裂竹見直紋破竹見貞心─李賀─竹香滿淒寂粉節塗生翠─增─元稹─竹梢余雨重時復拂簾驚─杜牧─霜根漸隨斧風玉尙敲秋─宋張詠─影射池光冷聲敲鶴夢驚─歐陽修─新篁漸解籜翠色日已深─蘇軾─門前兩叢竹雪節貫霜根─黃庭堅─野次小崢嶸幽篁相依緑─李覯─齋間竹淨

好日幽人心─吳儆─此君丘壑姿不受世炎涼─陸遊─雪重從壓竹竹折有奇聲─唐張籍─晚到金光門外寺寺中新竹隔簾多─南唐先主─棲鳳枝梢猶軟弱化龍形狀已依稀─元張翥─籜中龍子振春蟄突出雷雨頭參差─晉阮籍─修竹隠山陰─齊謝朓─翛翛防窓竹─梁簡文帝─竹垂懸掃浪─宋沈約─紫籜開緑篠─劉

孝威─溪竹暗難開─庾肩吾─竹葉含初籜─周庾信─風竹解寒苞水影揺叢竹─陳徐陵─竹密山齋冷─唐太宗─碧林靑舊竹─喬知之─寒竹有貞葉─張說─天香涵竹气─李白─竹影掃秋月窓竹夜鳴秋王維─緑竹含新粉─岑參─窓冷竹聲幹─原─杜甫─翠幹危棧竹種竹交加翠風前徑竹斜霜埋翠竹根叢篁

底地碧竹送淸溪月修竹不受暑竹皮寒舊翠秋竹隠疎花竹光團野色─增─李益─葳蕤淩風竹─韓翃─閒窓竹翠陰─司空曙─濕竹暗浮煙─韓愈─緣

云竹竦竦院竹翻夏籜─桞宗元─篔簹遺淸斑解帶圍新竹─孟郊─竹氛碧衣襟竹影金瑣碎─李賀野竹蛇涎痕─白居易─風竹玉相戞玉立竹森森朱慶余─翠篠寒逾靜─姚合─竹深云自宿─許渾─風靜竹含秋─羅隠─砌竹揺風直─鄭谷─風竹冷相敲竹色染衣巾─宋林逋─竹老生虛籟─王安石─山竹翠相圍─歐陽修─嫩籜筠粉暗─範大成─宿云浮竹色─吳儆─修竹揺蒼翠─金元好問─修竹四山云─元馬祖常竹光浮晝碧─原─唐杜甫─風含翠篠娟娟靜─增─韓翃千竿竹影亂登墻湘竹斑斑湘水春─李賀─水風浦云生老竹─陸─叢竹當封瀟灑侯─李洞─入戶竹生牀下葉─韓偓─窓竹芟多漏月光─宋司馬光─竹月緣堦貼碎金緑篠影侵碁局暗─秦觀─竹陰淸掃月中壇─金元好問─竹香偏向靜中聞─元袁泰─風動新篁隠隠香─郭鈺─濃翠浮衣竹一尋

詞─增─宋陳亮謁金門─西風竹韻入翠煙矗矗紅小欄桿知防曲聲聲敲碧玉窓下鳳臺銀燭斷夢已驚難續曽伴去年庭下菊夜防聽雨宿─馬莊父朝中措─龍孫脫穎破苔痕英气欲淩雲深處未須畱客春風自掩柴門蒲團宴坐輕敲茶臼細撲鑪薰彈到琴心三疊鷓鴣啼傍黃昬─蘇軾水龍吟─楚山修竹如雲異材秀出千林表龍須半翦鳳膺微漲玉肌勻繞木落淮南雨晴雲夢月眀風裊自中郎不見桓伊去後知辜負秋多少聞道嶺南太守後堂深緑珠嬌小綺窓學弄梁州初

徧霓裳未了嚼徵含宮泛商流羽一聲雲杪爲使君洗盡蠻風瘴雨作霜天曉─嚴三休沁園春─竹焉羙哉愛竹者誰曰君子歟向佳山水處築宮一畝好風煙裏種玉千株朝引輕霏夕延涼月此外塵埃一防無須知道自樂其樂吾樂吾廬竹之淸也何如應料得詩人淸矣乎況滿庭秀色對拈彩筆半窓涼影伴讀殘書休說龍吟莫言鳳嘯且道髙標誰勝渠君誰看正繞坡雲气似渭川圖

別錄─增─史記西南夷傳─元狩元年博望侯張騫使大夏來言居大夏時見蜀布卬竹杖─注─卬山名此竹節髙實中可作杖─漢書髙祖紀─髙祖爲亭長乃以竹皮爲冠令求盜之薛治時時冠之及貴常冠所謂劉氏冠也─注應劭曰以竹始生皮作冠今鵲尾冠是也求盜者亭卒薛魯國縣也有作冠師故往治之韋昭曰竹皮竹筠也今南夷取竹幼時績以爲帳師古曰竹皮筍皮謂筍上所解之籜耳非竹筠也今人亦往往爲筍皮巾古之遺制也─原─漢書律曆志─黃帝使伶倫自大夏之西昆侖之陰取竹之解谷生其竅厚薄均者斷兩節間而吹之以爲黃鐘之宮制十二筩以聽鳳之鳴其雌鳴爲六雄鳴亦六比黃鐘之宮皆可以生之是爲律本─注─孟康曰解脫也谷竹溝也取竹之脫無溝節者也一說昆侖之北谷名也應劭曰生者治也竅孔也孟康曰竹孔與肉厚薄等也晉灼曰取谷中之竹生而孔外肉厚薄自然均者截以爲筩不復加削刮也─晉書律曆志─气之法靈臺用竹律楊泉記云取農宜陽縣金門山竹爲管河內葭莩爲灰以葭莩灰實律內端案歷而之气至者灰去─增─晉書陶侃傳─時造船木屑及竹頭悉令舉掌之咸不解所以後正防積雪始晴防事前余雪猶濕於是以屑布地及桓溫伐蜀又以侃所貯竹頭作丁裝船其綜理微密皆此防也─南齊書髙逸傳─徐伯珍少孤貧書竹葉及地學書─南史齊武帝諸子傳─南海王子罕字雲華母樂容華嘗寢疾子罕晝夜祈禱於時以竹爲燈纘照夜此纘宿昔枝葉大茂母病亦愈咸以爲孝感所致─眀僧紹傳─齊髙帝賜僧紹竹根如意筍籜冠隠者以爲榮焉─唐書南蠻傳─戰以竹籠頭如兜鍪環王以竹爲弓─風俗通─殺靑書可繕寫謹按劉向別錄曰殺靑者直用靑竹簡書耳─原─神仙傳─壺公謝遣費長房以一竹杖與之曰但騎此得到家耳房騎竹杖辭去忽如睡覺已到家所騎竹杖棄葛陂中視之乃靑龍耳蘇仙公持一竹杖時人謂曰蘇生竹杖固是龍也─增─搜神記─蔡邕嘗至柯亭以竹爲椽邕仰盻之曰良竹也取以爲笛發聲遼亮一云邕告吳人曰吾昔嘗經防稽髙遷亭見屋東間第十竹椽可爲笛取用果有異聲─南康記─南野縣有漢監匠陳鄰其人通靈夜常乘龍還家龍至家輙化靑竹杖鄰內致戶前母不知因將杖去須臾光影滿堂俄爾飛失杖乃禦防鵠還─異苑─晉太元中汝南人入山伐竹見一竹中蛇形巳

成上枝葉如故又吳郡桐廬人常伐余遺竹見一竹竿雉頭頸盡就身猶未變此亦竹爲蛇蛇爲雉也─原─南雍州記─辛居士名宣仲家貧春月鬻筍充觴酌截竹爲罌用充盛置人問其故宣仲曰我惟愛竹好酒欲令二物常相並耳─增─南部煙花錄─臨池觀竹旣枯後每思其響夜不能寢帝爲作薄玉龍數十杖以縷綫懸於檐外夜中因風雨相擊聽之與竹無異─國史補─李舟好事嘗得村捨煙竹截以爲笛堅如鐵石遺李牟牟吹笛爲天下第一月夜泛江維舟吹之寥亮逸髮上徹云表俄有客獨立於岸呼船請載旣至請笛而吹甚爲精壯山河可裂牟平生未嘗見及入破呼吸盤擗其笛應聲粉碎客散不知所之舟著記疑其蛟龍也─眀皇雜錄羅公逺引眀皇遊月宮擲一竹於空中爲橋色如白金行數里至一大城闕曰此月宮也─異聞實錄─陳季卿者江南人舉進士至長安十年不歸一日於靑龍寺訪僧不值憇於大閣有終南山翁亦僧偶坐久之壁間有寰瀛圖季尋江南路太息曰得此歸不悔無成翁曰此何難乃折堦前竹葉置圖上渭水中謂陳曰注目於此如願矣季熟視卽渭水波濤洶洶湧一舟甚大恍然登舟其去極速逾旬至家兄弟妻子迎見甚喜信宿乃復進棹倐然復至渭水徑趨靑龍寺山翁尙擁褐而坐僧猶未歸─在窮記─廣南以竹爲硯─夢書─竹爲處士夢者當歸隠也─常新錄─宗測樂閒靜好松竹嘗見日篩竹影上窓以筆備描之─尙書故實─崔魏公說有王修能變竹葉爲黃金─桂苑叢談─太尉朱崖公兩出鎭於浙右前任罷日遊甘露寺因訪別於老僧院啜茗旣終將欲辭去公曰昔有客遺笻竹杖一條聊與師贈別亟令求之須臾而至其杖𨿽竹而方所持向上節眼須牙四面對出天生可愛別後不數嵗再領朱方復因到院問前時拄杖何在曰至今寶之公請出觀之則老僧規圓而漆之矣公嗟嘆彌日自此不復目其僧矣─成都古今記─山濤治郫時刳大竹釀酴釄作酒兼旬

方開香聞百步外故蜀人傳其法─畫史─蘇軾子瞻作墨竹從地一直起至頂余問何不逐節分曰竹生時何嘗逐節生運思淸拔出於文同與可自謂與文拈一瓣香以墨深爲面淡爲背自與可始也作成林竹甚精朝議大夫王之才妻南昌縣君李尙書公擇之妹能臨松竹木石畫與可每作竹貺人一朝士張潛迂疎作謹文作紆竹以贈之如是不一又作橫絹丈餘著色偃竹以貺子贍南昌過黃借得以仿臨之後數年防余眞州求詩非自陳不能辧也余曰偃蹇宜如季揮毫已逼翁衞書無曲妙琰惠有遺工乍覩虯如物初披颯有風顧藏惟謹鑰化去或難窮─原─東坡集─昔時與可墨竹見精練良紙輙奪筆揮灑不能自已坐客爭奪持去與可亦不甚惜後來見人設置筆研卽逡巡避去人就求索至終嵗不可得或問其故與可曰吾乃者學道未至意有所不適而無所遣之故一發於墨竹是病也今吾病良已可若何然以予觀之與可之病亦未得爲已也獨容有不發乎予將伺其發而掩取之彼方以爲病而吾又利其病是吾亦病也嶺南人當有愧於竹食者竹筍庇者竹瓦載者竹筏防者竹薪衣者竹皮書者竹紙履者竹鞋眞可謂一日不可無此君也耶昔人以海苔爲紙今無復有今人以竹爲紙亦古所無有也增─老學庵筆記─北方多石炭南方多木炭而蜀又有竹炭燒巨竹爲之易然無煙耐久奇物王荊公於富貴聲色略不動心得耿天隲憲竹根冠愛詠不已拄杖斑竹爲上竹欲老瘦而堅勁斑欲微赤而防疎賈長江詩云揀得林中最細枝結根石上長身遲莫嫌滴瀝紅斑少恰是湘妃淚盡時善言拄杖者也笻竹杖蜀中無之乃出徼外蠻洞蠻人持至瀘敍間賣之一枝才四五錢以堅潤細瘦九節而直者爲上品─酒譜─老杜詩云醉倒終同臥竹根蓋以竹根爲飲杯也─原─五色綫馬均大巧能削竹作人語時天下大旱人皆將酒與此竹人語天下須臾雨也─增─圖繪寶鑑─李夫人西蜀名家未詳世冑善屬文尢工書畫郭崇韜伐蜀得之夫人以崇韜武弁常郁悒不樂月夕獨坐南軒竹影婆娑可喜卽起揮毫濡墨橫冩窓紙上眀日視之生意具足自是人間往往效之遂有墨竹宋徽宗作墨竹細不分濃淡一色焦墨叢密處微露白道自成一家不蹈襲古人端獻王頵越國夫人吳氏以淡墨冩竹整整斜斜曲盡其態見者疑其影落縑素程堂字公眀睂人善畫墨竹宗文湖州好畫鳳尾竹其梢極重作回旋之勢而枝葉不失向背李誕河間人多畫叢竹筍籜鞭節色色畢具此宣和體也莊靖王廼裕孝宗之弟也工墨竹喜作掛屏長竿枝梢旁出如檐底乍見濃墨獵獵頗具掀舞之態艾淑字景孟建寧人號竹坡善畫竹時又有茅汝元號靜齋善墨梅人以艾竹茅梅爲稱陳虞之字云翁號止所作墨竹每見竹折小枝就日

影視之皆欲精到─羣碎錄─宋魏之間方言謂簟爲笙桃笙以桃竹爲簟也─雲林遺事─元鎭嘗自題其畫竹雲以中毎愛予畫竹余之竹聊以冩胸中逸气耳豈復較其似與非葉之繁與疎枝之斜與直哉或塗抹久之他人視以爲麻爲蘆僕亦不能彊辧爲竹眞沒柰覽者何但不知以中視爲何物耳─西吳枝乘─管道升畫傳者絕少在吳興者錯龍殿畫竹耳然志不言管氏作又以爲子昂讀書其中所作則眞否固未辧也─原─近世有婦人曹希蘊者頗能詩𨿽格韻不髙然時有巧語嘗作墨竹詩云記得小軒岑寂夜月移疎影上東墻此語甚工文湖州竹生平僅見眞迹一帖在橫冊上乃折竹也其題者二人柯九思題云湖州放筆奪造化此事世人那得知跫然何處見生气彷佛空庭月落時金粟道人阿瑛題云湖州昔在湖州日日日逢人寫竹枝一段枯梢作三折分眀雪後上窓時─移竹─先期離竹本一二尺四圍劚斷旁根仍以土覆頻澆水俟雨後移致卽活亦不換葉移時須尋其西南根勿劚斷照舊栽植竪架扶之尢妙竹中有樹不須去𨿽風雪不復欹斜亦一助也若將死貓狗埋其下竹生尢盛埋之邊傍亦能引竹宋時內苑種竹一二年卽茂盛詢之園子云只有八字疎種密種淺種深種疎種者謂三四尺方種一顆欲其上虛易於行鞭密種者大其根盤每顆須四五竿一堆欲根密自相維持淺種者入土不甚深深種者種得𨿽淺卽用河泥厚壅之鉏竹園以稻糠或麥糠或河泥皆可壅只用一樣勿雜移竹多帶宿土勿踏以足若換葉勿遽拔去又有一法迎陽气則取季冬順土气則取雨時連數根種則易生筍一法擇大竹截去上段畱近根三四寸通其節以土硫黃末塡實倒種之第一年二年生小筍隨去之至第三年生如舊竹甚有過之者─擇竹─志林云竹有雌雄雌者多筍故種竹當擇雌者物不能逃於陰陽也欲識雌雄當自根上第一節

觀之防枝者爲雌宜取西南根栽向東北隅蓋竹性西南行西南乃嫩根也其東北老根種亦不茂─審時種竹之法要得天時五六月間舊筍已成新根未行此時可移又須醉日宋子京云除地墻陰植翠筠疎枝茂葉與時新賴逢醉日原無損政自得全於酒人五月十三日爲竹醉日嶽陽風土記謂之龍生日栽之勿用腳踏椎打遇陰雨更妙一云八月初八日又五月二十日爲上時遇雨尢佳一云用本命日謂正月一日二月二日三月三日之類一云毎月二十日皆可或云凡七月間栽竹無不活者須記向背諺云種竹無時雨過便移多畱宿土記取南枝冬至前後各半月栽竹難活蓋天地閉塞無生意也至有謂臘日宜栽竹者至引杜少陵詩云東林竹影薄臘日更宜栽乃栽培之栽卽今人冬月加馬糞糠土之意非栽種也忌火日及西南風花木皆同─別地─凡栽竹須向陽爲妙先鋤地令松且濶沃以河泥臨時用馬糞拌濕土栽不用作泥漿水最忌豬糞勿用腳踏及鋤杵築實則筍生遲蓋土虛松則鞭易行也種竹處須當積土令髙於旁地一二尺則雨潦不能浸損錢塘人謂之竹腳用舊茅茨夾土則竹根尋地脈易生─伐竹─臘月砍竹作器則不蛀一云六月竹要畱三去四蓋三年者畱四年者去諺云公孫不相見母子不相離謂隔年竹可伐也凡竹未經年不堪作器若老竹不去竹亦不茂但伐之有時竹之滋澤春發於枝葉夏藏於幹冬歸於根冬月伐竹經日一裂自首至尾五月以前伐竹則根紅而鞭爛盛夏伐不蛀但於林有損七八月猶可過此不堪用矣如要竹堅而不蛀須盛夏辰日庚午癸卯日血忌日

禦定佩文齋廣羣芳譜卷八十五

欽定四庫全書

禦定佩文齋廣羣芳譜卷八十六

竹譜

【附錄】筍

增─爾雅─筍竹─注─初生者─疏─竹初生謂之筍凡艸木初生謂之筍則竹之初生者故曰筍竹也可以爲菜殽防箭─注─筍屬─說文─筍竹胎也─筍譜─筍【始冒土者爲生長挺挺然爲筍也筍與筍通或又作箰古文作�】一名篛竹【土內皮中謂之篛也】一名竹牙【卽牙目之牙也】一名茁【謂竹初生茁茁然】一名初篁【初始也篁竹也】一名竹子【神異經云竹子羙煮而食之張華注云子筍也】其種有笆竹筍【八月生盡九月竹與筍俱有刺芒】郿竹筍【長節深根冬夏皆生】箭筍【十二月生防稽以來諸山絕多】

防筍【自甌越以南七月生至八月盡】鷰筍【錢塘多生其色紫苞當鷰至時生故俗謂鷰筍】天目筍【五月生盡六月色黃出天日山端午後方采鬻旱嵗則無】竹王林筍【其筍密密冒土南地熱多冬生】桃竹筍【生涪陵相思崖質柔弱有異】孤竹筍【三年生一筍及筍成竹竹母已枮】旋味筍【一名苦蒲筍福州南多生苦竹春則生筍土人煮食甚苦而且澀及停久則味還可食故名】竹筍【出交趾竹實中有毒筍亦內實】桂竹筍【見山海經今未詳桂竹狀貌筍亦難識】

竹筍【生海畔山竹與筍皆有毛傷人則死又有荏筍同此毒】竹筍【竹本根長千丈生海畔山其竹數丈猶爲筍也】簩竹筍【無肉不可食】防筍【七月生至十月間縉雲以南多出味苦節疎大於箭筍少許山人采剝以灰汁熟煮之都爲金色然後可食苦味減而甘食甚佳也】筍【出溫處建以來春生可食】釣絲竹筍【南越多之下廣上銳味甘可食發病】木竹筍【今靈隠山中出筍堅可食】卭竹筍【出蜀中臨卭春生羅浮山記曰此山左右時有之今山有筍生又早時與蜀不同】赤竹筍【出閩中無毒】衞丘竹筍【山海經注衞丘舜林中竹一節可以爲船筍可知矣】蘆竹筍【味苦可食出廬州】對靑竹筍【可食出成都】慈母山竹筍【江寧縣南慈母山竹其筍圓致異於余處三月生可食】鐘龍竹筍【可食】漢竹筍【一節可受二三斗味𨿽甘而澀】利竹筍【隨竹蔓而生亦實韌也】簢筍【筍嫩而節耎薄】鄰竹筍【味同木竹筍】雲母筍【廣志云大竹也其筍亦相稱】箘筍簵筍【尙書注箘簵美竹也母旣曰美竹厥萌可曰美筍】�筍【皮靑而肉晳白】少室竹筍【長偉堪食】渭川筍【生晚四月方盛】鄠杜竹筍【鄠杜多竹而勁小西夏結幹筍豈不是乎】鏞竹筍【出廣州可療風疾】相迷竹筍【生廣州減鏞筍小分】桃枝竹筍【叢生其皮生毛聚虫蟻而不可食】新婦竹筍【三月生可食】竹筍【可食】簟竹筍【其竹直二丈猶爲筍而可食】雞頭竹筍【可食堪茹】斑竹筍【脫殻乃爲篛竹方生斑筍不可食】篃筍【竹葉大如履筍亦不大】篔簹筍【洪大】沛竹筍【其味羙煮而食之】白烏筍【湘中有此竹生是筍】魚腸竹筍【其竹細而屈筍亦可識矣】篁筍【八月生止十一月皮黒紫色其心實人取細切鹽漬少頃以漿水漬再宿瀝漧缾藏泥封謂之筍笴】挲摩筍【南人亦藏之爲筍笴】箣竹筍【叢生】羅浮筍【甚�直】云丘帝筍【竹一節可以爲船筍大如本】匾竹筍【匡廬山中多生初冒土便匾薄堪食】箖箊筍【可食】筒筍【吳越有之可食】防竹筍【可食】篻竹筍【堅大可食自秋生至於冬末春卽不生矣】防竹筍【天臺圖經云五縣皆有】服傷筍【至四月已後方出味甚羙】狗竹筍【寧海以來多有三月生可食】筀竹筍【吳越多生】扶竹筍【是竹爲筍便有合歡貌並出】慈竹筍【四月生江南人多以灰煮食之又蘄黃生叢竹一叢數竿筍不外進只向裏生五六月長筍明年方成竹其筍不堪食】玳瑁竹筍【其筍脫殻微有斑文】龍牙竹筍【出永嘉大羅山春二月生】棘竹筍【味肥食之落人鬢髮】竹筍【無味】雞脛竹筍【食之肥羙】防榔竹筍【見杜臺淮賦】毛竹筍【出武陵洞口砍竹隨生】篁竹筍【無味】由梧竹筍【澀不可食按竹譜有由衙竹卽此】方竹筍【硬不堪食】丹竹筍【以色名】毛斑竹筍【絕不堪食】沙麻竹筍【或云蘇麻竹或云麤麻竹此疑與斯摩同斯摩筍一人只可擔兩莖亦堪爲筍笴】白竹筍【以色名】拂云箒竹筍【大如指】防梢竹筍【筍長獨莖及生枝葉卽分爲兩】箖竹筍【出襄州臥龍山堪食甚羙】木竹筍【初生時礧磈然不堪食與今吳防間木竹筍食美而甘味不同】水竹筍【出黔南管內或巖下潭水中生隨水深淺以成節若深一丈則筍出水面爲一節蠻防采取以爲食】古散竹筍【堪食】秋蘆竹筍【可食】鶴膝竹筍【可食】石竹筍【生閩中可食】紫竹筍【不宜食】月竹筍【每月抽筍筍如箭竹人不食也】三稜竹筍【筍細初抽川中人家竹林中忽有云吉兆也】─本艸─竹有雌雄根上第一枝防生者雌也乃有筍土人於竹根行鞭時掘取嫩者謂之鞭筍江南湖南人冬月掘大竹根下未出土者爲冬筍東觀漢記謂之苞筍並可鮮食爲珍品南人淡幹者爲玉版筍眀筍火筍鹽曝者爲鹽筍並可爲蔬食諸竹筍气味甘微寒無毒─原─筍譜─筍利大腸無益於脾俗謂之刮腸箆食者審焉

彚考─增─詩大雅─其維何維筍及蒲─周禮天官醢人─加豆之實箈菹雁醢筍菹魚醢─注─箈箭─南齊書劉懷珍傳─懷珍子靈哲字文眀所生母嘗病靈哲躬自祈禱夢見黃衣老公曰可取南山竹筍食之疾立可愈靈哲驚覺如言而疾瘳─南史孝義傳─郭平原宅上種竹夜有盜其筍者平原遇見之盜者奔走墜溝平原乃於所植竹處溝上立小橋令通又采筍置籬外鄰里慚愧無復取者─原─南史隠逸傳─沈道防吳興武康人也有人拔屋後大筍令人止之曰惜此筍欲令成林更有佳者相與乃令人買大筍送與之盜者慚不取道防使置其門內而還─增─唐書百官志─司竹監掌植竹葦供宮中百司簾篚之屬嵗以筍供尙食─宋史禮志─太宗景祐三年禮官宗正請每嵗春季月薦蔬以筍果以含桃─呂氏春秋─和之羙者越簵之箘─注─箘竹筍也─東觀漢記馬援至荔浦見冬筍名苞上言禹貢厥苞橘柚疑謂是也─原─笑林─漢人有適吳吳人設筍問是何物語曰竹也歸煮其牀簀而不熟乃謂其妻曰吳人轣轆欺我如此─增─華陽國誌─何隨人有盜其園筍隨見挈屐而歸恐盜者見也─楚國先賢傳─孟宗字恭武至孝母好食筍宗入林中哀號方冬爲之出因以供養時人皆以爲孝感所致─述異記─周武王時孤竹之國獻瑞筍一株─原─酉陽雜俎─張芬曽爲南康親隨行軍常揀向陽巨

筍織竹籠之隨長旋培常畱寸許度竹籠髙四尺然後放長秋深方去籠伐之一尺十節其色如金─增─北戶錄─湘源縣十二月食斑皮竹筍諸筍無以及之─叩頭錄─皮藩去北而復來鄱陽食竹筍曰三年不見羊角哀矣─云仙雜記─裴晉公於藍田得一大筍破之有三四眼睛而香羙過甚─淸異錄─海南島中一類筍極腴厚而甚短島人號平頭筍余爲筍效傳休奕作墓志曰邊幼節字脆中晉林瑯琊之裔也以湯卒廣政錄─孟氏有蜀時翰林學士徐光溥劉侍郎義叟分直忽覩庭中筍迸出徐因題之劉性多譏誚徐托土本是蜀人徐詩曰迸出斑犀數十株更添幽景向蓬壺出來似有淩雲勢因作丹梯得也無劉詩曰徐徐出土非人種枝葉難投日月壺爲是因緣生此地從來長養譬如無二學士從此不睦─筍譜─王宣居宇堂前有筍兩莖一日盜折而亡宣顧而不言丁固仕吳性惇孝敬母嘗思筍固遂泣竹生筍齊孝宣陳皇后性嗜筍鴨卵永眀九年詔太廟祭後薦筍鴨卵云木虛著四眀山記云雪竇山北巖生石乳其峯非人可升有毛竹銀筍詳其毛竹自生毛筍若銀筍卽銀鑛如筍或云毛竹筍白如銀唐夏侯彪之上新繁令問吏胥曰筍一莖防錢曰一錢五莖取十千買五萬莖謂之曰吾未要且寄林中養之至秋竹成一竿十文遂成五十萬沈如琢成都人有孝行母亡負土成墳廬於側白鵠二棲於廬冬筍抽十莖天寶二年詔旌表朱梁髙祖開平二年冬商州進筍以爲瑞品詔賜太守幣帛程崇雅者遂州蓬山縣人有孝譽母冬月思筍焚香入林中哭泣感生大筍數株王子猷暫寄人家便令種竹或問暫居何煩子猷笑曰何可一日無此君後代人謂竹都爲此君今作譜者可命筍爲此君之子也俗聞呼筍爲龍孫若然者龍未聞化竹竹化爲龍豈宜言龍孫今詳理實竹爲龍龍且不生筍故嘉言巧論呼爲龍孫耳或問筍有五色章采乎對曰江東黃筀閒居賦有靑筍閩中賦有素筍錢塘多紫桂筍自余斑貍緗縹不可勝言大約不過靑緑色愚著物類相感志常寄書問天目舊友問山中所出伊僧嗜筍卻回詩雲山中人事違天眼中修定我本無根株只將筍爲命─金城記─黎舉嘗云欲以芥嫁筍但恨時不同耳─原─冷齋夜話─東坡嘗邀劉器之同參玉版和尙器之每倦山行聞參玉版欣然從之至廉泉寺燒筍而食器之覺筍味勝問此筍何名東坡曰卽玉版也此老師善說法要能令人得禪恱之味於是器之乃悟其戲爲大笑東坡亦恱作偈曰叢林眞百丈嗣法有橫枝不怕石頭路來參玉版師聊憑柏樹子與問籜龍兒瓦礫猶能說此君那不知─增─冷齋夜話─老杜詩曰筍根稚子無人見沙上鳬雛並母眠世或不解稚子無人見何等語唐人食筍詩曰稚子脫錦防駢頭玉香滑則稚子爲筍眀矣贊寧雜誌曰竹根有防大如貓其色類竹名竹豚亦名稚子予問韓子蒼子蒼曰筍名稚子老杜之意也不用食筍詩亦可耳─西溪叢語─杜牧之朱坡詩云小蓮娃欲語幽筍穉相攜言筍如穉子與杜甫竹根穉子無人見同意─揮麈後錄─富鄭公晚居西都嘗防客於第中邵康節與焉因食羊肉鄭公顧康節云煮羊惟堂中爲勝堯夫所未知也康節云野人豈識堂食之味但林下蔬筍則常喫耳鄭公赧然曰弼失言─二老堂詩話─紫芝云兩京作斤賣五溪無人采此髙力士詩也魯直作食筍詩云尙想髙將軍五溪無人采是也張文潛作薺羮詩乃云論斤上國何曽飽旅食江城日至前嘗慕藜羮最淸好固應加糝愧吾緣則是髙將軍所作乃薺詩耳非筍詩也二公同時而用事不同如此不知其故予按二詩各因筍薺而借用作斤賣之句初非用事不同紫芝何其拘也─老學庵筆記─吳人謂杜宇爲謝豹杜宇初啼時漁人得蝦曰謝豹蝦市中賣筍曰謝豹筍唐顧況詩曰緑樹村中謝豹啼也─齊東野語─世傳涪翁喜苦筍嘗從斌老乞苦筍詩雲南園苦筍味勝肉又和坡翁春菜詩云公如端爲苦筍歸眀日靑衫誠可脫坡得詩戲語坐客云吾固不愛做官魯直遂欲以苦筍硬差致仕聞者絕倒嘗賦苦筍云苦而有味如忠諫之可活國放翁又從而奬之云我見魏徵殊嫵媚約束童兒勿多取於是世以諫筍目之殊不知翁嘗自跋云餘生長江南里人喜食苦筍試取而嘗之气苦不堪於鼻味苦不可於口故嘗屏之未始爲客一設及來黔中黔人冬掘苦筍萌於土中才一寸許味如蜜蔗初春則不食帷僰道人食苦筍四十餘日出土尺餘味猶甘苦相半以此觀之涪翁所食乃取其甘非貴乎苦也南康簡寂觀有甜苦筍周益公詩云蔬食山間荼亦甘況逢苦筍十分甜君看齒頰畱餘味端爲森森正且嚴此亦取其甜耳世人慕名忘味甘心荼苦者果何謂哉─福建志─羅源縣回仙巖一石突起髙數十丈有僧名秀者常見呂洞賔來遊啖以一筍復以手畫石作回仙巖三字回字蓋隠呂字也秀從此絕食飛錫而去福靑縣石竺山其產少竹而多筍春夏之交鄕人於此采筍欲多則不可得號濟貧筍南安縣苦竹山有隠君寓石牀石臼存焉隠君好竹至今竹數里彌漫山中鄕人取筍號曰英筍─四川志─筍筤山在大渡河西北五十餘里曰前筤又行數十里曰後筤山多筍故名樵蘇者以爲衣食之源

集藻─表─增─唐李嶠爲百寮賀瑞筍表─臣某等言伏見舊眀堂前有叢竹抽新筍數莖緑籜含霜紫苞承雪淩九冬而擢穎冒重陰而發翠伏惟陛下仁兼動植化感靈只故得動惟新象珍臺之更始貞堅效質符聖壽之無疆鄰帝座而虛心當嵗寒而抱節一人有慶萬類呈祥凡在見聞孰不欣躍無任慶忭之至

尺牘─增─宋蘇軾與杜孟堅─朱守餉筍云潭州來豈所謂貓頭之穉者乎畱之必爲庖儈所壊盡致之左右饌成分一盤足矣

頌─增─宋黃庭堅和宣叔乞筍頌─筍充庖日百尾千角鹿九首虺心生竅渾沌死搜中林撅稚子腹便便老饕耳賦─增─宋黃庭堅苦筍賦─僰道苦筍冠冕兩川甘脆愜當小苦而反成味溫潤縝密多啖而不疾人蓋苦而有味如忠諫之可活國多而不害如舉士而皆得賢是其鐘江山之秀气故能深雨露而避風煙食肴以之開道酒客爲之流涎彼桂斑之夢永又安得與之同年蜀人曰苦筍不可食食之動痼疾令人萎而瘠予亦未嘗與之言蓋上士不談而諭中士進則若信退若焉下士信耳而不信目其頑不可鐫李太白曰但得醉中趣勿爲醒者傳

文賦散句─增─漢張衡南都賦─春卵夏筍─李尢七欵─橙醢筍葅─晉潘嶽閒居賦─靑筍紫姜─左思魏都賦─淇洹之筍─王彪之閩中賦─緗篛素筍彤竿緑筒─梁簡文帝七勵─澄瓊漿之素色雜金筍之甘葅─杜臺卿淮賦─緑筒縹箭罕節疎目防榔之筍盛冬所育

五言古詩─原─唐盧仝寄男抱孫─竹林吾所惜新筍好看守萬籜抱龍兒攢迸溢林藪籜龍正稱寃莫敎入汝口叮嚀囑托汝汝活籜龍否─白居易食筍─此州乃竹鄕春筍滿山谷山夫折盈把抱來早市鬻物以多爲賤防錢易一束置之炊甑中與飯同時熟紫籜拆故錦素肌擘新玉每日遂加飡經時不思肉久爲京洛客此味常不足且食勿踟躕南風吹作竹─增─宋蘇軾送筍與公擇─久客厭鹵饌枵然思南烹故人知我意千里寄竹駢頭玉嬰兒一一脫錦防庖人應未識旅人眼先眀我家拙廚膳彘肉芼蕪菁送與江南客燒煮配香稉─和黃魯直食筍─飽食有殘肉饑食無餘菜紛然生喜怒似被狙公賣邇來誰獨覺凜凜白下宰一飯在家僧至樂甘不壊多生味蠧簡食筍乃餘債蕭然映樽俎未肯雜菘芥君看霜雪姿童穉已耿介胡爲遭暴橫三嗅不忍嘬朝來忽解籜勢迫風雷噫尙可餉三閭飯筒纒五采─黃庭堅食筍十韻─洛下斑竹筍花時壓鮭菜一束酬

千金掉頭不肯賣我來白下聚此族富庖宰蠒栗戴地翻觳�觸墻壊入中廚如償食竹債甘葅和菌耳辛膳胹姜芥烹鵝雜股掌炮鱉亂裠介小兒哇不羙防壤有餘嘬可貴生於少古來食共噫尙想髙將軍五溪無人采─蕭巽葛敏修二學子和予食筍詩次韻答之北饌厭羊酪南庖丰筍菜自北初落南防爲兒所賣習知價廉平百態事烹宰鹽稀枯臘瘦蜜漬眞味壊就根煨茁羙豈念炮烙債咀吞千畝餘胸次不蠆芥二妙各能詩才名動江介論詩多佳句膾炙甘我嘬思君恩養竹萬籟聽秋噫從此繕籓籬下令禁漁采韭黃照春盤菇白秋菜惟此蒼竹苗市上三時賣江南家家竹翦伐誰主宰半以苦見疎不言甘易壊葛陂雕龍睡未索兒孫債獺膽能分杯琥珀妙拾芥此物於食殽如客得儐介思入帝鼎烹忍遭饑涎嘬懶牀供翰墨碪杵風號噫每下嘆枯枝焚如落樵采─胡朝請見和食筍詩輙復次韻─人笑庾郎貧滿腹飯寒菜春動食指動筍茁入市賣回首萬錢廚不羨廊廟宰民生暫神奇胞雋伐性壊忍持芭蕉身多負牛羊債籜龍不稱寃易致等拾芥蕭蕭煙雨姿壯士持戈介駢頭沸鼎烹可口垂涎嘬霜叢負後凋玉食香餘噫續詩無全功葑菲儻可采韓駒答蔡伯世食筍─蒓絲化鹽豉槐葉資新麫豈知苦竹風味常獨擅昔我居錦城屢喫田家飯扶杖自入箐煨此犢角蠒後參鶴林禪餽我桑門饌烝烝沸鼎中亂下白玉片惟無他物乘始覺眞味現三年客東都錦籜寧復見千金洛陽來惟大官膳前時過君食欣逢故人面那知列仙臞已雜蒯通雋吾寧飽甘肥憤吒那忍咽請歸謂主孟廚人後當諫苦苣雜嘉蔬沈香和甲煎柯亭旣誤椽畫障或遭練古來可嘆事千載寄眀辧作詩弔籜龍助子當食嘆─陳與義食筍─竹君家多材楚楚皆席珍成行著錦袍玉色映市人惠然集吾字老眼檐光新麯生亦稅駕共慰藜藿貧不待月與影三人亦相親可憐管城子頭禿事苦辛披譜𨿽同宗聞道隔幾塵詩成聊使寫一笑驚比鄰─黃公度謝傅參議彥濟惠筍用山谷韻─北方九月霜賔盤無生菜嶺南信地暖窮冬竹賣君念庾郎貧蠒栗供庖宰中有嵗寒姿眞時久不壊前身渭川侯千畝償宿債珍可配天花賤不數石芥早韭與晚菘奴僕望賔介文園酒渴余想不厭姑嘬預恐吹作竹眀日東風噫急須驅兒童傾筐攜采采─張九成食苦筍─吾鄕苦筍佳出處惟石屋玉肌膩新酥黃衣緣深緑林深恐人知頭角互出縮煙雨養春姿此物未成熟三月臘酒香開罇幽獨烹庖入盤俎防醬眞味足未須五鼎牛聊稱一囊粟朅來庾嶺下嵗月去何速經冬又七春未分窮途哭今朝好事者惠我生一束頭禿甲斕斑味惡韻麄俗兒童不慣嘗噦噫驚媼僕老妻念鄕味放箸淚盈目丈夫志有在何事校口腹呼奴更傾酒一笑風生谷

七言古詩─增─唐李頎防筍歌送李回兼呈劉四─並抽新筍色漸緑迥出空林防碧玉春風解籜雨潤根一枝半葉淸露痕爲君當面拂云日孤生四逺何足論再三抱此悵爲別嵩洛故人與之說─宋梅堯臣韓持國遺洛筍─龍孫春吐一尺牙紫錦包玉離泥沙金刀璀錯截嫩節銅駞不與大梁賖特寄韓郎緑蒲束莫令衞女苦思家韓郎才調偏能賦分餉惟思楚景差因之善謔誦淇澳欲學報投無木─韓持國再遺洛中斑竹筍─牡丹開盡桃花紅斑筍迸林犀角丰兩株逺寄川上鴻韓郎輟口贈楚翁便令剝錦煮荊玉甘脆不道簞瓢空小謝舊城昭亭下侵天筀竹谿西東螗螂生後出芽茁羅列滿地爭彊雄是時楚翁所食寡朝飯暮飯惟其充今來得此謂過分一貴一賤物茍同─黃庭堅從斌老乞苦筍─南園苦筍味勝肉籜龍稱寃莫采錄煩君更致蒼玉束眀日風雨吹成竹─張舜民謝南軒筍脯─使君喜食筍脯味全勝肉祕法不肯傳閉門課私僕君不見金穀饌客本萍虀豪世借此眞成癡但令長須日致饋不敢求君帳下兒─謝筍脯方─筍脯登吾盤可使食無肉鮭腥避三舍棕栮乃從僕書生長有十甕虀卻笑虎頭肉相癡得君新法也大奇且復從遊錦防兒─原─陸遊苦筍─藜藿盤中忽眼眀駢頭脫𦇤白玉嬰極知耿介種性別苦節乃與生俱生我見魏徵殊媚嫵約束兒童勿多取人才自古要養成放使幹霄戰風雨─楊萬里記張定叟煮筍經─江西毛筍未出尖雪中土膏養新甜先生別得煮簀法丁寧勿用醯與鹽巖下淸泉須旋汲熬出霜根生蜜汁寒牙嚼出冰片聲餘瀝仍和月光吸菘羔楮雞浪得名不如來參玉版僧醉裏何須酒解酲此羮一碗爽然醒大都煮菜皆如此淡處當知有眞味先生此法未要傳爲公作經藏名山─增─楊萬里謝唐徳眀惠筍─髙人愛筍如愛玉忍口不餐要添竹雲何又遣十輩來昏花兩眼爲渠開販夫束防向市賣外彊中漧美安在錦紋猶帶落花泥不論燒煮兩皆奇豬肝累人眞可怍以筍累公端不惡─煮筍─金陵竹筍硬如石石猶有髓筍不及嶺南市裏筍如酥筍味淸絕酥不如帶雨斸來和籜煮中含柘漿新甘露可虀可膾最可羮繞齒防防冰雪聲不須咒筍莫成竹頓頓食筍莫食肉─元李孝光筍─雷公躡跎夜皷噪驚起龍孫觸旌纛炎沙燒之修尾脫六丁控摶忽顚倒欲落不落虎豹皮錦防嬰兒籠大防斧斤幸貸淩雲姿畱以觀渠嵗寒操─吳鎭筍─緑陰晝靜南風來晴梢拂拂煙花開籜龍走地牙角出班班玉立橫蒼苔長鑱穿雲石路滑錦衣脫防玉版白鳴牙未下冰雪虀開籠先放州鶴─眀楊基食燒筍畱題陳惟寅竹間─春雷一聲萬簪玉參差亂迸莓苔緑斬來掃葉當徑燒何異燃萁煮秋菽登盤查牙玉版肥焦尾碎剝蒼龍皮山人大嚼無以報寫作林間燒筍詩─嶽岱新筍歌─滿林黃鳥不勝啼林下新筍與人齊春風閉門走山兔白晝露滴驚竹雞雨中三日春已過又近石牀添防个競將頭角向靑雲不管堦前緑苔破五言律詩─增─唐李頎籬筍─東園長新筍映日復穿籬迸出依靑嶂攢生伴緑池色因林向背行逐地髙卑但恐春將老靑靑獨爾爲─宋梅堯臣新筍─挑筍春雷後晴坡過雨時何言江外早已比洛陽遲園客自偸賣主人那得知徒令養新竹待與作藩籬─洪炎從寶峯長老求貓頭筍─不識貓頭筍還思馬祖山庭蘭生舊茁繃錦換新斑蘊玉爭懷寶登盤想飫餐分甘須剩劚逺助一瓢簞─範成大謝李叔玠送筍─墮地錦防茁解衣溫玉姿來償食竹債大勝伏雌炊少日羮藜子老來煨芋師盤餐登異味指動已先知─朱子公濟惠筍次韻─新筍因君寄康廬入夢中丹元余故宅翠竹尙餘風日日來威鳳年年饌籜龍猶嫌有兼味不似一源功七言律詩─

禦制過雲棲憩竹林下令人劚筍劚蘭─尋春二月幸雲棲滿目天光入品題密林布防樵漁樂幽栢成行蕙芷齊浴手臨泉開籜筍傍巖倚石選蓬藜余杭風景西湖勝未若山中待竹迷

增─唐皮日休聞開元寺開筍園寄章上人─園鎖開聲駭鹿羣滿林蘚籜水犀文森森競泣林梢雨爭穿石上云並出亦如鵞管合各生還似犬牙分折煙束露如相遺何眀朝不茹葷─陸和開元寺開筍園寄章上人─春龍爭地養檀欒況是防林雨後看迸出似豪

當垤防孤生如恨倚欄桿淩虛勢欲齊金剎折贈光宜照玉盤更待錦苞零落後粉環髙下挶煙寒─徐夤筍鞭─笻竹巖邊剔翠苔錦江波冷洗瓊瑰累累節轉蒼龍骨寸寸珠連巨蚌胎須向廣塲驅駔駿莫從閒處撻駑駘寧同晉帝環營日拋賺中途後騎來─宋蘇轍食筍林竹抽不忍挑誰家盈束伴晨樵籜龍似欲號無罪食客安知惜後凋不願鹽梅調鼎味姑從律呂應簫韶林間老煞𨿽無用一試冬深雪到腰─秦觀次韻範純夫戲答李方叔饋筍兼簡鄧愼思─楚山冬筍劚寒空北客長嗟食不重秀色可憐刀切玉淸香不斷鼎烹龍論羮未愧蒓千里入貢當隨傳一封薄祿養親甘防少滿包時賴故人供─唐庚長沙竹筍聞於天下大者可十餘斤食之甚甘而不冰脾昔渡湘欲作詩未暇也今日復過之乃酬以此篇─地入長沙莫嘆卑竹徑尺舊相知九重才復金門籍萬里先參玉版師契濶累年眞負口徘徊彌月未妨脾渭川風味那能對中有離騷九辧辭─陸遊湖上筍盛出戲作長句─穿苔瑇瑁簪按行日夜待成林養渠百尺幹霄气見我平生及物心剩插藩籬憂玉折豫期風雨聽龍吟眀年又徙囊衣去誰與平安報好音─楊萬里都下食筍自十一月至四月戲題─竹祖龍孫渭上居供儂樽俎半年餘斑衣戲防春無價玉版談禪佛不如若怨平生食無肉何如陋巷飯斯蔬不須庾韭元修菜喫到憎時始憶渠─方嶽貓筍此君乃有寧馨兒犀角丰盈玉不如老去煙姿元聳壑生來風骨已專車詩腸慣識貓頭筍食指寧知熊掌魚莫遣匆匆萬竿緑一春心事政闗渠─金孫邦傑燒筍煨茁舊聞山谷語勸耕還憶大蘇詩傳將火無多訣畱得天眞又─奇未放錦防開束縛已看玉版證茶毘白麻初拜驚燒尾見此應慙富貴癡─眀吳寛答於喬次韻送冬筍─西郭淸風碁墅開門前俗物敢持來聊供香飯抄云子爲想長鑱劚雪堆空腹冷含金瑣碎壯心未怯玉崔嵬知君能畫非饞守乞與鵝溪絹翦裁於愼行紀賜鮮筍殊錫光生玉筍班曽從靑簡賦檀欒蒲筐乍解香盈座錦籜初分緑滿盤一飯疑含仙禁雨三秋猶憶北牕寒慚無鳳實儀千仞祝有龍孫長萬竿五言排律─增─唐韓愈和侯協律詠筍竹亭人不到新筍滿前軒乍出眞堪賞初多未覺煩成行齊婢僕環立比兒孫驗長常攜尺愁幹屢側盆對吟忘膳飲偶坐變朝昏滯雨膏腴濕驕陽气候溫得時方張王挾勢欲騰騫見角牛羊沒看皮虎豹存攢生猶有隙散布忽無垠詎可持籌算誰能以理言縱橫公占地羅列暗連根狂劇時穿壁羣彊幾觸藩深潛如避逐逺去若追奔始訝妨人路還驚入藥園牙防寖大覆載莫偏恩已復侵危砌非徒出短垣身寧虞瓦礫計擬揜蘭蓀且嘆髙無數庸知上幾番短長終不校先後竟誰論外恨苞藏密中仍節目繁暫須廻步履要取助盤飱穰穰疑翻地森森競塞門戈矛頭戢戢蛇虺首掀掀婦懦咨聊揀兒癡謁盡髠侯生來慰意詩句讀驚魂屬和才將竭呻吟至日暾

五言絕句─增─宋朱子和劉秀野新筍翛翛江上林白日暗風雨下有萬玉虯三冬臥寒土─筍脯南山春筍多萬里行枯臘不落盤餐中今知緑如簀─元範梈看東亭新筍問竹何年有親曽共嵗寒昨傳新筍發扶杖繞林看─鄭氏允端筍竹林春雨過瘦筍迸苔長坐待成髙節淸標出短墻眀髙啟燒筍幽人嗜燒筍出土不容長林下孤煙起風吹似竹香

六言絕句─增─宋楊萬里看筍筍如滕薛爭長竹似夷齊獨淸只愛錦防滿地暗林忽兩三莖

七言絕句─原─唐杜甫絕句─無數春筍滿林生柴門密揜斷人行防須上番看成竹客至從嗔不出迎─李賀昌谷北園新筍籜落長竿削玉開君看母竹是龍材更容一夜抽千尺別卻園池數寸埃斫取靑光寫楚詞膩香春粉墨離離無情有恨何人見露壓煙啼千萬枝家泉石眼兩三莖曉看陰根紫陌生今年水曲春沙上笛管新篁拔玉靑─李商隠初食筍呈座中─嫩籜香苞初出林五陵論價重如金皇都陸海應無數忍翦淩雲一寸心─宋蘇軾謝惠貓兒頭筍長沙一日煨邊筍鸚鵡洲前人未知走送煩公助湯餅貓兒突兀防穿籬郭祥正休師惠雪筍雪竹生芽玉一簪北人此味豈嘗諳病中得食勝牛乳行矣阿難師勿慙張商英食筍長江縈繞地膏腴風气相連不甚殊自是舌根分彼此致令苦筍勝宜都─陸遊筍絕句列仙閱世獨淸臒雪谷冰谿老不枯輸與錦防孩子軰千金一束入天廚朱松新筍─一雷驚起籜龍兒戢戢滿山人未知急喚蒼頭劚煙雨明朝吹作碧參差梅雨防防相已齊連云篁竹暗蠻溪短萌解籜登雕俎錯落黃金騕裊蹏─朱子次韻謝劉仲行恵筍二首─誰寄寒林新劚筍開奩喜見白差差知君調我酸寒甚不是封侯食肉姿君詩髙防古無師島瘦郊寒詎足差得獰龍並寄我句中仍喜見雄姿

詩散句─增─唐杜甫─逺傳冬筍味更覺防衣春─白居易幾見林抽筍頻驚燕引雛─元稹─寶地琉璃折紫苞瑯玕踴─許渾─竹楥晝看筍藥欄春賣花─宋梅堯臣─便今剝錦煮金玉甘脆不道簟瓢空─劉敞─龍孫春吐一尺芽紫錦包玉離泥沙─黃庭堅冰底斵春生筍束豹文解籜饌寒玉─孫覿─緑筍遺苞半出籬淸溪一曲翠相迷─陸遊─冬筍生林龍寒泉落磵佩─梁簡文帝─橫堦入細筍─周庾信短筍猶埋竹─唐張九齡─林筍苞靑籜─孟浩然─竹林深筍穊王維─嘉蔬緑筍莖─杜甫─緑垂風折筍舎下筍穿璧司空曙─巖筍出叢長─白居易─紫鮮林筍嫩姚合─迸筍搘堦起─杜牧─斑筍新梢短─李頻─春篁抽筍密方幹─迸筍

入波生─司空圖─坡暖冬生筍─皮日休─迸筍支檐楹─宋林逋煙崖早筍肥─邵雍─洗竹畱新筍─張耒─筍

深鳴鳥下緑嫌新筍破─唐庚─翻泥逢暗筍─唐杜甫─堂西長筍別開門韓愈─篔簹競長纎纎筍─白居易─紫筍齊嘗各闘新勸我加餐因早筍─來鵬─筍過東家作竹林─宋韓琦─竹筍迸堦抽兕角─蘇軾─好竹連山覺筍香飽食不嫌谿筍痩─範成大─竹筍漫山鳯尾齊─陸遊─穿破緑錢多穉筍─方嶽─霜鞭行茁軟於酥─惠洪─分外濃甘黃竹筍─金吳激─一畨痩筍羽林槍─元方回─鮮筍紫泥開玉版─張雨─齋庖得筍是佳蔬─吉雅謨丁─紅稻供炊筍脯香

詞─增─宋錢惟演玉樓春─錦籜參差朱檻曲露濯文犀和粉緑未容濃翠伴桃紅已許纎枝防鳯宿嫩似春荑明似玉一寸芳心誰管束勸君速喫莫踟躕看被南風吹作竹

別錄─原─取筍─山谷云根湏辰日劚筍看上畨成凡筍一畨兩畨出成竹至第三畨者止可供食不成竹矣故曰筍看上畨成也凡筍蒸煮炰酢惟人所好又可幹藏采筍─過一日曰蔫過二日曰箊取宜避露每日出掘深土取之半折取鞭根旋得旋投密竹器中覆以油革見風則觸本堅入水則浸肉硬脫殻煮則失咮生著刃則失气采而久停非鮮也淨之入水非洗也蒸熟停久非食也如此然後可與語食筍矣此外不足數也─制用僧贊寧筍譜云麻油姜皆殺筍毒凡食筍之法譬若治藥修煉之得法則益人反是則損取得以巾拭去土連殻沸湯瀹之煮宜久生必損人苦筍最宜久甘筍出湯後去殻煮筍汁爲羮茹味全加美不然蒸最美味全煻灰中煨後入五味尢佳食筍去殻煮熟切片搾漧鹽腌過宿曬漧貯慈竹筍四月生江南人多以灰煮食─煮新筍─以沸湯煮則易熟而脆味尢美若蔫者少入

薄荷煮則不蔫與豬羊肉同煮則不用薄荷─增─山家淸供─夏初竹筍盛時掃葉就竹邊煨熟其味甚鮮曰傍林鮮筍取鮮嫩者以料物和簿麫拖油如黃金色甘脆可愛舊好莫友訪霍如庵延早供以筍切作方片和白米煮粥佳甚濟顚筍疏云拖油盤內煿黃金和米鐺中煮白玉二者兼得之矣─原─筍酢─切作片子沸湯瀹過幹入蔥絲蒔蘿茴香花椒紅麫並鹽拌勻同腌一時─增─海槎余錄─酸筍大如臂摘至用沸湯泡出苦水投冷井水中浸二三日取出縷如絲醋煮可食好事者攜入中州成罕物京師勲戚家防酸筍湯卽此物也原─筍幹─筍肉一百斤用鹽五升水一小桶沸湧抝出汁幹旋添筍汁煮熟撈出壓之或用手揉在鍋隔夜則黑熱灑則枯一日曬漧則硬火焙便不軟臨食時取浸筍汁煮筍則有味

【附錄】竹實

增─山海經注─竹六十年一易根易根必生花生花必結實結實必枯死實落土又復生

彚考─增─宋史眞宗本紀─咸平二年江南轉運使言宣歙竹生米民采食之─五行志─政和四年八月建州境內竹生米數千萬石三年十一月癸酉越州承天寺瑞竹一竿七枝榦相似其葉圓細生花結實詔送祕書省仍拜表賀─莊子─鵷雛非練實而不食─注─練實竹實取其潔白也─韓詩外傳─黃帝時鳯凰棲帝梧桐食帝竹實─異苑─晉惠帝元康二年巴西郡界竹生花紫色結實如麥外皮靑中赤白味甚甘─述異記─止些山多竹長千仞鳯食其實去九疑萬八千里─蕓牕私志─凝波竹實服之肌滑體輕出區吳山紫枝緑葉堅滑如玉風吹有聲如環佩成帝種於臨池觀更名曰環佩竹花如海橊實如蓮子而小近謝芬蘭庭中忽生此竹人以爲瑞而不知爲何物其夫讀海外志始知之苐無花實明年出筍如常竹前種亦漸不然人以爲積善所致─該聞集─舊稱竹實爲鸞鳯所食今近道竹間時見花開如棗結實如麥江淮間號爲竹米以爲荒年之兆其竹卽死信非鸞鳯之食也近有餘幹人來言彼有竹實大如雞子竹葉層層包裹味甘勝蜜食之令人心肺淸涼生滿竹林茂密防頃因得之𨿽日久漧枯而味尙存乃知鸞鳯所食必非常物也─原─天臺山誌─甘竹實出天臺山閒閒眞人以致元帝─增─福建志紹興十八年侯官縣有竹實如米饑民采食之

集藻─七言古詩─增─宋陳造竹米行─竹君亢宗擅楚墟一一修聳山澤臞風流秀整與世殊楚俗食息皆爾湏薪之籬之且籧篨笲筥箱篚防籃笯溝瓦厥祖羮其雛隨索斯獲掇諸塗今嵗麥秋旱嵗余得麥僅足償官租竹君憫農如士夫著花結子千林俱密砌玉粒綴旒珠株株擷取𨿽錙銖彌頃亙畝無閒株磋磨蒸炊勝雕葫鄰里乞索水火如坐令顰蹙興歌呼野叟好事能分吾香淸而冽甘而膄此君行能不一書此惠及物旋就枯摩頂放踵忘其軀所學無乃墨者徒老子苟祿天之隅防手無策蘇孤投七三嘆吾慚渠

詩散句─增─唐李白─竹實滿秋圃鳯來何苦饑

【附錄】越王竹

原─嶺表錄─南海岸邊沙中生沙箸一名越王竹相傳越王棄余算而生若細荻髙尺餘春吐苗箕心茗骨靑而且勁南海人愛其色以爲酒籌凡欲采者湏輕步向前拔之聞行聲遽縮入沙中不可得

【附錄】淡竹葉

原─淡竹葉一名鴨跖艸【洛陽花木記云碧鳯花一名鴨腳卽此】一名芩雞舌艸一名碧竹子─名竹雞艸一名耳環艸一名碧蟬花一名藍姑艸一名竹葉菜處處平地有之三四月生苗紫莖竹葉嫩時可食四五月開花如蛾形兩葉如翅碧色可愛結角尖曲如鳥喙實在角中大如小豆中有細子采花取汁作畫色及彩羊皮燈靑碧如黛

彚考─增─永嘉郡記─靑田縣有艸葉似竹可染碧名爲竹靑此地所丰艸故名靑田

集藻─七言絕句─增─宋楊巽齋碧蟬花─楊葩傍疎籬薄翅舒靑勢欲飛防誤佳人將扇撲始知錯認枉心機─翁元廣碧蟬花─露洗芳容別種靑墻頭微弄晚風輕

不湏彊入羣芳社花譜原無汝姓名

【附錄】錦竹

增─宛陵詩注─錦竹艸也似竹而斑

集藻─五言古詩─增─宋梅堯臣錦竹─𨿽作湘竹紋還非楚筠質化龍徒有期待鳯曽無實本與凡艸俱偶親君子室

【附錄】篇竹

增─爾雅─竹篇蓄─注─似小藜赤莖節好生道旁可食又殺虫─本艸─處處有之布地而生節間白花葉細緑人謂之篇竹煮汁與小兒飲療蚘虫

彚考─增─資暇錄─詩衛淇澳篇云緑竹漪漪按陸璣艸木疏稱郭璞云緑竹王芻也今呼爲白腳莎一云卽鹿蓐艸又云篇竹似小藜赤莖節韓詩作亦云篇竹則明知非筍竹矣今爲辭賦皆引漪漪入竹事大誤也當時謝莊竹贊云瞻彼中唐緑竹漪漪便襲其謬

【附錄】竹菜

增─齊民要術─竹菜生竹林下似芹科而莖葉細生極穊淨洗暫經沸湯速出下冷水中卽搦去水細切又胡芹小蒜亦暫經沸湯細切和之與鹽醋拌暮春用至四月

禦定佩文齋廣羣芳譜卷八十六﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷八十七

卉譜

芝

增─說文─芝神艸也─嫏嬛記─靈芝─名壽潛一名希夷─原芝瑞艸也【爾雅云苬芝注云芝一嵗三華瑞艸】一名三秀【王逸楚辭注云三秀】

【芝艸也】一名菌蠢神農經所傳五芝云赤者如瑚白者如截肪黑者如澤漆靑者如翠羽黃者如紫金气和暢王者慈仁則芝艸生玉莖紫筍又云聖人休祥有五色神芝含秀而吐榮論衡云芝生於土土气和故芝生土食之令人眉壽有靑雲芝【生名山靑蓋三重上有雲气食之壽千嵗能乘雲通天】龍仙芝【狀似升龍之類葉爲鱗其根如蟠龍服一株則壽千嵗】金蘭芝【生名山之陰金石之間上有水蓋飲其水壽千嵗】九曲芝【朱艸九曲每曲三葉】火芝【葉赤莖靑赤松子所服】月精芝【秋生山陽石上莖靑土赤味辛苦盛以銅器十月服壽萬嵗】夜光芝【生華陽洞山之陰有五色浮其上酉陽雜俎云一株九實實墜地如七寸鏡視如牛目】螢火芝【生常良山此物在地如螢火狀葉似艸實如豆紫華夜視有光食一枚心中一孔眀食七枚七孔眀可夜書得食四十七枚壽萬年】白

云芝雲母芝【皆生名山陰白石上白雲覆之秋采食令人身輕】商山紫芝【四皓避泰入藍田采而食之共入啇洛隠地肺山又轉深入終南山漢祖召之不出】九光芝七明芝【皆瑞芝實石也狀如盤槎有七孔者名七明九孔者名九光生臨水之髙山】鳯腦芝【仙經言穿地六尺以鐶實一枚種之灌以黃水五合以土堅築之三年生苖如匏實如桃五色名鳯腦芝食其實唾地爲鳯乘升太極】五徳芝【狀如車馬莖方其葉五色各具而不雜上如偃蓋中有甘露紫气起數尺】萬年芝【令人不老延年九千】增─抱朴子─芝有石芝木芝肉芝菌芝凡數百種石芝【石象生於海隅及島嶼之涯】肉芝【狀如肉附於大石頭尾具有乃生物也光明洞澈如堅冰大者十餘斤小者三四斤】菌芝【或生深山之中或生大木之下或生泉水之側其狀或如宮室或如車馬或如龍虎或如人形或如飛鳥五色無常凡百二十種】木芝【松脂淪入地千嵗化爲茯苓茯苓萬嵗其上生小木狀如蓮葉名曰木威食之夜視有光持之甚滑燒之不焦】龍節芝【松樹枝三千嵗者其皮中有聚脂狀如龍形大者重十斤】木渠芝【寄生大木上狀如蓮花九莖一叢其味甘而辛】黃蘗芝【黃蘗木下根有如三斛噐者去木株一二十餘丈有細根相連狀如縷】建木芝【生於廣都其皮如纓其實如鸞】樊桃芝【其木如升龍其花葉如丹羅其實如翠鳥髙不過五尺生於名山之陰東流泉水之上】千嵗芝【生枯木下根如坐人刻之有血已上皆木芝】牛角芝【生虎壽山及吳阪上狀如蔥特出如牛角長三四尺靑色】麻女芝【似麻而莖赤色花紫色】紫珠芝【莖黃葉赤實如李而紫色二十四枚輙相連而垂如貫珠】朱艸芝【九曲曲有三葉葉冇三實其莖如鍼】龍禦芝【常以仲春對生三節十二枝下根如坐人幾此艸芝有百二十種】玉脂芝【生於有玉之山常居懸危之處玉膏流出萬年以上則凝而成芝有似鳥獸之形色無常彩多似山水蒼玉亦鮮眀如水晶】石蜜芝【生少室山石戶中】石桂英芝【生名山石穴中似桂而實石也髙尺許大徑尺光眀而味辛】石腦芝【生滑石中初破之其在石中五色光眀而自動】石硫黃芝【五嶽皆有而箕山爲多如此有百二十皆石芝也】黃龍芝【生於神山之中狀如黃龍味辛甘】華芝【生於名山之陽及出深山大谷源泉水中赤蓋白莖上有兩葉三實】金芝【生於金石之中無蓋靑莖味甘辛】黒芝【生於山之陰大谷中白蓋赤莖味甘】月芝【生於名山之陰昆侖之山大谷源泉金石之中】山芝【韓眾所食】人芝【生名山之陰靑蓋白莖】鬼芝【靑蓋長莖】─酉陽雜俎─隠辰芝【狀如斗以屋爲節以莖爲剛】─采芝圖─鳳凰芝【生名山金玉間】黑雲芝【生山谷之陰黒蓋赤理黒莖味苦】五色龍芝五方芝天芝地芝上芝雷芝甘露芝雲气芝白虎芝太乙芝─原

茅君內傳云句曲山有五芝求之者投金環一防於石間勿顧念必得第一龍仙芝【似交龍之相負食之爲太極之仙】第二參成芝【赤色有光其枝葉如金石之音折而續之卽復如故食之爲太極大夫】第三燕胎芝【其色紫形如葵葉上有燕象光眀洞徹食之爲太淸龍虎仙君】第四夜光洞鼻芝【其色靑其實正白如李夜視其實如月洞照一室食之爲太淸仙官】第五玉料芝【食之爲三官眞禦史】或云芝黃色者爲善黑色者爲惡─增─瑞應圖芝艸常以六月生春靑夏紫秋白冬黑─本艸─五芝經云靑芝生泰山赤芝生霍山黃芝生嵩山白芝生華山黑芝生常山紫芝生髙夏山谷六芝皆六月八日采芝類甚多亦有花實者以木積濕處用藥傅之卽生五色芝─原臞仙神隠─芝有二種紫白二色形如菌生於朽木根朽壊上者菌也芝則有莖長尺餘與靈芝相似豫章西山最多其靈芝生石上形如石可服秋采之菌芝可種於階前

彚考增─禮記內則─芝栭─注─人君燕食所加庶羞也─疏─庾蔚云無華葉而生者曰芝栭盧氏雲芝水芝也王肅云無華而實者名栭皆芝屬也庾又云芝栭是一物今春夏生於木可用爲葅其有白者不堪食也賀氏云栭軟棗亦云芝木椹也以芝栭爲二物非也─原─漢書武帝本紀─元封二年六月詔曰甘泉宮內中產芝九莖連葉上帝博臨不異下房賜朕休其赦天下賜云陽都百戶牛酒作芝房之歌─宣帝本紀─神爵元年三月詔曰金芝九莖產於函徳殿銅池中─增─漢書藝文志黃帝雜子芝菌十八卷注─服餌芝菌之法也─吳志孫皓傳天紀三年有鬼目菜生工人黃耉家依緣棗樹長丈餘莖廣四寸厚三分東觀案圖名鬼目作芝艸遂以耉爲侍芝郎銀印靑綬─晉書許邁傳邁永和二年移入臨安西山登巖茹芝爾自得有終焉之志─隠逸傳張忠隠於泰山恬靜寡欲淸虛服气餐芝餌石修導養之法─宋書符瑞志─芝艸王者慈仁則生食之令人度世漢眀帝永平十七年春芝生前殿桓帝建和元年

四月芝艸生中黃藏府宋順帝升平二年宣城山中生紫芝一株在所獲以獻南齊書祥瑞志升眀二年宣城臨成縣於籍山獲紫芝一枝─魏書靈徵志世宗景眀三年七月魯陽獻烏芝─原─舊唐書宗夲紀─天寶七載三月大同殿柱產玉芝有神光照殿羣臣請加皇帝尊號開元天寶聖文神武應道許之─肅宗夲紀上元二年七月延英殿禦座梁上生玉芝一莖三花上制玉靈芝詩─唐書張九齡傳─九齡遷中書侍郎以母防解毀不勝哀有紫芝產坐側增─宋史五行志太平興國五年九月眞定府行宮殿梁生芝如荷花知府趙賢進以圖上咸平四年正月濰州獻芝艸一夲如佛狀六年五月導江縣民潘矩田生芝三層黃紫色髙五寸許九月相州牧龍坊生芝一莖色紫黃長尺餘分七枝枝如手五指狀其最上枝防鳳翥知州張鑑以獻大中祥符元年五月辛未以東封遣經度制置使王

欽若祭文宣王廟於孔林得芝五株色黃紫如雲色及人戴冠冕之狀詔內侍楊懷玉祭謝復得芝四夲輕黃如雲气之狀六月瑕丘縣民宋固於堯祠前得黃紫芝九夲連理者四十月復州獻芝艸類神仙佛像三年十一月安鄕縣謝山獲芝二十二夲其七狀如珊瑚而色紫慶曆五年八月洪州章江禪院堂柱芝艸生髙一尺三寸葉二十一層色白黃有紫暈旁生小芝葉九層上有气如煙建炎二年九月癸卯權知密州杜彥獻芝艸五葉如人指掌色赤而澤宰臣黃潛善奏色符火徳形像股肱之瑞髙宗不啟視卻之─儀衛志紹興二十五年適當郊祀而太廟生靈芝九莖禮部侍郎王瑉等請繪之華旗以紀盛羙焉金史世宗夲紀─大定二十四年正月辛卯徐州進芝艸十有八莖五行志大定五年六月戊子河南府進芝艸十三夲得於芝田石上甲辰大安殿楹產芝其色如玉─淮南子─紫芝生於山而不能生於盤石之上─神農經─山川雲雨五行四時陰陽晝夜之精以生五色神芝皆爲聖王休祥焉─原─尙書大傳─王者徳先地序則芝艸生增─十洲記─瀛洲在東海中地方四千上生神芝仙艸元洲在北海中地方三千里去南岸十萬里上有五芝服此亦得長生方丈洲仙家數十萬耕田種芝艸課計頃畝如種稻狀生洲上有仙家數萬天气安和芝艸常生─春秋運斗樞─瑤光得陵出黑芝孝經援神契徳至

艸木則芝艸生善養老則芝艸茂─瑞應圖王者敬事耆老不失舊故則芝艸生─漢武內傳─西王母之山上藥有大眞紅芝艸─焦氏易林─文山紫芝雍梁朱艸長生和气王以爲寶─原─論衡─建初三年零陵泉陵縣女子傅宅內生芝五夲長者尺四五寸短者七八寸莖葉紫色蓋紫芝也太守沈鄷遣門下掾奏獻皇帝恱懌賜錢衣詔防公卿郡國上計吏皆以芝艸告示天下─增東觀漢記─光和四年郡國上芝英─古今注章帝元和二年芝生沛如人冠又生章武如人抱三子狀建初五年芝出潁川常以六月中生一葉五嵗五重春靑夏紫秋白冬黑色十月後黃气出土尺五寸─抱朴子─蔡誕求仙三年饑凍還家欺家人云吾爲老君守視斑龍與諸仙博戲忽輸此龍爲此罪見責送吾付昆侖山下蕓鋤芝艸三四頃並皆生細石中多荒穢治之勤苦不可論法當十年乃得原防偓佺子王喬諸仙來按行吾守請之並爲吾作力且自放歸當更自修理求去蒼山芩石之中赤云之下狀如人竪竪如連鼓其色如澤以夏采之陰漧食之令人乘雲能上天觀見八極通見神眀延壽萬年行山中見小人乘馬車長七八寸者肉芝生取服卽仙─眞誥─羅江大霍有洞臺中有五色隠芝枕中書─玉京七寶山五色芝英上有萬二千種拾遺記─岱輿山北有王梁千丈駕流有七色芝生梁下其色靑光輝燿謂之蒼芝昆侖山第九層有芝田蕙圃羣仙種耨焉─祥異記─漢安帝時有異物生長樂宮東廡柏樹永巷南閨合歡樹識者以爲芝艸也─廣異記─仙都有芝圃悉種靈芝或如車騎或如華蓋或如樓閣或如飛鳥五色─安城記─郡渚江川發源同防落亭石上有芝艸下有紫磨金也─博物志─名山生神芝不死之艸上芝爲車馬中芝爲人形下芝爲六畜玉塵集─成都朱善存家世寶一劍每生神芝則天下晏淸原酉陽雜俎仙藥有三十六芝天寶初臨川人李

嘉所居柱上生芝艸狀如天尊太守張景佚拔柱獻焉大歷八年廬江縣紫芝生髙一丈五尺凡學道三十年不倦天下金翅鳥銜芝至羅門山食石芝得地仙─增─唐新語─崔希喬以孝友稱爲鄭縣丞芝艸生所居堂一宿而葩蓋盈尺杜陽雜編元和五年內給事張維則自新羅使廻云於海上泊洲島間乘月閒步約及一二里見花木臺殿金戶銀闕其中有數公子戴章甫冠著紫霞衣命一靑衣捧金印以授維則曰致意皇帝其篆曰鳳芝龍木受命無疆維則達京師卽具以事進上嘆異良久但不能諭其文爾是月寢殿前連理樹上生靈芝二株宛如龍鳳上因嘆曰鳳芝龍木寧非此驗乎武宗每齋戒沐浴召道士趙歸眞已下共探希夷之理由是室內生靈芝二株皆如紅玉尹祁元爲上種防麟芝於殿前色褐一莖兩穗隠形如麟頭尾悉具其中有子如瑟瑟焉上自采餌之頗覺神驗─原─內觀日疏─謝幼貞嗜菌庭中忽生一菌狀若飛鳥

沈子玉曰此飛禽芝以處女中單覆之則活煮而食可數百嵗謝入取中單有鄰女乞火跨之翩然飛去謝但嘆恨─淸異錄─杜荀鶴捨前椿樹生芝艸眀年及第以漆彩飾之安幾硯間號科名艸─增─南丰雜識─王平甫熙寧癸丑嵗宿眞崇文館夢有人要之至海上見水中宮殿其中樂作笙簫鼓吹之伎甚眾題其宮曰靈芝宮平甫欲與俱往有人在宮側隔水曰時未至且令去他日迎之至此恍惚夢覺時禁中已鐘鳴平甫自是頗負不凡爲詩曰萬頃波濤木葉飛笙簫宮殿號靈芝揮毫不是人間世長樂鐘鳴夢覺時─邵氏聞見後錄─仁宗降誕章懿後榻下生靈芝一夲四十二葉以應享國四十二年之瑞云─燕翼詒謀錄皇祐三年六月丁亥守臣茹孝標奏城內小山生芝三百五十夲悉以上進攺名其上曰紫芝山蕞爾一培塿不應一時所產若是之多也上怒曰朕以丰年爲瑞賢臣爲寶艸木虫魚之異烏足尙哉─長編景祐四年有芝生於化成殿柱禦制瑞芝詩儒者並獻賦養屙漫筆祥符崇尙道教建立宮觀專尙祥瑞王欽若獻芝艸八千一百三十九夲丁謂獻芝艸三萬七千餘夲─齊東野語─王建父子之據蜀也致和隆盛之際地不愛寶所在奏貢芝艸者動二三萬夲蘄黃間至有一鋪二十五里之間徧野而出密州山間至彌滿四野有一夲數十葉眾色咸備者太守李文仲采及三十萬夲作一綱進卽進職除夲道運使─路史─黃帝陞鴻隄受神芝施黃蓋─古今詩話─宣和

間王將眀賜第旣而以梁生芝艸爲奏車駕臨幸適久雨梅潤芝墜地京師無名子有爲十七字詩曰新公新賜第梁上生芝艸爲甚脫下來膠少─湖山勝槪靈芝崇福寺錢王故苑以芝生其間捨以爲寺故名靈芝居山雜誌─吳縣金山雅多靈芝時產地上多碧色山人毎采得之弗貴也─皇甫汸考芝宮樂曲序考芝宮者嵗乙丑獻廟產芝瑤光映室乃建玉芝宮以時致享昭孝感也─原─庚巳編今年春長洲漕湖之濵有農婦治田見湖灘一物白如雪趨視之乃一小兒手也連臂約長尺許其下作聲喞喞驚走報其夫夫往看亦甚疑怪掘之其根不可窮乃折而棄之湖嘗讀神仙感遇傳云蘭陵蕭靜之掘地得物類如人手肥潤而紅烹而食之逾月發再生力壯貌少後值道士顧靜之曰神气若是必嘗仙藥指其脈曰所食者肉芝也壽等龜鶴矣然則漕湖之物正此類耳乃不棄於愚夫之手惜哉─增弇山園記─含雪樓下承檐澑處產芝已三閱嵗矣毎產時其阯不雨而潤上有紫气受日晶熒因名之曰榮芝所─原─湧幢小品─世宗有詔采芝宛平縣民得五夲以獻禦醫李果以嶽鮮芝四十夲進三十六年九月禮部進千餘夲眀年春鄠縣民聚芝百八十夲爲山以獻內有徑一尺八寸者數夲號曰仙應萬年芝山四川巡撫黃光升進芝四十九夲十月禮部進芝一千八百六十四夲四十三年禦醫黃金進黃壽香山四座聚芝三百六十夲爲之宋政和五年蘄州產芝艸徧境計黃芝一萬一千六百夲內一夲色紫九榦尢奇唐太宗貞觀中安禮門禦榻產靈芝五莖十七年太子寢室中產紫芝共十四莖並爲龍與鳳翥之形肅宗上元二年含暉院生金芝武宗起望仙臺空中生靈芝二株色如紅玉韓思復爲滁州刺史有黃芝五株生州署邵君恊宰新昌五色靈芝十二枝生便坐之室貞

觀中滁州山原徧生芝艸浙江烏程縣大中丞潘印川季馴治河有功常築捨於昆山下有芝生於庭始則一本色爛然紫繼乃日盛生至百本扶疎偃仰照耀人目因標之曰芝林萬曆三十年徳平葛祥宇宅產芝眀年登科三十一年費縣王左海新城王藎臣宅皆產芝眀春俱得雋曹大章曰芝號無根以其天所特產非人力也然載之圖經芝牒不可勝數諸凡艸木芝固貴而產於鐵石者謂之玉芝昔東王父服蓬萊玉芝壽九萬嵗赤松居昆侖嘗授神農服芝法而廣成居崆峒之上亦嘗以授軒轅水經言具茨山有軒轅受芝圖處蓋芝圖自是始也

集藻─表─增─唐崔融皇太子賀芝艸表─伏承某月日芝艸生於乾元殿瑞命天來符祥日至煌煌三秀分芰井而攢柯曄曄九光間梅梁而吐葉晉都宮閣何必靈芝之臺洛邑山川居然密芝之地伏惟天皇天臨海內帝有域中兼漢制而宅兩京用堯心而加百姓神精下降洽至道於丘陵靈液旁霑被深仁於艸木觀其如蓋如閣如日如星得五方之气象合四時之景色仙人在上則車馬疑飛神龍居下則風雲不去謂蓬瀛之海列卽昆閬之山開魏皇之防榦莫儔漢帝之九莖爲劣可以薦郊廟可以觴公卿臣謬踐儲闈祗膺守國不獲親承左右日覽休徵𨿽玉脛延齡在神仙而可致而刀圭入膳視朝夕而猶賖是用心馳仁壽之前慶集肅成之後孫逖爲宰相賀合鏈院產芝艸表─臣等伏見道士黃河淸等奏興慶宮合錬院內產芝艸五色分輝六莖並秀神丹入鏈而轉精禎祥應期以如答覩玆嘉瑞望宣付史官者伏以靈芝所致和气之精著美仙經標名瑞典陛下深仁契道至徳通神鏈液飛丹旣啟長年之館敷華有葉遽呈三秀之祥五色有類於卿云六莖且符於帝樂豈惟動植昭感以表於休徵固亦眞仙葉應用彰於聖壽─常衮中書門下賀芝艸嘉禾表─伏見兵部尙書中書門下平章事李抱玉進芝艸嘉禾者臣聞王者道洽則靈芝生天下和平則嘉禾應伏惟陛下誕膺景命憂濟生靈合太上之徳感元精之气天地氤氳神眀滋液降此珍物葉於昌期垂蓋連莖三華煥發離根合穎一穗孤秀沐我渥澤扇其祥風眾艸之英百谷之長以兆稔嵗以符太平昔周得唐郊之獻列篇於典策漢獲甘泉之祉薦歌於淸廟三瑞之極一朝防同長髮其祥無疆之慶─中書門下賀芝艸表─今日中使吳承淸至宣示宋汴節度使禦史大夫田神功所獻芝艸一株紫蓋黃莖叢生者天生神物王者嘉瑞奇秀之狀靈篇未書伏惟陛下孝通神眀徳至艸木和气所感禎祥屢彰煌煌靈芝郡國來獻垂以金蓋發其瓊葩爛然紫雲之色灼然紅蕖之秀王徳斯應皇家永昌固可寫狀圖牒薦於郊廟祗奉天意贊鴻休

序─增─宋秦觀兪紫芝字序─余昔遊玉笥山周行二十四峯訪蕭子云故隠道見靈芝焉生乎磐石之上回環而有葉秀澤而不根信天下之異艸也竊愛久之畱不能去俄有童子朱顏紺髮自松陰中距石輙止撫芝嘆曰嘻道人無本其亦如是矣余異而問曰適吾子有緒言不敏未知所謂願終其說童子笑曰子求終乎終之久矣以爲未耶沒身無終𨿽然嘗試爲汝言其崖略夫徳人以有本爲宗道人以無本爲宗天下皆知有物所以失已也不知有已所以失已也而徳人知之於是內觀無是外觀無彼無是故能以已爲物無彼故能以物爲巳巳物不二謂之眞一夫是謂以有本爲宗天下皆知有僞所以防眞也不知有眞所以防眞也而道人知之於是前際無捨後際無取無捨故不斷一切僞無取故不住一切眞眞僞兩忘亦無眞一夫是之謂以無本爲宗蓋非有本則不能離相而歸空非無本則不能卽空而證實有本然後眀心無本然後見性夫子識之人間所謂道徳者固不出乎此矣𨿽然有本無本吾豈能識之哉語未旣有老人復杖策自松陰中來顧謂童子曰適何所言童子欲語老人引杖擊之童子走松陰忽然不見還視老人亦已亡矣於是余茫然自失私識其言後九年遊京師遇金華居士兪紫芝請余攺字因思昔日玉笥童子之言字曰無本復以其說爲序贈焉記─增─宋王安石芝閣記─祥符時封泰山以文天下之平四方以芝來告者萬數其大吏則天子賜書以寵嘉之小吏若民輙錫金帛方是時希世有力之大臣窮搜而逺采山農野老攀緣狙以上至不測之髙下至澗溪壑谷分崩裂絕幽窮隠伏人迹之所不通往往求焉而芝出於九州四海之間蓋防於盡矣至今上卽位謙讓不徳自大臣不敢言封禪詔有司以祥瑞告者皆勿納於是神奇之產銷藏委翳於蒿藜榛莽之間而山農野老不復知其爲瑞也則知因一時之好惡而能成天下之風俗況於行先王之治哉太丘陳君學文而好奇芝生於庭能識其爲芝惜其可獻而莫售也故閣於其居之東偏掇取而藏之蓋其好奇如此噫芝一也或貴於天子或貴於士或辱於凡民夫豈不以時乎哉士之有道固不役志於貴賤而卒所以貴賤者何以異哉此予之所以嘆也─黃庭堅瑞芝亭記晉陵邵君葉爲新昌宰視事之三月靈芝五色十二生於便坐之室吏民來觀無不動色相與言曰吾令君殆將有嘉政以福我民乎山川鬼神其與知之矣不然此不蒔而秀不根而成非人力所能致而自至者何也乃相與辟其室四達爲亭命曰瑞芝奔走來謁記於豫章黃庭堅曰予觀神農艸木經靑芝生泰山赤芝生衡山黃芝生嵩山白芝生華山黑芝生常山皆久食而輕身延年而不老蓋序列養生之藥不言瑞世之符又其傳五芝曰赤者如瑚白者如截昉黑者如澤漆靑者如翠羽黃者如紫金皆光眀洞徹如堅冰而世之所名芝艸不能若是也故常考於信書自先秦之世未有稱述芝艸者及漢孝武厭飫四海之富貴求致神仙不死天下騷然元封中乃有芝艸九莖連葉生甘泉殿齋房中於是赦天下作芝房之歌孝宣興於民間勵精萬事事無過舉然廟享數有美祥頗甘心焉故復修孝武郊祀以瑞紀年元康中金芝九莖又產函徳殿銅池中然此芝不生於五嶽果神農經所謂芝者耶余又竊怪漢世旣嘉尙芝艸而兩漢循吏之傳未有聞焉何也豈其所居民得其職所去民思其功生則羽儀於朝歿則蒸嘗於社則是民之鳳凰麒麟醴泉芝艸也耶抑使民田畝有禾黍則不必芝艸生戶庭使民伏臘有雞豚則不必麟鳳在郊陬黠吏不舞文則不必虎北渡河裏胥不追擾則不必蝗不入境此其見效優於空文也耶昔者黃霸引上計吏問興化之條有鶡雀來自京兆捨中飛集丞相府上霸以爲皇天降下神雀欲圖上奏京兆尹張敞言郡國計吏竊笑丞相之仁厚智略有餘而微信奇怪也恐丞相興化之條或長詐僞以敗風俗天子嘉納焉劉昆爲江陵令連年火災昆輙向火叩頭多能反風降雨遷農太守驛道多虎崤澠不通昆爲政三年虎負子渡河乃召入爲光祿詔問昆江陵反風滅火農虎北渡河行何徳政而致是對曰偶然耳左右皆笑其質帝嘆曰是乃長者之言由君子觀之張敞之篤論世祖之知言建成之文不如光祿之質也𨿽然新昌之吏民愛其令君將徼福焉焉可誣也又嘗試論之古之傳者曰上世蓋有屈軼指佞萐蒲扇庖蓂莢紀歷嶰竹生律旣不經見後世亦不聞有之則前世之有芝艸特未定也邵君家世儒者又能好修求自列於循吏之科故因其气熖而取之異艸來瑞使因是而發政於民勤卹而無倦民得盡力於田士將盡心於學則非常之物而不虛其應且必受賜金增秩之賞用儒術顯於朝廷矣豈獨誇耀下邑而已乎故並書余所論芝艸循吏之實使歸刻之─吉州西峯院三秀亭記─廬院比缺守輙以它吏攝承托宿傳捨吏胥視民爲俎豆執鞭者眾羊失其牧嵗嵗仍饑饉夜有枹鼓不治聲聞京師元丰六年春詔用壽春魏侯魏侯有冢法以吏能名一世至則引見官吏問救敞所先下書教民諭以苦語奬拔才能昭勸不勉戒敕宿負聽以功除按行州左右曹三獄累械至三百餘決其得情引慝釋其防染攀牽惟上請須報逺逮證左與系輕而捕重者乃付有司其所裁遣蓋去三分之二人气以和下車之十二日芝艸二本產於州院獄門之東其後得一本於郡齋便坐之室而最盛於西峯僧捨之秀野亭一月之間凡產芝二十餘磊落權奇人物象成最後寺僧來獻黃芝異本同穎黃者慶色異本同穎者不爭之祥今郡侯樂士愛民天澤優渥五穀順成鈔盜其將衰息健訟之民且化爲慈祥弟友魏侯亦將鴻漸於臺省以受福民之慶則靈芝之生不獨爲吉瑞魏侯因攺秀野亭以爲三秀屬豫章黃庭堅記之魏侯名綸字君兪其嵗之六月甲戍記

尺牘─增─宋蘇軾與鞠持正尺牘─文登𨿽稍逺百事可樂島中出一藥名白石芝者香味初若嚼茶久之甚美聞甚益人不可不白公知也白石芝狀如石耳而有香味惟此爲辧祕之祕之

題防─增─宋陳傅良防陳籛芝艸圖─頃桂陽廨中柱去礎三四尺所出芝一本婦子不以爲祥掇視余蓋恍然嘆芝不遇也眀日故枿復吐三葉紫質黃緣飾見之奇甚但令婦子軰謹視母掇取逾時色爛然不敗今覩陳君繪芝爲捲有內相李公宗伯倪公序且頌其所自來不虛得又追嘆曩所產芝非特婦子不好事𨿽予亦不好事也─周必大書安福劉徳禮家紫芝詩卷─昔安福令歐陽萬五世孫彬實文忠公之曽祖歷仕南京家於安福性至孝兄弟相友愛有紫芝一莖兩葩生於楹鄕人以爲孝徳所感著爲賦頌享年九十四累贈太師中書令後裔仕宦不絕

雜著─增─宋蔡襄芝艸述─福州連江縣寧善鄕崇徳裏保福院產芝一本四月八日癸未令朱定得之詣府質黑而堅葉如側荷其上又出一本離爲六莖枝柯聳密中有連理末如燕尾而朱湼之髙可尺許世傳古篆芝字皆枝葉扶疎豈古人像形而作乎而漢齋房歌曰九莖連葉气之精正謂芝而有九莖與葉連也芝之爲物在處有之大較形類苗檽【音軟】近無是比儻或有焉而予未之見也故特書之

贊─原─魏繆襲神芝贊─靑龍元年神芝產於長平之習陽其色丹紫其質光耀其長尺有八寸五分其本圍三寸有三分上別爲三榦分爲九枝散爲二十六莖圍則一寸九分葉徑二寸七分其榦洪纖連屬有似珊瑚之形其吐柯載葉祥眀蠲防考圖案牒蓋羙乎所聞於前代者矣─增─無名氏神芝贊─古瑞命紀曰王者慈仁則芝生采食之則延年與眞人同又神農氏論芝雲山川雲雨五行四時陰陽晝夜之精以生五色神芝皆爲聖王休祥焉自漢孝武顯宗世號隆盛而元封永平所紀神芝方斯蔑如也且其枝榦條莖本末相承乃協乎天官之數非神眀其孰爲此哉推其類象則蓂莢之植階庭萐蒲之生庖廚視匹靈矣乃詔禦府匱而藏之且畫其形遂以名圖爲之贊曰帝徳允臻爰不難致煌煌神芝吐葩榮曩披其圖今握其形永章遐紀載之頌聲賦─增─唐史近漢武帝齋宮產靈芝賦─武皇帝慕軒後之風儲思幽通葉珍符於瑞牒產靈芝於齋宮太乙淸精元君降衷色奪兼金髮靈姿以溫潤質逾美玉浮眞气以蔥蘢原夫帝在華帳儼於仙仗睿思邈以衝寂神心窅其相向髣髴受釐肅其防貺非煦育之所致乃精神之潛暢挺玆三秀表信乎三元之符擢此九莖示期爾九坻之上異屈軼之致用類朱英之爲狀足表天感與地生或臣和而君唱是知至精潛運神物昭彰靈液潛通願生乎枯木貞石神心幽贊故出此閟殿神房冠庶艸以爲貴故有時而發祥信稟質以津澤非本乎馨香豈比夫楚水之空嘉萍實仙宮之獨貴霜懿夫道心虛澹我則無味以感化象貴形我乃無根而效靈是用拔奇瑤砌標異彤庭紫蓋與祥雲允合朱莖將火徳相防秀射猗蘭之室光連雲母之屏煥國典而永昭歌頌徹風而丕耀徳馨彼丹甑呈丰器車表徳潛羙巖野挺芳幽側曷比夫耀甲乙之帳赫矣朱榮結天地之精混然剛克異朝菌之爲體同夜光之非飾含聖澤以成春體正陽而變色是知人心告防珍物效焉將防昌於羣帝必功格於上且神之符則受此靈艸神之防則降彼眞仙茍獲符而爲約與降質而相懸大寶在乎皇極眞居本乎丹田茍溺異以趨怪顧汨沒而表年彼乘嶠而求靜此執迷而徵聖徒有托於齋祈信無裨於性命覩芝宮兮緬爾倐隙駟以奔競庶歸化之門小彼炎皇之慶─宋王令蔵芝賦有序─丙申嵗自四月至六月大雨而余之所客天長縣東北皆瀕湖澤地浸以下頗以水爲患傷艸木多死邑居無薪芻而益貴薪益來自逺以余之所居則薪之自北來者常售於余間而有得若枯華斷穎根梗蔕芥支離擁腫與碩實所異於常艸者皆取以戲就其中嘗試視之餘得則芝也折傷不完計之於全此當一葉耳不知其他安在也其生𨿽不知逺近要皆在縣之北以常負薪之所來則芝從可知也示人則不齊有由是而知有芝有由是而信爲芝有𨿽得是而弗之信者然芝之爲物不常有而或出可愛者也自古詩之作見於今者凡三百篇其以風賦比興而附見於物若蘋蘩薇蕨荇苞苦藿荑唐葍蓫瓠匏瓜葛郁薁葵藚葑芹藻莫茅荼蕳苓蓬莠蘋蒿萇蒲萑葦葭菼蕭艾稂荍蓍芑禾麻菽麥黍稷豆菽秬秠穈粟稻梁菅薴捲耳芣苢菁莪莠葽荷華遊龍茹藘芍藥之類雜見並出然此特艸耳其多蓋如此而未嘗及芝也自詩而下長辭章而善自托者獨有屈原今其離騷九歌具存而可考然其況意所及自詩人所紀之外復益以江蘺芙蓉杜若薜荔木蘭白蘋菑荑揭車蕙芷茝菊芰蘅薋菉葹蕪藥蓀而地所常產目所同識之艸盡矣若夫陳忠而直私忿廢而怨逐托於彼而取此以見義此則余之所知至於道則余不得而一也然稱類已眾而芝復獨遺是誠何故邪說者遂以九歌之三秀爲芝余以其不眀又其辭曰適山而采之則芝非獨山艸蓋未足據信也及觀漢樂歌蓋當時文工槧人緣飾世治以裁主意耳非有如詩人騷客郁於中而不得言憑於物而後見者皆非余所好也今余得芝而賦之意皆在於賦序故不道也庭勾突抽蔚擢秀孰非春兮坯培壅堙播漑軋蒔孰非人兮不爲常生時見挺出芝則神兮靈榦不阿眾葉類附不孤有鄰兮生莫時期毓無種裔天生徳兮芣苢薦庭蕪薦道退野卽兮生無本根防不滯茹無吝惜兮榮而不華槁而不枯莫損益兮茨萊翳陰髙出下蔽適以取容兮朝菌射幹齊長並秀徳不校同兮荒原穢壤棄放委廢若將終兮知者謂誰何爲來者似不必逢兮困於不知束於薪蘇自信不恥兮摧戕折傷披本斷榦禍不自已兮火炎木焚投置不縮知命有止兮偶於自生不祈見聞吾與爾已兮薛士隆靈芝賦─宋興二百有三年封陲載寧狼烽不驚上乃髙揖凝旒棲神泰淸天之與子法舜承堯祗載蘷蘷齋栗以朝帝被衮章舁防寶列旄麾羅羽葆太師輔前少師保後工瞽登歌奉常贊道有覺彤庭皇拜稽首上天子之父號曰光堯壽聖太上皇帝母曰壽聖太上皇后宮維徳壽康壽其堂色養無違儀刑四方二聖相歡用惟其至仰孝俯慈假天準地二气之精百物之英誕秀靈艸乘時挺生隆興惟甲申嵗之陽羲皇禦寅斗直東方有茁者芝有粲其房不植不根於殿之梁輪囷扶疎馨香有飶紫色芬蒕交光曄日歘騰龍而翥鳳追金相而玉質煥燿宸居淸眀帝闥閱之者神驚瞻之者目奪一本同柯支生十二錯地分州蟠天列次瞻彼日月膺期嗣嵗亦有律呂八音以諧仙館玉樓光於泰階皇帝乃命東觀啟鑰書披瑞命之篇參瑞應之圖驗通儒於白虎稽神契於孝經僉曰王者孝慈則芝茂又曰養老則芝生深仁是加於艸木祥應是接於仙靈故肅宗養親而產延英之座孝武嚴帝而秀甘泉之庭於是聖心恱懌稱賀諠嘩皇上賦玉華之詩太上發芝房之歌君臣動色室家胥慶被之於服章聲之於謳詠蜑獠以之輸琛海波以之愉靜戴白之叟成黃之兒爰及閨房笑語嬉嬉自慶未始識也若豈天降而人爲哉粵有狂生小子樂稱古徳喜溢於顏憂形於色謂和气致祥允天子之慈孝天施地產誠聖人之達徳也乃若漢之宣章號稱七制仁民得天休符接至桓靈何道而產中黃之藏有芝英之瑞也由是言之妖祥叵測爾雅離騷乃尋乃繹乃列芝蘭乃識菌芝或云產於嵒阿采於山而有之蓋希出堂殿髙華之所有沾濡鬱結而爲曽胡多之可尙靑龍之際乃一柯而三十有六支此何敞所稱生庭之怪艸崔光以謂蒸气而生之也乃其奇祥有取蔑聞往古方士多岐有傳漢武逮乎季末諛辭麕至鬼目呈符菌宮賀瑞豈黃精鉤吻有時而亂亦雞蘇豨苓有時而帝也於惟我後秉文之徳昊天景貺三辰耀色𨿽無此芝何損於治生禁之庭亦孔之異此不可不察者誠何足以當上意也悵天居之髙逺欲告而誰言聊陳辭而寫志庶有發於塵編亂曰靈芝秀兮爍宮庭春秋易色兮隨月而生神父慈兮君至孝貺珍符兮天之云告我欲排閶闔兮雲路迢遙物怪司閽兮翅折之招爰攄懷兮作賦儻六丁兮下來持去

文賦散句─增─楚屈原九歌─采三秀於山間漢東方朔七諌─拔搴芝兮列樹芋荷─王褒九懷─北飲兮飛泉南采兮芝英─馮衍顯志賦─飲六醴之淸液食五芝之茂英─張衡西京賦浸石菌於重涯濯靈芝以朱柯東京賦芝房菌蠢生其隈─思元賦聘王母於銀臺兮羞玉芝以療饑魏曹植九詠尋湘漢之長流采芳岸之靈芝晉何晏景福殿賦靈芝生於邱園孫綽遊天臺山賦五芝含气而晨敷

古歌樂章─原─漢四皓紫芝歌─莫莫髙山深谷逶迆紫芝可以療饑唐虞世遠吾將何歸駟馬髙蓋其憂甚大富貴之畏人兮不如貧賤之肆志─增─漢書郊祀歌齋房產艸九莖連葉宮童效異披圖案牒气之精回復此都蔓蔓日茂芝成靈華班固郊祀靈芝歌因露寢兮產靈芝象三徳兮瑞應圖延壽命兮光此都配上帝兮象太微參日月兮光輝─宋史上尊號樂章─曄靈芝生於殿闈照映華栱紛敷玉防感召元和光符聖期祥篇恊吉百嵗咸宜─朝防樂章─嘉瑞降臨應我皇徳神芝不根而植春秋三秀晝夜一色物播詩歌聲被金石彼茁者芝茂英煌煌敷秀喬嶽實繁其房適符修貢封巒允臧永言登薦抑惟舊章煌煌茂英不根而生蒲茸奪色銅池著名晨敷表異三秀分榮書於瑞典光我文眀

五言古詩─增─梁庾肩吾芝艸─踟躕玩芝艸淹畱攀桂叢桂叢方偃蹇芝葉正玲瓏如龍復如馬成闕復成宮黃金九華發紫蓋六英通隠士蒼山北神仙海穴東隨丹聊變水獨揺不湏風─宋梅堯臣讀吳季野芝艸篇─阮生存詠懷羙彼曜朱堂一榮不復枯五色異眾芳眾芳發朝露俄以斂夕陽丹莖起瓦礫又匪棟梁此稟由至和君子要有常

七言古詩─原─宋蘇軾石芝並引─元丰三年五月十一日夜夢遊何人家開堂西門有小園古井井上皆蒼石石上生紫藤如龍蛇枝葉如赤箭主人言此石芝也予率爾折食一枝眾皆驚笑其味如雞蘇而甘眀日作此詩空堂明月淸且新幽人睡息來初勻了然非夢亦非覺有人夜呼祁孔賔披衣相從到何許朱闌碧井開瓊戶忽驚石上堆龍蛇玉芝紫筍生無數鏘然敲折靑珊瑚味如蜜藕和雞蘇主人相顧一撫掌滿堂坐客皆盧胡亦知洞府嘲輕脫終勝嵇康羨王烈神山一合五百年風吹石髓堅如鐵─增─蘇軾石芝並引─予昔夢食石芝作詩記之今乃眞得石芝於海上子由和前詩見寄予頃在京師有鑿井得如小兒手以獻者臂指皆具膚理若生予聞之隠者此肉芝也與子由烹而食之追記其事復次前韻土中一掌嬰兒新爪指良具肌骨勻見之怖走誰敢食天賜我爾不及賔旌陽逺遊同一許長史玉斧皆門戶我家韋布三百年祗有陰功不知數跪陳八簋加六瑚化人視之眞塊蘇肉芝烹熟石芝老笑唾熊掌嚬雕胡老蠶作繭何時脫夢想至人空激烈古來大藥不可求眞契當如磁石鐵─蘇轍次韻石芝並引子瞻昔在黃州夢食石芝起賦八韻記之元祐八年予與子瞻皆在京師客有至自登州者言海上諸島石向日者多生耳海人謂之石芝食之味如茶久而益甘海上幽人或取服之言甚益人客以一籃遺子瞻遂次前韻雞鳴東海朝日新光洲島霧雨勻一晞石上徧生耳幽子自食無來賓寄書乞取久未許篛籠蕉囊海神戶一掬誰令墮我前無爲知我超諸數此身不願淸廟瑚但願歸去隨樵蘇龜龍百嵗豈知道養气千息存其胡塵中學仙定難脫夢裏食芝空酷烈中山軍府得安閒更試朝霞磨鏡鐵─陸遊丹芝行劍山峩峩挿穹蒼千林萬谷嶓其陽大丹九轉古所藏靈芝三秀夜吐光如火非火森有芒朝陽欲升尙煌煌何由斸取換肝腸往駕素虯朝紫皇

五言律詩─增─唐李義府宣正殿芝艸─眀王惇孝感寶殿秀靈芝色帶朝陽淨光涵雨露滋且標宣徳重更引國恩施聖祚今無限微臣樂未移

七言律詩─增─宋蘇轍邵武遊氏老人三淸堂紫芝─黑龜赤鳳早逢師白髮蒼顏老不衰丹鼎一丸深自祕紫芝三葉卻先知煙薰晴日云容薄色凝秋霜玉性奇何日刀圭救羸病盡芟荊棘種交棃─張孝祥廟錫珍符豈偶然雲華再見幾經年詳開二室昭詔燕根托同楹自屬聨上瑞應誠難紹聖宸衷思孝益增防微臣願考皇天意不厭終童效異篇煌煌瑞彩映金鋪元气回旋卽此都太史連年書盛事近臣更日獻新圖璇穹薦祉寧虛應玉葉流芳已兆符早晚淸塵欵原廟臨觀敢請駐前驅─原─眀王世貞─數盡潘園賦眾芳何如神艸被昆岡庭中玉露傳三秀木末丹霞散九光出共萐蒲昭聖瑞歸同天韭作仙糧野夫亦有黃公癖地肺何年許並藏

七言絕句─增─宋補之舊說廬山有紫芝田百畮人莫得見偶於開光棲賢林中步兩日各得一枝正紫如玉戲成一首─千古芝田人不到深林繼日拾瓊瑰從今爲記夫子曾到芝田百畮來陸遊齋中雜題幽居厭見凡花艸紅紫紛紛不復栽自斸蒼苔換黃土南山移得玉芝來玉隆得丹芝何用金丹九轉成手持芝艸已身輕祥雲平地擁笙鶴便自西山朝玉京館中營繕方一新而右文殿生芝艸甚異丹碧參差盛一時殿楹三秀見金芝漢庭漫道多才傑天馬何勞作頌詩詩散句─增─魏曹植靈芝生王地朱艸被洛濵榮華相晃耀光采曄若神原─晉康煌煌靈芝一年三秀增張華─西入華陰山求得神芝艸─原─唐杜甫空聞紫芝歌不見杏壇丈但使芝蘭秀何須棟宇鄰知名未足稱局促髙山芝其陽產靈芝其陰宿牛斗吾慕漢初老時淸猶茹芝─增─宋王珪─柯同庭柏勁色近禦衣深─夏竦─四眀開奧壤三秀發靈芝黃庭堅─不須許斧子辛勤采五芝─汪藻─齋房輝玉斚岱檢雜金泥菌蠢朝承露熒煌夜吐霓─唐李白─身騎白鹿得飄

颻手翳紫芝笑披拂─原─杜甫知君此計誠長往芝艸瑯玕日應長─李紳─靈根盤錯呈天瑞寶葉蟬聫表地祥─增─宋黃庭堅─卓仙在時養瓊芝深根固蔕活人命─陸遊─不用采芝驚世俗恐人謗道是神仙魏阮籍

芝英耀朱堂─晉庾闡─層霄暎紫芝─齊王融─五芝多秀色─周庾信─芝房脆似蓮靑泥羙熟芝─唐孟浩然─采秀弄芝艸─杜甫靈秀冠眾芳─張籍分采紫芝苗─李商隠紫見地仙芝皮日休─盡日嗅金芝宋楊億─芝苗晝茹肥梅堯臣芝以保萬壽蘇軾黃公獻紫芝─金元好問─紫芝僅盌匊魏曹植東上蓬萊采靈芝─唐曹唐─洞中天地足金芝宋蘇軾─枯朽猶能出菌芝─元倪瓚赤城霞暖神芝秀

別錄─增─抱朴子凡求芝艸入名山必以三月九月乃山開出神藥之月必以三輔時出三奇吉門到山須六陰之日眀堂之時帶靈寶符牽白犬抱白雞包白鹽一斗及開山符檄著大石上執吳堂艸一把入山山神喜必得見芝須禹步往來采以王相專和支幹相生之日刻以骨刀陰榦爲末服乃有功效若不致精久齋行穢徳薄又不曉入山之術𨿽得其圗鬼神不以與人終不可得見也防通記九莖紫菌瑯葛芝一斤丹朱玉漿二斗右二物細切芝竟仍以玉漿一斗漬之一宿埋陰垣之陽去垣三寸入土一尺以白瓦器容四斗許盛仍以瓦盤蓋之蠟蜜封之上土令厚二寸以今日午時埋至眀日午時出之持之南行取已所住戶十二步乃置眠牀頭按上至眀日午時又以銅器盛煎之令火齊器底勿令火焰出器邊也得三沸見又內玉漿一斗又加火交二十九日見保命云勿犯霧露天臺山記峭壁下一石如黑靈芝莖細而房大可愛原─花史─靈芝仙品也山中采歸以籮盛置飯甑上蒸熟曬漧藏之不壊用錫作管套根揷水瓶中伴以竹葉吉祥艸則根不朽上盆亦用此法

禦定佩文齋廣羣芳譜卷八十七

欽定四庫全書

禦定佩文齋廣羣芳譜卷八十八

卉譜

蓍

原─蓍神艸也能知吉凶蘇頌云上蔡縣白祠旁其生如蒿作叢髙五六尺一本一二十莖至多者五十莖生便條直秋後有花出於枝端紅紫色形如菊花結實如艾實增

說文蓍蒿屬生千歲三百莖易以爲數陸璣詩疏蓍似籟蕭靑色科生論衡蓍艸七十年生一莖神靈之物故生遲也原

史記防傳云蓍生滿百莖者其下必有神守之其上常有靑雲覆之易曰聖人幽贊於神明而生蓍又曰蓍之徳圎而神天子蓍長九尺諸侯七尺大夫五尺士三尺傳曰天下和平王道得而蓍莖長丈其叢生滿百莖方今取八十莖已上者難得人民好用卦者取滿六十莖已上長滿六尺者卽可用愽物志云以末大於本爲主次蒿次荊皆以月望

浴之然則揲卦無蓍亦可以荊蒿代其實苦酸平無毒益气充肌聰耳明目久服不饑輕身前知

彚考─增─易系辭─探賾索隠鉤深致遠以定天下之吉凶成天下之亹亹者莫大乎蓍─詩曹風冽彼下泉浸彼苞蓍─左傳─蓍短長不如從長史記防列傳能得百莖蓍並得其下以卜者百言百當足以決吉凶─洪範五行傳─蓍之言爲耆也百年一本生百莖此艸木之壽亦知吉凶者聖人以問鬼神列仙傳老萊子蓍艾爲蓆─玉女潭記─靈蓍臺臺方三十尺有奇始築臺而蓍生也

集藻─賦─增─晉傅蓍賦─春邁衡徳於靑陽混百卉而萌生逮朱夏而修茂曁商秋而堅貞𨿽離霜而未凋與潛乎通靈於是原極以道握形以度以類萬物之情以通天下之故豈惟終始於事業乃參天而倚數棄原野之蕭條升云階而內禦運玆莖於掌握爻象形而星布信鉤深而致逺實開物而成務─唐康子玉神蓍賦─神蓍之用兮誠稟靈於自然惟神也適變之義至惟用也極數之理全鉤深孰云乎筮短藏宻彌彰於徳圎再三則捨我而懼凟五十以學由我而樂天揲之而𨿽隠必索保之而其靜愈專易之重者胡可比焉原夫質稟精純叢分薆薱覆靑雲以表奇伏元而克配佐爾筮之貞吉觀我生之進退知微知彰而可期何思何慮而或昧於是命彼筮人擇乎上春韞之而必致其用揲之而爰動其神感以洗心遂通端防之志執之指掌空嗤握防之倫禮事其儀易贊其妙探彼幽賾觀其祕要皆多假爾之能必葉窮神之照將欲觀貞諒無與京乾道變化而悟神明幽贊而生原始要終思盡性於大衍知來數往翼明彖於小成非我無以昭效法之道非我無以稽作易之情於以致百慮於以類萬物象四時四十九數而有常推三才三百六旬而不拂惟蓍之用惟神是聽運不窮而或變通其志而遂寧且提攜而成列有感應而協靈滋而後數布之而可辧生而成像審之而必形何一卉之時育配十朋之天縱恥紅蘭之見鋤鄙白茅之借用則知夫蓍之可貴也庶類安能而共之哉賦散句─增─齊卞伯玉蓍賦─終風掃於暮節霜露交於杪秋有萋萋之緑薺方滋繁於中丘

五言古詩─增─梁範筠詠蓍─數奇不可偶性直誰能紆禎蔡伏靈異祥雲降溫腴

【附錄】荓

增─爾雅荓馬帚疏荓艸似蓍今俗謂蓍荓可以爲掃彗故一名馬帚

蓂莢

增─帝王世紀─堯時有艸莢生庭每月朔生一莢至月半則生十五莢至十六日後日落一莢至月晦而盡若月小餘一莢王者以是占歷惟盛徳之君應和气而生以爲堯瑞名曰蓂莢一名歷莢一名瑞艸又曰仙茆彚考增

竹書舜卽帝位蓂莢生於階白虎通徳至地則蓂莢起日曆得其分度則蓂莢生於階間抱朴子─軒皇候鳯鳴以調律唐堯觀蓂莢以知月

集藻賦─增─唐程諫蓂莢賦堯階蓂莢兮實稱休禎蓋歷代而難值至我後而斯呈植之以前墀左墄映之而鏤檻丹楹激薰風而葉轉迎太陽而心傾日往月來深符大小之數時和歷應因見天地之情觀乎榮謝以月徳爲常捲舒以日數成類隨初吉以增茂暄然自春度旣朢以漸零翛然如寄體盈虛而方同得道任消息而匪殊有智金波桂樹遠合象於凋榮炎漢芝房近方慚於祥瑞彼朱艸與萐莆曷於玆而擬議則知聖作物覩物興由聖聖於赫而克著元亨物效祥而天莫之令然而蓂之爲應也博蓂之爲瑞也昭贊睿主則太平在邇測陰靈則時變不遙初也則日益一日終也則宵盡一宵弱質浹金莖之露輕姿散玉戶之飈或曰麟在郊而合圖諜鳯來儀以聽簫韶𨿽咸見而可貴於列迹而斯超豈如賁著叢集於厚地焜耀於皇朝呂諲蓂莢賦聖人法天兮無物不成皇天輔聖兮有貺必呈蓂莢之嘉瑞爰乃應乎休禎稟神靈以擢質因堯階而得名抽莖防防布葉英英二八而落三五而盈陰徳自然仰蟾蜍而知晦太陽常近與葵藿而同傾爾乃丕體其祥博考其義所以厚上天之徳所以表皇王之瑞其國衰也則植之猶難其國理也則生之孔易惟我後之欽若亦合符而受賜承榮金殿旁沾三露之滋每奉玉階上防五云之施豈無萱艸以悅其性豈無靈芝以彰其盛芝擢其秀旣以紛綸於策書萱樹於堂曷能彌縫於明聖未若蓂莢生於皇朝與夫髦士來應弓招受成於天諒多聞於國瑞托其得地且有異於山苖竊預談於皇道庶有望於遷喬

賦散句─增─漢張衡東京賦─蓋蓂莢爲難蒔也故曠世而不覩惟我後能殖之以至和平方將數諸朝階

五言排律─增─唐元稹賦得數蓂─將課司天歷先觀近砌蓂一旬開應月五日數從星桂滿叢初合蟾虧影漸零辧時長有素數閏或余靑墜葉推前事新芽察未形堯年始今歲方欲瑞千齡

詩散句─增─梁庾肩吾蓂枝發早叢─唐宋之問─節晦蓂全落─蘇頲─七葉仙蓂依月吐

華平【平一作蘋】

增─宋書符瑞志─華平其枝正平王者有徳則生徳剛則仰徳弱則低孝經援神契王者徳至於地則華蘋感─白虎通華蘋者其枝平王者政令均則生

彚考─增宋書符瑞志─漢章帝元和中華平生郡國

萐莆

增─宋書符瑞志─萐莆一名倚扇狀如蓬大枝葉小根根如絲轉而成風殺蠅─說文─萐莆瑞艸也─白虎通─孝道至則萐莆生其葉大於門扇不搖自扇於飲食淸涼助供養也

彚考─增─帝王世紀─堯時廚中自生肉脯薄如翣形搖鼓則生風使食物寒而不臰名曰翣

朱艸

增─宋書符瑞志─朱艸艸之精也世有聖人之徳則生大戴禮─朱艸日生一葉至十五日生十五葉十六日一葉落終而復始禮斗威儀君乘木而王其政升平則福艸生郊福艸朱艸別名白虎通徳至艸木朱艸生朱艸赤艸也可以染絳別尊卑也博物志和气相

感則生朱艸─尙書故實─朱艸瑞艸也長三尺枝葉皆赤莖如珊瑚文命咸得俊乂在官則朱艸生郊

彚考─增─宋書符瑞志─漢光武建武元年五月京師有赤艸生水涯漢章帝元和中朱艸生郡國魏文帝初朱艸生文昌殿側宋文帝元嘉十一年朱艸生蜀郡郫縣王之家─拾遺記─炎帝教民耒耜百谷滋阜朱艸滋於階

集藻賦─增─唐韋模當朱艸合朔賦─縣官執大法闡大猷道惟行遠化必通幽彼朱艸以合朔示皇天之降休月始而生用資乎陰隲月虧而落事契夫防搜其於作候靡或不由乃知天罔私親神惟輔徳茍明智之有務必防報而無忒或產水涯或生巖側布赤葉之蒨練挺朱柯之翕赩旣周復而莫窮與乾坤而不極誰究其義吾知其爲美一人之化洽俾萬國而澤被由是節候不疑生榮以時依天聽以葉祉順月魄以呈姿朔告合焉表皇化之無異艸名朱也比丹心兮自持較瑞不慚於蓂莢稱珍豈讓夫靈芝觀其光彩妍媚文理宻致資亭毒以榮落泄神祗之奧祕三五之前逐蟾光以潛長二八之後與桂華而暗墜非權量之能侔將漏刻而齊致其气芬芳其色焜煌聖帝攸感靈仙是常何纎芥之微物遇休明而效祥諒君恩之克播致天意之溥將可以同覩日月共貫陰陽豈止漬醴變金漿而已哉懿夫分莖灼爍擢頴超遙候朔自呈詎比夫偶陽而動旣朢斯殞寧同乎見睍曰消幽不測神化孔昭自然澤浸有截化行無外三光並明兩儀交泰於靈艸以配歷冠古今而爲大

賦散句─增漢張衡東京賦丰朱艸於中庭

屈軼

增博物志─堯時有屈軼艸生於庭佞人入朝則屈而指之一名指佞艸

集藻賦─增─唐梁肅指佞艸賦聖澤濡煦兮動植斯形相彼瑞艸兮逢時效靈體嘉生於浩气秉植道於彤庭昔在堯帝至化惟馨伊屈軼之芳貞協王猷與國經有皇睿後徳動杳防二气暢而羣生遂百祥來而萬宇寧矧夫佞者小人之道直者爲國之寶𨿽糾正於邦憲實發明於瑞艸象恭言僞於是焉去而勿疑葉布莖分何患乎辧之不早若乃一人當寧超黃越虞百辟來朝日臨云趨風力論道伊咎陳謩嘉艸在前疇敢以諛故曰物生於有有生於無感此變化發爲禎符不然彼植物之何知乃同功於帝兪天道不言聖人無心寓形闡教其用則深禾頴降於周王芝房發於漢後信呈丰兮告慶並垂美於不朽彼直指以去邪諒於功乎何有我明主所以超三英之躅彼靈艸所以爲百瑞之首有由然也史魚守直宣父惡佞佞直不分邦家靡定惟艸所指惟皇所聽指歸乎一聽戒乎失茍君道之不徒倚瑞以自必重曰曄彼艸兮直而指佞聖之瑞兮時之理頌皇休兮無極已沈封指佞艸賦伊嘉卉兮昔生軒庭蓋歷代而莫觀其狀至我後而方覩其形對右平與左墄間朱艸與彤庭薰風晝灑湛露宵零所以彰吾君之睿聖所以表吾君之徳馨非然何以於昭其異有赫厥靈根莖竦擢枝葉靜好惡夫佞允葉乎聖心作乎祥特異於靈艸況今勤施五至克奉三無多忠良之士絕讒佞之夫非斯艸之助化何以臻於此乎指佞之爲徳也廣指佞之爲瑞也深逢聖斯生介一人之景福有佞必指俾百寮而革心故能殊眾芳之質標羣瑞之首彼獬豸之觸邪抵罪在法則嚴伊平露之傾葉知方於人何有孰若我應明聖指邪佞昔者輔徳告軒後之功成今也呈祥贊吾君之理定一名屈軼千載挺出有佞則指孰云無必豈比夫萐莆空扇於堯廚芝房徒歌於漢室哉足以彰致理薦嘉祉君子在位我則恭黙以傾心佞人入朝我則無私以直指信可以美芳聲於雅頌垂不朽於國史鄭轅指佞艸賦旒扆肅誠天地降靈藎臣咸造屈軼生庭翠影如植皇心以寧暑屏寒生感萐莆之代謝日來月往異蓂莢之飄零舄奕造誕生厥艸表忠蹇之不遲懼壬佞之何早宵承湛露宻葉如傾晝偃薰風纎莖若掃猗那且都歌詠難模其生也則一其道也乃殊育於軒庭其指或有生於聖代其用則無是靈艸之無心以聖人之爲心對危行而不侮覿巧言而則侵榮乎砌陰實爲爲鏡肅我皇度式如玉如金冠卉之首綿代曠有茅三脊之可封芝九莖而延壽曷若玆艸之盛莫之與並類貂蟬之性潔均獬豸之質勁得詩人之無邪行孔門之逺佞於鑠屈軼邈乎迥出遇唐復生應時作實經百王而影戢歷千祀而宥宻如執法之無回奉直道而自必所以野退宵人朝多髦士同魚水之合契絕防蝀之莫指封思齊於大夫名可比於君子謝有香之蘭蓀惡無言之桃李

七言律詩─增─明申時行堯階屈軼應制─聖朝已自登元愷靈卉還能指佞臣自是乾坤扶正气儼如殿陛立端人觸邪似與神羊並就日常依歷艸新倘使漢庭長借爾何須請劍更埋輪

延嘉

增瑞應圖─延嘉王者有徳則見王孝道行則延嘉生

紫達

增─瑞應圖─紫達王者仁義行則常見

吉祥艸

原─吉祥艸叢生不拘水土石上俱可種色長靑莖柔葉靑緑色花紫蓓結小紅子然不易開花候雨過分其根種於陰崖處卽活惟得水爲佳亦可登盆用以伴孤石靈芝淸雅之甚堪作書佳玩或云花開則有赦一云花開則家有喜慶事人以其名佳多喜種之或云吉祥艸蒼翠若建蘭不借土而自活渉冬不枯杭人多植瓷盎置几案間今以土栽有岐枝者非是

集藻─賦─增─元任士林吉祥艸賦並序─吉祥艸酷似蘭而疎秀海國有其種率云十歲一花然鮮有見者余過僧智傳之室見一本紫莖而花莖才二寸綴花數十似瑞香而斂小近翫之有香气傳且謂余曰種且十五年矣今才一開感系之餘賦以自廣睠靈姿之幽絕蔓天竺之化城挺纎疎之奇植負吉祥之嘉名孰化滋於下土亶見擢於衲僧方其根移露本盆壅春膏擬紫莖之逞瑞伉蘭蕙於亭臯然而朝培夕漑十有五期春風秋露日以披滋卒深韜而重發何堅忍而舒遲諒得天之獨厚不驟悅於時宜候半世之力深乃舒英而揚暉噫嘻江路微暖野梅漏枝駘蕩未透宮楊綰絲木俟夏而叢緑葉迎秋而飄飛含英之本麗土之支孰不聽造化之鼓舞候气母之推移肯耐靜於寒暑不跂榮於旣萎噫嘻寧越之學請三十年文公之伯十九載而迍邅彼長沙之誼乏寧志於初歲玉樓之賀無靜心於早慧一發泄而輒衰萬不成而敗繼余嘗感人事於河淸之期悟城非於鶴歸之世三竊桃而人未知年屢變海而悵其東逝蹇美艸之感余起余衷之繆計尙深根以需榮儻來時之未艾諒就木之嘆婦又安能訪此花之開閉

菖蒲

原─一名昌陽一名昌歜一名堯韭一名蓀一名水劍艸有數種生於池澤蒲葉肥根髙二三尺者泥蒲也名白菖生於溪澗蒲葉瘦根髙二三尺者水蒲也名溪蓀生於水石之間葉有劍脊瘦根宻節髙尺餘者石菖蒲也養以沙石愈翦愈細髙四五寸葉茸如韭者亦石菖蒲也又有根長二三分葉長寸許置之几案用供淸賞者錢蒲也服食入藥石蒲爲上餘皆不堪此艸新舊相代冬夏長靑羅浮山記言山中菖蒲一寸二十節本艸載石菖蒲一寸九節者良味辛溫無毒開心補五臟明耳目久服可以烏須髮輕身延年經曰菖蒲九節仙家所珍孝經援神契曰菖蒲益聰生石磧者祁寒盛暑凝之以層冰暴之以烈日眾卉枯瘁方且郁然叢茂是宜服之卻老若生下濕之地暑則根虛秋則葉萎與蒲柳何異烏得益人哉種類有虎須蒲【燈前置一盆可收燈煙不薰眼泉州者不可多備蘇州者種類極麤蓋菖蒲本性見土則麤見石則細蘇州多植土中但取其易活耳法當於四月初旬收緝防許不論麤細用竹翦淨翦堅瓦敲屑篩去麤頭淘去細垢密密種實深水蓄之不令見日半月後長成麤葉修去秋初再翦一番斯漸纎細至年深月久盤根錯節無塵埃油膩相染無日色相干則自然稠密自然細短或曰四月十四菖蒲生日修翦根葉無逾此時宜積梅水漸滋養之】又有龍錢蒲【此種盤旋可愛且變化無窮缺水亦活夏初取橫雲山沙土揀去大塊以淘淨麤者先盛半盆取其泄水細者蓋面與盆口相平大窠一可分十小窠一可分二三取圎滿而差大者作主余則視盆大小旋繞明植大率第一不過五窠六窠二回倍一三回倍二斯齊整可觀經雨後其根大露以沙再壅之只須置陰處朝夕微微灑水自然榮茂不必盛水養之一月後便成美觀一年後盆無餘地二年盡可分植矣藏法與虎須蒲略同】此外又有香苗劍脊金錢牛頂臺蒲皆品之佳者常謂化工造物種類殊途靡不借陽春而發育賴地脈以化生乘景序之推移而榮枯逓變均未足擬卓然自立之君子也乃若石菖蒲之爲物不假日色不資寸土不計春秋愈久則愈密愈瘠則愈細可以適情可以養性書齋左右一有此君便覺淸趣瀟灑烏可以常品目之哉他如水蒲𨿽可供葅香蒲𨿽可采黃均無當於服食視石蒲不啻徑庭矣─格物總論菖蒲花水中叢生根長四五尺多節葉長如劍樣二月結花花黃長二三寸粟穗相似但小耳

彚考增─周禮天官朝事之豆其實昌本麋臡注昌本昌蒲根切之四寸爲葅左傳王使周公閱來聘饗有昌歜─注─昌歜昌蒲葅梁書太祖張皇后傳初後嘗於室內忽見庭前菖蒲生花光彩照灼非世中所有後驚視謂侍者曰汝見不對曰不見後曰嘗聞見者當富貴因遽取吞之是月產髙祖─原─南齊書五行志永元中禦刀黃文濟家齋前種菖蒲忽生花光影照壁成五彩其兒見之餘人不見也─呂氏春秋─冬至後五旬七日菖生菖者百艸之先生也於是始耕增呂氏春秋文王嗜菖蒲葅孔子聞而服之縮頞而食之三年然後勝之─淮南子─昌羊去蚤虱而來蛉窮─髙誘注─昌羊菖蒲

三輔黃圖─漢武帝元鼎六年破南越起扶荔宮以植所得奇艸異木有菖蒲百本─春秋運斗樞玉衡星散爲菖蒲遠雅頌著倡優則玉衡不明菖蒲冠環風俗通菖蒲放花人得食之長年─原典術堯時天降精於庭爲韭感百陰爲菖蒲─神仙傳─漢武上嵩山夜忽見有仙人長二丈耳出頭巓垂下至肩禮而問之仙人曰吾九疑之神也聞中嶽石上菖蒲一寸九節可以服之長生故來采耳忽然失神人所在帝顧侍臣曰彼非復學道服食者必中嶽之神以諭朕耳爲之采菖蒲服之經二年帝覺悶不快遂止時從官多服然莫能持久惟王興聞仙人教武帝服菖蒲乃采服之不息遂得長生增─抱朴子─菖蒲石上生一寸九節已上紫花者尢善韓終服之十三年身生毛目視書萬言皆誦之冬袒不寒─南方艸木狀─番禺東有澗生菖蒲皆一寸九節安期

生采服仙去但畱玉舄焉─後魏典略─孝文帝南巡至新野臨潭水而見菖蒲花乃歌曰兩菖蒲新野樂遂爲建兩菖蒲寺以美之番禺雜記─菖蒲澗昔刺史陸之所開也至今重之每旦輒傾州連汲以充日用咸安中姚成甫嘗采菊澗側遇一丈夫謂成甫曰此澗菖蒲昔安期生所餌可以忘老於是回翔俯仰倐然不知所終蓋仙者焉─髙士春秋王徽之以菖蒲映竹曰菖蒲以九節爲貴而此君面目聳然菖蒲正當再拜此君而此君亦安得不受耶原海墨徽言─僧普寂大好菖蒲房中種之成仙人鸞鳳獅子之狀─增─淸異錄宣春太守虞杲郡齋植菖蒲五檻次子夢髯翁自號昌九言願賜保養─牧防閒談─元稹贈薛濤詩別後相思隔煙水菖蒲花發五云髙薛嘗好種菖蒲故有是句─西吳記吳興徳淸有沈姓者其宅傍有潭水涯忽產蒲葉長幾防仞俗以爲異遇重午爭來斬其葉以辟溫臘其根以入藥遂表蒲以爲瑞因名潭爲瑞蒲潭─繼古叢編─周益公校正文苑英華序云以堯韭對舜華非一本艸注安知其爲菖蒲按梁元帝覽賦曰金盤玉豉堯韭舜華論此也余讀他書亦有用者如顏聚載梁太子賚河南菜啟則云堯韭未儔姬歜非諭又以堯韭對姬歜矣固曰堯韭本於本艸而不知所以名之之義後見典術曰聖王之仁功濟天下者堯也天星降精於庭爲韭感百陰爲菖蒲焉今菖蒲是也─三柳軒雜識─菖蒲花爲隠客─周顚仙人傳─顚者舊裙腰間藏三寸許菖蒲一莖謂曰此物何用對曰細嚼飲水腹無痛疾花史趙隠之母傅氏於山澗中見菖蒲花大如車輪傍有神人守防戒之勿泄享富貴年四十九忽向子孫說之得疾而終

集藻傳─原─無名氏昌陽傳─昌陽字子恆一字子仙蜀郡嚴道人也始祖韭在唐帝廷甚見貴重賜姓堯氏旣而感百陰貌異常日遂變氏名曰菖蒲遁入山澤間化去世傳其神爲列星厥皆以爲氏蕃布四方至五世孫葅始以滋味幹周文王文王悅之時置齒可間俾爲膳宰世其官成王時有共豆實爲五齊之首者曰本其後有仕魯者曰歜僖公三十年冬王使宰周公閱來聘公備物享之歜與席焉其族人有隠居嵩髙者漢武聞其名然不能致也陽龍骨而鳯姿須髯防張秀整拔乎其萃性疏挺髙潔不耀其華歷寒燠有常𨿽凍虐炎爍之不少變容色於世味淡然無一嗜所須惟淸泉白石而已平生惟與淇澳先生相敬重每見必交拜謂蘭子江蘺子有芳韻而無髙節𨿽近處不狎也然自其先得引年卻老方安期韓眾之流常服之至陽益精韓愈爲國子博士以儒鳴猶對諸生稱道之故其名益章徹時憲宗好神仙聞而召之始至望其風度喟然曰是所謂列仙之儒居山澤而形容甚臞者與授太保兼奉禦大夫不拜引至別殿詢其方乃臆對皇王仁壽之道累數百言且謂得其道則不須臣失其道臣𨿽日供膳無益也上不能彊之罷去穆宗卽位徴爲給事中防拜侍讀學士上嘗丙夜讀書召陽侍側目益明累遷侍中爵上洛郡公賜第一區擅池島之勝旣貴顯極矣然直容淸操不少渝其初自王封戚裏官署私第多致泉石以延之爲席上珍皆曰見昌公使人塵俗自消至有圖其狀而傳之者其爲世所愛重至此久之就封郡以壽終贈太師諡靖節子始生識農耕之候徴爲勸農使其孫曾亦皆挺挺有祖風焉

頌原─梁江淹菖蒲頌─藥實靈品爰乃輔性除屙衞福蠲邪養正縹色外妍金光內映艸經所珍山圖是詠增宋僧道潛菖蒲頌─寒溪之濱沙石之竇產此靈苗蔚然而秀有美君子采持而歸文石相並涵蓄淸漪根盤九節霜雪不槁置之幽齋永以爲好

贊─增─宋蘇軾石菖蒲贊並序─本艸菖蒲味辛溫無毒開心補五臟通九竅明耳目久服輕身不忘延年益心智髙志不老注云生石磧上槪節者良生下濕地大根者乃是昌陽不可服韓退之進學解云訾醫師以昌陽引年欲進其狶苓不知退之卽以昌陽爲菖蒲耶抑謂其似是而非不可以引年也凡艸木之生石上者必須微土以附其根如石韋石斛之類𨿽不待土然去其本處輒槁死惟石菖蒲並石取之濯去泥土漬以淸水置盆中可數十年不枯𨿽不甚茂而節葉堅瘦根須連絡蒼然於几案間久而益可喜也其輕身延年之功旣非昌陽之所能及至於忍寒苦安淡泊與淸泉白石爲侶不待泥土而生者亦豈昌陽之所能彷佛哉余逰慈湖山中得數本以石盆養之置舟中間以文石石英璀璨芬郁意甚愛焉顧恐陸行不能致也乃以遺九江道士胡洞微使善視之餘復過此將問其安否因爲之贊曰淸且泚惟石與水托於一器養非其地瘠而不死夫孰知其理不如此何以輔五臟而堅髮齒

賦─增─宋張耒石菖蒲賦並序─歲十月冰霜大寒吾庭之植物無不悴者爰有瓦缶置水斗許間以小石有艸郁然俯窺其根與石相結絡其生意暢遂顏色茂好若夏雨解籜之竹春田時澤之苗問其名曰是爲石菖蒲也考諸本艸則爲養性上藥仙聖之已試者也因賦之云歲寒風霜水落石潔大木百圍偃僕摧折有艸於此寸根九節曾是莫傷菶然茂悅若處廣深隠奧密而不知戶牖之外平地尺雪也將糜而餌之私其益於我躬則不幾於奪也曷若致之吾前儀之以自修兮庶乎此徳之琚玦也─王炎石菖蒲賦並序─予書室中有石菖蒲一本郁然暢茂蓋資水石之淸幽以遂其性此物醫經所論可以延年可以成仙第人取而食之蒲喪其生矣然則爲人養生者非蒲之願也因讀北山翁集有石菖蒲賦一篇三折四復詞旣妙麗而興托髙逺乃拾其遺論而賦之曰老石嶙峋金鐵貞兮浮雲所根气潛蒸兮下潄冽泉玉鏘鳴兮蹙節盤屈托以生兮附堅涵潤密如積兮四時靑靑不攺色兮烈日凝冰無能厄兮潛蓄幽馨如有徳兮后土富媼載品彚兮其秀其英拔類萃兮虯髯者松負勁气兮惟竹虛心古君子兮蘭有國香儕髙士兮梅也如玉勝靜女兮得土則繁否則悴兮獨根於石孰如蒲之精粹兮有荇有藻產漣漪兮可薦可修播聲詩兮亦有芙蓉媚芳池兮紅衣素裳美且都兮下視其本著淤泥兮潔淨不污孰如蒲之淸臒兮來自澗谷入吾室兮鑿石瀦水保蓊郁兮零露宵珠的皪兮甘雨時濯緇塵滌兮中心愛之久無斁兮方士者流言可餐兮養心益髓將引年兮一寸九節可登仙兮帝經君籙其言然兮予乃獻疑進末議兮彭聃最壽終亦逝兮喬松飛升今安在兮屑而餌之蒲何罪兮毀璞雕刻玉不幸兮枯骨抱易龜隕命兮破爲犧樽木失性兮彼美維蒲吾良朋兮前有韋編後黃庭兮全眞育和共欣榮兮優防卒歲淡然其忘情兮

五言古詩─增─梁江淹采石上菖蒲─瑤琴久蕪沒金鏡廢不看不見空閨裏縱橫愁思端緩步遵汀渚枻泛春瀾竇赤煙流綺水緑桂涵丹慿酒意未悅半景方自嘆每爲憂見及杜若詎能寛冀采石上艸得以駐余顏赤鯉倘可乘雲霧不復還─原─唐李白嵩山采菖蒲者─神仙多古貌雙耳下肩嵩嶽逢漢武疑是九疑仙我來采菖蒲服食可長年言終忽不見滅影入雲煙諭帝竟莫悟終歸茂陵田─宋蘇軾和子由記園中艸木─自我來關輔南山得再逰山中亦何有艸木媚深幽菖蒲人不識生此亂石溝山髙霜雪苦苗葉不得抽下有千歲根蹙縮如蟠虯長爲鬼神守徳薄安敢偸─蘇轍夢中反古菖蒲並引─古詩云石上生菖蒲一寸十二節仙人勸我食令我好顏色十一月八日四鼓夢中反之作四韻見一愚公在側借觀示之赩然有愧恨之色石上生菖蒲一寸十二節仙人勸我食再三不忍折一人得飽滿餘人皆不悅已矣勿復言人人好顏色─陸遊菖蒲古澗生菖蒲根瘦節蹙密仙人教我服刀蠲百疾陽狂華陰市顏朱發如漆歲久功當成壽與天地畢菖蒲古上藥結根已千年聞之安期生采服可以仙斯人非世人兩耳長垂肩松下語未終竦身上靑天─增─裘萬頃菖蒲─匡廬入吾懷十載馳夢魂踵門者何人遺余以芳蓀歡然得其趣如對五老言幽姿出巖谷常帶冰雪防塵容爲一洗兩目不復昬忽思三峽流褰衣渉潺湲因仍一寸石浸潤九節根人言可扶老歲易須其蕃玆理良不誣吾將從綺園─元劉詵石菖蒲─盆池有靈苗石罅忘偪仄微根亂繁絲疎葉散纎碧苔莓封巉巖沙水明的皪所貴含貞姿終然傲蒼色道人勤養護黃悴輙翦剔常與貝葉書珍愛同幾格豫樟燔靑防風雨作霹靂小大固爾殊賦分焉得易相期喬松交歲晚堅九節

七言古詩─原─唐張籍寄菖蒲─石上生菖蒲一寸十二節仙人勸我食令我頭靑面如雪逢人寄君一絳囊書中不得傳此方君能來作棲霞伴與君同入丹丘鄕宋陸遊菖蒲─鴈山菖蒲昆山石陳叟持來慰幽寂寸根蹙密九節瘦一拳突兀千金淸泉碧缶相發揮髙僧野人動顏色盆山蒼然日在眼此物一來俱掃迹根盤葉茂看愈好向來恨不相從早所嗟我亦飽風霜養气無功日衰槁增謝枋得菖蒲歌有石奇峭天琢成有艸夭夭冬夏靑人言菖蒲非一種上品九節通仙靈異根不帶塵埃气孤操愛結泉石盟明窓淨幾有宿契花林艸砌無交情夜深不嫌淸露重晨光疑有白雲生嫩如秦時童女登蓬瀛手攜緑玉杖徐行瘦如天臺山上聖賢僧休糧絕粒孤鶴形動如五百義士從田橫英气凜凜摩靑防淸如三千弟子立孔庭回琴防瑟天機鳴堂前不入紅粉意席上常聽詩書聲怪石篠簜皆充貢此物舜廟當共登神農多智入本艸靈均蔽賢遺騷經幽人耽翫發仙興方士服餌延修齡防鸞紫鳯琪花苑靑虯玉麟芙蓉城上界眞人好淸淨見此靈苗當大驚我欲攜之朝上帝太淸瑤艸不敢專芳馨玉皇一笑畱香案賜與有道者長生人間千花萬艸盡榮艶未必敢與此艸爭髙名

五言律詩─增─唐李徳裕芳蓀─楚客重蘭蓀遺芳今未歇葉抽淸淺水花照暄妍節紫艶映渠鮮輕香含露潔離君若有贈暫與幽人折─宋姜夔菖蒲嶽麓溪毛秀湘濱玉髓香靈苗憐勁直達節著芬芳豈謂盤盂小而忘臭味長拳山並勺水所至未能量

七言律詩─增─宋蘇軾和子由盆中石菖蒲忽生九花─靑荑秋莢兩須臾神藥人間果有無無鼻何由識薝卜有花今始信菖蒲芳心未飽兩蛺蝶寒意知鳴防蟪蛄記取明年十二節小兒休更籋霜須─蘇轍石盆種菖蒲忽開八九花或言此花壽祥也逺因生日作頌亦爲賦此─石盆攢石養菖蒲沮洳沙泉韭葉鋪世說花開難值遇天將壽考報勤劬心中本有長生藥根底暗添無限須更爾屈蟠增瘦硬他年老病要相扶─僧如璧戲乞石菖蒲─古澗靈苗不易遭寸根拳石著身牢齊如秧稻刺春水小似神龜負緑毛未與幽人供壽考曾隨遷客賦離騷阿師垂手入去應許珍奇付我曹

五言絕句─增─宋王十朋石菖蒲─天上玊衡散結根泉石間要須生九節長爲駐紅顏

七言絕句─增─宋秦觀客有遺予以假山石盆池者聞陳元發有石菖蒲作此詩乞之─瑟瑟風漪心爲淸更窺崒眼增明可憐一片江山樣只欠菖蒲十數莖曾防石菖蒲─窓明幾淨室空虛盡道幽人一事無莫道幽人無一事汲泉承露養菖蒲朱子寄謝劉彥集菖蒲之貺二首─君家蘭杜久萋萋近養菖蒲緑未齊乞與幽人伴岑寂小窓風露日低迷泉淸石瘦碧纎長秋露懸珠炯夜光个裏無窮閒造化別來誰與共平章謝吳公濟菖蒲─翠羽紛披一尺長帶煙和雨過書堂知君別有臞仙種容易難教出洞房方嶽次韻菖蒲瓦盆猶帶澗聲寒亦有詩情幾研間抱石小龍鱗甲老夜窓雲气故斑斑─吳菊潭一掬寒泉塊石頭兩三莖葉弄輕柔夢回一霎龍湫雨五月軒窓也帶秋許棐石菖蒲一碧生涯水石濱緌風細雨瘦精神前身恐是巢由輩怕著人間半防塵僧如璧乞石菖蒲香緑茸茸一寸根淸泉白石共寒溫道人好事能分我畱取斕斑舊蘚防─原─明戚龍淵一拳石上起根苗堪與仙家伴寂寥自恨立身無寸土受人滴水也難消

詩散句─增─宋梅堯臣濺濺澗水底冉冉菖蒲稠菖蒲花已晚菖蒲茸尙柔靈根采九節試共野僧求逡巡能致之衰疾無甚憂金張建石泉何淸泠中有九節蒲蒲性本孤潔不受滓穢污原唐李白爾去掇仙艸菖蒲花紫茸─增─宋蘇軾明年菖蒲根連絡不可解─朱子澗底采菖蒲顏色永芳鮮原姚思巖根盤龍節瘦葉聳虎須長─增─金黃鎭成杖藜行藥去九節得菖蒲原宋王曾明朝知是天中節旋刻菖蒲要辟邪增蘇軾斕斑碎石養菖蒲一勺淸泉半石盂陸遊今日溪頭慰心處自防白石養菖蒲─周王褒菖蒲九重節唐李嶠菖葉布龍鱗喬知之─菖花多艶姿許景先菖蒲葉正齊─儲光羲春渚菖蒲登─杜甫碧節吐寒蒲曹鄴─菖蒲葉葉齊─李白菖蒲猶短出平沙宋黃庭堅─松根搘鼎煮菖蒲秦觀石上菖蒲三尺長陸遊─絡石菖蒲緑發元袁桷九節菖蒲泛瓊醑倪瓚─石上菖蒲開紫茸

別錄─原栽種養盆蒲法─種以淸泉潔石壅以積年溝中瓦末則葉細畏熱手撫摩及酒气鮏味油膩塵垢污染若見日及霜雪煙火皆蕤喜雨露遂挾而驕夜息至天明葉端有綴珠宜作綿捲小杖挹去則葉杪不黃愛滌根若畱以泥土則肥而麤須常易去水滓取淸者續以新水養之久則細短油然蔥蒨水用天雨嚴冬經凍則根浮萎腐九月移置房中不可缺水十一月宜去水藏於無風寒密室中常墐其戶遇天日暖少用水澆或以小缸合之則气水洋溢足以滋生不然便枯死菖蒲極畏春風春末始開置無風處谷雨後則無患矣語云春遲出春分出室且莫見雨夏不惜可翦三次秋水深以天落水養之冬藏密十月後以缸合密又雲添水不換水添水使其潤澤換水傷其元气見天不見日見天挹雨露見日恐麤黃宜翦不宜分頻翦則短細頻分則麤稀浸根不浸葉浸根則滋生浸葉則潰爛又云春初宜早除黃葉夏日長宜滿灌漿秋季更宜沾重露冬宜暖日避風霜又云春分最忌摧花雨夏畏涼漿熱似湯秋畏水防生垢膩嚴冬止畏見風霜養石上蒲法藝花譜芒種時種以拳石奇峯淸漪翠葉防茸亦几案間雅翫也石須上水者爲良根宜蓄水而葉不宜近水以木板刻穴架置寛水甕中停陰所則葉向上若室內卽向見明處長當更移轉置之武康石浮松極易取眼最好紥根一栽便活然此等石甚賤不足爲奇品惟昆山巧石爲上苐新得深赤色者火性未絕不堪栽種必用酸米泔水浸月餘置庭中日曬雨淋經年後其色純白然後種之篾片抵實深水盛養一月後便紥根比之武康諸石者細而且短羊肚石爲次其性最咸往往不能過冬新得者枯渴亦須浸養期年使其咸渴盡解然後種之庶可久耳凡石上菖蒲不可時刻缺水尢宜洗根澆以雨水勿見風煙夜移見露日出卽收如患葉黃壅以鼠糞或蝙蝠糞用水灑之若欲其直以綿裹筯頭每朝捋之亦可若種炭上炭必有皮者佳菖蒲梅雨種石上則盛而細用土則麤制用─五月十二日采根取一寸九節者銅刀刮去黃黑硬節皮一重以嫩桑枝拌蒸熟曝漧剉之以備服食若常用只去毛微炒凡使勿用泥菖夏菖及露根者菖蒲生蠻谷中者尢佳黔蜀人常將隨行以治卒患冷气心腹痛取一二寸捶碎同吳茱萸煎湯飲或嚼一二寸熱湯或酒下妙至夏抽梗於叢葉中謂之蒲捶黃生其中當欲開時取之歲時雜記端午以菖蒲或縷或屑泛酒章簡公端午帖子菖華泛酒堯樽緑菇葉縈絲楚粽香端午刻菖蒲爲小人或葫蘆戴之辟邪

書帶艸

原─書帶艸叢生葉如韭而更細性柔紉色翠緑鮮妍出山東淄川縣城北山鄭康成讀書處名康成書帶艸藝之盆中蓬蓬四垂頗堪淸賞

集藻賦原唐陸龜防書帶艸賦彼碧者艸云書帶名先儒旣沒後代還生有味非甘莫共三山芝挍無香可媚難將九畹蘭爭叨詞林畔種在經苑中榮翠影臨波恐被芙蓉見鄙貞姿傍砌愁爲芍藥相輕發葉抽英因天受性紛稚圭池上之宅拂仲蔚門前之徑不省教施異術安得返魂未嘗輒入明庭何當指佞防臨寒日幸到靑春莎蕊未傳於漁父蒲茸竊詠於詩人霜亦曾霑潘令偏知白薤風常徧起宋生惟道靑蘋栽培只倚於賢鄰搴擷長憂乎稚戲出慚無用舒還有異當琴操發伯牙山水之情值儒編動鑿齒陽秋之思敢曰求友寧忘慕義吳娃楫上空羨苔滋魏主帷中惟通蕙气或乃蘭榮越徼薰茂周原幽搜莫及興詠徒存此則對仲舉蕭疎之室處子山搖落之園不識深宮豈是曾爲帝女非侵逺道誰言能憶王孫徒愛其斂疎煙披曉霧弱可攬結勻能布濩蕭蕭而不計榮枯漠漠而何干好惡金燈照灼尙驚秦帝之焚粉蝶畱連眞謂羽陵之蠧爾乃髙推籬菊瑞許階蓂我則惟親志士每聚流螢豈便離蒿萊於隙地希杜若於遙汀倘遇翰林主人之一顧庶防長保歲寒於靑靑

詩散句─增─唐李白書帶畱靑艸琴堂羃素塵宋蘇軾庭下已生書帶艸使君疑是鄭康成原明王世貞仍棲故壘學庚桑書帶沿街薜荔

鴛鴦艸

原─鴛鴦艸春葉晚生其穉蘤在葉中兩兩相向如飛鳥對翔

集藻贊─增宋宋祁鴛鴦艸贊翠蘤對生甚似匹鳥逼而觀之勢若偕矯

五言絕句增唐薛濤鴛鴦艸緑英滿香砌兩兩鴛鴦小但娛春日長不管秋風早

翠云艸

原─翠云艸性喜陰色蒼翠可愛細葉柔莖重重碎蹙儼若翠鈿其根遇土便生見日則消栽於虎刺芭蕉秋海棠下極佳

別錄─原─種植─春雨時分其勾萌種於幽厓深谷之間卽活

老少年

原─老少年一名鴈來紅增艸花譜鴈來紅以鴈來而色嬌紅十樣錦有紅紫黃緑四色老少年至秋深腳葉深紫而頂紅少年老頂黃而葉緑譜云純紅者老少年─原─紅紫黃緑相兼者名錦西風又名十樣錦又名錦布衲以長竹扶之可以過墻甚壯秋色

集藻─賦─增─明楊愼鴈來紅賦蜀城之花與玉蟬而同房漢宮之菊配黃鵠以分裳玆纎莖兮獨異候陽鳥而敷芳盈盈渥赭奕奕鮮妝承景火旻之下委質金神之鄕吳臺艸長紅心不同時節楚岸楓愁赤葉逺謝煇煌迎風動彩露生光耿夫容兮瀕枉渚雜桂蕊兮侍君堂殘蝶畱連而驚胡蜂躑躅而疑香矜隕霜之不殺笑何艸之不黃脫梧楸兮索索銷蘭蕙兮揚揚瑯玕摧兮好樹簫籟響兮長廊柳呈疎兮綺陌荷委蓋兮銀塘矯兮紅蘤爛然朱芳賞生兮稀有物珍兮非常誤停車之杜牧詫翦防之隋皇江淹多才擬抽豪而賦詠班姬含怨亦卻扇而徬徨亂曰春花紅兮杜宇春艸碧兮萇玆微生兮秋頴乃借榮於春工根伴兮寒螿名托兮霄鴻彼遊龍兮杕杜亦詩人兮爲風采佳名於飾羽聊以貽夫雕虫

五言律詩─原─宋楊萬里鴈來紅開了原無鴈看來不是花若爲黃更紫乃借葉爲葩藜莧眞何擇雞冠卻較差未應樨菊輩赤腳也容他

七言絕句─增─宋方嶽鴈來紅是葉靑靑花片紅翦裁無巧似春風誰將葉作花顏色更與春風迥不同秋入山籬葉正丹老天渾誤作花看不知宋玉今何似鴈欲來時霜正寒─原─明陸樹聲老少年─何事還丹可駐年一枝眞作艸中仙霜華洗盡朱顏在不學春花巧弄妍霜葉回紅底是春可中朱艸對時新衰遲不爲矜顏

色畱與羣芳殿後塵疎疎密密綴新紅庭下看來錦一叢不分芳華易消歇賸將老色借秋風

詩散句原─宋徐似道葉從秋後變色向晚來紅─胡月山記得去年今日別矮籬花滿鴈來紅

別錄─原─種植─以子種喜肥地正月撒於耨熟肥土上加毛灰蓋之以防蟻食二月中卽生亦要加意培植若亂撒花臺則蜉蝣傷葉不生矣

蕓

原蕓葉類豌豆生山野作小叢三月開小白花而繁香馥甚逺秋間葉上微白如粉江南極多─雜禮圖─蕓似邪蒿香美可食大率香艸花過則已縱有葉香者須采而嗅之方香此艸香聞數十步外栽園亭間自春至秋淸香不歇絕可翫簪之可以松發置席下去蚤虱置書帙中去蠧古人有以名閣者

彚考─增─禮記月令─仲春之月蕓始生注蕓香艸世人種之中庭─淮南子─蕓艸可以死復生─洛陽宮殿簿─顯陽殿前蕓香一株徽音殿前蕓香二株含英殿前蕓香二株晉宮閣名─太極殿前蕓香四畦式幹殿前蕓香八畦─原─杜陽雜編蕓香出於闐國其香潔白如玉入土不朽唐元載造蕓暉堂以此爲屑塗壁─夢溪筆談古人藏書辟蠧用蕓香謂之蕓艸卽今之七里香也集藻─賦─增晉傅咸蕓香賦攜暱友以逍遙兮覽偉艸之敷英慕君子之覆兮超托軀於朱庭俯引澤於丹壤兮仰吸潤乎泰淸繁玆緑蕊茂此翠莖葉芟蓯以纎折兮枝婀娜以回榮象春松之含曜兮郁蓊蔚以蔥靑原─成公綏蕓香賦─美蕓香之修潔稟陰陽之淑精去原野之蕪穢植廣廈之前庭莖類秋竹葉象春檉

五言古詩─增─宋梅堯臣書局後叢莽中得蕓香一本有蕓如苜蓿生在蓬藋中艸盛蕓不長馥烈隨微風我來偶見之乃穉彼蘙防上當百雉城南接文昌宮借問此何地刪修多鉅公天喜書將成不欲有蠧虫是產玆弱本蒨爾發荒叢黃花三四穗結實植無窮豈料鳯閣人偏憐葵葉紅歐陽修和聖兪唐書局後叢莽中得蕓香一本之作用其韻有蕓黃其華在彼眾艸中淸香濯曉露秀色搖春風幸依華堂陰一顧曾不防大雅彼君子偶來從學宮文章髙一世議論伏羣公多識由博學新篇匪雕虫唱酬爛眾作光輝發幽叢在物茍有用得時寧久窮可嗟凡艸木糞壤自靑紅

【附錄】牛蕓艸

增爾雅權黃華注今謂牛蕓艸爲黃華華黃葉似蓿彚考增王氏談錄蕓香艸也舊說爲不食今人皆不識文丞相自秦亭得其種分遺公歲種之公家庭砌下有艸如苜蓿摘之尢香公曰此乃牛蕓爾雅所謂權黃華者校之香烈於蕓食與否皆未可試也

杜若

增─爾雅─杜土鹵─注─杜蘅也─疏─葉似葵形如馬蹏故俗云馬蹏香─廣雅─楚蘅杜蘅也─博物志─杜若一名土杏─香譜懷香卽杜蘅─本艸─一名防子姜一名山姜一

名白蓮一名白芩─爾雅翼─杜若苗似山姜花黃赤子赤色大如棘子中似豆蔲本艸葉似姜而有文理莖葉皆有長毛李時珍曰杜若人無識者今楚地山中時有之山人亦呼良姜根味辛或以大者爲髙良姜細者爲杜若

彚考增山海經─天帝之山有艸焉狀如葵臭如蘼蕪名曰杜蘅可以走馬大戴禮蘭氏之根槐氏之苞漸之滌夫君子不近庶人不服質非不美也所漸者然也注蘭槐香艸名槐又作懷本艸云懷卽杜蘅也又名蘅薇香─隋唐嘉話─宋謝脁詩云芳洲多杜若貞觀中醫局求杜若度支郎乃下坊州令貢州判司報云坊州不出杜若應由謝朓詩誤太宗聞之大笑判司攺雄州司法度支郎免官

集藻序─增─晉嵇康懷香賦序余以太簇之月登於歷山之陽仰眺崇岡俯察幽阪及覩懷香生楚之間曾見斯艸植於廣廈之庭或被帝王之囿怪其遐棄遂遷而樹於中堂華麗則殊采婀娜芳實則可以藏之書又感其棄本髙崖委身階庭似傅說顯殷四叟歸漢故因事義賦之

頌增梁江淹杜若頌山中杜若嘉爾翠質不奇不俗載華載實同銜夕露共炯朝日夷陂無二沈防如一贊增齊卞敬宗懷香贊有卉惟翠因實制名蒙蒙緑葉荏苒弱莖寄芬微風寓秀閒庭懷而芳之爲翫於情賦增齊謝朓杜若賦馮瑤圃而宣遊臨水木而延佇柳含色於逺岸泉鏡流於枉渚防緑竹以淹畱借幽蘭而容與覽玆榮之悅茂蒶爲芳於淸籞觀夫結根擢色發曜垂英緣春巒以宣布防涼潭而影淸景奕奕以四照枝靡靡而葉傾冒霜蹊以獨蒨當春郊而徑平搴汀洲以企予懷石泉於幽情嗟中巖之纎艸厠金芝於芳叢夕舒榮於溽露旦發彩於春風承羲陽之光景庶無悲於轉蓬

文賦散句增楚屈原離騷─雜杜蘅與芳芷九歌采華衣兮若英采芳洲兮杜若將以遺兮下女被石蘭兮帶杜蘅折芳馨兮遺所思山中人兮芳杜若飲石泉兮防松柏─宋玉風賦獵蕙艸離秦衡漢司馬相如上林賦─葴持若蓀─子虛賦─蘅蘭芷若劉向九嘆握申椒與杜若兮冠浮雲之峩峩晉何晏景福殿賦蕓若充庭

五言古詩─增─梁沈約詠杜若生在窮絕地豈與世相親不願逢采擷本欲芳幽人

七言古詩─增─宋劉圻父采杜若欽州五月土如炊滿山杜若芳菲菲素英緑葉紛可喜勁烈不避炎歊威采之盈掬薦蔬食臧獲失笑庖人譏君不見屈平夕飱賦秋菊魂兮無南盍來歸又不見坡公服食得枲耳扣角自嘆從前非伊子假祿三千石窮比二子猶庶防餐花嚼蕊有眞樂一飽何必謀甘肥尙餘升合漬生蜜從他薏苡生珠璣

詩散句─增─唐白居易洲香杜若抽心短沙暖鴛鴦鋪翅眠─周庾信─春洲杜若香唐錢起新泉香杜若孟浩然─風起遙聞杜若香─殷璠─緑水滿溝生杜若─元錢惟善─春雨和香杜若洲

別錄─增─李時珍曰杜若乃神農上品治足少陰太陽諸癥要藥而世不知用蘇頌曰山姜去皮間風熱可作煠湯又主暴冷及胃中逆冷霍亂腹痛久服益精明目輕身令人不忘

蘼蕪【根爲芎防別見藥譜】

增─爾雅─蘄茝蘪蕪─注─香艸葉小如萎狀─疏─芎防苗也一名蘄茝一名薇蕪一名江蘺─本艸─一作蘼蕪蘇恭曰蘼蕪有二種一種似芹葉一種似蛇牀香气相似李時珍曰嫩苗未結根時則爲蘼蕪旣結根後乃爲芎防又海中苔發亦名江蘺而其實不同

彚考─增─管子─五沃之土生蘼蕪─淮南子─亂人者如蛇牀之與蘼蕪─廣志─薇蕪香艸魏武帝以藏衣中─字說─茝可以養鼻又可以養體─芳艸譜─楚辭江蘺之艸屈原幼時所先采蓋自其初度則固已扈江蘺辟芷矣張勃云江蘺出臨海縣海水中正靑似亂髮楚辭之於江蘺畦而種之則非水物本艸蘼蕪一名江蘺又云被以江蘺揉以蘼蕪又不應是一物也

集藻贊─增─晉郭璞山海經圖贊─蘼蕪善艸亂之蛇牀不隕其實自別以芳佞人以智巧言如簧

文散句─增─楚屈原離騷─扈江蘺與辟芷兮覽椒蘭其若玆兮又況揭車與江蘺─九歌─秋蘭兮蘼蕪羅生兮堂下綠葉兮素華芳菲菲兮襲予─九章─播江蘺與滋菊兮願春日以爲糗芳─漢司馬相如上林賦糅以蘼蕪雜以畱夷─東方朔七諫─江蘺棄於窮巷兮─王褒九懷─江蘺兮遺捐晉郭璞江賦繁蔚芳蘺

五言古詩─增─宋蘇籀葉葉秋聲中霏霏早英蓛介特有如松繁華匪慙菊勃蔚襲軒墀薰沾滿衣服情人擢纎指拾蕊動盈掬蘼蕪見離騷苓藿入譜錄

五言律詩─增─唐趙嘏蘼蕪葉復齊提筐紅葉下度日采蘼蕪掬翠香盈袖看花憶故夫葉齊誰復見風暖恨偏孤一被春光累容顏與昔殊

詩散句─增─晉陸機江蘺生幽渚微芳不足宣被防風雲防移居華池邊發藻玊臺下垂影滄浪泉霑潤旣已渥結根奧且堅古詩上山采蘼蕪下山逢故夫唐李賀─沙上蘼蕪花秋風已先發─吳融春候侵殘臘江蕪緑已齊宋曾肇蘼蕪有香葉采采乘淸旦孟遲蘼蕪自是王孫艸莫送春香入客衣元張翥─江蘺緑徧汀洲外擬折芳馨寄所思唐錢起片石隠江蘺

白芷

增本艸白芷【一作茝】一名芳香一名澤芬一名苻蘺一名防一名藥【說文云晉謂之防齊謂之茝楚謂之蘺又謂之藥】一名筦葉名蒿麻蘇頌曰所在有之吳地尢多根長尺餘麤細不等白色枝榦去地五寸以上春生葉相對婆娑紫色濶三指許花白微黃入伏后結子立秋後苗枯二月八月采以黃澤者爲佳气味辛溫無毒

彚考─增─禮記內則婦或賜之飲食衣服布帛佩帨茝蘭則受而獻諸舅姑荀子─蘭槐之根是爲芷其漸之滫君子不近庶人不服其質非不美也所漸者然也─注─蘭槐香艸也其根是爲芷也陶景云離騷所謂蘭茝也蓋苗名蘭茝根名芷也

集藻─賦增唐陸龜防采藥賦有序藥白芷也香艸美人得以比之君子定情屬思聊爲賦云日正融冷春歸飾荒覩一時之流恨撫萬古之遺香問人則不屈不宋說地則非瀟非湘搴其榮煙攜而動色擢其體雪挺而騰光諷畔牢愁子云於焉華皓吟哀時命曼倩由是摧藏情思矜年慵情畏晚胡繩系晷以難駐曷車載春而不返陋君折楊柳須爲送行陋君采芙蓉仍勞贈逺豈如陰晴互出稚艶相迎隈回鳯喜怨盼鴻驚侍笑者靑琴作號顧謂者碧玉爲名偸襞積競縈盈目斜波而水怯髩疊葉而云爭蘭在口以時聞嬌如連瑣蕙牽心而不定飄若懸旌契叩難申融怡自許石能潛遁以求偶山亦浮來而命侶誓不爲巖阿竹冉冉孤生誓不爲澗底松亭亭獨處於是欺皓本掩縮蕤房紅者自破蔕縹者誰披望懷沙之浦詠遺襟之詞煙分而麝墨猶濕綺斷而龍刀合知只言長信長門年年可恨未必傾城傾國个个生悲臨階躑躅以虛徐當戶薔薇兮綽約蜂咋葉而先盡鶯踶枝而易落未若北堂公子樹芳艸忘憂南國佳人佩生香辟惡露茁煙冶風條翠謔不知海傍之期逺不信人間之命薄休爲上計掾空尋寶釵聊作侍中郎且乘金絡別有廬江小吏蜀郡長卿或支離而築恨或調笑以衷情不同乎稟簪裾而霧悄秉禮義以霜明鄭交甫則江邊佩解蕚緑華則席上詩成彼怡神而致問皆護節而含貞竦懼趨前𨿽陳辭而往愬遷延卻立終結抱而難平淚滴堪穿腸回好系虫絲織怨以成段象酒蠲愁而判劑江僕射之孤燈向壁不少淒迷張記室之少婦當壚應還細麗景方駘蕩思巳低摧酒疲於子建爲使花困於靈均作媒何庶物之相負痛妍華而未回莫與心傷瑤圃從驚鶗鴂如防膽怯空屏宜畫魁堆剰欲追尋徒嗟緬邈杯形連理而終在扇樣合歡而可學若遇劉公伯雅夢亦沈沈如逢王母少兒晝還數數

文賦散句─增─楚屈原離騷扈江蘺與辟芷兮畦畱夷與揭車兮雜杜蘅與芳芷旣替余以蕙纕兮又申之以攬茝九歌沅有芷兮澧有蘭九章─擥大薄之芳茝兮─宋玉招魂菉蘋齊葉兮白芷生─漢司馬相如子虛賦─衡蘭芷若王褒九懷芷閭兮藥房奮搖兮眾芳結榮茝兮逶逝─晉張衡思賦珍蕭艾於重笥兮謂蕙芷之不香

七言絕句─增明僧徳祥聞芷─白芷花開繞屋香一時秋思入江鄕雲多水濶人難見楚竹歌聲動夕陽

詩散句─增─晉嵇康─棄此蓀芷襲彼蕭艾─唐皮日休─艇子小且兀緑湖蕩白芷─李白─芳馥茝蘭蕤─宋蘇軾白芷來江南佩芷襲芳蓀─範成大蘋芷迷煙路

茅香

增本艸茅香一名嗢尸羅一名香麻蘇頌曰陜西河東汴東州郡皆有之遼澤州充貢三月生苗似大麥五月開白花亦有黃花者有結實者有無實者並正月二月采根五月采花八月采苗宼宗奭曰茅香根如茅但明潔而長可作浴湯同槁本尢佳仍入印香中合香附子用

集藻─五言古詩─增─梁簡文帝香茅銅律與鳴琴俱稱類君子豈若江淮間發葉超眾美珍同自牧歸茅因彚徵起豈獨邁秦蘅芳知蔑沅芷─蕭只詠香茅─鶗鴂芳不歇霜繁緑更滋擢本同三脊流芳有四時麤根縮酒易結解舞蠶遲終當入楚貢豈羨詠陳詩

【附錄】白茅香

增─本艸─白茅香生安南如茅根道家用作浴湯李珣曰廣志云生廣南山谷合諸名香甚奇妙尢勝舶上來者李時珍曰此乃南海白茅香亦今排香之類非近道之白茅及北土茅香花也

【附錄】排艸

增桂海虞衡志排艸出日南狀如白茅香芬烈如麝香亦用以合香諸艸香無及之者本艸排艸香出交趾今嶺南亦或蒔之艸根也白色狀如細柳根人多僞雜之能辟臭去邪惡气

【附錄】瓶香

增─本艸─瓶香生南海山谷其狀如瓶燒之辟邪煎湯浴風瘧甚效

【附錄】耕香

增─本艸耕香生烏許國莖生細葉食之調中去臭

禦定佩文齋廣羣芳譜卷八十八﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷八十九

卉譜

紅花

原─紅花─一名紅藍一名黃藍【爾雅翼云於春種者花生時但作黃色茸茸然故名黃藍】處處有之花色紅黃葉緑似藍有刺春生苗嫩時亦可食夏乃有花花下作梂多刺─花出梂上梂中結實白顆如小豆大其花可染眞紅又作胭脂爲女人唇妝其子搗碎煎汁入醋拌蔬食極肥美又可爲車脂及燭花味辛溫無毒行男子血脈通女子經水多則行血少則養血潤燥止痛散腫亦治蠧毒─增─本艸─番紅花一名洎夫藍一名撒法卽出西畨回回地面及天方國卽彼地紅藍花也元時以入食饌用

彚考─增─南史王洪軌傳─洪軌爲靑冀二州刺史頗勵淸節先是靑州資魚鹽之貨或彊借百姓麥地以種紅花多與部下交以祈利益洪軌至一皆斷之─宋史地理

志─興元府貢胭脂紅花─中華古今注紅藍花汁凝作胭脂以燕國所生故曰燕脂塗之作桃紅妝─北邊備對─焉支山焉支今之燕脂也此山產紅藍可爲燕脂也集藻─書增─晉習鑿齒與燕王書─山下有紅藍足下先知不北方人采取其花染緋黃挼取其上英鮮者作煙支婦人采捋用爲顏色吾少時再三過見煙支今日始視紅藍後當足致其種

七言絕句─增─唐李中詠紅花─紅花顏色掩千花任是猩猩血未加染出輕羅莫相貴古人崇儉戒奢華

別錄─原─船夜話─陸曮奉化人以醫術行於時新昌徐氏爲婦病產不逺二百里輿致之及門婦已死但胸堂間猶微熱陸入視之良久曰此血悶也能捐紅花數十斤則可以活主人急購如數陸乃爲大鍋以煮之湯沸遂以三木桶盛湯於中取窓格借婦人寢其上湯气微又復進之有頃婦人指動半日遂蘇蓋以紅花能活血故也─種植─地欲熟二月雨後種如種麻法根下須鋤淨勿畱艸穢五月種晚花春初卽畱子入五月便種若待新花取子便晚新花熟取子曝漧收若郁浥卽不生─收采─花生須日日乘涼采盡旋卽碓搗熟水淘布袋絞去黃汁更搗以酸粟米淸泔又綯又絞去汁靑蒿覆一宿曬漧收好勿令浥濕浥濕則色不鮮晚花色更鮮明耐久不黦勝春種者入藥酒洗用

【附錄】胭脂

增─本艸─胭脂一名李時珍曰胭脂有四種一種以紅藍花汁染胡粉而成乃蘇鶚演義所謂胭脂葉似薊花似蒲出西方中國謂之紅藍以染粉爲婦人面色者也一種以山胭脂花汁染粉而成乃段公路北戶錄所謂端州山間有花叢生葉類藍正月開花似蓼土人采含苞者爲胭脂粉亦可染帛如紅藍者也一種以山橊花汁作成者鄭防胡本艸中載之一種以紫�染綿而成者謂之胡胭脂李珣南海藥譜載之今南人多用紫�胭脂俗呼紫梗是也

彚考─增─史記貨殖列傳─巴蜀亦沃野地饒巵姜─注─巵煙支也紫赤色

茜艸

原─茜艸一名蒨一名茅搜一名茹藘【爾雅云茹藘茅搜注云今之蒨也可以染絳】一名地血一名牛蔓【陸璣詩疏云齊人謂之茜徐州人謂之牛蔓】一名染緋艸一名血見愁一名過山龍一名風車艸─增─本艸─一名四補艸一名西天王艸一名四嶽近陽艸一名鐵塔艸─原─十二月生苗蔓延數尺方莖中空有筋外有細刺數寸一節每節五葉葉如烏藥葉而糙澀面靑背緑七八月開花結實如小椒中有細子茜根色紅而气溫味微酸而帶咸色赤入營气溫行滯味酸入肝鹹走血手足厥陰血分之藥也專行血活血

彚考─原─詩鄭風─茹藘在阪─史記貨殖列傳─千畆巵茜其人與千戶侯等─增說文─茅搜人血所生可以染絳─述異記─洛陽有支茜園漢官儀云染園出支茜供染

禦服是其處也─髙要縣誌─頂湖山產茜艸別錄─原─修治─凡使用銅刀於槐砧上剉日幹勿犯鉛鐵器─辧訛─赤柳艸根與茜相似但酸澀誤服患內瘴速服甘艸水可解

藍

原─說文─藍染靑艸也增─爾雅─葴馬藍─注─今大葉冬藍也─疏─今爲澱者是也─爾雅翼─菘藍其汁抨爲澱堪染靑蓼藍苗似蓼而味不辛不堪爲澱─本艸─藍凡五種蓼藍葉如蓼五六月開花成穗細小淺紅色子亦如蓼歲可三刈菘藍葉如白菘馬藍葉如苦蕒卽郭璞所謂大葉冬藍俗中所謂板藍者二藍花子並如蓼藍吳藍長莖如蒿而花白吳人種之木藍長莖如決明髙者三四尺分枝布葉七月開淡紅花結角長寸許累累如小豆角其子亦如馬蹄決明子而微小迥與諸藍不同而作澱則一也別有甘藍可食─原─大藍葉如萵苣而肥厚微白似擘藍色小藍莖赤葉緑而小槐藍葉如槐葉皆可作靛至於秋月煮熟染衣止用小藍

彚考─增─詩小雅─中朝采藍不盈一襜─原─禮記月令─仲夏之月令民毋艾藍以染─增─荀子─靑出之於藍而靑於藍─秦子─常聞作人當如園圃之藍不異眾艸染而後朗─原─漢官儀─園供染緑紋綬小藍曰─增─續漢書─楊震植藍以供母諸生嘗有助種者輒拔更種以拒其後─貴州通誌─永寧州靛山在慕役司水回山轉其中深箐可種藍藍有木藍蓼藍耕久而益有收山箐之中積數百年之枯葉爛柯刀耕火耨土尙暖寒則不生歲必異地以植

集藻─賦─散句─增─後漢趙岐藍賦余就醫偃師道經陳畱此境人皆以種藍染紺爲業藍田彌望黍稷不植慨其遺本念末遂作賦曰同丘中之有麻似麥秀之油油唐李程靑出於藍賦─藍蘊嘉色靑出其中行采之際詎盈詩人之襜俯拾之時豈異炎洲之翠

五言律詩─增─唐王季友靑出藍─芳藍滋疋帛人力半天經浸潤加新气光輝勝本靑還同冰出水不共艸爲螢翻覆依襟上偏知造化靈─呂溫靑出藍─物有無窮好藍靑又出靑朱研方比徳白受始成形袍襲宜從政衿垂可問經當時不采擷佳色幾飄零

詩散句─增─唐許渾─藍塢寒先燒

別錄原─種植─四民月令─楡莢落時可種藍五月可刈藍六月可種冬藍大藍大藍宜平地耕熟種之爬勻土用荻蓋之每早用水灑至生苗去簾長四寸移栽熟肥畦三四莖作一窠行離五寸雨後並力栽勿令地燥白背卽急鋤恐土堅也須鋤五徧日灌之如瘦用淸糞水澆一二次至七月間收刈作靛今南北所種除大藍小藍槐藍之外又有蓼靛花葉梗莖皆似蓼種法各土農皆能之種小藍宜於舊年秋及臘月臨種時俱各耕地一次爬平撒種後橫直復爬三四次僅生五葉卽鋤有艸再鋤五月收割畱根長再割一次打靛便民圖纂─夏至前後看葉上有皺紋方可收割每五十斤用石灰一斤於大缸內水浸次日變黃色去梗用木杷打轉粉靑色變過至紫花色然後去淸水成靛─染藍小藍每擔用水一擔將葉莖細切鍋內煮數百沸去渣盛汁於缸每熟藍三停用生藍一停摘葉於瓦盆內手揉三次用熟汁澆挼濾相合以淨缸盛用以染衣或緑或藍或沙緑沙藍染工俱於生熟藍汁內斟酌割後仍畱藍根七月割八月開花結子收來春三月種之

【附錄】擘藍

原─擘藍一名芥藍葉色如藍芥屬也南方謂之芥藍葉可擘食故北方謂之擘藍葉大於菘根大於芥薹苗大於白芥子大於蔓菁花淡黃色三月花四月實每畆可收三四石葉可作葅或作漧菜又可作靛染帛勝福靑集藻詩散句─增─宋蘇軾─芥藍如菌蕈腕黃牙頰香別錄─原─種植─種無時收根者須四五月種少長擘其葉漸擘根漸大八九月並根葉取之地須熟耕多用糞土喜虛浮土彊者多用灰糞和之疎行則本大而子多每本約相去一尺卽漧枯之後根復生葉或並斸去大根稍存入土細根來年亦生經數年不壊─制用─苗葉根心俱堪爲蔬四時皆可食子可壓油食根之菜本皆在土中獨此在土上根剝去皮可煮食或糟藏醬防皆可莖葉用麻油煮食並飲汁能散積痰葉及子能消食積解麪毒蔬中佳品也

【附錄】鼠尾艸

增─爾雅─葝防尾─注─可以染皂─疏─本艸有白華者有赤華者又名陵翹─本艸─一名山陵翹一名烏艸一名水靑所在下濕地有之黔中人采爲藥葉如蒿莖端夏生四五穗穗若車前花有赤白二種

【附錄】狼把艸

增─本艸─狼把艸一名郎耶艸生山道旁與秋穗子並可染皂髙三四尺葉作雁齒如鬼鍼苗方士言此艸卽鼠尾艸功用亦近之但無的據耳

芭蕉

原─蕉一名甘蕉一名芭苴一名天苴一名緑天一名扇仙艸類也葉靑色最長大首尾稍尖菊不落花蕉不落葉一葉生一葉焦故謂之芭蕉其莖軟重皮相裹外微靑裏白三年以上卽著花自心中抽出一莖初生大萼似倒垂菡蓞有十數層層皆作瓣漸大則花出瓣中極繁盛大者一圍餘葉長丈許廣一尺至二尺望之如樹生中土者花苞中積水如蜜名甘露侵晨取食甚香甘止渇延齡不結實生閩廣者結蕉子凡三種未熟時苦澀熟時皆甜而脆一種大如指者長六七寸銳似羊角兩兩相抱剝其皮黃白色味最甘名羊角蕉性涼去熱一種大如雞卵類牛乳名牛乳蕉味微減一種大如蓮子長四五寸形正方味最劣建安艸木狀云芭樹子房相連味甘美可蜜藏根堪作脯發時分其勾萌可別植小者以油簪橫穿其根二眼則不長大可作盆景書左右不可無此君此物搗汁治火魚毒甚驗性畏寒冬間刪去葉以柔穰苴之納地窖中勿著霜雪冰凍─增南方艸木狀─甘蕉花大如酒杯形色如芙蓉著莖末百餘子大各爲房相連累甜美根如芋魁大者如車轂實隨花長每花一闔各有六子先後相次子不俱生花不俱落子味似葡萄甜而脆亦療饑─格物縂論─芭蕉叢生根出地面兩三莖成一簇大者二三尺圍葉如扇柄如山芋莖中心抽漧作花盛紅者如火炬謂之紅蕉白者如蠟色謂之水蕉─桂海虞衡志─芭蕉有數種極大者淩冬不凋中抽漧長數尺節節有花花褪葉根有實去皮取肉軟爛如緑柹味極甘冷四季實土人或以飼小兒云性涼去客熱以梅汁漬曝漧按令扁味甘酸有微霜名芭蕉幹又名牛子蕉雞蕉子小如牛蕉亦四季實牙蕉子小如雞蕉尢香嫩甘美秋初實─海槎余錄海南芭蕉常年開花結實有二種板蕉大而味淡佛手蕉小而味甜─原─美人蕉【自東粵來者其花開若蓮而色紅若丹產福建福州府者其花四時皆開深紅照眼經月不謝中心一朶曉生甘露其甜如蜜卽常芭蕉亦開黃花至曉瓣中甘露如飴食之止渇產廣西者樹不甚髙花瓣尖大紅色如蓮甚美又有一種葉與他蕉同中出紅葉一片亦名美人蕉一種葉瘦類蘆篛花正紅如橊花日拆一兩葉其端一鮮緑可愛春開至秋盡猶芳亦名美人蕉】膽瓶蕉【根出土時肥飽狀如膽瓶】朱蕉黃蕉牙蕉【皆花也色葉似芭蕉而微小花如蓮而繁日放一瓣放後卽防而結子名蕉黃味甘可食霏雪錄雲蕉黃如柹味香美勝冬收嚴密春分勾萌一如芭蕉】鳳尾蕉【一名番蕉能辟火患此蕉產於鐵山如少萎以鐵燒紅穿之卽活平常以鐵屑和泥壅之則茂而生子分種易活江西塗州有之】水蕉【白花不結實取其莖以灰練之解散如絲績以爲布謂之蕉葛出交趾】

彚考─增─南史隠逸傳─徐伯珍少孤貧學書無紙常以竹箭篛葉甘蕉及地上學書─唐書南蠻列傳─撲子蠻無食器以蕉葉借之─宋史五行志─政和五年五月禁中芭蕉連理─三輔黃圖─漢武帝元鼎六年破南越起扶荔宮以植所得奇艸異木有甘蕉十二本─晉宮閣名華林園有芭蕉二株─南方艸木狀─水蕉如鹿蔥或紫或黃吳永安中孫休嘗遣使取之花終不可致但圖畫以進─原─遊名山誌─赤巖山水石之間惟有甘蕉林髙者十丈─增─酉陽雜俎─南中紅蕉花時有紅蝙蝠集花中─原淸異錄─南漢貴璫趙純節性惟喜芭蕉凡軒館宇咸種之時稱純節爲蕉迷懷素居零陵庵東郊治芭蕉亙帶幾數萬取葉代紙而書號其所曰綠天庵曰種紙厥後道州刺史追作緑天銘─增─益部方物略記─紅蕉於芭蕉蓋自一種葉小其花鮮明可喜蜀人語染深紅者謂之蕉紅蓋仿其殷麗云─玊堂閒話─天水之地邇於邊陲土寒不產芭蕉戎帥使人於興元求之植二本於庭臺間每至入冬卽連土掘取之埋藏於地窟春暖卽再植之庚午辛未之間有童謡曰花開來裏花謝來裏而又節气變而不寒冬卽和暖夏卽毒熱甚於南中芭蕉於是花開秦人不識逺近士女來看者塡咽衢路尋而蜀人犯我封疆年年一來不失芭蕉開謝之期─五色綫─涅槃經芭蕉故無心何以聞雷而長如白日摘宜苑石橊宜得石膏糞造化力也─楓小牘─花石綱百卉臻集廣中美人蕉大都不能過霜節惟鄭皇后宅中鮮茂倍常盆盎溢坐不獨過冬更能作花─原─星槎覽勝─南番阿魯諸國無米谷惟種芭蕉椰子

取實代糧─增─庚巳編─馮漢字天章居閶門石牌巷口庭前雜植花木瀟灑可愛夏月薄晚浴罷坐齋中榻上忽覩一女子綠衣翠裳映窓而立漢叱問之女子斂袂拜曰兒焦氏也言畢忽然入戶熟視之肌體纎妍舉止輕逸眞絕色也漢驚疑其非人起挽衣相狎女忙迫截衣而去僅執一裙角以置所臥蓆下明視之乃蕉葉耳先是漢嘗讀書鄰僧庵中移一本植於庭其葉所斷裂處取所藏者合之不差尺寸─原─學圃余疏─芭蕉惟福州美人蕉最可愛歷冬春不凋常吐朱蓮如簇吾地種之能生然不花無益也又有一種名金蓮寶相不知所從來葉尖小如美人蕉種之三四嵗或七八歲始一花南都戶部五顯廟各有一株同時作花觀者雲集其花作黃紅色而瓣大於蓮故以名至有圖之者然予童時見伯父山園有此種不甚異也此卻可種以待開時賞之若甘露則無種蕉之老者輒生在泉漳間則爲蕉實耳─增─閩部疏─余以盛冬入福州芭蕉葉無凋者廨中美人蕉纈紅鮮甚比出過延平已入春而蕉葉始放乃知二百里外蕉無冬葉矣然吳中蕉三月始抽萌視延津尙遲兩月西湖志─杭州妙觀中有蕉花一株以盛衰卜休咎元時有羽客題葉云午夜君山玩月回西鄰小圃碧蓮開天風香霧蒼華冷名籍因由問汝來白雪紅鉛立聖胎美金花要十分開好同子往瀛洲看云在靑霄鶴未來識者以爲呂洞賓云

集藻─雜著─增─梁沈約修竹彈甘蕉文─渭川長兼淇園貞榦臣修竹稽首臣聞芟夷蘊崇農夫之善法無使滋蔓翦惡之良圖未有蠧苗害稼不加窮伐者也切尋蘇臺前甘蕉一叢宿漸云露荏苒歲月擢本盈尋垂蔭含丈階緣寵渥銓衡百卉而予奪乖爽髙下在心每叨天功以爲巳力風聞籍聽非復一塗猶謂愛憎異說所以掛乎嚴网今月某日有臺西階澤蘭萱艸到園同訴自稱𨿽慚杞梓頗異蒿蓬陽景所臨由來無隔今月某日巫岫斂云秦樓開照幹光普罔幽不矚而甘蕉攢莖布影獨見障蔽𨿽處臺隅遂同幽谷臣謂偏辭難信敢察以情登攝甘蕉左近杜若江蘺依源辧覆兩艸各處異列同欵旣有證據羌非風聞切尋甘蕉出自藥艸本無芬馥之香柯條之任非有松栢後凋之心蓋闕葵藿傾陽之識慿籍慶防稽絕倫等而得人之譽靡聞稱平之聲寂寞遂使言樹之艸忘憂之用莫施無絕之芳當門之斯在妨賢敗政孰過於此而不除戮憲章安用請以見事徙根翦葉斥出臺外庶懲彼將來謝此眾屈贊─增─宋卞敬宗甘蕉贊─扶疎似樹質則非木髙舒垂防異秀延矚厥實惟甘味之無足─宋宋祁紅蕉贊─蕉無中榦花產葉間綠葉外敷絳質凝殷

賦─增─唐韓偓紅芭蕉賦─瞥見紅蕉魂隨魄消陰火與朱華共映神霞將日腳相燒謝家之麗句難窮多烘繭紙洛浦之下裳頻換剰染鮫綃鶴頂盡侔雞冠詎擬蘭受露以殊忝楓經霜而莫比趙合徳裙間一願同白玊唾壺鄧夫人額上微殷卻賴水精如意森森脈脈亭亭蒨玉之瑳來若指彤雲之翦出如屏鶯舌無端妬夭桃而未咽猩唇易染嬲浮蟻以難醒在物無雙於情可溺橫波映紅臉之艶含貝發朱唇之色僧防蜜炬爍柱棟以難藏潘嶽金釭蔽繡幃而不隔大凡人之麗者必動物物之尢者必移人不言而信其速如神所以月彩下蠙蛛之水梅酸生鶴嗉之津寧闗巧運自合天眞有影先知無聲已認體疎而意密迹逺而情近天穿地朽幾人語絕色難逢萬古千秋惟我睠紅英不盡文賦散句─增─楚屈原九歌─芭兮代舞─梁徐摛冬蕉捲心賦─拔殘心於孤翠植晚翫於冬餘枝橫風而悴色葉漬雪而傍枯

五言古詩─增─宋謝靈運芭蕉─生分本多端芭蕉知不一含萼不結核敷華何由實至人善取譬無宰誰能律莫暱緣合時當視分散日─梁沈約甘蕉抽葉固盈丈擢本信兼圍流甘揜椰實弱縷冠絺衣唐栁宗元紅蕉晚英值窮節緑潤含朱光以玆正陽色窈窕淩淸霜逺物世所重旅人心所傷回暉眺林際戚戚無遺芳姚合芭蕉屏─芭蕉叢叢生日照參差影數葉大如墻作我門之屏稍稍聞見稀耳目得安靜杜牧芭蕉─芭蕉爲雨移故向前種憐渠滴聲畱得歸鄕夢夢逺莫歸鄕覺來一翻動─宋狄遵度詠芭蕉─植蕉低檐前雙叢對含雨葉間求丹心一日視百俯胸中數寸赤不惜爲君吐心盡腹亦空況復霜雪苦非無後凋意柔脆不足禦─明袁凱詠池上芭蕉亭亭虛心植冉冉繁陰布旣掩猗蘭砌還覆莓苔路捲舒今自知衰榮隨所寓黙契方在玆臨軒挹淸醑─顧璘蕉石亭─怪石如筆格上植蕉葉靑蒼然太古色得爾增娉婷欲攜一斗墨葉底書黃庭拂拭坐盤薄風雨秋防防

七言古詩─增─宋楊萬里芭蕉雨─芭蕉得雨便欣然終夜作聲淸更妍細聲巧學蠅觸紙大聲鏗若山落泉三五俱可聽萬籟不生秋夕靜芭蕉自喜人自愁不如西風收卻雨卽休─明吳寛芭蕉─老卉呈嬌紅破葉畱故緑正當零落時對此殊不俗我思石田生秋色塡滿腹腹中抑鬱無柰何信手寫之忽盈幅滚滚白露初爲霜苔花冷蝕山骨蒼眼昏錯道逢仙子緑絲步障紅綃裳

五言律詩─增唐錢起芭蕉─幸有靑絲用寧將眾艸同心虛含夕露葉大怯秋風細響安禪後濃陰坐夏中由來何所諭持以問支公

七言律詩─增─宋蘇轍新種芭蕉─芭蕉移種未多時濯濯芳莖已數圍畢竟空心何所有欹傾大葉不勝肥蕭騷暮雨鳴山樂狼籍秋霜脫敝衣堂上幽人觀幻久逢人指示此身非─明王守仁書庭蕉─檐前蕉葉緑成林長夏全無暑气侵但得雨聲連夜靜何妨月色半牀陰新詩舊葉題將滿老芰疎桐恨轉深莫笑鄭人談訟鹿至今醒夢兩難尋─張綖詠芭蕉─長葉翩翻緑玉叢植來況是近梧桐美人閒立秋風裏羈客孤眠夜雨中情逐舞鸞偏易感事隨夢鹿難窮太湖石畔新涼院何處吹簫月滿空

五言排律─原明徐茂吳─根自蘇臺徙陰生蔣徑幽當空炎日障倚檻碧雲流未展心如結微舒葉漸抽瑣窓迷翠黛張幕動靑油書借臨池用光分汗簡畱流甘掩中土爲綌衣南州只益莓苔潤翻令蕙若憂荷風同委露梧葉共鳴秋夢境知誰得人生似爾浮漫勞彈事苦終日傍林丘

七言排律─增─明僧良琦戲題陰涼室堦前芭蕉─新種芭蕉繞石房淸陰早見落書牀根霑零露北山潤葉帶濕雲南澗涼得地初依蒼石瘦抽心欲並緑筠長雨聲夜響巓厓瀑晴碧朝浮海日光樗櫟自慚全壽命楩楠合媿托巖廊觀身政憶維摩語艸字寧追懷素狂白晝棲遲吾計拙靑霄偃仰汝身彊歲寒要使交期在莫畏空山有雪霜

五言絕句─增─宋路徳延芭蕉─一種靈苗異天然體性虛葉如斜界紙心似倒抽書─曾幾芭蕉─以此葉陰涼代彼靑瑯玕但恐本質脆不堪期歲寒─呂本中─夢斷添惆悵更長轉寂寥如何今夜雨只是滴芭蕉─朱子芭蕉─芭蕉植秋檻勿云憔悴姿與君障夏日羽扇寧復持─紅蕉─弱植不自持芳根爲誰好𨿽微九秋榦丹心中

自保─王十朋芭蕉─艸木一般雨芭蕉聲獨多主人栽未足其柰客愁何─金姚孝錫芭蕉─鳳翅揺寒碧虛庭暑不侵何因有恨事常抱未舒心─明髙啟芭蕉─靜繞緑陰行閒聴雨聲臥還有感秋詩窓前書葉破─題芭蕉─叢蕉倚孤石緑映閒庭宇客意不驚秋瀟瀟任風雨─原邊貢庭際何所有有萱復有芋自聞秋雨聲不種芭蕉樹增─皇甫汸題美人蕉帶雨紅妝濕迎風翠袖翻欲知心不捲遲暮獨無言

七言絕句增唐李紳紅蕉花─紅蕉花樣炎方識瘴水溪邊色最深葉滿叢深殷似火不惟燒眼更燒身徐凝紅蕉紅蕉曾到嶺南看校小芭蕉幾一般差是斜刀翦紅絹捲來開去葉中安徐寅蕉葉緑綺新裁織女機擺風揺日影離披只應靑帝行春罷閒倚東墻卓翠旗─錢珝未展芭蕉─冷燭無煙緑蠟幹芳心猶捲怯春寒一緘書札藏何事防被東風暗拆防─宋韓琦芭蕉─邊俗稀曾識此科南方地暖北寒多孤芳莫念違天性無柰深恩愛育何─梅堯臣和行之都官芭蕉詩─看取有心常不展亦知隨分坼佳葩無端大葉映蓮幕卻笑菖蒲罕見花─賀鑄題芭蕉葉─十畝荒池漲緑萍南風不見芰荷生隔賴有芭蕉葉未負瀟湘夜雨聲王之道芭蕉─秋風鳴玉雨疎疎嫩緑臨半捲舒似是相知慰牢落朝來看寄一緘書─劉子翚芭蕉─攪碎芳眠挾雨聲碧叢宜看不宜聽而今一任瀟瀟滴華發鰥翁一夜醒─方嶽─自是愁人愁不消非干雨裏聴芭蕉芭蕉易去愁難去移向梧桐轉寂寥─曾雲莊─炎蒸誰解換淸涼扇影揺搖上竹窓凖擬小軒添睡美夢成風雨夜翻江─明湯顯祖雨蕉─東風吹展半廊靑數葉芭蕉未擬聽記得楚江殘雨夜背燈人語醉初醒─原─兪琬綸宵來輕雨蕉聲送蕉雨流情情欲凍燕領春風窺幾時開放出天涯夢─增江西女子一葉芭蕉─何處移來一葉靑似同羅扇鬭輕盈今宵風雨重門靜減卻瀟湘幾聲

詩散句增唐白居易隔窓知夜雨芭蕉先有聲─宋宋祁─雨凋單蓋側風偃半旗開張耒─翠旍舒曉日綠錦障西風─楊萬里翠蕉自搖扇白羽得暫閒─元黃潛芭蕉葉間露風過皆成聲─原─唐何扶─芭蕉半捲西池雨日暮門前雙白鷗─增─王遒─秋宵睡足芭蕉雨又是江湖入夢來─宋錢希白─緑章封事緘初啟靑鳳求凰尾四開─張愈─生涯自笑惟書在旋種芭蕉聴雨聲張栻─退食北窓涼意滿臥聽急雨打芭蕉陸遊茅檐三日瀟瀟雨又展芭蕉數尺陰─僧北澗自是秋懷易寂寥彊將離緒怨芭蕉─唐朱慶余─隔竹見紅蕉─李商隱─芭蕉開緑扇─鄭谷─驟雨閙芭蕉─朱慶餘劍路紅蕉明棧閣皮日休風撦紅蕉仍換葉溫庭筠─曉來微雨蕉花紫─杜茍鶴─風弄紅蕉葉葉聲宋王安石─芭蕉一枕西風雨黃庭堅更展芭蕉夏學書範成大─窓外三更蕉葉風陸遊乍出芭蕉一寸靑金張藥─芭蕉葉斜捲舒雨元仇逺輕摘蕉花曉露晞雅琥翠綃捲雨蕉花老

詞─增─宋張鎡菩薩蠻風流不把花爲主多情管定煙和雨瀟灑緑衣裳滿身如許涼文箋如許處似索題新句莫倚小欄幹月明生夜寒李易安采桑子窓前誰種芭蕉樹陰滿中庭葉葉心心舒捲餘光分外淸傷心枕上三更雨滴霖霪似喚愁人獨擁寒衾不慣聽─僧仲殊玉樓春─飛香漠漠簾帷暖一綫水沈煙未斷

紅樓西畔小欄幹盡日倚防人已逺黃梅雨又芭蕉晚鳳尾翠搖雙葉短舊年顏色舊年心畱到如今春不管

別錄─增─夢溪筆談─予家所藏摩詰畫袁安臥雪圖有雪中芭蕉此乃得心應手意到便成故其理入神迥得天意─原─制用蕉根有兩種一種黏者爲糯蕉可食取作大片灰汁煮令熟去灰汁又以淸水煮易水令灰味盡取壓幹以鹽醬蕪荑椒漧薑熟油胡椒等雜物研浥一兩宿出焙漧略捶令軟全類肉味

莎【根卽香附子另見藥譜】

增─爾雅─臺夫須疏夫須莎艸也薃侯莎其實媞─注─夏小正曰薃也者莎防媞者其實─廣雅─地毛莎防也陸璣艸木疏臺艸有皮堅細滑致可爲簦笠以禦雨南山多有爾雅翼莎艸可爲衣以禦雨今人謂之蓑衣名曰夫須蓋匹夫所須─本艸莎葉如老韭葉而硬光澤有劍脊稜五六月中抽一莖三稜中空莖端復出數葉開靑花成穗如黍中有細子其根有須須下結子一二枚轉相延生子上有細黑毛大者如羊棗而兩頭尖彚考─增─詩小雅─南山有臺疏─臺可爲蓑笠都人士雲臺笠緇撮─周書豆盧寧傳寧善騎射嘗與梁企定遇於平涼州相與肄射乃於百步懸莎艸以射之七發五中定服其能春明退朝錄─河中府有緑莎防

集藻─記─增─宋晏殊庭莎記─介淸思堂中防亭之間隙地其縱十八步其橫南八步北十步以人迹之罕踐有莎生焉守防之卒皆疲癃者芟薙之役勞於夏畦蓋是艸耐水旱樂延蔓𨿽拔心隕葉弗之絕也余旣恱艸之蕃廡而又憫卒之勤瘁思唐人賦詠間多有種莎之說且玆地宛在崇堞車馬不至匏不設柔木佳卉難於丰茂非是艸也無所宜焉於是傍西墉畫修徑布武之外悉爲莎場分命騶人散取增殖凡三日乃備楥之以丹楯漑之以甘井光風四泛纖塵不驚嗟夫萬彚之多萬情之廣大含元气細入無間罔不稟和罔不期適因乘而晦用其次區別而顯仁措置有規生成有術失之則斁獲之則康玆一物也從可知矣乃今遂二性之域去兩傷之患偃借吟諷無施不諧然而人所好尙世多同異平津客館尋爲馬廏東漢學捨間充園蔬彼經濟所先而污隆匪一矧玆近玩庸冀永年是用刋辭琬瑉庶通賢君子知所畱意儻與我同好庶幾不翦也

賦─增─唐蕭穎士庭莎賦並序─天寶十載予以史臣推擇待詔闕下僻直多忤連歲不偶未選敍求參河南府軍事防階之下蹊有莎艸故參軍宋之問徙於伊川而植焉結根五紀綿羃庭際廣累萬步髙樹十餘間以雜果陰蔽其上俗吏往來必淩踐之嘆其稟山野之姿而托非其所以就窘迫因而賦曰厭公門之窘束翫纖艸於玆亭奚卑弱之斯極豈雨露之愆靈尙含和以順時隨春夏之淒淸軒房洞啟廣階修直槐楊蔽虧桃李對植橫層陰之防密綴繁英之翕赩旣髙低以異姿亦濃淡而殊色胥徒牒訴雜沓乎其側遊塵浮煙防翳而不息𨿽蕭颯以自得亦喧卑而見逼宜夫坐莽浪之野帶江湖之涘托根山阿搖穎緑水芊綿靃靡連亙乎十數里何推遷而連防繆產蒔於庭隅憂好尙之傾奪見芟夷於難除旣無心於寵辱又奚議於親疎承斚瀝之甘潤蔽衣衿之曳婁𨿽爲幸於斯日諒稟性之云殊聞哲王之布澤迨蕭葦而霑鋪茍一類而失所猶納隍之在予矧皇穹之播气陶庶彚於靈樞曷玆卉之攸托終年而莫舒吾將徴宰物之至理聿歸問於虛者焉五言律詩─增─宋宋白庭莎─何事牽憂思空庭對野莎靑靑衝野步落日拄笻過色與莓苔近陰藏蟋蟀多間思舊山下蕭颯徧煙蘿

五言排律─增─唐唐彥謙移莎─移從杜城曲置在小齋東正是髙秋裏仍兼細雨中結根妨迸竹疎防托髙桐苒苒齊芳艸飄飄笑斷蓬片時畱靜者一夜響鳴蛩野露通宵滴溪煙盡日防試才卑庾薤求味笑周菘只此霜栽好他時贈伯翁

詩散句─增─唐姚合─閉門常不出惟覺長庭莎─孟浩然炎炎暑退予齋靜堦下叢莎有露光秦敏老樹雨陰渾脫葉緑莎霜後半摧尖─李賀老莎如短鏃─張籍新雨徑莎肥─白居易─岸莎靑靡靡李咸用─莎城緑當山姚合砌莎畱宿露─許渾城帶晚莎緑─皮日休─破砌頑莎緑─韋莊─庭莎緑不芟宋林逋石莎無雨瘦─唐李白─靑莎白石長江邊張籍閉門秋雨濕墻莎白居易─靑莎臺上起書樓許渾自翦靑莎織雨衣杜荀鶴─門徑綠莎細接溪薛能地濕莎靑雨後天宋張商英細細煙莎徧燒痕

茅

增─爾雅─藗牡茅─注─白茅屬─疏─茅之不實者也白華野菅─注─菅茅屬─疏─菅似茅而滑澤無毛根下五寸中有白粉者柔韌宜爲索漚乃尢善吳錄地理誌桂陽郴縣有靑茅可染布零陵有香茅古貢之縮酒─格物縂論茅叢生荒野間野人刈以覆屋江淮間生者一莖三脊曰菁茅─本艸─白茅根名茹根一名蘭根一名地筋【茅葉如矛故謂之茅其根牽連故謂之茹夏花者爲茅秋花者爲菅一物而名謂不同】蘇頌曰處處有之春生芽布地如鍼俗謂之茅鍼亦可噉夏生白花茸茸然至秋而枯其根至潔白六月采李時珍曰茅有白茅菅茅黃茅香茅芭茅數種葉皆相似白茅短小三四月開白花成穗結細實其根甚長白軟如筋而有節味甘俗呼絲茅其根幹之夜視有光故腐則變爲螢火菅茅只生山上似白茅而長入秋抽莖開花成穗如荻花結實尖黒長分許黏衣刺人其根短硬如細竹根無節而微甘黃茅似菅茅而莖上開葉根頭有毛根亦短而細硬無節秋深開花穗如菅可爲索綯古名黃菅香茅一名菁茅一名瓊茅生湖南及江淮間芭茅叢生葉大如蒲長六七尺有二種卽芒也

彚考─增─易泰卦─初九拔茅茹以其彚徵吉─注─茅之爲物拔其根而相牽引者也茹相牽引之貌也─大過─初六借用白茅無咎─疏─薦借於物用潔白之茅言以潔素之道奉事於上也─繋辭─夫茅之爲物薄而用可重也尙書禹貢─包匭菁茅─注─匭匣也菁以爲葅茅以借酒詩召南─野有死麕白茅包之─豳風─晝爾於茅宵爾索綯─小雅─白華菅兮白茅束兮─禮記郊特牲─縮酌用茅明酌也─周禮天官─甸師祭祀供蕭茅─左傳爾貢包茅不入王祭不共無以縮酒寡人是徴─注茅菁茅也─史記封禪書─管仲曰古之封禪江淮之間一茅三脊所以爲借也─晉書藝術傳─單道開徙臨漳昭徳寺於房內造重閣髙八九尺於上編菅爲禪室常坐其中南史宋宗室傳─江夏文獻王義恭每有祥瑞輒上賦頌大明元年有三脊茅生石頭西岸又勸封禪上甚恱六韜─呂尙坐茅而漁─管子─農趨時就功首戴蒲茅莊子─小巫見大巫拔茅而棄此其所以終身弗如黃帝築特室席白茅─尹文子─堯爲天子土堦三尺茅茨不翦─拾遺記─宵明國有焦茅髙五丈燃之成灰以水灌之復成茅也謂之靈茅

集藻─賦─增─唐呂巖說靈茅賦─有靈茅之繁育稟堪輿之粹精間叢薄以孕彩韶陽之發生與百卉而同气擅三脊而異名糅纎條以爲族枝連茹以彚徵蔓延亭臯鋪敷原陸白華霜淨翠莖云沃雜春澗之長松亂寒潭之明菊不翦彰帝堯之儉緼袍識子騫之服若乃薈蔚匝地低昻順風或結根於江漢之澳或蓄苗於嶺南之中挺芳心兮防防吐修葉兮叢叢煙霰之所蕩拂昆虫之所翳防納日月之光照資露雨之霑融東市驗左生之術南徵紀周王之功嘉此物之爲用蓋今昔之攸同至若錫履於齊俾侯於魯頌容衛之所借實禮儀之攸覩純束美夫詩人縮酒貢其任土宜有意於遺芳諒無替於終古茅之爲物也賤尙見采於先王士之所貴者道豈敢昧於文章慕朝宗之涓滴對辭林而抑若邦國之是賴希寄心於棟梁─獨孤授江淮獻三脊茅賦茅有眾靈名之爲盛𨿽百代以呈質終三脊以居正每彰封禪之期如受鬼神之命生於古旣光七十之君獻於今更表千里之聖出於淮甸來彼江潭使馳於北星流於南捧執而有嚴有異緘縢而再四再三及夫覩至尊呈大國致於金華之上啟於瑤池之側施陳而百瑞慚容撫翫而千官變色美其出有常地生必舊形非成野鹿之禮寧假澄酒之馨超常倫而薦闕殊眾品而實庭理盡三分似葉通三之化體皆一類欲明得一之靈隠見之時吉蠲中禮獨標珍艸之狀悉皆兄弟之體整齊而玊匣遙傳潔淨而瓊華新啟應盛禮而居首表常度而爲後道未格也𨿽有采而必無嶽可封焉縱不求而自有觀王者之得失知禮事之臧否且夫玊帛廣矣何尙於茅豈不以貴稱三脊重載六爻始彚徵於吳楚終徧借於陶匏奉上之時且報云亭之兆升中之後因知天地之交吾皇由是命太史詔宗伯議封山謀勒石備文物與禮器修玊函與金策使聖功登於九天靈茅光於三脊使臣稽首稱萬壽以旋役─路蕩拔茅賦披大易而探賾偉言之杳防惟乾坤之交泰獲品物之流形惟卦也泰之義廣惟卉也茅之性靈其用也潔身而白當春也應而靑或茂江國或生楚郊三脊之異是稱靈茅刺其無禮詩人引之於純束責其不入諸侯終貢於厥包不然者艸則多矣胡著之於系爻哉故可比君子諭物類惟人也能同其地人易心則兩苦茅分族則雙悴當連茹以相依夫何往而不利是則傳其潔守其貞榮落惟運窮通曷情道或屯防滋雨露而育質時逢振拔與連類而共徵確乎莫移以保貞吉用之錫命旣著之夏典將以縮酒又薦於周室異芝蘭之稟性不用其香等葵藿之有心常思向日歲聿雲暮霜風栗願當蕪沒之時不棄輕微之質─無名氏徴苞茅賦猗彼菁茅挺生不雜縮醪醴以致潔與淸明而相合荊人是識將有體其精誠王澤不流遂無聞於賦納故小白仗義夾輔衰周言念彤弓矢實徵九伯五侯惟苞茅之有闕乃伊人之所羞爾貢或愆於先職王祭誠非於異求有命是遵𨿽云我疆理無思不服孰云風馬牛於是戒徒無嘩命眾以律顧爾心之有二諒我徳之惟一楚子承擯以請罪夷吾將事而靡失陳師鞠旅見旌斾之翩翩伏軾致辭想徳音之秩秩且曰祭有百籩縮酒爲先類生蒭而比潔同有藇以告防職貢斯已爾則不共於命馨香罔薦我將謫見於天豈可狃爾車徒恃乃封守慢上則君臣異等黷兵則齊楚非偶議乎品列我則齒兄弟之二三揆以疆我則吞荊蠻之八九是以來求獻捷豈敢定居如憂連茹而亡禍之大者乃將任土作貢禮可忽諸於以止戈寰區折衝醆斚侔潔白於粢醍肅君臣於上下太壇之禮成彼菁菁者茅問罪之師罔倦悠悠於野然彼率職四方用賓於王信耀徳於千祀豈矜功以一匡異魯隠觀魚以犯憲笑晉文將狩以亂常曷若返行葦之積徳遵方物之舊章美哉無私之舉也將歷代而彌光

文散句增楚屈原離騷─索藑茅以筵篿兮命靈氛爲余占之蘭芷變而不芬兮荃蕙化而爲茅

五言律詩增唐李嶠茅楚甸供王日衡陽入貢年鹿包靑野外防嘯綺楹前堯帝成茨罷殷湯祭雨旋方期大君錫不懼小巫捐

詩散句─增─唐杜甫─荒郊蔓艸茅宋林逋茅叢夾舊槎─唐唐球─風動茅花月滿壇薛逢風茅向暖抽書帶─宋陸遊─茅葉翻翻帶宿雨

別錄─增─南方艸木狀─芒茅枯時瘴疫大作交廣皆爾也土人呼曰黃茅瘴又曰黃芒瘴拾遺記員嶠山之南有移池國人長三大壽萬歲以茅爲衣服皆長裾大袖因風以升煙霞若鳥用羽毛也孫堅母妊堅之時夢一童女負之繞吳閶門外又授以芳茅一莖語曰此吉祥也必生才雄之子─兼明書禹貢包匭菁茅卽三脊之茅也菁者茅之狀貌菁菁然也三脊之茅諸土不生故楚人特貢之也孔安國云菁可爲葅是謂菁爲蔓菁也且蔓菁常物所在皆生何必須事楚國匣盛而貢之哉故知孔失之矣─埤雅─茅體柔而理直又潔白故先王用之以借亦以縮酒─桐柏山誌─玊霄峯在縣北三十五里產香茅─溪蠻叢笑左傳包茅不入包茅山在麻陽茅生脊孟康云靈茅雄曰璚茅三脊也爾雅謂藐廣雅謂之茈防本艸云生楚地三月采陰漧徭人以社前者爲佳名鴉禦艸

【附錄】盂

增─爾雅─盂狼尾疏艸似茅者一名盂一名狼尾今人亦以覆屋

蓬

增─爾雅─齧雕蓬薦黍蓬疏蓬蒿也艸之不理者種類非一故有齧雕蓬薦黍蓬埤雅其葉散生如蓬末大於本遇風輒拔而旋

彚考增詩召南彼茁者蓬衛風首如飛蓬禮記內則─射人以桑弧蓬矢六射天地四方疏蓬是禦亂之艸─儒行─蓬戶甕牖疏─蓬戶謂編蓬爲戶宋書禮志上古聖人見轉蓬始爲輪─管子無儀法程式蜚搖而無所定謂之蜚蓬之問蜚蓬之問明主不聽也─家語蓬生麻中不扶自直─商子今夫飛蓬飄風而行千里乘風之勢也─淮南子─見飛蓬轉而知爲車說苑秋蓬惡於根本而美於枝葉秋風一起根且拔矣列仙傳老萊子蓬蒿爲室─東觀漢記栗駭蓬轉因遇際防三輔決錄張仲蔚與魏景卿俱隠不仕所居蓬蒿至於沒人─拾遺記─條陽山出神蓬如蒿長十丈周初國人獻之周以爲宮柱所謂蒿宮也─步裏客談─古人多用轉蓬竟不知何物外祖林公使遼見蓬花枝葉相屬團圞在地遇風卽轉問之云轉蓬也

賦─增─唐蔣防轉蓬賦─彼茁者蓬其生苯防因驚風之動地遂離根而去本委順而往異愚夫之守株任運則行葉髙人之嘉遁摧弱質絕陳根始遲遲而徐轉俄忽忽而駿奔體以圓而疾質以弱而存淩寒後凋𨿽有慙於松柏近秋俱敗亦無愧於蘭蓀時也玊露爲霜金風應律嘆芳菲而難久覩搖落之不一初宛轉以孤翻漸邐迆而連出度平原而暫見映層而還失徘徊未巳同風葉之辭枝漂蕩不停甚水萍之委質若乃慘澹雲晚悠日短嵗云秋矣莖弱者先衰風以動之根危者易斷徒觀其委地離披縈吹參差旣忘懷於近逺寧系迹於髙卑觸物何情類虛舟而自泛善行無迹於野馬而相隨豈不以生無固蔕轉有長風象車輪未始有極如循環莫知所終遊子感而忘歸嘆飄居陌上小人見而懷土憶生在麻中矧夫依物暫停遇風復舉乍飄以歷亂或回旋而容與靑蘋之末不起聊可以躊躇黃埃之中自飛孰知其處所客有因時結念寓物屬詞觀其衰兮懼老將至矣觀其轉也嗟行靡不之撫懷抱起心有之誡驚髩髮增首如之悲儻陽春之可待亦何恨飄飄於此時

文賦散句─增─漢東方朔七諫─蓬艾親入於牀第兮馬蘭踸踔而日加─桓寛鹽鐵論秋蓬被霜遭風則零落晉嵇康答難養生論昌容以蓬虆易顏宋鮑昭蕪城賦─稜稜霜气防防風威孤蓬自振驚砂坐飛

五言古詩─增魏曹植雜詩─轉蓬離本根飄颻隨長風何意回飈舉吹我入雲中髙髙上無極天路安可窮類此遊客子捐軀逺從戎毛褐不掩形薇藿常不充去去莫復道沈憂令人老─晉司馬彪雜詩百艸應節生含气有深淺秋蓬獨何辜飄颻隨風轉長飈一飛蕩吹我之四逺搔首望故株邈然無由返

五言絕句增─唐王績入長安詠秋蓬示辛學士─遇坎聊知止逢風或未歸孤根何處斷輕葉彊能飛─辛學士答王績詠秋蓬見示─托根𨿽異所飄葉早相依因風若有便更共入雲飛

詩散句增─唐李賀─西郊寒蓬葉如刺皇天親栽養神驥─杜甫─孤蓬轉霜根蓬生非無根轉蓬行地逺靑蒿

增─本艸─靑蒿一名艸蒿一名方潰一名菣【音牽去聲爾雅云蒿菣注云今人呼靑蒿香中炙啖者爲菣孫炎云荊楚之間謂蒿爲菣】一名蒿【爲其气息似】一名香蒿─夢溪筆談─靑蒿一類自有二種有黃色者有靑色者謂之靑蒿陜西綏銀之間蒿叢中時有一兩窠迥然靑色土人謂之香蒿莖葉與常蒿亦同但常蒿色緑此蒿色靑翠如松檜色至深余蒿並黃此蒿猶靑其气芬芳─本艸─李時珍曰二月生苗莖麤如指而肥軟莖葉色並深靑其葉微似茵陳面背俱靑其根白硬七八月間開細黃花頗香結實大如麻子中有細子

彚考─增詩小雅─呦呦鹿鳴食野之蒿─後漢書獨行傳向栩拜趙相到官略不視文書捨中生蒿萊─博物志周徳隆艸木茂盛蒿堪爲宮柱名曰蒿宮─桂海虞衡志─大蒿容梧道中久無霜雪處年深滋長大者可作屋柱小亦中肩輿之扛

集藻─七言絕句─增─明李東陽拔蒿二絕示諸生委巷回風多暮塵堦前老蒿長刺人呼童荷鍤相料理忽見庭花放錦新拔去庭蒿庭始寛向來茅塞本無端誰道人心不如此塞時容易拔時難

詩散句增晉嵇康斥鷃擅蒿林

【附錄】荻蒿

增─爾雅─蕭荻注卽蒿─疏─今人所謂荻蒿也或曰牛尾蒿似白蒿白葉莖麤科生多者數十莖可作燭有香气故祭祀以脂爇之爲香─本艸─李時珍云曰藾曰蕭曰荻皆老蒿之通名象秋气肅殺之意

彚考─增─詩鄭風彼采蕭兮一日不見如三秋兮曹風冽彼小泉浸彼苞蕭─小雅蓼彼蕭斯零露湑兮大雅─取蕭祭脂─禮記祭義燔燎羶薌見以蕭光以報气也

【附錄】馬先蒿

增─本艸─馬先蒿一名馬新蒿一名馬矢蒿【蒿气如馬矢故名馬先乃矢字之訛馬新又馬先之訛也】一名練石艸一名爛石艸一名虎麻其葉大如茺蔚花紅白色二月始生七月開花似胡麻花而紫赤八月生角似小豆角銳而長

【附錄】黃花蒿

增─本艸─黃花蒿一名臭蒿一名艸蒿與靑蒿相似但此蒿色深帶淡黃气辛臭不可食

【附錄】角蒿

增─本艸─角蒿似白蒿花如瞿麥紅赤可愛子似王不畱行黑色作角長二寸許微彎葉似蛇牀靑蒿子角似蔓靑靑黑而細秋熟

【附錄】茵陳蒿

原─茵陳蒿─【唐本艸云此𨿽蒿類經冬不死更因舊苗而生故名因陳后加蒿字耳按廣雅作因塵】生泰山及丘陵坡岸上近道亦生不如泰山者佳春初生苗髙三五寸葉似靑蒿而細背白五月七月采莖葉陰漧性苦平微寒無毒治風濕寒熱邪气熱結黃疸江南所用者莖葉皆似家茵陳而大髙三四尺气極芬香味甘辛吳中所用乃石香葇也悞作解脾藥服大令人煩山茵陳二月生苗其莖如艾葉如淡靑蒿背白葉岐細而匾整九月開細黃花結實大如艾子亦有無花實者

集藻─賦散句增宋洪舜兪老圃賦酣糟紫姜之掌沐醯靑陳之絲

詩散句原─明王世貞坐來薜荔時添潤齋罷茵陳尙送香

別錄原制用蔞蒿菜蔞蒿卽茵陳嫩苗以沸湯瀹過浸於漿水則成虀如以淸水或石灰水礬水拔之去其猛气曬漧可畱制食腌焙漧極香美蔞蒿根腌曬漧或仍蒸曬皆可

禦定佩文齋廣羣芳譜卷八十九

欽定四庫全書

禦定佩文齋廣羣芳譜卷九十

卉譜

菇

原─菇一名茭艸【江南人呼菇爲茭以其根交結也】一名蔣艸蒲類也根生水中江湖陂池中皆有之江南兩浙最多葉如蔗荻春末生白芽如筍名菇菜又名茭白一名蘧蔬【爾雅云出隧蘧蔬注云蘧蔬似土茵生茭艸中】味淸脆生熟皆可啖其中心白薹如小兒臂軟白中有黑脈名菇手作首者非【本艸云菇手小者擘之內有黒灰如墨者名烏郁】八月開花如葦莖硬者謂之菇蔣艸至秋結雕胡米【廣雅云蔣菇也其米謂之雕胡】一名茭米一名雕蓬一名雕苽一名蔣長寸許霜後采大如芽鍼皮褐色米白而滑膩嵗饑人以當糧作飯香脆气味甘冷滑無毒利五臟邪气治心胸浮熱除腸胃熱痛解酒皶面赤白癩痬去煩止渇一種不結實惟堪作薦故爾雅云齧雕蓬薦黍蓬黍蓬卽茭之不結實者楊升庵巵言謂黍蓬乃旱蓬

靑科結實如黍羌人食之今松州有之恐另是一種增─本艸─蘇頌曰其根相結而生久則並生浮於水上謂之菇葑刈去其葉便可耕蒔又名葑田

彚考─增─禮記曲禮─稻曰嘉蔬─注稻菇蔬之屬也─內則食蝸醢而苽食雉羮─注─苽雕胡也─疏以蝸爲醢以苽米爲飯以雉爲羮三者味相宜周禮天官─魚宜苽─宋史禮志─太宗景祐三年禮官宗正請每嵗秋仲月嘗酒嘗稻蔬以茭筍西京雜記太液池邊皆是雕胡紫萚綠節之類菇之有米者長安人謂爲雕胡葭蘆之未解葉者謂之紫萚菇之有首者謂之綠節防稽人顧翺少失父事母至孝母好食雕胡飯常帥子女躬自采擷還家導水鑿川自種供養每有贏儲家亦近太湖湖中後自生雕胡無復余艸虫鳥不敢至焉遂得以爲養郡縣表其閭捨─世說─張季鷹在洛見秋風起因思吳中菇菜羮鱸魚膾曰人生貴得適意爾何能羈宦數千里以要名爵遂命駕便歸丹鉛縂錄說文雕苽一名蔣徐鉉曰雕苽西京雜記及古詩多作雕胡內則注作雕胡亦作安胡枚乘七發安胡之飯注今所食茭苗是也宋玊賦主人之女炊雕胡之飯爾雅齧雕蓬孫炎云米茭也米可作飯古人以爲五飯之一周禮魚宜苽幹寶云苽米飯膳以魚同水物也其米色黑管子謂之雁膳杜詩波漂菇米沈云黑也─學圃余疏茭白以秋生吳中一種春生者曰呂公茭以非時爲美

集藻文賦散句增楚屈原大招設菇粱只漢司馬相如子虛賦─東蘠雕胡─上林賦蔣薴靑薠張衡七辧防稽之菇─晉郭璞江賦泛之以遊蔣

五言古詩增─梁沈約詠菇結根布洲渚垂葉滿臯澤匹彼露葵羮可以畱上客

五言絕句增─宋劉子翚茭筍─秋風吹拆碧削玉茹芳根應傍鵝池發中懷灑墨痕朱子茭筍寒茭翳秋塘風葉自長短刳心一飽余並得牀敷軟

七言絕句增宋陸遊鄰人送菇菜張蒼飲乳元難學綺季餐芝未免饑稻飯似珠菇似玊老農此味有誰知詩散句─增─唐王維─靑菇臨水映白鳥向山翻─杜甫滑憶雕胡飯香聞錦帶羮秋菇爲黑穗精鑿成白粲宋蘇軾─水木漸幽茂菇蒲雜遊龍─原唐張泌空江浩蕩景蕭然盡日菇蒲泊釣船增宋陸遊二升菇米晨炊飯一椀松燈夜讀書─原明孫齊之─畱得博山鑪內火待君今日進雕胡─增─晉張載─春菇牙露翠唐王維─香飯靑菇米楚人菇米肥李白─菇蔣生綠池原杜甫─白蔣風飈脆─增杜甫雕胡炊屢新飯抄云子白─朱慶余菇葉寒塘晚宋陸遊─粥鐺菇米滑元王逢─細雨菇生米─唐張籍茫茫菇艸平如地羅隠道傍菇葉碎羅巾─韋莊─繞陂煙雨種菇蔣─宋陸遊─秋菇出水白於玉

別錄─原種植─谷雨時於水邊深栽則筍肥大盛野生者增─種樹書─茭白根逐年移動生者不灰─原制用雕

胡米合粟爲粥可食其葉可作薦刈以秣馬甚肥增齊民要術─菇米飯法菇谷盛常囊中搗瓷器爲屑勿令作末內常囊中令滿板上揉之取末一作可用升半炊如稻米─眞臘風土記─有茭漿酒蓋有一等茭末生於水濱其漿可以釀酒原禁忌─菇之種類皆極冷不可過食性滑發冷气令人下焦寒同蜜食發痼疾服巴豆人忌食

蒲

增─爾雅─莞苻蘺其上蒚─注─今西方人呼蒲爲莞蒲蒚謂其頭臺首也今江東謂之苻蘺西方亦名蒲中莖爲蒚用之爲蓆─史記索隠蒲是艸之美者故禮有蒲璧格物縂論蒲艸叢生多種於田間莖長者可六七尺三脊無葉如薤二三月生苗八九月收可爲蓆

彚考原詩王風之水不流束蒲陳風彼澤之陂有蒲與荷─增─詩小雅下莞上簟乃安斯寢箋莞小蒲之席也魚在在藻依於其蒲大雅維筍及蒲箋蒲深蒲也深蒲謂蒲蒻入水深醢人注云深蒲蒲始生水中是也─左傳─仲尼曰臧文仲下展禽廢六闗妾織蒲三不仁也晏子曰澤之蒲舟鮫守之─漢書路溫舒傳─溫舒父爲裏監門使溫舒牧羊溫舒取澤中蒲截以爲牒用寫書─東方朔傳─朔曰孝文皇帝莞蒲爲席注─莞夫離也今謂之蔥蒲以莞及蒲爲席尙質也─晉書忠義傳─王育少孤貧爲人傭牧羊每過小學必歔欷流涕時有暇卽折蒲學書─石季龍載記─季龍下書曰解西山之禁蒲葦魚鹽除嵗供之外皆無所固公侯卿牧不得規占山澤奪百姓之利─山海經─孟於之山其艸多菌蒲─洞防記─帝起俯月臺眺月亦曰眺蟾臺酌云菹酒菹以艸黑蕨金蒲甜蓼─秦記─苻洪之先居武都家生蒲長五丈狀如竹咸異之謂之蒲家因以氏焉洪後以防文艸付應王遂攺姓苻氏─三秦略記鬲城東南有蒲臺秦始皇東遊海上於臺上蟠蒲繋馬至今歳蒲生縈委若有繋狀似水楊可以爲箭酉陽雜俎婚禮納采有九子蒲朱葦蒲葦爲心可屈可伸也集藻─五言古詩增晉無名氏拔蒲靑蒲銜紫茸長葉復從風與君同舟去拔蒲五湖中朝發桂蘭渚晝息桑楡下與君同拔蒲竟日不成把宋謝朓蒲生行蒲生廣湖邊托身洪波側春露惠我澤秋霜縟我色根葉從風浪常恐不永植攝生各有命豈云智與力安得遊雲上與爾同羽翼詠蒲離離水上蒲結水散爲珠閒厠秋菡蓞出入春鳬雛初萌實雕俎暮蕊雜椒塗所悲塘上曲遂鑠黃金軀梁元帝賦得蒲生我池中池中種蒲葉葉影蔭池濱未好中宮薦行堪隱士輪爲書聊可截匹栁復宜春瑞葉生苻苑縷碧獻周人唐李白魯東門觀刈蒲─魯國寒事早初霜刈渚蒲揮鎌若轉月拂水生連珠此艸最可珍何必貴龍須織作玊牀席欣承淸夜娛羅衣能再拂不畏素塵蕪─韓愈靑靑水中蒲三首─靑靑水中蒲下有一雙魚君今上隴去我在與誰居靑靑水中蒲長在水中居寄語浮萍艸相隨我不如靑靑水中蒲葉短不出水婦人不下堂行子在萬里明薛蕙詠蒲昔聞詠塘上今見翫池中紫茸含細蕊緑帶舞輕叢蜻蜓髙下逐翡翠往來通徘徊桂蘭渚竟日與君同

七言古詩─增宋徐似道觀蒲圎蒲相將結僧夏荷葉蒲茸緑相亞浮花浪葉自飄零小院回廊正瀟灑葉如靑幄花成茵細腰起舞來送春紙光如銀墨如漆落筆四座驚有神輕衫短帽付餘子花前醉倒輸閒人

七言律詩增─唐徐寅詠蒲─濯秀盤根在碧流紫英含露向晴抽編爲細履隨君步織作輕帆送客愁疎葉稍爲投餌釣密叢還礙采蓮舟鴛鴦鸂鶒多情甚日日雙雙繞傍遊

五言絕句增宋王安石蒲葉─蒲葉淸淺水杏花和暖風地偏緣底緑人老爲誰紅

七言絕句─增唐陸防種蒲─杜若溪邊手自移旋抽煙劍碧參差何時織得孤帆去懸向秋風訪所思

詩散句─增─魏甄后─蒲生我池中其葉何離離─唐王維淸淺白石灘緑蒲向堪把韓愈我有一池水蒲葦生其間─白居易─澹澹春水暖東風生緑蒲金蔡珪─籬落半流水茁茁靑蒲芽─原晉謝靈運新蒲含紫茸增梁簡文帝─日照蒲心暖周庾信水蒲開晚結─原唐李白鴛鴦緑蒲上─杜甫─風斷靑蒲節碧節吐寒蒲─增韓愈─水漲減蒲芽張籍紫蒲生濕岸─李賀河蒲聚紫茸─朱慶余─潭淸蒲繞岸許渾紫蒲低水檻─宋陸遊─秋聲滿緑蒲朱子戢戢澗中蒲─唐孟郊池中春蒲葉如帶─朱慶余─靑蒲映水疎還密─羅隱緑蒲低雨釣魚歸─韋莊蒲生岸腳靑刀利─元趙孟頫─雨足蒲芽緑更肥

別錄─原周禮春官─子執谷璧男執蒲璧─增漢書儒林傳趙綰王臧請立明堂以朝諸侯不能就其事乃言師申公於是上使使束帛加璧安車以蒲裹輪駕駟迎申公─唐書李密傳─密以蒲韉乘牛掛漢書一帙角上行且讀─東觀漢記─劉寛遷南陽太守溫仁多恕吏民有過但用蒲鞭罰之示辱而已─齊民要術詩義疏曰蒲深蒲也周禮以爲菹謂蒲始生取其中心入地者蒻大如匕柄正白生噉之甘脆又煮以苦酒受之如食筍法大美今吳人以爲菹又以爲酢埤雅蒲谷璧禮圖悉作艸稼之象今人發古冡得蒲璧乃刻文蓬蓬如蒲花敷時谷璧如粟粒爾─澄懷錄─山齋之用采蒲花如栁絮者熟鞭貯以方靑囊作坐褥或臥褥春則暴收甚溫燠木棉不及也

【附錄】香蒲

增─本艸─香蒲一名甘蒲一名醮石埤雅云叢生水厓似莞而褊有脊蘇頌曰春初生嫩葉出水時紅白色茸茸然至夏抽梗於叢葉中花抱梗端俗謂之蒲槌亦曰蒲萼花其蒲黃卽花中蕊屑也細如金粉當欲開時便取之李時珍曰八九月收葉以爲蓆亦可作扇軟滑而溫

【附錄】蘱

增爾雅─蘱薡蕫疏狀似蒲而細可爲屩亦可爲綯以爲索

蘆【按蘆荻二物相類而異種蘆大而中空凡曰葭曰葦曰華曰防一物五名皆蘆也荻小而中實凡曰萑曰藡曰菼曰鵻曰薍曰鳥蓲曰馬尾一物八名皆荻也】

增─本艸─蘆有數種其長丈許中空皮薄色白者葭也蘆也葦也短小於葦而中空皮厚色有淸蒼者菼也薍也荻也荏也其最短小而中實者蒹也薕也皆以初生已成得名─原─蘆一名葦【爾雅云葦醜防疏云葦卽蘆之成者其類皆有防秀】一名葭【爾雅云葭華注云卽今蘆也葭蘆注云葦也詩正義云葦之初生其名爲葭稍大爲蘆長成乃名爲華】花名蓬蕽筍名虇生下濕地處處有之葉四向而垂中心抽漧長丈許中虛皮薄色靑老則白莖中有白膚較竹紙更薄身有節如竹葉隨節生若篛葉下半裹其莖無旁枝花白作穗若茅花根若竹根而節疎堪入藥取水底味甘辛者去須節及黃赤皮其露出水外及浮水中者不堪用荻一名菼一名薍一名雈【詩正義云初生爲菼長大爲薍成則爲萑】一名鵻江東呼爲鳥蓲或謂之藡至秋堅成謂之荻其初生三月中其心挺出其下本大如箸上銳而細揚州人謂之馬尾蒹一名薕【埤雅云今人以爲薕箔因此爲名】似雈而細髙數尺中實是數者皆蘆類也其花皆名防其萌名虇堪食如筍可煮食亦可鹽淹致逺又有名者亦蘆之一種用以被屋可數十年─增─丹鉛錄─所謂蘆葦通一物也所謂蒹今作薕者是也所謂菼人以當薪爨者也今人罕能別蒹菼與蘆葦又北人以蘆與葦爲二物水傍下濕所生者爲葦其細不及指人家園池間所植者爲蘆其幹差大深碧色者爲碧蘆亦難得

彚考─增─易說卦─震爲雈葦疏─雈葦竹之類也詩召南彼茁者葭─衛風─葭菼掲掲誰謂河廣一葦杭之秦風─蒹葭蒼蒼白露爲霜─豳風─八月雈葦─小雅有漼者淵雈葦淠淠─大雅─惇彼行葦牛羊勿踐履方苞方體維葉泥泥─疏─言周之先王忠厚之至見惇惇然道旁之葦乃禁牧者爾所牧牛羊勿得踐履折傷之何則此葦方欲茂盛方欲成體維其葉泥泥然少而美好以其將爲人用故愛惜之─禮記月令─季夏之月命澤人納材葦─周禮地官─以土防之法辧五地之物生五曰原隰其動物宜羸物其植物宜叢物注叢物雈葦之屬─晉書文苑傳─羅含轉州別駕以廨捨諠擾於城西池

小洲上立茅屋伐木爲材織葦爲席而居南史隱逸傳─陶景年四五歲恆以荻爲筆畫灰中學書─唐書藩鎭傳─李全忠範陽人仕爲棣州司馬有蘆生其室一尺三節怪之以問別駕張建建曰蘆茅類生於澤公茅土兆也傳節者其三世乎─穆天子傳珠澤之藪方三十里爰有雚葦莞蒲茅萯蒹葽─淮南子─雁銜蘆而翔以避繒繳蘆苻之厚通於無防而復反於惇龎─髙誘注─厚猶薄也蘆葦苻蘆之中白苻言其薄柯則歸於葦故曰反於惇龎也防音垠─列仙傳老萊子楚人逃世耕於防山之陽莞葭爲墻蓬蒿爲室樹木爲牀蓍艾爲席葅芰爲食─原─吳越春秋─伍員奔吳至江江中有漁父乘船從下方溯水而上子胥呼之謂曰漁父渡我如是者再漁父欲渡之適防旁有人窺之因而歌曰日月昭昭乎侵已馳與子期乎蘆之漪子胥卽止蘆之漪漁父又歌曰日已夕兮予心憂悲月已馳兮何不渡爲事寖急兮當柰何子胥入船漁父知其意也乃渡之千潯之津子胥旣渡漁父乃視之有甚饑色乃謂曰子俟我此樹下爲子取餉漁父去後子胥疑之乃潛身於深葦之中有頃父來持麥飯鮑魚羮盎漿求之樹下不見因歌而呼之曰蘆中人蘆中人豈非窮士乎如是至再子胥乃出蘆中而應增─崔豹古今注─傳曰萑葦有叢呂氏春秋湯始得伊尹祓之於廟薫以萑葦周禮卿大夫之子名曰門子論語誰能出不由戶故用葦者欲人子孫蕃殖不失其類有如萑葦─西京雜記─太液池邊皆是雕胡紫萚緑節之類葭蘆之未解葉者長安人謂之紫萚─抱朴子─吳世有姚光者有火術吳主身臨試之積荻數千束光居其上又以數千束荻累之因猛風燔之火盡光端坐灰中振衣而起汝南先賢傳鄭敬居千蟻陂之陽以漁釣自娛彈琴詠詩常方坐於陂側以蒹葭爲席常隨杞栁之陰─水經注─沔水又東逕豬蘭橋橋本名荻蘭橋橋之左右丰蒿荻─拾遺記蓬萊山有葭紅色可編爲席溫柔如罽毳焉─顏氏家訓─梁世彭城劉綺早孤家貧燈燭難辦常買荻尺寸折之燃明夜讀─酉陽雜俎─仙藥有靑津碧荻─淸異錄─蘆之爲物大類此君但霜雪侵陵攺素爲愧耳故好事君子號蘆爲蕭寒郡假節侯余銜命渡淮入廣陵界維舟野次縱步至一村圃有碧蘆方數畆中隱小室榜曰秋聲館時甚愛之不知誰家之別墅意主人亦雅士也─吳船錄─蜀州郡圃內西湖極廣蘆花甚盛─燕都遊覽志韋中貴別業四圍多水荻花蘆葉寒雁秋風令人作江鄕之想─花史─靑浦周士亨江有年相友善一日九月中偕往渭塘舟次塘東泊一樓下其樓不甚髙樓上二女一白面一紅顏倚笑語兩生仰視漫賦一詩曰夙有煙霞癖翛然興不羣秋聲飛過雁水面洞行雲逸思乘時發詩名到處聞扁舟涉方社更喜挹淸芬蓋其詩直寫心懷初不謂二女也樓上乃大聲曰舟中有詩樓上豈無詩乎遂朗吟一韻兩生側耳聽之一女吟曰湖天秋色物凋殘花吐黃芽葉未幹夜月一灘霜皎皎西風兩岸雪漫漫爲氈卻羨漁翁樂充絮誰憐孝子單忘在孤舟叢裏宿曉來誤作玊濤看一女吟曰金風稜稜澤國秋馬蘭花發滿汀洲富春山下連漁屋采石江頭映酒樓夜月光防銀露浴夕陽陰暗錦鱗浮王孫醉起應聲怪鋪著黃絲毯不收吟畢共笑乃以蓮房藕梢俯擲兩生舟兩生共起上岸大呼欲登樓尋之恍惚間不聞女聲樓亦不見兩生大駭返舟四顧但見蘆花白蓼花紅耳士亨遂更號蘆汀漁叟有年更號蓼塘居士以識其異云─原─代州誌─雁門山嶺髙峻鳥飛不越惟有一缺雁來往向此中過號雁門山中多鷹雁至此皆相待兩兩隨行銜蘆一枝鷹懼蘆不敢捉─增─福州府誌荻蘆峽在連江縣秦始皇以東南有王气鑿山至此荻蘆根長數丈朝開夕合夢神人曰可夕置畚鍤於此根可立斷也旦如其言果斷爲峽亷州府誌轆轤山在靈山縣山勢髙大四時雲霧不散山多蘆竹故曰綠蘆集藻─文散句─增漢王逸九思─雚葦兮仟眠五言古詩增─梁元帝賦得春荻翠菼玊池前遙映江南蓮非秋無有眊未曉不生煙─宋司馬光詠葦─索索夕風遒瀼瀼朝露裛啅雀裊寒枝宿螢依敗葉然秋興長坐與江湖接─蘇軾和子由記園中艸木蘆筍初似竹稍開葉如蒲方春節抱甲漸老根生須不愛當夏緑愛此及秋枯黃葉倒風雨白花搖江湖江湖不可到移植苦勤劬安得雙野鴨飛來成畫圖─蘇轍賦園中所有─蘆生井欄上蕭騷大如竹移來種堂下何爾短局促莖靑甲未解枯葉已可束蘆根愛溪水餘潤長鮮綠彊移性不遂灌水惱僮僕晡日下西山汲者汗盈掬明吳寛蘆─江湖渺無際彌望皆髙蘆蘆本水濱物久疑平陸無移根偶種植溝淺土不污縱橫忽徧地葉捲多葭莩白花可爲絮長幹須人扶每當風雨夕蕭蕭亦江湖宛如扁舟過榜人共歌呼浩然發歸興豈爲思蒓鱸七言古詩原明陳繼儒蘆花歌─蘆花作主我作客蘆花防頭我拍膝白鷗銜住緑蓑衣使我欲行行不得我醉欲倩蘆花扶蘆花太嬾可柰何不如呼出靑天月大家躍入金葫蘆

五言律詩─原─唐杜甫蒹葭─摧折不自守秋風吹若何暫時花戴雪幾處葉沈波體弱春苗早叢長夜露多江湖後搖落亦恐嵗蹉跎─增─姚合種葦─欲種數莖葦出門來往頻近坡收本土選地問幽人靜看惟思長初移未覺勻坐中尋竹客將去更逡巡─薛能使院栽葦─戞戞復差差一叢千萬枝格如僧住處栽得吏閒時筍自防中出根從府外移從軍無宿例空想夜風吹─曹松友人池上詠蘆─秋聲誰種得蕭瑟在池欄葉澁棲蟬穏叢疎宿鷺難斂煙宜【闕字】下颯吹省先寒此物生蒼島令人憶釣竿─顧少府池亭葦─池上分行種公庭覺少塵根離潮水岸韻爽判曹人正午回魚影方昏息鷺身無時不動詠滄海島思頻─張蠙叢葦─叢叢寒水邊曾折釣魚船忽與亭臺近翻嫌島嶼偏花明無月夜聲急正秋天遙憶巴陵渡殘陽一望煙─宋邵雍答人乞碧蘆─艸有可嘉者莫將蕭艾儔扶疎全類竹蒼翠特宜秋風雨聲初入江湖思莫收無功濟天下借此一淹畱─原─楊萬里詠蘆─避世水雲國卜鄰鷗鷺家風前揮玉麈霜後幻楊花骨相緣詩瘦秋聲訴月華欲招盧處士歸去作生涯─增─金吳激蘆花─天接蒼蒼渚江涵裊裊花秋聲風似雨夜色月如沙澤國幾千里漁村三兩家翻思杏園路鞭裊帽檐斜

七言律詩─增─唐張祜詠蘆鑿地栽蘆貯碧流臨軒一望似汀洲蔥瓏好映淮南樹疎雨偏宜海上鷗歷歷迎風欹枕曉蕭蕭和雨捲簾秋君看範蠡功成後不道煙波無去舟─李商隠出闗宿盤豆館對叢蘆有感蘆葉梢梢夏景深郵亭暫欲灑塵襟昔年曾是江南客此日初爲闗外心思子臺邊風自急玉娘湖上月應沈淸聲不逐行人去一任荒城伴夜砧─羅鄴蘆花─如練如霜幹復輕西風處處拂江城長垂釣叟看不足暫泊王孫愁亦生好傍翠樓妝月色枉隨紅葉舞秋聲最宜羣鷺斜陽裏閒捕纎鱗傍爾行─宋蕭天山蘆筍─江客因貧識荻芽一淸塵退雜魚蝦燒成味挾濠邊雨掘得身離雁外沙春饌且供行釡菜秋江莫管釣船花食根思到蕭騷葉痛感邊聲咽戍笳─朱松蘆檻─手斸修蘆著檻栽使君公退幾徘徊想當風雨翻叢急疑捲江湖入座來未辦松眠緑浦且將屐齒印蒼苔種成桃李人間滿應念孤根首屢回─元吳景奎蘆花褥─搖落蒹葭白露霜冰綃覆防帶幬張瓊臺積雪和煙凝銀浦流云入夢香失紖曾憐衣冷落吐茵空染酒淋浪雁聲彷佛瀟湘夜起坐俄驚月一牀─明徐蘆花─江畔洲前白渺茫蕭蕭摵摵鬭秋光輕風亂播漫天雪斜月微添隔岸霜半夜雁羣淸避影數聲漁笛淡吹香瓊枝玊樹分明見愁絕懷人水一方

五言排律─增─唐王貞白蘆葦─髙士想江湖閒庭徧植蘆淸風時有至緑竹興何殊嫩喜日光薄疎憂雨防麤驚蛙跳得過鬭雀裊如無未織巴籬防幾擡卭竹扶惹煙輕弱栁蘸水潄淸蒲漑灌情偏重琴尊賞不孤穿花思釣叟吹葉少羌雛寒色暮天映秋聲逺籟俱朗吟應有趣瀟灑十餘株─李中庭葦─品格淸於竹詩家景最幽從栽向池沼長似在汀洲玩好招溪叟棲堪待野鷗影疎當夕照花亂正深秋韻細堪淸耳根牢好系舟故溪髙岸上冷澹有誰遊─宋司馬光和人葦花─葭菼迷河曲髙秋一畨榮齊紈張野白楚練照川明不夜月長皎逾時雪未晴萬仙霓帔合千畝玊苗生漠漠波瀾偃茫茫砂磧平際空鹽海竭垂地塞雲橫日暖鷗無色風髙鶴有聲逢君得嘲賦豈愧束薪並

五言絕句─增─宋蘇轍和文與可荻蒲─離披寒露下蕭索微風觸摧折有餘音縱橫未須束─寒蘆港蘆深可藏人下有扁舟泊正似洞庭風日暮孤帆落原─潘女郎園亭當水中兩岸蘆花雪夜深人未眠碧水蕩秋月七言絕句增唐朱長文吳興送梁補闕歸朝賦得荻花栁家汀洲孟冬月雲寒水淸荻花發一枝持贈朝天人願比蓬萊殿前雪─宋宋祁詠蘆─裊娜修莖靑玊攢鳬翁睡罷翠痕幹湘君直寄江湖樂要作風汀雨瀨看原─蘇軾和文與可洋州園池荻浦雨折霜幹不耐秋白花黃葉使人愁月明小艇湖邊宿疑是江南鸚鵡洲增蘇軾和文與可洋州園池寒蘆港溶溶晴港漾春暉蘆筍生時栁絮飛還有江南風物否桃花流水鮆魚肥詩散句─增─元姚燧瀕江不可禾歲惟葭葦茁靑林無端倪永與江水匹─原─古詩銜蘆過岱嶺日望鴛鴦洲唐王昌齡─出塞復入塞處處黃蘆艸─李白一一銜蘆枝散落天地間─增─李白西望白鷺洲蘆花似朝霜杜甫─蒹葭離披去天水相與永─白居易─蕭蕭蘆葉裏風起釣絲斜─錢起風晚冷颼颼蘆花已白頭人居蘆葦岸終夜動秋聲原姚合無竹栽蘆看思山疊石爲─增─宋石延年─葉嫩藏修節苞遺出紺膚─劉敞蕭蕭江上葦夏生叢已深故移蘆葦叢粗慰江湖趣唐杜甫─請看石上藤蘿月已映洲前蘆荻花─杜荀鶴秋風忽起溪浪白零落岸邊蘆荻花─原─張蠙十年九陌寒風夜夢掃蘆花絮客衣─宋林逋最愛蘆花經雨後一蓬煙浪飲漁船張載歸雁羈鴻共斷魂荻花楓葉泊孤村─蘇庠白蘋滿棹歸來晚秋著蘆花一夜霜─增─陸遊最是平生防心事蘆花千頃月明中─文天

祥─滄洲棹影荻花涼欵乃一聲江水長原張一齋忘卻蘆花叢裏宿起來誤作雪天吟趙訥軒門外酒簾風未定櫓聲搖玉出蘆花白鳥一雙簾外去蘆花風靜釣舟閒─增─金劉著─八月邊城山未雪蘆花籍籍已漫天─原─明董其昌葦花平岸帶霜容縂似窗前書帶叢─增─梁劉孝綽荻苗抽故叢─唐儲光羲蘆花白雪飛─原─杜甫渚秀蘆筍緑增杜甫─蘆花畱客晚荻岸如秋水李嘉祐─荻花寒漫漫司空曙冰霜葭菼變─顧非熊─疎葦秋前渚─張籍洲白蘆花吐白居易─紫筍折新蘆錢珝─穿蘆覺渚幽─羅隠細雨翻蘆葉─宋歐陽修─春洲生荻芽─元馬祖常橫浦荻飛綿─唐孟浩然─月明全見蘆花白─李嘉祐楚地蒹葭連

海回─陶峴鷺立蘆花秋水明栁宗元蒹葭淅瀝含秋露─朱慶余蘆葦聲多雁滿陂─溫庭筠夜船聞雨滴蘆花─杜荀鶴葦花零落向秋深羅隠短蘆冒土初生筍─吳融─葦花深處睡秋聲薛濤水國蒹葭夜有霜─宋夏竦─萍汀殘雨老蒹葭─司馬光─荻迸短芽淝水暖─陸遊─葦花漠漠弄斜暉─朱子─兩岸蒹葭秋色裏

詞─增─宋方嶽齊天樂─孤篷夜傍低叢宿蕭蕭雨聲悲切一片霜痕半山煙色愁到沙頭枯葉澹雲沒滅黯吹老西風滿汀新雪天豈無情離筵黙送歸客歸去來兮怎得盡鷺翹鷗倚乍寒時節秋晚山川夕陽浦漵贏得別膓千結濤翻浪疊那得似西來一笻橫絕搔首江南雁銜千里月

別錄─增─比齊書方伎傳─信都芳少明算術有巧思祖珽謂芳曰律管吹灰術甚微妙絕來旣久吾思所不至卿試思之芳遂畱意十數日便云我得之矣然終須河內葭灰後得河內葭莩用其術應節便飛余灰卽不動也不爲時所重竟不行故此法遂絕云原荊楚歲時記元日懸葦索於門百鬼畏之孝子傳閔子騫事親孝後母生二子衣之絮衣騫以蘆花父察知欲出後母騫告父曰母在一子寒母去三子單遂不出其母亦化而慈─增集異記元和中故都尉韋宥出牧溫州忽忽不怡江波修永舟船燠熱一日晚涼乃跨馬登岸依舟而行忽逢淺沙亂流蘆葦靑翠因縱轡飲馬而蘆枝有拂鞭者宥因閒援熟視忽見新絲箏弦周纒蘆心宥卽援蘆伸弦其長倍尋則試縱之應手復結宥奇駭因寘於懷行次江館卽付箏妓曰我於蘆心得之頗甚新緊然沙洲江徼是物何自而來吾甚異之試施於器以聴其音妓將安之更無少異惟絕二三寸耳方饌妓卽置之赴食隨置復紉及食罷就視則已蜿蜒舒展蠕蠕搖動妓乃驚告眾來競觀而雙眸了然宥駭曰得非龍乎遽命衣冠焚香致敬盛諸盂水之內而投於江才及中流風浪皆作蒸雲走電咫尺昏晦俄有白龍長百丈挐攫升天眾咸視之良久乃滅歸田錄─先公四歲而孤家貧無資太夫人以荻畫地教以書字畫史余收易元吉逸色筆作蘆如眞上一鸜鵒活動晉卿借去不歸埤雅─舊云蘆灰缺而月暈移說者以爲取蘆艸灰隨牖下月光中令圖畫缺其一面則月暈亦缺於上也─歐陽貫云石神道碑─云石嘗過梁山濼見漁父織蘆花絮爲被愛之以綢易被漁父見其貴易賤異其爲人陽曰君欲吾被當更賦詩公援筆立成竟持被往詩傅人間號蘆花道人公自錢塘因以自號─羣碎錄─葭莩之親葭莩蘆管中白衣至薄者也─原─種植─春時取其勾萌種淺水河濡地卽生有收其花絮沾濕地卽成蘆體縂不如成株者橫埋濕地內隨節生株最易長成

篛

增─本艸─篛【一作篛】一名葉生南方平澤其根與莖皆似小竹其節籜與葉皆似蘆荻而葉之面靑背淡柔而韌新舊相代四時常靑

荇

原─荇一名莕菜一名鳬葵一名水葵一名莕公須一名荇絲菜一名水鏡艸一名防一名屏風一名靨子菜一名金蓮子【爾雅翼云花黃色日出照之如金故名】一名接余【爾雅云莕接余其葉苻】處處池澤有之葉紫赤色形似蒓而微尖長徑寸餘浮在水面莖白色根大如釵股長短隨水淺深夏月開黃花亦有白花者實大如棠梨中有細子气味甘冷無毒治小渇利小便去諸熱毒火丹遊腫

彚考─增─詩周南─參差荇菜左右流之─洞冥記─旦露池西有靈池方四百步有連錢荇荇如錢紋─顏氏家訓詩云參差荇菜爾雅云荇接余也字或爲莕先儒解釋皆雲水艸圓葉細莖隨水淺深今是水悉有之黃花似蒓江南俗亦呼爲豬蒓或呼爲荇菜劉芳具有注釋而河北俗人多不識之博士皆以參差者是莧菜呼人莧爲人荇亦可笑之甚─原─埤雅─詩曰參差荇菜左右流之三相參爲參兩相差爲差參差言其出之無類左右言其求之無方王文公曰接余惟后妃可比焉其徳行如此可以比接余艸矣若蘋蘩藻所謂余艸舊說藻華白荇花黃顏氏家訓云今荇菜是水有之黃花似蒓是也夫后妃祭荇夫人祭蘩大夫妻祭蘋藻至於盛之湘之奠之無所不爲焉亦其位彌髙者其事彌略之證也又后妃言河夫人大夫妻言澗后妃言洲夫人言沼言沚大夫妻言濱言潦亦言之殺也且蘋蘩薀藻溪澗沼沚之毛也而荇則異矣故后妃采荇詩傳以爲夫人執蘩菜以助祭神饗徳與信不求備焉沼沚溪澗之艸猶可以薦后妃則荇菜也據此荇菜厚於蘋藻故曰后妃有闗睢之徳乃能共荇菜備庶物以事宗廟荇之言行也蘋言賓藻言澡蘩言盛然則荇菜言采言芼是亦共之而已故教成之祭芼用蘋藻以成婦順─增─名山記武夷山神人八月十五日防村人酒行命食或云防卽水苔也或云緗卽荇也

集藻─文散句─增─楚宋玊招魂─紫莖屏風五言律詩─增─宋梅堯臣荇─荇葉光於水鉤牽入逺汀淺黃雙蛺蝶五色小蜻蜓老去懷江女飄浮笑楚萍西風莫苦急孤蘂有餘馨

詩散句原唐杜甫─春光淡沲秦東亭渚蒲芽白水荇靑─原─明彭紹賢泉分石竇瀉珠光坐挹磯邊水荇香

增─晉張載─水荇葉連香宋謝脁魚戲亂水荇梁劉孝威─風荇散餘香─唐儲光羲淺渚荇花繁─宋錢惟演─緑荇溢魚防─原─唐杜甫─水荇牽風翠帶長增曹唐─迎風細荇傳香粉崔櫓─荇花初沒舸行時元戴帥初─甃塹水溫初荇葉

別錄原制用莖葉根花並可伏硫煮砂制礬用苦酒浸其白莖肥美可以案酒─巖棲幽事─吾鄕荇菜爛煮之其味如蜜名曰荇酥郡誌不載遂爲漁人野夫所食此見於農田餘話俟秋明水淸時載菊泛泖膾鱸搗橙並試前法同與蒓絲薦酒─梧潯雜佩─荇菜首見於三百篇吾鄕陂澤中多有之農田餘話謂熟煮其味如蜜名曰荇酥然知之者絕少

蘋

原─蘋【說文作薲】一名芣菜一名四葉菜一名田字艸葉浮水面根連水底莖細於蒓莕葉大如指頂面靑背紫有細紋頗似馬蹄決明之葉四葉合成中折十字夏秋開小白花故稱白蘋其葉攢簇如萍故爾雅謂大者爲蘋也本艸云其葉徑一二寸有一缺而形圓如馬蹄者蒓也似蒓而稍尖長者莕也其花並有黃白二色葉徑四五寸如小荷葉而黃花結實如小黍角者萍蓬艸也楚王所得萍實乃此萍之實也四葉合成一葉如田字形者蘋也增本艸─俗呼破銅錢項氏言白蘋生水中靑蘋生陸地按田字艸有水陸二種陸生者多在稻田沮洳之處其葉四片合一與白蘋一樣但莖生地上髙三四寸不可食謂之水田翁項氏所謂靑蘋卽此─原─气味甘寒滑無毒主治暴熱下水

彚考增─詩召南─於以采蘋南澗之濱─禮記昏義芼之以蘋藻周禮春官春入學捨采合舞注─采讀爲菜蘋藻之屬左傳蘋蘩薀藻之菜可薦於鬼神可羞於王公─酉陽雜俎─太原晉祠冬有水底蘋不死食之甚美─吳興志─白蘋洲在霅溪東南一里乃越女采蘋處梁

栁惲爲守時賦詩云汀洲采白蘋日暮江南春因以得名

集藻─文散句─增─楚屈原九歌─鳥何萃兮蘋中五言古詩─增─魏劉楨贈從弟─泛泛東流水燐燐水中石蘋藻生其涯華葉紛擾溺采之薦宗廟可以羞嘉客豈無園中葵懿此出深澤宋梅堯臣孤汀蘋瀟湘歸去人正值江南春始願逢拾羽今乃見采蘋寄語栁使君莫恨日已曛

五言律詩─增─宋徐鉉秋日泛舟賦蘋花─素艶擁行舟淸香覆碧流逺煙分的的輕浪泛悠悠雨歇平湖滿風涼運瀆秋今朝流詠處卽是白蘋洲─韓琦長生蘋奇種定仙艸長生晉水蘋采芳曾著詠薦潔可供神萬卉衰何速三冬色自新大年如欲較吾豈愧莊椿

五言絕句增唐張仲素春江曲搖漾越江春相將采白蘋歸時不覺夜山浦月隨人

七言絕句原─唐於鵠江南曲─偶向江邊采白蘋還隨女伴賽江神眾中不敢分明語暗擲金錢卜逺人─明陳繼儒─秋老蘋花貼岸開雪鷗一防夜飛來逢人盡道遊煙雨月白何曾獨上臺

詩散句─增─唐趙冬曦─江天千里望惟見緑蘋齊─李白淥水明秋月南湖采白蘋─原─杜甫─聞道通舟地江潭隠白蘋─增張籍渡口過新雨夜來生白蘋─於鄴─二月煙波暖南風生綠蘋─李羣玉─沅湘寂寂春歸盡水綠蘋香人自愁─晉張華─白蘋開素葉唐劉希夷蘋花日自新夕采弄風蘋─王勃─風生蘋浦葉─徐皓蘋早猶藏葉─孟郊─白蘋多淸風白居易池幽綠蘋合─許渾─蘋花繞郭香─皮日休─蘋花染衣白宋司馬光─魚驚動蘋葉─唐李康成─風光搖蕩緑蘋齊白居易─細砌池心緑蘋合姚合春風繞郭白蘋生張喬─蒹葭浦際叢靑蘋─皮日休盆池有鷺窺蘋沫宋範成大─緑蘋葉齊春漲生

禦定佩文齋廣羣芳譜卷九十﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷九十一

卉譜

萍

原萍一名水花一名水白一名水簾一名薸【爾雅云萍蓱注雲水中浮萍江東謂之薸字說云以與水平故名萍以無定性隨風漂流故名薸】處處池沼中有之季春始生楊花入水所化一葉經宿卽生數葉葉下有微須卽其根也浮於流水則不生浮於止水則一夕生九子故名九子萍無根而浮常與水平有大小二種小者面背俱靑爲萍大者面靑背紫爲薸一名紫萍今薸有麻薸異種長可指許葉相對聨綴不似萍之防防淸輕也─增─唐夲艸萍有三種大者曰蘋中者曰荇小者卽水上浮萍原萍乃陰物靜以承陽故曝之不死惟七月中采取揀淨以竹篩攤曬盆水在下承之卽枯死曬榦爲末可驅蚊虫味辛寒能療暴熱身癢下水气勝酒長須髮久服身輕善治瘋疾

彚考─原─禮記月令季春萍始生─周禮秋官─萍氏掌國之水禁─注─以不沈溺取名─增─後漢書方術傳─華佗嘗行道見有病咽塞者因語之曰向來道隅有賣餅人萍虀甚酸可取三升飲之病自當去卽如佗言立吐一蛇─汲冡周書─谷雨一日萍始生萍不生陰气增盈─家

語─楚昭王渡江江中有物大如斗圓而赤直觸王舟舟人取之王大怪之徧問羣臣莫之能識使使聘於魯問於孔子孔子曰此所謂萍實者也可剖而食之吉祥也惟霸者爲能獲焉使者返王遂食之大美久之使來以告魯大夫大夫因子遊問曰夫子何以知其然曰吾昔之鄭過乎陳之野聞童謡曰楚王渡江得萍實大如斗赤如日剖而食之甜如蜜此是楚王之應也吾是以知之─範子─水萍出三輔色靑者善─原─淮南子萍樹根於水木樹根於土─增─淮南子─海閭生屈龍屈龍生容華容華生蔈蔈生萍藻萍藻生浮艸凡浮生不根苃者生於萍藻─注─海閭浮艸之先也屈龍遊龍容華芙蓉艸花蔈流也無根水中艸─淮南畢萬術老血變爲萍呂氏春秋─菜之美者昆侖之萍─渚宮故事宋文帝爲宜都王臨川人獻王萍實六子大者如升小者如鶴卵圓而赤初莫有識者以問長史王華曰此萍實也宣尼所謂王者之應─雲林異景志─浮光多美鴨太原少尹樊千里買百隻置後池載數車浮萍入池使爲鴨作茵褥─酉陽雜俎─臨邑縣北有華公墓尋失惟趺存焉石趙世此夜常負碑入水至曉方出其上常有萍藻─楚辭芳艸譜天問曰靡萍九衢言其枝葉分爲衢道

猶今言花五出六出也南濠詩話魏仲先詩名鉅鹿東觀集有詠盆池萍云莫嫌生處波瀾小免得漂然逐眾流眞隠者之話言也原江右萍鄕縣相傳楚王得萍實於此邑因以名而範石湖以爲去大江遠非是然萍實因渡江而得非謂得之大江中傳聞必有所自未可遽疑其說

集藻─贊─增─晉郭璞萍贊蘋之在水猶卉植地靡見其布漠爾鱗被物有常托孰知所自

賦─增─晉夏侯湛浮萍賦步長渠以遊目兮覽隨波之微艸紛漂潎以澄茂兮羗孤生於靈沼因纎根以自滋兮乃逸蕩乎波表散圓葉以舒形兮發翠綠以含縹防修魚之華鱗兮翳蘭池之淸潦旣澹淡以順流兮又雍容以隨風有纒薄於岸側兮或廻滯乎湍中紛上下其靡常兮漂往來其無窮仰熙陽曜俯憑綠水渟不安處行無定軌流息則寧濤擾則動浮輕善移勢危易蕩似孤臣之介立隨排擠之所往內一志以奉朝兮外結心以絕黨萍出水而立枯兮士失據而身枉覩斯艸而慷慨兮固知直道之難爽蘇彥浮萍賦余嘗泛舟遊觀鼓檝川湖覩浮萍之飄浪乃觸水而自居體任適以應防亦隨遇而靡拘伊弱卉之無心合至理之冥符唐常衮浮萍賦居洪泉而不根植者惟浮萍而已矣不懷芳以賈害不衒色以標美動不忤物卑以安已乘流則遊得坻則止如識變而知時似委命而順理故能無幽不渉無逺不尋隨長汀而自泛値驚浪而不沈旣不遷其淸濁亦可避乎淺深可以明逍遙之意可以警滯著之心然而推移河海淩歷隈澳澑緩則去遲水急則浮速秋遇楓浦與墜葉而齊奔春渡桃源共落花而相逐披拂丹艸揺演靑蘋出入經其潭洞髙下歸其奫淪擇利而行有似見機之士不常厥所同乎漂梗之人歌曰大江之水東西流別有孤萍朝夕浮莫言此中長泛泛終當結實觸王舟趙昻浮萍賦泛泛者萍乘流匪寧殊源比影異沼均形初苒弱兮碕岸乍連延兮廣汀映池兮艸色同翠照日兮苔光共靑霞凝兮片片成玉月上兮處處疑星入門自媚穠李徒矜其妖艶取足爲樂行潦豈小於滄溟觀其枯華有時動靜無必習坎斯止遇亨則逸安卑取順契君子之用心波隨流豈漁翁之能詰每托鄰於藻荇不混迹於蓬蓽與菡蓞而相鮮向莓苔而如失實幽賞之可嘉何寓遊之足匹夫物之云云糾纒誰分茨處墻兮或不才而見棄蘭生幽也終以香而自焚惟玆萍矣獨擅其美謙能居下知則樂水鑑擥芳於楚客寧見羞於彜簋象虛舟而不系或倐往而忽來類至人之無心更出生而入死噫歟植匪深根長無固蔕將捨之而不芟翦豈見用而能種藝鄙朝菌之暫榮笑匏之長系空慙雨露之恩竊愧陶鈞之惠願同蒹葭比玉而見珍托陋質於池塘之際─原─明楊云鶴浮萍賦─嗟楊花之漠漠紛辭樹而綿綿乍飄颻於幕底忽蕩漾於池邊雨過易質浸久移妍根無寸蔕葉吐雙駢傍汀蘭而戢戢映岸艸之芊芊魚驚跳而忽破風漪斂而還連委柔姿兮曉漲寄弱質兮春田流潦凝兮並止歸波逝兮均遷商羊舞兮保世以滋大肥見兮聚族而纎旃有似乎邊塞徵人關河客子去國辭家流行坎止意忽忽以何之惟蒼蒼之黙使感玆萍質悵此萍蹤慨他鄕之萍梗憐知巳之萍逢有如一枝暫棲兩心密契不約而聨無根而蔕始宛轉而密依忽參商而遙逝知宛在兮水中恨長波之靡際嗟嗟每生有識我輩鐘情欣繇合起恨以離生𨿽離合之皆幻終悵怏而難平若夫合不心醉離不骨驚齊悲愉於一致反寄羨無識之浮萍─夏茂卿浮萍賦有序夫萍爲風約起滅不常水艸中至尠小瑣細物也顧萍氏掌禁於秋官萍生紀日於月令燕饗則樂嘉賔於魚藻朝防則示周行於鹿蘋萍之時義大矣成都楊令公年方二十視篆梁谿甫下車輙以浮萍一賦見眎淸華流麗騞然大家夫相如子云之在蜀都也翩翩皆以賦鳴吐鳳淩雲噴薄西京之上卽我明用修楊子靈心作賦秀防峩睂公豈其苗裔耶遂率爾效顰而抽辭以擬之其詞曰粵萬卉之布彚稟一气之陶鈞紛紛綸綸職職蕓蕓毓彼池面貼於波紋旣曰楊花之轉蛻復云老血之爲精巧隨浪以開合逐流水以低平兆翔鴻之始見應谷雨而萌生采芳馨於雷澤擷異美於昆明一名水簾亦呼薸蘋西河之側南澗之濵羌乍斟而止渇朅久服而身輕漢昆明池翠网橫披於曲岸楚昭王渡赤斗直觸於江濆周穆巡方則取摘湖頭以資鶴唼太原吏隠則數車捆載而爲鴨茵漂潎連綿馥鬱葐蒕可以羞王公可以薦鬼神若夫不根不蔕時合時張江妃題字漢女搴芳翠蓋覆而蛟龍匿影靑雷破而明月舒光重疊侵沙開暮春之煙景參差委岸宣大塊之文章紫葉帶流快題詩於李白秋風春艸喜琢句於劉商色映菇蒲似罽賔之鋪寶而斜臨曲渚光分杜若如洛姝之遺翠鈿而亂矗橫塘若乃波翻浪急雨驕風妬自西自東曷馮歸路孤標冷淡兮埒孝子之履霜時危震蕩兮恍羈臣之莫訴至若良朋愴別執友臨岐臭蘭偶契金石遽違玉玦遙分於塞外寶釵劃斷於中閨是何異萍水之相遭而瞥焉轉化於天涯胡然而散胡然而聚消息盈虛浮萍莫諭生馬生人儵忽爲帝卽乾坤亦水上之萍抑蜾蠃螟蛉之一致有酒旣淸有肴旣馨太虛爲禦久鑿奚爭萬期須臾晱防電驚毋掘泥以波疇皆醉而獨醒縱心浩然何慮何營吾將濯足萬里身蓬閬而戞長嘯於靑防文賦散句─增─楚宋玊風賦起於靑蘋之末晉劉伶酒徳頌俯觀萬物擾擾焉如水之載浮萍郭璞江賦萍實時出而漂泳

五言古詩─原─南齊劉繪詠萍─可憐池內萍葐蒕紫復靑巧隨浪開合能逐水低平微根無所綴細葉詎須莖飄蕩終難測流連如有情增─梁庾肩吾賦得池萍風翻乍靑紫浪起時疎密木欲嘆無根還驚能有實魏馮元興浮萍詩─有艸生碧池無根水上蕩脆弱惡風波危微苦驚浪唐李徳裕感遇幽澗生蕙若幽渚老江蘺榮落人不見芳香徒爾爲不及綠萍艸生君紅蓮池左右美人弄朝夕春風吹葉洗玉泉水珠淸湛露滋心亦願如此托君君不知宋謝翺萍間穉荷效王司馬體初萍半含絮頃刻開數畝荷生浮其間風雨足解後百年遊子心欲作千歲久昔爲浮萍根今爲穉荷藕荷髙刺已深魚遊觸其首離離荷下萍吹向白魚口明楊基賦得萍贈陳久中浮蹤散寒星一夕生無數魚跳翠乍開漚過靑還聚微風和影去急雨連根露惆悵別君時楊花滿衣絮─薛蕙詠萍─參差如霰布的皪似星出魚戲影初開鳥散文仍密幸因雲雨防且免風波失無裨江海流徒謝芳菲質

五言律詩─增─唐李嶠萍─二月虹初見三春蟻正浮靑萍含吹轉紫葉帶波流屢逐明神薦恆隨旅客遊旣能甜似蜜還繞楚王舟─李覯萍─盡日看流萍誰原造化情可憐無用物偏解及時生泥滓根萌淺風波性質輕晚來堆岸曲猶得防蛙鳴

七言律詩─增─唐徐夤詠萍─爲實隨流瑞色新泛風縈艸防遊鱗密行碧水澄涵月澀滯輕橈去采蘋比物何名腰下劍無根堪並鏡中身平湖春渚知何限撥破閒投獨蠒綸─明日本貢使詠萍─錦鱗密砌不容鍼只爲根兒做不深曽與白雲爭水面豈容明月下波心幾翻浪打應難滅數陣風吹不復沈多少魚龍藏在底漁翁無處下鉤尋

五言絕句─增─唐王維萍池─春池深且廣會待輕舟廻靡靡綠萍合垂楊掃復開─元宋旡萍─風波長不定浪迹在天涯莫怨生輕薄前身是柳花

七言絕句─原─唐劉商醉後─靑月秋風老此身一瓢長醉任家貧醒來還愛浮萍艸飄寄官河不屬人增─皮日休木蘭後池浮萍─嫩似金脂颺似煙多情渾欲擁紅蓮明朝擬附南風信寄與湘妃作翠鈿─原─陸龜和木蘭後池浮萍─晚來風約半池明重疊侵沙綠罽成不用臨池更相笑最無根蔕是浮名原─僧可齋詠萍盆池本不種靑萍春杪無根也自生人道一宵生九葉不知誰數得分明─宋文同可笑口號─可笑庭前小兒女栽盆貯水種浮萍不知何處聞人說一夜一根生七莖原─劉師邵乍因輕浪疊晴沙又趂廻風擁釣槎莫怪狂蹤易飄泊前身不合是楊花─乩仙防防靑靑浮野塘不容明月照滄浪風吹雨逐沙泥上燕子銜來繞畫梁詩散句─增─魏文帝泛泛綠池中有浮萍寄身流波隨風靡傾─宋謝翺─浮萍隨漲水上到荷葉端水退不得下猶黏花萼間─魏曹植浮萍寄淸水隨風東西流─晉司馬彪─泛泛江漢萍飄蕩永無根─何晏─願爲浮萍艸托身寄淸池傅浮萍無根本非水將何依─原─唐杜甫─萍泛無休日桃陰想舊蹊─增─宋林景熙栁花滚雪春冥冥溪風一夜吹爲萍─原─乩仙─見說楊花能變化是他種子亦輕浮增─齊王儉─萍開欲半池─梁王筠─萍生雁鶩池─謝脁新萍時合水─邢邵─新萍巳冒沼─唐太宗─萍間日影亂─原─杜甫─萍泛若夤緣增劉禹錫─風小悲流萍─韓愈─萍蓋污池淨風約半池萍─白居易─紫浮萍泛泛─姚合─萍任連池綠溫庭筠─萍皺風來後萍多釣下遲李中萍嫩鋪波面唐白居易─南潭萍開水沈沈─姚合浮萍重疊水團圓─薛能─水風初見綠萍陰逺舸衝開一路萍─原─宋

張先─浮萍破處見山影─陸遊覆水靑萍錦一方別錄─原─制用─取浮萍重五午時投厠中絕靑蠅五日午時取浮萍陰漧加雄黃作紙纒香燒之能袪蚊虫七月七日取赤浮萍榦爲末遇冬雪寒水調二盞服又用漢椒末拌浮萍末擦身不畏寒

藻

增─博雅─夌菜藻也─原─藻水艸也有二種水藻葉長二三寸兩兩相對生卽馬藻也聚藻葉細如絲節節連生卽水薀也俗名鰓艸又名牛尾薀爾雅云莙牛藻細葉蓬茸如絲可愛一節長數寸長者二三十節气味甘大寒滑無毒去暴熱熱痢止渴凡天下極冷無過藻菜荊人遇歲饑以葉當谷食

彚考─增─詩召南─於以采藻於彼行潦小雅魚在在藻─魯頌─思樂泮水薄采其藻─左傳─蘋蘩薀藻之菜

薀藻聚藻也─博物志─歲欲惡惡艸先生惡艸者水藻也─洞冥記─旦露池西有靈池方四百步有倒枝藻枝橫倒水中長九尺餘如結网有野鴨秋鳬及鷗鷖來翔水上入此艸中皆不得出如繒网也亦名水网藻酉陽雜俎─仙藥有神吾黃藻─原─埤雅─藻水艸之有文者出於水下其字從澡言自潔如澡也書曰藻火粉米藻取其淸火取其明也山節藻棁蓋非特爲取其文亦以禳火今屋上覆橑謂之藻井取象於此亦曰綺井又謂之覆海亦或謂之罳頂風俗通曰殿堂室象東井形刻作荷菱荷菱水艸也所以厭火與此同類詩魚在在藻有頒其首王在在鎬豈樂飲酒魚在在藻有莘其尾王在在鎬飲酒樂豈蓋魚性食藻王者徳至淵泉則藻茂而魚肥故以頒首莘尾爲得其性誥傳曰士卒鳬藻言其和睦歡悅如鳬之戲於水藻也─增─名勝志靑田溪生薀藻冬天水熱如湯眾魚歸之名曰魚倉

集藻─解─增─明李東陽藻軒解─靑華主人建閥南輿髙居江渺搆材爲亭甃石爲沼層瀾碧皺眾卉云繞擷芳潄潔名之曰藻客有過者難之曰萬彚藂茁羣植並分鉅者爲楩櫲秀者爲篁筠堅者爲檜柏芬者爲蘭蓀山苞水葩莫可具陳彼藻之細何足以云主人曰君子設佩聖人取物匪名則嘉惟義斯擇品不必富類不必僻泥形爲迂執象爲惑子坐聽我言藻之徳夫藻者气孕天秀根含地靈內秉柔質外敷素英不雕而華匪馞其馨順時生者爲孫命與物徙者爲和光寧負潔以自濯亦何心於行藏客曰可得聞邪主人曰窮海之裔荒溪之涯舟檝之所不至人迹之所不加以汗漫爲方以波濤爲家𨿽混迹於艸莽寧委情於泥沙客曰媺哉善藏其用子旣出矣請言乎動主人曰或載衣襟或登筐篚滌以甘泉薦以方簋陋末迹於芻蕘恥遺瑕於葑菲繪形則與火齊光比徳則與鑑爲軌功𨿽著而不知其勞用非奢而莫閟其美客曰韙哉君子之斐主人曰嘻物貴實用禮戒彌文弗玩其華而采其根楚佩江茝周歌澗蘩桃李薇蕨維葛與蘋匏瓜行葦列國所陳繄藻之徳於吾則均朝爾吾居夕爾吾羣匪藻吾軒亦藻吾身下雪民隠上華國勲惟夙夜是存以無負於吾軒客起再拜斂容棘吻君門巍巍蒙者莫瞬君行濯濯瑕莫可捃包荒納污辭不我擯鄙人何知敢謝不敏主人不答莞爾而哂

賦─增─唐郭元超水藻賦─遊子行邁登晉山之孤嶽翠谿皛以淪漣紅嶂赫兮崩駁爾其云崖委澑風壑鳴泉苔彬彪以冒石藻漫莽兮盈川於以采藻於彼行潦沼沚之毛污潭之艸靃靃靡靡泛泛悠悠乍夤緣於春水或羃防於春洲觀其往往縈散離離無畔防娟島嶼暐江漢碎流月於澄波隠孤云於斷岸生不擇所長亦無叢不資潤於微露不懼威於勁風纎莖璀璀密葉茸茸宿銀塘之白鷺矯淸水之文虹則知乘流則遊遇坻則植柔而能全弱而能直其爲隠也不居髙而處卑其爲謙也常韜光而晦色嗟茂族之無托願貞芳之見移生君之銅沼泛君之瑤池雜靑蓮與翠荇偶杜若與江蘺生於水兮人不知歲歲年年幽澗垂

賦散句─增─漢司馬相如上林賦─唼�菁藻詩散句─增─晉嵇康─俯唼綠藻托身洪流唐杜甫北風起寒文弱藻舒翠縷─張籍─藻密行舟澀─金吳激微流帶文藻─唐白居易─翠藻蔓長孔雀尾綠藻潭中系釣舟

別錄─原─制用─二藻皆可食煮熟挼去鮏气米麫糝蒸爲茹甚滑美入藥以馬藻爲勝

【附錄】海藻

增─爾雅─海薻注─一名海蘿─夲艸─一名落首一名藫生海島上黑色如亂髮而大少許葉大都如藻葉陳藏器曰此有二種馬尾藻生淺水中如短馬尾細黑色大葉藻生深海中新羅國葉如水藻而大海人以繩系腰沒水取之

海帶

增─夲艸─海帶出東海水中石上似海藻而麤柔韌而長今登州人幹之以束器物

綸

增─爾雅─綸似綸組似組東海有之注綸今有秩嗇夫所帶糾靑絲綸組組綬也海中艸生彩理有象之者因以名云─夲艸─一名昆布生南海葉如手大似蒓紫赤色可搓爲索

蔛艸

增─夲艸─蔛艸一名蔛菜一名蔛榮所在有之生水旁似澤瀉而小花靑白色亦堪蒸啖江南人用蒸魚食甚美五六月采莖暴漧用气味甘寒無毒主治暴熱喘息小兒丹腫

苔

原─苔一名綠苔一名品藻一名品菭【以形如品字也】一名澤葵一名綠錢一名重錢一名圓蘚一名垢艸─增─古今注一名綠蘚─述異記─苔錢一名連錢一名靑膚─原─空庭幽室陰翳無人行則生苔蘚色旣靑翠气復幽香花鉢拳峯頗堪淸賞欲石上生苔以茭泥馬糞和勻塗潤濕處不久卽生─增─夲艸─苔衣之類有五在水曰陟釐在石曰石濡在瓦曰屋遊在墻曰垣衣在地曰地衣其蒙翠而長數寸者亦有五在石曰烏韭在屋曰瓦松在墻曰土馬騣在山曰捲柏在水曰藫─格物總論─苔生於地之陰濕處陰濕气所生也初生其處漸靑成暈斑斑久則堆積漸厚如塵埃然又久則微有根葉又能傍緣樹木階砌磚瓦柱礎而上

彚考─增─莊子─得水土之際則爲鼃濵之衣注─靑苔也淮南子─窮谷之污生靑苔─原─拾遺記─祖梁國獻蔓金苔色如黃金若縈聚之大如雞卵投之水中蔓延於波瀾之上光出照日皆如火生水上也乃於宮中穿池廣百步時觀此苔以樂宮人宮人有幸者以金苔賜之置漆盤中照耀滿室名曰夜明苔著衣襟則如火光─增拾遺記─岱輿山北有玉梁千丈駕元流之上紫苔覆漫味甘而柔滑食者千歲不饑─原─宋略─王微太保弟子也吏部尙書江湛舉爲吏部郎辭不受與湛書告絕足不逾閫十餘年棲遲環堵之室苔艸沒階增─遊名山誌─石簣山緣崖而上髙百許丈裏悉靑苔無別艸木─酉陽雜俎─慈恩寺唐三藏院後檐階開成末有苔狀

如苦苣初生塼上色如鹽綠輕嫩可愛原─耕桑偶記石崇砌上就苔蘚刻成百花飾以金玉曰壺中之景不過如是─增─三峩山記─山髙多風木不能長枝悉下垂古苔如亂髮鬖掛木上垂至地長數丈彥周詩話─東坡梅花詩云憑仗幽人收艾蒳國香和雨入莓苔艾蒳香名正松上莓苔也出本艸及沈氏香譜原─雲林遺事─倪元鎭閣前置梧石日令人洗拭及苔蘚盈庭不畱水迹綠縟可坐每遇墜葉輙令童子以鍼綴杖頭刺出之不使防壞─花史─王彥章葺園亭疊墻種花急欲苔蘚少助野意而經年不生顧弟子曰叵耐這綠抝兒鞠國在防野古東北五百里六日行至其國有樹無艸但有苔

集藻─增─梁江淹靑苔賦有序余鑿山楹爲室有苔焉意之所之故爲是作云嗟靑苔之依依兮無色類而可方必居閒而就寂似幽意之深傷故其處石則松栝交陰泉長注絕澗俯視崩壁仰顧悲凹兮惟流水而馳騖遂能﨑屈上生斑駮下布異人貴其貞精道士悅其迥趣咀松屑以髙想捧丹經而永慕若其在水則鏡帶湖沼錦匝池林春塘秀色陽鳥好音靑郊未謝兮白日照路貫千里兮綠艸深乃生水而揺蕩遂出波而沈淫假靑條兮總翠借黃華兮舒金遊梁之客徒馬疲而不能去園之女𨿽蠶饑而不自禁─原─唐王勃靑苔賦並序吾之旅遊數月矣憩乎荒澗覩靑苔焉緣巖而上乃喟而嘆曰嗟乎苔之生於林塘也爲幽客之賞苔之生於軒庭也爲居人之怨斯擇地而處無累於物也愛憎從而生遂作賦曰若夫桂洲含潤松巖祕液繞江曲之寒沙抱巖幽之古石泛廻塘而積翠縈修樹而凝碧契山客之寄情諧埜人之妙適及其瑤房有寂瓊室無光霏微君子之砌蔓延君侯之堂引浮靑而泛露散輕綠而承霜起金鈿之舊感驚玉箸之新行若夫弱質綿羃纎姿布濩措形不用之境托迹無人之路望夷險而齊歸在髙深而委遇惟愛憎之未染何悲歡之詭赴宜其背陽就陰違喧處靜不根不蔕無華無影恥桃李之暫芳笑蘭桂之非永故順時而不競每乘幽而自整增─楊炯靑苔賦─粵若稽古聖皇重暉月光開博望之苑辟思賢之堂華館三襲雕軒四下地則經省而書坊人則後車而先馬相彼艸木兮或有足言者吁嗟靑苔今可得而聞也借如靈山偃蹇巨壁崔嵬畫千峯而錦照圖萬壑而霞開王孫遊兮山之隈披薜荔兮踐莓苔悵容與兮徘徊一去千年兮時不復來至若圓潭寫鏡方流聚玉苔何水而不淸水何苔而不綠漁夫遊兮漢川曲歌滄浪兮濯吾足桂舟橫兮蘭枻觸浦漵邅兮心斷續別有崇臺廣廈粉壁椒塗梁木蘭兮椽瑇瑁艸離合兮樹瑚白露下蒼苔蕪暗瑤砌澀瓊鋪有美人兮向隅應門閉兮踟躕心震蕩兮意不愉顏如玉兮淚如珠請循其本也見商羊兮鼓舞召風伯兮電赴占顧兮離畢星雷闐闐兮雨冥冥皓兮蕩兮見潢污之滿庭倐兮忽兮視苔蘚之靑靑爾其爲狀也羃防綿密浸淫布濩彬駮兮長廊夤緣兮古樹肅兮若逺山之松柏泛兮若平郊之煙霧春澹蕩兮景物華承芳卉兮借落花歲崢嶸兮日雲暮迫寒霜兮犯危露觸類而長其生也蕃莫不文階兮鏤瓦碧地兮靑垣別生分類西京南越則烏韭兮綠錢金苔兮石髮苔之爲物也賤苔之爲徳也深夫其爲讓也每違燥而居濕其爲謙也常背陽而卽陰重扃祕宇兮不以爲顯幽山窮谷兮不以爲沈有達人捲舒之意君子行藏之心惟天地之大徳匪予情之所任

賦散句─增─晉郭璞江賦─綠苔鬖髿乎研上孫綽遊天臺山賦─踐莓苔之滑石

五言古詩─增─梁沈約詠靑苔─緣階已漠漠泛水復綿綿微根如欲斷輕絲似更聨長風隠細艸深堂沒綺錢縈郁無人贈葳蕤徒可憐─庾肩吾新苔─隨潮染岸石逐沬聚浮查徒令阿谷麗停筐不汰沙─唐李益與僧法振同賦應門照綠苔─宮上何年月應門何歲苔靑光一似照白露共徘徊珠履久行絕玉房重未開妾心正如此昭陽歌吹來─姚合題金州西園苔階茅堂階豈髙數寸是苔蘚只恐秋雨中牕戶亦不濺眼前無此物我情何由遣─宋梅堯臣水次蘚花秋雨日霏霏碧花生疊疊水邊有神女妝去遺翠靨岸側小家婦不知所宜愜采得未還人自將渾面帖古壁苔陰壁流暗泉古苔長自好不攺春與秋何如路傍艸空山正幽藹淨綠無人掃

七言古詩─增─唐顧云苔歌檻前溪奪秋空色百丈潭心數砂礫松筠條條長碧苔苔色碧於秋水碧波梳開孔雀尾根細貼著盤陀石撥浪輕拈出少時一髻濃煙三四尺山光日華亂相射靜縷藍鬐勻襞積試把臨流抖擻看琉璃珠子淚雙滴如看玉女洗頭處解破雲鬟收未得卽是仙宮欲制六銖衣染絲未倩鮫人織采之不敢盈篚篋苦把龍神河伯惜瓊蘇玉鹽爛熳煮咽入丹田續靈液會待功成插翅飛蓬萊頂上尋仙客五言律詩─增─唐包何同捨弟佶班韋二員外對秋苔成詠─每看苔蘚色如向簿書閒幽思纒芳樹髙情寄逺山雨痕連地綠日色出林斑卻要興公賦臨危滑石間李咸用苔─幾年風雨迹疊在石孱顏生處景長靜看來情盡閒吟亭侵壞壁藥院掩空關每憶東行徑移笻獨自還─原─明於若瀛詠苔─一雨生無蔕孤茵濕欲寒被階藏石瘦席徑受花安易作夤緣想難拈空色看紋全如側理有意鳥書殘

七言律詩─增─唐徐夤詠苔印畱麋鹿野禽蹤巖壑漁磯是處逢金穀曉凝花影重章華春映栁陰濃石橋羽客遺前迹陳閣才人沒舊容歸去掃除階砌下蘚痕殘綠一重重宋趙企詠苔─斑斑染黛色差勻个个微圓類綠萍不比楡錢鋪砌白未饒荷葉防溪靑陶鎔盡出春工力磨就多應雨夜零好與詩人買風月何妨積貯滿空庭─明朱謀防苔布葉如錢个个靑不爭要路占閒庭風前印鶴移罡步雨後畱蝸作篆形生閣久縈詞客恨入碑多蝕古人名紅英墮地交相映小屐跫然未忍停─原─徐茂吳詠苔─寂歷空庭綴綺錢緣階依砌更蟬連長門底是生金輦芳徑無從認翠鈿宜借落花相掩映肯教新艸獨芊眠違喧只合幽人侶怪得江淹怨思偏瑤砌瓊鋪紫翠勻髙臺曲榭淨無塵停雲斐亹沿階綠經雨葳蕤澀浪新側理成時無汗簡文茵爛處絕車輪徑開二仲逢迎少鎭日荒荒覆碧筠地斑斑積翠平年年和艸玉階生石家砌上鏤春卉晉帝宮中號夜明乍訝綠筠經雨長不因白露減秋淸坐時隨意妨行滑幾日空庭斷屐聲

五言排律─原─明於若瀛詠苔─研上碧於染鬖髿滿綠錢根防踏未斷絲細勢相聨每向重陰合偏逢雨過鮮綿綿緣閣上漠漠沒階前滋石隨潮長浮查逐沫纎江淹曽有賦無用總堪憐

五言絕句─原─唐王維鹿柴空山不見人但聞人語響返景入深林復照靑苔上─增─錢起藍田溪詠石上苔靜與溪色連幽宜松露滴誰知古石上不染世人迹宋梅堯臣苔徑─林間夏雨滋復有斜陽照綠淨不搖風從教春艸笑─明髙啟堦前苔莫掃雨餘綠任滿閒階路畱借落來花春泥免相污─李東陽苔徑豈不愛佳客客來殘我苔西園十日雨三徑不曽開

七言絕句─增─唐白居易石上苔─漠漠斑斑石上苔幽芳靜綠絕纎埃路傍凡艸榮遭遇曽得七香車輾來─原鄭谷苔錢─春紅秋紫繞池臺个个圓如濟世財雨後無端滿窮巷買花不得買愁來增─李中春苔─春霖催得鎖煙濃竹院莎齊逕小通誰愛落花風味處莫愁門巷襯殘紅

詩散句─增─梁劉孝威─石岸生寒蘚沈根漬水苔─宋沈約─賔階綠錢滿客位紫苔生─唐楊炯─百果珠爲竇羣峯錦作苔─薛稷陽林花已紅寒澗苔未綠─王維─坐看蒼苔色欲上人衣來─原─李白─門前遲行迹一一生綠苔─杜甫─興來無灑掃隨意坐莓苔雨拋金鎖甲苔臥綠沈槍─李嘉祐─苔色侵衣桁潮痕上井闌白居易─云覆莓苔封蒼然無處覓黛潤霑新雨斑明古苔冷滑無人迹苔防如花箋上官昭容石苔淩幾杖空翠撲肌膚石畫裝苔色風梭織水紋─增─宋梅堯臣─濕翠連澗陰淨綠繞巖坎─司馬光森沈殿瓦碧羃歷井苔蒼─原─唐杜牧─莫厭瀟湘少人處水多菇米岸莓苔─陸龜防澄溪水過苔還淨深樹云來鳥不知閒牕雨過苔花潤小簟風來薤葉涼─增─韓偓釣磯自別經秋雨長得莓苔更幾重宋梅堯臣─庭下陰苔未教掃橊花紅落防靑蒼─王安石─人傳湫水未嘗枯滿底蒼苔亂髮麤─陸遊─柴門𨿽設不曽開爲怕人行損綠苔─晉陸機靑苔暗階除─原─齊謝朓蒼苔依砌上─梁江淹靑苔日夜黃─增─唐太宗─綠沼翠新苔─崔善爲─石苔終歲靑─張九齡─苔益山文古─孟浩

然─苔壁饒古意─王維─屐齒印苔深綠髮莓苔地原─杜甫─虫書玉佩蘚歸休步紫苔苔移玉座春苔錢似錦萍苔徑臨江竹玉殿莓苔春劉長卿蒼苔綠竹徑─增─韋應物新苔侵履濕司空曙苔色徧春石雨滌莓苔綠李益漠漠秋苔潔孟郊白苔浮水錢─張籍石苔生紫防白居易苔斑錢剝落苔壁錦漫糊─朱慶余─積潤苔紋厚姚合古苔寒

更翠苔文翻古篆苔蘚疎塵色薛能地燥春苔裂─溫庭筠─紫苔侵壁潤羅隠水梳苔髮直鄭谷染岸蒼苔古皮日休─苔染渾成綺苔髮紅鬇鬡韋莊壁峻苔如畫─李中蘚色花陰濶濺石苔花潤─宋林逋─雨壁上苔衣─王安石─靑苔挾雨驕苔侵

垂磴蔓─陸遊─云防蒼蘚平─戴復古─苔生石徑斑金李獻能─苔花錦斕斑─元好問─苔滑水無聲─元方回─苔紋深翠毯─唐王維靑苔日厚自無塵─岑參雨滋苔蘚侵階綠─原─杜甫石田茅屋荒蒼苔蒼苔濁酒林中靜苔蘚蝕破沙濤痕─增─韓翃─雨後靑苔散防墻─姚合─塵靜寒霜覆綠苔─白居易靑苔地上消殘暑─溫庭筠─砌因流水長秋苔杜荀鶴石榻人稀蘚色交─原─陸龜防─顚倒靑苔落綘英─皮日休─破扉開澀染苔花─吳仁壁爲惜苔錢妨換砌吳融─水籠沙淺露莓苔─韋莊─禁城煙暖蒸靑苔宋錢惟演碧鮮初圓亂縹墻─增─歐陽修─靑苔雨後深紅防原─司馬光─雨岸莓苔舒繡斑─增─蘇軾─研竹穿花破綠苔金蔡松年─雨餘巖石古苔靑

【附錄】水苔

原─水苔一名石髮一名石衣一名藫【爾雅云藫石衣注雲水苔也】一名水衣─增─夲艸─水苔一名陟釐一名側棃一名水綿按石髮有二生水中者爲陟釐生陸地者爲烏韭─原生石上色靑綠防茸如髮初生嫩者擇去虫石以石壓幹入鹽油醬姜椒切韭芽同拌食亦可油醬炒食集藻─五言律詩─增─宋梅堯臣水苔深苔何所若苦詠費毫尖繞繞水仙髮茸茸蛟客髯綠縈秋石淨嫩値翠篙黏尙芼參差荇薄言無此嫌

七言絕句─增─宋司馬光石髮萬古風濤浸石巖老苔垂足細防鬖傳聞海底珠無數何事從來散不簪金闕銀城仙客居欲傳消息問麻姑蓬萊無物堪爲信翦寄蒼龍一握須

詩散句─增─唐皮日休─水苔靑髬髵

別錄─原─拾遺記─張華撰博物志奏於武帝帝詔芟截浮疑分爲十卷卽於禦前賜側理紙萬番此南越所獻後人言陟裏與側理相亂南人以海苔爲紙其理縱橫斜側因以爲名

垣衣

增─夲艸─垣衣一名垣嬴一名天韭一名防韭一名昔邪此乃磚墻城垣上苔衣也生屋瓦上者卽爲屋遊集藻─五言律詩─增─唐李益賦得垣衣漠漠復霏霏爲君垣上衣昭陽輦下艸應笑此生非掩靄靑春去蒼茫白露晞猶勝萍逐水流浪不相依

詩散句─增─梁簡文帝緣階覆綠綺依檐映昔邪─齊王融垣衣不可裳

【附錄】屋遊

原─屋遊一名瓦衣一名瓦苔一名瓦蘚一名博邪一名昨葉一名蘭香此瓦屋上苔衣也生久屋之瓦木气泄則生其長數寸葉圓而肥嫩長寸餘頂生小白花名瓦松甘寒無毒治浮熱在皮膚往來寒熱時气煩悶小兒癇熱

【附錄】瓦松

增─夲艸─瓦松一名昨葉何艸一名瓦花一名向天艸赤者名鐵腳婆羅門艸一名天王鐵塔艸【如松子作層故名】蘇恭曰初生髙尺餘逺望如松栽馬志曰處處有之生年久瓦屋上六月七月采苗日幹

彚考─增─夢溪筆談─崔融爲瓦松賦云謂之木也訪山客而未詳謂之艸也驗農皇而罕記叚成式難之曰崔公博學無不該悉豈不知瓦松已有著說引梁簡文詩依檐映昔邪成式以昔邪爲瓦松殊不知昔邪乃是垣衣瓦松自名昨葉何成式亦自不識

集藻─增─唐崔融瓦松賦─崇文館瓦松者產於屋霤之上千株萬莖開花吐葉髙不及尺下才如寸不載於仙經靡題於藥錄謂之爲木也訪山客而未詳謂之爲艸也驗農皇而罕記豈不以在人無用在物無成乎俗以其形似松生必依瓦故曰瓦松楊炯謂余曰此中艸木咸可爲賦其詞曰賔館兮沈沈明月髙兮重海深試一望兮上棟下宇開陽闔陰彼美嘉族依於夏屋煌煌特秀狀金芝兮產霤歷歷空懸若星楡而種天苯防丰茸靑防芊眠葩條郁毓根柢連拳間靑苔而裛露陵碧瓦而含煙春風搖兮郁起冬雪糅兮蒼然詎充采掇罕任雕鐫桐君莫賞梓匠難甄用匪適於時要必濫聞於俗傳慚魏宮之烏韭恧漢官之紅蓮觀其眾開榮列虛心獨潔髙寧我慕無木禾之五尋卑以自安類石蒲之九節進不必媚居不求利芳不爲人生不因地其質也菲無忝於天然其陰也薄才足以自庇望之常見其表尋之罔得其祕肅穆承華堂皇不賒繩懸麥穗戶刻菱花竹蒼筤而眾色樹連理而相加芙蓉發池兮照爛日及懸霤兮紛葩彼懷寶以遇賞此不材而見嗟𨿽有慕於階闥亦無混於泥沙已矣哉不學懸蘿附柏直蓬倚麻固將含美惡以同貫齊是非於一家亂曰少陽之地兮於何不春博望之苑兮莫匪正人纎根弱植兮生君之館荷施霑恩兮爲人所翫物不謝生不知其榮惟願聖皇千萬壽但知傾葉向時明無名氏瓦松賦式觀圖籍幽山窮野聞卉木之名焉考神農之嘗者根莖可驗洪纎不捨惟瓦松兮闕書何昔人兮智寡原其所托髙而又雅抽形先寄於鶴樓聳質更資於鴛瓦旖旎芬葩含風接霞旣當春而吐葉亦淩秋而防花異山苗之極秀狀澗松兮抽芽髙居壤霤匪雜泥沙向朝陽兮發榮經夕露兮增華常在危檐心必直詎欲牽風影暫斜小大殊品髙卑異盼離離兮若星楡之照灼煜煜兮疑石蒲之蔥蒨旣乏棟梁之用寧怯鐫雕之變豈比夫桂山上蘭谷中長幽隠兮銷馥爲芬芳兮敗叢奚若玆物之獨茂無憂患兮養

五言排律─增─唐李華尙書都堂瓦松─華省祕仙蹤髙堂露瓦松葉因春後長花爲雨來濃影混鴛鴦色光含翡翠容天然斯所寄地勢太無從接棟臨雙闕連甍近九重寧知深澗底霜雪歲兼封

詩散句─增─宋張耒─別來秋意苦但見瓦松長─唐韓偓睡起墻陰下藥欄瓦松花白閉柴關─宋陸遊屋老瓦松長─唐白居易─墻有衣兮瓦有松

仙人縚

增─酉陽雜俎─仙人絳出衡嶽無根蔕生石上狀如同心帶三股色綠亦不常有益部方物記仙人縚生大山中與苔同種但巖陰石隈多鮮翠長二三尺叢垂若縚或言深谷有長丈餘者

集藻─贊─增─宋宋祁仙人縚贊─附陽而生垂若文縚大槪苔類土石所交

【附錄】羅漢絳

增─湖湘故事羅漢後洞有艸蔓結如帶長丈餘附木而生相傳謂之羅漢絳

集藻─七言絕句─增─宋畢向羅漢絳五百移棲絕洞深空畱轍迹杳難尋綠絲絳帶何人施長到春來掛滿林

禦定佩文齋廣羣芳譜卷九十一

欽定四庫全書

禦定佩文齋廣羣芳譜卷九十二

卉譜

祝余

增─山海經─招搖之山有艸焉其狀如韭而靑花其名曰祝餘食之不饑─注─或作桂荼

條【二種同名】

增─山海經─符禺之山其艸多條狀如葵而赤花黃實如嬰兒舌食之使人不惑石脆之山其艸多條其狀如韭而白花黒實食之已疥

黃雚

增─山海經─竹山有艸焉其名曰黃雚其狀如樗其葉如麻白花而赤實其狀如赭浴之已疥又可以已胕

蓇蓉

增─山海經─嶓冡之山有艸焉其葉如蕙其夲如桔梗黑華而不實名曰蓇蓉食之使人無子

無條【二種同名】

增─山海經─臯塗之山有艸焉其狀如槀苃其葉如葵而赤背名曰無條可以毒鼠苦山有艸焉圓葉而無莖赤華而不實名曰無條服之不癭

薲艸

增─山海經─昆侖之丘有艸焉名曰薲艸其狀如葵其味如蔥食之已勞

籜

增─山海經─甘棗之山有艸焉葵本而杏葉黃華而莢實名曰籜可以已瞢

植楮

增─山海經─脫扈之山有艸焉其狀如葵葉而赤華莢實實如防莢名曰植楮可以已癙食之不瞇

鬼艸

增─山海經─牛首之山有艸焉名曰鬼艸其葉如葵而赤莖其秀如禾服之不憂

集藻─贊─增─晉郭璞鬼艸贊─焉得鬼艸是樹是藝服之不憂樂天遺世如波滚舟任波流滯

榮艸

增─山海經─鼓鐙之山有艸焉名曰榮艸其葉如栁其本如雞卵食之已風

荀艸

增─山海經─靑要之山有艸焉其狀如葌而方莖黃華赤實其本如槁本名曰荀艸服之美人色

集藻─贊─增─晉郭璞荀艸贊─荀艸赤實厥狀如菅婦人服之練色易顏夏姬是艷厥媚三遷

葶寧

增─山海經─熊耳之山有艸焉其狀如蘇而赤華名曰葶寧可以毒魚

薫艸

增─山海經─浮山有艸焉名曰薰艸麻葉而方莖赤華而黒實臭如蘼蕪佩之可以已癘

風條

增─山海經─休與之山有艸焉其狀如蓍赤葉而夲叢生名曰風條可以爲簳

焉酸

增─山海經─鼓鐘之山有艸焉方莖而黃華員葉而三成其名曰焉酸可以爲毒

防艸【二種同名】

增─山海經姑媱之山帝女化爲防艸其葉胥成其華黃其實如菟丘服之媚於人泰室之山有艸焉其狀如白華黒實澤如蘡薁其名曰防艸服之不昧

集藻─贊─增─晉郭璞防艸贊─防艸黃華實如菟絲君子是佩人服媚之帝女所化其理難思

嘉榮

增─山海經─半石之山其上有艸焉生而秀其髙丈餘赤葉赤華華而不實其名曰嘉榮服之者不霆蛇山其艸多嘉榮

集藻─贊─增─晉郭璞嘉榮贊─霆維天精動心駭目曷以禦之嘉榮是服所正者神用口腸腹

艸

增─山海經─少陘之山有艸焉名曰艸葉狀如葵而赤莖白華實如蘡薁食之不愚

集藻─贊─增─晉郭璞艸贊─艸赤莖實如蘡薁食之益智忽不自覺殆齊生知功奇於學

梨艸

增─山海經─太山有艸焉名曰梨其葉狀如荻而赤華可以已疽

艸

增─山海經大騩之山有艸焉其狀如蓍而毛靑華而白實其名曰服之不夭可以爲腹病

集藻─贊─增─晉郭璞艸贊大騩之山爰有蘋艸靑華白實食之無夭𨿽不增齡可以窮老

髙梁山艸

增─山海經─髙梁之山有艸焉狀如葵而赤華莢實白柎可以走馬

雞谷

增─山海經─牀之山其艸多雞谷其本如雞卵其味酸甘食者利於人嫗山其艸多雞谷

苕饒

增─陸璣詩疏─苕苕饒也幽州人謂之翹饒蔓生莖如勞豆而細葉似蒺藜而靑其莖葉綠色可生食如小豆藿也

彚考─增─詩陳風─卭有防苕

虉

增─爾雅虉綬─注小艸有雜色似綬

彚考─增─詩陳風─卭有防鷊疏鷊綬艸也

莫

增─陸璣詩疏─莫莖大如箸赤節節一葉似栁葉厚而長有毛刺今人繅以取繭緒其味酢而滑始生可以爲羮又可生食五方通謂之酸迷冀州人謂之幹絳河汾之間謂之莫

彚考─增─詩魏風彼汾沮洳言采其莫

葍

增─爾雅─葍防注大葉白華根如指正白可啖─疏─幽州人謂之燕防其根可著熱灰中溫啖之饑荒之歲可蒸以禦饑也葍藑茅注─葍華有赤者爲藑藑葍一種耳亦猶蓤苕華黃白異名

彚考─增─詩小雅─我行其野言采其葍

芑

增─陸璣詩疏─芑菜似苦菜也莖靑白色摘其葉有白汁出脃可生食亦可蒸爲茹靑州人謂之芑西河鴈門芑尢美

彚考─增─詩小雅─薄言采芑於彼新田於此菑畝─大雅丰水有芑

藬

增─爾雅─藬牛蘈─注─今江東呼爲牛蘈者髙尺餘許方莖葉長而鋭有穗穗間有華華紫縹色可淋以爲飲

結縷

增─爾雅─橫目─注─一名結縷俗謂之鼓箏艸─前漢書注─師古曰結縷蔓生著地之處皆生細根如綫相結故名結縷今俗呼鼓箏艸者兩防童對銜之手鼓中央則聲如箏也

蔖

增─爾雅─蓾蔖─注作履苴艸─疏卽蒯類也中作履底

揺車

增─爾雅柱夫揺車注─蔓生細葉紫華可食今俗呼曰翹搖車疏華翹起搖動因名

綿馬

增─爾雅─綿馬羊齒─注─艸細葉葉羅生而毛有似羊齒今江東呼爲鴈齒繅者以取繭緒

瓝

增─爾雅─瓝九葉─注今江東有艸五葉共叢生一莖俗因名爲五葉卽此類也

雞腸艸

增─爾雅─蔜注─今蘩也或曰雞腸艸─疏本艸云蘩味辛多生下濕坑渠之側人家園庭亦有此艸

蕕【一作莤】

增─爾雅莤蔓於注多生水中一名軒於江東呼莤本艸─一名馬唐一名馬飯一名羊麻一名羊粟節節有根著土如結縷艸堪飼馬

彚考─增─左傳─一薰一蕕十年尙猶有臭

防車

增─爾雅─防車防輿─注─防車香艸─廣志防車味辛生彭城髙數尺重葉白花─海藥本艸─生海南山谷凡諸樹虫蛀者煎此香冷淋之卽辟也又辟惡气薰衣佳集藻─文賦散句─增─楚屈原離騷─畦畱與揭車兮漢司馬相如上林賦─揭車衡蘭

蘮蒘

增─爾雅─蘮蒘竊衣─注─似芹可食子大如麥兩兩相合有毛著人衣─疏─俗名鬼麥

玉紅艸

增─尸子─赤縣洲爲昆侖之墟其東則鹵水島左右玉紅之艸生焉食其一實醉臥三百歲

畱夷

增─楚詞注─畱夷文選作蒥荑張揖曰畱夷辛夷顏師古曰畱夷香艸非辛夷辛夷乃樹耳

集藻─文賦散句─增─楚屈原離騷─畦畱夷與揭車兮漢司馬相如上林賦─雜以畱夷

不死艸

增─十洲記─祖洲上有不死之艸艸形如菇苗長三四尺人已死三日者以艸覆之皆當時活也服之令人長生秦始皇時有鳥如烏狀銜此艸來遣使者賫艸以問北郭鬼谷先生云此艸是東海祖洲上不死之艸生瓊田中或名爲養神芝其葉似菇苗叢生一株可活一人始皇乃使使者徐福發童男童女入海采之

明莖艸

增─東方朔別傳─天漢二年帝升蒼龍館思仙術召諸方士言逺國遐鄕之事惟朔下席操筆疏曰臣遊北極至鏡火山日月初不照有龍銜火以照山四極亦有園囿池苑皆植異艸木有明莖艸如金燈折爲燭照見鬼物形仙人寧封嘗以此艸然爲夜照見腹內外有光亦名洞腹艸帝剉此艸爲蘇以塗明云之觀夜坐此觀卽不加燭亦名照魅艸采以借足則入水不沈

吉云艸

增─洞冥記東方朔曰臣有吉云艸十種種於九景山東二千歲一花明年應生臣走請刈之得以秣馬馬終不饑

神精香艸

增─洞冥記波祗國亦名波弋國獻神精香艸亦名荃蘼一名春蕪一根百條其間如竹節柔軟其皮如絲可爲布所謂春蕪布亦名香荃布堅宻如紈冰也握一片滿室皆香婦人帶之彌月芬馥

夢艸

增─洞冥記有夢艸似蒲色紅晝縮入地夜則出懷其葉則知夢之吉凶立驗也武帝思李夫人之容不可得朔乃獻一枝帝懷之夜果夢夫人因攺曰懷夢艸拾遺記─背明國有夢艸葉如蒲莖如蓍采之以占吉凶萬不遺一

卻睡艸

增─洞冥記─有五味艸初生味甘花時味酸食之使人不眠名曰卻睡艸武帝時末多國獻此艸

瑤琨碧艸

增─洞冥記─瑤琨去玉門九萬里有碧艸如麥割之以釀酒則味如醇酎飲一合三旬不醒但飲甜水隨飲而醒

地日艸

增─洞冥記─武帝末年彌好仙術與東方朔狎暱帝曰朕所好者不老其可得乎朔曰臣能使少者不老帝曰服何藥耶朔曰東北有地日之艸西南有春生之艸帝曰何以知之朔曰三足烏數下地食此艸羲和馭之以手揜烏目不聽下也食艸能不老他鳥獸食此艸則美悶不能動矣帝曰子何以知乎朔曰臣小時掘井陷落地下數十年無所托寄有人引臣欲往此艸中隔紅泉不得渡其人以一隻屐與臣臣泛紅泉得至此艸之處臣采而食之

鳳葵艸

增─洞冥記─有鳳葵艸色丹葉長四寸味甘久食令人身輕肌滑赤松子餌之三歲乘黃入水得黃珠一枚色如眞金或言是黃蛇之卵

躡空艸

增─洞冥記─鳥哀國有掌中芥葉如松子取其子置掌中吹之而生一吹長一尺至三尺而止然後可移於地上若不經掌中吹則不生食之能空中孤立足不躡地亦名躡空艸

壽榮艸

增─典術─壽榮艸出少室金山丘下服之令人不老取葉服之可通百神

迷疊

增─廣志─迷疊出西域─魏略─迷疊香出大秦國─夲艸其艸修榦柔莖細枝弱根繁花結實嚴霜弗凋收采去枝葉入袋佩之芳香甚烈主去惡气令人衣香燒之去鬼

集藻─賦─增─魏文帝迷疊賦─坐中堂以遊觀兮覽芳艸之樹庭重妙葉於纎枝兮修榦而結莖承靈露以潤根兮嘉日月而敷榮隨廻風以揺動兮吐芳气之穆淸薄西之穢俗兮越萬里而來徵豈眾卉之足方兮信希世而特生─曹植迷疊香賦播西都之麗艸兮應靑春而凝暉流翠葉於纎柯兮結微根於丹墀信繁華之速實兮弗見雕於嚴霜方暮秋之幽蘭兮麗昆侖之芝英旣經時而收采兮遂幽殺以增芳去枝葉而特禦兮入綃縠之霧裳附玉體以行止兮順微風而舒光─王粲迷疊賦─惟遐方之珍艸兮產昆侖之極幽受中和之正气兮承陰陽之靈休丰馨於西裔兮布和種於中州去原野之側陋兮植髙宇之外庭布萋萋之茂葉兮挺苒苒之柔莖色光潤而采發兮似孔翠之精陳琳迷疊賦─立碧莖之婀娜鋪防條之蜿蟺下扶疎以布濩上綺錯而交紛匪荀方之可樂實來儀之麗閒動容飾而發微穆斐斐以承顏─應防迷疊賦─列中堂之嚴宇跨階序而駢羅建茂莖以竦立擢修榦而承阿燭白日之炎陰承翠碧之繁柯朝敷條以誕節夕結秀而垂華振纎枝之翠粲動采葉之莓莓舒芳香之酷烈乘淸風以徘徊

詩散句─增─樂府─氍毹防五木香迷疊艾蒳及都梁

龍須艸

增─夲艸─石龍芻一名龍須一名龍修一名龍華一名龍珠一名懸莞一名艸續斷一名縉雲艸一名方賓一名西王母簪叢生狀如粽心艸及鳬茈苗直上夏月莖端生小穗花結細實並無枝葉今吳人多栽蒔織席他處自生者不多

彚考─增─山海經─賈超之山多龍修─注─龍須也似莞而細生山石穴中莖倒垂可爲席─崔豹古今注─孫興公問曰世稱黃帝鏈丹於鑿硯山乃得仙乘龍上天羣臣援龍須須墜而生艸曰龍須有之乎答曰無也有龍須艸一名縉雲艸故世人爲之妄傳至如今有虎須艸江東亦織以爲席號曰西王母席可復是西王母乘虎而墮其須也─水經注─自洮嵹南北三百里中地艸徧是龍須而無樵柴─福建志─武平縣梁山分十二面寄峻疊出昔鄕民采茗誤至一巖見龍須艸蒙幕垂門披而入見佛像經帙鐘磬幢蓋如新造設後再往遂迷所在集藻─詩散句─增─唐李白─莫捲龍須席從他生网絲

【附錄】龍常艸

增─本艸─龍常艸一名粽心艸生河水旁狀如龍芻冬夏生按爾雅云防莞郭璞云纎細似龍須可爲席蜀中出好者恐卽此龍常也

虹艸

增─拾遺記─背明國有艸名虹艸枝長一丈葉如車輪根大如轂花似朝虹之色昔齊桓公伐山戎國人獻其種乃植於庭曰霸者之瑞也

宵明艸

增─拾遺記─背明國有宵明艸夜視如列燭晝則無光自消滅也

黃渠艸

增─拾遺記─背明國有黃渠艸映日如火其堅韌若金食者焚身不熱

聞遐艸

增─拾遺記背明國有聞遐艸服者耳聰香如桂莖如蘭

合歡艸

增─拾遺記魏明帝時有合歡艸狀如蓍一株百莖晝則眾條扶疎夜則合爲一莖萬不遺一謂之神艸

濡姧艸

增─拾遺記─方丈山有艸名濡姧葉色如紺莖色如漆細軟可縈海人織以爲席薦卷之不盈一手舒之則列坐方國之賓

娑羅艸

增─拾遺記─方丈山有娑羅艸細大如發一莖百尋柔軟香滑羣仙以爲龍首之轡

遙香艸

增─拾遺記─岱輿山北有遙香艸其花如丹光耀入目葉細長而白如忘憂之艸其花葉俱香扇馥數里故名遙香艸其子如薏中實甘香食之累日不饑渴體如艸之香久食延齡萬歲仙人常采食之

莽煌

增─拾遺記─岱輿山有艸名莽煌葉圓如荷去之十步炙人衣則燋刈之爲席方冬彌溫以枝相摩則火出矣

蕓苗艸

增─拾遺記─瀛洲有艸名蕓苗狀如菖蒲食葉則醉餌根則醒

蕓蓬艸

增─拾遺記─員嶠山有艸名蕓蓬色白如雪一枝二丈夜視有白光可以爲杖

銅鼓艸

增─桂海虞衡志─銅鼓艸其實如療瘡瘍毒

珊瑚鞭

增─黃山誌─珊瑚鞭澗壑中艸也叢生葉深綠初秋防莖長二三尺徧莖布小花花色殷似珊瑚更紅俗名金綫海棠又名狀元鞭

紅席艸

增─南史梁武帝紀─海中浮鵠山去余姚岸可千餘里上有女人年三百歲有女官道士四五百人年並出百但在山學道遣使獻紅席云此艸常有紅鳥居下故以爲名觀其圖狀則鸞鳥也

咸艸

增─南史扶桑傳─扶桑東千餘里有女國食鹹艸如禽獸咸艸葉如邪蒿而气香味鹹

千步香艸

增─述異記─南海山出千步香佩之香聞於千步也今海隅有千步艸是其種也葉似杜若而紅碧雜貢籍曰南郡貢千步香

睡艸

增─述異記─桂林有睡艸見之則令人睡一名醉艸亦呼嬾婦箴又出南海地記

龍芻

增─述異記─東海島龍川穆天子養八駿處也島中有艸名龍芻馬食之一日千里古語云一株龍芻化爲龍駒

蓆具艸

增─述異記─蓆具艸一名塞路生北方古詩云千里蓆具艸

相思艸

增─述異記─秦趙間有相思艸狀如石竹而節節相續一名斷腸艸又名愁婦艸亦名霜艸人呼寮莎

活人艸

增─述異記─漢武帝時西方日支國有獻活人艸三莖有人死者將艸覆面卽活

麝香艸

增─述異記─紫述香一名紅蘭香一名金桂香亦名麝香艸出蒼梧桂林上郡界今吳中有麝香艸似紅藍而甚芳香

懸腸艸

增─述異記─懸腸艸一名思子蔓南中呼爲離別艸

宮人艸

增─述異記─楚中有宮人艸狀如金防而甚氛氳花色紅翠

防門艸

增─酉陽雜俎─防門艸出常山北寘諸門上夜有人過輙叱之─物類相感志─一名百靈艸

集藻─詩散句─增─梁王筠─霜被守宮槐風驚防門艸

金光艸

增─廣異記─謝元卿至東嶽夫人所居有異艸葉如芭蕉花正黃色光可以鑑曰此金光艸也食之化形靈元壽與天齊

集藻─詩散句─增─唐李白─願餐金光艸壽與天齊傾

元鹿艸

增─道籥─元鹿之艸生於名山人迹不到處烹而食之壽二千歲

鶴子艸

增─北戶錄鶴子艸蔓花也當夏開南人云是媚艸甚神可比懷子夢芝采之曝漧以代面靨形如飛鶴狀翅羽嘴距無不畢備亦艸之奇者艸蔓延春生雙虫常食其葉土人收於奩粉間餉之如養蠶諸虫老不食而蛻爲蝶女子佩之如細鳥皮號爲細蝶

醒醉艸

增─開元天寶遺事─興慶池南岸有艸數叢葉紫而心殷有一人醉過於艸傍不覺失其酒態後有醉者摘艸嗅之卒然醒悟故目爲醒醉艸

變晝艸

增─杜陽雜編─順宗卽位拘彌國貢變晝艸有類芭蕉可長三尺而一莖千葉樹之則百步內昏黑如夜始藏於百寶匣中上見而怒曰背明向暗之物何貴並匣焚之

迎涼艸

增─酉陽雜俎─迎涼艸碧色簳似苦竹葉細如杉𨿽若干枯而未嘗凋落盛暑掛之牕戶間則涼風自生

集藻─詩散句─增─宋章得象─已持犀避暑更乞艸迎涼

左行艸

增─酉陽雜俎─左行艸使人無情範陽長貢

靑艸槐

增─酉陽雜俎─龍陽縣裨牛山南有靑艸槐叢生髙尺餘花若金燈仲夏發花一夲云迄千秋

野狐絲

增─酉陽雜俎─野狐絲庭中艸蔓生色白花微紅大如栗秦人呼爲狐絲

望舒艸

增─酉陽雜俎─望舒艸出扶支國艸紅色葉如蓮葉月出則舒月沒則捲

蜜艸

增─酉陽雜俎─北天竺國出蜜艸蔓生大葉秋冬不死因受霜露遂成蜜如塞上蓬鹽─本艸交河沙中有艸頭上有毛毛中生蜜名爲給防羅髙昌有艸名羊刺其上生蜜西番撒馬兒罕地有小艸葉細如藍秋露凝其上味甘如蜜

老鵶籬

增─酉陽雜俎─老鵶籬葉如牛蒡而美子熟時色黑狀如籬

鴨舌艸

增─酉陽雜俎─鴨舌艸生水中似蒓俗呼爲鴨舌艸

銅匙艸

增─酉陽雜俎─銅匙艸生水中葉如翦刀

水耐冬

增─酉陽雜俎─水耐冬經冬在水不死成式於城南村墅池中有之

天芊

增─酉陽雜俎─天芊生終南山中葉如荷而厚

油防艸

增─酉陽雜俎─油防艸葉似莙薘每葉上有黑防相對

三賴艸

增─酉陽雜俎─三賴艸如金色生於髙崖老子弩射之魅藥中最切

金盤艸

增─唐王周詩注─金盤艸生寧江巫山南陵林木中其根一年生一節人采而服可觧毒也

集藻─五言古詩─增─唐王周金盤艸詩─今春從南陵得艸名金盤金盤有仁性生在林木端根節歳一節食之甘而酸風俗競采掇俾人防急難巴中虵虺毒解之如走丸巨葉展六出軟幹分長竿搖搖綠玉活褭褭香荷寒世云暑酷月郁有神物看天之產於此意欲生民安今之爲政者何不反此觀知彼苛且猛愼勿虐而殘一物茍失所萬金惟可嘆莫並蒿與萊豈羨芝及蘭勤渠防根本栽植富庭欄寄言好生者休說神仙丹

蕪荑

增─五代史─胡嶠自契丹亡歸中國略能道其所見云自褭潭入大山行十餘日而出過一大林長二三里皆蕪荑枝葉有芒刺如箭羽其地皆無艸

息雞艸

增─五代史─胡嶠自契丹亡歸中國略能道其所見云自上京東行至褭潭水艸丰美有息雞艸尢美而本大馬食不過十本而飽

千金艸

增─寰宇記─廣州艸有大千金小千金守房郎千里萬里憶

金星艸

增─益部方物略記─金星艸生峩睂靑城山葉似萱艸其背有防雙行相偶黃澤類金星人號金星艸亦云金釧艸皆以肖似取之今醫家以傅疽創甚良─嘉祐本艸金星艸喜生背陰石上淨處及竹箐中少日色處或生大木下及背陰古瓦屋上初出深綠色葉長一二尺至深冬背生黃星防子兩兩相對色如金因得金星之名無花實淩冬不凋其根盤屈如竹根而細折之有筋如豬馬騣

集藻─贊─增─宋宋祁金星艸贊─長葉叢生背星布髙醫近識傅疽可愈

石長生

增─本艸經─石長生一名丹艸一名丹沙艸花紫色南中多生石巖下葉似蕨而細如龍須黑如光漆髙尺餘不與余艸雜也─益部方物略記─長生艸山陰蕨地多有之修莖茸葉色似檜柏而澤經冬不凋損故號長生集藻─贊─增─宋宋祁長生艸贊─色與柏類苒苒其莖冬不甚黃故謂長生

集藻─七言律詩─增─宋樓鑰長生艸─玻璃擢葉玉蟠根千里提攜寄海濱雨澤不霑仍自潤土膏無著自長春歲寒秀色鎭依舊日暖素英能一新我欲餌之求久視恐君靈已不靈人

【附錄】紅茂艸

增─圖經本艸─紅茂艸一名地沒藥一名長生艸生施州四季枝葉繁故有長生之名

通泉艸

增─庚辛玉冊─通泉艸一名長生艸多生古道丘壠荒蕪之地葉似地丁中心抽一莖開黃白花如雪又似麥飯摘下經年不槁根入地至泉故名通泉俗呼禿瘡花

女香

增─奚囊橘柚女香艸出繁繢婦女佩之則香聞數里男子佩之則臭昔海上有丈夫拾得此香嫌其臭棄之有女子拾去其人迹之香甚欲奪之女子疾走其人逐之不及乃止故語曰欲知女子彊轉臭得成香呂氏春秋雲海上有逐臭之夫疑卽此事

鼠麯艸

增─本艸鼠麯艸一名米麯一名鼠耳一名佛耳艸一名無心艸一名香茅一名黃蒿一名茸母原野間甚多二月生苗莖葉柔軟葉長寸許白茸如鼠耳之毛開小黃花成穗結細子

馬鞭艸

增─本艸─馬鞭艸一名龍牙艸一名鳳頸艸下地甚多春月生苗方莖葉似益母對生夏秋開細紫花作穗如車前穗子如蓬蒿子而細根白而小

【附錄】蛇含

增─本艸─蛇含一名蛇銜一名威蛇一名小龍牙一名紫背龍牙處處有之有兩種並生石上亦生黃土地一莖五葉或七葉根名女靑八月采陰漧又有一種藤生葉似蘿摩亦名女靑

石帆

增─夲艸─石帆生海嶼石上艸類也無葉髙尺許其花離樓相貫連根如漆色至梢上漸軟作交羅紋人以飾作瑚裝

佛甲艸

增─夲艸─佛甲艸生筠州二月生苗成叢髙四五寸脆莖細葉柔澤如馬齒莧尖長而小夏開黃花經霜則枯人多栽於石山瓦墻上呼爲佛指甲

虎耳艸

增─夲艸─虎耳艸一名石荷葉生陰濕處人亦栽於石上莖髙五六寸有細毛一莖一葉如荷蓋狀人呼爲石荷葉葉大如錢狀似初生小葵葉及虎之耳形夏開小花淡紅色

離鬲艸

增─夲艸─離鬲艸生人家階庭濕處髙三二寸苗葉似幕罨江東有之北土所無

仙人艸

增─本艸─仙人艸生階庭間髙二三寸葉有鴈齒似離鬲艸北地不生

集藻─贊─增─宋謝惠連仙人艸贊並序─余之中園有仙人艸焉春穎其苗夏秀其英秋有貞實冬無凋色可謂貫四時而不攺者也旣嘉其名而美其質染筆作詠庶以攄述云園有佳艸名曰仙人煜煜煒煒莫莫臻臻穎發炎暑苗秀和春奇爾靈質乃植中林

宜南艸

增─夲艸─宜南艸生廣南山谷有莢長二尺許內有薄片似紙大小如蟬翼小男女以緋絹袋盛佩之臂上辟惡止驚此艸生南方故名

仙人掌

增─本艸─仙人掌艸生合州筠州多於石上貼壁而生如人掌形故名葉細而長春生至冬猶有四時采之集藻─賦─增─明黃佐仙人掌賦並序─仙人掌者奇艸也多貼石壁而生惟羅浮黃龍金沙洞有之葉勁而長若齟齬狀發苞時外類芋魁內攢瓣如翠毬各擎子珠如掌然靑赤轉黃而有重殻剖之厚者在外如小椰可爲匕勺薄者在裏如銀杏衣而裹圓肉煨食之味兼芡栗可補諸虛久服輕身延年俗呼爲千歲子云移植惟宜沙土粵州書院精舍中庭後圃皆有之子以其奇賦焉其詞曰有仙人之瑤艸惟龍洞之嘉生毓金沙於后土承日景於朱明植深根而擢穎謝修榦以敷榮展靑鸞之羽葉攢威鳳之毬英爾乃覽啟其前圃叢陰映乎松篁霑騫林之瑞露翕神霄之寶光子珠擎於翠掌靑赤綦乎中黃傲冬雪而奮起迎凱風以翺翔諒抗時而耀質遙作對乎男貞補桐君之遺錄起葛令之丹經盍朋簪而萃止盈傾筐以胥慶同服食以霞舉集瑤池而濯纓

萍蓬艸

增─本艸萍蓬艸一名水粟一名水栗子生南方池澤三月出水莖大如指葉大如荇花亦黃未開時狀如算袋其根如藕饑年可以當谷

雞足艸

增─五臺山誌─山有異艸二雞足艸瞢�艸

知風艸

增─一統志知風艸廣東出叢生若藤蔓土人視其節以占一歲風候每一節則一風無節則無風

扁擔艸

增─盛京通誌─扁擔艸似黍葉稍窄有穗有粒多生田中可以飼馬

嬌艸

增─盛京通誌─嬌艸似香蒲可以飼馬

馬房

增─盛京通誌─馬房節節相生無葉可以飼馬

星星艸

增─盛京通誌─星星艸葉如韭有穗星星故名亦可飼馬

黃背艸

增─盛京通誌黃背艸層層有節細葉幹之可代茅結屋

塔子頭

增─盛京通誌塔子頭窪地叢生其根能裹土上壅成堆如塔故名久則根與土糾結堅不可破俗呼塔子頭可雕琢爲木器

水稗艸

增─盛京通誌─水稗艸葉似稗子中多汁故名可飼馬

鳳尾艸

增─盛京通誌─鳳尾艸葉莖如鳳尾故名多生山陰近水處

稠稉

增─新津縣誌─稠稉山有艸名稠稉服之可以長生

琉璃艸

增─始興縣誌─縣南十里曰玲瓏巖有艸名琉璃食之可已風

蠍子艸

增─蠍子艸塞外多有之髙四五尺叢生亂艸間其葉最毒人悞觸之立卽紅瘇如蠍子所螫故名馬亦不敢近之惟駝能食與防相類

特勒蘇艸

增─特勒蘇艸塞外叢生蔥翠挺防經秋霜則變而爲白取之組織爲涼帽光皎異常

恆春艸

集藻─五言古詩─增─唐梁鍠方士進恆春艸─東吳有靈艸生彼剡溪傍旣亂莓苔色仍連菡蓞香掇之稱逺士持以奉明王北闕顏彌駐南山壽更長金膏徒騁妙石髓莫矜良倘使沾涓滴還遊不死方

【附錄】煙艸

增─食物本艸─煙艸一名煙酒味辛溫有毒治風寒濕痺滯气停痰解山嵐瘴气多食則火气薫灼耗血損年閩產者佳燕次之春種夏花秋日取葉曝榦切葉形如細髮艸頂數葉名曰蓋露

禦定佩文齋廣羣芳譜卷九十二﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷九十三

藥譜

甘艸

原─甘艸【甘古作苷】一名國老一名靈通一名美艸一名蜜艸一名蜜甘一名落艸生陜西河東州郡靑州間亦有之春生靑苗髙三四尺枝葉悉如槐葉端微尖而糙濇似有白毛七月開紫花冬結實作角子熟時角拆子扁如小豆極堅根長者三四尺麤細不定皮赤上有橫梁梁下皆細根采得去蘆頭及赤皮陰漧用以堅實斷理者爲佳謂之粉艸其輕虛縱理及細靭者不堪用味甘平無毒最爲眾藥之主治七十二種乳石毒觧一千二百般艸木毒調和眾藥故有國老之號生用瀉火熱熟用散表寒其性能緩能急而又協和諸藥使之不爭惟中滿嘔吐嗜酒者忌用昔有中烏頭巴豆毒者甘艸入腹卽定加大豆其驗奇應嶺南觧蠱毒凡飲食先取炙甘

艸一寸嚼之咽汁若中毒隨吐出仍以炙甘艸三兩生薑四兩水六升煮二升日三服常帯數寸隨身備用若含甘艸食物而不吐是無毒者也頭生用能行足厥陰陽明二經污濁之血消癰疽腫痛之毒宜入吐藥梢生用治胸中積熱去莖中痛加酒煮胡索苦楝子尢佳

彚考─增─梁書宕昌國傳─天監四年王梁彌博來獻甘艸當歸詔以爲使持節都督河涼二州軍事安西將軍東羌校尉河梁二州刺史隴西公宕昌王─酉陽雜爼─秀才權同休元和中下第旅遊蘇湖間遇疾貧窘走使者本村野人雇已一年矣疾中思甘豆湯令其市甘艸雇者久而不去但具火湯水秀才且意其怠於祗承復見折樹枝盈握仍再三搓之微近火上忽成甘艸良久取麤沙數掊挼捘已成豆矣及湯成與甘豆無異疾亦漸瘥─夢溪筆談─本艸注引爾雅云蘦大苦注甘艸也蔓延生葉似荷靑莖赤此乃黃藥也其味極苦謂之大苦非甘艸也甘艸枝葉悉如槐髙五六尺但葉端微尖而糙澀似有白毛實作角生如相思角作一本生熟則角拆子如小扁豆極堅齒嚙不破─霏雪錄─西土甘艸大者如柱土人以架屋唐愚士西遊親見之

集藻─五言律詩─增─宋梅堯臣司馬君實遺甘艸杖─美艸將爲杖孤生馬嶺危難從荷蓧叟寧入化龍陂去與秦人采來扶楚客衰藥中稱國老我懶豈能醫

別錄─原─炙法長流水蘸濕炙透爲熟刮去赤皮或用漿水有云用酒及酥炙者非也

黃耆

原─黃耆【本艸綱目云耆長也色黃爲百藥之長故名今俗通作茋或作蓍者非】一名芰艸一名蜀脂一名百本一名獨椹一名戴椹一名戴糝葉扶疏作羊齒狀似槐葉而微尖小又似蒺藜而微濶大靑白色開黃紫花大如槐花結小尖角長寸許獨莖或作叢生枝榦去地二三寸根長二三尺以緊實如箭簳者良味甘微溫無毒隴西者溫補白水者冷補赤色者作膏消癰腫其皮折之如綿出綿上故名綿黃耆【綿上山西沁州】有白水耆【白水陜西同州】赤水耆【赤水鄕屬隴西】木耆功用並同而力不及白水者木耆短而理橫今人多以苜蓿根假作者【苜蓿根堅而脆亦名土黃茋能令人瘦黃茋柔靭皮微黃褐色肉白能令人肥宜辧】黃耆之功有五補諸虛不足一也益元气二也壯脾胃三也去肌熱四也排膿止痛活血生血內托陰疽爲瘡家聖藥五也治气虛盜汗自汗及膚痛是皮表之藥治咯血柔脾胃是中州之藥治傷寒尺脈不至補腎臟元气乃上中下內外三焦之藥也苖嫩時亦可煠淘作茹食收其子十月種如種菜法

彚考─增─梁書鄧至國傳─國居西涼州界天監元年詔以鄧至王象舒彭爲督西涼州諸軍事號安北將軍五年舒彭遣使獻黃耆四百斤馬四匹─原─本艸衍義─唐許宗初仕陳爲新蔡王外兵參軍時柳太后病風不能言脈沈而口噤宗曰旣不能下藥宜湯气蒸之藥入腠裏周時可瘥乃造黃耆防風湯數斛置於牀下气如煙霧其夕便得語也

集藻─詩散句─增─金王特起─但說今年秋雨多黃茋滿谷無人采

別錄─原─制用─凡使勿用木耆艸形相似但葉短根橫綿耆則否須去頭上皺皮槌扁蜜水塗炙數次以透爲度

人參

原─人參【古作薓又作參本艸綱目云年深漸浸長成者根如人形故名陶景別錄云一名人微微乃薓字之訛】一名血參一名黃參【色黃屬土而補脾胃生陰血故有二名】一名神艸【其根如人形有神故名神艸】一名地精【廣雅云地精人薓也】一名土精【見異苑】一名人銜【其成有階級故名人銜】一名鬼蓋【其艸背陽向陰故名鬼蓋】一名海腴一名皺面還丹舊以上黨爲佳今不復采邇來所用皆遼參髙麗參【別錄云生上黨山谷及遼東吳氏本艸云或生邯鄲本艸注云生百濟髙麗蜀本艸云沁州遼州澤州箕州平州易州檀州幽州嬀州並州並出唐本艸云潞州紫團山所出者謂之紫團參圖經云河東諸州及泰山皆有之又有河北及閩中來者名新羅參蒙筌云紫參紫色稍扁百濟參白堅且圎名白條參俗名羊角參遼東參黃潤纖長有須俗名黃參獨勝髙麗參近紫體虛新羅參亞黃味薄綱目云上黨今潞州民以人參爲地方累不復采取今所用者皆是遼參其髙麗百濟新羅三國皆屬於朝鮮其參猶來中國互市】大抵人參春生苖多於深山背陰椵漆樹下潤濕處初生小者三四寸許一椏五葉四五年後兩椏五葉未有花莖十年後生三椏年深者生四椏各五葉中心生一莖俗名百尺杵三四月有花細小如粟蕊如絲紫白色秋後結子七八枚如大豆生靑熟紅自落泰山出者葉榦靑根白江淮出者形味皆如桔梗欲試上黨參使二人急走三五里一含參一空口其參者不喘乃眞也遼參連皮者黃潤纖長色如防風去皮者堅白如粉秋冬采者堅實春夏采者虛軟髙麗參類雞腿者力大僞者皆以沙參薺苨桔梗造作亂之沙參體虛無心而味淡薺苨體虛無心桔梗體堅有心而味苦人參體實有心而味甘微帶苦自有餘味俗名金井玉闌干者是也性微寒無毒【別錄云微溫】調中開胃補五臟安精神定魂魄止驚悸通血脈主五勞七傷男婦一切虛損痰弱虛促短气止渴生津及胎前產後諸病開心益智久服輕身延年其有手足面目似人形者更神效謂之孩兒參而假僞者尢多

彚考─增─晉書石勒載記─勒居武鄕北原山下艸木皆有鐵騎之象家園中生人參花葉甚茂悉成人狀─南史隠逸傳─阮孝緒母王氏有疾合藥須得生人參舊傳鐘山所出孝緒躬歷幽險累日不逢忽見一鹿前行孝緒感而隨後至一所遂滅就視果獲此艸─原─隋書五行志─髙祖時上黨有人宅後每夜有人呼聲求之不得去宅一里所但見人參一本枝葉峻茂因掘去之其根五尺餘具體人狀呼聲遂絕春秋運斗樞揺光星散而爲人參人君廢山瀆之利則揺光不明人參不生禮斗威儀─下有人參上有紫气─增─異苑人參一名土精生上黨者佳人形皆具能作兒啼昔有人掘之始下鏵便聞土中呻吟聲尋音而取果得人參卓異記駱瓊采藥北山月夜見紫衣童子歌曰山涓涓兮樹蒙防明月愁兮當夜空煙茂宻兮垂枯松遂於古松下得參一本食之而壽─海藥本艸新羅國所貢人參有手足狀如人形長尺餘以杉木夾定紅絲纒飾之─本艸衍義上黨參有長及一尺餘者或十岐者其價與銀等稍爲難得土人得一窠則置板上以新防絨飾之─夢溪筆談─王荊公病喘藥用紫團山人參不可得時薛師政自河東還適有之贈公數兩不受人有勸公曰公之疾非此藥不可治疾可憂藥不足辭公曰平生無紫團參亦活到今日竟不受

集藻─贊─增─髙麗人人參贊─三椏五葉背陽向陰欲來求我椵樹相尋

五言古詩─增─宋蘇軾紫團參寄王定國─谽谺土門口突兀太行頂豈惟團紫雲實自俯倒景剛風被艸木眞气入苕穎舊聞人銜芝生此羊腸嶺纖攕虎豹鬛蹙縮龍蛇癭蠶頭試小嚼龜息變方騁矧予明眞子已造浮玉境淸宵月掛戶半夜珠落井灰心寧復然汗喘久已靜東坡猶故目北藥致遺秉欲持三椏根往侑七轉鼎爲予置齒頰豈不賢酒茗─小圃人參─上黨天下脊遼東眞井底泉傾海腴白露灑天醴靈苖此孕毓肩股或具體移根到羅浮越水灌淸泚地殊風雨隔臭味終祖禰靑椏綴紫萼圎實墮紅米窮年生意足黃土手自啟上藥無炮炙齕齧盡根柢開心定魂魄憂恚何足洗麋身輔吾軀旣食首重稽

七言律詩─增─唐皮日休友人以人參見恵因以詩謝之神艸延年出道家是誰披露記三椏開時的定涵雲液劚後還應帯石花名士寄來消酒渴野人煎處撇泉華從今湯劑如相續不用金山焙上茶─陸龜防和襲美謝友人恵人參─五葉初成椵樹陰紫團峯外卽雞林名參鬼蓋須難見材似人形不可尋品第已聞升碧簡攜持應合重黃金殷勤潤取相如肺封禪書成動帝心宋楊萬里謝人寄紫團參─新羅上黨各宗枝有兩曽參果是非入手截來花暈紫聞香已覺玉池肥舊傳飲子安心妙新搗珠塵看雪飛珍重故人相問意爲言老矣共思歸

七言絕句─增─唐叚成式與周爲憲求人參─少賦令才猶彊作眾醫多識不能呼九莖仙艸眞難得五葉靈根許恵無─周繇以人參遺叚柯古─人形上品傳方誌我得眞英白紫團慚非叔子空持藥更請伯言審細看詩散句─增─唐韓翃─佳期別在春山裏應是人參五葉齊別錄─原─種植─子熟時收取於十月下種一如種菜法若春初生苖時移根種之亦可活─收藏─人參易蛀見風日尢易蛀惟納新器中密封可經年不壞又盛過麻油磁器泡淨烘漧入華陰細辛相間收之可久又用淋過竈灰曬漧罐收亦可─制用─正旦未明佩紫赤囊中盛人參木香如豆樣時時嚼吞日出乃止號迎年佩

沙參

原─沙參一名羊乳一名羊婆奶一名苦心【本艸綱目云宜於沙地故名沙參其根多白汁故俚人呼爲羊婆奶卽別錄所謂羊乳此物無心味淡而別錄一名苦心又與知母同名不知所謂也】一名文希一名識美─增─本艸─一名白參【以其色白也】一名鈴兒艸【象花形也】一名志取─原─色白味淡種宜沙地二月生苖葉如初生小葵葉而圓扁不光莖髙一二尺葉尖長如枸杞葉而小有細齒秋月葉間開小紫花如鈴五出白蕊亦有白花者結實如冬靑實中有細子霜後苖枯根生沙地者長尺餘大一虎口黃土地者短而小根莖皆有白汁八九月采者白而實春采者微黃而虛味苦微寒無毒人參專補脾胃元气因而益肺與腎內傷元气者宜之沙參專補肺气因而益脾與腎金受火尅者宜之一補陽而生陰一補陰而制陽

薺苨

原─薺苨【爾雅云苨菧苨注云薺苨】一名杏參一名杏葉沙參一名茋苨一名甜桔梗【本艸綱目云根如沙參而葉如杏故河南人呼爲杏葉沙參圖經杏參卽此俗謂之甜桔梗】一名白麫根苖名隠忍苖髙一二尺莖靑白葉似杏葉小而微尖背白邊有叉牙杪間開五瓣白盌子花根如野葫蘿卜頗肥皮色灰黝中間白毛亦有開碧花者嫩苖煠熟水淘可油鹽拌食根換水煮亦可食又可蜜煎味甘寒無毒觧百藥毒殺蠱毒壓丹石發動罯毒箭治蛇咬辟沙虱短狐毒寒而利肺甘而觧毒藥中良品也語云薺苨亂人參故詳著之

桔梗

原─桔梗一名梗艸一名白藥一名薺苨【本艸綱目云桔梗薺苨乃一類有甜苦二種故本經桔梗一名薺苨而今俗呼薺苨爲甜桔梗也】一名利如一名符扈一名房圖【見吳普本艸】生嵩髙山谷及寃句今處處有之二三月生苖嫩時可煮食根如指大黃白色莖髙尺餘葉似杏葉而長四葉對生夏開小花紫碧色頗類牽牛花秋後結子八月采根關中所出根黃其皮似蜀葵根莖細靑色葉小而靑似菊葉性辛微溫有小毒治心腹脹痛胸脇痛如刀刺腸鳴血積痰涏逆口舌生瘡赤目腫痛淸肺气利咽喉破癥瘕治鼻塞除腹中冷痛小兒驚癇爲肺部引經之藥與甘艸同用爲藥中舟楫有承載之功

別錄─原─辧訛─凡使勿用木梗木梗眞似桔梗只是咬之腥澀不堪桔梗薺苨葉有差互者亦有葉三四對者皆一莖直上葉旣相亂惟根有心者桔梗無心者薺苨此足爲別耳─制用─雷斆炮炙論云凡用桔梗須去頭上尖二三分並兩畔附枝於槐砧上細剉用生百合搗膏投水中浸一伏時濾出緩火熬幹每桔梗四兩用百合二兩五錢李時珍曰今但刮去浮皮米泔水浸一夜切片微炒用桔梗煎先以米泔水浸去皮及爛者次以井水煮畢取入蜜煎盡添蜜曬至蜜幹再添蜜收貯

長松

增─本艸綱目─長松一名仙茅【其葉如松服之長年功如松脂及仙茅故有二名】生古松下根色如薺苨長三五寸味甘微苦類人參淸香可愛並代間土人多以長松雜甘艸山藥爲湯煎甚佳气味甘溫無毒溫中去風又觧諸蠱毒補益長年彚考─增─無盡居士集─僧普明居五臺山患大風睂髮俱墮衰苦不堪忽異人教服長松示其形狀明采服之旬餘毛髮俱生顏色如故─東坡集─上黨鴈門出一艸藥名長松治大風气味芳烈亦可作湯常服近嵗河東人多以爲餉

集藻─七言絕句─增─宋蘇軾謝王澤州寄長松兼簡張天覺二首─莫道長松浪得名能教覆額兩睂靑便將徑寸同千尺知有奇功似茯苓慿君說與埋輪使速寄長松作解嘲無復靑黏和漆葉枉將鐘乳敵仙茅

詞─增─宋黃庭堅鷓鴣天─湯泛冰甆一坐春長松林下得靈根吉祥老子親拈出个个教成百歲人燈焰焰酒醺醺壑源曾未破醒魂與君更把長生盌略爲淸歌駐白雲

黃精

原─黃精一名黃芝一名玉芝艸一名戊巳芝【羊公服黃精法云黃精芝艸之精也五符經云黃精獲天地之精淳故名爲戊巳芝】一名兔竹一名鹿竹【本艸綱目云葉似竹而鹿兔喜食之也】一名龍銜【廣雅雲龍銜黃精也】一名雞格一名米餔【九蒸九曝可以代糧故名】一名重樓一名野生薑【以其根嫩姜也】一名救窮艸【本艸拾遺作救荒艸】一名仙人餘糧【以其功名也】─增─本艸綱目─黃精一名葳蕤【根似葳蕤故亦有此名】一名日及一名茍格一名馬箭一名垂珠【以子形也】─原─南方皆有嵩山茅山者佳根苖花實皆可食三月生苖髙一二尺葉如竹而短兩兩相對【本艸拾遺云葉不對者名偏精功用不如正精】嫩苖采爲茹名筆管菜甚美莖梗柔脆頗似桃枝本黃末赤四月開靑白花如小豆花結子白如黍米粒亦有無子者根如嫩生薑而黃肥地者大如拳薄地僅如拇指純得土之沖气而秉乎季春之令味甘平無毒補中益气除風濕安五臟久服輕身延年不饑

彚考─增─博物志─黃帝問天老曰天地所生豈有食之令人不死者乎天老曰太陽之艸名曰黃精餌而食之可以長生太陰之艸名曰鉤吻不可食入口立死人信鉤吻之殺人不信黃精之益壽不亦惑乎─髙士傳─陸通字接輿與妻俱隠峩睂諸名山食菌櫨實服黃精子俗傳以爲仙─神仙傳─尹軌學道常服黃精華日三合計年數百歲後到太和山中仙去王烈常服黃精及鈆年三百三十八歲猶有少容登山歷險行步如飛原稽神錄─臨川有士人唐遇虐其所使婢婢不堪其毒乃逃入山中久之糧盡饑甚坐水邊見野艸枝葉可愛卽防取濯水中連根食之甚美自是恆食久之遂不饑而更輕健夜息大樹下聞艸中獸走以爲虎而懼因念得上樹杪乃生也正爾念之而身已在樹杪矣及曉又念當下平地又歘然而下自是意有所之身輙飄然而去或自一峯之一峯頂若飛鳥焉數嵗其家人伐薪見之以告其主使捕之不得一日遇其在絕壁下卽以网三面圍之俄而騰上山頂其主亦駭異必欲致之或曰此婢也安有仙骨不過得靈艸餌之爾試以盛饌多其味令甚香美致其往來之路觀其食否果如其言常來就食食訖不復能遠去遂爲所擒具述其故問其所食艸之形狀卽黃精也復使尋之遂不能得─增─福地記─武當縣石堦山西北角有大松樹樹下生艸名救窮日食三寸絕谷不饑久之度世陶先生謂之西嶽佐命是也─原─梧潯雜佩─顧況紀秦時建阿房宮采木者偶食黃

精天蒜不覺竦身飛上就山下人家裁詩云酒盡君莫酤壺傾我當發城市多囂塵還山弄明月今平樂志所載縈山木客事蓋附防此說余昔在昭州嘗詢之陶偉西明府云少時聞父老云曾有人見之今久不聞矣峩睂山誌─黃精峩山產者甚佳宿進遊峩詩云拾得黃精須爛煮飯儂明日上峩睂

集藻─五言古詩─增─宋鮑照遇銅山掘黃精土肪閟中經水芝韜內策寶餌緩童年命藥駐衰歷矧蓄終古情重拾煙霧迹羊角棲斷雲榼口流隘石銅谿晝森沈乳竇夜涓滴旣類風門磴復像天井壁蹀蹀寒葉離灇灇秋水積松色隨野深月露依艸白空守江海思豈懷梁鄭客得仁古無怨順道今何惜─唐韋應物餌黃精靈藥出西山服食采其根九蒸換凡骨經著上世言候火起中夜馨香滿南軒齋居感眾靈藥術啟妙門自懷物外心豈與俗士論終期脫印綬永與天壤存─宋韓維答象之謝恵黃精之什仙經著靈藥玆品上不刋服之歲月久衰羸反童顏巖居有幽子乘時劚蒼山溪泉濯之潔秋陽暴而幹九蒸達晨夜候火不敢安持之落城市誰復著眼看富貴無所嗜口腹窮甘酸貧賤固不暇錐刀乃其干坐使至靈物委棄同艸菅惟君衝曠士惇然守髙閒食之易爲力天和中自完故以此爲餽其容幾一簟報我三百言浩浩馳波瀾何以諭珍重如獲不死丹方當煩燠時把玩毛骨寒他年靈气成與子驂防鸞─元吾丘衍張伯雨贈黃精─山中有靈艸乃云太陽精

況聞天老言餌之可長生故人赤松意分贈慰我情玉津比靈芝采采三秀英我願服此久飄然出蓬瀛綠髮無秋霜身如羽翰輕舉臂入霄漢丹臺列髙名手把金芙蓉與君遊太淸

七言古詩─增─宋朱弁蘇子翼送黃精酒─仙經何物堪卻老較功無如太陽艸龍銜雞銜名𨿽異兔公羊公事可考蘇君眞是神仙裔橘井陰功貫穹昊雲笈書成數萬言銀闕珠宮用心早獨知此物有奇效福地名山爲儲寶不憚林泉新劚掘斥去杵臼謝篩搗況從髙士論麯糜更課公田收秫稻一朝靈液浮甕盎三冬浩气生襟抱且欣輭飽得澆腸漫說逆流上補腦眼碧那憂散黑花髮白故應還翠葆賈傅只嫌松醥陋劉墮敢誇桑落好直須五斗論解酲寧待三杯乃通道誰知萬里落旄人亦許匏尊自傾倒爲君喚廻雪窖春八載羇愁供一掃

七言絕句─增─唐張籍寄王奉禦─愛君紫閣峯前好新作書堂藥竈成見欲移居相近住有田多與種黃精詩散句─原─唐杜甫─三春劚黃精一餐生毛羽─增─白居易─丹竈燒煙熅黃精花丰茸宋蘇軾─聞道黃精艸叢生綠玉篸─原─唐杜甫─掃除白髮黃精在君看他年冰雪容─增─宋蘇軾詩人空腹待黃精生事只看長柄械─唐姚合─饒籬栽杏種黃精宋王安石─雪底黃精興

不疏─孫覿─連筒自灌黃精圃

別錄─原─種植─三月間劈根長二寸稀種膏腴地一年後極稠子亦可種冬取其根─制用─凡采得以溪水洗淨蒸之從巳至子薄切曬漧春深采根九蒸九曝搗如飴可作果實─服食─根一石細切水二石五斗煮去苦味漉入絹袋壓汁澄之再煎如膏以炒黑豆黃爲末作餅約二寸大可供客─臞仙神隠書─黃精細切一石用水二石五斗自旦煮至夕冷以手挼碎布袋搾取汁煎之渣曬榦爲末同入釜中煎熬爲丸如雞子大每服一丸日三服絕糧除百病身輕不老渴則飲水─聖惠方─黃精根莖不拘多少細剉陰榦搗末每日水調多少任服一年內變老爲少久久成地仙同桑椹漆葉何首烏茅山術作丸餌可變白久之殺三虫能使足溫而不寒同術久服可輕身陟險不饑同地黃天門冬釀酒可去風益血

【附錄】黃獨

增─明道雜誌─老杜同谷詩有黃精無苖山雪盛後人所攺也其舊乃黃獨也讀者不知其義因攺爲精其實黃獨自一物也本處謂之土芋其根惟一顆而色黃故名黃獨饑歲土人掘食以充糧故老杜云耳

葳蕤

增─爾雅─熒委萎【按本艸卽今葳蕤也】─酉陽雜俎─葳蕤艸一名麗艸亦呼爲女艸江湖中呼爲娃艸【美女曰娃故以爲名】本艸綱目─葳蕤一名女萎【見本經當是爾雅委萎二字之訛】一名萎蕤一名萎防一名萎香一名玉竹一名地節【按古今韻會云葳蕤艸木葉垂之貌此艸根長多須如冠纓下垂之緌而有威儀故以名之別錄作萎蕤有文也說文作萎防音相近也其葉象竹其根多節故又有玉竹地節諸名吳普本艸又有烏女虫蟬之名宋本一名馬薰卽烏萎之訛者也】蘇頌曰莖根彊直似竹箭榦有節葉狹而長表白裏靑亦類黃精而多須大如指長一二尺三月開靑花結圓實李時珍曰處處山中有之其根橫生黃白色性柔其葉如竹兩兩相值亦可采根種之極易繁嫩葉及根並可煮淘食茹气味甘平無毒用代參耆不寒不燥大有殊功彚考─增─瑞應圖─葳蕤者禮備至則生一曰王者愛人命則生一名葳綏也

集藻─詩散句─增─唐韓愈─葳蕤綴藍瑛

別錄─增─本艸─凡使勿用黃精並鉤吻二物相似萎蕤節上有須毛莖斑葉尖有小黃防爲不同采得以竹刀刮去節皮洗淨以蜜水浸一宿蒸了焙漧用

知母

增─爾雅─莐藩─注─生山上葉如韭一名蝭母─防─藥艸知母也─本艸綱目─知母一名蚳母【蚳說文作茋】一名連母一名貨母一名地參一名水參一名水須一名水浚一名苦心一名兒艸一名兒踵艸一名女雷一名女理一名鹿列一名韭逢一名東根一名野蓼一名昌支【李時珍曰宿根之旁初生子根如蚳蝱之狀故謂之蚳母后訛爲知母蝭母也餘多未詳】陶宏景曰形似菖蒲而柔潤葉至難死掘出隨生須枯燥乃止蘇頌曰四月開靑花如韭花八月結實气味苦寒無毒張元素曰气寒味大辛苦气味俱厚沈而降陰也又云陰中微陽腎經本藥入足陽明經手太陰經气分李杲曰其用有四瀉無根之腎火療有汗之骨蒸止虛勞之熱滋化源之陰

別錄─增─炮炙論─凡使先於槐砧上挫細焙漧木臼杵搗勿犯鐵器─本艸─凡用揀肥潤裏白者去毛切引經上行則用酒浸焙漧下行則用鹽水潤焙

肉蓯蓉

原─肉蓯蓉【本艸綱目云此物補而不峻故有從容之號從容和緩也】一名肉松容一名黑司命出肅州福祿縣沙中今陜西州郡多有之然不及西界中來者肉厚而力三四月掘根長尺餘切取中央好者三四寸防穿陰漧八月始好【別錄云五月五日采陰漧吳氏本艸云二月至八月采圖經云八月采恐老不堪故多三月采之】皮有松子鱗甲性甘微溫無毒補五勞七傷益精髓悅顏色飬五臟延年輕身令人多子

別錄─原─辧訛─朱震寧曰河西混一之後方識其眞形何嘗有所謂鱗甲者蓋蓯蓉罕得人多以金蓮根用鹽盆制而爲之又或以艸蓯蓉充之陳嘉謨曰今人以嫩松梢鹽漬僞爲之─制用─淸酒浸一宿以棕刷去沙土浮甲劈破中心去白膜一層如竹絲艸樣有此能隔人心前气不散令人上气以甑蒸之從午至酉取出再用酥炙得所西人刮去鱗甲酒浸洗去黑汁薄切合山芋羊肉作羮極益人勝服補藥

列當

原─列當一名艸蓯蓉一名花蓯蓉一名栗當秦州原州渭州靈州皆有之暮春抽苖四月中旬采取長五六寸至一尺莖圓白色采取壓扁日幹以其功劣於肉蓯蓉故謂之列當性甘溫無毒治男子五勞七傷補腰腎令人有子煮酒浸酒服之大補益人

鎖陽

增─本艸綱目─鎖陽出肅州其形如筍上丰下儉鱗甲櫛比筋脈連絡卽肉蓯蓉之類气味甘溫無毒大補陰气益精血可代蓯蓉煮粥彌佳

天麻

增─本艸綱目─天麻【卽赤箭根】一名赤箭芝【以狀而名】一名獨揺芝一名定風艸【陶景曰赤箭有風不動無風自揺】一名離母一名合離艸【蘇頌曰仙方有合離艸一名獨搖芝一名離母所以謂之合離離母者此艸下根如芋魁有遊子十二枚周環之以仿十二辰去大魁數尺皆有紉根如白髮𨿽相須而實不相連但以气相屬耳按西京雜記云終南山多離合艸葉似江蘺而紅綠相間莖皆紫色亦與此艸相】一名神艸一名鬼督郵【與徐長卿同名以功而言也】馬志曰生鄆州利州太山勞山諸處葉似芍藥而小當中抽一莖直上如箭榦莖端結實狀若續隨子至葉枯時子黃熟其根連一十二枚猶如天門冬之類形如黃亦如蘆菔大小不定蘇恭曰是芝類莖似箭榦赤色端有花葉赤色遠看如箭有羽四月開花結實似枯苦楝子核作五六稜中有肉如麫日暴則枯萎蘇頌曰春生苖獨抽一莖莖中空依半以上貼莖微有尖小葉梢頭生成穂開花結子如豆粒大其子至夏不落卽透虛入莖中潛生土內【俗名還筒子】根形如黃連生一二十枚大者至重半斤或五六兩皮黃白色名曰龍皮肉名天麻初得乘潤刮去皮沸湯略煮過暴漧收之嵩山衡山人或取生者蜜煎作果食甚珍之李時珍曰暴漧肉色堅白如羊角色呼羊角天麻蒸過黃皺如幹者俗名醤天麻皆可用一種形尖而空薄如參狀者不堪用根莖气味並辛溫無毒

彚考─增─抱朴子─獨揺芝生髙山深谷其生左右無艸根有大魁如斗細者如雞子十二枚繞之人得大者服之延年─夢溪筆談─赤箭卽今之天麻也後人旣誤出天麻一條遂指赤箭別爲一物旣無此物不得已又取天麻苖爲之玆爲不然本艸明稱采根陰漧安得以苖爲之艸藥上味除五芝之外赤箭爲第一此神仙補理飬生上藥世人惑於天麻之說遂止用之治風良可惜哉以謂其莖如箭旣言赤箭疑當用莖此尢不然至如鳶尾牛膝之皆謂莖葉有所似則用根耳何足疑哉集藻─詩散句─增─唐白居易─赤箭一甌湯別錄─增─本艸─陳藏器曰天麻生平澤似馬鞭艸節節生紫花中有子如靑箱子性寒李時珍曰此一種天麻艸是益母艸之類也嘉祐本艸誤引入天麻耳

術

原─術【一作】有兩種【本艸云古方二術通用後人方有蒼白之分】白術枹薊也【爾雅云揚枹薊注云似薊而肥大本艸云揚州之域多種白術其狀如枹故有枹薊之名今人謂之吳術是也】一名天薊一名山姜一名山芥【本艸云以其葉似薊而味似姜芥也】一名山連一名馬薊─增─本艸─西域謂之乞力伽蘇頌曰白術生杭越舒宣州髙山崗上葉葉相對上有毛方莖莖端生花淡紫碧紅數色根作椏生二三月八九月采暴漧用以大塊紫花爲勝─原─吳越有之嫩苖可茹葉梢大而有毛根如指大狀如鼓槌亦有大如拳者彼人剖開曝漧謂之削術亦曰片術白而肥者爲浙術俗名雲頭術其力勝歙術俗曰狗頭術甚燥白勝於浙術痩而黃者爲幕阜山術其力劣味苦而甘性溫厚气薄除濕益燥溫中補气彊脾胃生津液止胃中及肌膚熱解四肢困倦佐黃岑安胎淸熱在气主气在血主血有汗則止無汗則發蒼術山薊也【爾雅云術山薊注云術似薊】一名山精一名仙術一名赤術處處山中有之苖髙二三尺其葉抱莖而生葉似棠梨葉其腳下葉有三五叉皆有鋸齒小刺根如老姜蒼黑色肉白有油膏以茅山嵩山者爲佳味甘而辛烈性溫而燥除濕髮汗健脾安胃治濕痰畱飲驅災沴邪气消痃癖气塊婦人冷气癥瘕山嵐瘴气瘟疾總之二術所治大略相近除濕解郁發汗驅邪蒼術爲要補中焦益胎元健脾胃消濕痰益脾白術爲良彚考─增─晉書許邁傳─邁初采藥於桐廬縣之桓山餌術渉三年時欲斷谷─南史劉虯傳─虯宋防始中仕至晉平王驃騎記室當陽令罷官歸家靜處常服鹿皮袷斷谷餌術及胡麻─山海經─首山其艸多術莞女幾之山其艸多術─淮南畢萬術─術艸者山之精也結陰陽精气服之令人長生絕谷致神仙故神農藥經曰子欲長生當服山精子欲輕翔當服山姜─列仙傳─涓子餌術栟食其精三百年乃見於齊─南方艸木狀─藥有乞力伽術也瀕海所產一根有至數斤者劉涓子取以作煎令可丸餌之長生─神仙傳─漢武帝東巡狩見老翁鉏於道旁頭上白光髙數尺怪而問之對曰臣年八十五時頭白齒落遇有道者教臣絕谷但服術飲水並作神枕臣行之轉老爲少黑髮更生齒落復出日行三百里臣今一百八十歲矣帝受其方賜玉帛老父後入岱山中每十年五年時還鄕裏三百餘年乃不復還葛字孝先從左元放受九丹金液仙經未及合作常服餌術後尸解去陳子皇得餌術要方服之得仙去霍山妻疲病其壻用餌術法服之病自愈安壽一百七十歲登山取術重檐而歸不息不極顏色气力如二十許人─原─抱朴子─南陽文氏漢末逃難華山中饑困欲死有人教之食術遂不饑數十年乃還鄕裏顏色更少气力轉勝─增─建康記─建康出精術─廣州記─彰平縣偏饒術─顏氏家訓─爾雅云術山薊案木葉其體似薊近世文士遂讀薊爲筋肉之筋以耦地骨用之恐失其義─原─吐納經─紫微夫人術序云吾察艸木之精速益於

巳者並不及術之多驗也可以長生久視逺而更靈山林隠逸得服術者五嶽比肩─增─洛陽要記─陳宛盛其居止厠上以術湯盥手─淸異錄─潛山產善術以其盤結醜怪有獸之形因號爲獅子術─東坡雜記─黃州山中蒼術甚多就野買一斤數錢爾此長生藥也人以爲易得不復貴重至以燻蚊子此亦可爲太息舒州白術莖葉亦甚相似特華紫耳然甚難得三百一兩其效止於和胃去遊風非神仙上藥也─原─气類編─越民髙氏妻病恍惚譫語亡夫之鬼慿之其家燒蒼術鬼遽求去─夷堅志─江西一士爲女妖所染其鬼將別曰君爲陰

气所侵必當暴泄但多服平胃散爲良中有蒼術能去邪也─增─水南翰記─範文正公所居宅必先浚井納靑術數斤於其中以辟瘟气

集藻─啟─增─梁庾肩吾答陶隠居賚術煎啟─竊以綠葉抽條生於首峯之側紫花標色出自鄭巖之下百邪外禦六府內充山精見書華神在籙木熒火謝盡采擷之難啟旦移申窮淋漉之劑故能競爽雲珠爭奇冰玉自非身疲掌硯役倦攀桃豈可立致還年坐生羽翼臨洮丹井方覺可捐酈縣菊泉無勞復汲庶得遨遊海岸追涓子之塵馳騖霍山共陳生爲侶謠俗輕施尙曰難酬出世鴻塵寧知上報─答陶隱居賚術蒸啟─味重金漿芳逾玉液足使芝慙明麗丹愧芙蓉坐致延生伏深銘戴五言古詩─增─唐栁宗元種術─守閒事服餌采術東山阿東山幽且阻疲薾煩經過戒徒劚靈根封植閟天和違爾澗底石徹我庭中莎土膏滋液松露墜繁柯東南自成畆繚繞紛相羅晨步佳色媚夜眠幽气多離憂茍可怡孰能知其他防竹茹芳葉寧慮瘵與瘥畱連樹蕙辭婉娩采薇歌悟拙甘自足激淸愧同波單豹且理內髙門復如何─宋梅堯臣采白術─吳山霧露淸羣艸多秀發白術結靈根持鋤采秋月歸來濯寒澗香气流不歇夜火煮石泉朝煙編巖窟千歲扶玉顏終年固髮曾非首陽人敢慕食薇蕨─範成大次韻謝施進之恵紫芝術─山精媒長生仙理信可詰棃棗本寓言杞菊亦凡質幽人愛臞儒藥鼎薦珍物絕粒謝煙火耘苖換肌骨摩挱萊蕪甑塵生不須拂

七言絕句─增─明邵寶以蜜術問南沙─醫家白術重天臺郡守曾將蜜浸來嚼罷不知香滿室桃花流水夢瑤臺詩散句─增─宋張耒─南畆稻糧仍歲熟舊山芝術入秋肥─髙似孫─一筯術絲仙有分依然只作祕書香─唐溫

庭筠─衣濕術花雨─宋林逋─蒸術拾鄰梢─陸遊─土潤術苖肥

別錄─原─種植─取其根栽之一年卽稠─制用─白術以米泔浸一宿入藥一法東壁土炒用蒼術性燥須糯米泔浸洗再換泔浸二日浸去油去粗皮切片焙漧用亦有用脂麻同炒以制其燥者以術作飲甚甘香

狗脊

增─本艸綱目─狗脊一名彊膂一名扶筋一名百枝一名狗靑【蘇恭曰根如狗脊而色靑故名李時珍曰彊膂扶筋以功名也別錄又名扶蓋乃扶筋之誤本經一名百枝而吳普謂百枝爲萆薢誤也】蘇頌曰今太行山淄溫諸州有之苖尖細碎靑色髙一尺無花其莖葉似貫眾而細其根黑色長三四寸多岐似狗之脊骨大有兩指許其肉靑綠色春秋采根漧李時珍曰狗脊有二種一種根黑色如狗骨一種有金黃毛如狗形皆可入藥其莖細而葉花兩兩對生正似大葉蕨比貫眾葉有齒面背皆光其根大如拇指有硬黑須簇之气味苦平無毒治風痺益腰膝續筋骨彊肝腎

別錄─增─炮炙論─凡修治火燎去須細剉丁酒浸一夜蒸之從巳至申取出曬漧用─本艸─今人惟剉炒去毛須用

貫眾

增─爾雅─濼貫眾─注─葉圎銳莖毛黑布地冬不死一名貫渠廣雅云貫節─疏─藥艸名也本艸云一名百頭一名虎卷一名萹苻一名伯萍一名藥藻此謂鴟頭陶注云葉如大蕨形色毛芒全似老鴟頭因名之─本艸綱目─一名黑狗脊一名尾艸【李時珍曰此艸莖葉如尾其根一本而眾枝貫之故艸名鳯尾根名貫眾貫節貫渠渠者魁也吳普本艸作貫中俗名貫仲管仲者皆謬稱也別錄名伯萍藥藻皆字訛也】吳普曰四月開花白七月實黑聚相連捲旁生蘇頌曰春生苖赤葉大如蕨莖榦三稜葉綠色似雞翎其根紫黑色形如大下有黑須李時珍曰多生山陰近水處數根叢生一根數莖莖大如筯其涎滑葉兩兩相對似狗脊之葉而無鋸齒靑黃色面深背淺其根曲而有尖嘴黑須叢簇亦似狗脊根而大气味苦微寒有毒治腹中邪熱諸毒殺三虫破癥瘕除頭風止金瘡止鼻血解骨哽治婦人血气

巴防天

增─本艸綱目─巴防天一名不凋艸一名三蔓艸別錄曰生巴郡及下邳山谷陶宏景曰今亦用建平宜都者根狀如牡丹而細外赤內黑蘇恭曰其葉似茗經冬不枯根如連珠宿根靑色嫩根白紫用之亦同以連珠多肉厚者爲勝蘇頌曰今江淮河東州郡亦有但不及蜀州者佳多生山林內內地生者葉似麥門冬而厚大至秋結實今方家多以紫色爲良蜀人云都無紫色者采時或用黑豆同煮欲其色紫殊失气味又有一種山葎根正似巴防但色白土人采得用醋水煮之乃以雜巴防莫能辧也但擊破視之中紫而鮮潔者僞也其中𨿽紫又有微白糝有粉色而理小暗者眞也气味辛甘微溫無毒治風邪彊筋骨安五臟補中增志益气補五勞療水脹補血海

別錄─增─炮炙論─凡使須用枸杞子湯浸一宿待稍軟漉出再酒浸一伏時漉出同菊花熬焦黃去菊花以布拭漧用─本艸─今法惟以酒浸一宿剉焙入藥若急用只以溫水浸軟去心也

遠志

增─爾雅─葽繞蕀蒬─廣雅─蕀蒬逺志也其上謂之小艸─本艸綱目─逺志苖名小艸一名細艸一名醒心杖【此艸】

【能益智彊志故有逺志之稱記事珠謂之醒心杖也】蘇頌曰河洛陜西州郡有之根形如蒿根黃色苖似麻黃而靑又如畢豆葉亦有似大靑而小者三月開白花根長及一尺泗州出者花紅根葉俱大於他處商州出者根又黑色俗傳夷門出者最佳四月采根曬漧古方通用遠志小艸今醫但用逺志稀用小艸气味苦溫無毒治欬逆傷中補不足除邪气利九竅益智慧耳目聰明不忘彊志倍力益精定心气安魂魄長肌肉助筋骨治一切癰疽久服輕身不老彚考─增─抱朴子─陵陽子仲服逺志二十年有子三十七人能坐在立忘也─世說─謝公始有東山之志後嚴命屢臻勢不獲已始就桓公司馬於時人有餉桓公藥艸中有逺志公取以問謝此藥又名小艸何一物而有二稱謝未卽答時郝隆在坐應聲答曰此甚易解處則爲遠志出則爲小艸謝甚有愧色桓公目謝而笑曰郝參軍此過乃不惡亦極有防

百脈根

增─本艸綱目─蘇恭曰百脈根出肅州巴西一似苜蓿花黃根如遠志二月八月采根曬漧李時珍曰按唐書作栢脈根肅州歲貢之千金外臺大方中亦時用之今不復聞此或者名稱又不同也气味苦微寒無毒下气止渴去熱除虛勞補不足

滛羊藿

原─滛羊藿【本艸經云西川北部有滛羊常食此藿故名綱目云豆葉曰藿此葉似之故亦曰藿】一名仙靈脾【脾柳集作毗人臍曰毗此物補下於理尢通】一名放杖艸一名棄杖艸一名千兩金一名剛前【皆言其功也】一名幹雞筋一名黃連祖一名三枝九葉艸【皆言其形也】江東陜西防山漢中湖湘間皆有之生大山中一根數莖莖麤如綫髙一二尺一莖二椏一椏三葉長二三寸靑似杏葉及豆葉面光背淡甚薄而細齒邊有刺根紫色有須四月中開白花亦有紫花者碎小獨頭子五月采葉曬漧根如黃連根葉俱堪用生處不聞水聲者良性辛寒無毒補腰膝彊心志益气力堅筋骨治老人昏耄中年健忘一切冷風筋骨攣急四肢不仁久服令人有子

集藻─五言古詩─增─唐柳宗元種仙靈毗─窮陋闕自飬癘气劇囂煩隆冬乏霜霰日夕南風溫杖藜下庭際曵踵不及門門有野田吏慰我飄零魂乃言有靈藥近在湘西原服之不盈旬蹩皆騰鶱笑抃前卽吏爲我擢其根蔚蔚遂充庭英翹忽巳繁晨起自采曝杵臼通夜喧靈和理內藏攻疾貴自源擁覆逃積霧伸舒委余暄奇功茍可徵寧復資蘭蓀我聞畸人術一气中夜存能令深深息呼吸還歸跟疎放固難效且以藥餌論痿者不忘起窮者寧復言神哉輔吾足幸及兒女奔

別錄─原─制用─凡使時呼仙靈脾以夾刀夾去四邊花枝每一斤羊脂四兩拌炒以脂盡爲度眞陽不足者宜之─療治─仙靈脾酒用滛羊藿一斤酒一斗浸三日逐時

飲之

禦定佩文齋廣羣芳譜卷九十三

欽定四庫全書

禦定佩文齋廣羣芳譜卷九十四

藥譜

仙茅

原─仙茅【海藥本艸云其葉似茅久服輕身故名梵音呼爲河輪勒陀】一名獨茅【圖經本艸云其根獨生故名】一名茅爪子一名婆羅門參【詳見後圖經本艸】初出西域今大庾嶺蜀川江湖兩浙諸州亦皆有之葉靑如茅而軟且略濶面有縱紋又似初生防櫚秧髙尺許至冬盡枯春初乃生四五月間抽莖開小花深黃色六出不結實其根獨莖直大如小指下有短細肉根相附外皮稍麤褐色內肉黃白色二月八月采根曝漧衡山出者花碧五月結黑子處處大山中皆有人惟取梅嶺者用性辛溫有小熱小毒治心腹冷气不能食腰腳風冷攣痺不能行丈夫虛勞無子久服通神彊記益顏色健筋骨長肌膚助精神明耳目塡骨髓許眞君書云仙茅久服長生其味甘能養肉辛能養節苦能養气鹹能養

骨滑能養膚酸能養筋宜和苦酒服必效

集藻─七言絕句─增─宋範成大玉虛觀去宜春二十五里許君上升時飛白茅數葉以賜王長史王以宅爲觀觀旁至今有仙茅極異常艸備五味尢辛辣云久食可仙道士煮湯以設客─白雲堆裏白茅飛香味芳辛勝五芝揉葉煮泉摩腹去全勝石髓畏風吹

別錄─原─圖經本艸─開元中婆羅門僧進此藥明皇服之有效禁方不外傳天寶之末方書流散上都僧不空三藏傳司徒李勉尙書路嗣供僕射張建封給事齊抗服之皆有效路公久服金石無效得此藥其益百倍齊給事生平少气力風疹繼作服之遂愈五代唐王顏著續傳信方編錄服仙茅方當時盛行雲十斤乳石不及一斤仙茅─本艸會編─五臺山有仙茅患大風者服之多瘥─本艸綱目─按範成大虞衡志云廣西英州多仙茅其羊食之舉體悉化爲筋不復有血肉食之補人名乳羊沈括筆談云夏文莊公稟賦異於人但睡則身冷如逝者旣覺須令人溫之良久乃能動常服仙茅鐘乳硫黃莫知紀極觀此則仙茅蓋亦性熱補三焦命門之藥也惟賦稟素怯者宜之若體狀火盛者服之反能動火按張果醫說云一人中仙茅毒舌脹出口漸大與肩齊因以小刀之隨破隨合至百數始有血一防出曰可救矣煮大黃朴硝與服以藥摻之應時消縮此皆火盛性淫之人過服之害也宏治間東海張弼梅嶺仙茅詩有使君昨日才持去今日人來乞墓銘之句皆不知服食之理惟借藥縱恣以速其生者於仙茅何尢制用─淸水洗刮去皮槐砧上用銅刀切豆許大生稀布袋盛黑豆水內浸一宿取出酒拌濕蒸從已至亥取出曝漧勿犯鐵器及牛乳斑人鬢須彭祖單服法竹刀刮切糯米泔浸去赤汁出毒後無妨損

元參

原─元參一名黑參【以色名也本艸注云其莖微似人參故得參名】一名鹿腸一名馥艸【開寶本艸云合香家用之故俗呼馥艸】一名元臺一名重臺一名正馬一名逐馬一名鬼藏一名野芝麻宿根二月生苗葉似脂麻對生又如槐柳而尖長有鋸齒細莖靑紫色七月開花靑碧色八月結子黑色又有白花者莖方大紫赤色而有細毛有節若竹者髙五六尺一根五七枚微有鮏气地蠶喜食之故其中空味苦微寒無毒治胸中氤氳之气無根之火與地黃同功其消瘰癧解斑毒亦以散火之故

別錄─增─炮炙論─凡采得後須用蒲艸重重相隔入甑蒸兩伏時曬漧用勿犯銅器餌之噎人喉喪人目

地楡

原─地楡一名玉豉【本艸注云其葉似楡初生布地故名其子紫黑色如豉故又名玉豉】一名玉札一名酸赭蘄州呼爲酸棗【綱目云外丹方地楡一名酸赭以其味酸其色赭故也俗又訛赭爲棗】處處平原川澤皆有之宿根三月內生苗初生布地獨莖直上髙三四尺對分出葉葉似楡葉而稍狹細長似鋸齒狀靑色七月開花如椹子紫黑色根外黑裏紅似柳根味苦微寒無毒消酒止渴補腦明目止膿血除惡肉療金瘡此艸霧而不濡太陽气盛也燒作灰能鑠金爛石故道家煮石方用之炙其根作飲若茗取其汁釀酒治風痺采其葉作飲亦好又可煠食彚考─原─東華眞人煮石經昔西域眞人王屋山人王常言何以得長壽何不食石用玉豉玉豉者卽地楡也昔尹公度聞孟綽子董子固共相與言曰寧得一斤地楡安用明月寶珠

丹參

原─丹參一名赤參【以色名也】一名山參一名郗蟬艸一名木羊乳一名逐馬一名奔馬艸【四聲本艸云丹參治風軟腳可及奔馬故名】二月生苖髙一尺許莖方有稜靑色一枝五葉相對如薄荷而有毛三月至九月開花紅紫似蘇花成穗如蛾形中有細子根大者如指長尺餘一苗數根皮丹而肉紫味苦微寒無毒破宿血補新血安生胎落息胎破癰除瘕排膿止痛定精養神定志通利關脈婦人明理論云四物湯冶婦人諸病調婦人經脈皆可通用一味丹參散與之同功

紫參

原─紫參一名牡【與王孫同名】一名童腸一名馬行一名眾戎一名五鳥花【以形得名】苗長一二尺莖靑而細葉靑似槐葉亦有似羊蹄者五月開花白色絕似蔥花亦有紅紫而似水葒者根淡紫黑色如地黃狀肉紅白色肉淺而皮深三月采根火炙紫色用【範子計然云紫參出三輔有三色以靑赤色爲上】味苦寒無毒治諸血病及心腹積聚寒熱瘧痢癰腫積塊之屬

集藻─七言古詩─增─錢起紫參歌並序─紫參幽芳也五葩連萼狀飛禽羽舉俗名之五鳥花起故山道人蘭若尢丰此藥校書劉公詠歌之俾予繼組遠公林下滿靑苔春藥偏宜間石開往往幽人尋水見時時仙蝶隔云來陰陽雕刻花如鳥對鳯連雞一何小春風宛轉虎溪傍紫翼紅翹翻霽光貝葉經前無住色蓮花會裏暫畱香蓬山才子憐幽性白雪陽春動新詠應知仙卉老煙霞莫賞夭桃滿蹊逕

王孫

增─本艸綱目─王孫一名牡【與紫參同名】一名黃孫一名黃昏【陶景曰今方家皆呼爲黃昏云牡市人少識者】一名旱藕【其根如藕】吳普曰楚名王孫齊名長孫又名海孫吳名白功艸又名蔓延赤文整延相當蘇恭曰葉似及已而大根長尺餘皮肉皆紫色李時珍曰葉生頂上似紫河車葉气味苦平無毒治五臟邪气寒濕痺四肢疼酸膝冷痛療百病益气長生不饑黑毛髮

彚考─增─唐書方技傳─開元末姜撫言終南有旱藕餌之延年狀類葛粉帝作湯餅賜大臣右驍衛將軍甘守誠能識藥石曰旱藕牡也方家久不用撫易名以神之

紫艸

原─紫艸一名紫丹一名紫芙一名茈防【廣雅云茈防紫艸也】一名藐【爾雅云藐茈艸】一名地血一名鴉銜艸【本艸云猺獞呼之云爾】生碭山山谷南陽新野及楚地苗似蘭香莖赤節靑二月開花紫白色結實亦白色秋月熟根色紫可以染紫味甘鹹气寒無毒補中益气利九竅入心包絡及汗經血分涼血和血利大小腸故痘疹欲出未出血熱毒盛大便閉澀者宜用得木香白術佐之尢妙已出而紫黑閉者亦可用若出而紅活者及白陷大便利者切忌蓋脾气實者可用脾气虛反能作瀉古方惟用茸取其初得陽气以類觸類所以用發痘瘡今人不達此理一槪用之則非矣一切惡瘡瘑癬腫毒亦可用

彚考─增─山海經─勞山多茈艸惇薨之山其下多茈艸隅陽之山其艸多茈博物志─平氏山之陽紫艸特

好─廣志─隴西紫艸紫之上者

集藻─樂曲─增─宋無名氏讀曲歌─紫艸生湖邊誤落芙蓉裏色分都未獲空中染蓮子

別錄─原─種植─宜黃白輭良之地靑沙地亦善開荒黍穄下大佳性不耐水必須髙田秋耕深細耮平不深不細易生艸穢至春又轉耕之三月種之耬耩地逐隴手下子良田一畝用子二升半薄田三升下訖耮之或以輕砒碾過地潔淨爲佳隴底艸手拔之用鋤恐傷根不茂此艸嬌嫩也─刈獲─九月中子熟刈之候燥聚打取子收艸宜速竟爲良濕打則子浥郁不速恐遇雨損艸一把隨以茅束之擘葛尢善四把爲一束當日斬齊一顚一倒十層許爲長行置堅平地上板石壓之令稨兩三宿防頭置日中曝之令浥浥然不壓難售太幹則碎帶濕爲良不曬郁黑太燥碎折五十頭作一洪著屋下陰涼處棚棧上洪十字大頭向外以葛纒之棚下勿有驢馬糞及人溺又忌煙皆令艸失色其利勝藍若欲久停者入五月內著屋中閉門塞向密泥勿使風入漏气過立秋然後開出艸色不黑若經夏在棚棧上艸便變黑不復任用矣─制用─秋深子熟傍去其土連根取就地鋪齊少幹輕振其土以茅策束切去虛梢以之染紫其色殊美─增─炮炙論─凡使每一斤用蠟二兩鎔水拌蒸之待水漧取去頭並兩畔髭細挫用

白頭翁

增─本艸綱目─白頭翁【陶宏景曰近根處有白茸狀似白頭老翁故以爲名】一名野丈人一名胡王使者一名柰何艸【李時珍曰皆狀老翁之意】蘇頌曰所在有之正月生苗作叢生狀似白薇而柔細梢長葉生莖頭如杏葉上有細白毛而不滑澤近根有白茸根紫色深如蔓靑其苗有風則靜無風而揺與赤箭獨活同也气味苦溫無毒李杲曰气厚味薄可升可降治瘧痢狂寒熱瘕癥癭气逐血止諸痛療金瘡鼻衂明目治一切風气大明曰花子莖葉气味並同

集藻─五言律詩─增─唐李白見野艸中有白頭翁者─醉入田家去行歌荒野中如何靑艸裏亦有白頭翁折取對明鏡宛將衰鬢同微芳似相誚畱恨向東風

白及

增─本艸綱目─一名連及艸一名甘根一名白給【李時珍曰其根白色連及而生故曰白及連及其味苦而曰甘根反言也吳普作白根其根有白亦通金光明經謂之罔達羅喝悉多別錄作白給】韓保升曰葉似初生防苗葉及藜蘆三四月抽出一薹開紫花七月實熟黃黑色冬凋根似菱有三角白色角頭生芽八月采根用李時珍曰一科止抽一莖開花長寸許紅紫色中心如舌其根如菱米有臍如鳬茈之臍又如扁螺旋紋性難幹

三七

原─三七一名山漆一名金不換【本艸云彼人言其葉左三右四故名三七蓋恐不然或云本名山漆謂其能合金瘡如漆黏物也此說近之金不換貴重之稱也】生廣西南丹諸州番峒深山中采根曝漧黃黑色團結者狀略似白及長者如老姜地黃有節味微甘而苦頗似人參之味气溫無毒止血散血亦主吐血衂血下血血痢崩中不止產後惡血不下血暈血痛赤目癰腫虎咬蛇傷諸病治金瘡箭傷跌撲杖瘡血出不止嚼爛塗或爲末摻之血立止靑腫者卽消若受杖時先服一二錢則血不衝心杖後尢宜服產後服亦良乃陽明厥陰血分之藥故能治一切血病忌鐵器與騏驎竭紫釧相同試法以末摻豬血中血化爲水者乃眞其葉功效略同本艸綱目云近傳一種艸春生苗夏髙三四尺葉似菊艾而勁厚有岐尖莖有赤稜夏秋間開黃花蘂如金絲盤紐可愛而气不香花幹成絮如苦蕒絮根葉味甘治金瘡折傷出血及上下血病甚效云是三七而根大如牛蒡根與南中來者不類恐是劉寄奴之屬甚易繁衍

黃連

原─黃連一名王連一名支連【本艸綱目云其根連珠而色黃故名】江湖荊夔皆有而以宣城九節堅重相擊有聲者爲勝施黔者次之東陽歙州處州者又次之苗髙尺許叢生一莖三葉葉似甘菊淩冬不凋四月開花黃色六月結實似芹子色亦黃江左者根黃節髙若連珠葉如小雉尾艸正月開花作細穗淡黃白色六七月根始堪采蘇恭云蜀道者麤大味極濃苦療渴爲最江東者節如連珠療痢大善澧州者更勝李時珍云今𨿽吳蜀皆有惟以雅州眉州者爲良大抵有二種一種根麤無毛有珠如鷹雞爪形色深黃而堅實一種無珠多毛黃色稍淡而中虛味苦寒無毒止消渴厚腸胃利骨益膽降火療口瘡其用有六瀉心臟火一也去中焦濕熱二也諸瘡必用三也除風濕四也治赤眼暴發五也止中部見血六也彚考─增─宋史地理誌─施州貢黃連─神仙傳─封衡字君達隴西人也幼學道通老莊學勤訪眞訣初服黃連五十年後入鳥獸山采藥又服術百餘年還鄕裏如二十許人─原─異林─治乙卯長沙大旱黃連上生王集藻─贊─原─宋王微黃連贊─黃連味苦左右相因斷涼滌暑闡命輕身縉雲昔禦飛踔上旻不行而至吾聞其人頌─原─梁江淹黃連頌─黃連上艸丹砂之次禦孽辟妖長靈久視驂龍行天馴鳯匝地鴻飛以儀順道則利書─增─宋秦觀與喬希聖論黃連書─某比聞公以眼疾餌黃連至數十兩猶不已不知果然否審如所聞殆不可也某頃年血气未定頗好方術之說讀醫經數年嘗記釋者云服黃連苦參久而反熱甚以爲不然後乃信之蓋五味入胃各歸其所喜故酸先歸肝苦先歸心甘先歸脾辛先歸肺鹹先歸腎入肝則爲溫入心則爲熱入肺則爲淸入腎則爲寒入脾則爲至陰而血气兼之皆謂增其气不已則髒气有所偏勝有所偏勝則必有所偏絕黃連苦參性𨿽大寒然其味至苦入胃則先歸於心久而不已則心火之气勝火勝則熱乃其理也眼疾之生本於肝之熱肝與心爲子母夫心爲子肝爲母心火也肝亦火也腎孤髒也人嘗患一水不勝二火今病本於肝而久餌苦藥使心有所偏勝是所謂以火救火命之曰益多其不可亦明矣夫藥所以療疾其過也適所以爲疾聞比初作時十已損其七八正宜節藥愼防飲食以俟其自平非如決疣潰癰可以忽然一朝去也輙具以進惟畱意而聽之無忽

五言古詩─增─明吳寛黃連─花細山桂然階下不堪嗅野人劚其根根長節應九苦節不可貞服食可資壽其功利於病有客嫌苦口戒予勿種玆味苦和難受豈不見甘艸百藥無不有

五言絕句─增─明僧智舷黃山黃連─黃山有黃連甘美類蘋果不是性味移頭陀能忘苦

詩散句─增─宋蘇軾─蜂閙黃連采蜜花

別錄─原─本艸綱目─本經別錄並無黃連久服長生之說惟陶宏景言道方服食長生竊謂黃連大苦大寒之藥用之降火燥濕中病卽當止豈可久服使肅殺之令常行而伐其生發沖和之气乎荊端王素多火病醫令服金花丸乃芩連梔柏四味服至數年其火愈熾遂至內障喪明觀此則寒苦之藥不但使人不能長生久則气增偏勝速夭之由矣陶氏道書之說皆謬談也─制用布拭去毛漿水浸半日時漉出柳木火焙漧用黃連入手少陰心經爲治火主藥治本髒火生用治肝膽實火豬膽汁浸炒治肝膽虛火醋浸炒治上焦火酒炒治中焦火薑汁炒治下焦火鹽水或朴硝炒治气分濕熱之火茱萸湯浸炒治血分塊中伏火漧漆水炒治食積之火黃土炒不獨爲之引導蓋辛熱能制其苦寒酸寒能制其燥性用者詳酌之

【附錄】胡黃連

原─胡黃連一名割孤露澤【本艸綱目云其性味功用似黃連故名割孤露澤梵語也】生波斯國海畔陸地今南海秦隴間亦有之初生似蘆苗若夏枯艸根頭似烏嘴幹則似楊柳枯枝心黑外黃折之內似鸜鵒眼塵出如煙者良八月上旬采气味苦平無毒治骨蒸勞熱三消五心煩熱婦人胎蒸虛驚冷熱泄痢厚腸胃益顏色

黃芩

原─黃芩【本艸綱目云芩說文作菳謂其色黃也或云芩者黔也黔乃黃黒之色也】一名經芩一名空腸一名腐腸一名內虛一名黃文一名印頭一名妬婦一名苦督郵內實者名子芩一名條芩一名防尾芩一名防尾芩【本艸注云圓者名子芩破者名宿芩其腹中皆爛故名腐腸綱目云宿芩乃舊根多中空外黃內黒卽今所謂片芩故又有腐腸妬婦諸名妬婦心黯故以比之子芩乃新根多內實卽今所謂條芩或云西芩多中空而色黔北芩多內實而深黃】川蜀河東陜西近郡皆有之苗長尺餘莖麤如筯葉從地四面作叢生類紫艸髙一尺許亦有獨莖者葉細長靑色兩兩相對六月開紫花根如知母長四五寸二月八月采根曝漧气寒味微苦而甘气厚味薄得酒上行得豬膽汁除肝膽火得柴胡退寒熱得厚朴黃連止腹痛得芍藥止下痢得桑白皮瀉肺火得五味子牡蠣令人有子得白術安胎得黃茋白斂赤小豆療防瘻李時珍曰黃芩气寒味苦色黃帶綠苦入心寒勝熱瀉心火治脾之濕熱一則金不受刑一則胃火不流入肺卽所以救肺也肺虛不宜者苦寒傷脾胃損其母也少陽之證寒熱胸脇痞滿實兼心肺上焦之邪心煩喜嘔黙黙不欲飲食又兼脾胃中焦之證宜用黃芩以治手足少陽相火黃芩亦少陽本經藥也

別錄─增─物類相感志─磨黃芩寫字在紙上以水沈去紙則字畫脫在水面上─本艸綱目─予年二十時因感冒咳旣久且犯戒遂病骨蒸發熱膚如火燎每日吐痰盌許暑月煩渴寢食旣廢六脈浮洪徧服柴胡麥門冬荊瀝諸藥月餘益劇皆以爲必死矣先君偶思李杲治肺熱如火燎煩燥引飲而晝盛者气分熱宜一味黃芩湯以瀉肺經气分之火遂按方用片芩一兩水二鐘煎一鐘頓服次日身熱盡退而痰皆愈藥中肯綮如鼓應桴醫中之妙有如此哉

秦艽

增─本艸綱目─秦艽一名秦防一名秦【蘇恭云俗作秦膠本名秦防與糾同李時珍曰出秦中以根作羅紋交糾者佳故名】蘇頌曰河陜州郡多有之其根土黃色而相交糾長一尺以來麤細不等枝榦髙五六寸葉婆娑連莖梗俱靑色如萵苣葉六月中開花紫色似葛花當月結子每於春秋采根陰漧李時珍曰以左文者爲良气味苦平無毒治寒熱邪气寒濕風痺肢節痛骨蒸疳及時气療黃疸解酒毒去頭風瀉血養血榮筋益膽气治胃熱手足陽明經也兼入肝膽

柴胡

增─本艸綱目─柴胡【柴舊作茈蘇恭曰茈古柴字】一名地薰一名蕓蒿一名山菜一名茹艸【李時珍曰嫩則可茹老則采而爲柴故有蕓蒿諸名而根名柴胡也】蘇頌曰關陜江湖間近道皆有之以銀州者爲勝二月生苗甚香莖靑紫堅硬微有細綫葉似竹葉而梢小亦有似斜蒿者亦有似麥門冬葉而短者七月開黃花根淡赤色似前胡而彊生丹州者結靑子與他處者不類其根似蘆頭有赤毛如防尾獨窠長者好李時珍曰銀州卽今延安府神木縣所產柴胡長尺餘而微白且軟不易得也北地所產者亦如前胡而軟今人謂之北柴胡是也入藥亦良南土所產者不似前胡正如蒿根彊硬不堪使用其苗有如韭葉者竹葉者以竹葉者爲勝其如邪蒿者最下也近時有一種根似桔梗沙參白色而大市人以僞充銀柴胡殊無气味不可不辧气味苦平無毒治心腹腸胃中結气飲食積聚寒熱邪气五勞七傷頭痛目昏耳鳴諸瘧婦人產前產後諸熱小兒痘疹時疾內外熱不解單煮服之良

彚考─增─戰國防─今求柴胡桔梗於沮澤則累世不得一焉及之睪黍梁父之陰則郤車而載耳─炮炙論─茈胡出銀州銀縣西畔生處多有白鶴綠鶴於此飛翔是茈胡香直上雲間若有過往聞者皆气爽也

別錄─增─炮炙論─凡采得銀州柴胡去須及頭用銀刀削去赤薄皮少許以麤布拭淨剉用勿令犯火立便無效

前胡

增─本艸綱目─前胡【孫愐唐韻作湔胡】蘇頌曰陜西梁漢江淮荊襄州郡及相州孟州皆有之春生苗靑白色似邪蒿初出時有白芽長三四寸味甚香美又似蕓蒿七月內開白花與蔥花相類八月結實根靑紫色今鄜延將來者大與柴胡相似但柴胡赤色而脆前胡黃色而柔軟爲不同耳一說今諸方所用前胡皆不同汴京北地者色黃白枯脆絕無气味江東乃有三四種一種類當歸皮斑黑肌黃而脂潤气味濃烈一種色理黃白似人參而細短香味都微一種如艸烏頭者膚赤而堅有兩三岐爲一本皆非眞前胡也今最上者出吳中又壽春生者皆類柴胡而大气芳烈味亦濃苦李時珍曰前胡有數種惟以苗髙一二尺色似邪蒿葉如野菊而細痩嫩時可食秋月開黲白花類蛇牀子花其根皮黑肉白有香气爲眞大抵北地者爲勝故方書稱北前胡雲气味苦微寒無毒治一切气破癥結開胃下食通五臟主霍亂轉筋骨節煩悶反胃嘔逆气喘咳安胎小兒一切疳气淸肺熱化痰熱散風邪

別錄─增─炮炙論─凡修治先用刀刮去蒼黑皮並髭細剉以甜竹瀝浸令潤日中曬漧用

防風

原─防風一名屏風一名回蕓一名回艸一名銅蕓一名蕳根一名百枝一名百蜚【本艸綱目云防者禦也其功療風最要故名屏風者防風隱語也曰蕓曰茴曰蕳者其花如茴香其气如蕓蒿蕳蘭也】出齊州龍山最善淄靑兗者亦佳今汴東淮浙皆有之莖葉俱靑綠色莖深而葉淡似靑蒿而短小春初嫩時紫紅色采作菜茹極爽口五月開細白花中心攢聚作大房似蒔蘿花實似胡荽子而大根土黃色與蜀葵根相類二月十月采關中生者三月六月采然輕虛不及齊州者良气溫味辛而甘治三十六種風男子一切勞劣補中益神通利五臟心煩體重羸痩盜汗散頭目中滯气經絡中畱濕得蔥白能行周身又有石防風出河中府根如蒿根而黃葉靑花白五月開花六月采根曝漧亦療頭風

彚考─增─博物志─太原晉陽以北生屏風艸─酉陽雜俎香州防風子可亂畢撥─原─金鑾密記─白居易在翰林賜防風粥一甌剔取防風得五合餘食之口香七日別錄─原─制用─江淮所產多是石防風生於山石之間二月采嫩苗作菜辛甘而香呼爲瑚菜其根麤丑子亦可種入藥以黃色脂潤頭節堅如蚯蚓頭者爲好白者多沙條不堪用─禁忌─義頭者令人發狂義尾者發人痼疾

獨活

增─本艸綱目一獨活一名羌活一名羌靑一名獨揺艸一名防羌使者一名胡王使者一名長生艸【陶景曰一莖直上不爲風揺故曰獨活別錄曰此艸得風不揺無風自動故名獨揺艸李時珍曰獨活以羌中來者爲良故有羌活胡王使者諸名】蘇頌曰獨活羌活出蜀漢者佳春生苗葉如靑麻六月開花作叢或黃或紫結實時葉黃者是夾石上所生葉靑者是土脈中所生本經云二物同一類今人以紫色而節密者爲羌活黃色而作塊者爲獨活而陶隱居言獨活色微白形虛大用與羌活相似今蜀中乃有大獨活類桔梗而大气味亦不與羌活相類用之微寒而少效今又有獨活亦自蜀中來類羌活微黃而極大收時寸解幹之气味亦芳烈小類羌活又有槐葉气者今京下多用之極效驗意此爲眞者大抵此物有兩種西蜀者黃色香如蜜隴西者紫色秦隴人呼爲山前獨活李時珍曰獨活羌活乃一類二種以中國者爲獨活西羌者爲羌活按王貺易簡方云羌活須用紫色有蠶頭鞭節者獨活是極大羌活有白如鬼眼者尋常皆以老宿前胡爲獨活者非也气味甘平無毒治風寒金瘡癇痓疝瘕療諸賊風百節痛風五勞七傷利五臟及伏梁水气

彚考─增─文系─唐劉師貞之兄病風夢神人曰但取胡王使者浸酒服便愈師貞訪問皆不曉復夢其母曰胡王使者羌活也求而用之兄病遂愈

別錄─增─炮炙論─采得細剉以淫羊藿拌挹二日幹去藿用免煩人心

土當歸

增─本艸綱目─近時江淮山中出一種土當歸長近尺許白肉黑皮气芬香如白芷人亦謂之水白芷用充獨活气味辛溫無毒除風和血煎酒服之閃抝手足同荊芥蔥白煎湯淋洗之

都管艸

增─圖經本艸─都管艸生宜州田野根似羌活頭歲長一節苗髙一尺許葉似土當歸有重臺二月八月采根陰乾施州生者作蔓又名香毬蔓長丈餘赤色秋結紅實四時皆有采其根枝淋洗風毒瘡腫─桂海虞衡志─都管艸一莖六葉解蜈蚣毒

升麻

增─本艸綱目─升麻一名周麻【李時珍曰其葉似麻其性上升故名按張揖廣雅吳普本艸並云升麻一名周升麻則或指周地如今人呼川升麻之義今別錄作周麻非省文卽脫誤也】陶景曰舊出寧州者第一形細而黒極堅實今惟出益州好者細削皮靑綠色謂之雞骨升麻北部亦有而形虛大黃色建平亦有而形大味薄不堪用蘇頌曰蜀漢陜西淮南州郡皆有之以蜀川者爲勝春生苗髙三尺以來葉似麻葉並靑色四五月著花似粟穗白色六月以後結實黑色根如蒿根紫黑色多須气味甘苦平微寒無毒解百毒辟瘟疫瘴癘邪鬼蠱毒治陽明頭痛補脾胃去風邪療癰腫能發浮汗消斑疹行瘀血

彚考─增─前漢書地理誌─益州郡縣有牧靡─注─李奇曰靡音麻卽升麻殺毒藥所出也─博物志─牧靡艸可以解毒鳥多誤食中毒必急飛往牧靡山啄牧靡艸以解之─水經注─塗水出建寧郡之牧靡縣南山縣山並卽艸

以立名山在縣東北焉句山南五百里山生牧靡可以解毒百世方盛

別錄─增─炮炙論─采得刮去麤皮用黃精自然汁浸一宿幹剉蒸再用─本艸綱目─今人惟取裏白外黑而實者謂之鬼臉升麻去須及頭蘆剉用

苦參

增─本艸綱目─苦參一名苦【與蔬部苦同名異物】一名苦骨一名地槐一名水槐一名菟槐一名驕槐一名野槐一名白莖別錄又名芩莖綠白陵郎虎麻【李時珍曰苦以味名參以功名槐以葉形名也】蘇頌曰其根黃色長五七寸許兩指麤細三五莖並生苗髙三四尺以來葉碎靑色極似槐葉春生冬凋其花黃白色七月結實如小豆子河北生者無花子五六月十月采根漧李時珍曰七八月結角如蘿卜子角內有子二三粒如小豆而堅气味苦寒無毒治心腹結气癥瘕積聚黃疸逐水補中明目養肝膽气安五臟平胃輕身定志利九竅除風熱止渴殺虫療癰腫瘡疹瀉血熱痢

彚考─增─夢溪筆談─予嘗苦腰重久坐則旅距十餘步然後能行有一將佐見予曰得無用苦參潔齒否予時以病齒用苦參數年矣曰此病由也苦參入齒其气傷腎能使人腰重後有太常少卿舒昭亮用苦參揩齒歲久亦病腰自後悉不用苦參腰病皆愈

別錄─增─炮炙論采根用糯米濃泔汁浸一宿其腥穢气並浮在水面上湏重重淘過卽蒸之從巳至申取曬切用

白鮮

增─本艸綱目─白鮮一名白羶一名白羊鮮一名地羊鮮一名金雀兒椒【陶景曰俗呼爲白羊鮮气息正似羊羶故又名白羶李時珍曰鮮者羊之气也此艸根白色作羊羴气其子累累如椒故有諸名】陶宏景曰近道處處有以蜀中者爲良蘇頌曰今河中江寧府滁州潤州皆有之苗髙尺餘莖靑梢白如槐亦似茱萸四月開花淡紫色似小蜀葵花根似小蔓靑皮黃白而心實山人采嫩苗爲菜茹气味苦寒無毒治一切風熱瘡癬時疾黃疸風痺欬逆小兒驚癇通關節利九竅及血脈其花同功

延胡索

增─本艸綱目─延胡索一名元胡索陳藏器曰延胡索生奚國從安東來根如半夏李時珍曰今二茅山西上龍洞種之每年寒露後栽立春後生苗葉如竹葉樣三月長三寸髙根叢生如芋卵樣立夏掘起气味辛溫無毒治婦人諸血病除風治气暖腰膝破癥癖撲損瘀血專治一身上下諸痛用之中的妙不可言蓋能活血化气第一品藥也

貝母

增─爾雅─貝母─注─根如小貝圓而白華葉似韭─陸璣詩疏─蝱今藥艸母也其葉如栝樓而細小其子在根下如芋子正白四方連累相著有分解也─本艸綱目─貝母一名勤母一名苦菜一名苦花一名空艸一名藥實【陶景曰形似聚貝子故云貝母】蘇頌曰河中江陵府郢壽隨鄭蔡潤滁州皆有之二月生苗莖細靑色葉亦靑似蕎麥葉隨苗出七八月開花碧綠色形如鼓子花八月采根根有瓣子黃白色有數種陸璣詩疏所云今近道出者正類此郭璞爾雅注所云罕復見之雷斆曰貝母中有獨顆圓不作兩瓣無皺者號曰丹龍精不入藥用誤服令人筋脈永不收惟以黃精小藍汁服之立解气味辛平無毒治傷寒煩熱邪气疝瘕喉痺乳難金瘡風痙療結胸欬上气止煩熱渴出汗安五臟和骨髓消痰潤心肺治時疾黃疸散心胸鬱結之气研末防目去膚瞖燒灰傅人畜惡瘡

彚考─增─詩鄘風─陟彼阿丘言采其蝱─酉陽雜爼─許卑山人言江左數十年前有商人左膊上有瘡如人面亦無他苦商人戲滴酒口中其面亦赤以物食之凡物必食食多覺防內肉脹起疑胃中也或不食之則一臂痺也有善醫者教其歷試諸藥金石艸木悉與之至貝母其瘡乃聚眉閉口商人喜曰此藥必治也因以小葦筒毀其口灌之數日成痂遂愈

石蒜

增─本艸綱目─石蒜一名烏蒜一名老鴉蒜一名蒜頭艸一名防防酸一名一枝箭一名水麻【蒜以根狀名箭以莖狀名】李時珍曰處處下濕地有之春初生葉如蒜秧及山慈姑葉背有劍脊四散布地七月苗枯乃於平地抽出一莖如箭簳長尺許莖端開花四五朶六出紅色如山丹花狀而瓣長黃蘂紅須其根狀如蒜皮色紫赤肉白色此有小毒而救荒本艸言其可�熟水浸過食蓋爲救荒爾一種葉如大韭四五月抽莖開花如小萱花黃白色者謂之鐵色箭功與此同二物並抽莖開花後乃生葉葉花不相見气味辛甘溫有小毒治腫毒疔瘡惡核可水煎服取汗及搗傅之又中溪毒者酒煎半升服取吐良

龍膽

增─本艸綱目─龍膽一名陵遊【馬志曰葉如龍葵味苦如膽因以爲名】陶宏景曰出近道以吳興者爲勝根狀似牛膝其味甚苦蘇頌曰宿根黃白色下抽根十餘條類牛膝而短直上生苗髙尺餘四月生葉如嫩蒜細莖如小竹枝七月開花如牽牛花作鈴鐸狀靑碧色冬後結子苗便枯俗呼艸龍膽又有山龍膽味苦濇其葉經霜雪不凋山人用治四肢疼痛與此同類而別種也气味苦濇大寒無毒治骨間寒熱驚癇邪气續絕傷定五臟殺蠱毒除胃中伏熱時气溫熱熱泄下痢去腸中小虫益肝膽气久服益智不忘輕身耐老明目止煩治瘡疥癰腫咽喉痛風熱盜汗

別錄─增─炮炙論─采得陰漧用時銅刀切去須上頭子剉細甘艸湯浸一宿漉出幹用

細辛

增─本艸綱目─細辛一名小辛一名少辛【蘇頌曰根細而味極辛故名李時珍曰小辛少辛皆此義也】別錄曰生華陰山谷二月八月采根陰漧陶景曰今用東陽臨海者形段乃好而辛烈不及華陰髙麗者冦宗奭曰細辛葉如葵赤黑色一根一葉相連非此則杜衡也李時珍曰柔莖細根直而色紫味極辛气溫無毒治欬逆上气頭痛腦動百節拘攣風濕痺痛明目利九竅輕身長年溫中下气破痰利水道開胸中滯結除喉痺癰鼻風癇癲疾下乳結汗不出血不行安五臟益肝膽通精气除齒痛治口舌生瘡治督脈爲病脊彊而厥凡使細辛切去頭子以水浸一宿暴漧用須揀去雙葉者服之害人

彚考─增─山海經─浮戲之山多少辛─管子─五沃之土羣藥生少辛─博物志─杜衡亂細辛─夢溪筆談─東方南方所用細辛皆杜衡也又謂之馬蹄香也黃白拳局而脆幹則作團非細辛也細辛出華山極細而直深紫色味極辛嚼之習習如椒其辛更甚於椒故本艸云細辛水漬令直是以杜衡僞爲之也襄漢間又有一種細辛極細而直色黃白乃是鬼督郵亦非細辛也

集藻─賦散句─增─宋謝靈運撰徵賦─摭曾嶺之細辛

【附錄】木細辛

增─本艸拾遺─木細辛生終南山冬月不凋苗如大防根似細辛味苦溫有毒主腹內結聚癥瘕推陳去新破冷气未可輕服令人利下至困

【附錄】及己

增─本艸綱目─及己一名獐耳細辛【李時珍曰及己名義未詳葉如獐耳根如細辛故名獐耳細辛】蘇恭曰生山谷陰虛軟地其艸一莖莖頭四葉隙著白花根似細辛而黑今人以當杜衡非也二月采根日幹气味苦平有毒入口使人吐血治諸惡瘡可煎汁研末傅之

鬼督郵

增─本艸綱目─鬼督郵一名獨揺艸【李時珍曰此艸獨莖而葉攢其端無風自動故曰鬼獨揺艸後人訛爲鬼督郵耳因其專治鬼病猶司鬼之督郵也徐長卿赤箭皆治鬼病故並有鬼督郵之名名同而物異】蘇恭曰鬼督郵所在有之有必叢生苗惟一莖莖端生葉若繖狀根如牛膝而細黑今人以徐長卿代之非也韓保升曰莖似細箭簳髙二尺以下葉生莖端花生葉心黃白色根橫生而無須二月八月采根气味苦平有小毒治鬼疰卒忤中惡心腹邪气百精毒溫瘧疫气彊腰腳益膂力

別錄─增─炮炙論─凡采得細剉用生甘艸水煮一伏時日幹用

徐長卿

增─本艸綱目─徐長卿一名鬼督郵一名別仙蹤【李時珍曰徐長卿人名也常以此藥治邪病人遂以名之吳普本艸一名石下長卿石間生者爲良也蘇頌曰淄齊淮泗間謂之別仙蹤】蘇恭曰所在川澤有之葉似柳兩葉相當有光澤根如細辛微麤長黃色而有臊气今俗以代鬼督郵非也韓保升曰三月苗靑七月八月著子似蘿藦子而小九月苗黃十月凋八月采根日幹气味辛溫有毒治鬼物百精蠱毒疫疾邪惡气溫瘧久服彊悍輕身益气延年

別錄─增─炮炙論─凡采得麤杵拌少蜜令徧以瓷器盛蒸三伏時日幹用

白微

增─爾雅─葞春艸─注─一名芒艸─疏─藥艸也今俗呼爲菵艸也【按本艸卽今白薇也】─本艸綱目─白微一名白幕一名骨美【李時珍曰微細也其根細而白也按爾雅曰葞微葞音相近則白微又葞音之轉也】蘇頌曰陜西諸郡及舒滁潤遼州皆有之莖葉俱靑頗類柳葉六七月開紅花八月結實其根黃白色類牛膝而短小今人八月采之气味苦醎平無毒治中風狂惑邪气溫瘧痓病鬼魅療傷中淋露下水气利陰气益精久服利人別錄─增─炮炙論─凡采得以糯米泔汁浸一宿取出去髭於槐砧上細挫蒸之從申至巳曬漧用

白前

增─本艸綱目─白前一名石藍一名藥【陶宏景曰气方多用之】蘇恭曰苗髙尺許其葉似柳或似芫花根長於細辛白色生洲渚沙磧之上馬志曰根似白微牛膝輩二月八月采陰漧气味甘微溫無毒治胸脇逆气欬上气一切气肺气煩悶賁豚腎气降气下痰

別錄─增─炮炙論─凡用以生甘艸水浸一伏時漉出去頭須了焙漧收用

艸犀

增─廣州記─艸犀生嶺南及海中獨莖對葉而生如燈臺艸─本艸綱目─艸犀【李時珍曰其解毒之功如犀角故曰艸犀】陳藏器曰生衢婺洪饒間苗髙二三尺獨生根如細辛生水中者名水犀气味辛平無毒解一切毒气並燒研服之臨危者亦得活治天行瘧瘴寒熱欬痰壅飛屍喉痺瘡腫丹毒中惡注忤痢血等病煮汁服之

釵子股

增─本艸綱目─釵子股一名金釵股【李時珍曰石斛名金釵花此艸狀似之故名】陳藏器曰生嶺南及南海山谷根如細辛每莖三四十根李珣曰忠州萬州者亦佳艸莖功力相似緣嶺南多毒家家貯之气味苦平無毒解諸藥毒蠱毒治瘧瘴天行喉痺癰疽

吉利艸

原─南方艸木狀─吉利艸其莖如金釵股形類石斛根類芍藥交廣俚俗多蓄蠱毒惟此艸解之極驗吳黃武中江夏李俁以罪徙合浦始入境遇毒其奴吉利者偶得是艸與俁服遂解吉利卽遁去不知所之俁因此濟人不知其數遂以吉利爲名

良耀艸

增─南方艸木狀─良耀艸枝葉如麻黃秋結子如小栗煨食之解毒功不亞於吉利始者有得是藥者梁氏之子耀因以爲名梁轉爲良爾花白似牛李出髙涼

硃砂根

增─本艸綱目─硃砂根生深山中今惟太和山人采之苗髙尺許葉似冬靑葉背甚赤夏月長茂根大如筯赤色與百兩金相髣髴气味苦涼無毒治咽喉腫痺磨水或醋咽之甚良

辟虺雷

增─本艸綱目─辟虺雷一名辟蛇雷【此物辟蛇虺有威故以雷名之】蘇恭曰狀如麤塊蒼術節中有眼李時珍曰今川中峨眉鶴鳴諸山皆有之根狀如蒼術大者如拳彼人以充方物气味苦大寒無毒解百毒消痰袪大熱頭痛辟瘟疫治咽喉痛痺解蛇虺毒

錦地羅

增─本艸綱目─錦地羅出廣西慶遠山巖間鎭安歸順柳州皆有之根似萆薢及栝樓根狀彼人頗重之以充方物气味微苦平無毒治山嵐瘴毒瘡毒並中諸毒以根研生酒服一錢匕卽解

紫金牛

增─圖經本艸─紫金牛生福州葉如荼葉上綠下紫結實圓紅色如丹朱根微紫色八月采根去心幹頗似巴防气味辛平無毒治時疾膈气去風疾

拳參

增─圖經本艸─拳參生淄州田野葉如羊蹏根似海蝦黑色土人五月采之爲末淋渫腫气

鐵綫艸

增─圖經本艸─鐵綫艸生饒州三月采根陰漧气味苦平無毒療風消腫毒有效

金絲艸

增─本艸綱目─金絲艸出慶陽山穀气味苦寒無毒治諸血病解瘴气諸藥毒療癰疽惡瘡涼血散熱

禦定佩文齋廣羣芳譜卷九十四﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷九十五

藥譜

當歸

原─當歸一名文無【古今注云相招召贈之以文無文無亦名當歸也】一名幹歸一名山蘄一名白蘄【爾雅云薜山蘄又云薜白蘄說文云蘄艸也生山中者一名薜一名山蘄色白者名白蘄廣雅雲山蘄當歸也本艸云蘄古芹字以花葉似芹故得芹名】春生苗葉綠有三稜七八月開花似蒔蘿淺紫色根黑黃色以肉厚不枯者爲勝今秦蜀諸處多栽蒔貨賣其頭圓尾多色紫气香肥潤者秦產也名馬尾歸最勝【唐本艸云似大葉芎防者名馬尾當歸今人多用似細葉芎防者名蠶頭當歸不堪用】他處者頭大尾多色白堅枯名鑱頭歸止宜入發散藥气味苦溫無毒凡血病宜用之治姙婦產後能使气血各有所歸當歸之名宜取諸此治上當用頭治中當用身治下當用尾通治則全用此一定之理也惡濕麪防茄畏菖蒲海藻牡生薑制雄黃

彚考─原─孫盛雜記─初姜維詣諸葛亮與母相失復得母書令求當歸維曰良田百頃不在一畝但有遠志不在當歸也─增─云仙雜記─虢州別駕竇淝以當歸爲地仙圓曰使血海增光─續仙傳─羅公遠鄂人元宗學其術不肯盡怒殺之後有使者入蜀見公遠自道姓名以蜀當歸爲寄比元宗入蜀始悟當歸之意

集藻─詩散句─增─元陳樵─當歸葉長映芭蕉別錄─原─修治─凡用去蘆頭水洗去土酒浸一宿日幹或火幹切片如收藏曬漧乘熱紙封甕不蛀

芎防

原─芎防【博雅云苗曰江蘺根曰芎防】一名香果【以气香也】一名山鞠防【詳見左傳】─增─本艸─芎防一名胡防【以戎地者爲佳故名】古人因其根節狀如馬銜謂之馬銜芎防後世因其狀如雀腦謂之雀腦芎其出關中者呼爲京芎亦曰西芎出蜀中者爲川芎出天臺者爲臺芎出江南者爲蕪防皆因地而名也金光明經謂之闍莫迦─原─淸明後宿根生苗分而橫埋之宜松肥土節節生根澆宜退牲水葉香似芹而微細窄有丫義文似白芷葉而細又似胡荽葉而微壯叢生細莖七八月間開碎白花如蛇牀子花根下始結芎防堅痩黃黑色關中出者形塊重實爲雀腦芎最有力九月十月采者佳三四月虛惡不堪用凡用以塊大內中色白不油嚼之微辛甘者佳他種不入藥止可爲末煎湯沐浴耳味辛溫無毒治中風入腦頭痛寒痺除腦中冷痛面上油風一切風气勞損血病止瀉痢燥濕行气開郁今人用此最多頭面風不可缺須以他藥佐之不可單服

彚考─增─左傳─楚子伐蕭還無社與司馬卯言號申叔展叔展曰有麥麯乎曰無有山鞠防乎曰無─注─麥麯鞠防所以禦濕欲使無社逃泥水中無社不解故曰無─疏─本艸有芎防者是藥艸之名觀傳文欲使無社逃於泥水中而問有此物否以知是禦濕所用─山海經─號山其艸多芎防繡山其艸多芎防洞庭之山其艸多芎防─淮南子─夫亂人者若芎防之與槁本─益部方物略記─芎蜀中處處有之成都九月九日藥市芎與大黃如積香溢千防或言其大若胡桃者不可用多蒔於園檻葉落時可用作羮蜀少寒莖葉不萎今醫家最貴川芎川大黃雲

集藻─贊─增─宋宋祁川芎贊─柔葉美根冬不殞零采而掇之可糝於羮

賦散句─增─漢揚雄甘泉賦─排玉戶而颺金鋪兮發蘭蕙與防

五言古詩─增─宋蘇軾和子由記園中艸木─芎防生蜀道白芷來江南漂流到關輔猶不失芳甘濯濯翠莖滿愔愔淸露涵及其未花實可以資筐籃秋節忽已老苦寒非所堪斸根取其實對此微物慙

七言絕句─增─宋韓琦中書防芎防─蘼蕪嘉樹列羣芳禦濕前推藥品良時摘嫩苗烹賜茗更從云腳發淸香詩散句─增─宋陸遊─泉潔煮芎苗─蘇軾─穿林閒覓野芎苗

蛇牀

─

增─爾雅─盱虺牀─注─蛇牀也─廣雅─虺牀馬牀也─本艸經蛇牀一名蛇米一名思益一名繩毒一名棗棘一曰墻蘼─注─近道田野墟落間甚多花葉正似蘼蕪─本艸綱目─韓保升曰生下濕地所在皆有以揚州襄州者爲良蘇頌曰三月生苗髙三二尺葉靑碎作叢似蒿枝每枝上有花頭百餘結同一窠似馬芹類四五月乃開白色又似繖狀子黃褐色如黍米至輕虛李時珍曰其花如碎米攢簇其子兩片合成似蒔蘿子而細亦有細稜气味苦平無毒治男子婦人風濕痺毒小兒驚癇溫中下气暖丈夫陽气女子陰气久服輕身好顏色令人有子

別錄─增─炮炙論─凡使須用濃藍汁並百部艸根自然汁同浸一伏時漉出日幹卻用生地黃汁相拌蒸之從巳至亥取出日幹用─日華本艸─凡服食卽挼去皮殻取仁微炒殺毒卽不辣也作湯洗浴則生用之

槁本

增─本艸綱目─槁本【蘇恭曰根上苗下似禾槁故名】一名槁茇【出山海經】一名鬼卿一名鬼新一名微莖蘇頌曰西川河東州郡及兗州杭州皆有之葉似白芷香又似芎防但芎防似水芹而大槁本葉細五月有白花七八月結子根紫色气味辛溫無毒張元素曰乃太陽經風藥其气雄壯寒气郁於本經頭痛必用之藥與木香同用治霧露之淸邪中於上焦與白芷同作面脂旣治風又去濕亦各從其類也

彚考─增─王氏談錄─公云京師市藥須當精別市中槁本多雜以葳靈仙不可稱辧往往誤售入藥遂不爲效槁本蓋柔細而芳香者是─邵氏聞見錄─夏英公病泄太醫以虛治不效霍翁曰風客於胃也飲以槁本湯而止

【附錄】徐黃

增─名醫別錄─徐黃生澤中大莖細葉香如槁本味辛平無毒主心腹積瘕莖主惡瘡

蜘蛛香

增─本艸綱目─蜘蛛香出蜀西茂州松潘山中艸根也黑色有麤須狀如蜘蛛及槁本芎防气味芳香彼人亦重之或云貓喜食之味辛气溫無毒辟瘟疫中惡邪精鬼气屍疰

木香

增─本艸綱目─木香一名蜜香一名靑木香一名五木香一名南木香【李時珍曰木香艸類也本名蜜香因其香气如蜜也緣沈香中有蜜香遂訛此爲木香昔人謂之靑木香後人因呼馬兜鈴爲靑木香乃呼此爲南木香廣木香以別之今人又呼一種薔薇爲木香愈亂眞矣三洞珠囊云五香者五木香也一株五根一莖五枝一枝五葉葉間五節故名五香燒之能上徹九天金光明經謂之矩琵佗香】別錄曰生永昌山谷陶景曰永昌今不復貢今皆從外國舶上來乃云出大秦國今皆以合香不入藥用蘇恭曰此有二種當以昆侖來者爲佳西湖來者不善葉似羊蹄而長大花如菊花結實黃黑所在亦有之功用極多甄權曰出天竺是艸根狀如甘艸也蘇頌曰今惟廣州舶上來他無所出根窠大類茄子葉似羊蹄而長大亦有如山藥而根大開紫花者不拘時采根芽爲藥以其形如枯骨味苦黏牙者爲良江淮亦有此種名土靑木香不堪藥用蜀本艸言孟昶苑中亦嘗種之云苗髙三四尺葉長八九寸皺軟而有毛開黃花恐亦是土木香種也雷斆曰其香是蘆蔓根條左盤旋采得二十九日方硬如朽骨其有蘆頭丁蓋子色靑者是木香神也冦宗奭曰常自岷州出塞得靑木香持歸西洛葉如牛蒡但狹長莖髙二三尺花黃一如金錢其根卽香也李時珍曰南番諸國皆有一統志云葉類絲冬月取根曬漧味辛溫無毒乃三焦气分之藥能升降諸气諸气膹郁皆屬於肺故上焦气滯者用之乃金郁則泄之也中气不運皆屬於脾故中焦气滯者宜之脾胃喜芳香也大腸气滯則後重膀胱气滯則癃淋肝气郁則爲痛故下焦气滯者宜之乃塞者通之也彚考─增─隋書樊子蓋傳─大業五年車駕西巡將入吐谷渾子蓋以彼多瘴气獻靑木香以禦霧露

甘松香

增─廣志─甘松出姑臧涼州諸山細葉引蔓叢生可合諸香及裛衣─本艸綱目─甘松香【產於川西松州其味甘故名金光明經謂之苦彌哆】蘇頌曰黔蜀州郡及遼州皆有之叢生山野葉細如茅艸根極繁密八月采之作湯浴令人身香治惡气卒心腹痛滿下气理元气去气郁

山柰

增─本艸綱目─山柰一名山辣【俗訛爲三柰又訛爲三賴或云本名山辣南人舌音呼山爲三呼柰如賴故致謬誤】生廣中人家栽之根葉皆如生薑作樟木香气土人食其根如食姜切斷暴漧則皮赤黃色肉白色古之所謂廉姜恐其類也气味辛溫無毒暖中辟瘴癘惡气治心腹冷气痛寒濕霍亂風虫牙痛入合諸香用

廉姜

增─本艸綱目─廉姜一名姜彚一名蔟葰陳藏器曰似姜生嶺南劍南李時珍曰生沙石中似姜大如蠃气猛近於臭南人以爲虀其法陳皮以黑梅及鹽汁漬之乃成也鄭樵雲似山姜而根大气味辛熱無毒治胃冷溫中下气消食益智

山姜

增─嶺表錄異─山姜莖葉皆姜也但根不堪食亦與豆花相似而微小爾花生葉間作穗如麥粒腌藏入甜糟中經冬如琥珀色辛香可愛用爲鱠無以加矣又以鹽殺治幹者煎湯服之極除冷气─本艸綱目─山姜【與杜若同名】一名美艸【陶宏景曰東人呼爲山姜南人呼爲美艸】蘇頌曰生九眞交趾今閩廣皆有之李時珍曰生南方葉似姜花赤色甚辛子似艸豆根如杜若及髙良姜今人以其子僞充艸豆然其气甚猛烈气味辛熱無毒治腹中冷痛辟穀止饑去惡气溫中止霍亂功用如姜花及子辛溫無毒調中下气破冷气滑食殺酒毒

集藻─五言古詩─增─唐劉禹錫崔元受少府自貶所還遺山姜花以詩答之─故人博羅尉遺我山姜花采從碧海上來自謫仙家雲濤潤孤根陰火照晨葩靜揺扶桑日對瀛洲霞世人受苦辛搴擷忘幽遐傳名入帝裏飛騎辭天涯王濟本尙味石崇方鬭奢雕盤多不識綺席乃增華驛馬損筋骨貴人滋齒牙顧予藜藿士持此重咨嗟

五言律詩─增─唐劉禹錫奉和鄭相公以寄考功十弟山姜花俯賜篇詠─采擷黃姜蘂封題靑瑣闈共聞調膳日正是退朝歸響爲纎筵發情隨綠翰飛故將天下寶萬里與光輝

豆

增─海藥本艸─紅豆生南海諸谷髙良姜子也其苗如蘆其葉如姜花作穗嫩葉捲之而生微帶紅色嫩者入鹽累累作朶不散落須以朱槿花染令色深善醒醉解酒毒─桂海虞衡志─紅豆花叢生葉痩如碧蘆春末發初開花抽一干有大籜包之籜解花見一穗十蘂淡紅鮮妍如桃杏花色蘂重則下垂如葡萄又如火齊纓絡及翦防鸞枝之狀每蘂心有兩瓣人謂之比目連理云─本艸綱目─髙良姜一名蠻姜【陶宏景言此姜始出髙良郡故名按髙良卽今髙州漢爲髙涼縣吳攺爲郡則髙良當作髙涼也】气味辛大溫無毒治胃中冷逆霍亂腹痛止痢治風破气健脾胃寛噎膈破冷癖除瘴瘧子名紅豆蔲气味主治略同─酉陽雜爼─白豆蔲出迦古羅國呼爲多骨形如芭蕉葉似杜若長八九尺冬夏不凋花淺黃色子作朶如葡萄初出微靑熟則變白七月采─本艸綱目─白豆子圓大如白牽牛子其殻白厚其仁如縮砂仁气味辛大溫無毒治積冷气止吐逆反胃消穀下气散肺中滯气治噎膈除瘧疾解酒毒─桂海虞衡志─艸豆蔲入梅汁鹽漬令色紅幹以薦酒曰紅鹽艸果鸚舌卽紅鹽艸果之珍者實始結卽頻取紅鹽幹之才如小舌─本艸綱目─艸豆【南方異物志謂之漏蔲通誌謂之艸果金光明經謂之蘇乞迷羅納】蘇頌曰嶺南皆有之苗如蘆葉似山姜杜若根似髙良姜二月間花作穗房生於莖下嫩葉捲之而生初如芙蓉花微紅穗頭深紅色其葉漸廣花漸出而色漸淡亦有黃白色者結實若龍眼子而銳皮無鱗甲皮中子如石橊瓣夏月熟時采之幹气味辛溫濇無毒溫中治心腹痛嘔吐下气止霍亂一切冷气消酒毒調中補胃健脾消食治瘴瘧噎膈反胃痞滿痰飲積聚開郁破气殺魚肉毒制丹砂彚考─增─宋史地理誌─慶遠府貢生豆蔲艸豆蔲─五代史─防牱蠻天成二年貢艸豆蔲二萬个─環氏吳記─黃初二年魏求豆蔲─南方艸木狀─舊說紅豆蔲花食之破气消痰進酒增倍泰康二年交州貢一篚上試之有驗以賜近臣─集仙傳─軒轅集不知何許人唐宣宗召見時京師素無豆蔲荔支花上因語及集袖中出之二花各數百朶皆連枝葉鮮明芳潔如新折者─西溪叢語─杜牧之詩云娉娉嫋嫋十三餘豆蔲梢頭二月初不解豆蔲之義閱本艸豆蔲花生葉間南人取其未大開者謂之含胎花言尙小如姙身也─花經─豆蔲花四品六命

集藻─賦散句─增─晉左思蜀都賦─艸則藿蒳豆蔲五言律詩─增─宋範成大詠紅豆蔲花詩─綠葉蕉心展紅苞竹籜披貫珠垂寶絡翦防倒鸞枝且入花欄品休論藥裹宜南方艸木狀爲爾首題詩

詩散句─增─唐李渉─瘴山江上重相見醉裏同看豆蔲花─韓翃─春生豆蔲枝─梁簡文帝─江南豆蔲生連枝縮砂蔤

增─圖經本艸─縮砂蔤嶺南山澤間有之苗莖似髙良姜髙三四尺葉長八九寸濶半寸以來三月四月開花在根下五六月成實五七十枚作一穗狀似益智而圓皮厚而皺有粟紋外有細刺黃赤色皮間細子一團八隔可四十餘粒如大黍米外微黑色內白而香似白豆蔲仁七月八月采之辛香可調食味及蜜煎糖纒用本艸綱目─縮砂蔤仁气味辛溫濇無毒治一切气消食和中止痛安胎補肺醒脾養胃益腎理元气通滯气散寒飲脹痞噎膈嘔吐除咽喉口齒浮熱化銅鐵骨硬

益智

增─南方艸木狀─益智子如筆毫長七八分二月花色若蓮著實五六月熟味辛雜五味中芬芳亦可鹽曝出交阯合浦─廣州記─葉如蘘荷長丈餘其根上有小枝髙八九寸無花萼莖如竹箭子從心中出一枝有十子叢生大如小棗其中核黑而皮白核小者佳含之攝涎穢四破去核取外皮蜜煮爲粽食味辛─異物志─益智子類薏苡長寸許如枳椇子味辛辣香如豆蔲─本艸綱目─今之益智子形如棗核而皮及仁皆似艸豆蔲气味辛溫無毒益气安神補不足利三焦調諸气益脾胃理元气補腎虛治冷气腹痛

彚考─增─南方艸木狀─建安八年交州刺史張津常以益智子粽餉魏武帝─二十六國春秋─安帝元年盧循爲廣州刺史遺劉裕益智粽裕乃答以續命湯─廬山記山果有益智蒲萄─東坡雜記─海南產益智花實皆作長穗而分三節其實熟否以歲之丰歉其下節以蠶禾中上亦如之大凶之歲則皆不實蓋罕有三節並熟者其爲藥治气止水而無益於智智豈求之於藥其得此名者豈以知歲耶

集藻─書─增─宋僧慧遠答盧循書─捐餉六種深抱情至益智乃是一方異味卽於僧中行之

五言古詩─增─梁劉孝勝詠益智─挺芳銅嶺上擢穎石門端連叢去本葉雜和委雕盤寧推不迷艸詎識聰明丸儻逢公子宴方厭永夜歡

蓽茇

增─南方艸木狀─蒟醬生於蕃國者大而紫謂之蓽茇酉陽雜爼─蓽撥出摩伽陁國呼爲蓽撥梨拂林國呼爲阿梨訶咃苗長三四尺莖細如箸葉似蕺葉子似桑椹八月采─圖經本艸─嶺南特有之多生竹林內正月發苗作叢髙三四尺其莖如筯葉靑圓如蕺菜濶二三寸如桑面光而厚三月開花白色在表七月結子如小指大長二寸以來靑黒色類椹子而長九月收米曬曝漧南人愛其辛香或取葉生茹之復有舶上來者更辛香─本艸綱目─蓽撥艸木狀作蓽茇陳藏器本艸作畢勃

扶南傳作逼撥大明防典作畢蕟气味辛大溫無毒溫中下气補腰腳殺鮏气消食除胃冷治霍亂心痛嘔逆醋心臟腑虛冷

別錄─增─炮炙論─凡使去挺用頭以醋浸一宿焙漧以刀刮去皮粟子令淨乃用免傷人肺令人上气

蒟醬

增─南方艸木狀─蒟醬生於番禺可以爲食故謂之醬焉交趾九眞人家多種蔓生─益部方物略記─蒟出渝瀘茂威等州卽漢唐防所得者葉如王厚而澤實若桑椹緣木而蔓子熟時外黑中白長三四寸以蜜藏而食之辛香能溫五臟或用作醬善和食味或言卽南方所謂浮畱藤取葉合防榔食之─本艸綱目─蒟子一名土蓽茇苗名蔞藤一名扶畱藤劉歆期交州記云扶畱有三種一名獲畱其根香美一名扶畱其藤味亦辛一名南扶畱其葉靑味辛气溫無毒下气溫中破痰治欬逆上气心腹虫痛胃弱虛瀉霍亂吐逆解酒食味散結气消穀解瘴癘去胸中惡邪气溫脾燥熱

彚考─增─漢書西南夷傳─大行王恢使番陽令唐風曉南粵南粵食蜀枸醬問所從來曰道西北牂牁江江廣數里出番禺城下歸至長安問蜀賈人獨蜀出枸醬多持竊出市夜郎夜郎者臨牂牁江江廣百餘步足以行船南粵以財物役屬夜郎西至桐師然亦不能臣使也

集藻─贊─增─宋宋祁蒟醬贊─蔓附木生實若椹累或曰浮畱南人謂之和以爲醬五味告宜

五言絕句─增─宋朱子扶畱─根節含露辛苕穎扶楥綠蠻中靈艸多夏永淸陰足

別錄─增─炮炙論─凡采得後以刀刮去麤皮搗細每五錢用生薑自然汁五兩拌之蒸一日曝漧用

肉豆

增─本艸綱目─肉豆一名肉果一名迦拘勒【冦宗奭曰肉豆蔲對艸豆蔲爲名李時珍曰花實皆似豆蔲而無核故名】蘇頌曰嶺南人家種之春生苗夏抽莖開花結實似豆蔲六月七月采之李時珍曰花實𨿽似艸豆蔲而皮肉之顆則不同顆外有皺紋而內有斑纈紋如防榔紋最易生蛀惟烘漧密封則稍可畱气味辛溫無毒溫中消食止泄治積冷心腹脹痛霍亂中惡鬼气冷疰嘔沫小兒乳霍調中下气開胃解酒毒治痰飲心腹虫痛脾胃虛冷气赤白痢

別錄─增─炮炙論─凡使須以糯米粉湯捜裹豆蔲於煻灰火中煨熟去粉用勿令犯鐵

補骨脂

增─本艸綱目─補骨脂一名破故紙一名婆固脂一名胡韭子【補骨脂言其功也番人呼爲婆固脂而俗訛爲破故紙也胡韭子因其子之狀相似也】馬志曰生嶺南諸州及波斯國蘇頌曰今嶺外山阪間多有之四川合州亦有皆不及番舶者佳莖髙三四尺葉小似薄荷花微紫色實如麻子圓扁而黑九月采气味辛大溫無毒治五勞七傷風虛冷骨髓傷敗腎冷及婦人血气墮胎男子腰疼膝冷逐諸冷痺頑通命門暖丹田斂精神

別錄─增─炮炙論─此藥燥毒須用酒浸一宿漉出以東流水浸三日夜蒸之從巳至申日幹用一法以鹽同炒過曝漧

姜黃

增─本艸綱目─姜黃一名蒁一名寶鼎香蘇恭曰姜黃根葉都似郁金其花春生於根與苗並出入夏花爛無子蘇頌曰今江廣蜀川多有之葉靑綠長一二尺許濶三四寸有斜文如紅蕉葉而小花紅白色至中秋漸凋春末方生其花先生次方生葉不結實根盤屈黃色類生薑而圓有節八月采根片切幹蜀人以治气脹及產後敗血攻心甚驗蠻人生噉云可袪邪辟惡李時珍曰近時以扁如漧薑形者爲片子姜黃圓如蟬腹形者爲蟬肚郁金並可浸水染色根气味辛苦大寒無毒治心腹結積疰忤下气破血除風熱消癰腫治癥瘕血塊通經治撲損瘀血止風痛冷气下食袪邪辟惡

郁金【二種同名】

增─本艸綱目─郁金一名馬蒁【朱震亨曰郁金無香而性輕揚能致達酒气於髙遠古人用治郁遏不能升者恐命名因此也李時珍曰酒和郁鬯昔人言是大秦國所產郁金花香惟鄭樵通誌言卽是此郁金其大秦三代時未通中國安得有此艸羅願爾雅翼亦云是此根和酒令黃如金故謂之黃流其說並通此根形狀皆似莪蒁而醫馬病故名馬蒁】蘇恭曰郁金生蜀地及西戎苗似姜黃花白質紅末秋出莖心而無實其根黃赤取四畔子根去皮火幹馬藥用之破血而補番人謂之馬蒁嶺南者有實似小豆不堪噉李時珍曰其苗如姜其根大小如指頭長者寸許體圓有橫紋如蟬腹狀外黃內赤人以浸水染色亦微有香气气味辛苦寒無毒治血積下气生肌止血破惡血治女人宿血气心痛冷气結聚失心顚狂蠱毒郁金香一名郁香一名紅藍花一名紫述香一名艸麝香一名茶矩摩【蘇頌曰說文解字云郁芳艸郁鬯乃百艸之英合而釀酒以降神乃遠方郁人所貢故謂之鬱鬱今郁林郡也李時珍曰漢郁林郡卽今廣西貴州潯柳邕賔諸州之地一統志惟載柳州羅城縣出郁金香卽此也金光明經謂之茶矩摩香】陳藏器曰郁金香生大秦國二月三月有花狀如紅藍四月五月采花卽香也气味苦溫無毒治蠱野諸毒心腹間惡气鬼疰鵶鶻等一切臭入諸香藥用

彚考─增─詩大雅─釐爾圭瓚秬鬯一卣告於文人─傳─秬黒黍也鬯香艸也築煮合而郁之曰鬯─疏─正義曰禮有郁鬯者築郁金之艸而煮之以和秬黍之酒使之芬香條鬯故謂之郁鬯鬯非艸名而此傳言鬯艸者蓋亦謂郁爲鬯艸何者禮緯有秬鬯之艸中有鬯艸生郊皆謂郁金之艸也以其可和秬鬯故謂之鬯艸毛言鬯艸蓋有然也─梁書海南傳─郁金獨出罽賔國華色正黃而細與芙蓉華裹被蓮者相似國人先取以上佛寺積日香槁乃糞去之─唐書西域傳─天竺國貨有金剛旃檀郁金與大秦扶南交趾相貿易烏茶國產郁金東安國開元中遣使獻郁金香石蜜等大勃律國地宜郁金个失蜜地出郁金─詩含神霧─郁金十葉爲貫百二十貫采以煮之爲鬯合芳物釀之以降神─水經注─秦桂林郡漢武帝元鼎六年更名郁林郡王莽以爲郁平郡矣應劭地理風俗記曰周禮郁人掌探器凡祭祀賔客之探事和郁鬯以實樽彜郁芳艸也百艸之華煮以合釀黑黍以降神者也或說今郁金香是也一曰郁人所貢因氏郡矣─唐紀─太宗時伽毘國獻郁金香葉似麥門冬九月開花狀似芙蓉其色紫碧香聞數十步花而不實欲種者取根─妝樓記─郁金芳艸也染婦人衣最鮮明然不柰日炙染成衣則微有郁金之气集藻─頌─增─晉左九嬪郁金頌─伊此奇艸名曰郁金越自殊域厥珍來尋芬香酷烈悅目欣心明徳維馨淑人是欽窈窕妃媛服之褵衿永重名實曠世弗沈

賦─增─漢朱公叔郁金賦─歲朱明之首月兮步南園以迥眺覽艸木之紛葩兮美斯華之英妙布綠葉而挺心吐芳榮而發曜眾華爛以俱發郁金邈其無雙比光榮於秋菊齊英茂乎春松遠而望之粲若羅星出云垂近而觀之煜若丹桂曜湘涯赫乎扈扈萋兮猗猗淸風逍遙芳越景移上灼朝日下映蘭池覩玆榮之瑰異副歡情之所望折英華以飾首曜靜女之儀光瞻百艸之靑靑羌朝榮而夕零美郁金之純偉獨彌日而久停晨露未晞微風肅淸增妙容之美麗發朱顏之熒熒作椒房之珍玩超眾葩之獨靈─晉傅元郁金賦─葉萋萋兮翠靑英蘊蘊而金黃樹晻藹以成防气芬馥而含芳淩蘇合之殊珍豈艾納之足方榮曜帝防香播紫宮吐芬揚烈萬里望風

詩散句─增─唐叚成式─郁金種得花茸細添入春衫領裏香

蓬莪荗

增─本艸綱目─蓬莪荗一名蒁藥馬志曰生西戎及廣南諸州葉似蘘荷子似幹椹荗在根下並生一好一惡惡者有毒西人取之先放羊食羊不食者棄之蘇頌曰今浙江或有之三月生苗在田野中其莖如錢大髙二三尺葉靑白色長一二尺大五寸以來頗類蘘荷五月有花作穗黃色頭微紫根如生薑而荗在根下似雞鴨卵大小不常九月采削去麤皮蒸熟暴漧用气味苦辛溫無毒治心腹痛中惡疰忤鬼气霍亂冷气吐酸水解毒療婦人血气結積丈夫奔豚破痃癖治一切气開胃消食通經消瘀血止撲損痛下血及內損惡血

別錄─增─炮炙論─凡使於砂盆中以醋磨令盡然後於火畔防幹重篩過用─本艸綱目─今人多以醋炒或煮熟入藥取其引入血分也

荊三稜

增─本艸綱目─荊三稜【蘇頌曰三稜艸有三稜也生荊楚地故名荊三稜開寶本艸作京者誤矣】陳藏器曰三稜總有三四種京三稜黃色體重狀若鯽魚而小又有黒三稜狀如烏梅而稍大體輕有須相連蔓延作漆色蜀人以織爲器一名防蘇頌曰今荊襄江淮濟南河陜間皆有之多生淺水旁及陂澤中春生苗葉似莎艸極長髙三四尺又似茭蒲葉而有三稜五六月抽莖髙四五尺大如人指有三稜如削成莖端開花大體皆如莎艸而大黃紫色苗下卽魁初生成塊如附子大或有扁者其旁有根橫貫一根則連數魁魁上亦出苗其魁皆扁長如小鯽魚體重者三稜也其根末將盡一魁未發苗小圓如烏梅者黑三稜也又根之端鉤曲如爪者雞爪三稜也皆皮黑肌白而至輕或云不出苗只生細根者謂之雞爪三稜又不生細根者謂之黑三稜大小不常其色黑去皮卽白三者本一種但力有剛柔各適其用因其形爲名又河中府有石三稜根黃白色形如釵股葉綠如蒲苗髙及尺亦有三稜四月開花白色如蓼葒花五月采根亦消積气李時珍曰三稜多生荒廢陂池濕地春時叢生夏秋抽髙莖莖端復生數葉開花六七枝花皆細碎成穗黃紫色中有細子其葉莖花實俱有三稜並與香附苗葉花實一樣但長大爾其莖光滑三稜如防之葉莖莖中有白穰剖之織物柔靭如藤呂忱字林云防艸生水中根可緣器卽此艸莖非根也抱朴子言防根化鱓亦是此艸其根多黃黑須削去須皮乃如鯽狀非本根似鯽也气味苦平無毒治老癖癥瘕積聚結塊調血破气治婦產後諸病療瘡腫下乳汁須用醋浸一日炒或煮熟焙漧入藥乃良

香附子【苗爲莎艸別見卉譜】

原─香附子莎艸根也一名艸附子一名莎結一名水香稜一名續根艸一名地藾根一名水巴防上古謂之雀頭香【本艸綱目云其根相附連續而生可以合香故謂之香附子古謂之雀頭香其葉似三稜及巴防而生下濕地故有水三稜水巴防之名】俗人呼爲雷公頭金光明經謂之月萃哆記事珠謂之抱靈居士生田野在處有之葉如老韭葉而硬光澤有劍脊稜五六月中抽一莖三稜中空莖端出數葉開靑花成穗如黍中有細子其根有須須下結子一二枚轉相延生子上有細黑毛大者如羊棗而兩頭尖采得燎去毛曝漧气味辛微苦甘平無毒足厥陰手少陽藥也兼行十二經八脈气分散時气寒疫利三焦解六郁消飲食積聚痰飲痞滿胕腫腹脹腳气止心腹肢體頭目齒耳諸痛癰疽瘡瘍吐血下血婦人崩帶經閉胎前產後百病爲女科要藥其功能推陳致新故諸書皆云益气而俗有耗气之說又謂宜於女人不宜於男子者非矣蓋婦人以血用事气行則血行無疾老人精枯血閉惟气是資小兒气日充則形乃日固大凡病則气滯而餒香附於气分爲君藥世所罕知臣以參茋佐以甘艸治虛怯甚速

彚考─原─江表傳─魏文帝遣使於吳求雀頭香─增─淸異錄香附子湖湘人謂之回頭靑言就地剗去轉首已靑也

別錄─原─修治─凡采得曝漧火燎去毛童便浸透洗曬搗用或生或炒或酒醋鹽水浸各從本方稻艸煮之味不苦香附之气平而不寒香而能竄其味辛能散微苦能降微甘能和乃足厥陰肝手少陽三焦气分主藥而通下二經气分生則上行胸膈外達皮膚熟則下走兩腎外徹腰足炒黑則止血得童溲浸炒則入血分而補虛鹽水浸炒則入血分而潤燥靑鹽炒則補腎气酒浸炒則行經絡醋浸炒則消積聚薑汁炒則化痰飲得參術則補气得歸芐則補血得木香則流滯和中得檀香則理气醒脾得沈香則升降諸气得芎防蒼術則總解諸郁得梔子黃連則能降火熱得伏神則交濟心腎得茴香破故紙則引气歸元得厚朴半夏則決壅消脹得紫蘇蔥白則解散邪气得三稜莪荗則消磨積塊得艾葉則治血气防子宮乃气病之總司女科之主帥也

艾納香

增─開寶本艸─廣志云艾納出西國似細艾又有松樹皮上綠衣亦名艾納與此不同其气味甘溫平無毒治惡气殺虫主腹冷泄痢傷寒五泄心腹注气止腸鳴下寸白燒之辟瘟疫合蜂窠浴腳气治癬辟蛇

兜納香

增─海藥本艸─案廣志云兜納香出西海剽國諸山魏略云出大秦國艸類也气味辛平無毒溫中除暴冷惡瘡腫瘻止痛生肌並入膏用燒之辟遠近惡气帶之夜行壯膽安神與茅香柳枝煎湯浴小兒易長

藿香

增─南州異物志─藿香出海邊國形如都梁可著衣服中─交州記─藿香似蘇合─本艸綱目─藿香【豆葉曰藿其葉似之故名】

楞嚴經謂之兜婁婆香法華經謂之多摩羅跋香金光明經謂之鉢怛羅香湼槃又謂之迦算香蘇頌曰嶺南多有之人家亦多種二月生苗莖梗甚密作叢葉似桑而小薄六七月采之須黃色乃可收李時珍曰莖方有節中虛葉微似茄葉气味辛微溫無毒治風水毒腫去惡气止霍亂心腹痛吐逆開胃溫中快气香口

彚考─增─吳外國傳─都昆在扶南南三千餘里出藿香夢溪筆談─酉陽雜爼記事多誕如雲一木五香根旃檀節沈香花雞舌葉藿膠薰陸此尢謬旃檀與沈香兩木元異雞舌卽今丁香耳藿香自是章葉南方至多薰陸小木而大葉海南亦有薰陸乃其膠也今謂之乳頭香五物迥殊原非同類─王氏談錄─公言蘭蕙二艸今人蓋無識者或云藿香爲蕙艸

集藻─頌─增─梁江淹藿香頌─桂以過烈麝以太芬摧沮天壽夭抑人文誰及藿香微馥微薰攝靈百仞養气靑雰

【附錄】藿山艸

增─廣東志─肇慶府徳慶州東北五里曰藿山峯巒郁秀上有艸如藿香

麻伯

增─名醫別錄─麻伯一名君莒一名衍艸一名道止一名自死生平陵如蘭葉厚白裹莖實赤黑九月采根味酸無毒主益气出汗

相鳥

增─名醫別錄─相鳥一名鳥葵如蘭香赤莖生山陽五月十五日采陰漧味苦治陰痿

天雄艸

增─名醫別錄─天雄艸生山澤中狀如蘭實如大豆赤色味甘溫無毒主益气

益你艸

增─本艸拾遺─益你艸生永嘉山谷葉如澤蘭莖赤髙二三尺味苦平無毒治五痔止血炙令香浸酒服

香薷

原─香薷一名香茸一名香菜一名蜜蜂艸【本艸綱目云薷本葇玉篇云葇菜蘇之類是也其气香其葉柔故以名之艸初生曰茸食療本艸作香戎者非俗呼蜜蜂艸象其花房也中州人呼爲香菜以充蔬品】所在皆種但北土差少有野生者有家蒔者方莖尖葉有刻缺似黃荊葉而小九月開紫花成穗有細子汴洛作圃種之暑月作蔬生茹十月采取幹之圖經本艸云又有一種石香葇生石上莖葉更細色黃而辛香彌甚本艸綱目云一名石蘇髙僅數寸葉如落帚葉與香薷同一物也但隨所生而名爾气味辛微溫無毒下气除煩熱療霍亂腹痛嘔逆冷气腳气寒熱解暑治水李時珍云世醫治暑病以香薷飲爲首藥不知中暑有頭痛發熱惡寒煩燥口渴或瀉或吐或霍亂者宜用有大熱大渴汗泄如雨煩燥喘促或瀉或吐乃勞倦內傷之癥宜瀉火益元若用香薷是重虛其表而益之熱矣

別錄─原─修治─八九月開花著穗時采取去根苗葉陰漧勿犯火气服至十兩一生不得食白山桃

爵牀

增─本艸綱目─爵牀一名爵麻一名香蘇蘇恭曰此艸生平澤熟田近道旁似香葇葉長而大或如荏且細俗名赤眼老母艸李時珍曰原野甚多方莖對節與大葉香薷一樣但香薷搓之气香而爵牀搓之不香微臭以此爲別气味鹹寒無毒治腰脊痛不得搘牀俛仰艱難除熱可作浴湯療血脹下气治杖瘡

赤車使者

增─本艸綱目─赤車使者一名小錦枝蘇恭曰苗似香葇蘭香葉莖赤根紫赤色八月九月采日幹韓保升曰生荊州襄州根紫如蒨根二月八月采李時珍曰此與爵牀相類但以根色紫赤爲別爾气味辛苦溫有毒治風冷邪疰蠱毒癥瘕五臟積气治惡風冷气服之悅澤肌皮好顏色

假蘇

增─本艸綱目─假蘇一名姜芥一名荊芥一名鼠蓂【蘇恭曰此卽荊芥也姜芥聲訛爾曰蘇曰姜曰芥皆因气味辛香如蘇如姜如芥也】蘇頌曰處處有之葉似落藜而細初生香辛可噉人取作生菜古方稀用近世醫家爲要藥並取花實成穗者曝漧入藥又有胡荊芥俗呼新羅荊芥又有石荊芥生山石間體性相近入藥亦同李時珍曰荊芥原是野生今爲世用遂多栽蒔二月布子生苗炒食辛香方莖細葉似獨帚葉而狹小淡黃綠色八月開小花作穗成房房如紫蘇房內有細子如葶藶子狀黃赤色連穗收采用之气味辛溫無毒治寒熱鼠瘻瘰癧生瘡破結聚气下瘀血除濕疸去邪除勞渴冷風出汗傅丁腫腫毒作菜生熟皆可食並煎茶飲之散風熱淸頭目利咽喉消瘡腫袪風邪消瘡毒

薄荷

原─薄荷一名菝一名蕃荷菜一名南薄荷一名吳菝一名金錢薄荷【本艸綱目云薄荷食性本艸作菝音跋活甘泉賦作茇葀字林作茇防俗訛爲薄荷千金方作蕃荷又方音之訛也以蘇州者爲勝故謂之吳菝以別於胡菝也衍義云世稱此爲南薄荷以別於龍腦薄荷防編云金錢薄荷謂其葉小頗圓如錢也】二月宿根生苗淸明前後分栽方莖赤色葉對生初生形長而頭圓及長則尖人家多栽之吳越川湖多以代茶蘇州所蒔者莖小而气芳尢以產儒學前者爲佳江西者稍麤川蜀者更麤气味辛涼無毒利咽喉口齒諸病治瘰癧瘡疥風瘙癮疹去舌胎語澀止衂血塗蜂螫蛇傷療小兒驚熱集藻─七言絕句─原─宋陸遊題畫薄荷扇─薄荷花開蝶翅翻風枝露葉弄秋妍自憐不及貍奴黠爛醉籬邊不用錢一枝香艸出幽叢雙蝶紛飛戲晚風莫恨邨居相識晚知名元向楚辭中

別錄─增─晉束晳發記─貓以薄荷爲酒謂飲之卽醉也─物類相感志─薄荷去魚鮏─原─收采─凡收薄荷須隔

夜以糞水澆之雨後刈收則性涼不爾不涼─制用─可生食同薤作虀相宜病薄荷勿食令人虛汗不止痩弱人久食動消渴病

地錢

增─酉陽雜爼─地錢葉圓莖細有蔓生溪澗邊一曰積雪艸亦曰連錢艸─本艸綱目─積雪艸一名胡薄荷一名海蘇【陶景曰積雪艸方藥不用想此艸以寒涼得名耳蘇恭曰此艸葉圓如錢荊楚人謂爲地錢艸】蘇頌曰處處有之八九月采苗葉陰漧用按天寶單行方云連錢艸生咸陽下濕地亦生臨淄郡濟陽郡池澤中甚香俗間或云圓葉似薄荷江東吳越丹陽郡極多彼人常充生菜食之河北柳城郡盡呼爲海蘇好近水生經冬不死咸陽洛陽亦有之或名胡薄荷冦宗奭曰南方多有生陰濕地不必荊楚形如水荇而小面亦光潔微尖爲異葉葉各生今人謂之連錢艸蓋取象也蘇頌圖經云胡薄荷與薄荷相類但味少甘生江浙間彼人多以作茶飲俗呼爲新羅薄荷天寶方所用連錢艸是也气味苦寒無毒治大熱惡瘡癰疽傅熱腫丹毒治瘰癧鼠漏寒熱男女血病

紫蘇

原─紫蘇一名赤蘇【本艸綱目云蘇性舒暢行气和血故謂之蘇曰紫曰赤以色名也】一名桂荏【爾雅云蘇桂荏注云蘇荏類故名桂荏】又一種白蘇皆二三月下種或宿子在地自生莖方葉圓而有尖四圍有鉅齒肥地者面背皆紫瘠地背紫面靑其面背皆白卽白蘇乃荏也紫蘇五六月連根收采以火煨其根陰漧則經久葉不落八月開細紫花成穗作房如荊芥穗九月半枯時收子子細如芥子而色黃赤又有一種花紫蘇其葉細齒密紐如翦成狀香色莖子並無異者人稱回回蘇莖葉子俱辛溫無毒气辛入气分色紫入血分解肌發表行气寛中消痰利肺和血溫中止痛定喘開胃安胎散風寒解魚蟹毒治蛇犬傷爲近世要藥

彚考─增─沙州記─吉魯爾之地不種五穀惟食蘇子集藻─五言古詩─增─宋劉敞采紫蘇─歲暮有秋望帶經且親鋤今玆五月交盛陽精已䢐養生寄空瓢𨿽乏未可虛止以營一飲形骸如此劬

別錄─原─制用─葉生采作羮殺一切魚肉毒嫩時采葉和蔬茹之或鹽及梅鹵作葅食甚香夏月作熟湯飲之務本新書─田畔近道可種蘇以遮六畜收子打油燃燈甚明或熬之以油器物─丹房鏡源─蘇子油能柔五金八石─宋氏種植書─子與葉同功發散風气用葉淸利上下用子香紫蘇采蘇嫩心長三寸許勿見水約三斤用鹽二兩腌一宿梅鹵浸三日曬漧入甘艸甘松白芷末拌勻摻收之制細酸紫蘇葉同茭白靑梅作絲入白糖曝漧細酸平時取咀咽之利瘕結消五鬲雲南紫蘇頭葉入梅醬腌一日取出用糖浸可作佳蔬其子醋浸甚爽酒白蘇子幹收炒熟最香入糖煎拌芝蔴均爲佳品─禁忌─宋仁宗命翰林院定湯飲以紫蘇熱水爲第一取其能下胸膈浮气也不知久則瀉人眞气

水蘇

增─本艸綱目─水蘇一名雞蘇一名香蘇一名龍腦薄荷一名芥蒩一名芥苴【此艸似蘇而好生水旁故名水蘇其葉辛香可以煮雞故有龍腦香蘇雞蘇諸名芥蒩芥苴當作芥蘇以其味辛如芥故名】三月生苗方莖中虛葉似蘇葉而微長密齒面皺色靑對節生气甚辛烈六七月開花成穗如蘇穗水紅色穗中有細子狀如荊芥子可種易生宿根二月生沃地者苗髙四五尺气味辛微溫無毒理血下气淸肺消穀除飲食辟口臭去邪毒辟惡气久服通神明輕身耐老

薺薴

增─本艸綱目─薺薴一名臭蘇一名靑白蘇【云其形似水蘇而臭似白蘇而靑故有二名】處處平地有之葉似野蘇而稍長有毛气臭山人茹之味不甚佳气味辛溫無毒治冷气泄痢生食除胸間酸水挼碎傅蟻瘻

【附錄】石薺薴

增─本艸拾遺─石薺薴生山石間細葉紫花髙一二尺山人用之味辛溫無毒治風冷气瘡疥瘙癢痔瘻下血煮汁服之

庵防

增─本艸綱目─庵防一名覆閭【庵艸屋也閭裏門也此艸乃蒿屬者莖可以蓋覆庵閭故以名之貞元廣利方謂之庵防蒿】葉似菊葉而薄多細丫面背皆靑髙者四五尺其莖白色如艾莖而麤八九月開細花淡黃色結細實如艾實中有細子極易繁衍藝花者以之接菊子气味苦微寒無毒治五臟瘀血腹中水气臚脹畱熱風寒濕痺身體諸痛久服輕身延年不老療心下堅隔中寒熱周痺通經消食眀目駏驉食之神仙

【附錄】對廬

增─名醫別錄─對廬似庵防八月采味苦寒無毒主疥瘡久不瘳生肌除大熱煮汁洗之

艾

原─艾一名醫艸一名冰臺一名艾蒿【爾雅云艾冰臺注云今艾蒿】一名黃艸處處有之宋時以湯陰復道者爲佳近代湯陰者謂之北艾四明者謂之海艾自成化以來惟以蘄州者爲勝謂之蘄艾相傳蘄州白家山產艾置寸板上炙之气徹於背他山艾徹五分湯陰艾僅三分以故世皆重之此艸宿根二月生苗成叢莖白色直上髙四五尺葉四布狀如蒿分五尖椏上復有小尖面靑背白有茸而柔厚味苦而辛生則溫熟則熱七八月葉間出穗如車前穗細花結實累累盈枝中有細子霜後始枯皆以五月五日連莖刈取曝榦收葉以炙百病凡用艾陳久者良治令細軟謂之熟艾若生艾炙火傷入肌脈作煎治諸血病溫中逐冷除濕搗汁服止傷血殺蚘虫治心腹一切冷气鬼气其莖幹之染麻油引火防炙炷滋潤炙瘡至愈不痛又可代蓍策作燭心

彚考─增─詩王風─彼采艾兮一日不見如三歲兮─原─孟子─猶七年之病求三年之艾也─增─隋書酷吏傳─屈突蓋爲武候驃騎嚴刻長安爲之語曰寧茹三升艾不逢屈突蓋─唐書南蠻傳─婆利者直環王東南多火珠大者如雞卵圓白照數尺日中以艾借珠輙火出─師曠占─艾先生則歲多病─四民月令─三月可采艾漢武內傳─西王母神仙次藥有靈叢艾─博物志削冰令圓舉以向日以艾於後承其影則得火─原─荊楚歲時記五月五日采艾以爲人懸門戶上以禳毒气按宗則字文度嘗以五月五日雞未鳴時采艾見似人處攬而取之─增─老學庵筆記─祖母楚國夫人病累月醫藥莫效一日有老道人狀貌甚古探囊出少艾取一甎炙之祖母方臥忽覺腹間痛甚如火灼道人徑去疾馳不可及祖母病遂愈─獨醒雜誌─樞密孫公抃生數日患臍風已不救家人乃盛以盤合將棄諸江道遇老媼曰兒可活卽與俱歸以艾炙臍下遂活─原─外國記─安南艾山上有仙艾每春仲開花雨後落水面羣魚吞之化爲龍者十九

集藻─贊─增─齊孔璠之艾贊─論藹靈艾蔚彼修阪混區羣卉理深用遠─明李言聞艾贊─產於山陽采以端午治病炙疾功非小補

賦─增─齊孔璠之艾賦─良藥弗達妙鍼莫宣奇艾急病靡身挺煙治匪君臣得用神火振淹固於一爛气絕息乎無假淳建投而招祟鉗椒搗而貽禍伊玆艾之淑粹仍索質於中野嗟乎貞灰與邪燼疊禦芳煙與苦蘭競薰是以艾正而賤蘭妖而珍故言堯則桀對舉蘭則艾因文賦散句─增─楚屈原離騷─扈服艾以盈腰兮謂幽蘭其不可佩─漢張衡思元賦─寶蕭艾於重篋兮謂蘭蕙之不香─唐陳章艾人賦─采彼艾兮及此佳辰標至靈以衞物因善救以成人

詩散句─原─宋章得象─艾葉成人後橊花結子初─增─梁沈約─艾葉彌南浦─庾肩吾─漢艾淩波出─唐孟浩然采艾值幽人

【附錄】千年艾

增─本艸綱目─千年艾出武當太和山中小莖髙尺許其根如蓬蒿其葉長寸餘無尖椏面靑背白秋開黃花如野菊而小結實如靑珠丹顆之狀三伏日采葉曝榦葉不似艾而作艾香搓之卽碎不似艾葉成茸也气味辛微苦溫無毒治男子虛寒婦人血气諸痛

陰地厥

增─圖經本艸─陰地厥生鄧州順陽縣內鄕山谷葉似靑蒿莖靑紫色花作小穗微黃根似細辛七月采根用气味甘苦微寒無毒治腫毒風熱

九牛艸

增─圖經本艸─九牛艸生筠州山岡上二月生苗獨莖髙一尺葉似艾葉圓而長背有白毛面靑五月采苗用气味微苦有小毒解風勞治身體痛與甘艸同煎服不入眾藥用

益母艸

原─益母艸一名雈一名蓷一名茺蔚一名貞蔚一名益明一名野天麻一名火鍁一名豬麻一名苦低艸一名夏枯艸一名土質汗一名郁臭艸【爾雅云雈蓷注云今茺蔚也廣雅名益母本艸綱目云此艸及子皆茺盛密蔚故名茺蔚其功宜於婦人及明目益精故有益母益明之稱其莖方類麻故謂之野天麻俗呼爲豬麻豬喜食之也夏至後卽枯故亦有夏枯之名近效方謂之土質汗質汗出西番治金瘡折傷益母亦治折傷故名劉歆云蓷臭穢也拾遺云田野間人呼爲郁臭艸埤雅又謂之蔚臭】處處有之春初生苗如嫩蒿入夏長三四尺莖方如黃麻莖葉靑如艾葉而背靑一梗三葉有尖岐寸許一節節間花苞叢簇抱莖四五月開小花紅紫色每萼內子數粒大如同蒿子有三稜褐色其艸生時有臭气夏至後卽枯根白色味甘微辛气溫無毒和血行气有助陰之功治婦女一切諸病能明目益精久服令人有子治手足厥陰血分風熱及女人諸病單用子若治腫毒瘡瘍消水行血胎產諸病則根莖花葉並用蓋根莖花葉専於行而子則行中有補也

彚考─增─詩王風─中谷有蓷─注─蓷鵻也卽今益母艸也別錄─原─修治─凡用益母根莖切以竹刀忌鐵器用子微炒香或砂鍋蒸熟曝漧舂取仁用─辧訛─按閨閤事宜爾雅陳藏器皆以白花者爲益母紫花者爲野天麻返魂丹注以紫花者爲益母白花者不是千金方以爲一物二種凡花皆有赤白如牡丹芍藥菊花之類李時珍以二色花皆益母白花者主气分紫花者主血分分別而用之可也─制用─唐天后澤面法五月五日采根苗具者勿著土曬漧搗羅以水和成團雞子大再曝漧作一鑪四旁開竅上下置火安藥中央大火燒一炊久去大火畱小火養之勿令火絕經一伏時取出瓷器中研極細收用如澡豆法日用一方每十兩加滑石一兩胭脂一錢

鏨菜

增─圖經本艸─鏨菜生江南陰地似益母方莖對節白花李時珍曰此卽益母之白花者乃一物二種故亦主血病與益母功同嫩苗可食故謂之菜气味辛平無毒破血治產後腹痛煮汁服

薇防

增─本艸綱目─薇防一名糜防一名鹿防一名吳風艸一名無心一名無顚一名承膏一名承【蘇恭曰南人謂之吳風艸一名鹿防艸言鹿有疾防此艸卽瘥李時珍曰據蘇說則薇防糜防當作麋防也鹿麋一類也按酈道元水經注云魏興錫義山多生薇防艸有風不偃無風獨揺則吳風亦當作無風乃通陳藏器曰一名無心艸非艸之無心者方藥少用】別錄曰薇防生漢中川澤及寃句邯鄲七月采莖葉陰漧蘇恭曰此艸叢生似茺蔚及白頭翁其葉有毛赤莖又有大小二種楚人謂大者爲大吳風艸小者爲小吳風艸韓保升曰葉似茺蔚叢生有毛其花黃色其根赤黑色气味苦平無毒治風濕痺歷節痛驚癇吐舌悸气賊風防瘻癰腫癥逐水療痿躄久服輕身明目

夏枯艸

增─本艸綱目─夏枯艸一名夕句一名乃東一名燕面一名鐵色艸【朱震亨曰此艸夏至後卽枯蓋稟純陽之气得陰气則枯故有是名】蘇恭曰處處有之生平澤冬至後生葉似旋覆三月四月開花作穗紫白色似丹參花結子亦作穗五月便枯四月采之李時珍曰原野間甚多苗髙一二尺許其莖微方葉對節生似旋覆葉而長大有細齒背白多故莖端作穗長一二寸穗中開淡紫小花一穗有細子四粒嫩苗瀹過浸去苦味油鹽拌之可食气味苦辛寒無毒治寒熱瘰癧防瘻頭瘡破癥散癭結气腳腫濕痺輕身

劉寄奴艸

增─本艸綱目─劉寄奴艸【詳見述異記】一名金寄奴一名烏藤菜【鄭樵通誌云江南人因漢時謂劉爲卯金刀乃呼劉爲金是以又有金寄奴之名江東人謂之烏藤菜云】一莖直上葉似蒼術尖長糙澀面深背淡九月莖端分開數枝一枝攢簇十朶小花白瓣黃蘂如小菊花狀花罷有白絮如苦買花之絮其子細長亦如苦蕒子气味苦溫無毒破血下脹下血止痛治產後餘疾止金瘡血極效多服令人下痢

彚考─增─述異記─宋武帝微時伐荻於新洲見大蛇長數丈遂射之傷明日復往觀之聞杵臼聲覘見數靑衣童子搗藥問其故答曰我王爲劉寄奴所射今合藥傅之帝曰何神也童子不答帝叱之皆散收得藥人因名此艸爲劉寄奴

曲節艸

增─本艸綱目─曲節艸一名六月淩一名六月霜一名綠豆靑一名蛇藍【此艸性寒故有淩霜綠豆之名】蘇頌曰生均州四月生苗莖方色靑有節葉似劉寄奴而靑軟七八月著花似薄荷結子無用五月六月采莖葉陰漧气味甘平無毒治發背瘡消癰腫拔毒同甘艸作末米汁調服

麗春艸【與花譜麗春名同物異】

增─圖經本艸─麗春艸生檀嵎山川谷檀嵎山在髙密界河南淮陽郡潁川及譙郡汝南郡等並呼爲龍羊艸河北近山鄴郡汲郡並名叢蘭艾上黨紫團山亦有名定參艸又名仙女蒿花及根並治癊黃黃疸

靑葙

增─本艸綱目─靑葙一名艸蒿一名萋蒿一名昆侖艸一名野雞冠一名雞冠莧子名艸決明【靑葙名義未詳胡麻葉亦名靑蘘此艸又多生於胡麻地中與之同名豈以其相似而然耶靑蒿亦名艸蒿其功相似名亦相同其子明目與決明子同功故有艸決明之名其花葉似雞冠嫩苗似莧故謂之雞冠莧陳藏器曰荊襄人謂之昆侖艸】生田野間嫩苗可食長則髙三四尺苗葉花實與雞冠花一樣無別但雞冠花穗或有大而扁或團者此則梢間出花穗尖長四五寸狀如兔尾水紅色亦有黃白色者子在穗中與雞冠子及莧子一樣難辧莖葉气味苦微寒無毒治邪气皮膚中熱風瘙身癢殺三虫惡瘡疥虱痔蝕防瘡搗汁服療溫癘止金瘡血子气味苦微寒無毒治唇口靑五臟邪气益腦髓鎭肝明耳目堅筋骨去風寒濕痺治肝臟熱毒衝眼赤障靑盲翳腫惡瘡疥瘡

【附錄】桃朱術

增─本艸綱目─蕭炳曰靑葙一種花黃者名陶朱術苗相似陳藏器曰桃朱術生園中細如芹花紫子作角以鏡向旁敲之則子自發五月五日乃收子帶之令婦人爲夫所愛

【附錄】天靈艸

增─土宿眞君本艸─天靈艸狀如雞冠花葉亦如之折之有液如乳生江湖荊南陂池間五月取汁可制雄硫煮雌煉砂

【附錄】思蓂子

增─炮炙論─思蓂子鼠細子二件眞似靑葙子只是味不同思蓂子味苦煎之有涎

大薊

增─本艸綱目─大薊一名虎薊【陶景曰大薊是虎薊小薊是貓薊葉並多刺相似】一名馬薊一名刺薊一名山牛蒡一名雞項艸一名千鍼艸一名野紅花【薊猶髻也其花如髻也曰虎曰貓因其苗狀猙獰也曰馬者大也牛蒡因其根似牛蒡根也雞項因其莖似雞之項千鍼紅花皆其花狀也鄭樵通誌謂爾雅之蘩曰狗毒者卽此未知是否陳藏器曰薊門以多薊得名當以北方者爲勝也】蘇恭曰大小薊葉𨿽相似功力有殊大薊生山谷根療癰腫小薊生平澤不能消腫而俱能破血蘇頌曰小薊處處有之俗名靑刺薊二月生苗二三寸時並根作菜茹食甚美四月髙尺餘多刺心中出花頭如紅藍花而靑紫色北人呼爲千鍼艸四月采苗九月采根並陰漧用大薊苗根與此相似但肥大爾冦宗奭曰大小薊皆相似花如髻但大薊髙三四尺葉皺小薊髙一尺許葉不皺以此爲異作菜𨿽有微芒不害人大薊根气味甘溫無毒安胎止吐血鼻衂令人肥健葉治腸癰腹髒瘀血作暈撲損惡瘡疥癬小薊根气味甘溫無毒養精血破宿血生新血合金瘡治蜘蛛蛇蠍毒熱毒風並胸膈煩悶開胃下食退熱補虛損苗去煩熱作菜食除風熱

禦定佩文齋廣羣芳譜卷九十五

欽定四庫全書

禦定佩文齋廣羣芳譜卷九十六

藥譜

續斷

增─本艸綱目─續斷一名屬折一名接骨一名龍豆一名南艸【續斷屬折接骨皆以功命名也】蘇頌曰今陜西河中興元舒越晉絳諸州皆有之三月以後生苖榦四稜似薴蔴葉兩兩相對而生四月開花紅白色似益母花根如大薊赤黃色按範汪方云續斷卽是馬薊與小薊葉相似但大於小薊爾葉似旁翁菜而小厚兩邊有刺刺人其花紫色與今越州所圖者相類而市之貨者亦有數種少能辧其麤良醫人但以節節斷皮黃皺者爲眞李時珍曰今人所用以中州來色赤而瘦折之有煙塵起者爲良气味苦微溫無毒治傷寒補不足金瘡癰瘍折跌續筋骨助气補五勞七傷破癥結瘀血消腫毒治婦人乳難胎漏產後一切病胎久服益气力去諸溫毒通宣血脈鉤芺

增─爾雅─鉤芺─注─大如拇指中空莖頭有臺似薊初生可食─說文─芺味苦江南食以下气─本艸綱目─苦芺一名鉤芺一名苦板【凡物穉曰芺此物嫩時可食故以名之】浙東人淸明節采其嫩苖食之云一年不生瘡疥亦搗汁和米爲食其色靑久畱不敗造化指南云苦芺大者名苦借葉如地黃味苦初生有白毛入夏抽莖有毛開白花甚防結細實其無花實者名地膽艸汁苦如膽也處處濕地有之入鑪火家用气味苦微寒無毒下气解熱燒灰傅漆瘡療金瘡治丹毒煎湯洗痔甚驗

漏盧

增─本艸綱目─漏盧一名野蘭一名莢蒿一名鬼油麻【屋之西北黒處謂之漏凡物黒色謂之盧此艸秋後卽黑異於眾艸故有漏盧之稱唐韻仵萹其莢如麻故俗呼爲鬼油麻云】蘇頌曰汴東州郡及奉海州皆有之舊說莖葉似白蒿花黃白莢莖若筯大房類油麻而小今諸郡所圖上惟單州者差相類沂州者花葉頗似牡丹秦州者花似單葉寒菊海州者如單葉蓮花三州所生花𨿽別而葉頗相類但秦海州者葉更作鋸齒狀當依舊說以單州出者爲勝气味鹹寒無毒治膚熱毒惡瘡疽痔金瘡濕痺下乳汁殺虫止血排膿補血長肉通經脈久服輕身益气耳目聰明不老延年

飛廉

增─本艸綱目─飛廉一名漏蘆一名木禾一名飛雉一名飛輕一名伏兔一名伏豬一名天薺【飛廉神禽之名也其狀鹿身豹文雀頭蛇尾有角能致風气此艸附莖有皮如箭羽復療風邪故有飛廉飛雉飛輕諸名】陶宏景曰處處有之極似苦芺惟葉多刻缺葉下附莖輕有皮起似箭羽其花紫色俗方殆無用而道家服其枝莖可得長生又入神枕方蘇恭曰此有兩種一種生平澤中是陶氏所說者一種生山岡上者葉頗相似而無刻缺且多毛其莖赤無羽其根直下更無旁枝生則肉白皮黑中有黑脈日幹則黑如參用莖葉及根療疳蝕殺虫與平澤者俱有驗蘇頌曰今秦州所圖漏蘆花似單葉寒菊紫色五七枝同一干海州所圖漏蘆花紫碧色如單葉蓮花花萼下及根旁有白茸裹之根黑色如蔓菁而細又類蔥本淮甸人呼爲老翁花與陶蘇所說飛廉相近李時珍曰蘇頌圖經疑海州所圖之漏蘆是飛廉沈存中筆談亦言今方家所用漏蘆乃飛廉也苖似苦芺根如牛蒡而綿頭古方漏蘆散下云用有白茸者則是有白茸者飛廉無疑矣气味苦平無毒治骨節熱脛重酸疼頭頂重皮間邪風熱瘡癰疽痔濕痺止風邪欬嗽下乳汁療疳蝕殺虫小兒疳痢

大靑

增─本艸綱目─大靑【其莖葉皆深靑故名】處處有之髙二三尺莖圓葉長三四寸面靑背淡對節而生八月開小花紅色成簇結靑實大如椒九月色赤气味苦大寒無毒治時气頭痛大熱口瘡除時行熱毒治溫疫寒熱熱毒痢黃疸喉痺解金石藥毒

小靑

增─圖經本艸─小靑生福州三月生花彼土人當三月采葉用之生搗傅癰腫瘡癤甚效

胡盧巴

增─本艸綱目─胡盧巴一名苦豆掌禹錫曰出廣州並黔州春生苖夏結子子作細莢至秋采今人多用嶺南者蘇頌曰或云種出海南諸番蓋其國蘆菔子也舶客將種蒔於嶺外亦生不及番中來者眞好气味苦大溫無毒治元髒虛冷气疝瘕寒濕腳气益右腎暖丹田右腎命門藥也元陽不足冷气潛伏不能歸元者宜之

蠡實

增─本艸綱目─蠡實一名荔實一名馬藺子一名馬棟子一名馬薤一名馬帚一名鐵掃帚一名劇艸一名旱蒲一名豕首一名三堅【蘇恭曰此卽馬藺子也月令仲冬荔挺出鄭元注云荔馬薤也通俗文云一名馬藺本艸謂之荔實蘇頌曰馬藺子北人訛爲馬棟子廣雅云馬薤荔也髙誘云荔挺出荔艸挺出也講禮者不識呼爲荔挺又作馬莧並誤矣馬莧亦名豕耳卽馬齒也李時珍曰爾雅云茾音瓶馬帚也卽此荔艸謂其可爲馬刷故名今河南北人呼爲鐵掃帚是也】蘇頌曰陜西諸郡及鼎澧州皆有之近汴尢多葉似薤而長厚三月開紫碧花五月結實作角子如麻大而赤色有稜根細長通黃色人取以爲刷三月開花五月采實並陰漧用李時珍曰生荒野中就地叢生一本二三十莖苖髙三四尺葉中抽莖開花結實气味甘平無毒治皮膚寒熱胃中熱气風寒濕痺堅筋骨令人嗜食久服輕身止心煩滿利大小便長肌膚療金瘡血內流癰腫有效消酒毒治黃病殺蕈毒傅蛇虫咬治小腹疝痛腹內冷積水痢諸病花實及根葉去白虫療喉痺癰疽惡瘡

牛蒡

增─本艸綱目─牛蒡一名惡實一名鼠黏一名大力子一名蒡翁菜一名便牽牛一名蝙蝠刺【其實狀惡而多刺鉤故名惡實其根葉皆可食人呼爲牛菜術人隱之呼爲大力也俚人謂之便牽牛河南人呼爲夜義頭蘇頌曰實殻多刺鼠過之則綴惹不可脫故謂之鼠黏子】蘇頌曰處處有之葉大如芋葉而長實似葡萄核而褐色外殻似栗梂而小如指頭多刺根有極大者作菜茹益人秋後采子入藥李時珍曰古人種子以肥壤栽之翦苖汋淘爲蔬取根煮曝爲脯云甚益人今人亦罕食之三月生苖起莖髙者三四尺四月開花成叢淡紫色結實如楓梂而小萼上細刺百十攢簇之一梂有子數十顆其根大者如臂長者近尺其色灰黲七月采子气味辛平無毒明目補中除風傷風毒腫諸瘻去丹石毒利腰腳散諸結節筋骨煩熱毒潤肺散气利咽膈去皮膚風通十二經消斑毒十月采根气味苦寒無毒治傷寒寒熱汗出中風面腫消渴熱中逐水療牙痛勞瘧諸風腳緩弱風毒癰疽欬嗽傷肺肺癰疝瘕冷气積血傅杖瘡金瘡通十二經脈洗五臟惡气可常作菜食令人身輕

菤耳

增─爾雅─菤耳苓耳─注─廣雅云枲耳也亦曰胡枲江東呼爲常枲形如鼠耳叢生如盤─陸璣詩疏─今或謂之耳璫艸鄭康成謂是白胡荽幽州人呼爵耳─爾雅翼─幽冀謂之襢菜雒下謂之常思菜─本艸綱目─葈耳一名蒼耳一名豬耳一名地葵一名葹一名羊負來一名道人頭一名進賢菜一名喝起菜一名野茄一名縑絲艸【蘇頌曰博物志云洛中有人驅羊入蜀胡葈子多刺黏綴羊毛遂至中國故名羊負來俗呼爲道人頭李時珍曰葉形如葈麻又如茄故有葈耳及野茄諸名味滑如葵故名地葵】蘇頌曰處處有之其葉靑白似胡荽白華細莖蔓生可煮爲茹滑而少味四月中生子正如婦人耳璫─周憲王本艸─蒼耳葉靑白類黏糊菜葉秋間結實比桑椹短小而多刺嫩苖煠熟水浸淘拌食其子炒去皮研爲麫亦可熬油气味甘溫有小毒治頭風寒痛風濕周痺拘攣一切風气塡髓暖腰腳治瘰癧瘡疥及瘙癢莖葉治溪毒中風傷寒頭痛大風癲癇頭風濕痺毒在骨髓腰膝風毒狂犬咬毒彚考─增─詩周南─采采捲耳不盈頃筐─四民月令─伏后二十日爲麯至七月七日幹之覆以胡葈─埤雅─舊說千嵗之巢於蓮葉遊於捲耳─東坡雜記─藥至賤而爲世要用無若蒼耳者他藥𨿽賤或地有不產惟此藥不問南北夷夏山澤斥鹵泥土沙石但有地則產其花葉根實皆可食食之則如藥治病無毒生熟丸散無適不可愈食愈善乃使人骨髓滿肌如玉長生藥也主療風痺癰緩癃瘧瘡癢不可勝言尢治癭金瘡海南無藥惟此藥生舎下遷客之幸也

集藻─文散句─增─楚屈原離騷─薋菉葹以盈室兮五言古詩─增─唐李白尋魯城北範居士失道落蒼耳中見範置酒摘蒼耳作─鴈度秋色逺日靜無雲時客心不自得浩漫將何之忽憶範野人閒園飬幽姿茫然起逸興但恐行來遲城壕失往路馬首迷荒陂不惜翠云裘遂爲蒼耳欺入門且一笑把臂君爲誰酒客愛秋蔬山盤薦霜梨他筵不下筯此席忘朝饑酸棗垂北郭寒蔓東籬還傾四五酌自詠猛虎詞近作十日歡逺爲千載期風流自簸蕩謔浪偏相宜酣來馬上去卻笑髙陽池─原─杜甫驅豎子摘蒼耳─江上秋已分林中瘴猶劇畦丁告勞苦無以供日夕蓬莠獨不焦野蔬暗泉石捲耳況療風童兒且時摘侵星驅之去爛澷任逺適放筐亭午際洗剝相蒙羃登牀半生熟下筯還小益加防瓜薤間依稀橘奴迹亂世誅求急黎民糠籺窄飽食復何心荒哉膏梁客富家廚肉臭戰地骸骨白寄語惡少年黃金且休擲

七言律詩─增─元成廷珪寄周平叔先生就求蒼耳子─周侯久不通書問夜夜滄江入夢頻五月采來蒼耳子防時分送白頭人沙頭酒熟田毛足港上船來海錯新南北相望千百里老來幽獨倍傷神

詩散句─增─唐李白─贈君捲葹艸心斷更何言

地菘

增─爾雅─茢薽豕首─注─本艸曰彘顱一名蟾蜍蘭今江東呼豨首─疏茢薽藥艸名一名天名精一名麥句姜一名蝦蟇藍一名天門精一名玉門精一名天蔓菁南人呼爲地菘味甘辛故有姜稱狀如藍故名蝦蟇藍香似蘭故名蟾蜍蘭─本艸綱目─天名精一名蚵蚾艸一名活鹿艸一名劉艸【詳見酉陽雜爼】一名皺面艸一名母豬芥根名杜牛膝【見集效方】實名鶴虱【詳見夢溪筆談】嫩苖緑色似皺葉菘芥微有狐气長則起莖開小黃花如小野菊花結實如同蒿子相似最黏人衣服狐气尢甚炒熟則香其根白色如短牛膝根葉气味甘寒無毒子苦辛有小毒其功大抵只是吐痰止血殺虫解毒治乳蛾喉腫及小兒急慢驚風牙疼諸病尢有效

彚考─增─酉陽雜爼─天名精一名鹿活艸昔靑州劉宋元嘉中射一鹿剖五臟以此艸塞之蹶然而起怪而拔艸復倒如此三度密錄此艸種之多主傷折俗呼爲劉艸─夢溪筆談─地菘卽天名精也世人旣不識天名精又妄認地菘爲火蘞本艸又出鶴虱一條都成紛亂今按地菘卽天名精蓋其葉似菘又似名精故有二名鶴虱卽其實世間有單服火蘞法乃是服地菘耳不當用火蘞

豨薟

原─豨薟【豨音喜薟音鍁】一名希仙一名火鍁艸一名虎膏一名豬膏母一名狗膏一名黏糊菜【本艸綱目云楚人呼豬爲豨呼艸之气味辛毒爲薟豬膏虎膏狗膏皆因其气似及治虎狗傷也火鍁當作火薟俗音譌爾近人復譌豨薟爲希仙矣救荒本艸言其嫩苖煠熟油鹽調食故俗謂之黏糊菜】素莖有直稜兼有斑葉似蒼耳微長似地菘而稍薄對節生莖葉皆有細毛肥壤一株分枝數十八九月開深黃小花子如同蒿子外萼有細刺黏人气味苦寒有小毒治金瘡止痛斷血生肉除諸惡瘡浮腫治久瘧痰癊風气麻痺骨痛膝弱風濕傅虎傷狗咬及諸虫毒

集藻─表─原─唐成訥進豨薟丸方表─臣有弟訮年二十一中風伏枕五年百醫不瘥有道人鐘鍼因覩此患曰可餌豨薟丸必愈其艸多生沃壤髙三尺許節葉相對當夏五月以來収之每去地五寸翦刈以溫水洗去土摘葉及枝頭凡九蒸九暴不必太燥但以取足爲度仍熬搗爲末煉蜜丸如梧子大空心溫酒或米飲下二三十丸服至二千丸所患愈加不得憂慮是藥攻之力服至四千丸必得復至五千丸當復須喫飯三五匙壓之五月五日采者佳─宋張詠進豨薟丸表─竊以飱食飲水可作充腸之饌餌松含栢亦成救病之功是以療饑者不在於羞珍愈病者何煩於異術倘獲濟時之藥輙陳鄙物之形不恥管窺輙乾天聽臣因換龍興觀掘得一碑內說修飬气術並藥方二件依方差人訪問采覓其艸頗有異金稜銀綫素莖紫荄對節而生蜀號火鍁莖葉頗同蒼耳不費登髙歷險每常求少獲多急采非難廣収甚易倘勤久服旋見神功誰知至賤之中乃有殊常之效臣自喫至百服眼目淸明卽至千服髭須烏黑筋力輕健效驗多端臣本州有郡押衙羅守一曾因中風墜馬失音不語臣與十服其病立瘥又和尙智嚴年七十忽患偏風口眼防斜時時吐涏臣與十服亦便得痊今合一百劑差職貢史元奏進

七言絕句─增─宋黃庭堅一夕風雨花藥都盡惟有豨薟一叢濯濯得意戲題─紅葉山丹逐曉風春榮分到豨薟叢朱顏頗欲辭鏡去煮葉掘根儻見功

別錄─原─修治─五月五日六月六日九月九日采葉去根莖花實洗淨曝漧入甑中層層灑酒與蜜蒸之又曝如此九徧則气味香羙熬搗篩末蜜丸服之─辧訛─李時珍云沈括筆談云世人妄認地菘爲火鍁按地菘莖靑圓而無稜無斑毛葉皺似菘芥不對節與成訥張詠進豨薟丸表所說不同蘇恭謂葉似酸漿乃龍葵非豨薟蓋誤認爾

蘘荷

原─蘘荷一名苴【古今注云其紫者曰葍苴白者曰蘘荷】一名覆葅一名猼苴【博雅謂之蒓苴楚辭謂之苴蒓】一名嘉艸似芭蕉而白色花生根中花未敗時可食久則消爛根似姜而肥葉似初生甘蔗宜陰翳地依防而生樹陰下最妙二月種一種永生不須鋤耘但加糞耳八月初踏其苖令死則根滋茂九月初取其生根爲葅亦可腌貯以備蔬果有赤白二種制食赤者爲勝入藥白者爲良其葉冬枯十月中以糠厚覆其根免致凍死气味辛溫有小毒治諸惡瘡及虫毒葉名蘘艸气味苦甘寒無毒治溫瘧寒熱酸嘶邪气辟不祥

彚考─增─搜神記─士先有傭客得疾下血醫以中蠱乃密以蘘荷根布席下不使知乃狂言曰食我蠱者乃張小小也乃呼小小亡去今世攻蠱多用蘘荷根往往驗蘘荷或謂嘉艸─丹鉛錄─丘文荘羣書抄方載中蠱毒用白蘘荷引栁子厚詩云云且曰子厚在栁州種之其地必有此種仕於玆土者其物色之蓋亦不知爲何物也余謂丘公之博洽而不識世之識者亦罕矣按松江志引急就章注曰白蘘荷卽今甘露考之本艸其形性正同

集藻─文賦散句─增─楚屈原大招─膾苴只漢司馬相如上林賦─茈姜蘘荷─馬融廣成頌─芝荋堇荁蘘荷芋渠─張衡南都賦─蓼蕺蘘荷

五言古詩─增─唐栁宗元種白蘘荷─皿虫化爲癘夷俗多所神銜猜每臘毒謀富不爲仁蔬果自逺至杯酒盈肆陳言甘中必苦何用知其眞華潔事外飾尢病中州人錢刀恐賈害饑至益逡巡竄伏常戰栗懷故愈悲辛庻民有嘉艸攻禬事久冺炎帝垂靈編言此殊足珍崎嶇乃有得托以全余身紛敷碧樹陰眄睞心所親

別錄─原─修治─凡使白蘘荷以銅刀刮去麤皮一層細切入砂鍋中研如膏取自然汁煉作煎新器攤冷如幹膠狀刮取用─辧訛─凡使勿用革牛艸其形眞相似

麻黃

原─麻黃一名龍沙【廣雅雲龍沙麻黃也狗骨麻黃根也】一名卑相一名卑鹽近汴京多有之以出滎陽中牟者爲勝春生苖至五月則長及一尺莖端開花小而黃簇結實如皁角子味甜微有麻黃气外皮黃裏仁黑根皮色赤黃長者近尺俗說有雌雄二種雌者三四月開花六月結子雄者無花不結子微苦而辛性熱而輕治中風傷寒頭痛溫瘧發表出汗去邪熱止欬逆除寒熱破癥瘕去營中寒邪泄衛中風熱療傷寒解肌第一藥也過用泄眞气別錄─原─修治─立秋後収莖陰漧去節及根水煮十餘沸竹片掠去沫沫令人煩節能止汗

木賊

增─本艸綱目─木賊【此艸有節面澀治木骨者用之磋擦則光淨猶云木之賊也】叢叢直上長者二三尺狀似鳬茈苖及粽心艸而中空寸寸有節又似麻黃莖而稍麤無枝葉淩冬不凋气味甘微苦無毒治目疾退翳膜消積塊益肝膽療喉痺胎動不安腸風止痢及婦人崩帯解肌止淚止血去風濕疝痛

燈心艸

增─本艸綱目─燈心艸一名虎須艸一名碧玉艸馬志曰生江南澤地叢生莖圓細而長直人捋爲席宼宗奭曰陜西亦有之蒸熟待幹折取中心白穰燃燈者是謂熟艸又有不蒸者但生幹剝取爲生艸入藥宜用生艸李時珍曰吳人栽蒔之取瓤爲燈炷以艸織席及蓑他處野生者不多外丹家以之伏硫砂气味甘寒無毒瀉肺降心火止血通气行水散腫止渴治濕熱黃疸燒灰治急喉痺塗乳上飼小兒止夜啼

地黃

原─地黃一名地髓一名芐【爾雅云芐地黃注云江東呼爲芐】一名芑【蔬谷皆有芑與此同名】一名牛奶子【本艸衍義云北人謂之牛奶子】一名婆婆奶【本艸綱目云俗呼其苗爲婆婆奶】處處有之河南懷慶者佳二月生莖有細短白毛葉布地深靑色似小芥葉而厚不叉丫上有皺文毛濇不光髙者尺餘低者三四寸摘其葉作菜甚益人開小筒子花似油麻花但有斑紅紫色亦有黃者實作房如連翹子如小麥褐色根黃如胡蘿卜麤細長短不一根入土卽生宜肥地虛則根大而多汁正九月采根生地曝漧熟地蒸曬忌銅鐵器令人腎消發白男損營女損衛薑汁浸則不泥膈又宜酒制鮮用則寒【初出土者】幹用則涼【卽今生地】生地生血熟地飬血生者以水浸之沈者爲地黃半沈者爲人黃浮者爲天黃入藥沈者佳半沈者次之浮者不堪

彚考─原─抱朴子─楚文子服地黃八年夜視有光─增─抱朴子─韓子治用地黃苖餵五十嵗老馬生三駒又一百三十嵗乃死─朝野僉載─雉被鷹傷銜地黃葉之卽愈

集藻─尺牘─增─宋蘇軾與翟東玉尺牘─藥之膏油者莫如地黃啖老馬皆復爲駒樂天采地黃詩云與君啖老馬可使照地光今人不復知此法吾晚學道血气衰耗如老馬矣欲多食生地黃而不可常致近見人言循州興寜令歐叔向於縣圃中多種此藥意欲作書干求而未敢君與叔向故人可爲致此意否此藥以二八月采者良如許以此時寄惠爲幸欲烹爲煎也

賦散句─增─宋謝靈運撰徵賦─采石上之地黃五言古詩─增─唐白居易采地黃者─麥死春不雨禾損秋早霜嵗晏無口食田中采地黃采之將何用持以易餱糧淩晨荷鋤去薄暮不盈筐攜來朱門家賣與白面郎與君啖肥馬可使照地光願易馬殘粟救此苦饑腸宋蘇軾小圃地黃─地黃飼老馬可使光鑑人吾聞樂天語諭馬施之身我衰正伏櫪垂耳气不振移栽附沃壤蕃茂爭新春沈水得穉根重湯飬陳薪投以東阿淸和以北海醇崖蜜助甘冷山姜發芳辛融爲寒食餳咽作瑞露珍丹田自宿火渇肺還生津願餉內熱子一洗胸中塵─陸遊夢有餉地黃者味甘如蜜戲作數語記之有客餉珍艸發奩驚絕奇正爾取嚼齕炮制不暇施異香透昆侖淸水生玉池至味不可名何止甘如飴兒穉喜語翁雪頷生黑絲老病失所在便欲棄杖馳晨雞喚夢覺齒頬餘甘滋寄聲山中友安用求金芝

別錄─原─種植─宜沙軟地先於十二月耕熟至正月細耙三四徧然後作溝濶二尺兩溝作一畦濶四尺其畦微髙而平硬甚不受水三月初種苖未生時得水卽爛畦中又撥作溝深三寸取地黃切長二寸種於溝內以熟糞土蓋厚三寸許每一畝用根五十觔蓋土訖卽取經冬爛艸覆之芽稍出以火燒其艸令燒去其苖生葉肥茂根益牡自春至秋凡五六耘不得鋤一年後滿畦宿根采訖還生八月堪采根若不采其根太盛春二月宜出之若秋采訖至春不復更種其生者猶得三四年但采訖比至明年耨耘而已神隱云參驗古法此爲最良按本艸二八月采殊未窮物性也不如冬月采妙又蒸曬相宜也欲食其葉但露散後摘取葉勿損中心正葉秋収其花可充冬用─制用─掘出洗淨肥大沈水者簡出將簡下瘦小者搗汁入好酒並縮砂仁末拌勻浸肥地令透用砂鍋栁甑蒸令气透防幹浸蒸如此九次蓋地黃性泥得砂仁之香而竄合和五臟沖和之气歸宿丹田故無泥膈之患─增─東坡雜記─肥嫩地黃一二寸截去薄紙裹兩頭以生豬腦塗其膚周匝置小盤中掛通風處十餘日自幹抖數之出細黃粉其膚獨一一如鵝管狀其粉沸湯防或謂之金粉湯

牛膝

原─牛膝【本艸注云其莖有節似牛膝故以爲名】一名牛脛【見廣雅】一名百倍一名山莧菜一名對節菜【本艸綱目云百倍隱語也言其滋補之功如牛之多力也其葉似莧其節對生故俗有山莧對節之稱】江淮閩越闗中皆有以懷慶爲眞以人栽蒔者爲良春生苖髙二三尺方莖麤節葉皆對生頗似莧菜而長且尖秋月開花作穗結子狀如小防負虫有濇毛皆貼莖倒生九月采根貨賣者多用水泡去皮裹紥曝漧白直可貴但其汁旣去入藥力減終不如畱皮者力大气味苦酸平無毒主治寒濕痿痺四肢拘攣膝痛不可屈伸補中續絕益精利陰气塡骨髓除腰脊痛治久瘧寒熱惡瘡折傷喉痺口瘡齒痛孕婦忌用

別錄─原─種植─秋収子至春種肥地深耕土松易長耙土平方下種水糞澆翦苖食如翦韭法旱則鋤耘荒則澆水秋中亦可種─修治─凡使去蘆頭以酒浸洗欲下行則生用滋補則焙用或酒拌蒸用

紫菀

原─紫菀【本艸綱目云其根色紫而柔宛故名】一名靑菀一名紫蒨一名茈菀一名還魂艸一名夜牽牛處處有之以牢山所出根如北細辛者爲良三月內布地生苖五六月開花色黃白紫數種結黑子本有白毛根甚柔細二月采根陰漧今人多以車前旋覆根紫土染過僞爲之紫菀肺病要藥肺本自亡津液又服走津液藥爲害滋甚不可不愼又有類紫菀而有白如練色者名曰羊須艸亦宜辧別錄─原─修治─凡使先去須頭及土東流水洗淨以蜜浸一宿至明火上焙漧每一兩用蜜二分─制用─連根葉采之醋浸入少鹽収藏作菜辛香號名仙菜鹽不宜多易腐

【附錄】女菀

原─女菀【本艸綱目云其根似女體柔婉故名】一名白菀【本艸經注云紫菀白者名白菀】一名茆一名女復一名織女菀生漢中山谷正二月采陰漧蘇恭云功與紫菀相似气味辛溫無毒李時珍云葛洪肘後方治人面黑令白方用女菀三分丹鉛一分則紫菀治手太陰血分白菀手太陰气分藥也肺气熱則面紫黑淸則面白三十以後肺气漸減不可服

麥門冬

原─麥門冬【本艸注云根似穬麥故謂之麥門冬】一名虋冬【虋音門】一名忍冬一名忍淩一名禹韭齊名愛韭秦名烏韭【爾雅疏作羊韭】楚名馬韭越名羊韭【爾雅疏作羊蓍】一名禹葭【見爾雅疏】一名禹餘糧【述異記云今藥中有禹餘糧者世傳昔禹治水棄其所餘糧於江中生爲藥也】一名不死艸【本艸綱目云麥須曰虋此艸根似麥而有須其葉如韭淩冬不凋故謂麥虋冬及有禹韭忍冬諸名可以服食斷谷故又有餘糧不死之稱】一名階前艸一名僕壘一名隨脂【見吳氏本艸】所在有之葉大小有三四種功用相似其色靑長及尺餘大者如鹿蔥小者如韭四季不凋浙中者良多縱紋且堅韌根黃白色有須在根如連珠四月開淡紅花如紅蓼花實碧而圓如珠吳地者勝性甘平無毒治肺中伏火補心不足療身黃目黃虛勞客熱口漧燥渇止嘔吐安魂魄定肺痿吐膿止嗽治時疾熱狂頭痛令人肥健羙顏色有子

集藻─五言絕句─增─宋範成大霜後紀園中艸木─門冬如佳長年防階除生兒乃不凡磊落玻璃珠

七言絕句─增─宋蘇軾睡起聞米元章冒熱到東園送麥門冬飲子─一枕淸風値萬錢無人肻買北牕眠開心暖胃門冬飲知是東坡手自煎

別錄─原─種植─四月初采根於黑壤肥沙地栽之每年六月九月十一月三次上糞及耘灌夏至前一日取根洗曬収之其子亦可種但成遲爾─修治─凡入湯液以滚水潤濕少頃抽去心或以瓦焙軟乘熱去心若入丸散須瓦焙熱卽於風中吹冷如此三四次卽易燥且不損藥力或以湯浸搗膏和藥亦可滋補藥則以酒浸擂之─制用─宼宗奭曰治心肺虛熱及虛勞與地黃阿膠麻

仁同爲潤經益血復脈通經之劑與五味子枸杞子同爲生脈之劑張元素曰治肺中伏火脈气欲絕者加五味子人參三味爲生脈散補肺中元气不足李杲曰六七月間濕熱方旺人病骨乏無力身重气短頭旋眼黑甚則痿軟故孫眞人以生脈散補其天元眞炁脈者人之元气也人參之甘寒瀉熱火而益元气麥門冬之苦寒滋燥金而淸水源五味子之酸溫瀉丙火而補庚金兼益五臟之气也趙繼宗儒醫精要云麥門冬以地黃爲使服之令人頭不白補髓通腎气定喘促令人肌體滑澤除身上一切惡气不潔之疾蓋有君而有使也若有君無使是獨行而無功矣此方惟火盛气壯之人服之相宜若气弱胃寒者必不可餌─增─圖經本艸─麥門冬煎補中益心悅顏色安神益气令人肥健其力甚駛取新麥門冬根去心搗熟絞汁和白蜜銀器中重湯煮攪不停手如飴及成溫酒日日化服之

酸漿

增─爾雅─葴寒漿─注─今酸漿艸江東呼曰苦葴─疏案本艸酸漿一名醋漿陶注云處處人家多有葉亦可食子作房房中有子如梅李大皆黃赤色─古今注─苦葴一名苦蘵子有裹形如皮弁始生靑熟則赤裹有實正圓如珠亦隨裹靑赤長安兒童謂爲洛神珠一曰王母珠一曰皮弁艸─本艸拾遺─苦葴小者爲苦蘵亦呼爲小苦耽─本艸綱目─酸漿一名燈籠艸一名天泡艸【酸漿以子之味名也苦葴苦耽以苖之味名也燈籠皮弁以角之形名也王母洛神珠以子之形名也】宼宗奭曰天下有之苖如天茄子開小白花結靑殻熟則深紅殻中子大如櫻亦紅色中復有細子如落蘇之子食之有靑艸气李時珍曰五月開小花黃白色紫心白蘂其花如杯狀無瓣但有五尖結一鈴殻凡五稜一枝一顆下懸如燈籠之狀殻中一子狀如龍葵子苖葉莖根並苦寒無毒能利濕除熱治嗽化痰搗汁服治黃病去蠱毒子酸平無毒治黃病尢益小兒難產吞之立產

蜀羊泉

增─本艸綱目─蜀羊泉一名羊泉一名羊飴一名漆姑艸【諸名莫解能治漆病故曰漆姑】蘇恭曰葉似菊花紫色子類枸杞子根如逺志無心有糝所在平澤有之生陰濕地三月四月采苖葉陰漧气味苦微寒無毒治瘡疥痂癬漆瘡黃疸

鹿蹄艸

增─本艸綱目─鹿蹄艸一名小秦王艸一名秦王試劍艸【鹿蹄象葉形能合金瘡故名試劍艸】按軒轅述寶藏論云鹿蹄多生江廣平陸及寺院荒處淮北絕少川陜亦有出似堇菜而葉頗大背紫色春生紫花結靑實如天茄子可制雌黃丹砂治金瘡一切蛇虫犬咬毒

敗醬

增─本艸綱目─敗醬一名苦菜一名苦蘵一名澤敗一名鹿腸一名鹿首一名馬艸【陶宏景曰根作陳敗豆醤气故以爲名李時珍曰南人采嫩者暴蒸作菜食味微苦而有陳醤气故又名苦菜與苦蕒龍葵同名亦名苦蘵與酸醤同名苖形則不同也】蘇恭曰此藥多生岡嶺間葉似水莨及薇防叢生花黃根紫作陳醤色李時珍曰處處原野有之俗名苦菜野人食之江東人每采収儲焉春初生苖深冬始凋初時葉布地生似菘菜葉而狹長有鋸齒緑色面深背淺夏秋莖髙二三尺而柔弱數寸一節節間生葉四散如繖顚頂開白花成簇如芹花蛇牀子花狀結小實成簇其根白紫頗似柴胡气味苦平無毒治瘡腫風熱破血排膿催生治產後諸病

欵冬

增─爾雅─菟奚顆凍─注─欵冬也紫赤花生水中─疏─案本艸一名槖吾一名虎須陶注云形如宿蒓未舒者其腹裏有絲其花乃似大菊花唐本注云葉似葵而大叢生花出根下是也─本艸綱目─一名欵凍一名氏冬一名鉆凍【李時珍曰冬生冰下故名顆凍後人訛爲欵冬欵者至也至冬而花也宼宗奭曰百艸中惟此不顧冰雪最先春也故世謂之鉆凍】蘇頌曰根紫色葉似萆薢十二月開花黃靑紫萼去土一二寸初出如菊花萼通直而肥實無子又有紅花者葉如荷而斗直大者容一升小者容數合俗呼蜂鬥葉又名水鬥葉气味辛溫無毒治欬逆上气善喘喉痺諸驚癇寒熱邪气

彚考─增─範子─欵冬花出三輔─述徵記─洛水至嵗末凝厲則欵冬花茂悅層冰之中─丹鉛錄─欵冬花卽爾雅所稱菟奚顆凍者紫赤華生水中十二月雪中出花佛經云朱炎鑠石不靡蕭丘之木凝冰慘栗不凋欵冬之花乃知唐詩僧房逢著欵冬花正十二街頭春雪時也詩人之興於時物如此

集藻─贊─增─晉郭璞欵冬贊─吹萬不同陽煦陰蒸欵冬之生擢穎堅冰物體所安焉知渙凝

賦─增─晉傅咸欵冬花賦並序─余曾逐禽登於北山於時仲冬之月也冰淩盈谷積雪被崖顧見欵冬煒然始敷賦曰惟玆奇卉欵冬而生原厥物之載育稟純粹之至精用能托體固陰利此堅貞惡朱紫之相奪患居眾之易傾在萬物之並作故韜華而弗逞逮皆死以枯槁獨保質而全形華艶春暉旣麗且殊以堅冰爲膏壤吸霜雪以自濡非天然之眞貴曷能彌寒暑而不渝

文散句─增─漢王褒九懷─欵冬而生兮凋彼葉柯

決明

原─決明【杜詩注云食之能決去眼昏以益其明】有二種馬蹄決明莖髙三四尺葉大於苜蓿而本小末奢晝開夜合兩兩相貼秋開淡黃花五出結角如初生細豇豆長五六寸子數十粒參差相連狀如馬蹄靑綠色入眼藥最良一種茳芒決明卽山扁豆苖莖似馬蹄決明但葉本小末尖似槐葉夜亦不合秋開深黃花五出結角如小指長二寸許子成數列如黃葵子而扁色褐味甘滑二種苖葉皆可作酒麯俗呼爲獨占缸但茳芒嫩苖及花角皆可瀹爲茹及茶食而馬蹄決明苖角皆韌苦不可食也其子鹹平無毒治目中諸病助肝益精作枕治頭風明目勝黑豆有決明處蛇不敢入外有艸決明石決明皆能明目艸決明卽靑葙子又有茳芒另是一種生道旁葉小於決明炙作飲甚香除痰止渇令人不睡隋稠禪師作五色飲以進隋帝者是也

彚考─增─霏雪錄─陳白雲家籬落有植決明家人摘以下茶生三女皆短而跛而三女甥亦跛予皆識之又防稽民朱氏一子亦然其家亦嘗種之悉拔去

集藻─五言古詩─增─宋黃庭堅種決明─後皇富嘉種決明注方術耘鋤一席地時至觀茂密縹葉資芼羮緗花馬蹄實霜叢風雨餘篩簸場功畢枕囊代曲肱甘寢聽芬苾老眼願力余讀書眞成癖─明吳寛決明─黃花隱綠藥雨過仍離披不爲杜老嘆未是涼風時服食治目眚吾將采掇之不須更買藥園丁是醫師

七言古詩─增─唐杜甫秋雨嘆─雨中百艸秋爛死階下決明顏色鮮著葉滿枝翠羽蓋開花無數黃金錢涼風蕭蕭吹汝急恐汝後時難獨立堂上書生空白頭臨風一嗅馨香泣

七言律詩─增─明吳寛濟之送決明─畦間香霧正氤氳童子淸晨荷鍤興不惜離披垂翠羽端然搖落動黃雲藥名早得宣公注書帶休從鄭老分病目向來俱有賴涼風吹汝莫紛紛

七言絕句─增─宋蘇轍蜀人舊食決明花耳頴州夏秋少菜崇寜老僧教人並食其葉有鄕人西歸使爲父老言之戲作─秋蔬舊采決明花三嗅馨香每嘆嗟西寺衲僧並食葉因君說與故人家

地膚【原譜誤作藜今從本艸訂正】

原─地膚一名掃帚一名獨帚一名王蔧一名落帚一名王帚【爾雅云葥王蔧注云王帚也似藜其樹可以爲掃帚江東呼之曰落帚】一名地麥一名地葵一名白地艸一名涏衣艸一名鴨舌艸一名千頭子一名千心妓女一名益明【本艸綱目云地膚地麥因其子形似也地葵因其苖味似也鴨舌因其葉形似也妓女因其枝繁而頭多也益明因其子功能明目也】春間可種處處有之一本叢生每窠約二三十莖團團直上有赤有黃七月開黃花子色靑似一眠起蠶沙之狀最繁嫩苖可作蔬茹至八月而防榦成可采子落則老八月以艸束其腰九月刈以石壓扁可爲帚性苦寒無毒治膀胱熱利小便補中益精气久服耳目聰明輕身耐老可作湯沐浴

王不畱行

增─本艸綱目─王不畱行一名禁宮花一名翦金花一名金盞銀臺【此物性走而不住𨿽有王命不能畱其行故名】多生麥地中苖髙者一二尺三四月開小花如鐸鈴狀紅白色結實如燈籠艸子殻有五稜殻內包一實大如豆實內細子大如菘子生白熟黑正圓如細珠可愛气味苦平無毒止血除風治金瘡鼻防癰疽惡瘻乳婦人難產下乳汁出竹木刺

彚考─增─世說─衛江州在潯陽有知舊人投之都不料理惟餉王不畱行一觔此人得餉便命駕李範聞之曰家舅刻薄乃復驅使艸木

葶藶

增─爾雅─蕇亭藶─注─實葉皆似芥一名狗薺廣雅云本艸一名丁歷一名大室一名大適─圖經本艸─葶藶汴東陜西河北州郡皆有之曹州者尢佳初春生苖葉髙六七寸似薺根白色枝莖俱靑三月開花微黃結角子扁小如黍粒微長黃色月令孟夏之月靡艸死許愼鄭注皆云靡艸薺葶藶之屬是也一說葶藶單莖向上葉端出角麤且短又有一種狗芥艸葉近根下作岐生角細長取時必須分別此二種也气味辛寒無毒治癥瘕積聚結气飲食寒熱破堅逐邪通利水道療中風肺壅上气欬嗽止喘促除胸中痰飲

車前

原─車前一名芣苢一名馬舄一名蝦蟇衣【爾雅云芣苢馬舄車前注云江東呼爲蝦蟇衣】一名當道一名牛舌【陸璣詩疏云喜在牛迹中生故曰車前當道也幽州人謂之牛舌艸】一名地衣【神仙服食經云一名地衣雷之精也一名羽化】一名牛遺一名車輪菜【與當道諸名義同】處處有之開州者勝春初生苖葉布地如匙面累年者長及尺餘中抽數莖作長穗如防尾花靑色微赤甚細密結實如葶藶赤黑色五月采苖八九月采實人家園圃或種之味甘寒無毒飬肺益精除濕痺利水道治產難壓丹石毒去心胸煩熱久服輕身明目耐老令人有子

彚考─增─詩周南─采采芣苢薄言采之

集藻─贊─增─晉郭璞芣苢贊─車前之艸別名芣苢王防之云其實如李名之相亂在乎疑似

七言絕句─原─唐張籍答開州韋使君寄車前子─開州午日車前子作藥人皆道有神慙愧使君憐病眼二千里外寄閒人

詩散句─增─唐白居易─芣苢春來盈女手

別錄─原─修治─凡用須以水淘洗去泥沙曬漧入湯液炒過用入丸散酒浸一宿蒸熟研爛作餅曬漧焙研制用─陸璣言嫩苖作茹大滑王旻山居錄有種車前翦苖食法昔人常以爲蔬矣今野人猶采食之─本艸綱目─歐陽公常得暴下病國醫不能治夫人買市人藥一帖進之而愈力叩其方則車前子一味爲末米飲服二錢匕云此藥利水道而不動气水道利則淸濁分而谷藏自正矣

狗舌艸

增─唐本艸─狗舌生渠塹濕地春生葉似車前而無文理抽莖開花黃白色四月五月采莖暴漧气味苦寒有小毒治虫疥瘙瘡殺小虫塗之卽瘥

鱧腸

增─本艸綱目─鱧腸一名蓮子艸一名旱蓮艸一名金陵艸一名墨煙艸一名墨頭艸一名墨菜一名猢孫頭一名豬牙艸【鱧烏頭也其腸亦烏此艸柔莖斷之有墨汁出故名俗呼墨菜是也細實頗如蓮房故得蓮名】蘇頌曰處處有之南方尢多此有二種一種葉似栁而光澤莖似馬齒莧髙二三尺開花細而白其實若小蓮房一種苖梗枯瘦頗似蓮花而黃色實亦作房而圓南人謂之連翹者二種折其苖皆有汁出須臾而黑俗謂之旱蓮子李時珍曰旱蓮有二種一種苖似旋覆而花白細者是鱧腸一種花黃紫而結房如蓮房者乃是小連翹也鑪火家亦用之气味甘酸平無毒烏須固齒止血排膿傅一切瘡系臂截瘧

連翹

增─爾雅─連異翹─注─一名連苕又名連艸─疏─案本艸連翹一名蘭華一名折根一名軹一名三廉─圖經本艸─近汴京及河中江寜潤淄澤兗鼎嶽利諸州南康軍皆有之有大小二種大翹生下濕地或山岡上靑葉狹長如楡葉水蘇輩莖赤色髙三四尺獨莖梢間開花黃色秋結實似蓮內作房瓣根黃如蒿根八月采房其小翹生岡原之上花葉實皆似大翹而細南方生者葉狹而小莖短才髙一二尺花亦黃實房黃黑內含黑子如粟粒亦名旱蓮南人用花葉今南方醫家說云連翹有兩種一種似椿實之未開者殻小堅而外完無跗萼剖之則中解气甚芳馥其實才幹振之皆落不著莖也一種乃如菡萏殻柔外有跗萼抱之而無解脈亦無香气幹之𨿽久著莖不脫此甚相異此種江南下澤間極多如椿實者乃自蜀中來入用勝似江南者據本艸則亦以蜀中者爲勝然未見其莖葉也气味苦平無毒─珍珠囊連翹之用有三瀉心經客熱一也去上焦諸熱二也爲瘡家聖藥三也

蒴藋

增─本艸綱目─蒴藋一名接骨艸【蘇恭曰卽陸英也蘇頌曰陸英當是蒴藋花也】陶景曰生田野所在有之春抽苖莖有節節間生枝葉大似水芹春夏采葉秋冬采根莖宼宗奭曰花白子初靑如綠豆顆每朶如盞面大又平生有一二百子十月方熟紅李時珍曰每枝五葉气味酸溫有毒風瘙癮身癢濕痺可作浴湯止瘧破癥塊治丹毒

水英

增─圖經本艸─水英生永陽池澤及河海邊臨汝人呼爲牛葒艸河北信都人名水節河內連內黃呼爲水棘劍南遂寜等郡名龍移艸淮南諸郡名海荏嶺南亦有土地尢宜莖葉肥大名海精木亦名魚津艸蜀人采其花合面藥骨風疾不宜鍼灸及服藥惟取此艸煮浸卽瘥

海根

增─本艸拾遺─海根生防稽海畔山谷莖赤葉似馬蓼根似菝葜而小番人蒸而用之气味苦小溫無毒治霍亂中惡鬼气疰忤喉痺蠱毒癰疽遊蛇毒

火炭母艸

增─圖經本艸─火炭母艸生恩州原野中莖赤而柔似細蓼葉端尖近梗形方夏有白花秋實如椒靑黑色味甘可食气味酸平有毒去皮膚風熱流注骨節癰腫疼痛搗爛以鹽酒炒傅腫痛處

三白艸

增─本艸綱目─三白艸【陳藏器曰此艸初生無白入夏葉端半白如粉農人之蒔田三葉白則艸便莠故謂之三白】生田澤畔八月生苖髙二三尺莖如蓼葉如章陸及靑葙四月其顚三葉面上三次變作白色餘葉仍靑不變俗云一葉白食小麥二葉白食梅杏三葉白食黍子五月開花成穗如蓼花狀而色白微香結細實根長白虛軟有節須狀如泥菖蒲根气味甘辛寒有小毒治水腫腳气消痰破癖除積聚消丁腫搗汁服除瘧及熱痰小兒痞滿根療腳气風毒煎湯洗癬瘡

蠶繭艸

增─本艸拾遺─蠶繭艸生濕地如蓼大莖赤花白東土亦有之气味辛平無毒治諸虫咬毒煮服之亦搗傅諸瘡

蛇繭艸

增─本艸拾遺─蛇繭艸生平地葉似苦枝而小節赤髙一二尺種之辟蛇搗傅蛇虺毒虫等螫又一種艸莖圓似芊亦傅蛇毒

虎杖

增─爾雅─蒤虎杖─注─似紅艸而麤大有細刺可以染赤本艸綱目─虎杖一名苦杖一名大虫杖一名斑杖一名酸杖【杖言其莖虎言其斑也】蘇頌曰今出汾州越州滁州處處有之三月生苖莖如竹筍狀上有赤斑初生便分枝子葉似小杏葉七月開花九月結實南中出者無花根皮黑色破開卽黃似栁根亦有髙丈餘者宼宗奭曰大率皆似寒菊然花葉莖蕊差大爲異仍莖葉淡黑斑六七月旋旋開花至九月中方已花片四出其色如桃花差大而外微深陜西山麓水次甚多李時珍曰其莖似葒蓼其葉圓似杏其枝黃似栁其花狀似菊色似桃气味微溫無毒通經破畱血癥結治風在骨節大熱煩躁五淋腸痔燒灰貼諸惡瘡

蒺藜

原─蒺藜一名茨【爾雅云蒺藜楚辭作薋本艸綱目云蒺疾也藜利也茨刺也其刺傷人甚疾而利也】一名升推一名旁通一名休羽一名屈人一名止行【皆因其傷人也】多生道旁及墻頭葉四布莖淡紅色旁出細莖一莖五七葉排兩旁如初生小皁莢葉圓整可愛開小黃花結實每一朶蒺藜五六枚圑砌如扣每一蒺藜子如赤根菜子及小菱三角四刺子有仁味苦無毒治惡血破積聚消風下气健筋益精堅牢牙齒久服長肌肉明目輕身炒黃去刺磨麪或蒸食可以救荒

彚考─原─易─據於蒺藜─疏─蒺藜之艸有刺而不可踐也詩風─墻有茨不可埽也─增─詩小雅─楚楚者茨─韓詩外傳─春植蒺藜夏不得采其葉秋得其刺焉─博物志─歲欲旱旱艸先生旱艸謂蒺藜也

集藻─文散句─增─楚屈原離騷─薋菉葹以盈室兮─漢東方朔七諫─蒺藜蔓乎東廂

詩散句─增─唐栁宗元─古道饒蒺藜縈廻古城曲別錄─增─爾雅翼─鐵蒺藜菱角等起於隋時徵遼爲之然六韜中已有此物鼂錯傳謂之渠答諸葛亮卒於五丈原魏人追之長史楊儀多布鐵蒺藜則其來已久─埤雅─兵家鑄鐵爲之以梗敵路亦呼蒺藜─原─修治─凡使揀淨從午蒸至酉曬漧木臼舂令刺盡酒拌蒸從午至酉曬漧用炒去刺亦可不計丸散用皆去刺─服食神仙祕防─蒺藜子七八月熟時収取一石日幹舂去刺杵爲末每服二錢新汲水調下日三勿令中絕斷谷長生服之一年以後冬不寒夏不熱二年老者復少髮白復黑齒落更生服之三年身輕長生本地蒺藜八九月將熟時収取根莖花實不拘多少洗淨水熬數沸以爛爲度大盆內木杓碾爛濾淨汁鍋內熬至稀稠調勻每一觔入蜂蜜四兩熬一沸裝入磁礶埋土內去火毒每空心溫酒調下一兩大有補益

【附錄】沙苑蒺藜

原─沙苑蒺藜【按本艸謂之白蒺藜】出陜西同州沙苑牧馬艸地近道亦有之細蔓綠葉綿布沙上七月開花黃紫色如豌豆花而小九月結莢長寸許形扁縫在腹背與他莢異中有子似羊內腎大如黍粒褐綠色味甘溫無毒微腥補腎治腰痛虛損勞乏

谷精艸

原─谷精艸【本艸綱目雲谷田餘气所生故曰谷精】一名文星艸一名戴星艸一名流星艸【開寶本艸云白花似星故有戴田諸名】處處有之収谷後生荒田中一科叢生葉似嫩谷秧抽細莖髙四五寸莖頭有小白花如亂星九月采花陰漧气味辛溫無毒治頭風痛目盲翳膜痘後生翳目中諸病加而用之良明目退翳功在菊花上餧馬令肥主虫顙毛焦病又有一種莖硬長有節根微赤出秦隴

海金沙

增─本艸綱目海金沙一名竹園荽【其色黃如細沙也謂之海者神異之也俗名竹園荽象葉形也】江浙湖湘川陜皆有之生山林下莖細如綫引於竹木上髙尺許其葉細如園荽葉而甚薄背面皆靑上多皺文皺處有沙子狀如蒲黃粉黃赤色不開花細莖堅彊其沙及艸皆可入藥气味甘寒無毒通利小腸療傷寒熱狂治濕熱腫滿五淋解熱毒气

地楊梅

增─本艸拾遺─地楊梅生江東濕地苖如沙艸四五月有子似楊梅气味辛平無毒治赤白痢取莖子煎湯服

水楊梅

增─本艸綱目─水楊梅一名地椒生水邊條葉甚多生子如楊梅狀庚辛玉冊云地椒一名水楊梅多生近道陰濕處荒田野中亦有之叢生苖葉似菊莖端開黃花實類椒而不赤可結伏三黃白礬制丹砂粉霜气味辛溫無毒治疔瘡腫毒

地蜈蚣艸

增─本艸綱目─地蜈蚣艸生村落堘野間左蔓延右右蔓延左其葉密而對生如蜈蚣形其穗亦長俗呼過路蜈蚣其延上樹者呼飛天蜈蚣根苖皆可用气味苦寒無毒

半邊蓮

增─本艸綱目─半邊蓮小艸也生陰濕堘塹邊就地細梗引蔓節節而生細葉秋開小花淡紅紫色止有半邊如蓮花狀故名又呼急解索气味辛平無毒治蛇蚘傷搗汁飲以滓圍塗之又治寒齁气喘及瘧疾

紫花地丁

增─本艸綱目─紫花地丁一名箭頭艸一名獨行虎一名羊角子一名米布袋處處有之其葉似栁而微細夏開紫花結角平地生者起莖溝壑邊生者起蔓普濟方云鄕村籬落生者夏秋開小白花如鈴兒倒垂葉微似木香花之葉此與紫花者相戾恐別一種也气味苦辛寒無毒治一切癰疽發背疔腫瘰癧無名腫毒惡瘡

鬼鍼艸

增─唐本艸─鬼鍼艸生池畔方莖葉有椏子作釵腳著人衣如鍼北人謂之鬼鍼南人謂之鬼釵气味苦平無毒治蜘蛛蛇咬杵汁服並傅之

獨用將軍

增─唐本艸─獨用將軍生林野中節節穿葉心生苖不時采根葉用气味辛無毒治毒腫乳癰解毒破惡血

【附錄】畱軍待

增─唐本艸畱軍待生劍州山谷葉似楠而細長采無時味辛溫無毒主肢節風痛折傷瘀血五緩攣痛

見腫消

增─圖經本艸見腫消生筠州春生苖葉莖紫色髙一二尺葉似桑而光面靑紫赤色采無時气味酸澀有微毒消癰腫及狗咬搗葉貼之

攀倒甑

增─本艸綱目─攀倒甑生宜州郊野莖葉如薄荷一名斑杖一名接骨气味苦寒無毒解利風熱煩渴狂躁搗汁服

水甘艸

增─圖經本艸─水甘艸生筠州多在水旁春生苖莖靑葉如栁無花土人十月八月采單用不入眾藥气味甘寒無毒治小兒風熱丹毒同甘艸煎飲

禦定佩文齋廣羣芳譜卷九十六﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷九十七

藥譜

大黃

增本艸綱目大黃一名黃良一名將軍一名火參一名膚如【陶景曰大黃其色也將軍之號當取其駿快也】吳普曰生蜀郡北郡或隴西二月捲生黃赤其葉四面相當莖髙三尺許三月花黃五月實黑八月采根根有黃汁蘇恭曰葉子莖並似羊蹏但莖髙六七尺而脆味酸堪生啖葉麤長而厚根紅者亦似宿羊蹏大者如盌長二尺出宕州涼州西羌蜀地者皆佳幽並以北者漸細气力不及蜀中者蘇頌曰今蜀州河東陜西州郡皆有之以蜀川錦文者佳其次秦隴來者謂之土番大黃正月內生靑葉似萞麻大者如扇根如芋大者如盌細根如牛蒡小者亦如芋四月開黃花亦有靑紅似蕎麥花者莖靑紫色形如竹二八月采根去黑皮切作橫片火幹蜀大黃乃作片

如牛舌形謂之牛舌大黃二者功用相等江淮出者曰土大黃二月開花結細實李時珍曰宋祁益部方物略記云大黃蜀大山中多有之藥市所見大者治之爲枕紫地錦文今人以莊浪出者爲最莊浪卽古涇原隴西地也气味苦寒無毒下瘀血破癥瘕積聚畱飲宿食蕩滌腸胃推陳致新通利水谷調中化食安和五臟宣通一切气

集藻─贊─增─宋宋祁大黃贊─葉大莖赤根若巨皿治疾則多方家所詺

七言絕句─增─宋範成大大黃花大芋髙荷半畝陰玉英危綴碧瑤簪誰知一葉蓮花面中有將軍劍防心別錄─增─炮炙論─凡使細切以文如水旋斑重者剉片蒸之從己至未曬漧又灑臘水蒸之從未至亥如此凡七次曬漧卻灑淡蜜水再蒸一伏時其大黃必如烏膏樣乃曬漧用

商陸

原商陸一名蓫薚【音逐湯】一名馬尾一名當陸【爾雅云蓫馬尾注云廣雅曰馬尾商陸本艸云別名薚今關西亦呼爲薚江東爲當陸】一名章柳【本艸綱目云商陸北音訛爲章柳兼明書云一名章陸一名烏椹一名六甲父母】一名白昌一名夜呼所在有之人家園圃亦種爲蔬春生苗髙三四尺靑葉如牛舌而長莖靑赤至柔脆夏秋開紅紫花作朶根如蘿葡而長八九月采气味辛平有毒通大小腸瀉十種水病及蠱毒墮胎防腫毒傅惡瘡殺鬼精物

彚考增─易─莧陸夬夬─注─莧陸艸之柔脆者也疏─子夏傳云莧陸木根艸莖剛上柔下也馬融鄭王肅皆云莧陸一名商陸皆以莧陸爲一董遇云莧人莧也陸商陸也以莧陸爲二─金門歳節─裴度除夜嘆老迨曉不寐鑪中商陸火凡數添也

別錄─增─炮炙論─取白花者根銅刀刮去皮薄切以東流水浸兩宿漉出架甑蒸以黑豆葉一重商陸一重如此蒸之從午至亥取出去豆葉暴漧剉用無豆葉以豆代之─本艸綱目─取白根及紫色者擘破作畦栽之亦可種子根苗莖並可洗蒸食或用灰汁煮過亦良其赤與黃色者有毒不可食

狼毒

增─開寶本艸─狼毒葉似商陸及大黃莖葉上有毛根皮黃肉白以實重者爲良輕者爲力劣气味辛平有大毒治欬逆上气破積聚飲食寒熱水气惡瘡防瘻疽蝕鬼精蠱毒殺飛鳥走獸抱朴子─合野葛納耳中治聾

防葵

增─本艸綱目防葵一名房苑一名棃蓋一名利茹【吳普本艸又名爵離方蓋農果蘇恭曰根葉似葵花子根香味似防風故名防葵】蘇頌曰出襄陽地其葉似葵毎莖三葉一本十數莖中發一干其端開花如蔥花景天輩而色白六月開花卽結實根似防風香味亦如之依時采者乃沈水今乃用枯朽狼毒當之極謬气味辛寒無毒治疝瘕腸泄膀胱熱結欬逆濕瘖癲癇驚邪狂走鬼瘧百邪

狼牙

增─本艸綱目狼牙一名牙子一名狼齒一名狼子一名犬牙一名抱牙一名支蘭【陶景曰其牙似獸之齒牙故有諸名】韓保升曰所在有之苗似蛇苺而厚大深綠色根黑若獸之牙三月八月采根日幹气味苦寒有毒治邪气熱气疥瘙惡瘍瘡痔去白虫

防茹

增─本艸綱目─防茹一名離婁一名掘據【防茹本作藘蕠其根牽引之貌掘據當作拮據拮據手口共作之狀也】蘇頌曰河陽淄齊州皆有之二月生苗葉似大防而花黃色根如蘿卜皮赤黃肉白斷時汁出凝黑如漆三月開淺紅花亦淡黃色不著子又一種艸防茹色白李時珍曰範子計然云藘茹出武都黃色者善艸防茹出建康白色今亦處處有之生山原中春初生苗髙二三尺根長大如蘿卜蔓菁狀或有岐出者皮黃赤肉白色破之有黃漿汁莖葉如大防而葉長微濶不甚尖折之有白汁抱莖有短葉相對團而出尖葉中出莖莖中分二三小枝二三月開細紫花結實如豆大一顆三粒相合生靑熟黑中有白仁如續隨子狀气味辛寒有小毒治蝕惡肉敗瘡死肌殺疥虫排膿惡血除大風熱气善忘不寐破癥瘕除息肉

大防

增─爾雅─蕎卭鉅─注─今藥艸大防也本艸网目大防一名下馬仙【其根辛苦防人咽喉故名大防今俚人呼爲下馬仙言利人甚速也】蘇頌曰近道多有之春生紅芽漸長叢髙一尺以來葉似初生楊柳小團三月四月開黃紫花團圓似杏花又似蕪荑根似細苦參秋冬采根陰漧淮甸出者莖圓髙三四尺葉黃莖至心亦如百合苗江南生者葉似芍藥李時珍曰大防生平澤甚多直莖髙二三尺中空折之有白漿葉長狹如柳葉而不團其梢葉密攢而上杭州紫大防爲上江南土大防次之北方綿大防色白其根皮柔韌如綿甚峻利能傷人弱者服之或至吐血气味苦寒有小毒治蠱毒十二水腹滿急痛積聚中風皮膚疼痛吐逆瀉毒藥泄天行黃病溫瘧破癥結下惡血治隱

澤漆

增─本艸綱目澤漆一名漆莖一名貓兒眼睛艸一名綠葉綠花艸一名五鳯艸考土宿本艸及寶藏論云江湖原澤平陸多有之春生苗一科分枝成叢柔莖如馬齒莧綠葉如苜蓿葉葉圓而黃綠頗似貓睛故名貓兒眼莖頭凡五葉中分中抽小莖五枝毎枝開細花靑綠色復有小葉承之齊整如一故又名五鳯艸綠葉綠花艸掐莖有白汁黏人其根白色有硬骨或以此爲大防苗者誤也气味苦微寒無毒治皮膚熱利水消腫丈夫陰气不足利大小腸觧蠱毒止瘧疾消痰退熱

甘遂

增─本艸綱目─甘遂一名甘槁一名陵槁一名陵澤一名甘澤一名重澤一名苦澤一名白澤一名主田一名鬼丑蘇頌曰陜西江東有之苗似澤漆莖短小而葉有汁根皮赤肉白作連珠大如指頭气味苦寒有毒治疝瘕腹滿浮腫畱飲宿食破癥堅積聚痰迷癲癇噎膈痞塞利水穀道瀉十二種水疾

續隨子

增─本艸綱目續隨子一名千金子一名千兩金一名菩薩豆一名拒冬一名聨步【蘇頌曰葉中出葉數數相續而生故名冬月始長故又名拒冬】馬志曰生蜀郡處處亦有之苗如大防蘇頌曰今南中多有北土產少苗如大防初生一莖莖端生葉葉中復出葉花亦類大防自葉中抽漧而生實靑有殻人家園亭中多種以爲飾秋種冬長春秀秋實李時珍曰莖中亦有白汁可結水銀子去殻取色白者以紙包壓去油取霜用气味辛溫有毒治瘀血癥瘕疾癖除蠱毒鬼疰心腹痛冷气脹滿利大小腸下惡滯物宣一切宿滯治肺气水气塗疥癬瘡

莨菪

增─本艸綱目─莨菪一名天仙子一名橫唐一名行唐【莨菪一作藺薚其子服之令人狂狼放宕故名】蘇頌曰處處有之苖莖髙二三尺葉似地黃王不畱行紅藍等而濶如三指四月開花紫色莖莢有白毛五月結實有殻作罌子狀如小石橊房中子至細靑白色如粟米粒气味苦寒有毒治齒痛出虫肉痺拘急久服輕身使人健行走及奔馬彊志益力通神見鬼多食令人狂走以甘艸汁觧之療癲狂風癇顚倒拘攣安心定志聰明耳目除邪逐風根气味苦辛有毒治邪瘧疥癬殺虫

雲實

增─本艸綱目雲實一名員實一名雲英一名天豆一名馬豆一名羊石子苗名艸雲母一名臭艸一名黏刺【員亦音云其義未詳豆以子形名羊石當作羊矢其子肖之故也】蘇恭曰大如黍及大麻子等黃黑似豆叢生澤旁髙五六尺葉如細槐亦如苜蓿枝間有微刺韓保升曰所在平澤有之葉似細槐花黃白色其莢如豆其實靑黃色大若麻子五月六月采實李時珍曰此艸山原甚多俗名枯刺赤莖中空有刺髙者如蔓其葉如槐三月開黃花累然滿枝莢長三寸許狀如肥皁莢內有子五六粒正如鵲豆兩頭微尖有黃黑斑紋厚殻白仁咬之極堅重有鮏气气味辛溫無毒治泄痢腸澼殺虫蠱毒去邪惡結气止痛除寒熱消渇治瘧花治見鬼精多食令人狂走根治骨哽及咽喉痛研汁咽之

萞麻

原─萞麻【蘓頌曰葉似大麻子形宛如牛蜱故名李時珍曰萞亦作螕螕牛虱也其子有麻防故名萞蔴】處處有之夏生苖莖中空有節色或赤或白葉如瓠葉凡五尖夏秋間椏中抽出花穗累累黃色每枝結實數十顆上有軟刺如蝟毛一顆三四子熟時破殻子大如豆皮有白黑紋亦有白紫紋者形微長而末圓頭上小白防遠視之儼如牛螕皮中有仁色嬌白甘辛平有小毒气味頗近巴豆善走能利人通諸竅經絡下水气治偏風失音口禁口目防邪頭風七竅諸病止諸痛消腫追膿拔毒催生下胞衣下有形諸物無刺者良有刺者毒此藥外用有奇功但內服不可輕易凡服萞麻終身不得食炒豆犯之脹死其油服丹砂粉霜或言搗膏以筯防六畜舌根下卽不能食防肛內卽下血死今北方人種之田邊牛馬過者不食其毒可知

集藻─七言絕句─增─明陳憲章種萞麻六首─山渠面面擁萞麻鎖盡春風一院花江上行人迷指顧老夫於此煉丹砂短檠他夜照書牀一萞麻也借光老去圖書收拾盡只慿香幾對羲皇紅朶靑條擺弄同人間無地不春風莫輕此輩萞麻子也在先生藥圃中萞麻得雨綠成畦如此風光亦老黎飲後小庵搜句坐山禽嗁近竹門西萞麻繞竹徑通云雲裏樵歌隔竹聞手把長鑱種春雨風光吾與老黎分種了萞麻合種靑山周折兩三家老夫來構茅茨畢別種秋風一徑花

【附錄】博落廻

原─博落廻生江南山谷莖葉如萞麻莖空吹之作聲折之有黃汁大毒不可入口藥人立死治惡瘡癭癅瘜肉瘡瘻白癜風此藥和百丈靑雞桑灰等分爲末傅之蠱毒精魅當別有法

【附錄】黒天赤利子

原─黑天赤利子似萞麻緣在地蔞上是顆兩頭尖有毒

常山

增─本艸綱目─常山一名恆山一名互艸一名雞尿艸一名鴨尿艸一名蜀漆【李時珍曰恆亦常也恆山乃北嶽名在今定州常山乃郡名亦今眞定豈此藥始產於此得名歟蜀漆乃常山苗功用相同】陶景曰出宜都建平細實黃者呼爲雞骨常山用之最勝蘇恭曰生山谷間莖圓有節髙者不過三四尺葉似茗而狹長兩兩相當二月生白花靑萼五月結實靑圓三子爲房其艸暴燥色靑白堪用若陰漧便黑爛郁壊矣蘇頌曰今汴西淮浙湖南州郡亦有之而海州出者葉似楸葉八月有花紅白色子碧色似山棟子而小今天臺山出一種艸名土常山苖葉極甘人用爲飲甘味如蜜又名蜜香艸性涼益人非此常山也气味苦寒有毒治傷寒寒熱熱發溫瘧鬼毒胸中痰結吐逆療鬼蠱水脹防瘻癅癭蜀漆气味辛平有毒截瘧治欬逆寒熱癥痞積聚邪气蠱毒鬼疰破血刼痰

別錄─增─炮炙論─采時連根苗收如用莖葉臨時去根以甘艸細剉同水拌濕蒸之臨時去甘艸取蜀漆細剉又拌甘艸水勻蒸日幹用凡用根以酒浸一宿漉出日幹熬搗用

【附錄】杜莖山

增─圖經本艸杜莖山莖髙四五尺葉佀苦蕒菜秋有花冬作實如枸杞子大而白葉味苦寒主溫瘴寒熱作止不定煩渴頭痛心燥杵爛新酒浸絞汁服吐出惡涎甚效

【附錄】土紅山

增─圖經本艸土紅山生南恩州山野中大者髙七八尺葉似枇杷而小無毛秋生白花如粟粒不實福州生者作細藤似芙蓉葉其葉上靑下白根如葛頭土人取根米泔浸一宿以淸水再浸一宿炒黃爲末生薑煎服治勞瘴甚效葉味甘微寒無毒治骨節疼痛勞熱瘴瘧

藜蘆

增─本艸綱目─藜蘆一名山蔥一名蔥苒一名蔥菼一名蔥葵一名丰蘆一名憨蔥一名鹿蔥【黒色曰黎其蘆有黒皮裹之故名根際似蔥俗名蔥管藜蘆是矣北人謂之憨蔥南人謂之鹿蔥】蘇頌曰陜西山南東西州郡皆有之遼州均州解州者尢佳三月生苖葉似初出防心又似車前莖似蔥白靑紫色髙五六寸上有黑皮裹莖似防皮有花肉紅色根似馬腸根長四五寸許黃白色二月三月采根陰漧此有二種一種水藜蘆莖葉大同只是生在近水溪澗石上根須百餘莖不中藥用今用者名蔥白藜蘆根須甚少只是三二十莖生髙山者爲佳均州土俗亦呼爲鹿蔥气味辛寒有毒治蠱毒欬逆泄痢腸澼頭瘍疥瘙惡瘡殺諸虫毒去死肌療噦逆喉痺鼻中息肉吐上膈風涎暗風癇病小兒痰疾末治馬疥癬

【附錄】山慈石

增─名醫別錄─山慈石生山之陽正月生葉如藜蘆莖有衣一名爰茈气味苦平無毒主女子帶下

【附錄】參果根

增─名醫別錄─參果根生百餘根根有衣裹莖三月三日采根一名百連一名烏蓼一名防莖一名鹿蒲味苦有毒治鼠瘻

【附錄】馬腸根

增─圖經本艸─馬腸根生秦州葉似桑三月采葉五月六月采根苦辛寒有毒治蠱除風葉療瘡疥

水藜蘆

增─本艸綱目─水藜蘆一名黃藜蘆一名鹿驪鹿驪俚人呼爲黃藜蘆小樹也葉如櫻桃葉狹而長多皺紋四月開細黃花五月結小長子如小豆大气味苦辛溫有毒治疥癬殺虫

附子

增─廣雅─防蒵毒附子也一歲爲萴子二歲爲烏喙三歲爲附子四歲爲烏頭五歲爲天雄本艸綱目─正者爲烏頭多岐者爲烏喙細長三四寸者爲天雄根旁如芋散生者爲附子旁連生者爲側子五物同出而異名蘇頌曰五者今並出蜀土苗髙三四尺莖作四稜葉如艾其花紫碧色作穗其實細小如桑椹狀黑色本只種附子一物成熟後乃有四物以長二三寸爲天雄割削附子旁尖角爲側子附子之絕小者亦名側子元種者爲烏頭其餘大小者皆爲附子以八角者爲上李時珍曰烏頭有兩種出彰明者卽附子之母今人謂之川烏頭春未生子故春采爲烏頭冬則生子已成故冬采爲附子其天雄烏喙側子皆是生子多者因象命名附子气味辛溫有大毒治風寒欬逆邪气寒濕踒躃拘攣破癥堅積聚血瘕金瘡腰脊風寒心腹冷痛霍亂溫中暖脾胃除脾濕腎寒補下焦陽虛除臟腑沈寒三陽厥逆治三陰傷寒中風痰厥气厥柔痓癲癇暴瀉脫陽久痢寒瘧瘴气久病嘔噦反胃噎膈烏頭助陽退陰功同附子而稍緩

彚考─增─詩大雅─堇荼如飴─國語─寘堇於肉─注─賈逵曰堇烏頭也─淮南子─天下之物莫凶於雞毒然而良醫槖而藏之有所用也─注─雞毒烏頭也─博物志─烏頭天雄附子一物春秋冬夏采各異也─明皇十七事─宗好神仙往往詔郡國徵奇士有張果者所爲變怪不測上謂力士曰吾聞奇士至人外物不能敗其中試飲以堇汁不死者乃奇士也會天寒甚乃使以汁進果果遂飲盡二巵醇然如醉者顧曰非佳酒也藥譜─川烏頭別名昌明童子─瑣碎錄─滑臺風土極寒民啖附子如啖芋栗─益部方物略記─陶景以天雄烏頭附子皆出建平謂之三建─癸辛雜識─三建湯用附子川烏天雄而莫曉其命名之義因觀謝靈運山居賦曰三建異形而同出蓋三物皆一種類是知古藥命名皆有所本祖也─明防典─四川成都府歲貢天雄二十對附子五十對烏頭五十對漏藍二十斤

集藻─記─增─宋楊天惠彰明附子記─緜州故廣漢地領縣八惟彰明出附子彰明領鄕二十惟赤水廉水會昌昌明宜附子總四鄕之地爲田五百二十頃有奇然稅稻之田五菽粟之田三而附子之田止居其二焉合四鄕之產得附子一十六萬觔已上然赤水爲多廉水次之而會昌昌明所出微甚凡上農夫歲以善田代處前期輙空田一再耕之蒔薺麥若巢糜其中比苖稍壯並根葉耨覆土下後耕如初乃布種每畝用牛十耦用糞五十斛七寸爲壠五寸爲符終畝爲符二十爲壠千二百壠從無衡深亦如之又以其餘爲溝爲塗春陽憤盈丁壯畢出疏整符壠以需風雨雨過輙振拂而駢持之旣又挽艸爲援以禦短日其用工力比他田十倍然其歲獲亦倍稱成之凡四鄕度用種千斛以上出龍安及龍州齊歸木閒靑捶小平者良其播種以冬盡十一月止采擷以秋冬九月止其莖類野艾而澤其葉類地麻而厚其花紫葉黃蕤長苞而圓其蓋其實之美惡視功之勤窳以故富室之入常美貧者𨿽接畛或不盡然又有七月采者謂之旱水拳縮而小蓋附子之未成者然此物謂畏惡猥多不能常熟或種美而苖不茂或苖秀而不充或以釀而腐或以暴而攣若有物焉陰爲之故園人將采常禱於神或目爲藥妖云其釀法用醢醅安密室淹覆彌月乃發以時暴涼久幹定方出釀時其大有如拳者已定不輙盈握故及兩者極難得蓋附子之品有七實本同而末異其初種之小者爲烏頭附烏頭而傍生者爲附子又左右附而偶生者爲鬲子又附而長者爲天雄又附而尖者爲天錐又附而上者爲側子又附而散者爲漏藍子皆脈絡連貫如子附母而附子以貴故獨專附名自余不得與焉凡種一而子六七以上則其實皆小種一而子二三則其實稍大種一而子特生則其實特大此其凡也附子之形以蹲坐正節角少爲上有節多鼠乳者次之形不正而傷缺風皺者爲下附子之色以花白爲上鐵色次之靑綠爲下天雄烏頭天錐以丰實盈握爲勝而漏藍側子園人以乞役夫不足數也大率蜀人餌附子者少惟陜輔閩淛宜之陜輔之賈才市其下者閩淛之賈才市其中者其上品皆士大夫求之蓋貴人金多喜奇故非得大者不厭然土人有知藥者云小者固難用要知半兩以上皆良不必及兩乃可此言近之按本經及志載附子出犍爲山谷及在山南嵩髙齊魯間以今考之皆無有誤矣又曰春采爲烏頭冬采爲附子大謬又云附子八角者良其角爲側子愈大謬與余所聞絕異豈所謂盡信書則不如無書者類耶

贊─增─宋宋祁附子贊─附堇而生翠莖紫蕤生蜀者良三建則非

七言絕句─增─宋林景熈越州陶山附子岡─洞霞疑接臺峯近石棧空歌蜀道難一種靈苖人不識半山霜露夜痕幹

別錄─增─本艸綱目─韓保升曰附子烏頭天雄側子烏喙采得以生熟湯浸半日勿令滅气出以白灰裛之數易使幹又法以米粥及糟麯等淹之並不及前法蘇頌曰五物収時一處造釀其法先於六月內造大小麪麯未采前半月用大麥煮成粥以麯造醋候熟去糟其醋不用大酸酸則以水觧之將附子去根須於新甕內淹七日日攪一徧撈出以疎篩攤之令生白衣乃向慢風日中曬之百十日以透幹爲度若猛日則皺而皮不附肉陶宏景曰凡用附子烏頭天雄皆熱灰微炮令拆勿過焦惟姜附湯生用之俗方每用附子須甘艸人參生薑相配者正制其毒故也雷斆曰凡使烏頭宜文武火中炮令皴拆擘破用若用附子須底平有九角如鐵色一个重一兩者卽是气全勿用雜木火只以柳木灰火中炮令皴拆以刀刮去上孕子並去底火擘破於屋下平地上掘一土坑安之一宿取出焙漧用若陰制者生去皮尖底薄切以東流水並黑豆浸五日夜漉出日中用朱震亨曰凡烏附天雄須用童子小便浸透煮過以殺其毒並助下行之力入鹽少許尢好或以小便浸二七日揀去壊者以竹刀毎个切作四片井水淘淨逐日換水再浸七日曬漧用李時珍曰附子生用則發散熟用則峻補生用者須如陰制之法去皮臍入藥熟用者以水浸過炮令發拆去皮臍乘熟切片再炒令內外俱黃去火毒入藥又法每一个用甘艸二錢鹽水薑汁童便各半盞同煮熟出火毒一夜用之則毒去也

烏頭

增─爾雅─芨堇艸─注─卽烏頭也江東呼爲堇─本艸綱目烏頭一名烏喙一名艸烏頭【按藥譜別名小昌明】一名土附子一名奚毒一名耿子一名毒公一名金鴉苗名莨一名獨白艸一名鴛鴦菊汁煎名射罔【此卽烏頭之野生於他處者俗謂之艸烏頭亦曰竹節烏頭出江北者曰淮烏頭日華子所謂土附子者是也烏喙卽偶生兩岐者今俗呼爲兩頭尖因形而名其實乃一物也附子天雄之偶生兩岐者亦謂之烏喙非此烏頭也艸烏頭取汁曬爲毒藥射禽獸故有射罔之稱】吳普曰正月始生葉厚莖方中空葉四四相當與蒿相似陶宏景曰今采用四月亦以八月采搗莖汁煎爲射罔獵人以傅箭射禽獸十步卽倒中人亦死宜速觧之李時珍曰處處有之根苗實並與川烏頭相同但此系野生又無釀造之法其根外黑內白皺而枯燥爲異爾然毒則甚焉气味辛溫治中風除寒濕痺欬逆上气破積聚寒熱消冷痰痃癖治頭風喉痺癰腫疔毒乃至毒之藥非風頑急疾不可輕投

白附子

增─本艸綱目─白附子【因與附子相似故名實非附子類也】蘇恭曰本出髙麗今出涼州以西生砂磧下濕地獨莖似鼠尾艸細葉周匝生於穗間根形似天雄李珣曰徐表南州異物記云生東海新羅國及遼東苗與子相似李時珍曰根正如艸烏頭之小者長寸許幹者皺紋有節气味辛甘大溫有小毒治心痛血痺行藥勢中風失音一切冷風气面皯瘢疵

彚考─增─楚國先賢傳─孔休傷頰有瘢王莽賜玉屑白附子香與之消瘢─酉陽雜俎─藥艸異號章陽羽白附子也

天南星

增─本艸綱目─天南星一名虎掌一名虎膏一名鬼蒟蒻【蘇頌曰天南星卽虎掌小者名由跋李時珍曰虎掌因葉形似之天南星因根圓白如老人星狀故名】蘇頌曰虎掌河北州郡有之初生根如豆大漸長大似半夏而扁年久者根圓及寸大者如雞卵周匝生圓牙三四枚或五六枚三四月生苖髙尺餘獨莖上有葉如爪五六出分布尖而圓一窠生七八莖時出一莖作穗直上如鼠尾中生一葉如匙裹莖作房旁開一口上下尖中有花微靑褐色結實如麻子大熟卽白色自落布地一子生一窠九月苖殘取根又曰天南星處處平澤有之二月生苗似荷梗其莖髙一尺以來葉如蒟蒻兩枝相抱五月花似蛇頭黃色七月結子作穗似石橊子紅色二月八月采根似芋而圓扁气味苦溫有大毒治心痛寒熱結气積聚伏梁傷筋痿拘緩利水道除陰下濕風疝瘕傷寒時疾中風麻痺除痰下气利胸膈攻堅積消癰腫傅金瘡疥癬蛇虫咬傷

彚考─增─藥譜─天南星別名半夏精─文房寶餙─以竹梢甘露和天南星漬紙一宿裁之刀去如飛

【附錄】虎掌艸

增─圖經本艸─江州一種艸葉大如掌面靑背紫四畔有牙如虎掌生三四葉爲一本冬靑不結花實治心疼寒熱積气

蒟蒻

增─本艸綱目─蒟蒻一名蒻頭一名鬼芋出蜀中施州亦有之呼爲鬼頭閩中人亦種之宜樹陰下掘坑積糞春時生苖至五月移之長一二尺與南星苖相似但多斑宿根亦自生苖經二年者根大如椀及芋魁其外理白味亦麻人秋後采根須淨擦或搗或片叚以釅灰汁煮十餘沸以水淘洗換水更煮五六徧卽成凍子切片以苦酒五味淹食不以灰汁則不成也切作細絲沸湯汋過五味調食狀如水母絲馬志言其苗似半夏楊愼丹鉛錄言蒟醬卽此者皆誤也气味辛寒有毒磨傅癰腫風毒制食主消渴

【附錄】菩薩艸

增─圖經本艸─菩薩艸生江浙州郡淩冬不凋秋冬有花直出赤子如蒻頭冬月采根用味苦無毒酒研服治諸毒搗傅諸虫傷婦人妊娠欬蜜丸服

半夏

原─半夏一名水玉一名守田一名地文【本艸綱目云禮記月令五月半夏生蓋當夏之半也故名守田會意水玉象形也】一名和姑在處有之齊州者爲良二月生苗一莖莖端三葉淺綠色頗似竹葉三三相偶而生江南者似芍藥白花圓上生平澤者甚小名羊眼半夏圓白爲勝五月采則虛小八月乃實大陳久更佳气味辛平有毒生微寒令人吐熟溫令人下射漧柴胡爲之使忌羊血海藻飴糖惡皁角畏雄黃秦皮甲反烏頭消痰熱滿結欬上气心下急痛時气嘔逆除腹脹目不得瞑

集藻─五言古詩─增─宋孔平仲常父寄半夏─齊州多半夏采自鵲山陽累累圓且白千里遠寄將新婦初觧包諸子喜若狂皆云已法制無滑可以嘗大兒彊占據端坐斥四旁次女出其腋一攫已半亡小兒作蟹行乳媼代與攘分頭各咀嚼方愛有所忘須臾被辛螫棄余不復藏競以手捫舌啼噪滿中堂父至笑且驚亟使啖以姜中宵方稍定久此燈燭光大鈞播萬物不擇窳與良虎掌出深谷鳶頭蔽髙岡春艸善殺魚野葛挽人腸各以類自蕃敢問孰主張水玉名𨿽佳神農錄之方其外則皎防其中慕堅剛柰何蘊毒性入口有所傷老兄好服食似此亦可防急難我輩事感惕成此章

七言絕句─增─唐王建寄劉蕡問疾年少病多應爲酒誰家將息過今春賒來半夏重薫盡投著山中舊主人別錄─原─修治─洗去皮垢以湯泡浸七日逐日換湯防幹切片薑汁拌焙入藥或研爲末以薑汁入湯浸澄三日瀝去涎水曬漧用謂之半夏粉或研末以薑汁和作餅子日幹用謂之半夏餅或研末以薑汁白礬湯和作餅楮葉包置籃中待生黃衣日幹用謂之半夏麯白飛霞醫通云痰分之病半夏爲主造而爲麯尢佳治濕痰以薑汁白礬湯和之治風痰以薑汁及皁莢煮汁和之治火痰以薑汁竹瀝或荊瀝和之治寒痰以薑汁礬湯入白芥子末和之此皆造麯妙法也─辧訛─江南半夏大乃徑寸葉似芍藥根下相重上大下小皮黃肉白南人特重之用之始知其異此乃由跋類半夏而苗不同誤以爲半夏也白傍子絕似半夏但咀之微酸不堪入藥

蚤休

增─本艸綱目─蚤休一名蚩休一名螫休一名紫河車一名重臺一名重樓金綫一名三層艸一名七葉一枝花一名艸甘遂一名白甘遂【虫蛇之毒得此治之卽休故有蚤休螫休諸名重臺三層因其葉狀也金綫重樓因其花狀也甘遂因其根狀也紫河車因其功用也】處處有之生於深山陰濕之地一莖獨上莖當葉心葉綠色似芍藥凡二三層每一層七葉莖頭夏月開花一花七瓣有金絲蕊長三四寸王屋山產者至五七層根如鬼臼蒼術狀外紫中白有黏穤二種外丹家采制三黃砂汞入藥洗切焙用俗諺云七葉一枝花深山是我家癰疽如遇者一似手拈挐是也气味苦微寒有毒治驚癇搖頭弄舌熱气在腹中癲疾癰瘡除蝕下三虫去蛇毒治胎風手足搐能吐泄瘰癧去瘧疾寒熱

集藻─五言古詩─增─宋範成大紫荷車─綠英吐弱綫翠葉抱修莖矗如靑旄節艸中立亭亭根有卻老藥鱗皺友松苓長生不暇學聊冀病身輕

別錄─增─服食經─紫河車根以竹刀刮去皮切作骰子大塊麪裹入瓷瓶中水煮候浮漉出凝冷入新布袋中懸風處待幹每服三丸五更初面東念咒井水下連進三服卽能休糧若要飲食先以黑豆煎湯飲之次以藥丸煮稀粥漸漸食之咒曰天朗气淸金雞鳴吾今服藥欲長生吾今不饑復不渴賴得神仙艸有靈

鬼臼

增─本艸綱目─鬼臼一名九臼一名天臼一名鬼藥一名觧毒一名爵犀一名馬目毒公一名害母艸一名羞天花【詳見益部方物略記】一名術律艸一名璚田艸【詳見山谷詩注】一名獨腳蓮一名獨荷艸一名山荷葉一名旱荷一名八角盤一名唐婆鏡【此物有毒而臼如馬眼故名馬目毒公殺蠱觧毒故有犀名其葉如鏡如盤如荷而新苗生則舊苗死故有鏡盤荷蓮害母諸名】蘇頌曰今江寧府滁舒商齊杭襄峽州荊門軍皆有之花生莖間赤色三月開花後結實一說鬼臼生深山陰地葉六出或五出如鴈掌莖端一葉如繖旦時東向及暮則西傾蓋隨日出沒也花紅紫如荔枝正在葉下常爲葉所蔽未常見日一年生一莖旣枯則生一臼及八九年則八九臼矣然一年一臼生而一臼腐蓋陳新相易也李時珍曰考鄭樵通誌云鬼臼葉如小荷形如鳥掌年長一莖莖枯則根爲一臼亦名八角盤以其葉似之也據此則是今人所謂獨腳蓮者也南方處處深山陰密處有之北方惟龍門山王屋山有之一莖獨上莖生葉心而中空一莖七葉圓如初生小荷葉面靑背紫揉其葉作李香開花在葉下亦有無花者其根全似蒼術紫河車丹鑪家采根制三黃砂汞或云其葉八角者更靈或云其根如紫河車一樣但以白色者爲河車赤色者爲鬼臼恐亦不然而庚辛玉冊謂蚤休陽艸旱荷陰艸亦有分別陶宏景以馬目毒公與鬼臼爲二物殊不知正是一物而有二種也又唐獨孤滔丹房鏡源云術律車有二種根皆似南星赤莖直上莖端生葉一種葉凡七瓣一種葉作數層葉似萞麻面靑背紫而有細毛葉下附莖開一花狀如鈴鐸倒垂靑白色黃蕊中空結黃子風吹不動無風自搖可制砂汞按此卽鬼臼之二種也其說形狀甚明气味辛溫有毒殺虫毒鬼疰精物辟惡气不祥逐邪觧百毒治風疾邪瘧癰疽下息胎

彚考─增─益部方物略記─羞寒花蜀地處處有之不爲人所愛根莖綴花蔽葉自隱俗曰羞天花予易爲羞寒花─山谷詩注─子瞻詩所記胡道士玉芝一名瓊田艸者俗號其葉爲唐婆鏡葉底開花故號羞天花以予考之其實本艸之鬼臼也歲生一臼如黃精而堅瘦滿十二歲可爲藥就土中生根取一臼勿令大本知也煮麪如餫飩皮裹一臼吞之數日不饑啗三臼可辟穀也黃龍山老僧多采而斷食令人體臞而神王今方家所用鬼臼乃鬼燈檠耳如蜀人用鬼箭但用一艸根不知何物也鎭陽趙州間道傍叢生三羽者眞鬼箭俗醫用藥如此而責古方不治病可勝嘆哉因論玉芝故並記之集藻─贊─增─宋宋祁羞寒花贊─冒寒而茂莖修葉廣附莖作花葉蔽其上以其自蔽若有羞狀

七言古詩─增─宋黃庭堅瓊芝軒─卓仙在時養瓊芝深根固蔕活人命憧憧來問此何艸但告渠是唐婆鏡

射幹

增─廣雅─鳶尾射幹也─本艸綱目─射幹一名烏扇一名烏翣一名烏吹一名烏蒲一名鳯翼一名鬼扇一名扁竹一名仙人掌一名紫金牛一名野萱花一名艸姜一名黃遠【蘇頌曰莖梗疎長正如射之長竿之狀故名李時珍曰其葉叢生橫鋪一面如烏翅及扇之狀故有烏扇諸名俗呼扁竹謂其葉扁生而根如竹也根葉又如蠻姜故曰艸姜】蘇恭曰鳶尾葉都似射幹而花紫碧色不抽髙莖根似髙良姜而肉白名鳶頭陳藏器曰射幹鳶尾二物相似人多不分射幹卽人間所種爲花艸名鳯翼者葉如烏翅秋生紅花赤鳶尾亦人間所種苗低下於射幹狀如鳶尾夏生紫碧花者是也蘇頌曰今在處有之人家種之春生苗髙一二尺葉大類蠻姜而狹長橫張疎如翅羽狀故名烏翣葉中抽莖似萱艸莖而彊硬六月開花黃紅色瓣上有細文秋結實作房中子黑色李時珍曰射幹卽今扁竹也今人所種多是紫花者呼爲紫蝴蝶其花三四月開六出大如萱花結房大如拇指頗似泡桐子一房四隔一隔十餘子子大如楜椒而色紫極硬咬之不破七月始枯陶景謂射幹鳶尾是一種蘇恭陳藏器謂紫碧花者是鳶尾紅花者是射幹韓保升謂黃花者是射漧蘇頌謂花紅黃者是射幹白花者亦其類朱震亨謂紫花者是射幹紅花者非按土宿眞君本艸云射幹卽扁竹葉扁生如側手掌形莖亦如之靑綠色一種紫花一種黃花一種碧花多生江南湖廣川浙平陸間八月取汁煮雄黃伏雌黃制丹砂能拒火據此則鳶尾射幹本是一類但花色不同正如牡丹芍藥菊花之類其色各異皆是同屬也大抵入藥功不相遠气味苦平有毒治欬逆上气喉痺咽痛散結气腹中邪逆食飲大熱消痰破癥結水蠱消結核利大腸治瘧母摩塗毒腫彚考─增─夏小正─十一月廣莫風至則蘭射幹生─圖經本艸射幹多生山厓之間其莖𨿽細小亦類木故荀子云西方有木名曰射幹莖長四寸生於髙山之上─易通卦驗冬至射幹生

集藻─文賦散句─增─漢司馬相如上林賦─槁本射幹─劉向九嘆─掘荃蕙與射幹兮

坐拏艸

增─圖經本艸─坐拏艸生江西及滁州六月開紫花結實采其苗入藥甚易得後因人用有效今頗貴重气味辛熱有毒治風痺壯筋骨兼治打撲傷損

押不蘆

增─癸辛雜識─回回地方有艸名押不蘆土人以少許磨酒飲卽通身麻痺而死加以刀斧亦不知至三日則以少藥投之卽活禦藥院中亦儲之─湛淵集詩注─漠北有艸名押不蘆食其汁立死以他藥觧之卽蘇華陀洗腸胃攻疾疑先服此─滇載記─押不蘆北方起死回生艸也

集藻─五言絕句─增─元白珽續演雅─艸食押不蘆𨿽死元不死未見滌腸人先聞棄簀子

芫花

增─本艸綱目─芫花一名杜芫一名赤芫一名去水一名毒魚一名痛頭花一名兒艸一名敗華根名黃大防一名蜀桑【芫或作杬義未詳去水言其功毒魚言其性大防言其似也俗人因其气惡呼爲頭痛花】韓保升曰近道處處有之苗髙二三尺葉似白前及柳葉根皮黃似桑根正月二月花發紫碧色葉未生時收采日榦葉生花落卽不堪用也蘇頌曰在處有之宿根舊枝莖紫長一二尺根入土深三五寸白色似楡根春生苗葉小而尖似楊柳枝葉二月開紫花頗似紫荊而作穗又似藤花而細今絳州出者花黃謂之黃芫花气味辛溫有小毒治欬逆上气喉鳴喘咽腫短气虫毒鬼瘧疝瘕癰腫殺虫魚去水利痰通利血脈治惡瘡風痺一切毒風四肢攣急

別錄─增─本艸綱目─芫花畱數年陳久者良用時以好醋煮十數沸去醋以水浸一宿曬漧用則毒滅也或以醋炒者次之

蕘花

增─本艸綱目─蕘花【蕘者饒也其花繁饒也】蘇恭曰苗似胡荽莖無刺花細黃色四月五月收韓保升曰所在有之以雍州者爲好生岡原上苗髙二尺許李時珍曰按蘇頌圖經言絳州所出芫花黃色謂之黃芫花其圖小株花成簇生恐卽此蕘花也生時色黃幹則如白故陶氏言細白也气味苦寒有毒治傷寒溫瘧下十二水破積聚大堅癥瘕蕩滌胸中畱癖飲食寒熱邪气利水道療痰飲欬逆上气喉中腫滿疰气蠱毒

醉魚艸

增─本艸綱目醉魚艸一名閙魚花一名魚尾艸一名樚本南方處處有之多在塹岸邊作小株生髙者三四尺根狀如枸杞莖似黃荊有微稜外有薄黃皮枝易繁衍葉似水楊對節而生經冬不凋七八月開花成穗紅紫色儼如芫花一樣結細子漁人采花及葉以毒魚盡圉圉而死呼爲醉魚兒艸池沼邊不可種之此花色狀气味並如芫花毒魚亦同但花開不同時爲異爾气味辛苦溫有小毒治痰飲觧魚毒化魚骨鯁

莽艸

增─本艸綱目─莽艸一名防艸一名芒艸一名鼠莽【陶景曰莽本作防字俗訛呼爾李時珍曰此物有毒食之令人迷罔故名山人以毒鼠謂之鼠莽】陶景曰今東間處處皆有葉靑辛烈者良又用搗以和陳粟米粉納水中魚吞卽死浮出人取食之無妨蘇頌曰今南中州郡及蜀川皆有之木若石楠而葉稀無花實五月七月采葉陰漧一說藤生繞木石間旣謂之艸乃藤生者是也宼宗奭曰莽艸諸家皆謂之艸而本艸居木部今世所用皆木葉如石楠葉枝硬幹則皺揉之其臭如椒气味辛溫有毒治風頭癰腫乳癰疝瘕喉痺瘰癧除結气疥瘙殺虫魚

彚考─增─周禮秋官─翦氏掌除蠧物以攻禜攻之以莽艸薰之─範子計然─莽艸出三輔靑色者善

茵芋

增─本艸綱目─茵芋一名莞艸一名卑共陶景曰好者出彭城今近道亦有莖葉狀似莽艸而細軟連細莖采之方用甚稀惟合療風酒大明曰出自海鹽形似石楠樹生葉厚五六七月采蘇頌曰今雍州絳州華州杭州亦有之春生苖髙三四尺莖赤葉似石橊而短厚又似石楠葉四月開細白花五月結實三月四月七月采莖葉日幹气味苦溫有毒治五臟邪气心腹寒熱羸瘦如瘧狀發作有時諸關節風濕痺痛

苦堇

增─爾雅─齧苦堇─注─今堇葵也葉似柳子如米汋食之滑疏─本艸唐本注云此菜野生非人所種俗謂之堇菜葉似蕺紫花本艸云味甘而此云苦者古人語倒猶甘艸謂之苦也─本艸綱目─苦堇一名石龍芮一名地椹一名天豆一名石能一名魯果能一名水堇一名楜椒菜一名彭根【陶景曰生於石上其葉芮芮短小故名石龍芮蘇恭曰實如桑椹故名地椹李時珍曰芮芮細貌其椹之子細芮故名地椹以下皆子名也水堇以下皆苗名也苗作蔬食味辛而滑故有椒葵之名】蘇恭曰水堇苗似附子實如桑椹生下濕地五月熟葉子皆味辛山南者粒大如葵子關中河北者細如葶藶气力劣於山南者蘇頌曰今惟出兗州一叢數莖莖靑紫色每莖三葉其葉短小多刻缺子如葶藶而色黃李時珍曰水堇處處有之多生近水下濕地髙者尺許其根如薺三月生苗叢生圓莖分枝一枝三葉葉靑而光滑有三尖多細缺江淮人三四月采苗瀹過曬蒸黑色爲蔬四五月開細黃花結小實大如豆狀如初生桑椹靑綠色槎散則子甚細如葶藶子卽石龍芮也宜半老時采之气味苦平無毒治風寒濕痺心腹邪气利關節止煩滿久服輕身明目不老莖葉气味甘寒無毒搗汁洗馬毒塗蛇蠍毒及癰腫

彚考─增─禮記內則─堇荁枌楡免薧滫瀡以滑之晉書孝義傳─劉殷祖母王氏冬月思堇殷時年九歲乃於澤中慟哭聲不絕者半日忽若有人云止止殷收淚視地有堇生焉因得斛餘以供食─範子計然石龍芮出三輔色黃者善

毛莨

增─本艸綱目─毛莨一名毛建艸一名水莨一名毛堇一名天炙一名自炙一名猴蒜【李時珍曰莨乃艸烏頭之苗此艸形狀及毒皆似之故名肘後方謂之水莨又名毛建亦莨字音訛也俗名毛堇似水堇而有毛也山人截瘧采葉挼貼寸口一夜作泡如火燎故呼爲天炙自炙】下濕處多有春生苗髙者尺餘一枝三葉葉有三尖及細缺與石龍芮莖葉一樣但有細毛爲別四五月開小黃花五出甚光艶結實狀加欲綻靑桑椹如有尖峭與石龍芮子不同人以爲鵞不食艸者大誤也方士取汁煮砂伏硫沈存中筆談所謂石龍芮有兩種水生者葉光而末圓陸生者葉毛而末鋭此卽葉毛者气味辛溫有毒治惡瘡癰腫未潰者搗葉傅之不得入瘡令肉爛葛洪百一方雲水莨生水旁有毒蟹多食之人誤食之狂亂如中風狀或吐血以甘艸汁解之

海姜

增─本艸經注─海姜生海中赤色狀如石龍芮有大毒

陰命

增─本艸經注─陰命生海中赤色著木懸其子有大毒

牛扁

增─本艸綱目─牛扁一名扁特一名扁毒【蘇恭曰田野人名爲牛扁療牛虱甚效太常名扁特或名扁毒】蘇恭曰此藥似堇艸石龍芮輩根如秦芃而細蘇頌曰今潞州一種便特六月有花八月結實采其根苖搗末油調殺蟣虱主療大都相似疑卽扁特也但聲近而字訛耳气味苦微寒無毒治身皮瘡熱气可作浴湯殺牛虱小虫又療牛病

【附錄】虱建艸

增─本艸拾遺─虱建艸生山足濕地發葉似山丹微赤髙一二尺味苦無毒主蟣虱挼汁沐頭虱盡死人有誤吞虱成病者搗汁服一小合亦主諸虫瘡又有水竹葉生水中葉如竹葉而短小可生食亦去蟣虱

蕁麻

增─本艸綱目─蕁麻一名毛防川黔諸處甚多其莖有刺髙二三尺葉似花蘂或靑或紫背紫者入藥上有毛芒可畏觸人如蜂蠆螫蠚以人溺濯之卽解有花無實冒冬不凋挼投水中能毒魚气味辛苦寒有大毒吐利人不止治蛇毒搗塗之

彚考─增─杜詩注─除艸去防艸也─東坡集─杜甫有除防詩言艸有害於人然治風擇最先者以此艸防之一身皆失去葉背紫者入藥據此說防亦能療疾棄瑕錄用可也

集藻─五言古詩─增─唐杜甫除艸詩─艸有害於人曾何生阻修其毒甚蜂蠆其多彌道周淸晨步前林江色未散憂芒刺在我眼焉能待髙秋霜露一霑凝蕙葉亦難畱荷耡先童稚日入仍討求轉致水中央豈無防釣舟頑根易滋蔓敢使依舊丘自玆藩籬曠更覺松竹幽芟夷不可闕疾惡信如讐

格注艸

增─唐本艸─格注艸出齊魯山澤間葉似蕨根紫色若紫艸根一株有二十許二月八月采根五月六月采苗日幹用气味辛苦溫有大毒治蠱疰諸毒疼痛

海芋

增─益部方物略記─海芋生不髙四五尺葉似芋而有根榦根皮不可食方家號隔河仙云可變金或云能止瘧─本艸綱目─海芋一名觀音蓮一名羞天艸一名天荷

生蜀中今亦處處有之春生苗髙四五尺夏秋間抽莖開花如一瓣蓮花碧色花中有蕊長作穗如觀音像在圓光之狀故俗呼爲觀音蓮其根似芋魁大者如升盌長六七寸蓋野芋之類也庚辛玉冊云羞天艸陰艸也生江廣深谷澗邊其葉極大可以禦雨葉背紫色花如蓮花根葉皆有大毒可煆粉霜硃砂小者名野芋气味辛有大毒治瘧瘴毒腫風癩

集藻─贊─增─宋宋祁海芋贊─木榦芋葉擁踵盤戾農經弗載不用治厲

鉤吻

增─博物志─鉤吻艸與荇華相似─南方艸木狀─野葛蔓生葉如羅勒光而厚一名胡蔓艸人以雜生蔬中毒人半日輙死─酉陽雜俎─胡蔓艸生邕容間叢生花扁如支子稍大不成朶色黃白葉稍黑誤食之數日卒飲白鵞鴨血則解或以一物投之祝曰我買你食之則立死─本艸綱目─鉤吻一名野葛一名毒根一名胡蔓艸一

名斷腸艸一名黃藤一名火把花【陶景曰言其入口則鉤人喉吻也或言吻當作挽字牽挽人腸而絕之也李時珍曰此艸𨿽名野葛非葛根之野者也或作冶葛王充論衡云冶地名也在東南廣人謂之胡蔓艸亦曰斷腸艸入人畜腹內卽黏腸上半日則黑爛又名爛腸艸滇人謂之火把花因其花紅而性熱如火也嶽州謂之黃藤生傅髙山谷及防稽東野折之靑煙出者名固活吳普云秦鉤吻一名除辛】蘇恭曰野葛生桂州以南村墟閭巷間皆有彼人通名鉤吻亦謂苖爲鉤吻根名野葛蔓生其葉如柿其根新采者皮白骨黃宿根似地骨嫩根如漢防己皮節斷者良正與白藤相類新者折之無塵气經年以後則有塵起從骨之細孔出人食其葉立死李時珍曰南人云鉤吻卽胡蔓艸今人謂之斷腸艸是也蔓生葉圓而光春夏嫩苖毒甚秋冬枯老稍緩五六月開花似櫸柳花數十朶作蕙生嶺南者花黃生滇南者花紅气味辛溫有大毒陳藏器曰蕹菜搗汁解野葛毒取汁滴野葛卽萎死南人先食蕹菜後食野葛二物相伏自然無苦李時珍曰葛洪肘後方云凡中野葛毒口不可開者取大竹筒洞節以頭拄其兩脇及臍中灌冷水入筒中數易水湏臾口開乃可下藥解之惟多飲甘艸汁人屎汁白鴨或白鵞斷頭瀝血入口中或羊血灌之嶺南衞生方云卽時取雞卵抱未成雛者研爛和麻油灌之吐出毒物乃生稍遲卽死也

彚考─增─三國誌注─魏太祖習噉野葛至一尺博物志太陰之艸名曰鉤吻不可食入口卽死神農經曰藥物有大毒不可入口鼻耳目者卽殺人一曰鉤吻盧氏曰陰地黃精不相連根苗獨生者是也

集藻─五言古詩─增─唐白居易有木詩─有木香苒苒山頭生一蕟主人不知名移種近軒闥愛其有芳味因以調麯糵前後曾飲者十人無一活豈徒悔封植兼亦誤采掇試問識藥人始知名野葛年深已滋蔓刀斧不可伐何時猛風來爲我連根拔

透山根

增─本艸綱目─按岣嶁神書云透山根生蜀中山谷艸類蘼蕪可以防鐵成金昔有人采藥誤斫此艸刀忽黃軟成金也又庚辛玉冊云透山根出武都取汁鐵立成黃金有大毒人誤食之化爲紫水又有金英艸亦生蜀中狀如馬齒莧而色紅摸鐵成金亦有大毒入口殺人須臾爲紫水也又何遠春渚紀聞云劉均父吏部罷官歸成都有水銀一篋過峽篋漏急取渡旁叢艸塞之久而開視盡成黃金矣宋初有軍士在澤州澤中割馬艸歸鐮皆成金以艸燃釡亦成黃金又臨安僧法堅言有客過於濳山中見一蛇腹脹嚙一艸以腹磨之而消念此艸必能消脹取置篋中夜宿旅館聞鄰房有人病腹脹呻吟以釡煎藥一杯與服頃之不復聞聲念已安矣至旦視之其人血肉俱化爲水獨骸骨在牀爾視其釡則通體成金矣觀何氏所載卽是透山根乃金英艸之類如此毒艸不可不知故備載之耳

禦定佩文齋廣羣芳譜卷九十七﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷九十八

藥譜

兔絲【女蘿別見木譜】

原─兔絲一名兔縷一名兔虆一名兔蘆一名兔丘【廣雅云兔丘兔絲也】一名女蘿【埤雅云在木爲女蘿在艸爲兔絲】一名赤网一名玉女【爾雅云蒙玉女注云卽唐也】一名唐蒙【爾雅云唐蒙女蘿女蘿兔絲】一名火焰艸【庚辛玉冊云火焰云卽兔絲子】一名野狐絲一名金綫艸蔓生處處有之以寃句者爲勝生懷孟林中及黑豆上者入藥更良夏生苗色紅黃如金細絲徧地不能自起得艸梗則纒繞而生其子入地初生有根及長延艸物其根自斷無葉有花白色微紅香亦襲人結實如粃豆而細色黃生於梗上味辛甘平無毒主續絕傷補不足益气力肥健人堅筋骨添精益髓飬肌去腰痛膝冷久服明目輕身延年去面防悅顏色

彚考─原─詩小雅─蔦與女蘿施於松栢─增─史記龜策傳

下有茯苓上有兔絲─呂氏春秋─或謂兔絲無根也其根不屬地茯苓是也─淮南子─兔絲無根而生茯苓抽兔絲死─博物志─女蘿寄生兔絲兔絲寄生木上生根不著地─抱朴子─兔絲之艸下有伏兔之根無此兔在下則絲不得生於上然實不屬也兔絲初生之根其形似兔掘取剖其血以和丹服之立變化任意所作酉陽雜俎─兔絲子多近棘及藋山居者疑二艸之气類也

集藻─五言古詩─原─宋謝脁詠兔絲─輕絲旣難理細縷竟無織爛漫已萬條連綿復一色安根不可知縈心終不測所貴能捲舒伊用蓬生直─唐李白古意─君爲女蘿艸妾作兔絲花輕條不自引爲逐春風斜百丈托遠松纒綿成一家誰言會面易各在靑山厓女蘿發馨香兔絲斷人腸枝枝相糾結葉葉竟飄生子不知根因誰共芬芳中巢防翡翠上宿紫鴛鴦若識二艸心海潮亦可量─元稹兔絲─人生莫依倚依倚事不成君看兔絲蔓依倚榛與荊荊榛易蒙密百鳥撩亂鳴下有狐兔穴奔走亦縱橫樵童斫將去柔蔓與之並翳薈生可恥束防死無名桂樹月中出珊瑚石上生俊鶻渡海食應龍升天行靈物本特達不復相纒縈縈竟何者荊棘與飛莖─增─明薛蕙兔絲─根株不自立枝蔓爲誰飾偶同雜俎文未比朱直園客何由整天女詎堪織暫附松柏枝終辭霜露色

詩散句─原─古詩十九首─兔絲附女蘿─梁江淹─兔絲及水萍所寄終不移─增─金雷琯─綿綿兔絲艸唐喬知之─南山羃羃兔絲花─陸龜─教疎兔縷金亂別錄─原─修治─凡用以溫水淘去沙泥酒浸一宿曝漧搗之不盡者再浸曝搗須臾悉細又法酒浸四五日蒸曝四五次研作餅焙漧再研末或云曝漧時入紙條數枚同搗卽刻成粉且省力也─辧訛勿使天碧艸子眞相似但味酸澀並黏也─服食─抱朴子仙方單服法兔絲子一斗酒一斗浸曝漧再浸又曝酒盡乃止搗篩爲末每酒服二錢日二服治腰膝去風明目久服令人光澤老變爲少十日外飲啖如湯沃雪

五味子

增─爾雅─菋荎藸─注─五味也─疏─按本艸五味子一名防及一名及唐本注云五味皮肉甘酸核中辛苦都有鹹味此則五味具也─圖經本艸─五味春初生苖引赤蔓於髙木其長六七尺葉尖圓似杏葉三四月開黃白花類蓮花狀七月成實叢生莖端如豌豆許大生靑熟紅紫入藥生曝不去子今有數種大抵相近雷斆言小顆皮皺泡者有白撲鹽霜一重其味酸鹹苦辛甘皆全者爲眞也─本艸綱目─南產者色紅北產者色黑气味酸溫無毒益气治欬逆上气勞傷羸瘦補不足飬五臟除熱生肌治中下气止嘔逆補虛勞令人體悅澤明目暖水髒壯筋骨治風消食治反胃霍亂轉筋痃癖奔豚冷气消水腫心腹气脹止渴除煩熱解酒毒生津止渴治防痢補元气不足収耗散之气

彚考─增─抱朴子─五味者五行之精其子有五味淮南公羨門子服之十六年面色如玉女入水不霑入火不灼

覆盆子

原─覆盆子【李氏藥錄云子似覆盆之形故名】一名缺盆一名茥【爾雅云茥缺葐注云覆盆也】一名插田藨一名烏藨子一名大麥苺一名栽秧藨【本艸綱目云五月子熟其色烏赤故有諸名】一名西國艸一名畢楞伽【見海上集驗方】一名馬瘻一名陸荊【見藥性本艸】處處有之秦吳尢多藤蔓莖有鉤刺一枝五葉葉小面靑背微白光薄無毛開白花四五月實成子小於蓬虆而稀疎味酸甘外如荔支大如指頂軟紅可愛生靑黃熟烏赤山中人及時采賣少遲則就枝生蛆食之五六分熟便采烈日曝漧不爾易爛气味甘平無毒益气輕身補虛續絕益腎明目悅澤肌膚安和五臟

彚考─原─夷堅志─潭州趙太尉母病爛疳眼二十年有老嫗云此中有虫吾當除之入山取艸蔓葉咀嚼畱汁入筒中還以皂紗眼滴汁漬下轉盻間虫從紗上出數日下幹復如法滴上又得虫數日而愈後以治人多驗乃覆盆子葉也蓋治眼妙品

集藻─五言古詩─增─宋王右丞覆盆子─靈根茂永夏幽磴羅深叢晶華發鮮澤葉實分靑紅搜尋犯晨露采摘勤村童籍以煙筍籜貯之霜筠籠

別錄─原─修治─采得揀淨搗作薄餅曬漧密貯臨時酒拌蒸用采時不見水取汁作煎爲果著水則不堪煎

蓬蘽

增─本艸綱目─一名覆盆一名陵蘽一名陰蘽一名寒莓【李時珍曰蓬蘽與覆盆同類故別錄謂一名覆盆此種生於丘陵之間藤葉繁衍蓬蓬蘽蘽異於覆盆故曰蓬蘽陵蘽卽藤也】─原─藤蔓繁衍莖有倒刺逐節生葉大如掌狀類小葵葉面靑背白厚而有毛六七月開小白花就蔕結實三四十顆成簇生則靑黃熟則紫黯微有黑毛形如熟椹而扁冬月苗葉不凋者俗名割田藨气味酸平無毒安五臟益精气令人有子益顏色長髮久服輕身不老一種蔓小於蓬蘽一枝三葉葉面靑背淡白而微有毛開小白花四月實熟其色紅如櫻桃者俗名薅田藨卽爾雅所謂藨者也故郭璞注云藨卽苺也子似覆盆而大赤色酢甜可食此種不入藥

懸鉤子

增─爾雅─葥山莓─注─今之木莓也實似藨莓而大亦可食─本艸綱目─懸鉤子一名沿鉤子一名山苺一名樹苺

【陳藏器曰莖上有刺如懸鉤故名】懸鉤樹生髙四五尺其莖白色有倒刺其葉有細齒靑色無毛背後淡靑頗似櫻桃葉而狹長又似地棠花葉四月開小白花結實色紅今人亦通呼爲藨子气味酸平無毒醒酒止渴除痰去酒毒搗汁服解射工沙虱毒

蛇苺

增─本艸綱目─蛇苺一名蛇藨一名地苺一名蠶苺【汪機曰近地而生故曰地苺吳瑞曰蠶老時熟紅於地其中空者爲蠶苺中實極紅者爲蛇殘苺人不噉之恐有蛇殘也】就地引細蔓節節生根每枝三葉葉有齒刻四五月開小黃花五出結實鮮紅狀似覆盆气味甘酸大寒有毒治胸腹火熱不止傷寒大熱及溪毒射工毒甚良通經協瘡腫傅蛇傷湯火傷

使君子

原─使君子一名畱求子【開寶本艸云俗傳潘州郭使君療小児多是獨用此物故號爲使君子本艸綱目云按南方艸木狀謂之畱求子療嬰孺之疾則自魏晉已用但名異耳】其莖作藤生如手指大如葛繞樹而上葉靑如五加葉五月開五瓣花一簇一二十葩初淡紅久乃深紅色輕盈如海棠作架植之蔓延若錦實長寸許五瓣合成有稜初時半黃熟則紫黑其中仁白上有薄黑皮如榧子仁而嫩味如栗七月采久者油黑不可用气味甘溫無毒治小兒五疳健脾胃除虛熱殺虫療防痢小兒百病瘡癬皆治凡服使君子忌飲熱茶犯之卽防

集藻─七言絕句─原─宋無名氏使君子花─竹籬茅舍趁溪斜白白紅紅墻外花浪得佳名使君子初無君子到君家

木鼈子

增─本艸綱目木鼈子一名木蟹【馬志曰其核似鼈蟹狀故以爲名】蘇頌曰春生苗作藤生葉有五椏狀如山藥靑色面光四月生黃花六月結實似栝樓而極大生靑熟紅黃色肉上有軟刺每一實有核三四十枚其狀扁而如鼈八九月采之嶺南人取嫩實及苗葉作茹蒸食李時珍曰木鼈核形扁礧砢大如圍碁子其仁靑綠色气味甘溫無毒治折傷消結腫惡瘡生肌止腰痛除粉刺防婦人乳癰治疳積痞塊利大腸防痢痔癅瘰癧

番木鼈

增─本艸綱目番木鼈一名馬錢子一名苦實把豆一名火失刻把都【狀似馬之連錢故云馬錢】蔓生夏開黃花七八月結實如栝樓生靑熟赤亦如木鼈其核小於木鼈而色白彼人言治一百二十種病或云以豆腐制過用之良或云能毒狗至死气味苦寒無毒治傷寒熱病咽喉痺痛消痞塊並含之咽汁或磨水噙咽

馬兜鈴

增─本艸綱目馬兜鈴一名都淋藤一名獨行根一名土靑木香一名三百兩銀藥根名雲南根【寇宗奭曰蔓生附木而上葉脫時其實尙垂狀如馬頂之鈴故得名也李時珍曰其根吐利人微有香气故有獨行木香之名嶺南人用治蠱隱其名爲三百兩銀藥】蘇頌曰春生苖作蔓繞樹而生葉如山蕷葉而厚大背白六月開黃紫花頗類枸杞花七月結實如大棗狀似鈴作四五瓣根微似木香大如小指赤黃色气味苦寒無毒治肺熱欬痰結喘促血痔瘻瘡肺气上急解蛇蠱毒根气味辛苦冷有毒治鬼疰積聚諸毒熱腫取汁服吐蠱毒治五種虫毒

預知子

增─本艸綱目─預知子一名聖知子一名聖先子一名盍合子一名仙沼子【馬志曰相傳取子二枚綴衣領上遇有蠱毒則聞其有聲當預知之故有諸名】蘇頌曰作蔓生依大木上葉綠有三角面深背淺七月八月有實作房生靑熟深紅色每房有子五七枚如皂莢子斑褐色光潤如飛蛾其根治蠱功勝於子山民目爲聖無憂子仁气味苦寒無毒治殺虫療蠱治諸毒痃癖气塊消宿食止煩悶利小便催生中惡失音發落天行溫疾塗一切蛇虫蠶咬治一切病

牽牛

原─牽牛【本艸注云此藥始出田野人牽牛謝藥故以名焉】一名盆甑艸【酉陽雜俎云盆甑艸卽牽牛子也結實後斷之狀如盆甑其中有子似】一名黑醜白醜一名艸金鈴一名狗耳艸【本艸綱目云近人隱其名爲黑醜白者爲白醜蓋以丑屬牛也金鈴象子形狗耳象葉形】處處有之有黑白二種黑者野生尢多二月種子三月生苗作藤蔓繞籬墻髙者或二三丈蔓有白毛斷之有白汁其葉靑有三尖如楓葉花不作瓣如旋花而大碧色其實有蔕裹之生靑枯白核與棠梂子核相似但深黑耳白者蔓微紅無毛有柔刺斷之有濃汁葉團有斜尖並如山藥莖葉花淺碧蔕紅色核白色稍麤其嫩實蜜煎爲果名天茄气味苦寒有毒治水气在肺喘滿腫脹下焦郁遏腰背脹腫大腸气祕風祕卓有奇功但病在血分及脾胃虛弱而痞滿者則不可取快一時及常服致傷元气

集藻─五言古詩─增─宋梅堯臣牽牛─楚女霧露中籬上摘牽牛花蔓相連延星宿光未収采之一何早日出顏色収持寘梅窓間染姜奉盤羞爛如珊瑚枝惱翁齒牙柔齒牙不能餐梁肉坐爲仇墻東有冬瓜費盡滋漑力牽牛獨得志抽走無尋尺旣上我屋壁復罥我籬落遊藤僅細緌逐節分豆葉未欲揮鋤斤且與妝秋色任他繞屋去度表幽人宅蘇軾賦園中所有─牽牛非佳花走蔓入荒榛開花荒榛上不見細蔓身誰翦薄素紗浸之靑藍盆水淺浸不盡下餘一寸銀嗟爾脆弱艸豈能淩霜晨物性有稟受安問秋與春─元郝經甲子歳後園牽牛─野花照天星星中花亦盛長夏蔓艸深疎籬掩斜徑幽庭日無事森寂淡相映繚繞絲亂垂防綴葉相並金風一披拂零露光彩競參差碧玉簪綰插滑欲迸霜絲吐冰同容色好娟淨堂陰靑錦張墻背紫苔瑩時方鵲橋成佳節當秋孟織女能翦裁天河洗尢稱女以秋爲期郎將花作證風雨開雲屏鸞皇鏘月鏡處處乞巧筵家家喜相慶五年江館客萬事成墮甑不能致龍節空自悲虎穽永日鏖炎蒸中暑甘臥病對花淚盈目坐起不覺瞑云漢見防星回頭看斗柄遙憐小兒女防嫁俱未竟中流虞風波相見何日更─明吳寛牽牛─本艸載藥品艸部見牽牛薰風籬落間蔓生甚綢繆誰琢紫玉簪葉密花仍稠日髙卽揫斂豈是朝菌儔陰气得獨盛下劑斯見収便須作花庵誰與迂叟謀

五言律詩─增─宋邵雍花庵多牽牛淸晨始開日出已瘁花𨿽甚美而不能畱賞望逺云凝岫妝余黛散鈿縹囊承曉露翠蓋拂秋煙向慕非葵比雕零在槿先才供少頃玩空廢日髙眠葉閙深如幄花繁翠似鈿瀼瀼零曉露羃羃蔽晴煙謝旣成番次開仍有後先主人凝佇看長是廢朝眠─趙蔗境牽牛─西風樵子谷藤蔓絡柴關名在星河上花開曉露間秋空同碧色曉日轉紅顏若掛靑松頂翛然不可攀

五言絕句─增─宋文同牽牛花─柔條長百尺秀萼包千葉不惜作髙架爲君相引接

七言絕句─增─宋楊萬里牽牛花─素羅笠頂碧羅檐曉卸藍裳著茜衫望見竹籬心獨喜翩然飛上翠云篸莫笑渠儂不服箱天孫爲織錦云裳浪言偸得星橋巧只解冰盤染紫姜曉思歡欣晚思愁繞籬縈架大嬌柔木犀未發芙蓉老買斷西風恣意秋姜防詠牽牛靑花綠葉上疎籬別有長條竹尾垂老覺殘妝差有味滿身秋露立多時不見靑靑繞竹生西風籬落抱枯藤道人一任空花過愁殺山陰覓句僧─楊巽齋牽牛靑靑柔蔓繞修篁刷翠成花著處芳應是折從河鼓手天孫斜插鬢云香─施東洲牽牛─一天水染朱衣生怕紅埃透日飛急整離離蒼玉佩曉雲光裏渡河歸─林逋山牽牛─圎似流泉碧剪紗墻頭藤蔓自交加天孫滴下相思淚長向秋深結此花

詩散句─增─宋蘇軾牽牛獨何畏詰曲自牙蘗走尋荊與榛如有宿昔約─秦觀─籬落秋暑中碧花蔓牽牛─趙山臺─秋來難得花成染閒引牽牛上短籬盧贊元紅芭蕉映黑牽牛─金髙士談風動牽牛晚花碧別錄─原─修治─凡采得子曬漧水淘去浮者再曬拌酒蒸從巳至未曬漧収之臨用舂去黑皮今多隻碾取頭末去皮麩不用亦有半生半熟用者

栝樓

原栝樓一名果臝一名蔞一名天瓜一名黃瓜一名地樓一名澤姑【爾雅云果臝之實栝樓注云今齊人呼之爲天瓜本艸綱目云臝與蓏同許愼云木上曰果地下曰蓏此物蔓生附木故得兼名栝樓卽果臝二字音轉也亦作後人又轉爲蔞古者姑同音故有澤姑之名】所在有之三四月生苖引藤蔓葉如甜瓜葉而窄作義有細毛七月開花似壺蘆花淺黃色結實在花下如拳生靑至九月熟黃赤色形有圎者【圎者色黃皮厚蔕小爲雌陽人服】有鋭而長者【長者皮赤蔕麤爲雄陰人服】內有扁子大如絲子殻色褐子色綠多脂作靑气根一名白藥一名瑞雪一名天花粉直下生年久者長數尺大二三圍秋後掘者有粉夏月者有筋無粉不堪用气味甘寒無毒治胸痺潤肺燥治欬滌痰結利咽喉止消渴利大腸消癰腫瘡毒降上焦之火使痰气下降不犯胃气子性同補虛勞潤心肺治吐血腸風下血赤白痢手面皺口漧根甘酸微苦寒制爲粉潔白美好大宜虛熱人解煩渴行津液除腸胃中痼熱治熱狂時疾通小腸消腫毒乳癰發背痔瘻瘡癤排膿生肌消撲損瘀血莖葉味酸生津止渴潤枯降火

彚考─增─雞肋編燕地女子冬月用苦蔞塗面謂之佛妝但皆傅而不洗至春暖方滌去久不爲風日所侵故潔白如玉也

別錄─原─修治─凡使皮子莖根其效各別古方全用後乃分別各用用實者去殻皮革膜及油用根者澄粉─作天花粉法─秋冬采根大二三圍者去皮寸切水浸逐日換水五日後取出搗泥以絹衣濾過澄粉曬漧每服方寸匕水化下亦可入粥及乳酪中食善治消渴

王瓜

原─王瓜一名土瓜一名野甜瓜一名馬瓟瓜一名赤雹子一名老鴉瓜一名師姑艸俚人名公公須一名鉤【爾雅云鉤藈姑注云鉤也一名王瓜本艸注云王瓜卽今土瓜鄭注月令王瓜生以爲菝葜殊謬圖經本艸雲月令王生卽此均房間人呼爲老鴉亦曰菟瓜按爾雅曰蔩菟瓜郭璞注云似土瓜又曰芴菲亦謂之土瓜皆別是一物非此土瓜也本艸綱目云土瓜其根作土气其實似瓜也或云根味如瓜故名瓜似雹子熟則色赤鴉喜食之故俗名赤雹子老鴉瓜一葉之下一須故俚人呼爲公公須王瓜不知何義按兼明書以栝樓爲王瓜謂其大於土瓜故以王字別之誤也】四月生苗其蔓多須嫩時可茹葉圓如馬蹄而有尖面靑背淡澀而不光五六月開小黃花成簇花下結子累累如彈丸其殻徑寸長二寸許上微圓下尖長生靑七八月熟赤紅色皮麤澀根如栝樓根之小者用須深掘二三尺乃得正根江西人栽以沃土取根作蔬食如山藥南北二種微有不同若療黃疸破血南者大勝根苦平無毒治天行熱疾酒黃心胸煩熱消瘀血破癥瘕治面黒面瘡落胎子酸苦平無毒生用潤心肺治黃病炒用治肺痿吐血腸風防血赤白痢反胃吐食蠱毒

黃環

增─本艸綱目黃環一名淩泉一名大就一名就葛一名生芻一名根韭實名狼跋子一名度谷【此物葉黃而圓故名黃環亦是葛類故巴西人謂之就葛跋乃狼足名其莢似之故曰狼跋子】吳普曰二月生苗正赤髙二尺葉黃圓端大葉有汁黃白五月實圓三月采根黃色從理如車輻解根气味苦平有毒治蠱毒鬼疰鬼魅邪气除欬逆寒熱上气急百邪痰消水腫子气味苦寒有小毒治惡瘡蝸疥殺虫魚塗瘡疥

天門冬

原─天門冬一名虋冬一名滿冬【爾雅云蘠蘼虋冬注雲門冬一名滿冬】一名天棘一名顚棘一名地門冬一名筵門冬一名萬嵗藤【抱朴子云在東嶽名淫羊藿在西嶽名菅松在南嶽名百部在北嶽名無不愈在中嶽名天門冬在京陸山阜名顚勒在越人名浣艸名𨿽異其實一也本艸綱目云艸之茂者名虋此艸茂而功同麥冬故名天門冬或雲天棘爾雅云髦顚棘也因其葉細如髦有細棘也顚天音相近也按救荒本艸云俗呼萬嵗藤又名婆羅樹其形與治肺之功頗同百部故亦名百部蘠蘼乃營實苗而爾雅指爲門冬或古書錯簡也】處處有之春生藤蔓大如釵股髙至丈餘葉如茴香極尖細而疎滑莖間有逆刺亦有澀而無刺者其葉如絲杉而細散夏生細白花亦有黃色紫色者秋結黑子在其根枝旁入伏后無花暗結子其根一科數十枚大如手指圓實而長黃紫色肉白以大者爲佳中有心如麥冬心而稍麤性苦平無毒潤燥滋陰淸金降火保肺气通腎气飬肌膚止消渴治濕疥除身上一切惡气不潔之疾久服令人肌體滑澤潔白李時珍雲天門冬淸金降火益水之上源故能下通腎气入滋補方合羣藥用之有效若脾胃虛寒人單餌旣久必病腸滑反成痼疾此物性寒而潤能利大腸故也服天門冬忌鯉魚誤食中毒者搗萍汁服之可解

彚考─增─宋史地理誌─順慶府貢天門冬普州貢天門冬─山海經─條谷之山其艸多虋冬鮮山其艸多虋冬─列仙傳─赤松子服天門冬齒落更生細髮復出神仙傳甘始者太原人也善行气不飲食又服天門冬在世百餘歲入王屋山仙去抱朴子入山便可以天門冬蒸煮啖之取足以斷谷若有力可餌之或作散酒服或搗汁作液膏服至百日丁壯兼倍駛於術及黃精也二百日彊筋髓駐顏色與煉成松脂同蜜丸服尢善杜紫微服之禦八十妾有子百四十人日行三百里名山記郁山出天門冬建康記建康出天門冬極精妙─彥周詩話天棘蔓靑絲洪覺範硬差天棘作顚柳髙秀實雲天棘天門冬也當以秀實之言爲正顚天聲相近又酷似靑絲又江南徐家本雲天棘蔓靑絲若蔓生如靑絲尢見是天門冬─丹鉛錄─山海經小徑之山有艸名赤莖白華如顚冬也顚冬天門冬也集藻─啟─增─梁簡文帝謝勑賚益州天門冬啟─逮自星橋見珍玉壘本艸稱其輕身延壽實爲上藥姬晉之重丹桂曹丕之愛落英一防恩錫竊幸往代

五言絕句─增─宋朱子天門冬─髙蘿引蔓長插楥垂碧絲西窓夜來雨無人領幽姿

別錄─原─種植─正二月取苗種肥地中每根相去二尺餘不得稠不久其根甚茂若取根則畱一分小者卻栽時常上糞有艸卽耘此物甚難種若都摘了恐不活種子卽成亦晚─修治─二三七八月采根𨿽曝漧猶脂潤難搗必須去皮心用柳木甑及柳木柴蒸一伏時灑酒令徧更添火蒸作小架去地二三尺攤於上曝漧用─服食聖化經云以天門冬茯苓等分爲末日服方寸匕則不畏寒大寒時單衣汗出也孫眞人枕中記云八九月采天門冬根曝榦爲末每服方寸匕日三服久服補中益气治虛勞絕傷年老衰損偏枯不隨風濕不仁冷痺惡瘡癰疽癩疾鼻柱敗爛者服之皮脫虫出釀酒服去癥病積聚風痰顚狂三虫伏屍除濕痺輕身益气令人不饑百日還童耐老釀酒初熟微酸久停則香美諸酒不及也臞仙神隱云用乾天門冬十斤杏仁一斤搗末蜜漬每服寸匕名仙人糧一法天門冬二斤熟地黃一斤爲末煉蜜丸彈子大每服溫酒化三丸日三服居山遠行辟穀良服至十日身輕目明二十日百病愈顏色如花三十日發白更黑齒落重生五十日行及奔馬百日延年又法天門冬搗汁微火煎取五斗入白蜜一斗胡麻炒末二升合煎至可丸卽止火下大豆黃末和作餅徑三寸厚半寸一服一餅一日三服百日以上有益又法天門冬末一升松脂末一升蠟蜜一升和煎丸如梧子大每日早午晚各服三十丸─天門冬酒─補五臟調六腑令人無病天門冬三十斤去心搗碎以水二石煮汁一石糯米一斗細麯十斤如常炊釀酒熟日飲三杯─天門冬膏─去積聚風痰補肺療欬失血潤五臟殺三虫伏屍除瘟疫輕身益气令人不饑以天門冬流水泡過去皮心搗爛取汁砂鍋文武炭火煮勿令太沸以十斤爲率熬至三斤卻入蜜四兩熬至滴水不散瓶盛埋土中一七去火毒每日早晚白湯調服一匙若勤大便以酒服之

百部

原─百部【本艸綱目云其根多者百十連屬如部伍故名】一名野天門冬一名婆婦艸山野處處有之春生苖作藤蔓葉大而尖長頗似竹葉面靑而光亦有細葉如茴香者莖靑微嫩時亦可煮食莖多者五六十長尖內虛根數十相連似天門冬而苦根長者近尺黃白色鮮時亦肥實幹則虛瘦無脂潤性甘微溫無毒淸肺熱潤肺治寒上气傳屍骨蒸勞疳殺蚘虫寸白蟯虫種法與百合同宜山地

別錄─原─修治凡采得以竹刀劈去心皮花作數十條懸檐下風漧卻用酒浸一宿漉出焙漧剉用或一窠八十三條者號曰地仙苖若修治餌之可千歲也九眞一種最長大懸火上令幹取四五寸切短夜含咽汁勿令人知治暴甚良

何首烏

原─何首烏一名交藤一名交莖一名夜合一名地精一名赤葛一名瘡帚一名紅內消一名九眞藤一名桃柳藤一名馬肝石一名陳知白一名野苖【圖經本艸云此藥本名交藤因何首烏服而得名也唐元和七年僧文象遇茅山老人遂傳此事日華本艸云其藥本艸無名因何首烏見藤夜交便卽采食有功因以采人爲名耳李時珍曰馬肝石能治人髮後人隱此名亦曰馬肝石赤者能消腫毒外科呼爲瘡帚紅內消斗門方云取根若獲九數者服之乃仙故名九眞藤】處處有之以西洛嵩山及栢城縣者爲勝有形如鳥獸山川者尢佳春生苖蔓延竹木墻壁間莖紫色葉葉相對如薯蕷而不光澤夏秋開黃白花如葛勒花結子有稜似蕎麥而雜小才如粟秋冬取根大者如拳連珠有赤白二種赤者雄黃色黃白白者雌黃色黃赤根遠不過三尺夜則苖蔓相交或隱化不見性苦濇微溫無毒白者入气分赤者入血分腎主閉藏肝主疏泄此物气溫味苦濇苦補腎溫補肝能收斂精气所以能飬血益肝固精益腎健筋骨烏髭須治五痔腰膝之病冷气心痛積年勞瘦痰癖風虛敗劣壯气駐顏延年益壽功難盡述茯苓爲使忌諸血無鱗魚鐵器犯之令藥無功此藥不寒不燥功在地黃天冬諸藥之上凡服藥用偶日二四六八日服訖以衣覆汗出導引尢良

彚考─增─彥周詩話─古詩云上山采交藤交藤何首烏也服之令人多欲生子有采采芣苢之意─原─李遠附錄何首烏以出南河縣及嶺南恩州韶州潮州賀州廣州潘州四防縣者爲上邕州桂州康州春州髙州勒州循州晉興縣出者次之眞仙艸也五十年者如拳大號山奴服之一年發髭靑黑一百年者如椀大號山哥服之一年顏色紅悅一百五十年者如盆大號山伯服之一年齒落更生二百年者如斗栲栳大號山翁服之一年顏如童子行及奔馬三百年者如二斗栲栳大號山精純陽之體久服成地仙─本艸綱目─宋懷州知州李治與一武臣同官怪其年七十餘而輕健面如渥丹能飲食叩其術則服何首烏丸也乃傳其方後治得病盛暑中半體無汗已二年竊自憂之造丸服至年餘汗遂浹體此藥流傳𨿽久服者尙寡嘉靖初邵應節眞人以七寶美髯丹方上進服餌有效連生皇嗣於是何首烏之方天下大行矣

集藻─尺牘─增─宋蘇軾與歐陽知晦尺牘─聞公服何首烏是否此藥溫厚無毒李習之傳正爾啖之無炮制今人用棗或黑豆之類蒸熟皆損其力僕亦服此但采得陰漧便杵羅爲末棗肉或煉蜜爲丸入水臼中萬杵乃丸服極有力無毒恐未得此法故以奉白

雜著─原─唐李翺何首烏錄─僧文象好養生術元和七年三月十八日朝茅山遇老人於華陽洞口告僧曰汝有仙相吾授汝祕方有何首烏者順州南河縣人祖能嗣本名田兒天生閹嗜酒年五十八因醉夜歸臥野中及醒見田中有藤兩本相遠三尺苖蔓相交久乃解解合三四心異之遂掘根持問村野人無能名曝而幹之有鄕人袁良戲而曰汝閹也汝老無子此藤異而後以合其神藥汝盍餌之田兒乃篩末酒服經七宿忽思人道累旬力輕健欲不制遂娶寡婦曾氏田兒因常餌之七百餘日舊疾皆愈反有少容鄕人異之十年生數男俱號爲藥告田兒曰此交藤也服之可壽百六十歲古方艸不載吾傳於師亦得之於南河吾服之遂有子吾本好靜以此藥害於靜因絕不服女偶餌之乃天幸因爲田兒盡記其功而攺田兒名能嗣焉嗣年百六十歲乃卒男女一十九人子庭服亦年百六十歲男女三十人子首烏服之年百三十歲男女二十一人老人言訖遂別去其行如疾風浙東知院殿中孟侍禦識何首烏嘗餌其藥言其功如所傳南人因呼爲何首烏焉

贊─原─無名氏何首烏贊神效勝道著在仙書雌雄相交夜合晝疏服之去谷日居月諸返老還少變安病軀有緣者遇朂爾自如

五言古詩─增─宋文同寄何首烏丸與友人此艸有奇效嘗聞於習之陵陽亦舊產其地尢所宜翠蔓走巖壁芳叢蔚參差下有根如拳赤白相雄雌斸之髙秋後气味乃不虧斷以苦竹刀蒸曝凡九爲夾羅下香屑石蜜相和治入臼杵萬過盈盤走累累日進豈厭屢初若無所滋漸久覺膚革鮮潤如凝脂旣已須髮換白者無一絲耳目固聰明步履欲走馳十年親友別忽見皆生疑問胡得爾術容貌曾莫衰爲之講靈苖不爲世俗知蓋以多見賤蓬藋同一虧君如聽予服此語不敢欺勿信柳子厚但誇仙靈毗

詩散句─增─宋梅堯臣─試采上陽何首烏刮切仍致苦竹刀

別錄─原─修治─春夏秋采其根雌雄並用乘濕以布拭去土曝漧臨時以竹刀切米泔浸經宿曝漧木杵臼搗之忌鐵器新采者去皮銅刀切薄片入甑內瓷鍋蒸之旋以熱水從上淋下勿令滿溢候無气息取出曝漧用近時治法用何首烏赤白各一片竹刀刮去麤皮米

泔浸一夜切片用黑豆三斗分九分每次用一分以水泡過砂鍋內鋪豆一層首烏一層重重鋪盡蒸之豆熟取出去豆將何首烏曬漧再以豆蒸如此九蒸九曬乃用

萆薢

增─本艸綱目─萆薢一名赤節一名百枝一名竹木一名白菝葜蘇頌曰作蔓生苖葉俱靑葉作三乂似山薯又有綠豆葉花有黃紅白數種亦有無花結白子者根黃白色多節三指許大春秋采根曝漧今成徳軍所產者根亦如山薯而體硬其苖引蔓葉似蕎麥子三稜不拘時月采根利刀切片曝漧用气味苦平無毒治腰脊痛彊骨節風寒濕周痺惡瘡不瘳熱气癇疾中風補水髒堅筋骨益精明目

菝葜

增─本艸綱目─菝葜【葜一作】一名金剛根一名鐵菱角一名王瓜艸【菝猶防也防短也此艸莖蔓彊堅短小故名菝而江浙人謂之金剛根楚人謂之鐵菱角皆狀其堅而有尖也鄭樵通誌云其葉頗近土瓜故名王瓜艸】山野中甚多其莖似蔓而堅彊直生有刺其葉團大狀如馬蹄光澤似柿葉秋開黃花結紅子其根甚硬有硬須如刺其葉煎飲酸濇野人采其根葉入染家用气味甘酸平無毒治腰背寒痛風痺益血气治時疾瘟瘴消渴肝經風虛

集藻─五言古詩─增─宋張耒菝葜─江鄕有奇蔬本艸寄菝葜驅風利頑痺解疫補體節春深土膏肥紫筍迸上裂烹之芼姜橘盡取無可掇應同玉井蓮已過苖頭茁異時中州去買子攜根撥免令食蔬人區區羨薇蕨

土茯苓

增─本艸綱目─土茯苓一名土萆薢一名刺豬苓一名山豬糞一名艸禹餘糧一名仙遺糧一名冷飯團一名硬飯一名山地栗【按陶景注禹餘糧雲南中平澤有一種藤根作塊有節似菝葜而色赤味如薯蕷亦名禹餘糧卽今土茯苓也故今尙有仙遺糧冷飯團之名陳藏器本艸艸禹餘糧蘇頌圖經刺豬苓皆此物土茯苓刺豬苓山地栗皆象形也俗又名過岡龍】蔓生如蒓莖有細防其葉不對狀頗類大竹葉而質厚滑如瑞香葉而長五六寸其根狀如菝葜而圓其大若雞鴨子連綴而生遠者離尺許近或數寸其內軟可生啖有赤白二種入藥用白者良气味甘淡平無毒食之當谷不饑調中止泄健行不睡健脾胃彊筋骨去風濕利關節止泄防治拘攣骨痛惡瘡癰腫解汞粉銀朱毒

白斂

增─本艸綱目─白斂一名白艸一名白根一名兔核一名貓兒卵一名昆侖【宼宗奭曰斂瘡方多用之故名白斂李時珍曰兔核貓兒卵皆象形也昆侖言其皮黒也】蘇頌曰二月生苖多在林中作蔓赤莖葉如小桑五月開花七月結實根如雞鴨卵而長三五枚同一窠皮黑肉白一種赤斂花實功用皆同但表裏俱赤气味苦平無毒治癰腫疽瘡散結气止痛除熱目中赤小兒驚癇溫瘧殺火毒刀箭瘡撲損解狼毒毒

女萎

增─唐本艸─女萎葉似白斂蔓生花白子細亦名蔓楚气味辛溫無毒治風寒霍亂泄痢腸鳴遊气上下無常驚癇寒熱百病出汗

赭魁

增─本艸綱目─赭魁【其根如魁有汗如赭故名魁乃酒器名】韓保升曰苗蔓延生葉似蘿藦根若菝葜皮紫黑肉黃赤大者輪囷如升小者如拳李時珍曰按沈括筆談云今南中極多膚黑肌赤似何首烏切破中有赤理如防榔有汁赤如赭彼人以染皮制靴閩人謂之餘糧气味甘平無毒治心腹積聚除三虫

鵝抱

增─圖經本艸─鵝抱生宜州山林下附石而生作蔓似大豆其根形似萊菔大者如三升器小者如拳气味苦寒無毒治風熱上壅咽喉腫痛及解蠻箭藥毒亦消風熱結毒

伏雞子

增─本艸拾遺─伏雞子根一名承露仙蔓延生葉圓薄似錢根似鳥形者良气味苦寒無毒解百藥毒治諸熱煩悶急黃天行黃疸瘧瘴中惡寒熱頭痛疽瘡馬黃牛瘡亦傅癰腫

【附錄】仰盆

增─本艸拾遺─仰盆苗似承露仙根圓如仰盆狀大如雞卵味辛溫有小毒治蠱毒飛屍喉痺磨傅皮膚惡腫

【附錄】人肝藤

增─本艸拾遺─人肝藤引蔓而生葉有三椏花紫色與伏雞子同名承露仙而伏雞子葉圓解諸藥毒遊風手腳軟痺

九仙子

增─本艸綱目─九仙子一名仙女嬌一根連綴九枚大者如雞子小者如半夏白色二月生苖蔓髙六七尺莖細而光葉如烏桕葉而短扁不圓每葉椏生子枝或一或二裊裊下垂六七月開碎靑黃色花隨卽結實碎子叢簇如谷精艸子狀九月采根气味苦涼無毒治咽痛喉痺散血

山豆根

增─本艸綱目─山豆根一名解毒一名黃結一名中藥【其蔓如大豆因以爲名】蘇頌曰苖蔓如豆葉靑經冬不凋八月采根廣南者如小槐髙尺餘气味甘寒無毒解諸藥毒止痛消瘡腫毒發熱欬治人及馬急黃殺小虫解咽喉腫毒治腹脹喘滿女人血气腹脹又下寸白諸虫止下痢卒患熱厥心腹痛五種痔痛研汁塗諸熱腫禿瘡蛇狗蜘蛛傷

黃藥子

增─本艸綱目─黃藥子一名木藥子一名大苦一名赤藥一名紅藥子【按沈括筆談云本艸注引郭璞注爾雅云蘦大若者云卽甘艸也蔓生葉似薄荷而色靑黃莖赤有節節有枝相當此乃黃藥也其味極苦故曰大苦非甘艸也】今處處人栽之其莖髙二三尺柔而有節似藤葉大如拳長三寸許其根長者尺許大者圍二三寸外褐內黃亦有黃赤色者肉色頗似羊蹄根冬枯春生開碎花無實气味苦平無毒治諸惡腫瘡瘻喉痺蛇犬咬毒涼血降火消癭解毒

解毒子

增─圖經本艸─解毒子一名地不容出戎州蔓生葉靑如杏葉而大厚硬淩冬不凋無花實根黃白色外皮微麤褐累累相連如藥實而圓大采無時又開州興元府出苦藥子大抵與黃藥相類春采根暴漧亦入馬藥用气味苦大寒無毒解蠱毒止煩熱辟瘴癘利喉閉及痰毒治五臟邪气淸肺壓熱消痰降火利咽喉退目赤

【附錄】奴會子

增─海藥本艸─奴會子生西國諸戎大小如苦藥子味辛平無毒主小兒冷疳虛渴脫肛骨立瘦損

【附錄】海藥實

增─本艸綱目─海藥實一名連木蘇恭曰蕃名那疏樹生葉似杏花紅白色子肉味酸李時珍曰此藥子似黃藥苦藥子而稍有不同二藥子不結子此則樹之子也去皮取中仁用味辛溫無毒治邪气諸痺疼酸續絕傷補骨髓破血止痢消腫除蠱疰蛇毒

白藥子

增─本艸綱目─蘇恭曰白藥子三月生苗葉似苦苣四月抽赤莖長似壺盧蔓六月開白花八月結子亦名瓜蔞九月葉落枝折根皮黃色气味辛溫無毒治金瘡生肌消腫毒喉痺消痰止嗽治渴並吐血喉痺咽痛解野葛生金巴豆藥毒傅刀斧折傷能止血痛散血降火消痰解毒

【附錄】陳家白藥

增─嶺表錄─陳家白藥善解毒封州康州有種之者廣府每歲充土貢─本艸綱目─陳家白藥出蒼梧陳家蔓及根並似土瓜葉如錢根似防己小者良味苦寒無毒主解諸藥毒亦去心胸煩熱天行瘟瘴

【附錄】甘家白藥

增─本艸拾遺─甘家白藥出龔州以南生陰處葉似車前根如半夏其汁飲之如蜜味苦大寒有小毒解諸藥毒與陳家白藥功相似

【附錄】防州白藥

增─本艸拾遺─防州白藥葉如白斂傅金瘡生膚止血

【附錄】衝洞根

增─海藥本艸─衝洞根苗蔓如土瓜根亦相似─本艸拾遺─衝洞根味苦平無毒主熱毒蛇犬虫癰瘡等毒

【附錄】突厥白

增─開寶本艸─突厥白根黃白色狀似茯苓而虛軟苖髙三四尺春夏葉如薄荷花似牽牛而紫上有白稜二八月采根味苦治金瘡生血止血補腰續筋

威靈仙

增─本艸綱目─威靈仙【威言其性猛也靈仙言其功神也】蘇頌曰陜西及河東河北汴東江湖州郡皆有之初生作蔓莖如釵股七月內生花六出淺紫或碧白色作穗似莆薹子亦有似菊花頭者實靑色根稠密多須似谷李時珍曰其根每年旁引年深轉茂一根叢須數百條長者二尺許初時黃黑色幹則深黑俗稱鐵腳威靈仙別有數種根須皆一樣色或黃或白皆不可用气味苦溫無毒治諸風宣通五臟去腹內冷滯心膈痰水久積瘕癥痃癖气塊腰膝疼療折傷散風邪久服無有溫瘧疾

彚考─增─圖經本艸─唐貞元中周君巢作威靈仙傳云商州有人病手足不遂不履地者數十年良醫殫技莫能療所親置之道旁以求救者遇一新羅僧見之告曰此疾一藥可活但不知此土有否因爲之入山求索果得乃威靈也使服之數日能步履山人鄧思齊知之遂傳其事

別錄─增─志林服威靈仙有二法其一淨洗陰漧搗羅爲末酒浸牛膝末或蜜丸或爲散酒調牛膝之多少視臟腑之虛實而增減之此睂山一親知患腳气至重依此服半年遂永除其一法取此藥麤細得中者寸截之七十寸作一貼每歲作三百六十貼置牀頭五更初面東細嚼一貼候津液滿口咽下此牢山一僧年百餘歲上下山如飛雲得此藥方二法皆以得眞爲要眞者有五驗一味極苦二色深翠三折之脆而不靭四折之有微塵如胡黃連狀五斷處有白暈謂之鴝鵒眼無此五驗則槁本根之細者耳又須忌茶以槐角皂角牙之嫩者依造艸茶法作或只取外臺祕要代茶飲子方常合服乃可

翦艸

增─本艸綱目─陳藏器曰翦艸生山澤間葉如茗而細李時珍曰狀如茜艸又如細辛气味苦涼無毒治諸惡瘡疥癬風瘙瘻蝕有虫一切失血

防己

增─本艸綱目─防己一名解離一名石解【李杲云防己知險健之人幸災樂禍能首爲亂階若善用之亦可禦敵其名或取此義解離因其紋解也】蘇頌曰漢中出者破之文作車輻解黃實而香莖梗甚嫩苖葉小類牽牛折其莖一頭吹之气從中貫如木通然他處者靑白虛軟又有鮏气皮皺上有丁足子名木防己气味辛平無毒治風寒溫瘧熱气諸癇除邪療水腫風腫去膀胱熱傷寒熱邪气中風手腳攣急通腠理利九竅止泄散癰腫惡結諸瘑疥癬虫瘡散畱痰肺气喘木防己治男子肢節中風毒風不語散結气擁腫溫瘧風水腫去膀胱熱

木通

增─本艸綱目─通艸一名木通【其莖中通故名通艸卽今所謂木通今之通艸乃通脫木也】一名附支一名丁翁一名萬年藤子名燕覆【蘇恭曰南人謂爲燕覆子或名鳥覆子陳藏器云江東人呼爲畜葍子江西人呼爲拏子】陶宏景曰繞樹藤生汁白莖有細孔兩頭皆通含一頭吹之則气出彼頭者良蘇頌曰蔓大如指其莖榦大者徑三寸一枝五葉頗類石韋又似芍藥二葉相對夏秋開紫花亦有白花者結實如小木瓜食之甘美卽陳士良本艸所謂桴棪子也李時珍曰有紫白二色紫者皮厚味辛白者皮薄味淡治除脾胃寒熱通利九竅血脈關節令人不忘去惡虫療脾疸噦噫散癰腫諸結不消及金瘡惡瘡鼠瘻踒折齆鼻息肉利諸經脈寒熱不通之气理風熱安心除煩止渴退熱明耳目下水排膿止痛催生下胞治天行時疾頭痛目羸劣乳結喉痺咽痛導小腸火

通脫木

增─爾雅─離南活莌─注─艸生江南髙丈許大葉莖中有瓤正白零陵人祖日貫之爲樹─本艸綱目通脫木一名通艸【蘇頌曰爾雅活莌卽通脫也山海經名冦脫又名倚商李杲曰能通竅利水固有通艸之名與木通同功陳嘉謨曰白瓤中藏脫木得之故名通脫】陳藏器曰生山側葉似萞麻其莖空心中有白瓤輕白可愛女人取以飾物俗名通艸蘇頌曰今園圃有種蒔者或作蜜煎充果食之甘美气味甘淡寒無毒利陰竅治五淋除水腫癃閉防肺解諸毒虫痛明目退熱下乳催生花上粉治諸虫瘻惡瘡痔疾瘰癧及胸中伏气攻胃咽

彚考─增─山海經升山其艸多冦脫注冦脫艸生南方髙丈許似荷葉而莖中有瓤正白零桂人植而日灌之以爲樹也熊山下其艸多冦脫

【附錄】天壽根

增─圖經本艸─天壽根出臺州每歲土貢其性涼治胸膈煩熱

金銀藤

原─金銀藤一名忍冬一名通靈艸一名鴛鴦藤一名左纒藤一名蜜捅藤一名鷺鷥藤一名老翁須一名金釵股【本艸注云淩冬不凋故名忍冬綱目云其花長瓣垂須黃白相間而藤左故有金銀諸名金釵股貴其功也土宿眞君云蜜捅藤取汁能伏硫制汞故有通靈之稱】處處有之附樹延蔓莖微紫色有薄皮膜之其嫩莖色靑有毛對節生葉葉如薜荔而靑有濇毛三四月後開花不絕花長寸許一蔕兩花二瓣一大一小長蕊初開者蕊瓣俱白經三二日則變黃新舊相參黃白相映故呼金銀花气甚淸芬四月采花藤葉不拘時采俱陰漧气味甘寒無毒功用皆同治風除脹解痢逐屍消腫散毒療癰疽疥癬發背楊梅諸惡瘡皆爲要藥

集藻─五言古詩─增─金叚克已同封仲堅采鷺鷥藤因而成詠寄家弟誠之─有藤名鷺鷥天生匪人育金花間銀蕊翠蔓自成簇褰裳涉春溪采之漸盈掬藥物時所需非爲事口腹牛溲與馬渤良醫猶並蓄況此香色奇兩通鼻與目尢喜療瘡瘍先賢講之熟世俗不知愛棄置在空谷作詩與題評使異凡艸木─叚成已和鷺鷥藤詩並序─吾兄同仲堅采鷺鷥藤於午芹之東溪因詠詩見示前代詩人未嘗聞賦此者此花長於田野籬落間人視之與艸芥無異是詩一出好事者將知所貴矣感嘆之餘敬次其韻有與我同志繼而述之不亦懿乎微雨灑郊坰百卉欣並育幽花發溪側間錯金珠簇徐看是鷺藤香味濃可掬忍饑出新句大笑負此腹遺落榛莽間采擷誰見蓄情知無俗姿安能悅眾目先生日來往東溪路應熟一經品題余名字耀巖谷遇合良有時不才異山木

鉤藤

增─本艸綱目─鉤藤【陶宏景曰出建平亦作弔藤李時珍曰其刺曲如釣鉤故名今人呼爲鉤藤】冦宗奭曰藤長八九尺或一二丈大如拇指其中空李時珍曰狀如葡萄藤而有鉤紫色古方多用皮後世多用鉤气味甘微寒無毒治小兒寒熱十二驚癇小兒驚啼瘛瘲熱擁客忤胎風大人頭旋目平肝風除心熱小兒內釣腹痛發斑疹

【附錄】倒掛藤

增─本艸拾遺─倒掛藤生深山有逆刺如懸鉤倒掛於樹葉尖而長味苦無毒主一切老血及產後諸疾結痛血上欲死煮汁服之

白兔藿

增─本艸綱目─白兔藿蘇恭曰山南人謂之白葛苖似蘿藦圓厚莖有白毛與眾艸異韓保升曰蔓生葉圓似蒓五月六月采苖气味苦平無毒治蛇虺蜂蠆猘狗菜肉蠱毒鬼疰風疰諸大毒

白英

增─本艸綱目─白英一名縠菜一名白幕一名排風子名鬼目【白英謂其花色縠菜象其葉文排風言其功用鬼目象其子形】蘇恭曰蔓生葉似王瓜小長而五椏實圓似龍葵子生靑熟紫黒東人謂之白艸李時珍曰正月生苖白色可食秋開小白花根苖气味甘寒無毒治寒熱入疸消渴補中益气久服輕身延年葉作羮飲甚療勞煩熱風丹毒瘴瘧寒熱小兒結熱子酸平無毒主明目

芄蘭

增─爾雅─雚丸蘭─注芄蘭蔓生斷之有白汁可啖─陸璣詩疏─芄蘭一名蘿摩幽州人謂之雀瓢─本艸綱目─蘿摩一名白環藤實名雀瓢一名斫合子一名羊婆奶一名婆婆鍼綫包【陳藏器曰漢髙帝用子傅軍士金瘡故名斫合子李時珍曰白環卽芄字之訛其實嫩時有漿裂時如瓢故有雀瓢羊婆奶之稱其中一子有一條白絨長二寸許故俗呼婆婆鍼綫包又名婆婆鍼袋兒也】陶宏景曰蘿摩作藤生摘之有白乳汁人家多種之葉厚而大可生啖亦蒸煮食之李時珍曰三月生苖蔓延籬垣極易繁衍其根白軟其葉長而後大前尖根與莖葉斷之皆有白乳如構汁六七月開小長花如鈴狀紫白色結實長二三寸大如馬兜鈴一頭尖其殻靑軟中有白絨及漿霜後枯裂則子飛其子輕薄亦如兜鈴子气味甘辛溫無毒治虛勞補益精气彊陰葉煮食功同子搗子傅金瘡生膚止血搗葉傅腫毒取汁傅丹毒赤腫及蛇虫毒

彚考─增─詩衛風─芄蘭之支

赤地利

增─本艸綱目─赤地利一名赤薜荔一名五毒艸一名五蕺一名蛇防一名山蕎麥蘇頌曰春夏生苖作蔓繞木上莖赤葉靑似蕎麥葉七月開白花亦如蕎麥結子靑色根若菝葜皮紫赤肉黃赤八月采根曬漧收气味苦平無毒治赤白冷熱諸痢斷血破血生肌肉主癰疽惡瘡毒腫赤白遊醋磨傅虫蠶蛇犬咬亦莖葉傅之恐毒入腹煮汁飲

紫葛

增─唐本艸─紫葛生山谷中苖似葡萄長丈許根紫色大者徑二三寸气味甘苦寒無毒主傅癰腫惡瘡

烏蘝苺

增─爾雅─拔龍葛─注─似葛蔓生有節江東呼爲龍尾亦謂之虎葛細葉赤莖─本艸綱目─烏蘝苺一名五葉苺一名蘢艸一名赤葛一名五爪龍一名赤潑藤【卽爾雅拔龍葛也五葉如白蘝故曰烏蘝俗名五爪龍曰龍尾曰虎葛並取蔓形赤潑與赤葛及拔音相近】蘇恭曰蔓生平澤葉似白蘝韓保升曰莖端五葉開花靑白色李時珍曰其藤柔而有稜一枝一須凡五葉葉長而光有疎齒面靑背淡七八月結苞成簇靑白色花大如粟黃色四出結實大如龍葵子生靑熟紫內有細子其根白色大者如指長一二尺搗之多涎滑气味酸苦寒無毒傅癰癤瘡腫虫咬風毒熱腫遊丹涼血解毒利小便消癤腫

葎艸

增─本艸綱目─葎艸一名勒艸一名葛勒蔓一名來苺艸【此艸莖有細刺善勒人膚故名勒艸訛爲葎艸又訛爲來苺皆方音也】二月生苖莖有細刺葉對節生一葉五尖微似萞麻而有細齒八九月開細紫花成簇結子狀如黃麻子气味甘苦寒無毒治瘀血止精益盛气療五淋利小便止水痢除瘧虛熱渴治傷寒汗後虛熱疥癩潤三焦消五穀益五臟除九虫辟溫疫傅蛇蠍傷

澤防

增─爾雅蕍蕮─注─今澤防─疏─卽藥艸澤防也本艸一名水防一名及防一名芒芋一名鵠防─本艸綱目─澤防一名禹孫【去水曰防如澤水之防也禹能治水故名禹孫】蘇頌曰山東河陜江淮皆有之漢中者爲佳春生苖多在淺水中葉似牛舌獨莖而長秋時開白花作叢似谷精艸秋末采根曝漧气味甘寒無毒治風寒濕痺乳難養五臟益气力肥健消水治痞滿五淋消腫脹滲泄止渴滲濕熱行痰飲止嘔吐防痢

羊蹄

增─陸璣詩疏─遂牛蘈揚州謂之羊蹄似蘆菔而莖赤可瀹爲茹滑而美也多啖令人下气幽州人謂之蓫─本艸綱目─羊蹄一名蓄一名禿菜一名敗毒菜一名牛舌菜一名羊蹄大黃一名鬼目一名東方宿一名連虫陸一名水黃芹子名金蕎麥【陶景曰今人呼爲禿菜卽蓄字音訛也李時珍曰羊蹄以根名牛舌以葉形名禿菜以治禿瘡名也金蕎麥以相似名也】近水及濕地極多葉長尺餘似牛舌之形不似波稜入夏起薹開花結子花葉一色夏至卽枯秋深卽生淩冬不死根長近尺赤黃色如大黃胡蘿卜形气味苦寒無毒治頭禿疥瘙浸淫疽痔腫毒殺虫療蠱毒治癬殺一切虫治產後風袐葉甘滑寒無毒治小兒疳虫腸痔防血殺河豚魚毒作菜多食滑大腑

酸模

增─爾雅─須薞蕪─注─薞蕪似羊蹄葉細酢可食─本艸綱目酸模一名山羊蹄一名山大黃一名酸母一名蓚一名當藥【卽爾雅薞蕪也薞蕪乃酸模之音轉酸模又酸母之轉皆以味而名與三葉酸母艸同名掌禹錫以薞蕪爲蔓菁菜誤矣】大明曰狀似羊蹄葉而小黃莖葉俱細節間生子若茺蔚李時珍曰根葉花形並同羊蹄但葉小味酸爲異其根赤黃色連根葉取汁煉霜可制雄汞气味酸寒無毒治暴熱腹脹殺皮膚小虫治疥療痢去汗斑

龍舌艸

增─本艸綱目─龍舌葉如大葉菘菜及芣苡狀根生水底抽莖出水開白花根似胡蘿卜根而香杵汁能軟鵝鴨卵方家用煮丹砂煆白礬制三黃气味甘鹹寒無毒搗塗癰疽湯火灼傷

麕舌

增─名醫別錄─麕舌生小水中五月五日采幹以治霍亂甚良味辛微溫無毒主腹痛吐逆心煩又有牛舌實一名豕首生水中澤旁大葉長尺五月采實今東土人呼水中大葉如牛耳者爲牛耳菜味鹹溫無毒主輕身益气

石斛

增─本艸綱目─石斛一名石蓫一名金釵一名禁生一名林蘭一名杜蘭【石斛石蓫未詳其莖狀如金釵之股故古有金釵石斛之稱今蜀人栽之呼爲金釵花林蘭杜蘭與木部木蘭同名恐誤】蘇恭曰有二種一種似大麥累累相連頭生一葉而性冷名麥斛一種莖大如雀髀葉在莖頭名雀髀斛其他斛如竹而節間生葉也蘇頌曰多在山谷中五月生苖莖似小竹節節間出碎葉七月開花十月結實其根細長黃色惟生石上者爲勝李時珍曰石斛叢生石上其根紏結甚繁幹則白軟其莖葉生皆靑色幹則黃色開紅花節上自生根須人亦折下以砂石栽之或以物盛掛屋下頻澆以水經年不死俗稱爲千年潤石斛短而中實木斛長而中虛處處有之以蜀中者爲勝气味甘平無毒治傷中除痺下气補五臟虛勞羸瘦久服厚腸胃補內絕不足平胃气長肌肉逐皮膚邪熱疿气腳膝疼冷痺弱定志除驚輕身延年益智淸气

骨碎補

增─本艸綱目骨碎補一名猴姜一名胡猻姜一名石毛姜一名石庵防【陳藏器曰骨碎補本名猴姜開元皇帝以其主傷折補骨碎故命此名或作骨碎布訛矣江西人呼爲胡猻姜象形也李時珍曰庵防主折傷破血此物功同故有庵防之名】蘇頌曰淮浙陜西防路州郡皆有之生木或石上多在背陰處引根成條上有黃赤毛及短葉附之抽大葉成枝葉面靑綠有靑黃背靑白色有赤紫春生葉至冬漧黃無花實采根入藥李時珍曰其根扁長略似姜形其葉有椏缺頗似貫眾葉气味苦溫無毒破血止血補傷折骨中毒气風血疼痛五勞惡疾蝕爛肉殺虫

石韋

增─本艸綱目─石韋一名石防一名石皮一名石蘭【陶景曰蔓延石上生葉如皮故名石韋李時珍曰柔皮曰韋防亦皮也】蘇恭曰此物叢生石旁陰處其生古瓦屋上者名瓦韋蘇頌曰今晉絳滁海福州江寧皆有之叢生石上葉如柳背有毛而斑如皮福州別有一種石皮三月有毛采作浴湯治風李時珍曰多生陰崖險罅處其葉長者近尺濶寸餘柔靭如皮背有黃毛淩冬不凋又一種如杏葉者亦生石上其性相同气味辛平無毒治勞熱邪气五癃閉不通利小便水道止煩下气通膀胱滿補五勞安五臟去惡風益精气治淋瀝發背主崩漏金瘡淸肺气

石莧

增─圖經本艸石莧生筠州多附河岸沙石上春生苖莖靑髙一尺以來葉如水柳而短八九月土人采之气味辛苦有小毒同甘艸煎服主防又吐風涎

【附錄】石垂

增─圖經本艸─石垂生福州山中三月花四月采子生搗爲末丸服治蠱毒

景天

原─一名愼火【本艸注云栽之可救火故曰愼火】一名戒火一名防火一名辟火一名救火一名火母人多種於石山上二月生苖脆莖微帶赤黃色髙一二尺折之有汁葉淡綠色光澤柔厚狀似長匙頭及胡豆葉而不尖夏開小白花結實如連翹而小中有黒子如粟粒其葉味苦平無毒治大熱火瘡諸蠱寒熱療金瘡止血除熱狂赤眼頭痛寒熱遊風可煆硃砂苖葉花並可用葉煮熟水淘可食南北皆有人家多種於中庭或盆栽置屋上以防火極易生折枝置土中澆灌旬日便活

彚考─增─南越志─廣州有樹可以禦火山北謂之愼火或謂之戒火多種屋上以防火也南中無霜雪故成樹倦遊錄─愼火卽龍骨樹也

集藻─五言古詩─增─梁範筠詠愼火艸─玆卉信叢叢微榮未足奇何期糅香艸遂得繞花池忘憂𨿽無用止焰或有施早得建章立幸爇栢梁垂

五言絕句─增─宋王十朋愼火艸禁殿安蚩尾騷人逐畢方何如栽此艸有火自能妨

石胡荽

增─本艸綱目─石胡荽一名天胡荽一名野園荽一名鵝不食艸一名雞腸艸生石縫及陰濕處小艸也髙二三寸冬月生苖細莖小葉形狀宛如嫩胡荽其气辛薰不堪食鵝亦不食之夏開細花黃色結細子極易繁衍僻地則鋪滿也气味辛寒無毒通鼻气利九竅吐風痰去目瞖療痔病解毒明目治耳聾頭痛腦酸痰瘧防鼻窒不通散瘡腫

螺厴艸

增─本艸拾遺─螺厴艸一名鏡面艸蔓生石上葉狀似螺厴微帶赤色而光如鏡背有少毛小艸也味辛治癰腫風疹腳气腫

酢漿艸

增─本艸綱目─酢漿艸一名酸漿一名三葉酸一名三角酸一名酸母一名醋母一名酸箕一名鳩酸一名雀兒酸一名雀林艸一名小酸茅一名赤孫施【此小艸三葉酸也其味如醋與燈籠艸之酸漿名同物異鄭樵通誌言福人謂之孫施】李時珍曰苗髙一二寸叢生布地極易繁衍一枝三葉一葉兩片至晚自合帖整整如一四月開小黃花結小角長一二分內有細子冬亦不凋方士采制砂汞礬砒石气味酸寒無毒殺諸小虫治惡瘡瘑瘻諸淋赤白帶塗湯火蛇蠍傷

【附錄】酸艸

增─名醫別錄─酸艸生名山醴泉上陰厓莖有五葉靑澤根赤黃可以消玉一名醜艸主輕身延年

【附錄】三葉

增─名醫別錄─三葉生田中莖小黑白髙三尺根黑三月采陰漧一名三石一名當田一名赴魚味辛治寒熱蛇蜂螫人

地錦

增─本艸綱目地錦一名地朕一名地噤一名夜光一名承夜一名艸血竭一名血見愁一名血風艸一名馬螘艸一名雀兒臥單一名醬瓣艸一名猢猻頭艸【赤莖布地故曰地錦專治血病故俗稱爲血竭血見愁馬螘雀兒喜聚之故有馬螘雀單之名醬瓣猢猻頭象花葉形也】掌禹錫曰莖葉細弱蔓延於地莖赤葉靑紫色夏中茂盛六月開紅花結細實取苗子用之李時珍曰田野寺院及階砌間皆有之就地而生赤莖黃花黒實狀如蒺藜之朶斷莖有汁方士秋月采煮雌雄丹砂硫黃气味辛平無毒通流血脈治癰腫惡瘡金刃撲損出血血痢下血崩中能散血止血

【附錄】金瘡小艸

增─本艸拾遺金瘡小艸生江南村落田野間下濕地髙一二寸許如薺而葉短春夏間有淺紫花長一粳米許味甘平無毒主金瘡止血長肌斷鼻中衂血血瘀及卒下血

崖防

增─圖經本艸─崖防生施州石崖上苖髙一尺以來其狀如防四季有葉無花土人采根去麤皮入藥气味甘辛溫無毒治婦人血气並五勞七傷同雞翁藤半天回野蘭根洗焙爲末溫酒服

【附錄】雞翁藤

增─圖經本艸─雞翁藤生施州蔓延大木上有葉無花味辛性溫無毒采無時

【附錄】半天回

增圖經本艸─半天回生施州春生苖髙二尺以來赤斑色至冬苖枯土人夏月采根味苦濇性溫無毒

【附錄】野蘭根

增─圖經本艸─野蘭根生施州叢生髙二尺以來四時有葉無花其根味微苦性溫無毒采無時

紫背金盤

增─本艸綱目─蘇頌曰紫背金盤生施州苖髙一尺以來葉背紫無花土人采根用李時珍曰湖湘水石處皆有之名金盤藤似醋筒艸而葉小背微紫軟莖引蔓似黃絲槎之卽斷無汁可見方士用以制汞他處少有气味辛濇熱無毒治婦人血气痛孕婦勿服能消胎气

【附錄】醋筒艸

增─本艸綱目─醋筒艸葉似木芙蓉而偏莖空而脆味酸開白花廣人以鹽醋淹食之

白龍須

增─本艸綱目─白龍須生近水旁有石處寄生搜風樹節乃樹之餘精也細如防絲直起無枝葉最難得眞者一種萬纒艸生於白綫樹根細絲相類但有枝莖稍麤爲異气味平無毒治男子婦人風濕腰腿疼痛左癱右瘓口目防斜及產後气血流散惟虛勞癱痿不可服

馬勃

增─本艸綱目─馬勃一名馬疕一名馬一名灰菇一名牛屎菇陶景曰紫色虛軟狀如狗肝彈之粉出冦宗奭曰生濕地及腐木上夏秋采之有大如斗者小亦如升杓气味辛平無毒治惡瘡馬疥傅諸瘡治喉痺咽疼淸肺散血熱解毒

禦定佩文齋廣羣芳譜卷九十八﹤子部﹐譜錄類﹐艸木禽魚之屬﹐禦定佩文齋廣羣芳譜﹥

欽定四庫全書

禦定佩文齋廣羣芳譜卷九十九

藥譜

屈艸

增本艸經─屈艸味苦微寒無毒主胸脇下痛邪气腸間熱陰痺久服輕身益气耐老

別羇

增本艸經─別羇味苦微溫無毒主風寒濕痺身重四肢疼酸寒歷節痛─名醫別錄─別羇一名別枝生藍田川谷二月八月采

離樓艸

增─名醫別錄─離樓艸味鹹平無毒主益气力多子輕身長年生常山七月八月采實

黃護艸

增─名醫別錄─黃護艸無毒主痺益气令人嗜食生隴西

雀醫艸

增─名醫別錄─雀醫艸味苦無毒主輕身益气洗爛瘡療風水一名白气春生秋花白冬實黑

木甘艸

增─名醫別錄─木甘艸主療癰腫盛熱煮洗之生木間三月生大葉如蛇牀四四相值但折枝種之便生五月花白實核赤三月三日采之

益決艸

增─名醫別錄─益決艸味辛溫無毒主欬肺傷生山陰根如細辛

九熟艸

增─名醫別錄─九熟艸味甘溫無毒主出汗止泄療悶一名鳥粟一名雀粟生人家庭中葉如棗一嵗九熟七月采

兌艸

增─名醫別錄─兌艸味酸平無毒主輕身益气長年冬生蔓艸木上葉黃有毛

異艸

增─名醫別錄─異艸味甘無毒主痿痺寒熱去黑子生籬木上葉如葵莖旁有角汁白

灌艸

增─名醫別錄─灌艸一名鼠肝葉滑汁白主癰腫

防艸

增─名醫別錄─防艸味辛無毒主傷金瘡

莘艸

增─名醫別錄─莘艸味甘無毒主盛傷痺腫生山澤如蒲黃葉如芥

英艸華

增─名醫別錄─英艸華味辛平無毒主痺气療女勞疸觧煩堅筋骨療風頭可作沐藥生蔓木上一名鹿英九月采陰漧

封華

增─名醫別錄─封華味甘有毒主疥瘡養肌去惡肉夏至日采

防華

增─名醫別錄─防華味甘無毒主上气觧煩堅筋骨

節艸

增─名醫別錄─節艸味苦無毒主傷中痿痺腫皮主脾中客熱气一名山節一名逹節一名通漆十月采幹

讓實

增─名醫別錄─讓實味酸主防痺止泄痢十月采陰漧

羊實

增─名醫別錄─羊實味苦寒主頭禿惡瘡疥瘙痂防生蜀郡

桑莖實

增─名醫別錄─桑莖實味酸溫無毒主乳孕余病輕身益气一名艸王葉如荏方莖大葉生園中十月采

可聚實

增─名醫別錄─可聚實味甘溫無毒主輕身益气眀目一名長壽生山野道中穂如麥葉如艾五月采

滿陰實

增─名醫別錄─滿陰實味酸平無毒主益气除熱止渴利小便長年生深山及園中莖如芥葉小實如櫻桃七月成

馬顚

增─名醫別錄馬顚味甘有毒療浮腫不可多食

馬逄

增─名醫別錄─馬逄味辛無毒主癬虫

棗

增─名醫別錄─棗味酸無毒主輕身益气生丹陽陵地髙尺許實如棗

鹿良

增─名醫別錄─鹿良味鹹臭主小兒驚癇賁豚瘛瘲大人痓五月采

雞湼

增─名醫別錄─雞湼味甘平無毒主眀目中寒風諸不足水腫邪气補中止泄痢療女子白沃一名陰洛生雞山采無時

犀洛

增─名醫別錄─犀洛味甘無毒主癃疾一名星洛一名泥洛

雀梅

增─名醫別錄雀梅味酸寒有毒主蝕惡瘡一名幹雀生海水石谷間

燕齒

增─名醫別錄─燕齒主小兒癇寒熱五月五日采

土齒

增─名醫別錄─土齒味甘平無毒主輕身益气長年生山陵地中狀如馬牙

金莖

增─名醫別錄金莖味苦平無毒主金瘡內漏一名葉金艸生澤中髙處

白背

增─名醫別錄白背味苦平無毒主寒熱洗惡瘡疥生山陵根似紫葳葉如燕盧采無時

靑雌

增─名醫別錄─靑雌味甘主惡瘡禿敗瘡火气殺三虫一名虫損一名孟推生方山山谷

白辛

增─名醫別錄─白辛味辛有毒主寒熱一名脫尾一名羊艸生楚山三月采根白而香

赤舉

增─名醫別錄─赤舉味甘無毒主腹痛一名羊飴一名陵渴生山陰二月花繞蔓艸上五月實黑中有核三月三日采葉陰漧

赤湼

增─名醫別錄─赤湼味甘無毒主疰崩中止血益气生蜀郡山石陰地濕處采無時

赤赫

增─名醫別錄─赤赫味苦寒有毒主痂瘍惡敗瘡除三虫邪气生益州川谷二月八月采

黃秫

增─名醫別錄─黃秫味苦無毒主心煩止汗出形如桐根

黃辧

增─名醫別錄─黃辧味甘平無毒主心腹疝瘕口瘡臍傷一名經辯

紫給

增─名醫別錄─紫給味鹹主毒風頭泄注一名野葵生髙陵下地三月三日采根根如烏頭

紫藍

增─名醫別錄─紫藍味鹹無毒主食肉得毒能消除之

糞藍

增─名醫別錄─糞藍味苦主身癢瘡白禿漆瘡洗之生房陵

巴朱

增─名醫別錄─巴朱味甘無毒主寒上血帶下生雒陽

柴紫

增─名醫別錄─柴紫味苦主小腹痛利小腹破積聚長肌肉久服輕身長年生句二月七月采

文石

增─名醫別錄─文石味甘主寒熱心煩一名黍石生東郡山澤中水下五色有汁潤澤

路石

增─名醫別錄─路石味甘酸無毒主心腹止汗生肌酒痂益气耐寒實骨髓一名陵石生艸石上天雨獨幹日出獨濡花黃莖赤黑三嵗一實赤如麻五月十月采莖葉陰漧

曠石

增─名醫別錄─曠石味甘平無毒主益气養神除熱止渴生江南如石艸

敗石

增─名醫別錄─敗石味苦無毒主渴痺

石劇

增─名醫別錄─石劇味甘無毒止消渴

石蕓

增─名醫別錄─石蕓味甘無毒主目痛淋露寒熱溢血一名螫烈一名顧啄三月五月采莖葉陰漧

竹付

增─名醫別錄─竹付味甘無毒止痛除血

祕惡

增─名醫別錄─祕惡味酸無毒主療肝邪气一名杜逢

盧精

增─名醫別錄─盧精味平治蠱毒生益州

唐夷

增─名醫別錄─唐夷味苦無毒主療踒折

知杖

增─名醫別錄─知杖味甘無毒療疝

河煎

增─名醫別錄河煎味酸主結气癰在防頸者生海中八月九月采

區余

增─名醫別錄─區餘味辛無毒主心腹熱癃

王眀

增─名醫別錄─王眀味苦主身熱邪气小兒身熱以浴之生山谷一名王艸

師系

增─名醫別錄─師系味甘無毒主癰腫惡瘡煮洗之一名臣堯一名巨骨一名鬼芭生平澤八月采

並苦

增─名醫別錄─並苦主欬逆上气益肺气安五臓一名【音或】薰一名玉荊三月采陰漧

索千

增─名醫別錄─索千味苦無毒主易耳一名馬耳

良逹

增─名醫別錄─良達主齒痛止渴輕身生山陰莖蔓延大如葵子滑小

戈共

增─名醫別錄戈共味苦寒無毒主驚气傷寒腹痛羸瘦皮中有邪气手足寒無色生益州山谷惡蜚亷

舩虹

增─名醫別錄─舩虹味酸無毒主下气止煩渴可作浴湯藥色黃生蜀郡立秋取

姑活

增─名醫別錄─姑活味甘溫無毒主大風邪气濕痺寒痛久服輕身益气耐老一名冬葵子生河東─唐本艸姑活一名雞精

白女腸

增─名醫別錄─白女膓味辛寒無毒主泄痢膓澼療心痛破疝瘕生深山谷葉如藍實赤赤女膓同

白扇根

增─名醫別錄─白扇根味苦寒無毒主瘧皮膚寒熱出汗令人變

黃白支

增─名醫別錄─黃白支生山陵三月四月采根幹

父陛根

增─名醫別錄─父陛根味辛有毒以熨癰腫膚脹一名膏魚一名梓藻

疥拍腹

增─名醫別錄─疥拍腹味辛溫無毒主輕身療痺五月采陰漧

五母麻

增─名醫別錄─五母麻味苦有毒主痿痺不便下痢一名鹿麻一名歸澤麻一名天麻一名若艸生田野五月采

五色符

增─名醫別錄五色符味苦微溫主欬逆五臓邪气調中益气眀目殺虫靑符白符赤符黑符黃符各隨色補其臓白符一名女木生巴山谷

救赦人者

增─名醫別錄─救赦人者味甘有毒主疝痺通气諸不足生人家宮室五月十月采幹

常吏之生

增─名醫別錄─常吏之生味苦平無毒主眀目實有刺大如稻粱

載

增─名醫別錄─載味酸無毒主諸惡气

慶

增─名醫別錄─慶味苦無毒主欬

腂

增─名醫別錄─腂味甘無毒主益气延年生山谷中白順理十月采

芥

增─名醫別錄─芥味苦寒無毒主消渴止血婦人痰除痺一名梨葉如大靑

鴆鳥漿

增─本艸拾遺鴆鳥漿生江南林木下髙一二尺葉陰紫色冬不凋有赤子如珠味甘溫無毒能觧諸毒故名山人浸酒服主風血羸老

祥艸【與艸譜祥艸名同物異】

增─本艸拾遺─祥艸生西國味甘溫無毒主眀目彊記補心力

雞腳艸

增─本艸拾遺─雞腳艸生澤畔赤莖對葉如百合苖味苦平無毒主赤白久痢成疳

肝艸

增─本艸拾遺肝艸初生細葉軟似肝一名雞肝味甘平無毒主金瘡止血生肉觧丹石發熱

斷鑵艸

增─本艸拾遺─斷鑵艸主疔瘡

千金防

增─本艸拾遺千金防生江南髙二三尺主傅蛇蠍虫咬毒

土落艸

增─本艸拾遺土落艸生嶺南山谷葉細長味甘溫無毒主腹冷气痛痃癖

倚待艸

增─本艸拾遺─倚待艸生桂州如安山谷葉圓髙二三尺八月采味甘溫無毒主血气虛勞腰膝疼弱風緩羸瘦無顏色絕陽無子婦人老血浸酒服逐病極速故名倚待

藥王艸

增─本艸拾遺─藥王艸苖莖靑色摘之有汁味甘平無毒觧一切毒止鼻衂吐血袪煩躁

筋子根

增─本艸拾遺筋子根生四眀山苖髙尺餘葉圓厚光潤冬不凋根大如指亦名根子味苦溫無毒主心腹痛不問冷熱逺近惡鬼气注刺痛霍亂蠱毒暴下血

廅藥

增─本艸拾遺─廅藥生蕃國似幹茅黃赤色味鹹溫無毒主折傷內損瘀血生膚止痛治五臓除邪气補虛損產後血病

無風獨揺艸【與羗活天麻鬼臼名同物異】

增─海藥本艸─無風獨揺艸生大秦國及嶺南五月五日采諸山野亦往往有之頭若彈子尾若鳥尾兩片開合見人自動故曰獨揺性平溫無毒主頭骨逰風徧身癢─本艸拾遺─獨揺艸帶之令夫相愛

陀得花

增─開寶本艸─陀得花味甘平無毒主一切風血生西國蕃人將來蕃人采此花以釀酒呼爲三勒漿

建水艸

增─圖經本艸─建水艸生福州枝葉似桑四時常有土人取葉治走注風痛

百藥祖

增─圖經本艸─百藥祖生天臺山中冬夏常靑土人采葉治風

催風使【與五加皮名同物異】

增─圖經本艸─催風使生天臺山中冬夏常靑土人采葉治風

刺虎

增─圖經本艸─刺虎生睦州淩冬不凋采根葉枝入藥味甘主一切腫痛風疾

石逍遙

增─圗經本艸─石逍遙生常州冬夏常有無花實味苦微寒無毒主癱瘓諸風手足不遂久服益气輕身

黃寮郎

增─圖經本艸─黃寮郎生天臺山中冬夏常靑土人采根治風─醫學正傳─黃寮郎俗名倒摘刺治防痛

黃花了

增─圖經本艸─黃花了生信州春生靑葉三月開花似辣菜花黃色秋中結實采無時治咽防口齒病

百兩金

增─圖經本艸─百兩金生戎州河中府云安軍苖髙二三尺有榦如木淩冬不凋葉似荔枝初生背面俱靑秋後背紫面靑初秋開花靑碧色結實如豆大生靑熟赤無時采根去心用味苦性平無毒治壅熱咽防腫痛其河中出者根赤如蔓菁莖細靑色四月開碎黃花似星宿花五月采根曬漧用治風涎

地茄子

增─圖經本艸─地茄子生商州三月開花結子五六月采陰漧味微辛溫有小毒主中風痰涎麻痺下熱毒气破堅積利膈消癰腫瘡癤散血墮胎

田母艸

增─圖經本艸─田母艸生臨江軍無花實三月采根性涼主煩熱及小兒風熱

田麻

增─圖經本艸─田麻生信州田野及溝澗旁春夏生靑葉八月中生小莢冬月采葉治癰癤腫毒

芥心艸

增─圖經本艸─芥心艸生淄州引蔓白色根黃色四月采苖葉治瘡疥

苦芥子

增─圖經本艸─苦芥子生秦州苖長一尺餘莖靑葉如栁開白花似楡葉其子黑色味苦大寒無毒眀目治血風煩躁

布裏艸

增─圖經本艸─布裏艸生南恩州原野中莖髙三四尺葉似李而大至夏不花而實食之防人采根皮焙爲末味甘寒有小毒治瘡疥殺虫

茆質污

增─圖經本艸─茆質污生信州葉靑花白七月采根治風腫行血

胡堇艸

增─圖經本艸─胡堇艸生密州東武山田中枝葉似小堇菜花紫色似翹軺花一枝七葉花出兩三莖春采苖味辛滑無毒止痛散血治打撲損傷筋骨惡癰腫搗汁塗金瘡

小兒羣

增─圖經本艸─小兒羣生施州叢髙一尺以來春夏生苖葉無花冬枯其根味辛性涼無毒治淋疾

獨腳仙

增─圖經本艸─獨腳仙生福州山林旁陰泉處多有之春生苗葉圓落下紫腳長三四寸秋冬葉落夏連根葉采焙爲末治婦人血塊

撮石合艸

增─圖經本艸─撮石合艸生眉州平田中莖髙二尺以來葉似谷葉十二月萌芽二月有花不結實其苖味甘無毒療金瘡

露筋艸

增─圖經本艸─露筋艸生施州株髙三尺以來春生苖隨卽開花結子碧緑色四時不凋其根味辛濇性涼無毒主蜘蛛蜈蚣傷

九龍艸

增─本艸綱目─九龍艸一名金釵艸生平澤中紅子狀如楊梅其苖觧諸毒治防痛折傷骨筋蛇虺傷防風重舌牙闗閉

荔支艸

增─本艸綱目─荔支艸治蛇咬犬傷及破傷風

水銀艸

增─本艸綱目水銀艸治眼昏

透骨艸

增─本艸綱目─透骨艸治筋骨一切風濕疼痛攣縮寒濕腳气癘風徧身瘡癬反胃吐食一切腫毒

蛇眼艸

增─本艸綱目蛇眼艸生古井及年久陰下處形如淡竹葉背後皆是紅圈如蛇眼狀搗傅蛇咬

鵞項艸

增─本艸綱目─鵞項艸取花治咽防生瘡

蛇魚艸

增─本艸綱目─蛇魚艸搗傅金瘡血出不止

九里香艸

增─本艸綱目─九里香艸治肚癰

白筵艸

增─本艸綱目─白筵艸香艸也虫最畏之取根葉煎洗諸虫瘡疥癩

環腸艸

增─本艸綱目─環腸艸治蠱脹

札耳艸

增─本艸綱目─札耳艸治气聾

云花艸

增─本艸綱目─云花艸一名云花子狀如麻黃治馬疥

野芕艸

增─本艸綱目─野芕艸治痞滿

纎霞艸

增─本艸綱目─纎霞艸治元臓虛冷气攻臍腹痛

牛脂艻

增─本艸綱目─牛脂艻治七孔出血

鴨腳靑

增─本艸綱目─鴨腳靑治疔瘡

天仙蓮

增─本艸綱目─天仙蓮搗葉傅惡毒瘡癤

防頭蓮

增─本艸綱目─防頭蓮一名催生艸主婦人產難左手把之卽生又主腫脹利小便搗爛貼大人小兒牙疳

豬藍子

增─本艸綱目─豬藍子治耳內有膿名通耳

天芥菜

增─本艸綱目─天芥菜生平野小葉如芥狀味苦一名雞屙黏主傅蛇傷治一切腫毒

佛掌花

增─本艸綱目─佛掌花根治疔瘡

郭公刺

增─本艸綱目─郭公刺一名光骨刺取葉搗傅天泡瘡取根煎服治哮喘

籩箕柴

增─本艸綱目─籩箕柴生山中取皮煎服治癧瘡

碎米柴

增─本艸綱目─碎米柴主癰疽發背

羊屎柴

增─本艸綱目─羊屎柴生山野葉類鶴虱四月開白花亦有紅花者結子如羊屎狀名鐡艸子根可毒魚夏用苖葉冬用根主傅癰疽發背能合瘡口散膿血又酒煮服治下血

山枇杷柴

增─本艸綱目─山枇杷柴取皮傅湯火傷

三角風

增─本艸綱目─三角風名三角尖取石上者尢良主風濕流注疼痛及癰疽腫毒

葉下紅

增─本艸綱目─葉下紅滴汁治飛絲入目腫痛

滿江紅

增─本艸綱目─滿江紅主癰疽

隔山消

增─本艸綱目─隔山消出太和山白色主腹脹積滯气隔噎食轉食

石見穿

增─本艸綱目─石見穿主骨痛大風癰腫

墓頭回

增─本艸綱目─墓頭回治崩中赤白帶下

羊茅

增─本艸綱目─羊茅羊喜食之故名治防痺腫痛

阿兒只

增─西域記─阿兒只出西域狀如苦參主打撲傷損婦人損胎又治魚鼠瘡

阿息兒

增─西域記─阿息兒出西域狀如地骨皮治婦人產後胞衣不下又治金瘡膿不出嚼爛塗之卽出

奴哥撒兒

增─西域記─奴哥撒兒出西域狀如桔梗治金瘡及腸與筋斷者嚼爛傅之自續也

薏苡

原─薏苡一名解蠡一名芑實一名米一名薏珠子一名西番蜀秫一名回回米一名艸珠兒【本艸綱目云其葉似蠡實而解散又似芑黍之苗故有觧蠡芑實之名音感米乃其堅硬者有彊之意一作珠一作米苗名屋菼回回米以下三名見救荒本艸】處處有之交趾者子最大出眞定者佳今多用梁漢者气劣於眞定春生苖莖髙三四尺葉如黍葉開紅白花作穂五六月結實靑白色形如珠子而稍長故呼薏珠子取用以顆小色靑味甘黏牙者良形尖而殻薄米白如糯米此眞薏苡也可粥可麫可同米釀酒性微寒無毒養心肺上品之藥健脾益胃補肺淸熱去風勝濕消水腫治筋急拘攣去幹濕腳气大驗久服輕身辟邪令人能食根甘微寒無毒煮糜食甚香去蚘虫大效心腹煩滿及胸脇痛剉三升煮濃汁服汁能墮胎气葉作飲气香益中暑月煎飲暖胃益气血初生小兒煎湯浴之無毒

彚考─增─史記夏本紀注─禹母修已見流星貫昴又吞神珠薏苡胸坼而生禹─後漢書馬援傳─初援在交趾嘗餌薏苡實用能輕身省欲以勝瘴气南方薏苡實大援欲以爲種軍還載之一車時人以爲南方珍怪權貴皆望之援時方有寵故莫以聞及卒後有上書譖之者以謂前所載還乃眀珠文犀帝益怒

集藻─五言古詩─增─宋梅堯臣魏文以予病渴贈薏苡二叢植庭下走筆戱謝─媿無相如才偶病相如渴潩水有丈人薏苡分叢茇爲飲可扶衰餘生幸且活安知惡已者不願變野葛─司馬光薏苡─佳實產南州流傳卻山瘴如何馬伏波坐取丘山謗夫君道義白復爲神眀相厲气與流言安能逞無狀─蘓軾小圃薏苡─伏波飯薏苡禦瘴傳神良能除五溪毒不救防言傷防言風雨過瘴癘久亦亡兩俱不足治但愛艸木長艸木各有宜珍產駢南荒絳嚢懸荔枝雪粉剖桄榔不謂蓬荻姿中有藥與糧舂爲芡珠圓炊作菇米香子美拾橡栗黃精誑空腸今吾獨何者玉粒照座光

七言古詩─增─宋陸遊薏苡─初遊唐安飯薏米炊成不減雕胡美大如芡實白如玉滑欲流匙香滿屋腹腴項臠不入盤況復飱酪甘酸東歸思之未易得每以問人人不識嗚呼奇才從古棄艸菅君試求之籬落間七言絕句─增─宋梅堯臣和石昌言學士官舎薏苡─葉如華黍實如珠移種官庭特蔥蒨但蠲病渴付相如勿卹謗言歸馬援─眀邵寶樹張提學恵薏苡仁─辟濕初聞薏苡仁涯翁詩裏見來眞東風吹送臺端貺活火山泉共作春

詩散句─增─唐王維─薏苡扶衰病歸來幸可將─原─杜甫稻粱求未足薏苡謗何頻─增─宋蘇軾─只疑薏苡來交趾未信蠙珠出泗濱─黃庭堅黃金滿地無人費一斛眀珠薏苡秋─原─眀馮琦南國繇來多薏苡東山且可問松蘿─增─宋陸遊甑香炊薏米─金髙士談井邊薏苡吐秋珠

別錄─原─修治─取子於甑中蒸使气餾曝漧挼之得仁亦可碾取凡使每兩同糯米一兩炒熟去糯米用亦有以鹽湯煮者─制用─春熟炊爲飯食之治冷气薏苡仁爲末同粳米煮粥日日食補正气利腸胃消水腫治風痺除胸中邪气治筋脈拘攣除消渇水飲─增─五雜俎京師有薏酒用薏苡實釀之淡而有風致然不足快酒人之吸也─鳳洲筆記─薊州薏苡仁酒周氏第一成氏次之三屯營所造更勝淸冽秀美有出色香味之表者

檳榔

增─藥錄─檳榔一名賓門─本艸注─檳榔一名仁頻一名洗瘴丹一名螺果尖長有紫文者名檳圓大而矮者名榔─南方艸木狀─檳榔樹髙十餘丈皮似靑桐節如斑竹下本不大上枝不小調直亭亭千萬若一森秀無柯端頂有葉葉似甘蕉條開破仰望如挿叢蕉於竹杪風至獨動似舉羽扇之掃天葉下系數房房綴數十實實大如桃李天生棘重累其下所以禦衛其實也味苦剖其皮煮其膚堅如漧棗作雞心狀破皮作錦文者爲佳以扶畱藤古賁灰並食則滑美下气消穀─名醫別錄─防榔生南海气味苦辛溫無毒消穀逐水除痰澼三虫伏屍寸白─藥性本艸─味甘性寒宣利五臓六腑壅滯破胸中气─唐本艸─除一切風下一切气通闗節利九竅健脾調中除煩破瘕結─鶴林玉露─嶺南人以檳榔代茶禦瘴其功有四一曰醒能使之醉蓋食之久則燻然頰赤若飲酒然二曰醉能使之醒蓋酒後嚼之則寛气下痰餘酲頓觧三曰饑能使之飽四曰飽能使之饑蓋空腹食之則充然气盛如飽飽後食之則飲食快然易消又且賦性防通而不泄气稟味嚴正而更有餘甘有是徳故有是功也

彚考─增─梁書海南傳─於陁利國出檳榔特精好爲諸國之極─南史劉穆之傳─穆之少時家貧誕節嗜酒食不修拘檢好往妻兄家乞食多見辱不以爲恥其妻江嗣女甚明識毎禁不令往江氏後有慶防屬令勿來穆之猶往食畢求檳榔江氏兄弟戱之曰檳榔消食君乃常饑何忽須此妻復截髮市肴饌爲其兄弟以餉穆之自此不對穆之梳沐及穆之爲丹陽尹將召妻兄弟妻泣而稽顙以致謝穆之曰本不匿怨無所致憂及至醉穆之乃令廚人以金柈貯檳榔一斛以進之─任昉傳─昉父遙本性重檳榔以爲常餌臨終常求之剖百許口不得好者昉亦所嗜好深以爲恨遂終身不嘗檳榔─唐書南蠻傳─環王國取檳榔沈爲酒哥羅國凡嫁娶納檳榔爲禮多至二百盤眞臘國客至屑檳榔龍腦香蛤以進婆賄伽盧國土熱衢路植椰子檳榔仰不見日─宋史地理誌─瓊州貢檳榔─三輔黃圗─漢武帝元鼎六年破南越起扶荔宮以植所得奇艸異木有檳榔百餘本─風俗記─王髙麗年十四五時四月八日在彭城佛寺中謝混見而以檳榔贈之執王手謂曰王郎謝叔源可與周旋否─南中八郡誌─檳榔土人以爲貴婚族欵客輙先進此物若邂逅不設用相嫌恨─三國典略─齊命通直散騎常侍辛徳源聘於陳陳遣主客蔡佞宴酬因談謔手防檳榔乃曰頃聞北間有人爲噉檳榔獲罪人間遂禁此物定爾否徳源答曰此是天保初王尙書罪狀故耳猶如李固被責云胡粉飾面搔首弄姿不聞漢世頓禁胡粉─酉陽雜俎─檳榔枝苗可以忘憂─嶺表錄異─安南自嫩及老采檳榔實啖之自云交州

地溫不食此無以袪其瘴癘廣州亦噉檳榔然不甚於安南也─西溪叢語─閩廣人食檳榔每切作片蘸蠣灰以荖葉裹嚼之荖音老又音蒲口切初食微覺似醉面赤故東坡詩云紅潮登頬醉檳榔─宋類苑南海地气暑濕人多患胸中痞滯故常防檳榔數十口加以勃蔞藤洎蜆灰同咀之液如朱色程思孟知畨禺凡左右侍史啖檳榔者悉杖之或問其故曰惡其口唇如潄血耳─海槎余錄─防榔產於海南惟萬崖瓊山防同樂防諸

州縣爲多他處則少每親朋防合互相擎送以爲禮至於議姻不用年帖只送防榔而已─瀛涯勝覽─哇國人防榔不離口寘飯於盤酥澆之餐則去榔屑向盤掬而食食旣水飲待賔以防榔集藻─牋─增─晉兪益期與韓康伯牋─惟防榔樹最南防之可觀子旣非常木亦特異余在交州時度之大者三圍髙者九丈餘葉聚樹端房棲葉下花秀房中子結房外其擢穂似黍其綴實似谷其皮似桐而厚其節似竹而穊其中空其外勁其屈如覆虹其伸如縋繩本不大末不小上不傾下不斜稠直亭亭千百若一步其林則寥朗庇其蔭則蕭條信可以長吟可以逺想矣但性不耐霜不得北植必當遐樹海南遼然萬里弗遇長者之目自令人深恨啟─增─梁庾肩吾謝東宮賚防榔啟─無勞朱實兼荔支之五滋能發紅顏類芙蓉之十酒登玉案而上陳出珠盤而下逮澤深溫柰恩均含棗─謝賚防榔啟─形均緑竹詎掃山壇色譬靑桐不生空井事逾紫柰用兼芳菊方爲口實永以蠲屙─王僧孺謝賜於佗利所獻防榔啟竊以文軌一覃充仭斯及入侍請朔航海梯山獻琛奉貢充庖盈府故其取題任賦多述兪書萍實非甘荔葩慙美

賦─增─眀黎遂球防榔賦有序─防榔生於海外予粵人喜雜蔞葉蜆灰嚼之婚姻之約以表結言客粵者每不諳食且資嘲笑然攷食檳榔不惟予粵人也晉劉穆之微時嘗造妻家已食畢求檳榔妻兄弟曰君嘗苦饑何用此物及任丹陽尹召妻兄弟以金盤貯防榔一斛贈之然則往故吳俗所貴何以云然予讀書之暇作賦爭之美嘉實之貞烈含文采於炎方榦亭亭而直上枝扶舉而疏張渉南海以流望見蓋之彷徉摘鮫人之明珠猶什襲而錦裝牽異艸而薦葉朋翡翠於越裳凖削以成瓣防如錢而擲筐疑獺髓與玉屑並資嚼而得漿擬潄石而礪齒勝含脂以爲容於是集良耦邀上賔進鯉尾獻猩唇調甘選脆嘉澹雪醇龍華代燭雞人遲更觴羽倦而旣醉徳味飽乎大烹卻易牙而不顧視杜康以逡巡並牽裾與捧袂見微誠於華巾結方勝以象物翅則蜨而首螓香儼含乎雞舌液半飲而霞蒸酌腑臓之損益導元气以降升是以靡俗不珍無時不宜托吉士以爲友比白茅而包之指摽梅以興感佇斯焉之相遺陳果以穿鍼懸艾虎而續絲匪一端以調笑卽懷袖以寄怡在凝寒而擁背防立月而露滋忽溫靄而如醺惟丹丸之馥頥彼嚙唇與唼舌樂並枕於低帷暢同心之蘭言相吞吐而气佳笑貞士之苦節采松實而緣阿分藜藿之我安適晚食而婆娑詠素餐以不怍歌無酒而可酡從樂饑於衡門亦回味以防多況鼎養之羅列侑退食而委蛇

五言古詩─增─梁劉孝綽有人乞牛舌乳不付因餉防榔陳乳何能貴爛舌不成珍空持渝皓齒非但污丹唇別有無枝實曾要湛上人差比朱櫻熟詎易紫梨津莫言蔕中久當看心裏新微芳𨿽不足含咀願相親─周庾信忽見防榔─緑芳千子熟紫穂百花開莫言行萬里曾經相識來─宋蘇軾食防榔─月照無枝林夜棟立萬礎雲間扇蔭此九月暑上有垂房子下繞絳刺禦風欺紫鳳卵雨暗蒼龍乳裂包一墮地還以皮自煮北客初未諳勸食俗難阻中虛畏泄气始嚼忽半吐吸津得微甘著齒隨亦苦面目太嚴冷滋味絕媚嫵誅彭勲可防推轂勇宜賈瘴風作堅頑導利時有補藥儲固可爾果錄詎用許先生失膏粱便腹委敗鼓日噉過一粒膓胃爲所侮蟄雷殷臍腎藜藿腐亭午書燈看膏盡鉦漏歷歷數老眼怕少睡竟使赤眥努渴思梅林咽饑念黃獨舉柰何農經中收此困羇旅牛舌不餉人一斛肎多與乃知見本偏但可酬惡語─戴復古泉南卽事─寄迹小園中自笑客異鄕東家送防榔西家送防榔咀嚼唇齒赤亦能醉我腸南人愛敬客以此當茶湯慇懃謝其來此意不可忘─眀劉基初食防榔─防榔紅白文色似靑扶畱驛吏勸我食可已瘴癘憂初驚刺生頰漸若防在防紛紛花滿眼岑岑暈頭將疑悞臘毒復想致無由稍稍熱上靣輕汗如珠流淸涼徹肺腑麤穢無纎畱信知殷王語瞑疾乃瘳三復增永嘆書之遺朋儔五言律詩─增─宋朱子防榔─憶昔南遊日初嘗靣發紅藥嚢知有用茗盌詎能同蠲疾收殊效修眞錄異功三彭如不避糜爛七非中

五言排律─增─宋李綱防榔─疏林滄海上結實已累累煙濕頳虯卵風揺翠羽旗飛翔金鸑鷟掩映籜龍兒濩落咍椰子勻圓訝荔枝當茶消瘴速如酒醉人遲蔞葉偏相稱蠣灰亦漫爲乍餐顏愧渥頻嚼齒愁疲飲啄隨風土端憂化島黎

七言絕句─增─宋黃庭堅幾道復覓防榔─蠻煙雨裏紅千樹逐水排痰肘後方莫笑忍饑窮縣令煩君一斛寄防榔─朱子防榔五絕卒章戲簡及之主簿─暮年藥裹闗身切此外翛然百不貪薏苡載來緣下气檳榔收得爲祛痰錦文縷切勸加餐蜃炭扶畱共一盤食罷有時求不得英雄邂逅亦饑寒向來試吏著南冠馬甲蠔山得飫餐卻借芳辛來觧穢雞心磊落看堆盤个中有味要君參螫吻舂防久不甘珍重人心亦如此莫將寒苦換春酣髙士沈迷簿領書有時紅糝綴須定知不著金盤貯兒女心情本自無

詩散句─增─唐李白─何如黃金盤一斛薦防榔─宋唐庚織貝流肌滑防榔入頰紅─元張翥防榔新善啖一斛宿酲空宋蘇軾─不用長愁掛月村防榔生子竹生孫─唐曹鄴─防榔自無柯─宋鄭域─防榔共聘幣戴復

古─紅吐防榔唾

【附錄】山防榔

增─羅浮山防─山防榔一名蒳子生日南樹似栟櫚而小與防榔同狀一叢十餘榦一干十餘房一房數百子子長寸餘五月采之味近甘苦

大腹子

增─本艸綱目─大腹子一名大腹防榔出嶺表滇南防中一種腹大形扁而味者不似防榔尖長味良甘者所謂豬防榔也雲南記云大腹防榔每枝有二三百顆靑時以一片蔞葉及蛤粉捲和食之卽減味與防榔可通用但力稍劣耳皮味辛微溫無毒治冷熱气攻心腹大腸蠱毒痰膈醋心下一切气止霍亂通大小腸健脾開胃消肌膚中水气壅逆瘴瘧痞滿胎气惡阻脹悶

馬防榔

原─馬防榔俗譌爲馬金囊一名馬金南一名紫防榔結實紫色內有核而殻薄去殻其仁色白盤轉與北方文官果無異第文官果漧久食之刺防馬防榔𨿽幹嚼之軟美嚼完以新汲水送下其淸甜香美凡果無與爲比味甘寒無毒出雲南金齒沅江諸夷地核仁气味苦甘寒無毒治產難傷寒熱病惡瘡腫毒俱以冷水嚼服數枚

集藻─五言古詩─增─眀吳寛馬防榔─有樹吾不識人云馬防榔防榔產南海結實因瘴鄕平生冒其名豈亦如丁香白花細而密實甘翻可甞其葉與麻同沃若澤且光麻馬音防譌欲問郭駝亡

茱萸【二種】同類

增─本艸綱目─吳茱萸【陳藏器曰茱萸南北總有入藥以吳地者爲好所以有吳之名也】處處有之江淮蜀漢尢多木髙丈餘皮靑緑色葉似椿而濶厚紫色三月開紅紫細花七八月結實似椒子嫩時微黃至熟則深紫李時珍曰枝柔而肥葉長而皺其實結於梢頭累累成簇而無核一種粒大一種粒小小者入藥爲勝气味辛溫有小毒溫中下气止痛除濕逐風邪開腠理治欬逆寒熱利五臟去痰冷逆气治飲食不消心腹諸冷絞痛中惡心腹痛霍亂吐瀉痺刺痛腰腳軟弱利大腸壅气膓風痔疾殺三虫鬼疰治腎气通闗節健脾厚腸胃開郁化滯食茱萸一名藙一名榝一名艾子一名辣子一名越椒一名欓子【陶景曰禮記名藙而俗呼爲榝子當是不識藙子也蘇恭曰爾雅云椒榝醜莍陸璣詩防云椒榝屬也並有榝名李時珍曰此卽欓子也蜀人呼爲艾子楚人謂之辣古人謂之藙及榝子因其辣蜇口慘腹有殺毅黨然之狀故有諸名曹憲博雅云欓子越椒茱萸也鄭樵通誌云欓子一名食茱萸以別吳茱萸也】蘇頌曰南北皆有之其木甚髙大有長及百尺者枝莖靑黃莖間有刺上有小白葉類油麻其花黃色子宜入食羮中能發辛香李時珍曰髙木長葉黃花緑子叢簇枝上味辛而苦土人八月采搗濾取汁入石灰攪成名曰艾油亦曰辣米味辛辣入食物中用主治功同吳茱萸但力少劣耳彚考─增─禮記內則三牲用藙─注─藙煎茱萸也漢律防稽獻焉爾雅謂之榝防賀氏云今蜀郡作之九月九日取茱萸折其枝連其實廣長四五寸一升實可和十升膏名爲藙也─南齊書祥瑞志始興郡本無欓樹調味有闕世祖在郡堂屋後忽生一株─唐書文藝傳─王維別墅在輞川有茱萸沜─詩含神霧─茱萸耐老─淮南畢萬術─井上宜種茱萸茱萸葉落井中飲此水者無瘟病懸茱萸於屋內鬼畏不入─雜五行書─舎東種白楊茱萸三根增年益壽除患害也─搜神記─永嘉六年正月無錫縣歘有四枝茱萸樹相樛而生狀若連理─發記─蛇以茱萸爲酒謂飲之卽醉也異苑─晉新野庾紹字道遐與南陽宋協中表之親情好綢繆桓時庾爲湘東太守病亡義熙中忽見形詣協求酒協時時餌茱萸酒因爲設之酒至執杯還置云有茱萸气恊云卿惡之耶紹云上官皆畏之非獨我也─風土記─俗尙九月九日謂之上九茱萸到此日气烈熟色赤可折其房以挿頭云辟惡气禦冬─易洞林─郭璞避難至新息有人以茱萸令璞射之璞曰子如小鈴含珠按文言之是茱萸─續齊諧記─汝南桓景隨費長房遊學長房謂之曰九月九日汝南當有大災戹急令家人縫囊盛茱萸系臂上登山飲菊花酒此禍可消景如言舉家登山夕還見雞犬牛羊一時死長房問之曰此可代矣今世人九日登髙飲酒帶茱萸囊蓋始於此─成都古今記蜀人每進酒輙以艾子一粒投之少頃香滿盂醆─福建志─建寧府重陽日登髙飲茱萸酒名茱萸爲辟邪翁集藻─贊─增─宋宋祁艾子贊─緑實若萸味辛香苾投粒羮臛椒桂之匹

賦─增─晉孫楚茱萸賦─有茱萸之嘉木植茅茨之前庭歷漢女而始育閱百嵗而長生森蔓延以盛興布緑葉於紫莖鶉火西䢐白藏授節零露旣凝鷹隼飄厲攀紫房於纎阿綴朱實之酷烈應神農之本艸療生民之疢疾文散句─增─楚屈原離騷─榝又欲充夫佩幃五言古詩─增─梁簡文帝茱萸女─茱萸生狹邪結子復銜花遇逄纎手摘濫得映鉛華雜與鬟簪插偶逐鬢鈿斜東西爭贈玉縱橫來問家不無夫婿馬空駐使君車唐萬楚茱萸女─山陰栁家女九日采茱萸復得東鄰伴防爲陌上姝插枝著髙髻結子置長裾忤性常遲緩非闗詫丈夫平眀折林樾日入返城隅俠客要羅袖行人挑短書蛾眉自有主年少莫踟躕

五言律詩─增─宋徐奉禦紮賦茱萸─萬物慶西成茱萸獨擅名房排紅結小香透夾衣輕宿霧霑猶重朝陽照更眀長和菊花酒髙宴奉西淸

七言律詩─增─宋徐奉和禦制茱萸─臺畔西風禦果新芳香精彩麗蕭辰柔條細葉妝治好紫蔕紅芳綴勻防朶得陪天上宴千株長作洞中春今朝聖藻偏流詠黃菊無由更敢鄰

五言絕句─增─唐王維茱萸沜─結實紅且緑復如花更開山中儻畱客置此芙蓉杯─山茱萸─朱實山下開淸香寒更發幸與叢桂花窻前向秋月─裴廸茱萸沜─飄香亂椒桂布葉開檀欒云日𨿽回照森沈猶自寒

七言絕句─增─唐武元衡寄題江南所居茱萸樹─手種茱萸舊井傍防回春露又秋霜今來獨向秦中見攀折無時不斷腸

詩散句─增─唐孟浩然─茱萸正可佩折取寄情親─司空曙─彊向衰叢見芳意茱萸紅實是繁花─張說茱囊系牧童─李白─九日茱萸熟─李益─茱萸滴露房─宋司馬光─萸房近令節─唐王昌齡茱萸插鬢花宜壽─王維─徧插茱萸少一人─杜甫─醉把茱萸仔細看─盧綸茱萸一朶映華簮─權徳輿─酒泛茱萸晚易曛白居易─舞鬟擺落茱萸房茱萸色淺未經霜─元稹─茱萸暗綻紅珠蘂─崔櫓─茱萸冷吹溪口香─無名氏─茱萸蘂綻蠅頭赤

別錄─增─齊民要術─食茱萸二月栽之宜固城隄冡髙燥之處實開便收之掛著屋裏壁上令陰漧勿使煙薰用時去中黒子─炮炙論凡使吳茱萸去葉梗每十兩以鹽二兩投東流水四斗分作一百度洗之自然無涎日幹入丸散用之若用醋煮者每十兩用醋一鎰煮三十沸後入茱萸曬漧用

桂【巖桂別見花譜】

增─爾雅─梫木桂注─今南人呼桂厚皮者爲木桂桂樹葉似枇杷而大白華華而不著子叢生巖嶺枝葉冬夏常靑─桂海虞衡志─桂南方奇木上藥也桂林以地名地實不產而出於賓宜州凡木葉心皆一縱理獨桂有兩紋形如圭制字者意或出此葉味辛甘與皮無別而加芳美人喜咀嚼之─南方艸木狀─桂出合浦生必以髙山之巓冬夏常靑其類自爲林間無雜樹交趾置桂園桂有三種葉如柏葉皮丹者爲丹桂葉似柿葉者爲菌桂葉似枇杷葉者爲牡桂─酉陽雜俎─牡桂葉大如苦竹葉葉中一脈如筆迹花蔕葉三瓣瓣端分爲兩岐其表色淺黃近岐淺紅色花六瓣色白心凸起如荔枝其色紫出婺州山中─唐本艸─牡桂乃爾雅所云梫木桂也葉長尺許花子與菌桂同大小枝皮俱名牡桂但大枝皮肉理麤虛如木而肉少味薄名曰木桂亦云大桂不及小嫩枝皮肉多而半卷中必皺起其味辛美一名肉桂亦名桂枝一名桂心出邕州桂州交州甚良其菌桂葉似柿葉中有縱文三道表裏無毛而光澤肌理薄如竹大枝小枝皮俱是筒其大枝無肉老皮堅板不能重捲味極淡薄不入藥用小枝薄而捲及二三重者良或云筒桂陶氏云小桂是也今惟出韶州─本艸綱目─牡桂葉長如枇杷葉堅硬有毛及鋸齒其花白色其皮多脂菌桂葉如柿葉而尖狹光淨有三縱文而無鋸齒其花有黃有白其皮薄而捲今商人所貨皆此二種別錄單名桂者卽肉桂李杲云桂之細薄者爲枝厚脂者爲肉去皮與裏當其中者爲桂心桂肉气味甘辛有小毒利肝肺气心腹寒熱冷痰霍亂轉筋頭痛腰痛出汗溫中堅筋骨通血脈理防不足宣導百藥治沈寒痼冷之病去營衛中風寒表虛自汗桂心苦辛無毒治九種心痛腹內冷痛欬逆結气壅脾腳痺不仁止痢破血殺三虫治一切風气補五勞七傷通九竅利闗節益精眀目暖腰膝治風痺骨節攣縮續筋骨生肌肉消瘀血破痃癖癥瘕殺艸木毒治風癖失音陽虛失血內托癰疽痘瘡觧蛇蝮毒牡桂卽木桂其最薄者爲桂枝枝之嫩小者爲栁桂气味辛溫無毒治上气欬逆結气防痺吐吸利闗節補中益气治心痛脇痛溫筋通脈止煩發汗去冷風疼痛菌桂气味辛溫無毒治百病養精神和顏色爲諸藥先聘通久服輕身不老靣生光華媚好常如童子昔人所服食者蓋此類也

彚考─增─戰國防─蘇秦曰楚國之食貴於玉薪貴於桂山海經─桂林八樹在賁隅東─注─八樹成林言其大也莊子─桂可食故伐之─列仙傳─範蠡好食桂飲水賣藥人間世世見之─說文─桂江南木百藥之長─原─地理誌─桂陽郡有桂嶺開花徧樹林嶺盡香─增─捜神記─彭祖者殷時大夫也姓籛名鏗帝顓頊之孫陸終氏之中子歷夏而生商末號七百嵗常食芝桂─抱朴子趙佗子服桂二十年足下生毛日行五百里力舉千斤─廣州記─桂父常食桂葉見知其神人尊事之一旦與鄕曲別飄然入云─拾遺記─闇河之北有紫桂成林其實如棗羣仙餌焉韓終采藥四言詩曰闇河紫桂實大如棗得而食之後天而老─臨海記─郡東南有白石山望之如雪山有湖傳云金鵞之所集八桂之所植─水經注林邑城隍塹之外林棘荒蔓榛梗冥郁縢槃等秀參錯際天其中香桂成林气淸澄煙桂父象人也棲居此林服桂得道─羅浮山記─山頂有桂山海經所謂賁禺之桂─一品集─李徳裕平泉莊有東陽之牡桂─酉陽雜俎─大凢木脈皆一脊惟桂葉三脊─孫公談苑─南唐後主嘗召徐鍇至淸暑閣前地經雨艸生磚縫中薙去復生鍇曰呂氏春秋云桂枝之下無雜木味辛故也後主令取桂屑數斗勻布縫中經宿盡死─夢溪筆談呂氏春秋云桂枝之下無雜木蓋桂枝味辛螫故也然桂之殺艸木自是其性不爲辛螫也雷公炮炙論云以桂爲丁以釘木中其木卽死一丁至微未必能螫大木自是其性相制耳─避暑錄話─蘇子瞻在恵州作桂酒嘗問其二子邁過云一試之而止大抵气味似屠蘇酒二子語及亦自撫掌大笑劉禹鍚傳信方有桂漿法善造者暑月極快美凡酒用藥未有不奪其味況桂之烈楚人所謂桂酒椒漿者安知其爲美酒但土俗所尙今欲因其名以求美亦過矣

集藻─贊─增─晉郭璞桂贊─桂生南裔拔萃岑嶺廣莫熈葩淩霜津穎气王百藥森然云挺

文賦散句─增─楚屈原離騷─雜申椒與菌桂兮豈維紉夫茝─漢司馬相如上林賦─桂椒木蘭─晉孫綽天臺賦─八桂森挺以淩霜

五言古詩─原─周庾信詠桂─南中有八桂繁華無四時不識風霜苦安知零落期─增─唐顏眞卿謝陸處士杼山折靑桂花見寄之什─羣子遊杼山山寒桂花白緑荑含素萼采折自逋客忽枉巖中詩芳香潤金石全髙南越蠧豈謝東堂策防愜名山期從君恣幽覿

詩散句─增─唐李白─何以折相贈白花靑桂枝─孟浩然靑桂春再榮白雲暮來變─白居昜─身倚白石崖手攀靑桂樹─晉張恊─尺燼重防桂─梁庾肩吾─八桂動芳枝─原─唐李白靑桂隠遙月─增─姚合─辛香發桂叢李賀─山頭老桂吹古香

別錄─原─漢書南越傳─尉陀獻桂蠧一器─注─師古曰此虫食桂故味辛而漬之以蜜食之也

禦定佩文齋廣羣芳譜卷九十九

欽定四庫全書

禦定佩文齋廣羣芳譜卷一百

藥譜

丁香【與花譜丁香名同物異】

增─本艸綱目─丁香一名丁子香一名雞舌香陳藏器曰雞舌香與丁香同種花實叢生其中心最大者爲雞舌撃破有順理而解爲兩向如雞舌故名乃是母丁香也馬志曰生交廣南番樹髙丈餘木類桂葉似櫟葉花圓細黃色其子出枝蘂上如釘長三四分紫色其中有麤大如山茱萸者俗呼爲母丁香雞舌香气味辛微溫無毒治風水毒腫霍亂心痛去惡熱丁香气味辛溫無毒溫脾胃止霍亂壅脹風毒諸腫齒疳防殺虫辟惡治口气反胃鬼疰蠱毒殺酒毒消痃癖療腎气奔豚腹痛嘔逆去胃寒理元气血气盛者勿服【按今所種丁香花三四月開又一種也】彚考─增─酉陽雜俎─藥艸異名亭炅獨生雞舌香也─藥譜─丁香異名支解香─夢溪筆談─予集靈苑方論雞舌

香以爲丁香母蓋出陳氏拾遺今細考之尙未然按齊民要術云雞舌香世以其似丁子故一名丁子香卽今丁香是也日華子云雞舌香治口气所以三省故事郎官日含雞舌香欲其奏事對答其气芬芳此正所謂丁香治口气至今方書爲然又古方五香連翹湯用雞舌香千金五香連翹湯無雞舌香卻有丁香此最爲明驗新補本艸又出丁香一條蓋不曽深考也今世所用雞舌香乳香中得之大如山茱萸剉開中如柿核略無气味以治痰殊極乖謬

集藻─五言古詩─增─唐杜甫丁香─丁香體柔弱亂結枝猶墊細葉帶浮毛疎花披素艶深栽小齋後庶近幽人占晚墮蘭麝中休懷粉身念

五言律詩─增─唐錢起賦得池上防丁香樹─得地移根逺交柯繞指柔露香濃結桂池影鬭蟠虯黛葉輕筠緑金花笑菊秋何如南海外雨露隔炎洲

七言絕句─增─唐陸龜丁香─江上悠悠人不問十年云外醉中身殷勤解卻丁香結從放繁枝散誕春─金元好問賦瓶中雜花─香中人道睡香濃誰信丁香臭味同一樹百枝千萬結更應薫染費春工─明許邦才丁香

花─蘇小西陵踏月廻香車白馬引郎來當年剰綰同心結此日春風爲翦開

詩散句─增─宋宋白─昨日司花新奉勅後園差使結丁香─陶弼─萬枝千葉逓相就內結花心外結身烏藥

增─本艸綱目─烏藥一名旁其一名鰟魮一名矮樟【烏以色名其葉狀似鰟魮鯽魚故俗呼爲鰟魮樹拾遺作旁其方音訛也南人亦呼爲矮樟其气似樟也】蘇頌曰臺州雷州衡州皆有之以天臺者爲勝木似茶檟髙五七尺葉微圓而尖靣靑背白有紋四五月開細花黃白色六月結實根有極大者又似釣樟根然根有二種嶺南者黑色而堅硬天臺者白而虛軟並以八月采根如車轂紋形如連珠者佳李時珍曰吳楚山中極多人以爲薪根葉皆有香气但根不甚大才如芍藥嫩者肉白老者肉色其子如冬靑子生靑熟紫核殻極薄其仁亦香而苦根味辛溫無毒治中惡心腹痛蠱毒疰忤鬼气宿食不消天行疫瘴膀胱腎間冷气攻衝背膂婦人血气小兒腹中諸虫除一切冷霍亂反胃吐食瀉痢癰癤疥癘並解冷熱

【附錄】研藥

增─海藥本艸─研藥生南海諸州小樹葉如椒根如烏藥而圓小根味苦溫無毒主霍亂下利赤白中惡蠱毒腹不調者剉水煎服

乳香

增─香錄─乳香一名薫陸香出大食國南其樹類松以斤斫樹脂溢於外結而成香聚而成塊上品爲揀香圓大如乳頭透明俗呼滴乳又曰明乳次爲瓶香以瓶收者次爲乳塌雜沙石者次爲黑塌黒色次爲水濕塌水漬色敗气變者次爲斫削雜碎不堪次爲纒末播爲塵者─本艸綱目─燻陸香一名馬尾香一名天澤香一名摩勒香一名多伽羅香【宼宗奭曰薫陸香卽乳香爲其垂滴如乳頭也鎔塌在地者爲塌香皆一也李時珍曰佛書謂之天澤香言其潤澤也又謂之多伽羅香又曰杜嚕香李珣言薫陸是樹皮乳是樹脂陳藏器言乳香是薫陸之類宼宗奭言是一物陳承言薫陸是總名乳香是薫陸之乳頭也】掌禹錫曰按南方異物志云薫陸出大秦國在海島有大樹枝葉正如古松生於沙中盛夏木膠流出沙上狀如桃膠夷人采取賣與商賈無賈則自食之气味微溫無毒主風水毒腫去惡气伏屍癮癢毒治耳聾中風口噤不語婦人肉气止大腸泄澼療諸瘡令內消能發酒理風冷下气益精補腰膝治腎气止霍亂衝惡中邪气心腹痛疰气長血活血定痛伸筋治婦人產難折傷彚考─增─酉陽雜俎─藥艸異名靈華泛腴薫陸香也貞元中蜀郡有僧志功言住寶相寺持經夜久忽有飛虫五六枚大如蠅金色疊飛燈熖或蹲於柱花上鼔翅與火一色久乃滅熖中如此數夕童子擊墮一枚乃薫陸香也亦無形狀自是不復見

沒藥

增─本艸綱目─沒藥【一作末藥皆梵言也】蘇頌曰今南海諸國及廣州或有之木之根株皆如橄欖葉靑而宻歳久者則有脂液流滴在地下凝結成塊或大或小亦類安息香采無時按一統志云沒藥樹髙大如松皮厚二三寸采時掘樹下爲坎用斧伐其皮脂流於坎旬餘方取之气味苦平無毒破血止痛療金瘡杖瘡諸惡瘡痔漏卒下血目中翳暈痛膚赤破癥瘕宿血損傷瘀血消腫痛治心膽虛肝血不足墮胎及產後心腹血痛

騏驎竭

增─本艸綱目─騏驎竭一名血竭【騏驎馬名也此物如幹血故謂之血竭曰騏驎者隱之也】蘇頌曰南番諸國及廣州皆有之木髙數丈婆娑可愛葉似櫻桃而有三角其脂液從木中流出滴下如膠飴狀久而堅凝乃成竭赤作血色采無時按一統志云血竭樹略如沒藥樹其肌赤色采法亦於樹下掘坎斧伐其樹脂流於坎旬日取之多出大食諸國今人試之以透指甲者爲眞气味甘鹹平無毒治心腹卒痛金瘡血出破積血止痛生肉去五臟邪气傷折打損一切疼痛血气攪刺內傷血聚補心包絡肝血不足益陽精消陰滯气

阿魏

增─酉陽雜俎─阿魏木出伽闍郍國卽北天竺也伽闍郍呼爲形虞亦出波斯國呼爲阿虞截樹長八九丈皮色靑黃三月生葉似防耳無花實斷其枝汁如飴久乃堅凝名阿魏拂林國僧彎所說同摩伽陁國僧提婆言取其汁如米豆屑合成阿魏─本艸綱目─阿魏一名薫渠一名哈昔泥【夷人自稱曰阿此物極臭阿之所畏也經謂之央匱防古人謂之哈昔泥元時食用以和料其根名穩展以淹羊肉甚香美】蘇恭曰生西番及昆侖苗葉根莖酷似白芷搗根汁日煎作餅者爲上截根穿暴漧者爲次體性極臭而能止臭又婆羅門云薫渠卽是阿魏取根汁暴之如膠或截根日幹並極臭西國持咒人禁食之常食用之云去臭气陳承曰今江浙人家亦種之枝葉香气皆同而差淡薄但無汁膏李時珍曰阿魏有艸木二種艸者出西域可曬可煎木者出南番取其脂汁校一統志所載有此二種云出火州及沙鹿海牙國者艸髙尺許根株獨立枝葉如蓋臭气逼人生取其汁熬作膏名阿魏出三佛齊及暹羅國者樹不甚髙土人納竹筒於樹內脂滿其中冬月破筒取之其樹低小如枸杞牡荊之類西南風土不同故或如艸如木也气味辛平無毒殺諸小虫去臭气破癥積下惡气除邪鬼蠱毒治風邪鬼疰心腹中冷傳屍冷气辟瘟治瘧霍亂心腹痛腎气瘟瘴禦一切蕈菜毒解自死牛羊馬肉諸毒消肉積

盧防

增─本艸綱目─盧會一名奴會一名訥會一名象膽【陳藏器曰俗呼爲象膽以其味苦如膽也】李珣曰盧防生波斯國狀如黒餳乃樹脂也蘇頌曰今惟廣州有來者其木生山野中滴脂淚而成采之不拘時月李時珍曰一統志云哇三佛齊諸國所出者乃艸屬狀如鱟尾采之以玉器搗成膏气味苦寒無毒治熱風煩悶胸膈間熱气明目鎭心小兒癲癇驚風療五疳殺三虫及痔病瘡瘻解巴豆毒除鼻癢傳齒治濕癬出黃汁

黃蘗

原─黃蘗【俗作黃柏】一名蘗木根名檀桓出邵陵者輕薄色深爲勝出東山者厚而色淺樹髙數丈葉似吳茱萸亦如紫椿經冬不凋皮外白裏深黃色厚二三分二月五月采皮陰漧性苦寒無毒泄伏火補腎水堅腎壯骨治衝脈气逆不渴而小便不通消五臟腸胃中結熱黃疸除骨蒸瀉膀胱相火得知母滋陰降火得蒼術除濕淸熱爲治痿要藥得細辛瀉膀胱火治口舌生瘡金張元素曰黃蘗之用有六瀉膀胱心火一也利小便結二也除下焦濕腫三也痢疾先見血四也臍中痛五也補腎壯骨髓六也凡膀胱腎水不足諸痿厥腰無力於黃茋湯中加用使兩足膝中气力湧出痿軟卽去乃癱瘓必用之藥明李時珍曰古書言知母佐黃柏滋陰降火有金水相生之義黃柏無知母猶水母之無蝦蓋黃柏能制膀胱命門陰中之火知母能淸肺金滋腎水之化源气爲陽血爲陰邪火煎熬則陰血漸涸故陰虛火動之病須之非陰中之火不可用又必少壯气盛能食者用之相宜若中气不足邪火熾甚者久服有寒中之變彚考─增─牕間紀聞─古人寫書皆用黃紙以蘗染之所以辟蠧故曰黃卷

別錄─增─修治─炮炙論云削去麤皮用生蜜水浸半日曬漧每五兩用蜜三兩塗之文武火炙令蜜盡爲度李時珍云黃蘗性寒而沈生用降實火熟用不傷胃酒制治上鹽制治下蜜制治中

小蘗

增─本艸綱目─小蘗一名子蘗一名山石橊【此與金櫻子杜鵑花並名山石橊非一物也】蘇恭曰生山石間所在皆有襄陽峴山東者爲良其樹枝葉與石橊無別但花異子細黒圓如牛李子及女貞子爾李時珍曰其皮外白裏黃狀如蘗皮而薄小气味苦大寒無毒治口瘡疳防殺諸虫去心腹中熱气治血崩

厚朴

增─廣雅─重皮厚朴也─漢書注─朴木皮也此藥以皮爲用而皮厚故呼厚朴─本艸綱目─厚朴一名烈朴一名赤朴一名厚皮樹名榛子名逐折【其木質朴而皮厚味辛烈而色紫赤故有厚朴烈赤諸名】蘇頌曰以梓州龍州者爲上木髙三四丈徑一二尺春生葉如槲葉四季不凋紅花而靑實皮極鱗皺而厚紫色多潤者佳薄而白者不堪李時珍曰朴樹膚白肉紫五六月開細花細實如冬靑子生靑熟赤有核七八月采之味甘美皮气味苦溫無毒治中風傷寒頭痛寒極驚悸气血痺死肌去三虫溫中益气消痰下气療霍亂腹痛脹滿胃中冷逆泄痢淋露反胃轉筋瀉膀胱及五臟一切气消宿食去結水破宿血化水谷止吐酸水大溫胃气

彚考─增─溫公詩話─文徳殿百官常朝之所也宰相奏事畢乃來押班常至日旰守堂卒好以厚朴湯飲朝士朝士有久無差遣厭苦常朝者戲爲詩曰立殘階下梧桐影喫盡街頭厚朴湯亦朝中之實事也

杜仲

增─廣雅─杜仲曼楡也─原─一名思仲一名思仙一名木棉一名檰【本艸綱目云昔有杜仲服此得道因以名之思仲思仙皆此義其皮中有銀絲如綿故曰木棉】漢中建平宜都者佳脂厚潤者良豫州山谷及上黨商州陜州亦有之樹髙數丈葉類柘又似辛夷江南謂之檰初生嫩葉可食謂之檰牙花實名逐折味苦澀亦堪入藥木可作屐益腳皮色紫而潤狀如厚朴而更厚折之多白絲相連如綿二五六九月皆可采味甘微辛气溫平甘溫能補微辛能潤故能潤肝而補腎主補中益精治腰膝痛堅筋骨彊志療腰腎脊攣潤肝燥補肝經風虛葉作蔬去風毒腳气久積風冷

別錄─原─修治─凡使削去麤皮每一斤用酥一兩蜜三兩和塗火炙以盡爲度細剉用

秦皮

增─本艸綱目─秦皮一名梣皮一名桪木一名石檀一名樊槻一名盆桂一名苦樹一名苦櫪【秦皮本作梣皮其木小而岑髙故名人訛爲桪木又訛爲秦木或云木出秦地故得秦名髙誘注淮南子云梣苦櫪木也蘇恭雲樹葉似檀故名石檀俗因味苦呼爲苦樹】蘇恭曰此樹似檀葉細皮有白而不麤錯取皮漬水便碧色書紙看之皆靑色者是眞蘇頌曰其木大都似檀枝榦皆靑緑色葉如匙頭虛大而不光並無花實根似槐根俗呼爲白桪木气味苦微寒無毒治風寒濕痺除熱目中靑瞖白膜久服頭不白輕身可作洗目湯

彚考─增─淮南子─夫梣木色靑翳而羸瘉蝸睆此皆治目之藥也人無故求此物者必有蔽其明者

皁角

原─皁角一名皁莢一名烏犀一名懸刀一名雞棲子【本艸綱目云莢之樹皁故名廣志謂之雞棲子曽氏方謂之烏犀外丹本艸謂之懸刀】所在有之樹髙大葉如槐葉瘦長而尖枝間多刺夏開細黃花結實有三種一種小如豬牙一種長而肥厚多脂而黏一種長而瘦薄枯燥不黏以多脂者爲佳不結實者鑿一孔入生鐵三五斤泥封之卽結性辛鹹溫有小毒通闗節破堅癥通肺及大腸气治咽喉痺塞痰气喘咳風癘疥癬下胞衣墮胎

彚考─原─神仙傳─左親騎軍崔言一旦得大風惡疾防目昏盲睂髮自落鼻梁崩倒勢不可救遇異人傳方用皁角刺三斤燒灰蒸一時久日榦爲末食後濃煎大黃湯調一匕飲之一旬睂髮再生肌潤目明後入山修道不知所終─增─墨客揮犀─唐華淸宮今靈泉觀也七聖殿之西南隅數十步間有皁角一株合數人抱枝榦頗瘁相傳明皇洎貴妃共植於此每歳結實必有十數莢合歡者京兆尹命老卒數人守視之移接於他樹則不復合歡也

集藻─七言絕句─增─宋張耒皁莢樹─畿縣塵埃不可論故山喬木尙能存不緣去垢湏靑莢自愛蒼鱗百歳根別錄─原─采取─樹多刺難上采時以篾篐其樹一夕盡落─修治─皁莢取赤肥不蛀者新汲水浸一宿銅刀削去

麤皮以酥反復炙透去子每一兩酥五錢又有蜜炙絞汁燒灰之異各依方法子揀圓滿堅硬不蛀者瓶煮熟剝去硬皮取向裏白肉兩片去黃以銅刀切曬用─禁忌─皁角與鐵有相感召處鐵砧槌皁角卽自損鐵

碾碾之久則成孔鐵鍋防之多爆片落制用─溽暑久雨時皁莢合蒼術燒煙辟瘟疫邪濕气皁莢浸酒中取盡其精煎成膏塗帛上貼一切腫毒子炒舂去赤皮水浸軟煮熟糖漬食疏導五臟風熱─增─翰墨叢記淮南人藏鹽酒蟹凡一器十隻以皁莢半挺置其中則經歳不壊

【附錄】波斯皁莢

增─酉陽雜俎─波斯皁莢出波斯國呼爲忽野檐黙拂林呼爲阿棃去伐樹長三四丈圍四五尺葉似鉤緣而短小經寒不凋不花而實其莢長二尺中有隔隔內各有一子大如指頭赤色至堅硬中黒如墨甜如飴可噉亦入藥用─本艸拾遺─一名阿勃勒狀如皁角而圓長味甘好喫

【附錄】鬼皁莢

增─酉陽雜俎─鬼皁莢生江南地澤如皁莢髙一二尺沐之長髮亦去衣垢

【附錄】肥皁莢

增─本艸綱目─肥皁莢生髙山中其樹髙大葉如檀及皁莢葉五六月開白花結莢長三四寸狀如雲實之莢而肥厚多肉內有黒子數顆大如指頭不正圓其色如漆而甚堅中有白仁如栗煨熟可食亦可種之十月采莢煮熟搗爛和白麫及諸香作丸澡身靣去垢而膩潤勝於皁莢也气味辛溫微毒去風濕治下痢便血瘡癬腫毒

【附錄】酸角

增─雲南志─臨安府出酸角如皁角而小味酸

訶黎勒

增─南方艸本狀─訶黎勒樹似木梡花白子形如橄欖六路皮肉相著可作飲變白髭髮令黑出九眞─本艸綱目─訶黎勒一名訶子【訶黎勒梵言天主持來也】蘇頌曰嶺南皆有而廣州最盛子形如巵子橄欖靑黃色七八月實熟時采未熟時風飄墮者謂之隨風子暴漧收之益小者彼人尢珍貴之气味苦溫無毒治冷气心腹脹滿下食破胸膈結气下宿物止腸澼久泄赤白痢消痰活水調中止嘔吐霍亂心腹虛痛奔豚腎气

彚考─增─嶺南異物志─廣州法性寺有訶黎勒四五十株子極小而味不濇皆是六路每歳州貢只以此寺者寺有古井木根蘸水水味不鹹每子熟時有佳客至則院僧煎湯以延之其法用新摘訶子五枚甘艸一寸破之汲井水同煎色若新茶

集藻─五言排律─增─唐包佶抱病謝李吏部贈訶黎勒葉一葉生西徼賫來上海查歳時經水府根本別天涯方

士眞難見商胡輙自誇比香同異域看色勝仙家茗飲暫調气梧丸喜伐邪幸蒙卻老疾深願駐韶華

別錄─增─炮炙論─凡用訶黎勒酒浸後蒸一伏時刀削去皮取肉剉焙用用核則去肉

婆羅得

增─本艸綱目─婆羅得一名婆羅勒【婆羅得梵言重生果也】李珣曰婆羅得生西海波斯國樹似中華栁樹子如蓽麻子气味辛溫無毒治冷气塊溫中補腰腎破痃癖可染髭發令黑

巴豆

增─本艸綱目─巴豆一名巴菽一名剛子一名老陽子【此物出巴蜀而形如菽豆故名宋本艸一名巴椒菽字之訛也】蘇頌曰嘉州戎州睂州皆有之木髙一二丈葉似櫻桃而厚大初生靑色後漸黃赤至十二月葉漸凋二月復漸生四月舊葉落盡新葉齊生卽花發成穗微黃色五六月結實作房生靑至八月熟而黃漸漸自落乃收之一房有二瓣一瓣一子或三子仍有殻戎州出者殻上有縱文隠起如綫一道至兩三道土人呼爲金綫巴豆最爲上等气味辛溫有毒治傷寒溫瘧寒熱破癥瘕結聚堅積畱飲痰癖開通五臟六腑閉塞利水穀道去惡肉除鬼毒蠱疰邪物殺虫魚峻用則有戡亂刼病之功微用亦有撫綏調中之妙彚考─增─稽神錄─明經趙瑜魯人累舉不第困厄甚矣因遊泰山祈於嶽廟將出門忽有小吏自後至曰判官召隨之而去奄至一防事良久聞簾中檢閱簿書旣而言曰君命生至薄名與祿仕皆無分今此見告當有以奉濟今以一藥方授君君以此給足衣食然不可置家置家則貧矣瑜拜謝而出至門外空中飄大桐葉至乃書巴豆丸方於其上與人間之方正同瑜遂稱前長水令賣藥於夷門市餌其藥者病無不愈獲利甚多道士李徳陽親見其桐葉已十餘年尙如新折者─鄰幾雜誌吳衝卿說其先君爲瑞昌令一卒力防巴豆如松子問其由始用飯一盌巴豆兩粒漸加巴豆減飯積以歳月至於純食巴豆此亦習噉葛之類

大風子

原─大風子出海南諸番國乃大樹之子狀如椰子而圓中有核數十枚大如雷丸子中有仁白色久則黃而油不堪入藥气味辛熱有毒取油治瘡有殺虫之功不可多服或至防明用之外塗功不可沒

別錄─原─修治─取油法用子二三斤去殻及黃油者研極爛盛磁器中封口入滚湯中蓋鍋宻封勿令透气文武火煎至黑色如膏名大風油以和藥

海紅豆

增─南州異物記─海紅豆生南海人家園圃中大樹而生葉圓有莢近時蜀中種之亦成─益都方物略記─紅豆葉如冬靑而圓澤春開花白色結莢枝間其子累累而綴珠若大紅豆而扁皮紅肉白以似得名蜀人用爲果飣─本艸綱目─紅豆樹髙二三丈葉似棃葉而圓气味微寒有小毒治人黑皮防花癬頭靣遊風宜入靣藥及澡豆

集藻─贊─增─宋宋祁紅豆贊─葉圓以澤素蘤春敷子生莢間累累綴珠

相思子

增─本艸綱目─相思子一名紅豆【古今詩話云相思子圓而紅故老言昔有人歿於邊其妻思之哭於樹下而卒因以名之】生嶺南樹髙丈餘白色其葉似槐其花似皁莢其莢似扁豆其子大如小豆半截紅色半截黑色彼人以嵌首飾叚公路北戶錄言有蔓生用子收龍腦香相宜令香不耗也气味苦平有小毒通九竅去心腹邪气止熱悶頭痛風痰瘴瘧殺腹髒及皮膚內一切虫除蠱毒取二七枚研服卽吐出

豬腰子

增─本艸綱目─豬腰子生栁州蔓生結莢內子大若豬之內腎狀酷似之長三四寸色紫而肉堅彼人以充土宜饋送中土气味甘微辛無毒治一切瘡毒及毒箭傷

金櫻子

增─本艸綱目─金櫻子一名刺棃子一名山石橊一名山頭雞子【金櫻當作金罌謂其子形如黃罌也石橊雞頭皆象形也】蘇頌曰叢生郊野中大類薔薇有刺四月開小白花夏秋結實亦有刺黃赤色形似小石橊李時珍曰花最白膩其實大如指頭狀如石橊而長其核細碎而有白毛气味酸濇平無毒治脾泄下痢止小便利濇精气久服耐寒輕身

集藻─五言古詩─增─宋黃庭堅和孫公善李仲同金櫻餌唱酬二首─人生欲長存日月不肯遲百年風吹過忽成甘蔗滓傳聞上世士烹餌艸木滋千秋垂緑髮每恨不同時李侯好方術肘後探神奇金櫻出皇墳刺槖攬霜枝寒牕司火候古鼎凍膠飴初嘗不可口醇酒和味宜至今身七十孺子色不衰田中按耘耝孫息親抱持卻笑鄰捨翁未老湏杖藜假手富春公秋毫聽民詞夙夜臨公防歸臥酸體肢李侯來饋藥期以十日知深中防靈根金鏁祕玉符不湏許斧子辛勤來玉芝我方困健訟撾翁爭一錐不能鳴弦坐頗愧巫馬期敢乞刀圭余歸和夘飲巵儻令憂民病從此得國醫

七言絕句─增─宋謝薖采金櫻子─三月花如薝卜香霜中采實似金黃煎成風味亦不淺潤色猶煩顧長康詩散句─增─宋楊萬里─霜紅半臉金櫻子

衛茅

增─本艸綱目─衛茅一名鬼箭一名神箭【劉熙釋名言齊人謂箭羽爲衛此物榦有直羽如箭羽矛刃自衛之狀故名張揖廣雅謂之神箭宼宗奭衍義言人家多燔之遣祟則三名又或取此義也】蘇頌曰生山石間小株成叢春長嫩條條上四面有羽如箭羽視之若三羽靑葉狀似野茶對生味酸濇三四月開碎花黃緑色結實大如冬靑子气味苦寒無毒除邪殺鬼毒蠱疰治婦人血气

五加

原─五加一名文章艸一名金玉香艸一名金鹽一名五花一名追風使一名犲漆一名犲節一名五佳一名白刺一名木骨【本艸綱目云此藥以五葉交加者良故名五加又名五花丹鉛錄作五佳云一枝五葉者佳故也蜀人呼爲白刺異物志名文章艸本艸犲漆犲節之名不知何義蘇頌圖經云蘄州人呼爲木骨吳中俗名追風使金鹽詳見煮石經】江淮湖南州郡皆有之春生苗莖葉皆靑作叢苗莖俱有刺類薔薇長者至丈餘葉五出香气似橄欖春時結實如豆粒而扁色靑得霜乃紫黑根類地骨皮輕脆芬香一云生南方者微白而柔韌大類桑白皮生北方者微黑而硬入藥用南方者苖可作茹用皮浸酒久服輕身耐老明目下气補中益精堅筋彊志意黑須髮令人有子或只爲散代茶餌之亦驗彚考─增─煮石經─舜嘗登蒼梧之山曰厥金玉之香艸朕欲偃息正道此五加也又異名曰金鹽昔西域眞人王屋山人王常曰何以得長久何不食石蓄金鹽何以得長壽何不食石用玉豉玉豉者卽地楡也五加地楡皆是煮石而餌得長生之藥也昔尹公度聞孟綽子董士固相與言曰寜得一把五加不用金玉滿車寜得一斤地楡安用明月寶珠昔魯定公母服五加酒以致不死尸解而去張子聲楊建始王叔牙於世彥等皆服此酒而房室不絕得壽三百年有子二十人世人服而延年者甚眾眞人王常云五加者五車之星精也水應五湖人應五徳位應五方物應五車故靑精入莖則有東方之液白气入節則有西方之津赤气入華則有南方之光精入根則有北方之黃煙入皮則有戊巳之靈五神鎭主轉相育成餌之者眞仙服之者反嬰集藻─贊─增─漢譙周文章艸贊─文章作酒能成其味以金買艸不言其貴

別錄─原─種植─深掘肥地每二尺埋一根令沒舊痕甚易活苖生從一頭翦訖鋤土壅之五月采莖十月采根皆取皮陰漧─制用─造酒方用五加皮洗淨去骨莖葉亦可以水煎汁和麯釀米酒成時時飲之亦可煮酒飲加逺志爲使更良一方加木煮酒服談野翁試驗方云神仙煮酒法用五加皮地楡刮去麤皮各一斤袋盛入無灰好酒二斗大壇封固安大鍋內文武火煮壇上安米一合米熟爲度取出入水中三日出火毒以渣曬漧爲丸每旦服五十丸藥酒送下臨臥再服能去風濕壯筋骨順气化痰添精補髓久服延年益壽功難盡述王綸醫論云風病飲酒能生痰火惟五加皮一味浸酒日飲數杯最有益諸浸酒藥惟五加皮與酒相合且味美也

枸杞

原─枸杞一名枸檵【爾雅云杞枸檵注云今枸杞也】一名枸棘一名天精【廣韻云春名天精子夏名枸杞秋名卻老枝冬名地骨皮】一名地仙一名卻老增本艸綱目─一名地輔一名枸忌一名卻暑一名苦杞一名地節一名羊乳一名仙人杖一名西王母杖─原─枸杞二木名此物棘如枸之刺莖如杞之條故兼二名處處有之春生苖葉如石橊葉而軟薄堪食俗呼爲甜菜其莖髙三五尺叢生六七月開小花淡紅紫色隨結實微長生靑熟紅味甘美根名地骨根之皮名地骨皮古以常山者爲上近時以甘州者爲絕品今陜之蘭州靈州以西並是大樹葉厚根麤河西及甘州者子圓如櫻桃曝漧小紅潤甘美可作果食花葉根實並用益精補气不足悅顏色堅筋骨黑須髮耐寒暑明目安神輕身不老葉甘涼除煩益志壯心气益精解熱補五勞七傷去皮膚骨節間風消麫毒散瘡腫去上焦心肺客熱和羊肉作羮益人忌與乳酥同食皮甘淡寒解骨蒸肌熱消渴風濕痺堅筋骨涼血挫拌麫煮熟吞之去腎家風益精气治金瘡去下焦肝腎之虛熱子味甘而潤性滋而補不能退熱止能補腎潤肺生精益气乃平補之藥所謂精不足者補之以味也諺云去家千里莫食枸杞言無所用其補益也其莖堅硬者可作拄杖彚考─增─易─姤卦以杞包─注─杞之爲物生於肥地者也疏─薛虞記云杞杞栁也案王氏云生於肥地蓋以杞爲今之枸杞也─原─詩小雅集於苞杞陟彼北山言采其杞南山有杞薄言采杞於彼新田於此菑畝隰有杞桋─續神仙傳朱孺子嘉安國人幼事道士王眞居大篛巖常登山嶺采黃精服餌一日就溪濯蔬忽見岸側有二小花犬相趂孺子異之乃防逐入枸杞叢下歸語眞訝之遂與孺子俱往伺之復見二犬戲躍逼之又入枸杞下眞與孺子共尋掘乃得二枸杞根形狀如花犬堅若石洗挈歸煮食之俄頃而孺子忽飛升在前峯上眞驚異久之孺子謝別眞升云而去今俗呼其峯爲童子峯─圖經本艸─蓬萊縣南丘村多枸杞髙者一二丈其根盤結甚固其鄕人多壽考潤州開元寺大井傍生枸杞嵗久土人目爲枸杞井云飲其水甚益人也─增─夢溪筆談─枸杞陜西極邊生者髙丈餘大可作柱葉長數寸無刺根皮如厚朴甘美異於他處千金翼云枸杞出甘州者爲眞葉厚大者是大體出河西諸郡其次江池間埂上者實圓如櫻桃全少核暴漧如餅極膏潤有味─東坡集─蜀靑城山老人村有五世孫者道極險逺生不識鹽醯而溪中多枸杞根如龍蛇飲其水故壽近歳道稍通漸能致五味而壽益衰─貴耳錄─綦內相崇禮在太學前廊裕陵有進枸杞根如犬大作賀表學宮令前廊撰述皆不下筆綦欣然當之其用一句靈根夜吠舉學皆服用東坡詩云靈尨或夜吠又出白樂天枸杞詩因此後登玉堂─茅亭夜話─華陽邑村民叚九者常入山野中采枸杞根莖貨之有年矣因於紫山腳下見枸杞一株甚大遂劚之根本怪異不類常者長尺餘四莖如四足兩莖如頭尾若一獸形持歸村捨家狗吠之不已至夜四隅村落羣狗聚而吠之終夕不輟不堪其喧也遲明妻怒將充朝防羣狗乃不復吠矣休復見道書云枸杞茯苓人參薯藥術等形有異者餌之皆獲上壽或除嗜欲嗇神抱和則必有眞靈降顧接引爲地仙爾─浩然齋日抄─徽宗時順州築城得枸杞於土中其形如獒狀馳獻闕下乃仙家所謂千歳枸杞其形如犬者也

集藻─賦─增─宋史子玉枸杞賦有序─史子分教劍庠之明年目逾月廢捲黙坐客有告之曰玆土之宜杞根實繁產諸泮林尢腴而美揆之本艸明目養神盍試其味尋命僮僕則取之不竭食之旣厭而昏者開翳者鮮矣於是作而嘆曰是物也不假種植沾濡雨露芬敷自榮其功效足以回光返照如此況出於輔之翼之長之養之者豈不足以備明時之采擇哉有感而爲之賦曰當春用事肝怙勢而驕厥火彌壯用弗利乎眸紫珍兮塵漫望舒兮云浮熨之平之濯之冷之計屢施而防功書旣展而復收其誰巧運乎金箆抑將乞諸其龍湫者也客莞爾而笑曰泮宮眈眈靈根萃止匪藻匪芹彊名曰杞或云羊乳亦曰狗忌其效伊何未易殫紀於以安神於以輕體至於瑩秋水之神而爛巖電之光則又其效驗之細者也子居是間左抽右取不費一錢多取其數餐厥英還爾明爲子之計不亦近而易行乎應之曰廣文一寒飯嘲不足信如子言載采盈掬因以比離婁之目且不負將軍之腹豈不魚熊之兼得又何必空糜乎廩祿於是叱畦丁戒僕夫捜諸荊棘之塲探諸榛莽之區叢然而遂油然而達或壓枝以駢出或附趾而簪碧隨取隨足不耘不植蔓延布滿夭矯瑰特有如蒙頂之苖而槍之始露有如楚畹之香而芽之方茁至若仙杖飛空髣髴驂鸞壽通靈時聞吠尨幸則髙人逸士襲其馨而挹其味不幸則樵夫野叟防之棄而斧之戕也於是小摘薦至大烹可期錯落琉璃之碎靑蔥雨露之滋憫寒庖之屢空笑盛饌之莫知燎南山之煤罌西澗之水潔蠲瓦酌中火劑登爼過熟噴香霧之蒙茸舉箸頓空覺余糝之滑美混甘苦而爽口逼寒涼而液齒知再飯之防如陋八珍之鮮味朝焉咀英暮焉茹脆曽不論乎韮菘又何數乎蒓豉殆不可無此君於一日又何拘乎去家之一思惜乎首陽之夫貪采薇而遂足商巖之老厭噉芝而遂止秦人之炙夫何太俗相如之渇胡不嗜此哉已而心體舒逸神情爽塏湧眞水於玉池炯夜光於銀海客不予欺遜而謝之荷神農之知音悵離騷之偶遺𨿽則一艸之微無庸多談感物悟理斯有可觀彼弗種而然矧種之者乎彼弗養而然矧養之者乎所以菁莪誦育才之樂棫朴歌官人之能行有枝葉可使莠亂苗之去仁在乎熟深懼茅塞子之心維杞維梓扶而養之一薰一蕕疏而別之自本自根種而茂之孝弟忠信培而植之師友淵源灌而漑之先王遺言饜而飫之散柯布葉日積月長摩厲靑冥直幹霄漢股肱心膂無施不可如此則劍山之植物豈但收近效於眸子了焉而已哉

五言古詩─增─宋梅堯臣舟中行自采枸杞子─野岸竟多杞小實霜且丹系舟聊以掇粲粲忽盈盤助吾苦羸薾豈必采瑯玕自異驕華人百金求祕丸昔聞王子喬上帝降玉棺此焉卽不免但願在世安─原─蘇軾小圃枸杞─神藥不自閟羅生滿山澤日有牛羊憂歳有野火厄越俗不好事過眼等茨棘靑荑春自長絳珠爛莫摘短籬防新植紫筍生臥節根莖與花實收拾無棄物大將吾髩小則餉我客似聞朱明洞中有千年質靈尨或夜吠可見不可索仙人可許我借杖扶衰疾─增─黃庭堅顯聖寺庭枸杞─仙苗壽日月佛界承露雨誰爲萬年計乞此一壞土扶疎上翠蓋磊落綴丹乳去家尙不食出家何用許政恐落人間采剝四時苦養成九節杖持獻西王母

七言古詩─增─宋蘇軾周教授索枸杞因以詩贈錄呈廣倅蕭大夫─鄴侯藏書手不觸嗟我嗜書終日讀短檠照字細如毛怪底昏花懸兩目扶衰賴有王母杖名字於今掛仙籙荒城古塹艸露寒碧葉叢低紅菽粟春根夏苗秋著子盡付天隨恥充腹蘭傷桂折緣有用爾獨何損丹其族贈君愼勿比薏苡采之終日不盈匊外澤中幹非爾儔斂藏更借秋陽暴雞壅桔梗一稱帝堇也𨿽尊等臣僕時復論功不汝遺異時謹事東籬菊─原─楊萬里題張似道寒緑軒─菊芽伏土摻靑粟杞筍傍根埋紫玉雷聲一夜雨一朝森然迸出如蕨苗先生饑腸詩作梗小摘珍芳汲水井風鑪蟹眼候松聲罩籬親撈微帶生爛炊雕胡淅靑精芼以天隨寒緑萌饑時作韲仍作羮飽後龍鳯同庖烹大官蒸羊壓花片宰夫胹蹯削瓊軟豹胎熬出禍胎來貴人有眼何曽見天隨尙有愁作魔愁杞作棘菊作莎君不見黃金錢照紅玉豆秋髙更覺風味多先生釀金煉紅玉自莎自棘如予何金空玉盡苗復出喫苗喫花並喫實天隨白眼屠沽兒不道有人頭上立

七言律詩─原─唐劉禹錫楚州開元寺北院枸杞臨井繁茂可觀羣賢賦詩因以繼和─僧房藥樹依寒井井有香泉樹有靈翠黛葉生籠石甃殷紅子熟照銅瓶枝繁本是仙人杖根老新成瑞犬形上品功能甘露味還知一勺可延齡─宋楊萬里嘗枸杞─芥花菘莟餞春忙夜吠仙苗喜晚嘗味抱土膏甘復脆气含風露咽猶香作虀淡著微施酪芼茗臨時莫過湯卻憶荊溪古城上翠條紅乳摘盈箱─增─明吳寛謝顧良弼甘州枸杞─畦間此種看來無緑葉尖長也自殊似取瑚沈鐵网空將薏苡作明珠菊苗同摘慿誰賦藥品兼收正爾須曽是老人宜服食只今衰病莫如吾

五言排律─原─唐孟郊井上枸杞架─深鎖銀泉甃髙葉架云空不與凡木並自將仙蓋同影疎千月聲細萬條風迸子鄰溝外飄香客位中花杯承此飲椿歲小無窮七言絕句─增─唐白居易和郭使君題枸杞─山陽太守政嚴明吏靜人安無犬驚不知靈藥根成狗怪得時聞吠夜聲

詩散句─增─宋張耒─江臯春气足佳杞蕃新苗老枿飽霜露余滋發柯條神農不吾欺誇譽何忉忉堅筋及奔馬瑩目察秋毫─曾肇─腹飽仙人杖心存奼女丹─朱子雨餘芽甲翠光勻杞菊成蹊亦自春─陸遊─雪霽茒堂鐘磬淸晨齋枸杞一杯羮─蘇軾─新芽摘杞叢別錄─原移植─揀好地熟斸加糞逐畦開深七八寸取枸杞連莖剉四寸長以艸索束如碗大壠中立種相去尺許調爛牛糞如稀糊灌束上令滿減則更灌以肥土壅滿更加熟牛糞然後灌水不久卽生極肥嫩從一頭割如翦韮法種半畝料理如法可供數人割時以早朝爲佳避熱及雨須與地靣平髙畱則無葉深翦則傷根要數鋤壅灌每月一加糞尢妙─種子─取枸杞於水盆內揉去皮取子曝漧斸肥地作畦畦中去土二三寸仍深斸熟加糞用二月初一日撒子如種菜法又以爛牛糞蓋之又蓋土一層令與畦平苗出頻澆之當年疎痩二年以後悉肥可作菜食割如上法一年但五度不可過勿令長不堪食如食不盡卽翦作漧菜以備冬用如此從春及秋其苗不絕其根年年生發可備常用─辧訛葉厚而長梗上無刺者枸杞葉圓梗上有刺者名白棘味辛苦麻人不堪服愼之─制用─養生雜纂─采枸杞子紅熟者去蔕水淨洗瀝漧砂盆內爛研以細布袋盛濾去滓沈淸一宿去淸水若天气稍暖更不待經宿入銀石器中慢火熬成膏不住手攪之勿黏底候稀稠得所瀉向新瓷瓶中盛之蠟紙封勿令透气每日早朝溫酒下二大匙夜臥再服百日身輕气壯耳目聰明須髮烏黑─嵗時記─澡浴除病正月一日二月二日三月三日四月四日以至十二月十二日皆用枸杞葉煎湯洗澡令人光澤百病不生九月上戌日采枸杞十月上亥日制服─法天生意─廿一日枸杞煎湯沐浴令人不病不老十月壬癸日面東采枸杞子二升以好酒五升磁瓶內浸二十一日開封入生地黃汁三升攪勻以紙三重封口更浸候至立春前三日開瓶空心暖飲一杯至立春後髭須卻黑補益精气服之耐老輕身忌食蘿卜蕪夷十四日取枸杞煎湯沐浴令人光澤不老十一月初十日十二月除夜取枸杞煎湯沐浴令人光澤不病不老去災─增─外臺祕要─枸杞酒補虛損去勞熱長肌肉益顏色肥健人止肝虛目淚用生枸杞子五升搗破絹袋盛浸好酒二斗中宻封勿泄气二七日服之─養屙漫筆─枸杞子搾油燈觀書能益目力

溲疏

增─藥錄─溲疏一名楊櫨一名牡荊一名空疏皮白中空時時有節子似枸杞子冬月熟赤色味甘苦─名醫別錄─溲疏一名巨骨味苦微寒無毒治皮膚中熱除邪气止遺溺利水道除胃中熱下气可作浴湯

楊櫨【與上溲疏名同物異】

增─唐本艸─楊櫨一名空疏所在皆有生籬垣間其子爲莢葉气味苦寒有毒治疽瘻惡瘡水煮汁洗之立瘥

木天蓼

增─本艸綱目木天蓼【其樹髙而味辛如蓼故名】蘇恭曰所在皆有生山谷中今安州申州作藤蔓葉似柘花白子如棗許無定形中瓤似茄子味辛噉之以當姜蓼陳藏器曰今時所用木蓼出山南鳯州樹髙如冬靑不凋藤蓼生江南淮南山中藤著樹生葉如棃光而薄子如棗卽蘇恭以爲木天蓼者又有小天蓼生天目山四明山樹如巵子冬月不凋野獸食之是有三天蓼俱能逐風而小者爲勝蘇頌曰木天蓼今出信陽木髙二三丈三月四月開花似柘花五月采子子作毬形似檾麻子可藏作果食李時珍曰天蓼𨿽有三種而功用彷佛蓋一類也其子可爲燭其芽可食枝葉气味辛溫有小毒治癥結積聚風勞虛冷細切釀酒飲

放杖木

增─本艸拾遺─放杖木生溫括睦婺諸州山中樹如木天蓼老人服之一月放杖故以爲名气味甘溫無毒治一切風血理腰腳輕身變白不老浸酒服之

接骨木

增─唐本艸─接骨木一名木蒴藋所在皆有之葉如陸英花亦相似但作樹髙一二丈許木體輕虛無心斫枝扡之便生人家亦種之气味甘苦平無毒治折傷續筋骨除風痺齲齒可作浴湯葉治痰瘧

新雉木

增─名醫別錄─新雉木味苦香溫無毒主風痛可作沐藥七月采陰漧實如桃

合新木

增─名醫別錄─合新木味辛平無毒解心煩止瘡痛生遼東

俳蒲木

增─名醫別錄─俳蒲木味甘平無毒主少气止煩生陵谷葉如柰實赤三稜

遂陽木

增─名醫別錄─遂陽木味甘無毒主益气生山中如白楊葉三月實十月熟赤可食

學木核

增─名醫別錄─學木核味甘寒無毒主脇下畱飲胃气不平除熱如蕤核五月采陰漧

栒核

增─名醫別錄─栒核味苦療水身面癰腫五月采

木核

增─名醫別錄─木核療腸澼花療不足子療傷中根療腹逆气止渇十月采

荻皮

增─名醫別錄─荻皮味苦止消渇白虫益气生江南如松葉有別刺實赤黃十月采

柵木

增─海藥本艸─柵木皮味苦溫無毒主霍亂吐瀉小兒吐乳暖胃正气按廣志云生廣南山野其樹如桑

幹陀木

增─海藥本艸─按西域記云幹陀木生西國彼人用染僧褐故名幹陀褐色也樹大皮厚葉如櫻桃安南亦有皮味溫平無毒主癥瘕气塊溫腹暖胃止嘔逆破宿血

馬瘍木

增─本艸拾遺─馬瘍木根皮有小毒塗惡瘡疥癬出江南山谷樹如櫪也

角落木

增─本艸拾遺角落木皮味苦溫無毒主赤白痢生江西山谷似茱萸獨莖也

芺樹

增─本艸拾遺─芺樹有大毒主風瘇偏枯筋骨攣縮癱皮膚不仁疼冷等取根葉搗碎大甑蒸熱鋪牀上臥之生江南深山葉長厚冬月不凋

白馬骨

增─本艸拾遺─白馬骨無毒燒灰塗瘰癧惡瘡蝕息肉白癜風取莖葉煮汁服止水痢生江東似石橊而短小對節

慈母

增─本艸拾遺─慈母枝葉炙香作飯下气止渇令人不睡主小兒痰痞生山林間葉如櫻桃而小樹髙丈餘

黃屑

增─本艸拾遺─黃屑味苦寒無毒主心腹痛霍亂破血灑疸目黃及野雞病熱痢下血從西南來者並作屑染黃用之樹如檀

大木皮

增─圖經本艸─大木生施州四時有葉無花其皮味苦濇性溫無毒采無時治一切熱毒气

茯苓

原─茯苓一名伏靈一名伏菟一名松腴一名不死麫生深山大松下蓋古松久爲人斬伐其枯槎枝葉不復上生者謂之茯苓撥其撥大者茯苓亦大有大如拳者有大如斗者外皮黑而細皺內堅白似鳥獸形人形形者爲佳皆自作塊不附著根亦無苗葉花實性不朽蛀埋地中二三十年色性無異有赤白二種气味甘平無毒白主气赤主血白者逐水緩脾和中益气止渇除濕補勞傷防腰膝利小便除虛熱赤者破結气瀉心小腸膀胱濕熱利竅行水張元素謂其用有五利小便一也開腠理二也生津液三也除虛熱四也止泄瀉五也皮治水腫腹脹通水道開腠理

彚考─增─史記龜防傳─蓍龜傳曰下有伏靈上有兔絲所謂伏靈者在兔絲之下狀似飛鳥之形新雨已天淸靜無風以夜捎兔絲去之卽以簼燭此地燭之火滅卽記其處以新布四尺環置之明卽掘取之入四尺至七尺得矣過七尺不可得伏靈者千歲松根也食之不死南史隱逸傳─陶景永明十年脫朝服掛神武門上表辭祿詔許之賜以束帛勅所在月給茯苓五斤白蜜二斤以供服餌─典論─潁川郤儉能辟穀餌茯苓初儉至市茯苓價暴數倍議郎李覃學郤儉辟穀食茯苓飲水中大寒泄痢殆至殞命─博物志─神仙傳雲松柏脂入地千年化爲茯苓茯苓化爲琥珀琥珀一名江珠今泰山出茯苓而無琥珀益州永昌出琥珀而無茯苓或云燒巢所作─神仙傳─黃初平得仙道兄初起棄妻子就初平學共服松脂茯苓至五百歲能坐在立亡行於日中無影而有童子之色孔元方許昌人也常服松脂茯苓松實等藥老而益少容如四十許人─原─抱朴子─任子季服茯苓十八年玉女從之能隠能彰不食穀炙瘢滅面體玉澤─枕中記─茯苓久服百日病除二百日晝夜不眠二年役使鬼神四年後玉女來侍─增魏夫人傳─夫人志慕神仙味眞耽欲求沖舉常服胡麻散茯苓丸─酉陽雜俎─藥艸異號絳晨伏胎茯苓也武攸緒隠居中嶽服赤箭茯苓晚年肌肉殆盡目有

紫光晝見星月又能辧數里外語沈約謝始安王賜茯苓一枚重十二斤八兩有表陜州西北白徑嶺上邏村村人田氏常穿井得一根大如臂節中麤皮若茯苓气似術其家奉釋有像設數十遂置於像前田氏女名登娘十六七有容質父常令供香火焉經歲餘女常見一少年出入佛堂中白衣躡履女遂私之精神舉止有異於常矣其物根每歲至春擢芽其女有娠乃以其事白於母母疑其怪常有衲僧過門其家畱之供養僧將入佛宇輙爲物拒之一日女隨母他出僧入佛堂門才啟有鴿一隻拂僧飛去其夕女不復見其怪視其根頓成朽蠧女娠才七月產物三節其形如像前根也田氏並火焚之其怪亦絕成式常見道者論枸杞茯苓人參術形有異服之獲上壽或不葷血不色欲遇之必能降眞爲地仙矣田氏無分見怪而去宜乎─湖山勝槪無垢寺偃松下有茯苓因名泉爲茯苓泉

集藻─贊─原─宋王微茯苓贊─皓苓下居彤絲上薈中狀雞鳬其容蔡神侔少司保延幼艾終志不移柔紅可佩賦─增─宋蘇轍服茯苓賦有序─余少而多病夏則脾不勝食秋則肺不勝寒治肺則病脾治脾則病肺平居服藥殆不復能愈年三十有二官於宛丘或憐而授之以道士服气法行之期年二疾良愈蓋自是始有意養生之說晚讀抱朴子書言服气與艸木之藥皆不能致長生古神仙眞人皆服金丹以爲艸木之性埋之則腐煮之則爛燒之則焦不能自生而況能生人乎余旣汨沒世俗意金丹不可得也則試求之艸木之類寒暑不能移歳月不能敗者惟松柏爲然古書言松脂流入地下爲茯苓茯苓又千歲則爲琥珀𨿽非金石而其能自完也亦久矣於是求之名山屑而瀹之去其脈絡而取其精華庶防可以固形養气延年而卻老者因爲之賦以道之辭曰春而榮夏而茂憔悴乎風霜之前摧折乎冰雪之後閱寒暑以同化委糞壤而兼朽玆固百艸之微細與眾木之凡陋𨿽復效骨革於刀幾盡性命於杵臼解急難於俄頃破奇邪於邂逅然皆受命淺薄與時變遷朝菌無日蟪蛄無年茍自救之不暇矧他人之足延乃欲擷根莖之麼末假臭味以登仙是猶托疲牛於千里駕鳴鳩而升天則亦辛勤於澗谷之底槁死於峯巖之巓顧桑楡以竊嘆意神仙之不然者矣若夫南澗之松拔地千尺皮厚犀兕心堅鐵石須髮不攺蒼然獨立流膏液於黃泉乘陰陽而固結象鳥獸之蹲伏類黿之閉蟄外黝黑以鱗皴中潔白而純宻上灌莽之不犯下螻蟻之莫賊經歷千歳化爲琥珀受雨露以彌堅與日月而終畢故能安魂魄而定心志卻五味與谷粒追赤松於上古以百歳爲一息顏如處子緑髮方目神止气定浮游自得然後乘天地之正禦六气之辧以遊夫無窮夫又何求而得食

五言古詩─增─唐李益罷秩後入華山采茯苓逄道者─委綬來名山觀奇恣所停山中若有聞言此不死庭遂逢五老人一謂西嶽靈或聞樵人語飛去入昴星授我出雲路蒼然淩石屏視之有文字乃古黃庭經左右長松列動揺風露零上蟠千年枝陰虯負靑冥下結九秋霰流膏爲茯苓取之沙石間異若鶴形況聞秦宮女華髮變已靑有如上帝心與我千萬齡始疑有仙骨鏈魄可永寜何事逐豪遊飲啄以羶腥神物亦自閟風雷防此扃欲傳山中寶回策忽已暝乃悲世上人求醒終不醒─宋梅堯臣尹子漸歸華產茯苓若人形者賦以贈行─因歸話茯苓久著桐君籍成形得人物具體存標格神嶽蓄粹和寒松化膏液外凝石稜紫內蘊瓊腴白千載忽旦暮一朝成琥珀旣瑩毫芒分不與蚊蚋隔拾芥曽未難爲器期增飾至珍行處稀美價定多益

七言古詩─增─宋張鎡謝李仁父茯苓─岷峨山中千歳松枝虯榦直摩靑空雪霜剝落中不槁膏液下與靈泉通跧鳬伏自磊砢金堅玉潔仍丰融篝明夜取喜得雋煮鼎朝聽如吟風杵成坐上香飛雪更和乳酪收全功當知至味本無味予若服之壽無窮巽巖脊梁硬如鐵冠峨切云佩明月百好都隨春夢空大藥獨傳鴻寶訣中宵咀嚼不揺頭玉池生肥咽不徹憐我百慮形蚤衰裹贈扶持意何切丹砂著根謾爾傳脂澤釀黍計已拙由來妙道初不煩此法莫從兒軰說徑思舉袂揖浮丘下視塵世眞一吷朱顏畱得亦何爲追逐同堅歳寒節五言律詩─增─唐杜甫路逄襄陽楊少府入城戲呈楊員外綰─寄語楊員外山寒少茯苓歸來稍暄暖當爲斸靑冥翻動神仙窟封題鳥獸形兼將老藤杖扶汝醉初醒七言律詩─增─唐吳融病中宜茯苓寄李諫議千年伏莵帶龍鱗太華峯頭得最珍金鼎曉煎云漾粉玉甌寒貯露含津南宮已借徴詩客內署今還托諫臣飛檄愈風知妙手也須分藥救漳濵

詩散句─增─元袁桷─南山植松苗深根生茯苓─唐戴叔倫─日日澗邊尋茯苓巖扉常掩鳯山靑─宋蘇軾─我來徙倚長松下欲掘茯苓親洗曬─陸遊─百尺松根結茯苓千年長養似人形─元張雨─道人腰著金鴉觜自向松根洗茯苓─唐李啇隱─碧松根下茯苓多─李洞─入云晴斸茯苓還元袁桷采苓欲取千年魄陳樵─茯苓分種傍松栽

詞─增─宋黃庭堅鷓鴣天湯泛冰甆一坐春長松林下得靈根吉祥老子親拈出个个教成百歳人燈熖熖酒醺醺壑源曽未破醒魂與君更把長生盌略爲淸歌駐白雲

別錄─原─采取─視茯苓撥所在卽於四面丈餘地內以鐵錐刺地有茯苓則錐固不可拔乃掘取之二八月末陰漧堅如石者絕勝─修治凡用去皮搗細水盆中攪濁濾去浮者此茯苓赤筋若誤服令人瞳子黑睛小兼盲目陶景曰作丸散者先煮二三沸乃切曝漧用增─東坡雜記─茯苓自是神仙上藥但其中有赤筋脈若不能去服久不利人眼或使人眼小當削去皮斫爲方寸塊銀石器中淸水煮以酥軟解散爲度入細布袋中以冷水搗搜如作葛粉狀澄取粉而筋脈畱袋中棄去不用用其粉以蜜和如濕香狀蒸過食之尢佳─原─服食─集仙方多單餌茯苓其法取白茯苓五斤去黑皮搗篩以熟絹囊盛於二斗米下蒸之米熟卽止曝漧又蒸如此三徧乃取牛乳二斗和合著銅器中微火煮如膏收之每食以竹刀割隨性飽食辟穀不饑如欲食穀先煮葵汁飲之又茯苓酥法白茯苓三十斤山之陽者甘美山之陰者味苦去皮薄切曝漧蒸之以湯淋去苦味淋之不止其汁當甜乃曝榦篩末用酒三石蜜三升相和置大甕中攪百匝宻封勿泄气冬五十日夏二十五日酥自浮出酒上掠取其味極甘美作掌大塊空室中陰漧色赤如棗饑時食一枚酒送下終日不食名神仙度世法又茯苓合白菊花或合桂心或合術爲散丸皆可常服補益殊勝儒門事親方用茯苓四兩頭白麫二兩水調作餅以黃蠟三兩煎熟飽食一頓便絕食辟穀至三日覺難受以後气力漸生也又法用華山挺子茯苓削如棗大方塊安新甕內好酒浸之紙封一重百日乃開其色當如餳糖日食一塊百日肌體潤澤一年可夜視物久久腸化爲筋延年耐老面若童顏又法茯苓松脂各二斤醇酒浸之和以白蜜日三服

之久久通靈又法白茯苓去皮酒浸十五日漉出爲散每服三錢水調下日三服

【附錄】茯神

原─茯苓抱木者爲茯神安魂魄養精神止驚悸辟不祥補勞乏開心益智人虛小腸不利者倍用

集藻─辧─增─唐柳宗元辧茯神文─茯神之神兮惟餌之良愉心舒肝兮魂平志康敺開滯結兮調防柔剛和寜悅懌兮復被恆常休嘉防合兮邪怪遁藏君子食之兮其樂余殆於理兮榮衛蹇極伏杯積塊兮悸不得息有醫導余兮求是以食往沽之市兮欣焉有得滌濯防烹兮專恃爾力反增予疾兮昏憒憑塞余駭其狀兮往尢於醫徴滓以觀兮旣笑而嘻曰子胡昧愚兮玆謂蹲鴟處身猥大兮善埴圩卑气受頑昏兮陰僻欹危累積星紀兮以老爲奇潛苞水土兮混雜蝝蚳不幸充腹兮惟痼之宜野夫忮害兮假是以欺刮肌刻貌兮觀者勿疑中虛以脆兮外澤而夷誤而爲餌兮命或殆而今無以追兮後愼觀之嗚呼物固多僞兮知者蓋寡考之不良兮求福得禍出而爲詞兮願寤來者

【附錄】神木

原─神木一名黃松節治偏風口面防斜毒風筋攣不語心神驚掣虛而健忘腳气痺痛諸筋牽縮

豬苓

增─昌黎詩注─豨苓豬苓也楚人呼豬爲豨─本艸綱目豬苓一名豭豬苓一名豕槖一名地烏桃陶景曰是楓樹苓其皮黑色肉白而實者佳削去皮用李時珍曰豬苓亦是木之餘气所結如松之結茯苓也他木皆有楓樹爲多气味甘平無毒治疾瘧解毒蠱疰不祥利水道解傷寒溫疫大熱發汗主腫脹滿腹急痛治渇除濕瀉膀胱開腠理治淋腫腳气

禦定佩文齋廣羣芳譜卷一百

