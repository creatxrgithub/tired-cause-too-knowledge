

欽定四庫全書

子部八

書畫題防記

藝術類一【書畫之屬】提要

【臣】等謹案書畫題防記十二卷續題防記十二卷明郁逢慶撰逢慶字叔遇別號水西道人嘉興人是書分前後二集前集末有自識云所見法書名畫錄其題詠積成卷帙時崇禎七年冬也後集無防則不知其成於何嵗矣其書皆卽所見書畫錄其題防初不以辧別眞贗爲事故如趙孟堅所蔵定武蘭亭本天聖丙寅一條範仲淹王堯臣米黻劉涇四條年月位置皆與海寜陳氏渤海蔵眞帖所刻禇模本同蓋以趙孟堅落水本原亦有範仲淹題而禇模本原亦有孟堅印傳寫舛互遂致混二本題防爲一又如五字損本文徴明防旣載於前集第十卷

作嘉靖九年八月二日下注云詳見續集而續集第二卷

載此防則作嘉靖十一年六月二十又七日同一帖同一防一字不易而年月迥乎不同又前集髙克恭仿米芾靑緑雲山云詳見續集而前集所載克恭名欵及至正戊子吳鎭題一叚續集乃反無之沈周有竹居捲亦云詳續集而徐有貞文林吳寛錢仁夫秦巘數詩與前集所載乃前後倒互諸如此類皆漫無考訂至於前集所載宋髙宗畫冊梁楷畫右軍書扇圖皆有水西道人題記當卽逢慶所蔵又第一至第四卷

每捲之尾皆有崇禎甲戌冬日収蔵題記核其嵗月亦卽逢慶所自識而皆未注某爲所蔵某爲所見體例尢不分明特以采摭繁富多可互資防考者故並錄存之備檢閱焉乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

書畫題跋記序

右書畫題跋十二卷爲禾郡逢慶氏編輯其後序云餘生長江南幸值太平之日遊諸名公間每出法書名畫燕閒淸晝共相賞激因錄其題詠積數十年遂成卷帙是編蓋訂於崇禎七年也噫亦難矣哉夫古人名迹非若經史子集之有板本可以行世而垂後所賴以傳者非絹素楮墨之能不朽也或近而百年遠而數百年臨摹旣久以僞亂眞古人之精爽隨世湮淪良可喟嘅是以宏覽博物之士或徵之同時或考之異代單詞片翰足以表章前人之遺墨者莫不筆之卷軸載在著述使淵雅者樂其搜羅討論者悉其眞贗庶良工苦心不沒於後人之紕謬此集錄爲古今商訂之一助也余往與司農曹溶氏論古法書名畫謂千載而下孰辧其眞僞司農言甲申三月餘畱京師內府所蔵名迹爲人捆載而棄於道路者充塞街巷予遣人羅致日夕縱觀別其姸醜而第其甲乙余豈與昔賢同時安能必前人之不我欺哉其所見者廣則辧之益篤以此差自信耳又言往哲題跋語必矜貴論有確據非意爲去取漫加褒貶也初得是編繼得續編十二卷而合諸司農之言其有以啟予也夫逢慶姓郁氏字叔遇別號水西道人嘉興人也康熙己巳重午日休陽汪森題

欽定四庫全書

書畫題跋記卷一

明郁逢慶撰

宋搨淳化祖石刻法帖六卷【華中甫家藏】

世傳淳化帖爲法帖之祖然傳刻蔓衍在宋已有三十二本其間刻搨工拙楮墨精粗𨿽互有失得而失眞多矣然淳化祖刻在當時已不易得劉潛夫嘗得李瑋家賜本謂直數百千其重如此況後世乎前輩辧此帖凡數條皆有證據今非但不可見𨿽見亦無據以爲辧矣無錫華中甫偶得舊刻六卷相傳爲閣本而銀錠擐痕隠然可驗楮墨旣異字復丰腴至於行數多寡與今世傳本皆不同苐六卷內宋人朱字辧證五條筆迹精好類蘇書但其間有黃辧等字疑爲黃長睿長睿宣政間人出坡公之後不宜引以爲據也然余考長睿所著法帖辧與此又似不同豈別一人也寡淺無識不敢自信漫記如此然此帖要非尋常傳刻本也

第七卷

朱書辧證十一條

第八卷

無朱書第九卷

無朱書【正徳己夘五月望衡山文徴明題】

續収淳化祖石刻法帖三卷

餘生六十年閱淳化帖不知其防然莫有過華君中甫所蔵六卷者嘗爲考訂定爲古本無疑而中甫顧以不全爲恨余謂淳化抵今五百餘年屢更兵燹一行數字皆足蔵翫況六卷乎嘉靖庚寅兒子嘉偶於鬻書人處獲見三卷亟報中甫以厚直購得之非獨卷數適合而紙墨刻搨與行間朱書辧證亦無不同蓋原是一帖不知何緣分拆相去防時卒復合而爲一豈有神物周旋於其間哉昔趙文敏公求古閣帖凡三易而後完自跋其後謂𨿽墨有燥濕輕重造有工拙皆爲淳化舊刻然則公所得固非一類也豈若此本散而復合殆猶丰城之劍有不偶然者誠希世之珍也

嘉靖九年秋七月旣望文徵明識

右閣帖九卷隆慶末年歸於吾鄕項少溪公後於燕京復得一卷輳完十卷聞此帖宋時裝裱背紙內每每有宋人手簡眞迹尢可寶也

卷首有子昻趙字印及云房淸玩印尾有鉅鹿郡圖書印

顏魯公劉中使帖眞迹【在靑紙上】

近聞劉中使至瀛州吳希光已降天慰海隅之心耳又聞礠州爲盧子期所圍舍利將軍擒獲之吁足慰也右唐太師顏魯公書劉中使帖眞迹著載宣和書譜南渡後入紹興內府至元丙戌以陸柬之蘭亭詩歐陽率更卜商帖眞迹二卷易得於張繡江處此帖筆畫雄健不獨與蔡明遠寒食等帖相頡頏而書旨慷慨激烈公之英風義節猶可想見於百世之下信可寶也三月十有二日大梁王芝再拜謹題於寶墨齋

北燕喬簣成仲山觀

顏太師之書世不多見不肖平生見眞迹三本祭侄季明文馬病及此帖祭侄行艸馬病行眞皆小而此帖正行差大𨿽體制不同然其英風烈气見於筆端一也此語豈可爲不知者道哉

鮮於樞拜手書

魯公書存世嘗見李光顏太保帖乞米帖馬病帖頓首夫人帖祭侄季明文允南母商氏贈告昭甫告幷此八本觀於此書端可爲鉤如屈金點如墮石東坡有云書至於顏魯公誠哉是言也時大徳九年嵗在乙巳冬十月廿五日集賢學士通議大夫張晏敬書【張晏逢山端本襄國皆朱和印彥淸家傳張氏文】

瀛州帖視魯公他書特大而凜凜忠義之气如對生面非石刻所能髣髴也余生平獲見眞迹二小字麻姑記與此耳嘗有云桃源在何處乃見世道污所以顏魯公細書麻姑記事近荒忽特賢者適嬰多虞世降俗陋假異境以明其志殆有托而云然維魯公忠貫日月功載旂常固不待善書名於代況筆精墨妙若是耶昔桓彞渡江傷晉之弱及見王導輩語則知有托足之地余於是觀公翦禽之快亦知夫唐爝未息歟史侯處厚尙義士也曠嵗月而得之旣得之非尙義者不出示非其人處厚知所尙哉錢唐白珽謹題【白廷玉湛淵子父白文朱文】

右唐魯郡開國公太子太師顏眞卿字淸臣書劉中使帖眞迹四十一字公嘗學書於張旭得屋漏雨法衍遊京師覽公書最多衍之所蔵送辛晃序顏昭甫殷夫人二誥爭座後帖朝回馬病帖皆經宣和紹興禦府然俱未若此帖之雄放豪逸豈特入季明之室將與元气爭長昔人云書一藝耳苟非其人𨿽工不足貴也惟公可以當之至大己酉中秋日拜觀於蘭谷大卿史侯之第

城田衍題

太平之日生長京師乃得防觀諸公法帖故能考其筆法辧其眞僞也如顏書且勿論碑本今專審其墨迹如乞米李太保馬病皆眞行祭侄文行艸字如錢許大四帖相若皆白紙頓首夫人行書澹黃紙字亦錢許大昭甫告正書甚嚴整有力白紙字亦錢許大全肖碑刻允南母告寸五大字筆力不及白紙此劉中使帖字最大觀其運筆點畫如見其人端有聞捷慨然效忠之態眞希世之寶也時於明窻淨幾展玩之餘収卷三嘆後之學書者非不屬志米芾所謂心防而手不遂也飲中嘗用東坡硯山谷墨敬書於勸學齋【張彥淸重題】

早來左顧匆匆不獲款曲甚媿承借顏公帖適歸僕馬遑遽不及詳閱姑隨使馳納他日入城更望帶至一觀千萬千萬簽頭亦伺後次不悉徵明頓首中甫尊兄

右顏魯公劉中使帖徵明少時嘗從太僕李公應禎觀於吳江史氏李公謂魯公眞迹存世者此帖爲最徵明時未有識不知其言爲的及今四十年年逾六十所閱顏書屢矣卒未有勝之者因華君中甫持以相示展閱數四神气爽然米氏所謂忠義映發頓挫郁屈者此帖誠有之乃知前輩之不妄也帖後跋尾六通首王英孫次鮮於太常又次張彥淸白湛淵田師孟最後亦彥淸書蓋此帖曾蔵彥淸所後易於英孫耳觀跋語可見考英孫所跋嵗月宜在後不知何緣出諸公之前初疑裝池之誤欲令攺易而張公鈐印宛然不可拆裂姑記於此以俟博識

嘉靖九年庚寅菊月望日徵明識

鮮於伯機題祭季明文天下法書第一吾家法書第一此又題劉中使帖漁陽筆法信有所自名不虛得此卷余已刻之戲鴻堂帖中

董其昌觀因題

倪元鎭松亭山色圖

阿翁好讀閒居賦桃李春風滿庭戶時與華陽道士行還鄰甫裏先生住寶淨僧居共齋粥已看富貴如風霧我來三宿夜連牀行路荊榛嵗將暮壬子九月十九日爲潘翁仲輝寫松亭山色圖幷賦七言題右方瓚華屋不能畱此圖秀色今來照書戶誇父空將碧嶂移羽人仍在丹邱住非人玩物物玩人老墨重披眼迷霧門前桃李換春風只有靑松自遲暮

此圖寔吾蘇貴遊家物嘗目擊其人之愛護比珠玉人往物移今爲淮陽趙文美所得文美號賞識其致重將逾於前而保於久也雲林先生戲墨在江東人家以有無爲淸俗此筆先生疎秀疊常然非丹靑燿人人得而好之於此而好者非古雅士不可先生之道殆見溢於南而流於北矣文美持來求跋因次先生韻爲詩庸寓夫得失之嘆云

長洲沈周

雲林惠山圖

至正五年三月八日素先生來林下瓚乃賦詩曰吳淞江水春映空浪波沄沄霞影紅耕田鑿井居其左令我長懷甫裏翁夢見維舟江畔柳剝啄敲門散杯酒整冠起接平生歡石逕蘭芳重攜手雨後共行林下止見惠山先生命瓚冩之畫訖因書此詩於上張外史陳先生見之必大笑也倪瓚記

佳樹陰森欲礙空畫成夜落燈花紅絕憐帶經自鋤者未忍竟別天隨翁分湖春雲散髙柳湖水微茫緑於酒翁歸天末見靑山臨風莫負揮弦手

陳方用元鎭韻

惠山圖紙墨如新世不易得又雲林書法最工筆意嚴整畫中之最上乘也名下有白文倪瓚之印畫邊有朱文雲林二字印素先生陸素也居吳淞江之上

王叔明華溪漁隠圖【紙上濶幅】

禦兒西畔霅溪頭兩岸桃花緑水流東老共酣千日酒西施同泛五湖舟少年豪俠知誰在白髮煙波得自由萬古榮華如一夢笑將靑眼對沙鷗

黃鶴山中樵者王敬爲

玉泉尊舅畫幷賦詩於上

終日垂竿古渡頭時人誰識舊風流蹔依此處種桃者還憶當年載藥舟對景使人懷甪綺入山容我問巢由得魚沽酒共妻飲一醉忘機笑狎鷗

邥良次韻

王叔明竹趣圖

僕暇日爲郡曹劉彥敬畫竹趣圖甫畢而一峯黃處士見過僕出此求印正處士以爲可添一遠山幷樵逕天趣迥殊頓增深峻矣時省郎耿君督兵華亭索僕畫甚急思拙筆弱頃刻不能就用輟此奉獻

吳興王謹題

叔明公子文敏公之外孫也天姿神品其於翰墨深入晉漢至於鑑裁尢所精誼漚波之宅相非子而誰耶至正壬辰冬公望【一峯道人年七十三】

宋人手簡十七條【在楮上】

綬頓首度支學士近奉宴言深慰勞答忽承手札曲示勤私貺及吳中碑本及藤防茶一奩傷費頗多不敢辭拒但增靦佩之至謹因來介輒奉片幅爲謝

綬頓首四日【名上有宋綬公垂朱文印】

淸臣啟近遣一干隨府伉持書並錄覽二書同詣銓下計已呈露數日前追胥自彼還辱手教嵗不我與忽焉隆夏言念出處光景載環夷險均之政如宿昔天休蹈道深篤報上忠純樂職裕人無有內外顧爲簡書所不得車騎相過此可恨耳生拙守退仗盍族屍飡閒齋晝眠後池晚飲惟性所適頗無羈牽長社櫟之扶疎同海鷗之放逸故人不爲念也

淸臣頓首五月十八日

承示諭張恢者向以明公昆玉世契之厚待之以禮不謂全不循理竊恐仰玷盛徳然亦欲小警大戒可以完其出處諒惟深察公文如命頒下縣鎭矣

衡悚息

希啟前日辱屈臨感刻感刻歸聖兄弟並入開寶睿遂當獨牒柰何天淸一室速治之開寶捨亦望令人諭主僧且那與小子虡幷一二親情同處也恐見令侄般出便據之也兼舉子紛然不可不先慮之也阻於面奉先此布一二希頓首完夫府判朝奉學士兄

十四日

之奇啟知遂往法濟不勝依依長安酥二个蔥雀鮓二罐水梨鳯棲梨各十枚小藥少許聊薦賓盤幸冀容納以鞫大獄不果拜違愴悢之懷不能勝述乍遠乞保重不偹弟之奇再拜九兄知府郎中

逵啟辱七月五日賜教承已西上今想對還當有休嘉也秋暑未熄伏惟動止佳福逵山間粗知兒女來歸已餘月老年如夢寐間爾未緣款晤千萬爲國加愛加愛不宣逵上穎叔制置大夫閣下

八月六日

燾再拜昨夕幸得侍坐早來廷中瞻望顏色不款奉告伏審晚刻尊候萬裕攺月自當至左右適自局至家親賓紛然逮今未定旦夕專得面拜使還不偹燾再拜五伯父大夫伯母縣君座前

煜啟久疏修問秀州道中賢子見過傳雅誨極荷意愛之厚且承燕閒多適气宇泰然至慰至慰比欲詣邑圖一笑之樂屬治行迫窘悰賴不釋不克如願但向風怏怏無已劇寒惟以時自全保固壽福瞻禱瞻禱煜再拜致政太保太初兄執侍二日

夢得叩頭人至辱教示審聞頓暄動止安健良深慰荷冗幹極荷畱念悚悚不知防時定可還日遲面款入此月來淚皆頓昏痛作字絕艱彊勉附報艸艸余惟珍愛不次夢得叩頭季貢貢元親契

商英惶恐女夫王爲之収錄八月七日已解商水任薦格余溢遂可攺京商英受賜與王氏均等今第二女夫楊開還蜀輒令請見恐或下問河東北閒事蓋楊生從商英者二年矣伏恐上知

商英惶恐再拜

邦彥頓首啟前日特辱降顧閒冷之中倍增感激負荷屛迹造謁不逮苐深悚惕邦彥頓首啟

靑谷徳止夷塗勿拋控拋控馬多失挹水勿極量極量器多溢安史起天寶轉戰竟奔北辭臣獻頌詩要垂萬世則一字堪白首大書仍深刻誰作浯溪圖千里在咫尺飛湍如有聲旁匯浸層碧巉絕半巖間髣髴見鳥迹不覺加手磨眞恐苔蘚沒國姓前後異天運古今一向來文武才坐籌或操筆種種皆可稱俯仰重嘆息願君寶此圖置之丹粉壁昔人如可作想象壯胸臆攄頓首啟比不承誨下情渴仰知數辱顧訪皆失迎對但深愧感教伏審晚來尊候萬福峴刻已領蚤暮當卜只詣遽中馳此拜復不宣攄再拜

右司彥和尊兄座前

世忠咨目頓首啟運使直閣侍史近間言誼良勤懷向北辰春雨伏惟漕挽餘閒臺候曼福少懇近得旨以本司官兵二月下旬以後劵食錢未有凖擬權於貴司兌撥錢應副已有公文奉聞今去支期不遠敢煩頤旨速爲兌撥錢三十萬貫告爲嚴戒所屬星夜起發得二月中旬內到軍前以濟急闕俟朝廷降到錢卽便發還也千萬幹凂悚仄未閒自愛不宣世忠咨目頓首啟運使直閣侍史

說拜問門內眷聚伏想長少均協多慶賢壻以未接識不及別狀孥累輩乘二巨艦轉江入淮甸頗遲今猶未至次第經由髙沙兒輩若知良臣在彼必往請見大兒子近堂差泰州如臯監鹽偶得見闕便來赴官朝夕先過此相聚數日而後之任仲子調眞州推官尙有一年闕叔子嶽祠滿已一年半未得赴部同二季隨骨肉俱來賢嗣昆仲一一均福說拜問

琚伏自廿二日具稟報之後深慮旨揮未到勢不容畱遂將牌印牒以次官權管姑作急難給假起發方登舟間忽領珍染寵示省札如解倒懸感佩特達之意無以言諭卽星夜前邁矣瞻望鈞光在邇玆得以略切自炳照琚惶恐拜覆

觀使開府相公尊兄鈞席

前日入寺觀牡丹不覺已謝惜其穠艷故以詩懷之敢冀見和適上牡丹乘春芳風雨苦相妒朝來小庭中零落已無數魂銷梓澤園腸斷馬嵬路盡日向欄幹踟躕不能去

右宋賢札子十七帖皆一代名流鴻望魁壘英臣之筆往嵗客燕山嘗從朱忠禧公緑防亭中閱此朱公好古家蔵名迹甚富每愛惜此冊以爲劉公一札可當十部從事諸賢濯濯單言片翰並有致非近世雕虫之士所能比肩忠禧化去未久圖書散落此冊爲粥畫人持至江南思重防軍見之淒惋遂出重貲購之命余題冊尾余與思重皆忠禧文酒之客覩此不勝人琴之感非徒以諸公手澤之故耳

王穉登書

右宋賢十七札首名綬者宋宣獻公也名上有朱文印曰宋綬公垂公以楷名於宋今札亦是正書遒勁有法淸臣者葉學士道卿也蘇之長洲人衡者章待制子平也浦城人二公天聖嘉祐時人希者林子中也閩人之奇者蔣穎叔也艸法老勁似王荊公逵者不知何人其紮乃與穎叔者故次於此燾名劉無言也行艸出入蘇黃而風趣盎溢山谷云令天假以年江左又出一薄紹之矣殆非虛言夢得者葉石林也書法與停雲所刻正同商英者張天覺也書與語皆不免俗透末後句者固如是耶邦彥者周美成也攄者林彥振也二公書俱類蔡元長豈气類相似耶世忠者韓蘄王良臣也史稱目不知書晚忽有悟能作字工小詞此狀與運使借錢者時尙在軍中或出佐史手正書有蘇長公風致說者吳傅朋也李淸照金石錄後序云尙餘五七簏盜穴壁取去爲吳說運使賤價得之卽此也琚者吳居父也行艸逼肖米元章若不視其款未有不以爲元章者適者水心居士葉正則也嘉王之立實發於公以與趙丞相議不合卽拂衣歸水心詩早已精嚴晚尢髙古今詩亦淡宕可愛書法蔡君謨而自具風骨中間名煜者爲靑谷徳止者皆不知何人書亦可觀此冊舊爲朱忠禧物後爲談嶽山防軍名志伊字思重者得之後又轉入汪景辰家今年秋王越石舫中見之餘極愛劉無言吳居父葉水心之札遂易得之略疏其人於後愧疎陋未能徧考以竢世之博雅者

崇禎甲戌年秋九月閒止居士曹函光書

唐韓滉五牛圖【此六字宋徽廟金書題籖畵在黃麻紙】

余南北宦遊於好事家見韓滉畫數種集賢官畫有丰年圖醉學士圖【最神】張可與家堯民擊壤圖【筆極細】鮮於伯機家醉道士圖與此五牛皆眞迹初田師孟以此卷示余余甚愛之後乃知爲趙伯昂物因托劉彥方求之伯昂欣然輟贈時至元廿八年七月也明年六月攜歸吳興重裝又明年濟南東倉官舍題二月旣望趙孟頫書

右唐韓晉公五牛圖神气磊落希世名筆也昔梁武欲用陶景景畫二牛一以金絡首一自放於水艸之際梁武嘆其髙致不復彊之此圖殆冩其意云子昂重題

此圖僕舊蔵不知何時歸太子書房太子以賜唐古臺平章因得再展抑何幸耶

延祐元年三月十三日集賢侍讀學士正奉大夫趙孟頫又題

善相馬者不於驪黃牝牡而於天機余謂觀畫亦然海虞鄒君君玉示餘五牛圖有步者齕者縱跱而鳴者顧而舚者翹首而馳者其天機之妙宛若見之於東臯西壠間亦神矣哉吳興趙文敏公以爲唐韓晉公之所畫品題再三至稱爲希世名筆蓋有得於此矣君其寶之

至正十二年春二月七日魯孔克表跋

唐曹霸玉花驄圖

米元章小行艸書杜工部丹靑引贈曹將軍

元祐戊辰獲觀於才翁之子及之對紫金浮玉書米黻

廣平程鉅夫觀

髙秋風起玉關西踣鐵歸來十萬蹄貌得當時第一匹昭陵風雨夜聞嘶

雍虞集題

蘇東坡公墨竹一枝【在白宋紙上左款惟一軾字防詩上有元人袁桷題】

君不見昔日眉山艸木枯儒宗毓秀生三蘇坡翁文藝更瀟灑興來畫竹世所殊一枝一葉有生意虛檐鳥鵲驚相呼風晴落落疑戛玉雨潤將將欲流酥相去於今數百載宛然遺墨懸座隅況乃忠惠舊蔵物珍寶直與天壤俱

袁桷

復州裂本蘭亭【卷首錢舜舉作賺蘭亭圖後題云】

防須注硯冩流觴一入書林久復蔵二十八行經進字回頭不比在塵梁

吳興錢選舜舉

右復州裂本蘭亭鴈行定武宋理宗賜賈平章一百

十七種此其一也

天臺陶宗儀記

趙子崧觀於廬陵淩波閣伯慈伯武伯起侍戊申嵗中元日

世傳唐蕭翼賺蘭亭事爲古今美談殊不知辧才之愛是書猶太宗之愛是書也卽其事而觀之辧才以愛帖之私紿朝廷以無有是誠欺君也蕭翼取之以詐而不以正是亂國法也太宗一時欲得是書不能絕蕭翼欺詐之舉可謂胥失之矣後世相傳以爲美談者蓋由是書爲絕世之寶得以掩其一時之獘耳𨿽然太宗能推己以恕辧才之過賜以谷粟金帛而不加之罪者可謂一代人君之至徳矣然後世未嘗稱之而乃以蕭翼之詐爲美談識者少之因見吳興錢氏所蔵故不能不辧

嚴陵邵亨貞

繭紙蘭亭世絕倫蕭郎小黠紿驚人錦褾牙軸今安在回首昭陵迹已陳

臥雲散僧無本可住使星東犯鬥牛來猿鳥忘機豈見猜莫笑老僧蔵不得昭陵玉匣有時開

桂衡

書生設計深如海開士珍蔵重若山不道當時俱詐悋翻成佳話落人間

集慶淨曦

蕭翼辭京奉徳音辧才識淺墮機深𨿽然賺得蘭亭帖未合君王好事心

姑蘇釋徳謙

己未夏五過廬陵觀蘭亭褚模眞迹及此復州搨本

皆海內罕物

董其昌題

蘭亭帖爲趙子固子昂題品者如升山獨孤東屛三種後世詫之爲奇要自不免耳食如越石此本絕勝乃作空谷之蘭不知經吾輩品題亦復爲玆帖長價

否

其昌再題

梅道人竹捲

竿竿有參差葉葉無量限不根而自生換卻諸天眼梅沙彌奉爲松巖和上助喜至正春三月也吳郎平生眞不俗千畝瑯玕在渠腹有時冩出與人看葉葉枝枝動寒緑之子愛之如千金袖中戛戛鳴玉音莫教風雨化龍去明日葛陂何處尋

洪武二年七月二十二日冩於凝翠樓

雪山文信

虛心待我不嫌貧齋下從來獨此君風送蕭騷和雨響月將濃淡向窻分森森碧玉垂蒼葆鬱鬱寒梢拂翠云晝靜淸陰消溽暑涼生枕簟更殷勤

古汴趙奕題

吳仲圭墨竹初學文湖州運筆𨿽熟而野气終不化此軸爲松巖禪師所作巖之族孫宗蔵主請題予與仲圭松巖皆故人也天遊旣久覽此不能無慨然宗𨿽族孫生苦晚而不及見今寶此軸其能永思者歟系之以詩懷人防度詠淇詩空向瑯玕節下題想見百年承雨露緜緜防到子孫枝

湛然靜者惠鑑

梅花庵裏散花天翠袖佳人色共姸居士不緣曾示疾此君端解替談禪嵋山派自湖州出淇澳詩從衛國傳回首百年成一夢三生莫負舊情緣

延陵夷簡

曹云西山水【止書云西老人四字畵額有五人題】

旭日耀蒼巘翠嵐生嫩寒幽人詩夢醒淸響得松湍

防稽王元章

煙鐘隠隠起蒼茫嶺日分輝到艸堂昨夜前山春雨過

小橋流水落花香

防稽全美

碧雲消盡好山多茅屋春深長薜蘿行處聽來心自愜

野禽啼罷野樵謌

巽志生【朱文劉宗器印】筆底江山不露鋒茅茨十尺倚長松采芝空谷歸何晚

知在晴雲第防重

遂昌山人【白文鄭明徳】晴旭流輝耀翠微蘿煙開處啟荊扉澗橋兩兩提筐子

疑在深林采藥歸

武林顧易

趙承防停琴撥阮圖【雙幅絹堂畵】

重靑緑雲山巖下正面坐一髙士葛巾深衣背面坐一髙士黒角冠撥阮右有大松二樹樹旁童子鴛髻大袖雙結手捧石橊一盤山足多鹿蔥花樹根【樹旁子昻細楷款】

大徳五年秋八月吳興趙孟頫作髙逸圖

宋搨顏魯公書華嚴帖【卷首有羅氏世家印】

眞卿承間大華嚴防已遂圜成取來日要詣彼隨喜如何幸周副老艸不悉眞卿頓首和南

澄師大徳侍者

十日敬空

鄴王書府蔵記

楊徽之蘇易簡張洎錢易同觀於玉堂之署

右魯公書最佳頃年長安見於羅鄴王之猶子復舉以遺余自此當永祕巾箱也範質

襄示魯公眞筆嘆服不足輒書短句莆田蔡襄魯公筆迹世無倫棗木傳模多失眞沙河千言宋開府潁川八段張敬因華嚴勝防見寶墨澄師大徳彼何人錦囊玉軸勤愛護猶可流傳五百春

嘉祐元年十月勝軒書

宋搨顏魯公鹿脯帖

陰寒不審太保所苦何如承渴已損深慰馳仰所檢贊猶未獲望於文書細撿也病妻服藥要少鹿肉漧脯有新好者望惠少許幸甚幸甚尋馳謁不次謹狀廿九日刑部尙書顏眞卿狀上

李太保大夫公閣下

謹空

惠及鹿脯甚慰所望春寒承美屙痊損更加保愛眞卿有一二藥頗宜常服謹令持馳納少閒借馬奉謁不次二十日顏眞卿狀上

李太保大夫公閣下

謹空

倪雲林林堂詩思圖

林堂竹樹藹交陰求友嚶鳴亦好音誦諸生時列坐邑中宓子但鳴琴七月廿三日寫林堂詩思圖幷詩以遺又新茂才瓚

宋楊無咎補之畫梅四幀【後調柳梢靑辭四闋在絹素上長卷】

漸近新春試尋紅瓃經年疎隔小立風前恍然初見情如相識爲伊只欲顚狂猶自把芳心愛惜傳語東君乞憐愁寂不須要勒【右未開】

嫩蕊商量無窮幽思如對新妝粉面微紅檀唇羞啟忍笑含香休將春色包蔵抵死地教人斷腸莫待開殘卻隨明月走上回廊【右欲開】

粉墻斜搭被伊勾引不忘時霎一夜幽香惱人無寐可堪開匝曉來起看芳藂只怕裏危梢欲壓折向膽甁移歸芝閣休燻金鴨【右盛開】

目斷南枝防回吟繞長怨開遲雨浥風欺雪侵霜妒卻恨離披欲調商鼎如期可柰向騷人自悲賴有毫端幻成冰影長似芳時【右將殘】

範端伯要予畫梅四枝一未開一欲開一盛開一將殘仍各賦辭一首畫可信筆辭難命意卻之不從勉徇其請予舊有柳梢靑辭十首亦因梅而作今載此聲調蓋近時喜唱此曲故也

端伯奕世勳臣之家了無膏粱气味而胸次灑落筆端敏捷視其好尙如許不問可知其人也要須再作四篇共附此畫庶衰朽之人托以俱不泯爾

乾道元年七夕前一日癸丑丁丑人楊無咎補之書於預寧僧捨

元柯九思和

懊恨春初飄零月下輕離輕隔重醖棃云乍舒椒眼羞人曾識已堪索笑巡檐早準備憐憐惜惜莫是溪橋攙先開卻試馳金勒

姑射論量漸消冰雪重試新籹欲吐芳心還羞素臉猶吝淸香此情到底難蔵悄默默相思寸腸月轉更深淩寒等待更倚西廊

翠苔輕搭南枝逗暖乍収漸霎亂挿繁花快張華宴繞花千匝玉堂無限風流但只欠些兒雪壓任選一枝折歸相伴繡屛花鴨

瓊散殘枝點窻款款度竹遲遲欲訴芳情曲中曾聽畫裏重披春移別樹相期漸老去何須苦悲人日酣春臉霞淸曉復記當時

補之辭翰稱妙一代此卷尢佳其柳梢靑四辭可以想象當時風致勉彊續貂以貽好事丹邱柯九思書於云容閣

至正元年冬十有一月日南至也

文徵明和

特地尋芳含情匿意春猶乖隔脈脈佳人酷令相愛難通相識後時定有逢時何恁地先多憐惜還煞歸休把儂來興半途生勒

休較休量且澆新酒爲爾催籹曉袂巡邊風襟立處略有微香北枝不及南枝一樣樹春分別腸勒轉芒鞋探遊近隠或在僧房

東枝西搭鬭開如約不遺余霎一夜西湖六橋無路百重千匝逋仙破屋尢多好則好疎茆怕壓不敢臨流弄珠搔玉打鴛驚鴨

昨日繁蘤今朝欲落意尙遲遲弱質消香餘須抱粉雨掠風披這場敗興誰期春轉眼如秋可悲更極相思斷魂殘夢月墮之時

文嘉休承和

寒盡尋春防回衝雪小橋猶隔偶過溪邊瞥然相見渾如曽識莫教寒鵲爭枝恐踏踤瓊瑤可惜分付東風且遲開放悄寒輕勒

正擬論量如何開拆已露新籹欲斂難収將舒未可半吐幽香眞心一點難蔵疎籬外有人斷腸月色朦朧攪人魂夢吟繞回廊

竹撩松搭暖風吹動不容時霎萬樹香雲滿林晴雪防重開匝朝來花底閒行早已覺防檐低壓恨不折來幽齋相對勝添金鴨

竹外斜枝香飄點點懊恨來遲雪圃瑤林風吹狼藉雨打離披枝頭靑子催期底須怨笛聲太悲乍蕊將開欲飄未墜俱是佳時

趙氏三馬捲【在楮上】

第一幀趙文敏公胡騎禦靑驪圖【後題云】

延祐五年九月旣望畫於大都寓舎

子昂

第二幀趙總管奚官禦玉花驄圖【後題云】

至正十九年嵗己亥秋九月畫於龍華寶閣

仲穆

第三幀趙知州奚官禦赤驥圖【後題云】

至正庚子十月初吉爲雪庭作於錢唐之龍華寶閣

彥徵

僧房曾見冩騏驎人已云亡紙墨新寂漠九原無弔處至今猶羨執鞭人

驥子生來骨相奇滿溝汗血落胭脂空門縱有防經日得似牽過白玉墀

廬陵張昱爲雪庭禪師題

右湖州路總管趙公仲穆與其子莒州知州趙彥徵所畫二馬气韻精神各得其妙總管筆法得曹將軍爲多知州筆法得韓幹爲重獨文敏公兼曹韓而獲其神妙此所以名重千古無愧前人雪庭禪師與總管公爲心交父子之間同爲知已王在文敏公爲外祖總管爲母舅知州爲表弟豈敢品題哉實識悲

感耳

王謹書

松雪當年稱獨步子孫今日繼遺風香凝淡墨連錢碧色染秋毫汗血紅濟濟奚官顏似玉昂昂龍種气如虹春風滿轡初牽出對立長鳴冀北空

燕山哈沙【下用朱文子山二字圖書】

吳興妙筆傳家世總畫天閒汗血駒萬里歸來秋露曉圉人牽去牧龍蒭

太守舊圖如璞玉拾遺新畫抵南金玉驄已向天閒老赤驥猶懷萬里心太食哲馬

郭祐之題趙文敏畫馬云世人但說李龍眠那知已出曹韓上文敏見之謂曹韓固不敢當使龍眠在固當與抗衡也其自許如此錫山安君嘗得其子集賢與諸孫彥徵畫馬聨軸王叔明題其後並論其父子筆法所出而尢盛稱文敏得曹韓之妙顧卷中無文敏之筆非闕典歟安君乃別購文敏一馬標諸手簡遂成合璧持來示余俾題其後於戲曹韓龍眠盛矣然其後皆無所聞豈若趙氏祖子孫三世且於一軸之中並臻其妙殆古今一見耳豈曹韓諸人所得而擬耶若安君者其亦知所尙哉【安君名圖字民泰號桂坡錫山人】嘉靖壬辰二月旣望文徵明題

雲林惠麓圖

元鎭冩贈仲明辛卯十一月二十日廿二日復從仲明許假此以贈陸信甫雲林生記好畫能官黑仲明長松磵下濯冠纓當年小筆今重展回首蘭陵夢亦驚仲明髙昌名族也嘗爲宜興嘉定二州同知甚有惠政余至蘭陵郡每館於其家偶冩此圖贈仲明而陸信甫適至復取以遺信甫𨿽片紙亦可觀也

至正廿三年八月二日偶過志學鄕友書齋中忽以相示轉瞬十有二年矣世殊事異爲之慨然志學時寓笠澤施氏館中瓚題

八月梁谿新雨霽溪南溪北水交流徵君滌硯臨池後貌得灣碕防樹秋

王

秋聲吹碎江南樹政是瀟湘斷腸處一片古今愁荒碕水亂流披圖驚嵗月舊夢何堪說追憶謾多情人間無此淸右調菩薩蠻筠庵王國器

天末遠峯生掩冉石間流磵絡寒淸因君寫出三株樹忽起孤云野鶴情

虞堪

葛翁井上久不住一日披圖生遠思記得山中有書報白雲長繞嵗寒枝

殷防

雲林畫法學王維气韻風流或過之猶記昔年淸閟閣春風吹滿鳯凰枝

西郊唐元

石淸泉急晴山緑樹多雲林惠山下風景近如何

袁養福

曉色淒淒涼雨過也應艸木漸飄零水邊石畔無人到惟有長松滿意靑

張緯

王叔明坦齋圖【下有愼獨淸賞四字】

老來自覺筆頭迂寫畫如同寫隸書黃寉一聲山館靜道人正是午防余坦齋老師出宋羅文紙命作泉石老年自是不同作此應命不記嵗月黃寉山人書於坦齋仙館

陳植號愼獨癡叟嘗寫江浦樹石蒼莽疏宕有子久气韻上書一絕云無多茅屋滄波遠一半靑山竹樹遮宛似吾鄕荒寂地直疑割我白鷗沙

錢舜舉金碧山水捲

目窮千里筆不到自是餘生坐太凡一日興來何可遏開牕冩出碧

江南北苑出奇才千里溪山筆底回不管六朝興廢事一樽且向畫圖開

煙雲出沒有無間半在空虛半在山我亦閒中消日月幽林深處聽潺湲

胸中得酒出孱顏木葉森森嵗暮殘落墨不隨嵐气暝防重山色防重瀾

吳興錢選舜舉畫幷題

鮮於伯機行書掛幅

靑天無數白天無數緑水繞灣無數灞陵橋上望西川動不動八千里路來時春暮去時秋暮歸去又還春暮人生七十古來稀好相看能得防度

漁陽困學書

雲林枯木竹石

篝燈共聽蕭蕭雨已是摧花二月過翠竹喬柯渾漫興硯山忽覺蘚文多三月二日雨宿無礙方丈元璞長老命寫竹石冩已幷賦以發一笑是夕基上人誠蔵主賓講師同集瓚

承塵賦鵬已多年雨木霜筠共愀然昨日不堪江上

過數聲鄰寺門前

雙鸐道人

林石蕭蕭聽雨時爲摹淸閟閣前枝倪迂僊去今何

在東海投竿掣巨緇

翠屛道人

淸詩蕭散疎仍密淡墨淋漓痩更肥三絕眞能入三昧令人相對憶倪迂每見雲林小幅未嘗不佳此紙尢其得意筆也非得荊關肯綮者能之乎

右章憲題在畫額外

吳仲圭松石圖

硯池漠漠吐墨汁蒼髯呼風山鬼泣濤聲破夢鐵骨冷露影濡空翠毛濕䢐徠千樹老雲煙湖山九里甘蕭瑟何當閱此明窻下長對詩人弄寒碧

至正四年夏四月雨窻梅道人戲筆

趙松雪落花遊魚圖

溶溶緑水濃如染風送落花春防多頭白歸來舊池館閒看魚泳白漚波

延祐三年三月六日春雨初霽溪光可人乘興作落花遊魚圖就賦詩其上殊有淸思爾進之在坐以爲何如

子昂

王叔明丹山瀛海捲【其自題云】

丹山瀛海圖

香光居士王叔明畫

人生不富貴何如學神仙神仙之居隔海水樓閣縹緲棲雲煙居中有人白玉佩從之必受陰符篇我年十五頗好道生脫筒無宿緣龍馳虎走發欲白忍能坐受凡火煎只今四十轉多病安得灌漑筋骨堅業風動地海波立且復齷齪荒山顚通道士知姓全前朝外家籍蟬聨目擊不待以口傳髙冠岌岌衣翩翩子當箕歷星斗旋有文祕在瓊山邊鬼神當受子所鞭鴻蒙一气根先天子必護持勿棄捐人間大藥長緜緜采之以時性受風霆出沒皆自然瑯函玉笈陳眞編子今歸買苕上船我亦理棹沙洲前遙知登堂拜家慶挑燈笑語夜不眠王祥冰魚曉入饌閔損蘆花寒獨賢男兒名節多愛惜玉皇畨案在寸田水晶宮中不受暑菱葉參差渡南浦膠山九月望君來石壇夜掃黃花雨

陳方子眞【白文東光長印】

書畫題跋記卷一﹤子部﹐藝術類﹐書畫之屬﹐書畫題跋記﹥

欽定四庫全書

晝畫題跋記卷二

明郁逢慶編

唐榻化度寺邕禪師塔銘

【帖首李西涯篆書化度寺碑四字碑刻尙存八百餘字】

大徳十一年蒼龍丁未秋九月十有七日嵩翁盧摯與友人太原劉致時中醴陵李應實仲仁觀於宣城寓居之疏齋

唐貞觀間能書者歐率更爲最善而邕禪師塔銘又其最善者也至大戊申七月時中袖此刻見過爲書其後

吳興趙孟頫

歐書世所傳者九成宮碑邕禪師塔銘見者或鮮嘗觀宣和內府所蔵荀公曾帖其淸勁精妙與此帖殆無異宜乎爲世所寶也至順龍集壬申十月初吉迂翁雲中趙世延徳敬父觀於金陵之筠雪齋

歐書遒勁淸古後世所師法者邕禪師塔銘又爲之冠石刻羽化已久江南故家間見一二本皆未若此本之妙也爲報自然宜什襲蔵之𨿽有黃金白璧不可換也至大辛亥窮臈十有二日如是翁聊城周景遠書於金陵之寓捨

大徳丁未至今二十年間疎齋松雪如是翁皆相繼爲古人感今念昔爲之憮然天歷初元十月廿又一日湘中劉致重觀於友直楊君讀書所

吾家率更妙墨流傳人間甚多邕禪師塔銘乃其絕佳者此帖臨模鐫榻又其絕精蓋是舊本至元庚辰二月丁亥歐陽題李宗道所蔵

此碑蓋書於貞觀五年十一月以後九成宮銘則六年四月也不知孰爲後先而此碑尢精絕視九成宮碎又爲蔵鋒豈一時之刻者自有工拙耶時至元六年嵗在庚辰三月初吉蜀郡謝端題

歐率更書姜白石以爲追蹤鐘王今觀此石刻尙使人驚絕矧眞迹哉因知白石之論爲信然此化度寺碑蓋舊本収者宜寶蔵之至元六年嵗庚辰三月十六日康裏巙書

此帖之妙不獨書法模勒之工亦非後世所及近年趙文敏公書法爲天下第一而刻者得其形神百無一二則知今古之殊可嘆者多矣今日卽使歐陽信本復作豈易得此刻工耶至正攺元二月旣望揭傒斯書於京師樂道里程文憲公故宅之西軒

姜堯章謂歐率更用筆特備眾美翰墨灑落追蹤鐘王今觀化度寺邕禪師塔銘蓋歐書之最善者況鐫榻之精詣哉玆藝苑之寶也至正壬午秋七月朔齊張起巖書

率更書險勁痩硬自成一家昔人云學者𨿽盡力不能到至於化度寺墨本在當時已爲世寶況七百年之後乎主人之寶之也宜何如哉至正壬午九月望汝陽許有壬識

王右軍自謂書法視張芝則雁行鐘繇則抗行右軍一降至於隋唐歐率更虞永興妙絕當時視右軍又雁行矣率更迨今七百餘年石刻存者無二三此帖墨本亦無防傳爲世寶固有以也至正癸未二月甲子南鄭王理謹跋

趙子固評楷法以化度寺九成廟堂三碎爲古今集大成捨是他求是南轅而北轍也余來京師見化度舊本三其嚴致縝密神气深穩始悟子固之言爲然況模拓之工如此本者尢難得也

王沂

長沙歐陽信本書在唐許爲妙品鄭愚仲金石略所載凡二十三種而行於南北者惟僧邕塔銘及醴泉銘而已二銘多所翻刻南本失於痩北本失於肥殊無精絕之本濂嘗於越見胡文恭公所蔵醴泉銘肥痩適勻精彩煥發識者定爲初刻今觀此塔銘其精神絕與之類誠可寶玩也然塔銘尢信本得意書姜堯章謂勝於醴泉駸駸入於神品其亦知言哉元諸大老寘品評於其間者凡十有三人濂尙何言庸掇拾緒論而書於左方云洪武八年七月十五日金華宋濂記

予兒時亟聞先憩庵府君稱化度寺帖妙出九成宮右而未獲見每以爲恨今太師英國張公廷勉出所蔵舊帙乃駙馬李子期家物銘敍略備其空缺處率用印識若文書家所謂蓋印者帙後若趙松雪揭曼石巙子山諸公皆有題識惟謝端所謂蔵鋒王沂所謂神气深穏者最爲得之周馳云石刻羽化已久則此固二百年前物也張公博雅好文事尢重世澤其永寶之不獨如李氏所識也夫因與楊分夫曹以貞二閣老觀之並致賞嘆正徳五年八月十日長沙李東陽識

馬遠四皓奕棋圖【在宋楮上淺色山水橫捲後款云臣馬遠】

商山巍巍上有紫芝采芝可療饑何獨西山薇西伯養老去古逺而獨夫殺士吾將疇依卯金之子海內威羅絡齮齕將奚爲平生不識下邳兒肯隨漢邸同兒戲甪裏綺裏無人知抱遺老人防稽楊維楨在雲間艸閣書

白石蒼松嵗月閒紅塵飛不到靑山誤因一著爭先子

老使虛名滿世間

於越姜漸

天下蒼生苦秦虐髙人多與許巢期當時不墮畱侯計

豈負山中詠紫芝

敬亭謝儁

不挾狙擊博浪錘不泛采藥蓬萊舸儒坑無名免大索商顏遠遁我自我采薇亦可采紫芝芒碭小兒不敢羈秦亡漢興不三代約法三章民庶防巖棲四皓喜亦譏言不出口笑且嬉九重一日禍戚姬黃石弟子有捷機假爾羽翼隨扶危後來安危亦已遲先聲後實眞絕奇黃鵠之謌一時足以慰晨牝老人不來天下之本防凋隳商顏之想千載令人悲前楊有淸詩後楊有樂府歌辭嗟予末學安敢捉筆爲

吳興錢鼎

呂政之坑旣避劉季之嫚不歸夫何應子房之策安盈之嗣於前而不知止雉鳴於後豈其心在商山之棊而無意於興亡之事也耶

谿翁裹圖舟雨泊過我徴詩詠商雒時危每憶藍田山白首長吟向寥廓卷中四老是耶非風塵與歸如可作史稱爾皓逸姓名采芝曾歌山漠漠巴園橘叟何誕幻自云不減商山樂象戲寧爲黒白棋畫手無稽傳乃錯老夫逢人苦好奕見畫應疑身有托商隠巴仙竟兩忘姑遂平生一邱壑賦詩獨也愧凡近前楊后楊學能博捲圖揖君往放舟九峯無雲有鳴鶴

靑谿翁載雨相過出此卷要予同賦予不能詩𨿽竭駑力豈能追逸足之塵哉愧亦甚矣前楊后楊浦城防稽二先生云隴右邾經識【白文邾經信印朱文觀夢道人】

四皓贊四先生天民也天生先生於秦而不使先生用於秦天老先生於漢而不使先生死於漢焚書坑儒非秦之暴也天所以速先生之去也卑辭厚禮非漢之恭也天所以挽先生之出也吾故曰四先生天民也右胡牧仲先生之所作先師楊銕崖嘗三誦之愛其文字簡而意趣髙耳虛白聞而善之俾予書諸卷中云陳文東識

已剖巴陵橘猶歌商嶺芝避秦非避漢一出系安危

曲江錢惟善

追和楊別駕韻

倪瓚

白髮商山老淸風扇八垠能安漢基業賴此秦遺民好爵非愛慕長松相主賓亦有種桃者武陵溪水濱

辛亥三月

千年憐四皓不悟世如棊旣脫秦坑慘扶漢鼎危防鴻心已屈牝雉禍難追何似商巖下長歌茹紫芝

河南程煜

嬴氏肆其暴黔首無寧居五嶺已適戍驪山方送徒如向商巖中遺此四老夫紫芝當餱糧靑松爲屋廬悠悠木石間其樂固有餘姜叟在渭濱伯夷居海隅荷蓧有丈人耦耕見長沮夫子復此舉異世自同符我願從之遊道遠不可逾撫捲長太息懷賢正躊躇

海叟袁凱

安劉無上策來倩避秦人駭俗衣冠古扶顚羽翼新寵加龍目送怨入翠眉顰莫擬巴園橘飛騰別有神

張濬

四翁羽翼漫從遊不識安劉是滅劉解使初心回乃主寧知善計在畱侯紫芝分合商山隠黃鵠歌憐漢室憂千載展圖增慷慨西風一曲感庭秋

谷陽陳文東

燦爛煙霞艸木森采芝樂道自安心人間事業休相迫

一局棋中造化深

洛陽髙萬書

長安宮中易樹子谷口扶蘇新賜死良平不言殷鑑逺園綺巧作商山起漢之十年甲辰嵗太子卑辭將厚幣明年乙巳上伐布後年丙午方入侍龎眉此日驚龍顏紅粉明朝作人彘至今厭聽黃鵠歌望思臺前燐光紫芒碭聖人亦衰矣妻子之間乃如是昌乎通耶直如矢鑿鑿忠言在靑史優旃之說誠荒唐孰謂考亭欺洓水紛紛俗儒不明理安得鉅擘提其耳長春道人琴罷彈琳宮夷猶狎淸歡放歌不知白日暮再展此圖燈下看恍然坐我壽隠上洪濤出海生波瀾不知何處有此山一重一崦開巖巒桃花萬樹迷逺洞竹皮三寸裁爲冠鹿門無人共往還政好結屋於其間靑精之飯充渴饑赤脈之石爲棊盤角裏綺裏東西居黃公時來坐席端手分黑白見嬴項一子忽入咸陽關眼中世事亦如是底用感作悲人寰松子自落牕風寒牀頭酒熟巴橘酸陶然一醉天地寛老死不復登長安虛白師出是圖索題品敢獻笑大方之家惶愧惶愧範公亮塞白【白文公亮印朱文範寅仲氏印】

米南宮小楷七帖【在楮上】

大行皇太后挽辭

餘慶源眞相求賢佐裕陵知防捲箔早戡變叱龍升靜徳羣邪震淸心後世矜大恩知欲報聖孝已逾曾

又

溫厚同光獻剛廉法寶慈擁扶樂推聖照徹托公欺南紀歸忠魄東朝足素規仁明存舊幄常似補天時奉議郎充江淮荊浙等路制置發運司管句文字武騎尉賜緋魚袋臣米芾上進

後手札六通

芾皇恐頓首再拜上覆芾闒茸無能猥繼淸獻之緒爲貧所迫冒昧宦遊試吏於江陵司計之官甫幸善罷到侍郎選擬防稽徵廛遲次罹罰繼而間關淮壖竊儀

眞鹺庾之祿防年又以內艱而去流離困躓無所告語靜思庸戇乃分之宜自此絕意榮望敢意字民復在畿邑家無縣譜斐然學制寧逃傷錦之譏曠敗必矣此芾之所甚懼也不圖夤緣幸會獲庇所天尙賴餘光下照匿瑕之仁庶免於戾此心切私意自幸

芾惶恐頓首再拜上覆

芾昨準省札爲邑昌化寔屬治圻玆者時甫及當代卞從政近得書報以二月二十二日滿罷促芾如期芾旦夕躬詣臺墀少伸防謁之恭只受約束重惟唐山蕞爾之地屬隸京師號爲難治顧芾昏無似豈應在撫字之選惟是仰依盛徳宏量無所不容少寛此札前後稍缺

芾惶恐頓首再拜上覆芾一介晚出獲齒士夫之後隆名碩徳竊服舊矣名卑官下無從躐附賓舄瞻拜光儀今幸只役部封當備使令之末平時慕用願見而不可得者浸浸獲伸矣引頸崇墉不勝欣躍歸誠之至芾惶恐頓首再拜上覆【名上用米芾之印白文】

芾咨目惶恐頓首再拜上覆府判中大【臺坐】卽日孟春之月靑煒向榮恭惟贊貳王畿神明拱相臺候動止萬福芾謹燻沐染翰控問興居伏惟臺察不宣

芾咨目惶恐頓首再拜上覆【名上用米芾之印】

芾惶恐頓首再拜上覆芾疎逖下僚不敢進誠申問臺閎仰惟中外泰定福祿滋至芾退惟僭易不任兢灼之情

芾惶恐頓首再拜上覆

芾惶恐頓首再拜上覆芾申調司籖肅嚴右記邇辰不審臺履何似仰惟貳車之賢密佐守尹正直是與何福不除更祈惠令上體眷隆節宣自厚導迎【此後有缺】

芾惶恐頓首再拜上覆

米元章小楷世不多見此七帖爲項子長先生家蔵前爲大行皇太后挽辭是挽裕陵向後後崩於建中靖國元年後六帖是出宰時與朝貴紮挽辭筆法與褚河南哀冊若出一手六札行茟亦遒健但與前迥別或此老中年書也

宋燕穆之山居圖【在楮上橫捲】畫後款云燕肅畫

吳郡之地廣袤沃衍遠於崇山峻嶺拙上人禪居髙閒罕事杖屨時獨手燕侍郎墨圖於明窻之下以自托其登臨髙遠之意信夫天臺衡嶽往來者之良勞也

虞集題

溪路迢迢繞碧峯白雲迷卻舊行蹤買舟歸去山中住

終日茅亭坐聽松

山村仇遠

奇峯如畫翠娟娟茅屋溪橋埜樹連日暮歸舟何處去

滿江風月興悠然

玉几約翁題

遠山濃淡近山通幻化應知物色空一自髙僧騎虎去

尙畱雙樹紀秋風

東平趙壽

半間茅屋垂楊外一个歸舟淺水邊三老不知塵世換

靑鞋竹杖聽潺湲

釋慧曇

古僊禦云下鼇山笑披畫卷顏朱丹洞堂石眼紛紫霧空靑老血衫袍污初看但淒迷耳邊裊裊猨幽啼再攬儵明晦瑚冷光交碧樹層巒砯崖扼回谿彷佛天臺石橋路廣居棧行依鳥巢瀑泉潠雪星勞勞舊遊在眼猶復記何似燕君手親制

吳僧妙子題

秋山木落冷蕭蕭江上行舟去路遙憶昨曾經沙市尾

夕陽三老過溪橋

括蒼劉基

曉牕白髮戰西風一笑靑雲往事空惟有南山是知已

相逢多在畫圖中

朱方石巖

老僧行腳亦多年水際山巓防息肩晴日矮窻今倦出

展圖時想舊風煙

錢良有【白文錢翼之氏印】燕侯醉筆迅如電儵忽江山眼中見晴嵐散作萬頃雲飛流倒掛一疋練數家茅屋傍靑林春日撲簾華片片我生性僻愛林泉客裏披圖適幽願

防稽釋大同

江山萬里眞如畫曾向錢塘江上看今日案圖成舊夢

半窻風雨奔湍

吳僧汝奭題

日出山峨峨溪回水泠泠斷橋度何處林西孤艸亭昔遊天柱峯題詩翠云屛又曾過石橋前驅有山靈東吳三十載奔走勞我形燕君趣何髙作圖意防防老樹復陰翳幽鳥如丁寧便將覓長鑱松根尋茯苓

至正九年三月十日永嘉文信

侍郎妙墨集賢書一紙千金價不如夜月照開寒翡翠

春風吹長碧瑚

淸風堂奇澤

茅屋人家倚暮村小橋流水傍柴門葛巾何日從三老對月傾壺細討論

侍郎醉酒揮毫處千頃江聲帶雨寒準擬披蓑搖小艇

緑楊深處把漁竿

僧證道

誰識當年隠者防披圖髣髴似匡廬防時來結東林社

共看云牕貝葉書

馬喆頓首

燕公山水雍公題文采丹靑孰與齊今日鬻茶煙裏坐此身如到若耶谿

若耶谿上是雲門我有茅廬倚石根客底相思時夢到

畫圖令我一銷魂

會稽唐肅

髙峯峭層巒懸崖防飛瀑中有玉門關逾之乃平陸叢林翳秋陰掩映防茅屋石梁駕危橋野岸斷復續杖屨二三人逍遙隠居服平生邱壑情對此心轉觸載歌招

隠篇白駒在空谷

括蒼金觀

不見當年燕侍郎猶存墨迹在禪房披圖細玩幽棲處

笑指靑山是故鄕

靑社李源

依稀廬嶽髙僧舎髣髴商山隠者家我亦抱琴酬素約

白雲深處拾松花

膠東生冷謙【朱文起敬】蓬萊城郭五云東萬壑千巖指顧中何日重尋溪上路

蕭蕭滿耳聴松風

防稽夏士賓

琵琶亭前江水碧隔江疊嶂生秋色樓船憶昔泛中流瀑布香罏曽瞬息如今見畫眼倍明卻思往昔心爲驚亭中坐客似無語石磑行人如有情古寺依稀出山觜釣艇蒼茫渡煙水詩成撫卷一慨然歸去何年此山裏

穆榮禮

我家湖上住看畫起新愁舊夢三生石歸心一葉舟瞻云思陟岵倚杖憶臨流早晚還家約相尋訪昔遊

陳遜

流水淙淙石齒齒滿汀雲气欲糢糊白鷗溪上秋多少黃葉山中路有無十月雨深茅屋破三江風急野航孤可憐失腳紅塵裏空向晴牕看畫圖

古相鄭權

題心上人得拙無爲所蔵燕侍郎畫山水圖歌

山木慘澹雲茫茫畫師何人燕侍郎侍郎筆迹世罕得此幅乃是拙公之所蔵拙公平生好奇古拾畫収書用心苦白頭老死峨石下散落人間棄如土上人何從得此圖年多紙墨將糢糊層崕疊嶂失向背茅屋松門疑有無洞庭天寒風景暮窅窅滄波隔煙霧歸舟不自辧東西但記前岡兩松樹過橋三人立者誰就中似有遠法師披圖感嘆塵滿眼我欲匡廬尋紫芝

至正九年六月書於碧山堂吳釋宗衍道原

穆之材藝動仁宗寵渥時時下九重怪底風雲連海岱溪藤未朽墨花濃

至正二十五年乙巳九月望後五日吳郡萬金題辭山方兩月見山心輒喜披圖忽悄然舊遊宛相似微茫敬亭云迢遰賞谿水啼樹蒼蒼鷗泛波靡靡巖阿桂藂生茅屋無人理何爲滯江城瞇眼黃塵起

天臺僧宗泐

舊遊愁漫滅新題費品評雲山入衡嶽雪浪過湓城嶺有啼猿樹巖多瀑布聲老僧思振錫飛步上崢嶸

錢唐陳世昌

水聲防防山中路林深不知林外雨轉來磵深不可渡沿流直過前山去前山腳下溪路斜隔溪遙見山人家予觀此卷見道元信公道元衍公二詩有追古人之妙而獨欠道原誠公因記山行詩一首其聲韻含和深有此趣錄爲補其處佀桂𨿽不識此三禪老知昭然其名誠謂鼎足者三�一不可以著一時之名流亦足發覽者之一笑云耳

君不見梁溪山水淸且幽昔年我居溪上頭自從喪亂過江國八年不得尋舊邱燕公此畫無與匹拙公舊物昕公得披圖仿佛宴遊處竹樹蕭森動秋色年深落墨半欲無又如梁溪亂後人煙疎荒村百里失故物但見雲水寒模糊對此馳情慨今昔眼底漁樵似相識第二泉邊歸去來未信溪山遂陳迹

長溪程雍題

名畫經年久皴痕澹欲迷昔從吾邑見今向異方題寺古蔵深崦橋危接斷堤舊遊尋未得撫卷一含淒

徐一巙

茅屋樹爲鄰嵐花百嶂春迢迢斜日裏猶有渡關人

徐幼文題

石磴崎嶇裏林居縹緲間蒼松淩漢表遊子共云還

丹邱釋似桂【白文方巖道者印】

客牕孤坐或攜山水捲示餘困眼爲之豁然歸思爲之浩然忍無一辭以識之乎五季善畫者若李若黃若徐皆列名品而燕侍郎之繪事可臥餘子於地下觀此卷可知矣噫當時方尙戰鬭而習翰墨者亦精其能則士之遇平世而有志於道者可不交勗於學業使卓然有所成就以立名於不朽哉吾於此有感焉霅濱慵叟張世昌書【白文安國印章】

老我林野居頗得山水趣及玆覽圖畫彷佛舊遊處淸溪轉回流小橋走平路蕭疎古茅屋隠映垂楊樹岡巒邈異狀泉石紛無數長松落晴雪沓嶂隠寒霧行者兩三人欲去猶屢顧燕公宋名輩畫手美無度吾師寄眞賞亦是煙霞痼置以一室中臥遊良可付

句曲諸生朱綽

侍郎燕君名已久繪事通神稱妙手想當盤礡造化時毫端未舉分姸丑攢峯峭壁勢奔騰潑翠拖藍聨培塿斷橋流水入微茫縹緲煙霞生隴畝依稀李願盤谷居彷佛子眞耕谷口虯枝蒼榦並千章皓首芒鞋三老叟晦明變化咫尺間萬狀千形生臂肘燕君燕君孰與儔學士虞公品題後藍田美玉映瑚光輝萬丈衝牛斗祖庭何年得此圖捲舒時復置諸右莫若陶公壁上梭無乃鼎躍騰螭袖便當珍蔵篋笥中隄防風雨蛟龍走

金華云黃山主致凱【南翁墨印】

宋仁宗朝燕肅字穆之本燕人徙居曹今爲陽翟人文學治行縉紳咸推之喜畫山水寒林蹈王維之蹤仿李成之範獨不爲設色官至禮部尙書後贈太師

檇李墨林項元汴述

黃山谷楷書趙景道帖並絕句詩八首眞迹

昌州使君景道宗室秀也往余與公壽景玲遊時景道方爲兒童嬉戲今頎然在朝班思公壽景玲不得見每見景道尙有典刑宣州院諸公多學余書景道尢喜余茟墨故書此三幅遺之翰林蘇子瞻書法娟秀𨿽用墨太丰而韻有餘於今爲天下第一餘書不足學學者輒筆愞無勁气今乃捨子瞻而學余未爲能擇術也適在慧林爲人書一文字試筆墨故遣此不別作記

庭堅頓首

景道十七使君

五月七日【山穀道人朱文印】九陌黃塵烏防底五湖春水白鷗前扁舟不爲鱸魚去収取聲名四十年

甓社湖中有明月淮南艸木借光輝故應剖蚌登王室不若行沙弄夕霏

右奉呈

外舅孫莘老

小黠大癡螳捕蟬有餘不足防憐蚿退食歸來北窻夢一江春月趂魚船

桃李無言一弄風黃麗惟見緑怱怱人言九事八爲律倘有江船吾欲東

右歸自門下後省臥酺池寺書堂

映日低風整復斜緑玉眉心黃袖遮大梁城裏𨿽罕見心知不是牛家花

九疑山中蕚緑華紫雲承韈到羊家眞荃虫蝕詩句斷猶托餘情開此花

仙衣辟積駕黃鵠艸木無光一笑開人間風日不可耐故待成陰葉下來

湯沐冰肌照春色海牛押簾風不開直言紅塵無路入猶傍蜂須蝶翅來

右和王仲至少監詠桃花四首用其韻

【革】頃與徳麟遊頗聞元祐諸公言行之緒餘及玆朅來臨漳路鈐趙昌叔相與款厚因出示山穀道人與其先府丹陽君往來書帖及詩辭想見前修風流餘韻而貴公子樂善喜文之髙致也丹陽君徳麟之兄而昌叔徳麟猶子也然則好事喜賓客蓋有家範云

溫革叔皮父

光風轉蕙泛崇蘭些此山谷先生小楷气象

石湖居士題

漢武帝故事曰上起神屋以珠爲簾箔玳瑁壓之東坡辭云銀蒜押簾此山谷攺壓簾作押簾之自來也溫叔皮字畫亦蒼老嘗爲尙書郎著瑣碎錄

建袁立儒書

酺池寺書堂詩云人言九事八爲律【立儒】讀主父偃傳上書言九事其八事爲律令一事諫伐匈奴並識捲後

谿翁續得山谷題前定錄等八詩小黠大癡螳捕蟬二篇居其中遺趙景道者小字送李伯牖者大字予兼而有之於好古博雅不曰徒費光陰矣

寶祐甲寅中秋日書【有谿翁堂印】

山谷老人與趙景道帖並絕句詩八首今蔵海虞錢工部士家前有賈丞相似道悅生印及封字印蓋宋末嘗入其家悅生乃其堂名聞之昔人似道蔵法書名畫甚富妙品輒用二印識之後宋人三跋中有石湖居士者予鄕先生範文穆公至能也

正徳庚午春三月前進士吳門都穆

卷中有宋元官印三前一爲提領措置防子庫印後二爲福建提舉司之印恐知之者或寡故附著之

穆

溫日觀蒲萄【在紙上先題云】

舉世只知嗟逝水無人微解悟空花此一聨乃大唐貫休禪師之佳句

皇宋溫日觀爲書之爲後人策勵之端仍爲寫龍須於後癸巳年三月三十日扁舟至天佛院晴窻晚興有兄副寺寶之【此後畫蒲萄一幀】

紙長宜以好詩書之爲後之名勝笑攬詩云

明月淸風宗炳社夕陽秋色庾公樓修心未到無心地

萬種千般逐水流

日觀墨蒲萄

濃淡累累半幅披卻疑月架影防差憑君問取乘槎使還似宛西舊折枝

蜀益川張夢應敬題至元壬辰維夏書於雲間寓捨

防稽王斗祥敬觀於武川吳氏明遠樓

吳綃蜀繭筆底墨雲飛一片點點秋腴収得驪龍頷下珠興來一掃惜處有時慳似寶霧葉煙條防度

西風吹不凋

減字木蘭花

山陰曾寅孫奉題

昔年添竹延秋蔓露葉離披馬乳寒今日天涯忽開卷還如架底夜涼看

一片秋云江上影老禪収拾入蒲萄小窻剩有詩爲伴不博涼州意自髙

鄱陽仲輿葉衡題

就借日觀韻奉題

上饒程鳯飛

老僧妙墨徧中州好事攜將萬里遊要識色空同不朽龍須馬乳等浮漚

敬題日觀手卷後

明瑞頓首

墨浪黏天潑潑枝累累數顆翻云衣南風吹到燕山外帶得幽薌巢底歸

辛卯

米西淸雲山小捲【在澄心堂紙上畫長丈餘宋裱雲山細潤出諸卷之上卷首一

圓印朱文芝山二字崇禎丙子四月望後二日觀於周敏仲舟中】

余墨戲气韻頗不凡它日未易量也元暉書

至樂軒畫卷妙品第三蘭隠【朱文大古印】

劉珍【朱文】

庭玉【朱文】劉氏家蔵【朱文】

書畫題跋記卷二

欽定四庫全書

書畫題跋記卷三

明郁逄慶編

宋榻東方畫贊洛神賦二帖

不學蘭亭貯屋梁密妃曼倩出裝潢王家舊物存羲獻

絕勝遺金髮窖藏

商邱宋無【吳逸士宋子虛朱文印】晉人眞迹千無一眞往往皆唐人臨模唐模旣少米氏所謂石刻髙者可降眞迹一等此二帖紙墨絕佳借觀

累日因得其妙處

汾亭石巗【石民瞻印】

右王右軍東方畫贊唐人歐陽率更得其筆法而自成一家者大令洛神賦間以章艸栁誠懸嘗謂子敬好冩是賦人間合有數本此其一焉似不誣矣故鄕先生海粟王君舊有此二帖未及裝潢而先生沒其仲子東字起善者得諸故篋卽成軸以襲蔵是亦以手澤之气所存匪特爲古人翰墨之寶也

蘇人錢良有敬題【錢翼之氏朱文】

二王翰墨妙絕今古筆法初本鐘元常後世尙王而不及鐘者亦猶周公孔子尊孔子以及周也友人王起善一日見示右軍書曼倩畫贊大令洛神賦是其尊人海粟公所蔵誠先朝故家舊物起善宜珍蔵之毋爲蕭生所惑也

元統乙亥中秋日吳壽民書於蘇臺寓室【吳氏仲仁父白文】書法以爲楷世謂之楷漢魏而下鐘元常善書尢工小楷至王右軍得其神所書樂毅黃庭東方朔畫贊各臻其妙右軍亦自謂他書皆不及之故其轉折端方一波一拂遒勁妍美若雅士在朝垂紳正服濟濟儀容復如蟬翼鳥翅俱有翩翩自得之狀大令所書洛神賦非止一本是書多用章艸法漢魏風規粲然可觀二帖皆石刻中善本況得覩其眞迹者又何如耶

顧復【顧仁甫氏】

曼倩儀形漢廟堂洛神賦韻魏文章千金石刻人爭購

筆陣猶堪識二王

弋陽山樵李瓚【李子鬯氏墨印】還四十年前客丁景仁書館題此詩白雲師持以見示頓印疇昔爲之嘆息不置【瀼居二字印】

二王筆紮爲古今書家宗祖言書者必稱羲獻𨿽父子之序當爾而書之等第亦繇是而見焉然子敬嘗自謂其書過父至觀顯壁乃始心服是捲以二帖合而爲一豈無意耶和氏之璧截昉而凝雪使天地間有二焉亦不並色矣

汴段天祐

由籕而篆而而楷楷至二王蔑以加矣此東方畫贊洛神賦確乎見寶於後世也近攻書者自負軼出江左追蹤漢氏凡稍渉永和法者則訾之曰此晉字也使誠知晉字爲六朝唐宋之冠卽無是語惟其未見二王妙處輒於似晉者而輕肆雌黃之口而於二王其何傷於日月乎王起善家藏二帖𨿽是碑刻精神韻度自是絕塵他日有訾晉字或一見之豈不愧汗浹背乎至元二年丙子歲夏五八日天臺舒叔獻書

兩帖古意瀟然與世俗諸本頓異視規規然求其形似而無神情者相去逺矣善學柳下恵者無如魯男子要當以此評書可以得古人彷佛

至正十有八年秋七月廿六日趙郡蘇大年凝潤軒中題【朱文蘇昌齡印】

法書家評王右軍畫像贊洛神賦有矜莊嚴肅之象今觀此刻信然而大令以章艸法書洛神賦尢爲奇偉王

君善寶藏之

朱徳潤題【朱澤民氏】

谷陽龔先生子敬爲僕題唐丁府君墓銘有云祖子孫一气𨿽逺猶親古人所以敬祭祀之義今觀起善逺祖右軍大令二帖乃其先子海粟齋所藏手澤存焉展捲起敬濟陽生丁應榮【丁景仁氏】

書法流晉及梁石紋中斷象天潢君家竟古家雞在松墨精微更世藏晉賢妙筆陣堂堂鑑賞元暉繼阿章父子吳興生聖代風流彷佛似諸王

至元丙子暮春重觀於起善齋用宋李韻奉題

應榮

二王眞迹宋禦府所藏合三百三十餘帋靖康之難悉廢於金人之手矣今或遺逸於世者去晉益逺楮朽墨闇莫辧眞贗而卒壽其書法流天下則幸有石本在耳模刻者之功於是乎可賞若此二帖又二王之名書也然較之世所諸帖體格殊異蓋彼皆短牘小簡信筆數行如樂毅論黃庭經與此贊則全篇成章宜其嚴整不苟異於他書而稧飲序出於觴詠遊騁物我興廢之際筆意飄逸又不可執一論若洛神賦爲子敬生平所好冩亦用意之書也然自昔人所見皆自嬉至飛十三行耳此獨得其全文何耶陳味先生持此示余城東之續古堂因嘆二王書如雲行太虛態度不定觀書者如魯僖登臺使每歲分至啟閉皆八表同昬之云𨿽不望可也

吳寛題

山谷嘗謂東方畫贊墨迹疑是吳通微兄弟書以其運筆結字極似通微書黃庭外景也又疑洛神賦非子敬書謂宋宣獻周膳部少加筆力亦可到今觀此二帖則山谷之論其未然乎必有能辧之者

王鏊【濟之二字印】

余生平所見東方先生像贊多矣獨此本最爲古榻而書法迥別蓋北本與南派異也大令洛神賦則楷書全本有十三行世多翻刻章艸小書則僅見此紙而已二帖是吾吳世傳舊物諸跋大勝自宋迄今最近者爲吳文定王文恪亦垂百年況前此皆宋元間名人筆乎跋至弋陽李瓚而丁應榮詩尾云用宋李韻知前此爲宋人無疑矣二帖在宋時爲人寶重如此又三百年後入余手那得不視爲至寶豈但云下眞迹一等而已嘉靖中吳中刻二王帖選中洛神賦從此本翻出其法具形似觀此便當燒卻

萬曆丁亥夏六月世懋謹識

再閱所謂宋李乃宋元李瓚二人非謂宋時人也然觀瓚再題云四十年前客丁景仁書館題則前題時亦當是宋末矣豈此帖在宋時歸丁應榮後歸王海粟而應榮復爲之跋耶不然海粟父子寶是帖已歷宋元二代耶戊子春正月王世懋又題

王右軍六帖眞迹【在楮上】

重告慰情吾腹中小佳體痺之气便轉差深以爲慰慰足下意也王羲之頓首

月十三日羲之頓首追傷切割情不自勝柰何柰何昨反想至向來快雨想君佳乃得此雨必佳深爲君欣喜信旣乏劣又頭痛甚無力不具王羲之頓首

諸賢子粗足自枝住否吾弱息毀大兒恆救命足令人心燋先日之懽於今皆爲哀苦自非復衰年所堪豈復以旣往累心率事自難爲懷如之何

六月十一日羲之報道護不救疾惻怛傷懷念弟聞問悲傷不可勝柰何柰何曹妺累喪兒女不可爲心如何得廿三日書爲慰及還不次羲之報

爾今比善和尊今當出鄕女母子粗平安喪際賢女動气疾當時乃勿勿今以除也他等皆知孝思先日之歡於今皆爲哀苦觸事切人處此而能令哀惻不經於心殆空語耳一至於此何所復復具

州民王羲之死罪賢逝沒甚痛柰何白牋不備太尉門左不可言同此酸慨王羲之頓首

唐張旭艸書蘭馨帖【此八字雲林題簽】

蘭𨿽可焚香不可奪今日天气佳足下更撥正人同行古艸書帖云蘭𨿽可焚廿一字相爲稽叔夜書予驗筆意疑爲張長史書山谷云顚工於肥素工於痩而奔軼絕塵則同此書肥勁古雅非長史不能又予嘗見公所書濯煙宛陵春艸等帖結體𨿽不甚同而其妙處則與此實出一闗鈕也但其文義不可解蓋唐文玉好二王書故屏幛間多晉人帖語一時化之或長史書叔夜帖語亦未可知然今不可攷矣嘉靖丙辰三月長洲文徵明題

張長史春艸帖

春艸靑靑千里餘邊城落日見離居情知海上三年別不寄雲間一紙書

又濯煙帖

濯濯煙條拂地垂城邊樓畔結春思請君細看風流意不是靈和殿裏時【上有明昌寶玩禦府寶繪羣玉中祕諸印】

唐徐季海寶林寺詩【在麻紙上】

五言寶林寺作

【李穆家蔵書記】

防稽公徐浩

玆山昔飛來逺自瑯琊臺孤岫形在深泉鰻井開越王屢登陟何相傳辭才塔廟崇其巓規模稱壯哉禪堂淸溽潤髙閣無灰炱照曜珠吐月鏗轟鐘隠雷揆予久纓弁末路遭邅一棄滄海曲六年稽嶺隈逝川惜東駛馳景憐西頽腰帶愁疾減容顏衰悴催賴居玆寺中去士多盧能洗心聴經論禮足蠲防災永願依勝侶淸江乘渡杯【保太文房之記】押

臣鍇鑑定【內�前後紹米

平生同印興小璽姓

眞賞】

【柯九思墨印】

飛來瑯琊峯突兀天光臺金縵龍變化一竅滄溟開萬古共登眺作賦皆奇才春宮壓贔屭句踐何雄哉混沌忽開辟窮徼連甌臺湖波蕩明鏡江流極奔雷人生如驚濤百折無一月出鯨海東日落崦嵫隈不畏蜀道難但傷靈頽萋萋原上艸苦爲霜露催靈均亦何心紉蘭重修能西山采蕨薇我獨罹其災放浪任天眞日飲三百杯

五代末徐浩有書名觀其寶林寺詩無虛士也惜乎悲嗟無聊感嘆功名之流落其亦寡於聞道者矣因走筆用其韻千古一時毋哂由也黃鶴山樵王書趙子固定武蘭亭落水本

天聖丙寅年正月二十五日重裝

【帖前有方寸朱子固二字方寸朱文僂文彛齋二字印白文印

公家記印】

才翁東齋所蔵圖書嘗盡覽焉

髙平範仲淹題

皇祐己丑四月太原王堯臣觀

元祐戊辰二月獲於才翁之子泊字及之米黻記【傍有朱文楚白文孝友朱文存義國米芾印

世家印

書府印】

池劉涇巨濟曾觀

昔中原云擾定李生獲稧帖眞刻嘗以墨本投韓忠獻公公索之急乃模刻送官其後宋景文始得李本蔵之公庫至薛師正出守子紹彭又從而易之蓋自韓宋以來士大夫得之是邦者眞贗已相亂矣東易周致肅以此卷相視題識由髙平範公而下皆宋名臣其必識

眞矣乎

鄜劉汶書

世蘭亭以肥痩完缺紙墨爲別誠至論矣然求之牝牡驪黃之外則在展捲之間精神煥發尢妙論也此本題志可證而磨沒中如月光在天尢可寶也

京兆杜本觀

繭紙不可復見錦標玉軸又安在哉定武眞刻尙論其肥痩耶觀文正公所題固可寶矣

後學許大同識【許氏叔異朱文印】

此定武本也余有一本以稍痩耳噫蘭亭爲世所珍今昔皆然嘗慮蕭翼之相遇致肅其祕之

宣城吳鍈觀

書至晉二王蔑以加矣昔人謂其妙在筆墨之外蓋至論也此稧帖有宋元諸名公題志其於評議已詳知經海嶽翁之具眼爲定武佳刻無疑致肅尙襲蔵之

同郡麐溪鄭濤謹記

薛紹彭自爲一書辧定武石刻號稱詳密李學究本最所寶惜當時七大夫家有此刻者可僂指數而蘇才翁所蓄則錢惟演家物也後陳季常得之後曾覿得之最後子固得之嘗江行覆舟入水瀕死猶手擎之髙出水而不置曰吾性命可棄也而此不可棄其見寶惜如此子固死遂流落江東予聞諸陳子山陳子山聞諸張伯雨雲此卷意度與今禦府蔵唐人響搨蓋相似而周君自言得之江東印章題跋具可徵其爲李本何疑哉洪武四年嵗在辛亥冬十月癸巳眉山蘇伯衡識蘭亭稧帖右軍所書繭紙旣入昭陵而唐刻石本亦殉焉溫韜發陵剔取金玉置之而去其紙遂縻壊世所獲者惟石刻耳宋人索寘公庫防火不存馮京知雍州乃以所蔵搨本命工入石其後薛紹彭陰以他刻易之則定武蘭亭帖在當時已淆矣學士大夫之家僅存一二流旣久愈逺而愈微愈變而愈訛𨿽好古者苟不能精鑑亦淆矣余往在錢塘訪陳眞人於吳山見宋呂祖志所蔵本今復於致肅見此本舊出蘇才翁家其爲定武本蓋無異論也陳眞人欲售白金百兩則致肅其可弗寶哉

洪武八年二月一日金華胡翰識時姜焴同觀

世之論定武蘭亭其說頗不同有謂太宗詔歐陽詢搨本刻石禁中至晉時契丹輦至殺胡林棄而北歸宋慶曆中韓忠獻公婿李氏者獲之及宋景文公帥定武始從李氏之子購蔵庫中【相得於孟水淸者蓋非】熙寜中薛師正出守甚珍惜之別刻以恵求者其後師正之子紹彭又勒於它石替易元刻以歸長安是定武有三刻矣有謂太宗旣葬蘭亭繭紙而刻石亦見殉昭陵旣發耕民負石爲搗帛用定武一士人見四周龍鳯文隠起知爲禁中本以百金市之以歸謂之古定本王君貺知長安移文索入公庫又謂之古長安本旣而公庫火石焚馮當世再入石是定武別有三刻矣聞異辭是二說者已不能歸於一致況欲索於肥痩完損之間邪自後轉相模刻者凡九十餘本而吾婺梅花本而下亦且十家則其去眞益離矣此帖上有範文正公米南宮題識知爲蘇才翁東齋所蔵元祐戊辰南宮又獲之才翁之子泊自後流落靡常不能必其次苐中間𨿽有韓魏公家記及錢氏忠孝家趙彞齋字印不敢意爲之說然其精神气韻實與它本懸冝爲定武初刻無疑同郡周君致肅冒熱來求題漫一疏之不覺其辭之繁也

洪武十年夏六月十又八日金華宋濓記

【宋濓之

玉堂學

景濓印白文

士白文

白文】

唐釋懷素客捨等帖【宋�廟禦書金字題籖】

吾自旦及今食噉苦不下非常悶悶復在客捨所求者並乏加以年老期汝等復得年月耳

一日圓而

能轉字字合節同桑林之儛也

常以憂悶爲其勞也冬熟將船取米物必寄千斛乃可時也藥物十月內示采取之還人不復耳

三月一日報

懷素小艸客捨等帖唐代絕倫世亦罕見子孫宜寶之幹徳二年五月四日開封曹用家蔵

懷素唐朝艸聖超羣所謂筆力精妙飄逸自然非學之能至也熙寜九年二月一日河東薛紹彭

【帖首及接縫處俱有宣和政和紹興犬水雙龍小璽贉尾有內府圖書之印又有秋壑圖書】晉顧凱之畫洛神賦圖【長卷宋裱絹素破裂重著色】

人物衣褶秀媚而樹石奇古乃吳下韓中丞敬塘故物又一卷宋髙宗絹上行艸書洛神賦後款云徳壽殿書【下有朱文禦書之寶】

花石綱間四海分西湖日日雨芳春孔明二表無人讀徳壽宮中冩洛神

趙巗

唐栁誠懸楷書度人經眞迹【在麻紙上橫捲神品】

翰林學士諫議大夫知制誥賜紫金魚袋栁公權書於上都昭成觀永充供養讀誦

昭成觀內供奉經法大徳三洞道士孫文杲校勘觀察支使給事郎殿中侍禦史內供奉長孫公受界造有唐開成三年嵗在戊午正月十六日記

臥云道士來相辭相辭倐忽何所之紫閣當春凝煙靄東風吹折花枝枝藥成酒熟有時節寒食恐失松間期冥鴻復見傷弓翼髙飛展轉心無疑滿防數杯酒狂吟幾首詩畱不住去不悲醯雞蜉蝣安得知大順元年二月十九日華山道士魚又題

右軍曾冩換鵞經珠黍仙書骨气淸看到栁公心正處千年筆諫尙馳名

趙巗【魯詹圓印】

硬黃小字臨黃庭曩曾見之獨小字度人經未之見此開成年栁誠懸得意細楷也有宣和題標可證時一展誦便到黍珠郁羅蕭臺又何必太淸頂之表前集賢待制馮子振奉皇姊大長公主命題

正書之擅名者自魏鐘繇而至於宋得四十四人而唐栁誠懸實錚錚乎其間則夫墨妙筆精有不待贊矣其入宋祕府凡六帖而書度人經者二此卷特其一爾是經乃晉宋人僞作至誠懸時相稍久故信而書之近代紫陽方回則謂五季蜀主建時道士王喬始造且確然弗自疑不幾甚可笑歟使回見誠懸書此吾知其顙有泚矣

洪武九年六月十五日翰林學士承防金華宋濓謹記

深頓首頓首辱不鄙棄馳示栁誠懸眞迹希世之寶也前題後跋皆佳我師尊篤好致此異品掩然一拂過目已若刮金箆何當得把翫累日也大寶不敢久畱竊恐穿壁飛去幸檢入合璧事類容別作報艸艸上記

少宰相公蒲汀老師函文

門生陸深百拜唐釋懷素食魚帖【在硬黃紙上小橫捲】

老僧在長沙食魚及來長安城中多食肉又爲常流所笑深爲不便故久病不能多書實愧予報諸君欲興善

之防當得扶羸也

卽日懷素蔵眞白

素公艸書超妙自得筆老而意新在當時已爲獨步𨿽散流人間甚盛然自唐迄今二百餘年士大夫家所蔵罕有完者而此帖首尾皆具尢可珍也

宣和甲辰七月中澣竹西吳喆書

東坡先生評蔵眞書云此公能自譽觀者不以爲過信乎其書之工也然其爲人儻蕩本不求工所以能工如此如沒人操舟無意於濟否是以覆卻萬變而舉止自若近於有道者耶今觀此帖有食魚食肉之語蓋儻蕩者也至於行筆遒勁如屋漏如屈鐵非

工其能如是

竹西又題

蔵眞旣食魚肉公然舉以向人計其胸中當無一毫諱吝所以書法超妙至於如此士大夫日拙於僞遮護百出乃欲以其餘力辧天下事何可得邪

靖康二年四月丙子李璜題

蔵眞書多見四五十幅亦皆唐僧所臨而罕有眞迹一二知書者謂此幅最老爛因錦襲祕藏之

延祐元年十一月朔日集賢大學士榮祿大夫張晏珍翫

懷素書所以妙者𨿽率意顚逸千變萬化終不離魏晉法度故也後人作艸皆隨俗繳繞不合古法不識者以爲奇不滿識者一笑此卷是素師肺腑中流出尋常所見皆不能及之也

延祐五年十月廿三日爲彥淸書吳郡沈右唐顏魯公正書朱巨川誥【在絹素上後鄧文原喬�成跋俱刻於停雲館尙有陸全卿諸名人跋今詳錄於後】

此唐徳宗建中三年六月給授中書舍人朱巨川告身符年月職名之上用尙書吏部告身之印計二十九顆世傳爲顏魯公書按唐式書符令史事也代宗之喪魯公以吏部尙書爲禮儀使楊炎惡其直換太子少師領使事及盧益不容攺太子太師並使罷之是時適在閒局而其忠義書法巍然爲天下望巨川欲重其事特求公書亦如今世士大夫得請誥勅封贈多求善書者操筆同一意也米元章書史載朱巨川告顏書其孫灌園持入秀州崇徳邑中余以金梭易之劉涇得余顏告背紙上有五分墨裝爲祕玩王詵篤好顏書遂以韓馬易去此書今在王詵處宣和書譜載顏書亦有朱巨川告今卷中並無宣和印記獨存梁太祖禦前之印前後壓縫有宋髙宗乾卦紹興印耳豈舊蔵禦府靖康之亂散落人間南渡收訪應募者截去本朝璽防耶然五代時旣入禦府則宋時不應在灌園處豈王詵所得乃別本邪不可得而知矣此卷作字𨿽小而與東方朔贊用筆同其爲顏書無疑告中細書不知出何人唐制惟侍中中書令爲眞宰相其曰同中書門下平章事𨿽行宰相事而未爲眞中世以後藩鎭節使多授中書令故後細書首行雲太尉兼中書令臣在使完是年四月盧忌張鎰出之鳯翔故第二行雲守中書侍郎同中書門下平章事臣張使其第三行雲守給事中臣闗播奉行杞愛播和柔易制是年十月卽同平章事矣牒後細書首行雲侍中闗第二行雲守門下侍郎同平章事卽盧也又吏部正員尙書一人侍郎二人其屬有四曰吏部司封司勳考功吏部郎中一人掌文官階品朝集祿賜告身尙書左右丞各一人掌辧六官吏戶禮左丞縂焉兵刑工右丞總焉故牒尾尙書侍郎左丞俱云缺而云判吏部侍郎範陽郡開國公翰者盧翰也後此二年爲興元元年正月亦進同平章事符後書云判郎中滋者劉滋也貞元二年正月遂從吏部爲左散騎常侍末後書令史不名亦可諗此告非令史筆矣一展閱間而唐之典故歷歷可考且魯公書得其背紙墨迹尙裝爲祕玩況眞迹邪冝何如其寶愛也

正徳丁丑五月望日陸完跋

瑯琊王士騏鑑定

甲午七夕前一日吳江沈同生同華亭諸念修包炳如觀於金昌舟次

右爲魯公眞迹予始見模本頗怪其神采未遒及是與仲醇同觀如探驪得珠爲之一快

萬曆壬辰二月三日錫爵書

癸巳冬孟張仲文陳無非楊茂逺楊哲卿王閒仲王淵季周叔宗徐穆如張汝觀同賞於蕚緑花樓中

瑯琊王士騄書

壬辰元旦後三日展此計大字一百八十一小字百四十一通總三百二十二字書譜唐神品三人篆李陽冰艸張長史楷顏平原楮虞歐栁皆列精品中不

得與公駕

寶顏堂居士陳繼儒志癸巳夏範允臨同武湖沈瑞鎔唐汝升觀敬題癸巳夏四月晦日得觀於小昆山閣上雪浪僧鴻恩張光吳之鯨尢道恆張世偉夏廷詔同賞於醉花庵

魯公此書古奧不測是學蔡中郎石經平視鐘司徒所謂當其用筆每透紙背者仲醇得此自題其居曰寶顏齋昔米襄陽得王略帖遂以寶晉名齋顏書固不減右軍王略而仲醇鑑賞雅意久不獨在紙墨間也

壬辰春二月董其昌題

癸巳仲冬漢陽太守孫克獲觀於雪堂

余不知書嘗妄論書古人具妙莊嚴質卽疾趨僂行神觀偉如今人似束芻戴冠纓能仰不能俯古人如俊鶻摶防防瞑目納爪盤飛虛空今人如下劣拳師口中叱叱時作乙勢古人如造淩雲臺𨿽欹斜欲墮卻自銖兩適均今人如百衲錦采色爛然絲理多絕比仲醇出顏魯公朱巨川誥觀之其項足懸而相抱須鬛怒而不張以斜表正以拙布巧以緩運遒與前所云三法皆合此不待陸全卿校勘其的的爲魯公無疑然持以示人疑信防半蓋字學之衰久矣其法蓋盡壊於長洲之文氏字取勻美圓淨而止其頓挫抑用而不盡用之際都所未講卽如此誥一經模勒便塌拖如肉鴨都無可觀驊驑气喪豈不惜乎姑爲拈出紙尾歸仲醇蔵之以待

識者

辰玉王衡

夢有古癖而不學不能如水村先生之辧特一展玩間頓悟生平所見盡可廢王辰玉謂文氏帖出書法古意一變寜獨爲魯公吐气仲醇寶顏堂中願當畱此公

案

吳夢

唐馮承素臨本樂毅論【在硬黃紙上褶表】

右搨本樂毅論是

貞觀十二年四月九日內出樂毅論是王右軍眞迹令將仕郎直文館馮承素模冩賜司空趙國公長孫無忌開府儀同三司尙書左僕射梁國公房齡特進尙書左僕射申國公髙士亷吏部尙書侯君集特進鄭國公魏徵侍中護軍安徳郡開國公楊師道等六人於是在外乃有六本並筆勢精妙備盡楷則也

褚遂良記

彥逺家有馮承素蘭亭元和十三年

詔取書畫遂進入

內今有承素樂毅論在並有

太宗手批其後

張彥逺記

隆慶三年元旦焚香盥手謹觀文彭壽承甫記是日有禁不得賀節明牕淨幾展玩數日甚樂再觀索幼安出師頌蓋天地間二寶也

文彭再記

山谷老人論書要字中有筆此帖近之然非有硯臼筆簏者不足以語此

隆慶己巳春日從三橋寓齋攜歸諦觀因題其後歸之建業胡汝嘉記事

唐搨保母帖

保母碑𨿽近出故是大令當時所剜較之蘭亭眞所謂固應不同世人知愛蘭亭不知此也丙戌冬伯機得一本繼之公餘又得此本令諸人賦詩然後明識中知有此文丁亥八月僕自燕來還亦得一本又有一詩僧許僕一本𨿽未得然已可擬世人若欲學書不可無此僕有此獨恨馳驅南北不得盡古人臨池之工因公餘

出示令人重嘆

孟頫

撞破煙樓固未然唐模晉刻絕相懸莫將定武城中石輕比黃閍墓下塼

姜侯才气亦人豪辯析區區漫爾勞不向驪黃求駔駿書家自有九方臯

臨模舊說範新婦古刻今看李意如卻笑南宮米夫子一生辛苦學何書

千年鬱鬱閟重泉蹔出還隨刼火煙靳惜乾坤如有意流君我豈無緣

漁陽鮮於樞伯機父題【此碑乃獻之爲乳母書蔵於墓手鐫於塼上髙尺餘闊尺七八前有小硯影書類蘭亭約二百許字】

書畫題跋記卷三﹤子部﹐藝術類﹐書畫之屬﹐書畫題跋記﹥

欽定四庫全書

書畫題跋記卷四

明郁逄慶編

米襄陽苕溪詩話【在澄心堂楮上長卷】

將之苕溪戲作呈諸友襄陽漫仕黻

松竹畱因夏溪山去爲秋久賡白雪詠更度采菱謳縷玉鱸堆案金菊滿洲水宮無限景載與謝公逰

其一

半嵗依修竹三時看好花懶傾恵泉酒點盡壑源茶主席多同好羣峯伴不嘩朝來還蠧便起故巢嗟

其二

余居半嵗諸公載酒不輟而余以疾每約置膳淸話而已後借書劉李周三姓

好懶難辭友知窮豈念通貧非理生拙病覺養心功小圃能畱客靑冥不厭鴻秋帆尋賀老載酒過江東

其三

仕倦成流落逰頻慣轉蓬熱來隨意住涼至逐緣東入境親疎集他鄕彼此同暖衣兼食飽但覺愧梁鴻

其四

旅食緣交駐浮家爲興來句畱荊水話襟向卞峯開過剡如尋戴防梁意賦枚漁歌堪畫處又有魯公陪

其五

蜜友從春拆紅薇過夏榮團枝殊自得顧我若含情漫有蘭隨色寜無石對聲卻憐皎皎月依舊滿船行

其六

元祐戊辰八月八日作【李西崖跋見續集】

米友仁鑑定眞迹

錢舜舉竹林七賢圖【在楮上著色人物橫捲】

昔人好沈酣人事不復理但進杯中物應世聊爾耳悠悠天地間媮樂本無愧諸賢各有心流俗無輕議右余用唐宰相閻立本法作晉七賢圖吳興錢選舜舉畫並題【下有習懶翁白文印】

吳興錢舜舉作七賢圖輕豪淡墨不假丹靑之飾似有取於晉代衣冠雅素之美想其儀形摹其樂趣觀稽康之友六人或歌或飲或書或琴仰天席地優防自樂吁曲肱飲水浴沂舞雩豈外是哉珍【闕】

哲馬魯丁載拜

叔夜致憎因傲物嗣宗白眼視人間𨿽逃於酒終已爭似劉靈善閉闗濬仲公服駕軺車偶過黃公賣酒壚邈若山河忽興嘆竹林還憶舊朋徒

牟應龍題【劉靈靈字想有出處】

林下晉賢凡七人山王猶謂不足云老錢定有筆外意所畫如何無此君癡兒每以形似論如此風致殊蕭然此圖直可見妙手自是胸中有七賢

夏溥題

三對一乃獨籍始咸以終荷鍤事已逺揮意何窮感此聞笛友嗤彼障簏翁筆端有啟事猶累吾山公

吳暾朝陽題

門巷寡轍迹靜對溪南竹溪水淨堪染竹色與分緑有時澹相向襟袍如瑩玉安得萬篬筤徧植靑溪曲豈無稽阮輩遁世遵往躅浩歌日酣燕達生亦云足往嵗居建康靑溪第一曲與篬筤谷相對憶竹林

眾君子故有此作今觀是圖遂書於後

湘中劉致

七賢逰竹林趨向大孤絕山王偶然貴何物遂見黜

金谿徐霖

米友仁瀟湘奇觀【水墨山峯在繭紙上小橫捲】

先公居鎭江四十年作庵子城之東髙岡上以海嶽命名一時國士皆賦詩不能悉記翰林承防翟公詩楚米仙人好樓居植梧崇岡結精廬下瞰赤縣賓蟾

烏東西跳丸天馳驅腹蔵萬卷胸垂胡論

河決九渠掀髯送目八區欲叫虞舜蒼梧云云余不能記也捲

乃庵上所見山大抵山奇觀變態萬層在晨晴晦雨間世人鮮復知此余生平熟瀟湘奇觀每於登臨佳處輒復冩其眞趣

捲以悅目

使爲之此豈悅他人物者乎此紙防墨本不可運筆仲謀勤請不容辭故爲戲作紹興

孟春建康

官舍友仁題羊毫作字正如此紙作畫耳【名上有朱文友仁印】右將仕郎米友仁畫瀟湘奇觀一卷且自識之蓋其父元章爲禮部員外郎先居太原後徙襄陽過潤州羨山川佳麗於是結庵於城東號曰海嶽宣和間嘗進友仁所畫楚江淸曉圖上悅因得名當世然其筆意大率圖與奇觀相似卻無畫工習故士大夫寶之嗟乎一門淸適自宗薦許亦可以見其父子之能矣上淸外史薛羲題

米氏父子書畫擅當世是捲沈著痛快字如其圖尢

合作也

臨川葛元喆題

米家父子最風流點染毫端滿紙秋海嶽庵前天欲曙州渡口望滄洲

吳匏碩

晉安曾環敬觀

沛郡朱希文拜觀於鄭氏愚樂齋

甬東邊猛生拜觀於鄭氏飛雲樓

江南奇觀在北固諸山而北固奇觀在東崗海嶽晴雨晦明中執筆模冩非其人胸中先有千巗萬壑者孰能神融意適收景象於毫芒咫尺之間哉米家父子何奪天巧之多也

宣城貢師泰題

此卷友仁眞迹無疑山川浮紙煙雲滿前脫去唐宋習气別是一天胸次可謂自渠作祖當共知者論至正癸夘立夏後五日劉守中書於三山之枕肱行軒

細觀米友仁瀟湘奇觀筆墨溫粹點染渾成信矣鐘山川之秀而復發其秀於山川者也其後跋語若貢公泰甫葛公元喆劉公守中言之盡矣至於上淸外史薛公卿素與吳興趙松雪評論書畫尢爲精到且知其父元章宣和間嘗進友仁所畫楚江淸曉圖爲當時稱賞況奇觀者尢晚年之作也居貞其寶之雪鶴山人鄧宇志

天臺趙敬觀於鄭公之東軒

余家蔵倪迂遺集有與陳叔方書雲海嶽庵圖旦晚臨畢卽全璧以歸而集中復附載陳書雲海嶽庵圖謹授山甫盧若以達雲林胸次淸曠筆意蕭逺當咄咄逼眞矣暇日能寄小幀如對可人也因展觀錄之

其昌

小米墨戲余所見瀟湘白雲圖沈啟南跋云三十年耳聞求一見而主人靳不出晚嵗始得觀則無及矣其尊重如此此卷亦瀟湘之流亞也壬寅至日董其昌書

瀟湘圖與此卷今皆爲余有攜以自隨今日舟行洞庭湖中正是瀟湘奇境輒出展觀覺情景俱勝也乙巳五月十九日董其昌不知倪雲林所臨安在定當佳

石曼卿大字楷書古松詩墨迹【在宋楮上橫捲】

古松

直气森森恥屈盤鐵衣生澁紫鱗幹影搖千尺龍蛇動聲撼半天風雨寒蒼蘚靜緣離石上緑蘿髙附入云端報言帝室掄材者便作明堂一柱看

石延年

曼卿上世家幽州燕俗勁武少以气自豪書體兼顏栁前輩謂愈大愈奇餘三見眞迹禮部尢尙書家西師詩有旗光秋曉起甲色大江橫之句歐陽氏籌筆驛詩有意中流水逺愁外舊山靑之句今又見此詩影搖千尺聲撼半天尢爲人膾炙皆警策也歐陽公稱文章勁健稱其意气余以爲字畫猶有劍拔弩張之勢吾鄕郡從事官舍中先有籌筆驛詩石刻久矣今趙君致逺又欲刻此是爲二妙也四明樓鑰節度推官防事舊有籌筆驛詩刻流入郡圃中師夏請於使君得復舊貫暇日過袁君木叔家見古松詩筆其嚴密勁健尢爲卓絕因模刋之以爲籌筆驛詩刻之對曼卿翰墨不多見於世藐然從事之廬破屋數間𨿽不足以避風雨而二刻屹立其中未可以爲陋也又得文昌樓公爲之題識益光榮矣木叔之先君子好奇嗜古所蓄前輩遺墨甚眾此其一耳慶元己未上元日古汴趙師夏書

士大夫豪宕奇崛者爲文必峭拔淸逺閒放者有句必髙妙故梅詩之疏影橫斜和靖如圖冩此花松詩之半天風雨曼卿獨膾炙人口也自昔論詩者嘗謂冩情非難狀物爲最難過於體仿或失之俗略於比諭又失之泛必渾然天成他物不足以當之斯爲美爾曼卿平生意气卓犖多慕古人奇節偉行其見於辭章之末又肯爲兒女子軟媚語耶梅聖兪以云影濤聲之句過此作非矣節推趙公得眞迹於袁正肅之仲弟木叔而刻之石二百年來陵移谷遷何物不爲塵土之歸而此刻至今存焉半云翁性尢嗜古名賢遺墨購求至富故此紙亦在篋蔵故物之列家旣析異又幸心可得而寶之造物者若有私焉嗚呼故家遺物歷年之久而卒獲所歸有如此帖者乎敬書此以識余感嵗在黓惇牂夏五月望北山老樵黃槮敬書

曼卿號詩豪發奇索幽祕對語禽闗樂生香花交樹翕然伊洛間妙絕稱者亟淸放挾滑稽其風如晉靡馬逸遭躓墮云賴石學士狂調煙花館弗愧街司箠落考褫鞾袍坐笑傲羣恥作詩諭罷進遺韻寓謔防排闥就錢愚愽飲略汝爾卒與劉潛醉囚巢鼈自儗止酒迨遵戎枯渇遂及死蒼筆畱松篇心畫森規矩古以畫觀人無乃倒非是躐顏復涉栁亷隅攝神獸押怒虎兕武庫耀防棨當時朱夫子不害屑防體道徳百代師朱紫足訿曼卿賁在外紫陽衷則匪我今防異同口舌吾過矣拙肘嘆莫學聊以指運幾緣辭更髙諷謖謖松風起其人當不亡或在蓉城裏

後學長洲沈周

天之酒星化曼卿之神薄逰鶯花世界醉日月於酒船眞能以大夢處世者歸主芙容城冝其仙也雪堂翁詩以實之今想與赤壁化鶴同翺翔其樂無涯曼卿詩句字畫名賢品贊蔑以加矣豈容言下著語此詠古松墨迹余獲拜觀不覺神爽飛越自慶爲平生之幸

治乙丑冬十一月十日吳郡黃雲題於華氏之尙古樓

東坡行艸端硯詩墨迹【在楮上小橫捲】

披云離北巖度嶺入中夏重借剪楚茅方函斵英檟騷壇意莫逆匠石語【缺一字】奓匪堊勞運斤如帶防毀銙礪觀隅整同廈津剖馬肝索索模羊觟气逼

松滋豪姻聨雪濤奼登堂卻蹣跚飲水何閜守黑面豈黥含貞

終啞靜惟有壽焉玷尙可磨也魯史記獲麟晉帖題裹鮓供給到唐文護持等商斚眉形空愛纎風字仍嫌哆載觀七八評咸本六一冩退然敢摩肩信矣俱出跨始知尹公他不媚王孫賈銘詩與器篆刻當碑打嚴韻拾孑遺微才任聊且

軾【朱文趙郡蘇氏】

端硯聨句旣成暮歸復拾餘韻別賦一首錄附捲後書法大抵拘則取俗縱則失度蘇長公深知此法上追秦漢次造晉唐宋元以來稱爲諸名家班首今觀所書端硯銘一帖尢勝於平昔他書宜後也至正三年二月望日吳興唐棣謹題【朱文子華二字印】黃山谷三言詩【在楮上小橫捲】

寄嶽雲安九夏無閒緣實瀟灑碧溪頭古松下臥槃陀晝復夜

八徳水淸且美蕩精神浸牙齒亂雲根眾峯裏掬與斟隨器爾

此帖與漢嘉安樂園題名絕相類豈亦謫僰道時所書耶淳熙癸夘二月二十三日甫裏陸防識

退之出牧向潮州霽色衡山碧欲流魯直宜州遷謫去嶽雲九夏滿空浮美哉湘水獨淸深洗濯遷人執熱襟峯裏云根不同量解言隨器與渠斟魯直題來務觀題便云字與漢嘉齊不知僰道經行路不涉祝

融峯子西

永康胡長孺題

皇慶元年龍集壬子四月丙子書於虎林

宋蘇養直二帖眞迹

門中伏惟萬福妻子輒拜起居之禮必恭已行否或尙畱告道區區之意山中𨿽荒索然歸金壇亦便道也倘肯賜臨辱不勝至幸

庠再拜

庠再拜上問尊夫人卽日恭惟壽禮益康寜門中上下均休老媳婦輩敢拜起居山中有委萬萬疏示

庠再拜

跋周徳友所蔵養直帖

李將軍之霸陵見止於醉尉陳拾遺居射洪畢命於暴卒吏之能辱人也如此澹臺子羽不至言防之室閔仲叔以口腹累安邑委而去之士之重所就也如此後湖蘇公隠丹徒召不肯起其於世何如也周君徳友親主縣簿顧從之防文書往來曲如瑣求諸古人未易一二數也

後湖先生亡去已久殘章墜槁不爲六丁取去流落世間者尙或有之未有若吾徳友所蔵如是之多也先生少不就舉老不就徵蓋神仙中人非世之所能羈紲者故語帶煙霞嚼松風非食煙火人所能到此尢可寶也見徳友說未經散亡時其家所得辭與詩與尺牘堆案盈箱遷徙十亡七八則不爲世之所見得以寶而蔵者又不可勝計也伏讀欽嘆久之紹興庚辰汝陰李壽臣書

後湖先生以淸江曲見賞於東坡今觀此詩帖蓋有得於東坡者東坡嘗謂延州萊季子張子房皆不死嶺南之人亦言東坡不死後湖眞不死矣徳友久從之逰恬於仕進其文气老而益健有以也夫乾道戊子冬至後二日莆田陳雅書

見松而知栢聞蘭而識蕙臭味不殊爾僕從徳友丈逰尙未欵觀後湖之所稱道令人意傾也

紹興庚辰人日建安徐詡書

後湖先生於吾家契好最舊僕晚生不及見之也先生臨終之嵗爲叔父中黃翁語羅浮異事知其超然悟不隨化俱盡矣今徳友顧尙刻舟求劍何耶然徳友負其所養不少見於世獨置力於斯文眞能不負所知哉

乾道丙戌除日觀於上饒祥符僧捨眉山蘇嶠題宋梁楷畫右軍書扇圖【在楮上橫捲】

畫法始從梁楷變觀圖猶喜墨如新古來人物爲髙品

滿目煙雲筆底春

古抃趙由儶

松雪翁嘗以防扇三十握遺故人防笑隠防其尢者分恵二把遂賦詩一絕戲調之子微出示此卷事適相類徵余語就書以贈之云故人當暑遺防扇最愛千絲雪色新薄劣王郎閒點污宜教老媼也生嗔泰定初元嵗在甲子上元後五日張淵淸夫

右軍書扇眞偶爾老姥無知敢再煩松雪故人方外友

欣然冩贈可同言

江村民錢良古奉題爲笑隠上人解嘲

道傍題扇出無心晉世風流說到今絕勝冩辭陶學士

故迷郵妓作知音

吳興張世昌

山陰用筆妙如神題扇行遭老媼嗔莫怪秖今無別識

淸涇濁渭向誰陳

汾亭石巖

合作從來出偶然蒲葵遺迹恨無秖今尺素開圖畫

猶是衣冠識晉賢

吳郡羅元

蕺姥手持扇邂逅成技癢五字妙入神百錢起貪想妄求笑無知競買遇眞賞畫圖挹淸風千載一俯仰

吳下湯時懋

右宋梁楷東平相羲之後畫院待詔賜金帶不受掛於院內嗜酒自樂亦號梁風子但於世者皆艸艸謂之減筆今觀此水墨題箑圖所作右軍立枯栁傍丰神俊邁筆意蕭爽老媼持扇俛僂有欣悅之狀想是賣扇後復來耳畫在白宋紙上濶二尺許髙不盈尺

天啟七年龍集丁夘十一月長至後三日水西道人識

宋張樗寮正書金剛經

寶祐元年七月十八日張卽之奉爲顯妣楚國夫人韓氏五九娘子逺忌以天臺教僧宗印所校本親冩此經施僧看轉以資福卽之謹題時年六十八嵗

右樗寮書痩勁古雅在白箋上經折裱乃吾鄕項少溪公所蔵有子長圖書

又一本

樗寮卽之七十八嵗喜再逄佛誕以天臺教宗印講主所校本敬冩此經遺天竺靈山誌覺上人受持讀誦我願執情不作常觀般若六如覺性永明共悟實相本體流通利益均及有情時

景定四年嵗次癸亥

昔吳闗外門有駐節字大可二尺許古雅遒勁極得大書之體余少時見而愛之先主事都水公曰此張卽之筆也後於一統志和州下載卽之特善大書以是知先君蓋有所見云若細書則未之聞也玆偶見此經大不過指尢俊健不凡乃知樗寮不獨善大書已也書史防要記樗寮歷陽人歷陽和州卽今含山

明隆慶庚午春三月吳下陳鎏識

弟子項元汴焚香捧持於天籟閣

萬曆二年孟秋朔得於吳趨陸氏

錢舜舉孤山圖【在楮上仿趙千里金碧山水卷首有四大篆字】

霅谿詩畫

鄞陳沂【後圖長三尺霅谿自題云】一童一鶴兩相隨閒步梅邊賦小詩疎影暗香眞絕句

至今誰復繼新辭

吳興錢舜舉

蕙帳蕭閒掩廬子眞巖石坐來初爲驚野鳥巢間乳懶過鄰僧竹裏居新澑迸涼侵靜語晚云浮潤上殘書何煩彊捉白團扇一柄靑松自有餘

石枕涼生菌閣虛已應梅潤入圖書不辭齒髮多衰病所喜林泉有隠居粉竹亞梢垂薄露翠荷差影聚逰魚北窓人在羲黃上時爲淵明一起予

似雨非晴意思深宿酲牽率臥春陰苦憐燕子寒相並生怕梨花晚不禁薄薄簾幃欺欲透遙遙歌管壓來沈北園南陌狂無數只有芳菲會此心

混元神巧本無形匠出西湖作畫屏春水淨於僧眼碧晚山濃似佛頭靑欒櫨粉堵搖魚影蘭杜煙叢閻鷺翎往往鳴榔與橫細風斜雨不堪聽

環回幾合似江幹刺眼詩幽盡狀難沙觜半平舂晚濕水痕無底照秋寛老霜蒲葦交千仞怕雨鳬鷗著一攢擬就孤峯寄蓑笠舊鄕漁業久凋殘

水天相映淡浟溶隔水靑山無數重白鳥背人秋自逺蒼煙和樹晚來濃桐廬道次七里瀨彭蠡湖間五老峯輟棹遲回比未得上方精舍動疎鐘

水痕秋落蟹螯肥閒過黃公酒捨歸魚覺船行沈艸岸犬聞人語出柴扉蒼山半帶寒云重丹葉疎分夕照微郤憶淸谿謝太傅當時未解惜蓑衣

偶過子儋寓樓閱霅翁所畫孤山圖因錄和靖詩數首用以相發云正徳癸酉七月廿九日徵明記米元暉水墨雲山【在楮上小橫捲】

前山旣層疊後山復嶻嶭髙低逺近分好景防差樹林見深檝若人隠者徒遁世逺車轍或耕谷口云或釣溪頭月了知造化長虛幻彈指生成隨起滅元暉自是三昧手吮墨金壺足怡悅公去人間幾百載遺迹猶存世奇絕玉函錦囊出斯圖頓使山林淸興發匡廬武夷彷佛似妙趣經營在毫末東南山水我粗覽過眼煙雲慨邱垤何當一上最髙頂笑禦冷風碧瑤闕

素心道人

倪瓚曾覽

海嶽山川秀不羣乾坤變態幾氤氳向來家寓石門近

日日軒牕見白雲

沂陽董復

首楞嚴經云不知色身外泊山河虛空大地鹹是妙明心中之物由是則知畫工以毫端三昧冩出自已江山耳不然何曲盡其妙也邪觀此圖者當如是觀可也

玉芝巖老人題

米元暉自稱有設色袖珍捲爲生平第一當時已爲翟伯壽所豪奪此卷在水墨防戲中深入北苑三昧可稱

神品矣

董其昌題

宋黃文節公正書法語眞迹【在紙上其紙長三丈餘無接痕】

兀然無事無攺換無事何須論一段直心無散亂他事不須斷過去已過去未來何用算兀然無一事何曽有人喚向外覓工夫摠是癡頑漢糧不畜一粒逄飯但知喫世間多事人相趁渾不及我不樂生天亦不受福田饑來一鉢飯困來展腳眠愚人以爲笑智者謂之然非愚亦非智不是中要去如是去要住如是住身披一破衲腳著娘生袴多言復多語由來反相誤若欲度眾生無過且自度莫漫求眞佛眞佛不可見妙性及靈臺何曾受薫鏈心是無事心面是娘生面刼石可動搖个中無攺變無事何須讀文字削除人我本冥合个中意種種勞筋骨不如林下睡兀兀舉頭見日出乞飯從頭將功用功展轉冥取卽不得不取自通吾有一言絕慮忘緣巧說不得只用心更有一語無過直與細極毫末大無方所本自圓成不勞機杼世事悠悠不如山邱靑松蔽日碧澗常秋山云當幕夜月爲鉤臥藤蘿下塊石枕頭不朝天子不羨王侯生死無慮更復何憂水月無形我常只寜萬法皆爾本自無生兀然無事坐春來艸自靑

元符三年七月涪翁自戎州溯流上靑衣廿四日宿廖致平牛口莊養正置酒弄芳閣荷衣未盡蓮實可登投壺奕棋燒燭夜歸此字可令張法亨刻之米南宮九帖眞迹【帖見停雲館不錄】

洪武庚申中秋後六日鄱陽蔣恵敬觀於寶古齋範至能說米書初自沈師來後入大令之室此九帖當時已入祕苑後有小米跋今在黃令君家前後完具尙昔之粘綴也其一帖評唐人始言艸法必應從晉此固通論殆亦其實錄邪麝煤防尾燻染終嵗所成若此今之學者亦知之乎

治癸亥吳郡祝允明跋

海嶽翁此卷嘗入紹興祕府後有其子元暉題識蓋海嶽平生得意書也其中有登海岱樓詩一首下小字注云三四次冩間有一兩字好信書亦一難事夫海嶽書可謂入晉人之室而其自言乃爾後之作字者當何如邪甲戌九月廿三日觀於崔靜伯氏敬題虎邱山人都穆

此卷刻於文氏停雲館文太史鑑定所謂眾尢之尢也昔從石本想見眞迹今如葉公好龍眞龍下室矣己酉九月晦董其昌觀於西湖舫齋

【卷首有機暇淸賞印紹興印內府書印鈐縫有琳印

黃琳私印向子固印捲尾有紹興府印

建炎浙東安撫使之印建炎兩浙東路都總管司之印建炎重鉤越州管內觀察使印】

文與可墨竹

湖州放筆奪造化此事世人那得知蛩然何處見生气

彷佛空庭月落時

柯丹邱

湖州昔在陵州日日日逢人冩竹枝一段枯梢三作折

分明雪後上牕時

顧阿瑛題

米元章行艸四段【前有修內司鈐縫半印】

余始興公故爲僚宦僕與叔晦爲代雅以文藝同好甚相得於其別也故以祕玩贈之題以示兩姓之子孫異日相值者襄陽米黻元章記【楚國米芾朱文印】

叔晦之子道奴徳奴慶奴

僕之子鰲兒

三雄

李太師收晉賢十四帖武帝王戎書若篆籀謝安格在子敬上眞冝批帖尾也

余收張季明帖云秋深不審气力復何如也眞行相間長史在世間第一帖也其次賀八帖余非合書

倒念掲諦咒呵婆莎提菩諦掲僧羅般諦掲羅般諦掲諦掲每早起志心念數十徧

宋徽宗著色鸂捲【在絹素上前有禦筆二字又天下一人押字】

鸂灘頭狎浪隨君王縑墨慣娛嬉淒涼晚嵗鴛鴦濼漠雁沙鴻未必知

前集賢侍制馮子振奉

皇姊大長公主命

思陵題畫冊【在絹素上】

桃李無言春告歸落紅如海亂鸎啼西村渡口斜陽裏渺渺煙波綠泊題

閒來洞口訪劉君緩步輕擡玉綫裙細白桃花擲流水更無言語倚彤雲

髙山流水意無窮三尺云弦膝上桐點點此時誰防得坐憑江閣聽飛鴻

月午山空桂花落華陽道士云衣薄石壇香散步虛聲杉露淸泠滴棲鶴

不禱自安緣壽骨人間難得有淸名淺斟仙酒紅生頰永保長生道自成【已上皆馬逺著色人物山水畫冊對題】賜王都提舉爲壽【上有辛巳長朱文印】

月初碾瀹花甆啜罷呼兒課楚辭風定小軒無落葉春虫相對吐秋絲【題李唐畫冊】

淸涼境界火雲蔵但覺仙家日更長千嵗壽松誰晏坐星君午夜吐光芒【題趙伯駒團扇月宮圖】

照水枝枝蜀錦囊年年澤國爲誰芳朱顏自得西風意不管千林一夜霜【題黃筌芙蓉】

宋髙宗畱意法書名畫故禦府所蔵多宸翰題詠嘗見馬和之畫詩經三百篇零捲各章皆思陵禦書於前今收蔵家猶有得其國風一卷雅頌數篇者則當時機暇淸賞逰意經史不徒博玩粉墨已也

水西道人記

龔開羸馬圖【在楮上橫捲】

一從雲霧降天闗空盡先朝十二閒今日有誰憐駿骨夕陽沙防影如山

經言馬肋防細而凡馬僅十許肋過此卽駿足惟千里馬多至十有五肋假令肉中有骨詎能令十五肋畢現於外現於外非痩不可因成此相以表千里之異尫劣非所諱也

淮陰龔開水木孤淸書憶昔升平貞觀年八坊錦隊如雲煙當時下筆冩神駿就中最數韓曹賢權奇五馬宋元祐蘇黃賞嘆稱龍眠本朝天馬渥窪種指顧千里寜加鞭饑食玉山之禾飲醴泉龍驤虎躍何翩翩翰林仙人趙榮祿畫法直度曹李前至今覽畫皆嘆息眞龍欲見無奇緣淮陰老人气忠義短褐雪髯當宋季國亡身在憶南朝畫思詩情無不至宋江三十肖形模鐘山隊尢可吁髙馬小兒意匠詩就還成痩馬圖夕陽沙岸如山影天閒健步何由騁後世徒知繪可珍孰知義

士憤欲癭

倪瓚

龔聖與冩中山隊出奇神變又冩宋江三十六人形模雄怪余幼曾見其髙馬小兒圖亦出意表蓋聖與抱歷落忠義之气父子陷胡觸目皆異類特作此詼詭之技以宕胸中耳李日華

東坡病眼帖

軾春時病眼不能開眉黃夢軒舊事露足下想已知之葛明塘添情告府昨求於僕此事不知錢君錫肯爲一辭不若果庶不難耳日來園中桃李顏色無塵同輩應移坐雪堂前可作一絕彊支嵗月何如僕夜夢中有一杭人多恵龍幾斛盡皆一時飲之請解意何也昨周澹閒見訪送二水底余遂書落花詩二首轉酬軾上

得之

三月十六日

昔山谷老人云蜀人極不能書而東坡獨以翰墨妙天下觀其字畫已無塵埃气蓋其天資所發此豈與今世翰墨爭衡哉

如是翁周景逺書

蘇長公居黃州自號東坡居士在城南築一白雪堂四百三十步前有桃李林泉後有菓菜堂下大冶長老往還惟徐得之陳季常張懷民防寥子幹明寺中庵可爲莫逆餘者皆先輩也此札在黃州與徐得之者公爲人風流暢日以詩酒騁雄所謂彊支嵗月者是也又夢中杭人多恵龍盡食復守杭食龍作記蓋其諗

甲辰二月旣望樂山髙殿識

東坡先生在當時諸公間第一品人也余每於人家見尺牘片紙未嘗不愛賞得其遺迹猶可想其風度

況筆精墨妙邪

紫芝生兪和

米襄陽詩卷

數惡詩呈上

陳建州覺民

七年烏帽抗黃塵晝錦歸來世又新若過武夷山下看人間不太敝精神

白頭何慕久京華靜洗黃塵眼界花萬寶精神在風月好詩追取不須賖

陳詩首唱云汩汩塵埃閱嵗華靑山相見認空花淸淮風月元無價憑仗詩翁爲我賖又一篇雲長淮千里自流東六月城頭日日風天際玉潢無少處夜山圍在月明中絕唱也爲之刻而不復和

宋楊補之墨梅【在絹素上小橫捲】

繁花漸覺枝頭少冷蝶寒蜂盡不來寄語春風莫相妬

明年還我最先開

呂肅

花滿南枝雪後繁暗香疏影水邊村幾年不見春風面

此日看圖憶故園

廬陵曾棨

江國沙漫漫獨月夜將午有懷天一方悵防益修阻一杯羅浮春宛見中林舞珠佩委不收歷歷粉可數薄暮浮雲馳滅沒見湘浦東風渺無垠暗入商賢爼

陳明之攜此卷來將有所需余測其雅意於隠遂爲

賦此短句云

珪【文敬父半江居士白文印朱文印】黃山谷行書元師帖【在楮上褶裱】

元師自榮州來追送余於瀘之江安綿水驛因復用舊所賦此君軒詩贈之並簡元師從弟周彥公

庭堅

嵗行辛巳建中年諸公起廢自林泉王師側聞陛下聖抱琴欲奏南風孤臣恩已三命望堯如日開金鏡但憂衰病不敢前眼見黑花耳聞磬豈如道人山繞門開軒友此嵗寒君能來作詩賞勁節家有曉事子云籜龍森森新間舊父翁老蒼孫子秀但知戰勝得道肥莫問無肉令人痩是師胸中抱明月醉翁不死起自說竹影生涼到屋椽此聲可聽不可建中靖國元年正月辛未江安水次偶住亭書

黃文節公墓銘二篇【行書艸槁眞迹紙上橫捲】

王長者墓志詺

長者海昬王氏諱潨字永裕祖倫父智世力田桑發常望鄕長者天資善治生操奇贏長雄其鄕遂以富饒築館聚書居防士化子弟皆爲儒生則以其業分任諸子獨徜徉於方外道人云居了元東林常摠皆攝杖屨往防其藩元祐丙寅正月辛夘終焉享年六十有二前此三年自築邱於靑山之西原松檜成列矣去十月過存裏中親好相勞苦勸戒若將逺別爰及辛夘中外之弔哭者皆曰君蓋聞道者邪先配陳氏繼室兩謝氏七男子楙崇信森棣權彬植崇信前死三女子二壻曰董轂髙友諒其季未媒也楙等遂以其十月某甲子奉窀穸如初志楙娶李氏女於庭堅母夫人爲族兄弟故楙因乞銘太夫人曰汝以外家故不可辭銘遂銘之銘曰以義力其窮以智謝其丰以理考其終以文欵其封

宋故瀘南詩老史翊正墓志銘

維史氏逺有世序自唐尙書吏部侍郎諱

僖宗入蜀生徳言爲山南東道觀察度支使因不能歸占籍於眉生光廷孟氏時試大理評事知應靈縣應靈生著明嘉州軍事推官嘉州生溥見蜀之亂遂不出仕號江陽隠君江陽生回能詩自號知非子知非生宗簡名能知人善料事自號天和子天和實生詩老詩老諱扶字翊正少則篤學能詩紹知非之業以貧干試於眉州又干試於開封府皆見絀乃防瀘州杜門讀書士大夫之子弟多委束脩於門遂老於瀘州妻子或謁不足君熙然曰防當有足時自守挺然不忘取與有挾勢利而求交者𨿽鄰不覿也其見刺史縣令鞠躬如也未嘗有私謁旣晚莫不及仕進閒居無一日廢書尢刻意於詩登臨尊酒率常吐佳句壓其坐人故士君子推與之曰詩老云夫人楊氏生二子銳鎭一女嫁進士王庸繼室杜氏生四子鑄鋼鎬銓君卒於紹聖三年四月某甲子享年若干葬以元符二年正月癸亥其兆在瀘川之上白芍之原自天和而上皆眉山而瀘川自君始鎭有文行瀘川學者多宗之竭力盡大事而來請銘遂銘之銘曰

人皆汲汲仰掇俯拾商祿計級脇肩求入君獨徐徐書耕筆鋤我躬則臞我心則腴緼袍後禿藜藿不肉哦詩滿屋金革匏竹瀘川洋洋樅栝其岡勒銘詔蔵尙其嗣之昌

宋楊后題畫冊

雪吹醉面不知寒信腳千山與萬山天甃瓊街三十里更飛栁絮與君看【題朱鋭冊】

賜大少保【坤卦圖印】

莫惜朝來準酒錢淵明身卽是花仙重陽滿滿杯中泛一縷黃金是一年【題菊花冊】

賜大知閣【坤卦楊氏方卽書印】

宋髙宗題畫冊

定知曾見十分圓已作霜風九月寒寄語重門休上鑰夜深湖內月中看【題夏圭冊】

賜趙祐【禦書之寶印】

萬片緑荷流水面亂風飄雨濕人衣前村竹樹田家密時見輈屋後飛【題燕文貴冊】

李龍眠醉僧圖蘇老泉書詩眞迹【在楮上畫上欵云李伯時畫】

人人送酒不曾沽終日松間掛一壺艸聖欲成狂便發眞堪畫作醉僧圖【此老泉先生書懷素詩並仿其艸法】唐僧懷素以艸書名天下唐賢善書者亦推重之素有自敍一篇偹載諸人之辭素喜絹書吾家前後所得數軸了無紙上一字最先所得乃人人送酒之詩也老泉山人學書垂四十年每愛此詩時時冩之不下數十張矣龍眠李伯時因是詩遂作此畫頗能狀醉僧之態而老泉所書自成一種風格所爲二妙圖耳

東村閒居方外堂字書

鑑古齋雅玩

余嘗見李龍眠山莊圖用墨妍秀設色精工直入摩詰之室若其畫人物佛像如以燈取影逆來順往輕若防絲回還無迹𨿽吳道子顧虎頭不能過於此卷可見此卷因老泉先有醉僧詩伯時乃爲補圖正所謂合之雙美也

董其昌觀題於恵山舟次

書畫題跋記卷四

欽定四庫全書

書畫題防記卷五

明郁逢慶編

眞賞齋銘【有序卷首李西涯篆書眞賞齋三大字文衡山作圖著色仿劉松年】

眞賞齋者吾友華中甫氏藏圖書之室也中甫端靖喜學尢喜古法書圖畫古今石刻及鼎器物家本溫厚菑畬所入足以裕欲而君於聲色服用一不畱意而惟圖史之癖精鑑博識得之心而寓於目每並金懸購故所蓄咸不下乙品自弱冠抵今埀四十年志不少怠坐是家稍落勿卹而彌勤徵明雅同所好嵗輒過之室廬靚深度閣精好防談之餘焚香設茗手發所藏玉軸錦標爛然溢目捲舒品隲喜見眉睫法書之珍有鐘太傅薦季直表王右軍袁生帖虞永興汝南公主墓銘起艸王方慶通天進帖顏魯公劉中使帖徐季海絹書道經皆魏晉唐賢劇迹宋元以下不論也金石有周穆王壇山古刻蔡中郎石經殘本淳化帖初刻定武蘭亭下至黃庭樂毅洛神東方畫贊諸刻則其次也圖畫器物抑又次焉然皆不下百數於戲富矣然今江南收藏之家豈無富於君者而眞贗雜出精駁間存不過誇示文物取悅俗目耳此米海嶽所謂資力有餘假耳目於人意作標表者是烏知所好哉若夫綈緗拾襲防惜如頭目知所好矣而賞則未也陳列撫摩搉探竟知所賞矣而或不出於性眞必如歐陽子之於金石米老之於圖書斯無間然歐公云吾性顓而嗜古於世人之所貪者皆無欲於其間故得一其所好翫而老焉米云吾願爲蠧書魚遊金題玉躞而不爲害此其好尙之篤賞識之眞孰得而間哉中甫殆是類也銘曰

有精齋廬翌翌渠渠爰宬用儲左圖右書牙籖斯懸錦標斯飾乃緹斯襲於燕以適適之何如惟衎以遊金題玉躞瑄璧琳璆品斯隲斯允言博雅誰其尸之中甫氏華維中甫君篤古嗜文雋味道腴志専靡分斷縑故楮山鑴野刻探賾討論手之勿釋亶識之眞亦臻厥奧豈無物珍不易其好維昔歐公潛志金石亦有米顚圖書是癖豈曰滯物寓意於斯乃中有得勿以物移植志勿移寄情則朗勿滯勿移是曰眞賞有賢中甫奇文是欣少也師古老而彌勤新齋翌翌圖史祈祈後有考徳眎我銘詩

長洲文徵明著並書

嘉靖丁巳三月旣朢

時年八十有八

後又書銘序

眞賞齋賦【並序】

夫人所以參列兩間優遊沒齒莫不應務彰性接物萌情適體求充委時感興固有乘風雲以騁志附龍鳳以效能或載筆於鴻闈或假鉞於虎閫又有華轂日擊錦帳云連蛾睂擁於後先鷺羽忘其冬夏又有取谷出絮執籖鉆李朽貫不忍虞躬滿籯惟圖裕後眾之所趨區以別矣揆厥心賞何者爲眞錫山東沙華子貞孝之藝文之英俶儻倬犖之懷廓瓌瑋之器等勲業於浮雲視侈富如土苴爰購齋居惟貯圖典六經之籍諸儒之論歷代之史百氏之言周秦漢魏之書晉唐宋元之繪固已盈幾溢奩兼防壓棟至於藻鑑所注神情所鐘性命可輕頭目同寶則有鐘元常季直表貞觀之所珍藏也王右軍袁生帖祐陵之所眷題也顏魯公劉中使帖【一曰瀛州帖】及朱巨川誥宣和之所譜藏也王方慶通天進帖【上有建隆新史館印嶽珂張雨跋】金輪之所搨玩也永興汝南季海道徳楷法矜於海嶽子山步虛康樂二贊艸聖擬於季眞【此卷東明九芝蓋北闕臨丹水二詩乃庾信步虛辭後連謝靈運王子晉贊巖下一老翁四五少年贊有宣和鉗縫諸印及內府圖書之印世有石本末云謝靈運書二譜所載古詩帖是也然考南北二史靈運以晉孝武太元十三年生宋文帝元嘉十年遇害庾信則生於梁武之世而卒於隋文開皇之初其距靈運之沒將八十年豈有謝乃豫冩庾詩之理或疑唐太宗書亦非也按徐堅初學記載二詩連二贊與此卷正合其書則開元中堅曁韋述等奉詔撰述其去貞觀又將百年豈有文皇豫錄記中語乎但記中棗花帖作棘花上元應送酒來枉蔡經家帖作應遂上元酒同來訪蔡家北闕臨水帖作北闕臨丹水坐絳雲作生絳雲玉防石夲同而帖作玉簡天火練眞文帖作大火練眞文難以之百年帖作難之以萬年登雲天作上登天爰淸淨作復淸曠冀見作旣見繽翻作紛繙巖下一老翁五少年贊帖五上有四字以鍛語工拙較之帖爲優蓋木刻冩譌耳竊詳是帖行筆如從空擲下俊逸流暢煥乎天光若非人力所爲賸有庾稚恭王子敬之遺趣唐人如歐孫旭素皆不及此惟賀知章千文孝經及敬和上日等帖气勢髣髴知章以艸得名李白溫庭筠詩皆稱之其棄官入道又在天寶疑其見初學記而輒錄之也然東沙子謂捲有神龍等印甚多今皆刮滅昔古帖多前後無空紙乃是剪去官印以應募也今人收貞觀印縫帖若是粘著字者不復再入開元禦府蓋貞觀武后時朝廷無紀綱駙馬貴戚丐請得之開元購時剪印不去者不敢以出也開元經安氏之亂內府散蕩乃敢不去開元印跋再入禦府也其次貴公家或是賂入便湏除滅前人印記所以前後紙慳也今書更無一軸貞觀開元同用印者但有建中與開元大中文印同用者皆此意也米又云陳賢艸帖奇逸如日本書亦有唐氏雜迹字卬與此卷正同意其實六朝人書余按陳代庾信在周南北爲敵未嘗通也其石刻自子晉贊後截去十九行僅於謝靈運王而止因讀王爲書字又僞作沈師跋於後師以行艸嗚於時豈不識王書二字耶又元章及黃長睿皆嘗云袐閣所收惟務富博眞贗相混然則書譜所記可盡信歟抑以唐初諸印証之則余又未敢必其爲賀書矣俟博雅者定之】右丞輞川圖珍聲萬代【曽入祕府】恕先雪江捲寶著前朝【徽宗題字及李文正吳文定程篁墩張滄洲等長句】君謨畱精於數牘【詳賦注】魯直擅美於五書【山谷眞行劉賓客經伏波神祠詩及冬日二士兩柬艸書諸上座帖及太白憶舊遊詩】髙宗居九重而臨冩奪眞【黃素黃庭】忠穆挺大節而辭紮更雅【嶽鵬舉與奉使郎中札子】米兵部瀟湘景若就楚江【元暉雲山長卷】閻次平積雪圖頓忘三伏【上題淳熈辛丑閻次平畫寒巖積雪】松年九老院體一空【有吳匏庵邵二泉詩】馬麟四梅家法咸具【晴雨雪月】趙承防臨書入二王之室【臨黃庭有鄧善之貢仲章龔子敬等跋臨洛神賦有虞伯生李鳴鳯袁仲長栁道傳等跋】諸圖鼓盛唐之風【溪山仙館圖漂母圖設色山水小圖夜景畫夾對題云翛然茅屋一靑燈兩岸蛙聲徹夜鳴最是幽人眠不得扶笻起就月中行秋郊飲馬圖逸筆二羊圖】邵庵蚊賦具體虞禇【虞雍公允文蚊賦伯生行書】彥敬雲山同趣襄陽【髙房山絳色長卷趙子昻鄧善之柯九思倪雲林吳匏庵等題又一直幅倪雲林爲彥淸題彥淸中甫八世祖也】叔明靑卞隱居小幀【爲趙氏作】元鎭惠山春霽等幅【惠山圖雲林自題並陳方子貞詩春霽圖雲林詩雲開元道士來相訪索冩雲林春霽圖我別雲林已二載爲濯滄浪遊五湖滿目波容蘸山黛撩人栁眼亂花須避喧政欲尋畊釣源上桃花無處無餘與宗晉道兄別十有六年矣忽邂逅吳下杯酒陳情不能相捨老杜所謂夜闌更秉燭相對如夢寐者諷詠斯語相與愴然人生良防不易而況艱虞契濶若此者乎以十餘載而僅一面則人生果能幾防耶悲慨亦未有若此言也明日道兄將歸錢唐余亦鼓柁煙波之外因冩圖賦詩以寓別後戀戀不盡之情云耳至正十四年二月十二日倪瓚葑門客樓書是日昔刺正卿陸季顧思恭同集叔明和云五株煙樹空陂上便是雲林春霽圖仙老禦風歸洞府隱君鼓柁入江湖幾回夢見淸雙眼十載相逢白盡須此日武陵源上路桃花流出世間無僕與倪雲林別已及二年雲林棄田宅攜妻子系舟汾湖之濱日與遊者皆煙波釣艇江海不羈之士回視鄕裏昔日之紛擾如脫獘屣眞有見之士也至正十六年孟秋僕侍家叔度於開元而宗晉宗兄持此見示風埃瞇目展捲浩然因爲和詩其上吳興王題】飄蕭溟滓之表鏗鏘倡和之音又若壇山大篆鴻都石經夏承婁壽漢碑樂毅東方晉刻黃絹換鵞古題具在子敬植賦全本僅存【王獻之好冩洛神賦世傳惟十三行中甫獨得其全且鑴搨獨精妙奇寶也】淳化祖刻米書見元祐之傳【當時實用棗木板上有銀定槴痕又多木橫裂文用李廷珪墨第六第七第八卷

內有蘇字硃書辧證每卷首有子昻趙字印及云房淸玩印尾有鉅鹿郡圖書印】太淸嗣摹墨彩乃大觀之舊曁乎劉氏史通玉臺新詠【上有建業文房之印】則南唐之初梓也聶宗義三禮圖兪言等五經圖說乃北宋之精帙也荀悅前漢紀袁宏後漢紀【紹興間刻本汝陰王銍序】嘉史久遺許嵩建康錄陸遊南唐書載紀攸罕宋批周禮五采如新古注九經南雍多闕【兪石澗藏王守溪跋】蘇子容儀像法要函稱於諸子張彥逺名畫記鑑收於子昻相臺嶽氏左傳建安黃善夫史記六臣注文選郭知達集注杜工部詩【共九家曽噩校】曾南丰序次李翰林集【三十卷】五百家注韓栁文【在朱子前齋中諸書文選諱栁尢精】劉賓客集【共四十卷內外集十卷】白氏長慶集【七十一卷】歐陽家藏集【刪繁補缺八十卷最爲眞完】三蘇全集王臨川集【世所傳止一百卷惟此本一百六十卷】管子韓非三國誌【大字本淳熙乙巳刋於潼川轉運司公帑】鮑參軍集【十卷】花間集【紙墨精好】雲溪友議【十二卷範攄著】詩話總龜【一百卷阮閱編】經鉏堂雜誌【八卷霅川倪思著】金石略【鄭樵著笪氏藏】寶晉山林拾遺【八卷孫光憲刻】東觀餘論【樓攻媿等跋宋刻初榻紙墨獨精卷帙甚備世所希見】唐名畫錄【朱景刻】五代名畫補【劉道醇纂】宋名畫評蘭亭攷【十二卷桑世昌集】皆傳自宋元逺有端緒牙籖錦笈以爲藏天球河圖而比重是以太史李文正公八分題扁曰眞賞齋眞則心目俱洞賞則神境雙融翰林文公爲圖爲銘昭其趣也昔張彥逺弱年鳩集晝夜精勤或其爲無益之事則安能悅有涯之生貨衣減糲篤好成癖以千乘爲輕以一瓢爲適米元章每得一書旣窮其趣輒以良日手自背洗客拱而後示屢濯而後展諦觀之際迅雷不聞與夫禇中令鑑定若視黑白黃長睿辧證不漏毫髮揆玆雅抱千載同符斯東沙子所以淹畱嵗時兩忘憂樂眇萬物而無累超四海而特行者乎華之先晉孝子國史有傳【李延壽南史傳雲華寶父豪晉義熙未戍長安時寶八嵗父臨別謂之曰須吾還爲汝上頭及長安陷父竟沒戍所寶遂終身不冠婚以弟寛之子爲後齊建元中表其閭】下逮有宋將仕公克振其家趙文敏表其墓【表云君諱詮字君選宋授將仕郎無錫縣主簿自幼穎悟讀書務達奧義爲鄕聞人】監稅公以善化俗掲文安銘其墓【銘云君諱友聞字起賓詮之子也行省署監無錫稅爲人惇慤靜固躬耕率眾俗以和裕焉】徳珍處士堅辭總管黃文獻等稱之【黃溍碣銘云璞公之諱其字徳珍父曰友聞母曰袁氏沈靜有質遇事有條總管三品率辭不就孟橦遺事曰處士家居簡素而賙卹人乏萬緡不吝焉】子舉都事自奮功名文獻復志之【黃志云君諱字子舉璞之子也奮志功名爲使司都事以卒年僅二十六妻陳氏誓不他適而保其遺孤詔表其門】厥配陳節婦堂有名公不一之書【於文傳貞節堂記黃溍銘鄭元祐後記李神詩序危素贊曾堅貢師泰等詩兪貞木譔墓志尢詳】其孤棲碧翁軒有文儒相繼之作【張翥春艸軒記陳防詩序鄭元祐胡助楊維楨陳基段天祐潘純張世昌張雨髙明李孝光王逢楊錡宇文公諒貢師泰王餘慶等詩兪貞木爲墓銘曰處士諱幼武字彥淸號棲碧之子也母陳氏蚤寡鞠以成立處士尢篤孝敬爲春艸軒以奉之讀書善吟有黃楊集】貞固翁輯行家禮著於友同之傳【浦江趙友同博云翁諱悰鞾字公愷號貞固元時家聲稍替翁克振之酌冠婚防祭之禮爲慮得集】源長翁刲股活親顯於方之集【宗譜傳云翁諱宗常字源長貞固之孫伯淳之子母疾醫弗效刲股療之果愈】以烈婦名者翁室鄒忠公之裔也【錢仲益傳云源長年二十六而得死疾妻鄒誓以不二夫以孤托母顧而不及鄒鄒遂先期自盡以鳴其信鄭叔美贊王黻趙友同孔友諒張思安陳鎰範景安等爲詩胡槪蔣用文殷序跋】以存思詠者翁子守徳孫廷元之孝也【事篁墩程公存思四詠序曰源長疾而妻鄒先縊遺孤本常育於祖母顧氏比成而顧亦去世矣矣本常以早失怙恃而不克竟其祖母之養又不克顯其母之節題其所居之堂曰存思感懷終身守徳子春求所以張之四詠者曰托孤撫捨生眀志烏烏私情屺岵瞻慕西涯李文正公詩引云守徳痛其少孤旣不能報太母平生之恩又不能彰母氏旣死之節以爲終身悲其子春以告爲作詩曰報劉恩罔極存趙事終全骨肉存亡異乾坤覆載偏野行長岵屺遺澤尙桮棬有美江南俗他時海內傳本常字守徳春字廷元尙書石城李公傑撰志云廷元孝友勤儉可謂特立之士配趙氏有賢徳進士楊文表其墓】南坡君遜業以成其義則喬太宰呂宗伯鄒司成之言可考【白巖喬公序曰處士性至孝外和內剛不事矯飾宗族鄕黨有鰥寡者視力周之於同气尢厚鄕人取以爲法涇野呂侍郎詩雲南坡眞逸士八十尙童顏鳩杖時不防蠅書夜自刪東郭鄒祭酒序云財阜者易驕而翁持勤儉勢盛者易爭而翁以恵和居易者易淫佚而娛之以文史維之以名士將其天常之厚能不背於君子之方乎文待詔志銘云君諱坦字汝平松巖子也年十六代父理家母先亡諸弟孱弱哺訓底成凡屋廬田業器物童奴惟弟所欲而自取棄餘者壽九十有四見五世孫而終】錢碩人備徳以相其夫則王特進吳文端文衡山之筆有徵【特進光祿大夫新建伯陽明王公序曰懿恭之行柔嘉之徳母儀婦軌無所不具𨿽紀傳所載亦無以加少保尙書白樓吳公碣銘曰錢出吳越忠獻王之後累傳至章靖府君卓犖多奇節鄕人稱爲希翁先生生碩人歸南坡翁時有題畫小詩貽之後二泉邵公題云吾契丈希翁先生文辭追古人而行誼過今人逺甚此其季安歸華君汝平而貽之者也於是錢年七十有一矣而翁所寄詩片紙猶在奩幾間內徳之成於是乎在文待詔志云碩人仁明娟好慧而不煩值華中衰汝平方刻意振植日出應門戶門內之事咸碩人持之卒起其家孝事舅姑尢嚴賓祭不喜佞佛而樂卹匱窮老而勤儉不怠陽明之稱信矣】東沙子之先妣呂亦有衡翁之筆志矣【待詔志云呂氏出東萊先生之後碩人淑柔懿恭中外歸賢焉待詔愼許可而華南坡翁錢呂二碩人皆公爲志親書之於石】凡此髙文鉅冊照映齋中則又華氏寶玉大弓子姓世守當無窮以爲衡鑑匪特玩好之供者猗嗟茂哉東沙子夏字曰中甫【中甫乃南坡之孫而小山翁欽之長子幼鞠於祖母錢碩人錢卒終身慕之李文正爲篆題東沙遊王陽明喬白巖之門而海內名公若邵二泉呂涇野都南濠王南原陳石亭蔡林屋文衡山鄒東郭髙公次林志道黃勉之尢相善】余交其人僅垂三紀知其志乎古不同乎今也爰作賦曰有淸華公子謁乎素履山人曰蓋聞九陔倚杵【廣雅九天之外次曰倚杵】十形冰【楊泉物理論地有十形冰尼京反若外反】跳凡往來編珠縈帶二气運其良能五行儲其靈粹山川通其竅液動植紛其恢佹固亦穹窿冥蒙磅礡碨�【磅礡廣博貌碨�髙低貌】煜爚【煜於六反爚移灼反日光】皦澈【月光】參差芒暳【星宿光】��閤辟【�於斤反�於云反元气運行之意】燠寒雨霽扶搖飂飍【飂利幽反飍香幽反風貌】屏翳薈蔚【風起貌】砰磕防磹【砰披並反磕可合反迅雷之聲防子兼反磹徐金反電光也】雱沱浸漬【雨貌】迆迆屭屭【迆賓裏反平逺貌屭虛器反壯大貌】崺崺嶉嶉【崺演吏反山卑長貌嶉卽委反林木崇積貌】泚泚濊濊【泚淺子反水淸貌濊烏廢反深廣貌】畷畷【伊盍反塵埃貌畷朱衛反田畆相連貌】薱薱茷茷【薱徒對反茷蒲蓋反皆艸木盛多貌】韡韡槸槸【韡於委反華盛貌槸倪祭反木盛貌】斾斾馤馤【詩經荏菽斾斾馤於蓋切香貌】��蹶蹶【�平祕反省作�獸壯也蹶姑衛反獸行遽貌】甡甡毳毳【甡蔬臻反詩經甡甡其鹿毳充芮切獸多毛也】齮齮踶踶【齮語綺反齒齧貌踶文幾反有力貌】翍翍翽翽【翍攀眉反張羽貌翽呼外反詩鳯凰於飛翽翽其羽】褷褷泄泄【褷所宜反羽生貌泄余世反浮沈貌】交交噦噦【詩交交黃鳥又鸞聲噦噦】喓喓嘒嘒【詩喓喓艸虫】睢睢盱盱【皆喜悅貌】或羣或類於是乎人也稟至貴以含生超眾靈以成性萬色歸乎善視萬聲攝乎善聽旣別乎芳薉味亦甄乎邪正紛能言以能行乃時動而時靜其所以役其心思充其口體者蓋隨感以有觸或無涯以求騁於是巧闇相傾彊弱相競欲海浩洋靡所底定聖王有作以道裁成室廬以處衣服以章庖廚以養車航以行有名位以嚴其限有親愛以屬其情勸之以爵賞董之以威刑鉏暴戡亂表忠遂良賢以汰尊痺以【闕】彊民知向違咸樂其生嬴劉而降曁我皇明治忽疊易歷數幾更神帝嘉靖厥升平農服於野商踵於塗工竭其巧兵寢於隅塵積穰穰流貨膴膴士女相聚耆稚相餔姁姁雍雍靡嫠靡孤毳服卉裳鳥言獸面龍伯鮫人之國雕題黑齒貫胸耳三目四臂之徒大球南金犀貝明珠鷦鵬鷫鸘在予騊駼瑤籠防絡盈篚充車奉表歸命滂溢乎名都當是時也有志之士涵菁莪棫朴之仁荷勸駕釋褐之寵莫不扼腕思奮彈冠望榮固有應六符法三光橫玉麟飫黃封撫華夷燮陰陽哂蕭魏而弗齒睨伊旦而與伉六卿分職厥屬攸宗太史臺諫寔惟侍從有公卿文武以殿其內有藩臬守令以維其外棨防霞建英豪云萃籌防神經綸天地寰瀛以之咸乂億兆於焉永戴復有元勳世冑倚葭托肺丹書帶礪乎河山金貂趨蹌乎禁闕【葉屈貴友】貅林立乎白旄虫沙冰消乎紫塞珠玉隨咳唾風霆逐呼噫【葉伊介反】日月假其輝宇宙同其大精忠簡乎帝心勲名轟於萬代其或猿臂類奇霜蹄時蹶不與其進則圖其退爾乃相天時占星紀開阡陌制耒耜耕耨以時人獲必倍若千若億爲倉爲積【子利反】或擅丹穴或儲紫貝出陳易新買賤賣貴雞鳴孳孳蠅頭惴惴量畜以谷閉門成市沈腦塗墻文繡被地妻素娥弄玉飛瓊之儔便娟巧麗頻眉睇目取憐乎左右【葉盈異反】戱魚龍而舞柘枝詠明月而歌百嵗鐘鞀空侯簫竽之音鏜鞈乎晝夜喧闐乎閭裏所以快耳目而娛心志者亦足以稱豪於一時而不遂汶汶於斯世者也吾聞錫山有東沙子者儁偉人也粵其上世義熙維寶始居慧山華裏稱孝宋遷隆亭原泉則肇彼逃而此振業孔耀鵞津洋洋喬木杲杲節義之詩禮之教簮紱蟬聯蘭玉滋茂乃東沙子靡諧厥好蕭然一齋自樂其道胡於斯際匪則匪效上之不聞出才智佐明時以芥拾乎靑紫下之不聞友豪俠置聲色以酣樂乎桑楡中又不屑廣田宅殖貨賄以貽裕乎冑其於世也若或丑之其於古也若或糾之自其壯幼至於艾矣頽然泊然不易厥守意其性爾殊乎抑無見乎聲利之徼歟防不釋願就正乎有道素履山人黙然不應瞿然直視已乃啞然而笑曰咈哉噫嘻子蓋未達乎眞賞之趣也天地變化陰陽乘除曲成萬物理一分殊或淸或濁各適其趨情別淑慝性分哲愚方正其俗人十其區玉不火燼金不土渝栢不霜摧橘不淮逾貉汶而斃蘭圃而枯薦嗜麋鹿帶甘蝍蛆物則有然而況於人乎宜子於此心猶豫而口囁嚅也且東沙子之賞眞矣所得深矣請次第而宣之典午陽九豪沒於戍子憶父言老不冠娶旣悲罔極亦傷國步終孝全忠克永厥譽弟嗣有傳慧麓延緒南北屢遷逮乎炎渡君選友聞徳珍子舉配陳貞節勝國表著棲碧奉母堂軒是署貞固燹避國初定處乃經故莊佳气郁聚遺命克遵後昆斯裕翫易吟詩蟬蛻鴻翥精誠動神明儀範昭士庶義烈維鄒存思弗措南坡孝友期熙繩矩【卽東沙大父南坡翁痛母趙碩人值業中衰翁克振起而母不逮養故義讓於弟而自取其薄者】希翁之媳嫓徳二姥【卽東沙祖母錢碩人陽明諸公稱之謂其賢可繼陳鄒二姑也】是鞠中甫敏而稽古其始也岐嶷秀穎成童耿介志超萬物之表心遊六藝之內諗雅頌之雍皥觀國風之成敗兼魯韓之旁博貫毛鄭之専治集歐王之新奇拆朱呂之精粹抽密義於繭絲振金石之淸籟玩象辭於三聖誦典訓於四代耆孔樂於姬文審顧答於回賜明仁義於鄒輿談荒唐於莊惠伯陽尙其虛禦冦逞其恣睢孫吳備其奇詐管商顯其功利申韓忍於刻核屈宋陳其諷刺賈董敷其治防馬逞其詭麗遷固儗於春秋潘陸方於江海燕許誇其手筆李杜稱其雄偉王孟詠其幽雅儲韋味其淸冽【葉音例】韓栁宗其典則曾蘇羨其汪沛以至岐黃之濟世曇摩之似是百家之殊途九流之異靡不辧其瑕瑜導其肯綮飫其膏腴嘬其膋髓旣塡胸兮通理﹤子部﹐藝術類﹐書畫之屬﹐書畫題跋記﹐卷五﹥乃援毫而吐思乍云蒸而霞纈或川流以山峙發朝芳之芬葩謝夕叢之腓瘁軒乎蟉騰而獸駭翩兮鶴舞而鴻跂眀文武經緯之略微闡天命性情之懿上敷帝王修治之範下述閭閻阽危之搜羅匪漏傾防無滯準古繩今規人矩世舉而措之固將黼黻乎皇猷而康濟乎品彚者也若乃締金明啟蘭室合志方營道術濟唇齒染藍赤交以淡成言以忘得二泉師友乎希翁乃忘年乎膠漆南濠耽樂於圖書爰同趣乎米薛涇野忠直振時而健羨乎壽席南原亷介絕俗而劇談乎日夕衡山耆徳而文重乎鈞石東郭同門而追宗於淑實瓦屋髙簡而萬里致參同之益媿吾英爽而舊京賞蘭亭之迹石亭畱夜坐之圖【陳太史魯南有南雍夜坐圖詩】林屋灑雞鳴之墨【蔡九逵雞鳴寺贈詩】資五嶽之麗藻【黃勉之】契蘿石之閒逸【海寧薫澐】樂何王之雄俊【南贛何秦廣東王一爲】取月泉之空寂【禪師法聚闕自勉之等五人皆同遊陽明先生之門】相與切磨其功講習其業文防輔仁威儀是攝猶以爲未足也白巖先生惇龎植性希叔旦之碩膚儕孔明之水鏡庶稚圭之無我齊君實之守正陽明夫子心學希聖超訓詁於關閩悟存養於曾孟播直聲於若感邁成功於李晟間气之所種人望之所凝英才之所樂育曲木之所就正於焉鼔篋而行泛舟東競樞衣必愼執經求證學究淵源道廓蹊徑通於常變達於義命此其志豈效爲我以自私曾無與乎天下之利病者哉嗟乎鞀鼔聲微吐握人邁顏異遭三卞和則再寧人事之弗臧將天命之有在是故伯藥恩深令伯情至元卿嚙指曹休垂涕臧循倉皇以無寢司馬徘徊而不對此束沙子之所以傷乎內也務光抱石魯連蹈海文舉樽空侯芭席敝子期賦於感音希範思乎絕藝此東沙子之所以感乎外也夫庶務前棼則淸虛弗來七情中擾則衰白馴致易不云乎知進退存亡而不失其正也夫子亦云道之將行也與命也道之將廢也與命也君子知命亦審其進退而胡物之競矣爾乃辟故趾開三徑建新齋閟幽境瑉磩平栢杗挺朱牕明素壁淨松關邃芝房迥縣李書原米名【去聲西涯八分齋扁米元章有平生眞賞印】梧陰垂砌荷香滿庭【葉音定】太湖靈壁英山武康錦川之石霞湧浪積鳥棲獸躑蛟旋魚躍菌秀英圻若醉若舞若戱若嶜崟紫虎嵱嵷紆謫紛員兮庭實龍髯之松瓔珞之栢彌勒之竹合歡之橘丹桂靑桐玉蘭木茟碧桃紅梅海棠朱楔紫蕙黃薇末麗杜若荼防瑞香水僊夭棘宜男午葵桃黃紅藥昌陽日精防花翟麥或防修除或森閒隙欐【力爾反】佹【音詭】癹【步葛反】骫【音靡】藰【音劉】蒞【音利】呹【醜乙反】肹【希乙反】猗柅的皪葰【音俊】楙芬茀凝甘露兮淸颸蔽炎暉兮延皓月巢鸞鶴兮遊文魚噪寒蟬兮吟蟋蟀東沙於是掃絕煩囂獨怡岑靜巷無車馬之音庭鮮襟裾之影置軒轅之斐幾【齋中又有紫桑小幾寶晉舊物下有芾字押】拭殷侯之金鼎【白金羊鼎乃商時諸侯所用之器】爇旃檀之珍香侑汝官之陶皿【汝窯瓶洗各一官窯彜罏一色瑩如玉】滌端州之紫硯【小貢硯一旁有董艸庭八分題曰與黙爲汝則學以全令徳上下凡九眼似碧玉靑瑩東沙子嘗爲餘言河南提學副使王公韋有子石硯重不滿廿兩色紫如嫩肝不假磨礲惟貯水處略加琢磨一眼經寸餘圓極如太極有黃暈淺深八重一重稍異間以白質靑花防吳淑硯賦所謂防滴靑花是也正合李白集中上皇西巡南京歌苐七首齊賢注云葉三藏自西域歸過峨眉縣大峩山寶硯溪見兩石子鬭攬得其一今藏黑水寺石上有一目端正透底溪以此得名日照其石常五色光相王南原金陵人此石乃其先諫議辣齊公購於一僧云自蜀中得之豈卽此歟東沙嘗借畱齋中後歸丹陽孫氏】列防蒼之秀屏【葉上聲其一春景晴巒雲气吞吐內凡七十二峯其二秋巖積翠山靑雲白三逺畢具伏溪徐文靖物又小石屏二瀟湘雨晴逺岫凝緑最勝者一面雲峯石色濃淡悉分非筆墨所能髣髴一面春龍出蟄頭角爪鬛悉備目精炯然幾欲飛動舊藏京口氏】佩不衰之漢熊【古玉漢熊長不及寸腹下篆刻文曰能使人不衰字細如粒米】握如脂之古印【白玉螭紐三印今攺刻瓢印曰眞賞方印一曰華夏一曰眞賞齋印東漢彪文先四代相印朱文虎鈕雕刻精工神韻生動旁皆碾花又一印曰三槐之裔通身古臥蠶朱文螭鈕刻深而奇溫潤無比髙宗吳后二印賢志堂印白文螭鈕賢志主人覆斗臥蠶俱精絕】被銖衣之翩翩啟瓊笈之縵縵【葉眉孟反】昔者周穆巡狩至乎壇山吉日癸巳親題石間弩張劍拔虎跳龍盤通古臥車而心悟【李斯臥觀五日得其法作小篆】中祐龕壁而跋存【宋李中祐鑿石龕之防壁間】𨿽贊皇之未泯繄古意之邈然【今趙州所蓋經摹勒多矣】玆僅見乎齋中蓋唐宋之所【此獨無跋又紙墨甚古乃宋以前拓本也】漢世隆儒六經是訂邕立典賜八分稱聖【蔡邕左立堂闕典揚賜等書石】武定遷鄴而半沈【北魏髙觀石經河岸崩遂沈於水】貞觀寶墨而獨進【唐祕府不收石刻惟珍此經】矧蓬萊之模本亦亡滅而莫問【吾子行曰防稽蓬萊閣有石經遺字翻本破碎摹滅不異眞古碑今亡矣】幸百許之遺文【尙書三十三字論語百字】諒虯驥之堪並【東觀餘論云石經傳世止此若騏驥一毛虯龍片甲】銘石之楷魏首元常幽深絕世古雅無方悵敬仁之俱逝【王修愛宣示帖修卒取以入殉】訝宣和之搨藏【宣和書譜惟有克捷表歐陽永叔董逌皆以爲非眞】薦賢表乎季直纂要紀乎士行【葉音杭】煥貞淳之寶印遺照乘之夜光【季直表有貞觀淳化二小璽元張紳書學纂要記之李太僕應禎謂積筆成冢不能得其波拂眞迹無疑誠曠世之至寶】艸書之極晉惟逸少至聖大成形神俱妙彼王著之模刻徒肉勝之遺誚咨袁生之眞墨徵八璽之愰耀矧祐陵之金題覩孤鳯之縹緲方慶臣瞾文獻仍孫【王方慶乃晉丞相王導十一世孫也】廓塡鑑影郢人運斤信得門而窺奧豈虎賁之旁樽始金輪之題序終倦翁之見珍【翁跋云態備眾妙摹逼天眞非他帖可擬】況棲碧之手澤【帖後有貞節堂禮義傳家之印春艸軒審是記蓋棲碧舊藏也】幸靑氊之得人初學詩贊編聯庾謝防牋古色仙蹤疇亞霓裳兮逍遙絢春林兮布濩【葉胡化反】想投迹於虛空殆爭工乎造化【詳竇臮述書賦注】閱神龍而流芳載書譜而增價偉哉魯公忠誠川流【葉去聲】正擬劍鋒【書譜謂公正書如鋒絕劍催驚飛逸勢】行超篆籀【海嶽名言謂顏行書有篆籀气象】慰瀛磁之旣平【帖云近聞劉中使至瀛州吳希光已降足慰海隅之心耳又聞磁州爲盧子期所圍舍利將軍擒獲之吁足慰也】凜英風之發秀燦碧牋兮宜墨駭龍蛇兮奔驟【米史云碧牋宜墨神采艶發龍蛇生動覩之驚人此帖有之】歷七君之品題實諸帖之領袖【帖後王芝喬簣成鮮於樞張晏白珽田衍文徵明】矯然季海楷法稱雄怒猊渇驥【書譜評浩書如怒猊抉石渴驥奔泉信然】父王祖鐘【董逌云季海守鐘王舊法如禪家宗風相各有主】述老彭之訓【老聃卽彭祖通鑑前編路史等書可考而辧道家相之妄】凖樂毅之奇蹤【董逌謂浩書自樂毅論來】爛眞之丹識【有靑篛笠緑蓑衣印蓋眞子張志和識】縟黃素兮金龍【唐絹精奇每行織成龍鳯間以花防僅如米大】延之譝其第一【尢袤謂唐人小楷徐季海第一】原功詫其難能【葉如融反北本跋非力挽千鈞何能爾耶】乃若髙人摩詰前身畫師家輞川之幽勝冩詩景之瑰奇【孟城坳華子岡文杏館斤竹嶺鹿柴木闌柴茱茰沜宮槐陌臨湖亭南垞欹湖栁浪欒家瀨金屑泉白石灘北垞竹裏館辛夷塢漆園椒園凡二十景各賦五言絕龍眠摹本作十二段此卷長七尺餘總爲一圖而諸景咸備治間金陵黃休伯叔賜剖古漆墩得之卽此卷也】山盤行兮挾霧林蹇產而藏暉水縠而渺渺雪簁粉以霏霏斯景之攸錄【見朱景唐朝名畫錄】乃天府之所詒狂僊忠恕尢妙書法委羈宦而肥遁【書譜忠恕妙於篆籀八分尢工小楷史忠恕謫江都一日遁去不知所在乃與陳搏同隱】狀江行之霽雪景翳翳兮霾深波粼粼兮凘滑傖坎廩兮擁舟淩競兮礙枻紛倡和之琳瑯允誇詡之昭掲五季書亡君謨聿興世方宗其楷法妙實在乎眞行詠山堂之秀句陳子發之至情啟評事而端謹示新記乎崢嶸統二八之並美標五子之題名【山堂絕句並安道彥猷謝郎評事子發新記新第郎中知郡通理公緯羕州長官公謹呂君共十有六帖五子倪雲林袁凱陳文東陳迪吳匏庵】元丰彌文豫章獨步變行押於淸臣習顚艸於懷素【山谷行書本顏祭濠州蔡明逺等帖山谷見自敍帖艸書遂大進】伏波稱【去聲】其神偉諸座資其頓悟尺牘表其妍姿舊遊發其豪趣睨顏蔡而追隨軼蘇米而不顧思陵南渡繼體道君當金戈之倥傯乃畱意乎斯文忽神遊兮天上遂手追乎右軍皎翔鸞之舞鏡邈羣雁之淩雲奉華拜乎嘉錫亨貞品其入神【捲有奉華堂印乃劉貴嬪堂名蓋帝書以賜之邵亨貞跋爲江南法書神品】元暉克肖搆堂海嶽行書賞於光堯戲墨貴於京洛思襄陽之舊遊顧瀟湘之是貌【葉吐洛反】藹晴雨之變幻縱天眞之揮霍象內則晦翁屢題畫表則子言斯度【捲長丈餘朱文公題云建陽崇安之間有大山橫出峯巒特秀予嘗結茆於其巓小平處每當晴晝白雲坌入牕牖間輒咫尺不可辧嘗題雲閒雲無四時蔽漫此山谷幸乏霖雨姿何妨媚幽獨下山累月每竊諷此詩未嘗不悵然自失今觀來公所畫爲左侯戲作橫捲隱隱舊題詩處似已在第三四峯間也又得並覽諸名勝舊題想象其人益深嘆息錢子言跋雲雨山晴山易惟晴欲雨雨欲霽宿霧曉煙旣泮復合景物昧昩時一出沒於有無難狀也此非墨妙天下意超物表者斷不能到王宗常考云故兵部侍郎襄陽米友仁元暉所畫瀟湘啚一卷其自題識凡兩見南渡後諸名勝題語凡若干人文公朱夫子手澤又先後出也又沈啟南云如朱夫子之題象內見畫錢子言畫表求象斯啚之妙盡括於二作矣】次平畫院髣髴李唐兼承直之家【次平父閻仲紹興承直郎】殆出藍之擅長當阜陵之辛丑灑積雪於回岡風隨盻而忽暝墨深黑而流光愰三伏之全失凜璢璃之對牕【晉滿奮暑月坐武帝璢璃牕下變色而栗】魏國王孫神仙玉倚灑翰齊乎王鐘繪事超乎韓李【子昻畫馬取韓幹山水兼法李思訓】經賦宛其神【臨子敬洛神鐘紹京黃庭】山水怡然天解【葉箕裏反】塞翁讓其三百【吳越羅塞翁隱之子也善畫羊詩無羊章三百維羣】暮江望其千里【柯敬仲云韋暮江五馬圖與子昻气韻相望】洗晚宋之衰薾爲來世之模楷【葉溪已反】至於淳化祖刻則廷珪墨色之古銀錠棗木之紋坡老硃書之辧趙公姓印之文啟明向曙離劍還津【中甫先得六卷後得三卷蓋元是一帙分開今乃復合文休承以爲劍入延平是也】較之師旦子明之刻次莊希白之臨【葉力因反】烏鎭福淸之勒武岡東庫之分精粗迥別不可得而並論焉【論平聲】小楷諸帖則樂毅始刻之眞朔贊初鑴之勝黃庭遺字之精洛神全賦之夐尺璧斯陳懸黎孤映與夫虞之破邪歐之白鹿心經【葉去聲】禇之陰符度人栁之尊勝淸淨金生玉潤咸可得而繼稱焉莫不重之逾琬琰寶之過頭目被古錦之褾囊飾美玉之籖軸知臭味之俱無【白樂天太湖石記云無文無聲無臭無味而公嗜之何也苟通吾意其用則多】何狗馬之可辱【李易安金石錄序云趙君愛書畫出於聲色狗馬之上】蓋遊藝以依仁寧玩物而徇欲飲沆瀣兮吸朝霞沐咸池兮浴暘谷乘野馬兮遊泰初班由夷兮謁荼俈量古今於一瞬【量去聲】攬宇宙於圭竇【葉徒谷反】心澹澹兮坐忘行踽踽兮背俗聊棲遲以容與每遇意而自足所謂皭然蟬蛻浮游塵之外離人而立於獨者非耶言未旣公子憮然而歗逡巡而避山人曰焰焰斯風乃炎昆峨涓涓斯濬乃彌江河神明旣啟麄穢則那公子居矣吾將授子以皓天之歌歌曰皓天明明森成性兮迷亡徇物孰知正兮福輕乎羽舉孰先兮釁重乎地避孰全兮息交絕遊閴齋中兮厥心冥冥若虛空兮左圖右書煙雲兮日月逝矣公子聞之渙然顙泚下席而拜起而稱曰鄙人顓溺乎荒俗之趨未聞大道之防者也幸夫子迪我若發蒙矣願卒業爲弟子乃賡之以中丘之歌歌曰相彼中丘勃壤兮行潦橫集又莽霜兮脂平結駟天貿貿兮日昃之離鏗鼓缶兮無累之人迥絕代兮弟子釋疑眞賞泰兮大夫能賦照中甫兮琢瑉龕齊俾無斁兮

嘉靖二十八年屠維作噩月在鶉火之次日在參前進士天官尙書郎南隅外史丰道生人叔著

文衡山跋通天進帖

右唐人雙鉤晉王右軍而下十帖嶽倦翁謂卽武后通天時所摹畱內府者通天抵今八百四十年矣而紙墨完好如此唐人雙鉤世不多見況此又其精妙者豈易得哉在今世當爲唐法書第一也此帖承之詳已具倦翁跋中但諸宋諸家評略無論及者蓋自建隆以來世藏天府至建中靖國入石始流人間宜乎不爲米黃諸公所賞也此書世藏嶽氏元世在其從孫仲逺處不知何時歸無錫華氏華有棲碧翁彥淸者讀書能詩好蓄古法書名畫帖尾有春艸軒審是記卽其印章也今其裔夏字中父者藏襲惟謹又恐一旦失墜遂勒石以其摹刻之妙極其精工視祕閣續帖不啻過之夏其知所重哉

書畫題跋記卷五﹤子部﹐藝術類﹐書畫之屬﹐書畫題跋記﹥

欽定四庫全書

書畫題跋記卷六

明郁逢慶編

雲林六君子圖

盧山甫每見輒求作畫至正五年四月八日泊舟弓河之上而山甫篝燈出此紙苦徵畫時已憊甚勉以應之大癡老師見之必大笑也瓚

逺望雲山隔秋水近防古木擁陂陀居然相對六君

子正直特立無偏頗

大癡江頭碧樹動秋風江上靑山接逺空君向波心添釣

艇還須畫我作漁翁

朽木居士天風起雲林眾樹動秋色仙人招不來空山倚晴碧

澂江趙覲

黃公別去已多年忽見雲林畫裏二老風流遼鶴

語悠然展捲對江天

吳興錢云此畫因大癡詩有居然相對六君子句遂名其圖盧山甫號白石先生

梅沙彌墨竹

愁來白髮三千丈戲掃淸風五百竿幸有穎奴知此意時來幾上弄淸寒

五月廿四日竹牕孤坐淸興遄發戲寫此枝且看果有文公法否至正十九年也

倪元鎭松坡平逺圖

門前漠漠風吹沙閉門倦客獨思家樓頭吹角夢初醒猶聞深院響琵琶白雲蕭條楓葉丹愁人行吟復三嘆歸心夜趂東流水夢入松溪第九灘少年持家學詩禮馮老侍禦之孫子觴半投筆調白羽拔劍醉舞爲君起至正十年九月因過郡中畱學之掾郎宅五日其子思誠溫粹勤儉而好學已能持家具甘防之奉今年十有七嵗矣僕旣寫此爲贈並賦三絕句其上東海倪瓚九灘在荊谿倪迂遊蹤多在焉此圖當是其中年所作以書法最工晚年字不稱畫矣董其昌觀梅道人竹譜冊

墨竹位置

如畫竹榦節枝葉四者若不由規矩徒費工夫終不能成畫濡墨有淺深下筆有輕重逆順往來須知去就濃淡麤細便見榮枯仍要葉葉著枝枝枝著節山谷曰生枝不應節亂葉無所歸使筆筆有生意面面得自然四向欒枝葉活動方爲成竹古人作者𨿽多得其門者或寡不失之於簡略必失之於繁雜或根幹頗佳則枝葉謬誤或位置稍當而向背多乖方或葉似刀截或身如板束麤俗狼藉不可勝言其間縱有稍異常流僅能盡美至於盡善良恐未暇獨文湖州挺天縱之才比生知之聖筆如神助妙合天成馳騁於法度之中逍遙於塵垢之外從心所欲不逾凖繩故餘一依其法布列成圖庶後之學者不隱於俗惡云梅道人筆

雲林荊蠻民圖

山郭幽居政向陽喬林古木郁蒼蒼剡藤百幅誰能置

爲掃虯枝蔽日長

荊蠻民寫雲林雨過踏靑陽磵水濺濺老樹蒼不是硯坳云作

陣疏篁空自拂檐長

尙左生次和丘崇崇兮下有流水樹森森兮匪櫟伊梓彼櫟孽兮且壽梓棄爲薪兮於材何有造物孔仁兮時誰歸咎

韋羌山人陳基

千年石上苔痕裂落日溪回樹影深我是江南樵隱

者人間何處有雲林

胡寧十年不鼓江湖楫木葉蕭蕭鬢影秋忽憶滿川風雨

夕雲林岸口獨維舟

陸繼善雲林隱君圖

采蓮涇上漣漪緑苔石幽篁依古木遇著疎人周傑翁邀余把酒淸池曲

余解後仲傑隱君采蓮涇上戲

寫此圖並賦詩爲贈

雲林生倪瓚灑掃空齋住渾忘應世情身間成道性家散剩詩名古器邀人玩新圖揀客呈可憐山水興投老失升平此余處圍城時懷雲林詩也今道路旣通猶未得聚首爲恨適允恭持此防題因書其上

句曲外史張雨

云湧岡巒起伏煙籠艸樹淒迷空見蘭亭筆法不逢

防府詩題

徐賁

三年不見雲林面應向煙波狎釣徒忍到劉郎舊遊處桃花無地覓都癸丑重九日復觀此圖有感而作持以索題者允恭也

曲江錢惟善識憶適梁溪宅於今四十年賦詩淸閟閣試茗惠山泉夜雨牽幽蔓春云黯逺天鄕情與離思看畫共淒然

呂志學

羣樹葉初下千山云半收空林門不掩經得幾多秋

澹庵書

倪元鎭園石荒筠圖

蕭條江渚上舟檝晚相過捲幔吟靑嶂臨流寫白鵞壯心千里馬歸夢五湖波園石荒筠翳風前怳浩歌度文學工辭翰藹然如虹之气眞江南澤中駒也十二月十四日侍乃翁訪僕江渚之上相與話舊踟躕深動故園之感因想象喬木佳石翳沒於荒筠艸蔓之中遂寫此意並賦詩以贈焉己酉倪瓚記蕭散雲林子詩工畫亦淸吟情何浩蕩筆勢更縱橫鄕裏推髙誼江湖足令名近傳乘鶴去應想在蓬瀛

華亭顧祿

雲林優缽曇花圖

壬子正月廿三日解後芝年講主於婁江朱氏之芬舟軒中芝年熟天臺之教防嚴菩薩之戒儀七遮旣淨一乘斯悟與語久之斂袵敬嘆因冩圖賦詩以贈瓚優缽曇花不世開道人定起北巗隈逺山迢遞牕中緑垂栁低昻水次栽丈室淨名禪不二三生圓澤夢應回閒雲野鶴時相遇艸艸新詩爲爾裁

趙集賢行書歸來辭捲【在宋楮上】

至大二年冬十二月十三日書於松雪齋子昻【書後有白描淵明像帶葛巾鶴氅衣手執杖童子背負酒榼手捧竹笈束書卷約十餘】

趙文敏書歸去來辭南北所見無慮數十本或眞或行各極精好淵明有道而隱者也其爲文辭皆以發其衝澹幽逸之趣文敏居宦達中獨能好之其志亦可尙矣方之晉人愛寫洛神賦者不賢乎哉此卷尢入妙循正宜寶藏之

至正十六年嵗在丙申正月廿六日槀城倪中書於杭城東橋寓捨

淵明千載人東坡百世士出處將無同气節乃相似如何松雪翁愛冩歸來辭暮年謝玉堂此心松菊知至今玩遺墨令人發淸詠爽气在西山吾駕亦已命

曲江錢惟善

三徑秋風蔓艸荒歸來爛醉菊花黃誰知千載文章

焰散落苕溪翰墨香

浚儀趙俶書予先人嗜書所藏松雪翁遺墨頗多亦有歸去來辭一卷並淵明畫像兵燹後無一存手澤冺然觀此良足慨嘆此卷熟視盡佳非效孫叔敖者

洪武辛亥孟夏吉日錢唐陳彥博謹書

陶公昔作宰辭祿早賦歸逍遙三徑間涼風吹縞衣岫云幽無心林鳥暮倦飛摘辭寄仙抱千載知者稀吳興趙公子玅墨爲發揮出處諒同心惆悵世事違頭白還故鄕於道殆庶幾把卷重嘆息何用論是非

檇李鮑恂

小西湖漁者錢鈞偕淩觀稼孟復顧龜巢貴和訪徵士李立於秀野堂上出此卷同觀時有七嵗客農圃之孫鼎也

永樂丁亥九月鈞識

松雪自題古木竹石

石如飛白木如籀寫竹還應八法通若也有人能防此須知書畫本來同

柯九思善竹石嘗自謂寫幹用篆法枝用艸書法冩葉用八分或用魯公撤筆法木石用折釵股屋漏痕之遺意

姚公綬自題竹雲逸史畫竹如冩字枝葉皆從八法來苦苦欲求形似者淸風安得掃塵埃

趙松雪行書辭二闋【調寄雨中花】

雲淡風輕傍花隨栁將謂少年行樂齋閣林間小車城裏千古太平西洛瞻彼泱泱言思君子流水儼然如昨但淸遊天際輕雲未辧暮愁離索長記得童冠相隨浴沂風舞吟詠鳶飛魚躍逝者如斯吾衰甚矣調理自存斟酌淸廟朱絲舊堂金石隱幾似聞更作農人告有事西疇窈窕掛書牛角

北隴耕雲南溪釣月此是野人生計山鳥能歌江花解笑無限乾坤生意看畫歸來挑燈閒眺風景又還光霽笑人生奔走如狂萬事不如沈醉細看來聚蟻功名戰蛙事業畢竟又成何濟有分山林無心鐘鼎誓與漁樵深契石上酒醒山間茶熟別是水雲風味任吾生素

位而行造物任他兒戲

子昻

趙子昻畫淵明像捲

旣書歸去來餘興未盡乃作竹石小景淵明亦當愛此邪

典午山河已莫支先生歸去自嫌遲寄奴小艸連天

緑剛剩黃花一兩枝

沈周葛稚川移居圖【此六字王叔明分書圖上】

蒙昔年與日章畫此圖已數年矣今重觀之始題其上

王叔明識

此圖稚川執杖左攜一鹿後老妻騎牛抱一小兒二童隨之重山復嶺秀潤之筆非尋常恅艸之比長林話古圖【此五字黃鶴山樵分書】

鐵篴道人從山陰來余值之有餘淸齋云其處丘壑幽邃喬木秀郁僧磬云埋邨炊霧雜古趾猶存典刑髙人多於寄傲聽罷神悅老鐵復約餘秋深偕遊爲作此以訂未來因緣

至正八年春二月四日黃鶴樵者王子蒙

艸樹離離落照間淸言輸與兩翁閒就中消受無人

防滿耳淸泉滿眼山

文璧題吳仲圭題骷髏辭【調寄滿江紅非乃沁園春也】

漏泄元陽爹娘搬販至今未休吐百種鄕談千般扭扮一生人我幾許權謀有限光陰無窮活計急急忙忙作馬牛何時了覺來枕上試聽更籌古今多少風流想蠅利蝸名幾到頭看昨日他非今朝我是三回拜相兩度封侯采菊籬邊種圃內都只到邙山一土丘惺惺漢皮囊扯破便是骷髏

身外求身夢中索夢不是骷髏卻是骨董萬里神歸一春動依舊活來拽開鼻孔

梅花道人制並書

趙文敏臨張長史京中帖

秋深不審气力復何如也僕疾獘何足可論河南送物人近來得京中消息承彼數年不熟憂懸不復可論不委諸小大如何爲活計嵗日有京中信使去者當數報委曲耳吳興趙孟頫臨張長史京中帖

右趙文敏公所臨張長史京中帖筆法操縱骨气深穩爲眞迹無疑且不用本家一筆故可寶也聞公嘗背臨十三家書取覆視之無毫髮不肖似此公所以名世也觀此帖信然

嘉靖九年禊飲日陸深跋於舟中

趙承防番馬圖

至大三年九月廿一日子昻

一馬形軀百法全生時靈气取山川英雄正用同生

死那忍無聲立仗前

海粟【怪怪道人朱文印】京口郭畀天錫敬觀松雪翁唐畨馬圖

神駒初墮地雷電飛海水三嵗不敢騎萬里獻天子

翰林直學士虞集題

奎章閣鑑書博士丹丘柯九思敬仲審定

曲江洗刷云滿身雄姿逸態何超羣眼中但覺肉勝骨榦也合讓曹將軍嗟哉今人畫唐馬藝精亦出曹韓下玉堂學士重名譽一紙千金不當價山牕擁雪觀畫圖據鞍便欲擒於菟天廏眞龍有時有老杜歌

行絕代無

史官察伋士安黃大癡僊山圖欵云

大癡道人冩

【公望父

一峯白朱文印

文印】

東望蓬萊弱水長方壺宮闕鎖芝房誰憐誤落塵寰久曾飛霞咽帝觴

玉觀僊臺紫霧髙背騎丹鳳恣遊遨雙成不喚吹笙侶閬苑春深醉碧桃至正己亥四月十七日過張外史山居觀大癡道人所畫仙山圖遂題二絕於上懶瓚

錢舜舉五星圖【在絹素上云】

吳興錢選舜舉【每星前趙文敏篆書贊云】

大徳三年吳興趙孟頫篆

【趙子昻氏朱文印】錢公玅筆天下無寫出五星神形圖五星神形不可測趙公書能具其實趙書錢畫都絕奇如今世上稱難得陳君重價購此卷襲入文房如珙璧間時開卷一展翫頓覺神明還舊觀餘生何幸得一覽耀我雙眸光似電一天風雨聲淒淒四壁圖書翻飛飛忙呼陳公陳公急掩卷形圖恐欲升霄漢

九龍山人王孟端題【孟端朱文印】

唐子華著色細實山水【在絹素上云】

子華唐棣作

出入土門偏秋深石色泉逕通原上艸地接水中蓮采菌依余枿拾薪刈逢田白髮鑷撏斷兵阻尺書

雲林懶瓚

雲林水墨竹一枝

二月六月夜宿幻住精舍明日寫竹枝遺無學上人並賦長句春水蒲芽匝岸生閶門山色上衣靑出郊已覺淸心目適俗寧堪養性靈花落鳥啼風嫋嫋日沈云碧思冥冥禪扉一宿聽魚鼔喚得愁中醉夢醒

無住庵主寶云居士懶瓚甲寅

趙子固水僊捲【在白宋紙上書彞齋二字子固白文印齋朱文印】

冉冉眾香國英英羣玉僊星河明鷺序冠佩美蟬聯甲子須臾事蓬萊尺五天折芳思寄逺秋水隔娟娟

京口顧觀【利賓父章朱文印】

兪紫芝楷書悟眞篇【在黃宋箋上共七紙云】

至正癸夘十有二月初吉桐江紫芝道人書於淸隱齋張平子悟眞篇僊道指南道光子野所著不知能得其防意否故余以爲讀其本作反無成虧也此卷爲兪紫芝所書深得松雪筆意而圭角稍露比之松雪正如獻之之於羲之也淸癖劉君深知書法試共商確之

治壬戌正月廿日海虞桑悅書

梅道人水墨冊

至元三年春三月梅花道人戲墨

梅花庵主是吾師水墨微蹤一一奇此紙尙畱餘馥

在淡煙深樹思依依

石田梅花道人水墨竹

菲菲桃李花競向春前開何如此君子四時淸風來晴霏光煜煜曉日影曈曈爲問東華塵何如北牕風誰云古多福三莖四莖曲一葉硯池秋淸風滿淇澳至正四年冬十月廿七日冩爲

竹叟講師戲作梅花道人鎭頓首【右一葉竹老梢叢枝一葉最奇】王孟端竹捲

姚少師廣孝題云嫋嫋煙中映夕曛疏疎石上拂晴雲展圖卻憶西江夜獨坐寒牕對此君五月初九日題

於壽椿堂

【廣孝儀軒白文朱文】秋林雨歇輕煙開淸姿濯濯無纎埃特立一竿如玉立猗猗應自淇園來寂寞髙齋當日午相對令人轉淸楚彷佛秋聲起坐隅依稀碎影生庭戶嫩葉柔梢幾許長虛心已自含冰霜莫言翠袖天寒薄防見淩雲宿鳯凰昔年我亦嘗移植愛此靑靑無攺色不似東園桃李花

春風一夜吹狼藉

靑城山人題張子政棃花鳴鳩【水墨小幅在白宋紙上云】

子政爲

而敏作春雨鳴鳩圖【守中朱

張子政氏文印

朱文印】梨花枝上雨斑斑春滿西園十二闌何事錦鳩聲不

絕陰雲連日防溪山

釣鼇一枝湘玉翠煙輕數防棃花雪色明上有鳴鳩正呼

雨江南江北動春耕

丹山樵【三省朱文印】谷雨暗時鳩亂鳴棃花枝上四三聲春風處處催耕

急不似尋常百囀鶯

天臺王俊華一樹梨花春帶雨闌干涙防玉容驚夫不也感當時

恨應向東風叫不平

沛郡鐂翼南風散蒼云翠光枝浮白雪濕新香數聲催得如酥

雨只爲幽姿一洗妝

四明王伯輝東風簾捲小紅樓三月棃花叫錦鳩曾記玉人將鳯

管隔花低按小梁州

朱武自解呼名繡領齊棃雲竹雨暗寒溪東風卻憶江南

北桑柘邨深處處啼

吳郡梁用行故園煙樹隔重重夢斷梨云小院空自是鳴鳩心獨

苦一聲聲似怨東風

吳興孫奕王叔明天具像【在楮上單條】

黃鶴山中樵者王畫並詩

至人遺庶類建道開鴻蒙云鎖纎翳盡廓如太虛空微笑舉世人盡爲塵所蒙髙山安可仰欲追杳無蹤千春桃花巖宴坐誰與同

山中有一士白髮垂兩肩手弄石上云黙坐無一言泉響茅屋下花落石巖前眾人汩頽波彼獨全其天騎鸞

霧中客胡乃稱神仙

【黃鶴山樵朱文印】能空一切有爲法可斷百年無了緣一喝一棒贏得機先不立文字卻用贊詮要識天眞眞面目分明只在

未生前

蘭雪坡劉易海門有大士其名曰天眞未離世間相不曾生一塵

至年乙巳夏午日沈叔野拜

大士早聞道拔足出凡塵被髮過兩耳貌若鴻荒人解屨坐苔石松陰庇其身沈黙寡言說於焉養天眞朴素堅自守孰得爲緇燐世人徒忱慕繪冩想形神何由往相覿同樂萬古春

環中老人鮑恂【檇李鮑恂朱文仲孚】

海隅蘊秀異靈譽妙無蹤陽輝散空花潮音震祥風慧識啟荒寂慈諭拯罷癃永言贊宏化揆道將無同

張翨【張翔南氏朱文印】

山中說法者天上講經來欲補髙僧慚無太史才

山陰胡隆成

叔明圖天眞像筆力精到非天眞莫能致叔明非叔明莫能圖天眞誠所謂一代人傑也

石門山人明秀拜觀

錢舜舉戲嬰圖【在楮上小橫捲】

殿閣森森气自淸不知人世有蓬瀛日長無事宮中樂

閒與諸姬伴戲嬰

吳興錢選舜舉防扇風生月殿秋內家新樣玉搔頭侍兒折得宮花

看笑弄嬌雛不自由

林伯恭小殿南薰扇影涼鳯雛嬌語倚新妝手中折得宜男

艸雨露深恩到北堂

林伯庸金屋春閒午漏遲寧王玉笛罷愁吹嬰兒還是可人意索亂看花嬌又癡

匡山李潤【士玉白文印】梅道人秋江獨釣圖

空堂灌木參天長野水溪橋一徑開獨把釣竿箕踞坐

白雲飛去又飛來

倪輔秋落寒潭水更淸釣竿裊裊一絲輕斜風細雨誰相問

破防靑鞋卻有情

長沙李東陽楓葉蘆花送晚晴三江秋气逼靑冥相看自信鱸魚美

不爲羊裘是客星

沈周南山舊宅早來歸紅葉蒼松白石磯今日釣魚眞取適

海鷗還訝未忘機

姚綬書於水竹村防防霜林映水丹重重云岫鏁輕寒西風斜日空江暮

無限秋光屬釣竿

匏庵吳寛木落秋容澹江空水气寒長安有塵土不上釣魚竿

龍池彭年

髙房山靑緑雲山【仿米元章筆意詳見續集】

靑山半晴雨遙現行雲底佛髻欲爭妍政恐勤梳洗房山髙彥敬作於雲巖精舍

梅沙彌題云空山兮寂歷气蒸兮蘢蔥人家兮木末望雞犬兮雲中水流花謝淹冬春兮無窮江亭兮石漱靄靄兮深松山中人兮歸來防長嘯兮天風防彥敬尙書弄襄陽墨戱作此圖沙彌老人仿招仙之辭作此贊白日寒冰手皺龜坼云川居士應笑我多事饒舌

至正戊子正月

王叔明石梁秋瀑圖

至正辛丑九月三日與陳徵君同宿愚庵師房焚香烹茗圖石梁秋瀑翛然有出塵之趣黃鶴山人王蒙寫其逸態云

梁掛飛泉遙噴雪山間疎樹靜含霜幽人自愛淸秋

景閒坐虛牕對夕陽

周伯昻一道飛湍萬壑流平林如摵錦光浮山翁獨坐有何

事洗耳端來笑許由

耕云題林際飛泉銀漢長水邊細艸紫蘅香奔流峽底云雷

起疑在匡山瀑布傍

陸有恆元鎭熙云圖

緑野防遊官濟濟習池淸響佩髙桐初引流晨露密竹通幽度碧灣童冠詠歸春服後龜魚潛躍夕波間北牕應到羲皇上石枕藤牀臥看山

乙巳七月冩贈熙云學士倪瓚

右元鎭畫平列五樹長坡矮亭荒筠痩石逺山一抹而已

王孟端寄孟敷竹捲

徵衣漠漠帶風沙蹔得歸來重可嗟在客每憂難作客到家誰信卻無家解裝羞貰鄰翁酒借榻多分野衲茶堪笑此身淪落久夢中猶自謫天涯

孟敷與僕先後云內南歸相去百里間不遑一見乘便寫此竹奉寄並錄初詩去發一笑也庚辰五月四日王黻

故園歸計似摶沙萬事荒荒付一嗟蟻國不須論幻夢燕巢今已過鄰家贈人墨老流離竹借榻詩存感慨茶百嵗此圖三展轉後來得失尙無涯

洪武庚辰王舍人孟端與孟敷陳先生同涉難北歸間冩此竹及詩以寄中間曠懷歸況藹然可見遂和其韻以識感慨治甲子距庚辰得一百八年冬至日後學沈周題時年七十有八

黃子久淺色山水【掛幅】

至正九年四月一日大癡

曲曲溪流響夕暉杜防啼老落花稀爲問連朝何處

去箕泉下得圖歸

風月福人鳥啄殘花污艸庵一春未到兩山探忽觀癡老圖中道南峯翠帶北峯嵐

閒閒

趙文敏書卷

病中春寒仲春尙寒气林花無艶滋獘裘擁衰疚風雨何淒其始雷發東隅霽牖陽光披微風艸際動落英池面移幽禽變圓吭遊魚四鬐我病自此愈泛舟溪水湄小輿指南蓋短笻步東毗機心不復有髙蹈農與

羲

二月十九日

誰家玉笛吹春怨看見鵞黃上栁條

笠澤茫茫雁影微玉峯髙下防云衣長橋寂寞春寒夜秪有詩人一舸歸

琦楚石眞迹

舩上見月如可呼愛之且復畱斯須靑山倒影水連郭白藕作花香滿湖仙臨寺逺鐘已動靈隱塔髙燈欲無西風吹人不得寐坐聽魚蟹翻菇蒲中秋後二日與覺隱諸老曉過西湖卒爾口占廷玉郎官索書錄呈求

教

梵再拜興化打克賓只要法戰勝我這不然掃除佛祖令住山五十載擈碎軒轅鏡饡飯香滿堂有眾齋廚盛棒了出院人悟去也不定徒弟珠維那職事美滿悅可眾心一偈送之參方行腳了吾宗生死大事勉旃

楚石道人梵

梅道人竹譜冊

墨竹之法作榦節枝葉而已而疊葉爲至難於此不工則不得爲佳畫矣昔見於息齋學士譜中謂須宗文與可下筆要勁節實按而虛起一抹便過少遲畱則必鈍厚不銛利矣法有所忌學者當知粗似桃葉細如栁葉孤生並立如乂如井太長太短蛇形魚腹手指蜻蜓等狀均疎均密偏重偏輕之病使人厭觀必使疎不至玲繁不至亂翻正向背轉側低昻雨打風翻各有法度不可一例塗去如染皂絹然也汝求予墨竹以爲法切不忘吾言之諄諄

古今之畫竹者𨿽多而超凡入聖脫去工匠气者惟宋之文湖州一人而已近世髙尙書彥敬甚得法余得其指教者甚多此譜一一推廣其法也

倪迂著色山水

至正三年癸未嵗八月望日髙進道過余林下爲言僦居蘇州城東有水竹之勝因想象圖此並賦詩其上云僦得城東二畆居水光竹色照琴書晨起開軒驚宿鳥

詩成洗硯沒遊魚

倪瓚題好在雲林一老迂畫圖寄到玉山居向來王謝原同

調宜向城東共讀書

龍門良趙子固水墨水仙【畫長丈餘在紙上橫捲後云】

孟堅寫【子固白

齋朱文印

文印】

冰肌玉骨照淸波瑟瑟塵生襪底羅自是仙娥招不得

滿江風雨夜如何

孟載題迎風共語步淩波翠壓輕綃郁綺羅江上醉歸環佩重

玉英香褪粉痕多

鄭升良工筆意奪天工冩出仙葩玉一叢窈窕淩波何處去

卻將余種媚冬風

玉阜性閒幾日東風雨乍晴獨騎官馬繞湖行詩成酒力多消盡

人與仙花一樣淸

松軒玉骨冰肌不染塵霜風凜凜倍精神淩波翠袖輕移步

髣髴桃源洞里人

金谿陳妥翠帶懸璫重淩波步步輕春深不成怨錦瑟夜無聲

翠屏道人

翠袖金鈿白玉姿芳心無柰雨雲時陳王不作襄王夢解佩江頭欲贈誰

盈盈羅襪淩波靜淡白光含月色新香散蕋珠春寂寂

卻疑姑射是前身

徐賁淡墨輕風玉露香水中仙子素羅裳雲鬟霧髩無纒束

不是人間富貴妝

歷山老人金鈿玉質緑羅衣素襪淩波月下歸解道仙人誰可伴

水晶瓊樹兩依依

倪輔趙集賢謝幼輿丘壑圖【仿趙千里著色橫捲】

黃塵污人廊廟具蕭散風流誰比數淸言善畫浪相遺恨千年機上女

吳興姚式題【筠庵白文印】昔顧長康畫謝防輿於巖石里人問其故答曰幼輿一丘一壑自謂過之故宜置此子丘壑中也觀其淸逸標致固足嘉尙然能確守臣節當時同幕罕有及之者今松雪翁後數百載心領神防作爲此圖最是位置有方筆意奇妙使長康復生見此必當防頭

東廬王

一丘一壑絕塵坌坐看前山出白雲可是玉堂揮翰手

卻疑大小李將軍

鄧楡木之身形似鶴鬢消得松風置一龕幸自靑靑好山色

無緣秖有幼輿堪

虞集論者可方庾亮何如丘壑自專幸甚嘯歌不廢風流圖

畫猶

宋無右先承防早年所作幼輿丘壑圖眞迹無疑拜觀之餘悲喜交集不能去手無言師宜寶之

雍謹書

宜著山巖謝幼輿鷗波落月夜牕虛虎頭癡絕無人

識把筆臨池每自娛

倪瓚

洪武辛未夏六月十又二日三山周斌西甌趙友士李鐸上饒梁鵠同觀於建庠之春風堂

萬曆丁未陳繼儒觀於項孟璜萬卷樓

此圖乍披之定爲趙伯駒觀元人題跋知爲鷗波筆猶是吳興刻畫前人時也詩書畫家成名以後不復模擬或見其杜機矣

董其昌觀因題己酉九月晦日

宋仲溫水墨叢竹捲

己酉嵗宋仲溫爲

長卿寫萬竹圖

吳郡夏彥哲氏博雅好古嘗於市肆中購得手卷一枚出示於余乃故人宋公仲溫之所作萬竹圖也觀其筆法臻妙蕭閒浟逺多而不繁葉葉不苟作頗似澹遊房山意味公平日好鼓琴有伯牙之趣況能乎其書得二王筆訣又善鳥身之術公極聰敏好多爲之以其所能種種不在人下乃莫不有所敬也賦短章於後鳯翔別駕已仙遊一別俄驚二十秋展捲叢篁余墨在使人披覽動新愁

同郡董昶【董惟明氏白文印】

猗猗渭川種煙雨萬竿緑軒前儼相對宛若篔簹谷日映色篩金風來聲戛玉罕知炎暑薰不憚冰霜肅虛心似有容勁節持幽獨蒼翠恆不移根本異凡俗七賢樂淸趣武公詠淇澳凂焉比其徳前修以自朂

吳郡楊翥

南宮畫法妙天下更愛臨池寫墨君八法縱橫如籀畫萬竿瀟灑絕塵氛冰霜勁節淩寒直竿籟秋聲入夜聞安得相過尋二仲淸風一榻擬平分

雲間錢博爲公叔題

梅道人松壑單條

長松生風吹不歇古澗出泉鳴自幽玉屑飰余移白日

紫芝歌動振髙秋

雨牕禿筆無事而書樹欲化龍先帶雨泉將歸海已如濤直恐化人移幻

境莫誇墨沈與霜毫

枝指生允明雲林春山過板冊

狂風二月獨憑闌靑海微茫煙霧間酒伴提魚來就煮騎曹問馬只看山汀花岸栁渾無賴飛鳥孤云相與還對此持杯竟須飲也知春物易闌珊

延陵倪瓚壬子春

書畫題跋記卷六

欽定四庫全書

書畫題跋記卷七

明郁逢慶編

吳仲圭嘉禾八景【在楮上橫捲】

勝景者獨瀟湘八景得其名廣其惟洞庭秋月瀟湘夜雨餘六景皆出於瀟湘之接壤信乎其眞爲八景者矣嘉禾吾鄕也豈獨無可攬可采之景與閒閱圖經得勝景八亦足以梯瀟湘之趣筆而成之圖拾俚語倚錢唐潘閬僊酒泉子曲子寓題云至正四年嵗甲申冬十一月陽生日書於橡林舊隱梅花道人鎭頓首空翠風煙在縣西二十七里檇李亭後三過堂之北空翠亭四圍竹可十餘畆本覺僧剎也

萬壽山前屹立一亭名檇李堂陰數畆竹涓涓空翠風煙騷人隱士畱題詠紅塵不到蒼苔逕子瞻三過見文師壁上有題詩

龍潭暮云在縣西通越門外三里三塔寺前龍王祠下水急而深遇嵗旱則祈於此時有風濤可畏三塔龍潭古龍祠下千年迹幾畨殘燬喜猶存靜勝獨歸僧陰森一逕松杉直樓閣層層曜金碧祈丰禱旱最通靈祠下暮云生

鴛湖春曉在縣西南三里眞如寺北城南澄海門外湖合鴛鴦一道長虹橫跨水涵波塔影見中流終日射漁舟彩雲依傍眞如墓長水塔前有奇樹雪峯古甃冷於秋防杖幾經遊【長水法師塔前有仁杏葉上生果實】

春波煙雨在嘉禾東春波門外舊日髙氏圃中煙雨樓

一掌春波矗矗鹺防閙如市昔年煙雨最髙樓幾度暮云收三賢古迹通岐路窣堵玲瓏揷濠罟荷花裊裊間菇蒲依約小西湖【三賢者朱買臣陸宣公陳賢良】

月波秋霽在縣西城堞上下嵌金魚池昔李氏廢圃也

粉堞危樓欄下波光搖月色金魚池畔艸茸荒圃瞰樓東亭亭遙峙梁朝檜屈曲槎牙接蒼翠獨憐天際欠靑山卻喜水回環

三閘奔湍在嘉禾北望吳門外端平橋之北杉靑閘三閘奔湍一塘逺接吳淞水兩行垂栁緑如雲今古送行人買妻恥醮藏羞墓秋茂郵亭逓書處路逢樵子莫呼名驚起墓中靈

胥山松濤在縣東南十八里徳化鄕山約百畝餘荷鍤翁墓其下子胥古迹也

百畆胥峯道是子胥磨劍處嶙峋白石幾畨童時有狐蹤山前萬个長松樹下有髙人琴劍墓周回蒼薈四時靑終日戰濤聲

武水幽瀾在縣東三十六里武水景徳教寺西廊幽瀾井泉品第七也

一甃幽瀾景徳廊西苔蘚合茶經第七品其泉淸冽有靈源亭間梁棟書題滿翠竹瀟森映池館門前一水接華亭魏武兩其名

幽瀾泉乃嘉禾八景之一而亭將摧在山師欲攺作而力不睱給惟展啚者思有以助之亦淸事也

梅花道人鎭勸緣

次第古詩八章奉題嘉禾八景用呈在山老師一粲

大梁辛敬頓首

秋陰覆野水暝色帶髙城萬古風雨餘滿軒空翠生昔人防心處華落徒縱橫勝事嘆千載焉用此髙名諸溪駛奔湍神物出其下浩刼上浮雲中宵走雷雨吾嘗隱廬阜飛瀑孤絕處對此發幽期長吟度秋浦落日湖上行風吹湖水明芙渠未出水鴛鴦空復情佳人翠防薄公子彩舟輕暗憶題詩處花絮滿春城昔賢讀書處今人采樵路煙雨暗春波江鷗迷處所山遙數峯出洲隱十颿去應有倚樓人天長望汀樹孤城何迢迢飛楝上咫尺初月照江波吳船夜吹秋淸野寺靜露下蘋洲碧不見放魚人疏鐘起遙夕怒濤來修渠西出吳門道官家嚴水利蓄泄何艸艸洞庭霜橘晚震澤鱸魚早從此具扁舟長學渭中老榜舟趨南山飛蓋轉賦甸登髙望吳越擊鼓馳觴防靈颷振巖角飛雨灑石面欲弔子胥魂歌長涙如霰古寺閟幽敞淸涼生道心澄源旣不昧萬象自浮沈龍吟珠光曉鳥度菱花深上人散華處時復一來尋武水幽瀾亭泉品在第七新開縣街好當作景之一維南有胥峯突起平田中是誰磨劍石化此靑芙蓉城陰古三牐旣廢尙遺趾細雨逺防來持錢揖津吏風光水西頭黃衣豈淄流惟餘此陳迹千古爽溪流春波繞城緑行舟亂鷗鶩宣公石梁在疇能繼芳躅重湖浸南陌飛來雙錦鴛棹歌驚不起煙雨自江邨龍淵三窣堵靈祠挾其右鐘聲隔林莽行人重回首檇李古名郡作亭當寺門題詩三過後爽气猶生存怪底梅沙彌多寫僧房景問我詩中禪都成影中境云東仙館裏一紙千金酬況皆此鄕人扁舟憶同遊而今同翰畫此景亦增價羣鴉翻墨池斜陽未西下久之志乘書徒有八者名誰當補其逸因之良感情【玩語气自武水幽瀾句至爽气猶生存句當分作八首以詠八景後又贊畫一首云東仙館句似曾入姚公綬家】

成化十五年己亥秋七月廿六日書於江南水竹邨上桐邨老牧時年七十有九

趙集賢二羊圖【紙上橫捲】

余嘗畫馬未嘗畫羊因仲信求畫余故戲爲寫生𨿽不

能逼近古人頗於气韻有得

子昻余嘗讀杜工部畫馬贊云良工惆悵落筆雄才未嘗不嘆世之畫者難其人也晉唐而下姑未暇論至如近代趙文敏公書畫俱造神妙今觀此圖後復題曰𨿽不能逼近古人气韻有得非公誇言眞妙品也好事者其愼保諸

吳龍門山樵良寓玉峯逺緑軒題時爲

洪武十有七年秋七月十九日也

趙文敏公爲仲信寫二羊展捲間如行河湟道中與旃裘索擇之牧羝奴逐水艸而棲止昔稱廊廟材器稽古入妙者信矣汝陽袁華書於鼇峯寓捨昔李伯時好畫馬遇大比丘戒墮馬胎乃畫一切佛得三昧妙松雪翁亦善畫馬今披此圖又善畫羊觀龍門所題想含此意予又惜其丹靑之筆不寫蘇武執節之容靑海牧羝之景也爲之三嘆東郭牧者張大本寓昆山客館與龍門同觀書此

王孫長憶使烏桓因念蘓卿牧雪寒落盡節旄無復

見寫生博得兩羝看

義易偶武孟水晶宮中松雪翁玉堂歸來金蓋峯樓船如屋載玲繪四璧展玩靑芙蓉江都之馬滕王蝶彩筆臨模最親切如何此紙意更新不寫驊驑寫羝羯昔余遊宦灤河東大羣晴沙中長髯巨尾悅人意幾回立馬當春風只今撫捲頭如雪復爲王孫畫愁絕也知臨筆感先朝不寫中郎持漢節

戒得老人吳興豪素妙如神蹔寫柔毛便逼眞沙漠已空人去

逺春風塞艸幾回新

東竺山人至皎居延嵗晚朔風寒荒艸茫茫木葉幹山羜自肥羝自

老也知曾屈子卿看

昆丘遺老松雪翁胸中妙奪造化戲筆寫羊卽得其眞宛如勒川上風吹艸低而見之也

石城居士爲友橘金先生題

子昻肖物之妙無所不造極此二羝乃其偶作而宛然置人於黃沙白艸間評者紛紛徵蘇卿事我恐此妙趣正復當面蹉過也吾深嘆其亡羊

竹嬾李日華

趙子固水仙【水墨雙鉤橫捲】

余久不作此又方病目未愈子用徵索宿諾良急彊起描寫轉益拙俗觀者求於形似之外可爾

【子固白

齋朱文印

文印】

元貞二年正月廿五日鮮於樞同余杭盛元仁三衢鄭君舉觀於困學齋之水軒時將赴淛東僕夫束擔以雨少畱

吾自少好畫水仙日數十紙皆不能臻其極蓋業有専工而吾意所寓輒欲寫其似若水仙樹石以至人物牛馬虫魚肖翹之類欲盡得其妙豈可得哉今觀吾宗子固所作墨花於紛披側塞中各就條理亦一

難也𨿽我亦自謂不能過之

子昻題玉潤金明記曲屏小幾翦葉移根經年記人重見瘦影娉婷雨帶風襟零亂步云冷鵞筦吹春相逢舊京洛素壓塵緇仙掌霜凝國香流落恨正冰銷翠薄誰念遺簪水空天逺應想弟梅兄渺渺魚波望極五十弦愁滿湘云淒涼耿無語夢入東風雪盡江淸

右調夷則商國香慢弁陽老人周密

至正十有二年三月晦日瓚同陳惟允兄觀於快雪齋

冰薄沙昏短艸枯采香人逺隔湘湖誰畱夜月羣仙佩絕勝秋飌九畹圖白粲銅盤傾沆瀣靑明寶玦碎瑚卻憐不得同蘭蕙一識淸醒楚大夫

西湖仇逺

仙子淩波佩陸離文魚先乘殿馮夷斲冰積雪楊靈夜鼔瑟吹竽會舞時海上瑤池春不斷人間金盌事堪疑天寒日暮花無語淸淺蓬萊當問誰

巴陵鄧文元

翠袖冰姿隔暮云淩波微步韈生塵江空嵗晚晴無

柰笑把明璫解贈人

西秦張楧戲題子固爲宋宗室精於花卉平生畫水僊極得意自謂飄然欲仙今觀此卷筆墨飛動眞不虛語

蘭雪坡劉易

歌水仙者曰淩波仙子言輕盈縹緲可淩波也子固此畫庶幾爲花傳神矣周氏其世寶之

叔野

水仙花前人畫者罕見嘗見平原公子之筆淸而疎甚可愛也今此卷繁而不俗尢覺可觀蓋疎則易淸繁則易俗然則此作其可艸艸觀耶

東吳林鐘

水晶宮闕夜不閉仙子出遊淩素波何事低頭弄明

月不知零露濕衣多

天臺李至剛裙長帶裊寒偏耐玉質金相密更奇見畫如花花似

畫西興渡口晚晴時

嘉興張伯淳趙文敏大書快雪時晴捲【後云子昻爲子久書】

趙公展快雪時晴爲大書與昔人促蘭亭爲小本同一機括如畫龍者胸中先有全龍則或小或大隨時變化在我矣此四字公爲黃君子久作子久以遺莫君景行而景行遂以名其齋云

至正五年九月廿日黃溍觀

右軍張侯帖唐人硬黃所臨米南宮定爲神品並敍其者本末而字多朽闕趙文敏公爲書於後帖中快雪時晴一語朂最爲佳絕文敏復展書之筆勢結密咄咄逼眞使南宮復起見當斂袵二者俱藏莫景行氏嗟乎徑寸之珠盈尺之璧小大或殊皆至寶也得而合之是豈偶然也邪河東張翥敬題於武林史局

文敏公大書右軍帖字余以遺景行當與眞迹並行也黃公望敬題

羲之頓首快雪時晴佳想安善未果爲結力不次王

羲之頓首

山陰張侯

張雨臨晉尙淸談𨿽片言隻字亦淸快雪帖首尾廿四字耳字字非後人所能道右軍之髙風雅致豈専於書邪趙文敏公以松雪名齋特表章之四言而大書之亦豈無謂歟此幅可與帖並傳天地間散落異處何幸而合於莫君寶之寶之汴段天祐

晉人爲書每能徑丈一字方寸千言蓋其胸中自得全牛故或大或小皆有防刄之地若趙文敏書法𨿽特起今代而其所造詣實追晉人及觀快雪時晴四字信乎與右軍帖髙致無異想當其運筆之時意合乎從亦不自知有今昔小大之間故能得其神趣之妙使第以形骸索諸古人惡足以及是哉豪城倪中敬書於武林安國裏之和陶軒

古人臨帖妙在得其意度不特規規於形似而已趙文敏公臨右軍帖爲尢多予家藏快雪時晴帖久矣公反覆題識其上可見其珍重之深也又摘此四字展書之𨿽大小形似之或殊其意度則得之矣遂揭之齋中以並傳不朽云

南屏隱者莫昌識後徐幼文補水墨雪景仿郭熙上以硃砂作一日遂覺晴景煥發自題云

東海徐賁爲之啚趙承防淵明歸田圖【靑緑山水橫捲絹甚完好子昻二字】

陶令厭處貴處貧懷反開到官六十日賦辭歸去來輕舟颺素波浦漵相防洄微風吹襟袖飄飄若毰毸衡宇方在曕候門見僮孩孤松自堪撫三徑從荒萊容膝諒已安豈受外嫌猜斯人有髙蹈千春攬芳埃

允文

淵明千載人懷惟遇酒開竟辭五斗米浩然賦歸來扁舟下七澤蕩槳聊沿洄頭上漉酒巾髩髭已毰毸到家俱歡迎老稚雜童孩入門列罇罍相與鋤蒿萊松雪妙防筆圖成無疑猜誰云萬古後磨滅同塵埃趙承防此圖設色精妙師伯駒而雜以士气又非止於伯駒也兪仲蔚詩亦衝逺蕭散可愛因遂和之

茂苑文嘉

陶令罷彭澤正及黃花開有酒不辭濁長歌歸去來千載義熙波誰能溯其洄學士返胡天推發白毰毸回首感宗周擲國一嬰孩藍舉蹇柴桑紫驑捷蓬萊時睽迹更殊疇能不見猜惜哉丹靑美托尙隔云埃趙吳興畫陶彭澤歸去來縱極八法之妙不能不落豎儒吻蓋以永初之不臣宋與至元之仕元趣相左耳若其風華秀潤標舉超逸虎頭防筆云麾烘染所謂趙郎並具情性而得之者與彭澤人品文章眞足三絕又不當以此論也餘詩爲惡韻所窘不免墮豎儒口業令嗜古者見之其不罵爲殺風景者幾希書

畢一笑

弇洲山叟王世貞弇山題跋載四部稿今得見此卷知此公鑑裁甚確

口業自懴又是翻公案語

其昌趙文敏公楷書湖州妙嚴寺記【在宋楮上橫捲卷首子昻大篆六字】

湖州妙嚴寺記

前朝奉大夫大理少卿牟巘譔

中順大夫州路泰州尹兼勸農事趙孟頫書並篆額右湖州妙嚴寺記一通蓋趙文敏公墨迹端雅而有雄逸之气在其意欲托之金石故不艸艸湖州公桑梓之鄕豈昔寺僧與公善而得之然得此自不凡矣靈芝主僧雨庵得而寶焉又乞予書數語亦豈凡僧也邪惜予語不能超凡有媿於公之書耳

成化戊子十月七日永寧一客【公綬朱文印自有丹丘白文印】松雪記妙嚴寺中有云妙嚴乃佛心所見之事相也觀此書端妙嚴重知爲松雪心中所見之事相焉又雲幻十八開士於殿中金碧耀以此文此字勒堅防樹諸殿中其光彩與開士爭先不直耀一時而已靈芝瞻上人得其眞迹可不寶藏之乎

張震跋

趙公書寺記予昔跋之玆來雨庵又有請焉請之意蓋欲予志今昔嵗月昔爲成化戊子十月七日予歸自永寧今爲辛夘十月八日來自丹丘一俯仰間四見寒暑人生防聚幾何良可太息公書已不待贊予又末識幸一再閱

是月十有二日燈下綬書於芝園深處

【棲棲倦遊

姚公綬氏客朱文印

朱文印】

芝園深處予宿之屢矣玆來爲成化甲午中秋雨庵將移住上天竺竺國山前復肯著予行迹也邪雨庵索予送住上天竺詩予歸速弗克就因出是臥軸請再志月日詩則俟予補書別紙也

公綬趙公書法晉人所以妙絕今古余謬贊公書屢矣前此筆路猶未入公格範不意老年又復私淑公之書法固不待贊贊之者無間於往古來今無間於簪紱韋布則公之書得之於心應之於手通之天下使右軍復生亦必嘆賞蘭亭裏鮓墓田等帖料容其一著腳也雨庵以予言爲何如

壬寅孟夏五日逸史姚綬記

王孟端湖山書屋圖【卷首有友石遊戱四大玉柱篆徐霖子仁書】

仲鏞與僕有夙昔之好嘗命僕作湖山書屋圖久羈塵鞅未副其意玆復以佳紙見遺乃促成之因寫是圖以歸焉吁佳紙佳畫斯爲稱矣顧僕拙筆安敢與此紙相輝光哉然仲鏞知我者也必不以是爲誚並書此以記其嵗月云峕永樂庚寅仲秋望日毗陵王孟端識友石先生畫品在能之上評者謂作家士气皆備然其人品特髙能不爲藝事所役𨿽片楮尺縑苟非其人不可得也此湖山書捨圖聯六紙而成修三十尺耕漁出沒村捨近逺煙雲變滅種種臻妙非累月搆思不可成豈獨今之所少哉子和藏此眞希代之珍也正徳丙子三月旣望衡山文徵明題

毘陵王友石此圖文公嘗爲第次其品今觀其巖巒杳藹岞紛披參差出沒於蒼煙白浪之中以至溪橋林屋疏峯抗館農田漁艇畯父村樵幽蹤往復恍若別在世外眞可謂深詣湖山之致者矣讀書於此必能絕防離類殊使人遙想而存之談太常思重性好博雅相示此圖輒遂題其後云

隆慶二年夏六月十有八日兪允文記

王叔明聽松圖【紙上掛幅】

王爲古松禪師冩聽松圖

年去年來年復年長松亂立南軒前緑陰遮卻半天日聲气欲驚山虎眠老僧時倚防幹聽聽之有動還無靜風擊風敲朝暮聲飄然不礙芙蓉鏡松梢掛月月放光一白倒浸莓苔蒼濤聲響於彈八瑯隔牕洶洶形體忘我亦乾坤淸气者十年埋沒紅塵下踏徧東阡與南陌幾欲投閒閒未得聽松軒人年已大兩耳松聲幾經夏平生愛入靑松軒耳聽不厭松聲繁他日東林結蓮社再招陶令來秖園

八十三翁馬士英書

聽松禪客耳能聰著个幽軒萬木中風捲翠濤聲急

處海門飛出老虯龍

廣信吳元善碧眼支郎耳更聰軒楹占斷白雲中有聲聽到無聲

處錯認長松是老龍

丹丘柯九思和趙善長七樹圖

古石犖確荒苔深排云髙木寒蕭森行人不到路將絕繁陰滿池春沈沈我家舊隱吳山麓幽境委蛇入空谷風吹飛雨灑千巖繞捨樾林生淨緑年來置身白玉堂宮花拂簾淸晝長故山雲霞眇千里卻憶林樹空蒼蒼寵恩新賜東歸去重訪平生釣遊處詩成先向畫中題明發滄洲弄眞趣

余時有中吳之行過嘉言山月軒告別出示丹林生臨北苑畫索題贈詩如右時

永樂己丑夏五月壬午也靑城山人王汝玉識趙承防行書卷

昔徐信之制筆得名皆由出入叔父尙書門下日令防一枝不如意輒使拆去細究其工所以得名家今人能若是乎可爲太息

至大二年正月十日子昻志

余與息齋道人同寓都城張氏林園日以繪事講訂信非人間之樂也不見十年政如隔世可嘆可嘆今其家僮回維就問道人與竹平安否

至大四年二月二日戲書記此閒紙時髙士石可友在

坐

子昻昨日無錫一道友封寄惠泉卽命童試新茗果是味別明日當分送何山銕鏡老防他舌端有眼否

子昻書

道士桑芝田求善之先生書盤谷敍復求僕書歸去來辭惜無蜀中冷金紙對之俟有此紙別爲寫過【原闕】

偶畫大士像一紙甚有圓滿慈悲之意用作林下布施

也

孟頫書致習公侍者友人牟成甫之貧香嚴所謂錐也無者丰年猶啼饑況此荒歉將何以望其腹而瞻其老穉淵明乞食魯公乞米賴多古賢可爲口實仁人義士有能指魯肅之囷而

實菜蕪之甑者乎

吳興趙孟頫白趙文敏行書煙江疊嶂歌【書在白宋紙上橫捲】

【趙書後李西涯大篆題五字松雪翁眞迹國初廷璧不知姓艸書七言長向跋】

松雪大書見者絕少東吳王敬之氏有此其永寶之正徳十五年十一月十一日李東陽書於卷末【此亦大篆書】

沈石田翁見而補圖長丈餘水墨變幻實公之得意筆後書正徳丁卯八十一翁沈周識

文衡山又補一圖沈緑著色絕似大米長二丈許前作楷書云正徳戊辰春三月廿日衡山文璧觀槐雨先生所藏松雪翁書因補此圖

後重行艸題云嘉靖乙巳臘月重觀於玉磬山房回首戊辰巳三十八年矣撫捲慨然徵明

【卷末又有石川居士張寰跋】

張伯雨行書【掛幅】

寒食今年二月晦又分新火入廚煙碧桃花落閒誰掃白薴衣寛老自便發匣但餘金薤墨晚年正在玉堂編大書絕類顏光祿小字駸駸逼墓田

右山居卽事方外張雨【老更狂朱文印】

吳仲圭懸崖松

偃蹇支離不耐秋搖風灑雨幾時休轉身便是靑山頂又有巖崖在上頭

梅道人山水

聞有風輪持世界可無筆力走山川巒容盡作飛來勢太室居然擲大千

吳仲圭題竹

解籜初聞粉節香拂云又見影蒼蒼鳯凰不至伶倫老無柰荊榛特地長

長憶前朝李薊丘墨君天下擅風流百年遺迹畱人世寫破湘潭夢裏秋

陰涼生硯池葉葉秋可數京華客夢醒一片江南雨吾以墨爲戲畨因墨作奴當年若鹵莽何處役潛夫翠羽風前葉秋聲雨一枝詩題春粉節棚脫玉嬰兒落落不對俗涓涓淨無塵緬懷湘渭中嵗寒時相親菲菲桃李花競向春前開何如此君子四時淸風來【以上俱梅道人墨竹掛幅】

柯丹丘墨竹【掛幅在紙上】

生意滿孤根香凝粉節痕驚看雷雨夕化作老龍孫

柯九思

奎章閣上恣臨摹髙節偏承雨露多冷澹故能追石

室蕭疎應不減東坡

方外張雨曹雲西山水

重溪暮靄

云西爲明叔作

云老與僕年相若執筆濡墨旣有年矣老而益進於今諸名勝善畫家求之巧思者甚多至於韻度淸越則此翁當獨步也

至正九年五月廿五日大癡學人公望題識時年八十又一

錢霅川水僊捲【在楮上】

帝子不沈湘亭亭絕世妝晚煙橫薄袂秋瀨韻明璫洛浦應求友姚家合譲王殷勤歸水部雅意在分香

錢選畫並題

八斗才中畫洛神翠羅輕颺襪尖塵霅溪老子眞能

事更比陳王寫得親

祝允明陰崖雪壓靑松折陽谷冰開碧澗流已見華容兩秦

媛玉鬟云貎作春遊

隆池彭年月爲精魄水爲神素質先含雪裏春羅襪淩波斷行

迹誰能喚起弄珠人

許子才李息齋墨竹

石根夭矯出寒梢明月空山舞翠蛟散作江湖墨風雨曾隨海浪過南交【仲賓曾使交趾故云】

大徳二年春三月十又四日巴西鄧文原書於寓意齋

趙仲穆洗馬圖【人十有三馬十有六猿一】

天閒騏驥【四字枝枝指道吳下阿山題

人朱文明白文】

騏驥昔在人間繼在毫末今歸吾賈君駿在君矣走千里價千金洛瑤池而秣天山衛龍墀而驂鸞輅一旦事耳君尙稍加翦拂以伺之因君索題爲采舊跋語掲諸前而漫贅斯說嵗丁夘夏日蘇人祝允明記【枝山祝希哲朱文白文】

騏驥驊驑世有之不逢伯樂自長嘶卻慿筆貌千金骨誰信相知是畫師

吳郡唐寅【南京解元朱文】畫史畫馬妙自知筆端變態毛骨奇長嘶逸步畫不

出幾畨吟詠少陵詩

宗正梅道人艸亭詩意【楮上小捲】

依村構艸亭端方意匠宏林深禽鳥樂塵逺竹松淸泉石供延賞琴書悅性情何當謝凡近任適慰平生至正七年丁亥冬十月爲

元澤戲作艸亭詩意梅沙彌書

我愛梅花翁巨老心印修此水墨緣種種得蒼潤樹石墮筆鋒造化不能吝而今橡林下我願執掃泛

後學沈周

梅道人墨竹

野色入髙秋寒影照湘水日午北牕涼淸風爲誰起梅道人戲寫於晚風閣

至正庚寅夏六月

書畫題跋記卷七﹤子部﹐藝術類﹐書畫之屬﹐書畫題跋記﹥

欽定四庫全書

書畫題跋記卷八

明郁逢慶編

宋徽廟雪江歸棹圖【卷首徽廟瘦金書題雪江歸棹圖上用雙龍小方璽】

【前黃綾夾詩上有卷字陸號皆半邊字若今之掛號然捲長五尺在絹素上卷後有宣和殿制四字作瘦金書上用禦書二字朱文瓢印下有禦押天下一人花字】

臣伏觀禦制雪江歸掉水遠無波天長一色羣山皎潔行客蕭條鼓掉中流片帆天際雪江歸掉之意盡矣天地四時之气不同萬物生天地間隨所運炎涼晦眀生息榮枯飛走蠢動變化無方莫之能窮皇帝陛下以丹靑妙筆偹四時之景色究萬物之情態於四圖之內蓋神智與造化等也大觀庚寅季春朔太師楚國公致仕臣京謹記

宣和主人花鳥雁行黃易不以山水人物名世而此圗遂超丹靑蹊逕直闖右丞堂奧下亦不讓郭河陽宋復古其同雲遠水下上一色小艇戴白出沒於淡煙平靄間若輕鷗數防水窮驟得積玉之島古樹槎蘗皆少室三花快哉觀也度宸逰之迹不能過黃河艮嶽一捨許何以得此景祕閣萬軸一展玩間卽曉本來靣目耶後有蔡楚公元長跋𨿽防拖不成文而行筆極楚楚與余所藏題聼阮圗同結搆一時君臣於翰墨中作俊事乃爾令人思藝祖韓王椎朴狀瑯琊王世貞題據蔡楚公題有四圖此當是最後景耳題之十又六年而帝以雪時避敵幸江南𨿽黃麾紫仗斐舋於璚浪瑤島中而白羽旁午更有羨於一披簑之漁翁而不可得又二年而北竄五國大雪沒駝足縮身穹廬與飱氊子鄕伍吾嘗記其渡黃河一小辭有云孟婆孟婆你做个方便吹个船兒倒轉於戱風景殺且盡矣視雪江歸棹中王子猷何啻天壤題畢不覺三嘆

世貞又題

朱太保絕重此卷以古錦爲標羊脂玉爲籖兩魚膽靑爲軸宋刻絲龍衮爲引首延吳人湯翰裝潢太保亡後諸古物多散失余往宦京師客有持此來售者遂鬻裝購得之未幾江陵張相盡收朱氏物索此卷甚急客有爲余危者余以尢物賈罪殊自愧米顚之癖顧業已有之持贈貴人士節所系有死不能遂持歸不數載江陵相敗法書名畫聞多付祝融而此卷幸保全余所乃知物之成敗故自有數也宋君相流翫技藝已盡余兄跋中乃太保江陵復抱桑滄之感而余亦幾罹其釁乃爲記顚末示儆懼令吾子孫毋復迹而翁轍也吳郡王世懋敬美甫識

宣和主人寫生花鳥時出殿上捉刀𨿽著瘦金小璽眞贗相錯十不一眞至於山水惟見此卷觀其行筆布置所謂雲峯石色迥出天機筆意縱橫參乎造化者是右丞本色宋時安得其匹也余妄意當時天府收貯維畫尙夥或徽廟借名而楚公曲筆君臣間自相倡和而翰墨場一段簸防未可知耳王元美兄弟藏爲世寶𨿽權相迹之不得季白得之若過溪上吳氏出右丞雪霽長卷相質便知餘言不謬二卷足稱雌雄雙劍瑞生莫生嗔妬否戊午夏五董其昌題

趙文敏公小楷麻姑壇趙仲穆書讀書城南司馬溫公勸學三帖捲

今年四月十九日余自華亭過松陵之甫裏田舍天气驟熱因畱度夏鄰有張君徳常徳機賢伯仲伯子多蓄名迹而希會面名迹亦罕以示人幽居黙黙如潛逃而已乃子元度亦不肯相過招邀數次不過黽勉一來六月十六日旱久而雨一雨浹旬茅屋上漏下濕獨坐惟有悲嘆因寄二君詩曰積雨不爲休漂搖使人愁哀吟四壁靜病臥百虫秋開門望原野江湖漭交流誰能載美酒爲我散煩憂餘六月末病臂創足痛呻吟幾及旬故云七月四日雨止風靜云翳開朗泥潦尙沒足忽叔子來訪元度踵武亦至攜榮祿此卷及其子趙雍遺墨以怡悅老眼濯甕牖之涼颸臨碧江之湍激相與玩詠不已因自念老景侵尋親朋淪落殆盡𨿽近在跬步如張君伯仲父子尙不得數數晨夕況二趙星宿光芒昭回霄漢夢寐亦所不覩得不見其遺迹而不喜抃哉遂記其後以寫余之憒憒者焉嵗己酉倪瓚

雲林秋林野興圖【樹石學董北苑亭中坐一人童子隨後】

余旣與小山作秋林野興圖九月中小山攜以索題適八月望日經鉏齋前木犀盛開因賦下章今年自春䢐秋無一日有好興味僅賦此一長句於左方政喜秋生研席涼捲簾微露淨衣裳林扉洞戶發新興翠雨黃雲籠逺牀竹粉因風晴靡靡杉幢承月夜蒼蒼焚香底用添金鴨落蕋仍宜副枕囊己卯秋九月十四日雲林生瓚【雲林朱文印】

至正十四年嵗在甲午冬十一月餘旅泊甫裏南渚陸孟徳自吳淞攜以相示蓋藏於其友人黃君允中家餘一時戲寫此圖距今十有六年矣對之悵然如隔世也瓚重題其左而還十九日

晻藹生淸嶂空冥照秋影遐眺竹亭虛一覽心已領

陸繼善【陸繼之氏白文印】

黃大癡層巒積翠

至正七年正月上澣大癡道人爲

道處士作於艸堂時年七十有九【黃子久氏白文一峯道人朱文】右倪黃二畫玩味竟日淸气逼人倪畫人物古雅樹石蒼秀世謂畫人止龍門僧一幅及不用圖書殆虛語耳大癡筆法尢古與荊巨頡頏錄其題語於叔遇冊上以記一時之興

崇禎辛未重九日曹函光識

張伯雨山水

谷翁眞人當至元之初與趙榮祿所交多得其書畫往往散逸其存者不過十之一也我友養道人盡以出示稱嘆竟日戲寫此圖於靈石軒中至正戊子九月廿又三日張雨【張雨松印白文】

張貞居髙逸振世文絕詩淸韜光山水間黙契神防防染不羣然懶於應酬遺畫甚少餘曩在梁溪周子仲處曾見靈峯山寺圖則逸而簡吾郡徐君美家見擬蘇長公竹石則秀而奇余未嘗見也今觀此圖筆力圓潤髙古驚人其山頽突其樹縱橫大得董北苑之意卽同時黃王不能措手其气韻蒼兀不遜趙榮祿耶宜乎飄飄然若羽化而登仙也錦川老人王瑞書於芝溪艸堂

昔張伯雨寄陳惟寅雙峯含翠圖髙拱辰畫錄所載之詩黃篾樓中惟飲酒白雲廊下且題詩閒時描得雙峯寄變幻靑山是我師世稱伯雨善畫予未嘗見今窺此圖令我駭目用筆古雅深得六朝气韻使北苑復生不能爲也古松道人題於鶴翅舟中【此跋書在禙絹上】

雲林墨竹

陳郎鼓琴初月明能對楚人作楚聲江風動地波撼席蘆雪撲帳雲棲甍每驚逺道意慘愴忽此聚首心忙營賦詩寫圖以爲贈比竹貞徳琴亮淸至正丁酉十一月五日余友陳兄惟允偕愚隱長和過余旅寓爲余鼓楚辭一再行因寫墨君並賦長句以贈時夜漏下二刻矣筆硯荒落自愧艸艸惟允當有以教我也倪瓚

趙松雪牡丹鸂【大幅】

余嘗泛舟溪上因過下篛時值杏花盛開溪邊鸂黃色可愛恍如徐熙畫中行也乘興作此以記嵗月

至大二年二月九日

孟頫

倪元鎭溪山亭子圖

東海倪瓚畫溪山亭子贈

孟佶文學嵗乙未閏正月八日

戲墨重看十七年闔廬樓閣蕩飛煙閒村蘭若風波外坐對湖山一惘然辛亥十一月九日復覽重題

雲林子

故人一別動經年雲樹雲山隔逺煙來看畫圖如夢裏焚香淸對意悠然雲林髙士在儒林酌別今隔嵗矣謹用韻寫上海云方丈一教之

王植雲林溪山春靄圖

至正九年四月廿八日句吳倪瓚畫

溪山春靄贈王元賓之廣陵

十年不見老雲林片雲東來聞足音畫圖何處看秋色瑤江艸堂深復深鐵篴道人在滄洲軒試老溫舊穎

雲林詩卷

八月五日陳惟寅秀才來訪余南渚之上相與陳情道舊爲畱終日至暮葉舟絕湖而去一望雲濤然不能無惘惘於懷也明日賦此寄惟寅惟允賢昆季滄浪漫士倪瓚

陳寅兄弟皆好修訪我逺來南渚頭原憲長貧甘所素摩詰示疾今其瘳白鷗波上五湖棹丹桂人間八月秋政使淸虛足賞勿隨塵土逐悠悠

僕一時肆筆爲此非雕虫篆刻比也吾

佩韋先生見之精微要妙者必將唾視之耳瓚雲林竹捲

老懶無悰筆老手惓畫止乎此倘不合意千萬勿罪

懶瓚

陳君惟寅天倪先生令子也天倪爲黃淸權髙士之甥淸介孤峭深似其舅讀書鼓琴不慕榮進澹泊無欲以終其身惟寅能守其家法者也世故艱巇安貧自樂窮經學古教授鄕裏色養得母之歡心友愛盡弟妹之和樂詩文綴緝於以爲娛予嘗愛其藻麗不羣蕭然有出塵之想聊摘跋語用嘆才華暮春之辰忽過江渚復示新制相與諷詠因成長句以嘆美焉

瓚頓首不見陳君動隔年暮春孤坐此江邊政憂江濶多風雨適喜君來共簡編諷詠新詩非漫爾艱虞逺別更淒然看花相約重相過已放栁條維酒船

三月十日燈下

唐子華才子圖【在絹上】

霅水唐翁鶴髮垂郭熙松石晚猶奇蹇驢才子多幽思誰見淸吟擁鼻時瓚題唐君子華畫松石才子圖此幀蓋唐君得意筆也甲寅三月拈花室中覽雲林南渚圖

南渚無來轍窮冬更寂寥水寛山隱隱野曠日迢迢想象寫南渚冬盡詩意圖

至正廿四年十月六日倪瓚記

窈窕堂石徑幽小山叢桂足淹畱仙人已遼天

鶴寫得雲林一段秋

仲益昔年才看墨池鵞風雨扁舟載酒過一自春歸淸閟

閣幾畨蛛网落花多

嘉禾朱逢吉古苔凝緑上松根前輩空畱翰墨存寂寞雲林堂下

路一峯殘雨映孤村

門生王達梅道人竹捲

春到龍孫滿地生未曾出土節先成可憐無个伶倫眼鎭日垂垂獨自淸

低垂新緑影離離倚石臨泉一兩枝憶得昔年今日見鳯凰池上雨絲絲

墨竹文湖州妙入神品余爲此譜悉推其法不知賞

趣者何人耳

梅道人識

與君俱是廓塵氛一日不堪無此君更喜龍孫得春雨

自抽千尺拂靑雲

梅道人戲墨動輒長吟靜卽思鏡中漸見鬢絲絲心中有个不平事盡寄縱橫竹幾枝

至正八年四月十日梅道人寫

梁用行水墨竹

山館曾移玉數竿色常蒼翠影檀欒別來見說丰姿在不減當年舊嵗寒

余與永言佳友別經五六寒暑矣懷仰之勤形諸夢想詩云有斐君子終不可諼兮余於永言亦云故寫竹梢並詩以寓契濶之意焉

永樂六年夏五端陽前四日安定梁用行書於玉堂之西序

李營丘暮林疊岫圖

桑薴未成鴻漸隱丹靑聊作虎頭癡久知圖畫非兒

戲到處雲山是我師

朱潤趙承防題漁父圖【調寄川撥棹】

人生貴極是王侯浮利浮名不自由爭得似一扁舟防月吟風歸去休

渺渺煙波一葉舟西風木落五湖秋盟鷗鷺傲王侯管

甚鱸魚不上鉤

趙孟頫

梅道人題漁父圖

紅葉村西夕照余黃蘆灘畔月痕初輕撥棹且歸歟掛起漁竿不釣魚

防防靑山照水光飛飛寒雁背人忙衝小浦轉橫塘蘆花兩岸一朝霜

醉倚漁舟獨釣謡等閒入海卽乘潮泛浪擺任風飄束手懷中放卻橈

梅花道人戲筆

梅花道人吳仲圭畫師巨然多以船子和尙川撥棹詩題之吳門王文恪家藏其漁樂圖入妙品本與盛子昭比門而居四方以金帛求子昭畫者甚眾而仲圭之門閴然妻子頗笑之仲圭曰二十年後不復爾果如其言盛𨿽工實有筆墨畦徑非若仲圭之蒼蒼莽莽有林下風气所謂气韻非耶

宰題金文鼎漁樂圖【在楮上長卷仿梅道人筆意每漁舟前題川撥棹辭一闋】

舴艋爲舟力幾何江頭雲雨半相和殷勤好下長波半夜潮生不那何

殘霞返照四山明雲起雲收陰復晴風腳動浪頭生聽取虛蓬夜雨聲

緑楊灣裏夕陽微萬里霞光浸落暉擊棹去未能歸驚起沙鷗撲鹿飛

斜陽浦裏漾漁船靑艸湖中欲暮天看白鳥下平川防破瀟湘萬里煙

無端垂釣定潭心魚大船輕力不任憂傾側系浮沈事事從輕不要深

風攪長空浪攪風魚龍混雜一川中藏深浦系長松直待云收月滿空

桃花波暖五湖春一葉隨風萬里身釣絲細香餌均元來不是取魚人

月移山影照漁船船載山行月在前山突兀月嬋娟一曲漁歌山月邊

洞庭湖上晚風生風觸湖心一葉橫蘭棹穩艸花新只釣鱸魚不釣名

釣得江鱗拽水開錦鱗斑駁逐鉤來搖頳尾噞紅腮不羨嚴陵坐釣臺

如何小小作絲綸只向湖中養一身任公子龍伯人枉釣如山截海鱗

雪色髭須一老翁能將短棹撥長空微有雨正無風宜在五湖煙水中

極浦遙看兩岸斜碧波防影弄晴霞孤舟小去無涯那个汀洲不是家

舴艋舟人無姓名葫蘆提酒樂平生香稻飯滑蒓羮棹月穿雲任性情

重整絲綸欲棹船江頭明月正團圓酒瓶側蓼花懸拋卻漁竿踏月眠

先友金文鼎先生淞江人風流文雅髙尙不羣詩畫字畫皆重當世應禎生後不及識先生幸得接先生之子禮部君惇重質直動作不苟居然前輩風致逝去二十餘年常切念之此圖爲先生得意之筆自題其上詞凡一十五首觀其畫玩其辭可以想見其人今爲禦史徐用美所藏用美禮部君子婿也圖後諸作今號稱名士者所題觀之益重前修之感

金文鼎永樂中以繪事名海內爲吾松先輩風流宗此卷墨气欝勃不減裕國時諸大家至其筆力蒼古便是石田先生門戶孰謂無風气開先之助耶前有範庵跋書法甚佳金公之筆益重於九鼎矣云卿觀於由庚堂中

此文鼎金先生手筆先生非漁者而漁者之變能之眞趣率於毫素見之旣見之畫復形之詩其妙殆曲盡焉吾觀楊文貞公之表先生蓋先生人品甚髙其胸中無一毫塵俗好無一防塵穢气恬憺怡愉故其天機動處天趣自形水雲煙月之優遊鶴汀鳬渚之笑傲政自不必身其事涉其境而後領其妙也莊子觀魚於濠梁惠子曰子非魚焉知魚之樂莊子曰子非予焉知予之樂玆但可與達者道表尾以詩爲先生餘事吾謂餘事正足以窺先生之所以爲先生東白子寓西山安峯寫爲

僉憲徐用美跋誰拈禿筆冩漁船我作漁翁又十年畫裏若尋誰是我白頭髙帽頂靑天

釣船坐我此溪中傍栁前川亦偶同若道狂奴今卽古子陵何止獨髙風

何處煙波滿釣翁桃花流水各溪紅而今合是唐虞世都在堯天蕩蕩中

江上春云夾浪飛溪頭春水鮆魚肥閒人只是閒無事日出船來月出歸

莊泉在淸江臥林艸亭爲

用美侍郎先生作

成化庚子臘三日也

萬事無心只釣船中流去住幾何年說川水卽桃源水誰道桃源別有天

漁船泛泛浪花中緡釣隨波个个同誰解逆鱗勇退急流更挽一絲風

畫中誰是渭川翁頭白從他臉自紅漁釣有舒還有捲捲舒原不累胸中

花前蜂蝶鬭爭飛鉤上魚吞釣食肥只有白魚不受釣聽他溪上擢歌歸

嵗辛丑上饒樓謙題寓金陵都館淸風亭書李息齋竹捲【捲用絹一幅髙一尺長五尺許卷首題四字】

秋淸野思【坡石上前作小枯木四株小竹前後共六竿石傍細竹叢石大小五塊款云】大徳庚子冬十二月息齋居士爲友人仇仁父作於嘉禾之寓捨

蒼筠倚喬木古色秋逾好誰能著茅亭相伴此君老

如是翁【周景逺氏朱文】

聞仲賓方苦時行力疾爲仁父作此圖尙能蕭散如

此敬嘆敬嘆

孟頫子昻說法已竟不必重贅

大徳五年三月廿日困學民鮮於樞拜觀【虎林隱史】東坡嘗謂與可胸中自有成竹乃見於筆下今觀仲賓所作修篁勁節猗猗生意無盡非胸中有成竹其能若此耶信噫

大徳壬寅中元日應桂【以上書於絹上】

極目荒煙落木中空山人靜澗泉舂秋來不用爲霖

雨畱得閒雲養臥龍

文原秋淸野思寄心象外語也仲賓畫此意不必行楚村疏蕪間

大徳六年魯郡吾衍題【篆書

布衣道士朱文】石惹殘雲樹帶煙猗猗蒼玉正蕭然若人冩出胸中趣知道平吞幾渭川

蜀普程嗣翁【程公明氏】靑龍集己酉春正月十有二日防稽抱遺叟楊禎與吳郡張習古汲袁用雲間米芾隴西李擴同覽於張氏麒三味軒所

露沐疏篁葉葉靑病蘇涼閣思橫生山人神往風塵表如見畱題數老成

梧溪居士王逢題時嵗癸丑十月廿日也【席冒

王原山人

吉氏】

醉車先生落筆處一竹一石病容開焚香披向幽齋看想見秋淸野思來

曲江錢惟善【錢氏思復白文】秋風環佩玉出谷篔簹野思閒惆悵謫僊歸去

後空畱淸影落人間

永嘉曹睿薊丘筆法殊蕭爽與可風流竟未亡安得眉山老居

士爲君重記墨君堂

華亭袁凱薊丘竹木出毫端便覺淸風入座寒亦有髙人明月夜夢回恍惚聽鳴鸞

鄱陽蔣惠【蔣季和白文】一代衣冠李薊丘篔簹落筆似湖州題詩諸老並淪

沒風雨江南幾暮秋

天臺陶九成誰持並州刀剪此秋練靜蕭蕭三五竿尙帶月中影

細林山人周之翰

幽篁褭裊倚云根舊雨空憐淡墨痕不見薊丘吾老

矣嵗寒心事與誰論

雲間陸褧王叔明樂琹書屋圖【卷首篆書琴樂二大字欵云伯琦白文周伯琦印朱文天目白雲】

樂琴圖黃鶴山樵王防畫

題樂琴書所捲後

琴爲養性之器書所以載道人孰弗知之然知之非難故世之所能無足較好之爲難予於昔人得其一二焉但惜其好之不正則未免有書淫癖之譏以至嗜於琴至或破之者此可見樂之爲尢難也蓋樂於琴者指𨿽著於梓桐之上神則超越於八表之中樂於書者目𨿽注於鉛槧之間心則淹貫千載自非眞樂豈能此哉淸河張公有秩蚤以明經登第防對大廷賜進士出身爲

天子耳目官其於揚淸濁糾繆繩愆信能盡其職矣退食之餘不忘琴書之適故顏其燕息之地爲樂琴書所此可見其志之所樂不在於他者矣頃居母氏之喪來歸淞上琴之不擾者幾三載至於讀禮則未嘗少輟焉一旦繡衣旣更行將舉武於靑雲之上乃授簡庠序以求文予聞吾夫子之所喜在易有韋編三絕於琴則猗蘭之操今張公之樂琴書旣知養性適情之道又素明於潔淨精微之學則其所樂無非聖人之正又豈有淫癖嗜破之失哉故敢以此而贅於捲尾云

洪武二十三年十月初吉益齋王彥文跋

大雅振頽所喜心所任聖經正偏詖所說良在心乃知稽古學優遊書與琴結廬翦荒穢嵗月亦已深盛年掇髙科巍峩列朝簪淸霜飛白簡晴日垂甘霖進以佐堯舜退以娛山林所用合所遇不但古與今所捨適所樂【去聲】豈徒理與音淵乎滄溟波仰止泰華岑餘生亦成癖孑孑三江潯驅馳愧衣食投老空長

吟

陳畱張璧繡斧威名盛琴書樂事兼解囊惟玉軫揷架摠牙籖爽籟風回墅秋燈月在簾此懷誰復共千載一陶潛

長於沙門守仁

晴檐防重緑髙堂藹餘淸適意琴與書聊以悅吾情移牀散緗帙觸指發希聲端居頗閒暇客至無送迎憑幾雨乍來鉤簾月初生至樂有如此士林播嘉名

靈谷沙門淸濬

琴聲相繼讀書聲坐覺乾坤气獨淸一曲髙山流水逺千編深雪小牕明音非妙指安能發學必通經可得成富貴人生俱有道韓公何論短長檠

方外夷簡

我琴恆掛壁我書亦滿牀彈琴復讀書爲樂殊未央薰風拂瑤軫涼露浮縹囊聲希得天趣糟粕將勿忘陶公亮可作此意非荒唐

天竺沙門溥洽康裏防艸書栁子厚謫龍說【在紙上文在栁集不書】

彥中判府賢友久不覩僕惡紮因艸書謫龍說往想展覽之際如相見焉康裏防再拜

謫龍之事甚奇河東之文尢奇康裏公之書益奇可謂三奇矣康裏公標望絕人蕳交際重然諾𨿽不倦與人作書然非其人終身不得也彥中公交契之素

於是乎見之

鄱陽周伯琦記故人河海隔音聞爲寫河東栁子文寄與江南葉少府臨風展玩憶靑雲

西夏昻吉【趙文朱文印】章文蕳孫伯昌氏所藏康裏防公爲葉判府書栁河東謫龍說判府乃伯昌外族而得之餘嘗聞韓昌黎評栁子厚文雄深雅健崔蔡不足多也而子山平章書似公孫大娘舞劍器法名擅當代前後相去數百載而具美於卷中展玩之如秋濤瑞錦光采飛動可謂妙絕古今矣伯昌宜寶之庚子七月廿八日髙平瞿智謹識

謫龍之說栁河東在南荒時意有所激而云彥中公少年登朝赫然有聲晚乃仕於郡縣平昔交好於子山獨密其於是說豈無意乎伯昌公之外孫也多鐘愛於外大父故得公中朝諸公書尺最富皆一一寶藏之不獨此紙而已六一翁云視其所好可以知其人余於伯昌亦云辛丑夏五越人胡悌書

康裏泰熈奴艸書帖

艸書不可識節字少於卽艸書不可知甚字小於其艸書不可解於字何曾艸所貴者筆圓所上者筆老獻之答謝安云世人那得知耳

康裏泰熙奴書

雲林山水【髙尙書圖】

七月一日風雨集桐裏湖邊吟夕涼栁葉顰煙籠翡翠荷花濺淚濕鴛鴦卻疑身在瀟湘渚且著舟停雲錦鄕顧我自非徐孺子煩君下榻更銜觴

昌言髙尙書堂戲寫此圖並賦贈焉瓚壬子

雲林墨竹

絕聽應須六用忘先宗密密更堂堂眞如般若無根器翠竹黃花有耿光五月廿五日爲

絕聽主人冩竹梢並題雲林居士

倪君能畫復能詩瘦影秋來似竹枝前夜夢回如得

見紙牕淸影月斜時

髙啟昔從江上識雲林三尺蒼筠起夕陰葉葉鳯毛秋可

數懷人淸夜涕霑

朱應辰開元寺里長同宿笠澤河邊每共過誰說江南君去

後更無人聽竹枝歌

獨庵道衍一枝瀟灑翠瑯玕節操還能度嵗寒誰道山牕多寂

寞春風依舊報平安

幼室至瑤道人於聽絕多時更不江南聽竹枝猶在紙中看月影向人閒索幾聯詩

露葉風梢是此君半牕涼影月紛紛主人坐徹蓮花

漏定裏秋聲似不聞

梁用行蕭蕭素影入簾淸況是秋聲客裏聽此日披圖思往

事雨枝風葉總含情

支硎山彌逺涼葉蕭蕭含晚吹晴梢嫋嫋拂秋云也知萬木凋零

後窻下相看獨此君

南沙徳完

書畫題跋記卷八

欽定四庫全書

書畵題防記卷九

明郁逢慶撰

趙松雪書中峯懷淨土詩後系贊

淨土偈贊

淨土偈者中峯和上之所作也偈凡一百八首按數珠之一周也憫羣生之迷塗道佛境之極樂或驅而納之或誘而進之及其至焉一也弟子趙孟頫欲重宣此義而說偈言

三千大千世界中恆河沙數諸眾生一一眾生一一佛一一惟心一淨土而諸眾生無始來因癡有欲生愛渇根塵染纒不自覺流轉生死墮惡趣我師中峯大和尙慈悲憐憫諸眾生勤勤爲作百八偈普告恆沙諸有情如身受病等痛切若人依師所教誨一念念彼阿彌陀一念念已復無念自然往生安養國阿彌陀佛爲接引徑坐金色蓮花臺池中蓮花如車輪微風吹香徧法界頻伽並命及鸚鵡孔雀白鶴播妙音黃金界道七寶臺燕坐受玆勝妙樂諸惡苦趣咸無有悉皆我師之所度實無眾生師度者惟眾生心淨土故是故我今稽首禮重贊我師之願

延祐三年嵗在丙辰六月廿四日大都咸宜坊寓捨書吳仲圭竹石長卷【在紙上】

梅華道人竹譜【卷首自題】

初畵不自知忽忘華在手庖丁及輪扁還識此意否至正十年庚寅春三月爲可行作此爲學竹之戱

與可畵竹不見竹東坡作詩忘此詩髙麗老繭冰雪冷戱寫嵗寒巗壑姿紛紛蒼雪蒼碧篠謖謖好風扶舊枝試聴雷雨虛堂夜防地起作蒼虯飛

梅花道人戱爲可行作此竹譜時暮春三月憇於醉李春波之客捨因抽架頭之紙隨筆爲此數竿𨿽出一時興緒亦自有天趣可行防研池久矣筆力想亦健矣他時觀此拙作亦可發咲而已以竹譜言之則吾豈敢

至正十年春三月杜鵑花發時梅花道人頓首可行以爲何如

謝伯誠焦墨山水【下有髙士紅衣素裳立雙松間】任陽謝伯誠畵法超軼得董北苑風致今觀瀑布圖飄飄然有淩雲气余爲題詩其上云

銀河忽如匏子決瀉諸五老之峯前象疑天孫織素練素練脫軸垂靑天便欲手借並州剪剪取一幅玻瓈煙相逢云君子有似捉月僊酒喉無柰夜渇甚騎鱷吸海枯桑田居然化作十萬丈玉虯倒掛淸冷淵鐵篴在快雪樓試葉茂實墨時奉熈春閣硯小淩

波也

雲林雙松圖

松生樗櫪間山出雲雨外付與野亭人翛然靜相對

瓚

瀼東雙樹出雲林曽向維防畵裏尋風雨滿山秋夢醒一聲鳴鸐在山陰

鐵篴道人

曹霸能爲松寫眞揮毫不復畵麒麟云晴相約空山去千嵗蟠根有茯神

曲江居士【錢氏思復白文印】九峯只在泖云西松下來尋隠者棲隠者不歸空見畵滿山風雨夜猿啼

廣陵居竹埜八【成氏元章】山云自多態虎魄邈難尋千載維防意悠然契我心

安雅

雲林山水無縱橫習气內景經之淡然無味天人糧殆於此發竅此圖是已

其昌

趙仲穆沙苑牧馬圖【著色小橫捲】

沙樹歷歷沙艸荒江上誰開芻牧塲羣馬所聚何劻攘飲防而俯嘶而昻訛踶浴滚逐且驤或乳或臥或軋瘡三縱五橫不成行五花雜防駁而黃烏騅赤兔照夜白連錢桃花闘文章牝兮牡兮未可辧亦莫可識駑與良相肉相骨信已矣老夫兩眼徒茫茫但愛各各無羈韁自縱自得肥更光肥哉肥哉空老死未試何以知爾長我知馬亦待駕禦人馬兩得气始掦請看溝汗流血漿爭前欲左賢王追風逐電一般走五十之中當有彊

右馬五十疋畵者各極其態余鑑爲趙仲穆親筆而題其上如此

成化嵗在乙酉十月望沈周

仙驥凡駘久混同伊誰能使兾羣空拳奇獨有靑龍骨合作觀風禦史騘甲子仲呂之月吳瑄題奉全卿憲副是月旣望日

雲林贈陳惟允山水

岷江陳秀士棲隠闔閭城覓句仍工畵看山不愛名棋枰消永日琴調寄間情摩捋須髯羙春苖紫過纓惟允契友讀書工爲詩歌而圍棋鼓琴無不造其妙𨿽防名公卿間無意於仕進故云爾瓚

雲林雙樹筠石圖

飛雲樓上看飛雨鐵騎驅空千里來此日使君一杯酒爲解羇人萬古哀故園荒蕪尙松竹旅捨蕭條惟艸萊相知賴有陳博士詩酒飄時往回至正十五年五月十七日雨中排悶訪云浦判官爲設茗防因寫雙樹筠石並賦詩發主人翁陳博士袁隠陳掾郎一咲倪瓚使君髙臥北牕下徴士逺從南渚來相看此日足可樂已往古人何必哀政爾驩虞畱笠澤底須服食慕蓬萊畵成筠石兼雙樹日暮方容倒載回

陳基和

雲林山水

癸丑十月二十日雲林生寫

山逺初晴湧翠林深木葉藏鶯日與漁樵爲侶蕭然

自適餘生

王光大彛齋題

羣山重疊勢嵯峨蓼防蘋洲水不波落木蕭疏風淅淅淵明歸去盻庭柯

儲思誠題

晴川漾漾樹疏疏西郭門頭宿雨餘如此溪山著茅屋潘郎何必詫閒居

馬怡

偶因滌硯寫從容防染那能是畵工千載風流誰可擬令人猛憶米南宮

甬東顧盟

元鎭雅宜山齋圖

靈巗對植雅宜山穹林巨石臨蒼灣若翁遁迹在其有子讀書常閉闗松根茯苓煮可握檐下慈烏去復回寫圖愛此錦步帳白雲紅杏春爛班至正乙巳五月廿三日勾吳倪瓚畵雅宜山齋圖賦詩以記歳月云雲林古木竹石

橘春夜雨翦燭坐蕭條石上苔文濕堦前蕙艸消池塘幽夢逺鄕國羙人遙古樹荒筠翳題詩不自聊

瓚

老迂遺墨宛然在汩汩寒泉漠漠云滿紙瑯玕題瑞室含毫頻媿續淸芬

孟載題

老夫不向名山老卻向何方畢此生白石巉巉秋葉裏悠悠鼾睡夢魂淸

綘霄宮崔白

石邊古木伴幽巒三丈相看耐嵗寒幾度夢回明月夜涼陰移處下棲鸞

碧樹山樵

古木疏篁倚石邊不隨桃李闘春姸平生畱宜冰霜操別有幽期在暮年

靑城山人王汝玉

王孟端墨竹【在宋經箋上橫捲】

孟端寫寄永年佳友用問平安之意不知骨老近況何如也【此孟端書於卷首】虎丘松壁無恙否泉石間諸公登覧之樂能相憶不無有佳作邪耦武孟家昆山曾到吳門相往來否可徴一詩寫於上舊嵗十月僕自北京歸聞孟敷已久逝良可嗟也廼嗣能繼志尢爲慰情煩詢之示及【此三叚孟端防書竹下有破硯生白文印】

鳯池退直寫瑯玕醉墨淋漓尙未幹寄贈故人欣有意淸風日日報平安中書舍人王孟端寫竹寄永年良友囑筆徴拙作故爲賦之云

義昜偶桓識

龍香細細霜藤寫出瀟湘碧玉枝傾耳風簾明月夜飛瓊何處弄參差

偶桓又題

倪王合作【宋紙上濶幅】

獨坐古松下蕭條遺世心靑山列屛幛流水奏鳴琴安得忘機士與我息煩襟幽情寄豪楮跫然聞足音嵗辛丑四月五日東海郳瓚畵松石望山圖幷賦五言奉寄文伯友兄且以督屢約屢失期云

蒼崕積空翠怡我曠古心飛泉落深谷泠泠弦玉琴塵銷羣翳豁松雪灑閒襟淸謡天籟發如聆旬始音曩余爲郳東海冩此圖後郳自畵以轉他人今

歸○博廣文齋中又爲略加綴補其筆墨之未足者復和東海生韻題識畵端以正其事云

黃鶴山中樵者王

梅花道人山水【在絹素上】

奉爲大無錬師觀靜堂作墨戱四幅永爲靑雲山中諸不朽云至正五年乙酉嵗冬十月梅花道人題

雲林題覺軒手簡【子昻手簡錄於後】

右趙榮祿與覺軒先生手簡共六紙有以知交誼之深家世之舊也先生學行純正爲宋瑯琊王字仲寶之後仕至蘭溪州判官今獲觀於其孫光大之彛齋老成典型不可復見矣尙賴翰墨文章有以見其風流哉

至正廿年嵗在庚子二月望日倪瓚謹題

橋西緑水斜春樹隔煙霞隠處誰云淺千峯只一家罨畵溪頭喚渡銅官山下尋僧水樹汀橋曲曲風林云磴層層

右雲林送王允剛歸義興

雲林筠石春樹圖

芝寶丹房苔石靑荒筠春樹影縱橫他時夜雨尋幽約筍脯芹羞酒滿罌四月十七日寫筠石春樹幷詩以贈

叔平道契雲林子瓚

樹影離離防艸靑汀云漠漠逺山橫輕舟明月松陵路逢著僊人醉玉罌

袁華次韻

不見雲林近十年石筠煙樹轉淸姸相思每動琴亡嘆重爲題詩一然

孫敏

王叔明聴雨樓圖【諸名公題詠不能具錄共二十一人前有聴雨樓三大篆書欵云玉雪坡下周伯溫白文印叔明自題云】

至正廿五年四月廿七日黃鶴山人王叔明於盧生聴雨樓中畵生名恆字士恆時東海雲林生同在此樓雨中市井迷煙霧樓底雨聲無著處不知雨到耳根來還是耳根隨雨去好將此語問風幡聞見何時得蹔閒鐘動雞鳴雨還作依然布被擁春寒

樵人張雨爲

盧山甫題至正八年二月十一日

荊蠻民倪瓚河濶樓低雨如洗祗疑身宿孤蓬底淸晨倚檻看新晴依舊山光靑滿幾聴雨憐君隠市中我憂徭役苦爲農田間那得風波險朝朝愁雨又愁風

追和伯雨詩

東海倪瓚

虛牖蒙蒙含宿霧瀑流磵響來何處江潮近向枕邊鳴林風又送檐前去挾水隨云自往還根塵不染性安閒多情一種嬌兒女淚滳天明翠被寒至正廿五年嵗在乙巳盧士恆攜至緑綺軒見示輙走筆次韻貞居外史詩韻以寄意云陶蓬寄亭中人曁諸名勝當不黙然也後十又八年四月九日瓚記【後防詳見續集】

吳仲圭山水【在宋楮上長五尺許墨气澹蕩石靣嶙峋酷似子久得意筆】問渠那得淸如許爲有源頭活水來

元統三年冬十月爲徳翁作梅花道人

錢舜舉桃源圖

始信桃源隔幾秦後來無復問津人武陵不是花開晚流到人間卻暮春

吳興錢選舜舉

千古仙源境界眞桃花別有洞中春桑麻處處陰連野雞犬家家住接鄰不識衣冠詩禮晉但知狂虎狼秦漁郎忽見驚相問共說還爲避世人

豊城孫而安

子昻臨智永千文

書法甚難有得於天資有得於學力天資髙而學力到未有不精奧而神化者也趙松雪書筆旣流利學亦淵深觀其書得心應手防意成文楷法深得洛神賦而攬其標行書詣聖教序而入其室至於艸書飽十七帖而變其形可謂書之兼學力天資精奧神化而不可及矣此種千文又非平日率意之書若以鐵門限相並較之𨿽永師復作不能爲之髙下矣欽哉斯人欽哉斯人

虞集識

王孫書法有神機漫說籠鵞繼者稀千載禪家鐵門限何人入室更探奇

楊一淸題

王叔明南村艸堂圖

南村艸堂叔【明自題】黃鶴山樵王爲

九成髙士畵【王叔明朱文印黃鶴隠居朱文】

南村陶九成所著輟耕錄處也陶詩昔欲居南村非爲卜其宅元末隠君子皆集焉此圖所以志也

其昌題

子昻小楷陰符經

子昻小楷自是一絕此又其精到者可寶也式觀於姑蘇寓捨因書大徳七年春二月廿有六日

小楷無拘狹之態此畵讚黃庭筆意惟子昻得之大徳七年二月廿又七日通州錢重鼎觀於子順書室欣賞之餘聊識卷末

陰符經一名黃帝天機之書曩見王右軍石刻陰符文與今文少異子昻蓋有所受故筆力精到不減右軍石刻其得宇宙在乎手之意歟南山從吾子黃仲圭書於三茅峯難老堂大徳丁未十月廿有三日

方方壺蒼頡作字圖

史蒼發天祕遂致夜哭剝落石鼓文後世誰能續

方壺

造書代結繩澆漓日已勝防藝愼無荒筆正由心正

迂齋

坐石裁新句胸中思藹然吟成縱揮冩防見掃雲煙

尙志生

寫罷蘭亭記猶吟曲水詩古今書翰絕惟有一羲之

破樵賔

醉倚云根鶴翁吟情無限詠無窮江山多少興亡事盡在毫端寫中

雪洞

林下淸風灑髩毛欲將雅興寄宣毫書成若遣人持去應使城中價髙

致曲

石間筆撚吟須雄覧江山爲發舒脫口欲令神泣臨池淸逼右軍書

困學生

柯丹丘石屛記

髙昌正臣博古好雅其燕處之室凡可以供淸玩者莫不畢具石屛其一也異哉玆石方廣僅咫尺其文粲然有髙深幽逺之思焉絕頂渾厚者如山如嶽飛掦飄忽者如煙如雲橫流奔激者如江如河斷者若防者若潭或如林麓之翁欝或如禽魚之逰戱使董北苑僧巨然復生其破墨用筆不是過矣古之人遇物之異者必書其冊若斯屛之異安得不爲之書也因命之白江山暁思復書其背而刻之至順二年夏四月望奎章閣學士院鑑書博士文林郎柯九思記

此屛在雲間宋雨庵雨花齋

王叔明讀書圖

黃鶴山人王爲

怡云上人寫

蟄龍翻空翠濤響玉虯吐雨秋波爽天風吹出讀書聲時有幽人自來往

錢唐王羽

靜聴書聲雜澗聲一簾山色雨初晴蕭蕭翠竹生幽趣更有琴尊趣又淸

竹本無趣人自得竹之趣猶淵明之得園趣耳畵者題者其亦得竹之趣乎文中藏之亦同得此趣者矣丁丑嵗十月望日浚儀張肎識

我昔曾逰黃鶴山山人畱我閉松闗山中風雨經十日萬壑千巗空翠間別來浪迹逰湖海嵗月茫茫不相待回首東南頻夢飛山空鶴去人何在畵裏依稀記往年水光山色自依然尋逰尙有山中客揮手誰招鶴上仙竹陰深鎖秋曙疑是山人吟嘯處人生行樂付東流萬事浮雲總何許我欲山中訪舊逰酒船橫渡洞庭秋長歌黃鶴歸來曲盡洗胸中今古愁

王汝玉

磵底茅六月寒淸風繞榻翠檀欒此君別有何情趣捲幔令人不厭看

謝縉

云嶂參天列翠屛石泉飛雪灑巖扄竹聲琴趣淸如許塵世誰能洗耳聴

義易偶桓

王孟端喬柯竹石【小幅】

鳴吉深愛雲林先生之畵常命僕儗之而久未得一日幾間有此紙漫爾爲之不覺風度灑然出人意表鳴吉見之得無以優旃爲叔敖乎呵呵

永樂己丑立春日王孟端記

空山昨夜秋琪樹芳華歇石上有叢篁常存嵗寒節孟端爲鳴吉寫喬柯竹石索詩故賦如右他日重防於寒煙古澗濵當撫掌大也

汝玉

徐子仁書辭【在絹素上小掛幅】

晴嵐低楚甸煗回鴈翼陣勢起平沙驟驚春在眼借問何時委曲到山家塗香暈色盛粉餙爭作姸華千萬絲陌頭楊栁漸可藏鴉堪羨淸江東注畵舸西流指長安日下愁宴防風翻旗尾潮濺烏紗今朝正對初月傍水驛深艤蒹葭

右調寄渡江云

徐霖

張伯雨書辭【在紙上】

淸露晨流新桐初引消受北牕涼暁經卷薫鑪筆牀茶具長物憑他圍繞老子無情年光有限只似木人花鳥指凝雲防朶奇峯曽見漢唐池沼

還自笑待學贉魚金題玉躞書裏便容身了阿對泉頭布衣無恙占斷雨苔風篠獨鶴歸遲西山缺處拉過亂鴉林表舞琴心三疊胎仙坐到月髙山小

右和虞道園疊蘇武慢辭張雨

泉州兩義士傳【絹上書二義士孫惟善陳彥謙】至正二十五年秋八月蜀郡王彛生制汝易袁華書泉南兩義士異姓乃同心同心而同居利矣能防金不見橫海虹夢見海畔路夢隨春雪舞廻風思逐奔湍向東注婁江之水沄沄其波方舟容與遄歸以歌落葉不息飄掦無蹤大風雲飛嗟彼防蓬人生乖離式與此同翩翩者鴻飛鳴相隨睠彼憸人我心實悲兄弟戕賊室家創痍背義競利曽弗之思兩士相譲以義誰其似之倪瓚壬子春

余行海上孫君止余其捨座上經生碩士連日夕談說不少厭君長七尺餘慷慨負气節家僮力役百人君不急其事獨聴餘論議一食不捨去陳君好蓄古書史圖籍能一一辯問其義理隠微常抱捲若帙數十抵余燭屢見防尢亹亹無窮二君皆有母欲歸省造大艘如長陵謂餘言將伺風海上南抵泉廣且防闍婆髙句驪諸國訪異人采藥仙人所居歸以爲母夫人壽又豈止好義如傳所云余方老且數奔走齊魯燕趙肌肉銷於馬上欲從二君浮舟求邴寕者休焉二君捨我哉

齊郡張紳

右泉州二義士乃蜀郡王彛制文汝陽袁華古事載甚詳觀其相約爲兄弟謀出貨財賈海外國時俱以母在相讓陟險蓋亦恐其危身以累及其親是亦可悲也及後更相去畱歷諸番國積十餘年共財不私感動番國人凡見之不以名必呼爲義士是更可尙也今俱以老母在堂迎侍東吳太倉左右就養菽水之歡如一姓焉是以人士之樂善者莫不升堂拜其二母願從其二子逰而母子者方以周窮卹難爲急不賢而能之乎是更不可不敬也且孫陳二士十餘年間歷外國涉巨險而身安母健非有陰隲在天則報施善人其能若是之厚也夫

廬陵張昱述

趙承防雙馬圖

飛騰自是眞龍種健筆何年貌得來照室神光欲飛去祕圖不敢向人開

延祐元年二月廿二日子昻

馬文璧瀛海圖

山頭朱閣與云連山下長江浪接天若待桃花春水漲美人天上坐樓船

楊維楨

詹仲和墨竹

樓中寫竹復題詩客邸春風二月時似假似眞眞又假古人惟有老坡知

四明詹仲和

湖州逸法共東坡友石於今不可過一叚天機眞假際詹公妙手卽詹何

祝允明

淡墨淋漓粉節香淸風仿佛見瀟湘一般紅杏沾恩澤別有濃陰蓋艸堂

文徴明

王元章墨竹

瀟湘三君子是伊親弟兄所期持大節莫負嵗寒盟赤城陶君故家子也余寓西湖之東九成時來防談論竟日退有不忍言者其仲季皆淸爽眞芝蘭玉樹不下晉之王謝家也遂題而歸之己丑嵗夏五月二十二日防稽王冕寫【瀟湘作瀟灑是】

倪元鎭山水【亭圖】

溪聲防防流寒玉山色依依列翠屛地僻人閒車馬寂疏林落日艸亭

至正庚子八月十又二日倪瓚畵並詩

春水彌漫好放船疏竹亭子尙巋然赤防幹外山無數指顧蒼煙白鳥還

徐霖

張伯雨行書【掛幅】

夕陽扶醉試登臨防嶁峯頭望不禁倦鳥欲慿髙樹沒短松時遇晚風吟雲開列岫爭浮黛霞映平湖盡躍金歸去主人情不淺重傾春酒細論心

右登新丰山作

勾曲外史張雨

趙文敏小楷髙上大洞玉經【在宋楮上橫捲】

大徳九年十月八日吳興趙孟頫書

右趙松雪小楷洞玉經後題云大徳九年十月八日書按元成宗大徳九年嵗在乙巳公時年五十二嵗先是公被召金書藏經許舉能書者自隨書畢所舉廿餘人皆受賜得官執政將畱公入翰苑公力請歸己亥攺集賢直學士行江浙等處儒學提舉正其時所書也但其體専宗元常與公平時書微有不同而用筆之精轉折之妙則無毫少異蓋公於古人書法之佳者無不仿學如元魏常侍沈馥所書魏定鼎碑亦常效之謂其得鐘法可愛則其於元常固惓惓矣至其晚年乃専法二王自右軍黃庭子敬十三行之外不雜他人一筆所以深造自得爲一代書學之祖也嘉禾子京項君以重價購得此卷持來求防遂爲書此然予又嘗見翰林孔目何君元朗所藏一卷乃金陵王南原舊物字小如紙髙五寸餘精妙不可言今已歸之天府不可得而見矣猶幸得見此卷而明淨幾時一展玩不惟塵眼爲開而衝襟遐抱亦爲之暢適古物日少子京其寶之

萬曆三年四月十一日茂苑文嘉書於歸來堂

管夫人懸崕朱竹

网得珊瑚枝擲向篔簹谷明年錦棚兒春風生面目朱竹古無所本仲溫在試院捲尾以朱筆掃之故

張伯雨有偶見一枝紅石竹之句

桃花夢叟楊維楨題

亦是檀欒池上枝卻緣殊色借胭脂淸陰忽訝繁紅借勁節難從染絳移結實定爲朱鳯食騰空堪作赤龍騎多應血淚湘妃盡客賦梁園總未知

遂昌山樵鄭元祐

倪元鎭竹樹小山圖

益公以道不見忽忽七攺年辛亥七月餘來自苕溪偶寓松陵之桐裏雙井院數日矣以道適過慧日懴堂解後一見因寫竹樹小山並賦詩以寄意云

懶瓚

一笑相逢豈有期因懷西崦話移時李公堂裏頻曾宿陸子泉頭舊有詩旅思淒淒非中酒人情落落似殘棋雲濤眼底三生夢鷗影秋汀又語離是日性源秋水二上人同集廿一日

以道因讀余舊詩春日試筆一首今三十有餘年矣並書畵上喜看新酒似鵞黃已有春風拂艸堂三月江南初破栁扁舟晚下獨鳴榔苔生不礙山人屐花發應憐野老墻世外寕辭千日醉未容人事惱年光

王孟端墨竹

翠影蕭蕭鳯羽齊興狂猶復醉中題何當雪夜扁舟去載酒相尋造竹西

辛巳三月友石生王紱爲竹西先生寫並題

東風吹竹滿前溪溪竹叢深路欲迷日日雨多泥滑滑不堪雞鶻再三啼

云東姚綬

詹仲舉調沁園春辭

兒汝來前吾與汝言汝知否乎自吾家種植詩書之外略無一毫薏苡明珠翰墨生涯虀塩旦暮三世儒冠出此塗長安道看父兄叔伯幾度齊驅如今側足橫舒看一領靑衫似摘須這衫兒著了要須徐稱莫教黃嘴暗裏揶揄刺史家聲拾遺直節要你心淸似得渠心期處似獻之忠孝更著工夫

叔祖畱耕忠文公所作至正辛丑正月二十又二日侄孫畦拜手謹書

朱西村著色山水

松吹涼生錦籜冠鳥還云出坐中看勾谿數畆淸泠水更著何人並釣竿

西村朱朴畵並題時年七十八【古田家白文印村翁朱文印】

書畫題跋記卷九﹤子部﹐藝術類﹐書畫之屬﹐書畫題跋記﹥

欽定四庫全書

書畵題防記卷十

明郁逢慶撰

祝枝山艸書月賦

九疇酒次鋪宋經箋索書爛熳爲此試莊氏筆甚佳然而舊牋有盡書學止此矣九疇謂何乙酉七月枝山居士六十六嵗書

吾鄕前軰書家稱武功伯徐公次爲太僕少卿李公李楷法師歐陽而徐公艸書出於顚素枝山先生武功外孫太僕之婿也早嵗楷筆精謹實師婦翁而艸法奔放出於外大父蓋兼二父之羙而自成一家者也李公嘗爲餘言祝婿書筆嚴整而少態蓋不及見晚年之作耳而今人多收枝翁艸聖乃不復知其早嵗楷法之工昔人評張長史書驚蛇入艸飛鳥出林而郎官壁記乃極嚴整世固無有能艸書而不能正書者因觀九疇所藏枝山月賦爲拈出之徴明題祝京兆書法當時無軰而或者評其不出正鋒蓋謂此老目視短不能懸筆運肘耳此卷藏毛氏不克見嘗見其刻本細驗於防畫間皆正鋒也丙寅冬獲觀手迹竊謂所鑑不謬因識其末

周天球題

希逸此賦眞江左琳瑯一時膾炙人口然不無穉語希哲生書法波靡時乃能用素師鐵手腕參以雙井逸趣超千載而上之尢可貴也余嘗謂希哲如王謝門中佳子弟𨿽偃蹇縱逸而不使人憎跳蕩健鬭如祭將軍而有雅歌投壺風味識者以爲知言此卷爲故毛光祿書光祿嘗刻之石歿而其家質以供何頴考兩日費今年春與張中丞肖甫閱之時陸叔平在坐曰此贗本也眞迹在故毛光祿所餘笑謂叔平曰子知光祿之有此賦而不知此賦之不爲光祿有也邪叔平悟乃諦視之而咲嗟乎人閱物物亦能閱人聊以寓吾一時目而已萬曆癸酉秋日王世貞題

沈石田有竹居捲【詳見續集】

風逆客舟緩日行三里餘遙知有竹處便是隠君居詩中大癡畵酒後老顚書人生行樂爾世事其何如余與廷羙同訪啟南親家於有竹別業而舟逆溪風而上夘至酉乃達主人愛客甚盡出所有圖史與觀而賦此識嵗月云成化三年長至日天全公有貞書放筯盤無肉生孫地有餘平安𨿽土著心性愛郊居玉戛才成句鸞騫自入書不爲官可敬摩詰豈能如

秦巘書

東老淸風勁西疇綠水余過橋還有葉因竹便移居君子歌淇澳畸人斷鶚書雅宜徐孺筆交誼極攣如

溫州郡君文林

系舟髙栁下又是十年餘遙踏無媒徑重尋有竹居筆精知米畵器古鑑商書前輩詩題在風流邈不如余訪啟南一宿有竹別業今復過之不覺十五

年矣偶見閣老徐先生之作爲次其韻以寫嘅嘆是日啟南命其子維時出商乙父尊並李營丘董北苑畵爲玩故及之嵗戊戌二月十八日吳寛書

住無一捨逺交近廿年餘華竹循墻種樓臺逐水居輞川髙士畵山谷老人書況有天仙句深慚百不如

言裏錢仁夫

武功伯徐公始歸吳時首爲沈氏落筆志墓自後與白石父子遂爲忘形之交故其翰墨畱於有竹居者多也此卷中諸詩皆武功同時一班人物亦有稍後者𨿽不能盡出於吳中然逺亦不在嘉湖之外也聞之前軰惟洪武間有此一盛至今時始復見也

南濠楊循吉題

文太史闗中積雪圖

古之髙人逸士往往喜弄筆作山水以自娛然多寫雪景者蓋欲假此以寄其嵗寒明潔之意耳若王摩詰之雪谿圖郭忠恕之雪霽江行李成之萬山飛雪李唐之雪山樓閣閻次平之寒巗積雪趙承防之袁安臥雪黃大癡之九峯雪霽王叔明之劍閣圖皆著名今昔膾炙人口餘皆幸及見之每欲效仿自歉不能下筆曩於戊子冬同履吉寓於楞伽僧捨值飛雪幾尺四顧千峯失翠萬木僵僕乃與履吉索素縑乘興濡毫爲圖演作闗山積雪一時不能就緒嗣後攜歸或作或輟五易寒暑而成但用筆拙劣𨿽不能追蹤古人之萬一然寄情明潔之意當不自減也因識嵗月以歸之

嘉靖壬辰冬十月望日衡山文徴明

唐伯虎栁陰雙雁圖【唐寅二字欵朱文唐伯虎】楊栁靑靑湖水傍雙飛燕子意何忙巢成吹盡滿天雪不見閨人一下堂

右題此畵貽東華女定之收覧

成化戊戌暮春希翁書

【道南亭朱文印將石亭印朱文】

此吾契丈錢希翁先生寄其季女歸華君汝平者也於是季籛年七十有一計其初歸蓋五十餘年於今矣而片紙猶在奩幾間內徳之成於是乎在間以付其孫夏裝束成捲謂予翁知友也請言識之翁文詞追古人而行誼過今人逺甚今逝也久矣誰歟起之共道疇昔之故也哉感嘆之餘於是乎書

嘉靖丙戌正月上日二泉山人前攝白鹿洞主寶在微醉亭書【國寶大宗伯前攝白鹿朱文章白文洞主朱文】

王雅宜荷花蕩詩卷

荷花蕩裏采蓮歸九龍山頭暮靄微輕身倚檝下前浦花气人香逐浪飛

靑山如屛碧水回萬朶蓞參差開歌舩舞棹垂楊畔十里繁華錦繡堆

藕枝如玉翠蓮房白白溪魚紫荇香落日舵樓玉斚掌中牙列萬山蒼

蕩里人家齊賣蓮十五女兒工數錢柴門一片花如綺野老風髙樹底眠

吳王城中十萬家赤日空蒸紫霞山人防弄秋水自押鵞羣兼看花

蔣福山頳玉如冰盤削出錦筵舒持杯卻憶東陵子昨日王侯今荷鋤

昨與之兄談荷花蕩之勝未識遂賦六絕句呈覧或可當臥逰耳

王寵

沈啟南題畵

畵在大癡境中詩在大癡境外恰好二百年來翻身出世作怪石田沙彌說此偈於山風溪月樓中汀栁渚蒲一一防首曰功徳無量

祝枝山書辭

燈火三更把弄籌風沙萬里覓封侯蠶兒作繭生難罷蛾子親燈死卻休身外苦夢中愁渾無些子爲吾謀世間富貴眞何物賺得英雄白了頭

右調鷓鴣天

南阜小亭臺薄有山花取次開寄與多情熊少府晴也須來雨也須來隨意可啣杯莫惜春衣生綠苔若待明朝風雨後人在天涯春在天涯

右調一翦梅

石田古松

地气厚培千嵗物雨防深澑十圍身夜來忽被月移去紙上山中認不眞

石田題畵

鶻突谿山鶻突云乾坤雙眼坐難分近來世界渾如此莫把聰明持贈君

沈周

衡山題畵

松陰寂寂淸於水艸色茸茸軟似茵六月城居如坐甑水邊輸與納人

徴明

平生最愛雲林子能寫江南雨後山我亦雨中聊防染隔江山色有無間

徴明

石田富春大嶺圖

酒散燈殘夢富貴墨防依約寄嶙峋山光落眼渾如霧莫怪芙容看不眞

徴明燈下彊予臨大癡翁富春大嶺圖老眼昏花執筆茫然以詩自誦不工爾八十翁沈周丙寅

石田有竹居小幅

小橋溪路有新泥半日無人到水西殘酒欲醒茶未熟一簾春雨竹雞啼此余有竹居卽景詩也畵亦曩嵗筆非自不知少嫩蓋爲天泉彊之而畱其蹤觀者無深咲焉

隠侯何處覓家在水雲邊鶴痩原非病人閒卽是仙詩題牕外竹茶煮石根泉老我惟疏放新圖儗巨然成化庚寅夏六月五日過啟南有竹居爲作山水

小幅復賦是詩於上後四日宿慶雲精舍天泉出啟南畵索題遂以前詩塞其白間觀者幸恕予懶完庵劉廷羙書

文休承仿米氏雲山捲

米氏雲山余所見者大姚村圖是石田臨本海嶽庵圖是先待詔所藏後歸之陳道復道復亦歸之石田瀟湘圖是孫鳴岐物後在中書舍人王子貞家苕溪春曉乃王吏部酉室尊公欵鶴所藏陳氏又有在大姚村妹家絹本小橫幅皆眞迹最後見杭人一卷則靑綠紙本尢爲精絕其餘所見𨿽多要亦不能出此上矣己巳秋餘來苕溪所居日與道塲山對所謂西塞山碧浪湖及松雪之水晶宮無日不接於目況以冷員防職居此眞足以蕩滌胸中塵土萬曆丙子六月偶用米法寫此聊自遣興而已不足以追蹤其萬一也

茂苑文嘉在耆英堂書

米南宮眞迹所見不過二三卷往從西吳閔氏見者大率與文休承所臨本相類吳文定有題語嘗記誦其詩云雲山煙樹總糢糊此是南宮鶻突圖自笑頂門無慧眼臨墨迹淡如無苔上人蔵畫絕少惟此人共知寶余得一目甚幸甚幸休承是作不特墨气之佳而八十老人用筆精妙可方駕南宮卽友仁出亦當退舍也六止生周天球題

陸包山蛺蝶花

蛺蝶枝頭逢蛺蝶相防應是此花身金屏合舞俱迷酒錦拍吹香縂近人

石田五桞圖

花開爛熳屬秋風滿地黃金醉眼中千古陶潛晉徴士乾坤獨在此籬東

治甲寅秋九月望集匏庵東莊作此沈周

枝山題米南宮雲山

防陽松沈未曾幹十里瀟湘五尺寛樵徑不禁苔露滑漁簑常水雲寒澄澄僧眼連天碧淡淡蛾眉隔霧看恐爲醉翁當日冩平山堂上雨中觀

枝山題畵

吟詩冩畵似參禪不向他人被裏眠生公堂前防頭石天平山上白雲泉

秋浸巨區天地寒老崕垂腳怒龍蟠仙人夜半騎龍去木客潛窺古竈丹

雲母薄梳靑石水花肥防碧荷錢樹根一坐空山老不許時人問嵗年

寒光交逗眼蒼然半夜人間別有天想得非仙亦非四山風雨擁孤眠

石田題畵

醉墨淋漓興未防滿堂煙靄坐來寒道人不托梅花勝仙骨全偸董巨丹

成化辛丑春日爲楊學士摹吳仲圭竹巗新霽圖並題

文太史防袁安臥雪圖

趙松雪爲袁通甫作臥雪圖老屋疏林意象蕭然自謂頗盡其能事而龔子敬題其後乃以不畵芭蕉爲欠事余爲袁君與之臨此遂於墻角著敗蕉似有生意又益以崇山峻嶺蒼松茂林庶以見孤髙防俗之蘊故不嫌於贅也壬辰六月廿日徴明識

王元羙題唐六如花陣六奇【調玉燭新】

吳宮新宴起喚兩隊嬌羞粉營紅壘阿平輕掉蘇家舌旋把靈犀參試兵符半紙偸送得君王春睡云夢杳小网流蘇淮陰霎時拈系滎陽斷送重瞳更七日平城縂虧佳麗貂圍翠繞單於夢還殢漢家羅綺丹靑妙理描冩盡六畨陰計雲臺後須與封侯溫柔國裏

掃愁將軍都督華陰以西諸軍事領長樂少府醉鄕侯食糟丘五百戶天居士書

唐子畏堂上雙白頭圖

海棠枝上白頭公頭暎花枝轉覺紅恰似老夫髙興在醉欹紗防領春風

唐寅

唐子畏艸閣圖

五月江深艸閣寒蘇門唐寅冩贈

次明吳君

唐子弄造化發語欲泣逰戱山水圖艸樹元气濕多能我亦忌造物還復惜頋子斂光怪以俟嵗月積

沈周

子且不試藝西狩囙麟泣宻云而無雨槁物何由濕空山來者稀白日成嘆惜唐君非畵師英蕐發於積

呂防次韻

子畏焦墨畵江漧石壁作二松虯結根梢不可辧奇怪之筆自然動人松下一茅亭有幽人憑欄淸坐子畏題署在石壁下

陸叔平鸂

池上交花鏡裏妝韻華輝暎彩鴛央風前湛露蒙蒙濕濺入�毛錦浪香

山陸治

唐子畏題畵

紅樹靑山飛亂雲白茅檐底帶斜曛此中大有逍遙處難說與君畵與君

百尺杉松貼地靑布衣衲衲星星空山寂寞人聲絕狼虎中間讀道經

白板黃扉隱者居家常聊辦一餐魚平橋落葉迷行徑時有鄰翁來借書

髙泉落磵玉淙淙怪石蟠旋似臥龍詩卷滿肩芝滿地吾能此處著吾蹤

陸叔平海棠

翠羽朱鈿虢國妝晚來新沭露華香何如馬上東風靣蹴踘歸來帝子旁

包山陸治

東風吹墮胭脂淚散作妖花一樹丹可柰五更淸夢斷杜防聲歇雨寒

陳履端

錦城二月翦春霞斜倚東風酒力賖舞罷昭陽人不見新妝輕軃碧蟬紗

頋聞

石田竹石古梅【絹上著色】

老夫筆枯春不生特冩梅花借春色艸堂一夜珠作宮莫謂窮儒徒四壁桃花杏花盡可防千人萬人迷紫陌看梅何獨兩衰翁不作穠華在觀徳江南晴昊雪萬林江北曽無半梢白攜圖便可似北人抱玉遑遑要渠識

沈周畵並題

石田憫日長短句

日旣去日復來來是誰約去是誰推一來一去彼此自禪續無與我與何故使我心驚猜似乎少年有根是汝防老醜無種是汝栽百年所算三萬六千日自我而數指作枚我今行年已七十歷日二萬五千枚所該百而去七太大半又復使我心驚獃𨿽欲不驚獃猛見霜絲雪垂兩腮何況人生不滿百疾烏防免又如此而相催我思天地靈長之气十二萬九千六百年後運窮刼盡蕩而爲灰吾人亦謂參三才胡乃其气短索不得相追陪凖天地而言人眇塵海之一埃嘅嵗月之玩人同古今之一雷我無長防系日住亦無長戈揮日亦不知學仙能久視亦不知托佛能輪廻而今而後去之日付一杯來之日付一杯不憂罄其瓶恥其罍春暖秋山邊水隈訪黃菊尋白梅秋月自與吾廬淨春云自與我懷開晝逰之地吾蓬萊夕息之處吾夜防以殤視我我老大以彭視吾吾嬰孩信壽天吾何以外請享此現在不樂胡爲哉

治乙丑夏五月石田道人沈周識

董宰防泉州閣帖

淳化官帖宋時已如星鳯今海內止傳一夲是周艸家物在項庶常所時往索觀咨嗟嘆賞以爲神物下眞迹一等此耳閣帖之支甚多世亦無復存惟泉州較祖本稍瘦而摹鐫特爲蕭灑有生气買王得羊不失所望謂是耶吾聞項本初在華東沙史明古家華得其九史得其一文待詔爲之和防兩家各稱好事連城不恡延劍終乖其難致如此第得泉本日夕臨池助以筆意亦是快事豈其食魚必河之魴

董其昌觀囙題

石田自題畵冊二幀

白日偏於靜處長軒虛淨覺風涼兩人淸話當何事水志山經細較量

平頭艇子鏡中過腳蕭騷影細波碧水丹丘盡堪飽惠州彊飯笑東坡

沈周

謝時臣山水

明嘉靖廿六載丁未吳門六十老人謝時臣逺逰荊楚登太和次大別梯黃鶴樓渉匡廬下楊子江舟中推蓬取興敢與谿山冩眞積成長卷計三幅遙寄嘉禾少溪艸堂少溪賞識名家此筆得所歸矣

董宰水墨山水

王弇州謂倪元鎭設色山水止二幅余見吳門老僧亦有其一與予鄊宋光祿所蔵當有第三本皆細謹有筆墨聊一仿之世所傳皆寂寥取韻類杜權耳

丙辰秋董宰冩

宰自題畵

舟中擕趙伯駒春陰圖趙文敏溪山淸隠圖王叔明靑弁圖倪雲林春靄圖南渚圖黃子久二幅馬扶風鳯山圖共十幅皆奇絕囙作小景記之戊午七月廿五日望

三塔灣

宰

宰防鼎帖

今年春正在吳閶得王百谷所蔵宋榻綘帖頃擕以自隨疑爲澧州帖觀其每數十行輙有武陵二字又疑爲鼎帖及入常武署中繙閱第一卷

以宋太宗爲弁跋曰太宗皇帝禦筆在綘州摹爲諸帖之首後欵名曰鼎州提舉曰沅辰判事常武爲鼎州而武陵其附城邑也乃定爲鼎帖特爲綘州二字所誤而世人只知有綘帖遂誤名爲綘州帖耳綘帖鼎帖星鳯樓羣玉堂黔江澧州淳熈祕閣續帖世皆無傳至有對靣不識者余乏具眼猶知牀頭捉刀爲眞魏武耶志此俟它日語百谷了一公案也

乙巳六月七日舟次城陵磯時從常州校士還武昌書自荊州至巴陵連宵雷風震蕩濤澎湃若有龍欲挾舟而去者今有甫意定遂親筆墨

米元暉作瀟湘白雲圖自題雲夜雨初霽曉云欲出其狀若此此卷余從項晦伯購之攜以自隨至洞庭湖舟次斜陽蓬底一望空濶長天云物怪怪奇奇一幅米家墨戱也自此每將暮輙捲看覺所將米捲爲剰物矣湘江上奇云大似郭河陽雪山其平展沙腳與墨沈淋漓乃似米家父子耳古人謂郭熈畵石如雲不虛也

董其昌

宰題項子京花艸冊

冩生至宣和殿畵院諸名手始具眾竗蓋由徽廟自能工此種畵法能品題甲乙耳元時惟錢舜舉一家猶傳古法吳中𨿽有國能多成逸品墨林子醖醸甚富兼以巧思閒情獨饒宋意此諸冊如入山陰道應接不暇也

董其昌題

石田竹書【掛幅】

少年漫見中秋月視與常時不分別老來珍重不易觀要把深杯戀佳節老人能得防中秋信是流光不可畱古今換人不換月舊月新人風馬牛後生茫茫不知此年年見月年年喜老夫有眼見還同感慨滿懷聊復耳今宵十四已爛然七客賔爭天下先庭空衣薄怯露气深檐穩坐仍淸圓東風軋雲輕浪作暮把太淸渣滓卻浮雲𨿽欲忌吾人酒政有律無嘩賔逓歌李白問月句自覺白髮欺靑春靑春白髮固不及且捲酒杯連月吸舒庵與我六十人更問中秋賖四十

沈周

唐子畏枕上聞雞鳴詩

三通鼓角四通雞曙色升髙月色低時序秋冬又春夏舟車南北更東西鏡中次苐人顏老世上參差事不齊若向其間尋穏便一壺獨酒一餐虀

唐寅

文休承歸隠詩

歸來三經未全荒拂拭重開舊艸堂棐幾淨揩平似鏡硯池新浴燦生光客來親戚情多恱老去詩篇意未忘莫道歸遲遲亦好猶勝終老殢他鄕

茂苑文嘉

文衡山聽玉圖

虛齋坐深寂涼聲送淸羙雜佩搖天風孤琴冩流水尋聲自何來蒼竿在庭起冷然如有應聲耳相語惟竹聲良已佳吾耳亦淸矣誰云聲在竹要識聽由己人淸比修竹竹痩比君子聲入心自通一物聊彼此傍人澷求聲已在無聲裏不然吾自吾竹亦自竹耳𨿽日與竹居終然藐千里請看太始奇豈入箏琶耳

裏中契家生文徴明爲

貳郡程丈畵並詩

祝京兆雜書

顏眞卿黃庭經楷而不小禇遂良西升經小而不楷一君欲靜二臣欲平三佐四使以次短小此小法也一血二骨三肉四筋五員六直七平八方九結搆十變十者偹謂之楷書

樂毅論象端人正士不得意黃庭經象飛天仙人洛神賦象波神女方贊和易逍遙冩其性情曹娥碑花蘃漂流於駭浪若防女捐軀耳

書聚骨扇如今舞女在瓦礫堆上作伎飛鷰玉環亦減態矣呵呵

石田虞山三檜圖

昭明臺下芒鞋虞仲祠前石路廻老去登臨誇健在舊逰山水喜重來雨漧艸愛相將發春淺梅嫌瑟縮開傳取梁朝檜神去袖中疑道有風雷

虞山至道觀有所謂七星檜者相傳爲梁時物也今僅存其三餘則後人補植者而三株中又有雷電風擘尢爲詭異眞奇觀也

成化甲辰人日沈周

陸包山烹茶圖

茗外寄幽賞琴中饒濮音一音灑毛骨萬象開靈襟蚓竅戰水火月團破璆琳餘音與遺味優矣澹心艸緑江南興已催月團今復試新裁知君再著春山履虎阜岡頭帶雨來

嘉靖壬子友人攜琴訪試雨前茶作此後二十三年早春復與同試陸羽泉重題乃萬曆乙亥三月三日也而余閱八丙七辰矣書此以紀嵗月陸治識

宰題北苑秋山行旅圖

北苑畵米南宮時止見五本予家所蔵凡七本以爲觀止矣都門又見夏口待渡捲吳閶泊舟又見此本皆世

之罕物

其昌重題

衡山題山谷伏波祠詩

右黃文節公書劉賔客伏波祠詩雄偉絕倫眞得折釵屋漏之妙公嘗自言紹聖甲戌黃龍山中忽得艸書三昧又云自喜中年字書稍進此詩建中靖國元年五月乙亥荊南沙尾書於時公年五十有七正晚年得意書且題其後云持到淮南示余故舊何如元祐中黃魯直書也按公自評元祐中書云往時王定國嘗道余書不工餘未嘗心服由今日觀之定國之言誠爲不謬蓋用筆不知禽縱故字中無筆耳字中有筆如禪家句中有眼非深解宗趣豈易言哉此書豈所謂字中有筆者邪公元符三年自貶所放還建中靖國元年四月抵荊南崇寧元年始赴太平凡畱荊南十閱月嘗有觧免恩命狀云到荊州卽苦癕疽發於背脇毒痛二十餘日今方稍潰而此帖云新病不可多作勞正發奏時也嘉靖十年辛卯冬臘月三日徴明書

石田題扇

莫怪先生酷好泉老依泉住結泉緣書多染得泉成墨愧我無生石作田

余初爲明之畵扇囙詠墨泉而作己巳五月廿六日沈周

味亞中泠此澗泉墨花浮動結淸緣年來沃得毛錐潤耕破江南處處田

錢承徳

詩脾淸沁一泉早與靑山結靜緣書法儗看添紙價不須多買瀼東田

莫息

來防山中苐二泉暫時一借洗塵緣何如君與泉鄰住引取餘波入研田

邵寶

春到龍山處處泉茗煎墨洗縂隨緣誰將分取東川小潤湖南萬頃田

錢仁夫

石田牧牛圖

朝牧牛暮牧牛朝朝暮暮牛放収騎牛喫艸抱牛睡牛若度水我亦泅牛東信東西信西我弗彊牛牛自知不勞不饑肥且長背肉秋來平如掌逢春耕田牛得力大凡要用先須養家中大哥气力無一春築城夏作渠交秋又防徵匈奴我爲大哥鼓龍胡

長洲沈周

文太史防蘭亭【詳見續集】

世傳蘭亭刻石惟定武本爲妙然古今議者不一故有聚訟之說桑世昌蘭亭考十卷最爲詳博然不若姜白石所著簡明可誦謂眞迹隠臨本行世臨本少石本行世石本雜定武本行世然但言其所出耳未嘗及其眞贗也惟齊東野語載白石所書偏傍者謂持此可以觀天下之蘭亭矣所論凡十有五處余生平閱蘭亭不下百本其合於此者蓋少今從華中甫觀此乃五字鑱損本非但刻搨之工而紙墨亦異以白石偏傍校之往往相合誠近時所少也其後防者七人而鄧文肅善之柯奎章敬仲皆極口稱之二公書家者流而柯尢號博雅其言如此余又何容贅一辭哉

嘉靖九年庚寅八月二日文徴明識

王百谷題宋徽宗畵水圖

宋徽廟長於繪畵聖藝天縱余嘗見其所作花鳥無慮數十而山水則僅見溪山雪霽圖在故太傅朱公家嘆其妙絕此卷畵水全在平波無一筆濺瀑而汪溏漾瀚有咫尺之勢信乎卓特不羣奇之又奇者哉溪山捲有米南宮長歌此圖亦南宮防二卷可當太白殘月皆生平快覩者也卷首有奎章後有天歷二印蓋元文宗好古置奎章閣以虞集爲學士柯九思爲博士鑑定書畵一時所蔵號稱武庫此卷出自尙方無疑天歷者文宗所紀年也【作千里二字補前只尺下】

萬曆癸未秋仲十又一日太原王穉登敬書

書畵題防記卷十

欽定四庫全書

書畫題防記卷十一

明郁逢慶撰

沈石田竹鶴捲

道人種竹復養鶴鶴可看家竹防壇度海借騎仙驥子題詩吝洗舊瑯玕風前掃葉碧雲亂月下聞聲白露寒終日閒緣鎖不盡墮毛爲服籜爲冠

沈周寄題竹鶴以爲他日相見資

石田調南鄕子辭

天地一癡仙寫畫題詩不換錢畫債詩逋忙到老堪憐白作人情白結緣無興最今年浪泊茅堂水漫天筆硯只宜收拾起休言但說移家上釣船

右寄

南村張處士沈周

文衡山吉祥庵圖【著色單條上楷書題云】

徴明捨西有吉祥庵往嵗嘗與亡友劉恊中訪僧權鶴峯過之恊中賦詩云城裏幽棲古寺閒相依半日便思還汗衣未了奔馳債便是逢僧怕問山徴明和云殿堂深寂竹牀閒坐戀松陰忘卻還水竹悠然有遐想防心何必是空山越數年過之則恊中已亡因讀舊題追思其韻塵蹤俗狀彊追閒慚愧空門數往還不見故人遺迹在黃梅雨暗郭西山時治十四年辛酉也祗今正徳庚辰又二十年矣庵旣燬於火而權師化去亦復數年追感昔逰不覺愴失因再疊前韻當日空門對燕閒傷心今送夕陽還刼余誰悟邢和璞老去徒悲庾子山他日偶與恊中之子穉孫談及因寫此詩並追圖其事付穉孫藏爲裏中故實云時十六年辛巳二月八日也文徴明識

石田恥齋圖

雨裏荊溪疊疊山濕雲藏翠有無間歸來老眼糢糊在水墨還消白日閒

恥齋久不防暑中辱過僧寓淸論竟日而返因出紙作此景系詩以識之成化癸巳夏沈周

衡山水墨寫意【十二叚在紙上橫捲】

北風入空山古木翠蛟舞何處天球鳴寒泉灑飛雨

題古松流泉

空庭竹樹翠交加春雨垂垂濕更斜睡起雨收朝日上蕭然涼影印空沙

仿梅花道人墨竹

古檜折風霜蒼虯落寒翠何必用明堂自得空山趣

題古檜

約戶秋聲夜未降一天淸夢樂湘江酒醒何處覓環佩斜月離離印紙

題竹篠

鳩一聲來鵲一聲鳩能喚雨鵲呼晴天公見此難分辧晴不成時落不成

題枯木竹石上集鳩鵲春日鶯啼修竹裏仙家犬吠白雲間

題竹石臥犬

外宜男花本是忘憂艸釵頭誰倒簮錢唐蘇小小

題萱艸

羅不擾澤原寛丰艸茸茸足自跧只恐山中藏不得防須防頴利人間

題蘆粟免

惟餘寂寞籬根菊斜日西風暎臉黃

題菊

翠竹淡搖金芳蘭破紫玉兩兩結同心因之愛幽獨

題蘭竹

莫信陳王愛洛神波那得更生塵水香露影空靑處畱得當年觧佩人

題水仙

疏影橫斜水淸淺暗香浮動月黃昏

題古梅

嘉靖辛卯春三月偕子重履吉竹堂僧舎時新雨初霽淸風襲人性空上人聮此紙索余墨戱澷圖一二種遂攜而歸更旬始就老年遲頓聊用遣興若以爲不工則非老人計也徴明

衡山居竹圖【卷首陳白陽篆書居竹二字在宋楮上次衡山淺色山水竹石在絹素上】珍重閒情在竹間幽居深碧瑯竿淸風自觧驅塵土髙節還堪托嵗寒門掩夕陽容竟造詩成春雨倩誰刋已知胸次淸虛甚莫作尋常肉食防

徴明

次五嶽山人黃省曽居竹賦【文多不載】

蘭澤蔽宿艸椒丘無餘芳睠玆君子室懿彼多修篁雨葉偃翡翠風梢亞琳瑯幽人感嵗暮托迹同雪霜曽謂白駒至載脂鳴鳯翔神盧粉蕭散遐心信徜徉窹言契斯樂永矢不可防

安陽杜璠

幽居淸閟翠成文盡日焚香對此君晝永疏風輕嫋嫋夜寒涼月白紛紛

吳下王谷祥

猗猗緑竹秩秩華榱翠文洞防秀翳堦壝白日潛照淸風時披澹然幽獨君子之居

葆生文伯仁

種竹隨淸況幽居逺俗氛誰知豹閹客能愛鳯園云曉逕浮靑月秋映緑濆王猷千載興蕭灑出人羣

秦餘山人嶽岱

右居竹捲皆吳中一時聞人爲海寕王君作者王君不詳爲何人觀其絹素精好交無雜賔亦可尙已不知何緣流落京師震川先生得之先生雅好種竹而亦姓王亦可以爲奇矣偶擕過獘寓囙嘆物之得其所歸而卷中諸人震川所交防半時一展玩殆若爲震川而設者題此以寄嵗月蓋自戊子至今已三十九年又不勝存沒之感於諸公也

嘉靖丙寅秋七月三橋文彭書

萬曆庚辰四月晦日觀於耆英堂之東偏展玩數四不能去手卷中諸名士惟徐君猶在而先兄亦仙逰八年矣囙題於後以識感云

茂苑文嘉書

石田牧犢單條

緑陰深處伴牛眠笛弄斜陽芳艸間多少利途奔走客何如及得爾儂閒

長洲沈周

刺水新秧雨一犂栁陰山影緑參差長安回首風塵惡輸與江東牧犢兒

王穉登

力盡東菑雨半犂夕陽歸早步遲遲無人叩角行歌去宛似桃林放牧時

周天球

田家嵗計在鋤犂茅屋髙眠唐子西牛背笛聲歸短徑已知山月印前溪

張鳯翼

文衡山桐陰圖

漠漠疏桐灑靣涼濺濺寒玉潄廻塘馬蹄不到淸陰寂始覺空山白石長

孔周經時不見日想髙勝居然在懷囙冩碧溪髙士圖並小詩寄意

石田九日無菊歌

今日九月九無菊且飲酒明年九月九有菊亦飲酒有花還問酒有無有酒不論花無有好花難開好時莭好酒難逢好親友一杯兩杯長在手六印何消金握斗三杯五杯不萬事莫談瓶且守瓶云罄矣我卽休載欲謀之已無有天應松我身獨在天不全人花乃後遲之明日興還存紫�靑袍得開否倘防爛熳卽重陽借酒東墻惱鄰叟

治甲寅秋九月望日沈周

文衡山防鐘元常季直表

右鐘元常薦山陽太守闗內候季直表宣和書譜及米史黃論與他名家品目皆不見紀載惟張士行法書纂要甞一及之且與戎路力命尙書宣示並稱但戎路諸帖咸有石刻傳世而此帖不傳刻本殆不可曉而陸行直鄭元祐袁仲長在元世皆博學名能書家其題語珍重如此必有所據先友李公應禎又甞親爲餘言其妙謂𨿽積筆成塜不能仿佛其一波拂也公書法妙一世其言如此余又安能置喙其間哉但諸公題語皆稱焦季直余驗焦字寔候字之誤蓋侯字上有闗內字寔闗內侯也至後但稱直而不言季蓋季姓直名關內侯其爵也若以爲焦姓則上闗內字似無所屬以爲地名不應薦人而直舉其郡望且當時亦無所謂闗內郡者故余定爲侯字無疑而華氏入石直標爲薦季直表云徴明識

文衡山防右軍袁生帖眞迹

右袁生帖曽入宣和禦府卽書譜所載者淳化閣帖弟九卷亦載此帖是人曾入太宗祕府而黃長睿閣帖考甞致疑於此然閣本較此防有不同不知當時臨摸失眞或淳化所收別是一本皆不可知而此帖五璽爛然其後覃紙及內府圖書之印皆宣和裝池故物而金書標籖又出裕陵禦筆當是眞迹無疑此帖舊蔵吳興嚴震直家震直洪武中仕爲工部尙書家多法書名畵後皆散失吾友沈經時購得之甞以示余今復觀於華中甫氏中甫甞以入石矣頋此眞迹無前人題識俾余防其本末如此

嘉靖九年臘月三日文徴明識

衡山題菊石扇頭

陸薇軒以所蔵石翁葵花扇頭示徴明使題其上徴明失之懊恨不能自已乃作菊石報之頋徴明烏足以承翁之乏哉𨿽然優孟之爲孫叔敖人皆知其非也而楚王信之在薇軒亦取其抵掌談語而已

徴明

徐武功逰靈巖山辭【絹上行書】

佳麗地是吾鄊看西山更比東山好有罨畵樓防金碧巗扉彷佛十洲三島卻也有風流安石淸眞逸少向西施洞口望湖亭畔對云影天光上下相涵相照似寶鏡裏翠娥妝曉且登臨且談笑眼前事幾多堪弔香徑蹤消屧廊聲杳麋鹿還防未了也莫吳越興亡爲他煩惱是非顚倒古與今一般難料嘆宦海風波幾人歸早得在家中老遇酒美花新歌淸舞妙盡開懷抱又何須較短量長此生心應自有天知道醉呼童更進餘杯便得三更乘月廻仙棹

秋日逰巖山調寄水龍吟天全生徐有貞

沈石田著色山水

連峯何竊窕浚谷深且幽中有髙識士樂玆逍遙逰長勤事竹素抱志徯其時【葉】芙蓉制重襟約以瑚鉤搴芳古桂林翔聲借南州鳯鳥不可狎乃在昆侖丘矯首望光塵遐鄙卽無由信思聊致言墨墨慚謬悠

惟謙吳君才茂徳優爲東昆名流也相別良多嵗月懷思不能置聊以拙畵鄙言通其知也

癸巳沈周

文衡山防宋搨黃庭經

宋諸名賢論黃庭眾矣然但辧其非換鵞物卒未嘗定爲何人書𨿽米南宮亦苐云並無唐人气格而已至黃長睿祕書始以逸少卒於升平五年後三年爲興寜二年黃庭始出不應逸少先已書之意宋齊人書然不可考矣予按陶隠居與梁武帝啟已有逸少名迹黃庭勸進等語隠居去晉爲近當時已悞有此目則此書𨿽非逸少筆其爲晉宋間名人書無疑而趙魏公以爲楊許舊迹豈別有所見乎唐石刻數種並佳傳流近代轉亦失眞無足觀者此本紙墨刻搨皆近古有宣和紹興印章想曾藏祕府且陶學士防語甚詳字比諸刻瘦勁涪翁所謂徐浩模本爲是都敬不知何緣得之以遺從父慶雲今轉以付予亦楷法中苐一等帖自可寶也癸卯上已日徴明記

徴明

石田送嵗歌

打漁鼓唱道情說生說死說功名唱道情打漁鼓說神說仙說今古仙家自有山中樂凡家自有世間苦年頭年尾憂不休今夜又當年尾頭唱要髙鼔要急主勸賔酧忘拜揖蠟花爍爍白壁光酒波濯濯靑袍濕客莫言辭主須醉多情送年恐不及年送去還復來漁皷聲中白髮催白髮不可變莫於掌中杯鼓砰逢杯絡繹不知東方之旣白舊年已盡客亦散門前又接新年客新年別唱賀新郎送舊迎新漁鼓忙

八十一翁沈周

姚丹子墨竹

姚丹子愛冩竹硯池吸盡人間緑石屏秀色亦可掬消閒有書不肯讀自謂胸中飽淇澳

公綬

倪雲林山水自題江南春辭

汀洲夜雨生蘆筍日出曈曨簾幙靜驚禽蹴破杏花煙陌上東風吹鬢影遠江榣曙劍光冷轆轤水靑苔井落花飛燕觸衣巾沈香火微縈緑塵

春風顚春雨急淸淚江水濕落花辭枝悔何及桐哀鳴亂朱碧嗟我何爲去鄕邑相如家徒四壁立桞花入水化緑萍風波浩蕩心怔營

唐伯虎和

梅子隨花菱孕筍江南山郭朝輝靜殘春鞵韈試東郊緑池橫浸紅橋影古人行處靑苔冷館娃宮鏁西施井低頭照井脫紗巾驚防白髮已如塵人命促光陰急淚防漬酒靑衫濕少年已去追不及仰防鳥沒天凝碧鑄鼎銘鐘封爵邑功名譲與英雄立浮生聚散似浮萍何須日夜苦蠅營

文徴仲和

象牀凝寒照籃筍碧恍蘭溫瑤靜東風和夢曉無蹤起來自覓驚鴻影彤簾霏霏宿余冷日出鶯花春萬井莫怪啼痕棲素巾玉容暗作梁間塵春日遲春波急曉鳥啼春香露濕靑華一去不再及飛絲縈空眼花碧樓前桞色迷城邑栁外東風馬嘶立水中荇帶牽柔萍人生多情亦多營

王雅宜和

江南三月闘櫻筍落紅滿地簾櫳靜緑楊深鏁五陵門黃鸝聲破秋遷影羅衣不柰東風冷轆轤夢斷琉璃井當年歌舞纒紅巾花月委地隨香塵春來遲春去急天涯艸爲王孫濕昔人逰處今不及今人逰處山仍碧近時隴墓昔城邑丰碑短碣斜陽立覇圖銷盡等浮萍宮野殿僧自營

王祿之和

輕雷動地驚抽筍修篁過雨瑯玕靜澹雲初散日華明珠箔瓏上花影栁風吹靣不知冷冉冉韶光融萬井油壁香車時自巾防輪輾破芳原塵鳥求友聲聲急燕飛低掠芹泥濕命侶追歡如不及蘭渚衡臯眼中碧吳宮已沼空城邑石湖晴巒暎波立樓船載酒衝翠萍仙逰汗漫心無營

陸師道和

慿髙晏防誇櫻筍翠幙圍春蕙風靜紅牙鏤板對花歌妙伎明妝艶花影玉盌浮光蔗漿冷雀釵珠履列井井摘花引酒整衫巾陽春一曲飛梁塵羽音遲啇調急羅袖圎凝唾花濕宛轉鶯喉字相及隨珥遺鈿珠碧緑霧紅煙隔城邑披云疑在蓬萊立回看江漠轉防萍云胡不樂徒營營

黃姬水和

園林二月抽新筍微飈散雨郊原靜栁條處處變鳴禽簾幙差池防燕影館娃宮灰靑艸冷桃花半覆吳王井陌上逰人落醉巾寶馬香車逐綺塵開花遲謝花急曉起看花薄羅濕踏靑拾翠如不及回頭日墜山凝碧愚者惜費長邑邑賢達又媿修名立那知人世若飄萍胡乃不樂徒忙營

彭孔加和

驚雷昨夜抽新筍霏防宿霧空山靜笙歌合闘采茶鄰靑旗紅斾林間影美人羅衣觸朝冷嘗新爭汲西施井防龍擘破拭芳巾靈芽吹香嫩麯塵春來遲春去急風雨畨畨畏花濕牡丹顏色誰相及朱欄油幙圍輕碧王孫不歸心欝邑女伴差隨弄花立春江萬里一飄萍防梁事楚將何營

許髙陽和

雨前試茗春前筍嫩綠池塘鎖深靜寶煙飄別院香爛熳桃花散波影羅衣不柰東風冷懷人香如瓶隨井天涯一望淚滿巾誰憐京洛多淄塵春事多春期急九峯煙雨靑如濕平原校獵時將及五茸城頭芳艸碧華亭本是江南邑機云才名千古立英賢已去耿飄萍滿目韶光何所營

袁永之和

吳姬當壚纎玉筍蜂衙喧罷靑簾靜風流人去錦防枯越來溪上旌旗影響屧廊空春月冷娟娟只照西施井覇圖蕭索淚沾巾至今士女踏芳塵西湖水渺湖防急春衫常帶酒痕濕追歡買笑將無及月落汀洲煙水碧休教防皤鬂於邑可憐華表孤鶴立嗟哉浮華浪湧萍胡不學仙甘世營

周公瑕和

春雨催花暗長筍午日階除風馬靜銀蒜無端空押簾春心逺托歸鴻影薄羅衫窄幽冷火試茶新石井薔薇花刺胸紅巾闘艸尋芳涴韈塵鳥歌忙蝶板急吳山籠煙靑霧濕行樂行樂須時及夫差故國望中碧泰伯虞仲經營邑躊躕搔首風前立已見楊花化作萍古人今人空營營

陸叔平和

暖日融沙圻菱筍和風澹蕩晨光靜鴛鴦制羽醉芳洲搖亂春魂蹴花影館娃人逺金釵冷翠纈陰沈落防井飛英撲靣蒙衣巾疑是當年香燼塵錦防遲簫鼓急夾岸靑山蒙霧濕十里橫塘歸未及飛輪忽墮霞天碧繁燈閧酒趨花邑當壚翠袖迎人立紅鮮入市緑萍金壺漏轉猶營營

象牀凝香郁蘭筍阿閣逶迆緑牎靜佳人夢轉抱余眠檐外朝曦徐度影塡城緑蓋朱宮冷撲地紅煙花萬井誰家遊冶紫綸巾寶馬靑絲起陌塵傳花遲促羽急酒酣淹淚靑衫濕新勸未終悲已及油油芳艸縈懷碧長洲盡是吳都邑帝子行宮隨處立星移物換成飄萍幙燕巢居還自營

文壽承和

莭序相催將迸筍靑春白晝簾瓏靜廻塘鷗鷺浴相喧照水鴛鴦嬌弄影蕩子未歸春服冷佳人自汲山前井誰家靑鳥啣紅巾銀鞍玉勒隨香塵春色好春光急朝煙未散山猶濕山行應接不暇及山下湖光靜凝碧三月逰船盡傾邑向人語燕檣頭立防网花落池萍流年一去誰能營

文休承和

三月江南薦櫻筍防防鸂廻塘靜蛛絲縈空細落花雲母屏寒浸嬌影外沈沈春霧冷緑蘿欲覆花間井泥金小扇障紗巾畵橋紫陌踏芳塵花開遲水流急江鴨對眠莎艸濕吳姬如花花不及摘花笑暎溪流碧楊栁煙籠萬家邑桞下王孫爲誰立幽渚泥香生緑萍閒看梁燕壘經營

張伯起和

石湖冰防靑蘆筍白雲鎖溪巗扉靜一聲嬌出防金梭細織柔條入牎影吐花不怯苔茵冷桐樹陰輕覆丹井小樓病酒朝不巾日髙昏帳縈香塵東風頻輕防急夾岸茅檐燕泥濕往事悠悠已無及連天細浪傷心碧江山悵望生淒邑亂紅驚眼憑欄立江南春事如轉萍生年不樂何營營

錢磬室和

九陌鶯花接櫻筍千門栁色春風靜金閶樓閣倚云髙半捲珠簾露嬌影美人曉妝怯花冷澆花自汲前井緑油翠幕餙車巾相邀南陌踏香塵花信催風雨急林花過雨紅泥濕石湖防鷁飛相及倒浸峯陰碎輕碧遊人處處如城邑騕褭嘶風驕並立駘蕩晴光轉緑萍狂蠭戱蜨胡營營

雲林江南春辭並畵蔵袁武選家近來畵家盛傳其筆意而和其辭者日廣予不敏亦效顰爲之自恥不知分量覽者弗以珠玉在前愈覺其穢耳丙辰三月翔錢谷識

石田金山圖【調蝶戀花】

誰道金焦亦稱兩朶芙蓉浸在玻璃鏡頭白老翁尋此勝過江先盡金山興隔水焦山防小憑寄語西風浚日來當定白鶴如期參我乘一聲獨淚江聲靜右春日登金山望焦山有作沈周

崇禎七年九月三日王越石持方朔贊洛神賦二帖來賞玩之餘又出鎭江唐氏所藏白定鼎罏細閱乃天下名物因見其底上有李西涯公篆書銘云夏鼎九象殷周稟焉小大冓物用知神姦孰是愈籖皃玉裏埏防龍饕餮咫也序旃載其馨享庚永日宣

東昜識【底之下有曲水二字】

文衡山千巗競秀圖

尺素俄經已數年秀巗流壑始依然感君意趣猶如昔頋我聰明不及前萬壑潺湲知水競千巗靑翠爲山妍詩中眞境何容盡聊畢當年未了緣

千巗競秀萬壑爭流乃餘爲子而作也子傳與余相友善每有所往必方舟相與乘間出此絹索余圖數筆興防則止如是者凡十有三年始克告成因系之以詩

嘉靖己酉八月長洲文徴明制

石田秋溪晚照圖

野樹蕭疏及暮秋西風色作故颼颼林凋一叚淸間地不見倪迂空白頭

沈周

晴光射散雨冥冥露出芙蓉四靣屏流水小橋人不見晚風吹斷蟄龍腥

完庵劉玨題

文壽承蘭竹捲

偶培蘭蕙兩三栽日燠風微次苐開坐久不知香在室推時有蝶飛來

西齋半日雨浪浪雨過新梢出短墻壁上不飛人迹斷碧陰添得曉涼

余性喜蘭竹每見古人所作輙欲效之然不能得其彷佛暇日偶想象冩此數幅米老所謂若見眞迹慚惶殺人者也時慶壬申三月廿又七日在燕山寓舎戱作書於後

三橋文彭

陳白陽仿米氏雲山【紙上橫捲】

庚子春日余間居湖上雪野錢君自吳城來持素楮索雲山捲時春容滃欝煙雲變幻觸目成畵遂爲作此頗謂適意然不知觀者肯進我得窺米家堂奧否一笑

道復復甫志

尺素中作長山大江畵家所難我吳中惟沈石田先生得此奇詇他未能及偶閱此卷乃白陽得意之筆谿山云壑將數十尺連亙似萬里觀者不覺有逺心使石田復起未必不展捲嘖嘖也寶之

吳門陳鎏題

陳白陽作畵天趣多而境界少或殘山剰水或逺岫疏林或雲容雨態防染標致脫去塵俗而自出畦徑蓋得意忘象者也此作長卷乃獨窮盡山川之狀重疊變幻實而復虛斷而復續煙雲吞吐艸木蔽虧景有盡而意無窮也又非若平日所作而已若此卷豈可多得哉觀者當自識之

酉室王谷祥題

昔米南宮女嫁吳中大�村某氏故敷文每過吳必往視妹甞作雲山捲畱其家越四百年而先達中丞陳公大姚人也乃於京得之甚以爲奇西涯匏庵石田俱有題詠白陽先生卽中丞之孫幻而篤好日就臨搨領其眞趣逸思故所作多煙巒雲樹約略防染而已獨此卷連楮尋丈偹極畵家諸法有江貫道江山千里之勢豈非髙人古旣無所不見而亦何所

不學也

舊吳彭年題

渺渺平蕪隔迢迢逺漵林光云外出山色雨中開賀老鑑湖曲王丞輞水隈風流今已矣遺墨使人哀

白門散吏袁尊尼

陳白陽先君門人也其家蔵不惟有大姚村圖又有海嶽庵圖所以得二米茟法爲多嘗爲余作匹紙長卷又嘗於燈下以紙醮墨作雲山此何異張旭以髮作書哉偶閱此卷因題於後

慶戊辰六月廿三日文彭

雪野乃餘友錢君子儀亦頗能畵其請白陽冩畵蓋欲以爲視式耳故白陽爲之防筆與平時所作大異今又得諸公題語極其稱許則與殘山剰水似有如無之筆大不同矣

萬曆丁丑立冬日茂苑文嘉書

白陽此卷專摹荊浩洪穀子洪穀子筆法倪元鎭王叔明特窺三昧余未能夢見也不見荊浩畵不知白陽此卷來歷若以南宮大姚村海嶽庵許之此老尙未心服或云前防自負米家者何也余曰正是此探竿影艸耳所謂眞人前不淂說夢

華亭陳繼儒題

董宰題曹云西畵冊

曹云西山水師馮覲亦似郭河陽吾郡湞溪人勝國之末名爲多田翁倪黃諸名士時爲下榻以書畵相賞防

宰

吳匏庵茶歌【行書掛幅】

湯翁愛茶如愛酒不數三升並五斗先春堂開無長物只將茶竈連茶桕堂前無事常煮茶終日茶杯不離口當筵侍立惟茶童入門來謁惟茶友愛茶有詩學盧仝烹茶有賦擬黃九茶經續編不借人茶譜補遺將脫手平生種茶不辦租山下茶園知防畆世人向茶鄕逰此中亦有無何有

匏庵吳寛書

唐子畏巗居髙士圖

雲樹含晴日煙嵐閣晚風髙人將木履送目大江東

晉昌唐寅爲昌符畵

唐詩襟服漢時冠日用於人只一般惟我識公心未老滿胸才思蟄龍蟠

友弟祝允明題

襟履深林下悠然樂事多細風披夏葛斜日閣煙蘿野篠醒殘酒山禽和短謌還愁濟時出謝迹此巗阿

元吉

溪亭靣虛曠乃在山之陽俯瞰玉淙淙仰視巗蒼蒼幽人抱奇僻卜築臨此方愜我淸絕想謝彼馳驅塲爰有同心人杖防來浮梁相尋無俗論幽事與商量子畏曠古風流超塵墨妙圖繪傳於人間眞世寶

也適叔昭擕示因題以歸之丁未徴明

石田河豚大幅

有客來從海上村早朝新喜得河豚齊穿靑篾一防玉侑我田家老瓦盆

仲基正月下浣自海上來經寒山出肫魚二尾𨿽城中巨家貴防尙未食新蓋重仲基情之舊物之早以余旦暮人且不能多次食也詩畵其答之

沈周

石田山水小幅

酒盞詩聮不厭頻梅花已報滿城春疏燈一夜山雨卻冩鄕心與故人

沈周

天涯偏感物華新燈下閒吟意轉親風雨滿城春寂寂不知誰是畵中人

匏庵吳寛題

書畵題防記卷十一

欽定四庫全書

書畵題防記卷十二

明郁逢慶撰

王安道華山圖【四十幅】

圖未滿意時欲重爲之而精神爲病所奪欲弗爲之而筆力前逺甚二者戰之胸中久不決弟立道謂此古今奇事不宜阻力激之由是就臥起中彊其所不能者稍運數筆昏並至卽閉目斂神臥以養之少焉復起運數筆昏同之又卽臥養如是者日數次勞且瘁不可言防半年幸完嗚呼意於是乎滿矣然傅色將半忽精神煩獘甚欲畢焉而掖與推舉不足用思滿城風雨近重陽一句尙可寄人況此乎遂罷弟立道兒子緒皆酷好畵惜不暇習吾心思目力已竭於此矣再可彊邪囙授焉以慰其所酷好旣授矣珍之亦可忽之亦可私之亦可公之亦可爲覩物思人之具亦可視爲手澤使後子孫相與愼惜亦可貽諸好事亦可吾不能效平泉子爲身後計也

畸叟

陸叔平臨王安道華山圖【四十幅】

余旣爲武侯防王安道華山圖意欲乞錢叔寶手摹而未果逾月陸叔平來訪難其老侍之至暮口不忍言摹畵事也陸丈手其冊不置曰此老遂能接宋人不至作勝國弱腕苐少生耳頋欣然謂余爲子畱數日存其大都當更爲防丹靑理也陸丈畵品與安道同故特相契合畵成當彼此以意甲乙耳不必規規驪黃之迹也吾友人兪仲蔚周公瑕莫云卿軰特妙小楷吾悉取安道敍記及古近體詩托仲蔚唐人雜記並詩托云卿李於鱗一記六詩喬莊簡一紀一賦托公瑕都元敬一紀托程孟孺別書一冊附於後此冊成安道有靈不免作衞夫人泣矣甲戌夏日瑯琊王世貞題

王酉室梅花

風引上春香雪弄南枝色爲有惜花心樓中莫吹笛

谷祥

遙聞黯淡香近見依防色月下一淸吟風前有長笛

彭年

暗裏漫聞香雪中本無色隴頭音信稀祗有鄰家笛

五峯文伯仁

一枝天下春萬古江南色滿地玉鄰家起笛

袁防

愛此嵗寒香不染穠芳色開落應有時無妨畵樓笛

文彭

風傳玉國香雪弄搖臺色還愁一片飛關山起孤笛

文嘉

黯淡一枝香晶瑩滿枝色素貭倩誰鄰芳心寄長笛

顧聞

艶奪巫山女芳傾洛水神逍遙霜月畔儼對斷腸人

許初

照水扶疏影臨風慘淡神月明茅屋下誰愜傍幽人

陸師道

江南一枝雪旖旎春風前莫遺金尊歇愁聞玉笛傳

陸安道

夢轉羅浮月二更夜寒風力損花神不禁笛鄰家起吹落庭前幾片春

陸治

一雪垂垂合凍雲疏枝繁蕋玉增神可憐五月江城笛吹散香魂其柰春

周天球

名花萬朶玉叢叢秀發春心夜月融水淺沙明歌舞歇不知人在水晶宮

毛錫疇

自誰翦玉粘枝白盡有淸香入坐幽若使西湖貧處士臨波對月縂悠悠

質山黃姬水

竹籬巴外野梅香帶雪分來入醉鄕紙帳獨眠春自在漫勞車馬笑人忙

陳淳

愛看璧月掛梢頭幾向花前作醉逰無柰翠禽啼得苦不容淸夢到羅浮

毛錫嘏

寒夜烹茶掃雪余空齋人靜意何如最憐疏影橫斜處燈火微眀紙帳虛

朱朗

香滿疏簾月滿庭風檐鳴鐵硯池冰夜寒人靜臯禽語卻憶羅浮雪後登

錢谷

孤山月透疏疏影庾嶺風飄冉冉香開處能催何遜賦飛來還防壽陽妝

袁尊尼

院落沈沈夜色微月華偏與淨妝宜難明緑樹枝頭雪且續梅花夢裏詩

周用

髙齋雪霽淨無埃萬玉瓏帶月開疏影只宜何遜賦淸芬疑是洛神來

文肇祉

杜甫詩成東閣林逋夢繞西湖雪冷霜濃香重須知

鐵漧冰膚

文彭重題

石田花卉冊

老我招邀卽墨侯生生都是手中求無人領取東風意白髮先生笑下樓

老矣東風白髮翁怕拈粉白與胭紅洛陽三月春消息在我濃煙淡墨中

牡丹

三千年後實成時瑪瑙髙懸碧玉枝王母素無容物量卻疑方朔是偸兒

桃子

誰鑄黃金三百丸彈胎微濕露溥溥從今抵鵲何消玉更有漿沁齒寒

枇把

張騫帶得西來種中祕千玲及萬玲一个臭蔵不盡又從身外覆精神

石橊

江上秋風花及時抱霜浥露見新枝東家桃李無言語卻悔先榮不逮遲

芙蓉

秋滿籬根始見花卻從冷淡遇繁華西風門徑寒香在除卻陶家到我家

菊花

犀甲寒碧葉重玉杯擎處露華濃何當借壽長生酒只恐茶仙未容

山茶

秋棚昨夜黒風呼淚濙濙泣不枯明日擔夫曉街上一筐新味賣明珠

葡萄

治戊午秋日長洲沈周

陳白陽花卉冊

粉態香露未漧冰肌猶卻曉宮寒沈香亭北人如玉一笑東風半倚防

白牡丹

簇樹朱花闘曉妝滿庭龍麝一時香佳人睡起渾無事折得繁英疊防

玫瑰

長門秋曉露淒淒防袖輕翻舊賜衣自笑不如桃與李春風吹向上林飛

秋葵

茉莉開時香滿枝鈿花狼藉玉參差茗杯初歇鑪燼此味黃昏我獨知

茉莉

朝曦山閣頓忘寒錦樹重重覆曲防惟有梅花似相識暗香撩我隔看

梅花

幽柔宻意詩中見蕭瑟畵圖猶自防誰道別來知已少雲房水殿縂生寒

水仙

江村三月花如錦流水一溪春可憐若見漁郎倘相問寰中自古有神仙

桃花

露濕輕紈波不搖珠房云冷細香飄也知巧作紅妝好只恐紅消倍寂寥

荷花

露下芳苞拆紫英夜深香靄近人淸援琴欲鼓不成調一片楚江空月明

幽蘭

紫房自拆應多子安得當年燕祝辭今日辭成爲君贈更期玉樹長新枝

橊花

葉裊靑鵉舞佩長花間鵠嘴綴微黃小庭樹此宜男秀嵗嵗悠然在北堂

萱艸

花開不是辛夷種自得凝香饒紫苞昨夜月明庭下防恍疑羅袖拂瓊瑤

木筆

薫風庭院雜英開滿蕉陰徑滿苔燕寢凝香自終日叩門那有俗人來

秋色

小秋色滿庭階寂寞無營自煮茶賴有短墻芳艸積不教蝴蝶過鄰家

秋色

陳淳畵並題

沈恆吉山水

此老粗疏一釣徒服也非儒狀也非儒年來只爲酒糊塗朝也村酤暮也村酤胸中文墨半毫無名也何圖利也何圖煙波染就白髭須出也江湖處也江湖【調一剪梅】

時雨方霽寤寐北牕展玩古法名筆聊爲作此贈誠庵老友一笑恆吉

一竿風月一簑煙雨家傍釣臺西住賣魚生怕近城門況肯到紅塵深處潮生觧防潮平鼓枻潮落放歌歸去時人錯認嚴光自是無名漁父【調鵲橋仙】

八十三翁沈貞吉題於有竹居

陳白陽著色花卉冊

玉靣嬋姢小檀心馥鬱多盈盈仙骨在端欲去波

水仙

堂背宜男艸花間葉復柔應須好培植見說觧防憂

萱艸

紅粉天然色香毬簇寶叢唐宮歌舞處遺恨滿東風

牡丹

春風一夜狂吹雪滿瓊樹山禽偶來棲殊有噤寒意

棃花

朱房明漢畤翠佩委湘川觸目琳瑯盛春風得瑞偏

幽蘭

深院春已歸名花遲獨輝淸香凝紫玉何必數薔薇

玫瑰

東風吹琪樹幻出冰雪姿虛庭落淸影夜半月明詩

白毬

三月韶光好桃花發滿蹊武陵千萬樹何不放人題

桃花

穠香折麝臍細蘂秀鶴頂東風故飄蕩燻人醉不醒

瑞香

薝卜花開日園林香霧濃要從花裏去雨後自扶笻

梔子

波靣出仙妝可望不可卽燻風入座來置我凝香域

荷花

蠟蔕團頳玉文英簇綘綃秋來結佳果珍味不須調

石橊

紛披多碧葉秋至亂抽苖細蘃垂垂處春棠未足嬌

秋棠

秋令气云肅桂子正流芳金碧爛煌處遂饒萬斛香

桂花

秋霜下籬落佳色散花枝載詠南山篇幽懷不自持

籬菊

梅花當盛日猶自勒春寒幾樹霏香雪偏冝竹外防

梅花

庚子中秋白陽山人陳道復書於五湖田舎之碧雲軒石田贈盧宗尹畵

今晨感我生𦇤褓迨衰老嵗月倐來往七十何艸艸譬初同此日天下生不少如論七十年汗漫並莫考善惡與昏智貴賤及壽夭各各不可齊得活便是好但恥老醜人多爲後生藐我女自愛我勸我飯加飽舊友自愛我把酒頌且禱我生已萬幸際玆世有道拙廢固無用農圃亦可保杯酌𨿽寡嗜些少慰懷抱偃息間行逰隨意弄花鳥樂哉天地間偸生亦爲巧宗尹盧君知餘生辰擕酒見祝酒後漫書以識親知一日良晤復爲圖系書之以答宗尹宗尹且入毉垣相見不易以此作念云治戊午前十一月二十一日沈周

文五峯仿黃子久雲山

山靑雲白水拖藍緑樹黃茒小結庵只少紅桃霞一片令人對景憶江南

五峯文伯仁

嘉靖丙寅春日友人金白嶼出素紙索畵於席上艸艸戱筆觀之者勿笑耳

伯仁再言

陸包山菊花

晚嵗事老農閒來兼學圃不讀郤平書新陶令譜

包山子陸治作

唐子畏李后主圖

蓮花冠子道人衣日侍君王宴紫微花桞不知人已去年年闘防與爭緋

蜀後主每於宮中褁小巾命宮妓衣道衣冠蓮花冠尋花桞以侍酣宴蜀之謡以溢耳矣而生石把注之竟至濫觴俾後熄搖頭之不無扼腕

吳郡唐寅畵並題

文衡山桃源圖

偶然避世住深山不道移家遂不還卻怪漁卽太多事又傳圖畵到人間

徴明

萬樹桃花春雨香武陵何處問漁郎湖山表裏如圖畵洞口煙霞天一方

陸治

咫畵桃源路更深神仙從此隔溪云笑他秦帝空求術誰信塵凡己自分

蔡羽

路入桃源深更深溪中流水洞中雲巖居別有堯天在只許漁郎占席分

王守

桃花何事隔人羣一半靑山一半云世上成蹊都浪說仙凡回首路頭分

王寵

祝希哲宋版文選防

自士以經術梯名昭明之選與醬甑翻久矣然或有以著必事乎此者也吳中數年來士以文競玆編始貴余向蓄三五種亦皆舊刻錢秀才髙本尢佳秀才旣力文甚競助以佳本尢當增翰不可涯爾丁巳祝允明筆門人張靈時侍筆硯

文選自隋唐以來莫不習之餘昔逰南都求監本率多漏缺不可讀偶閱書肆獲部之半又非全書也其後赴試京師今少宰洞庭王公出其前帙見示儼然合璧因遂畱而成之孔周何從得此精好倍餘所蔵好學之篤又有好書濟其求冝有以慶賞

楊循吉

徐楨卿觀

唐寅披翫

姚谷庵書卷

堂偏有地裁叢菊菊外無塵結小亭何處滿籬秋爛爛此中淸景月冥冥主人自對多靑眼若个相過是白丁能屈王送酒使謾勞陸羽煮茶經重陽定不嫌皆醉舉世惟應笑獨醒君已種來酧逸興我將分去對頽齡從教五桞當門碧忽見南山向晚靑須揷滿頭成眷戀籬邊開口重丁嚀谷間飲水知甘味捲裏題詩頌徳馨朝拾落英和湛露夜吟蓬髩帶疏星曾容翠竹陪孤主莫把春花嘆易零三徑宛存瀕鴈蕩一舟常許度鳬汀

云東逸史姚綬

王酉室茉莉

一種名花當暑裁冰葩玉蘃亦奇哉枝頭浥露朝朝摘簾外霏香夜夜開已愛芳英防云髻更憐餘馥泛茶杯寒牕就日深蔵防生怕東風料峭來

谷祥

浴起月到檻柔枝方可折薫風如有情吹簾散香雪

道復題

衡山小畵

亭下林陰掃不開庭前山色翠成堆日長自有讀書趣何用紛紛車馬來

徴明

雨歇風淸一棹橫防吟自愛晚潮平夕陽西下山千疊木落空江生逺情

此先待詔小筆仲子旣爲鑑定復書此詩甲戌七月文嘉識

陸包山玫瑰

翠羽成叢玉作花露杯香防紫流霞只愁一笑傾陽蔡況說相逢衞玠車

色山陸治作

暖風吹酒玉顏酡宛轉輕柔壓繡羅一笑嫣然眞自儗太眞扶醉欲如何

彭年

春盡沙河雪未廻一枝紅玉意俳徊漢家已進橊花艶此種新從畨使來

周天球

春腴紅玉軟香透紫茸溫村美名應稱終承雨露

恩

文彭

色與香同賦江鄕種亦希鄰家走兒女錯認是薔薇

文嘉

山玉簮花

問花玉是何年種追琢簮頭總是誰曽供瑤姬秋海晏斜寶髻緑云垂本來皓魄齊釵燕秪可香匳照月規云是洗頭盆卸卻乘風飛上碧霞枝

陸治識

昔本釵頭玉今爲枝上花只愁明月夜飛去復還家

彭年

展葉類衣羅含葩似篸玉佳人明月中悞將砌竹

周天球

碧葉陰約素英何如寶髻玉釵橫當年化作防飛燕猶是釵兒示死情

文彭

砌下玉簮花淸姿潔更幽何當晚妝罷斜防玉人頭

文嘉

王祿之橊花

橊房折錦囊瑚何齒齒試展畵圖防慿將頌多子

谷祥

風落亭臯霜气凝累累秋實錦英呈瑯玕百顆赤瑛綻多子還誇安石名

彭年

秋霜凋百卉錦顆有安橊還應兆多子積美生公侯

文彭

衡山白描老子像後楷書淸淨經【帋上橫捲】

丁酉七月望日徴明繪像

病困無聊冩此奉贈北山煉師永充福濟觀常住一笑置之

徴明頓首

猶龍公道貌言吾夫子以爲不可測識者而徴仲先生以筆墨追之幾得影響此不復當以藝事目矣必防登流眉香一銖乃可開卷

壬戌十二月李日華敬題

復楷書老子

嘉靖戊戌六月十有九日爲北山煉師補書此於是余年六十有九矣歐陽公甞言夏月防案作書可以消暑忘勞然余揮汗執筆祗覺煩苦爾豈公自有所樂也是日午後防雨稍涼但苦暗故首尾濃纎不類不免觀者之誚云徴明識

石田育庵圖

坐深誰問夜何其數喚添衣且不辭情到老年難作別人非今日是相知月明髙樹鴉翻處風靜虛堂燭轉時把一樽酬笑語慿君防取髩如周與

育庵先生年各向老每別必有詩紀之此紀庚子嵗季冬望之夜語也偶與育庵冩長卷漫書於左

唐子畏漫興歌行二首

人生七十古來有處世誰能得長久光陰眞是過隙駒緑髩防看成白首積金到斗俱是閒幾人買斷門關不將歌舞送樽酒徒廢鉛永燒金丹白日升天無此理自古有生還有死眼前富貴一秤棋身後功名半展紙古稱彭祖壽最多八百年後還如何請君聽我歌且舞窮通壽夭皆由他

人生七十古來少前除少年後除老中間光景不多時又有炎霜與煩惱過了中秋月不明過了淸明花不好花前月下得髙歌急須滿把金樽倒朝裏官多做不盡世上錢多賺不了官大錢多心轉憂落得自家頭白早春夏秋冬撚指間鐘送黃昏雞報曉請君細防眼前人一年一度理芳艸艸髙低多少墳一年一半無人埽

唐寅

文衡山主文恪公燕集圖【著色人物山水書徴明二字欵】

冬日侍

柱國太原公東堂燕集奉紀小詩同集者濟陽蔡羽九逵太原王守履約王寵履吉敬邀同賦是嵗正徳庚辰白頭蕭散對芳罇誰識三朝舊相君趣賣金爲賔客具有時席許野人分狄門自昔稱多士白傅平生冣有文漫說江湖多樂事還從天際防浮雲

坐列羣賢少長並何如逸少防蘭亭一樽談笑兼文字百代風流尙典刑殘雪暎筵梅粉痩春風繞筯菜靑周公醖借如醕酎怪得相防未易醒

學生文徴明

相公開緑墅題詠屬諸生松下琹尊淨城頭云鳥晴碧桃封玉洞紫鳯發秦京要識防龍味從容酌大

門下生蔡羽

上相豊時豫西園淸燕開日華浮曲蓋雲气動層臺去鯉調神鼎黃流湛玉杯懽餘歌旣醉吹照媿蒿萊又

稷卨韜霖雨丘園賁鳯麟紫微開日月碧海動星辰宮錦盤龍瑞山曵佩珍委裘天下計還系典刑人

門下生王守堇書

鳯皇翔千仞覽徳自委虵哲人洞象約已澹無爲天倪亮有適好爵非所縻周公睠東洛防廣辭皇師綏章曵靈羽命服交文螭赤舄乃幾幾肅穆君子儀我公在朱堂式燕臨前墀吹萬天下澤樂育宮墻私旣醉湛露泥有渰靑雲披列廕華榱下吐論光陸離傾心佇饑渇日入迥忘疲

淮海惟藪具區咸池靈气哲人俱題輿八座璣衡轉端委三朝日月扶志決臯防勤衮軄學宗姬姒弼文謨石渠金馬從容地玉几馮虛聖眷殊

昭代文華七葉光天人羣防翼先皇河圖琬琰臺階列大呂黃鐘閟廟千古晶英躔斗宿萬年禮樂盛明良橋山玉殿松楸拱元老儀刑肅典常

威鳯冥翔萬里毛靑山閒曵白雲袍五湖下上天池迥一柱東南日觀髙玉洞朝霞餐石乳璜溪秋水防漁舠謝公不倦林泉賞無那蒼生屬望勞

天上縣車秉哲尊星移南斗嵑龍門泰山不動羣峯拱滄海無倪萬壑奔臺衮提攜慙淬礪艸茅淪落悵乾坤重堂曲防旌旃倚澹蕩春風照酒樽

門下生王寵謹書

奉侍

柱國公山行

巗冬陰濕翠僊家修竹護村墟雲林晚暎宮羅蠎谿樹風鳴玉帶魚洞口靑煙迎紫斾寺門黃葉載香車衣冠未必眞巢許北明朝有鳯書

奉邀

防牡丹

子眞谷口任逢迎無意元封宰相情江表從來擅佳麗海偶猶自樂升平霏霏巗雨靑泥欵欵春云紫斾輕韶舞已陳防稷暇洛陽原上看花行

門生蔡羽頓首錄

衡山林堂圖

雨中祿之過訪停雲共觀歐文忠畫像及趙氏蘭玉捲防香設茗遂淹畱竟日聊此紀事

戊寅子月七日徴明

嶽漳余題郭少卿隠居圖

大卿別墅淸江濆廻溪古木生晴雲客至琴尊自永日境幽坐臥皆羣山堂寂寂奏風竹石林冉冉生蘭薫秋來乘月理孤棹玉壺冰水懷夫君

漳余嶽岱

吳匏庵題山水

霜染秋林葉未紅白雲如海畫溟蒙山中雞犬無塵到谷口漁樵有路通防履行蹤防蘚逕五靈響松風浩歌招隠披圖畫自斷冥飛縹緲鴻

匏庵吳寛

杜檉居自題畫

紛紛畫債未能償日日揮毫不下堂郭外有山閒自在也應憐我爲人忙

杜瓊

陸叔平山水【著色小幅】

鶺鴒原上看行苐防鷁齊飛復故人此去秦淮天正好桃花新水發初平

三峯先生與西塘舎弟皆以計偕有事金陵包山陸治於濠上送之賦以贈別並爲圖意

宋拓聖教序防

右軍諸帖惟聖教序在行艸間極有益學者近世文太史書法多出此世爭購之無柰殘缺失眞而全瓦始出至不可辧此本鑑定宋搨無疑爲唐君少夷家物具見

雅

王世貞

右軍書蘭亭爲最然定武本不可復得其次莫如聖教序𨿽本緝集自唐迄今碑故在長安學無恙也余兩至長安摩挲其下不能去𨿽斷碑惡搨以爲尙書典刑況此是宋元間搨本學者易得蹊徑冝其爲書家珍襲也苐搨久則刻淺刻淺則畫細學者又當求之言外

王世貞

右軍書法近世冣重者淳化閣本卽二王帖十七帖不能埒蓋全在選刻之精存其迹也今謬傳者夥而閣本絕少欲見右軍眞靣目無如聖教序其集字模刻皆出一時國工視宋所彚集模刻髙出數等此冊尢是舊本精絕之甚當作書家上上乘具法眼者展冊得之

周天球

石田雨泛小景

江上浮雲撥不開故人今雨卻重來人生合未容易起摘松花浸酒杯

治己未四月八日惟寅扶頋我林屋余亦病起各不能事酒惟淺酌沾唇而已然談謔之樂不減劇飲時也時有雨作雨泛小景識別云沈周

姚云東詩二篇

春山屏風白雲幛扁舟搖搖棹郎唱滄洲老樹縈薜蘿緑色更比前年多水禽不聞格格鳴茫茫芳艸終日晴村莊路轉蘋花曲如此山川足此生君不見有朋有酒可防衍無雨無風興非淺不防不衍且不醉虛度年光自憔倅

尋山資杖藜到處勞步履落手得扁舟前溪秋似洗長橋臥波如臥龍嶺有篠樹無深松數峯靑出白雲抄玉笛秪今吹曲終曲旣終人不見紫毫束絹墨色光日日

畫圖長見靣

姚綬

原跋

餘生江南幸值太平之世逰諸名公家每每出法書名畫燕閒淸晝共相賞防因錄其題詠積數十年遂成卷帙然間值客舟旅邸𨿽遇唐宋眞迹或筆墨不便則付之雲煙過眼而已未嘗不往來於方寸也時崇禎七年自春䢐冬集爲十二卷乃記於後水西道人郁逢慶識

書畫題跋記卷十二﹤子部﹐藝術類﹐書畫之屬﹐書畫題跋記__續題跋記﹥

欽定四庫全書

續書畫題防記卷一

明郁逢慶編

孝女曹娥碑【倪雲林跋已刻在停雲館帖】

右軍升平帖未變鐘法於露字初筆可見逼眞尅防此刻尢爲分明當是佳本張紳識【士行雲門】

右小字曹娥碑越州石氏所刻古雅純質不失右軍筆意余平生所閱不下數十本俱不及此張雲門元鎭皆好古博雅之士其題語珍重如此可寶也元鎭題爲辛亥嵗蓋洪武四年在當時已不易得況今嘉靖壬子相去百八十一年又可多得邪太倉顧君出以相示澷識如此是嵗冬十一月十日徵明時年八十有三

劉宋陸探防姜後免冠圖

右免冠進諫圖周宣王姜後故實也宣王每晏設朝後一日免冠待罪於永巷王見而驚詢其故後曰陛下每晏設朝臣妾恐在廷之臣疑陛下居於深宮荒於酒色怠爲國政言議紛然必生不測設使天下聞之禍將萌焉皆臣妾之不徳以致如斯王聞而悅曰此寡人之失非卿明言豈能知過王后雞鳴而起昧爽而朝任賢使能聽言納諫乃爲周室之明君斯圖劉宋時吳人陸探防所作其法遒勁傅色淸潤人品端荘神气超越六法具備出乎天成蓋世傳探防乃畫中之聖者也此卷希世之珍畫入神品其故實誠有補於風教觀之者使齊家治國咸有助焉駙馬都尉公當以什襲珍藏使子孫永保珍貝珠玉不足貴也

元祐三年正月人日提舉太平興國宮賜紫金魚袋王仲至防

謝康樂古詩帖

東明九芝蓋北燭五云車飄颻入倒景出沒上煙霞春泉下玉霤靑鳥向金華漢帝看桃核齊侯問棘花【集作棗】應逐上元酒【集作上元應送酒】同來訪蔡家

北闕臨丹水【丹集作】南宮生絳雲【生集作坐】龍泥印玉簡【集作防】大火鏈眞文【大集作天】上元風雨防中天歌吹分靈駕千尋上空香萬里聞【右二首見庾信集步虛詞】

謝靈運王子晉贊

淑質非不麗難以之百年儲宮非不貴豈若上登天王子愛淸曠區中實囂諠旣見浮丘公【旣集作兾】與爾共紛繙【集作繽翻】

巖下一老公【集作翁】四五少年贊

衡山采藥人路迷糧亦絕忽過巗下坐正見相對說一老四五少僊隠不可別其書非世教其人旣賢哲【旣作必】伯英妙迹永絕之後隋唐能書者論艸聖惟言永禪師張長史而已今觀此卷始知元气在天壤間代不乏人但藝有專兼流傳有顯晦耳豈謝公以佳詩雅韻掩其書名耶況宣和宸翰內外簽題玉璽與軸幹皆全譜中論評又備極推奬慶仰神物感惠難勝值而有之此生之幸防也不媿惡拙僭書卷末時至正庚午蕤賔節日前翰林國史院檢閱官榮僧肈燻香敬題

右題中已極詳備如此余又嘗見宋嘉祐年不全拓墨本亦以爲臨川內史謝康樂所書妙入神品今幸獲覩眞迹殆不虛語筆勢縱逸使人眞有淩雲之想書於五色箋上其箋大不盈尺上有五代以前印璽爲庸人擦去可惜裝背錯序細尋繹之方能成章第前二篇見近世所刋六朝人詩庾信集味其詞气頗不類謝公爲可疑深媿淺陋不能考訂以破數百年之惑而使妙迹不遇知音悲夫

墨林子項元汴

禇河南書兒寛贊

河南三龕孟法師二刻早年所書房公喬聖教序記長安同州本並晚年書此兒寛贊與房碑記序用筆同晚年書也容夷婉暢如得道之士世塵不能一毫嬰之觀之自鄙束於毫楮間耳諸王孫趙孟堅子固書

羣玉帖中帝京篇贗迹可笑蓋枯且露矣河南晚年書𨿽痩實腴孟堅又云

禇河南漢兒寛贊正書三百四十字中刮去字蓋宋國諱也河南書豈待贊而顯子固所謂容夷婉暢者殆得之矣

至順四年閏三月二十四日桞貫識

子固以此贊與三龕孟法師碑用筆不同定爲河南晚年書碑有嵗月誠可信不疑然石刻視眞迹自不無少異蓋其轉折精神處有非摹勒之巧所能盡也至正元年夏四月二十三日黃溍記

禇河南書淸勁峻嶷平生大節蓋已見於筆墨之間古謂書類其人信哉豫章掲汯記

潛溪宋先生題禇河南書云登善初師虞世南晚入右軍之室故唐之能正書者僅二十八人而登善居三四之間其溫潤似虞結體則法右軍人徒見所書或與薛稷類者遂疑之不知先哲有兼人之才而作字初不拘一體張顚善艸書至其小楷極端謹有法傳其學者惟顏眞卿得之觀登善者宜以是求之此題識唐太宗哀冊文也余嘗見之此所書兒寛贊筆意正同趙子固桞道傳先生黃文獻公掲伯防防語皆眞迹但桞先生以中刮去五字爲宋國諱則又見宋以前文字亦諱此不知何也此書非深識者不逹其妙又試以余書求之

翰林學士觧縉書

禇河南工楷尢爲當時所重近世罕見眞迹比有以枯樹賦墨本示余殊不足以啟人意見其僞無疑今觀此書筆勢翩翩神爽超越大勝家侄帖諸刻誠可爲希世之玩也

永樂辛夘春正月庚寅廬陵胡廣觀畢拜手謹識禇遂良字登善善書與虞齊名世南嘗薦之文皇世南死登善獨擅大名當時禦府所收右軍眞迹者相半他人不能識登善輙能辯之至纎悉不爽後遇有所購必經登善審鑑爲定及其自書乃獨得右軍防意評者謂其字裏金生行間玉潤變化開闔一本右軍其諸帖中西升經是學黃庭度人經學洛神陰符學畫像湖州獨孤府君碑越州右軍祠記同州鴈門兩聖教序記是其自家之法世傳蘭亭禇本亦與率更不類蓋亦多出自家機軸故也今觀永新文學鄧仲經甫所藏兒寛贊正與蘭亭聖教記諸帖相似筆意婉美似瘠而腴似柔而剛至於三過三折之妙特加之意誠褚法也後有趙子固及桞道傳黃晉卿掲伯防諸公防尾皆信而可徵桞公謂中間刮去字爲宋國諱信然宋人以爲是也【宣祖諱】

永樂辛卯二月獨山王偁觀畢書於鐘山書捨唐人冩字多用硬黃其次則用槌熟紙蓋韓退之以爲生紙錄文爲不敏是也烏絲防唐界黒而細宋人淡墨而理麄此唐界宋界之別惟作方眼格子爲對待書則自唐始六朝以前無有也米元章嘗病此蓋

一時之宜云

偁又識

禇河南博雅通識工楷初師虞永興晚得右軍筆法正書遒勁直班歐虞貞觀中諫議大夫兼起居注文皇嘗問曰朕有不善卿亦記耶對曰守道不如守官職在載筆君舉必書其爲人忠直貞亮可知矣觀此書兒寛贊瑤臺靑春林羅綺之諭不虛也而剛方正直之气溢於翰墨之間誠類其爲人千載之下其流風餘韻卽此可想見矣山東憲使雲間黃汝申出以見示不勝喜幸杜子美詩有云金鐘大鏞在東序冰壺玉衡懸淸秋餘於禇書亦云汝申其寶之正統四年正月丙戌豫章胡儼謹題

此卷舊藏故人鄧宗經所宗經爲廬陵永新潛山三縣學官皆攜以自隨洪武壬午予獲觀於廬陵永樂丁亥又獲觀於永新是時學士觧公赴桂林任予送至彼觧公題此卷深欲效河南筆意題畢自謂與平日所書回異從行有黃生學書於公熟識公字公戲以手掩其名召生試觀問爲誰書生錯愕莫能辧因撫掌大噱後五年辛夘春宗經攜至南京寓余官舍中翰林諸公俱來就望而檢討王公孟陽欣然許題其後且以就望爲不尺借歸觀之往返數四一日大雨中學士胡公肩輿來索而捲適畱孟陽所亟命院吏二人荷氊衫往取畱其家二日所題字亦異平日書蓋觀此而有以啟其新意也今少傅東裏楊先生時在春坊以少暇未及觀最後始與宗經攜捲詣其私第值暮秉燭展玩良久防公冗弗果題識宗經常闕然於懷宣徳乙巳予至潛山宗經袖此卷欲以遺予且曰君子不畱意於物吾老矣付之得人則於此卷無負矣余辭以素不善書當求善書者付之庶幾不負今年冬餘至雲間大黃公汝申忽出此卷示余自言前此兩月過安慶得之於秀才李生生名善嘗從宗經遊豈宗經屬以擇人而授生生知黃公好古博雅而又長於法書故竟以歸乎黃公然則李生亦可謂能知人宗經亦無負於此卷矣展玩之餘俛仰今昔非但河南之墨迹足爲寶玩而當時二三君子之餘韻猶可想見因詳著於捲尾

正統二年丁巳十一月晦廬陵周忱書於雲間之三陸書院

王右軍二謝帖

謝書云卽以七日大斂冥冥永畢不獲臨見痛恨深至也無復己巳武妹修載在【闕】終始永絕道婦等一旦哀窮並不可居處言此悲切倍劇常情諸不能自任未遂面緣撫念何已不一羲之頓首

熈寧九年十一月十四日趙抃閱道越州淸思堂之西至樂齋觀

右軍眞迹近世漸少觀二帖紙札尙完殊可愛也案貞觀日錄洎淳化法帖皆不收此豈當時爲好事者祕藏不出耶

熈寧丙辰冬至日丹陽蘓頌子客余杭郡西閣題假守徐師回丁巳仲春十日覧之

郡倅朱正民同觀

熈寧九年七月六日書

防稽關景輝存中熈寧九年五月二十五日三司北軒觀

華陽王仲修觀【丙辰仲夏旦日】

淸河崔彥博唐公元豊乙丑五月望日觀於西安縣東齋

朝議大夫致仕何世昌元祐二年八月十七日觀於衢州衙之大防

武夷範鏜觀元祐二年八月十有七日三衢龜峯防筆

右軍書法萬世所宗昔人稱歐虞之體謂如壯士羙人但能精於一偏尙且傳之後代而況得其全者哉是知此字當使好事者寶之也

元豊乙丑五月望日西安縣齋丹陽崔希仲徳舉題東陽鄭汝言無伐同觀

貞觀尢愛右軍書訪求殆盡其後並昭陵今所存法帖人謂皆哀疚之問故不復進上得傳於後豈其然乎此書亦然又法帖之所遺也當用文錦玉軸重裝以遺子孫寶之海陵曹輔子方信安郡齋書曹使君借觀出示通守郭庭誨與觀者五人林師醇醇仲余廙肅之梁秉文憲古林季淵萬宗葉常權之紹聖五年三月二十日

元符二年季秋九日鄭子猶出此帖於滎陽尉舎以示余因得以觀右軍筆畫之妙第有嘉嘆而已吳興劉欽止繩祖書

樂安李炳崇寧元年十二月初九日滎陽澤思軒敬觀

張子和髙適正梁濟道李晦叔毋仲山同觀於陳畱大觀元年五月二十日

此右軍二謝帖結構疏緩紙墨渝了無晉人風度迨後人本宋諸公之題俱佳恐非原帖余嘗見黃素上眠食帖用章艸後趙文敏公題識亦用章艸又月半帖惜縑素殘裂不害爲神品偶錄此帖因並及

之

墨林項元汴

王維雪溪圖【宋徽廟宸翰題簽】

蓬萊道山人間風日不到玉金鑰典祕甚嚴有平生蓄眼未嘗見者天旋地轉防落委棄故人李君祥得之出以示余其犀玉已被剔取所幸畫無恙耳展玩之餘不覺涕淚闌干蓋嘆是圖之不遭也請靳固之以待異日萬金之購云

蓬山道人劉詡題

治平二年正月十九日沈遘章岵晏崇金山同觀余於三十年前獲觀右丞此幅僅盈尺有只設色髙古位置幽遠有刺篙濟渡者有牧奴驅豕而歸者神彩溢目余所見皆優孟也今在一友處命庸工所裝一時粉墨狼藉神气索然偶復見之惋悵累日

墨林項元汴

周文矩唐宮春曉圖

周文矩宮中圖婦人小兒其數八十一男子冩神而裝具樂器盆盂扇椅席鸚鵡犬蝶不與文矩句容人爲江南翰林待詔作士女圗近周昉而加纎麗嘗爲後主畫南莊圖號一時絕筆他日上之朝廷詔籍之祕閣宮中圖云是眞迹藏前太府卿朱載家或摹以見餽婦人髙髻自唐以來如此此卷丰肌長襦裠周昉法也予在嶠南於端溪陳髙祖之裔見其世藏諸帝像左右宮人梳髻與此略同而丫鬟乃作兩大鬟肩項間𨿽醜而有眞態李氏自謂南唐故衣冠多周唐制然風流實承六朝之餘畫家者言辧古畫當先問衣冠車服蓋謂是也

紹興庚申五月乙酉澹嵒居士題【張澂】

唐張戡獵騎圖

張戡居近燕山得番人形骨之妙盡戎衣鞍轡之精故入神品此卷非戡不能到余甚愛之宜什襲珍藏

吳興錢選舜舉

一犬前趍五馬隨赭袍公子跨烏騅壯遊卻憶飛狐北正是淸秋出獵時

文水髙若鳯

戎王小隊獵秋野豹尾服弓金絡馬蒼髯奚官喜追逐隔馬相呼意閒暇鞭梢生風箭飛雨烏騅如龍犬如虎沙平艸淺狐兔肥穹廬月寒歸未歸

晉安林泉生

張戡者朔方人也當五季之世與胡瓌父子李贊華房從眞俱以善畫番部人之屬名於時其畫以狼尾制筆蓋必有所取焉今觀戡所畫獵騎圖一卷其間人物犬馬弓矢服餙之類毫分縷析曲盡其妙觀其轡疾馳宛然有沙漠萬里之態於是知戡畫法精絕與胡瓌軰不相上下也

吳郡沈右識

張戡妙筆能冩冩出平沙好人馬赭衣壯士挾弓矢淸秋出獵山之下山林霜後百卉枯走犬前愁失兔狐斯人往矣不可見撫時懷古披斯圖

王庭松謹題

燕角斜弢虎防中將軍騎气正驍雄前鋒縱有韓獹技指示猶居第一功

東南生謹題

王右丞輞川圖郭忠恕模本

摩詰本輞川圖

前用集賢院禦書印又內合同印二十景書悉題後有河北郭忠恕奉命復本識捲長二十四尺王右丞輞川圖與余昔在杭苕故家見者一樣前有集賢院禦書印內合同印題摩詰本後書河北郭忠恕奉命復本則知爲江南李后主時臨本也虎賁中郎更無辧處郭亦妙筆矣右丞唐開元天寶朝士名維字摩詰工詩畫輞川其所居自冩爲圖精宻細潤在小李將軍著色山水上今如魯寶玉大弓絕無僅有吾昻霄珍之重之攜上天京名公相一見賞識鑑定價增十倍

大徳戊戌冬至廬陵民八十叟李玨元暉敬防贅絕句云

園圖親畫早流傳已是人間五百年凝碧池頭秋句在當時幾負此林泉

輞川圖有二本此從矮本所臨畫格髙絕觀此猶有

生意爲賦短句

袁桷【淸容字伯長】

詩中傳畫意畫裏見詩餘山色無還有雲光捲復舒前溪漁父宿舊宅梵王居千古風流在披圖儼起予摩詰嘗與裴廸倡和二十絕紀輞川之勝至今讀之如身遊其間此本甚精致尙可想見其景與詩防之時也因追而和之

孟城

春風孟城年年自花柳當日倦遊人何處談空有華子崗

蜿蜒浮遠空慘淡凝古色出云亦何心旣雨返無極文杏館

種杏白雲間因之葺茅宇鶯聲煙中曙虎迹夜來雨斤竹嶺

苞竹秀嶺虛籟涵淸漪秋風何時實鳯饑竹不知鹿柴

崖蹙石林稠谷靜山泉響麏麚囿其間攸伏息下上木蘭柴

手折木蘭花心憶懷沙侶墜露玉可和金盤羞帝所茱萸沜

茱萸綻紫粟白雲封不開似待陶元亮共把菊花杯宮槐陌

屯云陰廣陌零露濕古苔中街日亭午四面風徐來臨湖亭

積水涵倒影萬象淩虛來魚在山中泳花從天上開南垞

亭亭一風榭脫屨席可卽階前白雙鶴相迎似相識欹湖

岸巾臨水澨酒醒呼隠君收緡玉梭起搖蕩空中云柳浪

年年黃金縷照影麯塵漪誰爲南浦贈紉佩扈江蘺欒家瀬

鑿鑿沸白喧浩浩空靑防漁翁互相呼放船莫輕下金屑泉

洗耳山下泉永念童嵗敢希作聖功事心如事帝白石灘

湍駛風逾淸水明石可把倚杖獨移時白鷗翩然下北垞

波影媚松樾山色麗石防畱連南川月不肯下云端竹裏館

此君儼相峙淸坐一晤嘯天風振空聲萬境通寂照辛夷塢

迎春發蒼柯映日出瓊蕚欣欣各自私先開還早落漆園

黽勉殉世名鞅掌嬰俗務漆以津自枯不如樗櫟樹椒園

申椒芳馨逺秉徳類幽人時來薦瑤席愼勿佞夫君

天臺楊敬惪

藍田可勝宋家荘認作伊家華子岡身後不知誰是主謾畱副墨至今香

食淡衣麄識幻身如何幻境卻畱神早知大地非眞有已了前生不二因

吳澂【伯淸父白文艸廬朱文】

開元宇宙承平日華子岡頭曾燕適至今自貌輞川圖下有幽人交莫逆辛夷塢外茰沜隔亦復扁舟春蕩潏竹君冰霰嵗寒傲未便申椒能辧屈平生雅志厭朝市醒醉悠哉睠泉石是間山水無限趣況廼佳賔得裴廸規模想象郭忠恕四百年畱妙迹鶯啼花落香句在誰信長安嘆凝碧後來拊捲意迷茫且復追惟三太息

海南金元帥出此圖與予三十年前張子有家觀摩詰直捲無不似者則忠恕殆神仙者流信名下

之士不虛也

海粟子振【怪怪道人】

豬龍兒嬉錦防好三郎嵗晚歡娛老阿環姊娣擁華淸朝士宮前誰敢到右丞脫卻尙書履布襪靑鞵防煙水藍田別業堪畫圖矮本丹靑自遊戱華子岡輞口荘湖亭竹館遙相望小橋折轉靑紅牕樹窠歷歷煙蒼蒼欒家瀬前兩舟上柳浪一尺春風狂詩成與和者誰子我外裴迪誰能雙丘壑風流妙如此安知畫外淒涼意凝碧池頭天樂聲白髮累臣淚如雨亂後歸來舊第中墻緑戶老秋風人生過眼皆夢境乞與山僧開梵宮半幅吳綃如傳捨俟誰得此千金價客來寒具莫匆匆四百年前禦櫥畫

按維本傳輞川乃宋之問別墅在藍田後表上爲

淸涼寺

臨江李核【意山】

王右軍思想帖

羲之頓首不復見君甚有思想得告慰之故吾乏气兼以防下憂深不佳克靣王羲之頓首

大徳二年二月二十三日霍肅淸臣周宻公謹郭天錫佑之張伯淳師道亷希貢端甫馬昫徳昌喬簣成仲山楊肯堂子構李衎仲賔王芝子慶趙孟頫子昻鄧文原善之集鮮於伯機池上佑之出右軍思想帖眞迹有龍跳天門虎臥鳯閣之勢觀者無不咨嗟嘆賞神物之難遇也孟頫書【小楷甚妙】

右軍眞迹世所罕見此思想帖與余舊藏平安帖行筆墨色略同皆奇迹也平安帖有米海嶽籖題此帖無籖題而有趙魏公跋並同觀者自霍淸臣而下凡十有三人皆鑑賞名家咸咨嗟嘆賞神物之難遇如此余何幸得附名其後哉

嘉靖丁巳冬十一月十又三日長洲文徴明題時年八十有八

唐閻立本諸夷圖

唐閻立本總章元年拜右丞相封博陵縣男有應務之才兼能書畫時天下初定異國來朝詔立本畫外國圖此圖是也李嗣眞云自江左陸謝云亡北朝子華長逝象人之妙號爲中興至若萬國來庭奉塗山之玉帛百蠻朝貢接應門之位序折旋矩度端簮奉笏之儀魁詭譎怪鼻飲頭飛之俗盡該毫末備得神情故朝廷號爲丹靑神化與兄立徳同在上品云臨漢魏泰道輔記

右圖起武興止狼牙修計國二十六爲人二十八具列國狀貎道輔嘗有東軒筆記行於世

李唐伯夷叔齊采薇圖

宋髙宗南渡創禦前甲院萃天下精藝良工畫師者亦與焉院畫之名蓋始諸此自時厥後凡應奉待詔所作總目爲院畫而李唐其首選也唐河陽人在宣靖間已著名入院後遂乃盡變前人之學而學焉世謂東都以上作者爲髙古良有以夫余總角時見鄕裏七八十老人猶能道古語謂唐初至杭無所知者貨楮畫以自給日甚困有中使識其筆曰待詔作也唐因投謁中使奏聞而唐之畫杭人卽貴之唐嘗有曰雪裏煙村雨裏灘看之如易作之難早知不入時人眼多買燕脂畫牡丹可槪見矣至正壬寅余獲此於沈恆氏愛其𨿽變於古而不遠乎古似去古詳而不弱於繁且意在箴規表夷齊不臣於周者爲南渡降臣發也嗚呼深哉昔米南宮嗜畫病世無眞李成乃擬無李論以祛其惑余他日見唐畫亦多率皆抱南宮之憾而此畫者所謂吾無間然者也因書顚末於左且以告夫來者云是嵗九月旣望鄕貢進士錢塘宋杞授之記

文湖州竹枝捲

若人今已無此竹寧復有那將春蚓筆畫作風中柳君看斷崖上瘦節蛟虵走何時此霜竿復入江湖手

東坡居士題

延祐乙未秋九月十有八日薊丘李衎觀於毗陵趙東臯之書隠謹題

翰墨眞儒者事畫【闕】如山未知判取詩書萬卷來看風霜一枝

此老墨君三昧雲山發興淸奇我在蓬萊書府曾看晚靄橫披

余曩客京師獲觀文湖州晚靄橫披圖山谷題識其後眞絕品也文湖州平日丹靑之妙不止墨竹故因

及之

鄧文原

石室先生墨竹之法與雪堂先生之書同有鐘王妙趣此卷爲天錫郭君所藏文畫蘓書紙蠧而墨色如新題識俱有徴得一展玩何其幸哉防稽王艮江夏費雄天臺柯九思京兆杜本同觀本書【古】

臨行話與崔公度到了神交蘓子瞻卻是主林神不管黯隨涼月墮虛檐

髙郵龔璛爲郭天錫題

當今好事家多藏文竹觀者毎以東坡題識定眞僞此卷字畫兩優爲眞無疑汾石巗【民瞻古】

至治元年冬十二月七日與仁卿來訪天錫得觀石室先生墨君眞迹薊丘李士行書

僕平生篤好文筆所至必求披玩所見不啻數百卷眞者僅十餘耳其眞僞可望而知之文蘓同時徳業相望墨竹之法親授彭城故湖州之作多雪堂所題若必東坡題識而定眞僞則膠柱鼓瑟之論也此卷文畫蘓題遂成全美余舊嘗見之每往來胸中未忘今復於益淸亭中披閱令人不忍釋手故爲之識同觀者倪元鎭至正二年七月十九日丹丘柯九思書至正六年十二月二十日觀於益淸亭趙雍

淸貧太守石室翁渭川千畮藏胸中理閒防筆槃礡臝兔走鶻落無畱蹤雨梢晴葉各殊態揮灑位置分纎穠鐘峯隠居撥鐙法气韻生動將無同墨君一來自東韈材當萃彭城公平生知已親厚走書調笑言舂容陳州官舍示長舌翛然化去當元丰烏乎二老不復作空瞻遺墨翔鸞龍汝陽袁華

金顯宗墨竹捲

帶雨承華殿大定戊子十一月十二日夜戲冩顯宗去東坡與可未遠自得汴後漸染文物典章之道所以金之初政濟濟可觀但遊於藝者非帝王所學獨不念宣政之失耶耳目所聞見且不知鑑尙何能取信於方防歟𨿽然猶勝於般樂怠傲流連荒亡之行也此大徳十年春正月旦日所題顯宗竹捲也閱十有一年君在湯氏愛予此防偶見此軸欣然市之復俾予書之後予嘉君在之好事故爲之書焉時延祐丙辰春正月望日疇齋張仲壽謹識

坡翁武昌西山贈鄧聖求詩【在楮上長卷卷首李西涯大篆坡翁詩跋四字】春江淥漲蒲萄醅武昌官柳知誰栽憶從樊口載春酒步上西山尋野梅西山一上十五里風駕兩掖飛崔嵬同遊困臥九曲嶺褰衣獨到吳王臺中原北望在何許但見落日低黃埃歸來觧劍亭前路蒼崖半入雲濤堆浪翁醉處今尙在石臼杯飲無樽罍爾來古意誰復嗣君有妙語畱山隈至今好事除艸棘常恐野火燒蒼苔當時相望不可見玉堂正對金鑾開豈知白首同夜直臥防椽燭髙花摧江邊曉夢忽驚斷銅鐶玉鎖鳴春雷山人帳空猿鶴怨江湖水生鴻雁來願君作詩寄父老往和萬壑松風哀

右武昌西山贈鄧聖求一首

子瞻內翰昔竄謫黃岡遊武昌西山觀聖求所題墨迹時聖求已貴處北扉而子瞻方謫時遠放流落窮困不二年遂與聖求對掌誥命並驅朝門同優防笑語於淸切之禁在常人固足感嘆有文而賦於情者宜何如哉此前詩之所以作也

元祐丁夘二月因防飲子功侍郎宅子瞻爲予筆此遂記而藏之江陵岑象求巖起防

西山詩碑止有坡谷張右史三篇近嵗鄧公裔孫曾以前軰和篇數十首相示輙不揣次韻附見於後時在翰苑仍效周益公用印章蓋南渡以來官府印多更鑄惟翰林院猶用承平舊印鑄於景徳二年蘓鄧二公俱曾用此也

黨論一興誰可回賢路荊棘爭先栽竄畱多能擅筆墨囚拘或可爲鹽梅雪堂先生萬人傑論議磊落心崔嵬向來羅織脫一死至今詩話存烏臺馮髙望遠想宏放眼界四海空無埃黃岡踏徧興未盡絕江浪破琉璃堆漫道神交信如在石爲窊樽勝金罍鄧侯先曾訪遺迹銘文深刻山之隈山荒地僻分埋沒二公前後莓苔元祐一洗人間怨天地淸寧公道開玉堂同念舊遊勝筆端萬物挫欲摧時哉難得復易失弟兄逺過崖與雷北歸天涯望陽羨買田不及歸去來我爲長歌弔此老慟哭未抵長歌哀

嘉定四年重陽日四明樓鑰書於攻媿齋

有松自作山中醅有橘欲向江東栽未畫東坡滿堂雪且賞西山千樹梅探奇攬勝徧吳楚直泛浩渺登崔嵬偶來此地騁遐矚風景不論淩虛臺酒酣一吸漢江水淨洗萬斛胸中埃神交遠到玉堂署歸夢忽驚金粟堆揮毫日對掌綸綍話舊夜共開尊罍遺篇斷墨半流落不在山巓還水隈何人傳襲得此本幸免石壁漫蒼苔因懷故鄕訪舊迹使我一見心神開人才絕代可指數仕路觸眼多傾摧誰令靑蠅防白璧已聽夜蟄鳴春雷終爲列星天上去或化孤鶴橫江來文章气節兩不朽安用弔古生悲哀

宮保都憲陸君全卿得坡翁此詩乃爲岑象求書贈鄧聖求者岑防云子瞻謫黃岡逰西山觀聖求墨迹時聖求已處北扉不二年對掌誥命作詩感嘆樓大防和章並及元次山遺迹有二公先後訪同念舊逰之語今坡集載此詩序之嘉祐中聖求爲武昌令居黃相望常往來溪山間元祐元年十一月防宿玉堂偶話舊事而其詩乃有金鑾相望不可見之句意者聖求先入坡亦隨召其題武昌西山者則賦舊事爲贈非山逰時作也集又載次韻一首序云和者三十餘人今皆不復見樓詩乃出其後而坡亦不之見矣聖求名璧其在翰林爲學士承防云

正徳八年七月四日長沙李東陽書

續書畫題防記卷一

欽定四庫全書

續書畫題防記卷二

明郁逢慶編

龍眠居士李伯時五馬圖捲【黃太史箋題】

右一匹元祐元年十二月十六日左騏驥院收於闐國進到鳳頭驄八嵗五尺四寸

右一匹元祐元年四月初三日左騏驥院収董氊進到錦膊驄八嵗四尺六寸

右一匹元祐二年十二月廿三日於天駟監揀中秦馬好頭赤九嵗四尺六寸

元祐三年閏月十九日溫溪心進照夜白

右一匹靑花驄原無箋【恐卽是滿川花也】

余嘗評伯時人物似南朝諸謝中有邊幅者然朝中士大夫多嘆息伯時久當在防閣僅爲喜畫所累余告之曰伯時丘壑中人蹔熱之聲名儻來之軒冕此公殊不汲汲也此馬駔駿似吾友張文潛筆力瞿曇所謂識鞭影者也黃魯直書

余元祐庚午嵗以方聞科應詔來京師見魯直九丈於酺池寺魯直方爲張仲謨箋題李伯時畫天馬圖魯直謂余曰異哉伯時貌天廏滿川花放筆而馬殂矣蓋神駿精魄皆爲伯時筆端取之而去實古今之異事當作數語記之後十四年當崇寧癸未余以黨人貶零陵魯直亦除籍徙宜州過余瀟湘江上因與徐靖國朱彥明道伯時畫殺滿川花事云此公捲所親見余曰九丈當踐前言記之魯直笑云只少此一件罪過後二年魯直死貶所又廿七年餘將�二浙當紹興辛亥至嘉禾與梁仲謨吳徳素張元覽泛舟訪劉延仲於眞如寺延仲遽出是圖開卷錯愕宛然疇昔拊事念往逾四十年憂患餘生巋然獨在彷徨弔影殆若異身也因詳敍本末不特使來者知伯時一段異事亦魯直遺意且以玉軸遺延仲俾重加裝

飾云

空靑曽紆公卷書

此卷已載雲煙過眼錄三百年來餘生多幸得獲覩馬畫於澄心堂紙上筆法簡古步驟曹韓曽入思陵內帑璽識精明眞神品也近日摹數本於吳中賞鑑

家自能辯之

子京【朱文】

李唐虎溪三笑圖

余嘗遊匡山至虎溪未入東林寺首見一亭扁曰三笑因問其故謂晉逺師以陶淵明陸修靜且語且別握手相忘遂犯送客不過虎溪之戒乃相顧各掀髥而去今觀李唐此圖千載遺風具存人生不與路爲讎二三子何哂之有

紹興庚午季春十一日陳壽題

偶然行過溪橋正自不直一笑三人必有我師不笑不足爲道人生一笑良難莫問是同是別靑山相對無言谿聲出廣長舌

山村老拙仇逺敬書時年七十一

元亮纘孔業修靜研耼逺公學瞿曇髙居著幽禪人異道豈殊萬散一固全目擊輒有得參防各囅然胡爲老緇褐蹈舞喜欲顚謾道遺其身襟袖猶褊褼彼酣適酒趣尙不醒者傳俗吏浪自苦窺管持知天

永康胡長儒奉題

龍圖燕穆之楚江秋曉捲

燕龍圖在王府以徳業自勵後世乃以能畫稱觀此足見其藝之不凡但恨爲此所掩噫以顏魯公之政事而世亦以書稱可見學之不可不愼也乙丑二月門山老樵齊郡張紳

燕尙書生有巧思能奮志功業圖畫特其一事耳在燕府侍書時王求畫一筆不肯與蓋恐王之志尙偏也故其畫罕見於世此卷筆力遒媚其在早年所制

無疑也

吳郡張適識

江水滔滔日夜流防檣來去幾曽休畫圖不盡古今意感慨令人憶壯遊

兪貞木

初晰澹防茫猿啼楚江曉恬風展波鏡千里防彌渺起語船上人驚飛防邊鳥行裝亂塡委徒禦爭紛擾川後弭安流天吳沕深窈陰霾斂遙翳目防秋旻杳響枻節歌長翔颿逗風小人生等萍寄奔渉何時了旅思協悲端羈情重憂悄忠忱不可見永弔鳴寒篠回首噭湘累蒼山亂雲繞

卞同

防城路黃陵廟下瀟湘浦依稀少年羈旅夢澤風生渚宮花落收盡峽雲巫雨長天帶水正日出三竿客船猶艤四望蒼蒼秋光都在白蘋渚流年暗驚易度向畫中空見舊遊如許鼓瑟人遙紉蘭事往誰折芳馨寄與消魂凝佇待收拾閒情冩成新句心與鴻飛空江煙浪裏

去年秋友人謝彥起氏爲孟敷陳孝亷索賦楚江秋曉詞久未能成今日偶過許瀾伯讀書房時夏雨初霽軒窻朗徹因援筆賦此畱瀾伯所歸諸孟敷殊愧不工也

洪武廿八年孟夏十有一日吳人王璲

大船駕防曉欲髮小船載客客未絕行李匆匆不憚勞湏臾防面湏臾別江濤洶湧聲如雷名利縈擾心爲催楚天秋髙何所有黃鶴磯頭多美酒便當吟笑解金勿向風波空皓首

彭城錢復

七澤蒼茫曙色防眼中風景尙依稀疎林半隠黃陵廟涼霧初消赤壁磯波動蒹葭涵石出沙喧鴻雁帶霜飛令人卻憶曽遊處濯足中流放櫂歸

偶武孟

楚江秋向曙畫裏景依然旭日浮波面涼風動樹顚同來桃葉渡相並木蘭船欲問西州信潯陽何處邊

吳僧普震

蒼茫巫峽曉搖落楚天秋神女千年廟商人萬里舟詩中曽想賦畫裏每思遊江海平生志窮經老一丘

韓奕

五更人語覺潮生估客帆檣候曉行樹色未分云夢澤雞聲已動漢陽城天空畫角吹霜盡月落銀河入斗橫欲問楚南千古事至今江水爲誰淸

吳郡陳寛【孟賢】

南浦淸霜覆荻花颺防一半去長沙鳳凰山近猿聲急鸚鵡洲寒月影斜白髮此時傷九辯翠眉何處泣重華天明莫上江樓望滿地西風正憶家

彭城劉玨【廷羙】

天連湘漢水悠悠水色防茫接素秋殘月已沈三國恨亂雲初散九疑愁南方流落身將老西候蕭條客倦遊欲采蘋花悵無伴美人迢隔滄洲

夢回江上算秋程水影迢迢積漸明落木西風連鄂渚亂山髙浪隠湓城鐘邊野寺經僧起霜裏孤帆估客行往事獨悲前席誤不從賈誼問蒼生

葭菼蒼蒼白露晞蕭條江色帶防暉平沙雁逐寒潮起野樹鴉隨亂葉飛漸見九溪如練淨尙憐三戶似星稀不堪昨夜南遊客愁向西風憶授衣

長洲沈周

右一卷題計三十二人辭多不綠

宋徽宗題宗室士雷湘鄕小景

趙士雷官至襄州觀察使此圖爲宣和祕府所藏之一也捲髙一尺八寸長八尺有奇畫法二李汀沙樹石金碧映帶防防鸂計十二種回塘曲渚各臻其

妙眞佳品也

墨林山人

湯叔雅霜入千林圖

昔王充道送水仙五十枝與山谷先生欣然作詠淩波仙子生塵韈之句至今膾炙人口余欲水墨畫五十枝俱梅號曰霜入千林圖凡落筆趣向疎澹稠疊纎悉去處癖於七載而就所謂能事不受相促迫是也他日此軸流傳名世之家爲余愛惜之

嘉泰攺元嵗在辛酉季夏上休日江右湯正仲叔雅書於丹丘寓舎云

米敷文楚山淸曉捲【小簡附】

友仁承錄示文字深荷勤意並俟面謝友仁悚息再拜老樹筆間生奇石筆下出濃淡髙低逺近山陰晴一半雲煙沒漠漠江天杳杳空不勞施力自然中便於沙際尋歸路卻憶霜林葉不紅

子昻

冥冥蒙蒙方寸天不知所以然而然無根老槎濕風煙霾云懜懂棲蒼晴窻開卷作三叫看得米家神气小濃蘭塗墨幻東白污我瀟湘山色曉

海粟老人【怪怪道人】

楚山淸曉畫圖成防滴煙雲不亂眞被遇光堯名愈震宣和到此幾經春

永嘉吳沂夫題

吳融賦曉人服其妙元暉作淸曉圖吾知其難況復有楚山耶過庭出此卷狼山五峯蛾眉六合隠見云靄中晨光熹防人行鳥飛不足以盡其形容故詠歌之當與李咸熈嵐煙晚晴許道寧秋山詩意同入能

品

小山【江南張小山】

蒙蒙煙樹楚江湄寂寞漁村防短籬云夢舟中春睡足醉餘猶記牧之詩

鄧文原

防筆悠悠閱嵗華白頭人競幾塵沙夕陽過盡春風老空使吟箋說舊家【春風作悲風】

觀復老叟八十八嵗書丙寅季秋七日李壽莊

米敷文煙巒曉景【老米題】

昔兄嘗赴吳江宰同寮語曰陳叔達善作煙巒雲巖之意吾子友仁亦能奪其善昨晚出局過伯新家出近景煙雲之狀友仁得其意耳襄陽老人米元章題

襄陽米友仁作畫但畫意湏防筆硯間淋漓走元气

雷門唐珙溫如父題

不見廬山五老峯九江秀色繞雲松防茫欲識圖中意疊巘層巒翠萬重

會稽夏泰亨【夏氏叔通白文】昔米芾嘗謁見宋帝於宣和殿帝乃從容顧芾問曰聞卿復工畫然乎否乎芾適置友仁所筆楚山淸曉圖在懷袖間因卽出以獻禦覽則稱羨今觀元章墨帖謂吳江宰同寮語陳叔達善作煙巒雲巖吾子友仁亦能奪其善駉遂知元章沈痼於譽兒癖矣至正十五年乙未八月十又二日東原申屠駉敬書於越州寓邸之戒得齋【申屠子迪】

昔時米南宮父子同畫癖油然煙雨態千里入盈尺近代宋尙書筆意妙欲逼置之幾格間新舊莫辯識應是前後身神防造化迹鴻蒙迷日月澒洞飛霹蒼崖晦中防天闕杳髙隔洪瀾漲無際龍虎移窟宅農夫怨昬墊樵牧絕行迹破屋兩三家搖撼已傾側得非杜少陵無乃陶彭澤檐茅委泥濘籬菊沒狼籍空江無舟檝汗漫安所適披圖瞻靑冥惆悵坐終夕

【髙作宋未詳】

伯溫【劉誠意基】

一曲溪山類輞川何人筆意澹風煙月明鏡水秋無影照見長虹貫客船浚儀趙友藺書於防稽山陰之蘭亭【亷友白文】

江上亂峯生暮煙隔江遙望水雲連西風戰艦今無數不見米家書畫船

錢用壬【成夫】

二王書法翰林所宗米友仁畫見稱於南宮老子皆得夫家傳之妙者也南宮書不下二王米家書畫此卷兼有之具眼者當知所寶矣

嚴陵汪汝懋【以敬白文】

過雲含雨濕層巒江樹和煙曉色寒何似淸秋淩絕頂山靑雲白望長安

米家父子擅名流一紙千金未足酬本與蘓黃爲後進豈期章蔡是同遊

京兆宇文公謙【子貞】

米敷文瀟湘長卷【三紙連屬計一丈二尺】

元暉戲作【題畫上】

夜雨欲霽曉煙旣泮則其狀類此余蓋戲爲瀟湘冩千變萬化不可名神奇之趣非古今畫家者流畫也惟是京口翟伯壽餘生平至交昨豪奪余自祕著色袖捲盟於天而後不復力取歸往嵗掛冠神武門居京口舊廬以白雪詞寄之世所謂念奴嬌也

洞天晝永正中和時候涼飈初起羽扇綸巾雩詠處水繞山重云美好雨新晴綺霞明麗全是丹靑戲豪攘橫捲誓天應解深祕畱滯字學書林折腰緣爲米無機渉世投組歸來欣自肆目仰雲霄醒醉論少卑之家聲接武月旦評吾子慿髙臨望桂輪徒共千里

昨與吳傅朋蜀冷金牋上戲作一幅比與達功相遇知亦爲此郎奪因追省此詞防於小捲後舊曽冩寄蔡天任以白雪易其名舊名可謂惡甚

懶拙老人元暉【疊篆友仁二字印】

米元暉作逺山長云出沒萬變古未有輩安得匹紙以盡其筆墨之妙乎至於林麓近而雄深岡巒逺而挺防木露榦而想髙茂水見涯而知渺彌皆發於筆墨之外此常人所難元暉之所易也達功他日以此示之儻以爲知言則當得山川之勝臥以遊之紹興五年七月二十日防稽關注書

達功下第後便有放浪山水意米元暉作招隠圖僕以爲此公未宜置丘壑中也謝伋伯思父

頃在京師時方允迪嘗示僕以和人求米元暉畫楚山淸曉圖詩恨未見其畫也今觀元暉此畫自雲夜雨初霽曉煙旣泮其狀類此豈其所爲瀟湘千變萬化久落人間亦楚山圖中之一也

防稽韓滸懋遵書

畫手自髙前輩雲山已屬吾曹若防瀟湘物色便當

醉讀離騷

籛後人端禮處和

丘壑之士久寂寞則起朝市之念朝市之士久喧囂則懷丘壑之放古今之理一也予贊治丹丘𨿽環郛皆山可以拄頰而霞城云嶼亦得駕言窮覽然塵纓之所羈束終不能瑩心而醒目米西淸所作瀟湘圖曲盡林阜煙波之勝遐想鷗鳥之樂良不可及紹興十七年三月廿二日鄱陽洪適書

元暉戲作橫幅直造北苑巨然妙處開卷恍然如行下蜀棲霞煙雨中益增土思之念紹興丁夘三月壬午南丰曽惇題

僕十五年前見此畫把玩不能去手今復開卷恍如夢寐不知老之將至云爾錢端禮書於東陽郡齋紹興五月十有四日

紹興庚午十一月二十日姑蘇曹筠觀於平江余氏之西園

昔陶隠居詩雲山中何所有嶺上多白雲但可自怡恱不能持寄君余深愛此詩屢用其韻防與人軸捲漫書一二於此其一山气最佳處捲舒晴晦云心潛帝鄕者願作桑波君其一與翟伯壽橫披書其上雲山中宰相有仙骨獨愛嶺頭生白雲壁張此畫定驚倒先請喚人扶著君紹興辛酉嵗孟秋初八日過嘉禾獲再觀懶拙老人米元暉書

憶年十六時識達功於檇李后七年得詞塲名第行捲贄謝諸公米老爲兵部侍郎謁之之明日親袖啟扣旅舎立湏予出乃肯去轉眼三十年二君久歸山丘予亦老矣觀此使人太息

淳熈己亥夏四月七日鄱陽洪邁景盧

蔡天啟作米襄陽墓志言元符初進其子所畫萬里長江圖時元暉年尙少其小筆已知名當世矣方此老亡恙時諸公貴人求索者日塡門不勝厭苦往往多令門下士效作親識元暉二字於後嘗自言遇合作處渾然天成薦爲之不復相似此卷寂寥簡短不過數筆而淺深濃澹姿態橫生使人應接不暇蓋是其得意筆自其云亡畫益難得矧題識皆一時名勝之士終日把翫不能去手也

淳熈辛丑二月中休梁谿尢袤題

水際天低岸遠山腰霧捲云鋪擬喚松江小艇歸來好趂蒓鱸

建袁說友起巖書於池陽郡齋太湖水入霅溪寒疊嶂連山幾萬般此景古今無盡藏總歸懶拙一毫端

籛後人聞詩書

僕昔嵗南遊系舟黃陵廟下適江山風雨嘆古詩人不能賦今觀米公山水瀟湘舊遊隠然似夢

紹興乙丑淸明後兩日洛陽朱惇儒題

淳熈己亥中夏廿八日新安朱熹觀於江東道院元暉作字作畫深得南宮筆法非特能繼其家聲亦不負山谷兩詩也紹興丁夘三月壬午南丰曽惇觀於丹丘郡齋

余嘗客毘陵一葦太湖舊矣去之六年風朝月夕每思怒濤裂山澄漪見云夢寐間時一往焉觀此恍然所謂逃空谷而喜聞足音者

紹興十七年三月廿二日鄱陽洪適書

此畫今爲中朝第一誠可寶而愛也紹興乙巳錢端禮書

元暉冩山水眞態出人意表觀之者如登髙臨逺有超出塵外之想紹興庚午十一月中澣日姑溪曹筠防

米元章品題諸家山水得其妙處意謂未離筆墨畦逕晚乃出新意冩林巒間煙雲霧雨陰晴之變以爲橫披元暉蓋傳家法也

溫革叔皮父

此軸紙墨俱不甚精而造防入妙乃爾使得妙墨佳楮固當益奇善禦者羊腸九折亦中鸞和之音端非虛語紹興丙子春仲三山林仰書

東坡云論畫以形似見與兒童鄰觀元暉此軸則此已參公活句之妙

處和父

予理圃於鄱城之西偏所謂蠙洲者江山橫前煙雲吐吞晴陰朝暮千變萬態有口不能說也誰能起懶拙老人於九原爲我冩貌耶

淳熈六年四月七日野處洪邁景盧書

建陽崇安之間有大山橫出峯巒特秀余嘗結茒其顚小平處每當晴晝白雲坌入窻牖間輒咫尺不可辧嘗題小詩雲閒雲無四時散漫此山谷幸乏霖雨姿何妨媚幽獨下山累月每竊諷此詩未嘗不悵然自失今觀米公所爲左侯戲作橫捲隠隠舊題詩處似已在第三四峯間也又得並覽諸名勝舊題想象其人益深嘆息淳熈己亥中夏廿九日新安朱熹仲晦父書於江東道院

萬里江天杳靄一村煙樹防茫只欠孤篷聴雨恍如身在瀟湘

淡淡曉山橫霧茫茫逺水平沙安得綠蓑靑笠往來泛宅浮家

淳熈辛丑中春十八日梁谿尢袤觀於秋浦

余讀賈誼度湘水賦其言造托湘流之意悲矣恨未身到也今觀米公橫捲而弔原思賈使人興懷愧無健筆以賦之

淳熈辛丑三月上已日建袁說友起巖甫書於池陽淸靜寮【書】

雨山晴山畫者易惟晴欲雨雨欲霽宿霧曉煙已泮復合景物昧昧時一出沒於有無間難狀也此非墨妙天下意超物表者防不能到故侍郎米公或得之必寶玩珍愛靳不與人與人而又戒其勿他與也淳熈辛丑秋八月吉籛後人聞詩子言書

淳熈丁未旻天季月重陽前一日洙泗時佐季雄獲觀於蘄春郡齋【古滕國時氏印】

齊郡張紳觀於陳氏春艸堂

瀟湘圖考

故宋兵部侍郎襄陽米公友仁元暉所畫瀟湘圖一卷其自題識凡兩見南渡後諸名勝防語凡若干人而文公朱夫子手澤又先後出也此圖之末自署曰元暉戲作且有印文曰元暉其上一字與其父禮部公之字皆從此者蓋豫章黃太史嘗得此古玉印因命爲侍郎字而以授且作二絕句贈禮部以述此意今見山谷集中圖有別紙侍郎前題自謂夜雨初霽曉煙旣泮其狀類此蓋戲爲瀟湘冩變化神奇之妙而不言其題爲何名或曰是卽所謂楚山淸曉圖者然捲內韓懋遵云元暉楚山淸曉圖恨未見今觀此紙亦楚山圖中之一則自別有楚山淸曉圖矣而洪文惠直書此卷曰米西淸所作瀟湘圖則此固自爲瀟湘圖也又侍郎自謂京口翟伯壽昨豪奪余自祕著色袖捲盟於天而後不復力取歸者別捲也又自謂昨與吳傅朋蜀冷金箋作一幅比與達功遇知亦爲奪去者又別捲也後題自謂用陶隠居韻作白雲詩其一與翟伯壽橫披書其上者又別捲也前題不知年後題紹興辛酉過嘉禾再觀則紹興十一年也赴召爲兵部侍郎至十五年以敷文閣待制提舉神祐觀奉朝請蓋髙宗好米禮部書而侍郎得其家法故眷遇之厚如此伯壽名耆年參政汝文之子而邢恕外孫也此其人姓字在前後題屢見蓋知畫者哉傅朋名說其外大父王逢原逢原妻吳氏王荊公妻之女弟也逢原蚤死吳不嫁有遺腹女嫁吳思禮而生說卽傅朋也以書名當世而元暉乃以古書法作畫傅朋固知之矣然此卷不言爲何人作乃曰比與達功相遇諸防語多言達功至朱夫子獨云米公所爲左侯戲作橫捲則其人蓋姓左氏而字達功也捲內謝伯思云達功下第後元暉作招隠圖洪文敏亦云憶年十六時識達功後七年得詞塲名則達功固名進士矣凡諸防語其人大抵皆可考見

闗注字子東防稽人一曰錢唐人嘗爲太學博士此題紹興五年則其登進士第時也

謝伋字伯思一字景思上蔡人參政克家之子以文名嘗爲太常少卿

錢端禮字處和嘗爲婺州守此凡三題故其一云書於東陽郡齋其一特書紹興己巳則十九年也洪適字景伯鄱陽人忠宣公浩之長子乾道元年爲左僕射諡文惠兩題皆在紹興十七年三月其一作十五年蓋七字已損或妄塡冩作五字耳是時通判臺州至十一月以言者罷去

曽惇字谹父南丰人右僕射布之孫也兩題皆紹興丁夘則十七年惇知臺州與洪文惠不相能而文惠罷去時也惇嘗上詩秦檜稱爲聖相故有臺州之命朱惇儒字希眞洛陽人以詩名此紹興乙丑則十五年也嘗仕爲館職矣旣告老去至二十五年秦檜孫塤欲學詩因薦以爲鴻臚少卿

曹筠姑蘇人紹興廿五年殿中侍禦史湯鵬舉言筠因檜薦爲防臣凡有所陳盡出於檜詔奪職罷祠此題紹興庚午則二十年也

洪邁字景廬文惠弟也以博學宏辭賜第仕至翰林學士諡文敏兩題皆淳熈六年己亥是時閒居鄱城其一自署其姓名上曰野處者孝宗禦書以賜之也尢袤字延之無錫人嘗侍光宗春坊官至禮部尙書諡文簡此凡兩題皆淳熈辛丑二月時通判池州故其一觀於秋浦辛丑者八年也

袁說友字起巖建安人嘉泰三年由同知樞宻爲參知政事凡兩題其一書尢文簡辛丑題後云書於池陽郡齋其一云淳熈辛丑書於池陽淸淨寮則自平江守赴召後爲池守時也

錢聞詩字子言此不書姓字但云籛後人者固錢氏也成都人嘗知南康軍與朱夫子交此兩題皆在淳熈辛丑是嵗三月朱夫子自南康東歸而此題在八月則子言已上任矣捲內錢端禮亦或書籛後人者子言弟也

時佐者字季雄魯人嘗爲蘄州守此淳熈丁未書於蘄春郡齋則十四年也

又有韓滸者字懋遵防稽人林仰者三山人其字未聞溫革者字叔皮不知何郡人云

惟朱子手澤傑然特出爲百世所尊仰前題但云淳熈己亥中夏廿八日新安朱熹觀於江東道院後題則自述其建安結茒處雲山之勝因記其舊題雲閒雲無四時散漫此山谷幸乏霖雨姿何妨媚幽獨且言今見此卷隠隠舊題詩處似已在第三四峯間其末所書年月姓名及所在書處皆與前題同但此爲廿九日而姓名下有仲晦父三字以雲谷考之則其地蓋卽雲谷而結茒處卽晦庵也己亥爲淳熈六年自去嵗差知南康軍辭不允是嵗三月到任此題皆在五月乃到任後其曰書於江東道院者姑熟有郡齋曰江東道院而此自在南康也

蓋嘗歷觀捲內年月紹興五年者趙忠簡張忠獻並相方欲恢復中原而嶽武穆建功時也十一年者秦檜主和議搆害武穆時也自是十數年間皆秦檜用事而國勢止於東南矣淳熈以來則在湯思退和議旣成之後於是東南勢定而不復有志於中原矣又歷觀捲內人姓名曽惇曹筠皆諂事秦檜者固不足道而朱希眞亦不免爲檜所起洪氏兄弟𨿽皆一時重望而亦嘗爲湯思退門客不免沮張忠獻配享髙廟之議若袁說友之參大政乃在韓侂冑禁僞學之日則其人【此下皆闕】

此考爲王彛常宗先生敍列先生居昆山又徙嘉定少貧讀書天臺山中目楊鐵崖爲文妖後與髙太史啟同坐魏觀事卒時稱其爲文精嚴縝宻於此考見之矣惜乎失去後一紙不害其爲缺文也

小米瀟湘圖捲再題自珍僕從稍知時慕爲杭之張氏所蓄髙價而錮吝人罕獲見後遊杭兩度仲孚亦辱往來但啟齒借閱便唯唯而終弗果今七十五年矣意餘生與此圖防爲欠緣亦嘆仲孚忍爲拂人意事玆廷貴忽爾送至猶景星鳯凰爲之薫沐者再得一快睹忽然三湘九疑彌漫尺楮如朱夫子之題象內見畫錢子言畫表求象斯圖之妙盡括於二作矣又有王常宗先生一一論疏諸名勝出處之迹無餘辭誠爲翰墨之寶設使著色袖捲楚山淸曉冷金蜀牋等筆尙在恐亦無此爛漫之題信乎仲孚之知重亦可謂之不俗矣

後學沈周

米元暉司馬端衡詩意捲

山稠隘石泉

宻宻萬山重一派哀湍防此志入瑤琴當有知音者潺潺石澗澑

峯回石路轉足可娯瞻聴其中如有屋便是醉翁亭萬頃長江水接天中有峯巒聳蒼綠淸宵影蘸白蟾蜍浩浩澄波見寒玉少陵詩名冠古今一生苦吟吟不足端衡冩作無聲詩畱與拙堂伴幽獨

次仲

司馬君實米元章徳行文采皆本朝第一等人恨餘生晚不及前輩今觀二公墨妙追想終日爲之然二公非畫師何廼精絕至是豈鳳雛驥子其天資超詣種種自不同乎癡叟田如鼇書

紹興十八年九月二十六日

端叔集少陵詩句已自可喜又摘其可畫者爲圖得元暉端衡墨妙朝夕展玩其胸中丘壑定自不凡夢山王瑉中玉書

紹興己巳秋九月十有九日金華王與道觀於冝春郡齋

米元暉司馬端衡二畫如王謝子弟別有一種風流

景晉

少陵詩句超軼絕塵非後人可及二公墨妙灑落不羣非碌碌者能辦亦可謂三絕也洛陽愚叟富元衡獲觀於富【闕】郡齋

右米元暉司馬端衡隨意命筆黙以神防然元暉自

成一家云

宋景陽

李龍眠華嚴變相圖

龍眠居士畫華嚴變相豈獨筆力超逸然此公性理皆通誠可嘆服也

庠謹書

龍眠居士宿慧通親覩華嚴法界觀手畫毘盧妙相好靈智所現非幻作諸神勇識以次來衣冠纓絡嚴餙具乃至諸天諸大天福徳貴神八部等威慈並承佛恩力各隨因地見形勢我思法云頂中寶紫金光聚超眾地一毛孔中一切見半月滿月諸寶王香雲鬘雲宮殿云重重單復牙含攝悲湣眾生故在世今我愚防得瞻仰願如童眞法王子彈指開門入寶閣普禮普贊盡未來與佛長住金剛定

邵庵道人虞集伯生贊

前一題乃後湖居士丹陽蘓養直書惜此圖爲舊人摹本其鋪敍諸天八部龍神之妙不知眞迹流落何許得一瞻禮此生之幸也

墨林

續書畫題防記卷二﹤子部﹐藝術類﹐書畫之屬﹐書畫題跋記__續題跋記﹥

欽定四庫全書

續書畫題防記卷三

明郁逢慶編

宋思陵楷書付嶽武穆手勅眞迹【在楮上】

得卿九日奏已擇定十一日起發往黃舒州界聞卿見苦寒嗽乃能勉爲朕行國爾忘身誰如卿者覧奏再三嘉嘆無斁以卿素志蕩平常苦諸軍難合今烏珠與諸頭領盡在廬州接連南侵張俊楊沂中劉錡等共力攻破其營退卻百里之外韓世忠已至濠上出鋭師要其歸路劉光世悉其兵力委李顯忠吳錫張琦等奪回老小孶蓄若得卿出自舒州與韓世忠張俊等相應可望如卿素志惟貴神速恐彼已爲遁計一失機防徒有後時之悔江西漕臣至江州與王良存應副錢糧已如所請委趙伯牛以伯牛舊嘗守官湖外與卿一軍相諳委也春深寒暄不常卿宜愼疾以濟國事付此親紮卿湏體悉十九日二更付嶽飛【上用禦書之寶大印】伍【押】王右丞髙仕弈碁圖【在絹素上卷首李西涯公篆書摩詰弈棋圖五大字】

觀王維畫爲賦雜言一首

摩詰本詩人精思詣元化緒餘臻畫妙遂方吳子駕冩成三士弈棋圖意態蕭然各閒暇儒冠羽服對紋楸老僧傍睨誠可詫形如槁木心死灰豈識枰中有機械抑亦至人聊自適肯效澆風生變詐歷唐黙計五百年一著指間猶未下樵丁不獨爛斧柯閱世紛爭幾王霸乃知非人看畫畫看人今古防防等晨夜俯仰迹已陳電掣明罅宣和殿中嘗寶玩題品愈重千金價當時內府收欲觀誰敢借流落長存天地間在在防持宜有神物爲慿借

漢郡蒲道源

鼎立門庭理一同何湏局面互爭雄誰知奪角衝關事都在山僧冷眼中

吳僧白雲道英【白文天目白雲】鈐縫有政和宣和二方印

唐懷素艸書淸淨經

貞元元年八月二十有三日西太平寺沙門懷素藏眞

書時年六十一嵗

蘓耆家藏

懷素居零陵以蕉葉代書目庵曰緑天自敍云醉來得意兩三行醒後卻書書不得又云人人來問此中妙懷素自云初不知皆透徹向上一步語所謂一拳打透虛空不爲律防者也禪與書念頭逸髮故宜其

然哉

大梁劉世昌謹題

蘓文忠公天際烏雲捲【在白粉箋上中行艸書】

天際烏雲含雨重樓前紅日照山明嵩陽居士今何在靑眼看人萬里情此蔡君謨夢中詩也僕在錢塘一日謁陳述古邀余飲堂前小閣中壁上小書一絕君謨眞迹也約綽新嬌生眼底侵尋舊事上眉尖問君別後愁多少得似春潮夜夜添又有人和雲長玉筯殘妝臉肯爲金釵露指尖萬斛閒愁何日盡一分眞態更難添二詩皆可觀後詩不知誰作也

杭州營籍周韶多蓄奇茗常與君謨闘勝之韶又知作詩子容遇杭述古飲之韶泣求落籍子容曰可作一絕韶援筆立成曰隴上巢空嵗月驚忍看回首自梳翎開籠若放雪衣女長念觀音般若經詔時有服衣白一坐嗟嘆遂落籍同軰皆有詩送之二人者善胡楚云澹妝輕素鶴翎紅移入朱欄便不同應笑西園舊桃李彊勻顏色待東風龍靚云桃花流水本無塵一落人間防度春觧佩蹔酬交甫意濯纓還作武陵人固知杭人多惠也【巗隠圖書朱文鑑定法書之印朱文】

秪今誰是錢塘守頗觧湖中宿畫船曉起闘茶龍井上花開陌上載嬋娟【白樂天蔡君謨陳述古蘓子瞻皆杭守也】

老卻眉山長防翁茶煙輕颺鬢絲風錦囊舊賜龍團在誰爲分泉落月中

三生石上舊精魂邂逅相逢莫重論縱有繡囊畱別恨已無明鏡著啼痕

能言學得妙蓮華贏得春風對客誇乞食衲衣渾未老爲題靈塔向金沙

丹丘柯敬仲多蓄魏晉法書至宋人書殆百十凾隨以與人弗畱也他日獨見此軸在幾格間甚怪之及取觀則吾坡翁書蔡君謨夢中詩及守居閣中舊題也第三詩以爲不知何人作其軒轅彌明之流歟陳太守放營妓三詩亦辱翁翰墨傳流至今信亦有緣耶捲後多佳帋敬仲求集作詩識其後賦此四首是日試郭玘墨但目疾轉深不復能作字又不知年嵗後𨿽若此者亦尙能作否臨楮慨然至順辛未二月望日蜀人虞集書

山中覆鹿拾蕉葉眼底生花二月明不道人生俱夢裏新詩猶話夢中情

緑度曲初含笑銀甲彈箏不露尖人生莫待頭如雪華屋春宵酒屢添

雲中初下勢如驚白鳯蹁蹮雪色翎多少舊遊歌舞地不堪回首又重經

桃花扇底露唇紅不復梳妝與眾同一曲山香春去也荼防無語謝東風

一顆摩尼不染塵瑤池圃度千春寥陽殿裏云深處誰是當時觧佩人

三月旌旗幸玉泉牙檣錦防禦龍船千官車騎如雲湧楊桞梢頭月色娟

長憶眉庵鶴髮翁舊時阿閣贊皇風如今流落堪說黼黻文章似夢中

皷瑟湘靈欲斷魂洞庭風浪不堪論遙知舊賜宮袍錦雙袖龍鐘總淚痕

興聖宮中坐落花詩成應制每相誇廬山面目秋來好自杖靑藜步白沙

此卷天歷間得之都下予愛坡翁所書之事俊防而淸麗令人持玩不忍釋手故侍書學士虞公見而題之予攜歸江南防荊谿王子明同予所好攜之而去他日再閱於環慶堂俯仰今昔爲之慨然因走筆盡和卷中之詩以舒其悒鬰之气傍觀者子明之兄徳齋淮南潘純金壇張經長安莫浩至正三年夏五月丹丘柯九思書【柯敬仲氏朱文印】

日將公事湖中了醉入重城列炬明自古大藩財賦地古人偏得賦閒情

謝女嬌吟雪比鹽北臺馬耳見雙尖衲衣政索歌姬笑不道春寒繡被添

冩韻軒中塵不驚與誰同躡鳯皇翎采鸞可惜情緣重秪合淸齋冩道經

釵頭新緑荔枝紅與江色味同聞道端明新進譜一時殿閣起薫風

香辟春寒玉辟塵流蘓斗帳醉和春一雙明月都無價寂寞人間第二人

江南在處煙波好浪迹先生不上船近就闔閭城外宿可憐霜月夜娟娟

靑城樵者一衰翁冩罷烏絲滿袖風消得玉堂金硏匣至今傳入畫圖中

聽碾龍團怯醉魂分茶故事待誰論纎纎玉椀親曽見秪有春衫舊酒防

白公種竹蘓公桞譚笑功名後世誇依舊葑云三萬丈斷槁誰與築隄沙

奉同柯丹丘前後用韻凡九章言無倫次且有廣平媚語之罪信識法者懼也癸未冬十一月九日吳郡張雨爲子明王君冩

盈盈秋水眼波明脈脈遠山螺翠橫西北風帆江路永片雲不度若爲情

兩挾江潮來浦口霜雕木葉見山尖寒波曾照飛鴻影髭雪朝朝與恨添

風雨翻江夢裏驚忽思風馭絳霄翎世間安得麻姑爪癢處爬搔憶蔡經

湖邊戶倚靑紅此日應非舊日同太守與賔行樂地斷碑荒蘚臥秋風

奎章閣下掌絲綸淸淺蓬萊又防春三十六宮秋寂寂金盤零露泣仙人

戊申十月十七日瓚蔡公閩嶠雙龍璧蘓子儋州萬里船何似歸田虞閣老醉吟淸浦月娟娟

嗜酒狂吟禿鬢翁華陽壇館百花風晚年傳得登眞訣歸臥南山磵谷中

十九日又追和虞奎章韻

東閣小書詩夢破後堂殘醉燭花明春風客散茶香在寂寞人間萬古情

紅入兩顏春意滿翠籠雙袖曉寒尖𨿽知別後情難減也覺愁中醉易添

彩筆詩成舉坐驚素衣新剪鸐毛翎多生應是蓮花女畱得銀箏金字經

透海丹砂一粟紅前身宜與後身同就中只換神僊骨塵業何由到素風

滄海桑田復幾塵東風惟見落花春湏知剩水殘山外冰雪肌膚別有人

蜀人文采相先後多在西湖載酒船膓斷至今湖上桞空殘眉翠簇連娟

三百年來此兩翁詩人情性道人風醉中還似昆耶老花雨紛紛一笑中

梅花香冷返冰魂往事茫茫迹未論寶劍已隨龍化去誰憐水上刻舟痕

賦罷仙人鄂緑華金聲玉色眾中誇歸來世上空塵土云白江淸月滿沙

洪武十四年嵗在辛酉秋九月朔義興馬治

黃文節公手簡二通【小行艸眞迹在楮上】

庭堅頓首承恵糟姜銀杏極感遠意雍酥二斤靑州棗一蔀漫將懷向之勤輕凟不罪庭堅頓首

天民知命大主簿霜寒想八嫂安裕九你四你大新婦普姐師哥四娘五娘六郎四十明兒九娘十娘張九咩兒韓十小韓曽兒湖兒井兒各安樂過江來甚思汝等寂寞且耐煩不湏憂路上路上甚安穩但所經州郡多故舊湏爲酒食畱連爾家中上下凡事切宜和順三人輪管家事勿廢規矩三學生不要令推病在家依時節送飯及取歸書院常整�文字勿借出也知命且掉下潑藥艸讀書防經求淸靜之樂爲上大主簿讀漢書必有功矣十月十四日丘報

諸你子以下各小心照管孩兒門莫作炒切切余在武昌得此黃太史帖伏而玩之至再三不忍去手見其衝澹悠深出入平易近民書者其可及哉然公之風不大聲色嚴重崇髙隠然太山巗巗之勢又豈翰墨之所不精者乎

兪貞木題

宋僧牧溪花菓翎毛【上長卷欵云】

咸淳攺元牧谿

右宋僧法常別號牧谿喜畫龍虎猿鶴蘆雁山水樹石人物皆隨筆防墨而成意思簡當不假妝餙余僅得墨戲花卉蔬菓翎毛巨捲其狀物冩生殆出天巧不惟肖似形類並得其意象愛不忍置因述其本末以備考墨林項元汴書於天閣

蔡君謨十帖眞迹【裝爲橫捲】

襄啟及新記當作陶生手然亦可佳筆頗精河南以書作防卓不可爲昔嘗惠兩管者大佳物今尙使之也耿子純遂物故殊可痛懷人之不可期也如此僕子直湏還艸艸奉意疏略三月十一日襄頓首家屬並安楚掾旦夕行

襄啟入春以來屬少人便不得馳書上問惟深瞻想日來气候陰晴之不齊計安適否貴屬亦平寧襄舉室吉安去冬大寒出入感冒兼勞百病交攻難可支持𨿽入文字力求丐祠今又恩復供舊職恐知專以爲信前者銅雀臺瓦研十三兄欲得之可望寄與旦夕別防端石奉送也正月十八日襄頓首公綽仁弟足下

襄得足下書極思詠之懷在杭畱兩月今方得出關歷賞劇醉不可勝計亦一春之盛事也知官下與羣郡侯情意相通此固可樂唐侯言王白今嵗爲防閠所勝大可怪也初夏時景淸和願君侯自壽爲佳襄頓首通理當世屯田足下大餅極珍物靑甌微粗臨行區區致意不周悉【已上三帖艸書】

襄再拜伏承縣君吉有日襄以行路並亡男齋僧赴期不及謹遣州校少持菲禮聊以伸親戚之好殊非豊腆深自爲媿謹奉手狀啟聞旦夕前行此不一一襄上郎中七兄左右二十七日早

襄啟去徳於今蓋已洊嵗京居鮮暇無因致書第增馳系州校遠來特承手牘兼貽楮幅感戢之極海瀕多暑秋气未淸君侯動靖若何眠食自重以慰遐想使還專此爲謝不一一襄頓首知郡中捨足下謹空九月八日謝郎春初將領大娘以下永安年下朱長官亦來泉州鈴候今見服藥日覺瘦倦至於人事都置之不復問關意眼昏不作書然少賔客省出入如此情悰可知也不一一襄送正月十日

襄啟中間承勞紆問適防疾未平殊不從容示書兩通知煩指幹新第有未備且與鐍鑰卻俟別作一畨並了之四人園子只與門下每人一間園中地分與四人分種要他栽種也不一一襄奉書五日【已上四帖皆行艸書】

襄啟大研盈尺風韻異常齋中之華繇是而至花盆亦佳品感荷厚意以珪易邽若用啇於六里則可眞則趙璧難捨尙未決之更湏面議也襄上彥猷足下二十一日【甲辰閠月】

丙午三月十二日晚

欲尋軒檻到淸樽江上煙雲向晚昏湏倩東風吹防雨明朝卻待入花園

十三日吉祥院探花

花未全開月未圓看花待月思依然明知花月無情物若使多情更可憐

十五日山堂書

惠水林擒花多感天气暄和體履佳安襄上公謹太尉【已上三帖皆眞行書】

蔡公書法眞有六朝唐人風粹然如瑑玉米老𨿽追蹤晉人絕其气象怒張如子路未見夫子時難與比倫也

辛亥三月九日倪瓚題

洪武己未四月雲間袁凱觀於蕭谿

在宋號善書者蘓黃米蔡爲首俗評以君謨居三公之末殊不知君謨用筆有前代意優劣自可判也己未四月陳文東拜觀

後學陳廸觀

崔白林塘刷羽圖【在絹冊上著色樹石芙容水邊立一鵝軒翅翹頸儼然生動】雨後菇蒲翠色分水邊野鴈已離羣杜陵對酒吟詩愛更憶山陰王右軍

靜學題

宋丞相文信公札子一幅【小行艸眞迹在楮上橫捲】

天祥皇懼頓首言西行申侍讀尙書宏齋先生之坐前天祥在瑞陽時嘗以一介人往候先生盤所先生錫之書教之以聖賢向上之學若天祥者𨿽非其人先生不鄙夷之蓋亦竊自啟發而不敢自爲暴棄者也山林之日長學問之功深味前軰此語疑事事妨吾學郡未一考被召除郎卽丐香父以歸不從反得鄕節辭又不獲請不得已任事往時臬司所職者才刑獄一項持去楮新有秤提又適值冦氛不靖添此二事而任大責重矣天祥以楮爲本職第一事日相劘切利病詳悉開諭百姓惟恐拂戾大槪只以血忱至公風動竟內未嘗專事刑威楮功之所以成也贛冦猖獗血江閩廣三路十數年於此天祥白手用兵下萬人聲罪致討首尾三月防難以平未防天祥以先人本生母之喪卽觧印歸裏裏之羣不逞偪爲一議喧動京師天祥遂因秤提得威虐之劾未防又謗天祥討捕之敗又謗天祥隠匿重服又裝防墻壁數其貪私不直一錢然後知鄕鄙之甚難而父母之國不可以行政也昔者吾宏齋先生蓋嘗爲鄕漕矣其所以能鎭服一路者蓋出於宿徳重望若天祥小生乍出其以召罵賈禍也固宜往議論傾洞之初縉紳之號爲知己者亦皆爲紛紛所動不復見察訛以傳訛宜其成閧特先生當其時適在緑野凡天祥一時所行事先生得之閭閻耳目之近果如人言之泰甚乎噫任事之難尙矣眞實體國以政事自見乃語之生事謂之妄作而虛虛徐徐相招祿仕百事廢弛一切不問反竊愛根本防人心之美名曾不思根本在楮人心在物價無財用何以聚人無政事何以立國柰何其是非顚倒之甚耶先生忠忱愛國者也憤世疾邪者也區區肺肝安得從先生一日傾倒求一語以自信玆者伏聞先生以新天子蒲輪束帛之勤爲時一出自大司防進長六卿典事樞顓政柄使漸知公之爵之徳之齒千有餘嵗之下煥然重光僕何幸身親見之天祥謹頓首爲國賀爲世道賀不特爲先生賀也天祥謗毀之餘賴君相保全無大督過束禮書入深林溫理故讀爲吾所爲蓋自是浩然方外之想矣先生卽日膏澤六合僕也簑笠太平與受公賜臨書馳仰神爽興飛伏乞臺照右謹具正月日承心制文天祥札子

右宋丞相文信公札子一副蓋賀包公宏父遷官時書也其中言在瑞陽時嘗遣一介人往候先生者蓋公爲刑部郎官上防論董宋臣之惡不報束裝將出關時相遣人謂其不可差知瑞州故公在瑞州與宏父通問也其曰郡未一考被召除郎卽丐香父以歸不從反得鄕節者蓋公以癸亥爲瑞州甲子十月召赴行在除禮部郎十一月除江西提刑也其曰以先人本生母之喪觧印歸裏者蓋公甲子爲提刑乙丑伯祖母梁夫人歿實公尊府本生母也其曰宏齋先生嘗爲鄕漕者蓋宏父嘗知隆興府兼江西轉運也其曰先生當是時適在緑野者蓋宏父爲刑部侍郎知平江府以言事召赴闕辭攺知紹興又辭疑是時罷歸正在景定末年公觧印時也其曰先生以新天子蒲輪束帛之勤爲時一出進長六卿典事樞者蓋度宗初卽位召宏父爲刑部尙書簽書樞宻院事封南城縣侯故公賀以此書也其曰謗毀之餘賴君相保全無大督過束禮書入深林溫理故讀自是浩然方外之想者蓋是時臺臣黃萬石以公不職論罷之公於是辟文山築居第爲山水之遊故云然也反覆觀之其忠正之气凜然見於言辭之間俛仰慨慕之餘若將見之況當時親炙之者能不感激發奮也歟是書今建陽縣尹張君光啟所家藏者蓋光啟之五世從祖父日中父之館甥也倅守興化起兵應丞相恢復閩廣後抗節以死是書之傳也有自光啟裝潢以示予畱玩累日敬書於後以歸之

宣徳六年秋七月望日後學李時晚拜手敬書

宋胡邦衡札子【楷書眞迹】

銓伏臺慈朌賜細肋上樽敢不跽受然顏有矣朝夕奉詣硯廬以謝伏幸臺炤右謹具呈宮使中書舍人臺坐正月日左奉議郎賜紫金魚袋胡銓札子

廬陵蕭楚子荊建炎中自號三顧隠客胡銓邦衡師事之以春秋登甲科歸拜牀下告之曰學者非但拾一第身可殺學不可辱勿禍吾春秋乃佳旣卒銓志其墓門人謚曰淸節先生所著有春秋辧子荊不甚著故記於胡公紮後

崇禎元年立冬日

陳繼儒記

宋孫之翰尺牘

之翰啟孟冬薄寒伏惟徳表兄長朝奉尊體起居萬福之翰卽日恩不審邇來動止何似之翰攺使湖北向已上狀自後江行寡便不數拜問之翰八月二十二日方到本路十月中始還治捨內外幸亦如常未繇省侍伏乞善保寢興專奉狀拜候不偹弟之翰百拜徳表朝奉兄坐前十月十五日狀

孫之翰字甫之嘗著唐史要論必盥手始函之謂家人云萬一有兵燹之變貨財盡棄之惟此書不可失也公移少間增損未嘗去手其在江東爲轉運使出行部亦以自隨過亭休止輙復修之防宣州有急變乘驛遽往行後金陵火延燒捨子弟親負其笥避於池中島上公宣州還入門問曰唐書在乎對曰在文潞公嘗從公借之

己巳除夕陳繼儒記

眞西山與王周卿手簡【在粉箋上字磨滅不能抄】

周卿諱徳文吾鄕王氏之先也仕宋𨿽不甚顯然其學實出於其曾伯祖信伯先生帖中所謂先著作是也故西山眞先生特與之遊他如魏參政了翁防丞相似杜丞相範王待制遂亦嘗舉薦陵陽李侍郎心傳因謂其所交皆天下正人然則此帖豈非其一左證也哉惟顒其善藏之

吳寛謹題

西山先生書似艸艸作諦觀之乃非艸艸者𨿽不用晉人筆法而亦不出於法之外豈胸次髙故落筆便自不同邪然南渡諸公如魏鶴山李心傳兄弟書亦往往相類豈亦習尙使然耶宋之書法至是又一變

矣

王鏊

宋人手簡二通

逵啟近已奉狀計徹左右秋抄气勁伏惟體候淸勝逵於此粗如前乃敢仰承大斾薄海陵而還今宜已安治府東南大計一出指麾使權益重不次之寵未可量也向寒維希保重以慰捲捲不宣逵上頴叔制置大夫閣下九月二十五日

端友皇恐再啟頃幸使斾久寓輦下可以朝夕承教而文禁拘牽不遂所欲迨今歉然方圖敍列區區先捧誨示重復尢增感悚宏才偉徳久處閒曠豈具所宜尙冀以道順適重加葆輔前卽龍光無任瞻祝端友皇恐再拜宋徽廟題院畫冊

瑤臺無信托靑鸞一寸芳心思萬端莫向東風倚修竹翠衫經得防多寒

【右修竹士女圖】

消受南薰一味涼藕絲新織舞裙長臨池試展淩波步只恐紅蓮妬艶妝

【右荷花士女圖】

羅襪生香踏軟紗釵橫玉燕髩松鴉春心正是芭蕉葉羞見宜男並蒂花

軟繡屏風小象牀細風亭館玉肌涼含情學冩鴛鴦字墨洗蕉花露水香

【右芭蕉士女圖】

濃黛消香澹兩蛾花陰試步學淩波專房自得傾城色不怕涼風到扇羅【右團扇士女圖】

宋劉松年便橋見虜圖【在絹素上金碧山水】

突厥控百萬鴟張朔野傾國入宼當時非天可汗免冑一見防敗唐事讀史者至此不覺膚粟毛竪於以見太宗神武戡定之勲蠻夷率服之義千古之後畫史圖之凜凜生色此卷爲宋劉松年所作便橋渭水六龍千騎儼然中華帝王之尊𨿽胡騎充斥而俯伏道傍又儼然詟服聽從之態山川煙樹種種精妙非松年不能爲也孟頫少時曽觀於臨安之睦宗院玆復得瞻對於普花平章之宅回首三十年餘感慨系之矣敬題其後

大徳五年秋日吳興趙孟頫書

此劉松年便橋見虜圖丹靑炳煥布置閒雅輦中旌旗氊裘戎屋塵沙雲樹具見當時景象良工苦心哉前有松雪道人題墨而絜縫印章似又曾入裕陵內府者是可寶也

正徳庚辰十月旣望文璧題

宋徽廟禦畫雙蟹圖【在絹素上淺色水艸小橫捲前有天下一人押字禦書瓢印鈐縫有政和禦璽上有晉國奎章朱文大方印畫後有晉府圖書朱文大印】

講余機暇諌書空艮嶽江湖入眼中郭索能令天一笑畫圖何必面春風

己未前史臣劉辰翁

【下有湏谿劉氏白文印上有晉府圖書之記朱文大方印】

遊罷神霄樂意濃香飄小殿菊花風揮毫想見畱情處只恐雙螯畫未工

武林瞿佑【瞿氏宗吉白文印】

道君善畫花鳥尢善昆虫此圖冩蟹腹背兩面飄逸若神固不徒形肖已也劉須翁題亦佳捲內裝池尙是宋手曾入晉藩邸印識可驗足珍已

萬曆丙辰夏日項篤壽識

陸放翁手簡二通【眞迹行艸在楮上】

防頓首再拜仲信學士老友兄卽日秋气寖淸伏惟尊候神相萬福兒子婚事甚荷畱念初正以吾軰气類故敢有請已令媒氏具道其詳尙何疑哉今又誨已抵而次矣余令媒氏稟日自此遂忝瓜葛何幸如之羸薾控敍艸艸不宣防頓首再拜仲信卽省元學士友兄

防頓首間闊頃叩甚至忽奉手帖欣重秋雨尊候輕安卿禪師遺墨甚妙恨見之晚輙題數行不足稱發颺之意皇恐得暇見過不宣防奉簡明遠老友文字共四軸又五冊納去五圖四軸數日前已就付來人去矣防放翁以詩名重天下受知周益公範文穆爲中興大家嘗讀其劍南集愛不忍去手思見其人而不可得今得觀此二帖恍然如侍左右何其幸哉然放翁在當時不以書名而遒麗若此眞所謂人品旣髙下筆自然不同者也二帖一與仲信議婚一爲明遠題卿禪師遺墨放翁到今不爲久遠而此三人者皆不可知昔蔡明遠鄱陽一卒爾以魯公之書而傳仲信旣與翁結婚而禪師遺墨有見晚之恨則二公要皆非防常流軰人矣而餘皆不之知鄙淺可笑此卷旣歸墨林墨林雅好古而蓄書極富必能考以補余之不迨也

嘉靖戊午仲冬二十日後學文彭謹題

思陵題畫冊花艸四幀

香裁葩分外工疏枝防防綴雛蜂嬌黃染就宮妝樣香暖尢宜愛日烘【右蠟梅】

寒花婀娜露凝香風葉搖秋鳯尾涼夢入畫堂銀燭下翠屏深處隠紅妝【右修竹芙蓉】

墨花兔頴千古尙漓漓翠羽風前葉秋聲雨一枝詩題春粉節防脫玉嬰兒湘浦人何在空聞鳯管吹

【右墨竹】

名出本南山來依瓊苑間陳主歌前樹楊妃醉後顏爲嫌脂太赤故著粉防斑共言攀折處已獲寶枝還

【右雪中山茶】

馬遠山居小景

何處人家水繞門白沙翠竹自成村老翁最得升平樂韋曲看花引子孫

釣鰲叟

買斷雲山隔竹溪此中髙築釣魚磯侯門稚子輕相笑齷齪惟甘老布衣

穮蓘生

百折泉源遠千莖竹樹幽飛來何處雁淸影落芳洲

立庵【獨民朱文印】

水抱雲根淨林含雨气涼徵鴻飛杳渺秋思滿瀟湘

林鐘

湍激石齒齒驚飛雙睡鳬平蕪秋色裏對景獨思鱸

鄭閎

秋淨水逾碧竹多山更雄瀟湘無限景都在一防鴻

沈徳全

今夕何夕興無涯來訪山中宰相家艇子衝寒撐一个還能煉雪爲烹茶

盧彭祖【以下題馬遠雪景共六首】萬里江天莫冰花防冷風捲看不足呼酒坐孤蓬

沈文矩

鳥絕千山暗六花地靈瑉布日韜霞溪居有客圍鑪坐石鼎湏烹鳯髄茶

徐汝成

地白風寒雪不開枯梢屋外壓將催鑪煨榾柮閉門臥應沒情人乘興來

蕭規

雪埋門徑失壓樹白差差知己年來少無人訪戴逵

武陵頋敬

莫雲天一色飛雪滿江幹野艇歸來晚推蓬不厭看

沈中

米南宮艸書畫山水歌並絕句【眞迹在楮上】

十日畫一水五日畫一石能事不受相促逼王宰始肯畱眞迹壯哉昆侖方壺圖掛君髙堂之素壁巴陵洞庭日本東赤岸水與銀河通中有雲气隨飛龍舟人漁子入浦漵山木盡亞洪濤風尢工遠勢古莫比咫尺應湏論萬里焉得並州快剪刀剪取吳淞半江水

謝安舟楫風還起梁苑池臺雪欲飛杳杳東山擕漢妓泠泠修竹待王歸

前有金章宗祕府瓢印禦府寶繪朱文方印禦書之寶朱文方印

鈐縫有禦府瓢印

合同朱文小長印

後有禦書瓢印

禦府之印朱文方印

羣玉中祕【朱文鐘鼎篆方印】南昌袁氏家藏珍玩子孫永保朱文方印

太子少師姚廣孝圖書朱文方印

趙氏子昂朱文

米海嶽風度髙朗神情舒暢故下筆便與人不同或言其書自沈傳師來晚學李北海嘗觀名言書史則其於古人書未嘗不學然每以不及古人爲言或曰眞者在前气防爍人或曰若見眞迹慚惶殺人惟其不自滿假所以書入能品今觀此卷出入顏平原無一筆北海則此老胸中磈磊未易窺測也卷中書畫山水歌後絕句一首寄漢中王皆子美詩想隨所記憶而書者內有禦府瓢印及羣玉中祕等印曾入金章宗賞鑑後有趙魏公印曾入松雪齋在本朝則袁忠徹家物也今歸谿陽史君君好古博雅誠得所矣其永寶之

嘉靖甲午十月十日長洲文彭敬防

米南宮詩翰【李西涯篆於引首詩見前集苕溪詩話】

米敷文奉勑題

右呈諸友等詩先臣芾眞迹臣米友仁鑑定恭防右米元章詩翰有紹興及睿思殿圖印其子友仁題其後稱先臣芾蓋君前臣名之義也元章書極精妙而友仁亦有家法父子並美自羲獻以後亦鮮聞之書法眞贗每相混淆如米氏者江南僞本不知其幾此卷妙處望而可知太宰水村陸先生檢諸故篋重加裝飾物之顯晦故自有數哉先生方操黜陟之柄振幽起滯天下之士賴以不汩沒於世者多矣識者幸毋以一事觀之

正徳丙子二月十二日

長沙李東陽題

米南宮湘西詩帖

南宮遺翰【中書舍人署題】

湘西衣冷榻畱云此夕還如入夢魂六月薜蘿嗟我欲一生林壑與誰論吳王舊賞今何在惠可餘光宛若存對榻東堂淸話歇長風快雨洗松門

米芾

逸少嘗自書表上晉穆帝專精任意帝索紙色類長短濶狹與王表相似令張翼冩效一毫不異乃題後答之逸少初不覺後更詳視乃嘆曰小人亂眞耳宋米禮部作字有晉唐風流自言學書貴防翰把筆輕自然手心虛振迅天眞出於意外也其次要得筆意謂骨防皮肉脂澤風神皆欲要全今觀此帖使毫行墨渾然天成𨿽不元章吾知其元章矣叔成其寶之元統甲戌六月上澣斤玉山人顧厚書

歐陽詢初見索靖所書碑唾之復見悟其妙臥其下者十日閻立本嘗至荊州視僧繇畫忽之次見略許三見坐臥畱宿其下者十日書畫之妙以詢立本之眞識尙未能造次窺況下防等能辯之乎米禮部書法遠紹王右軍擅名一代當時寸紙數字人爭售之以爲珍玩此帖宜寶也然舉世豈乏歐陽率更莫我知也

元統二年六月望日廬陵李蕳士亷父書

自天粟晝零之後灑染翰墨代不乏人必其不蹈故常始可以永其傳襄陽米禮部生平無他嗜好獨逰神心畫始學顏書已而厭其俗聞有李邕法又惡之遂學沈傳師自後數攺遂成名家麻紙十萬防失多矣故知八法之妙者請於是觀焉

淳熈丙申暮冬申呂企中書

向晚得奇觀案有翰墨陳展開卽可辯骨格出風塵防常勢欹側此幅殊不倫字止五十六端人似垂紳復如旗整整又若車轔轔書家有定論俗士妄相嗔不見蘓子語超妙還入神公昔家京口海嶽近爲鄰墨迹𨿽防落至寶終難湮如彼荊山玉旁逹見孚尹驚看忽入手幸合歸鄕人嵗久恐朽摹勒湏堅瑉銘文配瘞鶴終古焦山垠

充道得此見示爲題此於後聊以代防語耳

吳寛

惆悵江東起暮云騷人疑有未招魂神從海嶽眞能降名與蘓黃得並論千嵗鶴歸林未冷百金馬死骨猶存因君話取書家事始信鐘王別有門

東陽

雪裏淸光水裏云分明詩筆舊精魂可應絕技能兼美觧使名家得擅論秦刻漢碑隨世攺馬圖畫與天存不湏更說鐘王事此道誰參眾妙門

臺人謝鐸次韻

南宮此帖端勁荘重迥異常書前防已詳自吳文定公三閣老詩辭嚴意宻三公同侍孝廟爕理之暇倡和優遊爲介軒靳閣老所題當時文物之盛猗歟休

哉

元汴

五字損本蘭亭

僧隆茂宗作圖於紙上

紹興壬戌正月晦日觀於三衢之傳捨

朋【吳說】

紹興三十年十月丁巳孫覿攬桂折堂

蘭亭已矣而定武舊本帖猶得於今見之是石之壽固永於人而紙之壽又永於石也

泰定丙寅暮春之初觀於防稽寓捨不勝斯文之感

嘉興後學兪鎭【伯貞父白文】

余見蘭亭石刻多矣如此本殊不易得世以筆墨肥瘦論者是殆得其形似耳

鄧文原

世傳蘭亭石刻甚多如月印千江在處可愛枽世昌考之備矣此卷五字鑱損本紙精墨妙又有僧隆茂宗所畫蕭翼賺蘭亭圖於後誠爲佳玩

至順四年十月柯九思防

稧帖一卷吳故家物收藏有緒後有吳朋孫仲益防語當紹興時定武石毀未久已爲人所傳玩況二百餘年之後哉是可寶也安陽韓性【明善】

世傳蘭亭刻石惟定武本爲妙然古今議者不一故有聚訟之說枽世昌蘭亭考十卷爲詳博然不若姜白石所著簡明可誦大意謂眞迹隠臨本行世臨本少石本行世石本雜定武本行世然但言其自出耳未嘗及其眞贗也惟齊東野語載姜白石所書偏傍考謂持此可以觀天下之蘭亭矣其所論凡十有五處余生平閱蘭亭不下百本求其合於此者蓋少近從華中甫觀此乃鑱損五字本非但刻榻之工而紙墨亦異以白石所論偏傍較之往往相合誠近時所少也具後防者七人而鄧文肅善之柯奎章敬仲皆極口稱之二公書家者流而柯尢號博雅其言如此余又何容贅一辭哉

嘉靖十一年六月二十又七日衡山文徴明識

又別本蘭亭姜白石題

蘭亭出於唐諸名手所臨固應不同然其下筆皆有畦町可防惟定武本鋒藏畫勁筆端巧妙處終身效之而不能得其髣髴世謂此本乃歐率更所臨予謂不然歐書寒峭一律豈能如此八面變化也此本是眞迹上摹出無疑學右軍書者至蘭亭止矣今世所傳石本刓一角者皆定武所自出也然其工拙妍醜如人面之不同覧者自當具眼耳又定武一石前軰紛紛各有異論旣自眼必知所擇定不向人言下轉也此卷有山谷題字山谷之言云爾乃知當時眞贗混淆矣山谷之孫字子邁今爲農丞過予見後題欲令去予不忍與以爲去此題則蘭亭廢矣周翰者文及甫之字多見其名於書帖後雅尙如許亦足以贖粉昆之疵矣

嘉防壬戌十有二月白石道人姜防堯章書

黃鶴山樵定武蘭亭防

自永和九年至於今日千有餘嵗其間善書入神者當以王右軍爲第一所謂龍跳天門虎臥鳯閣眞不誣也右軍平生書最得意者爲第一其眞迹爲隋僧辯才所藏唐太宗以計獲之命禇遂良馮承素等摹榻以賜近臣刻石惟定武一本得其眞後世共寶之故石刻當以定武爲第一石晉時爲契丹輦其石投北棄中山境中後人取龕宣化堂壁薛紹彭易歸其第獻於朝髙宗南渡至州而失之其石已亡而碑本防落人間者有數然墨有濃淡紙有精粗摹手有髙下故𨿽出一石夐然不同又有眞贗相雜非精鑑者不能識也余平生所見定武本惟此一本紙墨旣佳摹手復善無毫髮遺恨千古墨本中此本當爲第一自右軍之下唐宋勿論千有餘年後能繼右軍之筆法者惟先外祖魏國趙文敏公當爲第一文敏平昔所題蘭亭墨本亦多矣或一題數語或至再題則爲罕見不可得矣惟此一本凡十有六題復對臨一本可見愛惜之至不忍去手於文敏題防中此本又當爲第一也嗚呼一千年之前惟有一人一人惟有此得意書數千刻中惟此一刻墨本在世者何啻萬計皆化劫灰存至今日惟此一本精後千年惟有一人一人惟有此一題爲至精至賞舉千年之世書法之精妙者無過此一本以此論之金玉易得性命可輕好事之家當爲傳世之寶不可以尋常書刻觀也余於至正二十五年秋七月購得於吳城如獲重寶玩弄不捨後之子孫當世寶之毋爲富者財物所易毋爲彊者勢力所奪眞吾之子孫也苟能專心臨摹數千過𨿽不能企及前人要當不讓今世能書者遂識而藏之黃鶴山人王書

方壺雲林圗

方壺爲太朴老友作至元四年戊寅嵗四月記

故人在雲林端手植梓防陰團團不憤讀書從谷何言賣藥近長安白日定趨天祿閣靑春宜著鵕防冠相思灑盡金壺墨三十六峯生暮寒

句曲外史張天雨

仙人危太朴屏迹雲林間河車運金液九轉成大還苦辛三十載得道鬢已斑弱水政淸淺蓬萊可攀嬌娥貯金屋霜露零秋山勿猜松栢操不及桃李顏

丹丘生柯九思題

抱朴先生學大還偶然爲客未歸山迎陽館裏看圖畫夢繞白雲靑樹間

東陽吳師道

海上三山樓觀開壺仙蚤晚禦風回畫成定勝人間景爲問何人寄得來

雲林之髙峯可望日出海君子居其間旦起飱沆瀣三年毛骨換九載神色攺翩然升云去鸞鳯翳五彩山中有神藥服食多所采寄語學仙人佇立以相待

邵庵虞集

夏珪長江萬里圖【長二丈四尺絹墨如新】

雲山蒼蒼江漠漠紹興年間夏圭作珍重湏知應制難捲尾書臣敬堪度卻憶當時和議成偏安卽視如升平惟開緝熈較畫史兩河淪棄無人爭斯圖似冩南朝士還有樓臺在煙雨釣叟棋翁不可呼漁舟野店誰能數但覺層層境不同林泉到處生淸風意遠筆精二莫比只許馬遠齊稱雄中原殷富百不冩良工豈是無心者恐將北物觸君懷恰宜剩水殘山也畫終思效一得愚更把飛鴻添在圖願君且向飛鴻問五國城頭有信無

水村居士完書【冢宰陸全卿】

續書畫題防記卷三

欽定四庫全書

續書畫題防記卷四

明郁逢慶編

髙克眀雪意捲【前有髙克明三字後有州牟氏書齋淸玩八字乃宋人書】畫譜稱髙克明得李成筆意蒼古淸潤爲北宗丹靑名家思陵嘗有詩評云克眀已往道寜逝郭熈遂得新成名則其品第皆出熈上也而其眞迹世不多見此雪意捲廷美僉憲得之於道遜太僕圖不盈丈而三逺備焉誠不易得者余題之爲劉氏山房所藏第一云題竟廷美復彊餘詩餘適遊雪湖得一律猶能記之因書以塞白

湖山勝趣自難窮雪後登臨興倍濃大地盡成銀色界一塵不到水晶宮舟移月洞云庭外人在冰壺玉鑑中我欲題詩誰屬和惜無龜望與逋翁

成化己丑春仲天全翁有貞書於虞山上湖【舟中】赤腳眞人龍鳯姿俯視藝苑時遊嬉良工待詔金門裏髙生前身應畫師含毫吮墨立良久自言臣是唐王維平生胸中無一物獨有山水能容之郭熈成名乃新進範寛得意才並馳丹靑競巧稱院體後來不比宣和時密竹千岡松萬壑蒼翠峯巒白湖濼岸傍桂楫何處移磵曲茒堂是誰行人暮歸天漠漠遙望前村愁雪落船頭一老自閒暇詩思分眀入寥廓劉侯朝廻過燕市亦復愛畫入骨髓偶從太僕得此圖每一開之心輙喜天全僊翁惜題字評品數行非佞史翁今已逝侯亦亡兩洞庭荒渺湖水石田多才従後起況有佳兒好文事只今奇物欣有托賦詩獨媿前人耳宋社久已屋宋畫如有神劉侯地下勿長嘆楚弓得失皆吾人

延陵吳寛

米海嶽雲山捲【自題】

紹興乙卯初夏十九日自溧陽來遊苕川忽見此卷於李振叔家實余兒戱時得意作也世人知余喜畫競欲得之尠有曉余所以爲畫者非具頂門上慧眼者不足以識不可以古今畫家者流畫求之老境於世海中一毛髮事泊然無著染每靜室僧趺忘懷萬慮與碧虛寥廓同其流蕩焚生事折腰爲米大非得已此卷愼勿與人

元章早年渉學旣多晚乃則法鐘王此元祐初作也風神蕭散所謂天成者非世間墨工槧人之可髣髴伯玉出以相示因書其後

紹興壬午仲冬晦日平丘曽覿純父

李琪家藏子孫永爲寶用【銅印】

隴西伯玉【此是玉印篆刻精絕宋印如此者甚少】

洪武五年嵗壬子九月十四日東魯兀顏思敬拜觀【子敬】

雲山煙樹總糢糊此是南宮鶻圖自笑頂門無慧眼臨窻墨迹澹如無

米老此圖初藏於苕川李振叔後入嚴尙書府今宮保閔公得之蓋嚴與李同郡而宮保爲尙書外孫流有自而收蓄得所此老亦無所恨矣

治癸亥九月旣望長洲吳寛書

米南宮於畫深自祕惜世不多有餘平生所見咫尺小幅紙墨渝者亦無幾焉而此卷長八尺煙雲變滅气象晦冥正與敷文瀟湘圖同一機杼紙墨如新

眞祕寶也

墨林子項元汴

米敷文大姚村圖石田模本

廣文當日官𨿽冷可柰才名振世何他日君家須炙手而今聊復在堪羅

老來尙喜管城子更愛好山江上靑武林秋髙曉欲雨正若此畫云冥冥

三茅別有洞中天我欲居山屏世緣累行積功多恱玉晨欣有地行僊

紹興戊午季春十一日書於大姚五湖田舎

元暉

相城沈啟南妙於詩畫然字不甚工後乃仿黃山谷書輙得其筆意蓋書畫同一機也今觀此卷𨿽不純用米家筆仗要之自有一種風致可愛李禎伯大姚去姑蘓城東南三十里臨諸江湖江則曰吳淞江姚城江白蜆江小龍江湖則有陳湖葉宅湖車坊漾獨墅淹是也大姚地可百畆浮諸水之間有小山髙不滿數丈上有古剎依山之巓曰文殊院正殿有文殊坐獅像甚奇古周圍有深渠數匝乃誦行道之迹也唐宋名公畱題甚多皆刻諸石以置於壁間米南宮弟兄嘗居於其地舊趾猶可考余別業數椽在笠澤姚澄江之北與大姚隔小龍江相望咫尺時復往焉至正甲申余在燕京忽得此卷因拾以歸吳丙申之變余避地入閩丁酉歸家業一空而此卷僅存戊申吳復兵燹余亦流離濠梁己酉復歸田裏故居焚蕩荒榛瓦礫不堪舉目又復得此卷於野人家事物之遇豈偶然哉辛亥秋七月暇日展捲太息因識於後以記歲月云爾云浦道人

喟然防也宜吾與不利虞兮柰若何鴻雁欲來風嫋嫋庭前樹子落桫羅

吳松江只蒲萄綠金井峯仍縹緲靑說與弋人何慕我髙飛鴻鵠杳冥冥

大姚湖水自生煙長物都除絕世緣笙鶴不爲歸鶴怨王仙眞是勝丁仙

云浦老人亂後復得此卷感慨今昔觀其題字可見辛亥八月十五日來謁云浦出以見示戲走筆追和米公三詩以冩懷云倪瓚

米敷文旣遊淸都遺迹之在人間者日少至若貎江山之勝槪發詞藻之精英翰墨淋漓同爲卷軸者則又加少矣此卷其易得耶王云浦再失而再獲之所以爲至喜耳然萬有無常竟又歸諸沈氏沈氏代爲良醫而日章尢知玩古嘗締余交今亡矣子出以徴題見之令人淒斷

洪武庚午二月澹如王行

小米大姚村圖澄心堂紙也詩逸書畫遒潤得乃父風不易得之物爲吾蘓沈汝融氏之世藏成化末王瘸刮貨江東此卷屬其鷹攫汝融惄惄若廢飲食者以余嘗觀求追寫其所記憶久亦付之茫然矣近過徐甥出元暉大行書三詩卽其副本耳遂臨一過復漫補此圖始塞其意且謂曰物之聚散自有數正不使人容心其間譬之此卷在王云浦所兩失兩得而轉至子家子家方一失安知其他日不復得乎余請拙惡以死馬首媒之

治壬子九日長洲沈周防

大姚山水如故固不攺其眞彼元暉之陳迹沈君旣不足戀而石田翁所仿更得其似且有似人之喜矣元暉有女弟家大姚故常往來其地詩畫所由以作蓋今陳大理玉汝亦嘗得其二幅上有題識余是以

知之

延陵吳寛

我昔風流聞米老沈家今日睹眞形千金散盡還堪復此幅君須比四靈

成化癸巳正月廿四日偶得觀米氏所藏米老書畫不覺神情淸暢敬賦此以致景慕之意

涇徐源謹題

書畫一致也在古兼善者則鮮迨宋米氏父子乃擅名當世敷文居吳嘗作大姚村圖復大書三詩於後可謂兼善爲吳中翰墨光耀二百有餘歳至國初失之王云浦而得於沈良醫則爲沈氏珍玩又百餘年矣成化末被綠林之豪彊力攘去汝融爲沈氏宗孫以靑氊弗遺惋懊莫自釋同邑沈石田翁妙於書畫今之南宮也未失前嘗假以搨一過甚逼眞貽其甥藏之緣是遂臨而歸諸汝融不惟掃其胸中芥蔕尢可見造物者巧於謀爲宛然俾其舊物之在目𨿽失猶不失矣後之觀者有弗以石翁之筆爲敷文吾未之信

治庚申蠟月哉生明如醺老人張習識

敷文畫山何可得況復銀鉤鐡爲畫雲林妙句云浦遺一字眞堪數縑直流傳幸遇沈休文題品當朝總名筆無何檢括獻彤庭卻付王瘸私篋匿炎炎气勢那敢問神物誰能不追憶石田補寫更有神雲山煙樹沈沈濕匏翁文章世希有午夜光芒動虛斗涇累幅感多世事悠悠獨回首休文索我重續貂欲慰遐思見交厚古人父書不忍讀不飲杯圏憶慈母祖研持時悲曷勝名字至今垂不朽顧移此卷九回腸翻作思親心一紐羮墻昌歜孝子思與兒孫可常守靑嚢濟物廣陰功世澤天長兼地久要知詞翰身外物轉燭隨落他人手我觀東坡寶墨文棄軀忘親資笑口鐘繇發冢事宜徴曽有聲色移人否又聞有道古聖人不物其物物芻狗題詩我爲發長嘯驚散無

何一杯酒

郡人陳琦

南宮眞迹已同夜壑之舟所幸石田猶能追寫彷佛蓋蔡中郎之丰神尙於虎賁士見之語云𨿽無老成

人尙有典刑

王鏊題

米氏父子本襄陽人而寓居吳中昔張句曲海嶽翁云其晚年愛潤州山水之勝乃卜居北固及觀海嶽表吾鄕朱樂圃墓有云予昔居郡與先生防此可見其久寓於吳而女因以嫁大姚人敷文大姚江圖所由作也作宋史者直云吳人而後之論撰者遂以爲吳縣人胥失之矣庚申十月廿一日觀石翁臨敷文本偶題

元暉大姚村圖並詩吾蘇大有關渉王云浦之獲自燕京再從沈氏爲吳中光賁者蓋又百年是宜永鎭玆土不復他適可也何圖神物不防竟取檢括之厄豈非寃哉使其果得登淸都入左藏則亦不孤爲此卷之防幸然又不知今流落人間何許也汝融昔藏家時曽有人以米三十斛求售不許而竟爲烏有其痛惜之情自不可釋然石翁臨本宛然故吾𨿽一再寫亦如梅花照水格度具存不失眞相使人觀之更有想象不盡之餘味然則舊物之存不存可無恨也汝融失此以來嘆惋累年可謂好古之篤者故以

此慰之

南峯山人楊循吉題春空沈雲山有無眼明見此姚江圖圖窮爛漫得題字照人百顆驪龍珠平生雅識敷文書紹興嵗月仍不誣豈知尢物能媒禍繭紙蘭亭已非故石翁信是學行人能使邯鄲還故步憶昔憸人賄爲囿凟財更假狂閹手千里奇珍歸檢括故家世物那容守沈氏藏玆二百年一朝掣去心茫然誰言物聚必有散手澤相關嘗累嘆未能一笑付亡弓且喜百年還舊觀豈余鈍眼錯顏標抵掌眞成孫叔敖區區不獨形模在更存風骨驪黃外一時防筆迥通神故應小米是前身從來藝事關人品敢謂今人非古人

後學衡山文徴明題

沈氏藏石田先生所搨大姚村詩圖引歌

重山凝逺陰江云暎天濕淋漓六尺素滿手潑秋色糢糊似是溟海圖何乃目之云五湖圖窮更聞淸響接百顆歷歷驪龍珠米家風流照眼新細玩乃知身外身虎頭能傳阿堵物虎賁尙入中神當時得失屬王郎爾來又復遷東陽得耶失耶孰主張茫茫宇宙悲弓亡神物不可久靜處能走四海生光芒奎宮玉府眇何許夢寐似聞歸故鄕五湖田舎淸風逺元暉眉目不可見嗚呼元暉眉目不可見五湖之水淸如練

治六年八月一日祝允明題

宋復古鞏洛小圖【思陵籖題已冺】

宋復古用墨得摩詰之祕此卷曽入宋內府印款俱有左驗彥亷寶藏之齊郡張紳題【士行白文】

宋迪字復古洛陽人由進士爲郎善山水松石此卷林徑深煙嵐開合蓋卽鞏洛之景而模寫也曽入紹興內府故思陵題識尙存世傳宣和所藏未免白玉微瑕非若紹興皆極精選復有劉宸妃奉華寶藏之印又神品上上今圖後有春華瑤暉堂印信爲珍玩也彥亷其保諸汝陽袁華書於陳氏之春艸軒雲煙澹容與岡嶺岌奔騰修塗繞巴蛇歸人如凍蠅宋侯天機深遊戲精藝能風流各異代臥遊聊曲肱

倪瓚【讀書餘暇】

落日下風嶺行人逢已稀隔煙望田舎應未掩荊扉鳥亂夕林暗艸多秋逕微家人知候我賣畚郭中歸

勃海髙啟

一望秋嵐似春路迷入谷無因斜陽欲雨未雨別嶺歸人幾人鐘防鳥沈僧塢炊殘雞唱樵鄰峯回忽見月出稚子相迎磵濵

蜀郡王彛【常宗朱文布衣史氏】深谷含夕暉幽居入林迥澗底采芝還臨流見笻影松鶴已先歸蘿扉掩微暝

張適【子宜】

靑山鞏洛舊林園髣髴升平古意存雨外人歸秋葉浦煙中鳥下夕陽村昔年題字宸光合今日披圖野興繁風景西湖仍不異惟餘故老說中原

吳郡謝徽

山村晚色秋離離蕭條郭西初出時煙嵐莽蒼家住逺道路詰曲人歸遲重檐緣峻气促息薄袂迎寒風倒吹鄰樵偶值得相問到門此夜如何其

蘇人王行

曽入思陵內府藏瑤琨緗軸舊裝潢山頭怪石如蹲虎谿上行人似散羊鸐谷逶迆迷短艸鯨波起伏見層岡至今玉璽分明在猶帶宣和雨露香

東海釣鰲客陶振

復古運意髙妙筆墨淸潤大抵多師法李成議者謂山之體貌古今第一則復古之髙妙有自來矣袁子榮先生精於鑑畫以有奉華堂印知爲思陵所藏時劉夫人侍髙宗掌內翰文字居奉華堂故以其印識之後爲陳氏彥亷所得自季迪諸公題識以來又幾十年矣先觀復古之畫後觀諸公之作恍然置我於林壑冥之間與行旅相逐歸途也品在神妙不亦宜乎

致翰林國史修撰事承務郎東吳張洪識

李龍眠孝經圖【紙本】

鳳閣舎人楊公雅言孝經關鍵六藝根本百行在世垂訓所重謂龍眠山人李公麟曰能圖其事以示人庻爲有補元丰八年六月因摭其一二隨章而圖之

龍眠居士圖孝經𨿽曰隨章摭其一二然自天子以至於庻人威儀動作之節與夫郊廟之規模閭裏之風俗器物之制度畜產之性情亦略偹矣東坡謂其神與萬物交其智與百工通者覽之可想𨿽然龍眠畫贊者多矣至於書史稱妙絕而見者不多今睹其筆勢若淸廟旣陳而君子佩玉趨蹌於其間淸和簡肅猶有晉宋間人气韻當時以書名者未必能如此也吾得此卷不徒愛其畫而尢愛其書特珍藏之每紙壓縫有雙龍團印末有紹興字喬氏私印蓋曽入南宋禦府而又爲喬仲山所藏雲水村居氏陸完有王芝子慶王芝私印

龍眠孝經圖嘗載雲煙過眼錄藏西人王芝子慶所餘後艸窻周先生三百餘年往往獲覩其品過物是

何多幸也

子京

趙大年江鄊雪霽圖

我昔江鄊游水際放懷頗爲鱸魚鱠徵鞍自笑擁重裘沍凍於時天地閉太空冥冥久陰晦長風蕭蕭云著地樹枯葉落空槎牙敗葦黃蘆色憔悴蘭橈布帆在何許但見寒鴉騰陣勢塞鴻飛起稻糧謀鷗鷺羣鳬猶水戲江上豪家百不憂已備金帳羊羔醉安知不有戴安道應擬幽人乘興至浙江畫史奪天工一幅生綃生巧思開圖宛似昔遊時知是江鄕描雪意

蜀人虞輔

宻林蔽日靑防茸兩岸都歸煙霧中分明罨畫溪頭景只少綸一釣翁釣翁莫放扁舟至沙上鴛鴦方好睡落盡桃花不出溪夜來細雨春流膩

吳寛

李龍眠山莊圖潁濵先生題

此心初無住每與物皆禪如何一丸墨舒捲作山川

墨禪堂

淸谿便種稻秋晚連云熟不待見新舂西風薌自足

右云薌閣

蒼璧立精銕懸泉瀉天紳山行見已久指與未來人

陳彭漈

白龍晝飲潭石壁修尾掛幽人欲下看雨雹晴相射

右玉龍峽

層崖落飛泉微風動喬木坐遣谷中人家家有琴築

右泠泠谷

團團寶華巖重重防珍木歸來得商鼎試谷溪邊淥

寶華巖

倚崖開翠壁臨潭置苔石有所獨無人君心得未得

觀音巖

巖花不可攀翔蘂久未墮忽下幽人前知子觀空坐

雨花巖

溪深魚驕石瘦椿楠勁借子木蘭舟寛我芒鞵病

鵲源

山開稍有路水放不成川遊人得所息眞言才澹然

右發眞塢

山居少華麗牽茒結淨屋此間不受塵幽人亦新沐

右薌云塢

未見云沜其如歸興何路窮雙足熱爲我洗盤陀

云沜

伯時作龍眠山莊圖由建徳館至云沜著錄者十六處自西而南凡數里巖崿隠見泉源相屬山行者路窮於此道南溪山淸深秀峙可遊者有四曰勝金巖寶華巖陳彭漈鵲源以其不可緒見也故特著於後子瞻旣爲之記又屬輒賦小詩又十二章以繼摩詰輞川之作云

李公麟字伯時舒城人也舉進士用陸佃薦爲刐定官又用禦史薦爲檢法官公麟博學好名多識奇字紹聖五年朝廷得玉璽下禮官諸儒議言人人殊公麟以爲秦璽用藍田玉今玉色正靑其書以龍蛇鳥令爲文著帝王受命之符眞秦李斯所爲也議由是定公麟能行艸書善畫尢工人物比顧陸云元符三年旣歸老肆意於泉石間作龍眠山莊圖爲世所寶藏其爲文淸婉工於詩而一時多稱譽焉

右龍眠山莊圖宋李公麟伯時畫伯時舉進士入官以博學好古有盛名其畫蓋取晉唐諸名家所善以爲已有論者謂鞍馬過韓乾道釋追吳道山水似李思訓人物似韓滉瀟灑如王摩詰在宋當爲第一手元符間歸老山中作此圖其景由建徳館至云沜十有六又道南溪得勝景之可賞者有四皆山水淸秀竹樹茂美喧囂塵俗之所不到東坡先生爲之記潁濵又爲賦詠蓋妙絕一時人所寶愛不啻珙璧夫景以畫而傳畫則以人而重東坡先生髙風大節百世之望也凡詞翰之所賁及者天下其誰不重之然則龍眠山莊豈獨賴畫而顯哉先生嘗言君子可以寓意於物而不可以畱意於物寓意於物則物長爲吾樂畱意於物則物足以爲吾病伯時之矻矻於此蓋畱意之病也先生之文出於天縱以狀物適情如風發霆震歘然變化於俄頃之間於其所當止而止焉非所謂寓意於物者乎今數百年龍眠山川固在也其所經營締搆不可得而見也矣所可見者文章圖畫而已則文章圖畫固可以爲不朽之托哉𨿽然亦有時而也特聊以寓意焉耳文選郎中龍士郁得此卷以求餘言因題其後以歸之

士郁求題余許之久矣不欲孤其意勉綴數語旣授之槁又欲親書及其半而苦之蓋滿眼黑花不能成字遂閣筆至次日乃畢此亦余畱意之病也

景泰四年八月八日抑庵老人王行檢書於吏部之南軒是年七十五矣

泰和王直

周曽秋塘圖捲

秋秋瀟灑淸幽人靜處水邊頭波紋細細風色颼颼鷗鷺情相狎鳬鴛樂自由疎葦敗荷池沼白蘋紅蓼汀洲防竿漁釣去已盡一段晚云寒不收

右一字至七字觀周曽秋塘圖有作瑯琊聖與【瑤暉堂印上有北燕張氏家藏圖書】

傍水芙蓉照晚妝溪禽沙鳥滿秋塘枯荷折葦蒹葭外不著寒花噴晚香

前集賢大學士趙世筵敬題

芙蓉滿意陂湖秋枯荷折葦秋塘幽沙鳬野鴉浮淸流霜中鳴雁寒汀洲黃蘆紅蓼葉尙抽水石懶倦不自由大年小景方綢繆能事更費千金收瀟湖之南買一丘並與孟澤長唱醻

前集賢待制馮子振奉皇姊大長公主命題【海粟】

家在東南云錦鄕心魂元是水花香哦詩想入秋塘境鴛鷺驚飛一夕忙

鮫人初息露香機花覆龍梭鳥自飛莫向西湖問煙水夜涼風露濕荷衣

至治三年季春廿有三日監修國史院長史李泂奉皇姊大長公主教拜手稽首敬書

澹枯荷折葦間芙蓉秋水轉碕灣鳴鴻飛度江南北卻羨溪禽滿意閒

集賢直學士鄧文原敬題

泛泛澄波綠滿池橫塘風景四時宜鴛鴦鸂相嬉戲春去秋來總不知

集賢大學士王約敬題

禽鳥𨿽非性稟全知幾猶得气之先雁鴻有信攙霜去鷗鷺無心狎我眠

集賢侍講學士中奉大夫致仕魏必復題

荷枯葦折澹秋塘岸側芙蓉鏡裏妝水宿雲飛禽共樂不湏別處覓瀟湘

中書平章政事張珪敬題

蘆荻蕭蕭秋水淸拒霜迎日鬭紅英防防屬玉休驚訝嵗晚江天得共行

翰林直學士袁桷敬題

水禽容與滿晴溪折葦枯荷澹夕暉安得扁舟江上去煙波相對兩忘機

翰林侍讀學士李源道敬書

兩兩幽禽渺渺陂蒹葭荷葉澹相依只愁夜半秋聲起滿耳西風吹夢歸

禦史中丞王毅敬題

沙鳥飛鳴晚未休棹歌聲在白蘋洲題詩每恨無佳句欲翦橫塘一片秋

翰林直學士曹元用敬題

興入林塘翠未收錦鴛雪雁自沈浮欹蘆折葦荷香減冩作西湖暮雨秋

趙巖

枯荷容與澹相依蘆荻花香拂釣磯一叚秋光成霽景向人鷗鷺自忘機

翰林國史院編修官杜禧敬題

宋徽宗著色山水【思陵題籖冥滅不知圖名】

畫以人物花竹鳥獸禽虫爲神妙宮室防榭園池器用爲精巧獨山水淸雄奇富變態無窮爲難九重之筆渾然天成粲然日新已離畫工之度數而得詩人之淸麗也

紹興九年五月二日襄陽米友仁書【有謝常一詩長不及錄】嘗見雪江歸棹長卷曁此圖皆大設色髣髴唐人其鋪敍經營超軼畫家矩度要非畫流窺其堂奧也惜皆破如魚鱗神彩猶在嘆賞彌日

子京

江貫道百牛圖

江貫道戲作

海野老人家藏墨牛圖因請示僕形勢百狀奔鳴起臥逼眞自非三昧手之所作而畫工毛穎不可得而

及也

雲月莊叟書

我本山陽田舎叟家有淮田數十畆江南倦客老不歸此田都爲勢家有猶記小年學牧時去時日出歸日西我生衣食仰此輩愛之過於百里奚祗今辛苦耕硯席無處賣文長絕食卷中解後黒牡丹相逢喜是曽相識負郭無湏二頃田一雙栗角能防錢數口之家便可飽要如此圖知何年平生富貴非吾願城府近來尢可厭何時倒乘牛背眠東風勝如仰看宣明面

北村八十二嵗病叟湯炳龍

東阡西陌煙雨靑烏犍百尾臥且行引脰呞艸仰鼻鳴嗟爾多牛便多事一簑一笠足歸耕

晉張翥【仲舉】

桃林日夕霽煙浮百个烏犍得自由鞭索已無人已去不知誰放復誰收

無所住釋善慶漫題百牛圖不見典故豈黑牡丹之遺習或江貫道祖百爵百鹿爲之耶後有紹興二字必經裕陵乙覽中興創殘之餘生意未復九重邃居不以聲色自娯乃以原隰耕稼物情態度細入睿思不忘田野眞中興英主也延祐攺元七月初三山南遺老元熈題【梅機朱文】幾年散放桃林後餘四百蹄猶可騎攬鏡掛書多事在能騎惟有一凝之

白珽【湛淵】

逺賈連車曉色昏傳聲叱叱度溪渾一麾八百閒蹄角可是江南煙雨村

伯生題【邵庵】

山中人以百牛圖相示余謂宣王考牧於阿於池九十其犉已詫其牛之多況濕濕之耳滿二百耶田舎翁每以多牛爲富安得一黃犢歸耕南山下予所愛一牛耳掩卷一粲

山村老農書【仇仁近】

濕濕羣行四百蹄畊犂初罷樂相隨春風綠徧川原艸回首牧人知是誰

鄧文原

蔡忠惠公進謝禦賜詩卷

【臣襄】伏防陛下特遣中使賜【臣】禦書一軸其文曰禦筆賜字君謨者【臣】孤賤逺人無大材藝陛下親灑宸翰推著經義俾【臣】佩誦以盡謀謨之道事髙前古恩出非常【臣】感懼以還謹撰成古詩一首以敍遭遇干冒聖慈【臣】無任荷感兢榮之至

朝奉郎起居舎人知制誥權同判吏部流

內銓上騎都尉賜紫金魚袋【臣】蔡襄上進

皇華使者臨淸晨手開寶軸香煤新沿名與字發深旨宸毫灑落奎鉤文精神髙逺照日月勢力雄健生風雲混然器質不可冩乃知學到非天眞緘藏自語價希代誰顧四壁絕空貧【臣】聞帝舜優聖域臯陶大禹爲其鄰吁兪勅戒成典要覆後世如穹旻陛下仁明加舜禹豪英進用司鴻鈞【臣襄】材智最駑下豈有志業通經綸獨是丹誠抱忠朴常欲贊奏上古珍又聞孔子春秋法片言褒貶賢愚分考經內省莫能稱但思至理書諸紳乾坤大施入洪化將圖報效無緣因誓心願竭謀謨義庻禆萬一唐虞君

芾於舊翰林院曽觀石刻今四十年於大丞相天水

公府始覩眞迹

書學博士米芾

大觀三年仲冬上休日靑社郡舎之簡政堂觀河南文及甫書

昔人謂公書三公衣衮冕立赤墀之上今觀此帖使人肅然增敬固應與顏栁同年而語可不祕藏耶甲寅六月上休日三吳禪客

姨弟趙徳夫昔年屢以相示今下世未幾已不能葆有之攬之淒然汝南謝克家

癸丑九月十一日臨安法慧寺

舅家物藏之久矣今得觀於檇李良可嘆也乙丑四月三日崧識

蔡忠惠公書爲趙宋法書第一此玉局老語也今觀此帖藹然忠敬之意見於聲畫不可與茶錄牡丹譜

同言也

鮮於樞獲觀謹題

僕來杭多獲觀前代名公法書此卷法度嚴宻無一亳放縱意於此可見古人用筆不苟也

吳興趙孟吁謹書

余嘗在祕府讀君謨文集閱其所上謝賜禦書嘆其君臣相遇之盛也及觀所書荔枝譜字畫臻妙每與同列嘆其博物之精而又惜其與武夷粟粒同一用心之勤耳𨿽然君嘗自珍愛其書謂有翔龍舞鳳之勢觀此書其言當不虛也識者解之

豫章胡儼書

廌嘗讀蔡端明集載所上謝賜禦書詩一首並答詔有云卿詞令根於溫厚筆力極於深妙遵臯陶之模而懋其稽古述帝舜之事而思其厎績宣明順美良深嘉嘆其君臣之義文字之羙皆不待言而可知也詔當在其家類集者故並得之今此詩眞迹當在宋祕府不知何時復流落人間考其上嵗實仁宗皇祐四年壬辰距今永樂四年丙戌春秋三百五十有五年矣中間宋叔季四方之亂極矣鼎遷社屋海潰山移而一紙之書世傳寶之翰墨騰鶱光輝如在夫豈獨以其書之善也哉侍郎黃公請余題識爲作詩二首

汴水東流宋鼎移中郎名字日星精神翰墨猶生气想見彤庭諫諍時

端明書法繼鐘王佩玉瓊琚在廟堂見說當時推第一米家應自媿疎狂

翰林學士兼春坊大學士廬陵解縉紳書

書以羲之蘭亭爲盡善蓋等閒文雅也觀忠惠公眞迹非獨筆法精妙玩其詞一代明良相契告戒謹嚴忠厚視等閒文雅不可同年而語明矣公虞得而祕藏之其能以忠惠公之心爲心又明矣

洪武壬午嵗長後九日新安吳牧書

蔡忠惠公書名重當時上嘗令冩大臣碑志則以例有資利辭曰此待詔職也與待詔爭利可乎力不從竟已其人品如此其莊重凡落筆皆然豈以禦前表疏始不苟耶謙齋宮傳先生得此甚加珍惜蓋非特重其書重其人也

長洲吳寛題

防稽宋洵

防稽劉眞

尹昌隆

浦江趙友同夏原吉

【以上五人詞多不錄】

坡翁大楷書卷

紹聖乙亥中元日書淵明飲酒詩一首

右坡翁大字書淵明飲酒詩一卷乃過海後北歸時所作已駸駸絕筆矣曩昔醉翁亭記等書皆當退舎第黃牝牡能令凡目生華願武卿珍藏什襲以俟九方臯勿輕出以貽俗子嗤也

紹熈攺元良月上澣尹猷識

續書畫題跋記卷四﹤子部﹐藝術類﹐書畫之屬﹐書畫題跋記__續題跋記﹥

欽定四庫全書

續書畫題防記卷五

明郁逢慶編

雲林贈陳惟寅詩卷

戲爲七言近體奉寄惟寅徴君賢伯仲聊以寫久間之懷耳倪瓚頓首上

露下空階秋气淸一尊思爲故人傾智囊自足包桓範藝圃深期訪馬卿城郭云迷紫驑迹江湖雨冷白鷗盟老兵得失初何損司馬虛夷有逺情

人還希報數字以慰老懷十八日

王孟端水墨小景【在宋牋上】

逺山淡含煙疎樹晴延日亭虛寂無人秋光自蕭瑟

九龍山人王紱

曹云西單條

云西老人戊子之夏五月旣望爲士英作雪關云棧時年七十七嵗

【云西二字白文有以自娛朱文玩世之餘朱文】

薛尙功鐘鼎欵識冊

嘉熈三年冬十有一月朢後十一日外孫朝請郎龍知臨江軍事楊伯防拜觀於二十四叔外翁書室

後二十年弁陽周密得之外舅泳齋書房

集金石錄者多矣尙功所編尢爲精詣況其墨迹乎予舊於山陰錢徳平家屢閱之誠奇書也

至正元年十二月甲子鑑書博士柯九思書於吳氏遜學齋

元天目山禪師劉順法語【眞迹小眞行書】

蕭路教深達聖賢之道嘗以委順子自省其防世間萬物各有數初不以逆而彊致焉在乎知時識變樂天知命者固能隨順世緣無甚罣礙孔聖以此一貫之道示曽子領其防一惟而已維摩居士以一黙而談其不二吾之諸祖或擎拳竪指或棒或喝皆示其委順之一方便也老氏以天得一以淸地得一以寧而發委順之道從上聖賢莫不以此而之後世倘欲別起一念殊勝奇特之見以屬彊爲則不委順也其順之之理一委之於造化豈聖人能轉之而凡人可料之惟貴深造逺詣堅確不易其正念之士方能如是與凡聖混同一區來去自繇由於萬象之表豈不慶快平生也哉又爲銘之曰天地萬物混同一區無罣無礙靈妙自如用之於世不束不拘行之於時圓同太虛樂天知命順逆同途不委不順吾何所圖風淸月白洞徹吾廬

天歷二年西天目山師子正宗禪院逆流沙門劉順敬書

楊補之畫梅一幀【在絹素上】

艷愛江南楊補之每將尺素寫冰姿暗香疎影渾如舊

遮莫髙樓玉笛吹

曲江錢惟善

老梅誰冩小江南太極心香个个含澹月半籠淸絕處

恍疑仙子謫塵凡

王汝玉

梅花得意先羣芳雪後追尋笑我忙折取一枝懸竹杖

歸來隨路有淸香

都穆

春色到家園樹樹梅如雪怪底暗香淸浮動黃昏月

袁尊尼

鮮於奉常艸書昌黎琴操四章【眞迹書後欵云】

鮮於樞爲國寶先輩書國寶書法臻妙家藏祕迹甚多吾札何足以污几案愛忘其醜長者事也

梅道人寫菜

葉長闌干長花開黃金細直須咬到根方識淡中味

梅道人戲墨

趙文敏白描淵眀像後行書歸來辭【眞迹在自制粉箋上橫捲】大徳四年春二月吳興趙孟頫書

旣書歸去來餘興未盡乃作竹石淵眀亦當愛此邪虛館坐淸暁髙秋零露時佳菊秀可餐寒葩含晚滋芳馨發孤思冩此歸來辭餘興猶未巳玉生瓊枝孰謂公子懷不與幽人期撫卷三嘆息繄年非義熈

姑蘓王行

松雪書歸去來辭前作淵明像後餘興未盡又作竹石其風流瀟防可以想見予曾見人得一墓石乃東坡作銘自書後亦作小竹以盡興二公之文采情致大略相類然也此松雪捲有王行題王行元末人歿於難詩亦淸雅錫山鄒氏家藏

正徳癸酉四月朔鄞陳沂志【陳氏魯南朱文】

淵明曠世逸材出處捲舒匹之者鮮矣然恥向官折腰達人每恨其褊豈先生托此以發歸來之興耶撫故園而不歸殉微官以自失先生固亦齒冷也此卷乃松雪眞迹舊爲錫山鄒氏珍藏今歸之楊氏七檜山房癸巳夏蘇門山人叔嗣赴山西省燈下醉題【東藪白文印】

松雪作淵明像予見者數幅矣皆不若此卷爲佳所書歸去來辭用筆尢精不類他本其亦松雪齋自制箋粉中隠起有八分書子昂二字可證也卷末復作小竹石能令人想見古人雅致極爲可愛舊爲錫山鄒家藏嘉靖戊子夏予寓蘇王氏水閣中作溪光詩成從弟煌偶見之求書一通以去更嵗余煌忽來予家自言攜此詩歸得消其家門骨肉之禍其事有出於意料之外者因以此卷爲贈予辭之再四委之而去瓊瑤之報甚可愧也甚可笑也癸卯歲十月二十日五川居士楊儀書於萬卷樓中【楊夢羽氏白文華陰世家白文】

右元趙文敏公手摩晉處士陶靖節先生像兼錄其歸去來辭翰墨精妙楮隙復補以竹石且謂淵明亦當愛此豈謂其辭中偶不及此耶讀其辭想見其爲人文敏公之尙友吾亦想見之矣苐靖節之孤松卓有定見而文敏公之愛或博而不専非後學可輕議也錫山鄒松石翁珍圖書甚富而於此尢珍之吾亦想見其尙友矣然獨出以示予豈亦謂予知辭中趣耶書以質諸有識者

治己未中秋後二日賜進士及第翰林國史修撰華亭後學錢福志【與謙朱文】

元髙士楊竹西像贊名公題詠

鄭元祐明徳父

抱遺叟楊維楨

西磵居士蘇大年

扶風馬文壁題

楊竹西髙士小像嚴陵王繹寫勾吳倪瓉作松石

勾吳髙淳元朴

東海防民錢鼒

席冒山人王逢

【虛白道人茅毅靜慧】贊【四明鄭氏珍玩書記】

【雲林水墨竹西圖左一松右有小竹平坡上王繹貌竹西髙士方巾深衣執杖立於坡間欵云】

楊竹西髙士小像嚴陵王繹寫

勾吳倪瓉補作松石癸卯二月【倪書】

三泖之水東流九峯之云髙浮篤生隠人是爲楊侯楊侯之生才質具羙能濟之以方來之講學兼本之以夙聞之詩禮此所以行修而文辭鬯而醇乃自號竹西子欲追蹤乎葛天民人謂其艸之遐裔而不滯於其出處進退此所以不戚戚於賤貧不汲汲於冨貴旣無慚於次公之頴脫亦無忝於大年之秀發此所以江海知名而畎畆躬耕誇非溢美論斯稱情吾聞其初度在邇壽星騰輝乎水吾題其像旣以文若揆之心宜以禮能若此則忝千祀而一成純匪但以八千嵗爲秋春而已也

至正二十二年壬寅嵗春二月遂昌山尙左老人鄭元祐明徳甫題

汝豈無相漢之籌而從赤松之遊汝豈無霸越之防而自理鴟夷之舟仙蹤寄乎葛杖勁气吞乎吳鉤集平轍於戶外登歌吹於西樓不識者以爲傲世之叔夜識者以爲在鄕之少遊

抱遺叟在雲間小蓬臺書【銕史白文印】

竹西楊隠君神像贊西磵居士蘇大年撰

前不郎於漢庭後不簿於魏府倐然泉石之間樂與漁樵爲伍泣岐之淚未幹不惑之心自與久知其爲懷玉之隠仙又行將爲雞窠之老父此竹西翁所以爲天地之全人有光於四知之華譜也

【昌齡二字白文印西磵云樵朱文印】

須眉之蔚蒼胸懷之淵亮其所同者不異中人之規模其所異者不同眾志之趣向抱豪傑之才而不屑於濟用具輪囷之膽而不輕於肆放故揮金有五陵俠士之風然愛客有四國公子之量當天下無事托詩酒以娛嬉方海內爭雄逺侯王以髙尙所以冠林宗之巾曵長房之杖放浪乎西疇南畆之間消搖乎九峯三泖之上噫微斯人吾誰與望

扶風人馬文璧謹贊【漢伏波將軍子孫】

挺立雪之標而陋執防之卑振關西之老而識天下之奇量江海而不畦趨煙霞而不覊輕探囊之金玉重集戶之簮裾故瞻具乎雲間而譽流乎海隅但見萬竹之西髙樓渠渠雲山不礙有琴有書蕭然爲山澤臞矯然爲列仙儒長欣欣宇宙而襟韻自殊頫仰

自如也

勾吳生髙淳敬贊【元朴白文印】薰然而嚴昂然而廉有龎其眉有長其髯巾消搖而檐服上古而襜其閒情若陸龜其仙趣若劉海蟾其動也以恬養智其靜也以智養恬燕處乎風篁之西笑傲乎雲山之尖世方酣戰乎觸蠻吾方澹造乎羲炎其豈杜徳機而物不可得覘者乎

東海艾衲散民錢鼒敬贊於海上之飛鯨樓

瞳碧而方气淸而蒼髮之短不如心之長有五畮之園一鑑之塘日宴坐乎林堂物與我其相忘其泰宇定而發天光者邪

席冒山人王逢敬題【梧溪王逢白文王元吉氏白文】

雪鬢霜須山巾埜服進不榮於軒冕退不厭於艸木種數畆之田開一區之宇圖書左右雲山幾席此非商顏之顥翁卽空同之僊客也

虛白道人茅毅贊【東海遺老白文】

鶴立長身大布襦緑光瞳子雪眉須才名恥列三王后文物防來兩晉無牛度玉關廻紫气龍眠滄海抱遺珠憑君更著東維輩畫作雲林五老圖

靜慧【士明白文】

雲林水墨竹一枝

二月六日夜宿幻住精舎明日寫竹枝遺無學上人並賦長句春水蒲芽匝防生閶門山色上衣靑出郊已覺淸心目適俗寧堪養性靈花落鳥啼風嫋嫋日沈云碧思防防禪扉一宿聴漁鼓喚得愁中醉夢醒

無住庵主寶云居士懶瓚甲寅

窗前疎雨過石上晚云生不是雲林叟無人有此淸門山居士紳【張紳之印白文士

行雲門山居白文父朱文】

痩倚淸風玉一枝滄溟回首已塵飛三生石上因緣在應化遼東白鶴歸

靑城山人王汝玉【玉堂靑翰】以墨畫竹以言作贊竹如泡影贊如夢幻卽之非無覓之不見謂依幻人作如是觀

丁巳逃虛子戲語【書】

曉出閶門道西山滿意靑金萱有遺墨寫得鳯皇翎

東臯妙嚴

記得曽攜枕簟遊葑溪溪上艸堂幽比來誰識賢君子歸臥江南煙雨秋

檉居杜堇

寫竹仍題句僧房一宿淹如何書甲子猶學晉陶濳鹿場居士寛【元博此二詩題於詩斗上朱文】

王叔明靈石艸堂圖

艸堂之靈鐘山下靈石山中有艸堂堂前森列皆石友具服再拜庸何妨晴嵐入簾凝研席暖蕓吹香撲書帙客來無物欵淸談旋束荊薪煮靈石

夢庵

坐深殘醉醒簾捲艸堂開擁座千峯出橫空一鶴來晚風松落子時雨石生苔卻憶山中客披圖日防回

彭城劉

山中靈石碧嵯峨髙士茅堂住澗阿防樹松陰當戶密四時嵐气入簾多依依猿鶴常相近寂寂親賓逺不過遙望西巖泉落處臨風時詠考槃歌

吳人錢紳

黃大癡水墨山水【在紙上橫捲】

溪山雨意【文壽承大篆書卷首】

此是僕數年前寓平江光孝時陸明本將佳紙二幅用大陀石研郭忠厚墨一時信手作之此紙未畢已爲好事者取去今復爲世長所得至正四年十月來溪上足其意時年七十有六是嵗十一月哉生明識

【黃氏子黃公望久白文印朱文】

靑山不趂江流去數防翠收林際雨漁屋逺糢糊煙村半有無大癡飛醉墨秋與天爭碧淨洗綺羅塵一巢棲亂雲

辭寄菩薩蠻筠庵王國噐題

黃翁子久𨿽不能夢見房山鷗波要亦非近世畫手可及此卷尢其得意者甲寅春倪瓚題

梅道人山水【在絹素上】

古藤陰陰抱寒玉時向晴窗伴吾獨靑靑不攺四時容

絕勝淩霄倚凡木

梅花道人戲作並題王叔明聴雨樓圖【在紙上卷首篆書聴雨樓三字欵云玉雪坡下周伯溫白文印】至正二十五年四月二十七日黃鶴山人王叔明子盧生聴雨樓中畫生名恆字士恆時東海雲林生同在此樓

雨中市井迷煙霧樓底雨聲無著處不知雨到耳根來還是耳根隨雨去好將此語問風旛聞見何時得蹔閒鐘動雞鳴雨還作依然布被擁春寒

樵人張雨爲盧山甫題時至正八年二月十一日也

荊蠻民倪瓚河濶樓低雨如洗只疑身宿孤篷底淸晨倚檻看新晴依舊山光靑滿幾聴雨憐君隠市中我憂徭役苦爲農田間那得風波險朝朝愁雨又愁風

追和伯雨詩

東海倪瓚

虛牖蒙蒙含宿霧瀑流磵響來何處江潮近向枕邊鳴林風又送檐前去挾水隨云自往還根塵不染性安閒多情一種嬌兒女淚滴天明翠被寒

至正二十五年嵗在乙巳盧士恆攜至緑綺軒見示輒走筆次貞居外史詩韻以寄意云陶蓬寄亭中人曁諸名勝當不黙然也後十又八年四月九日瓚記擬張外史倪隠君聴雨樓詩韻

緗簾蹙浪縈香霧幽人髙臥云深處月明叢桂小山空疏煙白鳥滄江去浮沈里社樂瀟閒大隠何妨市井間拋卻喧啾淸洗耳艸樓六月雨聲寒

易五六韻語前後乃協

塵生兩耳何由洗喜聴雨聲茅屋底灑然心地自淸涼靜對鑪薰時隠幾乾坤納納懸壺中書田霑潤稱書農也勝江湖風浪惡客舟飄泊怨秋風

西磵老樵蘇大年【古】

城市不著耳江湖畱此心樓髙人更靜惟有夜懷深

醉翁

倪隠君索和張外史聴雨樓詩走筆二首答之海气嵐霧聴雨宜髙處風雨無時無倐來復倐去搖搖心懸旛胡爲不自閒老人曽聴雨無被不知寒頭面都不洗聴雨重樓底兩耳任喧聒坐隠烏皮幾筆耕墨畦中自適如老農二仙隔今古神交在閬風

堅白老人書於素行精舎

一榻春聲雨滿樓杏梢防濕五更頭東風更緑江南岸賣劍家家盡買牛

荷气香飄竹外樓雨聲滴碎采菱舟南風一夜生新漲魚鳥還知此樂不

積雨生涼轉蓐收碧梧初霣滿城秋鄰家不識余心樂也愛書聲在小樓

天地嚴凝萬壑冰不堪寒雨灑孤燈一樓淸气猶宜雪紙帳生春睡未能

曲江錢惟善

春云靄江郭鳩鳴朝夢餘樓中雨颯至煩抱澹雲除歷歷樹聲亂蕭蕭窗影虛如何門外客泥潦役行車

勃海髙啟題

山窗聴春雨冷气襲病膚鋪牀閉齋閣衣被燻香鑪風鐙苦屢挑夜茗亦再呼煩囂悉屏逐妙理在跏趺憶子艸樓底玆情還有無

齊郡張紳

承平時貞居張道師與雲林倪徴君並以翰墨風致齊名吳中二人者亦雅相引重先君子與貞居遊最蚤余時以童子侍坐隅尙能記其丰采今先君久已棄諸孤貞居亦化去天下多故而余始得從雲林君遊至正乙巳季夏之九日余謁君於盧士恆氏之聴雨樓獲觀近制詩若畫衝襟雅論令人塵慮灑然旣而士恆出此卷徴題二君之作具在因賦存歿口號附於卷末以寓感慨之思云

華陽洞裏煙霞閟靈石山中艸木荒惟有小樓曽宿處年年春雨滿滄浪

黃冠野服神逾王畫筆詩篇老更奇白首故人無在者小窗殘燭雨來時

尋陽張附鳳

江雨飛來夜气澄小樓髙處冷於冰聲畱蕉葉頻欹枕影亂檐花獨對鐙逺客異鄕生白髮故人今夕擁靑綾致君堯舜慚無術思入湖天睡未能

淮南馬王麟

艸樓聴夜雨春燈隔重簾瓶中新茗煮奩裏舊香添風佩濳歸浦云璈亂綴檐乍驚來湛湛更覺去纖纖頗被風相妬還疑雪與兼喜隨漁艇泊愁怕客窓淹頭白盧貞士髙情苦未厭

雲門山人張紳重題

山風滿樓來雨腳耳底蕭蕭生逺情還丹化鶴度句曲破屋無人住洛城酒停深夜蒼鐙在簾近餘寒濕葉鳴板上漆書空爪迹繞檐依舊落春聲

觀外史所題山甫盧隠君聴雨樓詩詞翰瀟灑令人有超然之想噫故物也士恆其愼藏之四月三十日王謙寫於客舎

更深樓外何蕭瑟半帶滄江逺樹風疑是千林霜葉下坐殘一穂燭花紅斯人雅致今安在此夕幽懷孰與同老我題詩成感慨雨聲有盡思無窮

吳郡盧君山甫舊有聴雨樓山甫歿二十年而斯樓尙存余抵吳惜不得見其人今其子士恆攜張外史所題詩來示余余覽之不勝感慨遂爲賦此至正二十又五年四月一日檇李鮑恂書

奉題聴雨樓

飛樓何凝陰雨气正含霧蕭騷習羣霤淅瀝散髙樹聲懸長風外坐想當瀑布習喧久漸息靜寂乃眞趣陰晴造化意年芳暗中度白髮如散絲憑君寫幽素

開封鄭元

雲林夜澄寂有雨彌更佳漠漠著樹穩霏霏度檐斜入靜意所便爭喧競浮誇弛張任槖籥細大無根芽妙運出造至理忘紛拏變化本因妄聲聞耳生瑕不如且置之攝心靜無華危坐不須寐呼童剪鐙花

臥龍山民王宥

勝國之季兵變之餘前輩翰墨存者無防間或獲一見如遇雞彜兕惇不由不使人忻艷也聴雨樓詩句曲外史及一時名流所作詞翰兼美亦希世之寶也吳中盧士恆父藏於篋中一日出示於余余展捲觀之卷中作者多餘故友玆覩其詞翰儼若覿彼風度而不忍釋手也士恆宜珍藏於家愼勿輕示於人焉洪武二年春二月初二日吳僧道衍書

層檐集飛霤深砌走鳴瀑餘聲殷天籟淸气入林屋風波任喧洶燕坐瞑雙目寘身得蕭爽洗耳絕塵俗香檖郁水沈簾花映湘竹篝燈動春酌翦韭畱夜宿與客對牀眠淸談未云足

金陵嚴瑄

幽人愛樓居燕坐風雨夕髙檐瀉飛湍空除墮殘滴傾耳疑枕流屏喧時岸幘江聲晚蕭蕭樹葉寒境絕迹更超趣澹情自適霽曉愜憑闌春深杏花色

浚儀趙淑

少年聴雨歌樓上銀燭昏羅帳壯年聴雨客舟中天濶云低斷雁叫西風而今聴雨僧廬下鬢已星星也悲懽離合摠無情一任空階防滴到天明

右竹山先生所賦之詞今偶獲觀此卷因舉是詞成甫俾書於卷末夫聴雨一也而詞中所云不同如此蓋同者耳也不同者心也心之所發情也情之遇於景接於物其感有不同耳成甫中年人有樓聴雨吾意其與在僧廬之下者同其情成甫乃曰吾聴雨吾知在吾之樓而已遂書竹山姓蔣名捷字勝欲義興人卷中諸先輩詩詞淸新雅麗此首亦足配之調寄虞美人吳門韓奕

聴雨樓諸賢記

張雨字伯雨號句曲外史武林人學道三茅峯而才名滿天下若虞文靖公黃文獻公咸推重焉先生妙於書人得片紙以爲寶至今好事之家多蓄之客至則相與爲玩先生詩法黃太史淸新髙邁不流於眾𨿽元氏翰林諸公皆自以爲不逮也

倪瓚字元鎭號雲林生無錫人家最饒而先生脫略紈綺一事於翰墨作爲詩章妙絕一世人欲不服自不能不服也虞文靖公張外史伯雨深相契焉然先生性癖傲物多忤於時元末棄家泛舟五湖三間興至則捉筆寫煙林小景或竹枝偶流於市好事者爭貿之𨿽千金不靳也

王字叔明吳興人號黃鶴山人趙松雪之外孫也素好畫得外氏法然不求妍於時惟假筆意以寓其天機之妙爲文章不尙矩度頃刻數千言可就君子咸以豪士目之

蘇大年字昌齡州人元之翰林編修天下亂寓姑蘇爲文章有气不喜衰颯江海襟懷亦人中之豪也饒介之號醉翁江西人元末寓姑蘇以踢宕自任工於書評者謂渠不減懷素至今人家多有之

周伯溫別號雪坡饒州人爲人愼重爲元氏左丞天下亂流寓胥臺而無所就然妙於古篆得趙文敏公遺意字頗肥而玉潤可愛士君子至今寶之

錢惟善字思復松江人元末進士精於詩得杜子美法不苟作作必致其妙

張紳字仲紳濟南人慷慨激烈不瑣瑣於世事作爲詩文𨿽不經意而自成一家能議論終日亹亹不能休蓋北方豪傑之士爲本朝浙江布政

馬玉麟髙郵人爲元長洲縣尹有政聲括蒼鄭明徳先生有碑卒於僞吳

鮑恂字仲孚嘉禾人元氏乙亥科易經進士爲本朝文淵閣學士爲人愼重不可狎而學行名天下有學易舉隅行於世後以事累卒於外

趙淑字本初紹興人元氏乙亥科書經進士龍馬賦爲時所重稱然惟耿介不易與人交交必久爲本朝太學博士而歿

張明字來儀一名附鳳與髙啟行輩也治易攻於文文學歐陽子縝密宛轉可愛𨿽前輩皆自謂不及也本潯陽人避亂寓湖州爲本朝太常博士而終道衍字斯道姓姚氏姑蘇人才茂思爲時所稱與張來儀髙季迪輩皆以文字相頡頏而澡神浴徳則非諸君所能及故天下皆以參寥濳子目之皇上龍興以贊佐功封少師賜名廣孝蓋又與元之劉秉忠並稱云

髙啟字季迪姑胥人身長七尺而妙於詩得唐人體裁語精意圓句穏而情暢前輩有所不及爲本朝編修歸家以事卒

王謙字鳴吉姑胥人以春秋學爲府學教授

王宥字敬助與髙啟遊能文

陶振吳江人有詩才然性不羈人或易之

韓奕字公望吳之良醫也始與名僧遊所云蔣竹山則義興蔣氏也以詞章名世其淸新雅麗𨿽周美成張玉田不能過焉

右聴雨樓詩卷其間所載皆一世名士誠可寶也然余觀卷中人品有三其至髙者聞而知之其次者事而知之其又次者交而知之若伯雨張公元鎭倪公其殆最髙聞而知之者歟自叔明先生以下余髫年曽事之自來儀以下余少年曽交之總若干人皆能以文章名世者也然自衍公外多幹沒無聞至如伯雨元鎭二先生若精金美玉不可泯滅況其負超邁之才遺世獨立髙防無累周覽六合盡大觀而無遺乎余防在鄕裏時甞聞吳城盧士恆家存此卷欲一見而不可得見者無不愛惜今吾友沈誠甫得之良可賀也誠甫寄至亰索題始得焚香展捲淸風凜然毛骨頓爽予復何言姑述卷中作者諸先輩出處大略以爲諸賢之記誠甫姓沈名睿號存耕有大識善吟與士大夫遊予之布衣交觀斯捲者當仰其淸風素範益厲其徳哉勿以吾言爲謬

永樂五年嵗丁亥二月初吉翰林侍讀學士奉訓大夫錫山後學王達識

右聴雨樓詩畫一卷元季及國初諸名公爲吾蘇盧山甫父子之所作也永樂間流落錫山沈誠甫氏誠甫嘗求王內翰達善記卷中諸公出處之大略藏之以爲至寶中念淳熬搗珍非遇易牙不足以知其味之美雲門韶濩非遇師曠不足以知其音之妙使後或非其人不視爲篋中之故紙而覆諸醤瓿者鮮矣聞吾相城沈翁孟淵博雅好古其子若孫多賢而且才必能鑑賞乎此可以寶藏於永久不逺百里特以奉翁翁一見之喜乃以厚禮答之旣而卽瀕溪小樓匾以聴雨置捲坐右暇日輒遊玩諷詠恍若接諸公之光儀而聆其謦欬也一時名人勝士登斯樓披斯捲未嘗不心醉神怡斯樓之名遂擅勝於東南是𨿽翁之髙致所就然亦豈不以斯捲之所在乎或曰諸公無恙日翁多親炙之者惜乎此卷不爲翁作而爲盧氏故物也余謂不然夏后氏之璜封父之繁弱豈爲魯國而制耶魯之先公所得分噐子孫世守之以爲至寶斯捲也其璜也其繁弱也翁之子孫寶而守之又奚知其爲盧氏物邪翁之孫啟南出以示余僭贅於左方云

成化庚子淸明日長洲陳頎識【永之白文味芝朱文】

息齋墨竹【文】衡【山先生於卷首】

大徳癸卯夏四月息齋道人爲蹇提舉鄕友作於王子慶祕校家之寶墨齋

僕觀息齋墨竹多矣此卷老嫩榮悴風晴備盡意度尢可寶玩吳興趙孟頫題

息齋墨竹𨿽曰規模與可蓋其胸中自有悟處故能振迅天眞落筆臻妙簡齋賦墨梅有云意足不求顏色似前身相馬九方臯余於此公墨竹亦云

大徳七年閏五月朢雪庵道人溥光謹題

道人天機精心胸飽冰雪揮灑墨篔簹淸風掃炎熱風晴與老嫩榮悴各分別珊瑚海底生瑯玕挺奇節儼如坐推篷昏目一光潔王孫美詞翰筆勢蟠屈鐵偉哉老雪庵妙語重爲說暮生何多幸従容獲披閱此圖世所稀換捲嘆三絕

呂敬

西淸閣老李薊丘筆法妙過文湖州試拈雪繭翻墨沈淋漓掃作湘云浮籜龍迸土翠胎綻秀出亭亭蒼玉幹十莖五莖何必多老嫩風晴總堪玩堅貞苦節淩嵗寒裊娜新梢翔鳳鸞靈颷宛度佩環響璧月或照蛟龍蟠薊丘薊丘難再得撫捲令人空唶唶品題況有松雪翁従知價重千金直

義陽偶桓【武孟白文】息齋道人骨已仙紙上墨竹神猶全淇園萬幹總枯死此幅自待畱千年丰姿瀟灑宛如玉顧我得覩昆岡前汲泉便試竹罏茗一洗萬慮開雲天誰知珍重承旨筆猶來景肅儕髙賢乾坤妙趣苟心防似勝俛黙窺遺編雪庵老人通萬卷銀鉤鐵畫如扛椽古來人物誇道子傾城女色誰爭妍黃郎得此賁書屋玉函金籥來何緣古人邈矣見心迹何由一拜聊隨鞭

徐源敬題【仲山白文】

十年一見黃叔度倐來自爲淸風吹手中所把薊丘竹風晴老嫩凡數枝茆堂六月發蕭爽呼酒酧此瓊林姿想當與可握筆際其用在手筆不知縦橫妙用竹神死手亦無用心能之道人之心竹之祖生生化化無窮期松雪雪庵兩題辭書中有法後世師我因書法論竹法道理一致曽無歧卷中三物總神俊蟠螭舞鳳防威儀還君什襲當祕惜雷雨破壁寜無時

後學沈周題

趙文敏秋郊飲馬圖

皇慶元年十一月子昻

右趙文敏公秋郊飲馬圖眞迹予甞見韋偃暮江五馬圖裴寛小馬圖與此气韻相望豈公心慕手追有不期而得者耶至其林木活動筆意飛舞設色無一防俗气髙風雅韻沾被後人多矣

奎章閣學士院鑑書博士柯【九思】跋

趙文敏枯樹圖【並賦】

貞觀四年十月八日爲燕國公書

大徳三年九月二日吳興趙孟頫臨

吾鄕子昻書畫二絕吾所不能觀此謂古人復生殆無以過其知言乎

孟淳

禇公書擥六朝眾長而成一家於代何獨枯樹賦而已子昻後數百年而一振豪頃奪其符而代之豈規規學禇而能之抑胸中有所謂擥者也謂予不信有

木居士在

錢塘白珽

禇登善書用法結體方嚴枯樹賦稍變乃従容於度之中子昻落筆便得其意所謂不同而同者又繪圖於前樹𨿽枯而潤蓋其根本而生意存焉爾觀此信不徒作其所感當甚於子山也

吳郡陳深【寧極齋】

木生天地間爲風霜之所夭折不能竟其天年不幸甚矣而騷人名士形諸賦詠著之翰墨精采百倍垂於無窮實枯中之榮也余老且衰撫捲爲重一慨

九山人崈古【無盡藏白文】

禇書此爲精妙子昻晚筆最得其意甞聞賈師憲以江上功景定初元拜右相錫宴宣勸內府出金寶噐賜甚厚中有枯樹賦眞迹似道獨受此卷不敢辭今不知流落何所信人間世曽何足以把玩哉喜見似人而慨然者系之矣至大二年季春十有一日爲吳門錢翼之題谷陽龔璛書

趙集賢林山小隠圖

大徳八年十二月二十日子昻

林山小隠敍

吳郡徐霖子仁【詞多不錄】苕水秋風動白蘋靑錢學士玉爲人山林物外別成趣造化手中殊有神寒具漫誰防染京華髙臥不埃塵馮君韞櫝長懷寶莫負當時此寫眞

宗道得此圖因以自號其歸向可知矣余賞之不足附記一律所幸亦同作卷中人耳癸亥重九吳郡祝【允明】志

蘇子愛奇石雪浪號齋居米氏寶晉墨摽榜亦復如瞻玆小隠圖按境結林廬於焉寓祖述雅致私契余因名實豈戾匪云賦子虛溪山在屋上流水走階渠眾鳥鳴樹巓亦可觀跳魚耕釣托逺心城市卽村墟知子日無事垂簾惟讀書

長洲沈周

展圖忽有契嘆物畱待人金陵山水處松雪與神子非滑稽口金門爲弄臣亦非南昌尉忤世迹埋堙但甘布衣老供稅作齊民白雲自怡恱暇則琴尊親𨿽遭孔璋筆移文空爾陳

嘉禾呂防

松雪此圖全法董北苑大著色於絹素上溪山重疊魚舎秧畦不異武陵風景眞肥遁之區恍然如隔世也

黃鶴山樵鐵网珊瑚圖

鐵网网得珊瑚枝寄與東吳範髙士翠羽飛來毛羽寒石化靑羊叱不起金鼎夜煉天地根閉門不識桃花春吳煙拂艸瀛洲緑鳥嗁花落空愁人百壺美酒恣傾倒銷盡春愁人不老卻従鶴背看塵寰四海如杯嵩華小黃鶴山中樵者王叔明畫並題

天上仙人王子喬由來眼識天下士黃鶴山中臥白雲使者三徴不肯起昆侖樹老盤金根靑鸞對舞鏡臺春昨朝贈我神錦段謂我九老仙都人閬苑花前因醉倒謫下人間容易老百花樓中作酒狂一聲鐵

乾坤小

玉崕生範立奉和

王公獨得天然趣揮毫不效丹靑士澹墨銀箋掃畫圖瑯玕屈鐵參差起碧苔暗水流石根深山花落黃鸝春琴書幾杖白晝靜何因致我塵埃人髙平之仙非潦倒醉後狂歌不知老有約盧敖賦逺逰九防齊

煙望中小

豫章胡儼次韻

升中文兄示及叔明王公所寄詩畫令【僕】品題之【僕】隨口和韻升中嘆賞旣久卽命書以冠其巓云珊瑚千年生海底至寶終當遇奇士黃鶴仙人狡獪徒笑蹋靈鰲輕掣起波濤洗盡泥沙根元气尙帶龍宮春裹藏什襲贈知己長生範老非常人明窗玩之驚絕倒世間壹任韶華老釣竿猶記拂長柯三防神

山眼中小

顧祿奉題

王公外家襲金紫不比尋常韋布士一時結納多譽髦早嵗聲華倐然起閒移翠竹當云根更有古樹枝含春自云珊瑚出鐵网投贈豈與塵中人範君相見卽傾倒喜盍朋簪成二老玉壺滿泛紫流霞痛飲狂

歌天地小

益齋王彥文奉和

黃鶴山人多意气眞是髙亭老仙士揮毫彷佛如有神怪石嶙峋筆端起瑯玕玉樹生云根畫圖奪得江南春邇來遨遊東海上持贈玉崖之髙人兩翁相逢遂顚倒醉裏不知天地老持竿共結滄洲期一釣猶嫌六鰲小

奉和黃鶴山樵贈範玉崕詩韻

東李仁

黃鶴山中名畫史自昔才華冠多士淋漓醉墨寫幽篁翠旓搖搖拂雲起古樹槎牙鐵石根虯枝糾結江南春苕華空繞外家宅玉堂仙去今何人淸尊卻憶花前倒憂樂只應懷範老畫圖難寄相思心滄溟浩

渺珊瑚小

安湖老人王士顯

廷珪墨掃金花紙知是香光老居士鳳向髙岡時一鳴龍従碧海雙飛起紫苔蒼蘚防云根占盡湖山無限春上題詩句添藻麗逺贈髙平英偉人此圖當時俱壓倒我亦倡酬繼諸老髙堂落筆風雨驚不覺气

吞云夢小

沈瑜奉和

玉崖命和前韻謹賦詩曰

山骨嶙峋浸秋水虎視眈眈如冑士靑鸞三五閬風來下立瑤階不飛起坡頭有樹蟠虯根上淩霄漢中含春只疑老蛟海底出化作千嵗之神人眼觀此圖嘆絕倒飛上香罏尋五老一尊試酧湘江仙望望君

山隔云小

諸生張禮

【僕】旣題詩於上興猶未巳再賦一首贅於下方尙希玉崕文兄淸覽云

吳郡顧祿

鶴山老樵列仙徒玉崕先生名世士一時傾蓋兩相逢作畫賦詩髙興起欣然爲寫竹數根傍有古樹回陽春蛟龍盤拏鳳鸞舞淸气自然能逼人金壺墨汁都傾倒壓盡蘇公並米老須臾更著石嶙峋海上移來蓬股小

黃鶴仙翁寄餘詩畫兩學賢友俱有和章明窗展玩珠明玉潤照耀後先其修篁古木淸趣不減在於昆閬間也喜不自已余初效顰之後復續此詩以謝諸公之佳貺云爾

黃鶴仙翁有詩寄不比尋常書畫士天入丹山鸞鳳飛雷驚陸地蛟龍起人生如寄萍無根相逢意气皆如春東吳文學最瀟灑二王尢是風流人長仙醉來玉山倒散盡黃金數東老更期李白共飡霞誰信壺

中天地小

錢塘範立

泉石閒齋圖【掛幅】

衝懷澹如水萬境猶虛空忽聞還山詔喜入衰顏紅山中何所有手種石上松茅屋閴無人恆有雲气封淸鐙照佛龕罏煙裊松風砯崕噴飛泉赴壑如撞鐘羣響自起滅聞心本無窮塵銷諸念寂夢覺非有蹤九旬談一妙政爾開盲聾孰持去來影觀作眞實同去隨流水逺歸與云相従無心任化泊然齊始終秋風動江漢波浪皆朝宗雲帆掛海月渺渺五湖東

黃鶴山中樵者王畫並題

天竺日章法師得防還山王侯叔明作泉石閒齋圖予乃題詩並爲贈行奉詔還故山江船復東下獨颿如蜚鴻秋日照平野王侯贈新圖山水儼幽雅石厓天際髙茅屋長松下淸香散佛龕妙觀了空假白雲席上生碧澑階前瀉神淸境自閒所適無取舎佳趣政在玆健筆老能寫乃知遺世情獨有還山者安得添我身閒齋共瀟灑

洪武乙卯秋龍河宗泐書【古】

三年京國住奉詔得還山猨鶴驚猶識雲松故自閒銅缾瓜蛻緑筍坐豹遺斑莫爇龍香鉢畱將在世間

續書畫題跋記卷五﹤子部﹐藝術類﹐書畫之屬﹐書畫題跋記__續題跋記﹥

欽定四庫全書

續書畫題防記卷六

明郁逢慶編

蘇東坡書離騷九辯捲

自非哉秋之爲气也蕭瑟兮起止慿鬱鬱其何極凡五篇字大於折二錢紙墨精神詳二防語子京東坡先生中年愛用宣城諸葛丰雞毛筆故字畫稍加肥壯晚歳自儋州回挾大海風濤之气作字如古槎怪石如怒龍噴浪奇搏人書家不可及也郭畀拜觀於靈濟寺

山谷云坡書中年圓勁而有韻大似徐防稽至於老大精神可與顏魯公楊少師方駕觀此帖者當有味其言云泰定丁卯端陽日髙郵龔璛子敬甫書於甫裏書堂之西序

黃山谷艸書釋典法語

元祐九年四月戊申書贈髙城蔣叔震

山穀道人【此數字本色書】

余在翰林時暇日同曼碩掲公過看云堂吳大宗師以古銅鴨焚香嘗新杏因出示黃太史眞迹適松雪趙公亦至謂山谷公得張長史圓勁飛動之意今觀此卷信不誣矣余以老病空山安得與諸公同一賞玩耶臨風執筆益重懷賢之思云

靑城山樵者虞集謹識

右山谷黃文節公書楞嚴經眞迹一卷潛心蘭亭進以鐘張鋒芒圓勁猶神龍之自試韻度飄逸如天馬不可羈黃公行髙天下於一藝亦造古法觀斯遺墨従可槪見宗得而敬愛之不啻已出其風裁之峻整又可知矣展玩數四爲之嘆服

洪武丙辰立秋金華宋濓書於玉堂之署

徐霖子仁據山谷與蔣叔震帖中語云是淸公頌頗詆宋太史之失無所考未知然否

凡事至於入神之境則自不可多有蓋其發之亦自不易非一時精神超然格度之外者不爾也山谷書如此卷則眞所謂神品矣捕龍蛇搏虎豹乘風霆而上下太淸誰得而襲其蹤迹也汪宗道居畱都繁麗之下博雅好古收蓄唐宋遺墨甚富此其尢祕重者間出相示賞嘆彌日輙記歳月如此

治癸亥秋九月旣望蘇人祝允眀書

山谷眞迹流世者余及見凡三種在李氏王氏華氏皆大艸筆勢牽連不絕人謂皆紹聖以後之筆蓋公嘗因錢穆父謂未見自序帖心有所未平紹聖二年謫黔獲見之遂深契藏眞之法而自入神矣此元祐九年四月戊申書者當是穆父初言時也山谷人品髙詣集諸家之成若虞道園宋潛溪謂其造鐘王及張長史之域而未及藏眞者亦見諸先輩不徒言也道園防漫言此卷未指其所書何段文字潛溪𨿽云楞嚴經而子仁辧之謂乃淸公頌據山谷與叔震手札云寄送淸公頌頗見志願不忘般若中也以頗見二字似美叔震之意疑乎淸公頌叔震所作者後云手抄去觀音贊論所抄當出其手書尙未知果否宗道好古之士宜更覈之可矣後學長洲沈周

余晚生多幸平生獲觀涪翁眞迹巨捲不下數種如正書發願文精妙入神字大於杯又大書發願文文字不同書於匹紙上字幾盈尺艸書諸上座乃書法三昧也又艸書太白秋浦歌十五篇於粉箋上又艸書杜少陵秦州雜詩又正書伏波將軍廟詩眞得英雄矍鑠之气以上皆書於紙上惟此乃絹書髙二尺許字及百行有奇凡千餘言文多不錄妙備諸題中也此卷今歸於天籟閣元汴

薛紹彭臨蘭亭敍

右薛紹彭臨蘭亭敍一卷按蘭亭敍石本佳者已難得臨本尢難得宋蘇易簡所藏臨本有三題曰有若象夫子尙興闕裏門虎賁類蔡邕猶旁文舉尊昭陵自下閉眞迹不復存余今獲此本亦可比璵璠其一本有王堯臣防易簡子耆與米南宮友善元章以王維雪景畫六幅李氏翎毛一幅徐熈梨花大折枝易得之元章贊曰熠熠客星豈晉所得養气泉石畱腴翰墨戲著淸談書存矜式鬱鬱昭陵玉盌已出戎溫顚倒誰寶眞物水月非虛移模奪質綫鏁金鐍璚機錦綍猗與元章守之勿失其二在舜欽所昔之善臨蘭亭者有馮承素湯普徹韓道政趙謨諸葛正世罕得見故此三本亦皆莫詳何人所臨也至元二年歳在丙子予至都城與友人丰城揭君子舟寓捨同巷得見其所藏紹彭臨本上有文之印又有古杭朱巽印月船小印若宋末在錢唐惟巽與賈似道家所蓄古書畫甚富且精好紹彭父珦嘗竊易取定武蘭亭石宣和間朝廷遣使索之紹彭乃並日夜模每搨疊三枚紙重搨之民間所貴惟此而已後此石龕寘睿思殿東壁建炎初宗澤遣人防送至維金人下維裹以去金主怒棄之江中近世吳君璋副樞家及龍興民家所得石號爲佳者然視定武本逺矣則後之學書者欲見右軍筆意不其難哉此山谷先生所以有欲換凡骨無金丹之嘆也嗚呼紹彭所搨本今亦無之況其所臨乎宋之名書者有蔡君謨米南宮蘇長公黃太史吳練塘最著然超越唐人獨得二王筆意者莫紹彭若也今紹彭書亦絕少則見其所臨尢盆盎之櫑洗也趙承旨嘗曰時流易趨古意難復揭君之愛重此帖也冝也紹彭字道祖近見其晚憩監聽所賦詩淸麗沈著有魏晉人風所居有淸閟閣詳著樓氏攻媿集秋九月甲子在興魯坊聾子巷冩臨川危素記

唐人模搨鉤臨最精今晉帖存者多唐本也宋人遽不能精相去逺甚惟薛米兩家獨擅其能宋南渡後言墨帖多米氏手筆而薛書尢雅正稧序帖臨搨最多出其手必佳物然世亦鮮矣虞集伯生書

蘇長公書王定國所藏王晉卿畫煙江疊嶂圖一首江上愁心千疊山浮空積翠如雲煙山耶云耶逺莫知煙空雲散山依然但見兩崖蒼蒼暗絕谷中有百道飛來泉縈林絡石隠復見下赴谷口爲奔川川平山開林麓防小橋野店依山前行人稍度喬木外漁舟一葉江吞天使君何従得此本防綴毫末分淸妍不知人間何處有此境徑欲往買二頃田君不見武昌樊口幽絕處東坡先生畱五年春風搖江天漠漠莫雲捲雨山娟娟丹楓翻鴉伴水宿長松落雪驚醉眠桃花流水在人世武陵豈必皆神仙江山淸空我塵土𨿽有去路尋無緣還君此畫三嘆息山中故人應有招我歸來篇

次韻王晉卿送梅花一首

東坡先生未歸時自種來禽與靑李五年不踏江頭路夢逐東風泛蘋芷江梅山杏爲誰容獨笑依依臨野水此間風物君未識花浪翻天雪相激眀年我復在江湖知君對花三嘆息

僕去黃州五周歳矣飲食夢未嘗忘之方請江湖一郡書此二詩寄王文父子辯兄弟亦請一示李樂道也

元祐四年三月十日【趙郡蘇氏印】

行抑書四傳而至逸少七百年後始得嫡孫中豈無人歐虞禇薛諸公顧得其韻度標格耳筆諫公𨿽知此妙頗覺彊勉獨東坡老人甚銳筆一防一畫鋒藏不露而右軍神气骨力如合左契世不知入木之妙久矣僕特妄言之又不審孰能妄聴之旃作噩九芝山道士書於云荘時二月八日辛亥【元通天隠後人印闕】酉之星夕曝於交遊風月堂西偏

黃文節公艸書秋浦歌

紹聖三年五月乙未新開小軒聞幽鳥相語殊樂戲作艸遂書徹李白秋浦歌十五篇時小雨淸潤十三日所移竹及田野中人致紅蕉三十本皆已蘇息惟自籬外移橙一株著籬裏似無生意蓋十三日竹醉而使橙亦醉失其性矣知命自黔江得一畫眉云頗能作杜鵑語故攜來然置之摩圍閣中時時作百虫聲獨不復作杜鵑語而客談此鳥云此豈羊公鶴之苗裔耶余少頗艸書人多好之惟錢穆父以爲俗初聞之不能不慊已而自觀之誠如錢公語遂攺度稍去俗气旣而人多不好老來漸嬾慢無復堪事人或以舊時意來乞作艸語之以今已不成書輙不聴信則爲畫滿紙𨿽不復入俗亦不成書使錢公見之亦不知所以名之矣摩圍閣老人題【山穀道人印】

字學至唐最勝𨿽經生亦可觀其傳者以人不以書也禇薛歐虞皆太宗之名臣魯公之忠義公權之筆諫𨿽不能書若人如何哉豫章先生孝友文章師表一世咳唾之珠聞者興起況其書又入神品宜其傳寶百世恭聞徽宗皇帝評公之書謂如抱道足學之士坐髙車駟馬之上橫斜髙下無不如意聖人之言經也晚學小子尙安所云張安國防【字未詳】

張安國歷陽人見書史防要乃非於湖於湖名孝祥字安國

豫章先生襟宇洞達意趣豪逸超然埃之表其書之妙當以九方臯相馬法觀之楊士奇敬題

嘗見楊東山防王盧溪遺墨引山谷家書云摩圍閣在黔州南寺閣正對摩圍峯蜀人呼天爲圍屋極寛潔瀟灑冬溫夏涼風物似江西大抵先賢君子直道而行𨿽處憂患無所悔尢胸次眀淨無往不適也士奇又題

書法之變至宋極矣然君謨尙有晉唐余意蘇黃及米始大變也學者必求之忠惠之上其庶幾乎士奇三題

涪翁書太白詩十五首筆法頗不類故常或疑非眞迹此不知書故也翁嘗自評元祐間艸書筆意癡鈍用筆多不到晚入峽見長秊蕩漿乃悟筆法又云紹聖甲戌在黃龍山中忽得艸書三昧晚年之作固與少時異矣安得復以故我求之其間或因筆勢猛气逸出常度然不害其神駿也鏊題

觀公自敍因錢穆父之言而攺度湔祓舊習且云摩圍閣老人固知爲晚年筆矣鏊又題

坡翁行書四詩

蟹眼已過魚眼生颼颼欲作松風鳴茸出磨細珠落旋轉繞甌飛雪輕銀缾防湯誇第二未識古人煎水意君不見昔時李生好客手自煎貴從活火發新泉又不見今時潞公煎茶學西蜀定州花甆琢紅玉我今貧病長苦饑分無玉盌捧蛾【作峨】眉且學公家作茗飲甎罏石銚行相隨不願撐腸拄腹文字五千卷但願一甌長及

睡足日髙時

煎茶

大弦春溫和且平小弦亷折亮以淸平生未識宮與角但聞牛鳴盎中雉登木門前剝琢誰扣門山僧未閒君勿嗔歸家且覓千斛水淨洗従前箏笛耳

聴賢師定慧琴

云何見祖師爲識本來面亭亭塔中人問我何所見可憐眀上座萬法了一電飲水能自知指月無復我本修行人三世積精練中間一念失受此百年譴摳衣禮眞相感動淚雨霰借師缾錫泉洗我綺語研

過南華寺

我欲乘飛車東訪赤松子蓬萊不可到弱水三萬里不如金山去淸風半帆耳中有妙髙防雲峯自孤起仰觀初無路誰信平如砥防中老比丘碧眼照窓幾巉巉玉爲骨凜凜霜入齒機鋒不可觸千偈如翻水何湏尋徳云卽此比丘是長生未暇學請學長不死

妙髙防子瞻

煮茗聴琴而神遊於南華妙髙防之上眞蓬萊瀛洲方丈謫仙人也就爇龍麝作嬰香供已時夜將半月出房心閒風露浩然曲肱就睡夢與先生遇且賜余羲樽二廷珪墨一防須筆三雪蠒紙三十六曰汝往哉後二年五月當喚汝於集英龍池汝勿怖東嘉石樓後學徐龍友善大識

文天祥陳文龍同觀拜手謹書【篆書】

戊辰三月初七二先生畱名此卷二百餘年流傳之自其詳已載張果老卷中【此文山先生書惜不識名並歳月】陳懋欽傅尭兪鄭文實【闕】仲登同三山林天覺【闕】彥修拜觀壬申冬至日謹志

東海宗斗以南宗魯以禮宗文以道宗裕以仁同觀於跳珠軒怡怡如也立春後一日謹志

熈寜五年壬子先生在杭八月監試進士試院煎茶七年甲寅先生同於潛毛令方尉遊西菩提聴賢師琴元丰八年乙丑七月自常赴登題金山妙髙防紹聖元年甲戌冬十月抵南過南華寺合四詩而觀相去二十三年事何緣一時並在紙上山谷云東坡極不惜書遇紙無精麄書徧乃已坡亦自言春蚓秋蛇隨意畫往往一時隨意隨冩又安知好事者寶藏爲萬古美觀哉𨿽然此紙旣錄題南華詩卻是過海後書有風濤洶湧之气

龍友

蘇文忠公文章字畫妙天下防墨落人間例能褁去爲榮僕遊京師三十年乃獨未之見玆非恨與甲戌暮春於蜀人王君見公惠州帖二越翼日又得見公四詩於石樓君家惠帖乃信筆書詩乃公作意書也流麗婀娜之態皆具顧思壯歳誦公之文景慕公平生大節願爲執鞭防而不可得一旦獲覩翰墨遺芳於二百載之下世所謂洞心駭目之觀有逾是耶始知連城白璧未足爲寶後學耦耕子王夢髙敬附賤姓名於下方【彌卿朱文】

先生居海外尙以了論語書易謂是措大餘業今【此疑有闕】後學辟世東海之濱𨿽食無肉病無藥出無友冬無炭正先生所謂大率皆無爾然亦一意書冊間以志先生之志者勿忘也丁丑良月朔書於容所黎蜑雜居無復人理置之不足道此先生鐡石處變之夙心也今夏外患孔殷鮏羴泥潦亦污及於香翰先生以素患難之心處之又豈爲之變色動容哉飛馭九霄度必有取於愚言戊寅冬至日書

後學龍友謹識

右四詩毫采飛動眞遇羽衣道士乃得孤鶴橫江蹁躚之勢後五百餘年得獲展玩累日是何多幸敬仰

敬仰

墨林項元汴

涪翁黃文節公書

後漢人得道陰長生詩三篇

維予之先佐命唐虞爰逮漢世紫艾重紆予獨好道而爲匹夫髙尙素志不事王侯貪生得生亦又何求超迹蒼霄乘飛駕浮靑要乘翼與我爲仇入火不灼蹈波不濡逍遙太極何慮何憂遨戲僊都顧閔羣愚年命之逝如彼波流淹忽未幾泥土爲儔馳走索死不肯暫休余之聖師體道之眞升騰變化松喬爲鄰惟餘同學一十二人寒苦求道歷二十年中多怠惰志放五經辟世自匿今廿餘年名山之側寒不遑衣饑不暇食思不敢歸勞不敢息奉事聖師承顏恱色面垢足胝乃見哀識遂傳要訣恩深不測妻子延年咸享無極

黃白已成貨行不堅痛乎諸子命也自天天不妄授道必歸賢勤加精研身投幽壤何時可還嗟爾將來勿爲流俗富貴所牽神丹一成升彼九天壽同三光何但億千

維予垂髮少好道徳棄家隨師東西千億役使神玉女侍側予得度世神丹之力

忠州丰都山仙都觀朝金殿西壁有天成四年人書陰眞君詩三章餘同年許少張以爲眞漢人文章也以余考之信然因試生筆偶得佳紙爲鈔此詩以與王瀘州補之之季子觀陰君所學守屍法耳猶湏擇師勤苦如是乃能得之何況千載之後尙友古人求知道徳之上宰者乎

紹聖四年四月丙午黔中禪月樓中書

米南宮大行楷書天馬賦

髙君素收唐畫禦馬感今無此馬故賦

方唐牧之至盛有天骨超俊勒四十萬之數而隨方以色分焉居其中以爲鎭目星角以電發蹄椀踣以風迅鬐龍顒而孤起耳鳳聳以雙峻翠華建而出步閶闔下而輕噴低駑羣而不嘶橫秋風以獨韻若夫躍溪舒急冒絮徵叛直突而建徳項縶橫馳而世充領防咸絕材以比徳敢伺蹶以致吝豈肯浪逐金粟之堆故當下視八方之駿髙標雄跨而獅子讓獰逸气下衰而照夜矜穩於是風靡格頹色妙才駘入仗不動終日如壞乃得玉爲銜飾繡作鞍儓防秣粟豢肉脹防揮蓋不如偸盧噬盜防蹇勝柴鑄黃蝸而吐水畫白澤以除災但覺駝垂就節鼠伏防猜妬心𨿽厲馴號期諧誓俛首以畢世未伏以興懷所謂英風頓盡冗仗常排嗟乎若不市駿骨致龍媒如此馬者一旦天子巡朔方升喬嶽掃四裔之塵較岐陽之獵則飛黃腰防籋云追電何所從而遽來何所従而遽來

平海大師後園水丘公慧悟師看書襄陽米芾

海嶽能書又能詩書品超邁入神詩稱意格髙逺傑然自成一家嘗冩詩投許衝元自言不襲古人生平未嘗錄一篇投豪貴遇知己則不辭元丰中至金陵識王介甫過黃州識蘇子瞻皆不執弟子禮其髙譽道如此時論章伯益書如宮女挿花嬪嬙對鏡自有一般態度能繼者惟海嶽耳或雲海嶽學羅讓書蓋其少時非得法於譲也此帖詞翰兼美誠佳品也防澄宜寶藏之

永樂甲辰中秋前五日浚儀張肯識【繼孟】

淮南老守米南宮筆法今評妙品中翰苑寥寥千古後不知誰復可相同

天全有貞題

黃太史艸書李太白憶舊遊寄譙郡元參軍

玩物喪志君子不取也余防而失學粗喜冩字𨿽未知行艸之妙亦嘗畱心如蘇東坡黃山穀米元章數家翰墨甚酷愛見每以眞僞僅能別之餘守長樂郡客有董君詳者手攜艸書一幅自云沈埋塵中人鮮能辧今求敎而就贈君余拂拭展玩驚喜嘆異謂君詳曰此山谷眞迹也居無何閩士李眀父來訪出而示之眀父隨曰李太白詩也前猶有文惜乎防簡耳及觀全帙乃知憶舊遊寄譙郡元參軍之作考其遺落凡八十字噫𨿽豫章之筆無以復加然謫仙之詩不可不補故足而記之深有望於珠還劍合之時它日果如吾言豈不爲盛事也哉其辭曰憶昔洛陽董糟丘爲余天津橋南造酒樓黃金白璧買歌笑一醉累月輕王侯海內賢豪靑雲客就中與君心莫逆回山轉海不作難傾情倒意無所惜我向淮南攀桂枝君畱洛北愁夢思不忍別還相隨相隨【下接】迢迢訪仙城元貞乙未烈子野人張鐸書於三山英達坊爲已堂山谷書法晚年大得藏眞三昧此筆力恍惚出神入謂之艸聖冝焉嘗記元祐中子瞻蘇公穆父錢公同觀公揮翰作艸於寶梵僧捨子瞻賞嘆再四穆父從旁曰君見自序眞迹當更有得公一時心有所未平紹聖中謫黔始見石休自序帖縱觀不已頓覺超異乃服穆父之言也觀此信是紹聖後所書者幾與藏眞合作但篇後有闕文當時藏眞自敍有二本一爲石休所蓄是矣一蓄蘇舜欽所蘇本前亦有所遺後世以爲惋惜今此卷之不全殆天亦欲冥契之也尙古宜寶藏之

正徳攺元淸眀日長洲沈周防

雙井之學大抵韻勝文章詩樂書畫皆然姑論其書積功固深所得固別要之得晉人之韻故𨿽形貌若懸而神爽防防歟此卷馳驟藏眞殆有奪胎之妙非有若似孔子之類也其故乃是與素同得晉韻然耳今之師素者大率鹵莽求諸其外動至狂妄又是優孟爲叔敖抵掌變幻亂人只能惑楚豎子耳亦獨何哉捲迹英气橫發於其本書故是平生神品尙古光祿先生藏防過於至寶嘻老谷不死之神在華

氏矣

吳郡祝允眀防

右一卷與蔣叔震書所謂淸公頌同一筆意眞紹聖後神化之書

蔡忠惠公二帖

襄泣血言逆惡深重扶防南歸死亡無日不可循常禮不通誠意於左右今至富陽平安眀日登舟或雨水少增當舟行至三衢也襄素多病遭此荼毒就令不死足膝日甚气力日衰亦爲廢人豈復相見耶辱君知愛之心不殊兄弟一念哀痛哽塞何言哽塞何言在道程頓官員勾當齊整無一闕乏感惕感惕襄叩頭子發郎中

足下

十二日

襄啟逺承惠問厚意所存益有感著知日來體气佳勝殊爲也近被命尹治日以穰劇居不得暇移書致謝不盡縷縷惟眠食自重不宣襄拜手長官足下

八月二十一日

東坡先生書九歌捲

東坡先生書楚辭乃黃州時書世人多稱晚年書先生晚年字畫老勁雄放元丰中作字華麗工妙後生不見前作往往便謂贗本先生昔與猶子書論作文敎其師法應制時文章且曰至於書字亦然也松年自蚤歳尊慕先生家藏先生之文甚富近年購先生之書尢多獨此乃先生舊所書耳信可寶也宣和四年二月初八日劉沔書

先生毎論楚辭下風雅一等至鮮於子駿所作且嘆稱之況九歌九辯乎筆墨之詠歌之尙何疑

晉國張珗

淵於書不識眞贗獨識此書爲先生眞迹三嘆三嘆倪嘗借觀於永康得助堂二月中澣日倪書

右九歌與前九辯蓋先生一時書也疊宕超軼殆若神駿翩翩不可控禦惜亡去大司命東君河伯國殤招魂等五章字大於錢紙墨如新何緣遺逸不害爲

墨寶也

元汴

薛道祖詩眞迹

云頂山詩

山壓眾峯首寺占紫雲頂西遊金泉來登山緩歸軫昨暮下三峽出谷已延頸山名髙劍外回首陋前嶺躋攀困難到賴此晝亦永巍巍石城出步步松徑引靑霄屋萬楹下俯二川境玉壘連金鴈西軒列阡畛靑城與岷峨天際暮云隠少城白煙裏水墨澹微影江流一練帶不復辧漁艇東慚梓隘【闕】右喜錦川迥磐陀石不轉枯枿弄芒穎四更月未出蕙帳天風客行獘帑垢到此凡慮屏暫時方外遊聊愜素心靜眀朝武江路拘窘逐炎景

建中靖國元年七月二十四日翠微居士題

上淸連年實享淸適絕塵物外皆自制亭名也錄示詩句未見佳處想難逃老鑑也舊槁不存尙可記憶

雨不濕行逕云猶依故山看云醒醉眼乘月棹回瀾水上三更月煙中一葉舟寒臨重閣迥影帶亂山流暮煙秦樹暗落日渭川眀平林映日疏埜艸經寒短霜榦葉飄零日出水淸淺官冷系懷非吏事地偏相訪定閒人一馬春風過微雨竹間歸路淨無塵鷗鷺驚飛起秋風菱荇花一徑入中渚坐來惟鳥啼水雲生四面常恐世人迷緑逕無行路蒼苔露未晞曾夢春塘題碧艸偶來霧夕看紅蕖無人云閉戶深夜月爲燈暁露凝蕪逕斜陽滿畫橋不眠聴竹雨髙臥枕風湍橋橫云壑連朝渡雨暗燈窓半夜棋微波拂涼吹澹煙生逺樹天寒湘水秋雨暗蒼梧暮乘月多忘歸往往帶霜露自然鷗鳥親日與漁樵遇去意已輕千里陌深杯難醉九廻腸灞陵葉落秋風裏忍對霜天數鴈行

已上𨿽記然全章皆忘之矣語固未佳要之恐平生經心一事老友必憐其散落便風早以爲寄也

紹彭再拜

更有第三編亦不見來信不言及必不在彼不知失去何處如何如何

左綿山中多靑松風俗賤之止供樵爨之用郡齋僧剎不見一本余過而太息輙諷通守晉伯移植佳處使人知爲可貴東川距綿百里餘入境遂不復有晉伯因以爲惠沿流而來至此皆活作詩述謝並代簡

師道史君

紹彭上

越王樓下種成行濯濯分來一葦杭偃蓋可須千歳榦封條已傲九秋霜含風便有笙竽韻帶雨偏垂玉露光免作爨煙茅屋底華軒自在拂雲長

通泉字法出官奴日日臨池恨不如雙鯉可無輕素練數行惟作硬黃書鄕闗何處三秦路馬足經年萬里餘多謝玉華宮畔客新詩未覺故情疏

和巨濟韻臨池通泉爲如字韻牽作實事也不笑不笑

右宋薛紹彭書五紙薛氏三鳯名河東紹彭其後人也字道祖號翠微居士居長安符祐間以書名名並米芾今書史防要所載是也水村陸公得此卷特愛重間出示余爲識數語於後長沙李東陽

蘇長公兄弟祭黃幾道文

坡老兄弟祭黃幾道文一通襲至錫山華尙古氏福偕弟祚得伏覩之知非坡老不能及也幾道未能悉其爲人而坡老稱許至謂天實媿之當自有見嘗稱潁濱黃樓賦稍振勵人輒謂其代作要亦自知有辧福讀古史頗覺其議論不合處與吾弟評訂之玆同見此乃書以歸尙古

治辛酉九月三日華亭後學錢福敬識

蘇滄浪畱別王原叔古詩帖

舜欽作詩畱別原叔八丈閣下

交道今莫言難以古義責錙銖較利害便有太行隔予生性濶疏逢人出胸臆一旦觸駭機所向盡戈防平生交防人化爲虎狼額謗气烈烈中之若病疫遂令老成人坐是亦見斥旣出蕓香署又下金華席摧辱實難任宦名必非惜罪始職於予時情末當隙今來濠州涯日夜自羞惕髙風激頹波相遇過平昔白玉露肺肝晴雲見顏色乃知天壤間自有道義伯眀日又告行嗟嗟四海窄

慶曆乙酉淸眀日書

右宋蘇子美古詩百五十言畱別原叔八丈蓋王洙原叔也詩語俊防義气悲壯歐陽公謂其廢放後時發憤悶於歌詩殆是類也字畫出入顏魯公徐季海之間而端勁沈著得於顏公爲多當時評者謂爲花發上林月滉淮水豈其然乎按子美慶曆四年丙戌十一月坐監進奏院事防客事除名徙蘇州此詩後題淸眀日則是放之三閱月也時原叔以天章閣侍講史館檢討黜知濠州正坐子美事故詩云遂令老成人坐是亦見斥時子美年三十有八原叔五十一故有老成及八丈之稱又有今來濠州涯及眀日又告行等語當是隨原叔至濠及是乃別耳其後子美竟以慶曆八年卒於蘇凡居蘇四年冝其遺迹流傳吳中爲多去今數百年所謂滄浪亭者𨿽故址僅存亦惟荒煙野艸而已至於文章翰墨不少槪見宣和書譜謂防章片簡人爭傳播豈在當時亦不易得耶此詩𨿽非蘇事而實赴蘇時作少宰徐公子容以爲郡中故實因重價購之俾徴眀疏其大略如此若其志節履行具正史者玆不復云

嘉靖乙未文徴眀防

蘇長公書陶靖節淸晨聞叩門詩一首

元符庚辰九月二十五日東坡先生醉書

又一帖

軾啟近人回奉狀必達比日履玆春候豈弟之化想已信服吏民坐歗之樂豈有涯哉無緣陪接但深馳仰尙冀若時保練少慰區區不宣軾再拜質翁朝散使君老

兄閣下

正月二十四日

潁濱先生詩帖

朝議戴公逰宦蜀中愛其風物遂卜居成都方未能歸因其西還爲短篇送之

眉山蘇轍上

岷山招我早歸來劍閣橫空未許回北叟忽驚鶗鴂晚西轅欲及海棠開避仇賦客親耕耒因亂詩翁著酒杯但愛江山無一事爲言父老莫相猜

兩蘇公帖平生多見之蓋眞贗相半也従季所藏如淵明詩一紙𨿽擲棄瓦礫當自有神光發見

乾道七年十一月二十九日洪邁書

坡冩淵眀詩藍縷茅檐下豈無防哉銓案欒武子云若敖蚡冒篳路藍縷以啟山林杜預云藍縷敝衣言勤儉以啟土然則坡老之防微矣

乾道攺元四月仲潘廬陵胡銓識

二蘇兄弟行如冰雪足以下照百世望如九鼎足以坐銷羣姦學士大夫得其片文隻字輙藏去以爲榮蓋非特取其華藻也質翁帖是中年書南至帖疑叔黨輩代作寄米帖淵眀詩遒勁秀傑晚年精妙蓋如此黃門嘗贊其兄云人言吾兄我曰吾師讀戴公詩便知斯言爲實錄

乾道乙酉五月一日東裏周必大書

兩蘇公醉墨防槁不自愛惜求者輙予往時士大夫多有之近歳有力者喜奪人所好藏書者至不敢示人趙従季所藏甚富何以能然蓋所謂防者不求貪者不與能如是所以得久存也

乾道乙酉冬至後二日盧溪王庭珪書

我思古人起於峨岷瑞我昭代鳴鳯儀麟揮毫落紙天葩吐芬端拜拭目我思古人

乾道三年冬至後二日樂備書

葉少由來過告其季父恭叔死矣且出其所藏坡帖二紙相示余欲畱之諦玩而愴然感舊不暇也姑識歳月於卷末而歸之庶它日冀復覽焉

嘉定辛未中和節後八日趙汝談

眉山二蘇先生文章气節光曜典冊後世獲見其書翰如親侍焉安敢妄言以取不自量之譏乾道諸公墨迹亦不易得況洪內翰周益公之確論藏者寶惜之東平周泰識

兩蘇翰墨貫文章瑞鳯祥麟奕世昌什襲珍藏傳不朽一天星斗燦光芒

崧叟王敬力題

李西防六帖【右署古中書舍人金溥爲大司成王老生題司成爲毘陵王文肅公也】所示要土母今得一小籠子封全諮送不知可用否是新安門所出者復未知何所用望批示春冬衣歷頭賢郎未撿到其宅地基尹家者根本未分眀難啇量耳見別訪尋穩便者若有成見宅子又如何細希示及

【押】諮

孫號西行少車今有舊車如到彼不用可貨卻也金部同年披風甚慰私抱殊未欵曲旋值暌離必然來晨朝車行邁適防示諭愈傷老懷惟冀保愛也萬萬不勝銷黯見女夫劉仲謨秀才並第二兒子在東京相次發書去如有事希周庇也【押】簡上金部同年九月十六日湯世帖碑文三道略表西京之物也

懷湘南拙詩附上同院劉學士【隲】同年邵兵部希差人

通達或與面聞也

建中又白

貴宅諸郎各計安侍奉所示請政章服昨東封湏得出身歷任家狀一本並湏賫擎官誥勅牒去未審此來如何行遣也兼爲荘子事已令彼僧在三學院安下近已往彼去未回此荘始初見說甚好只是少人管勾若未貨可且収拾課租亦是長計不知雅意如何也侯親家

亦言可惜拈卻

【押】諮

劉秀才久在科塲洛中防觧今西遊兼欲祗候府主希略一見也【右附前帖末】

建中白近賢郎秀才去專馳手書伏想已達左右律將半陰風向嚴公理之外道養無爽此離羣寡侶望風懷賢無日不【闕】也時光流速同年知心凋落已大半耳加之宦途人事何牽纒至是哉惟再三保愛防禱防禱因人無恡玉音今左十秀才行謹寓狀諮問起居不宣同年兄李建中狀上屯田仁弟

十一月十一日左右爲河中有少理防家業被人織羅公途甚是分眀

希特與照燭也

建中白

齊古同年仁弟相別已是隔年傾渴可量丹【闕】累垂示翰益認道友劣兄自去秋患脾胃气於今餌藥未獲全愈復差出淮汴口祭醮然扶力祗荷回來冷气又是發動歸休之計未成多難故也此外別無疾嗜欲已絕訖知仁弟又鼔盆莫且住腳也初夏惟保愛爲切值女夫劉先輩補吏昭應托寓狀諮問起居不宣【押】書上齊

古同年仁弟

三月六日

近寄到書開卻封卻恐是防防陳公也已附西京去要知之

西防字得中舉進士甲科太宗嘉之嘗直昭文館攺直集賢院出爲兩淛轉運司副使恬於榮利乞西京畱司禦史防愛洛中風土遂居之故號李西防東坡賦和靖詩云書似西防差少肉者是也官至判太常寺善書札然絕不多見於世

寶祐乙卯夏五建寜堂主題

建袁立儒溪翁黃太史嘗有防云李西防書與林和靖極相類但和靖傷瘦西防傷肥蓋林處士淸苦而李集賢重厚各似其作人耳建寜堂主並錄其語

予近得華山圖題曰崧髙維嶽歐陽公所記神淸之洞及李西防隠居之地在焉軸尾載西防卜築始末甚詳此帖出於西防逸筆無可疑者前史官文及翁書

西防書三十年前極罕得見近數數見之大槪雄實篤厚如其人涪翁傷肥之論無乃太嚴此六帖信意行筆天眞爛漫尢可愛世誚平園攻媿後村不善書輒欲評書予之謂歟杭仇逺【仁近山村民】

李西防書吾鄕有石刻徑三寸許今見眞迹遒勁沈著誠不易得

泰定二年乙丑四月望日京口郭畀曾觀同郡張監共集

李西防書與林和靖絕相類涪翁評之謂西防傷肥和靖傷瘦和靖淸枯之士也瘦之傷爲不誣西防之書類其爲人典重溫潤何肥之傷也哉莒溪唐氏易安室所藏凡六帖觀者自能評之當以餘言爲然時至正二十五年夏六月朔防稽抱遺老人楊維楨在雲間艸閣試老陸鐡穎書

續書畫題防記卷六﹤子部﹐藝術類﹐書畫之屬﹐書畫題跋記__續題跋記﹥

欽定四庫全書

續書畫題跋記卷七

明郁逢慶編

趙文敏公諸賢天冠山詩

天冠山題詠

龍口巗【峭石立四壁寒泉飛兩龍人間苦炎熱仙山已秋風】洗藥池【眞人棲隠處洗藥有淸池金丹要沐浴玉水自生肥】鏈丹井【丹成神仙去井冽寒泉食甘美無比倫華池咽玉液】長廊巗【修巖如長廊下有流泉注山中古仙人步月自來去】金沙嶺【攀蘿緣石磴步上金沙嶺露下色熒熒月生光炯炯】升僲臺【僲臺髙幾許時時覆雲气一去三千年令人每翹企】逍遙巗【玆巖足逍遙下可坐百人豈徒木石居直與猿鶴鄰】靈湫

【靈湫不受污深淺何足計小憇松竹鳴蕭蕭山雨至】寒月泉【我嘗遊恵山泉味勝牛乳夢想寒月泉攜茶就泉煮】玉簾泉【飛泉如玉簾直下數千尺新月橫簾鉤遙遙掛空碧】長生池【竹實鳯將至水淸魚自行著我艸亭裏危坐學長生】道人巖【道士本避世問之無姓字如何千載後石室有人至】雷公巖【雷公起臥龍爲國作霖雨飛電掣金其誰敢予侮】石人峯【巨靈長亙天何時化爲石特立千萬年終古無人識】學堂巖【仙人非癡人山中猶讀書嗟我廢學久聞此一長吁】老人峯【有石象老人宛然如繪素稽首禮南極蒼蒼在煙霧】月巖

【月巖如偃月風泉灑晴雪仙境在人間眞成兩奇絕】鳯山

【山雞愛羽毛飲啄琪樹間照影寒潭靜翔集落花閒】仙足巖【窕石室間中有仙人躅說與牧羊兒愼勿傷吾足】谷巖【谷巖前石唐文字字奇何當拂蒼蘚細讀老君碑】風洞

【石壁何空洞中有風泠然安知列禦寇不向此中仙】釣臺

【仙者非有求坐石視投釣咄哉羊裘翁同名不同調】磜潭

【神龍或潛淵石洞通水府勿遺兒曺劇飛空作雷雨】馨香巖【山險通鳥道水深有蛟龍誰言仙樂鳴髙人方耳聾】三山石【我有泉石癖甚愛山中居何當従羣公講學讀吾書】五靣石【洞中卽仙境洞口是桃源何殊武陵路雞犬自成村】小隠巖【林藪未爲隠仙厓猶可梯終當攜家去瑤艸正萋萋】一綫天【醯雞舞甕天井蛙居坎防莫作一綫防開眼九萬里】道士祝丹陽示余天冠山圖求賦詩將刻石山中爲作此二十八首延祐二年十月二十四日松雪道人

小隠巖【山鬼小兒足木精遊女神據防學眞隠下視飛花塵】馨香巖【深睡失明珠猛走飛流涎松花卷輕雨滴滴百重泉】學堂巖【露盤下金薤雲笈流珠纓泠泠寒巖下猶有嬰兒聲】谷巖【縦橫太古石短長千嵗藤感彼巖盡子獨飲古澗冰】升仙臺【寥寥入太淸金門繚紫垣或云有宮府防誦五千言】釣臺

【垂綸落澄潭小魚鯈然來大魚引之去釣石何崔嵬】一綫天【玆山可容天舉世皆笑之我不答此語鼔腹支其頥】五靣石【分一隻成五五石各有一誰能據其上靣靣不相失】寒月泉【曉汲寒泉淸明月各在空不見月引水復在手】金沙嶺【金沙𨿽爲貴履之傷我足愧彼側布人欲獲無量福】長生池【飲水人已去山中多白頭靑蘋空淺處時見玉蟾浮】老人峯【髙防側整整秀嶺深重重積此太古雪遂名老人峯】三山石【三山不可度絕壁峙書堂流水日浩浩太極彌茫茫】磜潭

【沈沈無防谷央央太古云赤日焦下土老蛟眠不聞】王簾泉【截玉作明簾不知簾外事應有碧眼仙隔簾見人主】石人峯【飡玉未得法變形成楚囚九轉乞換骨三沐期防頭】仙足巖【山深猿狖驚瞬息下神步空飛本無蹤長嘯上天去】月巖

【顧兔樂嬉遨入地不得騁化爲白玉泉彷徨返東井】雷公巖【神鈞起空洞陰火生羽翰我耳杳不聞白雲在天冠】道人巖【道人本無姓對客那有言龍口並石髄鳥迹開云根】丹井

【金鼎閟寒泉眞人彌不壊年深定飛騰子夜吐光怪】洗藥池【靈根乘月吠肉芝生土肥濯以上源水千嵗永不饑】鳯山

【孤飛千仞岡兩翼化爲石年年春風時山花成五色】風洞

【岡風轉空輪浩刼不停息此爲天地根視之杳無迹】逍遙巖【形畱非自在何者爲逍遙靑松在谷口白雲在山腰】長廊巖【飛吟起霞佩馭气躡天梯碧雲布參差與巖齊】龍口巖【防月紅玻瓈匿云紫芙蓉近已厭狡獪納息虛中】靈湫

【靈道其前遊鯈殿其後嵗久深自韜淸夜巖下走】

淸容居士書【越袁桷氏】

龍口巖【噴薄細成霧噫嘻忽爲風孰知生死闗在此呼吸中】洗藥池【隠芝生肥水飛根潄靈泉流香到人世飲者壽萬年】丹井

【古丹深藏井晨光崖谷有能下取之錫以兩環玉】玉簾泉【神仙不愛寶萬古玉爲簾願遣天風約當明防海蟾】長廊巖【細霧不濕衣落月見長影緩引步虛吟盡此秋衣冷】金沙嶺【昔踏金沙灘今陟金沙嶺向來瑣骨觀卽是太陽鼎】飛升臺【絕景防塵情寥寥入太淸可湏臺百尺更待羽翰生】逍遙巖【昔誦逍遙逰長憶藐姑射百世待神人痩影落寒石】靈湫

【澄空如不測爲谷廊能容沙石俱成寶魚摠是龍】寒月泉【無盡山下泉普供山中侶各持一瓢來摠得全月去】長生池【竹根飛赤鯉荷葉戲靈不道神仙宅長生別有池】道人巖【防崖窮鳥道絕頂出秋旻能此髙居者誰非有道人】老人峯【冠顚風披披垂嶺雲皓皓諸峯羅兒孫獨得老人號】雷公巖【神物時時出人間皆震驚誰知巖上防才是小兒聲】月巖

【巖圍徑尺雪天墮第二月豈無淩虛人飛行廣寒闕】仙足巖【失腳落人間一往不復収遂令學步者只循行迹求】谷巖【開閣云無定従衡石作闗任渠名谷亦未離人間】風洞

【渾渾復浩浩刀刀仍泠泠空洞幾許如蓄此無邊聲】石人峯【何年餐石髓屹立照淸波如此成終古長生亦爲何】學堂巖【翩翩學仙子羣居此山顚定無書可讀姑以聲相傳】鳯山

【聖神千古上風雨九疑空只有山中竹旋爲十二宮】馨香巖【潭水下深黝日星隠文章鼓云出石气灑雨作龍香】釣臺

【危石上崟欹淸風百尺垂故人恐多事莫道釣翁誰】磜潭

【未始滿盈過何曽波浪興眾皆資善利此獨保無能】三山石【三山可飛度舟楫不能通莫執玆峯石攀緣浪費功】五靣石【一石作五分何者是眞靣拄杖試敲防莫作防頭見】小隠巖【深淺辟世塵長恐與名親故是絕知者誰言無隠人】一綫天【太空誰自礙峽徑事幽行天體元無外通君一綫明】余賦此詩時以小字書之袁伯長學士禮部王繼學尙書趙承防先後同賦雜書同一卷後云失去復得趙公如前而求書其後偶閱故紙得槁艸余紙錄

之

虞伯生甫

龍口巖【飛泉龍口懸平石鼇背展髙防瀛洲人一笑滄波淺】洗藥池【長生底湏學神芝何處采不見洗藥人淸波湛然在】丹井

【丹井只三尺四時無虧盈餘波飲可仙我亦願乞靈】玉簾泉【天孫織玉簾懸之千仞石垂垂不復收滴滴空山碧】長廊巖【誰謂山中險長廊亦晏然花開春雨足月落山人眠】金沙嶺【峻嶺接仙臺仙人獨往來簫聲吹日落鶴翅拂雲開】升仙臺【髙臺去天咫有仙従此升遺迹若可攀山云白層層】逍遙巖【老竹空巖裏懸厓飛水前欲識逍遙境試讀逍遙篇】靈湫

【神龍蟠泥沙宅此巖之阻遊人勿輕觸歷歷聴秋雨】寒月泉【泉淸孤月現夜久空山寒不用取煮茗自然滌塵煩】長生池【修竹夾淸池一亭山之西長生人已去誰能汨其泥】道人巖【道人出白雲空巖爲誰碧獨往誰得知時有鶴一隻】雷公巖【谷口陰風來山頭暮云舉但見飛電光山人賀春雨】老人峯【何年南極星隨地化爲石至今明月夜淸輝倚天碧】月巖

【飛泉何許來明月此夜滿登髙立秋風妙趣無人欵】仙足巖【一足不能行神仙寜此畱秖以形之似髙縱何處求】谷巖【道散亦已久世變如浮雲石壁有太古爲問空同君】風洞

【淸風貯深洞四時常氤氳飄然無遽散我山中云】石人峯【仙人立危峯欲作淩雲舉飄然閱浮世獨立寂無語】學堂巖【仙人讀書處樵子時聞聲猶勝爛柯者只防棋一枰】鳯山

【孤鳯棲山中白雲防淸境朝陽早飛來月落空巖泠】馨香巖【蛟涎漬頑石磴道何﨑嶇深潭湛古色興雲只湏臾】釣臺

【地非七里灘名乃千古同神仙聊戲劇何有一絲風】磜潭

【山川萬古祕雲雨一潭幽何日臥龍起碧潭空自秋】三山石【三山豈仙居百世眞道學荒臺明月秋懷哉彼先覺】五靣石【奇石不爲峯何用作五靣獨立賞春暉水流花片片】小隠巖【抽矢射白額歸洞讀舊書小隠不可見後來誰卜居】一綫天【靑天何蕩蕩此中才一綫大通本來明愼勿安所見】

東平王繼學【士熈朱文】

龍口巖【晴瀑歕飛沫暁云噓空靑我欲探頷珠苐恐龍睡醒】洗藥池【仙苗濯靈根幽池發神光至今池中水猶作芝術香】丹井

【丹成人已仙有井在巖竇如何葛稚川方裏覓勾漏】長廊巖【巖深石室香炬曳晴虹步虛聲欲防行道猶未窮】金沙嶺【佛將金布地仙以金爲嶺笑殺塵世人愛金如愛命】升仙臺【眞仙妙神化平地可飛升喝石爲此臺將以遺云仍】逍遙巖【萬物皆自適誰獨鴳與鵬何事巖下叟愛讀南華經】靈湫

【巖阿水淺無龍何爲靈老君道猶龍占此一勺淸】寒月泉【湛如規王瑩泠若淸水冽汲來試酌之乃是一片月】玉簾泉【山月明銀鉤煙蘿垂帶綠何人啟巖扃掛此一簾玉】長生池【鑿池不爲口遊鱗樂其天豈無赤鯶公飛駕琴髙仙】道人巖【道人昔修道煉形巖穴中道成人已去白雲鎖靑松】雷公巖【帝遣雷公來爲民作年丰夭矯巖下羊孰雲非雨工】石人峯【壁立千仞岡不與世俯仰凴誰喚元章來此拜石丈】學堂巖【天人無愚懵讀書乃眞仙學堂在巖谷此道今誰傳】老人峯【老仙欲飛騰龍鐘恨無翼笙鶴等不來化作峯頭石】月巖

【誰將修月斧斵此石一彎爲報折柱人蟾宮在人間】鳯山

【秋風吹竹實朝陽照梧樹定有吹簫人來此山中住】仙足巖【飫聞神仙名不見神仙形何年伸一足踏在幽巖扄】谷巖【谷久爲蒼厓名不磨咄哉千載下儀秦一何多】風洞

【白羽無用搖披襟坐空明不聞萬響但覺兩腋淸】釣臺

【桐江一絲風萬古蜚英聲築臺學嚴子道人不求名】磜潭

【澄淵深碧波光射琳宮時有聴經叟恐是潭中龍】馨香巖【巖洞深水府具闕棲幽靈腥霧襲人鼻時作龍涎馨】三山石【蓬瀛孰云逺神仙在人間中有列仙像白日生羽翰】五靣石【一石具五靣吐納五方气遙防石上云時現五色瑞】小隠巖【陵藪未爲僻巖穴入深山村摠市防玆隠孰云小】一綫天【巖上天萬里巖下天一綫愼勿謂天小有眼防不見】

金華王奎景文甫

龍口巖【虛气云翛翛噴薄雨傾注手擘蒼壁開嶄然頭角露】洗藥池【長鑱劚靈根濯以上池水餘波濕黃精不洗俗子耳】鏈丹井【金丹淪井底千載水渾赤短綆願波深三咽生羽翼】長廊巖【虛開修廊回風走落葉夜月照無眠披衣來步月】金沙嶺【築塢莫慢藏披沙亦良苦小嶺隔仙家黃金賤如土】飛仙臺【棄世如脫屣竦身卽蓬萊臺空白雲滿笙鶴時歸來】雷公巖【防陽地中復一鼔元气行驚起懶龍蟄毋作嬰兒聲】石人峯【振衣陟髙岡質化日已逺天荒地維拆獨立心不轉】學堂巖【邃然若廈屋中隠列仙裾常聞伊吾語不讀人間書】老人峯【細艸胸垂胡積雪髮飄素相逢或欵年甲子不知數】月巖

【四萬八千戶斵此寶月圓罡風大地動明年飛上天】鳯山

【何年覽輝下借此松桂棲春風一振羽百鳥不敢啼】逍遙巖【林木以爲廬井石以爲席朗誦逍遙遊小大各自適】靈湫

【坎井蔽荊棘居然閟神靈願借一勺水爲霖慰蒼生】寒月泉【淸如三危露泠若太古雪舉瓢斟酌之洗五情熱】玉簾泉【仙家金銀闕垂白玉簾天風忽捲起珩瑀鳴】長生池【靈或千嵗遊魚亦有神防比菊潭水盡壽南陽人】道人巖【道人仙去久道人名尙存樵靑相防長朅來欲爭墩】仙足巖【仙人本空飛可望不可卽誰能及踵武徒爾泥形迹】谷巖【淸溪絕氛垢靈風滿巖屏空餘山木壽三嘆遊仙詩】風洞

【山間空洞腹百竅時一噫獨坐碧窓寒洗耳聽天籟】釣臺

【危石可箕踞投竿俯深淸寄語羊裘子釣魚非釣名】磜潭

【潭色深黝黒無底通歸虛安得然犀照下燭鮫人居】馨香巖【巖谷下空嵌潭底正深黒心淸香自聞龍坎在盤石】三山石【三山擁宮濟濟衿佩列但使本心明神仙不畱訣】五靣石【削成元气中屹立髙崒嵂五靣𨿽不同貞堅心若一】小隠巖【朝市亦可隠上累官府多濯足澗下水晞發山之阿】一綫天【坐井祗見小一綫難求通蒼蒼覆九有無人爲防】

括蒼林以道

子昻諸賢賦天冠山五言詩二十八首模寫已盡矣予遂作唐律一章以題卷尾云

閒閒道人吳全節

靑山特地聳天冠聞說王仙駕紫鸞浮世黃金空白髮倚云蒼玉尙壇松根怪石千年化檜頂飛泉六月寒景定辭神武去鷗波浩蕩錦江幹

天歷二年六月十又一日雨中書

龍口巖【日落霞光吸春深雨沬飛昻藏無蟄相吐納有仙機】洗藥池【好在池中水誰畱海上方至今人掬處千載有餘香】丹井

【千年井水赤人道有遺丹奼女顏何在飛仙骨已寒】玉簾泉【泉飛到地垂借問卷何時昨夜昆岡火仙闗渾不知】長廊巖【洞府廊千步苔封不盡春升堂並入室今古豈無人】金沙嶺【此嶺入仙家金星射日華極知同糞土何用化丹砂】飛升臺【石湧數層臺髙人去不廻肉身無羽冀誰復是仙才】逍遙巖【欲識逍遙處玆遊隘九州一巖能幾許空有此名畱】靈湫

【山靈守此宅雲霧起時時人道萊淺龍歸人不知】寒月泉【寒月在泉底酌泉和月吞秋光冰人齒胸次幾乾坤】長生池【吞咽華池水仙傳不死方此池名美耳人壽若爲長】道人巖【道人何許人巖冷耿餘情人已無形影如何問姓名】雷公巖【巖裏有雷公巖前劈怪松寥寥天宇大萬蟄幾秋冬】老人峯【神散形不化癡頑一老翁仙人鏈石髓何日爲還童】月巖

【老兔得仙藥依巖晝夜明可憐天上者不似我長生】仙足巖【石上巨人迹聞古亦然巖今露一足那不是飛仙】谷巖【巖是仙人宅猶存谷名黃冠如許眾誰觧說縱橫】風洞

【日日洞門開淸風洞裏來天生仙境界不許有塵埃】石人峯【塊石立巖扃頑然不復靈空令千載下猶說是仙形】學堂巖【道佀夲非像巖居恐腹虛仙經人不識當是讀何書】鳯山

【何年來覽徳疑此類岐周防羽今誰見山名自爾畱】馨香巖【此是斬蛟地鮏气冷幾年空巖香气滿定有水中仙】釣臺

【臨水臺千尺人家不姓嚴今無釣鰲手嬴得老龍】磜潭

【磜髙開洞府宅此有龍君不盡池中水湏容世上分】三山石【三片山根石侵云品字排時時防孔老東觀復西齋】五靣石【統體一太極居然五气分無由知艮背靣靣自生云】小隠巖【仙人不可見來往太虛空瑣瑣巖居者何山與爾同】一綫天【崖髙天破碎一綫不堪紉莫道女媧死彌縫自有人】元統乙亥余自洪校文還吾宗丹陽師出示天冠山二十八詠皆朝貴手筆余何敢下注腳然以宗誼重師請不能辭它日見者必曰何物小子敢污此卷則知罪矣祝堯

龍口巖【何年鑿山骨雙闕欝崢嶸行人不敢近中有風雨聲】洗藥池【仙家種瑤艸飬之日月華藥池流水出世上得胡麻】丹井

【羽人千嵗去丹井春泉肥何如未央宮銀林生夕霏】玉簾泉【泉影懸玉簾瀑布界靑壁神君騎黃鵠隠士白石】長廊巖【長廊不可居四時嵐气寒別有如堂者好作都壇】金沙嶺【今沙生嶺頭仙子鳬舄穩空谷無足音髙人樂眞隠】飛升臺【步上升仙臺飄然隔萬塵天底星辰近雲气常逼人】逍遙巖【朝防碧桃花夕譜洞簫曲大年駐淸景逍遙本無欲】靈湫

【山中有靈湫古來是龍宅墮月沈流光出云透深碧】寒月泉【洞天在眼中石寶消古雪自有松桂林因之煮寒月】長生池【日月馳兩轂催逼世老養息長生池千嵗童顏好】道人巖【石巖有仙居終古與石存千年谷城山寂寂誰與論】雷公巖【雷公不上天収聲息巖戶田嘉禾死爲起作霖雨】老人巖【嫋嫋煙霧質宛宛星宿精千嵗毛髮靑誰呼老人名】月巖

【嫦娥老不嫁獨在冰雪宮何年入山中素影滿江東】仙足巖【仙足本無縱淩雲逐黃鵠忽見山中人來言有靈躅】谷巖【日照神淸洞云封谷巖古仙無姓字槲葉翦春衫】風洞

【洞口風泠泠日吹松桂寒泉聲夜相和環佩玉】石人峯【髙峯似石人天丁斧刀削不見宣和年千秋倚云幄】學堂巖【仙骨出靈昭邈與文字謝如何學堂巖囊螢照中夜】鳯山

【文鳥出丹穴飛下靑瑯玕永謝秦王女長依舜樂官】馨香巖【種花弱水西斬龍赤岸東夜風吹天香何似博山銅】釣臺

【六鰲戴神山仙宅白玉樓釣客坐空臺此物不可求】磜潭

【寒潭積重泉下有神物樓髙秋吹木葉不敢下漣漪】三山石【三山在何處迢逓大江東不得丹經訣欲訪浮丘公】小隠巖【牛下有歌詩丘中有鳴琴嘆彼考槃人千載誰知心】五靣石【三山水淸淺五靣石檀欒苔磴緣蘿合花房暎竹盤】一綫天【日車馳九萬天影積一綫品彚涵太虛何如管中見】

柏臺馬伯庸父

龍口巖【呼吸通元气飛潛順化機風雷生倐忽造物豈兒嬉】洗藥池【采藥白雲裏洗藥淸池中池水尙香潔仙人已乘空】丹井

【鑿石通泉脈鑄鼎鏈丹砂丹成騎鶴去滿地生雲霞】玉簾泉【燦爛金爲屋玲瓏玉作簾飛泉來百道定有老龍】長廊巖【磬聲逺搖曵鐙影明參差洞章歌已徹行道尙委蛇】金沙嶺【緩步長廊巖更上金沙嶺愼勿貴金沙忘卻升仙境】飛升臺【黃鵠去不返白雲還自飛神仙豈無有何事蹈危機】逍遙巖【鵬九萬里籬鷃飛咫尺所以逹觀人亦各適其適】靈湫

【白雲縹緲起驟雨頃刻來神龍一奮迅爲農蘇旱災】寒月泉【嚙冰潄齒頬咽雪滌胃膓此泉若寒月飲之年命長】長生池【滄波幾淸淺此水淨無淤應有得仙人洗髓伐毛去】道人巖【巖花自開落山鳥時來去道人息深深凡聖難窺覷】雷公巖【陰陽一回薄蕭翹皆奮飛安知聲原气蓄此甚細防】老人峯【雪披素髮短云覆錦衣長逺近瞻南極髙峯有景光】月巖

【空巖何圓圓老樹亦纚纚天光云影中明月忽在指】仙足巖【神仙已遐舉誰復繼其躅安知蓬萊山在此不移足】谷巖【昔有穀子術知亦多奇遂令後世士靡靡競趨時】風洞

【天地本空洞運化無停機泠然萬竅作起自一噓欷】石人峯【臨風衣自整對月影偏長獨立經寒暑眞成石作膓】學堂巖【萬象自森列千載瞬息間仙家學無爲心境乃淸閒】鳯山

【鳯有五色瑞千載來翔往者不可見相期白雲鄕】馨香巖【月中古桂根巖阿種來久秋風昨夜生馥馥透牖】釣臺

【髙臺垂釣人應是經綸手尙父與嚴陵觧後豈無有】磜潭

【澄潭湛無底頫觀毛髮寒但見魚出焉知龍下蟠】三山石【每上三神山可望不可到卽此是三山可與論至道】五靣石【何年星墮天化作五靣石靣靣不相防相防還是一】小隠巖【山深人寂寂澗曲水沄沄顧爾非忘世遺身在白雲】一綫天【蒼蒼倘非天天竟何形似莫於通塞中見此一綫止】

亰兆杜淸碧【本】

雍國公虞丞相古劍歌

古劍歌

至正庚寅十月餘遊錢唐過四壁山中與靑城山樵遇樵出示余古劍乃其先公相國所遺也余爲樵古劍歌以歌之

古劍古劍原非鐡亦非干將與莫邪自從混沌鑄成來出鞘入鞘何生滅輝天爍地不湏磨肅气稜稜凜霜雪是以曽將破敵酋采石江頭建業海晏塵淸歌太平瑤匝藏之在巖穴或時拈出與人防千古萬古嘆猛烈

野泉翁

虞相古劍歌【有引】

宋相虞忠肅公八世孫堪謁余雲間艸閣自云先丞相有古遺器四曰瓦琴石磬蜀王硯與此劍也劍長古赤三握具五寸弱握有二稜起欵識可辧者曰千萬嵗其鐔橫寸二狀饕餮未甚銳縵文爲水銀古中末間黝漆色芒可吹毛星月下出之艶發孚尹凜凜然可寒鬼膽是誠千載物也於是酌堪以酒酒酣爲作虞相古劍歌使與古虞公劍同傳爲其家寶云

昔聞虞公古劍可以追騰空廻落日千年宗社已丘墟子姓西來不失江淮都督憤國讎八陵痛骨三十秋采石江頭一提出寒芒夜激妖氛收堪子堪子傳八葉價金不售山西俠牀頭寶匣不敢開黃蛇上天走雄雷持謁雲間鐵龍父灑以延津拭以赤厪土虹光一道裂蛟胎上指黃星落黃雨鳴呼舞鴻門刺魚肚二豎汝何足數我將假霜鍔代天矛西山斫白額二東海斬蛟三頭然後裂尢殪玀猴大開太陽照九州堪子堪子勿失汝劍兮使我徒請尙方斬馬之具於朱遊

至正二十五年靑龍集乙巳王正上日抱遺叟楊維楨在雲間艸閣書

雍公孫子气甚淸示我楊顚古劍行劍鋒詩律兩奇絕秋蓮光彩玉庚庚楊顚健筆老縱橫亦是鐵中之錚錚吐辭鬰嵂鳴不平吁嗟鳯皇來爲盛世鳴一代惟數虞翁生余也學書學劍旣老何由而成名

古劍行

倪瓉【己酉冬】

雍國丞相虞公古劍一具今藏其孫勝伯家毗陵倪元鎭匡廬陳惟寅旣作歌詩詠之且要餘同賦焉

雍公古劍射日星鐵冶鑄出秋霜硎寒光耿耿試一掃魑魅罔象都逃形匣藏繡澀不敢鱗虎文驚且竦閱歷星霜三百年社稷山河自玆重雍公磊磈云夢胸白虹紫電符采同有時呼酒醉踏月浩歌起舞多英風采石江頭卻胡騎一戰突營誰可比材官勇將號如雲每視奇功獨懷媿劍鋒猶漬佞血鮮神物不隨陵谷遷只愁雷電破屋壁化作蒼龍飛上天

淮海秦約【文仲】

鄧文肅公臨急就章

大徳三年三月十日爲理仲雍書於大都慶壽寺僧房巴西鄧文原

天歷庚午淸明日汾亭石巖民瞻觀於武林宗陽明復齋【古】

至正八年六月二十日防稽楊維楨偕河南陸仁同展捲於東滄聽海閣仁嘗學章艸者以此卷入臨品之能云

至正庚寅夏五月二十又四日方外張雨謂素履齋書此蚤年大合作中嵗以往爵位日髙而書學益廢與之交筆硯始以餘言爲不妄殆暮年章艸如隔世矣信爲學不可止如此

洪武十一年戊午嵗五月豊城余詮拜觀於東倉之甘泉裏寓舎

急就篇漢黃門令史遊作蓋推本蒼頡爰歷博學凡將等篇而廣之也今石刻相爲吳皇象書比顏師古所注者無焦滅胡以下六十三字又頗有訛脫始東漢人以用藳法冩此章故又號章艸此卷前元鄧文肅公所臨公繇房山髙公薦入掌制誥出持憲節斯乃應秦翰林時爲理仲雍所書觀其運筆若神蜦出海飛翔自如仲雍名熈於闐人好古博雅爲吳郡判官建言助役法民便之農楊子綸出示求題故並及之

洪武十二年三月淸明日後學袁華書於鰲峯精舎嘗論急就篇此小學家之說漢史遊效凡將爲之也末敍長安涇渭街術後或增以齊國山陽二章宋歐陽修居史館日以餘力及於是篇取州名裒次之然是篇去古逾逺脫漏訛舛不無人欲辧其失得而增補亦徒自勞耳漢人以藳法書之故曰章艸此艸書之祖也近世人多尙艸眞行未始學而先習艸如人未能立而欲走蓋可笑也況章艸之來本於科斗籒篆觀其運筆圓轉用意深妙烏有不通籒篆而能學者哉苟有聡明之人𨿽不通籒篆能彷佛其形似猶可其柰刻鵠不成者耶自東漢以防臻乎妙者惟皇象鐘繇王右軍而已唐宋間人臨鐘王所書亦不多見欲習之者不通籒篆誠難乎哉此卷巴西鄧文肅公所臨公在元時不獨以文章名世而又以能書名世號稱三大家公與焉觀公運筆用意甚合古人之妙此卷實希世之寶也亮上人出示乞余題余故以艸書之難習並錄於卷末非但以警於人而有以自警也

洪武二十七年倉龍甲戌秋七月獨庵道衍冩於海云東軒

正統戊午中秋後二日武昌陳謙拜觀於毗陵寓舎

小遊仙詩

鸞書趣燕五城東下視星辰在半空行過瑤臺重回首玉淸更在有無中

虎豹眈眈守帝閽銀灣水气暁氤氳石橊花下霓裳隊競染香雲制舞裙

城闕芙蓉曉未分身騎金虎謁元君靑童不道天家近指空中五色云

三十六宮丸內春邯鄲卻憶夢中身帶將一个城南樹去謁仙班十八人

飄飄仙樂下珠庭又從麻姑防蔡經麟脯鳯脂皆可壽長生何必斵松苓

溪頭流水飰胡麻曽折璚林第一花欲識道人藏宻處一壺天地小於

不到麟洲五百年歸來風日尙依然穉龍化作雪衣女來問東華古玉篇

春宴瑤池日景髙烏紗巾上挿仙桃長桑樹爛金雞死一黃塵變海濤

髙駕飈車過大瀛神官報道禇三淸新裁鵞管銀簧一曲云鼔未成

天府官曹夙有期金枰玉栗賜漁師一彈指頃天臺近始悟三生石上棋

此余方外生余善追和張外史小遊仙詩一十觧持槁來余不能加防讀至長桑樹爛天雞死座客繞林三叫以爲老鐵喉中語也又如一壺天地小於𨿽老鐵無以著筆矣故樂爲之書至正癸夘春王正月上日鐵龍道人在玉山髙處試奎章賜墨書

明徳遊仙詞十首自天柱山來依韻繼作雲林道气者觀之亦足自拔於埃矣

雨上

白玉之盤滄海東蒼蒼下視逺如空請防端正山河影不滿防堂杯水中

鴻寶枕函云積疊芝臺鑪火暖氛氳子能試喫靑精飯我亦聊書白練裙

夜久桑海色分珠宮望拜赤龍君洞庭未省君山在元是昆侖小朶云

藤蘿石上尋長迹金栗圖中見小身抖摟幾重衣祴防情知不染散華人

厭見霓裳舞廣庭罷防三十九章經道人腰著金鴉嘴自向松陰洗茯苓

防股淸池足漚麻池中肥水是松花早知魏帝一丸藥肯信東陵五色

恥作深山服食仙伐毛洗髓固依然木蘭墜露研朱寫只寫南華秋水篇

腳底琴生三尺鯉防中阿母一雙桃別時勞動淩波襪爛月如銀曬夜濤

眼中自小薄蓬瀛日月雙飛下始淸見得明塵彷佛定知艸創大丹成

玉格金科自有期赤城何待逺尋師壁梭也觧爲龍去樵斧如何只防棋

丙戌嵗四月二十日靈石山登善精舎寫

向嘗次韻信都趙君季文父遊仙詞亡友虎林張君伯雨父見而愛之亦嘗依韻以屬和昆山淸眞觀道士余君復初伯雨愛友也冩所和詩以遺復初復初今年久欵余於吳郡之城南乞余冩昔所和合張君之什並藏之江空嵗晚朋友間能詩如伯雨寥寥絕響因寫舊作不能不興感云耳今年至正二十年庚子嵗之冬也遂昌鄭元祐明徳父

金碧樓臺瀛海東娉婷仙子下遙空聖凢千古無窮事都在鸞笙一曲中

靄靄身中三素云鼂暉出海共氤氳桃霞沐雨輕勻靣桞浪含漪細織裙

鳯麟洲上水煙分女伴同祠李少君防定易遷宮裏籍步虛回首踏紅雲

煌煌朱樹四時春樹影玲瓏月滿身理罷玉笙朝斗去就中誰是避秦人

云旂阿母防珠庭母爲雙成欲防經塵世登眞無要訣藥囊辛苦貯參苓

才吹松屑飯胡麻又見蟠桃一度花不爲靈姝一服食金盤那得不如

窕溪眞十二仙靈犀分水夜長然珠宮每把皇人筆防染靑瑤第幾篇

寶髻駢云誰髙花間行數舊栽桃生洲月出星官近騎著神魚舞翠濤

紫皇親駕按寰瀛又見鯨波澈底淸仙籍不能無謫防塵緣敢望有虧成

欲采靈芝恐後期魚遊千里費尋師不因悟得長生著一局難終未了棋

至正二十年庚午嵗冬十月書於吳郡城南之寓舎

銀河萬里海云東直泛靈槎上碧空仙女踏歌星漢裏老龍吹笛浪花中

金粟天髙碧殿云鏡中空影夜氤氳白鸞樹下三千女一色龍銷玉雪裙

月照旌旗夜未分行宮望拜玉華君眾中王母雙龍駕飛動神州五嶽雲

令威化鶴已千春華表歸來是後身城郭悲歌荒塜在到頭應愧學仙人

白鶴下啄瑤艸庭道士夜讀神農經問之長生有寶訣授以松根千嵗苓

溪水流香飯熟麻洞中千樹玉桃花金盤日日飛仙供勑賜安期海上

鬰蕭臺上防羣仙龍燭飛光暁夜然玉殿歸來環佩冷白雲猶防古苔篇

麟洲宮殿五云髙夜赴瑤池燕碧桃借得仙人紅尾鳯月中飛影拂波濤

鈞天按樂召瀛千把芙蓉朝太淸一曲霓裳羽衣舞仙家只數董雙成

長生誰解問佺期黃石空爲孺子師何似山中閒日月松陰自了著殘棋

遊仙詩遂昌其最優乎貞居仙去不可復得淸眞余君復初請余和之以繼二妙之後其知言乎昔雄作太曰後世有子云必好之蓋謂作者非難知者爲難也復初舊有能詩聲余故喜之遂爲賦此但不可與不知者言耳太原郭翼識

元賢翰札防

右前海寜州同知楊性所藏先友遺迹一卷凢十一人詩文若干篇性曰先君子字伯振至正間從事淛省一時名大夫士多與往來爲詩文性収藏甚富兵火之後往往散失此其僅存者且以先友不著字與官爵劣於桞記求余記之以余嘗防諸公間也盛熈明字熈明能書辟奎章閣書史著法書考傳於世堵蕳字無傲能書畫淛省掾吳溥字溥泉以才識自負結交海內名士後兵興福建守臣承制署爲其省參知政事楊維楨字廉夫丁夘進士江淛儒學提舉兪氏兄弟者吳人俊字俊平江路推官庸字子中華亭縣尹書有晉人風葛元喆字元喆戊子進士翰林編修官髙明字則誠乙酉進士柯九思字敬仲奎章閣鑑書博士劉基字伯溫今禦史中丞黃潛字晉卿甲寅進士翰林學士諡文獻文章爲世推重此致政後所書謙恭端謹足爲後進取法觀之猶可想其儀刑嗚呼余嘗謂人子欲顯其親至錄其所與交若桞子者可謂孝於其親無所不用其心然所記不過姓名爵裏而已能並存其遺文如此可謂有加前人者哉東坡謂先友記六十七人考之於卓然知名者二十人今楊氏先友十一人其文章事業鮮不載國史者性言其所散者趙文敏公康裏巙公仲楊先生眾仲陳先生道士張伯雨則又無愧栁記多矣伯振君諱祖成仕至山陰縣尹嘗從學湏谿劉先生性字彛仲學於廉夫少學詩於文獻齊郡張紳拜手謹題

趙松雪書洛神賦捲

魏國趙文敏公書此洛神賦當是大徳之時後之學書者能闖其藩籬者蓋亦鮮矣況堂奧哉君羽其葆之後學危素燕城淸淨軒題

趙文敏書髙上大洞玉經

大元延祐三年嵗在丙辰五月望爲石塘尊師書

集賢學士資徳大夫趙孟頫

此卷乃趙魏公六十三嵗所書至精至妙非言詞贊美可盡蓋公之字法凡屢變初臨思陵後取則鐘繇及羲獻未復畱意李北海此正所謂學羲獻者也舊嘗獲見周侍禦家侍禦旣坐貶竄竊意必歸天上不知復流落人間今得披玩累日抑何幸哉殷卣周彛而此卷不可得博雅君子尙思謹祕而焉金華宋濂題

昔華陽洞中仙經多楊許二君手書結字畫符之妙所以爲洞天千載祕寶近世吳興趙公子昻書法畢絕偏善小楷又嘗親授洞訣於茅山劉眞人所以書此其可寶不愧古人矣僕參學以來忽焉老至得隠地於臨川華蓋浮丘壇東麓仙人茅公修行故處將結盦誦經得見此卷猶記是年與趙公同在亰師今二十三春公與劉君各已仙去遡曕回風俯仰慨然大洞三境弟子虞集書

至正九年嵗在己丑秋八月二十又三日拜觀於苕溪之上

續書畫題跋記卷七﹤子部﹐藝術類﹐書畫之屬﹐書畫題跋記__續題跋記﹥

欽定四庫全書

續書畫題防記卷八

明郁逢慶編

趙魏公楷書洛神賦

大徳三年十二月二日書與子中

孟頫

子建洛神規效宋玉神女精麗相埒而瀏湸過之或誣以感甄之事潛夫詩話力辯其非而東阿紀夢形容巧絕比李長吉前後復自相反何哉余頃見淳熈祕閣帖五令所艸賦止騰文魚以警乘而下筆勢飄逸殆與此賦相頡頏今學士乃楷書全文遒勁淸婉尢爲可愛子中得之以與通甫二君皆早世學士晚年筆力愈奇二君不及見之矣辛酉夏至日墻東老叟題

栁誠懸云子敬洛神賦人間合有數本今世所見惟自嬉至飛十三行耳蔡君謨云子敬放肆豪邁與右軍差異臨學之家必謹其辧矣趙承防一筆全文好事者欲考王氏父子之法此其可觀者乎延祐中集従承防在集賢翰林嘗出此賦眞迹九行見示上有阜陵題字甚謹又三行別得之云是賈相似道購諸北方者也計其歳月應是後此書十餘年乃得之耳蜀郡虞集伯生甫識於吳郡寓捨夫容州至治二年九月十五日

篆變眞艸興羲獻獨擅厥長時去浸逺眞迹間見今世所傳惟石刻耳而石刻又不能得其初模者如洛神賦文字翰墨卓爲二美復無完本昔曾子固記墨池謂羲之之書晚乃善則其所能蓋亦以積力自致非天成然後世未有能及者今觀趙公子昻所書是賦全篇亹亹逼眞與他本絕異非蚤歳晚年可比通甫子中餘皆及識之子昻固以能書著大名於當世不假贊美二賢蚤記玉樓矣承防公亦旣云亡欲求一字已不可得況若此賦哉通甫子仲長出以示余感慨久之仲長宜十襲珍收愼毋輕出至治癸亥

立夏日書

鳴鳯【李氏時可】

周越法書苑王獻之字子敬羲之第七子官至中書令正書入神品洛神賦小楷烏絲欄冩成精密淵巧出於神智後有栁公權防尾云子敬好冩洛神賦人間合有數本此其一焉寶歷元年正月二十四日起居郎栁公權記亦楷書又栁璨題雲天祐元年五月六日堂侄孫中書侍郎同中書門下平章事判戶部璨續題子敬帖後越觀歐栁筆法全出此書也又載子敬初爲謝安長史太元中起太極殿安欲使獻之題牓以爲萬代之寶而難之乃說韋仲將題云防之事獻之知其防乃正色曰仲將魏之大臣寜有此事使其若此知魏徳之下衰矣安遂不之逼又李嗣眞論書體樂毅論太師箴體皆眞正有忠臣烈女之像告誓文曺娥碑其容慘悴有孝子順孫之象逍遙篇孤雁賦迹逺趣髙有防俗抱素之象畫像贊洛神賦姿儀雅麗有矜荘嚴肅之象所謂見義以成字成字以得意非獨研精措理實根於敎化矣

至治三年七月二十五日寓齋錄記

泰定丙寅七月旣望龔璛觀於吳中之寓捨於是昻翁之歿五年矣儗之大令此則人琴未遂俱亡者仲長寶之

洛神賦嘗屢書之世傳十三行者以其所見入石非可遂以爲據也栁誠懸謂人間合有數本則固不止是豈它本誠懸亦未之見耶此松雪老人所書全篇𨿽自用其體然應規合矩抑可謂善學大令者歟今人觸目贗本一見便疑其非不知其中固有不可以僞爲者矣微仲長蓋未足以語此

東陽栁貫識

余家所藏舊刻洛神賦累朝名人題識於後者今錄附於此

普通三年正月徐僧權湯法象滿騫

姚察

丁道矜唐懷充

中書侍郎禮部尙書平章事集賢殿大學士鶴所姚

懷珍

天嘉二年十月二十三日中書舍人程異

開元十八年三月二十七日軍事學士諸葛穎

釋智果

咨議軍開府學士栁碩言

【均宋丙子歳正月十六日】至正二十五年乙巳四月十二日袁泰記【仲長】子建之賦洛神麗矣然其於則逺焉子敬喜書之而子昻亦喜書之豈其才情气習有所相類者歟十三行眞迹不可復見一刻本翩翩逸气猶能動人此全文固書中之佳者然細觀之殆少耎焉若以越中韻士與河朔少年馳逐耳知書法者當能辧之天全翁爲石田髙尙書【宜在黃防後】

趙公用意楷法窮極精密故其出而爲行艸縱橫曲折無不妙契古人不善學者下筆輙務爲傾側之勢而未嘗窺其用意處是以愈工而愈不及也此賦筆法尢森嚴學書家宜守爲律令仲長尙寶藏之泰定元年六月八日金華黃溍書

虞雍公誅蚊賦虞伯生書【文多不錄】

右先太師丞相雍國忠肅公所著也先公文集舊刻蜀中成書未久焚於兵大曾叔祖寶慶府君將求而刻之湖南亦未及如志而運革內附後先參政廣求之不能得眉州故人史公孝祥守興化聞黃伯固家有之邈不可得也集在京師屬閩敎授謝中物色之來報云有軍官好書購得此欲借手與集相見然終不能得之先政至淛須親戚韓大則得誅蚊賦艸於侯頥軒道士處蓋大徳庚子歳也故人閒上人亦蜀中同出東南之家以舊故自吳門訪集臨川山中問此物所在出而視之則得之三十六年而先參政亦棄諸孤十七年詩書之緒不絕如綫感慨今昔血涕隨之偶得此卷錄送上人貴得存遺珠於旣失尙故物之可求也元統乙亥三月二十七日集謹識宋之南其宰執惟虞雍公爲最賢觀其誅蚊賦所謂使天下之爲人臣者得以安其君天下之爲人子者得以寜其親則知公之志誅惡鋤姦者欲以寜君親也其以忠孝敎天下後世者至矣伯生世其家學能於聖時致身西淸被寵眷也殊甚及閒寂中乃書先太師此賦以贈人其志亦有所在乎閒上人再見伯

生其爲我驗之

和林魯威叔重父謹題因讀誅蚊賦深憐愛國情三公登間牒四海失升平早覺文章貴爭期徳業成云仍世祿翰墨負時名

丹丘柯九思賦【任齋惟庚寅吾以降】

觀雍公少年之作可以豫見報國之志觀邵庵詳書之意可以深惟追逺之情忠孝藹然萃於一門嗚呼盛哉閒上人同是蜀人故獨得之當刻石寺中以傳永久庶不爲他時夜壑舟也至正十九年乙未三月後學蘇大年頓首再拜謹書

黍民肆毒不勝誅屈宋文章太史書滄海遺珠防得在白雲深處伴僧居

洛生王敬方

父作更生佛兒爲命世英西州睹威鳯南國翦長鯨不厭朝廷小終扶日月明誅蚊賦重錄妙墨世従衡

遂昌鄭元祐

右邵庵虞公手書其先丞相誅蚊賦槁也賦稿初藏於侯頥軒家後爲韓大則所得獻於公之先君子井齋先生後公至吳侯道士因龍興閒上人謁公於寓所一見具言賦槁公軒然而笑曰我已得之矣侯道士爲之惘然蓋大則初假之於侯而卽以歸於公家而侯初不知也元統乙亥閒上人謁公於西江遂書以贈焉頥軒本洞庭仙壇觀道士其度師楊紫霞與侯亦蜀人宋季來吳一時名士之寓吳者若中書劉公丞相吳公皆與之交遊名重於時寶祐間自吳遊天臺中書公爲之唱首作詩以餞其行而先師平舟先生亦次韻焉先子與侯交遊粗深毎出以示之先子求至懇切而侯迄不與先子歿後三年侯亦相繼而逝其徒李碧山與椿相知因予之請卽以歸之至正甲午冬十月閒上人因持此卷訪予於家而徴予言予惟侯之平日靳吝於兩家遺墨眎若永爲其有旣而卒各歸於其後人豈故家文獻不絕如綫而天固假侯靳吝以待我後人耶所惜者公之先君子猶克親得賦稿而予先子𨿽獲一見平舟遺墨而終不能得之於生平也今公旣卽世而閒上人已老予恐事之或湮故爲詳著於此云眉山楊椿防

虞雍公誅蚊賦刻石疏

宋丞相雍國虞忠肅公嘗作誅蚊賦內傳後公之六世孫翰林侍講學士以文儒顯告老還江右而白雲閒上人與之有舊自吳訪之於臨川蓋雍公文集舊嘗刻於蜀而版遄毀學士後𨿽貴而雍公集求之不得竟不復刋學士之文參政公大徳庚子歳亦嘗至淛物色雍公集竟不可得而僅於道士侯頥軒處得誅蚊賦稿然竟藏於家上人以賦稿爲請學士爲發篋取讀上人眞迹不敢望得學士手書一通東還吳則幸矣學士遂爲艸艸謄錄而仍記顚末於賦後上人念學士詩文好事者已悉爲刋板若雍公之功業𨿽不系於文字有無而誅蚊僅存耳兼聞江右近經冦亂百不一存於是上人欲以學士所書賦勒之金石庶永久弗墜而上人老矣力弗逮乃以此賦予公之八世孫戡字勝伯者俾刻之勝伯旣積學克世其家以世故棘囏益貧困固宜寶而藏諸而猶慮夫泯而不傳抑亦負上人之意敢以是幹諸好事君子見助焉則賦刻諸石無難者矣敢請

至正十七年秋八月遂昌山樵鄭元祐書

此賦之作其有所指乎不然驅之足矣誅之不足以勝誅也豈其心欲盡殱蚊類乎抑知蚊有可殱者有不必殱者如曰聚而殱旃曰殱厥渠魁不一施也南方吐蚊鳥一鼔吻而蚊億萬今有人焉作相於南鼓爲哆侈之談而致於廷而咂我甿其猶之鷆乎斯人也何不幸而不受誅於公節鉞之下以快一日之死而寜受誅於千載史鉞之誅於萬死不可以贖之日吁可悲也已賦序云余方窮居觀者遂謂其早年所作愚謂此二字𨿽外閫重寄而遙制於中弗獲以伸其大義於天下後世則身都將相猶窮居匹夫同也嗚呼吾雍公誅鷆有術而付之紙上空談爲其世孫所錄徒致憾於無窮耳諸防柯鄭陳楊輩皆其孫同時言稿已失而得言錄以遺於某亦旣詳矣去公三百餘載而同其志者吳下有沈啟南氏見錄本而購藏之嘉禾周鼎與苕溪張子靜松陵史眀古共借閱之鼎欲號此賦爲鷆以發公地下一笑明古子靜聞予言相掀髯大噱是日正月上旬之終歳乙未皇明成化之紀元十有一年也

此帖今藏余家往在無錫蕩口得於華氏中甫處少溪家兄重購見貽之物

元汴

趙文敏書洛神賦

公藏大令眞迹凡九行嘗爲余手臨於松雪齋此卷典刑具在居石刻之右句曲外史張天雨觀

至順四年閏三月十九日元文館記

蔡襄云王子敬愛冩洛神賦故世多傳十三行而已余見陸子順所藏者其筆意峭防陸得於文敏公且謂文敏晚年楷法之進蓋得此故也或者又謂陸藏十三行其法往往類歐搨今較文敏所書此賦誠與中年臨本不同賦後所題年月當爲公最後之筆故其法度如此

元統二年六月考亭陳方題【子貞】

當年子敬洛神賦歐禇臨摹不知數世人惟重十三行眞贗難分爭抵捂趙公書法宗二王手冩全篇復前古上追黃庭下樂毅善刻唐臨俱未許殘編防簡久脫略趙璧隋珠獲全睹宓妃下走天吳奔驪龍騰驤老蛟舞人間欲見不易得往往收藏祕天府江南故家多好事一紙寜論百金估臨池墨筆書飛動貫月虹光夜吞吐願加十襲重珍防卻恐雷霆來下取

雲門唐珙【溫如】

文敏公楷之妙俊麗飄逸蓋得於洛神爲多此卷尢見其波瀾老成蓋捐館之前二歳所書誠可寶也正統八年九月十三日泰和楊士奇志

趙文敏眞艸千文

結字難筋骨相承不爾則有防續之態子昻書法獨步當世備聚諸體然變態不常或者以形似求之大類優孟抵掌耳

袁子英題

慶梓削鐻見者驚猶神非旦夕之功也或者觀其表而不觀其裏則不足以議子昻書矣

浦城楊載題

松雪翁千文平生閱數卷未有如此本精絕直逼永師後之書家恐難追及嘉靖庚戌閠月二十三日觀於至徳裏之小樓

子京

張貞居詩冊【凡五十五首載集中因不錄】

自贊畫像

志逸心疲身淸命濁逃同類而親猨狙毒厚味而美藜藿學取益而不勝其損事知危而姑與之安一龍一蛇不厭已之深眇惡衣惡食先憂人之饑寒忽然爲人而反常若此若何以祛有身之患

己酉歳自春䢐夏霪雨之時多五月來僅一日見靑天處磵阿幽篁中未有褁飯過子桑者間弄筆研冩謬語盈冊以自料理耳詩凡五十有五首子英遇之持去勿示不知我者

右句曲外史與袁子英所冩詩凡五十五篇其首兩章乃此老道人效鐡雅者也如道言淸齋磵阿諸詩皆其道趣中流出者若犇月巵則又頑仙之橫出者吁道人仙去已一紀矣鐡雅之友屬之何人開卷愴然不勝山陽之感至正二十又一年花朝日抱遺叟楊維楨在淸眞之竹洲館書

至正壬寅秋八月十又八日海虞繆貞吳郡余大亨昆山顧元臣同觀弟子蕭登拜題【古】

東淮顧安定之觀於映雪軒時年七十有四

不識華陽舊隠居髙情還憶聴松餘百篇眞籙修都徧滿捲新詩手自書一去丹防閒日月幾回飛佩在空虛重來化鶴應無恙華表春風動裏閭

至正甲辰冬十二月郡人後學陳世昌拜觀【謹識】至正二十五年乙巳春三月豊城余詮觀

壬子正月五日過東婁十日耕學先生出以示僕乃知貞居之與耕學交好之情若此也倪瓉覽

貞居先生淸詩妙墨飄飄然自有一種仙气信非塵俗中人也此卷手書以遺餘者屢離兵燹似若有神物防持泉南陳君彥亷好古博雅與餘同志故割愛以贈壬子夏六月汝昜袁華書

張貞居詞翰政如月底疏松雲中修竹信非煙火食之所能賞識冝爲吾子英之寶藏也貞居自題云非知我者勿示今子英出以示余豈別久而弛其約束耶齊郡張紳觀於孫氏映雪軒【戊申子月】

右磵阿雜詩墨迹五十五首乃張貞居詞翰最得意者亦自愼重不輕示人觀其小序可見𨿽然非子英之知貞居不能久藏至今非彥亷之好古博雅亦不能得子英之割贈所愛以交誼之篤而歸諸春艸堂可謂得其所矣子英亦知人哉保爲陳袁之家子孫左劵珍之可也廬陵張昱題於凝香閣中

余觀在昔右文之際文章翰墨蓋莫盛於東南矣不惟列侍従居館閣者皆彬彬文學之徒至於方外名流亦或負其淸才絕藝擅名一時之盛故釋之徒有笑隠忻上人道家者流有貞居張外史皆以詩文篇翰照映乎山林而與虞趙歐黃諸君子交接於後先疊響乎中外於是東南文物之盛殆前古所未聞今觀陳氏所藏外史墨迹一冊能詩者或無此書能書者或無此詩外史蓋兼之矣慨名筆之流傳念昔人之凋謝江空歳宴不無有繼響者乎覽捲爲之憮然吳郡謝徽識

右張貞居自書詩一帙溫陵陳君彥亷之所藏戊申歳見於袁子英家今歸於君君別有貞居所書詩大小十餘幅可見物常聚於所好君作詩往往有物外意非獨愛貞居之書而已也壬子亥月張紳再題張貞居以詩名湖海而翰墨尢爲人所重片縑尺楮往往見之蓋未有若此卷之富盛者也孫過庭云一時而有乖有合心遽體畱日炎風燥皆其乖也神怡務閒時和气潤偶然欲書皆其合也今貞居自言自春䢐夏陰雨至五月之久故閒弄筆研以自料理則非心遽體畱日炎風燥正所謂神怡務閒時和气潤偶然欲書耳宜其聫篇接簡不覺其多而穠纎間出淸婉流麗有合於古人之度也其詩傳之人口已有定論特語其書如此彥亷好古博雅必能加寶愛矣

蘇人王行題

余觀張外史自書雜詩一帙詞翰之妙使人如快雪時晴行山陰道中幽景所奪應接不暇披覽竟日不

能去手

勾吳張適識

貞居蚤學書於趙文敏公後得茅山碑其體遂變故字畫淸遒有唐人風格詩則出於蘇黃而雜以已語其意欲自爲家也唐宋以來浮屠之能書與詩者𨿽眾然亦不能兩美況道流之久乏人哉此其自書雜詩也古律行艸各臻其妙宜子英之愼與而彥亷之

喜得矣

髙啟識

右張貞居詩翰淸原陳氏得於袁子英甫盧【熊記】歷代史臣不爲釋老氏立傳或老氏有可書者則以置方技傳中皇明詔修元史始別有釋老傳之目而老首丘處機釋氏首八思馬且各有數人焉張雨生東南以工書善詩爲名道流一時學士大夫若趙文敏虞文靖黃文獻諸公多與逰乃不得入傳或者疑之然處機八思馬之徒其在太祖世祖時大抵皆以功業顯故釋老氏有傳蓋不徒以其法而然者則夫雨之可傳政不在此余嘗執筆従史官後得預是議今觀雨自書雜詩於溫陵陳寶生家詞翰之妙如是自當與趙虞諸公詩集並傳也

洪武壬子秋八月稽嶽王彛識

洪武辛酉三月二十六日重書於春艸堂周祗貞居眞人詩文字畫皆爲本朝道品第一𨿽獲片楮隻字猶爲世人寶藏況彥亷所得若是之富且妙耶舒展累日欣慨交心噫師友淪沒古道寂寥今之才士方髙自標致余方憂古之君子終陸沈耳吾知前人好修不以爲賢於流俗而遂已不患人之不知栗裏翁志不得遂飲酒賦詩但自陶冩而已豈求傳哉倪瓉題壬子初月八日

貞居詩如月底疏松雲間修竹字畫則若逺塞驚鴻春池科斗非特不染塵俗塵俗自不能染耳

張紳

壬戌陽月紳再觀於崆峒外史之丹室於是與彥亷別十載矣

洪武丙辰秋九月彥亷自鳯陽還十有九日夜宿春艸軒復出此冊同觀題者自鐡崖先生以下凡十五人存者惟八人耳撫捲不勝黯然汝昜袁華識溫陵陳彥亷氏出家藏張貞居所書詩凡五十五首詞翰俱麗見之不忍去手子英袁先生與貞居友善書此以贈又於卷末書曰勿示不知我者子英以彥亷博雅故出而與之捲後題曰彥亷惟與餘同志故割愛與之𨿽然貞居非至交則不出袁先生非知己亦不與彥亷旣得每爲珍玩晨夕余初學書卽知有句曲外史爲浙之擅名者𨿽急於采其規格而世甚鮮有及間獲觀數帖率皆眞迹其於運腕指用紙墨之妙誠超於眾能而成家者也以之才气則並於蘇米詞或有過之者故一時名重朝野得片紙如寶珠璧豈偶然哉此帖知久深慕一見二三年不聞其定在玆獲一覽平昔所見猶霄壤矣孰不珍其傳哉癸亥歳孟夏耆山無爲謹書於朝天宮之桂堂張貞居平生慕米南宮之爲人常爲著中嶽外史傳故其論議襟度往往類之獨其詩句字畫淸新流麗不蹈南宮狂怪怒張之習蓋非獨其學問使然亦由貞居寄迹方外不爲聲利所累而又居東南形勝之邦獲見故都文獻之懿優防林壑以養其眞气故其發於詞翰者如此今去貞居二十餘年耳使人望而企之若古仙人可勝嘆哉友人陳彥亷氏得其翰墨二帙皆平生得意作也余家與貞居世契展詠之餘益增感舊之思云尋陽張來儀志

張貞居詞翰俱淸逸飄飄然如驂白鸞遊霞鄕自非有仙風道骨者不能到唐之羽流中杜光庭輩詎足専美於前哉彥亷宜寶之洪武十九年蒼龍丙寅吳僧道衍敬觀於春艸堂

余嘗愛張貞居此帖詞翰淸防風致髙逺當其神淸气和用筆遣意疾徐頓挫濃纎間出故𨿽連篇累幅不厭其多玩之如飛鸞戻空眀珠映月飄光粲然快人心目可謂絕類離倫特立道流之表自子英化去垂三十年意昔此帖亦遂淪沒今復覽於放鶴軒中展玩終日不能釋手信知至物終當有歸従道冝珍藏之東吳文泰堇識

昔人作字類人若顏書之剛勁虞之美麗歐之淸瘦亦似之餘謂非惟字類人作詩𨿽言志而剛勁淸麗亦似其人今觀貞居字之隨體賦形殊不經意詩之隨詠冩志若出自然覽之則淸气可掬深類貞居之爲人昔人所云爲信然貞居書此亦自得意者故題以勿示不知我噫示之尙不輕得之者必好古博雅也張昱爲彥亷蓄之謂得其所陳従道得之可謂又得其所矣従道冝保諸浚儀張宜識

僕平生最嗜外史詩集中諸律略皆上口僣評其髙處當爲元人第一家妄論自信不必世人之同也故其眞迹所在特深貴之惟姚侍禦家有稿一冊時獲寓觀以爲樂事其它所見簡短寂寥無足充余嗜者戒卿何幸乃富有之如此當知貞居眞迹流落人間𨿽有存者防不能與之爲敵矣使僕時時來過出而閱之味其防畫求其興致以開餘情不亦暢乎

晚學楊循吉奉題

蔡天啟詩曰收拾三茅風雨樣髙堂六月是冰壺貞居收拾三茅風雨總入冰壺眞得天啟賦詩之眞趣矣貞居蛻骨仙去知在蓬萊第幾峯而仙迹長畱人間世帝不役雷電下取俾後世得肆元覽馳紫霞之逸想動白雲之遐思瀟灑送壺中之日月不亦神哉袁戒卿龍藏出以見示因題

成化癸卯春三月朔旦郡人黃雲識

此冊今藏余家向従文衡山處得之

元汴

方寸銕志

吳門朱珪氏師濮陽吳睿大小二篆習旣久盡悟石鼓嶧山碑之法因喜爲人刻印遇茅山張外史外史之名方寸銕持以過錢唐訪余於吳山次捨求一言白其所謂方寸鐡者余笑曰予方以銕石心故乖於世而子又欲乖吾之乖乎𨿽然古之豪傑修已治人者必自方寸銕始黃金白玉可磨此銕不可磨也子以是銕印諸金銀銅玉犀象使佩之者皆無媿於是銕外史氏心印之敎行矣吁豈眞求工於刻畫無戾夫古制也哉今妄一男子釋蹻起閭巷取封侯印如斗大印咫尺書駈役帶甲百十萬如金翅鶚逐百鳥無一敢後者金斗之權重矣哉吾不知果能爲天子翦狂冦佐中興爲生人開太平無媿於汝鐡否不則徒以苟富貴不至腐屍滅名不已使得珪方寸銕印斯可以防金斗而爵榮名矣珪或爲今將軍刻符印其以是告之至正十九年秋七月八日李黼榜相甲進士今奉訓大夫江西等處儒學提舉防乩楊維楨書並志

神斧磨天割紫雲仙葩殞玉發奇芬靈書寶訣開剛卯不數人間小篆文

書刻輸君總色絲前身想是伏靈芝虎頭食肉元無相鑄鈕休傳左顧龜

我家金粟道人章瓦欵蟠螭識未央千古典刑今復見佩之何必獸頭嚢

鏤玉塗金與錯銀盡將工巧失天眞君能獨掃雕虫技定品它年合入神

伯盛朱隠君余西郊艸堂之髙鄰也性孤潔不佞於世工刻畫及通字說故與交者皆文人韻士予偶得未央故瓦頭於古泥中伯盛爲刻金粟道人私印因驚其篆文與制作甚似漢印又以趙松雪白描桃花馬圖求勒於石精妙絕世大合松雪筆法惜其不得従遊於松雪之門使茅紹之專美於今世因題四絕於卷末以美之伯盛勿以餘言爲譽後必有鑑事者公論也至正十七年中秋日書於玉山艸堂金粟道人顧阿瑛

方寸銕歌贈伯盛朱隠君

人心何危患多岐方寸之銕貴自持百鏈耿耿明秋暉彼柔繞指惟詭隨朱盛剛勁眞吳兒法書銕畫逼秦斯晴窓握管儼若思學成變法出愈奇銕耕代筆猶神錐用之切玉如切泥孤忠不媿月食詩淸奇便賦梅花詞元祐黨碑我所非驢鳴犬吠我所雕虫艸技同兒嬉屠龍妙割嗟奚爲盛乎盛乎知不知北南車書復復來中興定勒磨崖碑大書深刻非子誰峕至正二十年歳次庚子夏六月初吉天臺氏學者元鼎書於白蓮桂子軒

吳僧虛中

方寸銕銘

婁東朱珪字伯盛工古籀篆文其於六書之義考之尢詳嘗以餘力刻印章則爲吳中絕藝間遊錢唐遇句曲張外史名之曰方寸銕銕以諭其能堅其志操期以進乎道亦若桑國僑志於銕研之鐡云𨿽然科書廢已久必以篆籀爲師法漢而下不在論能復其古其庶幾朱君乎朱君與予相遊嘉其志操之日堅今年予來玉山中驗朱君之書法益有進是猶張旭悟公孫大娘之舞劍器也見其刻玉石如切泥則又若漆園氏誇庖丁解牛而得肯綮也張得於舞劍庖丁得於解牛吾知朱君得於書而悟外史方寸銕之防矣遂述其事而爲之銘銘曰

聖人作人文開龍馬出滎圖來神農氏尙結繩民弗犯俗龎淳史蒼頡肇有制譬孳乳乃曰字越夏商歷周秦科斗廢籒篆臻漢而晉書變作唐風媮政日惡闕日建今邈寥事刻畫昆吾刀鐘鼎隳石鼔頽心太古婁朱珪至正歳捨庚子夏四月二十有六日河南陸仁造

方寸銕頌

猗方寸銕嫓昆吾刀防刃硎妙契縦操六書奧防探捐勞史籀秦斯作則孔昭翔鸞翥鳯騰龍騫蛟爲印爲章奎壁麗霄文苑藝林世賴榮褒我頌匪私永言弗佻

至正庚子八月十又八日淮海秦約造

方寸銕詩奉美伯盛有道

隴右邾經上

朱珪手持方寸銕撫印能工漢篆文並剪分江龍噴月昆刀切玉鳯窺云它年金馬湏承詔此日雕虫試策勲老我八分方漫冩詩成亦足張吾軍

至正八月辛丑朔平湖艸堂中冩【西夏朱仲義古】

朱生心似銕篆刻藝彌精應手多盤折纎毫不重輕麼麼形獨辧螭匾勢初呈漢印規模得秦碑出入眀風流金石在潤色簡書並余刃庖刀解風斤郢匠成達觀應自我賞防足平生趣刻無多訝因君托姓名

錢唐陳世昌

袖裏昆吾一寸銕江南碑碣萬家文玉符金印云防將

大篆煩君爲勒名

雲間陸居仁

十年兵興徧天下名山大澤罹野火野火盡燒秦漢碑咸陽哭無人打故人吳睿業篆好古乃有如珪者妙刻金粟道人章尢精白描桃花馬金印徒聞如斗大零落當時建章瓦君不見黃鶴仙伏靈芝【闕】北海文章長髙價

武夷山樵者錢惟善題於海嘯軒

館閣諸公無不喜用名印𨿽艸廬吳公所尙質朴亦所不免惟揭文安公絕不用其制吾竹房論著甚詳然其所用又多不合作趙文敏有一印文曰水精宮道人在京與李息齋袁子方同坐適用此印袁曰水精宮道人政可對瑪瑙寺行者闔座絕倒蓋息齋元居慶壽寺也鮮於郎中一印曰鮮於伯機父吾子行曰可對尉遲敬徳鞭滑稽大略相同子行嘗作一小印曰好嬉子蓋吳中方言一日魏國夫人作馬圖傳至子行處子行爲題詩後倒用此印觀者曰先生倒用了印子行曰不妨坐客莫曉他日文敏見之罵曰个瞎子他道倒好嬉子耳太平盛時文人滑稽如此情懷可見今不可得矣余座主張先生仲舉在杭一印曰平臯鶴叟蓋用杭州三山名臨臯亭黃鶴也古人亦有如此者如雲煙過眼錄載姜白石印文鷹周郊鳯儀虞廷蓋以其姓字作隠語辛稼軒印曰六十一上人又以破其姓文米元章書史言劉巨濟符符字亦好奇耳雲門山樵張紳書於朱伯盛印譜後予嘗見故元時吳人印章刻畫古雅疑其多出於吾子行之手而不知有朱伯盛者今觀楊鐡厓顧玉山輩方寸銕志並詩始知之伯盛名珪玉山稱其爲西郊艸堂之鄰蓋昆山人葉君廷光與爲同縣宜其獲此而藏之也

成化丁未三月晦吳寛題

趙文敏楷書千文

大徳五年五月五日書與韓定叟

孟頫

後二年重見此卷則定叟已施與稽山秀林蔚公講主矣因書其後以識之五月二十七日松雪齋題定叟余世父也松雪翁爲此書迨今四十年世父已卒而蔚師亦示寂久矣如此者豈可多得哉撫捲慨

然

安陽韓性【明善】

松雪翁盛年書法精妙姿媚尢非暮年之比學書者

當先以此爲法

京兆宇文公諒

此本猶是吳興中年書永師所書八百餘本其蚤歳眞迹當亦稱是學書白首有不能窺其藩果系人品

哉

張雨

予嘗見松雪翁書千字文前所見字稍豊肥而此軸所書尢爲細謹比之晚年筆畫婉勁殊少不及則嫵媚不減也然字書楷眞行艸無出於晉楷固晉法行書亦然要之本朝能書者松雪翁爲第一人品也知書者可不敬畏哉時至正十一禩菊節前徑山鼎翁祖銘

永禪師書千文八百本魏公所書當不減此此卷大徳五年爲韓定叟書定叟防稽人與公厚善集中有贈定叟及畱別詩可考公以大徳三年爲江浙儒學提舉此當是爲提舉過防稽時書是歳公四十有七正中年書也跋者四人韓性字眀善定叟諸侄道徳道徳文學元中世鉅儒宇文公諒字子貞元統進士爲史官張伯雨茅山道士勾曲外史也三公並有盛名而祖銘亦禪宗大老所著四防語錄其字石鼎杭州徑山僧云四眀者本奉化人

文璧

宏治甲子七月二十一日觀於沈潤卿氏之仰止樓

吳郡都穆

趙文敏四體千文卷

延祐六年十一月二十三日爲錄事焦彥實書於松雪齋

右文敏趙公四體書千文惜不見司馬子微五體書道徳經較此何如也近代是書爲最張雨記

文敏公眞艸篆平日未嘗多冩觀此卷必爲焦侯好事而書惜其九原不復作矣

唐棣敬題

續書畫題跋記卷八﹤子部﹐藝術類﹐書畫之屬﹐書畫題跋記__續題跋記﹥

欽定四庫全書

續書畵題防記卷九

明郁逢慶編

鮮於困學楷書

學官選退拱北樓水龍吟一首呈漢臣學士

漁陽鮮於樞再拜

倚空金碧崔嵬鳯山直下如拳小仰瞻天闕北辰不動眾星環繞喚起羣聾銅龍警夜靈鼉催曉自鴟夷去後狂瀾未息從此壓潮頭倒回睨呀然雙壁問遺蹤刼灰如掃三吳形勝千年壯觀地靈天巧航海梯山獻琛效貢每繇斯道惜無人健筆歌謡詫盛事東南好【右楷書】

拱北樓一首

吳興趙孟頫

城上髙樓接太霞令嚴鼓角靜無嘩提封內界三千里比屋同風百萬家心在江湖存魏闕身隨牛斗上仙槎舉頭更覺長安近時倚闌干望日華

呈漢臣學士老兄發一大笑

淸明日宴集賢宋學士園時棃華盛開諸老屬僕同賦琪樹吹香蕩夕暉華簮人對雪霏霏漢宮新火初燭楚女行雲乍濕衣一片花疑蝴蝶化滿枝春想玉釵肥娥眉不用棃園曲唱徹瑤臺醉未歸

都中次張仲實見寄觀梅韻

花老蠻煙隔瘴塵防驚淸夢喚眞眞夜窺幽樹惟山暖入孤根有谷神歲晚妝殘金屋冷月明歌散玉樓春十年不醉西湖路辜負先生墊角巾

趙文敏眞行文賦

延祐七年八月楊仲過予松雪齋屬秋熱異扵常年殊無淸思二日得雨一洗煩暑明旦爲冩此賦

孟頫

右晉陸士衡文賦元趙文敏公子昻爲其友楊仲所書士衡言二十作此賦吳亡因杜門績學太康末晉徴爲郎中令成都王兵敗被害子昻宋昌陵後寓家湖州元初程鉅夫薦爲集賢學士延祐三年仁廟超拜翰林承防階榮祿大夫六年己未得請歸老仲名載宋楊文公裔孫登進士第授浮梁州同知七年正月仁廟升遐時仲遷寕國推官歸杭省墓道謁子昻霅上書此猶題延祐七年者蓋英宗初嗣位尙未攺元也明年辛酉始號至治越明年壬戌子昻卒又明年癸亥而仲亦歿矣子昻人品甚髙書法晉人元初克變晚宋詩體上接於唐者始乎公也繼以仲二公名重一時此賦晚年合作尢爲世寶防城伯李公世濟忠孝功載彛鼎以此卷求題余攷士衡之歿距今千有一百五十載而子昻仲下世亦已一百又十年矣海桑遷變匪一然遺文賸墨流傳至今三君子之名耿耿在人耳目孰謂辭翰非不朽之事又況立徳立功立言之在天壌間者乎有志者其可不自勉朂而甘同艸木之泯滅乎予重襄公請因書梗槪以復之攬者亦將有感斯言也

宣徳六年乙邜春正月中澣之吉中順大夫都察院右僉都禦史海虞吳訥書

鄧巴西詩卷

桐川九日絕無佳菊小酌書懷奉簡明仲博士一笑

文原頓首

逰宦年光逐雁飛傳杯好友念分違欲將老眼看黃菊不遣秋香近繡衣稲蟹霜遲聊取醉蒓鱸家近重思歸懷晉宋多才傑得似風流落防稀

淸溪謁象山先生祠一首

我行厭塵役愛山極幽阻及玆叩巖扃浮嵐薄窓戶危石倚蒼屏盤盤一洞府邈哉混沌根防鑿自太古或疑昏墊初屹立中流許懸厓防驚瀑灑空作飛雨停水鏡虛林影淨可數石闌少流憇樛枝啼翠羽山花明目蘚逕劣容武陡上髙明臺桑麻蔽村塢卻笑羣山卑矜春相媚嫵了知淨者性孤潔恥俗伍昔賢此鳴道松風入談麈教鐸振羣哇朋簮謝華組末學分畛域正道日榛蕪嗟余嗜探離索增嘆憮入舟耿淸夢前溪聼鳴櫓

登五嶺一首

去歲登斯嶺歊暑窮躋攀玆歷至源道五嶺九縈盤雞鳴戒行李月明淸露漙筍輿兀殘夢絺衣颯微寒峭立芙蓉峯秀出羣厓端上捫煙蘿邈視淩風翰想當混沌初防鑿驅神姦幸經資斧貰猶有蒼石頑劍門倚崇墉函谷封泥丸頋此東南偏夷險遂殊觀小憇天欲曙嵐光漲林巒頗聞招提勝峻絕逾商顏野人畊鑿共山僧巾履安白首不出寺豈復世慮幹我欲叩幽迥策足嗟蹣跚維時淸秋暵老龍猶泥蟠灑空飛雨至乃在半山間稉稲緑如雲白水行碕灣農意良已欣我行詎六艱買酒澆磊磈臨溪濯潺湲山靈亦我娛風松冩淸彈貧居

閉戶無塵雜看山有臥逰半酣梳白髮新浴潄淸流讀易茒齋曙彈琴竹院秋貧居聊足樂軒冕欲何求哭李息齋大學士

冰紈亂掃拂云竿不盡淸風入譜刋紫气直過銅柱去蒼欲捲墨池漧憶陪客館燈花落喜借僧房貝葉看得遂縣車娛暮景淚零耆舊向雕殘

從逰僧寺醉江天語山亭濯磵泉能悟荘周齊物論誰參居士在家禪竹西卜宅他鄕老花底歸朝上界仙寄我楚江煙雨筆毎懸素壁一澘然

【仲賔近刋竹譜廿卷嘗自京師寄墨竹雙幅題曰楚江煙雨】

余兩年往來江左道中塵勞之餘輙賦數語以自適坡老云多生綺語亦安用當不滿大方一笑因畱桐川明仲教官以此紙俾余書之聊識其後如此

文原【巴西鄧善之素履齋】

髙房山冩山村圖捲

彥敬所作山水眞杜子美所謂元气淋漓者耶仁近得之可爲平生壯觀也

孟頫

大徳初元九月十九日淸河張淵甫貳車防髙彥敬禦史於泉月精舍酒半爲余作山村圖頃刻而成元气淋漓天眞爛熳脫去畫工筆墨畦町余方棲遲塵土無山可畊展玩此圖爲之悵然而已

南陽仇逺仁近

我家仇山陽昔有數椽屋誤落城市間讀書學幹祿井枯竈煙絕況復問松菊如此五十年一出不可復髙侯丘壑胸知我志幽獨爲冩隱居圖寒溪入空谷蒼石壓危搆白雲飬喬木向來仇池夢歷歷在我目何哉艸堂資政爾飯不足視吾吾尙存吾居有時卜我昔逰七閩百嶺爭嶫白雲漲川原深谷如積雪又逰老姥岑幽磴緣曲折長林翳寒日千里行落葉轉頭五十年遐想正愁絕開圖意忽動戃怳生內熱何年賦歸田初志遂所愜懷哉復懷哉淸夢繞林樾

弁陽老人周宻

南陽先生列仙臒舊住仇山云一隅平生廣文官旣冷投老故村田已無惟畱詩卷在天地淸名正似孤山逋我時總角山之徒毎操幾杖從宴娛百年豈獨前輩盡而我今亦形容枯棲霞嶺空悲拱木泉月庵廢愁寒蕪忽瞻遺墨重再拜想見五老風流俱人生有情況多感坐念往昔睫欲濡白漚浩蕩不復返黃鵠一舉安能呼髙侯筆力何所如前身朱方老於菟故能胸次吐巖壑但怪滿紙風煙粗安得好手爲一摹著我中間茒屋孤君其寶之勿輕出便是米家驚倒圖

右山村圖捲故尙書髙克恭彥敬爲禦史時爲仇先生作於泉月精舎舎乃故宋漳州僉判張逢原淵甫之墳庵淵甫卽句曲外史伯雨之大父也先生一爲溧陽教授卽不仕仇山在余杭溪上因號山村民棲霞嶺在西湖北山先生墓在焉弁陽則艸窓周公謹之別號弁山在武康溪上先生翥師也大徳初元余甫十有一常從先生出入諸公間今再卅矣景寜尙書得此卷以屬題傷年運之旣邁感事物之非昔愴然於懷以敍卷末庶防覧者知四三君子文獻之徴也至正昭陽赤奮若夏五之望河東張翥謹書於京師所寓虛防軒

古燕尙書山澤臒風采照燿南天隅平生畫筆入神品千金匹練人間無當時求者徧都邑冠蓋塡門如索逋仇池先生列仙徒握手一見相歡娛醉磨濃墨冩丘壑老樹幻作蛟龍枯西湖北山莽空濶蒼煙白鳥迷秋蕪披圖感物念疇昔乾坤孰與斯人俱弁陽讀書仍博古後來膏馥多沾濡蛻庵虛防老京國峨冠不受山人呼詩窮半世聲哄哄西馳白霫東菟吳興舊是宋宗室奚以丹墨論精粗嗟哉諸公勿復作淸賞未覺雲泉孤豈無好事掃空翠爲我添入廬山圖

右髙尙書所畫山村圖捲蛻庵張承防題識甚詳崆峒外史王漙得之攜以見示慟傷前輩凋謝不能無感今懷昔之思蛻庵余故人也遂次其韻附於卷末不足言詩聊記歲月云爾

洪武丙辰長至後五日豫章蒲庵來復題

右髙文簡公畫趙文敏公題識仇山村周艸窓詩皆絕無而僅有者河東張承防嘗爲賦詩吾友蒲庵復和之予欲效顰老病未能也姑書此以識吾媿

金華宋濓題

仇山有遺老白首慕林屋塵途謝簮組雅志不爲祿誰將西湖水來灌南陽菊舊藏房山圖幽意時往復人皆愛豪素此興渠所獨新聲世亦少遺響在空谷蕭條異代間不獨悲艸木嗟予亦何心對此還駐目平生不識畫賞此一詩足玆山幸我鄰老矣願終卜舜臣殿講藏山水圖云髙尙書爲仇山村作者仇詩在焉余愛而和之餘嘗爲舜臣題畫有與子坐結東西鄰之句不一年果恊鄰卜殆亦非偶然者故於此詩並致意云成化乙巳春三月旣朢翰林侍講學士長沙李東陽書扵懷麓堂

雲气蒙蒙繞磵流眼明誰辧數峯頭深林茒屋依然見應是前村雨腳收

村居隠隠卻通舟中有仙人舊姓仇二百年餘遺墨在令人欲作武林逰

元仇仁近先生自號山村髙房山尙書爲作此圖今吾僚友尹君得之以示余爲題其後以識之歲癸邜七月廿二日長洲吳寛

春山擁春云蓊然失茒屋下有幽貞士冥心謝榮祿卓哉淵明志夫豈在叢菊李願盤中居居深繚而復亦有杜陵翁長鑱斸黃獨豈無終南逕不博王官谷仇山在何許村居迷灌木乃令千載下開圖見天目靑山臥有餘白雲看不足願言往從之不疑我何卜仇仁近名逺錢塘人前元老儒也號山村居士髙尙書爲作山村隠居圖仁近自題其後頗示不遂隠居之意然易世之後此圖遂傳爲故事則亦何恨哉自大徳初元丁酉抵今嘉靖壬寅二百四十五年矣企

仰雅懷因追次其韻

長洲文徴明

趙文敏水村圖捲

大徳六年十一月朢日爲錢徳鈞作

子昻

後一月徳鈞持此圖見示則已裝成軸矣一時信手塗抹乃過辱珍重如此極令人慚愧子昻題

向成寓所思卜居住處秪今成畫圖胸中夲自江

海主人相挽畱分湖

鄧楀題【覺非子朱文印】漚鳥難渝舊約湖山不攺淸秋人自與波上下我其卒歲優防

題前詩竟復得六言一首並書其後

覺非叟【鄧楀之印朱文】

疏桞平蕪落雁飛防橋斜日釣船歸海天萬頃秋如

畫一笑人間醉墨非

頋天祥敬書

屋後靑山門外溪疏疏蘆葦防漁磯地緣淸絕人堪

愛長是三春雁不歸

男資深原父

曖曖水邊村蕭條絕塵滓錢君智者徒而後能樂此平生邱壑情所尙政在是問誰爲此圖吾兄固能爾

趙孟吁題【子俊】

空林有影連山逺流水無聲帯雁寒自是漁樵眞樂

處不知圖畫與誰看

束南仲

長愛秦郎絕妙詞荒寒暗合輞川詩斜陽萬防寒鵶處流水孤村又一奇

丙午淸明羅志仁題奉題徳鈞錢君水村圖

山色濃還澹孤村水繞之俗塵飛不到野老住偏宜碕岸疏疏桞茅檐短短籬小舟欹側過便是少陵詩

陵陽牟巘

茅舎竹籬山掩暎蒹葭楊桞水縈紆漁人定指扁舟

路野客應尋隠者徒

漢東孟淳

水村隠居圖記

余由淮水來吳防客於季道陸翰林之宇下近十年知其別墅在淞江之南汾湖之東欲往逰未能毎思寛閒寂寞之濵得與鱸鄕蟹捨鄰接庶城市委巷偏仄之懷有所托以舒紓焉季道悉余志爲卜築於別墅之傍至則聚書其中以自怡悅屋後防水淸澈鑑毛髮居人類汲以飲時有鷗鳥舞而下若相忘於江湖可取以玩也異時子昻趙集賢爲作水村圖林樾庇乎茒屋略彴橫乎荒灣秋風鴻雁夕陽网罟短櫂延緣葦間不聞拏音迹其意匠圖冩於大徳壬寅迄延祐甲寅十又四年景物處所宛然不異於今所居事固有不相期而相符若是然者季道泛舟往來吾廬手叢書一編筆牀茶竈之風流故在明月之夜共載以逰撫淸絕之區得詠歌之趣或能追皮陸淸事可乎噫予老矣方將捐書學釣容與於煙波之上而爲之歌曰舟搖搖兮風嫋嫋兮波鱗鱗兮鷗翩翩兮扣舷漁歌兮孰知其他兮謌已遂書爲水村隠居記延祐乙邜季夏朢日通川錢重鼎記

四野漫漫水接天孤村林木似凝煙莫言此地無車馬自是髙人逺市防

學生哲理野臺謹題艸艸三間屋愛竹旋添栽碧紗外眼前都是翠云堆一月山翁不出連雪水村淸冷木落逺山開惟有平安信畱得伴寒梅喚家童開門看有誰來客來一笑淸話煮茗共傳杯有客只愁無酒有酒又愁無客酒熟且徘徊明日人間事天自有安排

分湖新卜築適與此詞同如今不是畫眞在水村中延祐丙辰十一月十又一日郭麟孫題

水村圖賦

孤村何所厥土若浮宛然虛舟渺乎中流秋云兮漠漠流水兮悠悠老雁兮肅肅折葦兮颼颼爾其窊箄懸乎夕陽茅屋枕乎灣碕略彴通乎往來林薄欝乎蔽虧睇絕境兮閴限凡喧兮塵卑我之懷矣一葦杭之忘鉤意釣與物委蛇鄙詹父兮施芒鍼哂任公兮垂巨緇固非釣溫兮疑蝦蛭蓋將劈水兮看蛟螭滄浪兮舒嘯漣漪兮賦詩蒼茫兮獨立逸豫兮無期亦有岡巒峙兮嵯峨薜荔深兮婆娑縹緲兮雲霞暎帯兮煙波眞兮漁簑防輿兮山阿思夫人兮柰何悲餘生兮蹉跎孰若求吾性兮自得勝外境兮實多信動靜兮有徴希仁智兮靡他庶幾適此性之天乎惘然忘其爲畫圖也大徳七年六月一日錢重鼎書靑山橫陳水縈浦饑烏髙超漁設罟中有幽人坐環堵晚風吹防蘆花舞

林宏

桑梓未能忘楚甸琴書久已寄吳門悠悠江海風煙隔知是夕陽何處村

幹文傳敬題

息齋居士舊嘗爲徳鈞作水村圖余題云問君何許水邊村亦有扁舟乘興人無限好山茅屋外他年倘許我爲鄰旣還吳興復來見子昻此圖意象融防使人應接不暇又何詩非徳鈞詎能領防耶

姚式書於姑蘓寓館【子敬】

牛馬百川獨渚烏鳶羣木西村天地四方黃鵠先生秋雨柴門

忽有滄浪鳴篴蜚鴻黃葉云深相望美人秋水捲簾

隠幾何心

吳郡陸柱

水村歌【損脫數字因不錄】

延祐丙辰偶賦此十月七日訪湖天學士遂到水村先生寓居煙水蒼茫間適與此詩相俾書【下有脫落】

龔璛

翰林妙冩溪村趣荷屋知何處溪翁想象住溪灣一笑如今家在畫圖間西風門掩蘆花漵聊與漁樵伍人間不信有張翰剪取吳淞空向卷中看

延祐丁巳中秋日徳鈞攜此卷俾賦小詞爲題虞美

人一闋

湯彌昌【師言】

依緑軒記

季道爲甫裏賢子孫余久客其門束書相隨於汾湖余居其第宅東偏池上架屋亢爽扁依緑俾二三子於焉澄懷滌慮誦詩讀書暇日倚闌俯瞰魚行鏡中無遁形天寒水落石嶄然列其涯可坐而釣其流淸澈滉漾非防港絕潢居然有濠濮之想余嘗獨立蒼茫欲窮水脈之所自來苐見短蓬拂蘆葦叢往來煙波之上若鳬鷖然悠悠乎不知其所之中秋雨歇夕陽依依季道謂余曰此距汾湖數里子能共載防否遂呼輕舟泛中流云破月出水月上下輝燭照徹肝膽徘徊者久之東望檇李然有無間汾湖水之半舒舒焉西南而趨苐宅之傍不爲所吞而資其所潤故其積停者得以爲沼爲沚演迆於防檻之下而不去岐而東西以逝者其爲澤抑爲川乎然觀水有術必觀其瀾者非耶二三子睇流動而得固有之智詠淪漪而識其自然之文因盈科而進悟成章而逹未必不爲藏修防息之一助某水某丘童子釣逰云乎哉余老學落不工於文姑記其勝爲季道言之曰子之言不虛其書爲記延祐二年正月望日通川錢重鼎記

楊桞絲絲兩岸風前村溪路逺小橋通人家依約水西東舟一葉移向葦花叢淸景迥涵空好山靑未了暮云重是誰驚起幾徵鴻天然趣都在畫圖中

小重山

合肥束從周

靑山橫陳流水如玉蕭瑟寒蘆扶疏云木匪耕伊漁陶然自足勝玆幽尙繄誰之屋有隠君子好古耽書扁舟何人載酒來與豈無知者爰作是圖輞川之勝

千載與俱

吳興孫桂

毎憐北苑風流逺筆底精神此日同春水孤村無限意題詩輸與杜陵翁

吳郡錢良佑

幾疊山連松竹一行雁起汀沙看他水村茒屋試問

處士誰家

束從虎

澤國漁無定秋霜桞未凋幽人意晼晚此日畫蕭條

髙沙龔璛題

有宅一區兮水之鄕前可漁兮後可耕絕輿馬之憧憧兮魚蝦集而鳬雁翔伊昔寄之圖冩兮猶髣髴而賦髙唐曁嵗晏遂初服兮遇夫人之慨慷維安宅之攸居兮何羨乎堂皇爰不耕而獲兮維道之昌我還吾山以騁望兮懷若人兮不可忘眉壽兮未艾維水兮泱泱讀水村隠居輙歌以系其後

吳興姚式

吳興趙由儁識徳鈞先生於中吳久而同客於甫裏陸氏之門後十四年先生始遂隠居之志適與家叔子昻所畫水村圖相符旣自爲之賦又復記之僕三讀其文慨甚且有卜鄰之興遂儗賦之以冩先生之懷並致景仰之意云

惟具區之大澤兮流波派於汾湖滉漾演迆以東注兮天水之涵虛平疇鱗次以壌接兮但見雲煙竹樹之村墟雞鳴犬吠之相聞兮夕陽照景之桑楡慿舟楫以出入兮匪車馬之通衢鷗鷺狎而忘機兮鷹鸇免乎叢敺鳯髙岡而難附兮繄樂郊之可圖慨先生之夙志兮適繪事之相符旣卜築於水涯兮軼埃之防居諒遺情於軒冕兮羗無毀而無譽矧觀逺以爲主兮契金石而弗渝從子弟以摳趨兮視詩書之範模遵皮陸之髙兮時吟詠以相娛歲旣晏而躊躇兮動西風之蒓鱸念狼山之歷歷兮遡淮水之舒舒悵兩鄕之眀月兮托親舊扵音書廓逹人之大觀兮八荒在乎庭除嘆人生之如寄兮齊天地扵逆旅苟餘情之瀟灑兮又何必懷乎故土幸締交以忘年兮得相餉扵雞黍聞咳唾之緒餘兮啟茅塞之心宇將濯塵纓於淸流兮從先生而結廬於此又系之以詩曰馬足黃塵三尺深淸風吹防自難侵乾坤老矣驚浮世泉石蕭然動隠心鷗鳥起沙春漠漠漁舟系柳晝陰陰他年欲訪幽棲處莫似仙源無路尋

甫裏陸行直湖天

澤國淨秋色逺山橫夕煙水田羣雁起蘆渚一罾懸林樹幾間屋君家若个邊扁舟何日去相伴白鷗眠

郭麟孫

一片寛閒景波涵萬頃天雁飛秋影外樹倚夕陽邊山色來牖溪聲自管何當明月夜著我釣魚船

陸祖凱

流水孤村深處茂林修竹誰家知是幽人小隠扵焉

讀書五車

束巽之【東父】

流水縈紆別浦孤村掩映前山開卷不知何處髙人

隠逸其間

趙駿聲

奉題水村圖

靑巖趙由祚

逰塵飛不到柴關名利無心夢亦閒時有扁舟乘興客髙譚終日對靑山不入山林不入城孤洲容我寄浮生年來與世殊相逺漸喜無人識姓名

矮曲幾茶破睡雲水煙村防元气政湏側耳畫圖外冥鴻聲中今古意

林寛

淸溪抱村流茒屋防疏栁天秋雁行起山翠當戶牖罷釣者誰子延緣來渡口野情固超逸圖畫不朽何當從之逰扁舟落吾手

趙由儁

誰識漁樵興趣閒由來家計在江幹羨君圖畫能殊勝愧我田園卒未安浩蕩閒雲低樹影蕭條矮屋蔽天寒林深夜色猶堪愛寫取嬋娟浸石灘

陸承孫敬題

一水復一村開卷不忍罷前有無聲詩後有有聲畫

束同之

靑山迷逺近蕭條古郊墟側徑深且窈中有幽人居短籬門半掩竹樹相扶疏平疇白波淺渚漲緑蕪何人泛扁舟似欲相招呼誰令破幽寂驚鴻起寒蘆此意胡可言防心冩成圖撫捲空嘆賞悠悠水雲孤

陸繼善敬題

幽人心地本翛然此境相諳七十年茅屋數椽依約外雲山一抹有無邊眼前生意今林屋筆底秋風古輞川勝景有餘描不盡歸鴻幾防落寒煙

聚山黃肖翁

古木蕭疏蔽艸廬好山重疊水縈紆先生似得漁樵趣無限秋光入畫圖

建安黃介翁

右水村圖詩文凡五十五首名輩四十七題者七人如陸祖允防一十二人文多不錄列名於後卷中載二黃公詩謄扵末後者爲宋之金紫光祿大夫挺之諸孫寔櫰之逺祖也光祿公自閩之建安來尉吳縣遂世居聚山丘隴悉在焉百年以降譜系不輯世代失詳余輩淪落不振豈勝秋風黍離之感哉起廢興衰深有望扵後人故表而出之悲夫

嘉靖癸邜孟夏望日不肖諸孫櫰淚再拜書卷中詩文失錄者一十二人

陸祖允

陸祖宣

梅塘吳延壽

束從大

束復之

松陵葉齊賢

兪日華

曹復

朱梓瑞

徐關

眞定門生王鈞

錢以道【徳鈞侄】湯彌昌【祝英臺近】

髙房山坡樹小幅

髙秋木落天宇寛洞庭瀟湘生暮寒劍气橫空月在地老蛟夜防仙都壇

老銕

渇龍飲海海水寛鐡网下截瑚寒道人醉臥叫橫玉金粉亂落松華壇

金粟道人頋阿瑛

老龍吹笛海波寛一夜相君白髮寒秪恐驚飛雙鐡影長畱明月防天壇

扶風馬庸

房山云湧研抝寛鐡史冰甌滌筆寒海上仙人應防宅卻飛林影落詩壇

鐡崖先生在雲間時朝陽薛眞人偕玉峯頋仲瑛氏載酒見之畱連扵艸閣酒半先生爲眞人題舊藏髙尙書滄洲石林圖誠墨妙絕筆得者當永寶之以名物遇之有自遂亦奉和並致景仰云雲間周谷賔

髙彥敬雲山捲

靑山半晴雨色現行雲底佛髻欲爭妍政恐勤梳洗

彥敬圖書篆文質朴是玉印

蘆汀動江色山翠防云衣如何千載後再有米元暉

孟頫

傍溪艸舎隔林中望際雲山翠幾重長憶雨餘閒信馬輕鞭遙指兩三峯

鄧文原

三代以來推盛世九州之外有斯人君看筆底生秋色盡在瀟瀟楚水濵

丹丘柯九思賦

去年弭楫香鑪下煙雨漫山失圖畫只今見畫似成癡紙上匡廬美無價晴雲戀雨凝不飛蘆邊雁影秋離離聨檣髙下森列槊茅屋參差分置棋冥蒙缺處忽見樹翠峯直下疑無路栗裏先生杳莫尋香山居士今何處葉落渚邊五老峯勝境常存夢寐中慿誰喚起髙座客短棹枯笻著此翁

檇李李國蕃

晴巒掩靄云容薄逺樹防茫水气秋如此江山亦奇絕若爲著我釣魚舟

文志仁題

長江萬頃流防防風平如席靜不濤老楓疏桞澹雲影欹岸側島明秋毫紅塵一防飛不到何人結屋江之臯霜淸水落沙嶼出蘆葉瑟瑟鴻南翺一峯崒嵂聳峨髻俯視培塿如兒曹晴嵐朝爽滴空翠林樹露沭滋流膏心融造化意慘澹筆挾風雨聲蕭騷淋漓元气猶濕收拾萬象無能逃扶輿淸淑聚胸次固應獨擅人間豪未容小米詫能事千古且說文昌髙世間神物不易得牙籖玉軸歸時髦我來坐瘦不遨展捲頓覺舒鬰陶何消蠟屐躋攀勞崦西小紅尋

野桃

郭麟孫題

層巒疊嶂堆靑髻薄霧輕雲庵疏木髙侯胸次淸絕塵開卷令人觀不足

陳防

逺樹含空煙羣緘積翠離離鴈外檣落日來天際髙侯邱壑心防墨悟三昩我欲傲滄洲晝長枕蓬睡

郭畀

房山尙書以淸氛絕俗之標而和同光塵之內蓋千載人也僦居余杭暇日防杖攜酒壺詩冊坐錢唐江濵望越中諸山岡隴之起伏雲煙之出沒若有得於中也其政事文章之餘用以作畫亦以冩其胸次之磊磊者歟因閱允同文學所藏著色山水一卷後有黙庵賦詩展詠永日遂紀尙書公之一二並次韻題畫上云倪瓉

白雲孤鶴暮知還舡泊錢塘看越山珍重今朝重展捲吟詩作賦北閒歲己亥六月十八日也

髙侯筆法妙天下貌得江南雨後山都是乾坤淸淑气興來移入畫圖間

沈右

雲山海上千里煙雨江南幾村元气渾淪誰化尙書醉墨無防辛酉歲秋八月十有九日

馬治淮南春夜風兼雨空堂蕭蕭雜人語戶曹好客無與娛故展橫圖慰覊旅大山矗矗如覆釡小山歷歷還聚黍人家隔岸見衡茅艇子隨潮知浦漵眼昏莫辧雲中樹防案呼童執髙炬千里悠悠亦逺逰卻喜意行無險阻闔閭城中爲我家俗事到門多峻拒平生惟有山水緣招我登臨無不許憶昨離家始浹旬此物依然入東楚乃知髙侯畫有神未讓道寕與僧巨願君從玆愼藏棄對棊寕賭淮南墅余北上道經淮南過宿故人邵文敬公署承示房山此卷愛而題之成化十五年三月卄八日吳寛

春云離離浮紙膚翠攢百疊山糢糊山空云防得流水只尺萬里開江湖依然灌莾茒屋亦復防渚迷菇蒲岡巒出沒互隠見眀晦陰晴日千變平生未省識匡廬玉削芙蓉正當靣宛轉香罏霏紫煙依稀夢澤分秋練未遂扁舟夢裏逰酒醒獨展燈前卷問誰能事奪天工前元畫法推髙公已應气槪吞北苑未合胸次饒南宮南宮已矣北苑死百年惟有房山爾祗今遺墨已無多前把卷重摩挲世間吮筆爭麼麼掃滅畦徑柰爾髙公何丈徴明爲朱子儋題

趙文敏重江疊嶂圖【程南雲篆五字扵前】

大徳七年二月六日吳興趙孟頫畫

昔者長江險能生白髮哀百年經濟盡一日畫圖開僧寺依稀在漁舟浩蕩廻蕭條數株樹時有海潮來

虞集

藝事推三絕交情到八哀衣冠太平出筆研好懷開虹月徒延佇鷗波眇去回同爲帝都客揮灑得看來

石巖次韻【古】

君不見帝婿王家寶繪堂山川發墨開鴻荒重江疊嶂詩作畫東坡畱題云錦光又不見後身松雪齋中叟伸紙臨摹筆鋒走樓防縹緲出林防蘆葦蕭騷藏澤藪白雲飛不盡杳冥百丈牽江入樊口墨光照幾射我眸我爲搴芳歌逺逰胸中自是有元气世上何所無滄洲我疑此望猶未化瞬息禦風行九州五山四溟一觴豆細弗遺囊禇收故能援毫髮天藻不與俗工爭醜好楚山雲歸楚水流萬里秋光如電掃拈來關董散花禪別出曹劉斵輪巧披圖我作如是觀毛頴陶共聞道嗚呼相馬猶相人駑駘豈得同翔麟舎夫毛骨論形似如此鑑別焉能眞後來有問延祐腳意索舉似吾方歅

至順四年夏四月廿四日東陽桞貫道鑑定並題曠望不可極江山圖畫中晴空開浩蕩元气辟鴻蒙逺樹昆侖外扶桑滄海東黃河來萬里弱水出三峯防影秋波棹潮音曉寺鐘雨收龍入壑煙暝鶴歸松妙墨眞名筆神機奪化工古來精絕者誰似水精宮右趙文敏公重江疊嶂圖今爲李昶啟明家藏昶姑孰士文子也士文以善醫鳴扵時昶克世其家業且好讀書能吟詩善楷法言溫气和進退有度可嘉也以予嘗交其先子因持是圖求余題之所謂水精宮者文敏公號也時宣徳九年春三月旣望四明陳敬宗題

長江防防向東防憶昔扁舟順流下慈悲閣前浪花白兩岸靑山似奔馬蒹葭楊桞風颼颼江行六月疑深秋歸來已是十年事看畫偶然思舊逰水聲樹色非耶是仍見山腰隠髙寺赤防滄洲杳靄間只尺悠然起愁思苕溪水落漚波亭王孫弄筆何曽停北來戎馬暗江滸千古遺恨歸東溟延陵吳寛觀李兵曹所藏題

王孫無運開英雄聊拾江山藏畫中還從慘憺見舊物似有涕淚含孤忠聱牙禹貢未暇讀一圖萬里知題封張韓劉嶽無其功入關蕭相將無同王孫夲號松雪翁能事錯認營丘公丹靑隱墨墨隠水其妙貴淡不數濃縈灘曲瀨導巴蜀沓巘長巒連華嵩空蒙野馬軋云日浩蕩碧縠吹秋風王孫隔此不可從水晶防闕金芙蓉招之千年或一出黃鶴豈不思江東

吳下沈周

尙有陳璉題魏驥詩不及錄

續書畫題防記卷九

欽定四庫全書

續書畫題防記卷十

明都逢慶編

竹西【趙仲穆篆扵前並畫竹枝】

籬外涓涓澗水流竹西花艸弄春柔茅檐相對坐終日一鳥不鳴山更幽

仲穆

翠玉蕭蕭在屋東玉人號作竹西翁品題莫說州夢好冩雲間入卷中

山居道人【楊瑀元誠】竹西志【有騷一章章十二句】

客有二三子持竹西楊公子捲來見鐡崖道人者一辯曰大廈之西有嶰谷之竹防兩節而吹之恊夫鳯凰此吾公子之所以取號也一辯曰首陽之西孤竹之二子在焉淸風可以師表百世此吾公子之所以取號也一辯曰江都之境有竹西之歌吹騷人醉客之所歌詠此吾公子之所以取號也道人莞爾而笑曰求竹西者何其逺也哉伶倫恊律扵嶰竹未旣竹之用也孤竹二子餓終扵首陽亦夲適乎中庸道也廣陵歌吹又哇之靡竹之所嫌也地無往而無竹不必在淇在渭在少室在長石羅浮慈文竹之所也公子居云之隩篠蕩之所敷箘簵防之所蕞結亭一所在竹之右卽吾竹西也奚求諸逺哉𨿽然東家之西廼西家之東也竹又何分扵東西界哉吾想夕陽下舂新月在庚閶闔從兌至公子鼓琴亭之所歌商聲若出金石不知恊律之有嶰谷餓隠之有西山騷人醉客之有平山堂也推其亭扵兔園莫非吾植推其西扵東南莫非吾美二三子何求西之隘哉三子者矍然失容惵然下意逡巡而退道人復爲之歌明日公子成請曰先生之言善言余竹西者乞書諸亭爲志歌曰

望便娟兮云之篁結氤氳兮成堂百艸芬而易蘦兮孰與玩斯遺芳曰美人之好修兮辟氛垢而淸涼豈大東之無所兮若稽首乎西皇虛中以象道兮體圜以用方又烏知吾之所兮爲西爲東

銕篴道人爲李黼榜第二甲進士防稽楊維楨也問訊雄宅深居在竹西風林冝月影春日聽鸎啼東老應同樂南鄰憶舊題東風又花艸相與及幽棲

方外張雨

子宅前好修竹因看萬个碧交加薫風滿簟吹蒼雪春雨充庖盡玉芽茶臼或聞來北牖籜龍未許過東家時時彷像州去柱杖尋君又日斜

扶風馬琬

竹之淸自淇澳詩作知所貴重晉唐以來愛竹若子猷元卿輩不知其幾矣其爲人類皆如瑤林玉樹灑然風塵之表所謂淟汩迂疏塵胸垢靣者勿愛也至正乙未春餘來浦東張溪楊君平山愛之植竹數百竿扵西林結亭蒼翠間扁日竹西因以爲號焉一日出示手軸展觀友人楊亷夫作三辯以志之奇甚索餘詩僣賦長句愧不工也

紅紫紛紛凡目子獨深居嗜修竹西林培植造化功閱歲亭亭立蒼玉老節霜雪余灑灑數竿煙雨足髙標勁節君子貞孤堅雅韻幽人獨炎氛一防飛不到滿地濃陰淸肅肅生平不侔千戶侯直欲逺繼王子猷元卿三逕亦蕭散七賢六逸眞天逰結亭松下臨淸流竹西名扁志所求春波蕩瀁曵文縠山風戞擊鳴蒼球朱檐亂拂翡翠羽湘半捲瑚鉤平山家住張溪側髣髴當時艸宅貞期冩作圖畫看个个琤掃空碧舊栽雨露今滿林新長瑯玕過百尺歲寒尙友雙髯翁枝簳相依如鐡石緑牕沈沈幾席日對此君成莫逆松江水淸漣漪漣漪防入靑玻璃玻璃竹色光陸離醉呼美人歌竹枝竹枝辭古知音稀廣陵鼓吹作者誰亷夫三辯尢崛奇中涵妙趣吾不如竹西竹西細論之臨風朗誦淇澳詩

月樓趙橚【茂原】

爲竹移家亦苦辛我如東道竹如賔石頭路滑機鋒峻峴首碑沈感慨新澹月半牕金弄影淸風一徑玉傳神明當柱杖敲門去愛汝艸亭上人

至正十五歲在乙未臘月廿六日曲江錢惟善在胥浦義塾題

峴首借諭廣陵今昔之不同耳溪上人家多種竹林西淸意屬詩翁湘靈鼓瑟風來巽鳯鳥防圖月在東一室蕭閒淇澳似此君貞莭歲寒同何當徑造談處靜日敲茶試小童

郡陶宗儀

銕崕平生以文字爲防戱如竹西題枯觀其落筆層層疊疊乃能發許多議論亦可謂宏且肆矣余嘗評應酬未嘗爲文之病此良驗也楊公子得諸公品題今日姓名賴以巋然不亡文固天地最壽之物孰謂儒生終日弄筆爲不急事哉

治七年六月望日前進士吳郡楊循吉觀扵袁君飬正樓居題

楊氏竹西之號爲之品題者皆有元一代名家彼後人旣魯玉之失而飬正復璧之得可以永矣

昆山黃雲

金華邵衷有長歌一篇偶遺之

霅溪翁雪霽望弁山圖

至元二十九年餘畱太湖之濵雪霽舟行溪上西望弁山作此圖且賦詩云

弁山之陽冠吳興峮嶙望不平煥然僊宮隠其下眾山所仰靑復靑雪花夜積山如換乘興行舟須放緩平生不識五老峯且冩吾鄕一奇觀

錢選舜舉

是日泛舟歸湖濵至夜雪大作且起賦五言古體一首夜來天雨雪萬木同一變饑鵶覺余起觀覽立須儼遙山瓊成積平田玉如碾老夫醒眼看樹樹何其燦至元二十九年冬餘假弁山佑聖宮一室以避喧值雪作不已但閉門擁罏飲酒賦詩而已聊記數篇附見扵此卷書試馮應科筆亦佳選重題

五言古體一首

城市我所居遙看弁山雄積雪最先見皓影照諸峯我今逺城市薄逰畱此中忽焉歲雲暮更覺樽屢空開門未然燭飛花舞廻風萬木同一縞四野變其容恨無登山屐幽討何由窮

七言律詩一首

倚天蒼弁獨崔嵬仙闕逰遨愧不才攬鏡頻嗟雙鬢攺推三見六花開山中酒戶衝寒去城裏行人踏雪來安得時晴風日好竹林深處且啣杯

連雪可畏再賦律詩一首

階檐積雪動經旬猶自霏霏夜向晨四望莫分天地色一時遮盡海山塵舞風不住緣何事見日還銷亦快人獨欠故交來叩戶洛中髙臥是前身

雪晴知宮周濟川和餘杯字韻詩作此奉酬

亂山積雪欝崔嵬對景慚無倡和才晴日舊曽梅下飲好懷今爲竹林開仙人千刼能居此俗客三生始一來未許扁舟落吾手明朝相約共杯

七言絕句三首

子猷安道何爲者自是相忘意最眞千載寥寥風雪夜始知乘興更無人

一冬飛雪乂將春能報年丰不救貧我亦曽聞散花手不知天女意何勤

眼前觸物動成冰凍筆頻枯字不成獨坐火鑪煨酒喫細聽撲簌打聲

衝風催歲暮列仙乘白鳯曽岡湧素濤流澌漲銀永花槎牙樹冰合蜿蜒洞琳宮隠不見云封桂棟舟子櫂寒冽行人躡晴凍長松墮玉英山空驚鶴夢弁山欝嵯峨盤踞霅溪滸天風散花女巧態能萬舞老幹驤玉虯危石蹲塩虎夜光昆侖丘明月淸虛府何人蕩蘭棹勝槪歸仰俯玆境數百里一一登畫譜盍念閭閻氓黃竹傳自古白晝閉荊扉煙寒塵滿釡胡不冩作圖表我疲農苦

沃洲樵叟潘嚞

仙翁放情在丘壑丹靑有神過祁嶽山房夢覺雪滿天開戶寒光動云幄長鑱不去斸黃獨短棹幽吟載孤鶴歸來掃卻雪弁圖一幅霜藤捲盈握林回逕轉秋毫分焉知不是無心學弁山髙在何境上摩靑天數千仭下壓具區三萬頃應有仙人住絕頂檜筠陰森繞丹井嗟哉塵网嬰何由躡飛景危峯挿云蟠玉龍長岡挾天垂白虹竹下誰能置茒屋耳邊已似來松風山抝嵯峨見宮殿彷佛戶牖開靑紅正好驂鸞上銀闕恍然已墮冰壺中畫師無數總莫比對此轉覺心神融黃龍窟梅華塢飛猱懸薜蘿饑鼠號榛莽我欲從之心迹素杖藜雪後尋行路

吳原道致逺

千峯玉立弁山東湖入移舟入鏡中一代風流惟見畫令人轉憶霅溪翁

武林錢惟善題於吳門時至正丙戌十月九日也

張溪云偃松鉤勒竹長卷

伯時相從讀書者三四年其昆弟與諸生異余固知其將有成立也前年冬要余於家時天寒大雪觀雪於池閣上出此卷求作竹樹時以凍不可去年春館於梁溪遂攜此畱齋捨凡閱兩寒暑而後成𨿽若有未盡善然而坡陀之間扶疎之意余爲吾伯時用心亦勞矣伯時亦好畫故樂爲之而不辭

至正九年四月三十日吳郡張遜題於吳氏捨館王君伯時蚤嵗從學於張谿云先生故其能事皆有師法今觀所藏張先生松竹圖益信伯時所學之有成後之學先生非伯時其誰與歸伯時兄仲和持捲索僕畫辭不獲已爲作竹梢深媿美玉左右而寘珷玞也凡觀張先生雙鉤竹當與古人並列故不復綴

言

天遊生陸廣季

霜松雪竹當時見筆底猶存嵗晏姿文采百年成異物西風吹淚鬢絲絲

髯張用意鐡鉤鎖書法不凡詩亦工淸苦何憂貧到骨筆端時有古人風

倪瓉歲壬寅九月廿六日笠澤道館東齋

自唐王摩詰雙鉤竹法傳扵江南而世之畫者多宗蜀主故黃荃父子擅名當代國朝黃華老人而下如澹防房山薊丘二李吳興趙魏公諸人皆工墨竹鉤之法殆若絕響余來吳中始見張仲敏雙鉤往往得摩詰遺意此卷乃爲其友王君伯時所作其松石坡地向背前後又有董北苑法誠可愛也雲門山樵張紳識

余官翰林幾六年每與院中羣公商防其鄕裏之好事者余必以吾沛郡朱永年氏爲稱首因出同郡張溪云先生爲余內人從叔父王伯時父所畫竹觀之座中嘖嘖聲不絕口乃知名品當不逃乎鑑賞也余在童丱時則嘗聞先生善畫竹然未知有此精絕耳此蓋深得江南鐡鉤三昩近代則未之見也噫故家文獻凋落散失子孫不能守其所藏之物者多矣今此卷獲歸永年獨何幸邪是日同觀者侍講鄒仲熈右贊善王汝玉檢討蘇伯厚宗人府經歷髙孟升待詔滕用亨余則典籍梁用行也時永樂六年夏六月二十八日書扵玉堂之齋室云

唐人墨竹推絕倫輞川眞爲竹冩神筆端描出鉤法片片剪落湘云春澄淸亦得此君意金錯刀成世爭貴數葉蕭疏玉一枝鳯毛龍角誇雄麗張君畫作何人傳落墨往往宗輞川佳人天寒翠防薄滿堂颯颯生風煙平生跌宕不覊迹逰徧空山與荒澤長松古石摠相親尢與此君情莫逆大娘劍器張顚書奇妙自與常人殊興來大叫數紙盡赤手探得驪龍珠君今騎龍躡雲衢百年眞迹絕世無爾從何處得此圖重價自合傾名都我來爲爾賦長句詩成摠是江南趣醉揮如意按節謌不知擊拆瑚樹

永樂己丑秋前五日余獲請告還吳偶過永年淸友佩蘭軒出示溪云先生畫竹卷中題詠已冨又不容辭卒然賦此殊自媿也靑城山人王汝玉識

太湖山石玉防岏偃蹇長松百尺寒明月滿天環佩響夜深露冷聽飛鸞

海東樵者蔡伋士安昔人畫竹咸鉤勒若王輞川黃荃父子輩尢臻其妙山谷云墨竹起扵近代不知所師後人遂不事鉤勒矣溪云張仲敏與李息齋同時畫墨竹自以爲不及一旦棄去而用鉤勒此卷畫與學子王雨伯時者今歸朱氏永年矣觀其松石堅確不渝之姿此君貞莭後凋之操有似其人或雲溪云嘗從黃冠故淸雅若此永年保諸浚儀張肎識

溪云善冩雙鉤竹懷擺脫湘江緑醉來亂舞金錯刀翦出千枝萬枝玉初疑瑚湧出滄海又疑球琳在縣戞擊鳴云和閬風圃何所遺此玉樹踏交枝柯虞廷九奏簫韶樂治岐有道文王作是時至和塞天地感此千仭瑞羽逺自雲中落有時應化來翩翩爲君重賦捲阿篇

成化三年夏海虞劉君以則偕其鄕友頋志行周以舟防訪至松且示余張溪云先生鉤勒竹一卷予愛而玩之畱逾時題一詩以歸冬十月朔旦瀛洲遺叟錢漙題

君不見古來冩竹知幾人幾人冩之能逼眞請君爲我側耳聽我今作歌歌具陳唐人竹品誰苐一精妙獨數王摩詰深知篆籕古書法卻對篔簹冩蕭瑟後來復出蕭恊律瘦莖聳節稱絕筆香山居士欣得之爲作長歌更飄逸蕭后畫者寂不聞賴有湖州文使君使君相去數百載繼與此竹傳其神自言平生少知者惟有蘓子嗟云云東坡得意下筆親筆底葉葉皆云當時好事刻諸石雪堂之墨今猶存其餘諸子不暇論載之畫譜何紛紛我朝豈亦無作者國初以來誰復冩尙書髙公生古燕風致不在蘓文下吳興復出松雪翁飛白之石尢瀟灑息齋父子俱觧此借借聲名在朝野丹丘先生典祕閣閱盡古迹天所假髙畫竹葉葉葉小要比湘江之竹瘦而少趙畫竹葉葉葉翻要比懸崕之竹曲而矯柯畫竹葉葉葉長要比姜葉之竹肥而老李畫竹葉葉葉繁要比桃枝之竹秀而好乃知竹夲無一類作者隨機奪天造嗚呼數子各枯槁我欲從之生不早淸風散落天地間遺墨蕭條已如寶往時復有張溪云書法臨池常艸艸修葉長梢出塵表燥筆濕筆縱橫掃至今姓字畱三吳尙覺秋聲在淸昊約齋先生今更能胸次竹石俱崢嶸魯公相國家世好況是摩詰之云仍爛研細墨工畫竹不問雪楮連冰繒平生博古恥沿襲要與數子爭聲名他人畫竹一筆生君獨畫竹雙鉤成他人筆弱徒費墨君獨墨少由筆精每爲一竿蒼石根興來寛作一日程𨿽云不受相促迫腕指曲折無時停君家夲在金華城城南結屋幽而淸軒牕六月聞商聲時有野客兼山僧坐中每染松麝黒竹外不絕茶煙靑今年我亦來卜鄰親見落筆紛縱橫縱橫何所似揮禿千兔豪年光不知老將至筆力豈憚心之勞開圖總是白雪滿紙盡得淸風標或如靑田素鶴之影或如丹丘白鳯之毛或如銕鉤或如金錯刀或如蠶頭之攢或如燕尾之交或如瓊瑤之剪刻或如木葉之防雕或如瀟湘江頭帝子之羽葆或如連昌宮中美人之翠翹或如節士皓首扵山谷或如狂夫白戰扵林臯廼知用心苦由來非一朝幾畨見月時坐聞紫璚簫見月復見竹浩興飛雲霄幾畨見雪時醉黒色貂見雪不見竹長嘯通林梢譬猶履豨知肥豈不曰良賈觧牛識綮肯豈不爲良庖誰能調朱弄粉巧作沒骨畫顏色艶如兒女嬌彼畫史者𨿽立扵萬里之下風亦不足以仰視其扶搖當知王君之竹乃非竹王君之竹如其人王君之人如其竹君之性衝澹竹亦無繁縟君之性蕭爽竹亦無塵俗直節竹所有王君之節不少曲虛心竹所有王君之心虛且肅他人無過但冩竹豈觧與竹之風無不足王君王君人共知當今畫竹眞畫師後來一筆豈易得價重不減瑚枝四方載酒來求之王君不衒亦不辭屏障得此物屏障生淸暉篋笥得此物篋笥生風漪如何王君不我有竹輙來求我詩我詩一題數百首惱殺雙鬢幾成絲近方閉戶不敢作君復怪我詩窮爲我詩亦有名君竹亦有情毎冩贈我酬詩評昨朝又惠雪色紙東西兩叢三五莖東樷三莖初雨晴葉葉尙倒枝枝傾西叢五莖含風生葉葉俱動枝枝迎下有郭熈所畫磊落之白石上有過扵修竹之棘參靑冥使我素壁懸此畫讀書之眼爲之醒感君此意何以報索紙爲作長歌行報以雙南金南金非我有報以錦繡叚錦繡不可久贈君相交期白首此畫此詩傳不朽

此銕崕楊先生贈王子初雙鉤墨竹歌今爲族弟以則書扵張溪云竹捲後蓋以其中稱許溪云雙鉤法妙絕當世觀此卷則知鐡崕先生非溢美也成化二年歲在丙戌春仲長玨廷羙識

谿云張仲敏旣爲其友王伯時畫鉤勒竹並松石一卷不啻犀然牛渚獻奇露怪萬寶出心奪目莫此爲快天防陸季復爲伯時之兄仲和作煙梢數筆雅澹中有奇致則又若太羮酒不假調劑功至味自然爽人牙頬是捲也誠所謂百不爲多一不爲少豈非人間之至寶也邪況自元迄今宗工鉅儒題識滿捲尢足珍襲可知今年春餘訪劉公以則於穿山之陽因以出示予方病酒繙閱之際不覺宿酲之頓觧信一代之奇也因書其後以歸之峕

成化丙戌春三月望日前長洲陳鑑緝熈識

京口郭天錫雲山捲

門有方客圖成澹墨山我非求肖似汝亦愛幽閒宻樹難分辧髙云任往還行當絕世事終老屋三間

天錫詩書畫爲良上人作

米公元暉昔遊徑塢登含暉亭攬山靑雲白樹色水光之勝悟得毫端三昩爲鄭王楊吳董宋郭範羣公擅長初聞是說實訝之及元貞丙申春予寓山中禪余偕二三友縱步是亭目擊眞態亦有感發乃信元暉悟是而得天巧非浪說也大徳癸邜秋旣下峯頂及今至順癸酉逾三十年每想舊逰之樂不可復追爲之慨嘆適又三月十有五日姑胥良禪人出示郭公天錫所作亂山隠秀輕雲抹淡矮屋藏林短橋橫磵朝防夕靄千狀萬倪把玩至再不覺宿懷一時脫焉恍如身臨亭際神逰物表殆不知人爲邪天就耶抑郭得於米耶米得扵天耶善毫素者辯之庶幾吾

言得之矣

鶴林釋契了

飛墨來從海嶽庵春煙林麓是江南緑蘋洲渚閒鷗白不著徵人一觧驂

商頌何須曵履歌江南山色硯池波長髯蘸得琳瑯墨畱作飛雲在磵阿

遂昌鄭元祐

今人作事每師古摹擬太甚覆可要扵法外出新意變化臭腐爲神奇防陽畫法妙前代千金一紙爭購之郭公丹靑有能名亦復愛之如渇饑今觀此幅殆逼眞气骨老蒼無俗姿靑峯碧澗在煙霧令人益重幽人期沃洲天姥見彷佛支公寺前秋鶴飛橋危霜滑筍輿小憶得前度曽攀躋郭公久矣閟泉壌此幻不滅畱賫咨前身太白無乃是句法酷似金山詩右題良禪人所藏亡友天先生靑山白雲圖時至元丁丑十二月望松陵釋祖瑛

萬疊靑山萬疊雲水邊煙樹隔孤村依稀南嶽頭住茅屋三間獨掩門

檇李釋若舟

雨後山光分外奇蒼雲淡淡樹離離朱方才子毫端妙絕勝襄陽米虎兒

天泉余澤

近自江南過江北旅食維爲寄客春風紅館雨餘初滿地莓苔滋翠色疏林日曉集晴鴉柴門靜掩絕紛嘩寸心悒欝不自得幽然抱吟朝霞忽聞剝啄敲門速自起開門延客入乃是故人逺相訪袖出亂山圖一卷恍然置我玉壺間詩思滿懷淸可掬大山髙聳削芙容小山防茫如聚粟迢遙一石嵯峨連峯接岫白雲多矮屋隈嵓倚蒼樹防橋流水籠煙蘿自嘆平生愛山水披圖挹玩情無已遲我它年致事歸營結茒堂煙雨裏

時至正丙戌端陽後三日樵山【闕】漢拜手謹書南徐景物天下雄白波靑嶂開圖中峴山東南米老屋至今佳處畱遺縱峯巒當戶日與對磊落元气塡心胸神閒意定得眞理往往健筆收奇功出塵絕俗迥瀟灑肯與李範相雷同阿暉筆力信扛鼎天機絕逾乃翁煙雲變態防滴就千金一紙眞難逢郭侯此畫實肖似只尺萬里神尢工逺峯隠霧互吞吐古樹帯雨涵空蒙浮雲絕頂自來往小橋流水潛相通山深路防人迹絕惟見老屋欹林東窮幽極勝了未厭耳畔習習生淸風恍然置我塵世外逸興已覺追防鴻願師此卷重珍襲抱琴他日來相從

三山林逸【子髙】

山水髙深樹石幽翛然興趣起滄洲無因坐我衡茅下閒看白雲眞自由

未遂靑鞵布襪期攸然觀畫重嗟咨雲煙半隠玆山秀萬壑千巖了不知

中山湯錥【叔溫】

郭髯余所愛詩畫總名家水際三義路豪端五色霞米顚船每泊陶令酒能賖猶憶相過處淸吟夜煮茶天椽郎與余交最久死別忽忽二十餘載念之悢悢如何可言錫弓河上元道館錫麓丘精舍其畫壁最多今或爲軍旅之居或爲狐兔之窟頺垣遺趾風景亦異𨿽余之故鄕乃若異鄕矣不歸吾土亦已十年因勝伯徴君攜此卷相示爲之展玩感慨並敍述其疇昔相與之所以然者其中有不能自已也投筆淒然久之至正二十三年歲邜十二月十日夜笠澤蝸牛廬中冩倪瓉

前朝郭天錫觧冩雨中山鳥度朝云濕僧歸夕照閒湘靈彈瑟罷神女駕龍還逺道無窮意江流杳間江浦杜惟銘文學秩滿南歸持此圖索余題乃京口郭公天錫臨米家筆法又書五言律詩一首於其上惟銘將之永平司訓就用郭韻冷風灑翰情見乎辭

洪武三十年丁丑歲八月旣望均虛白在靑雲軒冩

霅溪翁山居圖捲

山居惟愛靜白日掩柴門寡合人多忌無求道自尊鷃鵬俱有意蘭艾不同根安得防莊叟相逢與細論此余少年時詩近畱湖濵冩山居圖追憶舊吟書於卷末子云悔少作隠居乃餘素志何悔之有

吳興錢選舜舉

董元事江南李主爲北苑副使米元章稱其畫在諸家之上此卷今畱王井西處乃趙蘭坡故物余取其一二摹以自玩今復再見如隔世然駸駸老境惟有

浩嘆耳

霅溪翁錢選重題

舜舉少年愛弄丹靑冩花艸宛然如生人爭欲得之其晚年益趨平淡多作山水此卷𨿽規模董北苑然又自成一家可謂前無古人矣

趙孟吁書

董元之石韋之樹畫史俱列上品此圖能兼二妙眞舜舉得意筆也

古涪翁【文王孫子】

疎林防岸鶬鳬輩杳靄滅沒其間大有佳趣舜舉自謂得董北苑一二豈非元章所謂江南一片秋色耶號爲山居乃饕取至此此老頗復可耐

陵陽子牟巘書

鳬雁集平沙松衫暎水涯山中幽僻處眞个是仙家

東魯史詮【季衡】

門前野水可通漁雲裏艸樓方著書好山誰臨北苑畫防橋我憶西湖居塵埃自著鷗鷺外霜露正當鴻雁初爲報秋風搖落早梅花消息近何如

制河楊彛

山林之幽樂且閒何人卜居云半間艸樓髙出蒼樹杪石梁斜壓淸溪灣循溪隠隠穿細路防岸疏林接煙霧防茫萬頃白漚天雁陣鳬羣落無數樵歌初防漁唱幽沙頭人臥竹葉舟靑山數防西日下渺一片江南秋我昔苕溪問淸隠溪上分明如此景別來時或狂夢思忽見此圖爲心醒錢翁少年善丹靑晚歲筆意含英靈興來漫臨北苑畫妙入毫末窮杳冥無聲詩與有聲畫翁能兼之奪造化詞林諸老富品題一紙千金重光價應君持此索我詩愧乏瓊玖答贈之臨風展玩三太息寧不爲動蒓鱸思我今借屋湖山裏恍惚風煙無乃似儗將三尺白剡藤試煩東

鄰雪蓬子

桞洲陸景龍【雪蓬陳元昭號】予釋禫服未行而向平之婚嫁方殷日汩汩於塵事偶得陳起東攜此卷至展閱一洗我俗殊用快然乃書以識

時成化辛邜十一月八日也華亭張弼書

續書畫題防記卷十﹤子部﹐藝術類﹐書畫之屬﹐書畫題跋記__續題跋記﹥

欽定四庫全書

續書畫題防記卷十一

明郁逢慶編

唐子畏倦繡圖

夜合花開香滿庭王人停繡自含情百花繡盡皆鮮巧惟有鴛鴦繡不成

正徳八年夏五月唐寅畫並題

唐伯虎單條

靑雲臺殿泉聲隔黃葉關河鴈影來別有詩人好懷抱西風雙鬢一登臺

蘇門後生唐寅畫呈何老大人先生

唐伯虎題畫

金風秋立至涼生雪鬢虛梧桐一葉落打著手中書

其一

灌木倚道左流澌鳴沙中欲渉未摳衣且乘君子風

其二

山髙鳥不巢水淸龍不住至察則無徒故冩糢糊樹

其二

根梢都不見上下有雲遮願我三千歲山中學服花

其四【題松】

大雪壓茅屋縣官誰得知殷懃付杯酒貧自有便冝

其五

開徑便見竹對人閒賦詩泠泠風觸佩正是雨晴時

其六【題竹】

唐寅

沈啟南花艸冊

芳姿著酒殢枝頭行客村前醉不休斜出短墻春正暖不施朱粉自風流

梅花

雪魄冰花涼气淸曲闌深處艶精神一鉤新月風牽影暗送嬌香入畫庭

薝卜

誰道紅葩夏日芳獨畱黃種吐秋光五尺竹闌關不住還將一半露宮妝

秋葵

老葉禁寒壯歲華猩紅防防雪中葩願希葵藿傾忠膽豈是爭妍富貴家

山茶

翠條多力引風長防破銀花玉雪香韻友似知人意好隔闌輕觧白霓裳

玉蘭

荊棘叢中鬭冶容冷風浥露淡交濃更誇獨得春香首都譲纎纎紫紅

薔薇

髙攀才子沾衣緑爭挿佳人壓鬂黃誰向蟾宮分得種年來人月滿庭芳

槿花

亭前緑宻玉成叢鳯宿枝頭煙雨空簫管一聲人未寢滿林明月浸淸風

叢竹

老松屈曲舞蒼虯萬壑泠泠泉自流堪羨主人多逸趣逍遙物外幾春秋

詠松

萬里隨陽出塞長空江菇米綻秋香蘆花月白啼更罷啄盡寒汀一夜霜

蘆鴈

長洲沈周

文休承題壽意

綺宴開晴晝靑鸞下紫霄麻姑來擗脯瀛女觧吹簫麗景添春酒回風拂步搖何須羨蓬島滄海有新謠

文嘉

許元復椿萱芝蘭圖題額

莊椿自是長生樹蘐亦能開百歲花更有枝蘭在花下

春風常駐列仙家

許初謹題

沈啟南淺色山水

避俗耽幽僻逃名學古狂深松無六月江閣有餘涼策杖詩將就看山意自長何須尋絕島此地卽仙鄕

其一

東風一夕至吹散麥秋寒花落春愁盡鶯啼午夢殘碧桐山館靜白葛道衣寛飯後吹新汲云鐺試月團

其二

焚香淨掃地隠幾細開編取足一生內泛觀千古前風疏黃葉徑露發夕陽天物理終消歇幽居覺自妍

其三

埜外看山色因尋靜者居短垣花塞路曲沼鷺窺魚入坐無塵迹堆牀有道書自忘軒冕累端爲世情疏

其四

沈周制

陸叔平雪景小幅

雪深一尺彊堂階盡埋沒赤腳踏層冰誅茒覆庭植笑殺竈下儂眈奇甚成僻

雪後作此爲友人易薪覆花漫題俚語陸治

陸叔平著色山水

晴嵐雪淨空潭影長谷風疏散鳥聲笑拂當年醉題處靑山畱得飲中名

花邊何處酒家村竹閣沈陰半掩云滿地夕陽山徑昃樵歌隔塢水中聞

翠壁飛泉下急湍谿亭艸閣鏡中懸楓林如錦憑欄外一片晴峯鏁澹煙

逺山遙望有空靑溪口花橫錦繡屏住在此鄕無一事日長閒錄煮茶經

包山陸治制

文衡山仿趙松雪著色山水

越來溪上雨初收茶磨山前爛熳逰斜日正臨芳艸渡

飛花故防木蘭舟

徴明

獨愛無人處幽棲不用名竹雞啼午寂松防落枝輕芳艸初平路春溪欲上城蕭然吾亦得擾擾自勞生

祝允明

過雨山堂蒸翠云四檐藤竹鳥聲聞靑天不動風文坼錦石相鮮磵道分流水桃花眞隔世艸衣木食自爲羣籠鵞冩帖關幽興卻憶風流晉右軍

王寵

茅檐日暖燕交飛雲過墻陰滿翠防中酒經旬掩關臥蒼苔渾欲上人衣

居節

饑食松花渇飲泉偶從山後到山前陽坡軟艸厚如織日與鹿麛相枕眠

周天球

沈石田淺色山水

行盡﨑嶇路萬盤滿山空翠濕衣寒松風澗水天然調抱得琴來不用彈

竹樹人家在崦西山廻水抱路常迷溪亭兀坐還開卷時有書聲雜鳥啼

秋葉墮紅風策策野色過橋秋正分獨自吟行知者少惟應流水與流云

江上雪晴驢背寒江山刺眼玉防岏歸來不減防橋路滿意新詩壓凍鞍

治戊午菊月望沈周冩

黃五嶽行艸手卷

南山歌

南山嵯峨不可擬盤亙雲霞幾千里遙將太乙共淸漢直與元气相終始日月初臨照至今開辟從來暮容紫碧洞年年長玉芝靈源往往流靑髓渭川龍首豈堪並臨潼繡嶺猶虛美谷靜宜容阮籍嘯泉香可洗巢由耳中有道人松子曹飄然結搆星崕髙三鳥翩翻下王母寸心輾轉勤云敖佳寔頻餐羨門棗奇花屢見東方桃朱顏暮景迨千歲緑髩春風無二毛區區九州非我宅閶闔翺翔意何適妸娜扶桑掛角巾浸弱冰雙飛舄朝探仙侶入壺夕訪神人到姑射萬乘眞嗟世上榮一丸永作昆侖客道人髙懷吾所希道人石室吾當歸此時不得共流羽他日終期同探薇眼底何曽有黃屋篋中亦已成蘿衣瑤琴倘爾造巖畔畱取長謠弦上揮正徳庚辰秌仲上丁日五嶽山人吳郡黃省曽撰黃魯曽四言詩得爲字

翁生明時身重神頥黃閣偕遊玉樹相隨羅浮將餽丹陽且居予慚眞人有日驂螭翁見予言可以忘饑聞翁富徳其降不遲彼徒壽者亦奚以爲

汝寧黃魯曽

湯珍五言詩得此字

云陽古名邑土風擅淸美爰發忠孝門惇龎化仁裏偉矣南山公髙標國之紀五色將鳯雛文采崛飛起燕翼裕詒謀盛徳廼鐘此皇天有深眷君子福所履秋風敞華筵壽域開未巳優防樂泉石終期狎黃綺

中山湯珍

王履約五言詩得春字

南山美淸曠佳气日夕新靑霞飛石壁瑤水灑松筠巖居飬牝靈臥棲幽眞螭駕邀王母羽莭尋玉宸幾見蟠桃花嬉逰樂千春

吳門王守【九華山人白文】

王履吉五言詩得酒字

南極爛明星昭代隆黃耉神將天壌行興與雲霞友相過鹿皮翁遙結商山叟玉箸西王桃瓊杯石橊酒祝公千萬年如崗亦如阜

王寵【辛夷館印朱文】

皇甫衝五言詩得以字

南山從天開白日散霞綺長風落松響秋色翠防裏山人飬素托爲簮纓以甘作塵外逰遂洗池上耳飄颻把玉英嘯傲酌石髓奇齡比昆侖百歲乃鯢齒

吳郡皇甫衝【子復之印橫山精舍】

皇甫涍五言詩得介字

慶雲飄長風連天欝江介子喬命宵駕夭紆逺超邁帝遣嘉山靈贔屭十洲界衡和雜歌弦王圖粲金薤宓妃掇丹荑湘娥挹沆瀣海塵拂新杯千春一驚快

吳郡皇甫涍【子南之印堯艸堂】

文壽承五言詩得眉字

九月茱萸節霜淸日熈熈時有八袠翁懸弧適玆期稱觴徧南國祝頌何駢驪飄飄神仙徒皓首復龎眉髙懷赤霞表玉質璚瑤姿彊健享太平漸爾臻期頥華堂薦錦瑟鑑鏘響淸飛觥恣綢疊瓊漿溢淋漓悠悠樂無窮千秋莫可知賦言一以贈常茹南山芝

長洲文彭

文休承五言詩得壽字

秋爽山增髙淸露落林藪寒花散黃英時月已臨九聞有八袠翁髙臥南山阜屋後千尺松門前五株桞悠然樂太平靑山暎白首吾聞洪範語五福先以壽爲人生至願見重聖哲後七十古所希況在七十右行追百歲近坐閱承平久無乃有至術不然天與厚我欲前致辭媿非陶謝手

吳郡文嘉【雁門士家白文】

石田臨王叔明阜齋圖

此圖彷佛竹裏館茅茨翛然傍川水倚牀張冊白日長復有孤桐置髹幾

沈周

玉虹千丈落潺湲石壁巖巖擁翠鬟料得兩翁勞應接耳中流水眼中山

徴明

山齋髙控懸蒼壁自有芳云時捲舒百尺冰簾遮不防月明空負夜牕虛

陸治

文衡山著色單條

檐樹扶疏帯亂鴉蕭齋只似野人家紙獵獵風生竹土盎浮浮火宿茶日色射云時弄采雨吹雪不成花庭中卉物雕零盡獨有蒼松領歲華

嘉靖卄又七年七月十日徴明

虎山橋外水如煙雨暗湖昏不系船此地人家無玉曆梅花開日是新年

周天球

謝樗仙山水

樹杪重泉雨气涼浴鳬飛鷺滿瞿塘杜陵新譜漁家傲竹笛聲到艸堂

樗散謝時臣

逺疑著雨髙若含風水墨傳神妙樗仙繼石翁

隆池彭年

雨過山含翠迎風樹作秋世情方擾擾消盡一溪流

文嘉休承

姚云東題竹

閒看修竹過鄰家翠色姢娟亂紫霞掃石坐來忘卻去一坡涼影日西斜

竹有淸風石有苔是誰勾引此中來笑譚忽憶梅花老何處吹簫月滿

孤巖兀兀長莓蘚上有竹枝靑可人歷盡歲寒俱挺防眼中誰是百年身

髙原獨樹天邊趣怪石幽篁畫裏情莫笑王維成老懶只從筆底著秋聲

巖頭古木纒薜荔下有碧篠相因依向晚秋煙共秋雨暝光一入柴扉

竹不遮泉松閟壑倚樓日日有餘淸云東逸史𨿽能冩難冩風聲與水聲

東風吹竹滿前溪溪竹叢深路欲迷日日雨多泥滑滑不堪雞鶻再三啼

丹丘生姚綬

石田臨雲林小幅

倪迂妙處不可學古木幽篁滿意淸我在後塵聊防筆

水防何澁墨何生

沈周

不見倪迂今百年故山喬木嶺蒼煙晴牕展軸觀圖畫澹墨依然見古賢

匏庵吳寛

淸絕倪迂不可攀能將水墨繼荊關疏林斜日茒亭外一片江南雨後山

文嘉

沈啟南行艸二詩

賣詩買畫出春城著破靑衫白髮生四海固無知我者空教啼殺樹頭鶯

吳淞江五老迂疏自笑年來活計無只有硯田耕未了雲山還向筆端鋤

秋日同友人步虎丘倦坐可中亭上值談空上人持筆索書漫錄舊作二首長洲沈周

沈啟南層巒圖

層岑交亂雲歷歷映羣雲山互相依靑白媚朝暮下有土著者靜居气欝聚修松防髙宇細艸披紆路幽深疑世違時復隨杖履鳴琴值客來語歇客還去天機發所樂漠然非人故

吳仲圭得巨然筆意墨法又能軼出其畦逕爛熳慘澹當時可謂自能名家者蓋心得之妙非易可學余𨿽愛而恨不能追其萬一間爲此幅生澁自不足觀猶邯鄲人學步而並失其故矣沈周

右石田單條焦墨山水與平昔不同層巒疊嶂細入可愛想其得意者

姚谷庵題畫七言絕

山中習靜避紅塵朝夕惟扵木石親昨日渡頭春忽到東風緑水又

紺園防殿出樹杪山半斜陽磬幾聲野客乘舟何處去緑蘋洲上水波平

汲江然竹尋常事欵乃一聲何處歌泛宅浮家無限樂世途空說有風波

楊桞風防水不波放船載酒樂如何浮生百歲同春夢靑鏡年來髮易皤

松枝挑滿擔頭春石路﨑嶇足苦辛薄暮敢投山捨宿城中多少待炊人

亭如篛笠安溪口日似銅鉦掛樹頭但得有山兼有水古來何處不冝秋

蒼洲老樹碧山前秋水茫茫一釣船昔日畫師非俗士東菑莊子在藍田

公綬

沈石田雲山小幅

看云疑是靑山動誰道云忙山自閒我看雲山亦忘我閒來洗硯冩雲山

沈周

煙迷山下樹云動樹中山一片朦朧影相看未擬還

西涯【李東陽氏朱文】

溪流添雨急樹色著雲深雨歇雲歸壑防茫見逺岑

陸師道

雨過日生五色云過山餘數層時有炊煙出樹中多

隠士髙僧

陸安道

文徴仲古木髙逸圖

春風著桞弄鵝黃宿雨膏原細艸香莫怪幽人坐忘去逺山偏自稱斜陽

徴明

閒往閒來獨和歌桞花燕子水防波西湖堤上平如坻春艸靑靑放白驢

居節

文太史仿倪迂筆意

平生最愛雲林子能冩江南雨後山我亦雨中聊防染隔江山色有無間

徴明

倪迂標致令人想步接邯鄲轉繆迷筆蹤要自存蒼潤墨法還湏入有無

祝允明

山寒有古意木落見淸眞不見倪迂叟誰能繼後塵

周用

項墨林小山叢竹

能與米顚相伯仲風流還只數倪迂應將爾雅虫魚筆爲冩喬林怪石圖此張伯雨題雲林畫也墨林子最似迂翁故書以題之

董其昌

文壽承艸書單條

十日春陰不褁巾喜看庭際緑苔新山齋聽雨惟髙臥忘卻門前問字人

玉色吳牋勝陟釐端州小硯墨花垂試拈閣帖閒臨艸不是羲之卽獻之

文彭

文休承題畫

靑山隠隠水漪漪暎樹蘭舟晚更移一茶煙衝宿鷺無人知是陸天隨

不著簑衣坐野航白鷗流水殘陽渭川漁父休相妬只釣銀鱸不釣璜

罨畫溪山罨畫亭水風戶不湏屏荷花一色烘云錦圍著仙人自醉醒

靑竹長竿白鷺磯碧江還暎緑荷衣憑將此叚閒風物遮掩人間是與非

詩翁揀得雪中天雪澹梅淸伴凍肩吟思一腔何處見蹇驢寒迹裏湖邊

輈啼徹雨初收隔浦千山翠欲流有約吟詩過橋去風煙極目總疑秋

山齋雨坐漫焚香幾淨牕眀竹樹涼午睡起來無一事自翻殘墨冩瀟湘

虛齋日午酒初醒殘墨餘香入硯屏小樣吳牋瑩扵雪自臨南牖冩黃庭

三竿紅日一庭苔山鳥聲中醉夢廻不是道人猶未起年來白眼亦慵開

太湖石畔種芭蕉色映軒碧霧搖瘦骨主人淸似水煮茶香透竹間橋

靑山不逺世人自逺靑山竹裏茆亭子淸風日日閒

其一

山徑有柴關蕭然竹樹間倚欄無一事靜看鳥飛還

其二

江岸艸蕭蕭江云亂眼飄無愁茅屋底痛飲讀離騷

其三

日落暮山紫江深艸閣寒尋詩得佳侶相對倚虛防

其四

疊嶂千巖轉廻流九曲灣石橋間立處常聽水潺潺

其五

雨餘飛澗急樹葉總蕭蕭欲覓雄宅衝泥過小橋

其六

髙天爽气澄落日橫煙冷寂寞艸亭孤云亂山影

其七

四月緑陰成喬林下淸影何處鳥啼花山人酒初醒

其八

曽見尙書筆依稀二米間戲將煙雨意擬此越中山

其九

古木挺虯幹叢篁低碧枝湘江何許夢石上雨來時

其十

陳白陽仿石田小幅

春日气和山出云陰陰山路未能分山人日日看不厭但惜不堪持贈君

此石田翁題畫之作壬寅春暮逰西山戱冩以贈云

屋上人

道復

王百糓防趙大年江幹雪霽

右趙大年摹王右丞江幹雪霽圖一卷上有宋緝熈殿寶賈秋壑米南宮趙仲穆私記頋仲瑛兪石澗題蓋思陵禦府之物經諸家收藏鑑定灼然希世之珍也大年本王孫而水墨丹靑淸森古澹無寶玦瑚紈綺豪貴之習可謂蟬脫污泥皭然髙暎者矣冝其遺賞千秋重

若璆琳乎

太原王穉登

沈啟南桞汀白燕捲【著色樹石畫後欵云】

和袁海叟韻

素姿驚眼舊全非百姓尋常識者稀向月似看雙練出開疑放一鵬歸知飡雪液通仙骨觧翦霓綃作舞衣定是阿嬌釵上玉郤來金屋化雙飛

昔袁海叟作白燕詩世稱絕唱余不敏亦和其韻但愧不能彷佛徒貽續貂之誚耳

沈周

髙下翩翩雪羽齊江南社後絮飛時舊時王謝烏衣盡舞罷霓裳縞防垂簾外風輕銀翦翦釵頭春冷玉差差樓前霜月傷心處只許張家盻盻知

徴明

掠水穿花元自異江樓苑殿玉繽紛池池夜冩涼州月翦翦晴吹勾曲云萬樹東風藏舞絮半簾輕雪捲香芹湏知天上瓊瑤洞不入人間鳥雀羣

周山頋聞

雨香泥潤長芳芹鉤掠衝煙迥不羣一自玉釵隨羽化雙將銀翦恰春分低緣皎潔還驚俗細聽呢喃始識君欲覓故人袁禦史艸堂何處話殷勤

髙陽許初

天女春逰逐社回霓裳縹緲日邊開瑤防半入秦山吐玉沼斜臨漢苑直取云言供作賦更將月舞接飛杯千華好待韶光發惟是招靈兢國才

王守

社後差池素影非荊門春盡雪初稀王孫陵闕當年見天女祠庭昨夜歸彩勝風翻銀作湘簾云礙玉爲衣尋常不逐啣泥伴遙憶移書海上飛

彭年

驚見禽故態非雪翎玉骨世應稀越裳雉尾周化瀚海烏頭漢使歸誤入棃花惟聽語輕沾栁絮似添衣朱簾不隔涼州路任爾差池上下飛

三橋文彭

攢冰爲骨雪爲裳不屬髙禖恊降祥雙剪斜翻云葉墮輕銷虛傍月華涼媫妤夢轉湘簾薄靈閣春深白晝長寄語後宮臨鏡者釵頭瑳玉好深藏

包山陸治

雙燕翩然下竹扉曉檐霜羽弄輝輝誰言白鳥非鳥肯信烏衣是雪衣小院風輕迷蝶去滄江日落亂鴉歸也知自惜奇毛羽不向朱門汗漫飛

休承文嘉

曽是瑤星散作非差差玉翮見來稀疑將翔雪天南渡似挾楊花塞北歸詎謂丹書遺赤羽寧敎淸夢入烏衣人間不貴熈平瑞好向璇丘珠樹飛

黃水

暎日穿雲恍又非瑤光淪魄化生稀水晶簾箔疑曽入金股釵梁去不歸愛舞霓裳嬌緑水愁翻玉剪制春衣江南楊白無消息休逐風花上下飛

居節

禦溝東畔桞條春天女驚看色更新飛絮乍迷波上影避塵初化掌中身霓裳散采人如玉雪羽凝寒月似銀愛爾素衣能不染詎愁京洛有淄塵

張之象

昭陽宮裏洗新妝粉黛三千枉防腸不是樓防涼似水誰教毛羽化爲霜河邊度影銀生色花低啣泥玉有香莫向眾中誇素質蛾眉偏妬雪衣娘

李先芳

曽是烏衣國裏身玉樓瓊樹換手神雙飛剪出機中素獨立收成掌上人月下步搖花有態水邊飄動襪生塵陳王亦自多情調洛浦相逢總未眞

黎民表

差池素羽度銀塘亂入楊花拂苑墻神女江邊瓊作佩天孫月下玉爲妝雙棲曽憶連珠樹獨語俄驚防畫梁春色上林堪自媚翻飛還欲向昭陽

錢糓

海上遙思玳瑁梁禦溝東畔幾廻翔瑤防乍過疑無影珠樹曽棲半霜風裏差池飛玉舄月中妝束舞霓裳誰云京洛淄塵化猶是啣恩繞建章

毛嘏

補袁景文原韻

故國飄零事已非舊時王謝見應稀月明漢水初無影雪滿梁園尙未歸桞絮池塘香入夢梨花庭院冷侵衣趙家姊妹多相妬莫向昭陽殿裏飛

續書畫題防記卷十一

欽定四庫全書

續書畫題跋記卷十二

明郁逢慶編

文衡山石湖圖彭隆池楷書詩序

三陽獻嵗迓淑气於東郊七日逢人肆娯遊於南浦湔裳戴勝樂事賞心斯固巧歷之所難齊百年之所罕通也況復故園梅栁舊隠湖山緑水泮其流澌丹崖消其殘雪間關百囀覺時鳥之能言荏苒千絲喜春條之變色蘭畦景麗蕙圃煙霏人歡而風物和暖布而臯壤恱於是仙舟共泛拂越城之虹梁羽蓋雙飛陟楞伽之鷲嶺結驂騑於谷口畱畫鷁於川湄艸借簪裾林開觴俎借逺公之蓮社坐愛靑山臥中散之琴臺醉憐修竹良辰可惜勝槪不遺金花與梅蕋爭妍菜縷共靑絲鬭巧一談一笑無謝昔人優哉遊哉聊以永日羣公英情天逸盡爲紱冕之巢由藻思霞騰俱是薜蘿之顏謝或懸車在告或秉節周行聚天上之徳星修山中之故事鄴宮綺宴多軍旅之嫌金穀俊遊貽聲華之誚超然物外理暢言夫子樂之吾與防也然而扶搖萬里乃鵾鵬之壯圖偃仰一枝實鷦鷯之微願云泥旣隔離防何常所賴篇題僅存梗槪感時懷友更續艸堂之吟探韻賦詩豈俟蘭亭之罸時嘉靖十八年嵗在己亥集者十有四人彭年序

文徴仲湯伯子袁邦正袁尙之袁紹之袁補之袁與之袁永之王祿之陸子傳王子美陸子行朱子朗彭孔加

沈啟南有竹莊閒居詩卷

幽居臨水稱防棲蓼渚沙砰咫尺迷山雨忽來茅澑細溪云欲墮竹梢低檐前故壘雌雄燕籬腳秋虫子母雞此處風光小韋杜可能無我一靑藜

顚毛脫盡野僧如世事多歸一懶除欲博晏眠髙著枕便圗老眼大抄書屋須矮小茅須厚窻要淸虛竹要疎心與陶翁有相得時歌吾亦愛吾廬

憨憨無役老人懷春日烘門晏始開遊衍太平初試杖安排樂事且拈杯世情花黨富家發公道燕均貧戶來識字不多彊不識小軒聊與物追陪

掃地焚香習燕淸蕭然一榻謝將迎坐移白日花間影睡起春禽竹外聲心逺不妨人境寂道深殊覺世緣輕問奇尙有門前客卻怪靑山不掩名

八十一翁沈周

祝希逸題畫詩

春山雨新沐掩靄結濃緑一葉金芙蓉粲粲迎朝旭江亭小於艇松子落滿頂盡日無人來流水抱虛影白雲媚蒼山寂寂太古春窅藹林薄中一區宅無鄰客子欲何歸中林猶獨步幸有蒼蒼松爲辧去來路

枝指生祝允明

祝枝山楷書澄心窩銘

一間房六尺地𨿽沒莊嚴都也精致蒲作布作被日裏可坐夜裏可睡燈一盞香一炷石磬數聲木魚幾記龕常闗門常閉好人放參惡人回避髮不除肉不忌道人心腸儒者服制上無師下無弟不傳衣鉢不立文字不談禪不說偈但無妄行亦無妄意不貪生不圖利了淸靜緣作解脫計無罣礙無拘系閒便入來忙便出外省閒非省閒气在家出家在世出世佛何人佛何處此卽上乘此卽三昩日復日嵗復嵗畢我這生任他後裔乙酉冬日枝山允明戲爲性甫錄此

唐伯虎雪景單條

柴門雪霽榿林僵藤枕新開煮酒嘗正是騷人安穏處

一編文字一鑪香

吳趨唐寅

千山一白照人頭折竹琳瑯路轉幽落日西風苦行旅誰家呼酒倚紅樓

沈周

密樹緣山凍不分天垂暮色轉氤氳山童貰酒歸何處雪壓茅檐有隠君

徴明

雪積溪橋行路難蔽天樓閣鏁重巒長途日暮西風急猶爲梅花勒馬看

陸治

疏林映雪見江峯萬疊橫奔走玉龍況是晴光開晚照落霞酣葉錦玲瓏

周天球

樹木蕭疎雪欲消空江水冷不生潮遊魚未出虛垂釣簑笠回舟不待招

姚綬

小蹇衝風引步遲風煙觸眼總新詩千山圍玉天開畫此意惟應鄭五知

文彭

文太史淺色品茶圖

品茶嗜味陸鴻漸墨妙筆精王右軍煮茶寫帖闗幽興

白日看云惟二君

徴明

盧鴻石榻寄嵩山竹雪松云共灑然我欲逃名巖壑去無如此地隔風煙

周天球

閒閒三徑少行客寂寂中林自落花人世迥於橋外隔松蘿隠映卽仙家

袁尊尼

湘寂寂夏堂虛竹影離離風外疎煮茗焚香消晏坐硬黃臨得右軍書

陸安道

松陰竹色翠交加晏坐淸談日未斜偶欲揮毫剛洗硯只緣滌暑幾烹茶

王谷祥

庾信風流賦小園碧山當戶緑池翻煮茶滌硯足幽事永日忘形與客言

彭年

沈石田有竹居捲【在絹素上見前集今補全題句】

風逆客舟緩日行三里餘遙知有竹處便是隠君居詩中大癡畫酒後老顚書人生行樂爾世事其何如余與廷美同訪啟南親家於有竹別業而舟逆溪風而上邜至酉乃達主人愛客甚盡出所有圖史與觀樂而賦此識嵗月云成化三年長至日天全公有貞書

次徐武功訪沈啟南詩韻

煙水微茫外舟行一舍余旣覓沈東老還尋陶隠居冰三疊弄雪繭八分書醉和陽春曲空疏愧不如

劉玨【劉廷美氏朱文】

徐劉二公詩蓋皆有唐人風韻其字畫亦不易得也詩云𨿽無老成人尙有典刑吾於是亦云

後學王鏊題【濟之朱文】

見說君家竹涼陰十畝餘客容開徑入我願卜鄰居頭白話今雨汗靑藏古書嵗寒交莫逆髙義慕相如一別五年久相望三捨余要於吾道重獨與此君居若許借半榻何勞枉尺書鳯毛云五色食實近何如愛爾鴻兒好相過載拜餘言皆能謹節志不在安居勉進十年學飽涵千卷書人生何似此方可古人如成化八年秋八月十有二日疑舫老人嘉禾周鼎爲有竹居主人書於吳城客樓時年七十有二【伯噐】東老淸風勁西疇緑水余過橋還有業因竹便移居君子歌淇澳畸人斷鶚書雅宜徐孺輩交誼極攣如

溫州郡君文林和

一別石田老於今六載余遙乘剡溪棹來訪杜陵居王宰偏能畫鄭防兼善書風流邁前輩吳下有誰如

海虞李傑次武功徐先生韻

系舟髙桞下又是十年餘遙踏無媒逕重尋有竹居筆精知米畫器古見商書前輩詩題在風流邈不如曩余訪啟南一宿有竹別業今復過之不覺十五年矣偶見閣老徐先生之作爲次其韻以寫慨嘆是日啟南命其子維時出商乙父尊並李營邱畫董北苑畫爲玩故及之嵗戊戌二月十八日吳寛書

沈君天下士一別十年餘舟到逢人問竹深迷所居有田皆種石無屋不藏書一笑畱旬日髙懷誰得如

梅吳珵【元玉朱文】

野竹娟娟淨淸陰十畝餘沈郎能獨愛蔣詡合同居賓主皆防俗兒童亦解書不知風月夜髙興復何如

海虞王鼎【元勛朱文】

予性素懶且僻凡閱卷軸有不欲終者多矣此則展舒至再紙爲之裂最後有此空得附名焉幸也大理左丞同邑陳璚玉汝題

住無一捨逺交近廿年餘華竹循墻種樓臺逐水居輞川髙士畫山谷老人書況有天仙句深慚百不如

言裏錢仁夫【士白文】

武公伯徐公始歸吳時首爲沈氏落筆志墓自後與白石公父子遂爲形之交故其翰墨畱於有竹居者爲多也此卷中諸詩皆武功同時一班人物亦有稍後者𨿽不能盡出於吳中然逺亦不在嘉湖之外也聞之前輩惟洪武間有此一盛至今時始復見也南濠楊循吉題

放筯盤無肉生孫地有餘平安惟土著心性愛郊居玉戛才成句鸞騫自入書不爲官可敬摩詰豈能如

秦瓛書【廷璧白文】

唐伯虎桃花雨過圖【小掛幅】

桃花雨過水連天古樹髙巖亂玉泉獨立溪頭窮物理不知斜日落平川

晉昌唐寅

石田題放舟圖

緑樹如絲霧靑山生白雲自天爲此景平與畫家分扁舟不可泊任隨流水流東西與南北人物兩悠悠釣竿七尺玉夕陽千疊山山容恰好晚正及鳥飛還埜樹脫紅葉廻塘交碧流無人伴歸路獨自放扁舟

長洲沈周

陳白陽花艸冊

春光何爛熳名花說海棠嬌嬈看已足何用復聞香

垂絲海棠

庭院日初長玫瑰正堪頌香色兩徘徊聲價令人重

玫瑰

薝卜含妙香來自天竺國笑殺葵與橊空能好顏色

薝卜

素質結秋風向人渾欲語春花莫相笑丹心自能許

秋葵

丹葩間碧葉雪中自重疊山人倚醉時柰可映頳頬

山茶

紫萼破新粉靑綬翦繁英忽然來暗香春風吹滿庭

瑞香

雪裏呈嬌態風前逞素姿香魂何處覓淸夢寄相思

梅花

金粟花開日天香散玉墀嫦娥解人意折贈最髙枝

桂花

未摘露前實先看雨後花名應出西海顏豈論東家

橊花

翠帶何飄搖紫莖多馥鬱佳人千里心日暮倚空谷

幽蘭

東風日夜發桃李不禁吹檢防穠華事辛夷落較遲

辛夷

冩松靑雲裏佳色藹成暮松作不老枝人比長年數

古松

白陽陳淳

陸包山著色水仙西府海棠【在絹工欵之陸治制】邊庭栁暗金微雪禦苑花開玉壘春蝴蝶飛來疑入夢淩波還見洛川神

彭年

誰見淩波自洛川海棠婀娜更嫣然山齋坐對渾成惱國色天香共可憐

文嘉

傾國初舒艷淩波尙怯寒春光兩相競並作一時看

許初

陸叔平牡丹【在絹上】

芳園爛熳百花枝白白紅紅各有時冶葉娼條均造化和風甘雨入華滋老夫觀物逍遙地小筆分春竊弄私日日不妨偸展捲擾人蜂蝶竟何知

陸治

此根應自洛中分綽約風前不染塵笑取一杯成小賞韶華易老可憐人

黃姬水

洛下花開日妝成富貴春獨憐雕落易爲爾貯丰神

周天球

沈啟南仿王叔明山水

秋山骨稜層樹杪枝搓牙尙有霜餘葉防綴如春花緩步亦足賞何須坐停車行行日將夕防吟酬物華甲申菊月仿黃鶴山樵山居圖余因作詩以贈原已先

生

沈周

秋風掃地葉俱無一个藤枝借步趨滿眼吟情吟不盡夕陽歸去泛平湖

陳鎏

短棹輕舟載夕陽獨尋新句下橫塘白鷗疑是催詩使飛掠蘋洲醉墨香

黃姬水

淸風自繞崕疎樹不遮山寂寂秋光盡蕭蕭落照閒

橫塘農者【袁袠之印白文】

湖北歸來日落扁舟滿載西風目送一行白鷺秋懷

欲與天空

袁尊尼

唐子畏秋菊單條

故園三徑吐幽叢一夜霜墮碧空多少天涯未歸客

借人籬落看秋風

晉昌唐寅

芳林搖落不勝秋籬下霜花景獨幽眞賞卻嫌人送酒隔溪遙聴鳥相求

周天球

老我愛種菊自然冝野心秋風吹破屋貧亦有黃金

文嘉

文休承梅花幽蘭對幀

疏枝冷蕊散寒香一樹垂垂映艸堂輸卻逋翁有新句水防淸淺月昏黃

幽蘭奕奕吐奇芳風度深林泛逺香大似淸眞古君子

閉門髙譽不能藏

茂苑文嘉

沈石田雪景

參得黃梅嶺上禪魔空虎穴是諸天贈君一片江南雪洗盡炎荒障海煙

正徳丁夘八十一翁沈周

董宰論畫

趙大年畫平逺絕似右丞秀潤天成眞宋之士夫畫此一派又傳倪雲林雲林工致不敵而荒率蒼古勝矣今作平逺及扇頭小景一以此二人爲宗使人玩之不窮味外有味也

昔人評趙大年畫謂得胸中千卷書更奇古又大年以宗室不得逺遊每朝陵回得胸中丘壑不行萬里船不讀萬卷書欲作畫祖其可得乎此在吾曹勉之無望庸史矣

畫家以古爲師以自上乘進此當以天地爲師每朝起看雲气變幻絕近畫中山山行見奇樹須四面取之樹有左看不入畫而右看入畫者前後亦爾看得熟自然傳神傳神者必以形形與心手相湊而相防神之所托也樹豈有不入畫者將畫史收之生絹中茂密而不繁峭秀而不寒卽是一家眷屬耳

元鎭自題獅子林圖余此畫眞得荊闗遺意非王輩所能夢見也其髙自標置如此又張伯雨題雲林畫云無畫史縱橫習气顧謹中題雲林畫云初以董源爲宗及乎晚年畫益精詣而書法漫矣蓋倪迂書絕工致晚乃失之而聚精於畫一變古法以天眞幽淡爲宗要亦所謂漸老漸熟者若不從北苑築基不容易到耳縱橫習气卽黃子久未斷幽澹而言則趙吳興猶遜迂翁其胸次自別也

古人云有筆有墨筆墨二字人多不曉畫豈有筆墨者但有輪廓而無皴法卽謂之無筆有皴法而不分輕重向背明晦卽謂之無墨古人云石分三面此語卽是筆亦是墨

禪家有南北二宗唐時始分畫之南北二宗亦唐時分也但其人非南北耳北宗則李思訓父子著色山水流而爲宋之趙幹趙伯駒伯繡以至馬夏輩南宗則王摩詰始用渲澹一變鉤研之法其爲張藻荊郭董巨米家父子以至元之四大家亦如六祖之後有馬駒雲門臨濟兒孫之盛而北宗微矣要之摩詰所謂雲峯石迹回出天機筆意縱橫參乎造化者東坡贊吳道子王維畫壁亦曰吾於維也無間然知言哉

畫之道所謂宇宙在乎手者眼前無非生機故其人往往多壽至如刻畫細碎爲造物役者乃能損壽蓋無生機也黃子久沈石田文徴仲皆大耋仇英短命趙吳興止六十餘仇與趙品格𨿽不同皆習者之流非以畫爲寄以畫爲樂者也寄樂於畫自黃公望始開此門庭耳嘗謂右軍父子之書至齊梁而風流頓盡自唐初虞褚輩一變其法乃不合而合右軍父子殆如復生此言大不易防蓋臨摹最易神防難傳故也巨然學北苑元章學北苑黃子久學北苑倪瓚學北苑學一北苑耳而彼此不相似使俗人爲之與臨本同若之何能傳世也畫家之妙全在煙雲變幻中米虎兒謂王維畫見之最多皆如刻畫不足學也惟以雲山謂墨戲此語𨿽似過正然山水中當著意生云不可用拘染當以墨漬出令如气蒸冉冉欲墮乃可稱生動之韻

山之輪廓旣先定然後皴之今人從碎處積爲大山此最是病古人運大軸只三四大分合所以成章𨿽其中細碎甚多要之取勢爲主吾有元人論畫米髙二家山書正先得吾意

董北苑畫樹都不作小樹者如秋山行旅是也又有作小樹但只逺望之似樹其實慿防綴以成形者此卽米氏落茄之源委蓋小樹最要淋漓約略簡於枝柯而繁於形影欲如文君之眉與黛色相參合則是髙手也畫樹之竅只在多曲𨿽一枝一節無有可直之理其向背俯仰皆於曲中取之或曰然則諸家不有直樹乎曰樹𨿽直而生枝發節處必不都直也董北苑樹作勁挺之狀特曲處簡爾李營丘則千屈萬曲無復直筆矣枯樹最不可少時於茂林中間見乃奇古茂樹惟檜栢楊栁桂槐要郁森其妙處在樹頭與四面參差一出一入一肥一瘦處古人以木炭畫圏隨圍而防之正爲此也宋人多寫垂桞又有防葉栁垂栁不難畫只要分枝頭得勢耳防葉栁之妙在樹頭圓鋪處只以汁緑漬出又要森蕭有迎風搖颺之意其枝頭須半明半暗又春二月栁未垂條秋九月栁已衰颯不可混設色亦須體此意

畫樹木各有分別如畫瀟湘圗意在荒逺滅沒卽不當大樹及近景叢木如園亭景可作楊栁梧竹及古檜靑松若以園亭景樹移之山居便不稱矣若重山復嶂樹木又別當直枝直幹多用攢防彼此相借望之糢糊鬰蔥似入林有猿啼虎嘷者乃稱至如春夏秋冬風晴雨雪又不在言也

李思訓寫海外山董源寫江南山米元暉寫南徐山李唐寫中州山馬逺夏圭寫錢塘山趙吳興寫苕霅山黃子久寫海虞山若夫方壺蓬防必有羽人傳照余以意爲之未知是否

雲山不始於米元章蓋自唐時王洽潑墨便已有其意董北苑好作煙景煙雲變沒卽米畫也余於米虎兒瀟湘白雲圗悟墨戲三昩故以寫楚山

畫家初以古人爲師後以造物爲師吾見黃子久天池圖皆膺本昨年遊吳中山防笻石壁下快心洞目狂叫曰黃石公黃石公同遊者不測余曰今日遇吾師耳幽亭秀水古人常繪世無解其意者余爲下注腳曰亭下無俗物謂之幽木不擁腫經霜變黃者謂之秀昌黎云坐茂樹以終日當作嘉樹則四時皆宜霜松雪竹𨿽凝寒亦日堪對

山下孤煙逺村天邊獨樹髙原非右丞工於畫道不能得此句米元暉猶謂右丞畫如刻畫故余以米家山寫

韻

董其昌

董宰書卷

東坡文章忠義能傾一世然王荊公司馬君實與之同時亦是同調人而前後放廢一舒一溫至此可謂不遇李北海碑板照四裔老杜八哀詩推重特至其自敍詩曰李邕願卜鄰如太白之於賀監也

李白詩集推挹少陵者絕少獨少陵於白不一而足然蜀道難亦爲少陵作唐勒宋玉或尙有篇什不轉耳飲中八仙詩有李白爲領袖竹林七賢有稽叔夜西園雅集十六人有坡公參而不混同而不雜在人冷眼覷

著

其昌

董宰作畫八幀爲一冊間寫畫法語

荒率蒼莽卽爲墨戲

雲林學闗仝用側筆如東坡學徐浩用偃筆

雲林畫有婀娜如美人者有潑賴如猛士者

黃子久畫得之虞山與天池山

海嶽庵圖自言楚山淸曉於南徐見之

米氏父子畫往京口望江山卽是粉本

气韻生動必在生知非學所及然大要以澹爲主所謂澹者天骨自然脫去塵俗若有意爲淡去之轉逺

其昌

董宰跋泉州帖

淳化官帖北宋時已難見世所傳臨江潭絳汝長沙諸刻亦零落鮮全本惟泉州石刻僅少苐五卷之半此宋搨至佳者海上顧氏所藏奕奕有神气眞墨池之奇寶也今歸越石珍重珍重

其昌題

陸包山松枝喜鵲

春風海屋開華宴手縛蒼龍到席前乘子西池問王母

桑田滄海定何年

陸治

陳白陽題扇

自愧迂疏常取咎更兼多病懶經營一生落落眞如寄舉世滔滔亦可驚身外事機爭入夢眼前杯酒卻闗情茅齋此夜勞相問風雨明朝未許行

客過田舍奉贈

陳遒復

姚谷庵艸書

宦途跋涉利途危偏愛江南水竹居萬疊滁山都入畫一階春艸不教除空蒙气挹胸襟爽淸冷光搖几席虛人世紅塵浮滚滚難從屏障上衣裾

丹丘生公綬

唐伯虎行書

措身物外謝時名著眼閒中看世情人算不如天算巧機心爭似道心平思量昨日疑前世睡起今朝是再生說與明人應曉得與愚人說也分明

蘇臺唐寅

宋石門玉湖漁隠圖【在絹素上仿王叔明筆意卷首董宰大行眞書八字】峴山鐵笛碧浪蘭舟董其昌書【捲長六尺餘畫後欵云】萬曆甲辰冬日爲叔隠世雅兄寫玉湖漁隠圖八十翁檇李宋旭

贈玉湖漁父髙逸

蒹葭秋數里江色轉無窮老興吹長笛孤眠抱短桐蘋香沙鳥醉月白釣絲空誰識蓬壺口逃名散發翁

友弟陳繼儒書於西湖之垂露亭

峴山碧浪翠交加有客拏舟日未斜目擊閒雲橫玉笛身隨野鳥臥金沙垂綸豈羨任公子徙宅還同顏闔家爲問緇林何處是煙波深鎖卽天涯

右贈叔隠先生髙隠

蒲阪楊俊臣

傲矣五湖長悠然一葦航坐看云上下行泊水微茫竿拂珊瑚色窻虛明月光髙眠都不羨淸起滄浪

黃汝亨【寓庸居士白文貞父氏白文】

豈是滋泉濮水綸不垂釣餌一閒人平生爲寫山川影故與煙霞老作鄰

慣於湖海若爲親四達交情詎不堪一笠一瓢竟何事釣虛聊復擬淮南

周叔宗

千頃湖波浸碧山阿誰釣艇水雲間心非熊卜蹤偏幻身似羊裘夢亦閒琥珀杯中吞防灩水晶宮外弄潺湲眞丰采今猶在莫道髙風不可攀

呂鼎【姬重父白文】

分得湖幹樂事多白蘋紅蓼共靑莎夜來喚酒誰同醉煙客曽招張志和

吹殘鐵笛尙微醺山月相澄夜未分趺坐磯頭數魚藻恐垂綸處亂溪云

溪上花農吳之鯨

釣翁髙隠占漁磯浮玉山空碧浪微千頃水雲靑翰舫半天風雨緑簑衣春深苕葉參差長秋盡蘋花歷亂飛醉後倚蓬吹鐵笛一羣沙鳥自防機

東海徐惟起【徐興公氏白文】

楊栁千行蘆萬頃一簑一笠煙波冷碧浪湖邊浪可餐風風雨雨弄漁竿

華亭曹蕃

我愛芝湖勝爲漁寄煙水君隠玉湖濵怪底成契我昔登峴山碧浪黏天碧鐵笛聲叫云老漁何處覓意本不在魚意在山水間纎翰持作鉤寸管持作竿移舟傍淸樾白日足幽夢雙攜玉童子笑覓桃花洞

於越謝伯美

我家鏡湖曲爾住玉湖邊不隔錢江水時過書畫船爲漁苦識字片紙重雙環翻笑眞子埋名苕霅間何須買巖壑不用覓丘樊盡日風波裏看他桞色昏新琢白玉章朱字密於网上箋乞天公冊爾五湖長昨夜桃花水新添一尺靑得魚不沽酒入市換蘭亭我昔過浮玉長憐似鏡湖只輸荷十里消得酒千壺畫取煙波上滄浪一釣舟丹砂吾自有爲爾抹羊裘剪卻瑚樹從他下釣竿只愁菇蔣裏處處月明寒茶竈靑林下香鑪白浪前有魚堪作鱠寄取侍中船左手持酒杯右手作蝌蚪爲問武陵溪有此漁人否

防稽王驥徳

續書畫題跋記卷十二

