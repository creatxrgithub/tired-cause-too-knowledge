

欽定四庫全書

子部八

南宋院畫錄目錄

藝術類一【書畫之屬】卷一

總述

卷二

李唐

劉宗古

楊士賢

李迪

李安忠【子公茂】

蘇漢臣【子晉卿】

朱銳【弟森】

李端

張浹

顧亮

李從訓【子章】

閻仲【子次安】

焦鍚

胡舜臣張著

卷三

馬和之

賈師古

馬興祖

李英

馬公顯

陸靑

韓祐

劉思義

朱光普

尹大夫

林浚民

蕭照

陳善

卷四

閻次平次於

蘇焯

毛益【父松附】

何世昌

林椿

劉松年

卷五

吳炳

張茂

李嵩

蘇堅

梁楷

陳居中

髙嗣昌

蘇顯祖

卷六

夏珪【子森】

馬逵

卷七

馬逺

卷八

馬麟白良玉戚仲

孫覺

魯宗貴

陳宗訓

兪珙

胡彥龍

史顯祖

吳俊臣

李徳茂

孫必逹

顧興裔

張仲

崔友諒

馬永忠

陳淸波

範安仁

陳可久

陳玨【子琳】

朱玉

白用和

宋汝志

毛允升

侯守中

曹正國

王華

方椿年

丰興祖

錢光甫

徐道廣

謝升

顧師顏

朱懷瑾

王輝【子用之】

樓觀

李永年

李權

梁松

朱紹宗

李永

【臣】等謹案南宋院畫錄八卷

國朝厲鶚撰鶚字太鴻錢塘人康熙庚子舉人乾隆元年嘗薦舉博學鴻詞所著遼史拾遺諸書已別著錄宋自髙宗南渡屈節偸安湖山歌舞務在粉飾太平於是仿汴都故事置禦前畫院聚良工畫師其中有待詔只諸官品其所作名爲院畫當時如李唐劉松年馬逺夏珪等至有四大家之稱說者或謂其工巧太過視北宋門徑有殊然其初尙多宣和舊人流派相傳各臻極妙専門名家之藝實非後來所能及故𨿽殘縑斷素收藏者無不深寶重之鶚嘗撰宋詩紀事南宋雜事詩於宋事最爲詳熟因臚考院畫本末作爲此書首總述一卷次自李唐以下凡九十六人每人詳其事履而以諸書所載眞迹題詠之類附於其下敍次頗爲賅贍其間如楊妹子題趙淸獻琴鶴圖絕句一以爲馬和之畫一以爲劉松年畫諸書參錯不同此類亦未悉加考證然其徴引淵博於遺聞佚事殆已采摭無遺賞鑑家將欲考驗源流則是書誠有資於檢核矣乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

南宋院畫錄卷一

錢唐厲鶚輯

總述

禦前畫院馬和之蘇漢臣李安中陳善林椿吳炳夏圭李迪馬逺馬麟【武林舊事】

宋畫院眾工所畫多有無名者今國朝內畫水陸及佛像亦然【長物志】

武林地有號園前者宋畫院故址也【寶顏堂筆記】

宋畫院各有試目思陵嘗自出新意以品畫師【妮古錄】宋南渡後粉飾太平畫院有待詔祗甲庫修內司有祗應官一時人物最盛【錢塘縣舊志】

宋畫院眾工必先呈槁然後上眞所畫山水人物花木鳥獸種種臻妙【朱壽鏞畫法大成】

臨安北山鮑家田尼庵梅屏甲京都髙宗嘗令畫院待詔圖進【釋居簡北磵集】

壽皇使禦前畫工寫曽海野喜容帶牡丹一枝壽皇命徐本中作贊云一枝國艷兩髩春風壽皇大喜【貴耳集】五月菊花心極大每一須皆中空攢成一匾毬子紅白單葉繞承之每枝只一花徑二寸葉似同蒿夏中開近年院體畫艸虫喜以此菊寫生【範石湖菊譜】

評者不以院畫爲重以巧太過而神不足也不知宋人之畫亦非後人可造堂室如李唐劉松年馬逺夏珪此南渡以後四大家也畫家𨿽以殘山剰水目之然可謂精工之極【屠隆畫箋】項氏蔵宋髙宗人參地黃圖贊對幅畫系院人佳品【眞迹實錄】李思訓冩海外山董源冩江南山米元暉冩南徐山李唐冩中州山馬逺夏珪冩錢唐山【董其昌容臺集】

禪家有南北二宗唐時始分畫之南北宗亦唐時分也北宋則李思訓父子著色山流傳而爲宋之趙幹趙伯駒伯驌以至馬夏輩【莫是龍畫說】

宋南渡畫院諸人得名者若李唐周曾馬賁下至馬逺夏珪李迪李安忠樓觀梁楷之徒僕於李唐差加賞識其餘亦不能盡別也【湯垕畫鑑】

【按馬賁爲元祐紹聖間人周曽爲宣和時人不入南宋湯氏偶誤爾】

趙千里兄弟以右丞之精神布二李之慧智芳姿勁骨不啻兼長至於劉李馬夏並屬精能此南宋之再盛也【張泰階寶繪錄】

南宋畫師無甚表表者劉李馬夏俱負重名而李馬爲最但較之北宋門庭自別其風气使然歟【張泰階寶繪錄字爰平雲間人家有寶繪樓崇正辛末作記】

南宋劉松年爲冠李唐馬逺夏珪次之【淸河書畫舫】

畫家各有傳不相混淆如人物白描有二種趙松雪出於李龍眠李龍眠出於顧愷之此所謂鐵綫描馬和之馬逺則出於吳道子此所謂蘭葉描也【何良俊四友齋說】近世畫手絕無南渡初尙有趙千里蕭照李唐李迪李安忠栗起吳澤數手今名畫工絕惟冩形象惜無精神【都穆鐵瑚】

北方盤車騾綱必用李晞古郭河陽朱銳【董其昌畫禪室隨筆】畫中山水位置皴法各有門庭不可相通惟樹木則不然𨿽李成董源範寛郭熙趙大年趙千里馬夏李唐上自荊闗下逮黃子久吳仲珪輩皆可通用或曰須自成一家此殊不能如栁則趙千里松則馬和之枯樹則李成此千古不易𨿽復變之不離本源豈有捨古法而獨創者乎【同上】

山水大小李一變也荊闗董巨又一變也李成範寛一變也劉李馬夏又一變也【藝苑巵言】

馬蝗描馬和之顧興裔之類撅頭描禿筆也馬逺夏珪折蘆描如梁楷尖筆細長撇納也減筆馬逺梁楷之類【鄒徳中繪事指蒙】

大斧劈皴李唐馬逺夏珪小斧劈皴劉松年泥裏防釘皴夏珪師李唐【汪砢玉瑚网】

馬逺夏珪用禿筆淡描指甲云以淡苦緑逐染【同上】畫家界畫最難如衛賢馬逺夏珪王振鵬皆以此專門名家【王阮亭香祖筆記】

李思訓風骨奇峭揮操躁硬爲行家建幢若趙幹伯驌伯駒馬逺夏珪【沈顥畫麈】

山水畫自唐始變古法蓋有兩宗李思訓王維是也李之傳爲宋趙伯駒伯繡以及於李唐郭熙馬逺夏珪皆李王之傳爲荊浩關仝董源李成範寛以及於大小米元四大家皆王李粗硬無士人气王虛和蕭瑟此又慧能之禪非神秀所及也至郭忠恕馬和之又如方外不食煙火另具一骨相者【偃曝談余】

宋畫絹光細如紙揩磨若玉更有濶五六尺者名曰獨梭絹紙用鵠白澄心堂居多【博物要覽】

宋有院絹勻淨厚宻亦有獨梭絹有等極細宻如紙者但是稀薄者非院絹也【明杜浚杜氏畫譜】

院體唐以來翰林院諸色皆有後遂效之卽學宮樣之謂也如京師有書藝局醫官局天文局禦書院之類是也卽今畫家稱十三科亦是京師翰林子局如徳壽宮置省智堂故有李從訓之徒【趙升朝野類要】

顧愷之論畫不及禽鳥張舜賔謂禽鳥爲下艸虫次之不知宋孝武賜何戢彈雀圗是顧景秀所畫當時知名至宋黃筌林椿趙昌馬世昌輩及徽宗子昂宗姓尢多惜愷之不及覩耳以余所見不下四五十冊皆其至者【明顧凝逺畫引】

南宋院畫錄卷一

欽定四庫全書

南宋院畫錄卷二

錢唐厲鶚輯

李唐

李唐字晞古河陽三城人徽宗朝補入畫院建炎間太尉邵宏淵薦之奉防授成忠郎畫院待詔賜金帶時年近八十善畫人物山水筆意不凡尢工畫牛髙宗雅重之嘗題長夏江寺捲云李唐可比唐李思訓【圖繪寶鑑】李唐字晞古河南人宋徽宗曾補入畫院髙宗時在潛邸唐嘗獲趨事建炎南渡中原擾攘唐遂渡江如杭夤緣得幸髙宗仍入畫院山水人物最工畫牛次之餘家舊有唐畫胡笳十八拍髙宗親書劉商辭按拍畱空絹俾唐圖冩亦嘗見髙宗稱嘆其畫晉文公復國圖有以見髙宗推愛唐畫也【畫繼補遺】

政和中徽宗立畫院召諸名工必摘唐人詩句試之嘗以竹鎖橋邊賣酒家爲題眾皆向酒家上著工夫惟李唐但於橋頭竹外掛一酒簾上喜其得鎖字意【繪事微言】李唐山水大劈斧皴披麻頭水筆作人物屋宇描畫整齊畫水尢覺得勢與眾不同南渡以來推爲獨步自成家數【元饒自然山水家法】

李唐河陽人亂後至臨安年已八十光堯極喜其山水【畫繼】

李唐山水初法李思訓其後變化多喜作長圗大障其名大劈斧皴水不用魚鱗紋有盤渦動蕩之勢觀者神驚目此其妙也【格古要論】

李晞古樹石李龍眠人物畫史中俱列妙品【珊瑚网】李唐尢工畫牛得戴嵩遺法【淸河書畫舫】

喬逹之簣成號中山所藏李唐晉文公復國圗一卷又一卷髙宗題並三禦璽人物樹石絕類伯時尋常李唐爲院畫忽之乃知名下無虛士也【煙雲過眼錄】

王子慶嘗得李唐所畫晉文公復國圖一卷本有下卷今止有上卷乃思陵禦題上有乾卦印下有希世藏小印其所作人物樹木之類絕似李伯時所作自成一家信知名下無虛士而予則未見也【志雅堂雜鈔】

喬仲山家晉文公復國圖筆意奇古𨿽近代人實有古人之風行書亦佳【鮮於樞困學齋雜錄】

李唐晉文公復國圖上卷一名晉公子奔狄圖趙松雪有詩附錄於此杌隉居蒲日艱難奔狄時天方興霸者數子實從之嵗久丹靑暗人賢簡冊悲至今綿上路猶憶介之推【淸河書畫舫】

張醜銘心籍詩晞古丹靑得正傳晉文歸國冩前賢院人雅有昂霄意何事聲名次大年【眞迹日錄】

郡城楊氏藏李唐春江不老圖小幅上有雙龍瓢印【都穆鐵网瑚】

李唐春江不老圖古松據大石欲攫峽口崩灘滙爲怒濤淩岸直上百步未已於諸畫中最爲獅子吼【弇州山人續集】吳惟逺有李唐風雨歸牛圖大幅桃園圖【暖姝由筆】

李晞古陳思王南皮防集圖【畫題】

吳新宇藏李唐七賢過闗圖捲絹本淺絳色有樓鑰黃溍防尾收藏得地精采煥然亦南渡奇迹【眞迹日錄】

旴陳明之藏李唐桃源圖【同上】

韓君啟藏李唐風雨歸舟圖絹本淺絳色烘染極佳人物差大後有呂志學黃鉞二防太史存良公之故物也【同上】

李唐袁安臥雪圖宋髙宗防【南陽名畫表】

尊生齋收桃林縱牧圖李晞古筆不知者謂爲戴嵩殊可笑也【淸河書畫舫】

李唐南畝饁耕圖一長夏江村圖一【繪事備考】

李唐問禮圖放牧圖雪塢幽居圖擊桐圖四景人物山水共十一軸【嚴氏書畫記】

李唐髙逸圖采薇圖晉文公春秋圖三笑圖香山九老圖長江雪霽圖濟河圖溪山深秀圖獨釣圖歸荘圖古木寒鴉圖皆手卷【同上】

李唐長夏江寺圖捲今在吳郡朱氏前有髙宗禦題後有開封趙與懃印眞筆妙品上上【淸河書畫舫】

李唐晉文公復國圖捲在嚴氏卽文休承所謂晉文春秋者也按雲煙過眼錄云云公謹敍次如此休承豈亦未見前書耶【同上】

李唐三生圖作牛背牧童李源欠身揖之又一卷作船子相對孕婦錦襠器汲與前合【王世懋澹圃畫品】

李唐三生後生圖元虞伯生等防【南陽名畫表】

李唐長夏江寺圖晚霞橫月圖淸暁捲舒圖煙林春牧圖江隄呼渡圖江天暮雪圖列子乘風圖采薇圖賀監防湖圖雪溪停棹圖盧仝烹茶圖宋宗室蘭坡趙都承與懃家藏【書畫彚考】

李唐八仙慶壽圖春夏秋冬四景山水圖毛良舜臣書畫樓所藏【無聲詩】

松郡顧光祿家藏李唐畫月團初碾瀹花甆對幅【妮古錄】李晞古畫髙宗題【系秦觀詩】月團初碾瀹花甆啜罷呼兒課楚詞風定小軒無落葉靑虫相對吐秋絲【書畫彚考】

李唐雪山樓閣圖滄浪濯足圖文徴仲曾仿之【同上】李唐山陰圖宋髙宗防王子猷雪夜訪戴圖寒江漁舫圖宋髙宗防江山勝景圖前元人防雪塢幽居圖宋髙宗題【南陽名畫表】

李唐春牧圖牛欲前行童子力挽之勢甚奇內冩二大樹蒼然【東圖元覽】

李唐梅竹幽禽圖小絹畫一幅甚剝落精彩尙在戊寅春正月二十五日汪爾張出示予【吳其貞書畫記】

李唐海山圖絹畫一卷古雅效李思訓艸橋圖絹畫一卷畫法逼似夏珪【同上】

李唐秋江潮汐圖絹畫圖之右角畫松風樓閣觀潮之意左邊皆煙水潮浪如山奔舟楫浮沈出沒使觀者神情震駭【同上】

李唐髙士鼓琴圖絹畫一幅一人坐古木下對泉鼓琴覺泉音琴聲在耳神品也上有項墨林賞鑑圖書觀於嘉興守李公署中甲午三月九日【同上】

李唐枯木寒鴉圖絹畫一卷畫法蒼秀艸中尙有剰雪蓋得景趣眞意爲妙品捲後沈麟題又附宋昌裔秋風詩一首在杭州六月望觀於紹興呂錦城手【同上】

李唐風雨歸牛圖絹畫一幅一株防葉樹爲風雨將吹倒於地有一牛乘順風而奔气韻如眞爲神品惜上面殘破此圖得之敬樞兄時己夘正月二十一日【同上】李唐夜遊圖大絹畫一卷畫法髙簡樹木特勝墨色淋漓气運渾厚神品也觀於州王晉公寓捨【同上】

李唐牧牛圖絹畫一幅樹下有水牛欲右行而牧童欲牽左轉兩下努力相持使觀者亦自費力得於紹興李氏【同上】

李唐萬松宮闕圖絹畫一大幅畫羣松於壑內兩邊斗立方塊峻峯左低而右髙左有水流下松壑而出右有水流下宮闕而出下段石坡皆爲斧劈皴上段峯頂蓋用側筆直皴畫法淸潤結搆髙妙爲李之神品在杭城得於紹興王氏家人手己酉十二月三日【同上】

李唐雪溪捕漁圖絹畫一幅運筆蒼健气韻生動爲宋代神品觀於紹興朱九老家辛亥五月之望【同上】

李唐雪天運糧圖一小幅畫法縱橫艸艸而成多得天趣識三字曰李唐畫【同上】

戊子嘉平月王仲和憲副出觀李希古萬松金闕圖【韻石齋筆談】

明皇擊梧圖一卷今在歙吳司成逺處長幾一丈前四五寸絹損甚無欵後有虞伯生防爲李唐然簡古勁峻似馬逺【東圖元覽】

戊戌十二月三十日鬰金堂始掛畫取李唐雪景【快雪堂集】己亥十二月二十八日項五官邀敍閱李唐江南小景又夷齊采薇圖所未見者【同上】

李唐風帆圖團扇絹本淡色江山松石三舟掛帆中流乘風潮平兩岸濶風正一帆懸宋孝宗對題描金雲龍圓牋朱文禦書之寶竹居俠如士介三印【瑚网】

李晞古秋山防蹇圖團扇絹本遙山逺水耶吾望其色浮浮然玉水題【同上】

李唐靑林盤礡圖團扇絹本【同上】

李河陽攜琴訪友圖團扇絹本傳稱李老筆意不凡年近八十猶待詔畫院是煙雲供飬亦可作地行仙也樂卿識於藥房【同上】

李唐山齋幽話圖團扇絹本竹扉臨石澗紅樹隔虛亭危岫如雲壓離騷對坐聽【同上】

李唐深山避暑圖【張泰階寶繪錄】

李唐傅巖圖【同上】

任士林李唐春牧圖詩春气燻人未耕作江艸靑靑牛齒白牛饑艸細隨意嚼老翁曲膝睡亦著蓬頭不記笠拋卻午樹當風夢揺落夢裏牛繩猶在握昨夜囤頭牛食薄【松鄕集】

袁桷李唐牛詩防防原空蟋蟀吟秋來乞得自由身平蕪又見鱗鱗緑復與田翁共苦辛【淸容居士集】

張昱題李唐香山九老圖有宋髙宗禦題二律詩兩疏誰是見機還終始君臣似此難宸翰昭回云漢上衣冠彷佛畫圖間常時諸老琴尊會盡是同朝鴛鷺班風采拜辭云陛下白雲千載在香山【張光弼詩集】

虞集李唐山水防後來畫者略無用筆故不足觀此畫乃直如書字正得古象形之意甚爲可嘉【元文類】李唐長江雨霽圖防李唐山水落筆老蒼所恨乏古意耳然自南渡以來未有能及者爲可寶也【子昂鐵网珊瑚】李唐長江雨霽圖詩煙雨樓臺掩映間畫圖渾是浙江山中原板蕩誰回首只有春隨雁北還至正癸亥八月三日題於破楚門之宴館蓆防山人王逢幽人避俗老江湖誰冩髙標入畫圖安得與君同海上釣竿和露拂珊瑚江邊漁者李應庚日暮空林新雨過茅堂咫尺寄巖阿攜琴若到王門去輸與寒江一釣蓑張雨雨過江村云尙濕翠微深處客方歸白鷗飛盡漁歌

起小艇溟蒙帶落暉於庭江雨晚初霽楚天淸景秋林深木葉暗山逺煙光浮欹斜露艸閣隠約認漁舟撫捲北平下令人思逺逰顧安金銀樓閣擁林花無數雲山帶晚霞鐘鼔不聞人境寂風光都屬釣魚家永嘉祖平風雨橫江白日昬寒林飛葉近前村馬行天際人驚墮龍起空中艇欲騰虛閣不妨閒自倚牽蘿常在待誰捫舊逰夢斷今防盡思得新詩冩石根吳郡顧敬故國江山入暮秋煙波畱得後人愁古今不預興亡

事只有滄浪獨釣舟吳僧竗聲斷厓雜樹緑參差水靣軒窓近夕暉挾防爲誰能逺望不知秋露濕人衣蔣堂艸艸衣冠已渡南李生飛墨潑煙嵐晚雲欲雨江天黑應有蛟龍起碧潭遂昌山樵一天風雨暗江南道上行人冒翠嵐何似滄浪老漁父蕭蕭蓑笠釣寒潭孟柟石徑﨑嶇客路難亂山空翠襲衣寒爭如漁父秋江上萬頃煙波一釣竿云灘王朝臣巖阿雨過緑生煙江濶云低不夜天厓石漫鐫元祐字畫圖猶記紹興年朱徳潤濕云著樹易爲雨古樨欹澗不知秋南山眞意無人領大江吞天浮釣舟鐵篴長江雨霽見前山老樹如雲蒼莽間景物壯年曾歷過白頭奔走未知還黃溍【同上】

李唐虎溪三笑圖防余嘗防匡山至虎溪未入東林寺首見一亭扁曰三笑因問其故謂晉逺師以陶淵明陸修靜且語且行握手相忘遂犯送客不過虎溪之戒乃相顧各掀髯而去觀李唐此圖千載遺風具存人生不與路爲讎二三子何哂之有紹興庚午季春十一日陳壽題【續書畫題防記】

仇逺題李待詔虎溪三笑圖詩偶然行過溪橋正自不值一笑三人必有我師不笑不足爲道人生一笑良難莫問是同是別靑山相對無言溪聲出廣長舌【山村遺槀】

胡長孺題李待詔虎溪三笑圖詩元亮纘孔業修靜研耽逺公學瞿曇髙居著幽禪人異道豈殊萬散一固全目擊輒有得參差各囅然胡爲老緇褐笑舞喜欲顚謾道遺其身襟袖猶蹁躚彼酣適酒趣尙不醒者傳俗吏浪自苦窺管恃知天【石塘集】

李晞古闗山旅行圖

劍閣賦咸陽之南直望五千里見雲峯之崔嵬前有劍閣橫斷倚靑天而中開上則松風蕭颯瑟防有巴猿兮相哀旁則飛湍走壑灑石濆谷洶湧而驚雷送佳人兮此去復何時以歸來望夫君以安極我沈吟以太息視滄溟之東注悲白日之西匿鴻別燕兮秋聲云愁秦而暝色若明月出於劍閣兮與君兩鄕對酒日相憶丹丘柯九思書

右李唐所畫闗山行旅圖樹石蒼勁全用焦墨而布置深逺人物生動蓋法洪穀子筆也唐爲紹興間畫院待詔髙宗雅愛之嘗題其畫卷云李唐可比唐李思訓今於姚子章處得見此圖益信其不謬也至正甲申四月日紫芝山人兪和書【寶繪錄】

余早嵗卽寄興繪事吾友唐子畏同志互相推讓商確謂李晞古爲南宋畫院之冠其丘壑布置𨿽唐人亦未有過之者若余輩初學不可不専力於斯何也蓋布置爲畫體之大防矩茍無布置何以成章而益知晞古爲後進之凖惜子畏已矣無從商確吾友某君持示此卷不勝嘆賞奚啻饑渴之於飲食欣然援筆漫書其後嘉靖癸巳二月五日文徴明識於晤言室【同上】

南渡畫院中人固多而惟李晞古爲最體格具古人若取法荊闗蓋可見矣近來士人有畫院之議豈足謂深知晞古者哉一日子章持示漫書數語於左爲晞古壯气至正九年初冬梅道人吳鎭識防

鄭東題李唐秋江山圖詩萬壑霜飛木葉丹石橋流水暮生寒卻疑二月天臺裏一路桃花送馬鞍【鄭氏聨璧集】前人題李唐牧牛圖詩羨殺田翁不出村羣牛坡上散如雲買牛何日同渠牧短笛時吹向樹根【同上】

劉崧題李唐牧牛圖詩天寒放牛遲野曠風獵獵獨來長林下吹火燒山藥山气日夕昬獨歸愁路逺猶戀艸靑靑遲回下長阪【槎翁集】

於立題李唐牧牛圖詩雨足秧田放牧時溪南溪北艸離離長歌叩角無人聽閒臥斜陽把笛吹【玉山艸堂雅集】董逌李唐摹邢和璞悟房次律圖防畢文簡公得唐本邢和璞房琯前世事和璞神凝似悟琯沈思如眞有想者久之則亦有若悟也璞悟以怕琯悟以欲此其異也乃掊師得永師還師徳書以信其說此畫深觀其隠而能得其趣決非常工所能知也崇寕二年其孫完官於潞子莆田方宙召畫人李唐摹爲別本以藏屬予書其後曰惟公深逹佛慧得死生說求入無倪則變滅起伏不足論也觀師徳爲唐臣深功隠徳及物多矣智如梁公猶不能知其善藏深矣世豈得而窺耶再出而爲房琯以名徳顯世任宰柄此何怪哉若爲正因者不遇正果則非理之常也永禪師入總持三昧能爲一切無礙與世脗合不離圓融而後其道爲和璞知道之所假果無有二也世人信羊叔子探環而未信永禪師事豈以非出於史官而僅爲稗說遽有分邪此又不求於理者之論也昔曇彥與元度同造二墖於會稽元度亡後彥若有待者異世爲蕭詧王荊之嶽陽實二十年來領越州曰許元度來也遂揺手命入室席地以三昧力加被王忽悟造墖事殆如今日事此豈可誣哉昔人記崔彥武圜澤再生事皆謂不忘願力故以願求者可坐而待之誠得此說者可以知願力堅固如精金之不可攺𨿽百鏈而性存者也【廣川畫防】

劉因題宋髙宗題李唐秋江圖詩秋江吞天雲拍水濤借西風扶不起斷雲分雨入江村回首龍沙幾千里澹庵老筆揺江聲髣髴阿唐慘淡情千秋萬古靑山恨不見歸舟一葉橫【靜修集】

李晞古村荘圖

春江溶漾栁絲長修竹桃花處士荘徵艦何來集成市馳驅塵土爲誰忙晞古丹靑獨擅長个中全勝輞川荘焚香靜對山窻下忘卻長安市裏忙李唐爲南宋畫院待詔冠絕一時髙宗深愛重之嘗見其畫卷題云李唐可比唐李思訓在當時已自貴重況今日乎至正乙巳八月晦日從徳輔先生齋頭得見此圖漫題若此兪和識【寶繪錄】

徐一防李唐扁鵲授方圖防此圖相傳爲李唐規模扁鵲與長桑君授方大意一人在古樹間南向坐有授受狀似是長桑君一人坐於樹旁回視坐樹間者頗恭似是扁鵲旁有水波沄沄卽所謂上池水也太史公紀長桑君授禁方於扁鵲其事甚祕世莫得而知不知唐生千載之下乃能得其髣髴如此海昌郭子振氏得此圖甚加祕重請余識之【始丰類槁】

李唐畫宋髙宗題恩沾長壽酒歸遺同心人滿酌共君醉一杯千萬春賜王提舉並賜長壽酒【瑚网】

朱徳潤李唐村社醉歸圖詩村南村北賽田祖夾岸緑楊聞社鼔醉翁晚跨防牛歸老婦倚門兒引路信知擊壤自堯民季世龔黃不如古披圖昨日過水南縣吏科徭日旁午【存復齋集】

熊明遇題李唐敬亭山圖詩太白風流采石寒宣州猶剰敬亭防樓臺幾換新官主野圃時供過客歡古木依依迷暗艸長橋瀝瀝瀉鳴湍李唐圖在鮫綃上萬古誰歌蜀道難【緑雪樓集】

李唐伯夷叔齊采薇圖防宋髙宗南渡萃天下精藝良工畫師者亦與焉院畫之名蓋始諸此自時厥後凡應奉待詔所作總目爲院畫而李唐其首選也唐河陽人在宣靖間已著名入院後遂乃盡變前人之學而學焉世謂東都以上作者爲髙古良有以夫余總角時見鄕裏七八十老人猶能道古語謂唐初至杭無所知者貨楮畫以自給日甚困有中使識其筆曰待詔作也唐因投謁中使奏聞而唐之畫杭人卽貴之唐嘗有詩曰雪裏煙村雨裏灘爲之如易作之難早知不入時人眼多買胭脂畫牡丹可槪見矣至正壬寅余獲此於沈恆氏愛其𨿽變於古而不逺於古似去古詳而不弱於繁且意在箴防表夷齊不臣於周者爲南渡降臣發也嗚呼深哉昔米南宮嗜畫病世無眞李成乃擬無李論以去其惑余他日見唐畫太多率皆抱南宮之憾而此畫者所謂吾無間然者也因書顚末於左且以告夫來者是歲九月旣望鄕貢進士錢唐宋杞之記【續書畫題防記】張羽題李唐畫袁安臥雪圖詩袁生抱髙節處順以安時杜門不出仕自與塵世辭嵗暮多嚴風積雪盈路岐擁鑪獨髙臥中心還自怡縣令何所問下車叩茅茨問君胡不出答云恆苦饑愼守固窮志相干豈其冝此事復已久焉獨馳思披圖三嘆息髙風如在玆嗟彼後之人汲汲循其私【靜居集】

莫廷韓李唐闗山雪霽圖防李唐闗山雪霽圖一卷人物樹石筆勢蒼古衝寒涉險之態曲盡其妙非後人所能髣髴也題欵著枯漧中甚奇精宻幾不能辧此卷不經好事賞鑑猶然泥沙令入薛米諸人手必傾囊見珍矣予嘗見臨本一於都下貴戚家裝潢絕冨金玉璀璨意極寶惜顧非眞迹使葉公信好龍恐此卷終當化去【莫廷韓集】

郭礎李唐畫防李唐畫法古厚中自有生气欲動不必専以界畫爲工後人則步步邯鄲𨿽以江南第一風流才子爲之猶有遺恨況其下焉者乎吾每欲爲古人解嘲【畫法年紀】

張寧李唐畫卷防嘉興通判易公所藏李唐畫卷山水防廓樹石淹爛峯巒徑路林橋野屋蓊欝蒼茫得沿洄起伏近逺之勢其間人物境界景色畊樵漁叟鳬鷺汀沙上下相暎展玩間欲使人忘其爲畫但筆意甚逺而楮墨不周恐有斷裂不完非全稿也予嘗見唐畫淺色山水皴法有抹斷而無皴紋用筆甚老簡人物卻甚精到對靣欲語髙宗嘗稱其可比李思訓此則化小斧劈爲皴泉木皆相等惟水涘側筆如飛白狀殊不侔也豈自古名家固多變筆而不變法耶珍重珍重【方洲集】謝常桂軒詩集題李唐雪景陰飈萬壑聲吼虎厓澑懸冰云擁塢千株老樹獨槎牙積雪不消從太古巢傾凍鵠棲難定枝濕淸猿啼更苦蟠根瘦幹鐵石堅豈比羣材畏斤斧天寒曠野行人絕尙有嬾殘能步武樓臺縹緲玉芙蓉梨花散作天花舞攜琴邀我賦新詩覺淸寒生肺腑篝燈展玩吸梅香窓月微明輪半吐宋犖防李晞古長夏江寺捲南宋李晞古長夏江寺余見凡三卷其一爲遷安劉總憲魯所藏余曩曾購得筆墨渾厚神采奕奕上有髙宗題云李唐可比唐李思訓乃從來烜赫名迹也旋爲有力者負之而趨迄今悵惘其一無髙宗題殘缺已甚余見於梁相國棠村先生座上所謂素絲斷續不忍防已作蝴蝶飛聫翩殊無可憶此卷防峭幽邃寫出江山之勝以泥金防苔尢爲奇創流傳有緒詳董文敏防中品在劉氏卷下梁氏卷上亦希世之珍也康熙甲申正月餘從嶺南得之足以豪矣裝池竟漫爲防尾【西陂類槁】

朱彛尊李唐長夏江寺圖防康熙乙丑二月納蘭侍衛容若購得李唐著色山水捲邀余題籖唐字晞古河陽人宣和中曾直畫院南渡後入臨安年已八十授待詔觀其畫法古雅深厚宜爲思陵所賞卷首題曰長夏江寺捲尾題曰李唐可比李思訓按宋人著色山水多以思訓爲宗蓋春山薄而秋山疎惟夏山利用丹墨比之思訓可謂知言也【曝書亭集】

陳廷敬李唐長夏江寺圖於

大內見之宋髙宗題云李唐可比唐思訓花石綱殘艮嶽空湖光金粉畫難工那知零落風煙外卻閉金函玉牘中【午亭文編】髙士奇觀李唐長夏江寺圖卷詩山下深江千頃碧山腰松栝勢百尺古寺樓臺杳靄間濃陰覆地晝掩闗逺岸蒲帆疾如馬何不此地銷長夏李唐淸興殊激昂山盤水濶開洪荒炎風撲靣气蒸鬱展捲颯颯生微涼【苑西集】

張英題李唐長夏江寺圖詩一幅鵞溪絹色陳祗今書畫兩精神墨光透紙釵痕字筆陣橫秋斧劈皴翠華消息斷河汾遙望蒼梧隔暮云畫譜宣和才誤卻何堪重話李將軍【存誠堂集】

鄒迪光李晞古夷齊采薇圖防評繪事者謂宋之晞古似唐之思訓而人物兼擅畫牛更精此卷夷齊采薇圖二人對語酷有生態一樹離奇偃蹇一樹葉欲脫不脫信腕揮運自生妙理眞大匠手也當時之評固無虛語【石語齋集】

劉宗古

劉宗古汴人宣和間待詔成忠郎畫人物山水佛像靖康亂流落江左紹興二年進車輅式稱防復職除提舉車輅院事【圖繪寶鑑】

劉宗古工畫人物長於傅染不施背粉而正靣自有神采【繪事備考】

劉宗古畫之傳世者松下奕棋圖一仕女圖一詩女圖一【同上】

楊士賢

楊士賢宣和待詔紹興間至錢唐復舊職賜金工畫山水人物師郭熙多作小景山水林木挺勁似亦可取峯石水口雄健之筆逺不逮熙【圖繪寶鑑】

楊士賢山水開精舎圖一【繪事備考】

楊士賢雪景小山水初見以爲劉松年然士賢徽宗時人乃知松年之筆實師士賢【東圖元覽】

余家舊有楊士賢畫一雪景橫捲髙宗題作溪風飄雪【畫繼補遺】

楊士賢遙岑煙靄圖團扇絹本淡色江山村嶼有乘騎者有捕魚者荷戴度橋者上方遙岑煙樹隱隱梵剎楊士賢遙岑煙靄圖坐對終日方知古人用筆之妙直擬化工元宰習靜軒卬【珊瑚网】

楊士賢秋山松屋圖團扇絹本楊待詔多作小景勁挺可取是圖石壁古松偃蓋屋宇幽人兩兩相對廣除竹樹蕭疎間懸泉縈階下而逺山一抹長空極目無盡誰云雄偉不逮郭熙耶【同上】

陶宗儀題楊士賢風雨歸舟圖詩山雨溪風晚未休蕭蕭落葉滿汀洲漁船罷釣歸何處眼底狂瀾正可愁【南村集】

前人題楊士賢雪林行旅圖詩積雪凝寒晝不消璚林琪樹聳孤標寄言逆旅休辭倦西崦人家路尙遙【同上】

朱宗吉楊士賢畫防楊士賢愛作小景寸天尺地水郭山村幽思冥搜神遊三昧【顧炳畫譜】

李迪

李迪河陽人宣和蒞職畫院授成忠郎紹興間復職畫院副使賜金帶歷事孝光朝工畫花鳥竹石頗有生意山水小景不逮【圖繪寶鑑】

李迪雪禽圖絹畫一幅雙鉤雪竹一鳩集於枯木上作寒冷狀尢精俊如生气韻絕倫神品也識八字曰淳熙丁未歲李迪畫【吳其貞書畫記】

李迪枯木幽禽圖畫法髙古後有髙季迪等四人題識是南宋大內之物【同上】

李迪亦畫犬【畫史防要】

李迪畫之世者海棠睡起圖一湖石海棠圖一帶雨海棠圖一碧桃垂絲圖二水仙詠梅圖二元圃秋香圖一折枝杏花圖一折枝花圖五逺水圖一喚渡圖一溪山圖一【繪事備考】

嘉興王庭槐藏李迪猿三幅【寓意編】

李迪宣父像花鳥十二幅又獐圖百犬圖手卷【嚴氏書畫記】李迪寒塘鸂圖一幅不甚大絹精宻光滑如紙【東圖元覧】李迪枸鶺鴒圖方絹本著色帶雪枸朱實累累艸際鶺鴒翹翹欲起【瑚网】

李迪鷹熊圖方絹本淺色峭壁荒巖鷹熊顧盼隠隠動犄角之機圖右古印莫辧李迪寫花木鳥獸尢出人意表此圖是矣其昌觀【同上】

李迪古木竹石圖方絹本著色緑陰髙樹石竹叢生睿思東閣都省書畫二印【同上】

李迪寒塘鸂圖方絹本著色梅花修竹掩映山塘石上鸂枝頭小鳥隠約飛鳴丁云鵬題二印【同上】

李迪楓林石壁圖小斗方絹本迪在孝光朝大有時名觀此何山水小景有不迨耶汪砢玉【同上】

李迪庾元規南樓明月圖【錢江畫題】

李迪牧羊圖雪景花禽圖毛良書畫樓藏【無聲詩】

李迪花鳥竹石小品生意浮動睹之不覺起濠濮間想也【顧炳畫譜】

淩雲翰題李迪猿抱子攀蘿過別枝滿身秋露濕金絲冷泉不復聞淸嘯把燭觀圖有所思【柘軒集】

鐂績題李迪畫蘆雁詩逺別胡天趂稻粱秋風吹斷不成行夜深獨宿江南渚夢怯黃蘆葉上霜【嵩陽集】髙啟題李迪畫犬詩防兒偏吠客花下臥晴莎莫出東原獵春來兔乳多【靑丘集】

李安忠【一作中子公茂附見瑛別見】

李安忠居宣和畫院歷官成忠郎紹興間復職畫院賜金帶工花鳥走獸差髙於迪尢工捉勒山水平平【圖繪寶錄】李公茂安忠之子世其家學然不逮父【同上】

李安忠畫之傳世者冝春苑馴獅圖一【繪事備考】

馬臻題李安忠雪岸寒鴉圖詩北風萬里吹石裂古樹槎牙摧朽鐵羣烏啞啞如苦饑倦飛還向空林歇孤村荒寒得食逺日暮沙邊啄殘雪回情防意各有態羨殺畫師心更切我嘗記得天隨詩至今讀之心激越婦女衣襟便佞態始得金籠日提挈老烏老烏爾身毛羽黑離離況復人間厭爾啼何不飛鳴丈人屋丈人屋頭春栁緑【霞外集】

李安忠逐羊圖小絹畫一幅气色佳維江孟明家觀【吳其貞書畫記】

李安忠牧羊圖小絹畫一幅精彩如新羣羊食艸於坡上有一牧童上樹捕八哥一牧童在樹下張望意思種種類生觀於昆山李【闕】手癸卯正月望日【同上】

李安忠工畫捉勒得其鷙攫及畏避之狀【畫繼補遺】

虞堪題李安忠猿鵲圖詩啼猿靈鵲賦難工峽月河星思未窮誰向楚臺悲寂寞想趨巖殿卻如風【鼔枻槀】吳師道防李安忠畫鼠盜果圖徐崇嗣嘗畫茄鼠圖今李安忠畫鼠啖荔支蓋同一機軸世之可畫物甚多而彼乃用意於鼠亦異矣使觀之者變憎爲玩豈非筆墨之妙足以移人也哉【吳禮部集】

蘓漢臣【子晉卿附見瑛別見】

蘇漢臣開封人宣和畫院待詔師劉宗古釋道人物臻妙尢善嬰兒紹興間復官孝宗隆興初補佛像稱防授承信郎【圖繪寶鑑】

蘇晉卿漢臣子工佛像【續圖繪寶鑑】

士女之工在於得其閨閣之態唐周昉張萱五代杜霄周文矩下及蘇漢臣輩皆得其妙不在施朱傅粉鏤金佩玉以飾爲工【畫鑑】

蘇漢臣畫之傳世者栴檀香佛像一香積如來像一熾盛光佛像一日月珠幢像一鬘華菩薩像一智積菩薩像一獻花龍女圖一獻珠龍女圖一彌勒佛像二摩防羅像一藥義將圖一功徳林圖一揭諦神像一薝葡林圖一太上像二靑元圖二飛仙圖二羣仙圖二仙藥圖三仙迹圖十二【繪事備考】

蘇漢臣擊樂圖絹畫鏡面一人滿身樂器二嬰兒撫肩觀其擊樂用筆淸勁逼似唐人此圖得之歙人汪無方【吳其貞書畫記】

蘇漢臣嬰兒鬭蟋蟀圖絹畫一大幅丹墨如新畫法工細【同上】

至大戊申十一月廿四日客長興陳元善來約趙文卿及余至其家觀蘇漢臣孩兒四幅具酒三勺【郭天錫日記眞迹】蘇漢臣金母臨宴龍女獻珠水鉢降龍仕女圗四軸嬰戱貨郎八軸【嚴氏書畫記】

蘓漢臣貨郎圗手卷【同上】

蘇漢臣嬰兒戱浴圗蘓漢臣作嬰兒深得其狀貌而更盡神情亦以其専心爲之也此幅婉媚淸麗尢可賞玩宜其稱隆於紹隆間也梅道人吳鎭題【寶繪錄】

余家蔵蘓漢臣貨郎擔其閨人兩兩妝束卽宋詞平頭鞋子防鸞小也又二嬰鬭促織三孺子放風箏【珊瑚网】漢臣嬰兒鬭蟋蟀圗團扇絹本著色桂樹菊花石闌外嬰孺四蹲踞鬭蟋蟀天機爛漫【書畫彚考】

劉宮保子大蘓漢臣戱嬰一卷長丈餘絹如新【東圖元覽】西湖五聖廟有蘓漢臣畫壁顯應觀舊有蕭照山水及蘓漢臣畫水壁今不復存矣【武林舊事】

章允恭蘓漢臣浴嬰圗跋漢臣制作極工其冩嬰兒著色鮮潤體度如生熟玩之不啻相與言色者可謂神矣【顧炳畫譜】

純皇好玩名畫古器南京西華門舊有二黒漆圎櫝振之中空有聲蓋國初巨室之借入者以不可啟視故棄於此守閽小內史張本穴而窺之一爲王維傅色山水一爲蘓漢臣所繪宋髙宗瑞應圗本以王畫送安寧蘓畫送黃賜皆太監坐廠守備者未幾寧死賜攫得之並以獻上賞賚甚厚【雙槐歳抄】

侯恪題蘓漢臣鷸蚌圗詩秋風瑟瑟蘆花白秋山如洗澗泉碧夕陽逺掛楓樹林鷸蚌無心相逼迫蓑衣漁子罷垂綸卻看手取如有神人生萬事皆如此誰爲此圗蘓漢臣【侯太史詩集】

汪砢玉蘓漢臣子卿持莭圗跋開封蘇承信畫師劉宗古制作極工人物尢著色鮮潤體度如生而有嫌以筆端微滯者豈未見其冩意艸艸如此圗者耶【瑚网】蘓晉卿畫之傳世者如意輪菩薩像一寶檀花菩薩像一金剛手菩薩像一【繪事備考】

陳奕禧題蘓漢臣捕魚圗詩春波暖入湖中棹荻港涼生雨後燈名利兩忘爭似爾休論呂望與嚴陵【春藹堂集】田雯題蘓漢臣畫詩十嵗嬰兒妙入神水邊逰戱見天眞翻嫌防爾童心減冠者何須五六人【山防詩選】

朱鋭【弟森附見】

朱鋭河北人宣和待詔紹興復職授廸功郎工山水人物師王維尢好冩騾网雪獵圗形容布置曲盡其妙筆法類張惇禮【圖繪寶鑑】

朱森銳之弟亦工山水人物布置行筆俱不逮兄【同上】朱銳畫之傳世者溪山秋霽圖一雪獵圖二水閣暁寒圖二騾网圖二溪山雪霽圖二盤車圖二運糧圖二【繪事偹考】

程季白齋樓觀朱銳雪中騾网種種備【珊瑚网】

朱銳訪戴圖團扇絹本淡色雪後江山村荘蕭瑟一客篷窻引望若指揮長年發棹圖左右角下長圓朱文印莫辧明安國玩黔寧王子子孫孫永保之二印朱銳學王右丞多雪岡盤車之屬此圖筆法髙簡非李唐所能夢見董其昌【書畫彚考】

朱銳雪景待渡圖毛良書畫樓藏【無聲詩】

朱銳雪荘行騎圖團扇絹本淡色雪中山水一人乘騎循山荘行蒼頭後隨一童子前導若尋幽探勝者【書畫彚考】朱銳雪荘飬馬圖絹畫一幅絹質剝落與江孟明家雪山運糧圖無異觀於吳門王其長家甲午四月六日【吳其貞書畫記】

朱銳雪山運糧圖絹畫鏡面一頁畫一輣車前車有三牛後車有二人共有五車夫坡上有數株古樹枝榦垂下皆爲雪所壓也山背有村店人家畫法精細文秀之甚爲銳超妙入神之作【同上】

朱銳秋山駝車圖絹畫一幅气色佳【同上】

宋寧宗楊皇后題朱銳雪景冊詩雪吹醉面不知寒信腳千山與萬山天甃瓊階三十里更飛栁絮與君看題朱銳冊賜大少保坤卦圓印【書畫題防記】

趙孟頫題朱銳雪景詩塵埃困人恆作惡開卷驚看雪滿樓安得眼前有此屋仍呼陶謝與同遊【松雪齋集】文徴明題朱迪功雪景圖詩宣和待詔朱迪功一時畫雪推精工筆蹤逺法王摩詰更說盤車妙無敵此圖似寫窮途客僕馬蕭蕭有羈色凍雲壓巖巖欲沈喬木封玉寒森森山根滅沒逕路絕客子欲行愁雪深雪深云寒不可渡景色蒼茫野雲暮誰與擁蓋獨臨淵豈是行吟覓新句古來繪事不易言正在位置經營間朱君此畫妙有骨一笑千金豈論直【瑚网】

李端

李端汴人宣和待詔紹興間復官賜金帶作梨花鳩子得法【圖繪寶鑑】

李端京師人偏工梨花鳩子作扇圖極形似亂離後卒於杭【畫繼】

李端畫之傳世者梨花鳩子圖一【繪事備考】

王冕題李端秋山圖詩前年放船九江口秋風獵獵吹蒲栁買魚沽酒待明月不知江上靑山走三更吹笛欲喚人漙漙白露侵衣襟故鄕遙遙書斷絕空見過雁如飛雲去年卻下七里灘秋水滿江秋月寒子陵先生釣魚處荒臺直起靑雲端先生不愛漢庭官自與山水相盤桓至今髙節惇亷頑淸風凜凜誰能攀泊舟登岸行復止小逕分岐通艸市石林掩映樹靑紅正與今年畫相似茅廬半住林木裏白狗黃雞小如蟻翁媼無言童稚閒可是太平風俗美淸溪水落魚蟹新東鄰釀熟呼西鄰相牽相把意思眞親宻不異朱陳民李端筆力能巧妙寫我舊日經行到豈是老瞢水墨不覺掀髯髮長嘯殷家大樓蒼江頭畱我十日風雨秋觸景感動旅邸愁便欲卜築山之幽斷橋流水無人處添種梅花三百樹直待雪晴冰滿路騎驢相逐尋詩去【竹齋集】

張浹【無畫迹可考】

張浹宣和待詔人物山水師郭熙紹興間復官賜金帶【圖繪寶鑑】

顧亮【無畫迹可考】

顧亮一作諒宣和待詔師郭熙人物山水與張浹同流落江左宮觀寺院畫壁糊口紹興間復官賜金帶【圖繪寶鑑】郭熙善得煙雲出沒峯巒隠顯之態後世楊士賢顧亮皆學之【畫鑑】

顧亮能作大幅巨畫善布置好作盤車圖【畫繼補遺】

李從訓【子章附見養子嵩別見】

李從訓宣和待詔紹興間復官補承直郎畫院待詔賜金帶工畫道釋人物花鳥位置不凡傅彩精妙髙出流輩【圖繪寶鑑】

李章杭人從訓之後善畫人物著色山水【同上】

李從訓畫之世者宜男圖一蠲忿圖一合歡圖一雀圖四鳩圖二【繪事備考】

閻仲【子次安附見無畫迹可考次子次平別見】

閻仲宣和時王宮待詔工人物絳色山水尢工畫牛紹興間補承直郎畫院待詔賜金帶筆力頗麤俗【圖繪寶鑑】閻次安仲子畫山水窠石【同上】

周儀【無畫迹可考】

周儀不知何許人徽宗朝畫院祗善寫人物世傳千里晞逺常師之謹守法度甚雅潔【畫斷補遺】

周儀宣和待詔善畫人物謹守法度淸秀入格承應摹唐畫有可觀紹興年復官賜金帶【圖繪寶鑑】

焦【無畫迹可考】

焦錫宣和院人紹興間復爲畫院待詔賜金帶【圖繪寶鑑】

胡舜臣張著【俱無畫迹可考】

胡舜臣張著與張浹顧亮俱善山水並師郭熙又同爲畫院待詔各得熙之一偏浹善著色著精傅染皴法而重山疊嶂頗覺繁冗惟舜臣謹宻有法髙出二人亮能作大幅巨軸皆未易才也【繪事備考】

南宋院畫錄卷二﹤子部﹐藝術類﹐書畫之屬﹐南宋院畫錄﹥

欽定四庫全書

南宋院畫錄卷三

錢唐厲鶚撰

馬和之

【按和之官至工部侍郎夏氏不列於院人之中考周艸窻武林舊事載禦前畫院僅十人和之居其首焉或者以和之藝精一世命之總攝畫院事未可知也艸窻南渡遺老必有所據今從之】

馬和之錢唐人紹興中登第人物佛像山水仿吳裝筆法飄逸務去華藻自成一家髙孝兩朝深重其畫毎書毛詩三百篇令之圖寫官至工部侍郎【圖繪寶鑑】

馬和之作人物甚佳行筆飄逸時人目爲小吳生更能脫去習俗畱意髙古人未易到也【畫鑑】

和之畫本工爲平逺其寫山頭者百無一二【淸河書畫舫】遊氏家藏馬和之倚樹觀音二【雲煙過眼錄】

莊蓼塘家所藏馬和之一冊畫院十冊皆精【同上】

髙宗嘗以毛詩三百篇詔和之圖冩未及竣事而卒畫之進禦者闗雎圖一桃夭圖一葛覃圖一螽斯圖一漢廣圖一采蘩圖一采蘋圖一甘棠圖一騶虞圖一艸虫圖一伐檀圖一蒹葭圖一晨風圖一衡門圖一鳲鳩圖一九罭圖一鹿鳴圖一天保圖一采薇圖一常棣圖一鶴鳴圖一沔水圖一采芑圖一鴻雁圖一白駒圖一黃鳥圖一南山圖一桑扈圖一鴛鴦圖一鳬藻圖一白華圖一隰桑圖一棫朴圖一旱麓圖一靈臺圖一云漢圖一谷風圖一韓奕圖一江漢圖一振鷺圖一丰年圖一嵩髙圖一淇澳圖一干旄圖一考槃圖一木瓜圖一蓼蕭圖一斯幹圖一大田圖一駉圖一酌圖一潛圖一【繪事備考】

張受益藏馬和之二喬倚樓觀書圖【志雅堂雜抄】

馬和之豳風圖紙畫一卷十則畫於澄心堂紙上畫法工致而飄逸如行雲流水脫盡院體逐則副頁宋髙宗楷書書其詩運筆遒勁宗宣示表上有玉璽觀於師利兄之南樓【吳其貞書畫記】

馬和之後赤壁圖絹畫一卷畫法簡逸意趣有餘後髙宗書後赤壁賦一篇書法宗鐘王二家【同上】

馬和之設色山莊圖絹一卷畫法精細而有逸韻在揚州觀於吳能逺手【同上】

馬和之九錫圖絹畫一頁气色尙佳人物衣折用栁葉法蓋仿顧長康吳道子爲之神品副紙上有鄧氏題跋辧爲桓溫圖也【同上】

馬和之東山髙臥圖絹畫十大幅運筆飄逸爲超妙入神之畫【同上】

馬和之王右軍小像絹畫一小幅畫法簡略上有董思白題【同上】

馬和之著色二南圖絹本小冊有趙承防楷書毛詩對題在韓朝延家【眞迹日錄】

馬和之蓮社圖宋末人跋【南陽名畫表】

馬和之陳風十篇圖宋髙宗冩毛詩並跋【同上】

甲子十二月十有七日過項公定出觀書畫卷內有思陵書毛詩馬和之繪圖山有樞等數十章【六研齋筆記】馬和之袁山松長楊步屧圖【畫題】

廣徳藏馬和之風雅圖【眞迹日錄】

項希憲家馬和之豳風一卷七月至狼跋凡七段皆髙宗補書經文髙宗毎云冩字當冩經書不惟學字又且經書不忘每書毛詩虛其後命和之圖焉【妮古錄】

張醜銘心集詩豳風七月農桑譜南渡和之描冩精逸筆興酣時亹亹斷麻心賞見卿卿【眞迹日錄】

乙未六月四日過項又新觀馬和之鶉鵲圖破斧圖【太平淸話】馬和之照水圖絹本立軸長二尺六寸濶一尺四寸餘有趙氏仲時楊氏家藏等印【江村銷夏錄】

馬和之山水大軸風雅圖九卷毛詩圖二冊【嚴氏書畫記】馬和之冩桓大司馬九錫小橫幅有元人跋【東圖元覽】畫詩意一片其詩曰就船買得魚偏美踏雪沽來酒更佳無欵吾以爲馬和之【淸河書畫舫】

元宰公有馬和之範蠡五湖小冊【同上】

馬和之著色唐風十二圖小雅六篇圖並在嚴分宜家今歸韓太史處【同上】

馬和之毛詩圖紙畫二小橫幅在澄心堂紙上一爲雄雉一爲無羊上有趙松雪蓼庵二圖書蓼庵卽荘蓼塘也爲元季大鑑賞人購於江基手【吳其貞書畫記】

丙申九月二十二日曹仲甫攜示馬和之水墨豳風圖三卷【快雪堂集】

項墨林所藏有馬和之毛詩十二段【同上】

倪雲林淸閟閣藏馬和之小雅六篇圖【淸河書畫舫】

吳原博募得馬和之風雅八圖屬沈啟南鑑定未防而原博下世故無跋語傳後八圖者四風四雅乃關雎考槃葛屨綢繆鹿鳴伐木鴻雁無羊也和之本工設色八圖獨以白描見長不知者謂爲粉本臆度之論也【同上】馬和之伐木圖斗方絹本淡色空山老樹二客執柯仰聽黃鳥圖右古印半方莫辧【書畫彚考】

馬和之栁隄待渡圖團扇絹本淡色一人立栁下待渡童子勒馬臨流中流一舟帆風勢甚駛【同上】

馬和之風栁蟬蝶圖團扇絹本著色風栁蕭蕭蟬坐枝間蜨飛葉底【同上】

馬侍郎二人圖捲絹本髙八寸濶二尺有子昂收藏印記破斧美周公也周大夫以惡四國焉旣破我斧又缺我斨周公東徵四國是皇哀我人斯亦孔之將旣破我斧又缺我銶周公東徵四國是遒哀我人斯亦孔之休【髙宗題】宋髙宗書余曽以刻鴻堂帖中此檇李項氏家藏趙集賢補圖於後惜流傳嵗久只存一章其餘不知何處二人如有所指授筆意髙妙眞希世之珍恨不得仙人孟岐一問之耳己未九月其昌戊辰二月重觀於眉公頑仙廬元宰【書畫彚考】

馬和之幹旄圖絹橫披孑孑幹旄建於車後兩服兩驂而維之正見衛大夫見賢之勤而彼姝者子罄折且前是欲以畀之之气象耳衣折作馬蝗描古法昭燦如覩商周法物樂卿【珊瑚网】

馬和之載驅圖絹橫披許穆夫人本無唁衛事故不作驅馬悠悠惟指其憂心而已乃猶作許大夫來告則是以夫人意中事故不妨象外描寫若馬工部之落筆飄逸仿吳裝法也右冊向爲項又新所藏聞當時價值百鎰砢玉【同上】

馬和之鶉奔圖絹本馬侍郎寫衛風鶉奔章不寫宣姜妷事但寫鶉奔鵲彊樹石動合程法覽之衝然由其胸中自有風雅也汪砢玉【同上】

汪砢玉馬和之定中圖跋登丘相度得文公營徙之狀子來趨事得國人悅復之象其蒼莽攸鬰則樹之榛栗椅桐梓漆也定宿在中於以作室可想見矣此眞千句圖樂卿【同上】

馬和之棄瓢圖陶九成題眞迹【同上】

南宋馬和之侍郎嘗寫毛詩進禦戊申在京師得其畫檜風羔裘素冠萇楚匪風四章每幅書本詩於後楷法殊妙有禦府圖書【池北偶談】

元王逢題馬和之園有桃詩意圖華髮無情賦黍離何堪盡托魏風詩漢皇日宴西王母合賜東方酒一巵【梧溪集】

劉克荘馬和之覓句圖跋夜防人靜凍鶴先睡蒼頭奴屈兩髐煨殘火此翁方假寐防搜前有缺唇瓶貯梅花一枝豈非極天下苦硬之人然後能道極天下秀傑之句耶使銷金帳中淺斟低唱人見此必發一笑【後村集】林希逸題馬和之覓句圖詩先生隠幾奴煨火斜揷疏枝破瓦尊鶴夢未回更幾轉吟詩應是月黃昬【竹溪十一集】

馬和之春宵鶴唳圖秋空隼舉圖皆項氏藏【太平淸話】鄧文原題馬和之卷詩回嵐洞壑玉參差滿地濃陰日影遲寂寂柴門云自合深深灌木鳥仍窺滄浪唱晚空天地緑綺尋幽過竹籬豈是柴桑歸去者時臨淸淺賦新詩【素履齋集】

吳鎭題馬和之卷詩靑峯互合若爲羣中有髙人臥白雲颯颯松風從澗出蕭蕭竹色過橋分閒來欲覓知音伴病起還探頌酒人一段淸幽𨿽離俗不禁長笛起前濆【梅花庵集】

釋宗泐題馬和之王風之水圖馬卿獨念宋中微圖寫詩篇墨采輝戍甫戍申都不及西風淮岸爲沾衣【全室外集】

陳衎馬和之劍仙圖跋宋思陵寫三百篇每篇必勅和之作圖予嘗見采菽以下十四章於新安吳蹇叔家其筆與此政同稱其吳裝飄灑務去華藻不誣也【大江艸堂集】

李日華馬和之雞鳴風雨圖跋馬和之毛詩圖余見鶴鳴伐檀等篇此景色似爲風雨雞鳴而設蘇耽句或南村翁別有爲而後來諸公不復置辧然杜陵詩亦堪入畫世間事將錯就錯者多矣但觀筆法以自暢悅可也【恬致堂集】

馬和之寒巖行旅圖馬和之嘗畫毛詩三百篇已得風人之防矣今所作寒巖行旅脫去華麗而専爲簡淡誠可貴尙孟頫【張泰階寶繪錄】

張寧題馬和之豳風圖詩后稷肇王業豳風有遺詞相彼千畝良爲我百度資耕耨信勞止祭養當來斯匪直今始然振古恆在玆【方洲集】

前人題馬和之匏葉圖詩匏葉苦未萎濟水盈彌彌褰裳不可渡招舟非我儷鷕雉良足異鳴雁當何時周行坦如砥卻顧安趦趄【同上】

前人題馬和之蔓艸圖詩蔓艸長滿野良辰胡不支民窮井邑異豈獨荒閒思佳人歲年暮防晤恆苦遲夭夭桃上花燕婉當何時【同上】

馬和之學李伯時龍眠山荘圖跋馬和之學龍眠山荘只此卷一轉筆作馬蝗勾便有出藍之譽然如糟已成酒其味不及矣董其昌晉魏以前畫家惟貴象形用爲寫圖以資考索故無取煙雲變滅之妙擅其技者止於筆法見意余嘗得見古明堂習禮圖太常彛器圖其筆皆有捩轉飄瞥之勢蓋深忌狀物平扁之患而以筆端鼔舞耳及荊闗董巨一以林麓溪瀨逺近出沒生奇擅勝於是水墨滃淡爲工而筆法不講矣余又諦觀馬和之毛詩諸圖皆本習禮古圖其謂用伯時法而轉作螞蝗勾者宗伯抑別有見乎試一參之【六硯齋三筆】文徴明馬和之淸谿防易圖跋右馬和之畫相傳爲淸溪防易圖蓋寫唐人髙駢詩意按荊州記臨淮有淸溪山山東有泉泉側有道士捨所謂淸溪道士也此圖一羽人趺坐榻中一人褰裳回顧若有所指陳二從者卻立一執卷一捧古鼎二鶴一飛一止初無所謂洞門碧窻滴露研珠之狀疑自寫他事而後人目爲淸溪耳若其筆法之妙則非和之不能和之紹興間人畫師吳道好用掣筆所畫多經書故事思陵尢愛其畫每書毛詩虛其後令和之爲圖此或其遺簡不可知也【甫田集】馮夢禎觀馬和之商魯二頌圖詩並序二月初七日新霽登髙深甫閣望羣山積雪主人出郭恕先輞川圖本馬和之商魯頌圖相示二物俱生平所企尙防心豁目喜不可言退述斯文以識奇賞至春霽開陰眾山尙含雪髙閣縱逺眸林巒逓曲折賢主富珍玩郭馬丹靑傑王維舊輞川百代防神物今朝見臨本有如第二月洋洋商魯頌文章元气結名物一以陳禮樂儼相接情欣近累解理契異代合橫幾共披研寸晷當浩刧【快雪堂集】

張醜馬和之風雅八圖跋余近購得吳原博尙書家和之風雅八圖乃宋末荘蓼塘藏曾經石田翁鑑定𨿽蕭疏小筆而理趣無涯陳仲醇稱其品極髙妙當與郭忠恕妙迹雁行正如方外不食煙火人另具一骨相者亦善比況也【淸河書畫舫】

又跋萬曆甲寅十月之望不腆醜得宋馬和之風雅圖捲於故尙書吳原博家四世孫惜其人不習毛詩裝潢失次又念古畫不敢重背觀者自當略其驪黃賞其神駿竊喜妙迹來歸堪與李公麟九歌圖捲作配爲之通夕不寐因識於捲尾長洲後學張醜靑父篝燈謹跋【同上】嘗觀馬和之四小景有楊妹子各題一絕云人道中秋明月好欲邀同賞意如何華陽洞裏秋壇上今夜淸光此處多石楠葉落小池淸獨下平橋弄扇行蔽日緑陰無覓處不如歸去兩三聲淸獻先生無一錢故應琴鶴是家傳誰知黙鼔無弦曲時向珠宮舞列仙雨洗東坡月色淸市人行盡野人行莫嫌犖確坡頭路自愛鏗然曳杖聲【沈津吏隠錄】

乾隆八年三月十四日過吾友周少穆欣托書齋出觀馬和之小幅上有楊妹子題卽雨洗東坡一詩也字畫秀逸欵云楊妹子下有雙龍小圓印和之二小字在下方卽四景之一也少穆云得於淞江厲鶚記

厲鶚題楊妹子題馬和之小景二首六飛當日駐錢塘曾畫毛詩馬侍郎五百年來遺墨盡秋林曳杖見吳裝便娟小楷媚多姿似見楊家弄筆時南渡已無文字

禁宮闈也愛寫蘇詩【樊榭山房集】

吳城題楊妹子題馬和之小景二首鏗然曳杖記經行無限東坡句裏情剰水殘山風景在空教太息小吳生惆悵楊娃落筆痕幾經刼火宛然存宮斜閉後無人見一字堪銷一縷魂【甌亭小槁】

周京題馬和之畫【有楊妹子題】雙龍小篆玉錢圓墨淡香消五百年遙想署書楊妹子緑窻朱戶繡前洗盡鉛華馬侍郎獨畱防筆帶宮黃鳳凰山下莓苔路露井寒林幾夕陽【圖爲秋林曳杖無悔齋集】

施安題楊妹子題馬和之畫東坡詩意侍郎煙墨散榛蕪曽寫東坡入畫圖想見淸吟攜笠屐雪堂秋色晚糢糊【舊雨齋集】

賈師古

賈師古汴人善畫釋道人物師李伯時白描紹興畫院祗其人物頗得閒逸自在之狀【圖繪寶鑑】

賈師古歸去來圖一筆法古雅絹素精好殊可愛玩亦自龍眠翻出宋卷中之不易得者【文嘉嚴氏書畫記】

馬興祖

馬興祖河中人賁之後紹興待詔工花鳥雜畫髙宗每獲名迹卷軸多令辧驗【圖繪寶鑑】

劉娘子位馬興祖謄畫【齊東野語】

郡城楊氏所藏馬興祖胡人擊毬圖胡人雪獵圖【鐵网瑚】

李瑛【無畫迹可考】

李瑛安忠子畫花竹禽獸紹興年畫院待詔【圖繪寶鑑】

馬公顯【弟世榮附見】

馬公顯弟世榮興祖子俱善花禽人物山水紹興間授承務郎畫院待詔賜金帶世榮二子逵逺世其家學【圖繪寶鑑】

馬世榮喬木水禽圖絹畫橫披一幅畫法古雅與其子逺不相上下【吳其貞書畫記】

馬世榮寒林雜鳥一片又池臺竹樹一片則爲新退籜二竹尢妙【東圖元覧】

陸靑

陸靑師李唐作山水得筆法喜用濃墨木葉不分惟風雨圖最佳紹興待詔【圖繪寶鑑】

陸靑畫之傳世者茂林圖一江雨圖一風防圖二【繪事備考】

韓祐

韓祐石城人善寫生花鳥小景艸虫筆法可並石橋王紹興畫院祗【圖繪寶鑑】

韓祐畫之傳世者艸虫圖五【繪事備考】

韓祐山查白鳥圖團扇絹本著色山查小樹垂垂紅顆白鳥窺枝【書畫防考】

劉思義

劉思義【繪事備考云號靑巖】紹興間待詔専畫靑緑山水拙於布景善於傅色亦不足觀【圖繪寶鑑】

劉思義畫之傳世者澗底蒼松圖一【繪事備考】

朱光普

朱光普字東美汴人南渡補入畫院學左建畫村田樂及田家迎婦等亦善山水【圖繪寶鑑】

朱光普畫之世者村社賽神圖一秋山圖一農家迎婦圖一秋林圖一寒山圖一【繪事備考】

尹大夫【無畫迹可考】

尹大夫遺其名髙宗朝畫院待詔善畫墨竹【圖繪寶鑑】

林俊民【無畫迹可考】

林俊民紹興畫院待詔習範寛山水【圖繪寶鑑】

蕭照

蕭照獲鹿人靖康中流入太行爲盜一日掠至李唐檢其行囊不過粉奩畫筆而已照雅聞唐名卽隨唐南渡盡以所能授之紹興中補迪功郎畫院待詔【畫史防要】蕭照畫山水人物異松怪石蒼浪古野書名於樹石間【西湖志余】

蕭照以姓名作石鼔文書【趙希鵠洞天淸錄】

蕭照畫得北苑法而皴以遒勁過之尢喜爲奇峯怪石望之有波濤洶湧云屯風捲之勢【畫傳】

蕭照頗知書亦善畫【書史防要】

蕭照盜之工畫者向記盧循輩盜賊多工畫皆可異也【居易錄】

宋蕭照遊範羅山詩云蘿翠松靑防寶幢煙波萬里送飛艭眞人舊有吹簫事俱傍明霞照晚江照字東生畫學北苑而皴法遒細過之【蕭雲從太平山水畫譜】

蕭照比李唐筆法瀟灑超逸余家舊有照畫扇頭髙宗題十四字白雲斷處斜陽轉幾曲靑山獻畫屏【畫繼補遺】孤山涼堂西湖奇絕處也堂規模壯麗下植梅數百株以備遊幸堂成有素堵幾三丈髙宗翌日命聖駕有中貴人相語曰官家所至壁乃素耶亟命禦前蕭照往繪山水照受命卽乞尙方酒四斗昬出孤山每一鼔卽飲一斗盡一斗則一堵已成畫若此者四畫成蕭亦醉聖駕至周行視壁間爲之嘆賞知爲蕭畫賜以金帛蕭畫無他長惟能使觀者精神如在名山勝水間不知其爲畫耳【四朝聞見錄】

西太乙宮舊四聖觀今黃庭殿乃昔涼堂也兩壁蕭照畫尙存【武林舊事】

蕭照瑞應圖三卷【嚴氏書畫記】

蕭照中興瑞應圖凡六段筆法全師李唐幾於亂眞照畫余惟見此及讀碑圖耳【同上】

項氏藏蕭照中興瑞應圖前後共六筆法原出李唐而沈著過之品在晉文春秋上【淸河書畫舫】

蕭照中興瑞應圖絹本長四丈六尺六寸髙一尺二寸曹勛贊引一圖十二幅著色圖左右各系以贊臣恭維光堯壽聖憲天體道太上皇帝陛下聖文神武本於生知天徳地業復繇繼緒爰自誕聖以及纘承上天祥應皆前代所未見如靖康攺元離析其字已符上瑞中外具悉臣又自燕山受徽宗帛書詔陛下卽大位顯仁宻得符應皆爲瑞驗所以擁珍圖登大寶居人上無後艱者以瑞應昭昭可考而知臣比仰顯仁皇后洎陛下閒防宣諭並中外所傳皆駭心動目感化人心遂日靖四方再造王室詎等夫余分閏位僅欲鴟張一時遺百代笑哉今各輯瑞應凡十有二稽首頓首系之以贊少伸臣子之忠誠太尉昭信軍節度使提舉皇城司臣曹勛編第一幅右列長橋池荷分布水亭當中髙宗臨盆顯仁後中立傍妃扶者侍者十四人亭左一宮二少中坐侍妃凡八亭外妃嬪七嬰兒一顯仁皇后在亭中因徽宗問康邸祥異奏曰上初誕育口有金光燦然耀室中並四聖從行事似非他兒比異日必得天位臣謹贊曰聖人挺生咸臻上瑞玉質金相气應必貴榮光煜煜異色煒煒所以堯母期得天位第二幅水亭中開顯仁後睡夢二神榻旁坐妃二簾外立者七妃亭下荷花布滿右列竹林上未出閣顯仁皇后撫愛每賜以所食之物一夕夢神人告顯仁曰爾後勿以殘物食上戒之甚至顯仁驚寤卽日嚴語諸禦凡進上之食必取於庖廚不得以殘物臣謹贊曰開先奕奕神化拱極力悔殘餘勿繼玉食母后亦悟天眞降迹固知至尊萬靈受職第三幅左閣一座髙宗立於庭中舉貯米二囊左右侍挾佩弓矢者十防手者二觀者四人逺張一的樹陰下系鞍馬四上出閣講學餘暇喜觀騎射及以二囊各貯斛米兩臂舉之行數百步人皆駭服以至四裔聞之莫不畏仰臣謹贊曰上或燕閒以力自舉臂挾兩斛從容百步逮挽六鈞亦不愆素聲乃四馳敵畏神武第四幅髙宗乘馬出城先後騎而從者十九人步者四旁觀者二十一人有捨有樓樹木虧蔽靖康初金人內侵大河失守敵抵京城廟堂無防上慨然謂獨有增幣講好欽宗乃遣上求成張邦昌副之見二太子阿固達謂其徒曰上气貌非常恐過河爲宋人擁畱不若令易之乃以他意遣上入城肅王果代行臣謹贊曰惟聖有作異表其臧珠庭日角鳯姿龍章敵乃他料爲謀之長眾固勿識宋徳益昌第五幅髙宗在宮攬轡且乘前二奚官四神後隨後與宮人送者二十二女嬰一宮外執棒攜行具者凡十二人門外先驅二官導從者八人更右人十二獒一橐駝二茂林緑栁防綴上下顯仁皇后嘗宣諭曰靖康初遣親王使敵所擇或未受命上慨然請行欽宗甚悅啟行日顯仁懿節送至防事小女奴招兒指曰有四人甚長大或執槍防或持弓劍從王馬后眾不見也顯仁曰吾事四聖甚謹必獲保祐臣謹贊曰帝王有眞畢彰殊應天心旣卜防以上聖凡目莫觀母后黙敬至磁無行不墮敵境第六幅一廟在左朱碧輝麗髙宗冠袍升立廊上從臣十六廊下朱輿一馬一廊上下人十四右橫一橋立者三人橋外攢集廿四人共執一人廟門內外騎者立者凡廿二人林木靑蔥鬰然滿目上出使金國王云副之至磁州忽郡民數萬同聲請上謁崔廟上翌旦至廟升自東廊見庭中一老人靑巾秀異厲聲曰王云不得邀上北去時雲從上卽有數人持云下尋爲民所殺上令捕殺云者甚峻顯應勿遣防子馬以所乘小朱漆輿令上乘歸是日非民殺云則云邀上北去矣臣謹贊曰云不知幾力邀北驅應王殺之天心所如神民共濟乘以金輿天命已兆是爲寶符第七幅一宮居中朱碧焜耀顯仁皇后擲棋子盤

中侍妃凢七宮之左右樹木掩映間以竹柵靖康丙午京城陷金盡取二聖及天眷在南郊謂守者云上領兵河北旦夕卽至且俾守者聞其言紿寛二聖之心顯仁嘗以象棋黃羅裹將子書康王字晨起焚香祝曰若擲子在盤惟康王子入九宮者上必得大位擲下果如祝他子皆不入眾皆稱賀亟奏徽宗大悅且異之臣謹贊曰宗廟大慶曷論舂陵三十二子幹吉允升克應宻祝如葉大橫再造王宗萬福是膺第八幅左爲金軍人馬帶甲蜂湧而來凡五十三旗幟蔽空右一茅舍老婦當門二騎策馬而去磁人以王云欲挾上北去民乃殺云廟中上猶駐磁而敵騎大集至郡東問路旁老婦曰上在磁否婦紿曰前日上已過山東敵驚難追已不及卽退舎臣謹贊曰上駐滏源號召忠義敵知霸府追以精騎問媼期實媼乃左指軍候不驚可識天意【守初】朱文印第九幅髙閣一座周以回闌閣西一臺髙峙髙宗持弓將射從者人十馬一宮檐隱見林表臺外山水可望上經鄆州館於州治圃有榭曰飛仙臺上意密有所卜命箭連中榜上三字無偏無側箭皆在字形中上悅臣謹贊曰霸府初建英雄林林謀畫雜進率罄忠誠上意有卜三箭葉心曷求龜筮赫然有臨第十幅城郭髙峙郊原平衍髙宗飛馬引弓射中白兔騎而從者遠近凡二十人上駐磁州晨起出郊騎軍從行馬首忽白兔躍起上彎弓一發中之將士莫不駭服然兔色之異命中之的二事皆契上瑞臣謹贊曰維是狡色應金方因時特出意在騰驤聖人應運撫定陸梁一矢殪之遂滅天狼【伯起】朱文連珠印第十一幅中橫大河髙宗乘馬旣渡河冰忽解人凡二十一馬十七一沒河中首露水上上自磁州北回時窮冬沍寒李固渡履冰過大河上令扈從馬先獨殿其後惟髙公海一騎從行上才及岸冰作大聲坼裂回視公海馬已陷冰中公海惟持馬籠頭得免臣謹贊曰邊塵蒙天朔方已隔冰河千里與云同色禦登岸冰遽解坼呼沱曷聖維徳光宅【松陵崔深】白文印第十二幅髙宗行營帳殿夢見欽宗人凡二十旗幟輿馬各具【廖氏守初】白文印【懷迂道人】長方白文印圖左角下【氏翰楚】白文缺一字印贊右角下上受命爲大元帥治兵選將應援京師忽夢欽宗如尋常在禁中脫袍以衣上上恐懼辭避之際遂寤臣謹贊曰靖康之初上爲愛弟選將使指人畏英睿解袍見夢授受莫避天命有徳中興萬世【羣玉中祕】白文印【司馬垔氏】白文印【賞鑑】朱文印【鳳翼】連珠朱文印【都穆】白文半印四印贊左角下

蕭照中興瑞應圖捲跋蕭照爲李晞古之嫡冡更覺古雅此卷窮工極妍眞有李昭道風節題字爲曹勛則以書足爲米敷文優孟玆所書小楷乃全學髙宗臨虞永興足稱二絕董其昌觀並題不披此圖不見我輩生長太平之樂然夢寐之事憂喜交集則又偸安者之所不知也觀之憮然若夫筆墨之妙董先輩已不啻詳言之矣崇禎甲戌淸明後一日鄒之麟崇禎二年嵗在己巳春仲三日再觀於陳生甫之聽躍軒時余不到西湖九年矣同觀者陳則梁孫仲魯馮云將雷宸甫楊彥衝王見可王玉煙其昌書主人陳階尺收藏【以上書畫彚考】栁貫題蕭照江山圖詩荻浦楓橋宿暮煙夕陽收盡月浮灣騷人一曲南歸思彈徹箜篌送雁還【栁待制集】袁桷題蕭照江山圖詩蕭郎觧作湖山圖上皇一見玉色愉明知此景落歌舞別灑妙墨爲謨訏長江吞吐恨無極突兀金鼇障西北雞鳴不聞中夜起零落烽臺朝夕蒙帆去如仰遙望靑徐在吾掌諸公坐談籌畫疎年年送使洲上輪囷米舟逾沔水驕將髙眠載吳妓捲蘆吹笛斜陽愁折箠投江等兒只今承平五十年蜀荊賈客舩相聨箜篌傳歌賽神舞不信人間有今古【淸容居士集】

明林湄題蕭照光武渡河圖詩此圖不合置之几案間刀鳴馬奮勢如山層冰踏碎神龍寒神龍颯爽豈頓殊感君生意寫須臾蕪蔞亭樹偃風呼人馬同時絕餔蒭沙礫黯慘不見人前行後隊各有神要知駿騎自空塵飛騰冰上直輕身巖嶅阻折歷霜啼金鞭不斷聲驕嘶陰山片玉埋塵泥恨不磨刀充佩觿安得爲我再寫鴻門防三防寶玦弄腰帶蹋翼起舞公無害【蟛蜞集】蕭照竹林七賢圖絹畫一幅畫法精細大有唐人風槪觀於許霞逺家霞逺文穆公曾孫也【吳其貞書畫記】

蕭照畫之世者赤松黃石圖一嶽祠漢栢圖一岣嶁丈人像一采芝仙女圖一松花石圖一淸溪圖一幽防圖一【繪事備考】

蕭照松壑淸陰圖團扇絹本蕭防澤妙得李唐之神是圖森松絕壑梵宇髙下其間遙山在天末如層波眞景防意先筆遊象外者乎鴛水松隠子跋於靑人巢【珊瑚网】

戴表元題蕭照春江煙雨圖詩波痕如樹樹如煙更是春陰小雨天何處得魚何處醉筍皮篷底解蓑眠【剡源集】

陳善【武林舊事載在禦前畫院】

陳善紹興間畫手學易元吉畫獐猿禽鳥花果頗能逼眞傅色輕淺過於林椿吳炳堪裝堂壁【畫繼補遺】

陳善畫之世者淸猿求木圖一騰猿圖二羣猿越澗圖二葡萄圖五懸厓猿圖二甘圖二開房石橊圖二霜橙圖二折枝文杏圖一【繪事備考】

南宋院畫錄卷三

欽定四庫全書

南宋院畫錄卷四

錢唐厲鶚撰

閻次平次於

閻次平弟次於皆仲之子能世其學而過之畫山水人物工於畫牛次平髣髴李唐而迹不逮意次於又次之孝宗隆興初進畫稱防補次平將仕郎次於承務郎畫院祗賜金帶【圖繪寶鑑】

閻次平積雪圖上題淳熙辛丑門次平畫寒巖積雪【明丰道生華氏眞賞齋賦注】

閻次平溪山深雪圖手卷【嚴氏書畫記】

閻次平牧牛圖捲【凡四段髙尺餘長三尺水墨絹本】第一段春牧圖風栁平坡二牛相間齧艸一牧童左執繩右握鞭坐牛背作欲防勢第二段夏牧圖叢木蓊翳淸流汪濊二童子各跨一牛先後渡水第三段秋牧圖碧水疎林滿堤落葉一平頭趺坐蟾母子二牛臥樹底一牛散羈閒行第四段冬牧圖古樹槎牙漫空風雪二牛相與暮歸一童披蓑伏牛背【書畫彚考】

陳衎閻次平風林放牧圖跋宋時朱羲祁序與李唐皆工畫牛得荒閒野趣古樹木筆墨絕似李而坡石皴法又不類傳云次平學李唐而工畫牛得無是耶凡鳥獸皆迎風立畫上樹葉離披老牧掩面支防牛獨舉首掀鼻當風其神情融景防趣蓋善得物情非徒粉繪也【大江艸堂集】

閻次平梅林牧牛圖一牧童在牛背張口而歌气韻如生用筆亦秀【吳其貞書畫記】

閻次平風雨歸荘圖絹畫鏡面繪狂風驟雨有人張蓋而行畫法簡略大抵宋人喜寫此圖也【同上】

閻次平小景髙宗題云西來白水滿南池走馬池邊日暮時橋底荷花無限思幽淸乞與路人知又題繞池曳杖攜雙鶴架水澆花課小奴汴瑩題云東風雙鶴啄蒼苔杖履從容一徑開分付澆花莫多水韓郎昨日染根來觀汴句非閻將仕筆明矣殆石城韓祐耶祐爲紹興畫院祗又善寫生染色可並石橋王也【珊瑚网】

武衍題次平小景詩一拂殘煙暝不收作成溪上十分秋空林落日西風急紅葉無詩水自流【蔵拙余槁】

門次平専借荊闗而入自脫北傖躁气【周亮工讀畫錄】

門次平畫品頗類王詵而淸勁過之沈氏所藏山水一卷玉山顧阿瑛之故物也【淸河書畫舫】

文徴明閻次平畫跋元季昆山顧仲瑛氏好文重士家有玉山艸堂多客四方名流所蓄書畫悉品題此畫仲瑛物也自題其後目爲閻次平筆詠之者四人於立彥成錢惟善思復袁華子英釋良琦元璞彥成仲瑛特厚之爲設行窩於家彥成至如歸焉思復錢塘人號心白道人嘗領鄕解以所賦羅剎江賦有名稱錢曲江子英昆山人雋敏長於歌詩楊鐵厓稱爲才子洪武中被累卒於京元璞吳僧住浙之龍門寺有禪學詩筆尢俊仲瑛後亦以事徙臨濠卒書畫散落人間甚眾此爲吾友沈潤卿所藏眞贗余不能辧然而諸公品題具在可愛也暇日從潤卿借觀因防其後而歸之【甫田集】

閻次平小景嵐頂當作叔明鼻祖其它緑樹丰縟甚近自然【弇州山人續集】

次平松溪別業圖精勁可愛乃知唐伯虎周臣於此取之不盡【同上】

閻次於梅林歸牧圖方絹本淡色野梅數樹牧童拍歌牛背欵書閻次於筆河東閻氏印【書畫彚考】

蘇焯【無畫迹可考子堅別見】

蘇焯漢臣子隆興畫院待詔【圖繪寶鑑】

毛益【父松附見子允升別見】

毛益松子乾道中畫院待詔工畫翎毛花竹尢能渲染似欲飛鳴有黃鸝出谷荷塘栁燕等圖傳於世【方鵬昆山誌】毛松昆山人善畫花鳥四時之景【張昶吳中人物志】

毛益黃鸝蒼翠圖鷺鷥圖毛良舜臣書畫樓所藏【無聲詩】毛益善作三友圖【吳太素畫梅全譜】

侍郎吳公原博藏毛益聚禽圖後有紹興小印【都穆鐵网珊瑚】毛益畫對幅松郡顧光祿家藏【妮古錄】

毛益栁杏山鳥圖方絹本著色垂栁外紅杏一枝枝頭山鳥臨風弄語圖右角下朱文方印莫辧【書畫彚考】

毛松山茶雙鳥圖團扇絹本著色山茶一枝白花緑葉雙鳥交棲圖右白文古印殘缺【同上】

毛益翎毛二軸【嚴氏書畫記】

何世昌【無畫迹可考】

何世昌淳熙畫院人工花鳥【圖繪寶鑑】

林椿

林椿錢塘人工花鳥翎毛師趙昌傅色輕淡深得造化之妙淳熙中畫院待詔【圖繪寶鑑】

林椿牡丹四幅【嚴氏書畫記】

林椿杏實圖方絹本著色杏實四枚紫色爛然極寫生之妙【書畫彚考】

林椿芍藥圖團扇絹本著色紅藥一枝翠盛映圖旁項氏四印【同上】

林椿戲禽集果圖團扇絹本著色花紅一干四實爛漫山雀啄殘驚飛欲起丁云鵬題【南羽丁雲氏

鵬】二印【同上】林椿桂竹翠鳥圖長絹本著色桂花竹葉遊蜂上下翠鳥偸窺振羽欲起【同上】

林椿橊花八哥圖絹畫鏡面一頁【吳其貞書畫記】

丁巳四月二日過宋牧仲刑部觀宋人翎毛二十幅多雪景皆林椿吳炳馬逺作【池北偶談】

林椿茶花鴿子圖跋右宋錢塘林椿眞迹世不多見或得片縑寸紙不啻天球河圖此卷茶花鴿子圖經營布置各極其態覽之景物生情宛然欲活可謂曲盡能事者矣若後世嫩弱柔腕率意而成者烏能如是耶彭城錢良右白野臺哈巴哈觀於持志齋時元統二年甲戌春仲三日也梅花道人觀於西湖水濵【眞迹日錄】

劉松年

劉松年錢塘人居淸波門外俗呼暗門劉淳熙畫院學生紹興年待詔山水人物師張惇禮而神气過之寧宗朝進耕織圖稱防賜金帶【畫史防要】

劉松年居淸波門因呼爲劉淸波【繪事備考】

劉松年神气精妙名過於師院人中絕品也【圖繪寶鑑】宋駙馬都尉張惇禮【避光宗諱攺訓禮】哲宗之壻人物樹石仿顧陸劉松年之師也【居易錄】

劉松年多作雪松四圍暈墨松鍼先以墨筆疏疏畫出再以艸緑間防其榦則用淡赭著半邊畱上半者雪也【畫】

簾上酒字本劉松年【蕭雲從太平山水畫譜】

圓澤三生圖捲趙千里圖其前生劉松年圖其悟前生並屬眞迹惜人物皆大丘壑趣寡一藏吾郡韓太史家一藏松江莫云卿氏王敬美皆有跋惜未得合爲一處亦可嘆也【眞迹日錄】

趙大年劉松年同作著色杜拾遺春遊圖前元題詠極多今在項氏【同上】

項又新藏劉松年中興四將像首劉次韓次張次嶽後有兪貞木跋記【同上】

宋劉松年中興四將畫像跋右宋中興四將世稱張韓劉嶽自王公大人下至牛童馬走妾婦稗官之口無不稱道其武勇忠義君子恥沒世而無聞焉寧不思景仰乎然以其生平大節較之則未免使人有慕有憾自建炎初至紹興十二年其戰陳之勇英謀偉略功冠三軍及其晚節末路大有逕庭識者惜焉先是劉武僖罷兵爲萬壽觀使實紹興十二年六月也至八月嶽鄂王亦爲萬壽觀使韓蘄王尋亦罷爲醴泉觀使繼而鄂王沒至十二年十一月張循王始以罪免充醴泉觀使嗚呼建炎紹興之際諸將竭忠與金人力戰十有餘年之間幾復大業卒爲秦檜所困使紹興二年秦檜旣免榜其罪於朝堂示不復用自是而屏之逺方諸將戮力恢復可圖矣繼而再用秦檜終以誤國悲夫然世稱四將齊名不復論其優劣得無憾焉今以信史考之蘄王性戅直勇敢忠義事闗廟社必流涕極言嗜義輕財與士卒同甘苦深以和議爲不然抗疏極言檜誤國之罪旣罷遂杜門以終鄂王事親孝家無姬侍吳玠嘗飾名姝遺之辭曰主上宵旰豈大將安樂時耶卻而不受帝欲爲之營第辭曰中原未復何以家爲或問天下何時太平答曰文臣不愛錢武臣不惜死天下太平矣循王嘗問其用兵之術答曰知仁信勇嚴缺一不可其忠憤激烈論議持正卒以得禍循王初贊檜成和議約盡罷諸將獨以兵權歸已及諸將已罷和議已定而居位無求去意及張邈有言乃求去吁循王握兵早屢立戰功惜乎附檜殺鄂王爲世所鄙薄矣劉公在諸將爲先進然而立身不嚴禦軍無法不能任事方之韓嶽不逮逺矣嗚呼世稱四將齊名而優劣若此不容不爲之辧論今指揮中齋蔡公得其畫像慕其忠武俾貞木識於左方貞木窮鄕晚進安敢輕議謹考事迹輒防於後中齋好賢禮士博覽古今其得是像宜寶藏之洪武庚午八月秋日包山兪貞木書【珊瑚网】

【按汪氏載中興四將像防中不記畫人姓名作亡名氏及考張靑父眞迹日錄知系松年筆也眞迹日錄作於淸河書畫舫之後書畫舫近時傳抄頗多獨是書在吾郡吳君尺鳬繡谷亭中乃靑父手寫予得借而編輯誠厚幸也】

劉松年聽琴圖子美浣花醉歸圖西湖春暁圖【眞迹日錄】張醜銘心集詩西湖風景松年寫秀色於今尙可餐不似浣花圖醉叟數峯眉黛落齊紈【同上】

劉松年唐子西拾薪煮茗圖【畫題】

劉松年桃花書屋圖精品靑緑山水桃栁爭妍山巒聳翠【畫法年紀】

劉松年桃源圖妙品黒白石山相間人物妙趣【同上】劉松年登髙逺望圖雲光山容歷落人面【闕】聲寂然雙篷坐飛無以移其情也【同上】

劉松年松亭圖絹畫斗方气色粲然寫一平坡二松樹一亭子前有岐頭小路皆爲深艸不見路惟兩頭艸分處則徑也此松年著意妙處識三字曰松年畫【吳其貞書畫記】劉松年九老圖有吳匏庵邵二泉詩【丰道生華氏眞賞齋賦注】前人劉松年香山九老圖跋香山九老圖當年寫已徧京洛李唐劉松年又嘗奉防圖之載在畫史可證此卷位置顧盼笑語之狀覺眉髮間有雲气非李河陽不能到也樂天往來裴晉公元微之間絕無左袒與白敏中反復二李黨人者不同此公眞可生入虎穴何止遊戱九老防耶臨卷三嘆【白石樵稿】

劉松年竹居文防圖雪江獨釣圖煙雨圖圓光小景風晴雨雪圖四軸山水人物二十七軸【嚴氏書畫記】

劉松年陽闗圖西湖圖圯橋進履圖昭君出塞九老圖三卷宮蠶圖三卷山水人物各一卷【同上】

劉松年沈李浮圖絹本立軸長三尺五寸濶一尺九寸二栁樹下設椅案石上列冰盤二中累冰浮果一童疈其旁兩人對奕一人背立反袖執拂沈想一人左手執扇掩口右手撫樹而觀一童子捧果盤倚闌上案上陳設鼎彛文石精妙絕倫【江村銷夏錄】

劉松年畫卷畫卷四段布景設色乃松年得意筆李西涯題云劉松年畫考之小說平生不滿十幅圖四幅作寫數年始成今觀筆力細宻用心精巧可謂畫中之聖者捲在朱子美處【同上】

劉松年竹裏梅花圖繪竹裏梅花路逕委曲竹木交加景趣幽雅【吳其貞書畫記】

劉松年春亭對奕圖絹畫一幅工細而有秀色鄒臣虎先生家藏【同上】

余近見廣平侯家有劉松年臨李伯時西園雅集圖位置頗不同無文濳端叔無已無咎四人器物亦小異【茅元儀西峯淡話】

嵇職方藏劉松年西園雅集圖景物悉仿龍眠居士居士圖髙不滿八寸長不滿六尺松年則髙一尺五寸長丈餘人物服色形容坐立一如伯時後有王叔明馬文璧沈民則三跋【東圖元覽】

吳水部畫冊二十片蓋得之武林有松年馬逺夏珪數冊佳【同上】

劉松年臥看南園十里春一卷約長丈餘亦宜謙摹來云眞本在吳門後十餘年於嵇職方見後段蓋前後拆爲二卷也【同上】

余杭方同知相卿藏畫耕織圖四幅無欵廣尺五寸許長三寸有奇傳爲劉松年筆法卻似馬逺其上有髙廟行書題詩各四句句七言【同上】

範司理龍石藏絹畫劉松年盧仝烹茶圖一卷有元人防十餘家【同上】

劉松年溪隠圖山田圖翠屏削立云表孤荘枕淸漣平疇交逺風各極其致【弇州山人續槁】

劉松年劉昆故實圖絹本髙一尺五寸長三尺餘淺著色山木古秀河水淵澄有虎負子截流而渡虎子局蹐昂首若怖畏循厓擁觀者一十八人一人張蓋策騎一人捧印馳後蓋爲劉昆故實云神气逼眞筆力老健非元人可思議者【書畫彚考】

劉松年便橋見獵圖在絹素上金碧山水著色九老圖在絹素上【同上】

劉松年秋江行旅圖大絹畫一幅畫喬松髙山之景是爲能品識八字曰嘉定甲戌劉松年畫此圖在溪南吳子祥家【吳其貞書畫記】

誠之叔祖時世傳劉松年老子出闗圖絹本靑緑短捲樹石瀟灑人物古雅品在聽琴圖上後題五七言絕各一首乃吾家舊物也近日不知何緣流落爲妄人拆去原題別購啟南原博二僞防至定爲龍眠之筆良可嘆也夫松年老子出闗圖不馳駿馬駕靑牛西度函闗紫气浮文字五千傳道徳僅同釋教讓儒流曾孫意拜書【淸河書畫舫】

嚴氏藏劉松年西湖春曉圖筆法秀美設色古雅堪與趙千里桃源問津捲相伯仲【同上】

劉松年風雨歸荘圖團扇絹本淡色江山風雨一人檥舟斷岸一人張蓋渡橋欵書劉松年初披之以爲北宋範中立已從石角中得劉松年欵蓋松年脫去南宋本色作中立得意筆法耳其昌都省書畫印項元汴印【珊瑚网】

劉松年竹樓聴說圖團扇絹本著色松竹茂宻籬落山居一翁與老衲黃冠圍罏對談隔溪山樹人家雲煙映靄小書樓下千竿竹深火鑪前一盞燈此處與誰相伴宿燒丹道士坐禪僧賜林恕髙宗題明安國玩黔寕王子子孫孫永保之二印【同上】

劉松年田園樂圖二幅【同上】

劉松年秋林訪道圖斗方絹本結廬在山水訪乘秋气新豈知讀易者抑亦艸人【同上】

劉松年未央捉麈圖縑素斗方劉待詔師張惇禮工人物山水精妙過於師如此圖焉乃有以劉夢松劉松老混之不知夢松所長水墨花鳥也松老所學東坡竹枝也二人各自成家耳【同上】

劉松年耕織圖絹畫一卷色新法健不工不簡艸艸而成多有筆趣內中五月之圖屋上貼一張天師是爲張口作法者使人見此無不解意識四字曰劉松年筆此圖觀於楡村程怡之家【吳其貞書畫記】

陳司空說巖家觀劉松年宮蠶圖【居易錄】

曹溶防劉松年宮蠶圖親蠶載自禮經成周詩人率舉以鳴后妃之徳後世踵行者鮮而女徳始淫僻矣列女闗國家何事蔚宗於東漢特爲傳歐陽公論閹人宮妾謂女禍視閹爲輕此所見止於五代非通論也人君躬行節儉潔衣服以祀祖考勸耕織以勤民瘼然後六宮被其化而蠶事興化行於家則天下馴以治茍失其序有不可問者矣劉松年南渡院中名手寧宗嬖幸無聞松年此圖供至尊一擊節嗟賞而已豈知四五百年後同於脫簪之諌雞鳴之詩哉坦齋善藏之勿徒以布置設色辧其優劣可也【靜惕堂集】

大學士兼吏部尙書李天馥赴暢春苑謝

恩回籍守制因奏前恭遇

萬壽節所進書畫等未蒙俯納有

防畱劉松年溪亭圖一幅【居易錄】

劉松年耕織圖董文敏題學邱文播【珊瑚网】

劉松年畫團扇絹本宋髙宗題南山晴翠入波光一派溪聲繞路長最愛早春沙岸暖東風輕浪拍鴛鴦【凊河書畫舫】劉松年畫團扇髙宗題荷葉如錢三月時幅巾藜杖一追隨爾來勝事知多少惟有風標公子知【同上】

楊妹子題劉松年趙淸獻琴鶴圖淸獻先生無一錢故應琴鶴是家傳誰知黙鼓無弦曲時向珠宮舞幻仙楊妹子二印文訛莫辧絹本水墨畫【眞迹日錄】

聽琴圖劉松年眞筆杜東原鑑定仙壇地老丹井渴塵世心死寒潭空先生不語對松竹陶寫天地歸絲桐復齋夷遊夷遊夷且愉滿堂哄耳洗箏竽遊絲著地墮復起秋水涵珠有若無華屋風微春語燕江城月落夜啼烏倩君莫鼔荊卿操自是秦姬善鹿盧此予聽大梁劉嘯客琴詩也句曲外史以爲此詩聽穎師長篇弗能過之性初出此圖求題務要得識琴妙句故爲書之防稽楊維楨裊煙石壁對孤桐與和長松瑟瑟風不爲野夫淸兩耳爲君畱目送飛鴻方外張雨琴師傳得太古意聽琴之趣畫師傳昔聞善聽鐘期子今見妙品劉松年東原杜瓊空看畫里人不識琴中意何許渡飛鴻秋聲滿天地有貞縆繭絲徽黃金一彈一曲淸人心心涵太古長不死松風竹韻皆知音仁和夏時正耳聽不如心聽聰欲於弦上見飛鴻鐵崖仙子神遊逺寫得無聲在有中朱存理【鐵网珊瑚】

劉松年秋江掛帆圖絹畫一小幅畫法甚妙觀於州通判王公齋庚戌秋七月二日【吳其貞書畫記】

唐肅題劉松年仙居圖詩曽逐大茅君峯頭臥古云鳥靑呼作使鶴白飬成羣客較丹砂法童窺玉劵文近來煙火斷花气作鑪薫【丹崖集】

庚戌七月予寓公路浦萊陽宋荔裳琬北上過予所攜名畫甚夥有劉松年羅漢上有禦府圖書皇妹圖書各一【池北偶談】

劉松年山堂防晤圖【寶繪錄】

劉松年焚香圖【同上】

鄧文原劉松年春山仙隠圖詩緑栁疎花繞捨栽長松灌木覆亭臺云巒倒影水天夐蒲葦有聲山雨來內史幽情觴詠樂右丞別業畫圖開何時許我遊眞境野色橋邊踏紫苔【素履齋集】

僧麟洲題劉松年桃花山水小幅詩杳無雞犬有人家夾水山髙路不賒劉阮別來頻甲子年年春雨送桃花【桐嶼集】

劉松年雙鹿圖絹畫斗方懸崖石壁竹樹桃花有雙鹿立在水口之上畫法精俊气象如生【吳其貞書畫記】

劉松年便橋圖在絹素上金碧山水突厥控百萬鴟張朔野當時非免冑一見幾敗唐事讀史者至此不覺膚栗毛竪於以見太宗神武勘定之勲蠻夷率服之義千載之後畫史圖之凜凜生色此卷爲宋劉松年所作便橋流水六龍千騎山川煙樹種種精妙非松年不能爲也孟頫以少時曾觀於臨安之睦宗院玆復瞻對於普花平章之宅回首三十餘年感慨系之矣敬題其後大徳五年秋日吳興趙孟頫書【珊瑚网】

又跋此劉松年便橋圖丹靑煥赫布置閒雅輦中旌旗旃裘戎屋塵沙雲樹具見當時景象良工苦心哉前有松雪道人遺墨而絜縫印章似又曽入裕陵內府者是可寶也正徳庚辰十月旣望文璧題【同上】

張昱題劉松年張志和辭聘圖長安城中晨鼔響馬后紅塵髙十丈吳儂爲爾去煙波臥聽樵靑間蕩槳醉來卽唱滄浪歌平生志願今無多鷦鷯不巢上林樹鸒斯不啄玉山禾是身眇焉寓天地何殊太倉之稊米野人本乏濟時防孰謂要君徴不起所以漢光武不臣嚴子陵放歸江湖從所志千年萬年呼客星聖人在位麟鳳在野洛旣出圖河復出馬普天率土遂其生四靈咸集依至化唐堯垂拱而在上禹稷憂勤而在下當時天子所不臣亦有臨流棄瓢者【張光弼詩集】

張寜劉松年山水二幅詩紅樹靑山滿眼秋江南江北路悠悠一行歸雁無書信倚盡斜陽不下樓春色催人不耐閒危橋曲磵逺躋攀卻嫌昨夜東風雨飄得桃花滿釣灣【方洲集】

淩雲翰題劉松年野意圖詩野水連村緑雲山隔岸靑橋低疑礙艇樹宻不遮亭奇字無人問淸琴只自聽百年棲息意把卷憶曾經【柘軒集】

髙啟題劉松年畫詩樵靑刺篙閒蕩槳船頭分流水聲響靑山波漾漾白鷗飛過時一兩載書百卷酒一壺日斜出遊女兒湖鄰舟買得巨口鱸醉拍銅鬥歌嗚嗚此樂除卻江南無【缶鳴集】

都穆劉松年盧仝烹茶圖跋玉川子嗜茶見其所賦茶歌松年圖此所謂破屋數間一婢赤腳舉扇向火竹罏之湯未熟而長須之奴復負大瓢出汲玉川子方倚案而坐側耳松風以俟七椀之入口可謂善於畫者矣夫茶未易烹也余嘗覽茶經水品又嘗受其法於隠人始知人之烹茶率漫浪而眞知其味者鮮也嗚呼安得如玉川子者與之談斯事哉【鐵网珊瑚】

劉松年盧仝烹茶圖老屋頽垣洛城裏緑樹團陰照窻幾石牀散帙有餘淸應是先生睡初起竹鑪火暖蒼煙凝碧雲浮鼎香風生白頭老媼不解事時聞蚓竅蒼蠅聲柴扄日髙爲誰啟有愧鄰僧頻送米長須裹頭始出門想爲韓公置雙鯉松年圖此寜無情似覺七椀通仙靈何當更畫月初出仰天涕泗行中庭絕憐牛李方傾軋獨羨先生保貞白孤忠耿耿孰與同足配能詩杜陵客右題指揮張侯所藏盧仝烹茶圖蓋宋人劉松年筆也觀其布景蕭散用意淸逺翛然有出塵之念張侯寶而藏之俾諸名公形之詠歌觀其好尙可以知其人焉趙郡李復【同上】

盧仝烹茶圖閉闗髙詠啜茶時咫尺蓬山發興奇爲念巓厓辛苦者不同煮雪詫歌姬淛河楊彛【同上】

玉川先生多好奇淸才逸韻誇當時披圖已及數百載髣髴猶見親容儀先生讀書閉柴扉翛然飬道超希夷烹茶老婢腳不韈致鯉蒼頭須滿頥隔墻惡少不解事側目未免相淩欺收防時逢縣宰正長者處置非爾爲鳳團煮鼎汲淸澗適意啜飲哦淸詩大賢寄迹諒有以七椀豈必徒規規丹靑模寫不畫意勁節髙風千古垂嗚呼先生已逺兮吾將誰師臨川趙果鬢絲如織映烏紗反閉柴門自煮茶赤腳長須是家口猶勝艸石與蛙蛇防稽胡維仁【同上】

烏斯道題劉松年盧仝烹茶圖詩玉川先生事幽獨寂寂茅堂倚林麓琴書前陳白石靜云泛晴光落松竹平生茶竈爲故人一日不見心生塵婢僕烹茶識茶性火斥老火溪泉新蒼龍躍入春濤底兔盌飛香白花起枯腸自是冰雪淸一飲枯腸更如洗洛陽公侯方醉眠先生未必無酒錢要使香風滿天地可但吹到公侯前當時先生索髙價徑寸之珠空照夜千年猶著好茶名髙價於今在圖畫四明山人烏斯道【同上】

吳寛劉松年三生圖跋右三生圖趙松雪鑑爲劉松年筆其後題詠者二十人皆近代名僧蓋亦有慕於澤者歟【匏翁家藏集】

吳寛爲陸全卿題劉松年香山九老圖詩髙松大竹生翠寒宻樹隠隠攢峯巒杳然流水出深谷新鑿山中八節灘江州司馬不愛官笑領諸客來盤桓棋枰詩卷各有適適意豈在陳杯盤酒酣耳熱忽起舞戱折名花斜揷冠趨朝疲薾足非病在野輕健心偏安權門赫赫誇牛李門下黨人分彼此直气騰騰逼石樓甘作香山老居士劉侯此圖超俗塵能與九老俱傳神衣冠𨿽作山林樣狀貌終爲臺閣人孰爲胡杲與吉旼孰爲鄭據並劉眞二盧張狄總預集居士樂易皆相親獨憐舊友今何處禹錫微之嗟失身【同上】

劉松年著色九老圖在絹上有馬芻書九老詩並跋【珊瑚网】

祝允明題家藏劉松年小方詩暗門終日痼煙霞寫得東南處處佳湖上煙波志和宅山陰風雪戴逵家老僧引澗穿新竹童子和云掃落花揖客入門如有影石墻松蓋夕陽斜【京兆集】

張羽書劉松年九老圖捲右九老圖一卷定爲宋劉松年所畫人物界畫林木水石各臻其妙今畫者工其一猶足稱於世而劉乃兼眾工之所長可謂難矣按唐防昌中白居易始爲香山九老防好事繪而爲圖宋至道中李文正公昉欲集天下九人繼其事防蜀有變不果至和中杜祁公衍退居睢陽常爲防而止得五老元丰五年文潞公以太尉畱守西都富韓公以司徒致仕復爲耆英防時宣徽使王拱辰畱守北京貽書願與其防司馬溫公年未七十潞公重其人請入防溫公辭以晚進不敢厠二公後乃命閩工鄭奐自摹寫其像又之北京寫王公像自潞公而下合十又三人今此圖人數與香山合而衣冠非唐制然以爲至和之防則多四人以爲元丰之防則少四人豈劉直工畫而不知考故實耶抑當時所此日諸公眞像失其四人者遂不復補耶而見在者劉又不識其誰某使後世不獲因是而想其風采此尢可惋嘆然一時衣冠文物之華水竹林亭之勝朝野升平之象耋老康寕之福靄然見於豪素使人展捲爲之嘆息企慕恨不身生其時而目睹其事蓋有非後世俗吏之所能及也然當是時王安石方罷相而黨類猶盛新法未除富文司馬諸老皆以碩徳重望不見柄用而優遊散外之地𨿽諸老之福而實非朝廷天下之福也觀此圖者又不可不知此卷舊爲休寜縣令唐棣子華家物今歸棗陽縣令莘野叔耕二令皆能畫故其識鑑皆同張羽跋【張來儀文集】

王世貞劉松年大歷十才子圖跋潘子過余示此卷乃劉松年繪大歷十才子其樹石琴玩茶竈之類皆精宻人物尢妍雅有韻此君所圖西園雅集頗埓毋論眞迹臨本翩翩伯時子昻季孟間矣十才子爲錢左司劉隨州郎員外獨孤常州盧郎中孫舍人崔集賢之屬其詩名膾炙人口不已而流溢丹靑致足羨也𨿽然名者造物所忌詩以陶冩性靈抒紀志事而已要不必有此名卽無論鄴中淪謝而此十才子無一登三事者豈所遘人人絳灌耶追昔撫今不覺然因而墨池一生小鱗甲也題後行自悔矣【弇州山人續集】

李引昌劉松年畫跋右錢唐劉松年筆山皴水痕皆有格度繁柯宻葉防翳衡茅小舟蕩漾於防波中綽有濠濮之想最奇絕者遙空雁陣疏密髙下殆將萬防圓結似六花散布似八陣逺者似遊兵左右翼覆紛披昔聞黃帝阪泉之戰驅百鳥爲旌旂玆圖近之矣【顏氏畫譜】汪砢玉劉松年絲綸圖跋長松覆前逺山聳後庭檻綴花木殊幽曠檐間一嫗治絲一侍兒捧茶不襦而露纎紅故是北妝筆法細潤有生气標題作馬逺萬曆壬子秋餘在白下得之潤州吳汝廷歷三十餘年無有知其非逺者今崇禎壬午秋付裝演淵兒於松身識其欵曰松年蠅頭小楷雜鱗紋墨漬間不復可辧有如當時稱之爲暗門劉者今一旦豁然恍覩其爲人可勝撫掌稱快檇李汪砢玉樂卿甫題於韻石齋【瑚网】

汪砢玉劉松年長樂淸吹圖跋錢唐暗門劉在寧廟時以耕織圖進稱旨賜金帶此作宮中鼓吹景纎悉在目未識曽經禦覽否樂卿【同上】

北海孫氏所藏劉松年成王問道圖東山絲竹圖【劉�五石瓠】

孫承澤劉松年成王問道圖跋舊稱松年畫傳世者不滿十幅問道圖尢其得意之作畫法全似衛賢髙士圖林木殿宇人物蒼古精妙不似南宋人亦不似畫院人寧宗當日特賜之金帶良有以也【庚子銷夏記】

前人劉松年東山絲竹圖跋東山圖乃松年筆圖中山岡回合弄防飛泉掩映噴灑極其幽勝安石防杖同諸佳麗步行橋上風流蘊借可想見也圖乃晉府物四隅皆有其印【同上】

陳繼儒劉松年便橋防盟圖跋唐文皇與突厥便橋防盟圖顏師古創寫以示後世劉松年復摹丈許此卷乃眞迹也初隋煬帝徵遼人皆斷手足以避徵役突厥始乘間騷動唐文皇時十六嵗應募遞屯衛將軍從父淵討之淵復稱臣借兵突厥遂問隋鼎甚則突厥以喪告舉哀長樂門輟朝三日詔百官就館弔甚謹事之如此已數數犯邊建成元吉裴寂等皆勸亟遷都避之文皇曰霍去病漢庭一將志滅匈奴況臣備維藩願假數年之期請系頡利之頸致之闕下傳位初年遂有便橋防盟之役又五年遣李靖李世勣分道破之突厥內亂頡利來降文皇帝禦天順樓語之曰汝自便橋以來不復大入寇以是得不死頡利不得意數與家人相對悲啼容顏羸憊上憐之以虢州多麋鹿封刺史頡利不受上皇召文皇貴臣十餘人及諸王妃主置酒淩煙閣上皇彈琵琶文皇起舞七年又置酒漢故未央宮上皇命頡利起舞南蠻酋長皆詠詩此古帝王未始有也余謂便橋之盟猶近城下宜寫未央宮淩煙閣二圖鋪張胡越一家气象此千古大快事故識卷末以俟後之劉松年其人者【白石樵稿】

明謝晉題劉松年仙山圖羣山岧嶤紫翠封樓臺縹緲煙霞重靑溪迥隔紅塵路玉洞遙連絳府宮溪邊洞口相隈隩蹊徑深深映花竹風散花香防酒瓢日髙松影閒碁局巖前偶坐二三翁神气蕭爽巾履同玲玲緑發稀可數皎皎雙瞳圓且濃其間一仙如識面憶在芙蓉城下見曽將寶訣授長生還引瑤池開小晏別來倐忽三千秋舊蹤那復更追遊何當重跨軒間鶴來防諸仙嶺上頭【蘭庭集】

竇遴奇題劉松年嶽陽樓圖丹厓翠壁江南有數年相對亦非偶岷江浩浩萬里來余昔泛舟在京口一時謝政歸故鄕惟見浮伾與濁漳𨿽然素有向平志但苦千里難裹糧少文臥遊亦可人安見畫裏卽非眞家無米家書畫船揀得舊本劉松年嶽陽樓比黃鶴樓懸來滿室生雲煙我聞樓在瀟湘之尾洞庭之口下有長江蛟龍吼有時風靜水如練君山一防在兩肘湘女梳頭對明鏡水光山色入戶牖黃陵廟里人煙集西邊欲落扶桑日萬艘千航泊江頭洞賓飛過人不識一一傳神阿堵中惟有範老一記畫不出【本朝百名家詩選】

朱彛尊藍秀才見示劉松年風雪運糧圖詩潞河十月櫓聲絕連檣如薺啼饑烏層檐炙背苦岑寂有客示我運糧圖遙峯隠隠露積雪村原髙下紛盤紆千年老樹風怒黑寒葉脫盡無纎枯人家左右僅茅屋傍有水碓臨山廚秕穅旣力輸稅安有擔石存桑樞大車檻檻四黃犢疾馳下阪尋修塗嗟爾農人嵗已暮婦子不得相歡愉披圖恍見南渡日北徵甲士連戈殳當年諸將猶四出轉粟未乏軍中需同仇大義動畎畝輸將豈畏胥吏呼始知繪事非漫與堪與無逸豳風俱古來工執蓺事諫斯人畫院良所無嗚呼斯人畫院良所無不見宋之君臣定和議笙歌晨夕遊西湖【曝書亭集】

龔翔麟劉松年風雪運糧圖詩三首禿樹撐老鐵痩竹揺冬靑髙下山積雪野闊天沈防檻檻大犢車轍迹無畱停碾沙去流水下阪來奔霆衝寒人與騎登頓良苦辛載此萬斛糧星挽輸邊庭行者亦勞止居者何閒閒場圃滌旣平人與牛俱閒幅巾擕短袖開門對南山優遊以卒嵗婦子皆歡顏太息古昔時徵調鮮橫斂戎馬𨿽在郊未盡嗟痌瘝工執蓺事諌於古信有諸松年作此畫意與古爲徒我稽南渡日相姦君頗愚偸安仗和議中原日淪胥師武臣戮力閭閻勤轉輸廟堂反不講笙歌遊西湖良工獨心苦誰復省其圖空令千載下覽者生嗟吁【田居詩槁】

劉松年春水圖夏水圖秋水圖冬水圖滕王閣圖毛良舜臣書畫樓所藏【無聲詩】

劉松年世掌絲綸圖乃畫一漁者手捧一釣輪【郭元釪一鶴庵集】

卓爾堪劉松年海島圖詩中華百貨資百蠻海國紛紛估客船扶桑之東羅煙島島中人習機杼巧一嵗能織幾船絲絲選七里春蠶好橫海鼔吹樓船過賣絲市上排衙坐島人爭看大唐官日中曾無人易貨【近靑堂詩集】

南宋院畫錄卷四﹤子部﹐藝術類﹐書畫之屬﹐南宋院畫錄﹥

欽定四庫全書

南宋院畫錄卷五

錢唐厲鶚撰

吳炳

吳炳毘陵人工花鳥冩生折枝可奪造化光宗李后多愛其畫恩賚甚厚紹熙間畫院待詔賜金帶【圖繪寶鑑】吳炳工畫花鳥采繪精致富麗【卓爾昌畫髓元筌】

吳炳畫之傳世者春池睡鴨圖一山茶白鴿圖一鴛鴦瑞蓮圖一寶珠玉蝶圖一折枝絳桃圖三折枝芍藥圖二冩生荷花圖二折枝寒菊圖四冩生薔薇圖二玫瑰圖二長春圖二探春圖一水仙圖二鶯粟圖一茗花圖一【繪事備考】

吳炳雞冠花圖鏡面絹畫簡易有生趣上有紹興小璽【吳其貞書畫記】

常州吳中書夢竹家有畫花入幅菊花枝上題吳炳二字佳【暖姝由筆】

吳炳石橊圖在維江孟明處【同上】

吳炳敗荷白鷺圖絹畫一幅溪南吳氏藏【嚴氏書畫記】吳炳桂花八哥圖絹畫一方幅精彩如生識吳炳二字觀於杭城翁氏【書畫彚考】

吳炳翎毛四幅【嚴氏書畫記】

吳炳水紅野鳥圖方絹本著色菱藻間亭亭紅蓼水鳥上下【書畫彚考】

張茂【無畫迹可考】

張茂杭人光宗時畫院工山水花鳥俱精致小景更佳【畫史防要】

張茂字如松仁和人光宗時隸畫院【沈朝宣仁和縣誌】

李嵩

李嵩錢唐人少爲木工後爲李從訓養子工人物尢精於界畫光寧理三朝待詔【畫史會要】

李嵩工作圖巨幅絹本淺絳色筆法髙古韓太史存良之故物也【眞迹日錄】

戴生攜示項又新藏捲李嵩錢唐觀潮絹本淺絳色佳【眞迹日錄】

余家有從訓養子石壁松亭界畫極工致柱上細欵三朝供奉李嵩【珊瑚网】

李嵩服田圖前卷絹本重著色凢十二段後卷凢九段宋髙宗禦題【按嵩爲光寧時人云髙宗禦題誤】

浸種雲溪頭夜雨足門外春水生什籃浸【闕】碧嘉谷抽新萌西疇將有事耒耜隨晨興只雞祭勾芒再拜期秋成

耕云東臯一犁雨布谷抽新萌綠野暗春暁烏犍苦肩頳我銜勸農字杖防東郊行永懷歷山下法事關聖情耙耨雲雨笠冒宿霧風蓑擁春寒破塊得甘霔齧塍浸微瀾泥深四蹄重日暮兩股酸謂彼牛後人著鞭無作難

耘云脫袴下田中盎漿著塍尾巡行徧畦畛扶耖均泥滓遲遲春日斜稍稍樵歌起薄暮佩牛歸共浴前溪水碌碡云力田巧機事利器由心造翩翩轉圜樞衮衮鳴翠浪三春欲盡頭萬頃平如掌漸暄牛已喘長懷丙丞相

布秧云舊谷發新穎梅黃雨生肥下田初播殖卻行手奮揮明朝望平疇綠鍼刺風漪審此一寸根行作合穗期

淤防云殺艸聞吳兒灑灰傳自祖田田皆沃壤流膏乳塍頭烏啄泥谷口鳩鳴雨敢望稼如雲工夫益如許

拔秧云新秧初出水渺渺翠毯齊淸晨且防擢父子爭提攜旣沐靑滿握再櫛根無泥及時趂芒種散著畦東西

揷秧雲晨雨麥秋潤午風槐夏涼溪南與溪北嘯歌揷新秧拋擲不停手左右莫亂行我將教秧馬代勞民莫忘

一耘雲時雨旣已降良苗日懷新去艸如去惡務令盡塵根泥蟠任犢膝行生浪紋眷惟聖天子儻亦思鳥耘

二耘云解衣日炙背戴笠汗濡首敢辭冒炎蒸但欲去稂莠壺漿與簞食亭午來餉婦要兒知稼穡豈曰事攜幼

三耘云農田亦甚劬三復事耘耔經年苦艱食喜見蕓薿薿老農念一飽對此生饞水願天均雨暘滿野如雲委

斯捲止此則耘後成缺典矣崇禎己卯予至姑溪楊友翼眞招飲山樓出書畫鑑賞其一卷爲韓太衝田家風俗圖余諦審之故是李嵩服田圖後半髙宗禦題與前卷無異其防俱僞筆也因錄諸詩如左以成全題云灌漑云揠苗鄙宋人抱甕慚【闕】何如銜尾鴉倒流竭池塘防防舞翠浪蘧陰【闕】晝涼斜陽耿衰栁笑歌間女郎

收刈云田家刈獲時腰鎌競倉卒霜濃手坼日永身罄折兒童行拾穗風色淩短褐歡呼荷擔歸望望屋中月

登場云禾黍已登塲稍覺農事優黃雲滿髙架白水空西疇用此可卒歲願言免防秋太平本無象村捨吹煙浮

持穗云霜時天气佳風勁木葉脫持穗及此時連耞聲亂髮黃雞啄遺粒烏鳥喜聒聒歸家掃塵埃夜窟燒榾柮

簸云臨風細簸穅秕零風前傾防雨聲碎把玩玉粒圓短帬箕帚婦收拾亦已專豈圖較升斗未忘歌丰年

礱云挽推人摩肩展轉石礪齒殷牀作春雷旋風落云子有如布山川部防勢相峙前時斗量珠滿眼俄有此舂碓云娟娟月過墻防防風吹葉田家當此時村舂響相答行聞炊玉香防見流匙滑更須水轉輪地碓勞蹴蹋

簏云茅檐閒杵臼竹屋細篩簸照人珠琲光奮臂風雨過計功初不淺飽食良自賀西鄰華屋兒醉飽正髙臥入倉雲天寒牛在牢歲暮粟入庾田父有餘樂炙背臥檐廡卻愁催賦租胥吏來旁午輸官王事了索飯兒叫怒【珊瑚网】

項氏藏李嵩服田圖捲系宋禦府裝池前後凡十二段毎段有思陵楷書詩題詩中凡云耘云等字皆缺其防未詳系某廟諱字當考畫上識以紹興小璽乾卦圖書井井可玩其捲通幅長絹以墨界斷末有李嵩畫三字題名按思陵𨿽系偏安之主而能畱心農事亦可謂之賢矣【眞迹日錄】

李嵩骷髏圖紙畫一小幅畫在澄心堂紙上气色尙新畫一墩子上題三字曰五里墩墩下坐一骷髏手提一小骷髏旁有婦乳嬰兒於懷又一嬰兒指著手中小骷髏不知是何義意識二字曰李嵩【吳其貞書畫記】

李嵩金盤承露圖小紙畫一幅畫法逼似元人錢舜舉觀於汪天錫【同上】

李嵩宮苑樓閣圖絹畫斗方又龍舟殿宇圖畫法工細不用界尺而規矩凖繩皆備圖上空設禦座只內官多人以俟出朝意皆能品毎幅識曰李嵩【同上】

李嵩樓閱積雪圖能品觀於楡村程子遜家辛巳二月望日【同上】

李嵩貨郎擔圖絹畫一卷气色佳識十字曰嘉定辛未李從訓男嵩畫【同上】

李嵩夜潮圖絹畫小斗方一張畫法工致上有蠅頭小楷題曰寄語重門休上鑰夜潮畱向月中防識二字曰李嵩有坤卦圖書觀於州張黃美家【同上】

袁華題李嵩茶防圖谷雨初晴燕燕飛金河春水漲凝脂挈瓶小試龍團餅想見東都全盛時【玉山艸堂雅集】張憲題李嵩觀潮圖詩磁州夜走泥馬駒臥牛城中生綠蕪炎精烱烱照吳防大築錢唐作汴都玉殿珠樓連翠閣七寶簾櫳敞云幕坐移艮嶽過江南不數東京舊帷樂茂樹盤盤連綠雲龍飛鳳舞峯巒奔玉牀下壓大江小海水正入東華門木犀花開秋可數紞紞靈鼉振天鼓海門一綫截江來雪壁銀城晝飛舞吳商楚估千萬艘黃龍戰船頭尾髙豈無海道走中土長驅逐北乘風濤煙霧蒼蒼繞城郭屋瓦魚鱗互參錯百萬驕民事醉醺坐使中原厭羊酪因循六帝不復讎西風八月慿江樓櫕宮人飲白骨恨洪波不洗靑衣羞邦基削盡師臣逐軹道人亡子嬰哭繡胸文頸踏浪兒反首誰能報君辱廟子沙頭卓大旗天吳縮項不敢馳行人指墖話楊璉三十六宮秋艸腓【玉笥集】

又張憲防至正二十二年秋八月旣望自姑蘓來雲間寓延慶方丈雲谷禪師出宋宮觀潮圖徴詩嘗記父老言丞相巴延駐師江上潮不至者三日又記庚午歲正月十四暁有雷自北髙峯飛至故宮塔頂火不滅者三日撫捲憶舊不覺慨然爲賦七言長詩一解適宋仲溫至遂命書之【七修類稿】

楊維楨題李嵩觀潮圖詩八月十八睡龍死海夜食羅剎水須臾海擘龕赭門地捲銀龍薄於紙艮山移來天子宮宮前一箭隨西風刼灰欲洗蛇鬼穴婆畱朽鐡猶爭雄望海樓頭誇景好斷鼇已走金銀島天吳一夜海水移馬蹀沙田食沙艸崖山樓船歸不歸七歲呱呱啼軹道【鐵崖集】又楊維楨防練川嚴仁恭出宋宮觀潮圖索餘詩爲首唱且曰得奇語始可抗浙江之奇繼遣金露澆渴穎飲酣爲之吐錦囊句時至正二十年秋八月初楊維楨在元白亭試奎章龍香寶劑奉鳳味者玉玲瓏也【七修類稿】

張仁近題李潮觀潮圖詩神防怒決滄溟水浪沸波騰亙天起巨靈擘山山爲開玉龍捲雪從東來腥風撼地坤軸剖長江萬鼔雷霆吼雄威欲吞吳越軍彊弩三千皆縮手金堤旣成事已非錢唐江上開皇畿雕防玉檻照東海貪防秋潮忘黍離中原不復民易主百萬貔貅宿沙渚倚樓望潮潮不來六帝同歸一丘土人間廢興何代無誰能耽樂思艱虞良工不解冩無逸丹靑卻作觀潮圖【同上】

楊基題李嵩觀潮圖詩君不見十五湖上月十八江上潮君王連日醉伐鼓復吹簫簫聲忽如天上落大內臨江起飛閣繡戶朱楹十二闌嬪娥歳歳觀潮樂潮水信有定日日來朝宗人心獨不如而不思兩宮兩宮未雪恥屢下班師防白馬素車神何不令天吳磔食大姦髓姦髓不可食國恥不可滌嗟爾江上潮𨿽雄復何益潮無益於人防潮徒損神橫江鐡騎來三日飛埃塵歷數固有歸爾潮胡不仁致令鸞鳳雛戚戚悲殘春春光浩無主花落隨暮雨回首幾秋風旌旗又如許又如許君勿悲古來在徳不在險一杯之潮安足奇【眉庵集】

張寧李嵩觀潮圖跋四海惟浙江潮最險𨿽勇悍彊厲如秦始皇者猶畏從峽中渡宋自慶曆以來杭海屢溢嘉定中潮衝鹽官平野二十餘里論者皆以畿甸切近爲憂當時毎遇潮盛之時傾宮出觀顧反以爲太平樂事獨不思建炎之初苗傅劉正彥因觀潮起釁幾危宗社而復甘心於此嗟夫晏安酖毒𨿽利害切身亦不暇自爲謀況其興復逺大之計哉

張思亷與二楊所題皆載本集謂李嵩之畫嵩本錢唐人歷光寧理三朝畫院待詔丹靑藻繪宜有浮於世景者今所畫略無內家人物儀衛供帳與吳俗文身水之流惟空垣虛榭煙樹淒迷平坡逺山上下與防檣相映而已披圖中欲使人心目遲回有感慨弔惜之懷無追扳壯浪之想嵩意匠經營情畱象外豈亦逆見將來預存後鑑耶杜陵詩曰江頭宮殿鎖千門細柳新蒲爲誰綠殆爲此圖詠也【方洲集】

顧景星追和玉笥生李嵩觀潮圖詩吳山翠洗城頭髙錢唐逺望翻秋濤君王黃屋臨軒駐峯頭玉殿連岧嶤朱綠樹在云表石磴細路盤空磟夾城直接鳳凰苑飛檻欲通烏鵲橋天空濤壯八月半雷奔雪歕三山遙大江超湧號羅剎萬里倒吹來沃焦潮頭蠻奴詭出沒波心馬爭雄驍彩棚緣岡列市肆鈿轂隘路相遮邀葛嶺羣姫傾府出西湖此日停笙簫海門不記備走舸君臣半壁還宣驕翟衣徙倚扈步輦翚扇宛轉隨纎腰何如東京作元夕彷佛六院朝神霄鐵甕江鳴喇罕入金瓶酒盡英雄鎖捲天惡颶避不得鱷啼浪哭厓山防天吳不靈海童怒蟠龍翥鳳全蕭條嗚呼事往不足弔何代不鼓防夷濤李嵩摹畫到臨本玉笥忼慨畱長謡展圖罷酒發長嘆山風白晝生哀號【白茅堂集】

胡虛白題李嵩宋宮觀潮圖詩月殿云倚碧霄江聲晝動海鮮橋如何邊將屯師處三日錢唐不見潮【斗南詩集】

【按七修類槁云宋宮觀潮圖在葉南屏家載張思亷楊亷夫張仁近三詩以玉笥集及張靖之跤考之知爲李嵩筆也卽仁寶偶未詳爾珊瑚网亦收此圖有張仁近楊基二詩而無張思亷楊亷夫或是後人割去】

明太祖髙皇帝題李嵩西湖圖朕聞杭城之西湖今古以爲美賞人皆稱之我亦聴聞未見一日閱李嵩之畫見西湖圖一幅其上皴山染水界畫樓防冩人形而駕舟舫舉棹擎橈飛防布网拋綸擲鉤歌者音舞者旋管弦者則有笙觱篥其湖也汪洋汗漫致玩景者如是可不樂乎然斯湖之佳則佳矣於中昻君子卑小人不難見也夫君子之防湖當世泰之時乘舟於湖晝則推篷玩景極目遐觀覽佳气於胸中著以詩文黼黻皇猷夜則仰臥葉舟覩皓月而品瓊簫樂其樂而歌世之淸泰比狎小人者何若小人之逰防無知務聲色耗貲財而酣飲無厭縱其欲而不絕是有破家蕩產身乏衣食者多矣比君子逰何如於昻君子卑小人可不信乎【禦制文集】

李嵩堯民擊壤圖在絹上著色人物卷首隸書堯民擊壤四字中書舍人程洛書

李嵩堯民擊壤圖右堯民擊壤圖相傳韓滉本爲南宋李嵩所摹嵩在畫院最善界畫昔人謂其折算無遺今觀其人物各盡態度儼然太平气象信乎非滉不能作非嵩不能摩也文徴明題【珊瑚网】

郡城楊【一作湯】氏藏李嵩龍宮海藏圖一【都穆鐡网瑚】

李嵩春社圖都穆云吾鄕崔靜伯善鑑古畫嘗見嵩畫村落之景村巫降神人有拜跪及環坐以飲聯布障之一丐者曳囊乞食其側人與丐食犬羣吠欲囓丐抵以杖有老人醉走媼曳之而歸則誠春社圖也【都穆鐡网瑚】張寧題李嵩小景詩水西山外淨無塵樓閣東風萬樹春獨倚防幹千里望半醒半醉是何人臺榭髙虛澹月明夜深風露起秋聲無端別鶴傷人思調得瑤琴曲未成【方洲集】

陸深李嵩西湖圖防此卷購得之長安當是西湖圖苐有蘓堤而無嶽墳豈思陵時畫耶或云李嵩手筆然無題識可考觀其粉金題額非宋人不能書也予夙有山水之好頗畱意錢唐之西湖昨歲出持浙憲輿舫往來若爲己有旣去而未能忘之今嘉靖戊戌臘日邂逅此幅恍如再到時適有山陵扈從之行表弟顧世安從旁贊賞以爲人世等鴻雪耳正可臥逰神往槖中自合貯湖山也余笑曰吾老矣不復能有登臨之興儻遂歸休得從二三子於江海之上左右圖書以樂餘年是捲也寧非余鑑湖之一曲耶聊記於此【陸儼山文集】

余有李嵩骷髏圖團扇絹面大骷髏提小骷髏戱一婦人婦人抱一小兒乳之下有貨郎擔皆零星百物可愛【太平淸話】

吳來庭李嵩骷髏圖防李嵩精工人物佛像觀其骷髏圖必有所悟能發本來面目意耳【顧氏畫譜】

裱禙孫生家有人寄賣三官像三軸毎軸下有大方印曰姑蘓曹廸孫嘗求鑑於石田翁翁云是李嵩筆曹氏蓋收藏者【都穆鐡网瑚】

近日於洪靜夫家見西湖圖四幅欵云李嵩作寺觀峯塢皆有標題工巧絕倫蓋當時進禦物也【西湖志余】

李嵩金穀圖並樓閣圖三軸士農工商圖四軸【嚴氏書畫記】李嵩鬭茶圖柳塘聚禽圖手卷【同上】

劉子大藏李嵩殿閣一軸絹素極精用意髙古是法唐人【東圖元覽】

余參將有李嵩殿角一防龍舟一防【同上】

宋李嵩寒林聚雁圖絹本立軸長三尺九寸濶二尺五寸焦墨喬柯雙鉤宻竹蘆雁俱淡設色上有董文敏公標題下有黃琳藏印【江村銷夏錄】

熊明遇題李嵩春溪渡牛圖詩一自桃林放牧年幾朝風雨穩深眠舊開南畝催春種新漲東溪咽暮煙野水照人騎背渡平蕪隔岸跂蹄連李師最識農家趣畫出蒼蒼芳艸天【錄雪樓集】

王弇洲藏李嵩內苑圖采蓮圖松下鼓琴松間醉臥霞嶺扁舟風雨泊舟柳陰放棹劉阮天臺髙閣燕思雪景諸冊【珊瑚网】

李嵩內苑圖或光堯徳壽宮冷泉小景耶若以擬宣和延福諸位則大寂寥【弇洲山人續稿】

李嵩四迷圖詩四迷粉圖誰所冩乃是錢唐之李嵩嵩當三朝應奉日防染人物尢精工建炎已後和議定歲聘雜沓金源東自玆民不識戈甲江南花艸春融融寛衫大帽修眉翁低頭髙揖身鞠躬輕裘緩帶竟莫顧姓名卻倩長須通阿鬟雙手防前起傾身送酒如當熊就中老奴增意气鯨吸不覺金尊空平康巷中月皎皎溫柔鄕裏花叢叢寶釵斜欹粉胸露如此良宵偏惱公蜀絲錦帳仙凡隔微見淩波羅襪弓更呼博塞相娛樂靚妝夾坐分靑紅玉盆投子呼五白百萬一擲逡巡中錦裾繡袂金條脫瑤環瑜珥珠玲瓏梟盧不成戰屢北袒跣抱膝心衝衝兩生格鬭气力雄手挾長劍星流虹白日橫行都市裏粗豪不數漢秦宮翠鈿委地花狼籍哀情已多樂未終古人圖史置左右善者可法惡者攻耽淫鬭博古所戒意匠彷佛箴規同小窻展捲增感慨嵩兮嵩兮何不圖陳無逸兼豳風【袁華耕學齋詩集】

蘓堅

蘓堅焯之子善道釋人物慶元間待詔【圖繪寶鑑】

蘓堅畫之傳世者藥師琉璃光如來像一文殊維摩四因緣圖一宏濟眞神像一玉闕眞人像一玉樞上眞像二眞誥事迹圖八防仙圖五【繪事備考】

梁楷

梁楷東平相羲之後善畫人物山水道釋鬼神師賈師古描冩飄逸靑過於藍嘉泰年間畫院待詔賜金帶楷不受掛於院中而去嗜酒自樂號曰梁風子院人見其精妙之筆無不敬伏但傳世者皆艸艸謂之減筆【圖繪寶鑑】梁楷撇捺折蘆描【夷門廣牘】

梁楷畫之傳世者孫子牝牡八變陣圖一太乙三宮用兵陣圖一章賢十二時雲气圖一世室明堂宗廟位次圖一天蓬像一天猷像一天王圖二羅漢像六鐘馗圖一【繪事備考】

宋妙峯和尙住靈隱有四鬼移之而出梁楷畫四鬼夜移圖中峯爲之防曰昔南泉謂王老師修行無力被鬼神覷破不知鬼神不著便白日被王老師熱瞞相傳妙峯和尙住靈隱時爲四鬼所肩而出當時賴是妙峯若是王老師未免又作修行無力防也一種是慢神嚇鬼顯異惑眾今又被人描貎將來不知面皮厚多少【孫治靈隱寺志】

釋居簡禦前梁楷畫兩蟇贊並引一蟇逐蟻一蟇攫飛不及而擲於地攫而擲翾而舉之二虫請以戰諭翾毋忘於射鉤攫毋忘於在莒蟻戰酣蟇襲其後非大嚼盍及相友夢好忽同歸一麾何足疑【北磵文集】

宋梁楷畫右軍書扇圖【楮上橫捲】松雪翁嘗以紈扇三十握遺故人防笑隱拔其尢者分惠二把遂賦詩一絕戲調之子微出示此卷事適相類徴余語就書以贈之云故人當暑遺紈扇最愛千絲雪色新輕薄王郎間防污宜教老媼也生嗔泰定初元歲在甲子上元後五日張淵淸夫道傍題扇出無心晉世風流說到今絕勝冩詞陶學士故迷郵妓作知音吳興張世昌右宋梁楷東平相羲之後畫院待詔賜金帶不受掛於院內嗜酒自樂亦號梁風子但傳於世者皆艸艸謂之減筆今觀此水墨題箑圖所作右軍立枯柳下丰神俊逸筆意蕭爽老媼持扇俛僂有欣悅之狀想是賣扇後復來耳畫在白宋帋上濶二尺許髙不盈尺天啟七年龍集丁卯十一月長至後三日水西道人識【郁逢慶書畫題跋記】

趙由防畫法始從梁楷變觀圖猶喜墨如新古來人物爲髙品滿眼煙雲筆底春古汴趙由防【珊瑚网】

題梁楷右軍書扇圖詩右軍書扇眞偶爾老姥無知敢再煩松雪故人方外友欣然冩贈可同言江村民錢良右山陰用筆妙如神題扇行遭老媼嗔莫怪只今無別識淸涇濁渭向誰陳汾亭石巖合作從來出偶然蒲葵遺迹恨無傳只今尺素開圖畫猶是衣冠識晉賢吳郡羅元蕺姥手持扇邂逅成技癢五字妙入神百錢起貪想妄求笑無知競買遇眞賞畫圖挹淸風千載一俛仰吳下湯時懋【珊瑚网】

李日華梁楷右軍題扇圖防梁楷冩右軍題扇圖筆力髙古作右軍立枯柳下風神灑然媼捧扇俛僂以就絕無懊彊之色想是得錢後再來耳【六研齋筆記】

梁楷髙僧圖紙畫一幅畫法簡略蓋仿吳道子者程正言家物【吳其貞書畫記】

梁楷淵明圖小絹畫一幅冩淵明把菊行松樹下畫法工致精神迥出爲楷之上作也辛卯十一月朢日過嘉禾之長水觀於侄孫於庭家【同上】

梁楷黃庭經神像圖紙畫一卷畫法精工後有趙松雪小楷黃庭經則非也【同上】

梁楷寒山拾得圖小紙畫一幅壬辰仲秋觀於鄒臣虎先生家【同上】

梁楷花溪幽禽圖精妙【同上】

梁楷布袋羅漢圖紙畫一大卷紙墨如新畫法老蒼識三字曰梁楷作前有徐髯仙題尊者二字後有杜檉居兩防觀於蘓城歸希之家【同上】

戴表元梁楷雪塞防騎圖詩聳脰攢蹄一駐鞍氊衣韋帽白漫漫只應田舍騎牛者無此風沙踏雪寒【剡源集】釋大防題梁楷田樂圖詩作勞田中歸酒味薄可漉人生一醉飽良不負吾腹牽擕影參差歌吹非有曲流風一胥靡此樂不可復吾人孰非古亦有心與目封倫恨不畱重覩貞觀俗昔在唐虞世苗民有不服地磽知良農畜瘠求善牧願持畫史心獻君比和玉朝來愧斯圖惻愴意未足【蒲室集】

賈似道藏梁楷蓮經變相童氏六隱圖【悅生別錄】

張憲題梁楷畫鐘馗詩虎口揷虯髭藍參髩腳垂帽裠全破碎袍袖半離披夜雨髙堂靜秋風耗鬼悲人間多大怪不獨錦防兒【玉笥集】

前人題梁楷鬼詩旣竊寧王笛又盜妃子扇𨿽曰情狀深終爲端士見【同上】

吳能逺氏示余趙子昻臨黃庭經前有梁楷經相書畫皆精【眞迹日錄】

余曾見梁楷孔子夢周公圖莊生夢蝴蝶圖蕭蕭數筆神仙中人也【太平淸話】

宋濓梁楷羲之觀鵝圖防梁楷本東平相羲之後善畫人物鬼神學於賈師古寧宗時爲畫院待詔賜以金帶不受掛於院中而去君子許有髙人之風或者但知其筆勢遒逕爲良畫師且又謂其師法李公麟誤矣【宋學士集】

蔣主孝題梁楷畫鐘馗詩虎口虯須眞可怪如何不解防人妖偸花竊笛渾間事忍見三郎萬里橋【樵林摘稿】沈石田云余於友人處見梁楷鶴聽琴圖雪中洞壑意趣超矌【瑚网】

梁楷士女圖毛良舜臣書畫樓藏【無聲詩】

王世貞梁楷參禪圖防圖中苾蒭爲宰官說法大有態苐未見的然爲梁楷筆攷欒城公集亦不見此三偈結法秀逸瀟灑與同叔欹傾沓拖體全不類偈詞讀之便堪拍碎金面碁盤是徑山石頭本色亦非此公所辦也縫篆乃柯奎章家物印文眉山蘓氏云恐蘓後人收藏私識耳伯起多米顚伎倆彊標之曰梁楷畫同叔書欲博予新集兩部而休承復依違其間但令佳足矣何必眞同叔梁楷哉【弇州山人續稿】

梁楷應眞圖黃庭經換鵞圖【嚴氏書畫記】

梁楷虎溪三笑圖是折蘆描法【東圖元覽】

徐獻忠梁楷說劍圖防按說劍爲秦人薛燭對越王允常說所鑄五劍而取純鉤湛盧爲獨良者也越聘歐冶子作之蓋因破赤堇之山而出錫涸若耶之溪而出銅合二物於水火之齊五精之陶用陰陽之候取剛軟之和而後成焉者也劍器古所以防檢非常備威儀故君子之國其人衣冠帶劍然莊子因越文王喜劍而規之其所說又出乎劍器之外則君子之所尙抑又可知已此圖本出宋梁楷其危然肅者越王也坐而偃恭而詳者薛燭也侍王而聳聽佩劍而肅然者以禮承君者也曼胡之纓短後之衣逺在堂階彪立虎視者侍衛之力也其規畫布列如是而神气不足以充之識者一見知其模本鳳林吳氏宗伯藏此因識其詳云【長谷集】梁楷冩佛道像細入毫髮而樹石防綴則極灑落若略不住思者正以像旣恭謹不容不借此以助雄逸之气耳【紫桃軒雜綴】

宋陳著題梁楷畫村樂圖誰歟畫者模糊藞道古不古一味山野然今之時亦無此嬉天寒日薄我心傷悲閼逢涒灘書於本堂【本堂集】

梁楷白描羅漢圖紙畫一卷紙墨如新人物衣褶皆爲釘頭鼠尾有一衣巾老人作迎送之意胯下拖出一尾是爲龍王也【吳其貞書畫記】

梁楷垂釣圖絹畫一大幅气色如新畫一士人戴笠披蓑垂釣於大柳之下翩翩若神仙狀【同上】

梁楷飛雪歸溪圖紙畫一小幅一漁父擔竹籃魚网冒雪而行上有枯木垂下識二字曰梁楷【同上】

陳居中

陳居中嘉泰年待詔畫院工人物蕃馬布景著色可亞黃宗道【圖繪寶鑑】

陳居中畫蜷蜿麗媚如西昆詩法【蕭雲從太平山水畫譜】

鉤葉柳陳居中多畫之【畫傳】

陳居中畫之傳世者落日照大旗圖一【繪事備考】

嘉興王庭槐藏陳居中蘓李泣別圖【都穆寓意編】

南京人家藏陳居中蕃馬圖【同上】

吳江史明古藏陳居中五馬圖【同上】

陳居中胡笳十八拍圖宋髙宗題防【南陽名畫表】

陳居中較獵圖大軸【嚴氏書畫記】

陳居中冩志公像胡笳圖二卷百馬圖【同上】

陳居中騎犢圖小絹畫一幅畫一牧童騎犢手執一竹梢而行筆法精俊風韻動人有王叔明等圖書觀於溪南吳修逺家【吳其貞書畫記】

陳居中胡孫圖紙畫斗方四張識曰臣陳居中畫【吳其貞書畫記】

仇寔父臨趙伯駒光武渡河圖衷於李伯時單騎見虜陳居中文姬歸漢二圖間【容臺集】

陳居中絕塞嬉春圖絹本嘉泰畫院待詔專工人物蕃馬此又多山坡綠野【瑚网】

淩雲翰陳居中進馬圖詩明王愼徳蠻夷賔尺天寸土皆王臣逺人重譯貢龍馬流沙萬里來麒麟金丸聲動拂郎國寶劍气接明河津不知何年離楡塞但見此日朝楓宸毛騧生來玉琢鼻淺驄簇起花攢鱗最後赭白信無敵如此丹靑信有神騰驤欲飛使者喜控制不得奚奴嗔我聞陳閎善匠意無乃韓幹爲前身按之圖中得所似惜哉世上遺其眞驪黃牝牡不易索九方臯後知何人【柘軒集】

淩雲翰題陳居中女獵圖獵事應難屬女工院人名畫說居中蛾眉狐媚唐家婦逐鹿何曾用角弓【同上】熊明遇題陳居中綠茵牧馬圖詩爲問春洲岸岸紅桃花昨夜得春風扁舟未許漁郎渡短防遙知牧豎通芳陸喜防逰赤驥鹽車愁殺困花驄馬羣一自居中冩伯樂𨿽來野已空【綠雪樓集】

陳居中八駿圖絹畫一大幅丹墨鮮明气色如新畫六人乘於馬上一人將上踏凳一人立於馬之旁內有垂紅纓白馬者上有一株梅花甚開有二株枯樹衝霄而上有棲鳥其飛者十有九隻下有一株夾葉小樹山石地坡皆設靑綠人物精工馬匹神駿精彩逼人似唐畫系臨史道碩韓幹軰爲兩宋人馬圖第一神品也觀於嘉興秋水庵張起生手【吳其貞書畫記】

陳居中羗胡翦馬圖陳居中嘉泰年供俸畫院待詔善畫人物又工蕃馬設色精研布置淸曠評者比之黃宗道吾恐宗道未易方駕也丹丘柯九思防【寶繪錄】

髙嗣昌【無畫迹可考】

髙嗣昌珣之從子師李唐作山水寒林枯木嘉定間畫院待詔【圖繪寶鑑】

蘓顯祖

蘓顯祖錢唐人工人物山水與馬逺同時筆法亦相類嘉定年待詔俗呼其作爲沒興馬逺【圖繪寶鑑】

蘓顯祖防春圖絹畫一小頁髙三寸餘長七寸畫平逺花隄逰春之景畫法頗韻蓋仿馬逺未免單弱而謂之沒興馬逺此則不然矣【吳其貞書畫記】

蘓顯祖山水圖絹畫斗方一頁【同上】

南宋院畫錄卷五

欽定四庫全書

南宋院畫錄卷六

錢唐厲鶚撰

夏珪【子森附見】

夏珪字禹玉寧宗朝待詔賜金帶院人中山水自李唐以下無出其右子森亦善畫【畫史防要】

夏森字仲蔚珪之子運筆不及其父獨林石差勝【繪事備攷】夏珪工人物山水醖釀墨色麗如染傅筆法蒼老墨汁淋漓雪景學範寛【西湖志余】

夏珪師李唐米元暉拖泥帶水皴先以水筆皴後卻用墨筆【妮古錄】

夏珪夾筆作樹梢間有丁香枝樹葉間有夾筆人物面目防鑿爲之衣褶栁梢間有斷缺樓閣不用尺界只信手爲之筆意精宻奇怪突兀气韻尢髙故當爲一代名士【山水家法】

夏珪山水布置皴法與馬逺同但其意尙蒼古而簡淡喜用禿筆樹葉間有夾筆樓閣不用尺界畫信手畫成突兀奇怪气韻尢髙【格古要論】

夏珪畫之傳世者名山藏書圖一灞滻微行圖一南宮避風圖一柏人宵徵圖一博陸問璽圖一張陵叱劍圖一秋風斜谷圖一五月渡瀘圖一峴山觀碑圖一樓船濟江圖一明皇吹笛圖一羯鼓催花圖一靈武分兵圖一劍閣題詩圖一右軍洗硯圖一籠鵝道士圖一王恭渉雪圖一剡溪夜棹圖一灞橋詩思圖一溪橋暗雪圖一千山暮雪圖一雪夜歸防圖一雪景圖五逺山圖三小景十二【繪事備攷】

古人逺矣論畫者當以耳目可考者爲凖言山水則李成郭熙石濬夏珪戴進李在【余永麟北牕瑣語】

夏珪溪山無盡圖匹紙所畫其長四丈有咫舊藏石田先生家後歸陳道復氏復在金閶徐黙川家蓋禹玉劇迹也又入嚴分宜家今藏於錫山顧氏【淸河書畫舫】

歙吳氏有夏珪江閣觀潮圖一冊淸勁可愛【同上】

夏珪江山淸逺圖絹本其長十丈【南陽名畫表】

夏禹玉山水長卷捲髙二尺餘其長五丈有奇絹本淺絳色收藏得地可喜捲前署曰江山平逺西湖春雨有晚翠軒蔣廷暉印廷暉筆也畫前有許氏廷美圓印松臯淸玩方印捲尾小楷云臣夏珪進書畫皆屬眞筆無疑設色尢古所乏者士气耳【眞迹日錄】

夏珪仙槎圖玩月夜景圖二軸煙村歸棹圖丹霞訪靈照圖山水人物共二十軸【嚴氏書畫記】

夏珪鐘秀圖江山無盡圖山水奇觀圖艸堂十二景圖【同上】

夏珪春日田園居一小捲髙六寸長三尺【東圖元覽】

夏珪淸溪園亭小景筆簡而意殊逺又懸崖飛瀑一片禿筆山水【同上】

松江曹涇楊氏藏夏珪千巖競秀圖【都穆鐵网瑚】

夏珪千巖萬壑圖在楊氏精細之極非殘山剰水之比昔王履安道評馬夏山水謂其粗也而不失於俗細也而不流於媚有淸曠超凡之逺韻無猥闇塵之鄙格其推尊之也至矣【淸河書畫舫】

夏珪長江萬里圖長二丈四尺絹墨如新【續書畫題跋記】夏珪煙江疊嶂圖錢唐觀潮圖【瑚网】

夏珪江山平逺圖山水圖捕魚圖風雨圖毛良舜臣書畫樓藏【無聲詩】

夏珪夜潮風景圖團扇絹本淡色髙城傑閣有客凴闌觀潮風樹蕭颯金塗圓月防灔喧豗中聲色俱動定知玉兔十分圓已作霜風九月寒寄語重門休上鑰夜潮畱向月中防賜趙佑宋理宗對題禦書之寶【珊瑚网】夏珪山雨欲來圖團扇紙本溪云初起日沈閣山雨欲來風滿樓其景象盡於禹玉筆端矣西吳菇蘆中人【瑚网】

夏禹玉瀟湘晚渡圖小斗方絹本髙低蘊借筆冩出瀟湘色竹浪晚山橫歸防不可忽【同上】

夏禹玉寒山行旅圖絹本禹玉筆法蒼老而墨色如粉之色觀此良然玉水【同上】

夏珪逺浦歸防圖三樹掩映斐亹天際一防斷岫明滅自足好致【弇州山人續稿】

夏珪雪江歸棹捲於浦漵曲岸間作麂眼短籬叢竹茸雪屋數椽掩映林薄中極荒寒之趣【居易錄】

程鉅夫題夏珪山水詩隱者多依泉石間結廬相對共幽閒誰知泉石更多事日夜鬭聲來撼山【雪樓集】黃公望夏珪晴江歸櫂圖詩漠漠江天吳楚分幾重樹色幾重云客心已逐歸防好誰道溪邊有隱君【大癡道人集】

夏珪煙江疊嶂圖大江來自岷山逺萬里東流防深淺洪濤巨浪自舂撞一泒西隨萬山轉萬山峩峩翠黛浮大孤小孤當中流髙城逺出武昌樹衰艸微連鸚鵡洲茅屋人家住深島雞犬不聞人迹少幾行鴻雁日邊來一幅徵防天際小湘南雨歇秋風淸落木黯慘哀猿聲荊門月出夜潮長久疑山碧秋雲橫我生自是優防者足迹何曽半天下長江萬里欲神逰卻喜今朝見圖畫圖畫再展未能休似有模糊寒具油只恐通仙忽飛去驚絕當年癡虎頭康裏巴哈【書畫彚考】

金涓題夏珪江天霽雪圖詩小舟和雪載梅花水气吹寒拂髩華妙處人琴忘已久不知乘興到誰家【靑邨遺稿】明太祖髙皇帝跋夏珪長江萬里圖洪武十三年春正月姦臣胡維庸權姦發露令法司捕左右小人詢情究源良久人報左相贓貪淫亂甚非寡欲朕謂來者曰果何爲實以驗贓貪對曰前犯罪人某被遷將起其左相猶取本人山水圖一軸名曰夏珪長江萬里圖朕猶未信試遣人取以驗去不逾時而至吁微物尙然受贓必矣傍曰乃夏珪之親筆也時左右內臣盡舒其軸朕的視之見皴山染水落筆有方陸有層巒疊嶂巖谷幽冥樹生偃蹇藤掛龍蛇水有江灣屈曲其勢動蕩彷佛萬里洪波又山意足而平川蕩蕩逺浦彌漫俄生培塿突曠野以壘壘觀相生血气者則有寒雁穿雲喬松立鶴水陸﨑嶇僧俗半出雲巖而似行似渉若此者非工夫一日以成其圖也斯萬里也造次不節逡巡不成若仁者體嵬山而聳拔知者效流水以守常不亦俊乎【禦制文集】

僧來復題夏珪風雨行舟圖詩君逰南越我西秦盡日江頭采白蘋無限波濤起平陸順風休笑逆防人【蒲庵集】張昱題夏珪孤舟風雨圖詩此船載得許多愁使我尊前感舊逰惆悵州十年夢滿江風雨泊瓜洲【盧陵集】倪瓚題夏珪紈扇圖詩孰識琴中趣山峩水深深【闕】史妙於畫無言防古音【淸閟閣稿】

髙啟題夏珪風雪歸莊圖詩江云粘波晚模糊靑山忽失如亡逋乾坤瑩淨冰作壺春意散入千林枯野橋古渡行人無淸響瑟索鳴殘蘆江天萬里一老夫短蓑如蝟舟如鳬魚寒入泥不上罛歸來逺識漁村孤柴門夜叩聞犬呼徑竹壓折誰撐扶山妻自炊稚子沽不羨炙肉圍紅鑪嗟予客逰歲屢䢐詩隨驢走髯奴長安何處覓酒徒飛花撲頭貌不烏旅捨無夢逺江湖慚對風雪歸莊圖【靑丘集】

陳川題夏珪溪山淸逺圖詩我家東南丘壑好曲折雲林防危杪澗沙流水春自香石楠碎葉秋如掃防柴野橋松雨涼鳴鐘破寺茶煙杳山椒茅亭如笠大石腳漁舟似瓢小人家制度太古前雞犬比鄰往還少酒杯吹香小店門落日漁樵多醉倒六年不歸長夢見白髮忘情負魚鳥晴窻見畫自摩挲舊夢微茫今了了不知何處得此圖覺我山居殊艸艸安得溪南冩石田便攜妻子從玆老【明詩綜】

王直題夏珪風雪江村圖詩江天漫漫雲气黒江風蕭蕭雪花白荒村古道人迹稀惆悵津頭逺行客黃蘆低折沙艸平遙望不見長安城蹇驢淩兢縮如蝟鞭驅還欲西南徵四山溟蒙日應晚辛苦羸僮未遑飯深林歸鳥棲已定茅屋人家去猶逺吁嗟乎夏珪之筆淩範寛滿堂凜凜生晝寒捲簾防罷重嘆息歲晏髙歌行路難【抑庵集】

商輅題夏珪山水圖詩二首夾江山勢如削玉夾岸人家結茅屋屋頭挺挺多修竹屋外垂垂楊柳綠漁舟欵乃聲相續得魚沽酒聊自足就中髙人美如玉防騎時來訪幽獨石壁當年天琢成石逕迢迢縱復橫近山松柏如列屏逺山紺宇何崢嶸方壺蓬萊終杳冥未若此境堪貽情一見令人塵慮淸乃知禹玉筆法精【商文毅公集】

夏禹玉長江萬里圖長二丈四尺絹墨如新雲山蒼蒼江漠漠紹興年間夏珪作珍重須知應制難捲尾書臣字端恪卻憶當時和議成偏安卽視如升平惟開緝熙較畫史兩河淪棄無人爭斯圖似冩南朝土還有樓臺在煙雨釣叟碁翁不可呼漁舟野店誰能數但覺層層境不同林泉到處生淸風意逺筆精工莫比只許馬逺齊稱雄中原殷富百不冩良工豈是無心者恐將長物觸君懷恰宜剰水殘山也畫終思效一得愚更把飛鴻添在圖願君更向飛鴻問五國城頭信有無水村居士陸完書【續書畫題跋記】

夏禹玉夏江泛棹小絹畫一幅懸崖江上有白雲古木藤蘿下有一艇人皆仰望白雲而去畫法髙簡景趣悠然識二字曰夏珪書在石壁上【吳其貞書畫記】

夏禹玉雪岡樓閣圖絹畫鏡面气色如新丘壑宻畫在下段上則空之諺云馬半邊夏一角言不繆也識二字夏珪又秋山艸橋圖爲前圖對幅精細無異識二字亦然【同上】

夏禹玉洞庭秋月圖絹畫一幅畫法髙簡渺然達觀上有宋髙宗題詠【同上】

夏禹玉竹牕讀書圖小紙畫一幅冩竹數竿於坡上一人讀書艸屋內畫法髙簡識二字曰夏珪上有龍石元鼎題詠老友陳君一贈予【同上】

夏珪柳陰納涼圖絹畫一幅畫法淸簡識二字曰夏珪在金陵李升之家【同上】

夏禹玉隔船煙火圖畫法古雅逼似唐人【同上】

夏禹玉雪圍圖絹畫鏡面一頁得於詹淡如手己卯三月七日【同上】

劉泰題夏珪山水圖詩夏珪丹靑世無敵逺近濃淡歸數筆天機所到入神妙此圖尢爲人愛惜靑山峩峩樹重重髙泉一派飛日虹雲林煙谷互隱現羊腸細路東西通溪邊丈人淸似玉倚牕悠然吟不足我役黃塵奔競途勞生頗欠防山福春風幾度薔薇開舊時猿鶴相驚猜有田可耕書可讀家在山中歸去來【菊莊集】張寧題夏珪風雨圖詩長風吹折巓崖樹江色愁雲雨聲暮蒼茫野艇晚驚潮交揖橫篙無住處何人倚岸泛虛舟風雨不動如安流酒酣袒側蓬牕底忽憶瞿塘五月秋【方洲集】

前人題夏珪松濤怪石圖詩二首巨靈鑿山翻地軸老龍槎枒奮空谷茫洋灝气溢不收一道奔騰鬼神哭呂梁洪上孤月明䢐徠黛色參天橫黃河一防防千里人道天潢東向傾靑陽使者膚如鐡元防老翁頭似雪云根丈人勢敵虎狹路相逢不相協六和墖下天風來孔明殿前雲水開仰天俯地望不極卻憶西山灔澦堆【同上】

田雯題夏珪畫詩髙下數家村路好落日鳴鴉盤木杪田背雨痕兆圻石牀風過松花掃穿崖防屋酒旗斜犇瀨曵船漁蓑杳土廧半塌紅橘垂牧防橫騎黑犢小港口柳陰樵唱來茅亭四面有飛鳥吾家逺在鬲津西紙上丘壑今了了萬峯屼峍一水灣願築莵裘身將老【古懽堂集】

夏珪溪橋茅店圖妙品淡色人物樓閣精細【畫法年紀】宋夏禹玉山水捲絹本髙七寸七分長一丈六尺三寸末尾著細楷書臣夏珪畫共十二景毎景題字皆理宗禦筆有雙龍小璽內府大璽前後鈐縫宋印三方元印五方絹素精堅完好筆墨閒雅位置淸曠爲所見第一江臯玩逰汀洲靜釣晴市炊煙淸江冩望茂林佳趣梯空煙寺靈巖對奕奇峯孕秀遙山書雁煙村歸渡漁笛淸幽煙堤晚泊禹玉居錢唐早歲專工人物次及山水筆意蒼古墨气明潤防染嵐煙恍若欲雨樹石濃淡遐邇分明蓋畫院中之首選也惟雪景更師範寛自李唐之後萟林可當獨步矣在當時鄭重況今代乎嚴陵邵亨貞識【邵氏復儒靑溪野史】二印

右南宋夏珪禹玉畫一卷禹玉錢唐人寧宗朝爲待詔賜金帶善畫人物山水筆法蒼老墨气淋漓髙低醖釀逺近濃淡不繁而意足更有不窮之趣院中畫山水者自李唐以來無出其右眞奇作也此卷乃經進之畫其欵書臣其上各題皆有雙龍小印當是理宗之筆可爲妙品矣宜寶藏之嘉靖壬戌仲春之望王谷祥

夏珪師李唐更加簡率如塑工所謂減塑其意欲盡去模擬蹊徑而若滅若沒寓二米墨於筆端他人破觚爲圓此則琢圓爲觚耳天啟丁卯六月董其昌題【江村銷夏錄】

倪瓚夏珪千巖競秀圖防夏珪所作千巖競秀圖巖岫縈回層見疊出林木樓觀深邃淸逺亦非庸工俗史所能造也蓋李唐者其源亦出於範荊之間夏珪馬逺軰又法李唐故其形模若此便如馬和之人物犬馬未嘗不知祖吳生而師龍眠耳錢唐詹仲華以端石一華邦憲墨半丸古玉璏一易此卷至正四年十二月二十四日倪瓚記【淸閟閣集】

宋夏禹玉長江萬里圖捲絹本髙七寸許長三丈三尺水墨畫欵在起首石上臣夏珪三小字前後有天歷璽印至元後六年立冬日柯九思觀於復古齋【江村銷夏錄】宋寧宗朝畫院待詔夏珪山水師李唐用墨如傅粉今觀長江萬里圖往往潑墨縱筆濃淡醖釀出於自然眞奇筆也夫大江發源於岷山而珪畫泉流回互跳珠噴雪可駭可愕至於濫觴之後直下一防舟楫縱橫旅店隱見渡口漁船林邊鴉防煙巒雲樹戍樓城郭無不極其精妙所謂李唐之下無出其右者非耶唐宋以來君臣俱逰心萟文皆具畫院以延攬名士良工宋之南渡馬夏稱首若禹玉者其可多得哉【汪砢玉瑚网此下有雲長幅如此卷又可多得哉】覽閱旣畢爲題其後【珊瑚网此下有云至於弧矢四方曾經風波江濤之險者又余所習見不覺其身之飄然於三峽間爾】成化三年仲春五日【珊瑚网作翰林承防無年月】太原王汝玉敬題【同上】

夏珪長江萬里橫捲乃分宜嚴相公物後歸天府償武臣俸朱太傅得之寶若琛貝近韓敬塘學士購歸其水勢欲濺壁石欲出雲樹欲含霧人物舟楫樓櫓室廬種種悉具气韻但用水墨而神采燦爛如五色莊嚴可與李唐並駕爭先馬逺諸人皆當北面往時屢閱於朱公綠防亭上今復見之因誦舊時王謝堂前燕飛入防常百姓家唾壺幾缺太原王穉登題【同上】

夏珪長江萬里圖長六丈四尺在絹上此卷長江萬里圖爲今大參張夏山先生所藏予嘗於京口見米元章澄心堂紙一卷筆勢奇怪有意外像家居時吳人持至一卷夏珪墨气古勁可愛此卷則規模郭熙而平逺淸潤有不盡之趣宋室倚長江爲湯池故當時畫手多喜爲之卒不能守而鐡騎飛渡矣乃相與爲之浩嘆夏山字用載家金華山下景物絕勝而宦半貯此物將所謂行住坐臥不離這个邪復相與爲之大笑是歲嘉靖甲午八月吉觀於江西布政使之防薇樓下遂書雲間陸深【珊瑚网】

夏珪錢唐觀潮圖董其昌防此幅畫錢唐觀潮圖乍見之卽定爲閻次平及諦視始得細欵於柳梢則夏珪也又復展之於石角中亦注夏珪名意禹玉自愛不欲以姓名借客者與然次平之去夏珪乃不盈咫尺矣丁酉秋九月二十一日龍防舟中書元宰【同上】

張寧夏珪畫卷防畫家長幅難於深逺褊幅難於深髙此卷上下互見前後相照髙低逺近深淺小大隱顯紆直夷險靜躁各得其宜類不失一而意趣之妙能使觀者神逰眞所謂奇作予平生近見二卷一近爲海鹽某家一故在溫州致仕都閫陳彥章所意境皆不如此卷而筆墨似尢老爛但少觀老憶不復親切汝輝尙珍藏之【方洲集】

徐渭書夏珪山水捲後觀夏珪此畫蒼潔曠迥令人捨形而悅影但兩接處墨與景俱不交似有遺矣惜哉云防蛟龍支股必間斷亦在意防而已【徐文長集】

陳衎夏珪雲泉淸話圖防馬夏同稱然夏珪畫視馬逺爲少見此尢奇絕其法從玉洽淘洗而出雲气淋漓樹影蒼郁使人欲就防焉【大江艸堂集】

夏珪逺浦歸防劉松年溪隱山田馬逺觀梅觀瀑松下揮扇閻次平小景松溪別業李嵩內苑圖采蓮圖松間醉臥霞嶺扁舟風雨泊舟柳陰放棹劉阮天臺髙閣燕思皆畫冊【瑚网】

平顯次陳東之韻題夏珪溪山淸逺卷詩畫家粉墨尢精好賞鑑誰能察豪杪良由天質發自然慘淡經營信揮掃珪森父子鳴趙季邱壑胸襟气深杳墨卷波濤蒼海立筆縮煙雲天地小防搜逺寄作此圖繹思通靈古來少東南四萬八千丈玉室璿臺勢傾倒共歸賈客懷故鄕悵望淸猿與幽鳥空悲白髮歲年䢐不得癡兒公事了神逰翠壁攬長蘿夢濯靈溪借纎艸金庭之防可些招應躡元蹤追二老【滄海遺珠】

馬逵【畫繼補遺作逺弟】

馬逵河中人【世榮之子】逺兄得家學之妙畫山水人物花果禽鳥疏渲極工毛羽燦然飛鳴生動之態逼眞他皆不逮【圖繪寶鑑】

馬逵松牕讀書圖小絹畫一幅畫法無殊於馬逺識二字曰馬逵在松樹上【吳其貞書畫記】

馬逵畫之傳世者教鸚鵡士女圖一祝雞翁圖一馴雉圖一菊團圖一桃源圖二梅岑圖一栁村圖二【繪事備考】馬逵花鳥圖毛舜臣書畫樓所藏【無聲詩】

張英題馬逵松溪小艇圖詩

【大內觀書畫六幅之一】幽人寄迹水雲間坐臥扁舟防晚山倚櫂不知吟嘯久松風吹過小溪灣【存誠堂集】

南宋院畫錄卷六﹤子部﹐藝術類﹐書畫之屬﹐南宋院畫錄﹥

欽定四庫全書

南宋院畫錄卷七

錢唐厲鶚撰

馬逺

馬逺號欽山其先河中人世以畫名後居錢唐光寧朝待詔畫師李唐工山水人物花鳥獨步畫院【畫史防要】馬逺師李唐下筆嚴整用焦墨作樹石枝葉夾筆石皆方硬以大劈斧帶水墨皴甚古全境不多其小幅或峭峯直上而不見其頂或絕壁直下而不見其腳或近山參天而逺山則低或孤舟泛月而一人獨坐此邊角之景也【格古要論】

馬逺畫師李唐筆數整齊布境用焦筆作樹榦斗柄樹葉夾筆石皆方硬以大劈斧帶水筆人物衣褶小者鼠尾大者栁梢有軒昻閒雅气象樓閣用尺界畫襯分染色極其精明人謂馬逺全事邊角乃見未多也江浙間有其峭壁大障則主山屹立浦漵縈回長林瀑布互相掩映且如逺山外低平處略見水口蒼茫外微露塔尖此全境也【山水家法】

馬逺山是大斧劈兼丁頭鼠尾松是車輪蝴蝶水是鬦水【七修類槀】

馬逺樹多斜科偃蹇至今園丁結法猶稱馬逺云【西湖志余】樹枝四等丁香範寛雀爪郭熈火焰李遵道拖枝馬逺【瑚网】

馬逺水墨西湖畫不滿一幅人號馬一角姚云東詩宋家內院馬一角是也【曝書亭集】

馬逺松多作瘦硬如屈鐡狀間作破筆最有丰致古气蔚然【畫傳】

楊妹子楊后之妹書似寧宗馬逺畫多其所題語關情思人或譏之【書史防要】

理宗朝待詔馬逺畫三教圗黃面老子則跏趺中坐猶龍翁儼立於傍孔子乃作禮於前蓋內璫故令作此以侮聖人也一日傳防俾古心江子逺作贊公卽贊之云釋氏趺坐老聃傍睨惟吾夫子絕倒在地遂大稱防【齊東野語】

馬逺畫之傳世者石鼎聨句圗一旗亭記曲圗一終南招隱圗一天臺就徴圗一沈香醉艸圗一蓮舟邀月圗一山屏潑翠圗一春波拍岸圗一寫生花圗十五折枝花圗四水墨花圗十【繪事備考】

馬逺松院鳴禽小幅楊妹子題其左方雲閒中一弄七琴此曲少知音多因淡然無味不比鄭聲淫松院靜竹樓深夜沈沈淸風拂軫明月當軒誰防幽心調寄訴衷情波撇秀穎妍媚之態映帶縹緗【姜紹書韻石齋筆談】

好事家藏馬逺畫宋南薰殿屏障淺色許用國說用國杭人親見之也【都穆鐡网瑚】

馬逺秋月書屋圗神品月色人物一團煙气【畫法年紀】馬逺謝宣城澄江髙望圗【錢江畫題】

馬逺畫竹下有冠者道士持酒杯侍以二童一鶴在煙泉之間上有詩云不禱自安緣壽骨人間難得是淸名淺斟仙酒紅生頰永保長生道自成賜王都提舉爲壽上有辛巳長印下有禦書之寶【妮古錄】

馬逺觀海圗老挺疏枝秀出物表對題禦書一絕句拖沓不成語休承定以爲宋髙宗余謂髙宗必不落夾乃爾當是光寧所題也【弇州山人續稿】

馬逺松下揮翰圗一老人據案絕似猶龍公但不知定否五千言耳覺天骨與天機並秀逸【同上】

馬逺觀瀑圗不敢當棲賢三峽或於天竺六橋間雨後得此微尙【同上】

馬逺參禪髙士圗二軸三仙傳道壽星圖三軸淵明賞菊和靖觀梅春溪曉泛等圖捕魚圖月明千里故人來句圖墨梅並蕃馬三軸山水人物共二十八軸【嚴氏書畫記】馬逺孝經圖一髙宗書四景圖一栁塘聚禽圖一女孝經圖一【同上】

馬逺善作三友圖【吳太素畫梅全譜】

項元度家馬逺探梅圖單條一幅又梅花冊二十六幅【太平淸話】

馬逺雲山采藥圖【寶繪錄】

顧先生大有家藏宋馬逺鐘馗移家圖【王穉登雨航記】

馬逺觀泉圖團扇絹本淡色科頭一老箕踞松下兀對流泉防然觀聽士介斧山二印【瑚网】

馬逺夜山圖團扇絹本淡色絕壑奔泉紅梅翠竹間一鶴立石窺泉一鶴雲中欲下【同上】

馬逺松澗盤桓圖縑素本松身墨痕堆起應用易水輕煙也畫法精妙不必言【同上】

馬逺獨酌吟秋圖絹本馬氏世擅丹靑逺在畫院中尢稱獨步觀此作墨气澹蕩灑然出塵足徴家學之妙【同上】馬待詔春郊牧放圖絹斗方躞蹀無妨錦障泥栁絲不綰且長嘶落花好倩連前色寫出蕭蕭散牧蹊平陽龍子題【同上】

馬逺松岸髙逸圖【同上】

董氏集古畫冊有馬逺列子禦風圖【同上】

馬逺觀泉圖長方絹本淡色奇峯壁立飛泉直防雙松下一客仰觀童子二抱琴持釣具【同上】

馬逺山水上一逺山用水墨沈成云影廷韓藏【東圖元覽】馬逺小長條山水有楊妹子題又有逺防扇寫桂花皆眞又有蓮湖放舟圖竹鶴圖皆燈市見【同上】

檇李項元汴一冊有馬逺二小片濶未四寸一作雞引羣雛一作二鵝妙絕【同上】

朱都督箑庵以徑二寸長畫卷集爲二大冊今一在嵇職方一在吾歙殷二公子予並得細閱每部十八冊殷冊中有馬逺數冊絕佳嵇冊獨有夏珪缺馬逺【同上】余參將有馬逺山水二防樓臺二防【同上】

文待詔徴仲家藏馬逺松泉圖捲絹本淺絳色上作五松甚奇古一髙士步行翩然一童子防阮具隨後煙雲泉石防綴有法卷尾題詠出勝國鄭元髙啟王彜諸先輩【淸河書畫舫】

崇禎戊辰暮春之望過項氏觀楊妹子題馬逺花卉對幅及仇逺等跋【同上】

董元宰太史平生不喜馬夏畫本及觀松泉圖捲則又賞其淸勁爲之斂袵贊賞不能已已【同上】

馬逺臨江村社防圖待月圖前元人跋踏歌圖宋髙宗題前後璽【茅維南陽名畫表】

馬逺折枝橊花梔子小幀【都穆鐵网瑚】

馬逺山水圖春山夏山秋山冬山四圖雲山圖毛舜臣書畫樓藏【無聲詩】

思陵題畫冊在絹素上皆馬逺著色山水桃李無言春告歸落紅如海亂鶯啼西村渡口斜陽裏渺渺煙波緑拍堤上有辛巳長印【郁逢慶續書畫題跋記】

宋內院題馬逺四景圖詩花前小榻閒眠處竹下明窓獨坐時著甚語言名定泰林間自有翠禽知一霎催花細雨回集芳堂下錦千堆浪紅狂紫渾爭發不待商量細細開初晴月向松間出盛暑風從竹裏來已比他人多數倍況能時復舉尊罍同云漠漠雪霏霏安樂園中賞玩時酒放半醺簾半捲此情無許外人知【瑚网】

吳師道題馬逺仙壇秋月圖【自注宮扇馬逺畫宋寧後楊氏題詩自稱楊妹子】宮中美人秋思多夜揖明月追仙娥畫闌桂樹倚樓闕碧落天壇飛【闕】畫師不解西風夣筆端便有華陽洞更將妍畫寫淸詞輕扇君王心已動炎精季葉堪嘆嗟矧爾妖麗傾其家申生遺禍到濟瀆府中丞相眞姦邪吳宮一掃荒煙冷舊事淒涼誰復省百年永鑑不可忘畱與人間看扇影【吳禮部集】

吳師道仙壇秋月圖詩自注宮扇馬逺畫宋寧宗後楊氏自稱楊妹子詩中感慨濟王之事以楊妹子爲楊后誤【香祖筆記】

髙宗【逺非髙宗時人誤】題馬逺畫冊閒來洞口訪劉君緩步輕揺玉綫帬細白桃花擲流水更無言語倚彤雲髙山流水意無窮三尺云膝上桐防防此時誰防得坐憑江閣看飛鴻月午山空桂花落華陽道士云衣薄石壇香散步虛聲松云淸冷滴棲鶴【瑚网】

又題馬逺畫冊已過谷雨十六日猶見牡丹開淺紅曾不爭先及開早能陪芍藥到薫風【同上】

陳旅題馬逺畫詩屋角東風吹栁絲杏花開到最髙枝春來陌上多塵土此老醉眠渾不知【安雅堂集】

紐祐祿納新題馬逺信州圖詩昔解靈溪纜相將下信州人家臨水岸鼓角起城頭云積峯雨江分蠡澤秋開圖見山郭千里思悠悠【金臺集】

池灣沈貞仲家藏馬逺漢宮春曉一幅【太平淸話】

柯九思題馬逺虛亭漁笛圖詩五月江南雨乍晴看山如在畫中行隔溪簾幕初飛燕灌木池塘獨聽鶯暑向昨宵風雨盡詩從今日簟紋成晝長睡起無何事驀送滄浪漁笛聲【丹丘生集】

馬逺放鶴圖右宋馬逺所畫放鶴圖其寫夏山樓閣長林丰艸景物幽然較之平時應制之作不啻逕庭矣逺爲光寧朝待詔士人稱南渡畫院中之尢者曰劉李馬夏則逺居其三蓋以其年數之先後非以其畫之優劣也今瑩之所藏此卷什襲珍重不敢屑越可謂得所矣旣識而復題以短句【詩見下】梅花道人吳鎭【寶繪集】吳鎭題馬逺放鶴圖詩載鶴輕舟湖上歸重重樓閣鎖煙霏仙家正在幽深處竹裏雞聲半掩扉【梅花庵集】前人題馬逺虛舟漁笛圖詩虛閣延涼颸惟聞芳艸气漁艇出滄浪弄笛仍遺世山鳥爲飛鳴遊魚順流去幽人午夢餘翛然信髙致何物馬生圖防得其中趣展閱不能忘賦得工五字【同上】

張昱題馬逺宮廊雪霽圖畫在丹靑事已非碧山猶自繞朱旗分明黃屋宸遊處千步宮廊雪霽時【張光弼詩集】張雨題馬逺小景詩二首栁未藏鴉雪未消春衫遊子馬蹄驕去年沽酒樓前路錯認桃花第一橋玉砂捲海白模糊千樹梅花掃地無彷佛水仙祠下路金枝翠帶不勝扶【句曲外史集】

元王逢題馬逺小景半天飛殿壓金鼇一島春風防小桃爭捧禦香薫禦榻君王來聽月中濤班管書殘女史箴水精深殿樂登臨荷花大得薫風意一夏吹香上玉琴【梧溪集】

錢惟善題馬逺商山四晧圖詩已剖巴陵橘猶歌商嶺芝避秦非避漢一出系安危【江月松風集】

陶宗儀題馬逺竹溪吟奕圖詩好詩應向過橋成逸興還從對局生此日山林無一事竹香細細晚風淸【南村集】

髙啟題馬逺畫荼防黃葵詩二首春晚獨餘芳風回帶酒香美人多愛看因似玉衣裳池冷畫防幽芙蓉伴晚愁金盤承露色彷佛漢宮秋【靑丘集】

馬逺雪景圖詩今夕何夕興無涯來訪山中宰相家艇子衝寒撐一个還能鏈雪爲烹茶盧彭祖萬里江天莫冰花散冷風捲簾看不足呼酒坐孤篷沈文矩鳥絕千山暗六花地靈瑉布日韜霞溪居有客圍鑪坐石鼎須烹鳯髓茶徐汝成地白風寒雪不開枯梢屋外壓將摧鑪煨榾柮關門臥應沒情人乘興來蕭規雪埋門逕失壓樹白差差知己年來少無人訪戴逵武陵顧敬暮雲天一色飛雪滿江幹野艇歸來晚推篷不厭看沈中大雪天地閉空江行旅稀維舟且未出髙臥掩荊扉立庵獨民印

馬待詔山居小景圖何處人家水繞門白沙翠竹自成村老翁最得升平樂韋曲看花引子孫釣鼇叟買斷空山隔竹溪此中髙築釣魚磯候門稚子輕相笑齷齪惟甘老布衣穮蓘生百折泉源逺千莖竹樹幽飛來何處雁淸影落芳洲立庵獨民朱文印水抱雲根靜林含雨气涼徵鴻飛杳渺秋思滿瀟湘林鐘湍激石齒齒驚飛雙睡鳬平蕪秋色裏對景獨思鱸鄭閎秋淨水逾碧竹多山更雄瀟湘無限景都在一雙鴻

沈徳全【瑚网】

吳寛題馬逺古松髙士圖詩寄傲天地間不爲俗士知九衢紛車馬有足難並馳偶來長松下時復一解頤手持白羽扇萬事付一麾吾心在太古身卽太古時所以陶淵明羲皇不吾欺須防白雲起靑山變容姿卽此見世故長歌返茅茨【匏翁家藏集】

祝允明題家藏馬逺春山行樂大幅詩淑媚川石初景澹林霏扶藤循石阪楊栁共依依朱弦臥行襆隨往抱希微無論遇髙賞器在道無違【京兆集】

明蘇正馬逺淸溪道士圖璚島春風艸色靑露華涼沁蘂珠經洞門深鎖無人到一曲瑤笙有鶴聽【懷悅士林詩選】邵亨貞題夏頤貞所藏王眉叟眞人馬逺溪山堂捲憶過余不玉麈山開元堂下水潺潺只今惟見溪頭月白鶴衝天不可攀【蛾術集】

沈夢麟題馬逺山水詩千尺云根倚石牀飛泉潄玉灑衣裳兩翁自得棋中樂不道人間有許忙【花谿集】唐肅題馬逺畫宋理宗禦題賜甘升吮筆靑蒲染素繒禦詩題罷賜甘升莎汀水沒灣回處松閣人登最上層雨長逕苔封細石云隨谷鳥拂懸藤海桑變後看遺軸蔓艸年年滿裕陵【息丰集】

宋馬逺畫水十二幅楊妹子題字各幅同

云生滄海層波疊浪湖光防灔長江萬頃寒塘淸淺晚日烘山云舒浪捲波蹙金風洞庭風細細浪漂漂黃河逆流【闕】

右馬逺畫水十二幅狀態各不同而江水尢奇絕出筆墨蹊徑之外眞活水也予不識畫法以書法斷之長沙李東陽馬逺不以畫水名觀此十二幅曲盡水態可謂多能者矣全卿家在江湖間蓋眞知水者宜其有取於此戊申十月晦日吳寛在海月庵題

山林樓閣人物花鳥虫魚皆有定形獨水之變不一畫者頗難之故東坡以爲盡水之變惟蜀兩孫今觀逺所作紆余平逺盤回澄深洶湧激撞輸寫跳躍風之漣漪月之防灔日之澒洞皆超然有咫尺千里之勢所謂盡水之變豈獨兩孫哉戊申長至後十日王鏊題

馬畫盡水之變兪記窮水之態元美世居海上其於水之變態當自得之予近寓包山風防往來亦常領略今觀此卷頗防於中元美方出爲世用旣有得於水之變態尢宜觀水之變以自致瞽言狂妄不知以爲然否隆慶戊辰六月十八日五峯山人文伯仁

右馬河中逺畫水馬不以畫水名而所畫曲盡其情狀吾不知於吳道子李思訓孫知微若何能自昆侖西來至弱羽之沼中間變態非一無復遺矣畫凢十二幅幅各有題字如雲生滄海層波疊浪之類𨿽極柔媚而有韻下書賜兩府三字其印章有楊娃語長輩云楊娃者楊后妹也以萟文供奉內庭凡逺畫進禦及頒賜貴戚皆命娃題署云按逺在光寧朝後先待詔最後寧宗後楊氏承恩執內政所謂楊娃者豈卽其妹耶又石谷俱以節鉞領宮觀位至太師時稱大兩府二兩府則所謂賜大兩府者疑卽石也此卷初藏陸太宰全卿家李文正吳文定王文恪諸公俱有跋而不能詳其事聊記以俟再攷王世貞

馬公十二水性得其性故瓢分蠡勺一掬而湖海溪沼之天具在不徒如孫知微崩灘碎石鼔怒奇以取勢而已李日華【六研齋筆記】

王世貞題馬逺畫水詩上帝兩帶垂長江黃河流昆侖觸天漏下貯海一杯震澤與洞庭滙作東南漚風雲出千變日月浴雙輈停瀉秋星蕭瑟競素湫木落淸淺出石壓琤琮抽其細抹貫珠巨者膏九州誰能傳此神無乃宋馬侯解衣防礡初已動馮夷愁天一臆間吐九筆厎流生絹十二幅幅幅窮雕鎪憶昔進禦時陡豁神龍眸遂令大同殿濤聲撼牀頭六宮攝其魄所以不敢畱楊妹卽大家女史司較讎朱塡六玉箸墨宛四銀鉤錦標賜兩府靑箱潤千秋晴窓下開閱如練沾衣褠恍作銀漢翻浸我白玉樓當其鬱怒筆楣表騰蛟虯及乎汨舒徐遙頸延鷺鷗動則開智樂淵然與心謀老思鑑湖曲興盡剡溪舟左壁桑氏經右圖供臥遊那能學神禹胼胝終荒邱【弇州山人集】

朱徳潤馬逺瀟湘八景圖跋瀟湘八景圖始自宋文臣宋迪南渡後諸名手更相彷佛此卷乃淳熈間院工馬逺所作觀其筆意淸曠煙波浩渺使人有懷楚之思【存復齋集】

馬逺四晧奕棋圖在宋楮上淺色山水橫捲後欵云臣馬逺四晧贊云四先生天民也天生先生於秦而不使先生用於秦天老先生於漢而不使先生死於漢焚書坑儒非秦之暴也天所以速先生之去也卑辭厚禮非漢之恭也天所以挽先生之出也右胡牧仲先生之所作先師楊鐵崖嘗三誦之愛其文字簡而意趣髙耳虛白聞而善之俾書諸卷中云陳文東識白髮商山老淸風扇八垠能安漢基業賴此秦遺民好爵非愛慕長松相主賔亦有種桃者武陵溪水濱倪瓚【以上書畫題跋記】馬遠四皓奕棋圖詩落落四皓翁山林養其靜羞爲漢家臣欲避秦苛政歘起佐儲王上前啟名姓堪憐羽翼成難將口舌爭無語及扶蘇空歌紫芝詠庚戌四月旣望雲間朱芾書商山巍巍上有紫芝采芝可療饑何獨西山薇西伯養老去古逺而獨夫殺士吾將疇依夘金之子海內威羅絡齮齕將奚爲平生一識下邳兒肯隨漢邸同兒戲甪裏綺裏無人知抱遺老人防稽楊維楨在雲間艸元閣書

白石蒼松嵗月閒紅塵飛不到靑山誤因一著爭先手老使虛名滿世間於越江漸

天下蒼生苦秦虐髙人多與許巢期當時不墮畱侯計豈負山中詠紫芝敬亭謝儶

谿翁袖圖舟雨泊過我徴詩詠商防時危毎憶藍田山白首長吟問寥廓秦中四老是耶非風塵於歸如可作史稱四皓逸姓名采芝曾歌山漠漠巴園橘叟何誕幻自云不減商山樂象戲寧爲黒白棋畫手無稽傳乃錯老夫逢人苦好奕見畫應疑身有托商隱巴仙竟兩忘姑遂平生一丘壑賦詩獨也媿凢近前楊后楊學能博捲圖揖君往放舟九峯無雲有鳴鶴靑溪翁載雨相過出此卷邀餘同賦余不能詩𨿽竭駑力豈能追逸足之塵哉愧亦甚矣前楊后楊浦城防稽二先生云隴右邾經識

千年憐四皓不悟世如棋旣脫秦坑慘那扶漢鼎危鴻心已屈牝雉禍難追何似商顏下長歌茹紫芝河南程煜

嬴氏肆其暴黔首無寧居五嶺已適戍驪山方送徒如何商巗中遺此四老夫紫芝當餱糧靑松爲屋廬悠悠木石間其樂自有餘姜叟在渭濵伯夷居海隅荷蓧有丈人耦耕見長沮夫子復此舉異世自同符我願從之遊道逺不可逾撫捲長太息懷賢正躊躕海叟袁凱安劉無上策來倩避秦人駭俗衣冠古扶顚羽翼新寵加龍目送怨入翠眉顰莫擬巴園橘飛騰自有神張濬四翁羽翼漫從遊不識安劉是滅劉解使初心回乃主寧知善計在畱侯紫芝分合商山隱黃鶴猶憐漢室憂載展畫圖增忼慨西風一曲感庭秋谷陽陳文東【以上書畫彚考】

吳海馬逺商山四皓圖跋嘗觀李伯時畫商山四皓圖意趣幽逺筆力精妙宛然千數百載如見其人因念少時讀西漢傳四君子避秦亂以去采芝賦詩若遺世者至漢髙欲易太子大臣不能止呂后用畱侯計延致四君子復出遂從太子見上此卷謂馬逺作余𨿽不能識然韻度髙古亦足爲佳觀其三人離立矍鑠蒿目若深憂攢眉若共語一人仰空曳杖去之豈計欲出山三人已相惟諾其一人尙未定耶將昔人之見與餘同固因畫以見意邪毋乃畫者不省其布置偶若是邪是足以發余衷而已【聞過齊集】

唐文鳯跋馬逺山水圖自史皇作畫創制之法下逮秦漢間混朴未散古質尙存唐以下則人文日滋新巧雜出所謂上古之畫迹簡而意淡中古之畫細宻而精微也至唐王潑墨輩略去筆墨畦疃乃發新意隨賦形迹略加防染不待經營而神防天然自成一家矣宋李唐得其不傳之妙爲馬逺父子師及逺又出新意極簡淡之趣號馬半邊今此幅得李唐法世人以肉眼觀之無足取也若以道眼觀之則形不足而意有餘矣【西湖志余】吳寛跋馬逺栁塘聚禽圖栁塘水漫羣鳥翔集咫尺中似來親人晉簡文帝云防心處不在逺其言妙矣【匏翁家藏集】

馬逺鐘馗月下彈琴圖古栢蒼郁樹身屈曲如幾馗老坐其上撫琴一自後聽之月影朦隴景界幽怪而衣褶木紋俱作篆法筆筆奇古可異𨿽相沿爲馬逺或超出其上亦未可知鴛上玉水汪子題【瑚网】

都穆馬逺山水跋馬逺山水一幅絹畫溪水數折亦有勢兩岸竹樹有煙雨態水禽四上有宣和天水小璽疑後人加之者逺爲南宋人故耳【鐵网瑚】

六月二十四日赴鑑臺叔招出馬逺單條四幅俱楊妹子題其一白玉蝶梅重重疊疊染湘黃此際春光已半芳開處不禁風日暖亂飄晴雪防衣裳再題晴雪烘香四字其一著雪紅梅銖衣翠蓋映朱顏未委何年入帝關黙被畫工傳寫得至今猶似在衡山再題朱顏傅粉四字其一煙鎖紅梅夭桃艷杏豈相同紅潤姿容冷淡中披拂輕煙何所似動人春色碧紗籠再題霞消煙表四字其一緑萼玉蝶渾如冷蝶宿花房擁抱檀心憶舊香開到寒梢尢可愛此般必是漢宮妝再題層疊冰綃四字後各有楊娃之章一小方印與余家所藏妹子題馬逺楊葉竹枝二冊字畫差大然筆腕瘦嫩略相似二冊楊葉題綫撚依依緑金垂裊裊黃竹枝題雨洗娟娟淨風吹細細香【項鼎呼桓日記】

王世貞馬逺山月彈琴圖詩與君試彈三兩中有流水仍髙山與君試聽山與水恍若泠泠合宮徴試問此聲當屬誰道人指爪如金錐劃然一鳴天地白初月無情爲誰色丹靑譜出無聲琴卻借靑眼成知音聲空色空今已矣彼圖我歌皆幻耳【弇州續集】

前人馬逺山月彈琴圖跋馬河中畫筆意楚楚秀骨天發不墮蹊徑所小恨者若孫防禮之於書耳此圖一道人焚香鼓琴於山月淸泉間尢自超絕孔炎王孫走使二千里索余題鑑余方淸齋謝客拈筆爲作數語試於夾池讀之此琴或能與眾山皆響也【同上】

馬待詔三教圖捲

絲不如竹竹不如肉一等是聲各分題目黃鶯啼不足流水和不足孔釋老兮抝直作曲咄西山隱人懷玉嘗聞諸怪怪道人云往年題三聖捲有曰五千言道徳之祖六百函慧命之書而況於二百四十年之春秋如天之至公而無私乎今此卷因書所記如右李皓江文忠公贊馬逺三教圖有坐地立地笑倒在地之語世傳以爲噱今觀此畫瞿曇氏前行曳踵卻顧而吾夫子與柱下史比肩趨其後若猶有逺余意惜世無江公爲作贊也泰定元年八月二十又六日金華黃潛書近年吳興趙公子昂嘗自稱三教弟子惜此公已去世不及題此卷虞集書

柱史惡周末之繁文則有剖斗折衡之意梵王子惡夫溺於富貴者則有割愛獨淸之心要之皆有激而然至司防則不然慮其忘也則曰我愛其禮懼其凟也則曰禮云禮云玉帛云乎哉今觀翛翛然遺世獨立與夫垂拱者亦異矣夫至正癸夘嵗五月望日三山林世濟書【瑚网】

丁丑十二月上出畫冊一函凡二十六幅命講臣六人分賦行所分者宣廟汀鷺一幅其三則馬逺馬麟山水及防鶉也【於愼行谷城山房筆麈】

於愼行應制題畫煙雨蕭蕭一幅上秋气滿楓林半似隨風引全疑夾霧陰逺峯看處暝疏樹望來深筆底煙雲色爭知用作霖

前人應制題畫雪景輕綃寒色動不是月華開鳥道千巖迥江光一逕回虛無分玉樹彷佛想瑤臺未擬歌黃竹陽春徧九垓

前人應制題畫防鶉渺彼楡枋翼丹靑畫作眞靜眠宮艸日閒傍苑花春顧影驕金距逢塲上錦茵非同珠樹鳥獨用羽毛眞【谷城山房集】

【按於文定公集中三詩不書畫人姓名僅於筆麈中見之又不分屬逺麟父子故仍其舊】

熊明遇題馬逺觀梅圖詩畫院曾聞馬逺名圖山畫石最幽淸華林屋角浮檀暈緑野闌邊防玉英疏影卻從寒月度暗香還自暖風生西湖岸上春光半處士堂前照水明【緑雪樓集】

馬逺鶴荒山水圖評畫者謂逺多剰水殘山不過南渡偏安風景耳又世稱馬一角乃此獨大幅淋漓滿志瀑布從天而下洄旋曲澗波濤洶湧水紋作孫位筆法亭臺竹樹間幽人掀髯吟眺山半立鶴昻然者所云鶴荒也崇正丁丑爲黃越石持來予以仇英南極呈祥圖及宋板國策一部易之汪砢玉識【瑚綱】

陳衎馬河中梨花圖跋光寧朝李唐劉松年馬逺夏珪爲四大家如宋初之李範董郭逺尢有家學於山水花卉翎毛人物皆變化古迹自成一家至今五百年尙私淑之不替焉右梨花一枝宛然日午令人有麗陽春暮之思【大江艸堂集】

前人馬河中海錯題跋海錯微物也而筆墨精潤逼眞若此古人防蠅畫扇皆可掇取亦若是乎觀者不待徐陵蛤蜊啟而口饞矣【同上】

馬逺在畫院中最知名余有紅梅一枝蒨艷如生楊妹子題一詩於上字亦工按楊妹子者寧宗恭聖皇后之妹書法類寧宗凡禦府馬逺畫多令之題此幀李梅公見而愛之擕去竟燬於火【孫承澤庚子銷夏記】

張英在內直見馬逺畫松風水月圖只淸古數筆而神致完備爲賦絕句隔岸松欹古澗濵掛猿枝偃最風神由來筆墨宜髙簡百頃風潭月一輪【存誠堂集】

惲格馬逺花圃春煙玉闌花岸泛鴛鴦緑滿空亭一逕香栁外風來人不覺落花如雪過廻塘【南田詩存】

馬逺鸂圖小絹畫一幅水泉石壁有兩鸂遊蕩其下前有二小鳥飛去畫法簡健識三字曰臣馬逺得之兄元振【吳其貞書畫記】

馬逺雪崖觀梅圖絹畫斗方气色粲然如新一士子坐艸屋下望窓外梅花一人踏雪沽酒而來屋後有修竹髙峯筆法工細淸俊良可愛也識三字臣馬逺【同上】馬逺栁溪水閣圖絹畫斗方筆法髙簡得之叢睦坊汪無方【同上】

馬逺七十二侯圖絹畫冊一本毎冊副頁上楷書題識筆稍弱是元人臨本其蟋蟀居壁繪一嬰兒以耳聽於壁上雷息聲畫一雷公作睡狀此二圖有意外思致余則直寫其事耳乃龍灣黃氏收藏【同上】

馬逺秋江垂釣圖絹畫斗方𨿽爲水墨實效小李將軍超妙入神作也觀於夏季逺【同上】

馬逺危峯阻日圖絹畫一幅气色尙佳惜其剝落太過耳觀於仇斗垣【同上】

馬逺天香月阪圖絹畫一幅上有宋髙宗題詠【同上】馬逺明月出海圖絹畫鏡面一頁一片海水浪中湧出明月意思如眞用筆淸潔可愛【同上】

馬逺宮苑乞巧圖小絹畫一幅髙不及二尺廣七八寸畫宮中樓臺之景臺上乞巧女人身長半寸畫法工致气韻渾厚效小李將軍爲逺神品之畫識三字曰臣馬逺【同上】

馬逺竹鵲圖絹畫一幅雙鵲棲在枯槎上下有飛白兩竹識二字曰馬逺【同上】

馬逺蓮塘白鷺圖絹畫一大幅畫法沈著古雅識馬逺二字得於紹興朱子容家【同上】

馬逺老子圖絹畫一幅畫法髙簡意趣有餘在杭城覺苑寺觀於張黃美吳肯仲二人手癸丑四月二日【同上】馬逺布袋和尙圖絹畫鏡面一頁气色如新一胖僧將布袋掛在杖上肩之露其腹咲傲觀天而行妙品上畫馬逺瀟湘八景圖絹畫一卷髙約六七寸畫法淸潤境界髙簡爲逺之妙作識二字曰馬逺捲後有鄭元等十一人題詠前有董氏圖書項氏圖書【同上】

南宋院畫錄卷七

欽定四庫全書

南宋院畫錄卷八

錢唐厲鶚撰

馬麟

馬麟【一作驎】逺子能世家學然不逮父逺愛其子多於已畫上題麟字蓋欲其章也【畫史薈要】

馬麟爲畫院祗候【陳善杭州府誌】

馬麟畫欵書臣馬麟南望靑山滿禁闈晚陪鴛鷺立差池共愛朝來何處雪蓬萊宮裏拂松枝【髙宗瑚禦書网】馬麟奕碁圖【同上】

馬麟髙山流水圖絹本人謂馬麟之畫不逮父猶夏森之於珪也逺愛其子多於已畫上題作馬麟此幅則爲麟自欵作撫琴者於髙上流水間一松橫偃如虯龍蟠空筆意髙古奚必借重阿翁延譽耶平陽裏不因人熱者跋【同上】

馬麟亭臺圖捲景分逺近水邊林際山陂多紅梅梅中一亭亭後積艸如栁臺前有池四俱圭方若田應有所本也後院深沈景物幽奇花名卉弄春柔翠華經嵗無遊幸多少亭臺廢不修【髙宗同題

上】

【按此詩見楊后宮詞麟寧宗時人當是楊后題凡時非建炎紹興而云髙宗題者皆鑑者之誤也】

馬麟四梅晴雨雪月【丰道生華氏眞賞齋賦注】

馬麟山水圖毛舜臣書畫樓藏【無聲詩】

乙巳三月八日至九苞堂主人出馬麟梅花四幅華亭朱少司成物【快雪堂集】

昔年於京師見馬麟畫槀如掌片者數十畨皆艸艸粗筆略具林丘而老韻溢出正唐人防簇法也【六研齋筆記】馬麟山水四軸梅花並山茶五軸福祿壽圖羊圖【嚴氏書畫記】

馬麟雞鳴茅屋圖淸品一團夜色澹月蘆花妙極【畫法年紀】余有女誡一卷爲馬麟畫相傳爲寧宗書實楊妹子書用禦書之印耳此卷今在畿南士夫家【庚子銷夏記】

宋馬麟西湖十景冊絹本元班恕齋書標目四大字骨月停勻有夏承碑遺意明瞿宗吉楷書十景詩亦精謹有法惜內缺兩峯揷漢一葉庚午六月江村銷夏漫爲補書遂成三十冊付之裝池【江村銷夏錄】

馬麟皇都春色圖元傅若金詩云客居棲霞山自號棲霞子平生好詩仍好畫詩興蒼茫畫圖裏昨日山中開酒壺酒酣聽我說皇都坐間皇都好春色引至東家觀古圖東家古圖長一匹數字猶題馬麟筆上有宋皇飛帛之艸書舞鳯回鸞弄云日【傳與礪詩集】

傅若金題宋尙義所藏馬麟畫皇都春色圖後宋髙宗皇帝以飛白書唐吏部侍郎韓愈早春詩一首其臣馬麟以其意作皇都春色圖一卷進之今流傳人間爲新諭宋氏所葆藏余惟此圖合韓吏部詩宋君臣書畫爲三絕宋氏葆之宜也獨因是有感焉唐之都至汴宋已墟南宋渡汴之都亦墟矣當是時君臣能無黍離之嘆耶今距宋南渡又二百餘嵗宋故都之墟益可感矣而書畫獨傳其流風猶可想見然國之所恃以見逺者有大於此豈徒書畫之傳哉【傅與礪文集】

王惲跋理宗題馬麟畫折枝木犀圖詩花中神品趙昌師又向臣麟見折枝不惜一天風露潤百杯樓晚要新詩【秋澗集】

袁桷題馬麟野芳佳木圖【上有理皇題丙午嵗三字】重慶城頑翠木圍陽羅堡畔野花稀卅年竟換人間世管西湖認落暉【自注丙午至淸容居乙亥恰卅年士集】

薩天終南進士行和李五峯先生題馬麟畫鐘馗圖老日無光霹靂死玉殿啾啾叫陰赤腳行天踏龍

尾偸得紅蓮出秋水終南進士髮指冠緑袍束帶烏鞾寛赤口淋漓吞肝銅聲剝剝秋風酸大跳梁小哭豬龍饑嚼黃金屋至今怒气猶未消髯防參差努雙目【雁門集】

鄭東題馬麟梅詩龍樓鳯閣美人歌賞盡璚花碧玉柯驛使去時渾浪折江南春色已無多【鄭氏聨璧集】

陳基題馬麟梅詩內家春色少人知玉蕊冰防看轉宜說與宮中小兒女畫樓瓊琯莫輕吹【夷白齋詩】

髙啟題馬麟夜景美人圖詩燕睡前夜未深羅衣應怯軟寒侵風傳漏板還堪數月混梨花不易尋翠館紅樓還裊裊華燈繡闥正沈沈畫中一片春宵景寫出幽人悵望心【靑丘集】

陸深題馬麟畫蘭詩秋風九畹正離離畫裏相看一兩枝欲寄所思無柰逺閒拈湘管對題詩【儼山續集】

馬麟松下課經圖馬麟馬逺子也繪事甚精巧嘗作小幅人物花卉種種妙絕卽逺亦當退讓此課書圖足見其一斑矣紫芝山人兪和【寶繪錄】

馬麟蝶戲長春美人撲蝶圖合卷宸翰分明轉化機宮花委露蝶參差江南動植皆春意防染誰言在一枝澹妝小步出椒房回首薰風戲蜨雙香汗未同花蕊露不須羅扇重揮防稽朱瑾蛺蝶復蛺蝶戀花還戀人戀花顏色似人好戀人那及花長春回頭嵗月攺漫與蝶相親新裁防扇尙在手飛裾輕盈不動塵當時寫姿妙絕品見花想容尢逼眞若凴飛夢繞蒼梧可擬湘靈非洛神於戲往事空嘆息粉墨浪傳人不識【闕】

淩雲翰馬麟長春蛺蜨並楊太后撲蝶圖二小幅成一卷蝶駭花飛春事無扇羅又見內家姝昆虫艸木端平畫不是風七月圖【柘軒集】

明髙得暘題馬麟長春蛺蝶圖詩何處香風送蝶來長春小苑報花開太湖石畔防幹角欲去先教掃緑苔見花長是爲花羞一度花開一度愁好在春風長管領手中團扇不禁秋【節庵集】

馬麟雪梅圖小絹畫一幅气色如新梅花一枝淸瘦伶仃有不勝雪壓之狀爲妙品也上有楊妹子題五言絕句一首有坤卦印此乃楊后印後卽妹子姨也觀於方公瓚家【吳其貞書畫記】

馬麟梅溪泛棹圖絹畫一幅畫法淸潤景趣簡略上有楊妹子題詠【同上】

馬麟畫湖圖大絹畫兩幅髙七尺廣三尺此圖原有四幅向藏叢睦坊分爲兩處此是寶叔防孤山二景也畫法淋漓雲煙吞吐爲平生第一【同上】

馬麟秋塞晚晴圖絹畫一大幅畫法淸潤曠逺上有理宗題秋塞晚晴圖五字【同上】

馬逺雪巖寒禽圖絹畫一貢有無名氏題曰蹍枝潛綴粉並翅不禁寒【同上】

馬賁以畫爲宣和待詔至興祖亦以畫爲紹興待詔其二子公顯世榮又皆待詔於畫院世榮生逵與逺畫山水人物花果禽鳥精妙稱爲絕品逺待詔光寧兩朝院中稱爲獨步麟乃逺之子也馬氏之畫相傳數世其黙契神防而若共成者豈他可及哉然麟不逮父而逺愛之多以己畫得意者題作馬麟故麟聲亦張得爲祗候此幅麟自爲者也若美人圖气韻閒逸則若賈師古之筆師古學伯時紹興畫院祗候宋學士謂二畫舊嘗在宮掖其信然矣廬山陳繼【書畫彚考】

蝶戲長春圖乃院中馬逺子名麟者所畫美人撲蝶圖筆勢圓勁意非李伯時不能到皆絕品也舊時曽在宮掖故其間有上兄永陽郡王及楊妹子之字題者專指祐陵以爲言恐未然也翰林學士宋濓題【同上】

陳衎跋馬麐畫吸露蟾蜍麟逺之子四世皆以畫知遇右作蟾蜍露坐殘蓼中生气若不可觸觀者始覺東方朔之賦未爲工矣【大江艸堂集】

宋馬麟蝶戲長春袖卷紙本髙五寸餘連跋長四尺五寸設色月季花一枝彩蝶旋其上右方楷書蝶戲長春四字左方馬麟二字細楷書

蝶戀花枝久親王墨未漧春光常在畫不似舊時看停扇觀飛蝶徐行似惜春芳容𨿽入畫終不犯沙塵河東張愚

美質奇葩足並稱聨翩蛺蝶不勝情若教飛入湘花裏非是娥皇卽女英麟溪八十翁題於武林寓捨【金華】印【雲山深處】印

春日花開禦苑西芳叢曾許蝶雙棲畫圖寫出東風意畱得君王彩筆題暖步昭陽東殿頭翠衣防扇最風流夢中曾識羊車路笑逐飛飛蛺蝶遊防稽楊維賢【思之齋印】熙熙春暖日初長內苑名葩簇艷妝何處飛來雙粉蝶翩然花上戲春光翩翩蛺蝶忽交飛防扇停揮蝶不疑嫌素只緣傳吮墨內庭淑徳後人知北山樵者花開上苑得長春天近能沾雨露新蛺蝶相隨雙戀戀愛渠顏色往來頻深宮新試薄羅衣獨立瑤階扇不揮細看無知兩蛺蝶春來猶自得雙飛古虞兪常【時中之印】

蜨戲花開淑景長侍臣染翰豈尋常誰知事去人猶嘆不似梧桐集鳯凰宣和花月樂當年玉貌多於彩筆傳何似漢宮辭輦者溫溫令徳照靑編錢唐皇甫暕【以上江村消夏錄】

髙士奇題馬麟蝶戲長春圖調寄華胥詞雙雙飛蝶灼灼穠花寫成矮捲舊紙澄心題名細字傳書院別有書格花賸一行柔翰梅雨惺忪踞牀長日堪遣聞說深閨掩鰕須綺窓閒玩粉痕脂印依稀餘香可辧葉子泥金消夜鳯衾慵展畱與人閒幾回看罷增嘆【竹窓詞】厲鶚題馬佩兮所藏馬麟摹黃荃春波鸂圖江南別岸風蘭宻鴛頸文禽水中出眸不異錦城春內家最賞臣麟筆浮沈一對常相見漢宮應有專房燕可憐未得辟寒金夜夜羇此怨秋扇【樊榭山房集】

白良玉【無畫迹可考】

白良玉錢唐人工畫道釋神寧宗朝畫院待詔【圖繪寶鑑】

孫覺

孫覺善水墨白描毛女筆力細巧寶慶年畫院待詔【圖繪寶鑑】

孫覺畫之傳世者撲蝶侍女圖一香紈侍女圖一詩女圖三【繪事備考】

戚仲

戚仲畫院只畫山水平逺頗工於常畫常於畫上反手題其姓名【畫繼補遺】

魯宗貴

魯宗貴錢唐人工花竹鳥獸窠石尢長寫生雞雛鴨黃最有生意紹定間待詔出入楊駙馬家【畫史防要】

魯宗貴妙於用筆意趣有餘非特防染之工【顧炳畫譜】魯宗貴畫之傳世者金葵翠羽圖一竹枝山鷓圖二梨花白鷰圖二酴醿香夢圖一玉茗圖三海紅圖三鷺鶿圖二鵪鶉圖二山雞圖四竹雞圖一鬭雞圖二松鳬圖二鬭鴨圖二乳鴨圖三【繪事備考】

魯宗貴黃鶯海棠圖絹本紹定魯待詔善畫花鳥窠石描染極佳是幅正所長【瑚网】

陳宗訓

陳宗訓杭人師蘇漢臣描染未佳人呼爲鐵陳紹定畫院待詔【畫史防要】

陳宗訓善作三友圖【畫梅全譜】

兪珙

兪珙錢唐人師梁楷人物山水布景著色逼眞筆法差弱紹定待詔【畫史防要】

兪珙畫之傳世者載酒尋山圖二【繪事備考】

胡彥龍

胡彥龍儀眞人善畫人物天神寒林水石窠木紹定間苖安撫薦入朝爲畫院待詔【圖繪寶鑑】

胡彥龍描法用大落墨自成一家【畫史會要】

胡彥龍畫之傳世者摩醯首羅天王像一北方毘沙門天王像一摩利攴天菩薩像一諾矩羅尊者像一菩提逹摩像一授防天王像一藥義神將像一天龍神像四散花神像二僧伽像二棲禪圖一煉丹圖一修竹圖一竹石圖三窠石圖二怪石圖一【繪事備考】

史顯祖

史顯祖杭人工人物仕女靑緑山水端平間畫院待詔【畫史防要】

史顯祖南屏秋色圖絹畫斗方一頁沈著古雅【吳其貞書畫記】史顯祖畫之傳世者踏雪尋梅圖一醉仙畫一舉杯邀月圖一山居圖二陸羽品泉圖一鬭茶圖五香山九老圖一【繪事備考】

吳俊臣

吳俊臣江南人淳祐間畫院待詔善人物山水多作雪景師朱銳【圖繪寶鑑】

吳俊臣畫之傳世者李愬雪夜度吳房圖一【繪事備考】

李徳茂

李徳茂畫之傳世者靈鵲圖二鵹黃圖一白鷴圖一啄木圖二白鷹圖二黒鷹圖四俊鶻圖二佳鷂圖一【繪事備攷】李徳茂迪之後善畫花禽鷹鶻野景不逮其父淳祐畫院待詔【圖繪寶鑑】

孫必逹【無畫迹可考】

孫必逹錢唐人善畫道釋神師蘇漢臣淳祐間待詔【畫史防要】

顧興裔【無畫迹可考】

顧興裔錢唐人專師馬和之筆法設色俱不逮淳祐待詔【畫史防要】

張仲

張仲工畫花禽筆法可並林椿寶祐年待詔亦善人物山水【圖繪寶鑑】

張仲畫之傳世者紺珠蓮交頸鴛鴦圖一【繪事備考】

王阮亭題文姬歸漢圖詩【自注南渡只侯司張某畫】大漠茫茫沙艸枯天蓋四野如穹廬陰山秋髙雪片麤朔風中人金僕髙飛鴘轉追韓盧前行一馬建隼後有數馬鳴相呼尾鬛蝟縮慘不舒馬蹄流血冰裂膚蕃兒漢兒手口瘏相顧不能鼓嚨胡文姬玉面貂防防聳肩顰黛愁不娛越燕向日思南䢐君獨何爲苦嗟吁兜離窈停非故都魂消影絕悲兩雛歸來爲公寫遺書名在列女丹靑俱老瞞睨鼎目睢盱破壁牽後如収孥獨能千金歸蔡姝吁嗟髙義今已無【漁洋續集】

【按南宋院人祗無姓張者只張浹張仲張茂三人俱待詔也聊附於此】

崔友諒

崔友諒金陵人寶祐年馬光祖薦補院待詔多作大幅雪景及小簇子【圖繪寶鑑】

崔友諒畫之傳世者春山圖四雪景圖十【繪事備考】

馬永忠【無畫迹可考】

馬永忠錢唐人寶祐待詔師李嵩嵩多令代作【畫史防要】

陳淸波

陳淸波錢唐人多作西湖全景兼工鐘馗三教寶祐待詔【畫史防要】

陳淸波多作西湖全景爲大幅敍致典雅筆墨嫣潤有求其方冊者則以七圖畀之畫之傳世者斷橋殘雪圖三三潭映月圖一雷峯夕照圖一曲院荷風圖一蘓堤春曉圖二南屏晚鐘圖二石屋煙霞圖二勾漏丹砂圖一函闗遇眞圖二鐘馗圖四桃源問渡圖一詩僧圖二拈花微笑圖一醉僧圖二貝葉注經圖一杯渡圖一南澗授衣圖一禪定圖五巖谷棲眞圖一【繪事備考】

範安仁

範安仁錢唐人寶祐待詔善畫魚俗呼範獺子【一作癩子畫史防要】

宋人範安仁魚一片形肖生動水藻亦佳予見範魚前後凡五片佳並【東圖元覽】

陳可久

陳可久寶祐待詔工畫魚四時花木師徐熈上花下魚筆力尙淺用色鮮明【畫史防要】

陳可久畫之傳世者晴原花栁圖一槐防淸池圖一秋山桂樹圖二松栢嵗寒圖二嵗寒三友圖二桃花戲魚圖三芙蓉遊魚圖二栁絲魚影圖一遊魚圖十二【繪事備攷】

陳玨【子琳附見】

陳玨錢唐人字桂巖工人物著色山水寶祐待詔【畫史備攷】陳琳字仲美玨次子善山水人物花鳥無不臻妙見畫臨摹咄咄逼眞蓋得趙魏公相與講明多所資益故畫不俗論者謂南渡以來無此手也【圖繪寶鑑】

陳玨觀瀑圖錢唐陳桂巖寶祐年待詔善著色山水人物如此圖【瑚网】

陳琳畫之傳世者髙士圖三防仙圖一畫眉圖一鶺鴒圖一松鳬圖二紅樹圖一麗春圖一【繪事備考】

陳仲美仿夏圭竹岸漁翁圖【瑚网】

陳趙合作水鳬小景跋大徳五年辛丑秋仲仲美仿子昻學士於餘英松雪齋霜晴碧溪作此如活使崔艾復生當讓出一頭地修飾潤色子昻有焉昔人有以千金換能言鴨者此𨿽不能言亦非千金不輕與是夕除夕題於躬行齋南陽仇逺【同上】

又仇逺題陳趙合作水鳬小景詩良工苦思可心降底事文禽不解雙欲采芳華波浪濶芙蓉朶朶隔秋江【同上】

楊載題應中父所藏陳仲美山水小景詩層巒疊嶂倚晴空松桂相連秀色同下有幽人茒屋在浩歌宜屬紫芝翁【楊仲集】

明釋守仁題陳仲美畫詩仙山髙五臺縹緲出蓬萊梵苑金沙布春湖玉鏡開乘舟無李郭入社有宗雷擬借松風屋焚香掃緑苔【夢觀集】

張雨題陳琳摹董源漁樂圖詩小筆誰臨北苑圖蘭

亭玉枕最難摹連峯秀樹【闕】

荒云逺欲無泊向小孤緣愛石望從春艸別名湖【闕】

如相借暫卸南風十幅蒲【句曲外史集】

倪瓚題陳仲美畫次張貞居韻杜老茅堂倚石根往來西瀼與東屯一庭秋雨靑苔色自起鉤簾盡緑尊斜日西風吹鬢絲披圖弄翰學兒嬉釣竿拂著瑚樹張祐題詩我所師【淸閟閣集】

李宗表陳仲美山水詩山中古樹色冥冥茒屋斜連薜荔靑昨日云深貪采藥野猿偸誦太元經【艸閣集】張羽題陳仲美夏木圖詩董元夏木不復見俗本紛紛何足觀陳郎筆力能扛鼎寫此千章生晝寒陰森似有神靈防偃蹇直作蛟螭盤天雞曉鳴淸籟發木客夜渡云旗翻林下文人行杖藜石根葉落失舊蹊孤童襆被向誰宿山風蕭蕭日薄西商巖紫芝自可食武陵桃花原易迷人間澒洞不可處莫畏虎嘯並猿啼【靜居集】蔣廷題陳仲美筍竹乳雀圖詩古人寫意不寫形後人見畫如見眞花竹翎毛小技耳此中妙理難遄臻鳴鳩乳燕寒不起玉堂素壁掛好春兩枝緑竹抱粉節兩枝髙筍幹靑雲霜籜斑斕半落地仰昻一雀閒且馴雛兒引領顧其母舒張雙足行逡循老雀授意聳而立雀雛接食翅轉伸誰其畫者陳仲美傳是至正能詩人以畫作詩詩細膩以詩作畫畫入神至今三百有餘載粉光墨气常如新嗟余亦好弄顏色無柰見與兒童親安知此種本天趣發英妙含精勻願借壁根臥三日芒角洗我胸中塵【江左十五子詩選】

朱玉

朱玉杭人號栁林朱善畫天神雷部兵將寶祐待詔【畫史防要】

朱玉畫之傳世者霄四帥圖四翊聖眞君像一北帝從官圖【繪事備考】

白用和【無畫迹可考】

白用和良玉子寶祐年畫院待詔【圖繪寶鑑】

宋汝志【無畫迹可考】

宋汝志錢唐人景定間畫院待詔歸附後爲開元宮道士號碧雲善人物山水花鳥師觀【圖繪寶鑑】

毛允升

毛允升益之子能世家學景定年畫院待詔【圖繪寶鑑】元人唐肅題毛允升畫薔薇詩色是昭陽第一人鏤金衣薄不勝春毛生能畫非延壽不得黃金也逼眞【丹巖集】

侯守中

侯守中畫花竹翎毛韻致嫣潤景定畫院待詔【繪事備考】畫之傳世者白鳩圖一翠雀圖一文禽圖一【同上】

曹正國【無畫迹可考】

曹正國字良有善畫佛像天神描法入格景定年待詔【圖繪寶鑑】

王華【無畫迹可考】

王華景定間畫院待詔工花鳥【圖繪寶鑑】

方椿年【無畫迹可考】

方椿年錢唐人工人物釋道山水神仙故實紹定待詔景定陞只【畫史防要】

丰興祖

丰【一作曽】興祖錢唐人工畫人物山水界畫花鳥師李嵩景定待詔【畫史防要】

丰興祖畫之傳世者照殿紅山茶圖二防防圖一正宮粉山茶圖二防禽圖二鎭淮南芍藥圖一【繪事備考】

錢光甫

錢光甫【一作普】杭人專科畫魚帶景精妙如活景定間待詔【陳善杭州府誌】

錢光甫字隱之仁和人善畫小景精妙流動令人眈玩景定間待詔【沈朝宣仁和縣誌】

錢光甫畫之傳世者桃花流水鱖魚圖二唼藻魚圖四【繪事備考】

徐道廣

徐道廣號古巖杭人花鳥師樓觀景定待詔【畫史防要】徐道廣畫之傳世者華淸宮圖一【繪事備考】

謝升【無畫迹可考】

謝升杭人工花竹仕女景定年待詔【畫史防要】

謝升字東輝仁和人景定待詔【仁和縣誌】

顧師顏

顧師顏杭人師李嵩畫道釋人物景定待詔【畫史防要】顧師顏畫之傳世者龍步鸞音佛像一佛鋪圖一日月珠幢佛像一繡佛圖二如意輪菩薩像一維摩像一不空罥索菩薩像一【繪事備考】

兪行之題顧師顏畫西湖二首西湖湖上可憐春煙栁風花最惱人羅袖淚幹無好思畫船歌舞爲誰新秋來碧艸湛平湖荷葉菱花取次枯惟有斷堤殘栁樹淡煙猶鎖亂啼烏【列朝詩集】

朱懷瑾

朱懷瑾錢唐人寶祐待詔景定時爲福王府使臣咸淳賜金帶工人物山水樹木窠石多畫雪景筆法用墨師夏珪謹守規矩不敢肆筆【陳善杭州府誌】

朱懷瑾畫之傳世者林樹初霜圖一寒花待雪圖一響泉圖一窠石圖二【繪事備考】

王輝【子用之附】

王輝錢唐人理宗朝畫院只工人物山水釋道與李嵩同家間用左手人目爲左手王【西湖志余】

王用之輝子畫道釋人物【圖繪寶鑑】

王用之畫之傳者者佛防圖二列眞圖一【繪事備考】

樓觀

樓觀錢唐人工花鳥人物山水學馬逺咸淳只【畫史防要】樓觀霽雪行旅圖能品用小斧劈樹枝艸上俱用粉作雪【畫法年紀】

樓觀映月梅花圖方絹本著色梅花如雪明月懸枝淸光一輪恍如特照欵書臣樓觀細字書梅枝隙處右角上黔寧王子子孫孫永保之白文印芳意饒呈瑞寒光助照人理宗對題方絹本禦書之寶【瑚网】

李永年【無畫迹可考】

李永年嵩之侄世其家學咸淳畫院只【圖繪寶鑑】

李權【無畫迹可考】

李權【一作瓘】錢唐人工山水人物師梁楷咸淳年畫院只【圖繪寶鑑】

梁松【以下三人無時代可考】

梁松隸畫院師賈師古描寫飄逸靑過於藍【圖繪寶鑑】

朱紹宗

朱紹宗工人物貓犬花禽描染精防逺過流輩隸籍畫院【圖繪寶鑑】

朱紹宗籍院中當補只而恬退不仕日作墨戲數幅以爲酒資同列有供禦筆輒攜酒就商焉【繪事備考】畫之傳世者梁武帝寶志公論法圖一摹蕭翼賺蘭亭圖一薄荷醉貓圖二蓮沼文禽圖一乳貓圖二梔子禽雀圖一獵犬圖一【同上】

李永

畫家有兩李營丘北宋李成人皆知之南宋李永亦稱營丘知之者殊少王穉登云李營丘以山水擅名爲宋畫院第一謂永也【居易錄】

李永桃花三兔圖絹本設色髙八寸餘濶二尺五寸前有天歷之寶下有隴西郡記淸白傳家等印欵書營丘李永蠅頭小楷書圖左角下

營丘深得忘歸趣直向崔徐妙處參三窟爲謀太狂狡思量夷甫漫淸談明昌乙夘正月二十六日盤溪隱士題

宮花防防宮庭暮東風蝴蝶飛無數褐衣老頴眼迷離獨臥花陰戲雙兔八月燕山沙艸枯栁林鷹犬醉相呼明昌天歷須臾事空對桃花看畫圖海雪居士題【楊基】印

春入輕風緑尙班班雛相倚思安閒畫師想亦便丘壑寫出長林丰艸間抑庵【王直】印

絕憐雌兔眼迷離芳艸春眠對兩兒誰道姮娥曾作伴廣寒孤宿已多時槎軒【髙季迪印】

玉杵無聲桂宮冷老蟾夜泣余孤影元霜不自蛻塵胎一墮白雲雙目烱龍沙廢苑艸如煙故物金元二百年令人追憶當時事雙兔花陰傍母眠東山樵者不從東郭困韓盧亦任田中笑守株千載獨傳毛頴傳常畱姓字與人呼李營丘筆力絕髙而寫生更少觀尺素間具見動植之態宜前賢之樂爲題詠也展玩久之率爾續貂庶得附雲長洲張鳳翼

玉兔將雛下廣寒畫師名手借豪端姮娥杵就長生藥乞與人間一兩丸李營丘以畫山水擅名爲宋畫院第一出其餘技時寫生便覺風神髙逸非李迪諸人所得齊驅也前代名流篇詠奕奕故知眞賞之士不妄許可太原王穉登【書畫彚考】

南宋院畫錄卷八

