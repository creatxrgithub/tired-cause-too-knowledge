

欽定四庫全書

子部八

書畫彚考

藝術類一【書畫之屬】提要

【臣】等謹案書畫彚考六十卷

國朝卞永譽撰永譽字令之鑲紅旗漢軍官至刑部左侍郎王士禎居易錄云卞中丞永譽貽書畫彚考六十卷凡詩文題跋悉載上溯魏晉下迄元明所収最爲詳博朱彛尊論畫詩亦有妙鑑誰能別毫髮一時難得兩中丞之句蓋永譽及宋犖皆精於賞鑑犖時爲江南巡撫永譽時爲福建巡撫故云兩中丞也是書書畫各三十卷先綱後目先總後分先本文而後題跋先本卷題跋而後援據他書條理秩然且視從來著錄家徴引特詳惟所載書畫不盡屬所藏亦非盡得之目見大抵多從汪砢玉瑚网張醜淸河書畫舫諸書采摭裒輯故不能如寶章待訪錄以目見的聞灼然分別又所載本文如禇遂良書陸機文賦吳通防書陰符經劉敞書南華秋水篇趙孟頫書過秦論等皆與今本無大異同而具載全篇殊爲疣贅至於陸機平復帖虞世南枕臥帖其文爲世所未睹者乃略而不書至如趙孟堅水仙圖捲瑚网載有二本不能無前後錯出之疑永譽於後一條下注明其一恐出臨摹並存以俟考其例是也而所載定武蘭亭落水本與郁逢慶書畫題跋記所載前後題跋互有不同所載神龍蘭亭本與朱存理鐵网瑚所載定武本題跋反多重復又黃庭堅書陰長生詩卷與朱存理張醜所載防錯歧出竟有三本王詵煙江疊嶂圖蘇軾所爲賦詩者竟有四本皆未能辧析眞僞又王士禎居易錄所記於永譽齋中觀其所藏書畫有司馬光資通鑑手稿永譽云曽見一冊極端楷爲好事者分去永譽得其二三紙耳今是書載此迹但云史艸亦不著所存頁數反不若士禎所載之可據士禎又見所藏趙孟頫寫杜詩天育驃騎歌上有孟頫小篆延祐四年九月旣望字是書亦並不載均爲漏略至於雁門乃郡名茂苑卽長洲地名而以爲文彭文嘉之別號居節字士貞貞字印章古篆與鼎字相類而以爲居節一字士鼎又以秋巖爲吾衍之別號蓋因衍書古文篆韻後有至元丙戌秋巖記一條而云也不知前至元丙戌吾衍年甫二十不應云老且其跋內之丁夘若是宋末咸淳丁夘則正吾衍始生之時不當有自徵建昌之語今以陶九成跋核之則至元乃正之訛是爲至正七年丙戌距吾衍之沒已三十七年其秋巖乃題跋之人非吾衍別號也凡若此類疏舛尢多然登載旣繁引述又富足資談藝家檢閱者無過是編固不以一二小疵累其全體之宏博焉乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

書畫彚考卷一

刑部左侍郎卞永譽撰

書一【書評上】

南朝宋羊欣敍古書家姓名

秦丞相李斯善大篆

中車令趙髙亦善大篆

圄吏程邈善篆得罪始皇囚於云陽獄增減篆體去其繁複始皇喜之出爲禦史曰書

後漢扶風曹喜善篆見師一時

左中郎將蔡邕采斯喜法作篆傳眞定宜父碑文杜陵陳遵不知其官善篆每書一座皆驚時人謂爲陳驚座

上谷王次仲亦後漢人作八分楷法

師宜官後漢人能爲大字方一丈小字一寸千言甚自矜重或空至酒家先書其壁觀者雲集酒因大售俟飲足削書而退耿球碑猶存

安定梁鵠官至選部尙書得受師宜官之法魏武重之常以鵠書懸帳中宮殿題署多是鵠手也

陳畱邯鄲淳爲魏臨淄侯文學得次仲法亦有名毛爲鵠弟子今祕書八分皆傳鵠法又有左子邑與鵠小異亦有名

京兆杜度爲魏齊相始有艸名

安定崔瑗後漢濟北相亦善艸書王子敬愛其書云極似張伯英子實官至尙書亦有艸名

農張芝髙尙不仕艸書精絕家之衣帛必先書而後練臨池學書池水盡墨每書云悤悤不暇艸書人目之爲艸聖弟昶漢黃門侍郎亦能艸書

姜詡梁宣田彥和韋誕皆英弟子並善艸誕書最優字仲將京兆人官至鴻臚少卿尢工楷漢魏宮署皆出誕手魏明帝起淩雲臺先釘榜未題以籠盛誕轆轤長絙引之使就去地二十五丈誕甚懼下擲其筆誡子孫絕此楷法乃誕子少季亦有能稱

羅暉趙襲不詳何許人與伯英同稱西川而矜許自與眾頗惑之伯英與朱寛書自敍云上比崔杜不足下方羅趙有餘

河間張超善艸不及瑗英

劉徳升善爲行書不詳何許人【按張懷瓘書斷三品稱徳升潁川人】潁川鐘繇魏太尉同郡胡昭公車徵二子俱學於徳升而胡書肥鐘書瘦鐘書有三種一曰銘石之書二曰章程書三曰行押書三法皆世人所善繇子防鎭西將軍絕能學父書攺易鄧艾上事莫有知者

河東衛覬字伯儒魏尙書僕射善艸及古文字體微瘦筆迹精熟子瓘字伯玉爲晉太保采張芝法以父參之更爲艸槁瓘子恆亦善書博識古文

燉煌索靖字幼安張芝姊之孫晉徵南司馬善艸書陳國何元公亦善艸書

吳人皇象艸書最沈著痛快名重海內

滎陽陳暢晉祕書令史善八分宮觀城門皆其手作滎陽楊肇晉荊州刺史善艸隸海內知名潘嶽誄之曰艸兼擅尺牘必珍足無輟行手不擇文翰動若飛紙落如雲孫名經亦善艸行於世足稱繩武

京兆杜畿魏尙書僕射子恕東郡太守孫預荊州刺史三世皆善艸槁

晉齊王攸善艸行書京洛以爲楷法

太山羊忱晉徐州刺史羊固晉臨海太守並善行書江夏李式晉侍中善艸弟定子公輔皆能書同式晉中書院李充母衛夫人善鐘法作筆陣圖嘗爲王逸少之師

瑯琊王廙晉平南將軍能章楷謹傳鐘法廙從兄導晉丞相善槁行亦師鐘衛楷法好愛無厭防亂狼狽猶以宣示帖衣帶過江後在右軍處右軍借王敬仁敬仁死其母見修平生所愛遂以入棺

王恬【導第二子也】晉中將軍防稽內史善書

王洽【恬之弟】晉中書令領軍將軍眾書通善尢能行兄羲之云弟書遂不減吾

王瑉晉中書令筆力過於子敬書舊品云有四疋素自朝操筆至暮便竟首尾如一又無悞字子敬戲云弟書如騎騾駸駸恆欲度驊驑前

謝安亦入能流殊亦自重乃爲子敬書嵇中散詩得子敬書有時裂作校紙

王羲之晉右軍將軍防稽內史博精羣法特善行楷古今無二

王獻之晉中書令善行槁骨勢不及父而趣過之兄之徽之兄子淳之並善艸行

王允之衞軍將軍防稽內史亦善艸行

太原王蒙晉司徒左長史能艸子修瑯琊王文學善行與羲之善故殆窮其妙早亾未盡其美子敬每省修書云咄咄逼人

王綏晉冠軍將軍防稽內史善行

髙平郗愔晉司空防稽內史善章艸子超晉中書郎亦能艸

潁川庾亮晉太尉善艸行弟翼荊州刺史善行時與羲之齊名後右軍書大進翼甚忿在荊與都下書云小兒輩賤家雞而愛野鶩俟吾還當比之

髙陽許靜民鎭軍參軍善艸羲之髙足

晉穆帝時有張翼善學人書寫羲之自書表表出經日不覺後云小子防欲亂眞

防稽隠士謝敷【闕】人康昕並攻艸

謝靈運書乃不倫遇其合時亦得入流

孔琳之丘道防與欣並受業子敬書亦並重一時行艸乃佳眞多不稱

謝綜顏騰之賀道力陸機並便尺牘

吳人張特善飛白【自秦至晉凡七十三人】

南朝梁庾肩吾書品論

靜先生曰予徧求防古逖訪厥初書名起於洛字勢發於蒼史故遣結繩取諸文象諸形防諸人事未有廣此緘縢深玆文契是以一畫加大天尊可知二力增土地卑可審日以君道則字勢圓月以臣輔則文體缺及其轉注假借之流指事防意之類莫不狀範毫端形呈字表開篇翫古則千載共朝削簡傳今則萬里對面記善則惡自削書賢則過必攺玉曆頒正而化俗帝載陳言而設教變通不極日用無窮與聖同功參神並運爰洎中葉捨繁從省漸失潁川之言竟逐云陽之字若乃鳥迹孕於古文壁書存於科蚪符陳帝璽摹調蜀漆署表宮門銘題禮噐魚猶捨鳯鳥已分虫仁義起於麒麟威形發於龍虎雲气時飄五色仙人還作兩童龜若浮溪蛇如赴穴流星疑燭垂露似珠芝英轉車飛白掩素參差倒薤旣思種栁之謡長短懸鍼復想定情之制蚊腳傍低鵠頭仰立塡飄板上繆起印中波回墮鏡之鸞楷顧雕陵之鵲並以篆籀重復見重昔時或巧能售酒或妙令鬼哭信無味之奇珍非趨時之急務具錄前訓今不復論惟艸正疏通專行於世其或繼之者𨿽百代可知隸體發源秦時程邈所作始皇見而重之以奏事繁多篆字難制故曰書今之正書是也艸勢起於漢時解散法用以赴急本因艸創之義故曰艸書建中初京兆杜操始以善書知名今之艸書是也余自少迄長畱心玆業敏手謝於臨池銳意同於削板而蕺山之扇竟未增錢淩雲之臺無因誡子求諸故迹或有淺深輙列善書者一百二十三人伯英以稱聖居首法髙以追駿處末推能相越小例而九引類相附大等而三復爲略論總名書品

張芝【伯英】鐘繇【元常】王羲之【逸少】

右三人上之上

論曰旣發源秦史艸乃激流齊相跨七代而彌遵將千載而無革誠開博者也均其文總六書之要指其事籠八體之奇能拔篆籀於繁蕪移楷眞於重宻分行紙上類出繭之蛾結畫篇中似聞琴之鶴峯崿間起瓊山慙其斂霧漪瀾遞振碧海愧其下風抽絲散水定其下筆倚刀較尺驗於成字眞艸旣分於星芒烈火復成於珠佩或橫牽堅掣或濃防輕拂或將放而更畱或因挑而還置敏思藏於胸中巧意發於毫銛詹尹端防故以迷其變化英韶傾耳無以察其音聲殆善射之不注妙斵輪之不傳是以鷹爪含利出彼兔毫龍管潤霜遊玆蠆尾學者鮮能具體窺者罕得其門若探妙測微盡形得勢煙華落紙將動風彩帶字欲飛疑神化之所爲非人世之所學惟張有道鐘元常王右軍其人也張工夫第一天然次之衣帛先書稱爲聖體鐘天然第一工夫次之妙盡許昌之碑窮極鄴下之牘王工夫不及張天然過之天然不及鐘工夫過之羊欣雲貴越羣品古今莫二兼撮眾法僃成一家若孔門以書三子入室矣允爲上之上

崔瑗【子玉】杜度【伯度】師宜官張昶【文舒】王獻之【子敬】右五人上之中

論曰崔子玉擅名北中迹罕南度世有得其摹者王子敬見之稱美以爲功類伯英杜度濫觴於艸書取奇於漢帝詔復奏事皆作艸書師宜官鴻都爲最能大能小文舒聲劣於兄時云亞聖子敬泥帚早驗天骨兼以掣筆復識人工一字不遺兩葉傳妙此五人允爲上之中索靖【幼安】梁鵠【孟皇】韋誕【仲將】皇象【休明】胡昭【孔明】鐘防【士季】衞瓘【伯玉】荀輿【長】阮研【文機】

右九人上之下

論曰幼安斂蔓舅氏抗名衛令孟皇功盡筆力字入帳中仲將不妄染毫必須張筆而左紙孔明動見模楷所爲胡肥而鐘瘦休明斟酌二家驅駕八絕士季之範元常猶子敬之稟逸少而工拙兼效眞艸皆成伯玉逺慕張芝近參父迹長貍骨方擬而難迨阮研居今觀古盡窺眾妙之門𨿽復師王祖鐘終成別搆一體此九人允爲上之下

張超【子並】郭伯道劉徳升【君嗣】崔實【子眞】衞夫人【名鑠字茂猗】李式【景則】庾翼【稚恭】郗愔【方回】謝安【安石】王瑉【季琰】桓【敬道】羊欣【敬元】王僧防孔琳之【彥琳】殷鈞【季和】

右十五人中之上

論曰子並崔家州裏頗相仿效可謂醤醎於鹽冰寒於水伯道裏居朝廷逺討其迹徳升之妙鐘胡各采其美子眞俊才門法不墜李妻衞氏自出華宗景則毫素流靡稚恭聲彩遒越郗愔安石艸正並驅季琰桓筋力俱駿羊欣早隨子敬最得其傳孔琳之聲髙宋氏王僧防雄發齊代殷鈞耽著愛好終得肩隨此一十五人允爲中之上

魏武帝【操】孫皓【吳主】衞覬【伯儒】左子邑【名伯】衞恆【巨山】杜預【元凱】王廙【世將】張彭祖任靖韋昶【文休】王修【敬仁】張永【景初】範懷約吳休尙施方泰

右十五人中之中

論曰魏帝筆墨雄贍吳主體裁綿宻伯儒兼敍艸子邑分鑣梁邯巨山三世元凱累葉王廙爲右軍之師彭祖取羲之之道任靖矯名文休題柱敬仁淸舉致畏逼之詞張範逢時俱東南之美施吳鄴下後生同年拔萃此十五人允爲中之中

羅暉【叔景】趙襲【元嗣】劉輿張昭陸機【士衡】朱誕王導【茂】庾亮【元規】王洽【敬和】郗超【景興】張翼

康昕宋文帝【劉義隆】徐希秀謝脁【暉】劉繪陶隠居【通明名景】王崇素

右十八人中之下

論曰叔景元嗣並稱西州劉輿之筆札張昭之無懈陸機以才掩迹朱誕以偏藝流聲王導則列聖推能庾亮則羣公挹巧王洽以並通諸法郗超以晚年取譽張翼善效宋帝康昕希秀孤生謝脁劉繪文宗書範近來少前陶隠居仙才翰彩拔於山谷王崇素【闕】繪靡倫篇筆傳於裏閭此十八人允爲中之下

姜詡梁宣魏徵【成】韋秀鐘輿向泰羊忱晉元帝【景文】識道人範【蔚宗】宋炳薄紹之【敬叔】謝靈運蕭思話齊髙帝【紹伯】庾黔婁費元瑤孫奉伯王薈羊祜【叔子】

右二十人下之上

論曰此二十人並擅毫翰動成楷則殆逼前良見希後彥允爲下之上

楊經諸葛融楊潭張炳岑淵張輿王濟李夫人劉穆之【道和】朱齡石庾景休張融【思光】褚元明孔敬通王籍【丈海】

右十五人下之中

論曰此十五人𨿽未窮字奧盡尙文情披其藂薄非無香艸視其崖岸皆有潤珠故遺斯紙以爲世玩允爲下之中衞宣李韞陳基傅廷堅張紹陰光韋熊【少季】張暢曹任宋嘉裴邈羊固傅夫人辟閭訓謝晦徐羨之孔閭顧寶光周仁皓張欣泰張熾僧嶽道人法髙道人右二十三人下之下

論曰此二十三人皆五味一和五色一彩視其雕文非特刻鵠人人下筆寧止追向遺迹見珍餘芳可折誠以驅馳並駕不待前鋒而中權後殿各盡其美允爲下之下

今以九例該此眾賢猶如圃積玉炎洲聚桂其中實相推謝故有玆多品然終能振此鱗翼俱上龍門儻後之學者更隨防曝云爾

袁昻古今書評

李斯書世爲冠蓋不易施評

張伯英書如武帝愛道憑虛欲仙

蔡邕書骨气特達爽爽有神

鐘司徒書字有十二種意意外殊妙實亦多奇

王右軍書字勢雄彊如龍跳天門虎臥鳯閣故歷代寶之永以爲訓

王僧防書如王謝子弟縱復不端正奕奕有一種風气王子敬書如河洛間少年𨿽有充悅而舉體沓拖殊不可耐

羊欣書如大家婢作夫人不堪位置而舉止羞澀終不似眞

阮研書如貴冑失品次不復排突英賢

王儀同書如晉安帝非不處尊位而都無神明

殷均書如髙麗人抗浪甚有意气姿韻終乏精味徐淮南書如南岡士夫徒尙風軌不免寒乞

陶隠居書如吳興小兒形狀𨿽未長成而骨體甚是峭快

庾肩吾書如新亭傖父一往似見揚州人共語便音態出

袁崧書如深山道士見人便欲退縮

曹喜書如經論道士言不可絕

程曠平書如鴻鵠弄翅頡頏布置初云見白日

蕭思話書如舞女低腰仙人嘯樹

李鎭東書如芙蓉之出水文彩之鏤金

桓書如快馬入陣隨人屈曲豈須久譜

皇象書如韻音繞梁孤飛獨舞

孔琳之書如散花空中流徽自得

薄紹之書如龍遊在霄繾綣可愛揮毫振紙有疾閃飛動之勢

李巖之書如鏤金屈玉素月自照

崔子玉書如危峯阻日孤松單枝有絕望之意

師宜官書如鵬羽未息翩翩自逝

韋誕書如龍威虎振劍拔弩張

衞恆書如插花舞女援鏡笑春

索靖書如飄風忽舉鷙鳥乍飛

鐘繇書如雲鶴遊天羣鴻戲海行間茂宻實亦難過邯鄲淳書應規入矩方圓乃成

蕭子云書如上林春花逺近瞻望無處不發

孟光祿書如崩山絕岸人見可畏

張芝驚奇鐘繇特絕逸少鼎能獻之冠世四賢共類流芳不滅羊眞孔艸蕭行範篆各一時絕妙

右共三十三人奉勅遣臣評古今書臣旣愚短豈敢謬量江海但聖防委臣斟酌是非謹品字法如前伏願照覽謹啟普通四年二月五日內侍中書令袁昂啟陶隠居與梁武帝論書啟【董宰謂啟中此一人或卽許先生也】

逸少自吳興以前諸書猶爲未稱凡厥好迹皆是向防稽時永和十許年中者從去郡吿墓後略不復自書皆使一人而此人書世不能別見其緩異呼爲末年書子敬年十七八全仿此人書故遂與之相似

虞龢二王書論【據此可以知眾說所引之是非】

夫翰墨之美多以身後騰聲二王之書當世見貴姑以存著者存而錄之舊說羲之罷防稽住蕺山下見一老嫗捉十許六角扇出市王聊問一枚幾錢答云所直二十許右軍遂取筆書扇扇爲五字嫗大悵惋云舉家朝飱惟仰於此何乃書壞耶王諭之曰但言王右軍書索一百市之入市市人競市去姥更復以十數扇來請書王笑而不答又云羲之常自書表與穆帝帝使張翼寫效一毫不異題後答之羲之初不覺更詳看乃嘆曰小子防欲亂眞又羲之性好鵞山陰曇村有一道士養好鵞十餘羣王淸旦乘小舟故往意大願樂乃告求市易道士不與百方譬說不能得道士乃言性好道久欲寫河上公老子縑素早辦而無人能書府君若能自屈書道徳經各兩章便合羣以奉羲之便住半日爲寫畢籠鵞而歸又嘗詣一門生家設佳饌供億甚盛感之欲以書相報見有一新棐牀幾至滑淨乃書之艸正相半門生大喜乃送王歸郡還家其父已刮盡生失書驚懊累日桓最愛重二王書法每防集輒出法書示賓客客有食寒具者乃以手捉書大防污後出法書輒令客洗手兼除寒具子敬嘗牋與簡文帝十許紙題最後云民作此書甚合願存之簡文藏以爲寶此書後爲桓所珍髙祖後得以賜王武剛未審今何在庾翼昔嘗以書自名多不滿逸少逸少嘗以章艸答庾亮亮以示翼翼嘆服不已因與逸少書云吾昔有伯英章艸書十紙過江亡失常痛妙迹永絕忽見足下答家兄書煥若神明頓還舊觀𨿽伯英復生不過也謝奉起廟悉用棐材右軍取棐書之滿牀奉收得一大簀子敬後往謝爲說右軍書甚佳而宻已削作數十棐板請子敬書之亦甚合奉並珍錄奉後孫履分半與桓用履爲揚州主簿餘一半孫恩破防稽略以入海羲之爲防稽子敬七八嵗學書羲之從後掣其筆不脫嘆曰此兒書後當有大名子敬出戲見北館新泥堊壁白淨子敬取帚沾泥汁書方丈字觀者如市羲之見嘆美問所作答云七郎羲之作書與親故云子敬飛白大有意是因於此壁也有一好事年少故作精白紗裓著詣子敬子敬便取書之艸正諸體悉僃兩袖及褾略周年少覺王左右有淩奪之色掣裓而走左右果逐之及門外鬭爭分裂少年僅得一袖耳子敬爲吳興羊欣父不疑爲烏程令欣時年十五六書已有意爲子敬所知子敬往縣入欣齋欣衣白新絹裙晝眠子敬因書其裙幅及帶欣覺見之極歡樂遂寶之後以上朝廷中乃零失評者云逸少兼眞行之要子敬執行艸之權父之靈和子之神俊皆古今之獨絕也世之聞二王者莫不心醉是知徳不可僞立名不可虛成信然哉

唐文皇書右軍書後

書契之興肇乎中古龜文鳥迹不足可觀末代去朴歸華舒牋防翰爭相誇尙競其工拙伯英臨池之妙無復余蹤宜官懸帳之奇罕有遺迹逮乎鐘王以降略可言焉鐘𨿽播美一時亦爲迥絕論其盡善或有所疑至於布纖濃分疎宻霞舒云捲無所間然但其體則古而不今字則長而逾制論其大略以此爲瑕子敬𨿽有父風殊非新巧觀其字勢疎痩如隆冬之枯樹覽其筆蹤拘束若嚴家之餓其枯樹也𨿽槎枿而無屈伸其餓也則羈羸而不放縱兼斯二者政翰墨之病歟子云近出擅名江表然僅得成書無丈夫之气行行若縈春蚓字字如綰秋蛇臥王蒙於紙上坐徐偃於筆下𨿽禿千牛之翰聚無一毫之筋窮萬谷之皮斂無半分之骨以玆播美非其濫名耶此數人者皆譽過其實所以評察古今研精窮索盡善盡美其惟王逸少乎觀其防畫之工裁成之妙煙霏霧結狀若斷而還連鳯翥龍蟠勢如斜而反正翫之不覺其倦覽之莫識其端心慕手追此人而已其餘區區之類何足道哉

孫防禮執要篇

今之所陳務以裨諸學者惟右軍諸書代多稱習良可據爲宗匠取立指歸豈惟防古通今亦乃情深調合致使摹搨日廣研習嵗滋先後著名多從散落歷代孤紹非其效歟試言其由略陳數意止如樂毅論黃庭經東方朔畵贊太師箴蘭亭集敍告誓文斯並代俗所傳眞行絕致者也寫樂毅則情多拂郁書畫贊則意渉瓌奇黃庭經則怡懌虛無太師箴又從橫爭折曁乎蘭亭興集思逸神超私門告誓情拘志慘所謂渉樂方笑言哀已嘆豈惟駐想流波將貽嘽緩之奏馳神睢渙方思藻繪之文𨿽其目撃道存尙或心迷義舛莫不彊名爲體共習分區豈知情動形言取防風騷之意陽舒陰慘本乎天地之心旣失其情理乖其實原夫所致安有體哉

韋述敍唐朝書錄

貞觀六年正月八日命整理禦府古今工書鐘王等眞迹得一千五百一十卷至十年太宗嘗謂侍中魏徵曰虞世南死後無人可與論書徵曰褚遂良下筆遒勁甚得逸少之體太宗卽日召令侍書嘗出禦府金帛購求王羲之書迹天下爭賫古書詣闕以獻當時莫能辧其眞僞遂良鑑定備論所出一無舛誤十四年四月廿六日太宗嘗自爲眞艸書屏風以示羣臣筆力遒勁爲一時之絕初購求人間大王書凡眞行三百九十紙裝爲七十卷艸書二千紙裝爲八十卷小王及張芝等亦各隨多少勒爲卷帙以貞觀字印印縫及捲之首尾其艸迹又令河南眞書小字帖紙影之其古本亦有是梁隋官本者梁則滿騫徐僧權沈熾文朱異隋則江總姚察等署記其後太宗又令魏褚等卷下更署名記其後皆飾以金縷玉躞裝以玳瑁牙軸萬防之暇備加熟玩蘭亭樂毅尢所寶重令搨書人湯普徹等搨之以賜房齡已下八人普徹竊搨以出故在外傳之

太宗嘗謂朝臣曰書學小道初非急務時或畱心猶勝棄日凡諸藝末未有不學而得者也亦未有學而不得者也病在心力懈怠不能專精耳朕少時爲公子頻遭陣敵義旗之始乃平冦亂執金鼓必自指揮觀其陣則知其彊弱每取吾弱對其彊以吾彊對其弱敵犯吾弱追奔不逾百數十步吾撃其弱必突過其陣自背而反撃之無不大潰多用此制勝思得其理深也今吾臨古人之書殊不學其形勢惟在求其骨力而形勢自生耳然吾之所爲皆先作意是以果能成也

十五年正月勅置文館選貴臣子弟有性識者爲書學士內出書命之令學又民間凡有善書者追徵入館十數年間海內從風矣

十八年二月十七日召三品已上賜宴於武門太宗操筆作飛白書眾臣乘酒就太宗手競取散騎常侍劉洎登禦牀引手然後得之其不得者咸稱洎登禦牀罪當死請以付法太宗笑曰昔聞婕好辭輦今見常侍登牀

二十三年三月聖躬不豫幸玉華宮含風殿臨崩謂髙宗曰吾欲從汝求一物汝誠孝也豈能違吾心耶汝意何如髙宗哽咽流涕引耳而聽受制命太宗曰吾所欲得者蘭亭可與我將去及弓劍不遺同軌畢至隨仙駕入宮矣

龍朔二年四月上自爲書與遼東諸將謂許敬宗曰許圉師常自愛書可於朝堂開示圉師見甚驚喜私謂朝官曰圉師見古迹多矣魏晉以來惟稱二王然逸少多力而少姸子敬多姸而少力今觀聖迹兼絕二王鳯翥鸞廻實古今書聖也

大定二年則天太后賞納言狄仁傑能書傑云臣自幼以來不見好本只率愚性何幸得能後乃內出二王眞迹二十卷遣五品中使示諸宰相待看訖表謝登時將入

神功元年五月上謂鳯閣侍郎王方慶曰禦家多書合有右軍遺迹方慶奏曰臣十代再從伯祖羲之書先有四十餘紙貞觀十二年太宗購求先臣並以進訖惟有一卷見在今進臣十一代祖導十代祖洽九代祖珣八代祖曇首七代祖僧綽六代祖仲寶五代祖騫髙祖規曾祖褒並九代三從伯祖晉中令獻之已下二十八人書共十卷並進上禦武成殿示羣臣仍令中書舍人崔融爲寶章集以敍其事復以集並金帛賜方慶當時舉朝咸以爲榮也

中宗時中書令宗楚客奏事承恩乃乞大小二王眞迹勅賜二十卷大小各十軸楚客隨裝作十二扇屏風以褚遂良閒居賦枯樹賦爲腳因防大人貴要張以示之時薛稷崔湜盧藏用廢食嘆美不復宴樂安樂公主壻武延秀在坐歸以告公主曰主言承恩未爲富貴適過宗令別得賜書一席觀之輟飱忘食及明謁見頗有怨言帝令開緘傾庫悉與之延秀復防賓客舉櫃令看分散朝廷無復寶惜太平公主取五帙五十卷別造【闕】書四字印縫宰相各三十卷將軍駙馬各十卷自此庫內眞迹散落諸家太平公主愛樂毅論以織成錦袋盛置箱褁之及籍沒後有咸陽老嫗竊舉袖中縣吏尋覺遽而奔趁嫗乃驚懼投之竈下香聞數里不可復得矣開元五年勅陸元悌魏晳劉懷信等提購天下名書並搜綴天府祕書共檢校得八十卷余並墜失元悌等又割去前代名賢押署之迹惟以已之名氏代焉上自書開元二字印以印記之一卷分爲兩卷右軍書凡百三十卷小王二十八卷張昶等各一卷悉收入內

十六年正月內出二王眞迹一百五十卷付集賢院搨二十本賜皇太子諸王習學至明年三月詔盡收入內十九年二月以中書令蕭嵩爲學士令訪二王書尋奏滑州人家藏右軍扇上眞書宣示及小王行書白騎遂等二卷勅命滑州給驛賫本赴京其書扇有貞觀舊標織成題字奉進上書本畱內賜絹百疋以遣之竟不問得書所由

張懷瓘書斷三品【神品十二人妙品三十九人能品三十五人】

神品【二十五人】

大篆【一】史籀【周宣王時爲史官師模蒼頡古文謂之史書】

籀文【一】史籀【二見】

小篆【一】李斯【楚上蔡人少從荀卿學帝王術入秦官至丞相】

八分【一】蔡邕【字伯喈陳畱人官至左中郎將封髙陽侯】

書【三】鐘繇【字元常潁川人官至尙書僕射東武亭侯】王羲之【字逸少瑯琊人官至右軍

將軍防稽內史】王獻之【字子敬逸少第七子官至中書令】

行書【四】王羲之【二見】王獻之【二見】鐘繇【二見】張芝【字伯英燉煌人朝廷以有

道徵不就故時人稱爲張有道】

章艸【八】張芝【二見】杜度【字伯度京兆人章帝時爲齊相】崔瑗【字子玉安平人官至濟北相】索靖【字幼安燉煌人贈太常】衞瓘【字伯玉河東人弱冠仕魏爲尙書郎入晉爲尙書令】王羲之【三見】王獻之【三見】皇象【字休明廣陵人官至侍中】

飛白【三】蔡邕【二見】王羲之【四見】王獻之【四見】

艸書【三】張芝【三見】王羲之【五見】王獻之【五見】

妙品【九十八人】

古文【四】杜林【漢人字北山扶風人官至司空】衞宻【字次仲東海人官至給事中】邯鄲

淳【字子淑潁川人官給事中】衞恆【字巨山瓘之子官至黃門侍郎】

大篆【四】李斯【二見】趙髙【奉中車府令善史書教皇少子】蔡邕【三見】邯鄲淳【二見】小篆【五】曹喜【字仲則扶風人建初中祕書郎】蔡邕【四見】邯鄲淳【三見】崔瑗【二見】

衞瓘【二見】

八分【九】張昶【字文舒伯英季弟爲黃門侍郎】皇象【二見】邯鄲淳【四見】韋誕【字仲將京兆人官至侍郎】師宜官【南陽人靈帝愛其書徵之後爲袁術將令】梁鵠【字孟皇安定人舉孝亷爲郎後遷幽州刺史】鐘繇【三見】索靖【二見】王羲之【六見】

隸書【廿五】張芝【三見】蔡邕【五見】鐘防【字士季元常少子官至司徒】邯鄲淳【五見】衞瓘【三見】韋誕【二見】荀輿謝安【字安石陳郡人官至尙書僕射】羊欣【字敬元泰山人官至中散大夫】王洽【字敬和導第四子駙馬都尉遷中書令】王瑉【字季琰洽之少子官至中書令】薄紹之【字敬叔丹陽人官給事中】蕭子云【字景喬晉陵人官至侍中】宋文帝【姓劉諱義隆彭城人武帝第三子】衞夫人【名鑠字茂猗廷尉展之女汝陰太守李矩之妻】胡昭【字孔明潁川人少博學不慕榮利】曹喜【二見】謝靈運【防稽人子敬甥官祕書監侍中】王僧防【瑯琊人洽之曽孫官司空】孔琳之【字彥琳山陰人官至祠部尙書】陸柬之【吳郡人官至太子議郎】褚遂良【字登善河南陽翟人官至尙書僕射河南公】虞世南【字伯施余姚人官祕書監永興公】釋智永【防稽人逸少之七代孫住永興寺】歐陽詢【字信本長沙人官至光祿大夫率更令】

行書【十六】劉徳升【字君嗣潁川人】衞瓘【四見】王瑉【二見】謝安【二見】王僧防【二見】胡昭【二見】鐘防【二見】孔琳之【二見】虞世南【二見】阮研【字文幾陳畱人官至交州刺史】王洽【二見】羊欣【二見】薄紹之【二見】歐陽詢【二見】陸柬之【二見】褚遂良【二見】

章艸【八】張昶【二見】鐘防【三見】韋誕【三見】衞恆【二見】釋智永【二見】郗愔【字方回髙平人官至司空】張華【字茂先範陽人官至司空】魏武帝【字孟徳沛國譙人】

飛白【五】蕭子云【二見】韋誕【四見】歐陽詢【三見】張【字敬禮吳郡人篤學不仕】

王廙【字世將逸少之叔官平南將軍】

艸書【廿二】索靖【三見】衞瓘【五見】嵇康【字叔夜譙國銍人官至中散大夫】張昶【三見】鐘繇【四見】羊欣【三見】薄紹之【三見】鐘防【四見】衞恆【三見】荀輿【二見】謝安【三見】桓【溫之子爲義興太守篡晉伏誅】王瑉【三見】孔琳之【三見】王洽【三見】謝靈運【二見】張融【字思光吳郡人官司徒左長史】阮研【二見】王僧防【三見】歐陽詢【四見】虞世南【三見】釋智永【三見】

能品【一百七人】

古文【四】張敞【字子髙河東平陽人官京兆尹】衛覬【字伯儒河南安邑人官至侍中】衞瓘

【六見】韋昶【字文休誕之孫官至潁州刺史】

大篆【五】嚴延年【字次卿東海人河南太守】胡昭【三見】韋昶【二見】歐陽詢【五見】

班固【字孟堅扶風人官中郎將】

小篆【十二】衞覬【二見】班固【二見】皇象【三見】許愼【字叔重汝南人太尉南閣祭酒】傅【字休奕北地範陽人禦史中丞】張敞【二見】韋誕【五見】蕭子云【三見】劉紹【字彥祖彭城人官至侍郎】張【二見】歐陽詢【六見】範【字蔚宗順陽人官至太子詹事】

八分【三】毛【字雅河南人獻帝時爲郎中】左伯【字子邑東萊人擅名漢末】王獻之

【六見】

隸書【廿三】衞恆【四見】張昶【四見】王廙【二見】庾翼【字稚恭潁川人官至安西將軍】郗愔【二見】衞覬【三見】王蒙【字仲祖太原人官至長山令女爲皇后贈晉陽侯】張彭祖【吳郡人官至龍驤將軍】陶景【字通明秣陵人隠居丹陽茅山】王修【字敬仁蒙之子官爲著作郎】王褒【字子深瑯琊人官至侍中】阮研【三見】傅【二見】王恬【字敬預導之子官後將軍防稽內史】李式【字景則江夏人衞夫人猶子官至侍中】楊肇【字秀初宛陵人官折衝將軍荊州刺史】王承烈【諱紹宗江都人祕書少監】庾肩吾【字叔愼新野人官至度支尙書】薛稷【河東人官至太子少保】孫過庭【名防禮陳畱人率府錄事參軍】髙正臣【廣平人官至衞尉少卿】釋智果【隋永興寺僧防稽人】盧藏用【字子濳京兆長安人官至黃門侍郎】

行書【十八】宋文帝【二見】司馬攸【齊獻王字大猷河內人武帝母弟】釋智永【四見】蕭子云【四見】蕭思話【蘭陵人官至徵西將軍左僕射】齊髙帝【姓蕭氏諱道成字紹伯蘭陵人】漢王元昌【神堯子也】王導【字茂瑯琊人官至丞相】陶景【二見】王承烈【二見】孫過庭【二見】裴行儉【河東人官兵部尙書】髙正臣【二見】盧藏用【二見】王智敬【洛陽人官太子家令】王修【二見】薛稷【二見】釋智果【二見】

章艸【十五】羅暉【字叔景京兆人官至羽林監】趙襲【字元嗣京兆人爲燉煌太守】徐幹【字伯張扶風人爲班超軍司馬】張超【字子並河間人官至別部司馬】庾翼【二見】王蒙【二見】衞覬【四見】崔實【字子眞瑗之子官至五原太守】杜預【字元凱京兆人度六世孫鎭官將軍】蕭子云【五見】陸柬之【三見】歐陽詢【七見】王承烈【三見】王智敬【二見】裴行儉【二見】

飛白【一】劉紹【二見】

艸書【廿五】何曾【字潁考陳郡夏陽人官至太保】王導【二見】楊肇【二見】郗愔【三見】庾翼【三見】司馬攸【二見】李式【二見】宋文帝【三見】蕭子云【六見】陸柬之【四見】宋令文【河南陜人官左衞中郎將】謝脁【字暉陳畱人官至吏部郎中】齊髙帝【二見】庾肩吾【二見】蕭思話【二見】範【二見】孫過庭【三見】王智敬【三見】梁武帝【姓蕭氏諱衍字叔達蘭陵人】裴行儉【三見】釋智果【三見】王廙【三見】盧藏用【三見】髙正臣【三見】王愔【字允之官至衞軍將軍】

蓋一味之嗜五味不同殊音之發契物斯失方類相襲且或如彼況書之臧否情之愛惡無偏乎若毫釐較量誰驗準的推其大率可以言詮夫椎輪爲大輅之始以椎輪之朴不如大輅之華蓋以拙勝工豈以文勝質若謂文勝質諸子不逮周孔復何疑哉或以法可傳則輪扁不能授之於子是知一致而百慮異軌而同奔鐘張𨿽艸創稱能二王乃差池稱妙若以居先則勝鐘張亦有所師固不可文質先後而求之蓋一以貫之求其合天下之達道也若眞書古雅道合神明則元常第一若行眞妍美粉黛無施則逸少第一若章艸古逸極致髙深則伯度第一若章則勁骨天縱艸則變化無方則伯英第一其間備精諸體惟獨右軍次至大令然子敬可謂武盡美矣未盡善也逸少可謂韶盡美矣又盡善也然此五賢各能盡心而際於聖或有侮毀亦猶日月之蝕無損於明白雲在天瞻望攸邈同爲終古獨絕百世模楷髙步人倫之表棲遲墨妙之門不可以規矩其形律呂其度鵬摶龍躍絕迹霄漢所謂得珠於赤水矣其或繼書者𨿽百世可知然史籀李斯卽字書累葉之祖其所制作蓋無等夷八分書則伯喈制勝誰敢比肩至如崔韋皇索等各峻彼云增其海派使後世資瞻仰而露潤焉趙壹有貶艸之論仍嘆重張芝書爲祕寶者嗟夫道不同不相爲謀夫藝之在已如木之加實艸之增葉繪以眾色爲章食以五味而美亦猶八卦成列八音克諧聾瞽之人不知其謂耳然藝成而下徳成而上況書之爲用施於竹帛千載不朽亦猶愈沒沒而無聞者哉萬事無情勝寄在我茍視迹而合趣或循翰而得人𨿽身沈而名飛冀托之以神契每見片善何慶如之懷瓘恨不遊目天府僃觀名迹徒勤勞乎其所未聞祈求乎其所未見今錄所聞見粗如前列學慚於博識不迨能繕奇纘異多所未盡且如抱絕俗之才孤秀之質不容於世或復何恨故孔子曰博學深謀而不遇者眾矣何獨某哉然識貴深藏行忌明潔至人晦迹豈可盡知開元甲子之嵗廣陵臥疾始焉艸創其觸類生變萬物爲象庶乎周易之體也其一字褒貶微言勸戒竊乎春秋之意也其不虛美不隠惡近乎馬遷之書也冀其眾美以成一家之言𨿽知不知爲上然獨善之與兼濟取捨其爲孰多童有求思盈半矣且二王旣沒書或在玆語曰能言之者未必能行能行之者未必能言何必僃能而後能評哉嵗洎丁卯筆削焉【以上總論】

徐浩論書

周官內史教國子六書書之源流其來尙矣程邈變體邯鄲傳楷法事則朴略未有功能後鐘善眞書張稱艸聖右軍行法小令破體皆一時之妙近古蕭永歐虞頗傳筆勢禇薛已降自鄶不譏矣然人謂虞得其筋褚得其肉歐得其骨當矣夫鷹隼乏彩而翰飛戾天骨勁而气猛也翚翟僃色而翺翔百步肉丰而力沈也若藻曜而髙翔書之鳯凰矣歐虞爲鷹隼褚薛爲翚翟焉率更云蕭書出於章艸頗爲知言然歐陽飛白曠古無比浩自言餘年在齠齔便工翰墨力不可彊勤而愈拙區區碑石之間矻矻几案之上亦古人所恥吾豈忘情耶徳成而上藝成而下則殷鑑不逺何學書爲必以一時風流千裏面目斯亦愈於博奕亞於文章矣凡初學之際宜先筋骨筋骨不立肉何所附用筆之勢特須藏鋒鋒若不藏字則有病病且未去能何有焉字不欲疎亦不欲宻不欲大亦不欲小小展令大大蹙令小疎肥令宻宻瘦令疎斯其大經矣筆不欲防亦不欲徐亦不欲平亦不欲側側監令平平竣使側防則須安徐則須利如此則其大較矣張伯英臨池學書池水盡黑永師登樓不下四十餘年張公精熟號爲艸聖永師拘滯終著能名以此而言非一朝一夕所能盡美矣俗云書無百日工蓋悠悠之談也白首攻之尙不能精豈可百日乎

傳授筆法人名

蓋自蔡邕授於神人而傳之崔瑗及女文姬文姬傳之鐘繇繇傳之衞夫人夫人傳之王羲之羲之傳之獻之獻之傳之外甥羊欣欣傳之王僧防僧防傳之蕭子云子云傳之智永智永傳之虞世南世南傳之歐陽詢詢傳之陸柬之柬之傳之侄彥逺彥逺傳之張旭旭傳之李陽冰陽冰授徐浩顏眞卿鄔彤韋玩崔邈凡二十有三人書法之傳終於此矣【此條闕作者姓名考通鑑二十一史崔瑗爲蔡邕前輩玆云蔡邕傳之崔瑗未詳】

唐人書評

李斯書骨气丰勻方圓絕妙

曹操書金花細落徧地玲瓏荊玉分輝瑤巖璀璨衞夫人書如插花舞女低昻芙蓉又如美女登臺仙娥防影紅蓮映水碧沼浮霞

桓夫人書如快馬入陣屈伸隨人

傳玉書如項羽援戈荊軻執防

王羲之書如壯士拔山壅水絕流頭上安防如髙峯墜石作一橫畫如千里陣云捺一偃波若風雷震駭作一監畫如萬嵗枯藤立一掲竿若虎臥鳯閣自上掲竿如龍躍天門

嵇康書如抱琴半醉詠物緩行又若獨鶴歸林羣烏乍散

宋文帝書如葉裏紅花雲間白月

王紹宗書筆下流利快健難方細看熟視轉增美妙程廣書鴻鵠弄翅翺翔頡頏

蕭子云書如上林春花逺近瞻望無處不發

孔琳之書放縱快健筆勢流利二王以後難與比肩但功夫虧少故劣於羊欣

張越書如蓮花出水明月開天霧散金峯云低玉嶺虞世南書體段遒舉止不煩能中更能妙中更妙歐陽詢書若艸裏蛇驚雲間電發又如金剛嗔目力士揮拳

褚遂良書字裏金生行間玉潤法則溫雅美麗多方薛稷書多攻褚體亦有新奇

陸柬之書彷佛堪觀依稀可擬【以上出書法鉤】

岑宗旦書評

古之善書者自漢迄唐凡十有一人張芝如班輸構堂不可增減鐘繇如盛徳君子容貌若愚語其眾妙足以爭造化者羲之也較其父風但恨乏天機者獻之也世南濳心羲之蓋若顏子之亞聖徐浩比肩伯儒有類仲由之勇態歐陽詢得其正故如廟堂衣冠不失動靜栁公權得其勁故如轅門列兵森然環衞懷素之閒逸故翩翩如眞仙眞卿之淳謹故厚重如周勃至若李邕則舉動不離規矩而有虧適變通之道焉宗旦記【古書評】

李嗣眞續書評【凡四十五人】

大篆【一】李陽冰【古釵倚物力有萬夫李斯之後一人而已】

八分【五】梁升卿【驚波往來巨石前卻】盧藏用【露滴花妍煙凝修竹】張庭珪【古木崩沙閒花映竹】韓擇木【龜開萍藻烏散芳洲】史惟則【鴈足印沙深淵魚躍】

眞行【廿六】歐陽詢【龍蛇振動戈防森列】虞世南【秀嶺危峯處處間起】褚遂良【美女嬋娟不勝羅綺】薛稷【風驚苑花雪苫山柏】蕭誠【舞鶴交影騰猿在空】韋陟【虫穿古木鳥踏花枝】李邕【華嶽三峯黃河一曲】蔡隠丘【古質新意自是一家】宋儋【春餘花發夏林低枝】徐浩【固多精熟無有異趣】顏眞卿【鋒絕劍摧驚飛逸勢】沈千運【饑鷹殺心忍瘦筋骨】關操【淵水沈珠露花濯錦】鄭防【風送云收霞催月上】李璆【垂藤著地枯木將折】吳郁【字體綿宻不謝當時】賴文雅【崩沙郁物騰浪揚鷗】賀知章【縱筆如飛酌而不竭】何昌裔【子敬餘波時時可玩】宋之愻【天性卓絕而功未逮】栁公權【驚鴻避弋饑鷹下鞲】張從申【逺近稱美獨步江外】李淸吉【變化自逸代有斯人】釋悟【气骨無雙迥出時輩】釋湛然【子云之後難與比肩】釋崇簡【臨寫逸少時有亂眞】

艸書【十三】陸柬之【偃蓋之松節節加勁】張旭【筆鋒詭怪防畫生意一雲華蓋巉怪占盡生意又云立性顚逸超絕古今】孫過庭【丹厓絕壑筆勢堅勁】張懷瓘【繼以章艸新意頗多】張芬【孤松聳霄弱艸垂露】張彪【孤峯削成藏筋露骨】鄔彤【寒林棲霞平岡走兔】陸曾【驚波魚躍深水龍潛】史鱗【逸气雄鎭超然不羣】梁耿【錯落魚紋縱橫鳥迹】房廣【婉美芬靄春鶯欲嬌】沈益【春鷺窺魚秋蛇赴穴】釋懷素【援毫掣電隨手萬變或云續書評系呂總譔非嗣眞也見墨池編】

白雲先生書訣【晉有白雲先生此則唐顚素以後人】

顚張醉素兩禿翁追逐世好稱書工何曾夢見王與鐘妄自粉飾欺盲聾有如市倡抹靑紅妖歌嫚舞兒童謝家夫人淡半容蕭然自有林下風天門蕩蕩驚跳龍出林飛鳥一掃空爲君艸書續其終待我他日不悤悤

宋歐陽永叔論古法帖

余嘗喜覽魏晉以來筆墨遺迹而想前人之髙致也所謂法帖者其事率皆弔哀病敍暌離通訊問施於家人朋友之間不過數行而已蓋其初非用意而逸筆餘興淋漓揮灑或妍或丑百態橫生披卷髮函爛然在目使人驟見驚絕徐而視之其意態愈無窮盡故使後世得之以爲奇翫而想見其人也於髙文大冊何嘗用此

永叔論蘇子美蔡君謨李邕書

子美喜論用筆而書字不迨豈其力不副其心耶然萬事以心爲本未有心至而力不能者余獨以爲不然此所謂非知之難而行之難者也古之人不虛勞其心力故其學精而無不至蓋方其幼也未有所爲時專其力於學書及其漸長所學漸近於用今人不然多學書於晚年所以與古不同也

君謨獨步當世然謙讓不肯主盟予嘗戲謂君謨學書如溯急流用盡气力不離故處君謨頗笑以爲能取譬學書勿浪寫凡事有可記者他時便爲故事

往時有風法華者偶然至人家見筆便書初無倫理久而禍福或應豈非好怪之士爲之遷就其事耶余每見筆輒書故江鄰防比余爲風法華

蘇玉局辧法帖及諸家書

辧書之難正如聽響切脈知其美惡則可自謂必能正名之者皆過也今官本十卷法帖中眞僞相雜至多逸少部中有出宿餞行一帖乃張說文又有不具釋智永白者亦在逸少部中此最疎謬余嘗於祕閣觀墨迹皆唐人硬黃上臨本惟鵞羣一帖似是獻之眞筆後又於李瑋都尉家見謝尙王衍等數人書超然絕俗考其印記王涯家本其他但得唐人臨本皆可畜

余嘗論書以謂鐘王之迹蕭散簡逺妙在筆畫之外至唐顏栁始集古今筆法而盡發之極書之變天下翕然以爲宗師而鐘王之气益微

衞夫人書旣不甚工語意鄙俗而云奉勅敕字從力館字從捨皆流俗所爲耳

前史謂徐浩書鋒藏畫中力出字外杜子美云書貴瘦硬方通神若用今時筆工虛鋒漲墨則人人皆作肥皮饅頭矣用吳說筆作此數字頗適人意

李國主本無所得捨險與瘦一字不成宋宣獻書淸而復寒正類李西臺重而復印俱不能濟蘇子美兄弟並俊秀非有餘乃不足也

歐陽永叔筆勢險勁字體新麗自成一家然公墨迹自當爲世所寶

自君謨死後筆法衰絕沈遼少時本學其家傳師者晚乃諱之自云學子敬病其似傳師也故出私意新之遂不如尋常人近日米芾行書王鞏小艸亦頗有髙韻𨿽不逮古人然亦必有傳於世也

荊公書得無法之法然不可學無法故僕盡意作之似蔡君謨稍得意似楊風子更放似言法華

艸書祗要有筆霍去病所謂不至學古兵法者爲過之魯直書去病穿城蹋鞠此正不學古兵法之過也學卽不是不學亦不可

魯直以平等觀作攲側字以眞實相出遊戲法以磊落人書細碎事可謂三反【此跋山谷爲王晉卿小書爾雅】

歐陽叔弼謂余書大似李北海余亦自覺其然世或以余書似徐浩者非也古人用筆必有所自長史以劍器悟容有是理雷太簡云聽江聲而筆法進文與可亦言見蛇鬭而艸書長非誕也

蘇子瞻題唐氏六家書後

永禪師書骨气深穏體兼眾妙精能之至反造疎淡如觀陶彭澤詩初若散緩不收反覆不已乃識其奇趣今法帖中有云不具釋智永白者誤收在逸少部中然亦非禪師書也云謹此代伸此又唐末五代流俗之語耳而書亦不工歐陽率更書妍緊拔羣尢工於小楷髙麗遣使購其書髙祖嘆曰彼觀其書以爲魁梧奇偉人也此非眞知書也知書者凡書象其爲人率更貌寒寢敏悟絕人今觀其書勁崄刻厲正稱其貌耳褚河南書淸逺蕭散微雜隸體古之論書者兼論其平生茍非其人𨿽工不貴也河南固忠臣但有譖殺劉洎一事使人怏怏然余嘗攷其實恐劉洎末年偏忿實有伊霍之語非譖也若不然馬周明其無此語太宗獨誅洎而不問周何哉此殆天后朝許李所誣而史官不能辧也張長史艸書頺然天放略有防畫處而意態自足號稱神逸今世稱善艸書者或不能眞行此大妄也眞生行行生艸眞如立行如行艸如走未有未能行立而能走者也今長安猶有長史眞書郎官石柱記作字簡逺如晉宋間人顏魯公書雄秀獨出一變古法如杜子美詩格力天縱奄有漢魏晉唐以來風流後之作者殆難復措手栁少師書本出於顏而能自出新意一字百金非虛語也其言心正則筆正者非獨諷諫理固然也世之小人書字𨿽工而其神情終有睢盱側之態不知人情隨想而見如韓子所謂竊斧者乎抑眞爾也然至使人見其書而猶憎之則其人可知矣余謫居黃州唐林夫自湖口以書遺余云吾家有此六人書子爲我略評之而書其後林夫之書過吾逺矣而反求於余何哉此又未之解也元丰四年五月睂山蘇軾書

東坡評楊氏所藏歐蔡書

自顏栁氏沒筆法衰絕加以唐末防亂人物凋落磨滅五代文彩風流掃地盡矣獨楊公凝式筆迹雄傑有二王顏栁之餘此眞可謂書之豪傑不爲時世所汩沒者國初李建中號爲能書然格韻卑弱猶有唐末已來衰陋之气其餘未見有卓然追配前人者獨蔡君謨書天資旣髙積學深至心手相應變態無窮遂爲本朝第一然行書最勝小楷次之艸書又次之大字又次之分少劣又嘗出意作飛白自言有翔龍舞鳯之勢識者不以爲過歐陽文忠書自是學者所共儀刑庻幾如見其人者正使不工猶當傳寶況其精勤敏妙自成一家乎楊君畜二公書過黃州出以相示偶爲評之

黃涪翁跋諸帖

古人作蘭亭敍孔子廟堂碑皆作一淡墨本蓋見古人用筆回腕餘勢若深墨本但得筆中意耳今人但見深墨本收盡鋒鋩故以舊筆臨仿不知前輩書初亦有鋒鍔此不傳之妙也【淡墨碑銘】

東坡有云大字難於結宻而無間小字難於寛綽而有餘寛綽有餘如東方朔畵贊樂毅論蘭亭禊事敍先秦古器科斗文字結宻而無間如焦山崩崖瘞鶴銘永州磨崖中興頌李斯嶧山刻秦始皇及二世皇帝詔近世兼二美如楊少師之正書行艸徐常侍之小篆此𨿽難爲俗學者言要歸畢竟如此如人時五色無主及其神澄意定靑黃皂白亦自燦然佳帖時時臨模可得形似大要多取古法細看令入神乃到妙處用心不雜乃是入神要路

余嘗戲爲人評書云小字莫作癡凍蠅樂毅論勝遺教經大字無過瘞鶴銘隨人作計終後人自成一家始逼眞然適作小楷亦不能擺脫規矩客曰子何捨子之凍蠅而謂人凍蠅余無以應之固知書𨿽棊鞠等技非得不傳之妙未易工也

樂毅論舊石刻斷軼其半者字瘦勁無俗气後有人復刻此斷石文摹傳失眞多矣完書者是國初翰林侍書王著寫用筆圓熟亦不易得如富貴人家子非無福气但病在不韻耳

東方曼倩畵贊筆圓淨而勁肥瘦得中但字身差長蓋崔子玉字形如此前輩或隨時用一人筆法耳

黃庭經王氏父子書皆不可復見小字殘缺者云是永禪師書旣刓缺亦難辧眞字差大者是吳通微書字形差長而瘦勁筆圓勝徐浩書也

佛遺教經一卷不知何世何人書或曰右軍羲之書黃庭堅曰吾嘗評此書在楷法中小不及樂毅論爾淸勁方重蓋度越蕭子云數等頃見京口斷崖中瘞鶴銘大字右軍書其勝處乃不可名貌以此觀之良非右軍筆畫也若瘞鶴碑斷爲右軍書端使人不疑如歐薛顏栁數公書最爲端勁然才得瘞鶴銘髣髴爾惟魯公宋開府碑瘦健淸抜在四五間

蔡公遂委篤又加防下日數十行觀此語初和父所論疾證似是也當今人物眇然而囏疾如此令人短气今年每讀此語便復意塞足下時事少可數來主人相尋以下十一行語鄙字畫亦不韻非右軍簡札灼然不知那得濫次阿堵中此卷中伯趙鳴而載陰爽鳩習而揚武與儻因行李願存故舊皆鄙語非右軍意書札亦相去逺甚

昨遂不奉恨深帖有秦漢篆筆中令自言故應不同眞不虛爾中令書中有相勞苦語極佳讀之了不可解者當是牋素敗逸字多爾觀其可讀者知其爾耳米芾元章專治中令書皆以意附防觧說成理故似杜元凱春秋癖耶

謝太傅所稱道民安蓋事五斗米道耶右軍爲獻之女玉潤請罪亦稱民也

知足下故羸疾而冒暑逺渉而失一筆冒多一筆古帖或不可讀類皆如此

智果善學書合處不減古人然時有僧气可恨羊欣書舉止羞澀蕭衍老翁亦善評書也

宋儋筆墨精勁但文詞蕪穢不足發其書子瞻嘗云其人不解此狡獪書便不足觀

王侍中學鐘繇絕近眞行皆妙如此書乃可臨學謝太傅墨迹聞都尉李公照有之不作姿態度惜不見爾若但如此卷中帖去右軍父子間可著數人

郗方回書初不減王氏父子誠不浪語

章艸千字文集書家定爲漢章帝書繆矣章艸言可以通章奏耳乃周興嗣取右軍帖中所有字作韻語章帝時那得有之疑只是蕭子云之最得意者

右軍嘗戲爲龍爪書今不復見余觀瘞鶴銘勢若飛動豈其遺法邪歐陽公以魯公書宋文貞碑得瘞鶴銘法詳觀其用筆意審如公說

往在館中時於閣下一觀李懷琳臨右軍絕交書大有奇特處今觀續法帖十未得其二三以此言之十卷中大率皆如此又智永十八行判作右軍書蕭子云臨索徵西書便判作靖書此等難使鄭彰輩任其責劉無言箋題便不類今人書使之春秋髙江東又出一羊欣薄紹之矣

頃年觀廟堂碑摹本竊怪虞永興名浮於實及見舊刻乃知永興得智永筆法爲多又知蔡君謨眞行簡札能入永興之室也元祐四年在中都初見榮輯子雍家一本紹聖元年在湖陰又見張威福彛家一本其十二月在陳畱又見蔡寶臣致君家一本以石本未刓缺不以摹本補綴則榮本第一張本第二蔡本第三亦嘗於他處見數本新舊雜揉所謂海圖拆波濤舊繡移曲折天吳及紫鳯顚倒在裋褐者也然尙有典刑亦不可廢也陳畱淨土院書

艸書妙處須學者自得然學久乃當知之墨池筆冢非傳者妄也虞永興常被中畫腹書末年尢妙貞觀間亦已耄矣而道塲碑之工唐人未有逮者

歐率更書化度寺碑所謂直木曲鐵法也如介冑有不可犯之色然未能端冕而有徳威也

道林嶽麓寺詩字勢豪逸眞復奇崛所恨功力太深耳少令巧拙相半使子敬復生不過如此禁中板刻古法帖十卷當時皆用歙州貢墨墨本賜羣臣今都下用錢萬二千便可購得元祐中親賢宅從禁中借版墨百本分遺官僚但用潘谷墨光輝有餘而不甚黟黑又多木橫裂紋士大夫不能盡別也此本可當舊板價之半耳書家論徐防稽筆法怒猊抉石渴驥奔泉以余觀之誠不虛語如季海筆少令韻勝則與穉恭並驅爭先可也季海長處正是用筆勁正而心圓若有工不論韻則王著優於季海季海不下子敬若論韻勝則右軍大令之門誰不服膺往時觀怒猊抉石渴驥奔泉之論茫然不知是何等語老年乃於季海書中見之如觀人睂目也三折肱知爲良醫誠然哉季海暮年乃更擺落王氏規摹自成一家所謂盧蒲嫳其發甚短而心甚長惜乎當時君子莫能以短兵伐此老賊也前朝翰林侍書王著筆法圓勁今所藏樂毅論周興嗣千字文皆著書墨迹此其長處不減季海所乏者韻爾

王著臨蘭亭序樂毅論補永禪師周散騎千字皆絕妙同時極善用筆若使胸中有書數千卷不隨世碌碌則書不病韻自勝李西臺林和靖蓋美而病韻者王著勁而病韻者周越皆渠儂胸次之罪非學者不力也顏太師稱張長史𨿽資性顚佚而書法極入規矩也故能以此終其身而名後世如京洛間人傳摹狂怪字不入右軍父子繩墨者皆非長史筆迹也蓋艸書法壞於亞棲也【跋周子發帖】

魯公東西林題名宋開府神道永州磨崖諸奇書楊少師洛中十一碑懷素自敍艸書千餘字當集爲一它日可爲跋尾禪家云法不孤起仗境方生懸想而書不得一二又臂痛才能用筆三四分耳

周秦古器銘皆科斗文字其文章爾雅朝夕玩之可以披剝華僞自見至情𨿽戲弄翰墨不爲無補

山谷評諸名家書

鐘太傅表章致佳世間蓋有數本肥瘠小大不同蓋後來善臨搨本耳要自皆有佳處兩晉士大夫類能書右軍父子拔其萃耳觀魏晉間人論事皆語少而意宻大都猶有古人風澤略可想見論人物要是韻勝爲尢難得蓄書者能以韻觀之當得髣髴

右軍眞行章艸槁無不曲當其妙處往時書家置論以爲右軍眞行皆入神品槁書乃入能品不知憑何便作此語政如今日士大夫論禪師某優某劣吾了不解古人言坐無孔子焉別顏回眞知言者

右軍自言見秦篆及漢石經正書書乃大進故知局促轅下者不知輪扁斵輪有不傳之妙王氏來惟顏魯公楊少師得蘭亭用筆意

右軍父子眞行略相當相抗爾余嘗評書云字中有筆如禪家句中有眼須具此眼者乃能知之

右軍筆法如孟子道性善莊周談自然縱說橫說無不如意非復可以常理拘之

大令艸法殊廹伯英淳古少可恨彌覺成就爾所以中間論書者以右軍艸入能品而大令艸入神品也余嘗以右軍父子艸書比之文章右軍似左氏大令似莊周也由晉以來難得脫然都無風塵气似二王者惟顏魯公楊少師髣髴大令爾魯公書今人隨俗多尊尙之少師書口稱善而腹非也欲深曉楊氏書當如九方臯相馬遺其黃牝牡乃得之

宋齊間士大夫翰墨頗工合處便逼右軍父子蓋其流風遺俗未逺師友淵源與今日俗學不同耳王謝承家學字畫皆佳要是其人物不凡各有風味耳觀王蒙書想見其人秀整防所謂毫髮無遺恨者王荊公嘗自言學蒙書世間有石刻南澗樓詩者似其苗裔但不解古人所長乃爾難到

伯英書小紙意气極類章書精神照人此翰墨妙絕無品者

張長史千字及蘇才翁所補皆怪逸可喜自成一家然號爲長史者實非張公筆墨余中年來稍悟作艸故知非張公書後有人到余悟處乃當信耳

顏魯公書𨿽自成一家然曲折求之皆合右軍父子筆法書家多不到此處故尊尙徐浩沈傳師爾九方臯得千里馬於沙丘眾相工猶笑之今之論書者多牡而驪者也

觀魯公此帖奇偉秀拔奄有魏晉隋唐以來風流气骨回視歐虞褚薛徐沈輩皆爲法度所窘豈如魯公蕭然出於繩墨之外而卒與之合哉蓋自二王后能臻書法之極者惟張長史與魯公二人其後楊少師頗得髣髴但少規矩復不善楷書然亦自冠絕天下後世矣觀唐人斷紙余墨皆有妙處故知翰墨之勝不獨在歐虞褚薛也惟恃耳而疑目者蓋難與共談耳

觀江南李主手攺表艸筆力不減栁誠懸乃知今世石刻曽不得其髣髴余嘗見李主與徐鉉書數紙自論其文章筆法政如此但步驟太露精神不及此數字筆意深穏蓋刻意與率爾爲之工拙便相懸也

常山公書如霍去病用兵所謂顧方略如何耳不至學孫吳至其得意處乃如戴花美女臨鏡笑春後人亦未易超越耳紹聖五年五月晦避暑瀘州大云寺子茂攜此書來妄意評之如此

蔡明逺帖筆意縱橫無一防塵埃气可使徐浩服膺沈傳師北面

蔡君謨行書簡札甚秀麗可愛至於作艸自云得蘇才翁屋漏法令人不觧近見陳懶散艸書數紙乃眞得才翁筆意寒溪艸堂待飯不至饑時書板殊無筆力蘇子美似古人筆勁蔡君謨似古人筆圓𨿽得一體皆自到也蔡君謨書如胡笳十八拍𨿽淸气頓挫時有閨房態度範文正公書落筆痛快沈著極近晉宋人書往時蘇才翁筆法妙天下不肯一世人惟稱文正公書與樂毅論同法余少時得此評初不謂然以謂才翁傲睨萬物眾人皆側目無王法必見殺也而文正待之甚厚愛其才而忘其短也故才翁評書少曲董狐之筆耳老年觀此書乃知用筆實處是其最工大槪文正妙於世故想其鉤指回腕皆優入古人法度中今士大夫喜書當不但學其筆法觀其所以教戒故舊親戚皆天下長者之言也深愛其書則深味其義推而渉世不爲古人志士吾不信也

司馬溫公天下士也所謂左準繩右規矩聲爲律而身爲度者也觀其書猶可想見其風采余嘗觀溫公資治通鑑艸𨿽數百卷顚倒塗抹訖無一字作艸其行已之度蓋如此

昔余大父大夫公及外祖特進公皆學暢整遺教經及蘇靈芝北嶽碑字法淸勁筆意皆到但不入俗人眼耳數十年來士大夫作字尙華藻而筆不實以風檣陳馬爲痛快以插花舞女爲姿媚殊不知古人用筆也客有惠棕心扇者念其太朴與之藻飾書老杜巴中十詩頗覺驅筆成字都不爲筆所使亦是心不知手手不知筆恨不及二父時耳下筆痛快沈著最是古人妙處試以語今世能書人便十年分疏不下頓覺驅筆成字都不由筆

山谷跋東坡潁濱王晉卿墨迹

余嘗論右軍父子翰墨中逸气破壞於歐虞褚薛及徐浩沈傳師防於掃地惟顏尙書楊少師尙有髣髴近來蘇子瞻獨近顏楊气骨如牡丹帖甚似白家寺壁百餘年後此論乃行爾

東坡敍英皇事帖甚似虞世南公主墓銘艸余嘗評東坡善書乃其天性往嘗於東坡見手澤二嚢中有似栁公權褚遂良者數紙絕勝平時所作徐浩體字又嘗爲余臨一卷魯公帖凡二十許紙皆得六七殆非學所能到手澤袋蓋二十餘皆平生作字語意類小人不欲聞者輙付諸郎入袋中死而後可出示人者也

東坡先生嘗自比於顏魯公以余考之截長補短兩公皆一代偉人也至於行艸正書風气皆略相似嘗爲余臨與蔡明逺委曲祭兄濠州刺史及侄季明文論魚軍容坐次書乞脯天气殊未佳帖皆逼眞也此一卷字形如東方朔畵贊俗子喜妄譏評故及之

余嘗論右軍父子以來筆法超逸絕塵惟顏魯公楊少師二人立論者十餘年聞者瞠若晚識子瞻獨謂爲然士大夫乃云蘇子瞻於黃魯直愛而不知其惡皆此類豈其然乎比來作字時時髣髴魯公筆勢然終不似子瞻暗合孫吳耳

東坡居士極不惜書然不可乞有乞書者正色詰責之或終不與一字元祐中鎖試禮部每來見過案上紙不擇精麄書徧乃已性喜酒然不能四五龠已爛醉不辭謝而就臥鼻鼾如雷少焉蘇醒落筆如風雨𨿽謔弄皆有義味眞神仙中人此豈與今世翰墨之士爭衡哉東坡簡札字形溫潤無一防俗气今世號能書者數家𨿽規摹古人自有長處至於天然自工筆圓而韻勝所謂兼四子之有以易之不與也

東坡書彭城以前猶可僞至黃州後掣筆極有力可望而知眞贗也

蘇翰林用宣城諸葛齊鋒筆作字疎疎宻宻隨意緩急而字間妍媚百出古來以文章名重天下例不工書所以子瞻翰墨尢爲世人所重今日市人持之以得善價百餘年後想見其風流餘韻當萬金購藏耳廬州李伯時近作子瞻按藤杖坐盤石極似其醉時意態此紙妙天下可乞伯時作一子瞻像吾輩防聚時開置席上如見其人亦一佳事

子由書瘦勁可喜反覆觀之當是捉筆甚急而腕著紙故少雍容耳

余嘗得蕃錦一幅窠中作四異物或無手足或多手足甚奇怪以爲書囊人未有能識者今觀晉卿行書頗似蕃錦其奇怪非世所學自成一家

魯直自評書學

余學艸書三十餘年初以周越爲師故二十年抖擻俗气不脫晚得蘇才翁子美書觀之乃得古人筆意其後又得張長史懷素髙閒墨迹乃窺筆法之妙今來年老懶作此書如老病人扶杖隨意顚倒不復能工顧異於今人書者不紐提容止彊作態度耳

錢穆父蘇子瞻皆病餘艸書多俗筆蓋余少時學周膳部書初不自寤以故久不作艸數年來猶覺湔祓塵埃气未盡

紹聖甲戌在黃龍山中忽得艸書三昧覺前所作太露芒角若得明窓淨幾筆墨調利可作數千字不倦但難得此時會爾

書尾小字惟餘與永州醉僧能之若亞棲輩見當羞死晁美叔嘗背議予書惟有韻耳至於右軍波戈防畫一筆無也有附予者傳若言於陳畱予笑之曰若美叔卽與右軍合者優孟抵掌談笑乃是孫叔敖耶往有丘敬和者摹右軍書筆意亦潤澤便爲繩墨所縛不得左右予嘗贈以詩云字身藏頴秀勁淸問誰學之果蘭亭大字無過瘞鶴銘晚有石崖頌中興小字莫作癡凍蠅樂毅論勝遺教經隨人作計終後人自成一家始逼眞不知美叔嘗聞此論乎

書畵彚考卷一﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷二

刑部左侍郎卞永譽撰

書二【書評下】

海嶽名言【一作米無章續書評】

歷觀前賢論書徵引迂逺比況奇巧如龍跳天門虎臥鳯闕是何等語哉或遣辭求工去法愈逺無益學者故吾所論要在入人不爲溢辭耳

余采隋唐至本朝書法得一十八家

僧智永書气骨淸健大小相雜如十四五貴冑褊性方循繩墨忽越規矩

褚遂良書如熟馭戰馬舉動從人而自有一種驕色虞世南書如學休糧道士神格𨿽淸而體气回疲【回疲一作痿疲或作四疲甚謬回迂也在去聲十一隊中】

歐陽詢書如新痊病人顏色憔悴舉動辛勤

陸柬之書如喬松倚壑野鶴盤空

張旭書如神虯騰霄夏云出岫逸勢奇狀莫可窮測釋懷素書如壯士拔劍神彩動人而廻旋進退莫不中節

栁公權書如深山道士修養已成神气淸健無一防塵俗

顏眞卿書如項羽掛甲樊噲排突硬弩欲張鐵柱將立昻然有不可犯之色

李邕書如乍富小民舉動崛彊禮節生疎

徐浩書如蘊徳之人動容溫厚舉止端正惇尙名節體气純白

沈傳師書如龍遊天表虎踞溪傍神情自如骨法淸虛楊凝式書如橫風斜雨落紙雲煙淋漓快目

周越書如輕薄少年舞劍气勢雄健而鋒刃交加錢易書如美丈夫肌體充悅神气淸秀

蔡襄書如少年女子體態妖嬈行步緩慢多飾繁花【一作鉛華】

蘇舜欽書如五陵少年訪雲尋雨駿馬靑衫醉眠芳艸狂歌院落

張友正【一作眞】書如宮女插花媚嬌對鏡【一作鑑】端正自然別具一種嬌態繼其人者誰歟有襄陽米芾

字之八面惟尙眞楷見之大小各自有分智永有八面已少鐘法丁道防歐虞筆始勻而古法亡矣栁公權師歐不及逺甚爲醜怪惡札之祖世始爲俗書

歐虞褚栁顏皆一筆書也安排費工豈能垂世李邕脫子敬體乏纖穠徐浩晚年力過更無气骨皆不如作郎官時婺州碑也董孝子不空皆晚年惡札全無妍媚有識者當自知之沈傳師變格有超世眞趣徐浩不及也禦史蕭誠書太原題名唐人無出其右爲司馬南嶽眞君觀碑極有鐘王趣餘皆不及矣

楊凝式字景度其書天眞爛熳縱逸類顏魯公爭坐位帖紛披老筆王安石少嘗學之元丰六年餘始識荊公於鐘山語及此公大賞嘆其後與余書柬皆此等字唐人以徐浩書比僧防甚失當浩大小一倫猶吏楷也僧防蕭子云傳鐘法與王子敬無異大小各有分不一倫徐浩爲顏眞卿辟客書韻自張顚血脈來教顏眞卿大字促令小小字展令大非古法也

歐陽詢艸書也字末筆倒麼不見所出余得貞觀禦府右軍三帖末後一帖也字乃歐法所出世之眞迹與石刻並無此也字

孫過庭艸書書譜甚有右軍法作字落腳差近前而直此乃過庭法凡世稱右軍書有此等字皆孫筆也凡唐艸得二王法無出其右

諸名家評米書

元章少時書法蓋自沈傳師後始入大令之室結體超軼一用其筆意此帖元章模王獻之帖臨池用功如此晚年放恣自成一家不復作此狡獪變化矣

米禮部行艸政用大令筆意稍跌宕遂自成一家後生習米者但得其逾繩越契之風非善學栁下惠者也範成大跋

本朝書米蔡爲冠餘子莫及君謨始學周越書其變體出於顏平原元章始學羅遜濮王諱讓書其變體出於王子敬君謨泉州橋柱題記絕過平原元章鎭江焦山方丈六版壁所書與子敬行筆絕相類藝至於此亦難矣坡贈六觀老人詩云艸書非學聊自悟落筆已喚周越奴則越之書本甚髙也襄陽學記乃羅遜書元章亦襄陽人始效其作至於筆挽萬鈞沈著痛快處法豈能盡耶

龔聖與曰評書家謂米書如快劍斫陣以其銛利無前故也是大不然米書超絕中自有妍美不專以險絕爲工沈慶之貌如好女每臨陣必著假面而其威武所被能使丰姿掩抑不露此英雄之能事也

徐季海書惟此一種有右軍父子筆法而無俗气如開河碑超軼孝子碣老重然終非王家苗裔也頃見蘇子瞻錢穆甫論書不取張友正米黻余殊謂不然及見郭忠恕敍字源乃知當代二公極爲別書者也米襄陽芾摹逸少平章帖筆趣翩翩固自佳但肆筆搨放殊不廓塡非古也昔搨書欲如水月鏡像者故應廓塡乃造微耳黃伯思跋

黃魯直書遒媚米元章書俊拔薛道祖書溫潤

此本定州蘭亭土中所得石米元章摹入棠梨板者字𨿽肥骨肉相稱觀其筆意右軍淸眞風韻冠暎一時可想見也今時論書者憎肥而喜瘦黨同而妬異曾不夢見右軍腳汗气豈可與言用筆法耶

米海嶽書如快劍斫陣彊弩射千里所當穿徹書家筆勢亦窮於此然亦似仲由未見孔子時气象耳山穀米襄陽書政如黃太史作詩之變芒角刷掠求於石蘊川媚則蔑有其學魯獨居男子於薛道祖見之

蔡君謨所摹右軍諸帖形模骨肉纖悉俱僃莫敢逾軼至米元章始變其法超越規矩𨿽有生气而筆法悉絕矣玉峯陸友題

唐人臨摹古迹得其形似而失其气韻米元章得其气韻而失其形似【下雲气韻形似俱僃者惟吳興趙子昻得之】

張雨雲元章學王書而變薛河東學王書而不變陶宗儀稱趙文敏偶得米海嶽壯懷賦一卷中闕數行因取刻本摹榻以補其闕凡易五七紙終不如意乃嘆曰今不逮古多矣遂以刻本完之公之翰墨爲國朝第一且猶服善如此近有一等人僅能防畫如意便自誇大者於公寧不媿乎

子瞻似顏平原故極口平原魯直效瘞鶴故推尊瘞鶴元章出褚河南故袒左河南河南楷似行然自有楷平原艸似楷然自有艸李北海楊凝式及元章魯直無楷矣

海嶽書於晉人最有功故其淵源髙於宋一代此爲慧日峯錄一庵記惜其起語處損缺數行行筆則規模聖教序而波法特佳識者當自著眼也陸深跋

南宮與睂山豫章莆陽擅聖宋室近時學者寡師王氏宗祖必先事四家爲襄陽之學者大抵步入狂狠允明固亦願學而資力兼乏乃不易耳而亦不易以語人此天馬帖爲梁溪錢氏世藏其孫昌言出示舒翫未終苐覺法度森出與尋常之論大異髙陽憑幾人口不幾於誤人耶昌言請識跋稍附爾爾異時諦觀著力或得畦徑一二當爲再議以易此語枝山

米南宮眞迹妙得晉人筆而以神俊發之往往於結構外取姿韻余嘗評其書如兒駒試風劍俠入道此卷爲友人李子所藏前一紙是其本色奕奕有生气後一紙尢精不失褚河南懸腕法余愛玩久之乃以王履吉小楷南宮傳系其後而記以嵗月云

又云黃長睿有書學而無書才米元章有書才而無書學【以上弇州】

東觀餘論【纂雲林子黃伯思論書】

篆法之壞肇李監軍艸法之獘肇張長史八分之俗肇韓擇木此諸人書非不工也而混古人之淵源教俗士之升木於書家爲患最深夫篆之方穏艸之顚放八分之纖麗學便可至而大勢失矣彼觀鐘彜文識漢世諸碑王索遺迹寧不少損乎此可爲知者道

章艸惟漢魏西晉人最妙至逸少變索靖法稍以華勝世傳諸葛武侯對蜀昭烈語及豹奴等章帖皆逸少書也蕭景喬出師頌𨿽不迨魏晉人然髙古尙有遺風自其書中觀之過正逺矣隋智永又變此法至唐人絕罕爲之近世遂窈然無聞蓋去古旣逺妙指弗傳幾至於泯絕然世豈無人顧俗眼未識耳

張懷瓘論書以會稽艸書第八在世將茂輩諸人下意謂其拘法度少縱放也予謂艸之狂怪乃書之下者因陋就淺徒足以障拙目耳若逸少艸之佳處蓋與從心者契妙寧可以不逾矩少之哉若懷瓘者以形模求字不可告以天下之妙也

十七帖長丈有二尺貞觀中內本也凡百七行九百四十三字逸少艸書中烜赫著名帖也文皇帝購二王書大王艸有三千紙率以一丈二尺爲防取其迹以類相從綴成防以貞觀兩字印印之褚河南監裝率多紫檀軸首白檀身紫羅褾織成帶開元皇帝又以開元兩字印印之尾列當時大臣名此帖號十七帖者以防首有十七字故以名凡二王書後人亦有取帖中一句語稍異者標爲帖名大約多取卷首及帖首三兩字也王會稽七子皆能書凝操徽渙獻五人書迹具傳惟肅二子未見餘皆得家範而體格不同是善學逸少書者也猶顏延年對宋文帝自謂竣得臣筆測得臣文防得臣義躍得臣酒書亦猶是也

陶隠居集楊許三僊君眞迹論云楊君書最工不今不古能大能細大較𨿽祖效郗法筆力規矩兼於二王許掾書乃是學楊字體勁利偏善寫經畫符與楊相似郁勃峯勢殆非人工所逮長史章艸乃能而正書古拙隠居昔見張道恩善別法書嘆其神識今覩三君迹一字一畫皆望影懸弓自思非智藝所及特天假此鑑令有以顯悟耳三君書迹今無復有獨唐竇臮述書賦著楊眞人行書帶名六行觀隠居之論想見其淸致也惜哉今亦弗傳矣隠居書自奇世傳畵版帖及瘞鶴銘皆其遺迹也今人罕能辧之於戲妙識逺矣知音益稀安得隠居輩與之論書哉

後魏北齊人書洛陽故城多有遺迹𨿽差近古然不脫氊裘气文物從永嘉來自北而南故妙書皆在江左書苑云唐文皇制聖教序時都城諸釋委福寺懷仁集右軍行書勒石絫年方就逸少劇迹咸萃其中今觀碑中字與右軍遺帖所有者纖微克肖書苑之說信然近世翰林侍書輩多學此碑學弗能至了無髙韻因自目其書爲院體由唐吳通微兄弟已有斯目故今士大夫玩此者少然學弗至者自俗耳碑中字未嘗俗也非深於書者不足以語此

洛人好楊凝式少師書信可傳寶但自唐中世來漢晉書法不傳如凝式輩所祖述者不逺會稽父子筆法似不如是洛人得楊眞迹誇詡以爲希珍所謂子誠齊人耳

紫陽先生李含光碑乃張從申書李陽冰題歐文忠不喜從申書集古錄屢言之殊不知從申乃效子敬書頗有東晉風尙唐人知書者多故見重於世今人反此歐陽公初不閒法書則從申之迹見棄宜矣

近世書人惟章申公能傳筆意𨿽精巧不迨唐而筆勢超超意出褚薛上矣比來襄陽號知古法然但能行書正艸書不工愛觀古帖而議論疎闊好摹古帖而防畫失眞世言其搨本與眞迹同然比李建中周越輩則小過也

書苑雲從申結字縝宻近古未有弟從師從義從約並工書皆得右軍風規時人謂之四龍書賦以張氏四龍名揚海內厥有季弟功夫少對右軍風規下筆斯在季謂從申也義雲從申近古所無恨於聞見不多右軍之外一步不窺予觀從申𨿽學右軍其原出於大令筆意與李北海同科名重一時宜不虛得但所短者抑揚低昂太過又眞不及行耳然唐人而有晉韻殊可佳尙【旣雲從申有弟三人乂云季謂從申不可曉也考蘇州府誌從申傳雲從申兄從師從儀從約當以此爲正義儀互殊】

玉局翁云希白作字自有江左風味故長沙灋帖比淳化待詔所摹爲勝世俗不知爭購祕閣本誤矣

黃長睿跋章艸急就補亡後

自秦同書文丞相斯作倉頡篇中車府令趙髙作爰歷篇太史敬作博學篇至文園令相如作凡將篇黃門令遊作急就篇皆書林之文苑欲識字者不可不知惜哉凡將以上不可復見特急就存焉者以昔賢多喜書之故也其文𨿽出小學家而亦西京文气未衰之際詞致雅馴故顏籀賞其淸靡籀注此書嘗得皇象鐘繇衞夫人王會稽等篇本僃加詳覈今世所傳惟張芝索靖二家爲眞皆章艸書而伯英本祗有鳯爵鴻鵠等數行至靖所書乃有三之二其闕者自毋繜而下才七百五十字此本是已蓋唐人摹而弗塡者神韻筆勢古風宛然予遂手搨一通陶隠居謂之塡廓書近世謂之雙鉤書蓋欲知筆徑所自故爾

南宋思陵翰墨志余

本朝承五季之後無復字畫可稱至太宗始搜羅法書僃盡求訪當時以李建中字形瘦健始得時譽猶恨絕無秀異至熙丰以後蔡襄李時雍體制方如格律欲度華驑終以駸駸不爲絕賞繼以蘇黃米薛筆勢瀾翻各有趣向然家雞野鶩識者自有優劣猶勝泯然與艸木同腐者耶

米芾負能書之名於海內其眞楷篆不甚工惟於行艸誠入能品以芾收六朝翰墨副在筆端故沈著痛快如乘騘馬進退裕如不煩鞭勒無不當人意然喜效其法者不過得外貌髙視闊步气韻軒昂殊不究其中本六朝妙處醖釀風骨自然超逸也昔人謂支遁道人愛馬不韻支曰貧道特愛其神駿耳余於芾書亦然楊凝式在五代最號能書每不自檢束號楊風子人莫測也其筆札豪放傑出風塵之外歷後唐周漢卒能全其身名其知與書法俱髙矣在洛中往往有題記平居好事者並壁匣寘坐右以爲淸玩

本朝自建隆以後平定僭僞其間法書名迹皆歸祕府先帝時又加采訪賞以官聯金帛至遣使詢訪殆盡命蔡京梁師成黃冕等編彚眞贗備成卷帙皆用皂鸞鵲木錦褾褫白玉瑚爲軸祕在內府用大觀政和宣和印其間法書以秦璽書法爲寶後有內府印標題品次皆宸翰也捨此標軸悉非珍藏其次儲於外祕余渡江無復鐘王眞迹矣

桑世昌澤卿論蘭亭法習

褚遂良正行全法右軍洛都袁氏家遂良書帝京篇一卷體裁用筆竊效蘭亭

山谷遊荊州得古本蘭亭愛玩不去手因悟古人用筆意作小楷日進曰他日當有知我者公家傳云楷法妍媚自成一家

子瞻少時學蘭亭極遒媚中年以來筆墨重實李北海未足多也

今時學蘭亭者不師其筆意便作行勢正如羨西子捧心而不自悟其醜也余嘗觀漢時石刻篆頗得楷法後生若以余說學蘭亭當得之魯直題

董逌爲張潛夫書官法帖

觀書似相家觀人得其心而後形色气骨可得而知也古人大妙處不在結構形體在未有形體之先其見於書者托也若求於方直橫斜防注折旋盡合於古者此正法之迹爾安知其所以法哉淳化中詔以祕閣所藏書入石又以翰林待詔王著摹字求其書法之外各有異處殆不可得至於行筆利鈍結字疎宻時可見之然決磔鉤剔更無前人意皆著之書也其後得祕閣墨書校其字畫皆硬黃模書至有墨色湮落或以重墨添暈當著奉詔時其所模搨皆略放其大體而私以筆畫成之宜其用筆略無古人遺意不足異也觀王洽書逸少謂不減已落筆揮毫有郢匠成風之勢王泯書獻之謂騎驢駸駸欲度驊驑今視官帖二人書畫雅有相類處而洽更自劣弱瑉書則與子敬更不可辧皆硬黃譌誤少眞而模傳者遂成一體也今人不知其故憑石本便評定書畫至於放言立論更無疑處此與觀景而論形神以爲某勝某劣何以異哉

董逌論唐經生字

書法要得自然其於規矩權衡各法有成不可遁也至於駿發陵厲自取气決則縱釋法度隨機制宜不守一定若一切束於法者非書也世稱王逸少爲書祖觀其遺文可以得之每爲一畫則三過筆至波勢則偃筆從字字有同處創爲別體若其垂露懸鍼錘石釵股諸體僃有至於神明煥發絕塵掣影則不謀自合此其貴也後世論書法太嚴尊逸少太過如謂黃庭淸濁字三防爲勢上勁側中偃下潛挫而趯鋒樂毅論燕字謂之聯飛左揭右入告誓文客字一飛三動上則左竪右揭如此類者豈復有書耶又謂一合用二兼三解橛四平分如此論書正可得唐經生等所爲字若盡求於此𨿽逸少未必能合也今人作字旣無法而論書之法又嘗過是亦未嘗求於古也

董逌爲邵仲恭書寶章集

古人論書要識書家主人則妄誤者故常奴爾亦何至亂眞耶後世於書旣失眼目而摹搨轉譌則𨿽欲如古人懸斷眞僞不復得也故嘗求辧其縑紙所因以識其世先後其間甚僞者可以辧至工於臨搨而得舊縑紙者則不能盡知服防謂方絮曰絮蓋漢紙如此古人治紙要自有法故以縑帛依舊書長短隨事截之則爲幡紙以生布作紙絲理綎治故名麻紙以樹木皮作紙名谷紙至蘗汁涅染防治槌裝則爲經紙自漢魏遺字多作幡紙晉宋多作麻紙而隋唐用經紙今世所見晉宋帖多作經紙硬黃此於眞僞可以不論也余見祕閣寶章集悉經紙摹書然武后旣復以賜方慶則畱於禦府者當時所臨搨者也不知公家何處得此然有法度陵驤迅快故知爲能書也

董逌書蕭子云別帖

今世所傳蕭子云書或見之碑轉相拓搨刻深畫重去眞逺矣𨿽況以春蚓秋蛇不謂過也麗正所藏蓋自唐貞觀入錄後散亡民間張河東初購得之五代入江南李氏江南平始還內府今視其書與世所聞異矣勁特挺拔更無後世俗態筆迹健瘦縈絲裹鐵屈折盡妙不露筋絡求於纖瘦濃淡未嘗有遺恨也昔子云作筆而心用胎發故得纖細不失或疑非兔翰不足稱勁是不然丰狐之柱路扈嘗用之但胎毛非壯髮不知可用以作筆否此余未考也

劉正夫論好奇字

劉英伯好奇字六經自劉歆傳寫外無一難字豈可謂無奇哉舊見魏鶴山取篆字施之行書常笑其自苦無益鶴山書鄕字從邑有效之者卿亦從邑不知卿從卩故艸書爲之者卽節也近年楊慈湖書心字又本心畫云字在邯鄲匐匍中曲折愈不相似自書學以來鐘王睂目可喜何嘗顚倒橫竪自不可及若總如彼所自爲於字體則謬於經傳則乖不知何所取也

朱文公論書

歐陽文忠公作字如其爲人外若優遊中實剛勁惟觀其深者得之黃魯直自謂人所莫及自今觀之亦是有好處但自家旣是寫得如此好何不教地方正須要得恁敧斜則甚又他也非不知端楷爲是但自要如此寫亦非不知做人誠實端慤爲是但自要恁地放縱道夫問何謂書窮八法曰只一防一畫皆有法度人言永字體具八法行夫問張於湖字何故人皆重之曰也是好但他是不把持愛放縱今本朝如蔡忠惠以前皆有典則及至米黃諸人出來便不肯恁地要之這便是世態衰下其爲人亦然

余少時喜學曹孟徳書時劉共公方學顏眞卿書余以字書古今誚之共父正色謂余曰我所學者唐之忠臣公所學者漢之簒賊耳余嘿然亡以應是則取法不可不端也

張南軒論蔡蘇書

蔡君謨書如禮法之士盛服齋居不敢少有舒肆之意見者自是起敬

坡公結字穏宻姿態橫生一字落紙固可寶玩而況平生大節如此竊嘗觀公議論不合於熙丰固宜至元祐初諸老在朝羣賢彚徵及論設法與已意小異亦未嘗一語茍同可見公之心惟義之比初無適莫初貶黃州無一毫挫折意在他人已爲難能然年尙壯也至投老炎荒剛毅凜凜略不少衰此豈可及哉範太史家多藏公帖其間𨿽有壯老之不同然忠義之气未嘗不蔚然見於筆墨間眞可畏而仰焉

陸務觀論法帖

世傳中山古本蘭亭之湍流帶右天五字有殘闕處於是士大夫所藏蘭亭悉然又謂樂毅論古本至一海字而止於是凡樂毅論亦至海字而止其餘妄僞變眞大抵如此庚申重九陸遊務觀書

倪正父評蘇黃米諸家書

本朝書惟東坡魯直元章三家然東坡多臥筆魯直多縱筆米老多曳筆若行艸尙可使作小楷如黃庭樂毅洛神則不能矣其他如蘇子美周越近世如吳說輩皆不免於俗獨蔡君謨行書旣好小楷如茶譜集古錄序頗有二王楷法若他大小楷法則亦不免於俗而气骨多不蕭散有美堂記晝錦堂記及荔枝譜諺所謂厚皮饅頭是也大抵楷法貴於端重又要飄逸難乎兩全不可以瞞人故善書者尢以爲難也

洞天淸錄

朝中名賢書惟蔡莆陽蘇許公易簡蘇東坡黃山谷蘇子美秦淮海李龍眠米南宮吳練塘傅朋王逸老皆比肩古人莆陽典重有法度許公無愧楊法華東坡艸聖得意咄咄逼顏魯公山谷乃懸腕書深得蘭亭風韻然行不及眞艸不及行子美乃許公之孫自有家法艸可亞張長史淮海專學鐘王小楷姿媚遒勁可愛龍眠於規矩中特飄逸綽有晉人風度南宮本學顏自成一家於側掠拏趯動循古法度無一筆妄作練塘深入大令之室時作鐘體逸老艸殆欲欺淩懷素或謂過之

元鄭子經至朴篇

至朴散而八卦興八卦興而書契肇書契肇而篆籀滋飛天八會以前不可得而詳也皇頡以降凡變五矣其人亡其書存古今一致作者十有三人焉予生千載之下每覽昔人殘銘斷碣未嘗不爲之欷歔而三嘆也在昔結繩之政始分龍穗之章中輟於是蒼史氏仰觀俯察以造六書通天地之幽祕爲百王之憲章非天下之至精其孰能與於此若稽古大禹旣平水土鑄鼎象物勒銘告成而功被萬世三代之末周籀蔚有奇秀篆攸祖孔子采摭舊作緣飾篆文天授其靈創物垂則呂政暴興天人之道壞亂極矣李斯適際其時陶埏偃仰專名擅作悉燔舊章天下行秦篆矣程邈參衍佐趨時便宜蔡邕鴻都石經爲古今不刋之典張芝鐘繇咸得其道伯英聖工一筆書元常神妙於銘石王羲之有髙人之才一發新韻晉宋能人莫敢讐擬李陽冰生於中唐獨蹈孔軌潛心攺作過於李斯張旭天分極深渾然無迹足以儀表衰俗五代而宋奔馳崩隤靡所底止蔡襄毅然獨起可謂間世之傑也嗚呼書其難哉文籍之來久矣能書者何闊希焉蓋夫人能書也吾求其能於夫人是以難也

殫學篇

秦廢古學刀書不可行矣防恬書經胡母敬等剽掠遺範造蒼頡博學諸書散落復盡然道在兩間法出於道書𨿽不傳法則常在故執筆貴圓字貴方篆貴圓貴方圓效天方法地圓有方之理方有圓之象不吾不知其爲書也紫眞授羲之其似乎或曰學者以二王比肩曰父作之子述之逸少無迹可尋獻之則未至也羲之曰意在筆先字居心後存筋藏鋒滅迹隠端而分起伏偃仰又題筆陣圖曰夫書先引八分章艸入字中艸書象篆隸八分相雜斯言防哉衞氏曰善鑑者不書善書者不鑑又刪李斯筆妙而分七勢可與八永參焉張懷瓘十法其成頌之緒論乎禁經發諸家筆意背拋引蠆毒法趯戈曰淸潤遲澀而左顧善於形容矣邊衫衂側其用闇築未善也蕭何韋誕其能署書乎或問廣成子應侯僧一行釋徵燕卿葛氏諸作極論題署其幾法乎曰法則法矣然眾忌諱適足以累法眞卿之劍池陽冰之講臺縱橫生動不假修飾其署書之雄秀者乎陳旅之記能持論矣世稱李邕善題署然其銘刻歐虞褚諸公若優乎曰古之銘石典重端雅使人興起於千載之下邕以行押相參後世詭異百出邕作俑也歐虞褚深得書理信本傷於勁利伯施過於純熟登善少開闔之勢柳誠懸其遊張顏之閫奧乎徐李沈宋諸家殆闖其藩落者乎韓擇木韓秀實李莒李儉綽有古意太白得無法之法子美行之昌黎知其理而功淺子厚雅有負抱而有永興公之餘韻議者以退之爲極疎厲曰彼蓋不知九方歅之爲相也黃山谷云書道獘於唐末惟楊凝式有古人筆意曰中流失船一壺千金請問宋之名家曰錢忠懿杜祁公之流便蘇才翁倩仲之爽峭蘇子瞻之才贍米元章之淸拔加於人一等矣蹈道則未也若夫魯直之環變劉濤諸人所不能及惜乎態之靡靡也然其眞行多得於瘞鶴問周越李時雍鐘離景伯曰如法何吳說張孝祥範成大法乎曰此而法天下無法矣然則卽之諸人其稱降乎曰吁磔裂塗地矣或問蔡京卞之書曰其悍誕姦詭見於顏面吾知千載之下使人掩鼻而過之也曰張卽之陳讜之書一時籍甚丰碑鉅刻散流江左迨今書家尙祖余習曰速勿爲所染如深焉𨿽盧扁無所容其靈矣人生不幸不聞過大不幸無恥蘇氏有言曰書於魯公文於昌黎詩於工部至矣或曰彼人耳若夫呂巖鐘離權之瑰雄神險不其愈乎曰吾論書不論僊然抱朴稱皇象爲書聖陶眞逸有頑仙之論或問懷素艸書鄰於長史君謨有僕奴之譏過乎曰人無百嵗之壽而有百嵗之信豪傑後起相如於畢世之下齺然若合符節未達曰人莫不飲食也鮮能知味也夫張公者人龍也藐焉寡儔而素欲防駑駘與之方駕九地之下重天之巓乎然則髙閒亞棲之流歟曰二僧跚若後矣程子之持敬可謂知其本矣或曰朱元晦諸賢其簡畢乎曰道徳之充乎中而溢乎外也王子文書感興其防矣書學何所止曰圽身而已然則張伯髙行業未彰獨以書酣身益乎曰吾聞之精於一則盡善偏用智則無成聖人疾沒世而名不稱彼張公者東吳之精書之五伯再見伯英以此養生以此忘形以此玩世以此流名

造書篇【略節】

古今書品其效尢班固古今人物表與孫防禮姜堯章之譜何誇乎曰語其細而遺其大趙伯暐之辧妄所以作也宣和譜石峻等書其誕章之尢者也蘭亭攷兪松續考濫采羣言吾不知其然也黃伯思之論其自欺者也

虞伯生論子昻書

趙松雪書筆旣流麗學亦淵深觀其書得心應手會意成文楷法深得洛神賦而攬其標行書詣聖教序而入其室至於艸書飽十七帖而變其形可謂書之兼學力天資精奧神化而不可及矣

周公謹論晉人小楷

黃庭曹娥東方朔贊小楷極精配入樂毅論𨿽差校不及然皆墨池鳯毛也

書史會要

袁襄曰漢魏以降大扺皆有分余風二王始復大變右軍森嚴而有法度大令散朗而多姿貞觀以後書法淸婉開元以後乃務重濁逮至王著始追蹤永師逺迹二王不失古人意度君謨特守法度睂山豫章一掃故常米薛二蔡大出新奇𨿽皆有祖襲而古風蕩然思陵筋骨過美吳朋姿媚傷妍姜堯章太守繩墨則貽義手並腳之議大要探古人之微極前代之工巧乃爲至妙

趙令穰字大年宗室也遊心經史戲弄翰墨尢工艸書嘗作小字如聚黍米如【闕】鍼鐵筆遒而足法觀之使人目力茫然眞可喜也

明宋仲溫手錄書法【見前者不錄】

張芝書如老松獨倚巖壑錯落盤屈時飄飄風韻庾翼書少時與右軍齊名右軍後進庾猶不平在都下嘗與人書云小兒輩厭家雞皆學逸少書及過江見右軍所臨張芝眾帖始大驚服以爲神

範懷約眞書有力而艸行無功故知牘簡非易

虞世南書剛而能柔卻任自然其淸健皆可人意如山林之士外夫塵俗抱琴獨詠王公一旦用之於朝曾無驕色

歐陽詢書周圍端正防畫停勻曾無虛設𨿽淸硬中法亦用力大過如揚雄大醇小疵山濤多可少怪

褚遂良書善擇紙筆而意有餘如髙祖得張良世祖得鄧禹皆謀議帷幄決勝千里

李邕書筆端巧妙格髙意逺論者謂之華嶽三峯黃河一曲

張旭之書奮思狂逸更無凝滯如龔遂之便宜足可無拘文法

栁公權書𨿽出自顏而意態自若如泰氏之禦內得於心而外合於馬志取道致逺而气力有餘

徐浩書無甚議論肉重意微幸然舉止精熟體不柔懦蔡君謨書落筆嚴重則無害其爲濁如荀攸外柔弱而內彊勇故人謂之錦囊裹錐

米元章書筆鋒燦爛少奇多怪意到力寡正當逸處卻有懶筆如髙陽酒徒醉後便欲憑幾

至正丙午十月廿夜宋克爲徐泰書此

右墨迹一冊應入書考仲溫下瑚网刪去數則列於書評今仍之

吉水解縉書學傳授譜

書自蔡中郎雝字伯喈於松山石室中得八角垂芒之祕遂爲書家授受之祖後傳崔瑗子玉韋誕仲將及其女琰文姬姬傳魏相國鐘繇元常元常初與闗枇杷學書抱犢山師曹喜劉徳升後得韋誕塜所藏書遂過於書無以爲比繇傳庾徵西翼衞夫人李氏及其猶子會衞夫人傳晉右將軍王羲之逸少逸少世有書學先於其父枕中窺見祕奧與徵西相師友晚入中州師新眾碑兼崔蔡艸並杜張眞集韋鐘章齊皇索潤色古今登峯造極典午之興書家之盛若張丞相華嵇侍中康山吏部濤阮步兵籍向侍中秀輩翰墨奇秀皆非其匹故庾徵西始疑而終服謝太傅得片紙而寶藏冠絕古今不可尙已右軍傳子若孫及郗超謝朏等而大令獻之獨擅厥美大令傳甥羊欣羊欣傳王僧防僧防傳梁蕭子云阮研孔琳之子云傳隋永欣師智永智永傳唐虞世南伯施伯施傳歐陽率更詢信本褚河南遂良登善登善傳薛少保稷嗣通是爲貞觀四家而孫防禮過庭獨以艸法爲世所賞少保傳李北海邕與賀監知章同鳴開元之間率更傳陸長史柬之柬之傳猶子彥逺彥逺傳張長史旭旭傳顏平原眞卿李翰林白徐會稽浩眞卿傳栁京兆公權零陵僧懷素藏眞鄔彤韋玩崔邈張從申以至楊少師凝式凝式傳於南唐韓熙載徐兄弟宋興李西臺建中周膳部越皆知名其後蘇太師軾黃太師庭堅米南宮芾蔡端明襄卓然爲時名家蘇舜欽薛紹彭繼之以逮南渡小米傳其家法盛行於世王庭筠以南宮之甥擅名於金傳子澹遊至張天錫元初鮮於伯機得之獨吳興趙文敏公孟頫始事張卽之得南宮之傳而天資英邁積學功深盡掩前人超入魏晉當時翕然師之康裏平章子山得其奇偉浦城楊翰林仲得其雅健淸江範文白公得其灑落仲穆造其純和及門之徒惟桐江兪和子中以書鳴洪武初後進猶及見之子山在南臺時臨川危素太朴饒介介之得文敏傳授而太朴以教宋璲仲珩杜環叔循詹希元孟舉孟舉少親受業子山之門介之以授宋克仲溫而在至正初揭文安公亦以楷法得名傳其子汯其孫樞在洪武中仕爲中書舍人與仲珩叔循聲名相埒云饒介字介之號醉翁華蓋山樵浮丘公童子亦曰介叟臨川人遊建康丁仲容壻畜之後卒於姑蘇時嵗丁未宋克字仲溫一字克溫吳郡人卒官鳯翔府同知時洪武丁夘

宋璲字仲珩金華人太史潛溪公仲子仕至中書舍人卒於洪武辛酉

兪和字子中號紫芝樵者桐江人寓居錢唐洪武中以布衣卒年八十餘

杜環字叔循廬陵值夏人卒官水部員外郎時洪武戊辰

詹希元後更名希原字孟舉新安人號逸庵丙寅訥叟幼從父官勝國至洪武初爲鑄印副使後卒官中書舍人

胡布字子申旴江人一字建民得書法於宋克一云或謂與克同受學紹興老僧云

揭樞字平仲丰城人

右此文後有春雨二字用硃界行表白紙寫或正或行最爲神妙蓋先生下錦衣獄春雨必爲指揮使紀綱書之而流落他家今爲南京刑部尙書楊寧所得余又得先生遊絲字二幅於陜西秦府因並識之天順三年春三月王佐識

右墨迹仍汪氏列書評

春雨齋續書評【凡二十八人】

鐘繇書如公孫碩膚赤舄幾幾王右軍如子之燕居申申夭夭智永瑤臺雪鶴髙標出羣虞世南如重華在位被袗鼔琴歐陽詢秋霄健翮峭壁雙淸褚遂良披沙揀金薛少保寒機夜織顏眞卿五丁鑿路栁公權一夫當闗張長史風廻雪馳僧懷素雲行雨施李北海樓臺映日花木逢春徐會稽怒猊渴驥藏稜出力坡谷言難張從申有入木七分之气吾嘗聞之子山云米南宮奇逸超邁煙雲捲舒黃山谷淸圓妙麗引繩貫珠蘇東坡丰腴悅澤綿裹藏鍼蔡端明方正嚴楷土偶金趙文敏神明英傑儀鳯衝霄祥雲捧日康裏子山雄劍倚天長虹駕海饒介之卞莊刺虎功倍力省宋克鵬摶九萬須仗扶搖宋仲珩龍駒鳯雛神彩已具詹希元署書冠冕莊重兪紫芝臨摹子夫擅寵杜叔循眞書淸風蘭雪胡子申瑚碧樹頗謝琮璜揭平仲旱蛟得雨秋鷹入云【墨池璅錄】

祝希哲評勝國人書

虞集如鹵簿禮官贊道應節結束防姿稍逺大雅鮮於樞如三河壯俠長袖善舞豪鷙自擅時落【闕】俗鄧文原如疊甓層城不勝沈實饒介如時花沐雨枝葉都新張雨如道士醮詞𨿽禮而野倪瓚如金錢野菊略存別韻楊維楨如華譯夷語自墮侏陳璧如有若據坐尙有典型宋克如初筵卣彞忽見三代解縉如盾郎執防列侍明光

又論楷法

顏眞卿黃庭經楷而不小褚遂良西升經小而不楷一君欲靜二臣欲平三佐四使以次短小此小法也

徐文長評字墨迹

黃山谷書如劍防搆宻是其所長瀟散是其所短蘇長公書專以老朴勝不似其人之瀟灑何耶

米南宮書一種出塵人所難及但有生熟差不及黃之勻耳

蔡書近二王其短者略俗耳勁淨而勻乃其所長孟頫𨿽媚猶可言也其似算子率俗書不可言也嘗有評吾書者以吾薄之豈其然乎

倪瓚書從入輒在鐘元常薦季直表中奪舍投胎古而媚宻而散未可以近而忽之也

吾學索靖書𨿽梗槪亦不得然人並以章艸視之不知章稍逸而近分索則超而仿篆

分間布白指實掌虛以爲入門迨布勻而不必勻筆態入淨靜媚天下無書矣握入節乃大忌

雷太簡云聞江聲而筆進噫此豈可與俗人道哉江聲之中筆法何從來哉

隆慶庚午元日醉後呼管至無他書漫評古人何足依據【先生評各家書卽效各家體字畫奇肖傳有石文】

右墨迹仍汪氏列書評

又跋停雲館帖

祝京兆書乃今時第一王雅宜次之京兆十七首書固亦縱然非甚合作而雅宜不收一字文老小楷從黃庭樂毅來無間然矣而獨收其行書早朝詩十首豈後人愛翻其刻者詩而不及計較其字耶

王元美藝苑評

書家者流稱鐘張羲獻古雅之士往往左袒鐘張華俊之儔則必服膺羲獻今合諸家之論可以類推王羲之云頃尋諸名書鐘張信爲絕倫其餘不足存又云吾書比之鐘張鐘當抗行或謂過之張艸猶當鴈行然張精熟池水盡墨假令寡人耽之若此未必謝之羊欣云羲之便是小推張不知獻之自謂云何又云張字形不如右軍自然不如小王謝安嘗問子敬君書何如右軍答云故當勝安云物論殊不爾子敬答云世人那得知梁武帝云世之學者宗二王元常逸迹曾不睥睨羲之有過之之論後生遂爾雷同元常謂之古肥子敬謂之今瘦張芝鐘繇巧趣精細殆同機神肥瘦古今豈易致意逸少至學鐘書勢巧形宻及其獨運意疎字緩又子敬之不迨逸少猶逸少之不迨元常學子敬者如畵虎也學元常者如畵龍也陶貞白答梁武帝云伏覽書論使元常老骨更榮造子敬懦肌不沈夜泉逸少得進退其間則玉科顯然可觀又云比世皆髙尙子敬海內非惟不復知有元常於逸少亦然今奉此論自舞自蹈未足逞泄日月願以所摹竊示洪逺思曠此二人皆是拘思者必當仰贊踴躍有盈半之益蕭子云上武帝啟云臣昔不能拔賞隨世所貴規模子敬多歷年所始見勅防論書一卷商略筆勢洞達字體又以逸少不及元常猶子敬不迨逸少因此研思方悟式始變子敬全法元常庾肩吾云張工夫第一天然次之鐘天然第一工夫次之王工夫不及張天然過之天然不及鐘工夫過之唐太宗云鐘𨿽擅美一時亦爲迥絕論其盡善或有所疑至於布纖濃分疎宻霞舒云捲無所間然但其體則古而不今字則長而逾制語其大略以此爲瑕獻之𨿽有父風殊非新巧觀其字勢疎瘦如隆冬之枯樹筆蹤拘束若嚴家之餓隸其枯樹也𨿽槎枿而無屈伸其餓也則覊羸而不放縱詳察古今研精篆素盡善盡美其惟王逸少乎觀其防畫之工裁成之妙煙霏霧結狀若斷而還連鳯翥龍翔勢如斜而反直翫之不覺其倦覽之莫識其端心慕手追此人而已孫過庭云元常專工於隸書伯英尢精於艸體彼之二美而逸少兼之擬艸則余眞比眞則余艸又云以子敬之豪翰擅右軍之筆札𨿽復粗傳楷則實恐未克箕裘是知逸少之比鐘張則專博斯別子敬之不及逸少無或疑焉

張懷瓘云若眞書古雅道合神明則元常第一若眞行妍美粉黛無施則逸少第一若章艸古逸極致髙深則伯度第一若章則勁骨天縱艸則變化無方則伯英第一其間僃精諸體惟獨右軍次至大令然子敬可謂武盡美矣未盡善也逸少可謂韶盡美矣又盡善也山谷云右軍似左氏大令似莊周

宋齊之際右軍防爲大令所掩梁武一評右軍復伸唐文再評大令大損若唐文之論是偏好語不足以服大令心也人謂右軍內擫故森嚴而有法大令外拓故散朗而多姿法自兼姿姿不能無累法也後人學右軍終不能似大令已自逗漏李北海蘇睂山趙吳興筆然則大令之於右軍眞父子耳不可稱伯仲也

抱朴子曰吳之善書者則有皇象劉纂岑伯然朱季平中州則有鐘元常胡孔明張芝索靖並用古體俱足周事飄乎若起鴻之乘勁風騰鱗之躡驚云

按南史謂劉休者與王僧防同省而是時海內俱習羊欣書以右軍迹渉輕微多所不好休獨重之自是右軍之書復盛後至梁武時陶貞白尙云比世皆髙尙子敬不復知有元常逸少亦然然則右軍之書得劉休而振得梁武而著得唐文而後大定猶之顧愷之畵亦至唐始定矣羊欣學子敬者也故武帝評子敬爲河朔子弟舉體充悅然拖沓不可耐而評羊欣如婢學夫人舉止羞澀是以文皇詆子敬爲餓而學敬元者時人譏以爲重儓子敬餓隸敬元成重儓矣然同一人書也餓之與沓拖子弟一瘦一肥毋乃太相抵牾歟

武帝評蕭思話書仙人嘯樹而張伯英如漢武好道憑虛欲仙欲仙尙未仙也漢武欲仙則又去仙逺也伯英乃不如思話乎

梁武始重元常而下子敬特許逸少躑躅其間觀陶隠居所云元常朽骨更榮造子敬懦肌不淪長夜又武云逸少學鐘勢巧形宻及其獨運意疎字緩然則太平寺主臨池之趣全在鐘也及考竇臮述書賦髙祖叔達恢厥躬泯規矩合童張懷瓘書品云狀貌亦古乏於筋力旣無奇姿異態有減於齊髙然則梁武帝之聲價不振實以學元常之故也學鐘張殊極不易不得柔中之骨不究拙中之趣則鐘降而笨不得放中之矩不得變中之權則張降而俗矣吾向者閱隋僧智果書梁武帝評鐘司徒字有十二種意外巧妙絕倫多奇後又有鐘繇書如雲鶴遊天羣鴻戲海行間茂宻實亦難過語以爲不應重下評意所謂司徒者繇子會也及覽前輩題評以十二種意外歸之太傅吾竊非之載閱繇父子本傳繇不爲司徒會加司徒𨿽尋伏誅而所稱司徒者必防矣然又以梁武與陶隠居論書至數十往復皆不及防不應稱之若此及閱袁昂本文所謂十二種云云乃在啟內勅防具云如卿所評臣謂鐘繇書气宻麗若飛鴻戲海舞鶴遊天等語蓋重贊之也此外又有武帝觀鐘繇書法十有二意云平直均宻鋒力輕快補損巧稱字外之奇文所不書然則袁昂之稱司徒十二種法正謂繇也吾家蓄太傅薦季直表黃初二年司徒東武亭侯蓋是時華歆辭疾繇實轉司徒四年遷太尉而歆復代之史有脫漏故耳二者實可相證因記於此鐘太傅七十六其子司徒僅四十五右軍五十九子大令四十三天假以年不果勝尊公乎曰不爾格已定矣假之年有小變而不能有所加也

右軍之書後世摹效者僅能得其圜宻已爲至矣其骨在肉中趣在法外勢遊力淳質古意不可到故智永伯施尙能繩其祖武也歐顏不得不變其眞旭素不得不變其艸永施之書學差勝筆旭素之書筆多學少學非謂積習也乃淵源耳

顏書貴端骨露筋藏栁書貴遒筋骨盡露旭素之後不得不生防光髙閒顏栁之餘不得不生卽之溥光智永伯施有書學而無書才顚旭狂素有書才而無書學河南北海有書姿而無書體平原誠懸有書力而無書度楊用修云張旭妙於肥藏眞妙於瘦以予論之瘦易而肥難用修此語未必能眞知書者筆肥則結構易宻筆瘦則結構易疎此瘦難而肥易也惟是旣成之後瘦近勁勁近古肥易丰丰近俗耳伯髙之所以妙在肥而不肉也

僧亞棲雲書貴能變方自成家王右軍變白雲歐陽詢變右軍栁公權變歐陽此殆是囈語白雲先生何人亦未有書迹存世蓋右軍偶一言之大抵托辭耳歐陽書法實一變然非變右軍若栁之於歐法少變而意故不變也

山谷云王右軍初學衞夫人小楷不能造微入妙其後見李斯曹喜篆蔡邕八分於是楷法妙天下張長史觀古鐘鼎銘科斗篆而艸聖不愧右軍父子易有云引而伸之觸類而長之天下之能事畢矣

五代時楊少師凝式黃魯直極重之謂爲散僧入聖又謂可繼顏魯公釋懷素楊於今極拙魯直所推行艸耳而余見其一二行皆不甚合作聞朱象有韭花帖甚佳未及見之

宋初王待詔著宋宣獻李西臺蘇參政皆稱名書家者然不甚得法山谷評待詔如小僧防律西臺如講僧參禪然待詔猶有晉人意範文正伯夷頌見推亦以其人耳杜祁公蘇長史皆學懷素杜瘦而生蘇瘦而弱第覺玉潤微勝冰淸蔡忠惠略取古法加以精工稍滯而不大暢蘇文忠正行出入徐浩李邕擘窠大書源自魯公而微欹近碑側記行艸稍自結構𨿽有墨豬之誚最爲淳古黃山谷大書酷仿瘞鶴狂艸極擬懷素姿態有餘儀度少乏米元章源自王大令褚河南神采奕奕射人終愧大雅是四君子者號爲宋室之冠然小楷絕響矣山谷推王文公書似楊少師章惇有鐘王法談者以爲曲筆蔡京卞兄弟皆擅書名禦府法書墨妙皆其評跋彼人縱極八法無取一長況未必耶

宋齊之際人語曰買王得羊不失所望蓋時重大令而敬元爲大令門人妙有大令法者也中睿之季時人語曰買褚得薛不落節蓋時重河南而少保爲河南甥妙有河南法者也二事可謂切對

李北海在唐人書品中不甚烺烺而趙文敏法之便自名世北海傷佻然自雅文敏稍穏然微俗睂山亦嘗學北海不如其學平原也孫防禮書書述謂其萬字一類風行艸偃輕之也至矣今所書書譜令後人極力摹仿尙自隔塵以此知古人不可及也

子瞻似顏平原故極口平原魯直效瘞鶴故推尊瘞鶴元章出褚河南故左袒河南河南楷似行然自有楷平原艸似楷然自有艸李北海楊凝式及元章魯直無楷矣

米元章有書才而少書學黃長睿有書學而少書才以故評隲古人墨刻眞贗亦有相抵牾者然長睿引證各有據依不若元章之孟浪也如謂鐘太傅尙書宣示爲右軍臨白騎遂帖爲大令臨蓋不惟太傅宣示已殉王修塟而開元中滑臺人家用右軍扇書臨宣示大令臨白騎二帖應募入內府其事甚明謂長風帖爲逸少少年未變體書蓋以右軍別帖有長風範母子語可證也此外辧右軍自適得書至慰馳竦耳酸感至此加下防宰相安和噉豆鼠伏想嫂等闊別稍久不得臨川初月二日至前從洛白耳鯉魚夫人蔡家大小悉佳闊轉阮公故爾月半邊欲遺書大令度時來極熱敬惟服油復面悲積嫂等帖皆非眞或以辭气太凡或以書法非妙或卽其人其事駁之俱當他如辧江叔及藝韞多才帖爲唐髙宗衞夫人帖爲李懷琳褚遂良甥無薛八侍中山河帖爲枯樹賦中語李斯書爲陽冰裴公碣內字右軍備官而行爲唐人集右軍書賈曾送張說文皆妙有事理眞書家董狐也

米元章以閣帖張伯英知汝殊愁及大令吾當托桓江州爲張伯髙書黃伯思亦斷以爲然而云數往虎丘祖希時面祖希張之字大令時人以爲伯髙書二王帖辭耳按此帖旣有祖希時面語與疾不退至分張同結法安知非大令縱筆耶而必於伯髙也及考張懷瓘書斷稱張融正兼諸體於艸尢工齊梁之際殆無以過或有鑑不至者深見其有古風多誤寶之以爲張伯英書也而搨本大行於世又按融本傳嘗對孝武帝曰不恨臣無二王法恨二王無臣法然則此書又安知非張融筆耶黃米懸斷爲伯髙不若吾之懸斷乎愈光也伯英殊愁體太今而乏古大令疾不退至分張筆過流而少節或以此疑非二公書可也元章論書見右軍稍大而逸者便以爲子敬見伯英近今者與子敬近縱者便以爲伯髙藏眞愚又推黃米之防謂伯髙僅有章法而無變法子敬僅有破體而無狂艸則不敢信也按張懷瓘明言章艸之書字字區別張芝變爲今艸拔茅連茹上下牽連或借上字之下而爲下字之上奇形離合數意兼包惟王子敬明其心指故稱一筆書者起自伯英也又云伯英剏爲今艸天縱尢異率意超曠無惜是非至於蛟龍駭獸奔騰拏攫之勢心手隨變窈而不知所如又云子敬如蹴海移山翻濤破嶽懸崕墮石驚電遺光此豈非艸聖之極耶攷前後書亦未必似伯髙蓋伯髙時有肥筆渴筆不若是之勻和也若托桓江州一書又多逸少語子敬亦不合書之覺思光爲近至於右軍𨿽結構宻而變化靈異又不可以一節爲拘也楊用修云古人例多能書如管寜人但知其淸節而不知其銀鉤之敏又引管寜別傳云寜字畫若銀鉤及茅山碑云管寜銀鉤之敏是也余固知其誤按索靖字幼安其章艸法有銀鉤蠆尾及考陶隠居解眞碑云幼安銀鉤之敏允南風角之妙正謂索靖也蓋管寜亦字幼安用修誤以爲寜遂並其姓名攺之耳考寜三國誌注有髙士傳傳子諸書俱無銀鉤語又云劉曜人知其獰防而不知其字畫之工注見艸書韻會當是時劉聰劉曜皆能書而聰之獰防大出曜上俱見本載記用修又誤以劉徳升爲劉景升而云卽表也表初在黨人中俊廚顧及之列其人品之髙可知此尢可笑

虞伯生謂坡谷出而魏晉之法盡米元章薛紹彭黃長睿諸公方知古法而長睿所書不逮所言紹彭最佳而世遂不傳米氏父子最盛行舉世學其奇怪獘流金朝而南方獨盛遂有張於湖之險澀張卽之之惡謬極矣此語大自有理又獨稱吳說傅朋書法深穏端潤非近時怒張筋脈屈折生柴之態且謂至吳越見傅朋書最多皆隨分贊嘆圖來者稍知正法今傅朋書世遂少見紹彭號翠微居士余有其詩數紙宻藏鋒得晉人意惜少風韻耳

鐵圍山叢談謂其父京善榜書妙出四家之上此𨿽曲筆然亦必有可觀者米芾元章自負以爲前無古人然是行筆非眞筆也

用修又雲南唐王文秉工小篆不在二徐下又有王逸老者善篆與八分其命名乃欲抗右軍不知何代人疑卽文秉也按陶九成書史王升字逸老號羔羊居士艸書殊有旭顚轉折態宣和間進所作艸書內庭稱之用修似未之見新鄭髙少師拱藏東坡艸聖醉翁亭記並石本跋細閱無一坡法而渴筆遒逸飛動中有正書卻近俗吾斷以爲逸老書蓋南渡以後諸公不能辧此元人卻不作此結法也

自歐虞顏柳旭素以至蘇黃米蔡各用古法損益自成一家若趙承防則各體俱有師承不必已撰評者有奴書之誚則太過然謂直接右軍吾未之敢信也小楷法黃庭洛神於精工之內時有俗筆碑刻出李北海北海𨿽佻而勁承防稍厚而軟惟於行書極得二王筆意然中間逗漏處不少不堪並觀承防可出宋人上比之唐人尙隔一捨

楊又引東坡跋希白作字自有江左風味故長沙法帖比淳化爲勝世俗不察爭訪閣本誤矣乃知潭帖勝淳化多矣希白錢易也按希白乃潭州僧希白耳書家謂其有筆意而多率直無縈廻縹緲之勢楊以幼安爲管寜以希白爲錢易其孟浪殊可對也

元人自趙吳興外鮮於伯機聲價防與之齊人或謂勝之極圓健而不甚去俗鄧文原有晉人意而微近粗庫庫子山有韻气而結法少疎然是三人者吳興流亞也虞伯生差古雅鮮於必仁朗朗有父風揭曼碩父子美而近弱張伯雨健而近佻柯敬仲老而近粗班彥功少頗遒爽晚成惡札龔璛陳深輩皆長於題跋倪元鎭𨿽微有韻而未成長人或許以得大令法何也元鎭以稚筆作畵尙能於筆外取意以稚筆作書不能於筆中求骨詎宜以泛愛推之也

正鋒偏鋒之說古本無之近來專欲攻祝京兆故借此爲談耳蘇黃全是偏鋒旭素時有一二筆卽右軍行艸中亦不能盡廢蓋正以立骨偏取態自不容己也文待詔小楷時時出偏鋒固不特京兆何損法書解大紳丰人翁馬應圖縱盡出正鋒寧救惡札不識丁字人妄談乃爾可恨可笑

張卽之非不遒勁而粗醜俗惡種種可恨是顏柳之疎裔辱家風者解大紳張汝弼非不圓熟而疎軟村野種種可鄙是旭素之重儓壞家法者

臨書易得意難得體摹書易得體難得意臨進易摹進難離之而近者臨也合之而逺者摹也

蒼頡九篇相傳是李斯其第九章

乃云狶信是陳狶韓信劉京是大漢西土是長安右軍少從丞相渡江北蹤永絕其題筆陣圖云北遊名山比見李斯曹喜等書又之許下見鐘繇梁鵠書之洛下見蔡邕石經二體書始知學衞夫人徒費年月王著集淳化帖有漢章帝書千文字紕繆如此徒資嗢噱

法書中有王右軍千字文昔賢作笑端蓋知其爲周興嗣撰不應右軍預有之然梁武帝命殷鐵石摹取右軍千字命興嗣次韻故當有右軍千文非謬也又有衞夫人筆陣圖右軍題筆陣圖後及右軍筆勢圖一章筆勢論十二章昔賢皆辧其妄然是六朝善書者擬作茍能熟覽思亦過半矣

孫過庭云樂毅論則情多怫郁東方贊則意絕瓌奇黃庭經則怡懌虛無太師箴又縱橫爭折蘭亭之興集思逸神超私門戒誓情拘志慘愚謂此在覽者以意逆之耳未必右軍作書時預有此狡獪也又一云黃庭如飛天仙人洛神如淩波神女曹娥碑如防女漂流於風浪間

朱長文作續書譜而進石曼卿蘇子美於妙退裴行儉孫防禮王紹宗李邕鐘紹京韋陟賀知章裴休於能吾未敢信也

閣帖眞書自鐘太傅宣示外獨有王世將僧防四疏啟耳行艸自二王外獨有皇象索靖及亮白一紙耳何也以其體最古雅不落塵也

顏魯公家廟碑今中之有小篆筆者歐陽蘭亭道因碑今中之有古筆者皇象天發碑分篆中之有章法者瘞鶴銘行書中之有古隸者

懷琳大急就嵇康絕交書皆托之右軍以應貞觀之募第結法𨿽沓拖多臥勢不能作山陰內擫筆然圓熟輕俊不妨張翼之亂眞也

千古楷行之妙無過鐘王鐘王之迹妙者宣示樂毅蘭亭而已

樂毅論搨本佳者猶可什倍它刻也

墨池璅錄

右軍字似左傳大令字似莊周山谷爲此言亦猶東坡以杜子美比司馬遷以江瑤柱比荔枝也

孫過庭云旣得平正須追險絕書家以險絕爲功惟顏行與景度艸得之

吳寛云稱善書者必曰師鐘衞及覩顏栁諸家異體而同趣亦未必不自衞鐘來也若夫宋之蘇黃米蔡羣公交作極一代書家之盛其構勢𨿽各不侔要之於理又不能外顏栁他求者

書譜𨿽運筆爛熟而中藏軌法故自森然

董宰品書【內小字宰自注】

書家以分行布白謂之九宮元人作書經云黃庭有六分九宮曹娥有四分九宮是也

內景經全在筆墨畦逕之外其爲六朝人得意書無疑今人作書只信筆爲波畫耳結構縱有古法未嘗眞用筆也善用筆者淸勁不善用筆者濃濁不獨連篇各體有分別一字中亦具此兩種不可不知也

唐模右軍眞迹以十七帖爲致佳余臨數十本皆爲好事者取去亦復有贗本如此本差稱意乃以王方慶進帖筆法參合用之所謂萬嵗通天帖者是也

余曾有右軍行穰帖眞迹十五字正是十七帖一種書及武林楊侍禦自安福傳來唐模絕交書與行穰帖同中缺鸞字乃悟爲右軍書蕭齊所模避子鸞諱而後人誤以爲李懷琳耳

楷書以智永千文爲宗極虞永興其一變耳文徵仲學千文得其姿媚予以虞書意入永師爲此一家筆法若退穎滿五簏未必不合符前人顧經嵗不能成千字捲冊何稱習者之門自分與此道逺矣

李北海書荊門行刻於羣玉堂帖予疑李北海詩在太白集中者皆沈鬱髙古無此流易及觀王建詩有荊門行乃知宋人所集云麾碑等石刻之北海也羣玉帖有虞永興馬贊亦見栁州集【辛酉十月朔】

楊少師步虛詞帖卽米家藏大仙帖也其書騫翥簡澹一洗唐朝姿媚之習宋四大家皆出於此余每臨之亦得一斑

蔡忠惠書晝錦堂記凡一字數十更存其合者才得顏碑什七耳今日得宋搨徐季海韶州府君碑以其意爲此如黃金鑄範少伯一鑄而就正以速成自喜不計工拙也【庚申八月朔】

王履道評東坡書云世學公書眾矣劍拔弩張驥奔猊抉則不能無至於尺牘狎書姿態橫溢不矜而妍不束而整不軼而豪蕭散容與霏霏如甘雨之霖森疎掩暎熠熠如從月之星紆徐宛轉纚纚如縈蠒之絲恐學者所未能至也【此余學戎輅表王廙二表近之】

國朝書法當以吾松沈民則爲正始至陸文裕正書學顏尙書行書學李北海防無遺憾足爲正宗非文待詔所及也然人地旣髙門風亦峻不與海內翰墨家盤旋賞會而吳中君子鮮助羽翅惟王弇州先生始爲拈出然蘭之生谷豈待人而馥哉

荊州仲宣樓所刻登樓賦爲吾松喬懋敬書喬素無書名彼中士大夫亦不知爲名手也喬曾爲荊南觀察乃從遊莫廷韓是龍所書今爲正之

松江董原正爲宰先生從兄工翰墨而蚤世人皆知有宰而董氏書法開山肇自原正罕知之者有雙鉤宋本十七帖在吾禾髙公家

陳睂公筆記

宋時傳三昧蘭亭出於杜器之杜畜百本而唐刻爲第一杜名寶晉其有寶晉印者不獨老米也

東坡書是學王僧防而歷代評者謂學徐浩政不知浩故僧防衣鉢耳東坡艸亦學長沙今傳醉翁亭未必是眞六一居士琹操得之

東坡詩卷有一跋云觀此眞迹始覺僞者甚可笑也周公謹極喜此跋可謂善下語余嘗謂多見石刻少見眞迹往往覆以眞者爲僞此豈眼中有筋者乎

今皇天藻飛翔雅好書法每攜獻之鴨頭丸帖虞世南臨樂毅論米芾文賦以自隨中書舍人趙士禎爲言如此儒又考右軍曾書文賦褚河南亦有臨右軍文賦趙子昻亦書文賦

李君實評帖

沈存中云唐太宗力購羲之眞迹惟樂毅論乃右軍親筆於石而鐫之以爲家法者昭陵之殉亦以其石便於甃耳後溫韜盜發其石已碎用鐵錮之皇祐中髙紳學士之子安世爲錢唐主簿存中就其家見之末後獨一海字竹嬾十年前購得一本正海字獨畱本也但其闕處有斜書修字數个蓋歐陽文忠公再拓本也昔年於姑蘇韓氏見一絹素臨本相詡以爲右軍手書可謂不識源委者矣

樂毅論小中有楷黃庭經楷中有小東方朔畵贊五分中有方丈洛神賦方丈在五分中曹娥碑五分字四分畫力命表三分畫五分字此書家教典也不講求何由修證公孫大娘舞劍擔夫與公主爭道錐畫沙折釵股屋漏雨蓬振沙飛怒猊渴驥此書家禪案也不參透何由悟入

樂毅論王著所書李白狂艸葛叔忱所書絕交書李懷琳所書大字蘭亭敍徐所書天地間僞物亦有不可磨滅者

宋黃伯思東觀餘論辧駁古今法書最爲精刻乃其辧黃庭經一節實欠詳審伯思曰黃庭經帖爲逸少書僕攷之非也按陶隠居眞誥翼眞檢云晉哀帝興寧二年南嶽魏夫人所授惟有黃庭經一篇得存蓋此經也逸少以穆帝升平五年卒後二年爲興寧二年此經始降逸少安得預書之又按梁虞和論書表雲山陰壜釀村養鵞道士謂羲之曰久欲寫河上公老子縑素已具無人能書府君能自屈書兩章便合羣以奉羲之爲停半日寫畢攜鵞去晉書本傳亦著是說然隠居與梁武啟又云逸少有名之迹不過數首黃庭勸進樂毅等不審猶有存否蓋此啟在著眞誥前未之考耳而李太白乃有黃庭換白鵞之句相習之謬也伯思自以爲至當矣不知右軍寫道徳經換鵞又寫黃庭經換鵞自是兩畨事而太白詩亦兩見一云右軍本淸眞瀟灑在風塵山陰遇羽客要此好鵞賓掃素冩道徳筆精妙入神書罷籠鵞去何曾別主人一云鏡湖淸水漾晴波狂客歸舟逸興多山陰道士如相見應寫黃庭換白鵞實互用之也考道藏黃庭有數種有內景黃庭有外景黃庭又有黃庭遁甲緣身經黃庭玉軸經魏夫人所出乃內景一種系楊眞人羲寫其外景經老君所作先出行世右軍所書兩不相混也張懷瓘書斷張彥逺法書要錄並載右軍書黃庭六十行褚遂良右軍書目黃庭經書與山陰道士其時眞迹自在又武平一徐氏法書記親在禁中見武后曝書太宗所遺者六十餘函有黃庭何所復疑哉它人無誤正伯思自誤耳

千字文前行書勅散騎員外郎周興嗣次韻考勅命之制始於唐當是書梁字之誤也又梁武令殷鐵石搨二王書今大令帖中有稱鐵石者卽是殷所書而王著輩錯著之耳此亦殊非細故黃長睿赦而不攻何也孫過庭書可謂變動之極矣昔人猶以千字一律如風偃艸短之何也

米南宮書天馬賦有掣防頓轡不受羈絡之气山谷注李伯時所寫天閒六馬贊矜栗聳峙如就駕鑾輿排仗閶闔蓄千里逺邁之意而不敢逞若坡翁作馬劵與李方叔則髙朗卓犖宛然龍騋步驟延頸顒目以顧艸澤之羣三公筆墨變化往往隨事注精以展其妙如此古人論行書云八面拱心而無橫畫余向未薦此防今春得米元章書朱樂圃墓表逐字玩之見其揉團湊合無有間隙乃始了然今人或謂學蘇米則沓拖不峭是未得眞迹到眼縫耳

米元章論書於道君前曰蔡襄勒字沈遼排字黃庭堅描字蘇軾畫字上問卿何如對曰臣書刷字世皆不解其何語余爲詮注曰勒字顏法也描字虞永法也畫字徐季海法也刷字本出飛白運帚之義意信肘而不信腕信指而不信筆揮霍迅疾中含枯潤有天成之妙右軍法也隠然淩轢諸老自占一頭地

宋嚴羽卿論詩姜堯章論書皆精刻深至具有卓見及所自運顧逺出諸名家後大抵議論與實詣確然兩事議論者識也實詣者力也力旺者能蔑識識到者又能消力語云識法者懼每多拘縮天趣不得泛溢也觀白石書詠滄浪詩自當得之

元大徳間錢塘錢國衡刻十種蘭亭筆法咸有異趨南宋內府五十餘種與韓氏羣玉堂賈氏悅生堂本爾時猶有存者故國衡得選其萃耳

趙松雪云古人作字多不用濃墨太濃則失筆意然羲之書墨嘗積三分何也東坡眞迹墨如漆隠起楮素之上山谷亦謂其用墨太丰而風韻有餘然則松雪所云特楷書耳行書則不然

樵史品三吳書

雲間陸應防云王弇州序三吳書家而漫及若干人第收其虛聲耳何足爲公論余嘗擇其名不愧實者於蘇得八人焉祝京兆允明文待詔徵明王太學寵陳方伯鎏陸尙寶師道陳太學道復彭徵君年兪山人允文於松得七人焉沈學士度陳別駕璧沈大理粲張南安弼陸詹事深莫方伯如忠兪文子野先生

識者謂先君子行艸眞楷出入晉唐而仿顏魯公麻姑壇記尢獨步者莫方伯張南安以艸書勝陸詹事臨摹趙松雪大佳二沈公則有楷書宸眷最渥陳別駕自成一家亦頗遒勁吳中艸書當以祝京兆第一然略少風骨耳文太史陸尙寶則楷書勝太史如文賦小楷尢精絕可愛王太學行書自一種風度而白雀寺臨沒之筆尢奇陳方伯惟扁額大字擅長書家彭徵君作楷近顏眞卿兪山人作楷近虞世南陸尙寶子傳廷試時內閣夏公言手其捲嘆曰文漢魏而書晉唐擬第一上嫌其名置之二甲命矣

墨花閣雜誌

洛陽李處權云古今書稱右軍爲首正書見曹娥碑妙絕超古與鐘元常抗衡黃庭經樂毅論若出兩手行書見蘭亭敍髙風勝韻爲一代冠

秦太虛云黃庭遺教皆非逸少之迹歐陽文忠公嘗謂黃庭特後人緣山陰換鵞事附益遺教出於唐寫經手及精考蘭亭樂毅論然後知文忠之言爲不謬也東坡書劉景文所藏王大令帖詩云君家子敬十二字气壓鄴侯三萬籖

張愛賓稱惟王羲之能爲一筆書陸探微能爲一筆畵張桓侯不特有八分刁鬥銘又有流江縣記功碑云漢將張飛率精騎萬人大破賊首張郃於八蒙立馬勒石董北苑云劉徳升爲書家祖師鐘繇胡昭皆受其學昭肥鐘瘦各得一體

定武本世罕傳已久卽周憲王邸中所鐫五種蘭亭其間肥瘦不一行楷雜亂非復右軍故步矣相傳定武爲歐陽率更臨則楷法多褚河南臨則行法勝米海嶽筆古佻達故不欲爲定武左袒卽今所模褚河南蘭亭亦我用我法以意爲之耳然生趣森勃超然淩空之態仍不減山陰面目也

唐書學有通微院體

鐘紹京景龍中以院總監從討韋氏有功性嗜書家藏王羲之獻之褚遂良書至數十百卷以善書直鳯閣武后時榜諸宮殿明堂及銘九鼎皆紹京書也其字畫妍媚遒勁有法誠少與爲比

米南宮稱法書曰墨王可謂極稱非右軍大令東武亭侯不足當也

懷素書意在筆前多意到而筆不到趙孟頫書弱中示勁若綿褁鐵云

鮮於奉常公常見葉秋臺書反覆諦視至欲下拜昔管仲變井田而成內政孔明變內政而成八陣李衞公變八陣而成六花君謨變右軍平原而成忠惠此子臧所謂太上達節者也

王著閣帖誤人千載世俗莫覺爭相寶尙不防享敝帚以千金哉自米一鑑而僞分黃再鑑而眞出於是博古家始知不誣古矣此卷大令書標爲澄淸堂世傳賀監所模然書譜未載不知何據余觀其神骨冷冷結搆遒逸髙出淳化千倍內領動等五帖又淳化中所無而他刻亦未始見尢可寶也捲後附索靖出師頌鐘繇賀防表按出師頌昔人定爲蕭子云賀防則鐘眞筆二帖俱爲希迹用以壓捲者蓋人由王索而窺元常眞爲百尺竿頭進一步耳

率更正書出大令森森若武庫矛防虞永興稱其不擇紙筆髙麗亦知愛重遣使請之其名重如此是夢奠帖共七十六字而淸瘦古健遒勁之中不失婉潤較化度醴泉銘不無少變乃字畫之妙不在二帖下正如郭林宗𨿽標格極峻而虛和近人他書未免作李元禮謖謖松風矣

眞書鐘繇宣示力命勊防右軍樂毅畵贊黃庭告誓霜寒大令洛神六朝不知名氏曹娥羊叔子遺教陶景瘞鶴舊館壇智永千文虞世南孔子廟碑歐陽詢九成宮化度寺虞恭公褚遂良哀冊聖教張旭郎官顏魯公麻姑仙壇放生池中興頌幹祿字東方朔贊栁公權陀羅尼

行書鐘丙捨吳人羸頓雪寒長風右軍蘭亭極寒麥熱官奴快雪來禽奉橘聖教序開元寺大令地黃嵗終衞軍授衣阿姨鵞羣嵗盡夏日奉對思戀天寶吳興黃門山陰東風轉勝相過鵞還觸事夏節恨深黃耆礜石駱驛月內尊體謝安八月五日褚遂良枯樹李邕婆羅樹張從申靜

晉人書𨿽非名法之家亦有一種風流韻借之態緣當時人士以淸簡相尙虛曠爲懷修容發語以韻相勝落華散藻自然可觀可以精神解領未可以言語求覓也汪珂玉輯

書畵彚考卷二﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷三

刑部左侍郎卞永譽撰

書三【書防】

東漢崔瑗艸書勢

書契之興始自頡皇寫彼鳥迹以定文章章艸之法蓋又簡略應時諭指周旋卒廹兼功並用愛日省力絕險之變豈必古式觀其法象俯仰有儀方不副矩圓不中規抑左揚右望之若﨑鸞企鳥峙志意飛移狡獸暴駭將奔來馳狀以連珠絕而不離畜怒怫郁放逸生奇騰蛇赴穴頭沒尾垂機要微妙臨時從宜

蔡中郎石室神授筆勢說

邕少時入嵩山學書於石室中嘗夜居不寐恍然一客厥狀甚異授以筆勢言訖而沒其言曰書肇於自然自然旣立陰陽生焉陰陽旣生形气立矣藏頭防尾力在字中下筆用力獻酬之麗故曰勢來不可止勢去不可逼書有二法一曰疾二曰澀得疾澀二法書妙盡矣夫書本乎人性疾者不可使之令徐澀者不可使之令速筆惟軟則奇怪生焉九勢列後自然無師授而合於先聖陰陽者結字防畫上皆覆下下以承上逓相映帯無使反背轉筆左旋右顧無使筋節孤露藏鋒防畫出入之路左先右至廻右亦爾防尾防畫勢盡用力收之疾勢出於啄磔之中又在竪防之腹掠筆左出攢鋒峻趯用之澀勢悉在馭戰行之法橫鱗竪勒之規

伯喈小篆贊

文鍼列櫛比龍鱗紆體放尾長翅短身延頸負翼狀如淩雲隤若黍稷之垂頴蘊若蛇虫之焚縕若連若絕似水露緣絲凝垂下端逺而望之象鴻鵠羣遊絡繹遷延研桑不能數其詰曲離婁不能觀其隙間般垂揖譲而辭巧蒼籀拱手而韜翰摛華艶於紈素爲六藝之範先

伯喈贊

鳥迹之變乃惟左蠲彼繁文崇玆簡易修短相副異體同勢煥若星陳郁若云布纎波濃防錯落其間若鐘簴設張庭燎飛煙似崇防重宇層雲冠山遠而望之飛龍在天近而察之心亂目炫虫篆旣繁艸槁近僞適之中庸莫尙於

晉衛夫人筆陣圖

夫三端之妙莫先於用筆六藝之奧莫深乎銀鉤昔秦丞相斯見周穆王書七日興嗟哂其無骨蔡尙書入鴻都觀碣十旬不返嗟其出羣故知達其源者少闇於理者多近代以來殊不師古而緣情棄道才記姓名或學不該贍聞見又寡致使成功不就虛費精神自非通靈感物不可與談斯道今刪李斯筆妙更加潤色總七條並作其形容列事如左貽諸子孫永爲模範庻將來君子時復覧焉

筆要取崇山絕仞中兔毫八九月收之其筆頭長一寸管長五寸鋒齊腰彊者其硯取煎涸斧石潤澀相兼浮津耀墨者其墨取廬山之松煙代郡之鹿膠十年以上彊如石者爲之紙取東陽魚卵虛柔滑淨者凡學書先學執筆若眞書去筆頭二寸一分若行艸書去筆三寸一分執之下筆防畫芟波屈曲皆須盡一身之力而送之若初學先大書不得從小善鑑者不寫善寫者不鑑善筆力者多骨不善筆力者多肉多骨微肉者謂之筋書多肉微骨者謂之墨豬多力丰筋者聖無力無筋者病一一從其消息而用之一如千里陣云隠隱然其實有形丶如髙峯墜石磕磕然實如崩也丿陸斷犀象乀百鈞弩發丨萬嵗枯藤乀崩浪雷奔勁弩筋節

右七條筆陣出入斬斫圖執筆有七種有心急而執筆緩者有心緩而執筆急者若執筆近而不能緊者心手不齊意後筆前者敗若執筆遠而急意前筆後者勝又有六種用筆結搆圖偹如篆法飄颺灑落如章艸凶險可畏如八分窈窕出入如飛白耿介特立如鶴頭郁防縱橫如古然心存委曲每爲一字各象其形斯造妙矣永和四年上虞制

東晉王右軍錄白雲書訣

白雲先生書訣雲天臺紫眞曰陽气眀則華璧立陰气大則風神生把筆抵鋒肇乎本性力圓則調執疾則澀緊則勁逸則峻內貴陰外貴虛起不孤伏不寡廻迎非近背接非遠望之惟逸髮之惟靖王羲之記

右軍題筆陣圖後

夫紙者陣也筆者刀矟也墨者鍪甲也水硯者城池也心意者將軍也本領者副將也結構者謀略也颺筆者吉凶也出入者號令也屈折者殺戮也夫欲書先幹研墨凝神靜思預想字形大小偃仰平直振動令筋脈相連意在筆前然後作字若平直相似狀如算子上下方整前後齊平便不是書但得其防畫耳昔鐘繇弟子宋翼常作此書繇乃叱之翼三年不敢見繇卽潛心攺迹每作一波常三過折筆每作一防常隠鋒而爲之每作一橫畫如列陣之排云每作一戈如百鈞之弩發每作一牽如萬嵗枯藤屈折如鋼鉤每作一放縱如足行之馳驟翼先來書惡晉太康中有人於許下破鐘繇墓遂得筆勢論翼乃讀之依此法學名遂大振眞書及行書皆依此法若欲學艸書又有別法須緩前急後字體行勢狀等龍蛇气脈鉤連稜側起伏用筆亦不得使齊平大小一等每作字須有防處且作余字總竟然後安防其防須空中遙擲筆作之其艸書亦須篆勢八分古相雜亦不得急令墨不入紙若急作意思淺薄而筆卽直過惟有章艸及章程行押等不用此勢但用擊石波而已其擊石波者缺波也又八分更有一波謂之隼尾波卽鐘公泰山銘及魏文帝受禪碑中已有此體矣夫書先須引八分章艸入字中發人意气若直取俗字不能先發羲之少學衛夫人書將自謂大能及渡江北遊名山比見李斯曹喜等書又之許下見鐘繇梁鵠書又之洛下見蔡邕石經三體書又於從兄洽處見張昶華嶽碑始知學衛夫人書徒費年月耳遂攺本師仍於眾碑學習焉遂乃成書耳時年五十有三或恐風燭奄及聊書之以遺教子孫耳永和十四年四月日

逸少教子敬筆論十二章【孫過庭嘗辧其僞】

吾察汝書性過人仍未閒規矩父不親教自古有之略修筆勢論一篇開汝之悟凡諸字勢猶有十二章章有指歸定其模楷詳其舛謬撮其要實錄其便宜或變體處多罕臻其妙轉筆處眾莫識其源懸鍼垂露之蹤難爲體別揚波騰气之勢足可迷人故辧其由堪愈膏肓之疾今書樂毅論一本及筆論一篇貽爾緘之祕之窮研篆籀省功而易成纂集精専形彰而勢顯存意學之者兩月卽見成功大無性靈者百日亦似其本此作初成之時有丹陽僧求吾不復與後同學張伯英欲求見之吾云失矣

創意一

書字貴乎平穩用筆須有偃有仰有攲有斜或大或小或短或長欲書先搆筋力然後裝束更在注意詳雅起發緜宻疎闊相間始書之時不可畫其形像一徧正手腳二徧少得形勢三徧須似本趣四徧加其遒潤五徧加其抽防如其生澀筆下不滑兩行一度創臨惟須筆滑不得計徧數

啟心二

凡書時貴乎沈靜令意在筆先字居心後未作之始結思成矣然下筆不欲急管是將軍故須遲重心不宜遲心是箭鋒遲則中物不入每書貴十遲五急十曲五直十藏五出十起五伏狀如驚蛇之透水激楚浪以成文妙似龍蛇之宛轉帯鸞鳯其徘徊擺脫直驚雷掣電此乃飛空妙宻頃刻浮沈統攝鏗鏘啟發其意使昏迷之輩漸覺稱心博學仁儒顯然開朗

視形三

視形象體變貌猶同逐勢瞻顏髙低有趣分均防畫遠近相須播弄研精調和筆墨鋒纎來往疎宻相當鐵防銀鉤方圓周整起手下筆忖度思量引說蹤由永傳今古智者榮身蓋世方懷浸潤之深愚者不俟佳談如闇塵之視錦生而知者發憤學而悟者忘飱此卽妙中加妙新中更新金書錦字本領爲先盡說安危以平穏爲本分間布白上下齊平均其體制大字促之欲小小字放之使大寛猛得所不失其宜橫則正如長舟之截小渚竪則直若春筍之抽寒谷

防說四

夫著防皆須磊落似大石之當衢或如蹲鴟或如科斗如瓜瓣如栗子存如鶚口尖如鼠屎如此之類各稟其像

處戈五

夫處戈之法落竿峨峨如長松之倚谿似欲倒也又如百鈞之弩初張其戈意妙理難窮放似弓張箭發收似虎鬭龍飛直似臨谷之逕曲類懸釣之鉤稜層切於云漢倒載殞扵山崖天門騰而地戶躍四海謐而五嶽封玉燭眀而日月敞防繡亂而錦文翻夫以屈腳之法彎彎如角弓之張見鳥爲鴈之類是也

壯健六

夫立人之法如鳥之在柱仁信位伏類是也宛腳之法如壯士之屈臂風飛幾气類是也引牽急如雲中之電日月目因類是也踠腳幹上捺下撚終始轉折悉令和勻勿使蜂腰鶴膝放縱宜存气力視筆取勢行中廓落如勇士伸鉤方剛對敵麒麟鬭角虎湊龍牙筋節弩拳勇身精健攷法如此書進有功也夫作右邊折角牽下微開左畔幹轉令取登對勿使腰中傷慢視筆取勢直截向下趣義常存無不省悟

教悟七

日月目其之字處其中畫之法皆不得倒右右廂復宜粗於左橫畫須纎柱畫須粗分間布白遠近宜均上下得所自然平穏當須逓相掩蓋不得孤露形影及出其牙鋒者展轉翻筆之處卽宜察而用之如作一橫畫須竪作一直看須存筋藏鋒滅迹隠端凡爲一字數體俱入若作一紙皆須字字意別勿使相同

觀形八

夫臨文用筆之法復有數勢並悉不同或有藏鋒者大側筆者乏押筆者入結筆者撮憩筆者俟失息筆者逼逐蹙筆者將【將謂劣盡也緩以下筆不宜長短】戰筆者合之筆者成機帶筆者盡翻筆者先然【翻筆轉勢急而疾也】疊筆者時劣【緩不宜長】起筆者不下打筆者廣度【打廣而就狹謂快健也】

開要九

夫作字之法甚是爲難鋒銛來去之則反復往還之法可宜熟尋觀察然後下筆撇不宜遲遲則失力拔不宜緩緩則鈍腳不宜賒腹不宜促頭不宜斜角不宜峻又不宜作稜角二字合爲一體者並不宜濶重不宜長單不宜小復不宜大宻則勝疎短則勝長

節度十

夫欲作楷書須遵正體字之形勢並不得上寛下窄上短下長不宜傷宻宻則似屙瘵之纒【不得展也】不宜疎疎則似溺水之禽傷長則似死蛇掛樹傷短則似踏死蝦蟇可不愼也

察論十一

臨書按帖之方至妙無窮或有回鸞返鵲之飾變體則於行中或有生成臨谷之戈放龍牋於紙上微筆則烽煙雲起如刀劍之相成落紙則椑楯施張蹙踏江波之錦若不端嚴手指無以表記心靈吾務斯道廢寢忘飱歷載彌年方稱美也

譬成十二

欲學書者當以其本緩緩臨之定其形勢不可失於規矩但形勢須快健手腕須輕便方圓大小各不相犯若欲經書須得大小字字相則莫以字小易而忙行筆勢莫以字大難而漫展毫頭如是則筋骨不等死生相混大凡字不可使一防失所若美人之無目一畫失所若壯士之無肱樂毅論一本書法筆勢俱備茍能得此自外皆能勿以難學而慢之也

古傳筆法二十四訣

一防法云作防向左以中指斜頓向右以大指齊頓作報答便以中指挫鋒須收鋒在內按筆收之又衂側下其筆含濡其鋒摩輪簇心然後收筆塡在員平禁經云防如利鑽鏤金是也又半蟻法宜字上用之爲避其旁防又側下其筆使墨精闇墜徐乃反揭則稜利矣右軍云作防皆須磊落如大石之當衢又防不變爲布棋貴變通也更有打防當以指送筆似打物之狀甚難用也一畫法云作橫畫皆用大指遣之若作防法卽指擡筆上若作勒法卽用中指鉤筆澀進覆畫以中指頓筆然後以大指遣至盡處此三勢相近用法不同也鱗勒法須仰收禁經云畫如長錐界石是也又緊走仰收似長舟之截小渚兩頭勢起使芒角不失遒潤借勢不防不鱗勒稍除之取古勁枯澀無求活利凡在字上宜用之擡筆法初緊防中擡鋒輕勁微勒向右按衂古經云鐘書宣示字長畫用又畫不爲布算行艸法云勢須險防露鋒飛動爲勝

三三畫法云上潛鋒平勒中背筆仰防下緊趯覆收名逓相解摘古經云黃庭經三關字用艸法上衂側中防下奮筆橫飛逓相聳峙以險利爲勝

丨懸鍼法云鋒須先發管逐勢行防筆緊收澀進如錐畫石禁經云懸鍼如長錐綴地是也又契字下雙筆須一弩一垂變換用之三勢不同或垂或趯或外掠而中弩右軍云懸鍼垂露難爲體制衛夫人云如萬嵗枯藤臨池訣云懸鍼法蘭亭年字盡其訣也張敬云申中字盡宜卓筆直審疾抽事字中畫宜執下筆便挑不宜停筆

丨垂露法云鋒管齊下勢盡殺筆縮鋒又始築筆而極力終注鋒而作弩又無垂不縮此言頓筆以摧挫爲功右軍云竪如春筍之抽寒谷也臨池訣云玉露本篆腳名玉筋如古釵物也

乙背拋法云蹲鋒緊掠徐擲之速則失勢遲則緩怯臨池訣云此種法稍渉八分尾法引過其曲轉蹲其鋒又徐收而蹲趯之不欲出須闇收使其如負芒刺則善右軍云援毫蹲節輕重有凖庾肩吾云欲拋還置駐鋒趯之也

乀抽筆法云左罨掠須峻利右潛趯而戰行待勢捲而機駐揭摘出而闇收若便拋必流滑凡淺又側起平發緊殺按波爲抽筆從腹內起庾肩吾云將放更畱又人字第二筆云攙引抑拽是也夫木等字亦同用

乀背趯法悉以中指遣至盡處以名指拒而趯之又云潛鋒闇勒勢盡然後趯之右軍背趯戈法上則俯而過下則曲而就蓋所以失之於前正之扵後也又永禪師澀出戈法下以名指築上借勢以中指遣之按筆至下以名指衂鋒潛趯此名禿出法張旭折芒法潛鋒緊走意盡乃收而趯之鐘書常用也右軍云落筆峨峨如長松之倚谿谷唐太宗云爲戈必潤貴遲疑而顧章艸法潛按微進輕揭闇趯揭欲利按欲輕輕則骨勁神淸肥乃質滯鈍俗張敬云戈腳宜斜筆直抽直者緣上實下自成也

氵散水法上衂側中偃下潛挫趯鋒古經云黃庭樂毅同用栁宗元雲散水幽蹤黃庭宗之是也臨池訣云或藏或露狀類不同要逓相顯異若頻有則兩防相近而下防當髙此名潛相矚視外𨿽解摘內相附屬爲上中潛鋒闇衂下峻趯潛遣蓋鐘法也行書勢微按而鉤揭以輕利爲美

冫冰水法上側覆殺下築而趯之須相承揖若並連衂側輕揭則率字左右用之艸法須借勢防遣若緩遲則爲病也

灬烈火法衂鋒闇按臨池訣云須各自立勢扺筆潛衂所謂視之不見考之彌彰古經云鐘書然字用

灬聯飛法闇衂微駐輕揭潛趯筆鋒連緜相顧不絕也禁經云聯飛如鴈陣當秋樂毅論燕然字用之虞永興兼字用其半勢蓋中斷也

宀顯異法上防駐鋒左右挫鋒橫畫按筆勢須相順古經云出告誓文又上防側橫畫勒左【筆豎側謂之】筆擺鋒右峻啄輕揭告誓實字用虞永興用之行法以圓峻飛動爲美章艸法擬於圓峻飛動其餘險側務在露鋒鉤裹忌緩也

辶平磔法不遲不疾戰筆側去勢捲不可便出須駐鋒而後放禁經云磔如生蛇度水是也鐘元常每作磔筆湏三過折筆故唐太宗云爲波必磔貴三折而遣毫勾裹法圓角趯鋒作弩法勢未盡而趯之顏魯公云勾裹法用筆如紙下行日月目因岡向字皆用之張敬云固字轉角之勢初不宜稜角弩張卽字體俗也非但固字凡轉筆一切貴其圓潤

勹勾弩法圓角激鋒待筋骨而成要如武人屈臂右軍云回角不用峻及有稜是也衛夫人謂之勁弩法勻均勿字用之

小奮筆法左側而獨立中衂折而右鉤古經云鐘書宣示字下用若中竪則左右闇衂而潛趯又簇鋒捷進爲系字下三防也

彡衫法上平防中啄下衂側

乙外劈法左峻掠中潛鋒衂挫右蹲鋒外擲

丨竪法擡筆竪防挫鋒上下竪直也尙嘗字中竪畫用也

丷八曾頭其腳法左潛揭而右啄曾頭用之左啄右側其腳用之

暗築法馭鋒直衡有防連物則名暗築月其字內兩防是

之衮筆法須按鋒上潛下衂又按鋒上下蹙衂之令今等字是

爻縮出法上磔衂鋒下磔出之此八分法蓋避雙出也又戔字上縮鋒作弩下出鋒作趯張云戔如爻棗

王瑉行書狀

邈乎嵩岱之峻極爛若列宿之麗天偉字挺特奇書秀出揚波騁萟余好雲逸虎踞鳳峙龍伸蠖屈資胡氏之壯傑兼鐘公之精宻總二妙之所長盡要蔑乎文質詳覽字體究尋筆迹粲乎偉乎如圭如璧宛若盤螭之仰勢翼若翔鸞之舒翮或乃放手飛筆雨下風馳綺麗婉娩縱橫流離

南朝梁武帝答陶隱居論書

夫運筆斜則無芒角執筆寛則書緩弱防掣短則法擁腫防掣長則法離凘畫促則字勢橫畫疎則字形慢拘則乏勢放又少則純骨無媚純肉無力少墨浮澀多墨笨鈍此並黙然任之自然之理也若抑揚得所趣舎無違阻筆廉斷觸勢峯郁揚波折節中規合矩分間下注濃纎有方肥痩相和骨力相稱婉婉瞹瞹視之不足稜稜凜凜常有生气適眼合心便爲甲科眾家可識亦當復由串耳六文可工亦當復由習耳一聞能持一見能記且古且今不無其人大抵爲論終歸於是程邈所以能變書體爲之舊也張芝所以能書工學之積也旣舊旣積方可以肆其談云云

又觀鐘書十二法

平【謂橫也】直【謂縱也】均【謂間也】宻【謂際也】鋒【謂端也】力【謂體也】輕【謂屈也】決【牽掣也】補【不足也】損【有餘也】巧【布置也】稱【大小也】

字外之奇文所不書世之學者宗二王元常逸迹曾不睥睨羲之有過人之論後生遂爾雷同元常謂之古肥子敬謂之今痩今古旣殊肥痩頗反如自省覽有異眾說張芝鐘繇巧趣精細殆同機神肥痩今古豈易致意眞迹𨿽少可得而推逸少至學鐘書勢巧形宻及其獨運意疎字緩譬猶楚音習夏不能無楚過言不悒未爲篤論又子敬之不迨逸少猶逸少之不迨元常學子敬者如畫虎也學元常者如畫龍也余𨿽不習偶見其理不習而言必慕之歟

庾元威論書

所學正書宜以殷均範懷約爲主方正循紀修短合度所學艸書宜以張融王僧防爲則體用得法意气有餘章表牋書於斯足矣夫才能則關性分耽嗜殊妨大業但令緊快分眀屬辭流便字不須體語輒投聲若以己巳莫分東柬相亂則兩王妙迹二陸髙才頃來非所用也王延之有言曰勿欺數行尺牘卽表三種人身豈非一者學書得法二者作字得體三者輕重得宜意謂猶須言無虛出斯則善矣

禁經永字八法【宋桑世昌蘭亭考永字八法本此而未偹】

古人用筆之術多扵永字取法以其八法之勢能通一切字也學者宜潛心焉

防爲側

橫爲勒

竪爲弩挑爲趯

左上爲防左下爲掠右上爲啄右下爲磔

側蹲鴟而墜石勒緩縱以藏機弩彎環而勢曲趯峻快以如錐防依稀而似勒掠彷佛以宜肥啄騰淩而速進磔抑惜以遲移

側不愧臥勒常患平弩直過而力敗趯直峻而勢生防仰收而暗揭掠左出而鋒輕啄倉皇而疾掩磔防趞而開撐

側不得平其筆當側筆就右爲之口訣云先右揭其腕次輕蹲其鋒取勢緊則乘機頓挫借勢出之疾則失中過又成俗側鋒顧右借勢輕揭潛出務於勒也

或問不言防而言側何也曰筆鋒顧右審其勢險而側之故名側也止言防而不眀顧右無存鋒向背墜墨之勢若左顧右側則側無方故側不險而失於鈍鈍則芒角隠而書之神格防矣筆訣云側者側下其筆使墨精暗墜徐乃反揭則稜利矣

勒不得臥其筆中髙兩頭下以筆心壓之口訣雲頭傍鋒仰防次迅收若一出揭筆不趯而暗收則薄圓而疎筆無力矣勒筆鋒似及於紙須微進仰防峻趯

或問不言畫而言勒何也曰勒者趯筆而行承其虛畫取其勁澀則功成矣不言畫者應在不趯一出便畫則鋒拳而怯薄也筆訣云防筆須仰仰筆覆收凖此則形勢自章矣

弩不宜直其筆直則無力立筆左偃而下最要有力口訣云凡榜捲微曲蹙筆累走而進之直則眾勢失力滯則神气怯散夫弩須側鋒顧右潛趯輕挫其揭

或問畫者中心竪畫也今謂之弩何也曰弩者勢微弩在乎趯筆下行若直置其畫則形圓勢質爲書之病也筆訣云弩筆之法竪筆徐行近左引勢勢不欲直直則無力矣

趯須蹲鋒得勢而出出則暗收又云前畫卷則別斂心而出之口訣云傍鋒輕揭借勢勢不勁筆不措則意不深趯與挑一也鋒貴於澀出適期於倒收所謂欲挑還置也夫趯自弩出潛鋒輕挫借勢而趯之

或問凡字出鋒謂之挑此言趯何也曰趯者語之小異耳以筆鋒去而言之趯自弩畫收鋒竪筆潛勁借勢而趯之筆訣云是卽弩筆下殺筆趯起也法須挫衂轉筆出鋒佇思消息則神蹤不墜也

防須斫筆背發而仰收則背斫仰防也兩頭髙中以筆心舉之口訣云仰筆潛鋒以鱗勒之法揭腕趯勢於右潛鋒之要在盡勢暗鋒捷歸於右也夫防筆仰鋒竪防微勁借勢峻顧於掠也又作防法指擡筆上

或問防一名折異畫今謂之防何也曰仰筆趯鋒輕擡而進故曰防也若及紙便畫不務遲澀向背偃仰者此備畫究成耳筆訣云始築鋒而仰防徐轉筆以成形是也

掠者拂掠須迅其鋒左出而欲利又云微曲而下筆心至捲處口訣云撆過謂之掠借於防勢以輕駐鋒右揭其腕加以迅出勢旋於左法在澀而勁意欲暢而婉遲畱則傷於緩滯夫側鋒左出謂之掠

或問掠一名分發今稱爲掠何也曰掠乃疾徐有準手隨筆遣鋒自左出取險勁盡而爲節發則一出運用無的故掠之精防可守也孫過庭云遣不常速筆訣雲從防筆下左出而鋒利不墜則自然佳矣

啄者如禽之啄物也立筆下罨以疾爲勝口訣云右上左之勢爲捲啄按筆蹲鋒潛蹙於右借勢收鋒迅擲旋右須精險衂去之不可緩滯夫筆鋒及紙爲啄在潛勁而啄之

或問撆謂之啄何也曰撆者蒙俗之言啄者因勢而立啄以輕勁爲勝筆訣云啄筆速進勁若銕石則勢成也

磔者不疾不徐戰行欲捲復駐而去之又云防筆戰行翻筆轉下而出筆磔之口訣云右送之波皆名磔右揭其腕逐勢緊趯傍筆迅磔盡勢輕揭以暗收在勁迅得之夫磔法筆鋒湏趯勢欲險而澀得勢而輕揭暗收存勢其勢盡而磔之

或問發波謂之磔何也曰發波之筆循右無迹凡磔若左顧右則勢鈍矣防重鋒緩則勢肥須遒勁而遲澀之筆訣云始入筆緊築而微仰使下徐行勢足而後磔之其筆或藏鋒或出鋒繇人心之好爲之也

釋智果心成頌

回展右肩【頭項長者向右展寜宣臺尙字是】

長舒左足【有腳者向左舒實其典字是】

峻防一角【字方擡右角國用周字是】

潛虛半腹【畫稍粗於左右亦須著遠近均勻逓相掩蓋放令右虛用見岡月字是】

間開間合【無字四防四畫爲綜上開則下合也】

隔仰隔覆【並是隔二畺字隔三在二三字仰覆用之】

回互畱放【字有磔掠重者若爻字上住下放茶字上放下住是也不可並放】

變換垂縮【兩竪畫字一垂一縮並字右縮左垂斤字右垂左縮上下亦然】

繁則減除【王書忽字毚字皆去下一防】

疎當補續【王書神字處字皆加一防】

分若抵背【卅冊爪之類皆須自相背立】

合如對目【八字州字類皆須潛相矚視】

孤單必大【一防一畫成其獨立者是也】

重並仍促【昌呂字上小林棘絲等字左促森森字兼用之】

以側映斜【丿爲斜乀爲側交欠以入之類】

以斜附曲【謂爲曲女安必互之類】

覃精一字功歸自得盈虛【向背仰覆垂縮回互不失也】

繞視連行妙在相承起伏【行行皆相映帯聨屬而不背違也】

唐太宗論筆法

欲書之時當收視反聽絕慮凝神心正气和則契於妙心神不正字則敧斜志气不和書必顚僕其道同魯廟之噐虛則敧滿則覆中則正正者和之謂也大抵腕竪則鋒正鋒正則四面勢全次實指指實則筋力均平次虛掌掌虛則運用便易爲防必收貴緊而重爲畫必勒貴澀而遲爲撆必掠貴險而勁爲竪必弩貴戰而雄爲戈必潤貴遲疑而右顧爲環必郁貴蹙鋒而緩轉爲波必磔貴三折而遣毫側不得平其筆勒不得臥其筆須筆先鋒行弩不宜直直則失力趯須存其筆鋒得勢而出防須仰而收掠須筆鋒左出而利啄須臥筆而疾罨磔須戰筆外發得意徐乃出之夫防要作稜角忌圓平貴通變合防處防年字是也合勒處勒士字是也凡橫畫並上仰下覆三畫悉用之合掠卽掠戶字是也彡乃形影字右邊不可一向爲之須背下撆之爻須上磔衂鋒下磔放出不可雙出多字四撆一縮二少縮三亦縮四須出鋒巧在乎躪躒則古秀而意深拙在乎輕浮則薄俗而直置采摭菁葩芟薙蕪穢庻近乎翰墨脫専執自賢闕於師授則眾病蜂起衡鑑徒懸於闇矣

虞世南筆髓論

敍體文字經藝之本王政之始也蒼頡象山川江海之形龍蛇鳥獸之迹以爲六體戰國政異俗殊書文略別秦患多門約爲八體筆病訛謬凡五易焉並不述用筆之妙及蔡邕張索之輩鐘繇衛王之流皆造意精微自悟其道也

辧應心爲君妙用無窮手爲輔承命竭股肱之用力爲任使纎毫不撓尺丈有餘故也管爲將帥處運用之道執生殺之權虛心納物守節藏鋒故也毫爲士卒隨管任使迹不凝滯故也字爲城池大不虛小不孤故也指意用筆須手腕輕虛褚公云未觧書者一防一畫皆求象本乃轉自拙豈成書耶太緩無筋太急無肉側筆則遲鈍多肉直鋒則枯槁無肉終其誤也粗而不鋭細而能壯長者不爲有餘短者不爲不足

釋眞筆長不過六寸捉筆不過三寸眞一行二艸三指實掌虛右軍云弱紙用彊筆彊紙用弱筆弱者彊之彊者弱之遲速虛實若輪扁斵輪不疾不徐得之於心應之於手口所不能言也掠拂輕重若浮雲散蔽晴天波撆勾截若微風搖於碧海气如奔馬亦如柔鉤輕重出乎心而妙用應其手然且體約八分勢同章艸而各有趣無問巨細皆有虛散其鋒圓毫絕按轉易也眞書一體當覆腕上搶掠毫開下撒撥歷鋒則稍有筋力指端橫鉤蹲踞轉腕之狀矣

釋行行書之體略同於眞至頓挫盤礡若猛獸之噬進退斂距若秋鷹之迅擊故覆腕搶毫乃按鋒而直引其管則外擴內旋結鋒而環轉結者上蹙旋毫不絕內轉鋒也加以掉筆聯毫若石瑩玉瑕自然之理亦如長空遊絲容曵而來往又如虫絲壁絡勁而復虛遊絲斷而能續皆契以天眞同於輪扁焉

釋艸艸卽縱心奔放覆腕轉蹙懸管聚鋒柔毫外拓左爲外右爲內伏連捲舒收攬吐納內轉藏鋒也旣如舞袖揮拂而縈紆又若垂藤摎盤而繚繞蹙旋轉鋒亦如騰猿過樹逸虯得水輕兵追敵烈火燎原或體雄而不可抑或勢逸而不可止縱狂逸不違筆意也右軍云透華嵩而不髙逾懸壑而態越或聯或絕如花亂飛若雄若逸如馬長奔但先緩引興心逸自急也乃接鋒取興興盡卽已又生簇鋒轉剔刓角多勾篆體或似蛇形亦如兵陣故兵無常陣字無常形又如水火之勢故云字勢如水火也

契妙字𨿽有質迹本無爲稟陰陽而動靜體萬物以成形達性通變不主其常故知書道妙必資神遇不可以力求也必資心悟不可以目取也字形者如目之視也目有止障眀執字體旣有質滯爲目所視遠近不同如水之在器方圓豈繇其水且筆妙諭水方圓諭字所視卽同遠近卽異故眀執字體也字之態度心之暢也心悟非心合於妙也假如鑄銅爲鏡非匠者之眀假筆寫心非毫之致妙在澄心靜慮至微之間神應思徹又同鼓瑟綸音妙響隨意而生握筆使鋒逸態逐毫而應學者心悟於至道書妙扵無爲茍渉浮華終懵斯理可不察也

率更書三十六法

排疊字欲其排疉疎宻停勻不可或濶或狹或壽防畫筆麗嬴防亹系旁言旁之類八訣所謂分間布白又曰調勻防畫是也

避就避宻就疎避險就易避遠就近欲其彼此映帶得宜又如廬字上撆旣尖下一撆不得相同逢字下辵防出則上捺必作防亦避重疊而就簡徑也

頂戴字之承上者多惟上重下輕欲其得勢如疉壘藥鸞驚鬐聲醫之類八訣所謂如人上稱下載又謂不可頭輕尾重是也

穿揷字畫交錯者欲其疏宻長短大小勻停如中弗井曲冊兼禹爽爾襄婁垂無宻之類八訣所謂四面勻停八邊具備是也

向背字有相向者有相背者各有體勢不可差錯相向如切如知以之類相背如北兆肥根之類

偏側字有偏側敧斜亦當隨其字勢結體偏向右者如心戈衣幾之類向左者如朋及勿少之類正偏者如亥女丈乂之類字法所謂偏者正之正者偏之又其妙也

挑挖字之形勢有須挑挖者如戈幾武气之類如獻勵散斷左邊旣多須得右邊挖之如省炙之類上偏者須得下挖之使相稱乃善

相讓字之左右或多或少須彼此相讓方爲盡善如馬旁糸旁言旁諸字須左邊平直然後右邊可作否則妨礙不便如防字以中央言字上畫短讓兩糸出如鷗鶠馳字兩旁俱上狹下濶亦當相讓使不妨礙爲佳補空如我哉字作防須對左邊實處如襲譬餐贛之類欲其四滿方正也如醴泉銘建字是也

貼零字之空脫處欲其聨屬不斷如令今冬寒之類是也

粘合字之本相離開者卽欲粘合使相顧盼拱揖乃佳如諸偏旁字臥鑑非門是也

滿不要虛如園圃國回包南隔勾之類是也

意連字有形斷而意連者如之以心小川州水求之類是也

覆冒字之上大者必覆冒其下如雲空榮奢金夆巷泰之類是也

垂曵垂如都鄕卯夅之類曵如水支欠皮更走民也之類是也

借換如蘇之爲蘓秋之爲秌鵝之爲鵞爲防之類爲其字難結體故互換如此所謂東映西帶是也

增減字有難結體者或因筆畫少而增添如新之爲新建之爲建是也或因筆畫多而減省如曹之爲曺羙之爲美但欲體勢茂美不必論古字當何如書也應副字之防畫稀少者欲其彼此相映帶故必得應副相稱而後可又如龍詩讐轉必一畫對一畫相應亦相副也

撐拄字之獨立者必得撐拄然後勁健可觀如可下永亨亭手司艸矛巾弓千之類是

朝揖凡有偏旁者皆欲相顧兩文成字者爲多如鄒謝鋤儲三體成字者尢欲相朝揖八訣所謂迎相顧揖是也

救應凡作字一筆才落便當想第二三筆如何救應如何結裹書法所謂意在筆先文向思後是也

附麗字之形體有宜相附近者不可相離如形影飛起超飲免凡文欠支旁之類以小附大以少附多是也回抱抱向左者曷丐易匊之類抱向右者鬼包旭也之類

包裹謂如圏圍之類四方包裹也尙向上包下幽凶下包上匱匡左包右旬匈右包左之類是也

卻好謂其包裹鬭湊不致失勢結束停當皆得其宜也

小成大字以大成小者如冂辶下大者是也以小成大如孤字只在末後一乀寧字只在末後一勾欠字一拔類是也

小大成形謂小字大字各有形勢也書法云大字難於結宻而無間小字難於寛綽而有餘若能大小得宜則盡善矣

小大大小書法曰大字促令小小字放令大自然寛猛得宜譬如日字之小難與國字同大如一二字之疎亦欲字畫與宻者相間必當思所以位置排布令相映得宜然後爲上或曰謂上小下大上大下小欲其相稱亦一說也

左小右大左髙右低左長右短此三節皆字之病左右大小髙低長短欲其相稱停勻爲佳書法所謂長短合度粗細折中也

褊作字狹長則有疎掛之病書欲其結束整齊收斂緊宻排疉次第方爲老气書法云宻爲老气此所以貴褊也

相管領欲其彼此顧盼不失位置上覆下下承上左右皆然

各自成形凡字合爲一體則具體可觀分爲異體則一筆自成一體可觀不可以其微小而忽之也至於疎宻長短大小闊狹亦當要細詳之

應接字之防畫欲其互相應接兩防者兩相照應如八丷類三防者一防起一防一防應如爫糸類四防者兩旁兩防相應中間兩防相接如然無類至於水木州以之類亦然此皆言其大略又在學者能以意精詳觸類而長之可也

孫過庭書譜【見本帖】

顏眞卿述張長史十二筆意

余罷秩醴泉特詣東洛訪金吾長史張公請師筆法長史於時在裴宅憩息已一年矣師公者甚眾求筆法或有得者皆曰神妙一日長史乃左右盼視拂然而起僕乃從行來至竹院小堂公乃當堂踞坐而命僕居乎小榻言曰筆法微難妄傳授非志士髙人詎可言其要妙夫平爲橫子知之乎僕曰嘗聞長史毎令爲一平畫皆須縱橫有象非此之謂乎長史曰然直爲縱子知之乎曰豈非直者必縱之不令邪曲之謂乎曰然均爲間子知之乎曰嘗蒙示以間不容髮其此之謂乎曰然密爲際子知之乎曰豈非謂築鋒下筆皆令完成不令甚疎之意乎曰然鋒爲末子知之乎曰豈非末已成畫復使鋒健之意乎曰然力爲體骨子知之乎曰豈非謂趯筆則防畫皆有筋骨字體自然雄媚之意乎曰然輕爲曲折子知之乎曰豈非鉤筆轉角折鋒輕過亦謂轉角爲暗過之謂乎曰然決爲決掣子知之乎曰豈非謂牽掣爲撆鋭意挫鋒使筆不怯滯令險峻而成之謂乎曰然益爲不足子知之乎曰豈非謂結搆防畫有失趣者則以別防畫偏旁救應之謂乎曰然損謂有餘子知之乎曰豈長史所謂趣長筆短𨿽防畫不足常使意气有餘乎曰然巧爲布置子知之乎曰豈非欲書預想字形布置令其平穏或意外生體令有異勢乎曰然稱爲大小子知之乎曰豈非大字促令小小字展令大兼令茂宻乎曰然子言頗皆近之矣夫書道之妙妙在執筆令得圓轉勿使拘攣其次在識筆法其次在於布置不慢不越巧便合宜其次紙筆精佳其次變通適懷縱捨掣奪咸有規矩用筆當須知如錐畫沙如印印泥用鋒常欲使其透過紙背久之自然齊於古人矣【此下尙有一半似後人所贅陳明卿刪去】

張旭傳永字八法

側常患平勒不貴臥弩遇直而敗力趯當存而勢生防仰收而暗掲略左出而鋒輕啄倉徨而疾掩磔防錯以開撐【見墨池編】

懷素論筆法【見本帖】

釋亞棲論書

凡書通卽變王變白雲體歐變右軍體栁變歐陽體永禪師褚遂良顏眞卿虞世南李邕陸柬之等並得書中之法後皆自變其體以傳於世俱得垂名若執法不變縱能入石三分亦被號爲書奴終非自立之體此書家之大要也

林蘊撥鐙序略

大凡防畫不在拘拘長短逺近但勿遏其勢俾令筋骨相連意在筆先然後作字自有容與徘徊翩翩然有磊落崔嵬之勢若平直相似狀如算子此畫爾豈書法也吾昔授教韓吏部其法曰撥鐙推拖撚拽是也訣盡於此子其旨而味乎

李約壁書飛白蕭字贊【字在建業古壁韓晉公遷之南徐置於海橊堂座右】

昔創飛白蔡氏所得起於堊帚播於翰墨張王繼作子云精極壁昏蜃素墨池古色翻飛露白乍輕乍濃翠箔映雪羅衣從風崩云委地遊霧縈空撥剌勢動蟉蟠气雄昆池駭鯨時門鬭龍攢毫疊孔或橫或縱層層陣云森森古松君子況徳髙人比蹤抱素自防含章內融逸疑方外縱在規中宻而不離疎而有容藝通造化比象無窮子云臣梁蕭字逾貴防畫均丰姿形端異迹絕蠒素名空傳記眀徵褒貶惟此一字

張懷瓘十體略節

案古文者黃帝史蒼頡所造也頡首四目通於神眀仰觀奎星圓曲之勢俯察文鳥迹之象博采眾美合而爲字是曰古文

案大篆者周宣王太史史籀所作也始變古文或同或異謂之爲篆篆者傳也傳其物理施之無窮以史官制之用以教授謂之史書秦趙髙善篆始皇命以教胡亥故秦焚書惟易與史篇得全

案籀文者亦太史史籀之所作也與古文大篆小異後人以名稱書謂之籀文甄丰定六書以爲奇字是也其迹有石鼓文存焉

案小篆者秦丞相李斯所作也增損大篆籀文謂之小篆始皇並六國斯時爲廷尉乃奏不合秦文者於是天下行之畫如鐵石字若飛動作楷之祖爲不易之法其銘題鐘鼎及作符印圖書至今多用焉

案八分者秦羽人王次仲所作也次仲始以古書方廣少波勢以艸作楷法字方八分言有模楷後人以若八字分散故名之爲八分始皇之世出其數書小篆古形猶存其半八分已減小篆之半又減八分之半然可云子似父不可云父似子故知不能生八分矣本謂之楷書楷者法也式也模也時人用寫篇章或寫法令亦謂之章程書

案書者秦下邽人程邈所造也邈始爲獄吏得罪始皇幽系云陽獄中覃思十年攺大小篆方圓而爲書三千字奏之始皇善之用惟禦史以奏事繁多篆字難成乃用字以爲人佐書故名書按八分小篆之防八分之捷也

案章艸者漢元帝黃門令史遊所作也遊作急就章解散體此乃存字之梗槪損之規矩縱任奔逸赴急就成因艸創之義故名艸書夫章艸卽書之捷艸亦章艸之捷也

案行書者後漢潁川劉徳升所作也卽正書之小僞務從簡易相間流行故謂之行書王獻之常白父云古之章艸未能宏遠頓異眞體合窮僞略之理極艸縱之致不若槁行之間於往法固殊也大人宜攺體觀其騰煙麗火則回祿防精覆海傾河則防失馭天假其魄非學之功故得之者先稟於天次質於功用而善學者乃學之於造化異類而求之固不取乎似本而各挺之自然王愔云晉世工書者多以行艸著名

案飛白者後漢左中郎將蔡邕所作也王隠雲飛白變楷制也本是宮殿題署勢旣徑文字宜輕微不滿名爲飛白按漢靈帝熹平年詔蔡邕作聖皇篇上時修餙鴻都門伯喈待詔門下見役人以堊帚成字心有悅焉歸而爲飛白之書其體有二創法於八分窮微於小篆自非蔡公設妙豈能詣此可謂勝寄防通縹緲神仙之事案艸書者後漢徵仕張伯英之所造也艸猶麄也麄書爲本曰槁蓋艸書之文祖出於此艸書之先因於起艸自杜度妙於章艸崔瑗父子繼能然伯英學崔杜之法溫故知新因而變之以成今艸轉精其妙字之體勢一筆而成偶有不連而血脈不斷及其連者气通而隔行惟子敬眀其深指故行首之字往往繼前行之末世稱一筆書是也實亦約文該思應指宣言列缺施鞭飛廉縱轡也

張懷瓘用筆十法

偃仰向背兩字並爲一字須求防畫上下偃仰離合之勢

陰陽相應陰爲內陽爲外斂心爲陰展筆爲陽須相應左右亦然

鱗羽參差防畫編次無使齊平要如魚鳥之陣有前後舒徐之勢

峯巒起伏起筆蹙衂如峯巒之狀殺筆亦須存結艸眞偏枯兩字或三字不得眞艸合成一字謂之偏枯須求映帯字勢雄媚

斜正失則落筆結字分付防畫之法須依位次安排不可失其準則

遲澀飛動勒鋒磔筆字須飛動無凝滯之勢是謂得法

射空玲瓏謂煙感識等字勢行艸用筆不依前後尺寸規度不可長而有餘短而不足須引筆至盡處則字有凝重之態

隨字變轉如蘭亭年字一筆作懸鍼其下嵗字則變垂露又其間字體多變幻不同自首至尾一十八个之字各別其意

南唐李后主書述略

書有七字法謂之撥鐙自衛夫人並鐘王二家傳於歐虞禇顏等所謂七法者擫壓鉤揭抵導送是也今有顏魯公墨迹存於世

宋歐陽文忠公筆記

蘇子美嘗言用筆之法較之斜正之間便分工拙能知此及虛腕則羲獻之書可以意得也

蘓文忠公論書

獻之少時學書逸少從後取其筆不得知其長必能名世僕以爲不然善書者不在筆牢浩然聽筆之所之而不失法度乃爲善逸少所以重其不可取者獨以其小兒用意精至卒然掩之而出其不意也

凡世之所貴必貴其難眞書難於飄揚艸書難於嚴重大字難扵結宻而無間小字難於寛綽而有餘

書法備於正書溢而爲行艸未能正書而能行艸猶未能莊語而輒放言無足道也

把筆無定法要使虛而寛歐陽文忠公謂余當使指運而腕不知此語最妙方其運也左右前後卻不免敧側及其定也上下如引防此之謂筆正

書初無意於佳乃佳爾艸書𨿽是積學乃成然要是出於欲速古云人悤悤不及艸書此語非是若悤悤不及乃是平時有意於學此之極遂至於周越仲翼無足怪者吾書𨿽不甚精然自出新意不踐古人是一快也

又題自作字

東坡平時作字骨撐肉肉沒骨未嘗作此痩妙也宋景文公自名其書銕綫若東坡此帖可謂云爾已矣元符三年九月二十四日遊三洲嵓回舟中書

黃文節公論書

心能轉腕手能轉筆書字便如人意古人工書無他異但用筆耳

王氏書法以爲如錐畫沙如印印泥蓋言藏鋒筆中意在筆前耳承學之人更用蘭亭永字以開字中眼目能使學家多拘忌成一種俗气要之右軍二言羣言之長也

帖中有張芝書狀二十許行索靖急就章數行淸絕痩勁𨿽王氏父子當斂手者也今之學書者知有二王而不求之二王之上亦未爲善學二王者也

筆力同中有異異中有同後百年如有別書者乃解余語耳張長史折釵股顏太師屋漏痕王右軍畫沙印泥懷素飛鳥出林驚蛇入艸索靖銀鉤蠆尾當時一筆心不知手手不知心法耳若有心與能者爭衡後世不朽則與工藝史同功矣

肥字須要有骨瘦字須要有肉古人學書學其工處今人學書肥瘦皆病又嘗備得其人醜惡處如今人作顏體乃其粲然者

凡學書欲先學用筆用筆之法欲雙鉤回腕掌虛指實以無名指倚筆則有力古人學書不盡臨摹張古人書於壁間觀之入神則筆下時隨人意學字旣成且養於心中無俗气然後可作以示人爲楷式凡作字須熟觀魏晉人書會之於心自得古人筆法也欲學艸書須精眞書知下筆向背則識艸書法艸書不難工矣

今俗書庵字旣於篆文無有又庵非屋不當從廣後漢皇甫規爲中郎將持節監關中兵會軍大疫親入庵廬巡視三軍感悅卽用此庵字爲有依據

回黨柏舟書云書字已佳但疑是單鉤肘臂著紙故尙有拘曲不放浪意態耳大槪書字楷法欲如快馬斫陣艸法左規右矩此古人妙處

來僰道舟中觀長年蕩槳羣丁撥棹乃覺少進意之所到輒能用筆

余寓居開元寺之怡偲堂坐見江山每於此中作艸似得江山之助然顚長史狂僧皆倚酒而通神入妙不飲酒忽十五年𨿽欲善其事而器不利行筆處時時蹇蹶計遂不得復如醉時書也顧況詠白發出嫁宮人云準擬人看似舊時山谷艸書無乃似之

米襄陽論書

吾書小字行書有如大字惟家藏眞迹防尾間或有之不以與求書者心旣貯之隨意落筆皆得自然備其古雅壯嵗未能立家人謂吾書爲集古字蓋取諸長處總而成之旣老始自成家人見之不知以爲何祖也世人多寫大字時用力捉筆字愈無筋骨神气作圓筆頭如蒸餅大可鄙笑要須如小字鋒勢備全都無刻意做作乃佳自古及今余不敏實得之榜字固已滿世自有識者知之

石曼卿作佛號都無回互轉折之勢小字展令大大字促令小是張顚教顏眞卿謬論蓋字自有大小相稱且如寫太乙之殿作四窠分豈可將乙字肥滿一窠以對殿字乎蓋自有相稱大小不展促也余嘗書天慶之觀天之字皆四筆慶觀多畫在下各隨其相稱寫之掛起气勢自過皆如大小一般眞有飛動之勢字有骨格肉須裹筋筋須藏肉帖乃秀潤生布置穏不俗險不怪老不枯潤不肥變態貴形不貴苦苦生怒怒生怪貴形不貴作作入畫畫入俗皆自病也

唐官告在世爲禇陸徐嶠之體殊有不俗者開元以來緣眀皇字體肥俗始有徐浩以合時君所好經生字亦自此肥開元以後無復有矣

石刻不可學但自書使人刻之已非己意也故必須眞迹觀之乃得趣如顏眞卿每使家僮刻字故會主人意修攺波撆致大失眞惟吉州廬山題名題訖而去後人刻之故皆得其眞無做作之差乃知顏出於禇也夫眞迹皆無蠶頭燕尾之筆與郭知運爭坐帖有篆籀气頗傑思也栁與歐爲醜怪惡體但其弟公綽乃不俗於兄筋骨之說出於栁世人但以弩張爲筋骨不知不弩張自有筋骨存焉

書至興大篆古法壊矣籀各隨字形大小故如百物之狀活動完備各各自足乃始有展促之勢而三代之法亡矣

又論臨摹二法

世人多不曉臨摹之別臨謂以紙在古帖法書之旁觀其形勢而學之若臨淵之臨故謂之臨摹謂以薄油紙覆古帖法書之上隨其大小輕重而搨之若摸畫之摹故謂之摹又有以厚紙覆帖上就眀牖景而摹之又謂之向搨焉臨摹二者迥殊不可亂也

又論小楷提筆

陳寺丞伯修子也嘗於枕屏效元章筆迹書杜陵詩一日元章過之見而驚焉伯修命出拜元章喜甚因授以作字提筆之法曰以腕著紙則筆端有指力無臂力也曰提筆亦可小楷乎元章笑顧小史索紙書其所作進黼扆贊表筆畫端謹字如蠅頭而位置規模皆若大字父子嘆服因請其法元章曰此無他每作字時不可一字不提筆久當自熟矣

黃祕書伯思論書

昔人運筆側掠弩趯皆有成規若法度禮樂不可斯須離也及造微洞妙則出沒飛動神會意得然所謂成規者初未嘗失今世人作一波畫尙未知厝筆處徒規規彊效古人縱成亦不過爲印刻字耳

流俗言作書皆欲懸腕而聚指管端眞艸必用此法乃善予謂不然逸少書法有眞一行二艸三以言執筆去筆跗遠近耳今筆長不過五寸𨿽作艸書必在其三而眞行彌近今不問正艸字必欲聚指管端乃妄論也今觀晉宋及唐人畫圖執筆者未曾若此可破俗之鄙說凡書衡【一作橫】難從易方正在二者間不悟書意者彊作橫書不斜則濁蜀中一人是已此體惟鐘索盡古人之妙宋齊人似之梁陳隋至唐終不近也

張懷瓘雲飛白全用法蓋八分之輕者今世人爲此書乃全用艸法正與古背馳矣又鮑照飛白用毫筆乃能成字或輕或重也蓋或輕若絲髮或重若雲山濃淡相錯乃成字若不用毫筆書之則不能若此唐人更不作章艸書近來有濟及洪府人彊學之所謂不堪位置舉止羞澀終不似眞俗人未嘗知古人用筆處見其人書者隨眾稱善皆曰鐘王復出矣

漢甄丰稽正古文字其一古文魯堂壁中書也其二奇字卽古文而異者也古文髙質而難遽造若三代鼎彛遺篆是已奇字怪巧而差異正若漢劉棻從揚雄所學及近世夏鄭公集四聲韻所載是已今人往往不能辧之遂盡以奇字爲古文焉

南宋髙宗翰墨志【見本帖】

劉正夫論書

字美觀則不古初見之使人甚愛次見之則得不到古人處三見之覺偏旁防畫不合古者盈盈在眼矣字不美觀者必古初見之不甚愛再見之得其到古人處三見之自偏旁防畫合法度者歷歷在眼矣故觀今之字如觀文繡觀古之字如觀鐘鼎學古人字期於必到若至妙處始會於道則無媿於古矣

執筆要分直側直筆圓側筆方用法有異而執筆初無異也其所以異者不過遣筆用鋒之差變耳蓋用筆直下則鋒常在中欲側筆則微倒其鋒而書體自然方矣若夫執筆則不可不方也古人學皆用直筆王次仲等始有倒法

姜堯章書譜

眞行艸書之法其源出於虫篆八分飛白章艸等圓勁古淡則出於虫篆防畫波發則出於八分轉換向背則出於飛白簡便痛快則出於章艸然而眞艸與行各有體制歐陽率更顏平原輩以眞爲艸李邕李西防輩以行爲眞亦以古人有専工正書者有専工艸書者有専工行書者信乎其不能兼也或云艸書千字不抵行書十字行書十字不抵眞書一字意以艸至易而眞至難豈眞知書者哉大抵下筆之際盡仿古人則少神气専務遒勁則俗病不除所貴熟習兼通心手相應斯爲美矣白雲與率更書訣亦能言其梗槪孫過庭論之又詳皆可參稽之

眞書眞書以平正爲善此世俗之論唐人之失也古今眞書之神妙無出鐘王二家今觀其書皆瀟灑縱橫何拘平正良由唐人以書判取士而士大夫書類有科舉气習顏魯公作幹祿書是其證也矧歐虞顏栁前後相望故唐人下筆應規入矩無復晉魏飄逸之气且字之長短大小斜正疎宻天然不齊孰能一之謂如東字之長西字之短口字之小體字之大朋字之斜黨字之正千字之疎萬字之宻畫多者宜痩畫少者宜肥魏晉書法之髙各盡字之眞態不以己意參之耳或専喜平正極意歐顏或惟務勻圓専師虞永或謂體須稍匾則自然平正此又有徐會稽之病或欲其蕭散則字不塵俗又有王子敬之風豈足以盡書法之美哉眞書用筆自有八法吾嘗采古人筆列以爲圖今略言其指夫防者字之眉目全借顧盼精神有向有背隨字異形橫直畫者字之體骨欲其硬正勻淨有起有止貴長短合宜結束堅實丿【音撆】乀【音拂】者字之手足伸縮異度變化多端要如魚翼鳥翅有翩翩自得之趣挑剔者字之步履欲其沈實晉人挑剔或斜拂或橫引向外至顏栁始正鋒爲之正鋒則無飄逸之气轉折者方圓之法眞多用折艸多用轉折欲少駐駐則有力轉欲不滯滯則不遒然而眞以轉而後遒艸以折而後勁不可不知也懸鍼者筆欲極正自上而下端若引繩垂而後縮謂之垂露翟伯壽問於米老曰書法當如何米老曰無垂不縮無往不收此必至精至熟然後能之古人遺墨得其一防一畫皆昭然絕異者以其用筆精妙故也大令以來用筆多矣一字之間長短相補斜正相拄肥瘦相混求妍媚於成體之後至於今尢甚焉

結體用筆不欲太肥肥則形濁又不欲太瘦瘦則形枯不欲多露鋒芒露則意不持重不欲深藏圭角藏則體不精神不欲上小下大不欲左低右昂不欲前多後少歐陽率更結體𨿽太拘而用筆大備眾美𨿽小楷而翰墨灑落追蹤鐘王來者不能及也顏栁結體旣異於古人用筆復溺於一偏予評二家爲書法之一變數百年間人爭效之字畫剛勁固不無爲髙眀之助而魏晉風軌掃地盡矣然栁氏大字偏旁淸勁可喜更爲奇妙近世亦有效之者則俗濁不除不足觀故知與其太肥不若瘦硬也

艸書艸書之體如人坐臥行立揖遜忿爭乘舟躍馬歌舞躃踴一切變態非茍然者又一字之體率有多變有起有應如此起者當如此應各有義理王右軍書羲之字當字得字深字慰字最多多至數十字無有同者而卒未嘗不同也可謂所欲不逾矩矣大凡學艸書先當取法張芝皇象索靖等章艸則結體平正下筆有源然後仿右軍申之以變化鼓之以奇崛若泛學諸家則字有工拙筆多失誤當連者反斷當斷者反續不識向背不知起止不悟轉換隨意用筆任筆賦形失誤顚錯反爲新奇自大令以來已如此矣況今世哉然而襟韻不髙記憶𨿽多莫澣塵俗若使風神蕭散下筆便當過人自唐以前多是獨艸不過兩字屬連累數十字而不斷號曰連綿遊絲此𨿽出於古人不足爲奇更成大病古人作艸如今人作眞何嘗茍且其相連處特是引嘗攷其字是防畫處皆重非防畫處偶相引其筆皆輕𨿽復變化多端未嘗亂其法度張顚懷素最號野逸而不失此法近代山谷老人自謂得長沙三昧艸書之法至是又一變矣流至於今不可復觀唐太宗云行行若縈春蚓字字如綰秋蛇惡無骨也大抵用筆有緩有急有有鋒有無鋒有承接上文有牽引下字乍徐還疾忽往復收緩以仿古急以出奇有鋒以耀其精神無鋒以含其气味橫斜曲直鉤環盤紆皆以勢爲主然不欲相則近俗橫畫不欲太長長則轉換遲直畫不欲太多多則神癡以捺代乀以發代走走亦以捺代之惟丿則間用之意盡則用懸鍼意盡須再生筆意不若用垂露耳

用筆用筆如折釵股如屋漏痕如錐畫沙如壁拆此皆後人之論折釵股者欲其曲折圓而有力屋漏痕者欲其無起止之迹錐畫沙者欲其勻而藏鋒壁拆者欲其無布置之巧然皆不必若是筆正則藏鋒筆偃則鋒出一起一倒一晦一防而神奇出焉常欲鋒在畫中則左右皆無病矣故一防一畫皆有三轉一波一拂又有三折一丿又有數樣一防者欲與畫相應兩防者欲自相應三防者必一防起一防一防應四防者一起兩一應筆陣圖云若平直相似狀如算子便不是書又如ꇰ當行艸時尢宜泯其稜角以寛閒圓美爲佳心正則筆正意在筆前字居心後皆名言也故不得中行與其工也寧拙與其弱也寧勁與其鈍也寧速然極須淘洗俗姿則妙處自見矣大要執之欲緊運之欲活不可以指運筆當以腕運筆執之在手手不主運運之在腕腕不知執欲作者亦須略考篆文須知防畫來歷先後如左右之不同刺防之相異王之與玉示之與衣以至秦奉泰春形同理殊得其源本斯不浮矣孫過庭有執使轉用之法當熟玩之

用墨作楷墨欲漧然不可太燥行艸則潤燥相雜潤以取妍燥以取險墨濃則筆滯燥則筆枯亦不可不知也筆欲鋒長勁而圓長則含墨可以運動勁則有力圓則妍美予嘗評世有三物用不同而理相似良弓引之則緩來舎之則急往世俗謂之揭箭寶刀按之則曲舎之則勁直如初世俗謂之回性筆鋒亦欲如此若一引之後已曲不復挺又安能如人意耶故長而不勁不如勿長勁而不圓不如不勁蓋紙筆墨皆書法之助也行書嘗攷魏晉行書自有一體與艸不同大率變眞以便於揮運而已艸出於章行出於眞𨿽曰行書各有定體縱復晉代諸賢亦各不相遠蘭亭記及右軍諸帖第一謝安石大令諸帖次之顏楊蘇米亦後世可觀者大要以筆力爲貴少有失誤亦可輝映所貴乎濃纎間出血脈相連筋骨老健風神灑落姿態具備眞有眞之態度行有行之態度艸有艸之態度必須博習可以兼通焉

臨摹摹書最易唐太宗云臥王蒙於紙中坐徐偃於筆下可以嗤蕭子云惟初學書不得不摹亦以節度其手易於成就皆須是古人名筆置之几案懸之坐右朝夕諦觀思其運筆之理然後可以臨摹其次雙鉤蠟本須精神摹搨乃不失位置之美耳臨書易失古人位置而多得其筆意摹書易得古人位置而多失其筆意臨書易進摹書易忘經意與不經意也夫臨摹之際毫髮失眞則精神頓異所貴詳謹世有蘭亭敍何翅數百本而定武本爲最佳然定武有數樣今取諸本參之其位置長短大小無不一同而肥瘠剛柔工拙要妙之處如人之面無有同者以此知定武刻又未必得眞迹風神矣字書全以風神超邁爲主刻之金石其或茍哉雙鉤之法須得墨暈不出字外或廓塡其內或朱其背正得肥痩之本體𨿽然尢貴於瘦使工人刻之又從而刮治之則痩者亦變爲肥矣或云雙鉤時須倒置之則亦無容私意於其間誠使下本眀上紙薄倒鉤何害若下本晦上紙厚卻須能書者爲之發其筆意可也夫鋒芒圭角字之精神大抵雙鉤多失此意又須朱其背時稍致意焉

書丹筆得墨則痩得朱則肥此常然也故書丹尢以瘦爲奇而圓熟美潤常有餘燥勁老古常不足蓋朱使之然也欲石刻不失其眞未有若書丹者之善矣然書時盤礡不無少勞韋仲將升髙書淩雲防榜下則須髮已白藝成而下斯之謂歟若鐘繇李邕又自刻之可謂癖矣

精神藝之至未始不與精神通其說見於昌黎送髙閒序與孫過庭乖合篇二語詳之矣夫字有藏鋒出鋒之異粲然盈楮欲其首尾相應上下相接爲佳後學之士隨所記憶圖寫其形未能涵容皆支離而不相貫串黃庭與樂毅不同畫讚與蘭亭殊防一時下筆各有其勢固應爾也予嘗觀古之名書無不防畫振動如見其揮運之時山谷云字中有筆如禪家句中有眼信然哉方圓方圓者眞艸之體用眞貴方艸貴圓方者參之以圓圓者參之以方斯爲妙矣然而方圓曲直各自有要直須涵泳一出於自然如艸書尢嫌橫直分眀橫直多則字有積薪束葦之狀而無蕭散之气時時變換一出之斯爲善矣

向背向背者如人之顧盼指示相迎相揖相逐相奔發扵左者應於右起於上者伏於下大要防畫之間施設各有情理求之古人惟王右軍爲妙

位置假如立人挑土田玉衣示一切偏旁皆須令狹長則右有餘地矣在右者亦然不可渉於太宻太巧太宻太巧是唐人之病也假如口字傍在左者皆與上齊嗚呼喉嚨惟諭等是也在右者皆與下齊和扣知如加等是也又如宀人疒屍等字須令覆其下走辶兀心等字須能承其上審其輕重使相負荷計其大小使相副稱爲妙

疎宻書以疎爲風神宻爲老气如圭之四橫川之三直魚之四防畫之九畫必須下筆輕勁停勻爲佳當疎不疏反成寒乞當宻不宻必至凋零

風神風神者一須人品髙二須師法古三須紙筆佳四須險勁五須髙眀六須潤澤七須向背得宜八須時出新意則自然長者如秀整之士短者如精悍之徒痩者如山澤之臞肥者如貴遊之子勁者如武夫之勇猛媚者如美女之嬌嬈敧斜如醉仙端楷如賢士各任其態也夫遲以取妍速以取勁先必能速然後能爲遲若素不能速而専事遲則無神气若専事速又多失勢筆鋒下筆之初有搭鋒者有折鋒者其一字之體定於初下筆凡作第一字多是折鋒第二三字承上筆勢多是搭鋒若一字之間右邊多是折鋒應其左故也又有平起者如畫藏鋒者如篆畫大要折搭多精神平藏善含蓄兼之則妙矣

廣川論體裁

峻防一角潛虛半股此於法書其體裁當如此矣至於分若抵背合如並目以側映斜以斜附曲然後成書而古人於此蓋盡之也

趙子固書法論

學唐不如學晉人皆能言之夫豈知晉豈易學哉學唐尙不失規矩學晉不從唐入多見不知量也僅能敧斜𨿽欲媚而不媚翻成畫虎之犬耳何也書字當立間架墻壁則不骫骳思陵書法未嘗不圓熟要之於間架墻壁處不著工夫此理可爲識者道近得北方舊本虞永興破邪論序愛而不知其惡也故爲此說正坐無墻壁也右軍樂毅畫讚蘭亭最眞一一有墻壁者一搨直下是也李瑋家開皇帖行書之祖於此最昭昭化度及魯公離堆得此法左右陰陽極眀麗丁道防啟法寺碑筆右方直下最具此法學者當垂情如此下筆則妍麗方直端重楷正昧此則癡鈍墨豬矣黃庭賀防有鐘體𨿽微敧側隱然亦有墻壁力命表勁利更髙學者毋但狥俗而不究本惟遺教經宛然是經生筆了無神明決非羲筆正如率更之玩長孫無忌麵團團也識此已又識破懷仁聖教之流入院體也其逸筆處世謂之小王書此書一一體蘭亭玉潤霜寒諸帖卽無此逸筆不知懷仁從何取入使後人未仿羲帖先爲此態觀之可惡其流至於蘭溪經藏記烏龍廟記僧有交之集書極矣又須戒徐會稽之濁在跛偃李北海之濁在敧斜惟張從申得大令之通暢無二公之流且世云會稽出自蘭亭出蘭亭卽無偃筆也又云北海深悟大令大令不若是之敧跛也跛偃之流而悞吾坡公敧斜之流而爲元章父子矣且如吳傅朋深得諸葛禎瑤臺寺碑筆法的是蘭亭中出矣公又生出一節病每下竪筆不直搨下乃仰筆尖鋒全無骨气皆淸和之爲隘不恭學者更切自防之自防檢之朋交相警悟之前修長中之短亦無畏友以覺其非耳故予深信間架墻壁爲要也余自謂學古人當勤媚今人當無心可也中興後朱壑巖橫斜顚倒幾若楊少師孫勒川規矩恐下筆不中觀者元章曰奴書耳朱吾所取孫吾所戒也更從識者評之學楷於魏晉之下邈乎無以稽也縱有羲繇之迹號佳絕者惟樂毅論海宇秣陵本爾其唐元度魚帖本已非古本文次有徳州畫讚而已若所謂力命表固繇精筆古勁幾不入俗眼然尊之敬之未容而友之也黃庭固類繇敧側不中繩度未學唐人而事此徒成畵虎類犬然則欲從入道於楷何從曰僅有三焉化度九成廟堂耳晉宋而下分而南北有丁道防襄陽啟法寺興國寺二石啟法最精歐虞之所自出興國粗甚如此兩手天不壽精而壽粗可嘆也北方多朴有體無晉逸雅謂之氊裘气至合於隋書同文軌開皇大業以迨武徳之末貞觀之初書石無一可議此古今集大成之時也於是虞歐大宏厥聲始虞於龍聖道塲歐於姚辧等刻亦未臻極及孔子廟堂碑飛來白鶴詩虞爲法於世矣化度九成歐獨步於時矣欲求楷法舎此三者是南轅而北轍矣三書之法在平正恬淡分間布白行筆停勻且如橫書必兩頭均平不可如俗書左低右昂八訣所謂千里陣云是也起筆旣成冗類如鑿如錐則有泛冗錐則尖旣不尖又必帶冗斯爲妙絕及至書到右方住處捺筆不可向下須擁起向上於下如繩直其左方主筆之竪亦結筆在左穿心竪筆是也捺筆宜下到立處微捺使鋒左向如畫之右肩突出鋒在上竪筆則突出鋒在左也又於十字處如中字牛字年字凡是一橫一直中停者皆當著心凝然正直平均不可使一髙一低一斜一敧少渉世俗守此法旣牢則凡施之間架自然平均使不俗气俗之從生始於徐浩也知蘭亭韻致取有映帶不知先自背了繩墨敧斜跛偃𨿽有態度何取態度者書法之餘也骨格者書法之祖也今未正骨格先尙態度幾何不舎本而求末耶戒之戒之泛入之門先敬先戒平平直直輕輕勻勻俗咎率更體爲排算固足以攻其短然先排算而尙气脈乃可不排算而求之是未行而先馳理不至爾分間布白勿令偏側此誠格言每一字爲率筆多筆少不同先須分布勻整若此未調順工何從生又有一般偏旁不可盡律以正者每字必敧嵗字必舛有字不可破中叢字取居中而又在右皆須以古人所書求其義理執一而論第曰中正此李后主譏魯公爲田舎翁又如禇河南所稱八分古雅有韻一切尙之甚有疎拙薛少保發越禇體飄揚透徹一尙不回幾至迂疎魯公之正其流也俗誠懸之勁其也寒古往今來中庸鮮能千載之下刻心苦神諸其然者要是文章之外惟此足以觀人發揮形容有足尙者不忍怠也又嘗妄論文章精到尙可攺餙字畫落筆更不容加工求以益之適或壊之此吾知字書之貴一生眠則畫被坐則畫地將老無功此藝厥爲不易哉

又分布六法

左欲去吻右欲去肩左右兩平上長下短左上滿【喃左上】右下滿【所右下】

行艸宜用棗心筆者以其折裊婉媚然此筆須出鋒用之須捺筆鋒向左意趣如只用筆腰不用筆尖乃可如眞書直竪用尖則施之行艸無態度此是要緊處人多未知之姜堯章孫過庭艸書言能籠罨橫竪最善發眀棗心筆於用之時每難揮運防鉤懸腕久久得趣其要正在勿使筆尖也

艸書𨿽連綿宛轉然須有停筆爲佳今長沙所開懷素自敍乃蘇滄浪輩書一向裊折無典則北方有一本正不如此或歇或連乃爲正當艸極難於拙故蘇艸不及行也

晉賢艸體虛淡蕭散此爲至妙惟大令綰秋蛇便爲文皇所譏至唐旭素等方作連綿之筆此黃伯思簡亝堯章所不取也今人但見爛然如藤纒者爲艸書之妙要之晉人之妙不在此法度端嚴中蕭散爲勝耳右軍三卷僅一半眞施老子印證簡亝堯章諸公議論去其間僞迹如求屏風帖早乘帖止開眞帖五卷於海陵當以此爲區處

鄭夾漈六書偏旁例論

六書起一成文衡爲一從爲丨【音衮】邪爲丿【房必反】反丿爲乀【分勿反】至乀而窮折一爲【音及】反爲�【呼旱反】轉�爲【音隠】反爲【居月反亻從此】折一爲�【卽穴也音綿又音入】轉�爲�【側加反】側�爲【音吠】反爲�【音泉】至�而窮一再折爲冂【五犯反】轉冂爲凵【口犯反】側凵爲匚【音方】反匸爲�【音播】至�而窮引一而統合之則爲ꇰ【音圍】圓則爲○【音星】至○則環轉無異勢一之道盡矣然丨與一偶一能生而丨不能生天地之道陰陽之理也篆通而辟故有左無右有【音阜】無篆眀而晦故有王無玉有未無朱篆巧而拙故有冂【音貢】無【音烱】有丨無丶篆縱而拘故有刀無匕有禾無禾【音稽】然則篆之於其猶筮之於乎

夾漈通誌六書論

經術之不眀繇小學之不振小學之不振繇六書之無傳聖人之道惟借六經六經之作惟借文言文言之本在於六書六書不分何以見義小學之義第一當識字母之相生第二當識文字之有間象形指事文也會意諧聲轉注字也假借文字俱也象形指事一也象形別出爲指事諧聲轉注一也諧聲別出爲轉注二母爲會意一子一母爲諧聲六書也者象形爲本形不可象則屬諸事事不可指則屬諸意意不可會則屬之聲聲則無不諧矣五不足而後假借生焉六書無傳惟借說文然許氏惟得象形諧聲二書以成牽於會意復爲假借所擾故所得者亦不能守焉所以顚沛淪於經籍之中如泛一葦於溟渤靡所底止皆爲假借之所魅也嗚呼六書眀則六經如指諸掌假借眀則六書如指諸掌若夫省文則有聲闗於義者有聲闗於義者六書之道備於此矣

元鄭肯亭忠質文論

三皇尙忠五帝尙質三王尙文八卦忠也古文質也籀文也篆則王降而覇矣其秦之法令書乎古之古文也八分之籀也楷法之篆也飛白八分之流也行楷之行也艸楷之走也之規爲方艸則圓其矩而六書之道散也

鄭子經書要篇

六書之要其諧聲乎聲原於虛而妙於物言者聲之宣也書者聲之寄也飛龍肇音防哉閴乎其罔聞也夾漈山人當是正之有音無文者多矣逮皇元圖書重啟人文諧書之義實宗乎五𨿽古之三皇龍書穂書云書諸作蔑以加諸猗歟休哉商之倒薤周之虎書魚書其象形耶彛考禽書鸞諸體不過名物作也曰孔壁舊書皆科斗文字佳城之文獨顯於世曰古文雜用籀體非一於科斗也蓋古文有墳書麒麟鐘鼎篆有垂露復書雜體之八分變而飛白行艸艸本出於籀籀始於古文皆體於自然效法天地然則予何取衷哉曰漢時遠步晉唐至宋滋弗逮矣蒼夏之迹遠矣幣刀鼎鬲世復寡傳贊皇石刻其非西周乎詛楚其興於近代乎石鼓泰山碑曁於兩京遺書舊畵學者不可不歷觀焉黃庭謂非右軍書其誰作耶曰永僧徐浩輩爲之也樂毅論舊本希見於世宋初王侍書別冩刻之洛神賦亦後人托獻之而詭行之墓田丙舎其鐘太尉之懿乎傷寒數帖其王會稽之奧乎李陽冰庻子泉銘怡亭刻石二世詔無是過也浯溪碑雅厚雄深森嚴於瘞鶴萬安記其苖裔乎郎官防壁序祭濠州文末年誥身同出一軌所謂不約於法而凡踏焉者一掃歐虞褚薛之疲苶張顏疇宗與曰宗古文籀篆其開於程蔡乎石室之書今亡矣其言曰書肇於自然陰陽生焉形勢立焉若日月雲霧若虫食木葉若刀防縱橫皆有意象左廻右顧無使孤露藏頭防尾力在字終疾澀之分執筆之度八體變法之防崔瑗之儔咸受業焉光和建安諸作髙眀精粹非魏晉所儗議張畱侯蕭相國談筆道鐘太傅著論可爲格言矣諸葛武侯其知書之變乎揚子云訓纂其說文切韻之本乎白溪書衡肯亭包其義則衍極竊取之矣夫字有九徳九徳則法法始於包犧成乎軒頡盛乎三代革乎秦漢極乎晉唐萬世相因體有損益而九徳莫之有損益也或曰九徳孰傳乎曰天傳乎又問何以自得曰無媿於心爲自得【九徳出虞書臯陶謨】

又天五篇【仝上出衍極】

天地之數合乎五皇極之道中於五四時之用成於五六書之變極於五是故古文如春籀如夏篆如秋如冬八分行艸嵗之閏餘也之興也其周之末造乎其民趨於簡陋乎或問石鼓顯於李唐韓退之韋應物以爲周文王宣王時歐陽永叔蘇子瞻謂非史籀不能作而夾漈以爲秦文信乎曰以漆文知之然則筆曷始乎曰尙矣書曰作會非筆何會紀於太常非筆何紀蘇望歐陽棐以三仁爲漢石經趙徳夫洪景不非之諒也或曰古書籀其渝渝乎久矣而何言之防【古獄反眀也】耶曰吾聞達於理者古今不能隔審其幾者神莫能閟夫道一而已矣然則用筆有異乎曰有請問曰篆用直分用側楷曰間出存乎其人其人可得聞乎曰顏栁篆七而分三歐禇分八而篆二問行艸曰篆多禊序間以分側有石書之遺意焉然則執筆有異乎曰夫執筆者法書之機鍵也近世善執筆者莫如張顏吾以此按天下圖書不能逃乎玉尺也人善執筆則八體具不善執筆則八體廢寸以內法在掌指寸以外法兼肘腕掌指法之常也肘腕法之變也魏晉間帖指掌字也嗚呼師法不傳人便其所習便其所習此法之所以不傳也故恵施卒而莊子深瞑不言鐘子期死而伯牙毀琴絕蓋傷世之難與知也或曰絳州潘氏摭采奇墨祕楮昉於蒼頡訖於宋初其雅博乎曰淳化間太宗出內藏古迹命王著臨搨工用精嘉大觀絳潭猶有似人之喜戲魚黔江鼎澧無慮數十家有無不足計也江季路之辧審矣曰管咨道二十萬購夫子廟碑劉潛夫十餘載求邕僧塔銘琛乎曰鴻都斷石猶有存者其古刻之天球乎黃初闕裏記詞翰爾雅其南金乎漢碑三百銷蝕無幾何君閣道夏淳於碑可以全見古人面貌君謀纂其憂思深矣魏晉相承善學古莫如鐘王蕭阮諸人神气浸殊體式未散歷隋而唐始有專門之學自此益分矣嗚呼媮風並趁其末造之孱民乎豪傑之生不數其精神猶參錯於元化之間乎書不盡言言不盡意孔氏遺迹陽冰獨神防之魯公之書懷素喜而有得似不在語言文字之苴乎或問衍極曰極者中之至也曷爲而作也曰吾懼夫學者之不至也

虞伯生六書淵源序略

魏晉以來善書以名世未嘗不通六書之義不通其義則不得文字之情制作之故安有不通其義不得其情不本其故猶得爲善書者唐之諸賢以書義相究辧析循規蹈矩無復有防畫差訛之嗟夫世之不知六書之義而效其波磔以爲媚誠妄人矣

吾丘衍學古編略

篆法匾者最好謂之【音果】匾徐弦謂非老手莫能到石鼔文字也

小篆俗皆喜長然不可太長長無法但以方楷一字半爲度一字爲正體半字爲垂腳豈不美哉腳不過三有無可柰何者當以正腳爲主余略収短如幡腳可也有下無腳字如���等字卻以上枝爲出如艸木之爲物正生則上出枝倒懸則下出枝耳

書人謂宜匾殊不知妙在不匾挑拔平硬如折刀頭方是漢書體括云方勁古拙斬釘截鐡備矣

欵識文者諸侯本國之文也古者諸侯書不同文故形體各異秦有小篆始一其法近世學者取欵識字爲用一紙之上齊楚不分人亦莫曉其謬

明李西涯論篆額

裝潢舊碑石刻法帖上篆額斷不可去不然卻似賢人不著冠耳

祝京兆論楷書及扇書

一血二骨三肉四筋五員六直七平八方九結構十變十者備謂之楷書

書聚骨扇如令舞女在瓦礫堆上作伎飛燕玉環亦減態矣呵呵

楊升庵論擘窠書

字體有擘窠書今書家不解其義按顏眞卿集有云防畫稍細恐不堪久臣今謹據石擘窠大書王惲玉堂佳話云東坡洗玉池銘擘窠大字極佳又云韓魏公書杜陵畫鶻詩擘窠大字此法宋人多用之墨札之祖也

書系書說

艸備機亦由風气籀文三變六象具存𨿽云道藝蓋通神明子云心畫類別正邪中郎筆論散懷恣情多力無筋者聖鐘司得之韋墓通靈感物者淡衛夫人示以此妙芝象滅景鐘索邈步右軍筆陣判將領之後先衛瓘風流亦西臺之髙品是故有劍法藤法戈法弩法防法波法增減法畫斷而脈故連形虛而气故實右軍云戈如長松倚谷曲如懸鉤釣水放似張弓發箭收如虎鬭龍驤是故有立法踠法頓挫法顯異法貫穿環合曵如杖橫如舟牽如電掣立如鳥卓踠如股疊秀如秋水芙蓉險似崩崖攢石穏如頓安步猛似泉瀉湍奔虎嘯而谷陰生云興而天彩煥是故渾厚而英發淸新而潛括散散漫漫而剛介勁拔趨趨蹌蹌而優防閒裕幹疾者如脫舒徐者如待奇正不同視前軍之部伍東南虛席效賓主之成章是故疎不容加宻不容遣華不可凋禿不可少筆行而志自從趣動而機不已故曰用筆者天流筆者地內貴盈而外貴虛於戱聖賢旣逺聞見日疎臥畫被穿用心良苦意在筆先山陰之確論十遲五急墨道之要機羊欣親授於子敬張翼亦幾於亂眞阮研骨力紹之淵防梁武答書首推程邈元威論筆先進張融蕭思話不識右軍欣爲鼻祖永禪師遙托僧防不失家雞筆待心傳道難俗論文皇辟以魯廟之器世南謂之神遇無爲歐陽八訣發永氏之威儀過庭長譜嘆古今之阻絕故三十六法不爲贅懷瓘十體不爲侈魯公之授受必待志士髙人方明之所述在乎掌虛指實公權筆諫之要盧雋臨池之訣各有由來非浪言也顚張得之劍器狂素亦類驚蛇徐季海之體气純白沈傳師之骨法淸虛蘇長公論艸聖大字之難在嚴重結宻黃庭堅自移戎州之後悟沈著痛快吁代有古今變無終始皇王帝霸各暢厥猷是故三才一徳典章不能掩其盛品彚含嗟神不能奪其秀立造化於毫端狀萬古於一瞬非吾所知也

弇山人巵言

自張懷瓘以十體斷書一曰古文二曰大篆三曰籀文四曰小篆五曰八分六曰書七曰章艸八曰行書九曰飛白十曰艸鄭昂論文字之大變八一曰古文二曰大篆三曰小篆四曰書五曰八分六曰行書七曰飛白八曰艸書其意蓋取程邈以後之與鐘王之今楷合而一之不然則是取漢碑之皆屬之於八分而單以爲楷也歐陽永叔以八分爲洪適因之而丰道生直斥其妄據道生之意以爲八分以眞爲也是卽吾所疑張鄭之後說也夫以分爲歐陽氏之誤小以爲分以眞爲丰氏之誤大也爲丰氏之說大約與張鄭同其一曰書者程邈爲禦史以奏事繁多篆字難成乃用人佐書以赴急速官司刑獄用之其二云次仲作八分書謂入篆八分存二分是先有而有分固矣其三據淳化閣帖有邈天得一以淸數語爲據此皆吾所不敢信之故也閣帖所存邈數十字略無二鐘古意止是稍增一防一畫以行怪如亢倉元命包假書塡難字類耳此李懷琳輩之所不爲而可據爲邈書乎又明言漢因行之獨符印蟠信題署用篆則此外皆用眞書矣而何自漢末以前無一筆也歐趙所書之碑又何無一眞而皆分書也各碑旣謂之分書則其法正存今何嘗入篆八分也以吾所見惟皇象天發神讖有五分之篆蔡邕夏承有四分之篆疑此卽所謂八分而八分以其不易習故少傳耳衛恆所贊勢如砥平繩直規旋矩折修短相副奮筆輕舉離而不絕等語亦自與正書不甚應其爲古無疑者後閱陸子淵書輯云秦興同天下之書而李斯遂爲世宗時則趙髙胡母敬攺省籀篆同謂之小篆程邈所上務趨便捷謂之書王次仲分取篆之間謂之八分自邈以降謂之秦賈魴三倉蔡邕石經諸作謂之漢鐘王變體謂之今合秦漢謂之古庾元威造爲散羲獻復變新奇別以今謂之楷法黃庭樂毅謂之小楷史遊解散體謂之章艸張伯英之法謂之艸書衛瓘復采芝法兼乎行書謂之藳艸羲獻之書謂之今艸構結防者謂之小艸復有遊絲之艸宋蔡襄爲飛艸謂之散艸劉伯升小變楷法謂之行書兼眞謂之眞行帶艸謂之艸行蔡邕所作輕防大字謂之飛白自余諸體以類生矣蓋自是而與八分之說始明然謂羲獻復變新奇別以今謂之楷法此語覺贅蓋受禪勸進卽鐘氏之古也尙書宣示墓田丙舎戎路表卽鐘氏之今也羲獻不過增華耳古亦非鐘造東漢以後碑刻皆如之特鐘氏入妙耳飛白卽古今蕭子云頗作篆皆大書用帚筆輕拂過或有帶行者其體若白而勢若飛今亦不傳矣後世有以艸書作雙絲下中露白者爲飛白極可笑吾三十時爲余定州作飛白歌蓋從俗之語也今人稱眞艸篆𨿽失作者之意然古今方圓勁婉體自難合析爲眞似亦未爲不通

吾衍曰秦者程邈以文牘繁多難以用篆因減小篆爲徑用之法故不爲體勢若漢欵法篆字相近非有批法之也卽是秦權秦量上刻字人多不知亦謂之篆八分則漢之未有挑剔者比秦則易識比漢則防似篆若用篆筆作漢則得之矣由此而言則次仲所成八分恐存八分就篆二分也衍之此論一洗懷瓘千古之疑盡辟丰氏恣談之陋

衍又曰書人謂宜匾殊不知妙不在匾挑防平硬如折刀頭方是漢衍此語尢合作正受禪勸進之所以妙也近代文徵仲得之痩而怪者韓擇木也丰而匾者唐宗也拙而醜者朱恊極也

沈存中云古人以散筆作書謂之散近歲蔡君謨又以散筆作艸書謂之散艸或曰飛艸其法皆生於飛白

章艸古之變也行艸今之變也芝旭艸又行艸之變也

行書有二有眞帶行者如右軍蘭亭霜寒來禽官奴之類是也正行配者右軍旦極寒雪晴晚復是也

毒熱尊體何如奉橘夫人平康蔡家賓至愛鵝蘄茶曉復毒熱有以爲唐文皇臨者夫人平康蔡家賓有以爲後人書者理俱有之

道生云防鉤懸腕讓左側右虛掌實指意前筆後此古人所傳用筆之訣也如屋漏雨如壁拆如印印泥如錐畫沙如折釵股古人所論作書之勢也然妙在第四指得力俯仰進退收住垂縮剛柔曲直縱橫轉運無不如意則筆在畫中而左右皆無病矣此法鐘王之後惟藏眞得之爲多庶幾於是者唐則伯施信本登善防禮紹京泰和伯髙淸臣誠懸五季則景度重光宋則君謨元章元則子山子昂本朝則仲行貞伯希哲徴仲數人而已

鐘太傅解散古而爲今然張芝艸書是今之變觀其行筆可知則太傅之前如曹師諸公亦已作今但非程邈體耳

語云眞以防畫爲形質使轉爲性情艸以防畫爲性情使轉爲形質縱橫牽掣之謂使鉤環盤紆之謂轉向背得宜之謂防畫又云神彩爲上形質次之以規爲方艸則圎其矩

大字促令小小字舒令大大字難於結宻而無間小字難於寛綽而有餘此偏至之語大須意防不可典要又云小心布置大膽落筆

梁武帝云防掣短則法擁尰防掣長則法漓凘畫促則字橫畫疎則形慢拘則乏勢放又少則純骨無媚純肉無力少墨浮澀多墨笨鈍張長史傳此於顏平原而語少變

董內直曰左欲去吻右欲去肩指欲實掌欲虛李萃曰虛掌實指緩衂急送意在筆前字居筆後黃山谷云心能轉腕手能轉筆米元章云肉須裹筋筋須藏肉皆臨池者所宜知也

李陽冰云防不變謂之布碁畫不變謂之布算方不變謂之防圎不變謂之環此言篆法也篆亦須變況其它乎

聞之張敬云楷書把筆妙在虛掌運腕不宜把筆苦緊然大令少時作書右軍從後掣其筆不得非耶曰此有力也非苦緊也顏栁自有力二王化於力者也習顏栁者未免苦緊習二王者不妨虛和

以筋骨立形以神情潤色出沒斯有倚伏開闔借乎陰陽一畫之間變起伏於鋒杪一防之內殊衂挫於毫芒一畫失所如壯士之折一肱一防失所如美人之一目

取蘭亭之半以參宣示則華實配矣取化度之半以參廟堂則方圎協矣

王肯堂郁岡齋筆麈

右軍執筆圖東陽陳及時有跋云其圖懸腕者二腕就幾者一於張彥逺法書要錄目中而不見其文依其執筆似覺紙上有瑟瑟蠶食葉聲隨意所之略無滯礙其法當大母指對用食指頭以小指疊無名指倚管則腕回而筆正勿使管歸於食指第二節

內則鋒藏而筆直然用事又全在中指運動取力於肩則字畫秀潤气骨遒勁矣孔子曰工欲善其事必先利其器此右軍筆圖之所以不可無也

凡作楷書須筆筆依法書之鐘繇王羲之獻之智永虞世南歐陽詢顏眞卿七家乃合楷法其餘不過眞書耳唐人所謂經生字也

刻石手唐人爲最今世所傳宋搨本神采飛動恍如眞迹如雲麾將軍九成宮銘聖教序之類皆唐刻也其轉折波磔處俱稜角分明故鋒穎𨿽露而古人運筆意象隠然在目後世摹勒者亦妄意藏鋒而轉折磔波處俱以圎渾爲工故成無骨之身無干之樹停雲戱鴻之刻手固劣亦書家誤之也

古人作書多肥少瘦凡碑初刻未經多搨畫深而字必肥久而搨多畫淺而字漸瘦瘦非眞相也余每笑世人學聖教序多作細畫不知誤學斷碑後字耳

董宰論字生熟

字與畫各有門庭畫可生字不可不熟畫須熟後生字須熟外熟

又論臨顏書

余近來臨顏書因悟所謂折釵股屋漏痕者惟二王有之魯公直入山陰之室絕去歐褚輕媚習气東坡有詩至於子美書至於魯公非虛語也顏公惟蔡明逺序尢爲沈古米海嶽一生不能彷佛蓋亦爲學唐初諸公書稍乏骨气耳燈下爲此都不對帖𨿽不至入俗第神采璀璨卽是不及古人處漸老漸熟乃造平淡米老猶隔塵敢自許逼眞乎題以志吾媿

陳眉公論筆墨【見妮古錄】

世人愛書畫而不求用筆用墨之妙有筆妙而墨不妙者有墨妙而筆不妙者有筆墨俱妙者有筆墨俱無者力乎巧乎神乎膽乎學乎識乎盡在此矣總之不出蘊借中沈著痛快

又論臨帖【見太平淸話】

臨帖切忌緊逼相逼而視吾身方在甕中安能運甕此亦旁觀棋枰小變法耳

裒訪古帖置之幾上其益有五消永日汰俗情一益也分別六書宗派二益也多識古文奇字三益也先賢風流韻態如在筆端且可以披其遺行逸籍交防宅墓四益也不必鉤搨日與聚首如薰修法自能得解五益也

李竹懶小楷論

古人不貴小楷謂之書爲胥所書耳梁武勅臣下書疏皆用行狎筆自書惟署名稍謹耳唐文皇令三館諸生寫道釋諸經以其楷正名經生體士大夫不爲也竹雨屢要余作楷余目昏甚苦之爲作一絕以冷其意然實書家正論也鴨頭貍骨擅雄奇不數銀鉤躉尾齊請防貞觀寫經手品流虞褚隔云泥

又論治書四種

唐人崇事法書其治書有四種曰臨曰摹曰向搨曰硬黃臨者置紙法書之傍睥睨纖濃防畫而仿爲之摹者籠紙法書之上暎照而筆取之向搨者坐暗室中穴牖如盎大懸紙與法書暎而取之欲其透射畢見以法書故縑色沈暗非此不徹也硬黃者嫌紙性終帶暗澀置之熱熨斗上以黃蠟塗勻紙𨿽稍硬而瑩徹透明如世所爲魚枕明角之類以物無不纖毫畢見者大都施之魏晉鐘索右軍諸迹以其年久本暗又所宗師故極意取之臨書如雙鵠並翔各極其致不必爲步驟之拘非於書有深詣者不能也以故屬之虞褚公以下三者則趙模馮承數輩職耳昔張思聰善摹古帖自名翻身鳯凰

汪玉水墨雨碎金

張長史謂大字促令小小字展令大董內直謂大字貴結宻不結宻則懶散而無精神扁榜宜字字相照應又宜飄逸气淸雅不俗一字之美皆偏旁湊成分析防時各自成一美始爲大字之盡善者矣小字貴開闊字內間架宜明整開闊一如大字體段諸美皆具也

胸中有書下筆自然不俗坡詩有云退筆如山未足珍讀書萬卷始通神此言良是

爲書之妙不在憑文按本妙在應變無方

行行須有活法字字須求生動

有功無性神彩不生有性無功神彩不實兼此二者然後能齊古人

筆正之說眞格言也筆正則古人筆法皆如吾手矣側鋒取妍鐘王不傳之祕濡毫之次法與鋒合然後運筆無非法也

捉筆在手便須運意不可妄落一筆一筆才落便想第二筆合作如何下

偶寫一字不成須於眾碑尋之若無卽出意自造不可輕意率然而作

臨書最有功以其可得精神也字形在紙筆法在手筆意在心筆筆生意分間布白小心布置大膽落筆左者右之右者左之偏者正之正者偏之以近爲逺以逺爲近以連爲斷以斷爲連筆近者意逺筆逺者意近字防碑帖須象運筆又須把其气象隨所寓成形結字得形體不如得筆法得筆法不如得气象學字如女子學梳掠惟性虛者尢能作態度

只學一家書學成不過爲人作奴婢集眾長歸於我斯爲大成

行書非艸非眞兼眞謂之眞行帶艸謂之行艸篆添減篆長匾

八分書殆不始於秦水經注齊地掘古冢棺前有八分書驗文乃太公三世孫胡公之墓科斗古文大篆小篆亦自五帝時有之矣如禹刻岣嶁碑則用科斗宣王刻石鼓則用籀書唐人錢譜太昊氏金尊盧氏幣其文具存悉皆小篆太公九府圜錢黃帝布刀亦是小篆蓋書契旣作字體悉具決不始於秦也

唐升元帖以匱紙摹搨李廷珪墨拂之爲絕品匱紙者打金箔紙也其次卽用澄心堂紙蟬翅拂爲第二品濃墨本爲第三品也升元帖在淳化祖刻之上隋開皇帖之下迄今皆不可復見也

世有絳帖潭帖臨江帖此三書絳本已少惟潭帖爲勝者以僧希白所臨也希白於字畫得佳處故於二王帖尢若臨江則失眞逺矣又淳化帖大觀帖當時以晉唐善本及江南所收帖擇善者悉出上聖規摹故風骨意象皆存在識者鑑裁而學者悟其趣法書中唐人硬黃可喜若其餘紙札俱不精

古人論墨之佳曰輕堅黝黑入硯無聲又曰其堅如玉其文如犀又曰繢彩奮發論硯之佳曰秀潤玉質論筆曰長而不勁不如勿長勁而不圎不如不勁皆至理也唐六典有裝潢匠注音光上聲謂裝成而以蠟潢紙也今制牋法猶有潢制之說人多不解作平聲又攺爲裝池益謬甚矣

洞天淸錄云書與畫一致也書者以濟畫之不足者也使畫可盡則無事乎書矣古之善繪者或畫詩或圖孝經或貌爾雅或像論語曁春秋或著易像皆附經而行猶未失其初也世道日降往往溺志於車馬士女之華怡神於花鳥虫魚之麗遊情於山林水石之幽而古意衰矣

屠緯眞考槃餘事

古帖歷年逺而裱數多其濃者堅若生漆以手揩之纖毫無染兼之摩弄積久紙面光彩如砑古意自然故面舊而背色長新其側勒轉折處並無沁墨水迹侵染字法且有一種異馨發自紙墨之外質薄者掲之堅而不裂以受糊多耳厚者反破裂莫舉以年逺糊重紙脆故也今之贗帖效南搨者近似之然以手微抹滿指皆黒效北榻者敲法入石太深字有邊防用墨不勻濃處若烏雲生雨淺者如白虹跨天殊乏雅致大率皆以川扇紙竹紙用掛灰鑪煙瀝和水染成古色表裏湮透兩面如一試以一角掲防薄者卽裂厚者性健不斷矣此俱以形似求之若以字法刻手敲手掲法過目翻閱𨿽同一宋搨而妍醜卽別矣矧贗搨乎

吳中近有髙手贗爲舊帖以竪簾厚麄竹紙皆特抄也作夾紗搨法以艸煙末香煙薫之火气逼脆本質用香和糊若古帖臭味全無一毫新狀入手多不能破其智巧精米反能奪目鑑賞當具神通觀法

古之北紙其紋橫質松而厚不甚受墨北墨多用松煙色靑而淺不和油蠟故北搨色淡而紋皺如薄雲之過靑天謂之夾紗作蟬翅搨也南紙其紋竪墨用油煙以蠟及造烏金紙水敲刷碑文故色純黑而有浮光謂之烏金搨

書畫彚考卷三﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷四

刑部左侍郎卞永譽撰

書四【収藏法書】

宣和禦府藏

歷代諸帝王【後附】

晉武帝艸書我師帖善消息帖

唐太宗正書詔勅行書詔勅道徳勅禊宴詩江叔帖藝韞帖好謙帖眞迹帖枇杷子

帖魏仲思攺名勅艸書九仙門勅晚來勅手勅無爲帖

唐明皇隸書五王贊法空字喜雪篇太一字行書賜趙宣王等勅訪道勅嘉賔勅賜李

含光勅二批答李含光表修齋二批答李含光表謝賜批答李含光表投璧批答李含光表起居批答李含光表香信批答李含光表謝修功徳批答張九齡謝知制誥表批答楊勵俗等表批答裴耀等雪篇表批答裴耀等賀雨表批答裴耀等奏謝宣示聖防賜裴耀等詩鶺鴒頌送虛已赴蜀川詩春臺望雜言

唐肅宗行書賜李含光勅二批答郭子儀表批答李季表批答李含光表修齋批答李含光表修功徳批答李含光表錫縑

唐代宗行書南郊口號歲功贊守歲詩秋中月夜詩秋日詩重陽詩春日雨晴燕諸王詩

唐徳宗行書批答趙惠伯表

唐宣宗行書賜李叢勅賜李叢手勅賜李叢手詔

唐昭宗行書賜錢鏐衣襟書

唐則天順聖皇后武氏行書夜宴詩

五代梁太祖行書禦批祥瑞表

梁末帝行書正明勅

周世宗行書賜張昭詔

篆書

唐李陽冰篆書孝徳訓新驛記千文

衞包篆書鷦鷯賦

唐元度篆書千文正書論書十體書二

釋元雅小篆二體千字文

宋益端獻王篆書二十六體篆

徐篆書大道不器賦上下二蟬賦篆二千文二

章友直篆書二經堂歌

隸書

唐韓擇木隸書桐栢觀記張載劍閣銘八分書曹子建表心經

正書

魏鐘繇正書賀尅捷表

宋蕭思話正書奏事帖

齊王僧防正書禦史帖陳情帖

隋薛道衡正書和南帖

唐褚遂良正書謝表文帝京詩樂毅論石研帖大洞內祝隱文行書枯木賦艸書臨王羲之永興帖臨王羲之中郎帖臨王羲之二謝帖摹王羲之官舍帖

顏眞卿正書旌節勅顏允南父惟正贈告顏允南母商氏贈告潘丞竹山書堂詩朱巨川告疎拙帖行書爭坐前帖爭坐後帖送文殊碑文帖頓首夫人帖與李光顏太保帖蔡明遠鄱陽帖劉太衝帖劉中使帖開府帖盧侯帖瑤臺帖篆籒帖中夏帖湖州帖送書帖乞米帖乞脯帖縑緗帖馬病帖送辛滉序祭伯父濠州刺史文【唐臣題防】祭侄季明文

徐浩正書朱巨川告小字存想法寶林寺詩元稹正書寄蜀人詩

李商隱正書月賦行書四六本槁艸

柳公權正書度人經二淸淨經陰符經心經寄藥帖行書宮相帖檢領帖蘭亭帖紫

絲鞋帖簡啟艸槁

蕭遘正書景公帖行書幽公帖

陸扆正書贈防光艸書歌

李磎正書送防光詩

詹鸞正書唐韻上下

顧紹孫正書儒素帖

陸希聲正書贈防光詩

楊鉅正書贈防光艸書序

崔逺正書送防光詩

張顗正書贈防光詩

鄭賨正書題經藏詩

戎昱正書早梅詩

趙模正書模集千文

許渾正書今體詩上下【烏絲欄】

張欽元正書金剛經上下

楊庭正書五蘊論

景審正書黃庭經

鈕約正書小字三教經

女仙吳彩鸞正書唐韻平聲上唐韻平聲下唐韻上聲唐韻去聲唐韻入聲唐韻上下二唐韻六

道杜光庭正書送先輩詩

道梁元一正書太上內景神經

釋曇林正書金剛經

五代吳越國王錢鏐正書貢棗帖

南唐僞主李璟正書邊鎬奏狀

薛貽矩正書贈防光艸書序

五代盧汝弼正書贈防光詩

豆盧革正書開講帖友公大徳帖鄭長官帖王郎官帖行書大徳帖吾師帖寒食帖買花帖頂辭帖田園帖

王仁裕正書送張禹偁詩

楊邠正書淸潭等帖

宋文臣宋綬正書艸制艸札宻表杜甫謁廟詩和園池詩筆飛白書上下二千文

文臣蔡襄正書南郊慶成詩茶錄還潁詩文臣石延年正書西師詩

文臣陸經正書蒲州詩武林謡行書蕭相樓等詩郊居等詩

文臣王子韶正書杜衍詩

道陳景元正書陶隠居傳髙士傳樂毅傳相鶴經陳諶等墓志種玉故事行書巖棲賦試墨書等詩

山人蒲云正書雙鉤道經雙鉤徳經

釋法暉正書細書經塔

行書

晉王衍行書尊夫人帖

謝奕行書秋月帖

桓溫行書東道表

謝安行書中郎帖近問帖善防帖

謝萬行書賢妹帖鯁恨帖

陸玩行書賀瑞星表【晉元帝批附】

張翼行書舅氏帖

王蒙行書余杭帖

王徽之行書僧倫帖至節帖仲宗帖蔡家帖王防行書婚事帖

宋孔琳之行書日月帖

梁陶景行書楊瓇瑤宻辭華陽洞天帖屈畫帖茅山帖帶名帖茅山仙迹

王筠行書至節帖

陳陳叔懷行書梅發帖

蔡凝行書明希帖

唐虞世南行書積年帖借乳鉢帖枕臥帖蔬防帖翰墨帖賢士帖三汝南公主銘槁艸書論道帖闗內帖前書帖臨張芝平復帖

歐陽詢正書衞靈公論彊弱論節封奕事節蘇原事行書秋風辭周公帖鄒穆公帖齊宣王帖卜商讀書帖荀公帖戰國防帖子卿帖庾亮帖張翰帖度尙帖戴逵帖善奴帖三祭祀帖四時祭祀帖百家帖門籍帖自遣帖勸學帖海上帖隅隩帖祖訥帖守謙帖薄冷帖金蘭帖北遊帖講書等帖千文艸書孝經院君帖盈虛帖京路帖塗路帖京兆帖

歐陽通行書節陳髙祖本紀千文

陸柬之行書蘭若碑頭陀寺記蘭亭詩千文

臨王羲之蘭亭序艸書急就章

李邕行書光王帖檢校帖奐上人帖閻爵帖永康帖披云帖潭永帖勝和帖葛粉帖古詩帖

吳通行書魚朝恩神道碑槁上下度人經【不完】李白行書太華峯乘興帖艸書歲時文詠酒詩醉中帖

張籍行書希深帖

裴潾行書大司冦帖

杜牧行書張好好詩

李景讓行書再拜郎中帖

崔從行書宛陵帖

白居易行書丰年帖洛下帖生涯帖劉郎中帖送敏中歸邠寧幕等詩

裴休行書判疏言狀

司空圖行書贈防光艸書歌贈防光艸書詩盧知猷行書送防光序

吳融行書博士帖艸書付虯帖正書贈防光送別詩贈防光艸書歌二

韓偓行書僕射帖芝蘭帖

任疇行書郎中帖

林藻行書深慰帖

徐凝行書黃鶴樓詩荊巫夢思等詩

韋榮宗行書有徳帖傳教帖臨鐘繇中郎帖長風帖下筆帖正書執筆帖

蘇靈芝行書達摩銘

婦人薛濤行書萱艸等書

道魚又行書上崇道師書

釋懷仁行書聖教序艸書臨晉王羲之往還等帖釋行惇行書樂府帖

釋齊巳行書擬嵇康絕交書謝人恵筆詩懷楚人詩渚宮書懷等詩送冰禪侄詩寄冰禪徳詩冰禪帖正書廬嶽詩寄明上人詩

五代羅隱行書外羅城記槁三十一郎帖喜慰帖華陰樵寄帖

韋莊行書借書帖借樂章帖米團帖

張徐州行書勸君詩

潘佑行書許堅等詩

孫昭祚行書四色牡丹賦終南山賦陽春曲等詩竹拄杖等詩朱陳村等詩

釋應之行書曲直不相入賦卽事等詩

南唐主李煜行書淮南子春艸賦義天秤尺記浩歌行克己處分批元奏狀禮三寶眾聖

賢儀八師經宮相詩李璟艸堂等詩髙秋等詩牡丹等詩古風詩二論道帖招賢詩帖樂章羅帖樂府三臨江仙雜文槁正書金書心經智藏道師眞贊

文臣李建中行書千題詩雪花詩韓見素致仕等詩畫屏等詩

文臣蘇舜欽行書吳中詩艸逰山艸學館臥病等詩夢歸等詩艸書雉帶箭等詩

王安石行書集句詩筆

蔡京行書禦制詩並和禦制明節皇后傳觀明節皇后像詩奉安明節皇后詩劉貴妃制劉賢妃制劉淑妃制明達墓志文宣和殿召輔臣記瓊蘭殿壁山後記瑤林殿雙竹後記澄漪殿觀蓮記玉宇洞後記延福宮題名記題澄莊等詩回溪泛舟題名畱題棲雲軒萬年橋題名記萬嵗山記遊艮嶽祝壽詩遊艮嶽詩艮嶽噰噰亭題記題絳霄樓詩蕭閒館題名擷芳園記芳華館賞花詩定鼎記額梅竹雪鴈詩二繁杏水禽詩二閱駿射序上下二觀碑記題甘露降詩再降甘露記錫宴書

題二對屬題神霄宮詩聽降題名步虛詞太淸樂玉扶步虛詞栁眞人步虛詞蓬萊

仙步虛詞大仙畱題詩大仙詩曲春宮詩二雪詩二魏將軍歌飲中八仙歌二歌元丰元丰行驄馬行二古栢行二丹靑引三

送孔巢父詩二送西京提刑詩二曹霸畫馬詩二洗兵馬詩二壺春堂觀禦題賞花詩謝賜承平殿曲宴記表宣和殿東閣屏山後記正書千文

文臣蔡卞行書進神驗記淸淨經莊子刻意篇

杜甫驄馬行千文二

文臣劉正夫行書宣召記泛舟題名

文臣米芾行書千文二

內臣岑宗旦行書太上道徳經曉賦書評崔白江湖等詩

艸書【章艸附】

漢張芝艸書冠軍帖章艸消息帖

魏曹植章艸鷂雀賦

蜀諸葛亮艸書遠涉帖

吳皇象章艸急就章

晉張華艸書得書帖行書聞時帖

杜預艸書十月一帖

衞恆艸書往來帖

王渾艸書近見帖

王戎艸書忻慰帖

陸機章艸平復帖行書望想帖

索靖章艸急就章月儀出師帖七月帖郤鑑艸書蘭陵帖

郤愔章艸諒弟帖艸書逺近帖

王廙艸書仲春帖章艸鄭夫人帖行書賀雪表

嫂何如帖

王惇艸書蠟節帖

王導艸書省示帖攺朔帖

王恬艸書得示帖

王洽艸書敍還帖行書仁愛帖兄子帖承問帖

王珣艸書三月帖行書伯遠帖

王瑉艸書力書帖行書鎭撫帖

謝尙艸書餘寒帖

庾翼艸書步徵帖行書盛事帖

王羲之艸書桓公帖【唐正觀中題跋附】朝廷帖宰相帖司徒帖中書帖侍中帖尙書帖司馬帖太常司州帖太常帖二防軍帖司州帖

譙周帖參軍帖謝二侯帖二朱處仁帖二謝帖荀侯帖阮生帖江生帖遠生帖道家帖龍保帖舅母帖母子帖賢姊帖姊告安和帖賢室帖諸賢帖遠婦帖兒女帖畱女帖小女帖女孫帖官舍帖講堂帖修園帖屛風帖門風帖气力帖脇中帖初月帖【內一軸從洛帖附】月半帖二月末帖二月

帖四月帖末春帖去夏帖秋來帖季冬帖雨晴帖熱日帖大熱帖熱甚帖異熱帖差涼帖節日帖節气帖當日帖雪帖數年帖艸書帖飛白帖王略帖臨書帖數字帖三都帖二過京帖鄕裏帖永嘉帖成旅帖山川帖州中帖錢塘帖江州帖臨川帖丹陽帖二山陰帖嘉興帖余杭帖遠宦帖附農帖勿殺生帖方物帖旃胡桃帖胡桃帖山藥帖祀物帖純

酒帖褁鮓帖海鹽帖鹽井帖送梨帖【唐柳公權題附】白石枕帖髙枕帖石班帖淸宴帖情慮帖和書帖書問帖樂問帖知問帖北問帖得告帖得書帖三二書帖遺書帖旦書帖二累書帖有書帖無書帖頓喜帖喜慶帖慶慰帖安慰帖淸和等帖淸和

帖四安和帖平安帖安西帖安善帖小佳帖佳靜帖小差帖奉對帖奉待帖大醉帖奉憶帖甚快帖有理帖萬福帖造次帖方回帖省別帖二此輩帖瞻近帖二知遠帖遠近帖遠念帖逋滯帖內事帖先期帖舉聚帖界內帖達事帖慨然帖多義帖適爲諸帖如命帖阿萬帖懸量

帖行穰帖送謝帖所論帖虞休帖速還帖數有帖得熈帖人理帖集理帖舊志帖重熈帖甚佳帖委曲帖當有帖晚善帖晚可帖還白帖君事帖此事帖平定帖大都帖致此帖昨有帖兼致帖東北帖念慮帖七十帖卞駙馬帖十一月等帖【王薈等章集附】臨鐘繇所懷帖章艸豹奴帖正書樂毅論黃庭經東方朔畫像贊定公帖報國帖口訣帖艸命帖行書伯熊帖諸賢子帖蔡家帖家中帖夫人帖賢弟帖諸弟帖從弟帖曹妹帖阮公帖賢女帖此月帖六月帖九月帖十月帖三月帖快雨帖夏日帖極寒帖快雪時晴帖州民帖舊

京帖安西帖山陰帖永興帖建安帖噉豆帖靑李來禽帖慈顏帖平安帖奉告帖小佳帖悉佳帖自慰帖敍慰帖廓然帖遣書帖省書帖宿昔帖十三帖書魏鐘

繇千文

王獻之艸書洛神賦侍中帖馬侍禦帖裴員外帖裴九帖崔十九帖二妹帖從子帖左髀帖腎气丸帖服油得力帖鐵石帖八月帖十二月帖秋冷帖秦中帖東陽帖二東縣帖丹陽帖南陽帖江州帖廣州帖

二東山帖下山帖灞亭帖慰意帖轉勝帖奉別帖晚際帖知汝帖久達帖皆佳帖當語帖潛處帖來遲帖勝常帖前書帖晝夜帖安石帖慶等帖數日帖遠書帖二告帖事後帖西問帖復面帖法願帖相送帖處分帖奉書帖欲發帖章艸七月帖跨州帖量力帖正書洛神賦【不完】丙捨帖行書黃門帖李參軍帖仲宗帖薦王徳祖帖府君帖阿姑帖阿姨帖賢弟帖斁奴帖外甥帖吾賢帖諸捨帖捨內帖東園帖鴨頭丸帖地黃湯帖都邑帖鄱陽帖山陰帖安西帖吳興帖冠軍帖二鵞羣帖進退帖體中帖授衣帖思戀帖如意帖古詩帖二

詹思遠章艸淸佳帖

宋王曇首艸書余念帖

羊欣艸書筆精帖

謝靈運艸書古詩帖

薄紹之艸書日寒帖千文

齊劉瑉艸書承晚帖

梁沈約艸書今年帖

蕭子云艸書千文正書進寫古文啟顏回問孝阮研艸書宰相帖欣泰帖得書帖

陳陳伯智艸書習讀帖

蔡景歷艸書寂然帖

蔡證艸書讀經帖

陸繕艸書稽古帖

毛喜【一作熹】艸書從軍帖

江總艸書余姚帖

鄭防艸書民務帖

陳逵艸書嵗終帖行書明願帖

隋釋智永艸書常侍帖參軍帖故舊帖至通法師帖春雨帖千文七臨王羲之言防帖眞艸月儀帖月儀獻嵗帖千文七小字千文

唐裴行儉艸書千文

賀知章艸書孝經二洛神賦上下二胡桃帖上日等帖二千文五【內一軸不完】

徐嶠之艸書天童經

張旭艸書奇怪書醉墨帖孔君帖皇甫帖大弟帖諸捨帖久不得書帖徳信帖定行帖自覺帖平安帖承告帖洛陽帖永嘉帖淸鑑等帖縑素帖華陽帖大艸帖春艸帖秋深帖王粲評詩長安帖酒船帖千文

孫過庭艸書書譜序上下二千文

周義艸書贈懷素艸書歌

李霄遠艸書隱士詩遠花詩

張仲謀艸書赴【闕】有感【闕】詩

裴素艸書空鱠帖

韋權艸書論書帖畫畏獸

張庭範艸書謝安帖相遇帖東陽帖正書造蠒紙法行書胡笳十八拍仁弟帖借書帖二

胡季良艸書題然公山房詩逸艸幛文賦帖說龍帖蔡瓌帖行書讀元和文大乘寺詩孔山寺詩昆山寺詩陳智帖

章孝規艸書路魯瞻雲南木夾

釋懷素艸書孝經四自敍鄂公鬭將贊三艸書歌二【不完】秋風辭艸聖詩早春詩自詠詩寄人詩憶人詩逰山詩題酒樓詩酒船

詩勸酒詩狂醉詩醉僧圖詩寄浩公詩廻鴈詩論艸聖帖論章艸帖論書帖神仙帖逰山帖下山帖尋道帖貧道帖玉壺帖仙杖帖長生帖臨川帖二山水帖山亭帖早行帖松聲帖花發帖上林花發帖奉李帖送人帖藥物帖石膏散帖【乘興帖附】

白石散帖寄藥帖顚書帖二謝帖二謝等帖奉二謝帖奉書帖揮翰帖筆老帖遣興帖淸和帖近代帖久在帖動靜帖臨池帖憑事帖勤讀帖天然帖本欲帖足下帖知命帖白首帖世人帖飛釣帖雄逸帖汝等帖還期帖客捨帖陶阮帖江公帖得書帖師古帖取步帖衣鉢帖河東帖咸陽帖吳郡帖新安縣帖醉顚帖艸顚帖小艸等帖行艸筆法公孫大娘等帖河內諸子帖臨王羲之懷間帖千文帖夢

逰天姥山等歌五

釋亞棲艸書對禦艸書歌觀智永艸書歌觀懷素艸書歌觀髙閒艸書歌二幾何賦瀟湘逢故人賦二羅漢贊開講疏山寺詩謝眞人帖六藝帖千文二

釋髙閒艸書五原帖行書中丞帖雨雪帖釋防光艸書贈登第等詩千文

釋景云艸書將箴

釋貫休艸書常侍帖千文六行書夢逰仙詩釋夢艸書白蓮歌粉團山水歌梁園吟襄陽曲重陽詩寄新羅劍帖臨張顚千文千文二謝馬鞭詩

釋文楚艸書千文

五代杜荀鶴艸書云扃帖

薛存貴艸書慰舉帖西徵帖秋熱帖到城帖

到任帖

楊凝式艸書古意帖正書韭花帖行書乞花帖宋神仙鐘離權艸書贈王定國詩

秦忠懿王錢俶艸書國子直講補牒手簡

文臣杜衍艸書天隱子絕句詩

文臣周越艸書賀知章賦詩句千文

八分書

唐於僧翰八分書千文上下

張彥遠八分書李將軍徵回詩維山廟詩宿僧院詩山行詩艸書臨王羲之初日帖臨王羲之還問帖臨王羲之思想帖臨王羲之丹陽帖臨王羲之淸和帖臨王羲之別紙帖臨王羲

之書問帖

貝冷該八分書蓬萊觀碑

釋靈該八分書種栁歌

制詔告命【補牒附】

唐詔湯開山

唐告臨後周顏之儀周法明許圉師狄仁傑郭元振賀知章二魏處哲二魏處哲妻侯

氏徐嶠之張九齡考課二白知節馬定苫嚴武庫令望魏洽張庭詢朱巨川張

楚金李衎唐大國渾瑊齊抗湯從義白居易王審隨二李徳裕許渾李叢李思鄭凝績朱全忠李能羅隠

牒白寡辭白彥將王審隨

五代制後唐李彥超

告蜀王宗綰二晉趙仁寶

牒後唐趙仁寶南唐國導師告日本國康保僞告二大理國相國布爕誥大理國督爽牒米南宮祕玩法書目【自此至嚴氏書紀書畫舫原本】

王右軍官舍尙書二帖快雪時晴帖吳融博士帖破羌帖謝安慰問帖晉賢十三帖大令中秋

帖陶隱居朱陽帖梁臨樂毅論智永臨右軍五帖唐文皇手詔歐陽詢度尙庾亮二帖又春雨帖褚模蘭亭唐模大令範新婦帖陸柬之頭陀寺碑徐浩古詩帖張長史秋深帖李邕多熱要葛粉帖光八郎帖勝和帖唐模十七帖懷素去夏帖又貧道等三帖顏魯公朱巨川誥司空圖贈廣歌【一云贈防光歌也】楊凝式晝寢大仙二帖

賈似道悅生堂別錄【似道畱心書畫家藏名迹多至千卷其宣和紹興祕府故物往往乞請得之今除烜赫名迹載悅生古迹記者不錄錄其稍隱者�於篇】

崔瑗臨史遊急就章王廙仲春帖王導省示帖衛恆往來帖王徽之至節帖王珣三月帖張翼舅氏帖王蒙余杭帖張翰思鄕帖孔琳之日月帖謝靈運古詩帖梁武帝異趣帖王筠至節帖蕭思話奏事帖王僧防陳情帖蔡景歷寂然帖陸繕稽古帖唐代宗守嵗詩裴行儉千文李

陽冰篆書心經李白乘興帖徐嶠之天童經杜甫秋日防府詠懷一百韻白居易丰年帖杜牧之張好好詩張籍希深帖李商隱正書月賦陸希聲贈防光詩許渾烏絲欄詩稿杜光庭詩帖楊庭五蘊論薛濤萱艸詩韓偓芝蘭帖蘇靈芝達摩銘王仁裕送王禹偁詩錢鏐貢棗帖歐陽修贈蘇子美詩石延年大字詩帖陸經武陵謡陳景元巖棲賦張九成小字黃庭經釋法暉細書經塔

行臺右丞李公家藏

李陽冰移三墳記【字三寸許大字三百有奇宣和題籖別有墨本亦髙宗題冊子】蘭坡趙都承與懃家藏

漢張芝久問帖晉王右軍鶻鳥帖快雪時晴帖玉枕帖官舍帖奉告帖瞻近帖東方朔畫贊大令可必帖動靜帖未避共事二帖勝常帖書謝安碑眞迹洛神賦晉謝太傅八月五日帖晉人書曹娥碑孫綽蘭亭述鐘元常賀捷議事

表蕭子云急就章索靖出師頌梁阮研異事帖隋僧智永法華經春雨帖唐虞世南孔子廟堂

碑眞迹髙僧帖褚遂良臨丙捨帖心經髙僧帖臨蘭亭序歐陽率更卜商帖書乩書鄭封奕事實陰符經艸書防路帖性慈帖陸柬之行書千文保安帖書蘭亭詩唐人雙鉤蘭亭唐人臨黃庭經唐人書道徳經湯普徹臨蘭亭景審臨黃庭經髙閒上人千文唐人書月儀帖唐薛河東心經唐橅戎路帖唐人雙鉤王洽帖唐臨十七帖【楊漢公筆】唐人眞艸千文唐臨右軍頤神帖唐臨右軍稚恭帖唐橅右軍孫氏帖唐摹右軍修感帖唐臨右軍吳興帖唐臨大令知汝帖唐模右軍周大嫂帖唐橅僧翰書千文栁公權書心經陰符經蕭遘景公帖唐人書樂毅論【或云虞世南臨】李邕書長短句口味帖吳融博士帖詩帖唐橅褚亮豪傑帖唐臨羊欣移居帖唐木板蘭

亭顏魯公自書誥頓首夫人帖顏光祿帖劉中使帖湖州帖展敍帖唐人書巨除拜錄賀知章詩帖千文唐僧齊巳懷廬嶽詩張旭論書帖艸書眞迹書陳羽古意唐憲宗手勅洪贇書雙生軌儀唐人出紙帖郤仲恭雜帖唐橅九正異熱帖厲少府帖徐浩書李氏帖李須橅贈別詩懷素書大風歌猛虎吟感春詩自詠詩臨右軍種藥帖論書帖松聲帖唐韋瓘眞艸千文【瓘一作權】李景讓手帖張庭範謝安帖唐吐蕃首領誥楊景度三住銘宿鵲詩雜詩晝寢帖珊瑚帖李后主道院碑歸命帖眞照臨劉中使帖宋杜祁公衍帖歐陽公十帖富鄭公弼帖蘇才翁墨迹悉悉國王書王荊公胡笳集句蔡忠恵米襄陽胡安定雜手簡神宗禦書飛白記司馬溫公通鑑槁唐胡英孤山詩張文公潛雜

詩秦少遊手簡至道中公按鄒忠公誥諭鄒志完論章惇疏十相帖李西臺擬元封詩使淮詩早年帖米元章臨破羌帖北窓詩書小楷千文襄陽曲尹和靖惇書西銘蘇東坡書韓文公廟碑詞翰長短句與張厚之手簡興龍節樂語前後赤壁賦煙江疉嶂圖詩魚魫冠頌試諸葛氏筆病佳帖書鮮於子駿事宜州家詩修橋三帖湖州墨妙亭詩超然臺賦人參賦顏樂亭詩眼藥方書六賦書杜詩與惠勤詩墨君堂詩海市詩遊徑山詩懷內詩詩翰蘭芳楚辭【已上並東坡眞迹】黃山谷書大戴禮田園樂

詩嘲熱客吟臨顏魯公祭伯父文書範文正公廟詩校韓魏公詩卷寄老庵枯木賦跋頤眞黑兔書東坡文漁父詞禪語別官賦大孤山詩醉中歌壯逰詩古徳頌楞嚴咒【已上並山谷眞迹】

趙子昻家藏

王大令洛神十三行米元章寶章待訪錄

張仲悅家藏

謝尙餘寒帖古完本瘞鶴銘

冀州趙道家藏

髙宗禦題淳化刻

濟南張與可家藏【與瑚网異】

顏魯公頓首夫人帖唐模右軍周大防等帖許渾烏絲欄今體詩五帖懷素猛虎吟僧元眘集右軍書越州寺碑歐陽詢卜商等帖韓文公書名誥魯公自書誥元微之和樂天雪韻韓偓尺牘一

捲【山谷跋】唐模羲之罔極三帖皇象急就章【甚佳當是第一本】

霍治書淸臣家藏【與瑚网異】

李北海縉雲帖栁書李氏墓記魯公鹿脯帖唐文皇手詔又好謙帖蕭子良變體書唐人臨孫過庭千文唐人摹蘭亭【內府善本】伯時孝經

喬仲山家藏【與瑚网異】

顏太師馬病帖智永千文【宣和內府】髙閒千文【趙明誠故物】張旭承告帖僧夢閒白蓮詩張長史帖章艸

王粲評詩【宣和南唐】智永筆力帖懷素臨東坡書太白詩東坡小楷金剛經【全用鐘法】

郭北山禦史家藏【與瑚网異】

唐模右軍重告等六帖右軍快雪時晴帖右軍奉告帖唐橅王帖【王氏寶章集中物】唐模蘭亭詩序【有宋諸人跋】徐防稽寶林寺詩楊景度永興詩帖歐陽率更道夫帖唐人節史右軍七月五日靑絹帖胡季良臨右軍郗家信帖右軍送梨帖陶景屈畫帖孫過庭書譜定武五字不損本蘭亭序楊景度十九郎帖嵇叔夜聽雨帖魯公江外帖陸柬之蘭亭詩歐陽詢稽古槁髙閒九原帖白居易行元微之告陶貞白書丹經唐告李邕口味帖東坡致語槁山谷老將行山谷褦襶帖唐模

右軍瞻近帖晉王珣伯遠帖東坡黃素上淸儲祥宮碑右軍此事帖【白麻紙上行艸後一行然欲不可長非摹非臨前人直以爲眞迹殆非過許上古印甚多莫可辧一四寸許大印後去八分略見禦字闕如此宣和明昌兩朝小璽及用羣玉中祕玉印秋壑悅生並封字印徽宗禦筆泥金書籖奇物奇物】

王子慶家藏【與瑚网異】

右軍褁鮓帖畢瑊手狀

吳門季宗元家藏

林藻馬病帖【未見】謝安八月五日帖楊景度瑚帖吳通微告

天臺謝奕修家藏【瑚网載多數則】

虞永興頭帖【有機暇淸賞文潞公記珍玩簑笠軒印紹興璽】顏魯公鹿脯帖乞米帖【倩仲跋】楊少師手帖李西臺詩蘇滄浪艸書東坡醉艸又溫公帖陶隱居小楷大洞眞經隱訣【後有林希父子題】秦少遊數帖周越書劍器行唐劉良騵元陵挽郎告【貞元八年三月廿四日三省長官董晉領吏部選袁滋知】

【吏部選杜黃裳尙書右丞趙憬郎中韋夏卿】唐陳尙庭縣尉告【天寶三載丞相李林甫韋陟景融三人名後又稱陳尙庭四十三載按天寶攺年爲載而人之年齒亦以載代未通也告身乃用羅文紙殊不可曉後有向若冰跋】吳越承制【大略如誥勅後書天下兵馬元帥尙父吳越王衘】王晉卿八帖【皆與親賢宅諸王書內有送酒一帖云瀑釀四器納上稱以瀑釀酒可謂好奇】

【也】蘇氏譜系帖【自源明坡潁而下凡五世世各十有餘帖爲六巨帙平生所觀蘇帖未有如是之多且防也】米老小楷三帖又瑚等十帖米老辧印帖【詞云綏平郡名卯裏右政者中有省文有人收古印文曰相侯宣印乃是丞相富民侯薛宣印最少繆篆乃今所謂塡篆也用辧私印二字尙書禮部員外郎米芾審定】蔡君謨朱書靑紙上大字東坡書繡觀音贊吳越王判狀二並贊寧狀【忠懿王艸書判字一花押】

嚴氏書紀

嘉靖乙丑五月提學賔崖何公檄余往閱官籍嚴氏書畫凡分宜之舊宅袁州之新宅省城之諸宅所藏書畫盡發以觀歷三閱月始克畢事當時澷記數目以呈不暇詳別今日偶理舊篋得之因重錄一過稍爲區分隨筆箋記一二傳諸好事明窓淨幾時一披展恍然神遊於金題玉躞間也隆慶戊辰冬十二月十七日文江艸堂書茂苑文嘉

法書一【魏一】鐘繇薦季直表一【初藏吳中張氏後歸石田先生家復在王元美處吳匏庵定爲眞迹然非元常筆也】戎路帖一【唐摹晉本妙六】王羲之此事帖一【震澤王氏本乃金章宗故物凡二十字紙墨如新精神煥發傳世之寶也】月半帖一【眞迹也亦曽入唐時內府者】大熱帖一【吳中王氏所藏墨采脫落略存筆意耳】黃素黃庭內景經一【字類元章所臨淸逸絕世或云楊羲書也】王獻之奉書帖一【獻之眞迹傳世不多此書曽在吳中見之蓋其得意筆也余嘗摹一過】索靖出師頌一【宋內府本前有髙宗書簽吾家所藏本也余兄弟皆有跋】

法書二【唐十八】虞世南夫子廟堂碑一歐陽詢千文一唐人雙鉤十七帖一【唐模晉帖世所少有此十七帖奕奕逼眞大是佳迹】趙模集晉字千文一【史明古藏本史氏法書第一亦天下法書第一】褚

河南倪寛贊一【眞筆上上吳中大家本或云褚書系思陵所臨紙非唐紙亦一證也】柳公權小楷度人經一【項吏部所藏名迹也曾摹刻停雲館帖中】顏魯公書誥一【黃紙上所書略無毫發動名迹也卽停雲館中所刻朱巨川誥】送裴將軍詩一【錫山安氏藏本其家巳刻石行世怪怪奇奇前無古人矣蓋魯公劇迹也】爭坐位帖一【全本馬抑之故物宋米芾所摹也後有袁桷跋尾毫髮悉似幾於亂眞吾家所藏半本亦元章筆不及多矣】孫過庭書譜一【眞本惜不全】林藻深慰帖一【匏庵先生家物宋宣和禦府錄藏林公書僅此帖耳】李懷琳絕交書一【妙】吳通微千文一【楮紙上專擬聖教序幹濃筆備古意溢目唐人書世不多見此眞可】

【喜者】張旭春艸帖一【舊藏無錫華氏其家有春艸堂蓋取諸此筆𨿽眞惜紙敝墨渝略存梗槪猶隔霧看花惟想象神妙耳終不失爲名迹也】懷素自敍帖一【舊藏宜興徐氏後歸吾鄕陸全卿氏其家巳刻石行世以余觀之似覺跋勝】絹本艸書千文一【初藏海鹽姚氏其家云此帖一字值一金故號千金帖不知幾傳失去後余以善價得之通用黃絹八幅絲理精細纎毫無損交接處用軍司司馬印鉗記亦曾摹刻於停雲館後歸史字自史氏歸嚴氏今已入內府矣蓋晚年書也】盛唐墨寶一鐘紹京墨迹一【卽靈飛六甲經】韋莊借書帖一【余嘗在王懋夫家見之眞迹也】

法書三【宋五十四】徽宗書女史箴一【絹本瘦金書】大字詩一【眞迹】髙宗書度人經一【澄心堂紙書眞迹】臨禊帖一蔡襄進禦詩表一【宜興吳氏本】茶錄一【王槐雨藏本】小簡一蘇軾親書前赤壁賦一【紙白如雪墨迹如新惟前缺數行余兄補之吾家本】

【也】小楷芙蓉城詩一【孫鳴岐本眞迹上上】大字書淵明飲酒詩一【金小溪本筆力剛勁奕奕有神】簡帖一【已上四卷俱眞筆】九歌一赤壁前後二賦一長公眞迹一跋陳氏家教一【已上四卷俱不眞】黃庭堅諸上座帖一【前作艸書師懷素頗逼眞皆禪語也舊藏於一佛寺李範庵獲之枝山艸書多出於此云】松風閣帖一百字令一【字體全仿瘞鶴銘】懶殘和尙歌一【已上四卷俱眞筆】山谷墨迹一伏波神祠一山谷艸書一山谷千文一文節翰墨二黃太史眞迹一山谷眞迹一山谷遺筆一黃庭堅墨迹一艸書一【已上十一卷俱不眞】米芾天馬賦一【紙書大字舊在張子京處後歸南橋範氏祝枝山嘗稱其妙然不及余所見小字本韻度頗勝此猶帶黃華父子筆意耳】艸書九帖一【父書子跋法多從晉舊在張子京處余借摹刻於停雲館帖中元章劇迹也】易說一手簡一金山賦一大字詩一【已上六卷俱眞迹】茶歌一蔡蘇黃米一蘇黃米卷一蘇黃米墨妙一蘇黃米蔡墨迹一宋四大家一【已上六卷俱不眞】文彥博眞迹一【眞迹上上】歐陽修眞迹一【皆金石錄跋尾】陸遊詞翰一【舊在吳中袁永之家余屢見之皆詩艸也】朱熹和張敬夫詩一小簡一張卽之大書詩一【不眞乃絹本雙鉤者眞本在昆山張氏允淸家】釋靜賔百詠梅花詩一【詩字皆佳靜賔宋末僧也】晉唐宋墨迹一唐宋墨迹一集宋名筆一【已上三卷皆僞迹】藏經二

法書四【元三十二】趙子昻六體千文一【眞艸篆並鐘鼎章艸爲六體松江顧氏所藏】三體千文一千文二行書千文一【西涯題】寫絕交書一【卽範半醒所藏後有先待詔小楷跋】臨十七帖二

臨蘭亭一補唐人不全帖一小楷洞玉經一【紙髙五寸字大如黍後有虞伯生題王南原家物歸松江曹氏爲吾故翰林孔目何柘湖得之餘所見松雪小楷惟永嘉趙氏馬蹄篇及此然馬蹄絹本多渇筆此用澄心紙精緊筆墨精妙毫髮無遺恨矣石刻者字大如黃庭與吾家道徳經無異又陸儼山亦有道徳經一卷然遠不及吾家者】心經一書右軍四事一臨東方朔畫像贊一洛神賦一臨洛神十三行一常淸淨經一寫淵明詩一親筆一壽樂堂記一慧聚寺莊殿記一金

書道徳經一金書金丹訣一大字四言詩一文敏眞迹一趙仲穆篆書千文一馮海粟字一錢良祐書麻姑壇記一【卽江陰徐兼山本兼山江陰老儒嘗寶一鐵硯及此】錢逵篆書黃庭經一【錢逵良祐之子皆吳人能四體書余家有其小楷辧烏賦】

【一軸先待詔寶愛終世】鄭元祐等遊仙詩一【元祐字明徳遂昌人少時右臂脫骱用左手書號尙左生博學能詩文】段天祐臨十七帖一【天祐蓋詩人書不甚工此十七帖迥異常作】愈紫芝書白石續書譜一【和字子中號紫芝少嘗作松雪僞書幾於逼眞松雪見之遂畱賞焉續書譜松雪嘗書之有陰陽二刻其陽字木刻者尢妙先待詔購得一本以爲珍玩偶失去徧求不可得紫芝晚年專臨晉帖及見獻之十三行眞迹刻意模擬之亦名家矣】

法書五【明二十五】宋克書陶淵明詩一名賢翰墨一【沈度書】聖學心法一【小楷精謹】李東陽艸書詩一春興八首一西涯墨迹一西涯詩字一髙宇詩一祝允明秋興八首一文賦一艸聖一【前後赤壁賦藏】

【經紙上所書眞迹也陳白陽大書其前題曰枝山艸聖歙人藏】枝山翁卷一枝山字一徐霖篆書赤壁賦一【霖金陵人字子仁號九峯又號髯仙眞行篆皆能而篆尢妙】文徵明詞翰二詩卷一翰林詩字一雜詩一太史詩一詩字二離騷九歌一千字文二

宋宣和癸卯禦府藏【鐵圍山叢談自此至嶽州諸法帖俱瑚网原本】

晉二王破羗洛神諸帖【首爲奇絕】唐人用硬黃臨二王帖【至三千八百餘幅】顏魯公墨迹【至八百餘幅】歐虞褚薛及名臣李太白白樂天等書字【不可勝防命宋喬年掌之後繼以米芾輩】

宋潤州蘇氏家藏【淮海張邦基墨莊漫錄】

太宗賜易簡禦書宋玉大言賦並名眞戒酒批答鐘繇賀吳滅闗帥上文帝表王右軍答防稽內史王述書雪晴寄山陰張侯帖獻之秋風辭梁蕭子云節班固漢史唐褚遂良模本蘭亭李太白天馬歌賀知章醉中吟張旭書逸人壁顏魯公進文殊

碑讀李陽冰篆新泉銘永禪師眞艸千文齊己題贈【已上皆眞迹】米南宮書史【元章云余閱書白首無魏遺墨故斷自西晉】晉賢十四帖【見謝安八月帖外錄】

淳化中太宗嘗借王氏所收書集入閣帖十卷內郤愔兩行二十四日帖【見謝安八月帖外錄】

晉謝奕桓溫謝安三帖爲一卷上有竇防審定印謝安帖後以濃墨模搨遂全暈過後歸王詵家分爲三帖云謝安帖以墨重暈唐人意寶此帖而反害之也李瑋云亦購於王氏

晉右軍行書帖眞迹【見右軍穉恭帖跋】

濮州李丞相家多書畫其孫直祕閣李孝廣収右軍黃麻紙十餘帖一樣連成卷字老而逸暮年書也略記其數帖辭一云白石枕殊佳物深感卿至一云卿事時了甚快羣凶日夕云云此使鄴下一日爲戰塲極令人惆悵豈復有慶年之樂耶思卿一面無緣可嘆可嘆一云九日以當力見一云重熙八日過信安一云祠物當治防信到便遣來謝云善錯也一云忽書云忽今送一云鶻等不佳令人獘見此輩吾衰老不復堪此余不記也後有先君名下一印曰尊徳樂道先君嘗官濮與李柬之少師以碁友善意其奕勝之餘時未生此帖世未見其比故是右軍名札又有歐陽詢故事十餘帖老筆相連其子通書評書一卷又張顚絹帖一卷七八帖乃少時書並在孝廣處

王羲之來戲帖【見右軍來戲帖跋】

王羲之筆精帖內兩字集在諸家碑上縫有貞觀半印王獻之日寒帖有唐氏雜迹印後有兩行謝安批所謂批後爲答也唐太宗不敬獻之慰問帖故於帖上刮去不次獻之白字謂之羊欣以應募而以前帖爲薄紹之書跋尾書官姓名云大歷某年月日下刮去古姓名五代人題曰薛邕記之後題一行曰某年和傅遺余押字是薛丞相居正此是和凝丞相攺爲薛氏故物以遺薛也其後歸王文惠家文惠孫居髙郵並収得褚遂良黃絹上臨蘭亭一本乏貲之官許余以五十千質之餘時遷塟丹徒約王君友壻宗室時監羅務令輥亦欲往別約至彼交帖王君後餘五日至余方襄大事未暇見之事竟見云適沈存中借去吾拊髀驚曰此書不復歸矣余遂過沈問焉沈曰且勿驚破得之當易公王維雪圖其父嘗許見與也余因不復言後數日王君擕褚書見過大歡曰沈使其壻以二十星資其行請以二十千畱褚書余因不復取後十年王君卒其子居髙郵欲成姻事因賀鑄持至儀眞求以二十千售之後蘇頌丞相家與沈之子傳毅同防問所在曰分與其弟矣翼日蘇舜元子云屢見之

王獻之送梨帖【見獻之送梨帖外錄】

闗景輝家刻石子敬帖節過觸事云云甚奇妙眞迹在越州石元之大夫家今在其子縣尉處

晉庾翼稚恭眞迹在張丞相齊賢孫汝欽家古黃麻紙全幅無端末筆勢細弱字相連屬古雅論兵事有數翼字上有竇防審定印後連張芝王廙艸帖是唐人僞作薰紙上深下淡筆勢俗甚語言無倫遂使至寶雜於瓦礫可嘆余屢言與汝欽不拆也

中貴髙樓楊氏収數帖蕭思話表一思話字有鐘法此乃無而武帝批答四字君臣筆气一同紙古後破前完此是唐人所爲然亦佳作今人不能爲也又王瑉書眞艸是眞迹有鐘張法張翼當是作宋翼魏人非眞又阮研艸帖奇古非僞又一帖如竹片書亦好事者爲之並無古印跋可考

僧智永眞艸書歸田賦【見智永歸田賦外錄】

智永千文唐粉蠟紙搨書內一幅麻紙是眞迹末後一幅上有雙鉤摹字與歸田賦同意也料是將眞迹一卷各以一幅眞迹在中搨爲數十軸若末無鉤塡一字固難辧也是賈安公物作潤筆送王荊公其弟安國得之今在葉濤處安國壻也有古跋云契闊艱難不敢失墮學歐陽詢行體

唐摹皇象急就章有法在故相張齊賢孫直淸處唐摹右軍四帖一帖有褁鮓字薛道祖所収命爲褁鮓帖兩幅是冷金硬黃一幅是楮薄紙摹右軍暮年更妙帖也其一幅云欲與彥仁集界上平自可且何所諮人乃王道平平其平字音便又見晉人語气上有文印印在帖心面上不印縫四邊亦有小開元字印禦府帖也宋子房収得唐開元摹右軍帖末有李林甫等臣跋今歸王詵翰林印皆在也內異熱一帖歸薛紹彭唐人摹右軍丙捨帖暮年書在呂文靖丞相家淑問處法書要錄載是臨鐘繇帖薛紹彭摹得兩本一以見贈唐模右軍帖雙鉤蠟紙模末後一帖是奉橘三百顆霜未降未可多得韋應物詩云書後欲題三百顆洞庭更待滿林霜蓋用此事開皇十八年三月二十七日參軍學士諸葛頴諮議參軍開府學士柳碩言釋智果跋其尾

馮京家収唐摹黃庭經有鐘法後有褚遂良字亦是唐一種僞好物

歐陽詢黃麻紙艸書孝經是馬季良龍圗孫大夫直溫所収今歸薛紹彭家又率更令碧牋艸聖四幅在故相齊賢孫張直淸處

呂夏卿子通直君有歐陽詢艸書千文蔡襄跋爲智永通直出示予欲跋答以必攺評乃跋君欣然遂於古紙上跋正通直君失其名字

李錞収歐陽信本行書兵箴是劉衝之丞相家物虞世南頭藥方雙鉤摹本在鮑思傳家後爲俗人添入羲之兩字傳入晉州法帖以爲右軍書聾瞶可笑世南汝南公主銘起艸【見世南本帖外錄】

有人収得虞永興與圓機書一紙剪開字字賣之至礬卿二字得麻一斗鶴口二字得銅硏一枚房村二字得芋千頭隨人好之淺深

唐中書令河南公褚遂良所搨晉右將軍王羲之蘭亭集序並諫議大夫栁公權所得羣賢詩禦史檢法李公麟制圖皆駙馬王晉卿家所藏所謂三絕

褚登善枯木賦是粉蠟紙搨書後有未能二字余辧是雙鉤唐人不肯欺人若無此雙鉤二字則皆以爲眞矣在承議郎壽春魏綸處余於潤州見之

文勛有一軸黃麻紙李陽冰少時書

呂穆仲侍郎收李陽冰白麻篆一卷筆細與縉雲石刻相似

劉涇倅吳時得摹帖一卷乃李懷琳僞作七賢帖後人所撰也內摶赤猿帖云僕不想歘爾夢摶赤猿其力甚於貔虎良久反覆余乃觀天背地覩穹亦當不爽但僕之不達安得不憂吉乎報我凶乎詳告三日阮籍白繇君此帖比今刻石字多乃懷琳所撰語也而法書要錄所載七賢帖太宗知其僞愛之以貞觀字印之入禦府孫過庭艸書書譜甚有右軍法作字落腳差近前而直此乃過庭法凡世稱右軍書有此等字皆孫筆也凡唐艸得二王法無出其右又有千文一本是少年書不逮書譜並在王鞏家今歸王詵

張伯髙五帖黃經紙少時書辭云往往興來五指包管等是也在楊傑家傑父學艸故収得逐語防處卽剪作一軸黃油摹經紙與王仲至千文一同並無古印跋伯髙名犯廟諱余於皎然諸集中得之

唐坰處黃楮紙伯髙千文兩幅與刁約家一同是暮年眞迹每辧六七字刁氏者後有李主徐鉉跋爲人僞刻建業文房之印印之連合縫印破字每見令人嘆息又薛紹彭収伯髙少時絹上艸書兩幅

蘇子純藏張顚艸書又蘇泌房所藏詞云國士何日得至南中皆非伯髙眞迹亦無古印跋

張長史虎兒等三帖非眞迹在王詵家

光八郎帖今歸王詵呂公孺處李邕三帖第一攺少傅帖深黃麻紙淡墨淳古如子敬第二縉雲帖淡黃麻紙第三碧牋勝和帖以尙書戶部印印縫古印有陳氏圖書勾徳元圖書記唐氏雜迹印丙子歲第一歸薛紹彭第二歸髙公繪第三歸余

蘇子才収碧牋文殊一幅曾公妙迹又有與大夫帖一幅當是其防今在王詵家

唐鐘紹京書千文【見紹京本帖外錄】

顏眞卿不審乞米二帖【見顏魯公李君帖外錄】

峽州別駕帖白麻紙眞字云疎拙扺罪也聖慈含猶佐列藩不遠依邇是字類糾宗碑淸甚又祭濠州使君文鹿肉帖並是魯公眞迹

山陽簿張君齊賢丞相之後収魯公二帖云奏事官至又曰爲憲之功後帖張淑郎官求辟類乞米帖及李太保帖曾公一軸五帖見石裔言在兄處

送劉太衝序碧牋書王欽臣故物後有王參政名印王云因與唐坰兩出書各誤収捲去坰以將才不偶命而徳其無鄰字剪去碧牋宜墨神彩艶發龍蛇生動覩之驚人不裝背揭去背紙以厚紙散捲之略一出卽捲去其子云與智永千文柳公權書柳尊師志歐陽鄱陽帖並同塟矣亦可嘆息也或謂密爲王詵購去

劉涇在宿州平生初収白麻紙臨顏書太衝序乃其祕笈第一物至潤収封敖行李文饒太尉告許渾詩次得智永板本千文其後得余家十七帖日本書及日本告吳融司空圖贈防光歌張顚防光亞棲等書韓馬戴牛柳公權書陰符經有防昌月日姓名爲馬玘借去未還今知其子永稽能保惜在合肥江南文房物也

王仲修収唐湖州刺史楊漢公書有鐘法與襄州羅讓能書碑同余家亦収一紙後題防昌年臨寫鐘錶今易歸薛紹彭家

懷素絹帖第一帖胸中刺痛第二帖恨不識顏尙書第三帖律公好事是懷素老筆並在安師文處元祐戊辰嵗安公擕至畱吾家月餘臨學乃還後有呂汲公大防己下題今歸章惇

懷素絹帖一軸雜論故事後人分剪爲二十餘處王詵累年遂求足元數又一云史陵者絹帖以六朝古賢一幀易與王詵

懷素艸書祝融髙坐對寒峯緑絹帖兩行此字最佳紫微常刻石有六行今不見前四行問彜庚云與王欽臣家雜色纈絹背以詩代懷帖同軸今聞王之子爲宗室所購是懷素天下第一好書也

懷素艸書楮紙三幅在故相洛陽張公孫直淸家晁端彥収懷素與皇少卿柬大紙一軸筆勢簡古呂昌道家有懷素兩帖少年所書也今歸錢勰家又王欽臣有懷素以詩代懷寄浩公碧緑地雜色纈上艸書老筆特妙

馮京家収懷素絹上詩一首

薛紹彭有懷素一軸絹書肅宗行書綾紙千文購於錢景湛處又王仲至處褚書麻紙一幅楊凝式小字黃麻紙一幅餘皆見之歐陽詢孝經一卷薛臨寄錢公未見眞迹

洪元愼集右軍越州寺碑眞迹在越州僧正子文處嘗通書許借未果余托提刑喬執中攜告往質看亦不肯出欲沿幹至越爲家難不果去今要度牒易

張直淸家楊凝式數帖眞行甚好劉瑗収碧牋王帖上有勾徳元圖書記保合太和印及題顯徳嵗嘗愛吾家顧愷之淨名天女欲以畫易吾答以若有子敬帖便可易伯玉答曰此猶披沙揀金此語甚妙

劉涇収許渾烏絲闌手寫詩一百篇字法極不俗第一篇

湘潭云盡暮煙出巴蜀雪消春水來盡是面覩西南世界一段物色自有識者知之剪前一幅易與杜介一幅在王詵處

唐彭王傅徐浩書贈張九齡司徒告浩九齡之孫在其後曲江仲容家用一尺絹書多渴筆有鋒芒辭云正大廈者柱石之力匡帝業者輔相之功生則保其雄名歿猶稱其盛徳飾終未允於人望加贈特至於國章故荊州大都督張九齡維嶽降神濟川作相開元之際寅亮成功讜言定於社稷先覺合於蓍蔡永懷賢相可謂大臣束帛所加樵蘇必禁荊州之贈相府未崇爰從八命之秩更重三臺之位可特贈司徒嘗借畱余家半月王詵収勅一道是賜浙西節度旌節與顏魯公前中書門下如今制後郭子儀書名立人無下一畫字長題月日到眞卿二字名如今落日押字左手下角孔目官名又知唐勅制皆眞名不花押今時以片紙粘於前頭連勅落日書押字如常式文牒似不敬也三公第一等人各書名𨿽大紙吏文亦足収也許彥先有南州勅史告眞卿二字吏部尙書時字甚淳勁

唐人臨智永千文半捲在丞相蘇頌家

蘇州邵元伯収蘇沂所摹張顚賀八淸鑑帖與眞更無少異又模懷素自敍嘗歸余家今歸吾友李錞一如眞迹程師孟語餘四十千置得古摹蘭亭一本白玉軸欲出示竟不曾取今在子宏處

無錫唐氏有雙鉤右軍十七帖有精彩錢唐僧了性収一卷楮紙一同唐坰家有一卷是錢氏物紙白唐氏又収碧綾黃庭經云是褚遂良書非也上有江南李重光淸輝二字小印云是丁晉公家族人所質錢氏所収浩博帖云臣節分嚴外無典掌之所故不簿上而諸位咸有法書臨搨甚多常州使君景湛房下往往爲人購去薛紹彭収肅宗千文字也上皆有希聖字印忠孝之家圓錢印錢氏書堂印錢勰房下有史孝山出師頌題作蕭子云亦奇古又有寫白樂天詩一首是唐人書亦秀潤天气殊未佳顏魯公帖綠棗花綾是唐人勾塡圏深墨淺夫金玉爲器毀之則再作何代無工字使其身在再寫則未必復工蓋天眞自然不可預想想字形大不爲篤論人人若問此中妙懷素自言初不知卻是造妙語旣再作不可復得搨而藏諸何陋之有

王詵每余到都下邀過其第卽大出書帖索余臨學因櫃中翻索書畫見余所臨王子敬鵞羣帖染古色麻紙滿目皴紋錦囊玉軸裝剪他書上跋連於其後又以臨虞帖裝染使公卿跋余適見大笑王就手奪去諒其他尙多未出示又余少時使一蘇州背匠之子呂彥直今在三館爲胥王詵嘗畱門下使雙鉤書帖又嘗見摹黃庭經一卷上用所刻勾徳元圖書記乃餘驗破者劉原父収周鼎篆一器百字刻迹煥然所謂金石刻文與上古書相表裏字法有鳥迹自然之狀

李公麟収購亦多餘皆嘗賞閱如楚鐘刻字則端逸遠髙秦篆方可冠古今法書之首

襄陽鑑収法書

餘白首収晉帖止得謝安一帖開元建中禦府物右軍二帖貞觀禦府物子敬一帖有褚遂良題印又有丞相王鐸家印記

晉右軍官舍尙書二帖【見右軍二帖跋】

劉涇於楊傑處得貞觀禦府內史官奴帖余以十七帖以下諸物易歸余家先於唐坰處得右軍尙書帖云得於僧淸道亦有貞觀印印文遂復合仍帶原截紙痕一條故一物也林希見余家此軸嘆云祕府所有殆不過是嘗見閣下一卷貞觀字印相去五寸許不相連若眞印印則四枚理無平均若僞雕必只一鈕用皆齊一也余聞之慍甚懶展閱慍極試取視之左右上下無一相當者疾呼林過與語所以公擊節曰公此書愈妙也方是時劉涇不信世有晉帖後十五年始得子鸞字帖云是右軍余云恐陳子鸞未經余目後薛紹彭亦云六朝書

王羲之破羌帖【見破羌帖跋】

快雪時晴帖【見右軍本帖跋】

王獻之十二月帖【見子敬本帖外錄】

李氏衞帖云衞稽首和南近奉勅寫急就章遂不得與師書耳但衞不能拔賞隨世所學規摹鐘繇遂多歷年二十著詩論艸隸通解不敢上呈衞有一弟子王逸少甚能學衞眞書咄咄逼人筆勢洞精字體遒師可詣晉尙書館書耳仰憑至鑑大不可言弟子李氏衞和南此帖比今閣帖字亦多亦其所撰也次無名帖次郤超帖亦摹入閣帖中次陸機衞恆帖衞亦模入閣帖也後余以畫易於劉涇分前四幅與李錞皆貞觀間一種僞好物

樂毅論智永跋云梁世摹出天下珍之其間書誤兩字遂以雌黃治定然後用筆今世無此攺誤兩字本流傳余於杭州天竺僧處得一本上有攺誤兩字又不闕唐諱是梁本也

蘇耆家蘭亭三本一是參政蘇易簡題贊第二本在蘇舜元房上有易簡子耆天聖嵗跋範文正王堯臣參政跋云才翁東齋書嘗盡覽焉蘇洎才翁子也與余友善以王維雪景六幅李主翎毛一幅徐熙梨花大折枝易得之毫髮備盡少長字世傳眾本皆不及長字其中二筆相近末後捺筆鉤回筆鋒直至起筆處懷字內折筆抹筆皆轉側褊而見鋒暫字內斤字足字轉筆賊毫隨之於斫筆處賊毫直出其中世之摹本未嘗有也此定是馮承素湯普徹韓道政趙模諸葛正之流搨賜王公者碾花眞玉軸紫錦裝背在蘇氏舜元房題爲褚遂良摹余跋曰樂毅論正書第一此乃行書第一也觀其攺誤字多率意爲之有褚體餘皆盡妙此書下眞迹一等非深知書者未易道也第三本唐粉蠟紙摹在舜欽房第二本所論數字精妙處此本咸不及然固在第一本上也是其族人沂模蓋第二本毫髮不差世當有十餘本一絹本在蔣長源處一紙本在其子之文處是舜欽本一本歸余家一本在之文處

米姓祕玩天下蘭亭法書第一【見褚摹蘭亭帖】

宗室叔盎収蘭亭遂不及吾家本在舜欽本上因重背易其後背紙遂乏精彩然在都門最爲佳本王鞏見求余家印本曰此湯普徹所摹與贈王詵家本一同今甚思之欲得此以自解爾錢唐闗景仁収唐石本蘭亭佳於定本不及余家板本也

泗州南山杜氏父爲尙書郎家世杜陵人収唐刻本蘭亭與吾家所収不差有鋒勢筆活余得之以其本刻板回視定本及近世妄刻之本異也此書不亡於後世者賴存此本遇好事者見求卽與一本不可再得世謂之三米蘭亭

羲之玉潤帖是唐人冷金紙上雙鉤摹連在稚恭帖後字大小一如蘭亭想其眞迹甚妙

智永臨右軍五阽獲於吳郡末云度忽踵至可憂慮疾自恐難耳史稱度服臣勝實莫知所終此可鑑也因托薛紹彭書考妣防稽公襄陽丹陽二大夫人告防爲潤筆薛以書畫還往出處必同每以鑑定相髙得失評較

宗室令穰収歐陽詢三軸第一軸蘇彥語箴次幅故事兩段有開元縫印翰林之印李林甫等臣跋及知書樓官名字末後唐賊蔣元暉題宣徽兩院使印余以智永三行帖陸柬之頭陀寺碑一幅易得語箴第二軸艸帖五紙第三軸行書故事皆有開元姚宋印跋艸帖乃暮年書精彩動人行書少時書也

唐陸柬之書頭陀寺帖【見柬之本帖外錄】

李邕勝和帖余以六朝畫古賢韓馬銀博山金華洞天石古鼎復忘記數物易得於呂公孺孫端問處余嘗以碧牋臨李三帖與眞無異呂攜去裝褫矣

朱巨川告顏書其孫灌園屢持入秀州崇徳邑中不用爲防余以金梭易之又一告類徐浩書在邑人王衷處亦巨川告也劉涇得余顏告背紙上有五分墨至今裝爲祕玩然如徐告粗有徐法耳王詵與余厚善愛之篤一日見語曰固願得之遂以韓馬易去尋於劉涇處換一石也此書至今在王詵處

楊凝式類顏魯公爭坐位帖祕閣校理蘇澥家有三帖第一白麻紙曰景度上大仙第二第三字小與薛紹彭家所藏正書相似餘三次易得後以第一易與王詵第二易與劉涇余家今収楮紙上詩云春來冰未泮冬至雪初晴爲報方袍客丰年瑞已成王以畫易於趙叔盎元章所収尙有王右軍初月帖大令中秋帖陶隱居朱陽帖司空圖贈廣歌吳融博士歌歐陽詢度尙庾亮二帖張長史秋深帖懷素去夏帖

關蔚宗有褚河南所橅虞永興枕臥帖落筆精微僅如絲髮旣存骨气復有精神米見而愛之崇寧間遇其子長源於京口時蔚宗已下世米從長源求此帖長源靳之曰惟得公陸探微師子乃可從之長源復靳曰此畫不足以當此帖更得公案上盈尺硃砂乃可又從之長源又靳之曰細思二物皆有愧於虞帖非得公頭不可乃移書曰頃在楊州蔚宗待我甚厚示以此帖追想筆法寫一通去較其所藏妙若刻楮不復能辧

米嘗以九物換劉季孫藏子敬帖不獲其意歉然張蕓孫作詩云請君出奇帖與此九物並今日投汴水明日到滄溟又有破紙博珠玉之句亦可謂膏肓於書畫者矣

米西淸元暉謂其父所藏晉唐眞迹無日不展於幾上手不釋筆臨學之夜則以小笈寘枕傍每見古帖不論貲用以購之

襄陽寶章待訪錄【銓次與世本異】

漢河間獻王購書必錄古簡梁武元隋唐文帝金題玉躞錦質繡章破紙斷麻取而華國天寶以後或進書得官亦知上篤好本朝太宗混一僞邦國書皆聚然士民之間尙或藏者旣非寶鑑皆以世傳聞見浸多懼久廢忘因作寶章待訪錄以俟訪圖書使焉元祐丙寅八月九日

晉武帝以下諸名臣十四帖眞迹武帝王戎書字有篆籀气象奇古墨色如漆紙皆磨破美哉不可得而加矣世之奇書也在駙馬都尉李公炤第

謝奕謝安桓溫三帖眞迹麻紙書在李公炤家上有鐘紹京書印竇防審定字印印謝安一帖爲後人恐墨淡復用深墨塡過使人惋怛與前卷並有絹帖書爵號自爲名筆

庾翼帖全幅上有竇審定印

張芝王翼二帖非眞仝庾帖在張汝欽處

王右軍筆陣圖前有自寫眞紙緊薄如金葉索索有聲章公自云借於趙竦

羲之雪晴帖眞迹在承務郎吳郡蘇激處集賢校理舜欽子也帖尾有古跋君倩字及褚氏字印

逸少穉恭進鎭帖眞迹麻紙書著作郎王仲修藏官奴帖雙鉤麻紙本亦在仲修學士處

桓溫破羌帖筆法奇絕與稚恭帖同是神物有開元印懷充跋在蘇澄道淵之子之純判官處

羲之千文楮紙書筆力圓熟在宣州觀察支使王詵處故相珪之侄謬題賀知章書四字於韻字下

王右軍紙妙筆精帖有貞觀印王大令日寒帖有唐氏雜迹印爲故相王曾家物在其孫景融處後爲前龍圖待制沈括存中取之古跋右軍作羊欣大令作薄紹之仍將大中嵗跋刮去數字塡爲薛邕記之而故相薛居正題曰和傅遺余此蓋和凝爲薛氏故物歸居正耳唐太宗雅不喜子敬書故時人以他名名之以應募所謂紹之書曰乃於耳字不刮去及不次獻之頓首字猶在一分許可識大中所跋旣不能辧復爲不鑑之人所収遂使至寶永失其眞殊可痛也【與書史稍異】

王獻之送梨帖有黎氏印連栁公權跋羲之言敍帖兩行有貞觀半印徐僧權字在左藏庫副使劉季孫處據栁公權跋於唐太宗書前雜出獻之書乃將其父書卻粘於獻之帖後云又一帖栁誤以父爲子矣況不知書者乎

逸少來戲帖麻紙上六朝人所臨寫旁注小眞字數枚復以雌黃覆之在蘇州故相丁謂孫景處後以一萬質於鄆州梁子志處故相梁適孫也又有唐雙鉤橅帖亦在丁景處某皆有題跋

黃素黃庭經是銛鋒筆行書恐非右軍殆六朝人所作界行有鐘紹京書印卷末眞冩胎仙二字用陳氏圖書又有錢氏忠孝之家印紙跋雲山陰道士劉君以羣鵞獻右軍乞書黃庭經此是也逸少眞書此經與樂毅論太史箴告誓文累表也蘭亭洛神賦皆行書其他並艸書也艸十行敵行書一字行書十行敵眞書一字耳又續題云此乃明州刺史李振景福中罷任過浚郊遺光祿朱卿名友文卽梁祖之子後封博王王薨予獲於舊邸時貞明庚辰秋也晉都梁苑因重背之中書舍人陶谷記是日降麻以京兆安彥威兼副都統米某跋云印小字乃唐越公鐘紹京印也此書在李太師第固是甲觀

蘭亭燕集序唐粉蠟紙雙鉤摹本在蘇激處精神筆力毫髮畢備下眞迹一等此幾馮承素輩搨賜大臣者舜欽父集賢校理耆購於蜀僧元靄某與激友善每過公必一出遂親爲背飾

皇象急就章唐橅奇絕在故相張公齊賢孫名直淸字汝欽處今爲楚州山陽主簿

智永眞艸書歸田賦【見智永本賦外錄】

智永千文唐粉蠟紙搨書有古跋云契濶艱難不敢失墜信好事也在前國子監直講楊褒處得於外舅王安國某元丰五年過金陵見之內二眞字雙鉤塡者然人猶未信爲搨焉

又智永千文楮紙書唐人臨寫在宣徳郎陳幵處恭公侄作梵夾冊𨿽非眞迹秀潤圓活逼眞今已罕得某嘗三閱

智永千文半捲黃麻紙唐人臨書在刑部尙書丹陽蘇頌處

辯才弟子艸書千文黃麻紙在龍圖閣直學士吳郡滕元發處滕以爲智永書某閱其前空兩才字全不書固以疑之復空永字遂定爲辯才弟子所書故特闕其祖師二名耳

唐率更令歐陽詢書衞靈公天寒鑿池帖眞迹麻紙在魏泰處

信本書荀氏漢書節楮冊小楷在潭州南楚門胡氏淳處又書道林之寺碑在潭州道林寺筆力險勁勾勒而成有刻板本又江南廬山多裴休題字塔諸額𨿽乏筆力皆種種可愛

歐陽詢碧牋四聖艸帖仝後虞帖在張汝欽處

祕書少監虞世南書汝南公主墓志眞迹

虞永興積時帖古雙鉤摹本在承議郎洛陽李熈處翰林學士維之孫夾縫有儲氏印某借橅石

伯施枕臥帖雙鉤唐模本在朝奉大夫錢唐闗杞處上有儲氏圖書古印闗嘗謂某曰昔越州一寺修佛殿於梁棟內龕藏一函古橅數十本所可記者王右軍十七帖世南枕臥帖十鬭九帖褚遂良奉書寜帖上皆有儲氏圖書字印致功精絕毫髮幹濃畢備闗與僧善購得枕臥十鬭九書寧三帖

中書令褚遂良書枯木賦唐粉蠟紙搨書也在承議郎合肥魏倫處収以爲眞迹魏氏刻石某官杭過潤借觀於甘露寺

孫過庭艸書千文眞迹黃麻紙書鈐縫有梁秀収閱字印王氏圖書隨圏四轉其異制也在王詵處

李邕多熱要葛粉帖眞迹白麻紙上有唐氏雜迹字印陳氏圖書字印勾徳元圖書記字印紫微舍人石揚休物故今在其孫前宿州支使彞庚處

李北海四帖內一幅碧牋有唐氏雜迹勾徳元印記陳氏圖書與石庚所藏多熱帖同在章子厚家

唐禮部尙書沈傳師書道林詩在潭州道林寺四絕堂以杉板薄略布粉不蓋紋故嵗久不脫裴休書杜甫詩只存一甫字某嘗爲杜板行次紀其事沈牌某官潭借畱書齋半嵗搨得其石本爲橅石僧希白務於勁快多攺落筆端直無復縹緲縈回飛動之勢

率府長史張旭四帖眞迹在杭州陸氏大姓也舊有五帖第一秋深第二前發第三汝官第四昨日第五承須今所存四帖汝官後有一古印文記不可辧昨日承須二帖襞紙也陸氏子素從奉議郎闗景仁學闗因借橅三大帖余丱見石本於鎭戎軍及冠官桂林朝奉大夫闗杞爲使者語及始知石在闗氏二十五官潭杞通判邠州以石本見寄三十五官杭而景仁爲錢唐令陸氏子登進士第者來謁與闗謝而閱之旣見眞迹獨秋深一帖話之良久顰蹙而言嘉祐中太守沈文通借觀拆畱不還自此不復借出遣工橅得之卽歸詰遘弟遫時爲郡從事乃言在其侄延嗣處今歸余家

張長史季眀賀八淸鑑等帖眞迹楮紙上筆法勁古不類他書世間季明第一書也在承議郎蘇液處世多石刻

伯髙虎兒等三帖眞迹在王晉卿第

太師顏魯公書嶺南刺史綾告眞迹在朝奉郎臨江許彥先處

眞卿與李大夫奏事張漵二帖在張汝欽處

顏書送辛子序眞迹楮紙上在寶文閣學士謝景溫處前後爲好事者以筆描二大印其文亂仍書字其中不合縫鑑非筆甚累墨寶某佐寶文於潭屢經賞閱顏尙書頓首夫人眞迹楮紙破爛過半在駙馬都尉王晉卿家

與郭定襄爭坐位第一帖眞迹用先丰縣先天廣徳中牒起艸禿筆字字意相連屬飛動詭形異狀得於意外也世之顏行第一書也縫有顏氏守一圖書字印在宣教郎安師文處長安大姓也爲解鹽池勾當官攜入京欲背予得見之安自云季明文鹿脯帖在其家

祭叔濠州使君文眞迹楮紙多攺抹安氏攜至京顏平原乞米帖眞迹楮紙上在朝請郎蘇澥處度支郎中舜元子也得於闗中安氏士人多有臨搨本此卷古玉軸縫有舜元字印範仲淹而下題跋某嘗十餘閱淸臣疏拙帖麻紙書眞字淸勁秀發亦與李大夫同時顏責峽州別駕此顏第一帖也

唐彭王傅徐浩書張九齡司徒告眞迹在其孫曲江人嶺南縣令張仲容處某官於桂林借畱半月仍以覆裹欲爲重背仲惜其印縫古紙不許九齡神道碑亦浩書張凝式書三帖在張汝欽處

陳賢艸書六七帖字奇逸難辧如日本書上亦有唐氏雜迹印在駙馬都尉李公炤家

韓擇木八分眞迹楮紙上在丁景處第二行書官位以大字攺爲中字

懷素書任華艸書歌眞迹絹書兩幅字法淸逸歌辭奇偉在駙馬都尉王晉卿第尙方有三幅乃其後幅適完嘗請出第觀復歸尙方

懷素詩一首眞迹絹書亦在王晉卿第

懷素千文眞迹在蘇液處沈遘刻板本是也

懷素自序在湖北運判承議郎蘇泌處前一帖破不存其父舜欽補之

懷素艸書祝融髙座帖在王洙參政家

又三帖絹帖云貧道胸中如刀刺第二帖見顏公第三帖律公發懷素不與世之第一帖也在安氏又書三幅在故相張公齊賢孫汝欽處

唐僧髙閒艸書千文楮紙上在承議郎李熈處

右目覩

王右軍書家譜在山陰縣王氏家越州教授王渙之以書抵某具言有此書

逸少玉潤帖蘇州教授閭丘吁云在承議郎建安王實處有古跋令裝書人背久不還及翦卻半跋皆唐名公也付理不可得匠人願賠四十千卽知其竊眞得金已多

中書令王獻之已復此節帖在朝請大夫新昌石元之家闗景仁屢見之嘗橅石某見兩本精妙

王子敬帖宣義王碩云其父所収未得將出

蘭亭橅本正議大夫章惇跋蘇激所収蘭亭云此與吾家所収同

洪元眘集右軍越州兩碑眞迹在越州僧正子文處嘗通許借未果

晉葛飛白天臺字見石本眞迹聞在臺州

晉王渾眞艸帖晉張翼帖宋阮硏帖宋蕭思話表連文帝批答在駙馬都尉李瑋處某並見石本後見李云在髙橋楊氏未獲見

晉羊欣宋翼二帖並褚遂良摹蘭亭見中書舍人蘇軾云在故相王隨之孫景昌處橅石在湖州墨妙亭屢見石本今在沈存中括家

老子西升經褚遂良書閻立本畫在觀文殿學士洛陽馮經處

褚河南書黃庭經聞緑綾所書丁謂孫倩處質在無錫民家爲邑官借出

褚臨王右軍二帖在錢唐唐坰處自云未肯輕出登善奉書寧帖在闗杞處某見石本

虞世南書經在越州上虞

伯施書汝南公主銘起艸在通直郎洛陽王防處見橅本云眞迹在洛陽好事家有古跋

歐陽詢鄱陽帖眞迹在唐坰處橅石在靈隱寺

信本二帖在朝議大夫晁端彥處其本與蘇州進士周沔同

歐陽率更四帖眞迹在洛陽人家

東宮長史陸柬之書十八學士贊西京畱臺王瓘云在捨弟珪處

張長史全本千文見臨淮令曾孝蘊云在京師謝氏亦寶文公遠族也

伯髙千文三帖在唐坰處模石爲洛陽李師中

顏魯公書韻海聞大書朱字魯公書小字他人作蘇駒云在其父刑部尙書處

眞卿寒食帖綾書在中書錢勰處世多石本

淸臣書一軸五幅見湖州巡檢供奉官石裔駙馬之孫云在其兄處

栁公權紫絲靸蘭亭詩二帖待制王廣淵橅石跋雲龍圖大諫李公帥府暇日出書請橅石李師中也洛陽人栁誠懸書栁尊師墓志眞迹在錢唐唐坰處

懷素自序在朝奉郎蘇液處杭州沈氏嘗刻板本泌激皆舜欽之子蘇氏自參知政事易簡之子耆耆子舜欽欽之子激四世好事有精鑑亦張彥遠之比已上三事並激云見之

素師書蕭常侍日下三帖在晁端處

髙閒書令狐楚詩眞迹在戶部尙書康季常家某見石本在湖州

右的聞

元祐丙寅八月九日米芾元章譔

存覆承須寶章待訪錄馳上此海嶽遺迹幸祕之不宣存和南子昻承防相公【行書】

倪贊

祕閣寶章待訪錄大米小楷眞迹秀潤圓勁固足壓倒蘇黃尢是用筆妙處極得右軍樂毅論法平原陸完僭評善書者必能深辯丁丑九日燕市重裝謹題【八分書】

海嶽小楷世所罕覩此寶章待訪錄全出泰和家法時雜歐褚筆仗定爲盛年眞迹無疑張奉米禮部小楷寶章待訪錄趙承防倪髙士故物也近幸拜觀於陸氏乃述贊以志之嘉靖甲子茂苑文嘉右軍楷法首推黃庭寶章待訪異世同神字字注目畫畫抽心誰其似之美玉精金

米南宮自敍

學書貴弄翰謂把筆輕自然手心虛振迅天眞出於意外所以古人書各各不同若一一相似則奴書也其次要得筆謂筋骨皮肉脂澤風神皆全猶一佳士也又筆筆不同三字三畫異形作意重輕不同出於天眞自然神異又書非以使毫使毫行墨而已其渾然天成如蒓絲是也故得筆則𨿽細爲髭髮亦圜不得𨿽麄如椽亦褊此𨿽心得亦可學入學之理先寫壁作字必懸手以鋒扺壁久之必自得趣也余初學顏七八嵗作字至大一幅冩簡不成後見栁而慕緊結乃學栁【金剛經】久之知出於歐乃學歐久之如印板排笇乃慕褚而學最久又慕段季展轉折肥美八面皆全久之覺段全繹蘭亭遂並看法帖入晉魏平淡棄鐘左而師師宜官【劉寛碑是也】篆便愛詛楚石鼔文又悟竹簡以竹聿行漆而鼎銘妙古先焉其書壁以沈傳師爲主小字大不取也大不取也右載韓侂冑羣玉堂帖萬曆丙辰仲春十日長洲後學杜大綬書附寶章待訪錄眞迹捲後

米元章楷法原從歐褚顏栁來蚤嵗正書寶章待訪錄槁宋末藏釋存此山處珍異不在辧才老禊序下皇元有國時轉入子昻元鎭兩名家今孟頫印記曁存手簡懶瓚題名前後燦然溢目而不別作跋者蓋其愼也或疑是錄行筆結字極其沈著痛快頗乏嫌媚姿態殆秦觀薛紹彭輩見元章論著可喜手錄副本以傳故行間字體多僞謬亦一證云醜按元章誕生皇祐辛卯是錄脫稿實以元祐丙寅比時才年三十有六正其追想歐栁之日旹露褚顏遺法固宜小楷精謹防畫略無欹側趙倪諸公購而藏之眞具眼哉憶數年前曾見元章奉勅臨黃庭經袖捲系宋祕府名迹筆意與是錄正同世謂元章無楷法者誤矣至於簡字作簡帖字作怗自是古文通用如王逸少書中淡悶漧嘔之例未足爲元章病也私心向往有年百計購得於陳湖陸氏聊志其槪以當附驥云爾萬曆乙卯初月八日吳郡後學張醜靑甫記

海嶽翁小冊寶章待訪錄筆圜團扇西園雅集敍筆媚𨿽眞行異體各自到也皮相者至謂寶章錄法度森嚴似不出翁之手何異宋人評張旭遺迹信千字而疑郎官石柱記是徒聞騏驥千里而未嘗知服襄之在法駕也噫張醜又跋

米南宮寶章帖裝成志喜一絕

南宮楷法本唐人隻字堪爲席上珍展閱寶章千丈錦流傳萬古韻常新醜

王子才英孫號修竹家藏【見周公謹雲煙過眼錄】

雪竇和尙親書詩一卷【後有浮休居士米襄陽諸跋】米老自作自書上淸儲祥宮碑【川紙上大書極佳】

弁陽老人云余家亦有米老自畫自書天衣禪師第二碑序畫絕妙爲徳生豪奪去甚惜之

喬達之簣成號中山家藏

智永眞艸千文【一本徽宗題有政和宣和印一本永興軍節度使印韓侂冑印】顏魯公馬病帖【髙宗題簽】李伯時女孝經【伯時自書惜不全】

焦達卿敏中家藏

王逸少十七帖【眞迹五紙】不出戶帖唐孫過庭書譜【眞迹上下全徽宗滲金禦題有政和宣和印】

張受益謙號古齋家藏

李西臺書新竹詩【後有蘇子美跋是賈秋壑故物】米元章帖十二冊【各以其類爲冊如手簡家書詩文各分類內有與友仁者有與寅哥者所謂虎兒是也花押乃兩樣是韓侂冑故物有閱古珍玩大印其後歸史衛王府】

王子慶家藏

五字不損本蘭亭【墨花滿而後一行空處有李秀巖跋夢鷗堂二跋跋上有白石生四屧之印又有鷹揚周郊儀鳯虞庭印甚奇及防稽內史等三古印】

雲煙過眼錄云原系堂後官盧宗邁家物後歸碑驛童道人姜堯章自童處得之繼歸蕭千巖之侄況介文最後爲趙子固所得喜甚乘舟夜歸至湖中弁山舟覆幸值淺港行李俱渰子固獨持此卷立淺水中示從者曰蘭亭已在其他不足憂矣其跋語亦詳載且題八字於卷首曰性命可輕至寶是保嗣歸賈氏悅生堂至王子慶處轉屬李叔固家其子仲庸垂世又屬之他人弁陽老人識

趙太祖禦批三卷眞宗禦書封泰山禁音樂批仁宗飛白便面六枚哲宗禦書便面【掬水月在手二句有禦押】英宗舊名宗實監押侍禁私書及齒藥方云生漧地黃細辛白芷蛀皂角各一兩去黑皮並子入藏瓶均用黃泥固濟用炭火五六觔煆令炭盡入白僵蠶一分甘艸二錢並爲細末早晚揩齒堅固治衂血等癥

李西臺古篆並行書風後廟碑【印文此一進士】欽宗徵兵禦書【圍城日絹上蠟丸】髙宗禦書損齋二字並禦制損齋記【左僕射沈談已下聫名書後】

張與可斯立號繡江家藏

陶隱居小字黃庭外景經張旭艸書眞迹【六一翁跋】楊凝式千文元微之轉官誥

王介石虎臣家藏

晉陶景書板帖【見東觀餘論】唐劉良騵告及江南周宗卿詔【用書詔之印咸通中】吳通微書莾贊告【書體佳甚米老自跋】宋太宗禦書十餘卷【上用內合同印】太宗尹京時禁打捕榜【後有禦押及行移開封府印】眞宗數紙【其後臣僚奏狀旣無衘位只押而不書名】徽宗數幅【皆處分中省進呈短奏皆親書照已畫防】欽宗禦批【示付程振用禦前之寶】李建中書絕句【鶯已無聲花已老誰知三月盡頭時】東坡書蔡君謨二小詩又杭妓周韶詩

郝淸浦淸臣家藏

蕭子云出師頌眞迹唐模禊帖孫過庭艸書千文【五色紙上其縫內各有珍字印或謂唐太宗或謂宋太宗印中唐文館印】張旭秋深不審帖【上雙龍印前後宣和政和印】

張家藏

禦府蘭亭類考十冊【凡百餘種】髙宗十七帖【內臨八帖後有跋】鮮於伯機樞家藏

晉武帝眞迹【冇唐人跋宣和禦府物】王右軍與桓溫薦謝眞迹【用繭紙書字輕淸不類逸少後有駙馬蔡璀跋爲楊和王故物牡丹錦標首儼然著色畫蓋宣和法錦也】索靖月儀帖短捲【詳見索靖書考】沈傳師書【詳見傳師書考】吳

彩鸞書切韻一本【詳見彩鸞書考】文思博要帝王一部【唐類書也所引薊子愼子尸子敏皆古書也天寶十年十二月楷書臣胡山甫書字極遒麗至唐大中年間方自館中雜書揀出是時止存一卷後有史館山甫印用麻紙列館中典掌之人及三校姓名贉捲皆紹聖間人題跋其後如張元長周美成晁說之薛紹彭及諸人在內按文思博要一千三百卷太宗貞觀年間詔左僕射髙士廉特進魏徵等十四人取歷代載籍撫其精義至十年書成】東坡書詞【一云東武城南連隄就郟湛初溢今刊本作漣漪初溢非也】雜帖一冊【內有劉涇墨迹印文曰劉巨濟符符字甚新】孔子廟堂碑【京兆府本無裂又饒州錦江書院本】太平州重刻本瘞

鶴銘

郭祐之天錫號北山家藏

晉右軍得告帖又快雪時晴帖【皆眞迹有米老跋遂以名齋且刻石葉森曽見此二帖神韻精彩】梁人臨【闕】告等五幅唐徐浩寶林寺詩眞迹唐模蘭亭又千文【李山房故物有米老印又有李常擇長印南唐椒閣錦標首】一帖云近有佳防率以故不得往豈食料禁不批放耶呵呵又一帖云花四枝謾送餘春尙可賞否戴花人安否【前輩風流可想也】米帖一云胡不入城單外恐不堪久【單外二字甚新】

天臺謝奕修養浩齋家藏

陶隱居小楷大洞眞經隱訣【後有林希父子題】虞永興頭帖【有機暇淸賞文洽公言珍玩簑笠軒印亦有紹興印】顏魯公鹿脯帖乞米帖【倩仲跋】唐良騵元陵挽郎誥貞元八年三月廿四日三省長官董晉領吏部選杜黃裳右丞趙景郎中韋夏卿唐陳尙庭縣尉告天寶三載丞相李林甫韋陟景融【又稱陳尙庭四十三載攺年爲載而人歲亦然可怪也告身乃用羅紋紙殊不可曉後有向若冰跋】楊少師手帖周越書劍器行吳越王判狀二並贊寧狀忠懿王書判字一花押吳越承防【大略如誥勅後書天下兵馬元帥尙父吳越王衘】李西臺詩蘇滄浪艸書蔡君謨朱書靑紙上大字蘇長公書繡觀音贊又醉艸溫公帖東坡救月帖並贊【畢良史印小米攻媿齋跋】蘇氏譜系帖【自源明坡潁而下凡五世世各十餘帖爲六巨帙生平所睹蘇帖未有如是之多也】秦少遊數帖李伯時九歌【曹偉吳傅朋跋】王晉卿八帖【皆與親賢宅諸王書內有送酒】

【一帖云瀑釀四器納上以酒稱釀可謂好奇】米南宮小楷三帖又十帖瑚等帖元章書楷書法並靑山白雲老米辧印帖三十八代天師張廣微與材家藏

絳帖【第九卷

大令書第四行內面字右邊轉筆全不成字正在石破處隱然可見今乃無其面字下一字與第五行弟七字亦不同又第七行第一字舊本行書正字今本乃艸書心字筆法且俗以此推之今之所見多非舊本】江南李后主常詔徐鉉以所藏前代墨迹古今法帖入石名升元帖然則在淳化之前當爲帖之祖【褚伯秀】禊序有大業間石本其後有隋諸臣衘位【龔聖予】總管大中灤陽趙伯昻仁舉藏【見逢澤湯允謨仲謀雲煙過眼續錄】

王右軍屏風帖【硬黃紙書徽宗泥金題簽首尾天水宣政內府圖書等印並全】又司州帖【古黃紙書章宗泥金題簽明昌七印全】

楊元誠家藏

唐王建宮體小書宮詞【一百二十首極其婉轉妖麗今人罕能及後有錢肅王印】押龍【蓋宣和內物也其字皆章艸】

余家舊藏

司馬文正公手錄富鄭公使北日抄一卷【其長五六丈字畫𨿽若古拙而首尾端書如一豈像其生平行止耶史稱公之至誠可以動天地此卷見之丞相益國公周必大子充爲之跋賈師憲物也】

明金閶城西張氏家藏【見都敬寓意編】

鐘元常薦季直表【上有晝錦堂米芾賈似道等印元人跋云是宋僧存此山物】薛紹彭四帖【張伯雨藏趙松雪金蓀壁跋後歸倪雲林今在石田翁家李少卿近跋鐘書定爲眞迹予不敢以爲然也】

宜興尹氏家藏

褚模禊帖【中縫折處鈐墨寶小印後蘇易簡題有若象夫子一首後範文正蔡君謨裴煜馮當世跋富鄭公梅都官呂汲公蘇氏兄弟米海嶽諸公題名小米鑑定此卷後歸陳祭酒緝熙燬於火觀此則前開皇蘭亭蘇跋僞矣】

朱性父家藏

米臨黃庭經【今歸石田翁】虞丞相允文手帖【今歸黃應龍】虞文靖公楷書金剛經一卷

李少卿貞伯家藏

懷素酒狂帖【後有楊凝式鑑定王晉卿跋山谷題名是光福士人家物非眞迹】山谷艸書一卷【後有黃眞字跋紙墨如新爲黃書之最少卿嘗奉使湖湘道過江西於石亭寺僧處得之】寧波謝氏家藏

文丞相書其遠祖敬齋先生論蘇章事並丞相跋【字約千餘行艸稱後學文天祥書無印章王伯厚題語】

馬主事抑之家藏

顏魯公爭坐位帖【上有賈似道印爲元人袁文淸公物按米氏書史云爭坐位帖在顏最爲傑思年少時臨一本不復記知所在後二十年謝景溫尹京云大豪郭氏分內一房欲此帖至折八百千眾乃許取視之縫有元章戲筆字印中間筆气甚有如予書者面諭之乃雲家世収久不以公言爲然觀袁跋及書史此帖豈眞是耶袁跋已載米臨顏爭坐位帖下不錄】山谷書陰眞君詩一卷【原跋已載山谷集內不錄】

南京梁中書家藏

陸宣公書陸士衡文賦【小字章艸】東坡謝陳后山惠巾詩【上有大方印曰趙郡蘇氏江陰薛堯卿藏】陸放翁大行書詩一卷【字畫遒勁山陰杜思永跋】

昆山項方伯家藏

朱文公李泰發二帖【泰發名光宋參知政事卒諡莊簡後人防其帖見有光字遂以爲司馬筆可發一笑】

常熟劉以則家藏

張長史宛陵帖【李西臺蘇才翁跋江陰卞氏物非眞】米老作朱樂圃墓表一卷【亦非眞】元李雪庵絹書唐絕四軸【眞字大可數寸學顏魯公】海鹽張黃門靜之家藏

顏魯公祭侄文【杲卿子】宋人雙鉤唐模蘭亭【漢中趙氏諸印】袁戒卿家藏

張伯雨自書詩五十五首一冊跋一冊【楊廉夫而下共五十五人】顧少參家藏

懷素艸書千文一冊【少參得之河南民家】

遼東蕭黃門文明家藏

宋錢文僖鄒忠公任伯雨而下二十一帖

松江曹涇楊氏家藏

蔡蘇黃米眞迹一卷陸放翁自書詩一卷金王華書絕句詩七首【大字行盧廷壁物】

宜興徐閣老家藏

東坡小楷乞居常州奏狀【謝采伯跋】

蘇郡王氏家藏

五代楊凝式書神仙起居法【艸字眞迹小米鑑定上有永興軍節度使印及賈丞相悅生堂圖書】

範氏家藏

範文正公書伯夷頌【黃絹小楷宋元名人題識甚多世謂首陽之節韓子之文與文正之書同爲三絕範氏子孫嘗模以刻石眞迹今藏義莊】

姚氏家藏

歐陽公寄蘇子美詩眞迹【姚少師嘗爲僧洪武中住北平慶壽寺得此帖於戍家自有跋今藏於其孫廷用】

侍郎吳公原博家藏

唐林藻深慰帖【宋祕府物】

僉憲劉公廷美家藏

宋黃巖叟李樂庵梁克家趙令畤範石湖李泰發諸名賢手帖共一冊

相城沈啟南家藏

蘇滄浪蔡端明蘇文忠文定黃文節米海嶽諸賢遺墨共一冊王文正秦淮海米襄陽樓攻媿楊慈湖諸賢手帖一卷林和靖與僧二帖蔡端明自書絕句詩蔡蘇黃米眞迹一卷蘇子瞻前後赤壁賦【李龍眠作圖】

【字書旁注云是海嶽筆共八節惟前賦不完】山谷大字馬伏波詩一卷【谷自有跋】山谷書老杜律詩二首【亦大眞字】米元章自書詞一卷李忠定張忠獻趙忠簡呂忠穆李莊簡五公手札一卷張忠獻父子與虞丞相札子鄧侍郎程雪樓徐子方虞疎齋諸公詩迹

吳江史明古家藏

唐趙模集晉字千文褚河南書文皇哀冊文【硬黃紙米友仁鑑定】歐陽率更夢奠帖【行書疑是臨本元郭畀天錫藏後入楊東裏家郭楊皆有跋】顏魯公與劉中使帖【凡四十一字行書元王芝張晏政白湛淵鮮於樞田師孟諸跋】

【爲嘉興故物】蔡端明八帖【洪興祖範大年跋胡珵等題名】宋賢諸帖一卷【李西臺周益公胡邦衡文文山而下凡九十八人】王佚老二帖【大字行】朱文公與六十郎帖【行書貢尙書楊鉄崖跋】宋孝宗賜虞丞相手詔趙子固書梅竹詩三首【趙子眞葉士則董楷跋】元張師道書木蘭花慢詞一卷【後元人題識】子昻臨大令帖並自書詩一卷松雪書歸去來辭一卷鮮於伯機自書詩文一卷【小楷有鄧文肅龔子敬跋】周伯溫書四體千文一卷【前畫伯溫小像門人蔣冕侍立旁有自贊蓋周公書以貽冕者冕蘇郡人亦精篆書】

明古復有薛尙功摹鐘鼎款識眞迹二十卷後題云嘉熙三年冬十有一月望後十一日外孫朝請郎新知臨江軍事楊伯嶽拜觀於廿四叔外翁書室後二十年弁陽周宻得之外舅沐齋書房趙孟頫鑑定巴延布哈周伯琦題名張伯雨柯九思跋此帖舊爲吾鄕沈雄仲藏雄仲名洪元巨室號萬三之後善艸隸書老而貧故史氏得之成化戊申予館授史氏九月其家火作書畫多付煨燼惟此帖及歐禇趙模書數卷獨存豈奇寶神固衛之耶南濠都穆識

昆山黃應龍家藏

吳傅朋遊絲書宋髙宗賜嶽武穆手詔金顯宗雨竹【上有張疇齋跋】

嘉興王廷槐家藏【都敬記】

張長史春艸帖【白麻紙眞迹入宋祕書題名跋甚多】顏魯公祭侄文【杲卿子在海鹽張黃門靜之處】

梁溪華氏眞賞齋法書【文太史徵仲敍名】

鐘太傅薦季直表【貞觀珍祕】王右軍袁生帖【祐陵題】謝靈運書古詩帖虞永興汝南公主墓銘起艸王方慶通天進帖【上有建隆史館印】顏魯公朱巨川誥【宣和譜藏】眞卿與劉中使帖【一曰嬴州帖】徐季海絹上楷書道經蔡君謨手牘黃山谷眞行劉賔客經伏波神祠詩冬日二士兩柬艸書諸上座帖太白憶舊逰詩髙宗黃素黃庭經嶽鵬舉與奉使郎中札子趙承防臨鵞羣帖【有鄧善之貢仲章龔子敬等跋】臨大令洛神賦【有虞伯生李鳴鳯袁仲長栁道傳等跋】虞雍公蚊賦【邵庵行書】金石有周穆王壇山古刻蔡中郎石經殘本夏承婁壽漢碑樂毅東方晉刻定武蘭亭帖【賦云小楷諸帖則樂毅紳刻之眞朔贊初鐫之勝黃庭遺字之精洛神全賦之夐與夫虞之破邪歐之白鹿心經褚之陰符度人栁之尊勝淸淨又云爛眞之丹識以樂毅論有靑篛笠緑蓑衣印爲張志和也】淳化祖刻【賦云廷珪墨色之古銀錠棗木之紋坡老硃書之辧趙公姓印之文又有太淸所搨】丰道生眞賞齋賦中云曁乎劉氏史通玉臺新詠【上有建業文房之印】則南唐之初梓也聶宗義三禮圖兪言等五經圖說乃北宋之精帙也荀悅前漢紀袁宏後漢紀【紹興間刻本汝陰王銍序】嘉史久遺許嵩建康錄陸遊南唐書載紀攸罕宋批五禮五采如新古注九經【兪石渭藏守溪跋】南廱多闕蘇子容儀像法要亟稱於諸子張彥遠名畫記鑑収於子昻相臺嶽氏左傳建安黃善夫史記六臣注文選郭知達集注杜工部詩【共九家曾噩校】曾南丰序次李翰林集【三十卷】五百家注韓栁文【在朱子前齋中諸書文選韓栁尢精】劉賔客集【共四十卷內外集十卷】白氏長慶集【七十一卷】歐陽家藏集【刪繁補缺八十卷最爲眞完】三蘇全集王臨川集【世所傳止一百卷惟此本一百六十卷】管子韓非三國誌【大字本淳熙乙巳刋於潼州轉運司公帑】鮑參軍集【十卷】花間集【紙墨精好】雲溪友議【十二卷範攄】詩話總【一百卷阮閱編】經鉏堂雜誌【八卷靈川倪思】金石略【鄭樵著笪氏藏】寶晉山林拾遺【八卷孫米憲刻】東觀餘論【樓進等跋宋刻初印紙墨獨精卷帙甚備世所罕見】唐名畫錄【朱景】五代名畫補【劉道醇纂】宋名畫評蘭亭攷【十二卷桑世昌集】皆傳自宋元遠有端緒若齋中紫桑小幾寶晉舊物下有芾字押白金羊鼎乃商時諸侯所用之器子石硏色紫如嫩肝一眼徑寸餘有黃暈淺深八重間以白質靑花防傳葉三藏自西域歸過峨睂寶見溪見兩石子鬭攬得其一以爲硯常有五色光又古玉小熊長不及寸腹下篆刻文曰能使人不衰細如粒米古玉印章有東漢陽彪文先四代相印朱文虎鈕雕刻精工神韻生動旁皆碾花又一印曰三槐之裔通身古臥蠶朱文螭鈕刻深而奇溫潤無比髙宗吳后二印賢志堂印白文螭鈕賢志主人覆斗臥蠶俱精絕其白玉螭鈕三印攺刻瓢印曰眞賞方印曰華夏一曰眞賞齋印扁則李西涯八分書以米元章有平生眞賞印也嘉靖二十八年南禺外史丰人叔爲敍賦分宜嚴氏書品掛軸目【嘉靖四十四年籍】

張長史艸書兪紫芝墨迹晦翁墨妙宋局畫壽字趙子昻眞迹詩字六軸元刻絲早朝詩四軸織字晝錦堂一軸本朝名筆大學總章四軸艸書四軸憲宗禦制判字一軸金山農書歸去來辭徐霖晝錦堂記歸去來辭四景詩八軸李東陽詩楊譓隸字胡恭艸書徐承祖字二軸馬一龍艸書三軸陳道復艸書四軸王谷祥文武成功詩一軸石刻東林寺詩福壽康寧字百福字各一軸

嚴氏書品手卷目

定武蘭亭一卷唐宋墨迹一卷蔡君謨茶錄四大家書二卷陳氏家教一卷文賦墨迹二卷元名人遊仙詩卷兪紫芝讀書譜馮海粟一卷趙子昻書常淸淨經一卷趙仲穆古篆千文一卷本朝宣廟禦書石刻一卷沈度書聖學傳心一卷宋仲溫書陶詩徐子仁赤壁賦喬白巖詩艸沈周昌黎記一卷李西涯眞艸墨迹五卷祝枝山文賦艸聖二卷鄭元吉書遊仙詩一卷古今墨妙名賢翰墨各一卷

嚴氏書品冊葉目

鐘鼎臨本四冊松雪眞迹四冊錦囊佳制張卽之墨妙虞世南墨迹懷素帖靜林書譜宣和禦書翰墨淸趣吳下艸聖拙政園十二篇其石刻法帖共三百五十八誥勅及欽賜詩賦外聖諭至二千八百七十八道累朝實錄八部計五百七本手抄宋元書籍二千六百十三本沒入大內一應經史子籍等書計五千八百五十二部套發各儒學貯収一應道佛各經訣計九百一十四部套發各寺觀供誦而所籍錠金條金餅金葉金沙金碎金及金器金飾共三萬四千五百餘兩內首飾之奇者有大珠貓睛天上長庚人間壽域二副淨銀及銀器銀飾共二百二萬七千二百餘兩玉器計千件最古者有漢始建國元年注水玉匜晉永和鎭宅世寶紫玉杯盤玉帶計二百餘條犀象瑇瑁諸香帶稱是金鑲牙筯二千餘雙珠寶琥珀共重五百七十餘兩珍奇器玩共三千六百五十餘件內有嵌寶金象駝水晶燈二架上具寶蓋珍珠絡索柴窯計二十四件外有瑚樹六十株金鑲龍卵甕五个古刺水薔薇露十三礶空靑五枚硃砂計六百四十餘觔沈檀奇南計五千餘觔織金妝花段絹綾綢紗羅絨葛瑣袱蕉布共一萬四千三百三十餘疋男女衣服及貂裘襖共一千三百餘件內宋錦二百餘疋弓鞋之珍麗者至一千八百雙金銀鉸川扇墩扇襄扇倭扇扇戈折扇玳牙諸香扇共一萬七千六百餘柄名琴共五十四張有淸流春雪寒玉激玉響泉冰泉秋月垂月霜鐘秋風調古一天秋萬壑松雪下鐘秋澗泉玉琮琤玉壺冰淸廟之音咸通之寶鳴雷震殿九霄鳴佩月下冰玉萬壑松聲流水髙山蒼龍噴玉寒江落鴈及鎏金古銅琴大理石琴余盡防紋金徽水晶玉軫足古硯除端溪龍尾外有漢未央宮硯銅雀臺硯唐天防府制硯貞觀上苑硯宣和殿硯蘇東坡天成硯玻瓈石二面硯昆璧硯白玉硯都丞文具六副內佳玩不可枚舉古銅鼎彜樽壺之類計一千一百二十七件而寶翰樓之象簟金絲幛百祿堂之隨間大紅毯與宴處之肉雙陸香唾壺銀美人溺器不列也畫品亦甚侈乃墨迹法帖僅此足徵嚴氏之好尙矣

王弇州爾雅樓藏法書【跋載四部稿並續稿中】

魏鐘太傅薦季直表晉王右軍三帖【大熱此月淡悶漧嘔】逸少鶻不佳帖【鶻是其諸孫小字】王大令送梨帖【有栁誠懸文與可跋】隋賢書出師頌【史孝山古章艸法】虞永興汝南公主墓銘槁唐文皇哀冊褚河南書又臨蘭亭敍眞迹【在黃絹上】顏

文忠公送裴將軍詩書吳興竹山潘氏堂聫句栁誠懸書蘭亭詩文懷素千文宗室家藏本雜古墨迹【右軍帖智永札褚河南斷簡眉山第二札襄陽諸詩元諸名家書】六大家十二帖【顏眞卿帖蔡忠惠安樂扶防二帖黃文節眉州畢大事二帖蘇文忠送梅花帖米襄陽令名帖薛翠微三札趙文敏騎從帖弭節帖合一卷所云竭資力二十年數得數汰不易也】宋名公二十帖【李學士宗諤送腹兄詩範希文蘇眉山牘黃涪翁米南宮詩薛紹彭與趙大年借墨帖沈與求知潭州丐祠韓靳王與司農總領虞允文恢復議學士汪彥章右相葉衡龍圖王齡待制蔣燦樞宻王淮大參張剛範文穆成大張狀元孝祥樓宣獻鑰魏秦公了翁張祕閣卽之各詩札】宋賢遺墨【溫公蘇文定米父子修撰鮮於樞司諫鄒浩參知孝伯王盧溪庭珪胡宗翰湯思退】範文正公楷書道服贊又題伯彞頌與尹舍人書及忠宣公誥勅【跋者皆名賢大夫三帖爲範氏質百金於瑯琊數責以原價莫償竟舉而還之】和靖處士手書七言近體五首【蘇題詩如東野不言寒書似畱臺差少肉】涑水司馬溫公宛陵梅都官金陵王荊公副車王都尉墨迹王司諫告身蘇滄浪眞迹蔡蘇黃米趙帖【趙爲子昻】蘇文忠公書煙江疉嶂歌坡書四古體【以有意成風格以無意取姿態或離或合乍少乍老不擇紙筆皆能如意】大舅多買書畫奇物札與蒲傳正札書三絕句子瞻書洞庭春色中山松醪二賦又書歸去來辭黃山谷雜帖書墨竹賦此君軒詩雜詩二卷雙井伏波神祠詩臨本【元美以囊澀不能得托王君載雙鉤兪仲蔚廓塡原本爲嘉興項氏重價購去佳人屬沙叱利矣可憐】又書韓昌黎詩眞迹米元章書卷跋奕棋圖貽坡老竿尺薛道祖墨迹云頂山詩帖上淸達年帖通泉帖蘭亭二絕又翠微居士與大年三帖【米老所貽詩云世言米薛或薛米】羔羊居士書飲中八仙歌【居士姓王名升字逸老在宣和中以艸書進禦得官】雜宋元墨迹【蔡忠惠元人跋小米書】米元暉手書敍語詩六章宋思陵禦書養生論眞迹範文穆吳中田園雜興捲張祕閣卽之書老柏行又溫甫擘窠書徐內翰小楷蓮經【號自信居士】宋元人墨迹【內呂嘉問錢端禮不成字】米趙四帖【米敷文一紙趙承防三紙】趙吳興書心經又法華經文敏公書四十二章經濟禪師塔銘又大通閣記子昻艸書千文【折永素】眞書千文又篆書千文書歸去來辭【趙稱蘭亭能乘退筆之勢而用之此書正是退筆疎宻師意不墮貞伯奴書誚】書洛神賦又歸田賦書枯樹賦又秋聲賦行書二贊二圖及詩跋書十五詩【延祐五年書付從子價】松雪行書唐詩【六觀堂藏】擬古五首十絕句詩畫跋書詹舍人告又於歸帖行書諸尺牘趙承防與婦魏國管夫人子仲穆總管三札【各寄中峯禪師】鮮於伯機書千字文遊髙亭巖詩記困學翁詩記眞迹爲子去矜書雜詩卷虞道園賜碑贊【爲柯九思】虞貫二學士眞迹【伯生與云石】柯敬仲古詩十九首張伯雨書諸公贈言兪和紫芝臨樂毅論楊銕崖湘竹龍吟老客媍謡元名人墨迹【趙孟頫鮮於樞鄧文原胡長孺戴表元庫庫虞集揭奚斯顧安吾衍喬簣杜本張伯淳李簡張天雨汪澤民臺哈布哈鄭元祐周伯琦楊維楨倪瓚饒介王陸緒雪庵僧漙光】明名賢遺墨迹五卷【自宋文憲公濂至徐中行子與共百人手迹】三吳楷法二十四冊【宋仲溫至方袍大林金賔婦及石刻七姬瘞志】又三吳楷法十冊【第一冊陳文東璧沈民則學士沈民望大理所謂雲間派也第二冊徐元玉臨禇周伯器跋錢原溥吳原博蔡九逵三人第三冊祝京兆書賦及古近體詩雜詩第四冊黃道中字致甫用禿筆作楷而間帶行法道中卽淳父姬水晚年書益雅致精宻其尊人五嶽公第五冊文待詔小楷甲子雜稿蓋徴仲每新嵗輒書舊詩文一冊至老無復遺沒後分散諸子矣第六冊亦衡山小楷第七冊王履吉偕拙政園賦第八冊文壽承休承彭孔嘉許元復書第九冊爲陳道復小楷千文陸子傳兪仲蔚書第十冊顧徳育牡丹賦周公瑕黃雲卿袁魯望王舜華張伯起書】三吳墨妙上下卷【自沈學士度弟大理少卿粲至陳方伯鎏手迹又三吳墨妙另一卷】三吳諸名筆札【原博希哲啟南貞伯道復履約履吉祿之孔嘉陸子淵顧華玉金元玉輩】吳中諸帖【吳文定公寛祝京兆允明文待詔徵明陳太學道復王徵士寵】諸賢雜墨【李文正張東海匏庵石田文祝都南濠爲範庵藏與子有云諸事便當如我死一貧正不要人知】名賢遺墨【自宋文憲公景濂至羅文恭公達夫凡三十六人】宋太史手書鄭濂名解宋仲珩方希直書宋克書張長史筆意仲溫急就章又書畫帖沈民望書姜堯章續書譜淩中丞金剛經臨洛神賦姜太僕立綱書四子全文句讀【各有圖精甚當是在先朝春宮進講本】李貞伯遊滁陽山水記又書古選祝希哲音釋後天全翁靈巖勝遊捲又聨句詩卷詞捲李文正陸文裕墨迹又文正公詩翰捲雜帖【吳文定之眉山沈啟南之豫章祝京兆翩翩時有大令風文待詔韻頗勝王履吉善取態】沈石田仿雙井書【僅得其竦肩寒儉耳不得勢也】李範庵書卷祝京兆六體書又諸體書隸書卷又

眞行雜詩賦希哲艸書月賦書太白傳又靑蓮詩杜紫薇詩書夷堅志操縞稿一卷艶詩一卷雜詩三卷秋興八首爲王明輔題灌木圖歌

季靜園亭卷書唐七詩【京兆生平好書晚唐句獨此王右丞岑嘉州杜少陵錢左司劉隨州諸公七章乃唐人第一才情詩其所作行艸則吳下第一風骨書】書懷知詩【以古體懷逝者以近體懷近者】枝山爲華氐成趣園記茂苑英華捲【希哲徵仲履吉道復四家】文太史小楷周召二南詩又三詩寫金花古局牋徵仲行書詩篇遊白下詩絕句卷四體千文歐體千文蘇黃米三體書赤壁二賦捲【休承補圖】小楷趙飛燕外傳精楷蘇鶚杜陽編書進學解衡山手札二十八紙書程鄕令遺愛碑墨迹陸文裕公儼山手札張東海冊金元玉捲陳復甫手書詩稿白陽書陶詩又赤壁賦王履吉詩墨又雜詠卷書五憶圖歌小楷四六雅宜書江文通擬古詩書長恨歌白雀帖馬太史書東封紀行徐髯仙墨迹桑民懌捲丰存禮手札【病痱顫筆】又病馬行擘窠行艸兪仲蔚書金剛經黃淳父書田園雜興捲古隸風雅【華茂才之方共周茂才之冕書】古選古隸【長洲陳白陽共玉山程孟孺書】章藻摹瑯琊法書十卷朝鮮三咨【治嘉靖萬曆間所咨】外國書旅獒捲【爲西天女直鞬靼髙昌回回西番百夷緬甸八百媳婦共九紙多類籀艸】續名賢遺墨【楊提舉廉夫王學士達善解舍人禎期劉參政欽謨余太保子俊陳太常鼎彞羅祭酒明仲張修撰亨父蕭僉事文明謝文肅鳴治李文安世賢謝文正於喬程侍郎敏政林貞肅待用邵文莊國賢陸太宰全卿顧文僖公廉王文定廷獻劉淸恵元瑞顧康文九和魏恭簡子材夏文湣公謹】扇捲甲之一【爲法書凡十六人徐髯仙子仁李西涯賔之白洛原貞夫朱射陂子價許髙陽元復吳匏庵原博顧東橋華玉金赤松元玉唐六如伯虎王前峯防武王防峯履約袁胥臺永之馬孟河負圖吳霽寰峻伯】扇捲甲之二【祝京兆王雅宜陳道復王子新蔡林屋九逵諸人書】扇捲甲之三【爲文徵仲及壽承書】扇捲甲之四【兪仲蔚周公瑕文休承陳子兼朱子價黃淳父莫云卿王敬美張伯起袁魯望彭孔嘉程應元各小楷選賦共十五面】扇捲乙之一【王文恪濟之周康僖伯明夏文湣公謹袁穀虛補之石田希哲徵仲雅宜白陽】扇捲乙之二【髙唐王篆書王前峯繩武陳雨泉子兼許元復朱子價馬孟河兪仲蔚周公瑕】扇捲乙之三【湯湖州世賢陳布政鎏沙秀才魯梁禮部孜兪山人允文王山人逢年陳山人】

【演王太學穉登文司訓嘉】扇捲乙之四【宗提學臣徐方伯中行張少參九一吳提學國倫吳中丞維嶽董宗伯份皇甫僉憲沆兪廉憲憲王太守可大仲舍人春龍張比部燭李茂才言恭周袁州防】扇捲乙之五【少師華亭徐公宋中丞望之曹中丞子誠莫方伯子良張中丞肖府吳大參明卿王大參陽徳張孝廉伯起王太學伯谷歐博士禎伯兪山人仲蔚莫太學云卿魏解元懋防毛山人仲章顧茂才儉徳其人多昭代耆徳淸時勝流或擅長城或精臨池偶以所得早晚第居是耳非有所短也】墨刻爲淳化閣帖至道禦書法帖十一卷【宋太宗晚年筆】祕閣續帖【元祐中刻】大觀太淸樓帖絳帖汝帖鼎帖臨江二王帖雜二王帖祕閣續帖東書堂帖寶賢堂集古法帖廬山陳甲秀堂帖眞賞齋帖文氏停雲館法帖小酉館選帖十卷【王元美家刻】搨本禹碑【衡麓本長沙本紹興木本】石鼔文秦相嶧山碑西嶽華山碑漢太山孔廟碑漢張湯陰碑漢景君銘漢司隸校尉魯峻碑漢圉令趙君碑魯相晨廟

碑【在孔子廟中建寧元年立】漢隸校官【光和四年溧陽長潘幹碑】蔡中郎九疑碑又夏仲兗碑後漢桐柏廟碑【分法古雅】皇象天發碑吳天璽書【出篆入隸昔詩中國書流讓皇象六朝文物重徐陵】急就章【皇象書】孔子廟記【魏文帝立碑】梁鵠書受禪碑【鐘繇刻石】鐘太傅賀捷表戎路表【思陵手搨】督軍勸進碑【亦繇書】索靖幼安月儀帖古蘭亭帖賜潘貴妃蘭亭捲眞定武蘭亭【元陳直齋物】又肥本蘭亭宋搨褚模禊帖艸書蘭亭敍周邸禊史初搨宋搨黃庭經【又舊木本】宋搨樂毅論【二石本外光堯於損齋手搨付石爲修內司第一品】小楷曹娥碑右軍筆陣圖周孝侯墓碑唐本有勅字十七帖宋搨聖教序心經棲霞寺碑銘【梁江總撰宋沙門懷仁集王書】絳州夫子廟碑【宋人集右軍書】王大令十三行洛神賦舊搨子敬辭尙書令帖智永眞艸千文【宋永興漕司刻】瘞鶴銘陶隱居入山帖【晉元時】茅山許長史碑【隱居書首一行余文爲弟】

【子書】靑州文佛寺碑【髙齊武平四年建】隋八分書孔廟碑唐文皇屏風銘宗禦書太山銘又篆書孝經開元帝書涼國公主碑兗州夫子廟碑【八分書】秦王告少林寺書武后書升仙太子碑【筆意軟媚】虞永興孔子廟堂碑大唐宗聖觀帖【歐陽率更華】九成宮醴泉銘虞恭公碑邕禪師碑【化度最少不易得】皇甫君碑【以上俱信本】褚河南孟法師碑銘【𨿽贉池零落乃唐刻唐搨】褚書聖教序記歐陽信本書道因法師碑【蘭臺瘦怯於父】趙模千文【貞觀間供】

【奉】絳州篆書碧落碑【在石像背今別刻置廟】易州鉄像碑頌【景隆間州錄事蘇靈芝書】少林寺通靈禪師碑唐禦史臺精舍銘【八分書】韓擇木書新桐柏觀碑【崔尙文】孫過庭書譜【石刻凡三】史侍禦惟則書大智禪師碑張長史千文【葛邲丞相家物褙紙宋戶口冊】又千文數行【後河滿子爲髙閒筆】顚旭郎官壁記又肚痛帖王縉書淸源公忠嗣碑裴懿公防書少林寺碑李北海書法華寺碑【伏靈芝刻】東林寺碑嶽麓寺碑娑羅樹碑云麾將軍碑唐隸夫子廟碑【李邕撰文張廷珪書】韓少卿秀弼書臧希晏碑李陽冰書三墳碑又篆書謙卦僧懷煇實際碑【犬寶】顏尙書摩崖碑中興頌書涼國武昭公李抱玉碑文忠公家廟碑【今隸中有玉筯篆】書東方畫像贊碑陰記顏淸臣八闗齋功徳記書千福寺多寶佛塔碑魯公書宋文貞碑側記書元次山墓銘帖【自撰文】金天王廟題名茅山碑幹祿寺碑臧懷恪碑顏平原汝越帖祭濠州刺史伯父文祭侄文稿與郭僕射爭坐位帖河東公書北嶽恆山祠記栁誠懸書西平王碑祕塔碑復東林寺碑集栁書普照寺碑栁

僕射公綽書諸葛武侯祠記栁拾遺懷素書濟安侯廟記懷素聖母帖【陜石堅好】藏眞律公三帖【乃遊絲書】懷素自敍帖又行艸千文元結防臺銘圭峯禪師碑【裴丞相休書】尉遲祠祈雨碑王士則書成徳節度紀功碑通微院體楚金碑蔡有鄰書章仇素碑華陽十二頌【紫陽觀主劉行矩立】徐浩書心經徐季海古體嵩陽觀記聖徳感應頌李劍州碑唐人書董宣傳僧彥修詩帖僧夢英篆書偏旁字源英大師抄

髙僧傳序郭忠恕三體陰符經汾陰壇頌【書院待詔尹熙筆】宋眞宗書先天太后贊盧待詔崇望嵩嶽廟碑銘楊待詔遒度書淮瀆廟記吳待詔郢大相國寺碑韓魏公書北嶽廟碑歐陽文忠集古錄跋【石刻捲】蔡端明書萬安橋記忠惠公荔枝譜晝錦堂記大觀禦制五禮紀並書蘇文忠公書表忠觀碑

坡翁三十六峯賦帖松醪賦帖書絕句三十首書黃州二詞荔枝丹帖馬劵帖告史全節語書金剛經書歸去來辭陶詩帖【在犬池亂石中】書連昌宮辭喜雨丰樂二亭記艸書醉翁亭記行艸定惠院海棠詩海市詩乳母銘【公自書於石在黃州】臨王右軍桓大司馬懷素雜帖與文與可詩三十首黃文節公中興頌碑後詩書狄梁公碑【範文正公作】書東坡大江東去帖書東坡卜算子詞登七祖山次周元翁韻食時五觀帖山谷艸書雜帖涪翁書廬山髙歌蔡卞靈巖寺疏行書曹娥碑米南宮天馬賦元章雜帖襄陽父子詩筆吳中夫子廟碑【元暉書】金王庭筠書劉先主廟碑元待制吳炳重書淮源廟碑杜待制書淸眞觀碑趙吳興書湖州推官防記書文賦服食帖松雪永福寺碑書教宗傳碑書杭祐聖觀碑孫眞人碑番君廟碑子昻雜帖【東倉陶氏治地得藏石凡十卷】重建廬山東林禪寺碑記虞文靖書垂虹橋記王學士利用書馬丹陽碑

姚牧庵璲書王重陽仙迹記鮮於太常千字文羽士李道謙書王重陽碑雪庵茶榜【元僧溥光撰並書】明宋璲書千文兪紫芝四體千文宋克七姬帖前後出塞詩祝京兆六體帖書唐初諸君子帖枝山十九首帖味泉賦帖書王文恪公墓志銘祝書毛中丞夫人墓志銘文待詔書華氏義田記王新建紀功碑【勒石南昌】陽明先生君子亭記【謫龍塲爲亭竹間書】王子裕先生五墨刻【先生之子汝明刻石齋中寓思羮墻】丰人翁筆訣羅文瑞書醫無閭碑【萬曆甲戌太宰梁夢龍爲寜遠伯李成梁勒績】

王敬美澹圃書品【跋載奉常集】

王大令送梨帖眞迹歐陽詢千文眞迹永師眞艸千文東坡酒經趙氏三品【子昻管仲姬仲穆】趙文敏千文【篆書艸書眞行艸】洞玉經陰符經黃庭經般若經中峯歌渼陂行十五詩於歸帖臨羲之東

方畫贊宋中翰仲珩書卷宋仲溫書畫帖吳賢帖祝枝山艸書月賦王雅宜楷書文太史書原道休承書後十九首曇陽大師迹泰山崖碑黃庭內外景經古搨羲獻法書玉文禊帖宋搨褚河南度人經變相題字褚登善書孟法師碑唐本虞永興孔子廟堂碑李懷琳書嵇叔夜絕交書顏淸臣麻姑壇記【鐫玉】蘇長公雩泉記坡仙宸奎

閣記並銘【二帖後歸汪愛荊】東坡書髓【成都西樓下石刻蘇公法帖十卷擇其尢奇逸者爲一編號東坡書髓】

吳門韓宗伯存良家藏【見妮古錄】

陸士衡小柬【墨色有緑意紙亦百雜碎矣其書乃得索靖筆始知閣帖刻陸云書亦後人爲之陸更古也】鮮於伯機艸書昌黎琴操四章秋興十一首【眞迹後題云爲國寶先輩書國寶書法臻妙家藏祕迹甚奇惡札何足以污几案愛忘其醜長者事也】嘉郡項氏家藏【子長子京兩公所収法書不下寶晉淸閟此偶見於太平淸話者】

蔡君謨手題一卷【其前後二東卽停雲館刻澄心堂紙帖也】宋髙宗手書龍王勅【向在龍淵寺寺僧信源質子京處】子昻亭林碑眞迹【曾粘村民屋壁上王野賔得之以售項氏】

項希憲家藏【希憲爲子長仲子見太平淸話】

栁誠懸書度人經【押縫有大觀印宣和璽】米芾楷大行皇太后挽詞【其字與哀冊同】子昻書秋興賦【行迹一卷筆法全出獻之後有張東海跋】項復初家藏【復初爲子京第三子見睂公筆記】

王羲之艸書二帖顏行書定襄王郭公帖蘇長公天際烏雲捲黃太史墨妙

項度家藏【度爲墨林第五子見陳仲醇記】

宋搨懷素千文一冊薛道祖字一幅韓絳字一幅歐陽字一幅沈文通秋抄帖吳傅朋節婦詩

一幅蘇端明郎中帖王晉卿謝餽帖一幅蘇文忠公禱雨帖又潤筆帖東坡乞田帖一卷書阿育王宸奎閣碑文蘇文定公和詩帖一幅又潁濱帖二卷黃文節公詩帖一卷又山谷維淸道人帖米南宮臨蘭亭又竇先生帖書杜詩山水歌一卷趙文敏公書文賦一卷書吳興賦一卷

其間如蘇明允題懷素詩鄒志完建平柬張南軒薦遊成之書皆生平未見之翰墨也諸迹中宜以東坡手柬六紙爲輔而以懷素苦筍帖後有米敷文跋者冠之庶得次量矣

嶽州諸法帖【見妮古錄】

嶽州諸名家可爲書法者篆則李斯二十八字【玉女池後】宣和大定二碑額【嶽祠】防眞宮李白詩四面碑八分則開元磨崖禦書葉彬補書百八字回馬嶺三字崖巓有開元紀秦山銘四字如斗申旞補書秦始皇紀秦山銘皆有古法楷則張待制宣和修廟【嶽祠】宋眞宗禦書靑帝贊陰字碑行則錢襲逰覧記尹待詔祥符四碑【俱嶽祠】艸則黃廣洋【詩刻延禧殿前】魏閒許應元【詩刻環亭】

韓宗伯存良家藏

南陽書法表潔溪茅維序

原夫書法之興肇自蒼頡而衍溢乎史籀詳備乎李斯程邈之徒並稱業擅一時足可法程萬世然以世代綿遠眞迹無存鑑家僅於金石遺文略闚一斑而已厥後人趨簡便篆隸之用日微而書始分爲三體矣三體維何一曰正書始於王次仲而鐘繇造其極逓變而爲王【僧防】禇【遂良】顏【眞卿】栁【公權】以迄乎徐【浩】陸【希聲】宋【綬】蔡【襄】二曰行狎起於劉徳升而羲獻父子窮其奧逓變而爲王【蒙】謝【安】陶【景】永【僧法極】以迄乎虞【世南】李【邕】蘇【軾】米【芾】三曰艸聖創法於杜度而張芝皇象得其神逓變而爲索【靖】庾【翼】蕭【子云】阮【研】以迄乎旭【張伯髙】素【僧藏眞】楊【凝式】趙【孟頫】咸能上下千年縱橫萬里鑑家珍若隋珠重如拱璧或稱人文之大觀或號藝林之巨擘揆諸風格良不誣也國寶流傳實賴好事厥後梁武唐文宋髙元文金章李煜則以帝王之尊而酷嗜夫寶書亦有紹京廣津易簡公麟侂冑似道則以碩輔之貴而爭収夫法寶波蕩風靡浸淫成俗無柰眞贗雜陳玉石並列求彼眞鑑如貞白登善元章元鎭之研窮顚末洞見防裏者則且代不數人億不得一也識書之任厥惟艱哉皇明建極百務聿興而獨鑑書一塗茅塞未辟世廟時有豫章權相者沈湎金珠浮游雅道百計苞苴一味耳食何異坐井觀天刻舟求劍歟嗣後二羙【元羙敬羙】博訪於婁東子京力購於秀水一時故褚防麻云興霞聚商確精奧闃無其人誰能熟玩名書深加精別者也維時韓存良宗伯以妙年登講席位帝師爵元老興滅繼絕人文攸系生平別無嗜好絕意求田問舍事俸薪所入悉市寶章晉唐宋元之奇所収不下百本多與名流品定甲乙物物連城言言蓍蔡而長公朝廷以余耿尙時接討論瓌寶在陳剖腹無計乃以暇日卽其家書迹目錄作爲法書表行世縱未敢自稱賞鑑之董狐竊比子長十表之例云爾

正書晉王羲之曹娥碑【唐懷素宋髙宗元趙子昻等跋】樂毅論【唐開元小璽宋張敬夫等跋】黃素黃庭內景經【宋徽宗題前後小璽並臺仙題名】王獻之洛神賦十三行【唐宋人並趙子昻跋】唐虞世南眞

艸千文【臨永禪師有宋髙宗等跋】褚遂良正書千文【宋髙宗璽宋景濂跋】倪寛贊【趙子固栁道傳等跋】徐浩朱巨川誥【宋徽宗小璽元文宗鮮於】

【樞跋】鐘紹京靈飛六甲經【宋髙宗小璽】顏眞卿自書吏部尙書誥【蔡君謨米元暉跋宋髙宗前後小璽】小楷摩利攴天經【宋髙宗元文宗小璽】栁公權翰林帖【宋髙宗璽】懷素論書帖宋蘇軾宜春帖子詞【宋元人跋】米芾小楷快雪時晴帖跋元趙孟頫臨王右軍東方畫像贊【後有公自題】書無

逸篇【後元人跋】臨智永眞艸千文【前元人題】黃素小楷過秦論三篇【鮮於樞等十八跋】臨大令洛神十三行膽巴帝師碑髙峯和尙行狀金丹四百字

行狎晉王羲之旦極寒帖【宋髙宗紹興小璽】行穰帖【宋徽宗題前後小璽】嘉興帖【宋髙宗小璽】气力帖【宋徽宗前後小璽】諸從帖【宋未元章並外國人跋】唐太宗晚來手勅【宋髙宗前後小璽】孫防禮北山移文【宋髙宗璽】孝經【宋元人防】宋蔡襄折腰菱帖蘇軾前赤壁賦【前元人跋】墨妙亭帖李伯時三馬圖贊【宋髙宗小璽周竹坡王震等跋】虎跑泉帖【宋元人跋】陸宣公像贊【前有唐人畫像蘇東坡米元章文潞公跋】黃庭堅大江東【後附書和韻題郭熙畫山水詩】米芾購破羌來戲帖等九帖【宋髙宗前後小璽】髙宗書洛神賦【絹本】元丘處機西江月詞趙孟頫臨定武蘭亭【前後六本】臨王右軍十四帖書歸去來辭【大小四本】書陶潛贊書東坡贊鮮於樞女史箴【後元人跋】喀爾庫庫書杜詩長卷【後元人跋】

艸聖晉陸機平復帖【宋宣和小璽元張斯立等同觀】王羲之謝司馬帖【宋髙宗前後小璽】鶻等帖【唐栁公權小楷跋又宋元人跋】大道帖【趙子昻鄧文原跋】思想帖【宋徽宗前後小璽元趙子昻明文徵明跋】胡母帖【宋名賢跋】王獻之冠軍帖【元周伯琦跋】梁武帝異趣帖唐孫防禮書譜【前有斷缺宣和政和小璽全】張旭野捨讀書帖【元文宗璽柯九思跋】宛陵帖【宋髙宗璽有文同並元人跋】懷素畫訣帖【賈似道跋宋髙宗小璽跋】貧道帖【前元人題】論書帖李懷琳臨絕交書【宋髙宗跋並前後小璽】李太白自書詩宋蘇軾寒食詩【黃魯直跋】挑耳帖黃庭堅華嚴疏秋浦歌【前元人跋】元趙孟頫書蜀道難歸田賦左太衝詠史詩臨閣帖右軍第六卷

【共五十七帖】

石刻唐搨鐘元常賀捷表【畢良史吳傅朋跋周艸窓所藏物】宋定武蘭亭序【玉石本宋搨有榮芑陳繹曾王士熈等詩跋】臨江二王帖【宋搨有顧仲瑛印識】定武蘭亭【韓侂冑羣玉堂珍藏本有喬行簡眞西山諸名公題跋】墨皇定武蘭亭【同野民黃子久等名公跋】宋搨淳化閣帖【雲間顧硯山珍藏小楷滿於裝池有黎氏表跋】宋搨十七帖【文壽承家藏】

右凡二十五人計七十二帖【又石刻七帖】

書畫銘心表

法書漢張芝知汝帖【後有米芾小楷跋尾】魏鐘繇薦季直表【陸行直鄭元祐袁泰李應楨吳寛沈周等跋】晉王羲之月半帖【或云唐臨】思想帖【趙孟頫文徴明跋】快雪時晴帖【趙孟頫等三人跋】袁生帖【宋徽宗小璽並禦題】謝安慰問帖【凡六十五字米芾題跋】王獻之鴨頭丸帖【宋髙宗元文宗題柯九思跋】王珣伯遠帖【宋徽宗宣和政和小璽】南北朝謝莊辭翰【卽董其昌戲鴻堂帖所刻或云唐人書也】智永艸書千文【半捲眞迹上上】唐宗鶺鴒頌【有蔡京蔡卞等跋】虞世南正書夫子廟堂碑【是進呈本或云宋人書者】蘭艸帖汝南公主銘艸【似米芾臨】褚遂良小楷西升經【前有閻立本畫今不存】文皇哀冊文【有陳深等跋】蘭亭序臨本【趙孟頫前後凡十三跋】宋搨定武蘭亭【趙子昻十八跋】神龍蘭亭禊序【趙孟頫跋或亦趙模筆也】僧懷仁集書聖教序【絹本眞迹】孫過庭艸書千字文【眞迹】徐浩寶林寺詩【王防等題】李邕大照禪師碑【字凡數千眞尢物也在虞書夫子廟堂碑上】顏眞卿祭侄季明文【鮮於樞陳繹曾文徵明跋尾】鹿脯帖【白麻眞迹】艸書裴將軍北伐詩【西川南充陳氏所藏白麻紙宋名人跋】懷素肚痛帖【眞迹】自敍帖【前失數行蘇舜欽補之跋尾極多】律公帖【麻紙眞迹】絹本小艸千文【宋徽宗小璽】五代楊凝式神仙起居法【宋元名人跋】宋劉敞楷書秋水篇【王淮鮮於樞等跋】蔡襄茶錄【小楷眞迹】進呈詩篇札子蘇軾行書九歌黃庭堅大字頭陀贊米芾小楷千文艸書天馬賦【有大字小字闕兩本皆眞迹】樓詩【李東陽跋】苕溪詩蘇軾答子邁送酒詩蔡君謨書自詩【歐陽修跋】蘇軾後赤壁賦南宋髙宗臨蘭亭序元趙孟頫楷書蓮華經七卷趙孟頫書眞艸千字文【絹本】

書畫彚考卷四﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷五

刑部左侍郎卞永譽撰

書五【蘭亭墨迹並搨本內書欵印章方位多依原本】

蘭亭墨迹

褚摸禊帖【中縫折處鈐墨寶小印後鈐墨寶印武功小印】

永和九年至有感於斯文

題蘭亭軸後

有若象夫子尙興闕裏門虎賁狀蔡邕猶傍文舉尊昭陵自一閟眞迹不復存予今獲此本亦可比璵璠翰林學士承防中書舍人易簡於玉堂北軒題

京兆章惇觀

洛陽富弼觀

髙平範仲淹嘗守防稽郡遊蘭亭曲水今復觀斯文於才翁東齋足爲佳遇慶曆八年十二月二十六日題

慶曆中襄知福州才翁爲監司相從二年故所藏墨迹奇書亦多傳橅善本後於京師王煥金吾借觀煥暴卒凡七本皆亡今攬禊文不覺嘆息襄題明年夏四月才翁過宋觀於河館堯臣題

沈遘章岵晏崇治平二年正月十九日金山共觀在都覽蘭亭不一今觀蘇令家本殊佳其河南模者矣嘉祐二年七月十八日河東裴煜於吳江題予平生閱蘭亭本爲最多此其優乎當世題丙午閏正月十三日觀於太原燕堂薛嗣昌亢宗題

汝南許彥先熈寧五年九月四日銜命赴二廣別大雅於司農直捨出蘭亭古本同觀

範淳粹

熈寧丁巳歲河南範子奇題

純老彥祖巨源成伯子雍完夫正仲子中敏甫子瞻子由同觀熈寧十年三月廿三日書

汲郡公呂大防觀

葛蘋

米芾

武功郡侯蘇寶元祐辛未三月廿一日

右蘇易簡防唐人所橅王羲之書蘭亭序臣米友仁鑑定眞迹恭防

右軍禊帖眞迹世不可得矣可見者唐模耳而唐模之眞者亦復不可得予前所見三四本大率有米家筆仗波戈趯磔無一出於自然故爲奇詭以驚俗眼殆元章所戲爲耳此本乃吾友劉廷美所収者蓋蘇武功家故物也有慶曆治平嘉祐熈寧元祐諸賢題識以爲褚河南摹者今𨿽不可知其是否然視他本獨得晉人筆意要非唐人不能到也予從廷美借之試臨一通未竟有盜竊之而去其夕予與葉及齋湯東谷會廷美飲劉艸窓所因以告之廷美無惜言而有惜色予愧且悔方共謀使人物色而求之飲間忽有報得盜者已而家童果追帖至予因笑謂廷美曰昔昭陵之藏以爲溫韜所發今河南之模又復遭此何禊帖之誨盜耶是亦尢物也請歸璧於子昔程夫子謂書札一向好著亦自喪志今予不能用夫子言而好是一過也而借人之好以爲好二過也又不能防盜而幾失之三過也一舉而三過集焉敢不攺圖輒題其後以識吾過吁此言𨿽小可以諭大觀者尙亦有所警哉時景泰辛未秋孟之十有九日翰林徐叔子珵題

此帖今爲宜興尹氏所藏應禎每過荊溪輒從先之借觀今復與太僕丞李廷芝瑞卿同閱敬爲之題成化十五年四月二日吳郡李應禎

外錄

米襄陽志林思陵禦札云聞知會稽縣向子固有褚遂良所臨蘭亭敍後有米芾題識卿可取來欲一閱之十四日付孟庾蘭亭敍卻付卿廿四日弇州山人四部稿云褚模禊帖米元章謂禇的筆非也旣稱勾塡淸潤又云以意攺易數字未有防鉤廓塡而意易者蓋唐人於河南臨本上加防鉤耳虎兒實知之不欲矯其父誤謾定爲諸葛正等於賜本防鉤又非也正當作貞宋人避其廟諱故余始謂能辯陳家本作於定國耳今乃能於米家本作董狐書畢不覺一笑噴筍滿案

褚模王羲之蘭亭帖【蘇太簡題簽在隔水綾邊】

永和九年【至】有感於斯文

永和九年暮春月內史山陰幽興發羣賢吟詠無足稱敍引抽毫縱奇札愛之重冩終不如神助畱爲萬世法廿八行三百字之字最多無一似昭陵竟發不知歸模冩典刑猶可祕彥逺記模不記褚要錄班班紀名氏後生有得苦求奇尋購褚模驚一世寄言好事但賞佳俗說紛紛那有是【行楷書】天聖丙寅年正月二十五日重裝【楷書】

才翁東齋所藏圖書嘗盡

覽焉髙平範仲淹題【楷書】

皇祐己丑四月太原王堯臣觀【楷書】

元祐戊辰二月獲於才翁之子洎字及之米黻記【行楷書】

簡池劉涇巨濟曾觀【行楷書五防共一紙】

淮陰龔開羅源王申

同觀於山村田舍【書】

玉山朱葵觀【行書】

余杭羅應龍括蒼楊載觀【行楷書】

錢唐白珽拜觀【行楷書】

南陽仇幾武林舒穆平陽張

翥朱方吳霖同觀【行楷書】

大徳甲辰三月庚午過

仇伯壽許出示古今名

迹末後見此不勝欣

嘆吳郡張澤之敬書【行書】

後四十四載是爲至正丁亥張雨重觀於開元艸樓雨舊名澤之【行楷書】

大徳甲辰良月蜀後學程嗣翁

拜手敬觀於金淵濟陽家塾【行楷書連龔防共一紙】

右蘭亭墨本一卷說者以爲禇遂良所臨用筆精熟略不經意然神气完宻風韻溫雅體格規矩咄咄逼眞誠非他人所能到者昔虞世南旣沒唐太宗嘗興無與論書之嘆魏徵因薦遂良入爲待書當時購求右軍眞迹甚富眞贗莫辧遂良一一鑑別如辧黑白遂敓右軍精魄故後世多其所臨刻本今亦罕得予意當時臨本必多流傳至今耳可爲伯仲是眞足爲稀世之珍也並以及此識者正之遂良字登善錢唐人官至尙書右僕射封河南縣公云【右軍】四明陳敬宗題【行艸書】

原蘭亭之始拓本於隋之開皇間唐文皇見拓本求眞迹眞迹乃出命廷臣臨摹分賜選偪眞者得歐陽本刻寘中禁卽宋世所謂定武者也貞觀末繭紙入昭陵不可復覩惟賴唐賢輩臨摹本而禇書尢表表焉自唐迄今代有翻刻聚訟之說皆論定武與南宋諸拓本非論墨迹也余所得褚臨此卷筆力健勁風神灑落可稱神逰化境不可思議者矣昔在宋爲太簡賞識於天聖丙寅蘇氏重裝用忠孝印鈐識之又經範仲淹王堯臣劉涇輩嘗觀後歸米氏載其月日防識及考海嶽書史先詳授受之由後辧長字其中二筆相近末後捺筆鉤廻筆鋒直至起處懷字內折筆抺筆皆轉側褊而見鋒蹔字內斤字足字轉筆賊鋒隨之於斫筆處賊毫直出其中世之模本未嘗有也在蘇氏才翁房題爲褚模王羲之蘭亭帖南宮鑑賞信不誣矣余性嗜古自許有翰墨緣𨿽不敢附才翁海嶽之後亦不同噓聲呵息之儔蓋有風雨興思神通寤者譬之探驪得珠餘皆鱗爪也昔山谷云觀蘭亭要各存之以心會其妙處耳信爲賞鑑家之格言也夫髮僧上振防

唐太宗命禇河南臨摹禊序分賜諸臣進上之外必有省齋自臨別本其進上惟恐不肖則規規模仿法勝於意自臨別本則心閒手敏意勝於法余觀唐宋來臨摹者夥矣未有若此臨寫之神妙者信爲心手俱化得意之筆耳冬至前八日風日晴暖窓明幾淨漫臨一過便筆志之髮僧上振世傳右軍醉書禊序如有神助醒後更書數十百本皆不類柰何迄今無一傳者或是說無稽耶抑右軍自嫌不類輒毀去耶今觀禇臨此卷直追山陰落筆之妙𨿽不敢憶右軍醒後之書亦烏敢謂非河南臨書得意筆也王羊致嘆隴蜀興思曷能巳己後五日髮僧上振又識

禇河南墨迹自足千古矧臨繭本耶吉光片羽世世寶之十一月廿二日雪霽筆髮僧上振

褚登善臨蘭亭帖【王文惠公藏本】

永和九年【至】有感於斯文

右唐中書令河南公褚遂良字登善臨晉右將軍王羲之蘭亭宴集序本朝丞相王文恵公故物辛【未巳】歲見於晁美叔齋云借於公孫辛巳歲購於公孫巘黃絹幅至欣字合縫用證摹刻僧字果徐僧權合縫書也𨿽臨王書全是褚法其狀若岧岧奇之峻英英穠秀之華翩翩自得如飛舉之仙爽爽孤鶱類逸羣之鶴蕙若振和風之麗霧露擢秋榦之鮮蕭蕭慶雲之映霄矯矯龍章之動采九奏萬舞鵷鷺充庭鏘玉鳴璫窈窕合度宜其拜章帝所畱賞羣仙也至於永和字全其雅韻九觴字備著其眞標浪字無異於書名由字益彰其楷則若夫臨仿莫稱於薛魏賞別不聞於歐虞信百代之秀規一時之淸鑑也壬午八月廿六日寶晉齋舫手裝襄陽米芾審定眞迹祕玩【未字墨迹原注】

外錄

蘭亭考云遂良模本逸少神寓之迹也唐文皇帝甘心學之贊曰煙霏霧結狀欲斷而還連鳯翥龍蟠勢如邪而反直頗爲能狀之此永和九年書也十二年爲山陰道士寫黃庭經又作意移入楷法故於防曳裁成之妙亦爲正書之冠唐之學者心慕手追輔成已能流而爲歐虞褚薛故後人但見定武石刻爲工今遇此本方眞元乃褚河南親摹以傳頓覺定本尙類唐臨去此絕逺何則柔閒蕭散而神韻獨髙華巧天就如運斤成風而中桑林之舞乃知妙絕千古者不在防畫畦畛間而風流天韻非力學所可到捨此本疇能見之紹聖丙子李公麟伯時書

唐摹禊序墨迹【神龍本】

唐摹蘭亭【舊人題籖】

永和九年【至】有感於斯文【鈐縫有貞觀紹興圖書】

長樂許將熈寧丙辰

孟冬開封府西齋閱

臨川王安禮黃慶基

同閱元丰庚申閏

月十日

朱光裔李之儀觀

元丰五年三月二十七日

李秬王景通同觀

王景修張太寧同觀

元丰四年孟春十日

又同張保淸馮澤

縱觀文安王景修題

仇伯玉朱光庭石蒼舒觀元丰五年四月廿八日定武舊帖在人間者如晨星矣此又落落若啟明者耶元貞元年夏六月僕將歸吳興叔亮內翰以此卷求是正爲鑑定如右甲寅日甲寅人趙孟頫書

右唐賢摹晉右軍蘭亭宴集敍字法秀逸墨彩艶發奇麗超絕動心駭目此定是唐太宗朝供奉搨書人直文館馮承素等奉聖防於蘭亭眞迹上防鉤所摹與米元章購於蘇才翁家褚河南檢校搨賜本張氏石刻對之更無少異米老所論精妙數字皆具有之毫鋩轉折纖微備盡下眞迹一等予家舊藏趙模搨本𨿽結體間有小異而義類良是然各有絕勝處要之俱是一時名手摹書前後二小半印神龍二字印唐中宗年號貞觀中太宗自書貞觀二字成二小印開元中明皇自書開元二字作一小印神龍中中宗亦書神龍二字爲一小印此印在貞觀後開元前是禦府印書者張彥逺名畫記唐貞觀開元書印及晉宋至唐公卿貴戚之家私印一一詳載獨不載此印蓋猶捜訪未盡也予觀唐模蘭亭甚眾皆無唐代印防未若此帖唐印宛然眞迹入昭陵搨本中擇其絕肖似者祕之內府此本廼是餘皆分賜皇太子諸王中宗是文皇帝孫內殿所祕信爲最善本宜切近眞也至元癸巳獲於楊左轄都尉家傳是尙方資送物是年二月甲午重裝於錢塘甘泉坊僦居快雪齋壬子日易防贊曰

神龍天子文皇孫寶章小璽余半痕鸞飛離離舞秦雲龍驚蕩蕩跳天門明光宮中春曦溫玉案卷舒娛至尊六百餘年今幸存小臣寧敢比璵璠金城郭天錫祐之

君家禊帖評甲乙和璧隋珠價相敵神龍貞觀若未逺趙葛馮湯總名迹主人熊魚兩兼愛彼短此長俱有得三百二十有七字字字龍蛇怒騰擲嗟予到手眼生障有數存焉豈人力吾聞神龍之初黃庭樂毅眞迹尙無恙此帖尢爲時所惜況今相去又千載古帖消磨萬無一有餘不足貴相通欲抱奇書求博易鮮於樞題

至元甲午三月廿日巴西鄧文原觀

唐摹蘭亭余見凡三本其一在宜興吳氏後有宋初諸名公題語李範庵每過荊溪必求一觀今其子孫亦不輕出示人其一藏吳中陳緝熈氏當時巳刻石傳世陳好鉤摹遂搨數本亂眞而又分散諸防爲可惜耳其三卽此神龍本也嘉靖初丰考功存禮常手摹使章正甫刻石於烏鎭王氏然余未見眞迹惟孫鳴岐抄得郭祐之詩跋鮮於伯機長句每誦二詩慨然思欲一見而不可得蓋往來予懷者五十餘年矣今子京項君以重價購於王氏遂令人持至吳中索予題語因得縱觀以償夙昔之願若其摹搨之精鉤塡之妙信非馮承素諸公不能也子京好古博雅精於鑑賞嗜古人法書如嗜飲食每得奇書不復論價故東南名迹多歸之然所蓄𨿽多吾又知其不能出此卷之上也萬曆丁丑孟秋七月三日茂苑文嘉書

褚臨右軍曲水序【世稱天歷蘭亭】

永和九年【至】有感於斯文

唐相褚河南臨禊帖白麻墨迹一卷曾入元文宗禦府有天歷之寶及宣政紹興諸小璽宋景濂小楷題防吾鄕張東海先生觀於曹涇楊氏之衍澤樓蓋雲間世家所藏也筆法飛舞神采奕奕可想見右軍眞本風流實爲希代之寶瑯琊王世貞

右軍禊帖【張洎藏本】

永和九年【至】有感於斯文

善法書者各得右軍之一體若虞世南得其美韻而失其俊邁歐陽詢得其力而失其溫秀褚遂良得其意而失於變化薛稷得其淸而失於窘拘顏眞卿得其筋而失於粗魯栁公權得其骨而失於生獷徐浩得其肉而失於俗李邕得其气而失於體格張旭得其法而失於狂獨獻之俱得之而失於驚急無蘊借態度此歷代寶之爲訓所以夐髙千古柔兆執徐暮春之初淸輝西閣因觀修禊序爲張洎評此【系南唐後主書】

蔡忠惠臨禊帖

永和九年【至】有感於斯文

【欵書】襄臨

範文度模禊帖

永和九年【至】有感於斯文

右軍蘭亭最著今世尙有搨本祕閣本周越一本猶有气象存焉今觀範君橅仿蓋得之矣嘉祐壬寅五月廿六日莆陽蔡襄

余嘗集錄前世遺文數千篇因得悉覽諸賢筆迹比不識書遂稍通其學然則人之於學其可不勉哉今老矣目昏手顫𨿽不能揮翰而開卷臨幾便別精粗若範君所書在余集錄實爲難得也竊幸覽之爲之忘倦嘉祐七年夏五月廿八日廬陵歐陽修書

書𨿽列於六藝非如百工之藝也蔡君謨以書名當世其揚範君者如此不爲悞矣滁山醉翁題自唐末干戈之亂儒學文章掃地而盡宋興百年之間雄文碩儒比肩而出獨字學久而不振未能比蹤唐之人余每以爲恨今乃獲見範君筆法信乎時不乏人而患知之不博不然有於中必形於外若範君者筆迹不傳於世而獨傳其家蓋其潛光晦徳非止其書閟不傳也嘉祐七年五月旬休日廬陵歐陽修

右軍自言見秦篆及漢石經正書書乃大進故知局促轅下者不知輪扁斵輪有不傳之妙王氏以來惟顏魯公楊少師得蘭亭用筆意山谷題範文度所書蘭亭不拘拘然求合其形似而盡得右軍用筆之意眞所謂善學栁下惠者歐陽公集古錄已載此書恨未見之今始識面信名下無虛士也錫山尢袤

秦少遊臨禊序

永和九年【至】有感於斯文

外錄

書畫舫云秦少遊臨禊序前有李公麟圖極精

薛紹彭臨蘭亭敍

永和九年【至】有感於斯文

紹彭

右薛紹彭臨蘭亭敍一卷按蘭亭序石本佳者已難得臨本尢難得宋蘇易簡所藏臨本有三題曰有若象夫子尙興闕裏門虎賁類蔡邕猶傍文舉尊昭陵自一閉眞迹不復存余今獲此本亦可比璵璠其一本有王堯臣防易簡子耆與米南宮友善元章以王維雪景畫六幅李主翎毛一幅徐熈梨花大折枝易得之元章贊曰熠熠客星豈晉所得養气泉石畱腴翰墨戲著談標書存焉式鬱鬱昭陵玉盌已出戎溫無類誰寶眞物水月非虛移模奪質綠鏁金鐍璚機錦綍猗與元章守之勿失其二舜欽所昔之善臨蘭亭者有馮承素湯普徹韓道政趙模諸葛正世罕得見故此三本亦皆莫詳何人所臨也至元二年歳在丙子予至都城與友人丰城揭君子舟寓捨同巷得見其所藏紹彭臨本上有文之印又有古杭朱巽印月船小印若宋末在錢唐惟巽與賈似道家所蓄古書畫甚富且精好紹彭父珦嘗竊易取定本蘭亭石宣和間朝廷遣使索之紹彭乃並日夜模搨每搨疉三枚紙重搨之民間所貴惟此而已後此石龕寘睿思殿東壁建炎初宗澤遣人防送至維揚金人下維揚裹以去金主怒棄之江中近世吳君璋副樞家及龍興民家所得石號爲佳者然視定武本逺矣則後之學書者欲見右軍筆意不其難哉此山谷先生所以有欲換凡骨無金丹之嘆也嗚呼紹彭所搨本今亦無之況其所臨乎宋之名書者有蔡君謨米南宮蘇長公黃太史吳練塘最著然超越唐人獨得二王筆意者莫紹彭若也今紹彭書亦絕少則見其所臨猶盆盎之罍洗也趙承防嘗曰時流易趨古意難復揭君之愛重此帖也宜也紹彭字道祖近見其晚憩監聽所賦詩淸麗沈著有魏晉人風所居有淸閟閣詳著樓氏攻媿集云九月甲子在興魯坊聾子巷冩臨川危素記唐人模搨鉤臨最精今晉帖存者皆唐本也宋人遽不能精相去逺甚惟薛米兩家獨擅其能宋南渡後言墨帖多米氏手筆而薛書尢雅正禊序帖臨搨最多出其手必佳物然世亦鮮也雍虞集伯生書

薛道祖手書禊帖是從眞定武臨得者足稱哲裔此帖禊飲序文徵仲太史家藏入張伯起轉以售余籖首有徵仲八分小字精絕之甚及危太朴虞伯生二防皆可寶也獨蘭亭畫乃宋人筆僅半幀伯起定作趙千里恐未當耳宋人惟道祖可入山陰兩廡豫章襄陽以披猖奪取聲價可恨可恨王世貞

外錄

書畫舫云瑯琊王氏購藏薛道祖禊飲序一卷原系宋祕府故物卽停雲館帖所載也按道祖書迹法度森嚴變化較少品在海嶽翁下要非劉涇吳說輩所能夢見耳

宋髙宗臨蘭亭序

永和九年【至】有感於斯文

外錄

陸務觀老學庵筆記云史丞相言髙廟嘗臨蘭亭賜壽王於建邸後有批字云可依此臨五百本來看蓋兩宮篤學如此

宋思陵臨禊序

永和九年【至】有感於斯文

光堯壽聖太上皇帝以天縱之聖富緝熈之學寓之翰墨俯臨王羲之修禊妙入神品光世當靖康之末奉迎濟上率先諸帥惇詩禮夙防恩遇固宜被此寵章其子堯仁褾軸來上捧觀再三復書此以賜之乾元攺元季冬臣謹書【桑世昌蘭亭博議云紹興乙未六月思陵常臨禊序此卷賜劉光世其子堯仁進之孝宗親灑宸翰云】

外綠

書畫舫云宋思陵臨禊序有周宻跋甚佳

宋髙宗臨賜禊帖【賜陳康伯本】

永和九年【至】有感於斯文

明陵四十年間時和嵗丰萬機之暇從事翰墨亦聖學遊藝之一端紹興十九年此何時也蘭亭有感予於是重有感焉許有壬題【右跋宋髙宗十九年夏五月臨賜陳康伯本】

伏梁墨妙懲艱得但許臨摹入鐫刻可憐片石本無脛乃逐兵塵走南北徳光不惜身爲羓席捲晉物歸其家遂令此石贗俱售何如荒煬初不有江左善書豈無人不觀其字觀其身髙標峻誓抗塵表蘭亭宜擅千年春彛門不見長安日卻從晉主效銜璧購求又至瑪瑙亭轉使髙人薄蕭翼力能全璧無相如天下不復知同書中原廣陵幾秋艸歸宿無眞存莫保家雞野鶩爭賞音移形蛻影爭千金更疑摹印幾千百不聞舒賦劖其陰米狂哆然稱博古定武𨿽眞猶不數人間眞迹竟茫茫支機石亦淪風雨至正癸巳六月上安陽許有壬

思陵禦書晉王羲之修禊序【賜呂頤浩本】

永和九年【至】有感於斯文

紹興七年三月臣頤浩防恩趣召入覲對於建康宮旣辭行次近捨皇帝遣中使賜以禦書晉王羲之修禊序臣下拜捧觀如淩玉霄遡紫淸云章奎書爛然絢目而不知捲素之在手陛下天縱多能博通六藝翰墨之妙前兼古人故如此書𨿽下法羲之而天資髙邁神意自得直出其上非若世人臨仿摹擬拘於筆墨形似之間者也太宗皇帝宸翰之工實出二王於時臣下名善書者莫能望其彷佛承祖功徵進未暇神武旣定文徳誕敷如字學一事獨擅天下而專美乎後況於紀綱法度之垂裕者乎今陛下承中興之運躬撫六師志復大業需時偃兵革則還以人文化天下寶書傳美又將貽萬世以紹我太宗之懿蓋有待焉臣老矣念終無以仰裨聖志尙庶幾及見大勲之集也刊諸琬琰切以爲志湖南置制使臣頤浩書禦書蘭亭後序

謝表【附】

絳闕淸都甫違帝所云奎章畫忽到人間被寵之非常覺衰殘之有耀【中謝】竊以文變古書法爭新魏氏以還東晉擅搖毫之妙鐘繇而降右軍馳獨步之名矧蘭亭修禊之遊非金穀遡塵之俗騁懷寄傲存逸相於胸中感事臨文發奇姿於筆下斯極當年之美遂爲歷代之師珍藏逓出於雲門傳刻僅畱於博塞疲精莫近絕軌難攀恭惟皇帝陛下好學性成多能天縱稍屬干戈之暇不遺翰墨之娛心慕手追何勞下法龍盤鳯翥直與抗衡實惟今古之無雙豈止帝王之第一臣少勤筆硯晚際風雲憂常在於邦家老已捐於文事悞膺上賜還媿夙心懷寶言歸幸免登牀之誚據鞍自失但驚照乘之光期傳祕於私門俾輸忠於永世

趙文敏臨禊帖並圖合卷

永和九年【至】有感於斯文【朱絲闌蘭亭絹本】

【欵書】大徳五年暮春之月爲仇伯壽臨

此余得意書也伯壽識之子昻【行書】

蘭亭圖【靑綠絹本】

【欵書】子昻

此圖餘二十年前所臨不過謾爾筆墨以自娛耳詎意爲識者之愛今正甫以百緡於上得之可笑也持來示予故書數語以記之

至治元年二月二日子昻【行書】

松雪臨定武蘭亭本並記

永和九年【至】有感於斯文

月江學士藏定武蘭亭致佳親友多乞之月江靳固不與顧求臨本於不肖何邪皇慶元年人日過僕寓捨重以此爲言不敢固辭援筆書以爲贈吳興趙孟頫記

後學劉致拜手觀

趙文敏模蘭亭敍並題

永和九年【至】有感於斯文

蘭亭修禊帖石本甚多隻定武刻全具右軍筆法獨孤長老見示刻肥瘦得中知爲正本與子固藏者無異舟中時時展玩臨之不已惟此紙頗得其意至濟州遇景逺索去重題孟頫

蘭亭自褚河南雙鉤以還未有能傳其神者卽閣帖間有所摹復是影上捕影文敏公以書家其視右軍自謂能腕不負心故亦步亦趨似不愧優孟叔敖而運筆布形不免露本來面目然吳興此帖猶贔屭負山猛力竭盡矣眞神品也偶於友人明古處見此遂以定武蘭亭易之而篋中寶錄知當爲此書奪气也延陵吳寛

蘭亭墨迹永閟昭陵精華盡在定武一刻然屢經摹勒微以失眞典刑僅存耳若他搨不足觀也文敏此帖奕奕有王謝家子弟風流气別得一種意外神彩卽起右軍使觀之吾知必嘖嘖首肯吳門周天球識

正徳元年秋日藏靑老人嘉禾毛五云京口禇勉盧志愛同觀

二年夏望彭城富世觀於淸照堂

趙承防臨禊帖【紙本】

永和九年【至】有感於斯文

唐人臨摹禊帖非必規規防畫間而意度獨至子昻此卷近之師道題

子昻臨蘭亭帖而師道著題於上可謂二美矣雪澗翁宜善藏之不肖復何言趙孟吁題

余見子昻臨臨河序何啻數百本無一字不咄咄逼眞如郢人運斤成風庖丁奏刀批卻導窽因其固然如輪扁老於斵如大馬捶鉤不失毫芒得之心應之手在夫熟之而已此本經師道子俊鑑定增價十倍錢唐仇逺跋

趙集賢臨蘭亭捲【西涯篆書子昻親筆四字於卷首】

永和九年【至】有感於斯文

此卷松雪晚年筆力精神淸勁飄逸擬之早年如出二手古人云筆隨人老斯言也豈欺我哉成化十六年庚子六月大熱偶觀此卷揮汗書之仿松雪書幾三十年未能入室懊惱懊惱書法必見多則進得眼入心乃應之於手也士奇載題昔人有評孟頫畫不如詩詩不如字者予觀此卷但覺其爛熳掩映俱入神品蓋未敢以其言爲確論云時治戊申臘月十八日蘭亭居士識

張仲壽臨定武蘭亭本並識

永和九年【至】有感於斯文

皇元以書名當世者子昻一人而已僕近見彼臨蘭亭大不滿人意暇日假月江學士定武本試對臨之非敢自使能書者鑑觀必有公論在也至大二年歳在己酉十一月廿三日疇齋張仲壽識

金璡拜觀

書法尙矣右軍爲最然亦不多得此其爲尢孟達其寶之至正丁亥秋七月廿三日洛陽王敬方觀於杞菊軒

兪紫芝臨定武禊帖並詩

定武禊帖【烏絲藏經紙本】

特健藥

永和九年【至】有感於斯文

【欵書】至正廿年歲在庚子孟夏十三日桐江紫芝生兪

和子中臨於黃岡之康園【小楷書】

我本西湖紫芝叟不但悠悠放杯酒平生雅好得字髓筆意翩翩落吾手臨河一序歸玉京後來傳刻成怪醜辛勤學書四十載能遇幾人開笑口知書鑑畫古所難卻笑醯雞鳴甕【落一字】南宮松雪兩夫子異代合轍名不朽竊將筆研參末學時冩數行人見取吁嗟師法不再遇空向城闉事奔走明窓淨幾誰友於自嘆臨池今白首右用張貞居題髙侍郎畫山水圖詩韻余臨禊帖戲書於後以俟觀者商略之【章艸書】

紫芝筆勢洞精謹嚴遒勁似與褚登善共參定武不願與鷗波比肩也題歸吳周生寶藏之陳繼儒書【行書】

元兪子中臨晉王羲之行書蘭亭敍帖明項子京眞賞【行楷書】

董文敏書禊序捲【烏絲藏經紙本】

蘭亭敍

永和九年【至】有感於斯文

蘭亭得聖之全者止定武一石流傳至今世競模寫總未脫凡骨餘校閱之暇偶書一過不識有當於具眼否其昌書於武昌署中乙巳秋望【行書本身紙尾】

蘭亭搨本

開皇蘭亭本【宋折裱】

大徳癸卯歲正月十一日吳興趙孟吁

得觀於錢唐客捨

聊城周馳景逺父觀

癸卯上巳日鄞人袁裒觀【上三跋俱行楷書】

魯郡吾衍觀【篆書四跋共一紙】

永和九年【至】有感於斯文

右粥者題曰定武余旣歸鄕以往嵗所藏鄧氏趙氏本校之無分毫差據此三本斷缺處與婺之梅花蘭亭同其異者婺本上下有界畫而此則無爾此當爲開皇原本而彼再刻也然此本精彩晦昧視鄧趙本大有逕庭云

延陵吳文貴敬觀時大徳壬寅七月也【行楷書】右宋丞相遊景仁所收禊帖乃開皇本非定武也禊帖開皇時巳刻石唐文皇見石刻始求得眞迹令侍臣分摹而歐陽率更爲勝刻之禁中宋人所謂定武也余以此本與趙子固所得姜白石唐搨本相對神韻相似此本剝落而趙本不剝落故知此刻在唐之前又與柯九思陳直卿所藏唐石宋搨本相對神韻相似此本五字不損而柯陳本五字剔損益知此刻在唐之前景仁爲開皇元本是矣粥者爲定武其失考也余求開皇本有年僅見宋人翻刻本先生無意中得之出以相示眞可寶也都門八十老人孫承澤題【行書】

昭陵繭紙不可復覩北宋所推神龍定武而已至遊景仁以宰執大臣廣搜石本用甲乙排次自注所出約百餘種𨿽肥瘦完損不同大都發源定武而神龍中微矣近忽見此開皇搨本一時驚詫亦物貴所罕耳其實較率更所摹最能逺過也此乃淳古堅厚莊莊不露芒角景仁定爲開皇原本足稱神妙先生是腕有右軍者方於神理間消息之應笑白石延之聚訟多事矣浙西曹溶題【行楷書】

別本蘭亭【姜白石題摹右軍眞迹本】

永和九年【至】有感於斯文

蘭亭出於唐諸名手所臨固應不同然其下筆皆有畦町可尋惟定武本鋒藏畫勁筆端巧妙處終身效之而不能得其髣髴世謂此本乃歐率更所臨予謂不然歐書寒峭一律豈能如此八面變化也此本是眞迹上摹出無疑學右軍書者至蘭亭止矣今世所傳石本刓一角者皆定武所自出也然其工拙妍醜如人面之不同覽者自當具眼耳又定武一石前輩紛紛各有異論旣有眼必知所擇定不向人言下轉也此卷有山谷題字山谷之言云爾乃知當時眞贗混淆矣山谷之孫字子邁今爲農丞過予見後題欲乞去予不忍與以爲去此題則蘭亭廢矣周翰者文及之字多見其名於書帖後雅尙如許亦足以贖粉昆之疵矣嘉泰壬戌十有二日白石道人姜防堯章書

白石蘭亭偏旁考云永字無畫發筆處微折轉和字口下橫筆稍出年字懸筆上湊頂在

字左反剔嵗字有防在山之下戈畫之右事字腳斜拂不挑流字內云字處就回筆不是防殊字挑腳帶橫是字下疋凡三轉不斷趣

字波略反捲向上欣字欠右一筆作章艸發筆之狀不是捺抱字已口開亦大矣亦字是四防興感感字戈邊是直作一筆不是防未嘗不不字反挑腳處有一闕又仰字如鍼眼殊字如蟹爪列字如丁形云字微帶肉各處模本蘭亭石刻癸丑二字略小而相連崇山二字傍注因寄所托因字中攺曾不知曾字傍注作僧字向之二字痛哉痛字悲夫夫字斯文文字皆攺而筆畫重視昔之下圏去二字東觀餘論云晉史逸少傳無曾字乃是徐僧權得之用名字小印押縫歲久止存僧字後誤爲曾字脫落添之耳封禺山史玉識時獲觀唐翰林書人劉秦妹所臨禊帖於修竹吾廬淸泉白石間

外錄

唐張泌妝樓記云劉秦妹善臨寫右軍蘭亭及西安帖足奪眞迹秦亦當時翰林書人也

定武蘭亭古本【乃神龍本題籖者或筆誤耳】

永和九年【至】有感於斯文

長樂許將熙寧丙辰

孟冬開封府西齋閱

臨川王安禮黃慶基

同閱元丰庚申閏

月十日

朱光裔李之儀觀

元丰五年三月二十七日

李秬王景通同觀

王景修張太寧同觀

元丰四年孟春十日

又同張保淸馮澤

縱觀文安王景修題

丁【以上皆榻本此下皆墨迹題跋】昭陵永閟千年迹定武相傳幾樣碑此是中原第一本石今焉往落東【闕】

君家何處得此紙刻畫爛然猶可喜六丁神物好防持更有諸賢題姓字環澗王容敬題

右定武蘭亭古本平章冀國文定郝公家舊物也公之嗣子參政初學翁取愚古錞於一遂以此見惠時公有三本皆是一石所拓以此卷有前宋諸公題名故擇以見付餘二本後公皆以遺人其達如此謹題以志來歷炳記

天歷己巳閱於願學齋四月十日重識

明年暮春三月重閱

天歷二年四月十日閱於願學齋因換籖題元統乙亥三月淸明日重閱

至正乙酉十一月十一日太原王守誠觀

至正丁亥三月三日因閱重識

愚嘗界幅紙求松雪趙公書公臨蘭亭序見寄後題略云古今善書者必以王右軍爲稱首右軍諸帖當以蘭亭修禊本爲第一彥暉當知此意也其言可謂要而不煩矣愚幼知學此因公之言加篤好焉郝府所藏二本與此同一石拓者一本題云尙書何防題其一本則松雪翁困學鮮於氏之所審定也此本必嘗爲二公所觀豈以宋賢題識爲定遂不復有云以示讓歟至正七年四月十三日久旱而雨是日淸霽書於願學齋

素與初學翁之家督至道待制同事史院情誼若骨肉未嘗及此帖何耶吳徴君大梁相見劇談數日歡若平生亦不以相示兩公皆當世博雅君子感念存歿臨書長嘆臨川危素識

翰墨風流冠古今鵝池誰不賞山陰此書𨿽向昭陵朽刻石猶能易萬金右米南宮題定武蘭亭詩附錄於前此詩爲識者指迷不防俗目近光堂史豫章熊夢祥書於鳯凰臺之松云寓軒

紳在吳中見吳興趙公所収定武時新得於一僧公方赴召自杭抵京舟中題者十有七次此本乃大梁吳徵君所藏先後題者七次乃知二公篤好之情南北千里相契若此但恨二公今皆仙去未得交相題識以爲世寶乃使若紳者執筆卷末不勝愴然齊郡張紳謹識

辧說蘭亭猶聚訟精良此刻更何疑辯才付囑昭陵後玉匣爲塵世祚移倪瓚壬子人日

近臨川饒氏家多法書藏蘭亭數十本晚始獲定武一刻酬以厚直每有至寶難得之嘆今此本紙墨尢舊固知復不易得矣彥廉宜寶之渤海髙啟題

唐石刻蘭亭在石晉時契丹入中國遺落魏郡至宋守臣始以獻於朝徽廟甚寶惜之已而【闕】復入中國挾之以去此石兩遭兵燹之禍而墨本尙存當爲中國千萬年寶也洪武壬子秋稽嶽王彛識

昭陵以蠒紙從世不幸不得以見眞迹尢幸得見定武本故後人摹勒彷佛乎晉風此帖墨紙佳拓手髙宜寶藏也張適

外錄

桑澤卿蘭亭博議云右軍蘭亭搨本人間往往有之多非好迹天禧中相國僧元藹曾進唐勒石本一卷捲尾文正署勅字傍勒僧權二字體法旣臻鐫刻尢工

神龍蘭亭序

永和九年【至】有感於斯文

外錄

瑚网云禊帖在唐貞觀中舊有二本其一入昭陵其一當神龍中太平公主借出搨摹遂亡而蘭亭自唐以後又分二其一出於褚河南是爲唐本其一出於歐陽率更是爲定武本餘如會稽本之類多唐賢所臨至宋理宗內府所藏有一百一十七刻迨遞傳遞勒何啻千餘種宜乎致論者如聚訟也昔人以蘭亭詩敍爲書家六經神龍本其壁中葩上物乎

又云蘭亭以起艸本爲第一末後空一行者是有勲字圓印在空晉人謂之臨河序唐人稱蘭亭詩序或言蘭亭記歐公云修禊序蔡君謨雲曲水序東坡云蘭亭文山谷云禊飲序通古今雅俗所稱俱云蘭亭至南宋髙宗宸翰題曰禊帖

定武蘭亭捲【趙子固所藏落水本】

永和九年【至】有感於斯文

髙平範仲淹題【楷書】

慶曆二年正月四日

武功蘇子美觀【楷書】

晉右將軍書爲世所寶者於今八百餘年其間以書法垂世者無慮數千百輩莫不敬而神之未有以一言竊議者可謂古今獨步矣山陰修禊詩敍又其所自愛重傳之子孫者則又可知獨不甚聞於宋齊間時尙未出也唐興文皇得之而後盛行於後世論者自唐以來以及我宋未有不得乎此稱名世之書者蓋萬世法書之所自出也此敍眞迹眞刻皆亡矣今所有者唐世橅搨所傳承平日惟定武本號稱第一尙幸及見之歐陽文忠公集古錄有四未嘗盡得今𨿽有之亦莫能辧山谷嘗論褚河南所臨反丰肥因及洛下張景元龍圖所藏乃云劚地所得者蓋築地則此石當爲杵碎因築得之中有枘竅縱橫僅數寸大都不過卅余字初號杵蘭亭其字輕瘦勁健與定武本不可髙下神气飛動尢覺天成識者云此眞褚河南所臨也自是易名褚蘭猶情靜躁諸字妙處不能形容以此知昭陵所藏蓋可想見因思天下尢物昔人所謂二不爲多一不爲少雍意不然不可無一亦不可有二一或可保二則騰空而去矣書又有言樂毅黃庭但得數篇足爲國寶況此敍爲絕筆乎方知文忠千卷不無濫敍鄴侯三萬奚以多爲雍𨿽老髦之年猶得再覩定武舊本於彞陵乃三嘆息而書其後淳熙辛丑歲中秋日河南郭雍書雍陵州衝晦先生字頤正云【章艸書】

唐模本太宗嗜右軍帖逮忘寢食此帖傳流末世說之甚詳彥逺云當時勅虞世南輩各臨十餘本分賜近屬諸公亦谷臨書唐世爲多今所傳者悉此也觀之大較皆得之一二而體終不變各自成家有足驗者其遺法余美亦足可驚後世區區有所不及者又況昭陵玉匣之迹哉不然以太宗之明尙附耳求之耶昔年侍先子官江東見吳瑛家褚遂良一本近定武不上【云云】紹聖攺元十月晦日鄧襄題【飛白艸書】

唐太宗旣得蘭亭敍眞迹命褚遂良馮承素諸葛眞之流雙鉤模賜當日左右大臣昨見一本於蘇國老家後有褚遂良檢校字世傳石刻諸好事家極多悉以定武爲冠此一卷是襄陽米友仁觀於平江長洲百花裏之官舍【艸書】

蘭亭紀臨傳

蔡絳爲孫氏本立傳該述備矣然自唐以上互見於中諸跋中者玆不重出姑刪取國初著說者具載之云僞吳時遣內客省使髙弼聘於蜀因獻孟氏世子以石本蘭亭敍此本後亦不復見世之流玩每各不同一本患肥肥則神癡乃褚登善所臨一本患瘦瘦則體弱乃洛陽劚地所得其餘數目是又在二本之外而愈粗矣今天下其可取者以吾所聞睹獨有三焉其一褚河南所臨在蘇才翁家先入尙方字勢若與石本不諧其二硬黃本乃諸葛所臨在鄧右轄洵仁家今藏之祕閣迄不得一見或謂一患肥蓋古之人臨書或自存其體多不狥步武爲尙故也其三則定武本者乃江左所傳會稽石也自晉至錢氏末天下旣大一統而定武有富民之好事者厚以金幣從防稽取之而藏於家未知在熙寧時歟在定陵時歟世罔得始末及後戶絕貲沒縣官人始見之因置諸定帥之便坐壁間熈寧中孫次公侍郎帥定有防納其石禁中則又刻石而還之壁元丰後薛書向來定遂取其石以歸世但謂石歸薛氏然不知雅非古矣大觀初裕陵方尙文博雅詔索諸尙方則無有或謂此石亦殉裕陵乃更取薛氏石入禦府今薛氏又不知在亡世獨有墨本且傳焉況遭兵火之厄則𨿽墨本當亦無幾噫可傷也已吾居夷者久將恐懼之不暇蓋於此夢想不及紹興丁巳冬閏月忽得定武古石墨本於靑社人宋氏子槃蓋傳於其父博田令端夫端夫得於汝陽鐘離閔閔授之於孫氏子中甫中甫者次公侍郎之子也其書傳授次第甚明因感嘆之餘且懼後生不克知其原派也乃爲傳而藏之【行楷書】

昔中原云擾定李生獲禊帖眞刻嘗以墨本投韓忠獻公公索之急乃摹刻送官其後宋景文始得李本藏之公庫至薛師正出守子紹彭又從而易之蓋自韓宋以來士大夫得之是邦者眞贗已相亂矣東陽周致肅以此卷相示題識由髙平範公而下皆宋名臣其必識眞矣乎鄜劉汶書【楷書】世傳蘭亭以肥瘦完缺紙墨爲別誠至論矣然求之牝牡驪黃之外則在展捲之間精神煥發尢妙論也此本題志可證而磨沒中如月光在天尢可寶也京兆杜本觀【楷書】

繭紙不可復見錦標玉軸又安在哉定武眞刻尙論其肥瘦耶觀文正公所題固可寶矣後學許大同識【楷書】

此定武本也余有一本似稍瘦爾噫蘭亭爲世所珍今昔皆然嘗慮蕭翼之相遇致肅其祕之宣城吳鍈觀【行楷書】

蘭亭禊帖右軍所書蠒紙旣入昭陵而唐刻石本亦殉焉溫韜發陵剔取金玉置書而去其紙遂糜壊世所獲者惟石刻耳宋人索置公庫會火不存馮京知雍州乃以所藏搨本命工入石其後薛紹彭陰以他刻入之則定武蘭亭帖在當時已淆矣學士大夫之家僅存一二流傳旣久愈逺而愈微愈變而愈訛𨿽好古者茍不能精監亦淆矣余往在錢唐訪陳眞人於吳山見宋呂祖志所藏本今復於致肅見此本舊出蘇才翁家其爲定武本蓋無異論也陳眞人欲售白金百兩則致肅其可弗寶哉洪武八年二月一日金華胡翰識時姜焴同觀【行楷書】

書至晉二王蔑以加矣昔人謂其妙在筆畫之外蓋至論也此禊帖有宋元諸名公題志其於評議已詳矧經海嶽翁之具眼爲定武佳刻無疑致肅尙襲藏之同郡麟溪鄭濤謹記【楷書】

薛紹彭自爲一書辧定武石刻號稱詳宻李學究本最所寶惜當時士大夫家有此刻者可僂指數而蘇才翁所蓄則錢惟演家物也後陳季常得之後曾覿得之最後趙子固得之子固嘗江行覆其舟身入水瀕死猶手之髙出水面不置曰吾性命可棄也而此不可棄其見寶惜如此子固死遂流落江東予聞諸陳子山陳子山聞諸張伯雨雲此卷意度與今禦府藏唐人響搨本蓋相似而周君自言得之江東印章題防具可徵其爲李本何疑哉洪武四年歲在辛亥冬十月癸巳眉山蘇伯衡識【小楷書】

南昌王猷定獲觀於連山僧捨【小楷書】

皇明天啟攺元嵗在辛酉則陽月之九日重裝祕賞大酉山人項聖謨孔彰父記【楷書】

外錄

瑚网雲天啟壬戌禊日程友季白招品新茗佳種出定武蘭亭五字不損本有米元章跋張疇齋趙子昻文衡山各臨一本又閱潘貴妃本復聽弦顧曲至夜分誠暢敍勝事也桃花潭水人砢玉識陶宗儀云予嘗見落水蘭亭一卷乃五字不損本今吳中分湖陸氏所藏而趙彞齋之物也彞齋宋宗室子諱孟堅字子固彞齋其自號居嘉興之廣戍酷嗜古法書名畫能作墨花於水仙尢長此帖姜白石舊藏後歸霅川兪壽翁彞齋復從壽翁易得喜甚乘夜回櫂至升山大風覆舟行李皆淹溺無餘彞齋立淺水中手持此帖示人曰蘭亭在此余不足介吾意也因題八字於捲曰性命可輕至寶是保

定武蘭亭本【山谷跋本】

永和九年【至】有感於斯文

王右軍禊飲序艸號稱最得意書者宋齊以來似藏在祕府士大夫間未聞稱述豈未經大盜兵火時蓋有墨迹在蘭亭右者及蕭氏宇文焚蕩之餘千不得一永師晚出所見妙迹惟有蘭亭故爲虞褚輩道之所以太宗求之百方期於必得其後公私相盜今竟失之書家晚得定武石本蓋髣髴存古人筆意耳

蘭亭敍艸王右軍平生得意書也反覆觀之略無一字一筆不可人意摹冩或失之肥瘦亦自成妍要各存之以心會其妙處爾豫章黃庭堅

宋禦府搨定武蘭亭捲【宋折裱晉府収藏】

甲之一禦府本【藍籖題】

永和九年【至】有感於斯文

攬定武古本蘭亭敍因思其人與謝安共登冶城安悠然遐想有髙世之志羲之謂曰夏禹勤王手足胼胝文王旰食日不暇給今四郊多壘宜思自效而虛談廢務浮文妨要恐非當今所宜且羲之挺拔俗邁往之資而登臨放懷之際不忘憂國之心令人逺想慨然又嘆斯文見於世者摹刻重復失盡古人筆意之妙因出其本令精意鉤擪別付碑板以廣後學庶幾彷佛不墜於地也紹興元年秋八月十四日書【宋髙宗題搨本】

右禦府本紹興初宗室子晝在從列有防宣取其家所藏定武本而刻之上親禦翰墨爲之跋云【宋丞相遊景仁墨迹行楷隔水紙本】

源流之自摹刻之精至是不可以有加矣是宜冠諸篇首端平乙未八月下澣古栝何處恬智父拜手謹書【行書】

宋搨褚模蘭亭米跋本【宋折裱】

永和九年【至】有感於斯文

右唐中書令河南公褚遂良字登善臨晉右將軍王羲之蘭亭宴集序本朝丞相王文惠公故物辛未歲見於晁美叔齋云借於公孫辛巳歲購於公孫巘黃絹幅至欣字合縫用證摹刻僧字果徐僧權合縫書也𨿽臨王書全是褚法其狀若岧岧奇峯之峻英英穠秀之華翩翩自得如飛舉之仙爽爽孤鶱類逸羣之鶴蕙若振和風之麗霧露擢秋榦之鮮蕭蕭慶雲之暎霄矯矯龍章之動彩九奏萬舞鵷鷺充庭鏘玉鳴璫窈窕合度宜其拜章帝所畱賞羣仙也至於永和字全其雅韻九觴字備著其眞標浪字無異於書名由字益彰其楷則若夫臨仿莫稱於薛魏賞別不聞於歐虞信百代之秀規一時之淸鑑也壬午八月廿六日寶晉齋舫手裝襄陽米芾審定眞迹祕玩【系搨本未字原注】

右褚河南所摹與丙袠第三同但工有巧拙逺過前本爾【宋丞相遊景仁墨迹行楷書隔水紙本】

宋搨定武不損本【王魯齋藏】

永和九年【至】有感於斯文

蘭亭修禊序右軍之神筆也所謂遒勁圓健已備其美七傳而至智永其徒辧才尢祕藏如防頭目越二百六七十年而唐太宗以術取之未幾殉於昭陵而眞迹亡矣唐初善書者多臨摹不止一家惟歐陽率更爲逼眞勒石禁中後晉時契丹舉歸流落於定武此所以定武本獨貴重於天下本朝慶曆中碑出民間歐陽集古所見已四五本乃以定武爲別本蓋亦未深考也其後米南宮所得褚河南臨本耳自熙寧後薛師正父子別刻二本以易元碑於湍流帶左天劖損一二筆爲識行於世者往往別刻本故定武眞本亦不多見南渡以來紛紛翻刻幾千石矣訛以傳訛僅同兒戲每竊哂之寶祐丙辰仲夏將晦內兄潘伯逺之子出乃父遺訓以家傳數碑授予屬以後事而黙成所寶蘭亭敍亦在其中予且悲且懼質田以承命久而玩之實熙寧以前定武本也何以証之字有率更體而所劖五字尙可見也諸家所識精筆儼然在目千石辟易莫敢仰視如皓月中天而萬緯沈暉如祥鸞覽徳而羣飛斂異自可獨步東南也方宣和紹興間【闕】馬南馳中原俶擾士大夫宜未暇畱神於翰墨題識於後者猶二十餘人多一時名公卿也豈非懷古傷今而卒付之無言乎最後範太史衝一跋微露其機寓感慨之深意眞足以瘖晉室羣賢之舌而奪之气後之來者宜不復可措手矣惜乎元祐諸君子之故迹脫落不存自是息影形百二十餘年而歸於予以予無所嗜好一朝而得北方盛時之名刻傳黙成衣鉢之餘玩亦異事也暇日摩挲展觀對諸賢姓名肅然起敬豈特感世之廢興而是物托諸人者已不勝其可嘆未知後之視今復何如也因題其顚末於後云金華魯齋王栢

定武禊帖五字未損本

永和九年【至】有感於斯文

蘭亭敍出定武者凡三本其一宋景文帥是邦實慶曆之嵗得於李學究所謂玉石本傳爲陳僧法極字智永所橅逮薛師正來牧其子紹彭刋本易去宣和中紹彭之弟嗣昌帥長安有防取石置睿思殿嘗以墨本分賜近臣卽此本也其二紹彭所橅有鋒鍔字差大亦亂眞往往目爲舊本也其三修城得於役夫自崇山字衝上下斷頗瘦勁後歸章伯可之尊伯可嘗題後云岐陽石鼔俱載以北宋元功頃從使【闕】聞在所謂中京者因並記之今觀右文所藏眞第一本宜保持淳熈十三年六月八日古北平榮芑跋

桑世昌澤卿蘭亭考定武禊敍李學究歿於妓家時定帥宋景文以入官庫此眞本也名玉石本薛師正帥定武其子紹彭別刻置公寢師正數日乃悟曰頗瘦此瘦本也紹彭又刻肥本遂缺眞本湍流帶映天五字易之以歸謂之公庫本眞本則名五字損本公庫本宣和中入內府繹曾見定武多矣惟鮮於伯機郎中趙子昻學士二家本敍字波腳作螳螂肚形趙本墨色頗晦鮮於本膠礬得所最爲精妙欣字腳作九轉折余所見皆肥瘦本耳侍禦王公得此眞玉石本有紹興希世印淳熈榮芑跋右丞東平性齋馬公喬饒州仲山校書井西王公之子慶皆今代絕識印志惟謹此本由防稽王修竹監簿所入東平王朋益廉訪家今歸侍禦王公矣禊序百世奇寶凡歸三王皆鉅人靑氊所還豈偶然哉敍字波腳與鮮於趙氏本正同而五字未缺尢爲可貴至元六年後庚辰陳繹曾書防稽晉名山中有千世寶所以臨池波歷歷照穹昊流傳長安道老僧惕如昭陵雲霧深玉匣失所保周成顧命篇垂戈列經誥至今天下人欲觀何由討幸然定武石難容以智造宋家幾播遷惜哉迹如掃眼眀偶相遇精神更美好五字未曾缺才出紹彭早黃庭亦不存瘞鶴殊渺渺摩挲憶眞者須髮空自皓王士熙

平生右軍書固自歷代寶永和修禊事醉筆落晴昊粉蠟冰一方蘭膏玉萬繭紙化飛埃摹搨貽永保相傳金錫帖貴比漆書誥多事桑澤卿雌黃費探討巧偸竟沈淪肥瘦異鐫造化身遂千億濁俗不可掃昭代二王家玉匣尙精好東山賢相君購之苦不蚤寶气白虹蜿逸思靑雲渺想象淸閟堂玉石光皓皓門下士陳繹曾

外錄

六硯齋筆記云定武禊帖余見程季白所藏一本與余所購可稱雙璧今又獲覩一本云是五字未鑱損本筆意亦在而墨色稍昏或炫飾無知者過於礲治令糜爛以示舊而反益其疾耳諸跋亦可采以參互評也

定武蘭亭五字不損本

永和九年【至】有感於斯文

熙寧丁巳十一月廿一日寅亮存存齋同覽元丰二年己未元日貫通

彭惠迪張觀國米芾元章同觀

寅亮勤中孟堅衝道信國同觀元祐丙寅三月十六日鄞崇法院

定武禊帖凡閱五本矣餘皆曾模今觀此卷當居諸本之右下筆臨冩自能知之必以餘言爲不妄也時皇元大徳乙巳歲嘉平望前三日疇齋題於自怡軒

閱三年重模時淸明前五日也疇齋

至大己酉十一月廿二日再觀因對臨一本贈月江學士時年五十八歳矣不知自此後當冩幾百本散落人間也

右軍書傳世者蘭亭爲第一蘭亭刻本惟定武爲第一然柯條枝葉蔓延而未巳求其自本自根爲定武眞刻者餘生六十有四又南北往來行幾萬里僅見兩三本耳一在叔固丞相宅卽族兄子固所藏一在家弟房近自吳興攜來都下見與一在譚崇文許三本皆無小異余所得苦爲螙所損叔固者因水渰糜潰字畫小昏惟譚公所藏紙墨完整神明煥然當爲三本之甲云延祐四年歲在丁巳十月廿四日譚公擕此過余大都咸宜坊寓捨因書其後吳興趙孟頫子昻同觀者巴西鄧文原善之家弟孟吁子俊雲間王一初

後學劉致拜手觀

肅觀此本殆猶遊魚弄新姿老鶴鎩晴翮精神具足飄搖於紙墨之外見者鼔舞如見右軍於茂林修竹間也會稽袁桷書

至治攺元正月快雪時晴與貢待制奎同觀元明善謹記

至順癸酉六月廿六日崔禦史濬尹郎中彬同觀嶽至記

麒麟鳯凰不常有於世然識不識者皆知爲祥禽瑞獸何哉豈以其不常有於世而然耶蘭亭眞迹自入昭陵士之願見者已不啻乎麒麟鳯凰之不常有於世矣京師惟譚昭文公所藏定武刻本眾稱最善玆由叔父崇文公假至齋館捧玩彌日嗟哉神物希世所有謹識嵗月以歸至治元年三月旣望番陽吳善跋

蘭亭眞迹入昭陵後爲溫韜所發不知散落何所次則唐名公歐褚馮趙諸葛所臨者至今間有一二亦不多見也惟定武所刻好事之家時得見之觀月江學士所收本當爲余平生所見者之冠精神完備墨色如新而湍流帶右天五字不損誠爲奇帖昔人謂仰之鍼眼殊之蟹列之丁形是三者皆可以人力爲茍得右軍筆意𨿽無此三者不害其爲善模冩矣山谷云此帖無一字一筆不可人意或肥瘦失眞亦自成妍要各存之以心會其妙處此眞能觀書者也余於此帖十年間四臨摹矣每一書而人加老尙恨書法未能超詣古人妙處加我數年期於增進必有可觀者焉延祐攺元防三月晦前二日錢唐張仲壽敬題於自怡軒閱十年再觀前後凡五題也自乙巳初觀至今一十九年矣余今行年七十二嵗繼此又不知當幾觀乎至治癸亥嵗三月望日疇齋張仲壽敬題五字不損本定武蘭亭敍一卷元初藏譚崇文許有寅亮元章等題名張仲壽趙孟頫袁桷諸賢跋尾相傳歐陽率更所橅墨花滿面眞希世之寶也張醜

定武蘭亭薛師正正本【五字不損防字全存少剝】

永和九年【至】有感於斯文

甲【捲前編號】蘭亭自出昭陵摹搨日廣愈逺而愈失眞矣予後先購得數十刻皆定武嫡不失右軍筆意者暇日手自讐校排沙簡金僅存十種昔宋理宗有蘭亭百十七本陶九成載之輟耕錄詫爲希有然優劣並存予此十本皆精妙絕倫不幾於敵國富矣爲之一笑延陵王肯堂跋

宋搨劉貴妃並內侍張延禮蘭亭合卷【宋折裱】

永和九年【至】有感於斯文【墨搨縮本小字】

右髙廟時劉貴妃所書【宋丞相遊景仁楷書題】

永和九年【至】有感於斯文丙子孟夏癭翁【墨搨縮本小字】

嘉定辛巳修禊日弟延慶【榻本】

右嘉定間內侍張延禮所書已上三本其人品不同字大小亦不同然俱爲善學蘭亭者【宋丞相遊景仁墨迹楷書題】

宋搨蘭亭捲【宋折裱臨江王摹本】

永和九年【至】有感於斯文【搨本】

右慶元間臨江王沇過果山愛鐫工得用筆意以其所藏善本刻之載石而歸分遺先忠公此本【宋丞相遊景仁墨迹行揩隔水紙本】

定武石刻亡於南遷道中此系宋寧宗慶元時臨江王重摹卽臨定武舊本後有定武小印其驗也五字未損與今之監本相似近代以來未易多得者弟機頓首【行書紙本裝後】

定武五字損本蘭亭僧茂宗作圖合本

永和九年【至】有感於斯文

紹興壬戌正月晦日觀於三衢之傳捨傅朋紹興三十年十月丁巳孫覿攬折桂堂

蘭亭已矣而定武舊本帖猶得於今見之是石之壽固永於人而紙之壽又永於石也泰定丙寅暮春之初觀於防稽寓捨不勝斯文之感嘉興後學兪鎭

余見蘭亭石刻多矣如此本殊不易得世以筆墨肥瘦論者是殆得其形似耳鄧文原

世傳蘭亭石刻甚多如月印千江在處可愛桑世昌考之備矣此卷五字劖損本紙精墨妙又有僧隆茂宗所畫肅翼賺蘭亭圖於後誠爲佳玩至順四年十月柯九思跋

禊帖一卷吳故家物収藏有緒後有吳傅朋孫仲益跋語當紹興時定武石毀未久已爲人所傳玩況二百餘年之後哉是可寶也安陽韓性

世傳蘭亭刻石惟定武本爲妙然古今議者不一故有聚訟之說桑世昌蘭亭考十卷最爲詳博然不若姜白石所著簡明可誦大意謂眞迹隱臨本行世臨本少石本行世石本雜定武本行世然但言其自出耳未嘗及其眞贗也惟齊東野語載姜白石所書偏傍考謂持此可以觀天下之蘭亭矣其所論凡十有五處余平生閱蘭亭不下百本求其合於此者蓋少近從華中甫觀此乃鑱損五字本非但刻搨之工而紙墨亦異以白石所論偏傍較之往往相合誠近時所少也其後跋者七人而鄧文肅善之柯奎章敬仲皆極口稱之二公書家者流而柯尢號博雅其言如此余又何容贅一辭哉嘉靖十一年六月廿又七日衡山文徵明識

外錄

竹齋王佐定武本跋云定武本是唐率更令歐陽詢信本以蘭亭眞本臨摹最爲逼眞太宗愛之刻石置禁中宋慶曆中宋景文公祁守定武得之於韓忠獻公琦之甥家匣藏於庫故世傳曰定武本熙寧中薛師正出牧定武別刻一本於外以應求者於是定武本眞贗有二刻石矣其子紹彭又模刻他石潛易定武眞本於石刻上暗鑱湍流帶左右五字各一二筆以私識之世因又號曰五字損本大觀中紹彭之子嗣昌以進徽宗龕置宣和殿靖康之亂金人不知此石刻之可寶也獨得畱焉宗澤汝霖時爲畱守入內帑見此石刻取以馳進髙宗時駐蹕維揚日置左右逾月金騎大至倉卒渡江竟失此石札仰揚帥向子固防搜不獲國朝宣徳四年兩淮鹽運使金華何士英偶得之民間一面肥本一面瘦本九年秋佐錄囚至淮上士英以數本見貽瘦肥本果鑱損五字異於眾碑佐信其爲定武原本也其年冬士英適考滿匣至京師擬進明年春宣廟賓天士英得請致仕竟攜此石以歸金華佐以一本貽春坊左庶子周公崇述余藏於家正統三年惜遭回祿燬焉其後同寅員外金華蔡安貴又得士英所藏肥本嘗請予題其後云因並識之以告來者景泰七年丙子夏五月節後二日竹齋王佐識

瑚网云五字損本者湍流帶右天五字有損也又崇山字中斷六七八行爲裂本亭列幽盛遊古不羣殊爲九字不全本其天字全者爲定武肥本天字小損者爲定武瘦本至南宋紹興元年刋定武初搨後有寶字大印及禦制跋爲禦府本先是元祐四年張璪官邯鄲摹家藏眞定武於石爲邯鄲本若五字不損更有棗木刻本彼古今士人所藏禊帖卽一定武未易殫述也

定武蘭亭趙承防十六跋靜心本【上有王曉印章五字損本】

永和九年【至】有感於斯文

彥升家祕治平四年閏三月實錄院裝

持國和叔次道同觀

攜定武帖過子固湧金門外邸樓因得展捲使人泠然有扁舟水晶宮之想端平三年修禊後九日千巖病翁施商輔

定武蘭亭與陳直齋所藏本無小異淳祐五年嵗在乙巳五月一日手裝於景歐堂兪松題記蘭亭帖自定武石刻旣亡在人間者有數有日減無日增故博古之士以爲至寶然極難辧有鑱損五字者又有五字未損者獨孤長老送予北行攜以自隨至南潯北出以見示因從獨孤乞得攜入都時靜心吳義士聫舟與余北上出此卷相校卽一刻也但五字損耳至大三年九月五日孟頫跋於舟中獨孤名淳朋天臺人靜心名森嘉興人蘭亭帖當宋未渡南時士大夫人人有之石刻旣亡江左好事者往往家刻一石無慮數十百本而眞贗始難別矣王順伯尢延之諸公其精識之尢者於墨色紙色肥瘦穠纎之間分毫不爽故朱晦翁跋蘭亭謂不獨議禮如聚訟蓋笑之也然傳刻旣多實亦未易定其甲乙此卷乃致佳本五字𨿽損肥瘦得中與王子慶所藏趙子固本無異石本中至寶也至大三年九月十六日舟次寶應重題子昻

蘭亭誠不可忽世間墨本日亡日少而識眞者益難其人旣識而藏之可不寶諸十八日淸河舟中河聲如吼終日屏息非得此卷時時展玩何以解日蓋日數十舒捲所得爲不少矣廿二日邳州北題

昔人得古刻數行專心而學之便可名世況蘭亭是右軍得意書學之不已何患不過人耶

學書在玩味古人法帖悉知其用筆之意乃爲有益右軍書蘭亭是已退筆因其勢而用之無不如志玆其所以神也昨晚宿沛縣廿六日早飯罷題書法以用筆爲上而結字亦須用工蓋結字因時相傳用筆千古不易右軍字勢古法一變其雄秀之气出於天然故古今以爲師法齊梁間人結字非不古而乏俊气此又存乎其人然古法終不可失也廿八日濟州南待閘題

廿九日至濟州遇周景逺新除行臺監察禦史自都下來酌酒於驛亭人以紙素求書於景逺者甚眾而乞余書者坌集殊不可當急登舟解纜乃得休是晚至濟州北三十里重展此卷因題

東坡詩雲天下幾人學杜甫誰得其皮與其骨學蘭亭者亦然黃太史亦云世人但學蘭亭面欲換凡骨無金丹此意非學書者不知也十月一日大凡石刻𨿽一石而墨本輒不同蓋紙有厚薄麄細燥濕墨有濃淡用墨有輕重而刻之肥瘦明暗隨之故蘭亭難辧然眞知書法者一見便當了然政不在肥瘦明暗之間也十月二日過安山北壽張書

右軍人品甚髙故書入神品奴隸小夫乳臭之子朝學執筆暮已自誇其能薄俗可鄙可鄙三日泊舟虎陂待放閘書

靜心云此卷乃得之李公曾伯蓋宋畫士王曉之所藏曉徐黃同時人觀其寶惜如此誠不易也廿四日題

吾觀禊帖多矣未有若此卷之妙者

余北行三十二日秋冬之間而多南風船晴暖時對蘭亭信可樂也獨孤本攜以自隨此卷以歸靜心其寶藏毋忽七日書

蘭亭與丙捨帖絕相似

至大間僕偕吳靜心先生北上得此蘭亭與獨孤長老所惠本並觀船中卅二日得意甚多屈指計之已復七年矣其子景良馳驛來京師復出見示使人眷戀不能去手噫靜心仙去其子能寶藏如此爲之感嘆延祐三年七月廿三日書於咸宜坊寓捨子昻

右定武蘭亭禊飲序當以此爲第一眞古今絕品至元三年嵗丁丑四月初吉揭傒斯謹題

右定武蘭亭乃神妙之本其寶藏之不可輕易與人也喀爾庫庫題

僕曩時侍趙文敏公學書暇日嘗論禊帖定武本佳者絕難得僧獨孤本見存更有趙子固及越人倪仲剛武唐吳靜心此三本流落人間不知何如至正甲申謁瑩之於竹莊出此本見示乃其祖靜心先生所藏文敏公題跋甚詳誠可寶也句曲外史張天雨

自永和九年至於今日千有餘嵗其間善書入神者當以王右軍爲第一所謂龍跳天門虎臥鳯閣眞不誣也右軍平生書最得意者蘭亭爲第一其眞迹爲隋僧辧才所藏唐太宗以計獲之命褚遂良馮承素等摹搨以賜近臣刻石惟定武一本最得其眞後世共寶之故石刻當以定武爲第一石晉時爲契丹輦其石投北棄中山境中後人取龕宣化堂壁薛紹彭易歸其弟獻於朝髙宗南渡至揚州而失之其石已亡而碑本散落人間者有數然墨有濃淡紙有精粗摹手有髙下故𨿽出一石夐然不同又有眞贗相雜非精鑑者不能識也余平生所見定武本惟此一本紙墨旣佳摹手復善無毫髮遺恨千古墨本中此本當爲第一自右軍之下唐宋勿論千有餘年後能繼右軍之筆法者惟先外祖魏國趙文敏公當爲第一文敏平昔所題蘭亭墨本亦多矣或一題數語或至再題則爲罕見不可得矣惟此本凡十有六題復對臨一本可見愛惜之至不忍去手於文敏題跋中此本又當爲第一也嗚呼一千年之前惟有一人一人惟有此得意書數千刻中惟此一刻墨本在世者何啻萬計皆化劫灰存至今日惟此一本最精後千年惟有一人一人惟有此一題爲至精至賞舉千年之世書法之精妙者無過此一本以此論之金玉易得性命可輕好事家當爲傳世之寶不可以尋常書刻觀也余於至正廿五年秋七月購得於吳城如獲重寶玩弄不捨後之子孫當世寶之毋爲富者財物所易毋爲彊者勢力所奪眞吾之子孫也茍能專心臨摹數千過𨿽不能企及前人要當不讓今世能書者遂識而藏之黃鶴山人王防書

外錄

瑚网云唐太宗得右軍蘭亭眞迹使趙模搨以十本賜方鎭惟定武用玉石鐫之江左所傳防稽石也錢氏歸朝定武富民買之以還一云文宗朝舒元輿作牡丹賦刻之碑陰薛尙書帥定武求弗得子紹彭於公廚見鎭肉石有賦在背乃別刻易之攜玉石歸長安宣和中詔取入乃連夜墨搨冀得多蓄流傳人間每疊三紙加氊墨焉故最下近石字肉爲眞在上二紙字畫愈細榮芑雲長安帥薛嗣昌紹彭之弟也時內侍梁師成爲長安承受官批防取舊刻嗣昌倉卒以紙三幅作一重橅石第一本墨深第二本墨淺第三本又加淺世謂之蟬翼本一云唐歐陽詢摹蘭亭槁最爲逼眞太宗愛之刻置學士院後朱梁徙於汴耶律氏輦載寶貨圖書而北至眞定徳光殂棄此石於中山李學究得之不以示人韓忠獻之守定武也李生始以墨本獻公公索之乃瘞地中另鐫以進公又一紀李生謝世其子出石模售每本須錢一千由是好事者爭取之其後李氏子負緍無從取償時宋景文守定乃出公帑金代輸之匣石藏於庫非貴遊交舊不可得也一云慶曆間宋祁帥定武有士子攜此石至郡死於營妓家樂營將河水淸見而識之取以獻祁爲龕石郡齋遂以定武著名熈寧中河東薛珦出牧定武重摹於外以應求者自是定武有眞贗矣珦子紹彭又刻別本畱中山攜原石歸長安暗劖湍流帶左右五字各一二筆以私識之世因號五字損本宣和初彭弟嗣昌進上徽宗置睿思殿東壁靖康亂獨此石棄不取髙宗駐蹕廣陵宗畱守汝霖見石馳獻逾月敵騎大至盡棄禦用諸物獨瘞石渡江後揚帥向子固奉宻防搜訪竟不獲一云國朝宣徳四年揚州某寺僧捨發地得二石乃蘭亭舊刻兩淮運使何士英命工截齊合之爲一前所存者十八行止猶不二字後存者十行起能不二字明年士英致仕攜歸金華燬於火又有以何轉運獲石民間一面肥本一面瘦本惜遭回祿是定武絕迹矣余再考之得康伯可云舊刻與岐陽石鼔俱載以北宋定國嘗從【闕】使言在所謂中京者則士英所得豈薛師正贗刻類耶又張蕓叟云靖康中有得蘭亭眞迹者詣闕獻之半途而京城破後不知所在奢望何止李學究中山之獲近董宰云姜山人遊豫章得蘭亭石蓋農夫鋤田數見夜有火光以爲異發而獲之已缺兩行眞定武宋搨也惟好事者加意搜訪耳又云自山谷嘉定武以爲肥不剰肉瘦不露骨於是士大夫爭寶之其實或肥或瘦皆有佳處又以定武自有三本獨民間李本爲勝其餘用李本再刻益瘦細矣蔡山父云予見唐刻本有二一是貞觀間石刻一是泗南山杜氏所藏本崇寧初米老嘗模於寶晉齋號爲三米蘭亭鋒勢筆法絕不類他本區區珍愛定武者是不知有唐刻也其二唐刻爲汪丞相逵藏而季路所蓄禊序至多有汪氏本刻同豫章自第十至十四行橫裂後有汪徳輝忠衞社稷之家一印足徵吾家之不沾沾定武焉余更見賜潘貴妃正本王弇州跋有雲開皇石本褚河南臨本皆行筆也定武稍眞爲一時賞重然米南宮絕不喜之其後摹者日益楷而小非復故步矣相傳定武爲歐陽率更臨故楷法多勝褚河南臨則行法勝蓋皆以其質之近爲之耳米筆佻以故不爲定武左袒噫先荊翁嘗収禊序數十種多宋搨乃餘徒好之而不能守兒淵僅僅能執筆彷佛何日若米氏得唐刻本父子三人逐字橅於第一軒甘露降其家西山書院梧桐上以侈一時勝事庶不辜予攷定武意乎時癸未中秋日看桂芒莊有十尋之焦結甘露如九品蓮采供韻齋官窰唾壺歷小春朝猶未凋是亦足當寶晉墨瑞矣漫贅之俟後賢耽此道者

定武蘭亭趙子昻十三跋獨孤本【五字已損】

永和九年【至】有感於斯文

蘭亭帖自定武石刻旣亡在人間者有數有日減無日增故博古之士以爲至寶然極難辧又有未損五字者五字未損其本尢難得此蓋已損者獨孤長老送予北行攜以自隨至南潯北出以見示因從獨孤乞得攜入都他日來歸與獨孤結一重翰墨緣也至大三年九月五日孟頫跋於舟中獨孤名淳朋天臺人【與跋靜心帖稍異】

蘭亭帖當宋未渡南時士大夫人人有之石刻旣亡江左好事者往往家刻一石無慮數十百本而眞贗始難別矣王順伯尢延之諸公其精識之尢者於墨色紙色肥瘦濃纖之間分毫不爽故朱晦翁跋蘭亭謂不獨議禮如聚訟蓋笑之也然傳刻旣多實亦未易定其甲乙此卷乃致佳本五字鑱損肥瘦得中與王子慶所藏趙子固本無異石本中至寶也至大三年九月十六日舟次寶應重題子昻【與跋靜心帖同此本作鑱損】

蘭亭誠不可忽世間墨本日亡日少而識眞者益難其人旣識而藏之可不寶諸十八日淸河舟中【與跋靜心帖同】

河聲如吼終日屏息非得此卷時時展玩何以解日蓋日數十舒捲所得爲不少矣廿二日邳州北題【與跋靜心帖同】

昔人得古刻數行専心而學之便可名世況蘭亭是右軍得意書學之不已何患不過人耶頃聞吳中北禪主僧有定武蘭亭是其師晦巖照法師所藏從其借觀不可一旦得此喜不自勝獨孤之與東屛賢不肖何如也廿三日將過呂梁泊舟題【與跋靜心帖同至頃聞吳中多一段原刻傍注六字】

學書在玩味古人法帖悉知其用筆之意乃爲有益右軍書蘭亭是已退筆因其勢而用之無不如志玆其所以神也昨晚宿沛縣廿六日早飯罷題【與跋靜心帖同】

書法以用筆爲上而結字亦須用工蓋結字因時相傳用筆千古不易右軍字勢古法一變其雄秀之气出於天然故古今以爲師法齊梁間人結字非不古而乏俊气此又存乎其人然古法終不可失也廿八日濟州南待閘題【與跋靜心帖同】

廿九日至濟州遇周景逺新除行臺監察禦史自都下來酌酒於驛亭人以紙素求書於景逺者甚眾而乞余書者坌集殊不可當急登舟解纜乃得休是晚至濟州北三十里重展此卷因題【與跋靜心帖同】東坡詩雲天下幾人學杜甫誰得其皮與其骨學蘭亭者亦然黃太史亦云世人但學蘭亭面欲換凡骨無金丹此意非學書者不知也【十月與跋一日靜心帖同此卜月一日獨小字】

大凡石刻𨿽一石而墨本輒不同蓋紙有厚薄麤細燥濕墨有濃淡用墨有輕重而刻之肥瘦明暗隨之故蘭亭難辧然眞知書法者一見便當了然政不在肥瘦明暗之間也十月二日過安山北壽張書【與跋靜心帖同】

右軍人品甚髙故書入神品奴小夫乳臭之子朝學執筆暮已自誇其能薄俗可鄙可鄙三日泊舟虎陂待放閘書【與跋靜心帖同】

余北行三十二日秋冬之間而多南風船晴暖時對蘭亭信可樂也七日書【與跋靜心帖同】

蘭亭與丙捨帖絕相似【與跋靜心帖同】

定武眞搨蘭亭捲【王順伯藏本】

永和九年【至】有感於斯文

淳熙壬寅上已飲禊防稽郡治之西園歸玩順伯所藏蘭亭敍兩軸知所謂世殊事異將有感於斯文者及覽諸人跋語又知不獨防禮爲聚訟也附書其左以發後來者之一笑或者猶以牋奏功名語右軍殆見杜徳機耳朱元晦熹題

蘭亭修禊序世相傳以定武本爲最佳予家所藏不過是也丙午冬予官於廷直今淮東漕王公順伯丞於棘司每公餘相與繙弄簡冊順伯出其家金石刻百餘古文奇字多所未見曁出蘭亭本十餘讐校之筆了然飛動其卓然傑出者則曰定武也順伯誇曰行半天下所得惟此今君詩所出又如順伯之所誇安得與吾順伯拊掌一笑共此淸賞己酉長至日西昌李大性伯和

此帖入石定武才屬耳石圯畫蠧吾意墨本在人間殆不啻百千萬本今一紙之價如拱壁寸珠逾千金而弗售豈非懼於終盡耶俛仰之間已爲陳迹其可慨嘆若此況禊事乎嘉定甲申中春月湖老漁定之

雙井黃犖觀於撿正直捨開讀數過不知吏气之污人也嘉定攺元九月一日書

金陵何剡霅川丁端祖東陽喬行簡汴人趙崇憲東陽滕彊恕眉山楊汝明三山陳貴謙富沙眞徳秀嘉定庚午十月廿二日同觀於羣玉堂

江原張鈞建安劉爚眉山任希彞晉陵薛極漢嘉薛紱廬陵胡榘祥符趙希昔嘉定辛未同觀於西湖舟中

丙寅閏六月鬱蒸異常風雨飄迅所藏書畫法帖俱不敢出曝每日與方牀竹枕取蕉陰荷气轉徙防礡以消之又賴鬻古者間以舫子泊河下持雜迹來看十百中一二有足繋余心者𨿽不成售亦得姑錄其副時自玩焉有定武眞搨蘭亭一卷視余舊藏系一石而搨手不佳且磨泐去十之五雲從新安舊姓得之李日華

毛仲益所藏蘭亭敍

永和九年【至】有感於斯文

龍乘雲气而上天鳯凰翔於千仞吾見舊定本蘭亭其猶龍鳯邪慶元丁巳十一月二十日笠澤陸遊務觀書

成都石本蘭亭集序

永和九年【至】有感於斯文

外錄

廣川書跋云寶月刻蘭亭敍東坡居士爲讚於後蓋子由得於中山舊石故今所摹獨傳二蜀中州人或未知也余觀世所傳蘭亭書𨿽眾其搨摹皆出一本行筆時有異處系當時摹書工拙惟祕閣墨書稍異更無气象可求知後人所爲不足尙也正觀中詔令湯普徹搨蘭亭賜梁公八人而普徹亦竊搨出外以傳普徹自能書識逸少筆意故𨿽摹搨自到極處逮褚河南歐陽率更臨蘭亭則自出家法不復隨防畫也蘭亭眞本世不復知普徹典刑猶有存者今所傳皆本於此中山者蓋其一也

復州裂本蘭亭【卷首錢霅川作賺蘭亭圖詳攷諸裂本載重校宣和格古論】

永和九年【至】有感於斯文

鼠須注硯寫流觴一入書林久復藏二十八行經進字回頭不比在塵梁吳興錢選舜舉

右復州裂本蘭亭鴈行定武宋理宗賜賈平章一百十七種褫爲十冊此其一也戊申嵗中元日趙子崧觀於廬陵淩波閣伯慈伯武侍

外錄

瑚网云宋搨蘭亭以復州爲勝蓋眞定武乃瘦本復州以眞本重摹亦鐫損四字其字極瘦有風韻

蘭亭舊刻並賺蘭亭圖合本【吳景文藏】

永和九年【至】有感於斯文

至元四年春二月廿五日奎章閣學士院鑑書博士柯九思曾觀

蘭亭書家之楷則學者未有捨此而能者也今觀此刻𨿽後【闕】定武世亦罕得之可尙矣趙雍巖借觀累日得其妙處

歐陽永叔嘗跋蘭亭序謂眞本已歸昭陵世所傳本尢多而皆不同蓋唐數家所臨也其眞僞優劣覽者當自擇焉今觀此刻與尋常所見者亦異永叔之言亦信矣幹文傳題

已賺若親走晉陽老僧猶未識蕭郎聖圖本爲天同大誰謂橋山善守藏右題蕭翼賺蘭亭圖遂昌鄭元祐

蘭亭帖不問刻之精否見者無不愛玩爲其餘風流韻有可挹也蘇人錢良右

蘭亭詩序爲書家之六經而善本絕難得學書之士𨿽不得善本茍能彷佛於其次者亦勝於學世俗書也近日吳興趙魏公書法徧海防學者僅得其形似而古意皆無如啖蔗徒咀嚼其餘全不見其味耳孤蓬倦客陳方題

世謂修褉帖實書法之楷正者然太宗得之以爲珍玩則皆出蕭禦史之計耳及歸昭陵𨿽數百年間而禦史之盜名爲不冺則與進藥石之言者異矣噫禦史以恥而爲耶不以恥而爲耶若禦史以此而爲恥則溫韜輩同可恥也今觀此本亦未敢擬於定武恐亦定武之別派者淮陽焦粲

昭陵蠒紙已成塵棗木傳來轉失眞小黠大癡何足較從今著眼看時人海虞釋祖偁

蘭亭書法諸公論之詳矣石刻佳本尙猶難得況其眞迹者乎大云道者福聚

蘭亭善本世人好尙惟恐鉤致不爲己有然善本豈易得哉昔太宗好甚俾蕭翼竊之得以自珍翼禦史也乃盡忠耶抑亦臣子之道若是也耶大名知玉成

定武蘭亭石刻爲薛氏取去世之傳者寖以失眞今觀此本以姜白石偏傍考較之頗不相逺至於僧字之辧則有黃伯思之說識者當自知之永嘉鄭禧

定武褉序五字未缺時本最爲難得是捲𨿽未敢斷爲李學究家所拓然筆意神逸尙可見其彷佛也至元五年己卯四月吳郡陸友題

蘭亭序自從昭陵後爲溫韜發墓而冺沒不知所存惟晉定武刻本傳世尙有典刑後之好事者轉相模仿翻刻則有肥本瘦本三字五字損本之異以僞雜眞論說縱橫去古愈逺予不諳字學景文持此卷徵予評可謂求道於盲者也諸公皆鑑賞之士旣已審定僕亦確信其爲善本至元六年後庚辰嵗十月望吳江用拙道人張淵淸夫題時年七十有七

賺出那知翼與詢人人牽引說昭陵阿防書法能參透不問行間一字僧兪焯

禊帖之妙古今字書絕冠筆迹不可得而見矣石刻之最世傳定武宋末權執百計巧取豪敓歸之悅生堂者何啻三數十本厥後不知散落何處尢物移人亦足異人此卷筆意灑落有晉人態度何必號稱定武以虛名爲累耶至正元年八月十九日大癡道人黃公望

文陵不載啟古刻石已殘鋒芒今自滅如出禿筆端臨池幾人誤詎識筆意完正觀賜搨本尙或評衣冠玆實兵火余分派非殊源妙用無隱迹神明尙復還祕藏愳不廣摹勒金石刊庶幾將墜法可續後士觀來者倘防持詎止敵璵璠右薛道祖題修褉序詩辛巳良月吳陳深書

題蕭賺蘭亭圖

笑談相對各歡顏那信蘭亭去不還千古昭陵遺恨在忍將眞本落人間檇李釋若舟

蘭亭褉事帖右軍得意書也唐太宗酷愛之蕭翼爲時言官不能回人主翫好之癖以計取辧才所藏眞迹卒以從昭陵辧才佛者以物爲畱礙固爲可鄙而昭陵之殉又不能免王孫之譏來者從可觀感焉至正七年四月十三日番陽釋廷俊爲景文先生題賺蘭亭帖圖後

世傳蘭亭蠒紙已殉昭陵乃蕭禦史說取僧辧才者人主之所好不當爾也文皇思以貞明治天下是必不然故予以爲好事者爲之若然則異日溫韜之事亦佛氏所謂報緣者耶此定武本也因觀故及之谷口生鄭元善

字書爲六藝之一使前無古人後無來者蘭亭帖其一也當右軍燕集時書以紀一時之事初不計其傳逺與否也自定武墨本散落人間孰不取法焉然以天下之廣嵗月之旣多無一人能及之者已往者不可見其來者未可知藝之至於至善無以加矣世之堅良者莫貴於黃金白璧萬毀萬滅淪於瓦礫者何可勝數而此墨紙也後人寶之者則指之曰此吳景文家所藏某字闕某字損視千載如昨日則其所謂堅良者不知幾成毀矣一藝之精可傳不朽況其大者乎張遜題

晉之書王右軍爲稱首右軍書禊帖爲標準然禊帖之名不著於晉而著於唐者蓋唐以書判取士自天子至於庶人皆能知書故也右軍眞迹入昭陵後沿唐至宋舉世摹刻木石不下什伯𨿽其才情筆力非復晉人風流然猶庶幾雄秀之气仲敏父出吳君景文所藏善刻弋陽樗散道者李纉謹識其尾

蘭亭眞迹世不復見所見者唐人模搨鉤臨耳石本以定武爲佳此其流亞歟姑蘇髙元復

不知蠶客是朝紳解後全無一語眞賺得玉書天上去老僧方識世間人梅屋道人書古

宋搨玉枕蘭亭

永和九年【至】有感於斯文

右蘭亭敍玉枕本乃歐陽率更眞迹按唐文皇旣得蘭亭敍命侍臣趙模楊【楊字原迹防去】道政等摹之而以歐陽詢爲最詢又縮而小之爲玉枕本當時刻之禁中已極貴重後人稱爲定武者此刻也然大字本猶間有存者至玉枕本絕不可見宋景定間賈師憲曾命王用和翻刻大字本三年始成又令廖瑩中翻刻玉枕本世稱幾與定本相亂然傷於華倩視原刻如眾星之於斗也詎能亂乎此本古朴中饒有風骨與趙子固所藏姜白石本無毫髮異不待盛字上有小龜形由字下之伸筆痛字攺筆不糢糊列敍字行如勒鐵而知爲唐石宋搨也舊在宋丞相遊似大部中後入趙文敏仇山村家皆精於鑑定者魯一先生酷好石墨趣與餘同今得此異寶其餘所藏如土苴矣【韓】退谷孫承澤敬題時年七十有七【行楷書】

右軍爲字學之祖而蘭亭尢爲右軍絕筆自定武石本亡於南渡𨿽有善刻而右軍筆意漸失其眞向曽見藩府所刻小字蘭亭𨿽字畫整齊覺丰神去之更逺此帖余未知其所由來然生平辧帖不以紙之新舊絹之疎宻墨之濃淡爲評惟看結字精宻與運腕靈奇得其神解便知眞僞凡大字易疎審其結構小字易版詧其展舒今劉少司馬家藏玉版蘭亭字不盈分而轉布衝容寛然如有餘地與定武石刻大小𨿽殊神情則一此豈近代俗筆所能爲寒夜挑燈夜分忘倦亦燕臺可紀一事也戊申嘉平朔日虎林黃機敬題【行書】

玉枕蘭亭帖

永和九年【至】有感於斯文

蘭亭帖自唐以後分二派其一出於褚河南是爲唐臨本其一出於歐陽率更是爲定武本若玉枕本則河南始縮爲小體或謂率更亦嘗爲之宋景定間似道柄國凡蘭亭遺刻之在世者鮮不資其玩好此本後有右軍小像且題曰秋壑珍玩其賈氏所重刻者耶洪武四年金華王禕跋

外錄

王佐云臨江府有玉枕蘭亭帖永樂中佐得之燬於火惜不記何人所書近在南京李莊家見之云是趙子昻所書字皆蠅頭小楷方四五寸字行如蘭亭古本

瑚网云福州府庠趙松雪亦作此蠅頭小楷方四五寸字行如古本蘭亭余家藏褉序又有大艸書王元美所謂縱慢生穉與右軍眞迹不相似獨於督策處小近筆陣圖耳

又云永和九年王逸少爲防稽內史時年五十有一與太原孫承公四十有一人修祓禊於蘭上裏書序用蠶繭紙鼠須筆遒媚勁健絕代更無凡三百二十四字有重者皆具別體就中之字有二十許變轉悉異如有神助及醒後他日更書數十百本終不能及唐何延年謂此言過矣右軍書豈減禊帖但此帖字數比它書最多若十丈文錦捲舒展玩無不滿人意常在心目不可忘非若他尺牘數行數十字如寸錦片玉玩之易盡也是不然蘭亭敍艸誠有神助焉宋華鎭記聞右軍上巳日修禊在天章寺有墨池鵝池皆遺迹池不甚深廣引溪爲源每朝廷恩命至池墨必先見皇祐中忽三日連發未幾禦書至趙淸獻公嘗親到池上與僧約曰池墨果見當爲聞於朝旣焫香致禱須臾池面墨光墨色倍常因貯於罌獻之任屯田布罷任遊山以香酒祭池倐忽墨色見任畱詩田曹郎吏何多幸親見池中墨水生復齋漫錄臨川王右軍墨池每貢士之嵗或見墨迹防滴如潑出水面則必有登第者又華鎭云鵞池與墨池相近中有白魚長數尺有捕者魚則騰躍而起其鬛如銀下前池而去後復見於池中是寄興處尙多靈異而耑心者豈無神助乎若右軍自珍此槁祕藏於家七傳而至智永爲子徽之派捨俗爲僧居越之永欣寺以其手臨眞艸千文八百本散施浙東諸寺蘭亭序則以授弟子辧才唐文皇三召恩賜甚厚求褉帖終不與善保藏家抑何重也蕭翼之賺殊多妙用正見蘭亭奇祕處尙論者何必拘拘以史証之耶夫宋之憲聖太后猶嗜蘭亭不去手劉珙春帖子云內仗朝初退朝曦滿翠屏硯池渾不凍端爲冩蘭亭況文皇英邁風雅夐出千古宜乎寢食與禊帖俱故後人有玉枕之摹如賈師憲好蘭亭藏石刻至八千匣使其客廖瑩中參校諸本擇其精者命工王用和以靈璧石刻於悅生堂經年乃就特補勇爵酬之所謂悅生蘭亭也善乎周公謹之言曰蘭亭不列官法帖中亦前輩選詩不入李杜之意

玉枕蘭亭福州本

永和九年【至】有感於斯文

大淸樓法帖序言唐文皇使率更令以小楷摹蘭亭藏枕中名玉枕蘭亭太平淸話內載賈秋壑令廖瑩中以燈影縮小刻之靈璧石經年乃就酬刻工王用和以勇爵蓋極重之者今石在予處近視微靑逺視純墨叩之聲瑯然四旁缺蝕嶻嶪可愛但燈影縮小之法無傳矣格古要論則云秋壑得玉枕蘭亭於山陰王氏豈王氏所有卽太淸序所云而秋壑重刻之耶然予往於都中見吳謇叔宋搨字畫與石板大小皆同下有秋壑珍玩印章惟右軍作立像而鬈心正疑之及末捲文徵仲一跋乃云賈氏刻有二石得無當時得王氏遺物而刻一石燈影縮小者又一石乎似道誤國之罪在不赦卽此一事亦文囿佳話也大呆陳衎跋

福州府治舊有玉枕蘭亭石刻陶南村輟耕錄載宋理宗內府所藏一百一十七刻目錄福州治者其一也予少時覽輟耕錄而知之無由得覩萬曆癸卯郡守黃公似華偶於府庫內見之移置郡齋爲玩臨行以路逺不便挈去乃贈鄭中翰朴朴爲馬季聲妹壻因借搨數紙予始見其石廣尺許兩面光瑩如玉陽刻蘭亭序陰刻右軍像眞先代奇物中翰旣歿家人不知重爲友人陳子磐生所得磐生喜書法得此如獲重寶命工施搨以貽同好雅足述也據輟耕之言宋未已經珍惜今又數百載矣漫識其後崇禎辛未季夏朔日徐渤跋

外錄

周宻志雅堂雜抄云賈師憲平章命王用和翻刻定武蘭亭凡三年而後成至賞之以武爵絲髮無遺恨幾與定本相亂又令廖筠洲【名瑩中字羣玉平章門客】轉爲小字刻之靈璧石版世防堂

宋淮海桑世昌【澤卿】蘭亭博議

傳例

禦府一本紹興元年秋八月十四日刊定武本後有寶字方印及禦制跋一本防字全不界行斯文下有貞觀單印上角徽國朱篆書題貞觀石刻紹興乙卯重刊【以上二本又見紹興淳熈雜帖內】一本闕在癸丑稽山陰之蘭亭修長此林竹右見淸流激天共二十一字有紹興雙印一本領字上有山陰防字界行有紹興雙印一本防闕山字蛟篆紹興雙印

定武一本天字不損其字瘦勁一本天字全字肥【此疑是古本】一本鑱損湍流帶右天五字【西淸藂語云蘭亭舊本薛帥別刻本易之新本湍流帶右天損可以驗舊本皆全】一本崇山字中斷第六人三行破裂無絲竹管弦之一觴一詠亦足以是日也十六字榮芑云定武林城役夫所得後歸康爲章家一本棗木刻五字不損一本亭列幽盛遊右不羣殊九字不全【古今士大夫家所藏本未易殫記其詳此特舉其槪云】

防稽一本新道宗跋云宣和庚子冬被命平浙賊明年夏剡溪掃殘孽還訪蘭亭遺迹於天章寺是時兵燼初絕盡爲荊棘瓦礫之塲王謝風流惟山川在爾徘徊四顧爲之嘆息求於越人得舊修禊序筆畫失眞意謂當有來者能求佳本刻之林下後十年建炎庚戌扈蹕再至𨿽舊寺棟宇已成而所期未副矧山陰無蘭亭帖豈非是邦闕遺也遂以唐臨本刻石卷首太上皇帝宸翰【系徽廟禦書唐賢所臨蘭亭六字以禦寶印其上】鑑賞後則蔡襄君謨宋敏求次道一時名公題字又曰延雋者周仲童也安惠公起之子膳部員外郎越侄也其家圖書爲當時第一此本淵源固有自矣曰大防呂汲公也曰涉袁君弼也曰劉執中也曰洙孫巨源也曰彥先許覺之也曰仲求豫章李定也因並刻之石以遺山中僧庶幾少補訪古幽討之士攪觀云紹興攺元五月甲申一本蠟紙本有少長咸欣俛仰之間以爲陳迹猶不十四字雙鉤不塡郭后題乾符元年三月一本岐蘭壓王所藏王孫之不摹刻郡齋吾

甥放翁嘗有跋云修禊序樂毅論如魯靈光巋然獨存意有神物防持非適然也世昌書

洛陽一本不痛哉若合一契兩行之間甚濶【止無防字餘皆不損幽妄二字少缺】

邯鄲余嘗見此本於袁生陸寓處淸切可愛自第一行至第十七行皆損一字移注於其上後跋云定武蘭亭眞本今已不知所在揉有家藏者因邯鄲宮乃摹於石以永其傳大宋元祐四年張揉益重

婺女一本在倅防自第十三行至末橫裂而上又自十三行後自裂處五行詢之耆云其石碎已百年王自牧家有未經裂碎時本庶幾定武典型也一本褚遂良貞觀八年所模序首無永字𨿽古而未盡善一本在韓澗家

豫章一本有忠孝之家方印後題唐貞觀中石本後六印作一行錢氏忠孝之家印黃扉珍玩又三印字不可辧末同前方印一本在注帖內第十二三行有橫裂文一本修城所得前有薛稷書羲寶過盈尺參神明以長生順一出躍物得其騏驥兩行二十字後髙宗取石入徳壽宮

七閩刻貞觀本與豫章同前有忠孝之家方印後亦同前六印但第五印在後行下有漢北平守世家印印後方題唐貞觀中石本

括蒼一本防字有界行後題模家本畱刻仙都紹聖丁丑蜀人劉涇

金陵一本熈寧丁丑六月二十七日省局手裝堯民志後跋云蘭亭石刻世以定武爲最先公熈寜間得此本志而藏之逮今七十有一年懼嵗久手澤湮沒並刻於達鄞府治紹興丁卯十一月旦淸丰防謙之謹題此刻與道州本同亦謙之跋云右定武所刊蘭亭本比年不可見近從許彬州邈得之乃先公金石苑中舊物也手澤尙存政慮磨滅趙君嗜古樂書並爲刻石紹興四年甲寅七月八日

上饒一本注氏本刻同豫章自第一至四行橫裂後有注徳輝章忠衞社稷之家二印

景陵一本第一行首至第七行末裂文甚大乃景陵郡齋舊物湮沒民間日久郡守何文度得之紹興丁丑嵗十月十有三日跋

九江一本自第五行至第九行有大裂文龍舒刻褚書本有篆額蘭亭記作長行後有黃扉珍玩忠孝之家圓方兩印題貞觀八年褚遂良題

八桂一本用米寶晉齋本冊後有米氏印記永嘉一本字大行闊並刻幹封二年懷仁集右軍書後序有秦吳二跋

丹丘本一曾槃樂道跋一前有薛稷篆十八字者見存彭潛家元是袁歸州自鄂渚攜帶云得之淘河之夫

常徳一本幹開所刻且三體乃載坡谷諸跋後有殺虎林一事尢佳

臨川一掘出麻石本列坐盛是日六七八三行裂損十九字一本無防字及界行後有玉冊官楊仙芝橫刻六小字

周安惠家本此本見存秀印有曾友彥思跋曾得於越之侄衍乃大觀己丑嵗也

陳氏本簡齋用棉紙臨中缺痛字髙宗所賜臨本亦然似是禦本寫也

三米米氏父子模刻於淮山樓

杵本用劚地而得者有柄竅初號杵蘭亭後易爲褚未詳

陶氏本陶憲定字安世先君敬友也宰龍川日世昌屢獲侍熟觀所藏定武本

諸葛氏本全不類字極大恐是模本

錢氏本前後凡用七印有文僖公手書唐貞觀右本五字紹興癸酉夏六月元孫傑之刻

中山王氏本此本前瘦後肥體畫溫潤有典刑後列六印亦佳

吳氏本斯文下有黃璜書印

尢字本遂初尙書用楊伯時本刻【蘭亭事羣帶流幽大古不十一字損】

劉氏本字極大無前所刻防字餘皆不缺範氏本右蘭亭修褉帖偶得定武本重模入石紹興十六年八月戊申方池範序辰識鄭肅

邵氏本後有勲字圓印政和乙未暮秋望重刻定武石本陽羨邵勲記後空一行

陸柬之本王氏金石錄云五言蘭亭詩二十四行而蘭亭只數重刻鑱本又有陳和叔郇國公東坡子由眾跋

潘氏本在安吉縣第二十及二十一兩行裂失無期於昔人之懷七字

石氏本乃熙明家其本有二

唐硬黃本薛紹彭勒唐搨本第十四行僧字上有察字且有鋒鋩故薛贊深取之

玉枕本政和間營繕洛陽宮闕內貴客觀察見役夫作枕小石有刻畫乃王右軍蘭亭敍殘缺之餘只有五十一字筆勢淸勁必唐人所臨近時不能及也

織本松雜錄載宗先天時所有異物如西蜀織成蘭亭敍是其一也

殘石本此得之殘石之餘仍作二塊前一塊有非夫古互𨿽殊事一也後之攬文共十三字下有小字云蘇氏太簡後一塊復裂爲二字已漫滅但髣髴先世名玩文五字可辧

南嶽本一本後有皇武仍孫伯儋六字篆印章氏本申公家刻有橫文後有章氏印

盧氏本斯文下有盧宗道三字印後題唐硬黃本淳熙乙未中秋刻

徐玆本在湖州瘦勁而效剝自十七十八行內有大裂文

無名本此本無名氏防字全後有云蘭亭臨搨傳刻諸家所収極多未有及此者不知誰書字亦淸潤

武陵本在第九卷

帖中無僧字淸勁亦佳王氏藏本凡十帙殆百本以定武舊刻爲首此本副之若舊刻重出者或防字全而有界行與無界行者或無防字而無界行及五字或全或鑱者各以類而分之常從順伯之子友仁借觀外有四軸奇甚

元陶宗儀蘭亭諸刻考

蘭亭一百一十七刻裝褫作十冊乃宋理宗內府所藏每版有內府圖書鈐縫玉池上後歸賈平章至國朝有江南八十餘年之間凡又易數主矣往在錢塘謝氏處見之後陸國瑞攜至松江因得再三披閱並錄其目眞傳世之寶也

甲集一十二刻【州郡】

修城本【葉仲山跋】定武闊行【若合一契行闊】定武肥本定武瘦本定武板刻【霍子明跋】定武缺石定武斷石定武古刻兩京斷石永興古懿郡齋宣城

乙集一十三刻

舊梅花三衢板刻【鄭昉】安吉古苔眞艸臨川麻石臨賀豫章二靜江府復州鼎州【後有武陵二字】古潭新梅花宣城南陵

丙集十刻

蘇州府治福州府治福州棗木道州金陵三米【米芾米尹仁米尹知】永嘉古霅斷石隆州郴州蘭亭重言

丁集十刻

紹興府治二紹興倉司紹興府學紹興古刻余姚縣治曲水詩蘭亭曲水詩前曲水詩後婺州府治【褚遂良摹】

戊集十刻【內府】

髙宗臨定武【米友仁跋】唐貞觀太淸開皇祕省內殿內司四京師玉堂

已集九刻【雜集】

玉枕花石栁誠懸【大字】唐人硬黃臨唐人雙鉤晉唐刻孫過庭艸京師鵞黃棗木【黃紙印】彭城小字

庚集十一刻【故家】

蔡君謨臨薛紹彭秦少遊【小字】安定家藏辛道宗建康晁謙之紹興湯氏南昌京氏廬陵胡氏蜀劉涇唐摹刻

辛集十四刻

吳詵艸書吳璜劉無言臨龍潭潘氏方朔習寫周平所藏陵江張氏天臺丁氏新安汪氏江西故家廬山甲秀堂九江陶氏循王家藏【米芾跋云壬午閏六月九日大江濟川亭寶晉齋艎對紫金浮玉羣山迎快風消暑重裝】番陽洪氏

壬集十四刻

金陵畢氏廬山吳氏紹興曾氏紹興石氏二毗陵尢遂初李忠湣所刻新塘李氏江陰丘氏二東陽郭氏昌谷曹氏三

癸集十四刻

趙虛齋呂氏家藏建業朱氏大梁曾朴陸子與韓松陸載之胡氏將玉林二趙菊坡不題名二錢唐李和

胡菊潭禊帖綜聞載按宋丞相遊佀藏有蘭亭百本以所得先後亦天干編次自甲之一至甲之十每本橫表折折作冊末題所自得自出乙癸九幹皆然鈐記凡五種或用名或用景仁其字或用克齋其別號或用遊氏圖書或用旌徳堂章有單用者有兼用者前後裝池用藍牋鈐前池有珍祕小章後池有趙孟林印不知何許人後歸晉藩前後池上皆有鈐記相傳宣廟總進內府以鼎革散布民間余購得十八冊所同陶氏錄目僅定武闊行鼎州唐人雙鉤蜀劉涇四冊而已以此類推宋世所傳當不止一百十七刻如理宗內府所藏也

陜州同州學有褚遂良蘭亭詩敍臨本後有延陵之印河南歸徳州有唐褚遂良蘭亭臨本石刻彰徳府周藩有定武褚臨唐賜本合刻浙山陰有右軍蘭亭敍李龍眠圖曾宏父考究並跋福州府有小楷玉枕蘭亭江西建昌益府本與周府本大同周肇刻於永樂十五年丁酉益府重摹於萬曆二十年壬辰蓋嗣刻爭長而祖本之傳世者杳如祥麟威鳯矣蜀金井胡世安

明胡若思蘭亭諸本考

復州裂本首六行斜裂第一行缺防字又永字與二行防字三行畢字四行修字五行爲流二字正當裂處十三行因字內攺筆作小仲字十七行向之字差大廿五行視昔下二字作圏夫字上露初也字末行文字稍重乃景陵郡齋物湮沒民間宋紹興丁丑郡守何文度搜訪得之

豫章裂本首行闕防字二行亭字三行羣字六行列字七行幽字九行盛字俱有闕白又九行觀字十行以遊二字十一行樂也夫三字十二行抱悟言三字十三行形骸之外四字十四行其欣二字正當裂處餘同復州本

江州裂本首行裂防字五行缺湍字六行坐其二字七行詠亦二字八行淸惠風三字九行之盛二字正當裂處餘同復州本

鄱陽汪相家裂本首行缺防字二行亭字三行羣字四行流激二字七行幽字九行盛字十二行內字十七行隨字十八行猶字廿二行若字廿三行生字皆有闕白又裂處正與豫章同後有圖書云忠衞社稷之家

處州劉涇本云是巨濟刻家藏絹本首行防字全未模家本畱刻仙都又題紹興丁丑蜀人劉涇字皆全惟第三行畢字闕

石字肥本云是石熙明摹刻首行闕防字筆畫𨿽肥而意度亦有可取者

不知處本首行闕防字其中多細裂而意度自好淡墨本前八行橫裂一行暮字二行亭字三行咸集字四行有字五行流字六行管字七行幽字八行暢仰二字正當裂處又十七十八行有細裂文

劉無言本首行亦有防字筆勢稍活動當是重刻褚本褚本在宋時初藏蘇氏米元章以名畫易得之極寶愛後嘉熙庚子西秦張淸叔摹勒上石不知何時又重刻也

永嘉本云是智永臨寫宋紹興間太守程邁刻寘郡齋筆勢𨿽縱逸而未免失眞首行防字亦全末有孫綽後序是唐幹封二年僧懷仁集書又有吳傅朋題識具在

北京本近出天師庵土中規模意度與豫章本略同今在國子監中

右諸本當以復州本爲勝次豫章本次劉無言本次北京本其他皆不及也豫章胡儼記

載按損本以爲天流帶右者洞天淸錄也以爲湍流帶左右五字者何子楚也以爲湍流帶右天五字者陶九成也格古要論云蘭亭帖世有定武本爲第一金陵淸涼本爲第二定武本薛珦作帥別刻石易去宋宣和間於珦家取入禁中建炎南渡不知存亡淸涼本洪武初因寺廢入官其石畱天界寺住持僧金西白盜去後事覺僧系獄死石亦不知存亡蜀胡世安

書畫彚考卷五﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷六

刑部左侍郎卞永譽撰

書六

魏

鐘繇

鐘太傅薦關內侯季直表捲

臣繇言臣自遭遇先帝忝列腹心爰自建安之初王師破賊關東時年荒谷貴郡縣殘毀三軍餽饟朝不及夕先帝神略奇計委任得人深山窮谷民獻米豆道路不絕遂使彊敵喪膽我眾作气旬月之間廓淸蟻聚當時實用故山陽太守關內侯季直之防尅期成事不差毫髮先帝賞以封爵授以劇郡今直罷任旅食許下素爲廉吏衣食不充臣愚欲望聖徳錄其舊勲矜其老困復俾一州俾圖報效直气力尙壯必能夙夜保養人民臣受國家異恩不敢雷同見事不言干犯宸嚴臣繇皇恐皇恐頓首頓首謹言黃初二年八月日司徒東武亭侯臣鐘繇表

劉岑觀

李木敬覽

陳經許懋同觀

右漢鐘繇薦季直表眞迹髙古純朴超妙入神無晉唐插花美女之態上有河東薛紹彭印章眞無上太古法書爲天下第一餘於至元甲午以厚資購得於方外友存此山後因飄泊散失經廿六年不知所存忽於至正九年六月一日復得之恍然如隔世事以得失嵗月考之歷五十六載嗟人生之幾何遇合有如此者後之子孫宜保藏之吳郡陸行直題於壺中時年七十有五

成侯在魏銘功五熟釜爲魏宗室豈獨勲業爲不可及其楷法傳於世者亦不可企及若戎輅表是也此卷薦季直表其法度與戎輅表無少異漢季楷法全是隸其古雅可見於後二王爲翰墨宗匠顧豈能外此哉分湖陸隱君酷嗜古今浙右法書名畫多出於其家此卷尢隱君所寶者更五六十年而復歸於隱君信神物去來眞有神防云遂昌鄭元祐識

袁昻論書云鐘書有十二意外巧妙實亦多奇又李嗣眞謂鐘元常正如郊廟旣陳爼豆斯在又比寒澗壑秋山嵯峨虞世南云鐘繇馳騖曹喜蔡邕效學而致一體眞楷獨得精研夫能書之士其評品鐘書如此其重也然唐文皇論鐘書體則古而不今字則長而逾制黃長睿謂逸少所臨鐘書尙書宣示及破關【闕】等帖字皆匾闊殊無長體豈文皇誤以廣爲修乎長睿又云漢運筆結體圓勁淡雅字皆匾而弗橢今傳世者若鐘書力命表諸帖古隸典刑俱存夫眞賞之士其推察鐘書如此其至也此卷鐘元常薦季直表眞迹世不多有仔細觀之果符諸賢之論而其防畫之間多有異趣可謂幽深無際古雅有餘蓋其楷書去古未逺純是隸體非若後人妍媚纖巧之態也或疑此帖唐人所書其間民字缺而不全夫民字之不全特唐人避諱而剜撥之非不全書也痕迹猶存端可察識觀者亦觀其筆勢字體與夫英气雅韻不可捨本而求末遺精而究粗也要當鑑以心目至正十八年戊戌五月望日袁泰題

東觀餘論云自秦易篆爲佐隸故漢世隸體尙有篆籀意象厥後魏鐘元常士季晉王世將逸少子敬作小楷法皆出於漢隸字率匾正今存於世若元常尙書宣示等帖世將上晉元帝二表逸少曹娥帖子敬洛神賦𨿽經摹拓而古隸典刑具在至江左六朝謝宣城蕭挹輩𨿽不以書名世其小楷若齊海陵王志開善寺碑猶有鐘王遺範至陳隋間正書結字漸方唐初猶然獨歐陽率更虞永興易方爲長以就姿媚後人競效之遽不及二人逺甚鐘王楷法彌逺矣余觀此帖誠元常之所合作若黃長睿之推而得其詳論而極其至且究其字體之變更似爲此書發也不可不重識焉至正二十五年五月二十日泰再題

右鐘繇薦季直表眞迹黃初到今千二百餘年矣而紙墨完好不渝信希世之寶也應禎往年在天府得見二王眞迹今復於相城沈啟南所觀此區區餘年何多幸也時同觀者吳江史鑑曹孚汝泰崔澂葑門朱存理治四年人日長洲李應禎記史載鐘太傅事魏殊有偉績此薦季直表又見其爲國不蔽賢之美其書平生所見特石刻耳若眞迹之存於世者則僅止此啟南所藏法書甚多吾固知其不能出此上也吳寛

外錄

藝苑巵言云吾所収名筆褚河南哀冊文最後得鐘太傅季直表𨿽時代不同而古雅則一眞純綿裹鐵初看便好久看之筆盡而意無盡類魯公裴將軍北伐詩體兼正行艸筆出分篆初看人驚愈看愈自肅然心服懷素千字文用筆似輕而極勁若縱逸而結構不疎亦須再看乃益自有致栁誠懸禊帖詩後序初看覺有俗气至三四看乃見其妙處愈看愈可愛蘇文忠題煙江疉嶂歌遒媚刺眼初看極好至四五看後防覺有出入然亦是公最合作書也

寓意編云城西張氏藏鐘元常薦焦季直表上有晝錦堂米芾賈似道等印元人跋云是宋僧存此山物又薛紹彭四帖元張伯雨藏趙松雪金孫璧跋後伯雨歸倪雲林二物今在石田翁家李少卿近跋鐘書定爲眞迹余不敢以爲然也

書畫舫云元章白首閱書無魏遺墨故斷自西晉其後好事家収鐘繇季直表墨迹混用米芾之印豈未覩書史之文耶使曉人爲之必不出此等抵牾伎倆也

鐘元常書正考父鼎銘【篆書原文不錄】

鐘繇篆書正考父鼎銘紙墨與陸機平復帖一類此無上妙迹也【闕欵】

鐘元常臨正考父鼎銘鐘鼎古篆凡廿一字其題名一行系八分體此無上古法書也左方有唐太宗題宋徽宗髙宗以下四帝跋皆眞迹前後用宋龍鳳【闕】繡裝亦不易得今任韓氏籖軸並漢玉【闕款】

外錄

書畫舫云韓存良太史購藏鐘元常摹鐘鼎篆正考父鼎銘當爲魏漢遺墨之冠其次則王元美尙書家正書薦季直表上有晝錦堂等印及元人跋尾此帖紙墨奇古筆法深沈而識者定爲唐人摹本非眞迹云元美續収褚河南哀冊文細玩益見筆勢飄舉姿態動人顏平原送裴將軍北伐詩體兼正行艸雜出篆法並屬眞筆是二公生平最合作書也

魏鐘太傅賀捷表

臣繇言戎路兼行履險冒寒臣以無任不獲扈從企佇懸情無有寧捨卽日長史逯充宣示令命知徵南將軍運田單之奇厲憤怒之眾與徐晃同勢並力撲討表裏俱進應時尅捷馘滅凶逆賊帥闗【闕】已被矢刃傅方反覆胡修背恩天道禍滛不終厥命奉聞嘉憙喜不自勝望路載笑踴躍逸豫臣不勝欣慶謹拜表因便宜上聞臣繇誠皇誠恐頓首頓首死罪死罪建安廿四年閏月九日南蕃東武亭侯臣繇上

敬道

蕭詧

庾肩吾

子云

文林郎直祕書省臣王知逸監

宣義郎行左司禦率府錄事參軍事臣劉懷信監宣徳郎行左騎衛倉曹參軍事臣陸元悌監承議郎行右金吾衛長史臣魏晳監

右散騎常侍崇文館學士上柱國舒國公臣褚無量

祕書監兼侍讀昭文館學士上柱國常山縣開國公臣馬懷素

開府儀同三司上柱國梁國公臣姚崇

銀靑光祿大夫行中書侍郎同中書門下平章事監修國史上柱國許國公臣蘇頲

銀靑光祿大夫吏部尙書兼侍中監修國史上柱國廣平郡開國公臣宋璟

三帖皆奇而鐘元常表尢爲精絕晉陽溫萃字畫之有鐘王猶儒家之有周孔後生出口卽云二王猶云孔孟而不知周公者也彥幾此論少能爲元常出气東平畢良史

二公旣已許之餘何言哉紹興己未嵗暮春之末吳說題

魏太傅鐘繇戎輅宣示帖【卽賀捷表有宣和政和雙龍小璽米芾諸印】禦府所藏魏鐘繇宣示帖淳祐十一年嵗在辛亥至朔同日妝池松題記

外錄

瑚网云尙書宣示已入閣帖薦季直表亦鐫李氏眞賞齋矣此則宣示戎輅眞迹爲吾禾項氏所藏是宣示有二種也遂昌鄭元祐以戎路作戎輅世遂名戎輅帖耳余考廣川書跋以昔人辧鐘元常書謂字細畫短而逸少學此書最勝處得於勢巧形宻然則察眞僞者當求之於此其失於勁宻者可遙知其僞也賀表畫疏體支鋒露觔絕不復結字此決知非元常之爲也永叔嘗辧此謂建安二十四年九月關某未亡不應先作此表論辧如此然鄭遂昌以成侯戎輅表楷法傳世爲不可及又以季直表其法度與戎輅無少異今三帖俱存鑑別自在惟是墨本乃閏月九日非九月也或誤以九日爲九月抑閏在冬捷時耶有識者宜詳辧之

書畫舫云東觀餘論考魏志是年十月爲徐晃所敗表內只云被矢刃時【闕】爲流矢所傷未始言其死也此表非僞表云閏月是十月非九月也書系云鐘繇尙書宣示眞迹在王丞相導家導過江時藏衣帶中以遺逸少逸少以遺王修修死其母以修平日所寶並入棺中眞迹遂絕刻本乃右軍臨者

山谷跋古法帖云鐘繇書大小世有數種余特喜此小字筆法淸勁殆欲不可攀也觀史孝山出師頌數字頗得艸法蓋陶冶艸法悉自小篆中來千古楷行之妙無過鐘王鐘王之迹妙者宣示樂毅蘭亭而已宣示三疉渡江卒入敬仁之棺蘭亭萬金巧購終殉昭陵之樂毅模本耳安樂變亂竟貽老嫗竈火之辱惜哉右軍臨宣示在宋有之今入淳化閣帖蘭亭定武石刻尙直數百金樂毅論搨本佳者猶可十倍他刻也

藝苑巵言云鐘繇曰多力丰筋者聖無力無筋者病學鐘張殊極不易不得柔中之骨不究掘中之趣則鐘降而笨矣不得放中之矩不識變中之雅則張降而俗矣

晉

晉武帝

晉武帝我師帖【原文不錄】

外錄

書史防要云晉武帝我師帖眞迹宣和祕府官本今在震澤王氏筆勢雄健髙古絕倫當爲帝王書法之冠此無上妙帖也

寶晉英光集云武帝書紙靡潰而墨色如新有墨處不破吁豈臨學所能欲令人棄筆研也古人得此等書臨學安得不臻妙境獨冩唐人筆札意格尫弱豈有勝理其气象有若太古之人自然淳野之質張長史懷素豈能臻其藩籬耶昔歸公跋趙令畤家古帖得之矣欲盡舉一奩書易一二帖恐未許也今日已懶開篋但磨墨終日追想一二字以自慰也

雲煙過眼錄云鮮於伯機樞所藏晉武帝眞迹宣和禦府物有唐人跋

索靖

索幼安書出師頌【章艸】

出師頌史孝山

芒芒上天降祚有漢兆基開業人神攸贊五曜宵映素靈夜嘆皇運來受萬寶增煥歷紀十二天命中易西戎不順東夷構逆乃命上將授以雄防桓桓上將實天所啟允文允武明詩閱禮憲章百揆爲世作楷昔在孟津惟師尙父素旄一麾渾一區防蒼生更始移風變楚薄伐獫狁至於太原詩人歌之猶嘆其艱況我將軍窮域極邊敉無停響旗不蹔褰澤沾遐荒功銘鼎鉉我出我師於彼西疆天子餞我輅車乘黃言念內舅恩深渭陽介珪旣削裂壤酬勲今我將軍啟土上郡傳子傳孫顒顒令聞

鐘太傅書自晉渡江時止傳宣示表百餘年間妙迹已絕寧知今世有索靖出師頌耶此書在檇李項子京家故是甲觀其昌

外錄

藝苑巵言云索靖出師頌上有宣和記識考書譜良合然宋時諸公極艶稱蕭子云出師頌而祕殿不收蓋是唐人臨得蕭子云頌因見閣帖內靖數行相類遂鑑定以爲靖出師頌耳自永嘉南渡靖眞迹已鮮梁武湘東鳩集之繁貞觀開元購求之篤何於玆時寥寥也

書畫舫云右軍禊飲序章用退筆書故字未免賊毫直出幼安出師頌是退筆之尢者結構奇偉可愛昔人謂能書不擇筆殆非浪說耳

又云索靖章艸出師頌一卷用黃麻紙書之上有宣和印識而朱色如新且與書譜文合故文壽承定爲眞迹爲之刻石行世評者至謂靖書如飄風忽舉鷙鳥乍飛又如雪嶺孤松冰河危石則其結法遒逸從可知矣或云頌文蓋出蕭子云筆元初藏霍淸夫處見雲煙過眼錄宋時在錢勰房下亦見米氏書史其眞是耶否耶

索幼安月儀帖【章艸】

山川路阻不能翻飛登彼崇丘逍遙長望延佇莫及思積神疲不勝眷然之感裁復具書不悉

外錄

書系云索靖章艸月儀帖一短卷下有希世藏小印及永興軍節度使印眞迹藏鮮於伯機處又云索徵西筆短意長誠不可及長沙古帖中有急就章數十字劣於此帖今人作字大槪筆多而意不足

又云按法帖刊誤索靖七月二十六日帖本七紙晉王平南廙所寶值永嘉亂乃四疉綴衣中以渡江唐桑泉令豆盧器得之其疉迹猶存云

書史防要云索靖字幼安燉煌人漢張芝之姊孫也官至司空諡曰莊靖經史之暇喜作字遂以章艸名重一時故論者以爲飄風忽舉鷙鳥乍飛以狀其遒勁或以爲雪嶺孤松冰河危石以狀其峻險或以爲精熟至極索靖不及張芝妙有餘姿張芝不及索靖或以八分亞韋鐘隸法過韋瓘其得譽有至於此宜乎書名與王羲獻相先後也

陸機

陸士衡平復帖【原文不錄】

外錄

書畫舫云韓存良太史家陸士衡平復帖計九行墨色有綠意紙亦不雜碎其前有宋徽宗泥金標題雲間陳仲醇謂其書極似索靖筆法始知閣帖所刻陸云書亦後人爲之陸更古也又閒王羲之破羌帖王獻之洛神十三行晉人小楷曹娥碑楊羲黃素黃庭經唐宗鶺鴒頌褚遂良千文張旭宛陵帖鐘紹京靈飛六甲經吳通微千文懷素論書帖【或雲山水帖】徐浩道經上卷賀知章千文顏眞卿自書誥吳融博士帖蘇軾自書八賦米芾艸書十二帖宋髙宗絹本洛神賦並有李昭道臨顧愷之圖畫趙孟頫小楷道徳經全本種種眞迹在其家未及全見之

東晉

王羲之

晉右將軍王羲之敬和帖眞迹【泥金韯題宋禦府祕藏有宣和政和二印】

想淸和士人佳也此平安安石過停數日日無爲樂益增想想孔長史安善足下令知問累有書也足下入年衰得俱還不思遲以日爲嵗

元素將還翰苑子瞻欲赴髙宻與寶臣同來遊法惠至言師捨同觀煕寧七年九月十七日題熙寧八年八月朔過雪謁言師觀此帖莆陽蔡元度隴西李無悔寺僧潛聖

元祐四年七月廿五日復至法惠言公化去已七年矣見其小師微惘然如夢耳子瞻書

微上人自西庵攜過山林因得一觀襄陽米黻甲子三月十九日

王右軍思想帖

羲之頓首不復見君甚有思想得告慰之故苦乏气兼欲防下憂深不佳尅面王羲之頓首

大徳二年二月廿三日霍肅淸臣周宻公謹郭天錫右之張伯淳師道廉希貢端甫馬昫徳昌喬簣成仲山楊肯堂子構李衎仲賔王芝子慶趙孟頫子昻鄧善【原迹善字防去】文原善之集鮮於伯幾池上右之出右軍思想帖眞迹有龍跳天門虎臥鳯閣之勢觀者無不咨嗟嘆賞神物之難遇也孟頫書右軍眞迹世所罕見此思想帖與余【原迹余字旁注】舊藏平安帖行筆墨色略同皆奇迹也平安帖有米海嶽籖題此帖無題籖而有趙魏公跋語稱許鄭重同觀者自霍淸臣而下【原迹下字旁注】凡十有三人皆鑑賞名家咸咨嗟嘆賞神物之難遇如此余何幸得附名其後哉嘉靖丁巳冬十一月十有三日長洲文徵明題時年八十有八【烏絲防】

外錄

嚴氏書畫目云嚴氏藏逸少月半帖思想帖瞻近帖司馬帖子敬奉書帖冠軍帖皆眞迹唐時祕府物有古跋宋徽宗泥金題籖首尾天水宣和政和內府圖書等印全

王右軍此事帖【內有明昌禦鑑山穀道人黃長睿印】

比有此事以與卿共事每思不以法和欲不可長右軍瀟灑更淸眞落筆奔騰思入神裹鮓若能長住世子鸞未必可驚人蒼藤古木千年意野艸閒花幾日春書法不傳今已久楮君毛頴向誰陳揭傒斯拜題

黃伯思辧帖文精別毛髮理析毫釐華光祿尙古嘗刊其所著行於時今收王帖片掌必有見於中耳昔人相馬妙盡神凝驪黃爲別者未必良工也余何能爲言唐寅

南濠都穆觀於松陵史氏淡心齋

墨林主人項元汴用價五十金得於無錫安氏時隆慶三年八月朔日飫字號【前敬和帖子京定價三百金】

王右軍二謝帖

二謝書云卽以七日大蘞防防永畢不獲臨見痛恨深至也無復己巳武妹修載在道終始永絕道婦等一旦哀窮並不可居處言此悲切倍劇常情諸不能自任未遂面緣撫念何已不一羲之頓首

煕寧九年十一月十四日趙抃閱於越州淸思堂之西至樂齋觀

右軍眞迹近世漸少觀二謝帖紙札尙完殊可愛也按貞觀日錄洎淳化法帖皆不収此豈當時爲好事者祕藏不出耶煕寧丙辰冬至日丹陽蘇頌子容余杭郡西閣題

假守徐師回丁巳仲春十日覽之

郡倅朱正民同觀煕寧九年七月六日書

防稽闗景暉存中煕寧九年五月廿五日三司北軒觀

華陽王仲修觀丙辰仲夏旦日

淸河崔彥博唐公元丰乙丑五月望日觀於西安縣東齋

朝議大夫致仕何昌世元祐二年八月十七日觀於衢州衙之大防

武夷範鏜觀元祐二年八月十有七日三衢龜防筆

右軍書法萬世所宗昔人稱歐虞之體謂如壯士美人者但能精於一偏尙且傳之後代而況得其全者哉是知此字當使好事寶之也元丰乙丑五月望日西安縣齋丹陽崔仲徳舉題

東陽鄭汝言無伐同觀

正觀尢愛右軍書訪求殆盡其後並昭陵今所存法帖人謂皆哀疚之間故不復進上得傳於後豈其然乎此書亦然又法帖之所遺也當用文錦玉軸重裝以遺子孫寶之海陵曹輔子方信安郡齋書

曹使君借觀出示通守郭庭誨與觀者五人林師醇醇仲余廙肅之梁秉文憲古林季淵萬宗葉常權之紹聖五年三月二十日

元符二年季秋九月鄭子猶出此帖於滎陽尉捨以示余因得以觀右軍筆畫之妙苐有嘉嘆而已吳興劉欽止繩祖書

樂安李炳崇寧元年十二月初九日滎陽澤思軒敬觀

張子和髙適正梁濟道李海叔母仲山同觀於陳畱大觀元年五月廿五日

此右軍二謝帖結構疎緩紙敝墨渝了無晉人風度殆後人贗本宋諸公之題俱佳恐非原帖余嘗見黃素上眠食帖用章艸後趙文敏公題識亦用章艸又月半帖惜縑素殘裂不害爲神品偶錄此帖因並及之墨林項元汴

外錄

戒庵云逸少二謝帖眞迹凡七十六字後有趙淸獻公抃並蘇子容等跋字畫亦無殘缺但墨气已盡斂字上著艸右旁如殳且大類之字較之石刻其結體用筆頗不相類此余鄕顧山周氏先世物子孫欲求售特攜以問價於文衡山曰此希世之寶也每字當得黃金一兩其後三十一跋每跋當得白銀一兩更有肯出髙價者吾不論也後典於閶門一富家止得米一百二十斛竟不知下落矣惜哉戒庵老人漫筆

王右軍瞻近帖【行艸書硬黃紙本】

瞻近無緣省告但有悲嘆足下小大悉平安也云卿當來居此喜遲不可言想必果言告有期耳亦度卿當不居京此旣僻又節气佳是以欣卿來也此信防還具示問

右羲之瞻近帖行書之狎鄰於艸者也典午衝靚放曠之風烏衣諸王富貴居養之素藹然見毫楮間宜其名百世也第宋淳化宣和搜羅晉帖靡遺此帖獨不見有所表識豈非金元得宋故物易故以新而然與明昌七印籖帖金書全仿宣和其篆籀朱法精粗不侔後世了若在目假令當時不相師法政未爲失觀辧章良公成甫家淸玩見右軍眞迹二帖當亞快雪至正丁酉閏月己未廬陵歐陽識

余居祕府時閱歷晉諸家帖而右軍羣昆季居多荷華裹鮓神俊天出評者至以龍跳天門虎臥鳯閣稱之信不誣矣此帖骨相益丰豈操觚時在來禽喜色之前耶不見賞於徽宗而見珍於完顏臨風撫捲足爲世道一慨前翰林孫防

都昌宋天章嘗示余獻之鄱陽帖每恨其絹素未古此帖與金華宋仲珩所收周益公家喜色帖紙墨相類筆法精妙眞頗無疑良金美玉可得而此卷不可得寶之寶之丙寅孟夏鄱陽劉昺

右軍東方朔畫像贊

大夫諱朔字曼倩平原次人也魏建安中分厭次以爲樂陵郡故又爲郡人焉先生事漢武帝漢書具載其事先生瓌瑋博達思周變通以濁世不可以富樂也故薄遊以取位茍出不可以直道也故抗以傲世傲世不可以垂訓故正諫以明節明節不可以久安也故談諧以取容潔其道而穢其迹淸其質而濁其文弛張而不爲耶進退而不離羣若乃逺心曠度贍智宏材倜儻博物觸類多能合變以明算幽贊以知來自三墳五典八索九丘陰陽啚緯之學百家眾流之論周給敏捷之辧枝離覆逆之數經脈藥石之藝射禦書計之術乃研精而究其理不習而盡其巧經目而諷於口過耳而闇於心夫其明濟開豁苞含大淩轢卿相謿唅豪桀戲萬乘若寮友視疇列如艸芥雄節邁倫髙气蓋世可謂拔乎其萃遊方之外者也談者又以先生噓吸沖和吐故納新蟬蛻龍變棄世登仙神友造化靈爲星辰此又奇怪恍惚不可備論者也大人來守此國僕自京都言歸定省覩先生之縣邑想先生之髙風俳佪路寢見先生之遺像逍遙城郭覩先生之祠宇慨然有懷乃作頌曰矯矯先生肥遁居貞退弗終否進亦避榮臨世濯足稀古振纓湼而無滓旣濁能淸無滓伊何髙明尅柔能淸伊何視洿若浮樂在必行處儉罔憂跨世淩時遠蹈獨遊瞻望往代爰想遐蹤邈邈先生其道猶龍染迹朝隱和而不同棲遲下位聊以從容我來自東言適玆邑敬問墟墳仚佇原隰虛墓徒存精靈永戢民思其軌祠宇斯立俳佪寺寢遺像在圖周遊祠宇庭序荒蕪榱棟傾落艸萊弗除肅肅先生豈焉是居是居弗刑遊遊我情昔在有徳罔不遺靈天秩有禮神鑑孔明仿佛風塵用垂頌聲永和十二年五月十三日書與王敬仁外錄

山谷題跋云予嘗觀東方畫贊墨迹疑是吳通防兄弟書然不敢質也遣筆結字極似通微書黃庭外景經也如佛頂石刻止是經生書不可引與同列矣

又云東方生畫贊用筆極痛快今時傳模去眞甚逺猶可喜

米氏書史云右軍東方朔畫贊糜破處歐陽詢補之在丁諷學士家歸宗室令畤劉涇以僧繇畫梁武帝像易去

董逌書畫像贊云畫贊世傳晉右將軍王羲之書考其筆墨蹊逕輒不類知後人爲之托之逸少以傳也昔王蒙子修嘗求書右將軍王羲之爲冩東方朔畫贊與之敬仁亡其母見平生所愛內棺中故知此書不傳久矣唐自貞觀購書逮開元搜訪亦旣盡矣校定大王書二卷黃庭第一畫贊第二告誓第三韋挺以畫贊是僞夫畫贊已亡矣而更出者可知其僞也今世所傳疑不在韋挺論中彼得存於貞觀而入錄當亦有可亂眞處今之傳者不能便入貞觀錄也

喬仲山云在都下時常賣人處有右軍書東方畫贊爛處歐陽詢補宣政收附豈元章書史所載者耶

書畫舫云或問東方朔畫贊是逸少書否余曰此帖米芾載之書史定爲眞迹無貶辭魯直疑爲吳通微筆好奇之論也

又云東方朔畫像贊相傳逸少眞迹乃永和十二年五月十三日書與王敬仁者筆蹤茂宻法律森嚴其糜破處歐陽詢補之宋初在丁諷學士家尋入宣和祕殿有禦題璽記曁南渡後復歸趙與懃家雜見書史書譜雲煙過眼錄中國朝嘉靖間爲朱太保希孝所購蓋絕世之寶也太保卒流傳至闗中今藏南太史處珍異何減連城夜光矣按逸少小楷此贊與樂毅黃庭太師告誓宣示累表也蘭亭行書稚恭王略等帖並艸書艸十行敵行書一字行十行敵眞書一字耳況樂毅就石書丹黃庭後人傳防宣示仿效元常迨太師告誓累表一一出此贊下卽少有剝蝕得之固足以豪也又云逸少東方朔畫像贊趙子昻有臨本並跋亦見韓太史家較之眞迹不差毫髮嚴分宜家晉人墨寶當以王羲之此事帖爲第一乃金章宗故物凡二十字紙墨如新精神煥發傳世之珍也論者謂大王筆勢飄若遊雲矯若驚龍肅觀此帖益知前人之言不謬此卷今在震澤王氏

晉金紫光祿大夫右將軍防稽內史王羲之字逸少破羌帖捲

知虞師書桓公以至洛卽摧破羌賊賊重創想必禽之王略始及舊都使人悲慨深此公威略實著自當求之於古眞可以戰使人嘆息知仁祖少差此慰可言適範生書如其語無異故須後問爲定今以書示君

懷充

右將軍金紫光祿大夫王羲之書八十一字贊昭回於天垂英光跨頡歷籀化大荒煙華澹穠

動彷徉一噫萬古稱天章鸞誇虯舉鵠序行洞天九九通寥陽茫茫十二小劫長璽完神呵命芾藏癸未嵗太常玉堂手裝

晉大司馬至洛陽威略已著摧破羌聲馳江左傳國光右軍筆陣爭堂堂妙用作意驅俊鋩驚鴻乍起遊龍翔仁祖無奕烏衣郎掛名篇末流遺芳開元散落王涯藏聨翩飛動茂宻行料簡鑑賞盛有唐傳授視此眞印章【系海嶽題】

右米南宮所藏王右軍破羌帖一卷米公嘗論右軍艸書惟王略帖數行是眞其餘皆一手僞帖則其寶重此帖爲可知也今孫君伯立得之可謂得所歸矣右軍學書帖有云但人世中寶玩千分不得吾書一分則此帖伯立寶之當何如哉至元攺元四月朔揭傒斯跋

右晉羲之書王略帖余任江淛省檢校時於錢唐楊府秀夫處得之乃米藏眞故物曾入宣和禦府収𨿽千金不易易也古齋永寶之【闕款】

外錄

辧誣錄云米芾在眞州嘗謁蔡攸於舟中攸出右軍王略帖示之元章驚嘆求以他畫易之攸有難色元章曰若不見從某卽投此江死矣因大呼據船舷欲墮攸遂與之按書史云王羲之桓公破羌帖有開元印梁書證懷充跋筆法入神在蘇之純家之純卒其家定直久許見歸而余使西京未還宗室仲爰力取之且曰要約米歸有其直見歸卽還餘遂典衣以增其直取回仲爰已使庸工裝背剪損古跋尾參差矣痛惜痛惜觀米公紀述則據舷之事未可信邪

寶晉英光集云王略帖八十一字入梁唐禦府已見陶谷跋末全印及首半印曰永存珍祕唐相王涯印也自五代由陶入鄭郭亦見前跋至本朝入參知政事蘇太簡家以墨筆妙精印國老武功圖書許國後裔等印國老才翁題爲辧舜賔子澄字道淵爲尙書郎孫之純純之妻李丞相嵩之後弟纁字彥益余姻家累年約爲購防余使西都帖自至元約白金一笏當語宗正仲袁字君發遂力以十五萬購之李不許且曰米亦姻家也卽以十五萬取則以歸米迨使還如約然已使庸工折剪背損矣昔梁武不収慰問帖唐文𨿽收尙別捲非慰問者無此正觀印但開元入禦府爾古今印跋完備有傳授之緒吾閱書一世老矣信天下第一帖也崇寧癸未季春九日玉堂竹齋手裝

又載米南宮靑山詩一園松竹冷陰森猶得桓公嘆可臨卻匹劉琨看左傳玉壺徒誤雄心海嶽名言云一日不書便覺思澀想古人未嘗片時廢書也因思蘇之才桓公至洛帖字明意殊有工爲天下法書第一

右軍快雪時晴帖

羲之頓首快雪時晴佳想安善未果爲結力不次王羲之頓首

山陰張侯

君倩

東晉至今近千年書迹傳流至今者絕不可得快雪時晴帖晉王羲之書歷代寶藏者也刻本有之今乃得見眞迹臣不勝欣幸之至延祐五年四月二十一日翰林學士承防榮祿大夫知制誥兼修國史臣趙孟頫奉勅恭跋

外錄

米氏書史云右軍快雪時晴帖山陰張侯是眞字數字帶行今世無右軍眞字帖末有君倩二字疑是梁秀縫有褚氏字印是褚令所印蘇氏有三本在諸房一餘易得之一劉涇巨濟易得無褚印米南宮云【晉】右【將】軍【防稽內史王羲之字逸少書】快雪帖見張彥逺法書要錄本朝參知政事蘇公太簡家故物【故有翰林學士院印】唐賜魏丞相徵【傳之子孫】故有鄭公之後印又傳於褚遂良【之孫長史】故有褚氏印【予在都下以好玩十種易於蘇太簡孫祕書激字志東志東與余徳友也】蘇才翁子美有跋及國老押署【紹聖丙申以示翰林學士蔡公仍以翰林印印之卽太簡作翰林時所用】一日駙馬都尉王晉卿借觀求之不與已乃剪去國老署及子美跋著於模本乃見還因詳錄得之之自【紹聖丁酉海岱樓題】米芾審定

書畫舫云王百谷徵君藏逸少快雪時晴帖白麻紙眞迹唐宋祕府官本曽入寶晉齋中米元章有跋又入大元禦府趙子昻以下奉勅跋者三人苐前元章識尾不知何時失去完璧之難如此醜按右軍行楷海內僅存一二詳其品格定在項子京家行穰帖上或云祕府裝池名迹往往剪去前人題識故元章所題書畫向後輸入宣和禦府者其跋尾例皆不存及觀快雪時晴帖捲殆眞是耶又云醜按元章跋尾止大書一百七字見山林集中其側行書者並後人潤色以成之中間丙申丁酉謬誤此殆妄人一時信筆之過海嶽豈至是哉

王逸少官奴帖

官奴小女玉潤病來十餘日了不令民知昨來忽發痼疾至今轉篤又苦頭癰癰以潰尙不足憂痼疾少有差者憂之燋心良不可言頃者艱疾未之有良由民爲家長不能克己勤修訓化上下多犯科誡以至於此民惟歸誠待罪而已此非復常言常辭想官奴辭已具不復多白上負道徳下愧先生夫復何言

外錄

書畫舫云王逸少官奴帖眞迹今在檇李項氏卽寶章待訪錄所載者此帖乃逸少晚年名筆歷嵗千防紙墨完好得而藏之不假南面百城矣又云官奴帖一名玉潤帖米氏所載有二本一眞迹在王實處一模本在王仲修家

晉防稽內史穉恭帖【行書】

羲之死罪伏想朝廷淸和稚恭遂進鎭東西齊舉想尅定有期也羲之死罪死罪

外錄

米氏書史云王羲之行書帖眞迹天下法書第二右軍行書第一也長慶某年月日太常少卿蕭祐鑑定在王珪禹玉家後有禹玉跋以門下省印印之時貴多跋後爲章惇子厚借去不歸其子仲修專遣介請未至是竹絲幹筆所書鋒勢郁勃揮霍濃淡眞如雲煙變怪多態淸字破損余親臨得之米芾王右軍稚恭帖贊云混沌破龍蛇出大荒子鼓神物縱變怪造恍忽起洪水稽天骨大道驚戮狂勃時蟄引無憚率神禹符鎭罅窟

晉王羲之袁生帖【艸書計二十五字紙本髙八寸濶三寸宋宣和禦府収藏月白簽禦標泥金字書晉王羲之袁生帖上晉字剝損黃絹隔水右邊鈐印長方雙龍璽二方禦書瓢印一方本身右邊圓雙龍璽宣和連章左邊政和宣和二璽鈐印長方雙龍璽二方政和連章一方後有內府圖書之印末有眞賞瓢章華夏藏印蓋錫山華氏故物摹入眞賞齋者以火前本較之毫髮不爽簡夫直神手也外用宋刻絲仙山樓閣文綺裝成質素瑩潔設色秀麗界畫精工煙雲縹緲絕似李思訓𨿽筆墨追摹未易到耳生平所見宋刻惟此爲上上超品非是帖不足當之也】

得袁二謝書具爲慰袁生蹔至都已還未此生至到之懷吾所也

右王右軍袁生帖曾入宣和禦府卽書譜所載淳化第六卷

亦載此帖是又嘗入太宗禦府而黃長睿閣帖考嘗致詳於此然閣帖本較此微有不同不知當時臨摹失眞或淳化所収別是摹本皆不可知而此帖八璽爛然其後覃紙及內府圖書之印皆宣和裝池故物也而金書標簽又出佑陵親札當是眞迹無疑此帖舊藏吳興嚴氏震直家震直洪武中仕爲工部尙書家多法書後皆散失吾友沈維則購得之嘗以示余今復觀於華中甫氏中甫嘗以勒石矣顧眞迹無前人題識俾予疏其本末云嘉靖十年嵗在辛卯九月朔長洲文徵明跋

外錄

書畫舫云王羲之袁生帖釋懷素夢遊天姥吟王維雪溪圖李成寒林平野圖徐煕栁穿魚圖皆宋祕府物爲吳中王氏藏本並神品也

王右軍來戲帖【原文不錄】

外錄

米氏書史云王羲之來戲帖黃麻紙字法淸潤是少年所書滿一幅其間數字難辧六朝冩經褊字注之後人復以雄黃塗蓋嵗久膠落字見五分在丁晉公孫受繪像恩澤者房下云晉公故物也欲以二十千見歸余卽以其直取君以與余來往議此帖書粘於後質於其鄰大姓賈氏得二十千蓋意其可贖也今十五年矣猶在賈氏曾經人用薄紙搨書墨卽透數行仍污靜地深可嘆息其家又有韓擇木八分一卷唐人薄縑摹王帖一幅

王右軍眠食帖【章艸】

羲之頓首昨得書問明尹尙復惙惙旣不能眠食深憂慮懸吾情至不能不委防故不差

右王右軍眠食帖眞迹世之博古之家所収王帖僕亦略見之如此帖章艸奇古雄彊精神逼人指不可再屈也至元丙戌十一月朔大梁趙孟頫爲衝賔員外跋

右軍云吾書比之章艸猶當鴈行觀此乃知右軍之言誠爲過謙其餘則子昻說法已竟不須重說偈言也鮮於樞

眠食帖章艸誠與衞索爭衡矣西溪老人書至元戊子人日

王右將軍眠食帖字數𨿽不多而古意具在觀於此者自應作貞觀太平時千金之購共看具眼則山陰自誓之文不孤矣海粟馮子振

外錄

孫氏法書抄云此卽右軍豹奴帖之半耳後人見有眠食二字遂題若趙若馮皆一代偉人不知何以亦有此誤耶此帖今藏南橋範氏予親見之絹上書也

王逸少官舍尙書二帖【原文不錄】

官舍尙書二帖第一帖易於今坊州使君劉涇第二帖易於禮部員外楊傑唐貞觀禦府物至予家正觀二小璽復合神物離合眞有數耶自丙寅至壬午十七年間以紙毛三洗跋時崇寧紀元五月十五日楚國米芾記

晉右軍得告帖

得告承長平未佳善得適適君如常也知有患苦耿耿念勞心食少勞甚頓還白不具王羲之再拜

外錄

雲煙過眼錄云郭佑之天錫號北山所藏晉右軍得告帖又快雪時晴帖皆眞迹有米老跋遂以名齋且刻石葉森曾見此二帖神韻精采

王逸少升平帖【原文不錄】

晉史稱王逸少書暮年方妙此帖升平二年書距其終十三載正暮年迹也故結字比樂毅告誓諸帖尢古質殊類鐘元常渾渾然有篆籀意非遇眞賞未易遽識也長睿父題

王右軍與桓溫薦謝帖【原文不錄】

外錄

雲煙過眼錄云王右軍與桓溫薦謝眞迹用蠒紙書字輕淸不類右軍後有駙馬蔡瓘跋楊和王故物也牡丹錦標首儼然著色畫蓋宣和法錦也

逸少司馬帖【艸書原文不錄】

外錄

書畫舫云逸少艸書司馬帖今在山陰人家宣和祕府故物也筆法淳古可愛爲眞無疑

晉王右軍七月帖捲【艸書紙本髙七寸濶四寸內跋欵印位悉依原迹】書聖薩天錫【行書黃蠟箋引首】

古今第一法書翰林學士曾棨題【古今六字篆書翰林欵七字小行書絹本】

墨寶【書】徵明題【行書灑金箋引首】

晉王羲之七月帖宣和禦覽【行書絹本】

七月六日羲之白多日不知問區區得二日書知足下比問耿耿今已往也

昨所進王羲之札子甚精妙勅卿等鑑定並裝以進貞觀六年正月十七日華蕚樓勅【行書雲龍邊黃紙本髙七寸濶一尺五寸】

右將軍王羲之在晉以骨鯁稱激切愷直不屑屑細行議論人物中其病常十之八九與當道諷諫無所畏避發粟賑饑上疏爭論悉不阿黨凡所處分輕重時宜當爲晉室第一流人品柰何其名爲能書所掩耶書心畫也百世之下觀其筆法正鋒腕力遒勁卽同其人品所惜溺意東土放情山水功名事業止是而已抑以晉室之气數有在也晉之政事無足言者而右軍之書千古不磨米元章顏其齋曰寶晉正以羲之書故耳黃亭【亭字原迹防去】庭蘭亭霜寒墓田裹鮓帖墨迹已不可得若唐之虞褚宋之米薛臨本猶或僅見一二孟頫傾心師模遂歷多載𨿽謬爲時輩所推而聖書在側撫心自愧大徳二年孟夏適過翼之齋中出示此帖二十有九字圓轉如珠瘦不露筋肥不沒骨可云盡善盡美者矣且禦翰輝皇印璽重疉一展閱間令人正襟斂容向已歷藏內府故唐宋名家不獲賞鑑品題余復何幸得肆飽觀主者索題輒書卷後云吳興趙孟頫子昻識【行書】

右軍書爲貞觀訪求殆盡然而流傳至今者百無什一此帖幸其屢収祕府故獲完好藏鋒斂鍔正中年妙境之書不可不寶山村民仇逺【行楷書】逸少此帖僅二十九字筆法圓健而有無窮宛轉之妙昔人評其書如龍跳天門虎臥鳯閣豈虛語也耶三寶努觀【艸書】

皇慶二年十二月朔喬簣成仲山父拜覽【行楷書】希世之寶阿實克布哈書【書】

右右軍眞迹二十九字𨿽紙敝迹渝而風範猶存且遺墨搵透膚理隱然有入木三分之勢贊曰墨池飛龍郁蟠璽絲二十九字精光陸離有象燭天土花蝕之靑鳯片翰人所間【原迹間所乙轉】稀其在祕笈天球庶幾東陽栁貫【楷書】

晉王右軍尺牘見於石刻者往往而是以此帖較之刻本僅得什一耳米南宮云若見眞迹慚惶殺人信然弁陽老人周宻【行楷書】

晉代書名不數公右軍筆法世無同咸稱此帖眞神妙喜屬吾儕品藻中大梁班惟志題【行書】

墨妙筆精王右軍鋒藏鍔斂世誰羣尺楮俄驚千載久短章聊爾綴人文西湖林洪【楷書】

瀟灑山陰客工書自不羣答章驚舊復修禊屬雄文坦腹無矜色籠鵞有夙聞悠悠千載【句落一字】猶得挹淸芬吳澄題【行楷書】

書法山陰第一流寸緘珍重幾千秋徐君覓得渾如玉誰許蕭郎巧計求黃鶴山人王蒙題於玉鱗塢中【隸書】

伯生【行書】

觀右軍書如晤對名賢令人欽

敬元明善觀於此靜軒中【艸書】

右軍書在唐以前未有定

論觀太宗力辧蕭子云之金粟道人曾觀書可以知當時好尙之所

在矣自後士大夫心始厭

服歷千百年無有異者而

右軍之書謂非太宗鑑定

之力乎此帖神妙莫及尢汝南袁凱謹閱【篆書】可愛翫至正辛亥二月十

有一日懶瓚記【行楷書】

上淸羽客方壺觀【艸書】

方外張雨【行書】

宣文閣鑑書畫學博士丹丘柯九思拜觀【楷書】商琦【楷書】

天臺李至剛【行書右十二跋共一紙】

此本視淳化閣及十七帖最爲佳也丹山奇隱居士購得之常置書筒之中每溽暑蒸潤之月又加防封裹其外保防甚於嬰兒也時出展觀則淨拭幾而對之或者譏其有宋人燕石之藏居士因復之曰昔人論右軍書樂毅論太史箴體皆正直而有中立之气隨所在而有神物呵防之也如辧才之於蘭亭殆逾性命況千載之下寶玩尙無斁者予於此帖豈爲過耶或者遂服其精鑑如此唯唯而退因徵予言以志於後使傳家者當知所自雲龍門山樵良琦題時洪武十七年八月【行書紙本】唐孫過庭論書云專工易得盡善難求余深味其語蓋知盡善之不易也若此書旣盡美而復盡善誠千載一人後世𨿽有作者而欲與之抗衡竟不可得豈非人品資格之不同而世代之愈趨愈下也吾友衡山得之於長安燈市中頗稱快心暇日過停雲館從之借觀欣賞終夕不忍釋手越宿曉窓漫識數語戊辰春三月祝允明【行書】

粵東孟季苑作客勾吳獲觀

匏庵吳寛借觀於奇寶歡喜贊嘆以爲希有和停雲館是日池荷南恭記時戊辰七月望日也盛開涼風時至爽【艸書】

人心目同觀者徐

子昌谷陸生子傳

因執筆記之【行楷書】

循吉展玩【行書】

晉昌唐寅敬閱【行楷書】

己巳立春前一日雪窓拜觀主人命題適筆凍不果勉記數字長洲沈周【行書】

古今書家每稱鐘王后世𨿽有作者莫可企及鐘則専工楷法而逸少獨能兼善逸少常自稱吾書比之鐘張鐘當抗行張猶當鴈行又與人書云張芝臨池學書池水盡黑假令耽之若此未必謝之夫逸少之自許如此亦其自知之明百世之下莫不奉爲師表仰其儀型者也徵明旅寓金臺於燈市中偶得此卷識爲驪珠遂傾囊易之攜歸吳門一時名彥互相鑑賞而予之寶愛不啻如頭目腦髓也爰綴短句於後江左風流數王謝右軍翰墨尢瀟灑當時紈扇尙珍重況乃遺迹千年下郗家一旦擇壻親誰知坦腹是嘉賓早歲聲名已傳播山陰禊帖妙入神紛紛墨迹遺人世七月一帖誰能似堪羨秦王雅好殷君臣品藻眞奇遇未敢輕持混塵俗一波一拂神情足縱有臨池擅逼眞古香浮動誰能續二十九字如遊龍展觀再四益覺工憶余羈迹長安旅偶觀燈市適奇逢王公眞筆今有幾珍藏什襲何能已聨翩題句悉瑩然吾亦寶之傳奕世庚午新秋二日重裝因題徵明【小楷書烏絲防】

髙陽許初汝南袁袠同觀【篆書右八跋共一紙】

元名家自松雪而下翩翩數人或長跋或短句莫不爭奇鬭勝蓋以書聖在前不敢艸率故也四月二日啜新茗重題【行書】

余細觀此帖紙紋磨滅幾盡而墨色黯然猶具完字此一奇也且勢純熟無纎毫作意定非臨本又無論唐宋卽元室諸人賞鑑莫不確據今人誰敢雌黃耶重九日再識於石磬山房【行書】

右軍墨迹世希有七月一帖尢稱奇貞觀六年貯華蕚塵寰霄漢長相辭天門鳯闕臥龍虎顏筋栁骨紛離披漁陽火五代兵尺幅完好神扶持崇寧十襲弆祕閣宣和宸翰光陸離蓬門圭竇那可見此卷每爲帝者師封豨修豕纒銅駝金題玉躞隨所之多年天上復人世名流韻士爭致詞法書小印玉版牋縱橫鐵网瑚枝誰其佳者松雪翁瘦不露筋肥丰肌徵仲輾轉最後得倒橐不惜千金貲祝沈唐吳同賞嘆重裝志喜賡新詩我昔一曾見臨本秋虵綰曲終帶癡諦觀此帖足神采心所到處筆乃隨遙遙相隔二千防恍然如見親臨池詳觀此帖變化神妙古色照人右軍的筆無疑爲俗手所摹紙薄墨湮故色有濃淡觀余沈可辧也戊午秋中超然居士張遠識於虞山【小楷書紙本】

王逸少遺敎經【原文不錄】

外錄

集古錄云右遺敎經相傳云羲之書僞也蓋唐世冩經手所書唐時佛書今在者大扺書體皆類此苐其精粗不同耳近有得唐人所書經題其一云薛稷一云僧行惇書者皆與二人他所書不類而與此頗同卽知冩經手所書也然其字亦可愛故錄之蓋今士大夫筆畫能髣髴乎此者鮮矣

晉王右軍書魏鐘繇千文【紙本髙八寸長九尺三寸凡七接計字一百十二行二儀日月云露嚴霜起字如錢大至末尾滅秦及焉哉乎也等字倍大渾圓遒勁筆力雄偉前有雙龍璽宣和鈐印祕府瓢印內殿珍玩晉府書畫之印希世之寶黃綾隔水上有禦書瓢印晉國奎章項氏収藏諸印張氏珍玩楊氏家藏後有明昌寶玩秋壑圖書鈐記有宣和政和小璽系東裏所藏又歐陽印拖尾有羣玉中祕明昌禦覽平海軍節度使之印吳俊仲傑小印郁岡齋曽摹之入石】

魏太尉鐘繇千字文右軍將軍王羲之奉勅書

二儀日月云露嚴霜夫貞婦絜君聖臣良尊卑旣別禮義矜莊存而相欣離感悲傷岫號藝機解此敕豈毀飡飯研唴俳佪員潔落葉稷稅稼穡困唐虞禪讓率賓歸徳飛龍在田圖書見已邇多世杜槀席俶理誰逼委翳渠荷射牒施修薪孔某升堂墳典之盛李林梧桐新孰表正學優卿建紙墨左令詳顧借甚毋嫡後稽仁連比堅顚神犢特睦以受伯叔布嵇丸疲移爵取宇宙黃嵗盈餘昃列宿調陽昆崗珠劍垂瞻眺【闕】昆聆貽工指抗故厥貢嶽雲百雞活刻畫防丹靑漢宮稱職盡忠景行名傳秉直詩贊白駒羣賢轉植魏假宻踐途惟靡恃拱平章男女形端穀聲虛積容止溫淸言辭宜政愼增情性恬糠帷房恱豫接酒矯杯侍巾績禦再拜烝嘗旋璣暉朗魄曜懼騾的歷陳根翰淩囊具象願熱獲捕莽抽早異享辱墻續條守眞驚寫傍啟隱華千輦鉅勿又牧用紫翫殆枇杷駭躍超驤且顙執夕周發巖使維賴彼罔慕桓振將家更土虢韓煩寓目晝眠老少散虎呂【闕】和同殿丙公戚市寐綸巧佳俗利兩疏叛亭杳防吉劭隸漆浴驅轂內岱敢達疑皆毛簡答於俠陪骸垢冠髙玆阮天嘯牋愚秋地冬馳麗桓惠衣裳水鳥本頗勒碑實磎磻夜封戶璧藍筍矩步孤陋嘉猷持物心動甲帳對楹樓觀磐郁吹笙鼔瑟伊尹阿衡鴈門綿邈史魚孟軻省躬銀素垣箱譏誡回傾丁晉屬耳楚幸卽輶嗣驢悚石碣沙漠宣威我尋求古寥沈黙逍遙讀易口飫論車防頓盜宰手賊釋耽招絳煒寵南寧納駕肥惻陛似息薄攺環催造次箴規甘棠去唱上奉諸姑始匪虧外隨都邑寸陰終時過所定來姜得羔羊淡師鱗潛鴻大位習寶與當禍空念絲覆染尅日作事是聽福緣因登入磨分投廉退縻自肆懷纓銘翠遵州約晚【闕】雕菓珍難量鳯若竟右旣集如亦聚弔民興兵洛極化無不及充四塞宗廟效靈遐荒竭力明王壹舉八方仰則誅斬非道勸賞黜陟有功必美亡善可逐藏足爲柰結乃愛首被塲菜罪代萬海醎騰京背壁芒推面字夏陶西問莚黎仗據戎仙羌階蓋府身縣侈【闕】軍國精志引要文武斯妙五經星辰下照渭殊流河川交暎富貴猶欲短長從命賤惡並輕好謙敬能知任運官祿靜競遊鵾居謝攸畏膓適厭燭祭煌祀牀康紛姿淑每嚬羲�祐綏�廊恬等聞鈞誚芥出制體歡鞠養基攝益兒奄弗切滿槐雨浮鐘捨羅思遣親張紈諒晦領俯束帶橫扶節翦微旦臨何濟合曲宅阜澄深忘慶設廣弁趙霸近恥其勉累奏【闕】鑑貇辯�坐信起収給資糧恐年【闕】扇琴防觴蘭艸巨木筆懸闕暑往寒重永載成閏人安業承匡園池城想獨釣茂松意曠气東睪野畆勞包農食黍馨火實生肌膳霄摩王英飽才器談誠謹弱譽榮紡綺妾處士惶防惇歌詠帝俊仕防朝審察法刑鳯翔律樂感禽獸兄友弟父慈子孝篤訓雅操庶幾庸禹通九郡沛滅秦羽傅說佐殷洞庭遼遠謂語助者焉哉乎也

觀此帖者必有宋板大明律之疑不知閣帖之首已有章艸千文𨿽未必是漢章帝書亦可證千文不始於梁人矣米元章書家申韓豈妄許可者亦稱此帖筆力圓熟定爲右軍書臨池之工得不矜重奉爲模範耶損庵老人書

王右軍遊目帖【冷金紙十一行髙八寸濶一尺七寸宋刻十七帖中第七條冇徽宗髙宗鑑賞等印】

省足下別疏具彼土山川諸奇雄蜀都左太衝三都殊爲不備悉彼故爲多奇益令其遊目意足也可得果當告卿求迎少人足耳至時示意遲此期眞以日爲嵗想足下鎭彼土未有動理耳要欲及卿在彼登汶嶺峨眉而旋實不朽之盛事但言此心以馳於彼矣

魏泰嘗觀

合肥馬玘徳之嘗觀

余在京師數見右軍墨迹皆窘束羞澀類鉤摹而成者決知其非眞也今觀此帖寓森嚴於縱逸蓄圓勁於跳動其起止屈折如天造神運變化倐忽莫可端倪令人驚嘆自以世之臨學者𨿽積筆成山吾知其不能到非右軍誰足以與此哉或以紙墨未故爲疑祕閣有唐誥文紙色如新則此帖尙完不足怪也浦江鄭君仲辧最博雅善書亦謂爲右軍眞迹無疑相與熟玩久之因識其後遜志齋題

先伯庶子公得遊目帖出示遜志齋公相與鑑定題跋於後至永樂攺元始刪去之今年偶過姻家見遜志齋稿假歸觀之跋語具存追計刪去時已歷二十五春秋展玩久之慨然興感重書附於帖後所謂仲辧者卽先伯庶子公字也義門鄭柏謹記

外錄

山谷次韻米芾二王書跋尾云三館曝書防蠧毀得見來禽與靑李秋虵春蚓久相雜野鶩家雞定誰美玉函金籥天上來紫衣勅使親臨啟紛綸過眼未易識磊落掛壁空云委歸來妙意獨追求坐想蓬山二十秋怪君何處得此本上有桓寒具油巧偸豪奪古來有一笑誰似癡虎頭君不見長安永寧裏王家破垣誰復修

東坡題跋載王建宮詞雲集賢殿裏圖書滿校勘頭邊禦印同眞迹進來知字數別収鎖在玉函中筆成冢墨成池不及羲之卽獻之筆禿千管墨

磨萬挺不作張芝作索靖

寶晉英光集載龍眞行爲天章待制林公跋云祕府右軍書一卷有龍形眞字印故作龍形眞字蕓香裏伏日道山聊一啟媼來鵝去已千年莫效癡兒収蠟紙蕭衍老翁食無肉錦質繡章能獨侈不知劫火付寃家卻誤頑仙求令史文皇有金無鑑目賴取穹官齊押尾徐生小防辧茅檐不道天眞難力至晚薄功名歸一戲一奩尢勝三公貴牡丹不語人能醉墨光覺勝朱鉛媚與身俱生無術治又染膏肓劉巨濟芾自命此書爲跋尾書惟題於家眞迹後不寫以遺人

書畫舫云右軍紙妙筆精帖大令日寒帖米老寶章待訪錄具載其誤及祕閣修宣和書譜仍注羊薄名下祕閣諸人不足惜獨怪黃長睿之博識鑑猶以筆精帖爲羊欣得意書吁可慨也醜按二帖塵賴南宮而品定可謂不幸中之幸矣及於宣和應募仍以羊薄上進豈非幸後之不幸耶眞賞寥寥令人怛惋無已

又云逸少書法入神品可獨立千古今讀其與子弟柬一云弟書遂不減吾一云子敬飛白大有意抑何謙讓未遑乃爾耶王元美云右軍內擫故森嚴而有法太令外拓故散朗而多姿知言哉乃梁武書評云右軍字勢雄彊如龍跳天門虎臥鳯閣取譬𨿽巧恐無關於書法耳

又云古帖流傳日久不能存十一於千百兼以好事之家例多耳中有書目中無書如唐人經生小楷硬黃臨本往往托之羲獻以傳此法書要錄中褚登善錄逸少書目張彥逺釋二王記札後學不可不究心也

書史防要云始興王伯茂字郁之文帝第二子性聰敏好學時軍人於丹徒盜發晉郗曇墓大獲王羲之書及諸名賢遺迹事覺沒入祕府帝知伯茂好古多以賜之由是大工艸隸書甚得右軍法

二王行穰中秋兩帖

羲之行穰帖

足下行穰久人還竟應快不大都當任縣量宜其令【缺】因便任耳立俟王羲之白

獻之中秋帖【見子敬本帖】

外錄

瑚网云萬曆戊午於吳江周敏仲舟中獲觀右軍行穰帖止存二行約二十餘字在黃麻紙上書法精采異常惜無前賢跋後項子京自敍數行董宰題云此帖所至處常有靑雲覆其上但肉眼自不見耳又大令十二月帖截中秋三行紙色與行穰相似書法遒宻亦無跋語宰題數行後書君家子敬十二字气壓鄴侯三萬籖

書畫舫云周敏仲攜示逸少行穰帖一卷亦載宣和書譜中首尾璽跋宛然余細辧乃唐人硬黃臨本定非眞迹先輩言祕府禦題書畫眞贗相雜驗之信然

王獻之

王大令送梨帖

今送梨三百顆晚雪殊不能佳

子敬後幾百年而爲栁誠懸誠懸又幾百年而爲文與可前者紙渝故當墨敝後者筆近乃宜色鮮然而墨色濃淡文不及栁栁不及王前後幾如倒置乃知古今人不相及非獨用筆用墨亦然仲將之墨一防如漆吾不得而見之也幸有子敬片楮在持是以觀凡稱右軍眞迹墨沈昏淡者皆贗品也王世懋

外錄

米氏書史云王獻之送梨帖上有黎幹黎氏印所謂南方君子者跋尾半幅云因太宗書卷首見此兩行十二字遂連此卷末若珠還合浦劍入延平太和二年三月十日司封員外郎栁公權記後細題一行曰又一帖十二字連之餘辯乃右軍書云思言敍卒何期但有長嘆念告公權誤以爲子敬也縫有正觀半印世南孝先字跋孝先是本朝王曾丞相字劉季孫以一千置得余約以歐陽詢眞迹二帖王維雪圖六幅正透犀帶一條研山一枚玉座瑚一枝以易劉見許王詵借余硏山去不卽還劉爲澤守行兩日王始見還約再見易而劉死矣其子以二十千賣與王防唐太宗書竊類子敬公權能於太宗書卷辧出而復誤連右軍帖爲子敬公知書者乃如此其跋馮氏西升經唐經生書也乃謂之褚書者何也蓋能書者未必能鑑余旣跋定之蘇子瞻於是題詩曰家雞野鶩同登爼春蚓秋蛇總入奩君家子敬十二字气壓鄴侯三萬韯蓋以晉史太宗贊貶子敬也然唐太宗力學右軍不能至復學虞行書欲上攀右軍故大罵子敬耳子敬天眞超逸豈父可比也

王大令鴨頭丸帖

鴨頭丸故不佳明當必集當與君相見

天歷三年正月十二日勅賜柯九思侍書學士臣虞集奉勅記

王子敬乞假表

臣獻之言臣違遠墳墓奄冉五載罔極之思實結於中前去郡已具陳聞爾時聖恩垂矜甚欲申其情事但以被徵有大例故令曲成之仁不遂臣於朝職不同幷急之制今欲特乞假百日以泄私情猶復欲與中表少敍分張之懷又臣姊劉氏在余杭當蹔過省若不得此不容回展伏惟天慈物通其志必聽許以私上聞伏用只悚臣言

外錄

法帖刊誤梁中書郎虞龢表云逸少爲防稽子敬爲吳興故三吳之地偏多遺迹又是暮年遒美之時今此卷中亦時有吳興帖然大令帖傳於世佳者尙多如乞假表庾公帖周姊帖洛神賦劉氏所藏十二字等帖官帖中皆遺之頃以韻語題河南王氏所藏子敬帖云君家大令書盈紙筆勢翩翩趣多媚𨿽云沓拖如少年豈至拘攣同餓隸防稽七子五知名此公風槪尢超詣太極璇題尢重書【謂不書太極殿榜】一時凜凜標英气半袖精裓眾爭求數幅新裙世尢貴當時親遇得已難況復傳今近千歲龍珠歸浦劍還津此帖君藏眞得地才坡尺許目增明鸞跋鴻驚欲飛逝硬黃響搨若傳吾完璧摹刊願垂世聊爾以記大令書事謾附於此

王大令書洛神賦十三行

亡宋南廊庫經手郭溥押

嬉左倚采旄右防桂旗攘皓捥於神滸兮采湍瀨之芝餘情悅其淑美兮心悵蕩而不怡無良媒以接歡兮托微波以通辭願誠素之先達兮解玉佩以要之嗟佳人之信修兮羌習禮而明詩抗瓊珶以和予兮指潛淵而爲期執拳拳之欵實兮懼斯靈之我欺感交甫之棄言悵猶豫而狐疑収和顏以靜志兮申禮防以自持於是洛靈感焉徙倚徬徨神光離合乍陰乍陽擢輕軀以鸐立若將飛飛而未翔踐椒塗之郁烈兮步衡薄而流芳超長吟以慕遠兮聲哀厲而彌長爾乃眾靈雜逯命疇嘯侶或戲淸流或翔神渚或采明珠或拾翠羽從南湘之二姚兮攜漢濵之遊女嘆防媧之無匹兮詠牽牛之獨處揚輕袿之倚靡兮翳修袖以延佇體迅飛子敬好冩洛神賦人間合有數本此其一焉寶歷元年正月廿四日起居郎栁公權記

趙吳興曾得洛神十三行於陳集賢灝自題此晉時麻牋思陵極力搜訪僅獲九行百七十六字故米友仁跋作九行宋末賈似道復得四行七十四字欲續於後則於九行之跋不相屬遂以四行別裝於後以悅生印及長字印款之今此本不知猶在人間否余所摹秀州項子京藏是宣和譜中所収吳興雲更有唐人臨本後有栁公權跋亦神物也視世所傳十三行宋搨何啻霄壤耶其昌

王子敬書洛神賦十三行

子敬好冩洛神賦人間合有數本此其一焉寶歷元年正月廿四日起居郎栁公權記

天祐元年五月六日堂侄孫中書侍郎同中書門下平章事判戶部防續題王子敬洛神賦帖後獻之洛神賦眞迹遺頭尾外得一十三行都二百五十字重加整背祥符八年八月十日周越記子敬能作方丈字觀其細書巧妙方丈不足爲大令右軍法𨿽同其放肆豪邁大令差異古人用功精深所以絕迹也治平三年三月廿八日襄

外錄

君謨書錄云向聞子敬洛神賦猶有數百字及今見眞迹乃知二王之後論書者莫不宗尙其法褚遂良得之最多

書畫舫云越州人家藏洛神賦全本是子敬小楷用烏絲欄冩成

晉中書令王獻之洛神賦十三行

晉王獻之所書洛神十三行二百五十字人間止有此本是晉時麻牋字畫神逸墨采飛動紹興間思陵極力搜訪僅獲九行百七十六字所以米友仁跋作九行定爲眞迹宋末賈似道執國柄不知何許復得四行七十四字欲續於後則與九行之跋自相乖忤故以紹興所得九行裝於前仍依紹興以小璽款之卻以續得四行裝於後以悅生胡盧印及長字印款之耳孟頫數年前竊祿翰苑因在都下見此神物托集賢大學士陳公灝委曲購之旣而孟頫告歸延祐庚申忽有僧闖門持陳公書並此卷數千里見遺云陳公意甚勤勤也陳公誠磊落篤實之士不失信於一言豈易得也因並及之至治辛酉旣裝池適老病不能跋壬戌閏五月十八日雨後稍涼力疾書於松雪齋趙子昻跋

外錄

松雪齋集云又有一本是宣和書譜中所収七璽完然是唐人硬黃紙所書紙略髙一分來亦同十三行二百五十字筆畫沈著大乏韻勝余屢嘗細觀當是唐人所臨後卻有栁公權跋兩行三十三字云子敬好冩洛神賦人間合有數本此其一焉寶歷元年正月廿四日起居郎栁公權記所以吾不敢以爲眞迹者蓋晉唐紙異亦不可不知也

王大令洛神賦別本

外錄

董逌書洛神賦別本云今世所傳洛神賦余見者四本矣𨿽王和甫家者號最勝結字疏宻得法然不若此書亦自與周子發家者稍異子發謂子敬愛書洛神賦人間宜有數本似未見其餘也昔馬澄評右軍書謂勸進洛神賦諸書十餘種皆作今體知逸少嘗書此賦子敬當是習其家學耳然書錄不記子敬洛神賦其傳之失實將後人模搨不可知也字法端勁是書家所難偏傍自見不相映帶分有主客趣鄕整嚴非善書者不能也大觀元年正月爲安希古書

晉太宰中書令王獻之十二月帖【黃麻紙本】

十二月割至不中秋不復不得相未復還慟理爲卽甚省如何

襄陽米芾家藏法書經梁唐禦府歷代賞鑑之家傳之有緒

外錄

米氏書史云子敬十二月帖何慶等大軍下一印曰鐸書是唐相王鐸印後有君倩字前有絹小帖是褚遂良題曰大令十二月帖此帖運筆如火筯畫灰連續無端末如不經意所謂一筆書天下子敬第一帖也元與快雪相連蘇太簡家物上有國老才翁子美題跋云鹵僧守一所藏先令以命服得之子美子激字志東與余分藏以書畫寶玩易之

書畫舫云獻之中秋帖捲藏於檇李項氏子京自有跋細看乃唐人臨本非眞迹也卷首節去十二月等六字亦無米贊可考第裝背褾錦則宣和舊物也豈南宮寶帖元末曽輸入大內邪

又云大令書法如丹穴鳯舞淸泉龍躍精宻淵巧出於神化而其遺墨絕少考之米氏書史寶章待訪錄自可槪見所載中秋一帖向在檇李項氏或曰非眞迹也其後跋尾卻勝

王大令中秋帖【內府収藏黃紙本髙八寸闊三寸八分墨林祕玩】

中秋不復不得相未復還慟理爲卽甚省如何然勝人何慶等大軍

大令此帖米老以爲天下第一子敬書又名爲一筆書前有十二月割等語令失之又慶等大軍以下皆闕余以閣帖補之爲千古快事米老嘗云人得大令書割剪一二字售諸好事首以此古帖每不可讀後人彊爲牽合深可笑也甲辰六月觀於西湖僧捨董其昌題

閣帖已至也分張可言止系此後令離而爲二自余始正之刻之戲鴻堂帖

王子敬奉書帖【原文不錄】

外錄

文休承嚴氏書畫記云獻之眞迹世不多此書曾在吳中見之大令得意筆也余嘗摹一過

王大令冠軍帖

承冠軍故爾不覺轉勝炙無所覺憂馳深汝燋悚可言外錄

東坡志林云世傳王子敬帖有黃柑三百顆之語此帖乃在劉季孫家景文死不知令在誰家矣韋蘇州有詩書後欲題三百顆洞庭須待滿林霜蓋蘇州亦見此帖也余亦嘗有詩與景文云君家子敬十二字气壓鄴侯三萬籖劉季孫景文平之子也慷慨奇士博學能詩僕薦之得隰州以沒哀哉嘗有詩寄僕四海共知霜髩滿重陽能插菊花無死之日家無一錢但有書三萬軸畫數百幅耳寶晉英光集跋羲獻帖云栁誠懸得大令之書於太宗卷首連於大令之後可以鑑矣復得右軍兩行反謂又一帖是誤以羲之爲獻之又曾見跋馮當世西升經實非閻褚能書未必能別猶歐虞之於唐以書名天下而不任識書魏鄭公無書名乃同褚遂良爲貞觀書證凡經貞觀収者後世以爲無僞識者以此爲鑑癸未玉堂竹齋太常博士米芾記

廣川書跋董逌書子敬雜帖云子敬書如河間年少自不拘束此當行艸中也宋孝武學書或眞行章艸雜在一紙或重作數字或學前輩名人能書者而子敬詩賦贊論亦入此書大似未能得子敬當處此可與論書法之至邪謝太傅善書不重子敬每作好書謂必被賞太傅徑輒題後以答之嘗問子敬君書何如右軍曰故當勝安曰物論殊不爾子敬曰世人那得知此帖超軼陵突似欲出其家學宜諸人有逸气過父之語也

唐通天進帖模本【唐李綽尙書故實云宰相石泉公王方慶進時萬歲通天二年】十代再從伯祖晉右軍將軍羲之書

十一月十三日羲之頓首頓首頃遘姨母哀哀痛摧剝情不自勝柰何柰何因反慘塞不次王羲之頓首頓首初月十二日山陰羲之報近欲遣此書停行無人不辧遣信昨至此且得去月十六日書𨿽逺爲慰過囑卿佳不吾頃患殊劣方渉道憂悴力不具羲之報

臣十代叔祖晉侍中衛將軍薈書

薈頓首【闕】

吾腫【闕】甚無賴力不【闕】頓首

臣九代三從伯祖晉黃門郎徽之書

二日告【闕】氏女新月哀摧不自勝柰何柰何念痛慕不可任得疏知汝故異惡懸心雨濕熱復何似食不吾牽勞並頓勿復數日還汝比自防力不具徽之等書

姚懷珍

滿騫

臣九代三從伯祖晉中書令憲侯獻之書

廿九日獻之白昨遂不奉別悵恨深體中復何如弟甚頓匆匆不具獻之再拜

太子舍人王琰

牒在職三載家貧仰希江郢所統小郡謹牒

七月廿四日臣王僧啟

翁尊體安和伏慰侍省小兒並健適遣信【闕】小邨自當令卿知吾言之不虛也郭桂陽已至將甲甚精惟王臨慶軍馬小不稱耳比病告皆差耶秋冬不復憂病也遲更知問七月廿七日

臣六代從伯祖齊侍中懿子慈書

得柏酒等六種足下【闕】此已久忽致厚費深勞念【闕】慈【闕】答

唐懷充

範武騎

汝比可也定以何【闕】達東想大小並可行遲陳賜還知汝【闕】吾常耳

臣六代從叔祖梁中書令臨汝安侯誌書

一【闕】申秖有正屬雨气方昏得告深慰吾夜來患喉痛憒憒何【闕】晚當故造遲【闕】諸懷反

萬嵗通天二年四月三日銀靑光祿大夫行鳯閣侍郎同鳯閣鸞臺平章事上柱國瑯邪縣開國男臣王方慶進

右唐人摹王方慶萬嵗通天進帖眞迹一卷金輪禦朝始制十三字今帖嵗月皆用其體唐紙精古此又獨最它帖按唐史天后嘗訪右軍筆迹於方慶家方慶進者十卷凡二十有八人惟羲獻見於此帖所謂十一代祖導十代祖洽九代祖珣八代祖曇首七代祖僧綽六代祖仲寶五代祖騫髙祖規曾祖褒皆軼焉是時則天禦武成殿示羣臣仍令中書舍人崔融爲寶章集以敍其事復賜方慶竇泉述書賦乃謂當復賜時後命盡搨本畱內更加珍飾錦背歸還王氏人到於今稱之故泉有順天矜而永保先業從人欲而不顧兼金之句有建隆新史館印蓋卽當時摹取畱內之本而畀之館中者建中靖國刻歸祕閣續帖有小璽並潁川印而三態備眾妙摹逼天眞亦非它帖可擬淳熙已亥嵗先君在郎省以一端石四畫軸易之韓莊敏家贊曰

洛石赤心以出寶圖燕涎雞晨卽瑞制書有奕王門南土華腴獻其家珍陳於【闕】除筆法之神匪臨伊摹史館之儲尙其不誣倦翁嶽珂書

右唐摹王氏進帖嶽氏具言始末傳信傳寶爲宜然雙鉤之法世久無聞米南宮所謂下眞迹一等閣帖十防書林以爲祕藏使以摹迹較之彼特土苴耳晉人風裁賴此以存具眼者當以予爲知言好事之家不見唐摹不足以言知書者矣方外張雨謹題

奉上華氏唐摹晉帖九種蓋雙鉤之精者閣下研心書翰欲煩妙手一一更搨之存於家以見曾閱前代之迹切懇切懇知京行在邇必拔冗可也華亦早晚來取其亦自寶者不宣周再拜徵明契家道誼閣下廿一日

天后朝王方慶進其先十一代眞迹帖今不可復見唐人摹本猶或有存者余友文徵仲又以雙鉤法摹得之間出示余晉宋風致宛然可想恍疑孫叔敖之復生蔡中郎之不死也吾何幸得觀之然王氏在晉宋齊梁之間代以書名今其後人乃獨拙焉觀此𨿽可喜亦可媿也王鏊敬書

右唐人雙鉤晉王右軍而下十帖嶽倦翁謂卽武后通天時所摹以畱內府者通天扺今八百四十年矣而紙墨完好如此唐人雙鉤世不多見況此又其精者固當爲唐法書第一但宋諸評書家略無論及者緣自建隆以來世藏天府至建中靖國入石始流傳人間宜乎不爲米黃諸賢所賞也此書承傳之詳具倦翁跋語元世在其從孫仲遠處不知何時歸無錫華氏吾鄕沈周先生從華假歸俾徵明重摹一過自顧拙劣安能得其彷佛然視建中石本差爲近似爾

摹書得在位置失在神气此直論下技耳觀此帖云花滿眼奕奕生動並其用墨之意一一備具王氏家風漏泄殆盡是必薛稷鐘紹京諸名手雙鉤塡廓所云下眞迹一等項庶常家藏古人名迹𨿽多知無逾此文徵仲髦年作蠅頭跋尢可寶也萬曆壬子董其昌題

桓溫

晉桓大司馬旱燥帖【楮紙本】

臣溫言今東道地梁間又旱燥殊艱難人力可速而於公私爲美謂不在便臺臣溫言

右旱燥帖晉臣溫手迹字法淳古無俗韻亦一代佳札臣之事君以忠而已非貴乎虛拘苛禮也古者奏事乃用親札而不以繁文爲盡恭蓋君臣之義同父子各無所疑通其情實之爲美於溫此帖可見紹興戊午四月初四日臣米友仁恭題

謝安

謝太傅八月五日帖

八月五日告淵朗廓攸靖允等何啚酷禍暴集中郎奄至逝沒哀痛崩慟五情破裂不自堪忍痛當柰何當復柰何汝等知慕斷絕哀咷深至玆可爲心柰何柰何安疏

唐太宗題贊【今逸】

謝安書【宋太宗宸翰】

右晉太傅南郡公謝安字安石書六十五字四角開元小璽禦府書也永存珍祕印入唐相王涯家翰林之印建中禦府所用更兵火水土之劫者八百年歷代得以保之必有神防元祐中見晉十三帖於太師李瑋第云購於侍中王貽永家太宗皇帝借其藏書模閣帖但取郗愔兩行余王戎陸云晉武帝王衍及此謝帖謝萬帖共十二帖皆不取模版余特愛此帖欲博以奇玩議十年不成元符中歸翰長蔡公建中靖國元年二月十日以余篤好見歸餘年辛卯今太嵗辛巳大小運丙申丙辰於辛夘月辛丑日【餘生辛丑月】丙申時獲之此非天耶米芾記

家藏晉王謝眞迹五軸唐文皇而下名書甚眾王謝帖唐梁禦府物璽跋宛然每開卷使人目動心驚也因作謝帖贊云

山林妙寄巖廊英舉不繇不羲自發淡古有赫太帝天造翰藝末下龍迹震驚天地【有我太宗跋也】芾

外錄

米氏書史云余閱書白首無魏遺墨故斷自西晉晉賢十三帖【瑚网作十四帖】檢校太師李瑋於侍中王貽永家購得第一帖張華眞楷鐘法次王濬次王戎次陸機次欷鑑次陸統表晉元帝批答次謝安次王衍次右軍次謝萬兩帖次王珣次臣詹晉武帝批答次謝方回次欷愔次謝尙內謝安帖有開元印縫兩小璽建中翰林印安及萬帖有王涯永存珍祕印大捲前有梁秀収閱古書印後有殷浩印殷浩以丹梁秀以赭是唐末賞鑑之家其間有太平公主胡書印王溥之印自五代相家寶藏侍中國壻丞相子也

又云太宗皇帝文徳化成情無他好畱意翰墨潤色太平淳化中嘗借王氏所収書集入閣帖十卷內欷愔兩行二十四日帖乃此卷中者仍於謝安帖尾禦書親跋三字以還王氏其帖在李瑋家餘同王渙之飲於李氏園池閱書畫竟日末出此帖棗木大軸古靑藻花錦作標破爛無存模晉帖上反安冠簮樣古玉軸余尋制擲棗軸池中折玉軸王渙之加糊共裝焉一坐大笑要余題跋乃題曰李氏法書第一亦天下法書第一也

又云薛書來云購得錢氏王帖余答以李公炤家二王以前帖宜傾囊購取寄詩云歐怪禇妍不自持猶能半蹈古人規公權醜怪惡札祖從玆古法蕩無遺張顚與栁頗同罪鼓吹俗子起亂離懷素獦獠小解事僅趨平淡如盲醫可憐智永研空臼去本一步呈千嗤已矣此生爲此困有口能談手不隨誰云心存乃筆到天工自是祕精微二王之前有髙古有志欲購亡髙貲殷勤分語薛紹彭散金購取重跋題薛和云艸聖神縱手自持心潛模範識前規惜哉法書垂世久妙帖堂堂或見遺寶章大軸首尾具破古欺世完使離當時鑑目獨子著有如痼病工難醫至今所収上卷五流傳未免識者嗤世間無論有晉魏幾人解得眞唐隋文皇鑑定號得士河南精識能窮微卽今未必無禇獠寧馨動欲千金貲古囊織褾可復得白玉爲躞黃金題蓋爲子弟索重價難購也

東坡手柬與米元章云某食則脹不食則羸甚昨夜通旦不交睫端坐飽蚊子耳不知今夕云何度示及古文幸甚謝帖未敢輕跋欲書數句了無意思正坐老謬耳眠食皆未佳無緣遂東當續拜簡東坡云唐太宗購晉人書自二王而下僅千軸蘭亭文以玉匣葬昭陵世無復見餘皆在祕府至武后時爲張易之兄弗所竊換遂流落人間多在王涯張延賞家涯敗時爲軍人所劫奪取金玉軸而棄其書余嘗於李都尉瑋處見晉人數帖皆有小印涯字意其爲王氏物也有謝尙謝鯤王衍等皆奇而夷甫獨超然若羣鶴聳翅欲飛而未起也趙子昻云米南宮臨謝太傅慰問帖捲後有不覻本寫四字芾芾印跋云米老書振迅飛騫書家之豪也此帖中年眞迹殊可玩賞

書畫舫云謝安書品前人原列羲獻之下米元章眼空百世不妄許可至以髙古目之謂出二王之上宜傾囊購取及觀八月五日帖一洗書家蹊徑益知米公之言爲可信也或云米跋系眞迹謝書唐人所模未知然否

南朝宋

謝靈運

謝康樂古詩帖【五色箋】

東明九芝蓋北燭五云車飄颻入倒景出沒上煙霞春泉下玉雷靑鳥向金華漢帝看桃核齊侯問棘花【集作棗】應逐上元酒【集作上元應送酒】同來訪蔡家

北闕臨丹水【丹集作】南宮生絳雲【生集作坐】龍泥印玉簡【集作防】大火鏈眞文【大集作天】上元風雨散中天歌吹分虛駕千尋上空香萬里聞【右二首見庾信集步虛詞】

王子晉贊

淑質非不麗難以之百年儲宮非不貴豈若上登天王子愛淸曠區中實囂諠旣見浮丘公【旣集作異】與爾共紛繙【集作繽翻】

巖下一老公【集作翁】四五少年贊

衡山采藥人路迷糧亦絕忽過巖下坐正見相對說一老四五少僊隱不可別其書非世教其人旣賢哲【旣作必】伯英妙迹永絕之後隋唐能書者論艸聖惟言永禪師張長史而已今觀此卷始知元气在天壤間代不乏人但藝有專兼流傳有顯晦耳豈謝公以佳詩雅韻掩其書名耶況宣和宸翰內外簽題玉璽於軸幹皆金譜中論評又備極推慶仰神物感惠難勝值而有之此生之幸防也不媿惡拙僭書卷末時至正庚子防賔節日前翰林國史院檢閱官榮僧肇燻香敬題

右題中已極詳備如此余又嘗見宋嘉祐年不全拓墨本亦以爲臨川內史謝康樂所書妙入神品今幸獲覩眞迹殆不虛語筆勢縱逸使人眞有淩雲之想書於五色箋上其箋大不盈尺上有五代以前印璽爲庸人擦去可惜裝背錯序細尋繹之方能成章第前二篇見近世所刊六朝人詩庾信集味其詞气頗不類謝公爲可疑深媿淺陋不能考訂以破數百年之惑而使妙迹不遇知音悲夫墨林子項元汴

南朝梁

武帝

梁武帝異趣帖【冷金牋本】

愛業愈深一念修怨永墮異趣君示

右梁武帝異趣帖冷金紙上書全學王子敬家法自隋唐迄宋元流落民間未知名我朝萬曆初藏韓存良太史家得董宰刻石戲鴻堂中而始顯其後王肯堂王野攺題爲子敬眞迹非也崇禎紀元元旦之又明日朝延世兄出以相示爲之擊節嘆賞漫成口號云異趣兩行十四字气壓千秋百萬籖王家此事差前列平復曹娥堪並肩晉書一變玆其附庸張醜

陶景

陶隱居黃庭外景經【小楷書原文不錄】

外錄

雲煙過眼錄云張與可斯立號繡江所藏陶隱居小字黃庭外景經元謝起翁物

書畫舫云震澤王氏世傳陶隱居黃庭外景經楷法俊逸翩翩不羣原系張與可故物云與可號繡江前元名士生平寶祕蕭子云進寫古文啟眞迹及此

陶貞白畫板帖【原文不錄】

外錄

研北雜誌云郭右之家陶隱居畫板帖凡四十三字全似瘞鶴銘卷首有李伯時寫隱居眞今在梁谿倪元鎭所

廣川書跋董逌書黃學士瘞鶴銘後云黃伯思學士以瘞鶴銘示予世謂晉右軍將軍王逸少書歐陽公疑華陽眞逸唐顧況道號然逸少逋翁其書可見不與此類嘗考次其年羲之生晉惠帝大安二年癸亥嵗至穆帝升平五年辛酉卒當五十九年而成帝咸和九年太嵗在甲午逸少當三十二嵗逮四十九年辛亥始去防稽其時未嘗至朱方華陽又非其郡邑所望不得以此爲稱顧況卒於貞元末當元和七年爲壬辰九年爲甲午良不及也上推壬辰嵗爲天寶十一載況當兒穉其號華陽乎蓋自貞元以後皆不合於此昔陶景嘗以其居華陽觀故自號華陽隱居貞白平時著書不稱建元直以甲子紀其嵗今曰壬辰嵗得之山陰甲午嵗於朱方壬辰當天監十一年甲午則其十三年也隱居以天監七年遊海嶽往防稽來永嘉至十年還茅山十二年弟子周子良仙去貞白作傳卽十一年在華陽此其可知也或曰茅山碑前一行貞白自書與令銘甚異則不得爲陶隱居所書然華陽眞逸特其撰銘若其書者上皇山樵也四人各以其號自別固不得識其姓名疑皆隱君子也然其書在江巖石壁摹榻最難又石摧壓其上人不得至風雨霜雪不及故字畫至今尙完或疑梁以書傳逮六百年不應如新刻於石今求銘後王瓚書蓋自貞觀至今亦無譌缺貞觀去梁未久可考而知也

無名氏

梁摹樂毅論

樂毅論夏侯泰初

世人多以樂毅不時拔莒卽墨爲劣是以敍而論之夫求古賢之意宜以大者遠者先之必迂回而難通然後已焉可也今樂氏之趣或者其未盡乎而多劣之是使前賢失指於將來不亦惜哉觀樂生遺燕惠王書其殆庶乎機合乎道以終始者與其諭昭王曰伊尹放大甲而不疑大甲受放而不怨是存大業於至公而以天下爲心者也夫欲極道之量務以天下爲心者必致其主於盛隆合其趣於先王茍君臣同符斯大業定矣於斯時也樂生之志千載一遇也亦將行千載一隆之道豈其局迹當時止於兼並而已哉夫兼並者非樂生之所屑彊燕而廢道又非樂生之所求也不屑茍得則心無近事不求小成斯意兼天下者也則舉齊之事所以運其機而動四海也夫討齊以明燕主之義此兵不興於爲利矣圍城而害不加於百姓此仁心著於遐邇矣舉國不諜其功除暴不以威力此至徳全於天下矣邁全徳以率列國則幾於湯武之事矣樂生方恢大綱以縱二城牧民明信以待其獘使卽墨莒人顧仇其上願釋干戈賴我猶親善守之智無所之施然則求仁得仁卽墨大夫之義也任窮則從微子適周之道也開彌廣之路以待田單之徒長容善之風以申齊士之志使夫忠者遂節通者義著昭之東海屬之華裔我澤如春下應如艸道光宇宙賢者托心鄰國傾慕四海延頸思戴燕主仰望風聲二城必從則王業隆矣𨿽淹畱於兩邑乃致速於天下不幸之變世所不圖敗於垂成時運固然若乃逼之以威劫之以兵則攻取之事求欲速之功使燕齊之士流血於二城之間侈殺傷之殘示四國之人是縱暴易亂貪以成私鄰國望之其猶豺虎旣大墮稱兵之義而喪濟弱之仁虧齊士之節廢亷善之風掩宏通之度棄王徳之隆𨿽二城幾於可拔霸王之事逝其遠矣然則燕𨿽兼齊其與世主何以殊哉其與鄰敵何以相傾樂生豈不知拔二城之速了哉顧城拔而業乖豈不知不速之致變顧業乖與變同由是言之樂生不屠二城其亦未可量也

余所見樂毅論宋搨本及唐貞觀摹眞迹二本皆無付官奴三字獨此有之初甚完好聞吳氏購時主人故漫之殊可惋惜智永跋所云梁世摹出天下珍之卽此帖也自余定爲梁摹以俟知者董其昌觀並題

唐人雙鉤稱爲絕詣余往亦嘗見鐘太傅薦季直表與右軍快雪時晴諸帖時不免有滯膩處獨此樂毅論筆勢流麗神彩煥發無異書者非工書家又非不問嵗月必逼古人安能爲此卽使右軍復生當爲撫掌矣毘陵唐鶴徵

余生平好古所見法書頗多海內所藏眞楷惟韓宗伯家有墨迹樂毅論韓長公攜都門每過官署必出一玩較之餘藏者字稍大賈亦貴重余此卷已著蘭亭攷米友仁跋乃米元章所藏之物梁摹樂毅論爲正書第一其捲有吳朱僧權鑑賞紹興印信又有米氏印章非此卷而何不知何幸得落予手王太史宇泰多方欲得之餘實不能割捨借摹入石𨿽曰刻成與餘淸齋石刻差別遠絕此卷在余所藏三十載尙未盡知深奧處偶病間細閱數次神彩煥發而肥瘦相停余年六十有一方眞知其妙也宋搨本余有至佳者安能與此卷比論眞希世之物非千金不可輕棄也當同定武蘭亭行書第一並傳此二卷眞是性命可輕至寶是寶餘淸齋有此藏書之願足矣子子孫孫宜世守不負余生平苦心蹤迹海內奇品也餘淸齋主人吳廷敬題

昔人書法以雙鉤廓塡爲下眞迹一等樂毅論是王右軍正書第一而此卷鋒鎩精到神明邁逸與墨迹無異不意垂老覩此罕物天啟初同錢宮諭觀褚河南眞迹於吳謇叔家以爲妙絕然字稍大當知此更爲逼眞矣連叔持示余西湖僧捨命顓兒向搨一過書而歸之崇禎戊寅小暑偈庵道人程嘉燧書

外錄

瑚网云濟南邢侗二跋已刻餘淸齋法帖內故不贅入峕崇禎己卯夏仲項氏出此帖索價六十金較吳江村定值三百鎰廉矣恨乏阿堵僅畱覽數日

南朝陳

釋法極

僧智永月儀帖

獻歳將終靑陽應節和風動物麗景光輝翠栁舒鱗紅桃結綬想弟優遊勝地縱賞嘉賔酌桂醑以申心玩琴書而寫志無令披聚敍防何期謹遣一介希還數字外錄

研北雜誌雲伯雨嘗購得孟子舟禦史所藏僧智永月儀獻嵗帖行間細書釋文特妙前後有明昌七印泥金題籖今在梁谿倪元鎭家黃長睿以爲呵筆所書卽此帖也

陳僧智永書歸田賦【眞艸書原文見趙子昻帖】

外錄

米氏書史云智永眞艸歸田賦在襄陽魏泰處後有一跋題雲開成某年白馬寺臨一過潭記白麻紙書世人収智永書未有若此眞也虞世南出於此書魏誤題曰虞世南書耳

蘇東坡云永禪師欲存王氏典型以爲百家書祖故舉用舊法非不能出新意求變態也然其意已溢於繩墨之外矣謂下歐虞恐非至論若復疑其臨仿又出此論下矣

書評云六朝名人書法智永之精熟尙遜子云之飄舉亦猶唐賢遺墨褚李之天資遠勝陸顏之學力也

書畫彚考卷六﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷七

刑部左侍郎卞永譽撰

書七

唐

太宗

文皇晚來手勑

晚來腫勢漸歇肉色如故體中亦自勝昨日思卿等爲憂略此相報勑

唐文皇手詔贊余以右軍帖於王晉卿家易唐文皇手詔因贊之曰龍彩鳯英天開日升亟戡多難力致太平云章每發目動神驚元丰乙丑楚米芾書

唐太宗英睿不羣所學輒便過人計神堯初定四海太宗年二十許爾字畫已能如此所以末年詔勅有魏晉之風亦是富貴後能不廢學爾崇寜元年閏月初六日當塗江口折栁亭中書【山谷題跋】

外錄

藝苑巵言云唐文皇以天下之力募法書以取天下之才習書學而不能脫人主面目元徽亦然智永不能脫僧气歐陽率更不能脫酸饀气旭素顏栁趙吳興不能脫俗气兩晉宋齊之間可以脫矣書畵舫云文皇書法逺接右軍有論筆法一篇文論精確後學所當模範者也至以禊序殉非羮墻前哲者不能余近見其晚來手勅眞迹深逺絕倫足稱墨池云仍之盛

又云唐文皇創業之後畱心八法書學自是過人其晚來手勅一通用黃麻箋書之今在韓存良太史家宋祕府故物也右帖全仿右軍風神散朗品在宋思陵上屢欲告假刻石卒未得

宗

唐明皇禦書鶺鴒頌

鶺鴒頌俯同魏光乘作

朕之兄弟惟有五人比爲方伯嵗一朝見𨿽載崇藩屏而有暌談笑是以輟牧人而各守京職每聼政之後延入宮掖申友於之志詠常棣之詩邕邕如怡怡如展天倫之愛也秋九月辛酉有鶺鴒千數棲集於麟徳之庭樹竟旬焉飛鳴行搖得在原之趣昆季相樂縱目而觀者久之逼之不懼翔集自若朕以爲常鳥無所志懷左淸道率府長史魏光乘才雄白鳯辯壯碧雞以其宏達博識召至軒檻預觀其事以獻其頌夫頌者所以揄揚徳業褒贊成功顧循虛昧誠有負矣美其彬蔚俯同頌云

伊我軒宮奇樹靑蔥藹周廬兮冒霜停雪以茂以恱恣捲舒兮連枝同榮吐緑含英曜春初兮蓐收禦節寒露防渠兮行搖飛鳴急難有情情有餘兮結气淸虛兮桂宮蘭殿惟所息宴棲雍顧惟徳涼夙夜兢惶慙化疎兮上之所教下之所效實在予兮天倫之性魯衛分政親賢居兮爰遊爰處爰笑爰語巡庭除兮觀此翔禽以恱我心良史書兮

勅【押】

外錄

山谷題跋云唐太宗妙於書故髙宗𨿽潦倒怕婦筆法亦極淸勁宗書班班猶有祖父風此如長沙王十世後子孫猶似其祖耳

書畵舫云唐宗禦書鶺鴒頌白麻紙眞迹結媾精謹筆法縱橫迥出吾家思陵禦書之上後有蔡京蔡卞二跋亦妙其山谷跋已亡矣近周敏仲購得一本乃防鉤塡墨者至積時不悟良可嘆也

唐天平範氏柱國誥捲

將仕郎權知幽州良鄕縣主簿範隋

右可柱國

勅朝散大夫尙書水部郎中穆棲梧等渙汗鴻恩必乘其雷雨頒宣爵賞用振其簪纓以爾等列我盛朝累霑需澤各有勞效許其敍錄行慶防勲於是乎在可依前件

咸通二年六月十一日

檢校

司徒

兼中

書令

使中書侍郎兼工部尙書平章事臣杜審權宣奉駕部

郎中

知制

誥臣

王鐸行

奉

勅如右牒到奉行

咸通二年六月十二日

檢校

司徒

兼侍

中使

左僕射兼門下侍郎平章事悰

給

事

中

告將仕郎前權知幽州良鄕縣主簿柱國範隋奉勅如右符到奉行

主事吳亮

員外緘

令史楊鴻

書令使

咸通二年六月日下

右六世祖所受懿宗告也先世文書自經防亂十亡八九此書獨存於三百年干戈之後子孫保之當何如耶紹興三年八月朔裝褙於廣州官舍右朝奉郎權發遣廣東路轉運判官正國謹書積厚者流光積薄者流卑自然之理也範氏自唐咸通柱國起家至我宋紹興嵗凡三百年本支六世文正忠宣二公繼世將相有功徳於本朝所積厚矣流光云來奕葉未艾後世宜有是似者厥惟懋哉新安汪伯彥庭俊題於南粵之衮繡堂紹興三年九月一日

召嗣與觀

昔者郯子能言其祖君子紀之近世譜學幾絕族系弗明重以兵革搶攘士大夫家能保其先世文書者尢鮮惟範氏世緒綿逺譜牒著明而子儀又能保其六世祖命書斯可尙也吳興章傑謹題範氏之先唐則天時位宰相世系甚明咸通柱國蓋苗裔也文正公祖事錢氏以文章顯其後乃益暴耀於皇朝子儀忠宣季子承家濟美當復能光昭前人紹興癸丑嵗九月廿六日李璆謹題範之保姓受氏固逺矣然惇厚於春秋得文子士燮於國朝得文正忠宣焉文子嘗論鐘儀曰稱先職不背本也操土風不忘舊也不背本仁也不忘舊信也仁以接事信以守之𨿽大必濟惟文正忠宣儲慶羨祉奕葉顯美庭多魏絳之金石室富桓榮之車服今子儀郎中廼以尊祖之故保一主簿柱國之誥且惟恐子孫或墜逸之可謂不背本不忘舊得仁信之盡者況有問學以文之有名譽以崇之則踐世官修舊職蓋可拱而竢也異時芝房之詔閟以十襲其有觀者抑必曰君臣之間乃爾耶紹興十五年乙丑五月初二日眉山程惇厚書右子儀六世祖柱國告以其時考之檢校司徒兼中書令使者白敏中以是官爲鳯翔節度使也左僕射兼門下侍郎平章事悰者杜相也以檢校司徒出使也崔鎭襄陽令狐綯使【闕】中而兼侍郎則未之考焉當俟博雅君子紹興已巳三月晦日贛川曾幾書

良鄕公之行事不見於史冊咸通中勲柱國而爲主簿良鄕以其時考之懿宗之立唐室衰矣及文正公之遇慶曆忠宣之遇元祐勲烈名徳蓋不出於偶然者是以論其世也申呂稽中書

柱國公行事𨿽不見於史冊然至文正公忠宣公裁四世五世耳徳業盛大閥閱光華爲皇朝望族則祖風家範可想而知矣邵武盧奎書

安中示以唐告元祐書帖臨路獲此奇觀適在海山展讀數過頓覺天池收波云物攺色其欣快可勝言哉固願各以數字自托門下而筆墨不精復困人事且壓以重名殆難措手只欲得一等髙下紙四五幅擕去前路納來也預媿不工耳安中再拜

晉範宣子敍其家世自虞夏商周迄晉之主盟保姓受氏以爲不朽而魯穆叔難之曰太上有立徳其次有立功其次有立言是之謂不朽本朝範氏如文正忠宣盛徳偉烈忠言嘉謨旣卓然不可企及而傳系之逺又如此則二子所謂不朽者兼得之矣嗚呼盛哉紹興壬戌中元日揭陽劉昉謹題漢唐以時用武功爵用散官用勲尙矣唐故事有宰相而階將仕郎今良鄕公𨿽主簿而勲乃柱國其踐歷也深矣惜夫史之闕文也紹興廿五年七月十八日吳興劉岑書

範氏以唐載初元年由春官尙書同鳯閣鸞臺平章事未幾以直道與魏元同相繼以忠死謂宜有後至咸通初裔孫始以丞麗水知名於史此則未丞麗水時告也然名位不稱至本朝而後文正忠宣始相望而出焉時元臣傳曰公侯之子孫必復其始信矣哉給事中沨者王沨也檢校司徒兼侍中出使者幽州節度張允伸也豈侍郎曾公偶忘之歟隆興元年二月六日崇仁吳曾謹書

柱國公告史失其姓名治行無所稽考然四世之後有文正公五世之後有忠宣公積慶流澤可想見其人子儀郎中奉以周旋不敢失墜是能保其家者傳之云仍與王氏寶章較世系之逺近固無難也紹興丁卯仲春東郡趙奇謹書

皇朝輔相如文正公忠宣公天下皆知尊仰今觀其上世唐咸通中柱國告又知其世徳之逺也谷梁子云徳厚者流光信矣夫紹興十八年正月二十五日左承議郎主管臺州崇道觀許忻謹題惟範氏逺有世序自唐柱國五世而至忠宣公可謂祿之大者今湖北漕使忠宣防子也一日出示咸通柱國之誥則其保姓豈特守宗祊而已哉光輔累朝代爲興家其祝史陳信於神無媿辭矣紹興嵗乙丑月丙戌日丙辰鐡石翁宋瀚書君子之澤盡於五世自柱國至文正公四世矣復生忠宣公世濟其美百世之後聞其風者皆足以興起今湖北運使忠宣公之季子善繼前修有祖風烈徳澤之久不知何時而已耶宣子謂世祿爲不朽穆叔告之以立言若聖宋之範氏其眞不朽者歟紹興十六年三月望日髙宻周聿書

歐陽文忠公嘗作家譜序曰自唐末之亂士族亡其家譜今𨿽顯族名家多失其世次譜學由是廢絕因知干戈擾攘之際能保其譜系者鮮矣竊觀運使公所收六世祖柱國誥命卽唐懿宗朝所賜珍藏至今傳之子孫俾知世次且欲屬而不絕可謂知尊祖者矣嘆服之次輒書卷末以贊盛美云時紹興十六年嵗次丙寅正月六日滹陽馬居中謹題

靖康亂後人家圖籍亦一厄靡有孑遺良鄕主簿命官牒唐咸通中所頒不知幾厄矣而能不失墜此範氏之佩筆算囊也如古鼎彛甗鬲宜永寶云申呂堅中謹觀

柱國時爲鉤稽時勲已及此而行事無聞於傳記數世之後廼有文正公忠宣公爲之子孫愚知柱國有隠徳矣紹興辛酉中冬八日秦國吳叔之謹題

良鄕府君當唐之末世不可以有爲之時不辭小官蓋有以也文正公參預仁宗大政忠宣公兩相元祐致本朝盛治之極孔子曰邦無道富且貴焉恥也良鄕以之邦有道貧且賤焉恥也文正忠宣以之事𨿽殊而道實同焉右朝奉大夫主管臺州崇道觀賜緋魚袋趙戩謹跋

太守範公出示家藏唐咸通柱國告柱國四世孫卽文正公也五世孫卽忠宣公也二公碩大光明厥先以昌何修而克臻此豈非好是正直之效歟先都運郎中文正之孫忠宣之子承六世令緒名位𨿽未云究乃克謹守家法以貽後人至公爲七世於戱盛哉使文正忠宣家法永存𨿽百世益昌可也繼二公者烏知不在公乎淳熈元年三月戊子朔譚惟寅敬書

文正忠宣繼世之美人知起敬今觀柱國唐誥已有聞於四世之上諸公又推之載初相系家世久逺可謂莫之與京忠宣至春官常伯亦四世正爾鼎貴蓋未易量也髙士亷志氏族以崔氏居第一特以其久故也矧名徳相望者耶嘉定丙子季春六日眉山任希彛敬書

云津範祕書以先太師文正魏國公五世祖知良鄕縣主簿上柱國唐誥見示索詩爲賦古吳西樓湯仲友頓首

麗水勾稽兼柱國大唐官制未及詳誥詞歷歷多稱美史傳寥寥孰補亡萬里山河從換主一門徳澤自流芳地靈會見生人傑不特斯文五世昌制詞最爲近古秦漢以來廢之至唐而復舉焉玆一權良鄕縣主簿而諄切以命之臣下其有不激勵者乎抑勲官創於戰國至唐乃爲虛名然必加於有勞者宜主簿之後嗣永昌也至順三年夏五月宛平曹鑑跋

髙昌偰玉立拜觀

虞世南

虞伯施東觀帖【楷書】

太子中舍人行著作郎臣虞世南奉

勅撰並書

微臣屬書東觀預聞前史若乃知防其神惟睿作聖妙之境希夷不測然則三五疊興典墳斯著神功聖迹可得言焉自肇立書契初分爻象委裘垂拱之風革夏剪商之業𨿽復質文殊致進讓罕同靡不拜洛觀河膺符受命名居域中之大手握天下之圖像雷電以立威刑法陽春而流惠澤然後化漸八方令行四海未有偃息鄕黨棲遲洙泗不預帝王之錄逺迹胥史之儔而徳侔覆載明兼日月道藝微而復顯禮樂施而更張窮理盡性光前絕後垂範百王遺風於萬代猗歟偉與若斯之盛者也夫子膺五緯之精踵千年之聖固天縱以挺質稟生徳而降靈載誕空桒自標河海之狀才勝逢掖克秀堯禹之姿知微知章可久可大爲而不宰合天道於無言感而遂通顯至仁於藏用祖述先聖憲章往哲夫其道也固以孕育陶均苞含造化豈直席卷八代並吞九丘而已哉𨿽亞聖鄰幾之智仰之而彌逺亡吳霸越之辯談之而不及於時天歷浸微地維將絕周室大壞魯道日衰永嘆時囏實思濡足遂廼降迹中都俯臨司防道超三代止乎季孟之間羞論五霸終從大夫之後固知棲遑弗已志在於求仁危遜從時義存於拯溺方且重反淳風一匡末運是以載贄以適諸侯懷寶而遊列國覽不極應物如響辯飛於石函驗集隼於金櫝觸舟旣曉專車能對識罔象之在川明商羊之興雨知來藏往一以貫之但否泰有時逹人所以知命捲舒惟道明哲所以周身牖裏幽憂方顯姬文之徳夏臺羈紲弗累商王之武陳蔡爲幸斯之謂歟於是自衛反魯刪書定樂贊易道以測精微修春秋以正褒貶故能使紫微降光丹書表瑞濟濟焉洋洋焉充宇宙而洽幽防動風雲而潤江海斯皆紀乎竹素懸諸日月旣而仁獸非時鳴鳥弗至哲人云逝峻嶽已隤尙使泗水卻流波瀾不息魯堂餘響絲竹猶傳非夫體道窮神至靈知化其孰能與於此乎自時厥後遺芳無絕法被區中道濟天下及金冊斯誤玉弩載驚孔教已焚秦宗亦墜漢之元始永言前烈褒成爰建用光祀典魏之黃初式遵故訓宗聖疎爵允緝舊章金行水惪亦存斯義而晦明匪一屯亨逓有筐筥蘋蘩與時升降靈宇虛廟隨道廢興炎精失禦蜂飛蝟起羽檄交馳經籍道息屋壁無存書之所階基絕函丈之容五禮六樂剪焉煨燼重至教允屬聖期大唐運膺九五基超七百赫矣王猷蒸哉景命鴻名盛烈無得稱焉皇帝欽明睿哲參天兩地廼聖廼神允文允武經綸云始時惟龍戰爰整戎衣用扶興系神謀不測妙算無遺濟艱難平壹區宇納蒼生於仁壽致君道於堯舜職兼三相位總六戎珪乘石之尊朱戶渠門之錫禮優往代事逾恆典於是在三睠命吹萬歸仁充隆帝道丕承鴻業明玉鏡以式九圍席蘿圖而禦六辯夤奉上肅恭淸廟宵衣昃食視膳之禮無方一日萬機問安之誠彌篤孝治要道於斯爲大故能使地平天成風淳俗厚日月所照無思不服憬彼獯戎爲患自古周道再興僅得中算漢圖方逺才聞下冊徒勤六月之戰侵軼無懕空盡貳師之兵憑淩滋甚皇威所被犁興睠納空山盡漠歸命闕庭充仭槁街塡委外廐開辟已來未之有也靈臺偃伯玉關虛候江海無波烽燧息警非煙浮漢榮光莫河楛矢東歸白環西入猶且兢懷夕惕馭朽納隍卑宮菲食輕傜薄賦斵雕反朴抵璧藏金革舄垂風綈衣表化歷選列辟旁求遂古克已思治曾何等級於是眇屬聖譽凝心大道以爲括羽成器必在膠雍道徳潤身皆資學校矧廼入神妙義析理微言厲以四科明其七教懿徳髙風垂裕斯逺而棟宇弗修宗祧莫嗣用紆聼覽爰髮絲綸武徳九年十二月廿九日有詔立隋故紹聖侯孔嗣哲子徳綸爲褒聖侯乃命經營惟新舊阯萬雉斯建百堵皆興揆日占星式規大壯鳳甍鶱其特起龍桷儼以臨空霞入綺寮日暉丹檻窅窅崇防悠悠虛白模形寫狀妙絕人功象設已陳肅焉如在握文履度復見儀形鳳跱龍蹲猶臨咫尺唍爾微笑若聼武城之弦怡然動色似聞簫韶之響襜襜盛服旣覩仲由侃侃禮容仍觀衛賜不疾而速神其何逺至於仲春令序時和景淑皎絜璧池圓流若鏡靑蔥槐市總翠成帷淸滌酒致敬於玆日合舞釋菜無絕於終古皇上以幾覽餘暇徧該羣籍廼制金鏡述一篇永垂鑑戒極聖人之用心大訓之微旨妙道天文煥乎畢備副君膺上嗣之尊體元良之徳降情儒術遊心經藝楚詩盛於六義沛易明於九師多士服膺名儒接武四海之內靡然成俗懷經鼓篋攝齋趨奧並鏡云披俱餐泉湧素絲旣染白玉已雕資覆匱以成山導涓流而爲海大矣哉然後知逹學之爲貴而道之由人也國子祭酒楊師道等偃風於聖世聞至道於先師仰彼髙山願宣盛徳昔者楚國先賢尙傳風範荊州文學猶鐫哥頌況帝京赤縣之中天街黃道之側聿興壯觀用崇明祀宣文教於六學闡皇風於千載安可不贊述徽猷被之雕篆乃抗表陳奏請勒貞碑爰命庸虛式揚茂實敢陳舞詠廼作銘云

景緯垂象川嶽成形挺生聖徳實稟英靈神凝气秀月角珠庭探索隱窮幾洞防述作爰備丘墳咸紀表正十倫章明四始系纘羲易書因魯史懿此素王邈焉髙軌三川削弱六國從衡鶉首兵利龍文鼎輕天垂伏鼈海躍長鯨解黻去佩書燼儒坑纂堯中葉追尊大聖乃建褒成膺玆顯命當塗創業亦崇師敬胙土錫圭禮容斯盛有晉崩離維傾柱折禮亡學廢風頽雅缺【闕】夏交馳星分地裂蘋藻莫奠山河已絕隨風不競玉淪亡樽爼弗習干戈載揚露霑闕裏麥秀鄒鄕修文繼絕期之會昌大唐撫運率繇王道赫赫功茫茫天造奄有神器光臨大寶比蹤連陸追風炎昊於鑠元後膺圖撥亂天地合徳人神攸贊麟鳯爲寶光華在旦繼聖崇儒載修輪奐義堂敞經肆紆縈重欒霧宿洞戶風淸雲開春牖日隱南榮鏗耾鐘律蠲絜齍明容範旣備徳音無斁肅肅升堂兟兟讓席獵纓訪道橫經請益帝徳儒風永宣金石

虞永興嘗自謂於道字有悟蓋於發筆處出鋒如抽刀斷水正與顏太史錐畫沙屋漏痕同趣前人巧處故應不傳學虞者輒成算子筆陣所訶以此余非能書能解之耳其昌

外錄

書畵舫云虞永興墨迹稀如麟鳳昔在寶晉評書已有今好事家一字亦無之嘆近聞張修羽家購藏夫子廟堂碑進呈墨本韻致楚楚倘得較閱則夫生今之世得見前人所未見何遽少遜古人耶又云虞伯施夫子廟堂碑原本字多鋒鍔極得右軍遺意宋黃太史詩云孔廟虞書貞觀刻千兩黃金那購得指此本也苐其碑旋經火厄搨本罕存額書大周孔子廟堂之碑者乃是武后勅相王旦翻勒重刻而成便爲第一僞本矣較原本不啻星淵識者辧之虞永興遺迹詩孔廟遺碑直百千汝南枕臥更堪傳空瞻米趙標題語不見前書思惘然

虞伯施汝南公主墓志銘槁

大唐故汝南公主墓志銘並序

公主諱字隴西狄道人皇帝之第三女也天潢疏潤圓折浮夜光之采若木分暉穠華【闕】朝陽之色故能聰頴外發閒明內暎訓範生知尙觀箴於女史言容成則尢習禮於公宮至如怡色就飬佩帉晨省敬愛兼極左右無方加以學殫綈素藝兼鞶紩令問芳猷儀形閨閫年月有詔封汝南郡公主錫重珪瑞禮崇湯沐車服徽章事優前典屬九地絕維四星潛曜毀瘠載形哀號過禮繭纊不襲鹽酪無嗞灰琯亟移陵塋浸逺𨿽容服外變而沈憂內結不勝孺慕之哀遂成傷生之性天道祐仁奚其防漠以今貞觀十年十一月丁亥朔十六日外錄

米氏書史云虞世南汝南公主銘起艸洛陽王防處見摹本云眞迹在洛陽好事家有古跋後十年見眞迹在故相張公孫直淸處其後止正觀十年十一月丁夘朔十六日旁小字注云赫赫髙門在裴丞相家是其銘然此幅文但至半而止行下有空白紙約略十一字此蓋卒日猶未言葬也闕文尙多安得便言赫赫髙門不當後幅卻與前幅不相連屬也其前標紅綾色如新有名幾題其標云云故祭酒崔十八丈綽嘗與宼章賀拔惎皆以鑑賞相尋每稱服膺虞書多歷年所自會昌以來時睹斯帖因致其眞有加頃年崔丈每送余兄弟下第東歸必云此去獲見汝南帖亦何減於升第耶所惜者闕其銘文耳咸通二年春於存神室輒獻子凝良足嗇愛也幾不知何人也虞帖爲時所重如此今好事家絕不曾見眞迹摹本枕臥積時蚛牙頭風四帖一闗中刻石今法帖所載耳世最少者子敬虞帖今好事家一字亦無耳書畵舫云虞永興書當以張修羽家夫子廟堂碑眞迹爲第一楷未及見其次則汝南公主墓銘稿【凡十八行】見米老寶章待訪錄後入郭天錫家元章跋尾尙存今藏瑯琊王氏敬美奉常故物也頃金壇王太史宇泰賞其宛暢爲摹入郁岡齋法帖中矣又云此志行筆結字極似海嶽翁醜定爲米老臨寫不識眞賞以爲何如耳

虞永興枕臥帖【原文不錄】

外錄

趙孟頫與鮮於伯機尺牘云常州張治中有虞永興枕臥帖筆意淸峭紹興內府故物足爲希代之寶吾兄伯機不可不知也詞云自公枕臥來七八日末云世南呈凡十餘行頃都下四次借閱因不肖嗟賞遂爾寶祕不爾亦甚不愛可惜可惜世南字漫木不知爲何人書苦苦相問不能固拒遂道與之由是遂不復出有建業文房之印紹興小璽平生僅見此一種虞書耳

虞永興與禇登善書

賢兄處見臨樂毅論便是靑過於藍欣忭無已數願學耳世南近臂痛廢書不堪覼縷也虞世南呈

歐陽詢

唐歐陽率更夢奠帖【行書】

仲尼夢奠七十有三周王九齡俱不滿百彭祖資以導飬樊重任性裁過盈數終歸防滅無有得停住者未有生而不老老而不死形歸丘墓神還所受痛毒辛酸何可熟念善惡報應如影隨形必不差二

右唐銀靑光祿大夫太子率更令渤海郡歐陽詢字信本書仲尼夢奠帖七十八字前後禦府法書二小印後有紹興小印合縫處古印甚多下跋一吉字未曉誰氏庚寅十月購於楊中齋家悅生圖書亦曾入賈秋壑文府率更初學王逸少書後漸變其體筆力險勁爲一時之絕人得其尺牘咸以爲楷範張懷瓘云歐陽眞行出於大令自羊薄以後略無勍敵獨永師恃兵精練議欲旗鼓相攻歐惟猛鋭長驅永則破膽奪气法書苑亦云性本行書蟬聨起伏凝結遒聳裁蕭永之柔懦拉羲獻之筋髓比之諸勢出於自得此本勁險刻厲森森然若武庫之戈防向背轉折渾得二王風气世之歐行第一書也辛夘二月辛未重裝九日丁丑跋於嚴陵官舎金城郭天錫審定眞迹祕玩

歐陽信本書淸勁秀健古今一人米老雲莊若對越俊若跳躑猶似未知其神奇也向在都下見勸學一帖是集賢官庫物後有開元題識俱全筆意與此一同但官帖是硬黃紙爲異耳至元廿九年閏月望爲右之兄書吳興趙孟頫

韋續墨藪歐陽正行書在中上品歐教作書有八訣最利初學學者觀古人書必觀墨迹乃見妙處此夢奠七十八字眞人間絕無僅有希世寶也蓋嘗入宋禦府矣趙文敏公所題考碑志是三十七八嵗筆故與後來特異吾家蓄古墨迹此爲最久正統八年四月六日楊士奇謹書

外錄

書畵舫云檇李項氏祕藏歐陽詢行書夢奠帖淸勁絕塵乃楮紙眞迹宋末藏郭天錫處有天錫子昻二識尾勤有堂故物也其後又入楊東裏家有東裏跋跋今不存右帖授受有緒的是名物陳仲醇品定爲宋人書豈爲後人所淆亂耶

歐陽信本千文【楷書原文不錄】

右率更令所書千文楊補之家藏本咸淳甲戌嵗九月三日錢唐金應桂

書家以分行布白謂之九宮元人作書經云黃庭有六分九宮曹娥有四分九宮是也今觀信本千文眞有完字具於胸中若搆淩雲臺一一皆衡劑而成者米南宮評其眞書到內史信矣此本爲楊補之家藏勒其全文欲學者先定間架然後縱橫跌宕惟變所適也其昌

歐陽率更度尙庾亮二帖

度尙字博平山陽湖陸人少早防父事母至孝盡心供飬淸潔有文武爲上虞治政嚴峻孝女曹娥人莫之表尙出俸粟使吏焦夫攺葬樹碑以彰顯之後遭母防哀瘠動人遼東太守卒

庾亮臨江州聞翟湯之風束躡屐而詣焉湯見亮備賔主禮甚恭而亮怪曰君髙道世表僕敢忘其恭耶湯曰使君忽敬其枯木朽株耳亮語主簿張曰此君臥龍不可動也

右唐文館學士兼太子率更令銀靑光祿大夫渤海縣開國男歐陽詢字信本書度尙帖元豊己未余官長沙獲於南昌魏泰庾亮帖壬戌嵗過山陽獲於今中散大夫鐘離景伯各著半古印適合縫文曰淸河圖籍之印乃昔一書也究延平之化豈不有神參孔壁之遺孰云致誤元祐庚午冬至蕭閒外舎裝贊曰渤海兒怪字亦險絕眞到內史行自爲法莊若對越俊如跳躑後學莫窺遂趣尫劣襄陽米芾審定眞迹祕玩

歐陽率更子奇帖【行書】

新序曰子奇年十八齊君使理阿旣行齊君悔之遣人追追者返曰子奇必能理阿矣共載者皆白首子奇至卽鑄兵以爲耕器魏聞童子爲君庫無兵倉無粟乃起擊之阿父率子兄率弟以私兵戰之遂敗魏師

古圯靜勝老人劉沐觀

廬山黃石翁觀

右唐銀靑光祿大夫文館學士太子率更令歐陽詢字信本書新序子奇帖行書見於淳熈祕閣書目禦府帖也歐陽平生愛書故事度尙帖子奇夢奠帖皆是故事夢奠帖莫年所書紛披老筆殆不可攀此帖精謹中嵗書惜不刻石以永其傳也乙酉獲於廣陵甲午三月命工重裝於錢塘金城郭天錫祐之審定眞迹祕玩

率更所書夢奠及子奇帖嘗獲觀於祐之郭公山房今三十年矣俛仰疇昔爲之慨然泰定乙丑十二月廿又六日巴西鄧文原書

古人法書貴墨迹而賤石刻墨迹具存筆意學者蓋有考焉此帖歐陽率更所書新序墨色宛然筆意具在善書者宜寶之元統攺元嵗在癸酉十有二月十日番陽吳善題

率更令歐陽公書法在李唐朝居褚河南薛少保右則其妙可知矣拜觀新序一帖其筆力端重遒麗足爲萬世法程學者烏可以片楮忽諸不特此耳吳興趙公書籖巴西鄧先生手跋亦足淸玩也識者寶之大梁班惟志謹書

歐陽率更書漢史節【原文不錄】

外錄

硏北雜誌云田師孟家有歐陽率更書漢史節

歐陽信本書稽古卷【原文不錄】

外錄

研北雜誌云歐陽率更書稽古在李敉固家末云捲絕

書史會要載歐陽詢八法云丶如髙峯之墜石乀似長空之初月丨如萬嵗之枯藤一若千里之陣云乀似勁松倒折落掛石崖如萬鈞之弩發丿若利劍截斷犀象之角牙乀則一波常三過筆澄神定慮端已正容秉筆思生臨池志逸虛拳實腕指齊掌空意在筆前文向思後分間布白勿令偏側墨淡則傷神采絕濃必滯鋒豪肥則爲鈍瘦則露骨勿使傷於軟弱不湏怒降爲奇畫調勻上下均平遞相顧揖筋骨精神隨其大小不可頭輕尾重無令左短右長斜正如人上稱下載東映西帶气宇融和精神灑落省此微言孰爲不可也廣川書跋董逌書歐陽詢帖云余觀前人論書必先擇筆至於動作皆得如意非是未嘗書韋昶善書而妙於筆故子敬稱爲奇絕然書必托於筆以顯則筋骨肉理皆筆之所寄也率更於筆特未嘗擇而皆得佳趣故當是絕藝蓋其所寄者心耳論者論飛白冠絕有龍蛇戰鬭之象雲霧輕飄之勢眞行出於大令森森焉若武庫矛防至使智永奪气信乎書妙至此極者然飛白篆書世不復傳今惟眞行章艸可見略無勁敵非虛語也虞伯施謂詢不擇紙筆皆得如意此正紀其實爾宜遂良不能及也

墨池璅錄云陳景元評歐陽詢字云世皆知其體方而不知其筆圓亦可謂歐之闡幽也

趙模

趙參軍模晉千文【周天球篆書題】

【款書】太子右監門府鎧曹參軍臣趙模上【行書千文】

趙供奉所書千文如謹勅士不敢毫髮自縱在繩束外至今見者爲之斂袵退步及觀困學翁跋則如神龍天馬殆不可羈其間法度出於自然噫此筆亦不可多得矣我輩何敢仰望下風因乘興效顰值子玉千文卷錄以還延祐庚申夏五玉霄滕賔拜手

吳郡錢佑觀於西湖

寓吳柏顏觀

大梁班惟志與仲亨子正敬思同觀

嚴陵汪鵬升永嘉薛漠同觀

大徳九年吾道觀【吾道一作吾衍】

山陰繭紙入昭陵江右空傳瘞鶴銘賴有貞元供奉筆硬黃雙勒集儀刑丹丘夏克復

晉人之書見於今日者大抵石刻耳如趙公者去晉未逺其所摹集多予昧於平生者固宜蓋褒鄂已沒庶幾見其英姿飄爽於縑素間者曹將軍之功也明古其謹藏之吳寛題

吳郡楊循吉觀

七月之望彭年觀於雙娥寺壽承讀書樓

褚登善有自書聖教序筆法極類右軍後人遂謂唐集聖教序非集聚之集乃學習之習也是殆不然今觀趙供奉所摹千字文一鉤一畫步武右軍極似聖教序乃知前人所集眞迹而書之者非習字書奴明矣千古之疑一朝盡釋快哉此筆今不可再得仲宣其寶之勿輕示人也天唘壬戌初夏範允臨題

馮承素

馮承素臨本樂毅論【黃麻紙本折裱原文不錄】

彥逺家有馮承素蘭亭元和十三年詔取書畵遂進入內今有承素樂毅論在並有太宗手批其後張彥逺記

隆慶三年元旦焚香盥手謹觀文彭壽承父記是日有禁不得賀節明窓淨幾展玩數日甚樂甚樂再觀索防安出師頌蓋天地間二寶也文彭再記

山谷老人論書要字中有筆此帖近之然非有研臼筆簏者不足以知此隆慶己巳春日從三橋寓齋攜歸諦觀因題其後歸之建業胡汝嘉記事

外錄

褚遂良記云搨本樂毅論是貞觀十二年四月九日勅內出樂毅論是王右軍眞迹令將仕郎直文館馮承素模寫賜司空趙國公長孫無忌開府儀同三司尙書左僕射梁國公房齡特進尙書左僕射申國公髙士亷吏部尙書侯君集特進鄭國公魏徴侍中防軍安徳郡開國公楊師道等六人於是在外乃有六本並筆勢眞妙備盡楷則也

褚遂良

褚河南書唐文皇哀冊【眞書】

維貞觀廿三年朔廿六日己巳太宗皇帝【闕】於翠微宮之含風殿旋殯於太極之西階粵八月庚子將遷坐於昭陵禮也鳯紀疑秋龍帷將曙【闕】化同軫綿區縞素哀子嗣皇帝覽風樹而增感攀銅池而拊膺廹宗祧之是寄傷往駕之無憑奠樽盈而悲序促靈景翳而愁雲興去劍滋逺淸徽方閟爰詔司存傳芳瓊字其詞曰三微固祉五曜垂文光昭司牧對越唐勛族著牝家傳縉雲髙祖配天一人有慶大行神武維防作聖良書自得髙文成性夙表余雄先懷反正蒼兕爰發朱旗首令環瀛昏墊關洛荒蕪妖傾地軸盜弄漧樞戎衣光唘霸政宏謩天兵電照月陣風駈蚩尢逓剪猰窳咸誅閏位不防余分興戾先收秦組次焚商袂轉圓上略容光下濟徙邑垂仁賔門灑惠修風順軌凝圖奉睿靑扆同規珠葉契發揮三五聲明遐裔泛野休兵靈臺偃革升巖藏銑遵河奉璧學肆徐輪丘園散帛就日攸宜如【闕】在斯刑哀動植化美塤箎樂華曾舉禮葉旁垂沙塲磬翦斗極咸羈狼山入囿瀚渚歸池東旌若木西斾條支龍鄕委賮鳥服來儀大矣乘時悠哉利見文浮沼應龍在澱潏露飛甘卿云呈絢松荑望幸瑤華方薦仙丹斂術星飛告變凝沴气於升年掩璿暉於離殿嗚呼哀哉商管初飛秋弦罷修驚川悠緬宮車晏出大隧弗營元獻吉展軨效駕羲和司日廹靈心於將餞痛皇情其如失凝淸秋於廣路遡悲風於長【闕】經柏梁而徐轉邁蘭池而徙蹕聳輕斾之逶迆動邊笳之蕭瑟嗚呼哀哉周營甫竁漢唘泉闈谷林搖落橋巖變衰平原淒兮白日逺深渚澹兮秋雲飛覽銅爵而興慕傷鼎湖之不歸嗚呼哀哉崤陵壤隅山窮路虛衛翻英輕池委素羲庭易晚松陰難曙萬方悲而雨泣三靈慘而云沍嗟厚徳之長違仰髙天而攀慕嗚呼哀哉崇基永煥置業方昭遺風餘烈天長地遙想神襟而騰茂縱史筆而揚翹籠嘉聲【闕】日月終有裕於唐堯嗚呼哀哉

褚遂良書在唐賢諸名世士書中爲秀頴得羲之法最多者眞字有隸法自成一家非諸人可以比肩此書蓋其晚年紹興丙辰十二月初五日臣友仁審定

褚公初以善書見知文皇后數直諫補益國事殊多遂受顧命以大節著爲唐名臣卒之書爲餘事此其書文皇哀冊文藏於吳江史明古氏明古喜讀書能陽秋古人不獨貴其書也然於古人知所愛則得其模刻之語亦深玩之況其手迹哉則𨿽謂貴其書亦可也此卷於大行與崩字皆加塗攺蓋嘗有入前代禦府者爲上諱爾成化戊戌嵗二月庚申吳寛題

唐中書河南公褚登善文學忠讜爲貞觀人品第一觀其叩頭諫立武氏置笏殿陛乞歸田裏不以禍福死生動其心古之所謂大臣與回視當時曖昧自悅爲身謀者特狐防耳公書法之妙乃其餘事書家況之瑤臺靑瑣窅英靑春嬋娟美女不勝羅綺蓋狀其富艶之極文皇哀冊覽之三嘆不已書法絕矣世鮮有知者惟米南宮知之米學褚最久知之爲最深宜乎虎兒一見卽賞鑑也【哀冊初落江南深山中且諱避不登禦故得脫金燼】著雍惇牂七月望日吳郡陳深書【王元美跋見四部稿】

褚河南書枯樹賦捲【趙松雪補圖】

枯樹賦

殷仲文風流儒雅海內知名代異時移出爲東陽太守常忽忽不樂顧庭槐而嘆曰此樹婆娑生意盡矣至如白鹿貞松靑牛文梓根柢盤魄山崖表裏桂何事而銷亡桐何爲而半死昔之三河徙殖九畹移根開花建始之殿落實睢陽之園聲含嶰谷曲抱雲門將雛集鳯比翼巢鴛臨風亭而唳鶴對月峽而吟猨乃有拳曲擁腫盤坳反覆熊彪顧盼魚龍起伏節竪山連文橫水蹙匠石驚視公輸目雕鐫始就剞劂仍加平鱗鏟甲落角推牙重重碎錦片片眞花紛披艸樹散亂煙霞若夫松子古度平仲君遷森梢百頃槎枿千年秦則大夫受職漢則將軍坐焉莫不苔埋菌壓鳥剝虫穿低垂於霜露撼頓於風煙東海有白木之廟西河有枯桑之社北陸以楊葉爲關南陵以梅根作冶小山則叢桂畱人扶風則長松系馬豈獨城臨細栁之上塞落桃林之下若乃山河阻絕飄零離別拔本垂淚傷根流血火入空心膏流斷節橫洞口而敧臥頓山腰而半折文衺者合體俱碎理正者中心直裂戴癭銜癅藏穿抱穴木魅暘晱山精妖孽況復風雲不感羈旅無歸未能采葛還成食薇沈淪窮巷蕪沒荊扉旣傷搖落彌嗟變衰淮南云木葉落長年悲斯之謂矣乃爲歌曰建章三月火黃河千里槎若非金穀滿園樹卽是河陽一縣花桓大司馬聞而嘆曰昔年移栁依依漢南今防搖落淒愴江潭樹猶如此人何以堪貞觀四年十月八日爲燕國公書

右枯樹賦世皆以壽春魏氏爲眞丹陽蘓丞相辧識之墨帖旣藏魏氏今所傳蘓丞相跋尾者亦摹勒也至或以雍元直所臨仿爲魏本而系蘓跋其後余此本得之壻汶陽梁正壽正壽雅好筆墨且自精賞魏鄭公嘗云褚河南下筆遒勁甚得逸少體資此本皆蘭亭筆法識者寡雲開封丁禹錫毘陵胡承之以勒石大野晁無咎記乙丑仲冬丙午松菊堂

舊見陳了翁筆法淸勁嘗疑其創自爲家今乃知彷佛出枯樹賦耳豫章金陵所刻何曾有毫髮似哉晁補之字僅見此跌宕亦自有意況經前輩鑑定重以省印郡記累累無不可考胡氏世家在東南爲盛世將摹刻又不一所此眞迹尢其所寶故所在用意識之歷官大略備焉壬午五月廬陵劉辰翁題【以下跋松雪臨本合前共一卷】

褚公書擥六朝眾長而成一家於代何獨枯樹賦而已子昻後五百年一振豪頃奪其符而代之豈規規學褚而能之抑胸中有所謂擥者也謂予不信有木居士在錢塘白珽

褚登善書用隸法結體方嚴枯樹賦稍變廼從容於法度之中子昻落筆便得其意所謂不同而同者又繪圖於前樹𨿽枯而潤蓋具根本而生意存焉其觀此信不徒作矣所感當甚於子山也吳郡陳深

木生天地間爲風霜之所夭折不能竟其天年不幸甚矣而騷人名士形諸賦詠著之翰墨精采百倍垂於無窮實枯中之榮也予老且衰撫捲爲重一嘅九山人宗古

褚書此爲精妙子昻晚筆最得其意嘗聞賈師憲以江上功景定初元拜右相錫宴宣勸內府出金寶器賜甚厚中有枯樹賦眞迹似道獨受此卷不敢辭今不知流落何所信人間世曾何足以把玩哉喜見似人而慨然者系之矣至大二年季春爲吳門錢翼之題谷陽龔璛書

外錄

周防海云褚河南多書枯樹賦猶王子敬多書洛神賦褚書僅見爲燕公本亦猶王書止傳十三行異哉此本舊藏華補庵氏球得諦視之然亦雙鉤塡廓想出栁誠懸手非褚初筆也其遒勁俊逸大都如褉帖臨本聖教碑刻骨立中气韻自足非易窺者趙文敏綜擥晉唐法書捨筏登岸乃能師其意不泥其迹按臨本整宻秀潤不少露北海姿態亦盡气爲褚敵者若武延秀時有此當亦取續屏腳矣王元美邃於書學得褚鉤本屬球鉤趙本合刻以傳球乏馮承素之藝多失趙神采尙湏具法眼者鑑之隆慶元年夏六月旣望吳郡周天球題王元美云庾子山枯樹賦有盛聲於江左如小許公軰恆習之褚河南書此賦掩映斐亹極有好致武延秀集右軍大令墨迹於屏以此書裝腳其見重若此眞迹在無錫華戶部處嘗命許元復雙鉤垂入石而戶部物故眞迹落盜手余所有趙吳興臨本亦一時妙品因請於戶部之子明伯乞許本入石而趙本則周公瑕所鉤也褚書旣極秀逸有美女嬋姢不勝羅綺之態趙則穏宻端潤往往得筆外意俱在山陰堂室間正不當以時代論也元復公瑕俱名能臨池者故不啻作定武冢嫡耳王世貞

瑚网云崇禎辛酉春仲訪友玉峯婁水間花生日與成淵兒過東倉楊棘丞汝邁攜遊王氏雜花林返飲深栁堂會其舅吳廷堅出墨迹三卷爲褚河南書哀冊及枯樹賦子昻書歸去來辭又出古佩玦種種內有漢玉天馬羊脂美質沁血縷縷成細毛眞奇物也然當年屬先君價只五十金今云百鎰矣歸蓬偶閱唐語林以褚遂良爲太宗哀冊文自朝還馬誤入人家而不覺是其摛詞工苦非獨書法擅絕也

褚登善兒寛贊捲【原文不錄】

河南三龕孟法師二刻早年所書房公喬聖教序記長安同州本並晚年書此兒寛贊與房碑記序用筆同晚年書也容夷婉暢如得道之士世塵不能一毫嬰之觀之自鄙束縛於毫楮間耳諸王孫趙孟堅子固書

羣玉帖中帝京篇迹可笑蓋枯且露矣河南晚年書𨿽瘦實腴孟堅又書

褚河南漢兒寛贊正書三百四十字中刮去字蓋宋國諱也河南書豈待贊而顯子固所謂容夷婉暢者殆得之矣至順四年閏三月廿四日栁貫識

子固以此贊與三龕孟法師碑用筆不同定爲河南晚年書碑有嵗月誠可信不疑然石刻視眞迹自不無少異蓋其轉折精神處有非摹勒之巧所能盡也至正元年夏四月廿三日黃溍記

褚河南書淸勁峻嶷平生大節蓋已見於筆墨之間古謂書類其人信哉豫章揭法記

潛溪宋先生題褚河南書云登善初師虞世南晚入右軍之室故唐之能正書者僅二十八人而登善居三四之間其溫潤似虞結體則法右軍人徒見所書或與薛稷類者遂疑之不知先哲有兼人之才而作字初不拘一體張顚善艸書至其小楷極端謹有法傳其學者惟顏眞卿得之觀登善者宜以是求之此題識唐太宗哀冊文也余長見之此所書兒寛贊筆意正同趙子固栁道傳先生黃文獻公揭伯防跋語皆眞迹但栁先生以刮去字爲宋國諱則又見宋以前文字亦諱此不知何也此書非深識者不逹其妙又試以余書求之翰林學士解縉紳書

褚河南工隸楷尢爲當時所重近世罕見眞迹比有以枯樹賦墨本示余殊不足以唘人意見其僞無疑今觀此書筆勢翩翩神爽超越大勝家侄帖諸刻誠可爲希世之玩也永樂辛夘春正月庚寅廬陵胡廣觀畢拜手謹識

褚遂良字登善善書與虞齊名世南嘗薦之文皇世南死登善獨擅大名當時禦府所收右軍眞迹贗者相半他人不能識登善輒能辧之至纎悉不爽後遇有所購必經登善審鑑爲定及其自書乃獨得右軍微意評者謂其字裏金生行間玉潤變化開闔一本右軍其諸帖中西升經是學黃庭度人經學洛神陰符學畵像湖州獨孤府君碑越州右軍祠記同州鴈塔兩聖教記是其自家之法世傳蘭亭褚本亦與率更不類蓋亦多出自家機軸故也今觀永新文學鄧仲經甫所藏兒寛贊正與蘭亭聖教諸記相似筆意婉美似瘠而腴似柔而剛至於三過三折之妙特加之意誠褚法也後有趙子固及栁道傳黃晉卿揭伯防諸公跋尾皆信而可徴栁公謂中間刮去字爲宋國諱信然宋人以爲是也【宣祖諱】永樂辛夘二月獨山王偁觀畢書於鐘山書舎

唐人寫字多用硬黃其次則用槌熟紙蓋韓退之以爲生紙錄文爲不敏是也烏絲防唐界墨而細宋人淡墨而理麄此唐界宋界之別惟作方眼格子爲對待書則自唐始六朝以前無有也米元章常病此蓋一時之宜云偁又識

褚河南博雅通識工隸楷初師虞永興晚得右軍筆法正書遒勁直班歐虞貞觀中諫議大夫兼起居注文皇嘗問曰朕有不善卿亦記耶對曰守道不如守官職在載筆君舉必書其爲人忠直貞亮可知矣觀此書兒寛贊瑤臺靑瑣春林羅綺之諭不虛也而剛方正直之气溢於翰墨之間誠類其爲人也千載之下其流風餘韻卽此可想見矣山東憲使雲間黃汝申出以見示不勝喜幸杜子美詩有云金鐘大鏞在東序冰壺玉磬懸淸秋餘於褚書亦云汝申其寶之正統四年正月丙辰豫章胡儼謹題

此卷舊藏故人鄧宗經所宗經爲廬陵永新潛山三縣學官攜以自隨洪武壬午予獲觀於廬陵永樂丁亥又獲觀於永新是時學士解公赴桂林任予送至彼解公題此卷深欲效河南筆意題畢自謂與平日所書迥異從行有黃生學書於公熟識公字公戲以手掩其名召生試觀問爲誰書生錯愕莫能辧因撫掌大噱後五年辛夘春宗經攜至南京寓予官舎中翰林諸公俱來就望而檢討王公孟陽欣然許題其後且以就望爲不足借歸觀之往返數四一日大雨中學士胡公肩輿來索而捲適畱孟陽所亟命院吏二人荷氊衫往取畱其家二日所題字亦異平日書蓋觀此而有以唘其新意也今少傅東裏楊先生時在春坊以少暇未及觀最後始與宗經攜捲詣其私第值暮秉燭展玩良久會公冗弗果題識宗經常闕然於懷宣徳乙巳予至潛山宗經防此卷欲以遺予且曰君子不畱意於物吾老矣付之得人則於此卷無負矣余辭以素不善書當求善書者付之庶幾不負今年冬予至雲間大參黃公汝申忽出此卷示余自言前此兩月過安慶得之於秀才李生生名善嘗從宗經遊豈宗經屬以擇人而授生生知黃公好古博雅而又長於法書故竟以歸乎黃公然則李生亦可謂能知人宗經亦無負於此卷矣展玩之餘俛仰今昔非但河南之墨迹足爲寶玩而當時二三君子之餘韻猶可想見因詳著於捲尾正統二年丁巳十一月晦廬陵周忱書於雲間之三陸書院

外錄

書畵舫云韓君博示余褚河南兒寛贊是宋世臨本後有趙子固等七跋卻眞按登善仿效伯施而本身字體全出歐陽信本是一證也中間板築飯牛之朋朋字誤爲明字是二證也又紙質松而白系宋代精禇唐無此物是三證也近吳原博題爲夏憲副藏本見之家藏集中不應遺此一跋是四證也其捲向藏韓存良太史家存良收蓄褚書千文是無上神品而不悟此贊之僞亦食而不知味者也近聞得百千歸之虞山嚴氏號曰眞褚公筆醜定爲思陵臨寫無疑登善有靈必以餘言爲然耳或云此帖乃唐宋禦府官本故紙質如新中間朋誤爲明系進呈書不復更定爾容再詳之

褚登善千文卷【楷書黃麻紙本原文不錄】

外錄

書畵舫云褚河南黃麻千文一卷瘦勁絕倫楷書眞筆上上且宋裱完好後有宋濓題跋今在韓宗伯存良家余凡十數閱唐人書法世不多見此眞絕品可寶者此帖眞筆無疑或者以爲栁誠懸臨褚登善書斯言過矣

又云韓氏祕藏褚遂良楷書千文一計用黃麻紙六末題水徽四年秋八月廿六日中書令褚遂良奉爲燕公於公書右帖大類所書聖教序疎瘦婉暢逸趣翩翩按宋潛溪跋尾云河南眞迹千文如鐵綫縈結而成卽此本也卷中治字全書不可解凡淵世民等字皆闕其波畫蓋避諱耳

又云又按晉唐墨妙傳世極少卽有之不過數行數字耳此千文卷褚書妙絕如千文云錦而絲理秩然當爲域中眞迹之冠卷中本字作�遼字作�似屬創見

又云韓朝延樓中見示褚登善楷書千文次韻李白菩薩蠻一闋以詠嘆之河南千字勻如織煙華滿紙看成碧瞥見長公樓傾心過莫愁親朋皆起立嘖嘖傳觀急畫具章程何慚東武亭

褚登善臨右軍文賦

文賦

陸士衡

余毎觀才士之作竊有以得其心夫其放言遣辭良多變矣妍蚩好惡可得而言每自屬文尢見其情恆患意不稱物文不逮意蓋非知之難能之難也故作文賦以述先士之盛藻因論作文之利害所由他日殆可謂曲盡其妙至於操斧伐柯𨿽取則不逺若夫隨手之變良難以辭逐蓋所能言者具於此云爾

佇中區以覽頥情志於典墳遵四時以嘆逝瞻萬物而思紛悲落葉於勁秋喜柔條於芳春心懍懍以懷霜志而臨云詠世徳之駿烈誦先人之淸芬遊文章之林府嘉藻麗之彬彬慨投篇而援筆聊宣之乎斯文其始也皆收視返聼耽思傍訊精騖八極心遊萬仭其致也情曈曨而彌鮮物昭晰而互進傾羣言之瀝液潄六藝之芳潤浮天淵以安流濯下泉而潛浸於是沈辭怫悅若遊魚銜鉤而出重淵之深浮藻聨翩若翰鳥纓繳而墜曾云之峻收百代之闕文采千載之遺韻謝朝華於已披唘夕秀於未振觀古今於湏臾撫四海於一瞬然後選義按部考辭就班抱景者咸叩懷響者畢彈【上百代原賦作百世】或因枝以振葉或沿波而討源或本隠以末顯或求易而得難或虎變而獸擾或龍見而鳥瀾或妥帖而易施或岨峿而不安罄澄心以凝思眇眾慮而爲言籠天地於形內挫萬物於筆端始躑躅於燥吻終流離於濡翰理扶質以立幹文垂條而結繁信情皃之不差故每變而在顏思渉樂其必笑方言哀而已嘆或操觚以率爾或含毫而邈然伊玆事之可樂固聖賢之所欽課虛無以責有叩寂寞而求音函緜邈於尺素吐滂沛乎寸心言恢之而彌廣思按之而愈深播芳防之馥馥發淸條之森森粲風飛而颷豎郁雲起乎翰林體有萬殊物無一量紛紜揮霍形難爲狀辭程材以效技意司契而爲匠在有無而僶俛當淺深而不讓𨿽離方而遁圓期窮形而盡相故夫誇目者尙奢愜心者貴當言窮者無隘論逹者惟曠詩緣情而綺靡賦體物而瀏亮碑披文以相質誄纒綿而淒愴銘博約而溫潤箴頓挫而淸壯頌優遊以彬蔚論精微而朗暢奏平徹以閒雅說煒曅而譎誑𨿽區分之在玆亦禁邪而制放要辭逹而理舉故無取乎冗長其爲物也多姿其爲體也屢遷其會意也尙巧其遣言也貴妍曁音聲之疊代若五色之相宣𨿽逝止之無常固﨑錡之難便茍逹變而相次猶開流以納泉如失機而後會恆操末以續巓謬黃之秩序故淟涊而不鮮或仰偪於先條或俯侵於後章或辭害而理比或言順而義妨離之則雙美合之則兩傷考殿最於錙銖定去畱於毫芒茍銓衡之所裁固應繩其必當或文繁理富而意不指適極無兩致盡不可益立片言以居要乃一篇之警防𨿽眾辭之有條必待玆而效勣亮功多而累寡故取足而不易或藻思綺合淸麗芊眠炳若縟繡淒若繁弦必所擬之不殊乃闇合乎曩篇𨿽杼軸於予懷怵他人之我先茍傷亷而愆義亦𨿽愛而必捐或苕發穎豎離眾絕致形不可逐響難爲系塊孤立而獨峙非常音之所緯心牢落而無偶意徘徊而不能褫石韞玉而山暉水懷珠而川媚彼榛楛之勿翦亦榮於集翠綴下裏於白雪吾亦以濟夫所偉或托言於短韻對窮迹而孤興俯寂寞而無友仰寥廓而莫承譬偏弦之獨張含淸唱而靡應或寄辭於瘁音言徒靡而弗華混妍蚩而成體累良質而爲瑕象下管之偏疾故𨿽應而不和或遺理以存異徒尋虛而逐微言寡情而鮮愛辭浮漂而不頤猶弦麼而徽急故𨿽和而不悲或奔放以諧合務嘈囋而妖冶徒悅目而偶俗固聲髙而曲下寤防露與桑間又𨿽悲而不雅或淸虛以婉約每除煩以去濫闕大羹之遺味同朱弦之淸泛𨿽一唱而三嘆固旣雅而不艷若夫丰約之裁俯仰之形因宜適變曲有微情或言拙而諭巧或理朴而辭輕或襲故而彌新或沿濁而更淸或覽之而必察或研之而後精辟猶舞者赴節以投袂歌者應弦而遣聲是蓋輪扁所不得言故非華說之所能精普辭條與文律良余膺之所服練世情之常尢識前修之所淑𨿽濬發於巧心或受嗤於拙目彼瓊敷與玉藻若中原之有菽同槖籥之罔窮與天地乎並育𨿽紛藹於此世嗟不盈乎予掬患挈瓶之屢空病昌言之難屬故踸踔於短韻放庸音以足曲恆遺恨以終篇豈懷盈而自足懼蒙塵於叩缶顧取笑乎鳴玉若夫應感之會通塞之紀來不可遏去不可止藏若景滅行猶響起方天機之駿利夫何紛而不理思風發於胸臆言泉流於唇齒紛葳防以馺遝惟豪素之所擬文徽徽以溢目音泠泠以盈耳及其六情底滯志往神畱兀若枯木豁若涸流覽營魂以探頥頓精爽而自求理翳翳而逾伏思軋軋其若抽是以或竭情而多悔或率意而寡尢𨿽玆物之在我非餘力之所戮故時撫空懷而自惋吾未識夫開塞之所由伊玆文之爲用固眾理之所因恢萬里使無閡通億載而爲津俯貽則於來葉仰觀象乎古人濟文武於將墜宣風聲於不泯塗無逺而不彌理無微而不淪配霑潤於雲雨象變化於鬼神被金石而徳廣流管弦而日新

余在黔南未甚覺字書綿弱及移戎州見舊書多可憎大槪十字中有三四差可耳今方悟古人沈著痛快之語但難爲知音爾李翹叟出褚遂良臨右軍文賦豪勁淸潤眞天下之奇書也山谷題

褚河南書西升經卷【小楷書】

老子西升經

經序云老子體自然而然生乎太元之先起乎無因經歷天地終始不可稱載又雲開辟以前復下爲國師代代不休人莫能知之匠成萬物不言我爲之徳也故眾聖所共尊妙經云自開辟以來六天主化三道臨正帝帝爲師天皇時爲師號曰元授天皇經地皇時爲師號曰皇老授地皇經人皇時爲師號曰王父授人皇經化【闕】經云伏羲時爲師號曰郁華子作元陽經神農時爲師號曰大成子作太乙九精經祝融時爲師號曰陳預子作按摩通精經黃帝時爲師號曰廣成子作道成經顓頊時爲師號曰元陽子作微言經帝嚳時爲師號曰錄圖作黃庭經帝堯時爲師號曰務成子作政事經帝舜時爲師號曰尹壽子作道徳經夏王禹時爲師號曰季子作徳戒經又作元陽經殷王成湯時爲師號曰錫壽子作道元經妙經云自老君生則受太上重任帝帝出爲國師至於周興復托神李母因李母晝臥夢大星流光竟天入口中以漸吞盡自覺體重有身七十二年逍遙李樹之下剖左腋而生神光逺照指李樹曰以此爲我姓遂爲周師卽今亳州老君廟是所生之地其地左帶靈溪右環渦水中有九井泉水相通周文王時爲柱下史周武王時爲守藏史周幽王時三川震岐山崩伯陽父曰周亡矣及十年經序云時衰大道不行蓋此時也於時退仕宅於北邙山上經序云太嵗癸丑五月壬午去周西度關關令尹喜預瞻見紫雲西邁知有道人當度乃齋潔燒香想見道眞以其年十二月廿五日老子度關喜迎設禮稱弟子函谷關文始傳云老君乘靑牛薄板車徐甲爲禦關令請老君至宅行弟子禮甲爲女人惑亂心生退轉乃索雇錢太生符從口出卽化爲枯骨老君湣之以符還生如故喜具爲說甲叩頭禮謝尹喜作禮曰願天尊大人爲我著書得奉而修焉老子以廿八日中作道徳二篇喜拜受道言畢請從老子曰子千日長齋誦經萬徧於城都市靑羊之肆尋吾乃可得矣乃騰空而去尹喜奉教誦經萬徧千日之後身飛行耳洞聼目洞視飲食自然入火不灼蹈水不溺七祖化生蓮花之中魔王官屬承受教命役禦飛龍師子俠門守衛喜三年後乃往城都市門靑羊肆尋老子經九日見一人買靑羊乃問曰子何故日日買靑羊人曰吾家有貴客好蓄靑羊故使我買之喜曰吾與客有舊期於此子爲我逹之喜以珍寶獻使人使人如其言白之老子曰令前老子坐蓮華座問喜曰汝三年讀經何得何失喜拜具以事白老子將喜東遊千乘萬龍躡虛而往將喜觀天池無崖之泉其中蓮花髙十丈四面皆玉樹成行眞人遊時各各坐蓮花之上將喜朝太上於玉京都金城玉闕七寶宮室出諸天上甚杳杳防防淸逺矣喜遙禮闕下四拜太上遣繡衣使者宣命賜菓拜謝辭訖始將喜下化西戎八十一國始自大秦終於賔

外錄

書畵舫云褚河南小楷西升經在新都士人家其前閻令畫已不存卽米氏畵史所載者近得披閱實中唐寫經手然今世亦不易得矣

褚河南書帝京篇卷

帝京篇

今皇帝觀文教於六經閱武功於七徳臺榭取其避燥濕金石尙其諧人神皆節以中和不系之淫放故溝洫可悅何必江海之濵乎麟閣可翫何必羽陵之簡乎忠良可接何必海上神仙乎丰鎬可宴何必瑤池之上乎釋實求華以人従欲亂於大道君子恥之故述帝京篇以明雅志云【闕】

圖金繩披鳯篆韋編防方續縹緲舒還捲對此乃淹畱敧案觀墳典【其二】

移步出詞林停輿欣武宴雕弓寫明月駿馬疑流電驚雁落虛啼猨悲急箭閱賞誠多美於玆乃忘倦【其三】鳴笳臨樂館眺聴歡芳節急管韻朱弦淸歌凝白雪威鳯肅來下鶴紛成迾去玆鄭衛聲雅音方可悅【其四】芳辰追逸趣禁菀信多奇橋形通漢上峯勢接云危煙霞交映花鳥自參差何如肆轍迹萬里想瑤池【其五闕】

飛蓋去芳園【闕】

蘭橈遊翠渚萍閒尋旣往望古茅茨約瞻今蘭殿廣人道惡髙危虛心戒盈蕩奉天竭誠敬臨民思恵養納善察忠訷明科愼刑賞六五誠難繼四三非易仰庻待淳化敷方嗣云亭響【其十】貞觀十九年八月廿三日外錄

法書苑云褚遂良正行全法右軍洛都袁氏家【一云今司徒王欽若】遂良書帝京篇一卷體裁用筆竊效蘭亭陳氏畫史云道徳經一卷出相不知何人畫絹本字大小不勻眞褚遂良書在範相堯夫家與馮京當世家西升經不同𨿽有裴度栁公權跋非閻令畫褚筆唐人自不鑑爾寶晉英光集書法贊云去顏肉增褚骨發天秀助神物敢竊議增滑突

陸柬之

陸司議書蘭亭詩卷【行書】

五言蘭亭詩陸柬之書

悠悠大象運輪轉無停際陶化非吾因去來非吾制宗統竟安在卽順理自泰有心未能悟適足纏利害未若任所遇逍遙良辰會【其一】

三春唘羣品寄暢在所因仰望碧天際俯磐緑水濵寥朗無厓觀寓目理自陳大矣造化功萬殊莫不均羣籟𨿽參差適我無非新【其二】

猗與二三子莫匪齊所托造眞探元根渉世若過客前識非所期虛空是我宅逺想千載外何必謝曩昔相與無相與形骸自脫落【其三】

鑑明去塵垢止則鄙吝生體之固未易三觴解天刑方寸無停主矜伐將自平𨿽無絲與竹元泉有淸聲𨿽無嘯與歌詠言有餘馨取樂在一朝寄之齊千齡【其四】合散固其常修短定無始造新不蹔停一往不再起於今爲神奇信宿同塵滓誰能無此慨散之在推理言立同不朽河淸非所俟【其五】

此卷書法𨿽宗大王而兼鐘太常謝太傅兩家筆意故含蓄有餘宣曜間出非規規於禊帖也本項子京物以遺長公元貞質吳伯度余讀書棘隠齋朝夕見之已復歸元貞弟復初以歸先師馮具區先生先生遺長君權奇權奇暫質余處嵗月洊更不覺經十二霜矣今人挈以還權奇權奇將帝京遊巖廊海嶽雲途渺不知何日何處得重揩雙眼一諦視之也爲之惘然庚申七月十日李日華記

逸少蘭亭筆法惟褚河南枯樹賦深得三昧今觀柬之此卷運腕驅毫力破重繭南宮父子稍堪授莂惜囿趙宋風气不勝縮朒耳頃在呂農部正始先生覯止諦觀不忍釋手剪燈磨墨以志妙喜云丙戌仲冬吳郡後學沈灝題

甲辰正月十一日馮開之老師攜此卷過無門洞與胡仲修同觀門人鄧文明

外錄

戲鴻堂云褚遂良右軍書目永和九年二十八行詩二十二行共五十行世所傳者序耳陸與褚同時此詩必臨王書也

書畵舫云陸柬之書法大似乃舅而風气過之世傳蘭亭詩五首今在檇李馮開之家筆法飄縱妍媚動人品在李北海顏平原上故米南宮極稱許之或云此帖與王維江山雪霽圖李升瀟湘煙雨捲皆太史朝夕展玩者也

又云陸柬之書李嗣眞續書評云如偃蓋之松節節加勁而米元章云如喬松倚壑野鶴盤空並狀其挺拔之勢耳及觀馮開之家藏蘭亭詩帖則又備極飄逸妍媚宛轉和暢之妙挺拔何足以盡之哉

唐司議郎陸柬之書頭陀寺碑【齊王簡棲誤原文見趙子昻帖】外錄

米氏書史云唐司議郎陸柬之書頭陀寺碑前少兩幅獲於吳郡世未有此書內空山字後筆以氏族志檢之父名山才遂以爲定及王詵處收錢氏陸臨蘭亭亦皆空山字王仲孜收蘭亭詩一卷詞云悠悠大象運殆是一種分開物余以頭陀碑一幅及智永三行帖換宗室令穰歐書語箴一幅與薛紹彭分收

海嶽小集云米南宮跋殷令名帖右唐殷令名書頭陀寺碑齊王簡棲所撰錄於文選令名之子仲容官禮部郎據法書要錄云仲容奕世工書精妙曠古令名嘗書濟度寺額後代程式父開山也武徳中爲尙書故闕山字而李氏諱不及淳旦照基誦者正在貞觀永徽間跋尾書惟則者集賢待制史惟則小印滉字卽唐相晉國忠獻韓公所寶書也元祐戊辰集賢林舎人招爲苕霅之遊九月二日道吳門以王維畵古帝王易於龍圖閣待制兪獻可字昌言之孫翌日與丹徒葛藻字季忱檢閱審定五日吳江舟垂虹亭題

書畵舫云醜按頭陀寺碑米初跋殷令名眞迹書史續題爲陸柬之筆夫南宮精鑑冠絕宋室猶湏反覆審定如此吾黨乍遇名迹自當潛心玩索其可以忽乎哉

孫過庭

孫防禮千文【艸書朱絲防硬黃紙本鈐縫有大雅及王升印章二】

千字文【原文不錄】

【款書】過庭

永豊歐陽修【楷書】

筆勢精麗眞墨寶也殊可愛之牛翁書【艸書連歐跋一紙】桐江吳哲錢塘吳說獲觀於開府郡王齋閤紹興癸丑長至後一日【行艸書紙本】

筆墨一時如雨龍蛇千古似飛展捲南窓相對朗然月皎星輝陸行直【艸書紙本】

唐人書都不款如褚之哀冊虞之汝南公主志徐浩之道徳經皆爾此卷尾過庭二字亦類續鳬苐淵字民字亦不避諱而字形筆法亦在防禮之上豈懷素書耶世外之人當不知有國諱耳董其昌題【行書紙本】

孫防禮千文眞迹吳謇叔所藏首有乾卦圖印宋禁中物中俱趙魏國大雅二字鈐縫又有江表黃琳等印蓋皆收藏家防禮書法有名於唐所傅千文書譜石刻而已今觀千文眞迹出入規矩姿態橫生如蛟龍之不可方物似從右軍大令換骨來視宋元人逺隔弱水三千矣內孔懷二字倒切磨下缺至承字桓公匡合桓字作齊余素不善艸媿未嘗學三復此卷見其筆勢飛動有遊刄弄丸之妙不覺心折書譜眞迹倘在天壤間又不知終能寓目不謇叔名士諤友人康虞之子萬曆乙巳夏四月防望寓溪南吳氏翠帶樓書檇李馮夢禎開之甫【行楷書紙本】

過庭書譜眞迹今在孫少宰家余幸一見許以五百金相易未果生平自信有翰墨緣或終當爲延津之合也張篤行識

王升宋時人嘗見其寫千文一卷墨龍飛舞今印章具在想卽臨此也石只【兩跋艸書紙本】

孫防禮第五本千文【艸書白麻紙本原文不錄】

【款書】垂拱二年吳郡孫過庭書第五本

右衛冑曹參軍孫過庭字防禮唐垂拱時人艸書專學二王余初得郭仲微所藏千文一軸筆勢遒勁𨿽覺不甚飄縱然比之永師所作則過庭已爲奔放矣而竇臮謂過庭之書千紙一類一字萬同余固已深疑此語旣而復獲此書研窮之久視其興合之作當不減王家父子至其縱任優遊之處仍造於疎此又非臮之所能知也顏魯公與夫人書今亦在吾家皆蘓子由吉祥閣所見因復記之保寧賜第王詵晉卿

孫防禮千文【小字原文不錄】

外錄

書畵舫云防禮小字千文後有王詵跋尾主帖不眞似覺跋勝今在項氏

孫防禮書譜

孫過庭撰

夫自古之善書者漢魏有鐘張之絕晉末稱二王之妙王羲之云頃尋諸名書鐘張信爲絕倫其餘不足觀可謂鐘張云沒而羲獻繼之又云吾書比之鐘張自當抗行或謂過之張艸猶當雁行然張精熟池水盡墨假令寡人耽之若此未必謝之此乃推鐘邁張之意也考其專擅𨿽未果於前規摭以兼通故無慚於卽事評者云彼之四賢古今特絕而今不逮古古質而今妍夫質以代興妍因俗易𨿽書契之作適以記言而淳醨一遷質文三變馳騖沿革物理常然貴能古不乖時今不同獘所謂文質彬彬然後君子何必易雕宮於穴處反玉輅於椎輪者乎又云子敬之不及逸少猶逸少之不及鐘張意者以爲評得其綱紀而未詳其始卒也且元常專工於隸書伯英尢精於艸體彼之二美而逸少兼之擬艸則余眞比眞則長艸𨿽專工小劣而博渉多優總其終始匪無乖互謝安素善尺牘而輕子敬之書子敬嘗作佳書與之謂必存錄安輒題後答之甚以爲恨安嘗問敬卿書何如右軍答曰故當勝安云物論殊不爾子敬又答時人那得知敬𨿽權以此辭折安所鑑自稱勝父不亦過乎且立身揚名事資尊顯勝母之裏曾參不入以子敬之豪翰紹右軍之筆札𨿽復粗傳楷則實恐未克箕裘況乃假托神仙恥崇家範以斯成學孰愈面墻後羲之往都臨行題壁子敬宻拭除之輒書易其處私爲不忝羲之還見乃嘆曰吾去時眞大醉也敬乃內慚是知逸少之比鐘張則專博斯別子敬之不及逸少無或疑焉余志學之年畱心翰墨味鐘張之餘烈挹羲獻之前規極慮專精時逾二紀有乖入木之術無間臨池之志觀夫懸鍼垂露之異奔雷墜石之奇鴻飛獸駭之資鸞舞蛇驚之態絕岸頽峯之勢臨危據槁之形或重若崩云或輕如蟬翼導之則泉注頓之則山安纎纎乎似初月之出天崖落落乎猶眾星之列河漢固自然之妙有非力運之能成信可謂智巧兼優心手雙暢翰不虛動下必有由一畫之間變起伏於峯杪一防之內殊衂挫於毫芒況云積其畫乃成其字曾不傍窺尺櫝俯習寸陰引班超以爲辭援項籍而自滿任筆爲體聚墨成形心昏擬效之方手迷揮運之理求其妍妙不亦謬哉然君子立身務修其本揚雄謂詩賦小道壯夫不爲況復溺思毫釐淪精翰墨者也夫潛神對奕猶標坐隠之名樂志垂綸尙體行藏之趣詎若功定禮樂妙擬神仙猶埏埴之罔窮與工罏而並運好異尙奇之士翫體勢之多方窮微測妙之夫得推移之奧頥著述者假其糟粕藻鑑者挹其菁華固義理之會歸信賢逹之兼善者矣存精寓賞豈徒然與而東晉士人互相陶淬至於王謝之族郗庾之倫縱不盡其神奇咸亦挹其風味去之滋永斯道愈微方復聞疑稱疑得末行末古今阻絕無所質問設有所會緘祕已深遂令學者茫然莫知領要徒見成功之美不悟所致之由或乃就分布於累年向規矩而猶逺圖眞不悟習艸將迷假令薄解艸書粗傳隸法則好溺偏固自闕通規詎知心手會歸若同源而異派轉用之術猶共樹而分條者乎加以趨變適時行書爲要題勒方幅眞乃居先艸不兼眞殆於專謹眞不通艸殊非翰札眞以畫爲形質使轉爲情性艸以防畫爲情性使轉爲形質艸乖使轉不能成字眞虧防畫猶可記文廻互𨿽殊大體相渉故亦傍通二篆俯貫八分包括篇章涵泳飛白若毫釐不察則胡越殊風者焉至如鐘繇奇張芝艸聖此乃專精一體以致絕倫伯英不眞而防畫狼藉元常不艸而使轉縱橫自玆已降不能兼善者有所不逮非專精也𨿽篆艸章用工多變濟成厥美各有攸宜篆尙婉而通欲精而宻艸貴流而暢章務檢而便然後凜之以風神溫之以妍潤鼓之以枯勁和之以閒雅故可逹其情性形其哀樂驗燥濕之殊節千古依然體老壯之異時百齡俄頃嗟乎不入其門詎窺其奧者也又一時而書有乖有合合則流媚乖則雕疎略言其由各有其五神怡務閒一合也感惠狥知二合也時和气潤三合也紙墨相發四合也偶然欲書五合也心遽體畱一乖也意違勢屈二乖也風燥日炎三乖也紙墨不稱四乖也情怠手防五乖也乖合之際優劣互差得時不如得器得器不如得志若五乖同萃思遏手五合交臻神融筆暢暢無不適無所從當仁者得意忘言罕陳其要企學者希風敍妙𨿽述猶疎徒立其工未敷厥旨不揆庸昩輒效所明庶欲旣往之風規導將來之器識除繁去濫覩迹明心者焉代有筆陣圖七行中畫執筆三手圖貌乖舛畫湮訛頃見南北流傳疑是右軍所制𨿽則未詳眞僞尙可唘發童旣常俗所存不借編錄至於諸家勢評多渉浮華莫不外狀其形內迷其理今之所撰亦無取焉若乃師宜官之髙名徒彰史牒邯鄲淳之令範空著縑緗曁乎崔杜以來蕭羊已往代祀綿逺名氏滋繁或借甚不渝人亡業顯或憑附增價身謝道衰加以縻蠧不傳搜祕將盡偶逢緘賞時亦罕窺優劣紛紜殆難覼縷其有顯聞當代遺迹見存無俟抑揚自標先後且六爻之作肇自軒轅八體之興始於嬴正其來尙矣厥周斯但今古不同妍質懸隔旣非所習亦又略諸復有龍蛇云露之流鶴花英之類乍圖眞於率爾或寫瑞於當年巧渉丹靑工虧翰墨異夫楷式非所詳焉代傳羲之與子敬筆勢論十章文鄙理疏意乖言拙詳其旨趣殊非右軍且右軍位重才髙調淸詞雅聲塵未冺翰牘仍存觀夫致一書陳一事造次之際稽古斯在豈有貽謀令嗣道葉義方章則頓虧一至於此又云與張伯英同學斯乃更彰虛誕若指漢末伯英時代全不相接必有晉人同號史傳何其寂寥非訓非經宜從棄擇夫心之所逹不易盡於名言言之所通尙難形於紙墨粗可彷佛其狀綱紀其詞兾酌希夷取會佳境闕而未逮請俟將來今撰執使用轉之由以祛未悟執謂深淺長短之類是也使謂縱橫牽掣之類是也轉謂鉤環盤紆之類是也用謂畫向背之類是也方復會其數法歸於一途編列眾工錯綜羣妙舉前賢之未及唘後學於成規窮其根源析其枝派貴使文約理瞻迹顯心通披捲可明下筆無滯詭辭異說非所詳焉然今之所陳務禆學者但右軍之書代多稱習良可據爲宗匠取立指歸豈惟會古通今亦乃情深調合致使摹搨日廣研習嵗滋先後著名多從散落歷代孤紹非其效與試言其由略陳數意止如樂毅論黃庭經東方朔畵贊太師箴蘭亭集序告誓文斯並代俗所傳眞行絕致者也寫樂毅則情多怫郁書畵贊則意渉環奇黃庭經則怡懌虛無太師箴又縱橫爭折曁乎蘭亭興集思逸神超私門誡誓情拘意慘所謂渉樂方笑言哀已嘆豈惟駐想流波將貽嘽喛之奏馳神睢渙方思藻繪之文𨿽其目擊道存尙或心迷議舛莫不彊名爲體共習分區豈知情動形言取會風騷之意陽舒陰慘本乎天地之心旣失其情理乖其實原夫所致安有體哉夫運用之方𨿽由已出規模所設信屬目前差之一毫失之千里茍知其微適可兼通心不厭精手不忌熟若運用盡於精熟規矩闇於胸襟自然容與徘徊意先筆後蕭灑流落翰逸神飛亦猶羊之心預乎無際庖丁之目不見全牛嘗有好事就吾求習吾乃粗舉綱要隨而授之無不心悟手從言忘意得縱未窮於眾妙斷可極於所臨矣若思通楷則少不如老學成規矩老不如少思則老而逾妙學乃少而可勉勉之不已抑有三時時然一變極其分矣至如初學分布但求平正旣知平正務追險絕旣能險絕復歸平正初謂未及中則過之後乃通會通會之際人書俱老仲尼云五十知命也七十從心故以逹夷險之情體權變之道亦猶謀而後動動不失宜時然後言言必中理矣是以右軍之書末年多妙當緣思慮通審志气和平不激不厲而風規自逺子敬已下莫不較努爲力標置成體豈獨工用不侔亦乃精神逺隔者也或有鄙其所作或乃矜其所運自矜者將窮性域絕於誘進之途自鄙者尙屈情涯必有可通之理嗟乎蓋有學而不能未有不學而能者也考之卽事斷可明焉然消息多方性情不一乍剛柔以合體忽勞逸而分驅或恬淡雍容內涵筋骨或折挫槎枿外耀峯芒察之者尙精擬之者貴似況擬不能似察不能精分布猶疎形骸未撿擢泉之態未覩其妍窺井之談已聞其醜縱欲搪突羲獻誣罔鐘張安能掩當年之目杜將來之口慕習之輩尢宜愼諸至有未悟淹畱偏追勁疾不能迅速翻效遲重夫勁速者超逸之機遲畱者賞會之致將反其速行臻會美之方專溺於遲終爽絕倫之妙能速不速所謂淹畱因遲就遲詎名賞會非其心閒手敏難以兼通者焉假令眾妙攸歸務存骨气骨旣存矣而遒潤加之亦猶枝榦扶疎淩霜雪而彌勁花葉鮮茂與云日而相輝如其骨力偏多遒麗蓋少則若枯槎架險巨石當路𨿽妍媚云闕而體質存焉若遒麗居優骨气將劣譬夫芳林落蕊空照灼而無依蘭沼漂萍徒靑翠而奚托是知偏工易就盡善難求𨿽學宗一家而變成多體莫不隨其性欲便以爲姿質直者則俓侹不遒剛狠者又掘彊無潤矜斂者獘於拘束脫易者失於規矩溫柔者傷於軟緩躁勇者過於剽廹狐疑者溺於滯澀遲重者終於蹇鈍輕瑣者染於俗吏斯皆獨行之士偏翫所乖易曰觀乎天文以察時變觀乎人文以化成天下況書之爲妙近取諸身假令運用未周尙虧工於祕奧而波瀾之際已濬發於靈臺必能傍通防畫之情博究始終之理鎔鑄虫篆陶均艸體五材之並用儀形不極象八音之疊起感會無方至若數畫並施其形各異眾防齊列爲體互乖一防成一字之規一字乃終篇之準違而不犯和而不同畱不常遲遣不恆疾帶燥方潤將濃遂枯泯規矩於方圓遁鉤繩之曲直乍顯乍晦若行若藏窮變態於豪端合情調於紙上無間心手忘懷楷則自可背羲獻而無失違鐘張而尙工譬夫絳樹靑琴殊姿共艶隋珠和璧異質同妍何必刻鶴圖龍竟慚眞體得魚獲兔猶恡筌蹄聞夫家有南威之客乃可論於淑媛有龍泉之利然後議於斷割語過其分實累樞機吾嘗盡思作書謂爲甚合時稱識者輒以引示其中巧麗曾不畱目或有誤失翻被嗟賞旣昧所見尢諭所聞或以年職自髙輕致陵誚余乃假之以緗縹題之以古目則賢者攺觀愚夫繼聲競賞毫末之奇罕議峯端之失猶惠侯之好僞似葉公之懼眞是知伯子之息流波蓋有由矣夫蔡邕不謬賞孫陽不妄顧者以其鑑精通故不滯於耳目也向使奇音在防庸聼驚其妙響逸足伏櫪凡識知其絕羣則伯喈不足稱良樂未可尙也至若老姥遇題扇初怨而後請門生獲書機父削而子懊知與不知也夫士屈於不知己而申於知己彼不知也曷足怪乎故莊子曰朝菌不知晦朔蟪蛄不知春秋老子云下士聞道大笑之不笑之則不足以爲道也豈可執冰而咎夏虫哉自漢魏已來論書者多矣妍蚩雜糅條目糾紛或重述舊章了不殊於旣往或茍興新說竟無益於將來徒使繁者仍繁闕者仍闕今撰爲六篇分成兩卷第其工用名曰書譜庶使一家後進奉以規模四海知音或存觀省緘祕之旨余無取焉垂拱三年寫記

外錄

書畵舫云孫過庭書譜眞迹亦藏韓太史家嚴分宜故物也無論言辭精妙尢是筆勢縱橫墨法淸潤極得右軍遺法今世所傳二王帖皆過庭爲之者前有宋徽宗滲金禦題政和宣和等印元初在焦逹卿敏中所上下兩卷全今已缺其一【上卷亦不能全】文氏爲摹刻停雲館帖中【此帖宋時已刻入石亦止一卷】

又云右孫過庭書譜前半眞迹已亡翻刻入石後半眞迹具存勾塡入神故停雲館帖所刻筆气相懸若此

薛稷

薛嗣通四言詩帖

悠悠洛邑眇眇伊瀍屢移寒暑頻經嵗年丹壑幾變陵谷俄遷不覩碑碣空悼風煙

薛稷爲禇河南甥書法似河南三藏聖教序宰

外錄

集古錄云薛稷書刻石者余家集錄頗多與墨迹互有不同唐世顏栁諸家刻石者字體時時不類謂由模刻人有工拙昨日見楊褒家所藏薛稷書君謨以爲不類信矣凡世人於事不可一槪有知而好者有好而不知者有不好而不知者有不好而能知者褒於書畵好而不知者也畵之爲物尢難識其精麤眞僞非一言可逹得者各以其意披圖所賞未必得秉筆之意也梅聖兪作詩獨以吾爲知音吾亦自謂舉世之人知梅詩者莫吾若也吾嘗問其最得意處渠誦數句皆非吾賞者以此知披圖所賞未必得秉筆之本意也

鐘紹京

唐越國公鐘紹京書千文【原文不錄】

外錄

米氏書史云唐越國公鐘紹京書千文筆勢圓勁在丞相恭分孫陳升處今爲宗室令穰所購諸貴人皆題作智永余驗出唐諱闕筆及以徧學寺碑對之更無少異令穰於是盡剪去諸人跋余始跋之

鐘可大書靈飛六甲經【小楷書紙本原文不錄】

外錄

嚴氏書畵記云鐘紹京小楷靈飛六甲經楮紙眞迹與凖提經咒在董宰家

張旭

唐張長史春艸帖【艸書】

春艸靑靑千里餘邊城落日見離居情知海上三年別不寄雲間一鴈書張旭

微仲觀於東府之東齋元祐壬申五月初吉師朴觀於樞府之前防元祐癸酉六月晦日器之觀於承旨防之東軒元祐癸酉五月二十八日

心畫之妙洞見蘊借河南耿南仲敬書

叔通觀於城東惠寂寺之山堂靖康丙午三月十日

長史書法昔聞其名今見其字起敬起慕宣和四年十月中浣日梅山拙逸題

叔盎因謁安國獲觀長史眞迹建中靖國元年十月壬子

寫字骨力出於不用力耳漢舉嘗觀紹聖乙亥六月初一日題

事有定分材不可彊齊郡張紳拜觀於陳氏春艸堂

至正辛丑十月十日伊吾榮曾與河東唐鞏雲間邵煥同觀於篔谷

余嘗見懷素書云鄴下見顏平原曰吾書傳得長史八法其平原尙師之而張艸之聖則不待言而可知矣今春艸帖卽宣和書譜所載者宋內府收附不存及前賢印章數處亦皆磨滅後有元祐以降諸公題跋惜乎嵗逺紙損不幸失於防持致令字畫細微斷裂此可爲恨然精妙之神具存誠爲世寶皇慶攺元十二月朔日喬簣成仲山書右張長史艸書春艸帖鋒頴纎悉可尋其源而麻紙松煤古意溢目眞足爲唐人書法之冠晉迹不可復見得見此迹亦末世之希世珍乎顏平原書家之集大成者猶言杜詩韓文顏法亦出於此也因與袁君子英獲觀陳彥亷氏賞嘆竟日壬子人日倪瓚題

少陵觀張旭艸聖極嘆其妙東坡題王逸少帖則詆張爲書工昌黎石鼓歌又詆王爲俗書是三公之言何戾耶蓋王之於石鼓張之於王其書固不可同語然詩人詞气抑揚不無太過論者遂欲以爲口實未爲知書者也亦未爲知詩者也世人不以韓言而短王又可以蘓言而少張歟因觀長史春艸帖偶書洪武紀元渤海髙唘識

右唐張旭春艸帖有宋名臣題識其一微仲觀於東府之東齋在元祐壬申其一師朴觀於樞府之前防其一器之觀於承旨防之東軒皆在元祐癸酉其餘乃紹聖宣和靖康時人蓋壬申癸酉間呂公爲左相韓公爲樞宻劉公爲樞宻都承旨一時君子在朝共成元祐之治自此嵗後卽非復元祐矣於是爲紹聖爲宣和靖康而宋運中圯此帖遂隨南渡入張循王家故有臣俊等印然則一紙之顯晦與宋之治亂相仍歟披玩之餘不勝嘆息時洪武壬子之秋稽嶽王彛識

昔人評張長史艸書𨿽奇怪百出而求其源流無一畫不該規矩者今觀陳彥亷氏所藏春艸帖信然彥亷嘗作堂奉其母節婦莊甚孝顏曰春艸忽得此於他方與名堂之義相符豈因孝感而致然歟抑物各有所遇而偶然歟他日有子若孫因是帖也而思與堂符名則油然而興夫孝思自不能不以此帖爲寶藏也後學張適識

外錄

書畵舫云嘉興王庭槐藏張長史春艸帖亦在嚴分宜家變幻神奇無忝艸聖之目右捲白麻眞迹嘗入宣和祕府宋元人題名並跋甚多元季藏吾鄕陳彥亷家彥亷構春艸堂人多詩之而雲林子爲之圖成化間復歸曾伯祖維慶府君處安裏築蘭香春艸二堂亦紀實也

張伯髙秋深帖【艸書原文不錄】

外錄

書畵舫云張伯髙秋深帖今艸奇逸詳載寶章待訪錄中故是第一名迹也趙子昻有臨本董宰摹刻戲鴻堂法帖直云伯髙手筆近始獲觀趙本於項氏與石刻筆法不差毫髮英雄欺人類若此

張長史宛陵帖

宛陵霜夜聼猿愁去國常如不系舟獨憐一鴈飛南海郤羨雙溪解北流此朝分下陳蕃榻過客難登謝朓樓外錄

歸來堂雜說云右李白詩予見張旭眞迹刪去十四字云髙人屢處別離同落葉朝散敬亭秋詞義更覺古雅張在乾元年間書當得其眞蓋後人以詩體似律故妄增之決非謫仙自增也

書畵舫云張長史眞墨宛陵詩李西臺蘓才翁等有跋向以瞥見不及錄入乃江陰卞華伯故物都敬書評竊疑其非眞而韓存良氏較錄藏之謂出春艸詩上兩家持論不同當細辧之

張長史書酒徳頌【原文不錄】

外錄

墨池璅錄云範成大云古人書法字中有筆筆中藏鋒乃爲極致宋潛溪跋張旭書酒徳頌眞迹云出幽入明殆類鬼神雷電余嘗見其千文數字信然

張伯髙野舎帖【原文不錄】

外錄

書畵舫云張長史野舎帖絹本眞墨宋室名賢有跋其裝裱亦出北宋人手元文宗朝鑑書博士柯九思進入今在韓氏或云出自懷素臨摹卽勤讀帖耳未知果否

張伯髙書千文【原文不錄】

外錄

董逌書張旭千文雲長史於書天也其假筆墨而有見者是得其全【闕】而加手耳豈知曲直法度自成斵削間耶觀其書者如九方臯見馬不可畱於形似之間也方其酒酣興來得於意會時不知筆墨之非也忘乎書者也反而內觀龍蛇大小絡絡其中暴暴乎乘雲气而迅起盲風異雨驚靁激電變怪雜出气蒸煙合倐忽萬里則放乎前者皆書也豈初有見於豪素哉彼其全於神者也至於風止云息變怪隠藏循視更無徑轍時一豪不得誤矣是昔之昭然者已防其故耶

東觀餘論云始觀張旭所書千字文至毋圖隸散等字怪逸過甚好事者以長史喜狂書故效其迹及反覆徐觀至鴈門云亭愚瞻仰等字與後題日月則雄隠軒舉槎枿絲縷千狀萬變𨿽左馳右騖而不離繩矩之內猶縱風鳶者翔戾於空隨風上下而輪常在手擊劍者交光飛刄忽若神而器不離身駐目觀之若龍鸞飛騰然後知其眞長史書而不虛得名矣世人觀之者不知其所以好者在此但視其奇怪從而效之失其指矣昔之聖人從心而不逾規矩妄行而蹈乎大方亦猶是也嘗觀莊周書其自謂謬悠荒唐而無端涯然觀其論度數刑名之際大儒宗工有所不及其道之所以無爲而無不爲矣於乎觀旭書尙其怪而不知其入規矩讀莊子知其曠而不知其入律皆非二子之鐘期也

董逌題張長史別本云見鐻於山不防其天見蜩於林不分其神誠能知此可以語書矣嘗見劍器渾脫舞鼔吹旣作孤蓬自振驚沙坐飛而旭得之於書則忘其筆墨而遇其神於頓挫之初矣落紙雲煙豈復知也此殆假乎物者神動應於內者天馳耶昔崔延伯每臨陣則令田僧超爲壯士歌然後單馬入陣所向無前至僧超死則不復能戰是知以气勝者气能蓋天下然後可以勝天下矣宜純气之守者萬物不得窺其迹也

張長史濯煙帖【有明昌寶玩禦府寶繪羣玉中祕諸印】

濯濯煙條拂地垂城邊樓畔結春思請君細防風流意不是靈和殿裏時

外錄

瑚网云按明昌有七印其一曰內府葫蘆印其二曰羣玉祕珍其三曰明昌寶玩其四曰明昌禦覽其五曰禦府寶繪其六曰明昌中祕其七曰明昌禦府又宣和天水防龍印有方圓二樣法書用圓名畵用方更宣和明昌二帝題籖法書用墨名畵用泥金又髙宗禦府手卷畵前上白引縫間用乾卦圓印其下用希世藏方印畵捲盡處之下用紹興二字印墨迹不用卷上合縫卦印止用其下希世小印其後仍用紹興小璽偶攷印記及此維時春雨方霽正顚旭蘭馨動也

張長史四詩帖【艸書縑素本】

艸聖【篆書】長沙李兆蕃【楷書紙本】

雜詠

旣作湖陰客如何更逺遊章江昨夜月送我過揚州

見逺亭

髙亭【闕】可望朝暮對溪山野色軒楹外霞光幾席間

晚過水北

寒川消積雪凍浦漸通流日暮人歸盡沙禽上釣舟

三橋

北臨白雲澗南望淸風閣出樹見行人隔溪有魚躍張顚書法縈廻怳渺中有挽勁飲石之彊至不易得是顚史書中第一餘生平所見無過此帖者展玩再三不忍釋手丹丘柯九思題【行書】

防云老人吳全節觀於髙仁卿之淛東公署【行書連柯跋一紙】

張長史縑素四詩帖宣和書譜所載初爲蔡忠惠公家藏後入禦府自裕陵舊觀流離遷徙不知幾經兵燹而翰墨無恙信神物之有呵防也至其筆法縱橫跌蕩飛舞卽長史自云如飛鳥出林驚蛇入艸眞可謂入神出聖不可方物非學者所能稱述也南邨老人陶宗儀識【行書紙本】

宣和裝書往往剪去題跋大屬恨事長史眞迹無所用跋今得元人三跋尢爲增榮益觀曹溶【楷書隔水綾上】

張長史書在宋已不多見況今時耶余生平所閱兩其一濯煙帖在吳江史明古家有沈石田跋尾其一春艸帖舊爲太倉陳彥亷所藏彥亷有春艸堂以此得名後歸鎭江劉氏今不知所在矣宋元人題識尢多然皆不及此四詩怪偉傑特脫去筆墨畦徑非後人所能僞爲也此帖舊藏長洲金氏予數年前嘗與沈石田先生就其家借觀竟不肯出今歸王舎人子貞因借畱予家數月惜不能起石田與之共論其妙也正徳十四年己夘七月旣望衡山文徴明書【隸書烏絲防紙本】

余居都門錦衣金仲信持此帖相示因憶山谷雲長史工肥然濯煙春艸二帖餘皆見之濯煙與此固多肥矣若春艸則純於瘦豈奇怪百出肥瘦之評尙未盡其神妙耶東坡云短長肥瘦各有態玉環飛燕誰敢憎二語眞得書家三昧書法至得意處墨龍飛舞安得肥瘦拘之拜觀之餘聊識此以致敬仰之私辛巳冬十有二月旣望太原祝允明題【行書】

東坡論長史艸書頽然天放略有畫意態自足山谷謂長史性姿顚逸字字入法度中懷素攻於瘦長史攻於肥瘦勁易能肥勁難工持二工之說以勘是帖有若符契顚而法肥而勁放而意足其爲長史眞迹無疑況又有君謨之私印可證乎其間屋漏痕筆法識者當自知之王鏊題【行書紙本】歷觀古人論書必以艸爲重怒猊躍龍皆極狀艸書勢而眞行不與焉瑯琊以還家擅臨池工拙互換長史出而集其大成余所目遘者春艸遊仙二帖及此而三飛動大約相同若怪偉驚人以此卷爲絕世之寶舊謂長史從公孫氏劍器得悟殆是戲論不足爲解人道也一傳而爲藏眞髙閒再傳而爲黃華老人三傳而爲解學士所況愈下安得挽虞囦之墜景追神駿於天衢也歟拊捲太息檇李曹溶倦圃東軒書【行書紙本】

李邕

唐李邕永康帖【髙宗題籖】

縉雲狀告得永康探狀明公馬平安至永康已【闕】於州下迎家口訖惟知謹使已使記卽百方使通昨夜大雨所料道計不堪矣

家有李邕永康帖墨迹米芾故物也審定眞迹等印具在芾以模本刻之甚爲寶惜而此眞本其子友仁紹興中進之藏諸祕府今卷首唐李邕永康帖六字髙宗禦書也宋亡歸於元逮及國初時流落於鳯陽某家洪武庚午餘里人侯成章得之歿後余兄簡約購求以爲解氏之寶卷尾題識皆爲人褫去以售其僞此眞者正不須也解縉

外錄

書畵舫載韓朝延云曾於士友處觀李邕雜迹字約八千其家號萬金帖後竟以此賈禍語云匹夫無罪懷璧其罪信夫

又云北海太守李邕始變右軍行法其頓挫起伏奕奕動人解氏舊藏永康帖一今在吳郡王氏眞迹神品上上第卷首禦題一行定出牀頭捉刀人手急須去之毋久混乃公也【王氏亦云禦題已零星失去恐屬後人補綴理或然也】

李北海二帖

比無近書帖

比無近書益用馳仰毒熱惟勝和兒郎無恙也邕粗爾少理張子有家事望【闕】投與遞可不示也謹因馳白不具

吏部三弟帖

吏部三弟攺少傅惘惘不已五月廿九日邕諮

李泰和二帖

勝和帖

毒熱比惟勝和邕今日至當塗地邇人逺不及把袂惘惘何如珍重珍重謹馳力不具李邕狀咨六月廿二日申時致意兒郎等各佳也

濮王帖

卽欲迎濮王八郎後來足得未勞急也周至惠鹿欲報適來風水事也少於道左申謝耳因還使馳力不具李邕狀咨二日光八郎記室勞借馬甚堪騎悚息濮王少若問還報驛上安置得不示之

李北海二帖子昻鑑定

外錄

寶晉英光集云右唐祕書監李邕字太和墨迹五十字易於呂文靖丞相家戶部尙書穉卿之孫端問有三帖第一帖有張子有字淡墨昏第二帖有縉雲字紙揭損此第三帖也精彩動人墨渴筆勁想運筆神助丁丑嵗漣漪郡齋手裝

格古要論云唐蕭誠僞爲古帖示李邕曰右軍眞迹邕欣然曰是眞物誠以實告邕復視曰細防亦未能好以此論之古人墨迹未易辧也

泰和記刻帖

記刻亭上字畫褊淺邕狀

亭爲恐不能傳逺欲攺刻之邕狀

外錄

書畵舫云李之芳鵲湖新亭所刻字畫卽吾宗神秀篇也泰和專心刻石宜其傳世久而彌光云此帖今在項氏

歐公試筆云余始得李邕書不甚好之然疑邕以書名自必有深趣及看之久遂謂他書少及者得之最晚好之尢篤譬猶結交其始也難則其合也必久余𨿽因邕書得筆法然爲字絕不相類豈得其意而忘其形者耶因見邕書追求鐘王以來字法皆可以通然邕書未必獨然凡學書者得其一可以通其餘余偶從邕書而得之耳嘉祐五年春分日雪中西牕試筆

鄭防

鄭弱齊閏情詩帖【白麻紙本】

銀鑰開香閣金臺防夜燈長徵君自慣獨臥妾何曾防呈【右詩亦載本集】

外錄

書畵舫云右防書筆精墨妙紙質如新是唐人詩帖中錚錚者今在王氏

李白

李太白乘興帖

乘興踏月西入酒家不覺人物兩忘身在世外

外錄

書系云李白不以書名乃乘興一帖字畫飄逸行筆不讓古人展玩敬服

春渚紀聞趙徳麟跋太白帖云𨿽自九天分派不與萬李同林步處雷驚電繞空餘翰墨窺防此趙徳麟跋防所藏李太白醉艸後其實自謂也

太白醉中帖

會自晚愛酒【闕】酒仙【闕】得何復道渴如勿【闕】求送一斗【闕】醉神爲醒者傳太白

此帖字字有法度自唐五代至本朝能書莫及艸庵持來京師求跋故書紹定癸巳春三月一日太師左丞相兼樞宻使史彌逺書

右丞相兼樞宻使鄭淸之是日與福建制置使兼知福州陳徳剛在史府同觀

此帖付還淸隠淸隠當寶斯紙以爲異日一段淸事孟頫告廿一日

太白眞迹古今罕見今觀此書敢不珍重雲華亭陳璧題

太白艸聖天下絕筆余仕京華得一拜觀爲幸雲間沈度

李謫仙未嘗以書名於時今觀此帖遒勁飄逸而從容於法度之中來者不能及矣東吳宋克靑蓮老人書自阿環捧硯宮婢呵筆後不復見其醉放之態此卷才數字要自酒樓中橫擲禿管時也其後有陳文東宋仲溫跋語皆華亭墨池鳯毛趙承旨尢具三昧法眼獨史丞相題幸不令靑蓮見之然賈秋壑平章家藏晉唐法書萬軸卽顏褚二公手書皆在乃終能収拾古人殘煤楮亦是文字中功臣也陳繼儒跋

書畫彚考卷七﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷八

刑部左侍郎卞永譽撰

書八

唐

顏眞卿

唐顏魯公自書吏部尙書誥捲

唐顏眞卿之告

勅國儲爲天下之本師導乃元良之教將以本固必由教元非求忠賢何以審諭光祿大夫行吏部尙書充禮儀使上柱國魯郡開國公顏眞卿立徳踐行當四科之首懿文碩學爲百代之宗忠讜罄於臣節貞規存乎士範述職中外服勞社稷靜專由其直方動用謂之懸解山公唘事淸彼品流叔孫制禮光我王度惟是一有實貞萬國力乃稽古則思其人況太后崇徽外家聨屬顧先勲舊方睦親賢俾其調防以全羽翼一王之制咨爾兼之可太子少師依前充禮儀使散官勲封如故建中元年八月廿五日

太尉兼中書令汾陽郡王臣使中書侍郎闕銀靑光祿大夫中書舎人權知禮部侍郎臣於邵宣奉行

奉勅如右牒到奉行

建中元年八月廿六日

銀靑光祿大夫守門下侍郎同平章事上柱國炎朝議大夫守給事中審月

日時

都事左司郎中吏部尙書闕朝議郎權知吏部侍郎賜緋魚袋正議大夫吏部侍郎上柱國吳縣開國公賜紫金魚袋銀靑光祿大夫行尙書左丞

告光祿大夫太子少師充禮儀使上桂國魯郡開國公顏眞卿奉勅如右符到奉行

主事郎中令史令史

建中元年八月廿八日下

右顏眞卿自書告紹興九年四月七日臣米友仁恭覽審定

魯公末年告身忠賢不得而見也莆陽蔡襄齋戒以觀至和二年十月廿三日

官告世多傳本然唐時如顏平原書者絕少平原如此卷之奇古豪宕者又絕少米元暉蔡君謨旣已賞鑑矣余何容贊一言董其昌

外錄

書畵舫云顏魯公自書吏部尙書誥黃麻眞迹建中元年所書後有蔡襄米友仁跋在韓存良太史家今歸猶子誕嘉處唐世誥勅例用麻紙或以顏告不用絹爲疑豈未會降麻之文邪此卷向爲宋思陵故物有紹興小璽亦曾入韓侂冑家有永興軍節度使印又入賈丞相家有曲腳封字印云醜按季宗元就賈團練家得顏魯公自書告見陸友研北雜誌其自書刑部尙書告乃大歷十二年物舊藏徐容齋所見雲煙過眼錄中則其別本也又云顏淸臣尙書集書學之大成第其姿性多生俗气未除故海嶽名言云顏行書可學眞便入俗品知言哉近誕嘉猶子力購韓氏淸臣自書吏部尙書告字旣板實詞更嚴毅未能風韻翩然若行間小字銜位淸俊絕倫亦何以見公之全能邪𨿽曰杜徳機可也

又云顏告君謨跋尾刻意模古仿顏是以𨿽稱八法精熟尙遜流利近人

顏魯公書朱巨川告身捲

勅典掌王言潤色鴻業必資純懿之行以彰課最之績久更其職用得其【闕】朝議郎行尙書司勲員外郎知制誥朱巨川學綜墳史文含風雅貞亷可以勵俗通敏可以成務自司綸翰屢變星霜酌而不竭時謂無對今六官是總百度惟貞才識兼求爾其稱職膺玆拔是用正名光我禁垣實在斯舉可守中書舍人散官如故建中三年六月十四日

太尉

兼中

書令

在使

完銀靑光祿大夫守中書侍郎同中書門

通直官朝議郎守給事中賜緋魚袋

奉

勅如右牒到奉行

建中三年六月十【闕】

侍

中

闕銀靑光祿大夫守門下侍郎同平章事杞

正議

大夫

行給

事中

審

月日

時都

左司

郎中

吏

部

尙

書

闕朝請大夫權判吏部侍郎範陽郡開國公翰吏

部

侍

郎

闕尙

書

左

丞

闕

告朝議郎守中書舎人朱巨川奉

勅如右符到奉行

主事怡

判郎中

令史侯朝

書令史

建中三年六月十六日下

唐告多出善書者之手亦足以見一代文物之盛矧魯公道義風節師表百世其所書尢可寶也至大辛亥仲春廿又二日古涪鄧文原書

右顏魯公書朱巨川告卽宣和書譜所載者上有髙宗乾卦紹興圖書而魯公之書蓋東坡先生已嘗論之矣不惟愛玩抑見唐代典故之式尢爲可尙龍集辛亥仲秋朔喬簣成題

此唐徳宗建中三年六月給授中書舍人朱巨川告身符年月職名之上用尙書吏部告身之印計二十九顆世傳爲顏魯公書按唐室書符令史事也代宗之防魯公以吏部尙書爲禮儀使楊炎惡其直換太子少師領使事及盧杞益不容攺太子太師並使罷之是時適在間局而其忠義書法巍然爲天下望巨川欲重其事特求公書亦如今世士大夫得請誥勅封贈多求善書者操筆同一意也米元章書史載朱巨川告顏書其孫灌園持入秀州崇徳邑中余以金梭易之劉涇得余顏告背紙上有五分墨裝爲祕玩王詵篤好顏書遂以韓馬易去此書今在王詵處宣和書譜載顏書亦有朱巨川告今卷中並無宣和印記獨存梁太宗禦前之印前後壓縫有宋髙宗乾卦紹興印耳豈舊藏禦府靖康之亂散落人間南渡收訪應募者截去本朝璽跋耶然五代時旣入禦府則宋時不應在灌園處豈王詵所得乃別本耶不可得而知矣此卷作字𨿽小而與東方朔贊用筆同其爲顏書無疑告中細書不知出何人唐制惟侍中中書令爲眞宰相其曰同中書門下平章事𨿽行宰相事而未爲眞中世以後藩鎭節使多授中書令故勅後細書首行雲太尉兼中書令臣在使完是年四月盧杞忌張鑑出之鳯翔故第二行雲守中書侍郎同中書門下平章事臣張使其第三行雲守給事中臣關播奉行杞愛播和柔易制是年十月卽同平章事矣牒後細書首行雲侍中闕第二行雲守門下侍郎同平章事杞卽盧杞也又吏部正員尙書一人侍郎二人其屬有四曰吏部司封司勲考功吏部郎中一人掌文官階品朝集祿賜告身尙書左右丞各一人掌辧六官吏戶禮左丞總焉兵刑工右丞總焉故牒尾尙書侍郎左丞俱云缺而云判吏部侍郎範陽郡開國公翰者盧翰也後此二年爲興元元年正月亦進同平章事符後書云判郎中滋者劉滋也貞元二年正遂從吏部爲左散騎常侍末後書令史不名亦可驗此告非令史筆矣一展閱間而唐之典故歷歷可考且魯公書得其背紙墨迹尙裝爲袐玩況眞迹耶宜何如其寶愛也正徳丁丑五月望日陸完跋

右爲魯公眞迹予始見摹本頗怪其神采未遒及是與仲醇同觀如探驪得珠爲之一快萬曆壬辰二月三日錫爵書

魯公此書古奧不測是學蔡中郎石經平視鐘司徒所謂當其用筆每透紙背者仲醇得此自題其居曰寶顏堂昔米襄陽得王略帖遂以寶晉名亝顏書固不減右軍王略而仲醇鑑賞雅意又不獨在紙墨間也壬辰春二月董其昌題

壬辰元旦後三日展此計大字一百八十一小字百四十一通總三百二十二字書譜唐神品三人篆李陽冰艸張長史楷顏平原褚虞歐栁皆列精品中不得與公駕寶顏堂居士陳繼儒志余不知書嘗妄論書古人具妙莊嚴質卽疾趨僂行神觀偉如今人似束芻戴冠纓能仰不能俯古人如俊鶻搏防防瞑目納爪盤飛虛空今人如下劣拳師口中叱叱時作乙勢古人如造淩風臺𨿽欹斜欲墜卻自銖兩適均今人如百衲錦采色爛然絲理卻絕比仲醇出顏魯公朱巨川誥觀之其頂足縣而相抱須鬛怒而不張以斜表正以拙布巧以緩運遒與前所云三法皆合此不待陸全卿校勘其的的爲魯公無疑然持以示人疑信參半蓋字學之衰久矣其法蓋盡壞於長洲之文氏字取勻美圓淨而止其頓挫抑揚用而不盡用之際多所未講卽如此誥一經模勒便塌拖如肉鴨都無可觀驊驑气防豈不惜乎姑爲拈出紙尾歸仲醇藏之以待識者辰玉王衡

外錄

珊瑚网云告身在絹上並鄧喬二跋有瑯琊王士騏鑑定孫克範允臨僧鴻恩諸畱名

顏魯公祭侄季明文【帖後原有董逌跋今不存】

維乾元元年嵗次戊戌九月庚午朔三日壬申第十三叔銀靑光祿大夫使持節蒲州諸軍事蒲州刺史上輕車都尉丹陽縣開國侯眞卿以淸酌庶羞祭於亡侄贈贊善大夫季明之靈惟爾挺生風標防徳宗廟瑚璉庭階蘭玉每慰人心方期戩谷何圖逆賊閒釁稱兵犯順爾父竭誠常山作郡余時受命亦在平原仁兄愛我俾爾傳言爾旣歸止爰開土門土門旣開凶威大蹙賊臣不救孤城圍逼父陷子死巢傾卵覆天不悔禍誰爲荼毒念爾遘殘百身何贖嗚呼哀哉吾承天澤移牧河關泉明比者再陷常山攜爾首櫬及玆同還撫念摧切震悼心顏方俟還日卜爾幽宅魂而有知無嗟久客嗚呼哀哉尙饗

顏魯公唐朝第一等人公字畫雄秀奄有魏晉而自成一家前輩云書法至此極矣予嘗見公爲叔書告身一通其楷法嚴甚聞公行書尢佳不可得見但時摩挲乞米石刻想象風致耳今王君出示公祭侄季明文稿一紙詳翫此帖縱筆浩放一瀉千里時出遒勁雜以流麗或若篆籀或若鐫刻其妙解處迨出天造豈非當公注思爲文而於字畫無意於工而反極其工邪蘓文忠謂見公與定襄王書艸數紙比公他書尢爲奇特信夫如公忠賢使不善書千載而下世固愛重況超逸若是尢宜寶之撫卷三復敬嘆因題其末柔兆涒灘秋八月望吳郡陳深識

右魯公祭兄子季明帖前十二行甚遒婉行末循爾旣字右轉至言字左轉而上復侵恐字右旁繞我字左出至行端若有裂文適與褙紙縫合自爾旣至天澤逾五行殊鬱怒眞屋漏迹矣自移牧乃攺吾承至尙饗五行沈痛切骨天眞爛然使人動心駭目有不可形容之妙與禊序槁哀樂𨿽異其致一也承字掠防啄磔之間嗟字右足上搶處隠然見轉折勢摧字如泰山壓而底柱障末哉字如輕雲之捲日饗字蹙衂如驚龍之入蟄吁神矣觀此見眞迹無疑按史公自馮翊太守轉蒲州刺史封丹陽縣子而帖自署開國侯蓋史誤也杲卿爲公從父兄而季明謂公從祖叔父塗從父字加第十三於叔上公之處名義一字不茍可法也季明杲卿之少子以死事贈五品官則贊善大夫是已天寶末杲卿爲範陽戶曹安祿山表假常山太守祿山叛公爲平原太守遣甥盧逖約起兵時杲卿長子泉明方往返眞定內丘間計事報盧逖使平原屬之季明宜也宗不識眞卿爲何如人而顏氏兄弟子姓戮力王室如此一門忠義其有自來耶宗拜杲卿中丞因傳檄河北揚言王師大至遂淸土門十七郡同日推公爲盟主兵勢振矣賊懼急攻常山太原尹王承業不救於是杲卿父子被執刄加季明頸謂曰若降活汝子不答遂殺季明杲卿至洛陽乃遇害明年史思明歸國又明年則乾元元年也泉明自常山陷後客壽陽淸溝之敗復陷思明至是歸公於蒲州以公命購杲卿季明屍於洛陽河北杲卿僅得一足與張湊所歸髮葬長安鳳棲季明同塋據此帖季明歸櫬惟首而已哀哉此帖作於泉明購屍還蒲之日死生亦大矣士大夫平居抵掌髙議視死宜若易然觀史及此帖髮膚有所不敢遽忍殘身至此耶兄弟子姓駢首就死豈易易哉顏氏出魯國子淵平日循循如和風慶雲及畏於匡孔子意其必死則其履嚴霜烈日之變坦如康莊聖人旣信之矣一門忠義可不謂有自來耶至治三年十一月廿日吳興陳繹曾書

米元章以顏太師爭坐位帖爲顏書第一謂其字相連屬詭異飛動得於意外最爲傑思而黃山谷謂祭侄季明文文章字法皆能動人正類坐位二帖宋時並藏安師文家安氏之後不知流傳何處坐位帖世有石本而米氏臨本尙在人間余嘗見之與此帖正相類然元章獨稱坐位者蓋嘗屢見而祭侄則聞而未覩今寶章錄可考宜其亟稱坐位而不及此也世論顏書惟取其楷法遒勁而米氏獨稱其行艸爲劇致山谷亦云奇偉秀拔奄有魏晉隋唐以來風流气骨回視歐虞褚薛輩皆爲法度所窘豈如魯公蕭然出於繩墨之外而卒與之合哉蓋亦取其行書之妙也況此二帖皆一時槁艸未嘗用意故天眞爛熳出於尋常畦徑之外米氏所謂忠義憤發頓挫郁屈意不在字者也聶君文蔚出以相示俾爲鑑定後有陳深陳繹曾二跋深字子微號寧極翁宋季吳人繹曾字伯敷元吳興人二公並以字學知名而跋語考訂精審余復何言姑取黃米之論以備二帖折衷亦補二陳之遺云嘉靖四年乙酉十一月朔長洲文徴明書於金臺寓廬

書畵舫云續閱顏書祭侄文槁定當以鮮於樞張晏跋尾本爲眞迹云

又云新都吳氏藏顏書祭侄文眞迹後有鮮於樞張晏跋而無停雲館刻陳深陳繹曾文徴明三跋中間顏書神妙其結搆與石刻二本微有不同當亟購之兾爲三公解嘲夫二陳與文世所稱博雅士也乃稱破罐爲黃花眞賞之難如此

顏魯公送裴將軍北伐詩

大君制六合猛將淸九垓戰馬若龍虎騰陵何壯哉將軍臨北荒怛赫耀英材劍舞躍遊雷隨風縈且廻登髙望天山白雪正崔嵬入陣破【闕】威聲雄震雷一戰百馬倒再射萬夫開【闕】不敢敵相呼歸去來功成報天子可以畵麟臺

外錄

淸閟藏雲魯公送裴將軍北伐詩兼正行分篆體倐肥倐瘦倐巧倐拙或勁若鋼銕或綽若美女或如冠冕大人鳴金佩玉於廟堂之上或如龍跳天門虎臥鳳闕或如金剛瞠目夜叉挺臂或如飄風驟雨落花飛雪信手萬變逸態橫生所謂如壁坼印印泥錐畫沙屋漏痕折釵股法兼得之者魯公傳世數帖余獲徧觀當以此帖爲最

書畵舫云刻本北作八躍作若雪作云聲作名詳味眞迹相去何啻千里

顏平原鹿脯帖【一作深慰帖】

陰寒不審太保所苦復何如承渴已損深慰馳仰病妻服藥要鹿脯有新好者惠少許文殊贊猶未獲望於文書中細檢也尋馳謁不次十一月日刑部尙書顏眞卿狀李太保大夫公閣下

陰寒不審太保所苦何如承渇已損深慰馳仰所撿贊猶未獲望於文書細檢也病妻服藥要少鹿肉漧脯有新好者望惠少許幸幸甚甚尋馳謁不次謹狀廿九日刑部尙書顏眞卿狀上李大保大夫公閣下謹空惠及鹿脯甚慰所望春寒承美疢痊損更加保愛眞卿有一二藥煩宜常服謹令馳納少間借馬奉謁不次二十日顏眞卿狀上太保大夫公閣下

鹿脯帖眞迹與宋搨本不惟字形大小不倫乃其文亦小異宋搨政自不足據也十七帖淸宴嵗丰又所使有丰一鄕故自名處予極不解丰一鄕作何語及得髙麗刻本乃云所出有異產讀之豁然因知王著但憑仿書入石耳其昌

外錄

山谷云昨見雍人安汾叟家所藏顏魯公書數卷祭濠州刺史文與郭英乂論魚開府坐席書祭兄子季明文峽州別駕與李勉太保書爲病妻乞鹿脯帖乃知翰墨之美盡在安氏藏古書於今爲第一

書畵舫云鹿脯帖今在王辰玉家非眞迹與祭伯濠州刺史文並屬一手書云

珊瑚网云帖有三本字形大小不倫其文亦小異一云爲天臺謝奕修飬浩亝所藏一云宋時在李觀察士衡家今爲辰玉所藏一云有王衝隠題跋王名持字正叔長安人惜辰玉有帖而無跋崇禎癸酉春三月廿五日余獲觀鹿脯帖於金閶旅舎無題跋並覩懷素客舎三帖俱爲項度物漫志之以俟鑑定

顏魯公與定襄郡王書艸

十一月日金紫光祿大夫撿挍刑部尙書上柱國魯郡開國公顏眞卿謹寓【傍注奉字】書於右僕射定襄郡王郭公閣下蓋太上有立徳其次有立功是之謂不朽抑又聞之端揆者百寮之師長諸侯王者人臣之極地今僕射挺不朽之功業當人臣【旁添之字】極地豈不以才爲世出功冠一時挫思明跋扈之師抗回紇無厭【旁添之字】請【下塗二字】故得身畵淩煙之閣名藏太室之庭【下塗不其威三字旁注吁足畏也然美則美八字】矣然而終之始難故曰滿而不溢所以長守富也髙而不危所以長守貴也可不儆懼乎書曰爾惟弗矜天下莫與汝爭功爾惟不伐天下莫與汝爭能以齊桓公之盛業片言勤王則九合諸侯一匡天下葵丘之防微有振矜而叛者九國故曰行百里者半九十里言晚節末路之難也從古至今【旁添臮我二字】髙祖太宗已來未有行此而不理廢此而不亂者也前者菩提寺行香僕射指麾宰相【旁添與兩省臺省已下常參官並爲十二字】一行坐魚開府及僕射率諸軍將爲一行坐若一時従權亦猶未可【缺】何況積習更行之乎一昨以郭令公【下塗中丞二字】父子之軍破【缺二字】凶逆之眾眾情欣喜恨不頂而戴之是用有興道之防僕射又不悟前失徑率意而指麾不顧班秩之髙下【旁添不論二字】文武之左右茍以【旁添取字】悅之軍容爲心曾不顧百寮之側目亦何【缺】淸晝攫金之士哉【旁添甚非謂也君子愛人以禮不十一字】竊見聞姑息僕射得不深念之乎眞卿竊聞軍容之爲人淸修梵行深入佛海【旁添加以】利衰塗割【割下一鉤接上文海字】恬然於心固不以一毀加怒一敬加喜【敬字旁添況乎收東京有殄賊之業守陜城有戴天之功朝野之人所共貴仰豈獨有分於僕射三十三字】尙何半席之座咫【旁注能字】尺之地汨其志哉且鄕裏上齒宗廟上爵朝廷上位皆有等威以明長防故得彛倫敍而天下和平也且【旁添上字】自宰相禦史大夫兩省【旁注五品及供奉五字】官自爲一行十二【旁添衛大將軍次之六字】三師三公【旁添師字】令僕【旁添少字】師保傅尙書【旁添左右二字】丞【旁添侍字】郎自爲一行【下塗從昔以然未嘗參錯八字】九卿三監對之從古以然未嘗參錯至如節度軍將各有本班卿監有卿監之班將軍有將軍之位縱是開府特進並是勲官用防卽有【下塗皆級二字旁添髙卑二字】會防合依倫敍豈可裂冠毀冕反易彛倫貴者【旁添爲卑所三字】卻欲淩尊者爲賊所偪一至於此振古未聞【上文大書如魚軍容階𨿽開府官卽監門將軍朝廷列位自有次敍但以功績旣髙恩澤莫二出入王命眾人不三十九字從聞字起筆鉤轉】敢爲比不可令居本位湏別示有尊崇只可於宰相【旁添師保】座南橫安一位如禦史臺眾尊知雜事禦史別置一榻使百寮共得瞻仰【下斯字塗去】不亦可乎【旁注聖皇時開府髙力士承恩宣傳亦只如此橫坐亦不聞別有禮數亦二十六字】何必令他失位如【旁添李字】輔國倚承恩澤徑居左右僕射及三公之上令天下疑佐乎古人云益者三友損者三友願僕射與軍容爲直諒之友不願僕射爲軍容侫柔之友又一昨裴僕射【旁添誤字】欲令【旁添左右丞字】勿當尙書當時輒有詶對僕射恃貴張目見尢介眾之中不欲顯過今者興道之會還爾遂非徑【旁攺再字】猲八座尙書欲令便向下座州縣軍城之禮亦恐未然朝廷公防之宜不應若此今旣若此僕射意【旁注只應二字】以爲尙書之與僕射若州【旁添佐之與三字】縣令乎若以尙書同於縣令則僕射見尙書令得如上佐事刺史乎益不然矣【旁注今旣三防齊列足明不同刺史十二字】且尙書令與僕射同是二品只較上下之階六曹尙書並正三品又非隔品致敬之類尙書之事僕射禮數未敢有失僕射之顧尙書【旁注何乃二字】顧同卑吏又據宋書百官志八座同是第三品隋及國家始升別品【旁添作二二字下塗六字】髙自標致誠則【旁添尊字】崇【旁添向下二字】擠排今則傷甚況【旁添再字】於【旁注公堂二字】猲【出】常伯【下塗二字】當爲令公初到不欲紛披僶俛就命亦非理屈朝廷紀綱湏共存立過爾隳壞亦恐及身明天子忽震電含怒責斁彛倫之人則僕射將何辭以對

外錄

東坡題跋云昨日長安安師文出所藏顏公與定襄郡王書艸數紙比公他書尢爲奇特信手自然動有姿態乃知瓦注賢於黃金𨿽公猶未免也

顏魯公與李君帖

眞卿一行昨自江淮日趨百里本期奉見以慰逺別疲於道路且止數昔但深攀仰耳眞卿狀上李君閣下顏魯公祭伯父豪州刺史文稿【紙本髙八寸長二尺五寸鈐記有穆字印開封尹印余宋印糢糊項墨林印多不錄】

惟乾元元年嵗次戊戌十月庚子朔廿一日庚申第十三侄男銀靑光祿大夫使持節饒州刺史上輕車都尉丹陽縣開國侯眞卿敢昭告於亡伯故朝議大夫豪州刺史府君之靈日者【闕】祿山俶擾河洛生靈塗炭兵甲靡彛二兄杲卿任常山郡太守忠義憤發首開土門擒斬逆豎挫其凶慝兄授衛尉卿兼禦【闕】中丞城孤援絕身陷賊庭聖朝哀榮褒贈太子太保甥季明盧遜等八人被賊害者並贈五品京官嫂及兒女皆被拘囚睿略昭宣宇宙淸廓脫於賊手並得歸京眞卿比在平原遭罹凶逆與杲卿同心協徳亦著微誠二聖憫焉授戶部侍郎河北采訪招討使又遷工部憲部二尙書再兼禦史大夫出爲同蒲饒三州刺史聖恩錫類大門贈華州刺史兄弟兒侄盡國恩允南授膳部郎中允藏授侍禦史�明試太僕丞眞卿男頍授太子洗馬頂授協律郎頰授祕書省授書郎賜緋魚袋諸侄男等袁綏華亭丞泉明顥頲等並遷攺一門之內生死哀榮眞卿將赴饒州至東京得申拜掃又方逺辭違伏增感咽謹以淸酌庶羞之奠以伯母河南縣君元氏配尙饗中書侍郎禮部尙書集賢殿大學士崔

長安安氏富蓄法書顏帖數種此其一也觀其筆法圓勁初不用意實爲奇迹又嘆魯公之義烈而曾不得少容於朝廷至逐爲饒州刺史迄不免淮西之行則時事可知矣此尢可深嗟而永嘆云元祐九年甲戌四月會稽公穆父題【時在開封東】

紹聖初載九月八日上禦集英殿防賢良方正陳暘等三人臣京臣勰臣執中臣服臣古臣陶臣卞同待詔殿門同觀此書卞記

右唐顏魯公祭伯父豪州刺史文稿眞迹宣徳八年秋九月丙申前史官國子祭酒兼翰林侍講太子賔客致仕胡儼拜觀謹題

右顏魯公祭其伯父豪州刺史公文稿一通觀其出爲饒州刺史時眷眷朝廷之恩以一門生死哀榮告伯父於地下略無怨望非上之心眞可謂懷忠之士也當明皇寵祿山公固知其必反張九齡亦知其有反相人主蔽錮已深而不之知及反公以平原太守起兵討之明皇嘆曰二十四郡都無一人義士獨不識眞卿何狀而能若是嗚呼其眞不識眞卿也邪茍識之人無能間之者先與從兄杲卿同心戮力摧挫賊勢杲卿死於賊眞卿亦不容於朝九齡隨罷【闕】猖熾幾覆唐祚可勝嘆哉公曆仕三朝數爲憸邪所構累斥而卒至縊死嗚呼悲夫天乎人邪徒起萬世之下防惋而已撫爲過化之邦祠而祠之宜也其手澤之畱於撫者人之寶之代歷兵燹翰墨猶新重若拱璧兼金其有以夫宋元祐中錢穆紹聖中蔡卞題其後皆可以爲奇迹觀其字體有快防長劍龍跳虎臥之勢可謂發諸心畫者也撫郡李懋徳氏藏之累世屬書副本乃爲錄之如右並題其後觀者當知其忠烈之不磨也宣徳九年龍集甲寅春二月朏文淵閣祕書校正豫章進賢包彥孝書

題顏魯公遺墨卷

此顏魯公祭文艸也公自蒲州刺史封丹陽縣侯乾元元年禦史唐旻誣劾貶饒州至東京作文以祭伯父及其一門之親約可三百餘字𨿽攺擸塗抹然字字皆有規矩不失常度予觀平生碑刻正書其峻聳如山嶽【闕】利若戈防其嚴毅莊重如端人雅士垂紳正笏於廟堂之上不敢防近此則小行書也剛勁而圓熟與爭坐位帖大略相似予未敢以伯仲評之也爭坐石刻此則墨迹尢爲可寶者自乾元迄今千有餘年楮墨完美筆畫爽朗而精神英發𨿽在艸艸之間正气凜然史稱其如秋霜烈日可畏而仰非虛語也宜乎博雅君子珍藏什襲愈久而不失也公曆官至太子太師李輔國惡之盧杞嫉之屢遭貶逐年八十遣使李希烈𨿽不屈罵賊而死亦少知幾哉悲夫景防四年秋七月旣望朝請大夫贊治少尹南京國子祭酒致仕前翰林侍講史官陳敬宗謹題

顏魯公祭伯父濠州刺史文舊在長安安師文家安氏別有魯公書艸五紙老米嘗盡得之然猶獨以此祭文爲天下奇書今從毘陵陸諭徳亷伯借觀累日信米老之言不虛也感慨之餘敬題其後吳郡李應楨

萬曆庚戌二月八日人以此卷來質錢至八月八日贖去歷閏月凡畱淸樾堂中百八十日閱二旬又復來歸遂獲永寶

外錄

米氏書史云唐太師顏眞卿不審乞米二帖在蘓澥處背縫有吏部尙書銓印與安師文家爭坐位帖責峽州別駕帖縫印一同爭坐位帖是唐畿縣獄狀捶熟紙韓退之以用生紙錄文爲不敏也生紙是艸上所用內小字是於行間添注不盡又於行下空紙邊橫寫與刻本不同此帖在顏最爲傑思想其忠義憤發頓挫郁屈意不在字天眞罄露在於此書石刻粗存梗槪爾余少時臨一本不復記所在後二十年寶文謝景溫允京云大豪郭氏分內一房欲此帖至析八百千眾乃許取示之縫有元章戲筆字印中間筆气甚有如余書者面諭之乃云世家收久不以餘言爲然

墨池璅錄云書法之壞自顏眞卿始自顏而下終晚唐無晉韻矣至五代李后主始知病之謂顏書有楷法而無佳處正如叉手並足如田舎郎翁耳李之論一出至宋米元章評之曰顏書筆頭如蒸餅大醜惡可厭又曰顏行書可觀眞便入俗品米之言𨿽近風不爲無理然能言而行不逮至趙子昻出一洗顏栁之病直以晉人爲師右軍之後一人而已

海嶽小集云顏眞卿學褚遂良旣成自以挑剔名家作用太多無平淡天成之趣此帖尢多褚法石刻醴泉尉時及麻姑山記皆褚法也此特貴其眞迹爾非爭坐帖比大抵顏栁挑剔爲後世丑怪惡札之祖從此古法蕩無遺矣安氏鹿肉漧脯帖蘇氏馬病帖渾厚純古無挑剔是刑部尙書時合作意气得紙札精謂之合作此筆气鬱結不條暢逆旅所書李太保名光顏唐功臣也

書畵舫云顏魯公與李夫人帖在宋次道家見之墨池編按李夫人者魯公防也亦頓首夫人之例或云與李太保誤爲夫人非是又正書摩利攴天經咒硬黃眞迹乃公奉勅書也字體與麻姑壇記無異特差大如通行錢耳

林藻

林緯幹深慰帖【行書】

辱問知所苦已減退深慰也承廿七日發時熱如此疾未全瘳冒犯而行得否善自度之如料气力未禁何如攺告別作逗畱願審已而動勿使道路重復轉更棲皇藻那日送歐陽四至橫灞歸來便屬馬脊破爛潰特甚不堪乘騎數日來都不出入𨿽不得數承問疾常令問中和知減損將謂程寛且將息不知發日頓近明後間假得鞍乘當奉詣未際預懸離別之悢悢也拙序不足奉揚盛美過言見謝無乃外歟崔鄭歐陽詩付往章八元陳羽各有一篇未能取得續附也諸公處申意防當與逹卽兾展奉無復寒暄不宣藻拜手廿三日郭郎少公執事先所仗冩文卷閒垂撿出續令往取謹問唐林藻書世不多見今觀此帖意韻近古字字圓熟甚可崇尙當寶惜之勿忽延祐丁巳閏正月八日員嶠眞逸河東李倜敬題

唐林藻深慰帖曾入宣和禦府今書譜中止存此帖予獲收之愛其不經意中天眞爛然誠可法也疇齋張仲壽題於有何不可之室時延祐戊午九月望日

古人能書皆善用筆故舉措卽有一種風致此卷世不多見識者宜寶之也黃中敬觀

林藻書迹世所罕見此帖遒勁濃纎間雜參錯如冠冕佩玉之士慷慨論議於廟廊之上壁立萬仭而以慈祥愷悌發之唐人中丁丁者也雜之魏晉書中未易優劣嚴陵邵亨貞識

宣和所藏唐林藻深慰帖卽此卷也靖康之難幸脫【闕】之【闕】而歸紹興祕府祐陵謂其書婉約豊妍得智永筆法當時博采止得此帖況後世乎彥亷當愼寶諸汝陽袁華識

唐自太宗置文館爲教飬之地故一時習書者隨所見聞能造其妙林藻蓋得智永之法而精者也此卷不經意書而婉約豊媚纎悉具備孫過庭云書時有乖有合此蓋得其時之合也宜寶藏之勾吳張適識

右林藻深慰帖藻字緯幹莆田人父披爲饒陽郡守有子九人世所稱九牧林氏者也藻貞元七年進士嘗試珠還合浦賦人謂之神助官至嶺南節度副使有書名而傳世甚尠宋宣和書譜所載惟此而已今唐帖如歐虞顏栁世所盛傳者皆不復多見況其餘乎此帖僅一紙歷數十紀而不失可謂難矣匏翁其永寶之李東陽志

外錄

書畵舫云唐林藻書法精熟筆墨妍媚其傳世深慰一帖原系宋祕府寶書後有李倜張仲壽袁華邵亨貞張適李東陽文徴明七跋今停雲館中摹刻略存梗槪耳

徐浩

徐季海寶林寺詩帖

玆山昔飛來逺自瑯琊臺孤岫形在深泉鰻井開越王屢登陟何相傳詞才塔廟崇其巓規模稱壯哉禪堂淸溽潤髙閣無恢炱照耀珠吐月鏗轟鐘隠雷揆余久纓弁末路遭邅廻一棄滄海曲六年稽嶺隈逝川惜東駛馳景憐西穨腰帶愁疾減容顏衰悴催賴居玆寺中法士多盧能洗心聼經論禮足蠲凶災永願依勝侶淸江乘渡杯徐浩

臣鍇鑑定

飛來瑯琊峯突兀天光臺金鰻龍變化一竅滄溟開萬古共登眺作賦皆奇才春宮壓贔屭勾踐何雄哉混沌忽開辟窮徼連甌臺湖波蕩明鏡江流極奔雷人生如驚濤百折無一廻月出鯨海東日落崦嵫隈不畏蜀道難但傷嶺華頽萋萋原上艸苦爲霜雪催霛均亦何心紉蘭重修能西山采蕨薇我獨罹其災放浪任天眞日飲三百杯五代末徐浩有書名觀其寶林寺詩無虛士也惜乎悲嗟無聊感慨功名之流落其亦寡於聞道者矣因走筆用其韻千古一時毋哂由下黃鶴山樵王書祗園不見凡艸木只有芭蕉近僧屋南風幾番吹雨晴小窓忽分新上緑僧常吟成恨無紙旁葉何妨裁半幅濡毫倚窓揮灑余字借芳華潤如玉有時窓前枕書臥夢在白雲非在鹿嗟予夙誤落塵寰今亦逃禪願空谷跫然足音僧必喜喜我之來不待速移牀殢坐蕉陰中隔牕呼茶有童僕請我爲賦蕉窓吟研池波寒墨花馥我欲假榻此窓下學作禪談閒秉燭縱遇催詩雨忽來蕭瑟還能慰孤獨吟成亦書蕉葉上謂吐驪珠三百斛由來善幻在僧家詩裏機鋒我當觸公綬書於寶林寺之南軒成化七年閏九月八日

外錄

珊瑚网云東坡行書學徐季海眞書學顏淸臣兩家書相似徐稍圓耳觀寶林墨迹信然時崇禎癸酉春社友項公定出此帖並元人手札一卷欲售畱余處月餘悢未能摹冩徒入寶山而已

徐季海道經上卷

道沖而用之或不盈淵兮似萬物之宗挫其鋭解其紛和其光同其塵湛兮似或存吾不知誰子象帝之先道常無爲而無不爲侯王若能守萬物將自化化而欲作吾將鎭之以無名之朴無名之朴亦將不欲不欲以靜天下將自正

外錄

廣川書跋云題經楷法最宻始於樂毅論得其結字妙處至形宻勢疎字細畫短故當在伯仲間然方而有規圓而藏矩未嘗刓角耀鋒構成觚稜正如大匠掄材斵木就器繩墨旣陳潛刄其間求礱削之迹殆不可見況痕瑕節目可得而求之耶季海於此可以忘情筆墨矣顧法度存者世知什一豈論三四哉

戲鴻堂帖云徐浩道經上卷黃花素書在無錫華學士家

山谷題徐浩碑云唐自歐虞後能備八法者獨徐會稽與顏太師耳然會稽多肉太師多骨而此書尢姿媚可愛時人論其書以爲如怒猊抉石渴驥奔泉余以爲非是

吳通微

吳學士千文卷【原文不錄】

外錄

嚴氏書畵記云吳通微千字文一卷楮紙上書專擬聖教序幹濃畢備古意溢目唐人書世不多見此眞可喜者

吳學士書陰符經【小楷書】

觀天之道執天之行盡矣故天有五賊見之者昌五賊在心施行於天宇宙在乎手萬化生乎身天性人也人心機也立天之道以定人也天發殺機日月星辰地發殺機龍蛇起陸人發殺機天地反覆天人合發萬變定【闕】性有巧拙可以伏藏九竅之邪在乎三要可以動靜火生於木禍發必尅姦生於國時動必潰知之修練謂之聖人天地萬物之盜萬物人之盜人萬物之盜三盜旣宜三才旣安故曰食其時百骸理動其機萬化安人知其神而神不知不神所以神日月有數大小有定聖功生焉申明出焉其盜機也天下莫不見莫能知君子得之固窮小人得之輕命瞽者善聼聾者善視絕利一源用師十倍三反晝夜用師萬倍心生於物死於物機在目天之無恩而大恩生迅雷烈風莫不蠢然至樂性余至靜則亷天之至私用之至公禽之制在气生者死之根死者生之根恩生於害害生於恩愚人以天地文理聖我以時物文理哲自然之道靜故天地萬物生天地之道浸故陰陽勝陰陽相推而變化順矣至靜之道律呂所不能契爰有奇器是生萬象八卦甲子神機鬼藏陰陽相勝之術昭昭乎進乎象矣

外錄

書畵舫云吳通微小楷陰符經眞迹在史氏傳是明古故物有黃庭畵像贊遺意

沈傳師

沈子言出塞詩帖

積雪陰山馬過難殘更深夜鐵衣寒將軍破了【闕】陣更把兵書仔細防右禦史大夫沈傳師書寄太府兄侍書

外錄

書畵舫云前帖原系鮮於伯機故物亦見雲煙過眼錄中按海嶽書評稱傳師遺迹有龍遊虎踞之勢尢精題署眞實錄也

杜牧

杜樊川書張好好詩並序【詩內小字自注】

牧太和三年佐故吏部沈公江西幕好好年十三始以善歌舞來樂籍中後一嵗公鎭宣城時置好好於宣城籍中後二年沈著作述師以雙鬟納之又二嵗余於洛陽東城重覩好好感舊傷懷故題詩贈之

君爲豫章姝十三才有餘翠茁鳳生尾丹臉蓮含跗髙閣倚天半晴江連碧虛此地試君唱特使華筵鋪主公顧四座始訝來踟躕吳娃起引贊低徊暎長裾雙鬟可髙下才過靑羅襦盼盼下垂袖一聲離鳳呼繁弦迸關紐寒管引圓蘆眾音不能逐裊裊穿雲衢主公再三嘆謂言天下殊贈之天馬錦副以水犀梳龍沙防秋浪明月遊東湖自此每相見三日以爲疎玉質隨月滿艶態逐春舒絳唇漸輕巧云步轉虛徐旌斾忽東下笙歌隨舳艫霜凋小謝樹沙暖句溪蒲身外任塵土罇前且歡娯飃然集仙客【著作任集賢校理】諷賦期相如聘之碧玉佩載以紫雲車洞閒水聲逺月髙蟾影孤爾來未幾嵗散盡髙陽徒洛陽重相見綽綽爲當鑪怪我苦何事少年生白須朋遊今在否落拓更能無門館慟哭後水雲愁景初斜日掛衰栁涼風生座隅灑盡滿襟淚短章聊一書末有灑盡滿襟淚短章聊一書字漫不可摹樊川此書深得六朝人風韻余所見顏栁以後若溫飛卿與牧之亦名家也其昌

栁公權

栁誠懸書度人經卷【小楷書硬黃箋髙不及八寸長九尺四寸凡六接烏絲防連魚書共計二百餘行前有宣和政和後有大觀宣和諸小璽眞徳秀印記二檇李圖印少谿主人桃花邨襄人家蘭石主人等印卷中麗字其上從二丙淵字世民字皆諱筆項司馬少卿以授仲子希憲內有希憲子長鈐印】

太上洞元靈寶無量度人上品妙經【原文不錄】

翰林學士諫議大夫知制誥賜紫金魚袋栁公權書於上都昭成觀永充供奉讀誦

昭成觀內供奉經法大徳三洞道士孫文杲校勘觀察支使給事郎殿中侍禦史內供奉長孫公受界造有唐開成三年嵗在戊午正月十六日記

臥云道士來相辭相辭倐忽何所之紫閣當春凝煙靄東風吹折花枝枝藥成酒熟有時節寒食恐失松間期防鴻復見傷弓翼髙飛展轉心無疑滿瀉數杯酒狂吟幾首詩畱不住去不悲醯雞蜉蝣安得知大順元年二月十九日華山道士魚又題

右軍曾寫換鵝經珠黍仙書骨气淸防到栁公心正處千年筆諫尙馳名趙巖

硬黃小字臨黃庭曩曾見之獨小字度人經未之見此開成年栁誠懸得意細楷也有宣和題標可證時一展誦便到黍珠郁羅蕭臺又何必大淸頂之表前集賢侍制馮子振奉皇姊大長公主命題

正書之擅名者自魏鐘繇而至於宋得四十四人而唐栁誠懸實錚錚乎其間則夫墨妙筆精有不待贊矣其入宋袐府凡六帖而書度人經者二此卷特其一爾是經乃晉宋人僞作至誠懸時相傳稍久故信而書之近代紫陽方回則謂五季蜀王建時道士王喬始造且確然弗自疑不幾甚可笑歟使回見誠懸書此吾知其顙有泚矣洪武九年六月十五日翰林學士承旨金華宋濓謹記深頓首頓首辱不鄙棄馳示栁誠懸眞迹希世之寶也前題後跋皆佳我師尊篤好致此異品掩照一拂過目已若刮金箆何當得把玩累日也大寶不敢久畱竊恐穿壁飛去幸檢入合璧事類容別作報艸艸上記少宰相公蒲汀老師函丈門生陸深百拜

外錄

書畵舫云栁誠懸小楷度人經眞迹行筆秀潤精勁無雙後有華山道士魚又跋大觀宣和小璽趙巖馮子振宋濓題識舊藏項司馬少溪家以授仲子希憲其跋尾詳載陳仲醇妮古錄中

栁諫議蘭亭詩卷【行書緑絹本原詩不錄】

邢天寵借覽

祥符八年乙夘嵗季夏月十日楊希甫

嘉祐四年嵗次己亥夏六月癸亥朔初五日丁夘防過時在蔡州淮安門裏街北監酒使臣廨署內寄寓虢郡日益習之謹志

蒲陽蔡襄題

晉人宗尙逺言皆曠淡唐室書法未墜筆力遒逸咸可觀焉宣和甲辰季秋六日平輿邑丞雒陽李處益

緱嶺孫大年三槐王易政和四年七月二十八日同觀

魏正始中務談勝及晉渡江尢宗佛理故郭景純始合道家之言而韻之孫興公許度輩轉相祖尙又加以三世之辭而詩騷之體盡矣今山陰修禊諸賢詩體正爾然皆寄尙蕭逺軼迹塵外使人懷想殊深頃見晉人一帖云三日臨水詩文旣佳興趣髙覽之增諸懷年少作各各有心正謂此詩也是時預集者四十有一人今詩存者二十六人而已此卷唐諫議大夫栁公權書故自不凡當爲希世珍藏也政和元年十一月戊寅承議郎行校書省校書郎臣黃伯思拜觀

時明昌二年七月四日宋適題

嵗壬戌夏四月六日淡遊老人王曼慶題於潛玉堂

永和一敍筆神絕遺刻居然走千古興公文是擲地聲安石詩爲碎金譜羣賢爾時气爭王那應零落同塵土絹素風神出毫鷙栁家新樣疇能睹鋒距能登由也堂委蛇恥效邯鄲步嗚呼開元已逺骨格變誠懸亦是書中虎不辭傾槖爲買將欲傍墨池追定武君不見魯男子硜硜可畏哉自云善學君之祖自禊敍出右軍筆玉匣蘭亭龍孫定武外石刻何啻百千本而孫興公文及諸賢詩寥寥無傳者獨栁誠懸少師嘗一錄之見宣和書譜栁法遒媚勁健與顏司徒嫓美書家謂驚鴻避弋饑鷹下鞲不足諭其鷙急去山陰室𨿽逺大要能師神而離迹者也余從顧氏驟見之怳然若未識久看愈妙因省一嵗俸獲之仍爲歌志於後吳郡王世貞謹書

此書乍看之亦似有一二俗筆而久之則俗者入眼作嫵矣殆似髭聖之視羊鼻翁也鋒勁處眞純鉤鐸矟遊絲細筆亦似鐵鑄中間一二行小楷以無意發之絕得晉人心印耳跋尾楊少師有書名乃不能佳宋適無書名乃致佳亦不可曉也滄浪莆田海嶽無垢及長睿校書宋之諳八法者皆有跋淡遊老人王曼慶庭筠子也明昌金昌宗年號然則此卷蓋入北矣萬曆攺元初秋書於九江道中舟行如畵世貞

栁少師書興公後序及諸賢詩而不書禊帖政自不敢與逸少抗衡耳然此書每於險中生態枮潤纎濃掩映相發豈後世所能髣髴者耶夫以晉人霏霏屑之談又得公書遂成兼美譬諸燕趙絕代快歌陽阿使人心愉目攝不能自制耳甲戌仲秋之望雲間莫是龍觀於長安客舎因識年月

栁誠懸書禊帖後詩序

古人以水諭性有旨哉非以其渟之則淸淆之則濁耶故振轡於朝市則充屈之心生閒步於林野則寥落之意興仰瞻羲唐邈然逺矣近詠臺尙顧探增懷聊於曖昧之中期乎瑩拂之道暮春之始禊於南澗之濵髙嶺千尋長湖萬頃乃借芳艸鑑淸流覽卉物觀魚鳥具類同榮資生咸暢於是和以醇醪齊以逹觀快然兀矣焉復覺鵬鷃二物哉耀靈促轡急景西邁樂與時去悲亦乘之往復推移新故相換今日之迹明復陳矣原詩人之致興諒詠歌之有由文多不載大略如此諸詩亦裁而綴之如前四言五言焉

栁誠懸書陰符經【原文見吳通微帖】

外錄

廣川書跋書陰符經序云栁誠懸書至此極矣然人之好尙亦難齊李西臺愛栁尊師志歐陽公愛髙重碑惟君謨獨喜此序謂善藏筆鋒自是書家所共恐不能盡妙處觀其平時論曰尖如錐捺如鑿不得出只得郤文宗問之曰凡縛筆頭極緊一毛出卽不堪用然藏鋒在得筆意非極工於筆亦不能也宜公權戒此

栁諫議書蘇夫人墓志【原文不錄】

近世注杜詩者數十家無一字一義可取蓋欲注杜詩湏去少陵地位不大逺乃可下語不然則勿注可也今諸家徒欲以口耳之學揣摩得之可乎書家以鐘王爲宗亦湏升鐘王之堂乃可置論耳邇來書法中絕求栁誠懸輩尙不可得書其可遽論哉然予爲此言非獨觸人亦不善自爲地矣覽者當粲然一笑也嘉定元年四月己酉陸遊書

韓偓

韓致堯手簡十一帖

昨日帖

昨日奉示及不任悚荷偓以風毒腳气發動今日亦不任入謁彼此抱病徒切詠思出得且以相面爲意幸甚幸甚謹狀八月二日偓狀某所聞甚不恆勿惜示及

今日帖

偓今日哀廹情地旦夕難勝況又孤侄已下兼與小男等四處分散中夜往往驚叫便逹曉號咽衰邁之年不自堪忍計申令聞此寃慟必賜軫念不更滯畱亦望眷私委曲見爲仰托仰托小版計日夕相見諸郎君學問當進自此分飛未知何時復遂拜見言及此黯然久之珍重珍重謹狀偓狀輔家筆可以賜及十數管否

持惠帖

持惠粉藥無非濟安不任佩荷之至楊氏方寫了竟未勘畢旣承切要徐送的何故又忽急徴此方也本欲來拜謁見取藥方或慮無暇接客以俟別日香粉合復並裹半襪復並元朴楊氏方復子伏奉撫偓熱躁甚曲不成字此信偓狀右紅花復子共三个廿日王信之行更俟面覆

虵藥帖

虵藥神效已顯驗紫微下小悉兒必逹中毒虵垂不濟入口便拔特謝謹疏乞不容易與人必恐所言詮處切托切托不是惡心壯蓋名方神藥自古皆禁妄傳縮水法亦乞不泄見有人相尢竟未見他非試驗不敢發大道無事且下訪何太疎徐所不會恡十二日偓狀眷憶諸郎君言極

悶甚帖

悶甚欲略出人馬若閒伏願一借若可允遂稍早令來免衝甚熱茍或有幸他使亦乞在賜斯處謹狀廿一日偓狀

燈下狀曲不成字

旬日帖

旬日前所諮啟乞一書與建州爲右司李郎中徑過希稍延接況承舎人亦與正郎舊知聞必切於施分今晚有的的人去若可踐言速乞封示幸甚幸甚偓𨿽承建州八座眷私自是旅客難於托人伏惟昭察謹狀十月十五日偓狀

楊學士帖

楊學士兄弟來此消梨子兩日前已尋得花時伏望銓拔謹狀十四日偓狀

今可帖

今可若不他出可以略借人馬否先冀到宅兼別行一兩處人事脫或有所拘牽卽乞不垂形迹以俟後期伏惟昭察謹狀六月廿七日早偓狀

前者帖

前者三賢米戲共輸弟羅吾弟主辦偓偶先擲五隻深覺巋然幸有輸右省長行三鐶輒欲助成一味適舎人傳語來使今謹送上所以在前狀中不言今特修此伏惟昭察謹狀廿六日偓狀乏楮甚小間甚欲拜侍且是怕惱亂此會不知何時定爲之

眷私帖

眷私借及女使衣服不任悚荷來早令入州人馬必希踐言泉州書謹封納書中亦說他皆諮托必望周而述之幸甚謹狀九月偓狀

憂眷帖

憂眷借及米貳碩不任濟荷鈍拙無謀惟撓知與不勝愧赧之至卽冀拜謁定冀面述謹狀廿二日偓狀眷憶明珠

余觀韓致堯出內庭後詩忠義感激詩語亦淸壯超一時體律未嘗不嘆賞也今觀十一帖字字筆到亂離中借衣乞米眞復可憐囑李右司狀情至曲折可喜元祐元年十月己亥黃庭堅

溫陵人韓奕出其祖致堯詩稿數十篇字正類此元祐丁夘九月望吳興天聖院竹軒林希題同觀者九人王公約莫士先姚舜諧李詢吳景淵盛師仲魯百能莫砥

嘗見韓書乃爲詩數十章其優遊不及此也丙辰五月十四日西閣觀長樂衝元題

韓偓借米與魯公乞米何異哉蔣之奇頴叔題元祐五年三月十四日孫元忠王揚休朱世美觀於太學北齋

與人簡牘事盡則言止至唐末尙然元祐庚午三月

丙子繡江李格非題

薊丘李衎拜觀

右韓偓手書紹興九年四月七日臣米友仁恭覽審定

每愛歐陽詢緊結無比倫不意韓公手雍容解寫眞紫山

舊聞韓偓有香奩集意其爲人才情風調而已今觀此心畫與其簡中所及亦骨鯁之人是可尙也至元辛夘夏六月戊寅因之江西拜別吾友淸臣侍禦於眞陽獲觀滏陽馬昫題

唐韓致堯手簡十一帖計其嵗月四百餘年矣觀古人率爾而作八法具備今人𨿽盡思爲書不能到也中有楊學士一帖簡齋慕其姓職相同因以市之爲拾襲之藏暇日出示命識其後云延祐丙辰冬十月旣望後三日張仲壽題於有何不可之閣

崇禎辛巳畱觀此卷於韻石齋五日玉水記

無名氏

唐人書阮步兵詩卷【原文不錄】

外錄

書畵舫云京師曹氏家藏阮步兵集一卷唐人所書與世傳本多異今猶記其一篇云放【世本作於】心懷寸陰羲和【世本作陽】將欲防揮袂撫長劍仰觀浮雲行【世本作徵】雲間有立鵠【世本作鶴】抗首【世本作志】揚哀聲一飛衝靑天疆【世本作曠】世不再鳴安【世本作豈】與鶉鷃徒【世本作遊】翩翩【世本作遷】戲中庭古書轉錄轉譌類如此

唐人臨十七帖捲【原文不錄】

此唐人書無疑得子昻補完遂成全物當與蘓子美補懷素自敍同一珍袐視朱繇爲道者異矣鄧文原

臨書如九方臯相馬遺其驪黃筆意洞逹妙在轉折若拘然位置不復有神韻矣唐臨十七帖較閣本多異此卷紙品墨色眞數百年物宋惟蘇才翁米襄陽得此妙解能書者必能深辧袁桷

觀補者之難能則知臨者之不可及觀臨者之不可及則想象所臨者如飛仙神龍之不可測矣桷又題

此特唐人所模搨其筆意沈著已如此不可及況眞迹耶楊載

松雪補書固不逮唐人然風气自可相較恨不及見靑李來禽眞迹與此臨本又當何如耳張雨松雪翁負書名於當世然八法回斡之際眞不媿古人觀唐人所模帖不完處數行但神采沈著處知公不逮古人多矣觀者粲然奚待贅述𨿽然渡江以來二百餘載鮮能與公並駕者後此以往又未審孰能繼之臨風慨嘆陸行直

右唐模王右軍司州等三帖用筆沈著轉折圓熟自歐陽法中來至其妙處從容中道誠書家所不可無也吳興趙翰林補其不足前人已評之故不論平原陸友仁好論書座中見此帖謂楊漢公所臨良是柯九思

吳興趙文敏公以書法稱雄一世觀其手補唐人所臨右軍司州瞻近漢時三闕帖殆如叔敖優孟𨿽神采無渺茫之殊見者當未易辧也項炯右十七帖眞唐人所臨本沈著淸勁蓋未易得間缺數行而吳興趙松雪補之好事所收闕其三帖自諸從並數有問至不信具告於是博采之而三帖復得於戴氏厚甫之家宛然爲完捲此豈偶然也哉神物離合固自有時不翅幹將之與莫邪也邵君文伯好古博雅一旦得其全於購求分散之餘足以知其嗜好之篤幸寶藏之蔣堂

唐臨十七帖並鄧文原以下九跋在長洲李氏某嘗敬閱時乙未嵗嘉平八日也張醜

外錄

山谷云十七帖者必多臨本永禪師及虞世南褚庭誨臨寫皆不甚逺故世有數本皆不同此帖全是庭誨筆意如揚雄蜀都以下似拙工寫眞但神癡耳

廣川書跋載董逌書十七帖云逸少自謂吾書比鐘繇當抗衡比張芝艸猶當鴈行後世論者或異其說至唐然後無異詞信謂其書定出鐘張右而來者不復有議庾肩吾以芝爲工夫第一謂繇天然第一而逸少工夫不及張天然過之天然不及鐘工夫過之然嘗考之芝臨池學書池水盡墨繇臥畫穿被於工夫至盡不可謂後於逸少也今觀其書卓犖天成者蓋逸少所能其謂積學而至者恐不得筆力妙處觀十七帖者當以是求之米襄陽志林云唐模右軍四帖一幅有裏鮓字薛道袓所收命爲裹鮓帖兩幅是冷金硬黃一幅是楮薄紙右軍暮年更妙帖也薛以刻石因贊其後曰右軍爲書暮年更妙裹鮓旣出眾帖咸少蓋其暮年縱心所造開元珍藏洪文祕奧崇嗣與欽鑑賞同好龍鳳騰儀日星垂耀陳雷不嗣隠如霧豹淸閟於歸是則是效所謂唐模四帖裹鮓之外則安善道意服食三帖

釋懷仁

懷仁習王聖教序

皇帝陛下上資福垂拱而治八荒徳被黔黎斂袵而朝萬國恩加朽骨石室歸貝葉之文澤及昆虫金匱流梵說之偈遂使阿防逹水通神甸之八川耆闍崛山接嵩華之翠嶺竊以法性凝寂靡歸心而不通智地奧感懇誠而遂顯豈謂重昏之夜燭慧炬之光火宅之朝降法雨之澤於是百川異流同會於海萬區分義總成乎實豈與湯武較其優劣堯舜比其聖徳者哉

古人摹書用硬黃自運懷仁書聖教序特爲姿媚唐時稱爲小王書若非懷仁自運卽不當命之小王也吾家有宋舎利塔碑云習王右軍書集今爲習正合余因此自悟有會其昌

釋懷素

藏眞書淸淨經【艸書紙本原文不錄】

【款書】貞元元年八月廿有三日西太平寺沙門懷素藏眞書時年六十一嵗

蘇耆家藏

懷素居零陵以蕉葉代書目庵曰緑天自敍云醉來得意兩三行醒後卻書書不得又云人人來問此中妙懷素自云初不知皆透徹向上一步語所謂一拳打透虛空不爲律縛者也襌與書念頭逸髮故宜其然哉大梁劉世昌謹題

右唐僧懷素艸書淸淨經筆法髙古其爲眞迹無疑先君子於石田先生處嘗見之每與餘言其妙雲後有劉世昌跋尾者是也石田歿歸鄒氏屢欲物色一觀不可得鄒氏歿又不知流落何處己未秋客來有示者精神煥發眞有驟雨旋風之勢惜先君不得再見爲恨捲後有蘇耆家藏四字耆字國老其父子兄弟賞鑑精確所藏法書名畵甚多素師自敍亦嘗在其家又有紹興小璽曾入思陵祕府韓平原當國時內府珍祕多入其家晝錦堂印是也在元爲喬仲山所藏故有喬氏簣成印僕生平最好素書所閱甚多未有如此之妙者也展捲累日不忍釋手因題其後而歸之嘉靖三十八年長洲文彭記

懷素千文卷【艸書絹本原文不錄】

右唐釋懷素絹本艸書千文眞迹舊藏嘉興姚公綬家公綬所藏法書甚多嘗自謂此卷爲第一云一字值一金故當時目爲千金帖公綬沒石田先生屢遣人物色之不可復得後流傳數家皆不賞識嘉靖丁亥人日忽有持示者余展捲驚嘆恍然若失者累日因傾資購得之按米元章書史及寶章待訪錄俱載有懷素絹本千文云沈遘所刻板本是也今板本不傳未知卽是元章所見者不而宣和書譜載有懷素千文四此卷後有政和宣和三璽而贉捲繭紙中有內府圖書之印蓋卽當時四卷中之一也又譜序稱素晚年所書評者謂與張芝逐鹿且云比其少作有加無已今觀此卷筆法謹宻字字用意脫去狂怪怒張之習而專趨於平淡古雅其後題云貞元十五年六月十七日於零陵書時六十有三正其晚年之作也此卷共用黃素八方每交接處以漢軍司馬印鉗記而書名及題年月處亦以是印印之且素理精宻墨迹如新眞希世之寶也是嵗冬十一月二十五日文嘉休承識

懷素夢遊天姥吟捲

夢遊天姥吟畱別

海客談瀛洲煙波微茫信難求越人語天姥云霓明滅或可覩天姥連天向天橫勢拔五嶽掩赤城天臺四萬八千丈對此欲倒東南傾我欲因之夢吳越一夜飛度鏡湖月湖月照我影送我至剡溪謝公宿處今尙在淥水蕩漾淸猿啼腳著謝公屐身登靑雲梯半壁見海日空中聞天雞千巖萬轉路不定迷花倚石忽已暝熊咆龍吟殷巖泉栗深林兮驚層巓云靑靑兮欲雨水澹澹兮生煙列缺霹靂丘巒崩摧洞天石扇訇然中開靑防浩蕩不見底日月照耀金銀臺霓爲衣兮風爲馬云之君兮紛紛而來下虎鼓瑟兮鸞回車仙之人兮列如麻忽魂悸以魄動怳驚起而長嗟惟覺時之枕席失向來之煙霞世間行樂亦如此古來萬事東流水別君去何時還且放白鹿靑崖間湏行卽騎訪名山安得摧眉折腰事權貴使我不得開心顏

外錄

書畵舫云懷素夢遊天姥吟捲眞迹藏新都人家周敏仲一見稱賞其家遂爾寶袐不以示人自非韓太史家論書帖之可擬議耳

又云世人論狂艸往往並稱旭素旭奇幻百出不逾規矩素則謹守法度僅具一支一節耳卽如長史秋深等帖素師畢世追仿胡能得其髣髴乎又云素師夢遊天姥吟竪幅作橫捲裝蓋仿伯髙春艸帖爲之其跋尾並橫書於後云

懷素酒狂帖【舊在光福人家後歸李貞伯氏】

酒狂昨日過楊少府家見逸少阮步兵帖甚發書興也顚素何可以到此但恨無好紙墨一臨之耳比見獻之月儀帖內數字遂與右軍並馳非後人所能到一防一畫便發新奇一法此乃得鐘繇弟子宋翼三過波藏鋒法酒狂見此遂大吐出胸中霓耳千文早晚納去俟楊生縛筆至可爲也玆不具【闕】狂【闕】藏眞太師丈足下十年揮素學臨池始識王公學衛非艸聖未湏因酒發筆端應解化龍飛凝式鑑定

王逸少臨鐘繇書後跋尾是唐僧懷素書楊凝式鑑定寶寧賜玩記王詵寶寧賜第書

庭堅觀

倪瓚八月十一日觀於耕漁軒時積雨初霽殘暑猶熾王季耕自其山居折桂花一枝以石罌注水插花著幾格間戶庭閴寂香气郁然展玩此卷久之如在世外也癸丑

素師論書帖【原文不錄】

外錄

書畵舫云素師論書帖眞迹藏韓存良太史家極瘦而不露骨當屬合作惜後妄人亂用僞山谷印於左

懷素題北亭艸筆【原文不錄】

外錄

廣川書跋云懷素於書自言得筆法三昧觀唐人評書謂不減張旭素𨿽馳騁繩墨外而回旋進退莫不中節旭則更無蹊轍可擬超忽變化未嘗覺山谷之險原隰之彛以此異爾今其書自謂眞出鐘艸出張眞字不見於世惟艸獨傳當手筆調和時忘神定气徐起而視所鄕無前故能迥出唐諸子右奄薄晉宋陳隋而兼有之其體制該備顧後世不能加也北亭所書適當其逐鴻蒙而問太虛時矣至其會處乃假浪岷山放乎江之津也

僧藏眞書七紙【原文不錄】

僧藏眞書七紙開封王君鞏所藏君侍親平涼始得其一二而兩紙在張鄧公家其後馮公當世又獲其三𨿽所從得異者不可考然筆勢奕奕七紙意相屬也君鄧公外孫而與當世相善乃得而合之餘嘗愛梁武帝評書善取物象而此公尢能自譽觀者不以爲過信乎其書之工也然其爲人儻蕩本不求工故能工如此如沒人之操舟無意於濟否是以覆卻萬變而舉止自若其近於有道者耶【東坡題跋】

外錄

董逌書懷素七帖云書法相傳至張顚後則魯公得盡於楷懷素得盡於艸故魯郡公謂以狂繼顚正以師承源流而論之也然旭於艸字則度絕繩墨懷索則謹於法度要之二人皆造其極斯可以語善學矣昔魯男子以其不可學栁下惠之可素於張旭吾知出此

墨池璅語云懷索與鄔彤爲友嘗從彤受筆法彤曰張長史私教彤雲孤蓬自振驚沙坐飛余自是得奇怪艸聖盡於此矣顏眞卿曰師亦有自得乎素云吾觀夏云多奇峯嘗師之其痛快處如飛鳥入林驚蛇入艸縱遇拆壁之路一一自然眞卿曰何如屋漏雨痕素起握眞卿手曰得之矣

唐懷素自敍帖【艸書紙本髙九寸長二丈餘共十五紙合縫有建業文房之印四代相印許國後裔諸印隔水綾上有羣玉中袐秋壑圖書項氏諸印】

藏眞自序【李東陽篆引首】

懷素家長沙防而事佛經禪之暇頗好筆翰然恨未能逺覩前人之奇迹所見甚淺遂擔笈杖錫西遊上國謁見當代名公錯綜其事遺編絕簡往往遇之豁然心胸略無疑滯魚箋絹素多所塵防士大夫不以爲怪焉顏刑部書家者流精極筆法水鏡之辧許在末行又以尙書司勲郎盧象小宗伯張正言曾爲歌詩故敍之曰開士懷素僧中之英气槪通疎性靈豁暢精心艸聖積有嵗時江嶺之間其名大著故吏部侍郎韋公陟覩其筆力勗以有成今禮部侍郎張公謂賞其不羈引以遊處兼好事者同作歌以贊之動盈卷軸夫艸稿之作起於漢代杜度崔瑗始以妙聞迄乎伯英尢擅其羙羲獻玆降虞陸相承口訣手授以至於吳郡張旭長史𨿽姿性顚逸超絕古今而模楷精詳特爲眞正眞卿早嵗常接遊居屢激昻教以筆法資質劣弱又嬰物務不能習迄以無成追思一言何可復得忽見師作縱橫不羣迅疾駭人若還舊觀向使師得親承善誘涵挹規模則入室之賔舎子奚適嗟嘆不足輒書此以冠諸篇首其後繼作不絕溢乎箱篋其述形似則有張禮部云奔蛇走虺勢入座驟雨旋風聲滿堂盧員外云初疑輕煙淡古松又似山開萬仭峯王永州邕曰寒猿飲水撼枯藤壯士拔山伸勁鐡朱處士遙云筆下惟看激電流字成只畏盤龍走敍機格則有李禦史舟云昔張旭之作也時人謂之張顚今懷素之爲也余實謂之狂僧以狂繼顚誰曰不可張公又云稽山賀老總知名吳郡張顚曾不面許禦史瑝云志在新奇無定則古瘦漓纚半無墨醉來信手兩三行醒後卻書書不得戴禦史叔倫云心手相師勢轉奇詭形怪狀翻合宜人人欲問此中妙懷素自言初不知語疾速則有竇禦史冀云粉壁長廊數十間興來小豁胸中气忽然絕叫三五聲滿壁縱橫千萬字戴公又云馳毫驟墨列奔駟滿座失聲防不及目愚劣則有從父司勲員外郎吳興錢起詩云逺錫無前侶孤云寄太虛狂來輕世界醉裏得眞如皆辭旨激切理識奧固非虛薄之所敢當徒增愧畏耳時大歷丁巳冬十月廿又八日

大中祥符三年九月五日前進士蘇耆題

四年嘉平月十有八日直集賢院李建中防畢題升元四年二月日文房副使銀靑光祿大夫兼禦史中丞臣邵周重裝

崇英殿副使知崇英院事兼文房官檢校工部尙書臣王紹顏【以上四跋本卷紙尾】

題懷素自序捲後

狂僧艸聖繼張顚捲後兼題大歷年堪與儒門爲至寶武功家世久相傳太子太師致仕杜衍記時至和甲午中夏在南都

艸書有妙理惟懷素爲得之元丰八年十一月廿五日蔣之奇書

世傳懷素書未有若此完者紹聖三年三月予謫居髙安前新昌宰邵君出以相示予𨿽知其奇然不能盡識其妙予兄和仲特善行艸時亦謫惠州恨不令一見也眉山蘇轍同叔記

崇寧二年十二月十五日觀邵防

辧老方艱難時流離轉徙江湖間猶能致意於此可見志尙又獲觀伯考少師品題並以嘉嘆紹興二年仲春廿三日陽羨蔣燦

藏眞自敍世傳有三一在蜀中石揚休家黃魯直以魚牋臨數本者是也一在馮當世家後歸尙方一在蘇子美家此本是也元祐庚午蘇液擕至東都與米元章觀於天淸寺舊有元章及薛道祖劉巨濟諸公題識皆不復見蘇黃門題字乃在八年之後遂昌邵宰疑是興宗諸孫則蘇氏皆丹陽里巷也今歸呂辧老辧老父子皆喜學書故於兵火之間能終有之紹興二年三月癸巳空靑老人曾紆公捲題

藏眞艸聖所閱多矣未有如自敍之精妙筆法走龍蛇悉具於此壬子閏夏五日保之行父景晉同觀

令畤夏日與劉延仲呂辧老過都統太尉王公觀法書名畵如行山陰道上映照人目殆不可言遂知兵火之餘珍奇多出莫此若也因見辧老素師自敍一洗累年胸中塵土是眞幸會紹興二年五月十二日趙令畤徳麟題

辧老藏懷素自敍後有先人題字蓋紹聖三年謫居髙安時爲邵葉稽仲書也不知流傳幾家以至辧老紹興癸丑三月九日遲觀於婺女馬軍橋潘氏之第

紹興癸丑三月廿七日洛陽富直柔觀

素師自敍初爲南唐李氏物歷蘇邵呂三氏流傳轉徙又不知幾家今爲宮傅謙齋先生徐公所藏寛聞昔黃山谷作字蘇長公從旁贊之錢穆父云惜不見懷素自敍長公不以爲然後山谷復見之始深嘆服而書遂進今捲後雲藏於蜀中石揚休家以魚牋臨數本者是也頴濵題字時尙恨其兄不及一見顧寛何人乃得預此榮觀賞玩之際豈勝欣幸及觀序內有擔笈杖錫西遊上國等語知書𨿽學之一節欲造微處其精勤若此則學之大於此者可以小得而自足乎然則予之欣幸又不在此驚虵走虺驟雨旋風間而已也治六年七月旣望長洲吳寛題

懷素自敍帖本蘇舜欽家物前六行乃舜欽所補見於書譜而此卷正合其爲眞迹無疑然具眼者觀之固不待此也舊聞袐閣有石本今不及見見此卷於少師謙齋徐公者再往復披玩不能釋手敬識而歸之治十一年九月三日長沙李東陽

素師苦筍帖【艸書原文不錄】

外錄

書畵舫云素師苦筍帖在項氏艸書有規矩品在酒狂帖上

唐釋懷素食魚帖

老僧在長沙食魚及來長安城中多食肉又爲常流所笑深爲不便故久病不能多書實愧予報諸君興善之會當得扶羸也卽日懷素藏眞白

素公艸書超妙自得筆老而意新在當時已爲獨步𨿽散流人間甚盛然自唐迄今二百餘年士大夫家所藏罕有完者而此帖首尾皆具尢可珍也宣和甲辰七月中澣竹西吳喆書

東坡先生評藏眞書云此公能自譽觀者不以爲過信乎其書之工也然其爲人儻蕩本不求工所以能工如此如沒人操舟無意於濟否是以覆卻萬變而舉止自若近於有道者耶今觀此帖有食魚食肉之語蓋儻蕩者也至於行筆遒勁如屋漏如屈鐡非工其能如是乎竹西又題

藏眞旣食魚肉公然舉以向人計其胸中當無一毫諱吝所以書法超妙至於如此士大夫日拙於僞遮防百出乃欲以其餘力辦天下事何可得耶靖康二年四月丙子李璜題【後張宴沈右二跋已刻六硯齋三筆不錄】

素公客捨等帖【宋徽宗禦書金字題簽】

吾自旦及今食噉苦不下非常悶悶復在客捨所求者並乏加以年老期汝等復得年月耳一日

圓而能轉字字合節同桑林之儛也【此段項子京刻研石間字甚奇】常以憂悶爲其勞也冬熟將船取米物必寄千斛乃時也藥物十月內示采取之還人不復耳三月一日報懷素小艸客捨等帖唐代絕倫世亦罕見子孫宜寶之幹徳二年五月四日開封曹用家藏

懷素唐朝艸聖超羣所謂筆力精妙飄逸自然非學之能至也熙寧九年二月一日河東薛紹彭

外錄

珊瑚网云帖首及接縫處俱有宣和政和紹興天水雙龍二小璽尾有內府圖書之印又有秋壑圖書

釋髙閒

髙閒上人千文【艸書紙本髙一尺長幾五丈凡三十接原文不錄髙閒所書僅存莽抽條以下八紙其上文鮮於樞補之上人筆墨馳縱類於顚旭𨿽半卷千文其實足窺全豹鮮於太常補筆亦幾欲亂眞】

【款書】吳興髙閒書

余讀韓文公送髙閒上人序大抵言張旭平日之所感蓄者一發於書故旭之書變動猶鬼神今閒此書馳縱不定動不可畱靜不可推有類於旭豈聞公之言而後書耶公未嘗以書名按林蘊撥鐙序曰昔嘗學書於盧安期安期授以撥鐙法推拖撚拽四字其自稱得傳於公則公蓋亦深知乎書者宜乎於閒有以發之也公以道徳文章深一世豈書不足以名公而世亦不敢以書名歸之於公也乎洪武丁夘冬十有二月望日天臺林佑跋歸之鳴謙方侯【行書紙本】

釋髙閒千字文【原文不錄】

閒之書不多存於世其學出張顚在唐得名甚顯董逌謂旭之縱橫振發超忽滅沒若雨雪霜雹雷轟電激非有意喜怒哀樂而於書發之者觀閒此書可知其善學旭矣乃米老欲縣之酒肆何耶世賢子識

釋義道

義道書法華經【小楷書硬黃箋本髙八寸闊尺六寸凡二十七幅每行四十字】妙法蓮華經序品第一【原文不錄】

東晉後秦鳩摩羅法師譯大唐貞元十一年嵗次丙子五月辛夘朔十五日己巳州金華觀音寺僧【闕】升淸恐代攺時移故有斯記生前共寫女人陳燕子

丁

法華一經是經之王若人受持誦讀正憶念解其義趣其功其徳不可思議若但書寫是人命終當生忉利天上如來是眞語者實語者豈虛言哉唐僧義道與女人陳燕子丁共以小楷細書是經爲薦亡毋解脫淸升觀其防畫波撆一一珠回玉轉文彩墨光照曜眼目若出一手者也千載之下使人見之無不頂戴喜躍其孝誠之心蓋可見矣薊門李周輕氏多親近善知識或受是經周輕藏弆有年夜光之璧明月之珠𨿽希世之寶以是經出世以大寶比之則失其貴矣周輕徴予題其後是經何義存翁法師敷文布於前余尙何言哉是軸甚爲難有周輕宜加防焉洪武二十八年倉龍乙亥春三月廿有三日獨庵比丘道衍

唐僧義道偕其妹陳燕子丁共寫小字法華經一部字小於顏之麻姑壇褚之陰符經而結媾精雅視顏稍逸視褚稍莊𨿽不敢謂度驊前然可與二公同日而道也其捲尾題云恐代攺時移故有斯記此僧殊自負今千年矣紙墨完好七卷自始至終無毫髮遺恨𨿽收藏好事者之力亦此僧願力所持也向藏我鄕顧光祿家眉公一見驚異載之祕笈中但題女人姓名爲燕子丁而原文乃陳燕子丁自當以原文爲正前一跋稱獨庵比丘道衍爲姚少師廣孝應是初選從燕邸北來時猶然本色衲僧結字亦莊雅流傳薊門而光祿購得之今歸我友張子懷祖甚爲得所懷祖書本於黃庭樂毅與書此經者同師右軍也予不善書而好論書私謂晉人得書道唐人得書法宋人得書力明人得書度此經以法勝懷祖謂予言固發所未發第疑晉唐宋若遞降而度優於力恐南宮忠恵未肯爲祝文陸董諸公屈予笑語懷祖子當爲自力【闕】我論若爲子也子且軼法而道何論時代哉

順治甲午仲春十一日爲懷袓先生題同郡宋徴輿

如是法寶甚深微妙如是墨寶甚難希有歷兵火劫了無斷滅天龍人鬼所共防持懷袓居士有大因緣獲玆殊特頂禮贊嘆如佛塔廟從一防一畫乃至千億現光明藏無有窮盡勿隨世文字觀而生隨喜

辛丑淳園龔鼎孳同善女人智珠合十拜題於長安精舎之香巖居

吳彩鸞

唐女仙吳彩鸞楷書四聲韻帖【徽宗禦書籖題韻帖共六十葉每葉面背俱書帖內小字自注各有項氏印不錄】

唐韻序

朝議郎行陳州司法參軍事臣孫愐上

蓋文字聿興音韻乃作蒼雅爲首詩頌次之則有字統字林韻略述作頗眾得失平分惟陸法言切韻盛行於代然隨珠尙纇和璧仍瑕遺漏字多訓釋義少若無刋正何以討論我國家偃武修文大崇儒術置集賢院召才學之流自開辟以來未有如今日之盛上行下效比屋可封輒罄謏聞敢補遺闕兼集諸書爲注訓釋州縣名目多據今時又字體偏傍防畫意義從才從木著彳著亻並悉具言庶無紕謬其異聞奇怪傳說殊姓氏源由土地防產山河艸木鳥獸虫魚略載其間皆引慿據今加三千五百字通舊防一萬五千文其注訓解不在此數勒成一家並具三教名曰唐韻蓋取周禮之義也皆按三蒼爾雅字統說文玉篇石經聲類韻譜九經諸子史經漢三國誌晉宋後魏周隋陳梁兩齊等史本艸姓苑風俗通古今注賈執姓氏英賢傳王僧百家譜文選諸集孝子傳與地誌及武徳已來創置迄於開元廿年並列注中等夫輿誦戰汗交集恧媿上陳死罪死罪

唐韻卷第一

平聲五十【平聲上廿六韻】

計一十二葉

唐韻平聲上第一

唐韻卷第二

平聲下【廿八韻】

計一十一葉

唐韻卷第三

上聲五十二韻

計一十一葉

唐韻卷第四【去聲

五十七韻】

計一十一葉

唐韻卷第四【去聲】

唐韻卷第五

入聲三十二韻

計一十五葉

唐韻一部

元和九年正月三日寫吳王本

右女僊吳防鸞書唐韻眞迹防鸞之事備載書史小字能寛綽此仙之妙於書也況得五聲俱全尢爲可寶奎章閣學士院鑑書博士柯九思審定吳仙寫韻軒記

龍興紫極宮寫韻軒髙據城表面西山之勝俯瞰長江間於民居官舎之中特爲迥絕眺望如此者亦或有之至於秋髙气淸望見上游諸郡之山若臨江之玉笥撫之華蓋寸碧天際森列戶牖此則它處之所莫及也西山神仙窟宅得道者往來城府致其憫世拯俗之意而遊覽燕息於此蓋必有之郡人相傳唐文簫吳防鸞二仙豈其人與世傳吳仙嘗寫韻於此軒以之得名予昔在圖書之府及好事之家往往有其所寫唐韻凡見三四本皆硬黃書之紙素芳潔界畫精整結字遒麗神气淸明豈凡俗之所可能者哉要皆人間之奇玩也登斯軒而思其風采亦足以寄遐思也乎而世人塵俗之想沈溺於胸中意謂髙仙幽棲者不異於己而書其遇合之事殊不經也蓋唐之才人於經藝道學有見者少徒知好爲文辭閒暇無所用心輒想象幽怪遇合才情怳惚之事作爲詩章答問之意附會以爲說盍簪之次各出行捲以相娯玩非必眞有其事謂之傳奇元稹白居易猶或爲之而況它乎遂相傳信𨿽爲其道者若文吳之事亦久而莫之察良可悲夫蓋所謂仙者形質化泯神明昭融豈復有分毫世俗之念而有可以受謫者乎昔陶隠居著眞誥載李夫人少女降楊生之事猶言契遇合眞道不邪示有偶對之名初無蔽穢之迹從容接對禮意森嚴此一徴也借曰以凡念之起見謫於天自當恐懼修省一息不敢緩而可以因循袵席之燕暱以至於十年之久乎誣吳君也亦已甚矣而使庸人稚子無所知識更得以借口吾黨之士其可吮墨弄翰揚其瀾而助之波乎故書此以遺其宮之主者谷余君天熈無重貽愧於斯軒之髙明云至元四年嵗在戊寅七月十五日前奎章閣侍書學士翰林侍講學士通奉大夫知制誥同修國史虞集記

宋徽廟袐府收藏唐女仙吳彩鸞小楷書唐韻一部名人題識明山人墨林項元汴眞賞其值六百二十金

季應召觀

外錄

書畵舫云項氏寶藏吳彩鸞正書唐韻全部原系鮮於伯幾故物後爲陸太宰全卿所購名迹也𨿽字細僅若蠅頭而位置寛綽有餘全不類世人行筆當於仙品中求之乃得

又云女仙吳彩鸞日書唐韻一部其字不減十萬又作蠅頭小楷位置寛綽有餘眞奇絕也後惟松雪翁筆法純熟伸紙疾書一日僅能楷行三萬字𨿽亭勻而柔媚有愧彩鸞多矣

彩鸞書切韻【小楷書張特義藏】

右仙人吳彩鸞書孫愐唐韻凡三十七葉此唐人所謂葉子者也按彩鸞隠居在鐘陵西山下所書唐韻民間多有餘所見凡六本此一本二十九葉彩鸞書其八葉後人所補气韻肥濁不相入也山【闕字】

外錄

道園學古錄詩云豫章城頭寫韻軒繡簾地月娟娟尋常鶴唳霜如水書到人間第幾篇

雲煙過眼錄云吳彩鸞切韻一卷其書一先爲廿三先廿四仙不可曉字畫尢古此物舊藏鮮於伯幾今又屬他人矣

研北雜誌云宇文廷臣文孫家有吳彩鸞玉篇鈔今世所見者唐韻耳其書一先爲廿三先廿四僊不可曉又導江迎祥寺有彩鸞書佛本行經六十卷或者以爲特唐經生書也

倪雲林集云誰見文簫逐彩鸞碧山蘿月五更寒猶遺寫韻軒中迹畱得風流後世防

後唐

錢鏐

吳越王錢眞美逺勞帖【行書紙本】

逺勞致賀備已知悉遣此回諭不具【押】付報正月日後周

楊凝式

楊少師夏熱帖【麻紙本字糢糊不可錄】

右楊凝式墨迹一紙字畫奇古筆勢飛動天地間尢物也公字與顏公一等俱稱絕異然公素不喜作尺牘後人罕能見之益可寶也紫閣王欽若定題時大中祥符三防天貺節【書】

右楊景度行書山谷有云俗書祗識蘭亭面欲換凡骨無金丹誰知洛陽楊風子下筆便到烏絲防爲前輩推重如此王欽若在祥符天貺節尙有暇及此耶此帖絕無發風動气處尢可寶也大徳五年七月十九日直寄道人鮮於樞獲觀信筆書楊景度書出於人知見之表自非深於書者不能識也此帖沈著而又瀟灑眞奇迹可寶延祐丙辰嵗十月十三日吳興趙孟頫題

楊凝式字景度華陰人登唐進士第爲袐書郎歷梁后唐晉漢至周遷太子太保時人以楊風子呼之喜作字尢善顚艸居洛下十九年凡琳宮佛祠墻壁間題記殆徧然揮灑之際縱放不羈或有狂者之目宋歐陽修嘗跋其書以謂凝式筆迹猶爲雄彊與顏眞卿行書相上下此凝式夏熱帖若與平原劉中使帖合契要皆造極精妙之書汴也晚年何幸覿此不能不著其本末以諭來世云時癸未孟夏望前二日墨林項元汴敬識

楊景度神仙起居法帖【艸書】

行住坐臥處手摩脇與肚心腹通快時兩手腸下踞踞之徹膀腹背拳摩腎部才覺力倦來卽使家人助行之不厭頻晝夜無窮數嵗久積功成漸入神仙路幹祐元年冬殘臘暮華陽焦上人尊師處傳楊凝式【押】

右楊凝式書神仙起居法八行臣米友仁鑑定眞迹恭跋

譯文【髙宗禦書五行】

楊少師書山谷比之散僧入聖其微妙可知矣殆與李太白識郭子儀同道至元戊子立春日左山商挺題

米元章云楊凝式字景度書天眞縱逸類顏魯公爭坐位帖余家收楮紙上書紛披老筆王荊公少嘗學之人不知也野齋新得神仙起居法一帖喜以見示野齋有美疢在兩膝能依此法用工久當獲奇驗也至元戊子暮春旣望信安畱夢炎題右楊少師神仙起居法八行南宮書史東觀餘論宣和書譜皆不載余驗有紹興小璽及內殿袐書諸印蓋思陵故物後有米友仁審定跋尾及禦書譯文五行按紹興內府書畵並令曹勛龍大淵等鑑定其上等眞迹降付米友仁跋而曹龍諸人目力苦短往往剪去前人題識此帖縫印十餘皆不全是曾經剪拆者其源委授受莫可得而考也標綾上有曲腳封並悅生胡蘆印是嘗入賈氏蓋似道柄國禦府珍袐多歸私家最後有商左山參政畱中山丞相跋畱稱野齋者元翰林學士承旨李謙受益號野齋居士博雅好古虞文靖詩所謂五朝文物至於今者又有廣東宣慰使郭昻彥南亦號野齋而其出差後李在世祖時爲應奉文字正與商畱同時商又同郡人此帖必李氏物也嘉靖庚子春長洲文徴明識

外錄

書畵舫云五代楊凝式艸書神仙起居法原系小米鑑定後有思陵釋本五行西秦張澂等印記商挺畱夢炎跋語乃郡人王氏所藏也嘉靖中文徴仲稱其縱逸不凡爲之跋刻行世矣

楊少師韭花帖【正書紙本髙八寸有紹興並內府印記趙松雪藏印】

晝寢乍興輖饑正甚忽蒙簡翰猥賜盤飱當一葉報秋之初乃韭花逞味之始助其肥羜實謂珍羞充腹之餘銘肌載切謹修狀陳謝伏惟鑑察謹狀七月十一日

大徳壬寅忠宣後人張宴嘗收

宣和書譜載楊凝式正書韭花帖商旅般渡紹興以厚價購得之故傳之於江南可與參政浙西回攜來相惠大徳八年嵗在甲辰三月初十日集賢學士嘉議大夫兼樞宻院判張宴敬書

此帖元奎章閣舊蓄也頒賜與封巨鹿王時公元社屋時王弟攜避通許盧氏裏國初希朱髙祖文稿中有此題跋決唐物無疑也今其孫瑭與其壻崔應奎秀才始售之聞被賜時有蘇武牧羊圖一玉壺印一今止存此帖云正徳壬申夏通許人賈希朱記

自顏栁氏歿筆法衰絕加以唐宋防亂人物凋落文采風流掃地盡矣獨楊凝式筆勢雄傑有二王顏栁之餘可謂書之豪傑不爲時代所汨沒者其昌

楊少師韭花帖米元章一見得正書之變余與董思翁見於秀州項鑑臺齋中今年丁丑八十子毗攜過山中老眼摩挲頓覺一番明淨陳繼儒記

外錄

書畵舫云聞凝式正書韭花帖在朱象家宣和袐殿物見之書譜亦名迹也

黃豫章集云士大夫學荊公書但爲橫風疾雨之勢至於不著繩尺而有魏晉間風气不復髣髴學子瞻書但臥筆取妍至於老大精神可與顏楊方駕則未之見也余書姿媚而乏老气自不足學學者輒萎弱不能立筆𨿽然筆墨各繋其人工拙要須其韻勝耳病在此處筆墨𨿽工終不近也又學書端正則窘於法度側筆取妍往往工左而病右正書如右軍霜寒表大令乞解臺職狀張長史郎官防壁記皆不爲法度病其風神至於行書則王氏父子隨肥瘠皆有佳處不復可置議論近世惟顏魯公楊少師特爲絕倫甚妙於用筆不好處亦嫵媚大抵更無一防一畫俗气比來士大夫惟荊公有古人气質而不端正然筆間甚遒溫公正書不甚善而法極端勁似其爲人

山谷題楊凝式詩帖云余嘗評近世三家書楊少師如散僧入聖李西臺如法師參禪王著如小僧縛律恐來者不能易余此論也少師此詩艸餘二十五年前嘗得之日臨數紙未嘗不嘆其妙東坡志林云唐末五代文章卑陋字畫隨之而楊公凝式筆迹獨雄彊往往與顏栁相上下甚可怪也今世多稱李建中宋宣獻此二人書僕所不曉宋寒而李俗殆是浪得名惟近日蔡君謨天姿旣髙學識亦至當爲本朝第一

邵氏聞見錄云楊凝式少師唐昭宗朝爲直史館宰相渉之子也朱全忠逼唐禪位渉爲奉傳國寶使凝式曰大人爲唐宰相使國家至此不可爲無過況手持天子璽綬與人𨿽保富貴柰千載何盍辭之渉大駭曰汝欲滅吾族神色不寜者數日全忠旣簒弒凝式歷梁唐晉三朝佯狂不任事累官至太子少師其書法自顏栁以入二王之妙居洛陽延福坊每出導從輿馬在前多行於後一日欲遊天宮寺從者曰曷往廣受寺亦從之今兩寺與多寶塔院有遺像尙存近嵗劉壽臣爲畱臺於故按牘中得少師自書假牒十數紙皆楷法精絕世論少師書以行艸爲長誤矣

海嶽名言云半山莊防上多荊公書今不知存否荊公學楊凝式書人尠知之餘語其故公大賞其見鑑

南唐

李煜

李后主與徐鉉書【原文不錄】

外錄

研北雜誌云王性之銍家有李主與徐鉉書凡數紙所謂小字如聚鍼鐵者

書畵彚考卷八﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷九

刑部左侍郎卞永譽撰

書九

宋

太宗

宋太宗勅蔡行帖【行書金花箋本】

勅蔡行省所札子辭免領殿中省事具悉事不久任難以仰成職不有總難以集序朕肇建綱領之官使率厥司況六尙之職地近淸切事繁而員眾以卿踐更旣久理宜因任俾領質省實出柬求乃願還稱謂殊見防謙成命自朕於義毋違爾其益勵前修以稱眷倚所請宜不允仍斷來章故玆詔示想宜知悉十四日勅勅蔡行

元祐三年五月廿六日給事鄭穆拜觀

天生聖人與物自殊拜觀是勅蓋可見矣行公在當朝功績大著宜膺是寵亦爲不簿其徳望之盛子瞻已詳述庭堅不暇及聊志歳月云旹元祐乙亥五月八日山谷黃庭堅

此卷乃太宗皇帝禦筆勅一道蓋不允蔡行辭中書省事者覿玆字畫飛動若虎踞龍騰風雲慶會正以見聖天子生知不測逺異常流當時在廷之臣得之爲至寶中書公非問學忠勤有素曷承寵錫若是哉誠金玉錦繡奚足比其直乎蔡氏子孫當知其所重永永其藏用是書之以志景仰云淳祐丙午三月望日鄭淸之頓書於養魚莊

欽惟我太祖聖化普浹夷夏淸寧朝野士夫得以書畫爲樂定千百載之良遇也伯溫先生一日出此卷乃曰宋太宗皇帝手勅褘展玩之見其落筆驚人出言神化誠天生英特自出凡一頭地非世可指倫𨿽晉之王劉陶索唐之歐虞顏栁當奴事其間哉伯溫氏寶愛此卷甚於木難尺璧非識相見須能洞鞠於玆也嘆羨不已拜書於末如此洪武二十二年四月二十六日烏傷王禕謹記【此瑚网本也按烏傷王忠文褘洪武五年使雲南六年遇害劉靑田基卒於洪武八年而此載洪武二十二年王禕記中有伯溫出此卷云云其誤無疑或系洪武二年衍書二十兩字俟遇眞迹考正】

宋太宗卹獄詔【紙本髙尺餘長七尺四寸計三十三行每行十字禦寶印前後二鈐縫印三朱文元印一】

勅毛應佺朕念三聖之愛育蒸黔垂著典法申戒官吏簡卹王章深切丁寧斯爲至矣方郡官長如能刻意遵奉與我共此何患不臻於訟息而法平哉今歊燠戒時動植咸茂而圜墻幽圉猶有系縲愀然以思當食興嘆汝宜體是憂惻加於撫循無使狴犴之間重有淪胥之困躬勤省察稱朕意焉勅書到日汝可速指揮埿飾灑掃獄房常須淨潔每五日一度差人就獄內監逐人力刷洗枷杻及逐日供給水漿兼罪人內有疾病者立便差人看承醫療其委無骨肉者支與喫食有人供送茶飯者亦須畫時轉送不得邀難減尅無使罪人或至饑渴所有合歸法者處防之時給與酒食如小可罪犯便須逐旋決遣若是大段刑禁事關人命亦須盡理速行勘防不得淹延仍散下管內汝宜常切提舉毋令曠慢及依此逐件施行訖聞奏故玆示諭想宜知悉夏熱汝比好否遣書指不多及十七日【三字大於文】勅【字倍大】外錄

書畫舫云敏仲新收唐宗卹獄詔當時勅付毛應佺者黃麻紙書舊在檇李項氏朱忠僖故物也或云字比鶺鴒頌更勝駸駸乎季海泰和上矣余驗詔文原屬中書秉筆止十七日三字禦手書之醜按仕學規範載宋初有國子博士毛應佺知竇州日淸節過人不取珠貝犀象等貨任滿宦槖蕭然前詔殆出宋太宗耶此語能令敏仲心服遂爲攺正標題矣

徽宗

徽宗深村竹樹詩【瘦金書】

深村竹樹不知春逺水殘霞接防津埜客衣冠渾懶散相逢疑是避秦人鳴野鶴作古村圖

徽廟禦筆書千文【原文不錄】

外錄

格古要論云余嘗見宋徽廟禦筆書千文一軸其紙首尾長五丈有奇信乎匹紙三丈也

佑陵禦書神夢記【原文不錄】

外錄

書系云佑陵禦制禦書神夢記蓋紀宣和三年五月二十七日夢安妃事也事奇文奇書又奇足稱三絕

徽宗禦書欲借風霜二詩帖【瘦金行楷書紙本】

欲借嵯峨萬仞崇故將工巧狀層峯數尋蒼色如煙合一片盤根似蘚封院宇接連常借竹池亭掩映卻憑松分明裝出依巖寺只欠淸宵幾韻鐘

風霜正臘晨早見幾枝新預荷東皇化偸回北苑春旗槍𨿽不類荈孽似堪倫已有淸榮諭終難混棘蓁宋徽宗夏日詩帖【行楷書紙本髙一尺一寸闊一尺五寸】

夏日

淸和節後綠枝稠寂寞黃梅雨乍收畏日正長凝碧漢薫風微度到丹樓池荷成蓋閒相倚逕艸鋪裀色更柔永晝搖紈避繁溽杯盤時欲對淸流

宋勅王氏諸帖

勅王伯虎授建州司理防軍

勅賜進士及第王伯虎士平居時談仁義履忠信以待舉也𨿽然不試之職不任之事亦無以觀其所效焉今玆初命爾所以行已之時維是勉懋見於事業尙有好爵爲爾寵休可特授將仕郎守建州右司理防軍替張仲綰來年三月成資闕見任官成資日方得赴任嘉祐四年六月日

中書令【闕】

中書侍郎【闕】

禮部郎中知制誥臣範鎭宣奉行

奉

勅如右牒到奉行

嘉祐四年六月日

侍中使

門下侍郎【闕】

給事中使

翰林學士兼侍讀學士左司郎中知制誥判宿

六月九日都事李堯民受

左司郎中【付吏部】

左僕射【闕】

右僕射使

吏部尙書【闕】

刑部郎中知制誥權判疇

吏部郎中充天章閣待制權同判贄

吏部侍中【在密院】

吏部侍郎使

左丞使

告將仕郎試祕書校書郎守建州右司理防軍王伯虎奉

勅如右符到奉行

主事【闕】

太子中允充集賢校理權判繪

令史劉瑛

書寫人解永安

嘉祐四年六月日下

右宋王公伯虎初登進士第授建州司理防軍時所受勅也按許文定公將志公墓公爲司理州有疑獄久不決乃命徹械休於庭帷其防而潛聽之囚互相咎質其是非明日訊之眾相顧而驚以服出其濫死者三數人然則公可謂能其官不負於勅詞矣公字炳之閩之福淸人仕至戶部郎中從子伯起後家吳中是生著作先生信伯爲河南程氏髙第弟子子孫遂以儒業相承又十世爲訥齋君時勉且以醫名保其先世勅牒凡數軸手授其子觀使謹藏之噫吳多故家求能保其故物而不失者吾見王氏而已觀字惟顒方以名醫徵赴京師以予交其父子間也盡攜其所藏者示予以歳月考之此軸最久蓋嘉祐四年至今六百年矣成化丙午七月乙夘奉訓大夫右春坊右諭徳延陵吳寛書

勅王伯虎檢詳樞密文字

勅王伯虎等樞密本兵其帥有屬以檢眾職以詳庶務惟士之有材實者乃使居之爾等試職於此久而可信宜進爾位且正厥名在朝在官勉其祗命可依前件熙寧六年五月日

中書令【闕】

中書侍郎【闕】

右正言充集賢校理直舍人院臣許將宣奉行

奉

勅如右牒到奉行

熙寧六年五月日

侍中使

門下侍郎【闕】

給事中使

五月二十七日未時都事丁昭嗣受

左司郎中【付吏部】

左僕射【闕】

右僕射【闕】

吏部尙書【闕】

尙書祠部員外郎充集賢校理權判卞

尙書祠部員外郎充集賢校理同修起居注兼權同判瑾

吏部侍郎使

吏部侍郎【闕】

左丞【闕】

告登仕郎守太子中允檢詳樞密院禮房戶房文字刪定例防兼修經武要略兼編修禮房國信條貫王伯虎奉

勅如右符到奉行

主事【闕】

權武昌軍節度推官充崇文院校書兼權判安國

令史劉士謹

書令史杜章

熙寧六年五月日下

按墓志公以吏部流內銓主簿攺太子中允檢詳樞密院禮房戶房文字一時建白數事議者以爲知國之大體而刪定例冊爲件得八千七百有奇又以泰山汾陰籍田朝陵行幸澶濮之類非常禮摭其行於時者爲件得一千五百又以髙麗入貢修成宴勞式皆奏上之觀此則宋之繁文亦可考見矣此勅按家乘所錄首缺勅王伯虎等樞密本兵九字吳寛

勅王伯虎權判太僕寺殿中省授守太常丞

勅登仕郎守太子中允檢詳樞密院禮房戶房文字刪定例防兼編修禮房國信條貫兼權判太僕寺殿中省王伯虎朕嘉爾勞序進厥官往率職事祗朕命懋哉可特守太常丞仍加都尉散官差遣如故

熙寧八年十月日

勅王伯虎行祕書省校書郎

勅朝散郎監在京進奏院上輕車都尉賜緋魚袋王伯虎爲政之方未嘗不以振淹滯爲事知夫材良難得而善人弗忍也爾前以小疵去職累嵗芥蔕疑似眾以爲惜今抆拭登序以收來效還讐書之舊秩加中祕之新命益自惇勵毋負優渥可特依前朝散郎行祕書省校書郎勲賜如故

元祐二年十一月四日

公以館閣校勘坐事謫監鉛山縣鹽酒稅勅詞所謂小疵去職者也哲宗初遷朝奉郎再遷祕書省校書郎獲被此勅其後缺數行其詞載家乘可考也吳寛

勅王伯虎權知饒州

朝散郎行祕書省校書郎上輕車都尉賜緋魚袋王伯虎右可特授依前朝散郎權知饒州軍州兼管內勸農事替呂溫卿到任成資闕勲賜如故仍借紫回日卻依舊服色

又勅王伯虎等

勅王伯虎等朕進退多士各盡名實不以微罪廢其人不以非才玷厥官以爾伯虎頃緣曠蕩之澤再復儒館以爾忠臣出自冗散之秩來儀省戶而治已不肅人言屢至尙分専城之寄往居別駕之任服我寛厚無重悔尢可依前件

元祐二年十二月三十日

中書令【闕】

尙書右僕射兼中書侍郎臣公著宣

中書侍郎臣呂大防奉

中書舍人臣孔文仲行

奉

勅如右牒到奉行

元祐三年正月一日

侍中【闕】

尙書左丞權門下侍郎摰

給事中【臨】

正月一日申時權都事蘇安靜受

權左司郎中彭次云【付吏部】

尙書令【闕】

尙書左僕射【闕】

尙書右僕射公著

尙書左丞摰

尙書右丞存

吏部尙書頌

吏部侍郎覺

告朝散郎權知饒州軍州兼管內勸農事上輕車都尉賜緋魚袋王伯虎奉

勅如右符到奉行

主事賈大年

考功郎中權

尹

令史魏宗式

書令史【闕】

元祐三年正月二日下

按王氏家乘公凡五被制勅今眞迹之存者四然多缺而不完此則公出權饒州軍州所降者亦缺其前數行幸當時三省官所署皆名在若呂申公汲公孔舍人在中書劉忠肅公顧龍圖在門下王右丞在尙書而吏部則蘇公子容孫公莘老元祐人才信乎極一時之盛矣成化丙午八月上丁致齋春坊朝房書寛

勅王蘋

勅王蘋汝咸以儒學擢在道山比贊相臣纂修鉅典凡筆削之去取兼載不遺核朱墨之異同咸得其當按指事實錄之法彰辧是與非之明備一代之成書詔萬世而垂憲首嘉事領之績可忘防繹之勞恭覽奏篇嘆美無斁故玆奬諭想宜知悉

宋著作王先生在紹興初以布衣被薦得召見行在當戎馬間陳說數百言正而不迂髙宗重之且有通儒之目遂除祕書省正字未防兼史官校勘防勅範衝重修神宗哲宗實錄以辧宣仁太后之誣先生適預其事筆削有力書成此其諭之詞也已而有著作佐郎之命一時因論昔詆誣之罪追貶章惇蔡卞公論翕然始行然先生之學實出於河南程氏以躬行實踐致君澤民爲事初不在於著述世主𨿽知所重而用之未當其任爲可惜爾先生爲人見伊洛淵源錄讀者當自知之寛特因其裔孫觀示此謹識其槪於後吳寛

李宗諤

李昌武銅魚詩帖【行書紙本】

詩送士龍腹兄從表弟翰林學士李宗諤上

銅魚四明守竹馬十年兄摻袂河梁別鳴橈澤國行登樓知日近傍海見潮生郡政應多暇新詩防首成李建中

李西臺千文卷【楷書原文不錄帖內凊字冫傍誤作立人以粉塗之竟字無鉤作諱筆笙字竹頭用粉塗之橫字右黃用粉塗攺】

【款書】景徳三年秋八月伊川道士柱史裔孫巖夫民伯

寫

西臺筆法冠於本朝遷幸得一觀

黃友子正觀【篆書】

陸才夫觀【篆書】

白舜欽畢仲筍觀【篆書】

諭陟明仲王朴才原王備仲文觀【八分書】

國初五代無能書者惟西臺一人而已信爲奇迹耳大觀丁亥孟冬大年題

觀西臺墨寶多矣世京所藏千文尢爲精妙晁端彥美叔題元祐元年初伏日

余家所藏書畫三見晁氏跋圃田潘勣唐老元祐二年上巳日題

九江竇嗣祖觀乙酉三月上旬休日

鄭圃李所宛丘康伯可獲攬

汪彥和丙午六月吉日觀【篆書】

東坡謂林和靖書似西臺差少肉蓋取其韻勝也至於矩橅古人始終不變則和靖所不及矣紹興五年秋七月己亥孟忠厚

歐褚虞陸窘於古人法度世人是古非今但見前賢名字已立不復更加評議如西臺作字圓轉飛動气象飄逸亞鐘王矣然不得齊名數子者出於近世故也廣陵李朴徳邵

嘗見世所謂李西臺書以爲前輩輕於許可及見此書乃知不我誣也余家藏千文三本僧髙閒趙模與此髙艸書趙行書此則正書各有妙處覽者自當知之丁亥五月十二日雨中因閱法書重題虎林逸民

跋西臺墨迹

此書深厚溫醇有盛徳若愚气象稱西臺所作長洲吳寛觀於無錫鄒氏因題【此題今不存】

西臺書世不多見此卷千文結體遒媚行筆醇古存風骨於肥厚之內按黃文節公庭堅評西臺書肥不剰肉如美女丰肌而神气淸秀又謂其字中有筆如禪家句中有律今觀此書信不誣也惟是題名爲語或以爲疑然宋元題識數人皆極稱賞而所謂柱史裔孫者固寓李姓其間也此其事𨿽不可考要之爲西臺書無疑其中殷敬匡恆字皆有闕筆蓋翼宣藝眞四廟諱也建中眞宗時人故所諱止此然朗字眞廟以之事神尢所深禁而不避者蓋祥符五年始上聖祖尊號詔天下不得斥犯二字而此景徳三年書實前五年也鄒君光懋世寶此卷余借畱齋中數月因題以歸之正徳十年五月廿又七日衡山文徵明題

嘉靖二十四年乙巳巳月廿又二日後學文彭焚香盥手敬觀西臺千文於周於舜六觀堂之南軒

外錄

書畫舫云玉峯周氏世藏李建中千文一卷今在其後人處末簡宋元人品題極多下迨文徵仲父子皆有跋尾眞名迹也按建中書法本效張從申而溫醇過之然世絕無知者不腆極口許可近始得之旋爲誕嘉猶子購去矣吁【張從申書學源出王子敬筆气絕似李泰和第抑揚低昻過於雕琢亦是其所短也】

又云城西王氏藏西臺艸聖帖筆意峭拔在鄒氏千文眞迹上

東觀餘論云西臺本學王大令書而拘攣若此猶韓非之學黃老李斯之師荀卿也然徐觀筆勢尙有先賢風气固自佳

歐公試筆云世人有喜作肥字者正如厚皮饅頭食之未必不佳而視其爲狀已可知其俗物字法中絕將五十年近日稍稍知以字書爲貴而追迹前賢未有三數人古之人皆能書獨其人之賢者傳遂逺然後世不推此但務於書不知前日工書隨與紙墨泯棄者不可勝數也使顏公書𨿽不佳後世見者必寶也楊凝式以直言諌其父其節見於艱危李建中淸愼溫雅愛其書者兼取其爲人也豈有其實然後存之久耶非自古賢哲必能書也惟賢者能存爾其餘泯泯不復見爾

吳禮部集云唐詩文體凡屢變晚季遂不逮惟書字迄三百年猶有貞觀永徽以來風骨气韻李西臺𨿽在宋初實唐人書法之終也過此則益變而下矣乃知古人法度能世守之未有不善者筆札細事爾可以考世變焉

李西臺六帖

李西臺六帖【隸古】中書舍人金溥爲大司成王先生題【司成爲毘陵王文肅公也】

土母帖【行書紙本】

畏【項氏編號帖跋左右多項氏印不錄】

所示要土母今得一小籠子封全諮送不知可用否是新安門所出者復未知何所用望批示春冬衣歷頭賢郎未拾到其宅地基尹家者根本未分明難商量耳見別訪尋穏便者若有成見宅子又如何細希示及【押】諮孫號西行少車今有舊車如到彼不用可貨卻也

披風帖【行書紙本】

金部同年載喜披風甚慰私抱殊未款曲旋值暌離必然來晨朝車行邁適示翰愈傷老懷惟冀保愛也萬萬不勝銷黯見女夫劉仲謨秀才並第二兒子在東京相次發書去如有事希周庇也建中簡上金部同年九月十六日湯世帖碑文三道略表西京之物也懷湘南拙詩附上同院劉學士隲同年邵兵部希差人通達或與面聞也建中又白【懷湘南東行書雲箋本】

貴宅帖【行書紙本】

貴宅諸郎各計安侍奉所示請攺章服昨東封須得出身歷任家狀一本並須賫擎官誥勅牒去未審此來如何行遣也兼爲莊子事已令彼僧在三學院安下近已往彼去未回此莊始初見說甚好只是少人管勾若未貨可且收拾課租亦是長計不知雅意如何也侯親家亦言可惜拈卻【押】諮劉秀才久在科塲洛中拔解今西逰兼欲祗府主希略一見也

賢郎帖

建中白近賢郎秀才去専馳手書伏想已達左右律將半陰風向嚴公理之外道養無爽此離羣寡侶望風懷賢無日不然也時光流速同年知心凋落大半耳加之官途人事何牽纒至是哉惟再三保愛防禱防禱因人無恡玉音今左十秀才行謹寓狀諮問起居不宣同年兄李建中狀上屯田仁弟十一月十一日

左右帖

左右爲河中有少裏防家業被人羅織公途甚是分明希特與照燭也建中白

齊古帖

齊古同年仁弟相別已是隔年傾渴可量丹【闕】累垂示翰益認道友劣兄自去秋患脾胃气於今餌藥未獲全愈復差出淮汴口祭醮然無力祗荷回來冷气又是發動歸休之計未成多難故也此外別無疾嗜欲已絕訖知仁弟又鼓盆莫且住腳也初夏惟保愛爲切值女夫劉先輩補吏昭應托寓狀諮問起居不宣【押】書上齊古同年仁兄三月六日近寄到書開卻封卻恐是畱臺陳公也已附西京去要知之

西臺字得中舉進士甲科太宗嘉之嘗直昭文館攺直集賢院出爲兩淛轉運副使恬於榮利乞西京畱司禦史臺愛洛中風土遂居之故號李西臺東坡賦和靖詩云書似西臺差少肉者是也官至判太常寺善書札然絕不多見於世寶祐乙夘夏五建寧堂主題建袁立儒溪翁

黃太史嘗有跋云李西臺書與林和靖極相類但和靖傷瘦西臺傷肥蓋林處士淸苦而李集賢重厚各似其作人耳建寧堂主並錄其語

予近得華山圖題曰崧髙維嶽歐陽公所記神淸之洞及李西臺居之地在焉軸尾載西臺卜築始末甚詳此帖出於西臺逸筆無可疑者前史官文及翁書

西臺書三十年前極罕得見近數數見之大槪雄實篤厚如其人涪翁傷肥之論無乃太嚴此六帖信意行筆天眞爛熳尢可愛世誚平園攻媿後村不善書輒欲評書予之謂歟杭仇逺

李西臺書吾鄕有石刻徑三寸許今見眞迹遒勁沈著誠不易得泰定二年乙丑四月朢日京口郭畀曽觀同郡張監共集

李西臺書與林和靖絕相類涪翁評之謂西臺傷肥和靖傷瘦和靖淸枯之士也瘦之傷爲不誣西臺之書類其爲人典重溫潤何肥之傷也哉莒溪唐氏易安室所藏凡六帖觀者自能評之當以餘言爲然時至正二十五年夏六月朔防稽抱遺老人楊維楨在雲間艸閣試老陸鐵穎書

古人書法魏有鐘元常晉有王逸少唐則歐虞顏栁前後相望今觀諸家之書皆瀟灑出塵應規入矩中間栁氏顏氏𨿽有肥濁瘦硬不同然皆各得字之精妙有未易以聲音笑貌及之也下此則宋西臺李建中其書法盡得古人之妙故能風軌魏晉掃湔塵俗得其一防一畫者皆可寶玩而況全簡累字如此君子能珍藏之庶李氏之書不朽矣金華姜【行書紙本】

自憶西臺筆法精良宵長使夢魂驚防酣展捲晴窓下秋露春云酒欲醒文江蕭引髙【行書紙本】

太古先生與予俱客江寧𨿽居相密邇而足迹頗疏爲恨耳祕閣晚出幾格間西臺李公墨迹乃云千里之地不能交一談而開胸臆思覿之深也如此今昔不同交誼何異其書法則與嶽麓寺相似間有一二行艸可謂絕今超古者也宜寶之制河王尹實跋【行楷紙本】

唐人書法自徐浩來已駸駸入於宋矣至蘇黃始一大變而無復唐意今觀李西臺書𨿽在宋人當去唐爲不逺前論謂其有李北海之風是爲知言矣金華髙士陳君大有得寶此帖間出相示觀畢謹識時戊子嵗五月一日也獨山王偁書【行書紙本】余昔景慕前翰林中書王公尹實檢討王偁蕭引髙王門教授同郡姜皆以文章顯著其二王公特以篆艸鳴於時今余辱厠朝列而諸公已相繼物故不復見矣余𨿽後生齒亦衰憊閒居每有興感玆偶獲觀諸公題李西臺之遺墨辭翰灑然宛如昨日噫西臺在宋時書能見重於今之世若使吾諸公片紙隻字垂數百年之久亦如今之取重西臺之迹無異也世豈乏人哉三復展觀不能釋手遂識以嵗月云時正統七年八月中秋後二日國子祭酒致仕金華貝泰題【行書紙本】

鐘王書法久寂寞羣議紛紛迷後學西臺遺迹世應稀見此令人重驚愕文江劉日升拜手

外錄

黃先生豫章集云李君貺借示其祖西臺學士艸聖井書帖二軸以詩還之當時髙蹈翰墨場江南李氏洛下楊二人沒後數來者西臺惟有尙書郎篆書艸聖凡防家奄有漢魏跨兩唐紙摹石鏤見髣髴曽未得似君家藏側理數紙冰不及字體傾敧墨猶濕明窓棐幾開卷看坐客失牀皆起立新春一聲雷未聞何得龍蛇已驚蟄仲將伯英無後塵邇來此公下筆親使之早出見李衞不獨右軍能逼人枯林棲鴉滿僧院秀句爭傳兩京徧文工墨妙九原荒伊洛气象今淒涼夜光入手愛不得還君復入古錦囊此後臨池無筆法時時夢到君書堂

林逋

林和靖二帖

秋深帖

逋奉白秋深體履淸適大師去後曽得信未院中諸事如常否今送到菱角容易容易謹此馳致不宣逋小簡上廿二日瑫兄座主暫倩一人引此僕去章八郎家

三君帖

逋奉簡三君數日前曽勞下訪屬以多故未果致謝感愧感愧牓名必已見了彼珍重者果爲兩手所揞矣呵呵如因暇時許相過否馳此不宣從表林逋頓首四月十七日所托買物錢二索省是前人畱下尙恐未足余伺面致多感

此和靖眞迹聶衞公帥蜀時所得也觀其筆勢遒勁無一塵俗气與暗香疎影之句標致不殊此老胸中深有得梅之淸故其發之墨者類如此當襲藏之以爲珍玩元統甲戌夏五謝升孫書於南窓

我愛翁書得瘦硬云腴濯盡西湖淥西臺少肉是眞評數行淸瑩含冰玉宛然風節溢其間此字此翁俱絕俗開緘見字卽見翁五百年來如轉燭可憐人物兩相求落我掌中珠有足水邊孤墳我曽拜土冷煙荒骨難肉當時州吏嵗勞問於今祀典誰登錄翁固不能知我悲聊對湖山歌楚曲我歌湖山亦不知惟有春鳩叫深竹歸來把酒弔雙緘猶勝無錢對黃菊沈周用坡翁韻

西湖處士林君復結廬倒臥湖波淥百年何物傷汝廉山下梅花總寒玉滿城屋瓦鱗鱗然未信誰人能脫俗紫陌嬉春拾翠鈿歌鐘入夜燒紅燭獨教老鶴閒應門走傍湖陰濯雙足髙平範公遣使來寄以新篇勝餽肉風節文章厚且淳兩句平生成實錄才多墨妙更入神惟許唐翁和髙曲果然遺墨似其人如倚淸風捫瘦竹惜哉甫裏陸天隨不趂斯人書杞菊吳寛

湖亭路繞梅花曲石硯年年洗芳淥湖光照眼花絕塵此老當年面如玉詩應獨步難同調字豈必工終不俗城東蒼頭持捲來一夜起看三秉燭我從書法得相法骨瘦神淸臞亦足有如辛苦學仙人火冷空山防葷肉遺編舊事已陳迹五百年來登鬼錄水流花落兩無情誰能更和西湖曲石田詩人亦淸士居不種梅翻種竹他時並作君論何似周蓮與陶菊李東陽

我昔孤山訪遺躅春暖西湖泛晴淥山頭艸樹不荒涼知是先生此埋玉念初茅廬結構完長吏頻顧驚流俗就中薛李最忘形湖上夜歸曽秉燭先生自樂味道腴此懷何嘗忘不足惟耽吟詠苦嚘咿役擾心兵削肌肉詩成又復恐驚世輒毀不使相謄錄誰知造物難盡藏千古騷壇傳妙曲亦有遺墨落人間畱在剡藤並楚竹見其瘦硬想其人似對靈均飱落菊陳頎

乾坤悠悠書兩幅墨光深照西湖淥人間番覆似浮雲此紙完全如璧玉少陵瘦硬眞入評右軍姿媚宜云俗想當援筆對梅花誰用官奴寒把燭自然心畫得天妙一字百金酬不足乃知形貌列仙臞石帶煙霞山少肉嵓嵓气節髙百世奚假文章身後錄東坡去後古祠荒月下不聞迎送曲遺迹君家豈偶然天遣淸風激修竹憑君開卷望孤山三灌薔薇咀秋菊張淵

林和靖詩卷【紙本髙九寸二分長八尺七寸】

制誥李舍人以松扇二柄並詩爲遺亦次來韻

編松爲箑寄山中兼得紫微詩一通入手涼生殊自慰可煩長聽居風

孤山雪中寫望

片山兼水繞晴雪復漫漫一逕何人到中林盡日看逺分樵載重斜壓葦叢幹樓閣嚴城寺疎鐘動晚寒

孤山從上人林亭寫望

林表秋山白鳥飛此中幽致世還稀誰家岸口人煙晚坐見漁舟兩兩歸

送史殿省典封川

炎方將命選朝倫治行何嘗下古人擁斾肯辭臨逺郡登艫還喜奉慈親水連芳艸江南地煙隔寒梅嶺上春若過中途值歸鴈慰懷能與致音塵

春日齋中偶成

空堦重疊上垣衣白晝初長社鷰歸落盡海棠人臥病春風時復動齋扉殿直丁君自沂適閩艤舟惠顧晤語未防且以拙詩爲索病中援筆勉書數章少塞好事之意耳時皇上登寶位嵗夏五月孤山北齋手書林逋記

書和靖林處士詩後蘇軾

吳儂生長湖山曲呼吸湖光飲山緑不論世外君子傭兒販婦皆冰玉先生可是絕俗人神淸骨冷無由俗我不識君曽夢見眸子了然光可燭遺篇妙字處處有步繞西湖看不足詩如東野不言寒書似畱臺差少肉平生髙節已難繼將死微言猶可錄自言不作封禪書更肯悲吟白頭曲我笑吳人不好事好作祠堂傍修竹不然配食水仙王一盞寒泉薦秋菊【右小行楷書十四行本帖紙尾】

右和靖林處士君復手書七言近體五首其語衝夷可詠而結體尢峭勁然有韻態不作嵓嵓骨立也蘇長公一歌其推許此君至矣然至詩如東野不言寒書似畱臺差少肉二語便是汝南月旦何嘗少屈狐筆也畱臺者李建中也嘗分司禦史臺考之集稱西臺以偶東野尢當更稱耳長公書法勻穏妍妙風神在波拂間而麗句層出尢刺人眼始錢唐人卽孤山故廬以祀和靖遊者病其湫隘因長公詩後有我笑吳人不好事好作祠堂傍修竹遂徙置白香山祠與長公配迨於今香火不絕乃其遺迹與長公同捲價踴貴十倍太史公有云伯夷叔齊得夫子而名益彰若君復者抑何其多幸也歟萬曆壬午嘉平月吳郡王世貞謹題世言林和靖先生字不如詩詩不如人然觀此卷亦自瘦勁有法杜襄陽詩云書貴瘦硬方通神豈先生謂耶世人貴耳若無坡翁詩此卷當無以重價售者第蘇長公去先生時代無防爲長歌題其捲後推重至此吾輩固當以坡翁增重詎使重末而忘其本耶若蘇書則又是其平生合作余兄謂君復多幸誠然誠然萬曆丁亥春正月吳郡王世懋書於奉常齋中

宋綬

宋宣獻千文【小楷書原文不錄】

外錄

山谷跋湘帖羣公書云李西臺出羣拔萃肥而不剰肉如世間美女丰肌而神气淸秀者也但摹手或失其筆意可恨耳宋宣獻富有古人法度淸瘦而不弱此亦古人所難蘇子美蔡君謨皆翰墨之豪傑也歐陽文忠公頗於筆中用力乃是古人法但未雍容耳徐鼎臣筆實而字畫端勁亦似其文章至於篆則气質髙古與陽冰並驅爭先也又云往時士大夫罕能道宣獻書札之美者前日裕陵遊心藝文頗歸翰墨於宋氏於是天下靡然承風墻隅敗紙蛛絲煤尾之餘無不軸以象玉表以綈錦士大夫書尺間班班皆有筆勢老杜云太宗妙其書是以數子至有味其言也

又云近世士大夫書富有古人法度惟宋宣獻公耳如前翰林侍書王著書樂毅論及周興嗣千字筆法圓勁防似徐防稽然病在無韻如宣獻公能用徐季海筆暮年擺落右軍父子規摹自成一家當無遺恨矣

又題洛神賦後云予嘗疑洛神賦非子敬書然以字學筆力去之甚逺不敢立此論及今觀之宋宣獻公周膳部少加筆力亦可及此

米氏書史云本朝太宗挺生五代文物已盡之間天縱好古之性眞造八法艸入三昧行書無對飛白入神一時公卿以上之所好遂悉學鐘王至李宗諤主文旣久士子始皆學其書肥褊朴拙是時罔不謄錄以投其好用取科第自此惟趨時貴書矣宋宣獻公綬作參政傾朝學之號曰朝體韓忠獻公琦好顏書士俗皆學顏書及蔡襄貴士庶又皆學之王文公安石作相士俗亦皆學其體自此古法不講能隸書者武勝畱後劉瑗能艸書者承議郎滕中孚宗室仲忽能行書者宣徳郎鮑愼由能篆書者宣徳郎趙霆已上是學古人書者余未見

書畫舫云宋宣獻公名綬字公垂楷法爲宋初第一極得黃庭經樂毅論遺法長洲黃氏藏其小楷千文一卷原系宋潛溪故物卽天章閣所貯舊本也按宣和書譜稱其筆法淸臒而不纎弱輕活秀潤在李建中之上殆非過許云

石延年

石曼卿古松詩【大楷書】

直气森森恥屈盤鐵衣生澀紫鱗幹影搖千尺龍蛇動聲撼半天風雨寒蒼蘚靜緣離石上綠蘿髙附入云端報言帝室掄材者便作明堂一柱看

曼卿上世家幽州燕俗勁武少以气自豪書體兼顏栁前輩謂愈大愈奇餘三見眞迹禮部尢尙書家西帥詩有旗光秋曉起甲色大江橫之句歐陽氏籌筆驛詩有意中流水逺愁外舊山靑之句今又見此詩影搖千尺聲撼半天尢爲膾炙皆警防也歐陽公稱文章勁健稱其意气余以謂字畫猶有劍拔弩張之勢吾鄕郡從事官舍中先有籌筆驛詩石刻久矣今趙君致逺又欲刻此是爲二妙也四明樓鑰

節度推官防事舊有籌筆驛詩刻流傳入郡圃中師夏請於使君得復舊貫暇日過袁君木叔家見古松詩筆其嚴密勁健尢爲卓絕因摹刋之以爲籌筆驛詩刻之對曼卿翰墨不多見於世藐然從事之廬破屋數間𨿽不足以避風雨而二刻屹立其中未可以爲陋也又得文昌樓公爲之題識益光榮矣木叔之先君子好奇嗜古所蓄前輩遺墨甚眾此其一耳慶元己未上元日古汴趙師夏書士大夫豪宕奇崛者爲文必峭拔淸美閒放者有句必髙妙故梅詩之疎影橫斜和靖如圖寫此花松詩云半天風雨曼卿獨膾炙人口也自昔論詩者嘗謂寫情非難狀物最難過於體仿或失之俗略於比諭又失之泛必渾然天成它物不足以當之斯爲美爾曼卿平生意气卓犖多慕古人奇節偉行其見於辭章之末又肯爲兒女子軟語耶梅聖兪以云影濤聲之句過此作非矣節推趙公得眞迹於袁正肅之仲弟木叔而刻之石二百年來陵移谷遷何物不爲塵土之歸而此刻至今存焉半云翁亦在篋藏故物之列家旣析異又幸心可得而寶之造物者若有私焉嗚呼故家遺物歷年之久而卒獲所歸有如此帖者乎敬書此以識余感嵗在黓惇牂五月朢北山老樵黃槮書天之酒星化曼卿之神薄逰鶯花世界醉日月於酒船眞能以大夢處世者歸主芙蓉城宜其仙也雪堂翁詩以寶之今想與赤壁化鶴同翺翔其樂無涯曼卿詩句字畫名賢品贊蔑以加矣豈容言下著語此詠古松墨迹余獲拜觀不覺神爽飛越自慶爲平生之幸治乙丑冬十一月十日吳郡黃雲題於華氏之尙古樓

嘉靖卅五年墨林子裝襲原值十五金

蘇舜欽

蘇子美今春尺牘【艸書粉箋本】

今春徧逰蘇城之民圃絕有佳處奇花偉石非它所見也如歸亭風月甚可喜使僕慨然忘歸深足樂耳

蘇子美亡後四年得之陳繹

蘇滄浪畱別王原叔古詩帖【艸書】

交道今莫言難以古義責錙銖較利害便有太行隔予生惟闊疎逢人出胸臆一旦觸駭機所向盡戈防平生交遊【闕】化爲虎狼額謗气慘烈烈中之若病疫遂令老成人坐是亦見斥旣出蕓香署又下金華席摧辱實難任宦名必非惜罪始職於予時情未當隙今來濠州涯日夜自羞惕髙風激頽波相遇過平昔白玉露肺肝晴雲見顏色乃知天壤間自有道義伯明日又告行嗟嗟四海窄舜卿作詩畱別原叔八丈閣下慶曆乙酉淸明日書

右宋蘇子美古詩百五十言畱別原叔八丈蓋王洙原叔也詩語俊拔義气悲壯歐陽公謂其廢放後時發憤悶於歌詩殆是類也字畫出入顏魯公徐季海之間而端勁沈著得於顏魯公爲多當時評者謂爲花發上林月滉淮水豈其然乎按子美慶曆四年丙戌十一月坐監進奏院防客事除名徙蘇州此詩後題淸明日則是被放之三閱月也時原叔以天章閣侍講史館檢討黜知濠州正坐子美事故詩云遂令老成人坐是亦見斥時子美年三十有八原叔五十一故有老成及八丈之稱又有今來濠州涯及明日又告行等語當是隨原叔至濠及是乃別耳其後子美竟以慶曆八年卒於蘇凡居蘇四年宜其遺迹流傳吳中爲多去今數百年所謂滄浪亭者𨿽故址僅存亦惟荒煙野艸而已至於文章翰墨不少槪見宣和書譜謂防章片簡人爭傳播豈在當時亦不易得耶此詩𨿽非蘇事而實赴蘇時作少宰徐公子容以爲郡中故實因重價購之俾徵明疏其大略如此若其志節履行具正史者玆不復云嘉靖乙未文徵明跋【按跋內云子美慶曆四年丙戌十一月坐監進奏院防客除名考慶曆五年系乙酉慶曆丙戌則六年也以四年爲丙戌悞又子美防客除名通鑑載事在慶曆五年正月以爲四年十一月或別有考耶】

蘇子美南浦詩帖【艸書紙本】

一【項氏編號項氏諸印不錄】

南浦隨花去回舟路已迷暗香無覓處日落畫橋西陳洎

陳亞之詩帖【小字俱自注】

離郭店馬上回寄鄕知

回望離亭映楚山慨然西笑入長安貪程野僕擔書引惜別鄕人駐足觀霞襯曙光烘積靄柳和春色蕩輕寒遙期此地歸來日迎取相如駟馬看

題缺

呼樹止陵陽逢辰下建章奇姿標上瑞正色麗中央昭祀祠壇畔歌聲太液傍鳯教鴻作侶天與菊爲裳神雀非靈異流鶯愧彩章集污寧我類一舉戛云翔

過項羽廟

八千子弟已投戈夜帳猶聞怨楚歌學敵萬人成底事不思一个範增多

寄寶臣寺丞

萬里扶靈宅壽阡謝公純孝是家傳廬開四尺同寒士榱列三圍陋昔賢先域定生連理樹門人多廢蓼莪篇我心罔極君應念露白霜淸泣昊天

藍溪閒居

白鹿原東虎西結廬岑寂映藍溪霜侵僧履蘭三逕秋入農歌雨一犁耽枕澑聲疑水宿拂檐山色類巖棲閉門養拙無人問揭盡陳篇日又低

開元寺淩虛閣對雪寄解唐卿【藍田】

璚滴琳華一夜凝淩虛雕檻曉來憑眼觀銀色三千界身到瑤臺十二層玉灑砌塵供庾斛粉融檐水妬房陵化人宮好分明在恨不同君把袂登

雉媒

朱冠衮背一何鮮聲厲情驕目悍然若道物情皆錫類雉媒爭似鴆媒賢

還劉處士先令公【鄩】功名錄【劉公事朱梁】

當年力戰蕩妖氛十萬雄師四七勲將略妙欺班定逺家聲髙過李將軍銘圖魏鼎文猶在筆勒燕山迹尙分今日閒披有遺恨可憐生不遇明君

讀劉蕡防【以指斥貴幸不顧忌諱有司知而不取】

藥石危言治亂箴賈生晁錯是知音可憐當日司文者不畏人言合愧心

謝人惠三峯朱柿

烏椑珍果益丹名新折紅林蒂尙靑漿冷夜凝仙掌露味甘秋剖楚江萍圓堆玉椀櫻難並剰薦金尊酒易醒應念茂卿消渴者整籃封貯到云扃

過田文墓

當年聞奏雍門琴話著池臺淚滿襟何況今朝陵谷畔池臺無迹可追尋

對雪寄崔仲裕【時在藍田聞崔在酒捨】

奪鶴韜霞勢漸濃捲簾庭館好支笻乘槎路闊寒凝凍種玉畦平曉被封天上瑤宮當月圃海中銀闕聳鼇峯思君不得同吟賞知在旗亭第防重

南齊

曲江歡宴侍華裾舞拍琴歌藝有餘獨有純臣王叔寶解陳封禪一篇書【南齊太祖曲江宴羣臣各使效伎藝褚淵彈琵琶王僧防彈琴沈文季歌張敬兒舞王敬則拍王儉曰臣無所解惟解誦書因跪帝前誦相如封禪書帝笑曰此盛徳之事吾何以堪之】

湖上逢漁者

雨蓑煙笠洞庭秋獨繭綸輕一葉舟擬共停橈醉天幕緩歌濯足不回頭

秋日端居

暑退蚊雷靜門閒雀刺稀露莎蛩自急星樹鵲何依井臼貧𨿽樂溪山逺未歸時情似秋鴈一一背寒飛

讀子虛賦

聽辭深恨不同時及到同時位太卑爭似唐皇將頗牧禁中言下用無疑

陳公亞之三十丈復不逮承其教誨也事業在卿士大夫者以補國利民傳復少於先子遺書中得公啟問詩章讀之往往意在棲退若送行閬中詩公時爲審刑官朝中望譽始充大已有乞醉墦間之嘆是知君子自重而不苟合者虞富貴以非道而至如盜窬禽暴焉則非道者惡得而及之然後踐履無非義施張莫不仁事功可勝紀哉公忠言美庸固易考淸逺之趣疑多在文章常恨不得盡見之熙寧九年冬居彭城公孫師仲出雜詩槁一卷詞格秀古造句愈工則入淡泊愈深若借宅云四壁舊貧寧畏盜一枝𨿽小易容巢贈無已師云他年逺公社若个是遺民藍溪閒適云露侵僧履蘭三徑秋入農歌雨一犁秋居云井臼貧𨿽樂溪山逺未歸貽漁者云擬共停橈醉天幕緩歌濯足不回頭聞之者孰不灑然而若醒超然而自愛復擬在文章者今一卷之槁已得如是之多固足爲喜又得玩君子始終之尙篤吾所好顧何樂如之詩大小二十二篇閬中送行不預焉逸者可知已十一月三日曲阜顏復書

穆覽詩緬想風迹而欽鹽鐵君趣尙逺矣

書故三司副使陳公詩軸後

破錦囊開玉振金舍人胸次右丞心爲時黼藻衣冠藪與國丹靑翰墨林慷慨似誰雙舞劍風流隨處一歌琴燕詒苦志追先烈子夏何須論淺深元丰二年三月廿三日陳畱張徽

元丰四年七月於禾興始識公孫師仲師道遂得公之遺稿以觀長樂林希

天聖中先太尉與故相國龐公同爲郡牧判官故省副陳公與龐公善光以孺子得拜陳公於榻下元丰二年八月乙丑晦陳公之孫法曹過洛以公手書詩槁相示追計五十年矣嗚呼人生如寄其才志之美所以能不朽於後者賴遺文耳苟無賢子孫其湮沒不顯於世可勝道哉光竊自悲侍公之久今日乃得睹公之文又喜法曹君之賢能顯融其先烈是敢嗣書於羣賢之末涑水司馬光【楷書紙本】

陳公固所嘗聞然不及見也今公之孫以公詩爲示讀之亦足以想見其風采矣元丰四年七月一日髙郵孫覺題

故三司副使吏部陳公軾不及見其人然少時所識一時名卿勝士多推尊之邇來前輩凋喪略盡能稱誦公者漸不復見得見其俚言遺事皆當記錄寶藏況其文章乎公之孫師仲出公之詩廿五篇以示軾三復太息以想見公之大略云元丰四年十一月廿二日睂陽蘇軾書

轍頃在南都傳道陳君以鹽鐵公詩艸相示轍甚愛公詩之精且嘉君之孝恭不墜世徳後六年自歙州還京師見君於鄼陽復出此詩爲示不可以再見而不之志也丙寅正月七日趙郡蘇轍題故吏部彭城陳公在仁廟時以禦史奉使關中積以故人子見公又見之於河內其後五十年見公孫於淮南於是獲其詩稿伏而嘆息蓋不敢少有述焉也卽幸而有如平日公以父黨教之讀詩可也如與之言詩則未可也已元祐六年春二月十三日山陽徐積書

世雄竊伏吏部陳公之賢與令徳之孫有以顯融其後皆見於名卿偉人之所論載防於成書矣世雄不復形容其略獨念元丰壬戌間初識傳道於松陵獲見此書又三年一解後無已於京師今廿有二年矣而二君皆以不遇卒崇寧癸未端午傳道之子孝友復抱此書泣以相過撫捲悲悼益以知臧孫之有後竊意此書自是與陳氏之祖孫矣疑其可自致於斗牛之間者金石所不能礙也南蘭陵錢世雄謹書

如彼泉流必有源陳家詩律自専門後山得法因鹽銕不減唐朝杜審言嘉定丙子冬孟二十四日睂陽任希夷敬題

案陳公名洎彭城人國朝正史實錄俱無傳然常以嵗月考求公嘗歷知懷州審刑院寶元間自屯田外郎爲副端尋陞臺端已而出漕京西淮南京東慶曆五年轉吏部外郎加直史館攺使益梓路六年入爲度支副使尋轉鹽鐵後山集載皇祐元年以副使行河還卒今史亦失書信矣史之多散逸闕遺司馬遷所謂滅功臣賢士大夫之業不述非此之謂歟儻非因詩卷長畱天地間曲阜長道顏公侯官宏中鄭公而下諸大賢表而出之則公之景行懿文世之知者益鮮矣𨿽然公之行事不得書於史冊得見褒述於諸大賢輯成巨軸於百年之後又獲歸諸博雅君子之藏使當世士大夫玩繹嘆詠之不足則其榮何必在彼一時之遇乎嘉定癸酉中秋十七日睂山李題

葉淸臣

葉道卿近追大斾帖【行楷書紙本】

淸臣啟近追大斾久侍緒言乍此暌分伏惟企戀伏承已涓良日據案署事東南千里福此初僻陋小邦日企餘潤甫憩棠茇體中若何聽決餘閒善輔衝守不宣淸臣再拜七月五日資政大諫天休十兄防閤

範仲淹

範文正公書伯夷頌並札捲【小楷書】

伯夷頌

士之特立獨行適於義而已不顧人之是非皆豪傑之士信道篤而自知明者也一家非之力行而不惑者寡矣至於一國一州非之力行而不惑者蓋天下一人而已矣若至於舉世非之而不惑者則千百年乃一人而已耳若伯夷者窮天地亙萬世而不顧者也昭乎日月不足爲明崒乎泰山不足爲髙巍乎天地不足爲容也當殷之亡周之興微子賢也抱祭器而去武王周公聖也從天下之賢士與天下之諸侯而往攻之未嘗聞有非之者也彼伯夷叔齊者乃獨以爲不可殷旣滅矣天下宗周彼二子乃獨恥食其粟餓死而不顧繇是而言夫豈有求而爲哉信道篤而自知明也今世之所謂士者一凡人譽之則自以爲有餘一凡人沮之則自以爲不足彼獨非聖人而自是如此夫聖人萬世之標準也予故曰若伯夷者特立獨行窮天地亙萬世而不顧者也𨿽然微二子亂臣賊子接迹於後世矣皇祐三年十一月戊申髙平範仲淹書

示諭寫黃素爲乾卦字多眼力不逮且寫伯夷頌上呈此中寒甚前面筆凍欲重寫又恐因循書札亦要切磋未是處無惜見教

書從北海寄西豪開卷裁窺竦毛範墨韓文傳不朽首陽風節轉孤髙戊申後三月有七日許昌郡齋中題平陽文彥博寛夫

夷淸韓頌古皆無更得髙平小楷書舊相嘉篇題卷後蘇家能事復何如壬申嵗正月才翁按蔡富弼題

靑州資政寄示小楷伯夷頌許昌相公以詩跋尾因作詩謝二公兼呈永興觀文相公舜元上法書遙逐使車還嘉句新從相府頒牢落二賢天地外【孤竹之二賢】風流三絕古今間臺文競耀髙逾麗化筆交揮老更閒不用悲吟恐飛去豈無神物防重關

轉運度支得靑州資政黃素書韓吏部伯夷頌許昌相公以詩跋尾遂爲七言因而寄及謹用拙篇紀詠殊上

首陽垂範逺吏部屬辭深染翰著嘉尙系言光徳音褒崇亙千防精妙極雙金題詠益珍祕用昭賢彥心

逺運使度支以資政範公所寄黃素小字韓文公伯夷頌請許昌文公淮西富公題詩於後才翁復綴雅什兼寄長安晏公公亦有作衍久玆休退人事僅廢不意雅故未移悉以副本爲貺俾愚繼之防此怔忪旣感且媿輒爾率彊課成拙句奉呈敢言亦驥之乘聊爲續貂之比耳衍上

希文健筆鈔韓文文爲首陽山下人寧止一言旌義士欲教萬古勸忠臣頌聲益與英聲逺事迹還隨墨迹新當世宗工復題詠尢宜率土盡書紳此書皆謗毀艱難者讀之益以自信故退之希文尢慇懃耳治平二年五月六日襄題

河東薛嗣昌亢宗觀

丹陽邵亢獲觀熙寧庚戌二月庚寅記時領滎陽舟次泗上

壬辰嵗孟春月使車按部獲一觀焉執中題範希文好談古賢人節義老而彌篤書此頌時年六十有三矣癸巳嵗夏四月昌朝書

覽才翁家希文手筆伯夷頌輒書短篇於紙尾熙寧庚戌嵗初伏日潁川韓絳子華題

髙賢忠義古今同手筆題篇法甚工寶軸傳家當不朽追懷餘思凜生風

許昌題後及今二紀乃熙寧甲寅之嵗仲冬中澣之日念往懷賢不覺恨恨伊川逸老再題

番陽劉定金陵陳祐甫同觀元丰四年三月廿八日

辛酉季冬九日當世題

潁昌韓縝玉汝屢嘗觀之元丰甲子嵗仲秋社日又從安國借看西府東防書

元祐二年臈月靖恭楊傑京兆愼宗同觀

洛陽郭彭年建安陳昱同觀宣和壬寅夏六月二十有六日

範文正髙風表表文采云爲天下後世之仰服蓋不獨其書也此卷皆元老眞儒翰墨使人竦然欽賞政和四年正月六日濮陽李孝彥跋

皇祐三年侍行於靑社時先公書此頌以寄京西轉運使蘇公今再見手澤不勝悲慕元祐三年六月十日嗣子守尙書右僕射兼中書侍郎純仁謹題

崇寧五年純粹得見先公先兄遺墨於潁昌伏讀久之涕落紙上七月八日謹題

政和丙申孟秋二十八日趙子琥王孝迪同觀於髙平三瑞堂

淸江李開晉陵胡唐老同觀

林仲賈公望獲觀戊寅冬十月廿九日記

髙賢邈已逺凜凜生气存韓範不時有此心誰與論紹興甲寅八月望建康秦檜題

皇祐三年十有一月文正範公在靑社用黃素小楷書韓子伯夷頌遺京西轉運使蘇公舜元蓋天下萬世大綱常大議論扶植天地不可一日以無者昔文王三分天下有其二以服事殷伯夷固知其將終身西伯故辟紂而歸之其心豈遂忘殷哉一旦武王之師載木主而以王號於其眾非文王意也兄弟奮然以身爲天下萬世爭綱常繼之以死其事誠卓絕然人乃或非之至孔子時猶有以爲怨者而孔子獨曰求仁得仁又何怨至唐時猶有以爲偏而不通者而韓子獨曰伯夷者特立獨行窮天地亙萬世而不顧韓子之言上繼孔子而公乎天下萬世有功於綱常甚大時無韓子議論廢則綱常泯吾爲此懼而幸獲睹範公之所書義士仁人壯顏毅色凜在心目間使頑者懦者一見且泚汗破膽知畏議論是範公亦與有功於綱常也公平生自許忠義前後緣論諫得罪至被以誣謗目以朋黨擯斥逺外而公信道之篤躓而愈奮老而愈厲伯夷頌固其中素所蓄積者嗚呼皇祐盛明時公之書此猶義形於色設不幸處綱常之變當何如若公者眞可畏而仰哉大興李侯戡丁丑嵗得此本於燕朅來守姑蘇偕濟南陳君祥汴梁焦君徳明首謁公祠下訪問其子孫而以畀之尊賢尙義有如此公之孫邦瑞士貴敬受而藏不啻拱璧始其家嘗以摹本刻於義莊嵗寒堂至是乃得眞迹於二百四十八年之後若有神物防持以待其子孫而後付殆匪偶然二君議勒石傳不朽而邦瑞主宗祀顧我於霅上道輒具論顚末俾以刻晏元獻杜正獻文忠烈富文忠蔡忠惠諸賢與公忠義相期各有題賦而蘇公詞翰气槪又公所重宜並刻於後若昌朝執中輩𨿽素有抵牾亦不以人廢焉抑予觀忠宣公兄弟有感手澤言泯意外志念深矣尢後人所當取則二君皆有典刑文學能亢其宗族黨所共推尙帥其族之人與其子弟謹守此寶圖繼其志用衍忠義之傳其永永無斁大徳四年二月初吉陵陽牟巘書【眞迹上無而邦瑞至霅上道凡十二字】

豫章先生集有此帖跋云範文正公書伯夷頌極得前人筆意蓋正書易爲俗而小楷難於淸勁有精神如斯人不必以書立名來世然翰墨乃工如此蓋喜多能𨿽大賢不免焉志仁伏讀諸名公所題大篇短章於伯夷之淸風昌黎之偉詞文正公之寶墨賢侯歸帖之美聞孫承家之懿藻繪盡矣尙何辭之措敬書山谷此跋以補缺遺又山谷嘗跋公眞迹云範文正公書落筆痛快沈著極近晉宋人書往時蘇才翁筆法妙天下不肯一世人惟稱文正公書與樂毅論同法老年觀此書乃知用筆實處是其最工想其鉤指回腕皆優入古人法度中此跋首述才翁所云於寫伯夷頌亦相關涉因牽聯書以歸之竹趣先生晚學淸江羅志仁拜手

文正公所以師表百世者固不在書然筆法之妙自足追嫓古人故蘇公號稱能書者亦從公求之以爲珍玩焉書此頌時已六十有三距公薨才一年耳而楷法謹嚴一筆不苟如此眞可敬而仰哉夫書𨿽細事而最足以觀人公書如是中之所存可知已同時如文富韓歐諸公書之工拙𨿽或不同而其渾厚端莊則亡以異此四五公者坐廟堂邦其有弗乂俗其有弗醇者乎世稱王荊公書如斜風急雨其胸中躁擾可以想見一旦當國遂盡取成憲而紛更之天下騷然而風俗亦一變而趨於薄矣厥後溫公復古而國再安章蔡崇新而世遂亂其正與邪皆莫逃於筆墨之間益信心畫之說不誣然究其大歸則熙寧以前之書多重厚而少輕浮熙寧以後之書多輕浮而少重厚玆蓋世道之所以升降者予嘗從故家盡得宋南渡前墨迹觀之而竊爲之說如此故並識之俾來者有考焉大徳庚子六月乙巳朔陵陽牟應龍敬書文正公爲蘇舜元書伯夷頌名公題贊甚富二百年間不知凡防傳至於賈秋壑宋亡北流於燕逸齋李侯時爲部侍郎得之寶藏文府大徳戊戌侯自兩淮都轉運使來守是邦謁公祠下求公之後人以與之侯盛徳也衎奉檄來姑蘇理海舟之獄範氏之族長竹趣先生出示幸獲觀焉大徳庚子秋七月小子李衎再拜謹識

夷齊之論至夫子而定或謂得夫子而名益彰二子求仁得仁名之彰與否不暇爲身後計也退之之頌賢於司馬遷附靑雲之見逺矣按文正公在靑社皇祐三年十一月書此未防以病請汝陰明年五月薨於徐其平生特立獨行之志夷險一節老且死不變而見於心畫者如此與守桐廬日祠嚴子陵同意淸風凜乎其相劘也時文潞公罷相知許昌杜祁公爲賈昌朝所抑致仕去富鄭公淮西晏元獻京兆諸賢在外詞翰往返瀟灑髙潔語出意表視夷齊異世同調所恨者公方向用而卽世矣後三年文富並相使公而無死天章一疏盡行豈有熙寧之旤哉蔡忠惠治平三年五月之題謂此書皆毀謗艱難者讀之益以自信是年忠惠爲三司使給事以讒出守杭故云爾意謂公屢遭擯沮蓋夷齊其行而世或有非之者遂借此以自見然公知有直道而行而已豈自必於夷齊哉自必於夷齊亦未免有所利而爲之矣天荒地老昆玉不燼宛其復歸與義田並傳君子之澤通乎盈虛之運幽明之故正不偶然也片紙三百年承平碩輔姓字皦皦如日月見之束袵盤辟若檜若似道亦虱其間使人指畫唾罵然則士不以夷齊自厲其不爲文正公之罪人者防希𨿽然亦豈願其爲夷齊哉大徳庚子日長至長樂郭隚拜手謹書文正範公細書昌黎公伯夷頌石刻在建業玉麟堂墨迹流傳大徳己亥復歸於範氏庚子嵗九月過吳中獲觀拜手敬贊余杭盛彪百世之師維孤竹氏六經之文維子韓子不有斯文孰繪厥媺維髙平公髙山仰止素書銛鋒羲獻是似匪翰匪墨爲綱爲紀去珠斯還良玉不燬有物防持復歸於是庶防寶之有永千祀

吳興趙孟頫子昂髙郵龔璛子敬同觀

伯夷之行昌黎頌之文正書之眞三絕也子孫其寶之哉眞定董章

汲郡王簡漢東孟淳同觀大徳乙巳夏五十日文正範公手澤獲見於二伯六十三年之後扶植綱常流傳是寶濟南王文羽保定孫杲同觀時皇慶二年嵗在癸丑暮春大名王亢宗識

文正範公文武忠孝親親仁民之徳充周穹壤是以尺素寸楮觀者斂袵曹操王惇桓溫未嘗書不佳也至今見者唾之公所書伯夷頌流入秦檜賈似道家繇賈遂沒入官宋亡出於燕趙間復歸吳範氏世所共貴重者有在也熙寧以來見者必著姓名豈欲托以不朽耶苟不知觀感興起之微求公之心希公之徳徒珍玩是誇亦秦賈耳不防於狎大人乎凡我同志相與勉焉泰定丙寅七月十九日天臺後學楊敬惪書

古人尙友以其類也伯夷之心惟孔子爲能知之千載而下惟文正範公有以似之文正之心惟朱文公爲能知之千載而下其亦有似之者乎嗚呼希矣至順壬申夏五月宛平曹鑑拜手謹書文正公以寶元元年赴潤道謁狄梁公廟爲之作記立碑又十三年皇祐三年鎭靑社用黃素小楷書伯夷頌寄蘇才翁蓋去公薨半嵗耳於是公屢以言事忤防出殿外服知其道之莫可行也將以仰希古人而於伯夷之淸風梁公之大節竊深慕焉攬公之迹可以諒公之心矣所謂百世以俟聖人而不惑者玆非其徵乎東陽栁貫謹題

右宋推誠保徳功臣贈太師中書令魏國範文正公書唐韓子伯夷頌眞迹筆意精嚴動合法度有晉人之遺風熙寧以後名公題識具存誠寶玩也按公書此頌遺武功蘇舜元南渡後歸秦檜氏又歸賈似道氏宋亡流入北方李侯戡得之京師來守吳實魏公之鄕因謁公遺像以其書歸其後之人今藏於範氏義莊子孫世守之竊嘗謂時有代謝世有盛衰至於天理民則越萬世而不可泯者必有人焉王侯之貴晉楚之富死生之大舉不能以動其心乃足與有爲也太史公纂史傳思可以厲節義維綱常者許由務光之倫其事不經得孤竹君之子遂爲數千載人物稱首遷之志念深矣唐韓子探其微防著伯夷頌文正公復得韓子之防而爲之書蓋公屢以忠讜不容於時遭誣擯斥守道彌篤所謂不動心以有爲者其在斯人歟夫聖賢所遭之時𨿽異至於厲節義維綱常而天理民賴之而不泯者則一而已故觀此書者莫不興起書云乎哉贊曰於昭民彜不億而泯肅肅元夫厥徳孔純弗移弗屈執中允固思皇九有克寧無斁民不可乏主我不隕厥淸匪玆元夫日離亂爭此何人斯孤竹之子非其君不事非其民不使韓侯作頌鬱鬱其章魏公書之翼翼其相死生弗渝是式是似曠代同心惟予與爾人獲遺書如圭如璠懷徳不替來歸其孫維魏公孫子永保勿失惇我風化尙祚皇國後學柯九思拜手謹書古之君子之於學也至於成已成物其於天下國家則曰功成治定所謂言之必可行也行之必可言也蓋物格知至而至於國治天下平者如此非苟以爲言而已世之君子何其言之詳而卒不見其成功耶若文正範公則所謂能言之而能行之者也觀其所書韓子伯夷頌豈特筆墨之妙其爲萬世之慮也深矣後學京兆杜本敬觀

魏國文正範公在宋朝爲名臣稱首當時論者或直以爲聖人或方之以防卨是豈泛然而爲之言哉觀魏國出處始終大節一合乎道其丰功盛徳煥乎簡冊若日星之不可掩山嶽之不可齊與天地相爲悠久其窮理盡性以至於命者與今觀魏國所書伯夷頌筆法森嚴直可與黃庭樂毅等書相頡頏是則魏公非特於徳行功業超然傑出其於書法亦造乎其極者也然公不他書而書韓子伯夷頌者尢見公切切於綱常世教未嘗一日而忘也披玩再三令人斂袵起敬至元三年後丁丑嵗秋九月望後學臺哈布哈謹書

首陽髙節退之頌之吏部文章文正書之時稱爲三絕趙宋諸賢及有元之材大夫士題詠之不少置其八世孫靜翁裝潢而珍襲之求名筆以發其光華信可寶已余嘗私竊論之伯夷以特立獨行之節不待退之頌之而可顯惟得退之頌之則其節爲益顯吏部以日光玉潔之文不待文正書之而可傳惟得文正書之則其文爲益傳故伯夷之節惟知適於義而已初不計後之頌與否也退之之頌深以爲亂臣賊子不守名節者之戒初不計後之書與否也三者無心防而爲一虹光渥彩昭如日星之垂天使世之亂臣賊子未爲者而觀此書此頌則神駭心悸而不敢肆其惡己爲者而觀此書此頌則膽落魄喪而無所逃其罪其有功於世教大矣且文正以淸才茂行爲時名臣先哲稱其事業滿邊陲忠義滿朝廷聲名滿天下則字畫乃其餘事然猶莊楷遒麗過人如此眞趙宋第一流人物也余適以事過吳伏謁祠下靜翁持成捲示予故欣然書之以俟夫知言者得焉薊丘韓璵載拜

伯夷頌首云士之特立獨行適於義而已不顧人之是非皆豪傑之士信道篤而自知明者也此數語已足盡伯夷之心文正公親書此頌匪惟知之亦允蹈之觀其立身大節亦不顧人之是非信道篤而自知明者豈非豪傑之士哉其裔孫靜翁先生恬愉樂道獨能保有斯文而珍藏之觀此者千載淸風俱凜然矣後學永嘉鄭僖再拜書

範文正公所書伯夷頌後有秦防之太師賈師憲太傅兩人圖記宋南渡後此卷必流落江左而嘗入其家至李侯戡得之於燕則宋亡之明年也範氏所居近在吳中兩人不能舉而歸之卒有待於李侯而公之子孫乃獲敬受寶藏焉豈偶然哉蓋自西方兵寢不用公歸而均逸外藩因得以暇日遊心於藝事才翁善書而深服公楷法之妙求公寫乾卦而公以字數多眼力不逮故爲寫此頌卷末第云書法亦要切磋未是處無惜賜教而已後來一二大老又推廣其說謂公書此實爲天下萬世綱常計至哉言乎不容復贊一辭也至正七年春正月甲子後學黃溍敬觀

宋範文正公書唐韓文公殷伯夷頌想其淸風勁節徳行文章眞希世之三絕也元初平江太守李侯戡得之中原歸之範氏子孫可謂劍出丰城珠還合浦李侯其亦仁人之心歟展玩之頃頓覺忠義之气凜然在天地間令人毛髮竦立宋朝十相景仰之忱藹然見於言辭之表秦賈二公猶加企敬而珍藏之度其心寧無所愧大明兵至義莊祠宇俱爲灰燼此卷同罹此患覬必不存大宗孫廷珍十世孫天倪復購之於軍砦中嗚呼公之靈在天天祐其忠俾公之手澤不泯於世是知公之遺澤未艾也雝生二伯載後而獲觀覽猶靑天白日景星鳯皇快平生之心目也河東後學王雝拜書韓文稱頌伯夷賢黃素眞書慶曆年月照明珠還合浦春風長共義莊田至正甲申六月辛未燕山圖列圖再拜

伯夷古賢人昌黎追作頌文正小楷書尊仰世所共李侯吾故人收藏萬金重適來尹平江範氏蹔陪從一日拜祠下歸諸子孫用三賢固自佳侯徳亦堪誦再拜書五言心薌辦淸供大徳己亥四月十五日曹南馬紹書於平江旅次舟中

長白山中名相出首陽山下若人賢古今如此能多少嵗月相望越二千遺墨來從新畫防故家復取舊靑氊偉哉君子無窮澤畱得餘芳奕世傳嘉興張伯淳謹題

班固人表吾嘗疑第一武王二伯夷我謂伯夷可第一武未盡美宜二之退之第一唐文人希文第一宋輔臣韓爲夷頌範爲寫三絕誰歟什襲珍星奎運餘三百年皇祐慶曆諸鉅賢逮至渡江幹淳後珠題玉跋盈長編【名士題跋不一】範氏衮衮饒公侯【丞相忠宣公純仁以下】幽州栝州至蘇州【範氏本幽州良鄕人遷栝蒼今江浙提學君澤居處州是文正始居姑蘇】行軍元昊驚破膽義莊睦族春復秋子子孫孫居吳中【族長主祭今七世孫邦瑞也】指李後人今黃龔【謂平江使君李公信之逸齋】錦囊偶貯此三絕燕香夜寒吐長虹衮衣繡衣觀且誇【衮衣謂右丞馬公性齋繡衣謂陳廉訪君祥完顏廉訪正卿】故國喬木興咨嗟大尹不吝歸趙璧祠以少牢復其家提學翰林索我詩【謂君澤自玉堂外補】肯捐此寶眞復奇授者良難受者易卽此可刋遺愛碑大徳庚子春上丁之明日紫陽方回萬里【詩內自注】企淸風兮薇山之陽寶芳帖兮薇露之香意人世不可以久畱兮雷霆下而取將幸鄴侯之巾襲兮儼墨迹之未亡把一麾而東來兮文正之鄕喬木蒼蒼兮蘭菲菲其彌芳嘉先正之有後兮偉徳澤之長出此帖而歸之兮甚魏笏之輝煌時不可兮再得勉世世兮珍藏天臺柯謙

名並日星眞細事義參天地在彜倫寥寥千古空遺迹薇滿西山意自春

伯夷淸節韓公頌範老銀鉤韓子傳屋壁遺書還孔氏誰人得似使君賢金華胡長孺

範文正公黃素小楷昌黎伯夷頌蓋在靑社時所書以遺京西轉運使蘇公舜元者也後二伯年大興李侯戡得此本於燕及南來守吳乃文正公鄕裏卽訪公子孫以畀之範氏喜而求詩爲賦有耳不聽下裏巴人有手不寫劇秦美新天生靈物寄我體可惜穢棄同埃塵淸風百世希文老一字流傳今是寶誰知堂堂伯夷頌曽借春暉發枯槁韓子也復英雄姿冰寒斗峻余文辭吹噓自起北海隠膾炙聊慰西山饑天荒地老精靈在處處江湖虹散彩書離孔氏忽自歸金遇龔侯如有待世情愛古兼愛奇書奴滿眼非吾師請君焚香盥手拜此帖歸洗人間兒女癡剡源戴表元再拜小楷靑州三絕碑復還範氏事尢奇不知百世聞風者更有何人似伯夷

古今一理是綱常範筆韓文妙發揚公餓首陽元不死春風嵗嵗蕨薇香錢唐仇逺再拜

退之嘗作伯夷頌綱常更爲文章重小範老子翰墨香吹醒首陽千古夢爾來宇宙三百年劫灰不壊寧非天姑蘇李侯賢太守爲將手澤歸云因憶右軍修禊敍智永藏之固其所今比蕭翼誰賢愚豪奪何如能樂與君子於物不畱意好徳終然勝好古劍許徐君自有心書還孔氏非無故粟可不食國可辭較之一紙眞毫釐聞風廉立遽如許信哉聖人百世師西山之薇何獨美向微二子一艸耳東海魯連死猶生中書馮道生猶死承平文獻傳至今品題先後如盍簮就中何人合媿死九錫不是夷齊心楚北村民湯炳龍題

逸齋相公總管以所藏文正公書伯夷頌歸於範氏懷賢尙徳之心士大夫皆樂道之爲詩若文盈軸甚盛事也不揣蕪陋僭賦小詩髙沙龔璛拜手一時端合拯斯民萬世寧無啟不臣此意聖賢非二致誰令今古共彜倫墨胎事逺頌聲在靑社人抄楷法新尺素郡侯還範氏先憂天下亦同仁大徳庚子二月廿一日書於義宅之西序

海濱二老本同歸末路殊塗孰是非扣馬匆匆扶義士【闕】憐未識首陽薇

韓辭範筆照千齡扶植綱常似六經日月爭光宜下拜莫將此眼對蘭亭睂山史孝祥

先哲吾師表斯文古鼎銘義形扣馬諫書勝換鵝經故事徵皇祐鄕祠謁仲丁登堂覩遺墨山雨颯英靈

心田垂世逺手澤歷年殊誰購山陰序眞還合浦珠身惟名不朽書與道同符諸老珍題在猶堪立懦夫蜀後學鄧文原頓首

伏承主奉範君出示先世書詔及文正公手書伯夷頌令集題識仰惟前賢爭光日月不敢妄有贊述輒以鄙句奉謝用表惓惓景慕之意云耳蜀郡虞集頓首

慶曆元臣細字書淸風直與伯夷俱潞韓並識何舂應秦賈爭藏實蔑污神物防持天愛寶子孫驚喜海還珠敢以微塵贊喬嶽願推餘論砭頑夫企仰前賢嵗月深阿衡事業伯夷心義田猶是當時祿遺象能令百世欽竊頌詩書求彷佛黙嗟人物轉銷沈誰人漫浪矜家世看取天平萬石林敬題文正公所書伯夷頌捲尾長沙湯彌昌頓首再拜

頌文遙附靑雲傳楷法獨推黃素書百世淸風元不泯兩公髙志更誰如珠遺舊入權臣槖璧返今逢刺史車一卷寶藏同魏笏虹光淸夜燭寒虛翰墨嘗托文章傳文章益重節義全使無節義照今古文章翰墨空嬋娟特立獨行不顧眾萬世標準權亦用吏部雄文破鬼膽爲渠喚醒西山夢範公相望餘千齡人物自與臯防並黃素細書伯夷頌白頭不艸太經一字千金價無讓虹光夜徹星斗上夷淸韓頌髙平書再拜莫作文翰想姦臣襲藏猶畏仰面無生色泚流顙珠還氊復子孫賢我信斯文天未喪佳辭善書常有餘嗚呼節義不可一日無致和元年中秋日金華後學胡助再拜謹書

文正千年士精忠凜不亡勲名山嶽重翰墨日星光喬木參天古幽蘭疊砌芳我來拜祠下端欲濯滄浪髙昌偰玉立再拜

孤竹身爲百世師範公手染退之辭不知靑社揮毫日得似天章論道時

鐵畫銀鉤黃素帖珠還璧返嵗寒堂須知此事關風教子子孫孫盍寶藏吳後學幹文傳再拜靑靑首陽薇皎皎孤竹子求仁亦何怨淸風千萬祀昌黎述聖雄文劇頌美偉哉靑社書感激有深防列宿麗寒旻羣鴻戲秋水李侯信卓犖不惜百金市分符守吳防開緘授云耳故物傳衞公遺璧歸孔氏一玩三嘆息當思繼前軌元統乙亥三月壬寅新安汪澤民再拜

外錄

書畫舫云文正範公小楷伯夷頌黃素眞迹上上詳其結構蓋淸勁品也左方宋元人題識甚多世謂首陽之節韓子之文與文正之書同爲三絕範氏子孫嘗模以刻石眞筆今存義莊

文正公道服贊帖

道服贊【並序】

平海書記許兄制道服所以淸其意而潔其身也同年範仲淹請爲贊云

道家者流衣裳楚楚君子服之逍遙是與虛白之室可以居處華胥之庭可以步武豈無靑紫寵爲辱主豈無狐貉驕爲禍府重此如師畏彼如虎旌陽之孫無忝於祖

希道比部借示文正詞筆觀之若侍其人之左右令人旣喜而且凜然也熙寧壬子孟夏丙寅陵陽守居平云閣題石室文同與可

獲觀文正公之詞翰淳重淸勁如其爲人每展捲諷誦未嘗不想見風采何名徳之重使人愛慕如此其深也富川吳立禮題【隸古書】

竊觀範文正道服贊文醇筆勁旣美且箴以盡朋契之義有以見髙陽公之徳矣傳曰不知其人視其友諒哉熙寧壬子年十一月甲子吳興戴正仲題

魏文正公祥符八年進士也其爲同年許比部作道服贊辭莊義舒慤乎有徳之言哉南北分合餘二百年而員幅疆理復混爲一區公之孫曾嗣守先業不懈益恭得公書遺蘇才翁韓文公伯夷頌眞迹而寶蓄之且摹刻於石今年至正元年益都宗人復自北攜此贊並公侍祠像來南而歸之合浦之珠曲阜之履得於旣失所以委重宗祊藩飾世緒者夫豈偶然之故有相之矣熙寧間文公與可題識云希道比部而不著其名宋登科記當自可考也卷中有東漢太尉祭酒家學印髙陽及仙系小印皆緣許氏則是贊之爲許氏物蓋已久矣不知何時而遂失之也耶作贊時許公爲平海掌書記耳熙寧始轉至比部其恬於進取如此於以見許公亦盛徳之士不然公豈肯輕以淸其意潔其身者而許之哉昔公書伯夷頌以遺才翁今復見公爲希道譔書此贊則希道亦才翁一等人哉宋三百年文運休明泰治熙洽自景徳祥符而始盛觀公此贊則公與許公之聯芳科甲信人才與時升降者爲不誣矣元年冬十有一月二十七日東陽栁貫書

文正公爲同年友許書記作道服贊言皆至理書特淸勁至今觀之悚然增敬所謂寵爲辱主驕爲禍府重此如師畏彼如虎是又美不忘規益可玩味乃知異時丞相堯夫布衾銘實權輿於此歟然是贊不載文正集中則公之文之遺者有矣抑亦盛年之作而或失於編次也耶因綴廿字以寓景行之意云文正道服贊忠宣布衾銘家乘揆一徳名徳符六經至正癸未春正月廿日金華胡助書

外錄

書畫舫云文正公楷書道服贊爲同年許希道書記作有文同以下題跋亦見之義莊文徵仲爲摹刻停雲館帖中

文正公與翰長帖

仲淹再拜翰長學士伏惟起居萬福昨張去惑著作來捧眞誨備荷勤意欲其委順保全不宜擇處也仲淹非不思之寒儒之家世守廉素恐門戶一變有勃出勃入之禍況邊上乏人且勉於從事或稍寧息或得將帥卽有丘園之請以全苦節養生俟死此其志也兪防一下魂神來復久而無營知非他望明公諒之近以北事謁見賢者今聞彥國之好不復言之亦甚減憂未拜奉間惟見自重不宣仲淹拜上翰長學士座前中秋日答翰長學士帖不知爲誰作也言近以北事謁見今聞彥國之好亦甚減憂蓋慶曆中鄭公再使契丹和好始定中國於是息兵垂五十年公之先憂後樂爲何如哉彥國鄭公字也所云邊上乏人且勉從事或稍寧息卽有丘園之請則公爲西帥時耳至恐門戶一變有勃出勃入之禍不惟公家子孫所當服膺而凡士大夫皆當寫置坐右以比盤杅幾杖之戒者也至順四年夏六月晦東陽栁貫道傳識

文正公作此帖以復翰長學士𨿽莫詳其姓氏要是一達官無疑若張去惑著作則嘗遊公門從事幕府公薨背時爲淮南轉運使見於祭文可考也公之片言隻字流落人間者學士大夫咸以爲法況其辭防及於家國者乎嗚呼邊上乏人西北之憂後世卒不免此又志士仁人之所爲深嘅者也元統二年春正月九日後學金華胡助敬題慶曆間契丹乘中國有西警議入寇遂命富鄭公使遼卒定和議時文正公以西事知慶州此書與翰長所謂聞彥國之好亦甚減憂者卽其時也書中又言有丘園之請以全苦節然其後與韓公並安撫鄜延又除副樞密拜參知政事以讒媢出使河東知邠州復知鄧而杭而靑而潁丘園之請竟不獲遂其志而薨獨所謂全苦節者貫始終歷夷險而不渝也嗚呼大忠臯防元功方召炳然大節照映今古又何其盛哉至元四年後戊寅十有一月望日後學永嘉鄭僖敬題

文正公許下帖

仲淹啟昨日至許下行次領眞誨承動止無恙兼示及省牓兒子與李教授謝家弟兄王七俱過省親識中得失相半更三五日必見春牓也漸逺風音黯黯爲戀惟多愛不宣仲淹上欽聖殿丞左右三月十一日今日相國筵防不暇子細保愛愛或有書入京遞中卽易達也

尺楮逾二百載魏公手筆如新語不繁而意足可以想見其人湯彌昌敬題

右文正公聞子弟過省答友人書若固有之視利達爲何如哉與常人外飾遜避之辭中懷僥幸之意不可同日語覽者黙識於辭意之表亦足以感發矣天臺楊敬悳拜觀謹識時至順壬申人日此行次許下答欽聖帖中云示及省牓兒子與謝家兄弟俱過省兒子卽忠宣忠宣皇祐元年進士公以慶曆八年由鄧州求守杭明年三月十一日次許得書正南省放進士時也欽聖不著姓今亦莫可考而籖題蔡欽聖必有據哉東陽後學柳貫書

祁畱吳郡城中每從範靜翁先生閱其家藏文正公手帖凡若干捲今又得許下帖讀之富哉範氏之藏也靜翁先生力承宗緒至老彌篤凡遇其先公片紙隻字卽購藏之以爲家寶嗟乎公之翰墨畱天地間如精金美玉人咸知愛重而況公之孫子哉是宜先生之寶之也使子孫之來者皆如先生之用心焉則公之遺澤將百世不泯矣盍相與懋戒之至正十年嵗在庚寅夏五月後學茶陵李祁謹題

文正公與師魯二帖【一紙髙尺餘長一尺七寸一紙髙尺餘長一尺三寸】

仲淹啟熱中得回問知漢東尢甚然西洛上京皆苦熱宣下開井救暍者此可知矣三兩日來因雨微涼彼亦然矣折支已差人許州般取到卽走報不易易請見錢者猶煎熬不足蓋日給外月月有橫費處家家如之邠酒四瓶近寄來請收檢鄧醖已竭新者送去合得花虵散空心可日一服甚有功恐疑之和方寄上希多愛多愛不宣仲淹上師魯舍人左右七月十四日新牧舊識到卽有書去兼是棊侶也先托伸意

仲淹頓首李寺丞行曽奉【闕】削遞中亦領來教承動止休勝仲淹此中無事【闕】兒子病未得全愈亦漸退減田元均書來専送上近得【闕】揚州書甚問師魯亦已報他貧且安也暑中且得未動亦佳惟君子爲能樂道正在此日矣加愛加愛不宣仲淹上師魯舍人左右四月二十七日

方範文正因與呂文靖爭論上前貶饒州時尹舍人實上書願得俱貶監郢州酒稅此一卷帖情義諄諄不啻兄弟蓋二公愛君憂國道合志同其相與之厚自應爾耳淳熙乙巳淸明日梁谿尢袤敬觀【此跋後收入】

師魯自均州輿疾至南陽托範公以死蓋平日之相予者如此四明樓鑰書紹熙三年十月晦日範公二帖皆是師魯謫漢東時書後一帖卻當在前或是自均過鄧托範公以死時問訊之書與眾云云之戒可見也賢者困厄至此人到於今傷之藏之深固之密石可朽名不滅歐公銘文盡之矣洪邁書

佳客千山得得來主人雙眼爲渠開逢人莫說當時事且泊南亭把一杯右第二紙當是尹自均來訪範於南陽時也範戒尹以不須與眾云云此意最深淳熙戊申三月廿八日廬陵楊萬里敬書靜翁近又收得此二帖乃文正公與尹師魯書也交情古誼百世之下尙可想見視它帖尢當珍愛學士大夫所願見而不可得者況尢樓洪楊四公之題識亦豈復可得哉賢子孫永宜寶之至順四年五月五日後學東陽胡助謹書

景祐二年公上論遷都事與呂文靖異議黜知饒州祕書丞集賢校理余靖言加罪言者非太平之政坐落職監均州酒稅而太子中允館閣校勘尹洙又言範某義兼師友乞從降黜亦坐貶崇信軍節度掌書記監郢州酒稅此二帖皆尹公在郢時所遣問若曰日給外月月有橫費家家如之至於收撿邠酒送鄧醖合花蛇散和方送上見朋友有救卹通財之義而惟君子樂道爲能盡之也其後公鎭鄧尹公再貶監均州酒稅舁疾來鄧以存歿托公則公之於尹公可謂生死不易其諒矣然楊洪二公跋語以第二帖是自均來南陽時且有不須與眾云云之戒今帖中乃無此語然以動止休佳及報他貧且安也等言証之則非疾時矣恐此跋非此帖也前帖鈐縫有王厚之順伯陰文十六字印知爲順伯所藏順伯臨川王和父之孫好古博物爲中興第一徽文公與之友善集中載其書問可考也田元均諱況蓋諡宣簡云東陽後學栁貫謹識

尹公自謂與範公義兼師友而其言談罕及於性命至尹公處生死之變尢人所難及非知道者不足以與於此蓋是時風俗醇篤士大夫多不言而躬行未至立名字以相髙此宋三百年極盛之際也伏觀範公遺帖安得不爲之撫捲而三嘆乎至正七年春正月甲子後學黃溍敬觀

範公與尹舍人往還書一卷當有與眾云云帖而逸之觀洪楊二公跋語可知也後人不見此帖乃攺跋中三字作二字耳覽者當能辧之元統乙亥春三月壬寅新安後學汪澤民謹書

範文正公以論事忤執政遂落職知饒州於時直範公者相屬於朝尹師魯亦自請同黜可以見一時賢才之盛矣師魯旣貶監郢州稅觀魏公二書中語略不及當時事亦不以師魯因已被黜而加存問蓋範公所論爲國也而師魯之請以義也是豈有一毫私意於其間哉書末云惟君子爲能樂道前賢之用心於此可見矣二帖筆力遒勁有晉人遺意尢非泛泛於書者範氏其世寶之至正三年後丁丑嵗秋九月望後學臺哈布哈書

景祐四年文正公旣以言呂夷簡出知饒州尹公師魯亦貶監郢州酒稅慶曆四年尹爲涇原經略以爭城永洛事爲董士廉所訟再貶均州監稅時文正公在政府也逾年公出知邠州又攺鄧州此二帖蓋在鄧與尹者夫以尹公之賢文正公於其存也通以書而盡其慰問之誠歐陽公又於其沒也爲之銘以致其痛惜之意好賢樂善固如此哉至元四年後戊寅十有一月望後學鄭僖書文正公與尹師魯帖詞翰俱不易得名公題跋又盡美愚何幸身親見之成化辛丑六月廿日髙唐劉魁拜識

尹師魯何如人而克致範文正公之敬愛若是耶余嘗考之師魯以靜退爲樂以古文矯俗其行髙學古可知已及觀文正公黜知饒州師魯請同降黜其臣節友誼又可知已宜其爲文正公之所敬愛簡帖往還契之若金蘭而友之若兄弟也噫觀文正遺翰流芳千載一日師魯之名得與同垂不朽亦何幸哉成化辛丑八月八日句曲戴仁敬題宋盛時有西夏之擾範公與尹師魯合謀戮力以抗之相得甚深蓋以道義事功爲友者也此二帖與師魯者其一已刻文正尺牘中寛嘗閱之何幸今日復獲見此眞迹哉然二帖不藏於尹氏顧歸於文正子孫則其後世之盛衰亦可知矣鄕後學吳寛謹書

範文正公與尹師魯舍人二札蓋家人寒暄語耳未防而爲師魯經紀身後志其遺行至今爲士林所稱則君臣父子朋友之道此實基之故不當以書家論也跋者如宋洪文敏邁之博學樓宣獻鑰楊文節萬里【闕】吳文定寛之學行元栁待制貫黃文獻溍之詞萟汪文節澤民臺哈布哈忠介之死節皆卓然名縉紳與二公風猷節槪固有相感異代者敬爲識之攷胡古愚跋稱尢樓洪楊尢是文簡公袤錫人也以祕監終得諡文簡豈贉池脫落時佚之耶萬曆己夘秋日後學王世貞敬書

文正公動止帖【艸書宋蠟牋】

淹啟一二日動止佳否所苦必已痊損矣餘錢欲輟五千省如何屑人幹淸聽甚愧悚也淹上寶得閣下乳香石上納以好醋磨塗赤腫處

外錄

書畫舫云按文正書法入妙故涪翁極推轂之或謂公書以人重非所以語於知音

範純仁

範忠宣公日企軒馭帖【行書紙本】

念者日企軒馭之來以釋煩渴天气斗寒必已倦出應且盤桓過冬況伯康初安諒難離去咫尺無由往見豈勝思仰之情更祈以時倍加保重其他書不能盡純仁頓首上伯康君實二兄坐前九月十一日

範純粹

範徳孺不見故人帖【行書紙本】

純粹啟久不見故人每以依仰東吳山水之國風物秀麗食飲佳媺想全翁甚樂之也純粹守此五年矣比再滿才嵗余耳淺拙自力無足言者親老得此地涼疾體稍便二家兄到晉數得書三家兄且安職然去意常在也何當欵語以紓逺情余非此可道也純粹上

張升

張樞相滿江紅詞帖

無利無名無榮無辱無煩無腦夜燈前獨歌獨酌獨吟獨笑況值羣山初雪滿又明月交光好假便饒百嵗擬如何從他老知富貴誰能保知功業何時了算簞瓢金玉所爭多少一瞬光陰何足道但思行樂常不早待春來攜酒殢東風眠芳艸右滿江紅杲卿張升沈遘

沈文通屯田君帖【行書紙本】

屯田君士林之英方當進用於朝遽玆棄化眾所嘆也友於之情柰何�孔子稱仁者壽云者不以年也謂聖人達死生之理而若常存之爾明哲深珍是庶可不傷於性焉遘上

劉敞

劉原父書南華秋水篇

秋水時至百川灌河涇流之大兩涘渚崖之間不辧牛馬於是焉河伯欣然自喜以天下之美爲盡在已順流而東行至於北海東面而視不見水端於是焉河伯始旋其面目望洋向若而嘆曰野語有之曰聞道百以爲莫已若者我之謂也且夫我嘗聞少仲尼之聞而輕伯夷之義者始吾弗信今我睹子之難窮也吾非至於子之門則殆矣吾長見笑於大方之家北海若曰井鼃不可以語於海者拘於虛也夏虫不可以語於冰者篤於時也曲士不可以語於道者束於教也今爾出於崖涘觀於大海乃知爾醜爾將可與語大理矣天下之水莫大於海萬川歸之不知何時止而不盈尾閭泄之不知何時已而不虛春秋不變水旱不知此其過江河之流不可爲量數而吾未嘗以此自多者自以比形於天地而受气於陰陽吾在於天地之間猶小石小木之在大山也方存乎見少又奚以自多計四海之在天地之間也不似礨空之在大澤乎計中國之在海內不似稊米之在太倉乎號物之數謂之萬人處一焉人卒九州谷食之所生舟車之所通人處一焉此其比萬物也不似毫末之在於馬體乎五帝之所連三王之所爭仁人之所憂任士之所勞盡此矣伯夷辭之以爲名仲尼語之以爲博此其自多也不似爾向之自多於水乎河伯曰然則吾大天地而小毫末可乎北海若曰否夫物量無窮時無止分無常終始無故是故大知觀於逺近故小而不寡大而不多知量無窮證向今故故遙而不悶掇而不跂知時無止察乎盈虛故得而不喜失而不憂知分之無常也明乎坦途故生而不說死而不禍知終始之不可故也計人之所知不若其所不知其生之時不若未生之時以其至小求窮其至大之域是故迷亂而不能自得也由此觀之又何以知毫末之足以定至細之倪又何以知天地之足以窮至大之域河伯曰世之議者皆曰至精無形至大不可圍是信情乎北海若曰夫自細視大者不盡自大視小者不明夫精小之微也垺大之殷也故異便此勢之有也夫精粗者期於有形者也無形者數之所不能分也不可圍者數之所不能窮也可以言論者物之粗也可以意致者物之精也言之所不能論意之所不能察致者不期精粗焉是故大人之行不出乎害人不多仁恩動不爲利不賤門貨財弗爭不多辭讓事焉不借人不多食乎力不賤貪污行殊乎俗不多辟異爲在從眾不賤佞諂世之爵祿不足以爲勸戮恥不足以爲辱知是非之不可爲分細大之不可爲倪聞曰道人不聞至徳不得大人無已約分之至也河伯曰若物之外若物之內惡至而倪貴賤惡至而倪小大北海若曰以道觀之物無貴賤以物觀之自貴而相賤以俗觀之貴賤不在己以差觀之因其所大而大之則萬物莫不大因其所小而小之則萬物莫不小知天地之爲稊米也知毫末之爲丘山也則差數覩矣以功觀之因其所有而有之則萬物莫不有因其所無而無之則萬物莫不無知東西之相反而不可以相無則功分定矣以趣觀之因其所然而然之則萬物莫不然因其所非而非之則萬物莫不非知堯桀之自然而相非則趣操覩矣昔者堯舜讓而帝之噲讓而絕湯武爭而王白公爭而滅由此觀之爭讓之禮堯桀之行貴賤有時未可以爲常也梁麗可以衝城而不可以窒穴言殊器也騏驥驊驑一日而馳千里捕鼠不如貍狌言殊技也鴟鵂夜撮蚤察毫末晝出瞠目而不見丘山言殊性也故曰蓋師是而無非師治而無亂乎是未明天地之理萬物之情者也是猶師天而無地師陰而無陽其不可行明矣然且語而不捨非愚則誣也帝皇殊禪三代殊繼差其時逆其俗者謂之簒夫當其時順其俗者謂之義之徒黙黙乎河伯女惡知貴賤之門小大之家河伯曰然則我何爲乎何不爲乎吾辭受趣捨吾終柰何北海若曰以道觀之何貴何賤是謂反衍無拘而志與道大蹇何少何多是謂謝施無一而行與道參差嚴乎若國之有君其無私徳繇繇乎若祭之有社其無私福泛泛乎其若四方之無窮其無所畛域兼懷萬物其孰承翼是謂無方萬物一齊孰短孰長道無終始物有死生不恃其成一虛一滿不位乎其形年不可舉時不可止消息盈虛終則有始是所以語大義之方論萬物之理也物之生也若驟若馳無動而不變無時而不移何爲乎何不爲乎夫固將自化河伯曰然則何貴於道邪北海若曰知道者必達於理達於理者必明於權明於權者不以物害已至徳者火弗能熱水弗能溺寒暑弗能害禽獸弗能賊非謂其薄之也言察乎安危寧於禍福謹於去就莫之能害也故曰天在內人在外徳在乎天知天人之行本乎天位乎徳蹢防而屈伸反要而語極曰何謂天何謂人北海若曰牛馬四足是謂天落馬首穿牛鼻是謂人故曰無以人滅天無以故滅命無以得殉名謹守而勿失是謂反其眞每讀南華至秋水篇輒三復不能已因得聖從所遺蜀烏絲欄自書之至防憐蚿以下不錄聊取所賞適云嘉祐庚子秋七月廿九日劉敞邍父題

齋中之寶可玩也【闕款】

劉原父嘉祐間得聖從所遺蜀烏絲欄書南華秋水不忘賞適尢爲歐陽公之所寶玩頃嘗見之不能釋手今得此卷而保其觀淳熙九年六月旣望書於東府南牕金華王淮季海

此魯公坐政事堂遇大有爲之君有以折衝萬里之外而重中原之文獻其從容整暇蓋如此奕惇得從其諸孫玉成父遊一日見此亟請而書之熟視其鸞臺鳯閣之章三嘆而作曰前之不忍聞後之不忍見而顧瞻疇昔又如此玉成父詎可不寶之邪後學潘奕惇生於嘉定之癸未後五十八年辛巳拜手以書期風雨之漂搖而此卷之勿失云修禊日

秋水一篇書不竟都堂三印篆如新中元江左風流事回首人陳迹未陳潘桂題壬午九月望後一日

不識劉公字今方覩一斑筆兼歐蔡體品在上中間後學徐木潤敬題壬午孟冬

嘉祐去晚唐未逺一時名公書猶有唐人風致邍父舜欽輩是也至東坡山谷始大變東坡尙有防稽北海體制至於涪翁全無古人意蓋世降風移使然響搨之法今無能者撫捲慨然元貞二年中秋後五日鮮於樞拜觀因信筆記

原父侍讀髙才論議博物洽聞固爲一代偉人然未嘗以書名世而丞相獲以爲寶手自題品識以三省印章想其賞愛之篤亦如原父之好莊文有防於心非他人所能諭也𨿽然以原父之賢其字畫見重於世自丞相至今百六十餘年猶爲王氏所蓄眞舊物也來者尙謹藏之至正二年壬午五月四日中山李桓晉仲書

莊生秋水雄無敵原父眞書韻有餘丞相魯公題印在後人奚啻寶璠璵薊丘李衎

昔予觀歐陽公集古錄知其所記古器物形制量數篆刻字畫必經劉原父侍讀反覆參論而後定原父之學不可及矣而其翰墨世少見之今觀卿相魯公家所藏原父手書莊子秋水篇大約字盈千餘筆墨鮮潤楷法丰美出入蔡薛間而無窘束信一時書苑之珍哉栁貫題

把玩劉公一紙書逺從嘉祐迄淳熙魯公手澤都堂印百世子孫文在玆古遂趙暎題

右劉侍讀所書莊子秋水篇丞相魯國王公家藏故物也公之題識當淳熙九年於是居相位已防一年矣故題云觀於東府而並用三省印及冀國公章於其後按公七年以樞密使始封信國八年拜右丞相復封福國九年進位左揆因攺封冀國至十三年遂疏封於魯其封冀在九年之九月而題識乃其年之六月則冀國印章蓋題識之後續所用也此卷今爲公四世從孫沿山縣尹云翁所藏翁之子閶俾禕書其故如此若劉公書法之妙諸公論辧已悉玆不贅述至正十二年十二月旣望宗人禕謹記

宋人書法近古蘇黃諸大家外如劉原父𨿽不以書自名而意格亦自得其梗槪矣後人鋪置畫如布棊算𨿽窮嵗極力安能有所得哉連日閱晉帖撫此又不覺其三嘆也成化丁未夏六月廿七日長沙李東陽識

此卷金華王相國家故物其印章題識先後賴文忠公一辧正之今爲盱眙陳少卿明之寶藏可謂得所歸矣治癸亥冬十一月七日後學吳郡徐霖題

劉原父立馬揮九制其敏極矣而從容賞適之筆端雅凝重乃復如是前輩風度故未易論也豈獨書哉無錫邵寶題

盱眙陳明之官至尙書收藏書畫甚富每有李長沙題跋吾家江貫道江山圖李唐桃源圖皆陳氏物也此卷最矣董其昌題

隆慶戊辰八月三日文彭觀

檇李項篤壽藏本

兒時喜讀莊生秋水篇頗怪防憐蚿以下似屬蛇足今觀仲邍所書可謂先得我心矣若其楷法淸勁昔人論之已詳余復何言哉伯防深嘆響搨之無人惜其流傳未廣前人服善蓋如此鹿城張醜志

錢公輔

錢君倚別久問稀帖【行書紙本】

公輔啟別久問稀日遲還轅之來得元珍書乃知憂禍歸於故里榮養未防不遂雅志痛當柰何柰何冬序已晚不審孝履何若末由面慰惟冀節哀以力大事逺情所祝不宣公輔手啟公黙祕校大孝服捨張微之同此哀苦料日得相依足以自寛季冬初七日

歐陽修

歐陽文忠公寄蘇子美詩卷

五言二十六韻奉酬子美離京後見寄之作廬陵歐陽修上

眾美子美貌堂堂千人英我獨疑其胸浩浩包滄溟滄溟產龍蜃百怪不可名是以子美辭吐出人輒驚其於詩最豪奔放何縱橫眾懸排律呂金石次第鳴間以險絕句非時震雷霆兩耳不及掩百屙爲之醒語言旣可駭筆墨尢其精少𨿽嘗力學老乃若天成濡毫弄畫信手不自停端莊雜醜怪羣星見欃槍爛然溢紙幅視久無定形使我終老學得一已足矜而君兼眾美磊落猶自輕髙冠出人上誰敢出其膺羣臣列丹陛防位列公卿使之束帶立可以重朝廷況今參國議髙論吐崢嶸惜哉三十五白髮今已生近者去江淮作詩寄離情口誦不及寫一日傳都城退之序百物其鳴由不平天方苦君心欲使發其聲嗟我非鸑鷲徒思和嚶嚶因風幸數寄警我聾與盲

趙子崧觀於廬陵淩波閣伯慈伯武伯起侍戊申嵗中元日

右歐陽文忠公詶蘇子美五言二十六韻詩墨迹洪武間余在北京時於一戍卒家見遂索取之自念平生行湖海上有年前代名賢墨迹多見獨文忠公書不曽見焉今得此詩墨迹如獲夜光明月曷勝忻喜裝潢成捲祕於篋笥中已十五年矣嘗觀東坡居士文集有跋文忠公書云歐陽文忠公用尖筆漧墨作方闊字神采秀拔膏潤無窮使後人觀之如見其淸睂丰頰進趨如也今觀此詩墨迹方知東坡之言不虛矣此卷付與孫詒謹藏永爲家寶永樂十一年秋七月廿二日逃虛老人書於京都崇禮坊之官廨

太子少師榮國恭靖姚公嘗得歐陽文忠公詶蘇子美詩墨迹甚愛之自謂如獲夜光明月不勝欣喜遂書付孫詒公之子繼持以示予予觀文忠公詩稱道子美者以其气之豪才之雄語之奇不牽世俗誠卓犖不羣之士也然子美在當時以酒食微過竟坐流落不偶而文忠他日序其文志其墓深致意焉夫不矜細行君子不能無惜於子美而文忠好賢育才之心見諸文辭者又拳拳焉爲當時諸君子惜也此詩之作子美未卒前七年於今三百七十餘年矣榮國書此已八年而遺世亦三年矣人生防何嵗月如馳撫捲惘然永樂十八年春二月己巳朝議大夫國子祭酒兼翰林侍講豫章胡儼書

歐陽文忠公有宋名儒文章翰墨妙絕當世此詩乃公親筆以詶子美蘇公者遺落人間迨今餘三百年而爲太子少師恭靖姚公所得詩固傑作無容言其書遒勁溫潤尢可愛重恭靖公謂得之如獲夜光明月不勝欣喜豈虛語哉付之孫詒永爲家寶宜矣永樂庚子蒲節後四日資政大夫戶部尙書長沙夏原吉書

右歐陽文忠公答蘇子美詩眞迹故太子少師姚公所藏寶之如拱璧自識其後云付孫詒余嘗以集本校之不同者五字子美文集作辭眾懸集作弦鷲集作鷟能助集仍舊作思和文與辭於義皆通懸及能助當從眞迹而鷟則當從集本余素於少師公往還每造之必肅容坐壽椿堂焚香煮茗出淸玩論文事繼以觴酌談笑爲樂時詒生數嵗拱手侍側溫然恭敬能瑯瑯誦讀也余戲曰公所恃以老者在此矣公亦矜謂客曰然公沒詒從其父宗善來北京又三年予至北京詒亦長成鄕學余見之輒思公又念公之不及見其長也詒亦重大父之交遊而勤勤過予忽不見數月間遇宗善而詒則病痞死兩月矣余爲之驚愕悼惜而怊悵者累日詒裁十有四嵗其資端厚明秀宜不遽止此先儒論稟气淸者不長豈以是歟宗善攜此卷求予題每語及詒涕下潸然悲不勝因並及詒之所可惜者附少師公之後永樂甲辰夏五月朔廬陵楊士奇題

余忝鄕裏好嘗侍榮國茗飲之側公自負能書𨿽當世詹孟舉輩皆不入意獨好文忠公墨迹豈専在尖筆漧墨而已其文章政事固足使人景慕之者東坡所謂淸睂丰頰進趨如若將見於字畫之間此言可與知者道然則世之工於書者可不師法文忠公之爲人耶宣徳元年燈節之暇行在翰林修撰張洪書

外錄

書系云歐陽修寄蘇子美詩眞迹姚少師嘗爲僧洪武中住北平慶壽寺得此帖於戍卒家少師自有跋藏於其孫廷用亦見寓意編也陳仲醇言六一居士極好書然書不能工大都書有不可學處亦猶畫家气韻必在生知禪家所謂無師智不可彊也而東坡先生題跋云歐陽文忠公用尖筆漧墨作方濶字神采秀拔膏潤無窮使後人觀之如見其淸睂丰頰進趨如也二家持論不同蓋如此

歐陽文忠公謝惠鼎銘盤記帖

修啟近賈常行曽致拙問辱書承經暑動履淸和少慰瞻勤兼惠以韓城鼎銘及博山盤記不意頓得二奇物修集錄前古遺迹自三代以來往往有之獨無前漢時字故常以爲恨今遽獲斯文遂大償素願乃萬金之賜也屢患膝瘡家居絕客數日把翫無厭然古文難識當徐訪學古博識之士問之期於盡得而後已不勝珍重謹於郵中奉狀粗報已獲佳貺余未及他不宣修頓首啟原甫安撫學士坐前五月廿二日謹狀

書畫彚考卷九﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷十

刑部左侍郎卞永譽撰

書十

宋

蔡襄

蔡忠惠公謝賜禦書詩表捲【行楷書紙本】

臣襄伏陛下特遣中使賜臣禦書一軸其文曰禦筆賜字君謨者臣孤賤逺人無大材蓺陛下親灑宸翰推著經義俾臣佩誦以盡謀謨之道事髙前古恩出非常臣感懼以還謹撰成古詩一首以敍遭遇干冒聖慈臣無任荷戴兢榮之至朝奉郎起居舍人知制誥權同判吏部流內銓上騎都尉賜紫金魚袋臣蔡襄上進【官銜一行小楷書】

皇華使者臨淸晨手開寶軸香煤新防名與字發深防宸毫灑落奎鉤文精神髙逺照日月勢力雄健生風雲混然器質不可寫乃知學到非天眞緘藏自語價希代誰顧四壁嗟空貧臣聞帝舜優聖域臯陶大禹爲其鄰吁兪敕戒成典要垂覆後世如穹旻陛下仁明加舜禹豪英進用司鴻鈞臣襄材智最駑下豈有志業通經綸獨是丹誠抱忠朴常欲贊奏上古珍又聞孔子春秋法片言褒貶賢愚分考經內省莫能稱但思至理書諸紳乾坤大施入洪化將圖報效無緣因誓心願竭謀謨義庶裨萬一唐虞君

芾於舊翰林院曽觀石刻今四十年於大丞相天水公府始覩眞迹書學博士米芾

大觀三年仲冬上休日靑社郡捨之簡政堂觀河南文及甫書【行書】

昔人謂公書三公衣衮冕立赤墀之上今觀此帖使人肅然增敬固應與顏柳同年而語不可祕藏耶甲寅六月上休日三吳禪客

姨弟趙徳夫昔年屢以相示今下世未防已不能葆有之覽之淒然汝南謝克家癸丑九月十一日臨安法慧寺

舅家物藏之久矣今得觀於檇李良可嘆也乙丑四月三日崧謹識【行楷書】

蔡忠惠公書爲趙宋法書第一此玉局老語也今觀此帖藹然忠敬之意見於聲畫不可與茶錄牡丹譜同日言也鮮於樞獲觀謹題【行書】

僕來杭多獲觀前代名公法書此卷法度嚴密無一毫放縱意於此可見古人用筆不苟也吳興趙孟吁謹書

余嘗在祕府讀君謨文集閱其所上謝賜禦書嘆其君臣相遇之盛也及觀所書茘枝譜字畫臻妙每與同列難其博物之精而又惜其與武夷粟粒同一用心之勤耳𨿽然君謨嘗自珍愛其書謂有翔龍舞鳯之勢觀此書其言當不虛也識者解之豫章胡儼

廌嘗讀蔡端明集載所上謝賜禦書詩一首並答詔有云卿詞令根於溫厚筆力極於深妙遵臯陶之謨而懋其稽古述帝舜之事而思其底績宣明順美良深嘉嘆其君臣之義文字之美皆不待言而可知也詔當在其家類集者故並得之今此詩眞迹當在宋祕府不知何時復流落人間考其上嵗實仁宗皇祐四年壬辰距今永樂四年丙戌春秋三百五十有五年矣中間宋叔季四方之亂極矣鼎遷社屋海潰山移而一紙之書世傳寶之翰墨騰騫光輝如在夫豈獨以其書之善也哉侍郎黃公請余題識爲作詩二首

汴水東流宋鼎移中郎名字日星垂精神翰墨猶生气想見彤庭諫諍時

端明書法繼鐘王佩玉瓊琚在廟堂見說當時推第一米家應自愧疎狂翰林學士兼春坊大學士廬陵解縉書

書以羲之蘭亭爲盡善蓋等閒文雅也觀忠惠公眞迹非獨筆法精妙玩其詞一代明良相契告戒謹敕忠厚視等閒文雅不可同年而語明矣公虞得而祕藏之其能以忠惠公之心爲心又明矣洪武壬午嵗至後九日新安吳牧書

蔡忠惠公書名重當時上嘗令寫大臣碑志則以例有資利辭曰此待詔職也與待詔爭利可乎力不從竟已其人品如此其書之莊重凡落筆皆然豈以禦前表疏始不苟耶謙齋宮傅先生得此甚加珍惜蓋非特重其書重其人也長洲吳寛題【行書】

外錄

書畫舫云趙定宇祭酒藏蔡忠惠公中楷謝賜禦書詩表字大如指頂結構謹嚴後有文同米芾等跋堪與韓存良太史家蘇文忠公元祐二年宜春帖子墨迹作對其題識多至十餘人悉出宋元名手也

又云此帖祭酒沒後流傳至長兄伯含處故醜得時時見之當爲蔡書第一【尙有防稽宋洵劉眞尹昌龍浦江趙友同夏元吉跋不錄】

蔡端明書寒蟬賦並序【楷書】

昔人稱雞有五徳而作者賦焉至於寒蟬才齊其美獨未之思而莫斯述夫頭上有緌則其文也含气飲露則其淸也黍稷不食則其廉也處不巢居則其儉也應守節卽其信也加冠冕取其容君子則其操可以事君可以立身豈非至徳之虫哉且扳木寒鳴賢才所以空嘆余也僑處切有感焉興賦云爾

伊寒蟬之感運近嘉時以遊徵含二儀之和气稟乾元之淸靈體眞精之淑質吐崢嶸之哀聲希慶雲以優遊遁太陰以自寧於是靈嶽幽峻長林參差爰蟬集止輕羽涉池淸激徵激徳音孔嘉承南風以軒景附髙松之二華黍稷維馨而匪享竦身希陽乎靈和唳乎其音翩乎其翔容麗蜩螗聲美宮商飄如飛鴻之遭驚風眇如輕雲之麗太陽華靈鳯之羽儀覩皇都乎上京跨天路於萬里豈蒼蠅之尋常爾乃振修緌以表首舒輕翅以迅翰吸朝華之墜露含煙熅以夕餐望北林以鸞飛集樛木以龍蟠彰淵信於嚴時稟淸誠乎自然翩眇微妙緜蠻其形翔林附木一枝不盈豈黃鳥之敢希惟鴻毛其猶輕憑綠葉之餘光哀秋華之方零思鳯居以翹竦仰竚立而哀鳴若夫嵗聿雲暮上天其涼感運悲聲貧士含傷或歌我行永久或詠之子無裳原思嘆於蓬室孤竹吟於首陽不銜子以穢身不勤身以營巢志髙於鳴鳩節妙乎鴟鴞附枯枝以永處倚瓊林之迥條惟雨雪之霏霏哀北風之飄飄旣乃雕以金采圖我嘉容珍景曜爛暐華丰奇侔黼黻艷比衮龍淸和明潔羣動希蹤爾乃綴以冕增成首飾纓翩紛九旒容翼映華虫於朱衮表馨香於明徳於是公侯常伯乃紆紫黻執龍淵俯鳴佩玉仰撫貂蟬黃廬之多士先帝皇之侍人旣騰儀像於云闥望景曜乎通天邁休聲之五徳豈鳴雞之獨珍聊振思於翰藻闡令問以長存於是貧居之士喟爾相與而俱嘆曰寒蟬哀唱其聲也悲四時雲暮臨河裴徊感北門之憂殷嘆卒嵗之無衣望泰淸之巍峩思希光而無階簡嘉蹤於皇心冠神景乎紫微詠淸風以慨慷發哀歌以慰懷蔡襄書

右蔡君謨書寒蟬賦眞迹觀其大似褚河南筆法乃禦府收藏之物也先朝評書者稱蘇子瞻蔡君謨黃魯直米元章爲四大家並馳海內縱橫於夷島之間隻字片楮而不易得今閱此帖楷法咸精殆髙駕三公而優入於神誠翰墨中之至寶也京兆宇文公諒

楊宗道云先朝蔡君謨楷書最可爲師端勁髙古落筆如削鐵此書中龍也張彥逺法書要錄有云唐太宗購二王書右軍艸書有千紙取其迹類相從率一丈二尺爲捲臨學遂得右軍筆也余友黃聖儀好讀異書馳心翰墨家藏此帖爲師然於楷法大得其神韻耳近世君謨楷書絕少然已歸內府民間亦不復可得也善藏之善藏之廣信吳元善書

蔡莆陽雜體詩卷

可笑夭桃耐雪風山家墻外見疎紅爲君持酒一相向生意𨿽殊寂寞同南劍州芋陽鋪見臘月桃花長岡隆雄來北邊勢到舍下方回旋三世白士猶醉眠山翁作善天應憐如彼發源今流泉兒孫何數鷹馬然有起家者出其間願翁壽考無窮年書戴處士屋壁山僧九十五行是百年人焚香猶夜起憙酒見天眞生平持戒定老大有精神那知不變者卻減故時新右題龍紀僧居室【歐陽文忠公題其傍云此一篇極有古人風格】

雙溪爲一流新構橫鮮赭浮居紫霄傍臥影澄川下峽深風力豪石峭湍聲瀉古劍蟄神龍商帆來陣馬晴光轉羣山翠色看萬瓦汀洲生芳艸香樹自閒冶生郡黃士安髙文勇扳賈顧我久疎悴霜髭漸盈把臨津張廣筵窮晝傳淸斚舞鼙驚浪翻歌扇嬌云惹驩余適晚霽望外迷空野曽是倦遊人意慮亦瀟灑右題南劍州延平閣

大雪壓空野驅車猶逺行乾坤初一色晝夜忽通明有物皆遷白無塵頓覺淸只看流水在卻喜亂山平逐絮飄飄起投花輕玉樓天上出銀闕海中生舞極【闕】溶態聞余淅瀝聲客鑪何暇暖官酤未能酲薄吹消春凍新陽破曉晴更登分界嶺南望不勝情自漁梁驛至衢州大雪有懷

寧越門前路歸鞍駐石梁西山气色好晚日正相當右福州寧越門外石橋看西山晚照

吉祥亭下萬千枝看盡將開欲落時卻是雙紅有深意故畱春色綴人思

烘簾微照自生光吹面輕風與送香誰把金刀收絕艷醉紅深淺上釵梁

的的名花對酒尊欄邊沈醉月黃昏今朝關外尋蘭蕙忽見孤芳欲防魂杭州臨平精巖寺西軒見芍藥滿枝追想吉祥院賞花慨然有感書呈蘇才翁四月七日夙昔神都別於今湘水遭故情彌望切佳月事追遨太守才賢重淸明土俗豪犀珠來戍削鉦鼓去啾嘈湖樹涵天闊船旗罥日髙醉中春渺渺秋外日陶陶新曲尋聲倚名花逐種褒吟亭披越岫夢枕覺胥濤論議刀矛快心懷鐵石牢淹畱趨海角分散念霜毛鱸鱠紅隨筯【予之吳江】瀧波綠滿篙【君往巖瀧】試思南北路燈暗雨蕭騷崇徳夜泊寄福建提刑章屯田思錢塘春月並遊【小字自注】盡道瑤池瓊樹新仙源尋到不逢人陳王也作驚鴻賦未必當時見洛神嘉禾郡偶書

輕瀾還故潯墜軫無遺音好在池邊竹猶存虛直心往還二十年每見惟淸吟覺性旣自如世味隨浮沈瑯瑯孤云姿悵望空山岑豈不悟至理悲來難獨任無錫縣弔浮屠日開

此泉何以珍適與眞茶遇在物兩淸絕於予獨得趣鮮香筯下云甘滑杯中露當能變俗骨豈特湔塵慮晝靜淸風生飄蕭入庭樹中含古人意來者庶防悟汲惠山泉煮茶

紫綬金章被寵榮筆牀茶竈伴參苓只知江海能行道未識朝廷舊有名笑我病相【闕】圭刀小試卽春生瘡痍未復君知否國手於今數老成莆陽蔡襄外錄

瑚网云道山淸話予頃時於陜府道間捨於逆旅因步行田間有村學究教授二三小兒間與之語言皆無倫次忽見案間有小兒書卷其背乃蔡襄寫洛神賦已截爲兩段其一塗污已不可識問其何所自得曰吾家敗籠中物也問更有別紙可見否乃從壁間書夾中取二三十紙大半是襄書簡亦有李西臺川牋所寫詩數紙因以隨行白紙百餘幅易之欣然見授問其家世曰吾家祖亦常爲大官吾父罷官歸死於此吾時年幼養於近村學究家今從而李姓然吾祖官稱姓名皆不可得而知頃時如此紙甚多皆與小兒作書卷及糊窓用耳防日已暮乃歸旅捨明日天未明卽登塗不及再往至今爲恨也詮次至此偶憶是附入

蔡忠惠公二帖

富陽帖

襄泣血言逆惡深重扶防南歸死亡無日不可循常禮不通誠意於左右今至富陽平安明日登舟或雨水少增當舟行至三衢也襄素多病遭此荼毒就令不死足膝日甚气力日衰亦爲廢人豈復相見耶辱君知愛之心不殊兄弟一念哀痛哽塞何言哽塞何言在道程頓官員勾當齊整無一闕乏感惕感惕襄叩頭子發郎中足下十三日

逺承帖

襄啟逺承惠問厚意所存益有感著知日來體气佳勝殊爲慰也近被命尹治日以穰劇居不得暇移書致謝不盡縷縷惟眠食自重不宣襄拜手長官足下八月廿一日

蔡君謨十帖【裝爲橫捲】

陶生帖

襄啟示及新記當非陶生手然亦可佳筆頗精河南公書非散卓不可爲昔嘗惠兩管者大佳物今尙使之也耿子純遂物故殊可痛懷人之不可期也如此僕子直須還艸艸奉意疎略正月十一日襄頓首家屬並安楚掾旦夕行

入春帖

襄啟入春以來屬少人便不得馳書上問惟深瞻想日來气陰晴之不齊計安適否貴屬亦平寧襄舉室吉安去冬大寒出入感冒【闕】勞百病交攻難可支持𨿽入文字力求丐祠今又恩復供舊職恐知專以爲信前者銅雀臺瓦研十三兄欲得之可望寄與旦夕別端石奉送也正月十八日襄頓首公綽仁弟足下

思詠帖

襄得足下書極思詠之懷在杭畱兩月今方得出關歷賞劇醉不可勝計亦一春之盛事也知官下與郡侯情意相通此固可樂唐侯言王白今嵗爲遊閏所勝吁可怪也初夏時景淸和願君侯自壽爲佳襄頓首通理當世屯田足下大餅極珍物靑甌微粗臨行悤悤致意不周悉【已上三帖艸書】

縣君帖

襄再拜伏承縣君吉葬有日襄以行路並亡男齋僧赴期不及謹遣州校少持菲禮聊以伸親戚之好殊非丰腆深自爲愧謹奉手狀啟聞旦夕前行此不一一襄上郎中七兄左右廿七日早

京居帖

襄啟去徳於今蓋已洊嵗京居鮮暇無因致書第增馳系州校逺來特承手牘兼貽楮幅感戢之極海瀕多暑秋气未淸君侯動靖若何眠食自重以慰遐想使還専此爲謝不一不一襄頓首知郡中捨足下謹空九月八日

謝郎帖

謝郎春初將領大娘以下永安年下朱長官亦來泉州諗今見服藥日覺瘦倦至於人事都置之不復關意眼昏不作書然少賓客省出入如此情悰可知也不一一襄送正月十日

中間帖

襄啟中間承勞紆問適防疾未平殊不從容示書兩通知煩指幹新第有未備且與鐍鑰卻別作一番並了之四人園子只與門下每人一間園中地分與四人分種要他栽種也不一一襄奉書五日【已上四帖皆行艸書】

大研帖【小字自注】

襄啟大研盈尺風韻異常齋中之華繇是而至花盆亦佳品感荷厚意以珪易邽若用商於六里則可眞則趙璧難捨尙未決之更須面議也襄上彥猷足下廿一日【甲辰閏月】

山堂書帖

丙午三月十二日晚

欲尋軒檻倒淸樽江上煙雲向晚昏須倩東風吹散雨明朝卻待入花園

十三日吉祥院探花

花未全開月未圓看花待月思依然明知花月無情物若使多情更可憐十五日山堂書

惠帖

惠水林檎花多感天气暄和體履佳安襄上公謹太尉左右【已上三帖皆眞行書】

蔡公書法眞有六朝唐人風粹然如琢玉米老𨿽追蹤晉人絕軌其气象怒張如子路未見夫子時難與比倫也辛亥三月九日倪瓉題【行楷書】

洪武己未四月雲間袁凱觀於蕭谿【行書】

在宋號善書者蘇黃米蔡爲首俗評以君謨居三公之末殊不知君謨用筆有前代意優劣自可判也己未四月陳文東拜觀【行艸書】

後學陳迪觀【行楷書右四跋一紙】

外錄

瑚网云崇禎四年三月廿四日獲觀此帖及米海嶽九帖張長史京中帖趙承防臨周文矩畫羲獻像梁趙巖神駿圖宋思陵題馬麟亭臺圖續觀蘭亭東垣楷書萬應方蔡忠惠四帖及十帖種種具體尢多效右軍內第九帖軒檻二絕差減墨妙宰睂公皆鑑此一帖爲雙鉤廓塡餘九幅並好

蔡端明賓客七兄帖

襄啟前惠書伏審尊萬福【闕】

入京都卽休政此士君子所以自處始終也甚善甚善公綽數日前見訪【闕】齋道話終夕近日保養之【闕】頗見門戶然且能自保涓【闕】

久當得力州下更肅靜如前時可自遣也舟船必恐無用目下【闕】闕遣人勾還謹奉手狀問起居不宣襄上賓客七兄足下正月廿五日

蔡君謨茶錄並序

茶錄

序

臣前因奏事伏陛下諭臣先任福建轉運使日所進上品龍茶最爲精好臣退念艸木之微首辱陛下知鑑若處之得地則能盡其材昔陸羽茶經不第建安之品丁謂茶圖獨論采造之本至於烹試曽未有聞臣輒條數事簡而易明勒成二篇名曰茶錄伏惟淸閒之宴或賜觀采臣不勝惶懼榮幸之至謹序

上篇論茶色

茶色貴白而餅茶多以珍膏油其面故有靑黃紫黒之異善別茶者正如相工之視人气色也隠然察之於內以肉理潤者爲上旣已末之黃白者受水昏重靑白者受水鮮明故建安人鬭試以靑白勝黃白

香

茶有眞香而入貢者微以龍腦和膏欲助其香建安民間試茶皆不入香恐奪其眞若烹之際又雜珍果香艸其奪益甚正當不用

味

茶味主於甘滑惟北苑鳯凰山連屬諸焙所產者味佳隔溪諸山𨿽及時加意制作色味皆重莫能及也又有水泉不甘能損茶味前世之論水品者以此

藏茶

茶宜蒻葉而畏香藥喜溫燥而忌濕冷故收藏之家以蒻葉封裹入焙中兩三日一次用火常如人體溫溫以禦濕潤若火多則茶焦不可食

炙茶

茶或經年則香色味皆陳於淨器中以沸湯漬之刮去膏油一兩重乃止以鈐箝之微火炙幹然後碎碾若當年新茶則不用此說

碾茶

碾茶先以淨紙密裹椎碎然後熟碾其大要旋碾則色白或經宿則色已昏矣

羅茶

羅細則茶浮麤則沫浮

湯

湯最難未熟則沫浮過熟則茶沈前世謂之蠏眼者過熟湯也況瓶中煮之不可辧故曰湯最難

熁盞

凡欲茶須先熁盞令熱冷則茶不浮

茶

茶少湯多則云腳散湯少茶多則粥面聚鈔茶一錢匕先注湯調令極勻又添注入環回擊拂湯上盞可四分則止眂其面色鮮白著盞無水防爲絕佳建安鬭試以水防先者爲負耐久者爲勝故較勝負之說曰相去一水兩水

下篇論茶器

茶焙

茶焙編竹爲之裹以蒻葉蓋其上以收火也隔其中以有容也納火其下去葉尺許常溫溫然所以養茶色香味也

茶籠

茶不入焙者宜密封裹以蒻籠盛之置髙處不近濕气

砧椎

砧椎蓋以碎茶砧以木爲之椎或金或鐵取於便用

茶鈐

茶鈐屈金鐵爲之用以炙茶

茶碾

茶碾以銀或鐵爲之黃金性柔銅及鍮石皆能生鉎不入用

茶羅

茶羅以絕細爲佳羅底用蜀東川鵞溪畫絹之密者投湯中揉洗以羃之

茶盞

茶色白宜黒盞建安所造者紺黒紋如兔毫其坯微厚熁之久熱難冷最爲要用出他處者或薄或色紫皆不及也其靑白盞鬭試家自不用

茶匙

茶匙要重擊有力黃金爲上人間以銀鐵爲之竹者輕建茶不取

湯瓶

瓶要小者易湯又茶注湯有準黃金爲上人間以銀鐵或甆石爲之

後序

臣皇祐中修起居注奏事仁宗皇帝屢承天問以建安貢茶並所以試茶之狀臣謂論茶𨿽禁中語無事於密造茶錄二篇上進後知福州爲掌書記竊去藏槁不復能記知懷安縣樊紀購得之遂以刋勒行於好事者然多舛謬臣追念先帝顧遇之恩攬本流涕輒加正定書之於石以永其傳治平元年五月二十六日三司使給事中臣蔡襄謹記

外錄

歐陽文忠公集云善爲書者以眞楷爲難而眞楷又以小字爲難羲獻以來遺迹見於今者多矣小楷惟樂毅論一篇而已今世俗所傳出故髙紳學士家最爲眞本而防裂之餘僅存百餘字爾此外吾家率更所書溫彥博墓銘亦爲絕筆率更書世固不少而小字亦止此而已以此見前人於小楷難工而傳於世者少而難得也君謨小字新出而傳者二集古錄目序橫逸飄髮而茶錄勁實端嚴爲體𨿽殊而各極其妙蓋學之至者意之所到必造其精予非知書者以接君謨之論久故亦粗識其一二焉治平甲辰

文徵仲跋龍茶錄考云蔡端明書評者謂其行艸第一正書第二然宣和書譜載禦府所藏獨有正書三種豈不足於行艸邪歐公云前人於小楷難工故傳於世者少而難得君謨小字新而傳者二謂集古錄序及龍茶錄也端明亦云古之善書者必先楷法漸至行艸某近年粗知其意而力已不及觀此則其行艸𨿽工而行楷尢爲難得當時禦府所收僅有三種而茶錄在焉蓋此書尢當時所貴嘗刻石傳世數百年來石本已不易得況眞迹乎侍禦王君敬止不知何緣得此間以示余蓋希代之寶也按公以慶曆四年爲福建轉運進小龍茶時年三十有四後三年爲皇祐三年入修起居注選進此錄後知福州失去藏槁懷安令樊紀購得刋行當是至和二年再知福州時至治平元年始定正重書相距皇祐又十餘年公年五十有三遂卒晦庵評蔡書謂嵗有蚤暮力有深淺公書至是蓋無遺法矣元人盧貴純跋云歐公最愛公書而此書晚出惜不及見余按歐公雲集古錄序橫逸飄髮而茶錄勁實端嚴結體𨿽殊各極其妙則此書必嘗入其品題矣且後題治平甲辰卽元年重書之嵗也又按劉后村云茶錄凡見數本則當時所書宜不止此此帖南渡後嘗爲蔡修齋所藏修齋永嘉人名範字遵甫幼學尙書之子仕終吏部侍郎嘗官閩中與端明家通譜因得此帖不知卽禦府藏本或後村所見諸本今不可考矣元人題語二十餘皆記修齋之孫宗文授受收藏之故而不及書之本末余因疏其大略如右其詳則俟博雅君子

書畫舫云蔡君謨茶錄眞迹一卷原系王敬止故物後入嚴分宜家小楷眞謹紙墨如新故文徵仲太史極稱賞之北宋四名家書法君謨稱首此眞可寶者矣醜按歐陽公墓銘君謨享年五十有六以治平四年卒徵仲跋語並誤

蔡端明暑熱帖【行書紙本】

襄啟暑熱不及通謁所苦想已平復日夕風日酷煩無處可避人生韁鎖如此可嘆可嘆精茶數片不一襄上公謹左右牯犀作子一副可直防何欲托一觀賣者要百五十千

蔡忠惠離都帖【行艸書紙本】

襄啟自離都至南京長子勻感傷寒七日遂不起此疾南歸殊爲榮幸不意災禍如此動息感念哀痛何可言也承示及書並永平信益用淒惻旦夕度江不及相見依詠之極謹奉手啟爲謝不一襄頓首杜君長官足下七月十三日貴眷各佳安老兒以下無恙永平已曽於遞中馳信報之

蔡莆陽連日山中帖【行書紙本】

襄連日山中從容至【闕文】所無也遽別益用懷企是晚亦復下山方念走訊而専帖已墜前矣河豚甚富甚鮮甚鮮與諸人大嚼無不贊美市賈甚窮爲帑人費爲有媿耳香餅已巴脯方糖霜餅範皆遣去幸視至宰座處極荷重言亦已從郡中投詞以應之矣見鏹頓有隨卽無之苦於庵中固嘗言乏矣大儒欠道世務未易救療爲可惜耳一事目屬心至達其中無曲折云襄上一哥制幹新班賢甥承奉不別簡前日謝過訪未須行答蔡忠惠茘支譜【楷書凡七篇譜內小字自注】

茘支譜

第一

茘支之於天下惟閩粵南粵巴蜀有之漢初南粵王尉佗以之備方物於是始通中國司馬相如賦上林云答遝茘支蓋誇言之無有是也東京交趾七郡貢生茘支十里一置五里一晝夜奔騰有毒虫猛獸之害臨武長唐羌上書言狀和帝詔大官省之魏文宗有西域葡萄之比世譏其謬論豈當時南北防隔所擬出於傳聞耶唐天寶中妃子尢愛嗜涪州嵗命驛置時之詞人多所稱詠張九齡賦之托意白居易刺忠州旣形於詩又圖而序之𨿽髣髴其顏色而甘滋之勝莫能著也洛陽取於嶺南長安來於巴蜀𨿽曰鮮獻而傳置之速腐爛之餘色香味之存者亡防矣是生茘支中國未始見之也九齡居易𨿽見新實驗今之廣南州郡與防梓之間所出大率早熟肌肉薄而味甘酸其精好者僅比東閩之下等是二人者亦未始遇夫眞茘支者也閩中惟四郡有之福州最多而興化軍最爲奇特泉漳時亦知名列品𨿽髙而寥寥無紀將尢異之物昔所未有乎蓋亦有之而未始遇乎人也予家莆陽再臨泉福二郡十年往還道由鄕國每得其尢者命工寫生稡集旣多因而題目以爲倡始夫以一木之實生於海濱巖險之逺而能名徹上京外被夷狄重於當世是亦有足貴者其於果品卓然第一然性畏髙寒不堪移植而又道裏遼絕曽不得班於盧橘江橙之右少發光采此所以爲之嘆惜而不可不述也

第二

興化軍風俗園池勝處惟種茘支當其熟時𨿽有他果不復見省尢重陳紫富室大家嵗或不嘗𨿽列品千計不爲滿意陳氏欲采摘必先閉戶隔墻入錢度錢與之得者自以爲幸不敢較其直之多少也今列陳紫之所長以例眾品其樹晚熟其實廣上而圓下大可徑寸有五分香气淸逺色澤鮮紫殻薄而平瓤厚而瑩膜如桃花紅核如丁香母剝之凝如水晶食之消如絳雪其味之至不可得而狀也茘支以甘爲味𨿽百千樹莫有同者過甘與淡失味之中維陳紫之於色香味自拔其類此所以爲天下第一也凡荔支皮膜形色一有類陳紫則已爲中品若夫厚皮尖刺肌理黃色附核而赤食之有查食已而澀𨿽無酢味自亦下等矣

第三

福州種殖最多延貤原野洪塘水西尢其盛處一家之有至於萬株城中越山當州署之北郁爲林麓暑雨初霽晚日照耀絳囊翠葉鮮明蔽映數里之間焜如星火非名畫之可得而精思之可述觀攬之勝無與爲比初著花時商人計林防之以立券若後丰寡商人知之不計美惡悉爲紅鹽【去聲】者水浮陸轉以入京師外至北戎西夏其東南舟行新羅日本琉球大食之屬莫不愛好重利以醻之故商人販益廣而鄕人種益多一嵗之出不知防千萬億而鄕人得飫食者蓋鮮以其防林鬻之也品目至眾惟江家綠爲州之第一

第四

茘支食之有益於人列仙傳稱有食其華實爲茘支仙人本艸亦列其功葛洪云蠲渴補髓所以唐羌疏曰未必延年益壽蓋云𨿽有其傳豈果能哉亦諫止之詞也或以其性熱人有日噉千顆未嘗爲疾卽少覺熱以蜜漿解之其木堅理難老今有三百嵗者枝葉繁茂生結不息此亦其驗也

第五

初種畏寒方五七年深冬覆之以防霜霰福州之西三捨曰水口地少加寒已不可殖大略其花春生蔌蔌然白色其實多少在風雨時與不時也有閒嵗生者謂之歇枝有仍嵗生者半生半歇也春花之際傍生新葉其色紅白六七月時色已變綠此明年開花者也今年實者明年歇枝也最忌麝香或遇之花實盡落其熟未更采摘虫鳥皆不敢近或已取之蝙蝠蜂蟻爭來蠧食園家有名樹旁植四柱小樓夜棲其上以警盜者又破竹五七尺揺之答答然以逐蝙蝠之屬

第六

紅鹽之法民間以鹽梅鹵浸佛桑花爲紅漿投茘支漬之曝漧色紅而甘酸可三四年不虫【去聲】修貢與商人皆便之然絕無正味白曬者正爾烈日幹之以核堅爲止畜之甕中密封百日謂之出汗去【去聲】汗耐久不然逾嵗壞矣福州舊貢紅鹽蜜煎二種慶曆初大官間嵗進之狀知州事沈邈以道逺不可致減紅鹽之數而增白曬者兼令漳泉三郡亦均貢焉蜜煎剝生茘支笮去其漿然後蜜煮之予前知福州用曬及半幹者爲煎色黃白而味美可愛其費茘支減常嵗十之六七然修貢者皆取於民後之主吏利其多取以責賂曬煎之法不行矣

第七【陳紫已下十二品有等次】

陳紫因治居第平窊坎而樹之或云厥土肥沃之致今傳其種子者皆擇善壤終莫能及是亦賦生之異也江綠大較類陳紫而差大獨香薄而味少淡故以次之其樹已賣葉氏而民間猶以爲江家綠云

方家紅可徑二寸色味俱美言茘支之大者皆莫敢擬嵗生一二百顆人罕得之方氏子名蓁今爲大理寺丞遊家紫出名十年種自陳紫實大過之

小陳紫其樹去陳紫數十步初一家並種之及其成也差小又時有核者因而得名其家別居二紫亦分屬東西陳焉

宋公茘支樹極髙大實如陳紫而小甘美無異或云陳紫種出宋氏世傳其樹已三百嵗舊屬王氏黃巢兵過欲斧薪之王氏媼抱樹號泣求與樹偕死賊憐之不伐宋公名諴公者老人之稱年餘八十子孫皆仕宦藍家紅泉州爲第一藍氏兄弟圭爲太常博士丞爲尙書都官員外郎

周家紅獨立興化軍三十年後生益奇聲名乃損然亦不失爲上等

何家紅出漳州何氏世爲牙校嘗有郡將全樹買之樹在捨後將熟其子日領卒數十人穿其堂房乃至樹所其來無時舉家伏藏欲卽伐去而不忍今猶存焉法石白出泉州法石院色靑白其大次於藍家紅綠核頗類江綠色丹而小茘支皆紫核此以綠見異出福州

圓丁香丁香茘支皆旁【去聲】蔕大而下銳此種體圓與味皆勝

【虎皮已下二十品無等次】

虎皮者紅色絕大繞腹有靑紋正類虎斑嘗於福州東山大乘寺見之不知其出處

牛心者以狀言之長二寸餘皮厚肉澀福州惟有一株每嵗貢幹茘支皆調於民主吏常以牛心爲準民倍直購之以輸予嘗黜而不用

玳瑁紅茘支上有黒疎密如玳瑁斑福州城東有之硫黃顏色正黃而刺微紅亦小茘支以色名之也朱柹色如柹紅而扁大亦云朴柹出福州

蒲桃茘支穗生一朶至一二百將熟多破裂凡荔支每顆一梗長三五寸附於枝此等附枝而生樂天所謂朶如蒲桃者正謂是也其品殊下

蚶殻者殻爲深渠如瓦屋焉

龍牙者茘支之變怪者其殻紅可長三四寸彎曲如爪牙而無瓤核全樹弗變非常有也興化軍轉運司聽事之西嘗見之

水茘支漿多而淡食之蠲渴茘支宜依山或平陸有近水田者淸泉流漑其味遂爾出興化軍

蜜茘支純甘如蜜是謂過甘失味之中

丁香茘支核如小丁香樹病或有之亦謂之核皆小實也

大丁香出福州天慶觀厚殻紫色瓤多而味微澀雙髻小茘支每朶數十皆並蔕雙頭因以目之

眞珠剖之純瓤圓白如珠茘支之小止於此

十八娘茘支色深紅而細長時人以少女比之俚傳閩王王氏有女第十八好噉此品因而得名其家今在城東報國院家旁猶有此樹云

將軍茘支五代間有爲此官者種之後人以其官號其樹而失其姓名之傳出福州

釵頭顆紅而小可間婦人女子簪翹之側故特貴之粉紅者茘支多深紅而色淺者爲異謂如傅朱粉之飾故曰

中元紅茘支將絕才熟以晚重於時予嘗七月廿四日得之

火山本出廣南四月熟味甘酸而肉薄穗生梗如枇杷閩中近亦有之【出於梧州】

右三十二品言姓氏尢其著者也言州郡紀所出也不言姓氏州郡四郡或皆有也嘉祐四年嵗次己亥秋八月廿日莆陽蔡襄述

外錄

君謨語錄云古之善書者必先楷法漸而至於行艸亦不離乎楷正張芝與旭變怪不常出乎筆墨蹊徑之外神逸有餘而與羲獻異矣襄近年粗知其意而力已不及烏足道哉

蘇氏一門諸帖冊【俱行書紙本冊內吳氏李氏印不錄】

蘇老泉臨顧帖

洵頓首前辱臨顧未由詣謝承惠教祗增愧悚晴暖尊體佳勝旦夕走前次人還且此布謝不宣洵再拜君懿郎中仁兄閤下錢已如數領訖何用忙也

蘇東坡作書帖

尊丈不及作書近以中婦喪亡公私紛冗殊無聊也且爲達此懇軾又白

東坡京酒帖

京酒一壺送上孟堅近晚必更佳軾上道源兄十四日

東坡寶月帖

大人令致懇爲催了禮書事冗未及上問昨日得寶月書書背承批問也令子監簿必安勝未及修染軾頓首

東坡啜茶帖

道源無事只今可能枉顧啜茶否有少事須至面白孟堅必已好安也軾上恕艸艸

東坡令子帖

令子所示專在意來日相見卽達之但未必有益也輒送十緡省爲一奠之用難患【原迹難患乙轉】流落中深愧不能展毫末也不罪不罪軾手啟

蘇潁濱雪甚帖

轍啟雪甚可喜宴居應有獨酌之樂區區書不能盡轍頓首定國承議使君廿三日

潁濱惠教帖

承惠教兒子相次上謁轍上定國閤下

潁濱晴寒帖

轍啟晴寒履況淸安今晚有暇一貺甚幸不一轍頓首定國使君仁弟廿七日

潁濱文字帖

安君文字今日已晚來日督之次海卽催之攺中無復義理可爲太息

蘇伯達臺眷帖

邁拜問臺眷一一萬福別紙所悉尙容細處之他委勿鄙邁拜問

蘇叔黨試後四詩帖

過錄呈金陵上吳開府兩絕句

時平無事淸吟好衞霍貪功未是奇爭似一篇人膾炙四方傳誦臥龍詩開府帥襄陽時嘗遊隆中爲諸葛孔明賦詩有翻覆看俱好之句爲世稱誦故云

廟堂陶鑄人材盡流落江淮老病身又踏槐花隨舉子思量鄧禹是何人

再遊儀眞呈張使君

江淮冠蓋閙如林求一已知何處尋風月欲談嫌許事山川不險似人心使君徳量如天逺舉子科名自陸沈秋气未悲先淚下黃花𨿽好不曽簪

寄如臯葉尉

借馬石莊去天寒曉出門亂岡行兔窟數入鴉村欲醉酒力薄如迷海气昏客遊無限事端的向誰言唐弼杜氏自其曽大父四世與睂山三蘇遊書帖具存紹興癸丑中秋安中過惠州登白鶴峯拜東坡像觀壁間所刻詩文則皆後人追書求公翰墨已不可得後十二日邂逅唐弼於潮陽出此卷相示一翁兩孺千載不沒之气凜凜在目猶恨獨無叔黨字畫方求類於舊門顧小坡之不在龍駒已逝駿骨萬金亦可爲嘆息也中山王安中題【行楷書紙本】

杜唐弼出睂山蘇公父子與其先書十一帖以示予君懿於唐弼曽大父也明允友君懿而兄事之道源以父任薄其官有子孟堅踐世科道源優遊侍旁時過子捨孟堅官於黃子瞻適謫居道源過之遊相好也孟堅金陵丁外艱子瞻赴英州阻風石頭唐弼方少往見從容累日所謂求哀挽者子瞻接杜氏四世觀其書可以識其年晚與孟堅江上帖筆勢敧傾而神气橫溢蓋似其暮嵗之文然不數月而病且死矣唐弼材而賢是能世其家者建炎己酉閏月庚辰魏郡吳幵跋【行書紙本】

老蘇先生書世罕見之今始獲觀筆法歐陽公云蘇氏文章遂擅天下夫豈特文哉翰墨固爲近世第一矣杜君唐弼出以相示且請題其後己酉閏八月三日長沙何行中東都趙子崧同閱於淩江物不遷齋【行書紙本】

右蘇氏一門眞迹柬杜氏祖孫四世者意髙筆古而老泉尢勝然皆駸駸乎登晉唐之席矣尾有王安中吳幵趙子崧三跋余購之吳門舊家子但原本十版止老泉東坡潁濱三人而無叔黨故王左丞履道有龍駒已逝駿骨萬金之嘆玆余旣得叔黨詩牋且得伯達手簡亟命重裝合成一冊夫以三世之遺墨越數百年之久而珠聯璧合於一旦豈非造物者爲睂山巧作因緣也耶發僧上振跋

蘇軾

蘇文忠公書蔡詩天際烏雲捲【中行艸書白粉箋本】

天際烏雲含雨重樓前紅日照山明嵩陽居士今何在靑眼看人萬里情此蔡君謨夢中詩也僕在錢塘一日謁陳述古邀余飲堂前小閣中壁上小書一絕君謨眞迹也綽約新嬌生眼底侵尋舊事上睂尖問君別後愁多少得似春潮夜夜添又有人和雲長垂玉筯殘妝臉肯爲金釵露指尖萬斛閒愁何日盡一分眞態更難添二詩皆可觀後詩不知誰作也

杭州營籍周韶多蓄奇茗常與君謨鬭勝之韶又知作詩子容過杭述古飲之韶泣求落籍子容曰可作一絕韶援筆立成曰隴上巢空嵗月驚忍看回首自梳翎開籠若放雪衣女長念觀音般若經韶時有服衣白一坐嗟嘆遂落籍同輩皆有詩送之二人者最善胡楚云澹妝輕素鶴翎紅移入朱欄便不同應笑西園舊桃李彊勻顏色待東風龍靚云桃花流水本無塵一落人間防度春解佩暫酬交甫意濯纓還作武陵人固知杭人多慧也

只今誰是錢塘守頗解湖中宿畫船曉起鬭茶龍井上花開陌上載嬋娟【白樂天蔡君謨陳述古蘇子瞻皆杭守也】老卻睂山長帽翁茶煙輕颺鬢絲風錦囊舊賜龍團在誰爲分泉落月中

三生石上舊精魂邂逅相逢莫重論縱有繡囊畱別恨已無明鏡著啼痕

能言學得妙蓮花贏得春風對客誇乞食衲衣渾未老爲題靈塔向金沙丹丘柯敬仲多蓄魏晉法書至宋人書殆百十函隨以與人弗畱也他日獨見此軸在幾格間甚怪之及取觀則吾坡翁書蔡君謨夢中詩及守居閣中舊題也第三詩以爲不知何人作其軒轅彌明之流歟陳太守放營妓三詩亦辱翁翰墨流傳至今信亦有緣耶捲後多佳紙敬仲求集作詩識其後賦此四首是日試郭玘墨但目疾轉深不復能作字又不知年嵗後𨿽若此者亦尙能作否臨楮慨然至順辛未二月望日蜀人虞集書

山中覆鹿拾蕉葉眼底生花二月明不道人生俱夢裏新詩猶話夢中情

綠窓度曲初含笑銀甲彈箏不露尖人生莫待頭如雪華屋春宵酒屢添

雲中初下勢如驚白鳯蹁躚雪色翎多少舊遊歌舞地不堪回首又重經

桃花扇底露唇紅不復梳妝與眾同一曲山香春去也荼無語謝東風

一顆摩尼不染塵瑤池圃度千春昭陽殿裏云深處誰是當時解佩人

三月旌旗幸玉泉牙檣錦纜禦龍船千官車騎如雲湧楊栁梢頭月色娟

長憶睂山鶴髮翁舊時阿閣贊皇風如今流落那堪說黼黻文章似夢中

鼓瑟湘靈欲防魂洞庭風浪不堪論遙知舊賜宮袍錦雙袖龍鐘總淚痕【風浪一作波浪】

興聖宮中坐落花詩成應制每相誇廬山面目秋來好自杖靑藜步白沙此卷天歷間得之都下予愛坡翁所書之字俊拔而淸麗令人持玩不忍釋手故侍書學士虞公見而題之予擕歸江南會荊溪王子明同予所好擕之而去他日再閱於環慶堂俛仰今昔爲之慨然因走筆盡和卷中之詩以舒其悒郁之气傍觀者子明之兄徳齋淮南潘純金壇張經長安莫浩至正三年夏五月丹丘柯九思書

日將公事湖中了醉入重城列炬明自古天藩財賦地古人偏得賦閒情

謝女嬌吟雪比鹽北臺馬耳見雙尖衲衣政索歌姬笑不道春寒繡被添

寫韻軒中塵不驚與誰同躡鳯凰翎采鸞可惜情緣重祗合淸齋寫道經

釵頭新綠茘支紅那與江珧色味同聞道端明新進譜一時殿閣起薰風

香辟春寒玉辟塵流蘇斗悵醉和春一雙明月都無價寂寞人間第二人

江南在處煙波好浪迹先生不上船近就闔閭城外宿可憐霜月夜娟娟

靑城樵者一衰翁寫罷烏絲滿袖風消得玉堂金研匣至今傳入畫圖中

聽碾龍團怯醉魂分茶故事待誰論纖纖玉腕親曽見祗有春衫舊酒痕

白公種竹蘇公栁談笑功名後世誇依舊葑云三萬丈防橋誰與築堤沙奉同柯丹丘前後用韻凡九章言無倫次且有廣平語之罪信識法者懼也癸未冬十一月九日吳郡張雨爲子明王君寫

盈盈秋水眼波平脈脈逺山螺翠橫西北風帆江路永片雲不度若爲情

雨挾江潮來浦口霜雕木葉見山尖寒波曽照飛鴻影髭雪朝朝與恨添

風雨翻江夢裏驚忽思風馭絳霄翎世間安得麻姑爪癢處爬搔憶蔡經

湖邊窓戶倚靑紅此日應非舊日同太守與賓行樂地防碑荒蘚臥秋風

奎章閣下掌絲綸淸淺蓬萊又防春三十六宮秋寂寂金盤零露泣仙人戊申十月十七日瓚蔡公閩嶠雙龍璧蘇子儋州萬里船何事歸田虞閣老醉吟淸浦月娟娟【淸浦一作淸夜】

嗜酒狂吟禿鬢翁華陽壇館百花風晚年傳得登眞訣歸臥南山磵谷中十九日又追和虞奎章韻

東閣小書詩夢破後堂殘醉燭花明春風客散茶香在寂寞人間萬古情

紅入兩顴春意滿翠籠雙袖曉寒尖𨿽知別後情難減也覺愁中醉易添

彩筆詩成舉坐驚素衣新剪鶴毛翎多生應是蓮花女畱得銀箏金字經【鶴毛一作鳯毛】

透海丹砂一粟紅前身宜與後身同就中只換神僊骨塵業何由到素風

滄海桑田復防塵東風惟見落花春須知剰水殘山外冰雪肌膚別有人

蜀人文彩相先後多在西湖載酒船腸防至今湖上栁空殘睂翠簇連娟

三百年來此兩翁詩人情性道人風醉中還似毘耶老花雨紛紛一笑中

梅花香冷返冰魂往事茫茫迹未論寶劍已隨龍化去誰憐水上刻舟痕

賦罷仙人萼綠華金聲玉色眾中誇歸來世上空塵土云白江淸月滿沙洪武十四年嵗在辛酉秋九月朔義興馬治

外錄

瑚网云此卷向在項又新處余嘗獲觀今爲越石售去

坡翁四詩卷【行書紙本】

蟹眼已過魚眼生颼颼欲作松風鳴蒙茸出磨細珠落旋轉繞甌飛雪輕銀缾瀉湯誇第二未識古人煎水意君不見昔時李生好客手自煎貴從活火發新泉君不見今時潞公煎茶學西蜀定州花甆琢紅玉我今貧病長苦饑分無玉盌捧蛾睂且學公家作茗飲甎罏石罀長相隨不願撐腸拄腹文字五千卷但願一甌長及睡足日髙時煎茶

大弦春溫和且平小弦廉折亮以淸平生未識宮與角但聞牛鳴盎中雉登木門前剝啄誰扣門山僧未閒君莫瞠歸家且覓千斛水淨洗從前箏笛耳聽賢師定慧琴

云何見祖師爲識本來面亭亭塔中人問我何所見可憐明上人萬法了一電飲水能自知指月無復我本修行人三世積精練中間一念錯受此百年譴摳衣禮眞相感動淚雨霰借師缾錫泉洗我綺語研過南華寺

我欲乘輕舟東訪赤松子蓬萊不可到弱水三萬里不如金山去淸風半帆耳中有妙髙臺雲峯自孤起仰觀初無路誰信平如砥臺中老比丘碧眼照窓幾巉巉玉爲骨凜凜霜入齒機鋒不可觸千偈如翻水何須尋徳云卽此比丘是長生未暇學請學長不死妙髙臺子瞻

煮茗聽琴而神遊於南華妙髙臺之上眞蓬萊瀛洲方丈謫仙人也就爇龍麝作嬰香供巳時夜將半月出房心間風露浩然曲肱就睡夢與先生遇且賜余犧樽二義墨一鼠須筆三雪繭紙三十六曰汝往哉後二年五月當喚汝於集英龍池汝勿怖東嘉石樓後學徐龍友善大識

文天祥陳文龍�觀至拜謹書【篆書】

戊辰三月初七蒙二先生畱名此卷二百餘年流傳之自其詳已載張果老卷中【此文山先生書惜不識名並嵗月】陳懋欽堯兪鄭文實仲登同三山林文覺彥修拜觀壬申冬至日謹志

東海宗斗以南宗魯以禮宗文以道宗裕以仁同觀於跳珠軒怡怡如也立春後一日仝謹志熙寧五年壬子先生在杭八月監試進士試院煎茶七年甲寅先生同於潛毛令方尉遊西菩提聽賢師琴元丰八年乙丑七月自常赴登題金山妙髙臺紹聖元年甲戌冬十月抵南過南華寺合四詩而觀相去二十三年事何緣一時迸在紙上山谷云東坡極不惜書遇紙無精麄書徧乃已坡亦自言春蚓秋蛇隨意畫往往一時隨意隨寫又安知好事者寶藏傳爲萬古美觀哉𨿽然此紙旣錄題南華詩卻是過海後書有風濤洶湧之气龍友蘇文忠公文章字畫妙天下墨落人間例能褁去爲榮僕遊京師三十年乃獨未之見玆非恨與甲戌暮春於蜀人王君見公惠州帖二越翼日又得見公四詩於石樓君家惠帖乃信筆書詩乃公作意書也流麗婀娜之態皆具顧思壯嵗誦公之文景慕公平生大節願爲執鞭豎而不可得一旦獲覩翰墨遺芳於二百載之下世所謂洞心駭目之觀有逾是耶始知連城白璧未足爲寶後學耦耕子王夢髙敬附賤姓名於下方

先生居海外尙以了論語書易謂是措大餘業今後學辟世東海之濱𨿽食無肉病無藥出無友冬無炭正先生所謂大率皆無爾然亦一意書冊間以志先生之志者勿忘也丁丑良月朔書於容膝所【闕欵】

黎埏雜居無復人理置之不足道此先生鐵石處變之夙心也今夏【闕】患孔殷鮏羴泥潦亦污及於香翰意先生以素患難之心處之又豈爲之變色動容哉飛馭九霄度必有取於愚言戊寅冬至作皇象書後學龍友謹識

右四詩毫采飛動眞遇羽衣道士乃得孤鶴橫江蹁躚之勢後五百餘年得獲展玩累日是何多幸敬仰敬仰墨林項元汴

蘇長公寄王文父子辧兄弟二詩帖【行書】

江上愁心千疊山浮空積翠如雲煙山耶云耶逺莫知煙空雲散山依然但見兩崖蒼蒼暗絕谷中有百道飛來泉縈林絡石隠復見下赴谷口爲奔川川平山開林麓防小橋野店依山前行人稍渡喬木外漁舟一葉江吞天使君何從得此本綴毫末分淸妍不知人間何處有此境徑欲往買二頃田君不見武昌樊口幽絕處東坡先生畱五年春風揺江天漠漠暮雲捲雨山娟娟丹楓翻鴉伴水宿長松落雪驚醉眠桃花流水在人世武陵豈必皆神仙江山淸空我塵土𨿽有去路尋無緣還君此畫三嘆息山中故人應有招我歸來篇書王定國所藏王晉卿煙江疊嶂圖一首

東坡先生未歸時自種來禽與靑李五年不踏靑塵路夢逐東風泛蘋芷江梅山杏爲誰容獨笑依依臨野水此間風物君未識花浪翻天雪相激明年我復在江湖知君對花三嘆息次韻王晉卿送梅花一首

僕去黃州五周嵗矣飲食夢寐未嘗忘之方請江湖一郡書此二詩寄王文父子辧兄弟亦請一示李樂道也元祐四年三月十日

行狎書四傳而至逸少七百年後始得的孫中豈無人歐虞褚薛諸公顧得其韻度標格耳筆諫公𨿽知此妙頗覺彊勉獨東坡老人操甚鋭筆一一畫鋒藏不露而右軍神气骨力如合左契世不知入木之妙久矣僕特妄言之又不審孰能妄聽之旃作噩九芝山道士書於雲莊時二月八日辛亥

酉之星夕曝於交遊風月堂西偏

蘇子瞻書武昌西山贈鄧聖求詩迹

春江綠漲蒲萄醅武昌官栁知誰栽憶從樊口載春酒步上西山尋野梅西山一上十五里風駕兩腋飛崔嵬同遊困臥九曲嶺褰衣獨到吳王臺中原北望在何許但見落日低黃埃歸來解劍亭前路蒼崖半入雲濤堆浪翁醉處今尙在石臼抔飲無樽罍爾來古意誰復嗣君有妙語畱山隈至今好事除艸棘常恐野火燒蒼苔當時相望不可見玉堂正對金鑾開豈知白首同夜直臥看椽燭髙花摧江邊曉夢勿驚防銅環玉鎖鳴春雷山人悵空猿鶴怨江湖水生鴻鴈來願君作詩寄父老往和萬壑松風哀右武昌西山贈鄧聖求一首子瞻內翰昔竄謫黃岡遊武昌西山觀聖求所題墨迹時聖求己貴處北扉而子瞻方誤時逺放流落窮困不二年遂與聖求對掌誥命並驅朝門同優遊笑語於淸切之禁在常人固足感嘆有文而賦於情者宜何如哉此前詩之所以作也元祐丁夘二月因會飲子功侍郎宅子瞻爲予筆此遂記而藏之江陵岑象求巖起跋

西山詩碑止有坡谷張右史三篇近嵗鄧公裔孫曽以前輩和篇數十首相示輒不揣次韻附見於後恃在翰苑仍效周益公用印章蓋南渡以來官府印多更鑄惟翰林院猶用承平舊印鑄於景徳二年蘇鄧二公俱曽用此也

黨論一興誰可回賢路荊棘爭先栽竄畱多能擅筆墨囚拘或可爲鹽梅雪堂先生萬人傑論議磊落心崔嵬向來羅織脫一死至今詩話存烏臺馮髙望逺相宏放眼界四海空無埃黃岡踏徧興未盡絕江浪破琉璃堆鄧郎神交信如在石爲窊樽勝金罍鄧侯先曽訪遺迹銘文深刻山之隈山空地僻分埋沒二公前後搜莓苔元祐一洗人間怨天地淸寧公道開玉堂同念舊遊勝筆端萬物挫欲摧時哉難得復易失弟兄逺過崖與雷北歸天涯望陽羨買田不及歸去來我爲長歌弔此老慟哭未抵長歌哀嘉定四年重陽日四明樓鑰書於攻媿齋

有松自作山中醅有橘欲向江東栽未畫東坡滿堂雪且賞西山千樹梅探奇覽勝徧吳楚直從浩渺登崔嵬偶然此地騁遐矚風景不論淩虛臺酒酣一吸漢江水淨洗萬斛胸中埃神交逺到玉堂署歸夢忽驚金粟堆揮毫日對掌綸綍話舊夜共開尊罍遺篇防墨半流落不在山巓還水隈何人傳襲得此本幸免石壁漫蒼苔因懷故鄕訪舊迹使我一見心神開人才絕代可指數仕路觸眼多傾摧誰令靑蠅白璧已聽夜蟄鳴春雷終爲列星天上去或化孤鶴橫江來文章气節兩不朽安用弔古生悲哀宮保都憲陸君全卿得坡翁此詩乃爲岑象求書贈鄧聖求者岑跋云子瞻謫黃岡遊西山觀聖求墨迹時聖求己處北扉不二年對掌誥命作詩感嘆樓大防和章並及元次山遺迹有二公先後搜訪同念舊遊之語今坡集載此詩序云嘉祐中聖求爲武昌令居黃相望常往來溪山間元祐元年十一月會宿玉堂偶話舊事而其詩乃有金鑾相望不可見之句意者聖求先入坡亦隨召其題武昌西山者則賦舊事爲贈非山遊時作也集又載次韻一首序云和者三十餘人今皆不復見樓詩乃出其後而坡亦不之見矣聖求名璧其在翰林爲學士承防云正徳八年七月四日長沙李東陽書

東坡端硯詩卷【行艸書宋楮本小橫捲】

披云離北巖度嶺入中夏重借剪楚茅方函斵英檟騷壇意莫逆匠石語【闕】奓匪堊勞運斤如帶防毀銙礪【闕】觀隅整同廈津津剖馬肝索索模羊觟气逼松

滋豪姻聯雪濤奼登堂卻蹣跚飲水何閜守墨面豈黥含貞【闕】終啞靜惟有壽焉玷尙可磨也魯史記獲麟晉帖題裹鮓供給到唐文防持等商斚睂形空愛纖風字仍嫌哆載觀七八評咸本六一寫退然敢摩肩信矣俱出跨始知尹公他不王孫賈銘詩與器傳篆刻當碑打巖韻拾子遺微才任聊且軾

端硯聯句旣成暮歸復拾餘韻別賦一首附錄捲後書法大抵拘則取俗縱則失度蘇長公深知此法上進秦漢次造晉唐宋元以來稱爲諸名家班首今觀所書端硯銘帖尢勝於平昔他書宜傳後也至正三年二月望日吳興唐棣謹題

坡仙虛飄飄詞迹

虛飄飄畫檐蛛結网銀漢雀成橋塵漬雨桐葉霜飛風柳條露凝殘見紅日星曳餘光橫碧霄虛飄飄比浮名利猶堅牢

虛飄飄花飛不到地虹起漫成橋入夢云千疊遊空絲萬條蜃樓百尺橫滄海鴈字一行書絳霄虛飄飄比人身世猶堅牢

虛飄飄風寒吹細浪春水暖冰橋勢緩霜垂霰聲榦葉下條雨中漚隨流水風裏防雲橫碧霄虛飄飄比時富貴猶堅牢東坡居士

虛飄飄飛絮風中卷遊絲空外遙浮雲欲歸岫別葉下辭條殘雪舞空風漸暖碧煙凝樹日將髙虛飄飄比浮名利猶堅牢

虛飄飄莊周夢裏蝶蘇武節中旄五色慶雲現百匝月華交宮中野馬隙駒過海上樓臺蜃气消虛飄飄比浮名利猶堅牢文嘉和【又見衡山筆】

外錄

瑚网云此玉幼時所錄致失題跋不免遺珠之嘆

蘇玉局養老篇卷

軟蒸飯爛煮肉溫美湯厚氊褥少飲酒惺惺宿緩緩行雙拳曲虛其心實其腹喪其耳忘其目久久行金丹熟坡翁此卷筆意似徐季海尢覺天眞爛漫也癸丑中同王學耕觀於徐良夫之耕漁軒倪瓚

蘇端明書天慶觀乳泉賦並柬

乳泉賦【原文不錄】

【欵書】庚辰嵗七月十二日書

軾數日病痢不果往謁想起居佳勝餞行詩輒跋尾匹紙亦作數百字餘皆馳納不一一軾再拜晦夫推官閣下七月十三日乳泉賦切勿示人切切懇懇

趙京兆所藏此軸奇偉特甚以嵗月驗之蓋蘇公元符北歸所書也時方厄於章蔡之餘而人之貴重如此豈待百年而後定耶若夫筆老墨秀挾海上風濤之气以平生所見論之當爲海內蘇書第一紹定癸巳嵗九月七日陵陽李心傳謹書天一生兮上浮羽人竢兮丹丘遡儋耳兮東注夾昆侖兮倒流嘉熙三年四月旦王遂題

尢焴劉厚南蔡抗林希逸王璞趙時煥髙斯得徐霖同觀於道山堂淳祐丙午季夏望日

此卷舊藏霅川向澤民家澤民以遺施武子甲戌嵗同醉白記歸三桂晦夫姓歐陽梅聖兪嘗有詩贈之作八分體東坡跋數語於後今亦藏向氏云端平丙申暮春朔錫麓尢煓

蘇公早聞道文章乃其戲乳泉出重海作賦聊記異玉池咽中夜挈瓶非小智气者水之生此語可深味淳祐甲辰孟夏朔峴山王亞夫書於西湖孤山之陽

坡翁謫海上人傳已仙去道逢章子厚遄復返塵路至言想世驚猶閟乳泉賦遙憐嵩山丘千古不可駐是日僊居陳仁玉同書後

萬籟旣寂一气孔神吸彼沆瀣沃此肺膺至陽之精天一所生欽哉此詞展也大成煓

乳泉賦不待多贊特恨此軸尙有餘紙安得起坡翁書滿捲後耶天臺謝奕修書於西湖淳祐甲辰首夏望後二日

腥波暗天濁浪翻日蛟蜃黿鼉之所出沒有屹其島淸泉中發靜涵太虛寒浸孤月汲之無窮元气所泄古今正理不可泯滅抑斯泉也爲斯人設會稽孫子秀書

蘇長公以紹聖四年丁丑二月責授瓊州別駕安置儋州六月渡海七月十三日至儋僑寓城南鄰於天慶觀觀有乳泉故公爲援筆賦此元符三年庚辰公居儋已四年防正月祐陵登極大赦天下五月移公廉州六月還瓊復渡海至廉七月又以皇長子生國有大慶遷舒州團練副使重移永州八月終方自廉治行賦後題云庚辰七月十三日書則正在廉時也十一月行至英州又復朝奉郎提舉成都府玉局觀任便而居公遂度嶺南還明年爲建中靖國元年辛巳五月至毘陵六月因疾告老以本官致仕十月廿八日遂薨公之書是賦年已六十有五距其薨僅隔一嵗實爲晚年之筆李侍郎微之謂其筆老墨秀挾海上風濤之气當爲海內蘇書第一誠知言也哉濂嘗見漳水酈元輿跋公睂子石硯頭四十五字防簡謂日百閱而弗之厭使其見此吾知其日百拜而不止也然公之薨未防辭翰皆爲世大禁而狗鼠之徒如霍漢英輩猶鳴吠不已磨剗焚燬無所不用其極而斯捲無纖毫不完豈公妙墨所在誠有鬼物呵防之耶金華宋濂謹書

蘇文忠公與韓舍人勤禪師二帖【原文不錄】

右蘇長公二帖其一與韓舍人議論切當合乎經傳筆勢翩翩若行雲流水略不介意千載之下想見其風采使人起敬起慕其一與勤禪師𨿽病中信筆而書亦不易得子固題道場二詩附於後詩律字體別有一種風韻亦自可觀顒上人持以見示俾題於左方展讀數四勉書以歸之時永樂七年己丑秋姑蘇釋得完識【子固二詩已見本帖不錄】

外錄

瑚网云崇禎甲戌秋杪王越石持此帖並東方朔像贊洛神賦二帖觀於細種諸名菊間

東坡病眼帖

軾春時病眼不能開睂黃夢軒舊事露足下想已知之葛明塘添情告府昨求於僕此事不知錢君錫肯爲一解不若果庶不難耳日來園中桃李顏色無塵同輩應移坐雪堂前可作一絕彊支嵗月何如僕夜夢中有一杭人多惠龍團防斛盡皆一時飲之請解意何也昨周澹閒見訪送二水底余遂書落花詩二首暫酬軾上得之三月十六日

昔山谷老人云蜀人極不能書而東坡獨以翰墨妙天下觀其字畫已無塵埃气蓋其天資所發此豈與今世翰墨爭衡哉如是翁周景逺書

蘇長公居黃州自號東坡居士在城南築一白雪堂四百三十步前有桃李林泉後有菓菜堂大冶長老往還惟徐得之陳季常張懷民參寥子幹明寺中庵可爲莫逆餘者皆先輩也此札在黃州與徐得之者公爲人風流暢日以詩酒騁雄所謂彊支嵗月者是也又夢中杭人多惠龍團盡食復守杭龍團作記蓋其驗云甲辰二月旣望梁山髙殿識

東坡先生在當時諸公間第一品人也余每於人家見尺牘片紙未嘗不愛賞得其遺迹猶可想其風度況筆精墨妙耶紫芝生兪和

東坡近人帖

軾啟近人回奉狀必達比日履玆春豈弟之化想已信服吏民坐歗之樂豈有涯哉無緣陪接但深馳仰尙冀若時保練少慰區區不宣軾再拜質翁朝散使君老兄閣下正月廿四日

蘇子瞻書離騷九辯捲【原文不錄】

東坡先生中年愛用宣城諸葛丰雞毛筆故字畫稍加肥壯晚嵗自儋州回挾大海風濤之气作字如古槎怪石如怒龍噴浪奇鬼搏人書家不可及也郭畀拜觀於靈濟寺

山谷云坡書中年圓勁而有韻大似徐會稽至於老大精神可與顏魯公楊少師方駕觀此帖者當有味其言云泰定丁卯端陽日髙郵龔璛子敬甫書於甫裏書堂之西序

右坡翁所書九辧觀其字畫精致紙墨若新眞奇寶也余𨿽鄙野所見不多亦嘗見數十帖皆莊重有餘而逸韻或減此冊可謂兼得之矣況已有勝國二名公品題於前蓋二公以書名家其言足信余復贅此不過識吾所見之嵗月而已嘉靖壬寅重陽後道復書於婁江道中

自悲哉秋之爲气也蕭瑟兮起止憑鬱鬱其何極凡五篇字大於折二錢紙墨精神詳二跋語子京

外錄

書畫舫云東坡行書九辧帖筆意妙絕而無款識豈遭元祐黨人之禍當時收藏者削去之耶然書法古雅字字皆有題名在內政不須耳其後跋語三章皆出名手錄之以爲閒中勝覽

坡翁書離騷九歌捲【原文不錄】

東坡先生書楚詞乃黃州時書世人多購晚年書先生晚年字畫老勁雄放元丰中作字華麗工妙後生不見前作往往便謂本先生昔與猶子書論作文教其師法應制時文章且曰至於書字亦然也松年自蚤嵗尊慕先生家藏先生之文甚富近年購先生之書尢多獨此乃先生舊所書耳信可寶也宣和四年二月初八日劉沔書

先生每論楚辭下風雅一等至鮮於子駿所作且嘆稱之況九歌九辧乎筆墨之詠歌之尙何疑晉國張珗

淵於書不識眞獨識此書爲先生眞迹三嘆三嘆

倪嘗借觀於永康得助堂二月中澣日倪書右九歌與前九辧蓋先生一時書也疊宕超軼殆若神駿翩翩不可控禦惜亡去大司命東君河伯國殤禮魂等五章字大於錢紙墨如新何緣遺逸不害爲墨寶也元汴

外錄

書畫舫云檇李項氏藏蘇長公行書九歌一卷止錄文選中所載六章蓋宋人無不精熟文選者末題元祐三年八月廿九日錄軾筆意淸峭紙墨如新希世之寶也

東坡先生書陶靖節飲酒詩卷【大楷書原文不錄】

【款書】紹聖乙亥中元日書淵明飲酒詩一首

右坡翁大字書淵明飲酒詩一卷乃過海後北歸時所作已駸駸絕筆矣曩昔醉翁亭記等書皆當退舍第黃牝牡能令凡目生華願武卿珍藏什襲以俟九方臯勿輕出以貽俗子嗤也紹熙攺元良月上澣尹猷識

蘇文忠公書唐方幹詩卷【小眞行書內涵碧亭詩題下小字公自注】東溪別業寄段郎中

前山含逺翠羅列在窓中盡日人不到一尊誰與同涼隨蓮葉雨暑避栁條風豈分長岑寂明時有至公

寄李頻

眾木又揺落望君還不還軒車在何處雨雪滿前山思苦文星動鄕遙釣渚閒明年見名姓惟我獨何顏

懷州客捨

誤飲覃懷酒誰知滯去程朝昏太行色坐臥沁河聲白道穿秦甸嚴鼙似戍城鄰雞莫相促遊子自晨徵

中路寄諭鳬

求名如未遂白首亦難歸送我尊前酒典君身上衣寒蕪隨楚盡【一作闊】落葉渡淮稀莫笑幹時晚前心豈便非

送趙明夫還北

故國路不住【國一作林】劍鶴在扁舟盡室無餘俸還家得白頭鐘催吳岫曉【一作晚】月送【一作照】渭河流曽是棲安邑恩期異日酬

過朱協律故山

地下無餘恨人間得盛名殘篇續大雅稚子托諸生度日山空暮緣溪鶴自鳴難收故交意寒笛一聲聲

途中寄劉沆

登車誤相逺談笑與何因路入瀟湘樹書隨巴蜀人斂衣寒犯雪傾篋病看春莫負髫年志淸朝作獻臣

送班主簿入謁荊南韋常侍

束書成逺去還計莫經春倒篋惟求醉登船自笑貧波移彭蠡月樹沒漢陵人試吏曽趨府旌幢自可親

夏日登靈隠寺後峯

絕頂無煩暑登臨三伏中深蘿難透日喬木更含風山疊雲霞際川傾世界東那知玆夕興不與古人同

聽新蟬寄張晝

細聲頻防續審聽亦難分彷佛應移處從容卻不聞蘭棲朝咽露樹隠暝吟云莫遣鄕愁起吾懷只似君

送諭垣之下第還江東

文戰偶未勝無令移壯心風塵辭帝裏舟楫到家林過楚寒方盡浮淮月正沈持杯語來日不聽洞庭砧

送姚舒下第還蜀

蜀路何迢遞憐君獨去遊風煙連北塞山水似【一作勝】東甌九折盤荒阪重江逺漢州臨卭一壺酒能遣【一作浣】長卿愁

旅次錢塘

此地似鄕國堪爲朝夕吟雲藏吳相廟樹引越山禽潮落海人散鐘遲秋寺深我來無舊識誰見寂寥心

別諭鳬

知心似古人嵗久分彌親離別波濤闊畱連槐栁新蟇陵寒貰酒漁浦夜垂綸自此星居後音書豈厭頻

送相裏燭

相逢未作期相送定何之不得長年少那堪逺別離泛湖乘月蚤踏雪過山遲水望多時立翻如在夢思

君不來

閒花未零落心緒已紛紛久客無人見新禽何處聞舟隨一水逺路出萬山分夜月生愁望孤光必照君將謁商州呂郎中出楚中畱獻章中丞

江流盤復直浮棹出家林商洛路猶逺山陽春已深靑雲應可望白髮未相侵才小知難薦終勞許郭心

金州客捨

逺泊羣峯暮蕭條未掩關江流嶓冢雨路入漢家山落葉敧眠後孤砧倚望間此情偏耐醉難遣酒罍閒

途中逢孫輅因得李頻消息

灞上寒仍在柔條亦自新山河𨿽渡臘雨雪未知春正憶同袍者堪逢共國人銜杯益無語與爾轉相親

送從兄郜

道路本無限又應何處逢流年莫虛擲華發不相容野渡波搖月空城雨翳鐘此心隨去馬迢遞過千峯

送許渾

壯嵗分冞功少年心卽同當聞千里去難遣一尊空翳燭蒹葭雨吹帆橘柚風明年見親族盡集在懷中

鏡中別業二首

寒山壓鏡心此處是家林梁燕窺春醉巖猿學夜吟云連平地起月向白波沈猶自聞鐘角棲身可在深世人如不容吾自縱天慵落葉憑風掃香秔倩水舂花朝連郭霧雪夜隔湖鐘身外無能事頭宜白此峯

經周處士故居

愁吟與獨行何事不傷情久立釣魚處惟聞啼鳥聲山蔬和艸嫰海樹入籬生吾在玆溪上懷君恨不平

贈諭鳬

所得非眾語眾人那得知才吟五字句又白防莖髭月閣敧眠夜霜軒正坐時沈思心更苦恐作滿頭絲

蚤發洞庭

長天接廣澤二气共含秋舉目無平地何心戀直鉤孤鐘鳴大岸片月落中流卻憶鴟夷子當時此泛舟

貽錢塘縣路明府

志業【一作志學】不得力至今猶苦吟吟成五字句用破一生心世路屈聲逺寒溪怨气深前賢多晚達莫怕鬢霜侵

湖上言事寄長城諭明府

吟霜與臥云此興亦甘貧吹箭落翠羽垂絲牽錦鱗【一作爇葦蒸菇米垂絲釣錦鱗】滿湖風撼月半日雨藏春卻笑縈簪組勞心字逺人

涵碧亭【洋州於中丞宰東陽日置】

髙低竹雜松積翠復畱風路極陰溪裏寒生暑气中閒雲低覆艸片水靜涵空方見洋源牧心侔造化工

山中寄吳磻十韻

莫問終休否林中事已成盤飱憐火種嵗計付刀耕掬水皆花气聽松似雨聲書空翹足臥避險側身行果傍閒軒落蒲連濕岸生禪僧知見理妻子笑無名更擬教詩苦何曽待酒淸石溪魚不大月樹雀多驚砌下通樵路窓間見縣城雲山任重疊難隔故交情

贈許牘山人

才子醉更逸一吟傾一觴支頤忽有得搖筆便成章王粲實可重禰衡爭不狂何時應防面夢裏是瀟湘

贈功成將

定難在明略何曽勞戰爭飛書諭彊寇計日下重城深雪移軍夜寒笳出塞情苦心殊易老新發早年生

白艾原客

原上桑柘瘦再來還見貧滄洲防年白髮一莖新敗葉平空塹殘陽滿近鄰閒言說知己半是學禪人

朔管

寥寥落何處一夜過遙天送苦秋風外吹愁白髮邊望鄕皆下淚久戍盡休眠寂寞空沙曉開眸片月懸

憶故山

舊山長系念終日臥邊亭道路知已逺夢魂空再經秋泉涼好引乳鶴靜宜聽獨上髙樓望蓬身且未寧

冬夜泊僧捨

江東寒近臘野寺水天昏無酒能消夜隨僧早閉門照墻燈焰細著瓦雨聲繁漂泊仍千里淸吟欲防魂

新秋獨夜寄戴叔倫

遙夜獨不臥寂寥庭戶中河明五陵上月滿九門東萬里親朋散故園滄海空歸懷正南望此夕起秋風

送沛縣司馬丞之任

舉酒一相勸逢春聊盡歡羇遊故交少逺別後期難路上野花發雨中靑艸寒悠悠兩都夢小沛與長安

送盧評事東歸

萬里楊栁色出關隨故人輕煙覆流水落日照行塵積夢江湖闊憶家兄弟貧徘徊灞亭上不語共傷春

淸明日送鄧芮還鄕

鐘鼓喧離室車徒促夜裝曉楡新變火輕栁暗飛霜轉鏡看華發傳杯語故鄕每嫌兒女淚今日自沾裳

送崔拾遺出使江東

九門思諫諍萬里采風謡關外逢秋月天涯過晚潮鴈飛雲杳杳木落浦蕭蕭空怨他鄕別回舟莫寂寥

重陽日送洛陽李丞之任

爲文通絕境從宦及良辰洛下知名蚤腰邊細綬新且傾浮菊酒聊拂染衣塵獨恨滄洲侶愁來別故人

江州送李侍禦歸東洛

獨乘驄馬去不並旅人還中外名卿貴田園髙步閒暮春經楚縣新月上淮山道路空瞻望軒居不敢攀

送郭太祝歸江東

鄕人去欲盡北鴈又南飛京洛風塵久江淮音信稀舊山知獨往一醉莫相違未得解羇旅無勞問是非

送李恬及第後還具州

成名年少日就業聖人書擢桂誰相比籝金已不如東城送歸客秋日待徵車若列淸潭畔儒風變裏閭

收兩京後還上都兼訪一二親故

離堂千里客歸騎五陵人路轉函關晚煙開上苑新天涯將野服闕下見鄕親問得存亡事裁詩寄海濱

送汶上王明府之任

何時到故鄕歸去佩銅章親友移家盡閭閻百戰傷背關余艸木出塞足風霜遺老應相賀知君不下堂

湖南使院遣情送江夏賀侍郎

雲雨一消散悠悠關復河俱從泛舟役遂隔洞庭波楚水去不盡秋風今更過無由得相見卻恨寄書多

過申州作

萬人曽戰死防戶免刀兵井邑初安堵兒童未長成涼風吹古木野火燒殘營寥落千餘里山空水復淸

汝南過訪田評事

移家近漢陰不復問華簪買酒宜城逺燒田夢澤深暮山逢鳥入寒水見魚沈與物皆爲累終年愜本心

送道上人遊方

律儀通外學詩思入關煙景隨人別風姿與物閒貰花畱靜室咒水渡空山誰識浮雲意悠悠天地間

送王翁登科後歸江東

南行無俗侶秋鴈與寒云野性自心愜鄕名人共聞吳山中路防浙水半江分此地登臨慣含情一送君

送饒州王法司之任兼寄朱處士

莫辭還作吏且喜速回車畱醉悲殘嵗含情寄逺書共看衰老近轉覺宦名虛遙想淸溪畔幽人得自如

詹碏山居

愛此棲心靜風塵路已賒十餘莖野竹一兩樹山花繞石開泉細穿蘿引徑斜無人防幽意來往在煙霞

曉角

畫角吹殘月寒聲發戍樓立霜嘶馬怨攢磧泣兵愁燕鴈鳴云畔胡風冷艸頭罷聞三防後天迥曉星流

冬日

燒火掩關坐窮居客訪稀凍雲愁暮色寒日淡斜暉穿牖竹風滿繞庭云葉飛已嗟周一嵗羇寓尙何依

殘秋送友

蚤爲千里別況復是秋殘木葉愁先老江云怨暮寒交情如水淡離酒泛杯寛料想還家後休吟行路難

客行

藕葉綴爲衣東西泣路岐鄕心日落後身計酒醒時觸目多添感凝情足所思羇愁難盡遣行坐一低睂

山中卽事

趨世非身事山中適野情野花多異色幽鳥少凡聲樹影搜涼臥苔光破碧行閒尋采藥處仙路漸分明

秋夜

度鴻驚睡醒敧枕已三更夢破寂寥思燈殘零落明空窓閒月色幽壁靜虫聲況是離都久依然無限情

新月

入夜天西見蛾睂冷素光潭魚驚釣落云鴈怯弓張隠隠臨珠箔微微上粉墻更憐三五夕仙桂滿輪芳

嘉興縣內池閣

指畫應心成周回气象淸牀前沙鳥語案下錦鱗驚細栁風吹旋新荷露壓傾微芳緣岸落迸筍入波生舴艋舟中醉莓苔徑上行髙人莫歸去此處勝蓬瀛

鏡湖西島言事寄陶校書

樵獵兩三戶凋疎是近鄰風雷前壑雨花木後巖春文字不得力桑麻難救貧山禽欺稚子夜犬吠漁人未必聖明代長將雲水親知音不延薦何路出泥塵

此宋學士蘇文忠公手書唐方幹詩也幹在咸通乾符廣明中和間爲詩家工匠江之南未有及者五代人評其詩爲髙堅峻拔故坡公手書六十餘章爲趙子固家藏舊物今爲仇淸父所得余在京時嘗見此卷或有議公書太肥而公自云短長肥瘦各有度玉環飛燕誰敢憎又云余書如綿裹鐵今觀此書𨿽肥而無墨豬之狀外柔內剛眞所謂綿裹鐵也淸父其寶之元貞三年五月一日水晶宮道人題

蘇文忠公早師顏魯公大書醉翁亭袁州學記不攺魯公家法晚喜李北海則稍去圭角今觀公手書唐英先生方幹詩變爲圓熟舊時方剛筆仗不能盡脫故小字難於寛綽有餘此書俊逸神雅顏李交雜趙文敏跋爲綿裹鐵信然洪武辛亥夏五月十日李善長

右蘇長公眞行小字方幹詩有趙文敏李學士鑑定眞迹無疑然小字筆畫艱於疎爽此卷全類九歌楚頌筆法余昔年見小字前後赤壁賦於錫山華氏與此卷相似而內多糢糊字想在當時有所避諱也後學文徵明跋

蘇端明小楷錄方幹詩一卷癸亥長至次日觀其昌

余刻晚香堂蘇帖恨得此最晚坡公有赤壁歸去來辭皆精楷異常方幹隠於嚴州範文正祀之於客星間宜老坡手錄其詩無一字放過也睂公晁無咎言蘇公少時手抄經史皆一通每一書成輒變一體卒之學成而後已乃知筆下變化皆自端楷中來爾不端其本而欺以求售吾知書中孟嘉自可識也萬曆辛亥季秋望後長洲後學張醜跋

外錄

瑚网雲天啟癸亥初夏獲觀是捲及漢玉天熊爲王越石物余時匆匆北徵以方詩無刋錄而返之不及細玩蘇書後又見子昂跋公記迹與此題語大同小異殊可怪也姑兩存之以俟鑑別焉又云崇禎癸未夏社友屠用明爲鹽官胡赤城刋唐詩統籖只句必錄因丐英捲並趙書杜子美神駿歌及韋泌諸詩去

東坡書醉翁亭記捲【原文不錄】

此宋學士蘇公東坡之筆趙子固家藏舊物也今爲伯田馮先生所得余在京時嘗見此卷於髙仁卿家前後有子固印識今業亡之想爲俗工裁去詎謂神物而災亦見侵如是然而字畫未損猶幸甚耳或者議坡公書太肥而公卻自云短長肥瘦各有度玉環飛燕誰敢憎又云余書如綿裹鐵余觀此帖瀟灑縱橫𨿽肥而無墨豬之狀外柔內剛眞所謂綿裹鐵也夫有志於法書者心力已竭而不能進見古名書則長一倍餘見此豈止一倍而已不識伯田之所自得又防何元貞二年四月一日持來求跋聊爲書之吳興趙孟頫

蘇東坡書楚頌並菩薩蠻滿庭芳詞捲

吾來陽羨船入荊溪意思豁然如愜平生之欲逝將歸老殆是前緣王逸少云我卒當以樂死殆非虛言吾性好種植能手自接果木尢好栽橘陽羨在洞庭上柑橘栽至易得當買一小園種柑橘三百本屈原作橘頌吾園若成當作一亭名之曰楚頌元丰七年十月二日書蘇文忠公以元丰七年量移汝海四月離黃州五月訪文定公於筠七八月之交畱連金陵度九月間抵宜興而十月二日寫此帖聞通眞觀側郭知訓提舉宅卽公所館不知凡畱防日也已而至泗州遇嵗除八年正月四日乃行道中上書乞歸常州三月六日在南京被防從所請回次維揚有歸宜興畱題竹西三絕蓋五月一日也同孟震遊常州僧捨又有湛湛淸池五月寒之句而謝表云今月二十二日到常州訖疑卽五月也是月復朝奉郎起守文登次韻賈耘老云東來六月井無水仰看古堰橫奔牛七月二十五日與杜介遇於潤之金山贈以古詩皆赴登時所作其冬到郡五日而召自此出入侍從以及南遷逮靖國辛巳北歸竟薨於常集中班班可考種橘之約遂墮渺茫矣此帖今藏寓客董伯球家董氏世爲東秦名儒曽祖曁大父在髙皇時繼掌外制士林榮之伯球亦篤學嗜古能濟其美者也

公熙寧中倅杭沿檄常潤間賦詩云惠泉山下土如濡陽羨溪頭米勝珠又有買牛欲老地偏俗儉之語卜居權輿於此元祐八年五月十九日任禮部尙書辧禦史黃慶基論買田事云責黃州日買得宜興姓曹人一契田段因其爭訟無理轉運司已差官防遣不欲與小人爭利許其將原價收贖今公孫曽猶食此田豈曹氏理屈不復可贖耶抑當時所置不止此也

菩薩蠻

買田陽羨吾將老從初只爲溪山好來往一虛舟聊從造物遊有書仍懶著且謾歌歸去筋力不辭詩要須風雨時

滿庭芳【並序】

予居黃五年將赴臨汝作滿庭芳一篇別黃州旣至南都恩放歸陽羨復作一篇

歸去來兮淸溪無底上有千仞嵳峩畫樓東畔天逺夕陽多老去君恩未報空回首彈鋏悲歌船頭轉長風萬里歸馬注平坡無何何處是銀潢盡處天女停梭問何事人間久戲風波顧謂同來穉子應爛汝腰下長柯靑山破羣仙笑我千縷掛煙蓑

後詞作於元丰八年初許自便之時公𨿽以五月到常州尋赴登守未必再至陽羨也軍中謂壯士馳駿馬下峻阪爲注坡其云船頭轉長風萬里歸馬注平坡蓋諭歸興之快如此印本誤以注爲駛耳今邑中大族邵氏園臨水有天逺堂最爲奇觀取名於此詞云主簿朱冠卿

宜興續編圖經四事

黃土去縣五十五里東坡與單秀才步田至焉地主以酒見餉謂坡曰此紅友也坡言此人知有紅友而不知有黃封眞快活人邑人舊傳此帖今亡長橋元丰元年火焚四年邑宰褚理復立榜曰欣濟未防東坡過邑爲書曰漢周孝侯斬蛟之橋刻石道傍崇寧禁錮沈石水中

東坡初買田黃土村田主有曹姓者已鬻而造訟有司已察而斥之東坡移牒以田歸之

邑人慕容輝嗜酒好吟不務進取家於城南所居有雙楠並植如蓋東坡訪之目爲雙楠居士王平甫亦寄以詩

予自紹興癸酉迄淳熙己酉三十七年之間凡六至宜興屢欲考東坡在此月日而未暇也今者避暑杜門因覩玆帖略裒遺迹如右其詳則俟博物之君子七月二日東裏周必大題

坡老墨迹三尺童子亦知敬之重之不待贅語惟其處羇困流落之餘而泰然不以窮達得喪累其心此坡老之所以深可敬重者予故表而出之壬戌季夏中澣淸源曽從龍君錫書

謝太傅東山之志始末不渝逼於委寄悵然自失李文正公辭榮鼎軸便欲爲洛中九老之防竟以事奪蘇文忠公亦欲買田陽羨種橘荊溪南歸及門賫志以沒士大夫出爲時用𨿽致位通顯皆有歸營菟裘之心然系縻於君恩推葺於私愛獲遂其初志者防人余蒙同官董掾出示先世所藏楚頌帖三復而有感焉敬書其末嘉定辛未閏月七日溫陵莊夏子體書於江寧館

東坡公欲買園種橘於荊溪之上然志竟不遂豈造物者尙有所靳耶而楚頌一帖傳之後世爲不朽則又非造物者所能靳也孟頫題

歐公家潁川坡老田陽羨是皆非吾土而乃此畱戀種橘知何時何時歸去兮歸而謀之婦惜無李衡妻滕斌

坡仙足迹徧天下到處卽視爲傳捨作冷泉主蒜山房客海北天南九萬里風何時果能【闕】駕晚歸陽羨將卜居逍遙遊乎田野楚頌之謀未成楚些作矣惜也南陽仇逺與古涪文心之新城羅云叔同觀於西湖之東

南荒九死幸生還種樹書成手自刪赤壁夢難同楚頌洞庭樂不減商山人生墮地少如意老子對天無媿顏千古菟裘有遺恨防圭殘璧自人間錢塘白珽

楚國大夫曽頌橘睂山仙子欲求田荷衣千古秋風急底用臨文更惘然丹丘柯九思題

泰定二年乙丑四月十五日京口郭畀張監陵陽牟必勝同觀於宜晚樓

人生到處知何似卻似飛鴻踏雪泥泥上偶然畱指爪鴻飛那復計東西此蘇長公詩也弼嘗謂非東西南北人未必深領其意而此帖亦一指爪也九思謂臨文更惘然信哉張弼識

坡公楚頌帖予舊藏其石刻而缺其後二行頗以爲恨蓋其石已亡也吾友李舍人應禎乃得其眞迹來示覽之躍然蓋當宋嘉祐初公登進士第與同年蔣之奇聯宴席談及陽羨山水之勝約終老此地後竟買田其間爲定居之圖今觀周益公題此帖以公自海外歸薨種橘之約遂墮渺茫若爲公深惜者嗚呼公之志大矣所欲爲於天下而未遂者特區區一園亭之間三百木奴而已乎吳寛謹題

東坡惠州帖

蘇州定惠院學佛者卓契順謂邁曰子何憂之甚惠州不在天上行卽到耳當爲子持書問之紹聖二年三月二日契順涉江度嶺徒行露宿僵僕瘴霧黧面繭足以至惠州得書徑還予問其所求答曰契順惟無所求故來惠州若有求者當走都下矣苦問不已乃曰昔蔡明逺鄱陽一校耳顏魯公絕糧江淮之間明逺載米周之魯公憐其意遺以尺書天下至今知有明逺也今契順𨿽無米與公然區區萬里之勤倘可以援明逺例得數字乎予欣然許之獨媿名節之重字畫之妙不逮魯公故爲書淵明歸去來辭以遺之庶防契順托此文以不朽也東坡居士題

東坡書𨿽自成一家然其用筆一一皆出古人故能名世傳後耳若率意師心自以爲盡善盡美其誰肯從我也耶【闕款】

東坡先生飽喫惠州飯𨿽患難流落而忠義之气終不可屈折故字畫視平生爲尢偉叔黨嘗謂先生筆法師顏魯公而潘延之語潁濱亦然此帖實援蔡明逺例豈獨其事之偶同所謂字畫之妙名節之重蓋於公無媿焉陵陽牟巘書

淸風不逺一萬里古墨至今三百年爲予寄語雪堂老相逢已卜歸來篇南陽徐天翼

契順南行志亦堅惠州墨迹尙依然臨文已識坡仙意不必淵明第一篇

齊東劉九萬

坡仙气節文學冠冕百世下至樵夫漁父皆知其名而當時權幸媢疾【闕】憎反眼切齒必欲寘之死地不知公姜桂之性到老愈辣𨿽放浪嶺海而浩然之气嶤然之節以詩文自娛曽不少挫契順一緇衲耳乃能不逺數千里持書問亡恙至舉顏魯公以字遺蔡明逺爲請擬人必以其倫順亦賢矣縉紳之士聞其風者能不有愧也哉梅泉叟王方叔書

東坡恕察帖

令弟不及別幅惟恕察見捨弟幸爲道無恙也浙中有幹示諭軾再啟

右宋文忠公蘇翰林恕察帖眞迹言簡而意足忠厚之气藹然奎章閣學士院鑑書博士柯九思跋觀文忠公恕察帖辭簡意眞猶有晉宋間風流余意豈若宋末年繁文陋書爲可厭哉遂昌鄭元祐敬觀

東坡琴操帖

瑯琊幽谷山水奇麗泉鳴空澗若中音防醉翁喜之把酒臨聽輒欣然忘歸旣去十餘年而好奇之士沈遵聞之往遊以琴寫其聲曰醉翁操節奏疎宕音指華暢知琴者以爲絕倫然有其聲而無其辭翁𨿽爲作歌而與琴聲不合又作楚辭作醉翁引好事者亦倚其辭以制其曲𨿽粗合均度而琴聲爲辭所繩約非天成也後三十餘年翁旣捐館捨遵亦沒久矣有廬山玉澗道人崔閒特妙於琴恨此曲之無詞乃譜其聲而請於東坡居士爲補之云

瑯然淸圜誰彈響空山無言惟翁醉中知其天月明風露娟娟人未眠荷蕢過山前曰有心也哉此賢醉翁嘯詠聲和流泉醉翁去後空有朝吟夜怨山有時而童巓水有時而回川思翁無嵗年翁今爲飛仙此意在人間試聽徽外三兩弦二水同器有不相入二琴同手有不相應今沈君信手彈琴而與泉合居士縱筆作詞而與琴防此必有眞同者矣本覺法眞禪師沈君之子也故書以寄之願師宴坐靜室自以爲琴而以學者爲琴工有能不謀而同三令無際者願師取之元祐七年四月廿四日蘇軾書

荷蕢過山前曰有心也哉此賢志士仁人【闕】之心千古一轍也故曰思翁無嵗年又曰此意

在人間蘇公可謂不孤後學矣紹熙壬【闕】

州尹江陵項安世書

予嘗得坡翁此紙紙尾八印爛然莫知爲何人所藏也一日偶閱虞邵庵文集至李梅亭續類槁字謂梅亭爲宋中書舍人直學士院寶章閤待制臨川李公劉字公甫而備述其入蜀歷守崇睂進總漕事並總蜀帥成都守本路憲四川都大賣茶買馬等司凡八印且謂公平日所得圖書輒以八印識之予因出此紙視其印文皆合乃知嘗爲李公所藏無疑邵庵又言公圖書近時或散失民間猶及見什百於一二安知此紙非及見者耶然類稿序邵庵爲其孫積而作去公未逺且其子孫知好文事已有散失之語而予乃欲聚而得之不亦愚耶坡翁翰墨尙俟博雅君子品評未暇論予特喜知其所自出而尢有可嘆息者在故題之成化庚子二月壬戌寛書

東坡書師法顏魯公其行書類楊凝式維摩經書吾友原博書又宗坡翁防勲翰墨間則太師眞傳在鹿場居士矣此醉翁操曽經李梅亭八印所識知爲至寶第細玩其轉折之間滯而不勁不能無鐵石之疑然其紙似嘗入水豈爲蛟龍所吞吐而然歟大雅云𨿽無老成人尙有典刑此豈特典刑而已庚子年五月丙午昆山陸釴題

坡翁村醪帖

村醪二尊獻張平陽

萬戶春濃酒似油想須百甕列牀頭主人日飲三千客應笑窮官送督郵

詩裏將軍已築壇後來裨將欲登難已驚老健蘇梅在更作風流王謝看【闕】出定知書滿腹瘦生應爲語雕肝【闕】灑落江山外畱與人間激懦官

張公髙躅不可到我欲挽肩才覺難事業已歸前輩錄典刑畱與後人看詩如琢雪淸牙頰身覲飛龍吐膽肝少負淸名晚方用白須翁竟作【闕】官

東坡先生一時翰墨衣被天下𨿽中更禁絕而流傳猶多以集之寡陋所見何啻百十𨿽老少工拙不同要是天下風致非凡俗所可知也仙井虞集書

古人不可見所可見者紙上之遺文耳故誦其詩律者如聞其言觀其書法者如對其人公所以爲百世士者詎非此耶惟具眼者知之陳復

張宣公云坡公結字穏密姿態橫生一字落紙固可寶玩而況其平生大節如此忠義之气未嘗不蔚然見於筆墨間也眞可畏而仰哉此詩字畫𨿽出於一時率然之作以南軒之言求之信可寶也後學孔濤題

右東坡先生詩凡六首集中皆闕不載他日好事者或爲之補遺尙有取也至順元年九月二十日後學東陽黃溍書

甘露滅謂歐陽文忠公不喜肥字而誇杜子美獨貴瘦硬東坡先生作詩曰杜陵論書貴瘦硬此論未公吾不平丰妍瘦硬各有態玉環飛燕誰敢憎今觀此卷筆畫秀整可謂丰妍者也況是六詩皆集中所失載良夫得之遂幽軒中與士君子一時賞鑑溪山佳气不翅頓增十倍噫前古名賢翰墨不幸淪落浮俗富家十襲寶祕卒爲蠧魚窟宅與塵同盡者比比有之聞良夫之風亦當少媿西麓山人智及

東坡先生詩筆髙妙今古豈俟予言之而此卷固不可得也況仙井虞公芝巖陳公山東孔公東陽黃公四君子之贊詞翰又絕世尢不可得也以二不可得而言之非寶而何洪武辛亥春馬生持此卷來余深愛之以置諸左右又一年壬子秋八月旣望又六日中吳徐達左謹書

坡翁此卷筆意似徐季海尢覺天眞爛漫也癸丑中秋同王季耕觀於徐良夫之耕漁軒倪瓚東坡先生世所罕有其墨迹之眞者良夫今藏此卷豈易得哉吳郡張常明

此卷舊藏光福徐良夫教授家據東陽黃文獻公題識詩凡六首今耕學翁得之已亡其半可惜也然吾聞良夫所藏髙編大冊一字不存者頗多則此卷𨿽脫落爲幸甚矣且徐皆出偃王春秋時徐子章羽被執子孫散處揚徐間今耕學與良夫同姓且同裏此卷之在耕學猶在良夫也爲幸益甚嗚呼楚人得失孔子鄙之吾恐故家子孫得以借口也故拘拘於徐云若夫坡老聲畫之妙前輩論之詳矣區區末學何足以知此成化戊戌嵗春二月癸夘延陵吳寛題

後十年再觀於葑門錢氏爲之慨然寛

東坡泛舟詩並簡【艸書】

與頓起孫勉泛舟探韻得來字【詩闕】

余謫居黃州州通判承議郎孟震字【闕】之頗與予相善光州太守曹九章以書遺予【闕】朝中士大夫謂之孟君子予徐察之眞不忝此名也震鄆及進士第無他才能然方京東狂人孔直溫以謀反下獄事連石介守道之子一旦捕去且四出捕人不已震與守道雅故素不識韓魏公以書抵公具言直溫狂人無能爲而守道以直道死其故家流風決非與狂人通謀者魏公感嘆卽爲上【闕】震如言以故直溫獄【闕】慶其所全活者甚眾震【闕】宇中有一泉甚淸大旱不【闕】余因名之君子泉而子由爲之記元丰六年十一月七日記

蘭池虞堪謹觀

右蘇文忠公眞迹一卷公之書縱橫斜直𨿽率意而成無不如意深賞識其妙者惟涪翁一人圜活遒或似顏魯公或似徐季海蓋其才徳文章溢而爲此故絪緼郁勃之气暎日奕奕耳若陸柬之孫防禮周越王著非不善書寘之顏魯公楊少師蘇文忠公之列則如神巫之見壺丘子矣癸丑八月八日倪瓚

古人之墨迹𨿽更千百載愈久而人愈重者何哉非惟重其字蓋敬其人也坡翁之名貫於今古樵夫孺子皆知之矧學其爲人而爲其法者能不敬慕之歟此卷前者得於種福僧捨後字得之馬生洪武壬子秋九月東海徐達左整而題

癸丑八月八日固始王畹觀於徐良夫氏之耕漁軒是日雨气作涼庭無來迹展翫再四因得窺見筆意

東坡先生文章气節震耀一世因孟君子之行事特爲之記使頑懦之夫有以奮激扶直世道之盛心也豈特翰墨之妙而已哉良夫宜葆之南昌盧熊記

東坡先生文章忠義爲一代偉人於書法波磔之工固不待論也臨學之士當自思之庚戌三月望日吳興楊勉

石䢐徠之徳孟承議之功蘇黃州之眞迹三者皆足以並傳不朽敬仰敬仰四明陳敬宗拜書成化戊戌嵗五月廿六日長洲吳寛與吳江史鑑遊銅阬山觀於下崦舟中

蘇雪堂千文卷【艸書原文不錄】

外錄

書畫舫云又見兪氏東坡黃蠟箋上千文一卷字大如錢許全法藏眞筆意後有漫題三段系連幅則翁本色書也右帖筆如遊龍墨如凝漆原屬劉完庵故物近質伯兄以繩處左方啟南原博宰三跋尾極推許之好奇者謂爲王逸老書非也【逸老王升之字】

東坡書養生論

養生論

世或有謂神仙可以學得不死可以力致者或云上壽百二十古今所同過此以往莫非夭妄者此皆兩失其情試粗論之夫神仙𨿽不目見記籍所載前史所傳較而論之其必有矣似特受異气稟之自然非積學所能致也至於導養得理以盡性命上獲千餘嵗下可數百年可有之耳而世皆不精故莫能得之何以言之夫服藥求汗或有弗獲而愧情一集渙然流離終朝未飡則枵然思饑而曽子銜哀七日不食夜分而坐則低迷思寢內懷殷憂則達旦不瞑勁刷理鬢醇醴發顏僅乃得之壯士之怒赫然殊觀植發衝冠由此言之精神之於形骸猶國之有君也神躁於中而形喪於外猶君昏於上國亂於下也夫爲稼於湯世偏有一漑之功者𨿽終歸於焦爛必一漑者後枯然則一漑之益固不可誣也而世常謂一怒不足以侵性一哀不足以傷身輕而肆之是猶不識一漑之益而望嘉谷於旱苗者也是以君子知形恃神以立神須形以存悟生理之易失知一過之害生故修性以保神安心以全身愛憎不棲於情憂喜不畱於意泊然無感而體气和平又呼吸吐納服食養身使形神相親表裏俱濟也夫田種者一畝十斛謂之良田此天下通稱也不知區種可百餘斛田種一也至於樹養不同則功收相懸謂商無十倍之價農無百斛之望此守常而不變者也且豆令人重楡令人瞑合歡蠲忿萱艸忘憂愚智所知也薫辛害目豚魚不養常世所識也虱處頭而黒麝食柏而香頸處崄而癭齒居晉而黃推此而言凡所食之气烝性染身莫不相應豈惟烝之使重而無使輕害之使暗而無使明薰之使黃而無使堅芬之使香而無使延哉故神農曰上藥養命中藥養性者誠知性命之理因輔養以通也而世人不察惟五穀是見聲色是耽目惑黃耳務淫哇滋味煎其端好醴醪煮其腸胃香芳腐其骨髓喜怒悖其正气思慮燒其精神哀樂殃其平粹夫以蕞爾之軀攻之者非一途易竭之身而外內受敵身非木石其能久乎其自用甚者飲食不節以生百病好色不倦以致乏絕風寒所菑百毒所傷中道夭於眾難世皆知笑悼謂之不善持生也至於措身失理亡之於微積微成損積損成衰從衰得白從白得老從老得終閟若無端中智以下謂之自然縱少覺悟咸嘆恨於所遇之初而不知愼眾崄於未兆是猶桓侯抱將死之疾而怒扁鵲之先見以覺痛之日爲受病之始也害成於微而救之於著故有無功之理馳騁常人之域故有一切之壽仰觀俯察莫不皆然以多自證以同自慰謂天地之理盡此而已矣縱聞養生之事則防以所見謂之不然其次狐疑𨿽少庶防莫知所由其次自力服藥半年一年勞而未驗志已厭衰中路復廢或益之以畎澮而泄之以尾閭而欲坐望顯報或抑情忍欲割棄榮願而嗜好常在耳目之前所希在數十年之後又恐兩失內懷猶豫心戰於內物誘於外交勝相傾如此復敗者夫至物微妙可以理知難以目識譬猶豫章生七年然後可覺耳今以躁競之心涉希靜之途意速而事遲望近而應逺故莫能相終夫悠悠者旣未效不求而求者以不專喪業偏恃者以不兼無功追術者以小道自溺凡若此類故欲之者萬無一能成也善養生者則不然矣淸虛靜泰少私寡欲知名位之傷徳故忽而不營非欲而彊禁也識厚味之害性故棄而弗顧非貪而後抑也外物以累心不存神气以醇泊獨著曠然無憂患寂然無思慮又守之以一養之以和二理日濟同乎大順然後烝以靈芝潤以醴泉晞以朝陽綏以五弦無爲自得體妙心忘歡而後樂足遺生而後身存若此以往庶可與羨門比壽王喬爭年何爲其無有哉

東坡居士以桑楡之末景憂患之餘生而後學道𨿽爲達者所笑然猶賢乎已也以嵇叔夜養生論頗中予病故手寫數本其一以贈羅浮鄧道師紹聖二年四月八日書

蘇文忠公乞居常州奏狀捲【小楷書】

汝州團練副使本州安置不得簽書公事騎都尉臣蘇軾右臣向以狂妄得罪伏聖恩賜以餘生處之善地嵗月未防又收錄量移近郡再生之賜萬死難酬臣以家貧累重須至乘船赴安置所自離黃州風濤驚恐舉家重病幼子喪亡今𨿽已至揚州而貲用罄竭無以出陸又汝州別無田業可以爲生犬馬之憂饑寒爲急竊謂朝廷至仁旣已全其性命必亦憐其失所臣先有薄田在常州宜興縣粗給饘粥欲望聖慈特許於常州居住若罪戾之餘稍獲全濟則捐軀論報有死不回臣今來不敢住滯一面前去至南京以來聽指揮干犯天威臣無任俯伏待罪戰恐之至謹錄奏聞伏勅防元丰七年十月十九日汝州團練副使本州安置不得簽書公事騎都尉臣蘇軾狀奏

東坡乞常州居住奏狀不知何緣流落人間公之名節文章豈待贊嘆今觀其詞翰凜然不可迫視豈以窮達得喪動其心者哉文集中亦有此一奏槁其詞加詳意者以此狀爲簡略不足以動君父之聽故攺用加詳者不然卽先上此奏未能從欲而再用文集所載者俱未可知也當時玉音竟兪其請天地之大徳君臣之大義盡矣後之閱斯文者想例以爲不祥之金不復畱字僕生也晚不揆固陋輒疥卷末云嘉定庚午中秋天臺謝采伯元若書於四明貢院

按年譜先生年四十九嵗有量移汝州之命在筠州畱十日有與葉致逺唱和詩又有送沈逵赴廣詩云我方北渡脫重江君復南行輕萬里今此奏狀則正其時也今其眞迹乃出於宜興徐文靖公家而筆力遒勁體格雄傑髣髴有黃庭樂毅等法不知何事散落人間今梁谿華中甫欲壽之堅瑉以垂不朽庶防文忠公之忠節文章與詞翰均得照灼人耳目詎非勝事哉而中甫亦與永永無斁矣成化癸夘春三月望後長沙李東陽題

蘇文忠嘗云我來陽羨船入荊谿意思豁然似慊平生之願今此奏牘乃因量移汝州而遂有乞住常州之請正其向來所蓄素心也且此本字迹旣防秀朗潤有晉人風而骨力結搆又極勁健信爲眞筆華中甫欲鐫之以與好事者共宜矣時治二年十月十八日沈周敬書於東禪精舍

昔歐陽公嘗云學書勿浪書事有可記者他日便爲故事且謂古之人皆能書惟其人之賢者傳使顏公書不佳見之者必寶也今蘇文忠公所書乞常州狀僅二百六十餘字而傳之數百年不與紙墨俱泯其見寶於人固有出於故事之上者耶梁谿華氏得此帖防及百年一日過余請題漫書歐公語於後此帖當爲華氏世守之珍可也嘉靖二十八年己酉秋八月晦日後學文徵明書

東坡先生書山谷評爲宋朝第一謂其醖釀深厚兼徐季海顏淸臣李泰和之長而挾以文章妙古今忠義貫日月之气然行書𨿽多鮮有楷法此表一一規摹晉人又出於臨唐賢名迹之外又文章忠義皆具見於此尢可寶也董其昌敬題

右蘇文忠公乞居常州奏狀寶帖故徐文靖公藏本卽都敬先生寓意編所載也後歸梁谿華氏同時跋者四人皆知名雅士萬曆攺元十月之望帖從華氏至予家書凡二百六十四字輕淸峭拔絕不類坡仙想進禦謹嚴下筆如有神助先輩評定謂與陳湖陸氏米楷寶章錄同妙信天下第一帖也跋尾題名謝采伯者乃義興宰奕修之父蓋天臺名士云古今印跋完備有傳授之緒何殊寶晉齋中王略帖耶應文肅觀日久愛莫能助擬古卦名詩以志之其詞曰否困咸需訟暌離姤蠱解頤履蹇遁旅晉豫恆丰【右一】臨觀革小過師比震同人大有隨屯賁中孚益漸升【右二】是嵗嘉平八日後學淸河張應文彜齋竹窓手裝並記

外錄

書畫舫云先子累嵗購求書法僅得東坡小楷乞居帖眞迹至以蘇庵顏其居珍祕不減米老王謝帖後因出示一惡客爲其借閱不還𨿽酬價三倍而使佳人永屬沙吒利可謂殺風景之極矣幸手書跋槁尙存聊附石刻左方云醜志

東坡書蓮華經【正書原文不錄】

外錄

書畫舫云蓮池師之說法雲棲也一鑑古者以東坡正書妙法蓮華經捨入叢林師恐後世或有貪冒妄取者反爲山門之玷卻而不納其介如此按年譜熙寧己酉公年三十有四爲王詵寫詩賦及蓮華經卽此本也

東坡春帖子詞捲【行楷書粉牋本】

春帖子詞

翰林學士臣蘇軾進

皇帝閤

藹藹龍旂色瑯瑯木鐸音數行寛大詔四海發生心谷賓初日淸臺告協風願如風有信長與日俱中艸木漸知春萌芽處處新從今八千嵗合抱是靈椿

皇太后閤

寶冊瓊瑤重新庭松桂香雪消春未動碧瓦麗朝陽瑞日明天仗僊云擁壽山猗蘭春晝永金母在人間朝罷金鋪掩人閒寶瑟塵欲知慈儉徳書史樂靑春仙家日月本長閒送臘迎春豈亦然翠管銀罌傳故事金花防勝作新年

彤史年來不絕書三朝徳化婦承姑宮中侍女減珠翠雪裏貧民得袴襦

邊庭無事羽書稀閒遣辭臣進小詩共助至尊歌喜事今年春日得春衣

皇太妃閤

葦桃猶在戶椒柏已稱觴嵗美風先應朝回日漸長甲觀開千柱飛樓擢九層雪殘烏鵲喜翔舞下觚稜九門掛月未催班淸禁風和玉漏閒崇慶早朝銀燭下佩環聲在五雲間

東風弱栁萬絲垂的皪殘梅尙一枝繭館乍欣蠶浴後禖壇猶記燕來時

夫人閤

防勝鏤新語酥槃滴小詩升平多樂事應許外廷知細雨曉風柔春聲入禦溝已漂新荇沒猶帶防冰流扶桑初日映簾升已覺銅缾暖不冰七種共挑人日菜千枝先剪上元燈

雪消鴛瓦已流凘風暖犀盤尙鎭帷縹緲紫簫明月下璧門桂影夜參差元祐二年十二月五日翰林學士臣蘇軾進

元祐文忠任詞職毅色正言古遺直農占蠶兆九處三宮壼春吟存楮墨周公惻怛陳艱難無逸豳風但耕織丰鎬瀍澗遙相望八百卜年終不忒陳橋推戴出俄頃安得絫積同先稷愛人忍詬戢兵端捨己崇儉優民力弭菑銷變壹以誠三百年餘傳玉食卿材相業富賢良講席諫垣多道徳通都達宦固廉貞逺縣小官尢謹飭君子皓首畢典墳野人黃馘常稼穡祗今眞迹落世間象軸鸞褾嚴設飾先正已逺不可追空使故臣淚垂臆永康胡長孺【行書】

殿閤位次春帖自歐公涑水之後惟有坡老因頌寓規不但求工樂府而已坡老欲以秦郎供帖子豈非以其才調宜用於此耶少遊不歷此官莫知工拙周美成亦有才思者代內制春帖子卅首率平平無奇及讀楊廷秀詩云玉堂著句轉春風諸老從前亦寓忠誰爲君王供帖子丁寧綺語不須工劉潛夫嘗充儤直恨不得當筆措詞以續古人使果楊劉爲之又不知能如坡否若徒緝綺麗諛說之詞則在太白淸平樂王建和凝宮詞下風矣予曩年在道宮見一本文𨿽完而字頗肥不及此軸逺甚噫元祐往矣咸淳而後不見春帖者四五十年矣黃金臺下白玉堂中今揮翰手代不乏人太平典故行當拭目錢塘淳祐遺民仇逺謹書時與四明臧仁長僧本暢同觀【行書】

好學神孫類祖宗又安知他日紹聖之誤乎今觀春帖卻思宣仁社飯語至今使人悲此卷乃稅巽父家物巽父學於鶴山先生魏文靖公有師友雅言行於世並記諸此云延祐丁巳季春廿三日髙郵龔璛書【行書連胡仇跋一紙】

蘇文忠公文章翰墨稱妙天下今觀此卷光采動人儼然一段承平古意諸公題品在前眞希世寶也夫復何言延祐丁巳季冬廿三日錢塘馬臻謹書【行書紙本】

東坡風流儒雅照暎當代流落人間者不過文章字畫之妙耳然世所寶玩愈久愈珍往年曽見此帖使人咨嗟敬嘆不意今日得觀親迹可謂平生幸遇也方今朝廷崇文重道賢士彚徵必有人才間出若此老寘之玉堂中則其忠懇切至見諸文章亦餘事也延祐四年季冬二十三日杭郡孫衍敬書【行書紙本】

坡翁寒食詩【艸書】

自我來黃州已過三寒食年年欲惜春春去不容惜今年又苦雨兩月秋蕭瑟臥聞海棠花泥污燕支雪闇中偸負去夜半眞有力何殊【原迹旁注病字】少年子【原迹子字防去】病起頭已白

春江欲入戶雨勢來不已雨【原迹雨字防去】小屋如漁舟蒙蒙水雲裏空庖煮寒菜破竈燒濕葦那知是寒食但見烏銜紙君門深九重墳墓在萬里也擬哭塗窮死灰吹不起右黃州寒食二首

東坡此詩似李太白猶恐太白有未到處此書兼顏魯公楊少師李西臺筆意試使東坡復爲之未必及此他日東坡或見此書應笑我於無佛處稱尊也【山谷跋】

外錄

書畫舫云東坡艸書寒食詩當屬最勝後有黃山谷跋今在檇李項氏行書煙江疊嶂歌在倉東王長公家又見行書禱雨帖亦屬眞本乃是寫與錢濟明者今在金壇於氏又長公琴操帖村醪詩並是名迹

蘇東坡東武帖【行艸書紙本】

東武小邦不煩牛刀實無可以上助萬一者非不盡也𨿽隔數政猶望掩惡耳眞州房緡已令子由面白悚息息軾又上

一之

孟頫

南陽仇逺家藏【右題名三本身紙尾】

坡公𨿽艸艸數字能使人敬愛非他書比也廬山黃石翁觀【行書】

巴西鄧文原拜觀【行書連黃跋一紙】

坡翁自書八賦【原文不錄】

外錄

曲洧舊聞云東坡在儋耳謂子邁曰吾嘗告汝我決不爲海外人近日頗覺有還中州气象乃滌硯索紙筆焚香曰果如吾言寫吾平生所作八賦當不脫誤一字旣寫畢讀之大喜曰吾歸無疑矣後數日而廉州之命至八賦墨迹始在梁師成家或云入禁中矣

東坡芙蓉城詩並序

世傳王迥子髙與仙人周瑤英遊芙蓉城元丰元年三月餘始識子髙問之信然乃作此詩極其情而歸之正亦變風止乎禮義之意也

芙蓉城中花防防誰其主者石與丁珠簾玉案翡翠屏云舒霞卷千娉婷中有一人長睂靑往來三世空鏈形竟坐誤讀黃庭經天門夜開飛爽靈無復白日乘雲軿俗緣千刼磨不盡翠被冷落淒余馨因過緱山朝帝庭夜聞笙簫弭節聽飄然而來誰使令皎如明月入窓櫺忽然而去不可執寒衾虛幌風泠泠仙宮洞房本不扃夢中同躡鳯凰翎徑度萬里如奔霆玉樓浮空聳亭亭天書雲篆誰所銘繞樓飛步髙竛竮仙風鏘然韻流鈴蘧蘧形開如酒醒芳卿寄謝空丁寧一朝覆水不返瓶羅巾別淚空熒熒春風花開秋葉零偶然相值兩浮萍願君收視觀三庭勿與佳谷生蝗螟從渠一念三千齡下作人間尹與邢

都下髙僉事家藏東坡哀江頭小楷比此差小而結體稍疎不若此書縝密也至元壬辰鮮於樞記坡翁書大小眞艸得意率然無不入妙字形或似顏魯公或似徐季海此卷絕有黃庭神韻爲尢難得也辛亥三月九日延陵倪瓚觀

袁登觀

嘗見秦太虛與坡帖云素紙一軸敢冀醉後書近文及芙蓉城詩恨不見其眞迹今觀此卷非醉時筆亦不知爲太虛書者否耶結體有遺教經楷法鑑者當自知之己未四月谷陽陳文東題

陳迪敬觀

僕平生最愛蘇文忠公書遨遊四方凡數載獲觀公遺迹不下百數十幅至於整齊縝密無如此紙況芙蓉城詩又文忠公平生大得意之作也世有覽此者當具如西方大阿羅漢正法眼觀之呵呵吳郡醉生顧祿隨筆贊嘆

文忠公水陸贊【原文不錄】

東坡此書圓勁成就所謂怒猊抉石渴驥奔泉恐不在會稽之筆而在東坡之手矣此數十行又兼董孝子碣禹廟詩之妙處士大夫多譏東坡用筆不合古法彼蓋不知古法從何出爾杜周云三尺安在哉前王所是以爲律後王所是以爲令予嘗以此論書而東坡絕倒也往時栁子厚劉禹錫譏評韓退之平淮西碑當時道聽塗說者亦多以爲然今日觀之果何如耶或云東坡作戈多成病筆又腕著而筆臥故左秀而右枯此又見其管中窺豹不識大體殊不知西施捧心而顰𨿽其病處乃自成妍今人未解愛敬此書逺付百年公論自出但恨封徳輩無如許壽及見之耳余書自不工而喜論書𨿽不能如經生輩左規右矩形容王氏獨得其義味曠百世而與之友故作決定論耳【山谷跋】

蘇東坡一夜帖【行書紙本左右項氏諸印不錄】

一夜尋黃居寀龍不獲方悟半月前是曹光州借去摹搨更須一兩月方取得恐王君疑是翻悔且告子細說與才取得卽納去也卻寄團茶一餅與之旌其好事也軾白季常廿三日

蘇長公耳聾詩帖【行書紙本】

君不見詩人借車無可載畱得一錢何足賴晚年更似杜陵翁右臂𨿽存耳先聵人將蟻動作牛鬭我覺風雷眞一噫聞塵掃盡根性空不須更枕淸流派大朴初散失混沌六鑿相攘更勝壊眼花亂墜酒生風口業不停詩有債君知五蘊皆是賊人生一病今先差但恐此心終未了不見不聞還是礙今君疑我特佯聾故作嘲詩窮險怪須防額癢出三耳莫放筆端風雨快次韻秦太虛見戲耳聾

蘇東坡書劉錫勅【行書紙本】

宣徳郎劉錫元年一百四嵗可承事郎詔臣上勅承事郎劉錫尙齒教民三代之義咨爾百年之故老乃吾六世之遺民自非吉人莫享上壽張蒼事秦柱下而至漢孝景思邈生隋開皇而及唐永淳古有其人乃今親見何愛一命慰其子孫特進爾階故玆詔示想宜知悉蘇雪堂次傳道遊廬山詩帖

軾謹次傳道先生遊廬山髙韻

塵容已似服轅駒野性猶同縱壑魚出入巖巒千仞表較量筋力十年初𨿽【闕】窈窕驅前【闕】幸有鴟夷掛後車莫笑吟詩淡生活當令阿買爲收書閱訖幸卽付去人送公弼郎中禹功太傅明叔教授各乞一首軾上東坡書阿育王塔銘【行楷書原文不錄】

外錄

書畫舫云東坡行楷阿育王塔銘聞在陳季白家未及見之

坡翁畫記捲【行書紙本】

形理論

余嘗論畫以爲人禽宮室器用皆有常形至於山石竹木水波煙雲𨿽無常形而有常理常形之失人皆知之常理之不當𨿽曉畫者有不知故凡可以欺世而取名者必托於無常形者也𨿽然常形之失止於所失而不能並其全若常理之不當則舉廢之矣以其形之無常是以其理不可不謹也世之工人或能曲盡其形而至於其理非博士逸才不能辧與可之於竹石枯木眞可﹤子部﹐藝術類﹐書畫之屬﹐式古堂書畫匯考﹐卷十﹥謂得其理者矣如是而生如是而死如是而攣拳瘠蹙如是而條達遂茂根莖節葉牙角脈縷千變萬化未始相襲而各當其處合於天造厭於人意蓋達士之所寓也歟昔嵗嘗畫兩叢竹於淨因之方丈其後出守陵陽而西也余與之偕別長老道臻師又畫兩竹梢一枯木於其東齋臻方治四壁於法堂而請與可與可旣許之矣故余並爲記之必有明於理而深觀之者然後知言之不妄元丰三年端陽月八日睂山蘇軾於淨因方丈書之

東坡先生以雄文直節髙一代而其英偉秀傑之气發爲翰墨者姿態橫生鋒穎遒勁尢非時人之所能及此帖文簡意足不易得也好事者宜寶藏之至正十九年龍集己亥四月旣望後學雙流宇文公諒謹題

急雨苕溪小系船手披翰墨憶坡仙故家文物今煨燼撫捲題詩一慨然吳成龍

文忠公畫記有形理之說眞能發古人未言之微惜湖州公竹枝不與俱傳俾今之畫家不得觀其自惜哉然文忠公此記之妙似不専於畫書家亦然畫肥瘦者形也結構圓融者理也形具而顯理隠而微形非理弗備猶文非理弗宣今作畫之求於形似且不能況理乎書亦惟於形又鮮得其似若語於理無不懵然以爲誕矣文忠書本二王帖中來故機軸成家學者罕到中間妙處理形相傳非漫然塗抹已也此卷姑置畫而重其書自當與文忠公並稱宇內神物矣丙戌冬日張靜題

東坡與朱康叔簡

閣名久思未獲佳者更乞詳閣之所向及側近故事迹爲幸董義夫相聚多日甚歡未嘗一日不談公之美也舊好誦陶潛歸去來常患其不入音律近輒微加增損作般涉調哨徧𨿽微攺其詞而不攺其意請以文選及本傳考之方知字字皆非創入也謹小楷一本寄上卻求爲書拋磚之謂也亦請錄一本與元弼爲病倦不及別作書也數日前飲醉後作頑石亂篠一紙私甚惜之念公篤好故以奉獻幸檢至

東坡文與可飛白贊

嗚呼哀哉與可豈其多好好奇也歟抑其不試故藝也始余見其詩與文又得見其行艸篆隸也以爲止此矣旣沒不可得而復見其飛白美哉多乎其盡萬物之態也霏霏乎其若輕雲之蔽月翻翻乎其若長風之捲斾也猗猗乎其若遊絲之縈柳絮褭褭乎其若流水之舞荇帶也離離乎其逺而相屬縮縮乎其近而不隘也其工至於如此而余乃今知之則余之知與可者固無防而其所不知者蓋不可勝計也嗚呼哀哉

蘇長公雜書琴事捲【原文不錄內倪瓚王畹吳寛三跋與上跋東坡泛舟詩簡同】

元丰四年六月廿三日陳季常處士自岐亭來訪予擕精筆佳紙妙墨求予書防客有善琴者求所蓄寶琴彈之故所書皆琴事軾

右蘇文忠公眞迹一卷公之書𨿽縱橫斜直率意而成無不合榘度深賞識其妙者惟涪翁一人圜活明或似顏魯公或似徐季海蓋其才徳文章溢而爲此故絪緼郁勃之气暎日奕奕耳若陸柬之孫防禮周越王著非不善書寘之顏魯公楊少師蘇文忠公之列則如神巫之見壺丘子矣癸丑八月八日倪瓚

癸丑八月旣望固始王畹觀於徐氏之耕漁軒是日雨气作涼夜無來迹展玩再四因得窺見筆意胡儼若思

坡翁此卷似徐季海尢覺天眞爛漫也四明陳敬宗拜書

成化戊戌嵗五月廿六日長洲吳寛與吳江史鑑遊銅阬山觀於下崦舟中

右捲在都城隍廟吳【闕】家

蘇文忠公書杜工部榿木詩卷【行書紙本】

背郭堂成防白茒緣江路熟俯靑郊榿林礙日吟風葉籠竹和煙滴露梢暫下飛烏將數子頻來語燕定新巢旁人錯比揚雄宅懶惰無心作解嘲蜀中多榿木讀如敧仄之敧散材也獨中薪耳然易長三年乃拱故子美詩云飽聞榿木三年大爲致溪邊十畝陰凡木所芘其地則瘠惟榿不然葉落泥【原迹泥字旁注】水中輒腐能肥田甚於糞壤故田家喜種之得風葉聲發發如白楊也吟風之句尢爲紀實云籠竹亦蜀中竹名也

金華胡長孺淮陰湯炳龍鄜州劉鉉睂山程郇龍泉陳象祖廬山連璧富春潘夢得大徳辛丑立冬日同觀於胡氏顏樂齋【行書紙本】

此蘇太師眞翰也仲徳先生其寶藏之大名後進王執謙拜觀大徳丁未十月朔日【行書紙本】

山翁之孫庚白擕以見示獲寓目焉至順癸酉春正月旣望莆陽黃玭敬書於海寧寓捨【行書】

翥童子時師事南陽先生時從舒君和父與先師嗣伯壽父同觀今四十餘年矣至正三年三月至長安鎭過先師甥館之孫懋出示斯捲嘆息之餘不啻晨夕敬書於後用以識存歿嵗月云河東張翥

至正六年夏四月濮陽吳叡捧觀於長安章氏棣華堂【篆書】

文忠公墨迹多散落人世然此卷題識觀玩者亦多先輩皆物故殆盡今存者特張君仲舉官至侍講蓋侍講嘗學於仇仁近先生而此卷則先生舊藏也展捲之際感念存歿爲之慨然至正二十一年冬十有一月遂昌鄭元祐識【行書】

臨川危素同四明袁士元拜觀【楷書】

昔先生嘗贊美杜子美詩顏魯公書此求之於聲律防畫之外今觀先生書杜詩後千百年宛然若日昨揮灑者蓋寓精神於翰墨而材品所自到爾倘拘以宇宙之得而論之是未可同賞妙也宜自襲藏寶玩爲尙洪武己巳八月六日嚴陵金冕志【行楷紙本】

坡翁書大槪骨撐肉肉沒骨自出新意亦一快哉今觀此書其字畫更圓熟遒勁可愛與余舊所見諸帖夐別文幹當寶愛以傳諸子孫於無窮也永樂己丑春三月望日吳郡姚廣孝識【行書】

此卷鄕衮尙寶卿葛公所藏唐思房得之公字文幹思房之母公之女孫也成化丁亥予於濟南太守楊君必貴處見東坡所書醉翁亭記字徑二寸今又見此並前元名卿碩儒觀者題名是日也兼得拜瞻東坡小影於其裔足以洗塵心而償夙念觀者題名欲一一疏之第注易未暇也尙有俟焉希世之珍思房宜祕之虞有力之婪人可也癸夘嵗月正壬戌日姑孰謝理一卿跋【小行楷書】

東坡贈黎侯千文卷【艸書九紙原文不錄】

登臨覽觀之樂山川風物之美將歸老於故丘布衣幅巾從邦君於其上酒酣樂作援筆而賦之以黎侯之遺愛尙未晚也軾

承要墨戲須醉乃作今已防酒矣然數百幅間只擇得一二得意者續當轉求爲贈軾啟

苦霧收殘文豹別怒濤驚起老龍蟠

此東坡先生眞迹千文全捲實余內家南野堂中妙品也南野先爲劉氏物今轉於文元所贈知吳中繼孟張先生流至南野繼孟號博古謂是書妙臻藏眞筆法可謂賞識至矣然世寶東坡片簡數行不惜重購況此千文爛漫奇崛後又有漫書三篇不一而足豈公神暢筆放必在未防酒時興意有得彌捲不然何能如此流快哉後學沈周治丁巳四月二十八日觀於石田舟中吳寛東坡先生千文學懷素筆法古宕可愛嘗見黃山谷放筆不類平生書乃不知東坡亦爾蓋宋時學書皆出於長沙時一爲之不至爛漫政欲守古人法度多尙行押體又如禮法從容略一作醉客耳董其昌觀並題

外錄

書畫舫云雪堂艸聖千文計共九紙按跋蓋爲儋州黎子云作筆勢奕奕動人而公啟中甚不自滿至有轉乞艸聖以贈等語抑何過自貶也又云借酒助气自是旭素遺風非深於書學者不能道耳吳郡後學張醜獲觀東坡先生艸書千文竟謹按王宗稷年譜云元符攺元先生在儋州時年六十餘矣食芋飲水著書以自樂且又謙沖下士日與諸黎遊無間也亦嘗偕軍使張中同訪黎子云作詩投贈今千文自跋稱述黎侯盛徳兼敍山川奇勝定爲子云所作無疑筆法如古槎怪石如怒龍噴浪奇鬼搏人非挾大海風濤之气以酒助其豪放胡能有此奇特耶百世之下先生英姿勁節眞可想見於筆札間耳丁巳修禊日雨窓走墨記

蘇文忠公詩帖小冊【小行書白粉宋紙本】

別君二十嵗坐失兩鬢靑吾道𨿽艱難斯文終典型屢作退飛鷁羞看幹死螢一落戎馬間五見霜葉零夜談空說劍春夢猶橫經新科復舊貫童子方乞靈須煩淩雲手去作一蜀星蒼苔髙朕室古栢文翁庭初聞編簡香始覺鋒鏑腥岷峨有雛鳯桐竹養修翎鳴呼應嶰律飛舞集虞廷吾儕便歸老亦足慰餘齡送家友國教授成都

黃太史有言東坡居士立朝而意在東山今觀所賦郭熙平逺則有聲句中可以想見惟公之生睂山艸木衣被聲光盛矣況家中之才子兼資文武著緒縉紳偉然於元祐碑中蓋其筮仕之初也已文忠印正則知公之所以範模後進於家氏之所以步趨前修有以增岷峨之髙浚錦江之淸矣三復敬嘆乃書至元辛巳秋分石磵陳有宗【後有中方印三】

蘇東坡虎跑泉詩卷【行書白紙本髙七寸七分長一尺一寸共七行前後緝熙殿寶】遊虎跑泉軾

紫李黃瓜村路香烏紗白葛道衣裳【裳字原迹防去】涼閉門野寺松陰轉敧枕風軒客夢長因病得閒殊不惡心安是藥更無方道人不惜堦前水借與匏樽自在嘗

右蘇文忠公眞迹此詩不載集中虎跑泉一在丹陽一在錢塘公嘗通判杭州則此泉蓋在錢塘也至正元年二月壬寅多爾濟巴勒跋

至正元年四月晦揭傒斯觀

張翥同觀

余往來戍蜀西因迿鎭過峨謁三蘇堂於蘇氏族人處幸獲拜觀老泉東坡妙墨乃知此帖非贗也至正辛巳臯月尙急日述律鐸爾道書

至正元年端陽日兵部侍郎揭思謙崇文少監杜秉彜祕書太監別多喇卜丹太常博士成遵禮部侍郎臺哈布哈同觀於寛簡堂【以上篆書】

余嘗從事海南憲府按行儋耳獲覩東坡先生墨迹多矣今又得覩虎跑泉詩翰墨無異前所見者集中不載是詩意編緝者遺失抑何害乎是帖也耶吾師寶之幸幸能鼎臣再拜謹跋

至正攺元六月望日看云老人吳全節觀

至正元年閏月望東平王士防拜觀

余嘗見林和靖手書所爲詩一巨軸多集中所不載坡翁所作視和靖尢富一時不見於集中固無怪其然蓋古人之文亦有自刪去者此則坡翁得意之作必非自刪或編錄者未之見耳至正二年七月廿八日黃溍書

雪堂老咳唾笑罵皆成文章則其揮翰如雲霞攬結豈獨此詩也哉而龍翔之灑染尢得皮得髓則其髙第弟子所收其爲定本無疑矣杜本觀蘇長公題虎跑泉詩卷至正二年益友庵自燕都擕歸龍河予得見之洪武九年再見於梓北山處十八年虎跑戒師定巖使其徒擕來槎峯又見之噫四十四年之間凡三見此卷自兵革後天下法書名畫零落殆盡何此卷流傳南北獨無恙如此豈有神物呵防之耶旣復還虎跑是猶璧完歸趙當刻之石以爲山中故事宗泐識

右東坡手書七言律詩一首題雲遊虎跑泉文集是詩則題云病中遊祖塔院按傳燈錄唐元和十二年大慈中禪師創寺於杭州南山長慶元年賜額大慈咸通二年師入滅開成二年其徒欽山請於朝易名法云宋太平興國六年以南泉臨濟趙州雪峯諸人皆常至此故又名祖塔院東坡來遊止據寺名而書此詩時又偶作虎跑泉蓋一詩而有二名觀者以爲集中不載一時未暇詳考耳此寺山川環秀郡中爲勝郡誌又言南渡後史彌逺卜葬其地民謡不吉而止乃卽寺駐兵寺廢不治者百年嵗甲子戒師定巖始重作佛殿僧居宏麗殆可與靈隠三竺甲乙又訪得東坡是詩墨迹購求前輩名文章家敍論已成巨軸間以示予噫佛氏之說有所謂因緣者是書洊更兵燹失而復得豈亦有緣耶戒師常汲泉水送予以之煮茶香冽比蜀井宜有異傳也乙丑十二月十有五日雲門山道人齊郡張紳識

按蘇公子瞻通判杭州在宋熙寧四年而守杭在元祐四年詩蓋作於此二時距今洪武十有九年已三百餘年矣此卷流落人間不知防易其傳今虎跑住山定巖戒師而以重購還之山中予見夫世之大家巨室有好蓄法書名畫者曽不一二世其子孫有貨之而以爲食者今定巖乃能不忘前賢品詠重購而還之於三百年後噫其亦賢於世之人也逺矣天臺沙門淸濬

嘗聞蘇子瞻爲五祖戒禪師後身其然乎哉所以平生喜與僧交好遊名山蓋宿習也守杭時至西湖壽星寺有詩云前身想已到杭州才到名山卽舊遊及遊南山虎跑泉凡作二詩其一已鐫於石其一集中題云病中遊祖塔院人不知卽爲虎跑泉也定巖戒公訪求墨迹亦欲鐫之噫物之於人或離而復合人之於物或去而還來亦時緣之所系也然則定巖焉知其非前後身耶時洪武十有九年丙寅夏四月中吳釋宏道

蘇東坡書子由夢中詩迹【行書紙本】

元丰八年正月旦日子由夢李士寧艸艸爲具夢中贈一絕句云先生惠然肯見客旋買雞豚旋烹炙人間飲酒未須嫌歸去蓬萊卻無喫明年閏二月六日爲予道之書以遺過子坡翁

蘇子瞻獨鶴南飛詩迹【行書長方紙本】

獨鶴南飛送好音山中喬梓共成陰深衣傴僂如初命巵酒從容向晚斟城裏誰家開壽域堂東多士作儒林淸霜未落黃華在笑折髙枝繞髩簪蘇軾

蘇文忠公書李太白詩卷【砑花箋本髙尺許長三尺餘凡二幅字各十行】

朝披夢澤云笠釣淸茫茫尋絲得雙鯉中【中字原迹防去】內有三元章篆字若丹虵逸勢如飛翔還家問天老奧義不可量金刀割靑素靈文爛煌煌咽服十二環奄見仙人房莫跨紫鱗去海气侵肌涼龍子善變化化作梅花妝贈我累累珠靡靡明月光勸我穿絳縷系作裙間璫挹子以攜去談笑聞遺香

人生燭上花光滅巧妍盡春風繞樹頭日與化工進只知雨露貪不聞零落近我昔飛骨時慘見當塗墳靑松靄朝霞縹緲山下村旣死明月魄無復玻瓈魂念此一脫灑長嘯登昆侖醉著鸞皇衣星斗俯可捫元祐八年七月十日丹元復傳此二詩

老坡平生多與異人遇此詩帖云傳於丹元丹元者道人姚安世自號也先生將赴定武前兩月與姚相防於京師出南嶽典寶東華李眞人像及所作二詩言近有人於海上見之蓋太白雲𨿽事涉荒怪然法非煙火食肉人所能贗作嗟夫二公未遺世時世皆以謫仙目之今當相從於閬風弱水之上醉笑調歌靈音相答皆九霞空洞中語眾不可蓋後復有神遊八表者傳誦而來洗空萬古俗气吾老矣尙或見之正隆四年閏六月西山蔡松年題【以下跋紙六幅長九尺餘】

頌太白此語則人間無詩觀東坡此筆則人間無字今有丞相蔡衞公所題則人間無所啟其喙縱復妄發適爲滓穢淸虛此卷當有神物防持自非夙緣畱名十洲三島者未易得見矧擅有而藏之者豈陸行人哉二公仙去已久衞公且謂復有傳九霞空洞中語而來僕敢言蕭閒住世今此身是何謂尙或見之耶施宜生謹書

孔子作春秋遊夏不能措一辭此帖淸奇超妙蔡衞公首發明之施先生繼品題之顧如晚進安敢措辭於其後哉姑記姓名以見榮觀之幸焉劉沂謹書

太白淸奇出塵之詩老泉飄逸絕倫之字非衞公品題無以發明施老以謂二公仙去已久蕭閒今此身是誠非虛語正隆己夘立秋前一日髙衎題玉局傳東華之詩蕭閒題玉局之字三住老仙發揚之金闕侍郎祕藏之𨿽至寶所在有物防持終恐六丁持去如珪輩薄福之人或不得時見之也此所以捧玩再四遲遲其還是月中休日蔡珪謹書

此東坡書李太白詩金相蔡松年跋之詳矣正隆乃金主逆亮年號施宜生卽桯史所記奔金使宋泄機而被戮者松年而下用筆皆稍似蘇者當時程學行於南蘇學行於北金之尊蘇與孔子並故習其餘風皆有類耳宜生輩於松年辭極推重書必提頭此當時諛佞之風也然而由此亦可以觀其人覘國之脈矣松年與宋京卞同姓同時又云西山故觀者誤以爲宋人非京卞鼠輩卽季通諸大君子故不敢輕議也然其言之當𨿽京卞輩亦不以人廢言松年𨿽略過稱其所見以是爲的耳何怪哉鄕貢進士南海梁克載得而珍藏之吾三兒宏至與之同舟來南安因出觀之遂書以復大明成化十九年癸卯八月晦華亭張弼在南安郡之唫風弄月臺書

蘇文忠公後赤壁賦捲【行書紙本髙一尺餘長六尺原文不錄】

右赤壁後賦東坡眞迹舊傳吳匏翁家物前王晉卿圖後宋元人題跋甚多今皆不存豈轉徙散失故耶東坡文筆固無容議惟因此展玩殊深慨嘆後之收藏者尢宜保惜萬曆攺元春三月後進文伯仁書

東坡赤壁余所見凡三本與此而四矣一在嘉禾黃參政又元家一在江西廬陵楊少師家一在楚中何鴻臚仁仲家皆東坡本色書此卷又類黃魯直或謂蘇公不當學黃書非也蘇黃同學楊景度故令人難識別耳文徳承又謂此卷前有王晉卿畫若得合並不爲延津之劍耶用卿且藏此以俟甲辰六月觀於西湖上因題董其昌書

辛丑陽月朔越人邵發僧忍得觀稀世之寶拜手記之

外錄

蘇公遺事云崇寧大觀間蔡京等用事以黨籍禁蘇黃文詞並墨迹而毀之政和攺元忽弛其禁詔求軾墨迹甚急世人莫知其由或傳徽宗寶籙宮醮筵嘗親臨之一日啟醮道士至醮壇拜章伏地久之方起上詰其故答曰適至上帝所值奎宿奏事良久方畢始能上其章故也上嘆訝之問曰奎宿何人所奏何事對曰所奏不可得知然此宿者乃本朝之臣蘇軾也上大驚不惟弛其禁且欲翫其文辭墨迹矣

東坡題跋云吾醉後能作大艸醒後自以爲不及然醉中亦能作小楷此乃爲奇耳江右僧寶索靖七月二十日帖僕亦以是日醉書五紙細觀筆迹與二妙爲三每紙皆記年月是嵗熙寧十年也方秋崖雜錄云東坡先生臨錢塘日有陳訴負綾絹錢二萬不償者公呼至詢之云某家以制扇爲業適父死而又自今春已來連雨天寒所制不售非故負之也公熟視久之曰姑取汝所制扇來吾當爲汝發市也須臾扇至公取白團夾絹二十扇就判筆作行書艸聖及枯木竹石頃刻而盡卽以付之曰出外速償所負也其人抱扇泣謝而出始逾府門而好事者爭以千錢取一扇所持立盡後至而不得者懊恨不勝而去遂盡償所逋一郡稱嗟至有泣下者

書系云東坡一帖云王十六秀才遺拍板一串意余有歌人不知其無也然亦有用陪傳大士唱金剛經耳字畫奇逸如欲飛動魯直作小楷書其下此拍板以遺朝云使歌公所作滿庭芳亦不惡也然朝云今爲惠州土矣

春渚紀聞載何防云先生翰墨之妙旣經崇寧大觀焚毀之餘人間所藏蓋一二數也至宣和間內府復加搜訪一紙定直萬錢而梁師成以三百千取吾族人英州石橋銘譚稹以五萬錢掇沈元弼月林堂榜名三字至於幽人釋子所藏寸紙皆爲利誘盡歸諸貴近及大卷軸輸積夫上丙午年金人犯闕輸運而往疑南州無一字之餘也而紹興之初余於中貴任源家見其所藏防三百軸最佳者有徑寸字書宸奎閣記行書南遷乞乘舟表與酒子賦又於先生諸孫處見海外五賦字皆如醉翁亭記而加老放畢少董處見自【闕】中還得責呂惠卿詞於王信仲家人鍼篋中續仲永處見海外祭妹徳化縣君文與余世寶東坡先生無一錢詩醉艸十紙龍蛇飛動皆非前後石刻所見者則徳麟趙丈嘗跋公書後有翰墨稽天發手妙定之語爲不虛也

蘇轍

蘇子由車馬帖【行書紙本左右多項氏李氏印不錄】

轍啟頃承車馬按部獲少奉談笑殊慰傾瞻奉違未防卽日不審起居何如轍幸此解罷免於敗闕皆出余庇感戴實深未遑走謝左右惶悚可量也酷暑千萬爲時珍重謹奉手啟不宣轍再拜提刑國博執事六月九日蘇潁濱喜雪詩帖

轍謹賦喜雪一首奉權府運使司封郎中一笑

發函寛大一封書臥閣雍容三日余旋見雪花投【闕】落未應天意與人疎瓦幹淅淅知鳴畦潤漸漸想沒鋤髙防梁園遺迹在早知詞賦似相如

蘇黃門再賦喜雪帖

再用書字韻賦喜雪一首

春秋無麥似當書況復秋田水潦餘一雪耑來救焦槁千箱乞與等親疎消殘溫癘曽非藥蝕徧陳根不用鋤猶恐逺村沾未足更呼農圃問何如轍上

二蘇諸帖

蘇東坡質翁帖【闕文】

蘇子瞻南至帖【闕文】

東坡寄米帖【闕文】

蘇長公書陶靖節淸晨叩門詩一首

淸晨聞叩門倒裳往自開問子爲誰歟田父有好懷壺漿逺見疑我與時乖防縷茒檐下未足爲髙棲一世皆尙同願君汨其泥深感父老言稟气寡所諧紆轡誠可學違已詎非迷且共歡此飲吾駕不可回元符庚辰九月廿五日東坡先生醉書

蘇潁濱詩帖

朝議戴公遊宦蜀中愛其風物遂卜居成都方未能歸因其西還爲短篇送之睂山蘇轍上

岷山招我早歸來劍閣橫空未許回北叟忽驚鶗鴂晚西轅欲及海棠開避仇賦客親耕耒因亂詩翁著酒杯但愛江山無一事爲言父老莫相猜

李北海學王而飄逸者也東坡學顏而飄逸者也戒庵老人漫筆

兩蘇公帖平生多見之蓋眞贗相半也從季所藏如淵明詩一紙𨿽擲棄瓦礫當自有神光發見乾道七年十一月廿九日洪邁書

坡寫淵明詩藍縷檐下豈無防哉銓案欒武子云若敖蚡冒蓽路藍縷以啟山林杜預云藍縷敝衣言勤儉以啟土然則坡老之防微矣乾道攺元四月中浣廬陵胡銓識

二蘇兄弟行如冰雪足以下照百世望如九鼎足以坐銷羣姦學士大夫得其片文隻字輒藏弆以爲榮蓋非特取其華藻也質翁帖是中年書南至帖疑叔黨輩代作寄米帖淵明詩遒秀傑晚年精妙蓋如此黃門嘗贊其兄云人言吾兄我曰吾師讀戴公詩便知斯言爲實錄乾道乙酉五月一日東裏周必大書

兩蘇公碎墨防槁不自愛惜求者輒予往時士大夫多有之近嵗有力者喜奪人所好藏書者至不敢示人趙從季所藏甚富何以能然蓋所謂廉者不求貪者不與能如是所以得久存也乾道乙酉冬至後二日盧溪王庭珪書

我思古人起於峨岷瑞我昭代鳴鳯儀麟揮毫落紙天葩吐芬端拜拭目我思古人乾道三年冬至後二日樂備書

葉少由來過告其季父恭叔死矣且出其所藏坡帖二紙相示余欲畱之諦玩而愴然感舊不暇也姑識嵗月於卷末而歸之庶他日冀復覽焉嘉定辛未中秋節後八日趙汝談

睂山二蘇先生文章气節光曜典冊後世獲見其書翰如親侍焉安敢妄言以取不自量之譏乾道諸公墨迹亦不易得況洪內翰周益公之確論藏者寶惜之東平周泰識

兩蘇翰墨貫文章瑞鳯祥麟奕世昌什襲珍藏傳不朽一天星斗燦光芒崧叟王敬力題

蘇長公兄弟祭黃防道文【原文不錄】

坡老兄弟祭黃防道文一通傳襲至錫山華尙古氏福偕弟祚得伏覩之知非坡老不能及也防道未能悉其爲人而坡老稱許至謂天實愧之當自有見嘗稱潁濱黃樓賦稍振勵人輒謂其代作要亦自知有辧福讀古史頗覺其議論不合處與吾弟評訂之玆同見此乃書以歸尙古治辛酉九月三日華亭後學錢福敬識

蘇邁

蘇伯達辱書愈勤帖【行艸書紙本】

邁頓首再拜主管學士坐下辱書愈勤感不勝道卽日庚暑伏惟臺萬福玆承敍遷崇秩想惟慶慰未卽瞻近切防精立保理以前異渥不宣邁頓首再拜主管學士坐下

蘇過

蘇叔黨試後四詩帖【已見蘇氏一門眞迹】

書畵彚考卷十﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷十一

刑部左侍郎卞永譽撰

書十一

宋

黃庭堅

黃文節公書曹植詩帖【行書】

種葛篇

種葛南山下葛藟自成陰與君初婚時結髮恩義深歡愛【闕】枕席宿昔同衣衾竊慕棠棣篇好樂和瑟琴行年將晚【闕】佳人懷異心恩紀曠不接我情遂抑沈出門當何顧徘徊步北林下有交頸獸仰見雙棲禽攀枝長嘆息淚下沾羅襟良馬知我悲延頸代我吟昔爲同池魚今爲商與參往古皆歡遇我獨困於今棄置委天命悠悠安可任

浮萍篇

浮萍寄淸水隨風東西流結髮辭嚴親來爲君子仇恪勤在朝夕無端獲罪尢在昔恩惠和樂如瑟琴何意今摧頺曠若參與商茱萸自有芳不若桂與蘭新人𨿽可愛無若故所歡行雲有反期君恩儻中還慊慊仰天嘆愁心將何愬日月不恆處人生忽若寓悲風來入懷淚下如垂露發篋造裳衣裁縫紈與素右曹子建之作紹聖四年山穀道人黃庭堅書

老子曰豫兮若冬渉川猶兮若畏四鄰山谷此卷蓋有得於此慶元庚申重九日笠澤陸遊書

外錄

書畵舫雲山谷謫黔州時嘗自書陳思王種葛篇浮萍篇與東坡在儋州書九辯同意

又云文徵仲藏黃魯直行書曹子建詩二首用澄心堂紙李廷珪墨爲之精采煥發結構動人眞是綿中褁鐵每於拙處見奇今錄其詞並跋以示後人篇內義字筆誤旁用小非字印而不爲竄正足見吾公一意書法略不役志於校讐間也嗚呼用志不分乃凝於神觀公玆捲益信

黃山谷書懶殘和尙歌【艸書原文不錄】

外錄

書畫舫云嚴氏藏黃山谷艸書懶殘和尙歌筆法妙入神紙墨完好眞尢物也凡書畫以紙白板新爲貴破損昏暗者次之後世輕薄之徒銳意臨摹以茅屋澑汁染變紙素加以辱勞使類久寫此但可欺俗士具目者殆弗取也

黃文節公書漢人得道陰長生詩三篇

維予之先佐命唐虞爰逮漢世紫艾重紆予獨好道而爲匹夫髙尙素志不事王侯貪生得生亦又何求超迹蒼霄乘飛駕浮靑要乘翼與我爲仇入火不灼蹈波不濡逍遙太極何慮何憂遨戲僊都顧閔羣愚年命之逝如彼波流淹忽未幾泥土爲儔馳走索死不肯蹔休余之聖師體道之眞升騰變化松喬爲鄰惟餘同學一十二人寒苦求道歷二十年中多怠惰志放五經辟世自匿今廿餘年名山之側寒不遑衣饑不暇食思不敢歸勞不敢息奉事聖師承顏悅色面垢足胝乃見哀識遂傳要訣恩深不測妻子延年咸享無極

黃白已成貨行不堅痛乎諸子命也自天天不妄授道必歸賢勤加精研身投幽壤何時可還嗟爾時來勿爲流俗富貴所牽神丹一成升彼九天壽同三光何但億千

維予垂發少好道徳棄家隨師東西千億役使鬼神玉女侍側予得度世神丹之力忠州丰都山仙都觀朝金殿西壁有天成四年人書陰眞君詩三章餘同年許少張以爲眞漢人文章也以余考之信然因試生筆偶得佳紙爲鈔此詩以與王瀘州補之之季子觀陰君所學守屍法耳猶須擇師勤苦如是乃能得之何況千載之後尙友古人求知道徳之主宰者乎紹聖四年四月丙午黔中禪月樓中書

陰長生此詩非山谷書之幾沒於世然此卷卒爲世所重者豈以其詩哉抑之刑曹好藏古法帖能識其妙此又其先博士公時已藏又其家之故物云延陵吳寛識

黃涪翁書法語捲【行書】

兀然無事無攺換無事何須論一段直心無散亂他事不須斷過去已過去未來何用算兀然無一事何曽有人喚向外覓工夫總是癡頑漢糧不蓄一粒逢飯但知喫世間多事人相趁渾不及我不樂生天亦不受福田饑來一缽飯困來展腳眠愚人以爲笑智者謂之然非愚亦非智不是中要去如是去要住如是住身披一破衲腳著娘生袴多言復多語由來反相誤若欲度眾生無過且自度莫漫求眞佛眞佛不可見妙性及靈臺何曽受薰鏈心是無事心面是娘生面劫石可動搖个中無攺變無事何須讀文字削除人我本防合个中意種種勞筋骨不如林下睡兀兀舉頭見日出乞飯從頭將功用功展轉防蒙取卽不得不取自通吾有一言絕慮忘緣巧說不得只用心傳更有一語無過直與細極毫末大無方所本自圓成不勞機杼世事悠悠不如山丘靑松蔽日碧澗常秋山云當幕夜月爲鉤臥藤蘿下塊石枕頭不朝天子豈羨王侯生死無慮更復何憂水月無形我常丁寕萬法皆爾本自無生兀然無事坐春來艸自靑元符三年七月涪翁自戎州溯流上靑衣廿四日宿廖致平牛口莊養正置酒弄芳閣荷衣未盡蓮實可登投壺奕棋燒燭夜歸此字可令張法亨刻之

山谷行書當三錢大計五百五十餘字皆禪翁澹慮任眞翛然自得之語書法淸遒超朗知其胸不掛一塵也後擘窠大書一段又大判一行山谷書只是沈著痛快平生以饑鷹渴驥自命所以剽去蘇米姿媚而獨全神骨此卷又其合作也日華

外錄

瑚网云魯直所書法語大如薝卜華後年月字至末每行一字字幾並頭菡萏在宋白楮上楮髙尺餘長二丈絕無接縫想公欲畢此紙故大揮足之耶時崇禎壬申冬盛友念修欲余嘉定盆樹姑以此卷相易成林獨樹入畫者約百本盆俱北定均州龍泉靑東磁宣徳塡白嘉靖回靑不一石俱靈壁將樂英昆種種愚父子得之於練川陳情甫軰供玩數十年矣今擬北遊恐培灌失課如天啟丁卯之變致枯悴不少遂割愛易去亦喜日夕對山谷老人墨彩也乃餘居蓮濱遂鉤其蓮登二字以名艸堂又取弄芳閣用顏小眺處若世事悠悠至更復何憂一段昔年郁伯承嘗勒石今竹懶翁假閱著語然未題卷意將面商之耳柰未幾受貧累復質好事家可勝惋惜因憶癸亥秋寓金臺過吳蹇叔齋頭得觀山谷楷書蓮經爲吳文端公所藏董宰宗伯跋之有云兄事蘇而弟蓄米眞不啻解衣獲珠開花見佛如桃源漁父一見不再見何如法語久伴琴樽更開松扉竹檻中眉目也復何恨

黃山谷書釋典捲【艸書原文不錄】

【款書】元祐九年四月戊申書贈髙城蔣叔震山穀道人

【此數字本色書】

余在翰林時暇日同曼碩揭公過看云堂吳大宗師以古銅鴨焚香嘗新杏因出示黃太史眞迹適松雪趙公亦至謂山谷公得張長史圓勁飛動之意今觀此卷信不誣矣余以老病空山安得同諸公同一賞玩耶臨風執筆益重懷賢之思云靑城山樵者虞集謹識

右山谷黃文節公書楞嚴經眞迹一卷潛心蘭亭進以鐘張鋒芒圓勁猶神龍之自試韻度飄逸如天馬不可羈黃公行髙天下於一藝亦造古法觀斯遺墨從可槪見宗元得而敬愛之不啻已出其風裁之峻整又可知矣展玩數四爲之嘆服洪武丙辰立秋金華宋濂書於玉堂之署【徐霖子仁防山谷與蔣叔震帖中語云是淸公頌頗詆宋太史之失無所考未知然否】

凡事至於入神之境則自不可多有蓋其發之亦自不易非一時精神超然格度之外者不爾也山谷書如此卷則眞所謂神品矣捕龍蛇搏虎豹乘風霆而上下太淸誰得而襲其蹤迹也汪宗道居畱都繁麗之下博雅好古收蓄唐宋遺墨甚富此其尢祕重者間出相示賞嘆彌日輒記嵗月如此治癸亥秋九月旣望蘇人祝允明書

山谷眞迹流世者余及見凡三種在李氏王氏華氏皆大艸筆勢牽連不絕人謂皆紹聖以後之筆蓋公嘗因錢穆父謂未見自序帖心有所未平紹聖二年謫黔獲見之遂深契藏眞之法而自入神矣此元祐九年四月戊申書者當是穆父初言時也山谷人品髙詣集諸家之成若虞道園宋潛溪謂其造鐘王及張長史之域而未及藏眞者亦見諸先醒不徒言也道園跋漫言此卷未指其所書何段文字潛溪𨿽云楞嚴經而子仁辧之謂乃淸公頌防山谷與叔震手札云寄送淸公頌頗見志願不忘般若中也以頗見二字似美叔震之意疑乎淸公頌叔震所作者後云手抄去觀音贊論所抄當出其手書尙未知果否宗道好古之士宜更覈之可矣後學長洲沈周

外錄

元汴云余晚生多幸平生獲觀涪翁眞迹巨捲不下數種如正書發願文精妙入神字大於杯又大書發願文文字不同書於匹紙上字幾盈尺艸諸上座乃書法三昧也又艸書太白秋浦歌十五篇於粉箋上又艸書杜少陵秦州雜詩又正書伏波將軍廟詩眞得英雄矍鑠之气以上皆書於紙上惟此乃絹書髙二尺許字及百行有奇凡千餘言文多不錄妙備諸題中也此卷今歸我天籟閣

黃文節公三帖合卷【小眞行書紙本】

坐禪箴杭州五云志逢禪師

坐不拘身禪非渉境拘身心疲渉境非靜不渉不拘眞光孤迥六門齊應萬行同如嗟爾初機未逹微處沈隨棹能所支離不有權巧胡爲對治驅防仰按均調惛亂息慮忘緣乍同死漢隨宜合開靡專壁觀馳想頗多安那鉢那沿流劍閣無滯木鵞如火得水如病得醫病瘳醫罷火滅水傾一念淸淨體寂常靈是靈是寂非靈非寂是非疊生犯過無極前滅後興還如步走患乎不知知則無咎日猶背夜鏡不照後此則不然圓明通透照而不緣寂而誰守萬象森羅太虛閃電摧壊魔宮衝倒佛殿跛者得履瞽者發見法界塵寰齊輪頓現曠蕩郊防或坐或眠旣明方便乃號金僊吾𨿽彊說爰得聖言聖言何也要假重宣不動不禪是無生禪又云若學諸三昧是動非坐禪心隨境界流云何名爲定故知歷代祖惟傳此一心祖光旣逺大吾子幸堪任聊述無言防乃曰坐禪箴志逢余杭人通貫三學嘗夢補彌勒處師子月佛者也得法於紹國師開寶初老於五雲山華嚴道塲庭堅

謝趙王賜酒庾信

梁王修竹園冠蓋風塵喧行人忽枉道直進桃花源稚子還羞出驚妻倒閉門始聞上傳命定是賜中樽野鑪然樹葉山桮奉竹根風池還更暖寒谷遂長暄未知稻粱鴈何時報君恩庾信字子山南陽新野人在周爲開府義城公與滕趙諸王周旋欵至如布衣交趙王招字豆盧突好屬文學庾信楊堅輔政將遷周鼎招宻圖之要堅至第飲於寢室後院伏壯士屢以佩刀割瓜啖堅元胃覺變附耳語因辭出庭堅

慈竹詩

門中何物靈有竹慈爲名一叢濶數步森森數十莖長莖覆短莖枝葉不崢嶸去年筍已長今年筍又生髙低相倚向渾如長幼情孝子侍父立順孫隨祖行居然抱慈孝根柢信天成吾聞唐之人孝行常欣欣鄆州張公藝九代同一門大帝聞其名衡茅降至尊馮宿丱歳時隨父廬祖墳父子相隨孝靈芝特地春北海呂元簡四世同家主以至牛馬羊異母皆相乳虞鄕董公直鞠養諸孤遺鸜鵒與鵶鵲同巢而共枝孝行動天壤鳥獸皆隨時又聞猓獸死不相棄離與蛟魚子母長相隨獸面而人心此獸信有之獸心而人面其人誠可悲李鈞爲侍禦棄母在【闕】州母因殍餓死世【闕】何悠悠光祿李【闕】者亦是斯人流有母不侍養異居經十秋唐家法网寛貸死流遐陬崔湜爲侍郎天子賜瓜香攜歸與愛妾老母不得嘗一旦惡貫盈殺之於路傍越公鐘紹京至孝何殊常小時得瓜果先解進髙堂長大遇宗一夕登巖廊孝者名長新逆者污人倫人旣不如竹乃是一埃塵夫爲人子者莫若事尊親夫爲人父者莫若訓兒孫積善與仁孝可以立於身我願移此竹栽於率土濱使彼行人見皆爲慈孝人樵童見此竹且莫伐爲薪

黃山谷書範滂傳【大書原文不錄】

外錄

桯史雲山谷在宜州嘗大書後漢書範滂傳字徑數寸筆勢飄動超出翰墨徑庭意蓋以悼黨錮爲漢禍也後百年眞迹逸人間趙忠定得之寶寘巾篋縉紳題跋如牛腰焉旣乃躬蹈其禍可謂奇讖嘉定壬申忠定之子崇憲守九江刻石郡治四訖堂

山谷遺事云黃庭堅謫宜州時黨禁頗嚴通判余若著爲之經理館捨謂公曰先生今日舉動無愧東都黨錮諸賢願寫範滂一傳許之遂黙誦大書盡捲僅有二三字疑誤是年山谷云亡

又云黃太史晚謫宜州自崇寕四年歳旦凡風雨寒暑親舊往復以至日用飲食之類皆系日書之名曰乙酉家乘八月晦至九月則易簀矣意長日月短悲夫

魯直綠菜贊

蔡蒙之下彼江一曲有茹生之可以爲簌蛙蠙之衣采采盈掬吉蠲旣澤不混污礫芼以辛鹹宜酒宜餗在吳則紫在蜀則綠其臭味同遠故不錄誰其發之班我防蓄維女博士史君炎玉

按此贊末句言史君炎玉蓋指眉陽望族史氏女名琰字炎玉髫丱資頴嗜學蘋蘩綫纊一不介意善屬文雅安張誾少卿出守眉陽聞其才賢納爲冢嗣子履之婦炎玉日遊心於編簡翰墨平生遊覽之勝燕笑之適與子履詩酒酬唱格調閒雅久而盈篋手自敍次目曰和鳴集而少卿之室於山谷老人爲姑輩子履實其親表也因寓書致綠菜爲信山谷珍其品以贊謝之褒其爲古女校書云紹興甲戌秋徐宏中跋

黃太史書李太白憶舊遊詩迹【艸書】

玩物防志君子不取也余幼而失學粗喜寫字𨿽未知行艸之妙亦嘗畱心知蘇東坡黃山穀米元章數家翰墨甚酷愛見每以眞僞僅能別之餘守長樂郡客有董君詳者手擕艸書一幅自云沈埋塵中人鮮能辧今求教而就贈君余拂拭展玩驚喜嘆異謂君詳曰此山谷眞迹也居無何閩士李明父來訪出而示之明父隨曰李太白詩也前猶有文惜乎斷簡耳及觀全帙乃知憶舊遊寄譙郡元參軍之作考其遺落凡八十字噫𨿽豫章之筆無以復加然謫仙之詩不可不補故足而記之深有望於珠還劍合之時他日果如吾言豈不爲盛事也哉其辭曰憶昔洛陽董糟丘爲余天津橋南造酒樓黃金白璧買歌笑一醉累月輕王侯海內賢豪靑雲客就中與君心莫逆回山轉海不作難傾情倒意無所惜我向淮南攀桂枝君畱洛北愁苦思不忍別還相隨【下接】迢迢訪仙城元貞乙未烈子野人張鐸書於三山英達坊之爲己堂

山谷書法晚年大得藏眞三昧此筆力恍惚出神入謂之艸聖宜焉嘗記元祐中子瞻蘇公穆父錢公同觀公揮翰作艸於實梵僧捨子瞻賞嘆再四穆父從傍曰君見自序眞迹當更有得公一時心有所未平紹聖謫黔中始見石揚休自敍帖縱觀不已頓覺超異乃服穆父之言也觀此信是紹聖後所書者幾與藏眞合作但篇後有闕文當時藏眞自敍有二本一爲石揚休所蓄是矣一蓄蘇舜欽所蘇本前亦有所遺後世以爲惋惜今此卷之不全殆天亦欲防契之也尙古宜寶藏之正徳攺元淸明日長洲沈周跋

雙井之學大抵韻勝文章詩樂書畫皆然姑論其書積功固深所得固別要之得晉人之韻故𨿽形貌若縣而神爽防防歟此卷馳驟藏眞殆有奪胎之妙非有若據孔子之貎也其故乃是與素同得晉韻然耳今之師素者大率鹵莽求諸其外動至狂妄又是優孟爲叔敖抵掌變幻亂人只能惑楚竪子耳亦獨何哉捲迹英气橫發於其本書故是平生神品尙古光祿先生藏防過於至寶噫老谷不死之神在華氏矣吳郡祝允明跋

外錄

瑚网云右一卷與蔣叔震書所謂淸公頌同一筆意眞紹聖後神化之書

山谷贈元師詩冊【大書】

元師自榮州來追送余於瀘之江安綿水驛因復用舊所賦此君軒詩贈之並簡元師從弟周彥公庭堅歳行辛巳建中年諸公起廢自林泉王師側聞陛下聖抱琴欲奏南風弦孤臣蒙恩已三命望堯如日開金鏡但憂衰疾不敢前眼見黒花耳聞磬豈如道人山繞門開軒友此歳寒君能來作詩賞勁節家有曉事揚子云籜龍森森新間舊父翁老蒼孫子秀但知戰勝得道肥莫問無肉令人痩是師胸中抱明月醉翁不死起自說竹影生涼到屋椽此聲可聽不可傳建中靖國元年正月辛未江安水次偶住亭書

山谷與趙景道札並絕句八首卷【楷書】

昌州使君景道宗秀也往余與公壽景珍遊時景道方爲兒童嬉戲今頎然在朝班思公壽景珍不得見每見景道尙有典刑宣州院諸公多學余書景道尢喜余筆墨故書此三幅遺之翰林蘇子瞻書法娟秀𨿽用墨太豊而韻有餘於今爲天下第一餘書不足學學者輒筆愞無勁气今廼捨子瞻而學余未爲能擇術也適在慧林爲人書一文字試筆墨故遣此不別作記庭堅頓首景道十七使君五月七日

九陌黃塵烏帽底五湖春水白鷗前扁舟不爲鱸魚去收取聲名四十年

甓社湖中有明月淮南艸木借光輝故應剖蚌登王室不若行沙弄夕霏右奉呈外舅孫莘老

小黠大癡螳捕蟬有餘不足防憐蚿退食歸來北窓夢一江春月趁魚舷

桃李無言一弄風黃麗惟見綠匆匆人言九事八爲律倘有江船吾欲東右歸自門下後省臥酺池寺書堂映日低風整復斜綠玉眉心黃袖遮大梁城裏𨿽罕見心知不是牛家花

九疑山中萼綠華紫雲承韈到羊家眞筌虫蝕詩句斷猶托餘情開此花

仙衣辟積駕黃鵠艸木無光一笑開人間風日不可耐故待成陰葉下來

湯沐冰肌照春色海牛押簾風不開直言紅塵無路入猶傍蜂須蝶翅來右和王仲至少監詠桃花四首用其韻

革頃與徳麟遊頗聞元祐諸公言行之緒餘及玆朅來臨漳路鈐趙昌叔相與欵厚因出示山穀道人與其先丹陽君往來書帖及詩詞想見前修風流餘韻而貴公子樂善喜文之髙致也丹陽君徳麟之兄而昌叔徳麟猶子也然則好事喜賓客蓋有家範云溫革叔皮父

光風轉蕙泛崇蘭些此山谷先生小楷气象石湖居士題

漢武帝故事曰上起神屋以珠爲簾箔玳瑁壓之東坡辭云銀蒜押簾此山谷攺壓簾作押簾之自來也溫叔皮字畫亦蒼老嘗爲尙書郎著瑣碎錄酺池寺書堂詩云人言九事八爲律立儒讀主父偃傳上書言九事其八事爲律令一事諫伐匈奴並識捲後建袁立儒書

谿翁續得山谷題前定錄等八詩小黠大癡螳捕蟬二篇居其中遺趙景道者小字送李伯牖者大字予兼而有之於好古博雅不曰徒費光陰矣寶祐甲寅中秋日書

山谷老人與趙景道帖並絕句詩八首今藏海虞錢工部士家前有賈丞相似道恱生印及封字印蓋宋末嘗入其家恱生乃其堂名聞之昔人似道藏法書名畫甚富妙品輒用二印識之後宋人三跋中有石湖居士者予鄕先生範文穆公至能也正徳庚午春三月前進士吳門都穆

卷中有宋元官印三前一爲提領措置防子庫印後二爲福建提舉司之印恐知之者或寡故附著之穆

黃文節公書秋浦歌並題【艸書原文不錄】

紹聖三年五月乙未新開小軒聞幽鳥相語殊樂戲作艸遂書徹李白秋浦歌十五篇時小雨淸潤十三日所移竹及田野中人致洪蕉三十本各已蘇息惟自籬外移橙一株著籬裏似無生意蓋十三日竹醉而使橙亦醉失其性矣知命自黔江得一畫眉云頗能作杜鵑語故擕來然置之摩圍閣中時時作百虫聲獨不復作杜鵑語而客談此鳥云此豈羊公鶴之苖裔耶余少頗艸書人多好之惟錢穆父以爲俗初聞之不能不慊已而自觀之誠如錢公語遂攺度稍去俗气旣而人多不好老來漸嬾慢無復堪事人或以舊時意來乞作艸語之以今已不成書輒不聽信則爲畫滿紙𨿽不復入俗亦不成書使錢公見之亦不知所以名之矣摩圍閣老人題

字學至唐最勝𨿽經生亦可觀其傳者以人不以書也禇薛歐虞皆太宗之名臣魯公之忠義公權之筆諫𨿽不能書若人如何哉豫章先生孝友文章師表一世咳唾之珠聞者興起況其書又入神品宜其傳寶百世恭聞徽宗皇帝評公之書謂如抱道足學之士坐髙車駟馬之上橫斜髙下無不如意聖人之言經也晚學小子尙安所云張安國跋【書史防要以張安國爲歷陽人若張於湖名孝祥字安國也】

豫章先生襟宇洞達意趣豪逸超然埃之表其書之妙當以九方臯相馬法觀之楊士奇敬題嘗見楊東山跋王盧溪遺墨引山谷家書云摩圍閣在黔州南寺閣正對摩圍峯蜀人呼天爲圍屋極寛潔瀟灑冬溫夏涼風物似江西大抵先賢君子直道而行𨿽處憂患無所悔尢胸次明淨無往不適也士奇又題

書法之變至宋極矣然君謨尙有晉唐余意蘇黃及米始大變也學者必求之忠惠之上其庻幾乎士奇三題

涪翁書太白詩十五首筆法頗不類故常或疑非眞迹此不知書故也翁嘗自評元祐間艸書筆意癡鈍用筆多不到晚入峽見長年蕩漿乃悟筆法又云紹聖甲戌在黃龍山中忽得艸書三昧晚年之作因與少時異矣安得復以故我求之其間或因筆勢猛气逸出常度然不害其神駿也鏊題觀公自敍因錢穆父子言而攺度湔祓舊習且云摩圍老人固知爲晚年筆矣鏊又題

涪翁題元上人此君軒詩答王周彥捲

此道沈霾多歷年喜君占斗斸龍泉我學淵明貧至骨君豈有意師無弦瀟灑豈非侯爵命道人胸中有水鏡霜鐘堂下月明前枝枝雪壓如懸磬敝帚不掃舍人門如願不謁靑鴻君來聽道人寫風竹手弄霜鐘看白雲平生竊聞公子舊今年誰舉賈生秀未知束帛何當來但有一邛相倚痩欲截老龍吟夜月無人處共江山說中郎解賞柯亭椽玉局歸時君爲傳建中靖國元年三月辛未鐘陵黃庭堅魯直奉答周彥【有元寧國路總管府推官楊載跋失錄】

外錄

瑚网雲山谷嘗用澄心堂紙惟此卷用粉牋及李廷珪墨而筆法妙絕气韻飛動謂之三絕

山谷書水仙花詩

淩波仙子生塵襪波上盈盈步微月被誰招此斷腸魂種作寒花寄愁絕含香體素欲傾城山樊是弟梅是兄坐對眞成被花惱出門一笑大江橫

黃山谷三言詩帖

寄嶽雲安九夏無閒緣實蕭灑碧溪頭古松下臥槃陀晝復夜八徳水淸且美蕩精神浸牙齒亂雲根眾峯裏相與斟隨器爾

此帖與漢嘉安樂園題名絕相類豈亦謫時所書耶淳熈癸卯二月二十三日甫裏陸遊識退之出牧向潮州霽色衡山碧欲流魯直宜州遷謫去嶽雲九夏滿空浮美哉湘水獨淸深洗濯遷人執熱襟峯裏云根不同量解言隨器與渠斟魯直題來務觀題便云字與漢嘉齊不知道經行路不渉祝融峯子西永康胡長孺題皇慶元年龍集壬子四月丙子書於虎林

山谷王長者墓志銘稿【行書紙本橫捲墓志不錄】

銘曰以義力其窮以智謝其丰以理考其終以文款其封

山谷書宋故瀘南詩老史翊正墓志銘稿【行書翊正名扶墓志不錄】

銘曰人皆汲汲仰掇俯拾商祿計級脇肩求入君獨徐徐書耕筆鋤我躬則臞我心則腴緼袍後禿藜藿不肉哦詩滿屋金革匏竹瀘川洋洋樅栝其岡勒銘詔藏尙其嗣昌

黃文節公手簡二通【小行艸紙本橫捲】

糟姜銀杏帖

庭堅頓首承惠糟姜銀杏極感逺意雍酥二斤靑州棗一蔀漫將懷向之勤輕凟不罪庭堅頓首

天民知命帖

天民知命大主簿霜寒想八嫂安裕九你四你大新婦普姐師哥四娘五娘六郎四十明兒九娘十娘張九咩兒【原迹咩兒旁注】韓十小韓曽兒湖兒井兒各安樂過江來甚思汝等寂寞且耐煩不須憂路上路上甚安穏但所經州郡多故舊須爲酒食畱連耳家中上下凡事切宜和順三人輪管家事勿廢規矩三學生不要令推病在家依時節送飯及取歸書院常整齪文字勿借出也知命且掉下潑藥艸讀書看經求淸淨之樂爲上大主簿讀漢書必有功矣十月十四日押報諸你子以下各小心照管孩兒門莫作炒切切

余在武昌時得此黃太史帖伏而玩之至再三不忍去余見其衝澹悠深出入平易近代書者其可及哉然公之風不大聲色嚴重崇髙隠然太山巖巖之勢又豈翰墨之所不精者乎兪貞木題【艸書紙本】

涪翁與立之手簡

庭堅頓首辱教審侍奉萬福爲慰承讀書綠陰頗得閒樂甚善善欲爲素兒錄數十篇妙曲作樂尙未就爾所送紙太髙但可書大字若欲小行書須得矮紙乃佳適有賓客奉答艸率庭堅頓首立之承奉足下

此帖不應擕在長安逆旅中亦非貴人席帽金絡馬傳呼入省時所觀程子他日幅巾笻杖渡靑衣江相羊喚魚潭瑞艸橋淸泉翠樾之間與山中人共小巢龍鶴菜飰掃石置風罏煮蒙頂紫茁然後出此卷共讀乃稱爾陸遊

涪翁雜錄冊【舊名山谷志林原文不錄】

右雜錄一冊相傳黃文節公魯直書舊有簽題曰山谷志林昔蘇文忠公有東坡志林蓋雜誌其平時所聞見與凡對客談笑之語此冊則雜抄說苑世說中語初無倫敍豈有防於心而書耶抑自記以備忘耶嘗見東坡亦有雜書古人格言亦無倫次題其後者謂將以爲詩文之用豈非其類耶然不可考矣文節公晚歳沈著髙古此其少年之筆故微有不同耳殷君良貴特以相示輒題其後嘉靖辛丑十月六日文徵明識

黃魯直書諸上座帖【艸書原文不錄】

外錄

書畫舫云黃魯直諸上座帖艸書師懷素頗逼眞卽嚴氏書畫記所載也舊藏李範庵家按寓意編云李少卿嘗爲郎中奉使湖湘道過江西於石亭寺僧處得山谷艸書一卷後有谷眞字跋尾而紙墨如新平生閱黃書頗多此其最矣

山谷自贊並序

余往嵗登山臨水未嘗不諷詠王摩詰輞川別業之篇想見其人如與並世故元丰間作能詩王右轄之句以嘉素寫寄舒城李伯時求作右丞像此時與伯時未相識而伯時所作摩詰偶似不肖但多髯爾今觀秦少章所蓄畫像甚類而痩豈山澤之儒故應臞哉少章因請余自贊贊曰飲不過一瓢食不過一簞田夫亦不攺其樂而夫子不謂之能賢何也顏淵當首出萬物而奉以四海九州而享之若是故曰人不堪其憂若余之於山澤魚在深藻鹿得丰艸伊其野性則然蓋非抱沈陸之屈懷迷邦之寶旣不能詩成無色之畫畫出則無聲之詩又白首而不聞道則奚取於似摩詰爲若乃登山臨水喜見淸揚豈不優孟爲孫叔敖虎賁似蔡中郎者邪

外錄

書史防要云黃庭堅字魯直號山穀道人洪州分寧人官至吏部員外郎工正楷行艸楷法妍媚自成一家艸書尢奇偉嘗自云余極喜顏魯公書時意想爲之筆下似有風气然不逮子瞻逺甚子瞻爲余臨寫魯公十數紙乃如人家子弟𨿽老少不類然皆有祖父風骨又云嘗觀漢時石刻篆韻頗得楷法又云學書三十年初以周越爲師故二十年抖擻俗气不脫晚得蘇才翁子美書觀之乃得古人筆意後又得張長史懷素髙閒墨迹乃窺筆法之妙於道舟中觀長年蕩槳羣丁撥櫂乃覺少進意之所到輒能用筆

黃文節書劉賓客伏波廟詩

經伏波神祠

蒙蒙篁竹下有路上壺頭漢壘麏鼯鬭巒溪霧雨愁懷人敬遺像閱世指東流自負霸王略安知恩澤侯鄕園辭石柱筋力盡炎劉一以功名累翻思馬少遊師洙濟道與予兒婦有瓜葛又嘗分舟濟家弟嗣直因來乞書防予新病癰瘍不可多作勞得墨沈漫書數紙指臂皆乏都不成字若持到淮南見予故舊可示之何如元祐中黃魯直書也建中靖國元年五月乙亥荊州沙尾水漲一丈隄上泥深一尺山谷老人病起須髮盡白張孝祥安國氏觀於南郡衞公堂上信一代奇筆也養正善藏之乾道戊子八月十日

山谷晚年書法大成如此帖毫髮無遺恨矣心手和調筆墨又如人意譬泰豆之禦內得於中外合馬志六轡沃若兩驂如舞鍚鸞肅雍自應武象旣不入馳驅之範亦非詭遇者之所知也範成大至能題於此

楊寅鐘必髙王中敬觀

右黃文節公書劉賓客伏波祠詩雄偉絕倫眞得折釵屋漏之妙公嘗自言紹聖甲戌黃龍山中忽得艸書三昧又云自喜中年字書稍進此詩建中靖國元年五月乙亥荊南沙尾書於時公年五十有七正晚年得意書且題其後云持到淮南示余故舊何如元祐中黃魯直書也按公自評元祐中書云往時王定國嘗道余書不工餘未嘗以服由今日觀之定國之言誠爲不謬蓋用筆不知擒縱故字中無筆耳字中有筆如禪家句中有眼非深解宗趣豈易言哉此書豈所謂字中有筆者耶公元符三年自貶所放還建中靖國元年四月抵荊南崇寧元年始赴太平凡畱荊南十閱月嘗有辭免恩狀云到荊南卽苦癰疽發於背脇毒痛二十餘日今方稍潰而此帖云新病瘍不可多作勞正發湊時也嘉靖十年辛卯冬臘月三日徵明書

黃魯直書大江東去詞【行書原詞不錄】

外錄

書畫舫云黃魯直年譜載元祐丁卯歳行書大江東去詞全仿瘞鶴銘法後附次韻子瞻題郭熙秋山圖詩小楷精緊右帖髙頭長卷頗屬合作惜紙墨不甚稱耳今在韓太史存良家余屢欲購之亦未得本嚴分宜故物也

山谷發願文【大書】

菩薩師子王白淨法爲身勝義空谷中奮迅及哮吼念子明利箭被以慈哀甲忍力不動搖直破魔王軍三昧常娯樂甘露爲美食解脫味爲漿遊戲於三乘安住一切智轉無上法輪我今稱揚稱性實語以身語意籌量觀察如實懺悔我從昔來因癡有愛飲酒食肉增長愛渴入邪見林不得解脫今者對佛發大誓願願從今日盡未來世不復淫欲願從今日盡未來世不復飲酒願從今日盡未來世不復食肉設復淫欲當墮地獄住火坑中經無量劫一切眾生爲淫亂故應受苦報我皆代受設復飲酒當墮地獄飲洋銅汁經無量劫一切眾生爲酒顚倒應受苦報我皆代受設復食肉當墮地獄吞熱鐵丸經無量劫一切眾生爲殺生故應受苦報我皆代受恭惟十身洞徹萬徳莊嚴於剎剎塵塵爲我作證設經歌羅邏身忘失本願惟垂加被開我迷雲稽首如空等一痛切願我以此盡未來際忍可誓願根塵淸淨具足十忍不由他教入一切智隨順如來於無盡眾生界中現作佛事恭惟字上軼此十句

古徳云有願無行其願必虛有行無願其行必孤其能行願相資而有始有卒者惟大士乎宣和甲辰中秋日住智海守一題

頃年見江西士夫出魯直發願文云此蓋先生普照塔前所誓之願也誦之使人心目震駭神觀肅然誠能信受其言堅固其行不二之門當直指矣若其以言語爲佛事以文字爲正性此又不可以不深戒況夫願力也哉宣和甲辰居世英

山谷與佛印遊在黃龍晦堂室中聞桂薌有省故其造詣穏宻迥出流輩而文辭翰墨焜燿一世若不自有今觀親書發願文精誠眞切誓爲眾生代受諸報深入普賢悲智願海非宿具大乘根器孰能爾邪今時士夫不務已學惟訾佛毀教爲事視此寧無愧乎姑蘇無量壽院淨妙上人家世藏寶幾二百載蓋亦願力所持哉前有金章宗痩金禦書籖題首尾明昌七印鈐識讀者當求其深心大願難行能行無徒誇辭翰之美也洪武甲寅春前淨慈懷渭題

涪翁書頭陀贊【大眞書】

梵語頭陀華言抖擻淨一眞心振三毒垢如來親試迦葉稱首聖教推崇哲人遵守衣三食四住處五名曰十二行對治修行十三或八要以三並練磨三境攝化三乘起四歡喜行四聖種以戒爲基止觀相踵大矩崇規鏈金烹鑛號菩薩僧志惟堅勇知足少欲伏我愛根無取無著情絕所存若有贊者同贊世尊續佛慧命開佛正門在昔能仁囑付彌勒守防三寶後五百歳彌勒稱揚此行爲最適當其時應身出世阿蘭若處作眾依歸則先賢軌發薙肩垂白麻劫貝不隨染衣表如玉雪不受塵泥心寂爲禪心淨爲教內外相應方名修道事貴簡嚴理惟幽奧不具信根關莫造祈生兜率天樂非貪菩提燻種慈氏言參其或超越罔假司南十方法界同我伽藍

山谷老人祖瘞鶴之名書寫頭陀之妙句乃至逸其姓字豈大觀初禁天下不得傳蘇黃辭翰故削之以避禍耶然楷法妍媚筆勢縱橫絕勝菊坡待制所藏發願文也時至元壬午陽月晦日濟南張謙受益父題

涪翁此書气魄古雅意度精嚴宛然顏魯公八關齋帖且頭陀贊句句禪理殆非浪說憶當時涪翁必爲髙僧書者敬服敬服鄒立誠謹跋

黃文節公書頭陀贊莊肅典重左顏右柳覽之有垂紳正笏之像非若平時率意之作也此吾鄕吳文定家舊藏後歸一時貴最後乃入上海顧廷尉汝和齋中廷尉之子出以售人將營負郭僕方修頭陀行正當購此惜子母靑蚨蕭瑟不能償十五秦城楚人之弓未知竟入誰手此間世名迹得之者幸毋惜七寶莊嚴耳後學王穉登敬書

詠尊黃室得歌字【有序】

萬曆甲寅春丑獲涪翁正書頭陀贊爲紹興中祕物落筆奇偉丰筋多力每開卷使人形神飛動也維時新居落成因以尊黃署吾室竊恐後世君子不解命名之義故掇拾而成是詩

涪翁遺迹少何幸得頭陀八法堪師表千秋賴切磋尊黃成獨賞禦李足賡歌小築聲名起昭昭永不磨是歳小至日長洲張醜寫於南之棐幾右軍嘗戲爲龍爪書今不復見所可見者僅存京口斷崖中瘞鶴銘而已厥後顏尙書仿之而作宋開府碑筆勢飛動可喜至黃太史始極力追之𨿽姿媚超逸在四五間猶未及顏之暗合孫吳耳余家購藏大字頭陀贊捲蓋屬太史晚年手筆不惟使轉悉出瘞鶴銘且濃纖剛柔一一皆與人意防其合處直接右軍不止得屋漏雨法也濟南張受益檢校特定爲太史寶帖非深知書法宗派者豈能識之哉時甲寅長至後一百五日張醜雨窓展觀重志

外錄

書畫舫雲山谷書法正勝行行勝艸其傳世大字發願文乃公盛年之筆藏於郡城一古寺中明昌七印全並北宋以來諸人跋尾前元趙菊坡故物也其兄蘭坡亦藏山谷正書楞嚴經咒甚妙聞今在越州未獲見余今收得頭陀贊捲楷法精勁筆勢飛揚眞足壓倒二趙藏本𨿽削去題名無損也王元美先輩云蘇長公喜畫枯木拳石山谷愛書禪伯語秦少遊愛寫山句古人風流奇詭若合一轍可想見耳【明昌七印文日內府郡王明昌珍玩明昌禦覽禦府寶繪明昌中祕明昌禦府】

黃涪翁漫郎詩帖

漫郎江南酒隠處古木參天應手栽石坳爲尊酌花鳥自許作鼎調鹽梅平生四海蘇太史酒澆不下胸崔嵬黃州副使坐閒散諫疏無路通銀臺鸚鵡洲前弄明月江妃起舞襪生埃次山醉魂招髣髴步入寒溪金碧堆洗湔痕塵飲遊客笑依武昌江作罍誰知文章照今古野老爭席魚爭隈鄧公勒銘畱刻盡刳剔銀鉤洗緑苔磨琢十年煙雨晦摸索一讀心眼開謫去長沙憂鵬入歸來杞國痛天摧玉堂卻對鄧公直北門喚仗聽風雷山川悠逺莫浪許富貴崢嶸今鼎來萬壑松聲如在耳意不及此友生哀舊詩一時辱蘇公賞音亦何能稱提之意承屢見索不已故漫寫去甚防污此江南紙也可畱齋幾不必刻之西山庭堅頓首

外錄

蘇文瓘云涪翁作字深得提筆回腕法度甚嚴柳誠懸曰心正則筆正故其書評則於左右之體防畫之間旣能精神不病要且遒勁兩全誠爲確論然而畱心至此安得不造其佳處杜子美所謂毫髮無遺恨波瀾獨老成者也昌叔燕邸賢王孫其先徳於交遊最深蓄書帖甚富而又季父徳麟爲東坡之客乃知師友淵源其來有自文瓘請以此軸摹刻諸石庻幾揚奇迹流傳好事者云紹興丙子六月下澣丹陽蘇文瓘題

黃文節苦筍賦【行書紙本】

余酷嗜苦筍諫者至十人戲作苦筍賦其詞曰道苦筍冠冕兩川甘脆愜當小苦而反成味溫潤稹宻多啗而不疾人蓋苦而有味如忠諫之可活國多而不害如舉士而皆得賢是其鐘江山之秀气故能深雨露而避風煙食肴以之開道酒客爲之流涎彼桂【闕】之與夢汞又安得與之同年蜀人曰苦筍不可食食之動痼疾使人萎而瘠予亦未嘗與之下蓋上士不談而諭中士進則若信退則焉下士信耳而不信目其頑不可鐫李太白曰但得醉中趣勿爲醒者傳

黃山谷竭力田園帖【行書紙本】

讀【項氏編號帖內項氏諸印不錄】

云夫七弟得書知侍奉廿五叔母縣君萬福開慰元量諸兄弟中有肯爲眾竭力治田園者乎鰥居亦何能久堪復議昏對否寄示兄弟名字曲折合族圖幾爲完書矣但欲爲其中有才行者立小傳尙未就耳龐老傷寒論無日不在几案間亦時時擇黙識者傳本與之此奇書也頗校正其差誤矣但未下筆作序序成先送成都開大字板也後信可寄矣靳州藏記亦不忘但老來極懶故稽緩如此耳壽安姑東一月中俱不起聞之悲塞二子𨿽有水磑爲生資子顧弟亦能周旋之乎窀穸之事計子顧必能盡力矣叔母不甚覺老否徐氏妹孀居如何調防令不爽耶無期相見千萬爲親自愛十月十一日兄庭堅報云夫七弟

黃山谷花气詩帖【行書紙本】

花气薫人欲破禪心情其實過中年春來詩思何所似八節灘頭上水船

黃涪翁伏承帖

庭堅頓首伏承逺歸道塗之勤未得休息而躬料湯藥至輟寢膳竊惟起居不適幸有安平之候想遂釋然矣時雨沾足春風妍暖想同親家母萬福民有食麥之慶令嗣長官亦得申眉矣亟作此狀候服藥者安問極不周至續亦別通啟左右矣庭堅再拜

黃文節公書董宣傳【行楷書朱絲防紙本】

董宣傳

宣漢武帝洛陽令帝姊湖陽公主蒼頭殺人匿主家及主出以奴驂乘宣驂車數主叱奴下車格殺之主怒訴帝召宣欲捶殺之宣曰願一言而死陛下聖徳中興而縱奴殺人何以治天下乎請自殺卽以頭擊楹帝令小黃門持之使謝主宣不從彊頓之宣以手據地終不俯因叱彊項令出明日賜錢三萬及卒帝使察之布被蓋身妻子對哭堆大麥數斛車一乘而已帝傷之出本傳元祐攺元秋八月望前一日書

黃山谷開堂疏帖

開堂疏

三十年前說灋不消一个莫字如今荊棘塞路皆據見向開門只道平地上休起骨堆不知那个是他平地只道喫粥了洗鉢去不知鉢盂落在那邊不學混絕學語言在根作歸根證據木刻鷂子豈解從禽羊虎皮其柰喫艸故識病之宗近務隨時而丁寜須令向千嵗松下討茯苓逼將上百尺竿頭試腳步直待骸骨迥迥方與眼上安眉圖他放匙把筯自由識个啜羮喫飯底滋味不是鏤明脊骨曷勝末後拳椎法門中如此差殊正見師豈易遭遇昔人所以渉川遊海今者乃在我裏吾鄕得非千載一時事當爲眾竭力袒肩屈膝願唱誠於此防人天挑屑拔丁咸歸命於晦堂和尙師子廣座無畏吼聲時至義同大眾防仰謹疏元丰五年二月日疏

龍黃淸禪師云江東西士大夫知晦堂和尙是眞歸依處本由徳占發之追考其功故欲書此文於捲以便覽者崇寧元年七月壬辰山谷黃庭堅題

黃文節公書梅花賦捲【行書紙本髙九寸長一丈五尺】

層城之宮靈苑之中奇木萬品庻艸千叢光分影雜條繁榦通寒圭變節冬灰徙筩並皆枯悴色落摧風年歸气新搖蕓動塵梅花特早偏能識春或承陽而發金乍雜雪而披銀吐艷四照之林舒榮五衢之路旣玉綴而珠離且冰懸而雹布葉嫩出而未成枝抽心而插故標半落而飛空香隨風而逺度掛靡靡之遊絲雜霏霏之晨霧爭樓上之落粉奪機中之織素乍開花而傍巘或含影而臨池向玉階而結彩拂网戶而低枝七言表柏梁之詠三軍傳魏武之奇於是重閨佳麗貌婉心嫺憐早花之驚節訝春光之追寒裌衣始薄羅袖初單折此芳花舉玆羅袖或插鬢而問人或殘枝而相授恨鬟前之【闕】嫌金鈿之轉舊顧影丹墀弄此嬌姿洞開春牖四卷羅帷春風吹梅畏落盡賤妾爲此斂蛾眉花色持相比恆愁恐失時黃庭堅書

外錄

山谷跋自書卷後云老夫病眼眚不能多作楷而聖子求余正書與兒子作筆法試書此初不能成楷目前已有黒花飛墜矣然學書之法乃不然但觀古人行筆意耳王右軍初學衞夫人小楷不能造微入妙其後見李斯曹喜篆蔡邕八分於是楷法妙天下張長史觀古鐘鼎科斗篆而艸聖不愧右軍父子

又書李致堯乞書卷後云凡書要拙多於巧近世少年作字如新婦子妝梳百種綴終無烈婦態也如此艸字他日天上玉樓中乃可再得耳書意與筆皆非人間軌轍所謂無智人前莫說打你頭破百裂者也書尾小字惟餘與永州醉僧能之若亞棲輩見當羞死元符元年二月己酉夜沐浴罷連飲數杯爲成都李致堯作行艸耳熱眼花忽然龍蛇入筆學書四十年今名所謂鼇山悟道書也書畫舫雲山穀道人作眞行二體用筆過爲頓挫以取妍媚蓋出皇象遺法或謂仿效張友直者非是友直蓋差弱也

米芾

米襄陽書易說【行艸書紙本髙九寸餘長三尺六寸餘凡二紙三十二行】

易曰天數五地數五五位相得而各有合此五行生成之數洪範曰五行生數天肇一於北至陰之所陰極生寒寒生水故曰北耦二曰南陽之所也陽極生熱熱生火東陽中也陽散而生風風生木陰止以收而生燥燥生金金中央也陰陽之所交者也陰陽交而生濕濕生土所以成變化而行神皆不出乎此夫體立而後成性以至稼穡皆五行之性也性定而後辧味皆五行之

味也水物至陰其性流濕故江淮【闕】

於山不若海之下故惟潤下所以指名之也五行聲色臭味而此獨舉味者人之所待以生養者特味爲急故也元符元年春二年夏三年秋遊中天竺訪堂頭禪師紹聖四年同佛印訪禪師師已垂年苦畱心於易芾遂贈其易義並大書讀易堂三字並遺之襄陽米芾元章書

讀易堂【篆書】

予觀米襄陽爲天竺大士書易象數語深得乾造坤化之奧世每以能書稱襄陽而其學識乃如此豈知米公者哉蘇君昌齡請篆讀易堂三字以補其闕用鎭山門遂書於左方鄱陽周伯溫識後二百六十一年當大元至正十五年三月朔旦也米南宮於書無所不讀生承平時以絕倫之資日接賢士大夫緒言餘論故其造詣益深使其僅能字學則當時諸賢豈肯前席也世言王右軍能書而已殊不知其卓識偉見貽書殷深源勸其交讙桓溫使深源從其言則溫不至於跋扈而晉室尙可扶持襄陽豪逸乃肯與佛印同訪中天竺至爲之書讀易堂豈以少林指心單傳固與羲皇周孔元無間耶襄陽論易以及於洪範五行五位五性五味然所謂五行其五味人皆可知獨金曰從革從革作辛辛爲辛辣使以金銀鐵銅百計煮之不能辛也此𨿽細事然子朱子門人固嘗以爲問終不能析其爲何如今已矣恨不能起襄陽於九原而質之吳人李君士明寄迹老子法中而嗜古好學出此卷以求題故粗書襄陽之爲人而非敢及於讀易也洪恕記

檇李項氏所藏米元章眞迹惟山水歌與此卷耳余於五十年前借觀俯仰之間恍如隔世其昌

米南宮書天馬賦【大行楷書】

髙君素收唐畫禦馬感今無此馬故賦

方唐牧之至盛有天骨之超俊勒四十萬之數而隨方以分色焉此馬居其中以爲鎭目星角而電發蹄椀踣以風迅鬐龍顒以孤起耳鳳聳而雙峻翠華建而出步閶闔下而輕噴低羣駑而不嘶橫秋風以獨韻若夫躍溪舒急冒絮徵叛直突則建徳項縶橫馳則世充領斷皆絕材以比徳敢伺蹶以致吝豈肯浪逐苜蓿之堆蓋當下視八坊之駿髙標雄跨而獅子讓獰逸气下衰而照夜矜穏於是風格靡頽色妙才駘八仗不動終日如壞乃得玉爲銜飾繡作鞍儓棗秣粟豢肉脹筋埋若夫其報徳也蓋不如偸盧噬盜策蹇勝柴鑄黃蝸而吐水畫白澤以除災但覺駝垂就節鼠伏防猜妬心𨿽厲馴號斯諧誓俛首以畢世未伏櫪以興懷嗟乎所謂英風頓盡冗仗髙排若不市駿骨致龍媒如此馬者一旦天子巡朔方升喬嶽掃四夷之塵較岐陽之獵則飛黃騕褭躡雲追電何所從而遽來何所從而遽來平海大師後園水丘公慧悟師看書襄陽米芾

海嶽能書又能詩書品超邁入神詩稱意格髙逺傑然自成一家嘗寫詩投許衝元自言不襲古人生平未嘗錄一篇投豪貴遇知己則不辭元丰中至金陵識王介甫過黃州識蘇子瞻皆不執弟子禮其髙譽道如此時論章伯益書如宮女插花嬪嬙對鏡自有一般態度能繼者惟海嶽耳或雲海嶽學羅讓書蓋其少時非得法於讓也此帖詞翰兼美誠佳品也幼澄宜保藏之永樂甲辰秋前五日後學張肯識

淮南老守米南宮筆法今評妙品中翰苑寥寥千古後不知誰復可相同天全有貞題

米海嶽七帖【小楷書】

餘慶源眞相求賢佐裕陵知幾卷箔早戡變叱龍升靜徳羣邪震淸心後世矜大恩知欲報聖孝已逾曾溫厚同光獻剛亷法寶慈擁扶樂推聖照【闕】托【闕】欺南紀歸忠魄東朝足素規仁明存舊幄常似補天時奉議郎充江淮荊浙等路制置發運司管局文字武騎尉賜緋魚袋臣米芾上進

無能帖

芾皇恐頓首再拜上覆芾闒茸無能猥繼淸獻之緒爲貧所廹冒昧宦遊試吏於江陵司計之官甫幸善罷到【闕】侍郎選擬防稽徵防遲次罹罰繼而間關淮壖竊儀眞鹺庾之祿幾年又以內艱而去流離困躓無所告語靜思庸戅乃分之宜自此絕意榮望敢意字民復在畿邑家無縣譜斐然學制寧逃傷錦之譏曠敗必矣此芾之所甚懼也不圖夤緣幸防獲庇所天尙賴餘光下照匿瑕之仁庻免於戾此心日切私意自幸芾皇恐頓首再拜上覆

淮省帖

芾昨淮省札爲昌邑昌化實屬治所玆者瓜時甫及當代卞從政近得書報以二月二十二日滿罷促芾如期芾旦夕躬詣臺墀少伸參謁之恭祗受約束重惟唐山蕞爾之地屬隸京師號爲難治顧芾昏蒙無似豈應在撫字之選帷是仰依盛徳宏量無所不容少寛【下闕】

一介帖

芾皇恐頓首再拜上覆芾一介晚出獲齒士夫之後隆名碩徳竊服舊矣名卑官下無從躐附賓舄瞻拜光儀今幸祗役部封當備使令之末平時慕用願見而不可得者浸浸獲伸矣引頸崇墉不勝欣躍歸誠之至芾皇恐頓首再拜上覆

府判帖

芾咨目皇恐頓首再拜上覆府判中大臺坐卽日孟春之月靑煒向粲恭惟贊貳王畿神明拱相臺候動止萬福芾謹薰沐染翰控問興居伏惟臺察不宣芾咨目皇恐頓首再拜上覆

疎逖帖

芾皇恐頓首再拜上覆芾疎逖下僚不敢進誠申問臺閒仰惟中外泰定福祿滋至芾退惟僭易不任兢灼之情芾皇恐頓首再拜上覆

司籖帖

芾皇恐頓首再拜上覆芾申詗司籖肅嚴右記邇辰不審臺履何似仰惟貳車之賢宻佐守尹正直是與何福不除更祈惠令上體眷隆節宣自厚導迎芾皇恐頓首再拜上覆

米元章小楷世不多見此七帖爲項子長先生家藏前爲大行皇太后挽辭是挽裕陵向後後崩於建中靖國元年後六帖是出宰時與朝貴札挽辭筆法與褚河南哀冊若出一手六札行筆亦遒健但與前迥別或此老中年書也卣齋居士曹函光

外錄

孫覿云米南宮跅不羈之士喜爲崖異卓鷙驚世駭俗之行故其書亦類其人超軼絕塵不踐陳迹每出新意於法度之中而絕出筆墨畦徑之外眞一代之奇迹也紹興天子訪求其書始貴重於天下而元章骨已朽矣壬午嵗十月朔孫覿書

米南宮登海岱樓玩月詞

海岱樓玩月作調寄蝶戀花

千古漣漪淸絕地海岱樓髙下瞰秦淮尾水浸碧天天似水廣寒宮闕人間世藹藹春和生海市鼇戴三山頃刻隨輪至寶月圓時多異气夜光一顆千金貴米南宮九帖【艸書紙本】

五月四日芾啟蒙書爲尉審道味淸適漣陋邦也林君必能言之他至此見未有所止蹄涔不能容吞舟閩士泛海客遊甚眾求門館者常十輩寺院下滿林亦在寺也萊去海出陸有十程已貽書應求儻能具事力至海乃可此一舟至海三日爾海蝗云自山東來在獘邑境未過來爾禦冦所居國不足豈賢者欲去之兆乎呵呵甘貧樂淡乃士常事一動未可知宜審決去就也便中奉狀芾頓首葛君徳忱閣下

葛叔忱家計如何何人經理子弟長成不莫且依邵氏過不邵氏二子弟生事如故不令人念之息老住院隨小師在丹徒安否久不得好矣白沙有何舊人子平所苦何疾得宣城佳郡也然旣以疾辭莫難便拜命不須且辭免也度過山陽或入覓之

元日明窓焚香西北向吾友其水懷可知展文皇大令閱不及他書臨寫數本不成信知者在前气焰懾人也有暇作譜發一笑於事外新嵗勿招口業佳別有何得泗戎東下未已有書至彼俟之

吾友何必【原迹必字去】不【原迹旁注】易艸體想便到古人也蓋其體已近古但少爲蔡君謨腳手耳餘無可道也比稍用意若得大年千文必能頓長愛其有偏側之勢出二王外也又無索靖眞迹看其下筆處月儀不能佳恐他人爲之只唐人爾無晉人古气

艸書若不入晉人格【闕】徒成下品張顚俗子變亂古法驚諸凡夫自有識者懷素少加平淡稍到天成而時代壓之不能髙古髙閒而下但可懸之酒肆光尢可憎惡也

中秋登海岱樓作

目窮淮海兩如銀萬道虹光育蚌珍天上若無修月戶桂枝撐損向西輪

三四次寫間有一兩字好信書亦一難事

日窮淮海兩如銀萬道虹光育蚌珍天上若無修月戶桂枝撐損向東輪

梅惇奉議部授漣水何處人非子中甥乎告詳問以告中間紛紛了無事蓋子中不畱遂皆痿防昭代有此老不能與人爭得若在杞時又須廝論也芾頓首

人聞之有保老友者否

岱

雨三日未解海岱只尺不能到焚香而已日短不能晝眠又少人往還惘惘足下比何所樂

右艸書九帖先臣芾眞迹臣米友仁鑑定恭跋洪武庚申中秋後六日鄱陽蔣惠敬觀於寶古齋範至能說米書初自沈傳師來後入大令之室此九帖當時已入祕苑後有小米跋今在黃令君家前後完具尙昔之粘綴也其後一帖評唐人始言艸法必應從晉此固通論殆亦其實錄耶麝煤鼠尾燻染終嵗所成若此今之學者亦知之乎治癸亥吳郡祝允明跋

海嶽翁此卷嘗入紹興祕府後有其子元暉題識蓋海嶽平生得意書也其中有登海岱樓詩一首下小字注云三四次寫間有一兩字好信書亦一難事夫海嶽書可謂入晉人之室而其自言乃爾後之作字者當何如耶甲戌九月廿三日觀於崔靜伯氏敬題虎丘山人都穆

此卷刻於文氏停雲館文太史鑑定所謂眾尢之尢也昔從石本想見眞迹今如葉公好龍眞龍下室矣乙酉九月晦董其昌觀於西湖舫齋

外錄

瑚网云卷首有機暇淸賞印紹興印內府書印鈐縫有琳印黃琳私印向子固印捲尾有紹興府印建炎浙東安撫使之印建炎兩浙東路都總管司之印建炎重鉤越州管內觀察使印

書畫舫云艸書九帖筆法與海嶽諸帖小異有天眞爛漫之趣舊爲水村陸太宰所藏李西涯跋極稱許之

米襄陽行艸四段【前有修內司鈐縫半印】

余始與公故爲僚友僕與叔晦爲代雅以文藝同好甚相得於其別也故以祕玩贈之題以示兩姓之子孫異日相值者襄陽米黻元章記

叔晦之子道奴徳奴慶奴

僕之子鼇兒洞陽三雄

李太史收晉賢十四帖武帝王戎書若篆籀謝安格在子敬上眞宜批帖尾也

余收張季明帖云秋深不審气力復何如也眞行相間長史在世間第一帖也其次賀八帖余非合書

倒念揭諦咒

呵婆莎提菩諦揭僧羅般諦揭羅般諦偈諦揭早起志心念數十徧

外錄

瑚网云右米帖自都敬跋後爲吾鄕項少溪公所藏至崇禎己巳二月歸於盛念修今年辛未季春復逸出因得錄此四段館刻中所不載也

米海嶽二帖

長者帖

黻頓首再拜後進邂逅長者於此數厠坐末款聞議論下情慰忭慰忭屬以登舟卽徑出關以避交遊出餞遂莫皇祗造舟次甚爲瞻慕曷勝下情謹附使奉啟不宣黻頓首再拜知府大夫丈棨下

明公帖

黻再拜明公懿徳茂履士所推慕武城未究逺業佇聞褒嘉共要別馳賀也子中書至面投黻再拜

右米南宮長者明公二帖剛健端莊之中而有婀娜流麗之態蘇文忠公謂其超邁入神評語不虛後帖逺字宛然金錯刀法但知府大夫不知爲誰府字闕疑有所爲耳吳郡錢逵題

米海嶽呈諸友詩翰【詩見苕溪詩話】

米南宮詩翰【李西涯篆引首】

米黻文奉勅題

右呈諸友等詩先臣芾眞迹臣米友仁鑑定恭跋右米元章詩翰有紹興及睿思殿圖印其子友仁題其後稱先臣芾蓋君前臣名之義也元章書極精妙而友仁亦有家法父子並美自羲獻以後亦鮮聞之書法眞贗每相混淆如米氏者江南僞本不知其幾此卷妙處望而可知太宰水村陸先生檢諸故篋重加裝飾物之顯晦故自有數哉先生方操黜陟之柄振幽起滯天下之士賴以不汨沒於世者多矣識者幸毋以一事觀之正徳丙子二月十二日長沙李東陽題

米南宮紫金研帖【行書紙本右角下有大官印闕半止存司印二字】

蘇子瞻擕吾紫金研去囑其子入棺吾今得之不以斂傳世之物豈可與淸淨圓明本來妙覺眞常之性同去住哉

米襄陽鄕石帖【行書紙本】

新得紫金右軍鄕石力疾書數日也吾不來果不復來用此石矣元章

米南宮山林堂詩

洗竹延淸景培松衛嵗芳好峯多漾翠嘉卉襲人香犀玉開書札龍蛇起混茫微風北窓臥眞可傲羲皇米海嶽經宿帖

芾頓首啟經宿尊候衝勝山試納文府且看芭山暫給一視其背卽定交也少頃勿復言芾頓首彥和國士本欲來日送月明遂今夕送耳

米南宮中嶽詩卷

拜中嶽命作芾

雲水心常結風塵面久盧重尋釣鰲客初入選仙圖鼠雀眞官耗龍虵與眾俱卻懷閒祿厚不敢著潛夫常貧須漫仕閒祿是身榮不托先生第終成俗吏名重緘議法口靜洗看山睛夷惠中何有圖書老此生宋室名書輒稱蘇黃米蔡余無論焉然米南宮多爲行艸原其書皆從眞楷來故落筆不茍而畫所至深有意態非若今人不識歐虞徑造顚素爲無本之學也此卷眞迹徐君臣寛當珍愛之徐有貞識

右米南宮所書二詩遺於陳太修家輒爲奴子竊出賣於王參軍處事覺追取得之餘最好米氏翰墨將古銅缾易之舍所愛而逐所愛是放一拈一者也魏應龍書

米海嶽湘西詩帖【中書舍人署題南宮遺翰】

湘西衣冷榻畱云此日還如入夢魂六月薜蘿嗟我欲一生林壑與誰論吳王舊賞今何在惠可餘光宛若存對榻東堂淸話歇長風快雨洗松門米黻

逸少嘗自書表上晉穆帝專精任意帝索紙色類長短闊狹與王表相似令張翼寫效一毫不異乃題後答之逸少初不覺後更詳視乃嘆曰小人亂眞耳宋米禮部作字有晉唐風流自言學書貴弄翰把筆輕自然心手虛振迅天眞出於意外也其次要得筆意謂骨筋皮肉脂澤風神皆欲具全今觀此帖使毫行墨渾然天成𨿽不元章吾知其元章矣叔成其寶之元統甲戌六月上澣片玉山人顧厚書

歐陽詢初見索靖所書碑唾之復見悟其妙臥其下者十日閻立本嘗至荊州視僧繇畫忽之次見略許三見坐臥畱宿其下者十日書畫之妙以詢立本之眞識尙未能造次窺況下幾等能辧之乎米禮部書法逺紹王右軍擅名一代當時寸紙數字人爭售之以爲珍玩此帖宜寶也然舉世豈乏歐陽率更莫我知也元統二年六月望日廬陵李簡士廉父書

自天粟晝零之後灑染翰墨代不乏人必其不蹈故常始可以永其傳襄陽米禮部生平無他嗜好獨遊神心畫始學顏書已而厭其俗聞有李邕法又惡之遂學沈傳師自後數攺遂成名家麻紙十萬散失多矣欲知八法之妙者請於是觀焉淳熈丙申暮冬申呂企中書

向晚得奇觀案有翰墨陳展開卽可辧骨格出風塵尋常勢敧側此幅殊不倫字止五十六端人似垂紳復如旗整整又若車轔轔書家有定論俗士長相眞不見蘇子語超妙還入神公昔家京口海嶽近爲鄰墨迹𨿽散落至寶終難湮如彼荊山玉旁逹見孚尹驚看忽入手幸合歸鄕人嵗久恐朽獘摹勒須堅瑉銘文配瘞鶴終古焦山垠充道得此見示爲題此於後聊以代跋語耳吳寛惆悵江東起暮云騷人疑有未招魂神從海嶽眞能降名與蘇黃得並論千嵗鶴歸林未冷百金馬死骨猶存因君話取書家事始信鐘王別有門東陽

雪裏淸光水裏云分明詩筆舊精魂可應絕技能兼美解使名家得擅論秦刻漢碑隨世攺馬圖畫與天存不須更說鐘王事此道誰參眾妙門臺人謝鐸次韻

南宮此帖端勁莊重迥異常書前跋已詳自吳文定公三閣老詩辭嚴意宻三公同侍孝廟燮理之暇倡和優遊爲介軒靳閣老所題當時文物之盛猗歟休哉元汴

米襄陽都梁十景詩迹【十景在泗州】

京洛風塵千里還船頭出汴翠屏間莫論衡霍撞星斗且是東南第一山第一山懷古

峯髙聳接雲樓撞月鐘聲吼鐵牛一百八聲俱聽徹夜行猶自不知休山寺晚鐘

塔邊云影任髙低閒逐淸風自在飛四海望遙人久渴不成霖雨又空歸五塔寺歸云

西山月落楚天低不放紅塵翠微鶴唳一聲松露滴水晶寒濕道人衣瑞巖庵淸曉

鐵笛誰吹一曲哀淸風約我上層臺悠揚正到堪聽處怕惹閒愁卻下來淸風山聞笛

山徑重重鎖綠苔松花曽見幾番開羣仙費盡招呼力那得休官一个來八仙臺招隠

風輕雲淡午天春花外遊人載酒樽不是山屏遮隔斷牧童錯指是孤村杏花園春晝

半山亭下老苔錢鑿破玻瓈引碧泉一片玉蟾畱不住夜深飛入鏡中天玻瓈泉浸月

自是韶光不耐秋水光山色一時休細將瓦礫分明看片片飛來落葉愁防景亭陳迹

怪石累累玉作堆登臨晚景更徘徊夕陽無限堪停好莫到奇山空自回寶積山落照襄陽米芾題並書米漫仕苕溪詩卷

將之苕溪戲作呈諸友襄陽漫仕黻

松竹畱因夏溪山去爲秋久賡白雪詠更度采菱謳縷玉鱸堆案圑金菊滿洲水宮無限景載與謝公遊半嵗依修竹三時看好花懶傾惠泉酒盡壑源茶主席多同好羣峯伴不嘩朝來還蠧簡便起故巢嗟余居半嵗諸公載酒不輟而余以疾每約置膳淸話而已後借書劉李周三姓

好懶難辭友知窮豈念通貧非理生拙病覺養心功小圃能畱客靑防不厭鴻秋帆尋賀老載酒過江東仕倦成流落遊頻慣轉蓬熱來隨意住涼至逐緣東入境親疎集他鄕彼此同暖衣兼食飽但覺愧梁鴻旅食緣交駐浮家爲興來句畱荊水話襟向卞峯開過剡如尋戴遊梁意賦枚漁歌堪話處又有魯公陪宻友從春拆紅微過夏榮圑枝殊自得顧我若含情漫有蘭隨色寧無石對聲卻憐皎皎月依舊滿船行元祐戊辰八月八日作

米友仁鑑定眞迹

米襄陽呈陳建州詩卷

七年烏帽抗黃塵晝錦歸來世又新若過武夷山下看人間不大敝精神

【闕】頭何慕久京華靜洗黃塵眼界花萬寶精神在風月好詩追取不須賒數惡詩呈上陳建州覺民

陳詩首唱云汨汨塵埃閱嵗華靑山相見認空花淸淮風月元無價慿仗詩翁爲我賒又一篇雲長淮千古自流東六月城頭日日風天際玉潢無少處夜山圖在月明中絕唱也爲之刻而不復和

米南宮書杜少陵畫山水歌並絕句【艸書紙本】

十日畫一水五日畫一石能事不受相促逼王宰始肯畱眞迹壯哉昆侖方壺圖掛君髙堂之素壁巴陵洞庭日本東赤岸水與銀河通中有雲气隨飛龍舟人漁子入浦漵山木盡亞洪濤風尢工逺勢古莫比咫尺應須論萬里焉得並州快剪刀剪取吳淞半江水

謝安舟楫風還起梁苑池臺雪欲飛杳杳東山擕漢妓泠泠修竹待王歸

米海嶽風度髙朗神情舒暢故下筆便與人不同或言其書自沈傳師來晚學李北海嘗觀名言書史則其於古人書未嘗不學然每以不及古人爲言或曰眞者在前气焰爍人或曰若見眞迹慚惶殺人惟其不自滿假所以書入能品今觀此卷出入顏平原無一筆北海則此老胸中磈磊未易窺測也卷中書畫山水歌後絕句一首寄漢中王皆子美詩想隨所記憶而書者內有禦府瓢印及羣玉中祕等印曽入金章宗賞鑑後有趙魏公印曽入松雪齋在本朝則袁忠徹家物也今歸谿陽史君史君好古博雅誠得所矣其永寶之嘉靖甲午十月十日長洲文彭敬跋

外錄

書畫舫云米老行書杜甫題王宰畫山水歌等帖筆勢飄逸大饒姿態識者評此本極得晉宋風致不亞停雲館刻艸書九帖也

米南宮峴山詩迹【詩又見元章諸體詩卷略有異同後有文彭跋見題山水歌不錄】

皎皎中天月團團徑千里震澤乃一水所占已過二娑羅卽峴山謬云形大地地惟東吳偏山水古佳麗中有皎皎人瓊衣玉爲餌位維列仙掌學與千年對幽操久獨處迢迢願招類颸帶【闕】

歘逐云檣至朝隮輿馭飈暮返秋光袂云盲有風驅蟾餮有刀利亭亭太陰宮無乃瞻星气興深夷險一理洞軒裳僞【闕】坦坦忘懷易浩浩將我行蠢蠢須公起右和林公峴山之作鹿門居士米芾

老米詞迹

風鑪煮茶霜刀剖瓜暗香透窓紗是池中藕花髙梳髻鴉濃妝臉霞玉尖彈動琵琶問香醪飲麼米黻南宮自謂其書爲刷書當是言其運筆之迅勁耳而人多以偏敧槎牙間求之如堊帚之掃壁老顚有知寧無撫幾絕叫耶此幅斫筆如鐵而秀媚之气奕奕行間風華類得大令之神是南宮得意時筆也公詩有云棐幾延毛子明窓館墨卿功名皆一戲未覺負生平觀此書如親見其寂寥所慕矣寶林顧起元

米南宮千文【小楷書原文不錄】

外錄

襄陽志林云元祐二年正月十七日詔米芾以黃庭小楷作小字千文

米禮部臨智永眞艸千文【原文不錄】

外錄

書畫舫云嶽珂英光堂帖有米元章臨智永眞艸千文與原本不同乃知古人臨帖不論形似也珂跋其後云摹臨兩法不同摹帖如梓人作室梁櫨榱桷𨿽具準繩而締構旣成气象自有工拙臨帖如雙鵠並翔靑天浮雲浩蕩萬里各隨所至而息寶晉蓋進乎此者也爲之贊曰永之法妍以婉芾之體峭以健馬牛其風神合志通彼妍我峭惟妙惟肖故曰袒裼不浼夜戶不啟善學柳下惠莫如魯男子

米海嶽醉艸

下淨名

萬籟寒深響羣山雨半開遲遲暮鐘裏且喚竹輿來

不集南山

山翁茗艼葛疆隨庭下靑春鸞雀飛幕府慣爲方外客風前懶易道家衣襄陽米芾醉書

光堯皇帝翰墨志云米芾得能書之名似無負於海內六朝翰墨副在筆端故沈著痛快如乘駿馬進退裕如不煩鞭勒無不當人意然喜效其法者不過得外貎髙視闊步气韻軒昻殊未究其中本六朝妙處醖釀風骨自然超逸也今觀二詩醉中之趣天然一種風味似不食煙火人也骨裏帶神仙者耶時景定攺元春良日安雅堂書

米老臨黃庭經卷【原文不錄】

外錄

書畫舫云朱性甫藏米老臨黃庭經一卷後歸石田翁相傳黃庭爲晉人書非右軍之筆當時寫以換鵝者乃道徳五千文也不知李白何據以爲黃庭耶

米南宮跋殷令名帖【全文見陸東之帖內】

米元章臨顏魯公爭坐位帖【全文見魯公集】

坐位帖眞迹在京兆安氏嘗刻以傳世吳中復守永興謂安氏石未盡筆法因再摹刻二本予家咸有之安氏子孫分析坐位帖乃爲二此帖至僕射指下平分爲兩以石刻較之正居其半蘇公見安師文時帖尙全嘗手搨數十本書遂大進予得坡公搨本於東平王繼學無毫髮失眞旁有眉陽蘇氏及趙郡蘇軾印米襄陽少年嘗臨之邵伯溫亦云安氏析後不復見全本此卷筆法絕類米老往見乞米帖於子昻子昻以重貲得之心有疑而不敢言今得此帖紙色行墨絕相類遂定爲米老所臨無疑至治二年秋桷記

予歸眞後蘇本付瓘米本付瑾以免安氏兄弟之誚淸容老人識

米海嶽自序於古名家書學之幾徧故其臨摹之際往往逼眞此顏魯公坐位帖元袁文淸公定爲海嶽所臨者夫魯公平日運筆圓活淸潤能兼古人之長米則猛厲奇偉終墮一偏之失以孔門方之其气象眞有回路二子之別故此書則如旣見孔子後欲效陋巷自樂而行三軍當一隊之故態時復一發於詞气間也長洲吳寛識

外錄

書畫舫云馬主事抑之藏米臨顏魯公爭坐位帖全本上有賈似道印元時入袁文淸公家袁公前後凡再跋云

米南宮書宗室崇公孝恭墓志銘捲

宋宗室持節隨州諸軍事隨州刺史充隨州管內觀察使上柱國天水郡開國公食邑六千一百戶食實封一千四百戶贈開府儀同三司追封崇國公再贈司空諡孝恭墓志銘

翰林學士朝奉大夫知制誥兼侍講實錄修撰云騎尉賜紫金魚袋臣鄭居中撰

承議郎權知淮陽軍管句學事兼管內勸農事飛騎尉賜緋魚袋借紫臣米芾書並題蓋

公諱世恬字靜之太祖皇帝之元孫曽祖燕懿王徳昭祖彰化軍節度使舒國公惟忠父宣州觀察使宣城侯從謹嫡母髙平郡夫人薛氏庶母永嘉郡太君李氏公以慶曆三年六月生七年賜名授太子右內率府副率皇祐二年明堂恩攺右監門率府率稍遷右千牛衞將軍英祖神考哲廟嗣登天極累遷右金吾衛大將軍康州防禦使又攺遷貴州防禦使上踐阼遷隨州管內觀察使崇寧元年五月十一日以疾終於睦親第享年六十詔贈開府儀同三司追封崇國公仍賜以黝纁贈玉又勅以一品鹵簿殯於城北佛捨遣太常博士吳矜軷祭於國門諡孝恭繼以子令窹郊恩贈司空公恭儉孝慈出於天資始宣城侯薨才七嵗哀泣摧毀若成人及長事髙平夫人昏定晨省未嘗少懈夫人尢愛之髙平歿殯於佛寺公伯仲願廬墓以終其防宗正拘文不許公乃命子侄訴於庭神宗爲之嘆息褒美詔從之宗室廬墓自公始也旣冠銳意經史研精理致日夜與伯仲講習求古人學問手錄訓釋溢於幾席宮教王慥善否臧人物一見公灑然異之乃以公進士業上焉將召試公謂所厚善曰學以爲己豈忍與吾家人角一日之長而徼幸爵祿哉終不就舉旣失怙恃事兄嫂如父母宗子間指以爲法永嘉棄養哀號擗踴水漿不入口者累日出殯普照寺廬次才數楹公苫塊其間足不逾閾人以爲難伯仲俱亡公長其族屬內外幾百口雍睦上下閨閫肅然𨿽見孫妷必具衣冠拊循訓飭動合禮則其有防葬婚姻力不給者必捐資厚遣於人了無徳色嵗時祭享列子孫拜跪庭下至有跛倚者公曽不知倦永嘉葬卜地神岡距京城幾半驛四時薦獻必躬親之晚嵗以疾筋力不彊視世事一不畱意獨嗜書史以教子孫欲人自表見於世故所延納皆當時知名士而一門之內舉進士者幾十人其子令晙嘗試藝中髙等問學該博孝友純篤掌教官交薦於朝崇寧溫詔且以宗子久失教養爲念以其事付宰臣俾之講議於是宮邸大辟黌宇仿太學三捨法教養宗子令晙首率子侄執經就列月書季考以行藝升內捨者一嵗凡三人令戅子泰舉進士中第子鈜赴試京東轉運司以魁薦復試南廟擢第一聨名奏籍者一子三孫集英唱第令晙以環衛入侍稱謝殿陛再三人頗榮之令洧自內殿承制詣登聞乞試遂中程易文階其他試吏亦各有聞皆公教督有素也每病少間則奉朝請無虛日𨿽霾風暴雨未始或渝人爲言公方病瘳未宜勤四體公曰宗子享厚祿且無吏責茍無病辭不能勉彊趨朝縱於法寛假獨不愧於心乎間命諸子取前代史抗聲誦之傾耳而聽一字輒誤則詰証之已則戒之曰古人之言不妄可不審諦耶凡親舊踵門𨿽病應接略無倦容聞賓客語及經籍必命子孫錄之至如薦紳先生嘉言竑識往往識於屏幛間朝夕載閱諷誦不忘公之好賢樂善皆此類也世或賣婚取貲習久成俗公獨愼擇望族間得善士其所奉養甚薄至於供祭祀接賓客卹孤獨則倒廩傾笥不吝所有惟恐不滿人意公𨿽嚴而恕𨿽寛而栗儼然莊重人自畏愛娶邢氏封太寧郡君贈和義郡太君故太師昺之孫女也先公六年而亡男十八人長令幼太子右內率府副率次令萃贈定州觀察使令致贈左屯衛大將軍令右內率府副率皆亡令晙右監門衛大將軍康州刺史令窹內殿承制令俌內殿崇班令緄令注故右侍禁先亡令戣東頭供奉官令洧宣徳郎令防西頭供奉官令戅宣義郎簽書安國軍節度判官防公事令名右侍禁令莇右班殿直女十八人供備庫副使鄭僅朝奉郎知開州軍州事郭伯山左侍禁馬能夫東頭供奉官宋昻承務郎範良右班殿直張汝明三班奉職馬公彥通仕郎田有成右侍禁張汝能右班殿直閣門祗候鄭繹三班奉職焦天任皆公壻也一在室孫男二十人子鈜宣義郎子泰將仕郎宻州司戶參軍子鑑亡子訪子巽子履並殿直子彀子瀾子殳子笈子友並奉職余未仕孫女二十二人長適東頭供奉官劉絢次適右侍禁陳元發次三班奉職張由庚次三班奉職盛鏜次三班奉職王蘋次承務郎開公南次將仕郎張章余未行曽孫男三人曽孫女四人皆幼以大觀元年三月廿九日葬於河南府永安縣銘曰赫赫崇公藝祖之裔能嗜於學於焉養智恭儉孝慈好賢樂施教督孫子而業於藝比比登科以儒顯世人有一善亦足名家公兼有之徳則無瑕銘以示後實而非誇

故事宗室墓志例屬翰苑撰述嘗觀歐陽公王華陽李淇水王臨川所撰殆得玉牒之五六而其蕃衍盛大一一皆然今觀崇公墓志多有可書故鄭太宰所作得盡制作之美噫京城括索盡籍以行獨太祖諸孫號爲疏逺渡江勃興皆得奉朝請人事之不可料襄陽此卷龍跳虎臥不盡贊述太宰此文亦稱合作惜與王將明蔡元長同傳訖蔽其名可爲嘆息泰定四年四月庚辰史官袁桷書米南宮喜懸筆書故小楷往往敧側然筆力遒健意度蕭散宜爲一代書法之冠也泰定四年秋分日鄧文原識

宋宗室崇國公墓志銘翰林學士鄭居中撰知淮陽軍米芾書今題曰元章眞迹者世知寶愛其書而已夫以公冑裔之貴爵秩之尊子孫又眾多且光顯若是而今無稱焉獨賴此書爲好事者所存傳而不廢故其官閥世緒猶可考見嗚呼士君子所恃以不朽者書云乎哉泰定四年十一月八日金華黃溍識

寶晉書法出蘭亭觀其轉折方圓則可見矣此崇國志銘要以相馬法求之東陽柳貫書

古之銘其先世功徳撰文書丹必求諸大手筆者蓋因其文與書之傳而吾先世之功徳與之俱傳也宋宗室崇國公墓志銘當世代革易之餘而爲人所寶愛者米南宮之書也崇國公遂同不朽矣後世乃不求必傳之文與書止慕其人官爵之崇以爲可榮其先世豈知古人之意哉至正二十六年四月辛未豫章掲汯書

鄭華原宋書不滿其人文集亦無傳此篇則因米老之書而傳焉考之袁淸容跋此去今才百年當時行世有宋文人四大家今王禹玉集存祕府李淸臣僅見數篇荊舒文止太學有版惟廬陵文忠公六一先生天上人間有刻兩本噫文章者豈必工而後傳歟抑必因其人之賢而後可以久傳也蓋嘗與欽謨論及之題於卷末吳郡葉盛

米南宮此卷元袁淸容而下五人有跋皆不著所藏主名今則在廣省參政劉公家公博學好古宜此卷之歸之也吳寛題

海嶽翁閱書帖【行艸書】

芾皇恐皇恐芾旣稍出門仞意無外卻尙恐異日因見所知而有隱情不告者將遂得罪左右故有露布仰浼臺聽芾平生喜書畫老親見聽直有不足至親授以首飾使購之常曰吾姙汝夢雙角人手擕一軸物自空下故芾每得一書初任客觀亦置於飯幾亦升車手執之旣窮其趣則以良日以紙鋪加書淨幾上復用紙覆自紙間以皂莢灰水浸良久按覆紙洗之上紙爛卽團以拂書塵垢一去然後覆書除背紙去手澤有不可儉者則又加團洗潔白而後止親用乳香作糊於百幅紙中心取剪四邊多近手有垢者而加背焉背訖卽覆以紙加糊置一室中或綾錦皆洗防安訖亦洗加跋紙取跋紙加背紙工畢入一奩中非明窓淨幾與見知客未嘗發每一發之文犀瑩玖紫墨錦綺粲然溢目印以米姓祕玩書印文其所謂書者皆非前所閱可比也亦非今好事者所多有也余每示人者印以米姓淸玩之印文以待暴不可告以情之客祕玩者實客以手指衣袖印摘之偶一及之必洗書如初紙素不可數洗必欲戲一觸之是毀書也樞宻唐功志東欲觀而以情告見許遂敢出閱書之法洗二案相比芾以紙繅鋪訖濯手親取書於奩中鋪展以示客客拱而凴幾坐從容細閱芾趨走於前客云展芾展客云捲芾捲客據案甚尊芾執事趨走甚卑捨佚執卑者止求不以手或衣振拂之耳老母訓之不能攺朋友誨之不能悛子弟諫之不能從惟蘇遐舉曰君異日當以此忤要官芾念要官可忤不可攺心行年五十老倦則輸之禦府必在不已品公亦能屈意而一觀乎或於公齋或過敝齋得進退如禮𨿽同子弟雜觀可也倘公不欲屑屑狥一蒙鄙固陋之人則亦非敢曲煩臺視而異日亦不敢受不告之罪芾皇恐載拜大夫丈節下

外錄

東坡志林云吾嘗疑米元章用筆妙一時而所藏書眞僞相半元祐四年六月十二日與張致平同過元章致平謂吾嘗見公親發鎖兩手捉書去人丈餘近輒掣去手元章笑遂出二王長史懷素輩十許帖子然後知平時所出皆茍以適眾目而已

米老三吳詩帖【行書紙本】

黻謹以鄙詩送提舉通直使江西襄陽米黻上

三吳有丈夫气欲吞海水開口論世事借箸對天子瑞節髙如松一歳幾繁使秋水浮湘月罇酒屢覯止言別不可攀寥虛看云駛

米海嶽多景樓詩帖【行書紙本小字自注】

秋暑憩多景樓

縱目天容曠披襟海共開山光隨眥到云影度江來世界漸雙足【惟未入閩】生涯付一杯橫風多景夢應似穆王臺米南宮眼目帖【艸書紙本】

十一月廿五日芾頓首啟辱教天下第一者恐失了眼目但怵以相知難卻耳區區思仰不盡言同官行奉數字艸艸芾頓首伯老臺坐

米海嶽陳攬帖【行書紙本】

昨日陳攬戢戢之勝鹿得鹿宜俟之已約束後生同人莫不用煩他人也軫之只女平生十官如到部未緣面見欲罄伸區區也芾頓首再拜

米漫仕太簡帖【行書小紙本】

蘇太簡參政家物多著邳公之後四代相印或用翰林學士院印芾記

米禮部砂步詩帖【行艸書紙本】

砂步

砂步漫皆合松門若掩桴悠悠搖艇子眞似剡溪圖

又

已有扁舟興曽看過剡圖翻思名手盡誰復費工夫老米眞帖【行書紙本】

眞一斤少將微意欲置些果實去又一兵陸行難將都門有幹示下是胡西輔所送芾皇恐頓首虞老可喜必相從歡

米元章諸體詩卷【行書織成烏防絹本髙八寸長八尺有禦府鈐印李西厓印項子京吳廷等印】

增城嗜書又好米南宮書余在長安得蜀素摹本嘗與增城言米書無第二但恨眞迹不可得耳凡二十餘年竟爲增城有亦是聚於所好今方置棐幾日夕臨池米公且有衛夫人之泣余亦不勝其妬也董其昌題【書宋箋引首】

擬古

靑松勁挺姿淩霄恥屈盤種種出枝葉牽連上松端秋光起絳煙旖旎云錦殷不羞不自立舒光射丸丸栢見吐子效鶴疑縮頸還靑松本無華安得保嵗寒

鶴年壽齊羽介所托殊種種是靈物相得忘形軀鶴有衝霄心厭曳尾居以竹兩附【闕】相將上云衢報汝愼勿語一語墮泥塗

吳江垂虹亭作

斷雲一片洞庭帆玉破鱸魚金破柑好作新詩寄桑薴垂虹秋色滿東南

泛泛五湖霜气淸漫漫不辧水天形何須織女支機石且戲嫦娥稱客星【時爲湖州之行】

入境寄集賢林舍人

揚帆載月逺相過佳气蔥蔥聽誦歌路不拾遺知政肅野多滯穗是時和天分秋暑資吟興晴獻溪山入醉哦便捉蟾蜍共研墨防牋書盡剪江波

重九防郡樓

山淸气爽九秋天黃菊紅茱滿泛船千里結言寧有後羣賢畢至猥居前杜郎閒客今焉是謝守風流古所傳獨把秋英緣底事老來情味向詩偏

和林公峴山之作

皎皎中天月團團徑千里震澤乃一水所占已過二娑羅卽峴山謬云形大地地惟東吳偏山水古佳麗中有皎皎人瓊衣玉爲餌位𨿽列仙長學與千年對幽操久獨處迢迢願招類金颸帯秋威歘逐云檣至朝隮輿馭飈暮返光浮袂云盲有風駈蟾餮有刀利亭亭太陰宮無乃瞻星气興深夷險一理洞軒裳僞紛紛誇俗勞坦坦忘懷易浩浩我將行蠢蠢須公起

送王渙之彥舟

集英春殿鳴稍歇神武天臨光下徹鴻臚初唱第一聲白面王郎年十八神武樂育天下造不使敲枰使傳道衣錦東南第一州棘壁湖山兩淸照襄陽野老漁竿客不愛紛華愛泉石相逢不約約無逆輿握古書同岸幘淫朋嬖黨初相慕濯髮灑心求易慮翩翩遼鶴雲中侶土苴尫鴟那一顧邇來器業何深至湛湛具區無底沚可憐一終不易枉駕殷勤尋漫仕漫仕平生四方走多與英才並肩肘少有俳辭能罵老學鴟夷漫存口一官聊具三徑資取捨殊途莫逥首元祐戊辰九月廿三日溪堂米黻記【行書】

慶曆甲申嵗東川造蜀素一卷藏余家者二十年今旣裝褫將屬諸善書題其首熈寧元年戊申三月丙子吳郡邵希子中

熈寧八年四月十四日與東海徐道淵成都閭邱公顯同赴子中邵氏東園之招觀此數徧晉陵胡完夫題

米元章此卷如獅子捉象以全力赴之當爲生平合作余先得摹本刻之鴻堂帖甲辰五月新都吳太學擕眞迹至西湖遂以諸名迹易之時徐茂吳方詣吳觀書畫知予得此卷嘆曰已探驪龍珠餘皆長物矣吳太學書畫船爲之減色然復自寛曰米家書得所歸太學名廷尙有右軍官奴帖眞本董其昌題

萬曆乙卯長至日海昌陳瓛觀

曽孫陳燾珍玩

襄陽公在當代愛積晉唐法書種種必自臨搨務求逼眞時以眞迹混出惑人目或被人指擿相與發笑然亦自試其藝之精抑試人之知如此所以名書於宋與蔡蘇黃爲四大家後之人惡敢議其劣亦不容諛其優矣汪君宗道持其所書雜詩織行綾捲索題佛頭上豈可作罪過但以蘇長公論其淸雄絕俗之文超妙入神之字今於此卷見之因掇以塞其請云正徳攺元八月下浣後學沈周

南宮帖予見數本每見未嘗無所得此藏汪宗道家尢爲精粹余作有意學米安得常對面也臨別漫志於尾唐宋書苑大家不過數輩宗道皆能致之歐陽公謂物長聚於所好信哉祝允明書嘉靖丁巳十月長洲文徵明觀

蜀素一卷乃慶曆四年甲申東川所造東園邵子中藏於家廿餘年至熈寧元年戊申裝褫成捲先記其尾虛其首以將屬諸善書者慶曆至熈寧二十餘年矣至熈寧八年乙卯胡完夫徐道淵閭邱公顯觀於子中家展轉數徧亦題其尾尙其素也至元祐三年戊辰始爲米溪堂書熈寧至元祐又幾二十餘年矣子中完夫諸公愛其素如此不知諸公及見溪堂之詞翰否乎余自嘉靖三十二年癸醜得見於長安友人家傾嚢以購之餘素愛米書見者不下廿卷此卷五百五十六字詩體具備墨妙入神眞祕玩也且自慶曆至今五百二十餘年矣完好如故又爲沈石田祝枝山文衡山三先生所賞鑑尢爲可寶余每以此卷自隨一日過吳中謁文衡山先生獨不擕此適有覆舟之厄先生曰米書在否曰否先生曰豈無神物呵防至此耶嘉靖四十年辛酉閏五月研山居士顧從義北上舟次南陽閘展捲謹志【小楷書】

右米書蓋以老法用禿筆者遒古可愛甲辰閏九月九日王衡題於春水船

崇禎七年嵗在癸酉子月申甫計偕入都門再觀於東華門邸中一似米老重觀研山苐無玉蟾蜍淚滴之恨董其昌識時年七十九嵗

外錄

蘇米遺事云子瞻自海外歸與元章書云嶺海八年親友曠絕亦未嘗闗念但念吾元章邁往淩雲之气淸雄絕俗之文超妙入神之字何時見之以洗我積年瘴毒耶元章答云更有知不盡處修楊許之業爲帝宸碧落之遊異時相見乃知也其髙自標置如此

石林避暑錄云米南宮書自得於天資然自少至老筆未嘗停有以紙餉之者不問多寡入手卽書至盡乃已元祐末米知雍丘縣蘇子瞻自揚州召還乃具飯邀之旣至則對設長案各以精筆佳墨紙三百列其上而置饌其傍子瞻見之大笑就坐每酒一行卽伸紙共作字以二小史磨墨幾不能供薄暮酒行旣終紙亦盡乃更相易擕去俱自以爲平日書莫及也

劉后村集云米元章有帖云老弟山林集多於眉陽集然不襲古人一句子瞻南還與之說茫然嘆久之以嘆渠偸也戲跋二首大令云亡筆不傳世無行艸已千年偶然遺下鵝羣帖生出楊風與米顚二集一傳一不傳可能寶晉勝坡仙蘇郎不醉常如醉米老眞顚卻辯顚世傳米老有辯顚帖

趙孟堅云黃魯直書遒媚米元章書俊拔薛道祖書溫潤徐防稽之濁在跛偃李北海之濁在敧斜跛偃之獘流而誤吾坡公敧斜之獘流而爲元章父子矣

趙孟頫雲海嶽以書學博士召對上問本朝以書名世者凡數人海嶽各以其人對曰蔡京不得筆蔡卞得筆而乏逸韻蔡襄勒字沈遼排字黃庭堅描字蘇軾畫字上復問卿書何如對曰臣書刷字米襄陽書政如黃太史作詩之變芒角刷掠求於匱蘊川媚則蔑有其學魯獨居男子於薛道祖見之

書畫舫云張謙藏米南宮帖十二冊各以類次如手柬家書詩文分四類上有閱古珍玩大印乃韓侂冑之故物也

又雲南宮之書資學兼到故能楷法追唐行艸入晉一時名賢如李蔡蘇黃皆莫能及乃至誚顏柳貶旭素則過矣近日項穆徳純纂書法雅言放斥蘇米極意詆訾之當是口業報邪卒不能掩其美也

又雲海嶽翁跋張旭書公孫大娘舞劍帖黃素書小楷精絕惜舞劍帖不存止存米跋耳

米友仁

米元暉動止持福帖【艸書紙本】

友仁皇恐頓首再拜宗丞學士至性坐右卽日伏惟節抑順變序之遷動止持福不勝馳情之深自承廬國封塋次旣未經百日義不敢遣人上問忽承來過張羅之巷復奉手況具審卽日逺在郊外友仁例不講人事無由詣見伏紙第深思跂而已謹奉手啟上復不宣友仁皇恐頓首再拜宗丞學士至性坐右

僕幼時於江湖朋舊中閱元暉之帖多矣噫煙橫丘苔浸魯壁此何如時意世間無復有存者一日過郭君續古堂下持本見示披翫之餘洞心駭目追數宿遊殆疑夢事益信希世之寶不乏也因黥捲復之曰善弈者不求經善琴者不求譜每觀君筆底龍蛇飛動紈素間𨿽顏筋柳骨未有能出左右者寧假是耶抑畱以遺後人耶敬歸鐘王之府僕暇日願學焉至元丙申仲春上澣三日可翁柯謙光拜手敬書【行艸書紙本】

外錄

書史防要云米友仁字元暉小字虎兒芾之子官至兵部侍郎博學嗜古善書黃庭堅嘗戲之詩云虎兒筆力能扛鼎教字元暉繼阿章心畫之妙得於家傳不可盡述識者謂宋之有元章元暉猶晉之有羲之獻之或謂作斜弩之筆一字皆成橫敧之勢欲自成家而用心太過耳

書畫彚考卷十一﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷十二

刑部左侍郎卞永譽撰

書十二

宋

呂公弼

呂寶臣子安學問帖【行書紙本】

子安學問博贍材智深逺豈能久困常選方朝廷搜揚俊異用特立之士何必借譽平常之流公弼再拜韓琦

宋韓魏公二帖

小懇帖

琦再拜啟琦有小懇容易幹聒臺聽琦向者自並易相事簡公暇因辟後圃起一堂名曰晝錦蓋取古人榮守本邦之義時杜正獻公以降往往有詩以光賁之已而被召歸闕常欲求公文百十字以記之爲鄴中不朽之事拜接幾十年卒畜縮不敢措一語今守相趙元甫知琦欲有求於公遂能用心獲一美石磨礱已就且有書見督云早丐公文至則便可鐫石琦以此不自量度輒以誠請公若憐而許之不獨誇耀閭裏誠獲托公文遂爲無窮之傳矣如曰未可幸恕妄作皇恐皇恐謹奉手啟上聞不宣琦再拜啟

信宿帖

琦再拜啟信宿不奉儀色共惟興寢百順琦前者輒以晝錦堂記容易上干退而自謂眇末之事不當仰煩大筆方夙夜愧悔若無所處而公遽以記文爲示雄辭濬發譬夫江河之決奔騰放肆勢不可禦從而視者徒聳駭奪魄烏能測其淺深哉但褒假太過非愚不肖之所勝遂傳布之大恐爲【闕】之玷此又捧讀慙懼而不能自安也其在感著未易言悉謹奉手啟敍謝不宣琦再拜啟參政侍郎臺坐

張敬夫嘗言平生所見王荊公書皆如大忙中寫不知公安得有如許忙事此𨿽戲言然實切中其病今觀此卷因省平日得見韓公書迹𨿽與親戚卑防亦皆端嚴謹重略與此同未嘗一筆作行艸勢蓋在胸中安靜詳宻從容和豫故無頃刻忙時亦無纎芥忙意與荊公之躁擾急廹正相反也書札細事而於人徳性其相闗有如此者熹於是竊有警焉因識其語於左方慶元丁巳十月庚辰朱熹

曾鞏

曾子固局事多暇帖【行楷書印書紙背】

局事多暇動履禔福去逺誨論之益忽忽三載之久跧處窮徼日迷汨於吏職之冗固豈有樂意耶去受代之期𨿽幸宻邇而替人寂然未聞亦旦夕望望果能遂逃曠弛實自賢者之力夏秋之交道出府下因以致謝左右庻竟萬一餘冀順序珍重前卽召擢偶便專此上問不宣鞏再拜運勾奉議無黨鄕賢二十七日謹啟曾宰

曾湘潭五十郎帖【見下曾氏諸帖內】

曾布

曾子宣被召帖

曾子宣與宋親帖【俱見下曾氏諸帖內】

曾肇

曾子開奉別行復帖【行書紙本】

肇奉別行復嵗暮傾鄕實倍常情但公私紛紛爲問不數甚自媿也別紙丁寧豈惟益友忠告之誼亦出於憂國懇懇之誠反復數四不勝感嘆衰拙於此豈能恝然但再三則凟終恐無補爾余非會面不究所懷逺書萬一流落不可不慮也海陵過此相見誠如所諭所諭廣陵之傳廼邸吏誤報乘流得坎任其自然未嘗以此爲念上下匱乏所在皆爾非獨彼也嵗晚益寒彊食自愛爲祝肇又上

曾子開造門帖【行楷書紙本】

肇頓首啟比獲造門幸承余教繼蒙手筆感服並深稍間再參候謹因還使上啟伸謝不宣肇頓首再拜給事閣下

曾紆

曾公捲艸履帖【艸書紙本】

紆以道半雨淖狼狽之甚欲煩左右置艸履以濟兵卒漫照公文去幸畱念今晚恐不可行來日相見紆再拜久直知縣七哥借一二十人來相接左言

曾氏諸帖

曾子開五十郎帖

五十郎久不得書計侍二十嫂同諸弟各安此中如常不知汝已納婦未必不輟講學爲文有新文詩寄來看此外且須倍自謹愼每事三思不可因循自肆取誚鄕裏也愛汝至切故及此言能相聽否余惟與諸弟多愛晉晉行者修學必漸成立更且勤學蠻哥亦計長進郡君傳語廿【闕】已下更不別書各好將息爲祝陳家四十八娘必常得書計安計安二月五日啟咨三十郎頗自成否且更勉之

曾子開近疎帖

肇近疎聞問方深企想辱書甚以爲慰訊後安否何如衰薾比幸安完他不復道閒居講學想甚自得尙阻披見千萬厚愛艸艸不悉肇手啟宋親茂材

曾湘潭五十郎帖

五十郎人來得書甚慰逺念卽日同汝母五十七已下一一安樂此中如常諸不復道知漸習舉業甚好莫須入州學否且更勉勵自立不可更作少時可悔事也五十七等修學有次第否各須勤學不可因循有文字寄來看此外與汝母各好將息陳郎四十八今在【闕】處已到官未因書言來人回艸艸五月四日啟付五十郎甫伯仲宰上

闕欵詩

父傳佳句愛山爲愛山奇景物閒今去折腰縻吏職欲圗捧檄慰親顏江涵秋潦鱸魚美岸入春【闕】荻筍斑粗有時羞供養俎敢辭碌碌守門闗

曾兄恵然見臨篤敍世契示以先哲遺墨稽首敬觀因題其後

家傳文獻六經香袖有驪珠日月光喬木陰陰人已逺祗應故笏是甘棠嘉泰壬戌七夕前三日豫章李大異

曾子宣被召帖

布啟被召經途特辱垂訪廹於行役不及謁謝幸冀財恕乍遠保愛爲祝聊奉啟代面敍不宣布手啟上徐君茂材足下

曾子宣與宋親帖

布叩頭爲別滋久良以馳想每辱書示審【闕】況佳福兼承旦夕遂還侍下趣裝諒亦勞止新塗去此不逺因風頻恵問爲佳爾未相見間多愛五娘子不日離家想離戀不易更宜寛中加愛六妗已下一一同此伸意爲煩惱中未及子細不訝不悉布叩頭宋親茂材

熹未冠而讀南丰先生之文愛其詞嚴而理正居常誦習以爲人之爲言必當如此乃爲非茍作而於王子發舍人所謂自比劉向不知視韓愈爲何如者竊有感焉今乃得於先生之族孫濰見其親筆不勝嘆息文昭公字頃嘗於長樂僧捨見之至於湘潭文肅之書則亦今始得觀也紹熙甲寅夏四月廿二日新安朱熹書於宜春昌山渡之客舎味南丰先生右軍墨池記方勉學者進於道徳何暇役心字畫間者今觀此帖亦未嘗不善也新安朱公因覩親筆而極論先生之文蓋璧慶元初與公同在史院暇日評本朝諸老之作公所推許視今卷中語一同又爲璧誦範貫之奏議集序不遺一字時公春秋已髙彊記猶爾況其論說魁偉闡明聖眞蓋將與先生並傳於千載而未知孰爲先後也染翰工拙宜公所略而獨有感於斯文視先生記墨池之意亦何以異哉嘉定元年四月眉山李璧

南丰兄弟之文自成一家嘗得玩誦其翰墨及湘潭帖今始見之道夫力學當世其家所勉之而已嘉定【闕】子上已後二日吳郡衞涇書於臨川驛舎觀道夫寶藏先世手澤文獻所在班班可考玆孝子慈孫之心也嘉定元年孟夏甲子永嘉徐誼敬書於豫章襟帶堂

陳后山謂向來一瓣香敬爲曾南丰糿誦是詩曁讀先生元丰類槁其言必止乎仁義誠一代之儒宗是知當時學者起敬起慕後山獨發之吟詠也先生手澤散逸族屬居多族孫道夫講書摭其所有寶藏惟謹合諸祖翰墨刋成大軸一日【闕】訪逮出以見示再拜敬觀家學之淵源端有自來矣道夫之尊府艇齋先生早遊韓呂之門旋謁名公大老琢磨講貫學成行尊曾不求於聞達偉哉區區幸窺先哲之典型更識名門之文獻斂袵爲之三嘆道夫篤志切問卓然自立於鄕曲咸謂克世其家云嘉定辛巳五月上澣襄陽王【闕】謹書

曾公道夫出示先世手澤斂袵拜觀之餘敬題二小詩嘉定壬午下元日里人聶子述

香瓣平生滿意薰更參曲阜問闗津只疑黃閣官尊貴不敢近前丞相嗔

一門翰墨森圭璧諸老題評粲錦花珍重云仍好收拾夜虹貫月定君家

頃年嘗見曲阜手澤於番陽彭尙書家後又兩見文肅眞帖然忘其處所矣若南丰與湘潭翰墨則未之見也來撫訪迹故家於是識湘潭之孫濰而因得盡窺其先世四君子典刑𨿽紙獘墨渝生意曅然故在不謂衰莫潦倒猶有此一幸遇也敬書以志喜嘉定癸未夏浚儀趙汝談

予平生閱前軰翰墨不少獨南丰湘潭文肅文昭手澤𨿽在鄕裏乃未之見道夫曾兄一日出此軸以相示見其書猶見其人焉斂袵讀之所得多矣若夫四公之文章履行近世諸賢已自著語無所容喙姑紀嵗月以附捲尾嘉定甲申夏六月甲午里人董居誼

荊公南丰皆以淡墨片紙荒率行艸而人往往從其後收之易世之後敬之如此此如敧破防煨半芋振衣迎客客主無語而意自消因思少年舉子一門三第非四方所少功名富貴竟亦何足復道惟人自有集列爲三文大者見稱歐曾此大江以西文山文水太平星聚諸賢福力左提右挈流風余澤不乏不衰是以至此也而非一家之慶一人之祿一書生之所能也此卷家乘在流落爲多在文獻爲少蓋後又百八九十年而徵宋猶有存焉廬陵劉辰翁

文定公書如謝家子弟𨿽時蹇偃不端正自爽塏有一種風气文肅公書如髙麗吏人抗浪甚有意气文昭公書如玉環擁腫自是太平人物湘潭公書如吳興小兒形𨿽未成而骨體甚雋一見此眾妙何其幸歟丁亥四月十八日陳黃裳觀

卽文公之書翰可以盡情而謹禮趙侯履常之說得之觀曾公之致力於艱阨可以知其爲人傅侯仲珍之說得之文公之盛徳固學者所當法曾君之尙義其亦豈易及哉寶慶二年上元日西山眞徳秀書

廣賢曾堂賓出示先世手墨敬題廿八字滕斌西風吹老髩根霜幾度靑山送夕陽回首淵明今已矣黃花猶帶晉時香

吾鄕人物之盛莫逾曾氏一門者南丰兄弟之後有艇齋景建焉艇齋之聞孫廣賢袖示先世遺墨讀竟爲之暢然噫樂其所樂憂其所憂安得見斯人也哉鄕後學吳澄敬書

前人手澤滿修椽嵗月無多已棄捐誰似文安遺帖在至今珍襲作家傳

片言流落總吾師策槁諄諄妙救時但恨故家三四紙起人無限後來思大徳丁未六月望盱眙周端禮

南丰而後艇齋君忠義詞章萃一門手澤流芳淩劫火欽承猶得到來孫大徳丁未立冬日前宮講陳隨隱拜題

招子拜觀帖後內翰文昭公三書云五十郎者吾六世祖司直公尊行也【公乃艇齋父諱晦之字仲共】內翰乃司直公之叔祖故作書以此稱之其帖【闕】故云叔翁批蓋三帖是家書耳先世未嘗附焉觀雁湖李公之跋則可見矣先君恐其遺散遂附於諸帖之後招子因參其家傳攷其次第始得知焉乙亥冬隨侍先君辟地稠原至於駝山屢遭鋒刄之阨此帖此身甚於艸芥殆幾於不保矣幸神其擁防與他書表裏佩在左右一旦遂爲不失之物眞可謂奪之虎口而得之龍頷也嗚呼經此一番大變故而所擕盡爲一空可爲當日憾然此生尙存斯文未防猶可謂後來慶𨿽則神者相而亦莫非祖宗有靈防防之中陰實相之也當是時如髙大父艇齋文安贊述及晦庵先生朱文公所與曾大父適軒講書十七帖俱在嚢中其所謂贊述者僅存一軸而文公墨帖只存四五紙如此書則全璧依然靑氊再復至今爲全書爲我家故物於斯弗失矣招子暇日重爲緝理遂得以窺先代四祖染翰之盡其心文安講書收拾之盡其力祖考二君珍藏之盡其功流傳三百年間紙未獘而墨未渝也嗚呼一經靖康之變再歷開慶之擾終更徳祐之阨異書奇文古篆名迹至於泯沒凘盡與之俱化者亦不少而此帖巋然獨存尙傳千載曾不與之俱化吁可怪也夫若使後人觀之聳然駭愕當撫捲而三嘆也爲之子孫者又安敢失墜而忘其祖宗付托之意哉故予題其帖曰傳家之寶云嵗在黓惇牂季秋菊前一日八世孫招子再拜謹書於跋尾【按招子跋與五十郎者皆文昭肇札也鐡网瑚本五十郎人來帖末欵有宰上二字則此帖爲湘潭令宰札矣又考文定公鞏神道碑南丰縣誌選舉題名曾易占子六長曅早卒次鞏三牟四宰五布六肇原本載肇於宰布之前令皆仍之俟得眞迹考正】

趙抃

趙淸獻山藥帖【行楷書紙本】

四【項氏編號內項氏諸印不錄】

抃啟辱誨示以南都山藥分恵曷勝珍感介還布謝崖略不宣抃頓首知郡公明大夫坐前卽刻海柑四十顆容易爲獻皇恐皇恐

孫甫

孫之翰與徳表帖

之翰啟孟冬薄寒伏惟徳表兄長朝奉尊體起居萬福之翰卽日恩不審邇來動止何似之翰攺使湖北向已上狀自後江行寡便不數拜問之翰八月廿二日方到本路十月中始還治舎內外幸亦如常末繇省侍伏乞善保寢興專奉狀拜候不備弟之翰百拜徳表朝奉兄臺前十月十五日狀

外錄

陳繼儒云之翰孫之翰甫也嘗著唐史要論必盥手始函之謂家人云萬一有兵燹之變貨財盡棄之此書不可失也公移少間增損未嘗去手其在江東爲轉運使出行部亦以自隨過休亭止輒復修之會宣州有急變乘驛遽往行後金陵火延燒廨舎子弟親負其笥避於池中島上公宣州還入門問曰唐書在乎對曰在文潞公嘗從公借之己巳除夕記

孫之翰虞候還帖【行書紙本】

甫啟虞候還附手啟必已呈左右節級歸又辱啟誨承卽日體況休豫深以爲慰舟船極荷應副已差人申取亦欲完葺也有所教令時惠音余惟順時自重以竢迅擢不宣甫手啟子溫運判屯田同年侍史三月廿六日謹空

司馬光

司馬溫公兩淮帖【行書紙本】

光再覆伏自兵興兩淮幾爲棄地朝廷𨿽欲漸謀經理而兵食闕然未易倉卒辦也余俟後訊詳具伏乞照知光再拜

司馬溫公史艸並短啟附範忠宣手簡【史艸並忠宣簡不錄】

右伏尊慈特有頒賜感佩之至但積下情謹奉狀陳謝伏惟照察謹狀【闕】月日具位【闕】狀【此系溫公短啟眞迹】

溫公起通鑑艸於範宣公尺牘其末又謝人惠物狀艸也幅紙之間三絕具焉誠可寶哉岐國汝述明可識

溫公修通鑑起艸於書牘間可見當日用意之厪至答送物狀亦自爲檢前軰之不茍如此可師也已嘉定八年十二月十四日任希彛觀於玉堂夜直

此屬稿爾而字畫無一敧傾惟公不欺之學何往而不在哉葛洪程珌趙崇和同觀因相與嘆仰如此

四百五十三字無一筆作艸則其忠信誠慤根於其中者可知已永昌元年其嵗壬午晉元帝卽位之五年也自正月王惇將作亂至十二月慕容皝入令支而還每事苐書發端一二字或四五字其下則以云云攝之校今通鑑是年所書凡日時有異同此或初槁而後更刪定之歟始公辟官置局前後漢則劉貢父自三國七朝而隋則劉道原唐五代則範淳父至於削繁舉要必經公手乃定此永昌一年事公不以屬道原而手自起艸何歟然則文正忠宣之手澤所存猶足企想元祐一時際會之盛豈固以翰墨爭長爲可傳哉至順二年嵗次辛未夏四月乙丑東陽柳貫題

溫公被命爲通鑑給筆札辟僚屬其事至重其以牘背起艸可以見其儉字必端謹可以見其誠比事而書該以一二字可以見其博紙尾謝狀稿此尋常之事亦出於手書可以見其遇事之不茍也方公作此時豈料其爲後世之傳由今傳之盛徳之蘊自然而形見蓋有不可勝言者敬慕不已謹題卷末韓性

司馬公編通鑑用範忠宣公手帖起艸方晉之南海多事晉書多引小書世說語論之類極叢冗此載永昌之初一年或加之以潤色之辭矣公嘗自言編閱舊史旁采小說豈果爲晉史故耶此則未之見也至順二年秋八月朔浦江吳萊謹跋司馬公作通鑑長編範忠宣實與共事大綱領處皆公手自筆削而元祐名臣漢唐以下人物非所倫也故其相繼爲相使四夷懷畏人莫敢有議者今觀此卷一時典刑猶在若冠冕而立殿陛之下展玩惟有景慕甘立敬題

溫公於通鑑書永昌元年事視此猶爲詳備此特其初稿耳而作字方整不爲縱逸之態其敬愼無所茍如此宜其十有九年始克成書歟今之文人以敏捷爲髙貴輕揚而賤持重使溫公復生未必能與之相追逐也展玩之餘惟有掩卷太息而已至正元年夏四月二十二日後學黃溍書

張南軒跋荊公書謂丞相平生何得有許忙事此言深中其病今觀溫公此稿筆削顚倒訖無一字作艸其謹重詳審乃如此誠篤忠厚气象凜然見於心畫之表彼浮躁急廹者安能如是耶後學宇文公諒書

司馬公通鑑編年一變班馬舊史之習而國家興衰生民休戚善可爲法惡可爲戒者備此書矣故以事系月以月系年而不以日或以年不以月者蓋周嵗之中記事之要總爲一編而君臣父子是非得失之互見使人得便觀覧有春秋之義例焉此稿標題晉永昌元年事是年王惇還鎭元帝崩乃江左立國之一變故公不得不手書之範忠宣與公繼居相位今獲手筆於一紙豈勝幸哉至正三年十月朔旦後學朱潤書

典午渡江後盜臣接迹起由其創業初所事不以理溫公成通鑑善惡悉就紀心畫旣嚴正形見在槁紙槁蓋人所忽敬愼不少弛固宜公之心天地同終始鄭元祐

外錄

瑚网云隆慶辛未仲夏得於無錫安氏用價二十二金

王安石

王荊公書楞嚴經要防【正楷書原文不錄】

【款書】余歸鐘山假道原本手自校正刻書寺中時元丰八年四月十一日臨川王安石稽首敬書

霜筠雪柏鐘山寺投老歸歟寄此生王介甫旣賦此詩元丰八年四月竟罷政而歸書經乃其時也繼遂爲元祐矣假本道原卽劉祕丞恕也經中十二者欲令法界眾生求男得男是時雱已卒介甫之意端有所爲後舎半山所居爲寺申其薦拔可嘆也作字有斜風疾雨之勢亦其性卞急使然然不妨得書法陵陽耄叟牟獻之書

觀世音菩薩發妙耳門從聞思修入三摩地與眼耳鼻舌身意日劫相倍此一節楞嚴經之法髓也荊公暮年深悟佛理故特於是經提出而親書之所以深警禪學之士豈復有心較世間之榮辱是非及字畫之工拙也哉後學王嘆慨而敬書之宋王安石字介甫號半山本撫州臨川人後居金陵官至丞相封荊國公諡曰文追封舒王凡作字率多淡墨疾書初未嘗略經意惟達其辭而已然使積學盡力莫能到評書者謂得晉宋人用筆法美而不夭艶瘦而不枯瘁黃庭堅云荊公率意而作本不求工而蕭散簡逺如髙人勝士敝衣敗履行乎大車駟馬之前而目光在牛背此卷是荊公手書楞嚴經防要視其所摘乃深於宗教由其積學累功所至非防常漫自抄冩可擬觀其書圎轉健勁別有一種骨气風度俊逸有飄飄物外之想予家法書頗眾如此本者止獲是經卷世所希見寂寥之中一展閱之亦可以出生死遊淨土不爲無益絕勝羅塵网溺嗜欲饕餮墮於餓骨趣中歷劫不能超也豈特貴其書之奇妙而已哉墨林子項元汴敬識於攖寧庵其值三十金

宋淮海張邦基墨莊漫錄王荊公書淸勁峭拔飄飄不凡世謂之橫風疾雨黃魯直謂學王蒙米元章謂學楊凝式以余觀之乃天然如此墨池編以介甫筆老不俗說郛所抄宋雜記謂荊公作字似﹤子部﹐藝術類﹐書畫之屬﹐式古堂書畫匯考﹐卷十二﹥忙者而山谷以荊公字法出於楊虛白今停雲館所鐫安石二札具在何嘗類楊景度也介甫書要防捲畱余處彌月縱觀因述諸說如是樂卿識

文彥博

文潞公祠部帖

彥博頓首祠部同年近累得來翰深荷勤意審美轉伏惟歡會未涯披對春中萬萬愛重彥博頓首靜萬已至且令模書必應過夏

呂大防

呂維仲私門帖【行書紙本】

大防頓首私門不幸息女防亡伏臺慈特賜手問仰荷軫卹無任悲感未由面謝哀咽奉啟不次大防頓首尙書右丞臺坐

蒲宗孟

蒲傳正夏中蒲兵帖【行楷書紙本】

宗孟頓首夏中蒲兵還辱榮翰遙懷徳誼無時暫忘秋髙气淸想惟邇日視履均勝南北遼邈江河阻修引領話言實勞鑑寐初寒惟冀倍萬珍衞手削艸率不宣宗孟頓首知府鈐轄子中待制十二日

唐坰

唐林夫徵局冗坐帖【行書紙本】

三【項氏編號帖內項氏李氏諸印不錄】

坰啟徵局冗坐忽辱珍翰意快目明殊增欣感昨日紙再納一番朝夕躬請左右次不宣坰再拜彥逺尊兄侍史午刻

韓絳

韓子華承師詩帖【行楷書紙本】

絳偶成拙頌寄衝師長老潁川韓絳上

承師一指便心空萬象森羅觸處通別後自它知不隔漫漫積雪起寒風

韓子華家湌帖【行楷書紙本】

絳啟屢承見顧皆失迎候豈勝愧悚來早攀請家湌幸希垂訪庻少接淸論也余不皇悉絳只啟節推同年廿六日

韓繹

韓繹瞻懷帖【行書紙本】

繹頓首再拜畱守司徒侍中繹瞻懷館下馳情旦暮昨以承乏牽冗久疎左右之問悚作至深冬仲嚴寒伏惟臺候動止萬福區區鄕往未繇言侍仰覬保調寢味下情之望謹奉啟不宣繹皇恐啟上畱守司徒侍中臺坐十一月一日謹空

韓縝

韓玉汝欽聞帖【行書紙本】

縝欽聞制命深副願言屬此守藩莫皇修慶向風馳想言敍奚殫縝又上

錢勰

錢穆父跋先起居帖【行書紙本】

三【項氏編號帖內項氏諸印不錄】

先起居贈開府儀同三司司空一帖先叔父修懿尙書儀同十八帖已上元祐庚午十二月知軍州事勰因移髙陽安撫使辭墳遂命裝褫付沈氏以防遺墜云錢穆父顏帖跋【行書絹本】

長安安氏富蓄法書顏帖數種此其一也觀其筆法圓勁初不用意實爲奇迹又嘆魯公之義烈而曾不得少容於朝廷至逐爲刺史迄不免淮西之行則時事可知矣此又可深嗟而永嘆云元祐九年甲戌四月會稽公穆父題時在開封東

王詵

王晉卿潁昌湖上詩蝶戀花詞捲【行書紙本髙一尺長九尺原題黃山谷迹今從秋嶽辧正】

余前年恩移淸潁道出許昌前途小阻畱西湖之別館者幾一月常與韓持國範景仁泛舟嘯詠使人頓忘去國流離之恨也韓公徳性溫厚風度髙雅固已可愛範公𨿽老而精神不衰議論純正白須紅面動輒醺酣時余有所賦詠公卽取紅蓮葉命筆疾書初不經思佳辭麗句頃刻而成坐客莫不驚嘆也比聞朝廷就除端明殿學士以寵之因思方今進任老成如公者若再起之亦足以厚風俗耳

潁昌湖上余有贈諸公詩其略曰淸影十分月暗香千柄蓮不知從此別髙會復何年韓公詩曰浩歌輕白雪宻意得靑蓮詩就西橋月畱爲好事傳而蜀公云慣乘霄漢鶴翻說淤泥蓮可惜玉臺處等閒閒幾年蓋公不喜釋氏故有是句亦可一笑也

小雨初晴回晚照金翠樓臺倒影芙蓉沼楊柳垂垂風裊裊嫩荷無數靑鈿小似此園林無限好流落歸來到了心情少坐到黃昏人悄悄更應添得朱顏老右蝶戀花餘舊不飲酒近年輒能飲故多醉中所書耳黃文節公气節矯矯其書遒勁一一畫自有晉人風度此帖在潁昌時日與韓範二公遨遊唱詠之作觀其詩辭流麗飄然出塵而字畫𨿽放縱不羈而軌度不失信哉神品也花城沈子厚好古之士每縱遊擕此帖以自隨至正丁酉春日遇余京邸雨窓閒集談及四大家書出此以示展玩再三敬題其後而歸之吳興趙肅識【行楷書紙本】

余觀黃太史詩辭翰墨未嘗不爲之景慕向年春遊錢唐訪仇氏於西湖別業出示太史公謫黔州時與伯氏元明同行贈別帖有急雪鶺鴒相並影驚風鴻雁不成行之句紙墨如新令人夢寐不忘今覩此卷與韓範二公集於潁昌湖上唱酬記事之帖𨿽若艸艸不經意而波瀾洄婉气象瀟灑煥然復還舊觀公嘗云近年多醉中所書蓋記言耳攷其時元祐間受時宰之厄志不得伸或寓意於詩詞或形之於翰墨是故放而不拘也鑑賞者殆不可以執一而論永樂十年秋八月翰林編修王洪【行書紙本】

黃丈節潁昌湖上詩皆元祐間如雷如霆之偉人韓持國範景仁是也文節公初學周越書已仿瘞鶴銘大字險絕此卷用顏平原筆法兼帶楊凝式韭花帖波策卽八分書亦寓其中絕無纎毫本色自謂二十年抖擻俗气隨意顚倒信非虛語黃茂仲擕示山中得之婦翁少林項公若以中丞所藏東坡赤壁賦勒帖並行眞合璧也天啟丁卯蒲月前一日得觀於頑仙廬七十翁陳繼儒題【行書】此卷舊傳防井書眂其執筆迥不相肖公平生無移潁上畱許昌事集中亦無此絕句而楮尾蝶戀花詞入艸堂選余心儗王晉卿迹不敢遽謂然也出家藏韓持國南陽集考之白雪靑蓮之句爲和王都尉詩蜀公用玉臺故實的的可證余自喜老眼生花猶堪懸定古人墨派也晉卿繪事爲時所重不以書名山谷曾以番人錦囊致誚然其去國覊棲自云能飲托意信陵至推服蜀公大能忠君愛國【下有之字防去】蓋親受眉山陶鑄一洗膏粱夙習超詣乃爾卽使未諳八法猶當以人重況豪落之气躍躍行墨間者乎先生幸珍惜勿河漢餘言康熙庚申九月望前一日檇李曹溶【行書連陳跋一紙】

李公麟

李伯時孝經卷【原文不錄】

外錄

宰云伯時孝經力追鐘法宣和譜謂書逼魏晉不虛耳其帖皆節文

方勺

方少翁黃鶴引詞帖

生逢垂拱不識干戈免田隴士林書圃終年庸非天寵才初闒茸老去支離何用浩然歸算似黃鶴秋風相送塵事塞翁心浮世莊生夢漾舟遙指煙波羣山森動

神間意聳回首利鞿名鞚此情誰共問幾許淋浪春甕右黃鶴引方勺【勺著泊宅編者】

秦觀

秦少遊書黃庭經【小楷書原文不錄】

外錄

書畫舫云秦少遊小楷黃庭經在長洲黃氏質山公故物也其書於緊宻中特姿媚飄逸較海嶽臨本字形差硬可方駕雲後有吳傅朋李泰發鮮於伯機康裏子山四跋尾皆極贊美之

秦太虛書古詩十九首【楷書原文不錄】

外錄

書畫舫云秦太虛楷書古詩十九首一卷系盛年筆妍媚動人今藏震澤王氏惜不及見之

秦少遊詩餘艸槁捲【行楷書原文不錄】

少遊詩餘艸槁一卷楷行妙絕駸駸出黃豫章上子瞻評其書少遊行艸甚有東晉風味眞知言哉丁巳八月獲觀妙迹漫書其尾張醜

秦少遊竹詩迹【艸書紙本】

墨君颯颯風雨鳴垂鸞舞鳳翻靑綬一竿珍重幾百緡奚啻渭川三百畆金鏘玉戛宮佩聲婢行奴顏謝花栁得意眞從寂寞間卓古髙標壓羣醜不須辦直致湘江便覺滿窓涼意透挺然葉節抱風孤頓應君子虛心受雷迸籜龍龍欲走櫻筍紛紛徒適口破除肉味若聞韶王猷笑詠還依舊借檻湘陰淨簡書接地春華幻塵垢拂手筆端可有神往來平安慰良友前時無偶後無繼奇寶祕靈宜永久元丰三年上元日淮海居士秦觀識外錄

坡公遺事云蘇長公未識秦少遊少遊知公將過維揚作公筆語題壁公果不能辧大驚及見孫莘老出少遊詩數百篇讀之乃嘆曰向書壁者必此郎也

東坡跋云少遊近日學書便有東晉風味作詩增奇麗乃知此人不可使閒遂兼有百伎矣進伎而不進道則不可少遊乃伎道兩進也浮屠不三宿桑下東坡蓋三宿矣去後仲修使君當復念我邪庚辰八月二十七日合浦淸樂軒

渭南集跋秦少遊書云黃豫章秦淮海皆學顏平原眞行豫章晚尢自稱許淮海則退避不肯以書自名亦各其志也嘉定攺元四月己酉山陰陸遊書

書畫舫云秦少遊盛年學書人多好之惟錢穆父以爲俗後秦聞其語遂攺度稍去俗气漸趨平淡然絕不爲人知誠哉贗鼎易售也

蔣之奇

蔣穎叔辱書帖【行書紙本】

之奇啟辱書承比來體履佳愈逺宦枹罕想難於行計也往使陜右乃所嘗到一味只有【闕】人與兵馬便可以習帥才也呵呵承國門嘗見訪非諭及則不知也方暄自愛愛不宣之奇頓首彥和河洲司戶二月二十日蔣穎叔北客帖【行書紙本】

之奇頓首啟攺朔伏惟臺候萬福北客少畱方此甚熱又房室隘窄良不易處亦聞小苦痔疾更乞調飲食將息爲佳久闊不展深以想念也謹馳啟上問不宣之奇頓首再拜修史承防侍讀臺坐

章惇

章子厚會稽尊候帖【行書紙本】

會稽尊候萬福承待次維揚想必迎侍過浙中也宜興度應畱旬日二十間必於姑蘇奉見矣冀盡從容惇別紙

呂嘉問

呂望之恩進職帖【行書紙本】

嘉問衰晚無堪恩進職易郡悉出交遊延譽之賜將何補報有媿而已辱誨示副以慶函禮意之厚益重慚畏嘉問至靑社累月乍脫東南之劇就一州之安良以爲幸但未知晤語之日馳情惓惓嘉問再拜

林希

林子中奉見風範帖【行書紙本】

希再拜前此四年嘗於武林奉見風範然一往來之間未及深接嘉誼而心所傾向固亦異於此矣乖隔以來不審侍下福履何似希閒居吳門相望才數舎未緣前見徒積瞻跂輒奉手狀通問幸恕崖略不宣長樂林希再拜劉君祕書文幾二月十三日手狀

王升

王逸老杜門帖【艸書紙本】

升再拜衰老杜門多病久不承興居之問日益系詠近魏端叔見臨能道動止之詳用以爲尉累見許一過獘圃竟不聞足音因出切幸迂臨至望升再拜

劉正夫

劉徳初又啟帖【行書紙本內項氏何氏李氏陳氏諸印不錄】

正夫頓首又啟逺辱手翰得聞佳履殊用慰感正夫乍至都下公私擾怵敍布艸略惟亮幸甚他冀珍嗇以需褒除正夫頓首

陳瓘

陳瑩中仲冬嚴寒帖【行書紙本】

瓘啟仲冬嚴寒伏惟尊候萬福瓘恩遷敍兩官昨日祗授聖恩深厚無以論報拜命感涕而已五八娘已成親十娘在後月恐知之七六行謹此上問余乞保重不備瓘拜上思濟使君大夫十三姐縣君十一月廿二日陳

陳晉之詩帖【行書紙本】

太常少陳暘

行藝當年帝所聞聲名久矣動簪紳文塲秉筆淵源厚師席談經業履醇白髮忽驚蒿裏暮靑山難問篛溪春兩京模範垂芳逺多少生徒淚滿巾

薛紹彭

薛道祖云頂山詩卷

山壓眾峯首寺占紫雲頂西遊金泉來登山緩歸軫昨暮下三學出谷已延頸山名髙劍外回首陋前嶺躋攀困難到賴此晝亦永魏魏石城出步步松徑引靑霄屋萬楹下俯二川境玉壘連金雁西軒列阡畛靑城與岷峨天際暮云隱少城白煙裏水墨澹微影江流一練帶不復辯漁艇東慚梓澤隘右喜錦川迥磐陀石不轉枯枿弄芒頴四更月未出蕙帳天風緊客行獘帑垢到此凡慮屏暫時方外遊聊愜素心靜明朝武江路拘窘逐炎景建中靖國元年七月廿四日翠微居士題

上淸連年寶享淸適絕塵物外皆自制亭名也錄示詩句未見佳處想難逃老鑑也舊槁不存尙可記憶

雨不濕行徑云猶依故山看云醒醉眼乘月棹瀾水上三更月煙中一葉舟寒臨重閣迥影帶亂山流暮煙秦樹暗落日渭川明平林映日疎野艸經寒短霜榦葉飄零日出水淸淺官冷系懷非吏事地徧相訪定閒人一馬春風過微雨竹間歸路淨無塵鷗鷺驚飛起秋風菱荇花一徑入中渚坐來惟鳥啼水雲生四面常恐世人迷綠逕無行路蒼苔露未晞曾夢春塘題碧艸偶來霧夕看紅蕖無人云閉戶深夜月爲鐙曉露凝蕪逕斜陽滿畫橋不眠聽竹雨髙臥枕風湍橋橫云壑連朝渡雨暗鐙窓半夜棋微波拂涼吹澹煙生逺樹天寒湘水秋雨暗蒼梧暮乘月多忘歸往返帶霜露自然鷗鳥親日與漁樵遇去意已輕千里陌深杯難醉九腸灞陵葉落秋風裏忍對霜天數雁行已上𨿽記然全章皆忘之矣語固未佳要之恐平生經心一事老友必憐其散落便風早以爲寄也紹彭再拜更有第三編亦不見來信不言及必不在彼不知失去何處如何如何左綿山中多靑松風俗賤之止供樵防之用郡亝僧剎不見一本余過而太息輒諷通守晉伯移植佳處使人知爲可貴東川距綿百里餘入境遂不復有晉伯因以爲恵沿流而來至此皆活作詩述謝並代簡師道史君紹彭上

越王樓下種成行濯濯分來一葦航偃蓋可須千嵗榦封條已傲九秋霜含風便有笙竽韻帶雨偏垂玉露光免作防煙茅屋底華軒自在拂雲長

通泉字法出官奴日日臨池恨不如防鯉可無輕素練數行惟作硬黃書鄕闗何處三秦路馬足經年萬里餘多謝玉華宮畔客新詩未覺故人疎和巨濟韻臨池通泉爲如字韻牽非實事也不笑不笑

右宋薛紹彭書五紙薛氏三鳳名河東紹彭其後人也字道祖號翠微居士居長安符祐間以書名名並米芾今書史會要所載是也水村陸公得此卷特愛重間出示余爲識數語於後長沙李東陽

薛道祖三帖

晴和帖

紹彭啟兩日途中不得少欵爲慊晴和想起居佳安二畫久假上還希撿收許借承晏張遇墨希示一觀千萬千萬承晏若得眞完𨿽異熱帖亦可易更俟續布不具紹彭再拜大年太守執事廿八日

二像帖

紹彭啟早來教多荷借示二像甚佳得觀多幸雜畫更借數種所諭智永曇林二書於左右不恡但不欲雪山他畫皆可也紹彭頓首大年防禦執事雪山非不佳但苦太大軸耳

隨事吟帖

紹彭啟寺中日昨領來教不及爲報皇悚可知枉誨伏審經夕气涼臺候萬福隨事吟借示多幸謹還納去劉二乃云有兩軸若並得一閱幸也古經紙若空得畫贊小字三十行可耳古綾古絹亦求一閱羅有難書矣人還不一紹彭再拜大年太尉容三十行兩叚亦可也元本自是兩段

書法自古至今皆有沿襲繇魏晉六朝隋唐以至於宋其遺迹可考而知惟米元章英資髙識力欲追晉人絕軌同時如薛道祖是其同盟者也故能脫唐略宋齊蹤前古豈不偉哉孟頫

前修謂道祖作字軒輊六朝有超妙入神之譽夷考其法誠不虛矣此晴和二像隨事吟三帖予咸淳甲戌曾觀今獲觀於伯雨書室俯仰間廿有九年如天津橋上一見李白喜可知也大徳壬寅淸明日蓀璧金應桂題時年七十嵗

紹彭書世不多見如伯雨所藏三帖𨿽雜於六朝盛唐人書中當無愧也居仁

外錄

寓意編雲伯雨舊藏道祖三帖今在沈氏乃倪雲林故物也

薛翠微雜書四帖【原文不錄】

薛道祖書世說新語【小楷書原文不錄】

薛翠微昨日帖【艸書蠟牋本】

昨日得米老書云欲來早率吾人過天寧素飯飯罷閱【原迹閱字旁注】古書然後同訪彥昭想亦嘗奉聞左右也侵晨求見庶可偕行幸照察紹彭再拜

外錄

書畫舫云薛紹彭字道祖號翠微居士米元章書畫友也其書緊宻藏鋒得晉宋人意惜少風韻耳

張舜民

張蕓叟姻期帖

舜民再啟姻期必嘗經度舜民以初二日次洛中自爾至初六日良吉又以一行兵冗不能久畱欲於初六將財定並行並以是日納壻畱在門下翼日遂行未審可否余堇面質舜民頓首

陳師錫

陳伯修嵗晏帖【行書紙本】

師錫頓首嵗晏伏承徳履休佳辱手畢霑餉名醪野人豈當厚賜仁者之粟懷恵爲多餘面謝不一一師錫頓首方監郡宣徳執事

邵防

邵仲恭到京帖【行艸書紙本內項氏諸印不錄】

防啟到京俗事區區遂不果頻上狀鄕往何可言秋暑尙爾不審迹成公外動靜何如防無狀承乏東排岸勉力只職未緣聚會謹勒手啟候起居惟祈以時保衛不宣防再拜存道良親司理閣下

蔡卞

蔡元度雪意帖【艸書紙本】

卞拜覆雪意殊濃甿畆大洽殊爲可慶蒙賜答誨尢以感慰適行首司呈賀雪笏記似未穏試爲更定如可用卽乞令冩上也不備卞拜覆四兄相公坐前

李之儀

李端叔別紙帖【行書紙本】

之儀再啟伏讀別紙延予加重深畏非據頃自稍逺一向杜門時到田畆間與村老周旋外塊坐而已髙誼素所景仰裹糧而趨固所欣願況近在數十里地邪便當掇置以圗傾盡不愚早晚可回聞其婦家已有代期何猶遷延也丁君聞好事鄙語書於【原迹於字旁注】質轉應副過煩予皇恐皇恐叔黨定肯書否果得之足以借重也乍到過從必未間又端若將逺別得無應接稍勞否之儀再啟

何防

何文縝卽辰六月帖【行書紙本內項氏二印不錄】

防拜覆姑夫都大提刑寶謨郎中姑姑令人卽辰六月䢐暑稼寶告登恭惟疊組輝華宸眷益楙尊候神贊動止萬福防不振之蹤【闕】累侍所生門忍貧仰借鴻休知感知自此嘗一再貢狀嗣以無謂弗敢混籖史若詹依一忱則食息未始少替鄕間之梅霑足日來晴炎泉流易涸目今更得甘霔一飽可指期矣江右擾擾聞已平戢威惠所孚固宜屏迹知縣表兄微恙已遂向安深切慶忭內除尊表安問如織兩院防恭人尊候防福禁從之拜鄕裏應有驅榮伏聽嚴戒不備防拜覆趙令畤

趙徳麟蒙餉梨栗帖【行書紙本】

令畤頓首辱恵翰伏承久雨起居佳勝蒙餉梨栗愧荷比拜上恩賜茶分一餅可奉尊堂余冀爲時自愛不宣令畤頓首仲儀兵曺宣教八月廿七日

薛尙功

薛用敏摹鐘鼎彜器欵識【二十卷】

鐘鼎欵識法帖二十卷趙孟頫鑑定

嘉熙三年冬十有一月望後十一日外縣朝請郎新知臨江軍事楊伯嵒拜觀於廿四叔外翁書室後二十年弁陽周宻得之外舅泳齋書房

集金石錄者多矣尙功所編尢爲精詣況其墨迹乎予舊於山陰錢徳平家屢閱之誠奇書也至正元年十二月甲子鑑書博士柯九思書於吳氏遜學齋

錢唐薛尙功摹集三代彜鼎欵識文凡廿較其器之墨迹筆精墨妙過之又集討論有出於博古考古諸書之外前軰博雅精詣如此彼困而不學竊好古之名自此於米顚者得不有愧方外張天雨老學齋觀

予讀薛尙功集古金石文常嘆其博及見謝長源所收尙功冩本乃知金石刻僅得其半而冩本字畫爲精夫學至於博而精豈特論藝文而已至正元年後五月廿二日靈武斡玉倫徒克莊在武林驛書是日以潘雲谷墨試張掖劉伯溫所遺黃羊尾毛筆

至正七年秋八月十二日巴延布哈觀【小篆】

番陽周伯溫觀於中吳寓舎【正篆】

姑蘇王行觀

李彭

李商老公辟家兄帖【行艸書紙本】

公辟家兄得彼相從當甚歡也然亦以親老思北歸何時遂耶小妹子與諸孤幸此糊口粗安勿煩爲念但念八長成未有親親三十已許與小子房【闕】弟十二子爲婚須候念八了當方議之也令嗣去年相見或云尙未出京久不訪及諒當專令人來防所耳別紙示諭備悉來諭敢不在下懷耶未間千萬珍重彭頓首

【闕】愭

【闕】愭初冬薄寒帖【行書紙本】

愭頓首啟初冬薄寒伏惟衞生有經啟處禔福別來傾企不少置比奉書誨副以土珍良戢厚意愭比徙寓常熟閒居一動勞費滋甚乍到人事衮衮略此通訊自余嗣布睠集均康令弟省幹美除有所向未宮拜並三意山邑有諭不外正寒惟千萬爲器業厚防或有警誨片札付邸吏只附來常熟可也不不罪罪十月廿七日愭頓首再拜叔至省幹舎人契友

釋法暉

法暉細書經塔

外錄

書系云釋法暉政和二年天寧節以細書經塔來上作正書如半芝麻粒冩佛經十部曰妙法蓮華經楞嚴經維摩經圎覺經金剛經普賢行法經大悲經佛頂尊勝經延壽經仁王防國經自塔頂起以至趺坐層級鱗次不差毫末恍然如郁羅蕭臺突兀碧落說者謂作此字時取竅宻室正當下筆處容光一明而不耀故至細可書然其字累數百萬不容脫落而始終如一亦其誠心則有是耶

女李淸照

李易安一剪梅詞

紅藕香殘玉簟秋輕解羅裳獨上蘭舟雲中誰寄錦書來雁字回時月滿樓花自飄零水自流一種相思兩處閒愁此情無計可消除才下眉頭卻上心頭右調一剪梅

外錄

書畫舫云易安詞槁一紙乃淸閟閣故物也筆勢淸眞可愛此詞漱玉集中亦載所謂離別曲者耶捲尾略無題識僅有防定兩字耳

才婦錄云易安居士能書能畫又能詞而尢長於文藻迄今學士每讀金石錄序頓令心神開爽何物老嫗生此寧馨大奇大奇

宋蔡蘇黃米四大家合卷

鐘元常薦季直表【原文不錄】

【款書】丁酉淸和下浣宿雨新霽長林如沐小齋蕭宗漫臨一過似覺塵逺莆陽蔡襄

次韻王晉卿送梅花一首

東坡先生未歸時自種來禽與靑李五年不踏江頭路夢逐東風泛蘋芷江梅山杏爲誰容獨笑依依臨野水此間風物君未識花浪翻天雪相激明年我復在江湖知君對花三嘆息僕去黃州五周嵗矣飲食夢寐未嘗忘之書此一詩寄示李樂道也軾

庭堅頓首承示諭數往助崇徳姨母此蓋公孝友之素仕宦所得惟此而已其餘亦何足道耶願數顧省立則參於前在輿則倚於衡也庭堅頓首

五鼓起迎駕作此書極艸艸也

今日獻汲相國紀慶生申祝壽訴情輒錄呈芾頓首再拜

薰風吹綻滿池蓮曉雲樓閣鮮繡閣華堂嘉會齊拜玉鑪煙斟美酒奉觥船祝芳筵宜春耐夏多福莊嚴富貴長年頌徳紀慶生申鷓鴣天芾頓首再拜

芾頓首再啟觀使樞宻太尉先生鈞席芾頓首再拜經宿恭惟臺候萬福伏想般舟良勞神用俟到蕭閒參見次前寵賜嚴命不許辭然今有所獻公亦何辭以拒之通圍願隨茸錦增光久爲選人鈍滯非稱也若不以爲洪願檢入謹奉啟不宣芾頓首再拜

余垂髫時卽喜事翰墨年來所藏前代名迹頗富若宋之四大家則未之有也搜羅廿年得彚此冊誠爲宇內第一大觀昔趙子固云性命可輕至寶是寶余於此帖亦云金華宋濂

延陵吳寛觀記之

宋代法書名家濟濟冊中四公當時負望後代推宗可爲有傳人而有傳迹者也宋學士得彚其書於一冊之中焚香靜對恍揖諸賢於一室之中與之寤寐同堂也其樂爲何如耶卽南面百城亦不與易也東海張弼

宋名公翰墨合卷

蘇子瞻牡丹和韻詩帖

光風爲花好奕奕弄淸溫撩理鶯情趣畱連蝶夢魂飲酣浮倒暈舞倦怯新翻水竹傍邊意明紅似故園牡丹五言和人韻軾

蘇子瞻官屬帖

軾此間官屬中有遊九思誠之自長沙邀來攝經幕其人有志趣曉民事亦嘗從元晦遊又有嚴昌裔慶曾永州人軾舊與之欵慤實可委信又有李悰靜翁見爲經屬𨿽才短頗气直肯言此外又有兩三人頗習事自楚來【旁一行雲武行中勇毅者極難得收拾得數輩】其餘亦頗似肯向前亦未有顯過者凡百姓教詔之甚而不悛然後不免治之耳諸郡守得人者寡例多茍且其間亦多闕向來三司共作一味是人情今與兩臺約請公是選不可一毫欺朝廷但卻似目前難得人到任後今已辟兩處【闕】詣頗以爲然也吳伻到遵州後彼中事【闕】殊覺血脈通貫見已攝守極通曉也李天亨規摹只是理會兵財兩事甚有條緒至今傳道之林君本政書【闕】未盡要其根本之論得其家更有數書已往錄矣廣州農事【闕】尢滅裂若今冬尙備數於此亦當考究料理也此間士人聞見極陋然資質寧無佳者軾再過學中與之講論經史學宮獘甚已修治增廣講堂之旁列前政生祠不免徙置佛寺用其處新濓溪二程先生祠庶來者知向方耳軾比領禦筆理會買馬事旣而軾奏聞又禦筆批下依奏依奏往返自更遞共不廿日荷【闕】上不棄外應之如響軾凡有所見其敢不自竭況敢自有疎外耶其他可【闕】教者【闕】一二【闕】示免之軾再拜偶有肘子納二十枚並川墨兩笏同寄軾又拜

蘇子瞻兗海帖

在兗海與靑社宻邇嘗得希文侍郎音問忽嘗詗【闕】閣下昆季動靜深在念也朝城三叔中舎嘗得書尺三叔母去年十二月傾逝在逺官極孤寂也雄州四叔推官在官下無恙軾再拜

蘇子由和子瞻詩帖

矯矯公孫才不羣白駒衝雪【闕】新春忽過銀闕迷歸路誤認瑤臺防故人訪我不嫌泥【闕】滑畱君深愧酒非醇歸時九陌鋪寒月淸絕空教僕禦【闕】和子瞻兄招子髙晚飲轍

薛道祖昨日帖【見本集不錄】

米南宮雞黍詩帖

雞黍招要意已眞後堂許到轉相親巧栽花竹豈多地淨掃軒窓無一塵傾倒不知情話宻衰隤深畏酒行頻落花一夜成疎迹風雨還增客恨新米黻

郭祥卿山頭詩帖

山頭崒嵂侵霄漢片幅之間據其半河水盤旋寒玉貫雲气蒙蒙中截斷峯巒回合平若按山城嵯峨聳樓觀下有森森林木灌隱約浮空露纎巘沙平野曠徵途逺行人淩競馬欲汗天機滿前呈爛熳濃墨如新色淩亂渾沌鑿破太極判元气淋漓風雨散若非定以範寛斷誰能展此奇手段玉堂老仙重稱贊絕筆當爲古之冠牙籖玉軸宜倒看縱得千金愼勿換老眼摩娑獲珍玩不敢畱題只驚嘆吳郡郭麟孫

楊補之詠鞵詞帖

端正纎柔如玉削窄韈宮鞵輭襯吳綾薄掌上細看才半搦巧偸彊奪嘗春酌穩稱身材輕綽約微步盈盈未怕香塵覺試問更誰如樣腳除非借與嫦娥著右詠鞵調蝶戀花逃禪老人楊無咎

陳晉之行藝詩帖【見本集不錄】

吳傅朋題節義夫人傳詩帖

國步阽危古所稀曠無仗節不勝譏得夫人輩戡多難撥亂興衰亦庶幾

丈夫效死以成仁何事臨危反愛身有靦閨門全節義傷今思古淚沾巾右二詩題節義榮夫人傳紹興十一年嵗在辛酉正月十一日錢唐吳說

外錄

珊瑚网云余家向藏宋人墨迹共四十則僅錄前九幅其餘如王晉卿覆子中內翰送茶器珍核祖建爲七姐稟丈母要糟藏翁孫姐姐書覆四哥宣贊姻事及範資政張孝祥吳傅朋諸札未及錄也又有宋人翰墨一卷後題先起居贈開府儀同三司司空一帖先叔文修懿尙書儀同十八帖已上元祐庚午十二月知軍州事勰因移髙陽安撫使辭墳遂命褫裝付沈氏以防遺墜云亦迸逸錄爲念耳

宋賢十七札子

宋公垂度支帖

綬頓首度支學士近奉宴言深慰勞吝忽承手札曲示勤私貺及吳中碑本及藤防茶一奩傷費頗多不敢辭拒但增靦佩之至謹因來價輒奉片幅爲謝綬頓首四日

葉道卿近遣帖

淸臣啟近遣一干隨府伉持書並錄覧二書同詣鈴下計已呈露數日前追胥自彼還辱手教嵗不我與忽焉隆夏言念出處光景載環夷險均之政如宿昔天休蹈道深篤報上忠純樂職裕人無有內外顧爲簡書所縛不得車騎相過此可恨耳生拙守退伏盍族屍飡閒齋晝眠後池晚飲惟性所適頗無羈牽長杜櫟之扶疎同海鷗之放逸故人不爲念也淸臣頓首五月十八日

章子平承示帖

承示諭張恢者向以明公昆玉世契之厚待之以禮不謂全不循理切恐仰玷盛徳然亦欲小警大戒可以完其出處諒惟深宻公文如命頒下縣鎭矣衡竦息

林子中前日帖

希啟前日辱屈臨感刻感刻歸聖兄弟並入開寶睿遂當獨牒柰何天淸一室速治之開寶舎亦望令人諭主僧且那與小子虡並一二親情同處也恐見令侄般出便據之也兼舉子紛然不可不先慮之也阻於面奉先此布一二希頓首完夫府判朝奉學士兄十四日

蔣頴叔遂往法濟帖

之奇啟知遂往法濟不勝依依長安酥二个蔥雀鮓二罐水梨鳳棲棃各十枚小藥少許聊薦賓盤幸冀容納以鞫大獄不果拜違愴愴之懷不能勝述乍逺乞保重不備弟之奇再拜九兄知府郎中

【闕】逵七月帖

逵啟辱七月五日賜教承已西上今想對還當有休嘉也秋暑未熄伏惟動止佳福逵山間粗好兒女來歸已餘月老來如夢寐間耳未緣款晤千萬爲國加愛爲國加愛不宣逵上頴叔知置大夫閣下八月六日

劉無言昨夕帖

燾再拜昨夕幸得侍坐早來廷中瞻望顏色不款奉告伏審晚刻尊候萬裕攺月自當至左右適自局玉家親賓紛然逮今未定旦夕專得面拜使還不備燾再拜五伯父大夫伯母縣君座前

【闕】煜久疎帖

煜啟久疎修問秀州道中賢子見過傳雅誨極荷意愛之厚且承燕閒多適气宇泰然至慰至慰比欲詣邑圗一笑之樂屬治行廹窘悰賴不釋不克如願但向風怏怏無已劇寒惟以時自全保固壽福瞻禱瞻禱煜再拜致政太保大初兄執侍二日

葉石林人至帖

夢得叩頭人至辱教示審聞頓暄動止安健良深慰荷冗幹極荷畱念悚悚不知幾時定可還日遲面款入此月來淚眥頓昏痛作字艱彊勉附報艸艸余惟珍愛不次夢得叩頭季貢貢元親契

張天覺女夫帖

商英惶恐女夫王防之收錄八月七日已解商水任薦極余溢遂可攺京商英受賜與王氏均等防第二女夫楊開還蜀輒令請見恐或下問河東北間事蓋楊生從商英者二年矣伏恐上知商英惶恐再拜

周美成前日帖

邦彥頓首啟前日特辱降顧閒冷之中倍增感激負屙屛迹造謁不逮第深悚惕邦彥頓首啟

靑谷徳止夷塗詩帖

夷塗勿拋控拋控馬多失挹水勿極量極量器多溢安史起天寶轉戰竟奔北辭臣獻頌詩要垂萬世則一字堪白首大書仍深刻誰作語溪圗千里在只赤飛湍如有聲旁匯浸層碧巉絕半巖間髣髴見馬迹不覺加手磨眞恐苔蘚沒國姓前後異天運古今一向來文武才坐籌或操筆種種皆可稱俯仰重嘆息願君寶此圗置之丹粉壁昔人如可作想象壯胸臆

林彥振承誨帖

攄頓首啟比不承誨下情渴仰知數辱顧訪皆失迎對但深愧感教伏審晚來尊候萬福峴刻已領蚤暮當卜祗詣遽中馳此拜覆不宣攄再拜右司彥和尊兄座前

韓良臣近間帖

世忠咨目頓首啟運使直閣侍史近間言誼良勤懷向比辰春雨伏惟漕挽餘閒臺候曼福少懇近得旨以本司官兵二月下旬以後劵食錢未有準擬權於貴司兌撥應副已有公文奉聞今去支期不逺敢煩頤旨速爲兌撥錢三十萬貫告爲嚴戒所屬星夜起發得二月中旬內到軍前以濟急鬭候朝廷降到錢卽便發還也千萬幹凂仄未間自愛不宣世忠咨目頓首啟運使直閣侍史

吳傅朋門內帖

說拜問門內眷聚伏想長少均協多慶賢壻以未接識不及別狀孥累輩乘二巨艦轉江入淮甸頗遲遲今猶未至次第經由髙沙兒輩若知良臣在彼必往請見大兒子近堂差泰州如臯監鹽偶得見闕便來赴官朝夕先過此相聚數日而後之任仲子調眞州推官尙有年闕叔子嶽祠滿已一年半未得赴部同二季隨骨肉俱來賢嗣昆仲一一均福說再拜

吳居父伏自帖

琚伏自廿二日具稟報之後深慮旨揮未到勢不容畱遂將牌印牒以次官權管姑作急難給假起發方登舟間忽領珍染寵示省札如解倒懸感佩特達之意無以云諭郎星夜前邁矣瞻望鈞光在邇玆得以略切自炳照琚皇恐拜覆觀使開府相公尊兄鈞席

葉正則觀牡丹詩帖

前日入寺觀牡丹不覺已謝惜其穠艶故以詩悼之敢冀見和適上

牡丹乘春芳風雨苦相妬朝來小庭中零落已無數魂銷梓澤園腸斷馬嵬路盡日向防幹踟躕不能去右宋賢札子十七帖皆一代名流鴻望魁壘英巨之筆往嵗客燕山嘗從朱忠禧公綠防亭中閱此朱公好古家藏名迹甚富每愛惜此冊以爲劉公一札可當十部從事諸賢濯濯單言片翰並有風致非近世雕虫之士所能比肩忠禧化去未久圗書散落此冊爲粥畫人持至江南思重參軍見之淒惋遂出重貲購之命余題冊尾余與思重皆忠禧文酒之客覩此不勝人琴之感非徒以諸公手澤之故耳王穉登書

右宋賢十七札首名綬者宋宣獻公也名上有朱文印曰宋綬公垂公以楷名於宋今札亦是正書遒勁有法淸臣者葉學士道卿也蘇之長洲人衡者章待制子也浦城人二公天聖嘉祐時人希者林子中也閩人之奇者蔣頴叔也艸法老勁似王荊公逵者不知何人其札乃與頴叔者故次於此燾者劉無言也行艸出入蘇黃而風趣盎溢山谷云令天假以年江左又出一薄紹之矣殆非虛言夢得者葉石林也書法與停雲所刻正同商英者張天覺也書與語皆不免俗透末後句者固如是耶邦彥者周美成也攄者林彥振也二公書俱類元長豈气類相似耶世忠者韓蘄王良臣也史

稱目不知書晚忽有悟能作字工小詞此札與運使借錢者時尙在軍中或出佐史手正書有蘇長公風致說者吳傅朋也李淸照金石錄後序云尙餘五七簏盜穴壁取去爲吳說運使賤價得之卽此也琚者吳居父也行艸逼肖米元章若不視其款未有不以爲元章者適者水心居士葉正則也嘉王之立寶發於公以與趙丞相議不合卽拂衣歸水心詩早已精嚴晚尢髙古今詩亦淡宕可喜書法蔡君謨而自具風骨中間名煜者爲靑谷徳止者皆不知何人書亦可觀此冊舊爲朱忠禧物後爲談嶽山參軍名志伊字思重者得之後又轉入汪景辰家今年秋王越石舫中見之餘極愛劉無言吳居父葉水心三札遂易得之略疏其人於後愧疎【闕】未能徧考以竢世之博雅者崇正甲戌年秋九月閒止居士曹函光書

宋人手簡

逵奉狀帖

逵啟近已奉狀計徹左右秋杪气勁伏惟體候淸勝逵於此粗如前乃敢仰承大斾薄海陵而還今宜已安治府東南大計一出指麾使權益重不次之寵未可量也向寒惟希保重以慰捲捲不宣逵上頴叔制置大夫閣下九月廿五日

端友頃幸帖

端友皇恐再啟頃幸使斾久寓輦下可以朝夕承教而文禁拘牽不遂所欲迨今歉然方圗敍列區區先捧誨示重復尢增感悚宏才偉徳久處聞曠豈其所宜尙冀以道順適重加葆輔前卽龍光無任瞻祝端友皇恐再拜

書畫彚考卷十二﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷十三

刑部左侍郎卞永譽撰

書十三

南宋

髙宗

宋髙宗宸翰四詩【行書白宋紙本後述史數則不錄】

入門無平田石路穿細嶺陰風生澗壑古木翳潭井湛盧誰復見秋水光耿耿鐵花秀巖壁殺气禁蛙黽幽幽生公堂左右立頑礦當年或未信異類服精猛胡爲百歳後仙鬼互馳騁窈然畱淸詩讀者爲悲哽東軒有佳致雲水麗千頃熈熈覽生物春意破淒冷我來屬無事暖日相與永喜鵲翻初旦愁鳶蹲落景坐見漁樵還新月溪上影悟彼良自咍歸田行可請

髙居大士是龍象艸堂丈人非熊羆不逢壞衲乞香飯惟見白頭垂釣絲鴛鴦終日愛水鏡菡萏晚風凋舞衣開徑老禪來煮茗還防宻竹徑中歸

陳畱春色撩詩思一日搜腸一百回鷰子初歸風不定桃花欲動雨頻來人間多待須微祿夢裏相逄記此杯白竹扇前容醉舞煙村渺渺欠髙臺

種竹不必髙搖緑當我楹向來三家墅無此笙簫聲皇天有老眼爲閟十日晴防我蕭蕭碧偉事鄰翁驚同林偶落此相向意甚平何須俟迷日可笑世俗情明年萬丈矯穿地雷鳴但恨種竹人南山合歸耕他時夢中路畱眼記所更蒼云屯十里不見陳畱城

思陵付嶽武穆手勅【楷書紙本】

得卿九日奏已擇定十一日起發往【闕】黃舒州界聞卿見苦寒嗽乃能勉爲朕行國爾忘身誰如卿者覽奏再三嘉嘆無斁以素志殄【闕】常苦諸軍難合今兀術與諸頭領盡在廬州接連南侵張俊楊沂中劉錡等共力攻破其營退卻百里之外韓世忠已至濠上出銳師要其歸路劉光世悉其兵力委李顯忠吳錫張琦等奪回老小孳畜若得卿出舒州與韓世忠張俊等相應可望如卿素志惟貴神速恐彼已爲遁計一失機會徒有後時之悔江西漕臣至江州與王良存應副錢糧已如所請委趙伯牛以伯牛舊嘗守官湖外與一軍相諳悉也春深寒暄不常卿宜愼疾以濟國事付此親札卿須體悉十九日二更付嶽飛

外錄

書畫舫云宋髙宗賜嶽武穆手詔舊藏昆山黃應龍家後人題詠極多尋爲妄人竊去不知流落何所矣

髙宗書洛神賦【行艸書絹本原文不錄】

【款書】徳壽殿�【書賦後】

花石綱閒四海分西湖日日雨芳春孔明二表無人讀徳壽宮中寫洛神李嚴

思陵翰墨志九則

余自晉魏以來至六朝筆法無不臨摹或蕭散或枯瘦或遒勁而不回或秀異而特立眾體備於筆下意簡猶存於取捨至若禊帖則測之益深擬之益嚴姿態橫生莫造其原詳觀畫以至成誦不少去懷也法書中唐人硬黃自可喜若其餘紙札俱不精乃托名取售然右軍在時已苦小兒輩亂眞流傳歷代之久贗本雜出固不一幅鑑定不具眼目所以去眞益逺惟識者久於其道當能辧也

余每得右軍或數行或數字手之不置初若食蜜喉間少甘則已末則如食橄欖眞味久愈在也故尢不忘於心手頃自束髮卽喜攬筆作字𨿽屢易典刑而心所嗜者固有在矣凡五十年間非大利害相妨未始一日捨筆墨故晚年得趣橫斜平直隨意所適至作尺餘大字肆筆皆成每不介意至或膚腴瘦硬山林邱壑之气則酒後頗有佳處古人豈難到也

本朝士人自國初至今殊乏以字畫名世縱有不過一二數誠非有唐之比然一祖八宗皆喜翰墨特書大書飛白分加賜臣下多矣餘四十年間每作字因欲鼓動士類爲一代操觚之盛以六朝居江左皆南中士大夫而書名顯著非一豈謂今非昔比視書漠然略不爲意果時移事異習尙亦與之污隆不可力回也

前人多能正書而後艸書蓋二法不可不兼有正則端雅莊重結宻得體若大臣冠劍儼立廊廟艸則騰蛟起鳯振迅筆力頴脫豪舉終不失眞所以齊髙帝與王僧防論書謂我書何如卿僧防曰臣正書第一艸書第三陛下艸書第二而正書第三是臣無第二陛下無第一帝大笑故知學書者必知正艸二體不當闕一所以鐘王輩皆以此榮名不可不務也

士人作字有眞行艸篆五體往往篆各成一家眞行艸自成一家者以筆意本不同每拘於畫無放意自得之迹故別爲戶牖若通其變則五者皆在筆端了無閡塞惟在得其道而已非風神頴悟力學不倦至有筆冢研山者似未易語此

士人書法必先學正書者以八法皆備不相附麗至側字亦可正讀不渝本體蓋之餘風若楷法旣到則肆筆行艸間自然於二法臻極煥乎妙體了無缺軼反是則流於塵俗不入識者指目矣吾於次敍得之因筆其梗槪

艸書之法昔人用以趨急速而務簡易刪難省繁損復爲單誠非蒼史之迹但習書之餘以精神之運識思超妙使畫不失眞爲上故梁武謂赴急書不失倉公鳥迹之意顧豈皂所能爲也又其敍艸大略𨿽趙壹非之似未易重輕其體勢兼昔人自制艸書筆悉用長毫以利縱捨之便其爲筆法必至於此

昔人論艸書謂張伯英以一筆書之行斷則再連續蟠屈挐攫飛動自然筋骨心手相應所以率情運用略無畱礙故譽者云應指宣事如矢發機霆不暇激電不及飛皆造極而言創始之意也後世或云忙不及艸者豈艸之本旨哉正須翰動若馳落紙雲煙方佳耳

士人於字法若少加臨池之勤則畫便有位置無面墻信手之愧前人作字煥然可觀者以師古而無俗韻其不學臆斷悉掃去之因念字之爲用大矣哉於精筆佳紙遣數十言致意千里孰不攺觀存嘆賞之心以至竹帛金石傳於後世豈止不泯又爲一代文物亦猶今之視昔可不務乎偶試筆書以自識

余嘗謂甚哉字法之微妙功均造物迹出窈防未易以畫工便爲至極倉史始意演幽發爲聖迹勢合卦象徳該神明開闔形制化成天下至秦漢而下諸人悉胸次萬象布置模範想見神遊八表道冠一時或帝子神孫廊廟才器稽古入妙用智不分經明行修操尙髙潔故能發爲文字照映簡編至若虎視狼顧龍駭獸奔或艸聖艸賢或絕倫絕世防合天矩觸途造極非夫通儒上士詎可語此豈小智自私不學無識者可言也外錄

書史會要云髙宗諱構徽宗第九子善眞行艸書天縱其能無不造妙嘗言學書惟視筆法精神朕得王獻之洛神賦九行置之幾間日閱數十過覺於書有所得又云學書必以鐘王爲法然後出入變化李心傳以謂思陵本斆黃庭堅書後以僞豫遣能黃庭堅書者爲間攺從右軍或云初學芾又輔以六朝風骨自成一家

又云憲聖慈烈皇后吳氏開封人吳宣靖王近之女髙宗後博習書史妙於翰墨帝常書六經賜國子監刋石稍倦卽命後續書人莫能辧劉夫人字希號夫人建炎間掌內翰文字及寫宸翰髙宗甚眷之亦善畫畫上用奉華堂記印

髙宗禦書樂毅論【原文不錄】

臣伏讀髙宗皇帝翰墨志云魏晉以來筆法無不臨摹又云每得右軍書手之不置初若食蜜少甘則已末如橄欖眞味久愈在也故尢不忘於心手紹興三四年間嘗臨羲之所書樂毅論以賜樞臣韓公蕭冑之世傳髙氏石本間節三十餘字得非禦府別藏眞迹自不同邪後六十有三年樞臣之孫前韶州守臣亞卿示臣使記歳月恭惟龍鸞飛動眾所共窺天日淸明臣何敢繪慶元丙辰四月二十八日具位臣周必大謹再拜稽首書其後

髙宗禦制徽宗文集序【原文不錄】

右宋髙宗禦書序文一首前有斷簡後稱臣稱名蓋禦制徽宗禦集序也按紹興二十四年九月己巳宰臣進呈徽宗皇帝禦集凡百卷上自序之權奉安於天章閣今序文無歳月豈卽當時所上耶後有龍舒故吏胡珵跋亦無歳月第云書於袁桷淸容齋蓋元袁文淸公伯長所藏伯長自跋亦缺其後按伯長生咸淳二年宋亡時才十有四歳胡跋蓋作於易世之後故不書年觀其書龍舒故吏而不稱臣可見矣又雲集藏敷文閣而史雲天章按杭宋內府寶文等十閣並貯諸帝禦集而敷文實徽宗集所在天章則屬眞廟而史云權奉安者豈當時敷文未成耶然前此侍臣已有帶敷文學士者而當時秦熺實爲奉安禦集禮儀使鄭重如此不應閣尙未成此皆不可曉也惟宋多右文之主自眞宗而下皆有禦集多至數百卷今皆不傳而其所以爲世輕重實不在此髙宗翰墨尢號名家此文皆典雅而翰札尢精然胡袁題識皆微致不滿之意誠以帝王之學自有所重也文徵仲跋

思陵書杜少陵山水障歌【行書】

堂上不合生楓樹怪底山川【俗本作江山】起煙霧聞君掃卻赤縣圖乘興遣畫滄浪趣畫師亦無數好手不可遇對此融心神知君重豪素豈但祁嶽與鄭防筆力【俗本作迹】逺過楊契丹得非圃裂無乃瀟湘翻恍【俗本作悄】然坐我天姥下耳邊已似聞淸猿反思前夜風雨急乃是蒲【俗本作滿】城鬼神入元气淋漓障猶濕眞宰上訴天應泣野亭春還百【俗本作雜】花逺漁翁防踏孤舟立滄浪水深靑溟闊敧岸側島秋毫末不見湘妃鼓瑟時至今斑竹臨江活劉侯天機精愛畫入骨髓自有兩兒郎揮灑亦莫比大兒聰明到能添老樹巓崖裏小兒心孔開貌得山僧及童子若耶溪雲門寺吾獨奚爲在泥滓靑鞋布襪從此始少陵詩才人莫及下筆便有萬鈞力巍如巉巖千仞峯顚崖疊嶂森森立浩如長江風濤驚魚鼈縱橫蛟鱷出障子一歌歌更奇自是千古黃絹絲遂使天下學詩者望風佇立長嗟咨趙宋中葉善揮翰筆底龍蛇紙中見嗟余老眼半昏花看字歌詩不知倦長歌數過心目舒淸風颯颯生坐隅晉宋不鳴漢魏逺後世誰敢爭馳驅吳郡朱仲毅宋髙宗禦書杜少陵七言古詩帖神品宸翰其値三十金明萬曆十載裝池項元汴敬祕

平生眞賞紙上龍蛇堪景仰魏晉鐘王世逺文訛不易詳寸心誰許只數唐初虞與褚展閱思陵逺接文皇譽日升調寄減字木蘭花恭題宋髙宗書杜甫歌行後張醜

外錄

書畫舫云不腆近購思陵行書子美題奉先劉少府新畫山水障歌黃蠟箋眞迹前後用乾卦禦書內府之印及紹興三璽筆精墨妙神采煥然閱之令人形神開爽其源蓋出李北海也後有吳郡朱仲毅七言古風題詠一紙亦妙

髙宗禦制損齋記捲【原文不錄】

外錄

書畫舫云武林胡氏藏宋髙宗禦書損齋二字並禦制損齋記左僕射沈該以下聨名親書表在後並屬眞迹此卷前元時在王子慶處亦見雲煙過眼錄也

髙宗隨宜飲酒詩卷【艸書】

隨宜飲酒聊充腹取次衣裘亦暖身未必得年非瘦薄無防長福是單貧老豈羨犧牲飽蟠木寜爭桃李春隨分自安心自斷是非何必問閒人

外錄

書畫舫云思陵艸書一卷其墨迹藏項海家每行止二字字大如拳押縫有禦書之寶印識尾有禦書瓢印收藏有王濟之圖書及三槐堂印

思陵書黃庭經【小楷書黃素原文不錄】

外錄

書畫舫云思陵黃素黃庭經小楷俊逸絕不類吾家禦制徽宗文集序乃其晚年書也

髙宗手書龍王勅【原文不錄】

外錄

妮古錄云宋髙宗手書龍王勅向在三塔寺寺僧信大源質項子京家

髙宗書女史箴【原文見畫考顧愷之集不錄】

外錄

妮古錄云女史箴余見於吳門向來謂是顧愷之其實宋初筆箴乃髙宗書非獻之也

思陵書蘇武李陵詩【行書原文不錄】

外錄

書畫舫云思陵行書蘇武李陵詩共七首姿媚可喜與吾家杜陵詩帖正同今在黃氏

髙宗地黃詩帖【行楷書紙本】

地黃飼老馬可使光鑑人吾聞樂天語諭馬施之身我衰正伏櫪垂耳气不振移栽附沃壤蕃茂爭新春沈水得穉根重湯養陳薪投以東阿淸和以北海醇崖蜜助甘泠山姜發芳辛融爲寒食餳咽作瑞露珍丹田自宿火渴肺還生津願餉內熱子一洗胸中塵

外錄

書畫舫云思陵銳意學書多歷年所故其書楷法淸逸行艸渾成無不臻妙吾家舊藏禦書徽宗集序一卷前後𨿽有殘缺而字宗虞褚實爲希世奇寶先府君博雅好古目力過人生平寶愛三代九螭白玉玦及此卷至仙遊時以授長兄伯含永爲傳家淸玩

髙宗書破邪入正歌冊【楷書朱絲闌六紙折縫處上寫一破字下編一二三四五六字歌詞每行二句上中下空白內脫誤字依原本】

破邪入正歌逍遙子撰【四字小楷】

休信閭檐閒道人摶酥吐翫復吞津河車道引務初學未達希夷謾屈伸房中采禦誇奇得不是回黃並轉黒溯流訣悞卻傾顚卦气尙應乖法則火毒知時耳必聾無丹空發定招凶少思寡欲元無疾諸術翻推四大空或復停廚經嵗月藥停气住無暫歇落死根源本不然徹頭五炁須虧訣口中忽吐一朱櫻言是身中內五行不會陰陽成至藥死生依舊屬三彭或要采霞吞二景害目轉睛如影響行炁之人法度多自取風邪人未省或更飛符禁鬼神金丹不遇謾勞形百骸數盡皆歸土一物翻成寃鬼親或論出神修定觀妙有眞空元未見謾去借捨與投胎四生隨想皆輪轉或朗飡兮或朗【二朗字墨迹俱作諱筆】杯紅顏語力巨如雷時人嘆有眞仙術自是全陽稟盛來或欺霜雪眠風雨蓋是酒力爲寒主醒時戰栗一衣單算來不異常人苦說內丹空假相忘想之人多罔象思淫室女不生兒牝卵之雞無實狀或稱異代永年人劍訣傳來遇洞賔誰知顚狂無識者辰昏杯臠兩相親或言黃白來相識艸石萬端生巧惑神仙藥在五行中福行何人消受得如此知人事最多饑寒茍且免蹉跎不知大道眞根蒂老死如麻爭柰何修仙須是先功行行滿天人傳性命空言慕道不修心一死蓋應心未靜要度生死須是丹不在市兮不在山若令神炁常存守五行換過炁形完金丹自得天人受小法傍門凡暫安上天仙訣明傳世三洞四輔誰足記髙仙自古出王公偏見凡愚安得際伊子天師遇老君授經千軸降天文葛洪萬卷猶爲欠思邈隠居由博文昔人悟道窮文義今人偏惡師貧士智者因文始遇師下士求之應未易古今學者翫參同譬諭無中有異同不識闗遮眞旨處此書到老的朦朧論之內說說鑪鼎還似外論之內丹無質生質誰知會參同意旨本分明未遇師傅終自昧泄天機度有緣逄師語訣認眞鉛眞鉛不產五金內生在杳防天地先北方大陽南方月黃金白銀齊二八龍虎戰爭金木交先液後凝膏體滑八十一防眞坎離藥同訣異隨所爲有時下口問同侶白虎熬樞皆不知黃鐘健回加太簇眞符直使循星漏戊寅戊申分至程甲子己巳分元候卦火虧盈匝九元黃道黑道相回環鑪中別有一天地寒暑辰昏經甑山造化從來難顯說五行相生更相伐一日之中奪一年一年更牙是一月月行丁上藥低昂此是金來歷火鄕月加丙土還丹伏克伐之中汞性亡子至巳宮陽體足午至亥宮重起復返還消長煉陰陽誰人識取眞金木卯酉從玆辧木金甲庚之體本浮沈周旋卦節三十輻一月推排見轂心二月斗臨西首杓四陽正旺楡花落八月魁臨正酉方薺菱秋芽知木作剝卦丹成卻殺人九還來沾便返魂白羊白豬暫亡處此事問君聞不聞餌來世疾般般止遂換骨毛兼肉髓玉肌皓齒返童來化出桃源一仙子刀圭汞化黃金鉛錫沾時色愈深肘後抽之遊八極經行山海鬼神欽至藥金丹非有質三卷參同標不一好認日晶並月華分明不是世間物悞者硃砂與水銀更將金石化爲眞眞金欲死如灰土從此得名明窓塵我曽隠宻逄師旨卽是華池正神水得道憑鉛生自然富有之門誰信此成佛成仙上上機是人有分總皆知無端三毒來爲主智惠剛隨妄想欺細認人生天地才三官注定有誰猜物隨否泰來兼去物在杳防安在哉世人色相爲身累不得逍遙偸煉已浮華萬物本來空贏得一場榮辱死曽棲淡薄已多時經訣傳來始遇師一鼎流硃天上藥蒲桃酒熟海山期天官須選天人學玉圭須用美玉琢上天不懼下愚人良工不采塼瓦璞勸君博覽廣搜尋一箭未能興羽林切須自抱神仙學莫認色袍靑布巾

逍遙子破邪入正歌終

按墨迹朗字月中闕續通鑑眞宗大中祥符五年以聖祖趙朗授天書詔天下避聖祖諱攺爲元朗爲明凡載籍偏犯者各闕其畫此書朗字畫故闕也

宋兩朝禦札墨本【髙宗賜楊沂中孝宗賜楊存中楊倓諸札】

髙宗皇帝

近降親筆責卿破賊以卿忘身殉國必能體朕此意今聞逆【闕】親統賊眾衝突【闕】

以此賊遺朕俾卿首建奇功之時也卿其合軍戮力鼓率將士鏖戰取之酬朕平日恩顧之厚不可失此機防並遺後患故玆親筆卿宜知悉

付沂中押

連日聞叛賊已從霍丘謀渡若有舟船必亦不多一行軍兵老小想非一日可過料卿軍行之速必能及之若是淮水有淺處可以徒涉而過則王師【闕】可涉過淮追擊出其不意是一機會卿可稟張俊審度事勢並力前進是收大功之日也

付沂中押

付沂中押

封

朕昨在哀迷殆無生意勉從羣請姑視政幾觸事亡聊悲傷可述卿朕之腹心義均一體想惟痛憤同切於懷宜思奮揚雪吾大恥故玆親諭所宜悉之

付沂中押

近據諸處探報及降【闕】靣奏皆云烏珠與龍虎議定欲誘致王師相近汴都並力一戰卿切須占穏自固同爲進止【闕】或時遣輕騎來相誘引但挫其鋒勿貪小利墮其詭計俟有可乘之隙約定期日合力並舉以保萬全廿七日

付沂中押

覽卿奏已度江暫駐兵泗州比得韓世忠報提兵往淮陽卿可審度事機若當應援卽一面防應宜以體國爲念勿分彼此嶽飛近奏畱王貴等在蔡州已過順昌由淮西前來奏事俟有定議卽報卿知特遣親札諒宜體悉

付沂中押

得嶽飛奏措置班師劉錡奏復入順昌已令各且駐軍近便去處報卿同共相度如機防可乘卽約期並進如未可亦可駐軍相近聲援相接勿致爲賊所窺卿可急遣人與飛錡議定卿一軍所向庶幾不失期防也付沂中押

張俊初二日發火頭初三日起發前去和州卿可星夜趲程前去會合不可時刻住滯有悞國事具知委奏四日申時

付沂中押

得韓世忠初七日奏見駐軍淮陽城下並捉獲淮陽告急天使稱已乞兵東京南京極力來援卿可與世忠期約擇利防應毋失機會初遣卿行與嶽飛合力今飛方赴行在奏事世忠見已出師國事一也不得輙分彼此遣此親札諒宜體悉

付沂中押

覽卿十一日奏前去徐州與韓世忠相爲聲援兼欲到徐親見世忠議事深見卿忠純體國徐在淮陽西北【闕】人來援恐此犯卿切須明逺斥候常爲大敵之備仍與世忠勢力相接進退之間預相期約勿各自爲前卻皆成孤軍已親札付世忠宻告以專遣卿竭力應援【闕】令協和以濟國事再遣親札諒宜體悉

付沂中押

烏珠復窺濠州朕已降手詔與韓世忠張俊皆於濠州附近尅期同日出戰卿等各體此意不得前卻卿比之他人更宜爲朕出力想不待朕言也曹勲想已到軍前也卿家中平安朕【闕】人照管報卿知十一日

付沂中押

比報僞兵節次渡淮已令光世張俊並兵破賊卿等各宜竭力協濟事功副朕平日眷待之意防勲第賞朕不敢吝故玆親筆卿可悉之

付沂中押

押

楊名文字二件付卿可仔細看其間曲折令張去爲面說卿可熟思合如何處置卻合奏來本欲召卿面議恐彰其事所降文字卻封來楊名已送大理寺實禁候指揮

昨日行門來鎭射弓前後箭滿不破體殿侍時通卻喝前箭一指後箭三指並破體卿可理會自今後引呈須管實喝如不實殿侍決配取逐人知委付殿司收

押

和州賊遁走已降指揮令李顯忠追襲卿可速遣人去說與顯忠可惜不勦戮縱令自去須是連夜前去追趕若收買堪好可修作戰船者百姓海舟亦可買二十隻或三十隻

造船近人並和雇百姓不須役軍兵

可先次計料二十隻物料要在此處江內擺泊若先要錢收買板本便來請

每船載甲軍五十人橰梢在外

只用可克敵弓弩

可差人於平江府計會蔣璨【闕】如無錢候人回日別來理會余貼數錢禦前貼請

右武大夫果州團練使殿前司後軍馬潘眞於今月初八日忽患啞中不省人事

此是風熱祛風丹卅粒只作兩服用生薑汁少許調成膏用水化下冰水大盞內並藥共半盞來服之看如何若省人事速來道切不可灸

已令朱夏卿支銀三萬兩付卿等第支散隨李橫出戰傷中人並陣亡人家屬卿可躬親逐一支賜仍子細契勘所失亡人數並鎭江見在人數宻具奏來

初九日付存中

卿以心膂之寄盡防諸將乃遽形懇避未悉至懷可專意措畫惟委付爲務若有不率令者具名以聞復不可顧情容庇也除軍事外不得再有陳請

壽皇聖帝

朕屈已和戎欲休息軍民而敵情變詐不測侵軼朕以宗社之重敢憚應敵卿其明斥候審彼已無以小利爲敵所誘宜堅壁養威斷其糧道使自困獘邊事稍閒當以樞宻使處卿非但虛名正以羣臣知兵者少賴卿居中以佐朕決軍政卿益勉之以副朕倚注之眷遣此不多及

付楊存中押

付楊存中押

封

朕以湯思退素不知兵又無人望今專以卿爲都督軍事一皆仗卿凡事更精審有立功人可除節鉞者今有節度使已下牙牌並空名告宣續差人押付卿凡有事宜頻具奏來

付楊存中押

付楊存中押

封

卿總督師旅克壯戎昭折衝所臨敵欲潛遁雪寒增凜忠藎良勞今賜卿金合茶藥鞍馬至可領也

付楊存中押

郭振在六合軍孤城小若遇敵人大軍必不能當卿臨時相度今郭振退與王琪合兵控扼先須持重以待敵人之困沿江戰艦可令早辦集王琪奏札內謂揚州無守禦之具如敵人侵犯亦無城壁可守以此思之豈可須在堅城中坐也兩淮兵力可以抗彊敵否卿速具奏來王琪札子宜付卿

付楊存中

今諸帥相和互爲防應皆卿措畫之力劉錡宋受𨿽在眞州郭振在六合緩急須使會合禦敵不可止在眞州六合瓜州眞州二閘緊急亦宜毀拆

付楊存中押

封

聞劉寶將軍馬已到寶應縣楚州失守此大系利害不知此事如何措置可速具奏來洪澤閘已行毀拆未淸野事如何施行

付楊存中押

封

卿近日莫知敵情虛實否敵人漸深入又不聞【闕】中別增兵今中外皆望卿進兵會合破敵朕未審卿機會如何宜速奏來

付楊存中押

封

朕有親札與戚方卿可一面付之緣前降指揮有所未當

付楊存中押

付楊存中押

封

眞州所屯軍馬可並在揚州可惜分了兵勢宜速疾施行眞州閘恐當先次毀拆此一項卿更相度卿可暫來鎭江措置朕亦令王琪合兵捍禦無失機會卻具奏來付楊存中押

封

聞劉寶已徹洪澤閘甚爲利便但運河能漧涸不復通敵人戰船牌筏否設若相持日久連陰雨雪如何使我軍將士暫回鎭江建康屋居火食以逸待勞卿宜先作經畫此二事大系利害卿可速奏來

卿經畫甚當如敵人兵少未須迎敵恐賊精兵在後以少兵誘我朕已令眞州軍馬去並力捍禦

付楊存中

聞諸軍有向經宿州陣亡之家不加存卹或有迫逐出寨殊非撫卹之意可且令在寨居住依舊按月支給請受以俟贈典全在卿畱意以副朕憫將士之懷仍具奏來

付楊倓押

封

聞建康糧食極闕乏卿可速具奏來

付楊倓押

付楊倓押

封

趙公稱已罷總領朕欲使卿兼之可否奏來

付劉源楊倓押

封

卿等所進兵帳甚整齊然有未盡處如馬軍正隊一百人余合將傔人作不入隊隨正隊馬軍數今冊上不入隊人恐是闕【闕】者當稱說闕馬人候有馬亦系正隊數如步軍正隊一百人不入隊止破三十人充輜重火頭可別簇隊伍裝成帳冊進來

據冊上不入隊人至有正使者豈有國家髙官重爵養不入隊人若不堪戰何不揀去此尢當畱意

付楊倓押

封

朕以荊襄一帶控制上游卿俟到官可與趙樽及襄陽統兵官帥臣等同議軍中事宜繕葺守備以濟國事仍須親往相視凡有利害條具奏來

付楊倓封

覽奏詳悉足見畱心軍政深副朕意今撥降麻札刀一千口並所乞鐵甲可依數並差人於建康府黃彥節處支請木弩一千枝並弩箭依數並於郭剛處支請其見造鐵甲須令甲葉厚實諸州軍所造軍器亦令堅壯堪好久逺可用更宜勉旃嗣有褒寵中前葉衡造者軍器見於甚處安樁及如法否可具奏來

付楊倓封

已降指揮荊南民兵就帥府教閱專委卿提器甲務要足備訓練弓弩手尢須數多及較量鬥力勿令淺軟少用槍刀以充隊伍仍當遴選兵官緩急可用以統率者以備不測委用想能深體此意益加勉旃

付楊倓

付楊倓封

已降指揮荊南府荊門軍襄陽府拘集民兵等各趕赴瓜州教閱日久理宜優卹可令楊倓黃茂材張子顏先次犒設一次每人支錢兩貫文具的實合支錢數一面報本路總領所日下取撥使用令本所卻報內藏庫撥還

付楊倓

付楊倓

卿逺拊方面軍民按堵深用嘆嘉目今荊南一路民兵多寡軍用器甲弓弩箭鑿的實數目一一開具奏來付楊倓

右髙宗皇帝禦札一十有九壽皇聖帝禦札一十有二賜臣先大父和王臣存中也壽皇聖帝禦札有八賜臣先父樞宻臣倓也國家讐恥之痛自建炎及隆興天子銳志未始一日不北向也義激於心志形於辭此所見者特其大略也開大帥府之初大父遭逄簡防宏濟艱難期於克復而後已嗣聖龍飛中興老臣惟大父在焉總師旅壯戎昭狂【闕】遁詟又將以有爲也而大父亡矣先父繼被擢用晉位樞庭軍政重寄亦備見於親灑之筆豈茍然哉伏讀而嘆兩朝眷倚之異未有如大父之隆而先父辱知於壽皇豈止焜燿一時而已哉如徒積翫寶笥隱而不見俾聖謨神算弗克彰顯是臣蔽天地之大義沒父祖之至寵豈所以侈大貺昭令績也用敢采求樂石編次刋上庶幾貽之後代永永光明若夫翰墨飛蟠燦然霞綺之映漢炯然星辰之下垂顧臣麼微安敢廹視臣無任欽戴皇懼而已紹熙四年五月旦日朝奉郎直祕閣通判臨安軍府兼管內勸農事賜緋魚袋臣楊文皡拜手稽首恭書

君上眷顧之重臣子忠勤之篤可以動天地可以感鬼神可以正綱紀昭昭烈烈萬世不能泯也伯髙楊徵君出示宋髙宗付其祖楊和王父子禦札及病風熱賜祛風丹並切囑不可犯以艾火灸之帖於戲分則君臣情逾父子骨肉後之忠臣孝子覽斯帖者世𨿽古今亦感激重有啟於懷也其賣國背親之徒見之寧不愧乎至正二十六年歳丙午三月十有二日顏思敬跋

太師武恭楊和王以忠勤淬勵之功扶翼宋室而髙宗壽皇二帝以眷遇之隆俾之贊畫軍務宻見於書翰往答繼而王之子倓出壽皇一知遇之卽晉位樞庭亦以翰及如故則博平日之所竊聞者尙能旦旦興起今獲與王之八世孫翰遊恭覩賢父子親承二帝書翰之眞迹其情切而慈其詞謹而篤益信向之所聞不爲徒慕也吁雲龍風虎千載一時焉語曰君使臣以禮臣事君以忠觀此豈不有夫且諸葛武侯在漢受知於二主人皆以爲絕無而僅有矧王父子並用於朝沐其恩光寵眷則史籍之間昭昭奕奕能不與諸葛異世而同符者歟洪武十五年歳壬戌八月旣望吳郡周博識右宋思陵阜陵賜楊和王存中及其子樞宻副使倓禦札總三十有九王之孫文皥粹次勒石於今二百五年矣八世諸孫翥間以示予觀其論議之詳付托之切誠要義激可謂至矣當其時徽欽北遷宗社幾覆任武事者非有張韓劉嶽及王諸公無以成建炎隆興之業觀此固君人者有以得之乎然止於建炎隆興而已不能使天下後世無遺憾者亦孰之所爲哉於戲六月之詩玁狁孔熾我是用急南渡其甚矣共武之服以定王國王父子同一不忝焉夫惟大雅無念爾祖王子孫尙敬之哉洪武丙子夏六月上澣廬陵楊士奇題

國家有難臣子奮不顧身而赴之乃職分之所當爲語云君使臣以禮臣事君以忠是也竊惟南渡君臣不能恢復中原爲社稷計徒能倚辦一二大臣與賊轉戰於數千里之外𨿽然理有定數事有未濟安得而彊爲之今觀和王楊公曁賢嗣樞宻公克勤王家提兵敗賊於淮甸之境數宸翰褒奬賜予亦已至矣而公父子皆能盡瘁王事忠肝義膽感激於君上者昭如日月垂耀於千古而不磨勒之琬琰傳之子孫永永可觀八世孫翥能什襲珍藏凡見讀書君子輙出示以顯揚先世之殊遇可謂繼志述事者也後之爲子孫者尙當寶之時洪武戊寅陽月晦會稽兪鎔謹識

右宋髙宗賜其將楊沂中禦札十有八孝宗所賜十有一帖及賜其子倓十帖歷二百餘年之久墨迹如新豈易得哉沂中後賜名存中薨諡和王八世孫翥字仲舉持以示予欲得一言贅其後夫存中之勲業載在史防髙孝之書翰稱於古今奚容贅語嘗讀公傳紹興十四年請詣太學謁先聖帝曰學校旣興武人亦知崇尙如漢羽林士皆通孝經況其他乎當播遷之時方以攻戰爲事而公之請及此人豈不以爲不急之務且非公所宜言殊不知學校之興乃天理存亡之機人心向背之源實在於此公之所識有異於庸瑣之將也能以功名終豈無所自哉孝宗嘗題其所藏禦書之閣曰風雲慶防若公者足以當之矣計當時風雲慶防者匪一人而不能保厥君臣之始終則又有可深慨者焉閣今廢矣而禦札則存也禦札之存則賴子孫保防之也計當時受禦札者亦匪一人今則不之見而特見之於楊氏抑又有可喜幸者焉仲舉好讀書居貧奉母確然有守而獨於此保防益謹傳曰公侯之子孫必復其始楊氏其將復始乎歳己酉冬十有二月廸功郎楚府紀善檇李貝翺書

世有通言恩篤父子義合君臣然恩可不勸而篤義未有不孚而合者譬諸齊門之操瑟者焉其不至於投棄亦幸矣古之人有抱負利器勇銳騶發芥視靑紫敏手拾之而卒至於顚頓風塵皓首弗遇意气索然防其所恃者李廣是也廣嘗夜行見寢石以爲伏虎也射之一發而飲其羽就而捫之始悟爲石載射則矢躍而欲僅勝其【闕】乃撫而嘆曰石乎我與【闕】從事且廿餘年而所及皆膚寸之功吾誠知侯之不終封而夙志蝕矣何怪乎吾力之不復勝此石也嚱功名之難不其然乎余觀趙宋髙孝所賜楊和王及王子樞宻公手詔若干什而嘆曰宋室南遷亂靡有定王以軍功秉國之柄挾震主之威不賞之功指麾三軍以操天下之重輕凡在廷臣孰不危之而明良相遭忠義交孚論議措畫若出一人褒嘉之重有稱比朕郭子儀者而論王之事業無愧辭焉歷宋而明𨿽百世以逺卽盈尺之遺墨尙可以想見二代之餘風懿哉王父子得君之盛若是抑亦髙孝之義有以孚其心者耶傳曰忠臣之後世衍益昌王子孫宜則之永樂庚寅夏六月初吉前正字四明顏慤敬書宋髙宗孝宗禦札賜其大將和武恭王楊存中及其子樞宻倓者凡三十有九王之孫直祕閣文皞刻諸樂石今三百年矣其八世孫翥出其墨本示予云章宸眷若前日事於以窺其君臣之際風雲慶防魚水相資恩禮並隆有非偶然故宋不失舊物而王保厥駿功福延後裔有由來矣洎讀王列傳觀其請詣太學謁先聖及金人議和請拘其使能歸我族屬還我舊壤損歳幣復白溝之界則和議可從不然請斬其使亟圖恢復則其輔世經國之謀逺矣使其言而宗澤嶽飛之徒無死則宋之天步豈徒局促江介而已哉至其請命於朝俾厥祖宗閔厥考震死難之節大白於當世忠介忠毅之諡偕下顯忠報忠之廟兩立錫其祭器許祭五世其祖母劉流落蜀隴禱祠訪問間闗數千里外卒迎歸致養其純孝之感又如此大倫克盡忠孝兩有人紀賴焉翥字仲舉居約而有志績學以適道其忠敬行於家信義達於友卓乎楊氏之賢子孫也天爵之修人爵之來以復其初則有不期然而然者遂識諸末簡云永樂癸巳前浙江分憲安成周子冶書

昔之有天下而以天下系其心者𨿽衰亦不至於遽亡爲人臣能以忠義立大節𨿽亡其子孫必有振發之者距淳熈十二年又九十禩宋亡和王八世孫翥以行學爲皇明翰林院檢討於乎信哉永樂丁未三月初吉翰林五經博士廬山陳繼識右宋髙宗孝宗璽書皆與和王楊存中父子者觀其倚重圖全之意委曲至到而眷愛之情不啻如家人父子令人感激思奮於易世之後況身親之者乎方是時國步方艱大恥未雪易曰王臣蹇蹇匪躬之故存中之謂歟其孫臨安通判文皞勒之於石以垂永久八世孫翰林編修翥間以示予謹書此復之宣徳壬子孟冬初吉嘉議大夫太常卿兼翰林學士南郡楊溥識

孝宗

宋孝宗禦書政道帖【行楷書紙本】

張素召見問以政道對曰隋主好自專庶務不任羣臣羣臣恐懼惟知稟受奉行而已莫之敢違以一人之智決天下之務借使得失相半乖謬已多下【原迹下字旁注】諛上蔽不亡何待陛下誠能謹擇羣臣而分任以事髙拱穆淸而考其成敗以施刑賞何憂不治上善其言賜曾覿

隆興二年中秋日臣覿等從上詣徳壽宮謁見朝回上禦內殿語臣等爲政卹民之道甚難往者蘇湖潦饑發封樁賑濟運綱稽緩出內帑助調小民猶有瓊林大盈之言安知吾心哉顧政不勤則荒民不卹則怨人心然也吾常戒愼不敢怠忽臣覿等拜手稽首謹稱賀曰誠如聖言毋以逸豫爲期而思海宇之廣邊境之虞必使人物咸若登春臺躋壽域而後可同樂也猗歟盛哉上是日閱唐史至太宗與張素語隋主有好專之失親灑宸翰以寄其思推廣當時太宗爲治之意語臣等曰吾行有不逮卽時奏毋故書此以賜卿臣覿謹捧領謝無任感激伏書於下八月十六日中大夫祕書監丞兼左諫議臣曾覿記【行書紙本】

寧宗

宋寧宗止盜帖【行楷書紙本】

上與羣臣論止盜或請重法以禁之上哂曰民之所以爲盜者由賦繁役重官吏貪求饑寒切身故不暇顧亷恥耳朕當去奢省費輕徭薄賦選用亷吏使民衣食有餘則自不爲盜安用重法邪自是數年之後海內升平路不拾遺外戶不閉商旅野宿焉又嘗謂侍臣曰君依於國國依於民刻民以奉君猶割肉以充腹腹飽而身斃君富而國亡故人君之患不自外求常由身出夫欲盛則費廣費廣則賦重賦重則民愁民愁則國亂國亂則君防矣朕常以此思之故不敢縱欲也

理宗

宋理宗禦書賜鄭丞相

朕誕節再臨集英錫燕因成一詩

菲徳承休帝命新靑陽闓動禦昌辰慶貽虹渚嘉祥衍春滿鼇山景色新鎬燕頌思勤【闕】靈韶協奏喜橫陳在朝從此薰和气要使驩心萬【闕】均賜鄭丞相右宋禦書律詩一首序曰朕誕節再臨集英錫燕其後題曰賜鄭丞相識以二璽其一文曰庚戌集英杭宋殿名庚戌則淳祐十年也然宋自南遷後凡三歷庚戌此何以知之蓋建炎四年紹興元年皆無鄭丞相有之者淳祐也按宋史鄭淸之以端平乙未拜左丞相丙申享明堂以災異免淳祐甲辰爲少保奉朝請丁未復爲右丞己酉轉左賜詩蓋在明年春又明年封齊國公致仕越六日而卒此其證也或者不考指爲徽宗詩夫當時𨿽有鄭居中爲省長然不名丞相至孝宗朝始攺尙書左右僕射同中書門下平章事爲左右丞相借使用古官稱之集英之署不古也況詩有靑陽闓動之語徽宗則以十月生旦在位二十五年亦無庚戌歳此又易辧者若宋君多能書其字畫識者自能鑑之又不暇論也故此詩知爲理宗錫淸之無疑夫淸之以舊學故致位宰輔旣免倐起眷遇益加翰墨之賜史家嘗載其顯徳謨明閣扁至於詩篇徽宗不勝紀錄此特流落人間者耳然片紙揮灑官而不【闕】名卽此足以見當時寵異之恩矣世之覽者必將慨然於斯後二百三十七年爲皇明成化丁酉歳冬十二月己酉史官吳寛書

沈與求

沈必先髙秋气爽帖【行書紙本】

與求頓首上子明知府侍郎親家臺席髙秋气爽伏惟臺候勝常與求屏居里社未有昭集之期千萬爲國保重不宣與求頓首上子明知府侍郎親家臺席

胡安國

胡文定與信伯二帖

安國頓首頃在行闕奉所多教方欲再造問信已以罪行矣旣渡湘水之西山居自省相望數千里無緣復通聲息懷思可量去此見報伏審賜對受知【闕】寘瀛館豈特交遊之私慶也已辱書貺欣承校正多餘徳履增福未期晤集切冀順時爲此道自衛不宣安國頓首信伯學士執事

安國再啟一別三十年【闕】光旣及而學未至回省初心旦夕自愧每聞徳譽想造養之益深也信伯旣親見伊川丈人入其堂奧責任亦不輕矣使斯道遂行邪說不得汨之也直有望於君勉之安國再啟

胡康侯稍疎奉問帖【行書紙本】

安國頓首稍疎奉問但企仰不忘爾辱教伏承尊履之休良用感尉郡久缺雨今日方得少雨不審治下何如劭農之仁所畱意者故以奉問也安國此觕自如未有占對之日幸爲人自重不宣安國再拜伯髙太博尊兄閣下

呂頤浩

呂元直臺眷均福帖【行書紅粉牋本】

頤浩再拜臺眷均福承奉郎權富陽縣徐端義乃舊同官之弟前爲富陽丞諸司嘗奏乞知本縣防諸使屢更易辟不成邑人頗安之幸爲檢防案牘再爲奏乞庶惠及百里也頤浩再拜

李綱

李伯紀近被詔書帖【行書紙本】

綱再拜近被禦筆詔書以向條具邊防利害特加見諭上恩隆厚何以克當孤危之迹去國十年間闗險阻無所不至拳拳孤忠今乃見察苐深感泣今錄詔書並謝表札子去恐不知也綱衰病日加不復堪爲世用然靜而謀之則有暇矣近於所寓僧捨之側葺小圃蒔花種藥爲經行遊息之戲作上梁文及圃中十二詠輙以拜呈如得妙句爲林下之光幸甚幸甚綱再拜

嶽飛

嶽武穆題池州翠光亭詩

愛此倚欄幹誰同寓目閒輕陰弄晴日秀色隠空山島樹蕭騷外徵帆杳靄間予𨿽江上老心羨白雲闗嶽飛劉光世

劉平叔卽辰秋思帖【行書紙本】

光世咨目頓首啟上知府侍郎臺座卽辰秋思寖肅伏惟撫字之暇神贊忠嘉臺動止萬福光世駐軍淮右未緣詹晤伏冀惠時爲國保嗇前膺異拜不宣光世咨目頓首啟上知府侍郎臺座

尹焞

尹和靖十帖

前月帖

焞頓首啟前月特寵顧以病軀不得款奉教益爲恨繼辱賜書並錄示定夫所撰其叔父墓銘顯道書先生易傳後捧領披讀感愧之心有不勝言專使至承惠翰荷眷予不忘甚幸甚幸焞卽此逺依庥庇諸事粗遣腰痛亦減七八不煩過慮曽憲來寓虎丘日獲相見或云可居旬日車馬聞欲來此遂得款聴益論未間尙冀爲斯文自重懇切懇切使還專奉啟起居兼謝下情不周焞頓首再拜

易傳帖

錄示易傳差互且據焞所收本寫呈乞檢至更望訂其是非他俟面議焞再拜

虎丘帖

焞再拜啟向寓虎丘時寵顧極荷眷予之勤去秋過髙隠辱館待至厚拜別之久日益瞻仰逺承惠問獲聞動靜感慰兼集卽日大暑伏惟尊體萬福焞去年冬末來防稽凡事安集不敢有煩逺念未由拜防惟乞爲斯文倍加保重以副願望眞切謹專附手啟上問不周焞頓首再拜六月二十四日謹空

會稽帖

焞再啟自至防稽以退閒不修講人事不遇便人故久不得上問必能深察向承教論語二事今已攺正或更有未定處有的便無惜貶諭朋友切磨之道廢而不講正賴吾信伯也萬萬畱念顒望顒望貴眷各葉吉慶時暑以保愛爲祝小侄墺已受恩今年三月得嶽祠亦薄有祿廩僥幸僥幸亦恐知之焞再拜

教益帖

焞頓首啟拜違教益兩見攺歳瞻仰之心與日增積仲夏謹時伏惟贊畫之暇尊體萬福焞守拙碌碌隨分而已然則平日所聞不敢不尊衰老日甚幸未昏憒不煩過念未由拜防敢冀順時保重前需召除以副友執之願謹專附狀起居不周焞頓首再拜信伯通守學士賢友執事五月十六日謹空

兩收帖

焞再啟近兩收所惠教墨獲聞動靜感慰兼至過荷不忘甚幸甚幸常州往來衝要應接不能不少勞神用在信伯處之必不廢力有暇進道否有學者來講此道否必不倦以告也塊處僻寺向風不勝馳情焞再拜貴眷各惟上下安裕夏暑敢以保愛爲請焞上問賤累特問念感愧之至焞再拜

久違帖

焞頓首拜啟久違益論日增瞻仰專使至特辱貶教伏審卽日按察之暇尊體萬福感慰兼集焞居此幸安諸事粗遣不敢煩念慮未有拜防之期向風馳情秋暑尙炎伏乞順時保重前需大來以副願望下情豈勝拳拳使還謹奉狀起居兼謝不周焞頓首再拜信伯通守學士友舊執事八月上澣日謹空

邢壻帖

焞再拜啟邢壻以日到府中不敢艸率上狀小侄墺近已娶婦只此中人家老拙又且了此一事伏恐知之皆辱流問荷眷與復拜起居禮焞再拜上

主簿帖

時主簿紫芝到任未久不通問陳齊之今赴官未嘗通訊否或訪我存亡盡爲告之焞又拜

貴眷帖

焞再拜貴眷各葉吉慶敢以保愛爲禱焞上問

國朝崇重儒學然自布衣聘召者特爲難得故侍講侍郎尹公著作崇道王公皆伊川先生髙弟又皆用布衣特召師友輝映縉紳榮之維尹公致位通顯徳望表表而王公立誠爲己仕不求進故知之者希然不可以是判優劣也今覩尹公所遺王公尺牘一話一言必以尊所聞務講學相期責善之誠如此則王公之爲人可知已蓋嘗以爲國家之患常由人心之偏詖而邪說暴行之肆熙丰符紹所以基靖康之禍也惟儒者則有正人心息邪說距詖行放淫辭之功焉紹興初年懲創前轍隆儒勸學人主特有意焉尹公以經學納誨所以格君心者微矣王公討論史觀破紹聖元符誣謗之讒慝明宣仁泰陵慈孝之本心其功亦不細凡此皆正人心之偉節也用乂厥辟紹開中興豈偶然哉然格心之道難明而遜志之言易孚此世道消長所以相推而不已也厥後權姦秉國蠱上志賊人心天下泄泄斯道幾墜幸賴乾道淳熙諸公相與扶持考其師友淵源則出於河南之門者爲多信乎功不在禹下也然尹公年譜但載陳公輔之見詆而不察其反覆蓋自趙忠簡用朱子發範元長於資善堂時以爲極天下之選朱嘗乞官謝顯道之子其奏疏明伊川以爲實繼孔孟不傳之緒尹之被召命陳之除吏部郎則皆以範薦也陳首對論王安石學術之害乞數數禁切且言臣初無所知未免從事王氏學旣而心知其非毎自感悔遂除司諌言又有見今被舉其文學行誼實爲可稱而尙在逺方遲遲未來者乞下有司多方禮請已而忠簡去位所以引用多罷去惟朱以上眷獨在公輔復上言廷臣有私意取程某之說謂之伊川學者僞爲大言謂其實繼孔孟某實何人將見淺俗辟學惑亂天下伏望睿斷擇羣臣有爲此學者皆屏絕之於是朱公亟求去上堅畱之尹公亦以此辭召命有旨促赴闕陳尋除禮部侍郎旣嘗上意不能則又請明詔多士今次科舉將安石三經義與諸儒之說並行以銷去偏黨愚考觀至此爲之嗟嘆信乎任賢去邪之爲不易也或者稽韓退之之言謂自古賢者常不遇不賢者比肩靑紫賢者常無以自存不賢者志得意滿如程門諸公宜在髙位顧終身連蹇以爲造物者好惡與人異余謂不然賢者之所得於造物者養其大體者也不賢者之所得於造物者養其小體者耳吾旣得其良貴矣又慕人之所貴已受大又取小其可乎彼妾婦之道不能自樹立而以順爲正故膏梁文繡珠翠脂粉以自寵餙而媚於人大丈夫豈慕爲之哉古之得志居上位者若堯舜禹湯文武皆不敢以天下爲己養菲衣惡食逺色賤貨兢兢業業不敢自暇自逸凡以儉於小體而崇其大體也安富尊榮孰與焉先文定嘗獲講習於著作君其曽孫仲可出示尹公帖於是三復有感而書其後帖中所謂時紫芝者善歷學先文定嘗薦之謂其學問淹貫推究詳宻及陳齊之名長方亦先友也寶祐歳在鶉尾小滿日玉山汪慤書

蘇庠

蘇後湖詩翰

徳友近在只尺乃不相過因成小詩呈庠上

十日已吹梅信風絕憐未許一尊同喜君不減習主簿愧我殊非龐徳公

徳友求薝卜花栽戲作小詩代簡庠上

問訊云蘿小隠家剡藤醉墨半敧斜酒餘落筆已殊絕發興不須薝卜花前席中席【闕】逸得非有酒餘落筆之興乎呵呵

門中伏候萬福妻子輙拜起居之禮必恭已行否或面畱告道區區之意山中𨿽荒索然歸金壇亦便道也儻肯賜屈辱不勝至幸庠再拜

庠再拜上問尊夫人共惟壽體益康寧門中上下均休老媳婦輩敢拜起居山中有委萬萬疏示庠再拜

跋周徳友所藏養直帖

李將軍之霸陵見呵於醉尉陳拾遺居射洪畢命於暴宰吏之能辱人也如此澹臺子羽不至言遊之室閔仲叔以口腹累安邑委而去之士之重所就也如此後湖蘇公隠丹徒五召不起其於世何如也周君徳友親主縣簿願從之遊文書往來委曲如瑣求諸古人未易一二也

見松而知柏問蘭而識蕙臭味不殊耳僕從徳友丈遊尙未款觀後湖之所稱道令人意傾也紹興庚辰人日建安徐詡書

後湖先生仙去已久殘章墜槁不爲六丁取去流落世間者尙或有之未有若吾徳友所藏如是之多也先生少不就舉老不就徵蓋神仙中人非世之所能羈紲者故語帶煙霞嚼松風非食煙火人所能到此尢可寶也見徳友說未經散亡時其家所得詞與詩與尺牘堆案盈箱遷徙十亡八九則不爲世之所見何以寶而藏之者又不可勝計也伏讀欽嘆久之紹興庚辰汝陰李壽臣書

米元章在儀眞時謁貴人於舟中見右軍王略帖求以他畫易之貴人不可元章因大呼據舷欲墜貴人大驚遽以與之後湖先生髙風素節照映天壤字畫髙妙奕奕有晉人風气先生下世二十餘年矣文章翰墨散落士大夫家獨松巒居士所得尺牘甚富筆勢俯仰如見其與之抵掌談笑也嘆愛之餘且祝松巒謹藏之有好奇如米老者松巒得無情也邪宋黻題

後湖先生於吾家契好最舊僕晚生不及見之也臨終之歳爲叔父中黃翁語羅浮異事知其超然悟不隨化俱盡矣今徳友顧尙刻舟求劍何邪然徳友負其所養不少見於世獨置力於斯文眞能不負所知哉乾道丙戌除日借觀於上饒祥符僧捨眉山蘇嶠

後湖先生以淸江曲見賞於東坡今觀此詩帖蓋有得於東坡者東坡嘗謂延州來季子張子房皆不死嶺南之人亦言東坡不死後湖眞不死矣徳友久從之遊恬於仕進其文气老而益健有以夫乾道戊子冬至後二日莆田陳稚書

跋蘇養直詞翰

慥頃嘗編集本朝名士百家詩選仍爲傳引載其出處蘇養直亦與焉庠字養直京口人初以病目自號翁後徙居丹陽之後湖更號後湖病民其父堅字伯固有詩名養直少而頴發下語輙驚人常作淸江引東坡筆之且云此詩載太白集中誰復疑其非也乃吾宗養直所作平生不事科舉安貧守道沈酣詩酒寄傲江湖間雅遊故人皆一時名士徐師川尢厚善紹興初薦於上召赴在所丁寧惇遣養直髙臥不肯起搢紳益欽重焉養直事佛甚謹深契禪悅淸虛恬淡又得養生之術三年前盛夏追涼方與客對棊有衣褐者持謁云羅浮山道人江觀潮未及起迎道人直造就坐旁若無人養直驚愕問所從來答曰羅浮黃眞人以君不好世人之好炁母已成令某持丹度公可服之袖中出一小合藥黃色而膏融養直遲疑間道人曰此丹非金非石乃眞炁煉成疑卽且止俟有急服之出門徑去俄頃不見養直以丹置佛室後與客飲醉後食蜜雪和龍腦一夕暴下而卒所親記道人之言亟取丹視其堅如石磨以飲之卽蘇自是康彊異常齒落者復生須白者再黑眼枯者更明紹興十七年歳旦日與家人酌別且告辭鄰里二日東方未明披衣曳杖出門行步如飛妻孥僅挽其衣則已逝矣黃眞人者石晉時爲惠州太守天福中棄官入羅浮山今居水簾洞人不得見養直命畫工齋潔瞑想以其意爲黃眞人像畫畢則宛然江道人也識者以爲姓江而以夏來卽黃眞人矣以是知養直之亡豈道家所謂尸解者乎前此盡裒所爲詩以屬薌林向伯恭慥嘗見其詞翰巨軸士大夫多作跋尾慥亦題詩云元祐文章絕代無爲主盟者眉山蘇舊聞宗匠爲詩匠今見東湖說後湖寂寞香山老居士浩蕩煙波古釣徒瀾翻翰墨驚人眼一段淸冰在玉壺【徐師川號東湖居士】今覽徳友所藏墨迹數軸因書傳引附於捲後紹興癸酉歳初伏日溫陵曾慥

陳與義

陳簡齋詩迹

耿耿虛堂一榻秋人間髙枕幾王侯亂雲未放曉山出片月不隨溪水流檢較一身渾是孏平章千古得無愁湘波見說淸人骨恨不移家阿那州山居

水堂長日靜鷗沙便覺京塵隔鬢華夢裏不知涼是雨捲簾微濕在荷花雨過

妾家長千里春慵晏未起花香襲夢回略略事梳洗妝臺罷闚鏡盛色照江水郎帆十幅輕渾不聞櫓聲曲岸轉掀蓬一見兮目成羞聞媒致辭心許郎深情一牀兩年少相看悔不早酒懽娛藏園嬉索鬭艸含笑盟春風同心以偕老郎行有程期郎知妾未知鷁首生羽翼蛾眉無光輝寄來紙上字不盡心中事問徧相逄人不如自見眞心苦淚更苦滴爛閨中土寄語裏中兒莫作商人婦長干行

風雨吳江冷雲天故國賒扶頭呼白酒揩眼認黃花客夢蛬聲歇邊心鴈字斜明年又何處髙樹莫啼鴉九日家中去非

史稱簡齋河目海口大耳聳峙其出處气節翰墨文章爲中興大臣之冠蓋匪直詩名出後山之右已耳雨舟寶峴樓蓄名賢遺墨甚富此固其甲乙品云元嗣漢齡其永寶之嘉靖二十七年中秋日石川張寰偕嶽子漳余鑑賞於橫山堂距雨舟仙逝忽九易春秋矣撫捲悵然者久之石川

範潔【一作絜】

範景圭一舟帖【行書黃粉牋】

適聞有一舟自北來未入門已遣介催促前來稍堪卽押往閘頭候使艎之騰移也乞悉州中諸幕各有差朱簽謁告獨當勘事勞可知也修答艸艸幸深照其愚悚愚悚潔啟五【編號字】

春澤帖【行書黃蠟牋】

春澤可喜今有丰年之望也陵事想煩經畫裁費之外必易應副子細孫兄去可悉談也

徐夢莘

徐商老久不上訊帖【行書紙本】

莘頓首區區久不上訊企想不勝【闕】日逓中問伏審公暇履用安裕數日前得勅合部尙未知各在舊治所還防於北都矣子正巳自申陳恐已得明文及其他處置行遣並乞示諭但恐廨捨不足當煩爲慮久此孤陋再獲款炙喜可知也未間切冀保重不宣莘啟上安國贊善閤下廿日新樂縣燈下

書畫彚考卷十三﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷十四

刑部左侍郎卞永譽撰

書十四

南宋

趙鼎

趙元鎭札子【楷書紙本】

鼎以罪名至重不敢復當郡寄防具奏陳未賜兪允區區之私不免再陳悃愊伏望鈞慈曲垂贊助俾遂所請實荷終始之賜鼎方在罪籍不敢時以書至行闕並幸憐察右謹具呈伏候鈞旨八月日特進知泉州軍州事趙鼎札子

韓世忠

韓忠武王二詞迹

冬日靑山蕭灑靜春來山暖花濃少年衰老與花同世間名利客富貴與貧窮榮華不是長生藥淸閒是不死門風勸君識取主人公丹方只一味盡在不言中右調臨江仙

人有幾何般富貴榮華總是閒自古英雄都是夢爲官寶玉妻孥宿業纒年事已衰殘鬢髮蒼蒼骨髓幹不道山林多好處只恐癡迷子賢【末有脫字】右南鄕子世忠韓良臣秋暑尙煩帖【行楷書紙本】

世忠咨目再拜啟總領少卿臺座近專遣人上狀諒已得達聴瑩秋暑尙煩伏惟神相公忠臺候萬福世忠濫叨政務無補於朝尙阻良晤切冀仰副眷倚以時珍厚謹上狀不宣世忠咨目再拜啟總領少卿臺座

韓良臣髙義帖【行書紙本】

世忠再拜日者事緒種種每荷周全自非髙義何以及此世忠近以私家錢物悉進朝廷復得聖旨令世忠般取縷細專遣人拜聞諒已垂念若更頤旨早與發遣乃出厚賜也疉有幹混悚仄之劇世忠再拜

汪藻

汪彥章違別滋久帖【行書紙本】

藻咨目頓首再拜上啟太虛判院朝議臺座違別滋久瞻仰殊深忽辱貽教從審卽日秋杪气肅神明攸相臺候動止萬福且感且尉正【闕】參覲敢覬精調茵鼎前膺殊渥謹奉狀布復不宣藻咨目頓首再拜上啟太虛判院朝議臺坐

汪龍溪誤食胡桃帖

去年得下血疾半年有餘今春誤食胡桃能下血則知胡桃當忌也汪藻彥章順理行將去隨天分付來又書

蔣璨

蔣宣卿詩帖【行楷書紙本詩內小字自注】

兔井橋邊鷁首橫過逄仍怯近鄕情路人失喜交頭語鄰犬何知掉尾迎重到云房驚落莫直須金闕早崇成百年香火追先志始信吾宗世濟榮

慣見琳宮全盛時朅來荒梗倍傷淒虛堂不復瞻遺迹【先考通奉書壁在八蔣院今不復存】敗壁才容覓舊題【伯考樞宻太師題三史院僅畱數字】帝傅前修皆榘矱云孫後裔合攀躋興衰補獘應商略徙倚修廊日欲西

衝寂觀去南莊數里肇建於有唐逮今數百年中間衰獘吾家曽祖太傅公爲司出納且主盟興起之相繼累世不墜兵火之後殿宇久廢弗理房舍荒寂璨今再至不勝感嘆故作二詩紹興甲子季秋乙亥蔣璨拜呈吳說

吳傅朋三詩帖【遊絲書】

樓前暮靄暗平林樓上人愁寒思深未必薄雲能作雨從來秋日自多陰三年客夢迷歸路一夜西風老壯心欲作新聲寄遺恨直【闕】先斷緩盈琴

久陰忽晴已可喜況復夜气驅蚊藏淸風逆回六月熱急雨借得三秋涼非惟歸云人目快更有白月天心當從來萬古有未盡待子一夕心胸張

劍气寒髙倚莫空男兒日月鏁心胸莫藏牙同癡虎好召風雷起臥龍世說王侯無【闕】種古常富貴及耕農須將大道爲奇遇莫踏人間齷齪蹤紹興戊辰歳十月十三日書於防港吳說傅朋

吳傅朋敍慰帖【行楷書紙本】

十二【項氏編號帖內項氏諸印不錄】

說頓首上啟區區敍慰已具右疏卽日凝凜不審孝履何似未由一造廬次惟冀節抑哀苦以承家世寄托之重不勝至望謹奉啟不宣說頓首上啟大孝宣教苫次張九成

張子韶宮祠帖【行書紙本】

九成再拜聞宮祠已滿且復有瘡瘍之苦計今已安平三八哥得書四一哥遂有一男子可喜可喜想見其室中亦自此無事矣諸令弟讀書不輟尢用慰懌範蘭止以武舉得官不聞其能文也去歳能賦者乃向來對門居程逖耳範亦可往來一見自知其人矣九成再拜張橫浦書黃庭經【小楷書原文不錄】

外錄

書畫舫云張九成小字黃庭經全法逸少

朱惇儒

朱希眞別後塵勞帖【行艸書紙本】

惇儒再拜別後塵勞都不果寓書亦寂不寄聲第勤尙想比日想諸況安適向者李西臺書久塵文府乞付示久不見此書日夜夢想告宻封付此兵回也必不以煎廹爲罪媿悚媿悚偶作書多不能覼縷何日得相從於黃崗懷玉間臨書神馳惇儒再拜

張綱

張彥正乞授封號帖【行楷書紙本】

綱比以小兒堅乞回授封號事上干鈞聴方懼冒浼乃特爲開陳俯從所請非參政畱念之力何以得此舉室榮感不可言堅以宮祠任滿束裝造朝已令申乞呼召面列謝悃儻辱與進略賜提耳之誨使晚學小生得所矜式幸甚幸甚右謹具呈資政殿學士左大中大夫致仕張綱札子

張浚

張徳逺逺辱手翰帖【行書紙本】

浚再啟逺辱手翰良佩勤厚治郡無補丐祠允荷上厚恩錫以異數方具牢辭未知所報行李已出城謀爲湖湘寓居之計筆脯爲況慰感慰感益逺防集惟祈加衛浚再啟

張徳逺談笑措置帖【行書紙本】

浚再拜防賊陸梁出於州郡養成端倪漸以滋蔓左右談笑措置招撫勦除愜當事防朝廷倚重巨鎭一聴規謀切望頤旨早爲之所庶民獲安居爲惠甚大僭率僭率俊再拜

張忠獻卽日小雨帖【行書紙本】

浚咨目頓首再拜卽日小雨作寒伏惟機政之暇鈞候起止萬福區區已次丹陽張期以今日相防嶽過太平數日之間事可決也惟錢糧邈然無涯戶帖州縣皆不敢催督尙觀望攺易耳將如之何早夜思之任今日之責者誠難內有輕舉之謗【闕數字】斂之責終不若前時居廟堂者偸安寡悔之爲愈也然則國家大計又將如何況吾儕被上厚恩且天下所責望乎凡有可致力者更冀黙運於內切祝切祝常州許筆甚佳但毫極難得已令計置余爲天下自愛不宣浚咨目頓首再拜元鎭丞相老兄鈞座二十八日早謹空

張魏公早上封示帖【行書紙本】

杷【項氏編號內項氏諸印不錄】

浚頓首再拜今日早上封示彬父回禦前逓論事札子聖意喜甚偉哉深切著明之論也今士大夫才識學皆不到而又重於爲已輕於謀國尙烏足與圖事哉幸公畱意川陜上流近事及人才之可用事機之可爲措置之可行者歸以告上至望二十日午不宣浚頓首再拜彬父制置尙書友契臺坐

張栻

張敬夫寄劉公詩帖

栻頃在湘中嘗約刑部劉公修斜川故事城南有邱巋然因以南阜名之是歳來守桂林負此約三年矣戊戌五月與周允叔吳徳夫宇文正父傳父登雪觀和五柳翁韻謹書以寄劉公栻再拜

行客念故里勞者思少休如何歳華新當爾天南遊涉五遇佳日品題自名流聊復揩病眼沙邊玩輕鷗和風著冠巾春意動林邱眄懷千載人孤髙諒能儔亦有一二士舉酒相勸酧未知吾故國艸木如此否政拙甘下考智短忘百憂賜歸倘幸舊盟良可求

張孝祥

張安國關徹帖【行書紙本】

孝祥拜覆適一再具書當旣關徹卽日恭惟尊候萬福孝祥少懇趙不疚【闕】慰旣出門下極深感激聞以未獲劫賊差人督捕此固當然但閱日已久賊終未可盡獲欲告且與追還使臣者渠當日夜究心期於必獲也僭易皇恐之極謹拜覆不備孝祥拜覆姨夫判府畱守待制侍郎臺坐

張於湖學富帖【行書紙本】

孝祥頓首再拜左右以何時來涇川官居諸況佳否學富識明進益不已州縣渠能淹久耶臺閣須才防有薦者孝祥頓首再拜

張於湖臨存帖【行書絳色紙本】

孝祥昨者過辱臨存仰佩惇篤之眷不勝感著之極畏暑如焚恭惟神相行李臺萬福孝祥無緣往見益以愧負馳此少致謝悃右謹具呈應辰提幹校書年契兄六月日年弟張孝祥札子

張安國歳晏苦寒帖【行書紙本】

孝祥伏以歳晏苦寒卽日恭惟提舉宗丞持節觀風有相賢業臺動止萬福孝祥鹿鹿如昨不足言者何當再晤臨紙馳鄕願言以時節宣愛身爲國卽須召用右謹具呈提舉宗丞季羔尊兄十二月日左承議郎充集英殿修撰知平江府張孝祥札子

龍大淵

龍大淵歳華帖【行楷書紙本】

大淵竊以歳華將暮寒威益凜伏惟戎政多暇神介靖共臺動止萬福大淵卽有承顏接詞之便預增欣躍謹再奉手訥上詗興居兼謝來貺右謹具呈十二月日昭慶軍承宣使知閤門事兩淮撫諭龍大淵札子王之望

王瞻叔卽日薄寒帖【行書紙本】

之望頓首再拜季思通判學士尊親臺坐卽日薄寒伏惟臺萬福帥司差體量賊事想又一出今必已了可作一書與李承宣懇渠或恐奏功薄霑賞典也漆器見買近得十五哥書報浙東早禾大熟秋間亦旱所諭戍兵六月間作札子稟廟堂七月間札下田侯施行李侯已差百人於桂陽二百人屯郴矣得此想可奠枕也大軍幾時回應辦亦良勞也未間保重不宣之望頓首再拜季思通判學士尊親臺座九嬸以次均休百一哥妹方進茂老妻兒女比問有妾無外服餌藥須面見方傳

洪遵

洪景嚴暌逺許時帖【行楷書紙本】

遵頓首再拜暌逺許時可量向仰之悰裏居屏迹不值端便只尺之問無從而前專使伏枉教賜累楮周諄尉感無已涇川眂章旣久緬計實惠敷施彼民何幸來諭乃欲奉祠何耶未卽再晤伏几崈練裒對新渥至扣遵頓首再拜

虞允文

虞雍公鈞堂帖

鈞堂仙集伏惟福本崇大竊聞有長子之戚盛徳積善之門豈應有此天道是不可詰矣然去來修短皆前定鈞堂露電世法具大定力自有以處此夢符制幹兄榮攺事有涯此心望望甚久今得報而喜不啻其身之得也漢上相處甚樂前此每許爲允文畱別當具稟次家信一封謹封納伏乞鈞照允文皇恐上覆

虞忠肅采石之戰日星晦江水震蕩功烈赫然於時足以詟服彊敵愧死名將疑其平日爲人有喑啞叱吒千人皆廢之狀及觀其手帖詞語詳雅气象雍容乃眞一書生耳公之子孫居吳中者世藏此帖今爲葑門朱性甫得之夫性甫𨿽好文事藏此吾固知其意不在筆墨間也翰林吳寛題

虞彬甫適造帖【行書紙本】

允文適造見尋辱訪別樂處旣久數千里分攜可量此心愴惻也蜀墨二種久所祕愛春秋纂例武侯將苑二書文與可【原迹可字旁注】石竹大圖軸皆蜀善本連二麥光牋鹿角膠霜餅子並以爲故人壽入夜倉卒微甚有愧幸收其意也來旦發舟不甚蚤否爲修名自閟不勝再三之貇右謹具呈九月二十八日允文札子

丞相手澤得之於黃舜臣名防【原迹名防旁注】先生家藏時至正二十五年七月六日也嗣孫堪謹識【行楷書另紙裝後】

葉衡

葉夢錫卽日初冬帖【行書紙本】

衡悚息啟縣尉奉議卽日初冬薄寒伏惟警捕有相履用多福未緣晤見切冀惠令節宣倚須超擢不宣衡悚息啟縣尉奉議侍史

汪應辰

汪聖錫中庸畢工帖【行楷書紙本】

應辰頓首再拜被【闕數字】審早上起居佳安小保詳納去期集明日未能辦須再展昨見許公執云須待中庸畢工方可期集及見梁師乃雲中庸畢工當在後月初間局中錢物不足決不可其期容面稟丞相理防卻相聞也不宣應辰頓首再拜子東學士丈

胡銓

胡邦衡臺慈分賜札子【楷書】

銓伏臺慈分賜細肋上樽敢不跪受然顏有靦矣朝夕奉詣硯廬以謝伏幸臺照右謹具呈宮使中書舍人臺坐正月日左奉議郎賜紫魚袋胡銓札子廬陵蕭楚子荊建炎中自號三顧隠客胡銓邦衡師事之以春秋登科甲歸拜牀下告之曰學者非但拾一第身可殺學不可辱勿禍吾春秋乃佳曁卒銓志其墓門人諡曰淸節先生所著有春秋辧子荊不甚著故記於胡公札後崇禎元年立冬日陳繼儒記

外錄

瑚网云胡忠簡公翰墨甚佳阜陵常問公曰卿寫字宛如卿爲人公答曰臣幼習顏眞卿字今自成一家又曰朕前日侍太上於徳壽宮閤上治疊書畫因得卿紹興戊午所上封書眞本太上與朕玩味久之喜卿辭意精切筆法老成英風義气凜然飛動太上自藏之曰可爲後代式但其後爲秦檜之所批抹污者朕啟太上令工逐行裁去裝褙公封事槁有周益公楊誠齋二公題跋在後公孫搢廣西僉憲刻於融州眞仙巖此一段佳話補眉公未盡云

曾覿

曾純甫惠誨帖【行書紙本】

覿啟惠誨喜聞朝寒萬福踐長重問餽之及拜況銘荷謹上狀不宣覿啟上子發承事

曾海野楓橋帖【行書紙本】

覿啟楓橋窣堵在望中念欲重詣久不克被誨存喜聆淸適舟車北來道俗之譽藹然信名下無虛士也不宣覿啟上溫老

王十朋

王梅溪寵示室銘帖【行書紙本】

十朋伏寵示室銘題跋並和詩三復欽嘆詩詞意俱工但過情之譽非所敢當耳銘跋髙深微妙然有所未諭者不欺二字豈晚學無力量之人所敢擬議以是名室自知得罪竊效古人坐右銘聊以自警云耳張丞相以合天人爲不欺深得中庸謹獨論語一貫之旨其說非不廣大其爲訓戒也亦深且至矣而髙見以爲未廣如是則吾夫子所謂惟天爲大吾誰欺欺天乎之語亦未廣耶近世學者多流入於異端反以【下有爲字防去】吾聖人之道爲小又以天爲小而求其所謂大於虛無荒唐淸淨寂滅不驗無實之間是之所謂大者非欺而何不謂賢者過之而亦爲是說也大是饒舌及神遊毗耶離城稽首丈室等語𨿽出於戲翰弄墨然先聖賢所不道六經所不載恐非先生長者爲後學之訓未敢承教金華子之學亦雜於佛老至其讀和韓詩有想見大顚師不應談濯磨之句識者偉之聖道不明久矣諸儒不能無罪因髙論雄文之及輙敢布其狂言十朋惶恐右謹具呈左奉議郎充集英殿修撰權發遣饒州軍州事王十朋札子

劉芮

劉刑部和敬夫詩帖

敬夫寄斜川詩敍往年之約殊不知芮今病矣非如昔時獨心心不忘耳勉和一章以敍謝意芮再拜

病著不任事淹臥心自休經時不出門況復斜川遊每覿節物換怳驚時序流少年喜追逐聚散水上鷗沈舟枯木伴風帆春樹丘我病正爾許懷念老朋儔有酒不能飲徒有獻與酧故人酌佳日亦復我念否佳章寫懷抱一讀寛百憂吾君念逺民歸計未易求戊戌三月乙丑順寧閣

王淮

王季海上恩帖【行書紙本】

淮竢罪機廷每慙無補上恩過厚延寘政塗懇免莫從夙夜震懼曲承雅眷首遺慶緘感服之私非筆舌所能旣尙幸臺照右謹具呈中大夫參知政事王淮札子範成大

範至能垂誨帖【艸書紙本】

成大白垂誨先夫人志中欲攺定數處卽已如所教一一更竄添入久已寫下艸子正以一兩處疑封題在書案數月矣而未敢遣一則今之所增贈典及諸孫及壻官稱姓名等皆是目今事而僕作志乃是吾儕在湖蜀時恐公防檢出來卻是一病若不以此爲病則可耳公可更細考而詳思之若有所疑卽飛介見諭當卽日回報不敢復如前日之遲徊二則本欲力拙自書而劣體日增倦乏不能如願不知吳興想不乏能書者就令朱書於石尢良便耳揮汗艸艸率略不罪不罪成大再拜

範至能玉帖【行楷書紙本】

成大頓首上問尊妗宜人玉萬福十姐兒女輩悉布起居之禮朗娘侍奉均勝女甥甚難容聊慰目前也諸院安佳何時得至後堂耶新法玉麟春十斗並鮓黃雀各十瓶巴叚四缶伴書以瀆椒盤一笑一笑成大再拜

範石湖金橘帖【行書紙本】

成大餉金橘三百枚荷意珍厚遲面敍感右謹具呈十月某日端明殿學士中大夫前建康府範成大範至能中流一壺帖【行艸書藍紙本】

成大再拜上問二防宜人懿萬福老防兒女輩悉拜起居之禮朗娘侍奉均慶元日四哥見過卻云得大哥書近曽不快從善書又來爲渠覓丹聞大虛弱甚懸懸也四哥云得其侄書交之只批數字耳不知先之彼中曽得書否鐘醫捨我而他之亦緣貧病交攻可亮想數曽相見如聞錢卿頗周其急可謂中流一壺也平江有委不也成大頓首再拜

範石湖春晚晴媚帖【行艸書白粉牋】

成大維時春晚晴媚昨惟知郡中大旅食燕居臺神相萬福賢郎來辱惠書審問動靜且拜妙畫之貺並用慰感小隠自是益增輝矣比者返漁樵粗支風露無足云賢郎具道公幹事委曲恨此荒寂不能效尺寸謾作鄭丈書致懇細與賢郎言之其他固似筆舌能旣並須續馳稟矣懇未知防並惟冀厚衛以前亨復慰此願望右謹具呈三月日中大夫提舉洞霄宮範成大札子謝諤

謝昌國傾耳剴切帖【行書紙本】

四【項氏編號帖內項氏李氏諸印不錄】

諤昨日承垂訪傾耳剴切之談執事如有遇其魏鄭公陸宣公之流亞乎更冀日究時用不患無特達之知也拙句漫資一笑區區尙容面詳右謹具呈益夫宣教舊友三月某日朝散郎試右諌議大夫謝諤札子朱熹

徽國文公編輯文字帖

熹頓首拜覆竊聞卜築鐘山以便親養去囂塵而就淸曠使前日之所蹔遊而寄賞者今遂得以爲耳目朝夕之玩竊計雅懷亦非獨爲避衰計也甚善甚感所恨未獲一登新堂少快心目耳諭鄙文此深所不忘者但向來不度妄欲編輯一二文字至今未就見此整頓秋冬間恐可錄淨向後稍間當得具槁求教也所編乃通鑑綱目十年前艸創今夏再修義例方定詳略可觀亦恨未得拜呈須異時攜歸請數日之間庶可就得失耳未由承晤伏紙馳情熹頓首上覆

束三傳以讀春秋事猶可略也據綱目以考通鑑法不可不備也其始終條理之際而且下問如是極精微矣凡銘識率因其家子孫門人所述類多掩惡溢美之辭使富道徳而能文章者從而書之則必傳信於永久以張忠獻公之賢紫陽先生猶有悔況餘人乎故𨿽契家不肯假借凜然春秋之意世盍知所懼哉延祐攺元詔取士一用朱氏學髙郵龔璛京口郭同觀於虎林般若僧房時八月十又四日敬書

至治元年歳在辛酉十月十八日敬觀於寓意齋桐山蘇希則再拜謹志

右徽國文正公考亭夫子手帖一以辭譔墓志一以致問起居而以編緝通鑑綱目義例得失取正於人皆不書官職名氏其謙已誨人之意藹然見於言表至今三二百年後風範猶在目前先生文章事業昭在簡冊又豈後學窺其涯涘又奚待於稱揚褒美哉今京口何彥澂得之於其外祖郭天錫彥澂寶而藏之亦庶幾知道者翰林學士士奇楊公復識其後均得拜觀文正公之手澤誦之三復起敬時永樂庚子仲春淸明後五日臨川吳均端肅書

京口何彥澂氏所藏文公先生墨迹得觀者以爲至幸而題識之者互相發明殆無餘蘊矣然通鑑一書上下數千百年則本春秋爲萬世公論而於契家事迹乃以性命之憂爲說而辭之豈耳目所及不及簡冊歟抑彼此所施有不可同者歟大賢君子必有以處之此則學者所當講求也詩曰魚潛在或在於渚其斯之謂歟宣徳三年歳次戊申秋八月望日南郡楊溥識

此卷手書凡三二書如前所云一書則折簡道問安者京口何彥澄寶藏之以示予於戲先生片紙隻字流傳於世不啻拱璧之難得況此晚年之筆其所言尢後學所當矜式者耶拜觀之餘謹識歳月於後云宣徳四年歳己酉夏四月己卯臨江後學金幼孜謹識

右宋朱夫子晦庵先生手書二通觀其於撰述張魏公銘志與他書所載不同不免悔之至其所修通鑑綱目十年而後成然汲汲尙欲求正於人則知前賢於爲文及著書二事其不敢忽如此後進之士率爾妄作者觀於此可不少致其謹乎此卷今藏何彥澄氏間以請予識把玩之餘遂書此於末簡以歸之宣徳四年己酉秋七月庚午後學楊榮謹識

朱子晝寒詩卷

朱考亭晝寒書卷【篆書引首】昆山王綸理之

僊洲幾千仞下有云一穀道人何年來借地結茅屋想因厭塵网寄此媚幽獨架梁俯淸湍開徑玩飛瀑交遊得名勝還往有篇牘杖履或鼎來共此巖下宿夜燈照奇語曉防散遊目茗椀共甘寒蘭臯薦淸馥至今壁間字來者必三讀再拜仰髙山然心神肅我生𨿽已後久此寄齋粥孤興屢呻吟羣遊幾追逐十年落塵土尙幸不逺復新涼有佳期幾日戒徵軸宵興出門去急雨過原陸入谷尙輕埃解裝已銀竹虛空一瞻望逺思翻蹙恧袒跣亟躋攀冠巾如膏沐雲泉增舊觀怒響震寒木深尋得新賞一簣今再覆同來況才彥行酒屢更僕從容出妙句珠貝爛盈匊往生更亹亹俊語非碌碌吾纓不復洗已失塵萬斛所恨老無奇千毫眞浪禿右遊晝寒以茂林修竹淸流激湍分韻賦詩得竹字乾道七年歳次辛卯三月朔後二日新安考亭朱熹書於書寒方丈

成化丙申仲夏之望集惟謙年文廨中積雨新霽出晦翁手墨見示展讀之二十五韻亮節淸詞一洗塵俗而筆法尢遒勁端重目所罕覩所惜者其先有元人跋十八家惟謙尊人貞孝先生惡之悉爲屏去猶存倪元鎭一絕蓋髙其品耳𨿽然世不乏人第以【闕】無人之見而嚴於取亦足以見貞孝先生之正大眞足以繼晦翁之芳躅矣把玩不忍置因識其末翰林編修吳釴志

觀晦翁書筆勢迅疾曽無意於求工而畫波磔無一不合書家矩矱豈所謂動容周旋中禮者耶翁書自言初學魏武爲蔡端明所誚曰余學魯公乃唐忠臣公所學乃漢姦相也及考魏武本傳云漢世安平崔瑗與子寔農張芝與弟昶並善艸書而操亞之則魏武之善書信不誣矣今此詩帖眞有漢魏風骨視唐宋以下自別何物俗儒將元人品題盡行屏棄豈非藝林中殺風景者哉展捲再三不勝慨卹吳下王世貞題

朱文公自書武夷九曲詩卷【詩不錄】

外錄

書畫舫云朱文公自書武夷九曲詩一卷在歙人黃某處又聞文潞公書孫武子十三篇在吳太學家石介擊蛇笏銘並跋陳去非行書詩帖陸務觀艸書詞槁長卷張卽之古柏行並在檇李項氏嶽武穆手批左傳在徐國公第張伯雨正書山海經行書參同契二書在髙深甫齋中又伯雨自書詩稿一冊同時題跋極多

朱文公與侄六十郎帖

書呈朱六十秀才叔朝奉大夫致仕熹實封八月廿日書報六十郎賢侄叔重人來得書知比日爲況安佳足以爲慰又聞有析居之擾想見諸事不易此旣納祿又有嫁遣之累窘不可言想吾侄旣無館地亦是此模樣無可柰何只得忍耐耳墓木摧倒此合與小七郎及四九侄五四侄諸人商議打並若本位那得修莊固善然亦須吾侄同八十侄與眾人說過此不及一一作書也叔重人還附此艸艸余惟自愛房下諸孫一一安樂埜必自有書諸兒女婦孫一一附問叔熹白

余記十年前與煥章氏題先譜推其六世祖爲考亭夫子家藏夫子手澤甚富約至其家閱之今年冬予始至橫溪煥章仲子垕出示夫子與其侄六十秀才書一紙兵燹之餘僅畱手澤者是帖也書中墓木事丁寧告戒望之至而責之顓又言析居事閔其失館地勉之以忍耐二字其家教之槪如此垕時時披展於讀書之室非朱氏子孫之座右銘乎至正二十年冬十月八日會稽楊維楨謹識文公墨迹在他人得之猶爲至寶況其子孫乎煥章尙珍藏之貢師泰槁

考亭夫子七世孫垕自其祖僑居華亭者三世矣一日出夫子與猶子六十秀才一帖蓋嘉言也垕其佩服見之行事可也墓門有木則愛防之不如意事之來則忍耐之祖訓是則是效是不爲考亭之賢孫乎武夷山樵錢惟善謹識

紫陽夫子百世之師一言一行無非妙道精義之所發學者皆當佩服而敬守之況爲其後者乎今觀此帖閔其侄之失館地則勉之以忍耐知其墓木之摧倒則囑之以修理蓋能忍貧則無茍得無恥之患念先隴之雕毀則無望其木思以爲材之心修己奉先事之大者故其言懇至如此宜當置之几案時時展玩引而伸之觸類而長之則凡吾所當爲之事皆可自此而推也至正庚子嘉平後學沈存端拜謹書

紫陽夫子遺墨七世孫垕字叔仲家藏裝褫成捲如襲珠璧可謂善貽後矣吾先子爲題其後上以發明夫子之微意下以勉勵後進之立身不惟叔重由之而能敬守上世之遺訓而震誦先子之言尢當謹保是身以奉承詩書之澤所得不旣多乎詩曰無念爾祖聿修厥徳叔重其有之矣又曰夙興夜寐無忝爾所生吾所當致力焉至正甲辰八月廿有八日孤子震百拜謹識

右新安朱夫子與所親手簡眞迹一卷詞語眞淳气誼周宻婣睦之厚著於當時筆畫之精粲然傳久誠爲後進之楷式也鄱陽周伯琦敬題

愚按宋寧宗慶元五年先正文公始獲休致之請今封題朝奉大夫致仕則時年蓋七十餘矣所謂六十郎八十侄者必新安眾族之家墓木摧倒亦髙曽以上之當是時公還居建上長子已死家事屬之於仲子埜故云埜必自有書玆特因其侄之來書以答書中之意而慰勉之耳附書者叔重所遣之人不知叔重爲何人今獲是書而寶之者蓋公之後人名垕而亦字叔重是宜永守而勿失也𨿽然公手澤之物非直爲後世珍玩而已叔重好學而年富必能自立有以異於尋常抑又考公家譜諸子孫皆以五行相生之字爲名若是則垕當爲七世諸孫愼毋曰君子之澤五世而斬叔重其勉之至正二十五年歳乙巳夏五月望後學秦裕伯謹書

董銖叔重在朱門爲髙弟此書蓋因之以寄諸侄者親親之意藹乎言表是足以惇乎薄俗七世孫垕適與銖同字大夫士又從而明之祖孫師友宛然在目宜其益爲世守之重也錢塘淩雲翰敬跋考亭夫子集道學之大成以遺後人丰功盛徳與天地爲始終一言一字皆可師法況手書諭侄其尊祖淑後之意尢當服膺至於原委考證儒先名筆旣已詳悉區區膚陋有何他辭齋沐撫觀而附姓名於卷末後學奉化陳朴敬題

子朱子繼續道統優入聖域而於翰墨亦加之功善行艸尢善大字下筆卽沈著典雅𨿽片縑寸楮人爭珍祕不啻璵璠圭璧此帖乃與侄家書略不用意出於自然尢可寶也展讀一過敬識諸防尾天臺陶九成

昔者坡翁嘗謂昌黎先生道濟天下之溺愚亦嘗謂自宋之亡得晦翁先生注述四書諸經故斯文有傳久而五常不廢可不謂濟天下之溺乎其於片言隻字皆不失格言畦逕至於私書尙且見其卑尊存亡之序尊尊幼幼之道非命世大賢疇能若此浙右墨迹自來不得多見今之收藏者乃亦同姓後人夫豈偶然也哉嚴陵後學邵亨貞敬識

朱文公城南詩卷

奉同張敬夫城南二十詠

詩筒連畫卷坐看復行吟想象南湖水秋來幾許深【納湖】小山幽桂叢歳暮藹佳色花落洞庭波秋風渺何極【東渚】綠漲平湖水朱欄跨小橋舞雩千載事歷歷在今朝【詠歸橋】

考槃𨿽在陸滉瀁水雲深正爾滄洲趣難忘魏闕心【船齋】堂後林陰宻堂前湖水深感君懷我意千里夢相尋【麗澤堂】

光風浮碧澗蘭杜日猗猗竟歲無人采含薰祗自知【蘭澗】君家一編書不自圯上得石室寄林端時來玩幽賾【書樓】藏書樓上頭讀書樓下屋懷哉千載心俯仰數椽足【山齋】先生湖海姿養今自閟銘坐仰先賢畫存彖系【軒】疏此竹下渠漱彼澗中石暮館繞寒聲秋空動澄碧【石瀨】西山雲气深徙倚一舒歗浩蕩忽騫開爲君展遐眺【捲云亭】

渚華初出水隄樹亦成行吟罷天津句薰風拂面涼【栁隄】月色三秋白湖光四面平與君淩倒景上下極空明【月榭】涉江采芙蓉十反心無斁不遇無極翁深衷竟誰識【濯淸】朝吟東渚風夕弄西嶼月人境諒非遙湖山自幽絕【西嶼】湖光湛不流嵌竇亦潛注倚杖忽淙琤竹深無覓處【淙琤谷】

防舟停畫槳容與得敧眠夢破蓬窓雨寒聲動一川【聴雨舫】

仙人冰雪姿貞秀絕倫擬驛使詎知聞尋香問煙水【梅隄】湖平秋水碧桂棹木蘭舟一曲菱歌曉驚飛欲下鷗【采菱舟】

髙丘復層觀何日去登臨一目長空盡寒江列暮岑【南阜】右晦庵先生眞迹筆精墨妙有晉人之風大賢無所不能固非可一藝名也當時先生由建中回新安時所書流落人間文傳薄遊婺源得之攜以歸吳中嘗同仁夫一觀余不以示他人也近伯廣自琴川來訪病中不及款曲別後思所以見意念他物皆不足以浼伯廣因書於捲尾令淵持贈之轉似仁夫仍題數語云吳郡於文傳

補書宣公詩【闕】

右張宣公城南雜詠廿首子朱子嘗所屬和者也南沙虞子賢氏受朱子詩翰於其眷【闕】錢廣而宣公眞迹逸矣予來婁賢介其友王師道持捲來徵予言予適於宣公集中得其元唱賢且躬至余邸請予追和未及先爲補書宣公詩時至正壬寅冬十二月東維叟楊楨謹再拜書

余旣寫詩已賢復索余評兩前哲詩朱子之詩不敢評其意張荊州爲乾道道學君子而矢口小章亦有古風人思致如岸花有開落水盈無淺深日莫飛鳥歸門前長春水又如古井轆轤鳴𨿽開元詩人不能到至捲尾一章惟許晉處士代之詞人不敢企也楨贅評

右徽國文公眞迹先祖禮部府君所藏也禮部君嘗守源實公闕裏其故業久爲豪右所據公五世孫光系頸以組誓不復故業𨿽死不去其組凡十有五年而禮部至力復其業光深徳之已而秩滿光持公所書二卷以報禮部君納焉愛之不啻拱璧重寶防海虞錢伯廣氏謁禮部君於私第伯廣嗜古好學因出示之詳玩不忍釋手先祖以其好之之篤他日命淵持其一以贈伯廣爲構城南小隠以居之又博求大夫士爲詩文以詠歌其間且成軸矣未幾禮部君沒更十餘年而兵戈搶攘伯廣亦已遺世向之城南小隠鞠爲丘墟則此卷者安知其所在哉近乃於虞君子賢客次見之及睹先祖手澤黃太史所爲記竊深有所感焉矧聞虞君之得是捲也亦於其所居之東構軒二十楹各顏其詩於上蓋其好之之篤不亦愈於伯廣者乎故並以家藏之捲贈之是以承禮部君之遺意也因識其顚末於左方而歸之虞君云至正癸卯冬十有一月旣望吳郡於淵再拜書

城南齋記【附錄】

城南齋者常熟錢君伯廣息遊藏修之所也伯廣早從其鄕先達尙書於先生遊先生之守源也嘗得晦庵朱子手書城南二十詠而寶愛之未嘗輙以示人卒乃歸之伯廣而伯廣之居適在其州之南謂朱子之遺墨不易得而先生之賜尢不可虛辱遂卽所居東偏構斯齋因扁曰城南且並以城南自號仍刻二十詠之詩置諸齋中焉至正甲午之夏先生嗣子陜州使君謁予金華山中伯廣介其求余記夫士君子之爲學旣從大人長者爲之依歸而又尙友乎古之人以求聖賢之道斯亦可謂有志者矣惟先生顯擢巍科薦躋膴仕文學政事著聞當世爲一代巨儒而伯廣以鄕裏子弟獲從之遊則其有所依歸而授受之間所得之多可知矣𨿽然先生之道實出於朱子而朱子之道天下後世所同尊而共由者也世之誦其詩而讀其書者夫人皆是也然能眞知其道而實踐之者幾何人哉今伯廣於其遺墨之偶存卽愛防而表顯之若親覿其光儀而聆其謦欬則於其道能知而踐之又可知矣夫旣因先生之傳而上求朱子之道復表朱子之遺墨而不敢虛先生之賜然則伯廣之息遊藏修於是齋也其殆庶幾俯仰而無媿乎詩曰髙山仰止景行行止此伯廣之志也又曰相在爾室尙不媿於屋漏予之望於伯廣者不其以此歟予於先生有同年之好而陜州之請復堅故爲伯廣一言之嗟乎先生不可作矣伯廣尙或因予言而有警哉五月甲子金華黃溍記

朱晦翁賜書帖【行書紙本內有項氏五字編號並項氏諸印不錄】

熹昨賜書感慰之劇偶有小職事當至余姚歸途專得請見人還撥冗布稟艸艸余容面旣右謹具呈提舉中大契丈臺坐六月日宣教郎直祕閣提舉兩浙東路常平茶鹽公事朱熹札子

朱晦翁與時宰二手札【行書紙本】

熹前者便中累奉鈞翰之賜去月末間拜啟略敍謝誠竊計已遂登徹繼此未遑嗣問下情但切瞻仰熹前所具稟減稅請祠二事伏想已鈞念矣但延頸計日以俟賜可之報而杳然未有聞衰病之軀日益疲憊舊証之外加以洞泄不時兼旬未止兩目昏澀殆不復見物如作此字但以意模索寫成其大小濃淡略不能知又以鄙性狹劣不能自覺簿書期防之間又不敢全然曠弛日夕應接吏民省閱文案若更旬月不得脫去卽精神气血內外枯耗不復可更支吾矣至於郡計空乏有失料理猶未暇以爲憂也今有札目申懇乞賜憐念二公之門不敢數致私書亦已各具稟札托劉堯夫國正宛轉關白矣論道之餘賜以一言俾得早從所欲實不能無望於門下東望拜手不勝祈扣之切伏乞鈞照右謹具呈宣教郎權發遣南康軍事兼管內勸農事朱熹札子

熹昨日道間已具稟札到婺偶有豪民不從教者不免具奏申省聞其人姦猾有素伏想丞相於里社間久已悉其爲人特賜敷奏重作行遣千萬幸甚熹卽今走三衢前路別得具稟次右謹具呈正月十六日宣教郎直祕閣提舉兩浙東路常平茶鹽公事借緋朱熹札子寛伏讀文公與時宰二手札大儒君子恬靜剛正之气數百載之下猶充溢紙墨間其門人敍公事行所謂謹難進之禮厲易退之節不貶道以求售不狥俗以茍安者亦略可以窺見矣二札今爲盱眙陳明之所藏明之初登進士第將有官守其不徒玩此必有所以向慕之者在矣成化甲辰六月十九日長洲吳寛謹題【行楷書紙本】

書徽國公晦庵先生遺墨卷後

右徽國公晦庵先生上時宰王淮札子前一札乃淳熈五年知南康軍時値歳饑乞減星子縣稅後一札乃八年爲浙東常平茶鹽時亦値歳饑繩治婺之豪民年譜載婺有富民以貲得官素交貴近藏米山積不糶一粒宜鐫其官恐卽其人玆二事俱已入奏訖復此具札祈扣之至者冀其亟賜兪允也而淮視之漠然亦有唐仲友者與淮同裏閈爲婣家仲友知臺州時貪盜滛虐蓄養亡命徽國按得其實章凡十上淮皆匿之徽國論之益力至於不得已始取初章與仲友所自辯者雜進竟脫仲友重譴觀此則二札誠妄投也豈徽國一時昧於知淮者哉夫進賢退不肖宰相之責也親君子逺小人人主之要務也徽國歷事孝光寧宗屢以正心誠意與當世急務勸進經帷上方開納延攬而左右輔弼輙肆沮抑至命臺諌排擊僞學使其擯斥不得進用徽國自登進士五十年仕於外者凡九考立朝才四十日而已姦佞在內賢者疏之於外淮欲辭其責可乎朝廷偏據一隅祖宗之讐不復而任相如此宋祚亦可知也淮婺之金華人後人不知重此二札遺棄湮沒乃爲鄕之賢士傅子庸得之非其後人不知愼此正以先世居廟堂之上而不能進用賢者蓄此適足以益重先世之媿耳其棄之也宜哉子庸知寶昔賢遺墨珍藏篋笥有年因裝潢成捲遣其子寧求予題敬爲書此以歸正統八年冬十一月旣望朝議大夫南京國子祭酒四明陳敬宗謹識【楷書烏絲防紙本】

太學生金華傅寧歷事於棘寺持文公朱先生二札子求題其後前札則知南安軍時乞減稅請祠二事而請祠尢切故拳拳以衰病疲憊兩目昏澀精神枯耗爲言後札則以婺之豪民姦猾不從教具奏申省祈丞相敷奏行遣爲言二札子迨今若干年矣辭嚴義正字又遒勁令人觀之肅然起敬者何哉蓋文公之徳之學繼已往之聖賢開未來之學者而又優於當時之吏事也而祭酒四明陳公敬宗謂二札皆上時宰王淮按其知南康軍時史浩爲相王淮知樞宻院事趙雄範成大參知政事淮未爲相也札中有二公之門亦具稟札之語其謂趙雄範成大歟及提舉兩浙時王淮在相位然文公之攺兩浙淮薦之也及因唐仲友始攺文公提江西刑獄則前札恐上史浩後札上王淮也噫君子所守者道所疾者惡故難進而易退觀二札可知故立朝才四十有六日而去若夫小人所狥者私故患得患失貪位固寵無所不至也𨿽然天意固有在也聖人道不行則述六經垂教萬世文公道不行則明六經以開來學微聖人與文公則天下後世貿貿焉莫知所之矣此其天意所使也歟傅生能保二札而藏之又求題其後其能取法於聖賢者歟則其志其才之所就誠未可量也因題其後而歸之景泰二年歳次辛未冬十月戊子賜同進士出身中憲大夫南京大理寺左少卿吉水廖莊謹書【楷書烏絲防紙本】

右文公先生與執事札子二紙其一在南康論減稅請祠事其一在婺論豪民行遣事國子祭酒陳公敬宗以爲皆上時宰王淮【下有書字去】者刑部侍郎廖公莊謂文公在南康淮尙未相前札乃上【下有時字去】史浩札中所稱二公者趙雄範成大也按此二札皆不載刻本全集集中與王樞使書有東府兩君之語未審何人蓋淮時在西府故傳以相告札又云早爲開陳亟賜罷免如前兩札所請則知前札有未盡錄者如此札是也且此二紙皆婺人傅寧氏所藏大抵婺物非出史氏也盱眙陳進士明之得而藏於家謹識其後而歸之成化乙巳三月旣望後學長沙李東陽書於懷麓堂【行書烏絲防紙本】

吳琚

吳居父觀李氏譜牒帖【行書紙本】

杞宋文獻不足而禮無所取證先聖憫之今觀唐李氏譜牒命誥宛然具存乃知來裔善守其家者如此攬捲爲之三嘆時淳熈歳丙午中秋後四日書於淮東總餉官舍延陵吳琚九月廿六日

吳獻惠題名帖【行書紙本】

焦山題名

延陵吳居父解組襄陽汝陰孟子開臨卭常叔度皆一時秩滿聨舟東下泊紫金山越三日來浮玉觀新建飛仙亭又三日絕江而南紹熈辛亥季秋丙寅題

吳云壑急足帖【行書紙本】

急足回收書忻審歳晏沍寒所履康勝示及告命已領良認介注多感多感已專人爲壽有懷並載前幅矣玆得以略琚上復壽甫觀使太尉賢弟氊已附納外錄

書畫舫云晉陵吳琚書宗米禮部幾於奪眞今北固天下第一江山題榜是其迹也所著有云壑集今世有米體書用云壑印者皆吳手筆鑑家不可不知耳

楊萬里

楊廷秀首夏淸和帖【艸書紙本】

萬里伏以首夏淸和恭惟逹孝宮使判府中大新拜祝釐髙蹈事外天相臺動止萬福萬里素餐有箸亡補縣官未以罪乃庇焉所逮知感知幸尙遙良覿致幾盡珍愛理卽膺予環之寵右謹具呈四月廿二日朝請郎守尙書左司郎中兼太子侍讀楊萬里札子

陸遊

陸放翁書大聖樂詞【艸書】

電轉雷驚自嘆浮生四十二年試思量往事虛無似夢悲歡萬狀合散如煙苦海無邊愛河無底流浪看成百漏船何人解問無常火裏跌打身堅須臾便是華顚好收拾形骸歸自然又何須著意求田問舍生須宦達死要名傳壽夭窮通是非榮辱此事由來都在天從今去任東西南北作【音做】个飛僊遊

陸務觀書長相思詞五闋

云千重水千重身在千重雲水中月明收釣筒頭未童耳未聾得酒猶能雙臉紅一尊誰與同

橋如虹水如空一葉飄然煙雨中天教稱放翁側船使江風蟹捨參差漁市東到時聞暮鐘

悟浮生厭浮名回視千鐘一發輕從今心太平愛松聲愛泉聲寫向孤桐誰解聴空江秋月明

面蒼然鬢皓然滿腹詩書不値錢官閒常晝眠畫淩煙上甘泉自古功名屬少年知心惟杜鵑

暮山靑暮霞明夢筆橋頭船子橫蘋風吹酒醒看潮生看潮平小住西陵莫校程蒓絲初可烹淳熈戊申八月下澣笠澤陸遊書

陸務觀拜違言侍帖【行艸書紙本】

遊頓首再拜上啟仲躬侍郎老兄臺座拜違言侍又復累月馳仰無俄頃忘顧以墅處窮僻距京國不三驛邈如萬里𨿽聞號召登用皆不能以時修慶惟有愧耳東人流殍滿野今距麥秋尙百日柰何如僕輩旣憂餓死又畏剽劫日夜凜凜而霪雨復未止所謂夌又已墮可憂境中矣朱元晦出衢婺未還此公寢食在職事但恐儒生素非所講又錢粟有限事柄不顓亦未可責其必能活此人也遊去臺評歳滿尙兩月廟堂聞亦哀其窮然賦予至薄斗升之祿亦未知竟何如日望公共政如望歳也無階參省所冀以時崇防卽慶延登不宣遊頓首再拜上啟正月十六日

放翁與仲信明逺二帖【行艸書紙本】

遊頓首再拜仲信學士老友兄卽日秋气寖淸伏惟尊神相萬福兒子婚事甚荷畱念初正以吾輩气類故敢有請已令媒氏具道其詳尙何疑哉今又垂誨已抵龜而決矣余令媒氏稟白自此遂忝瓜葛何幸如之羸控敍艸艸不宣遊頓首拜仲信卽省元學士友兄遊頓首閒闊頃叩甚至忽奉手帖欣重秋雨尊輕安卿禪師遺墨甚妙恨見之晚輙題數行不足稱發颺之意皇恐得暇見過不宣遊奉簡明逺老友文字共四軸又五冊納去五派圖四軸數日前已就付來人去矣遊

放翁以詩名重天下受知周益公範文穆爲中興大家嘗讀其劍南集愛不忍去手思見其人而不可得今得觀此二帖恍然如侍左右何其幸哉然放翁在當時不以書名而遒麗若此眞所謂人品旣髙下筆自然不同者也二帖一與仲信議婚一爲明逺題卿禪師遺墨放翁到今不爲久逺而此三人者皆不可知昔蔡明逺鄱陽一卒爾以魯公之書而傳仲信旣與翁結婚而禪師遺墨有見晚之恨則二公要皆非尋常流輩人矣而餘皆不知之鄙淺可笑此卷旣歸墨林墨林博雅好古而蓄書極富必能考以補余之不迨也嘉靖戊午仲冬廿日後學文彭謹題

陸放翁自得我心詩迹【行書長方紙本】

能自得我心無入不自得靈府長優閒蕉鹿烏能惑濁醪吞數升浩气漫漫塞醉來隠幾酣屢到華胥國人生貴適情何當調語黙放翁遊作

書畫彚考卷十四﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷十五

刑部左侍郎卞永譽撰

書十五

南宋

樓鑰

樓大防梅天雨潤帖【行書紙本】

鑰泣血再拜上啟叔淸宣教親契兄坐前梅天雨潤伏惟堊室有相孝履支福鑰區區哀訴之悃已列前牘不復重陳母氏之防比者頒奠之渥且勤臨慰偶以負土山間不及號訴歸見弟輩言之方欲尋便修謝忽又被專書心慰心感益增不敏之媿況門下遭艱無由一拜繐帷乃荷周致如此尢見崇篤之誼鑰老矣去歳積病之餘繼以大禍去死一發茍延視息以圖大事已卜臘八舉葬得了此段則此身必不久於世遂將相尋於九京不敢自期於再見馮紙悲哽惟冀節宣以時前迓亨翥抉力不次鑰泣血再拜上啟叔淸宣教親契兄坐前

眞徳秀

眞西山與王周卿手簡

徳秀鄰墻久疎請見第切傾渴伏辱教污深仞不彼第未承約束之前以宋令君爲莆田簿求憲臺書致關陞之請已爲作之矣今未可以再用是不果遵命非敢靳也先著作文集跋語旦夕顓得納呈並玆布及伏几臺照徳秀頓首再拜上覆周卿學士座右【札子拜上縣尉學士】王降授朝奉大夫眞徳秀謹封

周卿諱徳文吾鄕王氏之先也仕宋𨿽不甚顯然其學實出於其曽祖信伯先生帖中所謂先著作是也故西山眞先生特與之遊他如魏參政了翁遊丞相似杜丞相範王侍制遂亦嘗舉薦陵陽李侍郎心傳因謂其所交皆天下正人然則此帖豈非其一左驗也哉惟顒其善藏之吳寛謹題西山先生書似艸艸作諦觀之乃非艸艸者𨿽不用晉人筆法而亦不出於法之外豈胸次髙故落筆便自不同邪然南渡諸公如魏鶴山李心傳兄弟書亦往往相類豈亦習尙使然耶宋之書法至是又一變也王鏊

洪咨防

洪舜兪道場詩並札捲【行書紙本】

的【項氏編號捲內項氏諸印不具錄鈐縫有沈周半印】

何山如幽人道場如大家穰穰衲子腳剌剌騷翁牙挾雋控寒飈披光躡晨霞危顚矯窣堵平疇略污邪巖泉跑虎湧徑松髯龍挐鐘梵破深寂金碧開芬葩修廊步履峻傑閤望眼賒山勢佩玦矗湖光鏡奩谺淸節杳靄入古弁空蒙遮列翠不可唾羣籟無敢嘩坐我防檀林酌之鎗旗茶宇定岫出云語妙天雨花吾生久墮甑昔遊慣乘槎夷猶廬阜陽宿畱岷江涯髙曽畱嶠棧卑或搜崖窪舊夢難歷省此行足雄誇老親八十健閒儔二三佳拍浮一葉渺覽萬景奢富貴上蔡犬貧賤東陵瓜未須笑落鐸誰能苦沙侯門占噪鵲旋橈趁歸鴉奇事恐沒沒舉詩屬僧伽端平甲午秋九月庚申追記壬辰小雪前奉親遊道場詩書以遺住山舟老古潛洪咨防舜兪

咨防別後無日不病抱病應酬病愈甚猿鶴入夢屢矣手帖來前雲气猶濕恍然分半席防檀林之下慰浣可量舊詩入石呈醜爲多跋語非所敢當承朝家願移瓶錫於茂苑隨處結緣有何不可而力辭近時衲子謀窠座與幹差遣同安知靑菜根通天下只一般滋味靜退髙風可勝欽仰盤陀花竹無恙大眾安隠六月八日咨防皇恐上記舟公堂頭禪師佳茗多感香杏仁一包試參之咨防

法舟昨枉國史中書直院判部侍郎頃載登山佳什敬雪手圭復誠負暗投之愧竊謂蘇文忠公昔遊有詩以贈華老學士壽之堅瑉山倚詩重法舟蕞爾寒緇玆亦何幸獲此寵遺得與雲鬟爭翠謹礱石山中作云蘇洪帖云端平乙未維夏住山傳法法舟書

平齋先生洪公宋南渡後大手筆也孟頫弱冠以愛讀文集恨生晚不得拜下風先生五世孫爲僧於天目師子寺名智俊過溪上出此示僕三復之餘旣嘆詩律之深及觀所與安撫書又見公於國事用心如此撫捲起敬輙書其後孟頫

天目洪忠文公遊道場何山詩與眉山蘇文忠諸作先後相映眞若所謂山倚詩重者矣忠文此詩當時已摹勒入石自端平甲午迨今已一百二十二年而眞迹宛然猶在誠可寶也至正十五年乙未五月十日金華黃溍觀於中天竺因書其後識歳月

右侍郎洪公奉其親少師公遊道場何山遺住山舟公別浦禪師詩也今歸之卽中常上人常往年侍其師竺逺源禪師住吳山時見其六世孫大拙用公以是遺墨獻於禪師常因珍襲而寶愛之玆來歸源蘭若焚香敬觀惜不得見所與安撫書耳然山中舊石刻洊更兵燹不復存矣故翰林承旨趙公學士黃公跋語在前惟善何敢著筆輙綴數語於後以識俯仰今昔文物陵替山林雕謝無復舊觀之感慨云至正二十六年歳丙午佛誕日曲江居士錢惟善謹書

洪忠文詩謂道場何山爲大家幽人此蓋發坡翁之遺蘊譬如爲二人寫眞文忠已極其神觀意度矣而忠文乃直指自出其姓名與字是可貴也詩法一本韓與舟老書尢見前輩激昂意思己酉十月九日義興馬治風涇寓捨題

平齋洪公在宋季趙山臺眞西山魏鶴山皆參大政位貌徳業相表裏而嚴重過之舟別浦主瑤席軒公奉八十慈親漫遊兩山題詩紀勝句法追躡歐公自蘇玉局題惟公詩出色刻諸琬琰何愧然神物顯晦有時會當三刻玆山墨迹三獻卽中其善藏之時龍躡丹虺瞻依菟林屋山樵人法膺擇中跋

魏了翁

魏鶴山遺陳深父子

陳深父子服事遷客久而益厪陳深事主未竟而卒陳恪能承父志自靖之荊自荊之蜀奔走服役於風濤冦盜之衝頗賴其力今念母暫歸書此以記其勞亦可以愧士大夫之隨時冷暖者廿八日押仍特支紫衫一領

昔蕭穎士有老臧事之十年不去穎士性慘刻笞楚不少貸或勸臧他之臧曰非不能愛其才耳夫穎士以操觚弄翰尙足以懷其奴而不忍捨今陳深父子之事鶴山也服役勞苦於寂寞之濱趨走辛勤於風波之險七年之久儼如一日此非其主有以懷而信之疇能爾耶及主人自靖歸蜀始以念母翻然告歸且願還而盡此身以事主夫於事主旣能盡忠則於事親必能盡孝視蕭氏奴殆有過焉余曩偕鶴山外舅久處渠陽始終目擊其事今觀鶴山所書慨然有感因筆以贈之紹定五年冬十月書於心逺堂虞兟

魏華父昭代親友帖【行艸書二紙闕第一行】

提刑提舉親家尊眷丈所【闕文】昭代親友兄弟間咸以諱音來赴謂久痢所致謂八月四日午時又謂七月廿七日得了翁書猶於枕間臥誦也吁何遽至此中興勲徳之家令子賢孫相繼零謝況於事變錯出人物眇然之時而善人云亡關系匪淺豈惟一家之私諒惟孝思追慕柴瘠弗任或又云九月廿四日臥防車朝祖十月十五日卽窆了翁荷提刑知予愛憐誼均骨肉而疾不得問死不及憑棺葬不及請役五谿之瀕伶俜弔影逬涕交揮孰知此心也邇來親友道防死防不相赴始聞不審故審而後拜此亦未知伯仲自離荼毒體力何如心之憂乎靡所限極更惟彊飯節哀以終大事一門眷聚各計勝防蓬州聞已開府石泉恐畱江上或在東山亦坐不聞赴音之詳失於弔唁也妻孥附致問禮偶逄簡佗便就以薄奠侑之誄文並見別緘乞爲薦陳不宣謹狀了翁頓首再拜狀上機宜大孝賢伯仲姻兄服次十一月十七日

喬行簡

喬壽朋恐勤帖【行書紙本】

行簡恐勤染報不敢覼縷少意拜稟女夫王太社儀今亡矣有少田土乃典物爲人昏賴事已結斷乃復興訟據其幹人小人之姦詐欺孤如此望爲詳酌而分明之小女亦不存無人照管仍乞免追其幹人是幸瑣細幹括愧甚切幾臺照右謹具呈十一月日少傅平章軍國重事益國公喬行簡札子

方嶽

方秋厓濫塵札

嶽皇恐端拜申稟嶽濫塵府行矣解舟齋閣邃嚴莫下違離之拜端奉瑯題重增翹企跋語非嶽淺學者所敢僭下問如此當於舟中寫寄耳略此酧稟余俟嗣音玆乞紆鑑右謹具申呈三月日文林郎新差主管尙書刑工部架閣文字方嶽札子【札子申呈判院舍人】王文林郎新差主管尙書刑工部架閣文字方嶽謹封

杜範

杜丞相薦勤帖

範已辱來翰前日奉答薦勤珍染示以先錄乃知程門師授學問淵源所以開悟後來者多矣讀之起敬來意良厚何可忘耶印歷已批但恨未瞻識耳略此奉復伏几臺照右謹具申呈三月日朝奉郎右文殿修撰知寧國軍府事杜範札子【札子拜上判院舍人】朝奉郎右文殿修撰知寧國軍府事杜範謹封

吳文英

吳夢窓詞稿

新詞槁文英皇懼百拜

瑞鶴仙癸卯歳爲先生壽

轆轤秋又轉記旋艸新詞江頭憑鴈乘槎上銀漢想車塵才踏東華紅輭何時賜見漏聲移涼宮夜半問蒓鱸今幾西風未覺歳華遲晚一片丹心白髮滴露研朱雅陪淸燕班回栁院蒲團底小禪觀望罘罳明月初圓午夜應共嬋娟茂苑願年年玉兔長生聳秋井幹沁園春冰漕鑿方泉賓客請以名齋邀賦此解

澄碧西湖輭紅南陌銀河地穿見華星浮影僊棋局靜淸風行處瑞玉圭寒斜谷山深望春樓逺無此崢嶸小渭川一地解不波不涸獨障狂瀾老蘇而後坡仙繼菊井嘉名相與傳試摩挲勁石無令角折丁寧明月莫涴規圓謾結鷗盟那知魚樂心止中流別有天無塵夜聴吾伊正在秋水防幹

玉漏遲瓜涇度中秋夕賦

鴈邊風訊小飛瓊望杳碧雲先晚露冷防幹定怯藕絲冰腕淨洗浮空片玉勝花影春燈相亂秦鏡滿素娥未肯分秋一半每圓處卽良宵甚此夕偏饒對歌臨怨共一嬋娟幾許霧屏云縵孤兔淒涼臨水曉風起銀河西轉摩淚眼瑤臺夢回人逺

古香慢自度腔夷則商犯無射宮賦滄浪看桂

怨蛾墜栁離佩搖葓霜訊南圃謾撞槁扉倚竹袖寒日暮還問月中遊夢飛過金風翠羽把殘雲剰水萬頃暗燻冷麝淒苦漸浩渺淩山髙處秋澹無光殘照誰主露粟侵肌夜約羽林輕誤剪碎惜秋心更腸斷珠塵蘚路怕重陽又催近滿城細雨

齊天慢毗陵兩別駕招飲丁園索賦

竹深不放斜陽入橫披澹墨林沼斷莽平煙殘荷剰水宜得秋深才好【脫後補足】正著酒寒輕弄花春小障錦西風半圍歌袖半吟艸獨遊淸興易懶景饒人未勝樂事長少柳下停車尊前防幘同撫云根一笑秋香未老漸風雨西城暗欺客防背川移舟亂鵶溪樹曉【自注荒亭旋掃四字按譜爲前第六句補遺】

思嘉客賦閏中秋

丹桂花開第二番東籬展卻宴期寛人間寶鏡離還合海上仙槎去復還分不盡半涼天可憐閒剰此嬋娟素娥未隔三秋夢贏得今宵又倚防

蘇武慢賦芙蓉文英百拜

藻閣淒迷麯瀾澄映怨入粉煙藍霧香籠麝水膩漲紅波一鏡萬妝爭妬湘女歸魂佩環玉冷無聲凝情誰愬又江空月墮淩波塵起繡鵷愁舞還暗憶鈿合蘭橈絲牽瓊腕見的更憐心苦玲瓏翠屋輕薄冰綃穏稱錦云畱住生怕哀【闕】暗驚秋被紅衰啼珠零露能【去聲】西風老盡羞趁東風嫁與

八聲甘州和施知言姑蘇臺韻

步晴霞倒影洗閒愁深桮灔風漪望越來淸淺吳歈杳靄江鴈初飛輦路淩空粉冷濯妝池歌舞煙霄頂樂景沈暉別是新紅防檻對女墻山色碧淡宮眉問姑蘇遊鹿應笑古臺非有誰招扁舟漁隠但賦情西子卻題詩閒風月闇消磨盡浪打鷗磯

自度腔髙平探芳新賦元日能仁寺薄遊

九街頭正軟塵潤酥雪消殘澑禊賞祗園花艶云陰籠晝層梯峭空麝散擁淩波縈翠袖嘆年端連環轉爛漫遊人如繡腸斷回廊竚久便寫意濺波傳愁蹙岫漸沒飄鴻空惹閒情春瘦椒桮香幹醉醒怕西窓人散後莫寒深遲回處自攀庭柳

自度腔小石江南春賦張藥翁杜蘅山莊

風響牙籖云昏古研芳銘猶在棠笏秋牀聽雨妙謝庭春艸吟筆城市喧鳴徹淸溪上小山秀防便向此搜松訪石葺屋營花紅塵逺避風月瞿塘路隨漢節記羽扇綸巾气淩諸葛靑天萬里料謾憶蒓絲鱸雪車馬沒休歇榮辱事醉歌耳熱天與此翁芳芷嘉名紉佩分瓊玦

水龍吟賦惠山泉

艶陽不到靑山淡煙冷翠成秋苑吳娃防黛江妃擁髻空蒙遮斷樹宻藏溪艸深迷市峭云一片二十年舊夢輕鷗素約霜絲亂朱顏變龍吻春霏玉濺煮銀瓶羊腸車轉臨泉照影淸寒沁骨客塵都浣鴻漸重來夜深華表露零鶴怨把閒愁換與樓前晚色棹滄波逺姜石帚以盆蓮百餘本移置中庭防客同賞賦拜星月文英百拜

絳雪生涼碧霞籠夜小立中庭蕪地昨夢西湖老扁舟身世嘆飄蕩暫賞吟花酌露尊爼冷玉紅香罍洗眼魂迷古陶洲千里翠參差澹月平芳砌甎花滉細浪魚鱗起霧盎洗障靑羅洗湘娥春膩蕩蘭煙麝馥濃侵酒吹不散繡屋重門閉怕便綠減西風秋檠燭外過西湖先賢堂傷今感昔然出涕賦西平樂文英

岸壓郵亭路敧華表隄樹舊色依依紅索新晴翠陰寒食天涯客又重歸嘆廢綠平煙帶苑幽渚塵香蕩晚當時燕子無言對立斜暉追念唫風賞月十載事夢惹綠楊絲畫船爲市夭妝艶水日落云沈人換春移誰更與苔根洗石匊井招魂謾省隨車載酒立馬臨花猶認嫣紅傍路枝歌斷防防榮華露艸零落山丘過此西湖恨擬西州羊曇淚落沾衣

丁香結賦小春海棠

香嫋紅霏影髙銀燭曾縱夜遊濃醉正錦溫瓊膩被燕蹋暖雪驚翻庭砌馬嘶人散後秋風換故園夢裏吳霜融曉陡頓闇動偸春花意還似海霧冷僊山喚覺環兒半睡淺薄朱唇嬌羞艶色自傷時背簾外掛澹月向立秋千地懷春情不斷猶帶相思舊字

花犯郭希道送水仙索賦

小娉婷淸鉛素靨黃暗偸暈翠翹敧髩昨夜冷中庭月下相認睡濃更苦淒風緊驚回心未穩送曉色一壺蔥蒨財如花夢準湘妃化作此幽芳淩波路古岸雲沙遺恨臨砌影寒香亂凍梅藏韻燻鑪畔旋移傍枕還又見玉人垂紺鬒料喚賞淸華池畹臺桮須滿引友人泛湖命樂工以箏笙琵琶方響疊奏賦還京樂文英

宴蘭漵促奏絲縈筦裂飛繁響似漢宮人去夜深獨語【闕】沙淒哽對鴈斜玫柱瓊瓊弄月臨秋影鳯吹逺河漢去褭夭風飄冷泛淸商竟轉銅壺敲漏瑤牀二八靑娥環佩再整菱歌四碧無聲變須臾翠翳紅暝嘆梨園今調絕音希愁深未醒桂檝輕如翼歸霞時防靑鏡張卽之

張樗寮書遺志覺上人金剛經並跋【正書經文不錄】

樗寮卽之七十八嵗喜再逄佛誕以天臺教主印講主所校本敬寫此經遺天竺靈山誌覺上人受持讀誦我願有情不作常觀般若六如覺性永眀共悟實相本體流通利益均及有情時景定四年嵗次癸亥

昔吳關外門有駐節字大可二尺許古雅遒勁極得大書之體余少時見而愛之先主事都水公曰此張卽之筆也後於一統志和州下載卽之特善大書以是知先君蓋有所見云若細書則未之聞也玆偶見此經大不過指尢俊健不凡乃知樗寮不獨善大書已也書史防要記樗寮歷陽人歷陽和州卽今含山明隆慶庚午春三月吳下陳鎏識

弟子項元汴焚香捧持於天籟閣萬曆二年孟秋朔得於吳趨陸氏

張溫夫爲母夫人書金剛經並跋

寶祐元年七月十八日張卽之奉爲顯妣楚國夫人韓氏五九娘子逺忌以天臺教僧宗印所校本親寫此經施僧看轉以資防福卽之謹題時年六十八嵗

外錄

瑚网云此本爲項子長憲副所藏與子京本紙墨筆法不爽毫髮

張溫夫書酒僊詩卷

酒僊詩

癡兀兀兀兀癡落花流水自依依酒飽摩娑个肚皮儂家元是林公兒

金斚又聞泛玉山還報頽莫教更漏促趁取月明回門前綠樹無啼鳥林下蒼苔有落花聊與東風論个事十分春色屬誰家

楊子江頭浪最深行人到此盡沈吟他時若到無波處還似有波時用心

秋至山寒水泠春來樹綠桃紅一防動隨萬變江村煙雨蒙蒙有不有空不空笊籬撈取西北風

一六二六其事已足一九二九我要喫酒長伸兩腳眠一忽起來天地還依舊

貴買朱砂畫月等米【闕】用工夫醉臥綠楊陰下起來彊說眞如泥神再三叮囑莫教失卻衣珠

綠水紅桃花前街後巷走百餘遭張三也識我李四也識我我我我不識我兩个拳頭那个大兩个之中一个大曽把虛空一戳破摩娑令教卻恁麼拈取須彌枕頭臥

醒也街裏走醉也街裏走無錢買酒乞來噇昏昏惶惶前失後開張兩眼見北斗拈得斗柄酌海水望空直拔瀉入口悞呷火龍歸五臟自午夜半大哮吼隨我來隨我來與你安身法上竿子打筋斗

生在閻浮世界人情幾般愛惡只要喫个酒子所以倒街臥路死後只產娑婆不願超生淨土何以故西方淨土無酒得酤

右吳中東禪林酒僊語歷陽張卽之爲寺僧惟一書歷陽上官必昌命工刻石淳祐八年嵗在戊申六月一日

酒僊名遇賢俗姓林氏在宋爲蘇城東禪寺僧人傳其事甚異至號聖僧以其嗜酒故又號酒僊此卷皆其所作詩也詩意有髙絕處若寒山子之流故張卽之特書以刻石其石已亡寺之東林房獨藏此本夫寒山子之詩𨿽晦庵朱夫子亦賞之此酒僊之言所以不可廢也吳寛書

張溫夫從者來歸帖【行艸書花牋本】

卽之適間伏聞從者來歸喜欲起舞想見太夫人慈顏之喜可掬也野衣黃冠擁嬾殘煨芋之火不能亟謁已拜墜染將比南珍行李甫息肩眷軫首及尫劣顧何以稱之敬須待謝次令弟賜翰已領卽之拜稟殿元學士尊親契兄臺坐染物甚佳

張樗寮棐茗帖【行書紙本】

棐茗皆山中珍品拜況感銘二文欲累以惡札冞佩此意筆凍手恐未能卽承命也卽之和南大歇和尙老禪師侍者

張樗寮引年得謝帖【行書紙本】

卽之引年得謝不負初心私竊自幸寓直中祕此朝家優老之恩以華晚節卽之何者一旦得之恍不知其所自連日驚悸未寜也慶語首題非愛念之深何以有此感激感激卽之叨承門防一生狷僻狷僻方始結局此身得以自由矣老兄知我者想亦爲慶快也李三洲盛稱令弟律已【少數字】人多能言之但平日欠束斂謹重而或者不察其形而視其影耳【少數字】想未能卽過我瞻企瞻企素餡甚佳卽之再拜上覆致政朝奉老契坐右刻工沈生在邑中否去令其來家醞四掇二色手甘三十眞洞庭橘四十鱘魚鮓四缶金鋌褁烝一籃奉寄恐可供一酌卽之

張溫夫溪莊帖【行艸書紙本】

卽之少意思溪莊幹去年納和糴米爲平江攬納人侵盜已荷吾弟爲之主盟更冀終恵事目見別紙卽之致廿二弟知縣承議郎新除

趙孟堅

趙子固題道場詩【行書】

重到招提十七年吟題墨色又成嫣蟠虯老檜枝垂舞刻像前碑石載鐫畱賦縱然常滿壁機竟莫悟枯禪道場法子藂居盛奚復蘆花施釣船子固戊申載題道場已題壁素更畱照師以傳永逺

秋泊禪扉夜淸吟入興頻風生水鱗甲云放月精神禪有機祕詩無句法新舊題尋不見吹徧壁間塵此壬辰嵗子固漫題也照師不以爲謬戊申重來請書與重題共存每不自知愧耳孟堅再拜

宋趙彜齋梅竹譜捲【行書紙本髙一尺餘長一丈】

潔【項氏編號卷中項氏兪氏印不錄】

裏中康節庵畫墨梅求詩因述本末以示之子固

逃禪祖花光得其韻度之淸麗閒庵紹逃禪得其瀟散之布置回觀玉面而鼠須已自工夫較精致枝枝例作鹿角曲生意由來端若爾所傳正統諒末節捨此的傳皆僞耳僧定花工枝則粗夢良【原迹良字旁注下有貴字防去】意到工則未女【下有兒字防去】中卻有鮑夫人能守師繩不輕墜可憐聞名未識面云有江西畢公濟季衡醜粗惡拙祖獘到雪觴濫矣所恨二王無臣法多少東鄰擬西子是中有趣豈不傳要以眼力求其旨踢須止七蕚則三防眼名椒梢鼠尾枝分三疊墨濃澹花有正背多般蕊夫君固已悟筌蹄重說偈言吾亦贅誰家屏障得君畫更以吾詩疏其底

康不領此詩又有許梅谷者仍求又賦長律

濃寫花枝淡寫梢鱗皴老漧墨微燋筆分三踢攢成瓣珠暈一圓工防椒糝綴蜂須凝笑靨穏拖鼠尾施長條盡吹心側風初急猶把枝埋雪半銷松竹襯時明掩映水波浮處見飄颻黃昏時朧眀月深淺谿山長短橋閙裏相挨如有意靜中背立見無聊筆端的瀝眀非畫軸上縱橫不是描頓覺坐成春盎盎因思行過雨瀟瀟從頭總是揚湯法拚下工夫豈一朝

王翠巖寫竹求詩亦與

古畫畫物無定形隨物賦形皆廹眞其次祖述有師繩如印印泥隨前人尙疑屋下重作屋參以新意意乃足晉魏而來幾百年羲獻斷誰解續何況髙束李杜編江湖競買新詩讀願君種取渭川一千畆飽飯逍遙步捫腹風晴煙雨盡入君心胸吐出毫端自森肅員大夫來子章何碌碌

三詩蓋梅竹譜也然胸中無詩者見之捍格翠巖得詩後數月忽問余曰所求畫竹詩耳乃及李杜編何也余笑曰非君不解世無人爲君言耳作詩必此詩定非能詩人不聞此語耶皇甫表工學於斯聞餘詩欣然求書正恐胸中無詩種又捍格也識者爲餘一撥余老不事多言云景定元防良月六日所寓邸乃鹽橋王氏家二鼓燭下書諸王孫趙孟堅子固彜齋居士記

僕與子固交最蚤得子固詩章畫墨尢夥寶祐丙辰子固與正翁校書法累數十紙僕把玩不釋手於是篝燈摹搨一夕而竟厥眀子固驚喜援筆成跋幾二千言兵後所藏散失而二君亦已矣一日皇甫子昌訪僕山陰袖出子固景定庚申所贈梅竹詩譜及正翁跋語三復之餘如見顏色子昌實子固中表正翁實僕內兄弟見似人而喜於焉乃重爲感慨云後二十九年戊子仲夏汴陽錢應孫定之父書

畫謂之無聲詩乃賢哲之寄興有神品有能品神者才識淸髙揮毫自逸生而知之者也能者源流傳授下筆有法學而知之者也伯氏彜齋天姿頴悟人品旣髙以其文章書法之緒餘遊戲翰墨爲眾芳寫生運筆如飛气韻淸拔生動造妙其入神品者乎乙卯春子昌至自毘陵彜齋畱侍筆硯欽慕師事口授筆傳摹仿弗釋是秋彜齋遊壑翁閫幕子昌攺館於髙文長之煙雨優遊閒雅時而習之心得手應漸入佳趣後數年彜齋奬之曰工於斯傳子固之餘芳者其子昌乎彜齋已矣子昌之筆日進見似之者而喜子昌袖彜齋畫法詩卷求余著語余深嘉其志之篤欲勉其藝之精超乎能品援山谷先生題宗室大年畫卷云大年學東坡作竹石殊有思致筆意覺柔年少故耳使大年耆老自當十倍於今精義入神子昌勉諸咸淳戊辰中秋趙孟濚題

昔李伯時表弟喬仲常親授筆法遂入能品今喬筆世甚罕有其貴重殆不減龍眠用志不分乃凝於神子昌勉之哉子昌年少志銳深造而自得之自成一家可也李喬之事又何足尙云咸淳戊辰良月天臺董楷識

余幼年侍彜齋兄遊見其得逃禪小軸及閒庵橫捲捲舒坐臥未嘗去手是以盡得揚湯之妙先兄好學耽書每作一事不造其精處則不已也平生畱意翰墨之外他無一毫世俗好志之專必功【旁攺工字】功必精此豈晚學之所能哉予作此君彜齋兄每亦許之𨿽法文蘇然筆意之傳實自彜齋兄皇甫表昔侍彜齋遊所作蓋有源流先兄已矣君其勉之咸淳戊辰小暑日書於淸逺樓竹所趙孟淳子眞

吾友趙子固以諸王孫負晉宋間標韻少遊戲翰墨愛作蕙蘭酒邊花下率以筆硯自隨人求畫與無靳色往往得之易藏之多人亦未之寶也晚年步驟逃禪工梅竹咄咄逼眞予自江右歸頗悟逃禪筆意將與之是正而子固死矣鄕人云子固近日聲價頓偉片紙可値百千予未敢謂信一日鬻書者攜數紙來少室果印所聞豈人情不貴於所有而貴於所無耶皇甫君步驟子固者也出子固論畫眞迹一卷及其所自作蕙蘭躍然而觀感慨系之吁子固不可作矣得彷佛子固者斯可矣皇甫君其勉之咸淳丁夘五月晦日隆禮書於春詠堂

余兒時在鄕裏斛先生齋中見墨蘭數本筆法飄逸可愛知有浙右趙子固名矣所恨其時未知此趣不能鑑賞及長大宦遊四方於江西士友間多見揚逃禪畢公濟墨迹遊戲天眞淸絕令人意消及來禾興知子固爲邦人深切自喜首問其喬木故家則渺然【原迹然字旁注】無處詢訪禾興爲郡爲浙右最陋邦以財雄酒色相尙而好古博雅者絕無其人抱璞荊山至寶橫道可重太息賴有別駕息齋李侯中原毓秀爲方今天下名人公餘得遊從論書畫足以破除塵俗然侯止畱心於竹不甚及他品爲悵一日有皇甫秀才相過形神骯髒語言如泉絕不類秀人自言能畫水仙梅蘭問知爲子固表弟毘陵寓客也得子固親傳妙處往往過之靑出於藍與餘論畫中三昧無不中的因出子固傳授詩翰一卷示余咄咄逼人豈鄭防三絕足以並其有自來矣是可寶之借觀余旬不忍去手余謂子固不特畫蘭水仙爲古今第一若書若詩皆入能品豈學力可到耶噫吾𨿽不飲酒知酒莫如我也余嘗同皇甫君遊俱徒步市中但見其精彩皪人步履如飛問其年曰七十有三矍鑠哉是翁也抑眞水仙中人乎喜之不足特爲書相見本末於捲尾以還他時瀛洲防上水晶宮中婆娑政坐諸君耳邂逅拈起此叚公案亦足以相顧一笑也大徳五年嵗在辛【下有卯字防去】丑月建卯鄱陽吳亮采熈載書於嘉興官寓之集雅堂

大嶽太和山淨樂宮提防竹隠趙公博雅好古藏其宗中之長者故元趙子固子眞子瀠及句曲天雨張外史淛之名士董楷輩所作戲墨詩跋一卷予時奉旨使本宮竹隠求爲識之展玩屢日不欲去手惟宋文運最興而子固諸昆皆承宗室孟字傳號之裔與元松雪趙文敏公同悉能一屏侈習或作爲翰墨或發爲詩章則淸妙絕塵自有一種王孫意气金玉標姿豈世俗所可企及也今竹隠爲方外士猶能守其家世善珍襲之抑賢矣哉故書以復其請云時永樂廿二年甲辰嵗七月朔日正一嗣教淸虛衝素光祖演道眞人領道教事四十四代天師西璧翁張罕淸書予與竹隠同庚時年皆六十一矣而予目手顫不能成書因筆及之

子固書淸逸俊發覽之使人忘在大暑中矣時在治元年六月二日題於史先生之綠水堂楊循吉

循吉旣稱史先生爲先生堅辭不受固令削去之易稱字切謂先生以耆徳隠居吳中又長加於循吉者二十四年𨿽稱先生何愧也若以稱子固在前爲辭據則古今之間自有不同在古人宜得有稱字者在今人豈皆例得稱字耶今爲禮無他但使於【原迹於字旁注】人情無不安者乃是耳稱字於長者自是不安則可見決不可行也古人𨿽皆前輩然未嘗與之遊接茍其人非大名公則𨿽稱字亦於人情【原迹人情旁注】無甚不通者至於今人之長者生與吾接以後生而遽字之恐斷無此理口稱之旣不可則手書之亦必不可也然先生之稱亦豈得輕加於人若先生則固宜直當之無辭不可易【以上諸跋俱行書紙本】

宋宗室趙孟堅字子固號彜齋行書梅竹譜名族題識項元汴眞賞時嘉靖卅六年中秋裝池原價肆拾貳兩購於吳江史明古孫

張叔夏【瑚网作南宋人】

張叔夏過韓平原慶樂園賦髙陽臺詞迹

古木迷鴉虛堂起燕歡遊轉眼驚心南圃東窻酸風掃盡芳塵鬢貂飛入平原艸最可憐渾是秋陰夜沈沈不信歸魂不到花深吹簫踏葉幽尋去任船依斷石袖褁寒云老桂懸香瑚碎擊無聲故園已是愁如許撫殘碑又卻傷今更關情秋水人家斜照西林

蕭迂民

蕭迂民與先之札子【行艸紙本髙一尺長二尺餘內項氏屠氏諸印不錄】

先之省狀元鄕相迂民下辱臨顧獲奉從容方此懷人忽沐教墨開讀忻快跌折之苦幸喜勿藥諭極荷不外且拜觀團酌髙作審知門下有子如此可敬可喜但族間事力優裕者得至兩位如兩神童則自相琢磨不煩師資妙吉父昆仲則子弟皆幼且習他經至若螺溪諸周彼自蕓人之田者也度未有可推挽處莫妨多爲之圖他有所聞首及賢徳政不在諄囑舊楮百千謾爾統上聊爲湯藥之助輕鮮皇恐切冀笑畱匆遽占復崖約是愧並希臺亮右謹具申呈十月朝奉大夫主管萬壽道觀蕭迂民札子

杜良臣

杜良臣勤顧帖【行楷書蠟牋本】

五【項氏編號帖內項氏李氏諸印不錄】

良臣連日荷勤顧老親昨日暑中令閤嫂嫂仍勞逺出尢感感專介至詢問醫者蓋猶未至也媽媽今日卻已不甚熱然不敢投藥且喫粥糜今日且不勞見過柴醫卻相聞同商議投藥欲得中興登科記最後一冊檢朝貴家諱發札子幸卽檢付去僕一示余容面對以究艸艸希友亮良臣啟仲一哥新恩內除賢弟

陸秀夫

陸君實羣玉帖【行艸書蠟牋本】

秀夫拜覆義山尊兄長坐前秀夫比僭就羣玉府借至英光帖一本久畱皇愧專此歸納切幸眎至深居詩帖久欲臨寫數紙而未能敢乞暫借數日常所用副墨之子姓某氏不煩旨其來將有所委之也艸艸拜字他存侍竟不宣秀夫拜覆義山尊兄長坐前蠲糨紙就覓一幅欲作籖題幹煩皇恐秀夫

長孺三十二年前溫陵舟中與君實甫分淒然有惜別意又明年二月死海上原員之節蓋有所不及君實貌容無絕異於人气沖語溫所立固如此北固郭元徳裒其尺牘若干紙爲四卷今其家無有遺孤故人念之至如此元徳之視榮附瘁捐者有間哉長孺題【行書紙本】

士大夫預人國家事當以節義功名爲本徒以區區翰墨傳後抑末矣予曩在餘英沈則正處見洺水李淸卿一帖淸江羅壽可處見文山文宋瑞一帖今於京口郭元徳處見此帖眞成三絕忠烈之气奕奕浮動紙上百世之下使人感憤錢塘仇逺頓首敬書【行書紙本】

文天祥

文信國諸札【橫捲】

一唐信臣不測有申述宜速應之或渠得章貢捷札宜卽率二謝兵馳入城與之共守卻欲報行【闕】萬兵卽下【闕】又在目矣

一諸處取到物色已有幾無對證無數證者固是難理【闕】如優令所共如前此項下有數目者卽與爰行根行根究須斬犯法者數人然後取得起若肯納還者又可稍寛其刑如平素省札如印紙他們收得亦何用此納誥之人誥在其手則省札印紙勅黃皆在焉

一徐嬭同柳娘在劉千戶下傅佺已親之但【闕】榜不載想徐嬭托以爲別人女不直指爲吾女也徐嬭有夫可托其夫往贖幸圖之

一環娘十歳【闕】中旣無名想亦在民間此項須徧札永丰諸隅物色方有出場

一在此無片楮可用費力費力全靠使司取些物色來靠捨弟與民章來有些少攜帶此外無防無防

一黃州周都統死於瑞金可惜可惜

一在瑞金時賤體一病甚可憂入汀以來幸已勿藥一合家書與捨弟又一書達民章又一書達【闕】撫千戶道達天祥皇恐拜筆十月八日發

嗚呼此文山先生眞迹也詳玩此書乃空坑之敗之後遺其所知者之書蓋是時天阨甫脫勁敵在後流離顚沛之際荒迷不次之秋也而其筆意乃雍容閒雅無一毫驚懼荒迫之狀如此然非素存素養之熟能如是乎毛氏幸得此書今讀其辭想其事令人心膽奮揚精神凜冽有不勝其感激者焉因泣下而謂夫後世之爲人者其立心操行亦當何如耶一

文丞相途中三詩並簡捲

收柳女信痛割腸胃人誰無妻兒骨肉之情但今日事到這里於義當死乃是命也柰何柰何途中有三詩今錄至言至於此淚下如雨

邳州哭母小祥【九月七日】

我有母聖善鸞飛星一周去年哭海上今年哭邳州遙想仲季間木主布筵幾我躬已不閱祀事付支子使我早淪落如此終天何及今畢親防於分亦已多母嘗教我忠我不違母志及泉會相見鬼神共歡喜

過淮

北徵垂半年依依只南土今晨渡淮河始覺非故宇故鄕已無家三年一羇旅龍朔在何方乃我妻子所昔也無柰何忽已置念慮今行日云近使我淚如雨我爲綱常謀有身不得顧妻兮莫望夫子兮莫望父天長與地久此恨極千古來生業緣在骨肉當如故

亂離歌六首

有妻有妻出糟糠自少結髮不下堂亂離中道逄虎狼鳳飛翩翩失其凰將雛二三去何方何虞國破家又亡不忍捨君羅襦裳天長地久逺茫茫牛女夜夜遙相望嗚呼一歌兮歌正長悲風北來起彷徨

有妹有妹家流離良人去後攜諸兒北風吹沙塞艸萋窮猿慘澹將安歸去年哭母南海湄三男一女同歔欷惟汝不在割我肌汝家零落母不知母知豈有瞑目時嗚呼再歌兮歌恐悲脊鴒在原我何爲

有女有女婉淸揚大者帖學臨鐘王小者讀字聲瑯瑯朔風吹衣白日黃一雙素璧委道傍鴈兒鴈兒秋無粱隨母北去誰人將嗚呼三歌兮歌愈傷非爲兒女哭淋浪

有子有子風骨殊釋氏抱送徐卿雛四月八日摩尼珠橊花犀錢落繡襦蘭湯百沸香似酥歘隨飛藿飄泥塗汝兄十三騎鯨魚汝今三歳知在無嗚呼四歌兮歌以吁燈前老影明月孤

有妾有妾今何如大者手將玉蟾蜍次者親抱汗血駒晨妝靚服臨西湖英英鴈蕩飄璚琚風花亂墜鳥鳴呼金莖沆瀣浮污渠天摧地裂龍虎䢐美人塵土何代無嗚呼五歌兮歌郁紆爲爾迎風立斯須

我生我生何不辰孤根不識桃李春天寒日短空愁人北風吹隨鐵馬塵初憐骨肉鐘奇禍如今骨肉更憐我汝在空能嬰我懷我死誰當收我骸人生百年何丑好黃粱得防俱艸艸嗚呼六歌兮勿復道出門一笑天地老

一讀此三詩便見老兄悲痛眞切之情事至於此爲之柰何凡事只待千二哥至造物自有安排

一可將此詩呈嫂氏歸之天命仍語靚妝璚英不曽周旋得毋怨毋怨徐嬭以下皆可道達吾此意當此天翻地亂人人流落天數柰何柰何

一可令柳女環女好做人爹爹管不得淚下哽咽哽咽一此詩本仍可納之千二哥兄天祥家書達百五賢妹右已上詩八首宋丞相文信公之所作也公諱天祥字履善廬陵人穆陵之丙辰狀元也遭宋末造間關萬死卒以自獻使後聖有作安知不與三仁並稱淮陰龔開嘗錄公大槪而議其不當出使然公豈不知自惜遣他官祈請特當是時國亡在咫尺茍可以存社稷保斯民𨿽死亦不暇顧又烏計尋常瑣瑣禮儀哉八詩𨿽皆載公指南錄千載之下讀之輙使人流涕不休則其增夫三綱五常之重然後知詩之有裨益於世教者多矣淮南劉安於楚辭有曰推此志也𨿽與日月爭光可也嗚呼豈獨楚辭哉至順四年四月戊寅京口陳方拜書右文信公遺墨前參知政事本齋王公所藏公歿已久家人理筐篋書尺叢積顧是紙損爛將裂以拭巵匜公之子季境適至識爲信公書咄唶驚異亟命裝池以完嗚呼豈非有神物守防之歟不然英靈之气不泯而致之歟是詩之作念國家之覆敗痛骨肉之離絕其情切其辭哀使人至不忍讀然其竭孤忠於所事付一死於素定其志決其气壯聞者爲之興起可謂仁至而義盡矣先賢尺牘人尙皆藏弆之矧信公之精忠偉然震輝古今翰墨光芒垂示臣子者乎不惟王氏寶之百世而下固夫人之所同寶也史官河東張翥書

公旣變姓名詭蹤迹間關萬死然後由揚子江入蘇州洋展轉四明天臺以至於永嘉其瀕於死者一日夕之間不知其幾也方是時公於一死旣已素定故能於一話一言之際從衡顚倒不失所謂忠與義嗚呼宋有天下幾四百祀其亡也仗節死義者多矣然皆不若公更萬死而不少屈至竟而後歸於一死妻妾子女在所鐘情故其辭爲尢痛云遂昌鄭元祐拜書

文信公當國朝至元戊寅歳厓山事潰被拘北行此卷諸詩卽是歳道中所作後五年爲至元壬午遂執節以死嗚呼自古人臣遭國家防亡能秉志不遷從容就義爲天下後世所向屬未有盛於公者也觀此諸詩則知公之所以處死生之際者可謂審矣嗚呼百世之下讀其詩而有不爲之感激流涕者尙爲有人心也哉至正十年歳在庚寅五月甲子布衣金華王禕謹書

語有之嘻笑之忿甚於裂眥長歌之哀過於慟哭文信公之忠肝義膽炳白當世正不在柴市忼慨就死之日實在夫弟妹輸寫無聊之時其衷抱精神死別痛苦固天壤之大不幸而爲古今無敵之盛名要不待後之人極口贊說予嘗怪戰國之士若侯嬴田光輩自負奇節卒不過以一死爲人爲長技噫市井小夫感恩酧利之際區區所謂泰山之重鴻毛之輕殆無足言者以信公之慷慨於弟妹子女下至婢妾從容慰藉於垂死之際顧若辭禍而不可得者然後眞能以義處死蓋蹈義難蹈白刃非難人獨鮮能知耳吳下陳謙謹書

予每讀公指南錄至其爲母夫人小祥並懷弟妹妻妾子女諸詩未嘗不爲之流涕太息也今於王君季境家獲觀公所作諸詩眞迹忠義之气藹然於紙墨之間直與日月爭光予𨿽從浮圖學槁木死灰之人亦不能不爲之感動使章甫逄掖有國有家覽之當何如哉當何如哉洪武十三年秋七月吳郡沙門道衍

信國文公忠義志業炳著指南錄此眞迹詩歌八首元季諸君子題贊備至然中可疑者陳方子貞云淮陰龔開議公不當出使時國亡在咫尺焉計尋常禮儀哉龔開者字聖與同陸秀夫君實在李庭芝祥甫幕府國亡晦迹作信公及秀夫傳金華吳萊立夫稱其志節孤峻論議髙古二傳文類遷固竊考出使一事信公亦嘗自悔有詩曰老馬翻迷路羝羊竟觸藩是則子貞非獨不知聖與而亦弗考指南錄之詩也次則張翥仲舉元末任翰林承旨封潞國公逆臣博囉矯制令艸詔力拒之曰臂可斷筆不能操國瀕亡憂憤而死次則王禕子充入國朝官至翰林待制洪武壬子持詔諭雲南梁王把都忼慨弗屈次年被害沒謚忠文次則陳謙子平夙尙孝弟篤學力行兄訓任江浙省照磨謁告還吳適張士誠兵至謂謙曰汝無官守宜自爲計子平曰兄在吾何所之城陷兵入脇訓不屈遂刃其胸子平奮前蔽兄因並遇害又其次則鄭元祐明徳元季名士官至儒學提舉而終嗚呼忠義者人極賴之以立亙萬世弗泯也卷中題防者五而仲舉子充子平俱克捐生蹈義誠無愧信公矣獨惜當時執國柄守封疆者多賣國生降茍存視息未久漸滅甚則死於盜賊兵刃貽臭千古迨其後裔聞信公事未有不以前人爲愧也此卷出王積翁子都中家今歸同邑陳符原錫嗚呼仲舉不云乎豈獨王氏寶之百世之下固夫人之所同寶也嗚呼悕矣信公死節後一百六十三年是爲皇明正統九年甲子歳海虞吳訥識

文信公之死偉矣其危急流離之際亦惟其能以詩發之故信公之有詩如屈原之有騷皆善明其死者也錢公世恆以家藏三詩示予蓋出公親書以寄其妹氏此又原之女嬃也乎其詩今載指南錄中而此則系以與其妻妾子女決絕之言嗚呼淚下如雨讀者猶然而西臺慟哭如公門下客者未必其涕之無從也吳寛

文履善瑞陽帖【小行艸書紙本橫捲】

詩【項氏編號內項氏諸印不錄】

天祥皇懼頓首【糢糊數字】申侍讀尙書宏齋先生臺坐前天祥在瑞陽時嘗以一介人往先生盤所先生錫之書教之以聖賢向上之學若天祥者𨿽非其人先生不鄙之蓋亦竊自啟發而不敢自爲暴棄者也山林之日長學問之功深味前輩此語疑吏事妨吾學郡未一考被召除郎卽丐香火以歸不從反得鄕節辭又不獲請不得已任事往時臬司所職者才刑獄一項獨去春新有秤提又適值冦氛不靖添此二事而任大責重矣天祥以楮爲本職第一事日夜劘切利病詳悉開諭百姓惟恐拂戾大槪只以血忱至公風動境內未嘗專事刑威楮功之所以垂成也贑冦猖獗血江閩廣三路十數年於此天祥白手用兵丁萬人聲罪致討首尾三月冦難以平未幾天祥以先人本生母之防卽解印歸裏裏之羣不逞結爲一黨喧動京師天祥遂因秤提得威虐之劾未幾又謗天祥討捕之敗又謗天祥匿重服又裝防墻壁數其貪私不值一錢然後知鄕部之甚難而父母之國不可以行政也昔者吾宏齋先生蓋嘗爲鄕漕矣其所以能鎭服一路者蓋出於宿徳重望若天祥小生乍出其以召罵賈禍也固宜往議論澒洞之初縉紳之號爲知己者亦皆爲紛紛所動不復見察訛以傳訛宜其成閧特先生當其時適在綠野凡天祥一時所行事先生得之閭閻耳目之近果如人言之泰甚乎噫任事之難尙矣眞實體國以政事自見乃謂之生事謂之妄作而虛虛徐徐相招祿仕百事廢弛一切不問反竊愛根本卹人心之美名曽不思根本在楮人心在物價無財用何以聚人無政事何以立國柰何其是非顚倒之甚邪先生忠忱愛國者也憤世疾邪者也區區肺肝安得從先生一日傾倒求一語以自信玆者伏聞先生以新天子蒲輪束帛之勤爲時一出自大司寇進長六卿典事樞顓政柄使衛武公之爵之徳之齒千有餘載之下煥然重光僕何幸身親見之天祥頓首爲國賀爲世道賀不獨爲先生賀也天祥謗毀之餘賴君相保全無大督過束禮書入深林溫理故讀爲吾所爲蓋自是浩然方外之想矣先生卽日膏澤六合僕也簑笠太平與受公賜臨書馳仰神爽欲飛伏乞臺照右謹具申正月某日承心制文天祥札子

右宋丞相文信公札子一幅蓋賀包公宏父遷官時書也其中言在瑞陽時嘗遣一介人往先生者蓋公爲刑部郎官上疏論董宋臣之惡不報束裝將出闗時相遣人謂其不可差知瑞州故公在瑞州與宏父通問也其曰郡未一考被召除郎卽丐香火以歸不從反得鄕節者蓋公以癸亥爲瑞州甲子十月召赴行在除禮部郎十一月除江西提刑也其曰以先人本生母之防解印歸裏者蓋公甲子爲提刑乙丑伯祖母梁夫人沒實公尊府本生母也其曰宏齋先生嘗爲鄕漕者蓋宏父嘗【原迹嘗父乙轉】知隆興府兼江西轉運也其曰先生當是時適在綠野者蓋宏父爲刑部侍郎知平江府以言事召赴闕辭攺知紹興又辭疑是時【原迹時字旁注】罷歸正在景定【原迹定字旁注】末年公解印時也其曰先生以新天子蒲輪束帛之勤爲時一出進長六卿典事樞者蓋度宗初卽位召宏父爲刑部尙書簽書樞宻院事封南城縣侯故公賀以此書也其曰謗毀之餘賴君相保全無大督過束禮書入深林溫理故讀自是浩然方外之想者蓋是時臺臣黃萬石以公不職論罷之公於是辟文山築居第爲山水之防故云然也反覆觀之其忠正之气凜然見於言辭之間俛仰慨慕之餘若將見之況當時親炙之者能不感激發奮也歟是書今建陽縣尹張君光啟所家藏者蓋光啟之五世從祖父日中宏父之館甥也倅守興化起兵應丞相恢復閩廣後抗節以死是書之傳也有自光啟裝潢以示予畱玩累日敬書於後以歸之宣徳六年秋七月望日後學李時勉拜手敬書【行楷紙本】

信國書小靑口詩卷

乍見秋胡婦相憐遇楚兵北來鴻鴈宻南去駱駝輕芳艸平原路斜陽故國情明朝五十里錯做武陵行己卯八月三日宿小靑口五十里至桃源縣文山

外錄

書畫舫云信國手書過小靑口詩一卷後有原博濟之二跋乃徵仲故物也

於謨

於謨兩兵帖【行艸書紙本】

於謨頓首兩兵還【闕】想已達多日矣比建安使來方得八月間所畱一書亦足少慰老情卽日冬晴緬惟佐政之暇所履勝常衰朽自春䢐冬脾病不能入食形骨臒【闕】服藥無效今一切罷去安之以命亦自厭其餘生矣元素弟當能道曲折疲憊不復覼縷可細問之未由占晤千萬以時自厚不宣於謨頓首顯道通守朝奉友契

【闕】讀

【闕】讀賤息失教帖【艸書紙本】

讀悚恐再啟賤息失教先生肯幸臨灑掃延幾杖豈宜少緩而乃爾悠悠眞罪人比來屬老親爲穿窬所擾尢更煎熬正擬揆日造請安海之召宜豈【原迹宜豈乙轉】捨我以殉切願勿渝夙諾今日𨿽岑寂未塡溝壑尙冀有以效區區也來日得暇一紆顧幸甚幸甚讀再拜

無名氏

宋人史記寫本【小楷書】

太史公文冠千古非蘭臺令史所可企及顧後世之讀史者爭言漢書誤矣此宋人寫本十帙不知的出誰手而筆法精勁校讎不茍殆典午氏之忠臣歟余爲購而藏之以當識荊若夫紙墨之精收藏之善特餘事耳時大徳攺元嘉平八日吳興趙孟頫題

外錄

書畫舫云王氏舊藏宋人小楷史記眞本一部原是松雪翁物計十帙紙髙四寸字類半黍不惟筆精墨妙中間絕無譌謬【宋紙於明望之無簾痕每帙用舊學史氏及碧沚二印帖尾有趙松雪楷書題跋】予鐫史記時悉取以證今本之誤乃知昔人所記匏史之異良非虛語也碧沚字印宋通直郎史定之所用定之越國公浩孫禮部侍郎彌大子衛王彌逺之侄仕終朝奉大夫中年避世逺嫌退處月湖與慈湖諸公講肄爲樂寜宗禦書碧沚二字賜之蓋淸修好古之士也

虞提刑尙書父子詞翰二帖

虞提刑送子就試帖

用子和韻送防西歸就試防屢勸予早還家因一致意

兒有掌中杯但把歸期苦苦催奕世衣冠仍上第公臺元自詩書裏面來秋色爲渠開先我梁山馬首回猿鶴莫輕窺蕙帳驚猜苔步歸休亦樂哉嘉定元年秋七月丁丑漢中澤物堂書

尙書虞防寶唐帖

寶唐秋半十四夕浮雲破處月華倍明閒中得此涼天佳景其視紛紛誇奪而履危機者何如哉賦五十六言卽事敬呈語使戶部大監兼柬諸親友防頓首再拜

【闕】

未滿看虛庭小飲勝憑防浮雲盡捲堂堂見淸影將圓處處歡一防神光千里在三秋佳景四並難人生幾度逢今夕更覺閒中天地寛

和退翁賦梅爲壽韻

憔悴朔家種零落雪邊枝淡妝素艶無桃笑面柳眉低懶向深宮防額甘與孤山結社照影水之湄不怨風霜虐我本歳寒姿謝東君開冷蕊弄斜暉彊顏紅紫同【闕】皎潔性難移只好竹籬茅舍若話玉堂金鼎老恐負心期歌罷飲心賜殘月墮深巵寶祐第一癸丑歳書於宛陵道院【闕款】

南宋諸公跋王信伯遺稿合卷

著作遺稿跋

程門諸賢多不著書大抵要於涵養持守處用工蓋二程夫子教人之法如是也明道嘗云若不能存養只是說話伊川因尹和靖說易曰且更涵養莫要輕說及答橫渠所論亦欲其全養思慮涵泳義理他日自當條暢今觀著作王先生遺稿奏篇僅存十餘他文不過數則讀之皆溫醇平實沈潛蘊借藹然有餘味眞得程氏之傳矣楊山每言同門後來成就莫逾吾信伯胡文定亦謂其學有師承識通世務二公非輕於許與者知先生蓋深矣予故表而出之以識先生師友淵源之學寶祐四年重陽前三日資中袁萬頃書

孟子旣沒聖學絕講本朝河南二程夫子生於千載之後獨得往聖精微之緒而斯文日以緝熈著作君早登河南之門學聚問辧得所就正充廣涵養其徳粹然髙宗皇帝中興趙忠簡公爲相懲荊舒而主伊洛於是河南之門如尹公朱公輩人相繼召用而君以布衣特召首論親徵之舉民情欣說得民心則格天心三王之治也又論帝王之學將以措諸事業非從事章句之末而已及舉小雅宣王諸詩以爲內修政事者乃所以外攘【闕】謂正心誠意而辧其君子小人人主之先務也凡此皆其師門所素講深造義理之賾可舉而底績者也思陵一見以爲起艸萊而議論如素宦則其踐履純熟足以動寤人主者又可見矣遺言逸事絕無僅有而玩其議論想其辭气雍容切當自有奕奕昭暎編簡者則其學豈章句言語而已哉門人記君貌肅而气和言簡而義明望之可敬卽之可慕可謂不阿也慤之先曽大父文定公曾僚於趙忠簡公而講習於著作君陳齊之亦先友也今幸睹遺帙不勝降嘆僭識卷末寶祐嵗在壽星立冬日後學玉山汪慤書

紹興六年趙忠簡公免相陳公輔上疏乞禁伊川學朱內翰在經筵不敢諌胡文定奉祀居衡嶽獨上疏乞封爵邵張二程先生貼黃實薦著作王公與和靖尹公皆伊川門人乞以二程遺書委二公校正中興以來程門後凋之松柏獨胡公尹公與著作公而已𨿽然著作公晚際思陵固未能昌其所學然遺名遁世在崇寧不與於屏逐學徒之時潔身事道在紹興又不與於禁黜【闕】門之日公之學力蘊蓄始終全節可謂不負師門矣觀其奏篇論汲黯宇文士及之忠佞牛李朋黨之成破至哉斯言𨿽千百年可爲鑑思陵以通儒稱之信哉寶祐丁巳立夏前六日雝國虞兟書

鼎幼從父師之訓已知和靖先生以程門之學髙宗皇帝由布衣擢置經筵鼎今幸備灑掃書堂之學流風遺教鼎與諸生拜賜無斁已而復知此邦有王公是時亦以程門之學召入著作庭猶恨未知公學問言論之詳居數月公之孫思文攜文集見過伏讀數四繼以愾嘆不能自已噫嘻炎精寶祚程氏之學廢而幾熄程氏之學興而復然不特嘆二先生能守其師之學抑以嘆髙宗之所以再造國家與吾儒所以闗涉於國家者其學如此之大云景定辛酉至節後十日柯山後學徐鼎謹書

自馬上得之之說行君則曰事干戈之時也道學乎何庸臣則曰執干戈之時也道學者何言嗚呼曷不視此哉崎嶇金華一聞守臣之薦則惟有道者是信是使不曰徐議其任也懇切奏疏一惟師學之明必欲以道而立政立事不曰姑捨所學也是誠明良之盛際修攘之大原玆炎興所以祀夏配天而衍萬億年之休歟咸淳丙寅七月旣望天臺後學毛鼎

南渡以來回洛學之春二三君子力也著作王公爲後凋之松柏實最其間今睹遺稿醇實雅度如弁冕秉圭於廟堂之上使人一見斂袵而敬心生焉以蕪辭述聖徳則奚其敢咸淳甲戌永嘉後學朱子昌敬書

有一貫曰惟之後羣弟子各以其親傳之學仕列國厥後罔有聞知亞聖繼興闡揚斯道垂絕復續寥寥千載天啟炎宋五星聚奎諸儒間出背項相望一時聲稱日光玉潔跨漢軼唐文治與道學由此而盛中間不幸各立門戶相勝相非於議論之間致使士習風靡或歸於朔或附於川或從於洛支分派別不復防歸於皇極之源小人乘間抵巇大倡僞學之謗荏苒歳月貽禍國家幸而天不閟道二程門人尙存胡尹曁著作王先生蘋者落落晨星理學流委僅存一綫使王公不遇思陵未免埋光晦彩終其身幾與艸木同腐豈不重可惜哉愚也生於叔世萍寓吳門毎恨生晚不及遊先生之門且聞先生之爲人又知先生之所學嘗味其功名富貴道徳性命皆不足樂之語且與曾顏气象相似可以振薄俗可以樂士心惜乎道不傳於後文不著於世𨿽獲用於一時在公亦姑云爾吁天邪人邪愚不得而知邪時戊寅仲春三日眉山後學黃大有拜手謹書

書畵彚考卷十五﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷十六

刑部左侍郎卞永譽撰

書十六

元

趙孟頫

趙子昻二體千文【眞書艸書原文不錄】

結字難筋骨相承不爾則有防續之態子昻書法獨步當世備聚諸體然變態不常或者以形似求之大類優孟抵掌耳題

慶梓削鐻見者驚猶鬼神非旦夕之功也或者觀其表而不觀其裏則不足以議子昻書矣浦城楊載題

松雪翁千文平生閱數卷未有如此本精絕直逼永師後之書家恐難追及嘉靖庚戌嵗閏月廿三日觀於至徳裏之小樓嘉禾項元汴子京

趙吳興四體千文【原文不錄】

【欵書】延祐六年十月廿三日爲錄事焦彥實書於松雪

齋

右文敏趙公四體書千文惜不見司馬子微五體書道徳經較此何如也近代是書爲最張雨記文敏公眞艸篆平日未嘗多寫觀此卷必爲焦侯好事而書惜其九原不復作矣唐棣敬題

趙松雪臨智永千文卷【原文不錄】

書法甚難有得於天資有得於學力天資髙而學力到未有不精奧而神化者也趙松雪書筆旣流利學亦精深觀其書得心應手防意成文楷法深得洛神賦而攬其標行書詣聖敎序而入其室至於艸書飽十七帖而變其形可謂書兼學力天資精奧神化而不可及矣此種千文又非平日率意之書若以鐵門限相並較之𨿽永師復作不能爲髙下矣欽哉斯人欽哉斯人雍虞集生

王孫書法有神機漫說籠鵞繼者稀千字禪家鐵門限何人入室更探奇楊一淸

外錄

家藏集吳原博跋趙魏公臨智永千文云古今人書千文甚多如趙魏公此卷尢秀潤可貴者按方正學跋語宗舍人仲珩嘗評此以爲公中年得意書仲珩爲國初第一手其論如此豈特他人哉此卷初爲臨海葉彜仲恵仲之物今文太僕宗儒得之太僕之子璧好文而能書必有以識其妙矣甫田集文徴明跋家蔵趙魏公二體千文云右趙魏公二體千文後有跋語而無名氏驗印章爲方公孝孺永樂初禁蔵其書故當時人刮去名字以避禍耳最後則髙公遜志二公皆題爲葉彜仲所藏彜仲臨海人名見泰博學善艸書仕國朝爲刑部主事此書或疑其筆弱予始亦以爲然而出規入矩有非餘人所能舒卷數日見其波法轉折皆效智永因取永石本比觀了無差別遂定爲臨永書按桞文肅稱公蚤年喜臨智永千文與之俱化入朝後乃自成家不區區泥古而無一毫窘束之意此帖正少時書也宋中書謂中年筆恐未必然

趙魏公臨張旭京中帖【凡五帖止存此帖】

秋深不審气力復何如也僕疾何足可論河南送物近來得京中消息承彼數年不熟憂縣不復可論不委諸小大如何爲活計嵗日有京中信使去者當數報委曲耳吳興趙孟頫臨張長史京中帖

右趙文敏公所臨張長史京中帖筆法操縱骨气深穏爲眞迹無疑且不用本家一筆故可寶也聞公嘗背臨十三家書取覆視之無毫髮不肖似此公之所以名世也觀此帖信然嘉靖九年禊飲日陸深跋於舟中

趙文敏公小楷麻姑壇記子仲穆書讀書城南詩又書司馬溫公勸學文合卷【原文不錄】

【款書】水精宮松雪齋道人趙孟頫書

【後二款】趙雍書

今年四月十九日余自華亭過松陵之甫裏田舍天气驟熱因畱度夏鄰有張君徳常徳機賢伯仲伯子多蓄名迹而希防面名迹亦罕以示人幽居黙黙如潛逃而已乃子元度亦不肯相過招邀數次不過黽勉一來六月十六日旱久而雨一雨浹旬茅屋上漏下濕獨坐惟有悲嘆因寄二君詩曰積雨不爲休漂搖使人愁哀吟四壁靜病臥百虫秋何人肯相念載酒一銷憂幸有呂張叟淸詩逺見酬餘六月末病臂創足痛呻吟幾及旬故云七月四日雨止風靜云翳開朗泥潦尙沒足忽叔子來訪元度踵武亦至攜趙榮祿此卷及其子趙雍遺墨以怡恱老眼濯甕牖之涼颸臨碧江之湍激相與玩詠不已因自念老景侵防親朋淪落殆盡𨿽近在跬步如張君伯仲父子尙不得數數晨夕況二趙星宿光芒昭回霄漢夣寐亦所不覩安得不見其遺迹而大喜忭哉遂記其後以寫余之憒憒者焉嵗己酉倪瓚詩後攺四句開門望原野江湖漭交流誰能載羙酒相從以銷憂爲我散煩憂

趙魏公書道徳經卷【楷書原文不錄捲前白描老子立像】

【款書】延祐三年嵗在丙辰廿四五日爲進之髙士書於松雪齋

趙承防書道徳經卷【楷書原文不錄】

【款書】延祐六年夏五月十九日吳興趙孟頫謹制余觀趙翰林書法深得晉人之防故筆端蒼勁精神煥發恱醒人目辛夘夏日獲觀良久不忍去手因識其末云太原王穉登

墨林山人得之仲兄少谿子長手授其值七十金

子昻書髙上大洞玉經卷【小楷書宋紙本橫捲凡三千餘字原文不錄】右趙松雪小楷大洞玉經後題云大徳九年十月八日書按元成宗大徳九年嵗在乙巳公時年五十二嵗先是公被召金書蔵經許舉能書者自隨書畢所舉廿餘人皆受賜得官執政將畱公入翰苑公力請歸己亥攺集賢直學士行江浙等處儒學提舉正其時所書也但其體専宗元常與公平時書微有不同而用筆之精轉折之妙則無毫髮少異蓋公於古人書法之佳者無不仿學如元魏常侍沈馥所書魏防鼎碑亦常效之謂其得鐘法可愛則其於元常固惓惓矣至其晚年乃専法二王右軍黃庭子敬十三行之外不雜他人一筆所以深造自得爲一代書學之祖也嘉禾子京項君以重價購得此卷持來求跋遂爲書此然予又嘗見翰林孔目何君元朗所藏一卷乃金陵王南原舊物字小如黍紙髙五寸餘精妙不可言今已歸之天府不可得而見矣猶幸得見此卷而明淨幾時一展玩不惟塵眼爲開而衝襟遐抱亦爲之暢適古物日少子京其寶之萬曆三年四月十一日茂苑文嘉書於歸來堂

眞誥言大洞玉經讀萬徧當白日上升楊許二掾妙迹不復可得吳興松雪公書此經足矣陽徳觀察出示貞焚香靜閱數過覺右軍北海出入結搆中拂拂有天際眞人想異日觀察於淸虛小有紫微雲林謁諸帝眞以此卷爲贄乃跋尾有王生姓名不亦大愉快哉吳郡王世貞題

外錄

嚴氏書畫記云趙子昻小楷洞玉經一卷紙髙五寸字大如黍後有虞伯生題王南原家物後歸松江曺氏爲故翰林孔目何柘湖得之餘所見松雪小楷惟永嘉趙氏馬蹄萹及此然馬蹄絹本多渇筆此用澄心紙精緊筆墨精妙毫髮無遺恨矣石刻字大如黃庭經與吾家道徳經無異又陸儼山亦有道徳經一卷然遠不及吾家者

趙承防書髙上大洞玉經【小楷書原文不錄】

【款書】大元延祐三年嵗在丙辰五月望爲石唐尊師書集賢學士資徳大夫趙孟頫

此卷乃趙魏公六十三嵗所書至精至妙非言辭贊美可盡蓋公之字法凡屢變初臨思陵後取則鐘繇及羲獻末復畱意李北海此正所謂學羲獻者也舊嘗獲見周侍禦家侍禦旣坐貶竄竊意必歸天上不知復流落人間今得披玩累日抑何幸哉殷卣周彞而此卷不可得博雅君子尙思謹祕而傳焉金華宋濂題

昔華陽洞中僊經多楊許二君手書結字畫符之妙所以爲洞天千載祕寶近世吳興趙公子昻書法卓絕偏善小楷又嘗親授洞訣於茅山劉眞人所以書此其可寶不愧古人矣防參學以來忽焉老至得隱地於臨川華蓋浮丘壇東麓仙人茅公修行故處將結龕誦經得見此卷猶記是年與趙公同在京師今廿三春公與劉君各以仙去遡瞻回風俯仰慨然大洞三境弟子虞集書

至正九年歳在己丑秋八月廿又二日拜觀於苕溪之上趙雍

趙子昻書金碧古文龍虎妙經【原文不錄】

【款書】延祐元年七月旣望水晶宮道人書

予昔年逰燕市嘗見趙文敏書龍虎經半是行艸其人卽攜去眞贗不暇辧也此卷疑是晚年所書得心應手非淺學可以彷佛予何幸獲觀於檇李汪長公家惜歸廹不能手錄此經潛心筆法聊題數語以志鴻泥之感萬曆乙未杪秋吳下杜大中書

魏公書洛神賦【楷書原文不錄】

【款書】大徳三年十二月二日書與子中孟頫

子建洛神規效宋玉神女精麗相埒而瀏湸過之或誣以感甄之事潛夫詩話力辯其非而東阿紀夢形容巧絕比李長吉前後復自相反何哉余頃見淳熙祕閣帖王令所艸賦止揚輕袿之猗靡而下筆勢飄逸殆與此賦相頡頏今學士乃楷全文遒勁淸婉尢爲可愛子中得之以與通甫二君皆早世學士晚年筆力愈奇二君不及見之矣辛酉夏至日墻東老叟題

栁誠懸云子敬洛神賦人間合有數夲今世所見惟自嬉至飛十三行耳蔡君謨云子敬放肆豪邁與右軍差異臨學之家必謹其辧矣趙承防一手全文好事者欲考王氏父子之法此其可觀之乎延祐中集従承防在集賢翰林嘗出此賦眞迹九行見示上有阜陵題字甚謹又四行別得之云是賈相似道購諸北方者也計其嵗月應是後此書十餘年乃得之耳蜀郡虞集伯生甫識於吳郡寓捨芙蓉洲至治二年九月十五日

篆變眞艸興羲獻獨擅厥長時去浸逺眞迹間見今世所傳惟石刻耳而石刻又不能得其初模者如洛神賦文字翰墨早爲二美復無完本昔曾子固記墨池謂羲之之書晚乃善則其所能蓋亦以積力自致非天成然後世未有能及者今觀趙公子昻所書是賦全篇亹亹逼眞與他本絕異非早嵗晚年可比通甫子中餘皆及識之子昻固以能書著大名於當世不假贊美二賢蚤記玉樓矣承防公亦旣云亡欲求一字已不可得況若此賦哉通甫子仲長出以示余感慨久之仲長宜什襲珍収愼毋輕出至治癸亥立夏日書鳴鳳

周越法書苑王獻之字子敬羲之第七子官至中書令正書入神品洛神賦小楷烏絲欄寫成精宻淵巧出於神智後有栁公權跋尾云子敬好寫洛神賦人間合有數本此其一焉寶歷元年正月二十四日起居郎栁公權記亦楷題又栁防題雲天祐元年五月六日堂侄孫中書侍郎同中書門下平章事判戶部防續題子敬帖後越觀歐栁筆法全出此書也又載子敬初爲謝安長史太元中起太極殿安欲使獻之題牓以爲萬代之寶而難之乃說韋仲將題淩雲臺之事獻之知其防乃正色曰仲將魏之大臣寜有此事使其若此知魏徳之下衰矣安遂不之逼又李嗣眞論書體樂毅論太師箴體皆眞正有忠臣烈女之像告誓文曺娥碑其容慘悴有孝子順孫之象逍遙篇孤鴈賦近逺趣髙有拔俗抱素之象畫像贊洛神賦姿儀雅麗有矜莊嚴肅之象所謂見義以成字成字以得意非獨研精措理實根於敎化矣至治三年七月二十五日寓齋錄記

泰定丙寅七月旣望龔璛觀於吳中之寓捨於是昻翁之歿五年矣儗之大令此則人琴未遂俱亡者仲長寶之

洛神賦嘗屢書之世傳十三行者以其所見入石非可遂以爲據也栁誠懸謂人間合有數本則固不止是豈它本誠懸亦未之見耶此松雪老人所書全篇𨿽自用其體然應規合矩抑可謂善學大令者歟今人觸目贗本一見便疑其非不知其中固有不可以僞爲者矣微仲長蓋未足以語此東陽栁貫識

余家所藏舊刻洛神賦累朝名人題識於後者今錄附於此

普通三年正月徐僧權湯法象滿騫姚察丁道矜唐懷充

中書侍郎禮部尙書平章事集賢殿大學士寉所天嘉二年十月廿三日中書舍人朱升姚懷珍開元十八年三月廿七日參軍事學士諸葛穎

釋智果

咨議參軍開府學士栁碩言

均【宋丙子歳正月十六日】至正二十五年乙巳四月十二日袁泰記

趙公用意楷法窮極精宻故其出而爲行艸縱橫曲折無不妙契古人不善學者下筆輙務爲傾側之勢而未嘗窺其用意處是以愈工而愈不及也此賦筆法尢森嚴學書家宜守爲律令仲長尙寶藏之泰定元年六月八日金華黃溍書

子建之賦洛神麗矣然其於則逺焉子敬喜書之而子昻亦喜書之豈其才情气習有所相類者歟十三行眞迹不可復見一刻本翩翩逸气猶能動人此全文固書中之佳者然細觀之殆少耎焉若以越中韻士與河朔少年馳逐耳知書法者當能辯之天全翁爲石田髙尙書

趙子昻書洛神賦捲【行書粉牋夲】

洛神賦並序【原文不錄】

【款書】子昻

大令好寫洛神賦人間合有數本惜乎未見其全此松雪書無一筆不合法蓋以蘭亭肥本運腕而出之者可云買王得羊矣貟嶠山人【書粉牋】

趙魏公行艸寫洛神賦其法𨿽出入王氏父子間然肆筆自得則別有天趣故其體勢逸髮眞如見矯若遊龍之入於煙霧中也吳城髙啟【楷書紙本】此卷審觀數日鸞飛蛟舞得二王神機者文敏一人耳鮮於樞庫庫危素皆不及信是至寶丁亥二月雨後跋西洛【闕行書紙本】

出自祕府金匱始得見此光怪奪目眞沈泗之鼎復現人間【闕】戊子五月又觀又題【行書隔水綾】書法以代降唐失之彊宋失之佚元失之勻都與晉人隔一鄰虛塵此气運所使莫能回也惟松雪中年臨二王駸駸有度驊驑前意純綿裹鐵彷佛遘之然松雪好書有求者輒與相去三百許年流傳世上足可八九百本此冊灼然第一如右軍作修禊序他日重寫終莫及也康熙庚申嵗九月望日曺溶題【行書紙本】

文敏書洛神賦【原文不錄】

魏國趙文敏公書此洛神賦當是大徳之時後之學書者能闖其藩籬者蓋亦鮮矣況堂奧防君羽其寶之後學危素燕城淸淨軒題

趙魏公臨王獻之洛神賦並記【原文不錄】

余臨王獻之洛神賦凡數百本間有得意處亦自寶之顧善夫余之愛友其家所藏者皆得意筆也揚州何進士每以髙價求余書可謂好事者遂書此賦一通贈之至治二年秋孟子昻記

松雪晚年書洛神賦捲【原文不錄】

公藏大令眞迹凡九行嘗爲余手臨於松雪齋此卷典刑具在居石刻之右句曲外史張天雨觀至順四年閏三月十九日文館記

蔡襄云王子敬愛寫洛神賦故世多傳十三行而已余見陸子順所藏者其筆意峭拔陸得於文敏公且謂文敏晚年楷法之進蓋得此故也或者又謂陸蔵十三行其法往往類歐搨今較文敏所藏書此賦誠中年臨本不同賦後所題年月當爲公最後之筆故其法度如此元統二年六月考亭陳方題

當年子敬洛神賦歐褚臨摹不知數世人惟重十三行眞贗難分爭抵牾趙公書法宗二王手寫全篇復前古上追黃庭下樂毅善刻唐臨俱未許殘篇斷簡久脫略趙璧隋珠獲全睹宓妃下走天吳奔驪龍騰驤老蛟舞人間欲見不易得往往収藏祕天府江南故家多好事一紙寕論百金估臨池墨筆晝飛動貫月虹光夜吞吐願加什襲重珍防卻恐雷霆來下取雲門唐珙

文敏楷之妙俊灑飄逸蓋得於洛神爲多此卷尢見其波瀾老成蓋捐館前二嵗所書誠可寶也正統八年九月十三日泰和楊士奇志

趙子昻書勉學賦並序捲【賦內字多訛脫】

古人學才學藝而極於達道今人學道之名返流入於才藝豈道無蹊逕可入耶由死生之念不切耳且學不至於學徒增情妄於理何益哉余故作斯賦以勉其所謂學云辭曰三界虛廓惟念自縛念去覺存未離有作眞淨體中不容他大火聚如何湊泊𨿽靈鑑之可憑信此宗而無諾見欲逃於所常理必資乎參學生死事大一意包萬劫之輪廻迷悟報深百界隱三千之醻酢所云學者不學六藝不學羣書孜孜矻矻惟道是需求願樂之半偈捨所重之全軀思香花以表其誠敬粥心而罔及形殂或五熱炙心而投火於必死之隙或半腰積雪而刃臂於忘生之區臨寢食而終不暇顧對寒暑而安有其餘或降己爲童奴或捨身爲牀座或半夜腰石而負舂或七个蒲團之坐破或視利飬如防塵或棄功名如涕唾或千魔萬難益勵之以精勤或積世多生頓相忘於怠墯或驚幻影之忽遷或嘆隙陰之易過或形影相弔於空閒寂寞之庭而不見其防孤或身世相忘於苦樂逆順之塲而不知其福禍如浮山典葉縣之廚演祖司白雲之磨楊岐縂院事而十載奔馳神照問經王而三年折挫蓋忘情於道注念於學而不暇擇利害較優劣者也原夫道爲舟航道爲梯級道爲家捨道爲飲食匪舟航無以越生死之迅流匪梯磴無以構涅槃之髙績防家捨何以収漂流暴露之狂蹤微飲食何以濟饑餒孤虛之陋迹覿面不委噬臍何及法無正像未三時之等差人何上中下三報之端的惟知進道之弗荒不擬眞切之自積古有跛蹩十里之諭正法末世之談蓋表其自彊不息者也偉矣防學有多轍悟非一岐子韶聞月下之蛙圎悟聼日中之雞潙嶠潑火洞山渡溪見桃花而更不疑擊瑯玕而忘所知徳嶠遇紙燭之滅防通逢布毛之吹至若聞畫角洗鉢盂細抹將來從遮裏入是以望影而脫聖凡之羈鎖迎刃而具齧鏃之機人徒見其悟之不難而不知其學之必到茍學力之不精何悟由之深造道離愛博其學之之心對順逆肯存於懷抱道非取捨其學之之心遇佛魔必空其閫奧道體等平其學之之心茍動一意卽資其顚倒道或具足其學之之心茍任馳求轉增其紛閙道非見聞其學之之心擬渉解防而以名自暴道非有無其學之之心茍滯一隅而誠難取效道如倚天長劍其學之之心不能覿體混融則不免爲物我是非之所籠罩道如杲日道如太虛道如風輪道如火聚其學之之心或不具如是之天姿縱使讀四庫書禮五十蔵吐懸河缾瀉之詞章徒爾資其葉嚛惟道一學最妙最旣無義路亦匪言傳昧之則一門異轍了之則萬里同鄽佛祖爲一大事而指鹿爲馬學人走半天下而掘地尋天絕思惟處彊生節因無義味話特地加鞭逼生蛇化活龍粥飯气髙揮大抹轉山河歸自己小兒戲羣號聚喧據七尺單守三條椽如遇怨敵如學頭愁學之之力旣極悟之之理不偏理必學而至悟予於是作而爲賦今人徒見前輩悟在頃刻而不思古人於未悟之先其學之心未嘗不専精而謹懼其學之之心或不至道之洞府曰藝曰才豈吾徒之當慕嗟師道之旣防驚法嵗之雲暮惟學道之爲學與百家而異路毛髮忽若當情鍼壁那容進步以絕學之學以爲學以非悟之悟而爲悟不渉功勲豈容回互死偸心於能所未形之初具正眼於聯兆不彰之戶一語臨機萬靈防措臨濟漫拖雷轟霆震之喝雲門空成石裂厓崩之句曰向上之不傳總羣機而共赴鞠其所以自來【闕】學而爲度或不勉勵其學力未有無因而自遇大哉能仁爲學之端視勤苦而無畏對寃親而等觀駕一乘而勇鋭憫三有而悲酸垂從範而塵沙不廣闡大猷而虛空靡寛由是四十九年弓折箭盡二三四七唇亡齒寒性天滅沒學海枯漧古者謂不學佛法惟務休心蓋休心乃佛法之至學也又謂於已無事切勿妄求蓋無求亦佛法之至學也又謂學道之門別無奇特只要洗滌根塵下無量劫來業識種子蓋淨根塵業識乃佛法之至學也又謂參禪一著要敵生死不是說了便休蓋精勤勇猛久逺不退亦佛法之至學也又謂參禪學非等閒語宜廢寢忘飱蓋廢寢忘飱於學之之頃曽不期然而然也又謂無佛法可學無禪道可得無湼槃可證乃至無無亦無與無俱遣亦不外吾學之之理也或謂道本具足安用學爲本具猶璞石之含玉安能免參學之斧鑿本具猶腴田之產禾安能免參學之鋤犁本具猶池中之水脈安能免參學之穿搆本具猶古鏡之藏光安能免參學之磨治本具猶木中之火焰安能免參學之鑽擊本具猶良藥之治病安能免參學之搗篩本具猶驪頷之夜光安能免參學之探索本具猶扇中之風性安能免參學之握揮本具猶貧士懷中之至寶匪參學之指導𨿽終身而罔知本具猶麥爲面體黍乃飯基茍不加參學之炊磨任萬劫以難齊一旦力邁先賢功侔古聖脫參學之幻因提本來之正令挫有作之鋒鋩擳無爲之欛柄不加毫力掃生死魔於知見之稠林靡仗寸金斬湼槃將於證臨之深穽斥臨濟金剛王使之無地措躬驅徳山木上座俾其望風乞命或智眼之不明豈當情之能競今之學者惟以本具之說相牽而不思實學眞參卽究竟原夫釋迦不天生逹磨非自證總由積學之眞致此光明之盛者也審如是則學乎乃破生死防煩惱證菩提出三界興保社起叢林之不可【闕】由之經也可不勉乎可不勉乎中峯大和上所作勉學賦言言皆實乃學人喫用力下工夫之法門也豈止於老婆心切而已學者於此玩誦而有得焉於無柰處豁然開悟則此賦亦爲闇室之薪燭迷途之鄕導矣因以中上人見示於是疾書一過至治元年三月廿二日弟子吳興趙孟頫記

余舊藏趙魏公雪賦中有破損十餘字予昔在京邸爲弟持去不復也今觀此勉學賦筆法尢精紙墨完好此非易得之物敬題於池尾安所雅丈請善珍之夢萱卞士華

右趙松雪書中峯勉學賦眞迹松雪生平深得意於中峯之道余家所刻停雲帖中松雪手札一十三紙與中峯者言言皆有道味故甞書此賦謂闇室之薪燭迷途之鄕導此卷余曩見在白下徐碧泉處先待詔欲假刻石最後爲一防子謀去殊爲夢想今得復覽慨悅不勝敬識數語昔胡仲汲謂松雪之書上下三百年縦橫一萬里不虛耳隆慶丁夘春三月朔日文嘉

趙承防書光福重建塔記捲

塔者西域聖人之靈廟眾生滅罪致福之具也自阿育王建初後代震旦之來表剎興盛者莫盛於蕭梁之世焉光福塔者實梁大同權輿唐防昌暴殄復興咸通至趙宋宋至今朝大徳中住山磻師時畢方鳥棲其巓以致鐡石瓦甓隳哉有不可葺者住持相師謨畫鼎創眞人周靜翁仙宗而尙佛來自防鳯作檀越主率寺鄰富而信者幼成徐公沙門願而幹者成徹徳三公曁寺職班員涓吉命匠篾棲鸞竹索以爲綯材化羊杉縛以爲架徹頂至踵革古従新卽舊基越舊制別絫層級級至五半徐公脫屣索訶相師遷喬梵行施心願力惟靜翁不移走書來曰山中住持聞有更易倘林屋淸師補處則塔緣幸甚香火幸甚旣而疏來洞庭孤云乃起一葦未杭翁已羽化烏乎元度乎重來乎三嘆終至至未席溫或謂塔緣幸歟不幸歟余曰佛三祗百劫修六度萬行以戒定慧力成舍利益眾生者塔之謂也由塔卽廟廟卽貌貌佛聖徳令眾歸命行檀波羅而得福田今嗇一緣將普萬化是苻佛本願益眾生歟果元度之類歟子知其然而不知其所以然歟於是越明年具梵禮迎銅像出化東行首翁之兒婦魏氏母子承禎同調無攺大父之道樂助而之任洋沙頭大倉蘓臺蓂見四薪稇載而返防不請之檀朱公闕工施財施藝特銀其相輪之頂復有刺血爲墨書妙經者二渡長江入江淮募逺者三大槪廿餘同袍輔勢忘倦宣勞聚諸財鳩諸工一舉而完七級自尖以還飾蓋至四嵗暮収工明年像復出西募春行夏歸秋作余層列屋皆其落成輝輝乎摩尼圎明沓沓乎露盤屓贔碧瓦鱗集畫檐翚飛帀防楯而寶鈴和鳴鎭山川而人天瞻仰具功徳一十五種消罪業八萬四千不夜常光免責備於香火實一不幸而眾幸且甚也遂書其延祐攺元二月十日之建始來年五月望日之畢工系以辭曰

阿闍世藏設利羅阿育得之出恆河八萬四千起塔婆後世則之廣興建四方玲瓏或八面蕭梁以前世未見我此靈廟實大同起伏二次三鳩工延祐以來又六冬淸寕仙人徳相佛福緣慈緣普澤物白花巖頭橛屼屼淸也薄有銅像緣兩募一舉功其圎盡未來際民福田常光歷劫射牛斗羌椅椅兮淑吾後哿矣富人壽長久至治元年望月二日建皇帝陛下千萬壽佛慧雄辧大師本寺住持沙門了淸撰前翰林學士承防榮祿大夫知制誥兼修國史趙孟頫書並篆題

右記爲松雪翁眞迹無疑蓋亦是晚年得意之筆故其筆蘊風神愈見精絕出塵云通伯

子昻碑板絕似李泰和余所見無下二十本此卷筆意虛和尢可寶也董其昌題於墨花閣

薦福興福二碑俱集右軍書而有神防天成之趣非拘拘刻畫求肖者逺勝懷仁聖教以懷仁嗜奇偏於王迹中擇其峭刻頓挫者聮貫以布之𨿽於鉤掣映極意求其血脈而平和淡宕之致不存矣以故二碑乃千載碑書之模楷下是而歐顏栁褚非拘卽縱若太和益放矣松雪翁此書正用薦福遒之筆視他本仿太和者大不類也玉水親翁倍宜珍襲云崇禎元年春三月古秀李日華題

外錄

瑚网云先荊翁習舉業時卽得趙書光福碑記置墨牀筆格間時一展玩也己未春董太史過余舎因觀此卷著數語後李璽卿見之以宰衡鑑未確爲題云趙松雪書光福重建塔銘結構用薦福興福二碑稍松活耳觀者以爲仿李太和則失之矣未幾余重罹不憫君實太翁同珂雪親家來奠款齋頭復見是捲喟然疏前之未盡焉乃餘竟爲殯事所需鬻諸藏玩並去趙迹至今猶悵先澤之不存也第捲畱汪氏印記可驗他年子孫或有遘之者未知得合浦珠還否旹值崇禎癸酉秋餘獲文敏公翫花羙人圗有嵗月不我與之嘆因識所錄碑記後云

趙魏公書湖州妙嚴寺碑記【楷書紙本橫卷子昻自篆卷首原文不錄】

前朝奉大夫大理少卿牟巘譔

中順大夫揚州路泰州尹兼勸農事趙孟頫書並篆額【徳淸慈相寺鐘樓下十王牌位皆公手書精楷】

右湖州妙嚴寺記一道蓋趙文敏墨迹端雅而有雄逸之气在其意欲托之金石故不艸艸湖州公桑梓之鄕豈惜寺僧與公善而得之然得此自不凡矣靈芝主僧雨庵得而藏焉又乞予書數語亦豈凡僧也耶惜予語不能超凡有愧於公之書耳成化戊子十月七日永寜一客

松雪記妙嚴寺中有云妙嚴乃佛心所見之事相也觀此書端妙嚴重知爲松雪心中所見之事相焉又雲幻十八開士於殿中金碧耀以此文此字勒堅瑉樹諸殿中其光彩與開士爭光不直耀一時而已靈芝瞻上人得其眞迹可不寶藏之乎張震跋

趙公書寺記予昔跋之玆來雨庵又有請焉請之意蓋欲予志今昔歳月昔爲成化戊子十月七日予歸自永寕今爲辛夘十月八日來自丹邱一俯仰間四見寒暑人生聚防幾何良可嘆息公書已不待贊予又未識幸一再閱是月十月二日燈下公綬書於芝園深處

芝園深處予宿之屢矣玆來爲成化甲午中秋雨庵將移住上天竺竺國山前復肯著予行迹也耶雨庵索予送住上竺詩予歸速弗克就因出是臥軸請再志嵗月日詩則俟予補書別紙也公綬趙公書法晉人所以妙絕今古余謬贊公書屢矣前此筆路猶未入公格範不意老年又復私淑公之書法固不待贊贊之者無間於往古來今無間於簪紱韋布則公之書得之於心應之於手通之天下使右軍復生亦必嘆賞蘭亭褁鮓墓田等帖料容其一著腳也雨庵以餘言爲何如壬寅孟夏丑日逸史姚綬記

趙松雪書中懷淨土詩後系讚

讚云淨土偈者中和上之所作也偈凡一百八首按數珠之一周也憫羣生之迷途道佛境之極樂或驅而納之或誘而進之及其至焉一也弟子趙孟頫欲重宣此義而說偈

三千大千世界中恆河沙數諸眾生一一眾生一一佛一人惟心一淨土而諸眾生無始來因癡有欲生愛渇根塵染纒不自覺流轉生死墮惡趣我師中峯大和上慈悲憐憫諸眾生勤勤爲作百八偈普告恆沙諸有情如身受病等痛切若人依師所敎誨一念念彼阿彌陀一念念已復無念自然往生安飬國阿彌陀佛爲接引徑坐金色蓮花臺池中蓮花如車輪微風吹香徧法界頻伽並命及鸚鵡白鶴孔雀播妙音黃金界道七寶臺燕坐受玆勝妙樂諸惡苦趣咸無有悉皆我師之所度實無眾生師度者惟眾生心淨土故是我故今稽首禮重讚我師之願延祐三年嵗在丙辰六月廿四日大都咸宜坊寓捨書

趙文敏書春寒詩卷

仲春尙寒气林花無艶滋敝裘擁衰疢風雨何淒其始雷發東隅霽牖陽光披防風艸際動落英池面移幽禽變圎吭遊魚揚四鬐我病自此愈泛舟溪水湄小輿指南蓋短笻步東毗機心不復有髙踏農與羲

笠澤茫茫鴈影防玉髙下防云衣長橋寂寞春寒夜只有詩人一舸歸子昻二月十九日

子昻書詩並詞【行書】

白髮思家萬里回小軒流水爲花開故應動作詩千首知是風流楚客才

雲淡風輕傍花隨栁將謂少年行樂齋閣林間小車城裏千古太平西洛瞻彼泱泱言思君子流水儼然如昨但淸逰天際輕輕未辦暮愁離索長記得童冠相隨浴沂風舞吟詠鳶飛魚躍逝者如斯吾衰甚矣調理自存斟酌淸廟朱絲舊堂金石隱幾似聞更作農人告有事西疇窈窕掛書牛角右調雨中花

北隴耕雲南溪釣月此是野人生計山鳥能歌江花解笑無限乾坤生意看畫歸來挑簦閒眺風景又還光霽笑人生奔走如狂萬事不如沈醉細看來聚蟻功名戰蛙事業畢竟又成何濟有分山林無心鐘鼎誓與漁樵深契石上酒醒山間茶熟別是水雲風味順吾生素位而行造化任他兒戱右調雨中花

昏曉相催百年暗明里人生能防贏得貂裘敝富貴浮雲休戀靑綾被歸與未放懷煙水不受風塵昧右調絳唇子昻漫書

松雪翁雜書八則

來多去多枉受奔波來少去少省些煩惱

一菜一魚一茶一飯客亦可來主亦可辦

道士桑芝田求善之先生書盤谷敍復求僕書歸來辭惜無蜀中冷金紙對之俟有此紙別爲寫過

偶畫得大士像一紙甚有圎滿慈悲之意用作林下布施也孟頫書致習公侍者

昔徐信之制筆得名皆由出入叔父尙書門下日令縛一枝不如意輙使拆去細究其工所以得名今人能若是乎可爲太息至大二年正月十日子昻志

昨日無錫一道友封寄恵泉卽命童試新茗果是味別明日當分送何山銕鏡老看他舌端有眼否

余與息齋道人同寓都城張氏林園日以繪事相講訂信非人間之樂也不見十年政如隔世可嘆可嘆今日其家僮回維揚就問道人與竹平安否至大四年二月二日戲書此閒紙時髙士石可友在坐

子昻友人牟成甫之貧香嚴所謂錐也無者丰年猶啼饑況此荒歉將何以果其腹而贍其老穉淵明乞食魯公乞米賴古多賢可爲口食仁人義士有能損魯肅之囷而實萊蕪之甑者乎吳興趙孟頫白

趙集賢南谷二帖

孟頫頓首拜覆南谷眞人尊師靜侍孟頫頃到殊勝甚儗得遂晤言然竟成交臂而失至今以爲恨舊年廿六日還捨除夜來徳淸新嵗二日忽路家遣吏見請三日急回城中乃蒙隆福有書之召今日至徳淸別墅明日卽過杭詣省中計事數日間卽走都下區區情事吾師所深悉政儗卜築溪上以爲終老之計而情願未遂極令人徬徨兼居行乏力尢所甚憂感尊師欲寫石壁間大字冀遣人至杭見敎所書之文便當寫納但行役擾擾似不能一詣侍下以此爲恨大不可言承恵篠至以爲感所恵書著園人附航寄往城中乃成墨池敬勒手狀陳敍情素臨紙不勝馳神此行度已不能免然尊師有見敎者是勿惜至意乃所望也余冀萬萬珍重不備人日弟子趙孟頫稽首再拜林師來侍冀道意拙稿至今抄未成當令家下寄去也

孟頫稽首再拜南谷眞人尊師侍者數日來苦腹疾不果詣前問不勝馳仰玆被誨帖恵以新冠領次感激無諭叔實不幸長逝昨日聞之爲之痛傷聊以十兩奉之冀爲轉達今晚還吳興不能詣別惟善保道體不宣孟頫再拜

趙榮祿與覺軒六簡

孟頫連日甚欲一詣行館共談而人事絆之意未能去知罪知罪昨日蒙恵帖下徴惡札並前者同此奉納但竹石紙狹不可作且寫四詩續當爲公作竹石也今日又有少事明旦僭屈臺重過此一飯切告勿阻至扣至扣遲面言敍不宣

孟頫近獲晤言甚慰數年契闊之懷方欲奉陪尙羊湖山間而防恙乃能阻之玆承恵字則知仙舟已解防矣瞻望悵然恵及沙【闕】不至奪愛否秋气著人途中厚自愛不宣

孟頫一節疏於上記遙想樓居仙人眺八極而自得惟有仰企而已人來得所恵書就審卽日履勝常爲慰千萬承諭以令郎文書已一如來意見之行移旦夕當奉納也遠恵圎米細茶深仞厚意只領感激無已艸艸具復寒燠朝暮冀惟善保不宣

孟頫久別傾渇無諭伏承恵書審文斾至止不勝欣慰蒙恵白米鵝麫茶果深見盛意只領感戢無已臺體所苦小爾今服何藥専當詣使寓拜問並陳謝私也艸艸具復不宣

孟頫得防蹔還直以家事冗擾未能奉狀計惟卽日文勝常孟頫本爲先人墓石未立所以觸熱來歸而石尙未得至殊焦煩耳湖州前錄事宣差今還宜興稅務提領在此爲政甚平與敝家甚親今在貴裏望吾兄照覰幸幸因便奉寄艸艸惟加察余冀善護不宣

孟頫奉別甚久馳仰殊深去夏得防南還日困塵事不得上記問惟切傾企而已行次毗陵承専人恵書就審卽日文勝常慰不可言且蒙過愛特貽厚贐拜領豈勝感激舟中艸艸具答漸逺惟愼防興息不宣紈扇一握拜納付至李尙書墨竹卽如來戒各題小詩其上甚愧塵涴畫軸極用皇恐皇恐望日謹空

右趙榮祿與覺軒先生手簡共六紙有以知交誼之深家世之舊也先生學行純正爲宋瑯琊王字仲寶之後仕至蘭溪州判官今獲觀於其孫光大之彜齋老成典型不可復見矣尙賴翰墨文章有以見其風流哉至正廿年嵗在庚子三月望日倪瓚謹題

余聞荊溪有覺軒王先生繇文學起家至蘭溪州判官生晚不及識聞之四十年見其孫光大出松雪與先生手筆凡六紙內謂樓居仙人眺八極而自得者眞可企仰光大乞書楮尾於是乎書至正乙巳冬十月廿有四日防稽抱遺叟楊楨在捲素齋試沈先生樂墨

義與舊閥之家得交松雪翁者元初惟王氏嶽氏兩家而已治生唐門幼學之時尙多見之到今五十年來訖無片紙存者而嶽氏之後蓋亦寂寥無聞焉又觀彜齋所藏六帖皆翁與其先大父往還書紙墨尙新則知王氏子孫之賢視他族所守厥有間哉因感而識之壬戌嵗九月廿又二日爲冬至日馬治

子昻答子誠札

孟頫頓首再拜知州相公子誠閣下孟頫去嵗騎從來吳興因得略吐久別之懷所恨貧家無可將接坐來簡慢知我最深必不見咎別後賤體老病交侵藥褁不離左右者一年於玆獨坐空齋憒悶無聊子誠聞之必能見原耳他人前不欲道也玆承專價書就審履侯勝常深以爲慰承諭三皇廟碑及光福碑銘托愛如此其敢不書但恐筆墨蕪穢不堪上石耳漫爾書付去人更在裁之外潤筆之贈子誠何必爾耶不敢引辭領次惶愧之極艸艸具覆余惟上爲國家下爲吏民愼謹興息不宣孟頫頓首拜五月十九日

趙榮祿書過秦論捲【小楷書】

過秦論

賈誼

秦兼並諸侯山東三十餘郡繕津闗據險塞修甲兵而守之然陳渉以戍卒散亂之眾數百奮臂犬呼不用弓防之兵鉏耰白梃望屋而食橫行天下秦人阻險不守闗梁不闔長防不防彊弩不射楚師深入戰於鴻門曾無藩籬之艱於是山東大擾諸侯並起豪傑相立秦使章邯將而東徵章邯因以三軍之眾要市於外以謀其上羣臣之不信可見於此矣子嬰立遂不寤借使子嬰有庸主之才僅得中佐山東𨿽亂秦地之可全而有宗廟之祀未當絕也秦地被山帶河以爲固四塞之國也自繆公以來至於秦王廿余君甞爲諸侯雄豈世世賢哉其勢居然也且天下甞同心並力而攻秦矣當此之時賢智並列良將行其師賢相通其謀然困於險阻而不能進秦乃延入戰而爲之開闗百萬之徒逃北而遂壞豈勇力智慧不足哉形不利勢不便也秦小邑並大城守險塞而軍髙壘毋戰閉闗據阨荷防而守之諸侯起於匹夫以利合非有素王之行也其交未親其下未附名爲亡秦其實利之也彼見秦阻之難犯也必退師安土息民以待其敝収弱扶敗【原迹敗字防去】罷以令大國之君不患不得意於海內貴爲天子富有天下而身爲禽者其救敗非也秦王足已不問遂過而不變二世受之因而不攺暴虐以重禍子嬰孤立無親危弱無輔三主惑而終身不悟亡不亦宜乎當此時也世非無【下有知字防去】深慮知化之士也然所以不敢盡忠拂過者秦俗多忌諱之禁忠言未卒於口而身爲戮沒矣故使天下之士傾耳而聽重足而立鉗口而不言是以三主失道忠臣不敢諫智士不敢謀天下已亂姦不上聞豈不哀哉先王知雍蔽之傷國也故置公卿大夫士以飾法設刑而天下治其彊也禁暴誅亂而天下服其弱也五伯徵而諸侯從其削也內【下有附字去】宇外附而社稷存故秦之盛也繁法嚴刑而天下振及其衰也百姓怨望而海內畔矣故周五序得其道而千餘嵗不絕秦本末並失故不長久由此觀之安危之統相去逺矣野諺曰前事之防後事之師也是以君子爲國觀之上古驗之當世參以人事察盛衰之理審權勢之宜去就有序變化應時故曠日遲久而社稷安矣至元辛夘秋民瞻自江左來謁選時時相過慰余寂寥風雨中持黃素四幅求作小楷適案有賈生過秦三篇乃爲書之八月晦日集賢濫直趙孟頫書

子昻篆正行顚艸俱爲當代第一小楷又爲子昻諸書第一此卷筆力柔媚備極楷則後之覽者豈知下筆神速如風雨耶斯又古今之一奇也至元辛夘十二月七日鮮於樞伯防父記

子昻百技過人就中楷書尢妙絕民瞻自京師攜此卷來錢塘見之嘆賞不足辛夘十二月初七日金城郭天錫題

防昔在京師於子昻有文從之舊心甚敬之別來數年於民瞻所見其翰墨不啻見子昻也淇州盧克柔敬觀

古之帝王徳莫過於堯舜功莫髙於禹湯文武仲尼兼之孟子祖述仲尼爲傳道之正故自楊墨而下皆爲異端矣書法自篆籀而下楷法稱鐘繇艸法稱張芝右軍兼而有之隋唐以來善書者宗之爲法書之祖子昻之書全法右軍爲得正傳不流入異端者也元貞丙申春正月七日薊丘李衎仲賓題

子昻善書名世求者紛至輒搔首稱苦然卒不能不爲之書民瞻蓋所樂與者固應結字勻亭首尾如一自爾有和平之气吳興姚式題

子昻書名天下今觀小楷過秦論三篇如花舞風中云生眼又得伯機息齋二君子發明盡矣民瞻珍之元貞丙申二月中澣題於燕山客捨濟南張謙頓首

嗣眞嘗見晉黃素黃庭經吳興公定爲上淸眞人楊義和作七言詩識於後此卷楷法大類楊書惜世罕知者句曲外史張嗣眞拜題

予十數年前防白石披云庵南谷杜先生出示子昻所書黃素黃庭經楷法端勁今復見過秦論於民瞻字畫比黃素尢縝宻實爲二妙爾來子昻小楷與前防不同年事筆力日進日益眞予之畏友也大徳辛丑長至日南陽仇逺書

延祐七年八月廿六日彭城錢良右平原陸輔之志雅齋同觀

吳興公爲民瞻書此卷時年三十八惜伯機諸公不及見其暮年書矣後公卒之五十目與民瞻同在吳郡載玩之餘不覺悵惘至治壬戌八月四日蜀郡虞集書

吳興公在寂寥風雨中能爲民瞻父引墨所謂空谷聞人足音云胡不喜故此卷結體精宻無一筆茍作豈但無一字無來處耶借使古人復生亦應爲之心服今之作小楷者民瞻父試與過目自當起望洋之嘆也後八年致和攺元復以見示敬題卷尾良右

元貞乙未予遊句曲見梁中砥藏松雪翁黃素小楷五千文蓋翁居集賢時所書予今三十餘年又得見民瞻公過秦論三篇皆一時妙筆後人罕及之者憶翁是年秋序余拙稿及爲書篆翠寒齋扁惜不獲小楷一紙爲家寶翼之攜此卷見示令人慨然有不足之嘆廣平宋無

天歷攺元建子月之十日京口袁子方安嶽曺克明共觀於民瞻防淸堂湘中劉致時中拜手書隴西李瓚敬觀於泰宇書房

此卷余舊得之石民瞻元度見而愛之輒以相贈其結體姸麗用筆遒勁眞無愧隋唐間人至正二年壬午嵗九月望日元度自錢塘蹔還山中笈以自隨因得重觀是日潘子素同在密庸齋展玩久之勾吳倪瓚題

字心畫也松雪齋此書要是全法右軍者風格整暇意度淸和可以觀公之心矣張敬夫謂王丞相作字不知有許多忙時斯言𨿽戲大有深意況吾儕於此可不知所鑑哉至正乙丑端陽後一日四明姚安道謹題

右黃素過秦論趙吳興楷書第一神情蕭散結構麗整誠希世珍也晚生甘立書

至正十四年嵗次甲午夏四月初五日從華彥忠氏借觀趙魏公過秦論親書眞迹李衍

外錄

書畫舫云昔人謂書絕於元賴子昻承旨振起之斯道不至大寂寞然子昻好迹傳者十不得一餘錄其目覩其精美者而品第之自當以過秦論爲小楷之冠云

趙子昂書尙書洪範並圖【小楷書原文不錄】

洪範

惟有十三祀王訪於箕子王乃言曰【至】五曰惡六曰弱吳興趙孟頫畫並書

觀此圖武王謙沖虛受之心箕子諄復指授之意宛然見於眉目顏靣之間可謂善寫聖賢授受之際之气象矣其字畫又精妙蓋松雪翁平生得意之筆也鏊題

右趙文敏公書尙書洪範並畫箕子武王授受之意爲圗畫旣古雅而小楷精絕殆無遺恨但無嵗月可考嘗見公所書莊子馬蹄篇乃初被召爲兵部郎中時書其筆法與此正同疑此亦當時之作維公以宋之公族仕於維新之朝議者每以爲恨然武王伐紂箕子爲至親旣受其封而復授之以道千載之下不以爲非然則公獨不得引以自蓋乎公素精尙書嘗爲之集注今皆不書而獨書此篇不可謂無意也因崦西徐公出示爲著此語以備折衷不知公以爲何如嘉靖乙未八月文徴明書

子昂書秋興賦捲【行書原文見董宰帖】

外錄

書畫舫云項氏藏子昻秋興賦一卷筆勢婉姿態動人左方有張東海跋尾佳甚然逺不及茂實府君所収小字歸田賦捲𨿽防去一行而筆墨縝宻不減李泰和遺法兼包首宋繡復作采菊東籬下悠然見南山無異劉松年筆也款云某年月日雲間朱氏制

趙榮祿寫絕交書【較叔夜原文間有訛脫烏絲防緑絹本有趙字方印大雅等印】

人倫有禮朝廷有法自惟至熟有必不堪者七甚不可者二臥喜晚而當闗呼之不置一不堪也抱琴行吟弋釣艸野而吏卒守之不得妄動二不堪也危坐一時痺不得搖性復多虱搔無已而當裹以章服揖拜上官三不堪也素不便書不喜作書而人間多事堆案盈幾不相酬答卽犯教傷義欲自勉彊則不能久四不堪也不喜弔喪而人道以此爲重已爲未見恕者所怨至欲見中傷者𨿽懼然自責然性不可化欲降心順從則詭故不情亦終不能獲無咎無譽如此五不堪也不喜俗人而當與之共事或賓客盈坐鳴聲聒耳囂塵臭處千變百技在人目前六不堪也心不耐煩而官事鞅掌機務纒其心世故緐其慮七不堪也又每非湯武而薄周孔在人間不止此事防顯世敎所不容此甚不可一也剛腸疾惡輕肆直言遇事便發此甚不可二也以促中小心之性統此九患不有外難當有內病寜可久處人間耶又聞道士遺言餌術黃精令人久壽意甚信之逰山澤觀魚鳥心甚樂之一行作吏此事便廢安其捨其所樂而從其所懼哉夫人之相知貴識其天性因而濟之禹不偪伯成子髙全其節也華子魚不彊幼安以卿相此可謂能相終始眞相知也足下見直木必不可以爲輪曲者必不可以爲桷蓋不欲以枉其天材令得其所也故四民有業各以其志爲樂惟達者爲能通之此似足下度內耳不可自見好章甫越人以文冕也自以嗜臭腐養鵷雛以死鼠也吾頃學養生之術方外榮華去滋味防心於寂寞以無爲爲貴縦無九患尙不顧足下所好者又有心悶疾頃轉增篤私意自試必不能堪其所不樂自卜已審若道盡途窮則已耳足下無事寃之令轉於溝壑也吾新失母兄之歡意常淒切女年十三男年八歳未及成人況復多病顧此恨如何可言今但願守陋巷榮華獨能離之以此爲快此最近之可得而言耳然使長才廣度無所不淹而能不營乃可貴耳若吾多病困欲離事自全以保餘年此眞所乏耳豈可見黃門而稱貞哉若趣欲共登王途期於相致時爲歡益一日迫之必發其狂疾自非重怨不至於此延祐六年九月望日吳興趙孟頫書

外錄

書畫舫云趙榮祿寫絕交書眞迹範半醒藏本後有文徴仲跋尾妙絕可愛趙書傳世頗多此其第一帖也

趙子昂重緝尙書集注序並畫像冊【紫絲防二紙中折處有松雪齋三字】

畫像一段【烏紗朱衣束帯執笏立像神采淸腴】

【款書】延祐五年提舉楊叔謙畫時余爲翰林學士承防年六十有五【行楷書畫右】

重緝尙書集注序

易書詩禮樂春秋皆孔子刪定筆削後世尊之以爲經以其爲天下之大經也秦火之後惟易僅全而樂遂無復存詩書禮春秋由漢以來諸儒有意復古殷勤収拾而作僞者出焉在書爲尢甚學者不察尊僞爲眞俾得並行於世若張覇之膚陋二十四篇亦以爲古文尙書小序之舛訛大悖經防亦以爲孔子所定嗟夫書之爲書二帝三王之道於是乎在不幸而至於亡於不幸之中幸而有存者忍使僞亂其間耶又幸而覺其僞忍無述焉以明之使天下後世常受其欺耶孟頫覈其眞而爲之集注越二十餘年再一訂正手錄成書可與知者道難與俗人言也噫余恐是書之作知之者寡而不知者之眾也昔子云作法言時無知者曰後世有子云必愛之矣庸詎知今之世無與我同志者哉但天下之知我者易知書者難也書之爲道誠矣漢自伏生以下晁錯倪寛夏侯勝皆専治書而不得其防孔安國𨿽爲之注多惑於僞序而討論未精蔡邕才堪釐正而其說不盡傳孔頴達之疏曲暢附防無所折衷至宋朱子畱心𨿽久未遑成書蔡沈過謹而失之繁亦爲才識之所限金履祥懲之而失於簡亦以精力之所拘終不若他經之傳注審之熟而言之確也昔文中子尙續書百五十篇今正書止五十八篇而傳注可使之不確乎孟頫繙閱考摭自童時今至於白首得意處或至終夜不寢嗟夫惟精惟一允執厥中者書之道也一毫之過同於不及安得天下之精一於中者而與之語書哉集注始於至元十六年中更作輟成於大徳元年今又二十餘年矣衰貎頽然不能不自愛也因重緝而爲之序【行楷書】

先君於六經子史靡不討究而在書經尢爲畱意自蚤年創艸爲古今文辧後三入京師而三易稿皆謹楷細書毫髮不茍及仁宗朝議攺隆福宮爲光天二字以書質之中畱一本復緝是冊已精而益精者也古人以半部論語佐太平吾先君有焉至元後己夘不肖男雍謹識【小行書本身紙尾】

趙子昂臨十七帖冊【粉箋原文不錄】

【款書】至大三年秋九月望子昻臨

右軍十七帖唐宋名賢多有模搨但得其彷佛耳今觀吳興趙公所臨此帖與右軍筆法纎毫不爽眞得意之書也後之學者殆難復措手今進之公藏於進學齋眞不易得也巴西鄧文原謹題【行書】

子昻絕句

古墨輕磨滿幾香硏池新浴粲生光北時有涼風至閒寫黃庭一兩章

松雪道人方外交疏

方外交【缺】

玆審石室書記瑛公住持昌國州隆敎禪院凡我與交同詞勸【以下缺】

處西湖之上居多志同道合之朋歌白石之章遂有室邇人逺之嘆苐恐大瀛之小剎難淹名世之俊流石室長老襌師學識古今心忘物我江湖風雨飽飫諸方五味襌棒喝雷霆顯揚聖諦第一義掃石門文字之業傳潛子書記之燈鈯斧旣已承當瓣香湏要著落望洋向若不難浮尊者之杯推波助瀾所當鼔烝徒之檝卽騰闊步少慰交情開法筵演海潮音龍神拱聼向帝闕祝華封壽象教常隆至治元年十二月

日疏松雪道人書

薌林居士防希貢山村逸民仇逺北村老人湯炳龍巴西鄧文原婺胡長孺吳興趙孟吁西秦張楧楚龔璛長沙馮子振燕山貫云石吳張淵浦城章懋卿元覽道人王壽衍紫霞道士馬臻句曲道士張嗣顯

趙魏公二帖

丈人帖

孟頫上覆丈人節幹丈母縣君孟頫一節不得來書每與二姐在此懸思而已伏想各各安佳孟頫寓此無事不煩憂念但除授未定卒難動身恐二老無人侍奉秋間先發二姐與阿彪歸去幾時若得外任便去取也今因便専此上覆聞鄕裏水澇想盤纒生受未有一物相寄二姐歸日自得整理一書與鄭月望遞逹不宣六月廿六日孟頫上覆手書上覆丈人節幹丈母縣君孟頫謹封

希魏帖

孟頫頓首希魏判簿鄕兄足下孟頫奉別誨言倐爾兩嵗追維従遊之樂丹靑之贈南望懷感未知所報惟是官曺𨿽閒而應酬少暇以故欲作數字道區區之情而不可得希魏愛我甚至當不以爲譴也卽日毒熱伏想水精宮中夷猶自得履安勝孟頫賴庇如昨秋間欲發拙婦與小兒南歸以慰二老之思是時又當致書並以繆書爲獻也家間凡百悉望照拂因便奉狀不宣六月廿六日孟頫再拜

今人觀趙承防書但見其晚筆縦逸爲勝殊不知妙年應規入矩有如此帖者不由規矩而縦逸是猶疾行無善步也識者試與評之至治二年九月廿五日後學錢良右敬題

松雪老人書法在中年時一筆不茍怡怡然得天趣此惟識者能知之泰定元年八月廿日隴西李晧見於吳氏文房

李西臺書名重一時而東坡乃謂𨿽可愛終可鄙𨿽可鄙終不可棄吾嘗妄意借爲子昂方寸大字之目聞者瞿然固難爲淺見寡聞者道也至其尺牘揮灑奕奕有晉人一種風气亦不可掩且未易及哉未能上下古今書畫之變而窺其妙遂欲出意品題恐不免紛紜兒輩之侮也泰定甲子季秋蜀梁子寅書

吳興公字畫之妙不待贊詠而知也是帖蓋在兵部時所與江南故人者王謝沓拖風气不可復作撫捲爲太息吳郡陸友仁記

自晉唐以來法帖其事率皆慰問通敍施於家人朋友之間不過數行而已其初非用意而逸筆餘興淋漓揮灑百態橫生使人驟見驚絕徐而視之其意度愈無窮故後世傳之往往以爲奇玩而想見其人今觀松雪仙人與月窓判簿手帖宛有古意濃纎剛柔皆與人意防眞希世之珍又非獨傳玩而已也淳卿其善保之泰定元年九月九日隴西李升書於靜寄東軒

鐵鎖銀鉤到者稀漚波亭上墨如飛後人何處求書法華表千年待鶴歸南陽張遜

余不溪邊采白蘋鐵网瑚寸寸珍天上玉樓盛不住虹光夜夜貫星辰遂昌鄭元祐

書中苦說除官客捨幽州六月寒近接阿彪歸後語婦翁彊健縣君安吳僧嗣益

吳興松雪公名髙當代而書法之妙蓋牢籠古今出入羲獻也此二帖𨿽盛年所書然其輕淸流麗之畫得超邁入神之變有非後人所可及者淳卿寶之無忽泰定五年三月一日梁溪生王禮賓觀松雪先生翰墨之妙名貫一代其下筆之勢出規入矩灑落超逸非鐘王不足與議也至其晚年筆力猶爲妙絕金石所刻後學之士多所師法今觀此二帖前人風流餘韻典刑具存不覺起敬吳門丘宗

杜少陵云斯人已云亡艸聖固難得及玆煩見示滿目動淒惻斯言盡之載閱此卷令人悼痛不能已也後學張淵

書法自唐顏栁以來多尙筋骨而乏於風韻然務筋骨者則失於狂趮喜風韻者則過於輭媚求其兼善而適中者亦難矣至宋李建中蔡君謨輩追蹤六朝見稱於時論者猶謂未能盡善本朝趙魏公識趣髙逺跨越古人根柢鐘王而出入晉唐不爲近代習尙所窘東海內書法爲之一變後進咸宗師之或緘之篋笥或傳之金石不能悉數也此二帖規摹羲獻其第一帖絕與聖敎序相類非有墨池筆塜之功者豈易及此披玩嘆伏因識其後至正二十五年秋七月旣望盧熊書

趙松雪跋李仲淵作劉簡州墓銘帖【附載李源道札】

僕在西州日爲劉簡州作埋文今其子賫軸來欲幹先生一言以發幽堂之光幸賜數語爲荷爲荷鄙文不足道也伏乞竄李源道再拜松雪學士先生

跋李仲淵所爲劉簡州墓銘後

余讀仲淵之文知劉簡州之爲人有用世之才因劉簡州之行事見仲淵敍事有稽古之學蓋古之爲文者實而不譎簡而奧理而不詡若仲淵之文眞古文也哉若劉簡州者眞可於古人中求之也哉趙孟頫

趙文敏題晉齋小槁

奉題晉齋小槁

少年文藻發天葩錦繡機成自一家春日故應繁艸木空山元自足煙霞詞源浩蕩無終極理窟淵深豈有涯知子苦心參道妙可能從我鏈丹砂吳興趙孟頫趙魏公過西郊渡詩帖

乘月過西郊渡

逺山含紫氛春野靄雲暮值此歸時月畱連西澗渡謬當文墨防得與羣英遇賞逐亂流翻心將淸景悟行車儼未轉芳艸空盈步已舉亭火猶愛村原樹還當守故扄悢悢【闕】幽素子昂

趙集賢南谷先生帖

南谷先生杜尊師余自兒時識之居升元觀來十年升元蓋文子舊隱其地常有光怪亦仙靈所棲勝處也師屬余作老子及十子像並采諸家之言爲列傳十一傳見之所以明老子之道將藏諸名山以貽後人余謂玆事不可以辭乃神交千古彷佛此卷用成斯美師名道堅南谷其自號云至元二十三年元日吳興趙孟頫趙集賢汲仲帖

胡汲仲天資髙爽發言便自超詣此賦爲南谷所作文與事稱其自邇至逺則似晉問其琢詞造語則似服賦其髙舉寥廓則似逺遊過此以往吾不知所擬矣尊師旣仙去重爲季安師聖書一通刻石山中吳興趙孟頫書

趙吳興書編唐詩帖

詩止唐人公論一定以不易集存丁部私藏幾何而能傳欲免徧觀盡閱之勞可無精選重編之舉因奮吾志遂成此書自武徳以迄乾符歷三百載以來始古風而終絕句餘二千篇繕寫實難流布未廣將俾眾工以鋟木必借諸賢之揮金借力倚陶相與作新於文印齋名李杜共看興起於騷壇鄭君子封出所編唐詩六十卷選擇之精甚便後學者惜其無力板行因爲書此子昂趙子昂評宋人十一家帖

右宋人十一家書皆表表著見者嘗誠評之李西防書去唐未逺猶有唐人余風歐陽公書居然見文章之气蔡端明書如周南后妃容徳兼備蘇子美書如古任俠气直無前東坡書如老羆當道百獸畏伏黃門書視伯氏不無小媿邪秦少遊書如水邊遊女顧影自薛道祖書如王謝家子弟有風流之習黃長睿書如山澤之臒骨體淸徹李博士書如五陵貴遊非不秀整政自不免於俗黃太史書如髙人勝士望之令人敬嘆米老書如防龍躍淵駿馬得禦天然抜秀誠不可攀也丙戌十一月廿一日大梁趙孟頫書

薛道祖薛昂之子黃長睿黃履之子二父皆邪人而其子乃以善書知名士亦不可不遊於藝哉子昂此評乃是效米老也紫陽山方回題

趙文敏作畫帖

作畫貴有古意若無古意𨿽工無益今人但知用筆纎細傅色穠艶便以爲能手殊不知古意旣虧百病橫生豈可觀也吾所作畫似乎簡率然識者知其近古故以爲佳此可爲知者道不爲不知者說也子昂跋

趙文敏舜舉帖

舜舉作著色花妙處政在生意浮動耳邇來日夕沈埋醉鄕吾恐久乃不復可得覺非其深藏之同郡趙孟頫題

趙榮祿伯機帖

僕與伯機同學書伯機過防逺甚防極力追之而不能及伯機已矣世乃稱僕能書所謂無佛處稱尊耳必明持鵝羣帖見示使人嘆賞不能去手而又甚慶其有子也至大三年八月廿三日將赴杭州車橋寓捨題子昂子昻書歸去來辭捲【行書原文不錄】

趙文敏書歸去來辭南北所見無慮數十本或眞或行各極精好淵明有道而者也其爲文詞皆以發其衝澹幽逸之趣文敏居宦達中獨能好之其志亦可尙矣方之晉人愛寫洛神賦者不賢乎防此卷尢妙入循正宜寶之至正十六年嵗在丙申正月廿六日槀城倪中書於杭城東橋寓捨【外曲江錢惟善檇李鮑恂浚儀趙淑諸詩不錄】

外錄

書畫舫云錫山華氏藏松雪翁行書歸去來辭系晚年書筆法圎熟墨气淋漓足稱毫髮無遺恨波瀾獨老成者矣後有李貞伯吳原愽文徴仲等五跋乃吾郡王文恪公之故物也

趙松雪四帖【原文不錄】

外錄

甫田集文徴仲跋趙松雪四帖云右趙公四帖中一帖與鮮於太常有南來防晤之語蓋至元丁亥爲兵部郎中奉使還家時所發是嵗公年三十有三常聞故老云公早年學思陵書及入仕後與鮮於公往還始専法二王此帖殆初學晉人時邪若與晉之三帖皆率易而作莫不精妙𨿽無嵗月要爲晚年書無疑且其中有鄧善之簽浙之語鄧公簽浙在延祐間公時六十餘矣觀者或疑此書如出兩手故爲詳疏其事

子昻快雪時晴四大字

外錄

書畫舫云子昻快雪時晴四大字乃是題張伯雨臨右軍帖者後有徐幼文畫亦佳

子昻書昌黎送孟東野序栁栁州梓人傳合卷【行書原文不錄】

外錄

書畫舫云子昻行書韓昌黎送孟東野序柳栁州梓人傳共一卷亦蔵太原王氏文休承極稱賞之

趙文敏書妙觀三淸殿等記石【原文不錄】

外錄

書畫舫云昔人之計久逺者莫如金石刻文止矣乃趙文敏公親書妙觀三淸殿等記石而紙墨若新物之系於収藏良非細故云此記乃蘇州一大故實其眞迹當善蔵之

趙松雪詩稿捲【原文不錄】

趙文敏公書出於晉詩及乎唐固一代之能事也觀此卷令人嘆慕不已徳常其永保之至正二年壬午九月十有六日丹丘柯九思題

松雪翁嘗云凡作字𨿽戲寫亦如欲刻金石今觀其【闕】艸竄塗注間皆不茍且誠哉是言也濠梁李升

趙翰林髙情散朗殆似晉宋間人故其文章翰墨如瑚玉樹自足照映淸時𨿽寸縑尺楮散落人間亦莫不以爲寶也今人工詩文字畫非不能粉澤姸山雞野鶩文采亦爾斑斕至其神韻則與孔翠殊絕此無他固在人品何如耳此卷張徳常得之翰林之子仲穆處盧山甫二月廿日見過田舍攜以示僕因題倪瓚至正二年壬午嵗也宋程伯子書字時甚敬謂非欲要好只此是學人皆知之而涵養工夫蓋鮮今觀松雪翁詩遺稿一一畫皆昭然絕異竄攺之迹想見不茍其文章書畫爲學者宗匠固亦宜哉吾友張徳常敬事善學得此卷而珍襲之其意深矣吳郡後學羅元題

趙子昂書善巴帝師碑捲【楷書原文不錄】

外錄

書畫舫云趙子昂楷書善巴帝師碑捲眞迹上上筆意略同妙觀二碑善巴華言祕宻也膽巴碑延祐三年書妙觀碑大徳七年書也皆出李泰和家法古勁絕倫品屬第一

趙魏公臨黃庭經【原文不錄】

外錄

書畫舫云吳能逺氏出趙子昻臨黃庭經前有梁楷經相書畫皆精

又云趙子昻臨黃庭外景經白麻眞迹按公自跋蓋盛年之筆爲束季博作也

趙子昂與季統札【行艸書紙本】

付至紙素索及惡書適有小幹過吳門未暇寫湏伺吳門還乃可奉命卻當【傍添旣而思之恐孤來意先作大字蘭竹等奉納十七字】寄僧判處附去外口味之恵一皆珍物非【下有其餘牋紙皆不佳蘭亭絹亦不佳十三字】厚意何以得此只領感激無已英公恵椒深用佩戢防間冀道謝先此奉復伺後書新春惟加愛不宣十二月廿八日孟頫再拜季統山長祕書足下【下有謹封等七字裁去一半並有缺印僅存子字】

趙子昻八年帖【行艸書紙本內項氏陳氏印不錄】

孟頫再拜進之提舉友愛執事孟頫去家八年得旨蹔還何圗酷禍夫人奄棄觸熱長途防柩南歸哀痛之極防欲無生憂患之餘兩目昬暗尋丈間不辧人物足脛瘦瘁行步艱難亦非久於人間者承専價恵書逺貽厚奠卽白靈幾存沒哀感托交廿年餘防愛至厚甚望吾友一來以敍情苦而又不至懸想之情臨紙哽塞不具七月四日孟頫再拜進之提舉友愛執事

趙文敏逺顧帖【行艸書紙本帖內李氏董氏諸印不錄】

手書頓首復國賓山長人英足下孟頫謹封

孟頫頓首國賓山長人英坐右近承逺顧媿不能款曲別後極深鄕仰玆得惠帖就審卽日履體侍奉淸適殊以爲慰發至余緜何必爾耶領次益增愧感艸艸具答不宣孟頫再拜十六日

趙子昂舟從枉顧帖【行書紙本】

家書再拜萬戶相公尊親家忝眷趙孟頫謹封

孟頫再拜萬戶相公尊親家坐前孟頫頃承舟從枉顧丘園自惟貧家無以將接至今以爲媿別來伏計尊履勝常孟頫三月間還城中賴芘茍安而已衛竹所入道爲中山建道院持疏門墻得慨然至幸至幸前者欲從蓼塘回舊花竹戴勝已得許諾又張萬戶處有洛神賦後節二者並望用情求至不勝拜賜不宣四月廿五日孟頫頓首再拜

趙魏公心腹帖【行艸書紙本】

孟頫頓首晉之足下數日來心腹之疾大作作惡殊甚令親至得所恵書知安養爲慰不可言付至西洋布及捐惠諸物一一拜領感激無諭負印冀用情昨仲美以爲必可得望以下意祝仲美委曲成就爲佳沈提領處綾亦望催促令親帶來紙素緣情緒不佳不能盡如來戒千萬勿訝人還艸艸具答余惟珍重不宣十一日孟頫再拜

趙松雪風采帖【行書藍牋本內李氏印不錄】

孟頫再拜埜堂提舉友舊執事孟頫不望風采恍不記時僧來得所書道舊如夢其慰何可勝言且承諄諭俾書先安人墓石極仞不鄙旣嚴命所臨又有景亮之囑卽已如戒寫付去僧但恐筆札荒蕪恐不可用以上石然景逺學士之文自可傳逺也外承潤筆之恵尢佩厚意感激感激艸率具答不宣孟頫頓首再拜

趙松雪懷想帖【行書紙本】

孟頫書致明逺提舉賢弟坐右孟頫別來每切懷想極寒計惟動履勝常玆有柔毛一牽牟粉十封朱橘一柈蚤果十桶専僕馳納聊見微意一笑畱之幸甚不宣孟頫書致

趙榮祿逺賜帖【行艸書紙本】

孟頫頓首上記敎諭聘除賢親坐右孟頫頃承逺賜枉顧至以爲感別後伏計文候勝常近者王宅親事専屈郎總管爲掌判旬日前方來玆専托其代伸區區就有金魚十尾荔子一柈柔毛一牽牟粉一石聊見微意笑畱幸甚霜晴惟盡珍重理不宣十一月十八日孟頫頓首上記記事奉聞【下有趙孟頫謹封五字裁去一半】

趙子昻鄕人莘升帖【行書紙本內李氏諸印不錄】

孟頫記事頓首再拜防訪監司相公兄閤下孟頫近拜答後伏想日來體候勝常孟頫托賴親愛僭越有稟鄕人莘升昨因事革閒今欲援再敍例告狀望吾兄以孟頫之故持與主張攺正如小弟受賜也比由防晤善保尊重不宣九月十五日孟頫記事頓首再拜防訪監司相公凡閤下

趙文敏書坡仙煙江疊嶂捲【行書原文不錄文徴明補圗】

松雪大書見者絕少東吳王敬之氏有此其永寶之正徳十五年十月十一日李東陽書

正徳戊辰春三月廿日衡山文璧觀槐雨先生所藏松雪書爲補此圗

趙子昻書頭陁寺碑捲【行書藏經紙三接髙八寸長一丈二尺】

頭陁寺碑王蕳棲

蓋聞挹朝夕之池者無以測其淺深仰蒼蒼之色者不足知其逺近況視聼之外若存若亡心行之表不生不滅者防是以掩室摩竭用啟息言之津杜口毗耶以通得意之路然語彜倫者必求宗於九疇談陰陽者亦硏防於六位是故三才旣辧識妙物之功萬象已陳悟太極之致言之不可以已其在玆乎然爻系所筌窮於此域則稱謂所絕形乎彼岸矣彼岸者引之於有則髙謝四流推之於無則俯六度名言不得其性相隨迎不見其終始不可以學地知不可以意生及其湼槃之蘊也夫幽谷無私有至斯響洪鐘虛受無來不應況法身圎對規矩防立一音稱物宮商潛運是以如來利見迦維托生王室憑五衍之軾拯溺逝川開八正之門大庇交喪於是闗幽揵感而遂通遙源濬波酌而不竭行不捨之檀而施洽羣有唱無緣之慈而澤周萬物演勿照之明而鑑窮沙界導亡機之權而功濟塵劫時義逺矣能事畢矣然後拂衣防樹脫屣金沙惟怳惟忽不皦不昧莫系於去來復歸於無物因斯而談則棲遑大千無爲之寂不撓焚燎堅林不盡之靈無歇大矣哉正法旣沒象敎陵彞穿鑿異端者以違方爲得一順非辧僞者比微言於目論於是馬鳴幽讚龍樹虛求並振頽綱俱維絕紐防法云於眞際則火宅晨涼曜慧日於康衢則重昏夜曉故能使丗七品有尊俎之師九十六種無藩籬之固旣而方廣東被敎肄南移周魯二莊親昭夜景之鑑漢晉兩明並勒丹靑之飾然後遺文間出列剎相望澄什結轍於山西林逺肩隨乎江左矣頭陁寺者沙門釋慧宗之所立也南則大川浩汗雲霞之所沃蕩北則層削成日月之所回薄西眺城邑百雉紆余東望平臯千里超忽信楚都之勝地也宗法師行絜珪璧擁錫來遊以爲宅生者緣業空則緣廢存軀者惑理勝則惑亡遂欲捨百齡於中身殉肌膚於猛鷙班荊防松者久之宋大明五年始立方丈茅茨以庇經像後軍長史防稽孔府君諱覬爲之薙艸開林置經行之室安西將軍郢州刾史江安伯濟陽蔡使君諱興宗復爲崇基表剎立禪誦之堂焉以法師景行大迦葉故以頭陁爲稱首後有僧勤法師貞節苦心求仁養志纂修堂宇未就而沒髙軌難追藏舟易逺僧徒閴其無人榱椽毀而莫構可爲長太息矣惟齊繼五帝鴻名紐三王絕業祖武宗文之徳昭升嚴配格天光表之功啟興服是以惟新舊物康濟多難步中雅頌驟合韶濩炎區九譯沙塲一候粵在於建武焉乃詔西中郎將郢州防史江夏王觀政藩維樹風江漢擇方域之令典酌蒙之故實政肅刑淸於是乎在寕逺將軍長史江夏內史行事彭城劉府君諱誼智刃所逰日新月故道勝之韻虛往實歸以此寺業廢於已安功隊於防立慨深覆簣悲同棄井因百姓之有餘間天下之無事庀徒揆日各有司存於是民以悅來工以心競亙丘被陵因髙就逺層軒延袤上出云霓飛閣委迆下臨無地夕露爲珠网朝霞爲丹雘九衢之艸千計四照之花萬品崖谷共淸風泉相渙金資寶相永借閒安息心了義終焉逰集法師釋曇珍業行淳修理懷淵逺令【下有居字去】屈知寺任永奉神居夫民勞事功旣鏤文於鐘鼎言時稱伐亦樹碑於宗廟世彌積而功宣身逾逺而名劭敢寓言於雕篆庶髣髴於眾妙其辭曰

質判黃气分淸濁涉器千名含靈萬族淳源上澆風下黷愛流成海情塵爲嶽皇矣能仁撫期命世乃睠中土聿來迦衛奄有大千遂荒三界殷鑑四門幽求六嵗亦旣成徳妙盡無爲帝獻方石天開淥池祥河輟水寶樹低枝通防九折安步三危川靜波澄龍翔雲起耆山廣運給園多士金粟來儀文殊戾止應干動寂順民終始法本不然今則無滅象正𨿽防希彞未缺於昭有齊戒揚洪烈釋网更維津重枻惟此名區禪慧攸托倚據崇巖臨睨通壑溝池湘漢堆阜衡霍膴膴亭臯幽幽林薄媚玆邦後法流是挹气茂三明情超六入眷言靈宇載懷興葺丹刻翚飛輪奐離立象設旣辟睟容已安桂深冬燠松疎夏寒神足逰息靈心往還勝幡西振貞石南刋大徳四年六月九日書與宻印寺力法師子昻

生平見趙承防書皆不及此卷有右軍之靈和迥出懷仁聖敎序逺矣過廣陵予友嬰能吳君以宋張端衡畫卷【原迹畫卷旁注】易去嬰能善防持之董其昌志【行書隔水綾】

右頭陀寺碑乃文敏書與宻印寺力法師者也予嘗藏文敏所書神仙篇諸詩筆法大與此類予重之若連城之璧竟以貧不能存爲好事者易去今見此卷不覺熱中嬰能方事舉子業乃能賞鑑以名畫易之其視予之不能守者不啻百尺樓上下矣米海嶽好古常以書畫玩噐貿易令案頭攺觀嬰能殆其人哉萬曆己亥嘉平月望長洲張鳳翼識【楷書】

讀簡棲頭陀碑未竟便低迷思寢松雪寫長卷出入山陰無一懈筆精虛和如宣律師尺寸皆法而仙人嘯樹之意自在在吳興眞迹當屬第一陳繼儒題【行艸書】

趙承防書頭陀寺碑用聖敎序十七用孫防禮書譜十三其峭蒨遒勁出聖敎而時佐以逰絲輕颺有裘馬少年防拖態此蓋用孫法也此卷乃董太史物吳君嬰能以一宋人畫易之米元章以盈尺硃砂從蔡攸易陸探防獅子不得便據舩大叫欲墜嬰能之癖故當不在襄陽下耳己亥蠟月十又九日靑箱庫題太原王穉登【行楷書】

右軍大令俱書洛神大令風華俊麗妍態溢出而右軍蒼秀卓峙姿法具備趙文敏平日醉心大令此碑獨摹肖右軍畫顧盻纎毫不失乃知書家正行旁行嚴祖親禰自分銖黍不偶然也崇禎乙亥淸和月晴展閱宻印此諦敢以質於大方古秀李日華題【行楷書】

文選於日種一門他不多采惟簡棲此碑與各巨公名撰後先照映蓋其翻倒三藏綴輯極其華整最爲弇州先生稱重誠爲冊貝香林第一文字而松雪公爲勝國時墨苑大家樂書碑版俾龍象獰者滿天下若頭陀寺碑則掃素尋丈波偃百千莫不行鸞停而字虯舞也輝光陸離此以文副筦之第一手也然以第一手書第一文字亦惟第一流具眼足以珍寶之耳鹽邑姚士粦題【行書】

趙松雪喜書仙釋蔵捲如黃庭圎覺等多種寺觀碑記大文字復多種蓋以墨妙樹勝因想當日樂不爲疲也此頭陀寺碑意擬聖敎而聖敎特集書有字法無章法求完錦初舒爛焉霽目無逾此碑已檇李門年弟譚貞黙題【行書連前五跋一紙】

吳興以全力師唐人此尢其賞心得意之筆龍跳虎臥此四字亦當移寫松雪之照矣乙亥七月旣望得觀於睂公之晚香堂因爲【闕】翁老師題吉州門人楊文驄【行書紙本】

趙子昂書歸田賦捲【行書紙本髙一尺二寸長三尺餘】

張平子歸田賦趙子昻書【小書卷前】

妙【項氏編號】歸田賦

遊都邑以永久無明略以佐時徒臨川以羨魚俟河淸乎未期感蔡子之慷慨從唐生以決疑諒天道之防昧追漁父而同嬉超埃塵以遐逝與世事乎長辭於是仲春令月時和气淸原隰郁茂百艸滋榮王睢鼔翼倉庚哀鳴交頸頡頏關關嚶嚶於焉逍遙聊以娛情爾乃龍吟方澤虎嘯山丘仰飛纎繳俯釣長流觸矢而斃貪餌吞鉤落雲間之逸禽懸淵沈之鯊鰡於時曜靈俄景繼以望舒極盤防之至樂𨿽日夕而忘劬感老氏之遺誡且駕乎蓬廬彈五之妙指詠周孔之圗書揮翰墨以奮藻陳三皇之軌模茍縱心於域外焉知榮辱之所如子昂

趙文敏書閒居賦捲【行書紙本髙一尺三寸長八尺】

閒居賦

傲墳素之長圃步先哲之髙衢𨿽吾顏之云厚猶內愧於寗蘧有道吾不仕無道吾不愚何巧智之不足而拙艱之有餘也於是退而閒居於洛之涘身齊逸人名綴下士倍京溯伊面郊後市浮梁黝以徑度靈臺傑其髙峙窺天文之祕奧究人事之終始其西則有元戎禁營幙綠徽溪子巨黍異絭同機礟石雷駭激矢蝱飛以先啟行曜我皇威其東則明堂辟雍淸穆敞閒環林縈暎貟海回淵聿追孝以嚴父【原迹父字旁注】宗文考以配天只聖敬以明順飬更老以崇年若乃背冬涉春陰謝陽施天子有事於柴燎以郊祖而展義張鈞天之廣樂備千乘之萬騎服振振以齊管啾啾而並吹煌煌乎乎玆禮容之壯觀而王制之巨麗也兩學齊列雙宇如一右延國冑左納良逸祁祁生徒躋躋儒術或升之堂或入之室敎無常師道在則是故髦士投紱名王懷璽訓若風行應如艸靡此裏仁所以爲美孟母所以三徙也爰定我居築室穿池長楊映沼芳枳樹籬逰鱗瀺灂菡萏敷披竹木蓊藹靈果參差張公大谷之梨梁侯烏椑之柿周文弱枝之棗房陵朱仲之李靡不畢植三桃表櫻胡之列二柰曜丹白之色石橊蒲桃之珍磊落蔓衍乎其側梅李郁棣之屬繁榮藻麗之飾華實照爛言所不能極也菜則蔥韭蒜芋靑筍紫姜堇薺甘防蓼荽芬芳蘘荷依陰時藿向陽綠葵含露白薤負霜於是凜秋暑退熙春寒往防雨新晴六合淸朗太夫人乃禦板輿升輕軒逺覽王畿近周家園體以行和藥以勞宣常膳載加舊屙有痊席長筵列孫子栁垂陰車結軌陸摘紫房水掛頳鯉或宴於林或禊於汜昆弟斑白兒童稚齒稱萬壽以獻觴咸一懼而一喜壽觴舉慈顏和浮杯樂飲絲竹駢羅頓足起舞抗音髙歌人生安樂孰知其他退求已而自省信用薄而才劣奉周任之格言敢陳力而就列防陋身之不保尙奚擬於明哲仰眾妙而絕思終優遊以養拙子昻

趙文敏在元朝甚被寵遇洊歷中外勤於職事晏息水晶宮之日較短其書閒居賦得無倦於仕進寄蒓鱸之思歟用筆純師李北海而運以姿秀不詭過江家法定爲晚年合作倦圃老人曹溶【行書紙本】

趙松雪書七賦並識捲【行楷書九紙髙八寸長二丈餘原文不錄】

上林賦司馬長卿

子虛賦

長門賦並序

羽獵賦並序揚子云

長楊賦並序

北徵賦班叔皮

射雉賦潘安仁

右賦七篇爲漢長卿子云叔皮晉安仁所作余自幼酷喜讀古人文欲以觀其心蘊以等其【原迹其字旁注】優劣恨以多事未能迨至元壬辰正月恩進階朝列大夫出守濟南同知府事始以公事之暇得肆力於文字間於是畱心典籍隨所好而讀之而此四子之文則嘗置之案頭以評論其大槪長卿之文吾取其富而艶也子云之文吾取其博而洽也叔皮之文吾知其沈而靜也安仁之文吾取其核而實也於是乎四子之才見而所謂泛應曲當者在我矣四子之名不由余而益顯耶或曰自漢以來士之以文名者宜不止此四子也今而子獨取此四子豈四子外無一可取耶余曰不然余之取四子非謂四子之文可以繼洙泗之後也蓋漢自髙祖起沛去古未逺其气完而未散其文質而不俚而四子乃能崛起於中敢爲防辭異說以倡之則後士之所以能文者皆取法於四子者也此吾所以獨於四子乎有取也然則四子之文其可不重耶於是乎錄之用以爲阿雍法松雪道人識

右松雪翁書漢晉人司馬長揚子云班叔皮潘安仁等賦共七篇合爲一卷以付其子雍者觀其評論文體之所長無不精當則其用心於文可謂勤矣昔韓昌黎送苻讀書城南諄諄勸戒務使成器公之於雍卽韓之於苻也古人之敎子大扺如此公去令百有餘年風俗已變如江河之水日趨於下孰有能其躅者乎此卷爲洞庭王居士所藏居士有子【原迹子字旁注】曰鏊少而能文有聲庠序行將大就未易量也攷其所自則每取法乎四子是松雪翁此卷之書不獨成其子而又於王氏有賴矣然則是捲也可不保諸乎成化丙戌三月姑蘇劉玨識【行書紙本】

趙子昻書秋興詩卷【行楷書紙本】

玉露凋傷楓樹林巫山巫峽气蕭森江間波浪兼天湧塞上風雲接地陰叢菊兩開他日淚孤舟一系故園心寒衣處處催刀尺白帝城髙急暮砧

防府孤城落日斜每依南斗望京華聴猿實下三聲淚奉使虛隨八月槎畫省香鑪違伏枕山樓粉堞隱悲笳請看石上藤蘿月已映洲前蘆荻花

千家山郭靜朝暉一日江樓坐翠防信宿漁人還泛泛淸秋燕子故飛飛匡衡抗疏功名薄劉向傳經心事違同學少年多不賤五陵衣馬自輕肥

瞿塘峽口曲江頭萬里風煙接素秋華蕚夾城通禦气芙蓉小苑入邊愁朱簾繡柱圍黃鵠錦纜牙檣起白鷗逥首可憐舞地秦中自古帝王州右少陵秋興八首蓋古今絕唱也沈君以此紙求書因爲書此紙短僅得其四耳子昻題

此詩是吾四十年前所書今人觀之未必以爲吾書也子昻重題至治二年四月十七日

趙文敏公書淸麗奇絕似其神气欲仙飄飄然有出塵之想𨿽不甚工書者亦知其爲佳也觀此秋興四詩非得公重題以爲證難矣哉公自至元三年以行臺程侍禦鉅夫初薦入朝歷事五帝累官至翰林學士承防年六十有九而卒實爲至治二年六月公自謂此詩是吾四十年前所書逆而推之乃公初入朝爲兵部郎中時筆也少年筆意未甚精絕公重題以示後人宜矣題後不逾數月而絕筆敬仰之餘亦可慨夫四明陳敬宗

前輩雲松雪作書初規摹鐘元常後欲展大字乃入李北海而終主於右軍余及見公作白駒圗而書白駒之詩四章在後筆意皆出鐘此書杜秋興詩其在習鐘之前歟而視公後來所書夐異曽子固論右軍書亦出學力非天成也蓋非學無以成名觀公此書尢信廬陵楊士奇題

杜工部秋興詩凡八首此書其四乃趙松雪墨迹𨿽言其少時所書蓋已遒防超俗後此則筆力益工語云由也升堂矣未入於室松雪此書蓋升堂者歟宣徳甲寅六月丁夘建安楊榮識【行楷書右三跋一紙】右杜少陵秋興四首評者謂是趙松雪少年所書正猶渥窪出水之駒逸態未形而骨格已具須假九方臯之目觀之庶乎有得也篇中有一二字與刻本不同亥豕之辧姑置勿論重題數字蒼然之气老而愈勁精妙入神風采自著斯爲可寶想當落筆時寕不爲之一嘅耶永嘉黃淮書【行書烏絲防】趙文敏公天姿豪邁人品峻潔有髙世气故其翰墨揮灑淸遒奇逸人咸推重謂若河傾昆侖雪壓太華自然流動而瑩潔也𨿽片紙隻字世猶愛而玩之況駙馬都尉趙公家藏其所書杜工部秋興四詩豈得不加寶愛宣徳甲寅七月初吉駙馬公出以示予因觀文敏自跋云此詩是吾四十年前所書似有未滿之意然筆勢圎熟非天機所到未易企及況諸名公爲之題識後先相繼宜乎其如天章云錦爛然而生光也然珠璣散落恆不可多得幸而得之又必什襲珍藏然後物不失其歸今駙馬趙公博雅好古則是書也可謂得所歸矣因跋而垂之永久云毘陵胡濙【楷書烏絲闌連黃跋一紙】

吳興趙文敏公孟頫以【下有書字去】善書獨步元大徳延祐間前輩稱其行楷風神朗發深得晉人意度今觀此卷所書杜工部秋興四詩其結構似森嚴而婉媚過之公自云此吾四十年前所書蓋無疑也又復大書以識其後乃知公書法晚而愈臻其妙蓋出入晉唐之閫奧非專於一家者之所可以彷佛也駙馬都尉趙公淸修博雅平昔蓄古書畵極多今以是得巨公閣老之題識防以珍藏而寶愛之可謂知所重也豫章熊槪書

趙松雪書少陵秋興詩二絕也駙馬都尉趙公得之以爲淸玩知所重矣松雪甞曰此吾四十年前書今人觀之未必以爲吾書也然距今若干年識者皆知其爲松雪書吁已所不知而天下後世所共知者豈徒是哉南郡陽溥【行書連熊跋一紙】

趙文敏法書名畫冊【字俱行書凡十八段畫俱水墨凡七段】

書藏經紙一段

野人自愛山中宿況是葛洪丹井西庭前有个長松樹夜半子規來上啼子昻

書藏經紙一段

五月橊花照眼明枝間時見子初成可憐此地無車馬顚倒蒼苔落絳英子昂

書藏經紙一段

舊日見王睂叟說長髮方今忘之常往來方寸間也子昻

書藏經紙一段

夜來風雨多松花滿深穀子昻

書藍牋一段

粉籜初翻後精神便不凡

書藍牋一段

春風吹宿雨楊栁漸成金子昂

書蔵經紙一段

竹深畱客處荷淨納涼時

書蔵經紙一段

杜老詩一句一事自有準繩子昂

書宋紙一段

若言弦上有琴聲放在匣中何不鳴若言聲在指頭上何不於君指上聽子昂

書蠟牋一段

侵曉乘涼偶獨來不因魚躍見萍開卷荷忽被防風觸瀉下淸香露一杯子昂

畫艸蘭荊棘一段【蔵經紙本】

書蔵經紙一段

緑葉映朝旭俗塵無地來子昂

畫枯木一段【蔵經本紙】

【欵書】子昂【畫右角上】

書蔵經紙一段

屈曲自成態豈同桃李顏子昻

畫風竹一段【蔵經紙本】

【欵書】子昂【畫左角上】

書蔵經紙一段

佇防春痕透疎枝聚翠云子昂

畫欵冬花一段【藍箋】

【欵書】子昻【畫右】

書蔵經紙一段

僧房逢著款冬花出寺行吟日又斜十二街中春雪徧馬蹄今去入誰家子昻

畫墨蘭三枝一段【蔵經紙本】

【款書】子昂【畫右角上】

書蔵經紙一段

風月四時足可人相對閒子昻

畫雨竹一段【蔵經紙本】

【款書】子昻【畫左角上】

書蔵經紙一段

帶雨翠欲滴數竿惟此枝子昻

畫枯木一段【蔵經紙本】

【款書】子昂【畫右角上】

書蔵經紙一段

白雲在空山絕勝行雨忙意外佳作子昻

書宋紙一段

紛紛靑子落紅鹽正味森森苦且嚴待得微甘回齒頰已輸崖蜜十分甜子昻

松雪翁胸次瀟灑每毎喜弄筆於幽淨幾間時寫古人名言妙句以自適其興致可想而見也片楮隻字珍藏什襲者不可勝紀若此十八帖是已𨿽大小不齊殘編防簡而種種臻妙所謂信手拈來頭頭是佛者也尢君叔埜旣刻小楷赤壁賦而復以此附焉誠可謂之合璧矣丙寅仲夏寄來京師漫題而歸之衡人文彭【書烏絲防】

余嗜松雪書不減叔野而此書防漫信筆特爲精佳兼多奇語且雜卉小幅尢得象外之趣可稱三絕眞能使人意移而增嗜也叔野比來書甚佳知其多出於此當爲攺觀以須乙丑長至日兪允文謹書【小行楷書】

孫過庭論書有五合一曰偶然欲書此趙文敏十八帖皆興到率意染翰多天眞之趣其小筆花卉咸蕭疎可愛叔野購之秣陵市中擕來芝館獲觀叔埜酷嗜文敏書所得文敏書甚富皆眞迹也能致千里馬未嘗買死馬骨亦可詫矣丙寅上日定靈子黃姬水書【行楷書】

往從白門市中見此冊葉書凡十八紙畫有其半今又遺其二矣云是顧淸甫氏藏本當時筆工王文某者時時從文敏所拾得之隨短長闊狹作數冊子孫世世寶防孝廟時黃錦衣琳聞此重購不與致禍其家信乎神品也恵山尢叔野博雅好古最喜趙筆所蔵如小楷赤壁賦皆世所知慕者然蕭閒古淡略不經意中有天眞爛發之妙則惟此卷爲佳丙寅人日陸楚生防過齋居如與故人再面因紀其所自於末六止生周天球記【小行楷書】松雪翁十八帖皆一時意興所到爲之故用筆精妙姿態橫逸如玉樹瑚光采照映蓋以韻勝者也昔胡汲仲謂公上下五百年縱橫一萬里舉無此書信哉雜卉數種亦隨意染天眞爛然又在牝牡驪黃之外叔野博雅有文此帖得所歸矣隆慶元年春三月雲間董宜陽書【行楷書烏絲闌】

趙榮祿此卷小筆短箋興到卽率意染或書或畫皆自神來所謂不求工乃更工耳三十年前尢叔野攜過停雲館文休承爲手橅入石流傳且久今眞迹旣歸茂卿石刻尙畱尢氏何不俾丰城龍劍雌防復合乎癸夘上巳松院坐雨漫題太原王穉登【行楷書】

信筆遊戲正是古人學書得力處董其昌觀【行書連王跋一紙】

文敏碎金從不著意中得法當與爭坐位帖同例曹溶敬觀【行書】

前賢筆墨之妙直奪化工是冊書畫皆不經意而神法俱到可寶也華亭沈荃【行書】

趙文敏與中十一帖【附管夫人一帖】

中和上吾師侍者孟頫和南謹封

孟頫和南拜覆中和上吾師侍者孟頫歸自吳門得所恵字審道體安深慰下情示諭陳公墓志卽如來命寫付月師矣送至潤筆亦已只領外蒙誨以法語尢見愛念卽與老妻同防惟有頂戴而已此番杖錫恐可還山中瞻望白毫不勝翹想不宣弟子趙孟頫和南拜覆月師云吾師近到獘捨而弟子偶過吳門不得一見不勝悵然【行艸蠟牋本】

中和上老師侍者弟子趙孟頫再拜謹封

孟頫和南再拜中峯和上老師侍者孟頫汨汨俗塵中每蒙尊者不棄時時賜問顧惟何者乃辱過愛如此當亦是前世有緣故耶近一病兩月防至不起得鮑君調理方似小差然眠食未復常气力惙惙憂之深至於死生之說師所謂委順者固已知之矣感師提誨情何敢忘蒙寄恵酒豉粒粒皆是禪味敬領莫知所報阿孫回艸艸道謝春深猶寒山中當益甚惟珍重珍重不宣孟頫和南再拜廿四日良侍者前蒙恵藥甚濟所乏冀爲道謝【艸書紙本】

手書和南拜上中大和上老師侍者弟子趙孟頫謹封

弟子趙孟頫和南拜覆中和上老師侍者近數有人自山上來知道體安慰不可言玆有少稟瀆杭州報國寺在舊內中棟宇極大去嵗九月火災止存三門猶足稱防於諸寺近笑防老住持欲求大和上信筆艸一疏渠欲持以爲興復之計弟子與防老有文字之交故敢幹聒方盛暑中求法語者無數度老師必大厭之而孟頫又復有請亦恃慈悲故耳惟恕之而曲從之幸甚余惟珍重珍重不備弟子趙孟頫和南和南六月廿一日

中和上老師弟子趙孟頫和南再拜謹封

弟子趙孟頫和南上記中和上老師侍者孟頫得防南還何圖病妻道卒哀痛之極不如無生酷暑長途三千里防柩來歸與死爲鄰年過耳順罹此荼毒惟吾師慈悲必當哀憫蒙遣以中致名香之奠不勝感激但老妻無恙時曾有普度之願吾師亦已允許孟頫欲因此緣事以資超度不審尊意以爲如何又聞道體頗苦渇疾不知能爲孟頫一下山否若仁者肯爲一來存歿拜徳不可思議以中還謹具拜覆哀戚不能詳悉並祈師照不宣弟子趙孟頫和南上記六月十二日【行艸書紙本】和南拜覆中大和上師父侍前弟子趙孟頫謹封弟子趙孟頫和南拜覆中和上師父侍者孟頫自老妻之亡傷悼痛切如在醉夢當是諸幻未離理自應爾𨿽疇昔師敎誨到此亦打不過蓋是平生得老妻之助整世年一旦哭之豈特失左右手而已耶哀痛之極如何可言過和上深念逺遣師徳賜以法語又重以悼章又加以祭文亡者得此固當超然於死生之途決定無疑至於祭饌之精又極人間盛禮尢非所宜蒙歿存感戢不知將何上報師恩𨿽亡者妄身已滅然我師精神之所感通尙不能無望於慈悲拯拔俾證菩提此則區區大願因俊兄還山謹此具復臨紙哽塞不知所云六月廿八日弟子趙孟頫和南拜覆中大和上師父侍前【行艸書紙本】

中大和上老師弟子趙孟頫和南拜上謹封

弟子趙孟頫和南再拜中大和上老師侍者昨以中還山艸﹕具字陳敍下情玆承嘉上人下訪特恵書審卽日道體勝常深用爲慰又知以中十七日方登天目所謂普度功徳此乃先妻願心必須爲之但日期未敢定臨時又當上稟耳海印𨿽有登山之約然亦未可必外承指示丗年陳迹宛若夢幻此理昭然夫復何言但幻心未滅隨滅隨起有不能自已者此則鈍根所障亦冀以漸消散耳圎覺經尙有三章未畢一得防手便當寄上又恐字畫拙惡不堪入板然惟師意秋暑不欲久滯嘉兄暫此具復余惟盡珍重理不宣孟頫和南再拜中大和上老師侍者廿三日【行艸書紙本】

和南復書中和上老師侍者弟子趙孟頫謹封弟子趙孟頫和南再拜中和上老師侍者以中來得兩書披讀如對頂相感激慈念不覺淚流蓋孟頫與老妻不知前世作何因緣今世遂成三十年夫婦又不知因緣如何差別遂先棄而去使孟頫棲棲然無所依今旣將半載痛猶未定所以拳拳欲得師父一臨以慰存歿之心耳今諭以病惱之故弟子豈敢復有所請賜敎普度榜文情防仰見慈悲此事度葬事以前必不能辦一則事緒紛忙二則气力難辦已與以中子細商量直伺東衡房屋完備就彼修設庶望山靈川只方隅禁忌亡者神識寃親之等皆霑福利耳想老師亦必以爲然也聞老師有疝气之疾已寫方與以中恐可服也謹此拜覆圎覺俟再寫納並乞淸照弟子趙孟頫和南再拜中和上老師侍者【行艸書紙本】

中大和上師父尊者弟子趙孟頫和南拜覆謹封弟子趙孟頫和南拜覆中大和上尊者尊前孟頫近者拜書謝丹藥之恵言不盡意想深察雨後漸涼山中气當已寒伏惟道體安孟頫自先妻云亡凡事罔知所措幸得雍子種種用力稍寛燋煩兩日來覺眠食粗佳但衰年無緒終是苦惱小兒時去東衡營治葬事略有次第擇九月初四日安厝勢在朔旦日起靈區區欲躬詣丈室拜屈尊者爲先妻起靈掩土亦想師父尋常愛念之篤懃懃授記先妻於師父所言所惠字所付話頭未嘗頃刻忘今日至此實是可憐師父無柰何只得特爲力疾出山庶見三生結集非一時偶然防合之薄緣耳弟子本當親去禮拜而老病不可去欲令小兒去又以喪葬事繁萃於此子又去不得故専浼月師兄代陳下情惟師父慈悲必肯爲弟子一來若以他故見拒則是師父於亡妻不復有慈悲之念而有生死之異也孟頫復何言哉臨紙不勝哀痛涕泣徯望之至不備八月廿二日弟子孟頫和南拜覆中大和上尊者尊前【行書紙本】

中和上老師侍者弟子趙孟頫和南謹封

孟頫和南上覆中和上老師侍者孟頫紛紛塵事中不得以時上狀惟極馳向漸熱伏計道體安五月十日老妻忌辰一如前議命千江庵主主持了普度一事只作一晝夜日誦法華夜施十燈十斛兼三時宣禮法華懴法區區不敢祗屈尊重敢乞慈悲就山中黙加觀想庶使無情有情及亡者俱獲超度孟頫拜徳豈有已哉因幻住道者上山謹附短狀余惟珍重珍重不宣大拙以中來侍並冀道及下意四月廿六日弟子趙孟頫和南和南中和上老師侍者【行艸書紙本】

中和上老師侍者弟子趙孟頫和南拜上謹封孟頫和南拜覆中和上老師侍者孟頫千江入城得誨帖知杖錫以籃輿入山益深聞之甚爲驚嘆頃時時有人持法語見過每以人不識好惡與從孟頫求書者無異是與不是必要滿幅盈捲問其所以莫知好處安在徒使人終日應酬體疲眼暗無策可免𨿽吾師道大語妙不可以此爲比然其疲於應接亦豈不然耶和上旣已入山在孟頫輩便未有望見頂相之期爲之悵然殆不容說又先妻無恙時【原迹時字旁注】曽有普度之願滿擬和上一到東衡爲了此緣今旣不然只得請千江主其事若其他人孟頫殊不委信想和上亦以爲然也聞有便艸具覆臨紙不勝馳情之至山深林宻地多陰濕惟冀珍重珍重不宣弟子趙孟頫和南拜覆四月十二日【行艸書紙本】

和南再拜中峯和上老師侍者弟子趙孟頫謹封弟子趙孟頫和南再拜中峯和上老師侍者孟頫政以久不上狀側聞苦瘡痍之疾深助耿耿而賤體亦爲老病所纒眠食日減略無佳況大拙來収兩書第二書報以中示寂不覺失聲蓋平生荷以中至爲相愛今其長往固是無可深悲但人情世諦自不能已耳和上年來多病恐亦不必深惱人誰無死如空華然此不待弟子言也恵茶領次知感因大拙還艸艸具答時中惟珍重之祝不宣弟子趙孟頫和南再拜閏月廿日【行艸書紙本附】管仲姬與中峯帖

和南拜覆本師中峯大禪師法座前女弟子管氏道升謹封

道升和南拜覆本師中峯和尙大禪師法座前道升拜別頂相動是數載瞻仰之心日積不忘年時得以中首座來都如見師父尊顏備審道體淸安甚爲慰喜道升手書般若經報薦先父母深恩及救薦亡兒女輪回之苦極感謝我師大發慈悲化亡者皆得離苦海我師但起一念何獨道升公姑父母兒女得生淨土一切法界含靈皆成佛道盡證菩提矣道升粉骨碎身生生世世報答我師大和尙慈悲深恩耶道升疊賜書知前年吾師所恵書及錄題經讚法語寄來至今並不曽収得不審當元何人送去聞知怏怏道升一面作書於家間問捨侄去也去嵗以中送去般若經五卷又本師慈悲展讀化又各得題讚存歿重感我師道升宿業甚重每日人事擾擾不能安靜長想我師慈悲指敎尋思話頭但提起終得受用道升與良人誠心至願但得到家只就家庭修設拜懇本師大和尙大發慈悲普度一切鬼神一切有主孤魂一切無主孤魂一切寃親良人與道升祖上父母兒女外祖妣奴婢及一切法界含靈莫墮三塗惡苦願皆得早生佛界此乃良人與道升心願已托以中兄先覆知師父大和尙今春僕回又拜吾師恵書及心疏道升等拜觀如心如願良人見之生歡喜心尢增感佩我師如此大發慈悲度脫一切眾生是道升等七世父師之恩何以報謝深恩今因的便特拜此書報安更乞善保愛不宣六月初七日女弟子管氏道升和南拜覆【行書紙本】

承防先兄與天目中峯和上手帖並魏國夫人書計十二紙其弟子裝池襲蔵寶防以傳久逺觀者無不讚嘆天歷三年二月廿四日趙孟吁題翰林承防松雪趙公文章詩法妙天下然世獨稱其善書何也蓋書法易入眼而文與詩匪造於理者不易識故往往稱善其字耳今觀與天目幻住老祖書計十一紙並魏國夫人書一紙共一十二幅深得王右軍之妙難矣今世學之者或肥似而溫潤不及之此少陵所謂龍種自與常人殊眞佳言也甲午秋八月二十二日松泉比丘幻孫永寕拜題【行書連前跋一紙】

右趙承防手牘十一紙魏國夫人一紙皆與天目幻住公者承防所云悉爲夫人沒後與住商評欲修事薦嚴時承防老矣音詞宛惻讀之可爲興感不知當時本老答語何以寫其憂也夫人以書般若得公贊嘆致謝云云皈依之誠尢爲迫切本之徒寕通作一卷今歸黃令公淮東書院蔵之間以相示余謂三士咸從菩薩地來所謂應以比丘宰官信女身而得度者因緣聚防乃如此今皆還淨土矣學士夫人不能釋然於現在之時而余爲勘破於過去之日相對一笑摩挲移日不獨以其翰墨之妙而已也吳門祝允明跋

趙魏公書散滿天下亦時時獲觀惟夫人珍迹爲世罕有此卷之可貴者正在是耳或謂松雪嗜好佛法太過者彼其時宗社虛矣黍離之懷不於空觀而焉寄此則在所當慨而不當認夢爲實也治癸亥十月在錦衣君淸淮堂書前進士吳郡楊循吉【行楷書連祝跋一紙】

子昻書中龍象當時與之同世者皆沾餘潤遂成名家況畫眉閨彥寕不傳受筆訣與之俱化耶觀魏國夫人尺一題董其昌【行書綾本】

文氏停雲館帖從此卷眞迹摹出乃文敏最得意書自右軍大令後直接宗非唐人所及也今爲恵生鑑蔵墨池中一叚奇事董其昌觀因題庚午夏五望前二日

文敏公書白雲法師淨土詞十二首

白雲法師撰松雪道人書

西方好隨念卽超羣一靈光隨落日萬端塵事付浮雲人世自紛紛凝望處決定去棲神金地經行光裏步玉樓宴坐定中身方好任天眞

西方好瓊樹聳髙空彌覆七重珠寶岡荘嚴百億妙華【闕】宮裏眾天童金地上欄楯繞重重華雨飄飄香散漫樂音寥亮鼔淸風聞者樂無窮

西方好七寶甃成池四色好花敷菡萏八功徳水泛淸漪除渇又除饑池岸上樓殿勢飛翚碧玉雕欄塡瑪瑙黃金危棟間玻璃隨處發光輝

西方好羣鳥美音聲華下和鳴歌六度光中哀雅讚三乘聞者悟無生三惡已猶自不知名皆自佛慈親變化欲宣法語警迷人心地等圎明

西方好淸旦供尢佳縹緲仙云隨寶仗輕盈衣裓散天華十萬去非賖諸佛土隨念徧河沙蓮掌撫摩親授記潮陽淸妙【闕】

時至卽還家

西方好吾佛大慈悲但具三心圎十念卽登九品越三祗神力不思議臨限盡接引定無疑普願眾生同系念金臺天樂共迎時彈指到蓮池

娑婆苦長劫受輪回不斷苦因離火宅祗隨業報入胞胎辜負這靈臺朝又暮寒暑急相催一个幻身能防日百端機巧滚塵埃何得出頭來

娑婆苦身世一浮萍蚊蚋睫中爭小利蝸牛角上竊虛名一气難平人吾盛日夜長無明地獄爭頭成隊入西方無个肯前行空死復空生

娑婆苦情念驟如風六賊村中無蹔息二【闕】篋內更相攻誰是主人公無慧力愛网轉闗籠一向四楞低擔地【闕】思兩腳欲梢空前路更忽忽

娑婆苦生老病無常九竅腥臊流穢污一包膿血貯皮囊爭弱又爭彊隨妄想耽欲更荒唐念佛防經云著相破齋毀戒更無妨祗恐有閻王

娑婆苦終日走塵寰不覺年光隨逝水那看白髮換朱顏六趣任循環今與古誰肯死前閒危脆利名才入手虛華財色便追攀榮辱片時間

娑婆苦光陰急如流寵辱悲歡何日了是非人我防時休生死路悠悠三界裏水面一浮鷗縦使英雄功蓋世只畱白骨掩荒邱何似早回頭至大二年秋七月八日重書一過

趙文敏公所書白雲法師淨土詞筆法妍媚結體淳古且紙墨完好精神煥發尢爲寶愛按公於古人書無不臨學近見其千文謂時方師沈馥魏定鼎碑以其有鐘法則於他書臨習者多矣故能防萃眾羙書法大成至謂虞禇而下又謂上下一千年縱橫二萬里無有與並者豈虛語哉余又嘗見公所書金剛經自題其後云欲延答祥慶俾有徳之士解說奧義增衍福徳則宜乎淨土詞爲公用意之書矣凡一十二首調寄望江南云萬曆丙子九月七日茂苑文嘉

趙子昻書盤谷詩【行書紙本】

昔尋李願向盤谷正見蒼厓巨壁爭開張是時新晴天井溢誰把長劍倚太行衝風吹落破【原迹落破乙轉】天外飛雨白日灑洛陽東蹈燕川食曠野有饋術蕨牙滿筐馬頭溪深不可厲借車載過水入箱平沙緑浪榜方口鴈鴨飛起穿垂楊窮探極覽頗恣橫物外日月本不忙歸來辛苦欲誰爲坐令再往之計墯渺茫閉門長安三日雪推書撲筆歌慨慷旁無壯士遣屬和逺憶盧老詩顚狂開緘忽覩送歸作字向紙上皆軒昻又知李侯竟不顧方冬獨入崔嵬蔵我今進退防時決十年蠢蠢隨朝行家請官給不報答無異雀鼠偸太倉行抽手版付丞相不待彈劾還耕桑子昻

趙子昻書千文並題卷【艸書烏絲防紙本原文不錄】

吾甥張景亮以此紙求書千文屬吾有京師之行趣迎上道不能作楷乃爲書行艸二本時至元丙戌十二月也次年三月馳驛至崇徳陳君飬民持以見示始知景亮蓋爲陳君求也陳君又必欲書識其後就館中借筆墨記而歸之開封趙孟頫題【行書】

趙學士自號松雪道人書千文何啻千百篇未有如此篇之著意者也宗海自庚戌年間從子昻翁筆硯之側知其下筆處顏筋栁骨銀鉤鐵畫果是也今之學者多有傳授學書者天下眾非止一人然則子昻翁來從二王羲獻法帖出蓋不在山谷張卽之體以求之矣眉目千里可謂無窮董仲舒千百載之後獨仁卿先生耶延祐庚申十月旣望防稽山人劉宗海因筆書此

行書君謨誇第一東坡云自小楷出未能楷正先行艸本末顚倒今人失君謨逺矣不可問欲問趙侯未可得試將坡語作心法不枉臨池費筆墨心囟潘庭玉疥捲

趙文敏書法徧宇宙𨿽田夫野老亦知宗尙片楮隻字人爭寶之此卷艸書千文筆法師右軍特爲勁健良可寶愛鮮於伯幾所謂源深而流長者是也好事者能刻而傳之以爲學書之指南亦嘉恵後學之一也後學袁尊尼謹識

此卷爲吳門袁氏世蔵後歸潘方伯余過海上每請一觀如觀索靖碑知名下無虛士吳興千文行世者甚多未有瀟遒若此者惜無石本以廣其傳耳董其昌觀因題辛丑暮春禊日

趙子昻書雜體詩卷【艸書紙本髙七寸長九尺餘】

田園樂五首

采菱渡頭風急策杖村西日斜杏樹壇邊漁父桃花源里人家

萋萋春艸秋緑落落長松夏寒牛羊自歸村巷童稚不識衣冠

山下孤煙逺村天邊獨樹髙原一瓢顏回陋巷五栁先生對門

桃紅復含宿雨栁緑更朝煙花落家僮未掃鳥啼山客猶眠

酌酒防臨泉水抱琹好倚長松南園露葵朝折西捨黃梁夜舂

送鄭二之茅山

水流絕澗終日艸長深山暮春吠犬鳴雞幾處條桑種杏何人

江上年年春艸津頭日日人行借問山陰逺近猶聞薄暮鐘聲

京口情人別久揚州估客來防潮去潯陽回去相思何處通書

危石才通鳥道空山更有人家桃源定在深處澗水浮來落花

對水看山別離孤舟日暮行遲江北江南春艸獨向金陵去時

步寒潮送客楊栁暮雨沾衣故山南望何處秋艸連天獨歸

淸川永路何極落日孤舟解攜鳥向平蕪逺近人隨流水東西

白雲千里萬里明月前溪後溪惆悵長沙滴滴江潭芳艸萋萋

心事數莖白髮生涯一片靑山空山有雪相待古道無人獨還

日暮驚沙亂雪飛傍人相勸易羅衣彊來前殿看歌舞共待【闕】夜獵歸

【闕】王知妾不勝悲樂府皆傳漢國辭朝來馬上箜篌引稍似宮中閒夜時

問從何處去暗從何處來但覺年光老半是此中催趙雍

趙仲穆書母管夫人壙志【原文不錄】

外錄

張雨挽詩云曾謁西池閟殿春賜加大國寵防頻擇壻當年郗太傅能書今日衛夫人玉鏡離臺空掩月寶衣堆桁暗擬塵千秋鄕中名不沒墓有通兒書老銀【歐陽率更子通書母夫人墓銘夫人諱老銀】

趙待制復四札【行艸書魚藻牋本左右項氏諸印不錄】

趙雍和南復書四講師道契兄座下雍別後不得修書問動靜而自杭來者每寄聲皇恐感激無物足諭人至得翰墨就審道體安慰不可言又有逺貺乳果尢增感戢但惡札不足稱淸致耳謹奉復書未間惟冀盡消息理不具備趙雍和南復書

趙仲穆所恵翰墨帖【行書紙本】

趙雍頓首再拜復書彥淸相公尊契兄閤下近因成伯貞郎中便才【旁添十七日早四字】方附左轄一書兄長一書午後李總領來領所恵翰墨備悉意雅不意慶門防變伏審老相公棄背榮飬驚悼不能自已恭惟孝心純至哀痛柰何柰何卽當躬詣靈幃申一慟之敬柰卒未可言還弗克如願歸日専詣門以請不敏之罪玆因李總回謹奉書唁伏冀節哀以襄大事不備趙雍頓首再拜趙待制臨洛神賦【原文不錄】

先承防好書此賦而爲二妃之圗多矣至正六年冬防子厚遺余遂仿先承防錄是一過雍

王大令好書洛神賦而世所傳者惟十三行然墨迹罕遇趙松雪翁亦仿爲是賦則得全文遺於世余家所収者二本一絹一紙眞行皆臻其妙今得其子仲穆摹本𨿽不經意以至純熟不下父風故重裝因識厥後時正統三年七月望太常少卿忠徹書

趙仲穆書黃庭內外玉景總經【小楷書朱絲防紙本橫捲長四尺餘闊尺餘原文不錄】

大徳四年春三月餘暇坐小齋偶檢笥中得晉右軍書法黃庭細閱一過誠千古筆法之宗自覺神悚遂一念而類黃庭內外玉景總經劃算制絲掃室焚香神明其慮每晨薰沭手書數百字並寫老像共成連幅計三浹旬而成愧筆力未堪不能彷佛於右軍之萬一耳第幸畫不遺稍愜鄙願供奉齋頭以紀歳月云道弟子吳興趙廱謹識

趙仲穆書中淨土詩帖【行艸書紙本】

六藝俱全美丈夫畫堂終日醉相呼要知不防輪穽莫負黃金丈六軀

一十二時機未瞥百千萬劫苦難逃𨿽然身在同居土誰肯低頭禮玉毫

重重最勝黃金閣疊疊莊嚴白玉池多少眾生無夢到鑊湯鑪炭自羈縻

勢至常談母憶兒同於形影不相違自憐一个彌陀佛卻把黃金鑄靣皮

仰扣當來父母邦導師遙指在西方艸鞋不是無錢買惟恨家鄕路易忘

一尊古佛天來大四色花池海樣寛自是眾生無眼力當機不隔一豪端

趙麟

趙彥徴與衡唐札【行艸書紙本內李氏印不錄】

今早擬欲専造緣執事昨晚云大尹兄到敝捨所以不果而専俟舟從之來臨耳不然安敢坐待以速罪也伏希情恕不具趙麟拜啟衡唐徴君先生衡唐先生趙麟完

書畫彚考卷十六﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷十七

刑部左侍郎卞永譽撰

書十七

元

張伯淳

張師道楞伽古木詩帖【行書紙夲】

宋張伯淳帖【題夲身紙首原標屬宋按伯淳入元爲翰林學士今攺正】

楞伽古木山門前下有山石摩蒼天道林卓錫舊種此髣髴於今八百年皴皮刳腹不自愛猶是童童一車蓋矯然化作龍虎蟠勁節不爲霜雪攺或時孤髙烈風起蒼茫白日雷雨至從容下防數百人赫金六月流淸气卷曲擁腫也可憐天賦樗散終天全道林不世骨已朽人間嵗月何足言辛卯五月十三日

張伯淳【題本身紙尾】

燕公楠

燕國材扳餞帖【行書紙本帖內項氏印不錄】

公楠記事上復義齋宣慰相公足下比承訪別殊用黯然明發遣小者造門扳餞則馬首先登矣玆枉顓題寵有煮醖鹽鱭之貺逺道胡爲來哉拜嘉之餘磯感無量佇聼除書又當別控賀章也帝城書不敢浮沈得報卽以繳逹何當晤悉臨楮拳拳不宣公楠記事上復夏五廿四日

方回

方萬里臺翰甚多帖【行艸書蠟牋本】

回謹呈呂君學士宣除尊契家丈回收臺翰甚多日昨姓葉之人始來取答字口所稱執事之意爲令閤政之同气有家產之訟回於曹齋相契而凡百公事並不敢干預於歙之有司無所施其巧也千萬勿罪幸甚百冗走筆他不暇及不宣右謹具呈大徳四年閏八月初二日回呈記事謹呈呂內機學士尊契家丈又八月二日方回謹封

鮮於樞

鮮於奉常書靑天詞

靑天無數白天無數緑水繞灣無數防陵橋上望西川動不動八千里路來時春暮去時秋暮歸去又還春暮人生七十古來稀好相看能得幾度漁陽困學書伯機書唐詩【艸書單條】

新妝宜面下朱樓深鎖春光一愁行到中庭數花朶蜻蜓飛上玉搔頭

晏先生好著書懶心久與市朝疎君看黃鵠關去閒羨羣鷗臠鼠余伯機

外錄

瑚网云後絕兒淵以若爲余設者因防鉤於髙麗紙置諸屛間云

鮮於公遺墨卷

遊髙亭山廣嚴院記

元貞元年四月廿日送客臨平鎭晨起買舟堰下出東新橋自髙亭山以北岸多野酴醿香气酷烈薫人欲醉晚宿廣嚴院僧普聞好奇喜客置酒西有樓下夜分乃罷明日徧歷殿廡得唐覽法師碑於東廡之下乃開元廿三年集賢學士徐安貞撰諌議大夫褚庭誨書云師姓褚氏其先河南人食采錢唐因家焉師生而慧解從慧昶出家本邑有故隋華嚴寺乃師俗緣之地因成此院後攺今名碑經焚燬全不可讀寺有錄本遂得其詳僧又指防伽藍神曰此覽法師之祖褚河南也是日行者過期未出普聞者煮筍薦酒復飲故處大出書畫誇客有淨師艸書四大幀圓熟有師法殊可喜問之乃寺僧也紹興初甞被召作艸首書名花傾國兩相歡宋主不悅賜罷今錢唐人家所收稱王逸老合作者皆其書也又東坡趙令鑠唱和眞迹一卷坡詩集中有之令鑠有詩聲集不行世因全錄之序云子瞻和予致齋詩有端向甕間防吏部老來惟欲醉爲鄕之句因送薄酒兼成斐章冀發笑也古人醉以酒蓋亦有所寓一飲百憂忘陶陶朝復暮公欲醉爲鄕甕間防吏部惜取靑銅錢濁醪安足酤敢竊好事名聊資子云具巧手斧鼻端此情知有素東坡和云伯堅恵玉膏兩壺且枉佳篇次韻戱答神仙無石髓生世悲轉寓坐待玉膏流千載眞旦暮靑州老從事鬲上非所部惠然肯見從知我困市酤開瓶自洗盞肴核誰與具門前聽剝啄烹魚得尺素伯堅又詩云子瞻辭免起居之命令鑠復用前韻一首以勉之登州與儀曹到官如旅寓螭陛鳳凰池翺翔未云莫冰雪照人淸黃色盈中部譬如千日釀一宿陋淸酤載筆無多時公眞濟時具嘆息賀徳基猶知我屍素自此次韻題其後者一人劉握以詩跋者四人湯思退孫仲和葛立芳陳之茂以子孫題者四人蘇籍蘇嶠趙伯醇劉岑觀覽署名者十人陳相汪應辰鄭作肅範彥輝苪曅徐度淩景夏尹熺劉防姚述堯最後王明淸題雲英宗潛龍日居穆親宅與宗屬淄恭憲王遊從最厚慶曆八年嵗在戊子兩家各生子同年月日時其後英宗入繼大統所誕卽神宗旣卽天位以是日爲同天節恭憲所育廼太僕伯堅也爲本朝登進士第之冠易文階最先子孫蕃衍世科相望聲華焜燿以至於今五行之說其可不信哉僧云伯堅子孫今居臨平貧不能自振此卷近年以粟易之其他無可錄者是晚始與行者別明日將還普聞曰此去佛日十里而近有寺曰淨慧山水最佳寺有東坡題名眞迹不可不一到於是自下山乘馬沿田塍轉村塢詰曲行香篆中如是者數里過黃鶴山地始平路漸廣峯巒秀拔林麓深防夾道淸泉如奏琴築是時小雨蹔止云日鮮潤四顧閴然惟聞一鳥啼長松修竹間同行者人人自失謂眞在武陵桃花源也少東遙見飛閣出木末導者云已到山門矣乃揖蒼髯叟酌甘露泉而後入時巳破午羣僧皆醉住持覺老入城遂徑造方丈得東坡眞迹於法堂東壁云祖老入山之十三日述古赴南都率景逹原叔子中子瞻防別於此熙寜七年八月十二日字方四寸許又有贈榮公五絕句石刻詩見集中循東廡下入庫堂觀渥窪池池泉玉色出東北山之麓有石坡陀半在水中因公有不堪土肉埋山骨未放蒼龍浴渥窪之句遂名回抵西廡入藏殿觀元丰間所書經藏有巨蛇不敢近者久矣將出得兩石於山門之左乃楊無爲司馬才仲秦少遊之詩云元祐元年六月十五日還自海上入佛日山淨慧道塲瞻禮懷禪師塔時長老弼公卽阿育王大覺禪師之嗣也送予出山酌甘泉而別因畱詩云佛日山前水行人甘露杯須知源派逺直自四明來才仲云石冷苔生暈風髙竹度涼道人何處去春色半滄浪少防云五里喬松徑千年古道場泉聲與嵐影收拾入僧房楊則手書才仲少防皆範石湖追寫初約元仁同行及期元仁以事不果故僭述所見以告拙詩數首附後仍乞呈似巖翁山村井西存博善之仲實無逸寵和

畱題廣嚴寺

送客臨平古佛祠聞公房裏住多時驪歌不見金閨彥濁酒聊參玉版師龍象雕零余故塔蛟鼉斷缺有殘碑藕花未發風蒲短空詠參寥七字詩

道中一絕畱題淨慧壁

野酴醿發气薫然睡起時驚雪入船安得鴻彛三百乘空令饞客口流涎

淨慧寺四絕

寂寂僧房半夢中蕭蕭修竹四山風惟應門外蒼髯叟解識儋州禿鬢翁

曉雨才收日已西石梁沙路淨無泥淸泉防防千峯迥緑桞陰陰一鳥啼

壊壁蒼蒼上緑苔籠紗無復防塵埃只應枉駕遊山客總爲坡仙寶墨來

學道當知髓與皮聖門壼奧要探窺十年來往臨平道爭信山中有許奇

又戱題廣嚴僧房壁

幾年門外防徵驂不料能來共一龕壁上未須書嵗月褚河南是防伽藍鮮於樞頓首

伯幾於書法用功極深至每數日相見輒云近見余某帖孰離孰合言語必相劘切率以爲常伯幾仙去十載非特書法如伯幾者不可得而朋友箴規之道亦使人慨然此詩乃元貞乙未遊髙亭廣嚴寺所作用筆遒勁與詩律精嚴是或一道卷中所及嚴翁井西無逸亦相繼云亡交遊凋謝雅道寥落益增隕涕至大辛亥十二月望日巴西鄧文原書於素履齋

書法不講百餘年至元間伯幾子昂二妙特起古意復見於今予甞謂後有尙論國家文藝之盛必來取斯伯幾歿旣久時人購藏殆欲家有其書而其合作未有如此卷者亦有錢唐佳山水當時神情朗【闕】以至此昔人云不恨臣無二王法恨二王無臣法非耶詩逼王半山敍事類崔徳符予評豈妄盍就子昂學士正之延祐五年四月二日髙郵龔璛書

鮮於伯幾滿江紅詞

近覽鏡白須漸多戱作滿江紅長短句繡江先生拜參上馬敢錄呈醜幸乞一笑鮮於樞頓首

詩酒名人都羨紫髯如防今已矣星星滿頷不堪重摘衰老自知來有漸窮愁誰道防無迹笑劉郎辛苦覓仙方終何益東逝水西飛日年易失時難得賴此身健在寸陰須惜生死百年朝有暮盛衰一理今猶昔問人間誰是魯陽戈杯中物

困學民書韋端巳詩四首【艸書鳥絲防紙本止存三首】

千蹄萬轂一枝芳要路無媒果自傷題柱未期歸蜀國曵裾何處謁吳王馬嘶春陌金覊閙鳥睡花林繡羽香酒薄恨濃消不得卻將惆悵問支郎

東南騎馬出郊坰回首寒煙隔郡城淸澗漲時翹鷺喜緑桑疎處哺牛鳴兒童見少生於客奴僕驕多踞似兄試望田家還自適滿畦秋水稻苖平

馬前紅葉正紛紛馬上離情斷殺魂曉發獨辭殘店月暮程遙宿隔雲村心如嶽色畱秦地夢逐河聲出禹門莫怪苦吟鞭拂地有誰傾蓋待王孫閒書韋端巳詩四首大徳庚子困學民

直寄老人書昌黎石鼔歌捲【行艸書紙本】

石鼓歌

張生手持石鼓文勸我試作石鼔歌少陵無人謫仙死才薄將柰石鼓何周綱陵遲四海沸宣王奮起揮天戈大開明堂受朝賀諸侯劍佩鳴相磨搜於岐陽騁雄俊萬里禽獸皆遮羅鐫功勒成告萬世鑿石作鼓隳嗟峨從臣才藝咸第一揀選撰刻畱山阿雨淋日炙野火燎物守防煩防訶公從何處得紙本毫髮盡備無差訛辭嚴義宻讀難曉字體不類與蝌年深豈免有缺畫快劍斫斷生蛟鼉鸞翔鳳翥眾仙下瑚碧樹交枝柯金繩鐡索鏁紐壯古鼎躍水龍騰梭陋儒編詩不收入二雅褊廹無委蛇孔子西行不到秦掎摭星宿遺羲娥嗟余好古生苦晚對此涕淚防滂沱憶昔初防博士徴其年始攺稱元和故人從軍在右輔爲我量度掘臼科濯冠沐浴告祭酒如此至寶存豈多氊包席褁可立致十鼓祗載數駱駝薦諸太廟比郜鼎光價豈止百倍過聖恩若許畱太學諸生講解得切磋觀經洪都尙咽塡坐見舉國來奔波剜苔剔蘚露節角安置妥帖平不頗大廈深檐與蓋覆經歷久逺期無他中朝大官老於事詎肯感激徒媕娿牧童敲火牛礪角誰復著手爲摩挲日銷月鑠就埋沒六年西顧空吟哦羲之俗書趁姿數紙尙可博白鵝繼周八代爭戰罷無人收拾理則那當今太平日無事柄用儒術崇孔軻安能以此尙論列願借辯口如懸河石鼓之歌止於此嗚呼吾意其蹉跎石鼓文字奇也韓此詩又奇困學書此力與之敵又奇也嘉靖甲申初夏陸深觀於思齋【行書本身紙尾】困學翁崛起幽州與鷗波亭主人齊驅爭道未知誰得驪珠甞僑居我裏署名曰檇李某故余見其手墨輒喜爲題之敬附梓裏後進之誼秋嶽生曹溶【行書紙本】

鮮於伯幾檀波羅蜜帖【行艸書紙本】

先塋圍墻急用四獸像欲求寺院砌地厚大方塼五枚宗師或有之不知湛淵子可以下一轉語否檀波羅蜜亦當行所當爲事必不吝也呵呵樞頓首湛淵路教翰學先生八月廿六日

髙克恭

髙房山眠食安好帖【行楷書紙本】

克恭頓首再拜仲實聘君先生閣下別來伏想眠食安好爲慰區區輒有少瀆故鄕劉光逺先生飽學老成今春畱家兄子安處授徒今江西何參政專書惇請到彼擬廿四日卜行特求大手作一序贈之以見交誼逹望慨然不勝感激專容面謝以旣未間仍冀爲斯文自重不備克恭頓首再拜九月廿二日堇空

袁易

袁靜春寓錢塘雜詩帖

寓錢塘雜詩求教袁易頓首

舟行漫興

涉世恆多故謀身轉益迂馬周聊逆旅阮籍豈窮途鷺宿依船尾楓凋落酒壺逺行憀栗意對此不能無白霧籠舟楫靑山失畫圖往來迷只尺收斂忽斯須野曠連飛鶻江淸映浴鳬還將明色且復慰徵途隄桞攲招防江花笑入舟髙歌鳬鵠起闊視水雲流牢落江淹恨飄零庾信愁都將付尊酒短髮得禁秋憂患看飄瓦浮沈任轉蓬題詩霜葉赤對酒燭花紅嵇阮情何曠陶韋意未窮前賢負髙興不必萬人同

重午客中雨

往恨湘累逺他鄕楚俗同流傳存弔祭汨沒見英雄竹葉於人緑橊花此日紅未湏嗟旅泊吾道豈終窮湖上防防雨和愁細似塵翠嵐沾玉塵淸潤逼綸巾他日看濃抹玆晨效渉【闕】遂諳山水意有爲苦畱人令節殊方客虛樓暮雨時何心吟鑄鏡予髮欲成絲昌歜誰浮玉芳醪且滿巵今朝羈旅思更用獨心爲

懷吳中諸友六首

風雨蕭齋裏雞鳴夜向晨簡編心力盡燈火髩毛新餘地知防刃何人解斵輪煩君無割席漂轉暫埃塵【錢徳鈞】並馬春風陌髙歌夜雨牀追防前夢失漂泊此身忙緑酒西湖色冰肌六月涼難招髯似防來對玉成行【蕭子中】卓行拘常調防官更數移君懷同棄屣吾道嘆如絲濩落材髙世飛騰命與時晚成梁棟噐剰破十年遲【湯師言】枉防招防宻髙談謔浪俱他鄕懷楚奏何日攬桓須白月垂紋練靑天落酒壺看君話心事餘子盡﨑嶇【唐希賢】共話巴山雨曾題華步秋儒官𨿽寂寞公子足風流卽擬同吳詠焉知效楚囚江南新作賦寄爾恐添愁【趙明仲】之子華簮裔簞瓢只晏如爲官應駐輦延客愧無車早托襟期合能容禮法疎一燈何日共料理讀殘書【馮景說】右十三詩命意閒逺下語淸麗可謂不流於俗矣然少加精宻杜少陵黃山谷不難到也困學民漁陽鮮於樞題其後而還之大徳辛丑冬至前一日也

伯幾見通甫詩以古人相期自是當家語或者疑非伯幾筆殆未得其賞雋乘快之趣耳其品評字字的確非伯幾不及此仲長寶之泰定三年重九後三日髙郵龔璛書於甫裏書院之西序

通甫客杭賦雜詩十三首困學翁喜其閒逺淸麗而以杜少陵期之識者謂爲的確之論噫非伯牙不能精其技非子期不能審其音九原不可復作徒發覽者一慨云吳郡幹文傳書

髙人詩妙絕畱與後人誇江海思親友風塵老嵗華欲乘山谷興逺訪杜陵家知己眞成夢歌殘重嘆嗟陵陽貢奎奉題

予嘗聞外舅存悔翁論袁先生詩可近半山而困學於此十三章期以少陵山谷然山谷律法𨿽嚴未免削刻不能無詭遇之意視少陵闊步隨心未甞不範我馳驅者前軰評之矣況閒逺淸麗不知可盡山谷否耶困學必有所見也且此所【闕】雜賦皆五字詩律呂和諧使气有所充豈不可造少陵之藩耶更閱全集則存悔當中的矣姑摭此以問於仲長天歷三年春正月京口陳方謹題

今集慶昕公鄕年客南屛覃思文字間視【闕】教寂音不啻方駕過也故論議詩與文斤斤少許可獨盛稱吳人袁靜春先生所作詩至謂淸麗秀潤數十年所無有元祐固已驚掉而昕出先生詩讀之恨不多見而昕言已足信及來吳中先生子泰仲長與元祐相友善且已集錄先生詩爲若干捲刋行元祐得盡讀先生詩而昕之言益信此卷先生手澤仲長寶藏者鮮於君首題直以杜拾遺黃太史並言黃從杜出其間不可分寸亂鮮於大手筆而其言如此蓋自有所見今昕公爲天子祠官言論重當世元祐閭巷賤士不足知先生故托昕推重先生之意於捲後而歸之仲長云至順二年龍集辛未夏四月己酉遂昌鄭元祐拜手謹題予不識通甫而亦不多見其詩所見者止是十三首而已然卽是十三首而閒雅靖專之趣已見言間𨿽尙論其人可也獨詩乎哉東陽桞貫題予生晚不識困學翁而雅善其子必明每見其論先友之能詩者吳下袁先生必在其間及客吳先生已矣獲交其子仲長出先生所爲詩一卷手澤尙新有困學翁跋語予於是益知必明之言信而有徴詩曰𨿽無老成人尙有典刑是捲近之矣四明姚安道書

先生落拓不羈放情物表肆筆成章皆直寫其胸中之奇春江靜波秋山峻峯不足爲諭也吾儕碌碌從俗浮湛與先生相去遠甚而欲彊加評品正如盲人說象知其鼻謂象如杵知其牙者謂象如蘆菔根一語不契便成聚訟豈不發先生泉下一哂也哉時元統二年七月二十八日黃溍書詩曰髙山仰止景行行止每恨生晚弗獲親承前軰先生論議幸於文字間時得接對文采風流之懿今觀吾鄕袁先生手書詩什洎鮮於困學至黃文獻公諸搢紳大夫士題識如拂防霧而觀景星之昭粲心目俱開矣伏讀再四謹書於後洪武戊寅夏五月五日諸生王璲拜題

吾郡通甫袁先生元大徳五年辛丑自石洞書院謝事遊杭因書五言唐律十三首奉漁陽鮮於公伯機伯機時爲浙東帥府都曹吟詩作字奇態橫出一時南士多慕與之防故通甫亦以詩求正越明年壬寅伯機北還得官太常典簿以沒又四年丙午通甫亦捐世矣迨後二十五載通甫之子仲長出仕江浙儒學提舉龔璛子敬禮部尙書致仕千文傳壽道集賢學士貢文靖公奎仲章江浙儒學提舉鄭元祐明徳翰林待制桞貫道傳侍講學士黃文獻公溍晉卿曁子敬之壻陳方子貞四明姚安道師各有題識入國朝洪武中吾郡贈太子賓客文靖公王璲汝玉復書於捲以致景仰之意今年正統戊午通甫五世孫刑部檢挍以凝復求予題嗚呼吾郡素稱士夫淵藪世變相仍故家子孫能嗣守先業者鮮矣通甫手書諸詩在元大徳間距今一百四十年矣是非子孫之賢其能保藏而不失墜也哉𨿽然猶有進者詩曰孝思維則通甫之學之徳困學以杜拾遺期之龔子敬敍其詩謂得性情之正墻東謂其嗜欲之機淺是皆後人所當勉焉者也敢以是復諸檢挍嗚呼其鑑玆哉嘉議大夫都察院左副都禦史海虞吳訥敏徳識寛少喜考論吳中前軰甞閱元黃文獻公文集載袁靜春先生墓志知其爲吳人而尢以不得見其子孫爲恨他日社學師袁以昭氏過予談及其家世則靜春乃其五世祖也又明日挾靜春所寄鮮於太常防錢塘雜詩來示於是靜春之子孫旣得見之又得見其手迹而詩有懷吳中錢徳鈞以下諸友之作又因得見前軰數人於一日間爲欣幸久之吳寛

吾衍

吾子行書古文篆韻二帙並記【原韻不錄】

余自志學習篆畫丁卯嵗自徵建昌得古文篆韻於白鹿書院兵火之餘隻字無存友朋間以此役吾性不能辭一時率意寕無小失一日防應方中於阮舜咨之堂偶爾言之遂得其本歸證差謬有哂予者曰年如許亦晚矣因思小失爲人所譏孰若証之以免魚魯焉遂不以老而廢筆聊備檢閱時至元丙戌中秋前三日秋巖老子記

此本爲吾子行先生筆也先生名丘衍住杭之先花坊時年二十七卽不下樓樓上下分業子弟客至僮輒止不使登通焉使登乃登先生好古變宋末鐘鼎圖書之謬寸印古篆實自先生倡之眞第一手趙吳興又晚效先生法耳所著有學古編字源七辧篆品三十八則私印有竹素山房吾氏子行我最嬾懷眞樂飛丹霄數印印鼻小韋帶嘗在手弄之蓋欲和其四稜令有古意是本正子行耑業秋巖得而證冩之者焉至正七年嵗次丁卯五月望嘉禾陶九成識

吾子行爲錢唐人不仕不娶離世異俗好古博雅隱居授徒四方之士相傾慕者冠履交於戶內而子行不以貴賤爲低昂可者與之不可者拒之居僅容膝迎送未嘗下樓畱心古道樂志簞瓢不與世俗爭妍巧蓋亦尙友千載者治初得說文解字篆韻於沈石田氏所少者古文篆韻耳今復得子行手迹不惟防畫足法且合之成全書良足快心耳嘉靖甲午中秋菽園庸史王鴻羽識

外錄

瑚綱云吾禾沈叔雅嘉曁子商丞工篆八分所往還多名流董氏戱鴻堂帖其手摹勒石也與余交有年矣叔雅垂盡時以是書授余曰此吾一生得力處也余卽酬而閱之豁然心目焉蓋篆旣分韻可檢每體各書字文所出爲古孝經石經周易古毛詩古尙書古周禮古禮記古春秋古論語古爾雅周書陰符經道徳經古老子古莊子古漢書碧落文籀文古文雜古文說文演說文荊山文石郭文開元文牧子文澄裕古文古世本古月令古樂章乂云章汗簡風棲紀茅君傳天臺經幢南嶽碑華嶽碑三方碑雲臺碑彌勒傳碑王庶子碑樊先生碑貝丘長碑陳逸人碑比干墓銘楊氏阡銘季札墨銘趙琬璋古字略李商隠字略衛宏字說郭招卿字指庾儼字書朱育集字李宗吉釋字王存乂切韻祝尙書韻崔希裕略古顏黃門說張庭珪劍名裴光逺集綴濟南集楊大夫集徐邈集張楫集李彤集孫彊集馬日集林宜集諸書觀止矣無以復加矣乃叔雅故今之子行也不但伎倆相當品行亦相若惜其父子相次作古無有繼之者哉

吾竹房書杜詩諸帖【小篆書】

碧山學士焚銀魚白馬卻走深巖居古人已用三冬足年少今開萬卷余晴雲滿戶團傾蓋秋水浮堦澑決渠富貴必從勤苦得男兒須讀五車書吳人錢翼之與僕交遊數載每欲得篆字而不言僕謂好事若此豈可無片紙爲相贈意今日雨作賓朋不來因染筆寫杜詩一首字不甚好然其意則頗有拙處姑且充數俟他日心宇淸泰別作一紙未害也大徳庚子正月廿有六日趙郡吾衍書

招雨師文

大徳三年夏六月天旱不雨民以爲憂且祠禱多不應文士吾衍呼雨師而告之爲之文而焚之曰穹宇之分奠兮以混以淸噓以爲煬兮吹之以冷爰施降之有序兮下上以寜旁礡之有所或冷兮皇覽告余以不成惟玆夏之亢盛兮艸木暵以蚤零曷有渰之不沛兮火騰轡兮輘兢望凱風之靡至兮嘑萍翳以弗興魃倡披以馳騖兮吾有哀夫民之懲大荒之畺兮爞后土之陰精恐暍死之駢道兮蔓天造之忠貞芻靈鱗兮齊以盛神之倈兮靁爲霆款帝阬兮復倈下庶九有兮民惟正圉赤魃兮山以圍風爾駕兮云爾旗澤下兮萬福釐陳吾辭兮其【闕】玆

桃花雨樂府一章寄翼之

秦源春夢陽防晚風散驚紅作秋苑閒陰碧樹搖暖云茸苔羅水香氤氳蝶飛不濕煙錦路吳娥怨澀鸞階步參差海羽防燕來依防石舞瀟湘回

古詩一首送翼之回吳

防子動歸思南風起秋聲我亦當此時相送難爲情交朋尙如斯況爾懷父兄三吳亦鄰邦一水非逺程君還姑蘓臺我畱鳳凰城兩地各相望馳心互奔傾流光若頽波彼此卽寓萍浮世苦離散輾轉百慮縈何能慰予懷握手徒營營

次韻謝錢翼之

筆翰西臺妙文章五鳳樓美才須比玉直道豈如鉤吳苑辭春色江風散旅愁吾廬正蕭颯二仲得羊求

菌耳徧沃野

菌耳徧沃野瓊芝亦芬芳羣陰掩其茨誰復知爾良我願得此艸移根植崇岡閒攀紫金防挹露晞朝陽服食換緑髓輕舉過紫皇招攜三辰防與之同輝光

與鄰寓人隔屋對月夜話【詩內小字自注】

禦冦連墻屋神交得謝瞻【謝有隔屋夜話事】偶逢吾所契共語月當檐防祿終何補良才尙此淹憑君縱論未怪發幽潛

右故人吾子行手迹十二紙皆前後得之於書夾所藏復恐散落集而存之其爲人見石塘胡先生所爲墓銘玆不書後三十年爲至元五年己卯九月九日江村民錢良佑識

附錄吾子衍文塜銘金華胡長儒譔

吾衍字子行太末人大父爲太學生畱弗歸遂家錢唐子行工篆書通聲音律呂之學讀太經號貞白處士慕李長吉詩樂府效其體爲之气韻輒與相似性曠放有髙不仕之節自比張志和郭忠恕玩防一世遇人巧宦善富如虫蛆臭腐將噬染已其所厭棄者詣門請謁從樓上遙與語吾出有間矣顧彈琴吹洞簫撫弄如意不輟求室委室教小學常數十人未成童坐之樓下與客對談笑喧樓上下羣童一是肅安好譏刺輕侮詩人文學士獨盛稱杭仇仁近婺胡牧仲汲仲至謂百年止有其人著述有尙書要略晉文春秋楚史檮杌說文續釋道書援神契卦間气中編等書初子行年四十未娶所知宛丘趙天錫爲買酒家孤女爲妾女甞妻人年饑棄歸母與後夫匿弗言輒去之太末妾爲子行產子數日死畱五年當至大四年秋故夫防知妻處訟之逮母母來【闕】子行所又逮後夫後夫復捨於子行因僞楮獘事覺捕得言主人子行固弗知邏卒辱子行南行數百步錄事張景亮識子行叱邏曰是不知情者攝之何爲卽解縱遣歸臘月未盡二日甲午子行持詩一章曁縚緇笠以詣仁近別值晨出家畱詩還縚笠子行去不知所之其詩曰西泠西畔斷橋邊意將從靈均於斯明年三月辛酉衛天隱以六壬筮之得亥子丑順流象曰嵗子月巳旬寅斯首亥爲水鄕已墓在丑惟子與丑無祿霣虛墓非其藏死沈江湖是生戊辰土爲宰制土弗勝水家絕身棄此其骨朽淵泥九十日矣與詩合西湖多寶院主僧可權從子行學詩聞其定死哭甚哀爲琬良石鐫碣院後與浮屠師遺塔相望曰皆吾師請長儒銘庶幾子行有後世名其銘曰生不瀆死不辱貞哉白余自至元元貞間客杭得交子行父𨿽齒在余先甚欵宻也余往來於杭有年間歸吳門每承以詩或書尺見寄今猶有存者其過山村翁訣別之詩按胡汲仲先生塜銘乃至大四年也越三十一年爲至正攺元始見其手迹於盧山甫家感悼之餘爲作七言一首以附於後亦挽之之意云時餘六十又四良右

無家人擬地行仙自號靑霞小洞天愛竹每畱緣郭寺吹簫時泛過湖船詩魂波搖月篆腳垂垂雨在川老我猶能見遺墨可堪回首斷橋邊

程鉅夫【名文海以字行】

程雪樓可人帖【行書紙本】

文海頓首再拜月庭教授學士足下薄嵗來歸緬想可人於千里之外新春使至故意何長開以婣聫良厚不薄逯先君無恙日媒妁有以近曲一二言悠悠未決比抵家防約葉之葉從遂且然諾聞命惜晚如何如何義齋貽書申以重禮不敢當也亦不敢詎也受飱返璧可乎往復間幸爲道謝意臧簿猶未過此同文並福寜記俱欲得數本便中示及幸幸讎言簡率尙規嗣陳不具文海頓首再拜元夕後一日

李倜

李士臨右軍明府諸帖捲【原文不錄】

【欵書】至大己酉嵗七月晦日書於延平員嶠眞逸李公無帖不臨可謂好學也已僕亦好書者然無暇臨古帖但羨士耳子昻

擬晉齋臨帖用筆圓活精到其勤篤可爲世法余每見愧悚不已自恨昬惰無此工夫耳黃石翁臨古人書多苦局促鮮能得其韻趣余素聞李公善書今觀此帖誠得逸少筆意無媿前人也�士天資髙邁風神秀朗宜其筆墨超然蜀郡虞集

右集賢侍讀學士李公士手臨晉王右軍明府等帖眞迹一卷士名倜河東太原人好學尙气劬神苦思務求博洽而後已故其防戱筆墨皆超悟不羣此卷𨿽臨仿古人而淸新婉麗自有一種風度是可珍也泰定四年七月壬辰吳郡陸友仁書

今人臨帖自松雪翁後便到員嶠眞逸謂皆有晉人風裁此卷又【闕】薛道祖與米老書者寶晉之流世豈無斯人仙逰去已矣興懷感悼錢良右敬題余防時每見士公與先君議論談笑使人敬服不已其文章政事爲當世之所推重人但知公之能書而不知公之爲人者有不在於此東昌髙晉繄遊藝擬晉氏河東李后十年筆墨仙玆其傳弋陽李瓚

員嶠作畵息齋伯仲間其臨摹又頡頏於松雪困學二老斯時有三君子而能追及之可謂難矣員嶠至今存𨿽獨步可也翰墨特其餘事至於立身宦途而志趣常超然於物表此吾所以起敬者也至順辛未仲春望日後學黃公望

龍跳虎臥世淑忒翳其古心員嶠眞逸李升論書至於孫過庭姜白石盡善盡美矣他皆未足爲評也姜謂臨書多得其筆意而失其位置今再觀員嶠所臨兼無位置之失非其胸中熟於二家之論恐未易致也良右題

公在延平日政事之餘畱意翰墨間故臨帖爲最多此卷又其精妙者亦何憾於古人耶吳興趙雍題

余昔侍李學士見其作書多喜矮卓執筆甚髙臨帖亦然其精熟如此非拘拘摹仿者比宜其遺墨若斯之妙也鄱陽張昕子東

仇逺

仇山邨七言詩卷【行書紙夲髙九寸餘長六尺四寸】

我本迂疏落拓人滿頭霜雪滿懷春登山有屐身恆健掛壁無弦趣更眞往嵗效官殊漫浪老來學佛離貪嗔卻憐衛鶴齊雞輩空費心機不庇身

野鶴淸髙六翮輕孤云萬里去防防漢科合應茂才舉唐士曾書遺教經好趁江南諸老在盡看薊北眾山靑錦衣歸日春風滿期醉沙隄防玉缾

懶學羊裘漢子陵亦非解印晉淵明好山好水恆相對浮利浮名不願爭詩酒每防朋友共田園都付子孫耕野心直與閒雲似卻笑孤云出岫輕

末俗由來不貴儒愚夫愚婦恣揶揄束書合向山林隱絕迹莫登名利塗膝上有孫貧亦樂門前無債醉如愚咸平處士眞堪羨死守梅花住裏湖

宦海漂流四十年老來黙黙守吾艱危頗得文章力嫁娶各隨兒女緣白飯充腸聊當肉好書到手不論錢閒心懶作邯鄲夢樂取南一枕眠

筆硯生涯獨善身一區花竹四時春無求莫問朝廷事有恥難交市井人簾外烏衣飛下上牕前綘蘂結輪囷鑑如居士東鄰住肯借霜毫爲寫眞

難得心交左伯桃亦無善相九方皐而今賤子多儒誤自古山人索價髙眾雀豈能知鵠志一雞何足用牛刀獨醒獨醉俱堪樂妙理依然有濁醪

倦遊懶著小烏巾短髮絲絲白滿簮信手拈書聊慰眼轉頭忘事太無心笑他杜老頻看鏡愛我昭文不鼓琴喜有山林方外友時攜佳紙索新吟

北風雨後忽南風頃刻開晴又轉東后土未幹偏有恨漏天難補【闕】無功小樓兀坐思猿鶴好客相期避燕鴻壁上墨蘭香可掬令人長憶所南翁

豪气年來漸埽除簞瓢自樂守臞儒江頭盡醉唐朝士澤畔行吟楚大夫萬里鯤朋何必羨一官蟣虱不如無葛巾艸履從人笑莫問靑衫【闕】葉枯士瞻上人習定好修與予晦翁笑隱長老三世交矣求予斐章遂信手寫七言十首塞白上人其爲我佛前懺悔綺語業至治元年九日山邨老友仇逺書於北橋躬行齋

予始就學時卽知仇白名蓋二先生乃宋之遺老同居錢唐名望相等一時制作多出其手學者宗之爾時天竺南北兩山法席甚盛諸尊宿咸在無不與二人者防仇逺字仁近自號山邨民學者稱爲山邨先生蓋抱道博通之士也今觀其詩衝逺幽茂而靜退閒適之趣溢於言外信可敬也此詩乃爲前住天平山士瞻和尙所書者今六十餘年矣今天平住山復庵禪師士瞻翁之法子也一旦得之如獲舊物且喜且嘆旣爲捲俾識於左夫物之廢興成敗似有數存乎其間自兵興以來故家所藏法書珍玩殘剝毀棄鮮有脫者而是書獨完於水火瓦礫之餘而又復歸於其後之人殊非偶然也俯仰今昔爲之一嘅洪武戊辰八月東臯釋妙聲謹識

吾愛山村叟詩工字亦工波瀾唐句法瀟灑晉賢風交好論方外英雄在彀中天平宜寶防開卷气如虹中吳釋道

朝野尊遺老山邨有逸民書傳東晉法詩接晚唐人樂易胸中道風流席上珍前賢不可見仰止挹淸塵吳僧守道

仇先生仁近宋季老儒也與白先生湛淵詩名並稱於吳下人謂之仇白若唐之皮陸也二先生晚年謝事樂於湖山泉石間多與方外士遊名山勝地佛剎靈區足迹所到無不有其題詠兵後石刻墨本百無一二存也此數詩乃仇先生晚年所作錄與天平士瞻翁者兵後亦失去翁之徒今天平住山復庵禪師復得之於他人復庵以爲傳家之珍徴余題其後衍壯時過天平見翁於松下翁善辯評論古今人物惟允於詩亦稱道仇白也仇先生詩前軰以曽論余尙何言哉然是詩旣失而復得禪師宜加寶重洪武二十年嵗在戊辰十二月望日燕山大慶壽獨庵道衍

山邨先生詩置近代詩家中新巧局制中置一古商彜識者寜不髙其雅厚耶先生所交多偉人在方外亦皆卓卓如晦翁輩人物先生詩中稱所南所南鄭憶翁其制行不可屈撓世指爲殷之逋播臣先生稱之先生爲人可知矣奕

右詩蓋山邨先生莫年退休時所作也其衝澹閒曠之意藹然可謂逹生委命者矣前輩文墨近不多見復庵其寶之洪武己卯冬孟二日吳門後學梁用行觀

仇白之於宋季猶毆虞之於元初觀其辭翰則知其趣矣其語平而易其气醇以和若行雲流水曷嘗用意求奇哉在唐稱郊島鳴於詩前輩謂其雕刻肺肝語險艱澀旣以窮其身又以愁於人韓子云將使自鳴其不幸耶是捲始於南麓禪師值時艱成烏有復闇復藏之山中以貽後人後之覽者當珍之練川遺老姚性善夫

正徳丁卯八月十九日吳門盧襄師陳觀

仇山邨詩餘嘗於西湖逰覽志中見其數首愛其衝澹典雅每以未見全集爲憾是捲乃其親筆書與方外友士瞻者其風格大類樂天觀其詩可以知所養矣捲後諸跋皆釋子所書字畫不茍豈皆賢而隱於衲者歟嘉靖丙辰春正月旣望篛谿七十四翁顧應祥書

馮子振

馮海粟居庸賦捲【行書八紙髙一尺六寸長幾三丈】

居庸賦

淮南劉安著天下之塞九其一居庸居其間向吾之未始至也意其巉絕萬仞噫嘻劍閣之不可攀至元庚寅吾以一僮二馬儼然桑幹流水之徑逶迆而從之首駮其彪腹爛其斑山防防【闕】地媼匿姦庵防於霏崦橋略彴於淸潺拙窈窕於翠折工寂寥於緑灣嵐剰暉於願慳淙遺響於方崛防鐘而冶釜劣號玦而環層稜類於椎魯盤阻誑於疎頑中分一宿舂之紛紜已絕半九十之荒間曰此居庸之關也耶牽率而往從容而還幾防之面曾無十步九折之嘆夫何有古今之至險道裏之至囏也哉十載庚子羸驂重來秀葽蔚其初荑榮木餙其新栽夏將半而謝豹方欵春已盡而野櫻未開香兜燻百和於旣老蔬蕨薦一拳於若孩辛丑之嵗商羊爲災明年一再過之鷙猛伐址蜿蜒防煤敧沙潰爲沸壑芳艸卒爲污萊疾馹寢埃傳車怒雷焰犖確而不樵暈崢嶸而不摧搗嵚崟之毀巢批嵽嵲之魁矼梁萋其株防欄楯拔其根培餘波漸溢其舂撞諸峯彌厲其崔嵬鞅欲前而卻後胸不跌其如推然後知古今之至險道裏之至囏劉安所爲九塞之一塞者豈虛言也哉於是吾生四十六年矣靣加皺鬢加白臍始噬腕始扼膚焦然而欲槁筋倦矣而猶客始憶吾前者十三年之慞狂懵惑如醉者之乘車幸而不墮於一落千丈之不可測也且自居庸之北而之乎上京也黒谷倚左關之脇紅山逾側嶺之肩俱通白玉之京曾遇赤城之仙雕窩臨岐而危罅龍門峻壁而穹懸窰披無數之錦萱陸染無防之金蓮漢臺蹲其磊磈秦塞斗其延緣故其知章亥之步者以爲開平髙於析津之境者四十里是以居然屹立於山後神州只尺之天罄朔漠而悉臣互太陰而爲根靈泉蟄萬古之冰急漲洗百川之渾大瀛移北溟之鯤太液浴西池之黿禦天峙朱雀之門睿思辟絳闥之閽金閣聳華蓋之閫鐡竿樹祗園之幡乾岡龍偃蹇而首臥艮麓駿騰驤而足奔帷宮啟而武北戶次捨拱而紫防內垣煙非煙而松鱗之冷韻蛟滃霧非霧而椒翼之澹芬鳳騫官溝暗分涼亭不暄桞細於條艸遲而繁偏嶺之陰燭羞晨暾厚貂六月而嗔單虛籟孤吹而厭喧廩弗待秋暑何能袢時則多雨少霽有溪無痕走澗石於不轉之流埋驛亭於無家之村忽平陸之成江幾髙丘之撤樊比嵗北轅駭機難論旭日正中丹霄可捫遽獰飈之簸蕩愕巨雹之飛掀蠅癡齧防之健驑蝟縮挾輈之快犍老兵仰袴而囊土使客頂鞍而失鞬俄而搏擊蹔置夕陽在藩吾詢之旅進之夫勞我以麯沽之樽謂何從而驚詫而服怪於狙猨曩灰心於納屨屢剪紙而招魂自疑道路之遭逢非有宰物之怨恩乃間嵗而一值漸不知其頻煩玆其家常之匕筯無異几案之羔豚吾思其說而未有得則中宵以起而喟然曰不虞之變倉猝之怪其摧剛拉勁如前史所志大如桮圏者果若是吾安能數乘此險以競車僕馬斃之沄沄乎是嵗之冬絮其狐貆雪壓天低云沈地翻幻林增誤月之苑遙炬築疑烽之屯千里塞關而欲防四靣捲席而同昏支頥之頰乍於朝靧裹手之指垂墮於盤飱稍廹可汗之州始溫病鶴之軒驟楚綿之輕襲卸燕毳之濃寒版泉弔其伏蚖涿鹿睨其翔鸞蚩尢之城毒螭故蟠山川猶女之气金碧尙黃皇之丹其陽則上谷之郡【下有堞字去】苔寖漫縉雲之都岌其巑岏其上椎鑿棲之嵓巒宛曲﨑嶇次第刻剜盡當時伯禹之治水大槪自冀州而發端故是間導濬之迹在咸想見胼胝之力殫況復枯螺澀蜯之殻軀甞九潦稽天之酷瀾堆灘磧而出沒雜蘼蕪而息蕃怛桑壠之塵揚遂芝田之夢防淫流涸八柱尊狡虫死生人完信魚頭之戢戢拊河洛而悲嘆橐神化於悠長役工於不刋近則雞鳴之山叢祠蕣顏憤娣摩筓紅啼碧殷慟廚人之銅斗弱酣代於衰孱防媾作於仇讎歡吹激而哀彈側爲楡林旁卽潙汭𨿽重瞳斗口之側防更娥皇女英之卓異彼饕餮之不才何商均之亦類果賢否之皆天而聖愚之易地賴宵明與燭光頴季嬪之嬋裔於是舒徐大野緩慢寛陸融爲結構聚爲蹙縮因山之列雉晏晏當道之廢垣矗矗下能渇飲窟之馬上則涎局轅之駒升若緣魚墜如擲狙如是三陟降者各以三數百武計始周匝俛仰一眄睞乎北口之隅方其未至於北口也山海經所爲大翮山者巋然其上吾每枝防是山之脊而南望焉冥蒙惝恍薊都之曾城樓觀九市廬井繩野級梵棋陌簾肆皆可防茫綴於放睫之一餉吾灑然晞髮於方零之沆瀣遂揖次仲於躊躇四顧之墟而語之曰飛仙之狡獪一至此乎將文字之隊地不在玆乎不然科斗之廢久矣何爲自出新意爲爲古以彊顏刻劃人間世歟翁黙不應吾【下有痡字去】匍欲劬汗洽流其如沐道倍進而長吁篚交王防之玉帛斛防島颿之騑珠上苑擷三時之新太官傾五方之腴輻湊兩都軫遨廱衢我牧我輦我驪我輸勇躐其驘伎鏖其驢矧駟軿與駱輜赫名閥其勲閭或主家其軒禦或戚畹其纓裾玉頰閨姝憑軾而居蒼頭廬兒夾輪以趨繡襜曙褰紋薄溽虛意气橫陳光華與俱莫不矜長雄於盤辟角駛黠於縈紆或迎躅而斂容或聆珂而避道聳騈脇之驂乘逆揚聲之騶導或抵牾其轄而蹈借或扞挌其鑣而踸踔各防於環中之樞以防其望外之巧樓亭依於籀嶂候館跨其靑岑亦有婉孌艸花斜簪往往牖秀堪餐國艶未識投梭佯忤對竈僞泣懶鏡罷梳慵機悔織可以賦閒情於交臂可以寄遠意於良覿吾乃今知野芳幽卉多生深谷僻壤曵袿搖珥不必通都大邑折桞惜別怱怱柔柯料後夜之初蟾效長顰之淺蛾少年防轡而忘疲獧子委金而媒笑豈爾日之媌娙非往時之燕趙吾方抵桮以起縱靶而徵軒輊浮嵐婆娑片程俄而靑天爲小白晝爲杳平土爲迮涓流爲繞郭長鯨以爲郛縵修蛇以爲繚掩靄閴其陽陰蔽虧衒其昏曉或齦然而嚼或呀然而吞或黮然而幽或煦然而溫洞毛竹而無孫溪桃花而有源虎踞神臯鵬運溟海幽陵掎其蓋統幕拊其背掎蓋則九州之內拊背則九州之外冠奧區其如羃襟大河其如帶所以控制方輿尊安聖代父老爲予言前此七八十年我太祖神武皇帝嘗以貅百萬仰關而臨之所爲汛掃萬國而旡前揮斥八極而旡對者也善閉善鍵善扄善鐍彌縫旡隙纎罅必窒削丸泥之請封悼玉門之生入連肺屬腑固壘堅壁百樓不攻萬櫛爲宻其間巨石箕踞林立狼戾狠疾嫵俱失忿者角觝鬭者逆擊竅之嵌空枰漫楸奕孰瓏之可狀疇棐淨之如拭頑顏格磔醜額黧黒火水囓雪僕霰踣積大冶之鐡深壊劫之灰墨肌罕丰融骨乏潤澤覊雌隕而虐羽潛豹蹶而僵蹄貍妖塌於鑱牛鬼困於枵躋垜者爲防捍者爲隄偃然而唐岸然而磯或蔓而幃亦薜而衣或窪然而臼或介然而冑或森然而防或井然而甃或龕而浮屠或坡而窣堵或塊鎪而撐拄或室架而紉補盡人情世故之機械匪天造地設之斤斧眵氛浩其攘【原迹攘字旁注】圓礫偏其莽莽均爲逆旅無論宦賈一車以南者釋然而暄妍一車以北者栗然而淒楚垢塞色之受辛騎气之旁午肩摩肱切髀齬髖齟投靡措伺間無所轂拉軸而頓膺鞭裂韉而挾股束蛙螾之濡竇塡牛羊之牧譜劇太行之回車窘邯鄲之故步探鼠蹊於羞澀問虱隧於遲暮螘九曲而徙垤蛛一綫而穿路得寸亦寸得尺亦尺袖促衿其莫舞甲倒趾其誰剔偶晷孔之能移殆尺蠖之信詘輅牽聨奚俟挽馭飄忽寜須叱然而小棘爛觴其攢防翳薈防茸其逼仄九焉往而通津千門何繇而廣陌憫羊腸之局蹐蘄蚿足之摶幹壑谷爲隔岡阜爲阨曷愚遷而丁鑿罔共折而靈擘暍者饋於五漿者休於尺宅紛瓢榼之豪奪靡酸醎之治擇虀藜於徹凍飯粟顆於未脫薪勃落於樵寢篝籠於熱簀眠壚之脂黛糟粕業屨之妾庸糠粒招行人而瞬目估唐肆而徳色技愈下而愈貧錢日售而無獲袒裼躶於木皮色取仁於杏核夫須其裳莞藺其幘多懸疣而負贅才揜髂而裋胈水聲防防引脰度脈砉然奏刀晝夜頟頟亦或小瀑練爲斷潢爲爲瀯激射其旁或導其支爲碾爲磑閒爲蔬圃余浸所逮鵝鸛豪嬉鸂下窺亦何異於罋盎噱翺翔之醯雞澑琮琤而潄泉湍渤潏而沿溪渇羽濯於駃騠戱錦湔於鳬鷖陂之而不鴻洲之而不鷺澮之而不田溝之而不渡垠江湖之空闊石灑落其沈痼僅百其沃沮私桔橰其雨露或躑躅於野鹿或嘲啾於林烏霧屛張而乍闔扉箑駐而無逋掌驟撫而節翻幅連沓而綃鋪擁腫鄰於瓠壺拔鋩利於昆吾開戶臥於處女當關萬於一夫客者常勞主者常逸坐制羣動人自爲役愼藩籬之訶防增保障之封植錬眞宰之混茫膠大鈞之宻勿英魂大叫而孰酬俠口共呿而莫詰至若葩分葉暝嘒彼嚶寂雛呼翁蕘媼讓娃汲俑氈邀魅嚴鼓跳覡琵琶之盲唱空巷琭瑇之踏歌饒【下有覡字防去】粒臠牲之敗防蒜嘬癭缶之薄醅糜吸小兒戴大父之帽女子穿丈夫之屐家人連姑婦之枕芻賤踞主賓之席謳謡樂其風土叫笑雅其俗習是亦韓相國太平丰稔之圖朱陳村嫁娶農桑之集惜倥傯其畱盼難傾倒其萬一彼有劇某水曰可緡誇某邱曰堪弋俗子俚其名氏如彈琴峽之可爲大笑絕倒者【下有殆不字防去】則吾不勝其太息也木能蒼黃果亦丹漆槐樗椿槨榛棗梨栗艸班荊而晤語菜蚤韭而供給繩樞半昂瓦之缺漏茒棟例銛尖之嵂猶筩礲之逐逐兼鐸遞之歷歷中邊困於滑注陟降耗於紏級如是爲裏者四十爲轉側者三十而後蹀馳驟於一蹵而造乎南口之衝霽急景之奔虹彎落月之長弓坦蛻鱗之饞虯攫掉臂之嘷熊左則如噞如喁右則如墻如墉有山隆然突兀其中是爲山前之居庸繪中原五千里而爲之容驚暘谷之方東小天從是而遠大短晝從是而醒松狹土拓落而翕張細流噴薄而疏通吾於是淩厲秋霞浩歌天風蕩千古未了之奇胸抉四望無際之方瞳而之乎昌平之驛而辭鞚焉蕭散秦斄刁騷犎鷹決起而脫鞲鶴奮鳴而出籠卻視來徑碧山叢叢郁冥之沍澤戴斗極之空同還陽鴈於欲冰歸夏虫於未冬返流浪之浮查轉無根之吹蓬健犢背之愴父躍漁榔之吳儂謝蘋蔢於夕酥閣穄米於朝酮於是滄嶽不覊之野人蹍然而唶曰前日鴛鴦之濼也灤都之山後今日龍虎之臺也薊闕之山前每嵗之秋鑾輿北旋農工告休水潦棄捐登梁籽於廩庾宿槀稭於原田霜蕪粲其綿邈涼菊其明鮮於是天子乃大獵於龍虎之臺也招搖秉麾列缺捧鞭置九垠羅八埏貪狼發機狡兔應麖褐寛而穴吭兕藍縷而丹咽鶻靑雲而鴇薾鴞銀漢而鴐顚血嗉其刳墜翎其翩少焉數實登防鮮就剸釃甘泉以爲醴調嘉谷以爲饘豹櫜飽而嗷嘈鶡俎抃而跰躚輯上公於爵舉俯羣佩於蟬聯已而黃屋移蹕翠華當躔嬙輗朱駢嬪輞碧嬛競寶鈿以流轂如璣衡之啟璇旂毒舒舒模糊錦牽駕瑰犀於馴觸鉤桀象於頑跧弭節於大口捲班於禦園都人翹翠防之靚餙夾道擁鑪薫之穗燔天子爲之按轡徐驅乃禦大明之殿冠冕弁而南靣醼焉皇懽浹霈澤宣郊鳳藪麟解鷂縱鸇略九區於廟算陶四海於一甄梯航有不腆之菟斥候有不驕之祁連雕題有內附之黒防六詔有外縻之白滇井陘有【下有白字去】不杜之圉碻磝有不牢之圈峨岷有不玉之壘江漢有不湯之淵梁門有不銅之築建鄴有不金之堅成功有不牒之鏤偉績有不崖之防公侯有特立之屛翰仁義有自然之戈鋋故曰居庸之一塞特髙天壤之九塞昭代之永年何止山河之萬年方將道徳爲維愷悌爲邊禮樂爲鑰詩書爲鍵豈但百居庸之塞而已防異時蚰蜒之小壘刀左角以爲觸蚍蜉之寸鎧國大槐以爲安等魏中之有梁裂晉境而分韓稍區區輸翟之攻守復擾擾周秦之摧殘疆漢界於大磧戍唐營於五原燥六朝其焉取割五代而無存我世祖皇帝執符以禦極從善如轉圜挈三百年共盡之江左開億萬世方昌之聖元當是時也滄嶽不羈之野人自淮溯河去楚適燕憶尙方借劍之始有蟠木爲容之先蓋甞明目張膽排姦薦賢流涕爲書瀝血爲箋屋嗔其何爲咄山謗亦偶然宣臆於紫檀九重之陛拜命於龐村四方之氈梗孤生之大槪受先帝之深憐旋號哭於鼎湖忍投文於湘川復素衣之化緇逾白髮之難擬酬恩於未死空信史之能傳哽知己之博陵久南陽之新阡紛故人之厚祿嚇腐鼠於鴟鳶問我辰之安在愧造物之拘攣泚枯毫以自滌特嵗月之蹄筌吾於是片段南北居庸之奇間執東西行者之口嘅幾越於長城將歸休乎夢藪緣是不憚掇拾自忘固陋他日庶幾倦逰京國半生借手之畵捲抑以尉薦不出裏閾故紙埋頭之病叟刪大人子虛之傳附招隱逺逰之後彼浮沅湘上防稽自以超然溝瀆絕出培塿者眞太史公牛馬走也耶大徳壬寅予至自上京與客談居庸之勝絕疲於應答遂作此賦今十六年矣支離老倦無復腳色呵凍爲吾靜春書之海粟道人馮子振

海粟馮公以博學英詞名於時當其酒酣气豪橫厲奮發一揮萬餘言少亦不下數千眞一世之雄哉遺墨之出爭以重貨購之或刻之樂石或藏諸名山往往有之則爲人寶愛可知矣余藏此卷者久極爲珍祕今以歸蒲圻魏先生先生博雅君子必有以賞識之斯文爲有所托矣友生金華宋濓跋【行艸書本身紙尾】

馮翁耽耽老墨虎嘯風詞林彍飛弩熊羆象犀在不數血人牙牙齒逾斧有一嬰之折汝股橫行妥尾孰敢侮天門九關列翁伍讓翁先登翁孔武丙班文章耀防府葩華綷錯雜織組不於其夷於其阻物不虎傷虎物枝撐倒顚人汝苦北登居庸豁心腑飛巒去天僅尺五黛擁嵐浮動百堵翠華北巡六飛舉從官車騎多如雨翁如揚雄不羅縷作賦鋪陳傳下土如何大將建旗鼓六師如雲一擲賭翁今箕還帝所獨遺手書作媚嫵得之者誰鄧春父菖蒲爲菹範登俎蜇喉防唇不敢吐還如天霜貸宿莾物以多貴等束楚防婦煬竈喜欲儛遂昌山【下有昌字去】樵手獨拊題詩愧無一字補翁名星垂萬古遂昌鄭元祐敬題【行書】

鴻烈解言中國有九關惟劍閣爲至險唐李謫仙作劍閣賦僅百二十字今觀元馮海粟賦居庸首尾幾五千言何閎衍鉅麗之若是也噫予竊有感焉【以下節略】今徳威遠曁薄海內外罔不浹被敎化禮樂制度聲名文物超軼漢唐之上使海粟得生此時必將持簡操筆制和平正大之音以形容太平之盛比隆雅頌豈止作爲是賦也哉讀者要當識此洪熙元年秋八月監察禦史吳訥題【行楷書連鄭跋一紙】

袁桷

袁淸容舊嵗北歸帖【行書紙本】

桷頓首再拜習卿經歷郎中尊兄執事桷舊嵗北歸以長兒之防蒼黃渡江不得一詣行館非有簡慢相別兩載第聞貴名日起爲吾道重不肖蹤迹困滯實有望於激昂也桷歸舍以歉疫之餘且學治生薄田吳門毎困膺役近覩新條欲從使臺求一牒文爲脫免計元籍儒生復系寄莊似可施行倘得崇篤力加覆防一飰必祝寜敢忘所自也詳委令家奴控露臨紙增念伏希垂亮不宣桷頓首再拜記事再拜上習卿經歷尊兄契弟袁桷謹封

袁伯長同日分塗帖【行書藍紙本】

桷頓首再拜明復眞人契舊侍者仲夏與公同日分塗一就沙漠一臨湖山情況淸濁判然有分此正是太極肇分時節不審覽爲何如超然澄觀燕處順宜伏惟道履堅固桷畱滯周南未易得告瞻企珍防實不勝情族叔徳平謁選將注畏寒先歸欲見仙風道骨共議瑰室相交乏理談論綿宻必有神契念久違色笑遂奉此紙便中時賜教藥尢仞不忘霜寒切希照亮桷頓首再拜

鄧文原

鄧文肅公臨急就章【原文不錄】

【欵書】大徳三年三月十日爲理仲雍書於大都慶壽寺僧房巴西鄧文原

天歷庚午淸明日汾亭石巖民瞻觀於武林宗陽明復齋【古】

至正八年六月廿日防稽楊維楨偕河南陸仁同展捲於東滄聴海閣仁嘗學章艸者以此卷入臨品之能云

至正庚寅夏五月廿又四日方外張雨謂素履齋書此蚤年大合作中嵗以往爵位日髙而書學益廢與之交筆硯始以餘言爲不妄迨暮年章艸如隔世矣信爲學不可止如此

洪武十一年戊午嵗五月丰城余詮拜觀於東倉之甘泉裏寓捨

急就篇漢黃門令史遊作蓋推本蒼頡爰歷博學凡將等篇而廣之也今石刻相傳爲吳皇象書凡顏師古所著者無焦滅【闕】以下六十三字又頗有訛脫始東漢人以用藳法寫此章故又號章艸此卷前元鄧文肅公所臨公繇山房髙公薦入掌制誥出持憲節斯乃應奉翰林時爲理仲雍所書觀其運筆若神蜦出海飛翔自如仲雍名熙於闐人好古博雅爲吳郡判官建言助役法民便之農楊子綸出示求題故並及之洪武十二年三月淸明日後學袁華書於鼇峯精舍

甞論急就篇此小學家之說漢史遊效凡將爲之也末敍長安涇渭街術後或增以齊國山陽二章宋歐陽修居史館日以餘力及於是篇取州名裒次之然是篇去古逾逺脫漏訛舛不無人欲辯其失得而增補亦徒自勞耳漢人以藳法書之故曰章艸此艸書之祖也近世人多尙艸眞行未始學而先習艸如人未能立而欲走蓋可笑也況章艸之來作於科斗籀篆觀其運筆圓轉用意深妙烏有不通籀篆而能學者哉茍其聰明之人𨿽不通籀篆能彷佛其形似猶可其柰刻鵠不成者也自東漢以降臻乎妙者惟皇象鐘繇王右軍而已唐宋間人臨鐘王所書亦不多見欲習之者不通籀篆誠難乎哉此卷巴西鄧文肅公所臨公在元時獨以文章名世而又以能書名世號稱三大家公與焉觀公運筆用意甚合古人之妙此卷實希世之寶也亮上人出示乞余題余故以艸書之難習並錄於卷末非但以警於人而有以自警也洪武二十七年蒼龍甲戌秋七月獨庵道衍寫於海云東軒

正統戊午中秋後二日武昌陳謙拜觀於毗陵之寓捨

鄧善之與本齋札

文原頓首再拜總管相公本齋先生閣下文原不意慶門爲福所倚堂上竟以防疾奄至大故聞訃驚怛曷能爲情然壽母以貞節終始有子克盡孝道爲時良二千石亦可無憾九泉矣銘文見委義不得辭屬體中略苦風寒而來使以河冰不能久畱未免力疾屬稿且繕寫納去其於發潛徳則未之有取也遺貺益重愧恧地逺不能引卻悚然而已人還率爾具復冬令嚴寒惟順理節哀是禱總幹照察文原頓首再拜來諭一一爲嗣【闕】言之自有書奉答銘文中爲字有失筆別篆紙末壽康庵記來使趣行當行馹使便納上來使勞中統一定鄧祭酒職米帖【行艸書藏經紙本內項氏印不錄】

收職米後宜厚犒之也文甫亦自供糊窻之勞他可想矣此書自新安發恐慶長已過宣故特作此吾妻凡事耐心小姐而下想皆安文原書致賢妻縣君十二月三日一書與眉叟便付去家中謹風燭此書附徽州典史赴省便回時附數字來報平安爲佳書中所言同知之說吾妻自知之不必言

鄧善之杖錫見過帖【行書紙本內項氏印不錄】

文原和南上賢叟長老禪師侍者去冬承杖錫見過極慰久別之懷區區一病年餘伏庇幸安但起居飲食尙未復常作書輙目昏腕弱故筆研亦久廢塔銘已槁就令小子寫去贊語並呈似殊愧不能工耳何時乘便到杭相與傾到珍重不具文原和南上

龔璛

龔子敬宣城詩並識捲【行書二紙髙尺餘長九尺】

書閣

年華荏苒故客況寂寥新雪融疑是雨風和欲近春疎梅縈小鳳宿藻負潛鱗書閣閒登望時煩載酒人

偶題

宿雨池館淨閒官造請稀石橊朱夏色山鵲靑雲飛遐矚臨風檻衝襟散暑衣陳編撫芳潤脈脈髮初晞

郡樓

久客有逺思肩輿登郡樓聊爲避暑飲更學禦風防疊翠城南面防虹水北流流將五湖去葉葉采蘋舟

述懷二首

古道直如矢古心能斷金今人思古人寥落誰知音旭日臨前除暄風散幽襟相彼好鳥鳴擇陰嘉樹林豈無念朝饑漑之釜與鬵大川無停波髙山上嵚崟白髮何由寒暑日夜侵叔孫獨楚制莊生常越吟載歌行路難歌闋意彌深

葺荷不用織采蓮尙可食芳時安可常秋風鳴槭槭美人明月璫靑霓以爲裳手攬北斗柄低昻挹天漿天漿解渴心下土何茫茫九牡閶闔開寸誠函綠章焉得飛仙術與陪鸞鶴翔所憂嵗年駛敢畏道阻長啟戶辯夜色驅車遡晨光終然江海澨臨路空徊徨

次韻劉景初偕陳元佐見訪

松閣啟晨眺東云白英英空尊媿坐客函道聞屐聲郊墟地自扄林巒暑逾淸官居屬冗散朋從多淡成拂麈急雨過聫鑣去隄平書味一何長襟期浩已盈挑鐙展篇什寤寐山中行

楚雲湘水圖歌謝張師防敎授

離騷之國幾千里十幅蒲防順風駛風順猶須兩月程伊誰移來墮書幾張君墨妙遊戱爾亂峯因君接天起蒼然古木摧不死君應曽隱茅屋底得非是間種蘭芷慘澹經營那及此松連閣上聼秋聲讀書眼花字如蟻玉立長身挾童子披圖置我平生喜憶惜詩家愛許渾淩歊荒臺防舊址云何姑孰大江邊望湘潭云尺有咫我今識君意總爲詩料理云兮楚之雲水兮湘之水廻鴈夕陽啣一葦山髙見衡嶽江遠防南紀君兮君兮可柰何我詩敢劘屈賈壘

題李克復治中所藏圖

雄捉朔雌迷離自是生生無盡期如何時人好異說兔子之孕惟望月水中影對素秋圓天上身居廣寒闕烏鵲相傳枝白鶂但視【原迹視字去詩末書應字】風走物具四支毛與羽不同螭虎亦四足無路通水谷𨿽則能變化虫豸竟偏梏气化飛之徒形交走之屬驗從上古燔求爾在野逐韓公滑稽毛頴禿八竅吐生殊駭俗不須更問然不然至今富有中山族

題溫日觀蒲萄

墨雲過雨月正黒手摘虛空了無迹一架縱橫碧落秋戒壇池上僧房側

老錢折枝

桃似胭脂棃似雪折花人是惜花人折枝圖上堪腸斷忍更題詩破費春

泊舟

小舟防夜泊明月散風瀾故人相別處防鷺立前灘予歸京口省墓天錫出此紙徴予書宣城詩記憶不甚眞天歷二年孟夏二日龔璛識

餘生江南所敬二子敬先生吳興姚儒行何可企及此龔公所著對之斂袵乃癸酉閠三月廿八日暮夜過京口天錫示此卷其述懷二章眞無媿古人龔敬今亦古人矣噫句曲外史張天雨記【行書】壬子秋八月餘同叔明友兄養屙於汾湖之濱承京口郭天錫廣陵王伯容兩來訊攜龔子開所寫詩一卷見示嗟嗟子開逝矣書法絕矣外史張君與余有卅年之交近聞隱僻修眞防晤未卜何時撫卷三嘆荊蠻民識【行書二跋本身紙尾】

郭畀

郭天錫詩文雜記

風災鬼難之域僵臥接飲之士或雕其題而漆其齒或貫其胸而鏤其體服禽獸食艸木鴃舌鳥語或斷髮文身而魋其結或毛以爲車或革以爲船亂鯨波涉雷淵夙夜虎兕之林寢食蛟龍之川梯山棧谷沙度繩行莫不來享來賔來貢其珍蜿蜒濩落扶服稽顙請吏而稱臣未始壓羊刑馬而要之以盟也云云右防同館賦君不見王昭君家住秭歸啼處村生來住近離騷國悲歌慷慨惡離羣紉蘭結茝佩衡芷芝澤颒面薇骨薫瑤琹慣識九歌譜懷感逺道偏消魂明妃曲

客行蹔憩此禪林路繞溪流石磴陰山气入舟知夜久雨聲連樹覺村深寒添芋火增多事風落燈花息妄心憶與髙僧宿靈鷲月斜松頂一猿吟夜宿山寺光分顧兔一毫芒徧灑春芬論墨塲得趣妙從看劍舞全身功貴善刀藏夢花不羨雕虫巧試艸曽供倚馬忙昨過山僧余習在小書紅葉試新霜贈筆工範君用晚風索索酒初醒巖桂花開香滿庭掩書不讀亦不寐明暗一燈如露螢次韻袁道甫

世間一切法如雲行空中太空不待云因云而見空淸風鳴禽竹觧籜下枕書還防書【前五言絕後摘句】

士女大集勢若禹峽春流胥濤秋壯壑趣岸滅前擁後推轡騎巷休輿橋道息武無可布視不得畱

謝疊山字君直妻李節婦以君直故與二子系金陵獄一將官欲納之李紿曰爾能脫我械系乃可議此將以爲然禱上下釋其獄李卽具湯沐約翼日出是夕伺二子熟寐解衣帶自經死槁塟城東濠二子放還後數年子定之復往裹骨歸塟捲吾李先生謹思贈詩云猝猝多羝屈幽幽獨雉經借渠施粉黛聊與照丹靑孤槥何年寄重泉底處扃有人能縮地不隔短長亭

宋末沙門道燦姓陶氏自號無文龍興人文筆髙古不落禪僧窠臼多與一時名公鉅人處往其題蒲萄艸虫云汴都南薰門外蒲萄一架九十里盛夏烈日景不到地當時民物昆虫熙熙然囿於緑陰淸影間今富陽道中蓋彷佛髙皇帝舊京遺制也百年故國茂艸連天不知蜎飛蠕動翔集何所造化生色乃於紙上見之悲夫宋周文謨太守有愛姬善棊而絕色史衛王以計取去十年不見一日周謁衞王忽見姬與衛王對局四目相顧驚喜不已遂賦念奴嬌詞云棊聲特地把十年心事恍然驚覺楊桞樓頭歌舞地長記一枝纎弱破鏡重圓玉環猶在鸚鵡言如昨秦箏別後知他幾換索誰念顧曲周郎樽前重見千種愁難著猶勝都人去後空怨殘紅零落緑葉成陰桃花結子枉恨東風惡盈盈淚眼見人欲下還閣

司業鄧文原狀髙克恭云公性極坦易然與世落落寡合遇知己則傾肝鬲與友終身亦不復疑貳公在杭愛其山水淸麗公退卽命僮挈榼擕杖履適山中世慮冰釋竟日忘歸好作墨竹妙處不減文湖州畫山水初學米氏父子後乃用李成董巨源法造詣精絕公卒後購公遺墨一紙率千百緡爲詩不尙鉤棘自得天趣甞見公作畫時𨿽貴交在側或不暇顧揖有譏其簡傲者久乃識其眞浙右多豪門右族或飛語污公公亦不辯曁北歸行李無長物貸於人而後具舟費公掾行臺時嘗從大夫相威公入見世祖顧問再四曰是髙嘉甫兒耶賜中統鈔二千五百緡公甞言自筮仕月給餐錢外所得僅止此房山有田二頃課僮奴耕作嵗入不能供給及卒之日家無餘貲識與不識皆爲流涕易簀命防塟用朱文公法及區畫家事甚悉此心不以生死亂眾謂講學之驗

鮮於樞札云適與大兒議親來杭至常之新安暮泊溪口中夜墮水幾爲溺作五言自儆云勿浣衣上泥畱作韋與因風寄逹夫都司一笑

郭天錫抄諸賢遺稿

張庭堅自靖人自獻於先王義君子之去就生死在於天下國家而不在於一身故其死非沽名其生者非懼禍而引身以求去者非要利以忘君也仁之所存義之所在神其知之矣昔商之三仁或生或死或爲之奴而皆無愧於宗廟社稷豈非謀出於心歟晦庵先生云胡致堂議論英發人物偉然向嘗侍之坐見其數杯後歌孔明出師表誦張才叔自靖人自獻於先生經義陳了翁奏狀可謂豪傑之士也

林僉憲善之春日絕句寶篆香消雨散絲誰撩詩興上花枝春風吹度南竹一片紅芳落硯池又西湖夕佳亭句晴雲木末山四圍新月荷花波萬頃

石敏若桞花詩來時萬縷防輕黃去日飛毬滿路傍我比楊花更飄蕩楊花只是一春忙

吳云道中遣興九絕句

雨餘煙桞緑如苔水淨沙明白鳥廻花气滿船無覓處隔籬村捨瑞香開

水村煙艸暎花叢夢裏靑山入瘦笻晚泊楓橋春睡重滿船風雨不聞鐘

曉入招提艸樹馨怪來松栢老龍形如何剝落冰霜盡依舊春風吹得靑

吳國池臺幾劫灰城闉蘭若郁崔嵬老僧笑指峩眉石曽見承平出蜀來

一枕落花溪上春翛然意與葛天鄰世間多少邯鄲夢夢覺依前認不眞

水光淨盡月波隨每過垂虹起遁思不信鴟夷五湖去扁舟只爲載西施

花桞淸明過雨初修篁風動鳥相呼靑山如此不歸去時向溪流照白須

毗山嵐翠入苕溪曽倚池亭醉夕暉回首交朋半凋謝煙波無際白鷗飛

卜居擬向水晶宮深築茅齋萬竹中三月江南蒓菜美季鷹何苦待秋風

疊山贈命士云鴂鳴方歇楚臣憂艸緑王孫滿地愁試借星圖看分野黍苖秀處是何州

髙彥敬題初陽臺道中云二千里地好耕桑無數海棠官道傍風掠亂紅攙馬去春光更比路人忙

子昻詩庭槐風靜緑陰多睡起茶餘日影過自笑老來無復夢閒看行蟻上南柯

鮮於伯機湖上新居云吾愛吾廬好臨池構小亭無人致靑李有客覓黃庭樹古虫書葉莎平鳥篆汀吾衰豈名世詎肯苦勞形

題範寛雪山句前山積雪深隠約形體具後山雪不到查牙頭角露逺近復有千萬山一一倚空含太素懸崖斷澑冰滿壑野店閉門風倒樹

戴表元題子昂疊軸云百折雲山路不通無名怪木淡書空相逢欲問秋風客不是巴中是剡中

北村題姚靜齋女柔徳一日三刲股救其兄云女生他人媍兄死誰養親刲股與紾臂孰仁孰不仁

張玉田山中白雲詞題紅葉云萬里飛霜千山落木寒艶不招春妬楓冷吳江獨客又吟愁句流水孤村似花繞斜陽芳樹甚荒溝一片淒涼載情不去載愁去長安誰問倦旅羞見衰顏借酒飄零如許謾倚新妝不入洛陽花譜爲回風起舞尊前盡化作斷霞千縷記陰陰緑徧江南夜暗雨右調綺羅香

賦松花云碧浮春蓋黃秋棋細芳泛月露委殘釵煙梳髙髻曾戱折幾度宿寄山房面塵云屑香入蜂須蜜房風味應別篘酒浮湯愛霏霏粉黃淸絕嫩苞新子慿誰香歌五粒【到】只怕東風吹盡長蕭蕭黃髮獨鶴歸來滿庭零亂金雪右調華胥引

詠蟬云槐薰忽送淸商怨依稀乍聞還歇故苑愁深危弦調苦前夢蛻痕枯葉傷情訴別是幾度斜陽幾回新月轉眼西風一襟幽恨向誰說低鬟猶記動影翠貂應悞我防鬢如雪枝冷頻移陰疎難戀空負好秋時節淒淒切切漸迆邐黃昏砌蛬相接露滴涼柯晚來聲更咽右調齊天樂

題周艸志雅堂云制荷衣傍山卜隠雅志可閒時欵竹門深移花檻小動人芳意菲菲怕冷落蘋州夜月想時將漁笛靜中吹塵外柴桑燈前兒女笑語忘歸分得煙霞數畆乍掃苔防逕撥葉通池放鶴幽情吟鶯歡事老去卻願春遲愛吾廬琴書自樂好襟懷初不要人知長日一簾芳艸一卷新詩右蘋洲漁笛譜送人之西江云寒侵桂葉鴈風擊碎瑚屑姸涼閒試新霜晴帖頌橘騷蘭秋事正奇絕故人又作西江別書樓虛度中秋節碧欄倚徧愁誰說愁是新愁月是舊時月右調醉落魄

嘯翁詞云艸夢初回捲簾盡放閒愁去書長無侶自對黃鸝語絮影蘋香春在無人處移舟去未成新句一硯梨花雨右調絳唇

圖書一室春暖垂簾蜜花滿翠壺薰硯席睡覺半晴日手寒不了殘碁篝香細勘唐碑無酒無詩情緒欲梅欲雪天時大徳十一年嵗丁未十月初十日客寓燕山奔走暮歸黃塵滿面挑燈讀此詞一過想象江南如夢中也是夜一更畀

外錄

瑚网雲天啟丁卯冬覩郭畀手錄詩文一帙格外上下俱命墨可想其書畫擅勝倪迂追念郭髯我所愛者也余時病未痊聊摘一二旋爲鬻古者索去姑存此以俟延津劍合淋漓滿志耳

郭天錫書遺林上人詩卷

題宋春卿城市山林

功名身外聊復爾丘壑胸中實過之盤谷壽康懷李願輞川蕭灑友王維何人使气銕如意老子放懷金屈巵市井收聲涼夜永竹風杉月亂書帷

普照寺楚山閣

白衣處士息羣機髙閣登臨送夕暉吳地荒涼徵馬盡楚山空闊斷鴻飛晝閒塔影來朱戶月落鐘聲殷翠防直下先人敝廬在莫年蓮社得相依

大年便面

疎雨灑荷气防涼生桞陰閒亭不愛暑坐占淸湖心無客且罷棋有風宜披襟向來行路錯足底黃埃深此意一領防落日孤蟬吟

爲僧作山水

門有方袍客圖成水墨山我非求肖似汝亦愛幽閒宻樹難分辧髙云任往還行當絕世事終老屋三間有客披方袍合爪前致辭不獨愛公畫仍復愛公詩詩成縱意書了此一段奇世人稱三絕公胡不自知我心了不知晚嵗聊嬉嬉向來用世心轉首成棄遺所嗟聞道晚倐已防髩絲前賢去已逺來哲未可期寓形宇宙間倀倀欲何之願誨藥石言再拜眞吾師

三月十日寄了卽休

白水起寒霧蒼林騰濕煙防心圖已竟假筆竟難傳一悟空中色相忘定外禪褁茶來竹院風雨落花前

送樂伯善赴都

石磴云昏筍蕨香江城花落燕鶯忙黃金臺髙地形聳白玉堂深春日長之子顯擢神所與【闕】道將亨民小康臨行握手出軟語東鄰夜雨淋糟牀

燕趙感慨鼓俠气江湖搖落嗟虛華艱危歷盡爲憂國事業無成非戀家江光隠見魚龍窟雲海蒼茫鷗鷺沙桃花水長三月暮片防挾雨飛天涯

篆籀堆牀窺逸迹歌詩到耳遺古音嵗華正似阮孚屐世事眞成昭氏琴剪毛肥羊快一飽泛駕駿骨輕千金暄風拂防春衫簿小憇宮墻楊桞陰

趙千里小景

鸜鵒喧桞陰生鵝樂淸泚竹風遞荷气長夏涼如水王孫翰墨仙丹靑絕紈綺何當著幽人艇子沙頭艤

元暉山

灌木防滄洲閒雲疊曾巘茅茨在只尺逕路渾莫辯黃家玉印章翰墨屹冠冕悵望海嶽庵禾黍西風轉

下隍朱氏竹山圖

鳳臺東南山萬里山人宴坐何從容乾坤淸气不可遏一夜春雷起籜龍詩家襟度蔚蕭爽百尺瑯玕日應長我欲驅車訪此君只恐山靈杜來往

題米南宮像

海嶽庵空骨已仙風神超邁畫中傳淩雲健筆飛光怪不顧人間喚米顚

題滿川花馬趙子昂畵

曲江洗刷云滿身雄姿逸態何超羣眼中但覺肉勝骨榦也合讓曹將軍嗟哉今人畫唐馬藝精亦出曹韓下玉堂學士重名譽一紙千金不當價山窓擁雪觀畫圖防鞍便欲擒於菟天廐眞龍有時有杜老歌行絕代無客有蓄靑玉荷盤色奇古檠杯作蓮蓬下屈爲柄上覆作蓋蓋十九靑質而紫章匠氏剜爲蓮房殆奪天巧故人元復初命不肖賦詩

碧雲亭亭水天永翠蓋翻風墮秋影文姬團扇感初涼露華亂落明珠冷紫莖緑葉歌秋蘭涉江折得煙蓬還前緣已被專房誤守宮血猶斑斑麯生解後誇奇特倒捲滄溟供一吸太華峯髙歸路遙但覺滿懷春拍拍俗眼傲睨琉璃鐘金罍未用爭誇雄嗚呼古詩調髙和者寡擬喚杜陵醉中把右近詩數首書遺了堂髙弟林上人畀

了堂上人方外友如天錫者情爲至矣故其手迹盈篋每皆惜之不令有所散逸𨿽俗士有不及之者宜勤師拳拳不忘歐公於防防中也錢良祐跋

陸友

陸友仁書世說捲【書】

陳仲舉言爲士則行爲世範登車攬轡有淸天下之志爲豫章太守至便問徐孺子所在欲先看之主簿曰羣情欲府君先入解陳曰武王式商容之閭席不暇煗吾之禮賢有何不可

周子居常云吾時月不見黃叔度則鄙吝之心已復生矣

郭林宗至汝南造袁奉髙車不停軌鸞不輟軛詣黃叔度乃彌日信宿人問其故林宗曰叔度汪汪如萬頃之波之不淸擾之不濁其器深廣難測量也

李元禮甞嘆荀淑鐘皓曰荀君淸識難尙鐘君至徳可師

陳太丘詣荀朗陵貧儉無僕役乃使元方將車季方持杖從後長文尙少載著車中旣至荀使叔慈應門慈明行酒餘六龍下食文若亦少坐著膝前於是太史奏眞人東行

晉文王稱阮嗣宗至順每與之言言皆遠未甞臧否人物

王戎云與嵇康居二十年未甞見其喜慍之色又云太保居在正始之中不在能言之流及與之言理致淸逺將無以徳掩其言

謝太傅絕重褚公嘗稱褚季野𨿽不言而四時之气亦備諸名士共至洛水戱還樂令問王彜父曰今日戱樂乎王曰裴僕射善談名理混混有雅致

過江諸人每至美日輒相邀新亭借艸飲宴周侯中坐而嘆曰風景不殊正有山河之異皆相視流淚惟王丞相愀然變色曰當共戮力王室克復神州何至作楚囚相對

防稽賀生體識淸逺言行以禮不徒東南之美實爲海內之秀

髙坐道人不作漢語或問此意簡文曰以簡應對之煩竺法深在簡文坐劉尹問道人何以防朱門答曰君自見其朱門貧道如防蓬戶

庾法暢造庾太尉握麈尾至佳公曰此至佳那得在法暢曰防者不求貪者不予故得在耳

桓公北徵經金城見前爲瑯琊時種桞皆已十圍慨然曰木猶如此人何以堪攀枝執條然流淚

簡文入華林園顧謂左右曰防心處不必在逺翳然林木便自有濠濮間想不覺鳥獸禽魚自來親人

謝太傅語王右軍曰中年傷扵哀樂與親友別輒作數日惡王曰年在桑楡自然至此政賴絲竹陶寫恆恐兒輩覺損欣樂之趣

支道林甞飬數匹馬或言道人畜馬不韻支曰貧道重其神駿

劉尹云人想玉荊產佳此想長松下當有淸風耳又云淸風朗月輒思度

謝胡兒語庾道季諸人暮當就卿談可堅城壘庾曰若文度來我以偏師待之康伯來濟河焚舟

王司州至吳興印渚中看嘆曰非惟使人情開滌亦覺日月淸朗

袁彥伯爲謝安南司馬都下諸人送至瀨鄕將別旣自淒罔嘆曰江山遼落居然有萬里之勢

顧長康從防稽還人問山川之美顧云千巖競秀萬壑爭流艸木防籠其上若云興霞蔚

王子敬雲從山陰道上行山川自相映發使人應接不暇若秋冬之際尢難爲懷

道一道人好整飾音辭從都下還東山經吳中已而會雪下未甚寒諸道人問在道所經一公曰風霜固所不論乃先集其慘澹郊邑正自飄瞥林岫便自皓然王夷甫容貌整麗妙於談恆捉白玉柄麈尾與手都無分別庾大尉在武昌秋夜气佳景淸佐吏殷浩王胡之之徒登南樓理詠音調始遒聞函道中有屐聲甚厲定是庾公俄而率左右十許人步來諸賢欲起避之公徐曰諸君少住老子於此處興復不淺便據胡牀與諸人詠謔竟坐甚得任樂後王逸少下與丞相言及此事丞相曰元規爾時風範不得不少頽右軍曰惟丘壑獨存至元二年秋七月十日吳郡陸友書世說中語

至元四年龍集戊寅正月二日京口袁矩子方曹南史元舉大用金華吳福孫子善同觀於淸閟閣此卷予舊藏又嘗雜書紙尾把玩山澤間後爲元鎭持去至正丁亥十二月四日與元鎭同遊梁鴻山攜在行笈因得重觀故友陸友仁書世說數則語感慨嵗月予老矣能幾把卷重題而歸諸淸閟閤海昌張雨

班惟志

班恕齋二體千文卷【眞艸間書烏絲防紙本髙七寸長一丈八尺餘】

千字文【原文不錄】

【欵書】至順四年閠三月廿有四日大梁班惟誌書【眞書】錢良右

錢翼之四體千文卷並記【原文不錄】

余壻張性之久言作四體千文未暇也連日不及無以遣興遂爲引墨𨿽妙不及古人或後予生者庶亦知字之源委也至元二年丙子三月下旬蘓人錢良右翼之記

吳郡翼之錢君書法爲明時名重四方者也此卷千文備四體之精妙性之張君攜至【闕】陽因得以觀至元丁丑二月望日浮光王都中敬題

此卷錢君翼之作以遺其壻張性之篆眞艸古之善書者亦各有所長而鮮能兼之也性之究農黃之經餘暇喜臨池淸標雅尙蓋貌如其心錢君書四體千文而授之法粲然可玩性之當亦開悟矣新安汪澤民書

右四體千文一卷吳中錢翼之先生書也古精於書者莫如晉如王如庾謝皆稱書聖篆眞艸猶鮮能兼況其下者乎翼之道學而善書備四體且精到書此以遺其佳壻張性之蓋望於性之者其有深意乎性之儒而醫好古博學者也暇則臨池日不下千餘字𨿽造次顚沛一防一畫不茍駸駸逼翼之而窺古人之域自是不止其當何如哉由筆法得三昧持敬以養其心言動舉措無不求其至而一如用筆然此又何止於論書也古所謂心正則筆正其不謂玆乎至元丁丑二月集賢同同書

吳人之以書名世者始張旭張從申至於今風徽未泯也翼之以字學有聞於其鄕卅年此卷爲其快壻作四體千文是尢得意之書卽今已不可易而致之況其後哉東陽桞貫

評者謂吳中惟松雪翁書法備眾體繼之者錢君翼之因觀爲其甥張性之作篆正艸四千餘字老筆至此亦甚勤矣【闕】外訓之傳將見靑出於藍者勉旃勉旃海岱劉貞白記

吳興趙公早年學書用工至精宻迨其得於心應於手縱橫曲折無不如意之所欲出以公之學名其家者務於速成往往摹仿公暮年所書而求其形似如不由其戶而欲升其堂入其室也得公之用工精宻又參以古人而別出新意自爲一家如吾翼之者蓋不多見此卷千文四體皆其得意書尢不可易得今翼之已不可作而有子逵能傳其業亦以予言爲然否乎至正六年六月十五日黃溍書

予觀中吳錢君翼之書四體千文其用工可謂精至矣四體之字出有先後當時學各工一體今以一人而欲兼之難矣哉夫篆籀實字之源眞艸其流派也體𨿽不同凡下筆當務方圜雄勁則風神完足而結締之工拙不足計也臨池積久必自有得翼之其見於此歟惜其宰木已拱而不得握手極談也此卷乃其女夫張性之提舉家藏尢其著意所書性之以通儒精盧扁之學佳士也能知寶此其東牀之選不茍矣至正十八年臘日鄱陽周伯琦書

錢逵

錢伯行書虞雍公辯烏賦

辯烏賦

蹇我生之不辰兮遽遭家之多難痛堂上之諼萎兮交摧戕於肺肝步屺前而悵望兮曾白雲之漫漫蹈九死而一生兮存喘息於已殘勉行營於髙燥兮卜壌夏之所安朝旣亡於蜚鶴兮莫敢晞於棲鸞俄潛闥之載扄兮政除月之隆寒紛紛提之令鳥兮翔童童之同山惟二三其柔桑兮僅短短而可攀誰知彼之雌雄兮忽駢棲於其間亟營巢而莫去兮曰彛猶而盤旋銜壌而益墳之楸兮載上下其修翰獨旁廬而感慨兮澘涕泗之泛瀾謂蒼蒼之蓋髙兮亦莫探其端也豈期眾目相與駭矚風行而電馳道路之相嘩也儀談而秦辧聚落之雄誇也金相而玉振眾芳之聲詩也嵩岱峩峩而萬疊友朋之髙義也羗不謀而相埓兮觀古而驗今目爲至孝之感兮覘瑞應之圖而有云況顯名於孝烏兮亦或謂之善禽摭北齊之蕭兮李唐之林列巢門之順兮棲冠之參鋪張虖裴之表門兮鉤索乎【闕】之孝心申申虖銜塊以助陶兮又遝觀而南防迨天使之口流血兮庸顯顏烏之誠忱僉曰昔聞而不見兮固可紹往哲之徽音吁嗟予小子曰不然兮猶足以理而言兮何山巓不爲烏所集兮何林間不爲烏所巢兮孝性之修亦士之常守兮事物之來亦有時而適然兮何足詫也瞻彼鸒斯實名維慈予垂久哺之訓公興孝飬之辭嗟彼能而我不逮兮懷乎風木之悲矧哀哀而防酷罰兮豈嘉祥之可希復倀倀而昩所【闕】兮何前賢之可追意夫而章厥罰兮俾悠悠其孝思維此理之忽然兮又孰較其是與非嗟夫予小子不可不辧兮恐來者或失其是衒損其心而泥其迹兮斯去古而益逺於名教而或戕兮豈淸議之可逭眷裏衎之嘉言兮特君子之樂善賦以捄將來之獘兮亦豈夫子之好辧

右辧烏賦一首宋丞相雍國忠肅虞公之所作也紹興六年公丁母秦國太夫人憂哀毀骨立朝夕哭墓有枯桑兩烏來巢悲鳴不去人皆異之以爲篤孝所召多作詩頌之公因著賦以自解此公家傳之所具載者也公之八世孫堪適遭父處士君之防出此賦見示且俾書揭座右逵以爲故家之文獻尙存詩書之緒不墜因樂爲之重錄云至正十五年冬十月甲子彭城錢逵謹識邊武

邊伯京書千文冊【艸書紙本】

千字文【原文不錄】

至元之辛巳春正月元日石抹景良以此紙徴不肖書時天气淸淑光景可人遂滌玉研試貍豪筆大書千文以歸之近人以余粗學困學翁墨迹但知畫形似耳武奚足尙今且塞公雅命殊勉彊也覽者幸勿見誚隴西後學玉蓑漁者邊武伯京父識【行書】

跋邊伯京千文

書法於宋季元興作者有工而以趙吳興鮮於漁陽爲巨擘終元之世出入此兩家是卷千文爲邊隴西伯京書自敍出於漁陽結搆潤宻波瀾煥發殆未易優劣也按史元順帝以至順四年六月卽位攺元統凡二年乙亥則重紀至元凡六年辛巳則攺元至正不知何以復系至元於辛巳耶豈作是書時乃至元之日而逺方尙未知攺元耶石抹元之宦族仕浙者尢盛景良未詳其履歷此必伯京寓浙時爲書耶自後數年而元亦季矣我朝三宋者出追蹤魏晉開一代書學之源今而才賢出駸古人矣鄭思齋啟範購得此卷持以示深爲論文翰與治化相通者若此思齋冶理文章直欲等秦漢上之顧扵此卷加欣賞焉異時當軸取人之善亦若此焉矣是嵗嘉靖甲申三月三日儼山陸深謹跋【行書灑金紙本】

汪從善

汪國良假舟帖【行書紙本內項氏李氏印不錄】

從善頓首拜復居竹按答提舉文幾從善昨承惠書兼有佳貺謹依收領所有假舟之事四月初可遣一介來從善今只在初七八日間可起乞知之如防云西提舉望通拜三意是幸人回艸此伏希照亮從善頓首再拜二月十二日

掲傒斯

掲文安公雜詩卷【艸書紙本髙一尺餘長六尺餘捲內項氏印不錄】

題眞村堂

家居魏亭北悃幅自無華風俗似太古生涯如小家飲醇猶恐過衣帛尙疑奢稍與鄰人異詩書有五車

題園趣亭

日與世情逺學人聊冶生畦蔬多品類樹果各生成野老過偏數山禽近不驚詩書吾所好農圃也須明

題山水捲

防松臨古屋蕭灑髙人情蓬戶常深閉山橋時獨行欣聞急澗響復愛晚風淸世事如解帶誰謂戀簪纓

憶昨四首

天歷年中祕閣開授經新拜育羣材宮門待漏常先到講席收書每後回召試時防天語勞分題不用侍臣催滿頭白髮丹心在太液池邊只獨來

宮艸防茸禁樹齊日趨延顥對凝暉【下有綫分二字防去】朝迎步輦花間立暮送回鑾桞下歸碧殿東臨瓊島近金河北引玉泉肥幾回慶門前路春气蒙蒙欲染衣

巳巳羣儒應壁奎端陽侍晏寶慈西綫分學士親臣送詩賜皇姑禦手題注酒含春瑤露重承塵轉午錦云低日斜共出西門道旣醉猶能散馬蹄

奎章分署隔紗不斷香風別殿花畱守日頒中賜果宣徽月送上供茶諸生講罷仍番值學士吟成每自誇五載光陰如過客九疑無處望重華

宮詞一首此篇在前

碧殿陰陰玉漏遲流鶯防囀萬年枝平明小輦花間過又是君王幸閣時掲傒斯

昔唐宋之韓桞歐蘓以文擅名時稱四大家元有虞楊範掲以詩鳴世人亦謂之云余近日頽榮進閉門卻掃倦則逰藝雅好博古展捲評品至視文安公手書已作詞格淸麗筆法婉媚似得晉唐人逸韻由其心志非力可勉若困而學之終不能入豈可與庸鄙罔習共鑑定其甲乙若斯人者當時罕有與之儔匹余特寶重是捲獨嘆其髙處不必世論之同也賞音者自以余爲然予何言哉明嘉靖乙未嵗仲夏十又一日在北下書退宻齋主人墨林項元汴力疾饒舌

喀爾庫庫

庫庫子山十二月十二日帖【艸書紙本內項氏諸印不錄】

喀爾庫庫頓首再拜彥中管鉤賢友足下十二月十二日金子振宣使至得教字深荷逺懷之至中間見誨實是下心然亦自有公論也於此足見足下篤於吾昆弟至深不肖惟多馳感耳不知來春可果至都不付下棋枰防等皆已領此時請家兄使想已逹度賢友亦必喜也此間公私皆望家兄早來閒報吾兄知之文書一節克明甚是用心緣不肖小女病【旁添四五十日竟至逝去不勝悲塞柰何柰何】及身常有防恙不曾與克明相見近月半日來方出當與彼論之後便奉報未由奉見願盡珍重理今因人便艸艸不宣喀爾庫庫頓首拜十二月十四日書諸般雜色素箋及建連付來些小爲禱銀朱亦望惠數兩欲爲印色此中者不可故也彥中管勾賢友足下喀爾庫庫謹封【五字闕半】

庫庫正齋臨懷素自敍捲【紙本髙一尺餘長一丈內項氏諸印不錄】艸書懷素自敍【原文不錄】

艸書不可識卿字少於卽艸書不可知叔字少於其艸書不可道於字何曾艸所貴者筆圓所上者筆老獻之答謝安云世人那得知耳

庫庫子山書梓人傳捲【艸書紙本髙九寸長九尺】

梓人傳桞子厚

裴封叔之第在光徳裏有梓人欵其門願傭隙宇而處焉所職防引規矩繩墨家不居礱斵之噐問其能曰吾善度材視棟宇之制髙深圓方短長之宜吾指使而羣工役焉捨我眾莫能就一宇故食於官府吾受祿三倍作扵私家吾收其直大半焉他日入其室其牀闕足而不能理曰將求他工餘甚笑之謂其無能而貪利嗜貨者其後京兆尹將餙署余往過焉委羣材防眾工或執斧斤或執刀鋸皆環立向之梓人左持引右執杖而中處焉量棟宇之任視木之能舉揮其杖曰斧彼執斧者奔而右顧而指曰鋸彼執鋸者趨而左俄而斤者斵刀者削皆視其色俟其言莫敢自斷者其不勝任者怒而退之亦莫敢慍焉畫宮於堵盈尺而曲盡其制計其毫釐而構大廈無進退焉旣成書於上棟曰某年某月某日某建則姓字也凡執用之工不在列余圜視大駭然後知其術之工大矣繼而嘆曰彼將捨其手藝專其心志而能知體要者歟吾聞勞心者役人勞力者役於人彼其勞心者歟能者用而智者謀彼其智者歟【原迹歟字旁注】是足爲佐天子相天下法矣物莫近乎此也或曰彼主爲室倘或發其私智牽制梓人之慮奪其世守而道謀是用𨿽不能成功豈其罪耶亦在任之而已余曰不然夫繩墨誠陳規矩誠設髙者不可抑而下也狹者不可張而廣也由我則固不由我則圯彼將樂去固而就圯也則捲其術黙其智悠爾而去不屈吾道是誠良梓人耳其或嗜其貨利忍而不能捨也喪其制量屈而不能守也棟撓屋壊則曰非我罪也可乎哉可乎哉余謂梓人之道類於相故書而藏之梓人蓋古之審曲直面勢者今謂之都料匠云余【原迹余字旁注】所遇者楊氏潛其名喀爾庫庫爲信卿侍郎書時至順二年冬十月之廿八日也趙期頤

趙子奇本齋帖

予識本齋卅年文章宦業世所稱道今年其子季境於維揚有善繼述忠孝之家其可尙哉趙期頥書

馮思溫

馮思溫贈季境詩

冑出名門正妙年置身聊爾奉藩宣塵生驛路頻驅馬雨溢官河穏放船后土祠中花綴玉平山堂下桞飛綿遄歸公館應多暇好對蕓理舊編晉陽馮思溫

書畫彚考卷十七﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷十八

刑部左侍郎卞永譽撰

書十八

元

虞集

虞伯生書雍公誅蚊賦並識捲【賦中小字自注】

誅蚊賦

平江水鄕蚊蚋坌集予方窮居日以爲苦因裒腹笥得蚊事廿有七古聖賢無一言之褒是爲可誅也作誅蚊賦其詞曰

惟朱明之肇序兮迨白藏之紀時火流金而方熾露漱玉而易晞眷羲和之自東起咸池【日所出處】而䢐西邁崦嵫【日所入山也見離騷】以頓轡歸蒙汜【日所宿處也見選雜體詩】而匿暉旋羣陰之綽綽襲夜气之索索爰有黍民【古今注號蚊蚋爲黍民】出於廬霍呼朋引儔訝雷車之殷殷【聚蚊成雷見前書】塡空蔽野疑云陣之漠漠【梅聖兪詩云】利觜逾麥芒之纖狹翅過春冰之薄其賦形而至眇其爲害而甚博【闕】泰山之能負【荀子蚊負山】詎九牛之可搏【漠書搏牛之蝱】較爾力以何施念爾欲而甚約飲不過於滿腹性無饜而肆蠚若乃皓魄之亭亭萬木之欣欣悼永晝之執熱徙緑防以怡情遽見侵而稍稍復輕颺以營營【白鳥營營見下注】念炎熇之未去曽須臾而靡寧伺人於燕息則東家之夢何緣而見姬旦嬲【宋子京有蚊蚋嬲人之句】人於尊俎則鹿鳴之晏何由而娯嘉賔以是而肆毒於人何名乎仁載引其類載鼔其翅但知進而忘退不顧害而貪利葬仙鼠【古今注以蝙蝠爲仙鼠】之腹而莫追莫悔投秋虫【羅隠賦謂蜘蛛爲秋虫】之网而自捐自棄衝郁攸而致燔望銀缸而還墜以此而速禍於己孰名乎智仁旣不足以彊名智又不足以自蔽徒肆情以饕餮競鼔吻而唼噬宜先哲之永嘆謂通夕而不寐【老子云蚊蝱噆膚則通夕不寐見莊子】慨蠢其何識亦炎涼而絕義故有蓀壁琰防椒房璇題疏寮豁其文綺繡甍煥其陸離圍鮫綃以云幛焚椒蘭而霧迷乃戢翼以逺遁縱含毒而莫施以貴嬪之被寵而不噆不螫【南史孔貴妃傳】畏長遜之當路而莫近莫窺【南史孫長遜本傳】其或柴扉槿居室桑樞方親闈之定省政黌堂之捲舒或漂流於羈旅或迫促於郊墟乃引利喙以競進共逞貪心而自腴致晉室孝子獨嘗以身【晉書展勤云云】而髙郵貞女【髙郵有露筋小娘子廟】莫全其軀嗟乎蚊乎貴者要者旣屏息以逺止貧者賤者又窮欲而紛如顧余躬而何較念爾虛其有餘其間別種稟性尢酷實尖其觜實斑其腹實細其身實丰其毒感變化於天宮載惆悵於羽族仙禽逺害必翔於九臯神鳥覽輝乃集於王谷傳信之鴈目斷而莫至報喜之鵲日聆而不足此固曠然而難見爾乃頽然而難逐可憐爾之輕而翾不恥人之厭且辱也蓋嘗究厥譜系考於典集實蚩尢之餘孽始涿鹿之誅殛僅存膚血之遺余致玆種類之蕃息【見幽防錄】或別派於腐壞或聚族於幽濕惟可夜遊鮮從門入驟致身於雲臺而羽翼翾翾【鵾冠子雲臺之髙蚊蚋適以翾翾】遽逞威於河內而人馬借借【古今注河內有人嘗見黍米許大人馬滿地取火燒之皆化蚊蚋飛去】但類非於華冑實盡銜於毒螫宜見憎於世俗夫豈間於今昔惟小日之昏昏臥柏寢而悒悒念白鳥之阻饑褰翠防而聽入【見金樓子】曽丑類之莫去宜豎刁之僭逼此鑑旣明汝惡旣極將不復汝容而搏之特吾一振手之力爾固又將驅空中之蛂挫汝之精【空中有物其名爲蛂聞蚉蝱之聲則挫其精】僇江東之鷆而不復孕汝之形【爾雅江東呼爲蚊母此鳥吐蚊因以名】舉所謂蚋者而族烹於秦鑊【秦謂蚋】取所謂蚊者而築觀於楚廷【楚謂蚊】永滅蚩尢之裔庶使天下之爲人臣者得以安其君大慰勤猛之志又使天下之爲人子者得以寧其親不復使無用之物無窮之毒存於世此誅蚊賦之所以名也

右先太師丞相雍國忠肅公所著也先公文集舊刋蜀中成書未久焚於兵火曽叔祖寶慶府君將求而刻之湖南亦未及如志而運革而內附後先參政廣求之不能得睂州故人史公孝祥守興化聞黃伯固家有之邈不可得也集在京師屬閩教授謝中物色之來報云有軍官好書購得此欲借手與集相見然終不能得之先參政至淛從親戚韓大則得誅蚊艸於侯頤軒道士處蓋大徳庚子嵗也故人閒上人亦蜀中同出東南之家以舊故自吳門訪集臨川山中問此物所在出而示之則三十六年矣而先參政亦棄諸孤十七年詩書之緒不絕如綫感慨今昔血涕隨之偶得此卷錄送上人貴得存遺珠於旣失尙故物之可求也元統乙亥三月廿七日集謹識

宋之南其宰執惟虞雍公爲最賢觀其誅蚊賦所謂使天下之爲人臣者得以安其居天下之爲人子者得以寧其親則知公之志誅惡鋤姦者欲以寧君親也其以忠孝教天下後世者至矣伯生世其家學能於聖時致身西淸被寵眷也殊甚及閒寂中乃書先太師此賦以贈人其志亦有所在乎間上人再見伯生其爲我諗之和林魯威叔重父謹題

因讀誅蚊賦深憐愛國情三公登間諜四海失升平早覺文章貴爭期徳業成云礽世祿翰墨負時名丹丘柯九思賦

觀雍公少年之作可以豫見報國之志觀邵庵詳書之意可以深惟追逺之情忠孝藹然萃於一門嗚呼盛哉閒上人同是蜀人故獨得之當刻石寺中以傳永久庶不爲他時夜壑舟也至正十五年乙未三月後學蘇大年頓首再拜謹書

黍民肆毒不勝誅屈宋文章太史書滄海遺珠畱得在白雲深處伴僧居洛生王敬方

父作更生佛兒爲命世英西州睹威南國翦長鯨不厭朝廷小終扶日月明誅蚊賦重錄妙墨世從衡遂昌鄭元祐

右邵庵虞公手書其先丞相誅蚊賦槁也賦稿初藏於道士侯頤軒家後爲韓大則所得獻於公之先君子井齋先生後公至吳侯道士因龍興閒上人謁公於寓所一見具言賦槁公軒然而笑曰我已得之矣侯道士爲之惘然蓋韓大則初假之於侯而卽以歸於公家而侯初不知也元統乙亥閒上人謁公於西江遂書此以贈焉頤軒本洞庭仙壇觀道士其度師楊紫霞與侯亦蜀人宋季來吳一時名士之寓吳者若中書劉公丞相吳公皆與之交遊名重於時寶祐間自吳遊天臺中書公爲之唱首作詩以餞其行而先少師平舟先生亦次韻焉先予與侯交遊粗深每出以示之先子求至懇切而侯迄不與先子歿後三年侯亦相繼而逝其徒李碧山與椿相知因椿之請卽以歸之至正甲午冬十月閒上人因持此卷訪椿於家而徴椿言椿惟侯之平日靳吝於兩家遺墨眎若永爲其有旣而卒各歸於其後人豈故家文獻不絕如綫而天固假侯靳吝以待我後人耶所惜者公之先君子猶克親得賦稿而椿先子𨿽獲一見平舟遺墨而終不能得之於生平也今公旣卽世而閒上人已老椿恐事之或湮故爲詳著於此云睂山楊椿跋

虞雍公誅蚊賦刻石疏

宋丞相雍國虞忠肅公嘗作誅蚊賦內傳後公之六世孫翰林侍講學士以文儒顯告老還江右而白雲閒上人與之有舊自吳訪之於臨川蓋雍公文集舊嘗刻於蜀而版遄毀學士後𨿽貴而雍公集求之不得竟不復刋學士之父參政公大徳庚子嵗亦嘗至淛物色雍公集竟不可得而僅於道士侯頤軒處得誅蚊賦稿然竟藏於家上人以賦稿爲請學士爲發篋取讀上人曰丞相眞迹不敢望得學士手書一通東還吳則幸矣學士遂爲艸艸謄錄而仍記顚末於賦後上人念學士詩文好事者已悉爲刋板若雍公之功業𨿽不系於文字有無而誅蚊賦僅存耳兼聞江右近經防亂百不一存於是上人欲以學士所書賦勒之金石庶永久弗墜而上人老矣力弗逮乃以此賦歸於公之八世孫戡字勝伯者俾刻之勝伯旣積學克世其家以世故棘囏益貧困固宜寶而藏諸而猶慮夫泯而不傳抑亦負上人之意敢以是幹諸好事君子見助焉則賦刻諸石無難者矣敢請至正十七年秋八月遂昌山樵鄭元祐書

此賦之作其有所指乎不然驅之足矣誅之不足以勝誅也豈其心欲盡殱【闕】乎【闕】而蚊有可殱者有不必殱者如曰掃出境曰殲厥渠魁不一施也南方蚊鳥一鼔吻而蚊億萬今有人焉作相於南鼔爲和議之談而致於廷而咂我甿其【闕】之鷆乎斯人也何不幸而不受誅於公節鉞之下以快一時之死而寧受誅於千載史鉞之誅於萬死不可以贖之日吁可悲也已賦序云余方窮居觀者遂謂其早年所作愚謂此二字𨿽外閫重寄而遙制於中弗獲以信其大義於天下後世則身都將相猶窮居匹夫同也於戲吾雍公誅鷆有術而付之紙上空談爲六世孫所錄徒致憾於無窮耳諸跋柯鄭陳楊輩皆其孫同時言稿之失而得言錄以遺於某亦旣詳矣去公三百餘載而同其志者吳下有沈啟南氏見錄本而購藏之嘉禾周鼎與苕溪張子靜松陵史明古共借閱之鼎欲號此賦爲鷆以發公地下一笑明古子靜聞予言相掀髯大噱是日正月上旬之終嵗乙未皇明成化之紀元十有一年也鼎

此帖今藏余家往在無錫蕩口得於華氏中甫處少溪家兄重購見貽之物元汴

虞文靖雜詩卷

白雲防雪鳴竹地罏深深火初熟樵客晨來午未還眞人自與燒黃獨

罏中鉛汞輕千乘外日月飛兩螢尙有度生情未斷侍人長跪授黃庭

玉臼搗霜月當戶竹映雪書滿牀客來長揖不交語自撥丹火燒山香

皎皎霜鶴立齋廚蕭蕭風竹鳴庭除間有客自髙坐堂上眞人方讀書十一月壬辰明復眞人約華陰楊廷鎭閩中潘子文四明王安道談道話於徐中孚丹房防雪灑空塵靜云晏遂復終日卽事雜詩

松陰鵠立候宮車風送飛花著白須水影漸隨簾側畔鸎聲祗在廠東隅近牀擬進新琹操載筆親題眞畫圖太液雨餘波浪動龍舟初試散魚鳬早朝

髙閣丹靑起中天紫翠分當太白雪門對九疑云伐木山人去吹簫帝子聞塵中歸未得春思轉紛紛錄寄民瞻尊兄別後一笑虞集

虞邵庵書記並詩卷

儗峴臺記【四字隸書】

尙書司門員外郎晉國裴君治撫之二年因城東隅作臺以遊而命之曰儗峴臺謂其山谿之形擬乎峴山也數與其屬與州之寄客者遊而閒獨求記於子初州之東其城因大丘其隍因大谿其隅因客土以出谿上其外連山髙陵野林荒虛逺近髙下壯大閎廓怪奇可喜之觀環撫之東南者可坐而見也然而雨隳潦毀蓋藏棄委於榛藂茀艸之間未有卽而愛之者也君得之而喜增甓與土易其破闕去榛與艸發其亢爽繚以橫檻覆以髙甍因而爲臺以脫埃氛絕煩囂出雲气而臨風雨然後谿之平沙漫流微風逺響與夫波浪洶湧破山防木之奔放至於髙桅勁艣沙禽水獸下上之浮沈者皆出乎履舄之下山之蒼顏秀壁巓崖防出挾光景而薄星辰至於平岡長陸虎豹踞而龍虵走與夫荒蹊聚落樹陰晻曖遊人行旅隠見而斷續者皆出乎袵席之內若夫煙雲開斂日光出沒四時朝暮雨暘明晦變化之不同則𨿽覽之不厭而𨿽有智者亦不能窮其狀也或飲者淋漓歌者激烈或靚觀微步仿偟徙倚則得於耳目與得之於心者𨿽所寓之樂有殊而亦各適其適也撫非通道故貴人蓄賈之遊不至多良田故水旱螣之災少其民樂於耕桑以自足故牛馬之牧於山谷者不收五穀之積於郊野者不垣而晏然不知枹鼔之警發召之役也君旣因其土俗而治以簡靜故得以休其暇日而寓其樂於此州此州之人士女樂其安且治而又得遊觀之美亦將同其樂也故予爲之記其成之年月日嘉祐二年之九月九日也南丰曽鞏記

君作新臺擬峴山羊公千載得追攀歌鐘殷地登臨處花木移春指顧間城似大隄來宛宛溪如靑漢落潺潺時平不比徵吳日緩帶猶宜向此閒郡人王安石爲裴使君作南丰先生以嘉祐二年九月九日作此記先生是年登進士第而歸鄕之時也裴侯名材記不書名亦致敬邦君之意後七十八年其從子紆守撫重刻之久之石又亡又後二百年雍虞集書並附王文公詩一首南丰曽氏新建文定公詞堂記【十二字篆書】

君子之欲行其道者時王之制有所不得爲則推其法意之所得爲而爲之此聖賢所以無不可行之時也昔者諸侯之國其昆弟子孫得以公族爲大夫爲士有田有祿以養之國有宗廟世守其祭祀百世之子孫祭於大宗五世之子孫祭於小宗而祖考之神靈蓋有所歸矣後世貴爲公卿而無國邑惠澤無以徧及其族人於久遠君子原本而充類衋然傷其心焉是以有置義田以待後人之冠昬防祭者矣宗廟不立祭享無所君子酌於賢賢尊尊之意而不得有所爲焉於其賢者則緣夫屍而祝之於社之義而致其敬則亦庶幾而已南丰曽氏自魯國公有六子其顯者三人文定公子固最賢子開之文如其兄而子宣最貴子固之學在孟氏旣沒千五百年之後求聖賢之遺言帝王之成法於六經之中沛然而有餘淵然而莫測赫然爲時儒宗其文章深追古作而君子猶以爲特公之一事云爾魯公沒時公弱冠未仕也家甚貧嫁孤妹九人必得其所奉母夫人至孝老死不衰蓋其根於天性者純明得於經學者深至所以行其道者眾人固不盡識也是以官爵不過於郡守俸入無逾於常僚猶悉其貲力置義田於臨川郡城之後湖與屬邑金谿之南原立爲規約以惠利其族垂三百年矣此所謂能行其法意於可爲者乎不然何其能久也今其族孫元翊以其父正子之遺命作公祠堂於後湖之上使其族之人食焉而思其本居焉而敬其身則公之遺意𨿽去之百世而烏有終窮者哉嗚呼公之至元翊八世矣於廟則已逺於社則已疏卽其所遺田而祠之使羣情之渙者尙有所萃也不亦可乎元統癸酉祠堂成適予自京師歸臨川來求文以爲記故爲書此俾附諸義田規約之後而刻諸祠下云雍虞集記

南丰先生記擬峴臺謂其山谿之形擬乎峴山也使他人屬筆必更引羊叔子事而先生終篇但述風物觀遊之勝及夫裴使君簡靜之治而已蓋眾人之所必言乃先生之所不必言也王文公詩則終始引叔子以致美裴君蓋賦詠之作與紀實不同各一奇也邵庵虞公並取而書之厥有防哉又嘗聞先生旣爲臺記裴君畀田若干畆卽先生所置義田今在臨川後湖者此亦奇事虞公記先生祠敍義田而不及此必別有謂然書以附於臺記之後豈亦牽聨可見之意邪太朴親得此卷於公當有以知之一範文正公置義田於蘇子孫遵守至今不廢嘗竊嘆以爲世之若此者一家耳今讀學士虞公所著南丰先生祠堂記知先生亦有義田在臨川金溪世守規約與範氏同兩家盛徳之長異哉夫以範公之忠義功名天下所倚賴而甫參大政以歿位不滿徳焉曽氏三兄弟子宣爲相子開翰林先生止西掖名位亦有差子開𨿽賢而魁然以儒學文章重者又莫先生若也嗟夫宋之賢人君子若範公之與先生者希矣其君之國有不能保而二家之田獨至今存且將傳之無窮則當時不究其施有不足恨而其子孫所以爲慿借扶持者又豈竭其勢力之所可能哉觀於此者可以有省矣至正元年嵗辛巳十月下旬東陽吳師道書於京師居賢坊官舎

右奎章閣侍書學士虞公書曽文定公擬峴臺記及公自作新建曽公祠堂記附以王文公臺詩以遺臨川危素大朴甫積昔從公於京師自天歷以後公日在閣下而又總裁史事非大制作多不及親書又苦目昬今觀此卷遒粹整宻所罕見也至元三年正月十又六日門人九江方積同豫章楊鎰觀於鄔子柴

明年夏五廿又六日晚生淸江諭丘同廬陵文容敬觀於金陵防龍河僧舎

金華黃溍觀

文定公初置義田令子孫本房不得食文昭公增置田乃令食之太朴熟見其家規約云爾文定之不自私文昭之均其施皆可書也吳師道又識虞公篆法八法楷書曁文章皆萃美於玆捲而南丰先生之文行又因以起百世敬慕於無窮焉非茍玩其詞翰而已至元六年嵗次庚辰夏四月十八日金華王餘慶識於吾友太朴危君京師迎陽坊之寓舎

至元六年嵗在庚辰十月廿有一日泲南張引同豫章楊鑄敬觀於京師寓舎之湛然齋

曽文定公擬峴臺記王文公詩奎章閣學士虞公所制文定祠記三者又皆虞公手書之虞公蜀人今家居臨川文學與曽王兩公相望而此卷實具有之烏乎美矣太朴宜與曽氏子孫求貞石使吳中石工並刻之臨川有榮觀焉晉安陳旅

前賢不茍作落筆便可傳世今觀元虞文靖公所書曽文定公擬峴臺記附以王文公詩而跋之又書所作文定祠堂記於後二記一詩議論根據鏗然金石聲文章家取爲楷式者是豈茍云乎哉元統癸酉適公病目歸田之後年六十有一矣而篆書皆端整若此非其平日運意精宻筆路純熟惡能爾邪捲尾有吳元儒吳師道諸名人跋皆當公存日爲危太朴先生題者蠅頭細書無一筆茍師道凡三跋尢精確有深意其可以繼公而無愧也公書此卷後十七年而捐館又後百三十有四年璟觀於翰林修撰吳君原博所原博屬題因得畱幾格間臨玩數月乃敬識而歸之連城之璧不足多也成化壬寅中秋泰和羅璟於紫垣西之冰玉齋敬題

觀擬峴山記跋語當是文靖爲之重書而欲重刻於石道園學古錄文定祠堂記末有並書篆三字則此卷疑亦當時書石之副今南丰曽氏祠下石刻有無不可知然陳眾仲跋云太朴宜與曽氏子孫求吳中石工並刻之豈當時固未嘗刻邪當訪之臨川之賢璟再題

先生詞翰率爾雅端重觀之不覺起敬東白子識右虞邵庵先生擬峴臺記四字南丰曽氏新建文定公祠堂記十二篆字楷書記文一通詩跋各一首書家者流所謂人品髙師法古者殆兼有之此危太朴家物傳至左庶子吳君原博蓋百四十年於今矣祠堂記及跋皆先生所著臺記出文定皆世所傳誦而王荊公詩筆亦與此時作者不同然則此卷𨿽謂之三絕可也原博博古能文且書法其以予言爲將無同乎捲尾有黃晉卿題名宋景濓陳眾仲吳師道跋語又出三絕之外詩所謂尙有典刑者竊有慨焉姑識其紙隙以俟後來君子治元年戊申日南至長沙李東陽書南丰先生曽公文章在宋稱四大家今觀虞邵庵作公祠記稱公孝友至有義田之舉而作郡之政又往往載諸史冊有不可誣者則公之所謂文章其亦異乎後世之文章矣昔人有謂公行義不如政事政事不如文章其信然哉此卷今吳庶子原博先生所藏蓋危太朴家物也噫太朴不能不有愧於二公顧以歸之原博其亦有由然哉治乙酉秋九月朔臺人謝鐸題

虞文靖公豆腐贊

豆腐三徳贊

虞先生以老病謁告還臨川山中故人父老賓客鄰曲及族人昆弟子孫咸喜其歸也雞豚之饋狎至不敢不爲之盡歡而齒豁目昏又性不喜殺生食飲之際未嘗如其意山中人有鬻豆腐以進者欣然樂之蓋盤飱至前目昏不能有所選擇隨匕挾所獲精粗骨肉不能辧也而豆腐盈豆如一隨取皆佳一徳也齒豁每食肉輙塡齒隙非極漱剔不能去間濡幹皆費咀嚼可取飽無是苦二徳也柔潔澹無殺生之惡三徳也吾鄕仁壽在萬山中地髙不宜稻而宜豆鄕中人食豆蓋多於粟成都人嘗靳吾邑爲食豆人而鄕語謂豆腐爲來其云懷故鄕風物之美緣老年食物之便作豆腐三徳贊贊曰掇山腴治仙漿軟於云潔於霜舌生肥齒不傷君子食之壽而康肘後服玉舊有方傳之天下匪私吾鄕元統元年十月十九日橫舟中書

虞邵庵詩翰

九月二日移柴門向水辱卿外史鏈師賦詩相屬及於老易之要佩服雅意忻懌亡已輙次韻一首爲謝仙凡之語頓不類矣皇恐皇恐集再拜

老寄池邊舎新移竹下門髙人知獨樂妙語枉相存衣食隨年嵗文章付子孫惟求園綺輩白髮共淸尊喜陳克紹自蜀中持舎侄書至用韻就呈上

有客持鄕信殷勤逺及門枯桑同我老慈竹賴誰存萬里迷歸夢蒼茫念老孫徧呼小兒子一一話親尊先丞相【闕】秦國夫人【闕】上枯桑駐烏郡以孝感所致雍公有辧烏賦答【闕】所示詩也【闕】近年更生大悲閣先公祠前生竹一本中間兩枝【闕】而復【闕】鄕人以爲集當歸之祥鄕中及朝士皆有詩也是日榻中書

題闕

黃金鑄爲鴨焚蘭夕殿中窈窕轉斜月逶迆動防風綺席列珠樹華燈連玉虹無眠待顧問不知淸漏終邵庵奉寄白雲閒公講師鄕契尊宿虞集上

古寺白雲閒鐘聲竹樹間唐詩畱屋壁蜀道憶鄕闗橘柚霜前送袈裟雨裏還【闕】三十載刻石玉遮山至正乙酉十月六日榻中書

虞道園答翼之詩卷

集頓首翼之賢良學士閣下昔在朝著不能奉揚文翰之美歸來山中徒增悵惘從白雲寄示詩卷益見髙情輙綴鄙句捲尾而截畱其前畱之篋笥永以爲玩也爲劉彥明作得墓表數句敢煩大手代作楷書並篆額一是不知彼中得石大小一是集久苦目障作字甚艱不復能多字也非恃愛厚不敢爾惟翼之千萬恕察聞令嗣爲學甚好恨久不相見秋間當得防晤傾倒不宣契生虞集頓首再拜

吳郡名家盛有唐流傳風致到錢郎閉門三月梨花雨編冩千林柿葉霜客看舊題驚嵗月僧將新句度江鄕莫愁茅舎淹遲久秋菊春蘭各自芳右答翼之祕校枉教之意以奉千里外一笑虞集頓首

錢子工書越宋唐詩筒千里寄支郎揮毫曾見坐霏屑待漏尙憐靴滿霜商嶺歌殘紫芝曲鈞天夢逺白雲鄕不迷故舊相思意酬唱同畱百世芳僕過吳中翼之庚兄出示虞先生所答詩卷輙亦次韻以寓羨慕之意時至元戊寅六月十又三日金華胡助

聖代崇文邁漢唐相如詞賦早爲郎天門侍燕常終日江閣懸車已十霜展捲得詩驚健筆感時懷舊憶它鄕先生絕學追千古一樹寒梅壓眾芳文昔以筆札從侍書公著書閣下公去國今十年矣去年夏謁公於臨川之裏第今年秋將如懷孟過姑蘇錢先生出公手紮並詩示文伏讀悵然先生俾題不敢固辭至正元年九月十又七日新安程文謹識

翼之得邵庵所寄篇翰裝池成捲攜以示余因有感於其愧悔之言亦次增諸卷軸桞貫上

漢庭有道起馮唐亦許明光對夕郎正爲靑雲凝素髮故教白兔搗霜客來笑我臨書札禮逹如雲講射鄕閣老無時收眾望褐夫有日譜羣芳筆翰風流說晉唐敢將拙惡比諸郎健豪日費徒成冢禿鬂年侵不待霜才士宜從鵷鷺序畸人合住水雲鄕豈期天藻亭中老逺寄詞章勝采芳良右嘗奉和虞公所答詩爲謝適中州盧彥紀侍官臨川遂書以煩往逹後古愚編修見謂宜以附卷末是年六月望日錢良右

虞邵庵與總管札

集頓首再拜上狀總管大尹相公閣下卽辰嵗事告成天地方泰蹔弭皇華之節尙系白雲之思神明夾扶履用淸吉集今夏復過姑蘇不能少候騎气之還已覺悵惘及承珍灑乃知追及惠泉益重不敏之辠然而千里明月通夕臺星何異瞻對顏色也亭中淸話秋仲閒翁自上京還方面及之節次當已逹聽玆不復贅觀僧辱位置造就倍費神用不勝感激集與弟兄皆宦遊四方先隴寄彼動輙曠引時嵗無由一至托此於一二鄰近而已而食不足贍給今得此稍慰其望則集可以少抒其情然則閤下錫類之仁何可防也引墨陳謝未防下忱之萬一惟冀保嗇方今龍飛禦天求賢共理有若閤下治最久當簡在行膺大用匪朝伊夕集𨿽不武尙能泚筆來賀謹奉狀不備集再拜狀上

虞伯生歸田帖

僕自歸田後當時故人俱在天府而集以目又不能起居遂成路逺近紫巖自維揚來出示此卷遂知大參本齋公之子季境自京還一時臺閣羣公贈行之詩也令人誦之神淸气爽飄然欲僊掩卷慨想復徴予題蓋季境已曽作字說寄之矣今重爲書於是捲聊寓觀感云伯生

虞道園奉記都運帖

奉記都運大參相公聊致久別企仰之萬一采覽幸甚虞集頓首

計相淮南重幨帷海上還頻煩紆智略周慮及疲孱調鼎公宜早歸畊自得閒常擕相贈防扶老向江山集至逍遙山見饒紫巖聞將適瓊華之囿當以舊【闕】瞻承風采因得附此起居紫巖門耆宿之士退食之暇必能少從淸靜無爲之論遙爲傾企集又拜二月五日虞伯生不及入閣帖【行艸書藍紙本】

集頓首再拜集伏審博士學士榮上適苦創不及入閣奉賀千萬勿罪二畫贊托經筵掾持上望爲分付幸甚明日觀遊誠恐院中難聚更告爲請假一二日拜賜多矣集頓首再拜丹丘博士公左右

楊載

楊仲水龍吟詞帖【行書紙本】

水龍吟楊仲

鴻溝定約東歸又誰遣赤龍廻指靑娥舞罷重瞳飲泣斷腸聲裏半壁酸風【原迹風字旁注】兩淮寒月古今興廢眇烏江滿眼驚濤捲雪分明總是英雄淚木末招招舟子載何人斷煙流水平沙盡處靑山數江東千里長嘯風前無人會我登臨此意但黃蘆古木夕陽四照有漁歌起

黎芳洲

黎芳洲滿江紅詞帖【行書紙本】

滿江紅黎芳洲

鮑魚鮏斷楚將軍驅虎鞭龍【原迹龍字旁注】而起空費咸陽三月火鑄就金刀神器垓下軍稀陰陵道隘月黑雲如壘楚歌四起山川都姓劉矣悲泣喚醒虞姬和伊死別雪刃飛華髓覇業休休騅不逝遺恨烏江流水老廟頽垣斜陽紅樹盡付鵶聲裏興亡休問髙陵秋艸空翠幹文傳

幹壽道嘯堂集古錄跋

嘯堂集古錄跋

景春沈君居樂圃坊與予同裏閈且嘗同遊可村賀先生之門一日過景春所居出嘯堂集古錄見示嘗試觀之由秦以前三代之噐若惇槃尊彞鼎鐘甬權之屬無所不有每列一噐必模其款識而以楷書辧之刻畫甚精殆不類刋本讀之者文從字順如遊商周之庭而寓目焉可爲奇矣坐客皆唶唶稱嘆予謂景春平生寡嗜欲惟酷好收書有別業在閶門西去城僅數里景春昔嘗居之人有挾書求售者至必勞來之飲食之酬之善賈於是奇書多歸沈氏集古錄其一也昔人有以千金市馬者得駿骨與五百金逾年而千里馬至者三今景春嗜書與昔之嗜馬者何以異哉吳中多好古博雅君子將以載酒殽問奇字者踵門而來景春不寂寞矣客曰然請書之元統攺元十一月廿又六日吳郡幹文傳題

杜本

杜伯原與本齋札

本頓首再拜尙書相公本齋先生文侍舊臘率易晉拜旌麾之下辱賜與潔殊慰積年仰慕之心宴贐稠疊禮意隆重何以克堪惟深愧感而已別來伏想福祥至止百神衛大萬士民之望旋膺鈞樞之任至慰本擬以正初抵杭方聞江上有阻遂自泰興江陰展轉畱滯二月初方逹吳門得防季野舎人同到金井山中瞻視岡巒形局寛大气勢雄偉與聞相合謂爲福壽之基亦頗如諸名公所論而鄙淺之見尙有可疑者蓋入手山脈直下稍長則乘气勁急倘稍加轉換庶合古人增髙益下趨吉避凶之說必欲如閩中蛇之地山盡水聚生意藏蓄則未能悉其造化之妙亦非面對不能詳盡惟髙明裁察玆因人便謹奉起居以致謝私並敢獻其一得之愚蕪率伏祈恕亮余惟爲國家衛愛式副對揚不備二月十八日客吳中杜本頓首再拜上呈

張起巖

張夢臣贈季境詩

春滿維揚十萬家先公曽此駐髙牙官防寂寂畱芳樹舊館陰陰閉落花祠下系鞍尋芍藥樓前騎鶴聽琵琶歸來不異當時事一路東風防影斜齊張起巖

黃公望

黃大癡手札

公望頓首再拜寧極路教先生閤下近侍誨談終日歡甚奉違後連日不克款教渴心又將塵矣恃愛欲求大手臨黃庭樂毅論二帖以爲矜式𨿽天寒防閤春溫想不廢執筆也片楮代稟統干心照公望再拜寧極路教先生閤下公望折申

黃子久書世說新語

外錄

書畫舫云黃子久好作小楷圓熟中饒古意別有一種韻度蓋自趙文敏公而下指不多屈定在兪和倪瓚以上今觀所書世說新語如飛鳥依人翩翩可喜眞賞者當亟購也

汪澤民

汪尙書手札下及帖【行書紙本】

頓首奉復季實博士鄕彥寓宣汪澤民謹緘

澤民頓首奉復季實博士鄕彥文侍王善夫至手札下及舊故足仞不隆寒逺審北堂壽福防侍婉愉深用慰懌新安素稱名郡賢逹輩出紀諸史冊可徴也何期羣盜流毒一至於此所不忍聞往事已矣天佑此邦得精選新班

黃溍

黃文獻兔頴帖【行書紙本內項氏李氏印不錄】

溍比承逺賜誨墨及新茗之貺乏便未由答謝玆辱珍灑與頴之惠尢用媿悚苐以大閫專使一見卽行索報甚武奉字弗謹尙容嗣狀以旣所欲言首祈恕詧不備三月五日溍代簡拜覆延慶堂上四窓大法師黃晉卿腴晦齋銘【行書紙本】

腴晦齋銘黃溍譔

王君仲致以腴晦名其齋蓋有取乎考亭朱子字元晦之祝辭云爾夫所謂人晦於身神明內腴者復而通也今乃援其辭而左之者通而復也中致來徴銘則爲之銘曰

維皇播物終始一誠屈信相推乃色乃形有出於幽以丰而亨有入斯息明夷之貞而通而復與時偕行展也王君斂其華英退藏於宻以觀其生與造物者遊神之廷曰予庶幾天之性情我曷相之式彰玆銘

楊椿

楊子壽書虞公傳贊

虞秦公祺傳

祺字齊年蜀之隆州仁壽縣人逺祖永興公世南仕唐爲文館學士由越徙京兆至七世孫殷僖宗中和中爲仁壽郡通守有惠政號仁壽史君卒於官子孫因家焉嵗久家富族滋大率好善積徳又七世至祺父軒尢推行仁義家素倚牢盆爲助宋熈寧末廢不舉軒出私錢二百萬以復之嵗均所入以給諸親戚及鄕故之貧乏者坐是益困踣而軒彞然自得後生祺甫丱嵗知孝敬父母四嵗口誦數百言旣長學愈力鹹以爲軒陰徳所致軒亦曰吾爲善能責報於天殆是子也祺後登徽宗政和四年進士第初主華州蒲城簿攺資州文學教授瀘州司刑漕事又加安撫司幹辦公事擢太常博士成都鈐幹成都通守除利州運判丐祠提舉華州雲臺觀未閱嵗起爲潼川府路轉運判官尢多善政攺漕防後復漕潼川以疾卒於官年七十一子允文聰慧夙成蚤由祺任補官祺年老遂棄官不仕祺卒後允文始擢紹興二十三年進士第歷官至左丞相祺後以允文貴贈太師秦國公允文宋史自有傳贊曰易曰積善之家必有餘慶其弗信矣乎虞氏自仁壽史君而下世世積善而始發於祺至其子允文資兼文武蔚然爲宋氏中興賢相自是子孫彬彬蟬聨簪組𨿽宋社墟而猶有人焉不絕慶澤所逮不其久乎傳謂君子之澤五世而斬者殆有時而不然也至正十三年春正月布衣睂山楊椿謹書

歐陽

歐陽原功虞公文序並簡

雍虞公文序

斯文與造化功用相彌綸國家气象相表裏故文人生於世有數文章用於世有時斯言若誇理實然也皇元混一之初金宋舊儒布列館閣然其文气髙者崛彊下者委靡時見舊習承平日久四方俊彥萃於京師笙鏞相宣風雅疊倡治世之音日益以盛矣於時雍虞公方回翔冑監容臺間吾防有識之士見其著作法度謹嚴辭指精覈卽以他日斯文之任歸之至治天歷公仕顯融文亦優裕一時宗廟朝廷之典冊公卿大夫之碑版咸出公手粹然自成一家之言山林之人逄掖之士得其贈言如獲拱璧公之臨文隨事酬酢造次天成初無一毫尙人之心亦無拘拘然步趨古人之意機用自熟境趣自生左右逄原各識其職故自其外觀之如深山穹林蔥蒨蓊郁莫測根柢鉅野大澤汪洋淡泊不爲波濤試測其中則日月之精凝結嵗久皆成金珠龍虎之气變化時至卽爲風雲孰能窮其妙也哉太史夏臺劉君伯溫早嵗鼔篋從公成均及爲江右肅政使者近公寓邑乃裒公之文將傳諸梓書來京師屬爲序惟李漢於昌黎子瞻於廬陵皆能知而能言者走豈爲前人役乎第於公有世契生平敬慕公之文以附著姓名爲幸又髙劉君政事之暇惇篤夙誼如是遂不敢辭而爲之序至正六年二月翰林學士承防榮祿大夫知制誥兼修國史歐陽序

頓首再拜伯溫監司相公仁契去嵗數四附書憲府防嚴未審一一逹幾下否春和逺惟履候勝常殊慰詹遡書來知刻虞先生文足見髙誼作序當求名筆乃稱雅意諒切不敢力辭因便輙供槁去刻成千萬見惠一本爲感賤迹遂丐閒之請鄕裏距貴治稍近專容修竿牘之教未中惟順序善葆不具備辱契歐陽頓首再拜二月十一日謹空

歐陽原功贈季境詩

至正丙【闕】暮春亞相王公本齋之子季境補淮東宣閫奏差以公事乘傳至京師訪予玉堂之署臨別求贈言爲賦唐律一首

南來驛騎錦障泥春雨都門鴈影低淮瀆慣迎膚使節浚郊曽築相君隄道逄棠茇思親憩家視槐陰與屋齊江左夷吾吾舊友羨君年少躡雲梯廬陵歐陽歐陽圭齋與季野札

頓首再拜季野府判相公仁友於左右𨿽疏而英譽稔甚矧於先淸獻公實有一日之雅向歆克肖契誼不殊相望千里之遙情親對晤有以也夫近者季道盛雅以淸獻神道碑見屬旣而傳旨下諭不敢以病憊控辭已繕冩付季徳今聞托張徳常轉逹苐愧兵後罹憂百感交集何能發潛光之萬一太湖多善碑材刻成以拓本見寄爲幸徳常附海艎行匆匆亟奉起居艸略並幹臺照客京歐陽頓首再拜季畊照磨同致再三意又白

平心老人送自得詩

豫章熊君自得擕所著書入都城西山齋堂村山深民淳地僻俗美隠者之所宜居崇眞張宜相眞人偕往作詩送自得兼柬宜相平心老人歐陽

先生去隠齋堂村境趣佳處如桃源西出都門二百里山之盩厔水浩亹一重一掩一聚落一溪十渡深而渾羊腸險逕掛山腹蜂房小屋粘云根立當阨塞若闗隘視入衍沃同川邍市朝甚邇俗塵逺土產𨿽少人煙繁鉏畬藝陸宜菽麥樹柵作圏能雞豚園蔬地美夏不燥煤炭價賤冬常溫前年熊郎入賣藥施貧者藥人感恩熊君擕笈今就子繞舎木葉書繽繙崇眞眞人又繼往況是偓佺之子孫紫簫夜吹遼鶴至林響谷應松風喧登髙東望直沽口海日湧出黃金盆應憐防倩戀象闕坐羨龎公歸鹿門

歐陽圭齋楊公墓碑銘【楷書烏絲防紙本】

元故翰林待制朝列大夫致事西昌楊公墓碑銘前翰林學士承旨榮祿大夫知制誥兼修國史渤海歐陽譔並書

翰林學士資善大夫知制誥同修國史楊宗瑞篆額

延祐二年乙卯皇元初設進士科取士左右牓通得五十六人至正乙酉丙戌間余與掄魁濟南張公夢臣同爲三史總裁暇日館中論及同年因嘆五十六人之中物故過半蓋三十有餘矣時西昌楊公賢可方上引年之章朝廷優異之以翰林次對政事今年餘老退閒居瀏上賢可之子準來求墓銘則斯文又弱一个矣爲之怊悵數日乃敍而銘之公諱景行字賢可號吟窓楊氏在諸譜諜中最詳西漢赤泉侯喜至東京太尉震及今千有餘年昭若指掌蓋由代有聞人紀載不失故也其族在廬陵者自唐虞部侍郎輅始遷宋忠襄公邦乂文節公萬里皆出此族其自廬陵遷西昌者族甚繁然以科第入官實自公始焉曽大父克恭大父叔球考復圭隠徳弗耀以公貴考贈承事郎龍泉縣尹公幼頴悟三嵗記誦七嵗能作詩龍泉【原迹泉字旁注】公常令待側對客命題應聲而就龍泉公喜曰兒能繼先業矣他未暇論也稍長不事生產人或迂之則捧腹以示曰千斯箱在是焉能效諸君競刀錐之末乎初從師刌聲律賦賦諸葛亮艸廬語警拔有奇气師異之弱冠贑大家謝氏諸嫡於父所親知加愛敬久而庶母遇其嫡子逾於已出闔門千指共防今稱義門贑俗有疾事巫多不謁醫公力詆其陋一日忽首疢若有感公正色不爲動夜夢神人衣冠而語曰幽明異趣何苦相誚然君地坦夷繼此逺到吾不能有加於君耳言已揖而去公寤而汗疢遂愈賓興之初郡侯首以公薦旣登第賜同進士出身調防昌州判官防昌介萬山間地多瘴民不知井飲飲河河水惡致疾公教民鑿井疾良已其爲士鮮知學黌舎敝陋公到割已俸表率好義者新作校宮若干楹增學田若干頃教養兼備士習一新餘力繕捕盜司公廨規措有法事竣民不知役邑嚚民號十虎大爲民害公捕【下多諸字防去】寘諸法赭門以識其過者八人三年民丕變爲善遷永新州判官永新往號吉之巖邑訟牒山委公先取鄰境文移罥掛郡民者悉格不問民入詞於官擇其尢無情者痛繩之眾知畏訟乃簡官民田租嵗久積獘稅或飛匿戶多詭名公抉硩獘根釐正其籍糧以石計者八萬【闕】千有奇居三月善頌大作以丁艱去官民弔祭者自永新逹白下繦屬不絕服闋除江西行省照磨在宰屬中以儒獨見敬禮攺宜黃縣尹抑豪橫如防昌覈租稅如永新受知部使者聶公延世旁郡邑獄訟久不決者皆移委公公聽斷明允用法不頗其所承鞫咸得其情吏或舞紊上諮秋官卒從公議陞撫州路推官行縣按囚人稱無寃金溪之餘宜黃之陶樂安之廖臨川之許皆以嘩訐持長吏短長恣睢不法有列其罪於公公各底其罰戍卒尢五流民羅裏自戕以誣平民公直其事釋被誣者僧云住發故官管運使墓厚訾鬻獄知公不可幹移其賂於權要禱以細故攟公公不少衂亦莫之害遷歸安縣尹年及七十告老於朝拜翰林待制朝列大夫政事至正七年月日以疾卒於家是年十月二十八日州之螺湖金盤原娶嚴氏封宜人繼室髙氏皆先公卒子男五人介逺仁準毅克世其學逺早夭女一人適陳孫男七人章朝順名昌文脫頴孫女七人曾孫男一人公性亷正剛果當官臨政淑慝分明好惡端直與朋友交悃愊誠一急於義舉如迫饑渴座主李韓公晚敓爵命泰定初公在京師聞同年在言路者欲上章申雪之數往見同年風切之以義同年感公言章上遂還舊授自爲布衣至擢科入仕始終以不負所學自期未嘗刓方瓦合以適時尙亦未嘗爲習俗所移縉紳間論初科南士所至以政事稱者江淛如幹壽道江西如楊賢可誠不易得者有詩集若干捲雍虞公集爲之序廬陵劉公將孫謂其節制老成句法兼有二陳所長采置雅南集銘曰仁廟抑吏始更用儒儒承休風所尙亷隅侃侃楊公亷匪近名曰予立志無負聖明我去吏污守儒故常又懲儒迂盡吏所長治績至難尢難鄕邦公治防昌能吏伏降再調永新又邇桑梓突未及黔善頌盈耳理棼如絲操刃必割殖善如苖拔莠斯活宜黃善制美錦不傷庭無滯訟戶無瘦糧紆余不徐奮摯不亟靡威匪畏靡馴匪徳少卿信臣其進明經康成注律以誼定刑性習相漸有蕕有薫人盡如公足疆斯文士生有文文足名世仕而能官官有實惠二美曷並公則兼有惠流無窮文托不朽念昔同升江右五士公與求師我銘其二維公壽考實多求師奕奕年家我心貺之有湖曰螺有原金盤徳人斯藏生也桓桓宜黃之碑防昌之祠過墓者式玆銘詩

趙肅

趙彥恭樵林楓葉詩帖【行書灑金紙本】

樵林夜鳴楓葉僧扉晝掩煙蘿夢裏好山十二不知何處云多趙肅題

余闕

余廷心兩得從遊帖【行書紙本內李氏印不錄】

再拜啟上太朴內翰閣下同年生余闕謹封【年字旁注至正九年七月十九日至】

闕再拜啟史館兩得從遊豈勝榮幸區區南行又辱盛餞尢其感烈也鄕暑伏想文菀優遊雅候動履多福良慰良慰友人趙子章北上觀光謹此附謝子章有學而能詩佳士也得公眄睞當價增三倍矣仲舉至道以聲景先中夫希元嗚謙諸先生處不及別狀望致下忱爲感余惟自重不具五月五日闕再拜太朴內翰先生閣下

柯九思

柯丹丘石屏記

髙昌正臣博古好雅其燕處之室凡可以供淸玩者莫不畢具石屏其一也異哉玆石方廣僅咫尺其文理粲然有髙深幽逺之思焉絕頂渾厚者如山如嶽飛揚飄忽者如煙如雲橫流奔激者如江如河斷者若岸者若潭或如林麓之蓊郁或如禽魚之遊戲使董北苑僧巨然復生其破墨用筆不過是矣古之人遇物之異者必書其冊若斯屏之異安得不爲之書也因命之曰江山曉思復書其背而刻之至順二年夏四月望奎章閣學士院鑑書博士文林郎柯九思記

外錄

瑚网云余有紫檀界方一對首鐫行書云兀坐艸風後爲姦爾往鎭之世掌我編敬仲銘紹美制界圍雕縷花鳥極精工信出自名手上餙漢玉昭文帶一粟米文一臥蠶文血蝕殊古而瑩潤面刻艸閣佳噐故楊銕崖珍玩焉苐妄相敬仲所記石屏如在或得與此書鎭共充韻齋賞則界間之禽卉爭妍倩屏上之江山曉思而益勝矣柯博士如有靈將仙風所觸應爲我作撮合山也

柯敬仲次謙父詩帖【行楷書藍花牋】

謙父監漕有山林小像文器漕使爲唱以詠之謹次其韻柯九思頓首

靑松白石豈易致緑鬢朱顏似謫仙鳷鵲承恩陪往日麒麟圖像看他年身居鐘鼎多淸事志在山林入短篇倡和紛紛綴珠玉因知大府盛才賢元統乙亥十月錫訓堂書

潘牧

潘牧次惟寅懷古詩

至正辛丑冬惟寅先生以懷古十二詩示僕讀之有古烈士慷慨悲歌之風當時大夫士和者甚眾僕亦忝居契家之好故敢次韻成章鄙俚可笑非敢以言詩也謹呈求教契生潘牧

吳都富且艶翠袖倚層臺歌吹淩春色旌麾駐越來繁華忽消歇珠玉風中埃【歇一作息】

靑山瘞寶劍艸偃千秋墓金鳬入夜飛玉漏沈寒露轉盼陵谷遷非從銕鑪步

勾踐嘗膽日堅銳不謂無一朝獻西子越兵成大呼回睇長洲苑千秋生碧蕪

靑山翔鳳凰紫气繞吳關玉泉湛若鏡靈鷲飛不還重瞳在何許淚灑莫能攀

翠華竟南渡夷門不復都長城乃自壞黃龍孰能屠空令二宮泣五國聽啼鳥

尙父擁玉節錦衣當晝行輝光照閭裏千載英風生至今牛斗下還瞻紫气橫

懷古六詩謹次韻錄上

弔古上靈巖日暮下琴臺蕭蕭紅葉落采香人不來鴟夷稱得計勾踐亦塵埃

吳宮事已逺王謝宅亦無山話亡國松關夜相呼白露泣紅蘭靑燈照碧蕪

荒丘壊古隧言是孫防墓墓艸生輝光零零靑露想當立國時英雄稱獨步

南渡中興日君臣此建都其憤太宰讒子胥忠見屠武穆何由死欲聼延秋烏

國亡喬木在鳥鳴自關關人隨歸鴈逺春從沙塞還怨別惟宮桞長條復誰攀

山僧講經地玉輦昔曾行寢殿野花落空巖雲气生敗亡猶得士千古讓田橫

曹知白

曹云西交訊帖【行書紙本內項氏李氏印不錄】

知白手書拜記南金教授學士講下知白稍不交訊已極傾依兩日前復齋來知動定頗悉爲慰且承與伯暘聨篇雅制尢感令嶽母傾逝失於遣奠玆築伯處便謹附短書以致區區隨書緘上統鈔廿兩少充賻贈之儀望勿以輕鮮而爲焚白是幸人行亟不及詳具艸略幸祈奎炳不具知白手書拜記二月望前一日

米起【原迹米字有疑俟考】

米起山龍瓶帖【行書紙本內項氏李氏印不錄】

米起頓首再拜鶴臯先生文侍久不致書尺而向仰之心常爲之東注迹疎心邇期不以此爲間也閒居中偶有一事奉凂向者家下初析之時有官窰山龍瓶二枚【山龍旁注棒槌二字】愚與白弟各得其一今欲以山龍瓶一枚相易庶幾爲全璧可否試一言之就致敬云西居竹二親家艸艸不謹米起頓首再拜近自吳中得奇【原迹奇字旁注】書數十種其金樓子漢武故事等書皆範石湖家藏然所費不尠矣

鄭元祐

鄭明徳彞齋記

王氏彞齋記

古之君子所以貴乎故家遺俗者豈特其名稱也哉其文獻有可稽其支有可采其傳其授有可法可考夫若然者要豈一日之積哉宋渡南諸帥臣以功名顯者固不一若王襄湣抗節以死於苖劉之難賜居義興山中其五世孫覺軒先生宋亡後以文儒起家官至蘭溪州判官當盛年便歸臥荊溪之上蘭溪君之子子敬父與其昆季仲徳父子明父皆能力學以世其家文獻之傳有可稽可考重以三昆季博洽以考索嗜古而識精於是其家書傳子史百家之言三代兩漢尊彞罍鼎之器六朝以下圖史繪畫之屬象犀玉石制作之粹在他人或有一二物猶可哆然自足若蘭溪君之家殆所謂如行山陰道中千巖萬壑使人應接不暇向三十年前其里人嶽漢陽與君中表親戚予嘗從漢陽登君仁後堂所見歷歷固已若此今更一世其所增益必且百倍於昔時方泰定間子敬父尙無恙嵗朝禱籖於大神之祠籖語有謂當獲古鼎是年果得商父丁彞於雒陽夾谷之家夾谷初不識爲彞苐謂防陵橋下出於漁者之网罟彞大容一斗重十斤其郁發而爲文章𨿽五采爛錦不足以諭其菁華其模鑄之藻思𨿽妙畫重復不足以諭其巧神子敬父旣得之則大喜以爲大神籖語靈貺若此至合海內博識之士觀之不獨推彞爲三代銅器第一且盡讓子敬父之賞識爲不可企及云未幾子敬父【闕】至正十二年距父之【闕】二十餘年矣是年傳聞防將犯浙西子敬父之子令顯字光大乃謀於其二父載貲以自隨必爲貲所累固莫若窖藏之而盡室以避去光大尢念彞其先君子之所識賞乃沈彞於園池之深屏處夜聞池中有物怒吼殊訝之於是出彞於水寄之他處比賊退視所窖藏與其萬金之貲千柱之室皆燔毀掘鑿無一存者而彞也乃獨巋然獲存夫光大之先君子禱籖於神謂獲古鼎而是年果得彞固已神矣晏然太平之世豈料變起【闕】哉急迫之際沈彞水中而乃怒吼以規免於盜賊之手由此言之彞之神不可泯沒無傳也已案史傳商諸帝有沃丁仲丁祖丁武丁庚丁太丁若父丁則未之聞也夫獲父丁彞尙足以裨經傳之缺故歐陽公金石錄每謂古器物銘款多可以證定譌缺是於世教豈小補哉光大念其家故物無一存者獨彞爲先君子所寶愛於是遂以彞名齋夫王氏世澤之醇彞能神之爲之兆是相與永久無窮也必矣作彞齋記遂昌鄭元祐

遂昌山樵世壽堂錄

世壽堂銘

古之君天下者斂福於其已以敷錫於天下之人故人有樂生之心無嘆息愁恨之苦有壽考之徴無夭閼折傷之萌武王訪道箕子大經大法畢陳之矣而終之以五福蓋以爲人君貎言視聼舉皆合乎天至於思而睿作聖則又無所不脗合乎天矣人君與天一致而無二則斂福於已者豈私其躬而已哉刑賞威柄惟天是循子養萬民惟天是法舉熈熈然遊於大和元气之中甘露之所霢霂祥風之所披拂則其享遐齡躋壽域斷非厚誣斯世也气錯而薄世澆而漓夫以孔子之聖而不獲斂福以錫民顏子之賢而不獲享有壽考此其扶輿而磅礡者或淸或濁或媺或惡有不可得而窺度也比𨿽媮薄已甚而王澤猶存民猶有享壽祺者然益罕矣故視曩時耆舊有傳耆英有防九老有圖蓋如鳳凰麒麟不可復見也已況自兵興以來鋒鏑之下燒刼之餘荊榛骨骸莾蕭瑟亙數千里無復人煙兵旤之慘未有甚於今日其幸存而竊活者方溝壑是憂又何知壽考康寧之謂乎而金壇張徳常乃於吳中所寓之室扁曰世壽堂以奉其父天民先生居之先生今年八十嵗耳聰目明气神滋王其大父愛山先生年七十五嵗而終其曽大父定軒先生於書無不讀於學無不講宋季趙信公最知人將起先生以共事先生知事不可爲力謝絕之日與漫塘劉先生實齋王先生優遊以終老其卒也年九十有三伯父叔剛先生年七十有二至其兩老姑今皆年望九十起居無恙世言壽有種豈信然歟夫承平之日世享壽齡固足以誇艷今天下洶洶而徳常以才幹在吳縣由丞陞尹人稱其賢旣能養其父以孝聞又能推其上世耆年夙學以表章暴白之抑亦何修何爲而能若是耶豈昔之人當錫福之盛深培厚植不少槪見於世故其世壽若此其未已耶徳常今則施之於用而其厚徳之積則又在徳常也遂昌鄭元祐辱交於父子四十年矣乃爲銘其堂銘曰金壇之山實系地肺山明川媚聿鐘人瑞卓哉定軒翁灼有見乎宋之季身躋上壽名髙一世有子有孫俱享遐齡天何所聞惟其徳馨徳馨苾芬三壽作朋永言世壽以堂以構壽若有種善培滋茂良耜澤澤斯種斯獲我銘於鑠𨿽千秋無斁

尙左老人溪滸帖【行書紙本前闕一行】

徳元學士佳公子侍次前日盛气到溪滸欲以稍訴不平不意從者方爲令弟合巹殊倥傯不得【闕】盡其所欲言明發到西堠巧值淸虛君出只得盤桓畱以俟其歸鄕廑兩記見屬許以白粲使元祐得掛名常學與忠義之邦人均於不朽則記𨿽無潤筆亦誼在所當爲今不肖無與而題者作譔人須當厚其禮以見勞不然則元祐豈木石也哉以故專書上請元祐今見畱西堠若有謝意卽望遣一人來庶乎消泯不平賢主賓俱不失禮於野老也令髙弟仲端尢爲謹飭之士試以元祐此情言之仲端亦豈能私於其親也冬寒惟厚愛不一嘉平十日鄭元祐肅拜奉記

鄭明徳齋課詩帖

齋課寫寄伯貞契兄並簡仲致舎人叔方孝亷也遂昌鄭元祐頓首

元宵懷錢唐

武帝親郊太乙神流光涵旭動星辰竹宮典禮猶存漢軹道山河已易秦香逕至今啼木客露盤無淚泣仙人紅鐙幾東風裏猶是元宵一度春

錢唐江上雪初晴鳷鵲樓前月正明萬炬金蓮開火樹六龍翠轡降瑤京簫韶並入鈞天奏宮掖讙聞下土聲猶是向來歌舞地鐙寒雨暗荒城

甲子新嵗

上元甲子天開日泰定更新詔下時親舎晚依吳子國客山近偃王祠墻陰夙艸春泥濕屋角鳴禽曉日遲西堠梅華政如雪晚來橫笛爲誰吹

次韻蔣春卿見寄

華發垂垂到鬢髾靑春故故把人拋生同失木狙分芋不及知風鵲有巢楚澤生涯千樹橘杜陵破屋幾重茅此時歸老南山下不夢朱幹舞玉梢

揚州一首寄嚴治中裕之

蕪城孤起暮雲中邊燧漂沈樓櫓空燐不銷忠義血史臣誰著簡書功銅鹽利聚吳王國歌舞香殘煬帝宮惟有紅樓舊時月朱簾隨處捲春風

和徐生芾元宵有感

錢王宮闕莫煙平陸海金蓮此夜明潮去潮來淪覇業花開花落故陪京九天歌舞銷塵刼萬井輪蹄捲市聲今日桓伊江上笛臥吹落月下空城子源學士眾行之教授當同發一笑元祐

朱徳潤

朱澤民來翰見答帖【行書紙本帖中小字自注】

頓首再拜復吳【原迹吳字旁添】季實教諭卽宣除朱徳潤謹完

徳潤頓首再拜復季實教諭卽翰學宣除春中王逹善山長過吳曽奉書去玆承來翰見答乃知文斾尙畱寧國方榮甫來具審履候康勝且有墨之惠領外多感今就封去畫大小四軸【郭熈風雨圖雙幅雪霽山行雙幅許道寜獨幅二軸】至望目入便中更乞回字以慰逺懷專此以復將命余容面旣以盡不宣四月廿一日朱徳潤頓首再拜

朱睢陽白下長幹詩帖【行書紙本】

白下長幹春水生送子束書燕薊行幽燕路曼多荊棘浮雲野甸春防聞道彭城舊郛外暴骨徧野無人耕念子欲行意良苦躡屩擔簦道誰祖家有慈闈鶴髮親紉鍼爲子完衣布毛檄韓箋未可期行行廻首望吳堤倚門心切須早歸莫學溫太眞忠義慨慷天下士斷裾一事令人嗤至正甲午七月望後朱徳潤漫賦因以贈別

蘇大年

蘇西坡未獲便郵帖【行書紙本】

大年敬啟徳常判府相公先生侍史別後未獲便郵有疏申詗之儀且聞離練川時父老居民送者塡塞扁舟奉老親載琴書飄然而去豈不髙哉遐想視政供養之餘神相起居多福何生幼而有志於學久處州庠諸生之列來過雲間謀爲讀書養慈之計冀有遇焉先生思所以處之餘希文照不一具白十月廿八日蘇大年再拜

蘇昌齡靜學齋銘【書袖卷紙本髙七寸餘長三尺餘】

靜學齋銘

人生而靜於惟本性靜以成學斯得其正寡欲則存思誠則明艮背止止寂感相承死灰不然槁木多腐彼偏於私執一廢務學貴適用見學之工乾辟坤翕造物與同徒好其名不核其實瑉中玉表余將不食昔我先覺載著善言覈其始終毫髮靡愆丰功遺烈照映簡冊二表忠藎六經日月尙友古人有志不渝睎顏之人亦顏之徒朂哉徐君士惟尙志舜何人哉睎之則是至正辛丑蘇大年銘

昔者儒先君子教人爲學必以靜定端莊之工爲治心養性之方若夫施之於日用而合其宜見之於事人而得其當物至而理融逆來而順應自非靜定端莊積之有素行之有成鮮不瞀矣晉陵徐伯凝以靜學名其齋此其志何可量哉異日伯凝以其所積見於所行有不負名齋之意者予將荷伯凝之有成戊戌嵗二月廿七日勾吳周砥聞道藏修地山深祗閉門閒雲生幾席流水繞庭軒身逸心逾逺神明道自存著書應滿屋妙處可防言範致大

靜學齋說

吾友徐君伯凝以靜學名齋徴說於潯陽陶處仁愚謂靜之一字吾儒與佛老皆言之矣佛者曰定能生靜老氏曰淸靜皆原於空寂言體而不及用吾儒大學首章曰知止而後有定定而後能靜靜而後能安安而後能慮慮而後能得體用兼該始終兩盡必如是然後可以言學後世惟諸葛武侯知此義見於誡子書曰君子之行靜以修身又曰非寧靜無以致逺非靜無以成學格哉斯言今夫人之有心以靜爲體方其靜也一塵不生萬慮俱寂如水之平如鏡之空湛然虛明人欲淨盡天理流行顏子之終日如愚孟氏之夜气所息仲弓之出門如見大賔使民如承大祭良心所在莫非學也及其動也茍不以正則眾欲交馳萬慮紛擾存諸中則六鑿相攘處於室則婦姑勃蹊天理澌盡人欲橫流所謂視而弗見聽而弗聞食而不知其味者有矣而況於學乎吾想夫子之居是齋也將以齊其思壹其慮以求至於安而能得以造夫大學始終之工夫不必淪於二家空寂之境也言未旣伯凝笑曰吾子得之矣請以是書之左方知府徐績字伯凝號靜學別號雪溪漁隠晉陵新塘人也當元末搶攘之時隠居立學是時僞吳士誠僭有蘇常等處聞績行義服人屢逼入仕績堅守不從吳元年講學無錫梁溪之滸適遭僞將莫天祐據邑以叛殺害使者我太祖髙皇帝命豫章侯胡公統兵圍錫旦夕屠城錫民驚惶哭聲動天績計防耆儒張翼輩冒死投進軍門懇告願以仁義說賊奉胡公鈞防限爾後日率其妻孥來降免爾屠戮往說莫天祐果能自縛納款全活生靈功徳及民大矣士民愛戴弗舎畱其家焉遂占籍無錫至洪武三年詔舉經明幡然應聘第居首選初任武岡尋攺順徳授中憲大夫在郡之日復能延致名儒作養士類文教大行至洪武十一年三月二十四日上憫衰邁尙居劇仕賜給驛舟送還鄕裏欽奉勅諭如本府有疑難大事卿必同署防計鄕民無爵無徳者不可同坐卿之子孫世世隨朝稱官稱舎人雜派差役一體優免及歸老於家優遊林泉足迹未嘗一至府縣年九十七而終平生尢善詩文有雪溪漁集存焉王直

顧安

顧定之霅川奉別帖【行艸書紙本內項氏印不錄】

霅川奉別忽又半載其如馳仰何時秋暑可畏人審文候淸適爲慰不肖塊坐荒山無足爲道法帖承出售價金茫然不至極令人瞻企耳欲就城收糴倉麥合醬望吾友依數付去【旁注四十兩三字】者來爲感非恃足下至契豈敢如此幹聒千萬望賜發來如受惠一也熱甚艸艸不具顧安頓首惟明茂才徴君賢友足下

邾經

邾仲誼寄徳機詩帖

詩寄徳機判簿

十載無家客東西幾播遷已書馬劵畱作買山錢處處荊花好枝枝棣鄂連將車日來往便比艸堂前六月廿七日書於吳中客船經

王徳璉

王云庵香奩八詠捲【詞內評語原迹】

寶鑑凝膏溫泉流膩璚纖一把靑絲墜冰膚淺漬麝煤春花香石髓和云洗玉女前咸池月底臨風輕把犀梳理陽臺行雨乍歸來羅巾猶帶瀟湘水右金盆沐髮【銕雅評作家語自別雅筆如何可到】

冰鑑懸秋瓊腮凝素鉛華夜搗長生玉容自擬比姮娥妝成只恐姮娥妬花影涵空蟾光籠霧芙蓉一朶溥秋露年年只在廣寒宮今宵鸞影驚相遇右月奩勻面【用事善斡運銕雅評在第二句下】

粉凝紅冰香銷獺髓鏡鸞影里人憔悴棃花帶雨不禁愁玉纖彈盡相思淚恨鎖春山嬌橫秋水臉桃零落胭脂碎故將羅帕搵啼痕寄情欲比相思字右玉頰啼痕【銕雅評亦善描意】

淡掃春痕輕籠芳靨捧心不效吳宮怨楚梅酸蹙翠尖纖湘煙碧聚愁萋蒨紺宇寒凝月鉤金灩鶯吭咽處微偸斂新翻嫵態太嬌嬈鏡中蛾緑和香右黛睂顰色【銕雅評前闋善於形容後闋因有嗚咽而有矉色】

金穀遊情消磨不盡軟紅香裏雙鴛印蘭膏走滑翠生痕金蓮脫落淩波影蝶徑遺迹鴈沙凝潤爲誰畱下東風恨玉兒飛化夢中云靑蘋流水空仙詠右芳塵春迹【銕雅評非舊時月色誰能道此】

煙冷瑤櫺神遊貝闕芙蓉城裏花如雪【便俊】仙郎同躡鳳凰翎千門萬戶皆明月【自然見夢】海碧山靑天荒地老滿身風露飄環玦髙樓畫角苦無情一聲吹散雙飛蝶右云窓秋夢【銕雅評栩栩蘧蘧結尢飄灑】

碧藻文鴛交枝連理金鍼停處渾如醉楊花一是春心防聲啼到人千里喚醒離魂猶疑夢裏此情恰似東流水雲窓霧閤沒人知綃痕浥透紅鉛淚右繡牀凝思【銕雅評用意措辭髙出眾作】

暗擲龍文尋盟鸞鏡龜兒不似靑蚨準【好句】花房羞化彩蛾飛銀橋宻逓仙娥信錦屋瓊樓薄情飄性碧雲望斷紅輪暝珠簾立盡海棠陰待溫遙夜鴛衾冷右金錢卜歡【銕雅評雪月神仙話意】香奩八詠俱調寄踏莎行雲庵叟王徳璉譔

雲間詩社香奩八題無春坊才情者多爲題所困縱有篇什正如三家邨婦學宮妝院體終帶鄙狀可醜也晚得玉樓子八作眾推爲甲而長短句樂府絕無可拈出者云庵老先生寄示踏莎行八闋讀之驚喜先生蓋松雪翁門倩今年八十有三矣而堅彊淸爽出語娟麗流便此殆雪月中神仙人也謹以付翠兒度腔歌之又評付龍洲生附入詠詩於後以見王孫門中舊時月色𨿽閱防亂固無恙也至正丙午春三月初吉錦窩老人楊楨敍華淸春晝賜溫泉綰脫靑絲撒一編翠雨亂跳花底月黑雲半掩鏡中天銅仙盤滿添香露玉女盆傾拾翠鈿攏得雲鬟髙一尺罟冠新上玉臺前金盤沐髮

一片淸光照膽寒玉容滿鏡掩飛鸞素娥照見黃金闕絳雪鎔開白玉盤翠桞尖春未透紅生櫻顆落初幹好風與我披羅幙一朶芙蓉正面看月奩勻面

天然玉質洗鉛華怪底偏將半面遮紅滴香冰融獺髓彩粘膩雨上棃花幹通徳言難盡濕明妃畫莫加聚得斑斑在何處軟綃寄與薄情家玉頰啼痕

按樂圖開列滿堂春愁何獨損淸揚蜀山煙雨雙尖瘦漢桞風霜兩葉蒼索畫未成京兆譜欲啼先學壽陽妝蕭郎忽有歸期報喜色天長一黃黛睂顰色

是誰屧走印微茫便似石家春滿牀軟雪消時痕晃底好風來處步生香防雲飛上秋千鐙芳艸侵來蹴踘塲愁似【闕】成獨立防鴛拾得在東墻芳塵春迹

骨冷魂淸酒力防路迷借艸是還非羅浮曉月相將【闕】巫峽斷雲何處飛金彈撇過驚忽忽玉龍嘶了尙依依不知直到鈞天所記得霓裳樂譜歸云窓秋夢

防綫添來日正遲香絨倦理一支頤心遊飛絮渾無著身蛻枯蟬忽若癡花幀錯描愁伴覺金鍼閣住計誰知絕憐小玉情緣重到死春蠶始絕絲繡牀凝思

紫姑壇上囑方兄忽聼呼盧擲地聲星斗未分牛女防陰陽先判雨雲生靑蚨朶子寧無兆玉蝶化身元有情寶鏡重圓三五夜重摩半月問虧盈金錢卜歡

香奩有二十題裁剪浴思信配凡四先生又有和趙八節使廿詠尢膾炙於粉黛筵中惜逸去令補琬何敢龍洲生章琬孟文謹拜跋

饒介

饒芥叟幻住詩迹

晴松落雪疎如雨南風吹緑養天楡楡前開徧菡萏華池上露涼渾欲語道人觀化無方所塵世茫茫橫岐路笑看艸木嵗時【闕】徑逐遊塵何處去尋花摘葉情如許公子歸來與師遇蕭蕭茆屋畫爲圖是故標師之出處紅衣落盡蓮滿房碧藕畱絲終幻住至正廿五年冬十月一日過幻住出此卷乃知中與松雪一合相耳𨿽然亦畱此戱後人也住幻思幻又造境幻又使人畫像幻今日復使我作幻語願力耶抑遺下則劇耶當問庵主人華蓋浮丘先生童子紫洞饒介信手識之

饒醉翁雜詩帖

病中對梅花一枝欣然有作若有防也錄似西塾孟載季廸兩先生一笑介頓首

病中雅量豈堪論澄水能淸撓不渾除卻妙香無長物祗應靜坐洗煩言幾叢晚菊今耆舊一樹寒梅老弟昆曽住鐘山安石裏傍人猶恐我爭墩

書後見剰紙就寫上所有者夜坐一首

學黙三年漫不譍流光一去意無徴緣知發白因循染道似山靑自在凝猶有形骸生影迹卻將文字寄名稱一川月色多於水更著秋霜見底澄

夢中一首

流水無心競孤云與客同坐深明月下行盡亂山中花落聞啼鳥松涼愛禦風懸知皆夢境一笑萬緣空至正廿五年十二月十日在采蓮涇梅花樹下寫

東望大瀛海影落扶桑弓三洲直如矢正射三山中三山負曉日曉日波浪紅仙人不騎鶴所適多禦風秦君家三洲長與仙人通卽之不可見忽爾能相面翩翩頭上巾舉舉塵中扇髙談淸【闕】暑知子不貧賤閒居寡良儔有酒不自薦此日亦足醉況得邦之彥小醉須解酲大醉不用醒平生愼許可祗有一劉伶太湖三萬頃七十二靑頗貯山水秀閉門修酒經白雲生硯石疎雨灑窓櫺子上三洲去手杯猶未停昨賦此送秦文仲博士還三沙今李察秀才來誦此遂書遺之芥叟記饒介之抱疾衡門帖【行艸書紙本內項氏李氏陳氏印不錄】

介白抱疾衡門忽辱車騎枉顧獲瞻顏色殊慰久懷後一集亦足矣苐以不能走謁爲慊也牟粉秫漿聊以爲禮𨿽不足具從人一供倘勿以訝而畱之甚幸甚幸幹凟淸嚴余俟面雪不具介再拜白士行國士先生侍史廿七日謹空

饒芥叟琴軫帖【行書紙本】

琴軫望力爲取成就此琴今日所見諸物宜畱下琴今送去煩看過贖解銅錢準明日送去艸艸介白事惟允鄕姻畏友六日空

明日有便往杭州若附一書與蕭生發琴軫足來佳有此便敢煩不一不一廿四日介白事惟允鄕姻畏友謹遣

饒介之蕉池積雪捲【艸書粉牋髙一尺餘長五尺餘】

蕉池積雪【姚公綬大書引首】

蕉池積雪詩

舊有漢銅洗一作碧玉色受水一斗復有贈白石上樹小芭蕉吾因置洗中名曰蕉池積雪彷佛王摩詰畫意賦詩一首羣公時多次韻僅存師魯二篇句曲外史張雨

洗玉之池割圓嶠上有玉苖甘露零雪山凝寒壓太白海气正緑灑帝靑是身非堅須長物絕境無夢遺眞形寧令嚴霜凋翠艸詎勝失水哀銅缾

劉師魯次韻

銅駝陌上得銅洗曾見漢朝風露零寒光未變劫灰黑古色猶帶宮苔靑金人墮淚漫懷古玉女洗頭眞寓形與君作池媚蕉雪何以報之雙玉缾

仙掌金盤列風露人間琛寶多飄零忽看銅洗土花碧側想玉女雲鬟靑千年偶在聊寓意萬物終毀無逃形吾徒汲古寧玩物願子及泉資綆缾

右海昌張伯雨蕉池積雪詩一篇其稱羣公次韻僅存者劉師魯二篇伯雨之爲蕉池積雪去今十餘年吳江村叟周君亦爲蕉池積雪視伯雨所爲無少異周君喜其暗合也求書其實並詩以表之始周君丰於貲財好蓄古玩噐無何兵起其貲與故物一昔蕩然俱盡惟守小屋數椽日以此爲娯悅人以是多之伯雨已矣在承平時稱爲淸峭殊特者而周君當事變【下有時字防去】之際不隨眾境而逝而乃剏意乎此又其奇也𨿽然气化盛衰之故恆相疊而無窮也以金石之堅尙不能外此而待人顧於一艸之防而獨致意焉者其有所寓矣夫何寓哉妍媸鉅細不可得而擇也消長盈虛不可得而加也彭殤死生不可得而齊一也自逹生而言之豈不曰我於物無滯也而又何校乎然則蕉池積雪之趣固不可以形噐求之也求其趣者舎詩無以也余旣書伯雨之詩而又書其始末如此至正庚子七月十日甲子華蓋洞著書者饒介識【著書二字艸連一字】

華蓋山人書若驚鴻躍鯉無窘束畱滯之迹爲可尙已此篇非其所識烏知不爲句曲哉且蕉池積雪凜然淸介之操當官者所宜玩心也吾友袁君文理有契於此寶藏久矣今爲遂安令將行持以求題因書此以歸之吳郡金問觀於玉堂之署時宣徳二年七月壬寅也【行楷書紙本】

大化洪鑪孰眞宰範金削玉紛飄零防魚傳來漢家洗孤鳯飛墮仇池靑花層六出本無象秀聚三奇眞有形重煩摩詰作詩畵小杓分淸歸硯缾姚江魏瀚次韻

好事品題成小巧古來風韻未凋零仙人掌上一團碧摩詰圖中四序靑靜對栽培供坐嘯懶教磨洗是忘形何當月下仍招我贈子中泠水滿瓶後學嘉禾呂防

隕霜不殺著麟經況是深寒獨未零幾度只疑外緑一枝元向畵中靑遙知造化也縮手卻羨良工能賦形好在南山白石爛托根同置古銅瓶松西吳昂

人間芭蕉葉最大雪花一沾無不零云何池上數片葉戴雪不減天家靑乃知仙翁有幻術山骨偸來化形何當掬取九霄露洗根供上琉璃缾慈溪王淮

過眼繁華成一洗至堅之質何凋零一卷秀發昆山玉几葉艷以芭蕉靑至趣誰煩輞川筆嵗寒自帶春風形先生愛此淸入骨想得詩成空玉缾菊亭子酷愛古書畵重購此卷日不去手蓋伯雨師魯之奇句介之之逸筆自有不容不爾者顧僕何人可續貂乎特以菊亭之好尙不可不嘉耳漫爲書之華亭朱應祥識

世間萬卉遭霜雪便覺索索多凋零昆山片玉閣銅洗傍有蕉葉恆靑靑始知柔物稟直性造化鼔鑄生殊形丈夫亦有知蕉者日落相看倒玉缾斯捲乃饒介之臨張伯雨書劉師魯諸作字法遒勁藏圓動於筆端眞可寶者也淮南憨翁蔣誼拜和

句曲仙人遺舊迹百年繼續無凋零漢時銅洗玉色碧雪裏芭蕉孤影靑題詩弔古多寓意看畫於我獨忘形煮茶汲水臨釣石小杓大瓢何用瓶成化乙巳四月十九日逸史泊南湖上松菊主者攜蕉雪捲來索作四大字爲引捲蓋饒介之臨張伯雨及劉師魯之作且俾予追和因艸艸應答百年故物流落人間幸歸之詩書家什襲保防可以長久予名將亦托之以並存耶綬

淸池白石芭蕉老不與蒲栁望秋零寒生六月水浸玉恍疑瑞艸雪中靑靈根獨得乾坤气壺天壯觀山河形何當喚起王摩詰歌對春風酒一缾姚江鮑浩

蕉池積雪

與盥爲器本同出何事低回受盥餘千年懷古等珍翫一斗貯淸齊糞除瓜皮緑積入膚理硃砂斑駁辭泥淤雪中芭蕉傳妙品詩入無聲良不虛七十六老人夏時正【行艸書烏絲防紙本】

饒介之四體書卷【紙本髙僅尺長幾二丈內項氏諸印不錄】

第一段臨右軍帖【原文不錄】

第二段書諸葛武侯隆中對【章艸原文不錄】

第三段書前出師表【艸書肥瘦相半原丈不錄】

第四段書陳壽武侯傳贊【仿顏魯公正書錄存原欵如左】

撫百姓示儀軌約官職從權制開誠心布公道盡忠益時者𨿽讐必賞犯法怠慢者𨿽親必罰服罪輸誠者𨿽重必釋遊辭巧釋者𨿽微必戮至正二十有一年秋九月一日書芥叟

右帖吾友淮南行省參知政事饒介字介之所臨後二十年偶見此卷筆意盡有風度觀者未可以工拙論也乙丑冬至前二日齊郡張紳題於淛江之紫薇樓

丙寅再觀於淛江官居之眞實不欺室冬至前一日紳在告觀之欲益神耳

王畛

王季野呈叔方詩帖

畛拙作數首錄呈叔方尊兄施郢斤是幸

早春十詠

春日流熙熙朱光射屋角晶熒動几案焜燿穿簾幕淑气襲人溫輕寒側衣薄晴坐來久盎背眞意樂東風生庭隅拂拂翻衣浪仁及紅綻柯徳布緑回望芳情達金閨誦聲逓書幌池塘溢波瀾柔條欣駘蕩江梅獨淸髙不與花爭發自是冰雪姿豈受鉛華奪故來風雪底玉人相蹙頞照水昏黃時孤標更超越依依垂楊栁靑眼窺陽春年年郵亭路攀折送行人臨風搴翠縷映日鎔黃金如何不自持飄揚逐芳塵蹁躚先春雀風暖喧晴檐驚人鮮得食闞階無停瞻不趨太倉中小腹恣屬厭髙秋寒露下大水須深潛春流溢芳塘倒影開天鏡漪漪緑生漣漾漾玉澄瑩閒鷗可防盟遊魚樂行泳淸斯淸濯纓鑑心鑑其定鮮鮮墻根艸春染千堆藍光淩靑袍色夢入新詩譚宛馬思塞北陽烏辭江南欣然郁吾目生意性所耽提壺勸客飲布谷催農耕農耕困耒耜客飲酣簫箏勞逸分已定廢興時攺更物生故如此天運還循行朝來未足兩眼【闕】眵昏春事已爛熳我懷獨【闕】渾驥尾不可附虎舌誰能捫芳塵困涸轍北溟思鯨鯤天公妙莫測百卉巧剪裁朱朱與白白脂粉如勻腮澤沾無遺物燒卻緑回荄痼陰少成實渉山乏良材

自遣

江湖肆鯨鱣溝【闕】難容身人情不千日世事有兩心朝暮有顯晦日月常升沈天道我欲問其理幽且深生成無根蒂飄忽寄此身顧盼絕靑眼相交少赤心芝蘭棘混發泥沙玉空沈乾坤信浩蕩滄溟千古深

放慵

愁到心常結事過心自涼幽憂漫成疾慵放且何妨籠鶴聲難出牀龜息穏藏浮生付天地澄慮博山香

晚思

薰風向晚急吹動一身愁意合情終美心離事只休鳥衝殘日度云逐暮天流今古無窮恨令人早白頭王畛頓首

書畵彚考卷十八﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷十九

刑部左侍郎卞永譽撰

書十九

元

張翥

張仲舉與季境詩

公子翩翩英妙時蹔煩【闕】使到京師長河春漲魚龍水別驛風生鳥隼旗家自烏衣通世譜人從鳳閣識朝儀舊遊賔客頭如雪屬目雲霄未厭遲

逺憶淮南后土祠君歸春已發璚枝好尋月下吹簫處猶及花前把酒巵錦瑟金錢余舊伴烏紅袖有新詩故人相見如相問老盡當年杜牧之季境歸防克明元璋二老友出似一笑張翥

張蛻庵與季京札

翥頓首上記季京郎中相公契友閣下奉違晤言已閱數嵗比聞使馭上三山尋又聞在武林而一皆平安之報良用自慰區區備員翰讀近又【闕】乏冑監昏懶日侵告歸未允其貧而無子猶故吾也僕滿意季徳之廻豈意有此凶憂爲之痛心況手足至親其終天之恨當何如也尙在以人生有數少自寛解爲禱季野令兄相公如防萬萬叱名不及顓狀燕吳相望海航往來動以年期惟珍防自彊前卽逺大不宣中秋日老蛻張翥頓首上記

張仲舉贈松云詩

次韻圭齋先生寄贈松云隠居老蛻翥上

燕垂趙際中有村正在西湖之上源源頭落花每流出亦有浴鳬時在亹隠君葺茅據幽勝髣髴小莊如陸渾環之蒼松數十樹防出太古虛無根攢疊壁何盤盤地多磽磝少平原先生生計𨿽苦薄最喜靜無人事繁黃精本肥術苖膬壃有牢有豚呤詩作畫百不理一家笑語常春溫功名祗遣世塗累飽暖已荷皇天恩近聞京志將脫槁貫穿百氏手自繙朱黃堆案墨滿硯鈔寫況有能書孫云晴輙尋羽客去谷熟方來山鳥喧土牀暖炕石窯炭黍酒香注田家盆要知精舎白鹿洞不待公車金馬門

髙明

髙則誠寄倪仲權詩並識捲【行楷書紙本】

寄月彥明省郎

十五明星近紫宮燻鑪香裏佩玲瓏省郎趨幕皆時彥元帥臨邊蹔總戎黃閣風雲開盛世蒼生霖雨望羣公當年禮樂三千字今日須看及物功

處士湖【原迹湖旁攺祠】邊梅已放遙知載酒到巖阿西山煙靄連朝好南省官曹暇日多詞客錦牋題水調佳人翠袖拂云和馬蹄歸踏黃昏月一路淸香送玉珂

題開元人物圖

憶昔開元有道時官僚濟濟盛威儀樓通華蕚諸王過仗入芙蓉百辟隨回首漁陽急鼙鼔傷心劍閣駐旌旗曲江廢苑重歸日舊日宮奴髩亦絲

過逹天山別駕所居

曁陽別駕眞淸官彈琴誦書民自安幽居卻【原迹卻旁攺恰】近範蠡宅官舎政俯西施灘水聲入林竹根冷山云落機香鑪寒有客打門求妙墨家僮莫放硯池幹

題昭君出塞圖

寧胡閼氏出塞城鼙婆聲斷淒龍庭邊云竟與漢月隔野艸空作春風靑漢庭公卿無逺舉卻使嬌姿嫁【闕】豈知劉白與楊樊復把丹靑罔人主當時國計不足論佳人失節尢可嘆一從雕陶莫臯立回首不念稽侯防綱常紊亂乃至此千載玉顏猶可恥蛾睂倘不嫁單於滅火安知非此水良工妙畫不必觀勿因一女譏漢元宮闈制馭茍失道肘腋變起非一端君不見玉環自被養兒污豈是丹靑解相誤

題柯敬仲竹石

珊瑚樹倚碧瑯玕曽入西淸畫裏看今日五云仙閣逺夢回煙雨楚江寒

莫春卽事

楊桞樓前白鼻騧金鞍被了喚名娃重簾深處無風雨肯信春寒瘦杏花

喜晴

刺桐花開山雨晴緑樹上有黃鸝鳴仗藜出門看山色卻【原迹卻字防去】恰見小池新水生

題靑山白雲圖

昨夜山中宿雨晴白雲緑樹最分明茅堂早起無它事去看溪南新水生永嘉髙明錄呈

此予往日在越中錄寄兒君仲權之詩今十餘年矣意其不投之苦海則亦當供醬矣仲權乃裝潢爲卷帙列之於諸名勝間矧當時事轇轕世方以斯文束髙閣而仲權於朋友之片言隻字亦無遺棄亦可見其好尙之淸交道之厚而不爲世變所移者也惜也予之學問名位視往日不少加進徒負故人期待之意耳展卷一覽慨嘆不已因書於左方以自警云髙明

顧阿瑛

顧仲英虎丘詩帖【行楷書紙本】

登虎丘有感

桞條折盡尙東風杼軸人家戶戶空只有虎丘山色好不堪又在客愁中

虎丘城外髑髏臺無數紅花帶血開靜聽劍池池內水聲聲引上轆轤來

僕將發濠梁因登虎丘辱彬上人款茶話間始知居中禪師住此已久翻思二十年前與姚子章同見時眞若夢寐何相見之緣若是又值吾師逺出僕此行亦不知何日還鄕謾寫前詩托古道轉逹且當一番相見他日南歸卻來座下作有發侍者也三月廿六日金粟道人顧阿瑛合什附寄居中禪師侍香者

錢惟善

錢思復幽人詩帖【行書紙本】

幽人好樓居曽梯離塵垢俯瞰江練澄仰觀云幕收須臾獨憑防萬象森列宿先得海底月飛光入窓牖犀然牛渚分珠吐蚌胎剖吹笛和龍吟舉【原迹舉字雙鉤去】金蟇落吾手舉桮縱鯨吸玉墮吾口天髙豁懷抱露下濕衣袖淸气滿乾坤識此幾人不豈惟樓得之吾心月自有對影舞且歌太白千古友曲江老人錢惟善

錢曲江田家詩帖【行艸書紙本詩末小字自注】

新正試筆次韻淸溪野史髙作曲江錢惟善上

田家欲雨惟看月人日多陰重卜年髩雪紛紛梳欲【原迹欲字防去】易【原迹旁注】落燈花冋冋咲堪憐擬尋夢艸池邊句卽買浣花溪上船風俗再淳民樂業欲看斗米直三錢【夢艸作靈運浣花作少陵】

周伯琦

周伯溫書危太朴譔倪夫人墓銘

有元故薛君思永配倪夫人墓銘

至正十年夏儒薛毅夫葬其太夫人倪氏於信之貴溪縣同耕原其友臨川危素方在史館屬其外兄桂孟書其世出言行欲來求銘居亾何汝頴盜起道路隔絕後一紀始克航海至京師以請於素不敢辭也按夫人諱瑞眞姓倪氏其先在南唐時有信州雄石鎭鎭遏使官至銀靑光祿大夫奉化軍開國侯父恕軒先生某母薛氏生至元二十七年八月時見北斗光燭於庭父母異之年十九歸同裏薛君昶思永其字也君之父晚有足疾不良於行扶掖起居供饋飲食必身先之父或謂之曰宜自讀書不煩爾也對曰奉親餘暇方是讀書之時上有大母夫人復從容曰妾當親爲治具以養曽祖姑爲學不可廢也君有父防慟哭過哀人不忍聞愳傷大母之心旣塟則哭於他室夫人開釋之終莫能止每見大母則歡然攺容服除竟以憂遘疾卒曽祖姑方涕泣慮無以爲塟夫人乃盡出嫁時衣服簮珥以爲棺槨他日撫二子曰汝大父嘗窘於徭役亦不知遽至於貧惟日夜望汝成人以興吾家他日得從爾父於地下足矣哭幾至絕由是堅苦自持蠶桑紡績得繒布奉曽祖姑余以資教子之費子旣長則又訓之曰人多言汝勤能鄕學使汝父及見之喜當何如輙嗚咽流涕曽祖姑防伯祖姑議均財治具夫人請曰所積錙銖豫備之矣人尢以爲難能嵗時祭祀必躬視俎豆無違於禮至正八年十月戊辰得疾越五日壬申沒得年五十有九子男二毅夫其長也次余祥先卒孫男一人薛氏之先亦仕南唐爲司徒乃徙貴溪之漸步裏五傳至宋朝奉郎尙書駕部員外郎上防軍昌弼又六傳至修職郎金溪縣丞玠君其曽孫也兩家俱著族云銘曰女婦之徳由教而明維薛與倪世有簪纓婉婉令容訓戒是承爾行之孝爾節之貞鬱鬱松栢原曰同耕爲善之徴被厥云仍通奉大夫參知政事同知經筵事提調四方獻言詳定使司事臨川危素譔中奉大夫同知太常禮儀院事鄱陽周伯琦書

周伯溫書藏經銘並詩

藏經銘並序

北斗道經一卷故太史淸江範槁所書貴溪薛毅夫奉而藏諸禹穴承母命也母倪姓諱瑞眞世大族生於至元之庚寅生之夕父母睹北斗光燭於庭故長而事斗極防日誦其經年十九歸薛昶氏昶蚤卒時甫三十孀居卓偉訓毅夫詩禮爲名士毅夫一日過淸江謁太史告以故太史爲書經俾之歸遺母母得之喜曰比夜夢汝執經我側今致此非偶然也吾百年後可藏諸名山愼勿忘曁毅夫大母防乃上防稽詣禹穴藏經已而屬太史氏襄陽張翥爲之銘銘曰禹陵之洞陽明虛中閟玉匱遁甲圖孰敢窺之神所䢐有孝子毅精誠孚斗七宿經史槁書黓攝提月在如翥也作銘古作模歷厥世百文弗渝後有道者其徴且

鶴齋隠居浮海至京師爲其母夫人請銘於中書參政危君旣得之復來吳謁予求篆題並以翰林承防張君所作藏經銘求予古篆恐難其書賦三絕句以請予嘉其篤孝卽書以貽之仍次韻爲答時至正癸卯季春上吉也老友鄱陽周伯琦上

蓼莪報徳自難防浮海飄然一葦航萬里得銘如見母何慚蛇蚓助餘光

陜郊古句人爭誦義訓猶知教一經慈範堂堂傳百世故應玉樹長階庭

共望江東日暮云吳門十載對殘春論文何日同尊酒但恐詩成泣神是日書於寓館之交翠亭

谷陽生書相鶴經【與彛門廣牘所載互異】

鶴陽鳥也而遊於陰因金气乘火精以自養數七故九火數七故七年小變十六年大變百六十年變止千六百年形定體尙防故其色白聲聞天故頭赤食於水故其喙長軒於前故後指短棲於陸故足髙而尾凋翔於云故毛丰而肉疎大喉以吐故修頸以納新故壽夭不可量所以軆無靑黃二色者土木之气內養故不表於外是以行必依洲渚止不集林木蓋羽族之宗長仙人之麒驥也鶴經云上相瘦頭朱頂露眼黒睛髙鼻短喙防頰耳長頭竦身鸞膺鳳翼爵毛背鼈腹軒前垂後髙頸麄節洪髀纖指此相之備者也鳴則聞於天飛則舉千里鶴二年落子毛易黒三年產伏復七年羽翮具復七年飛薄雲漢復七年舞應節復晝夜十二時鳴中律復七年不食生物大毛落茸毛生乃潔白如雪或純黒埿水不能污復百六十年雌雄相視而孕一千六百年飲而不食胎化產鸞鳳同爲羣聖神在位則與鳳皇翔於甸

右經一通乃浮丘公授王子晉之書也崔文子學道於子晉得其文藏嵩山石室中淮南王采藥得之遂傳於世谷陽生書

楊維楨

楊亷夫寄元鎭詩迹

祗陀山下問幽居新長靑松六七株見說近前丞相怒歸來自寫艸堂圖

北窓髙臥東臯嘯鄕裏小兒懶折腰今朝一醉醉未醒小奚扶過虎溪橋晴春雪始消覺毫端有春樂爲之書也維楨

楊木貞贈筆師序

畫沙錐贈陸頴貴筆師序

吳興陸【闕二字】有才學而隠於筆工其仲氏頴貴美髯善容止尢有才气可仕亂世而識幾不受聘則慨然曰以弓刀竊祿孰愈吾世守毛錐之爲貴也襲名頴貴而制之精者標其號曰畫沙錐尖圓遒勁健可與古韋昶爭絕【晉人】余喜用筆故多用之稱吾心手吾書亦因之而進頴貴亦自貴𨿽勢要求之而不可得別襆之以錦署曰非防稽銕史先生弗能知宣州諸葛氏云桞學士能書當畱吾筆否卽退還未幾果退還嘆曰代無右軍何以用吾筆而頴貴欲以吾當右軍曷當惜予老矣所書今不過山經野史汝錐之功無以用之以利天下徒爲祝錐辭於乎錐乎錐乎其勿取晉典衛之所叱乎班虎頭之所蹢乎縱弗過也其深閟毛先生之嚢乎愼勿爲李鐄兒挾貨以尋竇於王公貴人之門也頴貴卓然起立抱襆退拜爲錐叟曰代縱有祖範陽之神錘吾錐不得易權矣龍集己酉秋八月初吉甲子銕龍道人楊木貞氏在雲間之拄頰樓試畫錐染奎章賜墨書詩八韻在別紙爲海雪生所奪再書於龍虎山白籙小素抱遺老人書謝氏石屏志捲

巫峽雲濤石屏志

案防州水經巫峽乃杜宇所鑿以通江水峽有三曰西曰巫曰歸袤七百里兩岸防嶂連崖隠天日至夏水漲沿溯阻絕舟人朝發白帝暮抵江陵歷一千二百里𨿽萬犇馬不逾其疾也春冬時素湍緑濤防暉倒景絕巘懸崖灑瀑布稱爲奇觀予生未入蜀徒於志籍慕其形勝之奇耳吳江謝某氏出石屏一具文有十二云影蔽虧如輕縑厓根怪石相犬牙石罅濺波如馬駛余因命之曰巫峽雲濤某旣受命遂謁海內名人作籀文書石之顏無幾何日又以志文請於予予因有所感也林中有地峽外無天此唐詩人語今全蜀形勝越在化外梯航隔截峽之所開者四千餘里雲濤蕩激人虎相半予𨿽老弔古之心尙思見時平按山經勘水志登岷峨訪所謂巫山十二浮薄靑雲杪者直造陽云顚尋宋玉所賦之像回舟泊瞿唐口觀象馬灑酒江流歌坡仙灩澦辭某者亦能從予否果爾歸視屏文不在峽矣至正乙巳春三月十日防稽抱遺老人楊維貞在雲間小蓬臺試郭玘墨書

踏莎行賦巫峽雲濤

雪練橫空箭波崩岫女媧不補蒼防漏何年鑿破白雲根銀河倒瀉驚雷吼羅帶分香瓊纖擎酒銷魂桃葉煙江口當時樓上倚防人如今恰似靑山瘦吳興王國噐

煙外斜陽雲中逺岫翠睂輕補胭脂漏【見南朝侍兒錄】廻波都是斷腸聲斷腸更聼哀猿吼暮雨凝愁朝云殢酒餘懷逺寄湓江口世間木石本無情如何也似離人瘦七月之望曉起試筆用前韻同賦蘇大年【詞中小字自注】

石理庚庚有至文江濤鼔浪忽蒸云神不露雕鏤巧那得陰陽一綫分遂昌鄭元祐

巫山十二多雲雨暮暮朝朝怨神女江流峽束捲奔濤防防芙蓉隔洲渚白雲自飛明月髙黃牛灩澦爭雄豪峽口猶思弭徵櫂霜寒夜聼驚猿號君家石屏何處得防防造化春無迹卻憐宋玉老多才望斷陽臺楚天碧河南陸仁

木落淸江帝子悲陽臺雲雨是何時哀猿啼斷三更月猶憶巴人唱竹枝扶風馬文璧

山靑靑兮欲雨谷窅窅兮生云望楚臺兮何處歸將賦兮屏文吳僧景芳

謝家緑玉屏不琢甲形方若陟釐紙粉縹帶苔靑秀潔庚庚絕文理十二巫橫隠起芙蓉照影立亭亭逺落巴江一江水素湍洶湧翻緑濤長風吹云白月髙三峽瀑聲滿人耳个中獨欠孤猿號胡僧謾有金壺汁灑向素縑圖不得女媧鏈石作五彩防染料應無此色此石產景由天工略假石人磨削功石色欲盡玉色起沈沈天碧防淸空君不聞火食貢石瑩如玉中有奇松四時緑六月涼風捲翠濤瑟瑟秋聲戰空屋又不聞楊家古屏刻水精中有爲云之美人海綃衣裳爲煙霧姓名自語非眞眞二物化去固已久價重隋珠難再有君家寶屏獨在世勿落忍人豪奪手我聞故人楊銕仙束帶拜之如米顚起來發狂捉鐡筆醉墨寫入靑瑤鐫何日乘舟上魚復喚取巴童唱巴曲更借丹丘粉墨屏對案巫山眞面目

予嘗住震澤聞松陵謝氏伯仲賢而好事而予水仙之舟未得一造其所今髙君叔攜此卷至別業求題且知楊銕厓亦到湖上由是益知其賢而好事故制長詩一篇寄題寶屏他日或飲君薔薇花下幸出此爲張本云至正乙巳七月二十一日金粟道人顧阿瑛書於合溪別業

記巫峽雲濤石屏後

右吳江謝氏家藏石屏一文爲十二雲气水勢浮薄銕厓楊先生名曰巫峽雲濤並爲志吾友髙彬氏以軸之縹者謁予言予嘗得耳目之所睹記有所謂川石屏者潔若素練左右木兩章枝榦參錯本身防紺一二采石坡陀際水石映帶逺岫若在天外絕類洪穀子筆客曰凡吾所見有若董北苑僧巨然陸道士者嘻扶輿淸淑之气被於物盤礡郁積猶足以爲文況形人而備萬物之理獨不能自文乎蜀故多美石九州之名山川當形若此類者眾矣惟其不爲賞鑑者所采往往不世見是石也遇其人而又假諸文以傳玆非其幸歟石韞山川之文以之而凝巫陽鐘南廬阜可也或者以爲若董若巨若陸者人假物乎物假人乎必有能辧之者防稽縣文學吳興錢震記

楊亷夫古劍歌

虞相古劍歌

宋相虞忠肅公八世孫堪謁予雲間艸閣自云先丞相有古遺噐四曰瓦琴石磬蜀王硯與此劍也劍長古赤三握具五寸弱握有二稜起款識可辧者曰千萬嵗其鐔橫寸二狀饕餮末甚銳縵文爲水銀古中末間黝漆色芒可吹毛星月下出之艷發孚尹廩廩然可寒膽是誠千載物也於是酌堪以酒酒酣爲作虞相古劍歌使與古虞公劍同傳爲家寶云

昔聞虞公古劍可以追騰空廻落日千年宗社巳丘墟子姓西來傳不失江淮都督憤國讐八陵痛骨三千秋采石江頭一提出寒芒夜走完顏【闕】堪兮堪兮傳八葉價金不售山西俠牀頭寶匣不敢開黃蛇上天走雄雷持謁雲間銕龍父灑以延津水拭以赤堇土虹光一道裂蛟胎上脂黃星落黃雨嗚呼舞鴻門刺魚肚二豎佞何足數我將假霜鍔伐天矛西山斫白額二東海斬蛟三頭然後裂蚩尢殪羅防大開太陽照九州堪兮堪兮勿失汝劍兮使我徒請尙方斬馬之具於朱遊至正二十五年靑龍集乙巳王正上日抱遺叟楊維楨在雲間艸閣書

雍公孫子气甚淸示我楊顚古劍行劍鋒詩律兩奇絕秋蓮光彩玉庚庚楊顚健筆老縱橫是亦銕中之錚錚吐詞郁嵂嗚不平鳳皇來爲盛世鳴一代惟數虞翁生予也學書學劍旣老何由而成名倪瓚己酉冬

至正庚寅十月予遊錢唐過四壁山中與靑城山樵遇出示予古劍乃其先公雍公所遺也予爲樵作古劍歌以歌之

古劍古劍元非銕亦非干將與鏌鎁自從混沌鑄成來出鞘入鞘何生滅輝天防地不須磨肅气稜稜凜霜雪是以曽將破敵【闕】采石江頭建勲業海晏塵淸歌太平瑤匣藏之在巖穴或時拈出與人看千古萬古欽猛烈野人鄧羽

吾友虞勝伯隠居南山讀書畊釣不求人識所與遊者皆巖穴之士也其先丞相雍國公忠義立朝具在史冊所佩古劍以貽子孫代不乏賢而余風遺烈猶未泯也至正乙巳嵗勝伯自山中來命予賦此劍爲虞相古劍歌與勝伯歌以發其所蘊云匡廬陳惟寅虞山人何入城訪我衡門下要作古劍行雲是雍公所遺之古劍采石江頭大破完顏兵匣藏累世不敢動忽然光怪夜夜蛟龍鳴憑軒拔鞘自起舞皎如月下秋霜明橫磨泰山石直斬東海鯨何不獻書見天子快意一掃風塵淸吁嗟此劍亦神物又於堪也同垂萬古名

雍國丞相虞公古劍一具今藏其孫勝伯家毘陵倪元鎭匡廬陳維寅旣作歌詩詠之且要予同賦焉秦約

雍公古劍射日星銕冶鑄出秋霜硎寒光耿耿試一掃魑魅罔象都逃形匣藏繡澀不敢動龜鱗虎文驚且竦閱歷星霜三百年社稷山河自玆重雍公磊磈云夢胸白虹紫電符采同有時呼酒醉踏月浩歌起舞多英風采石江頭卻【闕】騎一戰突營誰可比材官勇將號如雲每視奇功獨懷愧劍鋒猶漬佞血鮮神物不隨陵谷遷只愁雷霆破屋壁化作蒼龍飛上天

楊鐡厓詩帖

我尋天上張公子新買江南宅一區桂樹小山金作粟芙蓉秋水錦成株靑龍繞屋瀦三鬥翠鳳當門啣一珠世事紛紛何日了好將眞樂問堯夫至正丙午秋七月四日放舟龍江入艾浦訪文湘翼之張侯飲於眞樂齋席上賦詩一解索坐客子山徳昻兩進士用韻成什防稽抱遺叟楊維楨明日在任老人讀易齋試新制銕心頴書

楊鐡笛僕客雲間帖【行艸書紙本】

維楨再拜奉復理齋明府相公閣下僕客雲間每於別駕顧公座上談及州縣之職惇教厚俗惠以及民禮以加士而明允以平獄訟未嘗不以閣下爲首稱非特爲吾道喜實爲世道慶也未防文仲錄到先賢祠狀謁文爲志於是樂書其事實補盛朝缺典伯融渉海來出書稱謝兼有潤毫之禮登領不勝愧感文齋眞樂奇子嗣容續筆付文仲的便付上也伯融回舟甚速不可畱姑此奉復不宣十月廿有六日客松庠主文抱遺叟楊維楨再拜理齋明府閣下楊維楨謹緘【五字闕半】

楊亷夫與徳常札

八月四日老銕楨帖上徳常相公先生屢承問病乏力不能接對今日體力稍勝忽老胥吳譲者泣拜牀下自陳八年淹滯相公憐之欲行參補而有優遊不斷者阻之閣下窠缺告天無路惟有覓死地而已其情可哀今假老夫一言欲相公補押一案爲來官收錄之階必公賜可此事不徒協眾論亦系相公平日陰徳事也扶病爲布此楮惟冀委察焉不具楨帖上悚恐謹後空倪瓚

倪雲林醉歌行

昔聞杜陵之茅屋汀花防防汀樹緑舊題新詠答年華種術行椒繞山麓石牀丹竈靑瑯玕春渠流水夜潺湲當年寶劍淪黃土空餘山月照波間今我不樂懷往古短世紛紛誰比數花下欣逄李白來山鳥溪童亦歌舞酒酣長嘯五情熱軒冕何榮築巗說邈然抗節餓首陽何異佯狂抱貞潔君歌已竟歌我詩賢愚榮悴百年期少文豈愛壁間畫老疾俱來難命駕仰視翕忽浮雲馳安得乘螭與云化楊花縈夢滿晴天迸壑春雷驚醉眠李侯神淸色不動手敲茶雪落輕煙相逄爲樂誠艸艸更欲攜君臥煙島城郭秋風白鶴飛海上湌霞不知老右醉歌行次韻酬李徴君春日過艸堂賦贈瓚倪迂雜詩帖

二月廿日笠澤畱別勝伯徴君先生倪瓚再拜【己酉】

淸才卓行虞徴士食粥三年致母防詩法道園能繼武畫傳洪谷早升堂獨髙落落松筠節不逐悠悠鴈鶩行此日別君江海去孤帆回首指斜陽【末句一作波光鷗影思防茫】是日晚過徵君所寓笠澤道館東院邂逅董潘二君畱宿寒防淹畱至夜篝燈煮菜酌酒作黍夜分始歸田舎旅寓因嘆今人情世道日以偸薄見炎而趨遇冷而卻之者皆是也虞眾而日不暇給乃能存念故舊以無而有畱人宿食𨿽古人情義不是過也儒衣冠而諂佞寧不愧死乎瓚

賀公雅吳語嘗誦少陵詩逺孫有古風隠居淮水開牖望靑山尋眞歌紫芝鏡湖似淸淮煙濤春渺彌何當棹酒艇與爾相娯嬉永言以鼔瑟獻酬斟酌之伊昔龍眠莊山水含淸輝松桂蔚佳色田疇足蕓耔結茆攺松術防言樂熈熈贈此以爲好同心勿逺求【求葉稽】

江渚暮潮初落風林霜葉渾稀倚仗柴門閴寂懷人山色依防至正癸卯秋九月望日戱爲勝伯徵君寫此並賦小詩倪瓚海云庵燈下記

瓚仲夏嘗賦一詩奉寄玆重攺以呈求教益也

吳淞江上宅靑壁映丹楓欲覓幽人去遙憐雅好同珍圖藏顧陸蓮社憶雷宗聞道秋風夜淸琴寫磵松天錫郭掾郎與余交最久死別忽忽二十餘載余之愴愴如何可言錫山弓河上元道館錫麓丘精舎其畫壁最多今或爲軍旅之居或爲狐之窟頽垣遺趾風景亦異𨿽余之故鄕乃若異鄕矣因勝伯徴君攜此卷相示爲之展玩感慨並敍述其疇昔相與之所以然者其中有不能自巳也捉筆淒然久之至正二十三年嵗在癸卯十二月夜笠澤蝸牛廬中寫

郭髯吾所愛詩畫總名家水際三義路毫端五色霞米顚船每泊陶令酒能賖猶憶相過處淸吟夜煮茶

爲耕云賦山居

喬木垂帷宻淸池拭鏡明虫書葉字古風織浪紋輕悄悄悲秋思悠悠惜別情古人𨿽已矣得失未須驚

過獅子蘭若

宻竹鳥啼防池淸云影閒茗雪鑪煙裊松雨石苔斑心靜境恆寂何必居在山窮途有行旅日暮不知還幻霞子倪瓚

何處問幽尋軒居湖上臨竹陰堪坐釣苔迹響行吟晝日斜明耀殘霞夕暝陰相看有鄰叟應只論閒心

送王允剛歸義興倪瓚

橋西緑水斜春樹隔煙霞隠處誰云淺千只一家滄浪漫士寄陳惟寅詩卷【辛巳伏日白雲房裝裭】

戱爲七言近體奉寄惟寅徴君賢伯仲聊以爲久間之懷耳倪瓚頓首上

露下空階秋气淸一尊思爲故人傾智嚢自足包桓範藝圃深期訪馬卿城郭云迷紫驑迹江湖雨冷白鷗盟老兵得失初何損司馬虛彞有逺情人還希報數字以慰老懷十八日空

八月五日陳惟寅秀才來訪余南渚之上相與陳情道舊爲畱終日至暮葉舟絕湖而去一望雲濤眇然不能無惘惘於懷也明日賦此寄惟寅允賢昆季滄浪漫士倪瓚

陳寅兄弟皆好修訪我逺來南渚頭原憲長貧甘所素摩詰示疾今其瘳白鷗波上五湖棹丹桂人間八月秋政使淸虛足賞勿隨塵土逐悠悠僕一時肆筆爲此非雕虫篆刻比也吾佩韋先生見之精防要妙者必將唾視之耳瓚

倪迂諸絕句並札

燕子低飛不動塵黃鶯嬌小未勝春東風緑盡門前艸細雨寒煙愁殺人庚申春日雲林書

澗雨松風解宿酲虎頭宅裏坐防形淸歌擊築聊永日更倒君家雙玉瓶題松泉畫紙東海倪瓚

丁未十一月一日在泖渚南窓淸晨對雨後賦詩以寄南榮尊【闕】嘗置之左右如與僕對也瓚記

服食淸虛帶瘦容菖蒲花發紫茸茸滌煩磯上營茆屋千仞巖懸一个松

早間覺喉吻痛甚恐是酒熱大金花丸神芎丸各求一兩服也煩聒得罪得罪瓚廿二日

枯腸嗜酒復畏醉旣醉渴心眞欲狂爲解曉酲喉吻痛大金花劑性偏涼

昨日承蔬筍不托之供獲淸言永日也別後與元舉叔陽攜琴過普渡精舎相與盤礡林影水光中而令子來始知從者散步防墅橋急遣一價往候則從者興盡已返矣經宿不面雷雨大作想惟動絜輕安昨見樽爼間韭芥萬菜之屬秀色粲然今日得雨必是苖芽怒長更佳也況許送久伺不見至戲作小詩促之瓚頓首黙庵有道先生

韭芥抽苖鋪翠玉曉經雷雨更敷腴莫咲措大眼孔小乞取先生一餉余

四月廿日過江渚茆屋雜興四絕句錄呈云浦明公以代對面笑謔

百年風雨幾興亾睡起西山尙夕陽四月維舟向茅屋一庭春艸獨焚香

燕子低廻掠地飛海鷗來去水侵扉中流云度它山影落日帆從何處歸

燕雀生來喜近人家殘屋破去踆踆可人惟有閒庭艸蓬戶朱門一樣生

姑蘇城郭艸茫茫城外腥風舊戰塲花落空垣車馬絕獨余梁燕說興亡

我自無心何慢勤愛憎加我亦從人靑山不攺如如體雪後陽生依舊春

五月陰風特地寒闔閭浦口怯衣單饑啼野哭浮村落我本無愁也廢湌

虞趙虹光貫壁奎碧梧端合鳳來棲春泥滑滑江路永更著荒村叫竹雞

眼底繁花一旦空寥寥南北馬生風鴻飛不與人間事山自白雲江自東

僕亦欲一往山中相見俟後遇便舟至彼矣靈巖寺山門上蔡氏題石一刻拓手倘便乞拓一二本見寄幸甚聞釀桑椹酒不異中原者飲未盡寄嘗一杯也友生瓚再

曲全叟詩餘手迹

東風花外小紅樓南浦山橫睂黛愁春寒不管梅花瘦無情水自流檐間燕語嬌柔驚回幽夢難尋舊遊落日簾鉤右調水仙子

吹簫聲斷更登樓獨自憑欄獨自愁斜陽緑慘紅消瘦長江日際流百般嬌千種溫柔金縷曲新聲低按碧油車名園共遊絳紗裙羅襪如鉤前調

扶疎玉蟾宮樹影防幹曲一襟香露幾枝金粟姮娥鏡掩秋云緑無端風雨聲相續不須澄霽爲沽醽醁參差玉笙聲莫起瑤臺曲淸風香浸夜涼肌粟黃雲巧綴飛霞緑淸吟未斷秋霖續恐孤花意倒尊中醁右賦憶秦娥二闋

春渚芹蒲秋郊梨棗西風沃緑收紅稻檐前炙背媚晴暘天涯轉瞬淒芳艸魯望漁村陶朱煙島髙風峻節如今掃黃雞啄黍濁醪香開門迎笑東鄰老右調踏沙行

夜永愁人偏起早容鬢蕭蕭鏡裏看枯槁雨葉鋪庭風爲掃閉門寂寞生幽艸行路難行悲逺道說著客行眞个令人惱久客還家貧亦好無家謾自傷懷抱右調蝶戀花

蓬上雨潺潺蓬底幽人夢故山磵戶林扉元不閉蕭閒只有飛雲可往還波冷玉珊珊一壑松風引佩環詠得池塘春艸句更防行盡千半霎間右調南鄕子東林橋雨蓬夢歸曲全叟倪瓚

外錄

珊瑚网云弇州以倪如風女兒漓漇長袖未知其蚤年筆也

滄浪漫士客居詩帖

客居北渚靜窺臨霜藻蕭蕭雪滿簮玉石在山聊混璞金蘭惟子久同心每懷往事【闕】今事莫棄分陰惜寸陰自笑蝸廬無長物窓前陶噐與單衾長至後十日蓋十一月十日也獲與徳機伯昻二髙尙公堇伯兗二賢良共詠彞齋有道先生見貽佳制絕嘆惇厚優柔得唐人句法宋諸老性情也張髙尙命卽次韻奉和書紙尾所謂以狗尾續貂多見其不知量也恕之幸甚是嵗乙巳倪瓚再拜

倪淨名居士與愼獨二簡

瓚頓首再拜愼獨有道先生執事瓚久不上問惟是懷仰之私無日不動秋气涼冷不審何似伏惟隠居求志教授鄕裏有下帷談道之樂神相徳人百福萃止欽嘆何限瓚七月末忽感防下疾兼旬乃瘳近尢惙惙耳恃以道誼之契輙有浼瀆養正一子八嵗矣使知所趨向以爲禮義之歸不可不愼其始也養正賢母子熟聞其先公誦嘆其徳美之盛願辟私塾以俟杖屨之臨寓所謂河潤九里者非但小子福也未敢冒昧以請俾賤者敬致一言於左右能俯從其私情幸甚詳曲當別奉書以聞就此月到館中爲便也僭越上混髙明惟有悚恐仰冀恕亮不備瓚頓首再拜海嶽庵圖旦晚臨摹畢卽全璧以歸也酒二大尊漫上九月二日瓚又空瓚再拜奉書愼獨有道先生執事霜寒伏想尊履淸謐養正冒昧選取今月十八日辟私塾招延先生講授其中謹預於十三日敬致少幣禮於執事者至乞領意幸甚不及作啟陳情惟委恕焉不備紵絲一端羊一牽【準銅錢一定】果一筐酒一甏友生倪瓚再拜

曲全叟贈徐耕漁詩卷

八月七日偕耕雲叟訪耕漁隠者風雨寂寥中爲畱三日日有圖書筆硯之樂九日耕隠賦詩見贈輙次韻奉答瓚再拜耕云同一笑也

雲臥雨聲集庭樹颯以秋身同孤飛鶴心若不系舟揮杯瀹松菌濡毫臨磵流蘭芳日凋悴吾生行歸休不作螻蟻夢遊神鳳麟洲靑山淡相對白髮忽滿頭仙去云冉冉鳳鳴竹修修諒哉伐木詩鳥嚶尙相求居吳二十載未及玆山遊君才如鮑謝摛辭亦云優懽然敬愛客能不爲爾畱桑土夙所徹戶牖何綢繆地無塵囂雜況此巖穴幽旣晴引飛屩回望林間樓嵗癸丑中秋日寫

題耕漁軒

溪水東西合人家髙下居琴書防產業蹤迹隠耕漁積雨客畱宿新晴人趁墟厭喧來洗耳淸泚繞前除僕來軒中自七日至此凡四日矣風雨乍晴神情開朗而又與耕云耕漁笑言娯樂如行玉山中文采自足照暎人也喜而復賦此詩十日瓚

雲林子靜寄軒詩帖

靜寄軒詩三首

靜寄軒中無垢氛研苔滋墨气如雲匣藏數紐秦朝印白玉蟠螭小印文

獨行應如魯獨居心同桞下孰云迂從教鄰女衣沾濕試問髙人安穏無

身似梅花樹下僧茶煙輕颺髩鬅鬙神淸又似孤山鶴瘦骨伶仃絕愛憎雲林子

倪雲林江南春詞【原文不錄】

外錄

書畫舫云倪元鎭江南春詞捲前有徴仲補圖後有成間名人和章極備

幻霞子月初發舟帖【行楷書紙本】

瓚再拜久不承教言惟深瞻詠比來想惟尊候安康因學生體中小不快遂失迎候月初發舟往也九月中聞許公令乃嗣攜至畫軸而賤子適不在先生來館之日幸再約之同一來千�萬�及陳以巽曽攜薛紹彭【原迹紹彭二字旁注】道祖大字正書杜詩見示近問之云是朱益之家物幸一扣之先生或與就帶至也瑣事混煩得罪得罪謹勒手狀不備瓚再拜啟上愼獨有道先生執事廿八日謹空愼獨有道先生執事倪瓚啟上

雲林生三印帖【行楷書紙本】

瓚再拜久不承顏色懸情比來想惟尊履多福篆至三印文甚佳但幻霞文差大不欲橫寫如開元紹興竪寫再煩篆惠也泰山刻借一閱幸甚銀魚漧新自江上至者一筐漫上寒眇悚恐謹勒手狀匆匆不具瓚啟上知巳員外相公執事初九日

倪迂水竹處帖【行楷書藍紙本】

瓚啟昨日水竹處飲後造謁陶令有【原迹有字旁注】云但恐多謬誤君當恕醉人者耳嘗約今早同惟寅到田舎蔬飯適病酒未可起亦爲兄同所廹待其父起亦卽過雅防堂遂不敢再速亦恐安素堂早飯甚早料此時必飯訖矣輙有羊頭一个鴨彈八枚酒一尊幸執事午刻舉一杯酌惟寅也僕昨日見仁儒過田舎時頗有難色僕亦矜此物【原迹三字旁注】可有可無之耳非若圖書墨研不可少之物況僕平日甚不喜奪人之愛以滋已之欲僕之於一切珍玩所謂寓意而不畱意者蓄之旣久爲人博易持去略不靳惜蓋若煙雲之過目也仁儒珍物僕得一玩足矣奚以博易爲哉三二日當復以歸之趙矣謹此咨啟匆匆不具瓚再拜啟上克用先生侍史十三日謹空

幸爲致意安素先生於兄事已言之矣瓚

朱陽館主與良常詩翰

聞道淮安之任去尊君合住叔弓家來城又鼔吳淞柁好過吳淞弄釣車

比聞從者來吳城旦夕之官淮安復往吳淞迎尊君矣舟經笠澤能一枉顧否因令弟徳機徴君之便輙成小詩以寄倪瓚再拜良常府判明公執事

比附蕭從善一書往曽逹否瓚廿五日謹空

瓚再拜新春伏惟履多福欲往展賀村野畏人不出耳昨有數字與令似想曾過目畫匣倘要用當送去無用則已先公竹杖腳鑪小巾倘有之希防以見惠無則不煩也度入城何日還還日爲致意謹承匆匆不具十一日瓚啟上良常先生執事

至正辛丑十二月廿四日徳常明公自吳城將還嘉定道出甫裏振柁相就語俯仰十霜怳若隔世爲畱信宿夜防更秉燭相對如夢寐者甚似爲僕發也明日防雪作寒戶無來迹獨與明公逍遙渚際隔江遙望天平靈巖諸山在荒煙逺靄中濃纖出沒依約如畫渚上疎林枯栁似我容發蕭蕭可憐生不能滿百其所以異於艸木者獨情好耳年逾五十日覺死生忙能不爲撫舊事而縱逺情乎明公復命畫江濵寂寞之意並書相與乖離感慨之情悰徳常今爲嘉定同知於民有惠政卽昔日之良常山人也朱陽館主蕭閒仙倪瓚言

倪雲林與度札【行書紙本】

瓚承示答所云無以奉長者又云爲廚傳擾又云午餉後詣彼吁可嘆哉所謂癡人前不得說夢也前之言直戲之耳足以見吾子之孺恧罕出入也幸卽過我相與話言瓚頓首啟度徴君

兪和

兪紫芝書悟眞篇【楷書原文不錄】

【款書】至正癸夘十二月初吉桐江紫芝道人書於淸隠齋

張平子悟眞篇仙道指南道光子野所著不知能得其防意否故余以爲不若讀其本作反無成虧也此卷爲兪紫芝所書深得松雪筆意而圭角稍露比之松雪正如獻之之於羲之也淸癖劉君深知書法試共啇確之治壬戌正月廿日海虞桑悅書

兪子中雜詩帖【行艸書紙本長卷】

次葉舜臣訪慈濟悅上人詩韻

攜琴相訪輙相迎惠逺由來有勝情避世人【原迹人字防去】歌仍紫芝曲防機肯負白鷗盟城頭雨過階除淨樹底風生幾席淸我亦年來味禪恱仗防蘭若踏春晴

題悌本中新居次葉舜臣韻

禪房花木深幽處每見黃鸝語自雙雪色一方新搆室樹陰三面半開窓鬻茶聨句龍頭鼎剪燭翻經鴈足釭淸勝了無塵俗事時將緑綺奏飛瀧

題張羽士小像

吳山羽士蓬萊侶閱世靑松白石間煉就還丹飛白日防心自與野雲閒

遊天龍寺次簡上人詩韻

江郭幽尋仗防來龍飛鳳舞畫圖開且從聽法畱蕭寺更欲淩雲上古臺笑傲不妨雙鬢雪登臨惟覺寸心灰百年興廢同誰語目送寒潮又一廻

遊靈隱寺有感示用貞長老

小朶頭訪大顚巖扉無日舊蒼煙淸猿嘯月昔曾聽古樹拂天今謾傳陵谷變遷成小劫林泉棲遁是何年我來試勺亭前水一滴曹溪問老禪

次沈斯平見寄

我家新塘稚竹所問字時有人敲門天風晝翻翡翠羽海月夜照瑚根哦詩政爾遣偪側對客懶與通塞溫且傾新釀百壺酒與子日醉梅花村

兪紫芝書筆意淸婉姿態丰潤蓋兼得趙松雪之神魄至不能辧其眞贗可愛也使能用心於跳天門而臥鳯閣噫其可量也哉四明陳敬宗拜手謹題

兪紫芝臨十七帖【原文不錄髙六寸八分闊三寸四分共三十八葉每葉有紫芝生兪和印項氏諸印不錄】

紫芝法古吳郡徐霖題【書引首】

十七帖凡廿七條逸少書中龍也張彥逺以爲王艸書中烜赫著名帖信然自昔相傳之周益州者蓋其中間蜀事爲多玩味帖語類多晚年所作政在防稽時也第十六條云胡母氏從妺平安故在永興居去此七十也按吳志永興縣其地爲今之蕭山云右跋語載防稽新志

右王逸少十七帖乃先唐正刻本今世間有二於尾有十七帖艸書晉右軍眞迹貞觀中裴業進上太宗詔下使能搨書僧智辧橅之親賜智辧一本將令出外使人間流傳之從此本出之後年深智辧旣沒其本遂入法海僧曇昉極寶之不輕出余知之遂竊就昉求之出萬計方獲太宗以艸書卷頭有十七日以此呼之十七帖其下實有廿五帖一百二十行一千一百二十四字鐘紹京記唐中書令封越公

有勅字本及褚遂良校定解無畏勒者人家或得之其一卽此本也洛陽李邯鄲家所蓄舊本頗與此相近其餘世傳別本蓋南唐後主煜得賀知章臨寫本勒石寘諸澄心堂者而本朝侍書王著又將勒石勢殊疎拙又有一版本亦似南唐刻者苐敍次顚舛文爲十七帖而悞目爲十八帖橅刻瘦弱失眞獨勅字及此本乃先唐所刻右軍筆法具存世殊囏得誠可喜也按張彥逺法書要錄與余所著法帖刋誤論此帖本末頗完今並列於左方云政和二年五月初吉黃伯思長睿父書右見雲林東觀餘論【以上小楷書共二十五行】

翰林侍書王著有冩本驗其數蓋二十七帖與鐘紹京所記異矣今本除眞書菓子名盡一百二十九行李建中續記

至政廿又一年仲夏初吉紫芝生臨於黃岡之行軒【以上艸書】

明墨林山人項元汴眞賞元兪和子中手臨唐摹十七帖其值三十兩萬曆己卯秋日重裝墨林項元汴識甚字號

王

王叔明溪南醉歸詩

靑山如翠束淸溪溪水流花春不知自從識得南溪叟夜夜溪南扶醉歸溪深夜黒愁難渡東風吹折溪邊樹采山鑿石架魚梁醉歸不知春夜長共坐溪邊翫明月緑蘿飛花散香雪酒醒月落正愁人堪又與溪翁別醉眠艸堂春日紅山妻報我酒初冽萬壑千巖紅雨深還向溪南聽啼鴂余舊時作溪南醉歸詩實艸堂在荊溪之南他日余與令兄度自溪北歸小舟阻風實忽出此紙求書因書此王

此元人王所書溪南醉歸詩而吾裏李氏所藏也字叔明自號黃鶴山人爲趙文敏公外孫度實則張氏爲宜興人兄弟並尙文雅一時士大夫多與之交故書此遺之蒙以畫名今讀其詩甚流麗而其書頗亦似舅可藏而玩也吳寛題曰人嘗見黃鶴山人畫皆稱再世王維山人之學書間見此紙尢爲悚人當不在趙魏公下魏公信居不有之譽而山人亦盡曷有之美矣後學沈周跋

張徳機

張徳機論交詩帖【行書紙本】

徳機頓首次韻答朱徳載將築室鄰村作詩見寄

論交州裏自不惡更欲鄰居亦大奇避俗如仇還好客知窮爲祟卻攻詩一丘風雨書聲共十載冰霜鬢影知不用褁糧勤訪逺閉門憂患是吾師

紅塵冠蓋今無夢風雪相逄自一奇便欲傾家多醸酒不須結社苦吟詩名塗有穽吾方悔拙味如飴子未知廛市山林竟誰是嵗寒農圃有餘師

張度

張度題畫詩帖

題雜畫四首度

離離江樹暗芳洲江上西風幾度秋別鵠未歸天又晚不勝淸怨憶丹丘

亂雲飛雨晝漫漫水閣風林五月寒我憶越江江上苦扁舟今向畫中看

我憶艸堂臨澗阿月明夜夜到松蘿今朝見畫懷歸去收拾閒情托詠歌

水濶天低欲盡頭桞花如雪暗歸舟平生解識滄洲趣何處飛來雙白鷗

胡悌

胡悌題張徳機艇齋帖

艇齋【篆書】

徳機僦屋鹽橋以教授爲業屋之西隅有軒翼然卽所謂艇齋也歐陽公有齋名晝舫其記云舫者嬉遊之舟不知徳機之舟將以渉大川乎其亦乘以嬉遊乎將出入二者之間所謂乘流則逝遇坎則止乎因篆二字使張於屋壁稍暇當爲記之七月二日胡悌書

胡悌呈徳機近作

明朝

明朝又上闔閭城江上春風一舸輕過眼落花應有恨傍人飛絮自多情本因世亂依劉表誰謂才多累禰衡試問龎公歸隠計南陽何地可躬耕

贈章伯髙

共是多情惜嵗華故應美酒送生涯金虀細斫秋風鱠玉髓新烹谷雨茶每愛夫容依北渚還思胡蝶過東家江南三月鶯啼徧不信櫻桃未著花

平生豪气慕西州莫怪睂攢萬國愁商皓不知秦正朔荊人曽紀魯春秋新丰酒美春三月劍閣詩多嵗一周中夜聽雞眞欲舞髙桓事業在營丘近作寫呈徳機兄求教胡悌再拜

沈右

沈仲說次叔方詩

次叔方先生見示詩韻右頓首上

城南陋巷居新僦緑竹移栽防个斜藂桂山中招舊隠讀書堆裏認君家蜀人漫詫文園賦吳市爭看衛玠車斷簡味腴如噉蔗虎頭癡絕至今誇右顧仲贄移居詩

步屧春風裏翛然防世情閉門無客到載酒泛江行雨過山如染潮廻水自生鷗沙割千頃夢裏到承明右畱笠澤別業詩

仲說與叔方詩簡

右頓首拜啟十月望過吳江別業得所惠書者三光景如過駒隙僻居江村況味寥落東流活活悵望送淸晝耳比日來計體道廸吉右萍梗之暇每懷相從聚首實廹以歲計未免以淹遲數日須至節前可歸相防有期已篆書千字文畱此多日乞恕臯稽之罪嘗因親戚防防爲酒所困終日憒憒近者始覺神淸尙欲借觀數日決不爲寒具油所涴呵呵

中酒雜詩四句五首

中酒如臥病天寒露爲霜東軒候朝旭暴背屢移牀江頭風浪急舟小力難勝一漿歸來晚長林月已恆太丘海岱士肆情丘壑間考槃詩賦罷采菊對南山歲閏寒酒薄風廻水自生杖藜隨小步極目大江橫朋酒享公堂農家盡滌場縣官薄稅斂田野足耕桑右拙詩僭易呈上並乞裁正玆因端便勒此具記不備右再上叔方教授先生

沈禦齋次叔方五言二律

次韻叔方先生五言律詩二首兼簡伯行敬初發一咲右上

憶昔陪二子吟嘯野亭中風急江花白霜晴木葉紅去畱身若寄陶寫興無窮更喜陳夫子幽尋訝許同掩卷坐防寐書燈耿獨明年華勞發攺夜气與神淸感夢疑蕉鹿挑愁賴麯生何時重相覓握手話眞情沈仲說詠歸亭二首

叔方先生過詠歸亭賦詩二首以志盍簪之喜沈右上

短棹相過莫便回詠歸亭上且低佪升堂拜母稱觴後隔竹呼童瀹茗來八尺駝尼分紫錦一雙蠟屐破蒼苔空江艸木𨿽搖落猶有寒華帶雨開

積雨空林喜報晴杖藜隨意傍江行天寒木落靑山出日轉沙虛白鳥鳴漫擬東林時醸黍自憐南畆晚歸耕潁川髙士能相過閒把瑤琴膝上橫

沈仲說與愼獨詩簡

東林薄酒試新嘗中有松花膩粉香遣送潁川陳有道書齋渴飲勝茶湯

廿八字偕一壺薄酒奉寄上惜不多耳楊誠齋文槁不曽收得所謂芍藥屋疑只是用幄帟覆防者古人稱牡丹爲木芍藥白居易有詩云上張幕屋芘豈亦本諸此未審是否更乞考正之右再拜槁愼獨先生坐下莫昌

莫景行詩翰

牕下紫端吾故物云腴如潤玉如溫驪龍光瑩夜生彩鸜鵒眼活秋無防已逐銀杯同化去豈若靑氊能復存卻笑偸兒翻解事免使王家池水渾失硯

失硯兼旬今復見邨童捧璧咲顏溫墨光黯有風霜色石面淨無沙土痕詞翰發揮欣得助神呵防幸仍存濡毫便欲閒圖寫貎我山莊似陸渾復硯

新正淸涼境失硯旣而復獲遂賦二詩前以自解復後次韻雨窓漫書奉寄西湖靜者賢翁季觀捕魚詩並和示爲妙南屏莫昌稽首

唐仲

唐白雲忽逄佳節詩帖【楷書紙本】

九月朔徳昭攜同志倡和聨成卷軸意欲求予詩而未肎言也是日同兪庶道宴予病不能食酒莫歸鐙下三復得之白雲居士唐仲頓首

忽逄佳節憶兒曹門巷秋風擔上糕正爾休官歸栗裏未妨痛飲讀離騷百年抱病身先老九日登危興最髙惆悵山鄕無異味香橙安得擘霜

一天風雨重陽節千里江山戲馬臺牢落白頭愁後見淒涼黃鞠病中開鴈辭沙漠無書寄日近長安有使來治世已誇芝應瑞故宮肯賦興哀

形骸瘦盡發鬅鬙徧歷江湖行腳僧歸計田園淸似水謀生筆硯冷如冰煮茶官店賖來喫醸酒鄰家喚得譍納納乾坤雙綉轂寥寥吾道一靑鐙

猶憶相過岸幅紗橋分上下路三丫隠居未異王官谷論諌還稱禦史家野碓炊煙迷桕樹溪船載月入蘆華明時莫負如椽筆好立螭頭艸白麻病餘眼昏手顫不能好書時年六十有二

張谷

張谷七言絕句詩卷【詩內小字自注】

隠居城市絕塵埃秋菊春蘭手自栽一卷楞伽讀未罷南山相對翠崔嵬

戶庭不出倦逄迎淨室焚香也自淸來客莫煩談世事石牀分坐話無生

翠石嶙峋分外幽叢蘭生近澗西頭畫圖來自重居寺相對令人憶聽秋【聽秋道者爲文甫畫蘭石】

淸閟閣前春雨時一枝醉裏寫臨池因風逺寄棲禪侶山寺迢迢傍水涯【雲林寫竹寄白馬寺今歸文甫處】丁亥歲夏五句吳張谷

餘日彊

餘日彊答大章上銕厓二詩

四韻詩奉答大章貢士見寄

臈日放船歸泖上滄灣遲子愁予河東有賦煩傳送此月無冰又可書老銕一經能取紫庾郎三韭豈防魚明歲門生求座主相看喜色動皇居臘月八日客埬上餘日彊再拜

又一詩奉上銕厓先生先錄去一過覽後當別寫上也

揚子十年官不調才髙白首尙爲郎因觀禹迹多畱越爲愛西湖又入杭仕宦豈無三語掾風流誰似四明狂水南山北題詩徧猶憶吳中錦繡坊

陳潁昌

陳潁昌別來三載帖【楷書紙本】

別來三載感徳罙深小兒廻吳又淸盼歲寒之情何其厚也足見仁人長者之心矣感佩夏初顧朋友至詢知計彥文老兄貴體勝常爲慰顧廻偶得鄙言二首錄呈恆軒有道尊先生伏乞電矚幸幸寓武攸友生陳潁昌稿呈

楚云吳樹別經年世事茫茫最可憐炎熱久傷流俗態歲寒誰尙古人賢日邊紅杏春風老籬下黃花晚景妍卻怪疎狂無寸補興來吟詠醉來眠

三年蹤迹客殊方人事如常兩鬂蒼故舊暌違難防面兒孫長大漸成行一朝喜共鄕人話何日重登君子堂題就新詩煩寄去宦情離思兩茫茫景和惟善彥文文煥時珍同此申敬五月一日書奉恆軒有道尊先生文幾奉王時學先生書奉寓武攸友生陳潁昌緘【原迹九字分見帖後】

張與可

張繡江來往溪上帖【行艸書蠟牋木】

與可頓拜一庵長老大禪師行長與可二子來往溪上受恩多矣非諛也有來手札以防男羽畢姻特有頒貺開椷局脊久之眞兩難也客居一殽不可以延長者受之何顏來價行雨中往復五十里卻之弗容當何如耶伏几愧汗勉用祗領別思所以報監院眾師徳不能一一奉狀乞致敬艸艸伏乞法照與可頓拜

屠性

屠性數日不面帖【行艸書蠟牋本】

性拜啟季實學士心契兄侍史數日不面極切馳情賤足又苦瘡痍不良於行故不能上謁也老溫筆四枝香匕壺一事副以絲帊聊表防忱得毣笑畱不勝幸甚黃山去人已廻未山童此時想已在道旱气甚髙盛莊稼田無大損否病足俟稍瘳卽當請見以盡不備性拜啟七月九日謹空季實學士心契兄侍史屠性拜啟上謹封

李訥

李彥敏不奉誨益帖【行書紙本】

訥頓首再拜仲實翰學先生不奉誨益已三月餘矣徒切馳情想日來文候起處淸適是喜區區守職粗遣惟慮困乏貧民不能應承是務此憂此慮將如之何哉外不煩道者惟冀先生凡可以教我者勿慴批示以匡不逮以慰鄙懷若斯文交情之至不備乙未月旣望越五日河南李訥載拜於仲實先生前

釋明本

中禪師書九字梅花詠並松月詩

昨夜西風吹折千林梢渡口小艇滚入沙灘坳野橋古梅獨臥寒屋角疎影橫斜暗上書窓敲半枯半活幾个蓓蘽欲開未開數防含香苞縱使畫工奇妙也縮手我愛淸香故把新詩嘲

天有月兮地有松可堪松月趣無窮松生金粉月生兔月抱明珠松化龍月照長空松掛衲松回禪定月當空老僧笑指松頭月松月何妨一處供又松月

釋劉順

元天月禪師劉順法語【小眞行書】

蕭路教深逹聖賢之道嘗以委順子自省其防世間萬物各有數初不以逆而彊致焉在乎知時識變樂天知命者固能隨順世緣無甚罣礙孔聖以此一貫之道示曽子領其防一惟而已維摩居士以一黙而談其不二吾之諸祖或擎拳竪指或棒或喝皆示其委順之一方便也老氏以天得一以淸地得一以寧而揚委順之道從上聖賢莫不以此而傳之後世倘欲別起一念殊勝奇特之見以屬彊爲則不委順也其順之之理一委之於造化豈聖人能轉之而凡人可料之惟貴深造逺詣堅確不易其正念之士方能如是與凡聖混同一區來去自由於萬象之表豈不慶快平生也哉又爲銘之天地萬物混同一區無罣無礙靈妙自如用之於世不束不拘行之於時圓同太虛樂天知命逆順同途不委不順吾何所圖風淸月白洞徹吾廬天歷二年西天月山師子正宗禪逆流沙門劉順敬書

釋梵琦

楚石詩翰

船上見月如可呼愛之且復畱斯須靑山倒影水連郭白藕作花香滿湖仙林寺逺鐘已動靈隠塔髙燈欲無西風吹人不得寐坐聽魚蟹翻菇蒲中秋後二日與覺隠諸老曉過西湖率爾口占廷玉郎官索書錄呈求敎梵琦再拜

興化打克賓只要法戰勝我遮裏不然掃除佛祖令住山五十載撲碎軒轅鏡鉆飯香滿堂有眾齋廚盛棒了出院人悟去也不定徒弟珠維那職事美滿悅可眾心一偈送之參方行腳了吾宗生死大事勉防楚石道人梵琦

道吳全節

吳閒閒與季境詩

季境舎人歸維揚朝中名公各贈以詩看云八十翁閒閒吳全節作唐律一首以授之

相君五馬牧饒時玉樹秋香生桂枝日麗鳳毛延世澤風培鵬翼運天池平山堂北看紅藥析木津頭識紫芝文獻通家遺一老塗雅贈別寫烏絲至正六年丙戌三月廿又三日

道張雨

張伯雨登南詩【艸書單條】

緣覓雲路作淸遊身似饑鷹曉脫鞲一上怒臨飛鳥背載盤驚立巨鼇頭神來甲帳風飄瓦月墜下方鐘隠樓爲問登髙能賦者陸沈誰復嘆神州登南絕頂詩張貞居山居卽事詩帖

寒食今年二月晦又分新火入廚煙碧桃花落閒誰掃白薴衣輕【一作寛】老自便發匣但餘金薤墨老年正在玉堂編大書絕類顏光祿小字駸駸逼墓田

夕陽扶醉試登臨防嶁頭望不禁倦鳥欲憑髙樹沒短松時過晚風吟雲開列岫爭浮黛霞暎平湖盡躍金歸去主人情不淺重傾春酒細論心登新丰山張伯雨誄薛眞人文

瓊林薛眞人誄文

開府神徳君以神道設敎三數百輩往而有聞者惟閩之陳文學近古所謂博大眞人哉文學供奉時落魄不羈以詩酒自污歿久始贈眞人號朝學士大夫述徳【闕】行未巳也蓋能薄聲利外形骸以文章道術相周旋未始出吾宗而已文學去世逾四十載彷佛其人得薛卿氏卿早侍神徳君入有蓬萊道山之遊從出有茂松淸泉之怡悅視文學公差若有檢束至於翰墨跌宕詩酒淋漓白眼靑天傲睨一世則未易以優劣論人當在逸品上矣今大宗師吳公以耆徳重於朝凡執事者一一十十皆眞人聲光赫奕非下士所敢仰而望且何以測而識之哉卿已矣論者獨以繼文學公異時或無用之用諸葛𨿽死尙能動卿其有不亡者存今已睹其兆是爲卿誄不凡哉至正乙酉暮春之初句曲外史造首爲章心逺書一通予將屢書之以識四海之公論如此非張雨私言而私比之也此予之狂言心逺乃棄於無用之所一展對間旣重故人之思而一載之內云嶠陳君以卑位往彥輔張君以際遇往獨存者卿耳雨爲無用重識

卿向畱吳篤斯文契誼數相從已而還山中詩文日以精行業日以髙且謂予曰今璽書【闕二字】往杭之祐聖觀子幸一來豈料卿遽沒於山中也鄭無用出杭人張伯雨所爲之誄三讀其文而悲之若卿者方且與古之博大眞人遊於太防之上夫豈言語文字所能贊美也哉鄭元祐識

張外史雜詩卷【內小字自注】

答楊亷夫二首

弄水摘花春可憐風雨倦尋茅步船我家南塢有靈石龍井西頭無杜防野鶴字雛畏人過弱桞委地趁蠶眠子云胡爲甘寂寞後世何人知太

黃蔑樓中惟飲酒樓下長溝鳬鴈多灣頭橋斷迷靑艸闊處風來生白波饞奴竟煮脫繃筍老魚戱唼如錢荷詔書寛大到海角河北饑氓爭倒戈

書摘阮圖【四言】

長松結陰芳艸如莽丘中防吟有天際想彼阮者咸發我撫掌一鳥不鳴眾山俱響

黃子久畫

中大面削銕如巖岫綺錯非一途上連閤道旁屋廬尋窓數戶愁﨑嶇米顚所制三尺圖筆力視此防粗疎閬苑之臺遲子久不歸正爲松江鱸

趙子固墨寫水蕉

因依水石間小蕉露如洗聊以觀我身浮脆政如此平原佳公子泚筆寫蘭茝君看數寸碧气壓凡花卉

贈漁樵侶

郁木坑前負薪者道士磯頭埀釣翁我輩與結平生友夫君還有古人風水羞涼味蒲牙白野飯晝香松菌紅借問行藏多歲月不離三泖九山中

水仙

芳艸有時歇無此金玉相一枝和月露持奉水仙王

奔月巵歌

甓社明珠【闕】奔月脫殻正似風蟬潔漁网出之不敢視滌盡含沙光不滅文昌四星吞在腹一一金晶大如菽蜃物還來作飲噐日夜雄虹繞茅屋一扇桃核寛有餘半葉蕉心捲未舒飲非其人躍入水怪雨盲風生坐隅置之天上白玉盤斗柄挹酒長闌漧李白跳下鯨魚背持勸我影相交歡幽宮馮夷爲予泣酌盡海水百怪出還我生平老蚌胎許君醉臥蛟人室

彭南陽眞人云窩煉丹之所

石枰碁子皆生路洞室藏書盡隠文誰與解醒千日酒我來分住一窩云虎龍金碧親承訣鸞鵠靑防動作羣莫向鄒忻參火候定知此事屬彭君

送鄭明徳過越

四十日春廿日雨問花尋柳意茫然竹根臥龍髙筆冢竈下生薪連術煙茅家名余鐡罏步龍井气脇金沙泉稽山酒船速回棹遲子重來煮蕨拳

吳大宗師嶽宮行香次韻

元日朝元回羽隊東華門外踏春陽還趨岱嶽祠宮閟遙識仙官劍佩香國有蓍金作鑑年登耆艾發如霜老人星在防垣內可是人間化日長

棹歌

暇日拏舟出郭門觀風聊采野人言借車踏水半陂麥打鼔賣魚何處村光陰轉比中年促生聚惟餘西淛繁正使枋楡安尺鷃又從倦鳥返丘園

彊行之常州敎授

聞道詩書種南方有此彊才名文學掾步武紫薇郎家與臯比近盤余苜蓿長諸生時列坐亦足奉華觴道園先生詩送張元朴還龍虎有云麈尾有懷張外史鵞羣今屬薛卿元朴索次韻

想見先生戴笠行黃茅岡上看陰晴承聞祖道同防傅鄙說還鄕似長卿海內好詩元自少江西行李不嫌輕謫仙愛與元丹語羨子而今亦有名

雪圖絕句

貎得王維三尺圖姑山無此雪肌膚瓊臺玉榭參差是只欠芭蕉一兩株

鵲華秋色圖

吳興公自序云公謹父齊人也余通守齊州罷官來歸爲公謹說齊之山川獨華不注最知名見於左氏而其狀又峻峭特立有足奇者乃爲作此圖其東則鵲山也命之曰鵲華秋色雲張雨賦詩於左

弁陽老人公謹父周之孫子猶懷土南來寄食弁山陽夢作齊東野人語濟南別駕平原君爲貎家山入嚢楮鵲華秋色翠可餐耕稼陶漁在其下吳儂白頭不歸去不如掩卷聼春雨

覽堂絕句二首

簾櫳低亞小梅枝快雪時晴緑滿池鈴索不搖鸚鵡睡客來假【闕】亦多時

殷勤老去惜年華白晝張燈緑幙遮吹徧玉笙天上曲空將列炬照林雅

次韻叚推官觀潮

雪濤捲入白螺杯云夢吞將灔澦堆陳馬直從天漢落颶風先自海門來靑山一向開銀壁黃繖中央立露臺好在畫圖畱壯觀江頭白首不堪回

贈紐憐太監

論捲聚書三十萬錦江江上數連艘追還敎授文翁學重嘆徴求使者勞石室談經修爼豆艸堂迎詔樹旂旄也知後世揚雄在獻賦爲郎媿爾曹

請以蜀文翁之石室揚雄之墨池杜甫之艸堂皆列學宮又爲甫得諡曰文貞以私財作三書院徧行東南收書卅萬卷及鑄禮噐以歸虞奎章記其事邀予賦詩如上

長吟一首悼瓊林眞人薛外史

卿難再得本自湌霞人髙懷獨超物洞鑑亦絕倫君自江東我吳下早歲聨翩侍金馬禦榻賜書凡一束仙苑偸桃動盈把紫虛元君之玉訣靑城先生敎我者感君多道气探懷爲君寫學士承防平原公許我與君楊許同一時標名兩外史羽衣白茅立下風我還句曲余廿載君乘輔軒歷煙海歸錦橋西結艸樓樓中【闕】被長相待風煙山水共追尋福臨洞口話離心年深書字化爲碧白首蒼茫成古今聖井山崩數千尺君從羣龍去無迹困頓鹽車篠嶺頭此日思君復何益至正四年之秋江東龍虎山左右諸峯鴻水一時發漂屋廬數里間大小龍以百數悉拏云而去其蛟蜃不能去者死山石下若腐木然吁亦異矣明年卿化去篠嶺在貴溪縣中道卿辟路建館其上以憩行者虞道園作記

道言

造物於我厚一切使我薄瓶中有儲粟持此臥云壑敝衣取茍完得味在藜藿花鳥予友於尊酒不獨酌牀頭堆故書敗履置牀腳未嘗身沒溺何與世濁惡正如散馬牛不識穿與絡異時老髑髏防有南面樂

汪復心遣侄彥維自歙求詩復心年八十餘矣

汪倫自愛桃花水張翰祗思蒓菜湖九十山翁莫相惱題詩元沒得工夫

趙伯常運使畱題澗阿卽席次韻

莫笑坳堂水膠杯泉頭落木動成堆天寒正使蛟龍臥日短何煩駟馬來杖防東坡靈石塢畱題外史讀書臺舉觴賔佐風流甚老子遊山第一廻

三香圖

淩波仙子塵生襪空谷佳人玉鏈容不柰天寒風露早日髙猶傍錦燻籠

澗阿對雨二首

山云油然作山雨來不緩旣霑靈石塢遂灑寒棲館落木遽如許眾艸行復爛有酒不堪酌無酒堪把玩與聞季長笛寧從中散鍜代謝夫何如徒爲白首嘆

步歸靈澗幽泥染居士屩不知嵐雨深稍怯布衣薄拂牀次羣帙掃逕堆脫籜淸坐亦偶然吾非慕仙爵危君太朴以史事南來搜書風雨宿南澗明日追寄此詩

布衣走下雲林顚檢閱經書天子筵去家昔逾半萬里別我今將十九年輶軒使者采圖籍龍門太史行山川澗阿一宿慰風雨起視畱墨心茫然

寄劉伯溫大監

臺閣如公最有稱軺車騘馬數能乘較書在昔專劉向祕監於今復魏徴污簡削成金作匱泰階平處玉爲繩信有山人惟寂寞側身長倚白雲層

九日風雨淸齋

中林授衣節寒气早已集牖戶洎裘褐凡百缺治葺窮居昩時序頗訝光景急叢篁助幽翳灇瀨發空水禽穿屋過巖樹排檐入陶尊旣塵漬墨突亦雨立遐思把菊詠端處掬澑室空言非藥餌殆不廢九日

道館雅集聽琴次楊彥常韻

幽蒿細竹滿墻顏雨後危墻似斷山一室了防塵世隘諸君能賞病夫閒池巡野鶴魚苖緑土蝕秋虫菜甲斑我不鼔琴偏識趣絕憐失勢重躋攀

讀戴集【師初號剡源】

剡源詩卷落吾手便似移家太白學道昔慚山世逺知人今愧郭林宗空山樂書有遺譜白日天馬無畱蹤【皆集中語】太息斯人不可作厭將兩耳聞寒虫

老學齋書懷寄京師故人

手種羣松數尺圍艸深南澗客來稀一經斷送垂垂老萬事安排念念非晨待樵蘇才蓐食涼驚絡緯尙絺衣萊坊裏淸宵月也到山家白板扉

中庭古柏

庭中異柏前朝物銅柯石幹兀靑蒼云壑終憐老蛟臥珠樹獨畱威鳳翔月上陰移覆砌雨餘古香飄近牀支離防者深根在閱盡世人還久長

李遵道寫湖石

好石曽聞牛相國寫竹今惟李使君能消龍尾一螺墨與染峨睂半朶云瑤艸種來秋著露昆刀藏去玉成文堂上朝來有佳气淮南獻壽獨殷勤

趙彥輔雪圖

淸才絕似王摩詰愛向髙堂寫雪山華蓋洞中如屋裏赤防幹外是人間瓊樓祗許飛仙住珠樹應畱織女扳莫信寒泉傷玉趾最宜淸暑聽潺湲

秋日晚興

暝色入林煙火防暮雨欲來如有期野雀喧爭楝樹子山人行把菊花枝山空始見水泉涸寒至乃索衣裘遲莫漫題詩將寄逺不多故舊在京師

冬日五言

雨雪衡門晏陰景薄山阿飛鳥各謀食媿此養防屙餘生轉晦昩芳嵗亦蹉跎勿云幽疾久去疾將如何

雪作

夕寂防生聽寒頑稍使猜明珠交撒帳銀甲整衘枚厲鋒全挫東皇駕卽回眼中紛物色白戰若爲裁

晨興

聊與梅枝說歲窮眞成古木共衰翁百年勲業何煩爾一世雲山不負公寒夢漸消窓影上春容已在雨聲中晨興覺詩神王未放韶華角長雄

詠蕚緑梅華

山中古仙子無言春寂寥玉容淡朝雨翠气濕防霄臨風怯玩影弄雪妬攀條擬覓何郎句還憑舞袖招

澗北梅歲三月始花

陰澗殘梅枿臨流一向欹但存孤注在敢恨一生遲凍雨如相喣春寒不受吹後時翻見獨宰物遂成私

白蓮晏坐齋

早從衡嶽端居室晚愛蓮宴坐齋香象來時云入戶鉢龍戲處水浮堦重重艸座閒收足歷歷松風妙寫懷亦欲逺遊參半句無人爲我系麻鞋

南眞館池上橘花

花攢嘉樹雪鬅鬙遮斷孤山小朶靑報答風光先醉去穠香吹過卻全醒

仲穆蕙花

空谷幽芳絕代姝紛披翠袖不勝扶金缾芍藥三千朶合譲光風轉蕙圖

歲暮

忽忽歲雲暮徒興白首嗟山畱待伴雪春禁隔年花把卷還遮眼分餳且膠牙自緣身嬾惰莫遣送窮車

歸自天柱山招朴庵僧

仙人住近余杭姥得酒攜缾上野航踏雪能來傾一盞風流不減在余杭

白雲半間

白雲住處不曾扄割取西偏著外兵伸腳三條椽下臥任君裘蓋洛陽城

次韻虞公賦鶴巢贈趙伯容

仙人有騏驥結巢頂松中上覆三素云下立千仞笙吟防度曲雪步稍畱蹤羽衣何頎然云是趙伯容左帶明月璫右佩蒼精龍誰令【闕】靑鳥衘花以相從鑿戶繩樞澀藏書玉檢重悵望浮丘伯人間倘再逄

野桃華

野桃無語最含愁若个林間得放牛比似落英歸糞艸不如流水出香溝

殘梅

皎皎當窓蕚緑華滿懷幽恨付西家春風春雨匆匆去一殘香啄莫雅

萬竹亭

髙懷思得去人羣馬防沙頭竹似云亭子當江偏窈窕主人遮道故殷勤日中見斗靑霄立月下吹簫碧洞聞渭川自足封君擬未數零陵萬石君

次韻虞公和斷江和尙種松

松下防吟愜病悰支離潦倒似支公頂因巢鶴翻成結心爲依禪畢竟空陸子壇前春古淡葛洪井上雨靑蔥茯苓乞與楊員外誰復緘詩過浙東

謝僧送柑

肚能束三條篾手亦親栽萬顆梨珍重黃柑三百顆好山多在洞庭西

晚句

白足過橋三峽雪蒼頭吹笛滿林風狂花也有淩霄意飛上松顚爛熳紅

外史自贊畫像

志逸心疲身淸命濁逃同類而親猿狙毒厚味而美藜藿學取益而不勝其損事知危而姑與之安一龍一蛇不厭已之深眇惡衣惡食先憂人之饑寒忽然爲人而反常若此若何以祛有身之患

乙酉歲自春䢐夏霪雨之時多五月來僅一日見天處澗阿幽篁中未有裹飯過子桑者間弄筆研寫謬詩盈冊以自料理耳詩凡五十五首子英遇之持去勿示不知我者雨告

右句曲外史與袁子英所寫詩幾五十五篇其首兩章廼此老道人效余銕雅者也如道言淸齋澗阿諸詩皆其道趣中流出者若奔月巵則又頑仙之橫出者吁道人仙去已一紀矣銕雅之友屬之何人開卷愴然不勝山陽之感云至正二十有一年花朝日抱遺叟楊維楨在淸眞之竹洲館書至正壬寅秋八月十有八日海虞繆貞吳郡余大亨昆山顧元臣同觀弟子蕭登拜題【古】

東維顧安定之觀於暎雪軒時年七十有四不識華陽舊隠居髙情還憶聽松餘百篇眞籙修都徧滿捲新詩手自書一去丹臺閒日月幾回飛佩在空虛重來化鶴應無恙華表春風動裏閭至正甲辰冬十二月郡人陳世昌拜觀謹識

至正廿五年乙巳春三月丰城余詮觀

壬子五月五日過婁東十日耕學先生出以示僕乃知貞居之與耕學交好之情若此也倪瓚覽貞居先生淸詩妙墨飄飄然自有一種仙气信非塵俗中人也此卷手書以遺予者屢罹兵燹似若有神物防持泉南陳君彥亷好古博雅與予同志故割愛以贈壬子夏六月望後三日汝陽袁華書張貞居詞翰正如月底疎松雪中修竹信非煙火食人所能宜爲吾子英之寶藏也貞居自題云非知我者勿示子英出以示予豈別久而弛其約束耶齊郡張紳觀於孫氏暎雪軒戊申子月

右澗阿雜詩墨迹五十五首廼張貞居詞翰最得意者在當時亦自愼重不輕示人觀其小序可見𨿽然非子英之知貞居不能久藏至今非彥亷之好古博雅亦不能得子英之割贈所愛以交誼之篤而歸諸春艸堂可謂得其所矣子英亦知人哉深爲陳袁二家左劵珍之可也廬陵張昱題於凝香閣中

予觀在昔右文之際文章翰墨蓋莫盛乎東南矣不惟列侍從居館閣者皆彬彬文學之徒至於方外名流亦或負其淸才絕藝擅名一時之勝故釋氏之徒有笑隠防上人道家者流有貞居張外史皆以詩文篇翰照映乎山林而與虞趙歐黃諸君子接交於後先疊響乎中外於是東南文物之盛殆前古所未聞今觀陳氏所藏外史墨迹一卷能詩者或無此書能書者或無此詩外史蓋兼之矣慨名筆之流傳念昔人之凋謝江空歲晏不無有繼遺響者乎覽捲爲之憮然吳郡謝徽識

右張貞居自書詩一帙溫陵陳君彥亷之所藏戊申歲見於袁子英家今歸於君君別有貞居所書詩大小十餘幅可見物常聚於所好君作詩往往有物外意非獨愛貞居之書而已也壬子亥月張紳再題

貞居早學書於趙文敏後得茅山碑其體遂變故字畫淸遒有唐人風格詩則出於蘇黃而雜以己語其意欲自爲家也唐宋以來浮屠氏之能詩與書者𨿽眾然亦不能兩美況道流之久乏人哉此其自書雜詩也古律行艸各臻其妙宜子英之愼與而彥亷之喜得也髙啟識

右張貞居詩翰淸源陳氏得於袁子英甫盧熊記【篆文】

歷代史臣不爲釋老氏立傳或老氏有可書者則以置之方技傳中皇明修元史始別有釋老傳之目而老氏首丘處機釋氏首八思馬且各有數人焉張雨生東南以工書善詩爲道流一時學士大夫若趙文敏虞文靖黃文獻諸公多與之遊乃不得入傳或者疑之然處機八思馬之徒在其太祖世祖時大抵皆以功業顯故釋老氏有傳蓋不徒以其法而然者則夫雨之可傳正不在此予嘗執筆從史官得預是議今觀雨自書雜詩於溫陵陳寶生家詞翰之妙如是自當與趙虞諸公詩集並傳也洪武壬子秋八月稽嶽王彞識

洪武辛酉三月廿六日重書於春艸堂周砥貞居眞人詩文字畫皆爲本朝道品第一𨿽獲片楮隻字猶爲世人寶藏況彥亷所得若是之富且妙耶舒展累日欣慨交心噫師友淪沒古道寂寥今之才士方髙自標致予方憂古之君子終陸沈耳吾知前人好修不以爲賢於流俗而遂已不患人之不知栗裏翁志不得遂飲酒賦詩但自陶寫而已豈求傳哉倪瓚題壬子初月八日

貞居詩如月底疎松雲間修竹字畫則若逺塞驚鴻春池科斗非特不染塵俗塵俗自不能染耳張紳

壬戌陽月紳再觀於崆峒外史之丹室於是與彥亷別十載矣

洪武丙辰秋九月彥亷自鳳陽還十有九日夜宿春艸軒復出此卷同觀題者自銕厓先生以下凡十五人存者惟八人耳撫捲不勝黯然汝陽袁華識

張貞居以詩名湖海而翰墨尢爲人所重片縑尺楮往往見之蓋未有若此卷之富盛者也孫過庭云一時而書有乖有合心遽體畱日炎風燥皆其乖也神怡務閒時和气潤偶然欲書皆其合也今貞居自言自春䢐夏陰雨至五月之久故閒弄筆研以自料理則非心遽體畱日炎風燥正所謂神怡務閒時和气潤偶然欲書耳宜其聨篇接簡不覺其多而濃纖間出淸婉流麗有合於古人之度也其詩傳諸人口已有定論特語其書如此彥亷好古博雅必能加寶愛矣蘇人王行題

予觀張外史自書雜詩一帙詞翰之妙使人如快雪時晴行山陰道中幽景所奪應接不暇披覽竟日不能去手句吳張適識

溫陵陳彥亷氏出家藏張貞居所書雜詩凡五十五首詞翰俱麗見之不忍去手子英袁先生與張貞居友善書此以贈又於卷末書曰勿示不知我者子英以彥亷博雅故出以與之亦於捲後題之曰彥亷與予同志故割愛而與之𨿽然張貞居非至交則不書袁先生非知己則不與彥亷旣得每爲珍玩非知者亦不出示吁人之出處亦當待知己而後動也洪武丁巳秋八月恆山範益獲觀謹識

予初學書卽知有句曲外史爲浙之擅名者𨿽急於采其規格而世甚鮮有及間獲觀數帖率皆眞迹其於運腕指用紙墨之妙誠超出於眾能而成家者也以張之才气則並於蘇米詞或有過之者故一時名重朝野得片紙如寶珠璧豈偶然哉此帖予知名久深慕一見二三年不詳其定在玆獲一覽求之平昔所見猶霄壤矣孰不珍其所傳哉癸亥歲孟夏耆山無爲謹書於朝天宮之桂堂張貞居生平慕米南宮之爲人嘗爲著中嶽外史傳故其論議襟度往往類之獨其詩句字畫淸新流麗有晉唐人風流不踏南宮狂怪怒張之習蓋非獨其學問使然亦由貞居寄迹方外不爲聲利所累而又居東南形勝之邦獲見故都文獻之懿優遊林壑以養其眞气故其發於詞翰者如此今去貞居卅餘年耳使人望而企之若古仙人可勝嘆哉友人陳彥亷氏得其翰墨二帙皆生平得意作也予家與貞居世契展詠之餘益增感舊之思云防陽張來儀識

張貞居詞翰俱淸逸飄飄然如驂白鸞遊霞鄕自非有仙風道骨者不能到唐之羽流中杜光庭輩詎足專美於前與彥亷宜寶之洪武十九年倉龍丙寅吳僧道衍敬觀於春艸堂

予嘗愛張貞居此帖詞翰淸拔風致髙逺當其神淸气和用筆遣意疾徐頓挫濃纖間出故𨿽連篇累幅不厭其多玩之如飛鳶戾空明珠映月飄光粲爛快人心目可謂絕類離倫特立道流之表自子英化去垂三十年意昔此帖遂亦淪沒今復覽於放鶴軒中展玩終日不能釋手信知至物終當有歸從道宜珍藏之東吳吳文泰謹識

昔人云作書類人若顏書之剛勁虞書之美麗歐書之淸瘦人亦似之予謂匪惟字類人作詩𨿽言志而剛勁淸麗亦似其人今觀張貞居字之隨體賦形殊不經意詩之隨詠寫志若出自然覽之則淸气可掬深類貞居之爲人昔人所云爲信然貞居書此亦自得意故題以勿示不知我者噫示之尙不輕得之者必好古博雅也張昱爲陳彥亷蓄之謂得其所今陳從道蓄之可謂又得其所矣從道宜保諸浚儀張肎識

僕平生最嗜外史詩集中諸律略皆上口僭評其髙處當爲元人第一家妄論自信不必世人之同也故其眞迹所在特深貴之惟姚侍禦家有稿一冊時獲寓觀以爲樂事其它所見簡短寂寥無足充余嗜者戒卿何幸乃富有之如此當知貞居眞迹流落人間𨿽有存者斷不能與之爲敵矣使僕時時來過出而閱之味其畫求其興致以開餘情不亦暢乎晚學楊循吉奉題

蔡天啟詩曰收拾三茅風雨樣髙堂六月是冰壺貞居收拾三茅風雨總入冰壺眞得天啟賦詩之眞趣矣貞居蛻骨仙去知在萊第幾而仙迹長畱人間世帝不役雷電下取俾後世得肆覽馳紫霞之逸想動白雲之遐思瀟灑送壺中之日月不亦神哉袁戒卿襲藏出以見示因題成化癸卯春三月朔旦郡人黃雲識

此冊今藏余家向從文衡山處得之元汴

張貞居雜詠帖

服用雜詠四首

十年著一冠一冠已三載緇塵無畱迹色爲云靄長纓安所施輕導猶足浼每彈出新沐泥丸映朝彩短髮不容被初服詎可攺右冠

衣褐賤者徒爲仁則由巳粗疏實寛博彼賤孰敢擬寒溫屨開闔補紉亦云幾信有不變玉貞哉居白裏使與狐貉立翻爲敝袍恥右素褐

客從麻姑來遺我楮素衾肪膚皓難滓鉛骨滑易伸配此木匡牀共保一色純雞鳴風雨夕鴈度霜雪晨楮君方眷眷因之乃凝神右楮衾

粵昔大知舜有作陶河濵先民尙其質後世挹其醇我亦舜之徒對之稱素臣木槃仰承足秋水酌及唇守此三代寶孰謂吾廬貧右陶尊

省郎中檢較陪集賢揭學士宴集約賦十韻得淸字

中湖禮鶴祠南嶺謁龍傳命舟車集探奇水陸並郎官思出沐閣老念辭榮遂接丘園士益騰風雅聲席隨隄艸展觴對渚蓮傾遊塵麾外避仙颷鷁首生云物屬虛曠天容殊穆淸非闗遺艸奔繄此局柴荊偶違數刻歡尙蓄千載情幽疢甘自廢時哉修令名至正三年癸未歲冬十二月十有三日爲廬山甫寫舊詩夜寒酒困老態如此覽者毋哂張雨

張伯雨書近詩並識

桂花下約黃祕監飲

翡翠黃金屑檀欒秋桂枝涼風何日到庭樹已先知一杯持問月更待賈淳來

課山奴竹林采筍鞭煮食

疑有鮮卑奴過此玉鞭拋擲向泥中長鑱爲我入竹去晚飯篔簹也不空

馴鷺

了然馴鷺雪霜明下瀬求魚自在行碧玉燈檠雙足瘦白麻衣袂一身輕海鷗見事應何晚凡鳥題門也不情輸我鴛行舊儔侶舉頭寥廓總雲程

題雪景三香圖二幀

春雪無聲入畫堂東風渾似北風涼祗緣何遜題詩少信是徐熈落墨彊靑鳥下迎羅襪步蒼髯來近玉臺妝匡廬也入幽閨夢睡裏山花各自香

雪羽飛來雪意濃國香狼藉暝煙樷倩誰與剪吳淞水愛爾能吟柳絮風翠袖佳人玉條脫平頭奴子錦燻籠劍南畫手看前輩著粉施朱或未工

適寫近詩未滿紙洙水孔肅夫過澗阿因以爲贈僕老矣倦於筆研肅夫毋責備也張雨書以乙酉仲秋望後一日

結廬句曲號貞居石鼎千年句法如所有白雲難贈客豈無淸露可爲書湖陰小閣題金菌月下髙冠制玉蕖白首交情洙水上歸儒深恨早廻車吳寛題

張貞居次韓陸韻並觀古墨詩帖

次韻韓伯淸見寄之什凡五首

連雲溪水出具區連雲莊叟得自娯髙齋松月足吟嘯濁世詩酒防榮枯我無丹砂鏈金液君有田土成膏腴儻能種秫逺相致與爾日醉壺公壺

卜居海上僅三年春日繁華思逺天練水澄淸宜釀酒溪魚鮮美不須錢欲將野艇尋幽賞多謝雲山作勝緣寄語風流老韓子定須禊日過莊前

間尋芝術保餘年信是神仙別一天避地有書能敎子窮居無術學飛錢桑麻繞舎田園計竹素堆牀翰墨緣慚愧長沙每招隠時臨車馬到階前

幽居甘寂寞豺虎動成羣地僻傷春艸江空憶暮云友朋難得防書札近相聞世事今如此愁來嬾學文久客黃岡地新年白髮侵笑歌思執手憂患苦闗心市井皆吳語山林獨楚吟羨君漁浦上髙飲貴要金

次韻陸秀才春日幽坐

新塘雨餘流水新隔窓看花如美人晴絲冉冉墮復起幽鳥嚶嚶啼更頻自憐華發在海嶠誰野服隨山氓故園荒穢久弗治且復飲酒從吾眞

觀友人所藏古墨

雪堂手劑不可得色如漆黯無光安得一丸歸我室臨手剰寫十三行

至正二十年十二月卄日紫芝生爲又鏈師寫一過【按此爲兪紫芝寫貞居詩也應入紫芝帖中鐡网珊瑚標爲貞居詩帖今仍之】

張伯雨較書詩帖

史局先生示以季境京師贈行捲輙題一絕捲歸

較書苦借靑藜杖下馬笑拈金屈巵好是淮南師弟子錢塘相見落花時方外張雨書以丁亥二月

句曲外史書山海經【原文不錄】

張伯雨書參同契【原文不錄】

外錄

書畫舫云張伯雨正書山海經行書參同契二書在髙深甫齋中

張外史室邇札並詩帖【行書紙本】

室邇人逺疎濶防記嵗時篇詩猥及佳筆與俱感佩齒錄之厚是夕風雨牽課次韻不足仰酬先施所以傾寫鄙懷亦至矣惟攺容降禮稍垂顧覽衰朽不任幸甚張雨上閒止徴君閣下

煙雨湖頭暗兩澹妝西子若爲容平生自信千金帚老疾難勝百罰鐘豈有勝情如許掾只輸豪气與元龍鐡心把筆猶能賦羞比門墻桃李濃己丑至正九年四月十一日夜二鼓書

張天雨洲帖【行楷書藍紙本】

天雨皇恐稽首上啟伯淸提舉相公行幾再辱書問知前信已逹先記中題赤壁圖並寄仲舉諸作皆未及見似爲守中專之矣特諭洲詩荷公假貸之久誠出於不得已玆承至論媿負何言陳畫二軸元帖奉呈惟雅命是聽知照旣深復何容喙日來賤體以瘡疾作伸吟偃臥人事俱廢當此時寧有倡醻遊燕之事哉雞彈領惠彌感侍晤伊邇悉圖敍謝不宣天雨稽首上啟

句曲外史書詩文卷

史二論

莊子曰以本爲精以物爲粗以有積爲不足澹然獨與神明居古之道術有在於是者闗尹老聃聞其風而恱之建之以常無有主之以太乙以濡弱謙下爲表以空虛不毀萬物爲實

闗尹子曰在己無居形物自著其動若水其靜若鏡其應若響芴乎若亾寂乎若淸同焉者和得焉者失未嘗先人而常隨人

老曰知其雄守其雌爲天下谿知其白守其黑爲天下谷人皆取先已獨取後曰受天下之垢人皆取實巳獨取虛無蔵也故有餘巋然而有餘其行身也徐而不費無爲也而笑巧人皆求福巳獨曲全曰茍免於咎以深爲根以約爲紀曰堅則毀矣鋭則挫矣常寛容於物不削於人可謂至極闗尹乎老聃乎皆古之博大眞人哉

太史公曰道家無爲又曰無不爲其實易行其辭難知以虛無爲本以因循爲用無成勢無常形故能防萬物之情不爲物先不爲物後故能爲萬物主有法無法因時爲業有度無度因物與合故曰聖人不朽時變是守道家使人精神專一動合無形贍足萬物其爲術也因陰陽之大順采儒墨之善撮名法之要與時遷移應物變化立俗施事無所不至指約而易操事少而功多凡人所生者神也所托者形也神太用則竭形太勞則獘形神離則死死者不可復生離者不可復返故聖人重之神者生之本也形者生之具也形神騷動欲與天地長久非所聞也

馬陶三傳

司馬相如者蜀郡成都人字長卿初爲郎事景帝梁孝﹤子部﹐藝術類﹐書畫之屬﹐式古堂書畫匯考﹐卷十九﹥王來朝從遊說士鄒陽等相如說之因病免遊梁后過臨卭富人卓王孫女文君新寡好音相如以琴心挑之文君奔之俱歸成都後居貧至臨卭置酒舎文君當壚相如著犢鼻褌滌噐市中爲人口喫善屬文仕宦不慕髙爵常托疾不與公卿大事終於家其贊曰長卿慢世越禮自放犢鼻居市不恥其狀托疾避官蔑此相如乃賦大人超然莫尙

五柳先生不知何許人也亦不詳其姓字宅邊有五柳樹因以爲號焉閒靖少言不慕榮利好讀書不求甚解每有防意便欣然防食性嗜酒家貧不能常得親舊知其如此或置酒而招之造飲輙盡期在必醉旣醉而退曽不恡情去畱環堵蕭然不蔽風日短褐穿結簞瓢屢空晏如也常著文章自娯頗示己志防懷得失以此自終其贊曰黔婁有言不戚戚於貧賤不汲汲於富貴其言玆若人之儔乎酬觴賦詩以樂其志無懷氏之民歟葛天氏之民歟

陶先生諱景丹陽人也幼標異操聰明多識五經子史皆悉詳究善書得古今法不肯婚宦以資營未立薄遊下位宜都王侍讀年二十餘便稍就服食遵行道要所得符文妙法並是眞人遺迹於是業行漸進乃拂衣止於茅山焉觀其神儀明秀盼睞有光形細長項耳間矯矯顯然異眾矣其贊曰髙臥白雲晨湌絳霞弟子如林著書滿家濯神九淸騰耀三景與天爲徒如日之炯【炯作昞】

仲謝三詩

飛鳥遺迹蟬蛻防殻騰蛇棄鱗神龍防角至人能變逹士防俗乘雲無轡騁風無足垂霧成幃張霄爲幄沆瀣當湌九陽代燭恆星艶珠朝霞潤玉六合之內恣心所欲人事可遺何爲局促

大道𨿽彞見幾者寡任意無非適物無可古來繞繞委曲如瑣百慮何爲至要在我寄愁天上埋憂地下叛散五經滅棄風雅百家雜碎請用從火抗志山棲遊心海左元气爲舟防風爲柁翺翔太淸縱意容冶右仲長統作

暘谷躍升虞淵引落景曜東隅晼晚西薄三春燠序九秋蕭索涼來溫謝寒往暑卻居徳斯頤積善嬉謔陰灌陽叢雕華墮蕚歡去易慘悲至難鑠激涕當歌對酒當酌鄙哉愚人戚戚懷瘼善哉逹士淊淊處樂右謝靈運作

太史南華所論道家之大本無爲之至理矣若相如之才情雄放元亮之貞節雅言華陽隠居則古稱先中董狐道家尼父實皆我之良師也仲謝三詩其防亦超嗚呼四十無聞斯不足畏知不能望惟賢希聖之域寧不得爲逹生之歸乎遂書各文成捲把玩山澤間以自料理耳大元泰定二年歲在乙丑六月廿五日句曲外史張嗣眞華陽南洞記

張嗣眞書太上十三訓

太上十三訓

遺形防體泊然若亡謂之虛虛心棄意廢僞去欲謂之無專精凝神不與物雜謂之淸反神住气安而不動謂之靜黙居閒處功名不顯謂之防去妻離子獨與道遊謂之寡呼吸中和滑澤細防謂之柔緩形防我以奉百事謂之弱遏惡防榮安貧樂辱謂之卑遁形逃滿衣食麄疏謂之損靜坐隨揚卻邪應變謂之時不饑渴不寒暑不喜怒不哀樂不遲疾謂之和防視聽息言慮堅固精神不廢內守謂之嗇泰定三年丙寅二月廿八日嗣眞學

女管道升

管仲姬與中帖【見趙文敏集中】

書畫彚考卷十九﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷二十

刑部左侍郎卞永譽撰

書二十

元人合卷

趙子昻書騰騰和尙歌巙子山括古詩合卷騰騰和尙了元歌

修道道無可修問法法無可問迷人不了色空悟者本無逆順八萬四千法門至理不離方寸識取自家城郭莫謾防他鄕郡不用廣學多聞不在英才聰俊不知月之大小不管嵗之餘閏煩惱卽是菩提淨花生於泥糞人來問我若爲不能共伊理論寅朝用粥充饑齋時更飡一頓今日任運騰騰明朝騰騰任運心中了了總知且恁佯癡縛鈍子昻

古詩云吾生落落果何爲世事紛紛無了期少算人皆嘲我拙多求我亦嘯人癡堤花宻宻疎疎蕋溪柳長長短短枝萬事欲齊齊不得天機政在不齊時獨前二句不稱覺其人尙有乖气也因櫽括之云不將生機問修爲物外紛紛無了期少算我亦多算好多求人【原迹落一字】少求癡堤花宻宻疎疎蕋溪柳長長短短枝萬事欲齊齊不得天機政在不齊時喀爾庫庫子山

松雪翁書法獨步當代喀爾公繼起遂有北庫庫南趙之譽優劣固未易言也金庭王希淵寶藏二公眞迹間出以相示俾予評之予謂趙書如士大夫按樂縱爽節奏而意態閒雅庫庫書如生駒出櫪未閒鞚禦安事驅馳世有知予此論者方許具一隻眼雒陽鐂師卲

趙庫庫二公翰墨歌

元朝翰墨誰擅塲北庫庫南趙髙頡頏二公才名蓋當世片楮傳播如珪璋子山學士位館閣天水王孫登玉堂官居位望正相似後先防璧聨輝光趙公至元初入覲神姿皎皎明秋霜世祖重瞳特加敬顧盼恩渥殊非常眞行篆籀誇第一厓鐫石刻傳四方金薤琳瑯炯相照天球寶鼎森成行今觀此書乃行體筆意蕭散還嚴荘危藤兀兀寄髙樹斗柄落落垂穹蒼左廻右顧自遒勁骨肉平均筋力彊庫庫公此書兼行艸翩翩筆勢鸞廻翔春蛇秋蚓恣揮掃走落鶻何驚惶有如鄂公握神槊縱橫擊刺誰敢當三軍一掃皆敗北狼籍防箭並刀鎗吁嗟墨妙有如此初學詎可窺門墻金庭山下右軍宅墨池尙有�云香聞孫千載踵家學收得此卷如珍藏爲言乃祖在元世結交趙魏同肝腸相遺不贈合歡綺特冩昔賢金玉章妙好文詞二公筆天葩云錦何焜煌家傳舊物賴有此臨摹欲繼蘭亭芳白虹貫室神防仰視東壁生寒芒淸河張燦

袁伯長貫酸齋徐敏甫郭天錫詩詞合卷

一庵首坐久客大慈此得防於萬壽深湛宏博連辱和篇不可虛其雅意用韻奉謝桷和南

堂堂相國布金寺曽許髙人住夏來不見烏衣遊別墅時看金彈落生臺千林有響風調瑟萬壑無聲雪舞杯讀罷楞嚴誰與伴獨於松徑且徘徊

蕭齋圓緑長深苔忽見談空度來已信虛空那有相極知明鏡本非臺閉門掩息云生幾振錫忘言水覆杯獨鶴九臯淸唳徹肯於林下久徘徊

少年學道悟眞如晚嵗驅馳齒髮疎碧落倦遊同病鶴金門聼漏比鰥魚還家重拾班超筆教子空傳阿買書蒼狗白雲工變幻掩關從此悟乘除

永嘉老子貎溫如破防頭禮數疎彈指十方歸硯頴駢頭千衲防鐘魚雪飄飣坐蘆花絮云疊層巒貝葉書古澗長松傳美防肯令藤蔓滿階除師永嘉人故末章及橫川長老

篳栗樂

雄雷怨別雌電老雲海鏝沙地無艸【闕】塵不受紫檀風三寸蘆中元气巧防聲轔轔喘不棲魑魅夢哭猩猩饑壯聲九漏雪如鐵酥燈熖冷春風烕神妻夜傳髑髏杯倒觧昆侖飲腥血紫臺雲散月荒涼歸路人稀腔更長酸齋道人爲西瑛公子【行艸一紙】

中秋後四日奉母挈累逰問政之興道觀望黃山俯練水遂賦水調歌頭徐遜拜

盤馬萬山頂彈禽羣木中追思年少行樂減盡舊豪雄三十六靑矗三百六灘碧逝歸路杳重重拱手問仙伯謫宦豈天公奉慈親攜稚子訪琳宮太虛雪髙處萬慮一杯融但得挈家歸隠何用舉家抜宅雞犬亦升空長【下有笑字防去】嘯下山去腳底響松風【行書一紙】

四禽言

脫卻布袴貧家僅有一尺布寒機剪盡無可裁可人不來亷叔度脫卻布袴

不如歸去錦官宮殿迷春樹天津橋上三兩聲叫破中原無處住不如歸去

提葫蘆今年酒賤頻頻沽眾人皆醉我亦醉哀哉誰問醒三閭提葫蘆

行不得也哥哥湖南湖北秋水多九疑山前叫虞舜柰此乾坤無路何行不得也哥哥右相臺梁隆吉作延祐丁巳春餘客番昜吳昭徳同集於徐秋湖之一碧亭酒邊舉似次年歸故里書於家藏隆吉詩卷後京口郭畀天錫【行書一紙】

趙子昻楊亷夫陸宅之合卷

趙子昻書陶詩

少無適俗韻性本愛丘山誤落塵网中一去逾十年羈鳥戀舊林池魚思故淵開荒南野際守拙歸園田方宅十餘畆茅屋八九間楡柳防後園桃李羅堂前曖曖逺人村依依墟裏煙狗吠深巷中雞鳴桑樹顚戶庭無塵雜虛室有餘閒久在樊籠裏復得返自然孟頫書似明逺老兄

楊亷夫友聞錄序【闕】

陸宅之友聞錄文

古者書志凡嘉言善行聞見必錄故經傳皆曰志莫非修齊平治不徒誇多識資譚柄是尙其不經者若齊諧誌怪之類反以資惑聖人無取後世無傳焉魏晉而下其膾炙人口如世說者亦純駁相半務博者多資之然去經傳逺矣近世惟宋代特盛客譚筆錄何啻數百家若近思典刑惇倫諸錄𨿽未敢儕諸經傳然惇倫美俗亦足爲風化助彼彞堅酉陽無稽浮誕適足蠱愚導姦則又甚於齊諧者以是觀之志錄可茍作乎宗人景周博學好古聞善必錄皆使言者自書其事大率皆當代賢士大夫嘉言善行將以爲循省資志亦善矣然善可法惡可戒與否則在客之見與景周之自擇至正甲辰立夏日雲間陸居仁在千山環翠樓書

淞江陸者家富而好禮收蓄古書畵彞器甚多一旹名人無不獲交有友聞錄者楊亷夫陸宅之皆爲之序余亦嘗書數詩與之旣死家破於兵此文流傳竟歸余於前松雪書亦其家故物因合作一軸異時當訪其子孫有識者還之時洪武四年七月十一日吳門楊基孟載記

趙魏公書於規矩之中自有神仙蛻骨風度楊鐵崖狂怪不經而步履自髙陸宅之學藏眞而自出機局三公𨿽髙下不同然皆能以其文辭翰墨豪於一時陸景周不知何人乃能筆而得之流落之餘復爲吾鄕楊先生所輯觀其題識宛然忠厚可掬皆足重也元聖髙士寶此卷數年矣間出相示因評數語如右東海徐有貞

外錄

瑚网云崇禎癸未重九日寒山趙子惠來吾禾訪女史黃皆令攜其先凡夫所遺物欲售余因得觀此卷並衡山手錄甫田全集李北海墨迹宋元人畵及古澄泥研作陰陽對扇開合宋做白玉飛鸞楊萱彩描漆囊魚耳宣罏種種又子惠近作云盛夏非闗逼嵗除凱風偏不借吹噓抽毫那有生花筆展捲寜無蠧字魚一束有懷人杳榮枯不背任親疎防云孤月魂無倚荏苒年華獨掩居款題扶風馬昭從夫姓也詩與字不下其先陸卿子至冩生逼眞其母氏文淑也惜不免去婦嘆耳噫佳人薄命自古爲然矣

元人天冠山題詠捲

龍口巖

峭石立四壁寒泉飛兩龍人間苦炎熱仙境已秋風

洗藥池

眞人棲隠處洗藥有淸池金丹要沐浴玉水自生肥

鏈丹井

丹成神仙去井洌寒泉食甘美無比倫華池咽玉液

長廊巖

修巖如長廊下有流泉注山中古仙人步月自來去

金沙嶺

攀蘿緣石磴步上金沙嶺露下色熒熒月生光炯炯

升仙臺

仙臺髙幾許時時覆雲气一去三千年令人每翹企

逍遙巗

玆巗足逍遙下可坐百人豈徒木石居直與猿鶴鄰

靈湫

靈湫不受污深淺何足計小憩松竹鳴蕭蕭山雨至

寒月泉

我嘗遊惠山泉味勝牛乳夢想寒月泉攜茶就泉煮

玉簾泉

飛泉如玉簾直下數千尺新月橫簾鉤遙遙掛空碧

長生池

竹實鳯將至水深魚自行著我艸亭裏危坐學長生

道人巗

道士本避世問之無姓字如何千載後石室有人至

雷公巗

雷公起臥龍爲國作霖雨飛電掣金蛇其誰敢予侮

石人

巨靈長亙天何時化爲石特立千萬年終古無人識

學堂巗

仙人非癡人山中猶讀書嗟我廢學久聞此一長吁

老人

有石象老人宛然如繪素稽首禮南極蒼蒼在煙霧

月巗

月巗如偃月風泉灑晴雪仙境在人間眞成兩奇絕

鳯山

山雞愛羽毛飲啄琪樹間照影寒潭靜翔集落花閒

仙足巗

窈窕石室西中有仙人躅說與牧羊兒愼勿傷吾足

谷巖

谷巖前石唐文字字奇何當拂蒼蘚細讀老君碑

風洞

石壁何空洞中有風泠然安知列禦冦不向此中仙

釣臺

仙者非有求坐石視投釣咄哉羊裘翁同名不同調

磜潭

神龍或潛淵石洞通水府勿遣兒曹劇飛空作雷雨

馨香潭

山險通鳥道水深有蛟龍誰言仙樂鳴髙人方耳聾

三山石

我有泉石癖甚愛山中居何當從羣公講學讀吾書

五面石

洞中卽仙境洞口是桃源何殊武陵路雞犬自成村

小隠巗

林藪未爲隠山厓猶可梯終當攜家去瑤艸正萋萋

一綫天

醯雞舞甕中井蛙居坎底莫作一綫看開眼九萬里道士祝丹陽示余天冠山圖求賦詩將刻石山中爲作此廿八首延祐二年十月廿四日松雪道人

小隠巗

山小兒足木精遊女神據防學眞隠下視飛花塵

馨香巗

深睡失明珠猛走飛流涎松花卷輕雨滴滴百重泉

學堂巗

露盤下金薤雲笈流珠纓泠泠寒巗下猶有嬰兒聲

谷巗

縱橫太古石短長千嵗藤感彼巗居子獨飲古澗冰

升仙臺

寥寥入太淸金門繚紫垣或云有宮府防誦五千言

釣臺

垂綸落澄潭小魚儵然來大魚引之去釣石何崔嵬

一綫天

玆山可容天舉世皆笑之我不答此語鼓腹支其頥

五面石

分一隻成五五石各有一誰能據其上面面不相失

寒月泉

曉汲寒泉淸明月各在缶缶空不見月引水復在手

金沙嶺

金沙𨿽爲貴履之傷我足愧彼側布人欲獲無量福

長生池

飲冰人已去山中多白洲靑蘋空淺處時見玉蟾浮

老人

髙防側整整秀領防重重積此太古雪遂名老人

三山石

三山不可度絕壁峙書堂流水日浩浩太極彌茫茫

磜潭

沈沈無底谷央央太古云赤日焦下土老蛟眠不聞

玉簾泉

截玉作明簾不知簾外事應有碧眼仙隔簾見人至

石人

湌玉未得法變形成楚囚九轉乞換骨三沐期頭

仙足巗

山深猿狖驚瞬息下神步空飛本無蹤長嘯上天去

月巗

顧兔樂嬉遨入地不得騁化爲白玉泉彷徨返東井

雷公巗

神鈞起空洞陰火生羽翰我耳杳不聞白雲在天冠

道人巗

道人本無姓對客那有言龍口迸石髓鳥迹開云根

丹井

金鼎閟寒泉眞人彌不壊年深定飛騰子夜吐光怪

洗藥池

靈根乘月吐肉芝生土肥濯以上源水千嵗永不饑

鳯山

孤飛千仞岡兩翼化爲石年年春風時山花成五色

風洞

岡風轉空輪浩劫不亭息此爲天地根視之杳無迹

逍遙巗

形畱非自在何者爲逍遙靑松在谷口白雲在山腰

龍口巗

弄月紅玻瓈匿云紫芙蓉近已厭狡獪納息虛中

長廊巗

飛吟起霞佩馭气躡天梯碧雲布參差纎修與巗齊

靈湫

靈道其前遊鯈殿其後嵗久深自韜淸夜巗下走淸容居士書

龍口巗

噴薄細成霧噫嘻忽爲風孰知生死關在此呼吸中

洗藥池

隠芝生肥水飛根漱靈泉流香到人世飲者壽萬年

丹井

古丹深藏井晨光發崖谷有能下取之錫以兩環玉

玉簾泉

神仙不愛寶萬古玉爲簾願遣天風約當明弄海蟾

長廊巗

細霧不濕衣落月見長影緩引步虛吟盡此秋衣冷

金沙嶺

昔踏金沙灘今陟金沙嶺卿來瑣骨觀卽是大陽鼎

飛升臺

絕景防塵情寥寥入太淸可須臺百尺更待羽翰生

逍遙巗

昔誦逍遙遊長憶藐姑射百世待神人瘦影落寒石

靈湫

澄空如不測爲谷廓能容沙石俱成寶魚總是龍

寒月泉

無盡山下泉普供山中侶各持一瓢來總得全月去

長生池

竹根飛赤鯉荷葉戱靈不道神仙宅長生別有池

道人巖

斷崖窮鳥道絕頂出秋旻能此髙居者誰非有道人

老人

冠顚風披披垂領云皓皓諸羅兒孫獨得老人號

雷公巗

神物時時出人間皆震驚誰知巗上看才是小兒聲

月巖

巗圍徑尺雪天墮第二月豈無淩虛人飛行廣寒闕

仙足巗

失腳落人間一往不復收遂令學者步只循行迹求

谷洞

開闔云無定從衡石作關任渠名谷亦未離人間

風洞

渾渾復浩浩刁刁仍泠泠空洞幾如許蓄此無邊聲

石人

何年餐石髓屹立照淸波如此成終古長生亦爲何

學堂巗

翩翩學仙子羣居此山巓定無書可讀殆以聲相傳

鳯山

聖神千古上風雨九疑空只有山中竹旋爲十二宮

馨香巗

潭水下深黝日星隠文章鼓云出石气灑雨作龍香

釣臺

危石上崟攲淸風百尺垂故人恐多事莫道釣翁誰

磜潭

未始滿盈過何曽波浪興眾皆資善利此獨保無能

三山石

三山可飛度舟楫不能通莫執玆石攀緣浪費功

五面石

一石作五分何者是眞面拄杖試敲看莫作防頭見

小隠巗

深潛辟世塵長恐與名鄰故是絕知者誰言無隠人

一綫天

太空誰是礙峽徑事幽行天體元無外通君一綫明余賦此詩時以小字書之袁伯長學士禮部王繼學尙書趙承防先後同賦雜書同一卷後云失去復得趙公如前而求書其後偶閱故紙得槀艸余紙漫錄之虞伯生甫

龍口巗

飛泉龍口懸平石鼇背展髙防瀛洲人一笑滄浪淺

洗藥池

長生底須學神芝何處采不見洗藥人淸波湛然在

丹井

丹井只三尺四時無盈餘波飲可仙我亦願乞靈

玉簾泉

天孫織玉簾懸之千仞石垂垂不復收滴滴空山碧

長廊巗

誰謂山中險長廊亦晏然花開春雨足月落山人眠

金沙嶺

峻嶺接仙臺仙人獨往來簫聲吹月落鶴翅拂雲開

升仙臺

髙臺去天咫有仙從此升遺迹若可攀山云白層層

逍遙巗

老竹空巗裏懸厓飛水前欲識逍遙境試讀逍遙篇

靈湫

神龍蟠泥沙宅此巗之阻遊人勿輕觸歷歷聽秋雨

寒月泉

泉淸孤月現夜久空山寒不用取烹茗自然滌塵煩

長生池

修竹夾淸池一亭山之西長生人已去誰能汨其泥

道人巗

道人出白雲空巗爲誰碧獨往誰得知時有鶴一隻

雷公巗

谷口陰風來山頭暮云舉但見飛電光山人賀春雨

老人

何年南極星墮地化爲石至今明月夜淸輝倚天碧

月巗

飛泉何許來明月此夜滿登髙立秋風妙趣無人款

仙足巗

一足不能行神仙寜此畱祗以形之似髙蹤何處求

谷巗

道散亦已久世變如浮雲石壁有太古爲問空同君

風洞

淸風貯深洞四時長氤氳防然無遽發散我山中云

石人

仙人立危欲作淩雲舉飄然閱浮世獨立寂無語

學堂巗

仙人讀書處樵子時聞聲猶勝爛柯者只看棋一枰

鳯山

孤鳯棲山中白雲防淸境朝陽早飛來月落空巗冷

馨香巗

蛟涎漬玩石磴道何﨑嶇深潭湛古色興雲只須臾

釣臺

地非七里灘名乃千古同神仙聊戱劇何有一絲風

磜潭

山川萬古祕雲雨一潭幽何日臥龍起碧潭空自秋

三山石

三山豈仙居百世眞道學荒臺明月秋懷哉彼先覺

五面石

奇石不爲何爲作五面獨立賞春暉水流花片片

小隠巗

抽矢射白額歸洞讀舊書小隠不可見後來誰卜居

一綫天

靑天何蕩蕩此中才一綫大道本來明愼勿安所見東平王繼學

龍口巗

晴瀑攲飛沫曉云噓空靑我欲探頷珠弟恐龍睡醒

洗藥池

仙苖濯云根幽池發神光至今池中水猶作芝術香

丹井

丹成人已仙有井在巗竇如何葛稚川萬里覓勾漏

長廊石

修廊深石室香煙曳晴虹步虛聲欲斷行道猶未窮

金沙嶺

佛將金布地仙以金爲嶺笑殺塵世人愛金如愛命

升仙臺

眞仙妙神化平地可飛升喝石爲此臺將以遺云仍

逍遙巗

萬物皆自適詎獨鷃與鵬何事巗下叟愛讀南華經

靈湫

巗阿水淺無龍曷爲靈老君道猶龍占【闕】

寒月泉

湛如規玉瑩冷若淸水冽汲來試酌之乃是一片月

玉簾泉

山月明銀鉤煙蘿垂帶緑何人啟巗扃掛此一簾玉

長生池

鑿池不爲口遊鱗樂其天豈無赤鯶公飛駕琴髙仙

道人巗

道人昔修道煉形巗穴中道成人已去白雲鎖靑松

雷公巗

帝遣雷公來爲民作年丰夭矯巗下羊孰雲非雨工

石人

壁立千仞岡不與世俯仰憑誰喚元章來此拜石文

學堂巗

天人無愚懵讀書乃眞仙學堂在巗谷此道今誰傳

老人

老仙欲飛騰龍鐘恨無翼笙鶴等不來化作頭石

月巗

誰將修月斧斵此石一彎爲報折桂人蟾宮在人間

鳯山

秋風吹竹實朝陽照梧樹定有吹簫人來此山中住

仙足巖

飫聞神仙名不見神仙形何年伸一足蹈在幽巗扃

谷洞

谷久爲蒼厓名不磨咄哉千載下儀秦一何多

風洞

白羽無用搖披襟坐空明不聞萬籟響但覺兩腋淸

釣臺

桐江一絲風萬古蜚英聲築臺學嚴子道人不求名

磜潭

澄淵窈深碧波光射琳宮時有聼經叟恐是潭中龍

馨香潭

巖洞深水府貝闕棲幽靈腥霧襲人鼻時作龍涎馨

三山石

蓬瀛孰云逺神仙在人間中有列仙象白日生羽翰

五面石

一石具五面吐納五方气遙看石上云時現五色瑞

小隠巖

陵藪未爲僻巖穴入深窈山村總市防玆隠孰云小

一綫天

巖上天萬里巖下天一綫愼勿謂天小有眼看不見金華王金景文甫

龍口巖

噓气云修修噴薄雨傾注手擘蒼壁開嶄然頭角露

洗藥池

長鑱斸靈根濯以上池水餘波濕黃精不洗俗子耳

鏈丹井

金丹淪井底千載水渾赤短綆願汲深三咽生羽翼

長廊巖

虛屧開修廊回風走落葉夜月照無眠披衣來步月

金沙嶺

築塢莫漫藏披沙亦良苦小嶺隔仙家黃金賤如土

飛仙臺

棄世如脫屣竦身卽萊臺空白雲滿笙鶴時歸來

雷公巖

防陽地中復一鼓元气行驚起懶龍蟄每作嬰兒聲

石人

振衣陟髙岡質化日已逺天荒地維折獨立心不轉

學堂巗

邃然若廈屋中隠列仙儒常聞伊吾語不讀人間書

老人

細艸胸垂胡積雪髮飃素相逄或疑年甲子不知數

月巖

四萬八千戶斵此寶月圓剛風大地動明鏡驅上天

鳯山

何年覧輝下借此松桂棲春風一振羽百鳥不敢啼

逍遙巖

【闕】木以爲廬片石以爲席朗誦逍遙遊小大各自適

靈湫

坎井蔽荊棘居然閟神靈願借一勺水爲霖慰蒼生

寒月泉

淸如三危露冷若太古雪舉瓢斟酌之一洗世情熱

玉簾泉

仙家金銀闕低垂白玉簾天風忽捲起珩瑀鳴纎纎

長生池

靈或千嵗遊魚亦有神防此菊潭水盡壽南陽人

道人巖

道人仙去久道人名尙存樵靑相雄長朅來欲爭墩

仙足巗

仙人本空飛可望不可卽誰能及踵武徒爾泥形迹

谷巖

靑溪絕氛垢靈風滿巖扉空餘山水壽三嘆遊仙詩

風洞

山開空洞腹百竅時一噫獨坐碧寒洗耳聼天籟

釣臺

危石可箕踞投竿俯深淸寄語羊裘子釣魚非釣名

磜潭

潭色深黝黒無底通歸虛安得然犀照下燭鮫人居

馨香巗

巖谷下空嵌潭底正深黒心淸香自聞龍坎在盤石

三山石

三山擁黌宮濟濟衿佩列但使本心明神仙不畱訣

五面石

削成元气中屹立髙崒嵂五面𨿽不同貞堅心若一

小隠巖

朝市亦可隠上界宮府多濯足澗下水晞髮陽之阿

一綫天

坐井祗見小一綫難求通蒼蒼覆九有無人爲發防括蒼林傳以道

子昻諸賢賦天冠山五言詩二十八首模冩已盡矣予遂作唐律一章題卷尾雲閒閒道人吳全節

靑山特地聳天冠聞說羣仙駕紫鸞浮世黃金空白髮倚云蒼玉尙壇松根怪石千年化檜頂飛泉六月寒景定辭神武去鷗波浩蕩錦江乾天歷二年六月十又一日雨中書

龍口巖

日落霞光吸春深雨沫飛昻藏無蟄相吐納有仙機

洗藥池

好在池中水誰畱海上方至今人掬處千載有餘香

丹井

千年井水赤人道有遺丹奼女顏何在飛仙骨已寒

玉簾泉

泉飛到地垂借問卷何時昨夜昆岡火仙闗渾不知

長廊巖

洞府廊千步苔封不盡春升堂並入室今古豈無人

金沙嶺

此嶺入仙家金星射日華極知同糞土何用化丹砂

飛升臺

石湧數層臺髙人去不廻肉身無羽翼誰復是仙才

逍遙巖

欲識逍遙處玆遊隘九州一巖能幾許空有此名畱

靈湫

山靈守此宅雲霧起時時人道蓬萊淺龍歸人不知

寒月泉

寒月在泉底酌泉和月吞秋光冰人齒胸次幾乾坤

長生池

吞咽華池水仙傳不死方此池名羙耳人壽若爲長

道人巖

道人何許人巖泠耿餘情人已無形影如何問姓名

雷公巖

巖裏有雷公巗前劈怪松寥寥天宇大萬蟄幾秋冬

老人

神散形不化癡頑一老翁仙人鏈石髓何日爲還童

月巖

老兔得仙藥依巖晝夜明可憐天上者不似我長生

仙足巖

石上巨人迹傳聞古亦然巖今露一足那不是飛仙

谷巖

巖是仙人宅猶存谷名黃冠如許眾誰觧說從橫

風洞

日日洞門開淸風洞裏來天生仙境界不許有塵埃

石人

塊石立巖扃頑然不復靈空令千載下猶說是仙形

學堂巖

道侶似非儒巖居恐腹虛仙經人不識當是讀何書

鳯山

何年來覧徳疑此類岐周防羽今誰見山名自爾畱

馨香巗

是此斬蛟地腥風冷幾年空巗香气滿定有水中仙

釣臺

臨水臺千尺人家不姓嚴今無釣鼇手贏得老龍潛

磜潭

磜髙開洞府宅此有龍君不盡池中水須容世上分

三山石

三片三根石侵云品字排時時防孔老東觀復西亝

五面石

統體一太極居然五气分無由知艮背面面自生云

小隠巖

仙人不可見來往太虛空瑣瑣巖居者何由與爾同

一綫天

崖髙天破碎一綫不堪紉莫道女媧死彌縫自有人元統乙亥余自洪校文還吾宗丹陽師出示天冠山二十八詠皆朝貴手筆余何敢下注腳然以宗誼重師請不能辭它日見者必曰何物小子敢污此卷則知罪矣祝堯

龍口巖

何年鑿山骨防闕鬰崢嶸行人不敢近中有風雨聲

洗藥池

仙家種瑤艸養之日月華藥池流水出世上得胡麻

丹井

羽人千嵗去丹井春泉肥何如未央宮銀牀生夕霏

玉簾泉

泉影懸玉簾瀑布界靑壁神君騎黃鵠隠士歌白石

長廊巗

長廊不可居四時嵐气寒別有如堂者好作都壇

金沙嶺

金沙生嶺頭仙子鳬舄穏空谷無足音髙人樂眞隠

飛升臺

步上升仙臺飄然隔萬塵天低星辰近雲气常逼人

逍遙巗

朝看碧桃花夕譜洞簫曲大年駐淸景逍遙本無欲

靈湫

山中有靈湫古來是龍宅墮月沈流光出云透深碧

寒月泉

洞天在眼中石竇消古雪自有松桂林因之煮寒月

長生池

日月馳兩轂催逼世人老養息長生池千嵗童顏好

道人巖

石巗有仙居終古與石存千年谷城山寂寂誰與論

雷公巖

雷公不上天収聲息巗戶田嘉禾死爲起作霖雨

老人

弱弱煙霞質宛宛星宿精千嵗毛髮靑誰呼老人名

月巖

嫦娥老不嫁獨在冰雪宮何年入山中素影滿江東

仙足巗

仙迹本無蹤淩雲逐黃鵠忽見山中人來言有靈躅

谷巗

日照神淸洞云封谷巖古仙無姓字槲葉翦春衫

風洞

洞口風泠泠日吹松桂寒泉聲夜相和環佩玉

石人

髙似石人天丁斧刀削不見宣和年千秋倚云幄

學堂巗

仙骨出云胎邈與文字謝如何學堂巖嚢螢照中夜

鳯山

文鳥出丹穴飛下靑瑯玕永謝秦王女長依舜樂官

馨香巖

種花弱水西軒龍赤防東夜風吹天香何似博山銅

釣臺

六鼇戴【闕】山仙宅白玉樓釣客坐空臺此物不可求

磜潭

寒潭積重泉下有神物棲髙秋吹木葉不敢下漣漪

三山石

三山在何處迢遞大江東不得丹經訣欲訪浮丘公

小隠巖

牛下有謌詩丘中有鳴琴嘆彼考槃人千載誰知心

五面石

三山水淸淺五面石檀欒苔磴緑蘿合花房映竹盤

一綫天

日車馳九萬天影積一綫品彚極太虛何如管中見栢臺馬伯庸父

龍口巖

呼吸通元气飛潛順化機風雷生倐忽造物豈兒嬉

洗藥池

采藥白雲裏洗藥淸池中池水尙香潔仙人已乘空

丹井

鑿石通泉脈鑄鼎鏈丹砂丹成騎鶴去滿地生雲霞

玉簾泉

燦爛金爲屋玲瓏玉作簾百泉來百道定有老龍潛

長廊巖

磬聲逺搖曳鐙影明參差洞章歌已徹行道尙委蛇

金沙嶺

緩步長廊巖更上金沙嶺愼勿貴金沙忘卻升仙境

飛升臺

黃鵠去不返白雲還自飛神仙豈無有何事蹈危機

逍遙巖

鵬九萬里籬鷃飛咫尺所以逹觀人亦各適其適

靈湫

白雲縹緲起驟雨頃刻來神龍一奮迅爲農蘇旱災

寒月泉

嚙水漱齒頰咽雪滌胃腸此泉若寒月飲之年命長

長生池

滄波幾淸淺此水淨無污應有得仙人洗髓伐毛去

道人巖

巖花自開落山鳥時來去道人息深深凡聖難窺覷

雷公巖

陰陽一回薄肖翹皆奮飛安知聲原气蓄此甚細防

老人

雪披素髮短云覆錦衣長逺近瞻南極髙有景光

月巖

空巖何圓圓老樹亦纚纚天光云影中明月忽在指

仙足巖

神仙已霞舉誰復繼其躅安知萊山在此不移足

谷巖

晉有穀子術知亦多奇遂令後世士靡靡競趨時

風洞

天地本空洞運化無停機冷然萬竅作起自一噓欷

石人

臨風衣自整對月影偏長獨立經寒暑眞成石作腸

學堂巖

萬象自森列千載瞬息間仙家學無爲心境乃淸閒

鳯山

鳯有五色瑞千載一來翔往者不可見相期白雲鄕

馨香巖

月中古桂根巖阿種來久秋風昨夜生馥馥透牖

釣臺

髙臺垂釣人應是經綸手尙父與嚴陵觧後豈無有

磜潭

澄潭湛無底頫觀毛髮寒但見魚出焉知龍下蟠

三山石

海上三神山可望不可到卽此是三山可與論至道

五面石

何年星墮天化作五面石面面不相看相看還是一

小隠巖

山深人寂寂澗曲水沄沄顧爾非忘世遺身在白雲

一綫天

蒼蒼倘非天天竟何形似莫於通塞中見此一綫止京兆杜淸碧

貞溪諸名勝詞翰捲

晚契生方回記事謹呈宣召廣文內翰同尊契先生回仰止二十八年科名之舊一旦相逄餉之觴之不鄙其拙於文又從而繅籍之然未知燕石之非玉也令弟容齋歸首捧賜墨年相若似乎稱謂太謙已不敢當樂靜先生守齋曹公盛徳至善觀執事所述行狀老手無以復加矣俾效區區因獲托名不朽斯謂至幸謹就志銘令館客善顏書人抄呈恐有未當發下再攺居竹令舅聞說在松江府與仇山村胥防今想錦還亦附羾數字居竹記石本已領中間三十而仕一句別有證據錄去辧折一紙五條可以祛昧者之惑唐氏康樂堂記已冩與令弟容齋卽日暑气漸隆新夏塏爽末由尾燕雀賀成惟劇穹仰不備大徳二年四月二十四日回呈張西巖用其名篆蓋如何趙子昻北上金蓀壁書楷亦可用而名位未孚回館客鄕人楊晉字升之學顏書粗進以貧依回命以資之書樂靜先生志銘頗整巧可以布一端助其夏衣僭越回又稟桐江集七冊附呈求教到仙郡後所作朋友刋行詩不精熟一笑回

回恐悚【闕】宣召翰林大學同【闕】伏惟執事與回年相若道同志合不宜太自謙屈以施於不肖捧云朶承所以稱謂者非回所敢當也佳楮精筆妙墨鐘遒王勁定是書毎事不茍而待之以誠光和舊所寄呈詩尢句句字字穏妥鏗鏘回廻在下風矣想象古貎而窺古人之心今之世鮮有並駕者也惠貺玉粒五嚢不待作帖乞之而自至豈不滋感令親居竹君計人與竹俱平安石刻再可搨一二見寄否卽辰廣廈風薰乳燕日長綸巾羽扇倘佯琴書札翰之間仙去凡九萬里惟有欽企不備右謹具申呈大徳三年五月初一日回呈寄賀同先生博士榮遷壽樂堂新居晚契生紫陽方回頓首拜

萊五色海云邊壽樂新堂戱防前院宇捲簾通燕賀園林把酒聼鶯遷兒如司馬溫公像耕有歐陽潁水田未用蒲輪到門外身心無【闕】勝神仙

道坦頓首拜復復孺茂材賢友兄屬者過松江遂得敍閒闊殊慰渇思之懷匆匆還館捨倐又兼旬盛價來辱書開誦如對在城間時防諭作蓮舟詩亦嘗入思此題不易措筆兼日與諸少爾汝於此等淸事漸致廢弛而忘之矣待少間當爲搜索立志齋記意不特此人還奉復不謹惟亮之不具李道坦敬復小外甥以其弟病未來王廚續當與之言矣令舅云西居竹及竹深師明伯兄防間千萬致意

端荘肅奉書提學先生野處親家侍史獻嵗發春伏惟慈侍吉慶起居禔福端累承多幸冰雪中先生不數百里送閨秀令愛於敝邑俾邑中人嘉先生髙誼又嘉端之子非凡子也端累承多幸苐愧貧捨乏款爲慊耳自先生返櫂後宣子廿一日起程繼得信知廿六日入覲天顏愉懌仍領職備員而已次兒完送兄未回令愛有禮有法且安於貧素家庭之教有自也因張彥翔行便欲附家書就擘楮伸謝喙萬一尊閫親家孺封荊拙附敬再四仲端尊舅入侍幸爲道忱仲義先生渡江後未得消息春向和惟萬萬以斯文自壽不備眷生張端荘肅奉書

應庚頓首再拜復孺學士尊友兄文侍應庚日與兄相別貧不能以貨財爲禮愚不敢贈人以言分袂之際豈勝怏怏閒未久又辱施先其爲愧感當如何從諗近履安好且得淇澳諸公以契家相處此尢爲斯文之喜𨿽稍有應酧日從事於詠歌亦一樂也下視終嵗兀兀者得無逕庭矣承寄懷一詩益見愛我不薄意雅不敢虛辱臨楮奉答與君相知最相憶春水東流春望深十年共坐燈火約兩地忽牽江海心日落瞻烏誰屋上月明夢鶴故城陰蘼蕪滿地不可寄何以報此瓊瑤吟其餘篇章有暇續容和去求教壽詩已逹之老云諸賢承流問一一語之矣或就有屬筆致敬者惡詩數首錄去蓋爲引玉張本並冀是正之益詩槁恃愛妄加選擇兄作大抵皆整麗可觀未易優劣納還惟衡鑑去取正始遺風同一目入防果育尊樂二先生幸道下忱令東牀立禮徴君𨿽不獲識茶次或能引名庶它日見兄免爲生客卻也盛價行速艸艸奉此乍逺時中萬萬珍重不宣立夏日應庚頓首再拜兄所寄素庵書已逹之矣苐此公方遭子夏之戚未遑答問知之

南金先生莫春過溪上僅獲一再聚首詰朝卽遂返櫂旣數日乃辱貽書僕以世故牽掣因循弗卽具答早秋有興偶成四韻以寓故人之感並謝不敏時辛夘七月二十二日也亨貞再拜

桃花浪裏泊扁舟艸艸相逄恨莫畱一自春風來折簡幾番夜月獨登樓塵蹤偃蹇長懷舊髩蕭疎又見秋爲謝故人安好在身閒不負逺公遊

庚寅至日有懷南金兄嘗寫短句左便未寄並以達

一從之子移家去久矣溪居絕賞音萬事無情空過眼三年不見轉闗心春風防筆新詩少夜雨靑燈舊夢深今日柴門又冬至野梅花下獨沈吟

次寒食雅韻永頓首復庵學士賢侄

郊原春色正丰茸藍酒楡引興濃寒食庖廚煙竈冷踏靑巷陌翠簾重隨風細艸無端緑著雨疎花爲攺容味道澄心方晏坐隔林孤起午時鐘

淸明再用韻

暮春一日花紅茸頓覺園林晴色濃幾个沙鷗輕片片數行煙柳自重重學知老大終無補髮白今朝不攺容正好出郊閒極目莫教和恨聼疎鐘

奉題復孺也田先生家世譜

宋日衣冠戶唐朝徳澤門變遷支派異貧賤典刑存盛靑雲合棠髙玉露繁宻房蜂祝子香壘燕生孫誥防先王勅車畱太守轓一家天與貴百世海防恩日有團欒樂春多笑語溫齒非論犬馬祭每課羔豚服任緦麻盡心期禮義惇公侯始必復勿忘諫臣村至正乙巳春三月淸明日謹書於冥鴻軒友生王逄頓首再拜至正庚寅嵗予自吳門來客於貞溪曹聘君之家始識其猶子邵君復孺每相與論文說詩則亹亹忘疲以爲相見之晚是以交𨿽淺而情甚深迹𨿽疎而心則親非若湖海云萍泛然相遭者可同語也日昨過予瀼東寓捨出示其與友人錢南金唱和詩淸新可喜使人嘆誦不能釋手余因屬和二章一以紀湖山同逰之樂次以道平居相與之歡非敢與前作較優劣也幸與令伯聘君同是正之句吳申屠衡頓首再拜復孺先生契兄吟幾

西湖曾憶共仙舟勝景娯人輙滯畱金殿壓雲巖下寺靑煙隔岸水邊樓逋仙塜在梅花老嶽相祠荒艸樹秋何日相期防舊賞籃輿軋軋恣防逰

客裏欣然逄合志載歌伐木有遺音掃除埃防淸事披豁襟懷見古心拄笏看山云閣靜挑燈聼雨竹深相逄每愛多新句近日知君費苦吟至正十一年嵗在重光單閼建丑月不盡廿日早作試沈君寶筆書於瀼東之艸堂

閏正月得復孺先生見教去冬寄懷之詩謹次韻奉答應庚

忽見新詩慰闊防好懷憐爾獨思予無由橫柳同垂釣依舊匡山借讀書自昔交情嗟老矣卽今世事轉紛如西園寂寞梅花路腸防春風處士廬

向者令嗣逺歸慕藺之久深慰渇思故忘其固陋輒賦鄙言方自愧赧繼承尊作悚懼無地僭次前韻奉呈尙祈賜教臨川晚學邾堅肅呈復庵先生侍次

炎夏謁講席鶉火昏在午弗畏褦襶譏願接荊州語果如生春風胸次包海宇孳孳素履勤力學不遑處令譽洽東州華藻擅南土久渉事物情卽心慕巢許托言肉食鄙藜藿雜陳旅詎知形役拘安逸乃天與白眼曠流俗艸澤傲軒組行方愜輿論所向無齟齬悵望紫芝歌引領復停佇揮掃動龍蛇制作中宮羽別墅橫溪濵水竹得佳所願玆安樂窩童穉習尊俎村市接海隅吾民頗繁聚廣野付桑麻沃壌多稷黍令子恩例歸防衣堂下舞蘭芽茁防秀箕裘纘遺緒堅亦忝末學靜退居艸莽一自走紅塵道路且修阻苦爲薄宦羈碌碌曷勝數早佩父師訓敢自逾規矩今幸覩儀刑沾漑斯亦溥海嶽寓髙深防言煩品敍

逺承佳作見寄足佩不遺故舊之髙誼且知潁上之樂不減吳中因次韻以答曲江居士錢惟善上伯宣茂異賢契友

遙聞新雨賦詩成異土相知得貴卿潁上民猶思漢徳箕陰人笑避堯名虎牢西峙劍防壁鼇極東浮杯四瀛何夕連牀一尊酒共談詩品與詩評

伯宣過澄懷樓相訪且錄昨防伯寅防槐淸集之作以示因次韻見老懷之拳拳於伯寅者若此並簡吾友循正提學諸佳子弟同千里一笑耳鄕末惟善上

風輪才轉秋生座云錦初張春滿缸賴有逺山橫短幅恨無健筆運長杠白頭吟動今朝興金縷歌傳舊日腔畱別有詩須重醉雨來剪燭話西

次韻伯宣茂材畱別之作並錄寄循正提學諸佳子弟一笑

之子有行役殷勤別我吟夢歸淞水逺愁入潁川深移竹聼新雨采蓍求故簪人生聊復爾何必問升沈

聞伯寅欲邀予過云錦小酌不果

一聲漁唱起何處最堪聼我住水精域子逰云錦亭過橋煩惠逺荷鍤笑劉伶明日嚴灘下維舟訪客星明日聞松雨伯宣與伯寅過云錦不得如【闕】因賦一笑書於澄懷樓上曲江老人錢惟善識

次韻伯宣茂才同集於伯寅文學防槐堂松雨和上倡酬之作六月廿六日曲江老人錢惟善

子從潁上南歸日袖有新詩錦不如故里猶存召伯樹淸尊共醉夏侯居此行未許輕分袂他日無令數寄書早晚金雞下丹詔豈容老驥伏鹽車

詩送伯宣茂才還潁曲江老人錢惟善

到潁曽逺寄詩爛然秋月共掦輝親安堂上書連搨弟沒軍前淚滿衣感慨又成千里別笑談已是十年違此廻莫戀西湖好應夢庭闈亟賦歸

莫學靑門舊種幸沾新化到天涯野陰春雨肥桑柘城動秋風急鼓笳總是移居來潁水也勝遷客去長沙巢由忘世非吾事霸【闕】惟懷仲父家

宣近獲曲江翁聚首者連日論詩接席聨牀樂事無算苐恨賤迹僕僕又理北逰之裝莫能久陪言笑爲深悵然耳濵行謾爾五言一首爲謝並致畱別之語云宣

交托忘年好詩煩餞別吟老來才益贍道在世逾欽話舊因聨榻投閒偶盍簪看云定相憶一札肯浮沈丙辰六月晦日在防槐南軒寫

疏雨滿庭似報巖花之訊淸風入座忽來玉樹之章乃賡再歌庸復盛意亨貞頓首

故園老樹碧成帷次第秋香發舊枝待得花開先折出煩君題作墨參差

廣寒宮裏錦防帷招隠山中棘樹枝自是天香猶拍塞不堪人事日參差

曲江先生錄示元夕所壽伯翔翁之作且徴鄙和是以賞音見許也其能無言以復盛意耶倚韻信筆斐然成章惟諸大方家印可是望亨貞再拜

靑袍朝士識貞元時論前修教子孫防筆自堪修五鳯黃金誰復購長門雨深燈火杯頻舉夢入池塘艸漸繁兵後吳山春尙好鸎花應滿舊家園

追次前韻遙致翔翁親長彌髙之頌亨貞再拜

晉代經今屢攺元雲間二陸尙諸孫承平不攺丘園隠爲庻仍推徳澤門【闕】硯傳家終遺逺農書成帙更芟繁【闕】初度當元夕擬祝椿齡【闕】園

應庚頓首再拜復孺學士兄長文席應庚初六日辱所惠書卽訪便答謝而連雨弗果非敢略耳甘州之寄尢見不鄙此時方塊坐南牖三復來教所謂況味彼此同也謾爾倚歌奉報不過抒其鬰鬰附有近作一二首同上一笑夏至必能錦還又圖晤盡玆艸艸不宣

折蘭難寄還渺汀蒲煙思共依依甚檐花聼防騷章歌罷此意誰知滿眼孤邨流水腸防去年時過端陽日重問歸期同是天涯羇旅嘆湘靈鼓瑟笑我全非九江風雨外有客憺忘歸正木杪騫情愁予又吳潮吹上竹枝詞西夜待剪燈深坐卻話相思

水檻對雨

緋橊開滿露井竹映瑯玕瑩幔捲方池雨防防落飛檐影荷蓋擎萬柄明妝靚浪破魚吹鏡翠禽並梅風乍起桃笙防帶新潤瀟湘舊夢喚我緑蓑歸興憑徧防幹暗自【闕】夕陽移下淸景

次韻云西午日酒邊作

連日雨陰天气涼失喜午日散晴陽弱云紛披薄昆阜新水泛溢映瀟湘山中艸頭充藥裹江上酒思愛茶香回首天涯一懷古楚人何用我哀傷

復孺先生用仲參幕贊西江月韻作詞見教讀之情誼藹然數語之間而卅餘年交情世故曲折備盡三復降嘆僭爾步韻以謝尙冀攺正友弟錢應庚再拜

往事俄驚如夢白頭追感前時半生辛苦爲吟詩詞筆輸君工致世變俱成老大年來更覺衰遲通家欲結嵗寒期未必天工無意

僕一節從軍吳秀間近始謁告還家首辱素翁老師敍勞兵後間懷旣又調春艸碧詞見貽以識防合之意情文悃款溢於言表惠至渥也輒依芳韻庸寫下忱爲先施之謝云

儒冠不觧明韜略底處是生涯雲山約無端寄迹兵戈蕙帳荒寒怨秋鶴嵗暮且歸來情如昨故人幾度傳心曽煩手削門外見仙槎須停泊老來嵗月無何乞與刀圭九還藥三島景長春防眞樂

南金契兄始托交時與僕俱未弱冠今乃百年過半矣暮景相從之樂世故牽掣迨今未遂兵後避地溪濱復得旦暮握手慨前迹之易陳預後期之可擬不能已於言也敬借前韻述懷如左契弟邵亨貞再拜

嵗寒歸計曽商略富貴與神仙辜前約儒冠已負平生不羨揚州去騎鶴髩老風霜心如昨惟應郢上髙才風斤慣削相見問行藏重評泊無情最是桑楡那得昌陽引年藥山水有淸音同行樂

亂後乍見故人情文浹甚老來共談往事心緒茫然再賡春艸之詞以索寒梅之笑

亂離避世無方略何處可防幽須期約桃源只在人間爭得身輕跨遼鶴空憶舊歡逰成今昨自憐兵後多愁吟肩頓削老病有孤舟難安泊殘年但願相依爾汝忘形縱狂藥白首待時淸應無樂子月旣望壬辰友弟亨貞書於小溪吟屋實南至前之五日也

復孺先生自軍中回予伯氏【闕】以識防合之喜因次韻幸覧之友弟錢應庚再拜

折衝尊爼談兵略還記五湖船煙波約東陵有客歸來應訝山翁瘦如鶴問訊舊都今非昨當年錦裏依稀靑天似削天地一蘧廬從棲泊西園長記前逰乘興重來看欄藥白首友於情同憂樂

再韻以謝復孺友兄長亂後敍舊不覺重形於言他日時平出此楮觀之當不忘此時之【闕】應庚又拜

故人胸次藏三略鷗鷺小溪邊重防約千門兵火蕭條回首華亭有歸鶴城郭是耶非傷前昨相逄謾說新詩多君郢削隨分一枝安甘依泊書嚢再覩雄文帷幄忠言似良藥攜手問何時承平樂子月長至前書於貞溪一枝安所

久不見復翁已劇懷想近到蒨水北山訪南金獲覩所寄臺城路佳詞愈重其瞻企因用韻畱捨親書【闕】或可逹左右欲翁見賤子惓惓之情耳東郭姻末錢抱素稽首拜呈

碧雲深凝遙天暮經年鴈書沈影雨散梅魂風醒艸夢還見春回鄕井花明柳暝念賈篋香空謝池詩冷流水斜陽舊家那是舊風景懷思橫柳雅趣故人吟嘯裏得意酧領譜綴臺城緘傳蒨水肯把俊逰重省憑髙倚迥縱老興猶濃不堪馳騁隔防相思浦潮波萬頃

春艸碧小詞並求斤正

客閒理淸商譜彈到防腸聲傷今古自憐素髮無多猶記文防夜深語空剰【闕】舊時迷南浦梨花燕子淸明誰家院宇沒个好情懷杯慵舉天涯行李蕭蕭還是新【闕】老羇旅那更落花深紅如雨至正乙未春仲十又一日

寒食後雨軒獨坐因讀復孺先生臺城路佳詞艸艸次韻以紀一時情景久不奉謝殊負吾故人也並冀恕宥錢應庚拜

一庭芳艸閒春晝疏疏弄簾花影鼓子風宣苔痕雨潤還聼蛙聲鳴井沈吟坐暝正綺席杯空蕙鑪煙冷老去無情好春不減舊芳景天涯誰念倦旅閉門風雨意獨自禁領南浦歌長西堂夢逺往事不堪追省滄浪望迥記那日歸舟此懷猶騁莫倚危樓亂紅愁萬頃乙未淸明後二日書於武塘寓捨

元人贈筆工捲

贈筆工沈日新

玉翁灑翰惟馮須制法授以柯山徐當年松雪所親見故使頴也能馮如擇毫審固用工久楮白陳駿奔走若馮若陸眞可人俱是文場斵輪手沈生晚出亦舊家恥將秋菊爭春華南洲佚老重題品不日聲價十倍加耄我雲山倦文字爽气挹來那有思一枝持贈焉用之殊異江淹夢中事宋季太末徐信卿筆名重搢紳間玉溪尙書趙公以徐制法授馮應科俾之日縛一管不合意卽拆裂復爲之必如法乃止松雪公乃玉溪從子嘗親見其事故以此法授之陸頴馮陸齊名實本於此南譙張復亨

獻賦長楊人又去試呼毛頴卽稱寃烏犍三百何時足欲老江南煙雨村甲戌春中沈生持筆過予有感而作三山林附鳯

吳興馮筆妙無倫近有能工沈日新倘遇玉堂揮翰手不嫌索價似殊珍杜本伯原

沈生筆妙能隨意曾記萊應制時三十六宮花漠漠玉階研露冩新詞五云閣吏柯九思

南州先生眞玉人蘇家季孟世絕倫良公騎箕上天去先生余不溪水濵東老之家酒熟未其孫猶以縛筆聞公家兄弟不負筆我軰禿之天且嗔不如醉用橊皮冩仙人豈亦能書者遂昌鄭元祐

吳興筆工沈日新出馮陸之後制作頗精惜其不得賞鑑於翰林主人而徒爲我軰不善者之所識也然涪州用三錢雞毛筆遊戱个中三昧此又何耶元統攺元年除前三日燈下試染散卓愛其轉折可人因題卷中桞貫道傳父我聞善書須擇筆千金求買嗟未得何人縛中山來褐衣猶帶山煙濕西風颯颯吹霜毛快利入手如銛刀寸鋒一日空萬紙暮鴻作陣邊云髙鐘王不生書體絕俗軰誰能辧工拙無人致之白玉堂贈我空山書落葉李坦之

元人題黃氏菊山捲

菊山序

吳興心源爲予道黃慶翁之髙其人世居烏程地多泉石之勝晚而愛菊蕭然靖處時取陶詩一卷寘諸左右防吟抱有東籬見山意因以菊山自號方外友若防公笑隠之流咸賦詩以嘉其志嗟夫予見世之慕陶者鮮借使有之能得其迹而已果能得其心耶當典午時天下云擾仕而忘返者何限淵明乃能賦歸田園以寄傲乎采菊見山之頃所謂此中有眞意欲辯已忘言者正猶冥鴻髙飛而世网之設莫之能制也其可使兒女軰覺哉然則淵明之樂所以獨得於悠然者𨿽欲自形諸言而不可得後之人顧欲追防其樂於千載之上宜乎徒得其迹而不能得其心茍能得其所以樂之之心𨿽無菊與山不害爲知陶樂有未得𨿽日處菊山之間猶無見也君家魯直嘗以蘇子瞻上擬淵明而防之以出處𨿽不同而風味乃相似之說是足以得其心也已今慶翁才可仕宦家可伏臘而肥遁一丘如此其亦有見於斯乎其亦有見於斯乎至元後丙子十月旣望鄜川遺民劉汶師魯甫序

菊山說

夫菊花之隠者也而山則隠者之所居菊花之壽者也而山則壽者之所樂菊山𨿽二物實一理也東晟黃君慶翁以菊山自況而求說於余余觀黃君之爲人好雅淡便幽靜惟雅淡故能隱菊山之隱惟幽靜故能壽菊山之壽其自況以菊山也固宜言未旣客有過余曰吾嘗聞有所謂菊潭者矣又嘗聞有所謂菊野者矣抑又嘗聞有所謂菊圃者矣而未嘗聞所謂菊山者也余應之曰潭取其淵深野取其虛曠圃取其有所歸宿未若吾菊山之隠而壽者也客又曰山果有菊乎余又應之曰子獨不見玉筍山之菊乎人服其華則隠而仙又不見甘谷山之菊乎人飲其液則壽而康彼其朝開暮落如舜如葵春妍秋寂如桃如李其視吾菊之不競韶華獨香晚節者爲何如至若霜降水涸則潭有時而竭防艸枯則野有時而索園林凋謝臺塢荒涼則圃有時牛羊牧之矣其視吾山之四時一色千古長存爲何如始而隠終而壽莫吾菊山若也黃君之自況也髙矣哉客惟而退余並書其說時大徳丙午菊節閩山陳曾書

菊山賦

疇昔之夜余方假寐若有人焉儵然而至金衣碧裳文采爛爛含香吐秀徳馨如蘭叩之則曰吾稟堪輿之質鐘山之英服土之正陶金之精顧吾生之𨿽晚而不與艸木以同榮懷幽芳以自潔秉素節以孤貞甘露飲而風餐曷榮辱之我嬰彼靃靡之紅紫紛雜遝以薴徒冶容以媚盼幾何其不速殞其生也昔丁典午之變有彭澤之賢者與吾同志吾嘗勸之懸冠相忘乎寂寞之濵相羊乎籬落之間淸風之尊吾亦與之俱歡南山之詩諒千載而可觀厥後覩世風之搖落撫榛路而多艱固耿介而眾睨矧尅厲之交殘吾遂韜光晦迹深隠於山知我者其誰渭川之君子泰嶽之蒼官日相與堅其盟固其節今不知其幾嵗寒矣悼知己之寥寥倚秋風之孤立旣韶濮之亂鳴宜薫蕕之並緝豈陽亢於重九致天道之未復抑吾徳之未懋伊斯理之罔折惟子之淸同我之徳願與我以潔剖我以臆余聞其言矍然而惕俄形開意暢遽不知其所適起筮之易遇巽之艮繇曰爲木在山幽人之貞吉怪而識之居越三日爰有吳濵之隠扣乎松菊之扃凜乎其姿介乎其情抱冰霜之雅操傲闒茸之肥輕亶厥號曰菊山續五柳之希聲感玆夢之有契乃吉人之所徴於是乎益信蔡齊之殿萊荘周之物化亦各有其故也遂書夢兆之寓言以爲菊山之賦烏傷黃晉卿

菊山詩

晉有髙士食不求余缾粟幾何尙曰無儲菊豈樂饑聊以自娯若將忘世气雄萬夫復將有爲時與事殊棄之千載君子是則種菊東山以樂朝夕匪玩其好實肖於徳咽咀甘華膏沐芳澤詒爾孫子世守淸白元統二年秋七月二十有二日龍翔大防

吳興黃君隠徳不仕賁於丘園自號菊山蓋有慕於靖節者也靖節之時八表同昏南山蔽於陰霾采菊之際悠然見之不能不以之興懷其不書義熈更字元亮其志將以有爲也其賦歸去來而徜徉乎松菊之間蓋知其無可柰何而安之若命者也豈若吾黃君老於太平之世幅巾杖屨優遊田裏爲太平之民蒔菊東籬之下對南山之蒼寒舉杯獨酌挹爽气而咀秋香之爲樂也夫靖節之自謂羲皇上人願爲之而不得者也若黃君者其無慊矣爲賦詩一章謌以侑酒詩曰

英英嘉菊樹之盈畆瞻彼南山在我軒牖邈矣羲皇同寓一宙昔淳今澆於我何有嘉菊秋榮我有醇酎嘉賔不速翠瓢在手酒酣歌起淸商滿天矯然遐觀南山蒼然右麾寄奴左拍陶肩時不我與巳防巳防爰采一枝笑插華顚優哉悠哉聊以永年至元三年六月二十三日松陵釋祖瑛

餐菊者壽樂山者仁惟仁而壽在乎吉貞之幽人幽人謂誰盍擬其倫或以爲黃香之裔或以爲黃石之孫香則彌逺石則不燐兼而有之蓋將躋仁壽之域而樂夫天眞翰林國史院編修官鄧汝礪

秋菊兮靑靑叢生兮山下緑葉兮欣榮紛金英兮楚楚白露降兮百艸蘦蹇孤芳兮孰伍若有人兮苕東企元亮兮髙風茍中情兮永契曠百世兮相從琴無弦兮尊有醑南山爲賔兮花爲侶歸來兮歸來防斯人兮誰與京兆宇文公諒

世有隠君子種菊巢空山心同白雲逺身與黃花閒朝饑湌落英采擷露未幹幽香被三徑晚節當嵗寒林下非無人獨在柴桑間風味略相似窮年以盤桓金華胡助

聞君有佳致卜築南山幽緑樹坐終日黃花香晚秋吳中我云獨世外誰堪儔樂山同可壽更酌淸溪流程敬直

斯人在何許蒔菊向東山造物無盡藏秋風爲破慳大白老衲如砥

種菊南山下山空夕气涼黃花開晚節紫艶照寒蒼狂客詩堪賦比鄰酒正香淡然坐終日不復夢柴桑馬中

菊蕊逄秋放山居可賦眠落英敧石冷佳色傍云鮮舊摘煙蘿外新栽水竹邊思君多道味何日共攀緣柯九思

處士菊山隠山中事事幽飛泉來木杪濺沬落巖頭衣潤朝嵐重花開涼露秋思君不可見塵土欲淹畱番陽餘震黃菊有佳色靑山無古今淵明一去無知音千載之下得我心苕溪處士天機深以此好樂勝華簪何須膝上橫素琴人間詩卷多淸吟髙

丈人愛菊菊滿山良時賸把芳心吐紛紛桃李不足數晚色秋容稱獨步霜明攜客爲登臨千年陶令亦回顧興來應插滿頭歸貞松配徳爲知己白雲住山蕙東山黃處士種菊擬淵明繞屋秋香薄穿林爽气淸白衣殊不至烏防自多情坐石有眞樂看云湌落英吳興釋元遜

水精宮裏客不用住柴桑溪上曉山碧籬邊秋菊黃嵗華甘自老晚節爲誰香安得淵明酒看花醉夕陽江左謝師善

千金買山種秋菊爲愛晚香寒蔌蔌四山木落霜霰交采采黃花泛醽醁淵明昔愛南山奇之君合在東山陲東南信美吾所羨臨風爲和淵明詩番陽釋廷俊先生卜隠靑山傍繞山種菊延秋芳屈子湌英有餘樂杜陵摘蕊空悲傷緑葉漠漠曉多露寒香冉冉天雨霜題詩頗覺幽興逺淮南日暮煙蒼蒼南昌釋大亨菊山只在菊潭上嵗嵗西風甘菊花和露湌英當珍膳依山結屋傍仙家白衣不至人長醉烏防從敧髩未華多辦謝公防木屐時登絕頂弄煙霞嚴陵洪頤

南山秋老气方淸采菊東籬眼忽明陶後又聞黃處士坐吞山緑茹寒英四明劉景元

端居絕塵想丘園日相親俯采東籬菊仰視山中云旣喜晚香淡亦愛嵐气新維時風露交菊始掦淸芬薄暮浮雲歸靑山常對門陶然樂其間此意誰與論物理正如此且酌林下尊宣城梅實

晚節秋香冠古今芬芳何獨在山林詩人盡賦黃花句不識黃花一心防稽張實

黃君嗜靜便幽獨鋤云種菊靑山曲樹林搖落花正開客子歸來酒初熟顧瞻繞屋翠欲流采擷升堂香可掬惟憐時世愛春花寜識滿山總麄俗釋永祚

采采東籬秋意長品題多是晉文章南陽壽客今誰在重疊云深晚節香苕城慈感感之

元名公送瞿博士捲

送瞿慧夫上靑龍鎭學官詩序

予每讀句曲外史所詠送瞿博士上靑龍學官詩愛其華婉新麗飄然有仙气欲口占效之輙困譬學爲頌不之魯不工是詩予猶未識瞿君也至見其人魁岸溫偉風致皦然愕曰是稱其詩之情者也益慕與之遊居頃之行日與遊者及校官人士共爲飲餞則屬予爲贈言語云送人以其軒不如送以言言不可已也先聖王設爲庠序之教以厚民性以修人倫以正國俗其仁博矣猶以爲未足又爲校室以【闕】所謂家有塾其制也夫民散處田廬逺於國中而不與入【闕】學則爲置塾以徧教之故其人𨿽不身與禮樂文藝之事固已習聞其論而孝弟忠信之節皆以素講而力行奇袤之行異端之言不入於耳目當是時聖人之教洋溢乎防內此頌聲所由作而君子所以屢致意焉也今靑龍學宮不特爲塾庻幾庠序之重蓋千室之聚四民之處秀材生焉卿士安焉於今與州縣並稱慧夫往爲之師宜盡心焉錄朱子以來其師弟子扶樹大教修孔子之道人之仰之如日月出與俱出入與俱入今家誦戶蓄其書誠得師爲論繹朱子之說使曉然覺寤功必倍矣吾前舟過靑龍河見大屋在北林中有羙衣冠三四人徐行過柳下爲將入者余億之曰何巨家今以言則其學宮也聞學宮有唐宋石刻諸詩詞悉如外史所詠此可防也慧夫何遲遲至正四年十二月十九日永嘉李孝光季和序靑龍江上古儒宮子去橫經作士風當戶九春樹隔去家百里海潮通華亭好事籠盛鶴楚國名碑篆剝虫信是靑衫如拾艾辟書已在薦賢中句曲外史張天雨解道詩成泣神錦袍未負謫仙人隨時俯仰何奇士值世承平只幸民醉臥惟餘靑眼在交逰莫擬白頭新客來異縣亦近耳得此斯文肺腑親

予客遊婁縣與瞿郭盧呂諸君日相從爲嬉遊登山臨水飲酒賦詩五六人者無不與將去婁又和此詩爲別至正五年正月八日永嘉李孝光季和父在海寜東齋書

往年客婁縣適瞿君慧夫將上靑龍鎭博士諸君皆賦新詩以送之使予爲序後四年復過婁視所爲文但覺蕪陋耳至正八年二月廿五日孝光題

丈夫求仕非無術只合明時作校官弟子日來供茗飲先生時坐取琴彈澱山春樹檐前緑谷水秋風帳底寒善舞不須愁地才名行且屬儒冠句吳沙門釋善行庚寅十月廿七日

獨坐髙堂對春雨碧梧飄濕鳯皇翎已瞻百里陪郎宿尙許孤槎載客星把酒長年惟覓句焚香終日只橫經我來十【闕】今朝醉一笑逄君眼倍靑至正庚子二月曲江錢惟善書於嘉禾邑庠敬恕堂

仕宦去家百里近文采照人當妙年想見彈琴讀書處墻頭春日薺花圓

江上春風日夜催卽看柳色上衣來莫言羙玉難酧價定有黃金爲築臺

人生豈必相逄早異縣傾心有弟昆卻恨客舟無意緒預先載我出吳門陳惠永叔夏

闔閭城郭東海近滄江正爾連吳淞只消放船七十里不用通山千百重學子衣冠皆濟濟先生事業豈容容媿予白首成潦倒春風安得此相從

公道【闕】眞賞諸詩見似人衰年只遁迹今月觧傷神浩蕩龍江曉淹畱鴈塔春心期渾未卜秋夢已頻頻京兆梁恂

彥明王先生爲餘言慧夫靑龍教諭時已向慕且出示張伯雨李五所贈言伯雨故交李與餘生同六【闕】今皆不存覧之愴然爲賦此詩

聞說瞿文學與交皆偉人曹劉不可作張李故相親已蛻塵中鞅猶存席上珍才名元振厲詩語特淸眞顧我思何晚思君妙絕倫平生五經笥他日半通綸小試衣冠掾終期科第臣芝蘭居輙化姜桂久逾辛孟浩吟祗苦虞翻相本屯風雲同律呂時序異參辰有限月初夕無言艸自春能忘正云晤搔首莫江津句章黃玠

送瞿君惠夫上靑龍鎭學後序

夫位卑而責重賢者不患其位而患其責不患其位故無謟諛以求進患其責故無廢官而怠事不賢者則反是矣吾友瞿君惠夫爲靑龍鎭學教諭知惠夫者咸曰教諭下初命之士一等其位卑以惠夫賢而多才非所宜居余因觧之曰教諭固小官也在學校其分則師也吾見其尊未見其卑也峩冠大帶坐之堂上口誦詩書禮樂以造羣士務使人人抱道執藝小大成器緩急是賴爲用其責至重也賢者之心盡吾責而已矣夫庸較其位之崇卑哉不知靑龍掛籍凡幾戶能爲士者凡幾人吾聞吳淞大江出其旁地气淸淑必其間多秀民知讀書向義願爲弟子員待惠夫之來惟恐後者惠夫往焉弦誦之聲聞於鎭間他日吾亦往求吾子而樂觀之昆陽鄭東序

送瞿惠夫靑龍鎭學官二絕

山雨蕭蕭夜轉多思君別後定如何帷犀怪底時時動池上東風生緑波

云影垂江防晏陰題詩東閣曉寒侵便須騎馬迎君去街上靑泥三尺深呂肅

書畵彚考卷二十﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷二十一

刑部左侍郎卞永譽撰

書二十一

元人合卷

元名公送虞勝伯捲

送虞勝伯序

故宋太師虞雍公以雄姿偉略佐宋中興出入將相垂二十年其經國大業之著於章疏忠貞气節之形於奏對太史氏所錄蓋班班焉有志之士聞其風者猶足以興起而況覩其全書者乎其書舊刻蜀中已而燬於兵四世孫通判寶慶府君將復刻之湖南弗果五世孫參政當國初猶篤意於此防故人眉州史孝祥守興化聞黃伯固家實有之求之不能得至六世孫學士遭逄盛際復以文章致位通顯其侍書奎章閣時嘗屬閩校官謝中物色之中至閩適閩武官有購得之者將資以見學士未幾學士歸田裏防捐館捨自是書存亡無復以爲意者已與予友者曰戡字勝伯於公爲八世孫一介布衣困窮無聊自勝伯以上居吳吳子弟與勝伯儕軰者往往厭棄筆研不屑事父兄書自負以班仲升者無慮以十六七否則亦竊自緣飾爲公孫子不成其獘猶足以舞文巧詆與鄕裏少年爭長雄勝伯之計顧不出此獨折節以紹隆家學經紀遺書而已閒聞松江兪子中爲吳理官時得其書於魯人賈景荘氏將規往求之斯行也天其或者未防斯文乎吾聞之君子之澤五世而斬勝伯去公八世矣斯文也猶將賴勝伯以弗墜韓愈氏有言莫爲之後𨿽盛而不傳勝伯所謂善爲人後者非耶於其行吳之能言者咸賦詩以相之屬予序之至正十七年冬十月乙未臨海陳基序送虞勝伯之松江求先雍公遺文

川谷沄沄逝水波雍公勛業未消磨況當異代求文字尙有聞孫校舛訛京國不聞収汗馬艸萊終見沒銅駝誰陳聖主賢臣頌柰爾陰山敕勒歌

虞勝伯徴君隠居行義居甫裏垂二十年不以姓名求知於時之聞人道園先生其從叔祖也先世雍公遺文道園先生欲求而不可得勝伯必欲以意購取之可謂有志而不忘其所自矣聞此書藏松江兪子中推官宅推官沒已久而子俊州尹其弟能假以歸勝伯非仁人義士之存心乎州尹吾故人也因書以爲之請陶篷大尹見之當有以教我也倪瓚

贈虞勝伯序

宋丞相雍國虞忠肅公其八世孫堪勝伯請於遂昌鄭元祐曰先丞相有大功大徳於髙孝兩朝其行事章章槪已著乎信史始終本末要與唐裴晉公齊名若夫言語文字特先丞相立徳立功之緒餘然有徳者必有言丞相六嵗誦九經七嵗能屬文已而登進士第累選官南宮便已悉完顏亮之姦詐和議必不可久及亮渝盟傾國南下元臣夙將多殞於權姦丞相方參謀江淮軍事乃能以激烈忠義將帥遂成采石之功當時劉四廂至謂朝廷飬兵三十年而今日大功成於一儒者我軰愧死矣已而出將入相以身系天下安危夫如是又何必言語文字然後增重於丞相哉然有徳者必有言則先丞相遺文集錄舊若干捲先叔祖侍講來東南念文集不傳所至購募皆不可得堪也近見魯人賈景荘言其家舊藏丞相文集今轉致於松江兪氏家堪𨿽貧將哀鳴伸訴懇款以言之悉力以求之庻幾歸之堪俟時平定復刋諸梓是丞相立徳立功立言並爲不朽元祐按國史雍公嘗注唐書五代史藏於家又有詩文十卷經筵春秋講義三卷奏議二十三卷內外志十五卷行於世富哉言乎三代輔相功徳與文章並傳萬世者惟周文公兩漢以來知名宰輔以徳以功煥暎竹帛者亦多以言語文字爲緒餘至唐宋乃始兼有之然傳之者蓋亦甚寡向年侍講公以文章知名海內求雍公文集而不可得今勝伯乃能求之於艱危困苦之中斯其志過前人逺矣昔孔氏壁藏其家書一時𨿽蹔晦更久復顯列於學宮然則雍公之所著錄得賢子孫不至湮沒要皆本於立徳立功云至正十八年春元祐造江陰張體書

虞君勝伯求先世遺書將鋟諸梓作詩以美之

前朝雍國虞丞相學有師承道有源采石勲名昭日月淳熈徳業振乾坤陰功久著更生佛家學今傳八世孫力購遺書喜重得還令海宇誦名言吳郡沈右

丞相遺書何處収百年世事迥添愁曩聞西蜀曾傳刻今喜東吳得購求文獻一朝徴舊典精誠千古煥嘉猷成都豈有桑田在最愛仍孫學業優吳郡呂楨

雍公文字祕深幽夜夜神光徹鬥牛盛代固知傳不朽賢孫今喜往相求江風百里松陵雪事業千年采石舟驛路蕭條送君去中興漫說使人愁句吳周砥

雍國勛名照古今遺文誰爲重追防神呵防風雲繞金石摩挲嵗月深坐待明珠還合浦行看寶鼎出汾陰公家今有賢孫子江漢滄浪萬里心鄒奕

雍公文集世珍藏夜夜雲間光焰長縱使千金收蜀本也應全璧出兪荘云孫異代心何切閣老重泉志亦償此日誰爲宗社計如公安得寘巖廊丰城余詮

雍國多孫子如君已獨賢傾嚢看舊物求友訪遺編聼鶴雲間路烹魚泖口船遙知滄海月中夜爲君圓魏文彞

雍國中興相淸名尙凜如逺孫居異代先世有遺書似是神防猶存兵燹余斯文眞不朽字字比璠璵防稽韓友直

水拍吳江暎緑蘋吳帆掛席起江津一船書劍成都客滿路湖山上海春貯酒郫筒來地逺行庖海錯帶潮新雍公餘澤千年在更有文章漑後人陶澤

師渡長淮宋事危虎臣零落用儒衣初疑葛亮才非武終借劉琨嘯觧圍百世文章尊讜論一時陳迹羨知幾故家代有賢孫子喬木分陰向夕暉髙平範成

忠肅文章粲若星百年淪沒屢經營靑城閣老空遺恨笠澤云孫夙有情放棹長淩三泖曉掀臥看九晴勝逰更可成初志尙覬重刋啟後生張緯

南渡諸公已白頭深慙采石破狂【闕】功勲不獨齊康樂忠義眞無愧武侯相業至今光竹帛文章何日復弓裘道園未就平生志應待虞卿爲訪求王廓

遺槁搖光貫斗牛神呵防幾春秋丰城寶劍終須合不是明珠暗裏投乙巳嵗春正月五日海陵徐克敬書於雲間寓捨

贈勝伯賢良表侄

雍國文章世不磨昭如星日映山河刻傳琬琰豈無待價重璠璵不啻過謾讀父書嗟我老竟成先志子【闕】多春風吹緑松江水亦欲東逰理釣蓑臨邛魏奎

丞相當朝日精誠貫九天文章前代事勲業中興年赤壁雄今古淮淝屬後先雲間遺槁在遲子棹吳船鴻山樵呂敏

南渡昔聞虞相國白髮當朝憤不攄丹陛九重無上防靑雲千載有遺書諸孫禮樂流傳舊異代衣冠防亂余莫問銅駝臥荊棘五湖煙水正愁予河東王嘏

宋室中興業雄才數雍公一軍能卻敵諸將恥論功科斗遺文在麒麟畵像空賢孫勞購覓鐫刻示無窮薊丘聶鏞

編簡飄零二百年購求今見子孫賢固無相業當時重要使文名後世傳龍气拂云歐冶劍虹光貫月米家船神呵防元無恙只在吳淞若个邊申屠衡

扁舟衝雪訪遺書雍國文章天下無風動翠簾寒剪燭月明滄海夜還珠百年制作詞華盛一戰勲名孝行俱送子令人欽世澤蒼蒼髙木錦江隅句吳王謙

勝伯契家過上海求先丞相文集賦此

山河一紀戰塵昏文獻承家幾處存傳語海隅蘇縣令好求遺墨付諸孫蜀人王立中

春寄勝伯先生【以下贈和雜詩依鐵网瑚連捲】

病裏傷春念昔遊杏花天气玉人樓此時惟有防防燕倦對東風說舊愁防守病三年想故人不得一見因便風以寄邵庵公詩求一冊以娯病中之懷黃防主臣

詩奉靑城先生

虞卿落落不羈客端如野鶴混雞羣興來甫裏一杯酒與掃匡廬九疊云遺史尙求丞相事從孫能輯翰林文杜陵秀句多家法春樹初生每憶君

此章舊懷繆作因形穢故不及寄辛丑十二月十二日淮南公頴兄自甫裏過笠澤溪上防出靑城詩承道問訊共與論詩夜分予忽憶舊篇誦之遂欣然冩上惟髙情亮察臘月望日黃章再拜

子貞還示佳章見寄因次韻以復克用髙尙先生

單子來歸自笠澤爲說虞君猶遁棲靑城從子識丹鳯西郊艸堂懷碧雞後防驚看絲髩攺新詩煩向錦箋題絕憐三泖冬無雪肎學山陰夜泛溪邾經上

和虞克用見寄詩

試拂龍泉劍虛防三尺冰直心憂社稷孤憤泣江陵牧野邨邨雨漁船夜夜燈感君多道气懇款實難馮

與金伯祥虞克用淸夜聨話【詩末小字自注】

浩蕩卽扁舟紆徐適廣路云蔽重陰澄湖漭洄沍客鴈度寒洲漁罾掛荒墅故人欣防面握手出深愫古篋啟奇文防吟發淸趣念玆愼勿忘朂哉紀良晤【克用先世乃冠纓相家文章事業銘彛鼎被歌克用襲藏皆鯨珠也故云】陸廣

涼夜讀史擬古錄呈勝伯先生知巳裁正

王靈靡東周諸侯務兵爭六國尙气俠劫制非本情翩翩魏公子南轅北遽輕折節信得士所怙匪尊榮𨿽云正道媿砥礪多義名叔世駭莫見渇心劇懸旌丈夫一委質便甘同死生豈如江上漚泛然逐春聲廢書有餘嘆露下虫鳴友生董在拜手

靑城虞勝伯顏丘氏小軒曰看帆爲賦律詩四首且曰鄕情客思共有感焉因書以寄予予不敏勉次韻錄奉叔勝徴君彥章髙尙一笑也

看帆軒下迥添愁滿眼靑山憶舊逰防水信來家杳杳蜀江春去思悠悠檣烏暝過漁荘宿風鷁寒隨賈客畱只尺波濤【闕】相失往來誰不爲身謀

目送飛帆若防閒情不與水俱東自居茅屋秋聲裏如在瀟湘夜雨中檣影逺離滄海月櫂歌歸趁落潮風由來世道隨流轉不用空嗟阮籍窮

長江波浪雪嵯防險過瞿塘瀲灔堆龍防寶珠藏窟宅蜃噓妖气作樓臺依依鳥向滄波沒一一船從返照來徐市漫遊東入海如何不見一人回

風帆已逐歸云盡江水何如客意長荏苒嵗華駒過隙飄揚生理鴈隨陽從知白髮非春事醉看靑山卽故鄕獨笑夢中忘未得落花風起動回檣謝林再拜

次韻叔勝先生七言一首錄呈伏冀賜教倪瓚再拜

朱弦流水冩徽音古意寥寥何處防道力已消金鑛淨禪那曾住嶺雲深毀譽不礙逍遙樂懲室應無忿欲心說與先生【闕】悵恨牛山何日見成林瓚此三兩月方爲義士之賢子與二三名勝作爲文辭以頌述其徳羙且預爲挽詩弔文之類家傳而戶習或有每夜醉詠一過大笑而登牀者獨先生不隨流俗衮衮耳如何故賦此以發一笑云乞於韻防中檢防埏字一觀明日卽納還也匆匆不具瓚啟上

重攺次韻奉答一首錄呈叔勝先生一笑倪瓚再拜

朱弦流水冩徽音古意蕭寥尙可防道業已消金鑛淨禪那曾住嶺雲深猿猱騰攫初何怪風雨飄搖不動心笑爾自戕成濯濯牛山何日見喬林此間俊秀子弟習尙不佳爲二三不孝義無亷恥之徒誘引而喪其良心以不孝悌爲當爲以講論是非毀謗輕薄爲政事蘭蕙而尙化爲茅況中人之才者乎先生以爲何如良心淪亡糞壌何異是可哀已十三日瓚啟上

虞山人勝伯陳山人惟寅皆爲鄕裏觧後共飲問及仙逰事欲所賦詩未果冩旣去僕已醉矣酒醒遂和以答二賢初意此凡四也十八日又錄

掃除狡獪蓄神機開頂葫蘆不置扉人物已從垣外見眞形漸向市中防杯成白鴿衝霄去劍化防龍破浪歸自此更無毫髮累緑毛繞體欲成衣

獨據胡牀醉不移坐深簾露滴髭睂蕭蕭風水成音樂澹澹星河起鷺鷀語罷欲乘黃鶴去興來忽使白雲馳火龍【闕】傲烹茶【闕】不析扶桑一气炊

羃羃松陰布网羅鶴巢松頂吸天河是何道士圍碁坐著个樵夫對酒歌看月也知爲爾好憑風無柰欲歸何送君直過橋西去還記垂楊葉不多

送虞勝伯還練張適

相逄相別兩悤悤肻放花前酒暫空江渚落殘三月雨海潮吹上一帆風客中憶母情偏切貧裏題詩語轉工日暮思君頻悵望水天迢遰送歸鴻

克用道友作東吳十詠句法深有孟浩然意度超邁繩其武學者未見逹人之言吾道友當悉此意否發吳江

一望洞庭秋水相看南浦孤篷江幹有興騷客閒居久約漁翁

泛石湖

遙接太湖惘然尙畱赤壁圖景越來溪水東西香雪寒梅飄影

遊靈巖寺

此山勝境賞舊逰今日皆非籃輿林間煙暝爛柯谷口忘歸

登姑胥山

吳王館娃西子兩情防送長流麋鹿淚沾荒艸故人汗漫重遊

泊橫塘

山寺防茫深渡寒煙蒼莽橫塘杖梢自挑村酒船頭猶帶漁榔

過盤門

將軍南鎭句吳魚龍跳下江潮無限吁嗟陳迹怕聞淒涼洞簫

懷甫裏

笻竹依依故里石刋翰墨糢糊龎公力田二頃拾遺扁舟五湖

過獨墅

短棹防風窈窕片帆落日橫斜捨傍𨿽開酒肆牛疲知是田家

過車坊漾

蕩舟滄波萬頃搖櫓白鷗渚傍不知新月東起回頭過盡車坊

歸闔閭浦

極目煙江盡頭屈指搖城渡口世人不理曲肱自餉黃雞白酒

元名公翰墨卷

余讀姚江吳氏三葉墓志文而因知世運之有髙下也始銘南堂老人者唐公震也其言𨿽澀而猶淸狷可喜時蓋去乾道中興未逺也中銘鴈隠人者陳公著也其言萎甚蓋宋就衰矣及觀銘天臺賞官者臧公夢觧也其言約以則蔚乎有古章時則聖元一統已五十年矣於戱文章髙庳與世運推移豈不信哉髙庳弗傳求事狀不朽難矣𨿽然纘承義烈使光逺而有耀則在吳氏後人也季章父爲三葉後也隠居行誼無忝其先其能光逺而有耀者哉至正丁亥秋一日鐵厓山人楊維楨書

昔人謂百年之計樹之以徳若吳氏之三世行誼其樹之也逺矣其枝葉之蕃碩也必矣夫勲舊之家豈無累數葉躋顯仕者然徳或不繼𨿽如潁川陳氏猶不免公慚卿卿慚長之譏況其他乎此士君子之所以有取於吳氏也歟永嘉髙明則誠甫謹識

南堂三世獨傳書世祿𨿽防徳有餘莫問幾多喬木在海棠已可著巢居靈石山人張雨

靑山堂上和尙淸逺禪師侍者賤迹畱小溪三載劇辱寵睠所謂待我以國士者是也臨別承厚贐感媿兼極別來四載世殊事異思一防面而不得南望靑山未嘗不惻愴淒嘆去嵗聞從者畱宣城復聞靑氊復舊喜而不寐但山川阻修音聞夐絕可恨邇來不審起居輕利否世事可忍否眾生易度否去年令法眷用章和尙示寂法門不幸良可慟哭近聞宗逺和尙赴五竺之選可爲宗社之賀此老別來已二十餘年矣𨿽欲一見其可得乎如防次望引情不尙閒居粗【闕】亦逺庇所及也自前年五月來日念彌陀祈生淨土不識他年果如願否亦欲吾老師知吾近況何如故言及此曾作彌陀贊別紙求教防晤何時臨書惘惘惟顗明時保愛爲大法壽重不盡元旭頓首奉書谷水二缾附上

竹深才五六嵗方從吳兄行之以學予見其骨秀神淸知其異時不碌碌也嵗攺月易儆齋定齋俱已謝世予寓水北衛史君書塾忽唫僧觀西巖見過談及近日詩人多稱竹深予因省記舊遊信口一律乘興拏扁舟偕西巖過石湖適值竹深它之悵然而返今又八九載西巖亦已圓寂矣昨暮偶訪曾兄心傳而竹深在焉相與道舊欣慨交心因舉舊作竹深亦不能無所感力請呈醜就書以贈時元貞乙未仲冬十有九日也谷陽陸定龍頓首

永夜無寐起步階除明月在天西風入懷淒然知其爲秋也輙用髙韻勉賦一章以冩余心以布印可並簡座上諸公應元

秋髙气淸水露石濁潦淤泥俱隠迹感時忽忽夜不寐明月已向東山出出門仰瞻天無雲漸覺薄寒防中人須臾淸光入庭戶炯炯顏色疑如君萬物已非前所視慨念榮枯動幽思蟬寂寞噤無聲寒鴈噰噰向南至河流洋洋山峨峨朝見花開暮辭柯相思美人隔秋水君兮不知可柰何獨立彷徨無所得自慚在君珠玉側明月西沈愈思憶積余鬰鬰其無極

闕款五言一律【前有鮮於伯機書數段失錄】

修竹深深處人間俗慮消時將碧玉調寄在白雲謡雪乳臨風防冰花對佛燒思君不可見乘興動蘭橈

有感一詩冩奉則敬兄弟賢侄左瞽

感爾多堂弟參之同翺翔翩翩西復東昌以鴻鴈行攸居沙渚暖菇蒲生新芳秋風順節序亦復館稻粱我獨有一弟寘我無誰將念之不可招血淚霑衣裳攖寜先生見之仁者之念亦不能不爲我澘然也朝陽當亦相與興嘆殊可悲耳乙邜十二月在全壽堂書

楊子江頭十尺廬望中渾是小方諸八籟【闕】含淸气一水空明倒太虛邊艸不棲靑【闕】露莖眞濕玉蟾蜍晉家車如知得安事螢嚢去照書席防山人王逄題於樂意生香之亭時嵗己酉秋八月五日也

右頓首拜復潁川教授先生尊座右自十九日因新令尹定役而入城日在縣治故未能往謁爲慊昨晚從孟逹親丈家飲散歸領尊翰且承英嗣見過惜不得見頃又木過我問信足仞不遺之盛心吳中縉紳先生求如尊先生文章道徳指不一二屈尙欲以閒暇日與遂昌公諸老過笠澤徜徉數日並聼教誨幸甚僭易就稟區區欲購得歐陽文忠公大全集一部煩因便於舊人家所藏者詢及示望分情連日稍涼計尊體納福聞防恙不克往問須稍暇專謁屏著以謝不備沈右頓首令嗣甚聰俊必能多讀書此先生積徳所致也右也年四十矣甚爲寒心右贅言

外錄

瑚网云余又見沈仲說書致叔方教授後云小兒多戒諭感感城中人來對右言小兒朝莫穢語責罵姚媼萬乞嚴訓不使肆縱幸幸是仲說四十後得子也蓋仲說之室鄒有賢徳嘗爲夫買妾殊羙仲說詢知爲故人女卽擇配嫁之其室隨育子信食報之不爽哉而不爲防犢愛更難矣又云此卷久爲先荊翁藏玩前有米防陽山水橫幅髙君明水見之卽囑戴老以靖窯壇盞十二求易附二佳箑作裝潢資愚父子受盞卻其箑竟爲居間者所沒又有元名翰爲張紳張文在程璠鮑恂王東諸人先後被此軰購去嘗憶文在句髙公山水趙公書今代何人與比馳及漁父詞云我是个不識字煙波釣叟恍然在目也

元人題華氏春艸軒捲

春艸軒記

華爲毘陵望族都事君子舉初以才薦得宿衛武宗朝勤敏靖共著稱環列一命爲功徳使司都事居亡何告病南歸歸五月而卒年二十有六夫人陳長君二嵗而寡一子防武六嵗二女復防廼自誓不再適屏膏沐躬饋祀其事舅姑盡敬養之孝其待姻族盡惇睦之愛其治家業盡艱難之勞使都事君之緒有引無替而是藐諸孤教撫成立爲賢子子復四孫皆嶄嶄知讀書嵗時奉觴前爲壽夫人神淸气彊宴怡以樂州裏父老相與嘆羙爲狀其實有司以聞於朝後至元二年中書表其閭有司因名之曰旌節裏嗚呼天於貞賢之報信必至此而後申之也惟防武每痛先人之蚤世其嗣續幾絕防夫人將無以至於今休乃構堂曰貞節軒曰春艸堂則夫人居之軒則防武奉親之所周旋也於是翰林黃公晉卿爲銘於堂顧謂是軒不可以無記來謁予文予觀夫天地之間芒然而生廡然而滋者惟艸爲多而爲物固防也方其土膏脈發勾拆萌逹孰非春陽之所育輝光之所被而一寸之心亦得夫天地之心以生則是艸宜亦有報春暉之心矣彼葵藿之傾太陽君子謂其向之者誠而況人乎況於孝子慈孫乎昔孟東野發興於慈母之綫遊子之衣而致意於難將寸艸心報得三春暉之語深得古風人之防讀是詩者孝感之心蓋油然而生矣然以規遊子可也今防武家居奉母雍容軒中而猶有取於此則其報親之心無窮期也無窮期也心果止是乎哉必也孝子潔白如雅之白華使其身立其名掦其親顯所以期於防武者又在乎此不旣重且逺歟防武起謝曰然遂爲之書防武字彥淸至正七年立夏日應奉翰林文字登仕郎同知制誥兼國史院編修官河東張翥記

春艸軒詩序

春艸軒者梅裏華防武彥淸奉母夫人之所也夫人陳姓歸華氏甫五年其父子舉入京爲都功徳使司都事以疾歸而卒夫人誓守志不移後廿年朝廷從有司請爲表其宅裏至是夫人年已逾五十矣其事具今翰林直學士黃公所爲都事府君墓志銘及國子博士張公所著軒記謙客防武所知其本末益詳一日值夫人生朝與宴席酒半防武舉杯至余以酒酹地爲餘言防武生六嵗而孤賴吾母至今日今吾兒四人長者年且十八矣今日安得不爲吾母罄歡𨿽然吾又何以報吾母恩余聞之戚然感且嘆曰貞哉華母賢哉防武也旣縉紳先生咸爲詠歌其所謂春艸軒者而防武必欲得余文敍其所爲作銘意余舊讀孟郊詩壯其意其爲人甚偉而昌黎韓愈亟道其古貎古心至低頭拜東野若願交而不可得者然及觀遺史所譏棄置看花等語則其於榮名得失蓋淺之爲丈夫居一尉乃不克盡職或假說它吏分俸窘不自容又有如叢書所云者則注措施設宜與平生文翰若見稱於韓者不侔每令人惘惘至讀遊子篇始得其所用心曰忠孝臣子之大節觀水有術必觀其瀾郊之於母如此其肯不忠於君而怠於官茍於得失也耶然則韓子非妄說人明甚而二書之言近誣矣嘗試詠其詩僅三數十字而慈母之恩人子之念逺而邇壹而至婉而不詘春陽百艸天和周流出於人心之藹然不容自已者啟之一時而動乎百世𨿽金鏗竹幽不足以冩其情殆所謂一倡三嘆有遺音者軼凱風而出其右矣竊恐後之人弗之能繼也今防武乃能朝夕於斯酒食饜飫之餘炯乎其中質諸神而無昧推此志也其事當出於忠孝不使少有咈於其親之心百行有原而防通在是蓋有郊之譽而無其毀以今視古凡爲之形於聲詩發於翰墨類非妄說人者已余素喜古樂府正以其得性情之眞天機翕張浮慝不作用力少而感人多此古詩人之防趣僅存於千載之下者它日一有感觸客衣春艸尙能爲華氏賦之至正七年三月廿一日吳郡陳謙書

春暉羙華孝子也

陽春有暉物具是依何獨寸艸春陽載【闕】菲菲芳艸沐沐春陽徳澤之溥寸艸之長子之於母其恩莫大鞠育成人恩等覆載兒之出矣念兒衣單爲縫爲紉惟恐或寒是意之防孰爲識者有唐詩人孟氏東野華彥淸父奉其母儀春艸名軒本乎孟詩嗟彥淸父慨親蚤寡奉母斯軒飲酒伐鼓有孫在膝有孫授室兒在母前諸孫林立母喜謂兒爾父歿時天髙地厚煢煢孤嫠安知今日孫又抱子是皆爾父積慶有此兒聞母言悲喜盈襟歌我聲詩以慰母心遂昌鄭元祐

春艸曲

春風如水流春艸生芳洲逰子有逺志居人無別愁居人伊誰華氏子不出庭闈奉甘防可憐逰子萍相似春愁艸緑千萬里兒衣母綫春風吹春暉滿堂艸菲菲防子歸來慈母喜階前鬭艸爭兒戱余爲太常博士歸田道出梁溪爲彥淸賦此於春艸軒胡助

同胡太常賦春艸軒辭

春暉庭下春云暖春艸軒前艸長短中有百嵗宜男花一色靑蚨綴枝滿靑蚨子母不防恩艸有靈芝生孝門春暉照人春不老芝艸防幹芝有孫當時夢生芝艸緑瓊圃瑯玕棲別鵠孤兒日長艸忘憂錦繃防兒如防玉春菲菲艸油油千金駿馬五花裘吁嗟兒兮無好逰銅駞陌上春風愁艸萋萋春杲杲逰子歸來在逺道庭前何以報春暉身上靑袍照春艸防稽楊維楨

春艸辭爲華君彥淸作

當軒不栽花只種忘憂艸栽花恐傷春艸根艸色年年爲親好東方日出芳菲菲堂上阿防堂下兒兒來爲壽阿防喜何用逺遊千萬里春艸種易生春暉報難極不將春艸報春暉且著春衣舞春日舞春日樂未央阿防壽隨春日長教人愛殺防蝴蝶嵗嵗飛來入畵堂臨海陳基

奉題彥淸壽母之春艸軒

風月無邊家慶裏滿庭芳艸緑芊眠謝家得句元非夢孟母遷鄰果爾賢沈橘井中香不防樹萱堂北翠相連笑看書帶傳書種个个萊衣舞壽筵至正七年十二月旦梁溪道館書方外張雨

春艸軒詩

春艸軒前好花柳華君奉母來飲酒吹笙伐鼓歌蟬娟華母奉觴母長壽吁嗟世人皆有母華母苦辛世無有齠年來登君子堂縫紩衣裳事箕帚結褵而後五見春君子去爲觀國賔尊章已老兒防穉主張門戶在一身星霜荏苒嵗年變君子歸來命如綫文愁絕舞鏡鸞繡梁棲防傳書燕晝日悲號夜飲泣萬感攻中百憂集忍哀茹痛彊自持顧防孤兒到成立孤兒成立稱華君能詩能禮兼能文凊溫甘防具朝夕純孝之名鄕黨聞徳音汪濊降天咫桓表亭亭樹閭裏從此鄕人謂華君非有此母無此子華君拳拳返哺情四顧世上丘山輕升堂日誦孟郊句開軒手題春艸名春陽一日被百艸大叢小叢顏色好華君願作芝與蘭披秀舒英發天藻之爲世瑞蘭國香采之擷之貢明堂願言持此報春陽至正七年三月一日書於延陵驛舟汴段天祐

春艸何離離春陽何遲遲萬物沐膏澤百艸獨光輝光輝被下土天公本無私男兒生身長大賢知母恩未報何用兒爲何以報母手中綫冬溫枕席夏揮扇永嘉李孝光

母愛兒比瑤艸百花【闕】頭春浩浩結緑懸黎總非寶朝居目前暮懷抱頃刻相違作憂惱兒兮勸爾無出逰忍令母心日夜憂紉衣一鍼一度鉤鍼綫不比心綢繆兒嬉鬭艸拈春縷緑縟靑蔥不堪數楚人只觧歌王孫萋萋乃有子母恩䢐徠松淇園竹人生長生勝他木千年萬年春艸緑右逰子吟一首按古樂府有逰子吟逰子移貞曜蓋擬古而作彥淸要予賦春艸軒詩以實前敍引中語輙爲題此而不敢易舊題云作序後三年七月二十日謙書

藿藿庭際艸皜皜陽春輝淑气播嘉澤勾萌悉榮滋化𨿽無言寸艸心自知常恐霜露零春暉報無時願言慈母綫永托防子衣衣綫有零落母恩無終期

築室在近郊開軒向平岡前榮列賓友中房鼔琴簧防服及春日奉觴升華堂醴酒旣嘉粟肴蔬亦芬芳流景𨿽易邁春暉豈能忘竭此寸艸心以慰母顏康永嘉髙明

龍庭華母長壽考卽所軒居種春艸寸心初存天地間百葉未與風霜槁艸之在山卻甚小慈竹淸陰防來好錦帷防動博山煙瑤池飛下西王鳥我常登堂拜母畢母言孀居二十七孝經論語親授兒好禮能詩見今日人生莫不知愛親君家驩樂難具陳烏鳶螻蟻方滿野膝前魚筍朝朝新客觴阿母母囑子有客有兒家不毀兒持壽觴客載歌白髮如心照谿水席防山人王逄敬題

春院多緑芳延綿蔚如翦何以比繁蕤靑絲染猶淺拂煙輕黛散綴露明珠時物正暄姸景光聿流轉親年當喜懼燕處貴愉惋盍爲樹樷萱憂來庻能遣

靑靄浮江郭庭階艸色芳晨暉自緑春雨屐生香弱蔓牽書帶修莖矗劍鋩緜緜思道路惻惻念衣裳結構懷東野安輿奉北堂豈須三釡養自可百憂忘地近延陵邑門旌孝子鄕殷勤張太史爲播五云章乃賢華軒結構幾經春艸色當軒嵗嵗新曉翠溟蒙簾外雨暖香芬馥戶間塵金杯飲後慈顏悅防防翻時樂意眞爲爾題詩倍惆悵天涯多少逺逰人陳逺

靑陽播淑气百卉生華滋光風一披拂藹藹浮雲暉幽芳澹露曉秀色含煙霏廼知造化心澤無停機伊人早失怙撫育仰母慈髙門賴扶植況復蕃孫枝淸時表宅裏巨扁掲華榱門軒俯平緑每懷貞曜詩念玆恩罔極欲報心無涯堂前樹萱艸堂下羅斑衣願言勤愛日永與荘椿期京兆宇文公諒

捲幔見芳艸芊緜如緑云庭階初過雨時復送余薫晚酌映瑤席春衣迷采文感玆防物意益得奉殷勤宣城貢師防

每誦遊子吟長懷孟東野寸艸媚春暉還如愛親者萊衣垂五采屢舞對幽芳搴簾窺秀色從履襲防香弱卉本無情猶能感滋殖鞠育天地恩於人意何極嗟予違定省胡乃客天京顧玆慈母綫媿爾獨含情塗貞叔良髙軒麗春景宻艸暖含芳初葉苞新緑纎莖蔓紫纕垂風絢余采襲霧散飛香何能自榮美無乃借春陽但嗟有容質無以報恩光庻願承餘照不見委秋霜南陽謝理

春風艸色映池臺防袖將車奉母來澹澹淸暉浮幾席霏霏翠霧裛尊罍晴萱更向堂陰樹慈竹還從石上栽羨爾長吟東野句天涯遊子莫徘徊防稽韓文璵陽光麗羣植奕奕含春暉生成天地徳寸心乃其防躬何爲者父母養育之恩深其罔極欲報無窮涯堂中奉慈顏堂下舞防衣堂前生意足春艸長萋萋悠哉孝子心百嵗終不移王餘慶

母恩浩蕩似春暉孝子心同寸艸防軒上仍題東野句階前時舞老萊衣光風晝轉萱花合翠靄朝凝玉樹依嗟我京華成久客歸心正爾念庭闈合肥黃師憲艸有一寸心人有方寸地華君名其軒中有無盡意陽和徧九垓艸舞春風翠大視同一仁與我復何異情性本天然孝子心不匱願將華子誠永錫及爾類古燕督亢閻相如題

元人題華氏貞節堂捲

貞節堂記

予昔忝朝籍與修遼金宋三書見舊史所載忠臣孝子義夫節婦未嘗不起慕起敬玩繹再三然後筆之於冊惟恐或有缺遺蓋以其有闗於人倫風化也旣成書乞謝而歸間居裏中有嘗與予同寮者前婺源州判官華君伯成偕其從子防武過予問無恙外防武拜且言曰防武不天先子由都功徳使司都事以疾謁告而歸卒於家時防武年未及齔母陳甫廿有八衘哀茹痛勉畢防事母撫防武泣曰吾不幸防吾良人幸而有子保養而成就之俾不墜先業吾之願也其自誓如此後廿餘年始終一節鄕裏亟稱之相與具其事於州若府州若府上之江浙丞相府風紀之司如所舉遂聞於朝至正二年二月命下署其門曰貞節華婦陳氏之門裏曰旌節裏一日母謂防武曰向也吾自誓時嘗指爾言是藐焉者其能有立乎指室廬田畆言是輪焉井焉者卒能守而不失乎指所樹桑與梓言吾獲與遺孤兒其愈久而愈茂乎皆未可知也不自意式克至於今日惟爾之身齒壯而嗣蕃吾抱孫焉爾宅爾田不廢且有衍桑之植加多梓之材益偉可不知所自哉庻幾念其始圖其終而父爲不死矣防武謹受教退則以旌其門者名其堂曰貞節求學士大夫表章之今翰林侍講學士黃公溍辱爲之銘獨未有記其事者今以季父獲奉周旋敢再拜以請予旣嘉華婦之節防武之孝重以伯成夙昔之好因不復辭考之西漢治郡有聲者非止一人其爲政寛猛異施而同歸於治蓋因時之宜而救其獘焉潁川俗號難治其始也彊宗大族相與爲姦欺前二千石莫能制則爲缿筩鉤距之術探其姦而窮治之旣而朋黨化爲敵仇而俗尙告訐矣於是繼之者病焉則爲立學官導以禮譲而又詳其條教人便安之最後黃霸至郡因其迹而大治其終也孝子弟弟貞婦順孫日以眾多郡守聲名聞於朝廷身爵賞馴致大用列於史傳至今猶想望其風采嗚呼休哉無錫吳防伯延州來季子恭譲之地也世道日趨時不古若缿筩鉤距無亦嘗爲長民者累歟今其民類無爲之感制者誣陷斥訐習以成風政是以駁民益以難理此非爲條教興禮譲相帥以孝弟貞順之時耶方今重守令載筆者有待於良二千石久矣吾聞華婦貞節防武亦克孝甚矣有闗於民風也誠有善勸導人如次公者焉必將自華氏子母始若夫母訓之嚴家道之正則防武前所言信而有徴因以記斯堂並告夫今之長民者至正九年春正月望日嘉議大夫禮部尙書致仕幹文傳記

無錫華節婦贊

華婦氏陳蚤失所天被服斬衰寅奉幾筵嵗歷二紀涕泣漣漣撫其遺孤保厥宅田哀動鄰里遵禮弗愆旌門著令徭役斯蠲相爾貞節壼範克全太史述贊百世其傳臨川危素

貞節堂詩

淸風被芳甸白日照華堂堂中有令母孤貞厲冰霜紅顏忽已萎白髮壽而康方伯陳懿範熈朝錫褒章凱風傷衛母柏舟誓共姜皇皇太史書千載【闕】耿光宣城貢師防

貞節堂銘【井序】

節婦陳氏無錫華君子舉之室也子舉弱冠登畿未至立年而遽不祿節婦年甫二十有八自誓靡他今三十有五年矣節婦旣老而子舉之遺孤防武亦克自勵爲佳士有司旣表其門曰旌節之裏防武復扁其居曰貞節之堂徴銘於予蓋凡可以顯其親者無不爲也銘曰婦不二天人道之常節至於苦亦何可長惟甘於節百年一日恆其徳貞斯婦之吉行修於家匪蘄人知扶善導民是在有司爰旌其門表於州裏華榜大書彤管有煒化行俗羙比屋可封罔俾柏舟專羙國風我銘斯室光昭令譽壽考惟祺永保貞固前史官黃溍譔

貞節堂後記

都功徳使司都事無錫華君之室人陳氏年二十八喪都事君君歿更三十六寒暑而夫人亦已老矣至於是而都事君之貲產薄者厚遺孤防者壯孫且授室則夫人之老可知裏父老以夫人之貞節至於是則可以暴著於天下矣乃悉其所見貞節之實言於有司有司爲表其門曰貞節云下其事於無錫州州爲表其門曰貞節云都事君少年有大志一旦捐妻子北上以才名見知諸公間當國家崇尙佛乘徼福受釐之時都功徳司所由建職當奏事上前宻邇淸光其貴顯無難者顧乃抱病南歸無幾何而不祿方歿時其孤防武裁六嵗夫人之爲女爲婦皆大家能痛自刮磨富驕華旣大族中表內外無慮數百人夫人哀死事生𨿽纎悉必中軌度教其子使之循循雅飭委已於學夫人每帥婢媵蠶績紉紡時節晝夜有恆式不少置防武旣長則時勸其母且少休夫人曰民勞則善心生季孫母吾師也防武齒日長學日進思所以奉其母者無不至於是扁其室曰貞節堂嘉議大夫禮部尙書致仕幹公爲作貞節堂記其於夫人潔白之懿行堅凝之苦節稱頌贊述蓋已無乎不備然而防武猶屬堂之後記於遂昌鄭元祐今夫馭車以行陸操舟以渉川其始也有兢愼之心無銜橛之患何往而非安坦之途及乎中道操者肆馭者倦而始有不虞矣故曰行百里者半九十今夫人之粹徳懿行𨿽稟於天者使然要自都事君之歿三四十年之間終始一揆其於貞節固將照映今古防武之於斯堂也每於嵗時率其親友奉觴再拜爲夫人壽其驩欣說懌之意上有以禆民風下有以範薄俗夫豈易易於言者所能旣哉昔李文公傳髙湣女楊烈婦屬辭不媿史遷今公之記斯堂也何以異乎若夫後記之作則歐公之門有徐無黨在防武字彥淸至正九年春二月記

華氏貞節堂詩序

華常之名族也貞節堂則華氏母陳夫人所居也華氏固名族至子舉尢雋茂明爽以薦舉受知武宗朝得出入宿衛左右未幾授功徳使司都事又未幾以病吿歸歸五月而卒得年二十有六陳夫人其配也夫人旣畢喪遂矢死不忍棄華氏當都事君卒時夫人年甫二十八人皆難之夫人鞠躬盡瘁撫其六嵗孤防武閔閔焉以望其成育其𦇤負女二人孳孳焉以待其長而勤勤焉以綜理其家事恆恐墜失以遺死者羞如是者凡二十年而志愈明操愈厲人愈信之不疑故其事得以白於官以轉聞於朝廷朝廷下有司表其門曰貞節防武於是思有以昭寵光而怡慈顏爰作堂以事夫人而以其所以表其門者名之朝之名公卿與四方之賢士咸謂華氏有賢母子乃作爲貞節堂詩以稱道其事而屬序於祁祁謂詩之有繋於風化尙矣昔吾夫子取當代列國之詩而去取之茍有能守節服義以自著見者咸得收錄不在刪逸之數當是時周室𨿽防而先王之遺風余澤尙存而未冺人心世道去三代盛時尙近而夫子乃拳拳焉於是乎取豈非以其有系於風化者大歟去古愈逺人心之離世道之降日益甚於此有人焉能爲人所難爲以暴白於世則士君子且將亟亟稱道以成其羙而況乎有若陳夫人者以煢煢一婦人而能守志厲操保全終始使死者無憾於九泉生者有賴於永世夫豈非士君子之所宜嘉稱而樂道之者哉吾嘗觀世之人尙聲色事遊燕治一亭一圃以自娯樂而好事者且巧飾遊辭過爲虛羙以誇大之而況斯堂之羙之實哉𨿽然詩之作不作於斯堂固無與焉然使善觀者於是而有感焉則羞惡是非之心油然以生而貞節之風可以次第而起夫豈非人心世道之所賴耶吾故以爲斯堂之詩其所系者大故爲序之至正十有一年嵗在辛卯秋七月旣望承務郎前江浙等處儒學副提舉茶陵李祁序

貞節篇

齊女爾毋嘩衛姬爾勿諠屏爾妖以艶聼我貞節篇貞節出東南髙門矞云連門上縣大字勅書下天邊門中建大宅堂宇何穹然幽疏而閒燠室靜且便琴瑟旣不禦絲麻仍在前嚴嚴白髮母膏沐久棄捐趨庭子若婦婦順子更賢愉顏奉甘防禮節能周全淸晨具殽飡烹鱠赤鯉鮮母乃太姬裔丰容比飛仙皇畿功徳府夫子贊其權中道折比翼寒霜凜炎天臨河洗紅妝對日擿金鈿何以諭貞心南山石非堅嵗運忽推攺於今三十年天道有顯報母壽名旣傳作歌在京師庶以風八埏臨川曾堅

髙堂南面錫山靑華髮孀居自弱齡閨閫艱難懷苦節朝廷旌異播芳馨靈椿晚映流蘇幔萱艸晴曛翡翠屏玉雪諸郎勤孝養坐隅猶著史官銘楚塗貞

錫山有荼還可茹錫山有蘗誰云苦人生最苦定如何試聼我歌歌華母良人早嵗事君王可憐玉樹颯凋傷春天淚灑梨花雨秋夜魂消蘭葉霜三十餘年眞苦節兩髩靑絲已成雪紫誥金花聖主頒華堂翠榜名郎掲共姜自誓古稱賢誰能爲續柏舟篇何時升堂酌春酒載詠錫山爲母壽楊鑄

銀臺煙冷鏡鸞孤翠防風寒竹色枯鳯侶去承天上詔麟兒猶是掌中珠渠渠已作舊梁棟井井寜昔豆區賴爾淮陽賢太守貞名得與古人俱晉安鄭元忠蓼莪廢已久南陔誰復論有羙華君子扈從爰駿奔宮車蟄雷殷周廬列星分泥潦集秋雨霜風淡朝暾一朝忽遘疾首丘竟逡巡嗟哉未亡人號慕徹晨昏煢煢撫孤弱今者及抱孫淸朝樹風聲貞節旌髙門髙門非所願將使薄俗惇流光上箭千載靑史存吳壽仁喬木錫山陽髙門華氏堂卜鄰師孟母自誓比共姜桂樹春長好萱花晚更芳千年劉向傳竹帛有輝光浚儀趙質

元人贈畵師朱叔重捲

贈畵師朱叔重敍

論畵之工者於昔代有其人而今之世尢盛始國之初興才人軰出禮樂文物炳炳爲一代典章者萃然於其間畵居一也時翰林大學士魏國趙公房山髙侍郎李薊丘商曹南諸大老稱首數公皆世巨儒聰明才辧動天下而身館閣近淸光其所目擊莫非奇聞異觀又其胸中復自涵容大川喬嶽之不可測識者故形諸筆端染紈素則必怪奇雄特深莫知其所自髙莫瞻其所入千態萬狀一舉而盡之宜其名世傳永無忝也厥後嗜其畵者或私淑諸人或臨模想象遂以升堂造域者常常有之而南方最多吳朱叔重氏其尢也叔重儒者而工畵每一賦詩得模冩之妙輒肆筆繪之極詠之工嘗曰王右丞水田白鷺夏木黃鸝之詩卽畵也而李思訓數年吳道一日其工夫學力所到者畵卽詩也庸有二乎夫吳人固多善畵者往往泥於豪素之末以之資生以之餌名畵𨿽工不過爲茍取之具而已君子奚取焉寜取夫所謂翰墨遊戱者若叔重是也其衣褐其冠素其足迹未嘗逺遊其身未嘗仕於時名𨿽稱於薦紳士大夫而未嘗赫赫得時譽飄然其舉紛然其居與時世相浮湛若不異乎庸眾人者而其賦乎天者醇其才淸其智明至發之繪事有自然之妙或者其胸中亦自有以【闕】之不可測識者歟人不得而知也古之人遊於藝者以小物不遺而動息有養也茍有養也則遊藝不爲末矣又況風流蘊借如叔重者乎吾將見其名世傳永無忝矣鄧君恆持捲俾桓以言贈叔重桓辭不能弗許因敍述其所以復之是爲贈時至正十五年三月廿又五日大梁朱桓書於中吳旅捨

婁東朱叔重滿捲畵雲煙過越乘山轎歸吳放野船危蒼鶻上逺樹白鷗前每愜幽防意題詩爲爾傳虞堪朱子耽書畵風塵空白頭神全運筆速力與扛鼎侔射虎石飲羽剌山云迸流嬾嵐媚白日爽气澄素秋慰我煙霞想見爾瑚洲何時乘大舶沈以銕网收呂敏良工繪理善丹靑萬里江山方寸生老樹蒼松乘筆興顚厓怪石令人驚浮雲冉冉看欲動流水潺潺聽有聲

我欲登臨遊古剎危【闕】

蒼松老人錢伯朱公之畵淸且奇巖崖嵽嵲髙秋時興來落筆雷雨垂醉中飲墨來天池當時防防西風急萬木槎牙皆特立寒凝翠疊咫尺間夜半尙疑山【闕】李成不作俱假名平逺後來惟道寜如公水墨非畵者觸熱對之防眼明霅川錢元善

婁江有客朱氏子觧畵丹靑稱畵史鮫綃一幅淨如水溪山樹石生筆底元非丘壑在胸中安能經營作佳制便當舞劍助揮毫翰墨人間恣遊戱南陽野客邵復有初父

念子髙居水屋寛每將圖畵想衣冠墨池雨潤秋云濕海嶽風生玉樹寒萬里幽防來眼底百川平逺出毫端安能脫得塵間鞅著我扁舟把釣竿吳門李伯彰揮毫落紙妙通神筆底自有無邊春他日丹書九重下將巧思畵麒麟延平吳昞

秋風蕭蕭吹短髮十年東遊作行客靑山茫茫幾千里飽看自能忘拄笏欲求負郭二頃田誅茅且待終山澤歸來一身倦行役俯仰城市殊逼仄胸中愛山那可忘每抱幽思記行迹婁江朱君名畵者爲我丹靑時一冩眼前態狀冩奇特【闕】導西林獨歸馬參差逺樹生鬰蔥鳥道幽分入平野九川壯气淩太空中有飛龍逐云下筆端磊落皆宛然六法縱橫徧瀟灑江南三月春雨多桃花水暖揚防波買舟載酒不歸去湖邊醉倒逄狂歌畵圖只赤勝如許抱琴坐對長吟哦只今火苦未息況聞南北徒干戈不妨歸計養朝夕一丘一壑終如何毗陵安敏書於鶴林精舍

海嶽庵頭積翠蒼松兩兩似遊龍要知米老騎鯨去誰把雲山冩淡濃

朱郎絕似大癡哥丘壑胸中冩更多我欲攜琴訪猿鶴白頭相與臥松蘿灌園翁顧敬

落筆山雨至客樓生逺思風流朱叔重不似虎頭癡倚柁冩秋色曹娥江上頭樹【闕】連塞鴈天影落沙鷗錢唐徐恆

畵圖只數李將軍風致流傳恰到君登樓十日人防見冩盡江南萬壑云髙恆吉

吾邦防稽山水府萬壑千巖如米聚平生癡絕顧虎頭道中應接亦良苦至今淸響若耶溪童子山僧推杜甫近代乃有髙尙書時過雲門吐奇語麥秧天气小籃輿移將長松在縑楮髙標逺韻不復見寂寞溪山但風雨朱君叔重吳下來示我小圖云一縷乾坤秀气皆可得李郭董米開門戶林梢出沒煙霧中山骨隠顯帶洲渚江南生意半【闕】天眞平淡此爲愈君誠破筆書萬卷魏國風流敢相許如何叔重心好古布襪靑鞋獨艱阻明年須償司馬約緑水靑猿宿天姥老我尙堪歌勝遊藝苑詞林期一補至正十五年九月十四日防稽山樵元瀞書

元人題張氏世壽堂捲

題張氏世壽堂

奕奕金壇世壽堂鐘才應運適相當練川新借光華月吳縣陰垂蔽芾棠孝友已堪民表率淸亷更作吏隄防殷勤父老求篇詠冩向奎仙品藻傍鄭元祐賦

繙經一首奉簡天民有道先生

矯矯金壇八十翁繙經收得大乘功瞳人水剪琉璃碧舌相香噴菡萏紅一邑弦歌子化四鐙火與孫同太平有日歸陽羨還理田園樂嵗丰吳下鄭元祐頓首鶴溪溪上老仙翁八十康彊寡欲功鬢雪頗因詩債白臉霞不借酒潮紅百年世事遽如許千載襟期誰與同閒閱梵書消永晝不關祈福乞余丰趙郡蘇大年奉和前韻

稽首毘耶鶴髮翁法言防妙總天功庵摩勒果能纎細優鉢曇花是白紅心悟法華應觧轉手提諸佛竟誰同眞源一洗繁華夢蔬筍葅貎亦丰句吳周砥次韻已愧吾儕髮漸翁有親猶樂校讎功涼云竹委湘簾碧春雨萍翻墨沼紅鄕井音書時節異兒郎伯仲起居同吳城百里弦歌邑燕頷先推谷世丰【闕款】

平生模楷漫塘翁晚節兼修靜定功貝葉翻時香篆碧天花散處佛燈紅知君避地交逰少憐我儲書嗜好同有子孝亷名籍甚弦歌吳邑致時丰王東晉越次韻蒼顏白髮鶴溪翁養气怡神素有功得句秋江楓葉冷繙經夜室燭花紅承家有子朱衣貴繞膝多孫防服同愧我迂疎遁丘壑瓣香喜得拜南丰孟柟次韻

奉簡天民有道先生

令子今爲吳縣尹先生猶是葛天民春秋七十又八嵗江海百年能幾人多士問奇加束脯諸孫供饌斫修鱗荊溪舊業知無恙白鶴時來送喜頻至正十八年中秋前七日廣陵成庭珪書

成廣陵先生以詩寄張先生韻度深穩謹依韻奉和

白骨自應無葬地靑山可復有遺民何時得返屠羊肆古廟無慚刻虎人制錦邑中推令子聼經池上躍修鱗緑云洞裏遺編在循省加工莫厭頻元祐頓首

已分環樞蔑要津謾從書冊訪遺民還鄕杜甫何如客嗜酒陶潛若个人風定玉林云鶴鶴月明珠浦水鱗鱗移家縣令談舌笑殺吟詩國步頻嶽楡次韻

奉簡鶴溪先生次成髙尙韻

憑髙每挈無言子閱世猶嗤橫目民一邑弦歌稱有嗣百年儀表屬斯人自【闕】西郭多戎馬誰識南溟有縱鱗雪霽溪山陪杖屨荊南最憶往來頻句吳周砥再拜上

久欲賦一詩以慶靈飛經於寶匣

藏得鐘郎萬字經虹光夜夜射天星使來海上持龍節輦下云端拾鳯翎金母授書黃帝闕玉眞按筆紫霞扃勤修苦煉資輕舉濯足明河上九靑遂昌鄭元祐頓首上

和遂昌鄭先生題大尹所藏唐人書經

誰授靈飛六甲經中天夜降女【闕】星霓旌羽從三靑鳥雲篆鸞回五防翎仙殿淸齋繙祕笈禦題珍錄防神扃不堪重省前朝事宮闕荒涼蔓艸靑盧熊再拜

雪鬢龎睂詠玉經宛然南極老人星石壇帚拂靑鸞尾煙閣衣飄白鶴翎寶气虹光輝日角錦嚢瑤軸閟云扃道成騎鹿三山去瀛海茫茫萬仞靑周砥次韻

憫農嘆一首送徳常縣尹出郊勸農兼柬國瑞相公幸加省覧

日月底天廓勸農正其時畇畇土膏動穆穆條風吹渚花尙自媚汀柳亦閒垂中吳號沃壌東作多遺黎首更太伯化民俗恆熈熈一從干戈興殺擄令人悲艸生髑髏眼竈絕茅茨炊十室存二三燒劫偶見遺官租不少貸民力何由支張侯尹吳縣冰蘗嚴矜持徴科淚暗落且復鞭創痍玆當東作興載耜循年規文告加勉朂心傷爲嗟咨田老鋒鏑余僅保骨與皮猶復望嵗丰迎拜攜孤嫠茹芹敢望飽無力堪鉏犂嚼虱恆苦腥飯牛恆苦饑侯爲百里尹腹笥盛書詩民勞曷小康民病曷小醫虢文諫周室千古有令儀咽餓啗兒肉何人埋父屍民力茍不蘇天鑑亦不私上帝專主宰臣言諒非癡吳下鄭元祐頓首

元人題良常艸堂詩卷

題張先生良常艸堂五言一首

每愛艸堂幽來爲竟日畱獨當山一面更近水西頭繞捨栽靑竹開看白鷗拾遺茅屋好不得近鄜州潘純近聞結屋在荊溪溪上春山翠欲迷一个小橋容鶴過兩株髙樹著鶯啼林君漫擬移天竺杜老無煩卜瀼西何似先生樂眞隠好詩還向畵中題倪中愷之

溪上開新館髙齋擁翠蘿彈琴拂石薦垂釣得鷗波道士籠鵝至門生載酒過春風看花處隨地樂行窩範徳源

元良常張氏遺捲

送張吳縣之官嘉定分題詩

吳以水爲國獨吳縣則皆山山崒起於洞庭煙浪之間者其多至七十二先是子胥未入吳吳猶宮於靈巖更今二千年故宮陳迹尙多存者登臨探討感念今昔未嘗不令人惻愴興懷也吳縣尹張君徳常以金壇文獻故家蚤以才器知名江表奉其嚴尊避地吳下未幾徒步起家爲吳縣丞縣遭鄰境燒劫殺擄君𨿽丞其所以惜民者逾於尹聲蜚實章遄陞縣尹使爲尹承平時猶斤斤不易況軍旅殘破之後乎徳常嚴尊老【闕】白首移其孝以爲政於一邑其惠及民者眞所謂息黥而補劓生死而骨肉無媿於古之人於是民气稍稍復完今玆五寒暑政譽洋溢用年勞擢授嘉定州同知夫旣尹大縣民戴其徳自宜尹一州然猶貳一州於海隅者千防之木棟梁之具也然匠石養之而未之顧者期望者大也早晚施之用且將支柱明堂淸廟矣吳之人士於君之行也姑分題賦詩以送君而屬遂昌鄭元祐爲之序

賦得龍門

來龍起西北萬古壯此門日月互開闔風雲相吐吞龍來海欲立龍去天爲昏至今兩絕壁慘澹波濤痕張公東海客邀我坐石根仰瞻泰宇靜俯瞰雪湫渾神物固莫測目擊道乃存嵗旱當用汝霖雨淸乾坤廣陵成庭珪

賦得采香逕

泰伯嘗采藥深入芳菲菲攀桂作帷帳紉蘭制裳衣坐令文身俗悉從端委歸支後君吳禮譲日漸違迷陽行棘足蘼蕪露沾衣三秀不攺度齋房耀靈輝擷之薦瑤席神享民是依元祐

賦得靈巖

吳門有佳气靈巖秀而髙扶輿起中天橫絕望四郊築宮念吳王乘舟懷越相如聞石鼓鳴不見西施唱花殘采香徑木落洞庭波鹿衘如意舞鳥念步搖歌霞邊錦樹明石上瑯玕長世無赤松子誰當共長往金芝餌處士玉蘭貽使君煩將滄海月還照秀云宛丘陳秀民

賦得越公井

平湖朝崇岡石勢盡西走神宮閟海眼硉兀誰所剖偉哉楊越公指揮擘山手灣環水府近決裂龍伯吼日供萬夫飲鹿盧掛牛斗淸寒散屏防甘潤借林藪招提敞殊勝遺事千載後顚倒樓閣影以玆嵗月久張侯來作縣胸中攄素有冽泉人共食博施澤彌厚遂令飲惠者咄咄不離口何以爲君別汲之醸春酒行人感幽駐十步一回首終當勒懸厓相繼垂不朽吳郡鄭元

賦得石湖

範公如賀監吳越似同風一曲君王賜千年霸業空蕭條湖水碧淩亂藕花紅相送靑山暮孤帆沒防鴻錢塘範致大

賦得鱸鄕亭

秋風吹江水鱸魚寒可罾江空野亭寂送客集髙朋銀盤錦鱗粲玉鱠春雪凝一杯魯酒罷千里吳天澂願似陳文惠勿同張季鷹東吳髙復

賦得林屋館

具區東南浸日與靑天流洞庭諸巖巒宛在水中洲黃金千萬戶白玉十二樓陽阿積珍木轇轕枝相樛仙人倐來往環佩鏘鳴球我欲往從之四山淡以秋安期不可卽長年慕浮丘江陰張端

賦得虎丘

中吳山川雄虎丘鬰嵯峨寶光蓄池坳劍气淩巖阿龍精不復出寒泉澄碧莎白晝起陰霾深潭伏鮫鼉巍巍王者陵靑靑石盤陀自爾埴靈迹千古潛妖魔壯哉晉浮屠景象長森羅涼月濕蒼樹晴雲棲緑蘿屬當淸秋日愛玆佳致多登髙餞別駕好風動鳴珂列宿光有芒練祈水生波悵然轉回磴舉觴成短歌靑丘劉堧

賦得劍池

東吳古澤國虎丘萃磅礡泰媼閟神秀巨靈爲開鑿嶻嶭立蒼翠唅呀露齗齶兩崖日色寒一道天光落闔閭葬其下風雨夜移壑至今鬥牛間紫气恆炳若我嘗俯瞰之或恐蛟龍躍令尹名家子物理素精博五年飲此水遂蘇吳民瘼遷官練川上百鷙見一鶚白露零蔓艸秋容滿寥廓行須頌河淸休聲著延閣太原王逄

賦得天平山

玆山鎭吳防秀色削金碧拔地起萬仞去天不盈尺劍矛輝日潔笑落承露滴龍門石扇天池湛玉液曾橫松下琴屢駐雲間舄於今望山處蒼蒼暮煙隔薊丘聶鏞

賦得白雲泉

白雲白如雪淸泉淸比玉泉以白雲名雲泉兩同潔滴瀝翠池滿瑽琤玉琴咽斜侵落花徑直通鳴鶴垤觀欲果行委順能安節使君潔白操酌奉使君別四明陳朴

賦得吳王井

九仞鑿山骨重泉出洞天聲虛響屧步影照捧心妍露冷銀牀滑天空玉鏡圓養民功用在不計邑頻遷防稽張憲

賦得太湖石

太湖一片石重巒八面回影枕碧波月身駮錦紋苔岝防金隠玲瓏翠壁開玉露浮仙掌丹霞照天臺云淨蓮花出星虛織女來相門題品舊堅貞冠古才四明陳桱

賦得洞庭山

山湧洞庭翠雄蟠天下誇云七十二面面是蓮華風吹峩眉月影落湖上沙洞天閟五室陽林耀丹葩粲粲黃金橘天寒霜已華采摘奉君別明發到天涯句吳周砥

賦得琴臺

靈巖鬰嵯峨上有古琴臺天光防石面月色流翠苔冥冥煙鶴唳松風哀彷佛淸商奏仙人騎鳯來云旌捲絕壁祖帳行瓊杯願言宓子賤去邑更徘徊晉陵張體

賦得采香逕

一水直如矢千年流彌彌不見采香人滿湖生緑蘋湖中送君別鶯啼疏雨歇明月出海邊淸光照練川去去蘇民瘼歌謡動城郭遺愛儗甘棠垂名若采香廬山陳汝秩

賦得翫花池

方池漾春波繁花照寒玉金宮人正閒歡遊弄芳馥君恩深雨露花香滿山谷只恐恩易謝如花不待宿淒涼去千載池水春自緑不見采香人聊歌送君曲巴西鄧徳基

賦得錦帆涇

風吹闔閭城花落錦帆涇錦帆去不返春流日夜生美人在何處恨滿城邊路月明烏夜啼霜冷丹楓樹涇水抱城流直通東海頭布颿掛落日相送練川逰淸河張端義

賦得館娃宮

吳宮愛越女尙傳館娃時艶骨成土碧宿莾雉朝飛媮安不自戒捧心何足悲山石猶嵯峨伯業日以隳千年歌舞地叢林禪衲棲送君一弔古臨觴慘不怡昆山盧熊

賦得放鶴亭

古亭誰放鶴傳之支道林當其放鶴時同有萬里心白雲瓊圃樹明月緱山岑側聞長老言千載復來今海鶴𨿽非鳯猶能覧徳音使君甚愛鶴更有一桐琴吳郡王行

賦得響屧廊

吳王厭歌舞輕屧夜深鳴安知越溪女舉步國已傾至今山頭月空照千古情淸響聞葉落遺迹見苔生方悲故宮換復送故人行他日明光殿君王聞履聲渤海髙啟

賦得梧桐園

彼美夫差園檀欒防靑桐上有五色鳯結巢明月中疏花落銀井墮葉響金風斵琴世所貴剪圭王曽封賢侯瓌奇士材算將無同願爲匠石顧置之楚王宮髙郵龔宜

賦得白公檜

昔賢蒞吳防嘉惠蕩已施爰玆休暇日樹彼淩寒姿鶴骨峙深沚虯枝跨芳坻葳防冒氛靄薈蔚含華滋勁質詎有歇貞心諒難虧千載人所欽遺愛猶在玆願君重典郡斯躅邈以追孤根爲扶植令名同久垂吳郡黃本

賦得百花洲

春花迷繡幄春水漾金鳬照影和明月流香過石湖錦帆應不見沙鳥自相呼感舊復傷別愁傾防玉壺延陵徐文矩

賦得采蓮涇

吳娃蕩蘭槳采蓮戱緑波蓄心畱翠房低頭避髙荷采蓮不得藕刺傷將柰何使君善爲政聽我采蓮歌江陰張瑄

賦得辟疆園

曉行辟疆園遺迹已蕪沒當年多肯構金穀不可越榮華一過眼春風長薇蕨固知天地間盛極乃衰歇空餘園中柳行子當攀折折盡短長條聊以贈君別海昌董翔鳯

賦得夫椒山

夫椒洞庭野積翠窅冥間水倒靑蓮影云梳玉女鬟廻驅越騎掛月照吳闗今古皆陳迹傷離慘別顏無錫顧常

吳縣鄕三老顧子明求送前縣尹張君徳常攺除嘉定州同知詩西澗老樵賦此爲贈

亂離安輯撫瘡痍保障帡幪及此時感徳陽春元有腳掄材月旦本無私江湖水闊波濤息雨露恩深艸木知三老手編遺愛傳送行當就去思碑至正庚子冬蘇昌齡

送張別駕

一天風雨淨炎埃父老歡迎別駕來撮蚤鵂鶹還避去朝陽鸞鳯卻飛廻吳門善政人爭誦海國甘棠手自栽世壽堂中時進酒防衣屢舞笑顏開燕山曽朴

送張府判詩序

至正丙申春江西等處行中書省平章政事楚國公渡江來吳念吳民多艱牧字者多非其才悉選而更張之自令丞簿尉以及錄事錄判同日命十有一人各賜衣二襲馬一匹粟若干石肥羜防酒有差而丹陽張君徳常其一也徳常時爲吳縣丞三年以考績上陟縣尹又明年除同知嘉定州事壬寅秋調松江府判官於戱張君自筮仕以來甫十易寒暑已遷歷四任抑何速耶且受命之日如徳常者十有一人七年之間余悉坐免而徳常不惟僅存又籍籍若是謂之非賢可乎不特此也徳常受命以後朝徴暮辟進用者不止百人坐免者有之刑廢者有之固不可指而數然則徳常不惟賢於十人而且賢於百人矣自今以進徳愈隆操愈厲松栢之姿久而彌固則今之桃李安知不見其衰且歇也徳常之賢又豈止百人而已耶且聞千人而得一人不少也百人而得一人已富矣今楚國公十人而得一人則楚國公知人之明賢於人逺而才之眾可見矣噫楚國抜之而太尉用之徳常所以辱知於二公者寜不思有以報之耶徳常之調松江也大夫士咸歌以送之淮南袁君逹善俾基序其首因摭楚國公抜君之意以重勉云西蜀楊基序

種樹不問根樹生枝葉空樹陰不復好那得振其風誰云種者去猶有種時【闕】世道果相容嗟嗟張府公至正卄二年壬寅秋九月十一日華蓋垍浮丘公酒史在林屋【闕】東陶下識

萬彚涵濡雨露中百年文物倐飄鱸魚獨擅吳中羙驥足寜知冀北空肝膽幾時酬楚國裏閭從此變王風吳淞江水秋無底好與使君懷抱同丰城余詮

張侯喜與毛侯代瀟灑黃堂兩使君陽羨溪山空在望吳松風月且平分漢庭亟用三章法晉士猶傳二陸文今日顚厓政立早在慈祥愷悌是功勲廣陵成庭珪三年練水治又復調雲間粉署華生筆吟屏雪滿山髩因黎庶白衣爲老人斑賴有顧明府論文或觧顏淮南袁章

雲間判府拜新除亂後衣冠喜用儒一派靑流出大壑九苞丹鳯下蒼梧江鱸白嫩供秋饌海米紅尖廹夜租亦欲亭前聽鳴鶴五華淸夢可能無練川何恆

喜聞張別駕聽鶴到華亭屢試匡時防猶傳教子經篆香凝燕寢書舫泊鷗汀遙憶題詩處靑山繞郡防雲間徐士茂

練祈門外曉停車別酒迎風入面花白首愛民如愛子赤心憂國似憂家龍廻夜影江沈樹鶴怨秋聲月在沙煩語虎頭賢二守客星何日泛歸槎扶風馬庸

元人題朱氏方寸銕捲

方寸銕錢逵篆

方寸銕志

吳門朱珪氏師濮陽吳睿大小二篆習旣久盡悟石鼓嶧山碑之法因喜爲人刻印遇茅山張外史外史錫之名方寸銕持以過錢唐訪余於吳山次捨求一言白其所謂方寸銕者余笑曰予方以銕石心取乖於世而予又欲乖吾之乖乎𨿽然古之豪傑修己治人者必自方寸銕始黃金白玉可磨此銕不可磨也子以是銕印諸金銀銅玉犀象使佩之者皆無媿於是銕外史氏心印之教行矣吁豈眞求工於刻畵無戾夫古制也哉今妄一男子釋蹻起閭巷取封侯印如斗大印咫尺書驅役帶甲百十萬如金翅鶚逐百鳥無一敢後者金斗之權重矣哉吾不知果能爲天子翦狂防佐中興爲生人開太平無媿於汝銕否不則徒以茍富貴不至腐屍滅名不已使得珪方寸銕印斯可以防金斗而爵榮名矣珪或爲今將軍刻符印其亦以是告之至正十九年秋七月八日李黼榜相甲進士今奉訓大夫浙西等處儒學提舉防稽楊維楨志並書

神斧磨天割紫雲仙葩殞玉發奇芬靈書寶訣開剛卯不數人間小篆文

書刻輸君總色絲前身想是伏靈芝虎頭食肉元無相鑄鈕休傳右顧

我家金粟道人章瓦款蟠螭識未央千古典刑今復見佩之何必獸頭嚢

鏤玉塗金與錯銀盡將工巧失天眞君能獨掃雕虫技定品它年合入神

伯盛朱隠君余西郊艸堂之髙鄰也性孤潔不佞於世工刻畵及通字說故與交者皆文人韻士予偶得未央故瓦頭於古泥中伯盛爲刻金粟道人私印因驚其篆文與制作甚似漢印又以趙松雪白描桃花馬圖求勒於石精妙絕世大合松雪筆法惜其不得從遊於松雪之門使茅紹之專羙於今世因題四絕於卷末以羙之伯盛勿以餘言爲譽後必有鑑事者公論也至正十七年中秋日書於玉山艸堂金粟道人顧阿瑛

方寸銕歌贈伯盛朱隠君

人心何危患多岐方寸之銕貴自持百鏈耿耿明秋暉彼柔繞指何詭隨朱盛剛勁眞吳兒法書銕畵逼秦斯晴握管儼若思學成變法出愈奇銕耕代筆猶神錐用之切玉如切泥孤忠不媿月食詩淸便更賦楊花詞元祐黨碑我所非驢鳴犬吠我所嗤雕虫小技同兒嬉屠龍妙割嗟奚爲盛乎盛乎知不知南北車書滚滚來中興定勒磨崖碑大書深刻非子誰旹至正廿年嵗次庚子夏六月初吉天臺氏學者元鼎書於白蓮桂子軒

方寸銕銘

婁東朱珪字伯盛工古籀篆文其於六書之義考之尢詳嘗以餘力刻印章則爲吳中絕藝閒逰錢唐遇句曲張外史名之曰方寸銕銕以諭其能堅其志操期以進乎道亦若桑國僑志於銕研之銕云𨿽然科斗書廢已久必以篆籀爲師法漢而下不在論能復其古其庻幾朱君乎朱君與予相逰從嘉其志操之日堅今年予來玉山中驗朱君之書法益有進是猶張旭悟公孫大娘之舞劍器也見其刻玉石如切泥則又若漆園氏誇庖丁觧牛而得肯綮也張得於舞劍庖丁得於觧牛吾知朱君得於書而悟外史方寸銕之防矣遂述其事而爲之銘銘曰聖人作人文開龍馬出榮圖來神農氏尙結繩民弗犯俗龎淳史倉頡肇有制譬孳乳乃曰字越夏商歷周秦科斗廢籀篆臻漢而晉書變作唐風媮政日惡曰逮今邈寥寥事刻畵昆吾刀鐘鼎隳石鼓頽心太古婁朱珪至正嵗捨庚子夏四月廿有六日河南陸仁造

方寸銕頌

猗方寸銕嫓昆吾刀遊刃發硎妙契縱操六書奧防探損勞史籕秦斯作則孔昭翔鸞翥鳯騰龍騫蛟爲印爲章奎壁麗霄文苑藝林世賴榮褒我頌匪私永言弗祧至正庚子八月十又八日淮海秦約造

方寸銕詩奉美伯盛有道隴右邾經上

朱珪手持方寸銕撫印能工漢篆文並剪分江龍噴月昆刀切玉鳯窺云他年金馬須承詔此日雕虫試防勲老我八分方漫冩詩成亦足張吾軍至正八月辛丑朔平湖艸堂中冩【西夏朱仲義古】

朱生心似銕篆刻藝彌精應手多盤折纎毫不重輕麼麼形獨辧螭匾勢初呈漢印規模得秦碑出入明風流金石在潤色簡書並余刃庖丁觧風斤郢匠成逹觀應自我賞防足平生趣刻無多訝因君托姓名錢唐陳世昌

袖裏昆吾一寸銕江南碑碣萬家文玉符金印雲臺將大篆煩君爲勒勲雲間陸居仁

十年兵興徧天下名山大澤罹野火野火盡燒秦漢碑咸陽哭無人打故人吳睿業篆隸好古乃有如珪者妙刻金粟道人章尢精白描桃花馬金印徒聞如斗大零落當時建章瓦君不見黃鶴仙伏靈芝北海文章長髙價武夷山樵者錢惟善題於海嘯軒

館閣諸公無不喜用名印𨿽艸廬吳公所尙質朴亦所不免惟掲文安公絕不用其制吾竹房論著甚詳然其所用人多不合作趙文敏有一印文曰水精宮道人在京與李息亝袁子方同坐適用此印袁曰水精宮道人政可對瑪瑙寺行者闔座絕倒蓋息亝元居慶壽寺也鮮於郎中一印曰鮮於伯幾父吾子行曰可對尉遲敬徳鞭滑稽大略相同子行嘗作一小印曰好嬉子蓋吳中方言一日魏國夫人作馬圖傳至子行處子行爲題詩後倒用此印觀者曰先生倒用了印子行曰不妨坐客莫曉他日文敏見之罵曰个瞎子他道倒好嬉子耳太平盛時文人滑稽如此情懷可見今不可得矣余坐主張先生仲舉在杭一印曰平臯鶴叟蓋用杭州三山名臨平臯亭黃鶴也古人亦有如此者如雲煙過眼錄載姜白石印文鷹揚周郊鳯儀虞廷蓋以姓字作隠語辛稼軒印曰六十一上人又以破其姓文米元章書史言劉巨濟符符字亦好奇耳雲門山樵張紳書於朱伯盛印譜後予嘗見故元時吳人印章刻畵古雅疑其多出於吾子行之手而不知有朱伯盛者今觀楊銕崖顧玉山軰方寸銕志並詩始知之伯盛名珪玉山稱其爲西郊艸堂之鄰蓋昆山人葉君廷光與爲同縣宜其獲此而藏之成化丁未三月晦吳寛題

元人爲朱鏈師本初七序捲【失錄】

故元文章之盛𨿽方外道流亦有其人如吳全節薛卿張伯雨軰是也此則朱本初所著貞一槁觀其所得尢爲精深宜一時大家特爲親書其首也本初臨川人出家上淸宮而從吳宗師居都下其槁旣無刻本不知此編何從傳至吳中幸而爲抑夫縣人之所藏不然其亦冺矣吳寛

本初一榻林下內境虛曠中夕夢回松月在夜气閴然全體豁露於斯有得劉損

外錄

瑚网云七序爲勝國範梈劉有慶歐陽應丙虞集桞貫道吳全節諸人天啟癸亥春二月廿六日王二泉持此卷來以行促不及錄序語玉水記

書畵彚考卷二十一﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷二十二

刑部左侍郎卞永譽撰

書

元人合卷

元人題盧賢母捲

盧賢母傳

盧賢母者大名盧氏之母也姓周氏其先彭城人爲臨安令盧君繼室其歸也【闕】先妻遺孤猶巳出焉已而生守仁次守禮自孩提至長賢母使與其兄食同器衣傳服居宿一室而學問同業咸孝敬厚重周愼儒雅入事尊長出接師友恂恂其容棣棣其儀有弟子所當職之事則相勞謙遜譲以爲藹然友恭之情不見有先後母異也聞者莫不嘉之賢母曰不如此吾則與常婦人等矣且吾自昔歸盧氏宗先人命之曰女在女家也以孝事其親今移所以事親者往事舅姑無怠而從夫以義育子以慈能此數者人倫之本也夫夫婦婦父父子子而家道正矣蓋家之本在身其去此而以是輔佐君子言存衿鞶恆恐一不踐履以忝所生以辱夫子其何敢忽耶故凡從臨安君守官四方三十年卑而爲州賔佐髙而爲行省屬或蒞民或贊政所在以能稱蓋不特其才足以有爲徳足以及物而令妻之賢亦多有以相成於其間也其在江浙行省時杭有嫗爲人賈衒失珠與金無以償主將殺身以自明哭而過市賢母聞而哀之謂其夫曰老嫗所失無幾何今將以死塞責竊憐其不幸願脫簪珥爲償而徐訪所遺失可乎夫子曰善賢母乃止嫗無死出已有以酬直隨購諸市數日得之事聞省中自宰相以下稱譽焉至其治家則勤勞恭儉逮頒白猶先諸婦以蠶績之事戒之曰吾固知與民爭利之不可爲也拔園葵去織婦公儀子之祿厚耳今吾家才升斗惡可恃此而教男女以惰慢哉故臨安君居官淸愼不殖貨利而家自饒以夫人氏之勤於生也其端居閨門尢好尙禮義凡族婣親戚與所識窮乏者有不能嫁娶賢母曲爲醖醸以成之至有生子而貴盛者防有不能殯埋及死無所歸則爲具棺給防往往而是仁者稱有燕山竇氏之遺風焉異時臨安君倅浮梁顧守仁爲學未竟聞可堂吳氏以明經教人遣之從學賢母晨夕固勉躬自檢其所業設疑問難以開其子之論議所與逰處者有不端謹輒命疏之其可與共學而適道者則勞來崇奨惟恐其子之不相親焉故守仁卒能自立遭防亂而貧隠居吳中耕以飬不縻於官祿有古髙士之志操云洽母教也賢母生六十又九年後臨安君十五載卒至正二十年春正月七日也守仁以禮合塟賢母於吳縣橫山之陳灣臨安君墓兆時先室冡子名守亷仕粵中聞訃抱終天之戚至於傷生焉而守仁也哀毀骨立自致逾禮士林稱孝傳曰信者其子必仁則孝子原出於母氏之慈也審矣賢母有孫十有六人而蕃息至於曾孫具成長矣皆禮樂文物稱其家子弟故君子謂賢母於盧宗爲孝婦於室家爲令妻而獨以賢母立名者則漢劉向傳列女八篇而以母儀爲首之義也其仁智貞順之行賢明辧通之節可兼包焉詩不云乎淑人君子其儀不忒其儀不忒正是四國用是見盧母之徳之賢足爲四國之表儀也是宜有聞於世初臨安君致政朝廷行厚典追贈其先亦命賢母爲恭人云是年九月乙丑後學夷門朱桓謹述

右賢母傳前翰林國史院編修官朱桓爲故臨安令盧君夫人周氏作也初夫人歸臨安君時君有前妻之子二人方在防夫人撫育之如己出也夫人復生二子同仁一視不以親疏間焉傳中稱其食共案衣傳服學同業之類不一而足厥後四子皆成立或仕或隠皆爲時聞人生孫十有六人皆能克紹先業至於今不殞墜自非夫人之淑徳懿行義方家範有以維持之曷能至是哉夫人眞賢母也嘗觀世之爲繼母者率多偏私悍妬在陶唐氏時而瞽瞍之妻尙然況三代以降乎如閔損王祥薛包之母皆有所激而後成慈母也茍非爲子者純孝不倦亦終於骨肉離間綱常廢斁而已耳若盧母者仁愛之心始終一致卒能保其家室延及嗣詵詵繩繩久而弗替吁眞賢母也他如內助夫子克儉克勤以裕其家外睦婣族賙窮防匱以行其義脫簪珥活販婦於瀕死給棺斂濟鄕鄰之艱急何述而非羙行也爲之立傳不亦宜乎於是世衰道防俗不古若天理民彞銷毀殆盡至有一家父子兄弟相視如塗人仇敵者探其所由則多以惑溺婦言之所致終而至於索其家斬其後而後已於乎聞賢母之風盍亦少愧哉丹陽孫景乂書

盧母頌

懿彼盧母賢而知禮視前妻子過如己嗣啟夫出金脫嫗求死君子義之遂傳其事魯陰饒介

貞哉婦徳巋然母儀子無後先同視仁慈脫己簪珥濟嫗艱危貧乏婚葬博施以貲冥冥徳厚天道有知丹桂呈芳蘭玉生奇九泉云逺幽光在玆太史宜書振爾民彛翠防老樵錢昉

物故盧氏母周夫人挽歌辭

賢哉此媼相良人所至俱稱徳化醇婦道雝雝銀鹿備母儀抑抑彩衣新避兵逺憶重城路同穴全歸百嵗身日莫靑山水嗚咽諸孤哀慟徹秋旻遂昌鄭元祐盧家有賢母徳義至今傳慈防恩無間周貧身獲全良人官宰邑令子隠耕田誰續鳲鳩作芳名墓石鐫堅白老人周伯溫題

我失慈母早欣逄繼母賢撫恩懷罔極抱痛實終天義篤恭人行文雄太史篇誰憐感風木開卷一澘然吳郡許中

近病暑身少愈李生攜傳喜相過盧家有母賢如此吳防諸公詠不多曄曄春暉餘寸艸滔滔江海振頽波二南徳化皇風逺靑史荒涼柰爾何西蜀陳曾虎題魏郡盧賢母閨門淑徳均撫遺先室子守節未亡人頭白猶勤績時危獨采蘋幽宮光錫典直筆著堅瑉曲江錢惟善

嘆息盧賢母芳名太史知償金求活嫗教子遣從師閨閫修嬪則鄕閭著母儀傷心埋玉處風木有餘悲永嘉曹睿

賢母嘉聲著傳家懿徳存【闕】齊施軌範雍穆肅閨門教子心猶切從夫義愈惇板輿逰後圃防服戱前軒冬雪曾聨絮春風盡樹萱嵗時儲黍稷禴祀薦羔豚封鮓仍還縣埋錢更築垣孟機嘗示訓班史每能繙蠶織先諸婦勤勞飭後昆遷鄰依學捨款客具盤飡宗戚逾婣睦云仍自衍繁人懷周急惠嫗感代償恩重羨持貞節還堪配淑媛黃麻承雨露玉樹映蘭蓀遺行眞須紀恭人端可尊陰功殊亹亹善慶亦源源招挽歌悲些揄揚乏雅言松楸暗丘隴霜露慘郊原澆俗當懲勵史官宜討論瞻馳拜遺像追悼重傷魂皇慶二防先君掾浙省時盧臨安爲大理幕賔越四十年餘以廕補官於吳中適防樵隠徴君詢其所自始知爲臨安君之仲子不敢忘世契遂與定交交愈久而情愈篤至正丙申罹變故乃館予於其家獲拜賢母於堂上觀其治家以勤儉教子以義方春蠶秋織必先於諸婦處內外之事咸得其宜髙誼厚徳不能紀其萬一於戱眞賢母也曁觀樵隠績學勤律身謹事親孝教子嚴隠居不仕躬耕於石湖之濵或泛小舟往來鄕校間每以禮義相先謙約自處度越俗流還能髙潔其志趣此蓋賢母平昔訓誨之力也賢母逝矣我心曷忘謹賦五言律詩二十韻以寓追悼之思並識不忘樵隠之交誼也時至正二十七年三月旣望南陽野逸邵復書於吳中寓所之聽風雨處兵塵十年餘世道苦澆橫開卷覿斯文起爲賢母敬夫君昔盛年宦仕屢秉政內助得恭人淸修名愈稱慈撫前遺孤視與己兒並鄰媼將自殘捨財生彼命藹然仁義心天錫有餘慶薄葬西山云風木助悲興嗣子處士君文行踐歐孟髙風凜千載列史著嘉行東平完顏思敬

盧君有母最賢能老我驚嗟見未曾教子並無先後異事夫尙有孝亷稱堂帷月冷翔鸞誥墓道云生下馬陵昨夜西齋讀遺傳數行淸淚灑秋燈彞門王浩

已矣恭人逝傳家爲範模卜鄰能教子結髮早從夫銀鹿歡仍在黃麻贈亦殊嗟予依廣廈終嵗托艱虞鄧人邵復

婦道肅閨門良人善政存親疎同一體教育及諸孫戱防空遺養償金重感恩斯文傳行迹餘慶有堂萱大名張士敳

樵隠盧君母最賢母儀婦節兩超然相夫徳洽周南化教子名宜太史編華屋萱蘭春藹藹堂松桂月娟娟時淸重憶頒鸞誥百世幽光發九泉髙昌五十四繼母少能慈夫人獨若斯類將先室子同視己生兒裹鮓還陶侃丰殽待範逵編修有佳傳爲報史臣知防稽張憲

母儀抑抑著聲華化溢閨門事可嘉皇澤已迎鸞拂誥仙顏曾得棗如采蘋修祀光先業脫嫗償金照史家諸子孝稱三釡養至今喬木有慈鴉蜀人李

家聲多自孝亷傳【闕】義當推阿母賢一嫗得金忘萬死諸孤成學就三遷蘐華春盡風翻葉慈竹林淸雨洗煙我有思親【闕】落淚卻因展捲倍澘然防丘山人李常盧母世稱賢流芳照簡編相夫能以正有子更無偏榮享靑春日全歸白髮年捐金生老嫗玆事【闕】堪傳四明陳朴

郡乘嘗修盧母傳前朝封誥墨猶鮮脫簪曾拯亡金命防織終成教子賢彤管書辭文炳若靑山埋玉柏蒼然承家孫子應多顯好效瀧岡表墓阡吳郡傳著

家族崔盧盛閨門徳義尊活人防璧棄教子一經存欲效春暉報難酬罔極恩榮封自夫爵不朽付諸孫髙平範成

賢矣盧君母柔儀世所稀貧還陶侃鮓寒憶閔騫衣老嫗懷恩重窮人荷徳防臨風讀遺傳千載挹淸輝檇李鮑恂

禮拜恭人命仁存烈士心賢名傳在昔懿行著於今同愛均兒服償寃代嫗金髙墳爭仰防松栢夜臺深徐賁

題盧母傳後

有幅巾皤然大帶深衣談禮於鄕校者予不識其人竊謂承平時人已不知其衣冠今兵興已久能不棄其衣冠又不顧時之非已可嘉也問之知爲盧毅夫毅夫魏人隠居吳中母周氏有賢行毅夫與其兄同處人莫知毅夫爲繼室子也毅夫之先府君臨安令不幸早歿周氏擇名師教子故毅夫長而爲儒有操行遭時防亂貧不能自存周氏歿葬祭盡禮耕於墓側泊然將終其身汴人朱仲威爲著盧母傳予閒取觀之載周氏賢行甚詳乃亟求毅夫識焉嗚呼世道之降禮廢樂壊人不能彊之使興也毅夫毅然獨以禮自律如此吾知毅夫知守其母訓而已耳至正廿七年旣望齊郡張紳書盧臨安之夫人周氏久有令名吳郡間予不識臨安君而獲交其子毅夫毅夫篤學樹行諄諄以孝謹稱方力耕塜旁以畢其終身哀慕之志若將與世遺今讀賢母傳益信其教子有自若毅夫者世亦久遺之哉開封鄭元

臨安令盧君繼室周恭人撫其【闕】安眾令程文矩妻教子從名師擇勝友頗似陶侃母湛氏至於脫簪珥代市嫗酧遺金於主以救其死則又似竇諫議而過之有古丈夫之風哉稱之曰賢母嗚呼眞賢母矣宛丘陳秀民題

元人遊仙詞捲

向嘗次韻信都趙君季文父防仙詞亡友虎林張君伯雨父見而愛之亦嘗倚韻以屬和昆山淸眞觀道士余君復初伯雨愛友也冩所和詩以遺復初復初今年冬款予於吳郡之城南乞予冩昔所和合張君之什並藏之江空嵗晚朋友間能詩如伯雨寥寥絕響因冩舊作不能不興感云耳今年至正二十年庚子嵗之冬也遂昌鄭元祐明徳父

金碧樓臺瀛海東娉婷仙子下瑤空聖凡千古無窮事都在鸞笙一曲中

藹藹身中三素云朝暉出海共氤氳桃霞沐雨輕勻面桞浪含漪細織裙

鳯麟洲上水煙分女伴同祠李少君定易遷宮裏籍步虛攜手踏紅雲

煌煌珠樹四時春樹影玲瓏月滿身理罷玉笙朝斗去就中誰是避秦人

云旗阿母降珠庭母爲防成欲授經塵世登眞無要訣藥嚢辛苦貯參苓

才炊松屑飯胡麻又見蟠桃一度花不爲靈姝工服食金盤那得棗如

窈窕溪眞十二仙靈犀分水夜長然珠宮每按皇人筆較靑瑤第幾篇

寶髻駢云誰最髙花間行數舊栽桃笙洲月出星宮近騎著神魚舞翠濤

紫皇親駕按寰瀛又見鯨波徹底淸仙籍不能無謫降塵緣敢恨有虧成

欲采靈芝恐後期魚逰千里費防師不因悟得長生著一局才終未了棋

明徳防仙詞十首自天柱山傳來依韻繼作雲林道气者觀之亦足自拔於埃矣雨上

白玉之槃滄海東蒼蒼下視逺如空請看端正山河影不滿坳堂杯水中

鴻寶枕函云積疊芝臺鑪火暖氛氳子能試喫靑精飯我亦聊書白練裙

夜久扶桑海色分珠宮望拜赤龍君洞庭未省君山在元是昆侖一朶云

藤蘿石上防長迹金粟圖中見小身抖擻幾重衣祴看情知不染散花人

厭見霓裳舞廣庭罷看三十九章經道人腰著金鴉嘴

【自】向松根洗茯苓

左股淸池足漚麻池中肥水是松花早知魏帝一丸藥肯信東門五色

恥作深山服食仙伐毛洗髓固依然木蘭墜露研朱冩只冩南華秋水篇

腳底琴生三尺鯉防中阿母一防桃別時勞動淩波襪爛月如銀曬夜濤

眼中自小薄瀛日月防飛下始淸見得明塵彷佛定知艸創大丹成

玉格金科自有期赤城何待逺尋師壁梭也觧爲龍去樵斧如何只看棋丙戌四月廿日靈石山登善精舍冩

銀流萬里海云東直泛靈槎上碧空仙女踏歌星影裏老龍吹笛浪花中

金粟天髙碧殿云鏡中空影夜氤氳白鸞樹下三千女一色龍綃玉雪裙

月照旌旗夜未分行宮望拜玉華君眾中王母防龍駕飛動神州五嶽雲

令威化鶴已千春華表歸來是後身城郭悲歌荒塜在到頭應愧學仙人

白鶴下啄瑤艸庭道士夜讀神農經問之長生有寶訣授以松根千嵗苓

溪水流香飯熟麻洞中千樹玉桃花金盤日日飛仙供勅賜安期海上

郁蕭臺上防羣仙龍燭飛光曉夜然玉殿歸來環佩冷白雲猶防古苔篇

麟洲宮殿五云髙夜赴瑤池宴碧桃借得仙人紅尾鳯月中飛影拂波濤

鈞天按樂召瀛手把芙蓉朝太淸一曲霓裳羽衣舞仙家只數董防成

長生誰觧問佺期黃石空爲孺子師何似山中閒日月松陰自了著殘碁遊仙詩遂昌其最優乎貞居仙去不可復得淸眞余君復初請予和之以繼二妙之後其知言乎昔揚雄作太曰後世有揚子云必好之蓋謂作者非難知者爲難也復初舊有能詩聲予故喜之遂爲賦此但不可與不知者言耳太原郭翼識

予防侍貞居張君淸節吟詩冩字皆漸摩中來貞居已矣予方泊化宮超然有退隠志且辟穀有驗偶過玉淸眞觀道士余君出示貞居所繼明徳鄭先生逰仙詞十首明徳復書舊和季文趙君倡句於卷上誦之令人毛骨翛爽予𨿽不敏思貞居昔日之好而明徳又吾老文伯也敢不援筆續【闕】超然之士能無賞音時至正辛丑夏六月初吉益陽道人陸大本頓首

昆侖之墟渤海東下見一壑涵虛空夜深印出千江月何處靈光恰正中

秋水爲神气吐云蘭田種出玉氤氳湘妃爲我紉蘭佩雅稱靑霞襞積裙

每憶貞居語夜分深期仙迹寄茅君詩篇今落江湖手空向晴檢白雲

圃滄洲日日春含胎鏈骨漸輕身良宵曾宴飛璚室回首淸標惱殺人

元命眞人謁紫庭三晨授我蕊珠經不知世上長生藥嵗嵗松根珀化苓

搔癢仙姑本姓麻羅家蕚緑女中花楊娥空到楊王宅不似孫鐘【闕】

十洲麟鳯引瓊仙喙角連金曉夜然月底【闕】調玉柱防弦時續紫煙篇

雲霧閣遇情髙三度能偸幾个桃欲把瑚都釣起六鼇海上駕雲濤

【闕】方壺萬里瀛神仙骨格自然淸翻然直到三淸境辟穀元來是小成

長生小訣問安期大道湏防向上師一粒黍珠靈寶气橘中只著二翁棋

霞光閃閃五云東樓觀巍巍照碧空忽報夜池催賜宴翠鸞飛景月明中

縹緲仙山五色云玉眞飛佩度氤氳不應名字題仙籍猶著唐家舊賜裙

一防仙凡兩地分防防縧脫賜羊君如何窈窕巫山女只作防王夢裏云

洞艸巖花處處春壺中日月鏡中身颷輪飛度麟洲水知是仙班第一人

松飄金粉落空庭石上淸齋玩易經應笑世人工服食滿頭垂白采參苓

塵寰擾擾事如麻恨我東風易落花阿母蟠桃才一熟人間幾度摘秋瓜

璚樓十二亞相連樓上仙姝笑粲然靑鳥忽煩將逺意紫霞新冩寄來篇

靑童小隊鼓瑯璈仙子酣歌詠碧桃下視人寰才洶洶紅塵如海漲波濤

靑鳥衘書降玉京芙蓉金掌露華淸深宮無限情緣在不是神仙不易成

漢武求仙或可期仙人誰可帝王師山河百二功成在不似松林一局碁至正庚子十二月望磧裏釋淨圭書

鸞書趣燕五城東下視星辰在半空行過瑤臺重廻首玉淸更在有無中

虎豹眈眈守帝閽銀灣水气曉氤氳石橊花下霓裳隊競染香雲制舞裙

城闕芙蓉曉未分身騎金虎謁元君靑童不道天家近笑指空中五色云

三十六宮丸內春邯鄲卻憶夢中身將一个城南樹去謁仙班十八人【班一作家】

飄飄天樂下珠庭又從麻姑降蔡經麟脯鳯脂皆可嚼長鑱何必斵松苓【鑱一作生】

溪頭流水飯胡麻曾折璚林第一花欲識道人藏宻處一壺天地小於瓜

不到麟洲五百年歸來風日尙依然穉龍化作雪衣女來問東華古玉篇

春宴瑤池日景髙烏紗巾上插仙桃長桑樹爛金雞死一笑黃塵變海濤

髙駕颷車過大瀛神官報道禇三淸新裁鵝管銀簧澀一曲云鼓未成

天府官曹夙有期金盤玉粟賜漁師一彈指頃天臺近始悟三生石上棊此予方外生余善追和張外史小逰仙詩一十觧持槁來予小能加讀至長桑樹爛金雞死座客有繞牀三叫以爲老銕喉中語也又如一壺天地小如瓜𨿽老銕無以著筆矣故樂爲之書至正癸卯春王正月上日銕龍道人在玉山髙處試奎章賜墨書

曾訪雲英弱水東霜石臼滿如空只今身外都無物顚倒乾坤子夜中

一碧桃花似白雲望中仙气日氤氳防成未脫煙霞習卻染石橊爲絳裙

湖繞黃陵夜色分娟娟孤月照湘君夢中只說經行地【闕】過陽臺不見云

九還丹就气長春身外方知別有身裁渉凡塵便多欲文君莫怨白頭人

風落長松子滿庭胎仙飛下防丹經世人來問三天事自傍云根斸茯苓

瑤簡璚文似白麻案頭手集雨來花中間盛說仙官去不似人間代及

瑤池阿母宴璚仙玉齒防防笑囅然應笑有人思獻納退朝空檢白雲篇

碧落風淸鶴背髙鬢花飛墮武陵桃湘江亭上山如鳯想見仙人聼夜濤

麻姑飛佩入方瀛三見萊淺更淸漢武不曾離五柞翼生毛羽幾時成

樓船何負始皇期黃石曾爲漢相師世有嬴劉莫相記商巖山下好圍棋

西皇春宴百娉婷玉碧桃花滿洞扃自飲一杯璚屑露東風吹夢不曾醒

銀河淡澹月輝輝洞艸巖花夕露防笑蹋靑鸞作龍馬九天涼動五銖衣

云牀煙節紫霞裙齊馭泠風集步虛若受人間塵一長門又屬漢相如

防成今是五云仙得奏長書玉帝前天上星河春似海人間風雨夜如年至正壬寅春三月五日過昆山雨畱淸眞觀主者余復初出示句曲張外史遂昌鄭先生及郭義仲陸徳中所和遊仙詞誦再過神气超然殆與諸遊仙笞鸞鳯相下上碧寥間也因記憶早嵗侍先君庫使在信州時嘗和郡經歷張率性遊仙詞四首今廿年矣人事變遷城池墟莾𨿽欲如曩昔賡歌之樂不可得矧敢覬遊仙樂之萬一者然句曲仙去矣而其詞存則出塵之句有足發予之淸興是亦一樂也復初因徴次韻就書舊作於後冀來者同賞鑑云席冒山人王逢

遊仙賦

夜景兮幽寥蓮漏兮迢迢仰桂魄之嬋娟兮覧楡星之光昭髩髮颯以風生兮露花灑其祹縱神爽之飛馳兮【闕】九天之逰遨予於是挈仙柰攜松醪挾偓佺之佳友兮拉喬晉之知交鳴赤玉之翠管兮吹鸞翼之叢簫駕八鸞之鏘鏘兮驂九鳯之飄飄淩太窾之虛柔兮羾天門之迢遙若乃予遊目以盼睞兮駭玉京之龍蟠獰龍威鳯儼前後兮霛卉異石縈列乎其間予乃且逰且詠再盤再桓防牛女於銀潢兮招仙娥於廣寒升霞步於八景兮覿天皇之璚顏淩紫氛之浩浩越金景之爛爛於戱噫嘻此玉京之所以爲神仙之居而形槪之勝又不可得而徧觀也方其上璚樓著雄文傾沆瀣開霞尊彼偓佺喬晉一笑而相語曰諳三教以一貫之者君也獨不聞乎天何言哉四時行焉之載於石經者乎又豈不聞髙明配天悠久無疆之載於中庸者乎且天體之不言而治猶仙道之無爲而成而天之所以黙運猶人心之所以經綸也今子違人寰憩髙天驅豊隆禦飛亷戴招搖之云旗環華采之翠幨毨棲鶴之霜翎挽毒龍之蒼髯縱逸興之遄飛兮極良夜之遊瞻是則吾友之致幸而有天道之不參耶予於是聞斯言也頓然悟廓然啟慨然而爲之歌曰繄渾天夫悠悠兮萬頃之一碧括羣下而無言兮固眞機之嘿嘿凡纎滓不可得而畱兮實上徳之不徳又歌曰嗟大道之無私兮得其眞而故長人能同此眞道兮寄悠久於無疆歌罷星翻漢防殘月在樹鞭云鳳以來歸而作遊仙之賦嵗甲辰十月旣望霅川錢孤云制

元人題徐氏耕漁軒捲

耕漁軒記

古者民有恆產咸食其力而已故農者服田而勤穡商者交易而懋遷工者利器而效役𨿽勞而弗怠也𨿽羨而弗輟也果怠而輟何以獨善其身哉惟士則不然學成於已行孚於人其大而用天下小而爲天下用無不可者茍得其位則天地日星之運行以之而有常華嶽河海之流峙以之而不匱【闕】民物之生遂以之而得宜其發於事業可謂盛矣故萬鐘之祿不足爲其富百里之封不足爲其貴而農工商之民不足以班之也𨿽然弗際可爲之時固不能行其道弗得大有爲之君亦不能成其功是以豪傑奇偉之士有潛身於農者有寄迹於工商者寜藏器而待時沒世而不悔也噫豈特士之不幸哉吳人徐君良輔世家笠澤之陂慕學無所不讀凡往古之成敗污隆人物之是非得失莫不周知而有要愈叩而不窮其爲人平易以坦夷尊賢而好禮弗矯激以干名弗【闕】媮以趨利予得而友之一日造予曰不肖生居山澤躬耕以具簞食無所仰給於人遭時乂寜野無螟螣之菑鄕無枹鼔之警官無發召之役獲於田而觀黍稷之斂穧緡於水而逐鱣鮪之涪湛而又暇日挾冊以學思古人之防以適其適吾於是充然而有餘囂然而自得怡然以盡夫修年而無所覬覦矣因名居室曰耕漁所以寓吾志也敢求文以爲記予聞而嘆曰士之抱璞蘊賢固不欲自售於世亦不可遺世而弗顧也茍振耀一時而事業不足以堪之又不若獨善而食其力也以君之才而所志如此抑豈有待而然歟蓋士必有待然後能有所立何獨徐君也哉是爲記至正二十一年夏五月河南髙巽志謹書

耕漁軒說

震澤之東有隠者焉朝而耕夕而漁結屋若干楹勌則休息其中題曰耕漁軒穹窿山牧方飲牛水濱乃捨牛而扣之曰爾耕且漁亦知所以耕漁之說乎昔庖犧氏王天下爲网罟以漁而人得茹其鮮神農氏斵木爲耜揉木爲耒以耕以獲而人得食其甘此羲農之耕漁也重華側防耕歷山之陽而人譲畔漁雷夏之澤而人譲居此虞舜之耕漁也桀之時伊尹耕於有莘之野紂之世呂望漁於東海之濵此伊尹呂望之耕漁也羲農之耕漁所以教天下虞舜之耕漁所以化天下伊尹呂望之耕漁所以待天下教天下者立其極化天下者變其俗待天下者辟其亂是數聖人者或以教民或以善身𨿽窮逹不同而皆有事於耕漁者也千載而下戴髮含齒操耒耜運网罟於畎畆波濤之間者皆羲農之遺教也處聖明之世事耕漁之業以興揖譲厚風俗者皆虞舜之遺化也逃兵革避禍亂或蕓於髙或釣於深以待天下之淸者皆伊尹呂望之遺風也爾其守羲農之遺教歟被虞舜之遺化歟不然則逃兵革避禍亂以襲伊尹呂望之遺風歟耕漁子笑曰予耕以糧漁以羞晝作而夜休春蕓而秋收不知守羲農之遺教耶非羲農之遺教耶壯者耕弱者息穉者漁耄者食鄰里相助溝澮相譲不知被虞舜之化耶非虞舜之化耶金革不聞於耳旌旗不接於目無束帛之招無車馬之臨亦不知襲伊尹呂望之風耶非伊尹呂望之風耶子飲牛而行飯牛而歌豈所謂箕山巢父之友歟南山扣角之儔歟否則乘蒲韉掛漢書徘徊而相羊者歟牧者不答防牛而去耕漁子姓徐氏字良輔牧者嘉陵楊基也

耕漁軒銘

軒以耕漁名非耕漁於斯也耕漁之暇必休於斯則軒之所以休吾之耕漁也軒以休吾之耕漁而直以耕漁名軒可乎軒之人曰吾於田而耕則樂在耕輟耕而休則樂在吾軒矣吾於川而漁則樂在漁輟漁而休則樂在吾軒矣豈軒之樂異於耕漁之樂哉出而耕漁也入而休於軒也其樂同也則名軒以耕漁不可乎或爲之銘曰軒之幽釋耒而休其樂也由由軒之防投竿以愒其樂也泄泄朝華其宮莫或易而翁昨鼎其食今或臠而骼勿捨予田勿忘予筌於以老吾軒防稽唐肅安乎其廬載耕載漁或以鄙子之迂澹乎其榮載漁載耕或以薄子之【闕】孰鄙孰薄耕漁自樂君子烏乎予以寜其處若吾子者志於道而已爾世孰知其故也耶防稽包大同

耕漁軒詩序

世之事不可以形迹論也徒論其形迹則失其所以然之意失其所以然之意猶照影而求與之談對偶人而責其揖譲也得不爲狂且病乎昔仲尼射於矍相之圃蓋亦欲觀盛徳焉而謂其主於皮者不知射者也子產與禆諶謀而適野謝安命駕以出山墅非事乎遊觀而已也茍以防觀而論之則君子何所取哉有人於此焉業庸人之業貎庸人之貎而行則古人之行也直視之以庸人其可乎故君子之論人必自其內而求之自其內而求之則其外者弗較矣東海徐良輔築室太湖之上以耕漁爲業吳之大夫士多賦詩以詠歌之旣久而成捲因其友髙君士敏來徴予序於篇端予誦其詩而嘆曰今之耕漁者夫豈少哉而獨於是詠歌焉豈其所謂耕漁者異於他所謂耕漁者耶豈大夫士偶於是而有所感發耶抑其人之行果有可嘉尙而不可冺焉者耶不然何其羙之者之多如是也蓋耕漁野人之事耳以野人之事而得詠歌於大夫士者其必有道矣吾意其耕也足以養其家漁也足以奉其親在堂有餘懽在室有餘樂混迹於鄕人之塗致意於哲人之言而存心於聖人之道也大夫士求之於其內而嘉其志於道故時而稱敭之稱敭之不足以盡其賢也故發之於詠歌焉噫是其然也耶其不然也耶茍如是吾益知不可膠於形迹矣然或耕焉以自羙其餐漁焉以自甘其茹弛然而自放也優然而自佚也悠悠然而忘乎蹈道也則不有孤於詠歌者之意乎𨿽然傳有之曰以友輔仁今其友有髙君焉髙君多文而好學良輔旣得而友之必不至於怠也審矣則予之所云者蓋亦閒其未然之意也至正二十二年秋八月二日介休王行序

予旣爲良夫友契作耕漁圖復爲之詩

鄧山之下其水舒舒林廬田圃君子攸居載耕載漁爰讀我書唐虞緬邈愴矣其悲棲遲衡門聊得我娯敬愼誠篤徳罔三二四勿是克三益來萃彼溺於利我以吾義彼棄懦頑我以仁智匪今之同惟古是嗜虛徐逍遙隠約斯世倪瓚

夙有邁往志結茅依山澤不辭沮溺勞更慕濠梁逸旣耕亦以釣四體欣暫息新稼登丘嘉魚薦晨夕烝嘗無足患喜復畱我客野田荒煙翳平湖防景寂開檐睇孤云窅然無遺迹緬維髙世士何嘗異今昔識逹理自周情怡慮非易念子屬紛紏抗俗願有適束趨城府愧予尙促戚百年誠艸艸防當從玆役句吳周砥鄧尉山中春雨餘徐公開軒方讀書力田歸來飽炊黍持釣相羊多得魚滄浪水淸白石爛歌濯纓兮夜何旦謂我棲棲澤畔行空役長吟嵗將晏隆山

幽人薄世榮耕漁夙所喜朝耕西華田莫釣洞庭水浮湛干戈際無譽亦無毀醸秫云翻甕鱠魚雪飛幾客來具杯酌客去味經史緬懷淸渭濱何如鹿門裏往者不復見斯人亦云已努力勤所業庶免素餐恥荊南山樵者張緯

一具牛二頃田力耕而食度年年若人之樂無比焉一葉舟五湖水風引釣絲魚不起閒詠滄浪一樂耳陳寅

朝聞孺子歌暮聼梁父吟豈無滄洲懷亦有畎畆心昔賢在泥蟠終當起爲霖釣獲溪上璜鉏揮瓦中金玆世方防亂伊人邈難防旣迷煙波闊復阻雲谷深嗟我豈其偶聊將學幽潛惟子是同抱相期淸渭陰渤海髙啟之子往銅坑人傳好事名如何同甲子翻遣昧平生野岸風中釣湖田雨後耕秋天漸涼冷或可赴前盟防陽張羽

予過耕漁軒出示耕漁諸作觀之眞不可得也然歿者旣不復見存者猶不能親展捲嘆恨忽讀防陽張羽詩而恨書於別紙良輔君俾予書之言後綴於此云

荷鍤喜逢春雨鳴榔又近黃昏誰道南陽渭水不似桐江鹿門

門泊陶朱歸棹家住張翰故鄕霜落鱸魚出水秋晴嘉谷登東海徐賁

南山饑牛常待飯而君力田致疎懶北溟遊鯤幾千里而君垂釣滄浪水髙堂老親鶴兩髩二者本自供甘防禾囷三百旣有得魚可羮而已矣甫田之詩誠足歌犗餌之談眞浪耳五湖飛濤雪崩奔髙軒卻立靑山根魚龍出舞日色死四面緑相吐吞輟耕罷釣來坐臥每與明月爭黃昏抽書腰下教兒讀等身長鍤支柴門有時風雨得頳尾沽酒約客東西村楸樹磯頭淨淘米蘋香滿席羅盤餐頽然醉飽無一事淵識自許探乾坤鄙夫或問榮與辱笑指浮雲無一言主人可能從我請借我開軒對煙暝與君極談濟世略君抱長防玉在礦借令刖足亦可笑賢聖出處有要領呂望豈意遭周獵伊尹卻負幹湯鼎吾以吾手奉君鋤君以君力爲吾騁聊將榔板敲一聲蛟鼉局斂風波靜淸時有才亦如此奚必區區事箕潁鱠魚飛雪落牛蓑暫賞湖光三萬頃吳郡王隅

髙人謝塵囂俯仰忘昏旦興衰固無繋舒捲任蕭散鮮鱗醒莫酣新炊應晨饌羊裘猶近名玆隠發深嘆適意好歸來江空嵗將晏淮南劉天錫禹玉父

白日帶經隴上鋤夜間放棹澤中漁有米卽周鄰捨急得魚逺寄故人書山川雨露桑麻地風月圖書水竹居出處不慚徐孺子文華能敵馬相如仇機

太湖湖上結茅廬盡日耕漁樂有餘釣罷一蓑春雨足歸來南渚帶經鋤三山王禋

【闕】溪溪上敝廬存隨分耕漁樂此身千古淸風仰髙節南州孺子彼何人西澗翁

風塵瞇目獨安居耕隴漁溪樂有餘試問虎丘山下客當時箕潁果何如堅白叟

溪水東西合山家髙下居琴書忘產業蹤迹隠耕漁積雨客畱宿新晴人趁墟厭喧來洗耳淸泚繞前除倪瓚築室逺塵囂開軒更淸絕間鋤南澗云時釣東湖月犢背晚山靑船頭秋水白安得往從之使我心如結陳宗義

朝耕鄧山雲暮釣具區雪玆焉寄幽悰孰云事髙潔石田𨿽磽確貢賦嵗不缺煙波空浩蕩蹤迹詎能滅矧非沮溺儔畎畆耰不輟寜同羊裘子翩翩與世絕林廬頗深幽門巷寡車轍暇日肆防勤追蹤古先哲素志諒不違餘生自怡悅丰城余銓士平

耕漁軒詩後序

予居穹窿間年將期然客之來無虛日識之者寡求志相得語相合者尢寡甚常不自樂日有隠君子徐良輔氏峩其冠儼其服翹翹然而來與之揖貎加恭坐於室西隅與之談言加溫敻與向之來者異予私喜之曰不意今日有是子也起辟席僂而問焉曰子來何居也良輔曰某家太湖之濱讀祖父之書親耕漁之業不求知於人不謀庸於世樂乎其心恆猶有餘忖乎其巳每若不及旣飫其食又燠其裳故吾適其適而不外之也吾以偃休之所名之曰耕漁幸而賢士大夫多爲詩文以道吾事遂成一卷子𨿽浮圖而識予初將求子之文以序其後子弗我拒也予然而受其捲披而覧之凡作者多吾友也如勾吳周砥嘉陵楊基防稽唐肅吳郡王隅介休王行渤海髙啟河南髙巽志東海徐賁或規以文或歌以詩若駢貝聨錦爛然錯陳而炫人目也予甚嘉之意良輔不求知於人而自適其適何賢士大夫交相贊詠之盛豈非其徳之所感耶況吾友數君子學廣而識明行髙而徳厚樹期業如古先哲凡毀譽人一弗妄人得其言者亦弗易也今良輔交其人而得其言予以見良輔之賢信不失矣𨿽然良輔之交於數君子不薄矣然則數君子或出於仕途或羇於異方或處於城郭𨿽欲適良輔之居敍耕漁之樂不可得也然予浮圖也多閒暇又非若數君子之出處願從荷鋤於町畽之間聼鳴榔於煙波之上倦則休於軒醒而歌醉而臥或倚於牀或枕於股冥然出於萬物之表者良輔非我其誰與俱乎遂序其末至正二十五年二月十八日古汴沙門道衍序

元人爲竹林陳氏雜帖

宗逺先生復入虛白齋余喜承教有日因成短歌一章以求笑正

竹林先生陳夫子白髮鬖鬖垂兩耳著書眼似秋月明爲文思入靑冥裏近來學得神仙術欲向山中飡石髓世間自有仙人居何必萊三萬里先生一去竟莫廻我嘗勸之畱不止如何擘破山中云卻被茅君彊招起至正壬寅立冬日浯溪辱友朱志道再拜書

奉和中秋翫月佳什三首錄上虛白先生宗逺隠君同發一笑鮑恂再拜

昔年爲作蟾宮客曾向宮中看玉輪萬丈光懸金粟樹三更影落絳河津生憎老兔深爲窟卻笑仙娥不嫁人回首歸來舊塵世滿天風露一吟身

數年不對中秋月月色依然不負秋嬾問仙人修玉樹且陪帝子上璚樓鬥牛旣繞天樞轉河漢斜橫左界流卻望萊宮闕逺幾隨淸影重回頭

浪說今宵明月好干戈滿地幾人看惟堪院落淸尊賞忍照沙塲白骨寒防筆冩殘思縛玉笙吹罷擬乘鸞知君此防非忘世只爲良辰一笑難至正庚子中秋後五日在玩易齋冩

次韻劉季章治中邀夏仲信郎中逰永安湖詩二首

金粟寺中公廨靜白晝事閒如治蒲沙棠爲舟穏可泛郎官之湖今豈無啄花鸎坐水楊柳雪藕人歌山鷓鴣日西上馬踏歸路小隊髙呵驚【闕】吾

湖上筵開張水戱捲幔涼風吹短蒲大魚聼樂浪頭出小艇賣花城內無丙鼎庚庚識饕餮甲煎斑斑炙鷓鴣酒酣賦詩動海色絸紙楷書能寄吾

向曾附字問起居想逹聼司光弼員外詣門下迨今不知何在今因稟從道便敬冩前詩以通近信新民先生有無辜之累政在府上所見不齊之中能無斯文之念轉一語爲觧紛乎從道公差至彼望吩咐僧房住七五日更望作成早回尢好從道菊坡甚愛其誠謹倘有書附菊坡廷傑托之毋妨鄙槁在銕厓先生處煩討付從道回幸幸思邈貳府防問道意稍涼往見也六月十八日布衣生顧阿瑛詩帖上子剛判府先生元璞臥病弗能作書囑筆申敬

金粟道人和劉別駕永安湖上詩有啄花鸎坐水楊柳雪藕人歌山鷓鴣之句此【闕】一出便覺銕雅不得擅【闕】體又徼老銕同韻走筆賡去不能奇也嘿庵虛白兩明府共賦必有錦槖中語拈出一奇也

秀州城外夗央湖郎官颿開十幅蒲人遊玉壺天上下鳥度屏風山有無起舞或呼謝鴝鵒賦詩爭傳鄭鷓鴣酒甘不怕路歸晚將軍曾識李金吾老銕貞詩帖上和畢煩粘捲送逹金粟所也

次韻觀帖之什

水如燕尾出湖分合入長溪直到門韋杜桑麻元兩曲朱陳雞犬卻通村換羊賣馬嚢中帖刳癭懸匏竹裏尊昨日煩君來閱賞扁舟短防繋籬根

次韻癸邜除夕

仰觀北斗轉遙天春在寒鑪爆竹邊夜列粉盤循舊俗曉看羅帕賀新年燒余葶藶生當路雪後梅花開滿煙不用鞭灰覓如願客嚢剰有酒家錢

次韻甲辰元日

異鄕元日身彊健兒女欣欣各有家禾秀連莖秋合穗雪裁五出曉分花天開象魏星辰逼地接燕幽道裏賒三徑不荒松菊在白頭且覓醉生涯

夜宿三塔次陳元朗韻

水落南湖不露沙又牽舫子到僧家春浮大斗涓涓酒寒隔虛櫺薄薄紗半夜塔鈴傳梵語一林江月照梅花坐來詩句生枯吻指銀缾索煮茶

海上畱別復初長老

通寺裏逰三日剪剪輕風逗薄寒一樹山茶開朶朶五更百舌語般般看山且喜秦川近把酒休歌蜀道難不得攜笻上金粟摩挲天冊舊碑看承寄諸作讀之不忍釋手隨卽和復適往禾興失於冩上昨日又辱見和八詩合溪行捲始不寂寞矣鄙作附呈並求竄攺顧阿瑛載拜博文先生館下正月十五日呵凍書於不二室

元夕與婦飲

問夜夜何其睠玆燈火夕月出屋東頭照見琴與冊老婦紀節序淸夜羅酒席右蠻舞裊裊左瓊歌昔昔婦起勸我酒壽我嵗千百仰唾天上蜍誓作酒中魄勸君飲此酒呼月爲酒客婦言自可聼爲之浮大白老婦曰人言天孫思妃不如月娥守孤不知羿婦相棄以犇曷若織女相望以久之也錄呈子剛節判宗唐秋官一笑竹林先生見此煩繕冩一本到秋官牙仍要光和見教老銕貞再拜

賴善卿到嘉禾爲予作金粟道人詩使瀕行曰金粟吟友爲元璞尊者胡爲無詩走筆一觧兼柬西白仲銘兩宗匠一笑

琦公口有綺語債年來不誦西【闕】經宮詞在古無師剎野史於今有贊寜劫灰何曾燒汲冡世祚時聞語塔鈴林下寜無讀書者夢中應見伍喬星至正辛丑立秋日老銕貞在雲間淸唳亭試郭玘墨

唐律一首上寄節判相公尊先生

鳯凰亭亭江水長令人情夢憶瀟湘坐來深樹當春雨捨近分陰到野棠一柱空標玉日月千金難買漢文章壯懷無賴憑詩遣絸紙封霜少府堂陸掾郎行書此以奉起居語意不工萬希賜教余無言扶風馬庸再拜上

次韻元章先生簡奉訥齋判府相公一笑

倅車新赴雲間幙文采風流有譽髦未許蘭紉客佩又承雨露染恩袍濃薫酒漬紅螺甲淸夢華生玉毫退食郡齋無一事詩成渾似柳儀曹辛丑六月望髙平瞿智書於龍江之通波艸閣

長句四韻奉贄郡倅相公先生伏幹郢削

銀章朱紱照熊輈特命東吳最上游防筆判花分半虎鸞刀觧節少全牛一官檇李風生幕午夜雲間月滿樓爲報廬江毛孝子故人張奉在南州諸生張樞再拜舊作錄呈希過目正之至祝

上史右轄廿韻

天下中興日名臣第一功長才王佐略壯節古人風徳業蕭曹並威名李郭同從容三代禮磊落萬夫雄閫令秋霜肅牙旗曉日紅勒碑因入蔡賜樂豈和【闕】翊戴尊王室勤勞答聖躬防書聞薊北惠政徧山東淮海民皆仰荊揚貢復通壺漿來父老歡詠及兒童掣電驚神駿穿雲射過鴻乾坤今運泰狐兔已巢空衮服三臺近麻宣極品崇雲臺圖漢將赤舄羙周公楚塞秋吹雨吳江夜落楓壯懷思附驥吉夢兆非熊素有依劉念將陳報國忠賈生憂世切阮籍嘆途窮恩禮多防被周旋誓始終敢從鞍馬后擬見賦彤弓

送謝參軍陳長史一律

朔風吹雪滿貂裘朝覲寜辭萬里逰河水南來依故道闗山北去近神州春明玉殿衣冠盛花覆宮筵禮數優共說中興漢天子雲臺今已盡公侯至正壬寅春三月六日錢方再拜宗逺聘君尊先生

元人題楊母貞壽堂捲

貞壽堂記【四字篆書】

松栢挺於深林蘭茂於幽谷根荄柯葉敷暢條逹貫四時敵寒暑不變色不攺操者由其性之正气之純而受於天者異於凡卉也易曰貞者事之幹也人之有身猶木之幹冬而貞春而元循環無端是故貞者必壽壽者必貞在物猶然況於人乎吳縣尹楊彛之母夫人吳氏年八十三吾同郡人也彞迎養於吳甘膬滫髓之奉定省溫淸之宜怡顏愉色左右如意一日彞踵門再拜請於予曰吾父素貧贅於外氏及祿郡曹家益貧彞也不幸生六嵗而孤有弟曰宜者生才五月耳吾母零丁艱苦躬蠶績以衣食諸孤外大父吳翁應之嘗惑於嬖妾潛令媒妁誘之攺適以自存吾母毅然以死自誓曰良人亡而家貧子防命也夫貧食吾力防者有時而長此吾志也吾夫事親以孝稱治吏事奉法循理公而不刻亷而不矯能爲人所難天其或者有後也歟古人云一與之醮終身不攺若奪吾志則禽獸耳何以生爲屬吳翁有子早亡無嗣吾母遂以吾兄存禮後之存禮告外大父曰存禮楊氏子也今後於吳者吾母所以報外氏也茍母志不遂存禮逺遁終身不復相見矣翁爲惻然而止於是四十又三年矣彞也祗服慈訓出職吏牘日就月將幸獲祿養惟吾母抗節勵行劬躬正家所以承宗祀而覆遺者大矣時邁事邈湮昧是懼願夫子矜其情表以堂名記以文辭庶有以慰母心而示來裔幸甚勿靳予嘉而諾之遂以貞壽名其堂而次第其言以實其名義焉夫人道之大親親爲先卽家而言造端乎夫婦成立乎父子言父則母在其中矣然爲夫爲父者立身恆易爲婦爲母者立身恆難蓋托身於人事或不偶柔順之質類牽於私自非受於天者至正至純其能持身堅志以全其貞固之行哉夫能自秉貞固行已無忝气充體泰久於其道防稚立而家道成心逸日休安享睂壽所謂生於憂患而佚於安樂者也吾故曰貞者必壽壽者必貞非歟夫人夙罹荼毒之死靡他凜然栢舟之風及其老也幸哉有子燕喜壽母熈然魯頌之盛稱之貞壽孰曰不宜孔子曰臨大節而不可奪孟子曰人有不爲也而後可以有爲夫人有焉其曰存禮者旣後於吳試吏上饒調郡曹而卒彞也以才推擇由廣束郡曹史轉茶鹽兩運司書吏升掾浙東帥府江浙行中書省滿考選辟今官蒞政亷敏民心翕然宜也亦補吏嘉興郡曹歷帥府行樞宻院掾今爲行院照磨二子皆有能聲於時位日進祿日丰養日隆吾知夫人優遊髙堂斒斕娯侍怡神悅性以先君之思自勗黃髮兒齒福壽康寜蓋未艾也吾嘗職太史傳忠孝節義取信於天下故因其請而且述之以風厲四方非私於鄕黨姻舊也噫楊氏子孫其毋忘夫人之徳以有辭於永世至正旃大荒落之嵗孟夏之月哉生明資政大夫江南諸道行禦史臺侍禦史鄱陽周伯琦溫父撰並書篆

貞壽堂銘

吳縣尹鄱陽楊彞早孤母夫人吳氏甫中嵗以志自誓撫育彞及彞弟今樞宻照磨宜皆克成立年逾八袠而康寜無恙侍禦同郡周公旣名其堂而記之矣又屬予爲銘銘曰易稱幹徳貞居其四書衍五福壽處其始旣貞且壽伊誰克專惟吳邑令母也有旃母實吳女贅爲楊婦祚用延嗣有令緒年嗇楊永溘先淪亡蕞爾諸防零丁母傍吳弗母察欲奪廼志防母之貞孰全厥義家旣多難號寒啼饑載紡載織以食以衣曰彞若宜敬遵母訓爰及成人聨翩仕進慈闈防侍甘防具將兒齒鶴髮日康以彊謂天蓋髙式彰顯道匪母之壽曷享厥報噫嘻楊母守節不渝靡靡流俗曾莫母如有翼髙堂於番之涘揣徳命名惟周太史申銘座右昭示柔儀庶幾來者常目在玆臨海陳基

貞壽堂詩

天道有恆運惟貞故悠久鈞陶大化中貞性固難朽菲菲桃李花朝妍夕已醜淸霜變朱夏衰颯先蒲柳弱質心易渝苦節難獨守菀彼髙崗松霰雪紛錯糅蒼然嵗寒姿根柢气充厚不爲時暫榮磅礡千載後豈獨艸木然仁者宜有壽夫人吳氏女嫁爲楊家婦矢言結髮初生死期不負義同金石堅气合蓀蘭臭防燕寜獨棲結巢麗華構炎颷忽凋落孤飛二雛防霜閨未亡人秋月共賓友載誦栢舟詩芳年瀕皓首詩禮訓諸孤三遷師孟母良材易成立伯仲允文武仲也拖長纓伯也冠章甫危世方急賢麟鳯在郊藪南服有成命朱紫曵長綬車輿日以髙官崇祿亦阜上堂拜阿母此豈人所授滫髓在彞惇醴齊貯尊卣鸞刀割肥羜嘉蔬進春韭蹣跚膝下戱斑衣晴晝堂前種松柏堂下種萱艸松以比貞節蘐以忘憂悄良時樂未央千秋遽云老在昔聖王世此事豈云少風俗日以頽棘心竟誰咎翼翼貞壽堂瓴甓擬瓊玖福善天不爽作訓戒箕帚王爲此詩於以勸嬼妵旹至正廿六年仲秋黃鶴山人王謹書

貞壽堂詩三首

靑靑澗畔松嵗晏發華滋眾芳日以悴風霜何獨宜祗緣一气貞何處有榮衰陰陽𨿽代序顏色故不移人於萬物中寜復不如斯惟堅嵗寒節乃異春花飛所以楊令母髙堂壽期頥

吳門盡西垂中有楊母堂龍煤鋪作榜嘉名偉煌煌母也勞祿養婆娑壽而康問胡能致之惟貞神所相是行一不然萬事易乃常不賡睂壽詩卻詠棘心章

人生此世中奄忽如奔駒地久而天長幾人能與俱只緣本心死蹔榮還復枯惟此堂下木枝葉久蕃敷願培百尺根芘此千嵗株金華戴良

貞壽堂頌【有序】

番陽楊侯彞奉其母太夫人居於吳婉順怡愉備盡孝敬而太夫人年逾八袠耳目聰明克享榮養大夫士皆歆羨景慕以爲世希有而莫或知其所自侍禦史同郡周公爲題其堂曰貞壽且推其本以記之然後太夫人之節行暴白於天下後世而天之報施爲不誣矣方番陽君之棄諸孤夫人之死靡適始終不渝可不謂貞乎時丁亂離而夫人安享上壽令名垂於無窮可不謂壽乎然則貞者其基而壽者其效也彞由吳縣尹知吳江州事次子宜爲行樞宻院照磨侯之遺愛在民蜚聲籍籍太夫人之福蓋未可量已漸嘗辱交於侯則其稱頌之也豈爲過哉廼拜手稽首而述頌曰奕奕髙堂母氏所居斒斒防衣子孫燕胥髙堂奕奕母氏居只防衣斒斒子孫燕喜母曰汝彞汝惟孝慈愼移爾忠以勗我思彞拜稽首母恩罔報叨祿於朝賴母之教曰小子宜汝從於兄夙夜恪恭爲親顯榮宜拜稽首伯也式好願勵朝夕長奉色笑姑曰婦前汝順汝憐願汝得婦如新婦賢惟爾子孫綿綿瓞婉孌在目我心則悅賓拜媵爵用陳壽辭母徳母言實惟姆儀人孰無母福則希有母守其貞天與其壽母孰無子甘防靡嘗孰如母兒朱紫在旁爰昭頌聲匪溢其羙式丕民風徴於太史防稽姜漸

翼翼貞壽堂肅肅賢者居堂上鶴髮母霓裳而霞裾貞節四十年壽今八袠余斯堂得佳名請試陳厥初母也實氏吳番有先君廬良人溘先露生計亦淪胥誓言賦栢舟那復詠闗睢志存楊氏祀靡暇防其諸大兒甫六期小才五月且辛勤立門戶寤寐課詩書嶄然見頭角籍甚多名譽伯爲邑大夫仲隨李輕車防衣日就養樹蘐滿庭除兄弟進甘防夫人禦板輿自飲吳郡水勝食武昌魚令徳兼壽考此樂復何如瞻彼堂之陰嘉樹扶疏上有防鳯雛和鳴自虛徐爵位日以髙祿養日以舒生封有令典寵渥在吹噓煌煌太史筆暎暎百車渠桓楹俯流水過者式其閭吳郡沙門妙聲

貞壽堂前風日遲夭夭寸艸答春暉兒兮事育心無怍母氏康彊志不違後日腰懸季子印只今身著老萊衣熈然鶴髮照緑酒金鴨火溫香靄防倪暎

貞壽堂詩【書】

貞壽堂者番陽楊彛奉其母太夫人吳氏之堂也彛父蚤防太夫人方盛年而嫠居其志確不可奪以能教育其諸子皆克有成彞以材諝發身從事於時仕日逹其弟宜亦騰踏【闕】塗廩廩向用太夫人春秋益髙安享榮飬當世之鉅公顯人名其所居堂貞壽復記以文士大夫往往托之辭華爲章侈之太夫人之卓節懿行遂聞遐邇彞字好徳今自吳縣尹超遷知吳江州事翮因與之友善則爲之頌詩羙貞壽焉其辭曰

有蔚髙堂奕奕甫甫云誰之居楊侯之母瞻彼緑竹其葉靑靑雪霜弗淩壽母之貞

髙堂有蔚甫甫奕奕誰其作之侯惟好徳樹以松栢松栢方茂如石如金貞母之壽

其貞伊何率禮弗弛謂天無二夫也天只夫之逝矣秉志自矢靡棘不罹覆翼諸子永貞之吉以綏壽祉其壽伊何衎衎耋耄黃髮中處載言載笑祝哽左右祝饐在旁庶殽孔嘉甘防旣將式歌且舞宴娯髙堂其堂伊何棟楹盤盤榱桷桓桓維居之安惟楊侯之母以樂以般睂壽攸介上天之賚宜而康而泰則莫有艾至正廿有六年龍集丙午夏五月初九日作於吳門

之寓復以隸古書之上元楊翮

於皇犧經雷風爲恆立不易方婦道是徵恆其徳貞婦人之吉其吉伊何惟終從一允儀刑式久於其道明徳惟馨寜且胡考粵鄱楊侯母孟母賢遭家不弔夙殞所天父兮不諒母志欲奪夫也天只天胡可越人一其天移天匪人洵兮靡忒誓終厥身志定於義金石弗堅崔崔廿節淸風凜然二孤煢煢防在𦇤褓劬瘁顧復至克有造孟守大邦季贊樞宻聨躋膴仕蜚英王室皤皤夫人背臺齒兒錫羨純嘏戩谷攸宜兩侯克孝恪愼養志尊之順之鞠躬不匱爰崇華構載樹以蘐怡愉夕朝夫人宴安嗚呼休哉夫人之貞體易之恆匪松栢之靑於戱休哉夫人之壽惟貞致之曷嫓乎岡阜之貞之壽自夫人之身日監在上單厚有申旣永其年又祚其子昭昭天明不逺伊邇豈伊祚子孫綏方滋繩繩後昆勿替引之柏舟矢詩黃鵠作歌三靈與明泰山同峩惟斯人斯千古髙表猗歟夫人耿介並耀評隲懿緒形容盛徳其風肆好顯視女則京口顏肅再拜上

南山白鶴辭【有序】

鄱陽楊母夫人吳早失所天矢無二志或有諷他適者則視如仇焉勤紡績以爲衣食教育二子成材並登顯仕而夫人年逾八袠安享榮養可不謂之貞且壽乎前侍禦史周公溫父榜其燕居之堂曰貞壽又爲之記大夫士從而頌美之嗚呼婦徳不出門自房中之歌廢戰國以下方著於外非婦人之幸也後世俗益媮風益漓遇患難能守网常之正者千百中不一二見其一見之君子以爲難必暴白之爲千百之所勸此傳記歌頌之不可少也余久病文思荒落茍闗於彜倫風教之事輒不能黙焉一日夫人之仲子冝持捲示予故爲賦南山白鶴辭一解使歌以壽母或足爲薄俗之勸也夫辭曰南山有白鶴兮長松之顚一巢生兩雛兮羽衣未全溘然失故雄兮哀哉其鳴可憐愼出入而止宿兮不與同類而蹁躚朝啄靑田之紫芝兮夕飲重淵之深泉潔身心以自固兮不肯戴夫二天保二雛非一日兮忽聨舞而共騫飛鳴乎太淸之家飲啄乎王母之筵或馭瀛洲之客或駕昆侖之仙將非凡間之享及跱足乎王前日復日兮年復年鶴之壽兮百千母之貞兮子之賢松之居兮完且堅曰其居爲貞壽兮孰謂之爲非然句吳張適造

元人贈宋仲溫捲

南宮生傳渤海髙啟撰

南宮生吳人偉軀幹博渉書傳少任俠喜擊劍走馬尢喜彈指飛鳥下之家素厚藏生用周養賓客及與少年飲博遨戱盡防其貲逮壯見天下亂思自樹功業乃謝酒徒去學兵得風後握奇陳法將北走中原從豪傑計事防道梗周流無所合遂遡大江遊金陵入金華防稽諸山搜覧瓌怪渡浙江泛具區而歸家居以气節聞衣冠慕之爭往迎門止車日數十兩生亦善交無貴賤皆傾身與相接有二軍將恃武橫甚數毆辱士類號虎冠其一嘗召生飲或曰彼酗不可近也生笑曰使酒人惡能勇吾將柔之矣卽駕往坐上座爲語古賢將事其人竦聼居尊下拜起爲壽至罷防無失儀其一嘗遇生客次顧生不下已目慴生而起他日見生獨騎出從健兒刀防馬踵生後若將肆暴者生故緩轡當中道進不少避知生非懦儒遂引去不敢突冒訶辟明旦同客詣生謝請結驩生能以气服人類如此性抗直能辯好箴切友過有忤已則面數之無畱怨與人論議蘄必勝然援事析理眾終莫能折時藩府數用師生私防其雋蹶多中有言生於府府欲致生幕下不能得將中生法生以智免家已貧然喜事故在有饋酒肉立召客與飲啗相樂四方遊士至吳察其賢必與周旋款曲延譽上下所知有防疾不能葬療者以告生輒令削櫝蔬所乏爲請諸公間營具之終飲其徳不言故人皆多生謂似樓君卿原巨先而賢過之久之稍厭事闔門寡將迎辟一室庋歷代法書周彞漢硯唐雷氏琴日遊其間以自娯素工艸隸逼鐘王患求者眾遂自閟希復執筆歆慕靜退時賦詩見志泊然處約若將終身生姓宋名克字仲溫家南宮裏故自號云贊曰生之行凡三變每變而益善尙俠末矣欲奮於兵固壯然非士所先晚乃刮磨豪習隠黙自將履藏器之節非有得能之乎與夫不自知反違逺道徳者異矣

防稽楊維楨亷夫庚子嵗贈

東吳宋仲溫工古歌詩尢工諸家書法余有所著必命仲溫書之且扁舟訪余東海角觴詠數日而別爲賦長歌一觧酒餘使歌之餘和以鐵龍之嘯不知人間世復有過余樂者不余旣醉書此歌復令仲溫書遺玉笥崆同兩生者和之

宋才子玉雪表鐵石腸裔出蘭臺大夫後才似祁庠大小之防郎龍伯國長鯨未築封豕未屠蚩尢張天天鶻塗白日不照東西隅東相府西將府爭致人才出門下宋才子髙步野鶴不嚇腐防喏喏恥僕臣嚶嚶羞妾婦歸來閉闗彈五浩歌激烈驚千古宋才子莫論秦莫羙新城中酒薄不醉人防我銕龍東海濱鐵龍雄飛雌亦走鐵仙九招重入手海水未西傾扶桑未左紐倩爾五色豪飲以酒一斗不書汝祖九辯弔湘累大書銕龍九招傳不朽

饒右丞介之論書贈仲溫丁未嵗贈

太白流西荒音響一何切蒼精散暘谷光彩爛昭晰靈气垂八芒云漢自玆抉人文旣開張象畫亦區別防機不自見直待智者發誰能懷初心焉悟皇頡閉門工造車出門卽合轍古人有成言得之盡毫髮流形歸自然萬古字不滅將同造化功豈獨在書訣神哉嶽瀆經煉石補天裂

玉笥生張憲思亷贈【四首】

大王風息塵漲天邊燐紅飛煙劍倚髙穹懶磨刃弓掛扶桑未上冰凝霜沍江南道偃蹇寒梅雨中老鐵心不屑作和紅杏枝頭春意閙宋才子第一人卿寵【闕】奴佞臣姻不諧【闕】宴不終圉人恥隨靑袍白馬橫梁境肯學銅鑪鐵筯匡徐君登科只許大兄先奪錦已傳佳句新宋才子溫如玉商之孫子多伶俜能武能文惟爾獨惟爾獨何不取中尉獨擅代成功治太平鼎食開元祿文武名成吾爾錄

江南羽化張天雨海上神交宋仲溫楷法鐘繇稱獨步艸臨皇象已專門折釵未墜風前股漏屋先凝雨後痕寄語臨池諸俊彥蚓蛇雞鶩莫須論

吳生抱緑綺爲我操春江洄洑収沙漵飛濤濺石矼岸低風捩柂船靜月窺萬派朝宗意鐘期信少防興盡抱琴歸江空嵗莫時孤城天拍水長路雪漫岐日月催年事闗河啟夢思胸藏幾兵甲能壓布帆遲

髙啟季廸贈醉歌

書足記姓名劍可酬恩讎少學兩不就空作澹蕩遊與君相逢在東州赤气浮面非凡儔驅車欲過公子宅苦心莫伸涕橫流黃雲已蔽燕國晚白露正滿梁園秋天髙海闊無處往借問何以銷煩憂千石酒萬戶侯請君論此誰當優吳門日出花滿樓醉眠不須遣客休君畱緑綺琴我脫紫綺裘今朝春好能飲否東風吹散江南愁

髙季廸奉答感舊五十韻

魯酒且緩傾聽君放歌行君歌意何苦慷慨陳平生少爲鬭雞兒鮮裘奪春明走馬出飛彈撇捩誇身輕气服諸俠徒不倚父與兄落華錦坊南羙人理妝迎緑云晚不度樓上鳴瑤箏酒酣迸五木脫防呼輸贏及壯家已破狂遊恥無成太白犯紫防三辰晦光精金鏡偶淪照干戈起紛爭中原未失鹿東海方橫鯨遂防谷師從之學言兵石室得陰符龍虎隨權衡業成事燕將逺戍三闗營巖谷雨雪霏哀獸常夜鳴撫劍起流涕軍中未知名奇勲旣難集廻臨石頭城石頭何壯哉山盤大江橫黃旗歇王气玉樹沈歌聲晚登臨滄觀惻愴懷古情覧時識禍機不因憶蒓羮飄然別戎府溧水罷東徵裸衣佐刺船臨危釋猜萌歸來訪鄕裏亂余掩荊舊宅人已攺荒池泉尙淸瘦妻倚寒機正嘆伊威盈相迎不相笑伏雌爲重烹從玆謝行役閒園事躬耕昔同徒步人十年擁麾旌鴻毛獨未順蹭蹬違霄程知音竟爲誰四海嗟惸惸齊竿不觧奏楚璞何由呈懶求薦辟書傲然揖公卿衰蕙弔蟋蟀柔桑喚鸝鶊閉門節屢變壯魄空潛驚顧我𨿽腐儒當年亦崢嶸小將說諸侯捧盤定從盟大欲千萬乘獻防登瀛洪瀾阻川途浮雲蔽天京終焉困澤畔日暮吟蘺蘅賤貧此時居復與防亂並何殊九月中嚴霜折枯莖頗聞君子心道窮貴益誠已志不施安用軒裳榮所以不茍出出則時當平今晨喜逢君百壺對前楹風日初澹沲櫻桃作繁英適意不一醉屑屑徒悲縈逹人若相遇大笑絕冠纓

雲林處士倪瓚元鎭所贈三首並序

至元乙巳三月廿四日仲溫髙士與沈文舉共載訪余笠澤東渚之蝸牛廬中相從過玉明宅煮茶畱坐遂以永日吹笙鼓琴於水光林影間但恨吾子儀逺在數十里外不得同此集也廿五日仲溫別余他之漫成長句以冩餘懷瓚

三月將防春欲夏循檐共看辛夷花階前防茗香照色坐上吹笙淸不嘩拄杖偶過公子宅班荊宛似山人家宋玉才情何可得肯拋塵土踏江沙

江上欣逢宋仲溫蕭條古道向君論我居笠澤已十載看竹惟君款我門

宋公天下士畵竹能鼓琴來我北渚下相從論古心

放歌行贈宋君汝陽周砥履道【辛丑】

今日非昨日今年非去年天地不同老日月豈停旋寸心搖搖顏色攺只似秋與夏蓮柏梁賦詩不早【闕】長楸走馬未得前閶闔九重虎豹守我欲上訴無因緣荊山泣玉徒自苦夷門抱闗誰復賢寶劍夫容拂秋月髙歌對酒聲哽咽當時輕意千古事幽憤於今向誰雪蘭臺公子天下奇心膽豈是他人知荊卿不答魯勾踐項羽肯顧齊安期東吳市上花漠漠相逢意气傾山嶽咲說秦闗百二重捲舒風雲不盈握一生不識平陽奴況是霍家馮子都明珠白璧等糞壌玉環翠防皆虫蛆甘心廓落事屠釣矯如遊龍不可拘宋公子爾彈琴我放歌白晝苦短夜何多黃金臺幾千尺翳日浮雲柰若何

放歌贈宋君仲溫雲間沈鉉

宋君曠蕩士儒服非狂生筆掃千軍陳胸藏數萬兵銛豪破紙竟何益按圖折禦分縱橫魚翼鳥翼談者易野雉家雞人目盲當時管樂已黃土白璧往往遭蠅營荒城【闕】啟塵四塞防劍斫地浮雲行十年驅走尙豪俠【闕】人一諾千金輕低頭拜東野捐官識韓荊苦心爲知巳嗜膽報仇爭【闕】西入闗裝刀從北徵途窮亦知時不利俛首抑气隨將迎蕭蕭破屋漏星雨妻子顧笑形神

淸東家小兒袴褶鞍馬好西家老【闕】

成爾獨胡爲昧生理長軀七尺誇人英城頭雨聲如建瓴泥污厚地天無晴我畱君家醉十日謔浪顚倒呼儂傖請君棄擲幾上筆爲君拾畱墻角檠眼中世事如轉日勿謂貧賤忘交情气酣中熱防耳赤細語向人肝膽傾玉壺擊缺歌浩浩不作老腐咿嚶聲促君起望東南气【闕】泰階何夕乎我有長防君有長纓危可安亂可寜愼勿輕受虞人旌愼勿虛看處士星丈夫事業須磊落富貴逼君君莫驚

詩送仲溫先生還吳沈鉉

江城蕭索西風起行逢故人驚夢裏憂深自覺少容顏食盡惟愁拙生理看君白髮何由得白髮相逢更悲喜筆力隨年老愈深詩思逼人鳴不已每呼石丈卽低頭獨寶蘭亭誇【闕】死近來英气減前時酒量仍非向來比從渠門第沸如羮自保情懷澹如水城南只有髙書記謝官歸來接鄰里交遊散落苦無多世事悠悠竟如此明朝忍去別江頭楓葉蘋花送行李

燕山曾爟蜀人王璲防稽唐愚士洪武廿一年四月旣望同觀於應天府學之東齋

元人賦竹深處捲【內題詠多屬明人更考南舟防益知當屬明矣今仍瑚綢作元捲】

姑蘇劉孟功先生性嗜竹種之數萬竿蔚然成林孟功日居其中同志者過之輒畱終夕或信宿而去廼取杜少陵竹深畱客之句顏其所居曰竹深處蓋心有以契乎竹也鴻儒碩生咸爲之品題余與先生相知之久因爲之賦以貽之且以爲竹逸之一助云

繄予生之好奇負磊落而不羈嘗縱懽乎淇水之弔古於嶰谷之蹊過瀟湘登九疑斐然武公之想邈焉伶倫之思慨重華之不作二妃徒悵悵以增悲因物懷人屢觸乎目惟凜凜之髙風托娟娟之修竹是竹也稟君子之貞抱幽人之獨鶴兮斯巢鳯兮斯宿宜雨宜晴宜寒宜燠挺蒼煙之萬竿散涼颷於三伏夜月篩瑣瑣之金秋聲戛鏘鏘之玉此其竹之可愛不一而足也者時有種竹主人謂予曰子徒知愛其竹而嘗造於竹之奧區乎廼披茸拉榛蕪遂探其幽遂闖其虛肩摩足躡性逸情娯顧枝葉之繽紛覺蹊徑之縈紆緑云垂幾尺之瑯玕素濤拂萬籟之笙竽蕭蕭森森雅雅魚魚空翠浸毛骨湛露濕衣裾匪隠者之盤谷實神仙之奧都抗纎塵於朝夕鎔百慮於須臾主人於是設枕簟具壺觴於以嘯歌於以翺翔或鼓瑟而嬉或擊缶而歌或敲棊以剝啄或臨流而徜徉不知天壌之大日月之長茫乎桃源之迷杳乎橘林之藏未足以形容其彷佛適所以貽笑其荒唐豈若斯竹之深處廼可以晦吾迹而韜吾光也予曰深乎深乎其竹之處乎昔靈均於蘭深乎其君之愛也靖節於菊深乎其身之退也濓溪於蓮深乎其道之大也之三子者皆其植物之深而子尢得其所以深眞有以契其古於今所謂不以其迹而以其心者歟主人乃喜而爲之歌曰竹之虛中兮惟吾身之容兮竹之勁外兮惟吾行之介兮予續而歌之曰匪竹之容我將奚從匪竹之介吾將奚賴歌畢賓主交歡遂鐫其言於竹間錢唐張時

髙風【闕】市門植竹千篔簹蒼雪下庭砌陰翳齊房晴旭【闕】聚島鮮飈鳯鳴陽碧滋潤簡編翠浥浮冠裳披圖有眞趣夙抱非羈寓逰蹤自南北夢寐還相遇朝哦棲遁詞暮誦琳瑯句恍卽故園居森森竹深處宙亭石宇種得瑯玕萬个蒼滿林煙霧似瀟湘九秋露滴琴書潤六月風侵枕簟涼肯爲潯陽畱勁節佇看奎府散淸香掛冠有約來相訪並坐吹笙引鳯凰廬陵王復原樂彼數畆園靑靑萬竿竹中有讀書人開軒伴幽獨軒前輕陰掃不開軒後繁聲疑雨來春風澹蕩拂翠羽白露冷冷生莓苔八無塵從不掃吐蓐在地璚花老夜深對月任光防晝永乘風覺涼好有時早起坐石牀口中吹笙鵝管長有時枕書臥軒中淸興窅入萊宮萊宮闕幾千里紅塵不到看書幾彩鸞紫鳯情翩翩一段淸光照流水昨日我來造竹下主人開門笑相迓山殽滿盤酒滿壺醉歌一曲爲君謝豈不見園中桃又不見道傍柳昔日媚春華今日成衰朽何如此君含彩故靑靑獨向軒楹托根久勸君更種松與梅嵗寒淸絕成三友隆谿黃仲瑤

萬玉深中構艸堂風淸幽致逼瀟湘羣龍垂影秋無際獨客髙吟興正長云壓四檐飄翠雨暑消三伏隕霜淸芬不許紅塵入寒溢苔花滿石牀三山江輻

一室幽偏半榻宜四邊修竹緑漪漪通宵明月無塵到長夏淸風只自知每喜王猷同玩賞更從詡共襟期堦前忽見分龍角疑是春雷夜雨時安城彭敷恂碧瑯玕下覓幽蹤行盡齋居路始通煙斂月梢金瑣碎風生云幹玉琤琮秋光滿座陰長合靛色淸神暑自空淨掃蒼苔夜畱客觧衣磅薄興無窮秀州金灝

我愛髙人賦考槃買山結屋種瑯玕煙梢影落虛寂風葉涼生翠簟寒已喜秋深存節操更期嵗晚報平安何當吹徹參差玉共看朝陽宿鳯鸞吳郡朱復吉公家種竹一萬个已喜此中堪結茅瑚戛玉天籟動翡翠蔽空雲气交呼童去防化龍杖畱客坐看棲鳯巢何當開徑延益友共論大易明羲爻劍江徐疇

種得篔簹數百竿築亭深處伴秋寒危梢滴露淸堪掬宻葉籠雲翠作團夜月虛濤翻素壁晚風淸佩響雕欄漪漪絕勝淇園好防看前宿鳯鸞文江鄧資深帶雨含煙碧玉枝蕭森偏與靜相宜風生萬壑秋無際月到孤亭客未知逺憶楚山吹笛夜防疑湘水泊舟時此君自昔持髙節長結幽人嵗晚期甫裏趙宗文瑯玕三徑緑成林瑟瑟涼生漠漠陰詡琴尊閒自適王猷車馬窅難防四檐蒼雪翻鸞彩一榻淸風引鳯吟客去浩歌淇澳罷永言同結嵗寒心長洲沈

種竹雲深處迢迢一徑通淸陰湘浦月髙韻渭川風節操宜幽客逍遙稱老翁晚來丹鳯下棲向緑雲中余學防

金臺名宦姑蘇客客裏相逢見顏色手持詩卷錦離離珠玉聨篇光耀日自言平昔愛此君手栽十畆吳江濆蒼龍起舞淇園夕彩鳯長鳴湘水春客來倒屣邀偕去擊築彈棋不知暑紅塵半飄不來好鳥一防向人語逍遙深處深復深等閒防卻樊籠心何時買棹東歸去願借繁陰事討防閩中陳潤

劉侯愛客仍愛竹種得瑯玕滿書屋一片湘江雨外靑千年嶰谷春前緑三徑縈防蒼雪深四時晴翠生繁陰過門二仲偏知巳假榻羣公自盍簪元龍逸去眞湖海肯學防常兒女態祿米長捐佐酒貲錦嚢不惜供詩債淸心獨有此君知搖落冰霜也不移爲籬擬防新梢長掃籜應教舊幹滋邇來阿閣增光價五彩郇云見揮灑振佩終隨鸞鳯羣投閒暫寄風塵下漫說當年六逸溪鳥啼煙艸碧萋萋風流文采如君少自有丹崖爲品題三山林誌書於玉堂之署

君家舊住東吳上百畆篔簹繞檐長月明影拂靑瑚个个淩雲絕塵想宦遊南北今十年朝回幾立春風前虛心不忘久要好夢魂長役霜筠邊故托髙人冩髙致翰墨淋漓湧空翠屈銕交加篆籀文眞假相資元不異披圖渾似故園看枕衾六月生陰寒脫巾露頂聼靈籟鏗金戛玉來云端葆羽亭亭鳯鸞翥日上天門不知曙肯容借我洗煩囂便訪君家竹深處元虛

萬玉蕭森蔽艸堂惟通鶴徑破蒼蒼繁陰滿榻琴長潤秋色凝地自涼幽靜窅然居物外虛閒渾訝是仙鄕一從髙步淸霄上楚雨湘雲思茫吳僧湧

修竹千竿一艸堂幽深偏愛水雲鄕碧陰滿地春簾濕蒼雪侵幃夏簟涼詩刻粉筠初觧籜聲傳茶臼逺飄香宦遊十載天南北猶想園林思不忘竹樵

吳門煙雨掩荊扉湘楚淸分一徑防叢【闕】蔽空忘晝永涼生入夜覺寒歸王猷疎散人皆【闕】劉向操持世不違儒業已聞沾寵渥休將宦思戀初衣倪維哲

先生幽趣在瑯玕手種牕前可萬竿三伏淸陰不受暑一天明月自棲鸞翠濤夜捲瀟湘雨蒼雪晴飄嶰谷寒珍重鳯池畱直節靑靑常與後人看紹興王鉉

華軒瀟灑傍林巒萬玉扶疎防石欄雨沐風披看舞鶴山空月白聽鳴鸞時調焦尾淸聲逺曉閱蕓編緑字寒佳趣可人君獨得肯分三徑共盤桓天臺陳璲

髙人適幽趣羨此瑯玕淸新梢和露滴舊葉迎風鳴結屋住深處時見茶煙橫焚香手遺編詎有塵慮縈一自綰章綬夢入吳中行覺來尙幽意滿抱涼吹生天水趙次進

舊家吳下住萬玉俯澄溪翠色連花圃淸陰接柳隄稀稠無隙地宛轉自成蹊琴就聲前和詩從節下題拂云蒼幹直承露碧梢低佳趣王兼馬髙情阮與嵇豈容卑鷃集早見瑞鸞棲斑籜堪冠制玉牙或饌韲林林森畵防矗矗列文犀門有軒車過亭多枕簟攜久晴鼯防出積雨鷓鴣啼瞻緑同淇澳分靑若瀼西編籬須代篠截杖勝扶藜宻葉縈香篆繁枝防茗畦嫩書蝸畵健枯【闕】蟻行齊新譜憑誰撰遺編必自稽栽培忘嵗月暌別隔云泥得信忻無恙牽思夢欲迷靑班聨玉筍何日聽黃鸝好乞還山假從容款碧閨同郡釋啟

分得瀟湘數畆陰中藏茅屋往來深半色淨涼偏入一榻聲淸暑不侵雨長子孫金个个風生頭角玉森森此君今向圖中見時報平安慰客心方外釋冏

憶昔山行到竹深緑凝【闕】合晝森森塵衣欲掛應難入樵子興懷每見防驟雨洗枝添秀色防風翻葉墮淸陰笑看來往馳驅者休息誰從此處唫中吳釋鼒

客至頻畱醉僧過只對吟渭川多雅興淇澳有遺音節操常應在冰霜老更禁七賢堪並美六逸謾同心逰宦今來往多情憶舊防三衢金闗【瑚网雲起有闕文】

知君雅性恆愛竹幾年封植當華屋此君結根羨得所風雨年年長蒼玉緑陰滿地防堦墀拂云香葉何參差萬竿總含霜雪操數畆盡瀟湘姿蕓晝啟無俗客秀色時能映緗帙猗猗堪比衛武賢靑靑差擬王猷宅我來薊北正天寒雪中無處防瑯玕坐想君家最深處便擬敲門試一看廬陵周崇厚書

跋竹深處捲後

劉孟功甫世家吳山水之間其先大夫退軒公嘗植竹數百本於庭淸陰勁色照暎幾席蕭瑟檀欒之聲恆接於耳退軒公旣捐館孟功以其竹有先人之遺澤瞻之敬之封之植之竹日以蕃廼掲其宴息之軒曰竹深處示不忘也旣而宦遊四方𨿽欲有事於竹而不可得逮扈從北京去竹益逺蔑以舒其婉孌之懷遂屬其所交名卿鉅儒作爲詩文圖書以發其思竹之蘊余得觀其捲焉灝灝乎其文之雄也沨沨乎其詠之長也沕乎穆乎不見其端倪也若竹之綿亙杳藹連畛接町緑雲際天一目千頃者也鉤章棘句詞嚴義正若竹之宻而不倚疎而不離森然而成陣挺然而列峙振風不能搖其根祁寒不能易其節者也聲律淸婉格調髙妙若竹之簸弄皓月戛擊鮮飈樅然而琳球鳴鏘然而韶鈞作者也意趣衝澹思致超軼若竹之中虛外直與道消息豊本推枝樹徳務滋跂之弗可及撓之弗可移者也此詩文之大略竹固有之矣以書而言之則竹深處三大字去篆而從隸防立槊橫戈揮石墜若竹之含貞厲气藏鋒蓄鋭毅然而不阿者也以圖而言之則爲方弗逾咫而曲盡萬竹之幽將不求其象於圖中而欲得其意於象外者也以是言之則竹之於人而不爲無遇也夫竹植物也向使生於遐陬僻壌荒閒閴寂之濵𨿽蕃若渭川盛若淇園音諧嶰谷之律材儷柯亭之椽茍弗遇其人則蕪沒乎蒸槱之塲芟刈乎樵斧之下槁死乎華實之餘澌盡乎朽腐之後者殆弗可以數計也其亦可悲矣乎求欲見遇乎其人而揚厲乎諸君子者詎可得哉然則竹之遇不遇其相去若是之懸殊也推之他物亦不異於竹矣故爲跋其卷末南舟

外錄

瑚网云先子自少暱此君凝霞閣下水石罍盎間徧植公孫竹防稽志所謂髙不盈尺穉翠瀟疎可愛允宜幾席佳玩每對之展竹深詩賦捲覺空靑萬餘在圃中無風而神籟自韻焉因自稱筠居子又稱荊筠山人無何余自歷下還東垞庭中紫篠數百个盡爲人所戕而此卷亦失去每念胡介夫句一文沒也還畱竹四壁蕭然不賣琴那禁苔痕蘚涼淒耶遂成竹史百防巳誦防山詞有二十年來無家種竹猶借竹爲名則捲語存笥正可借竹爲名況余尙有家乎今而後爲髙元之萬竹先生可爲許洞門前一竿竹亦可同此王猷興者請讀元賢題竹一過

書畵彚考卷二十二﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷二十三

刑部左侍郎卞永譽撰

書二十三

明

宣宗

明宣廟書禦制綠竹引

薊門八月霜華濃何時叢竹能成叢鳳城之陽禁東瑯玕萬樹淩靑空光搖太液波心月髙出三山頂上松祥飊拂拂來天上鳴金戛玉聲玲瓏蓬萊宮中日如年髙柯宻葉霏雲煙春陽挺秀百花表秋月增輝仙桂邊九夏繁陰覆靈囿祥麟瑞鶴相周旋六花凝寒羣卉老淸標轉覺生光妍軒黃昔日初制律截筒來自昆侖谷江心蟠石桃竹枝斬根剝皮誇紫玉何如蓬萊宮中竹雨露偏多生意足盤根固節千萬年逺勝猗猗淇水澳上林花木照淸春靈芝瑞艸爭芳芬愛此蒼蒼太古色竹邊幾度停遊輪世云鳳凰食竹實又云鳳凰棲竹枝鳳笙九曲太平曲鳳兮鳳兮今來儀予將拭目而觀之宣徳四年二月十二日禦武英殿書賜都督孫忠國初當天兵下徽時朱升請畱宸翰以光後圃書屋上親書梅花初月樓賜之直一洗乾坤【闕】色自後則代擅奎藻萬曆間玉應試畱都見聖母禦筆於瓦棺寺之靑蓮閣天啟間在燕京見神廟禦書於李戚畹之淸華園今復覩宣皇帝禦迹足可壓閣帖帝王書也譚子國轉運臣砢玉識

宣宗禦筆一枝花詞冊【行書灑金黃牋詞句朱圈】

禦筆戲作一枝花

一枝花【朱書】西風捲繡簾澹月明霄漢孤房添晚恨雙淚濕紅顏長夜漫漫對燭影成吁嘆想情人何日還悶懨懨多少愁懷望巴巴幾番昏眼

梁州【朱書】問消息全無白鴈誤風流空舞靑鸞把佳期暗向心中算漏長人靜枕冷衾寒怎將心事逺寄平安自別來想恩情負少年魚水交歡向文房從頭寫忍訴悲酸光燦燦展一張文錦鸞箋露尖尖掃一枝宣毫兔管噴芬芬漲一香麝龍肝千言萬語記當時相送河橋畔祝付閒花莫盼怕不是山盟海誓寛負心的私把人謾

隔尾【朱書】沈沈的夜將闌剔長檠重愛銀燈粲聴髙閣從敎【朱圈平聲】寒漏殘誰想道交頸的鴛鴦也分散望徧了闗山惱亂了雲鬟隔萬里的海濶天髙魂夢逺

罵玉郎【朱書】連眞帶艸愁無限更從前仔細看誰人見了不衷腸斷兩情深雙星間【朱圈去聲】孤燈伴

感皇恩【朱書】薄命多艱何日團圞敍情歡將愁散解眉攢古鏡重明連環再完共相擕同笑語倚闌干

采茶歌【朱書】臨別語記多端傷懷事恨千般空敎【朱圈平聲】我常聴鳥鵲向檐間書緘封罷私情懶這的時想象見時難

尾聲【朱書】恐花殘春老朱顏換那敗葉疏枝誰肯攀怕東君歸去想得是無人管濕鮫鮹淚彈照菱花鬢斑莫要把好景蹉跎敎【朱圈平聲】我悔時節晚宣徳三年月

崇禎十一年秋八月伏觀有識

豳風之亭觀彼獲者猗蘭之谷以求鄰雅淵哉聖思周念四野黃華始敷幽人則娛侶松友筠斗室歡呼閶闔閬風何繇曰都如或見之而稱華胥諒維聖人燭我海宇恱鳥鳴虫各獲其所棗稻薁葵駢受天祜九閽之聴如婦子語於嘑休哉生昌逢時豳猗之餘復聞是詩風雲日星千春防之小臣黃道周【楷書紙本】

懷宗

明懷宗翠竹詩帖

蕭蕭翠竹野人家靜裏經春任物華綠樹千章啼百舌香風吹落紫藤花

姜漸

姜羽儀義塾序

笠澤爲虞勝伯創義塾序

古者先王之於民也有養焉有敎焉邑居而井受薄其賦稅是故無甚富甚貧之民家塾而黨序申其孝弟是故多成徳達材之士降及後世兼並之力勝而賦斂日繁學校之實隳而異端並起士有被服仁義誦先王之言者居無卓錐之地而浮屠氏之宮擬於王者金碧窮於土木而士不飽麄糲噫爲今之士亦難矣尙欲空言以排之哉上之人循習其之久茍非命世之才不足與有爲也獨怪夫下之人愛其子延師而敎之或較錙銖於朝夕而不吝夫千金之施於浮屠以徼福夫士以仁義忠信之言訓其人使入以事其父兄出以事其長上以保其身以光榮其祖宗其爲福莫大於此彼浮屠氏者寧有是彰彰其著明也哉而昧者作罪於旦旦求福於冥冥而卒不獲其報何其性習之相逺而迷惑陷溺之深也往時閩人詹景仁氏買田築室延京兆杜伯原父爲之師以訓其子弟其詹之子弟被伯原之敎族日顯以大賢者之有益於人如是斯所謂跫然足音曠百世而一遇者也自時厥後蓋已寂寥而無聞矣在升平時尙然況防亂之際乎予畱中吳識故宋丞相虞雍公八世孫曰戡字勝伯於元故侍學士公爲從子學博而文行修而篤𨿽於今爲庶尙論故家文獻其流風遺韻有足徴焉其爲人蹇蹇有志節不交譽於當世奉其母避地笠澤之上以其所有淑諸其人庶幾世濟其美者予誠私心愛之間二年予亦以親故從事於斗升之祿有苕城之役而勝伯足迹不一至城府竟不知所造詣爲何如也今年春予謝病得請方外友鄧君靑陽自笠澤來問疾靑陽隱者也能知賢故予首詢勝伯則言其學日加富而家日益貧至無所於居且將有它適予愀然曰笠澤唐陸魯望嘉遁之所也魯望逺矣其族有曰徳原號靜逺者嘗爲甫裏書院以居學者今去靜逺之時未久也以虞勝伯之賢而其子孫無有能從之遊者則陸之家其不已替乎得不有聞陸之風而興起者乎靑陽又曰有施縉彥紳者陸甥也賢而勇於義慕勝伯之爲人欲爲義塾以居勝伯使鄕之子弟皆有所矜式以力之不足思與鄕之同志者共圖之而未有因也予復喜曰世復有斯人乎勝伯之於出處去就其蕃之已久其塾之成與畱舉不足爲勝伯喜竊獨喜夫彥紳之賢而能知所本也今夫一塾之費視浮圗氏之施特萬分之一而其效乃能福於其鄕豈不爲世道勸哉孔子曰見義不爲無勇也傳曰有志者事竟成吾知笠澤之子弟又將服勝伯之敎亦日顯以大使閩之詹氏不獨專美於前矣然詹氏以有餘之資延伯原爲易施氏以不足之力奉勝伯爲難然能假眾力以成之則若反有易於詹氏者吾猶恐夫勝伯之不久淹於此也爲我謝勝伯曰笠澤之人厚於子無有他適以孤其父兄子弟之心明先王之道以道之使化行於其鄕吾於子有望矣輒書其言附靑陽歸以屬於施而速圖之以明君子成人之美之意其有樂於義者著於篇至正二十年冬十月防稽姜漸序

興義塾以淑後學斯文風化之幸也有力者優爲之人以爲難施君奮義而欲爲之其難可知已在承平時爲之人以爲難矧搶攘之際而欲爲之其難又可知已非諸賢扶翼相助斯役何以克底於成哉蓋不獨以喜於勝伯虞君而實有闗於斯文風化也吳客趙郡蘇大年伯昌齡父書

縉自早歲侍師彭城錢先生之獲交於先生之友蜀虞勝伯先生於今十有餘年適以世故艱棘勝伯乃挈家於笠澤相與居處相交之久益見其學行之髙明守處之端確故凡子弟樂從遊而多被化者誠有道之士也縉竊愈加敬之念欲買地築室以居勝伯鄕裏子弟得有以受敎而卒成其業柰艱於力之不逮故因循而未能也今年幸逢時康嵗丰之秋而勝伯又將有它適意噫吾志果不足爲乎昔者管幼安適遼而遼人化今吾鄕固非遼也而先王之道仁義忠信之言有不可一朝夕而不之講者向之子弟何飽暖而多不知敎其反有甚於遼之初者蓋夫𨿽知學之始而不克遂於其終耳今勝伯一來而從遊者眾是知學之爲要殆將有望於成而勝伯廼猶有難於處而將去之又半塗而廢之是重可惜也故縉於是願畱勝伯爲義塾以居之使鄕裏子弟終賴勝伯之敎以惇厚其化庶幾爲將來美【闕】竊念縉力之不足不能獨成焉蓋深有望於鄕之諸賢相與共爲之則斯舉之成不難矣然非縉之私也實吾鄕之盛事也敢書此以請至正二十年冬十月吳興施縉書

宋克

宋仲溫詩帖

秋日懷兄弟

秋至轉相憶蕭蕭木落初如何去鄕國不見有音書漂泊全無定存亡半是虛風塵幾時靖還似昔同居相別幾多時相思淚滿衣家貧經難久世亂得書稀作吏誠全拙從軍事亦非鄕心秋塞鴈盡日向南飛

懷何孝亷

絕憐何有道老節獨居貧孝義今誰及交情久更眞淸齋將十載小隱欲終身別後音書斷相思入夢頻淸明前五日宋克書舊詩三首

南宮生書韓昌黎雜說【行楷書紙本】

世有伯樂然後有千里馬千里馬常有而伯樂不常有故𨿽有名馬秪辱於奴人之手駢死於槽之間不以千里稱也馬之千里者一食或盡粟一石食馬者不知其能千里而食也是馬也𨿽有千里之能食不飽力不足才美不外見且欲與常馬等不可得安求其能千里也防之不以其道食之不能盡其材鳴之而不能通其意執策而臨之曰天下無馬嗚呼其眞無馬耶其眞不知馬也唐韓昌黎雜說蓋有爲而發者余亦有爲書與沈文舉之子所謂千載一心於斯見之時庚戌之歳夏四月廿五日四十有四東吳宋克書

東吳生書孔文舉論盛孝章書【艸書烏絲闌紙本小掛幅較原書殊脫數字】

歲月不居時節如流五十之年忽焉已至公爲始滿融又過二知識零落海內殆盡惟防稽盛孝章尙存其人困於孫氏妻孥堙沒單孑獨立孤危愁苦若使憂能傷人此子不得復永年矣春秋傳曰諸侯有相滅亡者桓公不能救則桓公恥之今孝章實丈夫之雄也天下談士依以聲而身不免於幽執命不期於旦夕是吾祖不當復論之友而朱穆所以絕交也公誠能馳一介之使加只尺之書則孝章可致友道可矣今之少年喜謗前輩或能譏平孝章要爲有天下大名九牧之所共稱嘆燕君市駿馬之骨非欲以騁道裏乃當以招絕足也惟公匡復漢室宗社將絕又能正之正之之術實須得賢珠玉無踁而自至者以人好之也況賢者之有足乎昭王築臺以尊郭隗隗𨿽小才而逢大遇竟能發明主之至心故樂毅自魏往劇辛自趙鄒衍自齊往向使郭隗倒懸而王不解臨溺而王不拯則士將髙翔逺引莫有北首燕路首【衍字】者矣凡所稱引自公所知而復有云者欲公崇篤斯義也因表不悉右孔文舉【下有之字防去】論盛孝章書劉先生以佳紙一番徴余楷書數月之遙不能奉命者情思不佳倦於界行故也今復界紙二張求艸書不得辭遂爲書之但久廢筆墨不能妙也宋克識

宋仲溫書陶詩並畫竹石捲【四體書凡九紙髙八寸長二丈五尺右角下大官印闕半莫辧】

晉陶靖節先生詩吳郡宋克書

停雲

停雲思親友也尊湛新醪園列初榮願言不從嘆息彌襟

靄靄停雲蒙蒙時雨八表同昏平路伊阻靜寄東軒春醪獨撫良朋悠邈搔首延佇停雲靄靄時雨蒙蒙八表同昏平陸成江有酒有酒閒飲東窓願言懷人舟車靡從東園之樹枝條再榮競用新好以招餘情人亦有言日月於徵安得促席說彼平生翩翩飛鳥息我庭柯斂翮閒止好聲相和豈無他人念子實多願言不獲抱恨如何

贈長沙公族祖

長沙公於余爲族祖同出大司馬昭穆旣逺已爲路人經過潯陽臨別贈此

同源分流人易世疏慨然寤嘆念玆厥初禮服遂悠歲月眇䢐感彼行路眷然躊躇於穆令族允構斯堂諧气冬暄映懷圭璋爰采春花載警秋霜我曰欽哉實宗之光伊余云遘在長忘同笑言未久逝言西東遙遙三湘淊淊九江山川阻逺行李時通何以冩心貽此話言進簣𨿽防終焉爲山敬在離人臨路淒然款襟或遼音問其先

酬丁柴桑

有客有客爰來爰止秉直司聰於惠百里湌勝如歸【闕矜善二字】若始匪維諧也屢有良由載言載眺以冩我憂放歡一遇旣醉還休實欣心期方從我遊

答龐參軍

龐爲衛軍參軍從江陵使上都過潯陽見贈

衡門之下有琴有書載彈載詠爰得我娛豈無他好樂是幽居朝爲灌園夕偃蓬廬人之所寶尙或未珍不有同愛云胡以親我求良友實覯懷人懽心孔洽棟宇惟鄰伊餘懷人欣徳孜孜我有旨酒與汝樂之乃陳好言乃著新詩一日不見如何不思嘉遊未斁誓將離分送爾於路銜觴無欣依依舊楚邈邈西云之子之逺良話曷聞昔我云別倉庚載鳴今也遇之霰雪飄零大藩有命作使上京豈忘宴安王事靡寧慘慘寒日肅肅其風翩彼方舟容裔江中朂哉徵人在始思終敬玆良辰以保爾躬【右行楷書】

勸農

悠悠上古厥初生人傲然自足抱朴含眞智巧旣萌資待靡因誰其贍之實賴哲人哲人伊何時爲后稷贍之伊何實曰播殖舜旣躬耕禹亦稼穡逺若周典八政始食熙熙令音猗猗原陸卉木繁榮和風淸穆紛紛士女趨時競逐桑婦宵徵農夫野宿气節易過和澤難久冀缺攜儷沮溺結耦相彼賢達猶勤壠畆矧伊眾庶曳裾拱手民生在勤勤則不匱宴安自逸歲暮奚冀儋石不儲饑寒交至顧爾儔列能不懷愧孔耽道徳樊須是鄙【闕董字】樂琴書田園不履若能超然投迹髙軌敢不斂袵敬讚徳美【右楷書】

命子

悠悠我祖爰自陶唐邈爲虞賔歷世重光禦龍勤夏豕韋翼商穆穆司徒厥族以昌紛紛戰國漠漠衰周鳳隠於林幽人在丘逸虯繞云奔鯨駭流天集有漢眷予湣侯於赫湣侯運當攀龍撫劍夙邁顯玆武功書誓山河啟土開封亹亹丞相允廸渾【衍字】前蹤渾渾長源蔚蔚洪柯羣川載眾條載羅時有語黙運因隆窊在我中晉業融長沙

桓桓長沙伊勲伊徳天子疇我專徵南國功遂辭【闕歸字】臨寵不忒孰謂斯心而近可得肅矣我祖愼終如始直方二臺惠和千里於皇仁考淡焉虛止寄迹風雲寘玆慍喜嗟余寡陋瞻望弗及顧慚華鬢負影只立三千之罪無後爲急我誠念哉呱聞爾泣卜云嘉日占亦良時名汝曰儼字汝求思溫恭朝夕念玆在玆尙想孔伋庶其企而厲夜生子遽而求火凡百有生【衍字】心奚特於我旣見其生實欲其可人亦有言斯情無假日居月諸漸免於孩福不虛至禍亦易來夙興夜寐願爾斯才爾之不才亦已焉哉【右小楷書】

怨詩楚調示龐主簿鄧治中

天道幽且逺鬼神茫昧然結髮念善事僶勉六九年弱冠逢世阻始室防其偏炎火屢焚如螟蜮恣中田風雨縱橫至收斂不盈防夏日常抱寒饑【原迹顚倒】夜無被眠造夕思雞鳴及晨願烏遷在己何怨天離憂淒目前吁嗟身後名於我若浮煙慷慨獨悲歌鐘期信爲賢

答龐參軍

相知何必早【衍字】舊傾蓋定前言有客想我趣每每顧林園談諧無俗調所說聖人篇或有數升酒閒飲自歡然我實幽居士無復東西緣物新人惟舊弱豪多所宣情通萬里外形迹滯江山君其愛體素來防在何年五月旦作和戴主簿

虛舟縱逸棹復遂無窮發歲始俛仰星紀奄將中南窓罕悴物北林榮且丰神淵冩時雨晨色奏景風旣來熟不去【闕人字】理固有終居常待其盡曲肱豈傷衝遷化或夷險肆志無窊隆卽事如己髙何必升華嵩宋克書【右行艸書】

移居二首

其一

昔欲居南村非爲卜其宅聞多素心人樂與數晨夕懷此頗有年今日從玆役敝廬何必廣取足蔽牀席鄰曲時時來抗言談在昔奇文共欣賞疑義相與析

其二

春秋多佳日登髙賦新詩過門更相呼有酒斟酌之農務各自歸閒暇輒相思相思則披衣言笑無厭時此理將不勝無爲忽去玆衣食當須紀力耕不吾欺

和劉柴桑

山澤久見招胡事乃躊躇直爲親舊故未忍言索居良辰入奇懷挈杖還西廬歸人【二字衍】荒途無歸人時時見廢墟茅茨已就治新疇復應畬谷風轉淒薄春醪解饑劬弱女𨿽非男慰情良勝無棲棲世中事歲月共相疏耕織稱其用過此奚所須去去百年外聲名同翳如酬劉柴桑

窮居寡人用時忘四運周櫚庭多落葉慨然已知秋新葵郁北牖嘉穟養南疇今我不爲樂知有來歲不命攜室【原迹顚倒】童弱良日登逺遊

和郭主簿二首

靄靄堂前林中夏貯淸陰凱風因時來回飈開我襟息交遊閒業臥起弄書琴園蔬有餘滋舊谷猶儲今營己良有極過足非所欽舂秫作美酒酒熟吾自斟弱子戲我側學語未成音此事眞復樂聊用忘華簪遙遙望白雲懷古一何深

和澤周三春淸涼素秋節露凝無遊氛天髙風景澈陵岑聳逸峯遙瞻皆奇絕芳菊開林耀靑松冠巖列懷此貞秀姿卓爲霜下傑銜觴念幽人千載撫爾訣檢素不獲展厭厭竟良月

於王撫軍座送客

秋日淒且厲百卉具已腓爰以履霜節登髙餞將歸寒气冒山澤遊雲倐無依洲渚回緬邈風水愈乖違瞻夕命良燕離言聿云悲晨鳥暮來還懸車斂餘輝逝止判殊路旋駕悵遲遲目送回舟逺情隨萬化遺

與殷晉安別

遊好非久長一遇盡殷勤信宿【闕酬字】淸話益復知爲親去歳家南裏薄作少時鄰負杖肆遊從淹畱忘宵晨語黙自殊勢亦知當乖分未謂事已久興言及【衍字】在玆春飄飄西來風悠悠東去雲山川千里外言笑難爲因良才不隠世江湖多賤貧脫有經過便念來存故人贈羊長史

左軍羊長史銜使秦川作此與之

愚生三季後慨然念黃屋【衍字】虞得知千載外正賴古人書賢聖畱余迹事事在中都豈忘遊心目闗河不可逾九域甫己一逝將理舟輿聞君當先邁負屙不獲俱路若經商山爲我少躊躇多謝綺與角精爽今何如紫芝誰復采深谷久應蕪駟馬無賁【衍字】貰患貧賤有交娛淸謡結心曲人乖運見疎擁懷累代下言盡意不舒歲暮和張常侍

市朝淒舊人驟驥感悲泉明旦非今日歲暮余何言素顏斂光潤白髮一已繁闊哉秦穆談旅力豈未愆向夕長風起寒云沒西山厲厲气遂嚴紛紛飛鳥還民生鮮常在矧伊愁苦纒屢闕淸酤至無爲【衍字】以樂當年窮通靡攸慮憔悴由化遷撫己有深懷履運增慨然

和胡西曹示顧賊曹

防賔五月中淸朝起南颸不駛亦不遲飄飄吹我衣重云蔽白日閒雨紛防防流目視西園榮紫葵於今甚可愛柰何當復衰感物願及時每恨靡所揮悠悠待秋稼寥落將賖遲逸想不可淹猖狂獨長悲

悲從弟仲徳

銜哀過舊宅悲淚應心零借問爲誰悲懷人在九防禮服名羣從恩愛若同生門前執手時何意爾先傾在數竟未免爲山不及成慈母沈哀疚二才數齡雙位委空館朝夕無哭聲流塵集虛坐宿艸旅前庭階除曠遊迹園林獨餘淸【衍字】情翳然乘化去終天不復形遲遲將回步惻惻悲襟盈

飲酒

餘閒居寡歡兼此【衍字】比夜已長偶有名酒無夕不飲顧影獨盡忽焉復醉旣醉之後輒題數句自娛紙墨遂多辭無詮次聊命故人書之以爲歡笑爾

衰榮無定在彼此更共之邵生田中寧似東陵時寒暑有代謝人道每如玆達人解【闕其字】防逝將不復疑忽與一觴酒日夕歡相持

積善云有報夷叔在西山善惡茍不應何事空立言九十行索饑寒況當年不賴固窮節百世誰當傳道防向千載人人惜其情有酒不肯飲但顧世間名所以貴我身豈不在一生一生復有幾倐如流電驚鼎鼎百年內持此欲何成

棲棲失羣鳥日暮猶獨飛徘徊無定止夜夜聲轉悲厲響思淸逺去來何依依自值孤生松斂翮遙來歸勁風無榮木此防獨不衰托身亦得所千載不相違

結廬在人境而無車馬喧問君何能爾心逺地自偏采菊東籬下悠然見南山山气日夕佳飛鳥相與還此中有眞意欲辧已忘言

行止千萬端誰知非與是是非茍相形雷同共譽毀三年【衍字】季多此事達士似不爾咄咄俗中惡且當從黃綺秋菊有佳色挹露掇其英泛此忘憂物逺我遺世情一觴𨿽獨進杯盡喜自傾日入羣動息歸鳥趨林鳴嘯傲東軒下聊復得此生

庚戌九月僕來雲間寓於徐彥明氏彥明素慕僕書因僕盤桓甚久遂裝此卷徴書乃以眞行章艸艸書四體錄陶詩以爲贈東吳宋克仲溫父識【右章艸】

竹石小景【畫本卷余紙】

僕來雲間館徐彥明寓所日夕相與笑談幾逾四旬彥明酷愛鄙字乃以四體書陶靖節詩一卷余紙尙多遂戲冩竹石小景僕素不精此聊復弄筆而塵俗之气一洗盡去𨿽不入時流之目識者自能辧之庚戌九月廿四日燈下東吳宋克仲溫記之【小行楷書】時年四十有四庚戌歲也【行艸書】

宋仲溫手錄書法冊【見第二卷

書評】

南宮生七言絕句【章艸紙本】

昨夕端察時雍村人念其非誑心者則此機防之失當有無涯之憾用敢步來韻再贅下憤作三絕奉去用道求之之難而失之之易以增重其所當怏悒使不釋然於懷而將有所歸咎也幸勿以艸惡見擲是望

短墻荒徑倚名花遊客春來感興賖何事東風不相惜盡吹香艶落田家和韻

夢落州二十年傾城消息竟茫然如今幸識春風面又作來生未了緣

紅塵綠鬢送流光四十風情尙茫雲雨髙唐元是夢後人空自說襄王克

髙啟

靑丘子書惜花嘆

惜花不是愛花嬌賴得花朝伴寂寥樹樹長懸鈴索防叢叢頻引鹿盧澆幾回欲折花枝嗅心恐花傷復停手毎來花下毎題詩不到花前不持酒準擬看花直盡春春今未盡已愁人才畱片蕚依前砌全落千英過別鄰懊惱園中妬花女畫幡不禁狂風雨流水殘香一夜空黃鸝魂斷無言語縱有星星在蘚衣拾來已覺損光輝只應獨背東窓臥夢裏相隨髙下飛槎軒髙啟

宋濓

宋潛溪與儀靖札【行書箋本】

濓端肅再拜奉書儀靖老兄執事濓自丁巳春蒙恩放歸林下適爲舊疾時舉夏秋養屙山中山色泉聲之外絕所見聞恍若世外人也惟足下相思之切每一念及輒欲命駕讀曩時所惠書如覿丰神政恐衰力日臻良晤未可卜也育之過山中云有京口之役是必由仁裏托致一函幷近詩數篇土物四種聊以冩心伏冀寒暑自重不宣九月朔日宋濓端肅奉啟

宋璲

宋仲珩敬覆札【艸書紙本內項氏六印不錄】

璲敬覆別來數日便覺鄙陋頓生苐未知何時可見耳昨日防令侄叔髙還伏審尊納福爲慰潛溪外集望卽授的當人交還幸勿淹滯恐失落難尋也詛楚文何時可覩遊五泄之興濃甚不知幾時可遂否此亦有定數耶呵呵燈下艸艸不能詳盡尙容面旣四月三日璲敬覆

劉秩

劉伯序題畱春軒詩

時人看花爲花好我獨看花被花惱含英結蕊須幾時殞紫飄紅如一掃人生少小難老成才得老成易枯槁寄言年少好看花莫待花殘須及早花殘畢竟有開時人老此生難再造何當別置畱春軒長使花開人不老蘇伯衡

蘇平仲勤荷眷念帖【小行艸書紙本】

端肅復書季實隠君先生執事契生蘇伯衡謹封伯衡端肅復書季實隠君先生執事羅令至承敎勤荷眷念之厚且審入冬以來起居佳適喜慰不可言書堂記向具槁奉上正欲求正而不示以一字相可否何見外也薦辱命不敢固辭謹用冩去適治行忩忩界畫書字皆謬皇恐皇恐蓋僕已得告歸省度來春可再到此爾傳道意有的便率易具此申謝節婦傳就納去三本向日諸公不曽入板偶因字校正而後爲之所以居其末也伯康友兄來侍並望致意夏童者已同行矣希知之未間萬冀以時加愛不具伯衡端肅復書

陳璧

陳文東與時中詩簡

陳文東謹奉書時中節判宗兄孝次近家信至云尊公下世而吾兄逺廻區區𨿽在千里病未能興不覺悲喜交集始兄除授時得書爲慰後二年僕承乏解州因有州【闕】送徒至成都之便亦嘗令附狀僕以丁艱東奔竟不知沈浮相別六年之間出處凶變各如此可爲淒斷去歳春初期兄必回冀得一見兄何爲淹許時耶日來孝履何似繼聞兩至舍下存問尢見情至僕病兩月甫及愈而司銓者呼入選意者造物使之然耶賦得一詩爲寄並在解州時與前歳期待各一首玆並冩上亦以見僕不敢忘故交耳

五年不見威州倅萬里遙遙有所思亦幸歸來那忍語人生出處正難期進牌方愧天官選臥病誰憐送族悲昨夜得書渾不寐枕邊聊詠寄君詩

解州官舍夢後一首

憶昔君爲萬里遊今年我亦應徴求夜來夢裏驚相見半說威州與解州

期兄廻一首

君家頃有故逺宦亦應歸萬里闗山逺三年消息稀寄書多不達對酒惜長違相見翻成泣春風定挽衣玆因子盛還謹具此爲問尙惟節哀自愛八月初或當逺離無吝示及動靜以慰瞻企力書不盡文東奉書凡見鄕中諸友幸爲我一一謝之病餘未能徧作書耳顧文照附此致意七月廿一日

陳文東書楊亷夫贈相子先寫照序

士大夫寫照非畫科比而亦非畫史所能也杜少陵詠曹將軍能寫佳士而不幸遭罹干戈之際則移其貌佳士者貌常人矣此將軍之冩照亦畫史科之庸耳何以爲士夫錢唐相子先通文史琴棋冩照其餘事也然所交皆海內知名士交之深敬之至者輒退而傳其神並其情性意度得之非其人耳其筆𨿽怵以權貴誘以金玉弗與也則其秉志與曹將軍者異矣余以忘年交子先子先冩余老狀人皆異之曰畫史傳老銕貌而子先獨得其平日傲兀傑特之气蕭散衝曠之懷深出筆墨之外有間不容髮者冩照不許畫科比者若是抑余聞宋有苔磯老人落筆有驚人句交湖海奇士必傳其神於捲凡若干人𨿽其人在千里外見於開卷之頃若親接笑談洞見肺腑至今傳爲褒鄂雅事子先冩餘照不知得奇士凡幾人儻裒以成帙吾當一一爲子贊之俾不下於騏麟題功臣者云會稽楊維楨著門人陳文東書

呂敏

呂志學梁溪奉別帖【行書紙本內項氏諸印不錄】

敏啟梁溪奉別別期吳中相見以盡餘懷因事忩忩急廻溪上竟成差池耳嗣爾壽卿來得敎帖殊慰馳情古心老瞿曇至復審起居安穏古心事已諧必詣報區區亦附問訊曽達否耶【旁注寄壽卿奉去者六字】紙二番轉求行翁相公書必深與介意隨其得意書也丁寧冩爲賤名庶免被它豪奪之故藏葺成幀亦拜尊意復蒙裝潢陋容就得付文則兄來極感盛徳可用外封幸甚天气晴美連望杖屨來溪上就去義興何爲竟不行耶文則兄還謹勒此艸率不悉呂敏奉書惟明敎授先生契家足下十月四日

周砥

周履道詩簡

對春雪一首

璚葉綴圃玉羽翔伊川翻霙九霄下呈芳二月前低佪隔簾翠玲瓏入綺錢欲消不自駐已斷復成連珠幃凝華潔花池舞影妍相思梁園暮曽賞洛城年

昨日賦得此詩寫奉元度孝廉一笑王成老蘇刻還致二本余以五鐶送之復其元值也望徹之春寒佳否砥再拜初月十七日梅花有便索一枝見惠甚佳砥

尙朴齋一首

言甘知有吝味旨閒其多居恆屬念慮抱朴心靡他淳風返元化至體適平和意勝惟自然道存諒不磨營營彼澆俗機巧滋煩苛身階百憂長奄忽其柰何

風雨一首用髙季廸韻

貧富不相值衰榮固有時行哉徒自速止尼未爲遲﨑嶇千萬塗辛苦豈要辭風雨羣雞鳴壊屋起晨炊一日不解醉千古有遺悲如何屠釣人敢爲帝者師

題吾子行遺墨後

立世守玆道毅然生死間奄去同其盡榮辱豈相闗若人固可悲弔溺吾所艱蕭瑟見遺墨風雨慘容顏秦唐去我逺二李無時還世傳斯有在邈哉不可攀

蕓閣防集得壑字

休沐出自旦騰步非所樂偶玆蕓閣賞得遂中林約朱輪交廣衢綺麗涉紛錯寧復知閒燕飛蘿散云壑池魚可以觀幽蘭可以握金題耀緗帙粉墨間揮霍覽物千古上興謡契防漠縱縱不復云悠悠付觴酌朋簪旣已盍善戲不爲虐志適孤興逺物遣萬慮薄於世本何資逍遙每恆若行矣空谷深撫心慚塲藿

贈葉秀才一首

日暮登髙臺浮雲結逺陰樹木何蒙籠野雀噪繁林驅車涉闗塞岐路郁且深借問子何之故鄕阻﨑曷不蹔棲息蓬藿非所任隠憫【闕】不發威遲旣前臨脆管促飛觴鵾弦奮逸音仗劍從此別秋風滿懷襟寡立步非窘薄遊志不沈防馬欲俱去我無當世心

送淮南蘇同僉赴鎭

大江洪流若奔馬橫截中天向東冩吳楚風煙浩蕩中海門赤日光相射上將气吞云夢澤猛士聲振長平瓦靈旗遙指濠泗間神戈蹔駐狼山下萬民不擾農業興白叟黃童在田野文武之道惟張弛固識賢才天所假去年開閫今復來歡呼動地聲如雷願翻長江作霖雨沛澤何止沾枯荄我欽當時羊叔子峴山之碑傳未已淸徳九世其在君緩帶輕裘自玆始

送趙一陽眞士歸霅上

晴湖白鷺飛靑山迢遞夕嵐防閒操桂檝云生腋欲采芙蓉露滿衣紫翠房深丹竈暖松杉秋靜鶴巢稀明年去覓封君達應駕靑牛說息機

次韻介之夢山中

松花金粉落春晴白鶴看棊如客行疎雨竹窓緣是夢隔林茶臼只聞聲繁華久困心何得澹泊相遭思亦淸不有鹿門髙世志山中幾日道能成

送李用和之常熟知州

落日孤城近海邊川流九道直如弦朱幡到邑歌來暮玉帳論兵思去年楚水南廻多賈舶虞山西望少人煙從來惠化同甘雨還使殘民得灑然元度中捨持此紙須近詩謾錄如上元度年妙才俊淸辭麗翰有足髙於人者尙有以取此何哉山野人硬語政自不滿一笑耳至正二十年六月八日句吳周砥

周東臯與陳惟寅詩帖

絕句四首奉答惟寅髙士見贈句吳周砥再拜

誰識元方趣髙居湖上山詩成不求賞獨詠兩松間感子相存意蘭章繆見推何因石牀月同擥薜蘿帷列岫供秋色遙風散水文明當思舊隠歸棹一川云眞方非任世寡黙自爲身養道窮山裏何闗習隠淪八月廿一日冩

野花疎竹媚幽姿翡翠簾前雨散絲最愛陳琳詩句好玉盤春露捧金芝

秋來常掩竹間扉過客誰能識道機慚愧廬山陳處士時來共葺薜蘿衣

晚風吹雨過林廬柿葉飄紅手自書無限蕭條江海意一尊相對憶鱸魚八月廿一日惟寅徴君踏雨過林館爲畱終日因誦近賦絕句三首愛其詞致淸婉輒走筆次韻如上古道寥寞人以角逐聲利爲務惟寅獨逍遙恬淡之鄕時來【闕】之篇章翰墨之事豈易得也哉周砥

張紳

張仲紳元賢翰札疏

右前海寧州同知楊性所藏先友遺迹一卷凡十一人詩文若干篇性曰先君子字伯振至正間從事淛省一時名大夫士多與往來爲詩文性收藏甚富兵火之後往往散失此其僅存者且以先友不著字與官爵劣於栁記求余記之以余嘗遊諸公間也盛熈明字熈明能書辟奎章閣書史著法書考傳於世堵簡字無傲能書畫淛省掾吳溥字溥泉以才識自負結交海內名士兵興福建守臣承制署爲其省參知政事楊維楨字亷夫丁卯進士江淛儒學提舉兪氏兄弟者吳人俊字俊平江路推官庸字子中華亭縣尹書有晉人風葛元喆字元喆戊子進士翰林編修官髙明字則誠乙酉進士柯九思字敬仲奎章閣鑑書博士劉基字伯溫今禦史中丞黃溍字晉卿甲寅進士翰林學士諡文獻文章爲世推重此致政後所書謙恭端謹足爲後進取法觀之猶可想其儀刑嗚呼余嘗謂人子欲顯其親至錄其所與交若柳子者可謂孝於其親無所不用其心然所記不過姓名爵裏而已能並存其遺文如此可謂有加前人者哉東坡謂先友記六十七人考之於傳卓然知名者二十人今楊氏先友十一人其文章事業鮮不載國史者性言其所散去者趙文敏公喀爾庫庫公仲楊先生眾仲陳先生道士張伯雨則又無媿柳記多矣伯振君諱祖成仕至山陰縣尹嘗從學須谿劉先生性字彜仲學於廉夫少學詩於文獻齊郡張紳拜手謹題

桂彥良

桂右傅敎帖甚慰札【行艸書紙本】

彥良奉復則賢茂異賢友士安求承敎帖甚慰且知雅況之詳何日復得聚首以冩鄙懷前者匆匆敍謝拙作恐未盡意幸勿示人也其弟歸聊此答之不宣正月廿五日桂彥良敬奉

張簡

張仲簡寄叔方詩

長句一首寄上叔方先生求賜之敎張簡頓首

盧橘花開梓樹疎故人安穏在樓居翠眉狎坐春行酒絳帳懸燈夜讀書未必醉來忘簡寂只緣老去尙髙虛離羣應念任舂者道逺天寒欲命車

童冀

童中州書古用軒記【八分書烏絲闌紙本】

古用軒記

吳興王生古用寄迹廛市中以善制筆爲四方士君子所稱道同郡韓介玉爲篆古用二字以顏其軒間來請予爲文以記之蓋吳興名筆之所自出求其翹出異者亦未之見方趙魏公當筆詞林一時號稱絕藝者惟馮氏陸氏馮今已無聞陸之諸孫僅一二能世其業則筆信一藝求其至亦未易也生業勤而志專不務簡以規速成物其物事其事故其所制皆工致利用且久繇是四方之擇藝者必之王氏生益自閉匿人或疑焉生曰是固吾之所以名也夫古者之爲藝不賈不近名未嘗蘄用於世而世莫之遺也昔吾嘗病東家之處子焉澤其膏沐姣其服禦日便嬛乎市門公族戚裏聯鑣接軫非不目成而心懌也未聞有委禽者焉又嘗見夫南郭之處士矣飾其志節矜其名譽冀鉤致乎爵位然而束帛加璧安車蒲輪日將命於四方亦未聞有踵門者焉故版築之賤采桑之陋乃登廟堂而充後庭士其可以衒名而求售哉矧吾之爲術僅一藝爾藝固未嘗不蘄用也然吾所以深自閉匿者亦將處夫用不用之間耳予聞而韙之夫夏卣商彛古人所以享郊廟也俾用之今日則必駭眾目矣雲門咸池古人所以備雅樂也使用之後世則罔諧裏耳矣然世𨿽弗用誠有之亦未嘗弗貴重焉生𨿽負一藝以今之用而寓名於古蓋將以自重也而世亦且重之矣使夫名爲士者誠以古道自處則世孰得而輕之哉金華山人童冀記

盧熊

盧公武敖遊陽羨帖【行艸書紙本內項氏諸印不錄】

熊端肅奉書方厓長老禪席自經涉患難遂不相見近知敖遊陽羨山中法淸勝吳中董惟冥先生僕之故交與公路乃同年友也攜古本褉帖訪舊就謁坐下萬望以平昔好義之心凡百汲引而吹噓之實至幸也義谿老師𨿽未識面尢冀引忱申意善權通公向曽一防想住山如舊欲躡屩去看囤碑未有緣在如有墨本或鈔本見敎至妙悤悤不盡鄙懷尙祈葆練不備熊端肅奉書端肅奉書方厓長老禪席盧熊謹封

顧祿

顧謹中陳君相見詩卷

陳君相見虞山陲驚詫潛夫麋鹿姿髮白毎憐欺我老酒紅聊爾寄顏衰好諛俗子休論相久別故人欣說詩明日歸舟風迅順爲傳消息慰癡兒暢月廿又七日書海虞趙氏書樓友弟顧祿

沈貫

沈希曽贈王古用帖【楷書紙本】

使汝出於書契未形之前則太朴【下有未字防去】以淳法度以簡人民以治汝筆何所用哉使汝出於書契旣形之後則易禮以明詩書以正春秋以修汝筆之用大矣筆乎筆乎其正爾心直爾鋒毋當載以迷毋舞文以欺則吾將望於汝筆矣汝其當爲古人用之洪武十二年五月二十三日沈貫書

徐逺

徐文穆與雪窩詩簡【楷書灑金紙本】

逺自獲交以來幾三十載中間多承眷愛之情楮毫難罄柰何日薄西山又承厚貺何以克當玆因良便謹賦拙句以謝於萬一云幸垂顧盼是所望也忝友徐逺載拜雪窩翰相先生契家臺席

故人天上分天祿白燦珠璣重貝金老病蘇時湌一飯不堪秋日掛西岑七月二十日貢

桂衡

桂孟平剪燈新話歌

山陽才人疇與侶開口爲今闔爲古春以桃花染性情秋將桂子薰言語感離撫遇心怦怦道是無憑還有憑沈沈帳裏晝吹笛煦煦窓前宵剪燈倐而晴兮忽而雨悲欲啼兮喜欲舞玉蕭倚月吹鳳凰金柵和煙鎖鸚鵡造化有迹屍者誰一念才萌方寸移善善惡惡茍無失怪怪奇奇將有之丈夫未達虎爲狗濯足滄浪泥數鬥气寒骨聳錚有聲脫幘目光如電走道人靑蛇天動搖不斬尋常花月妖茫茫塵海漚萬防落落雲松酒半瓢世間萬事幻泡爾往往有情能不死十二巫山誰道深雲母屏風薄如紙鶯鶯宅前芳艸淒燕燕樓中明月低從來松柏有孤操不獨鴛鴦能並棲久在錢塘江上住厭見潮來又潮去燕子啣春幾度回斷夢殘紅落何處還君此編長嘯歌便當酌以金叵羅醉來髙枕睡一覺髙車駟馬遊南柯

兪貞木

兪有立睎顏燕坐諸詩帖【行書紙本】

睎顏燕坐事心齋悟道圎融際涯松桂雪霜存節操鸎花雲月寄情懷棲遲自得衡門樂隠約誰如蔗境佳水澤遊觀盡舟楫十年幾見換芒鞋

峩冠縫掖老儒林卓爾髙風識見深白雪陽春傳雅致【原迹致旁調字塗去】冰壺秋月見衝襟酒杯揖譲長辭醉詩句推敲不厭吟幾見杖藜歸較晚牽裾稚子足歡心

柳花飛雪夕陽中逝水韶光似轉蓬客況慣曽聴夜雨愁懷況復感春風芳林茂樹寒云合斷岸平田野水通谷雨已過秧未綠時時著屐訪田翁

家貧薪水孰攜持幾歳逐貧貧轉隨辟穀有方期采藥賣文無益謾吟詩蒼蠅敢慕冥鴻舉跛鼈難追逸驥馳自笑無能更多病年來筋力覺全衰昨以鄙句呈竹園先生先生再用次韻示敎精金美玉愈出愈奇於是復用前韻以謝不敏朽生兪貞木書

解縉

解大紳寄胡端方古詩【艸書紙本小掛幅】

井上梧桐雨防亭捲秋風故人適戰勝匹馬歸山東問君今年三十幾能使香名滿人耳君不見雙峯直上幾千仞見君文章亦如此如君兄弟天下稀雄詞健筆皆若飛將軍金印嚲紫綬禦史鐵冠重繡衣喬生作尉別來久因君爲問平安否魏侯校理復何如前日人來不得書陸潭山水佳可賞蓬閣閒時日應【下有長字防去】往自料靑雲未有期明知白髮偏能長樓頭靑絲白玉瓶別時相顧酒如傾搖鞭舉袂忽不見千樹萬樹空蟬鳴縉紳書寄端方以寓久別之意云

胡端方端禎昆仲爲國初偉人子孫凋落餘言之石樓徐公彰表其門公赴內召其四世孫胡汝升徳公不置乃出解學士春雨所書寄其先者納公行李二公爲學士門人居室相望是書藏之已久徐氏子孫當知所重矣端方先生舊按浙安知精神不來往蘭陽之間乎吏部員外郎同邑後學鄒元標敬書【行楷書本身紙後】

解春雨書學傳授譜【朱絲紙本眞行書按王佐云此文後有春雨二字蓋先生下錦衣獄時爲指揮使紀綱書詳見書評】

解大紳解禎期合卷

大紳書前後赤壁賦【行楷書烏絲闌紙本髙六寸長三尺】

前赤壁賦【原文不錄】

後赤壁賦【原文不錄】

禎期臨蘭亭敍【小行書烏絲防紙本合前爲一卷】

永和九年【至】有感於斯文

【款書】正統壬戌秋七月十有四日六十一翁解禎期臨於金陵石頭城之公館

解學士文章翰墨獨步一世今觀所寫赤壁二賦筆法精麗深有晉人風致東裏少師謂其小楷第一信然若禎期所書比之王謝家子弟風流似有間耳成化辛丑正月甲午後學吳下李應禎謹識【行楷書】

是捲翰墨廼貞襄公所珍愛而時用所寶藏者出以示余把玩不能釋手因附姓名嵗月於末治戊申夏五防稽魏瀚拜書【行書】

吾吳中前軰人物推範庵李少卿爲第一其翰墨珍重於海內猶夫解學士之在江右也其品題數語約而盡予復何言展捲莊誦如覩羮墻耳矣嘉靖丙辰後學張寰識【行書右三防一紙】

解禎期

解評事臨蘭亭敍【己見解大紳合卷】

羅汝敬

羅寅庵書雲山詩帖【楷書紙本】

雲山蒼蒼煙水浩浩芙蓉九疊沚淸泠黛色波光淨如掃水邊曲徑山下村勝境髣髴桃花源幽居無塵來客少惟有喬林靑到門南州公子烏臺客十年作官歸未得朝回住笏對新圖應念山中舊遊迹舊遊陳迹安在哉【闕】裏金華仙掌開憑誰更向中流置一葉笑指【闕】瀛歸去來吉水羅汝敬

曽棨

曽子啟蘇武慢詞帖【行書灑金藍箋本】

二十四橋繁華消盡惟有月明如故回首長安舊都猶在何事獨畱南土玉樹淸歌翠娥嬌艷縹緲綠窓朱戶到如今楊柳春風還似細腰輕舞曽記得繡幕低垂珠簾半捲對酒緩歌金縷螢火飛殘暮鴉驚散腸斷緣蕪歸路鸐背風髙龍舟波冷空隔海天雲霧待何年來看瓊花坐對碧霄涼露永樂癸巳春二月舟次維祭酒胡公作蘇武慢詞以寓懷古之意因用其韻賦此云翰林侍講廬陵曽棨書於北京之捲雨軒

曽襄敏賞菊詩序帖【楷書烏絲闌紙本】

賞菊詩序

予與二王君時彥行儉周君崇述四三人者俱以侍從之職畱寓北京其出入必偕志同而气合值休沐之暇必相與出遊以需一餉之適率以爲常廼洪熙乙巳秋檢討許彬道中言其鄰曹敬方喬彥深園多佳菊因相期攜酒往觀乃九月朔旦丁酉天宇開朗風日淸煦朝旣退輒聯騎而出至則羣花盛發紅黃紫白眾色間錯爛然若云錦之相輝粲乎如霞綺之交暎也因布席花下酌酒盡歡乃相與摘韋應物詩中時菊獨妍華之句析而爲韻各賦五首詩旣成眾皆謂予宜爲序惟士之旣仕必有職任之責奔走之勞思欲爲一賞之樂何可得哉今予軰幸際聖明熙洽之世列官禁垣廼獲優遊休暇以觴詠於秋香老圃之間歡然各極其趣此何其幸也嗟夫昔濓溪周先生謂菊之愛陶後鮮有聞今予軰固皆酷好而二人者他無所嗜獨種菊多至數百本其志豈不可尙歟且昔人以四美二難爲不能以兼備今玆之防抑庶幾其備已乎相與播之歌詠亦宜矣眾皆曰然遂錄此以爲之引左春坊大學士兼翰林院侍讀學士兼修國史廬陵曽棨書

楊榮

楊文敏久雨喜晴詩帖【行艸書紙本】

久雨喜晴鄙作錄奉吳太史年兄大人和敎

僑居正感盧生夢屹坐轉傷風雨懷水宿雞豚迷舊柵土封蚯蚓上危階疎才敢謂身名晚懶性翻疑俗尙乖猶幸明良修五事依然靈曜退陰霾榮拜稿

楊太師郊祀詩二首【行書灑金箋本】

郊祀恭侍大駕宿齋宮有作奉呈學士苖先生

六合塵淸化日熙南郊有事致齋時暖回玉殿春光早漏轉銅壺夜景遲五色雲霞依鳳輦九天星斗暎龍旂侍臣肅穆惟瞻仰滿袖天香近紫防

又

虎旅龍驤列兩階翠華今夕駐篷萊聖心亹亹祈天眷星象森森拱上臺已喜祥光調玉燭更看和气藹春臺禮成明日同稱慶歌頌無能愧譾才建安楊榮拜手楊士奇

楊文貞山圖記帖【行楷書紙本】

山舊業圖記

山舊業圖者監察禦史徐君原大識其舊隠之地也君子之道豈以世之用捨而變其所守蓋有道爲之本而世之用不用末事也立志於本者旣確乎其不可變則於末之所得者又奚足以變之故世不見用𨿽窮而在下何損焉世之見用𨿽達而在上何加焉顏子一簞食一瓢飲在陋巷人不堪其憂使當時用之則必展王佐之才以輔治固不以用而變其未用之志蓋原大之所守終始一致而有不可變以之用則可以佐致治立大功不用亦不失其所樂非以道自守而不少變者烏足以言此原大早嵗耕讀雙之下身𨿽處於山林畎畆而心獨志於用世旣而遊學庠校卒業冑監事太宗皇帝爲監察禦史歷官幾十年職司風紀位要而任重自世情觀之則少時家居山林畎畆豈芥蔕於念慮也哉然此不可以論原大原大忠厚正直恂恂雅澹原其立心蓋惟忠君報國於亷潔者之污濁者激之原大之樂也矧今聖天子在位方用賢圖治原大益宜盡忠補過以弼亮皇圖安能慕彼山林畎畆而違於此哉而不忘少時耕讀之所猶命工圖之求名以題詠之朝夕披閱於以其心非沈酣爵祿而足以亷貪激薄蓋於士類有警【闕】予與原大有一面之雅原大因吾鄕友王君時彥求予文以記之予重其可有警勸故爲之書永樂二十年嵗次壬寅春三月吉榮祿大夫柱國少師兵部尙書兼謹身殿大學士國史總裁廬陵楊士奇書王鈺

王僉事發龍泉詩簡【行書紙本】

別後至九月盡到任旋卽上臨江浮吉水經龍泉上猶南抵梅嶺東折而徑長河安逺瑞金石城寧都興國上下贑灘入永丰樂安臨川建昌南丰廣昌望閩闗而回日日山行數月未已陟危峯緣絕澗入深林窮深極幽無地不到幸承云庇墜處不險險處不墜故得延喘至今此後又未知復能作書問起居否也因發龍泉偶興故人之思輒成二律錄成呈吟席以發一笑俚歌頗多其景趣不過如此不敢一一奉達也舊識王鈺拜手冬至至後發龍泉毒霧漫空山際天方訝吹塵暗河縣更疑叱馬上秦川千峯合處防通鳥萬壑分時蹔著鞭遙想掖垣今夜月幾人陪直對金蓮

路入南康山漸低肩輿差可問茅蹊淸心暫對千年樹側足驚臨百尺溪野水崩沙余虎迹天風動竹見猿啼老懷無那登臨興廻首前村日已西三月廿八日謹書列位師保先生學士先生洎舊寅兄前不敢奉問臨

楮倀倀而已防間幸叱名致敬鈺再拜

楊溥

楊文定遊正陽門詩帖【行楷書紙本】

遊正陽門詩錄呈學士苗先生

列聖經營式廓同幸逢當寧底成功九天日月層樓表萬國江山一望中丰水豈徒懷禹績冀都今喜復堯封淸遊況值開新霽栁拂金河跨玉虹右一

登樓直上最髙層下瞰中原萬里平水出西湖環紫禁山連東岱拱瑤京累朝都邑於今盛先帝經營此日成自古臣勞君道逸兔罝千載詠幹城右二南郡楊溥張益

張士謙義訓堂記帖【楷書烏絲闌紙本】

義訓堂記

甚矣爲人父祖者之愛其子孫也愛之而必訓之訓之而必以義是則善愛其子孫者歟刑部郎中髙公克容蘇之練川人也有子焉曰安居於其鄕年幾三旬有孫焉曰用亦旣成童公以其皆不得朝夕聆誨言於左右廼爲書以遺之曰惟吾髙氏自有厥家以來亦惟詩禮是惇稼穡是務徳善是積吾得有以紹之夙夜恆慮弗稱致辱於先故於持身守官罔敢自忽今吾年日加劭汝爲吾子要當持立志行而於先世之所惇所務所積者亦恆慮其墜失勉行善道凡鄕之老者尊之長者敬之少者弟之與爲友者信之賢者親之不賢者逺之孤貧患難者賙之卹之言非禮者勿出諸口行非禮者勿有於身人以非禮而加汝者則遜謝之人以善道而詔汝者則拜受之鄰里用和宗戚用睦讀書治農用勤諸禦卑下用惠又當宏大其量於物有容充碩其才於時有取吾言如此汝能聴之是吾有後矣吾𨿽不汝面見心無所憂有若汝之在吾前也汝不吾聴𨿽日侍側目將有不眎矣汝子𨿽幼亦以吾言告之使其長知所向汝其念哉公又曰吾書至時其構堂以義訓名之掲吾書於屋壁晨夕瞻【下有誦字防去】視以誦以思以達於行庶幾不負吾之深意安旣得書拜受卽事近奉書以復公曰堂已成願有文以記之公遂來請予惟父祖之愛其子孫天性也然世之愛者徒欲多置田廬積金玉遺之知訓以義蓋鮮今觀公所訓者諄諄之言一本於義人人誦之皆足感起矧於其所親出者哉謂公善愛其子孫者詎不信乎抑聞孔子有云其身正不令而行其身不正𨿽令不從豈惟施於政者爲然家亦莫不然也公直而能敬亷而有爲久治刑獄用法平當名稱在人可謂能正其身者矣子孫觀是亦足以法尙何待口語哉而公必爲言以訓之者旣使其得於耳目又欲使其熟於口而防諸心也安與其子吾知日就善人之歸矣乎故樂爲之記云宣徳九年嵗次甲寅夏五月端陽日文林郎大理寺左評事同郡張益撰

王英

王泉坡奉秉彜札【行書紙本】

王英端肅書奉秉彜侍郎學士先生閣下蔡禦史還京嘗艸艸奉狀申謝並致意閣中內翰諸老而僕之私心猶未能頃刻而忘南行承贈以言與內相曹先生逺餞城東篤於斯文朋友之誼過厚如此況逺別千里不接言論不覿顏色如之何不惓惓於左右也僕居此碌碌庸庸凡百尙賴示敎去年秋及冬此地少雪禱於神臘月初大雪二日今年正月十二十三至十五日連得大雪土壤沃潤宿麥滋長米價不穹人皆和恱此先生所喜聞者敢以報及春暄惟起處淸防恩寵加厚深慰下懷無由參侍專奉此申悃簡率不恭伏冀亮察不具英端肅正月二十日

王時彥幽棲詩帖【行書紙本】

絕好幽棲地沈沈萬木陰髙崖宿雨潤古屋暮云深艸色含芳意溪光澄素心偏宜憲府客相對日長吟臨川王英

李時勉

李文毅與苗學士詩簡【楷書紙本】

舊歲殘臘承枉顧橋門是夕又至朝房以慰岑寂非愛厚何以至此謾成絕句二首專錄奉呈攺敎幸甚學士苖先生友兄

雪積空庭未掃除病來自覺故交疎不緣知己情偏厚肯冒寒威到敝廬

獨坐髙樓對燭明忽聞窓外馬蹄聲從容款語過深夜別是交遊一段情老友李時勉拜手

李祭酒呈都帥詩簡【行書紙本】

承示阻雨佳作奉誦再四辭意兼至深用敬嘆荒寂中情思不舒辱愛厚不敢以黙聊用和答專錄奉呈攺敎幸甚都帥湯大人閣下

將軍志髙才且俊好賢樂道多風韻在鎭三年一事無閱武巡兵到鄕郡山城十日雨不收水滿長河泥沒脛黃鸝翅濕未遷喬翠竹叢低自遮徑獨宿村居厭寂寥逺傳剡曲乘髙興且將尊酒接歡娛不管長塗有泥濘醉來興盡忽復歸鳥啼花落江村暝相望孤城云不開相思逺水心猶競忽枉雲箋佳句傳驚喜逾時未能定開府淸新世已聞杜陵雄傑人難並我慚潦倒無所爲陰雨愁來苦多病直待新晴出送君漫寫離懷繼髙詠辱知李時勉拜手

李古廉靑山詩帖【楷書紙本】

靑山迢逓帶長林山下柴扉野樹陰路轉淸溪多暑气天空涼吹落泉音石牀雨後雲猶濕竹徑人希艸自【下有陰字防去】深我欲與君同寄傲未知何日解朝簪吉水李時勉

於謙

於忠肅書落花吟

昨日花開樹梢紅今日花落樹頭空花開花落尋常事未必皆因一夜風人生行樂須少年老去看花亦可憐典衣沾酒花前飲醉掃落花鋪地眠風吹花落依芳艸翠防胭脂顏色好韶光有限蝶空忙歲月無情人自老眼看春盡爲花愁可惜朱顏變白頭莫遣花飛江上去殘紅易逐水東流

陳敬宗

陳祭酒古婺詩帖【行楷書紙本】

古婺多名山羣峯天際出林宻夕景遲溪靜波光溢宛若桃源鄕靈巖可潛迹壽命匪松喬披圖慨今昔安得與子遊防杖招隠逸慈溪陳敬宗

徐有貞

徐元玉罔極詩帖【行艸書紙本】

親有罔極恩子有罔極思思親莫能報徒抱終天悲吾人同所感景廹桑楡時悠悠風木心永言以相詒惟當崇令徳顯良可期天全翁

許彬

許道中朝退詩帖【行書烏絲闌紙本】

昨承學士髙先生有朝退邂逅之作捧誦再四感慰益深因兩和其韻發乎情者不能已也謹錄奉學士苖先生目入幸幸

詩書慶澤紹華簪直道匡時徳量深愛主日邊多啟沃憂民海內少呻吟金蓮照夜論思退紅日移磚劍佩臨最是同年知素履冰壷秋月絕塵侵

垂紳端笏正纓簪徳望中朝眷注深推轂肯畱靑眼顧彈冠竊效白頭吟詩來下裏誠難和字出蘭亭未易臨藥籠近聞多異品向陽花木畏寒侵侍生東魯許彬槁呈

丘霽

丘時雍忠烈祠詩帖【行書紙本】

復次韻忠烈祠一首錄奉李先生求敎幸勿效司馬稱好也呵呵

經濟雄才可太平遭逢仁聖也難行共期樞筦還當軸豈料彭城不返旌道啟橫渠云有樂名齊魏國恥論兵廟顏忠烈祀【闕】土瞻拜儀容儼若生守愚子丘霽稿劉玨

劉廷美寄瀼西詩並柬【行楷書紙本】

鄙詩一首用致逺懷錄寄瀼西鄕兄至契閤下希笑覽焉

塞鴈南飛日書來見故情大夫新拜寵髙士舊知名官簡餘閒少心勞太痩生春風阿閣上重聴鳳凰鳴辱友劉玨粗帽二方一奉閣下一奉盛兄均希笑領玨又拜

張弼

張汝弼栽杏詩簡

友弟張弼頓首貳敎用亨先生執事禮闈之火區區幸得無恙不勝幸矣秋間事尙未知何如今日企羨執事之優遊淸適猶跨鸞鶴而翔寥廓也何可得哉火後移館偶賦栽杏一詩敢惇呈左右用發八千里外之一笑詩曰玉河東畔春坊裏借得閒齋寄此身偶見攜來山杏好買栽不計客嚢貧孤根元荷乾坤力嫩葉都含雨露春擬醉紅雲香霧底曲江風景一番新

外錄

瑚网云右本朝名公詩翰一卷爲張汝弼徐禎卿聶大年吳原博祝允明陳道復顧麟王履吉陳沂王谷祥今只存汝弼一簡尙憶元博句有塵逺筆牀臨禊帖涼生湘簟理南華也

錢溥

錢原溥書饒右丞論書帖【行楷書紙本】

饒右丞論書贈宋仲溫

太白流西荒音響一何切蒼精防暘谷光彩爛昭晰靈气垂八荒云漢自玆抉人文旣開張象畫亦區別防機不自見直待智者發誰能懷邃初心焉悟皇頡閉門工造車出門卽合轍古人有成言得之盡毫髮流形歸自然萬古字不滅將同造化功豈獨在書訣神哉嶽瀆經鏈石補天裂東吳錢

張泰

張亨父防稽山水詩帖【楷書烏絲闌紙本】

塗山

朝散塗山世屢移越中濠上盡堪疑奠山平土神功逺九域何妨徧禹祠

鑑湖

萬壑千巖一鑑中酒船搖蕩藕花風淸歌落日思狂客可得風流萬古同

葛仙井

碧樹寒巖與世辭丹功惟有冷泉知一般天地飛升去何處仙山日月遲

望海亭

一掬蒼波斂眾川雨晴時墮赤防前滿亭涼思誰禁得倚杖來吟秋水篇

梅山寺

髙寺多風易落花漫憐空界足煙霞數村荒樹山鐘外不辧逍遙隠吏家

西陵渡

津口無風波不興棹郎將艇勸郎登山明水秀不歸去日暮秋濤子細乘

若耶溪

南風雨過若耶深蓮女菱歌亂別心後夜繁霜凋綠蓋洞房歸去理秋砧

飛來峯

聞道飛來一夕間瑯琊秀色月中看何年肯補鼇峯闕絕頂安身待羽翰

曹娥江

一江秋水澹無情一曹娥便有名抵死不忘忠孝理有靈須婐屈先生

小蓬萊

區中不見巨鼇來陸海天成紫翠堆秦帝望仙仙更逺玆山眞是小蓬萊

禹穴

巖洞防防一穴虛禹咨山鬼防藏書皇靈肯念民多事煥啟文示古初

蘭亭

內史風流頗放形半酣隨筆序蘭亭爲誰一唱三興感樂極悲來萬古情

彭山

樂生誰不慕彭籛可是商時好古賢遲死不曾聞大道山中鹿豕亦長年

三山

俯仰乾坤一嘯吟舊遊回首幾浮沈三山浪比三鼇島誰見仙人戲碧岑

降仙臺

宛委山顚古石臺苗龍去後少仙才月明昨夜聞淸唳白石先生化鶴回婁江張防

趙輔

趙良佐與都堂札【行書紙本】

昨蒙盛饌防病軀早食未湌故不能禁此醇酎而先歸也負罪負罪正鬱鬱間忽得白全等防報於信宜又擒斬賊徒數多且得首賊馮公雷等其馮公雷之名聞之甚熟今已獲之況又風雨時若兩廣太平气象不卜可知矣此皆麾下運謀決勝徳孚天心致削平如是之速而雨暘如是調順乎其陞與賞豈可吝惜而茅岡土兵爲之最者何則況茅岡與之他處遲回一月之久又且功勞倍多而覃仲椿二人當陞其他土兵亦當給賞全望麾下力立主之庶勞逸遲速皆適均也其餘仍有許多事件需明蚤面稟議也允則便作稿防陞歸心急箭之速人情之常耳恕瑣瑣輔頓首都堂韓尊兄鈞座侯方

侯東樵孤松詩帖【艸書紙本】

孤松隙處漏寒云景山中自有春老鶴踏殘枝上月白衣不受世間塵碧陰落落垂書榻金粉飄飄襲醉身劚得茯苓和石煮始知天地有閒人東樵侯方

書畫彚考卷二十三﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷二十四

刑部左侍郎卞永譽撰

書二十四

明

姚綬

姚侍禦書溪東篇【行書】

賢哉許仲子孝友乃其徳藕花溪水東置此一區宅兄存旣能讓兄亡心不易豈惟讓其居潤色可爲則朝開溪上窓旭日蕩波色暮歸溪上舟渚禽飛格格三子森如玉長作芹泮客進道觀逝川晝夜窮簡冊尋將登龍門變化奮六翮仲季事畎畆黽勉勤稼穡春祈歳十千秋取禾三百嬉嬉婦子間啟處足衣食閒暇陳八簋邀我話疇昔我在兄弟行年齒髯鬢白醇醪常我醉醉臥月下石情猶不自已臨流曽促席惟餘母黨親仲子立行特南風藕花開錦云手可摘觀魚倚防檻意趣互閒適相去𨿽宻邇別去輒馳憶田間固無營欲屢何可得有時來吾村需我以文墨爲書溪東篇層空動瑤碧成化甲辰六月二日表兄姚綬書於江南水竹村

外錄

瑚网云此幅先君粘蒼石屏後置凝霞閣左時閱而哦之蓋我翁天性孝友正與是篇相合也

公綬贈金良徳詩

禦史大夫金豸冠兩廣節鉞得一韓民懷吏畏邊患息信賞必罰嚴而寬偉哉廟堂梁棟具出將暫作邦家翰萬里何曽遺故舊惠扇重若靑瑯玕扇中畫景掃凡俗振然三鷺浴淸湍綠楊風髙野防闊潔白疑在西雝看將門難弟皎玉雪謂有此弟兄尢難奉仁恵弗敢後嗟予衰病狎鷗鳥無夢闕鷺與鸞因君保此需白戰彊顏【闕】登詩壇成化癸巳六月廿有一日姚綬爲金良徳書於天光云影亭

姚谷庵書贈菊坡髙士詩帖

堂偏有地栽叢菊菊外無塵結小亭何處滿籬秋爛爛此中淸景月防防主人自對多靑眼若个相過是白丁能屈王送酒使謾勞陸羽煮茶經重陽定不嫌皆醉舉世惟應笑獨醒君已種來酬逸興我將分去對頹齡從敎五栁當門碧忽見南山向晚靑須插滿頭成眷戀籬邊開口重丁寧谷間飲水知甘味捲裏題詩頌徳馨朝拾落英和湛露夜吟蓬鬢帶疎星曽容翠竹陪孤主莫把春光嘆易零三徑宛存頻鴈蕩一舟常許度鳬汀風景似仙家山廚飰熟麻恐人知姓氏避地隔煙霞流水一溪雨種桃千樹花莫敎漁父識出向世間誇云東逸史雜詩卷

東風吹雨不終日東風吹酒不上面送君鼓棹歸錢塘問君定在何時見君言淸明三月三桃紅李白皆相似放舟直抵水竹村醉欲題詩大云寺酌橘奕於中心堂贈別綬

臘盡分擕此水頭經春歷夏又逢秋白蘋半沒來時路綠樹重維去日舟沈約病腰多痩痩張翰歸興獨悠悠一行一住情何限云影蟬聲驛外樓畱別姑蘇吳元璧時元璧病酒不得防故於詩及之閏六月二十日綬采藥不采芝以芝名藥色常來佩蘭人親薰自朝夕種竹多近水取鉤曽釣魚客來知姓氏節下亦堪書右五言絕二首丹丘

松門早已爲君開何事期君竟不來想是落花泥尙濕嬾移雙屐向蒼苔

一尊欲向竹間開常日愁無好客來獨酌有時還獨醉碧溪明月照蒼苔初夏招陳惠民遊五畆園不果以此柬之姚綬

鳬鷖渡口煙蒙樹蘆荻藂邊月暎沙絲竹一船詩共酒風流不羨五侯家

竹下幽亭竹外山山中流水日潺湲一彈古調無人愛只有白雲相與閒

霜落吳江楓葉殷酒船輕蕩過前山如何毛骨淸如許月在蘆花淺水間

孤鶩舟邊見白蘋山橫秋气樹迷津櫓聲咿誰家去疑訪成都賣卜人題日者孫翁綬

姚丹丘詠物詩冊【烏絲闌紙本】

片片鱗鱗傅粉初夜來靑女定躊躕鴛鴦披素朝凝慣翡翠生華露結餘寒砌檐端先積聚暖梢隟處後消除戴家茅屋山陰雪致客船恐未如霜瓦

兒童嬉戲撚窩成空洞燃膏晃眼明戶外素光隨手滅案頭虛白帶寒生獨饒金剪三更凍相似銀缸一味淸問昔孫康曽用否憐餘卒嵗事長檠雪燈

竿老如松可棟梁新煩匠氏結茅堂牖明月散湘云影椽近風飄粉節香酒甕少時浮沆瀣鄰家今日見裘羊涼聲撼動秋如此棄置籃輿也不妨竹屋

溪藤剪綴玉生光非幕非幃稱我牀雪作流蘇才得似繭爲房舍豈能方招邀梅月情同潔勾引梨云夢獨香漢武昔年如見此肯將甲乙漫收藏紙帳

地不多寛僅一方書堆四角臥中央十升爲度應難並只尺於人未可量有酒待需勞婦置無屏能掩倩云防渠渠夏屋潭潭府空爲兒孫計肯堂斗室

二尺分光夜照書書窓坐對夜何如新涼可近知秋到繼晷相親是晝余几案過髙徒自累文房資助不爲虛銅盤絳燭嗟何補不照逃亡照綺疏短檠

鑄來便覺類胎仙分頸含香細吐煙立對匡廬當此日飛歸華表是何年首山材質終成器坎水鳴飛若聞天警露無因秋夜靜炷薫移近枕屏前銅鶴罏

工巧成杯細鈒雕物形何事不能逃雙螯直立人驚畏八足橫行酒動搖烏有先生當用續無腸公子不須招夜深徧席三巡處紅燭光中儼上潮銀蟹杯

毛自山中短褐來霜鋒揮霍別長才足奔月窟非徒爾錐畫沙場亦快哉君不中書因老大子能作傳重徘徊無由一問江淹事幾見花從夢裏開兔毫筆

修斵孤桐不記年於今零落又無弦文侵蛇腹交加斷穴與龍池只尺連幾殘徽星散去雙馳逸足鴈廻旋牙期相對嗟何及涸盡當時碧澗泉破琴

鍛葉爲筒竅引聲昔人网得借龍名憑金幻出於中巧比竹吹來分外淸楊子半酣聊托興桓生三弄不勝情仙翁約我瑤池去更欲桃花樹下鳴銕笛

晨興初對不能離開匣登臺似有期落月在梁非夢見初霜侵鬢是心知唐環婀娜難勝髻張敞風流且畫眉莫爲日髙忘拂拭塵昏安可別妍媸曉鏡

鍛成雙股配柔剛疉就雙鋒自斂芒巧匠誇工冰雪瑩佳人到手歳年長割開素繭還憐蛹裁破文鴛不近鴦恐墮吳淞無网處錯敎人認作魚腸剪刀

雪剪香羅小小裁隨人只向袖中來春兼錦字人如玉夜拭銀箏月似杯羃首肯嫌膏被髮畱痕爭怕淚盈腮鮫人亦有閒機杼借織生綃恐致猜手帕

時制爲巾重裹頭功須挑織綫纎柔目張不爲忙中減綱舉都從頂上收小岸烏紗頻照鏡輕籠白髮淡宜秋共言乞得天孫巧借問佳人果是不网巾

莫剪鴛鴦制合歡帛中棲纊禦嚴寒公孫用布原非儉兄弟同衾亦自安薄暖侵膚春在繭防溫塞枕絮成團抱裯相近宵徵者星在東欄漏未殘綿被

美人絲縷借渠纒百轉千回斷復連共處閨房消白日獨隨刀尺度流年短長有限惟營繞寛窄無多競取憐至節添功須此出手中應得借餘妍綫板

東井靑絲閱歳年亭深塵靜只髙懸轉來最喜銀牀滑汲去全凴玉虎牽斷響有時秋月下連聲無數曉風前九腸爲春愁役更似河車不住旋轆轤

編艸成襟袖可無剪裁誰个費工夫帶煙農父䢐畛隰披雪漁翁入畫圗鷺羽能添新趣向羊裘不換舊規模得渠便不愁風雨短棹春江獨自娛蓑衣

三尺惟憑一縷緡竿頭搖颺屬漁人近牽杜若舟前月逺系桃花浪裏春自分髙風能補衮誰言獨繭可爲綸相持去約任公子用制如山截海鱗釣絲

飛雪無由沾縞袂歸途有分失烏衣不隨栁絮依稀去常逐梨花自在飛夢斷玉樓驚月落愁迷粉蝶送春歸黃泥墳上堂存否華發坡翁可暫依白燕

角雜靑紅刺亦多摘防傷手更如何出湖蕩槳風初起分葉移船水不波翻覆謾勞雙眼力往廻相趁一聲歌夕陽歸路攜筐筥秋滿蘋花碧莎采菱

竹半過墻殞在林露梢零落選苔深粉銷已識風香逺斑在端疑淚侵入剪且供閨婦手裁冠殊稱野人心錦防更錫嘉名號好爲堂前稚子吟筍籜

朝露才稀便趁風髙低去住任西東舞猶白雪還鋪逕系向遊絲只在空啄啄江頭知鳥雀行行隄上看兒童章臺走馬春歸矣飛逐雕鞍得暫同栁絮

送不須期嗅不消穿簾淡淡忽迢迢雨從曲徑開時濺風自中林隙處飄和露上衣驚寢曙薰人到枕可憐宵玉壺若扣鴛鴦事安得虹飛百里橋花香

樹底枝頭見漸稀紛紛紅白苔衣雨中過眼千嬌失風外傷心一片飛故態似隨蝴蝶化殘香疑道晚春歸丁寧童僕無輕掃尙把餘妍媚夕暉落花

少時嘗見先君子松云公誦謝宗可詠物百首亦能記其一二邇來五十餘年四方馳逐百事萃心忘去久矣宏治戊申七月因與式之軰晚酌聞其所誦謝詩三首重有感焉卽席依韻追次八月四日自蘇還扺平望偶自賦三十餘首子旬頗鋭志此藝因以此紙作烏絲就其廣長書凡二十六首付與見余感今思昔者又將托此以傳旬尙勉之云東逸史記

又云因余甥伍式之誦謝宗可韻用之爲剪刀手帕白燕凡三首公綬

姚云東書李商隠詩二卷【小行楷書紙本內多項氏印不錄】

李商隠詩集【原詩不錄】

姚丹丘手錄項墨林觀

支梅坡藏

嘉靖癸卯五月十又一日徴明與魏君維翰同觀於金閶舟中

崇禎癸酉春仲支允堅細觀

陳獻章

陳白沙書雜詩帖【艸書紙本】

采菊復采菊嚴霜下庭木豈無桃李顏畏此天地肅落落枝上英未傷飡者獨持贈楚人歸投之江魚腹捲裏我能題百首溪篷斟酒不辭深【闕】

閉門春雨可憐花誰共花前傾紫霞但放此杯深似海四公肚裏得橫槎

紅日花開緑渚潯秋來霜橘又垂金美人家在紅雲島【闕】

春光澹蕩老花潯絕岸回風落碎金一路潺潺煙鎖斷無人知道此溪深

川練縈紆島上花世間遙望赤城霞僊源不是函闗路老子來時坐一槎

手拄藤枝鬢【闕】

陳完

陳孟英寸善堂銘【楷書烏絲闌紙本】

寸善堂銘

吳郡羅原敬名其堂曰寸善志爲道也廬山陳完銘以朂之曰

善豈有寸寸猶小積由小而爲終成大徳心言在仁仁言在愛愛言在公公言徳在明乎其明是之進善求己之功孳孳以踐尺有所短寸有所長由寸至尋於尋至常忞忞弗怠匪勇曷以我行我勇聖豈逺爾譬彼於水其盈由科涓涓不止將成江河鑑觀於此以守之篤毋懈爾心用規爾朂吳寛

吳文定公懷修竹書隠詩卷

春云漠漠雨溟溟假寐書牀午夢醒十載客居便巷陌一時鄕思繞園亭繁華照檻知堪賞亂石鉤衣憶所經恰有古苔三畝綠都來修竹萬竿靑當窻好鳥通人語掛樹危藤學字形日射韭畦朝可剪香凝防室晝長扃鹿塲舊築猶存號鶴冡新封未刻銘架上殘篇歸擬讀移文不待北山靈鹿塲居士

匏庵贈以巖詩冊

籊籊猗猗竦雨立豈獨衛風名始識倐將長身托放曠水墨似嫌依六逸臨風首肯對以臆謂我此言人莫敵嵗寒雅操從少習玉板禪機尢祕宻毛髮蕭蕭垂紺碧湘江新沐如膏濕鷓鴣日暮啼且集任公東海登釣石髙竿未斫礙云日運思正慰王猷憶深林溟蒙煙雨滴風動仍聴無孔笛湖州已逺休物色薊州無復齋名息百年筆法尙能傳篋中喜爲鄒陽得右題畫竹元博湯翁愛茶如愛酒不數三升並五斗先春堂前無長物只將茶社連茶臼堂前無事常煮茶終日茶杯不離口當筵侍立惟茶童入門來謁惟茶友愛茶有詩學盧仝烹茶有賦擬黃久茶經續編不借人茶譜補遺將脫手平生種茶不辦租山下茶園知幾畆世人肯向茶鄕遊此中亦有無何有茶歌

世間只有云疎懶不道君猶懶似渠載雨從龍云有意出家離俗子何疎云常隨爾棲巖穴爾亦隨云參太虛願爾與云毋拆伴千秋萬古永如如贈人

霜染秋林葉未紅白雲如海晝溟蒙山中雞犬無塵到谷口漁樵有路通雙履行蹤畱蘚逕五弦靈籟響松風浩歌招隠披圗畫目斷防飛縹緲鴻題山水

累月不出門西山了無見新圗偶攜來如見西山面積雨適初晴疎云藹層巘林堂接溪橋有客來獨便況有釣魚人不作臨流羨石湖在吾前臥遊殊未倦偶爲陳冷庵憲副題石田山水以巖過醫俗亭見之請書於扇遂爲執筆歸之匏庵吳寛

匏庵臨懷素自敍帖並題

自序【原文見懷素集】

荊門守徐君防以所得此帖見示賞玩累日旣爲題數語於後矣將持去欲摹一過恐浣其眞輒以干筆彷佛大略𨿽形神气韻索然相逺然時出覽之亦或有似人之喜也成化十四年四月望日吳寛在醫俗亭書懷素自敍帖余嘗見宋昌裔所臨一本然多自出己意吾疑其相逺及得原博先生所摹逶迆曲折具得禿翁之意於是益知宋之不類也豈臨書家非才參力及有不可以易致歟米元章書史載蘇沂所摹自敍帖一如眞迹不知於吾原博者何如惜余不得而並觀之也庚子歳正月庚子坐日色中展玩因書之昆山陸釴

蘇黃門題此帖時恨不令吾兄一見後東坡得見之則曽空靑所謂馮當世家本也偶得坡翁防語而山谷觀於石陽休家又得其說於名臣言行錄因具錄於後見蘇黃爲一代書宗所以評自序者如此以爲博古者之助耳防語云僧藏眞書七紙開封王君鞏所藏君侍親平涼始得其一二而兩紙在張鄧公家其後馮當世又獲其三𨿽所從得異者不可考然筆勢奕奕七紙意相屬也君鄧公外孫而與當世相善乃得而合之予嘗愛梁武帝評書善取物象而此公尢能自譽觀者不以爲過信乎其書之工也然其爲人儻蕩本不求工故能工如此如沒人操舟無意於濟否是以覆卻萬變而舉止自若其近於有道者耶言行錄云元祐中與子瞻穆父飲寶梵僧捨因作艸書數紙子瞻賞之不已穆父無一言問所以但云恐公未見藏眞眞迹某心竊不平紹聖貶黔中得藏眞自序於石休家諦觀數日恍然自得落筆便覺超異回視前作可笑然後知穆父之言不誣且恨其不及見矣成化十六年正月廿五日寛再書

吳原博雜詩卷【詩內小字俱自注】

絕句謝獨山送杏子

一樹臨窓初試花又看結實壓枝斜薰風吹熟甜如蜜投我何須用木

次韻司徒周公謝獨山送杏子杏爲公舊植者

親手移來別花隔窓窺見數枝斜蚤知結實甘如許何用靑門去種

數顆累累映雜花方庭紅日影斜斜夜來風雨還堪惜已似黃臺四摘右拙作呈太宰先生詩伯求敎寛再拜【行書一紙】

左廂前有樹一株花開細白而香結實甘美人云馬檳榔嘗疑其名不雅今衍聖孔公過而識之曰此文官花也靑兗間多有之於是其名始定寬因記前軰有詠此花者乃賦一首呈太宰公敎而和之

繁花如雪散淸香一樹蕭疎近左廂結實回甘非橄欖冒名襲謬是防榔郭駞有術能移活【郭橐云駞所種樹移徙無不活】束晳無詩爲補亡【晉束晳嘗補白華之詩】人說吏曹宜種此掄材應許勝枯楊寛拜上【行艸書一紙】

承金桃之惠聊奉靑李爲答侑以拙句意見乎詞

金丸投我愛形尖報以靑瓊幸少嫌鸚鵡啄余猶自美蠐螬食後卻傷防不將土物空相遺盡在公門更勿謙向晚登堂官事了兩翁一笑定掀髯寛拜上太保冡宰先生執事七月六日【行書一紙】

昨偶論及世俗以老態從上爲壽徴戲成二絕句用發笑粲

六十餘年作宦遊未知前路幾春秋人言老態須從上白盡髭須正不愁

白盡髭須正不愁吟詩撚斷更風流從今越把詩吟苦索性敎他白到頭寛上丹山老先生詩伯【行書一紙】

秋壇陪祀知有髙作僕亦先得四句因足成之錄以請敎寛拜

殿外泠風似颯然卽看庭燎列星躔牲肥豈秩無文祀谷熟當書大有年舜樂九成神欲陟魯宮三望事猶傳小臣十載從龍處憶侍鑾輿向借田【行書一紙】

嘆庭前枯棃偶爾有作冩上求敎

庭院陰疎日又西翛然相對有枯梨霜餘少葉緣虫蝕月下無枝借鳥棲不及蒹葭猶倚玉爭如桃李自成蹊吾生老態還同此禿髩臨風句彊題寛再拜丹山獨山二長官尊契【行書一紙】

奉次髙韻謝獨山惠李得三絕望敎之

碧椀盛來黃玉團良工𨿽巧未能鑽臨風更帶淸冰嚼並作人間六月寒

誰言螬食不成團綠幹生虫未許鑽若作和羮須此用【原迹此用乙轉】分明入口覺酸寒

牛心空是赤團團【李有牛心紅】黃玉懸枝卻似鑽須共楊梅三百顆冰盤錯落照人寒寛拜上太宰先生老詩伯【行書一紙】

櫰軒落成適喜遷入拙句奉賀聊致防忱

翼然髙架忽臨墻還似三槐舊築堂期待已同王氏貴欠伸無礙宛丘長心懷北拱天逾近手選南遷日更良獨坐齋居方禁酒自慚持賀只詩章寛再拜太保先生尊契丁巳仲秋八日【行書一紙】

以髙作送後園新梨繼又承送棗並次來韻以謝寛拜上

守株終日嘆園公佳果初嘗味不同若比蟠桃須落盡三千年內幾畨風

手分佳果出山公赤玉擎來顆顆同莫向盤中容易食枝頭歷盡是霜風【行書一紙】

胡桃沙果皆後園佳味也承特分遺兼索拙言敢具二絕奉謝恐亦不能黙黙也寛上丹山詩伯長官

西域移來舊得名靑皮未拆韞瓊英秋桃數種皆堪食有核何曽向外生

右軍帖裏見來禽回首吳城憶果林【寒家有園數畆皆種此果】忽地摘來紅玉子省中秋色後園深七月廿五日【行書一紙】

庭梨數枚奉上敢以拙詩侑之

誰道枯梨生意遲秋來結實尙離離斑多或被蚊蠅咂味美還招鳥雀窺律在不妨猶擅食詩成相送敢違期玉丸流液能消渇日啖何須說荔枝寛拜丹山先生尊契執事仲秋十四日【行書一紙】

承送佳兼押前韻同至不容再和然此情不能自已也乞笑置之寛上

蒂脫黃花帶雨香送來又喜出東廂故鄕回望仍思芡新韻交投彊押榔碧瓠形圎犀獨滿紅漿味美舌難忘令人欲作靑門隠不羨他家果姓楊六月廿八日【行書一紙】再承以髙作送感感輒有李子數枚奉上仍次前韻發齋居一笑

摘處猶沾白雪香家僮忽送到前廂江陵莫謾誇千橘嶺海何須說兩榔【謂防榔桄榔】廉士甘貧殘可食貪夫營利吝終亡彊將詩句臨靑李敢比書家倒植楊寛再拜丹山老先生【行書一紙】

承送新榛敢以小詩奉謝

七月遼陽已降霜簪頭落地野榛香三年不到燕山下又喜平章玉顆嘗寛頓首太保老先生詩伯【行書一紙】粗箋奉上正愧不足吟槁之費反防以多爲辭再次前韻答之

一嵗詩成知幾篇洛陽髙價起華箋況公更有鵝羣好未滿黃庭字五千寛拜上【行書一紙】

齋居一首奉上丹山太宰先生求敎

齋閣相通畫舫同置身書卷筆牀中沾衣尙帶丹墀雨揮麈難招玉宇風髙栁鳴蟬驚旅客枯梨行蟻對衰翁到來兩月慚無補又是人間伏暑終六月廿九日寬拜【行書一紙】

承以髙作送梨次韻爲謝且爲此虫一辧明耳

樹杪薨薨最惱公送來數顆味應同要知落地渾無損不是遊蜂還是風寛頓首【行艸書一紙】

家園粗果蒙用前韻以仙棗見許愧感之餘輒復和答寬再拜

詩贈吳郎有杜公西鄰撲事還同莫將仙果來相比小圃安能抵閬風【行艸書一紙】

吳箋數幅供用敢以短句侑之

入手新詩已百篇奉償日費有吳箋欲知供得髙才足嵗取於今擬十千寛頓首【行艸書一紙】

奉謝惠橊仍次來韻

霜坼當堦紫玉胎瑚一握案前堆欲知佳實何從得亦是張騫奉使才寛頓首丹山先生尊契【行書紙本】

蒙以小園種茄未實有詩見嘲次韻奉答公餘覽之用資一笑

助長何曽似揠苗園丁早種況多朝他畦待作牛山木結子累累敢自料寛再拜太宰老先生詩伯六月十九日【行書一紙】

徑寸渾如山下苗喜逢好雨自連朝東園摘盡西園摘遲速無妨亦可料奉和食茄有感髙作並呈獨山長官發一笑晚生寛再拜太保老先生執事六月十八日【行書一紙】

三次前韻奉送小園茄子

野外空聞無麥苗園中采掇自終朝向來詩裏累累語地產誰云不可料【行書一紙】

四次前韻謝送茄子

團團紫玉少長苗相送須知在此朝莫使園官俱摘盡秋深還有作羹料寛頓首【行書一紙】

計二十四段

吳文定公體度俱效蘇文忠而神致全本二王故筆筆生動其足引人玩味𨿽朝斯夕斯趣韻難以縷數也一字中具足令人十日思矧篇牘二十四幅豈非稱墨寶乎乙未夏日偶得於吾鄞賞鑑家尙珍藏之己亥秋日雨臣霖識【行書藍紙本】

吳原博林下詩迹【徐鳳池收藏】

林下居常睡起遲那堪車馬往來稀春深晝永簾垂地庭院無風花自飛吳寬

文林【文氏一門次後】

文宗儒與匏庵札【楷書紙本】

兩辱手誨唁諄懇足見不忘鄙猥也所諭云云僕非眞髙世者特是衰病侵尋而一向又系放棄人數卽無可出之理兼以嬾廢日久就令可出亦豈能復供世事坐是𨿽雅意勤渠而區區此心日益灰防終恐有孤故人之望耳前杜生去曽奉數字亦略及此意而不能悉今再申此想能深察也卽日伏承日用輕安眷聚康慶開無量前書曽說寄示小詞而此度卻不見及並向時所許諸詩竟亦付之渺茫豈政事有以奪之邪抑遂忘之耶呵呵史眀古墓文渠家累次托僕致意且方俟此以爲復土之期不知公亦嘗念及否也千萬作急寄付以慰其子弟之望曹守防明仁恕眞吳民之福恐公欲知漫此附告未卽參承伏紙不勝惓惓惟萬萬若時自愛以副朝野之望不宣十一月望日年弟文林再拜奉書匏庵少宰先生年兄執事堇空後

文徴明

文太史書老子傳跋【楷書紙本前寫淸淨經白描太上像】

嘉靖戊戌六月十有九日爲昆山煉師補書此於是余年六十有九矣歐陽公嘗言夏月防案作書可以消暑忘勞然余揮汗執筆只覺煩苦爾豈公自有所樂也是日午後防雨稍涼但苦窓暗故首尾濃纖不類不免觀者之誚云丁酉七月望日徴明識

徴仲書赤璧賦並跋【原文不錄】

嘉靖癸卯嵗秋八月旣望靜坐玉磬山房時日將昃涼颷拂衣桐葉飛地展捲自適誦長公此賦不覺有憑虛禦風羽化登仙之興乃命童子滌硯檢笥獲扇書之聊記暮年之筆畫也長洲文徴明識

外錄

瑚网云文太史書前後赤璧在烏絲黃宋箋上盡楷法之妙休承爲補兩畨云作於歸來堂覺逸趣橫溢毫端可稱珠聮璧合萬曆丙辰春梁溪陶醉虛來客余家爲煉秋石諸服食藥因攜此帖及徴仲山水二卷貫休應眞像胡子霑所制瓶合售之先子時置賦於紫檀榻右坐臥展玩不休松色花光並扇頭所書相暎發今一旦咸作銀杯羽化可勝惋惜

衡山書拙政園記並詩卷

槐雨先生王君敬止所居在郡城東北分婁齊門之間居多隙地有積水亙其中稍加濬治環以林木爲重屋其陽曰夢隠樓爲堂其陰曰若墅堂堂之前爲繁香塢其後爲倚玉軒軒北直夢隠絕水爲梁曰小飛虹逾小飛虹而北循水面行岸多木芙蓉曰芙蓉隈又西中流爲榭曰小滄浪亭亭之南翳似修竹而西出於水澨有石可坐可俯而濯曰志淸處至是水折而北滉漾渺彌望若湖泊夾防皆佳木其西多栁曰栁隩東防積土爲臺曰意逺臺臺之下植石爲磯可坐而漁曰釣防遵防而北地益防林木益深水益淸駛水盡別疏小沼植蓮其中曰水花池池上美竹千挺可以追涼中爲亭曰淨深循淨深而東柑橘數十本亭曰待霜又東出夢隠樓之後長松數植風至冷然有聲曰聼松風處自此繞出夢隠之前古木疎篁可以憩息曰怡顏處又前循水而東果林彌望曰來禽囿囿盡縛四檜爲亭曰得眞亭亭之後爲珍李阪其前爲玫瑰柴又前爲薔薇徑至是水折而南夾防植桃曰桃花沜沜之南爲湘筠塢又南古槐一株旉陰數弓曰槐幄其下跨水爲杠逾杠而西篁竹陰翳楡槐蔽虧有亭翼然西臨水上者槐雨亭也亭之後爲爾耳軒左爲芭蕉檻凡諸亭檻臺榭皆因水爲面勢自桃花沜而來水益防至是伏流而南逾百武出於別圃藂竹之間是爲竹澗竹澗之東江梅數百植花時香雪爛然望若瑤林玉樹曰瑤圃圃中有亭曰嘉實有泉曰玉泉凡爲堂一樓一爲亭六軒檻池臺塢澗之屬二十有三總三十有一名曰拙政園王君之言曰昔潘嶽仕宦不達作閒居賦自廣以築室種樹灌園鬻蔬爲拙者之政余自筮仕扺今餘四十年同時或起家至八座登三事而余僅以一郡倅老退林下其爲政殆有拙於嶽者園所以識也𨿽然君於嶽則有間矣君以進士髙科仕爲名法從直躬殉道非久被斥其後旋起旋廢迄擯不復其爲人豈齷齪自守視時浮沈者哉嶽𨿽漫爲間居之言而諂事時人至於望塵雅拜幹沒勢權終罹咎禍考其平生蓋終其身未嘗蹔去官守以卽其閒居之樂也豈惟嶽哉古之名賢勝士固有有志於是而際防功名不能解脫又或升沈遷徙不得遂志如嶽者何限哉而君甫及彊仕卽解官家處所謂築室種樹灌園鬻蔬享有閒居之樂者二十年於此矣究其所得𨿽古之名賢勝士有所不逮也而何嶽之足云所謂區區以嶽自況則聊以宣其不達之名焉耳而其志之所樂固有在彼而不在此者是故髙官膴仕人所慕樂而禍患攸伏造物者每消息其中使君得志一時而或橫罹災變其視抹殺斯世而優遊餘年果孰多少哉君子於此必有所擇矣徴明漫仕而歸𨿽蹤迹不同於君而潦倒抹殺亦略相似顧無一畆之宮以寄其棲佚之志而獨有羨於君旣取其園中景物悉爲賦之而復爲之記嘉靖十二年癸巳九月旣望長洲文徴明著

若墅堂在拙政園之中園爲唐陸魯望故宅𨿽在城市而有山林深寂之趣昔皮襲美嘗稱魯望所居不出城郭曠若郊野故以爲名

防心何必在郊坰近圃分明見逺情流水斷橋春艸色槿籬茅屋午雞聲絕鄰人境無車馬信有山林在市城不負昔賢髙隠地手攜書卷課童畊

繁香塢在若墅堂之前雜植牡丹芍藥丹桂海棠紫璚諸花孟宗獻詩雲從君小築繁香塢

雜植名花傍艸堂紫防丹艶漫成行春光爛熳千機錦淑气薰蒸百和香自愛芳菲滿懷袖不敎風露濕衣裳髙情已在繁華外靜看遊蜂上下狂

倚玉軒在若墅堂後傍多美竹面有昆山石

倚楹碧玉萬竿長更割昆山片玉蒼如到王家堂上看春風觸目總琳瑯

怡顏處取陶詞盼庭柯以怡顏云

斜光下喬木睠此白日遲媺人不可卽暮景聊自怡靑春在髩莫待秋風吹

夢隠樓在滄浪池之上南直若墅堂其髙可望郭外諸山君嘗乞靈於九鯉湖夢隱隱字及得此地爲戴顒陸魯望故宅因築樓以識

林泉入夢意茫茫旋起髙樓擬退藏魯望五湖原有宅淵明三徑未全荒枕中已悟功名幻壺裏誰知日月長回首帝京何處是倚闌惟見暮山蒼

聴松風處在夢隠樓北地多長松

疎林潄寒泉山風滿淸聴空谷度涼云悠然落虛影紅塵不到眼白日相與永彼美松間人何似陶景園有積水橫亙數畆類蘇子美滄浪池因築亭其中曰小滄浪昔子美自汴都徙吳君亦還自北都蹤迹相似故襲其名

偶傍滄浪構小亭依然綠水繞虛楹豈無風月供垂釣亦有兒童唱濯纓滿地江湖聊寄興百年魚鳥已忘情舜欽已矣杜陵逺一段幽蹤誰與爭

志淸處在滄浪亭之南稍西背負修竹石磴下瞰平池淵深渟儼如湖澨義訓云臨深使人志淸

愛此曲池淸時來弄寒玉俯窺鑑須眉脫屨濯雙足落日下廻塘倒影冩修竹防風一以搖靑天散淥小飛虹在夢隠樓之前若墅堂北橫絕滄浪池中

雌蜺蜷飲洪河落日倒影翻晴波江山沈沈時未雩何事靑龍忽騰翥知君小試濟川才橫絕寒流引飛渡朱欄光炯搖碧落傑閣參差隠層霧我來彷佛踏金鼇願揮塵世從琴髙月明悠悠天萬里手把芙蓉照秋水意逺臺在滄浪池北髙可尋丈義訓云登髙使人意逺

閒登萬里臺曠然心目淸木落秋更逺長江天際明白雲渡水去日暮山縱橫

釣防在意逺臺下

白石淨無塵平臨野水津坐看絲裊裊靜愛玉粼粼得意江湖逺忘機鷗鷺馴須知縯綸者不是羨魚人來禽囿在滄浪池南北雜植林禽數百本

淸陰十畆夏扶疎正是長林果熟初珍重筠籠分贈處小窓新搨右軍書【此詩別見他畫】

桃花沜在小滄浪東折南夾岸植桃花時望若紅霞

種桃臨野水春暖樹交花時見流殘片常疑有隠家防波吹錦浪曉色漲紅霞何必都觀山中有歳華槐雨亭在桃花沜之南西臨竹澗楡槐竹柏所植非一雲槐雨者著君所自號也

亭下髙槐欲覆墻气蒸寒气濕衣裳疎花靡靡流芳逺淸防垂垂世澤長八月文塲懷往事三公勲業付諸郎老來不作南柯夢獨自移牀臥晚涼

爾耳軒在槐雨亭後吳俗喜壘石爲山君特於盆盎置上水石植菖蒲水冬靑以適興語云未能免俗聊復爾耳

有拳者石弗崇以巖上列灌莽下引寒泉有泉涓涓白石齒齒豈曰髙深不逺伊邇言敞東軒睨彼藂棘君子於何惟宴以適靑靑者蒲被於崇邱歲雲暮矣式宴以遊君子於遊匪物伊理古亦有言聊復爾耳豈不有營我心則勞載欣載邀以永逍遙

芭蕉檻在槐雨亭之左

新蕉十尺彊得雨淨如沐不嫌粉堵髙雅稱朱欄曲秋聲入枕涼曉色分窓綠莫敎輕剪取畱待陰連屋槐幄在槐雨亭西防古槐一株蟠屈如翠蛟陰覆數弓

舊種宮槐已十圍宻陰徑畆翠成帷夢回蟻爭穿穴春盡靑虫對吐絲

湘筠塢在桃花沜之南槐雨亭北修竹連亙境特幽迥

種竹繞平岡岡回竹成塢盛夏已經秋林深不知午中有遺世人琴樽自容與風來酒亦醒坐聴瀟湘雨京師香山有玉泉君嘗勺而甘之因號玉泉山人及是得泉於園之防隅甘洌宜茗不減玉泉遂以爲名示不忘也

曽勺香山水泠然玉一寧知瑤漢隔別有玉泉淸修綆和云汲沙缾帶月烹何須陸鴻漸一啜自分明瑤圃在園之巽隅中植江梅百本花時燦若瑤華因取楚詞爲名

春風壓樹森琳璆海月冷掛瑚鉤寒芒墮地失姑射幽夢落枕移羅浮【闕二字】不柰東風惡酒醒參橫山月落千年秀句落西湖一笑閒情付東閣只今勝事屬君家開田種玉生琪華瑤環瑜珥紛觸目瑯玕玉樹相交加我來如升白銀闕綽約仙姬若冰雪彷佛蓬萊萬玉妃夜深下踏瑤臺月瑤臺圃隔壺天逺在滄瀛縹緲邊若爲移得在塵世主人身是瓊林仙當年揮手謝京國手握寒英香沁骨萬里歸來抱雪霜歲寒心事存貞白嗚呼歲寒心事存貞白凴仗髙樓莫吹笛

嘉實亭在瑤圃中取山谷古風江梅有嘉實之句因次山谷韻

髙人夙尙志脫冠謝名塲中心秉明潔皎然秋月光有如江梅花枝槁心獨香人生貴適志何必身巖廊不見山木災犧罇漫靑黃所以鼎中實不愛時世嘗曽不如苦李全生衢路傍惻惻不忍置悠悠心自傷

竹澗在瑤圃東夾澗美竹千挺

夾水竹千頭雲深水自流廻波潄寒玉淸吹雜鳴球短棹三湘雨孤琴萬壑秋最憐明月夜涼影共悠悠得眞亭在園之艮隅植四檜結亭取左太衝招隠詩竹柏得其眞之語爲名

手植蒼官結小茨得眞聊詠左衝詩支離𨿽枉明堂用常得靑靑保四時

珍李阪在得眞亭後其地髙阜自燕移好李植其上

珍李出上都辛勤逺移植卻笑王安丰當年苦鉆核

玫瑰柴匝得眞亭植玫瑰花

名花萬里來植我墻東曲曉雨散春林濃香浸紅玉

薔薇徑在得眞亭前

窈窕通幽一徑長野人緣逕擷羣芳不嫌朝露衣裳濕自喜春風屐齒香

水華池在西北隅中有紅白蓮

方池涵碧落菡萏在中洲誰唱田田葉還生渺愁僊姿淨如拭野色淡於秋一片橫塘意何當棹小舟深淨亭面水花池修竹環匝境極幽防取杜詩云

綠云荷萬柄翠雨竹千頭淸景堪消夏涼聲獨占秋不聞車馬過時有野人畱睡起龍團熟靑煙一縷浮

栁隩在水花池南

春深髙栁翠煙迷風約柔條拂水齊不向長安綰離別綠陰都付曉鶯啼

芙蓉隈在坤隅臨水

林塘秋晚思寥寥雨浥紅渠淡玉標出水最憐新句好涉江無柰美人遙

待霜亭在坤隅傍植柑橘數十本韋應物云洞庭須待滿林霜右軍黃柑帖亦云霜未降未可多得

倚亭嘉樹玉離離照眼黃金子滿枝千里勤王苞貢後一年好景雨霜時向來屈傅曽畱頌老去韋郎更有詩珍重主人偏賞識風情原許右軍知

右拙作前有行書已錄似槐雨先生矣先生因畫烏絲精絕命再書小楷一過務欲盡其丑也甲午春二月望衡山居士文徴明題

文衡山今日歌【行艸書】

今日復今日今日何其少今日又不滿此事何時了人生百年幾今日今日不爲眞可惜若言姑待明朝至明朝又有明朝事爲君敬誦今日詩努力請從今日始徴明

外錄

瑚网云余就塾師時先君以此詩掛齋壁余𨿽不敢不努力然下劣徒虛今日耳崇禎攺元歳淵兒習業藤花閣余偶簡得前軸仍懸昔年故處爲兒師髙公和之云明日復明日明日何其多明日待明日萬事成蹉跎世人皆被明日累明日無窮老將至晨昏滚滚水東流古今悠悠日西墜百年明日復幾何請君聴我明日歌讀之益深余明日之感也

文徴仲題詠遺迹

卜築淸溪上粼粼玉一灣開門迎曉日隔浦見西山春浪桃花亂晴沙白鳥閒思親意無限遺澤釣遊間右淸溪春思文璧

境寂晝偏永心淸暑气防老兼疎筆硯性復懶裳衣隠幾雙桐轉褰簾獨鳥飛茗薰聊自適不怪客來稀右夏日停雲館作文璧

積雨浮宿潤新晴人意適消搖竹牕中啼禽破幽寂初陽動檐瓦殘澑時自滴曲巷行迹稀苔花繡深壁右卽事一律徴明

探梅山寺日斜時一月梅花尙滿枝勒雨故敎獨後尋春卻恨到來遲香撩短髩風前韻水洗防脂雪後肌悔不淹畱到深夜坐看殘月上疎籬

惆悵羅浮夢破時居然消息在南枝餘寒雪逕春回淺薄晚林塘月上遲翠竹參差明縞袖冷云依約防香肌山公早辦風前醉不恨歸來倒接防右竹堂寺看梅花之作徴明

澹煙蒼靄晝沈沈白髮靑春好自禁寂歷梅花猶勒雨蹉跎人日苦多陰步來野逕緣溪靜愛此茅堂入竹深車馬不驚魚鳥狎居然城市有山林壬辰人日與之北城別業小集是日風雨寂寥梅蕚未破故詩及之徴明

木末層軒倚泬寥西風白首不勝搔天垂一鏡蓬壺近云擁千峯佛剎髙雨後新波浮碧落煙中逺渚見黃茅晚晴長嘯下山去一徑松風萬壑濤登墓閣

天池日暖雨煙生上已行遊春服成試向水邊修禊事忽聞花底語流鶯空山靈迹千年祕勝友良辰四美並一歲一回春不厭故園光景有誰爭

短簿祠前樹郁蟠生公臺下石孱顏千年精气池上劍二壑風煙寺裏山井洌雨泉茶可試艸荒支磵鶴空還不知淸逺詩何處翠壁苔花細雨斑

島嶼縱橫一鏡中濕銀盤浸紫芙蓉誰能胸貯三萬頃我欲身遊七十峯天逺洪濤翻日月春寒澤國隠魚龍中流彷佛聞雞犬何處堪追範蠡蹤

半醉髙樓徙倚中葛巾平防欲淩風山橫天際晴雲碧錦爛城頭落日紅千里闗河都防壯萬家煙火歳年丰望京懷古非吾事病目猶堪送逺鴻登樓

檐前朝雨疎疎落堦下春泥活活生懶不出門驚樹合醉能開閤看云行幽深獨有閒諳得迂僻都緣病養成報道東風三月盡一塲花事卻闗情雨中偶述夕陽樓上看新晴淩亂歸云冉冉明萬里快瞻飛鳥沒一番又是綠陰成帶城碧瓦參差合隔水蒼煙繚繞生懷袖欣然風拂面醉聴幹鵲語前楹新晴

綠陰如水夏堂涼翠簟含風午夢長老去自於閒有得困來每與客相忘松窓試筆端溪滑石鼎烹云顧渚香一鳥不鳴心境寂此身眞不愧羲皇夏日睡起傍寺柴門鎭日開心閒車馬不驚猜雨中秋事芙蓉盡霜後時新橘柚來張翰未誇菇米飰陶潛自醉菊花杯近來較似嵇中散滿架殘書懶更裁秋日閒居江上疎疎梅子雨煙中嫋嫋竹枝歌暖風初泛靑蓮舫新水平添綠玉坡南去春光【闕】寂西來山色過橋多美人只在橫塘曲手把芙蓉【闕】逺何

一枕淸風臥北窓髙樓六月似秋涼陶情圗史忘貧病夾耳笙歌欲老狂客至僅能修茗供心閒聊爾續罏香淹畱不覺斜陽盡月印花梢上短墻

急雨中宵六月涼朝來新水滴橫塘一畨白薴生秋意無數靑山上野航日暖晴沙鳬鴨亂風來前浦芰荷香曽探世事驚塵土轉覺江湖興味長

小齋如翼兩楹分矩折分明玉磬陳蹈海要非平世事過門誰識有心人屋頭日出烏棲曉檐隙香沈燕壘春手種雙桐才數尺濃陰已見綠勻勻

睡起西齋片雨過綠陰亭院晚涼多烏衣春盡渾無語白薴秋來漫有歌世態風雲從變幻山林日月未蹉跎卻憐逸少猶多事時冩黃庭換白鵝

永夏茅堂風日嘉涼陰寂歷樹交加客來解帶圍新竹燕起衝簾落晚花領略淸言蒼玉麈破除沈困紫團茶六街車馬塵如海不到柴桑處士家爲松泉書曽攜書冊住東甌此日因君憶舊遊落日亂山斜帶郭碧天新水靜涵洲從知地勝身如隠近說官淸歳有秋西北浮雲應在念乘間一上謝公樓贈槐雨先生文璧

我生辛苦不逢辰見說丁年積漸亨力命相持懷禦冦行藏無主卜君平尋常萬願空成感老大邅回正坐名勞謝防言知驗否秋風相送不勝情贈曰者徐生文璧

三十相將始洗兒百年回首卽非遲祖書敢謂今堪托父道方慚我未知願魯難凴蘇子論勝無聊有樂天詩人間切事惟應此對客那無酒一巵

春風一笑錦繃兒共道頭顱較我奇門戶闗心能不喜賢愚有命可容期百年正賴培來久萬事誰云足自玆五十老親遺世网從今都是弄孫時賤子今年四月十又三日始舉一兒彌月之次薄有湯餅之設因識二詩邀在席諸君同賦是嵗治丁巳予年二十又八徴明書

文待詔書十美詩卷

傾國人多有美姿扁舟載去亦宜之戲瓢尙想當時事深涉何曽讀衛詩西施

浮生難比艸頭塵常托千金視此身若使琴心挑得動不知匪石是何人文君

髙抱琵琶障冷風淋漓衫袖濕啼紅安邊重用和親計駕馭英雄已不同明妃

倚竹眠牀態自嬌夜深銀燭正髙燒不將春舞歸長袖宜自輕身好折腰飛燕

飛絮無凴只趁風也知相逐水流東琉璃瓶薄瑚脆毀不求全妾命同綠珠

徙倚閒庭暗淚垂不須再讀寄來詩已知一代容華盡地下相逢未是遲碧玉

梅花香滿石橊裙只用防頻艾納薰仙館已於塵世隔此心猶不負黃昏梅妃

欲與君王共輦還馬嵬路狹轉頭難早知怨自思萌蘗悔不當時乞賜環太眞

閨門出入有常經女子何須獨夜行待月西廂誰唱始至今傳說見分明鶯鶯

短長濶狹亂堆牀細染輕捶玉色光豈是無心戀鍼綫要將姓字托文房薛濤徴明題

文內翰諸絕句

試茶初動蟹眼臨帖更畫烏絲啜罷冷淘槐葉漸吟雙調柘枝

擁褐一瓢濁酒支頤半捲南華消受誰堪伴侶紙窓殘雪梅花右幽居二絕徴明

黃金宮闕郁嵯峨秋色盈盈月漾波吳下髙枝元有種天香莫怪屬君多己酉七月敷求將試應天賦此奉贈徴明

千山疊翠斜陽外萬壑爭流春雨餘景色撩人歸未得髙情原不在溪魚

三月光陰修禊後千村桃李杖藜中何時去覓王度把卷臨流一笑同

解帶禪房春日斜曲闌供佛有名花髙情更在樽罍外坐對淸香薦一茶

小病淹愁百念慵時時淸夢越城東春風閉戶艸如積落日倚樓山滿空

落落髙松下午陰靜聞飛防激淸音幽人相對無餘事啜罷茶甌再鼔琴

木多長夏翠交加野客孤吟坐日斜縱有殘春供醉眼碧波深暎紫薇花

滿眼溪山迹未塵百年臺殿已沈淪只應寂寞蓮池水曽照當時入社人

松葉滿山行逕防幽居更在竹藂西綠陰深寂詩成處愛惜新筠不忍題

流泉爭防作狂瀾樹色蒼蒼帶逺山髙閣淸幽人共坐不知日月幾摧殘

小閣登臨眼境奇水雲沙樹渺參差猶憐興淺悤悤去不見湖中月上時

水展晴空秋色逺樹沈平野日光寒生綃萬幅天開畫澄碧樓中暮倚闌

秋江雨過水潺潺疎樹平臯帶逺山正是幽人詩就處小舟問我夕陽還

傳呼曲巷使君來樹底柴門懶自開老病迂疎非傲客直愁車馬破蒼苔

誰見金鳬水底墳空懷香玉閉佳人君王情愛隨流盡只有寒溪尙姓陳

殘冬相見還相別燈火幽幽燦玉缸正自多情眠不得忽聴風雨打西窓夜與徳孚坐小樓記此徴明文徴仲三題吉祥庵捲

徴明捨西有吉祥庵往嵗嘗與亡友劉協中訪僧權鶴峯過之協中賦詩云城裏幽棲古寺閒相依半日便思還汗衣未了奔馳債便是逢僧怕問山徴明和云殿堂深寂竹牀閒坐戀防陰忘卻還水竹幽然有遐想防心何必在空山越數年過之則協中已亡因讀舊題追思其韻塵蹤俗狀彊追閒慚愧空門數往還不見故人遺約在黃梅雨暗郭西山時治十四年辛酉也只今正徳庚辰又二十年矣庵旣燬於火而權師化去亦復數年追感昔遊不覺愴惜因再疊前韻當日空門對燕閒傷心今送夕陽還劫余誰和邢和璞老去空悲庾子山他日偶與協中之子穉孫談及因冩此詩追圗其事付穉孫藏爲裏中故實云時十六年辛巳二月八日也衡山詞迹

富春山下畫舫新來正雨過靑林波生碧渚千峯日照兩防花開北郭池塘東門楊栁二十年前幾往廻重登眺愛風煙如畫臨水樓臺追思少日情懷猶憶先人舊郡齋向範老祠前春風走馬客星亭上雪夜觀梅往事分明故交零落嘆惜光陰一瞬哉佇立久念白雲芳艸頻去徘徊右調沁園春徴明

輕風驟雨捲新荷湖上晚涼多行春橋外山如畫緣山去十里松蘿滿眼綠陰芳艸無邊白鳥滄波夕陽還聴竹枝歌天逺柰愁何漁舟隱映垂楊渡都無系來往如梭笑道玉堂金馬何如我短棹輕簑右調風入松泛湖作爲紫溪書徴明

紅雨鏖花綠陰縷日名園景色撩人遊衫初試汗【闕】薄羅新節今年差晚增歳閏四月猶春應無那煗烘韶麗微翠惹遊塵向尊前花下聴歌荏冉接笑逡巡古來四事難得是良辰起坐何曽問主斜陽亂主亦忘賔沈醉太湖石畔翠軟艸敷茵右初夏賞牡丹調寄滿江紅徴明

文徴仲書溫州府君詩集二冊【楷書原文不錄】

外錄

書畫舫云文徴仲精楷溫州府君詩集二冊系盛年筆韻致楚楚近歸余家

徴明四體千文卷【原文不錄】

外錄

書畫舫云文徴仲四體千文矮捲系早年筆陳道復跋之甚詳

文徴明四體千文卷【烏絲闌藏經紙四原文不錄】

千字文【眞書】

【款書】嘉靖二十一年歲在壬寅春二月九日徴明書

千字文【艸書】

【款書】嘉靖壬寅秋七月十有二日書徴明

千字文【隸書】

【款書】嘉靖甲辰春二月二十有一日徴明書

千字文【篆書】

【款書】嘉靖戊戌正月谷日徴明書

先太史平日喜書千文散在人間者不下千本然皆行艸爲多楷書已僅見而古小篆至少求四體彚成一軸無纖毫遺恨如此卷者吾見亦罕矣爲世至寶奚俟述讚仲孫元發拜手書【楷書】

衡翁書千字文傳吳下者甚多然篆本則絕少至於四體備於一卷則余之所僅見者也考其年皆八十以上老目細書尢甚囏得寶之寶之辛酉二月哉生明陳鎏識【行書連前跋一紙】

文待詔書古本水滸全部【小楷書】

文徴仲與貫泉札【行楷書紙本】

適來謁謝鈴階值車馬榮出不獲一望履絇甚用悵失示觀松雪書𨿽非眞迹而行筆秀潤亦當時人所贗或是兪紫芝之筆也寡昧無識漫爾奉覆惟萬萬照察不悉治生文徴明頓首上覆明府相公貫泉先生侍史文待詔與東洋札【行艸書紙本】

入春來俗冗酬酢日覺煩擾偶思髙齋玉蘭山茶甚開擬明日奉拜寄迹數日聊以淸吾耳目耳先此敢達諸遲面盡徴明拜東洋賢契

文衡山致仕詩帖【行艸書灑金紙本】

致仕出京一首

獨驅羸馬出楓宸回首長安萬斛塵白首豈堪供世事靑山自古有閒人荒餘三徑猶存菊興落扁舟不爲蒓老得一官常臥病可能勲業【闕】

徴明

文彭

文壽承詩帖諸迹

心愛躬耕好身於畎畆宜辛勤自食力骯髒已非時徵役吳民困風塵戍卒悲一燈論世事不覺淚交頤文彭【題扇】

風雨來何迅山堂自晝昏斜飛愁入座縣澑訝翻盆望望委疇黍哀哀何處村皇天應有意且罄手中樽文彭【書屏】

八月燕山颯素秋華堂髙宴亂觥籌圍棋不賭山陰墅看月常懷太白樓萬里飛騰心已盡一時嘉防興難酬淹淹不醉歸無計卜夜應須蹔爾畱

月上瑤臺興轉髙此時直欲數秋毫持杯無柰金波灔晤語何妨玉漏迢帝裏風光開勝賞天涯鴻鴈下靑霄孟公不必先投轄忍使良宵漫寂寥楊通政宅看月二首文彭

燕山西面擁皇都曲曲樓臺罨畫圗瑤艸琪花紛玉澗璇題金榜映瑚煙霞自昔稱靈境風物如聞入化區只尺紅塵不能到夢遊何日訪蓬壺劉羽泉約逰西山不果作文彭

鏡湖湖水如鏡平峯巒罨畫揺空明浮雲靉叇自來往輕舟迅邁勞逢迎白鷗飛飛暎山逺靑蒲曲曲隨洲生風流賀八己千載轉憶悠悠身後名鏡湖

仲夏新晴事事宜定罏香海南奇雙鉤淳化羲之帖細讀開元杜甫詩石鼎颼飅閒鬭茗楷枰剝啄試圍棋新篁脫粉芭蕉綠不怕星星兩鬂絲壽承

幽谷質不變入室覺無香所以君子心兩兩自相忘錦江春色麗錦樹艶生輝婀娜臨風處偏增蜂蝶飛瓊花開六出雪片舞千枝淸夜撩明月穠香入蕙帷五月敷新艶朝暉麗緋妝空庭有佳色宻葉映斜陽千蕊復萬蕊初疑安石橊分房出韶艶循玩及淸秋秋葵有佳色日吐淡鵝黃楚楚山亭下孤云映淺妝淸露下江臯秋色淨如洗中有弄珠人盈盈滴秋水素足明寒水輕盈雲裏身淩波何處去防住軟香新右題畫蘭花海棠梔子石橊紫薇秋葵芙蓉水仙共八絕句三橋居士書

犖確髙岡細路環離離樹影夕陽間分明秋日龍江道馬上遙看隔防山

十日春陰不裹巾喜看庭際綠苔新山齋聴雨惟髙臥忘卻門前問字人

玉色吳牋勝陟釐端州古硯墨花垂試拈閣帖閒臨艸不是羲之卽獻之鴈門文彭

文三橋與中山札【行艸書紙本】

逺別無以爲情小畫一幅聊將薄敬幸笑畱萬萬文恱亦欲南還想不以一人爲嫌也陸文泉抄書幸與飯食餘事不可托者並乞知之文恱不欲擾廚傳也艸艸不盡彭頓首中山工部尊兄先生

壽承與髙陽札【行書紙本】

昨承珍餽多感但逺來恐是贗本耳午間試嘗當再報也一笑一笑圍昨在小兒處遣人送上不意尙爾未達悚仄悚仄攺機將欲自用未得如命柰何柰何近來手頭稍寛便欲服飾鮮美吳人故態勿怪勿怪弟彭頓首髙陽大兄

文三橋與墨林十九札【俱行艸書紙本每札有項氏編號並諸印不錄】

云麾將軍有二種一是李思訓一是李昭道娑欏樹碑捨弟有一本今亦不知在否區區舊有一本是宋搨者向已模糊至不可識認亦甚難得佳本也適承時魚之惠飲次珍感尙容面謝不一一彭頓首墨林尊兄馬逺帋上者絕少此幅若在絹上當更見筆力其人物似亦非張可觀所能到後臣馬逺三字冩得甚好若僞物不敢如此寫也且題識甚多而皆名人可愛惟楊仲詩不見不知何故樓觀前一幅西湖圗後一幅弄潮圖𨿽無題識亦是名筆艸艸奉復尙容面悉彭頓首墨林尊兄

此漢時得天馬以銅範其形制作精古但無所用之耳彭復墨林尊兄

竹林對奕妙甚且王席帽陶南村錢曲江皆名人可愛可愛但吾兄不知奕旨恐未深識其趣耳一笑一笑其元人捲魏公筆亦精妙伯溫太朴皆以四體而吳孟思趙期頥之篆亦表表者柯九思康裏子山皆可觀但李存及解搢紳欠佳耳艸艸奉復不能盡彭頓首墨林尊兄

此吳中名畫舊傳畜之必有災禍已燬於火而南濠寓意錄云已賣與他方人𨿽家君亦不曽見區區只見臨本而已彭復墨林尊兄

二卷價𨿽髙而皆名筆補之梅花尢吳中所慕者收之不爲過也所謂自適其樂何待人言一笑一笑白粲之惠珍感珍感彭頓首墨林尊兄

四十之數亦非少初本意緣本主不定耳今以物往可有成云之理亦少初要成交故也五月亦無不可謹此奉復彭頓首墨林尊兄

此原是黃茂夫者前面畫一枝枯樹其賦字如十二帖中最小者其紙如雪原價十六兩但不記後有何人跋耳彭敬復

四體千文佳甚若分作四本每本可值十兩其文賦因紙欠佳故行筆澀滯耳𨿽非佳品然亦可刻者也明後日詣宅賞閱也艸艸奉復不次彭頓首墨林尊兄千文佳甚惜烏絲欠妙耳謹妙明日送表或得造宅一面也彭復

此範蘭室所藏也筆法髙古全學李北海早間因吾兄無簡見及戲爲謾語以復耳一笑一笑少間面盡彭頓首墨林尊兄

文賦舊所見者不知尊意以爲何如少間欲赴馬春江之招當詣一面不悉彭敬復墨林尊兄

中峯簡是率然所書此則用意耳古人之筆大槪以簡帖爲勝者以其不經意中耳文敏書要如此卷長篇者亦少不在題跋之有無也大扺古人佳捲不甚經意畱在人家所以只有題名者甚多彭敬復

適有人持蔡君謨茶錄在此能枉駕過此一看否彭頓首墨林尊兄先生

杭人有回者得題目千萬見示朝來頭瘡復熾不能走謁家君近日所書千文付來一看不盡彭白事墨林尊兄

維摩問疾已領【下有定字去】碟區區所愛未得如命柰何銅盆完璧幸照亮萬萬彭頓首墨林尊兄執事

適賣研許生持舊硏十許並右軍思想帖後有松雪跋尾在寓屈過一賞幸卽命駕和仲並望同來拱拱廿六日彭頓首墨林尊兄大雅

三卷皆佳品但袁靜春墓志當是顧謹中書黃文獻不能爲也彭敬復墨林尊兄其篆額類吾子行不然吳孟思也彭又白

此竹只元人耳非文同筆也其上題詩亦類梅道人恐梅道人臨與可亦未可知也艸艸奉復不次彭頓首墨林尊兄

文壽承與叔寶札【行艸書紙本】

冊葉四幅煩作淺絳色畫如大癡叔明筆法可也須今日爲我動手有急用故耳切切彭再拜叔寶老弟文三橋詩經札【行艸書紙本】

詩經曽爲我料理否幸畱意兩日有興於此書耳幹凟勿罪仲冬廿一日彭敬啟達言之尊兄幾下外白銀四錢五分欲易九成銀一用幸就付與専待専待文嘉

文文水書澄心窩銘

一間房六尺地𨿽沒莊嚴都也精致蒲作團布作被日裏可坐夜裏可睡燈一盞香一炷石磬幾聲木魚幾記龕常闗門常閉好人放參人回避發不除肉不忌道人心腸儒者服制上無師下無弟不衣鉢不立文字不談禪不說偈但無妄行亦無妄意不貪生不圗利了淸淨緣作解脫計無墨礙無拘系閒便入來忙便出去省閒非省閒气在家出家在世出世佛何人佛何處此卽上乘此卽三昧日復日嵗復嵗畢我這生任他後裔文嘉

文休承詩艸

夜半羣動息五更有夢殘天雞叫一聲萬枕不遑安一日一百刻能有幾刻閒當其閒睡時作夢更多端窮者夢富貴達者夢神仙夢中亦役役人生良尠歡文水道人謾語

江南五月暑未足終日只聞霖雨聲閉門愁坐自蕭索前溪水滿菇蒲生故人落寞忽在眼登堂一笑空相驚相驚猶未歇云暗闗山月君今棄我去令我心如缺欲止不可攀欲畱不可說始知防合各有時何必淋漓托酒巵君今歸去自結湖山遊我今落落復作城市儔感君佳意爲君說說罷不覺令人愁

乘興叩禪闗蕭然竹樹閒路應九折屋只住三間亝白月懸鏡花眀菊破顏茶香解畱客深夜不知還訪遒園上人月白亝文嘉

湖上洞庭秋可憐玉方壺浸兩靑蓮輕舠獨濟欣無浪病骨驚寒欲絮綿閒展白詩愁漫興偶題黃雀入新篇近來我亦開涓滴半醉懷人一惘然

二月竹堂梅蕚明倚檐千樹雪濤平春陰漠漠江樓迥日暮迢迢湘水淸長憶深杯臨古樹肯拚棊局對殘英閉門逸興何由遣坐看堦前綠艸生

歸來三徑未全荒拂拭重開舊艸堂棐幾淨揩平似鏡硯池新浴燦生光客來親戚情多恱老去詩篇意未忘莫道歸遲遲亦好猶勝終老殢他鄕茂文嘉書文外翰書松壑虎嘯詩

吳之西山舊無虎戊戌之春忽橫行林間因尋先人地與宿田兄同經其間且怖且行道逢山農多能形容其威猛作山有虎二章系於圗後歸之宿田云

西山人家傍山住唱歌采茶上山去下山落日仍唱歌路黒林深無虎慮今年虎多令人憂繞山搏人茶不收墻東小女膏血畱南村老翁空髑髏官司射虎差弓手自隱山家索雞酒明朝入城去報官虎畏相公今避走西山有虎動成羣小兒夜啼爭撞門眾中最猛說白頞當晝磨牙當道蹲腥風衝人行不得行人出門便愁食靑天白日柰爾何老夫卻愁陰類多長洲沈周成化十五年後十月常熟縣有虎來尙湖居民及其半濟殺之以送之縣縣復獻之府人莫以爲異也因而作歌以紀之寫附此圗之後

昔聞虎渡河去今見虎過河來深林幽谷不肯住靑天白日來此胡爲哉昻頭竪尾不聞吼頃刻便能登崕走健兒操舸徑乘之長篙殺之如殺狗曳來大道腥風起此畜袪除人盡喜縣官見之心亦驚連呼壯士有如此祥耶異耶人籍籍獻之大府喧自息府中諸衙競臠分髑髏爲枕皮爲席食其肉寢其皮虐人之報當如斯嗚呼虐人之報當如斯爲人之上者寧不思李應禎何人捉筆題猛虎出山耽耽气猶怒卽欲當前一挺之自笑書生不能武亂山西繞洞庭波山下眞虎迹多千年故事劉昆得何日離山還渡河予書題虎圗實與石田同一感題之意宿田翁語書之予何可辭萬曆乙亥仲夏十有一日文嘉錄於防白堂

文休承與東浦札【行書紙本】

連日緣妻祖母棄世馴鷺命僕治防事四五日弗得歸昨晚還家始讀敎言並領工食諸物今明日卽當具上耳唐詩第六十卷

家下偶然缺此城中友人家此書亦多容午後借得卻送去也人還先此奉復余便別懇嘉頓首東浦先生須溪集甚艱得家間止有半冊今亦無處檢尋余書不知可遲得幾日否

文伯仁

文五峯與世重札【行書紙本】

香稻米壹斗奉甞乞收入舂欠精再加幾杵爲妙伯仁稽首頓首世重老兄

文仲義

文道承詩帖【行書灑金烏絲闌紙本】

謝張仲舉以舊研見還

笑遣端君侍謫仙詩壇從事已三年【下有經字去】摧頹恰似經千載珍重曽將質百錢藝論材終是石書生食力此爲田謝君通義能還我依舊山齋續舊緣

支硎道中古藤

溪頭獨樹古藤垂羃歷繁陰翠陸離不用過橋看竹圃只須因樹結茅茨蒼根盤郁空山老修帶圍環近水奇安得移家來此住臨流終日賦新詩

句容道中梅花

山縣寒梅吐獨遲水邊忽見影離離千林臘勁香含樹一塢春浮玉滿枝雨雪載途如在畫風煙觸目易成詩因思去嵗城南畔對酒髙歌正此時

除夕寄京友

圍鑪守歳坐深更想見煙花滿鳳城千里孤燈君對子一年今夕我懷兄生涯筆研貧依舊老頌椒花句不成南北春風同換嵗輸君先聴上林鶯

潤州江樓

鐵甕城邊夜泊舟孤懷黯黯獨成愁雙蓬髩作南徐客萬里煙橫北固秋老驥槽閒空逺志枯桐防下有誰收遙思五馬停驂處明月煙花滿鳳樓

夜雨絕句

江南三月桃花雨綠暗紅稀春欲歸鷗鷺卽看當檻浴水痕依舊上柴扉戊午秋八月望日梅灣山人文仲義書於營居齋中

文肇祉

文開云與凡夫札【行艸書紙本】

辱吾兄過愛雅意稠疉何以克當昨又叨擾不負佳期古人云四美難並吾儕兼有之曷勝暢暢所委畫扇筆硯未滌俟晚間課上不一一肇祉頓首復凡夫四兄至厚足下承惠帽匣領次容面謝又拜力四分文元發

文子悱與罄翁札【行書紙本】

累辱厚誼殊感感承諭家書謹送去乞親付行人因有要書在內萬勿使悞至囑至囑弟婦已於廿六夜分免得一男不舉今體中已稍愈矣知存記故敢附聞不悉小弟發頓首罄翁尊文先生愛厚下廿九日

文懋光

文懋光與凡夫札【行書紙本】

前因天色將暝廹於歸舟不得飫聆麈屑良用耿耿所懇孝女挽章曽一搆思否無端【下有而字塗去】冀獲雙璧亦不揣之甚或以孝感不厭其凟也賤累一扇乞尊夫人大揮並勿金玉望望敎下懋光頓首凡夫道兄先生記室文虹光

文虹光與靈均札【行書紙本】

春間擬過山齋一闔宅興居而弟世中人未免爲俗冗碌碌不果可勝浩嘆每想足下髙居巖壑吸霧餐云不識從何劫修來欣羨欣羨友人兪養甫托弟轉懇尊君大筆三紙幸卽揮付愧無籠鵝之報柰何臨楮惶悚眷弟文虹光頓首靈均妹丈大人至誼

文謙光

文謙光與靈均札【行書紙本】

久不晤馳想馳想郡廟建文昌閣家叔已作疏矣求尊公題前乞致意卽揮之若無暇卽求尊書落尊公款可也此系功徳事幸卽付來手至感至感余容晤悉眷弟謙光頓首靈均姊丈大人奎宿騰輝

文震孟

文湛持吳門交臂札【行書紅絲闌箋本】

吳門交臂相失不勝悵怏嗣後弟爲功令所廹黽勉就道則歳雲暮矣且欲取道金陵一晤家孟長遂無能於維上謁適接手敎知臺翁相念殷懃如爾感可知也從來官以人重地以官淸處脂不潤酌泉彌亷古固有之今乃復見於臺翁矣釐姦裕商以足國用則又能臣作用當不徒以潔己著聲已也弟入都甫旬卽遘重疾幸而獲起扶病入闈竣事又幸而所收者大半皆名下顧殿試則皆不與前列想爲座師所累耳仲展名家髙才揣摩三年亦復寂寂當亦以座師故要之不滿達人一笑也干戈徧於海內水火角於朝端令有志之士無處生活況生平不合時宜如弟者耶本無進心又無退計豈惟小艸乃類觸藩靑山白雲何所不可自老而自纒自縛如此哉此則不免達人之笑者也散局淸涼懸魚塵釜未足爲諭感雅意之惓惓未能以子墨頌矣肅言附謝不盡防悰新刻硃捲奉覽弟名正肅衝文文起晨間札【行書紙本】

晨間仲先奉過曽附一柬想已徹覽秋光漸美兄從湖上還正復中秋湖上佳景而武林人不知有月一二畫船又皆徽賈無可談者不如姑蘇臺畔猶有解月人能共賞也功服小弟震孟頓首

文湛持與眉公札【紙本】

猶記吳山邂逅今且逾二年矣每聞道駕至金閶相尋輒已後期杜門益深潦倒成癖臺翁胸中當不復憶有此頽惰人矣適龍樹庵僧濟川欲勒圎覺經入石謂不得陳先生壓捲則流不勝特丐不肖一言爲請龍樹在江楓蓮涇之間爲敝地淨居之冠詳具受之太史所撰記中非悠悠漫僧也坡公素不甚作楷書而手書圎覺精嚴妙好千秋煥然倘可援此例懇臺翁首肯乎將見龍樹之名借陳先生永不獨法輪生輝而已臨楮翹企未盡欲言晚弟震孟頓首上眉公先生敎下左毖

文文起與凡翁札【紅絲闌箋本】

弟於沈先生素附於臭味之末豈敢有所差池但春間元音丈於弟界上立官路木牌因累土成甬道稍於理不甚順故不能無言耳然亦僅於弟界中去其新土而止未嘗有削於舊也今俟其來一凴丈處分可矣前不知沈先生數日在山中故失於覓晤頃至松陵欲訪其喬梓舟人謂橋有壩迷失道而止復柬中並乞道此意也附復不盡敎下小弟震孟頓首頓首凡翁道丈先生侍史

文湛持與凡夫二札【紙本】

往索通譜云無處尋覓昨更囑之不知有以復命否也四傳四冊欲煩工人一裝乞尊使付之並以防值往不知己勾無也此公處曽相聞否似不應太遲又不審彼中消息復何如此中如井底略無所聞有聞希詳示之考遺才已在句容陽羨遂成幻矣壺公須別作指揮震孟頓首頓首凡夫道丈先生

來契來諭一一領悉俟其來當有以應之奉復也早間有一字相聞想已到矣晤期不逺統須面盡不一一敎下小弟震孟頓首頓首凡夫道丈先生

文震亨

文啟美看桃花詩帖【紙本】

楊栁絲靑欲系船船頭紅紫趁人鮮千村暖霧烘茅屋一道晴霞入墓田客醉轉思畱客雨花深更愛養花天斜陽渡口從相識桃葉桃根不記年看桃花作似之罘先生文震亨

文從簡

文彥可與文蔚札【紙本】

髙賢辱臨不能以粗糲作半日淹畱措大無所施其面目汪汪萬頃使人意消一種傾注至今不去於懷鄧尉梅花如雪春王靑翰北來相攜蠟屐湖山景色與名士風流映帶成一段佳話望望陳厚甫過貴邑附致八行奏起居厚甫藝人溫然有君子風宜先生深加盼睞也渠亦感佩甚切從簡頓首再拜文蔚世丈先生詞壇先學正艸書一幅舊墨二笏香合一枚梅杯二个伴函【闕】鑰

【闕】鑰與衡山詩【行書紙本】

甲子廿四夜卽事奉次廿三日鞭春霜押因便錄呈博笑

臘雪漫漫春意慳兒童爆竹閙庭前昨朝耒耜迎新嵗今夜田蠶卜小年【俗呼廿四夜爲小年夜】長飲淘溶情有限短吟消遣興無邊流光可惜還堪賞楊栁柔條半鎖煙鑰頓首上衡山先生吟伯

錢福

錢與謙西湖諸詩帖【行楷書紙本】

西湖懷古五章

武林名勝此開先再拜荒祠亦惘然詩裏滑稽方朔後酒邊閒適阮咸前靑衫不爲江州濕白髮猶參九老筵六井寒泉通竹閣至今湖栁映湖煙右懷白樂天喚起梅魂鶴夢先生踏月雪中來不書封禪驕時宰頓遣魚樵壓上臺天子寵頒和靖號野翁呼上子陵臺香山居士還多事供佛於今看冷灰右懷林和靖範老先憂四海知如何荒嵗日遊嬉湖山景物能宣郁土木厪勞可濟饑志大由來驚俗眼心公端肎避時機紛紛蹙額賙貧者斗粟誰償二月絲右懷範文正誰云造物特鴻龐妬殺完名直欲降此老生來持勁節洪鐘隨處噎防撞於今精彩蟠吳嶺當日辭源防蜀江怕讀湖州韓廟記後來誰有筆如杠右懷蘇東坡當年許國已忘身敢道枯骸尙幾春歸死九重心亦幸生憐二廟恨誰伸檜應讎主非仇我人不怨【闕】空怨秦再拜南枝斜日裏剛腸舞劍肎沾巾右弔嶽武穆

西湖卽景五章

詩到西湖敢擅長蘇翁白老恐尋常九天翠黛開金影萬朶芙蓉落鏡光綴丹靑漁艇亂安排法象化工忙誰將容易看西子縱有蛾眉不解裝湖上作

攙將春色報西湖何處江山更入圗百二樓臺煙雨合八千甲子皞熙無雪梅封老新更蕊冰梗儲陳始樣蕪簾蕩水晶初霽日看花雙眼半模糊陳長史莊閣雨輕陰山益奇山靈不怪我來遲斷崖云腳能連續曲磴湖光自委蛇賓主東南眞盡美煙花宇宙又撩詩索梅笑罷方成句人景相逢定有時瑪瑙寺道上作寶藏如來忽雨華名山不著遮【原迹遮字去】野花遮金蓮捧足當湖曲瑪瑙支空鎭海涯謾說坡翁畱玉帶可聞六祖付袈裟毫揮不盡瑚采南北峯頭煥晚霞贈寶華和尙住瑪瑙寺

蒼松夾道擁旌幢逸興從敎到此降雪竹折枝猶自茁云崕成屋更誰扛眼前山色收歸句意外風光縱入窗名勝更饒珠玉滿盡看雙璧主人江江學士二弟遊石屋鄕晚生錢福再拜呈稿

錢鶴灘五言絕句帖【行楷書紙本】

放鶴灘頭水縈廻若有情月明常見底應是發源淸觀瀾到東海洶湧尾閭門回首昆侖頂千流總一源空谷偏能響靑銅多幻形中間若無滓到處是虛明錢福

黃雲

黃應龍書宋吳大有詩帖

兩年書問斷湖海竟悠悠一見心𨿽滿相看淚忽流彩煙山色暮碧瀨月痕秋明日【原作月字去】登程去鶺鴒沙上愁

山中多雨水秋晚正妨農病菜和根煮新粳帶濕舂擁沙埋廢井墮石折枯松寂寂猿啼晝白雲藏數峯客行情最苦艸艸共淸尊萬水千山路今朝好出門鴈聲低度水村深中有人敲月下砧滿屋秋風燈欲暗江山千里故園心右宋吳大有詩四首予愛其有唐季人風韻試書一通壬子七月廿日云書

沈周

沈啟南謝祝希哲詩卷

疎林葉盡秋日晴與子把手林中行蕭條此地不足枉賁我一來林壑榮君今文名將蓋代蹤迹所至人爭迎靑袍獵獵風滿袖知者重者無公卿老夫朽憊人所棄子謂差長加其情臨分日落渺野水扁舟南騖迷孤城治甲寅十月廿四日希哲冒寒過訪申謝此卷不

足罄懷沈周

沈石田贈楊子詩帖

楊子勸秉良工詩略於琴我勸並二者手彈口還吟琴詩本性情淵淵入人深推自三百篇被樂爲雅音雅音宣其文成古復成今悠然南薰詞煦矣當舜心

石田中秋月詩【行書掛幅】

少年漫見中秋月視與常時不分別老來珍重不易觀要把深杯戀佳節老人能得幾中秋信是流光不可畱古今換人不換月舊月新人風馬牛後生茫茫不知此年年見月年年喜老夫有眼見還同感慨滿懷聊復爾今宵十四已爛然七客賔爭天下先庭空衣薄怯露气深檐穏坐仍淸圎東風軋雲輕浪作驀把太淸渣滓卻浮雲𨿽欲忌吾人酒政有律無嘩賔遞歌李白問月句自覺白髮欺靑春靑春白髮固不及且捲酒杯連月吸舒庵與我六十人更問中秋賖四十沈周

沈啟南看花吟【行艸長幅】

花下一壺酒人與花酬酢樹上百枝花花對人婥妁昨日顏色正新鮮今朝少覺不如昨人若無花人不樂花若無人花寂寞看花不是久逺事人生如花亦難托去年花下看花人今年已漸隨花落花且開酒且酌催花鼔板撾芍藥醉他三萬六千觴我與花神作要約沈周石田書諸歌行捲

今日九月九無菊且飲酒明年九月九有菊亦飲酒有花還問酒有無有酒不論花無有好花難開好時節好酒難逢好親友一杯兩杯常在手六印何消金握斗三杯五杯不離口萬事莫談瓶且守瓶云罄矣我卽休載欲謀之已無有天應私我身獨在天不全人花乃後遲之明日興還存紫蕚靑苞得開否倘看爛熳卽重陽借問東墻惱鄰叟九日無菊歌

春暖秋涼山邊水隈訪黃菊尋白梅秋月自與我慮淨春云自與我懷開晝遊之地吾蓬萊夕息之處吾夜臺以殤視我吾老大以彭視我吾嬰孩信壽夭吾何以外請享此見在不樂胡爲哉尋樂行

打漁鼔唱道情說生說死說功名唱道情打漁鼔說神說仙說今古仙家自有山中樂凡家自有世間憂年頭年尾憂不休今夜又當年尾頭唱要髙鼔要急主勸賔酌忘拜揖蠟梅爍爍白璧光酒波濯濯靑袍濕客莫言辭主須醉多情送年恐不及年送去還復來漁鼔聲中白髮催白髮不可變莫放掌中杯鼔砰蓬杯絡繹不知東方之旣白舊年已盡客已散門前又接新年客新年別唱賀新郎送舊迎新漁鼔忙右送嵗歌

去之嵗來之年一迎一送燈火邊迎新送舊大家事覺與老者偏無緣黃雞未號霜滿天一心百感誰愀然小兒自喜時節至催理靴服誇新鮮固知老者己異趣靑春似因兒女妍靑春懸老不多地白髮紅顏俱眼前去之嵗來之年譬如馬相絡繹又如車輪相回旋誰從个裏饒不【闕】燕气苦苦修神仙我於所去已五十其來百歳亦倘焉使我五十不爲夭使我百嵗不爲延尙有大而去者與來者在我先後計萬不計千其間豪傑夢幻耳冥冥漠漠眞堪憐惟有靑竹數行墨待來追去名可傳勸兒必讀牀頭編莫惜買書吾無錢男兒所立須及早老夫待爾耕春田右除夕歌沈周

沈啟南五言律詩牋

結廬城郭逺靜勝此溪邊鷗鷺分家住煙波入簟眠釣魚償酒券賣藕補傭錢只隔斜陽岸經遊須倩船舊有讀書處杏花深雨中人歸發未白春好樹仍紅富貴浮生外弟兄吾道同眼前千樹合屋下兩陶翁九十春將半陰陰何日收花含無蝶戀苔濕礙人遊樹防呼朋鵲檐多逐婦鳩催詩應是酒何必與添愁

詠人影

愛欲揮杯勸其情有唱隨無違起居地尙保死生期明月成三處淸波化百時防然通契誼曽莫假言辭石田書七言律諸作

掃地焚香習燕淸蕭然一榻謝將迎坐移白日花間影睡起春禽竹外聲心逺不妨人境寂道深殊覺世緣輕問奇尙有前門客卻怪靑山不掩名沈周書於獨墨亭今日都非昨日時紅消綠長不容私初驚雨過佳人夢漫送春歸老子詩繞樹空憐雙蛺蝶戲波忙殺小魚兒明年更有尋芳酒何用臨川費所思

春風不到小樓前花事防又一年處處插秧梅子雨家家繅蠒竹枝煙荷知有暑先擎蓋栁爲無寒已脫綿莫道山家無意味鳥聲啼破落花天

城郭重來秋半過世情看熟嵗應磨後生气大輕人易老者心寛柰事多空自感懷成永嘆不如對酒付髙歌韓休共是霜顚客松竹相依柰晚何

風波境界立身難處世規模要放寛萬事盡從忙裏錯此心須向靜中安路逢平處經行穏人有常情耐久看直道世間無悔吝才生枝葉便多端

渺渺扁舟入浦云琳宮一到愜前聞春泥夾道縈人迹野水交陂亂鴨羣洞裏朝元郭道士城中行樂鮑參軍相尋兩度俱相失石上畱題漫有文

上人何事作生涯半是仙家半出家丹竈火紅煨白術戒壇煙黒煮硃砂杏林春透菩提樹橘井泉涵優鉢花賣藥歸來無个事月明窗下誦蓮花贈醫僧

髙隱白雲深復深階除晴晝亦生陰山藏暝色迷歸鶴窓捲朝嵐恐潤琴忽爾去畱那有迹飄然舒捲絕無心道人只自閒怡恱俗客要來難便尋右贈顏魯南隠君之作詩成三年未嘗書寄適魯南持紙來索畫卷因系此篇沈周

顚毛脫盡野僧如世事多歸一懶除欲博晏眠髙著枕圗便老眼大鈔書屋須矮小茅須厚窓要淸虛竹要疎心與陶翁有相得時歌吾亦愛吾廬

憨憨無役老人懷春日烘門晏始開遊衍太平初試杖安排樂事且拈杯世情花黨富家發公道燕均貧戶來識字不多彊不識小軒聊與物追陪

昭明臺下芒鞋虞仲祠前石路廻老去登臨誇健在舊遊山水喜重來雨漧艸愛相將發春淺梅嫌瑟縮開傳取梁前檜神去袖中疑道有風雷虞山至道觀有所謂七星檜者相傳爲梁時物也今僅存其三餘則後人補植者而三株中又有雷震風擘者尢爲詭異眞奇觀也成化甲辰日周

爛熳初看蜀錦堆卻疑春色隔墻來酒逢知己何辭醉花笑貧家不稱開紅亞暖風憐弱蒂粉含淸露濕重臺明朝只恐多零落爲轉長生托紙胎辛丑牡丹爛開余與允輝同賞有此詩壬寅開不及往喜允暉亦憑防因書前作以寄孤興沈周

眾客巡籬待菊開吾家阿弟足淸醅莫嫌蘂小劖先賞若使花殘悔後來宿雨尙搖枝上葉新香初入掌中杯頭巾墮地秋襟濕不怕傍人笑醉回乙卯十月四日賞翼南莊上半開菊因有是詠古梅在坐爲錄一過沈周

誰放春云下曲瓊一重薄隔萬重情珠光蕩日花無語瑣影通風吹有聲外面令人倍惆悵裏邊容眼自分明知無緣分難輕入敢與楊花燕子爭詠簾

滿城風雨近重陽寂寂寥寥破艸堂彭澤花枝待晴把云安麯米帶生甞梳頭髮應吾年白潤屋金從別姓黃漸與潘郎續遺句沈郎痩不似潘郎沈周爲冷庵先生作

滿城風雨近重陽車轍何人顧艸堂此日衣成聊自授明朝酒熟共誰嘗秋深澤國蒓空紫霜落洞庭柑未黃底怪白頭甘寂寞子云曽是校書郎徴明奉次

石田先生尋芳詩【行書長幅】

老子尋芳挑酒錢樂哉斯丘靑嶂邊若敎卽死便埋我更是可生還聴天人生一日過一夢花下百壺酬百年還將醉墨寄絕壁風雨不洗山蒼然右題墓上絕壁沈周

外錄

瑚网云先荊翁最喜此幅嘗歳朝懸霞閣設梅蘭水仙於商彜周鬲間古翠新香作供不以題墓有嫌也又有啟南題磨詩在扇上余嘗憶其中聮兩象合來分動靜一心存處得中庸理趣盎然故尋芳行樂無礙生死深有契於先子耳

沈啟南雜題絕句

湖北歸來日落扁舟滿載西風目送一行白鷺秋懷欲與天空

衣冠瀟灑本吾儒也學眞作釣徒風月一竿休占盡客星昨夜照東吳

酒盞詩聮不厭頻梅花已報滿城春疎燈一夜山窓雨卻寫鄕心與故人

不將綠醑醉春寒但把黃庭讀夜闌三月溪亭新漲滿廬山瀑布捲簾看

百尺飛泉木數章茒椒回互茯苓香白頭漁父拋魚舫結得盧鴻一艸堂

溪流泯泯帶斜汀樹色沈沈綠未明大似城南春雨歇碧山浮動晚煙生

山路迢迢過翠防楓林斜日映人衣笻枝兀兀藤花去不得詩成且不歸

樹裏幽亭久不來田時行徑有蒼苔溪風四面涼如水袖得葩經手漫開

艾葉葵橊亂插瓶虛堂風約虎符靈樽前蒲玉須敎醉混俗由來忌獨醒

溪頭待渡心不忙日落髙人猶偃仰歸來只恐到家遲隔防行人豈吾黨

鳩一聲時鵲一聲鳩能喚雨鵲呼晴老天亦自無張主半日晴來半日陰

春日春山春水流春田春地放春牛春花開在春園裏春鳥飛來春樹頭

如來如來太乙裁掛鉢披裟海上來不爲一身南北走願超千眾上蓮臺

出入行藏要三思世情更變斗星移常將有日思無日莫待無時思有時

富友髙親莫去攀他來問我奉承還錢財入手非容易用去方知來處難

自家只道是童兒誰信光陰驀地移算來三萬六千日總成四十九年非

分中自有魚羹飰意外休編虎口須莫怪老夫爲妄語一生夢寐慣江湖【此詩題寄饑饉】

楊栁靑靑江水平聞郎江上唱歌聲東邊日出西邊雨道是無情卻有情

風前一曲動離愁那个行人不舉頭手把花枝半遮面不令人見轉風流

毛竅黃茸嫩似鋪頸長髙閣玉胡盧老夫此筆非無意畱與賢郎學弄雛甲午春三月望爲冷庵憲副作沈淵

買書賣畫出春城看破靑衿白髮生四海固無知我者空敎啼殺樹頭鶯

吳淞江上老迂疎自笑年來活計無只有硯田耕未了雲山還向筆端鋤秋日同友人步虎丘倦坐可中庭上值談空上人持筆索書漫錄舊作二首長洲沈淵【啟南大父字孟淵沈淵似非啟南也瑚网錄沈淵諸詩於啟南雜題絕句之末今仍之】

饑時思飯倦思眠只在茅檐日晷邊此是老夫眞活計十年修得在家禪

沈石田詞迹

誰道金彊焦亦稱兩朶芙蓉浸在玻璃鏡頭白老翁尋此勝過江先盡金山興隔水焦山防小憑寄語西風後日來當定白鶴如期驂我乘一聲獨笑江聲靜右春日登金山望焦山有作沈周

殘葉林梢風瑟瑟秋波照眼通天碧南北東西聊泛宅人不識江湖自有江湖客裊裊釣竿三百尺金未換鱸魚白船本窄一般自有容身防漁家傲

天地一癡仙冩盡題詩不換錢畫債詩逋忙到老堪憐白作人情白結緣無興是今年浪泊茅堂水漫田筆硯只宜收拾起休言但說移家上釣船右寄南村張處士白石翁

柴門晴也喜山意方舒春湖堪冩拄著藤條門外走見打鼔喧村社逐隊隨行南閭北巷盡趁兒童要彊於遊宦去鄕萬里羸馬但願年康健百年依舊白首甘田野天上多桃根杏柢處處有栽培者儂柘云屯儂秧雨潑未便風斯下將他博換都來各自難捨暮春試筆和楊儀部念奴嬌一闋因錄寄徳澂云沈周

石田沙彌說偈

畫在大癡境中詩在大癡境外恰好二百年來翻身出世作怪石田沙彌說此偈於山風溪月樓中汀楊渚蒲一一首曰功徳無量啟南

沈石田與徴明札【行楷紅絲闌紙本】

昨承降兼辱厚賜深愧受之不當適盛使至專此奉謝所索拙筆在一兩日間已完色矣有言欲告期在後日一防勿悞勿悞沈周拜徴明賢友卽解

沈啟南與少宰札【行楷書紙本】

冷庵泊黃汝安約先詣宅拜送緣畫事有未足遂遲失二公得罪因汝和至故奉達不宣沈周再拜少宰先生閣下

沈石田壽張保州詩帖【行楷書紙本】

張公符竹照保州今之太守古諸侯民和物阜政始修何乃便有丘園謀江東蒓菜紫絲柔香粳如玉酒如油雙溪風月那可畱左招赤松右浮丘天子不阻南歸舟吳山吳水小瀛洲晴雨雪月俱堪遊有詩自倡酒自醻百篇一斗百不憂醉中倒披紫綺裘瑤池桃花插滿頭笑呼秦女彈箜篌朱簾髙啟望京樓裴家綠野亞風流張公手持海屋籌人間小住三千秋門生沈周拜稿呈錢同愛

錢孔周與陽湖札【行書紙本】

蕓齋館晉卿知公先意及之矣但令親尙寓其地不能進疎以亡親今永卿已膺徐氏之聘明公可以爲之圗矣晉卿昨與艸庭偕來勅僕傳命竊思晉卿公門厚士何以鄙陋爲重輕適以其衷達之令器而晉卿復來僕嫌其太急渠雲家口熬熬借此待耕蕓齋富室館捨一虛謀之如市且今有挾勢以要求者不早爲所恐竟爲其所奪耳晉卿情衷廹切仰祈垂體同愛頓首頓首陽湖先生大人

書畫彚考卷二十四﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷二十五

刑部左侍郎卞永譽撰

書二十五

明

朱存理

朱性父賀膚庵詩帖【楷書紙本】

奉賀膚庵先生致仕

膚翁家近匏翁家二老風流世並誇歸已一人今白門無五栁自黃花山林日月爲詩社霄漢星辰逺釣槎莫謂艸終寂寞還來舊雨有侯巴侍生朱存理拜槁徐禎卿

徐昌谷與惟修札【行楷書紙夲內項氏諸印不錄】

自徐州別後消息兩絕始從楚回乃聞執事領安吉【下有陸字防去】相去二百里許不能爲故人具扁舟俗況可知也友人朱存理老詩人也室貧如磬二喪不舉玆來湖欲求一謁徑申小柬以罄區區冬盡趨朝當迎謁道左余不縷縷年生徐禎卿頓首惟修太守先生下吏四月廿二日柬

徐昌谷與仁渠札【行艸書紙夲內項氏諸印不錄】

釋第六冊自廿二卷至廿七卷者不知在君處或在性甫可作柬往取之付叔英抄完極荷令嗣小恙無虞否禎卿頓首仁渠老兄

孫燧

孫忠烈律詩四首

坐對湖山酒一觴醒時歌舞醉時狂丹砂不是千年藥白日難消兩髩霜身後碑銘空自好眼前傀儡爲誰忙要知閒處且爲樂光景無多卻散塲

醉眼昏迷懶得開自斟自酌且舒懷百千萬事了不得六七十年容易來得一日時過一日遇三杯滿飲三杯世間多少英雄漢南北山頭土一堆

懶與時人論富彊富彊原不是良方石崇金穀今安在韓信雕弓昔已藏產置百年終換主气橫千里總淪亡不如守分存天理錫福兒孫更久長

病中守病要心寛調理隄防有幾般彊食損脾饑損骨多言傷肺怒傷肝常畱腎水消殘火把鐡衾防嵗寒有眼如盲耳如聵一些塵事莫相干

李廷相

李夢弼與鶴松札【行書紙本】

寓南都年生李廷相頓首鶴松張年兄大人先生臺次不肖南行滿擬與年兄一防不意不果至今耿耿人來承惠翰教足仞不遺雅愛中間示老父思念不肖一節不肖讀之不覺涕淚交下也蓋老父母止有不肖一子不肖又別無一子弟可以侍養南北暌違何日是了以此歸志甚決曾有疏乞身又不允許將柰之何耶恃年兄三十年之愛輒敢布之亮必有以教我也人回艸艸奉復兼伸鄙悃匆冗不能盡所欲言伏惟照亮不具二月十二日寓南都廷相拜啟使南稿一帙奉覽左素

周倫

周貞庵同年燕集詩帖【行楷書紙本】

丙辰己未同年燕集一首錄上冡宰白川宗丈老先生請教

卅年前共曲江春六百名來止六人一防又將淮海別相看眞有弟兄親風雲際合天邊客鬢髮蕭疎夢裏身累疏乞休休未得不知何以報楓宸侍生周倫頓首槁上

唐寅

唐伯虎詩迹

人生七十古來有處世誰能得長久光陰眞是過隙駒緑髩看看成白首積金到斗俱是閒幾人買斷門關白日升天無此理自古有生還有死眼前富貴一枰棋身後功名半張紙古稱彭祖壽最多八百年後還如何請君聽我歌且舞窮通壽夭皆由他

都憑乖黠討便宜我討便宜只是癡把日繋繩終不住待天倚杵是何時隨緣冷暖開懷盞不計輸贏伴手碁七尺形骸一棺土任他評我是和非漫興

措身物外謝時名著眼閒中看世情人算不如天算巧機心爭似道心平思量昨日疑前世睡起今朝是再生說與明人應曉得與愚人說也分明六如居士席地松陰樂有餘瓦盆盛酒炙枯魚心中洗盡閒名利一派泉聲應讀書

一雨江南水接天春山凝翠樹浮煙飽看山水歸來晚隔岸應須買渡船

平日春醪賤可賖春來酒價忽然加山村野店如城市都爲遊人賞杏花晉昌唐寅

曲港疎籬野寺邊藍橋重敍舊因緣一宵折盡平生福醉抱仙花月下眠丁丑十一月望夕夜宿廣福寺前作蘇臺唐寅

唐六如書嘆世詞八闋【前四首巳刻後四首未刻書於一卷因俱錄入】

春去春來白頭空自捱花落花開紅顏容易攺世事等浮埃光陰如過隙休慕雲臺功名安在哉休想蓬萊神仙眞浪猜淸閒兩事錢難買枉把身拘礙人生過百年便是超三界別無閒計策

極品隨朝誰似倪宮保萬貫纒腰誰似姚三老富貴不堅牢逹人須自曉蘭蕙蒿算來都是艸鸞鳯鴟梟算來都是鳥北邙路兒人怎逃及早尋懽樂痛飲一萬觴大唱三千套無常到來猶恨少

禮拜彌陀也難憑信他懼怕閻羅也難回避他枉自苦奔波回頭才自可口是懸河也須牢閉呵手是揮戈也須牢袖呵越不聰明越快活省了些閒災禍家私那用多官爵何須大我笑別人人笑我

暮鼔晨鐘聽得咱耳聾春燕秋鴻盼得咱眼蒙猶記做頑童俄然成老翁休逞姿容難逃靑鏡中休使英雄都堆黃土中算來不如閒打哄枉自把機關弄跳出麵糊盆打破酸虀甕誰是惺惺誰懵懂

有酒無花端的爲省酒有妓不佳也難當做有選妓要班頭方才是對手不論酸甜酒須傾一百斗爛醉酕醄通宵不肯走老頭兒非是要出醜世事多參透一朝那話兒來要耍不能勾想人生有幾个到九十九荏苒春光不覺歸去早老朽容顏怎能又還少明月尙可邀昨宵難再找緑蟻紅裙一刻不可少萬事由天何勞空自炒甜的苦的一般樣老甜的多歡樂赴了些有名席睡了些風流覺把一个張揭老兒幹罷了一主一賔一个知心表一味一壺一輪明月皎或把話兒嘲或將琵琶掃只唱新詞舊曲多丟了只論今番往事多勾倒今年覺比去年老要著光陰到今日說你忙明日說無鈔問先生那一日才是个好

競短爭長世事何時已富貴貧窮由天不由已七十古來稀而今豈止你風雨憂愁又常多似喜屈指尋思前途能有幾是防的從今日受用起莫爲千年慮對景且開懷有酒須招妓旣爲人須索要爲到底右調對玉環淸江引吳郡唐寅書

樂處酣歌時光容易過苦處奔波早晚偏難渡世界號娑婆苦樂平分破佩玉鳴珂生辰不似他戴笠披蓑安閒不羨他別人騎馬我騎驢更有徒行个日月疾如梭天地旋如磨也非過意相摧挫羙竹幽花便是淸涼界淡飯粗茶且共蕭閒話白日苦喧嘩有約來良夜网得魚蝦壺傾問酒家筆走龍蛇詩成付防家世間禍福亂如麻我也難禁架休言鵲與鴉任作牛和馬只教方寸長瀟灑覆轍翻舟那个曾回首大劍長矛那个曾丟手無數世間愁憑著人承受拜將封侯是英雄釣鉤按簿持籌是愚夫枷杻休題能向死前休更算千年後步步使機關也要天公湊行年五十曾防透皂防絲縧一第猶難料紫綬緋袍一品猶嫌小量盡海波濤人心難忖著翠養翎毛爲誰頭上好豕養脂膏爲誰腸內飽千尋鳥道上雲霄何必都經到平地好逍遙髙處多顚倒世人只是回頭少畵棟雕梁推収紙半張緑髩紅妝消除淚幾行此事本尋常謾說多魔障百艸芬芳須防秋降霜萬木萎黃須逄春再陽假如傀儡一登塲多少悲歡樣旁人費忖量兀自生惆悵不知刋定傳奇上百甕黃虀須了今生事一縷紅絲須是前生繋人事有推移總是天安置智似靈何常脫死期巧似蜘蛛何常不忍饑命通若在四更時夜半猶憔悴千年薦福碑九日滕王記勸君且等時辰至鐵鎖銅關財寶終須散玉液金丹遲速難違限但放此心寛萬事從天斷不坐蒲團西方掉臂還不戴蓮冠南華合眼看人間苦海黒漫漫送盡聰明漢饑來粥與饘睡要牀和簟此外不湏多繾綣麋鹿山邊終日防弓箭鸚鵡檐前終嵗愁貓犬身在畏途間頃刻憂機變恩愛纒綿多因仇恨緣涕淚流漣多因歡喜緣白駒過隙難畱轉何苦又加鞭靈臺一寸間簇起冰和炭任教世事如電閃愁多病多早已髩毛皤恩多寵多轉入是非窩洗耳聽漁歌一一多嘲我漫天网羅方被浮名悞三載沈屙兒被阿爺悞只今九表向天呼誓不上長安路黃昏夢已䢐破衲還堪補聊就人間小結果一粒芝蔴救饑也是他一片黃解渴也是他其餘萬事賒到了成虛話才說西家殺牛與宰馬又說東家鉆共打瓦他們圗甚王和霸一任的閒搭掛待乘博望槎看過天河界那時碌碌才幹罷南陌東疇是兒孫馬牛趙舞秦謳是歡喜寃讐萬事總悠悠勞生何所求一簇眉頭算前又算後三寸舌頭說彊又說丑饒君一日可千秋空落得多僝僽靑山夢裏遊牝空中守羲皇一夢君知否你防使乖別人也不呆你要錢財前生須來我命非我排自有天公在時該運該人來還你債時衰運衰你被他人賣常言作法可消災怕沒福難擔戴有酒且開懷見怪何須怪一任桑田變滄海右仿唐六如對玉環帶淸江引王錫爵

外錄

瑚网云弇州評子畏書軟熟亦不惡此紙更稜峭可異乃子畏自稱江南第一風流才子又曰普救寺婚姻案主者而太原相業偉如生平不二色何嘆世詞相唱和至此兒淵云唐解元狂者也王文肅獧者也狂獧迹異而心同宜其相契合乎然子畏作風態以逺宸濠未嘗不介然自守耳至詞調率意縱橫有如巵言伯虎其乞兒唱蓮花落少時亦復玉樓金埓故復不惡

唐六如雨花臺詩帖【行楷書紙本】

雨花臺感昔

雨花煙月此時逄臺殿虛無古寺中莫問六朝何事業萬家砧杵弄秋風友弟唐寅艸上石壁先生吟壇斧政唐子畏醉璚香詞帖【行楷書紙本】

香閨長日不勝情把春心分付銀箏巧弄十三弦間關花底流鶯寫幽怨緑慘紅驚還記得天寶年中舊曲調促音淸且移宮換徵試奏新聲能彈更羨人如玉玉生香笑語盈盈十指弄纎柔傳芳意款語叮嚀催象板一任他翠鈿零落金鴈縱橫恁風流也應未數薛瓊瓊右醉璚香譜蘇臺唐寅

吳奕

吳茶鄕東莊小集詩帖【小楷書紙本】

人日偶同諸友東莊小集分韻得詩字呈膚庵尊丈先生攺教

小莊閒探早春時有客同遊不假期聊謂斯辰循故事漫搜佳句入新詩疎梅隔水香飛逺野鳥投林語到遲晝短還思繼深夜相逄難復是相知契家侄吳奕再拜上

王鏊

王濟之與礪庵四札【行艸書紙本】

鏊頓首自得告還蘇未有一字詗問左右舊患肺疢比復何如故鄕風土宜人當不藥而肥矣甚慰甚慰僕多病早衰近以修書日朝退赴館過午乃歸疲苶不能堪又未能引去柰何柰何聞全卿無事不入城理正當爾然則在家相防恐亦甚少也舊歳小兒似貽乃嶽之憂今年忽攺行且學作文字矣得一嚴師督之寸步不出門也地逺南北不能以時修敬乃復蒙時賜及甚愧甚愧薄幣一端少布逺懷余惟倍萬自愛不復具鏊再拜礪庵黃門親家先生閣下

得二月十五日書承到官起居佳安眷聚淸吉豈勝慰浣僕此百凡粗遣但舊苦脾胃不和日來轉甚人事殆廢故懷仰惟勤啟問殊簡亦惟亮之兒向近頗棄舊弄漸知好學但性魯劣未獲寸進幸時賜督教之庶平生知愛之意南京無朝謁之勞有山水之適髙興所至不惜示及亦足以想見宦署之況若所下問者則平生抱負當必有異於人者僕何足以言之末由瞻奉惟萬萬自愛不具鏊頓首礪庵黃門先生親家執事

南來甚煩執事沈才羙還始克裁謝疎懶之過也計考滿不逺不知何日北轅日瞻望也辱手教豈勝慰浣其始末不及知然得通報數語疾讀爲快此亦天下之公義也但人不肯爲耳此後則望少徐之然此非僕所當言也樊京兆之語此僕素行不能信於人甚愧甚愧然僕生平之心執事其以爲何如哉此不敢爲他人道也亦以竢知者耳然浮議不形於下而獨出於勢位之口則僕宜無愧焉耳置之不足道也語及故復爾匏庵進少天官斯文鄕裏之光想同之也方震行急燈下作報甚艸艸懷不能究惟自愛鏊再拜礪庵黃門先生親家閣下

有鹿角三四具在此未知修煉之法欲煩盛價過此指頑童不知何日得暇幸撥冗是禱陳久者亦可用否乎鏊再拜礪庵中丞尊親家先生閣下

居節

居士貞與葦川札【行艸書紙本】

頃承過臨慢去媿罪日來滿意【闕】候鳯山因足痛未復兒輩【闕】所者而內外俗事紛擾日無暇時遂爾因仍每或念及未嘗不面赧汗流也因感荷鳯山雅存而未獲少報萬一耳僕固庸碌無一可齒於人繆爲時流推愛而鳯山與僕似有深嬺𨿽不昌言而心已許之矣連嵗館賓匪曰不良但因豚兒愚戅不承教令人亦何苦而爲僕諄諄𨿽名爲從學實虛度嵗月也僕之屬意鳯山非一日矣去冬不避誚責輒爾吐辭鳯山慨然許允僕聞語卽舉手對天稱慶而交遊知者亦爲僕喜此非虛語也詎意愚父子丁時不辰復有今日事體可勝感嘆示二帖足多感戴但一帖有微露捨侄之語甚爲之驚駭不識捨侄何以獲罪於鳯山也當詢之負荊兄或知其槪何吝見教若館事必無可解之理若【墨迹若字防去】脫果捨侄有罪則鳯山今日之辭似非實病矣悠悠者喜爲浮詞望致意鳯山當勉爲僕父子一行也不日當來相見同載往黃村一笑何如餘情種種容靣悉不一一具節弟頓首奉復葦川長兄先生侍史禹門兄不及另柬同此致聲

毛澄

毛白齋題也適軒詩帖【艸書紙本】

奉題也適軒用主人水村先生詠懷之韻

煩思劇紛糾閒情澹紆余逹人有張弛豈以形骸拘聊開屋角圃小構花間廬漪鱗集深藻林羽鳴髙株向來車馬巷忽若瀕海隅石峙勢彌聳云孤心與俱於焉足遐想所非細娛憂勤贊邦治反覆窺前書詎效古巢許髙言藐唐虞列筵防眞率拊景共踟躇淸觴發新詠一使客眉舒習池將在此此老山公如太倉毛澄祝允明

祝京兆在山記【行書】

號琴者曰在山進善琴者希之爾鐘子期謂伯牙氏曰巍巍然若泰山時牙志果在髙山也夫本吾神明所趨髙而有山山而後有指指而後有弦弦而後有音音而後有耳耳而後有吾之音與弦與指與神明焉以有山於其間將山從志乎將志從山乎將山與志皆必從於弦乎將虛乎實乎當其時必有宮角徵商羽半宮半徵之調必有散引操曲之章必有疏急修促起止之度左之於徽右之於絲固不以類吾之思其諸有者則將有之乎將無之乎有則此實矣孰從而出是山無則不知何爲必伺乎嗚嗚而後識也期牙之談妙今古吾妄意其可疑者在此𨿽然吳札之論列國風尼父之見文王皆爾矣理必有不可破者吾其未臻故云爾意者說蘊諸周易乎蓋曰形而上者謂之道形而下者謂之噐其妙矣乎吾未能以闚焉張文端能琴因問號號以在山所謂進牙而希之且列是諱俾文端他日進焉則舉其所得以解我治乙卯重九鄕貢進士蘇臺祝允明記枝山文選書後

自士以經術梯名昭明之選與醬瓿翻久矣然或有以著者必事乎此者也吳中數年來以文競玆編始貴余向畜三五種亦皆舊刻錢秀才髙本尢佳秀才旣力文甚競助以佳本尢當增翰藻不可涯爾丁巳祝允明筆門人張靈時侍筆研

文選自隋唐以來莫不習之餘昔遊南都求監本率多漏缺不可讀偶閱書肆獲部之半亦非全書也其後赴試京師今少宰洞庭王公出其前帙見示儼然合璧遂畱而成之孔周何從得此精好倍餘所藏好學之篤又有好書濟其求宜有以慶賞楊循吉跋

外錄

瑚网云後題徐禎卿觀唐寅披玩余家尙有宋板篆五經左國諸子史漢通鑑文集種種淨拭棐幾展玩覺古香可愛後苕溪鐫五色硃批各書錯陳左右牙籖錦函燦爛相暎奚百城之足云

枝山書怪語錄【有上下冊籖俱項子京題】

二編成後久倦筆墨然予固東西南北之人也日溢於耳不期而積閒牕試錄倐成十卷或疑事以罕怪今多而速若是曷怪爲曰子不校之耳人生一日耳目渉閱幾許若試常者皆筆此一編殆數日事耳今以四方之眾二紀之永而若此尙何多速之有爲此語以見世之有怪亦理之常乃不足怪且爲洪公解嘲初旣稱怪聊仍之以第三正徳戊辰允明敍

自古才士無不喜怪者是編乃祝希哲所輯昔嘗於張士魯舟中閒坐閱之不覺終帙此日士魯索跋偶盡一二紙始憶舊讀長夏無事卽六經諸子豈能與此等書爭勝哉癸卯立秋日夢禎識

外錄

瑚网云卷末有守谿太傅筆記正徳間異聞二則爲墨林項氏所珍後歸吳功甫太學名顯科者功甫去世又歸之愛荊府君時得陸象作宣和裝極精工友輩欲出重價購求愚父子莫許也萬曆壬子秋餘應試畱都得祝子辠知錄附誌怪五卷乃曾孫化甫所鐫云尙有續編失去而余家竟獲之可稱合璧也先生前敍以語怪𨿽不若語常之爲益然幽詭之物固宇宙之不能無而變異之事亦非亽尋常念慮所及今茍得其實而記之則卒然之頃而逄其物值其事者固知所以趨避所以勸懲是已不爲無益矣今余旣資先生記載之益復鑑先生楷法之妙欣幸何如苐未及與全錄鋟行爲欠事每不去心耳

祝希哲書月賦捲【艸書】

陳王初喪應劉端憂多暇緑苔生閣芳塵凝榭悄焉疚懷弗怡中夜乃淸蘭路肅桂苑騰吹寒山弭蓋秋阪臨濬壑而怨遙登崇岫而傷逺於時斜漢左界北陸南躔白露曖空素月流天沈吟齊章殷勤陳篇抽毫進牘以命仲宣仲宣跪而稱曰臣東鄙幽介長自丘樊昧道懵學孤奉明恩臣聞沈潛旣義髙明旣經日以陽徳月以陰靈擅扶光於東沼嗣若英於西引兔於帝臺集素娥於後庭朒朓警闕朏魄示衝順辰通爥從星澤風增華臺室彩軒宮委照而吳業昌淪精而漢道融若夫气霽地表云斂天末洞庭始波木葉微脫菊散芳於山椒鴈流哀於江瀬升淸質之悠悠降澄暉之藹藹列宿掩縟長河韜映柔祗雪凝圓靈水鏡連觀霜縞周除冰淨君王乃厭晨歡樂宵宴収妙舞弛淸縣去燭房卽月殿芳酒登鳴琴薦若乃涼夜自淒風篁成韻親懿莫從羇孤逓進聆臯禽之夕聞聽朔管之秋引於是弦桐練響音容選和徘徊房露惆悵陽阿聲林虛籟淪池滅波情紆軫其何托愬皓月而長歌歌曰美人邁兮音塵絕隔千里兮共明月臨風嘆兮將焉歇川路長兮不可越歌響未終余景就畢滿堂變容回遑如失又稱歌曰月旣沒兮露欲晞歳方晏兮無與歸佳期可以還微霜霑人衣陳王曰善乃命執事獻壽羞璧敬佩玉音服之無斁九疇酒次鋪宋經箋索書爛漫爲此試莊氏筆甚佳然而舊牋有盡書學此止矣九疇謂何乙酉七月枝山居士六十六歳書

吾鄕前輩書家稱武功伯徐公次爲太僕少卿李公李楷法師歐顏而徐艸書出於顚素枝山先生武功外孫太僕之壻也早歳楷法精謹實師婦翁而艸法奔放出於外父蓋兼二父之美而自成一家者也李公嘗爲餘言祝壻書筆嚴整而少姿態蓋不及見晚年之作耳昔人評張長史書驚蛇入艸飛鳥出林而郎官壁記乃反嚴整世固無有能艸書而不能正書者因觀九疇所藏枝山月賦爲拈出之徵明題

祝京兆書法當時無輩而或者評其不出正鋒蓋謂此老目視短不能懸筆運肘耳此卷藏毛氏不克見嘗見其刻本細驗於畫間皆正鋒也丙寅冬獲觀手迹竊謂所鑑不謬因識其末周天球題希逸此賦眞江左琳瑯一時膾炙人口然不無穉語希哲生書法波靡時乃能用素師鐵手腕參以雙井逸趣超千載而上之尢可貴也余嘗謂希哲如王謝門中佳子弟𨿽偃蹇縱逸而不使人憎跳蕩健鬭如祭將軍而有雅歌投壺風味識者以爲知言此卷爲故毛光祿書光祿嘗刻之石而其家貿以供何潁考兩日費今年春與張中丞肖甫閱之時陸叔平在坐曰此贗本也眞迹在故毛光祿所餘笑謂叔平曰子知光祿之有此賦而不知此賦之不爲光祿也耶叔平悟乃諦視之而笑嗟乎人閱物物亦能閱人聊以寓吾一時目而已萬曆癸酉秋日王世貞題

枝山書偕美賦並敍【賦內小字自注檇李汪氏鑑藏】

妻子好合如鼓瑟琴

錦谷笑仙黃璋秉叔錦衣令公一江之仲氏其配錦叢坐僲童令人小字靜娥大宗伯枕肱先生之令息也聯徳嫓年雙璧合一秉叔生以秋仲五日令人後一月其日同秉叔道於予爲綴八韻美而祝之

潤玉佳倩玭珠令妻較才華而允匹問日月而仍齊俊傑豪英拔千人於藝苑工容言徳暢四美於蘭閨金烏曜東玉兔望西秋水之芙蓉並蒂春塘之翡翠雙棲圃藍橋玉杵琤琤而夜搗仙源流水桃花片片以春迷門並弧帨光連壁奎偕老之篇旣賡疊爲遐祝窈窕之章姑闋看此新題

溫溫淑人少保之子宛宛靈修金吾之嗣女也同心兮式谷爾似士也合志兮云胡不喜閨儀幼美有徳而有容華風日騰果何彼而何此追漢津之帝孫逐秦臺之簫史蘭襟婉防以相依霞袂連娟而互倚綺閤乃移來之圓嶠鳯舞朝陽洞房有幻出之瀛洲魚遊春水聽爾話言和哉情抱雎鳩偶語於河洲鸞鳯協鳴於島𨿽或黙或語之際必也雝雝在一嚬一笑之間何嘗艸艸芳詞出口囀關關春栁之鶯麗語成章掞翠翠秋江之藻助成君子之徳惟善是寶倡隨夫婦之宜永以爲好適逓啟其初辰肆交陳於善禱撫松篁而胥慶百福攸宜捧壺觴以互酬君子偕老

人亦有言天作之合試權度其工能信宮商之應答朝爲百賦鏗韶奏之九成暮就七襄粲組文之五雜朱墨交橫篇章合沓金聲振相如之館瑤響滿易安之閤吟從防課妙傳蛺蝶之瓊詞【宮保自幼日課一詩擬題甚繁其詠春燕等篇尢膾炙人口】秀自少成俊出鳯凰之珠蠟藹五云兮刺繡陸離綰秋蛇兮札牘紛遝裁霞作性三芝生九竅之香鏤月爲情七寶借雙纎之合

工則爾矣容也何如訝靈鶼之比翼羨文鴛而乘居炯秋冰兮湛壺寒煇宻透粲朝霞之暎日絢彩徐舒三生結合二妙相胥百艶爭奇奪冰蠶五色之錦一淸相照涵摩尼九曲之珠春風濯栁夕露籠蕖擷芳蘭之仙佩珥瑤碧之華琚傾國傾城信瓊肌之宜象服如圭如璧當玉帶以掛金魚

徵彼足縷借此斤斧寜惟才貎之兼具實乃襟情之合矩春城紫陌同吟禦栁之靑煙暮日朱簾共醉桃花之紅雨靜幾譜雙閒窓格五孟徳曜三時俎案爭道齊眉張京兆一防黛防競樣嫵時歌彤管之舊章戱續霓裳之新譜賞月峯上追防鸞以遇文簫乞巧樓頭笑天孫之嫁河鼓惟仙家之雙逸謫人間而妙匹樂只君子宜其家室英英稚齒都未逾花歷之三脈脈芳情尙不忘摽梅之七金舂玉應兮和瑤琴於錦瑟聲應气求兮投鸞膠於鳳漆載頌淵淵之鶴算五福斯全矧有嶷嶷之麟兒萬事旣畢其頌則和後簡有述

誕朝聿臨春酒載斟樂而不淫續彥先相贈之句求之旣得撫文王舊友之琴爲此儷辭相爾一心請祈祉於方來爰徵效而自今徳與位以齊升誥同封而章同服年將情而並久山其髙兮海其深毋嫌綺語式播徽音維皆美之自天溫其如玉試一舉而擲地聲必成金治十五年壬戌八月一日蘇臺祝允明在秦淮東書院冩枝山翁書爲當代第一然質性豪爽不耐拘檢故其作書多狂艸大幀至於小楷則僅一見之此卷結媾精宻而筆力矯健微測其裏似從衞夫人發源眞不媿逸少矣嘉靖辛卯春三月六日王寵

外錄

瑚网云此卷前繪錦叢坐仙童小影如慧月天人坐花陰翠茵憑石幾含毫構思一侍兒跽向磨墨紅纎倒防緑莎設色穠艶而無款後見大軸白描黃金吾像枝山書傳其上售者云像亦枝山筆也余時匆匆在舟不及細閱復見枝山書異犬記卽作墨犬於下宛然吠走則靜娥之眞或先生所寫乃丙辰冬是捲與諸玩好入盜手未幾爲松陵汝姓者緝至邑尊劉玉受見偕美賦殊嘆賞今仍歸烏有矣

祝希哲懷知詩帖【急就小行艸書藏經牋本題下有小字者系自注】

懷知詩

臥病泊然緬懷平生知愛遂各爲一詩少長隠顯逺近存沒皆非所計祗以心腑之眞凡十有八人共詩一十九首

嵗寒十人

顧明府榮夫

雞山燕市每依依此日都拋入洛衣家近郁林公舊隠門如彭澤令初歸空憐舊社惟君宻卻笑無車訪我稀最愛滄浪池水好嵗時同坐一方磯

錢太常元抑

入室芝蘭始見薰也知孤陋合離羣煙霄本自防黃鵠城市安能駐白雲震澤晚山靑歷歷漕湖秋水碧沄沄相思只借中天月防把淸輝兩地分

王文學履吉【二首】

七十看花歳已殘始憐梅蘂照衰顏河淸可道遭逄易駕俗深慚防合難錦繡【闕】閒藏黼黻驪龍珠抱媚江山欲畱光彩無窮事心緒悠悠竹素間

我居廛陌子滄洲望隔江城各倚樓共惜賈生違漢室豈知王粲重荊州靑雲尙恐終難附白璧空懷未盡投十載三都墻壁滿不堪晏思悠悠

葛隠君汝敬

獨承華緒振芳塵想見先公气魄新開口只傳前輩事存心不共此時人城中紫陌藏巢許門外靑山是主賔布褐一逄埃土盡誰言叔度賤還貧

湯徵君文守

舞勺歌詩把袂儔白頭俱換舊烏頭深憐武庫丰懷寶卻羨名宗獨綴旒撃壤捨君誰作伴看山無我不成遊髙吟李白襄陽曲掌上隋珠國已収

謝處士元和

薫茗淸談午夜陪詩筒拂旦又飛來應憐去日多來日卻見千回似一回槐院定酬王祐志蘭庭休起卜商哀紅芳落盡靑靑在始信松筠是徳材

表弟蔣允暉

風雨牀空坐燭防分襟兩見物華殘蕭條鷗鷺江湖迥寂寞宮商艸樹寒王謝風流吾子在武功中外老夫單懷君有句君應笑不向滄浪共釣竿

施侍禦聘之

行藏蹤迹只云萍一種神襟爾我形淸角痛悲鳴晉鄙黃鐘力挽向虞廷丹山鳯去尼丘嘆紫府龍歸霅水靈昨日書來淚盈把南溟心事到東溟

朱提刑升之【楚州】

渚萍漂泊合江蘺並逐東流更不移曾指松筠能晚節共拋簮紱向明時煙霞艸樹春容與河漢星辰夜陸離慙愧逄人說桑梓只如黃卷對光儀

張秀才天賦【惠州】

文徵屢北道空南云錦才華織女慚宗廟豈能瑚璉捨蛟龍未許土泥弇襟期天合膠投漆光彩神驚玉在函不見書來誦書序相望渾欲淚毿毿

先露八人

吳文定公

穆穆文定淵淵金玉風被四逺譽髦歸淑伊余小子欽承在夙籋云駿附潛泥蠖伏詞林銜卹閟息茅廬扣戶請益拱肅趨隅教曰朂旃竭景劬書黙爾富獲單辭靡余選曹展丘俾書皇綸山房接夕返檝同津永言夙好旁【闕】前聞虛膺祗受充然萬珍公耆後先三四及門一瞻百益【闕】誦終身望之如日就之如雲大雅旣防悼霣徒紛

王文恪公

肅肅文恪有嚴我師扣竭空鄙博約兼資片語必法寸履皆規甘雨中含滋浹時熙屢躓於徵靡辭有戚公薦以升黃閣有職援呼晝三導掖漠百嗟予不肖鼎冶負徳邦作封吏來相予總謂言冢君車迎館奉襄懷報寜公戾上眾往趣成旁誚龎莫誦公聞斯慍命我專統謂守載屬同羣答洶終亦靡克公愾滋勇有矢畢命卒隊玆恐公歸在堂復傳函丈三變泰如休彌暢湖山奠髙風霆下上嗟予懦與弗從以往中星載回遄失幾杖梁木旣壊吾將安放

韓尙書

司徒巖巖四海具瞻孰不斂袵植偃礲頑蒙逖以卑霄麗泥蟠訊之招之令之曰前旭日垂熙溫誨孔殷昔我先公政於晉陽知公於童拔立序庠範之徳行訓之典章古道世用啟迪遊揚聲詩書畵亦靡不詳曰爾國器必成用光公曰於乎前徳不忘乃共之食乃賜之帛嚴威儼恪靖莊允塞拜賜必誠餐徳必實一望弗再有啣以訖

沈周先生

有華東陽於吳門古有遺髙展也玆存孰爲先生秀降三辰胸集萬寶手揮五云九淵淑暎千茝齊芬鶴跱霄逵抗首風塵維予二祖式契且姻親公自髫屬於夕昕齒惟父子視猶季昆聚晤員員援推勤勤謂子良史左丘馬班謂子鵬運直舉橫鶱安知乘馬班如迍邅終需於泥以卒嵗年予旣暮矣公猶巋然於何不臧自遐不因一往不復追悔空辛豈念平生我思古人

本郡使君南海林公

昌哉我牧百夫之特瞬洞萬棼平吞四渤經庫儲學智嚢韜識鸞刀一振不截以訖吳材總升胡特我特載笑載言載永以繹有作斯屬慚孤善述畱靈逝奚贖身百九京有知有茹闐臆

陸冢宰

陸締於我好也奕世中丞汪汪視實兄弟翔泳殊然逵磐別致川梁無接鑘鐔遙契南都於遘日以文防朂哉進修驩然遊藝鷗鷺先盟江湖結气公績平冦尙克銘紀首聚須臾夙約載厲迨登掌武爰均四海迹用地隔禮由嫌廢穹淵契闊怳若越世恩譴公被不才余棄聚散忽再幽明永異終則羣疑始亦何諱丹誠寸積悠悠兩在天吳晝掠鼇波夕沸茫茫大壑魂兮何寄

朱孝亷性甫

秀矣孝亷名駒在吳白玉淸冰碧梧翠竹少遊諸老孤鶯喬木余家日見匪暝維夙黃庭晉度朱弦漢曲羣公星落長庚爾獨後生更仰離羣昂鵠頽然順化行閱滄陸修年黙逝亦可世哭雅能君斷更莫彼續來英日富風流絕目前修履踐流膏醉馥嗟子勤哉堆箱疊腹繄我與君髧皓相逐今我視眾如君我矚餘霜猶幾三嘆不足

朱文學堯民

葑亦多彥哿矣兩朱昆丘連璧嶧陽雙梧子出最後遺風爽如寒泉冬潔菉竹秋臒積百媚學孰儷君劬宵聞片籍屏寐以須先之皇皇獲之愉愉拋裘噴炙投玉捐珠珍香寶茗法繪名書淸談晏對日坐仙區愛我維篤棄我亦除悵其邈矣臨風永吁余旣作此詩未及書遺諸君【闕】首出紙索錄遂勉筆歸之他固不能悉然當各寫所贈本篇投之耳允明識

此京兆祝先生所書懷知詩深得鐘王筆法然停雲之思出自心腑之眞前輩風流豈特詞翰間已也門人黃姬水敬識

外錄

瑚网云此卷爲項氏物後識其值二十金購於文文水氏嘉靖甲子年重裝崇禎初余獲一觀錄其詩竟失去並逸嵗寒十人名姓先露八人則吳文定公寛王文恪公鏊韓襄毅公雍沈先生周東郡使君南海林公世逺陸冢宰完朱孝亷性甫朱文學堯民

枝山書古詩帖【楷書】

晉陽起唐祚王明紹巢封垂統已如此繼體宜昏風麀聚嬻天倫牝晨司祿凶朝綱一以墜天樞遂崇崇滛毒穢宸極虐熖燔蒼穹向非狄張徒誰辧取日功云胡歐陽子秉筆迷至公唐經亂周紀凡例孰此容侃侃範太史受說伊川翁春秋二三策萬古開羣

朱光徧炎宇微陰藐重淵寒威閉九野陽徳昭窮泉文明昧謹獨昏迷百開先幾微諒難忽善端本緜緜掩身事齋戒及此防未然閉關息商旅絕彼柔道牽

微月墮西嶺爛然眾星光明河【闕】未落斗柄低復昻感此南北極樞軸遙相當太乙有常居仰瞻獨煌煌中天照四國三辰環侍旁人心要如此寂感無邊方

放勲始欽明南面亦恭已大哉精一傳萬世立人紀猗歟嘆日躋穆穆歌敬止戒傲光武烈待旦起周禮恭惟千載心秋月照寒水魯叟何常師刪述追聖軌

吾聞庖犧氏爰初辟乾坤干行配天徳坤布協地文仰觀渾周一息萬里奔頫察方儀靜隤然萬象存悟彼立象意契彼入徳門勤行當不息敬守思彌惇

大易圖像隠詩書簡編譌禮樂矧交喪春秋魚魯多瑤琴空寶柙弦絕將如何興言理餘韻龍門有遺歌顏生躬四勿曾子日三省中庸首謹獨衣錦思尙防偉哉鄒孟氏雄辧極馳騁操存一言要爲我挈裘領丹靑著明法今古垂煥炳何事千載余無人踐斯境

元亨播羣品利貞固靈根非誠諒無有五性實斯存世人逞私見鑿智道彌昏豈若林居子幽探萬化原枝山祝允明書

外錄

瑚网云本朝名公楷法余家彚成一函首此希哲書古詩嗣爲徵仲書阿房宮賦雅宜書唐宮詞隆池書紀遊諸帖亦偉觀也徽友程松蘿竟以漢玉兕鎭瑪瑙辟邪靑緑小鬲易去惜哉

祝京兆書聞弦詩【掛幅】

舟泊衢州城下暮赤腳苦蚊眼欲瞀逡巡就枕忽聞弦已覺再聽還恐誤披衣起見燈影紅柔指鶯喉暗輕度初聞乃是三弦語寂歷空江煙落霧少年慣向醉中聽老大聞之猶起妬須演入琵琶弦指撥聲淸不似前疑是小璚更大封移宮換羽各爭妍斯時夜靜弦愈急潛鱗出浴棲羽寒珍珠錯落玉盤淨鐵騎跂東封可懸老夫聽久毛髮竪恐有蛟龍來搏船右聞弦一首書於虎丘梅花樓枝指道人【中有疑句俟考】

外錄

瑚网云余嘗攜此幅於白下戊午春懸三山艸堂小集諸工音律者爲關中姜還朴七弦婁水張聘夫三弦蘇臺徐賀世二弦及陳玉素四弦東曲大小雪二十五弦一時聲傳九陌余因步祝韻紀之及追憶猶自盈耳

枝山詩艸

長安昔日在關中洛陽浙右亦相同江東自古帝王宅周秦已見气蔥蔥長安石城如虎踞長道鐘阜似蟠龍千年王气浮天表一日眞人建法宮天府天開天闕起五門三殿當中峙五鳯樓前栁似煙奉天門外天如水金陵金闕勝金城玉陛連天接玉京星散羽林霜气肅天臨華蓋日華明十二飛樓石門繚百萬豼貅屯八表寶剎天花和月飛郊壇神樂穿雲霄【葉】禦史當街百騎驄將軍納陛羅霜五侯甲第遙迷霧七貴前驅響鬭風鳯凰臺上鳯凰遊武湖中水似油萬戶鶯啼花裏晚千家砧搗月中秋會同館外白雉多包茅楛矢交經過重譯來賓醉卉服輕煙淡粉列靑蛾六樓六館鬭倡妍日日新聲沸管弦狹市斜街迷錯絡曲房洞戶暗鉤連吳下書生好逺遊抱書來看帝王州那知髙臥西風邸眉蕭颯長安秋右余所賦長安秋一首爲希百書之允明

東南大澤名具區中有洞庭相對峙七十二湖上浮萬頃汪洋五湖水仙人隠士住髙靑天羅列金芙蓉巖窟巉岏蹲虎豹渚宮幽閴潛蛟龍山人茅屋翠微裏雞犬聲遙白雲起昔聞綺皓畱此山今日髙風亦相似湖山橫黛畵中開湖水浮藍鏡中止還疑海上駕瀛豈識人間有朝市朗然吟嘯入煙霞山中萬樹開桃花問津那許漁郎到伐木不知漁父家時見靑崕麋鹿走朝出爲羣暮爲友我欲共君歌紫芝借問山中何所有贈洞庭張山人允明

獨愛無人處幽棲不用名竹雞啼午寂松鼠落枝輕芳艸初平路春深欲上城蕭然吾亦得擾擾自勞生右題畵一首枝山

西望崚嶒擁國門秣陵秋气動乾坤淸江故有蛟龍窟白日元疑虎豹蹲日滿荒城生野色云來別渚浸山村莫愁玉質歸黃土遮莫輕招月下魂允明

春山雨新沐掩靄結濃緑一葉金芙蓉粲粲迎朝旭江亭小於艇松子落滿頂盡日無人來流水抱虛影右二首題子昻畵允明

白雲媚蒼山寂寂太古春窅靄林薄中一區宅無鄰子並淸淨閉門了文兩生勿輕過惟通問字人客子欲何歸中林猶獨步幸有蒼蒼松爲辧去來路季冬雪裏積十日奇寒沍啁啾閴不聞蔥蒨失其故梧桐滴夜雨客鄕秋可憐盡是離人淚聲聲落枕邊右五首題畵幅枝山

落日采薇歸蕭蕭兩布衣邇來人采少春雨長頑肥吳巗好个景鑿得不成山人自要頭白山頭也防斑右雜作二首枝山

閒雲寂寂鎖龍宮萬頃春湖洗碧空惟有白猿聴講後向人長嘯月明中呼猿洞作支山

吟詩寫畵似參禪不向他人被裏眠生公堂前防頭石天平山上白雲泉

秋浸具區天地寒老崖垂腳怒龍蟠仙人夜半騎鶴去木客潛窺古竈丹

雲母薄梳靑石髮水花肥防碧荷錢樹根一坐空山老不許時人問嵗年

寒光交逗眼蒼然半夜人間別有天想得非仙亦非四山風雨擁孤眠

滿地松陰六月涼采芹歸去擔頭香相逄夕照誰家子倚樹喃喃話正長

身在云西夢想間松頭鶴影枕屏間一聲隠隠啼花雉信手推窓滿眼山

朝云乍起千冷暮雨初収萬壑鳴此地煙霞誰領略卻輸癡老筆縱橫

腰刀帕首報君恩初事將軍出鴈門無限家門兒女念秋風吹上五陵原

費卻靑錢換戲資世人多道小兒癡不知世事誰非戲爭得長年作小兒右九首題畵支山

扇功本在驅炎上不似屏風只好看算得題詩眞拙計郤供雙眼失淸寒題箑允明

外錄

瑚网云本朝法書首推希哲其狂艸有不可以素旭擬者項又新嘗過余煮霜鱸夜話索所藏扇冊展玩見祝書身在云西一首運筆如煙雲變幻莫測越明又新復過余云思竟夕得之矣出手錄片紙對之相與撫掌叫絕又先君每撫松撃竹哦枝山句客香秋可憐想得非仙亦非松濤竹籟答響淸冷不復知有人間俗務今思之恍如隔世可勝浩嘆

祝京兆詞迹

燈火三更把算籌風沙萬里覓封侯蠶兒作繭生難罷蛾子親燈死卻休身外苦夢中忙渾無些子爲吾謀世間富貴眞何物賺得英雄白了頭調鷓鴣天南阜小亭臺薄有山花取次開寄與多情熊少府晴也須來雨也須來隨意且啣杯莫惜春衣坐緑苔若待明朝風雨後人在天涯春在天涯調一剪梅

祝枝山臨黃庭經冊【烏絲闌紙本】

黃庭經【原文不錄】

【款書】正徳庚午八月二日雨窓孤坐戲臨一過枝山祝允明

祝希哲臨黃庭經並記【宋黃蠟箋本原文不錄】

昆山魏誠甫逺謁乞書黃庭此非抱病老人所辦也誠甫意極懇且欲坐守急回遂以六十七嵗久病初閒卻藥執筆半日間了千三百餘言可謂老人多兒態矣自亦不堪屬目以狥愛情而已覽者若以作字視之尙大笑況謂臨帖乎丙戌十月枝山老樵祝允明記

予嘗見趙文敏所臨黃庭經刻本𨿽時一露嫵媚而右軍堂室已稱優入蓋不啻爲叔敖之優孟中郎之虎賁而已此卷爲祝京兆晚年所書不必防畫惟肖而結構疎宻轉運遒逸神韻俱足要非得書家三昧者不能苐令右軍復起且當頷之矣豈獨追蹤文敏哉設有好事儒者摹勒登石以嗣王趙二帖卽以搨本一紙易一鵞誰曰不可萬曆甲辰孟冬八日張鳯翼跋峕年七十有八

古今臨黃庭者不下數十家然皆泥於畫形似鉤環戈磔之間而已昔賢所以有脫墼之譏也枝指公獨能於榘矱繩墨之中而具豪縱奔逸之气如丰肌妃子著霓裳羽衣在翠盤中舞而驚鴻遊龍徊翔自若信是書家絕技也大原王穉登書於快雪亭上

祝枝山書莊子逍遙遊【行書】

惠子謂莊子曰魏王貽我大瓠之種我樹之成而實五石以盛水漿其堅不能自舉也剖之以爲瓢則瓠落無所容非不呺然大也吾爲其無用而掊之莊子曰夫子固拙於用大矣宋人有善爲不手之藥者世世以洴澼絖爲事客聞之請買其方百金聚族而謀曰我世世爲洴澼絖不過數金今一朝而鬻技百金請與之客得之以說吳王越有難吳王使之將冬與越人水戰大敗越人裂地而封之能不手一也或以封或不免於洴澼絖則所用之異也今子有五石之瓠何不慮以爲大樽而浮乎江湖而憂其瓠落無所容則夫子猶有之心也夫

惠子謂莊子曰吾有大樹人謂之樗其大本擁腫而不中繩墨其小枝卷曲而不中規矩立之塗匠者不顧今子之言大而無用眾所同去也莊子曰子獨不見貍狌乎卑身而伏以候敖者東西跳梁不避髙下中於機辟死於罔罟今夫斄牛其大若垂天之云此能爲大矣而不能執鼠今子有大樹患其無用何不樹之於無何有之鄕廣莫之野彷徨乎無爲其側逍遙乎寢臥其下不夭斤斧物無害者無所可用安所困苦哉嘉靖攺元初夏五日枝山祝允明在寒緑堂寫

讀莊子逍遙遊二首

惠施五石瓠彌大彌無當呺然莫與京不任盛水漿掊棄誰顧惜胡由效所長幸遇漆園叟昌言爲闡大樽堪取材江湖一葦杭浩蕩淩萬頃寥廓共徜徉平生誦此篇心曠超八荒樂哉逍遙遊千古仰蒙莊於今所見殊卻笑予更狂璠璵韞在璞奚必爲珪璋儵忽鑿渾沌報徳反致戕試問不手何如袖手康澼絖裂地封臧谷均亡羊欲識大瓠眞請從最初詳弗剖天質全塊處神自王惟大似不肖老氏言孔彰鎭以無名朴朴散器始張有用以爲用錐刀競夭傷無用以爲用伎倆未盡忘寜如竟勿用藏用孰可量我願寶斯種藝之寂寞塲瓠成復何事畵前問羲皇

樗大苦不材匠石過弗視樹彼無何鄕彷徨無所事頗疑夢蝶翁與世太相避曳尾泥中龜豈希畱骨貴吾觀閩有榕一籌蔑可試祗廣長防亭亭毎匝地旣爲居人依復爲行人施暍者賴以涼憊者賴以憩本無心利物物乃其利借令中繩規斧斤早應被焉能磨嵗月而成此大庇勿用用乃全用卽不可繼寢寤獨逍遙逍遙未爲至雙林利自他樗也何敢企旹萬曆己丑春日巢居子張應文書附祝京兆

眞迹捲後

外錄

書畵舫云吾家世傳希哲京兆行書荘子逍遙遊師虞世南後有茂實府君古體詩二首

祝京兆書離騷九歌並孔雀東南飛二卷【九歌行楷書孔雀東南飛行艸書原文不錄】

外錄

書畵舫云祝京兆楷行離騷經九歌行艸孔雀東南飛二卷並藏中吳王氏是盛年妙迹在吾家莊子逍遙遊卷之上用意購求卒未得記此以當銘心

又云祝希哲京兆書法入神眞艸皆絕代四方餅金収購聲價不減松雪翁或云過之向見王氏小楷黃庭經袖捲筆意全斆鐘繇後作繩頭章艸跋語殆百餘字尢爲佳絕不知今尙存否予家藏翁小艸懷知詩十九首爲守齋書跋又藏翁行書離騷經九歌共一卷並能融化羲獻逸趣翩然兼字形圓渾精采動人見者稱爲皇明書法之冠不妄耳尋遇好事家宛轉購去迄今惋惜尙往來方寸間也

希哲書艸堂詩餘全部【小楷書原文不錄】

外錄

書畵舫云錫山華氏寶藏希哲小楷艸堂詩餘全部師鐘元常履吉正書尙書毛詩全本師王逸少足稱雙璧而希哲尢沈著痛快又聞陸氏藏希哲小楷北西廂及琵琶記書法極精未及見之

希哲書秋軒賦【楷書原文不錄】

外錄

書畵舫云希哲楷書秋軒賦爲石田翁作𨿽循規矩大饒風趣後有古詩一帖乃是寫贈朱野航者亦佳迹也

祝枝山吳中勝景詩【行書原文不錄】

外錄

書畵舫云祝希哲吳中勝景詩卷宋經箋上行書全學王大令

又云祝希哲小楷楞嚴經十卷孫武子十三篇行書曹子建詩艸書馬異結交詩前後並見之而書法各各不同眞大家也

祝希哲書千文【艸書藏經紙本】

千字文【原文不錄】

余筆𨿽拙素不書此癸未閏四月望後過雲莊樓酒次出經紙索書千文余與雲莊誼厚勉爲書此誠爲貽笑於大方也枝山老樵祝允明

祝枝山書東坡記遊捲【楷書粉牋二紙髙四寸長八尺餘內項氏李氏印不錄】東坡記遊

元丰六年十月十二日夜解衣欲睡月色入戶欣然起行念無與樂者遂至承天寺尋張懷民亦未寢相與步於中庭庭下如積水空明水中藻荇交橫蓋竹栢影也何夜無月何處無竹但少閒人如吾兩人耳

黃州東南三十里爲沙湖亦曰螺師店予買田其間因往相田得疾聞麻橋人龐安常善醫而聾遂往求療安常𨿽聾而頴悟絕人以指畫地字不數字輒深了人意余戲之曰余以手爲口君以眼爲耳皆一時異人也疾愈與之同遊淸泉寺寺在蘄水郭門外二里許有王逸少洗筆泉水極甘下臨蘭溪溪水西流余作歌雲山下蘭芽短浸溪松間沙路淨無泥蕭蕭暮雨子規啼誰道人生無再少君看流水尙能西休將白髮唱黃雞是日劇飲而歸

紹聖元年十月十二日與防子過遊白水佛迹院浴於湯池熱甚其源殆可熟物循山而東少北有懸水百仭山八九折折處輒爲潭深者磓石五丈不得其所止雪濺雷怒可喜可畏水涯有巨人迹數十所謂佛迹也暮歸倒行觀山燒火甚俯仰度數谷至江山月出擊汰中掬弄珠璧到家二鼓復與過飲酒食餘甘煮菜顧影頽然不復甚寐書以付過

僕初入廬山山谷奇秀平生所未見殆應接不暇遂發意不欲作詩已而見山中僧俗皆云蘇子瞻來矣不覺一絕云芒鞵靑竹杖自掛百錢遊可怪深山里人人識故侯旣自哂前言之謬復作兩絕云靑山若無素偃蹇不相親要識廬山面他年是故人又云自昔憶勝賞初遊杳靄間如今不是夢眞个是廬山是日有以陳令舉廬山記見寄者且行且讀見其中云徐凝李白之詩不覺失笑旋入開先寺主僧求詩因作一絕云帝遣銀河一沠【下有來字防去】埀古來惟有謪仙辭飛流濺沬知多少不與徐凝洗惡詩往來山南十餘日以爲勝絕不可勝談擇其尢者莫如潄玉亭三峽橋故作此二詩最後與總老同遊西林又作一絕雲橫看成嶺側成到處看山了不同不識廬山眞面目只緣身在此山中廬山詩盡於此矣

余嘗寓居惠州嘉祐寺縱步松風亭下足力疲乏思欲就林止息望亭宇尙在木末意謂是如何得到良久忽曰此間有甚麼歇不得處由是如掛鉤之魚忽得解脫若人悟此𨿽兵陣相接鼓聲如雷霆進則死敵退則死法當甚麼旹也不妨熟歇

己夘上元余在儋耳有老書生數人來過曰良月佳夜先生能一出乎予欣然從之步城西入僧捨歷小巷民夷雜揉屠酤紛然歸舍己三鼓矣捨中掩闗熟寢已再鼾矣放杖而笑孰爲得失問先生何笑蓋自笑也然亦笑韓退之釣魚不得更欲逺去不知誨者未必得大魚也

在徐州時王子立子敏皆館於官舍而蜀人張師厚來過二王方年少吹洞簫飲酒杏花下明年餘謫黃州對月獨飲嘗有詩云去年花落在徐州對月酣歌美淸夜今年黃州見花髮小院閉門風露下蓋憶與二王飲時也黎醇字希聲治春秋有家法歐陽文忠公喜之然爲人質木遲緩劉貢父戲之爲黎子以爲指其徳不知果木中眞有是也一旦聯騎出聞市人有唱是果鬻之者大笑幾落馬今吾謫海南所居有此霜實累累然二君皆入錄坐念故友之風味豈復可見劉固不泯於世者黎亦能文守道不茍隨者也昔爲鳳翔幕過長安見劉原父畱吾劇飲數日酒酣謂吾曰昔陳季弼告陳元龍曰聞逺近之論謂明府驕而自矜元龍曰夫閨門雍穆有徳有行吾敬陳元方兄弟淵淸玉潔有禮有法吾敬華子魚淸修疾惡有識有義吾敬趙元逹博聞彊記奇逸卓犖吾敬孔文舉雄姿傑出有王霸之略吾敬劉徳所敬如此何驕之有因仰天太息癸酉八月十二日步月宿東禪寺書此枝山祝允明

辛巳八月廿又二日王寵觀於淸賢堂【小楷書本身紙尾】我朝善書者不可勝數而人各一家家各一意惟祝京兆爲集眾長蓋其少時於書無所不學學亦無所不精此卷乃全法鐘太傅而用筆遒勁偉麗出入淸臣誠懸間蓋能用太傅指於大令腕者也三橋文彭【隸書】

祝京兆書淸圓秀媚在大令下北海諸君之上然艸書易得而眞楷不可多見余嘗於文休承所見其十九首心竊愛之聞以桂玉故鬻之他人每恨明妃嫁呼韓今見此卷不覺雄心勃勃置之几案間可當阮公數斗美酒瑯琊王世貞跋【行書】

曩見鐘元常薦季直表筆意自篆隸來及觀祝希哲夜坐記則知得之季直表者爲多若此卷亦夜坐記類也元美性好酒而以數斗美酒當之固宜長洲張鳯翼【行艸書】

二十年來內府眞迹流落人間自右軍以下至於子昻伯幾所見五六百卷大有古今不相及之嘆京兆正書力追魏晉乃爾可謂頽波一柱然其他行艸殊不盡然而世又酷重之此古法終不可復也庚戌仲冬日檇李曹溶【行書】

鐘司徒書法惟宋仲溫窺其堂奧希哲此卷俱從季直宣示諸帖神明變化良足寶也越州羅坤【行楷書連前四跋一紙】

山陰張陛觀於廣陵客捨辛亥四月浴佛日謹識祝京兆書法推爲明朝第一此卷極摹鐘太傅季直表字無纎毫遺憾洵足並美晉唐諸名家世具隻眼者當自有共鑑也登子陛再記【張二跋行書藍紙本】

祝枝山中酒札【行書花箋本】

昨中酒矣今日又邀花下耶聞請如聽令固措大家風不須再促也允明拜復

祝希哲與秋田札【艸書紙本內項氏諸印不錄】

專請今午過捨看種橊樹使此等輩莫敢欺於僕也萬希勿距感荷感荷眷生祝允明頓首秋田表弟愛下枝指生與子行札【艸書紙本內項氏諸印不錄】

早間承王侍禦送紅白江梅二枝特此到宅專借向者執事所言花缾一用對此先春之景焉能扼其不賞之意乎若尊肯顧乞降爲慰三日祝允明頓首子行表弟親誼

祝枝山與在野札【艸書紙本內項氏諸印不錄】

明日請過觀畵恐尊他出敢此預期勿距萬萬眷生祝允明頓首在野賢妺丈執事

祝京兆書五言排律帖【楷書紙本】

嶺海元勲【闕二字】瑯琊【原迹瑯琊圈去】都世望豪山河髙祖誓龍虎太公韜培植歸瓞騫騰見鳯毛都臺知獨早列校柄專操烈烈平蠻績遑遑定國勞東通越裳雉西郤旅人獒玉帳抽奇策牙旗偃怒濤頻煩膺重寄稠疊受恩褒魚水尋常願風雲二五遭兩江嚴副鉞五府侑樞曹特命司符鑰元戎總節旄風生新艸詔光動舊花袍拔浪鯨魚振橫秋空【原迹空字圈去】雕鶚翺諸侯惟敬梓大雅在揮毫再拜歌崧嶽宣王百代髙治生祝允明頓首再拜稿呈

枝指生書宋人品詩韻語捲【楷書絹本】

詩有二十四品偏者得其一能者得其全防其全者惟李杜二人而已其曰雄渾者大用外腓眞體內充返虛入渾積健爲雄具僃萬物橫絕太空荒荒油云寥寥長風超以象外得其環中持之匪彊來之無窮曰沖淡者素處以黙妙機其微飲之大和與鶴獨飛猶之蕙風超以【原迹超以二字防去】苒苒在衣閱音修篁羙曰載歸遇之非深卽之愈稀脫有形似握手已違曰纎穠者采采流水逺春窈窕深谷時見美人碧桃滿樹風日水濵栁陰路曲流鶯比鄰乘之愈往識之愈眞如將不盡與古爲新曰沈著者緑杉野屋落日气淸脫巾獨步時聞鳥聲鴻雁不來之子逺行所思不逺若爲平生海風碧雲夜渚月明如有佳語大河前橫曰髙古者畸人乘雲手把芙蓉泛彼浩刼窅然空蹤月出東斗好風相從太華夜碧人聞淸鐘虛佇神素脫然畦封黃唐在獨落落宗曰典雅者玉壺買春賞雨茅屋坐中佳士左右修竹白雲初晴幽鳥相逐眠琴綠陰上有【闕】瀑落花無言人淡如菊書之嵗華其曰可讀曰洗鏈者猶鑛出金如鉛出銀超心鏈冶絕愛緇燐空潭防春古鏡照人體素儲潔乘心【原迹心字防去】月返眞載瞻星辰載歌幽人流水今日明月前身曰勁健者行神如空行气如虹巫峽千尋走云連風飲眞茹彊蓄素守中兪彼行健是謂存雄天池與立神化攸同期之以實禦之以終曰綺麗者神存富貴始輕黃金濃盡必枯淺者屢深露余山靑紅杏在林月明華屋畵橋碧陰金尊酒滿伴客彈琴取之自足良殫美襟曰自然者俯拾卽是不取諸鄰俱道適往著手成春如逄花開如瞻嵗新貞予不奪彊得易貧幽人空山過水采蘋薄言情悟悠悠天鈞曰含蓄者不著一字盡得風流語不渉難已不堪憂是有眞宰與之沈浮如緑滿酒花時返秋悠悠空塵忽忽海漚淺深聚散萬取一収曰豪放者觀花匪禁吞吐大荒由道返處得以彊天風浪浪海山蒼蒼眞力彌滿萬象在旁前招三辰後引鳯皇曉看六鰲濯手扶桑曰精神者欲及不盡相期與來明漪絕底奇花初胎靑春鸚鵡楊栁碧臺山人興來淸酒深杯生气逺出不著死灰妙造自然伊誰與裁曰淸奇者娟娟羣松下有漪流晴雪滿汀隔溪漁舟可人如玉步屧尋幽載瞻載止空碧攸攸神出古異淡不可収如月之曙如气之秋曰委曲者登彼太行翠繞羊腸香靄流玉悠悠花香力之於時聲之於羌道不自噐與之圓方曰悲慨者大風捲水林木爲摧意苦欲死招憇不來百嵗如流富貴冷灰大道日防若爲雄材壯士拂劍浩然彌哀蕭蕭落葉漏雨荒苔曰實境者取語甚直計思匪深忽逄幽人如見道心晴澗之曲碧松之陰一客荷樵一客聽琴情性所至妙不自尋曰形容者絕佇靈素少迥淸眞如覓水影如寫陽春風雪變態花艸精神海之波瀾山之嶙峋俱似大道妙契同塵曰超詣者匪神之靈匪機之微如將白雲淸風與歸曰飄逸者落落欲往矯矯不羣緱山之鶴華頂之云髙人惠中令色絪緼曰曠逹者生者百嵗相去幾何歡樂苦短憂愁實多何如尊酒日住煙蘿花覆茅檐疎雨相過到酒旣盡杖藜行歌孰不有古南山峩峩曰流動者若納水輨如轉丸珠夫豈可道假體遺愚荒荒坤軸悠悠天樞載要其端載同其符超超神明反之無來往千載同歸殊途曰縝宻者是有眞迹如不可知意象欲出造化已奇水流花間淸露未晞要路愈逺幽行爲遲語不欲犯思不欲癡曰疎野者惟性所宅眞取弗羈拾物自富與率爲期築室松下脫防看詩但知旦暮不辧何時倘然適意豈必有爲若其天放如是得之故障篛溪先生嵗丙子秋僉嶺南按察事公餘歷覽諸勝紀全廣風物之作於魏晉諸家無所不詣日抵羅浮蓋累累聯翠穿雲樹杪奇絕足爲大觀及歸便崇報禪院時天空云淨暮山碧了無一防塵埃侵有僧幻上供淸茗叩先生解帶出新釀麻姑先生輒秉燭譚古今興滅事坐久賦詩有云名山昔日來司馬不到羅浮名總虛又云不妨珠玉成千言但得揮翰箋麻傳頃出摘翠編所述種種詩法如紫芝秀色可餐誠詞壇拱璧世不多見者遂爲先生作行楷以紀時事雲長洲祝允明

本朝書法推祝希哲先生爲首楷書尢佳或以爲當在趙魏國上余向有牡丹帖甚精歸之亡友項氏逸廿餘年不入目中矣此日放舟吳閶淩房出示先生所書宋人品詩韻語幾千餘字蓋贈顧篛溪先生者跋語學季直表書法尢勁所云煥若神明頓還舊觀者喜而書此萬曆癸卯仲春日馮夢禎書

祝京兆書陶靖節田居詩並題【行艸書藏經紙凡四詩六首不錄】

梁昭明太子云有能觀淵明之文者馳競之情遺鄙之意祛貪可亷懦可立仁義可蹈爵祿可辭何淵明之見重若此哉余領京兆如逆旅寄寓未嘗一日忘歸田也偶過石湖僧寮見兒上有淵明集舉未竟而恬澹止足之意有先後同符者矣遂錄其田居六詠以見志云時正徳庚午秋八月旣望枝山祝允明識

王守仁

王陽明上父親二札【行楷書紙本】

男守仁百拜父親大人膝下防稽易主簿來得書僃審起居萬福爲慰男與妺壻等俱平安但北來邊報甚急昨兵部得移文調發鳯陽諸處人馬入援逺近人心未免倉黃男與妺壻只待滿期卽發舟而東矣行李須人照管禎兒輩久不見到令渠買畵絹亦不見寄來長孫之夭骨肉至痛老年懷抱須自寛釋幸祖母康彊弟輩年富將來之福尙可積累道弟近復如何須好調攝母貽父母兄弟之憂念錢淸陳倫之回艸艸報安小錄一冊奉覽未能多寄梁太守一冊續附山陰任主簿廿八日男守仁百拜

父親大人膝下毛推官來【闕】大人早晚起居出入之詳不勝欣【闕】弟恙尙未平而祖母桑楡暮【闕】不能【闕】爲楊公所畱養病致仕皆未能遂殆亦命之所遭也人臣以身許國見難而退甚所不可但於時位出處中較量輕重則亦尙有可退之義是以未能忘情不然則亦竭忠盡道極吾心力之可爲者死之而已又何依違觀望於此以求必去之路哉昨有一儒生素不相識以書抵男責以旣不能直言切諫而又不能去坐視亂亡不知執事今日之仕爲貧乎爲道乎不早自決將舉平生而盡棄異日𨿽悔亦何所及等語讀之良自愧嘆交遊之中往往有以此意相諷者皆由平日不務積徳而徒竊虛名遂致今日士夫不考其實而謬相指目適又當此進退兩難之地終將何以答之反已自度此殆欺世盜名之報易所謂負且乘致冦至者也近甸及山東盜賊奔突往來不常河南新失大將賊勢愈張邊軍久居內地疲頓懈弛皆無鬭志且有怨言邊將亦無如之何兼多疾疫又乏糧餉府庫外內空竭朝廷費出日新月盛養子番僧伶人優婦居禁中以千數計皆錦衣玉食近又爲養子蓋造王府番僧崇飾塔寺資費不給則索之勲臣之家索之戚裏之家索之中貴之家又帥養子之屬徧搜各監內臣所蓄積又索之皇太后皇太后又使人請太后出飲與諸優雜劇求賞或使人紿太后出遊而宻遣人入太后宮檢所有盡取之太后欲還宮令宮門毋納固索錢若干然後放入太后悲咽不自勝復不得哭又數數遣人請太后爲左右所持不敢不至至卽求厚賞不已或時賂左右間得免請爲幸宮苑內外鼓噪火炮之聲晝夜不絕惟大風雨或疾病乃稍息一日二日臣民視聽習熟今亦不甚駭異永齋用事勢漸難測一門二伯兩都督都指揮指揮十數千百戶數十甲第墳園店舎京城之外連亙數里城中卅余處處處門面動以百計谷馬諸家亦皆稱是榱桷相望宮室土木之盛古未有也大臣趨承奔走漸復如劉瑾時事其深姦老滑甚於賊瑾而歸怨於上市恩於下尙未知其志之所存終將何如春間黃河忽淸者三日霸州諸處一日動地十二次各省來奏山崩地動星隕災變者日日而有十三省惟吾浙與南直無盜近聞【闕】中諸【闕】頗黠桀按兵不動似有乘獘之謀而各邊謀將又皆頓畱內地不得歸守疆場是皆有非人謀所能及者七妺已到此初見悲咽者久之數日來喜極病亦頓減顏色遂平復大抵皆因思念鄕土欲見父母兄弟而不可得遂致如此本身卻無他疾兼聞男有南圖不久當得同歸又甚喜其恙想可勿藥而愈矣又喜近復懷姙當在八月間曰仁考滿在六月間曰仁以盜賊難爲之故深思脫離州事但欲攺正京職則又可惜虛卻三年曆俸欲遷陞則又覺年資尙淺待渠考滿後徐圖之曰仁決意求南此見亦誠是男若得攺南都當遂與之同行矣防庵近日亦苦求退事勢亦有不得不然蓋張已盛極決無不敗之理而防之始進實由張引覆轍可鑑能無寒心乎中間男亦有難言者如啞子見不能爲傍人道得但自疑怖耳西涯諸老向爲瑾賊立碑槌磨未了今又頌張徳功略無愧恥𨿽防老亦不免禁中養子及小近習與大近習交搆已成禍變之興旦夕叵測但得渡江而南始復是自家首領耳時事到此亦是气數家中凡百皆宜預爲退藏之計弟輩可使讀書學道親農圃朴實之事一應市囂虛詐之徒勿使與接親近忠信恬淡之賢變化气習專以積善養福爲務退步譲人爲心未知三四十年間天下事又當何如也凡男所言皆是實落見得如此異時分毫走作不得不比書生據紙上陳迹騰口漫說今時人亦見得及但信不及耳余姚事亦須早區畫大人決不須避嫌但信自已惻怛心平直心退步心當時了卻此最脫灑牽纒不果中間亦生病痛歸侍𨿽漸可期而歸途尙爾難必翹首天南不勝瞻戀男守仁拜書外山巾及包頭二封

王文成公與弟伯顯二札【行書紙本】

比聞吾弟身體極羸弱不勝憂念此非獨大人日夜所防惶𨿽親朋故舊亦莫不以是爲慮也弟旣有志聖賢之學懲忿窒欲是工夫防要處若世俗一種縱欲忘生之事已應弟所決不爲矣何乃亦至於此念汝未婚之前亦自多病此殆未必盡如時俗所疑疾病之來𨿽聖賢亦有所不免豈可以此專咎吾弟然在今日卻須加倍將養日充日茂庶見學問之力果與尋常不同吾固自知吾弟之心弟亦當體吾意母爲俗輩所指議乃於吾道有光也不久吾亦且歸陽明當攜弟輩入山讀書講學旬日始一歸省因得完養精神薰陶徳性縱有沈屙亦當不藥自愈顧今未能一日而遂言之徒有惘然未知吾弟兄終能有此福分否也來成去艸艸念之念之長兄陽明居士書致伯顯賢弟収看

此間事汝九兄能道不欲瑣瑣所深念者爲汝資質𨿽美而習气未消除趣向𨿽端而徳性未堅定故每得汝書旣爲之喜而復爲之憂蓋喜其識見之明敏眞若珠之走盤而憂其舊染之習熟或如水之赴壑也汝念及此自當日嚴日畏決能不負師友屬望之厚矣此間新添三四友皆質性不凡每見尙謙談汝輒嘖嘖稱嘆汝將何以副之乎勉之勉之聞汝身甚羸弱養徳養身只是一事但能淸心寡欲則心气自當和平精神自當完固矣余非筆所能悉陽明山人書寄十弟伯顯収看印官與正憲讀書早晚須加誘掖奬勸庶有所興起耳

書畫彚考卷二十五﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷二十六

刑部左侍郎卞永譽撰

書二十六

明

王寵

王履吉祝吳遁庵詩【舊標題賦得撫孤松而盤桓】

憶昨玉山陽恭陪錦袍宴明公降顏色腐儒略疎賤樓云端花滿川際甸逶迆匝金巵徙倚銀箭歸來臥蒿斗柄忽三轉惟公傑魁人嶷立端華弁深山鉅谷間龍虎騰雄變天開棟柱姿捫腹藏組練雪阻岷蜀濁河繞徐汴腰懸朱雀符手弄白羽扇赤心日月傍靑艸郊原徧未拜黃覇徵俄擁疏公餞焚魚飽天和解帶酣淸燕廓落得翺翔與時而舒卷煙霞散玉質瀟灑江湖面千載永遊遨松喬何足羨正徳丁丑八月朔旦爲大參遁庵吳公七十有五誕辰敢獻短章揄厥美晚生王寵謹書

王履吉還山詩【行艸書】

久欲歸西山囂喧漫鞅掌當陽麗江臯菇鴈獨欣賞巖餘白雲停水接紅霞上地軸隠墳彜天池匯泱鮫人鼓安流牝遺淸響秀色溢層巒虛光涵萬象川原信沃膴景物初駘蕩覽化自靡窮遵性非外奬彼美丘園賁眷言興我想

恭承休明日九軸今一家進則綰玉退則蟄龍蛇吾道久不虧安用事咄嗟山川日閒曠土風頗淸嘉躧步陵孤峴流目翫歸霞鳴嚶藹以豫陽林荑漸花風光枝上汛日采水中華感物眷彌結悟空理已遐永言徹元寂聊以遣紛拏

環洲信瓏灌莾何蔥蒨中有方丈室聊以酬淸燕對嶺屯白雲旁林繞碧栫時聞樵采音日覽湖山變緑蟻忺獨持道書慵不捲言謝丹轂散發卻瓊弁頗懷康樂憂幸乏子牟戀寄言賞心人嵗晚同玆眷己丑上巳日雅宜山人王寵書於石湖禪院

王雅宜題詠詩迹

秋水百川灌雲帆楚翼飛大江離地紀旭日對天扉表裏黃圖壯東南紫蓋非英雄䢐落盡霄漢仰垂衣右渡江瓜步臨江出鐘山不論云風蘆吹淅瀝沙鳥拂氤氳北控淮徐阻南瞻斗極分輕帆移過穏把酒玩峯文右步山

玉壘疑連漢牙旗認插雲樓船橫海出斧鉞自天分紫翠中原气山河大地文我皇開日月萬古淨妖氛右石頭城

昔誦北山文今棲鐘阜云秋林時夜嘯天樂忽空聞弟子胡麻薦頭佗罽席分那知江海客不亂衲衣羣右雞鳴寺

萬木黯成雨千崖殊欲秋魚龍成水戱巖壁亂雲流累棲窮士天心共海鷗侯生居與汝吾道付滄洲右山居山中有流水借問不知名暎地爲天色飛空作雨聲轉來深澗滿流出小池平恬淡無人見年年長自淸右詠泉王寵

王履吉題畵諸迹

過雨山堂蒸翠云四檐藤竹鳥聲聞靑天不動文坼錦石相鮮磵道分流水桃花眞隔世艸衣木食自爲羣籠鵝寫帖闗幽興卻憶風流晉右軍

僧到淸齋禮佛客來豪飲譚天但得閒消長日何須苦計千年

生平最耽懶漫病後休苦支持或素或葷度日不巾不櫛隨時

有客別離許久緘題相訊如何落得北髙臥起來醉茗狂歌

夢裏卻忘家累病中始信身閒得句微吟抱膝有時枯坐閉闗

客自豫章逺過使從燕市初來爲語禮文寛放應憐書札懶裁

我愛僧家不二僧還讓我羲皇勘破應無妄想知足便是良方

掃逕貪看松竹攀繒喜得魚蝦恐說牀頭甕倒不覺林間日斜

楊栁村邊小艇荷花池上淸樽已遇田夫野叟何來公子王孫

逺岸疎林斜日外春風碧水艸堂前匡廬突兀開屏障坐看銀河一道懸

石湖春色逐人來試問東林老萬回何處梅花承雪吐誰家栁色弄煙開

夾岸靑山掛玉壺桃花流水入虛無何時天上偕微祿防向君王乞鏡湖王寵

王雅宜石湖八絕句【楷書】

石湖春色太可憐卻似美人明鏡前錦甸平鋪鴨緑水白雲飛動蔚藍天

星橋北掛瀉春流映出黃山水面浮霞石天靑飛練鵲桃花气暖醉輕鷗

春山面面翠屏開盡繞吳王百尺防一代霸圖憐燼滅五湖流水恨東回

三月莫春春服成含風疊雪越羅輕生憎乳燕撩春色轉遣飛花蕩酒情

越來溪上栁千絲畵鼓游船晚更移一曲紫雲歌粵女雙鬟白雪舞吳兒

數松磊落千尺彊恰如天際羣龍翔吟風嘯雨中琴瑟大澤深山藏棟梁

古木朱藤疎著花澹雲斜日靜江沙黃金防上無推轂白石山中有歳華

登山臨水春將歸獨樹桃花猶未飛玩世繁華眞倐忽後時顏色轉霏微王寵

王履吉書枚乘七髮卷【艸書烏絲闌藏經紙十一幅長七尺許每幅俱有辛夷館印原文不錄】

【款書】丁亥夏五與【闕二字】昆仲同寓石湖精舍山窓燕坐爲寫此卷雅宜子王寵識

外錄

書畵舫云城南陸氏藏王履吉艸書枚乘七發仿十七帖又一好事家収文徵仲小楷古本水滸傳全部法歐陽詢未及見之

王履吉書離騷並太史公贊捲【艸書藏經紙九接髙一尺長二丈經文不錄捲內項氏印不具錄】

璇【項氏編號捲尾再見】

屈平疾王聽之不聰也讒諂之蔽明也邪曲之害公也方正之不容也故憂愁幽思而作離騷離騷者猶離憂也國風好色而不淫小雅怨誹而不亂若離騷者可謂兼之矣其志潔故其稱物芳其行亷故死而不容自疎濯淖污泥之中蟬脫於濁穢以浮游塵埃之外不獲世之滋垢皭然泥而不滓者也推此志也𨿽與日月爭光可也丙戌秋七月廿一日雅宜山人王寵書

明嘉靖乙卯歳月正元日古檇李墨林山人項元汴拜觀於博雅堂中時梅芳蘭吐甚有興趣【行書】吳門王雅宜行艸書楚屈平離騷檇李項墨林山人家藏幽賞求書銀十五兩明嘉靖卅二年二月得於池灣沈氏時加五兩共廿兩

王雅宜千文【楷書烏絲闌紙本】

千字文【原文不錄】

【款書】嘉靖壬辰夏日雅宜山人王寵書於石湖別業王履吉與五嶽札【行艸書紙本內項氏印不錄】

十一【書項氏編號帖尾再見】

僕聞溧水無轎可顧今日發舟已江行矣專此奉約幸早命駕侍弟王寵頓首五嶽尊先生執事

王履吉與子重札【行艸書紙本】

石湖風景頗佳蘆荻漁舠防綴秋色足下何不拉徵仲丈過我況菱角雞頭可供也一咲王寵頓首拜子重社兄

王雅宜向者札【艸書藍箋本】

向者墓之行知減等官至不曽來相約山水佳勝處每恨吾弟不同遊也尊事竟何如承逺惠多品甚荷多謝令祖隠君山中風景殊佳幾時能至耶懸冀懸冀寵頓首

雅宜山人卽刻渡江札【艸書紙本】

卽刻渡江嚢空癡重故不能如命耳柰何柰何此復寵頓首

王履吉詩帖【艸書紙本】

錫山舟中對月

春水無邊濶帆月窟逰煙花迷四顧杯酒謔中流川勢分襟帶檣標犯鬥牛平生搖蕩興長嘯下滄洲

鄭博士官舍夜集

久別情何限相逄各惘然夜堂人影寂春夢燭花燃縱飲杯無算重臨月正圓百年萍梗迹江海蹔牽連

白氏園燕集

金穀王孫燕名園選日開地藏南國岨花借上林栽勢三臺象賔逰四海來玉杯淹坐久深媿鄴中才

晉陵夜泊懷鄭博士

入舟渾不樂追憶轉蒼涼帆帶春鷗沒江連夜雨長百年雙旅髩一日九回腸馮借闗門水西傳淚幾行

惠山酌泉作

鼎食非吾事泠泠冰雪腸煮茶師自得折屐興偏長花气燻泉竇山形拱石堂江湖自有樂髙詠和滄浪王寵書似東橋先生教正

王雅宜書楞伽弔古詩帖【艸書紙本】

楞伽弔古詩四章

郊臺

長嘯登髙臺穹然半空倚夫差昔郊天傳聞於此地當時英雄心北望眈虎視正朔尙周官孟冬日初至金輿戾行宮龍旌托千騎維王禦大裘佩玉垂赤屣瓚采將奉間翼翼禮則僃嘗聞古人言斯固萬乘事天王在洛邑子國何禋祀彼蒼豈福諂驕縱帝之棄寜知防稽山劍防已堪試觀此亡國君千秋可銘識

吳王井

西施自矜色曽照當年井至今碧桃花尙落嬌娥影我來得蹔窺千春一交頸願爲雙鴛鴦白首相與永佳人難再得此樂何由騁長歌激悲風落葉銀牀冷安得靑銅瓶系之千尺綆或有鳯皇釵沈淪拭光景

越來溪

五湖何漫漫緑水從空來經過百花洲卻繞姑蘇臺吳王全盛時日夕此杯玉簫天上落錦泛鏡中開云是子夜歌曲度淸且哀一朝越兵入千里如奔雷旌旗繞碧山滿目飛塵埃朝爲黃金闕暮作靑艸萊千古霸圗盡英雄安在哉不見東逝流幾時得西回秋風吹我衣但可傾金罍興亡互起伏此理誰能推

禦書亭

範公江表英功成拂衣起飄然五湖舟再見鴟夷子蛟龍有遺迹千春照緑水當時君臣間相得乃如此中原尙虎鬭黃鵲遽逺徙將非矰繳繁小人之所使有才不能用自貽多壘恥【闕】馬飲河津黃屋雨金矢惻愴範公靈此心安得死呈東橋先生王寵頓首

王履吉書薊丘覽古並酬暉上人詩帖【艸書紙本】

薊丘覽古

軒轅臺

北登薊丘望求古軒轅臺應龍已不見牧馬生黃埃尙想廣成子遺迹白雲隈

燕昭王

南登碣石館遙望黃金臺丘陵盡喬木昭王安【下有用字防去】在哉霸圖悵已矣驅馬復歸來

樂生

王道已淪昧戰國競貪兵樂生何感激仗義下齊城雄圗竟中失遺嘆寄阿衡

燕太子

秦王日無道太子怨亦深一聞田光義匕首贈千金其事𨿽不立千載爲傷心

田光先生

自古皆有死狥義良獨稀柰何燕太子尙使田光疑伏劍殊已矣感我涕沾衣

鄒子

大運淪三代天人罕有窺鄒子何寥廓謾說九瀛垂興亡已千載今也則無推

郭隗

逄時獨爲貴歷代非無才隗君亦何幸遂起黃金臺

酬暉上人秋夜山亭有贈

皎皎白林秋微微翠山靜禪居感物變獨坐開軒屏風泉夜聲絕月露霄光冷多謝忘懷人塵憂未能整戊子二月望日夜坐石湖山房寫此雅宜子王寵

李夢陽

李獻吉春日東莊帖【艸書絹本】

春日宴豫齊王孫之第

紫宮華宴敞春風宻樹初花日映紅向暮酒闌香不斷始知春在綺羅中

回廓曲樹稱春遊酒緑花紅白玉甌借取遊絲系西日晚風吾上海棠樓

東莊送杭太卿兼呈其兄澤西年友

冬郊日白無風沙羣飲送客遊瑯琊到時定生韋澗艸有誰同醉歐亭花我今五十半潦倒君日髙貴元才華至鄕爲問澤西子老吟何處多煙霞嘉靖四年十一月也空同山人

張潮

張玉谿方塘翁帖【行書藍絲防云邊紙本】

方塘翁便人賫賜執事疏艸謬及不才何徳以承之況賢俊滿朝日侍寵光何有於山林疎拙孤逺一鄙人哉恐負知愛亦不敢不自守爲知已辱也嵗時彊半在山入秋稼獲妻孥得飽饘粥明公之惠亦厚矣又何敢有他冀便中艸艸裁謝不能顓人亮原幸甚不具七月十日潮再拜

夏言

夏桂洲五言絕句帖【行書灑金紙本】

蕭蕭溪上竹湜湜溪中水何處訪幽人只在溪雲裏曽渉淸溪曲林深路轉迷幾時還載酒看竹到溪西桂洲夏言

方鳯

方時鳴北固山詩柬【行艸書紙本】

久以多事逺【闕】承候杖屨此中抱歉登潤州北固山甘露寺得詩二首呈上請教且以致殷勤云

南歸多覽眺北固始經行殿古丹靑剝巖深艸樹平佛香幽自散塔火晝還明共有紛華念無人此系情獨上平臺立飄然眼界寛金焦雙砥柱江海一杯盤撫景容孤嘯披圖縱大觀歸輿山月上詩骨不勝寒晚生方鳯頓首秋汀老先生尊丈日來秋暑肆酷貴體萬萬調防以全百年之算至願至願

顧可久

顧與新度辰海謠二詩帖【行艸書紙本】

十月廿日度辰作

繄玆孟冬日昧爽曰余降修期若恆度歷年嘆漸崇少壯忝通借老大植等功乃者南海堠三載更已終履危過折阪飄迹類飛蓬豈伊生有役寜云道斯窮聖澤本汪濊游泳咸從容片言華衮服一朝右鼓鐘疲薾自偃蹇嘉防曷茍逄迨今歳將莫揔轡旋我躬右近作呈海謠四章再呈司成瑞泉老先生發笑

誰謂海險可以乘桴【葉】誰謂溝小可以覆舟彼人之恚兮將執天子之吏兮

誰謂海險波則突之誰謂溝小風則汨之彼人之拒兮將拒天子之命兮

誰謂海險曽不撓濟誰謂溝小曽不容治珠崖之捐兮疇昔然兮

誰謂海阻天罔弗知誰謂溝逺民罔可欺謂予不卹兮有如皦日兮侍生顧可久頓首拜稿四月十二日寓南雄勒具

顧與新謁張公詞詩帖【行艸書紙本】

出大庾嶺謁張公祠下作

驅車出粵闗今日是生還巨海尙容易一溝何阻艱蝮蛇沮澤逺雲樹洞林閒來謁公祠下增生烈士顏右拙稿敬錄呈泉吾老先生契史求逺敎侍生顧可久頓首四月廿二日寓南浦具

都穆

都敬與存禮札【行艸書紙本】

使節道蘇偶以逺出不得一靣殊爲怏怏所云石鼓文等因與李后主墨竹及他碑帖等物同典其銀頗多一時不能取贖明年夏間欲將鼓文翻刻搨以傳世此亦存禮之志也武氏祠堂畵像僕有其【闕】字刻已及之但急欲祕藏者錄本一挍對耳鴈塔題名乃金薤中不可少者如欲畱原本乞次第其歲月名氏急錄寄示幸甚幸甚漢度尙魏夫子廟二碑及金薤一冊奉將逺意苦寒惟以道自愛蠟月廿三日穆拜手存禮吏部大人老弟侍右施子中収碑銀四兩餘二兩納去彼云碑不用原價可索也燈下目昏作字潦艸恕之餘素南濠居士宿天王禪院詩帖【行艸書】

宿天王禪院贈西洲講主南濠居士

檻秋山【原迹山字勾在檻字上】光落經卷土岡髙竹晚增幽煮茶燒筍能延客欲去因君復少畱

張衮

張補之與宮翰帖【行書灑金紙本】

侍生張衮頓首頓首宮翰與槐老先生鄕望秋中東坦至乃承教札雅念惓惓何以堪之感感戢戢伏讀尊翁遺稿瑯瑯大雅之音實東吳第一名家惜衮小子未之及見也東橋公志銘足以發其傳必矣南畿典試滿擬便歸故里得接言咲何以獨辭此勞有懷欲吐惟空馳想而已飄泊賤資白髮種種回思昨事眞如夢中不盡不盡石城先生防間乞呼賤名上覆十月七日衮再拜余素

楊廷和

楊介夫長小兒札【行書紙本】

長小兒因食後冒風停滯未消復食生冷過多昨日及今日作瀉前後連共四五次乞斟酌賜煎劑一服或丸劑一二服區區馬捨弟騎出不及躬造不罪不罪廷和再拜陳大人先生國手藥金一錢保安丸亦乞一二丸

楊愼

楊用修太史詞艸

弓鞋一掬淩波回冉冉盈盈羞顧影擎茶步緩乳花凝鬭艸歸遲苔露冷雪皺雲松倩郎整羅帳燈昏蓮瓣暝掌中無力搦瓊枝渴思半消殘酒醒右題情木蘭花升庵楊愼

楊升庵禹碑歌捲【行書紙本髙一尺長一丈三尺】

禹碑歌

序曰愼少好古文篆籀求遺刻逸迹罔不徧嘗讀劉禹錫寄呂衡州化光詩云傳聞祝融上有神禹銘古石瑯玕姿祕文龍虎形以爲碑刻莫古於此然劉實未之目見蓋意之耳又讀韓退之岣嶁山詩云岣嶁山尖神禹碑字靑石赤形模奇科斗拳身薤倒披鸞漂鳯泊挐虎螭事嚴迹閟鬼莫窺道人獨上偶見之我來咨嗟涕漣洏千搜萬索何處有森森緑樹猿猱悲據其詩語𨿽至其地亦未獲一見也宋朱晦翁與南軒二公遊南嶽搜奇訪異形於詩文未有一言及於禹刻者使其見之豈應遺之其後朱子注韓文遂謂衡山實無此碑予以玆益以爲剝泐無迹徒致畵餅之惋耳吾友碧泉張子自楚憲拜表過家相晤執手謂予曰吾新得神禹碑刻子豈願見之乎出墨本巨軸則整然無刓起而展之笑與抃防其字方廣幾八寸其文云承帝曰嗟翼輔佐卿水處與登鳥獸之門參身洪流而明發爾興久旅忘家宿嶽麓庭智營形折心罔不辰往求平定華嶽泰衡郁塞昬徙南瀆衍亨衣制食備萬國其寜竄舞永奔字畫旣奇文辭又古然好古如韓劉兩公不獲一見而歐陽永叔作集古錄趙明誠著金石錄鄭漁仲編金石考【原迹考字防去攺略】夏英公稡古篆韻未得収錄以篆學專門如楊桓張有周伯溫趙古則並其名未之省識予也生三千餘年之後得見諸公所未見以耳瑰目亦厚幸矣哉乃知古人奇書石刻咸以爲亡者未必亡而好古之士不必以晚生於世爲恨也已往年在京得石鼓文完本今又得玆碑斯文在天地間眞有神靈怪呵防保持之而顯晦亦自有時非人力歟賞嘆之餘作禹碑歌一首𨿽不腆之辭不足望韓蘇二公之石鼓歌萬一然極是刻之仰止盡此碑之顯晦非予其誰宜爲者且禹功倍蓰乎宣王而禹篆又超絕乎史籀附驥假龍於千古騰價爭光於二公實倩玆乎神禹碑在岣嶁尖祝融之淩朱炎龍畫傍分結構古螺書匾刻戈鋒銛萬八千丈不可上仙扃鬼閉幽以潛昌黎南遷曽一過紛披芙蓉褰水簾天柱夜瞰星辰下云堂朝見陽煇暹追尋夏載赤石峻封埋古刻蒼苔黏拳蝌倒薤形已近鸞漂鳯泊辭何纎墨本流傳世應罕靑字名狀人空瞻永叔明誠兩好事集古金石窮該兼胡爲至寶反棄置捃摭磨蟻捐烏蟾又聞朱張遊嶽麓霽雪天風彯裾搜靈索祕迹欲徧舂倡撞和詩無厭七日﨑嶇如有覿一字不道那容謙非闗屐齒阻險絕定是藤葛迷窺覘好古予生恨太晚拜嘉君貺情深忺老眼增明若發覆尺喙禁齘如交箝華嶽泰衡僅剖析郁塞昏徙尢森嚴七十七字挐螭虎三千餘歲樷蛇蚺文章顯晦由眞宰風雷呵防從黔嬴【原迹嬴黔乙轉】君不見周王石鼓半已泐秦家詛楚全皆殱此碑𨿽存豈易得祗恐羽化難畱淹欲摹拓本鐫巖壁竊號小岣分別著書重訂金石考裝帖新耀瓊英籖煙華輕翰蟬翄搨煩君再寄西飛鶼

跋禹碑

晉志云禹受緑字墨藪云禹作鐘鼎書尙書緯云元負文列於背神禹第之成九類任昉述異記云崆峒山有禹碣今淳化閣帖卷首有禹書十二字嗚呼禹功非惟萬世永賴其制作亦文字之祖乎

再跋禹碑

劉禹鍚韓退之體狀禹篆之形曰瑯玕龍虎曰拳科倒薤曰鸞漂鳯泊皆未經目而徒想象之辭如唐人評右軍字獨鶴遊天羣鴻戲海之語泛而不切誇而無實予獨愛唐崔融云於鑠大禹顯允天徳龍畫傍分螺書匾刻非親見此碑深曉篆窟不能爲此言所謂匾刻尢得其神南唐徐楚金謂篆書以螺匾爲難卽螺書之遺法也非久於墨池筆塜間者亦不能賞予此鑑耳

三跋禹碑

禹碑釋文第十六句舊讀作南暴昌言予疑文義不貫字形亦不類思之不得是夕夢見魚首黃衣人指謂予曰此南瀆衍亨四字也寤而觀之形義兩協其所謂思之不通神通之耶博南山人楊愼

楊用修石馬泉亭詩帖【行書灑金紙本】

九月廿六日始防於石馬泉亭二首

勝地荒蕪久華亭結構新淸泉分馬頰白石動魚鱗玉瀉琴中韻花搖鏡裏春還將濯纓意擬問釣璜人蒼靄環城下紅雲指海東登薠臨逺水搖蕙感回風歸望微茫外生涯爛醉中故園千萬里秋色可能同升庵楊愼

楊升庵客途崇聖寺二詩帖【行艸書灑金紙本】

奉次九日客途韻一首

兩年九日客中行泛宅浮家水上萍鴻鴈未傳滇海信茱萸偏動蜀山情空庭露白羣鴉散古木霜黃獨鶴驚樽酒相思搖落地江湖不隔夢歸程

崇聖寺

塵劫非人境煙霞是佛都山開銀色界海湧玉浮圖追蠡形猶壯伽藍迹已蕪經凾飄粉蠧畫壁剝天吳零雨頽垣艸驚颷廢井梧禪心同夜寂旅望對秋孤逺目窮千里狂歌倒百壺憑闌意無極感此歲云䢐升庵楊愼稿上時川先生詞伯攺教

蔡羽

蔡林屋詩翰

老去倦茅屋五日頭不沐侵晨東家子邀我看新竹東風吹梅落忽見燒痕緑上山云推人下山泉湧足蒼鼠剝古栗白羊竄深谷丹竈𨿽生苔紫巗尙堪宿哉人間世千載見遺躅當時僧不知今日吏催促但恐有髙節無處著松菊七十二防靑對酒聊一掬右春日到鹿飲泉賦此書似尙之林屋蔡羽

人龍未逄時林臥觀元化抗館碧山隈伏檻滄浪瀉連巖象云壑嵌空紛石架明霞麗壁璫濺瀑翻甍瓦其陰負縹緲其陽展銷夏山川恣凝緑乾坤莽髙下端居慰營魂散帙丰逸暇觚管閒時操觴酌巡筵防我躬自忘疲樂客窮元夜時哉秉燭歡合坐同所借右元秀樓與諸友宴集蔡羽書

短景仍多濕殘年畏客歸白雲溪上冷紅樹雪中稀久住應難別重逄寒蹔違憑人問林屋煙霧滿徵衣徳宇與余兩年往還頗宻忽欲解館歸越不能爲情話別之次賦此正徳丁丑閏臘日林屋蔡羽

盈盈金屋舊時紈自小題名喚合歡照夜巧憑螢防綴賽秋還與月團圞昭陽愛絕遮羞怯長信宮深滴淚寒拋棄從人承素在桃花殘影自堪看右題紈扇蔡羽陸深

陸子淵白鴈詩卷【行書紙本髙一尺長二丈】

比日邑中文士並賦白鴈之詩鴈介禽也天序而一節予感焉因有斯作一以寄東石一以寄鶴津

秋傳孤鴈過瀟湘人在南樓望故鄕顏色總疑新變態羽毛錯認舊隨行關山雪後云無影禾黍風前夜有霜贏得光輝照塵世久從靈沼近文王一首感始遇也粉煙和月下三湘叫斷天涯雲水鄕豈爲蒼蠅衣盡化徒懷白璧夜分行北書不到勞淸夢南地初寒帶蚤霜飛近巫山甘白首肯隨行雨賦襄王二首背時好也澄波照影度衡湘回鴈髙近帝鄕星陣望窮云半沒雪翎風急字斜行萱花深處驚逄火木葉催時防曉霜南去北來秋色裏大開三面憶先王三首樂寛大也白鴈是唐世相所蓄諸作祗鴈耳再爲之和用僃斯義一爲冰姿歲浣湘不煩尺素寄江鄕愛鵝池畔聊同浴放鶴亭前不作行老去西風閒落日啼來午夜報淸霜主人恩重終堪戀燕子猶知舊謝王四首懷故主也哀怨何須更弔湘翻翻來自白雲鄕新籠鸚鵡堪同伴舊日鴐鵞不共行半畆水痕供睡月滿身涼意襯啼霜憑將縞素明心事不作禽荒有聖王五首美聖徳也絕云緣影墮淸湘足有音書出異鄕可是歲深能變色祗緣形化遂離行階除印迹偏宜雪毛羽生寒本耐霜記得上林棲宿處卻因彤矢識君王六首識榮遇也來從星漢下瀟湘妝防楓林入醉鄕錦字傳情通萬里銀箏移柱送斜行溶溶月色憐孤影歸心滯晚霜堪咲雄頭盡白重將羽獵責君王七首悔末技也秋深池館拗江鄕白鴈馴來卽故湘畱取碧波頻照影蹔辭雲路舊排行風光最好連宵雨月色渾疑滿地霜敢向劬勞怨憔悴且將詩句頌宣王八首頌中興也今世詩人之敏捷者予嘗以談子東石爲第一海內能與之敵惟棠陵方子竊比爲二難然以予之鈍而二公輒不予鄙也予每行歸東石得與周旋出遊時與棠陵追逐於班行之末甚樂也今歲復知有鶴津談子者蓋不徒以敏捷爲事而尢以古雅爲工駸駸乎詩人之閫奧矣顧予方以是奇鶴津誠有口之不置手之不釋者矣恨予老去恐無以起鶴津暇日漫書此復寄鶴津俾世知鶴津與棠陵東石亦足以稱三絕云嘉靖丁亥九月之吉儼山人陸深子淵父試東坡藏研書於卅六之捲懷堂時年五十有一

文裕公嘗云我與松雪翁同參李北海其自負如此然實從吾鄕沈學士得來故梁叔寶之與先世墨迹並藏不作野鶩視也若白鴈諸詩气骨髙邁變化感愴直可平抗海叟矣陳繼儒題【行書紙本】

陸文裕夜燕詩帖【艸書紙本】

七月十六夜燕澄懷閣次韻答時望文學

滿天雲月逓虧明又送秋風過海城一上小樓無限好不須永夜十分晴江山自覺神爲助竹樹眞疑畵不成況近松陵多倡和更於何處覓同聲四酉齋試筆儼山老人深稿拜

陸儼山望夫石樂府帖【行書紙本】

過車驛賦望夫石

望夫處近靑天天髙髙山連連妾身化爲石夫歸是何年夫不歸妾誰憐夫歸石能前夫有父與母髙堂意雙懸妾不能前誰炊防煙自唐人山頭風雨之作而此題目盛有詠制予亦嘗有擬作【原迹下有餘字防去】爲補古樂府一篇要止於義理焉乘楫子儼翁己丑八月三日陸子淵書南山野倡記【楷書烏絲闌紙本】

舅氏南山先生以厚徳從政長才從政當其華潤之融結勲績之底咸往往溢出一寄之篇翰兼是者可以爲難矣還自臨安爰得江山之助是時春秋八十餘矣陶物寫靈日增月益尢足以驗素養之深厚卜來算之緜遐也近世號稱詩人者尢所難及間集其詩雲南山野倡凡若干首深請而刻焉少獲從先生遊得聞春秋謹嚴之防然先生爲人坦恕毋取於傳家刻核之論而獨求聖人之心以顯逹宏正爲也故其詩亦復似之覽者可以槪矣夫古人之詩務得性情不假雕刻而後工後世藻繢勝而法禁宻矣其於古道何如也昔王輔嗣好易其學傳之外族人都稱通解今先生詩道逺過弼易而深則有媿王氏之諸甥也𨿽然若洪駒父之於黃太史陳履常之於郭大夫亦安敢諉之無從得焉而自棄也哉病少間因記所私於簡末以告成事云正徳十年乙亥閏朔日翰林院編修文林郎兼經筵官同修國史門甥陸深撰

陸文裕藏書目序【楷書烏絲闌紙本中綫書序一序二】

江東藏書目錄序

余家學時喜収書然覼覼屑屑不能舉羣有也壯遊兩都多見載籍然限於力不能舉羣聚也間有殘本不售者往往亷取之故余之書多斷缺缺少者或手自補綴多者幸他日之偶完而未可知也正徳戊辰夏六月寓安福裏宿屙新起命童出曝旣乃次第於寓樓數年之積與一時長老朋舊所遺歷歷在目顧而樂焉餘四方人也又慮放失是故錄而存之各系所得儻後益焉將以類續入是月六日史官江東陸深識

夫書莫尙於經經聖人之書也後有作焉凡切於經咸得附矣故錄經第一

理性之書倡於宋而盛之然經之流亞也故錄理性第二語曰經載道史載事故錄史第三

書作於經史間而非經史可附者槪曰古書故錄古書第四

聖轍旣逝諸子競馳故錄諸子第五

質漸趨華而文集興焉故錄文集第六

四詩旣刪體裁益衍按厥世代考髙下焉故錄詩集第七山包海匯各適厥用然妍錯焉類書之謂也故錄類書第八

紀見聞次時事而掌不在官通謂之史可也故錄雜史第九

山經地誌具險易序貢賦寓王政矣故錄諸志第十聲音之道與天地通禮樂所由出也故錄韻書第十一夫不幼教者不懋成不早醫者不速起其道一也故錄小學醫藥第十二

方藝伎術故有成書者孔子曰𨿽小道必有可觀焉故錄雜流第十三

聖作物覩一代彰矣宣聖従周遵一統故也特爲一錄以次宸章令甲示不敢凟云目曰制書

陸儼山弔劉生賦【楷書烏絲闌紙本】

弔劉生賦【有序】

唐士劉蕡燕產也感激殷憂有薊丘易水之餘烈以直言廢故有祠祀直言也在今昌平皇明正徳六載日南至史官深共承陵祀道出祠下顧瞻徘徊乃述賦焉洵劉生之瓌偉兮已亮夫言出而旤隨誕樹虛而賈實紛振古之共悲測彼蒼之倚伏嗟生獨罹乎此時也當明庭而鋪詞旣已謝乎無媒也茍忠信之自卬又奚必開金石而稱奇願韜捲以有俟恐歲暮之難期淩冰雪以北渡敬弔生之芳祠空蘋藻於寒沍悵瞻遡之遲遲吁防合其猶然羌昧已而前之塞河決於微穴當狂瀾之旣頽貔虎逸而負嵎欲徒手以徑批臨深淵而莫戒聳旁觀之屢疑佩宣王之昭訓亦有道而言危曰余旣知夫隠衷冀身卻而道垂謂將來之可恃竟陳言之誰施謇歷生之故墟睇西山之崔嵬尋采薇之舊蹤路逶迆而多岐風號寒而木怒恍有遇於斯須情抑鬱而欲語魂靡靡以難持儻決機於轉圜曰獨生之所私

許初

許元復去嵗札【行艸書紙本】

去嵗華札盛情𨿽嘗具謝然曷以罄報徳萬一竊深銘刻而已鶴梁歸時卽審起居彊勝尊嫂子捨令孫皆淸吉爲喜諸兄有書見及者鶴梁至淮被刼去竟莫知書中有何願聞者悵怏柰何小弟自去年夏秋患痰火困郁無聊今春復發疥癩日夕爬搔畏出門戶北往之計茫然可嗟將以廬付人則家小何所安頓欲貸則無主欲貿則無物𨿽頗安命如負故人知己之望何小川久不能出方欲勉酬老先生美意彊行何期新例適嚴禁革闗文買舟不貲益算不就且作遲局矣篠澳報𨿽闋久尙又緩於乃兄也屈指故舊時復雕殘若京洲兄以去年三月抵潯州不半載卽病淹滯至今春二月十八日捐祿可傷也嗣子隨任尙稚其僕信來四月間才起程水陸南北未定家具粗重封鎖後堂樓庫者其次弟久已窺伺今悉分取所有南宅四官之子名𨿽立嗣亦不得專所分者十無一二訃音才至而頃刻罄然蓋有嫉立嗣者縱橫其間乃至於此鶴梁能言之也以京洲之存心制行豈應若是官逋私負多不可言所存大宅計亦難支立嗣者亦虛名耳可悼可憐可悼可憐兄在知厚漫一及之裏中諸故舊承念者皆安尢可喜者王靜以六月十九日寅時側出一子云頗奇偉可爲履吉有孫之慶衡翁愈健亦見丘孫矣明冬九十可無詩寄賀耶小弟向年出京伏老嫂以蘭竹便面書女史箴緘賜荊婦荊婦村俗不敢忽易揮展況上有許夫人之稱愚見謂至寶鄭重宜付之得人嘗聞許少華老先生夫人識字解文義因少華公寓京時加惠於僕甚渥遂以此爲獻取姓之相符爾公得扇感甚而又夫人之逝遂成一詩逺寄來謝初已答云必錄以獻吾兄嫂以見識者自知所重永傳爲一佳話也列於別紙願一鑑之或有興作一詩寄少華公亦妙此間陜客時有便也左右新有所聞不惜隨筆記示無【闕】拘文成叚爲妙中元之日初弟頓首浮丘老長兄先生知厚

徐獻忠

徐伯臣與子元札【行艸書紙本】

湖行彌月未得謁弔近因令叔事將謁宜庵先生並可見足下也昨見令叔甚潦倒腰疼腳軟不得行坐其狀可憐足下何不兩勸使得寜家調理以安暮年想其心亦非好外逰者足下啚之尊堂小像已成謹奉去想足下日來孝思深切得無傷情否古人以理制情自是至論幸多思之何叔毗近篤疾入死路者再其內人宋氏誓守貞願死夫前使得見心此亦人間大奇事何子道義行於妻子此亦可見因並奉知友生徐獻忠再拜子元孝子足下

徐長谷五言律詩帖【行楷書紙本】

善拳洞

玉洞疏仙宇丹光掩曙云【闕二字】大澤气石繡紫霞文束峽泉流細憑虛閣道分髙人畱內景遙貺洞庭君

張公洞

洞壑開層嶂懸巖俯碧流驚泉飛雪澗靈石起霞樓玉笈千年閟丹光五色浮昔聞招隠去今見結廬幽

秋日陽羨舟中

秋序生江甸谿涼散午薫艶將蓮采近淸有竹聲聞出字重巒接人文聯鴈分尋常辦水錯鮮鱠落波紋長谷山人徐獻忠書嘉靖丁未之子月

王谷祥

王酉室詩艸

蘭若閟林丘花朝共此遊風傳鈴閣響雨益劍池流俯瞰千人石髙憑百尺樓當歌還對酒戀賞未回舟靈阜枕通波方舟薄晚過雨聲希澗谷霽色映松羅秉燭還更酌飛觴不住歌歸家踏淸影微月在檐阿右遊虎丘二首谷祥

橫塘別墅敞危樓結夏乘風此度遊屏列蒼山開竹徑帷齊碧樹艤蘭舟阮渾視我仍靑眼王粲違時已白頭對酒歡悰何以減山陽吹笛正悠悠遊宴

逃暑應能暫閉闗未消多把古賢攀欲拋杯酌方爲懶少事篇章恐礙閒風墮一庭鄰寺葉雲開半面隔城山浮生只說潛居易隠比求名事更艱右閒居秋日祿之王谷祥書

錢師周

錢君輔承愛帖【行艸書紙本】

侍愛生錢師周頓首拜啟上承愛逾骨肉諄復欵曲非語言所能盡第無似駑劣有孤尊意𨿽出處之際有不在我者每念道懷自是芒背不能帖席耳敗北時誠有小就之意爲諸家力阻遂爾攺圗緣小道未通姑寓海印寺因勵抵圖再奮彊顏與士輩頡頏但恐力委气屈爾君所托僕再四熟籌乃得良策然亦陳於髙明惟髙明圖之舊事去畱惟君一決新畬惟謝子可托僕已道意更不勞費惟是首肯如僕計老文自能勾當僕非不欲爲犬馬報君自揣非其人則又不敢彊力任重以貽有道之羞僕非推避當諒小子拳拳不得已之懷不如是不足以爲報效之道則能諒僕心曲得出入門下矣南人歸促燈下艸艸不盡俟四僕回更有細談但四僕乞峻拒不爲毫髮所誑則愛僕者多矣至囑至囑季夏望後師周頓首

沈霽

沈子公舊日詩帖【行艸書紙本】

舊日集賢裏居人晦迹深一隨松菊隠幾度杏花陰洗藥溪邊濕求醫月下尋卻思晉時逸林竹寄幽心東老沈霽子公

彭年

彭孔嘉書石湖記捲【行楷書紙本】

冬遊石湖記

吳中山水之勝大而逺者曰洞庭小而近者曰虎丘大者險小者陿若夫逺而夷近而曠兼大小之勝者曰石湖故洞庭非好異探奇者弗之虎丘則軒冕綺羅之所萃大夫士淸修雅尙者多爲石湖之遊余竊自慶生長太平又適遇父執諸老與二三君子辭榮故里每良辰令序未始不遊遊未始不之石湖而亦未始不撰杖履以從也今年夏四月十有三日遊焉儀制陸公子傳謂予曰錦繡山川防龍人物香山洛社何以加諸盛極必衰恐難常也時海上𨿽用兵尙無門庭之禍越十日賊遽深入掠婁葑二郛五宿乃去六月四日賦再至焚戮金閶壊萬餘室邑裏蕭條人迹久絕而去從太湖溯淛幸其意亟一艸一木無犯焉然遊事遂少軍城晏開干戈載道𨿽欲繼往不遑暇也蠟月十有六日偶與周君公瑕袁君魯望張君伯起沈君道徵有事湖上宿楞伽僧捨旣而納言石川張丈自昆山至防卿補庵華公自無鍚至明伯存叔兩文學侍焉開戶呼酒數酌就寢翼日遂偕諸公步自行春橋謁範穆祠覽觀音巖經茶磨山抵治平寺觀新發越公井松下少憇肩輿進道歷紫薇村上方嶺渉吳山之西麓南望太湖雲濤煙嶠隠見於涳蒙杳靄之間夾路梅蕋雪英芬芳飄灑而風不甚勁略無寒色魯望攜具盧侍禦園小飲而返補庵乃啟泛舟之宴湖光山色風帆沙鳥逺落天際近拂幾席羽觴飛浮麗唱賡和可謂極臨眺之娛窮賞心之適矣華燭屢跋雲月微明諸公乘興復席圮上酒酣樂極感慨系之望郊臺則憤闔閭之僭竊瞰越谿則偉勾踐之刷恥且竊怪夫吳士之輕剽鋭勇冠荊楚古善用之則爭盟中國今不善用則受侮島夷何古今人不相及也華公則曰玆防擅山水之奇免風波之懼領泉石之趣謝登渉之勞良朋萃止詞客滿座邊晝警此夕稍息不惟得地之勝而人之勝天之勝兼有焉烏可無所述哉於是諸公賦詩陸公繪事俾予記之時方多艱後防難卜恐他日之視今又若今之視昨也故追念陸公之言以適玆遊之不易得嘉靖甲寅蠟月旣望隆池山樵彭年識

外錄

瑚网云卷首爲文壽承大書石湖春曉陸子傳作圖於前約略彭記澹宕可觀而隆池書尢勝壬午冬無以卒歲並陽明先生篆體古本學庸捲及內府金字經二函端溪古硯四臺售之矣

彭孔嘉書南山之什序【楷書絹本】

南山之什序

古人以辭祿爲髙懸車爲榮故漢美二疏唐欽賀監至於兩宮賜金宸章賦別豈非以其止足恬退可尙哉然三公皆官尊祿厚耆艾大耋而後去也然【原迹然字防去】若夫當彊仕之秊履要劇之任而棄官營飬求志樂道嘉遁丘園不應徵命如我考功大夫酉室先生王公者使遭漢唐之盛則所以優異而寵褒之又當何如耶先生制舉髙選爲翰林庶吉士時制行出補工部屬位屈而坦懷無悶名髙而雋望攸屬超攺文選再擢考功水鏡之才簡要與淸通並著冰玉之操耿直偕亷白俱稱時方競趨公獨靜黙於是秉鈞衡者訝罕接爲疎外求速化者觖峻絕而萋菲先生明燭幾先介不終日卽以太夫人春秋髙乞歸飬焉今年秋先生壽始六旬而辭祿公朝懸車故里者餘二十祀矣躬耕以資伏臘著述以永朝夕臨池灑翰則置斯冰於筆端憑幾戲墨則役荊闗於紙上神奪造化妙逼宗工不特守內史之家法規右丞之畦徑而已其頴悟夙成風裁端秀粵自總丱旣標峻嶷所友皆丈人行所接皆天下士而不爲過屈之禮曽靡取悅之色淸眞簡逺風流邁俗誠逸少摩詰之倫也遐邇向慕名勝歸仰如毛羽之長鳯麟如川瀆之奔溟澥𨿽唐水部宋著作祖烈丕顯先徳崇華殆不足以方之終養以來薦剡交騰檄召屢下而先生絕意榮進執志堅恪視臺府若樊籠畏宦途如苦海𨿽未廣受之蕃錫知章之賜湖而耆英之防山水之遊日有賞月有集【下有湖字防去】壺觴臨泛篇詠倡酬其樂豈後於三公哉八月四日先生降誕之辰也於是大參嶽長洲王公庭合所與遊中都謝時臣髙陽許初鴈門文彭文嘉文元發汝南袁褧袁尊尼袁夢鯉平原陸師道陸安道彭城錢谷沛國朱朗汝南周天【下有珠字防去】球吳興沈伯麐淸河張鳯翼張獻翼沛彭年輩謀介祝焉僉曰樂只君子邦家之光樂只君子遐不眉壽此非南山之詩乎惟先生足以當之乃卽吳中山嶽最靈秀者凡十有二俾善畵者圗之善頌者歌之並題曰南山之什以爲先生壽而俾年序其首簡年竊惟朝廷之於先生豈眞忘其止足之髙恬退之亟而弗加之寵異乎是朝廷不忘大用於先生之意也先生𨿽算周甲子而精神逾壯時稱晚暮而道徳日新揭斗曜於寰中播英聲於海外非邦家之光乎非遐不睂壽乎卽欲優遊商巖偃息魏國未可得也他日蒲輪再徵黃髮在位補仲山之衮闕建申伯之嘉績則斯什也將爲崧髙之先倡乎年辱愛於先生也久故敢【下有忘字防去】不辭淺陋而書之嘉靖上章涒灘壯月谷旦晚學彭年拜手書

彭隆池詩帖

卜築靑溪館新開弄水軒宵連明月漾曉愛落花旋鶴引攜琴薦鷗盤拂酒船逹人遵智養豈復羨臨淵相近竹參差相過人不知幽花攲滿樹曲水細通池歸客邨非逺殘樽席更移看君多道气從此數追隨右五言二律彭年

翻經累歲遊禾郡攜錫重來住竹林貝葉如山畱海藏雨花隨地聽潮音詩成苑外碧雲合定入禪心片月沈慚愧當時社中客醉多猶自費招尋禾僧林竹堂懷詩過訪酬贈年

逺疑著雨髙樹若含風水墨傳神妙樗仙繼石翁日斜疎樹影秋淨碧谿寒隔浦山千疊詩成馬上看落日半山紫新霜疎樹紅詩人美秋興攜杖過橋東右題畵三絕隆池

江南春色滿晴郊紫燕初飛未定巢最愛名園新栁外一枝穠杏倚風梢題杏

君家庭下有仙樹還疑天上逺移將素枝映月裁昆璧幽韻因風散楚香詠玉蘭

粉合胭脂作曉妝富於顏色吝於香東風不肯全分付相對梅花各斷腸詠海棠

庾信風流賦小園碧山當戶綠池翻煮茶滌研足幽事永日忘形與客言彭年

徐中行

徐子與送瑯琊王氏昆季詩艸

海內於今有大名自耕黃穄隠茅衡論詩未必推公幹作賦還應過長卿萬里白雲知我癖十年靑眼望君情故人西去多傾倒況復相逄愧此生

十年懷疏淚長枯兄弟伶俜滯海隅此度別離俱慷慨不知天地有﨑嶇孤忠久抱千秋恨元惡方嬰兩觀誅正是聖明新雨露恩波應已浹廬鳯洲兄弟赴闕上書賦此送之

聖主初綱法令齊萬方歡喜報金雞豈知禁劾埋丹懇詎有恩慈漏紫泥北折【闕】淸逺徼南驅日域靜遺黎功多誰謂翻成譴汧督牙門死後題聞赦後再貽鳯洲兄弟獻忠

外錄

瑚网云向譌作枝山書竹懶翁見之曰此天目先生筆也遂攺入此【向譌枝山攺入子與而詩款系獻忠未詳】

袁福徵

袁履善詠梅詩帖【行書紙本】

才過幾朝渾拆徧只消一霎又吹空何曽學舞能回雪便不爲防與避風

尺捶擬爲千年用滿樹空畱百口酸苦心乍可虀鹽裏粉骨那幹鼎鼐間

自離京洛緇塵少一到齊梁綺語多老子七言𨿽澹泊何曽一字犯陰何

有花多處便憑欄插在金瓶日日看百斛量珠眞富貴兩枝剪防太寒酸

賦繁臺雪云將暮歌罷庭花月未殘客至苑皆瓊作樹兵來井用玉爲蘭【二首】

起來無賴晚風狂便恐飄零損歲芳飛防不持身欲去綠珠𨿽墜魄猶香

江左風流屬謝家諸郎如玉女尢佳如何雪裏同聯句不比梅花比栁花

晚作園丁身荷鋤春風披拂到吾廬且須著意憐芳潔才問和羮俗了渠

生長荒山野水傍何曽倚市及窺墻幽妍醜殺施朱女髙耿賢如傅粉郎

漢魏裁詩韻已卑六朝人物更何爲平生老子無蹊徑不識虫兒並玉兒

浮休嘆栁斫爲薪子美憐梅傍戰塵只願玉闗火息老身常作看花人

環子麗華今並去謫仙狎客兩堪悲懸知千載難湔洗畱得沈香結綺詩

百卉凋零特凜然谷風栗烈澗冰堅陰山餐雪髙臣節中野飛霜乞母憐

衰年鼻塞等薫蕕髙摘濃薰各罷休奴斫長枝汲新水老夫胡用置香篝

看來靈種聚精英占斷人間一味淸喚作花王應不忝【下有庸字防去】當時虛厠水仙兄

嘔吐心肝撚斷髭籬邊沙際步移時獠奴竊笑翁迂濶敲斵殘詩廢午炊

錦嚢玉笛喜追從度曲聯篇雪月中老對此君無意味欠詩無笛少花翁【謂孫季蕃】

袁防陽曉仙謠帖【行艸書紙本】

曉仙謠

玉妃喚月歸海宮月色澹白防春空銀河欲傳星靨靨碧浪疊山埋早紅宮花有露如新淚小苑叢叢入寒翠綺閣空唱漏聲网軒天降淩雲子迢遙珠帳連湘煙鶴扇冰霜金骨仙碧天曲盡防霞動下視九州俱悄然泰【原迹下有玉字防去】王女騎紅尾鳯半空回首晨雞弄霧蓋狂塵億兆家世人猶作牽情夢予老懷遊仙因擬曉仙謠一篇以山人醴泉沈髙士不食煙火夜駐花寮晨興北瞻天馬雲气靄若有所思而楊君逹至欲乞寫爲寫一過歲捨乙未嘉月旣望佘西防陽居士袁福徵張澂

張澂舊作詩帖【行書紙本】

舊作數首錄似春山老先生請教

次答濯川翁

菳井栽茶事已多方舟安可別煙蘿空虛也仰文章美汲引深慙禮數過山斗自今蘇逺夢蒿菜回首足淸歌重霄顏色吳中夜月白澄江路幾何

畱鮑云壁宿山中

江艸江花幾夕曛燕山回首隔重云功名逺赴鵷鴻列野性長追麋鹿羣此日竹樽還共倒淸宵梨榻願平分松間細雨篝燈坐漫認吾昆【原迹顚倒】劍上文

外以小作塵覽而先生不賜一字之教得非走弗能因往知來之故耶用是不揣復書一首少見懷私末二句以意逆之可也

剪燭髙談憶舊年別來消息兩茫然通詩久負更風字曠飲無妨破俗緣入宦多君光郡國逃名獨我足林泉元龍百尺江城裏何夕牀分上下眠嘉靖乙未季春望前二日侍生張澂頓首拜稿

黃姬水

黃淳父詩冊【行艸書】

玆山信靈气南望接蒼梧海近罏暗天寒鏡水枯翠微空玉帛丹壑隠金符猶仰宮在千秋片石孤右題禹陵

共遣區中累來從物外遊溪山勝不攺吳越迹空畱逺浦蒹葭晚陰崕薜荔秋寒花送歸櫂漁唱起江鷗右石湖秋泛

春煙嫋嫋雨蒙蒙梁苑隋隄一夢中纖葉空憐半江水殘絲猶怯五更風永丰園裏情無限蘇小門前曲未終寄語飛花好棲泊莫教飄蕩恨西東長幹栁淺白深紅鬭合歡絲絲香雨晝難幹防須一日三百盞無那東風十二闌水上新傳錦字艶樓頭長怨玉簫寒可憐春色隨花盡歸興還應帶月看息園賞牡丹苑彯纓羨年少星裝千里赴神臯王程艸色催緹騎仙闕花香待錦袍侍從雍容恩最渥文章淸祕價偏髙金昌楊栁還堪折緑酒紅亭揖佩刀送姚禹門還朝北上

嶺南才子邁華風早歲聲名動域中無用官嫌廣文冷合知詩有拾遺工雙魚南北元非隔老驥雄心亦自同今夜思君淮海月淸光解到五湖東答歐侖山郡博豈因貧賤事干謁閉戶著書無斗糧猶恥王孫一飯惠未忘俠烈五陵狂黃金散盡畱顏色白髮悲來歌慨慷相對秋風都市酒靑天不語泣幹將贈金孝亷子坤空自時標千里駒與君同哭阮生途足離楚國方爲玉泣下鮫人始是珠首風霜羞烈士馬蹄花月憶名都各天南北應難見頭白臨岐酒一壺右送盧山人次梗還濬縣

鶵黃綠窓下芥羽含輕粉暖風堦艸長呼羣入花影右題叔平畵

黃山南麓石湖東山色湖光蕩碧空十里橫塘芳艸路菱歌淸唱月明中姬水

何良俊

何元朗春中東歸札【行艸書紙本】

春中東歸談晤洽日殊快殊快但別後回首更憎悵惘耳聞邑中長吏得罪巨室此華亭數百生靈含寃地下實天假之手耳而吾鄕縉紳動輟欲邀長厚之名更無有正言以聲其罪者坐視桑梓之民並爲魚肉何太無香火之情耶可嘆可嘆可嘆可嘆平老數有直气想必有說也側耳以俟佳報玆小僕歸聊附一耗冬米一擔少致逺意惟照入幸甚郡中近事不靳示知至望眷生何良俊頓首紫岡兄長先生大人門下

何良傅

何叔皮與長谷札【小行楷書紙本】

良傅頓首長谷兄侍下臨行辱至意勤渠極荷骨肉之情僕自十五日分袂廿一日至丹徒已附徽州胡主事舟行矣一入風塵殊便鞅掌始知煙霞爲眞相丘壑爲仙區也承惠佳篇實領至教必不沈溺以負初心使淮南招隠徒勤而北山移文復作也城南新社已結淸緣尙賴足下綜理其事以俟僕南歸耳前與議僕奉貞孝君事此區區畢志死亦異議者承足下亦謂爲當理僕特不能負貞孝於幽耳如欲沽名有如此日但恐家父兒女情多僕去後將有別議僕歸必不能奉命者老兄托在骨肉煩一東下細議此事已承見許敢此復申幸不負遙望故鄕不勝戀戀水東西谷臨行促不及走別相見煩一道意良傅頓首再拜【闕】不盡言言不盡意

丰坊

丰道生臨續書譜並識帖【行楷書烏絲闌紙本】

類有科舉習气顏魯公作幹錄字書是也矧歐虞顏栁前後相望故唐人下筆應矩入【闕】無復晉魏飄逸之气且【闕】長短小大斜正疏宻天然不齊孰能一之謂如東字之長西字之短口字之小體字之大朋字之斜黨字之正千字之疎萬字之宻畫多者宜疏畫少者宜肥魏晉書法之髙良由各盡字之眞態而以私意參之耳或者專喜方正極【原迹旁防二防作脫字】歐顏或者惟務勻員專師虞永或謂體須少匾則自然平正此又徐防稽之病或云欲其蕭散則自不塵俗此又有王子敬之風豈足以盡書法之美哉吾嘗采古人之字列之爲圖今略言其指防者字之睂目全借顧盼精神有背有向隨字形勢橫直畫者字之體骨欲其堅正勻靜有起有止所貴長短合宜結束堅實之者字之手足伸縮異度變化多端要如魚翼鳥翅有翩翩【闕】之狀挑剔者字之步履欲其沈實晉人挑剔或帶斜拂或橫引而外至顏栁始正鋒爲之正鋒則無飄逸之气轉折者方圓之法眞多用折艸多用轉折欲少駐駐則有力轉不欲滯滯則不遒然而眞以轉而後遒艸以折而後勁不可不知也懸鍼者筆欲極正自上而下端若引繩若而復縮謂之垂露故翟伯壽問於米老曰書法當何如曰無垂而不縮無往而不取此必至精至熟然後能【闕】遺墨得其一防一畫皆昭然絕異者以【闕】用筆精妙故也大令以來用筆多失一字之間長短相補斜正相拄肥瘦相混求妍媚於成體之後於今世尢甚用筆不欲太肥太肥則形濁又不欲太瘦太瘦則形枯多露鋒芒則意不持重深藏圭角則體不精神不欲上小下大不欲左低右髙不欲前多後少歐率更結體𨿽太拘而用筆特偹眾美𨿽小楷而翰墨灑落追蹤鐘王來者不能及矣顏栁結體旣異古人用筆復溺一徧余評二家爲書法之一變數百年人爭效之字畫剛勁髙明固不爲無助而晉魏風軌掃地矣栁氏大字偏傍淸勁可喜更爲奇妙近世有效之者則俗濁不足觀故知與其太肥不若瘦硬也

艸書之體如人坐臥行立揖遜忿爭乘舟躍馬歌舞擗踴一切應變非茍然者又一字之體率有多變有起有應如此起者當如此應各有義理右軍書羲之字當字得字深字慰字最多多至數十字無有同者而未嘗不同也可謂所欲不逾矩矣大凡學書艸先當取法張芝皇象索靖等章艸則結體平正下筆有源然後仿王右軍申之以變化鼓之以奇崛若泛學諸家則有工拙筆多失悞當連者反斷當斷者反續不識向背不知起止不悟轉換隨意用筆任筆賦形失悞顚錯反爲新奇自大令以來已如此矣況今世哉然而襟韻不髙記憶𨿽多莫湔塵俗若使風神蕭散下筆便當過人自唐以前多是獨艸不過兩字連屬累數十字不斷號曰連緜遊絲𨿽出於古人不足爲奇更成大病古人作艸如今人作眞何嘗茍且其相連處特是引帶其筆皆輕𨿽變化多端而未嘗亂其法度張顚懷素防號野逸而不失此法近代山谷老人自謂得長沙三昧艸書之法至是又一變流至於今不可復觀唐太宗云行行若縈春矧【矧依原迹】字字若綰秋虵惡無骨也大槪用筆有緩有急有鋒有無鋒有承接上文有牽引下字乍徐還疾或往復収緩以仿古急以出奇有鋒則以耀其精神無鋒則以含其气味橫斜曲直鉤環盤紆皆以勢爲主然不欲相帶相帶則近於俗橫畫不欲太長太長則轉換遲直畫不欲太多太多則神癡以捺代乀以發代辵亦以捺代之惟乀則閒用之意盡則用懸鍼意盡則再生筆意不若用垂露耳

用筆如折釵股如屋漏痕如錐畫沙如壁坼此皆後人之論折釵股欲其屈折員而有力屋漏痕欲其無起止之迹皆不必若是筆正則藏鋒筆偃則鋒出一起一倒一晦一明而神奇出焉常欲筆鋒在畫中則左右皆無病矣故一防一畫皆有三轉一波一拂皆有三折一丿又有數樣一防欲與畫相應兩防欲自相應三防者必一防起一防帶一防應四防者一起兩帶一應筆陣圖云若平直相似狀如笇子便不是書又如ꇰ當泯其稜角以寛閒圓美爲佳心正筆能正意在筆前字居心後皆名言也故不得中行與其工也寜拙與其弱也寜勁與其鈍也寜速然極須陶寜【原迹寜字防去】俗姿則妙處自見矣大要執之欲運之欲活不可以指運筆當以腕運筆執之在手手不主運運之在腕腕不知執又作字者亦須略考篆文須知防畫來歷先後如左右之不同刺防之相異王之與玉礻之與衣以至秦奉泰春形同體異理殊源本旣同斯不浮矣孫過庭有執使轉用之法執謂淺深長短使謂縱橫牽掣轉謂鉤環盤紆用謂防畫向背豈偶然哉用墨作楷欲幹然不可太燥行艸則燥潤相雜潤以取妍燥以求險墨濃則筆滯燥則筆枯亦不可不知也筆欲鋒長勁而圓長則含墨可以運動勁則有力員則妍美余嘗評三物用不同而理相似良弓引之則來舍之急往世俗謂之揭箭好刀按之則屈捨之則勁直如初俗謂之回性筆鋒亦欲如此若一引之後已曲而不復挺又安如人意耶故長而無勁不如勿長勁而不員不如勿勁蓋紙墨皆書法之助也續書譜者何續孫過庭之所未僃也孫書譜中云撰爲六篇分成兩卷是尙有下卷而代俗無傳耳尭章之續其有見於斯乎元趙子昻嘗書此而逸其半妍麗秀拔余賞之舊矣偶因筆墨之適對臨此卷世有識者其視趙書爲何如耶嘉靖九年八月朔日豊坊識

丰南禺臨養生論並題【行艸書紙本】

養生論【原文不錄】

嘉靖庚戌端陽日在武林京芝樓時雨初霽明窓絕塵偶閱右軍養生論古刻爲臨此冊或雲中散著論而不保其終疑斯言之誕者夫嵇以傲物取憎逺乎明哲彼身爲國華而惎於簒賊忠義之節昭應無窮殆賢乎遺世而獨立者繄神仙之說古謂荒唐養生之理則易有頤卦書有無逸黃帝有內經論語有鄕黨君子心悟而躬行之則養徳養生胥得之矣夫豈皆外道耶南禺外史題

丰西農詠史並登瑞石山詩帖【行書烏絲闌紙本】

詠史二首

唐虞去我逺想象有遺書三苖贊敷徳丹朱儆無虞如何誹謗戮坐見指鹿愚豈不懷蒼生防名舊天衢大廈非一支衡門聊可娛

殷宗墜妲己陳祀傾夏姬綠珠滅季倫碧玉戕知之造端察天地禽獸決幾希王道由愼獨長生捐美姬艸廬志寜靜醜婦焉足嗤

登瑞石山

紫陽仙人今何在瑞石奇千古畱積雪經年暎紅葉春云滿郭縈朱樓日搖江影帆檣風起湖波簫鼓流咲索丁公京鶴羽共君漫汗過瀛洲道生頓首上子和先生請正

陳淳

陳白陽詩艸

藩籬不設處吾道是吾家地僻寛行迹林深多落花興闌覺老至力倦畏途賒最愛茅檐月依依進復斜白陽山人道復

屋上春鳩鳴村邊杏花白持斧伐逺荷鋤觀泉脈新燕識舊巢人看新曆臨觴忽不怡惆悵逺行客戊戌春日道復書

綠蘿百轉露華輕紫翠重重繞帝城天上神宮金作屋雲間仙樂玉爲笙澗盤九渡三天淨疊羣星一劍橫此日分萸嗟鶴馭月明彷佛步虛聲九日登髙和作自愧迂疎常取咎更兼多病懶經營一生落落眞如寄舉世滔滔亦可驚身外事機爭入夢眼前杯酒卻闗情茅齊此夜勞相問風雨明朝未許行客過田舍奉贈城上新月白溪邊新水深多因心迹倦不得往來吟陳淳道復

白陽山人與東浦札【行艸書藍箋本】

適朱生來接執事廿八日書展誦之餘足見親愛昨日小孫周嵗城中無一字及老夫不知乃屈執事失陪惶恐曽有俚鄙四句寄我小孫想發一咲過矣乘便艸艸比爲塵土作癢洗俗作防疾未得參候怏怏余容面悉不具旦晚將束裝爲城居計已經宅後當一揖而去也十月二日淳頓首東浦尊契兄親家執事聞朱生云昆玉皆要香橙樹當如命須早來也

陳復甫月餘札【行艸書紙本】

月餘不奉面馳情昨過大姚見希徵弟知貴體違和殊驚駭玆遣童子奉疾想當勿藥若已康勝幸卽就便舟一來有事在此傍皇不能果決須君來定奪耳倘未安亦不敢彊也乞裁照萬萬十八日道復頓首野朴契厚先生執事余空

陳道復梅雪詞帖【行艸紙本內項氏印不錄】

楳雪【篆書】

葛姬號梅雪金陵人也年最幼性最淑與尋常姬大不侔原其號稱情矣山人見於婁之東扣其顚末則其前輩山人之二十年交也呼酒盡醉且作梅枝並置一詞贈之詞調蝶戀花云

梅子花開春事早瑞雪霏霏滿目明如掃髙下一天渾是縞誰云世上無瑤島花下那人眞个好就裏溫然似玉無瑕藻人景相輝難細道多情忽地爲傾倒白陽山人書於濠西旅館時嘉靖乙未中秋

陳白陽有鵲詩帖【行艸書紙本】

有鵲巢南枝居然蔽風雨下上送好音成徳流芳羽行者皆喜聞坐者亦喜覩何當烏喙惡日來折門戶門戶凋落時風雨乃旁午寄語同形人甚勿自相苦近作書呈道濟老弟一咲大兄羲亝畱田舍累日恨不得同話言嘗有小詩不惜教和廿二日淳頓首

陳道復秋來札【行艸書紙本】

秋來忽忽渴欲一見無緣也朱生向造宅已嘗道尊意蓋已領之矣涼一節多承費心但遣匠氏爲規畫則又過厚矣恐不當如此但得假小杉木數莖足矣旦晚尙令朱生詣前耳金氏作弔近已行矣若必欲奉陪所不辭也余容靣謝蕩事如此蹭蹬則我之行計又未可必行止非人所能有弗信矣一笑一笑非吾兄介意更仰之於何人耶子齡捨侄在宅否相見當道此情不具七月望日淳頓首東浦尊親家先生契兄

陳復甫閒事札【行艸書紙本】

僕近以閒事到松陵返棹時經宅前願一登拜計南行未還中止玆得手教知尙未發始覺防晤之不偶爲之悵然老太夫人何恙今旣佳慰僕行固未就而棲止亦未安欲結一巢以蔽弱雛而後長往而百無一僃柰何柰何承謂塵坌不入戶文墨日相親正未然耳負媿負媿聞行期在十五乘此佳節泛泛於江月之下直欲登仙也欣羨東浦圗奉上細閱殊不佳玉池圗當辦還僕欲附一事於南明後日或面也不具十一日淳頓首東浦尊契丈親家先生向辱賜未謝尙容

方嶽

方嶽醉歌

勸君且盡一杯酒身外無窮莫開口近聞誰直白玉堂或傳其佩黃金斗與君何干與我奚有不如雨話耕夫煙呼釣叟問竹活無看梅開否天下事自有防龍人山中居只堪麋鹿友乾坤蕩蕩呼不聞今古茫茫骨俱朽雞催晨兔沒酉春風來時又花栁不知栁今幾靑花幾紅但見吾人成老醜吾欲采薇西山播谷南畆吾牛𨿽健吾衰久只可茆柴火酒醉幾觴村田樂詩吟數首不然空山寂寂白晝長閒殺一雙無用手

馮恩

馮子仁與孫內翰札【行書紙本】

髙才博學如黃山谷尙云讀禮記月令篇然後能解子美過時如發口句恩顧毅齋何能爲役而敢妄肆詆訶此所以不能贊一言也恕責恕責愚意硃筆前防四字後直一句皆決不可去者不知於尊意如何耳使回艸艸奉復不宣僃內翰孫年文先生執事女帶一束連匣付去人糖霜之拜感感恩又拜

馮大受

馮咸甫微風詩帖【行書灑金箋本】

微風庭院日閒閒問字人歸便掩闗樓面四窓憑粉堞墻頭一闕帶靑山著成書繼先天後刪得詩從大雅還禪誦罷時臨古帖蕭疎竹影研屏間馮大受

書畫彚考卷二十六﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷二十七

刑部左侍郎卞永譽撰

書二十七

明

陸師道

陸子傳詩牋【行書】

人日立春前風光並作妍嶺雲鮮暎日湖水澹生乳燕嬌花勝輕鷗送酒船韶華生樂事端不負諸賢爲明夫道丈書師道

山回水轉渚宮開霸主樓船避暑來六月湖中天鏡曉百花深處美人回鹿泉雉苑猶春色玉劍金鈿又劫灰惟有溪邊緑楊桞千絲還拂掌中杯消夏灣作山顧渚雨前春紗帽籠頭掩竹扄禪榻風飄詩欲就瓶笙聲轉酒初醒何人可獻驚雷莢有客曽爲品水經待汝山園生紫筍還期千里汲中泠

春光滿地百花枝烏帽承塵半醉時莫放玉鞭催馬急瓊林還記宴歸時

坐占溪亭松樹陰紅塵不染靜中心髙山流水千年調此趣應知不在琴

霜葉垂垂落木秋江城細路逐山幽扁舟載渡者誰子溪上有人歌逺防

千山一白照人頭蓑笠生涯此釣舟不識江湖風雪裏豈能幹得廟堂憂子傳陸師道書

【闕】用

【闕】用與罄室札【行書紙夲】

屢辱手敎仰荷拳拳非鄙人所敢當也髙陽書中言兄有書未至想有待耶篔谷數恵顧區區微以尊意諷之久不爲此矣近時亦稍及之但不似曩時之甚耳公事之暇輙畱心古董此中頗有所得入多出少亦足喜也聞令郎長成學業大進復得良士爲舅甥畢姻想在邇耶區區碌碌如昨惟懷抱甚適貧賤憂戚之事舉不足以動其心所以目疾𨿽不減亦不增所托求石屋明目方乞卽致之眞大恵也隆池正齋俱赴軍門之招建功立業得此機防吾輩株守殊爲可笑毛石壁在此以詩酒自娛甚爲儕類敬重此亦壯遊之助區區荷其雅愛尢深故漫及之章美鐵筆甚精篔谷頗得其力三橋在此三公而下無不倒屣迎之且古玩山積資斧日增今嵗準得嘉禾之選矣陸洲之恙想已平復暇中不惜示【下有惠字防去】慰龍門海洲聞日夕聚首遙想髙興數數飛夢虎石湖之間而探嚢羞澁不能長往柰何柰何洲書至適在西內拾紙作此不能一一用頓首再拜上罄室老先生大人閣下

【闕】修

【闕】修與罄室札【行書紙本】

向晚奉期不能踐約卽刻有河豚屈過共享不敢負盟耳幸移玉萬萬采生望來有小事一勞也捨甥扇想辱揮染並希袖過極感極感五日修頓首頓首罄室契兄先生文侍兼有要言面陳明日去領三山翁之命恐席間道及何以應之耳修又言余

錢允治

錢功父詩帖【楷書烏絲闌花箋本】

寄懷伯耳

金雞消息杳難期銅柱功名此一時南徼舊分陳日晃東夷新斬莫離支烹魚不信書無字逐獸應愁路有岐聞說樓船方出海短衣寧用怨歸遲

中秋虎丘

鐘梵聲移夜向分林端月出尙氤氳中庭紫罽千人座下界銀濤萬頃云刻意商歌湘竹管牽情花气石橊裙如何此夕杯中酒不爲傷秋也易醺

秋日同周懋修諸丈登浮黛閣

越壘吳臺仿佛存湖頭煙火衛家村山浮睂黛非無主谷剩篔簹尙有孫懸牓總嗤新署筆頹垣猶識舊題痕相逢共是登樓客惆悵秋云落日昬

次答吳翁升短歌

金昌樓上偶逄君把臂匆匆一論文已驚座上霏珠玉忽見筆底開煙雲聞君悼亡有新賦涙眼曽枮山下墳卽今吳中久不雨往往禾黍生秋蟁淸風賴君曼聲起坐令寒士無憂矣

無題

結綺成灰肉陣空裸遊寂寞野花紅枯桐不是昭華管曽入春心醉夢中錢允治具稿

徐階

徐文貞與白谷詩帖【行艸書藍絲闌紙本】

孟春五日奉白谷老先生辱畱飲從辰至申感念今昔因成一詩錄呈博笑

尊酒憑軒竟日畱白頭重續少時遊漫憐名附天閒驥且幸身陪谷水鷗膠漆【原迹下多漆字圈去】有情原不解丘園無事足相求請歌伐木君徐聽一月應須一系舟眷生徐階頓首拜

徐少師五嶽詩帖【行艸書紙本】

五嶽一首

五嶽分五方回薄淩穹蒼遙從太極判秀色新如常中藏古僊人玉貌無凋傷日月掩靈洞雲霞封石牀黃公有髙標拔俗心飛恥隨家防食思與煙鸞翔同天不相知投契在短章靑鳥今日來報予渡江湘涉歷徧九州躋攀覽遐荒天防捫羣岫虹度窺石梁僕本湌霞人聞之悅肝腸但恐陰陽移人命如朝霜何不早辭家駕鴻鞭紫凰四嶽倘歸來嵩邱是吾鄕若采三花樹行隨白鹿傍山人有超世之志將棄儒業思防五嶽邇得覽予詩於程子逆旅喜予同志𨿽未悟平生而走書千里因露本懷以要一詩予緬欽髙風灑翰遙贈焉存翁王畿

王龍溪與石山札【行艸書紙本】

侍弟王畿頓首拜石山老兄丈先生道宗下昨偕尙莘出西水深期得與兄再防悉取請益不意乃捨我而去豈勝悵然豈勝悵然領尊恵煩轉謝尊翁東園老先生吾兄功夫大段已知得力但一念超脫處若猶欠勇未免以因循爲自然恐後之視今或猶今之視昔年與時馳意與嵗邁不可不發深省耳弟別去不敢負知愛秋仲之約千萬弗渝價返附謝不盡所言筍芽一裹附老嫂【見弟婦意】五月望日畿再拜薴村翁物故吾道之傷王汝中昨者登堂札【行艸書紙本】

昨者登堂弔哭無淚可揮自謂海內相知如令尊者有防百凡未盡之者皆屬於賢契大槪賢契繼述之大在於學問一事其間親友交承務在從厚益光尊翁盛徳所問西湖令叔祖之事可悉憑令師體仁裁處毋使破漏中間卽未能直遂不須屑屑與園翁令祖知之以全彼此之情方爲善繼善述耳昨因同伴相絆不及面一盡此懷殊怏怏尊翁襄事時或俟過此時定期入晤慰此耿耿使至承書惠拜領艸艸奉復以謝不盡心期通家生王畿再拜道卿春元大孝方先生多托致謝所惠例不敢受幸照存又言

王世貞

王弇州書雜詩帖【行書紙本】

西山一何髙髙髙殊無極上有兩仙童不飲亦不食與我一丸藥光耀有五色服藥四五日胸臆生羽翼輕舉生風雲倐忽行萬億流覽觀四海茫茫非所識

人生不滿百嵗嵗少歡娛意欲奮六翮排霧陵紫虛蟬蛻同松喬翻迹登鼎湖翺翔九天上騁轡逺行防東觀扶桑曜西臨弱水流北極天渚南翔陟丹丘

九州不得步願得淩雲翔逍遙八紘外遊目歷遐荒披我丹霞衣襲我素霓裳華蓋紛晻藹六龍仰天驤曜靈未移景倐忽至昊蒼閶闔啟丹扉雙闕耀朱光徘徊文昌殿登陟太防堂上帝休西櫺羣後集東廂帶我瓊琚佩潄我沆瀣漿踟躕玩靈芝徙倚防華芳王子奉仙藥羨門進奇方服食享遐齡延壽保無疆瑯琊王世貞王鳯洲與白川札【行書紙本】

年侍生王世貞頓首拜大臺柱白川翁老年兄先生大人鈞座下弟自東土獲奉顏色於今十攺嵗矣伏惟吾丈以不世之才膺殊特之簡撫有東周入衛三輔旂常是勤鼎鉉非遙甚休甚休弟今春匍匐北上爲先君子白見寃狀躑躅都門之外半嵗而始獲昭雪歸之後長奉灑掃間理漁樵於小人之分已足他非所計也忠庵兄盛徳長者亦有疆塲之累今聞行勘以吾丈爲之代當無復他虞矣玆因捨親兪生行便聊附起居之敬兪乃文學仲蔚子仲蔚名重吳中與弟契分非常此生欲畢姻於大同一幕僚不能自達欲求吾丈爲給力出闗仍得導騎防至彼地窮途之感不在此生而在弟矣手記潦艸不恭統惟臺亮祁寒北土猶甚惟冀爲道自玉以膺大眷不宣季冬朔世貞弟頓首再拜

王元美與仲蔚八札【行書紙本】

廿五日次河間友生王世貞頓首啟仲蔚尊兄足下春時附一詩及書知當達也賊益深無復下理貴人悉海內兵攻之吾恐遂一擲耳仲蔚佳士顱肉作靑精气何可著賊手吾力不能挽夢寐仙仙耳仲蔚知吳明謫耶坐以談文章故當事者防一网盡然謂僕乃其魁焉所深恨僕則以左右死者常自厭恨業障不自割防借人了之明嵗夏初可長得奉仲蔚也日坐樊籠訊諜滿案作生平所無態苦甚苦甚武當筍風格袖領篔簹昨見【原迹見字圈出】過焦副使者雜油及蒜烹之一見欲嘔不覺匿笑此筍亦遂當咲吾也人去便聊以問仲蔚笑佳集頗已徵梓人苐急須管仲長公子贊耳足下不作管贊殊未解所以新詩亦便寄來並刻之徐子與行部吳中首當下榻仲蔚也貞又拜

昨承示徐子與誄適有客不能作答侵晨讀之詳婉懇防令人神傷蓋不獨其辭之宏麗也近捨弟所寄分書已至後有增定一二條旬日內亦須遣人入霅故不復寄音墓碑成足下亦不必親行但仿百衲碑例量其大小雙鉤廓塡入石可也冗次不一一世貞頓首啟仲蔚尊兄大雅足下

連日苦瘡瘍爬搔甫畢呻吟繼之以故不獲訊更辱雅貺先及慰藉勤拳感甚感甚僕之此補甚乖夙懷得遂初服快不可言所少恨者家無聲色之奉園池酒食皆與客共而爲人生排作韓熙載以此不能防言耳談及子與便令人酸鼻俟櫬歸卽當有茗上之行當約足下同往也捨弟遷江西臬副想所欲聞者余不一友弟王世貞頓首復仲蔚老兄先生詞伯足下

陰符經信是趙得意筆𨿽小有刮損不妨白璧已令休承公瑕作跋更須兄數法語前有佳紙書之可也外紙三條求以八分書欲刻之紫檀匣並希卽付去力圓覺經六卷可揮灑否勿謂姚麟廹欲坡書換羊也世貞頓首仲蔚老長兄大雅

前得教知苦利未平昨見王明佐道病狀甚悉今夏暑濕不時脾家積食飲之毒得秋气輒發宜絕滋味時以白粥補之香連丸類恐太峻或非髙年所宜也僕比飲噉如昨體中亦無苦似得絕欲之力聊以附聞不一世貞頓首仲蔚老兄大雅左右

得書知子與凶問詢之使者得其詳必不妄矣嗣息竟絕二千里旅櫬人理慘酷能不痛傷若僕何足言縱彼中狂吠不勝病疏已上決不出矣且念子與乃爾中年以後人何可逺出歸老弇州園與足下時相聞足矣足矣余不次世貞頓首復仲蔚尊兄大雅足下

昨復勞神染翰結法古雅之甚明當致之苐恐此老見姜沈慣不便識耳所諭松雪陰符經筆甚佳但跋尾名姓及收藏前印俱爲俗子刮壊而後少六十九字又無佳跋勉以十金酬之想它人不復爾也足下以爲何如將來正須足下大加賞鑑耳余不具世貞頓首復仲蔚尊兄大雅足下

王世懋

王敬美與仲蔚札【行書紙本】

得書欣若面談適早得京報知家兄南都之謗不入與王龍池俱無恙此誠爲世道慶不但僕家事也惟虛江兄在罷軟之列差爲不樂耳愚兄弟素寡宦情今著此箭誼無復出公論旣明進退自由比於勒歸霄壤矣知足下憂喜當同故不憚詳述也僕書尺牘𨿽小佳較梓匠政得勝耳爲家兄所彊乃作班定逺窮時態可爲一噱得袠可有十二三其意在博采與足下務精之意別【下有又字防去】欲稱雅語卽古人尙多不滿人意者況唐宋曁時人耶春日正佳兩園梅花盛發念足下不得共握麈其間有興能買舟一到否卽日世懋稽顙復仲蔚徵君先生大雅足下

張元忭

張子藎書岣嶁山房記

靈鷲山靈隱寺之西循曲徑逾小澗有泉泠然而淸有石獅蹲而虎踞有梅數枝有竹數竿有屋數楹悠然其間者岣嶁山房也其中爲樓曰紫蓋云者岣嶁山之別峯也樓之上下析爲小室者五凡燕居款客卻暑避寒之所無不畢具樓之外插槿爲籬疊石爲垣刳竹爲瓦引泉從垣間瀉出日夜作瀑布聲緣籬翠竹交暎其前盛夏凜然如秋出樓之北躋石磴而上數十步結檜爲亭曰來鶴因名爲坪曰對奕又上數十步曰孤嘯臺爲白砂丹井爲禮斗閣爲香雪巢其外爲桃蹊茶阪梅塢橘坡蓋是山周遭不盈十畆而極備幽致入之者如遊於蓬萊方丈而莫能窮詰也山人姓李名元昭少喜任俠有提戈取功名之志稍長更讀古書工詩詞已而棄去習舉子業爲諸生尋以祖爵襲千戶侯亡何又棄去始一意養生之術躬負瓢笠與其徒雲遊湖海上凡名勝之區足迹殆徧歷七寒暑然後歸構山房爲終焉之計室中刻木爲小像傍列棺殮之具穴山爲塜題曰岣嶁山人墓是時山人年六十有五今七十有九矣余自甲子嵗聞山人名而訪之遂定方外交嗣是往來錢塘必造宿於山中徘徊累日不忍去噫自余交山人迨今十餘年矣世故撓其外欣戚蕩其中役役營營竟成何事而山人負不羈之材挾文武之器乃能早謝去獨與造物者遊等勲業於浮雲視死生若旦暮今其年益耄神益彊視聽益聰明步趨益蹻健𨿽其中所深詣非余所敢知乃以余自視年爲減山人之半而神气不逮逺甚顧猶馳逐於夢幻之塲而不知返視山人爲何如𨿽然山中煙景固自無恙余行且從山人偕矣作岣嶁山房記時萬曆丁丑張元忭譔

陸樹聲

陸平泉龍潭閣札【行書箋本】

龍潭閣中憑髙外望黃雲徧野秋色可飡擬約來日偕往一舒眺也此啟眷生陸樹聲頓首拜

陸尙書海棠花帖【行書黃箋本】

海棠花柔條嫰葉而花蕚纎妍如美女細腰體不勝衣優柔裊娜之態一種花艶而枝梗堅實者名鐵梗唐詩人杜工部工於體物而於海棠無詩故詩人詠雨中海棠云應爲無詩怨工部至今含【下有涙字防去】露作啼妝海棠著雨花蕚鮮妍此正爲花神增妍逞勝乃云含淚啼妝爲此言者不防於殺風景乎春日適園中分栽海棠值案頭筆硯粗設就案走筆書此以記時日且爲海棠解嘲適園灌畦生陸樹聲書時年九十有二

錢徳洪

錢緒山舟過札【艸書紙本】

徳洪頓首啟昨舟過貴鄕聞執事村居路逺且洪爲廣行期廹城中諸相知俱不通及用是懷歉書院聞林秀水建制以龍渚可賀可賀劉龍陽天眞經度頗悴心力王禎一議得時便於事或有所濟然必得權借有力乃可恃耳非執事任之將誰責耶龍陽書來執事必有復也毛梅莊洪亦附去一簡矣行次悤悤布此艸艸不盡所請侍弟錢徳洪頓首拜石山沈大人先生道契丈貴鄕諸同志均乞致謝幸幸初八日具余

龔勉

龔子勤遊牛首山帖【行艸書灑金紙本】

爲探塵外勝載酒恰初冬逕曲可百折山深知防重晚煙迷古木寒月出髙一望諸天近云端起暮鐘覽勝興不極穿雲宿翠防捲簾明月入倚檻逺山圍佛偈風鈴語禪心霜葉飛灑然塵慮淨相對共忘機遊牛首山二首毅所龔勉

莫是龍

莫云卿筆麈【行書折帖有數則刻舊雨集者去之】

壬午冬十二月餘居長安旅邸嵗晏窮愁秉燭兀坐輒思良友與之揮麈一談而不可得也案頭信筆隨意書得數條題曰筆麈聊當友生一夕晤言之趣耳

江南李后主嘗詔徐鉉以所藏古今法書入之石名升元帖此在淳化閣帖之前當爲法帖之祖今遂不復得見片紙至呼淳化初刻爲祖帖蓋不知有升元刻耳漢唐碑碣鐘王名迹乃多有存者何爲此刻獨無僅存者也

何內翰良俊嘗言自唐以後無一好石刻蘇黃亦無佳者趙吳興學李北海咄咄逼眞但一入石便乏古意此不知何理余謂趙吳興於北海面目全似而神气尙隔一塵亦山谷所謂欲換凡骨無金丹也豈待入石而後辧哉蘇黃廢古法自成門戶惟米南宮篤意師古其書石者便勝諸家耳

窮鴉飛數流水繞孤村斜陽欲落處一望黯消魂此隋煬帝野望詩也何異唐人五言絕句體耶秦少遊攺作小詞【窮鴉作寒鴉】

海中有銀山生樹名女樹天明時皆生嬰兒日出能行至食時皆成少年日中壯盛日昃衰老日沒死日出復然若莊生所稱冥靈大椿以八千嵗爲春秋皆旦暮也淵明詩云世短意長多斯人樂久生又雲中觴縱遙情忘彼千載憂且極今朝樂明日非所求使九原而可作則願爲陶公執鞭矣

昔人謂天下之智無窮盎錯之不能並立久矣初盎道逢丞相申屠嘉宻請嘉有所啟意在錯也而嘉恐以吳事見告輒拒之旣乃引爲上客而請閒之說得行相從容燕侍力陳錯惡異時嘉奏請誅錯柰何帝以錯言先入嘉奏沮格發憤而死及七國之變盎又請閒而錯遂不免蓋其爲計甚宻故卒遂其所圖是錯計出嘉上而盎計又出錯上信乎天下無第一手也吾於時事觀之益信然

行惡見樂爲惡未熟至其惡熟自見受苦行善見苦爲善未熟至其善熟自見受樂又云於可樂中生不樂想於不樂中生可樂想於樂不樂能行舍想此等語大有名理

宋孝宗問天竺僧云旣是飛峯何不飛去答曰一動不如一靜又問觀音手中數珠念甚曰念觀世音菩薩又問自念自號作甚曰求人不如求已大抵禪宗機鋒決捷入理最深故文殊師利稱維摩大士辧才無滯智慧無礙諸佛祕藏無不得入吾儒中多從文字智解得來非復聖賢心性學術所謂不如諸夏之亡也

古人下筆先求合已次乃求之法度今人下筆先求合人次乃求之枝葉

文章闗气運自是千古定論方在气運中人自不覺及異代觀之毫髮不能掩如唐人未嘗不學漢人文章韓柳欲振六朝之衰今其文置之遷固間有不可辧者乎唐人未嘗不學漢魏詩法李杜遂欲慿陵陶謝今其詩置之漢魏間有不可辧者乎惟宋諸名人於古法多不甚句字摹擬縱其才具各成一家至謂子固本六經皆虛談也獨我朝號爲復古文師左國兩漢詩必唐人銖銖而求寸寸而度今以爲駕唐宋矣不知異代觀之竟作何狀豈唐人之不能及漢宋詩之不能及唐其才識皆出我朝諸公之下吾不信也然則不當師古哉曰非然探古人之理窟用古人之法律縱吾心匠以合一代之气運而無徒銖銖寸寸若優孟之爲叔敖其將有竢於命世之傑者乎

山谷墨迹一帖云近有佳防率以故不得往豈食料禁不批放耶

又一帖云花四枝漫送餘春可賞否戴花人安否米南宮書研山銘一幀後書云寶晉亝前軒書銘云五色水浮昆侖潭在頂出云掛龍怪爍電痕下震澤【闕】極變化闔道門語亦奇麗可誦余甚愛之時時彷

其筆意書以示識者

淵明詩云故人賞我趣挈榼相與至班荊坐松下數斟已復醉父老雜亂言觴酌失行次不覺知有我安知我爲貴悠悠迷所畱酒中有深味此老可謂酒中見道夫至於人我俱忘寧復有富貴貧賤得失之故可以動其中耶

昌黎公晚年遂有聲樂而服金石張籍祭文云乃出二侍女合彈琵琶箏旣而遂曰公疾日浸加孺人侍湯藥白樂天思舊詩云退之服硫黃一病訖不痊微之鏈秋石未老身然退之嘗譏人不解文字飲而自敗於女伎乎作李博士墓志戒人服金石藥而自餌硫黃乎何次道往瓦官寺禮拜甚勤阮思曠語之曰卿志大宇宙勇邁終古何曰卿今日何故忽見推阮曰我圗數千戶郡尙不能得卿乃圖作佛不亦大乎今士大夫身享富貴臨老便思生天作佛鮮不爲阮咲矣

近時有善召乩仙者術甚奇余偶過海上潘方伯家方伯以他事召仙而余適入坐然余未有意求問也方伯彊余叩之因焚香稽首甫畢而仙至運乩大書曰云卿前揖生欲接浙何以罄悃莫生能爲右軍防畫左氏文章捫虱髙談宛王景略之玩弄圍棋遣興防謝安石之風流眼底當服何人今乃拜手教欲知生前因乎生原玉帝右史爲酒中艸勅待罪數年得謫今世余問何勅曰便是立世宗勅還能記否生酒中所艸者詞極佳子但不應酒中撰代子一傳何如玉皇上淸帝主勅明天子某髙帝開緒景運中天行廟多巡承祧偶乏昔黃河淸澈曽開聖世之徵安陸分藩亦是民間之養玆遣嶽瀆之神定爾山河之主嗚呼表隆天日足備聰明但年富春秋首存欽卹速圖警蹕母讓渭橋欽此書畢便去此文警防簡潔似不從人間來今余鄕士夫傳誦以爲奇事

曇陽事大有助名教第不幸生富貴家遂令張大聲息所稱弟子者又多非其人恐曇陽旣志後必自懴悔人居城市無論貴賤貧富未免塵俗諠囂仰事俯育自有親朋交際寧可絕人逃世一事不復料理吾願出郭數里擇溪山淸嘉林木叢秀處結廬三畆置田一區往返郡邑則防蹇從之良友相尋款畱信宿不見縣官面目躬親農圃之役伏臈稍給尊爼粗供嘯歌檐楹之下以送餘年其亦可矣

肥甘可省蔬食可樂獨酒不聖則神理多惡茗不精則鮏羴不化每赴招攜酒茗不備卽九鼎八珍之饌皆爲長物人久禦肥甘炮炙之味不獨令腸胃受傷重令人心气昏濁每三日一齋素可以養生可以養心

夫富貴之士則營名利貧賤之士則營衣食鼎鼎百年內營營以老不知此生身心俱曠飲水自適放恣形骸之外盤礡溪山之間俯仰無累於情起居咸順其欲語嘿不礙於俗視聽無逆於中有防何日哉是造物者所最吝惜也古惟巢居之徒濠濮之侶能蟬脫塵造物不復能爲之拘可謂遁天之民故曰不是閒人閒不得閒人不是等閒人信夫

名利喧囂之地趨之者眾與人惟恐不多山川岑寂之間知之者希與人惟恐不少王摩詰詩雲乘興每獨往勝事空自知此語識霞外之理余嘗呼童子入深山中擇淸流茂林人迹不到處危崖斷磵借艸踞石竟日獨坐稍忍饑渇吞气納津差不甚苦便謂此身與世俗了不相闗忽聞樵牧隱隠出沒逺近妄意武陵桃源非逺他時或在朝市塵勞或應接俗子憤懣無緒輒念此一段幽絕之景移置目前覺心地淸涼矣

經史子集之外博聞多知不可無雜記錄今人讀書而全不閱覽小說家終是寡陋俗學宇宙之變名物之煩多出於此第如物妖魅之說如今之燃犀錄暌車志幽怪錄等書野史蕪穢之談如水滸傳三國演義等書則焚之可也

今富貴之家亦多好古玩然亦多從眾附防而不知所以好也且如蓄一古書便須考校字樣譌謬及耳目所不及見者眞似益一良友蓄一古畵便須如宗少文澄懷觀道臥以遊之其他如商彜周鼎則知古人制作之精方爲有益不然與在賈肆何異今世所見古器有商金銀及文王鼎罇匜古制便謂商周之器更無爲之辧證者蓋漢人好制作今之玉器在漢人制者極爲精巧且其人近古或以三代之物用其樣式爲之遂各因其代名之耳豈必盡謂眞商周耶間有爲盜發古塜而出者亦如沅江九肋鼈矣此好古博雅之士所當知也漢人器如博山罏之類以其無靑綠遂謂漢銅器不爲古豈知三代殉之物甚多而漢人鮮用故入土者少若漢物入土其靑綠去三代當不甚相逺今玉器血侵屍古尙是漢代所出何銅器入土反無古色耶此可不辧而明也

古器得土气多者多靑得水气多者多綠水土雜者靑綠間發蓋惟古帝王之陵墓造作堅固不爲水所入或置石幾上幾不腐壊而器常懸虛其得土气最淸且無泥污故有純靑翠者此上品也其他民間或卿士大夫之家槨中不能無土且不能無水沁故靑綠閒發者多純緑者則自江海大津中或水若無土者故金銀器絕無古者爲世道流通致用之物故也可以知古今人嗜利之心同矣

古今人不相及豈但徳慧術智文章而已哉卽百工技藝一代不及一代矣

歷觀前代諸史惟善惡賢不肖自開辟以來人情想不甚相逺春秋戰國人心之傾危陰賊在卿士大夫中最多蓋有甚於今日者至謂人漸澆漓未爲篤論余嘗謂世道之淳漓惟有一代之興則有一代之今古如我髙皇帝造艸昧時風气尙朴今復漸漓卽以一人試觀之其爲兒時以及皓首其間變幻數易人情不同甚矣況防百年之相去乎蓋世道至於澆漓之極太朴盡防則天生眞人爲之滌除一番使气運再復旋環無端所謂百世可知卽此說也蓋一代自有一代之淳漓古今宇宙自有一大气運之淳漓苐觀一代之淳漓最覺較此明白易見

廷韓作防語有蘇黃之致書法米顚亦咄咄逼人此數則乃得之不經意艸艸者而天眞朗然中載天上立世宗勅尢爲奇話晴窓一展爲之拍案竹懶李日華識

云卿與劉生手簡

昨夜坐偶得佳興寫小行書一紙頗有前人法度目中無知書者苐可與足下相賞耳今奉去以償久負行書欲令運筆不暫畱滯痛去俗病自能合作學古本聖教序不如學新本蘭亭此語大有防心也褚河南筆趣絕羣離類枯樹賦新絕奇古便與二王抗行願足下畱意焉習舉業倦時不妨遊藝此道此道若大成縱橫一時可令靑紫奪气

莫廷韓詩詞墨迹

小閣帶溪流山深事事幽應知艸閣寂寞向滄洲羽客不可尋煙雲自來去時時神鴿飛誰辧丹成處明月來何時花深露華冷酒醒去空階佳人弄花影曉露防金液翠旗千葉開羽經堪自著客第品泉來爲懷荊汪丈書於龍潭舟次是龍

十年裘馬熟長幹飛夢隨君去不難桃葉渡頭歌舊葉木蘭舟上采芳蘭誰家明月酣春臥京兆梅花犯雪看愁絕倚樓嬌眼在粉啼容易傍人彈云卿

乍出蘭盆倦晚妝輕綃不掩雪肌香新纒羅襪勾春興何用雙飛小鳯皇詠理紈美人

塗香莫惜蓮承步長愁羅襪淩波去只見舞回風都無行處蹤偸穿宮樣穏並立雙趺困纎妙說應難須從掌上看右東坡詠弓足詞調菩薩蠻並書舊雨堂中是龍

碧山樵臨帖論文合卷

癸未三月旣望云卿臨鐘王帖於長安寓中

雪寒想勝常得張侯書賢從帷帳之悼甚哀傷不可言疾患自宜量力不復具

得長風書靈柩幽隔卅年心想平昔痛慕崩絕豈可居處抽裂不能自勝謝書已言日安厝卽其情事長畢柰何松等隕慟哀情頓泄亦難可言郗還未卜聊示墓田丙舍欲使一孫於城西一孫於都尉府此繇家之嫡正之良者也兄弟共哀異之哀懷傷切都尉文岱自取禍痛賢兄慈篤情無有已一門同卹助以淒愴如何如何

旦極寒得示承夫人復小欬不善得眠助反側想小爾復進何藥念足下猶悚息卿可不吾昨暮復大吐小噉物便爾旦來可耳知足下念

日月如馳防棄背再周去月穆想大祥奉瞻廓然永惟悲摧情如切割汝亦增慕省諸酸感

近得書卽日又得永興書甚慰想在道可耳吾疾故不沈滯憂悴解日面近不具

追尋傷悼但有痛心當柰何得告慰之吾昨頻哀感便欲不自勝舉旦復服散行之益頓之推理皆如足下所誨然吾老矣余願未盡惟在子輩耳一旦哭之垂盡之年將無復理此當何益冀小卻漸消散耳省卿書但有毀塞足下念顧言防所豁多也羲之頓首

思戀觸事彌至獻之旣欲過余杭州將若比還京必視之來月十左右便當發奉見無復日比告何諭願復盡珍重理

衛軍猶未平和而哀勞殊未得盡消息理常以不寧僕射得散力甚慰表解臺職不知得恕不復冠軍告懸企新婦服地黃湯來似減眠食尙未佳憂懸不去心君等前所論事想必及謝生未還何爾進退不可解吾當書問也昨遂不奉面悵恨深體中復何如弟甚頓匆匆不具獻之再拜

不審尊體復何如昨夜眠多少願盡寛諭理憂馳可復言若得消息者

防等承更惡不審頃痊復不必須防時終得力耶此藥甚佳想姊舉體不能行履服遂差安西且無恙府君屬有和稀久滯行路同人絕得此心故當攜其長糿詣汝上下知彼絡繹有書示否足以慰吾意耶冬間必欲至足下所居承使君明練不謂漸有勝也君數集聚然其大都可耳吾止於月半間耶

鐘王書法妙若天成學者一日不在心手間下筆輒無佳趣矣偶得精楮雜臨帖如右恨爲世代所限不能追古徒然三嘆云卿【行書烏絲闌一紙】

臣違逺墳墓奄冉五載防極之思實結於中前去郡已具陳聞爾時聖恩垂矜甚欲申其情事但以被徵有大例故令曲成之仁不遂臣於朝職不同並急之制今欲特乞假百日以泄私情猶復欲與中表少敍分張之懷又臣姊劉氏在余杭當蹔過省若不得此不容回展伏惟天慈物通其志必聽許以私上聞伏用祗悚臣言外出謂公私可安耳勲賞旣湊亦已息望但使明公不遺有防不忘亦何憂便餧耶民志慕不【原迹慕不乙轉】髙情不忘榮懇懇祈訴惟願離今任耳余無所擇伏度朝防不過存湣故舊使蓬莤與蘭蕙齊榮耳明詔爰發防已被矣榮實厚矣必何【原迹必何乙轉】須拜而治順許而弛今日君臣之際差可得適願樂也若民有纖芥少禆聖化亦當求自防效而能臨殊寵必欲免耶思之實熟萬無此理古來亦未有量力而致深罪者蔡司徒立帝主於禦牀詔驛數反其不祗順正止於免黜耳此外希不矜體者違命誠爲深愆曲從實復過此伏度天海容納必當哀許仰憑仁眷惟願垂救動成塵穢轉難爲顏乃欲覲謁忽患齒痛疼慘無賴語廹防知所厝冒復啟訴謹艸上呈磬謁款實謂爲粗盡一豪虛矯神明殛之若民可作尙書令而使四海摧懕者亦人誰不堪勲徳蓋世尙當有讓況民凡鄙而可冦竊耶王懷祖先輩名流作此軄可謂僉允桓宣武窺尙書門猶言此中無人固知當之未易也札旣不便彌不自宣故寄之翰墨益增繁忤饑渴還防願不作悠悠常誨耳獻之死罪州民王獻之呈衛軍猶未平和而哀勞殊未得盡消息理常以不寧僕射得散力甚慰表解臺職不知得恕否復冠軍告懸企王大令開張爽朗風骨髙逸此三帖在眞行之間結

體尢妙【行書烏絲闌一紙】

司馬相如曰合綦組以成文列錦繡而爲質一經一緯一宮一商此賦之迹也賦家之心包括宇宙總覽人物致乃得之於內不可得而傳

魏文帝曰文章經世之大業不朽之盛事年壽有時而盡榮樂止於一身二者必至之常期未若文章之無窮陸機曰其始也收視反聽耽思旁訊精騖八極心逰萬仞其致也情曈曨而彌宣物昭晰而互進傾羣言之瀝液嗽六藝之芳潤浮天淵以安流濯下泉而潛浸又曰體有萬殊物無一量紛紜揮霍情難爲狀辭程才以效伎意司契而爲匠在有無而僶俛當淺深而不讓𨿽離方而遁圓期窮形而盡相

摰虞曰假象過大則與類相逺造辭過壯則與事相違辧言過理則與義相失靡麗過美則與情相悖

鐘嶸曰詩有三義酌而用之幹之以風力潤之以丹彩使味之者無極聞之者動心是詩之至也若専用比興則患在意深意深則辭躓専用賦體則患在意浮意浮則辭散

劉勰曰詩有恆裁體無定位隨性適分鮮能通若妙識所難其易也將至忽之爲易其難也方來

江淹曰楚謡漢風旣非一骨魏制晉造固亦二體譬猶藍朱成彩錯雜之變無窮宮商爲音靡曼之態不極沈約曰天機啟則六情自調六情滯則音韻頓舛劉禹錫曰片言可以明百意坐馳可以役萬景工於詩者能之風雅體變而興同古今調殊而理一達於詩者知之

殷璠曰文有神來气來情來有雅體有野體鄙體俗體能審鑑諸體委詳所來方可定其優劣

李徳裕曰譬諸日月𨿽終古常見而光景常新

梅聖兪曰思之工者寫難狀之景如在目前含不盡之意見於言外

莫子曰觀前人之論如是則綴學操觚之士豈可易言哉𨿽其解悟人殊取裁各異譬之探奇淵海防目五都無非珍者可謂盡文章之變泄鬼神之祕矣暇日偶錄數條貽之行甫行甫於藝事無所不好能於此用心焉當必進乎技矣壬申仲冬是龍書於藻齋中【行楷書灑金一紙】

莫廷韓眞行合卷

花前麗色賦

若夫累榭搴雲層臺避風眞霞萬丈文錦千重煙光熹微夜色瓏度修廊以屢折巡曲墄其難窮明星皎兮河漢雕燭燦兮房櫳孤亭孑兮環翠眾卉綻兮呈紅悲飄零於素節餘芳馥於晚叢何其夕之未央感彼羙兮來通憶橫陳於楚巫儼明妝兮漢宮奮長袖以延佇開曠襟之沖融激淸泠於皓齒送妖妙於盧瞳花無情而欲語人解妬而羞容豈求妍於粉黛將售媸於化工借麗春於上闌鬭羣玉於閬峯爾其貴出五侯豪傾四公西第車旋南皮宴終客散席左儛罷池東寶瑟收兮黯無韻瑤華寂兮俱謝空廼爲歌曰洞戶秋塵起盛色變衰靑霜日摧廹誰能久鮮穠自古盡然有怨何庸秋夜與諸子集西寧邸第芳菊爛熳觴行甚歡未防二麗人掩袖而至曼聲而歌徘徊燭光容與花態李公子屬余作花前麗色賦黃子占韻袁生起而觴余宋侯給筆札命童子刻燭以竢余辭觴而受札因綴斯篇云耳莫云卿【賦字中楷書跋字小楷書烏絲闌紙本】

南唐李后主有研山一座其廣不盈尺前聳三十六峯左右引兩阜坡陀而中鑿爲研後主深貴重之南唐亡後此研流轉數處竟爲米老元章所得米之歸丹陽也意將卜宅久而未就時蘇仲恭學士之弟號稱好事有甘露寺下並江一古基竹木叢秀晉唐諸名士避地多居之旣米欲得宅而蘇覬得研於是羣賢共爲之和防蘇米竟相易米後築宅號海嶽庵者是也研山藏蘇氏未防索入九禁矣此研山事始末見鐵圍山叢談研山爲米氏所重嘗與蘇氏易宅後蘇相易簡卽其後也又數傳而歸吳興戴氏民家此段出勝國周宻煙雲過眼錄宻字公謹勝國名博古洽聞之士云卿書【行艸書紙本】

周天球

周幼海詩艸

山盡云邊路林窺湖上天身疑出宇宙目已極風煙幻迹虛舟外閒情短防前桃花春更好爲憶避秦年三月淹歸孤帆待好風稽山望不及落日思何窮水闊光外天低樹影中江蘺不能賦詩客旅愁同扶病看山出同人載雨過寒生幽谷早暝入亂峯多孤塔搖層靄長橋拒逺波將寒湖口勝拚爲借漁簑巖際破雲棲髙寒夢不迷數峯孤枕上片月大江西度壑鐘聲小垂檐象緯低褰裳防未足何處報晨雞右舊作四首天球漫書

城上髙臺半切云平臨睥睨送斜曛西山曲抱神京紫北斗中懸帝座文晚色千門雙杵動【闕】天萬里片鴻分黃金已攺當年築防筆何須太史聞

扶桑一碧琉璃春水溶溶漫拍隄兩岸緑蕪飛白烏半紅日唱黃鸝磯頭雨歇尋漁具桞外風吹行杖藜自愛塵纓歌濯處憑將詩酒樂幽棲

醉倚髙臺云防重靑山歷歷見江東天風忽向闌干度一片芙蓉落掌中牛首層巒

盧鴻石榻寄嵩山竹雪松云共灑然我欲逃名巖石去無如此地隔風煙山居

小秋色滿庭階寂寞無營自煮茶賴有短墻芳艸積不敎蝴蝶過鄰家秋色

繡嶺春云拂翠文綠軒春酒醉蘭芬不知門外塵埃滿惟挾山中鸞鶴羣周天球書

徐渭

徐文淸書李杜詩帖【艸書紙本帖中皆書李詩標題依原欵】

漢帝寵阿嬌貯之黃金屋咳唾落九天隨風防珠玉寵極愛還歇妬深情卻疎長門一步地不肯暫回車雨落不上天水覆難再收君情與妾意各自東西流昔日芙蓉花今成防根艸以色事他人能得防時好

馬上相逄揖馬鞭客中相見客中憐欲邀擊築悲歌飲正值傾家無酒錢江東風光不借人枉殺落花空自春黃金逐手快意盡昨夕破產今朝貧丈夫何事空嘯傲不如燒卻頭上巾君爲進士不得進我被秋霜生旅鬢時【下有人字防去】淸不及英豪人三尺兒童重廉藺匣中盤劍裝防魚閒在腰間未用渠且將換酒與君醉醉歸托宿吳専諸

黃雲城邊烏欲棲歸飛啞啞枝上啼機中織錦秦川女碧紗如煙隔窓語停梭悵然憶逺人獨宿孤房淚如雨姑蘇臺上烏棲時吳王宮裏醉西施吳歌楚舞歡未畢靑山猶啣半邊日銀箭金壺漏水多起看秋月墜江波東方漸髙柰樂何

閨裏佳人年十餘顰蛾對影恨離居忽逢江上春歸燕衘得雲中尺素書玉手開緘長嘆息狂夫猶戍交河北萬里交河水北流願爲雙鳥泛中洲君邊云擁靑絲騎妾處塵生紅粉樓樓上春風日將歇誰能攬鏡看愁髮曉吹龍管墮落花夜戎衣向明月明月髙髙刻漏長眞珠簾箔掩蘭堂橫垂寶幄同心結半拂瓊筵蘇合香瓊筵寶幄連枝錦燈燭熒熒照孤寢有使馮將金剪刀爲君畱下相思【下有瑚二字防去】枕摘盡庭蘭不見君紅巾拭淚半氤氳明年若更徵邊塞願作陽臺一段云

南【下有東字去】威西施共處於一堂卽鄭袖驪姬猶知避之而況於嫫姆無鹽乎然諸娣羣姑廹之不已或牽其臂或曳其則朱粉而逡巡其間者容亦不免矣陳子令予書李杜之什而必欲附我於尾辭不得也其殆類是徐文長書大江東去詞帖【行楷書紙本】

大江東去浪淘盡千古風流人物故壘西邊人道周郎赤壁亂石驚【衍字】穿空驚濤拍岸捲起千堆雪江山如畵一時多少豪傑遙想公瑾當年小喬初嫁了雄姿英發羽扇綸巾指揮間檣防灰飛煙滅故國神遊多情應笑我鬢添華髮人生如夢一尊還酹【原迹酹字脫補書詩後】江月徐文長評字手迹【見第二卷

書評】

靑藤道士諸詩帖【行艸書紙本帖內小字自注鈐縫有酬字堂運昌二朱文印不錄】書箑贈顧鴻臚

廿載神交後尺書長跪辰涸魚幸不死閏月亦徒春碧桞深髙館紅雲近侍臣相過不能數叔夜懶方眞

贈刑部沈君

人多驄馬客君愜白雲司棘署了公事梅花作雪枝帶寛知懶在馬重覺塵隨頗憶洞庭否煙波十二時

任琴篇爲趙子賦號

豈無蘭蕙好獨結嶧陽桐訪友必囊去焚香足對儂風雷懸一壁山水伴千重一作梅花弄都令雪滿空賦得梨花一枝春帶雨乃是一麗人爲所私畱絆不得渡桃葉而啼座上並賦

阿嬌不含笑西子卻宜顰臉濕雙啼月花滋二月春拭綃歸翠袖澑粉到朱唇欲得千金倩【謂笑也】還渠桃葉津

納妾詩

角枕覆衾長新香異舊香昔年曾射雉此日復求凰玉靨當明鏡金陵數妙妝夫君莫早起初日未髙梁

宮人入道

昭陽隊裏混鉊華垂老參師日未斜不向秋風怨扇卻教明月進琵琶朝畱楚簟身爲雨夜繡茅君綫作霞笑殺緱山閒姊妹尙論恩寵舊誰家

淸風嶺

赤霞城畔女郎身曽將羅袖障【闕】塵半巗竹淚猶啼月一水菱花解照人那取槁砧還破鏡祗持完璧碎彊秦【闕】天風雨來何急似覺詩成泣鬼神

宿長春祠眺月百八仙臺

長春明月夜闌干起視當眉尺五間千里林光俱趨水一杯江气亦浮山【南望錢塘僅一掬】似聞隔岫吹長笛欲喚眞官語大還忽憶廣寒淸冷甚有人孤佩響

朱四

昨宵聞汝樂今日聼鶯喉何事朱唇裏能爲白雪流迢迢涼夜永脈脈故鄕愁數付梅花落梁塵繞未休

訪王山人於吳門

十季多患難此日一牽裾幸免淸霜委難辭白髮俱半生三四見晚飯一雙魚復作匆匆別臨岐各黯如

陸孝子詩

一葉隨流去不還【闕】君號向大隄看阿翁風浪今如此少婦箜篌枉自彈古柏隔祠江浩浩【謂曹蛾祠也】愁雲塞防海漫漫昨宵醉裏披圖畵淚落風前共燭殘

方封君七十其子刑部郎索【住山中白髮長七尺】

方山先生今七旬學道吟詩鄕裏聞自【下有身字圜去】脫靑山還舉子不栽黃橘比封君發長七尺朝梳雪門對千峯暮掃云旣逺塵寰如此相不愁鸞鶴不爲羣

天池山人書太白詩【艸書紙本】

將軍出使擁樓船江上旌旗拂紫煙萬里橫戈探虎穴三杯拔劍舞龍泉莫道辭人無膽气臨行將贈繞朝鞭風吹桞花滿店香吳姬壓酒喚客嘗金陵子弟來相送欲行不行各盡觴請君試問東流水別意與之誰短長天池山人渭書於水鑑堂

金鑾

金在衡橙墩隠居行

隠居行爲橙墩武翁壽頌金鑾書

龐公隠鹿門魯連蹈東海從古稱達人髙風振千載先生有官不自居淸時恥曵王門裾先生有財不自蓄散與兒孫買書讀閒來一局棋興到三杯酒慷慨發長歌從容開笑口眼看住世七十年家有園池野有田輕將意气向人吐落得風流薄海傳我本逃名君避世自謂平生心膽契憶昔靑春今白頭分明異姓如兄弟君家作徳昭蒼防防人福壽康而寧披圗致頌何所願但願南山相對長靑靑

野艸舞無落閒庭閱嵗華憐伊幽且寫意伴煙霞陸原博

項元淇

項子瞻與三弟六札【行艸書紙本前有世昌白文半印諸札前後各有項氏印不錄】

心靜養客中豈眞爲惡耶贈行詩新年須成冊寄去張王屋嵗暮旅泊無所事亦是爲貧驅使向日豪縱竟成春夢而反奔走干謁何哉昨雪頗有佳興恨嵗例俗態累人不能有防細糖一盒幹臘四肘遣意淇再拜三弟二官往杭何日還老竈從行否屠尙書房子賣成陸

堂此近爲異聞錢海石復報書閒中來防一咲

六朝詩遣還俗輩無可與語且向蘭借間求良友也病中不敢抽思無所制作俟晴要仰觀來發一奇興淇拜三弟

才到家阻雨峽石二宿但不如雪耳應山在此卽來一談想連日雨孤懷亦不暢且共咲防淇拜三弟

今日頗涼爽新竹淸防良可憇談下午相期一過欲要仰觀恐妨下帷未必肯來虛意不若止也六朝詩十帙遣歸共前廿帙折處宜以朱防如未錄勿卽伸展亦數日之勞也淇拜三弟

晴霽則苦蒸熱涼爽則苦風雨適意時豈得多耶才自鄕還劉鼻去未過一淸談何如六朝詩看畢初興欲手錄目昏竟嬾恐成虛想耳得善書者了此亦嘉事也淇拜三弟

香餅二十不能多惡況兼之陰寒天道人事無一而可獨坐則無聊披帙則防然欲行無地欲語無人何以排此伊郁淇白三弟

少嶽山人施事札【行艸書紙本內項氏諸印不錄】

施事昨已供上杭有日矣湖山春色當有待也因而得賞俗累豈眞俗哉昨暖南圃稍動此意今又陰寒矣良辰誠難所遇皆俗陋不可堪處無可共一言者況相契分者哉惟尙友於簡編嬰情於耕植耳閒過園一坐少息勞擾淇拜

項子瞻蘭蕊札【行艸書紙本內項氏印不錄】

姚士成蘭蕊蓄得甚少以今計之豈止五分一錢耶用之當愛重此不足與不知者道也惜哉士成花較昨更精神因狂飇已有先零者矣榮盛何可久先來烹茶淇拜一錢者二五分者一

少嶽南園雜詠詩帖【行艸書紙本內項氏印不具錄】

南園雜詠

深林旣杳靄修竹復繽紛濁酒可自適鳴琴誰與聞繚繞植疎竹間以百花重𨿽無雕繪飾聊用代垣墉槁梧據混防吾亦忘吾形停雲抱虛牖淸吹來空庭晚涼風色和日落浮雲多鳥喧亂叢薄魚戱動新荷夏夜敞軒屏蕙茝有餘馨一雙巢幙燕數照書螢遊心假翰墨晦迹托林埛品水思刪譜評茶擬續經種竹深林中竹生日以廣詎擬千戶封但資三逕賞防樾如垂幄巢林當結樓寄言麋鹿友卒嵗爾同遊時流好年少士籍棄防寒白髮何由變塵冠不復彈萱艸樹堂背合歡生階前防心與物化憂憤自相捐良木材先伐猗蘭芳見鋤芭蕉獨無心隨時自捲舒鳥聲百種囀蝶思杳然迷陰陰桃李樹其下自成蹊席門翳委巷幾榻凝緇塵不見乘軒者還來存故人右凡十四首閒居寡歡風雨蕭然興言成章曽無詮次聊書之以遺知者耳少嶽山人淇三弟

學圃理荒穢抱甕汲寒泉黽勉戒余隙泛覽無生篇前失錄補之

項少嶽送嚴少渠詩帖【艸書紙本】

抗手彈冠易別離天長日逺未云疲路連燕薊平如砥水下淸淮疾似馳寒鴈防羣衝塞起秋蓬千里信風吹知君亦是悲歌者慷慨行防及爾時嚴子少渠北防旣發二日詩乃成豈情深不能言耶項元淇

少嶽山人與二上人札【行書紙本】

蘭亭禊帖廼趙松雪所跋定武佳本奉定湖上人又趙魏公書紈扇詠史詩賦帖此奉慧空者玆審好尙故致左右湏當心摹手追方得此中三昧昔趙文敏欲與獨孤結一重翰墨緣余亦爾耳頃過西丘余畱面指項元淇拜二上人足下

項子瞻惠泉札【行書紙本】

惠泉一壇專力遣貯徐俟袖茗過院共相品試直須舌根上討出本來無味主公方許入曹溪一派項元淇饒舌定湖慧空二上人

項少嶽與定湖札【行書紙本】

適從吳門還爲得趙文敏簡中峯帖一冊此書學人不可無者特此奉具【下有古語二字塗去】山谷云字中有筆如禪句中有眼須一毫頭上下工夫始得余畱面賦淇艸拜定湖法座

項徳純

貞道人近作詩帖【行艸書紙本】

夜圓淨無語上方鑑羣形浮雲滓碧空萬象忽防防風起浮雲去依然見太淸人心洞無物情欲障明靈恬澹忘欣戚勝理自常惺

月下步虛辭

形從圓後減光自暗中生減減到光暗生生復圓形盈缺本禪代暝照系潛升一气布萬象化機無停軨寂寂悟虛悠悠保性靈不須假羽翼輕舉跨靑防近作三首項徳純書上雲麓丈時年四十六也

項貞書折楊桞詩帖【艸書紙本】

折楊桞詞

山髙巫峽長垂桞復垂楊同心且同折故人懷故鄕山似蓮花艶流如明月光寒夜猿聲澈防子淚沾裳楊桞亂成絲攀折上春時葉宻鳥飛礙風輕花落遲城髙短簫發林空畵角悲曲中無別意並是爲相思嫋嫋河隄樹依依魏主營江陵有舊曲洛下作新聲妾對長楊菀君登髙桞城春還應共見蕩子太無情萬里音塵絕千條楊桞結不悟娼園華遙同故嶺雪春心自浩蕩春樹聊攀折共此依依情無柰年年別萬里邊城地三陽楊柳節葉似鏡中防花如闗外雪徵人逺鄕思娼婦髙樓別不忍擲年華含情寄攀折倡樓啟曙扉園桞正依依鳥鳴知嵗隔條變識春歸露葉凝啼臉風花亂舞衣攀折聊將寄軍中書信稀貞道人項徳純書述

貞道人元旦詩帖【行書紙本】

過去𨿽云增將來漸以減炎涼恆摧新嵗命不再返年壯恣輕肥老大徒悲感浮生多坎軻大道何夷坦靑陽品彚熈所遇欣仰俛寂保眞虛化機同舒捲戊戌元旦作貞純

項徳新

項又新欲坐花前札【行書紙本】

極欲坐花前領淸話偶以冒寒而止專此辭謝暇刻當久坐髙齋不虛兄念也諒之諒之制教下弟徳新稽顙項良枋

項良枋秋夜詩帖【行艸書箋本】

秋夜同仲醇宿舷師房

黃花露未收聞雁五更頭此夜不聨榻一年虛度秋良枋

項良枋九日詩帖【行艸書紙夲】

九日李信父攜酒雨花臺

九月九日雨花臺片片靑山落酒杯靑山萬古靑不盡曽見六朝歌舞來

莫道重陽無菊花與君爛醉各天涯白雲似解遊人意遮卻東南不見家項良枋具艸請政

項眞

項不損臨東坡墨妙亭詩帖【金箋本】

蘭亭蠒紙入昭陵世間遺迹猶龍騰顏公變法出新意細筋入骨如秋鷹徐家父子亦秀絕字外出力中藏稜嶧山傳刻典刑在千載筆法畱陽冰杜陵評書貴瘦硬此論未公吾不憑短長肥瘠各有態玉環飛燕誰敢憎吳興太守眞好古購買斷缺揮縑繒趺入坐螭隠壁空齋晝靜聞登登奇蹤散出走吳越勝事傳說誇友朋書來乞詩要自冩爲把栗尾書谿藤後來視今猶視昔過眼百世如風燈他年劉郎憶賀監還道同時須伏膺題孫莘老墨妙亭蘇軾天啟癸亥七夕甓園項眞臨項不損毗陵道中詩帖【行楷書紙本】

籬疎從緑槿檐亂任黃茅壓酒移溪石煎茶拾野樵靜牕懸雨笠閒壁掛煙匏支遁今無骨誰爲世外交書於毗陵道中項眞

邢侗

邢子願書詩句

山中習靜觀朝槿松下淸齋摘露葵石闕在口中悲不能語子願戲冩

邢太僕云破句帖並柬

云破月駛舟行岸移秦公厥有深指乞作中露一聨緊切語如此意如何侗頓首

邢子願評祝京兆帖

祝京兆初昉鐘太傅隸中時挾古隸我朝無雙技也邢侗評

邢子願與昭甫札

上賔過此不能具酒貲殊愧殊愧今以一扇易得靑錢百文足下持至市上壚頭試與許孟輿共醉也昭甫年家兄侗頓首

邢來禽醉記帖

子昻尺牘行狎妙有羲獻法但小作中峯和尙气不免蔬茹一段也文太史便覺生疏無員滑處一解不如二解信然來禽醉記

邢太僕送髙徵君詩

百粵牽鄕夢燕遊事事難鷫鸘經嵗敝風雨去途寒度嶺梅初發還家臘已殘故園魚稻美天末憶加餐送髙徵君

邢來禽五月卽事詩

五月廿九日同昭甫座間卽事

避炎樓閣晝長閒與爾開尊面逺山瓜本邵平浮素盎巾猶郭泰折靑綸天朝命相初宣制人世還山且駐顏湖海茫茫闗底事視君腰鋏有緱菅來禽侗頓首具稿李贄

李卓吾客冬札【小楷書紙本帖前有長方白文固宻二字印】

客冬賜俸本爲刻書而書藳未定將俸蓋成藥師佛殿一所朔望律僧數輩持誦藥師眞經以爲諸丈念福亦不虛也玆正油漆得來賜卽告成矣並以附謝李氏四書一冊附上請教近況如此亦可知淸福之不易受也余具訒庵書中不敢多及四月廿七日贄生頓首余敬

黃輝

黃昭素宣聖贊

大哉宣聖斯文在玆帝王之式古今之師志則春秋道繇忠恕賢於堯舜日月其譽維時載雍戢此武功肅昭盛儀海宇聿崇

黃平倩書端正好詞

碧雲天黃花地西風北鴈南飛朝來誰染霜林醉總是離人淚恨相見得遲怨歸去得疾桞絲長玉驄難系恨不得倩疎林掛住斜暉馬兒迍迍行車兒快快隨卻告了相思廻避破題兒又早別離報道一聲去也松了金釧遙望見十里長亭減了玉肌此憾誰知招隠園歌者歌此詞隨筆書之黃輝

黃少詹題桃源圖

羅浮之山桃株藂焉陰濃香馥遊者折其一枝一干樹之恆山大川吐蕚鮮美落英繽紛見者誣以爲羅浮焉何者以其景之一也夫景之一者無論眞假卽其墨機揮染髙者峯頭競秀下者淺澗爭流屋舍儼然桑田具在男女雜沓童叟憘怡恍惚如生嘗覽武陵人事千載下猶有餘慕焉今閱桃源圖古木森森怪石磊磊恨予不能作武陵漁人追尋舊迹至今慨無問津者黃輝陳壽曦

陳攖寧書姚銀臺贈汪玉水序

蓋聞山與水同源山起於昆侖水亦出於昆侖固也而終莫識其所自予敶夏書熟記山水之源並習禹本紀言水出昆侖去嵩髙五萬里外又讀爾雅雲水出昆侖墟色白並千七百川色黃已讀山海經云昆侖之丘河水出焉東南流注於汜天之水已又讀淮南子云昆侖之墟河水出東北陬然則水之源烏可定乎余乃縱觀漢使窮河源之篇謂出於闐其山多玉石采來天子案古圖書名其山爲昆侖然則古所謂昆侖也因再索禹本紀言昆侖其髙二千五百餘里上有金臺玉闕鴻烈解載昆侖之上有木禾珠樹玉樹懸圃閬風十洲記謂弱水繞之下有瀉珠噴玉之奇種種神怪直可眙而水源之出於是大都不誣也要皆揣摩遙度云爾去嵗之官奉朝命出按諸邊境歷濱海登萊等郡而見其砯礹鼓作漰湱澩灂防防潰濩漷而出沒於潏湟淴泱防防防瀹之中旋復往還於浟湙防灔浺瀜沆瀁之內而渺彌湠漫也乃知昆侖在西北河水出其東北陬東南流入渤海其一源出於闐之南山北流與防嶺合東注蒲昌海而有珕珋璿瑰水碧潛瑉之異防可識哉頃予持節便道歸故里訪汪君尊人愛荊公因識君於凝霞閣君諱國潤年未及弱而流奕淸舉測其胸次洸洸若千頃波洵吾鄕奇士也方今聖天子在上海晏河淸目不睹波而耳絕瓠子之歌三十一防矣間者霖澇爲沴暴漲河洛茶城古洪等閘淤塞四百餘丈當事者輒嚄唶不得其源而理之餘甚憫焉汪君誠厚自淵沈應賢良之詔當一出而爲國珪璋中流砥柱豈異人任哉予拭目以竢汪君諏吉甫冠因號玉水而字則源昆也予特爲之溯流窮源之論如此是爲序

外錄

瑚网云余年十三四時文防於天寧之毘盧閣凡六載一時社友善書者爲陳攖寧壽曦張華平永昌歐怪禇妍戞戞不相下也餘十七而冠值萬曆癸卯季冬谷旦有故舊銀臺姚公欲遺贈言因凂攖寧代艸並書陳君儒雅風流健筆應驅風雨惜久作若敖之餒每念之愴焉興感志此式後

何三畏

何士抑送友南遊詩帖【行書灑金箋本】

行行送子將秋天秋風先到木蘭船酒酣慷慨時扣舷自言男兒當勉防擬經方逾雄年枕戈誓著祖生鞭子有令名元無前致身直上雲霄邊公車奏牘常三千新詞奪得金花箋不枉讐書藜杖煙秦淮渡頭水勢便鳳凰臺上月華鮮此時得意如登仙正與公子同翩翩送友人南逰之作爲楚庵先生書何三畏

顧應陽

顧同知與後朋札【艸書紙本】

往嵗拙作偶見此紙錄一過呈上請教昨小啟請訂一日少展夙念至望至望衰朽平生所酷好者琴耳嘗刻譜以傳近欲諸兄之髙才雅致者得跋數語以彰區區一時好尙在此而不在彼如兄超凡頴拔髙出流俗萬萬者可吝此數語以垂愛於不朽耶感刻感刻何如何如北遊仙舟發興未爲晚也艸艸右啟大元後朋契兄先生契我廿六日眷生顧應陽頓首拜

唐文獻

唐元徵與公覲札【小行書箋本】

別後見邸報知翼庵兄已請告矣凡銓部請告者疏一下卽行例無覆也弟以爲書可無作昨捨甥道殷丈意謂仍須備一書正與來教同頃當卽修一椷附之豈敢誤也弟病體殊不堪不止雨況淒其耳柰何公覲老年丈侍史文獻弟頓首

王穉登

王伯谷詩卷

萬里還家一艸堂佩刀猶在問王祥心同玉女寒潭水髩著銅官曉岫霜中聖且敎田種秫長生須待海成桑春風倚杖柴門下無數南山近女墻

千里山川命駕行鶡冠魚服暫藏名詞人盡訝靑雲待闗尹遙瞻紫气迎吳遊絲三月絮蘇隄芳艸六橋鶯還家載得詩盈篋莫道扁舟似葉輕廣長庵作二首東山別墅半桑田夢艸詩成憶惠連隔岸晚煙千嶂綠當樓明月一洲圓林中竹葉人人酒渡口芙蓉日日船此地不妨云共臥戴逵誰送買山錢範仲昭別業虎山橋外水如煙雨暗湖昏不系船此地人家無玉曆梅花開日是新年爲愛荊先生書王穉登

龍須蔓引靑油幕瑪瑙珠傾碧玉柈日午漢宮開暑殿佳人共嚼水晶寒右題葡萄太原王穉登書

丁云鵬

丁南羽詩帖【楷書烏絲闌紙本】

巾車指日赴神京千戶歡歌載道行咸謂滎陽推異政豈從修武得能名貢賢不爲眈髙賞抱玉終非報主情首課論功稱內治一時帝裏動淸聲

萬方玉帛防幽燕報政無如茂宰賢燕饗承防歌湛露簿書上計謁甘泉王春欲動宮墻桞客夜聊揮單父弦何日刀環仍賜返三農置酒樂堯年送祝明府入計二首

極目憑陵思不禁重云覆檻晝陰陰黃金久失燕臺色明月長懸國士心秋盡薊門霜樹繞寒生易水露華深應圖腰騰驤入誰向天閒嘆陸沈賦得黃金臺送祝明府北上

嵗暮山寒冰雪深髙軒千里托云岑春回榛莽延佳色臘破梅花伴苦吟滌耳繁聲鳴急澑侵檐薄靄防平林無論寂莫眈艸時許侯芭載酒尋冬暮攜尊過訪臧國博晉叔山居丁云鵬

杜大綬

杜子紆望裏煙生詩帖【艸書紙本】

望裏煙生是子家艸堂應近鶺鴒沙江汀每恨無舟渡野店空憐有酒賒半雨暮成風外雪孤樓春動臈中花相思尙隔前村逺獨倚柴門數去鴉杜大綬書似之罘世丈

書畵彚考卷二十七﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷二十八

刑部左侍郎卞永譽撰

書二十八

明

錢龍錫

錢稚文別來札【行書紙本】

別來想姑娘起居康勝骨肉尊親此時更無多人不能不懸懸也弟近來所業何事古人士農工商各居一業村教𨿽淸苦若修業有恆猶勝浮防奔逐耳代儀四金致姑娘充茶果之需轉呈是望諸不一一表兄龍錫頓首

徐光啟

徐子先壎吹蘿附帖【小行書紙本】

本以壎吹幸從蘿附春月小兒書來伏老親家俯從所請弟與荊人俱不勝感戢弟閏月出都蹔駐津門擬在望前後解維行矣去國之身不能躬陳謝悃欲遣一介爲未見小兒報言未敢造次乃辱臺札先頒且隆儀優渥旣感以愧無能爲心小兒書中屢言貧家無以爲禮乃老親家垂神優厚尢爲不安耳【闕】之初識者知有今日卽弟通籍之初爲當事者陳說亦言當有今日所以自棄於日月之側嘵嘵多口冀萬一之用乃古來必然之畫多待禍亂數年而後用弟欲以一人之力欲弭濫觴而遏滔天想造物者或未之許也老親家初至遽值此念無事任於時稍遷附近何害耶西山中齋堂一路多有深巖幽谷良田廣宅淸泉茂樹可以避世昨嵗頗爲都人所物色天气淸和老親家或於彼中覓一佳處甚善萬萬不宜出東南來也或房山淶水易州亦有佳山水處可居耳厚賜借將芹意伏惟鑑存容日耑陳微悃不莊不悉弟光啟又頓首上

徐文定夏初札【小行書紙本】

夏初一書寄還不知小兒曾展送未也郡幕黃公祖復得老親家手書兼拜珍縠之賜且媿且感迄今行矣度抵家時正秋風扶搖鵬搏九萬里之日也弟旣未能亟歸計猶得把臂長安道中耳時局日新甚至典試諸公久未奉兪計入塲期日未免易常期矣他事盡然未知究竟若何柰何哉感時觸事憂結良深胸中亦有郇模字抑鬱當誰告語惟待來玆言返初服則已耳知究竟何如有便乞一相聞尊價北來不惟有慢兼復勞其管顧極不能安拙刻農遺前三叔太欲刻弟以乘便自刻之今恐郡中欲翻刻則尙有增定乞一徐之當寄回也使還率此附謝老太翁三叔太乞叱名致意諸容嗣展不盡陽月十四日弟光啟又頓衝

徐子先自笑札【小行書烏絲闌箋本】

竊嘗自笑且自恨世間之闒葺未有過於弟者也而年來尢甚應酬之書堆案盈幾必使人惇廹至再至三卽黽勉作答稍無人來剝啄卽日復一日乃至遷延嵗月耳遷延旣久愧負旣積更難伸紙如書生賴學愈久愈怖也卽如老親家瀕行雅愛超逾常格入都已來再承手翰申以重貺然自張年兄使者卻還爾時一失便日延一日以至於今所以然者嵇叔夜只是一懶而弟又益之病與冗焉夙昔多疾疢至今始衰更非疇昔昨嵗偶以多言之故謬用歷法見推初意亦知其難苐此事三百年來無人講究如偶有所見而復爾推委似非古人進不隠賢之義是故有相諮問者不敢不竭盡底裏自後又不得不向此中一研究而精力未及又無佐史可分益令萬事都廢自惟欲遂以此畢力並應酬文墨一切迸除矣何者今世作文集至百千萬言者非乏而爲我所爲者無一有歷𨿽無切於用未必更無用於今之詩文也況弟輩所爲歷算之學漸次推廣更有百千有用之學出焉如今嵗偶爾講求數種用水之法試一爲之頗覺於民事爲便今爲二三相知所廹已付梓人尙未及卒業請教耳小兒處有一稿亦略曉其法尙未能全諳也此等事非老親家夙昔同志豈敢發此狂僭之言乎萬惟祕之弟年來百端俱廢者大半爲此事所奪然此事畢竟浩非有同志同業數輩益以書佐未易得了弟姑爲所得爲以俟其人如老親家曁三太翁則所日夜冀望北來者也料今秋必奮圖南之翮秋冬之交可得握手道故矣

董其昌

董文敏書嚴君平傳捲【行書紙本髙八寸長七尺】

嚴遵字君平蜀人也隠居不仕嘗賣卜於成都市日得百錢以自給卜訖則閉肆下簾以著書爲事雄少從之逰蜀有富人羅衝者問君平何以不仕君平曰無以自發衝爲具車馬衣糧君平曰吾病耳非不足也我有餘而子不足柰何以不足奉有餘衝曰吾有萬金子無擔石何謂有餘君平曰不然吾前宿子家人定而役未息畫夜汲汲未嘗有足今我以卜爲業不下牀而錢自至猶餘數百塵埃厚寸不知所用此非我有餘而子不足耶益我貨者損我神生我名者殺我身故不仕也時人服之董其昌書

每欲書嚴君平孫思邈二小傳所謂聖人必隱於醫卜間適有繭紙瑩潔可愛以李北海徐季海筆法書嚴傳每一披之知箕潁不逺吾所可勉事者其昌自題【小行書本身紙尾】董思白書陸處士傳捲【楷書烏絲闌冊今裝橫捲髙八寸長丈餘】

陸處士傳

錢塘陸處士諱瓊字思佩結茅西溪因自署曰宇溪處士八嵗母屠卒號踴不欲生見者異而哀之適倭奴躪海上公【下有及字去】父水村翁獨身守裏廬公以童子依繼母賈避仇倪氏出肅賔客如成人又時時跳身偵水村翁耗問以爲憂喜退從裏中師讀書不再閱屈其曹偶水村翁笑曰兒𨿽慧非逐貧防也使習計倪書公有心計善觀時變推誠任物羣賈皆樂爲之用旣娶配張孺人拮據同心家益起水村翁病痿公扶掖爬搔膚袒相屬巫史紛若不告疲執防憔悴悉絜禮家言耽耽者猶狎公年少可卵而碬也防有客醉鬭時半移屍公門遂緣此欲釀公罪公挺辧數日得白裏中豪心憚之外棼稍解而公壹意事繼母卒哭如屠孺人垂十餘年始與伯兄弱弟析箸而居然嵗時朋好吉凶之防未嘗不出入與偕也江陵丈田議起有司下檄督促公詞甚峻公走阡陌間縱橫尺寸手營心計及期告成令大喜公志益發舒大拓故貲與張孺人爲徳於鄕甚力四方賈慕義來歸視其朴謹者厚畀之母錢使規逺大其次赤手貸者百金若取諸寄方某欲置宅防有逺行謀於公公心諾之比歸居已鼎新且倍值矣沈嫠婦以田園減值售公公曰吾與沈公生而把臂死而居其室不忍也族子不振屢給之不責償卽前賈負而多者燔其劵並不記其姓氏王氏子中仇防陷死法公捐金脫於厄自此人人誦公長者裏有煩言多質成就公公所不直若撻於市而公居恆以不得竟儒爲恨每遇子墨勝流輒掃門下榻傾其家醸性好吟詩與詩人莫公逺相唱和百錢掛杖爲湖山信宿之防二子甫垂髫遣就舅張公課業於吉安郡邸曰我父而代母孰若舅而代師也張公蓋吉安守鳴鶚張孺人弟云孺人操家恭儉甚有徳音中年鼓盆傷心成疾數月盥沐誦佛號而逝享年五十有三公孝友淳至早嵗痛母屠見背祭必欷歔又餼養屠翁方媼以康樂終娣死撫其遺孤如己出繼母生子防而瘵公周旋調防病爲之起終身友愛無間言公多防徳有天幸當堂構時巨斧從楣柱墮巾幘無少傷有無賴子置毒衣帶間來索釁公酒食慰勞之不忍發去與他閧立死人皆謂盛徳之報焉董子曰予與張參知同舉於南宮參知爲諸生時不問家人生產賴陸公與張孺人經營家事得耑心公車言故孺人沒而參知絜二子教之官署蓋還以報公也今二子文行幟士林超掛靑衿母不見而公及見之越爲郡諸生卽公且防岱久矣願爲人兄越痛更甚兩兄弟語至此黯然嗚咽不能成聲嗟乎徴予文者多矣詎見親死廿年而兒子眼淚可洗面者乎防獨二子權厝祖塋之次有過而揖者有老而淒然以泣者一布衣耳何以得此於身後哉公之隠徳覘矣二子從予逰旣爲公作埋志復次予友陳仲醇之記作陸處士傳舊史董其昌書

此傳陳仲醇筆余稍潤色而書之然不敢沒其實也癸亥夏五重題其昌

陳子野而史董宗伯衮而史皆撫陸處士之實而惇記之筆無泚矣陳繼儒題【行書本身紙】

董思白書潘安仁秋興賦捲【行楷書紙本髙八寸長五尺餘】

秋興賦潘安仁

晉十有四年餘春秋三十有二始見二毛以太尉掾兼虎賁中郎將寓直於散騎之省髙閣連云陽景罕曜珥蟬冕而襲紈綺之士此焉防處僕野人也偃息不過茅屋茂林之下談話不過農夫田父之客攝官承乏猥厠朝列夙興晏寢靡遑底寧譬猶池魚籠鳥有江湖山藪之思於是染翰操紙慨然而賦於時秋也故以秋興名篇辭曰

四運忽其代序兮萬物紛以廻薄覽花蒔之時育兮察盛衰之所托感冬索而春敷兮嗟夏茂而秋落𨿽末事之榮悴兮伊人情之美惡善乎宋玉之言曰悲哉秋之爲气也蕭瑟兮艸木搖落而變衰憀栗兮若在逺行登山臨水兮送將歸夫送歸懷慕徒之戀兮逺行有羈旅之憤臨川感流以嘆逝兮登山懷逺而悼近彼四慼之疚心兮遭一塗而難忍嗟秋日之可哀兮諒無愁而不盡野有歸燕隰有翔隼遊氛朝興槁葉夕隕於時乃屏輕扇釋纎絺借莞蒻禦袷衣庭樹槭以灑落兮勁風戾而吹帷蟬嘒嘒以寒吟兮鴈飄飄而南飛天晃朗以彌髙兮日悠而浸微何防陽之短晷兮覺良夜之方永月朦朧以含光兮露淒淸以凝冷熠燿燦於階闥兮蟋蟀鳴於軒屏聼離鴻之晨吟望流火之餘景宵耿介而不寐兮獨展轉於華省悟時嵗之遒盡兮慨俛首而自省斑鬢彪以承弁兮素髮颯以垂領仰羣雋之逸軌兮攀云漢以遊騁登春臺之熙熙兮珥金貂之炯炯茍趣捨之殊途庸詎識其躁靜聞至人之休風兮齊天地於一指彼知安而忘危兮固出生而入死行投趾於容迹兮殆不踐而獲底闕側足以及泉兮𨿽猿猴而不履祀骨於宗祧兮思反身於綠水且斂袵以歸來兮忽投紱以髙厲耕東臯之沃壤兮輸黍稷之餘稅泉湧湍於石間兮菊芳乎崖澨澡秋水之涓涓兮玩遊鯈之潎潎逍遙乎山川之阿放曠乎人間之世優哉防哉聊以卒嵗久不作小楷今日閱友人所示宋搨子敬洛神十三行遂書此賦孫過庭所謂偶然欲書者也其昌【楷書金牋裝賦後】

董文敏花開攜酒詩【大行書紙本小掛幅】

淺深紅白宜相間先後仍須次第栽我欲四時攜酒去莫教一日不花開其昌

董思白曹公生祠碑冊【行書金箋】

大中丞少司馬曹公生祠碑

皇上勵精圖治修祖宗平臺召對故事史不絕書朝無虛月而撫臣特召今有江南開府中州曹公於是公嚴程行矣鎭臣趙將軍世臣尙將軍廷棟等感知懷徳畵像作祠以金石之事請於舊史固辭不獲予聞之軍志曰威克厥愛允濟乃玆讀公撫吳疏艸與檄艸而知公惠愛之深也蓋以嚴得之云公馭吏嚴故儲所頒二月爲期畫一絜令卽際三空稱四盡必不防移以果胥史之腹公馭將嚴故詢察所及狼貪必剪駑乘必汰卽借先容慿請托而必不以姑息逭敗類之驅公律己嚴故牙纛所至二簋無加兼珍弗禦卽冒霜雪絕波濤必不以供帳開幹沒之竇意嘗欲使國家有餘力以養兵士卒有餘力以養气所謂視之如嬰兒故可與之赴深溪者此物此志也我吳荷殳持防之士守在海壖門庭間二百年餘無長徵之役公驟聞【闕】警飲血誓師曰戰陣無勇不得比於孝子捐軀報知乃可齒於俠夫自古開幕府謂之鑿凶門此何時乎束甲疾趨敵王所愾義無反顧矣諸將士曰敬如公命於是旌旗獵獵驪駟駸駸渡江而前壓滹沱而陣他方應援者或望屋食或鳥獸散或鴟張鼠竊防激爲涇原而吳軍獨否防【闕】騎先退不得一當見長天子聞而嘉之有詔歸伍公當杕杜之還復厪北門之卹向所厚給近於可追者一無所問蘇軾曰天下之事成於豁逹大度之君子而敗於寒陋之小人者謂是耶公所居唐鄧間卽忠武侯抱膝南陽故處武侯以嚴治國者惟其澹淡自將故能平心如枰開誠廣益𨿽李平廖立不忘殉知況受知者公之治吳與武侯治蜀恩威無異此方將士屍而祝之社而稷之者又寧有異也公對平臺必以夾袋所儲戎防已試孰可建威萬里孰可獨當一面悉數於上前以備鞭撻東夷之用我東南亦有榮施焉屹然一片石不足表東海乎哉賜進士出身資善大夫南京禮部尙書前禮部左侍郎兼翰林院侍讀學士詹事府少詹事掌南翰林院學士事修實錄副總裁經筵講官治生董其昌撰並書文敏此記耑師李北海間有似顏尙書徐季海者蓋系晚年之筆變化古人獨出機杼不規規形似爲也【闕】博雅嗜古搜羅墨寶不遺餘力所藏文敏眞迹甚夥此尢其神妙者漫識數語以附不朽康熙丁未中元後八日華亭沈荃【行書】

董思翁法書名畵冊

顏魯公朝廻馬病帖直與子敬抗行每舉筆便當念之自不落俗韻

借米帖亦極秀拔

右軍霜寒帖快雪帖丙捨帖靑李來禽帖俱正行之祖也官奴玉潤與蘭亭無異大令中秋帖徽之新月帖皆須拈出朝夕觀覽沈酣之久與之俱化矣

宋人書不可不看以其有脫去結習處不可輒學以其有自立門庭處東坡猶不免偃筆之病米元章取態失淡古之趣蔡君謨繩束不能自如皆非顏桞之比也米元章云顏魯公眞書近俗行書可教一何誕乎魯公蔡明逺敍劉太衝敍借馬帖鹿脯帖爭坐位帖祭侄文各自一法不似米元章之一成不變如出一手也眞書𨿽非右軍正泒乃以八分爲宗其最佳者中興碑家廟碑宋廣平碣吾家所刻自書告身一洗六朝間衰颯之气東坡云書至於顏魯公詩至於杜子美不可得而加之豈非以忠義之气郁勃筆端自然超出歐虞諸公獨標奇致耶

吾鄕先達書學最深者陸文裕儼山莫方伯中江陸摹趙吳興逼眞人稱其類趙則抗聲曰吾與之同學李北海莫公以聖教敍爲師自二王之外一步不窺皆非文徵仲所能夢見者也丙午四月坐雨書董其昌【以上行書灑金牋本】

擬楊瑄山水意一幅

【款書】宰【畵左角上】

唐人作設色山都無皴法余見楊瑄崆闗蒲雪圖以意擬之其昌【行書對題】

仿闗仝山水一幅

【款書】宰【畵額】

此亦仿闗仝人以爲倪元鎭倪亦出於闗苐少加嫵媚耳其昌【艸書對題】

仿巨然山水一幅

【款書】宰【畵左角上】

隃麋磨作池魚网鋪盈地參取巨師禪堂堂大人相其昌【行書對題】

仿米老雲山一幅

【款書】宰【畵左角上】

米老畵泒出吾家北當其工細不減李思訓余見竹溪峻嶺圖其昌【行艸書對題】

仿趙文敏秋山一幅

【款書】宰【畵額】

趙文敏鵲華秋色捲作華不注山其形如此其昌【行艸書對題】

仿趙文敏水村圖意一幅

【款書】宰【畵額】

趙文敏有水村圖藏於婁水王奉常家余仿其意其昌【行艸書對題】

仿王叔明山水一幅

【款書】宰【畫額】

王叔明畵奄有前人之長尢師王右轄吾家靑弁圖爲平生得意第一其昌書【行艸書對題】

仿黃鶴山樵山水一幅

【款書】宰【畵左】

黃鶴山樵學王右轄𨿽繁實簡簡者更不可及也其昌書【行艸書對題】

仿黃子久山水一幅

【款書】宰【畵額】

馬扶風學黃子久得其皮骨所未得者韻耳韻在髓之上其昌【行艸書對題】

松亭一幅

【款書】宰【畵右】

炊煙連積靄隠隠見松亭亭中有靜者單讀淨名經其昌【行艸書對題】

有明一代書畵結穴於董華亭文沈諸君子𨿽噪有時名不得不望而泣下曹溶【行書】

書評全師聖教而兼魯公藏鋒之妙小牋二十幅蒼老簡潔俱臻神境向曾見之而不能購今爲題此妬與羨交並矣沈荃【行書】

董宰書鮑明逺舞鶴賦並題【行書絹本原文不錄】

往余以黃庭樂毅眞書爲人作牓署每懸看輒不得佳因悟小楷法欲可展爲方丈者乃盡勢也題牓如細書亦跌宕自在惟米襄陽近之襄陽少時不能自立家専似摹帖人謂之集古字已有規之者曰須得勢乃傳正謂此因書舞鶴賦及之戊午三月九日書並題董其昌董文敏書宴桃李園序【楷書】

春夜宴桃李園序

夫天地者萬物之逆旅光陰者百代之過客而浮生若夢爲歡防何古人秉燭夜防良有以也況陽春召我以煙景大塊假我以文章防桃李之芳園敍天倫之樂事羣季俊秀皆爲惠連吾人詠歌獨慚康樂幽賞未已髙談轉淸開瓊筵以坐花飛羽觴而醉月不有佳作孰伸雅懷如詩不成罰依金穀酒數其昌書

陳繼儒

陳仲醇詩詞諸迹

步步穿危磴幽蘿引蔓長竹深山瓦緑松老羽衣香珍果從猿摘淸泉共鶴嘗石壚趺坐久松壑忽斜陽入山一首似愛荊先生陳繼儒

緑發丹臺生結廬長松側仙客未通名對奕不相識云來碁局暗云去分黑白獨有雪髯猿旁觀無怖色右題仙奕圖

山上多松栢山下多花果松老已千年果熟垂百顆擘茶染異香鉆石傳新火冩經未終函已得前生我右寫經作

樹底息微躬才容靜者通終朝醉花露無價買松風采藥山中相注經河上公往來不一里鄰比竹溪東右避暑作

不惜杖頭錢買花栽滿路愛花如愛子一步一回顧花前攀折人酷於風雨妬勸君莫采花還作花都防右種花示客

大隠在城市仙人好樓居四五百竿竹二三千卷書竹可題名書可讀況有新松翠如沐就中上座是阿誰君與梅花兩尊宿陳繼儒似玉水詞兄正

我有好山長苦出少年羨汝獨安禪閉門刪艸不辭倦對月讀經猶未眠藥竈夜畱桑柘火茆堂秋淡荻蘆煙穿林有伴攜琴至聽到松風第防弦眉公

仙女吹簫忽下樓問年十七尙含羞五銖錢串同心結百和香勻半臂構鏡裏見人驚卻步夢中索母學梳頭起來笑花簪戴多子先教采石橊友人五月納姬之作

春風久唐突花事亦支吾猶有蘼蕪路靑來範蠡湖春風醮柳枝宿鳥棲不定笑踏斜陽中折花以相贈暮春逰檇李二絕書似愛荊先生陳繼儒

閒往閒來獨和歌桞花燕子水微波西湖隄上平如坻春艸靑靑放白騾憶西湖作

瀟瀟灑灑枝頭雨磊磊落落千章松曉坐竹窓無過客隔溪眀月打山鐘迎秋早坐

寂寂山堂報晚鐘繞身三匝見獰龍戲將帶縛龍腰上明日尋來是老松右解脫偈

燕燕於飛補葺舊巢堪宿艸庵寛何須華屋水兒一曲山兒一曲翠微中須眉皆緑拄杖敲門有客來防修竹但家懷園蔬谿蔌菊花酒足松花飰熟日三竿圗些淸福眉道人陳繼儒書於山陲喜庵

陳眉公冬餘記【絹夲掛幅】

余願爲冬餘處士文逋俗逋不復叩門擁罏炙日濁酒陳書此目前輕安法三十年不能得也伯承以嵗杪踏冰霜訪余艸堂信宿信宿非特髙義實以五十婚嫁皆畢二子皆秀才閉門讀書史無煩檢課伯承眞冬餘處士也是晚同宰雜論因言知天命非有別法但安命不攀緣耳耳順亦非有別法但譏稱順逆如風相似不分別耳龍溪子謂八十不逾規余以爲卽百嵗決不逾矩平天下只言絜矩耳庚戌十二月二十日陳繼儒記薛明益

薛明益與少室札【行書紙本】

疏先生搜羅丘索吳人士防不仰之區區嶽事必且一网無遺者一半云云方以爲先生非祕卽謙言耳乃復固讓如此耶苐言之恐無信者防扇頭細楷精絕目力如童令人嘆服尙有所求總容懷報承發桯史𨿽不詳嶽事然不可不卒業今日爲武司農見召明日塾師到館皆不能對案計望左右可歸趙矣弟旣雅愛尙須沐浴願聞談嶽祗以魯鈍善忘必求不憚勞煩再撿祠錄一覽不啻以金鎞濟朦叟也功徳豈可量哉敢此申懇幸惟慨諾不具教下薛明益頓首大宗工少室先生足下綱鑑恐未悉故瑣瑣如此伏冀原亮

兪養正

兪養正效白居易知足吟

紛紛世人防知足爭如野老無拘束忘機趺石聽琴鳴乘興閒行傍柳緑古書細閱兩三行社友相逢或五六有時對奕無雄心鎭日濡毫聊免俗乳鵶防爭樹喧鶴一聲響空谷一輪明月掛松梢呼童拍塞傾醽醁淸光映入酒杯中防酡漫唱遊仙曲紙帳梅花春復秋藥鑪丹竈煙凝屋雞聲報曙夢回時披襟又起防朝旭麄衣淡飯隨分休不識是非榮與辱且效羲皇太古民繁華謝卻還純朴

湯煥

湯鄰初仿蔡蘇黃米書燈夕詩四幅

瑤京五夜溢寒光散落淸輝滿下方無限素娥親剪就半天霞錦半霓裳鄰初煥

光生碧海【闕】天空萬井晴搖玉樹風誰捲石家紅錦帳一時移入水晶宮湯煥

水晶簾箔夜光珠隱暎虹橋落九衢已見臺階符泰運更看人壽比方壺鄰初道人

霓裳隊裏按歌聲散作人間鼓吹鳴坐聽西樓更漏盡不知東海曙光生堯文

外錄

瑚网云吾家有文太史元旦早朝詩四大軸與此四體燈詠春王之月得輝暎一堂也

秦瀚廣

秦瀚廣書白居易池上篇

百仞之山數畆之園有泉有池有竹千竿有繁古木淸防盤旋勿謂土狹勿謂地偏足以容膝足以息肩有堂有室有橋有船有閣煥若有亭翼然菜畦花徑曲澗平川有書有酒有歌有有叟在中白髮飄然識分知足外無求焉如鳥擇木姑取巢安如魚在坎不知海寛動與物遊矯若飛仙靜與道契寂如枯禪靈鶴怪石紫菱白蓮皆我所好盡在目前攜筐摘果舉网得鮮約我生計斯亦足焉時飲一杯或吟一篇老懷熙熙雞犬閒閒天地一瞬吾忘吾年日居月諸莫知其然優哉悠哉吾將終老乎其間

顧楷

顧西坡嵗旦詩帖【行艸書紙本】

嵗旦偶得一章錄寄世占秋元舊契一笑

滿堂簫鼓賀新年暖日晴雲萬里天毛髮已非三祝舊衣冠原似十年前杯行小閣無兼味詩詠東風有剰聨分付兒童休卜富亂堆經史是良田西坡顧楷稿辛巳一日

甘學

甘雙泉門巷詩帖【行艸書灑金紙本】

門巷深深竹作籬睡髙紅日共云癡何因又走東南釣剪卻淩空水月枝南海雙泉子甘學

段金

段子辛地迥通波詩帖【行書紙本】

地迥通波接林回曲岸斜人逢牛渚詠興落剡溪槎藥潤泉澆圃花明雨映沙停舟一借問知是葛洪家廬山段金

沈俊

沈俊民不律引詩帖【楷書紙本】

不律引

夜擒老兔蟾宮秋拔毛脫頴聲啾啾湘筠剪緑淚花愁天丁束縛風防飂健如戈矛快心手粉壁長廊洞窓牖渴驥奔泉怒猊吼雨聲颯颯驚走唐虞謨典開鴻蒙魯史筆削攘天功今人制作堪古用古人用意非今同不學黃金賣詞賦巧將哀怨回情素風雲月露雕虫妬落花飛雪滄江暮神鋒奮發百斛杠力排山嶽輕毫芒鬼母夜哭蛟螭藏管城奕奕垂淸光吳興沈俊

滕季達

滕晉生畱別少石詩帖【艸書紙本】

畱別少石詞兄

天涯傾蓋意如何落日津亭感慨多客自風塵辭大漠鴈先霜霰度長河靑楓樹杪懸防影白雪尊前擊築歌別後不愁芳信杳春風應許到煙蘿晉生滕季達潘鎜

潘芝田送少石詩帖【艸書紙本】

送少石汪先生南還

衛水溪頭問去舟闗河砧杵漢宮秋西風短棹人千里落日長亭酒滿甌吳地花豪士樂楚天風雨故人愁臨岐怕上危樓望極目湖山悵逺遊芝田潘鎜書郭鎭

郭菊軒寸善堂詩帖【楷書紙夲】

人生具萬善積之貴朝夕不觀江河水廣大由涓滴不觀合抱木養成自萌拆積善茍弗懈由賢入聖域郭鎭陳誼

陳誼寸善堂詩帖【行艸書紙本】

纖善不可棄累之若層臺樹徳本食報【闕】人無此懷黔敖萬金產餓夫恥嗟來富弼在當路賑饑詎難裁羅君無厚祿衡門閟蓬萊研究岐黃書百氏從兼該防窮閔孤寒重義多輕財抱屙往求治惕然方寸開月培復年植小木成翹材悠悠太湖水東逝無西回湖水有時涸慶門無替哉宛丘陳誼

【闕】仁

鶴仙橊花詩帖【行楷書紙本】

詠橊花一首呈西峯先生是正

橊樹秋來更著花一枝紅艶倚屏斜不禁遲暮侵寒雨盡吐芳菲散夕霞醉後折來驚客髩夢中歸去惜年華武陵桃樹漁郎識又負西風八月槎鶴仙仁頓首【闕】正志

【闕】正志片言期許帖【行書朱絲闌紙本】

足下猥以好者之口信一不識面目之人片言期許遂欲定爲白首之交俯仰今古良足矜詫然亦以不得見足下爲憾固知造物者忌之要自有合並時耳弟廬棲三載塞兌守雌自分名不掛通人之籍矣頃荷主防移擢理官疏腸褊性動與世忤豈若婆娑山巖優遊載籍可借以無咎無譽而二三君子諭以大義督之就道勉欲於此月中旬渡江泛彭蠡矣此行倘挹九華匡廬之勝其恨不得與足下同遊更當何如聲逺寓荊溪未有合者獨謬辱奬借時時把臂論心此推足下愛不淺宗逺境與行合亦不多得識足下在吳生之先尢其奇遘也海公別去卽世外人無兒女子態亦有依依不忍捨者然弟不久當作還山計與二三知已結社以老耳匆冗中艸率據案布扇頭一律聊伸積懷殊不足以酬珠玉也諸惟神照不盡瞻馳弟正志九頓首【闕】左乏【闕】賔山

【闕】賔山書赤壁賦【艸書絹本原文不錄】

【款書】賔山

倪元璐

倪鴻寶晴山詩【艸書綾本】

晴山不上多煙一味幽淸澹逺天最愛長松松下水秋光都在釣魚船題畵似玉斧老公祖元璐

曹學佺

曹能始花朝社集詩

倚杖芳春物外尋城隅渾似入山深百花放盡空生日亂石衝開卽故林詩酒𨿽然娛蔗境水田猶未露秧鍼座中若有欒巴術噀墨偏宜戲作霖癸未花朝社集有介詞丈濤園請正學佺

黃道周

黃防奏揭

原任少詹事降江西布政司都事今逮系臣黃道周謹奏爲累臣悔罪感恩再吁皇慈俯開一面事臣自北司過刑部來又一伏臘矣九鞫四栲不敢言寃萬死一生不敢言怨誠感陛下摧折懲艾之言冀有一日許其自新又感邇時刑措圄空之防儻可偸生別圖報效也臣驟起海隅不諳禮法幸遇明時親睹聖主豁達寛宏好問好察以爲天下事無不可爲者遂輕蹈狂瞽一至於此然臣自戊寅九月荷罪謫官此外未有過犯陛下曾於平臺面諭優容者再臣給假還山亦已二年直以撫臣薦末萬里逮杖又以書生申救嚴栲數番事出意表非臣所敢知亦非臣所及料也憶臣在戊寅四月隨班召對臣言【闕】必爭【闕】流宼必出防門降賊不可輕撫禁旅不可輕動按臣不可總兵臣所云只此五事未有一語幹礙朝柄又六月隨班召對臣言淸任和之貴淸仁明武之貴明智仁勇之貴智三事皆本於淸明聖主切要指示亦未有一語幹礙用人最後八月召對平臺以遑遽之餘輕率躁妄進不擇言退不引諐仰幹風霆捶心何及然至於不淸不介之臣遺旤蒼生失誤大計臣猶悔臣言之不精爭之無力也臣遭堯舜之朝無元愷之能亦無共驩之寄通籍二十載歷俸未三年田無十畆居無數椽然初爲庶吉士請使朝鮮旣爲編修請赴遼左旣爲少詹請出宣大未嘗一日敢貪委佩之榮今垂老髀消曳索貫械與囚徒對泣才命雙窮仰負主恩是以悲耳陛下以至仁至孝在宥天下臣以窮愚極陋困於圜土卽欲洗骨滌髓纂書自贖刎頸軍前誰敢信者幸以螻蟻余魂及睹云日寛大之詔無時不下昆防艸木欣欣望生臣情罪𨿽重亦嘗供事講筵面承矜宥過經重處之後事在屢赦之前維陛下再垂察焉臣不勝戰栗之至爲此具本崇禎拾肆年拾貳月日臣黃道周

黃銅山與蔣八公札二卷【錄四則】

八公閣下知念之至凡可以開天心起月骨者閣下必念之熟矣秦紘以黃絹解辜嘉畱以索菓脫网周肉非黃羊命隨野鹿微閤下誰復生我者叔向有言能救我者惟祁大夫耳綸扉天上誰傳羊舌之言生平孤挺枝葉無陰死生區區已委之命必使聖主不失其仁貞士不傷其身亦君子之所厪閔也六月二十日南昌字已墜黑海不問慈航然猶白日淸晝也乃云某以三百金買塗某又云某受石帆百金如此鬼夢誰爲受者卽如一僕柴敬十月始來而坐送潤山書擬徒悠悠蒼天此何人乎欲出一疏到底不敢詩云匪言不能胡斯畏忌正如昔人所云不過使後人惜之耳徐蓼老儻晤亦幸商之講學結社業已自認罪過至如送禮求薦餽金求救人類中寧有此理昔子瞻不辯蘇朱晦翁不辯祠魔正叔亦唯唯受罪今卽不敢辯今寕無有心眸人相痛惜者東翁撰文蚤晚面閣亦幸及蚤商之遲爰書成無及矣艸艸仰付一笑防繹時習不慍之誨切實受用然去住未定下手跕腳了無是處前爲易象正完之已早而同人借鈔逾月未畢未有以請敎者獄市中賣朝冠亦徒爲人駭嘆耳更十日當追還以乞鑑定近見報才知禁旅事動聖念此均在戊寅四月叩頭力爭者也惜天聽之逺耳大司寇比又請告則疏未得上𨿽求極邊安可得乎寫孝經已過五十部意亦稍倦別欲起艸又苦無書每想一事瞠目長嘆而已尊翁資如何可受今借孝經二本導還之【闕】事都不復知如督撫俱在則尙可收拾終是拋棄不得自武陵議棄義州來寧錦已不能獨存惜前疏之耽閣也從祀疏出年閣手中亦是聖賢靈慧然非罪人所當聞耳紅毫筆號調元者再給二枝則事濟矣余惟謝謝不悉

井底望星辰率率書今文六十五本意倦甚乃取少時定本書之又二十五本如鐵皂莢之破香气也此事紅疏甚詳不宜更定然自唐人而下異論間興先儒亦疑其闕誤近防稽虞本及中州呂本吾鄕子刻皆依國學所頒石臺耳此中無書不復記憶驟書定本恐滋唇舌有乖艱貞之義今已不書矣願臺翁爲掩其疵也今文皆散去惟定本在一二吾輩處想省諸煩喙得教甚感感也諸聽蒼穹不敢復云賜炭已領悉前蛋粟幸都拜恵但出入未便多間二日鳴謝爲遲悉覆蓋之有左傳幸覓一部查對數日也聞亨老異信未審果否竟寂寂亦異事也

外翁解相印歸鑨偶從案頭見石齋黃先生手書二冊近百葉皆詔獄中與翁返案牘也先生臨池髙妙不必言至造次顚沛中信紙直書顏筋桞骨不失尺寸斯豈臨池之技乎抑不獨黃先生難也先生攖鱗履虎甘刀爼如飴而吾翁獨傾身擁防百計脫黃先生於厄時鉤黨漸興鉗网四射遂有艸頭一將之謡非徐虞求王素公張鯢淵三君子宻鳩千金寢其事防罹不測噫亦危矣史籍所載虞卿孔融輩然諾相死皆一時矜激無濟毫末眎數君子臣節友誼何如哉然使數君子不幸而以臣節友誼特著又豈世道之福乎言念及此閣筆三嘆甲申臘望周廷鑨元立謹識

石齋先生中黨人之禍禍且不測至有以白冠犛纓之說進者生平款好大都屏迹以謂事無可如何徒自及爾獨吾師力爲營救義不反顧卒先生所繇脫者繄吾師之力也當是時遂有蜚語及師同志震悚而師目不爲瞬久之事罷吾鄕徐冡宰曰若輩之伎倆有盡八翁之不見不聞無窮諒哉蓋吾師義篤友朋實愛深君父誠懼望風下石之徒塵黦聖徳爲天下萬世慮至深逺也方先生下詔獄師告之曰自明夷演易後名賢幽系俱著書自見若不能脫子於險我責也子無成書子責也故先生獄中所著有春秋論斷詩序正易象正等書又手寫孝經百本頌颺聖孝今觀來諸牘皆履險經危之具而兩賢惇勉道誼獨立不懼之槪具可想見卽其文辭斐然書法一本鐘王又何其從容不茍也古人之美何足以雲華亭門人張壽孫謹跋

黃石齋簪筆披襟詩帖【艸書綾本】

簪筆不盡意披襟一喟然涓埃臣子裏蠁古人邊要不慙燈火何須論俸錢長戈與白石往往謝流年無名氏

明人書綺生詩帖【行書紙本】

綺生三十韻

似向盧家見誰如鄴架兼姱容勻骨法綺嵗涉牙籖質自藍田種名從蘂笈防逺山凝淺黛空水湛淸瞻粲齒窺團扇妍趺隱畵防驚香令馬逸瞥貌信魚潛情逐搔頭重防隨禁步嚴賦心雄粉緑俠性愧須髯蕓榻編親帙蘭筵韻手拈口脂芬曉帳眉樣譜春奩頌借椒爲壽詩憑絮擬鹽腰肢量楚素指爪習吳縑摹搨螺頻禦吟哦睡屢淹避人顰每蹙徙宅意初懕倚竹渾長袖滋蘭廢【下有芟蓬或三字防去】短鎌筆牀鄰月幙鏡檻鑑河檐珍簟陳綦屐鈿車駕小幨懸香鶯語壁妬影燕衝簾膩漲臨池墨靑邀近市簾縈帶艸弱唾袖石花纖蝶戲颺裙入魚看施食噞華篝耽夜讀寶篆費朝添自媿挑琴意欣無感帨嫌更衣呈態婉斂袂訴衷謙魂佚緣投果情癡願倚蒹幽悰眉語接奇馥領巾沾發菽開胸小柔荑理髩尖錦袗盟夙懇緹幕畏私覘金約蜂將定瑤筐鳯倘占雲中如附翼長此效鶼鶼

明人登金峯詩帖【行艸書紙本】

同沈君石山楊君祕圖吳君吳江登金峯絕頂

伏磴參云出飛橋倚日懸龍宮棲斷霧鳥路軼霏煙抱我登臨興聨君了悟緣扶笻穿宻樹振袂忽齊天林是張紋幄峯如簇寶蓮綫牽虧岸水畫近村田城郭浮嵐外樓臺駐靄邊日波傾掌上松浪湧胸前舉爵承霞細搴裳照景鮮茶花疑玉綴茰實訝珠連倐入中峯嘯還來側崦眠便非圃侶亦是赤城仙

明人書酷旱六年二詩帖【艸書紙本】

酷旱經旬動逺愁忽然風雨送新秋髙居更覺諸天近俯瞰渾疑大地浮萬井樓臺涵海市百川波浪湧江流便乘月色東歸去應似山陰雪夜舟

六年別去拾遺才按節中州不復回定爲文章稱膾炙已看蹤迹是塵埃薜蘿裊裊移鄰屋瓦礫堆堆滿舊臺寒露飄【下有然字防去】衣明月下山陽吹笛數聲哀

釋夷簡

釋夷簡佳偈帖【行書紙本內項氏張氏陳氏印不錄】

夷簡再拜報防僕至承佳偈和章見寄讀之其於髙妙處深知徑山家法得不寂寥甚慰甚慰然龍河熱鐵輪若非老漢也難當此一一笑笑但老病之軀致賢弟有寒暑之念衣衾逺及不勝愧感鶴林靑鞵報恩茶壺臥褥等物同至一日之間得整舊儀何以當此相見時就出此紙致謝幸甚天禧方丈亦爲助喜囑筆申意不一夷簡再拜復甘露堂上和尙法弟五月十六日

釋守仁

釋一初螺山隠士歌

螺山有隠士飄飄仙者徒朝遊螺之巓莫息螺之隅紅塵拂落身外事白頭讀盡人間書不騎琴髙鯉不釣任公魚手披演雅篇架列山海圖蛾司漫給五斗黛蛤浦豈羨雙明珠槐臺封侯笑螻蟻楚闗脫网憐蜘蛛人言大隠隠朝市小隠螺山無不是何物老病香山翁隠作畱官良可鄙酌螺之杯飲螺幾坐對螺山淨如洗鈿屏矗矗鏡邊來佛髻峨峨望中起千林飛翠散晴空半島寒云浸秋水我尋螺山居遂識螺山路一見螺山人再誦螺山句紛紛艸堂文悠悠遂初賦丈夫無逺謀千載何足慕我本逍遙人亦有罝慮買山每寄沃洲書寥落江鄕嘆遲暮江鄕寥落不可畱便當卜爾山之幽安得神鼇負山去共踏靑螺海上游

釋道衍

姚少師詩翰

白雲生江海客廣陵不歸今十年鴈書未到風塵隔落日淮南親捨違每望東道白雲白焦桐夜鼔天地愁銀鴈紛紛隨瑤席璚花夢落楚天寒萱艸春深露華碧白雲生爾孝不負親爾忠寧負國讀書只足記姓名學劍須當萬人敵白雲生勉爾力犯龍顏請恩澤縱不能取封破敵將軍萬里侯亦不失漢家良臣二千石胡爲乎痛言不上賈生書辛苦尙馳毛義檄我亦天涯倦行役慈母在堂年半百爲君重賦白雲篇激烈長歌轉淒惻右白雲生歌爲王履道賦懶閣翁

牛衣卒隠者流一貧寕苦困田野挾防不肯幹王侯十年從軍不得志歸來自飯溪邊牛牛衣爲衾石爲枕雷鳴鼻息春醒來復夢夢復醒不知蝴蝶爲莊周又安知魯遷郜鼎秦焚舟晉盟踐土齊葵丘戰國蘇秦何足道黃金用盡空貂裘漢家王章不解事妻兒對泣良可羞牛衣卒褶袴不掩脛破帽不戀頭生不逢堯與舜禪焉能蹙蹙增煩憂夜漫漫風颼颼東方苦未出長歌且臥南山秋右牛衣卒爲王景序賦道衍

逃虛老人五言詩帖【行楷書紙本】

我本巖壑人不樂城市住從來禮法疎自得山林趣山林有何好窈窕忘世慮素積洞口云綠藹沙頭樹深林【闕】煙集長空孤鶩翥逺峯疑有無飛瀑如雨澍其中隠者居茂宻堪旅寓安得天隨子遊從隨杖屨逃虛女邢慈靜

邢夫人自述詩帖【行書烏絲闌紙本】

儂自閨房處女子聞君博覽通古史歸君薄海宦逰多光陰防度如彈指萬里黔方曲路長松栢森森云杳茫遼陽刀劍如林宻徵馬南催鬢似霜何知君病抱沈屙與君報國酬英主日爲三苖亂我黎君家嘔血歸幽旅不見夫君舊日容惟思攜手君所言君家何處侶煙霞白雲來去空舒捲獨伴遺兒還故鄕修途萬里多炎涼昔去云擁駟馬車今日孤舟住夕陽子母寥寥淚暗流幾番欲葬江魚腹憶昔白頭人去時依稀防首將予囑教子朝夕名未成春光不駐東流急小庵日日拜空王百鳥啼聲驚夢裏覺來猶是淚千行思君不見空斷腸君家功若小丘山誰與夫君奏廟廊平生功績皆湮沒儂身何自見君王恨殺烏紗能誤人始知名利如羅网春去秋來愁又結坐防衰艸心憔熱杜宇啼我中心悲我啼杜宇枝頭血慈靜自述

書畵彚考卷二十八﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷二十九

刑部左侍郎卞永譽撰

書二十九

明人合卷

明賢贈陳節婦捲

陳婦節義集敍

陳婦節義集者學士大夫美陳思恭妻荘氏之節義而稱述詠歌之荘之子寶生因集其見於詩文者得若干篇而其傳則蜀郡王之所作也寶生他日復請名其集而並序焉乃敍之曰予觀陳婦荘之節義爲之慨然以作以爲關睢之化其不行於天下也亦已久矣而荘也乃能如是焉豈由於被上之化而然歟抑其性然也嗟夫天地如此其大且逺也其生人也俄而有耳目口鼻四支百體男女飲食之欲焉固亦與虫魚鳥獸等也以言其生之身則七尺之軀爾以言其生之期則百年之頃爾而乃有處億萬里之間而屹然以立寓億萬年之內而赫焉以著其忠孝節義如古之所謂大丈夫者亦不難也然而以爲難者何也忠孝節義如古之所謂大丈夫者少也荘媍人也而生於泉泉南裔也其俗趨商而競賈而荘之夫固商也自海鹽來爲贅壻蓋旣生子而輙浮海以去去而無聞者五年荘能卻所傳聞而必其生還及其旣還而復去去而溺海以死荘又能誓死不嫁以成其五歲之孤嗚呼荘婦人也非世之所謂大丈夫者而何其有節也然荘又能贖田數千里外授其夫前婦之子在彼外家者使得以就食且能爲夫償其友宿負使彼得之以脫於禍難又它節婦所難能者焉嗚呼荘固非世之所謂大丈夫者又何其義也然予以荘而較夫世之所謂大丈夫者類皆儵焉而生忽焉以死而其爲忠與孝者蓋亦難矣荘婦人也爲節與義而有不難者蓋古之所謂烈婦云者皆爲其大丈夫之所難爲而今之所謂大丈夫者乃反欲爲其婦人之所不爲也其相去何逺哉或曰荘之性然也然荘之性與天下之性皆然也與天下之性皆然而荘之性獨然也其相去又何逺哉荘寡居在至正間凡廿有六年至國朝洪武四年年五十有六而寶生已逾壯母子慈且孝蓋亦有可書者𨿽然予所書又豈獨以荘而已歟故名之曰節義集而敍之者於以爲天下後世勸也是歲辛亥秋九月敍

陳節婦傳並詩

荘氏海鹽陳思恭妻也泉州人順帝初荘年二十四思恭以商來因贅爲壻一年生子寶生旣四月思恭去商海上久而無聞人往往曰死矣荘乃盡屏其容飾若有所自誓者荘旁無內外親然能自養其父母及死且葬無所於依鄰媼諷以更嫁荘曰甚哉媼之不祥也媼以爲吾夫果死歟誰見之者果死吾猶有吾兒焉吾育吾兒吾夫猶不死也媼去不復敢言荘嘗閉戶以織忽聞有叩之者驚問焉曰我也若思恭然啟戶果爲思恭思恭乃漂自某國而還至是去已五年矣其年思恭又浮海去遽以溺死聞時寶生甫五歲荘居防務紡績爲家業旣而遣寶生就外傅人聞荘賢而有容且讀書有欲娶之者托思恭鄕友介女婦以爲言荘泣謂女婦曰吾夫前數年人以爲死矣時吾兒財出𦇤褓吾尙有望於吾兒況今又漸長吾所以不死者庶防其有成爾女婦曰生與死成與否顧可必哉荘又泣曰卽不幸而吾兒死吾且與之俱死幸而不死或不才吾亦惟老且死期不負吾初心過此不敢知也又曰若之爲斯言者誠自謂吾夫友爾爲吾夫友而爲斯言非吾夫友也因謝絕之初思恭來泉時有前娶婦生子曰寶一在海鹽外家思恭死二年荘曰寶一年已十三歲矣今誰賴焉且彼所生與吾所乳均出吾夫固均爲吾子吾聞吾夫有田在彼而質於人可復也乃使人遺寶一錢四千緡俾贖以自養思恭嘗貸其友石章錢五千緡章至是負舶司錢系獄中荘曰生而稱貸於人死不可使有負也傾所餘財償之寶生性亦慕義稍長卽往澉浦拜寶一爲兄寶一欲分與以其田辭不受他日寶一死復爲長育其孤女君子謂荘之教焉史氏曰洪武初詔修元史予執筆從史官後比予在元末嘗爲荘作傳附野史今元史有貞節傳焉荘生元世史官曰宜傳然生者不預也旣而曰姑述之荘今生逢有明而身猶康彊其亦有所待哉方下詔時不以屬儒臣之嘗食元祿者而以命今史官與未仕士豈無所爲而然邪夫忠孝節義爲聲教先今國史如傳貞節荘固其人歟然則荘不預元史者非削之也

妾生南海涯窈窕如秋花鄰娃不識靣千里隔窓紗一朝嫁夫壻共在桐城往門前有舶船便欲爲商去驩好百年身今年渉兩春象牀銀燭下生此玉麒麟轉頭才四月忍作生離別臨行豈不聞懷裏兒聲咽相勸筵前酒綠髮濃如栁撾鼔起開颿參差掛牛斗獨閉香閨臥相逢夢邊過倚戶夕陽時不見南歸柁依稀四五年顧影自知憐相傳夫壻死眞贗尙茫然脫卻繡襠蓮腮淚萬行收將望夫淚鱠鯉獨升堂堂上雙親老都憐外孫好如何妾薄命再哭妣與考隻影坐空帷依依防下兒兒能學人語口授柏舟詩經年機上織掩戶秋苔碧俄聞叩戶聲鵲語檐前日開扃見夫面翻疑眼生喜極卻成哀涙迸春空霰兒長至父腰再拜可憐嬌搴衣怕父去愁見港中潮歸家三渉秋販寶復東遊蠻巫作神語滄海日安流有約明年返別來期未逺怪夢不勝悲桑田海淸淺明年訃音至命與靑天墜剪紙獨招魂江流寫雙淚妾欲赴黃泉兒生未十年提攜令長大待與父齊肩唾眎鄰家媼不死何爲老殷勤諷巧言榕生根可倒妾自願爲人人誰亂鳥羣它年泉下路尙欲見夫君夫君前有婦生兒在澉浦年是妾兒兄何須口同乳念彼孤兒隔辛苦謀衣食妾聞夫有田質在他人宅賣妾金鳯釵轉寄外家來說與孤兒道持此贖田回妾身自有子生理在十指紡績不曽閒供渠買經史鐙前雪滿窓白髮防年孀課兒終夜讀不暇計更長兒今長似父祀事眞堪付春秋稱孝子銜哀進觴俎妾老兒方壯前期百年養不負妾初心少畣夫深望有婦佩宜男如兒奉防甘一飲知姑恩嘗羹至再三焚香禱夜初細語在階除願婦同兒老母爲妾與夫洪武三年夏五月翰林待制承直郎兼國史院編修官烏傷王禕譔

陳節婦詞

妾家溫陵近南浦嫁得良人業爲估良人長年愛逺遊不敢新妝映門戶販寶遙聞去百蠻朝朝海上望靑山不仁無蛟龍橫漂沒孤舟不得還君非渡河老狂父波濤如山何不顧尋屍便欲赴窮淵膝下嬌兒誰與哺十載空閨守寸心滄溟水淺恨情深願身不化山頭石化作孤飛精衛禽史官髙啟

一從抱節守空堂應念良人海上商萬里信還夫已歿十年身在子方彊濤翻怒鱷歸魂慘鏡掩離鸞別恨長無計可尋屍共穴柏舟腸斷衞共姜

綠綺休彈別鵠吟此生恩義重黃金離魂海上愁方接逺客天涯信已沈心事不隨山石轉淚痕應共水波深文章太史更生筆一節髙門暎古今吳郡謝徽

黃鵠詞並序

余讀史臣王君所纂陳節婦傳事核而詳詞嚴而正其敍倫厚風俗豈小補哉然切有感焉夫婦人道之常守節蓋不幸也頃自兵興婦人女子死節於鋒刃之下而湮滅無聞抑不幸之中又不幸者焉今陳節婦荘旣有賢子以表明之又得史臣之文以紀錄之斯不幸之中有幸者與其子寶生出此卷求詩予旣髙其母之行又嘉其教子之有成也廼制黃鵠詞遺之俾歌以壽母云其詞曰

黃鵠一舉兮溟海無圻鎩翮龍淵兮羌不可以復生雌矢死而靡它兮念其故雄宛頸哺子兮子翼以成匪精衞兮塡海以平誓銜骨兮同歸九原汝陽袁華

節婦賦

溫陵陳婦荘防夫守義著卓卓之行太原王行爲著節婦賦嗚呼古之人有賦寡婦者已然寡婦之賦賦其情節婦之賦賦其義以義制情情有不足言矣賦曰厥惟生人元化萃靈陰陽合並妃耦廼成天倫肇初本由伉儷有典有常人道斯貴夫嫓於君妻之曰齊一適不再醮匪儀衛姜之貞君子攸歸前修令猷遺武堪履姬數旣過眾禮蕩然詎之紹之孰返其元惟姜之倫乃或時見於識降衷治亂靡間淮陽祀陳譙郡存曹然諾旣踐婦節以髙出目示心解腕潔已寧不愛身義激所俾遙遙炎陬薄海之邦亦有其儔某名氏荘歸陳越期所天逺賈浮舶鯨波漂入番土歲行五移無聞及家恃失怙防疇依以居益勤女紅以衣以食拂禮有言拒勿使至我儀倐還室家欣欣豈曰舊姻載敬載賔俄訹羣謀復趨海路雲濤震崩竟以溺訃哀哉且防揆度是遵遂令遐荒謂曰有人防防處婺悴容毀服保育我孤蘄茂陳族令淑外聞厥徳之修咸金而慕覬玆好逑有彊委禽甘言恱之慨忼自誓莫或遂之字孤亦成好學向善防三十年家日滋衍夫人所爲固各有志曷克其完得彼失此吁嗟維荘天實相且復全於義無傷厥軀伊人之良可稱孔有而此大節眾善之首易著咸恆詩始闗睢刪之贊之聖人愼諸愼之云何風教之原茍不是重人道泯焉嗚呼吾人見善宜紀爰修信辭竢采於史

嗚呼節義之感人也深矣自兵革之興廿有餘年中間以婦人女子建大節於當世者固不少觀其引義自決視死如歸誠有古烈丈夫之所爲者然亦有爲一時忠憤所激要之於久未必皆然而感慨之士猶且伸紙染翰惟恐書之或後𨿽歷年之久其休光遺韻焯焯在人耳目求其能如陳母之秉心堅貞於三十年之久紡織教子以復先業者又何其不多得也方諸古人可謂無忝聞風興感之士宜何如哉予𨿽不獲升堂拜母一睹徳容觀夫太史王君常宗之傳與敍旣許其節復許其義屢書之不一書之信乎其不我欺矣遂爲擬騷辭之一章云辭曰

海之南兮魚龍湫塵防防兮瘴煙浮繄淸淑兮殊異羌聲教兮邈悠彼有孀兮賢姱夫君一去兮三十秋鸞孤兮絕瞬靑靑兮鶴髮衣縞素兮簪荊凜冰淸兮玉潔冰玉兮消毀播芳馨兮曷有窮己桑田兮海波矢貞心兮沒齒蒹葭蒼蒼兮露爲霜有子有孫兮奉烝嘗壽考兮百祀願言兮樂康淝泉包防

陳母節義詞並序

陳寶生父思恭蚤以海賈溺死母荘氏有卓行史臣王彜髙啟皆作傳予讀其事而悲之爲述陳母節義詞一首俾閨房女子咸可以歌焉庶防乎所謂華周杞梁之妻善哭其夫而變其國俗者也詞曰

陳母節義誰可及二十守志今六十家本泉州身姓荘戶版抄入啇人籍夫陳亦是海鹽商逺來壻荘圗久長荘時年當二十四於飛和鳴雙鳯凰豈期得子才四月幡然去作諸番客海中使船惟信風倐忽千波萬波隔五稔弗歸鄰媼疑情以諷荘欲嫁之正辭厲色卻鄰媼將焉置此兒久乃陳從海外至子生五年能捧雉銀燈坐照夜堂深勸諌夫陳詞不已海中日日生風濤千金之軀同一毫人非金石當自保北斗那共黃金髙夫陳耳聽心不悟趣裝出門衣楚楚荘憂水底有蛟龍陳恃蛟龍莫予侮信回乃在九重淵荘走入房羞見天引刀自刺刀墮地哭抱孤兒仍自憐指有此兒堪嗣續不爾從陳葬魚腹良人𨿽沒天可移紡績教兒買書讀兒名寶生旣長年知父之死常然母告汝父之海鹽有子盡典祭祀田汝往贖田還祭祀妾身無愧歸黃泉寶聽母言卽長往未知海鹽先采訪果得前兄名寶一泣訴二天成俯仰歸復母命母大喜恨不相與攜手至轉頭滄海作桑田奉母還鄕談笑耳兒一亦來拜母荘母子三人涕淚霶浮雲行天失變化鳴鳥集樹休翺翔寶也奉母孝益謹母子更相爲性命母呼寶也語近牀貸汝父錢名石章章負舶錢今系獄汝父𨿽歿錢須償喚婢賣珠遣寶送泉人義荘作歌頌十子不如一女英男兒負義眞何用天朝史臣髙與王大書特書相發傳寫滿紙作鑑無不讀之眉目張誦荘之賢無逺近夫婦綱常自荘定闗睢之詩今復作還有刪詩如孔聖三光不滅天地存孝子錫類皆弟昆陳母節義天所報駟馬何獨於公門廬陵張昱

右陳節婦義事太史氏旣爲文以論列之矣廬陵張先生昱復爲作詩以詠歌之辭詳義覈𨿽庸夫孺子亦莫不感慕興起恥爲不義詩之爲教豈不有禆於風化哉錢塘白笵題

海水謡美陳節婦也節婦梗槪見於蜀郡王君傳故予又托之風謠云

海水肆蕩潏海風驚簸蛟鼉屹如山吞舟雄吻張泉南有客值荼毒船中金珠量斗斛捐軀竟入無底淵魂招不來仰天哭深閨少婦二八年蓬首何曽較醜妍鴛鴦樹上黯朝日蝴蜨華間愁暮煙海波歘翕如鼎沸鼔怒殺人何日己妾心誓欲訴皇天願遏奔流作平地兒今長大奉母慈貞孝一門咸見推吁嗟碌碌同艸木國史防人名姓垂淮海秦約

人生重節義懿彼烈丈夫丈夫固不少節義亦豈無二者求其備備者何其孤泉南有荘氏容色美且都質𨿽女子行性本丈夫徒初荘贅陳姓生子四月逾夫陳事海賈五載行踟躕父母旣淪沒生死誠殊途幸兒脫𦇤褓澹妝去防芳年躬績紡白晝扃門閭待陳期皓首遲子成童烏鄰媼甘說舌濁我冰玉壺萬一所天在不在亦不渝謝絕語未冷陳歸匿坊隅逆料已爲鬼荘也元無殊叩戶桐花落逕庭羅榛蕪驚顧下機杼悲喜交相紆呼兒出拜父升堂已無姑變故𨿽不一且爲門祚扶春水方浩蕩牙檣起鷗鳬陳復別荘去萬里仍長驅終焉溺外域一死當與俱居防禮甫畢遣子師明傅詩書茍弗事何以繼逺圖媼且托陳友爲彼行覬覦所天昔杳杳我子才天邈子實幼且不生異趨所天今失戴我子非向雛惟思樹陳業何暇滋它虞天或子弗育我亦有隕軀媼罔識輕重徒以紫亂朱豈但葆全節髙義兼能敷陳先內澉女有子生同吾命子謹兄事童帑庚田租宿質旣歸復庶足充饔餔但使不失所何曽較錙銖子復拜兄嫂兄嫂俱云殂惟餘一弱息歸養推友於母慈及異子子悌覃兄孤嗟子胡能爾母氏教所孚亦嘗貸石楮計子與母符石固緩陳入陳也遲石輸陳逐客流已石系泉獄拘荘曰非已出疇能濟區區乃束嫁時服乃摘塵鈿珠不獨酬宿契或者伸無辜髙義同皦日聞者咸唏吁況復全節並丈夫能然乎袒肉謝恐後牽羊走捨愉前懼鼎與鑊後畏鉞與鈇荘止一里婦如此非求沽嬀子入新傳天性不受諛王君播大雅素絲無霑濡顧我重擬古爲爾傳懿模下以立人紀上以昭皇謨山陰胡龍臣

迢迢南海水波浪無晨暮一葦萬里杭逢彼蛟鱷怒良人竟漂溺浩蕩隨煙霧海水無時枯妾恨何由訴擔將沃焦石去築良人墓之死弗二天秉節金石固防防膝下雛愛惜如寶璐塵凝玉鏡臺肯怨芳年度牀前明月光照妾見情愫兒大羽翼成豈不懷乳哺春暉照髙堂叢萱湛晨露母兮喜及養母也增哀慕金堅金可鎔松堅松可蠧貞哉陳母節永言垂竹素河南陸仁

陳氏婦荘姓有文稱其賢若古之名婦也噫可不與之夫佩乎夜光之璧者人爲之攺容卻立鬼爲之走以其气如白虹好莫如焉荘今能樹立節義以照暎當時如奇男子者抑何異於佩玆璧哉錢唐王謙於笙鶴軒題

海水操陳母荘傷其夫溺海死作

海水蕩潏兮茫無津涯夫君一去兮杳無還期爲死爲生兮曾莫我知欲往從之兮𦇤褓有兒同室同穴兮我志獨違恨深海水兮曷其已而安得變爲桑田兮民無墊溺舟無傾危丰城余詮

陳節婦行

憶妾年始笄妝成羞出帷嬉遊憎女伴那解弄花枝自從納夫壻低頭事鍼指初看秋月圓見春風起值君促行裝去作海南商蘭缸堆落燼親手爲縫裳三霜無一字浪語傳君死空牀對嬌兒夢越風濤裏夜夜卜燈花朝朝占鵲喜繡戶亦慵開朱樓未嘗倚忽聞報君歸拭涙下春機番禺防月至還著去時衣笑傾金榼酒重理玉琴徽終身得棲托情意兩無違君心易離隔愛逐遠行客北風催捩柁共發廣中舶半路訃音回含啼燈下拆痛君千金軀竟作沈淵魄花顏洗紅脂綠髩生白絲卻收盤龍鏡罷照雙蛾眉自憐爲君婦少小無嫌疑一首戴一天貞心終不移陳畱阮維則

萬里風波百折灘夫君不以別離難三年竟失刀頭望半世空成夢裏歡誰復爲文招海賈且須教子服儒冠今觀太史書貞節不媿幽魂地下看丹丘吳儁

題常宗王君荘節婦傳

抗節誰稱斷臂嫠皇天空谷照貞姿何人得似馮丞相易主班迎獨任之倪瓚

次倪徴君韻

貞節誰如卹緯嫠凜然松栢歲寒姿姓名今日耀編簡班史文章復見之呂楨

陳母當年事可論良人早歿一身存倚妝忍對繃兒面剪紙重招海賈魂大節已曽書太史壽儀方喜祝諸孫淸朝正此崇貞孝佇看烏頭表大門長平殷奎

嗚呼五季之時忠臣節婦茍無歐陽公之文以發之則其精神心術殆不能光顯明白若是今觀常宗王君陳節婦傳益有以見操史筆之不易也張紳

明人題陳氏春艸堂捲

春艸堂記

余官京師時嘗見蜀郡王君常宗傳溫陵陳節婦事甚偉及解秩還陳節婦之子彥廉方僑於郡之東倉築堂海上奉其親來居取唐孟貞曜詩語扁曰春艸介友人徴予記焉余𨿽閒居田裏文思荒落然旣嘉節婦之行又喜其有子也於言能遂已乎夫貞曜之詩言人親之愛子於其有行也念慮周至如此區區之孝不足以報其恩猶寸艸之微無以答三春之暉斯固爲爲遊子者而作也自海內兵革人子之行役於逺貽親之念如孟詩所云者蓋不可勝數皇上啟運脫吾民父子於水火欲與之休息使陟岵鴇羽之音不作故如彥廉者皆得以養其親而樂於畎畆之中何其幸耶彥廉旣能不自侈逸力營斯堂以娛親心以稱上意且不敢茍以爲足又取此詩末章之誼名堂以自厲焉豈不重有可嘉也哉當春陽旣舒土膏潤沃彥廉從其親遊於斯堂之上顧艸之生於庭者甲頴發拆取是詩載歌而興起之則愛敬之心有不與之油然而俱萌者乎𨿽然時有代謝則春有時而䢐物有榮悴則艸有時而衰親之恩無窮則子之思報者無時而當已也彥廉知此而求之凡所以致養者朝夕若不及焉使吾親融融煕煕以樂餘年於升平和气之中則斯堂之勝無時而非春無艸而不榮矣若余不幸早失怙恃欲報之而不可得行視丘隴於霜露秋艸之間彷徨惕思欲如彥廉者其可得邪以余之欲爲彥廉而不可得則凡得爲彥廉者可不思所勉哉詩曰孝子不匱永錫爾類彥廉歸寘吾說於壁俾登堂覽觀者亦或有興起之心也夫洪武四年九月渤海髙啟記

春艸美陳孝子也孝子築堂海上以養母以春艸名豊城余詮故作是詩也

嘉爾春艸煥乎堂楣遊子有懷朝斯夕斯

艸之於春如苗芃芃宜爾令母福祿攸同

孰不有母甘旨有違春艸有堂孝養及時

孝養伊何定省溫淸顧瞻春艸寤寐是警

春有代謝艸有榮枯母恩汪濊終古不渝

太史有文我歌以續凡百君子春艸是勗

春艸六章章四句

春艸曲【有序】

春艸堂者陳母荘奉養之所也荘以貞節著其子彥廉恐其事湮沒請於翰林危太朴以作傳髙季廸以作記可謂能盡孝者矣予嘉其志遂作春艸曲一解使歌以悅其母之心是亦古風人之旨也

春艸堂前春日好春陽才動勾萌早裙腰一帶湖上隄今見羅生堂下道鳥銜樹中顚倒植猶托孤根土膏抱萋迷綠色宛如罽雨露滋榮不枯槁堂中阿防鶴髮垂蘭佩茝纓珠絡褓艸心遊子念恩愛坐挹春暉祝難老祝難老願莫違合驩忘憂豈殊種蝴蝶忽來飛上衣春明芳艸履綦迹一度春風一度宜淮海秦約

春艸說

春之爲令始四令也三令之气皆所以終春之气不有其始曷於以終春之气也蓋亦博且大矣凡物一受春之气而艸木其易生者艸之爲物一昔而蔽原隰信宿而窮莽蒼其尢易生者乎以易生之物而受博大之气天地之間無隟壤矣然春之生物也不自徳而受其生者則不可不徳之也天地者萬物之父母而春者父母之生气也受其气則當知其所自出一艸之微猶然非艸之微者其謂何哉人之於天地之間猶艸之盈壤地也艸之盈壤地無知也猶當不忘其所本人之於天地之間亦靈矣顧可忘其所本乎天地者吾祖之所本吾祖者吾親之所本而吾親吾之所本也吾之所本報之宜如何耶卽其能爲而爲之不遺其餘得爲而爲之不至於過亦足謂報之歟古人所以興寸艸之心難報三春之嘆也烏乎昊天罔極終能遂其報哉𨿽然盡其道以自治存其心而不懈亦孝子之善處矣溫陵陳彥廉氏題其奉親之堂曰春艸徴予申其義也爲是說以貽之太原王行

春艸辭

陳母荘早寡以貞節著聞其子寶生字彥廉能養嘗作堂奉母且自謂母恩無窮而難報因取孟貞曜遊子詩語扁其堂曰春艸髙太史季迪旣著爲記予復爲作春艸辭使歌以壽母蓋欲子之心與母恩同無窮也其詞曰

春艸兮靑靑羅生兮滿庭望王孫兮不歸紛百艸兮愁人【葉如之翻】結幽蘭兮佩之采莫采兮江蘺東風發兮芳渚晞朝暾兮以雨蓀亦樂兮有母【葉滿補翻】日承顏兮堂下【葉後五翻】把瑤艸兮瓊英【葉於良翻】日方永兮歲未央羌進拜兮羞予觴春欣欣兮百艸生【葉傳王翻】艸生兮有心【葉思容翻】春復春兮焉窮蜀郡王彞造

春艸詞

泉南陳彥廉氏少孤中鮮昆弟作堂於婁之上奉其母荘以居名之曰春艸爲制春艸辭六解俾寘之堂壁或可少勗孝養之意云

堂上采衣斑戲舞虞親顏俯首堂下艸生意待春還春還芳艸碧子長賴母力艸色有枯榮母恩無終極嚴霜摧老榦弱蔓緣孤根春至靑陰滿難酬雨露恩旣無池塘夢肯作王孫遊願身化爲艸根葉鎭相樛薫風荃葛兒衣袗綌一縷與一絲咸自母手績主婦能調膳升堂俱旨甘艸蔬郎自飯舉案對宜男汝陽袁華

春艸堂賦

夫人之異乎艸木者惟心而已矣況春芳之發妍見生物之流靡布陽光之滿目溢和气之千里或荄甲之怒生或肖翹之並起彼敷秀而英皆聨芳而競美𨿽小艸之含滋亦春陽之所被感弱質之無情念生成之有自時其芳雨旣歇新緑乍搖碧波如剪翠煙未消曳羅裙之一色迎舞防之雙飄乍丰茸之旣接忽空蒙之已遙沐晨光於晞露防芳气於微飈煙融暖以薫人日照影而齊腰鳥飛沒而靑山欲盡人醉臥而紫驑不驕悵王孫兮歸未得思美人兮不可招嘆金穀之銅駝連別愁之冉冉慨姑蘇之麋鹿接廢苑之蕭蕭豈若春靄華堂云連新構髙節淸風秀眉上壽防簾幙之春暉炫庭軒之白晝暎鶴髮之慈顏承防衣之輕防並綠筍以俱長偕紅萱而競秀表慶澤而彌芳吐華滋而益茂於是詠白華之句誦柏舟之篇悼嚴親之旣沒當賢母之盛年抱遺孤而掩泣守初志之弗諼念劬勞而撫育實保防而生全心不移而匪石恩罔極之如天母之恩兮天罔極欲報之兮心靡忒見芳艸兮靑靑益永思夫大徳艸生兮堂前願母樂兮髙年母在堂兮壽且賢樂承母兮笑言艸生兮堂下上堂兮酌醑兒欣欣兮樂且舞願祝母兮多祜母之心兮載寧堂之艸兮載榮母何期於報效艸焉知其發生彼孝子之至懷守慈訓而服膺諒人心之有托感物類之無情嗟夫古今殊時性情一致念行役者詠北堂思伯之詩賦別情者歌南浦斷陽之句池塘夢裏之獨吟風月庭前之交翠是皆風人之所致辭靜者之所取譬惟孝感之無窮仰恩私而弗替常存愛日之誠式副命名之義豈必登三吳陳母之堂然後識千里孟郊之意也耶謝徽譔

春艸軒中隠幾坐中有袁髯閒似我欲浮靑海狎羣鷗儗向鴟彜借輕舸二月水滿河豚肥子苦畱我我懷歸半鐺雪浪燻香茗掃榻蕭條共掩扉麝煤蠒紙齊梁筆寶繪珍題品神逸洗滌古玉龍眠池臨搨奇蹤淨名室紅蠡捲碧春將酣防榔蔞葉嚼香甘夜防更鼓湘妃瑟笙磬同音詠雅南別君此去何艸艸山爲回旋海爲倒令威白鶴防重來世人胡爲易衰老倪瓚是日袁君子英同集軒中壬子正月九日也

春艸堂詩

維林之隈維水之涘有美斯堂匪華匪侈

登堂云誰燕豈之親下堂何有小艸咸春

春日暉暉春艸離離罔極易報我心傷悲

春日煦煦春艸薿薿甘旨孔足我心䢐熹

睠彼春艸一歲一榮親年弗載靜焉忽驚

日往斯惻日來斯惜母金玉是寶所寶惟日

豈惟安之室廬之崇豈惟奉之口體之豊際地極天其曷能窮

百年斯終多罹物迕幸𨿽有恃永哀失怙願今終身不難膝下始終厥事靡不由度

何辰云良䢐躋公堂春酒斯饗以稱眉壽以祝具慶林隈九章六章章四句一章六句一章八句一章五句句吳張適

綦履佩鳴左右間佳兒佳婦及承歡天回白日臨瑤席露洗紅萱出畵防小爵注春宜燕適長裾曳翠可髙寒升堂拜母俱名士一記何慙在史官廬陵張昱

寄題陳氏春艸堂

靑靑艸色映簾帷壽母朝朝玩緑滋有句不緣春夢得旁人錯道謝家池始丰徐一防

海宇升平今一統化日煕煕萬家共孝子堂前愛景長霞絢晴光浮畵棟東風百艸映堦生綠縟幽叢若新種生意應從樂土滋獨訝芳心露偏重孤衷未足報春暉陟岵仍懷九泉痛每嘆歡情不及施觴俎春秋寄哀慟猶幸庭闈慰母慈孝愛深期百年奉視膳晨昏有旨甘婦饌中防子親供筍穿寒谷忽抽萌鯉躍冰溪暗消凍承歡已自樂無涯願得長年兩眉縱壽酒傾來拜膝前杯酒椒花春影動慈容有喜正忘憂佳句無人空入夢衣上朝看碧色新母手辛勤表微縫兒生宛似艸根芽長養還因昔培壅母今白髮映顏朱貞節傳人口爭誦題詩誰繼柏舟篇太史升堂有新頌陳畱阮維則

春艸堂詩

春日遲遲昭明有融茀厥豊艸零露濃濃春日載陽休有烈光菶菶萋萋零露瀼瀼父兮母兮懷允不忘念其先人經營四方死生契闊我心憂傷

春日遲遲燕燕於飛野有蔓艸維葉萋萋母也天只恩斯勤斯長我育我鬻子之閔斯欲報之徳如之何弗思庶防夙夜我心不違

春春遲遲葛生楚母曰嗟子季行役適彼樂土誰其知之爰得我所有紀有堂築室百堵自堂䢐基於河之滸相其流泉泉源在左於我居處西南其戶

春日遲遲乃寢乃興焉得諼艸殖殖其庭子兮子兮靡依匪母子有酒食嘗其旨否左右秩秩其俎孔碩南有嘉魚或燔或炙令妻壽母陳饋八簋洽比其鄰式燕且喜豈弟君子有孝有徳敬愼威儀其儀不忒天錫純嘏如岡如阜如松栢之茂俾爾熾而昌保艾爾後俾爾耆而艾以介眉壽春日四章二章章十四句一章十二句一章二十八句集詩句河南陸仁

余旣爲彥廉記春艸堂士大夫多賦歌詩詠之嘗出以示余因復賦五言一首記之明年秋七月望也髙啟

靡靡堂廡艸托根近華楹膏露旣濯芳惠風復馨匪陽和力孰使微物榮中天駛景流靑節坐易盈但憂徳澤違豈惜憔悴並願言相蔓結嗟彼春逝程寸心𨿽難報拔去當還生

防見東風吹艸靑一身偏自念初生從今白髮應重緑歲歲春來母子情王彜又題

靑靑堂前艸雨露日已滋微風一相過眾葉何紛披繄彼堂中人娛養方在玆芃芃生意足藹藹春暉遲艸榮倐以萎母恩無時衰嗟爾孝子心不爲寒暑移忘憂豈無萱愛日亦有葵羅生滿庭階擥玩足自怡奉觴介眉壽百年以爲期我歌春艸篇爲續節婦詩江陰張宣地軸回陽脈天光變物輝寸荄初被澤尺土盡生肥頴發因微雨萌抽借薄暉勻分行迹黑細帶燒痕稀厭浥含宵潤茸待旦晞野晴光動目江暖色侵衣不入詩人夢誰懷遊子歸舜田同冉冉堯日正霏霏報本知心切銜恩愧物微願生仁孝地柔綠媚庭闈吳郡張委

春艸堂銘

溫陵陳彥廉作堂以奉母扁之曰春艸蓋取唐孟郊詩語也吳郡申屠衡爲之銘曰

渠渠新堂厥位面陽吾親來居載燠載涼靑靑艸藂色映窓牖匪蘭而芳與萱偕茂念昔天寒繁霜夜零凝陰慘殺枯荄弗萌陽春旣還百卉均被覆以恩光煦以和气或蔓而延或株而連緑柔風偃碧萋煙綿仰瞻陽暉恩深罔極不滋而榮不壅而植寸心之微陽徳之溥𨿽欲報之於暉何補報𨿽不能奚敢怠忘矧於養親及玆壽康時以序遷流景易失吾養無違孜孜愛日物以春榮亦以秋悴吾心有恆匪懈於內鼎列肴珍匜浮醴醇融融泄泄無時不春人孰無母母爲節婦人孰無子子孝且友池塘有夢王孫不歸賦詠𨿽工風教曷禆凡今之人孰無秉載登斯堂視我銘詩

陳氏春艸堂記

婦以節稱尢士以義稱美斯叔世之論惟是婦士不可以節義稱若不可以一徳名者斯士斯婦始不爲斯世異故婦以節稱非婦之幸也甘節不著乎夫婦陟方不傷乎釐降柏舟之誓聖人獨悲之易書之世詩春秋之世莫得而比矣陳思恭妻荘年廿四嫁逾年而生子子生四月而思恭賈海外音問不得聞者四載眾謂思恭已死荘悉屏去華飾織紝爲養育計或諷之更嫁輒慟哭連日夜行路悲焉亡何父母俱沒荘無所依矣尢能撫其子使學不廢一日思恭得間歸感荘之義爲好日篤明年思恭復航海去竟溺死島中荘居防人不能堪日課女紅爲食且使子就外傅今生三十有四載矣積學好義以資張大其族大人先生樂與之遊荘今五十有八得享其奉安居鄕裏歲時賔客上堂奉觴莫不咨嗟嘆賞以爲爲善之報聞其風者爲之震厲自立兵興三十年來其鄕裏婦女以節義動人耳目者不可勝數皆荘之化爲然嗚呼自气運之降天道變於上矣而日月之失度五緯之錯行天有不得而止之地道變於下矣山崩川竭艸木禽魚之夭折地有不得而止之惟人也乃於天傾地覆之時風頽俗敗之日獨以眇焉一身障狂瀾於旣倒支大廈於將傾刀鋸斧鑊不得以易其守爵祿富貴不足以變其中天道以之而定地道以之而寧人紀以之而立則以節義稱之又非婦士之不幸矣太史危氏髙氏王氏皆爲節婦立傳傳四方矣余別爲序次書之於堂以爲記使登者有所觀感荘子名寶生字彥廉堂名春艸壬子歲十月旣望齊郡張紳記武原陳孝子性稟由自然痛父爲海賈身沒歸九泉母兮志難奪誼不從二天撫育膝下孤辛勤三十年孝子旣成立慕學崇儒先壽母樂且康采裾暎華顚堂前女貞木枝榦金石堅堂背萱艸華顏色春光妍女彜鼔天和感物懷其恩色養志母違喜懼心捲捲芳園采冬筍曾冰踴寒鱗擷蔬飯嘉賔道義日討論墨星燦緗帙琴薦鳴朱玆堂庶永久俗厚風已淳援豪挹婁水賦此春艸篇南昌盧熊

明人題泉州兩義士捲

泉州兩義士傳

孫天富陳寶生者皆泉州人也天富爲人外沈毅而內含寶生性更明秀然皆勇於爲義初寶生幼孤天富與之約爲兄弟乃共出貨泉謀爲賈海外國天富曰爾母一子惟爾吾不忍爾逺爾毋渉海往異域吾其代子行哉寶生曰吾母卽若母也吾卽逺吾母惟君以爲母吾行又何憂焉於是兩人相讓久乃更相去畱或稍相輔以往至十年百貨旣集猶不稽其子本兩人亦彼此不私其有一泉其所渉異國自髙句驪外若闍婆羅斛與夫東南諸夷去中國亡慮數十萬里其人父子君臣男女衣裳飲食居止嗜好之物各有其俗與中國殊方是時中國無事干戈包武庫中禮樂之化奐如也諸國之來王者且颿蔽海上而未已中國人之至於彼者如東西家然然以商賈往不過與之交利而競貨兩人者𨿽亦務商賈人異國見此兩人者爲人有特異也自王化被海外且及百年中國之人至彼如此兩人者亦不多也此兩人者乃身往其地而親其人使其人皆見而信之有切於所傳聞者兩人異姓也長爲兄少爲弟如同气然異國人曰彼兄若弟非同胞者吾同胞宜如何寶生之母早寡不載嫁辛苦待其子有成寶生至言其母事則泣天富亦母事寶生母每忼慨爲諸國人言其事輒欷歔乃已異國人曰我與彼皆人也人誰無父母夫婦子孫者兩人客萬里裔【闕】動必服中國禮俗言必稱二帝三王周公孔子又能道今國家聖徳神功文章禮樂與凡天下之人材異國於是益信吾中國聖王之道海內外可共行也異國有號此兩人者譯之者曰泉州兩義士也中國之賢士大夫聞之亦皆以爲然雲天富字維善寶生字彥廉今居吳之太倉方以周窮援難爲務寶生母事別有陳節婦傳

嬀子曰余讀周書王防篇【闕】之國眾矣而皆納貢周邦孔子周人也欲居九夷然未往也今孫陳氏以商賈往且猶義動乎彼豈其讀古聖王書慕義而行之邪不然何其居【闕】而能若是也古語云放之東海而準余於孫陳氏見之矣至正二十五年秋八月蜀郡王彜生制汝陽袁華書

泉南兩義士歌

泉南兩士陳與孫少小相約爲弟昆合疎成戚契誼重異木纒結如同根升堂握手出肺腑交拜二母開罍樽具舟期賈海外域欲度【闕】僰窮昆侖滄溟東望浸天爛颶風恕攪波濤渾天吳恍惚出怖客掀舞蛟鱷飛鵬鵾孫言陳宗惟汝在逺渉巨險吾宜奔汝親頭白倚門切愼弗輕去違晨昏相讓不得乃更往掛席遙指扶桑暾望山行覓島中國卉服通譯侏離言尋煙暮投薜荔屋趁虛晝集桄榔村逾年還家喜得寶木難火齊並瑤琨探嚢用取兩不較彼我屑屑誰復論急難相援誓終始時節燕慶烹羔豚義風久已動殊俗椎結相見知欽尊我聞同气有爭利防墻往往隳家門及看結交喜歲晚盟槃未撤渝情恩管鮑居貧乃共濟余耳微勢終相吞如玆二子古亦少簡牘可使他年存作歌爲繼王子傳薄俗視此應堪惇渤海髙啟

余行海上孫君止余其捨座上經生碩士連日夕談說不少厭君長七尺餘慷慨負气節家僮力役百人君不急其事獨聽餘論議不食不捨去陳君好蓄古書史圖籍能一一辧問其義理隱微常抱捲若帙數十抵余獨屢見跋尢亹亹無窮二君皆有母欲歸省造大艘如長陵謂餘言將伺風海上南抵泉廣且遊闍婆髙句驪諸國訪異人采藥仙人所居歸以爲母夫人壽又豈止好義如傳所云余方老且數奔走齊魯燕趙肌肉消於馬上欲從二君浮舟求邴寧者休焉二君捨我哉齊郡張紳

昔管夷吾少與鮑叔牙遊以義相尙嘗爲賈分財利多自與鮑不以管爲貪知其貧也嘗三戰三走鮑不以管爲怯知其有母也管仲嘗曰生我者父母知我者鮑子鮑知其賢薦於齊桓爲相遂霸諸侯服夷狄春秋旣傳其事照耀簡冊而後世以管鮑爲美談至今傳諸人口不泯泯也泉南孫氏惟善陳氏彥廉亦皆以義相處共出貨爲賈杭海外國孫以陳有母在不忍逺去代其行至貨集贏羨利百倍一髮不自私亦無錙銖計較於方寸間義聲感蠻夷異域稱服其美往來萬里華裔間皆談泉南兩義士世常說古今人不相及今孫與陳其義豈異於管鮑哉嗚呼朋友以義合也余每怪世之人不以義處而以利趨當其同利之時暫相黨引同居之際暫相願慕同飲食笑語暫相追逐拜父母托妻子傾心腹露肝膽指天地鬼神爲誓生死而肉骨者疑若可信及至勢窮則好絕利盡則交疎一有毫髮利害則付之茫然略不相顧甚乃反相賊害者有焉其愧於孫陳氏者多矣至如人之兄弟同一父母也手足同一气也間生釁隙父母在時視猶塗人親沒酷若仇讎其得罪於名教爲何如此孫陳氏交𨿽異姓義同兄弟者又有間矣余自閩南來遊淛東西過吳門適道多梗遂浮海東歸邂逅惟善彥廉同舟初相見時未知其爲何人及出示袁子英所書王常宗作兩義士傳信知其倜儻尙義之士也從容間來求余文余撫管鮑之事以表二公之義又以爲世道之一慨𨿽然人之大倫朋友居一不患人之不能交惟患其交而不能久久而此心不移者爲難君子愼終如始此全交之道也余又於終篇言之以爲贈是歲己酉春二月前從仕郎泉州徳化尹永嘉林常伯庸父撰

泉南諸山何防淸源洞天仙所都赤朋開劫風气舒玉檢丹書閟神符重樓復閣山之隅鳥道百折非一塗云旂晝下狌蝯呼鉤輈格磔啼鷓鴣松檆吹笙竽芝蘭蓀蕙春芬敷巴且華黃荔子朱羽人飛行天爲徒或跨白鹿騎於菟挾以鸞鵠從雙鳬東窮弱水窺蓬壺亦有莆田列仙儒以鞭鞭石石受驅長橋橫波龍脊痀下通舟船上軒車琉球一發云外孤蠻蜒出沒乘舳艫南金大貝犀爲珠川傾山積來委輸九夷特立靑蓮柎秦君屏迹賈不沽閉門著述與世疎有唐宰相陳諫書謫宦南遷鳥在笯室家旣遠身乃瘉爲卜玆山藏其軀感懷友義增欷歔尙存丹竈亭已蕪山川淸淑气郁紆維孫陳君生絕殊提孩嬉戲共裏閭翻若丹穴雙鳯雛下覽徳輝瑞唐虞又若汗血天馬駒奮迅豈與駑駘俱南遊百粵北燕【闕】偲偲切切相友於志堅金石矢弗渝管鮑陳雷張範如寧競錐刀較緇銖朅來婁江住斯須城南新僦宅一區前槐後栁防屋廬艸蔬同飯步同趍慨彼薄俗肆覬覦附勢逐利情愉愉刎頸之交漢耳余反面仇敵良可吁以栁易播忠誠孚髙風千古惇薄污歲寒松柏知後枯好事繪寫開新圖我作歌詩匪從諛願子善保愼厥初右舊題孫陳歲寒圖重書於義士傳後汝陽袁華

右泉南兩義士傳蜀郡王彜常宗所制也義士者何孫天富惟善陳寶生彥廉也兩人者之事常宗傳之詳矣余故弗道竊獨因義士之名而重有感焉昔者先王之世人有恆業士農工賈列之四民農以資稼穡工以利器用而賈以通懋遷惟士也若無所職於其間蓋其服勤乎詩書周旋乎禮樂出入乎仁義而被服乎忠信者殆農工賈之不類然亦不能不與之而俱化也自先王之教不行農失業於稼穡工失業於器用而賈失業於懋遷夫士也於詩書禮樂之化仁義忠信之澤亙百世而不可易者亦相率而防其所守噫四民失其業可勝嘆哉今觀孫陳氏二子之事有不能不爲之慨然者矣夫二人者皆以賈爲業然皆能以古道自處不屑屑於貨利而帷義是圖至使遐陬海壤文身雕題之俗樂聞其風皆以義士稱之賢士大夫與之遊者亦皆喜談而樂道之抑何以致多如是耶豈非去古旣逺先王之教防絕有能篤古道於寂寥千載之餘君子予之惟恐其或後歟故夫四民各專其業者分之常也昔也士之業農工賈能爲之今也農工賈或未失其業而士之業乃並與其心而失之農工賈失其業不害其爲農工賈士而失其所守其不爲農工賈之所鄙也防希若人者之業固農工賈之一也若人者之心爲士者有弗之及也業農工賈之業心士者之心余乃今失之於此而得之於彼矣余聞之名者實之賓也名弗稱其實君子所不道也於此有人焉薄財利崇信義不專士之名而有士之實則夫遐陬海壤文身雕題之俗稱之曰義士者宜也賢士大夫喜談而樂道之亦宜也夫旣有關於風化之厚傳其可無作乎余懼世之人緣名而失其實鮮不致疑於孫陳兩義士也於是乎書吳郡謝徽識

泉南兩義士異姓乃同心同心而同居利矣能斷金不見橫海虹夢見海畔路夢隨春雪舞回風思逐奔湍向東注婁江之水沄沄其波方舟容與遄歸以歌落葉不息飄無蹤大風雲飛嗟彼斷蓬人生乖離式與此同翩翻者鴻飛鳴相隨睠彼憸人我心實悲兄弟戕賊室家瘡痍背義競利曾弗之思兩士相尙以義其誰似之倪瓚壬子春

泉南義士行

溫陵向南通海舶販寶諸番共爲客經年越險入風濤往返那復計身勞兩人一心金可斷萬里𨿽遙何足算它人重利不重義翻手風波起平地眾中結交非不好中心如面寧可保君家兄弟非一姓肝膽相傾向明鏡可憐世上輕薄兒縱爲骨肉亦生疑陳畱阮維則

金石交爲孫陳二義士賦

金石交金不可折石不可磨泉南二子重義如山河金石𨿽堅無以過泉南之山若礪而嵯峨泉南之水若帶而委蛇念昔髫鬌約爲兄弟信誓旦旦生死靡有他義士各有母二母相好母視其子子視其母恩義弗少差歲時具酒食更相爲壽樂且和一出一或處或同淩風之舸萬里行鱷波南賈眞蠟與闍婆東極三韓及暹羅歸來分金弗私有況彼義讓情尢多嗚呼一斗粟一尺布淮南至今民尙哦嗚呼時之人兄弟相虐朋友爲讐柰爾何金石之交古來有二子之義義甚都可以惇薄俗激貪夫鶺鴒爲爾詠伐木爲爾歌泉南移家來此婁之阿比鄰相接輔車相依二母發已皤石可泐金可磨人心天理無時無猗嗟二子之義可以爲世模豈無好事繪縑素寫作孫陳交際圖樵雪生河南陸仁

泉州兩義士贊並序

余在京師日與太史嵇嶽王先生往還邸館論朝夕弗怠一日與餘言溫陵陳節婦荘之賢甚詳史氏以荘在未可預元史姑述之以俟繼而大夫士多詠歌之爲風俗勵裒成一卷求一言於卷末余以事鞅掌未有以復於先生也及還吳節婦之子寶生持嵇嶽所制泉南兩義士傳示余求贈又知寶生承家庭之訓尢能行古道於今之時𨿽欲無言不可也嘗讀孟軻氏之言曰義人路也又曰義之實從兄是也則是義乃人所舉足而不可離者何世之人捨其路而弗由者滔滔眾耶其於所親嘗有物我不肯屈下安知所謂從兄之道乎今觀寶生與同郡孫天富初約爲兄弟共賈海外國二子恐皆離其親爲憂也乃更相畱十餘年百貨旣集並不私有一泉其事親從兄之際曲盡其道周窮卹匱之事咸適其宜較之叔世之事不多有也非特大夫士稱其爲義至若遐荒遠陬之【闕】文身雕題之俗咸稱之無異辭焉孟軻氏所謂人路二子不惟行之於其近而且無逺而不到異姓之親過於同胞其於義之實有不可勝用也傳曰不順乎親不信乎朋友矣又以見二子平居事親其有不順乎哉皆君子之可尙薄夫之可惇也故余旣賦節婦詩復爲贊以附義士傳後云

猗與二士異姓而親隱居行義冠乎羣倫望之玉潤卽之春溫允矣君子薄俗可惇句吳張適制

古泉州二義士傳乃蜀郡王彜制文汝陽袁華古事載甚詳觀其初約爲兄弟謀出貨財賈海外國時俱以母在相讓渉險蓋亦恐其危身以累及其親是亦可悲也及後更相去畱歷諸番國積十餘年共財不私感動番國人凡見之不以名必呼爲義士是更可尙也今俱以老母在堂迎侍東吳太倉左右就養菽水之歡如一姓焉是以人士之樂善者莫不升堂拜其二母願從其二子遊而母子者方以周窮卹匱爲急不賢而能之乎是更不可不敬也且孫陳二士十餘年間歷外國渉巨險而身安母健非有陰隲在天則報施善人其能若是之厚也夫廬陵張昱述

明人題昆山水節婦捲

節婦傳

節婦李名惠蘇之昆邑人水徳之妻也幼專靖不妄言笑聞女以貞烈著行者則欣然慕之年十九而嫁嫁二年而寡卽屏去繁飾誓死以守義服闋里人爭以禮聘者至十數不爲之變媒氏則以言動之曰夫人年少而無子其如衰老無托何節婦毅然曰是誠何言夫天也天何二乎夫不壽子無有命也吾知守義而已安知其他若亟去無污我遂引繩自經賴其姊防之得不死聘者遂止洪武癸丑其宗以事系京獄同產當連坐邑吏之任事者以勢要之曰若適人則可存李氏後不然俱蹈禍無爲也節婦忿曰若然則禮義可以危急棄也吾志決矣𨿽萬被誅戮無悔也至或有勸其無以居孀對者節婦不之從一以實對上官髙其行以聞得防送還家業已沒於官無所歸矣節婦依貸所親僦屋而居紡績縫紉以自給其兄姊之孤女嫁而寡者嫁而失所依者幼而未有歸者咸聚而食之閨門雍睦泊如也節婦年若干距夫卒已廿四年矣贊曰吾嘗觀古節義行事凜在人耳目意謂天地剛正之气流行乎兩間其鐘於人者固不以古今異也是何今之世獨無有哉李氏誓死以守義當流離顚沛之際言論慷慨益久愈堅毅有丈夫气謂非得天地剛正之气可乎彼朝哭其夫而志它往聞李氏行事而不之慙者無人心者也故爲傳其事以俟觀風者采焉

右昆邑水徳之妻李氏年少夫亡無子守義孀居𨿽貧窮患難防防無依而志益堅能爲其無所爲而爲可無媿於曹文叔妻令女也世之齪齪屈身茍活者可無媿於李氏也哉錢塘陳先生潛夫爲之傳而李氏貞節彰矣蓋潛夫學行卓卓少許可其言足徴予三復之餘並識於後丰城余詮題

水徳婦李氏節行詩序

彜倫風教之所由始也聖人筆之經昭乎若日月之垂天而有目者覩矣然予觀乎詩二南之正王道得而政化淳其風渾渾爾也降而至於鄘而下之詩之風之變則有美有刺矣當是時詩亡而春秋作春秋則有褒有貶矣夫婦居室之常婚姻端本之要尢聖經之所愼重而十三國變風之詩其所美者衛荘姜而止耳衛共姜而止耳若墻有茨諸篇抑何其刺多而美寡耶二百四十二年之春秋其所褒者紀淑姬而止耳宋共姬而止耳若孫於齊諸策抑何其貶多而褒寡耶予之感於斯久矣適有以蘇之昆邑水節婦傳示予者其文則錢塘陳君潛夫爲之其播之詠歌者則皆四方之聞人其信而有徴者耶當節婦之蚤嫠邑人爭聘之而不二至自縊以絕羣望此與衛共姜之矢死靡他奚以異及其身在胥靡或勸之無以居孀對冀弗與同產連坐者而節婦堅莫之從此與紀叔姬之不歸宗國而歸於奚以異彼豪獷吏又乘其危詟之以威而利訹之節婦尢慷慨拒於辭色此與宋共姬之寧逮火而死不肯少避火以生者其志亦不大相異也凡此三節者能聞古人之風而興起有如萬一遇夫婦之變尙豈異於衛荘姜之怨懟哉於戲賢矣夫賢而得書春秋之法也賢而宜詠歌之詩人之防也予是以知斯世之不幸而有斯事也予是以知斯世之幸而有斯人也予是以知斯人之不幸而有斯哀也予是以知斯人之幸而有斯名也作節行詩序蘇人金文徴書

繄節婦李剛而毅伉儷再期所天逝蓬首垢面屏珠珥鄰媼媒孽言以說下無兒息旁無恃防然孑立非逺計上指天日矢不引繩自經明已意伯姊往救出死地絕而復蘇防浮議薦罹變故投荒裔執言不回身免竄放還鄕閭行益勵朝昏紡績供飲食聚兄姊孤一室內撫育教詔若已出貞哉沈江逮火斃之死靡他柏舟誓悲歌黃鵠以見志禮宗罵賊速盡惠景行義桓旌厥懿縊車刺【闕】刀割鼻剪髮投井斧斷臂繄節婦李誠可儷陳子作傳庶無媿於乎偸生等犬彘汝陽袁華

良人應蚤世貞婦自名門鏡缺人虧影蘭衰命在根斂容知顇色翻掩啼痕易斷生前誼難亡死後恩柏舟詩在昔媿我若爲論丹丘吳儁

彼美水家婦節行端可許槁砧旣云歿銜哀無告所疎櫺月流光形影相弔與一以貞自守長年事機杼厥志我莫奪矢言惟死拒托身比松柏肎受冰雪沮嗟嗟桃李花酣春媚芳墅朝開暮還落曷能久延佇載歌節婦詩惇風振頽靡吳興盧煥

昆丘故鄕邑一別三十年歸來訪陳迹衰艸迷寒煙峨峨貞節門屹立山之前雲是水徳婦二十失所天黃鵠去不返泣涕徒漣漣之死矢不二節行金石堅吏以威福說媒以笙簧言了若耳不聞此心如井泉機杼玉指寒孤燈照愁眠僦居蔽風雨撫育諸顚連寥寥千載下睹彼節婦賢東陽沈中

水家婦李家女生長深閨好眉嫵適人未久移所天日日靈前哭如雨百年大義不可孤此心今知鬼是夫蕭條白屋風雨夕靑燈照影寒蛩呼東家媒娘曾致語誘以黃金百端綺古今一醮無攺更妾身念之惟有死寡居紡績三十年生計粗遣天憐剪髮截鼻良自苦柏舟永矢同其賢持家守道非求衒節行貞堅端可羨鄕閭嘖嘖播芳聲千古淸風著佳傳髙平範中立

水家貞婦蕙蘭姿廿載孀居節自持陶女矢歌黃鵠操共姜誓死柏舟詩感時顧影臨鸞鏡舉案傷心對繐帷只恨同生未同穴九原無路不勝悲曲阜孔克讓右昆山李節婦傳國子學正潛夫陳先生所作節婦年二十而夫死夫死無子守節者廿有四年今年防五十嗚呼李氏誠可書也予嘗居昆山惟聞有王節婦一人不知有李氏蓋王素多貲李甚貧鄕裏不爲之表白故不見稱於人人也觀李氏之不稱於人人天下之無聞於世者多矣是可傷也是可傷也今制天下郡縣鄕保立申明亭以罰惡繼又立旌善亭以賞善予行南北見申明所列姓名甚多而旌善獨無一人豈眞無其人也人之不樂稱人之善善人之不得聞於世豈細故哉𨿽然李氏節行能使國子先生文之名公卿詩之天理豈不皎然明白邪他日良有司必有能承上旨意列名旌善光表其門者矣李氏之夫水氏名徳爲賦昆山五章章四句

昆山之陽有玉溫兮惠也如玉不可焚兮

昆山之陰有石儼兮惠也如石不可轉兮

下有別鶴巢於山松鶴唳皎月松號悲風

上有孤鸞棲於山栢鸞翔閒雲栢老積雪

松柏可摧鸞鶴可伍惟此玉石勒銘千古齊郡張紳水節婦李能以貞義自誓臨難不回廬陵易恆作詩以紀之

厥俗靡義是履孝婦令女事有矣陳子作傳遲良史海枯石爛婦不死吁嗟乎節婦李

予觀節婦臨難時小人乘間以利誘其陷於不義婦拒以正論而止固婦之罪人也又能育其族無歸之子女五人俾得其所則視世之享富貴而以塗人待族之寒餓者又何如哉尢婦之罪人也吁眞可尙也已眞可尙也巳時洪武壬戌立春前二日書於彊氏之書堂恆又識

婉而淑靜且寧玉之瑩冰之淸一與醮同死生早不天守防防矢弗貳遂自經志益厲行益貞事紡績撫嫠拯頽俗是宜旌淞南法詢

寒水無波不離井古磚作鏡何人信昆山節婦水徳妻持鏡照心不照影卷下鴛鴦衾擲卻鴛鴦枕嗟嗟未亡人所夭身已殞碧梧老去鳳單棲半防殘燈照孤寢廬陵廖敬先

人倫重綱常婦道無二天良人失和聲譬斷琴瑟弦孀居誓不續風化天下先旣遭里人毀貞立無所偏身比靑山石心如古井泉總使外物誘不動亦不遷【闕】旌善分別愚與賢遂令污濁婦尢當思靜專𨿽得秉彜理更用文章宣潛光表淑徳萬古日月懸淞南張澂古之人以忠孝節義自見者必見錄於史官以爲天下後世勸否則立言君子以發潛闡幽爲事者亦從而書之以告當世誠以天理民彜所系不可得而已也夫豈尋常細故哉昆山李節婦惠水徳之配也年二十未有子而寡誓死以守義今廿有四年矣吾師潛齋陳先生實爲傳其事而節婦之幽光賴已白矣且吾師之言信必傳世而行後而一時聞人又播爲歌詩以美之節婦𨿽云不幸而托斯文以傳不朽則有甚幸者焉其侄李進伯裒集若干篇裝潢成軸以示於余伏覩聖朝崇尙節義使者行部必孶孶以詢察咨訪爲務有以上聞將見龍光下賁表異其門則於天理民彜益所增重矣豈不偉歟故感而爲之書洪武十四年十月十日奉議大夫通政使司試左通政余熂題

人之有生不可不知其道且夫女事夫臣事君厥志終始無可渝者蓋夫乃天也可不盡其道乎同郡水徳婦李年少寡居徳容兼備紡績自養或以勢利誘之毅然不答則見其志操堅確儼若秋霜烈日不可犯錢唐陳潛夫端友也旣爲之傳言豈誣哉李氏能守其道而不失其節眞可尙矣予𨿽不文毎讀前代節行諸傳未嘗不掩卷起敬況乎今目擊而親覩之邪嗟時之人徒知有生之榮不知有生之辱大義淪防小徳奚足論歟使其知有李氏之風烏得無媿於心乎斯言膚淺尙俟國史采摭以警流俗云婁東曹亨

李節婦頌

昆有李女淑且貞兮爰配君子鳯皇和鳴兮夢未維熊夫歸杳防兮晝哭素帷灑淚盈盈兮夜績靑燈抱影惸惸兮巧言蠱惑欲效雉經兮之死靡他艱險履冰兮終焉永臧天理足徵兮義撫孤弱鞠育望成兮巖谷無人蘭蕙自馨兮霜雪沍寒松栢獨靑兮一身秉節千載著名兮孰與爲儔共姜陶嬰兮旌表可待光表門庭兮彼貳心者靦顏偸生兮鑑以眾目涇濁渭淸兮老人作頌庶示勸懲兮洪武十六年秋七月旣望司業王嘉防書於彜倫堂

周道興二南之詩爲正風漢廣白茅上作下應婦無有不由於正者周之教也陵彜之久變風於是乎作焉然則謂之正風者性正而習亦正也上之人能庶之富之而教之也謂之變風者性未有不正而習或變之也上失其道則下失其教非性之罪也故有天命之性不可無修道之教然變風之世去文王之教逺矣鶉之奔奔信醜矣無共姜之柏舟乎株林澤陂信無禮矣無宋伯姬夜不下堂而火乎此性也不與變風俱變者也正變懸絕人品相去逺矣性與習之累耳若夫兵革外驅衣食內迫茍且活性命權宜狥風俗者屢變矣獨昆山李氏惠年十九歸水徳二年而寡且無子邑人爭委禽焉誓不奪志於今二十餘年鄕黨以節稱而士大夫贊詠之盈軸夫然後知天性之自然有不待於邦國之教嫠婦之【闕】全其良心是可美也

壯士在險身或辱婦也秉義潔冰玉昆岡孕秀气淸淑脫笄解髢棄膏沐粒聚絲蓄佐不足彊速於訟終不從婦也髙節烈士同自奮單弱保厥躬懷淸臺髙齊玉峯名與婁水流無窮吳郡周南老

李氏女水徳妻生來蕙質多令儀年方十九始擇歸二十有一身已嫠崩城哭聲淚交墮化石望回情轉悲掩卻嫁時鏡愁對孤鸞影蜂媒來往漫自狂淨洗紅妝容不整豈似春風楊栁花也隨蝴蝶過東家誓將守志只如一任自穿墉作鼠牙將老無兒息夜夜挑事機織縱令石爛海塵皦皦初心終不易陳君名乃聞宛勝官書表戶門北裏西鄰羨貞節死別艱難那可說郭子翀

彼美閨中質寡居當盛年柏舟曽有誓玉貌忍重妍寒暑頻交代堅貞自不遷儒林爭頌述文石看新鐫金華吳沈

節婦詩一首

朱絲托寶瑟流萍寄緑水水枯萍尙在瑟碎弦不弛憶昨箕帚初結言共終始錦衾防何時潛寐【闕】不起羅襟爲誰開鬒發爲誰理蹇修何爲來悲嘯發皓齒飛藿不再陽豈無桃與李保此冰玉身見彼黃泉裏潯陽張來儀

荼生根不移菊謝枝不離婦天一醮終不攺天且可攺三綱隳傷哉古道久凋防況乃造昧云雷時昔爲東鄰婦今作西家妻小艸有貞性人反禽犢爲世無障川手瀾倒焉能支彼美節婦李卓卓見所希早歲事良人舉案與眉齊一朝破鏡飛上天二十四載甘空閨不事冶容妝不著嫁時衣皎皎玉雪操暗室生光輝繭絲麻枲躬績紡晝響刀尺宵鳴機女紅爲養不自飽族有嫠女咸相依嫗言來簧惑彼寧知秉此心匪石不可轉憤怒竟欲以死辭貞義凜莫奪上有天翁知防防之中陰相之介爾景福錫爾遐壽樂哉黃髮以爲期我歌節婦詩警彼薄俗漓惸惸女子能若斯男兒節義胡可虧烏乎男兒節義胡可虧節義不立非男兒華亭黃章玉山之麓滄海漘淸淑气萃生令人西家有婦抱冰節早歲卽傷夫夭折髻螺不整鏡鸞空色槁形枯淚成血淚成血心愈悲不比世間生別離生離尙有重來日死別竟無相見時舊業不復存辟纑禦寒饑寒饑逼身節敢虧艱難萬變志不移淸芬藹江左奕奕無盡期況能薫爾類同作蘭與芝山靈嘖嘖海神喜豈愁人世無人知滄海或可塡玉山或可摧貞婦心不可回淮南石光霽

狂瀾奔注障者孰節婦李惠名最暴惠歸水氏再臘伏倐然一旦夫不祿荊釵布裙休膏沐之死靡他分幽獨還諸女侄家穆穆女紅惟勤胥勉勗媒氏簧言污貞淑欲使冠裳等禽犢忿然自經兄解縛良人夜臺應暝目同宗連坐系天獄僉言飾對罪可贖婦見上官以情告官爲上請還鄕曲吁嗟節婦義尢篤共姜令女眞其屬淸燈半世守茆屋松柏同操梅同馥皇華不日覽風俗東觀直筆書汗竹婁江沈丙

昆峯李婦世稱賢二十孀居失所天冰蘗素持心匪石衰麻忍著涙如泉機窓燭暗霜飛曉鏡匣塵昏月下無子營生遭亂裏有身甘老未亡前自經不憤媒言惑訴實寧教族禍連已報陳情恩特降卽看歸裏節仍全闔門孤幼能重撫多士詞章喜盛傳誓比共姜名益著歌諧陶女志逾堅昔年勵行應難並此日觀風孰敢先自是綱常千古事好將貞烈續遺編廬陵伍介貞予讀共姜柏舟詩未嘗不嘉其貞烈而嗟嘆也今觀昆之節婦李氏蓋亦類乎共姜者故大夫士歌詠之若其顚沛之際辭色慷慨與夫事女紅以活族之孤嫠者則共姜之所無而李之所有也若其詩見錄於聖人而列於三百篇傳之天下後世者則共姜之所有而李之所無也如論其志行卓然自守而卒不可搖奪斯二人者蓋異世而同符也嗚呼禮義之在人心不以盛衰存亡而變易之者於此可見傳所謂歲寒然後知松柏之後凋予於節婦亦云洪武丁夘五月八日河東呂昭題鳴睢在河洲飛鴻度河流嗟鴻匪睢屬兩志能相投睢生有定偶鴻孤無再儔繄彼物情正胡乃人不修昆峯水徳婦志潔澄潭秋新妝識夫面年華才二周良人倐奄逝嫠居終白頭持此不二心誓死同一丘玉顏紅粉淨翠幔蘭香收泣血每自志悲思追柏舟世有未亡人朝哭暮歌謳豈惟節婦恥重爲睢鴻羞胡漣

當塗旣失禦典午紛披猖大朴日以漓薄俗徒悲傷孀居惟令女獨以禮自防孤貞昭日月雅操淩冰霜悠悠百世下擅美誰聨芳近聞李名惠乃能負剛腸守節志不二臨危行尢良事輕鴻毛並義重金石方撫玆異今昔感嘆心難忘緬懷穹壤間同耿光於焉表風化庶足扶綱常長沙謝文

昔攜箕帚順民風林末歸霞忽墮紅字寫桐花題品滿眼明水碧海云空治平好在共姜並紡績今歸豳頌中昆玉髙寒三百丈山行不與舊時同王起

女之事夫猶士之事君當稟天地剛正之气忠節𨿽殊其分一也予嘗怪司馬公之作史也遊俠者傳焉貨殖者傳焉而不傳烈女何耶蓋是時去古未逺風節尙存人知守一而已而不知他也降及東漢猶庶防焉𨿽曹操之姦雄終其身不敢漢皇甫規妻寧死而不負其夫亦可知矣噫世道日降風俗日漓自元迄今得邑中婦之貞烈者三其中亦有幸不幸也其幸者朱虎妻茅氏旌表門閭名昭靑史水徳妻李氏防名天府播之聲詩亦已至矣嗚呼其不幸者則太倉周氏女於白刃之下從容就死可謂難矣而采風者遺之獨鐡翁一傳存焉是可嘆也𨿽然君子盡其在我者而已豈復論其幸哉爲臣婦者觀此亦可以少助剛正之气矣縣人盧彭祖

婦以節行旌非古也世獘俗媮情勝禮欲奪義其能以節名者不有以章別之則奚足以振頽靡昭貞烈也節婦李氏事筆於吾友陳潛夫之文言可徵也足爲世教勸嗚呼秉彜在人貞節恆事而世不盡聞者言未足以取徵耳深可嘆焉洪武壬戌夏六月望日周敏跋孀婦靑年志不羣鉛華寂寞防經春簫中已斷孤鸞曲機上誰分采鳯文甘與寒梅同勁操肯將白璧浣緇塵惟應行義希前古贏得淸名表縉紳章貢黃荘

禮義在人心耿耿不可滅所以忠烈人之死保名節世降習俗移斯事豈云缺今觀節婦行稟操早奇絕景慕節義事臨危見貞烈平居尙所難況當值縲絏慷慨出語言丹心更昭晰凜然範薄媮徳與古先列昆丘秀而髙婁水淸且澈先生爲作傳端厚風教設後學朱吉元氏失其馭綱常日以淪如何兒婦人節義乃紛紜含笑蹈白刃謾罵殞厥身下至里巷間逺邇風化均昆山水節婦賦質婉且淳閨門著慤行及嫁母命申二載失所天哀號感此鄰生死不再適願從泉下人或者諷非義忿然興怒嗔禽行欲相污雉經豈無因豪吏乘我急要之結婚姻無由得上請戮彼滄江濆連逮獲賜宥仰荷再造恩歸來家室盡觸目皆荒榛僦屋蔽風雨女紅度朝昏寒食一盂飯淚灑水氏墳自從防亂來大義久不振屈膝幸茍活多是厚祿臣廉恥道已防臨危竟忘君庶防愧此輩正气時一伸聖朝有盛典旌表節行倫皇華采民風願以行實陳傳之史冊內炳炳垂千春吳人錢震

眾人皆有偶孤生獨不辰旣笄去親側於歸畢婚姻克配承君子率徳義與仁好合如琴瑟和樂兩相親執手與偕老誓言豈昧陳誰云一朝異中道忽先淪瓶沈傷綆斷鑑破惜鸞分空梁弔落月殘燈照孤魂幽閨離寒暑獨處值苦辛眷眷懷昔時惻愴淚沾巾生同世上匹死願穴中塵堅秉從一言終此百年身盧儒

予觀古之君子固樂道人之善然亦未嘗有名之而不副其實者誠以天下後世之不可欺也錢塘陳潛齋先生傳李氏貞節事歷歷可攷其必因其實而名之者耳不然則何以取信於諸聞人而又從而詠歌之耶嗚呼世道降矣節義之人不易得矣若傳稱李氏者可謂風雨之雞鳴晦明之日月矣然則士君子不知其實則已知其實又安可不揄之以爲薄俗勸哉抑又聞潛齋明春秋必知愼予奪之旨予故書此以表其言之足徵若夫敍其事之顚末則見於諸作者屢矣予奚庸贅曲河林鐘跋

外錄

鐡网瑚云予遊昆山曾過其旌門下巋然雙桓不勝感慨就於其地得觀節行之捲錄之於行橐中不久捲尋爲他人所藏是亦得其所也錄本計一十二翻

明賢題沈氏植芳堂捲

植芳堂記

余友生沈君復吉授經余門又防習岐黃氏之學於世之名能者治其所居之堂扁曰植芳請記於余欲大其說余謂夫取諸身者莫若諭諸物取諸物者莫若驗諸身故志潔矣其稱於物也必芳學博矣其遊於藝也必芳行成矣其發於言也必芳言達矣其流於後也必芳今欲以植木之術而爲此身之諭植得其地而生生則芳且榮矣然則此身之主宰者在吾方寸之地培之養之蓁穢淨盡其所得於取物之效者近之事又推之及人何莫而非學也豈世之所云小道者哉昔之語植芳者曰董仙氏曰蘇仙氏董氏治人疾疾止俾人植一樹杏計實易粟以濟諸貧蘇氏將仙去語家人植橘鑿井曰後此必有癘癘吾人者與人橘一葉水一器卽愈後果驗彼二人者以仙術寓醫然迹其心亦可謂博施矣故後之善植者必稱董蘇云今生之植將不在乎此而在乎彼生起謝曰名言也書以爲記防稽銕史楊維楨廉夫撰

世莫賢於董奉種杏廉於取財予獨謂奉之種杏乃其巧於取財也取財於人至於再至於三則已貪矣況不義乎取財於天𨿽歲取之不以爲虐況所推與又一於義得不謂之廉乎二者之取其利一也然世知取於人而不避其貪而不知取於天亦不失於廉此奉之所以髙出千載而人不及之也吳中沈君復吉儒家人也幼嗜書長而精醫不惟得董之學而又得董之心然嫌以董自負故榜其居藥之所曰植芳而不曰種杏大凡以術鳴未有不嚴其視瞻髙其已能𨿽司馬季主猶不免此惟儒者則不然以是觀之吾於復吉知爲儒醫有不待徵於色卜於言而無疑矣加以廉於取財義之聲著於人人則其去俗工衒藝以求售者奚啻千百哉𨿽然名可辭也實不可辭也茍辭其名而並去其實吾恐君之徳不竟且不能無於陵仲子之譏則又過矣觀銕厓楊先生文故旣美其徳而又規以中庸之道云洪武己未八月旣望登仕佐郎國子助敎江陰孫作識於中都國學之西齋

植芳堂銘【有序】

人貴自樹立流芳遺臭皆由己而已蘭室鮑肆隨所入而吾身之得防榮辱系焉故屈大夫慕芳潔而畦蘅陸內史漱芳潤而遊藝可謂能自樹立者矣彼海上夫遺臭爲芳而遂之不止至穢徳腥聞過者莫不掩鼻而嗟與栁子所傳江湖浪人奚以異哉雲閒沈君文舉子復吉秀而文文舉命其所居堂爲植芳旣已勉其自立而流芳於世而乞銘於友人申屠衡以交修之銘曰孝子顯親在乎植身植之以芳徳聞惟馨彼愚無知芳臭莫辧薫蕕同藏蘭芷亦變其變爲何由不能植失身污薉曷以自滌沈氏有子亦旣肎堂孜孜進修殖學無忘仰止前賢或潄或沐潔已潤身以繼芳躅

植芳堂箴

瞻彼萬木匪植不芳其植維何毋揠毋荒本浮則瘁膚【闕】則傷朝培夕漑乃蕃乃昌人胡不樹望洋馳騖徳義罔修節槪安傅詭隨詐謀絺章繪句誕其能曾莫予步雲間多彥復吉乃賢構堂志顏植芳允鐫懋學惇行動遵古先復究岐黃胗視了然气運旣明沈屙屢痊橘泉杏實流譽遺編予擴其功奚止蟬聨黎庶謷謷願起顚連勉焉濟百世其傳

嘉樹發幽芳依依自舒榮陽條接陰頴芬馥播前楹之人事髙潔坐閱岐黃經探源漱淸潤溯流承徳馨慨彼蚩蚩氓戕賊壞天形捐軀齊艸腐遺臭污編靑以玆生物【闕】防我惻隠情熙熙布春陽藹藹登壽齡流芳被艸木因人植嘉名殷弼

猗蘭被九畹嘉蕙滋百疇荃蘅與杜茝羅生交綢繆俟時茍不利蕪穢將誰尢朝吾芟宿莽夕吾漑淸流冀玆枝葉茂充子雜佩酧援琴發淸商揚舲次中洲美人隔南浦延佇增離憂攬芳結繽紛日暮聊彜猶誓言寄所思川路良邈悠恆恐年不與鶗鴂鳴先秋陰風集中野眾芳委林丘蘭芷變不芳菉葹漫道周靈均去已久千載誰與儔英英雲間彥雅嗜窮防搜蘼蕪集逺思再感王孫遊何所無芳艸子獨良好修願言閟英采以俟知者求番陽甘瑾

植徳期後昌種樹期後芳欽爾種植心躋【闕】咸壽康良【闕】在旦原野麗春光種橘惟盈井種杏必連岡橘盛引靈泉杏熟致餱糧羣物廣所惠髙門屹相望恭承古人意永【闕】福履將越人唐肅

髙堂新構碧山隅綠發仙人好隠居橘葉秋香浮石井杏陰春暖繞庭除百年種徳知能好奕世流芳信不虛老我何時參妙訣東風門巷引柴車越人黃裳

翼翼髙堂淮水潯亭亭嘉樹已成陰芝蘭佳气晴薫戶金石丹光夜出林投隠且容髙士傳衛生應得古人心故家喬木今仍在信是當年雨露深雲間管訥

橐駝善種樹深得養人術宋人揠其苖苖槁死尢劇勉彼植芳士鑑玆得與失非加培植功曷及滋蔓力湛湛朝露希藹藹春暉白光浮丹杏林香動幽蘭室令徳擬同芳修名當自立曾上君子堂微言聊暫述吳郡樊圃髙堂何渠渠眾芳列前楹羅生雜蘭芷碧葉間紫莖蘇井誰可比董林安足稱若人休文孫芬藹簪纓厥子肯云構樹徳承家聲羌吾事姱節采秀擷蘭英托根一失所不如蕭艾榮薫蕕世莫辧君子匪攸寧良時難驟得捐佩緬予情閩中王舉

集陶一首

謂人最靈智衞生每苦拙所懼非饑寒將養不得節達人解其防在世無所須羲農去我久空嘆將焉如念之動中懷積善云有報藥石有時間詩書惇夙好藹藹堂前林灼灼葉中花枝條始欲茂春風扇微和弱湍馳文魴靈鳯撫云舞坐止髙防下神淵寫時雨爾從山中來相見無雜言赤泉給我飲乃欲飲得仙老夫有所愛養色含津气遙遙望白雲蒼蒼谷中樹吳郡金瑉

春陽被臯陸時雨浹初晨荷鋤臨前除辟壤當荒榛藝本日成列培根毓奇芬條枝及時榮旉蕚韡以分服防憩嘉防端居離垢氛眷玆世葉繁徳馨惟日新興言用棄穢庶以樂吾眞臨川李鎬

秀出東陽裔芳流自百年種來同太史封植豈韓宣術妙醫中最名香肘後傳滿頭惟白髮【闕】子爲重州來朱復

植芳堂銘並序

吳淞沈復吉氏好修者也旣稔庭訓又熟岐黃書已人疾暇則植眾芳堂下芳葩更榮微馨疊浮因扁其堂曰植芳間徵予言予【闕】菽粟麻枲用物也必植而後盛眾芳玩物也奚植之爲哉復吉之意殆謂眾芳之托於林谷間者固不假乎人也然而日爍霜饕有幸存焉者有夭折者焉其植焉者自芽茁至於郁茂必培之漑之涼之燠之俾气力固生生之意蔑以息也若是則植而永其生者豈非吾以藥石壽夫人之比乎彼自生自育不假乎人者又非人之不仰藥石而信夫天之比乎吁復吉其知養生之道者歟至若比徳君子特復吉劵內事耳玆不暇論爲銘之曰眾芳之生靡賤靡貴根柢淺深悉胎元气維此沈氏取而植之順物之性相土之宜瘁者使榮幺者使碩金之玉之贊天地之徳勿愛而過勿忘而捐斯盡夫吾道斯全於彼天四明烏斯道撰沈也江湖豪俊客藥術由來妙無敵世人往往推神功轉覺流聲動京國茅堂雅構淮水濵開林種杏春紛紜香風東來拂曙影芳葩盡防胭脂云當軒自把瑤軫促發興時時理淸曲客來丹實每同湌恥學廬山換斗粟懸壺負局誠足稱徒然遠引逃空名何如植芳住闤闠奕世樹徳蘇羣生玉塵霞實世罕有活人不吝千金售碎錦叢深酣晝遲靑箱每爲軒農究我生濩落亦已久弱質憂癢媿蒲栁何當載酒看生紅共子幽窓論肘後金華何與

雅志慕幽潔蒔芳此堂陰端居寡俗好庶得觀物心菀彼逕寸苖弱質恐不任靈雨及時降春榮萋以森晨興荷吾鉏逍遙步前林俟時冀明采敢使蕪穢侵靈均世雲遠髙蹤邈難尋興言遺遠者媿匪瑤華音天臺林右幽人澹無爲植芳探所得蕭艾洊鋤【闕】芝蘭日盈積靑陽霽象百匯含秀色時當讀書暇適意還杖策馨香襲衣袂笑惙愒盤石豈無遺世姿療病斯服食遐齡慕松喬長揖謝塵迹於玆生意深終當適其適山陰朱武荷鋤破苔碧繞屋蒔蘭蓀時雨脫然至眾芳日以蕃淸晨縱遊目紅紫羅繽紛稠花灑零露含光射晴暾叢叢蘊生意葉葉開陽春馨香溢窓戶蒼翠沾衣巾坐久與物化見玆天地仁乃知遂其性不在灌漑頻睠彼南園叟愛過憂太勤爪膚驗榮悴搖本觀疏繁自謂助之長詎識防其眞所以未霜雪往往皆湮淪我亦慕閒雅於此頗有聞顧乏尺寸土春來廢耕耘豈無抱甕力目斷鄕山云何時謝世鞅願卜爾爲鄰洪武庚申孟夏七日永嘉林鼎書於�陽官舍

東家豪華勢薫天名園第宅相鉤連奇花異卉看不盡主翁每作花中仙西家買盡膏腴田桑麻極目如秦川所收貨利已山積況兼歲歲遭豊年東家一朝成瓦礫西家亦復人無煙爭似華亭沈復吉卻向鳯陽開藥室年來𨿽讀岐黃書尢自胸中好儒術有地不種果與花有田不栽桑與麻常時髙掉活人手旬日可到千千家當知種芳乃種徳無力栽培有餘力傾摧換作舊枝條顦顇還成好顏色植芳只銷方寸餘萬頃田園竟何益我知種者有自來此芳本自前人栽徳澤連綿想無己子旣傳孫又傳子防稽馬弓

聖制醫術功與天壤俱達人識其然昧者徒拘拘沈君文墨士乃是兪扁徒鴻寶祕淮南騰身在天都嘗讀養生論頗通種樹書開徑十畆餘眾芳羅前除日出輒抱甕興來時荷鉏封植不爽節生意紛已敷驗此艸木性悟彼造化樞茫茫六合內有生同一初仁哉軒岐心誓欲躋康衢柰彼韓葛輩但復爲身謀乘化遺白雲夭札竟接塗我乏經濟才念子空嗟吁不知醫國士舉世當有無楚雨霽南嶠春光蕩行車神方我欲究明當造君廬天臺許伯

植芳堂記

一元之气播流於萬物周運於人身其生生之理未嘗有異也故善養生者不觀諸已恆有驗諸艸木其曰彼郁然而暢茂繁然而華實生生之理爲之也而吾之身獨無生理乎於是調之防之甚謹惟恐一隙之失以夭其生故其气充而容寂𨿽至老猶如壯盛時平易恬澹邪气不能襲蹈水火不能變如古至人者亦豈它道哉能順其生而已眾人昧昧然莫之或察瘁精神於形欲挫明虛於是非恣縱焦亂使本然之生凜如一發猶艸木當春夏之交見戕於斤斧聖人懼焉於是設醫藥之教方取艸木味取甘辛量人之疾而投之以復其生意烏乎其亦仁矣哉惜乎世之醫者皆希世茍處不足以盡知聖人之教也使生生之意反見害於艸木之性毫毛之失千里之繆果誰之過歟吾未嘗不慨然爲世太息也華亭沈復吉氏通儒書尢精心於醫術窮防索微恍乎有得嘗曰醫譬如植木也能順木之生則其性可茂無失人之生則其身可壯故顏其堂曰植芳此復吉之髙世之醫所以爲不及也歟或謂復吉之植芳亦【闕】蘇耽之橘井夫人之病有萬不同表裏輕重邪滿虛實各有其證而槪欲以一味之藥攻之非惟不足以復其生適足以害其生而已借曰彼神仙幻變之術可也而使復吉躡其故蹤而爲之其可得哉人見其事奇怪舉以贊復吉之髙殊不知醫者之髙固不在此能勿失人之生則善矣復吉以堂記爲請予故樂爲書之且以勸世之醫者洪武庚申二月初吉將仕郎【闕】府紀善天臺王璞記

植芳堂記

雲間沈復吉來居【闕】中都東市口以三聖人之學鳴作堂以居問名於尊翁文舉父文舉以植芳扁之予嘗過焉見其崇檐層砌髙下中度而窓戶洞開方席靜設足以延廣爽而滌塵坌也左右前後芳葩幽防丹紅雜而文章爛也淮天晴旭芳馥薫蒸而融液透徹精气入而麄穢除也因起而謂復吉曰此豈求名而弗得者耶夫芳之爲言薫也薫與蕕對稱而不以相入猶小人之不得並君子也薫蕕之莫辧也尙矣矧有知所植芳者哉昔屈大夫著離騷以芳馨爲仁爲義爲君子而惡臭爲讒爲佞爲小人是非取捨固有所分矣然而鶗鴂旣鳴蘭芷變而荃蕙化矣紛吾有此內美將焉佩謇吾法夫前修將焉程乎此原所以不忍屈身折志於上官靳尙之徒而甘從彭咸之所居焉乃今聖運休明賢才彚進復吉在輦轂下晦迹不耀而芳香自珍乃若有同於楚大夫之爲者意果安在哉噫君子之於世亦觀其所處焉爾原以讒見逐者也三後之純粹原固不得而見之矣而其言一則曰茍得列乎眾芳一則曰哀眾芳之蕪穢忠君愛國之心實拳拳焉乃今沈氏一門父子之賢堂構之重所以命名者若此蓋因其濟人利物之心丰殖其祚使盡夫人力之至以責效於天耳夫其心之所存道之所存也方之屈大夫其孰多乎哉且夫天地以生物爲心風霆之鼓動雨露之滋息有不知其所以然者生物旣遂紛紛總總不能以一端名也有人焉通其理而神其用天地之心在我矣心卽仁也仁卽所謂徳也植芳斯植徳矣徳盛則仁熟矣徳之盛仁之熟馨香之聞豈特一堂之上哉系之以辭曰巋哉斯堂紛其植兮芎蓍參苓間芷術兮靈厖夜吠變殊質兮天風斯徵芬其苾兮孰其擷之篚筥積兮以爚以蒸或炮炙兮匕劑維良起沈癖兮咄彼二豎遠避匿兮民吾同躋仁壽域兮神聖在天同日月兮七經有書啟籥兮邈彼化樞生物育兮繄芳之植符爾徳兮善植斯獲盍自力兮毋怠毋忘毋揠拔兮芬其難虧暢以達兮徳音孔昭用不極兮植之培之後無斁兮辭訖復吉以示其尊翁文舉父曰懿哉斯言也防於橘頌矣意者先王其以古人望女乎乃使來請書爲記洪武庚申夏五月初吉鄕貢進士四明鄭眞書於臨淮縣學之潤齋

書畫彚考卷二十九﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷三十

刑部左侍郎卞永譽撰

書三十

明人合卷

明人贈曇霄上人捲

贈內侄曇霄

我聞唐宋及近代虞門簪紱紛如雲外舅蒼梧府君者上繼祕監傳斯文一女適我有賢徳兄弟玉立皆蘭芬自從外舅沒官所歸隔山川魚鴈阻兵塵浩浩各天涯夢寐中間時或覩老壯死生那得知子孫有無安可期誰料內兄仲氏子一朝謁我來京師入門面目恍莫識頭已祝髮衣純緇細言六歲武昌別別來廿九年華移闔家骨肉旣凋防丹陽芤土郁相向毎嗟流落眞可憐石瀬何時得歸葬艱危防脫虎狼口幸得爲僧在林藪止存一兄作秦贅叔氏之子臨安有二人形影相惸惸出家蹤迹如雲萍遠聞姑丈歷淸要豈知姑已歸幽防須臾言罷淚雙墮【闕】痛【闕】風生四座使我聞之倍感傷感傷之後喜無那桑田滄海自古然世家子孫能防賢當時不堪溝壑裏必作丐者閭閻邊或爲奴甘笞辱及遭俘擄罹刑戮孰若爾心不爲非落在空門逺塵俗乃知祖宗積徳深善慶源源報何速愛爾好文能作詩驪珠紫貝光陸離虞門文業久陵替爾不承嗣當歸誰答云十八從佛教年今卅余亦修蹈茹葷飲酒皆不爲慈航彼岸終須到臨安一兄猶少年有妻有子宗祀傳願廬丹陽墳前以永孝思終殘年斯言慰我如醇酎夜談剪燭過子丑明日辭我飛錫去愧乏橐金表親厚老懷悵望秋雨晴爲爾折斷石城桞七十翁詹同書於翰林

贈霄上人序

吳興道塲寺主藏霄上人來京師謁翰林學士承旨詹公於寓宅詢其所自則公之夫人虞氏仲兄奎之子外舅梧州府君之孫也於是不見者凡二十有九年而夫人之防亦二年矣上人詣幾筵哭奠弔慰如禮與公道契闊敍艱危悲慟慨嘆有不能諭之於言者蓋追憶初別時上人甫六歲公年當彊仕才名方盛不數載而四方鼎沸風塵滿目音問暌隔不知存亡何似及皇上龍飛江左平羣雄而一海宇制禮作樂登崇俊良公以文學被顧問任天官而持銓衡長詞垣而知制誥康寧壽考詠歌太平虞夫人猶及目覩公之榮遇足以慰疇昔艱危之懷而上人遊乎方外得以保全性命復相見於今日豈非可喜而又可感者耶上人畱京逾月乃請於公曰我虞氏世家防稽自唐永興文懿公陪葬昭陵遂爲雍人傳十一世有守仁壽郡者因家焉遂爲蜀人又八世爲宋丞相雍國忠肅公公之季子大理寺丞卒葬余杭之石瀬鎭至我曽祖爲玉融令宋亡不降遂死之時祖考梧州府君方七歲育於官及曾叔祖仕元爲祕書少監無子因請於朝以府君爲嗣後廕官初授光化主簿歷管城丹陽徳安尹調湖廣等處茶提舉陞朝列大夫同知梧州路總管府事卒於官謀歸葬石瀨未果乃殯於丹陽縣南之淸水潭墓今久闕展省是行也願歸結茅庵於墓側朝夕居其間以盡孝思公不忘親戚之好尙有以教之公乃以其事語趙壎曰我外舅與故奎章學士邵庵先生雍郡文靖公宗系同出於雍國忠肅公子嘗遊文靖公之門有師友之契霄上人之行不可無文字以贊美其孝慕之誠也噫壎於先生爲門人於公爲屬官又何敢以固陋辭竊嘗觀於前代世家其以立徳立功立言著於當世千載不朽者代有其人然由唐宋及元家譜相承以勲業文章照映史冊七百餘年遠而足徵未有若虞氏三公同出於一門者也今逢創業維新之治其子孫𨿽未有顯者然國家政教方隆安知無力學自修以待用者而上人托迹空門懷其世澤切切以祖宗墳墓爲念是其孝思無斁過於庸俗人遠矣吾輩稱揚而樂道人豈不足以爲士大夫之勸乎謹以此言復於公退而次第書之以爲贈大理公諱杭孫宋阜陵所賜名也祕監公諱應隆在元嘗修大一統志今其板本猶存梧州府君諱字舜臣上人舊名容徳以丁酉年入烏程何山禪寺禮南洲藻公爲師法名曇霄字具瞻𨿽學佛而通儒書大義蓋其家學云洪武七年歲在甲寅秋七月甲午朔翰林國史院編修官淸江趙壎序

上人曇霄者宋丞相虞忠肅公彬甫之遺裔也其姑歸今閣老詹先生同文而上人因與先生有連一旦來謁將還廬墓於丹陽先生請趙翰林伯友爲序且令余題其左方西方聖人之教一則曰孝二則曰孝故升忉利天爲母說法而所演大報恩經亦孳孳弗倦桑門毎取之以爲準的或者謂其絕棄親屬不亦過乎有若上人通儒者而又善詩念家世之非昔祖宗墳冢遠在一方淒然有白楊悲風之感縛茅而廬諸墓豈非有合西方之教哉𨿽然此固足爲孝也西方以法嗣續爲至要與吾儒甚不異上人能廬墓矣獨不念虞氏之乏嗣乎若能幡然攺轍歸繼宗祧之重其孝不尢大哉在家出家同一法門居塵而不染塵浮屠氏之戒也初何傷乎此惟達人大觀無所系吝上人尙勉之焉若夫家世之盛趙翰林序之詳矣余尙何言史官宋濓

明人題崔氏友竹軒捲

友竹軒記

去縣而西百里曰洚溪溪之上有徳人崔君誼所居在焉屋前後種竹若干挺幽閴蒼薆不啻一篔簹谷也因扁其所居曰友竹蓋寓其志然耳君誼當勝國時出宦京師遭時多故旣歸田裏與竹君雅好如昔終日嘯歌其間於世利紛華邈然無聞也厥子齡國朝任刑部主事以淸愼稱間持友竹詩卷請記予於君誼爲通家子弟其敢辭夫竹一植物耳衞詩美其如簀戴記美其有筠蓋皆比徳於君子故君子而與友也固宜世俗亦以松竹梅爲歲寒三友然則松與梅其竹之友乎人之可與竹爲友者必如松如梅而後可晉王子猷有何可一日無此君之語是子猷有取於竹而與之友矣唐李太白有開門風動竹疑是故人來之句則太白亦與竹爲友焉今君誼旣以友竹名其軒復以爲號是與竹深交宻締死生以之固非反覆手者比顧何以致此哉吾有以知之矣主人淸修蓋取諸竹主人疎直亦竹是取主人與竹彼此相忘不知我友於竹竹之友於我也其節其心當有以肩子猷而軼太白不然竹之爲竹混於凡艸木矣何以表然特立於松梅之間也哉予將徑造竹所訂三益之盟以從其所樂不知可與否也是爲記洪武秋八月戶部侍郎吳江莫禮書於鐘山之寓

猗竹有操君子所尙歲寒挺然與冰雪抗鳯翥龍騫霄漢之上鮮颷度空靈響振蕩玉節金奏比徳斯鬯維其友之若丈人行嗟彼蕭艾何所倚仗軒居笑傲與君同諒載歌淇澳子以自況淮海秦約

伊人何瀟灑尙友孤竹君平生秉髙節獨立迥不羣朝軒晴旭亂夜榻淸陰分涼颷拂琴張餘芳襲鑪燻翛然澹相對祗有南山雲天臺詹曑

友道久已防澆風何由淳對面論气誼轉足生棘榛斷金臭如蘭所貴同心人取友古所難此君誠可親霜風凜髙節歲寒相與鄰於焉念同志碌碌奚足論河南陸仁

平生抱貞節獨有此君知心契形神表情將歲晚期鉤簾常對酒倚石或題詩何日來軒裏吹蕭和竹枝東海徐奐

種竹山石間江南防風雨愛此靑瑯玕歷歷皆可數閒持一尊酒托興爲賓主酒酣對竹歌興至爲竹舞竹疎響佩環葉亂落飛羽𨿽無眼中人友之豈不古譬彼陶淵明采菊東籬下千秋萬歲名此意竟誰與淮南潘牧好友不可得索居修竹林於世旣寡合此君獨知心開軒日相對臨風時共吟終焉期勿替庶以消煩襟東陽沈敬明

下榻碧陰裏相與成晤言迹類陋且寡意在薄可惇𨿽無絕交書俗駕不到門淸風天上來空谷跫音存求志諒自得歲晚道彌尊橫塘秦昺

世人務結托車馬紛交馳言笑𨿽彊驩中懷詎相知幽林有君子澹然夙與期虛心兩無阻榮悴焉可移行尋披煙逕坐對褰風帷非君此爲偶誰共歲晏時渤海髙啟

空蒙翠雨濕瑯玕繞屋淸陰六月寒自是幽情兩不厭與君終日澹相看老癡潘谷

璚芳絕交亦已久忘形三徑相追攀髙軒時過翠羽蓋美人或贈靑瑯玕淸風愼截鳴鳯琯滄海勿垂釣鼇竿一朝羣才盡登用空山無人同歲寒黃廣居

古人結交貴相知傾情倒意心不疑片言如山重然諾黃金白璧徒爾爲今人結交重豪貴車騎聨翩不相離一朝勢盡交亦疏寂寂朱門但空閉羨君種竹吳江濆相憶相看如故人皦皦貞心傲霜雪靑靑佳色無冬春酒酣對之欲起舞此時無賔亦無主夜深更有明月來不用吹笙下仙侶君心豈與艸木同靑雲之交若飛蓬萬里辭家逐名利十年失路隨西東君不見古來結交稱管鮑千載同心亦同道勿謂今時無此賢達人一日相逢卽傾倒吳郡許善

吳下風流斯立家子孫百世更淸華庭軒自友平安竹池館寧栽富貴花長日著書翻鶴露有時把釣共鷗沙此君相與崇髙節王謝芝蘭未足誇崔君君誼避地於吳江之上屬時擾攘乃講學於家益勵淸節名軒友竹蓋有慕於衞之君子者古稱王謝多佳子弟今於崔氏見焉至正丙午歲之仲冬隴右邾經

伐木久不作友道誰能持富貴疎還合貧賤親亦離善哉公叔論後世良可規咄嗟髙節人淸風藐難追臨軒植修竹白首相與期悟彼非所儔信此誠足依摵摵芳葉聲粲粲芳華垂卑枝拂檐楹長條接虹霓嚴霜歲寒節蒼翠終不移月出照園中喬林郁參差涼颷發天籟屬耳心偏怡置酒獨相對神交理無遺陶然不知醉此樂當告誰𨿽云管鮑遇其意莫過之我懷一何深慷慨歌此詞匪爲眾人說冀與達者知八月廿四日吳興金鉉寫於貞白軒

好客招不至相逢多惡賔世事每如此歲晚誰可親此君非艸木臭味徳照鄰南數伯个北窓蒼翠新猗猗淇澳姿濯濯渭水濵旣稟堅勁操淸潤復長身三益嗜古道六逸誠天民鳴琴近蒼雪酌酒對霜筠崔君本縫掖畊釣甘隠淪誓不競世【闕】書忘賤貧過眼鄙桃李愛君如席珍虛心與直節願保交道淳而我方避俗髙哉懷若人蜀郡魏奎

我愛此君晚節乃知能友嵗寒相與了無俗气喜聞日報平安汝陽周敏

白傅養修竹髙人今作坡世間靑眼少池上緑陰多食肉非吾事書裙喜客過臨風一遐想鳴鳯在陽阿黃彧

友竹軒賦

友竹先生雪一巢云半丘眼空八荒气淩九秋騁遐思於千古深景慕於前修嗟美人其何在藐獨行而無儔辟軒居之兩楹樹篔簹於林幽澹相對於終日矢永好之綢繆方掩關而謝客若將玩世而神遊有桂軒防人冠芙蓉服毛博螽談繭辯麈尾在握長揖先生而進曰友道之重人倫所推試探索於靑編名班班其可窺或贈帛而尊賢或命駕而踐期或刎頸而忘憾或加足而相知或徳業之深懿或文章之雄奇飲醇酎而春融投膠漆而堅持由道同而神合相琢磨而箴規然往迹之淪謝所以名愈久而光輝嗟哉竹君艸木孔微𨿽淸流之多尙將何益而何禆羨植物而求友竟伐木之奚施此愚蒙之未解請先生之廓疑先生曰友之雲貴尙徳是輔淳風旣散勁直誰慕少涼涼而遽斥才翕翕而爭附方傾倒而情親隨淩欺而背侮耳哇滛而共聽目嬋娟其交妬爲前哲之深恥俾余心之獨苦惟竹君之修潔抱虛心其終古分淸陰之半席期歲晚而爲伍忝名馳於鶚薦遂挈挈而西騖始暌離於吳越卒周流於齊魯慨茅屋之荒涼悲瑯玕其誰撫懷秋風於渭水弔落月於湘浦賴孤琴之遣興縆冰而時鼓𨿽芳荃之盈掬終莫逃予之淒楚幸謝職而南轅獲遄歸於吾土歌遼鶴之遺響感人民之非故蘭斂秀於春臯菊藏香於秋圃篝靑燈於夜榻夢舊遊之無所酹別斚於松楸讀殘碑於榛莽欣竹君之無恙獨翛然於環堵防蒼苔於庭砌畱白雲於窓戶步虛檐而前覿驚【闕】而相顧初蕭瑟而欲語遂低昻而起舞匪四美之兼並曷金石之同固玆信義之深孚足以勒貞銘於肺腑也散人曰四美可得而聞歟先生曰觀其亭亭猗猗不倚不頗才淸飈之一拂何靈籟之孔多啼老蛟於陰壑鳴威鳯於陽阿鏗宮商之夾奏森劍防而鏘磨吹比管於嶰谷之岑走落木於洞庭之波款幽人之吟嘯類樵豎之唱歌乍摧折而僛倒【闕】琤而相和露滴秋林聽飛璚之曳佩雨來曉谷【闕】子之鳴珂此金聲而玉振庶資講學之切磋及頑云凝舞霰集明河凍勁吹急淒獨鶴之宵唳慘寒蟾之夜泣蘿窓未曙苔階盡濕悄空山之無榮凜萬木之僵立胡霜筠之獨秀操堅剛而愈執葉翡翠以羽零幹蒼虯而鱗襲冰裂石而陰翳月穿簾而影入散晴碧之交輝湧寒靑之可吸膚貴黝之不撓項彊宣之難屈此貞標而勁節足以濯遷污之陋習若夫冷冷煙梢不蔓不茅邁羣芳之特異盈千尺而彌髙實充丹穴之鵷鸞竿掣滄海之鯨鼇杖化龍而難策筆成杠而誰操羞艶華之妖血輕凡芥於鴻毛揖夷齊於首陽之林谷抗巢許於箕山之巖嶅寧相依於松檜豈甘沒於蓬蒿掃紅塵而披拂幹靑雲而遊遨軒獨立於物表挺然伊呂之人豪此離倫而絕俗宜從頴拔於英髦且其肥瘠俱榮發育有時奮蟄龍而驚起滋潤澤之霑漑蘚茵迸紫抽犢角之崢嶸籜錦凝斑露繃兒之鮮彩濕蒼煙之滿谷蓊春云之如海螺鬟對倚而娉婷霓旌交而晻靄並森森而玉峙恍多士之如在篤金蘭之同气依璚樹而交愛聨秀色之晚榮盎髙情之春靄歡共慶以彈冠儼相逢而傾蓋紛肩摩而袂接豈貌同而心攺此多朋之濟濟直足企防龍於千載也嗚呼王以愛著白以養稱七賢之同調六逸之齊名或千戶之並貴或三逕之娛情斯爲竹君之深鄙又何足流後世之芳聲今予辭光華守寂寞我爲竹友竹惟我托忘人物而竹我共徘徊而盤礡睨乾坤之無際疇克知予友竹之樂也哉吾子畫非與可詠非蘇仙鏡其所短昧其所全而返以爲言乎散人顏色變赤芒背駭汗降階三揖起而爲亂亂曰軒之竹兮蒼蒼軒之人兮佩琳瑯歲旣晏兮孰芳伊友竹兮竹彌光山可梯兮海可航友竹之風兮不可望防稽謝常造

友竹軒後序

余索居寡疇惟竹君雅有相忘之好軒之南隙地廣三席延竹君數植而居之淸風入簾明月在牖泊如也鄱陽周公題其顏曰友竹賢士大夫能以詩文鳴者咸有述以爲予榮裝潢成軸總若干首樵牧之暇時而詠歌之若洞庭之野眾樂並作魚龍噴跳物怪屏走天籟合而風雨應也若鳯皇覽暉鳴髙岡而朝日岀也若珩璜佩玉周旋矩度聆音節於太古之域也予於諸賢或素識或未之前識因竹君之好而辱交焉何其幸歟後系官於燕與竹君契闊者四載及歸田江上凡長林穹谷俱摧毀於冰霜搖落之餘顧竹君玉立依然尙無恙豈偶然哉取是編而讀之其人名稱班班珠玉晃曜有雄才碩徳黼黻皇猷於廊廟之上者有聨乘結駟光華赫奕馳騁於遐邦萬里之外者有望靑天觀白雲漁釣溪山以自樂者有碑橫野蔓墓木以拱者求如竹君歡晤不可得獨抱無涯之思而已𨿽然微士大夫之文辭弗克宣竹君之雅操非竹君之雅操又疇能承諸賢之賦詠也哉予蹇拙之姿知友於竹不審竹君棄取爲何如當砥名勵節誦淇澳之章以自警庶不負名言之見與也因書以謝云歲己酉二月十有四日序於軒之右

書友竹捲後

國初戶部侍郎吳江莫士敬記其鄕崔君誼之友竹軒淮海秦文仲賦五言古詩一天臺詹曑則五言律淮南潘牧甫裏髙季迪皆五言選邾仲義隴右人黃廣居吾郡人各七言律潘谷不詳其某地必崔之裏曲獨七言絕句謝彥銘亦里人賦後作亂佳於前之鋪敍君誼自敍於眾作後佳甚六世孫澄持來予桐邨乞題識開卷則玉雪坡瘦玉筯篆尢佳蓋君誼仕元適土崩之秋歸隠西洚溪上慕蔣兗州之遺轍與此君爲友諸君子多古氏遺老義君誼之髙蹈而爲之言固宜莫侍郎之記則君誼之子齡請爲之二君子方出仕新朝特手澤是重鄕先達之風義可砥礪名節故乞而與之澄篤行力學其益知重矣哉予重其遠至宜亦乞不靳也況皆百年前人物詞意有足起後輩景仰不容己於逐逐其逸駕也成化癸卯登髙後三日八十三翁嘉禾周鼎書

旦在庠序時嘗繆纂縣誌於凡古今人物無不備錄而登載焉因得以知崔氏者洚溪之舊族也君誼仕爲元金玉局副使而其子大年洪武中以人材拜刑部主事與先侍郎同時立朝同日辭祿而又同坐黨錮而歿今百年於玆矣主事君之曽孫澄出其先世友竹軒捲見示而記文則先侍郎之所作也不勝今昔之悲感嗟夫吳在勝國時習尙奢靡豪門鉅族辟苑囿築亭臺所以藏歌而貯舞者何限孰知友竹之趣哉聖朝更化誅滅無遺百餘年來鄕之遺基廢址悉已易主而吾兩家幸而獲存於此可以占知世徳矣澄讀書尙義遠大有期而旦不才不能顯有辱先徳蓋有愧於崔氏爲多今觀此卷先澤在焉而又有崇明秦侍郎文仲長洲髙太史季迪吳江謝徵士彥銘諸名筆珠玉森然安得不爲之起敬異時解組歸休當造君軒上觀化龍而覽棲鳳與君重訂歲寒之盟未晚也治元年春王正月初同邑莫旦書於石湖壽朴堂

明人婁江勝感接待寺八詠詩序捲

近世浮屠出世者以土木營建致聲譽人以之爲徳者不少其能樂空寂淡薄自宜遊心於其道又能以詩章發其志意者則不多也茍有之必與之詠而不以其爲有徳者眾皆其然惟君子取之而樂與之遊也若王逸少之與支遁習鑿齒之與【闕】安陶元亮之與慧遠韓退之之與大顚栁宗元之與文郁歐陽修之與祕演其皆因名永世俾人慕之而不泯其迹也今姑蘇釋有中其主婁江勝感接待寺之法席起蕪穢爲寶勝徹剝移爲輪奐整樹藝爲喬郁眾以爲徳其不徳之輒淡然而怡於其道也寺故有音堂其益以聽聞室止息齋含暉樓挹淸閤松華堂一掬軒云深處題凡有八其徧詠之又求詠於鉅公名士詠於其徒詠於其逸人其傳誦於人者蓋亦有之由是接待之名稱於時而君子樂過之者誠在此也有中乃集眾作而刻於石來請序之予嘗與有中遊者也而可孤其請哉大凡浮屠謂超詣覺路者未嘗外於物亦未嘗囿於物而物物隨物悟之以融其性然非得於音而達於聽聞以歸其止息者必膠於時又何知含暉而可以諭中之光明者哉又何知挹淸而可以諭去濁就潔者哉又何知松華而可以諭歷冰雪時至而芬芳者哉又何知一掬之水其能照今古一方之云其能迷上下者爲心之所諭哉有中其將不外不囿於物者哉誠樂空寂澹薄自宜而可友於支遁輩者哉予亦知有中者也或言詩爲禪者以詩之妙不在言也得詩之妙者使人誦之則浮屠之禪可無由此而悟耶宣徳三年八月望日翰林院五經博士廬山陳繼撰

云深處濯庵八詠

出門山路迷入寺衣裳冷忽聞鐘磬聲防地發深省

一掬軒

此些楊枝水掬之不盈手灑向大千界洗除淸淨垢

聽聞堂

何所聞而聞何所聽而聽不聽亦不聞方是本來性

含暉樓

朝掛扶桑枝暮浴咸池水靈光滿大千半在小樓裏

音堂

空空本無有若有卽非空耳口俱忘觀禪門此是宗

止息齋

可以止則止可以息則息只此坐心齋何須去面壁

松花堂

辭樹舞香風歸根防晴雪老僧坐忘言對此了幻劫

挹淸閣

淸气滿乾坤小閣眞可挹飽湌五濁除臥看雙眼碧

云深處記

蘇之城城於平野列闤闠而內外之者鱗集雞犬之聲環動二百餘里勝感接待寺者附於城之東距城無百步有中師名其所棲之所曰云深處吁何哉山川之气爲雲山川之深云之所出而烏得迷漫山下使人而不知其處哉今曰云深處其名與實何相去之遠而不相孚者之若是耶有中學佛視有爲者皆爲幻幻而又幻豈玩於幻而瀆於幻耶將托於幻而不以幻爲幻耶抑有寓於云而警於幻者以身治耶有中居人境誘於耳目以移其中者轇轕於外志欲謝之淡然無染於見聞潔其身苦其行以樂其靜者故視其地若深山大川超然之身而不爲世累其與會合者惟云與之契耳且云之聚防不常去來無迹其薄太空翳林壑瞬息而極其變態者又可以諭心無所著而應用之妙之不測也若有中師者可謂不梏於物矣余何而不爲之記也宣徳四年歲在己酉孟春望日翰林院五經博士兼修國史廬山陳繼撰

滿院淸香松有花老僧長日坐袈裟吟風弄月知無限不屬尋常俗士家北湄

僧院喬松片片花天風時復落袈裟一雙白鶴髙枝唳寰宇淸奇作一家

寥寂禪關何處尋黯然云色蔽前林悟空儻謝紅塵迹更莫泠泠起磬音北湄王大化

傍云構小堂更在云深處堂中人未閒雲亦徒爲爾野築傅夢弼

杏閣淩霄起丹門傍石開良時不再得秋日共登臺古木雲煙亂空山猿鶴哀滄洲吾道在相遇且啣杯石迥山門古松野寺幽傀嵬萬象出縹孤云畱湖近魚龍起秋深煙霧收登髙同眺望何處是滄洲閩中周仲仁題

不見八景勝惟見八景詩讀詩想淸景宛若逢當時當時景不得宇宙恆在玆何不再品題名勝作後基昆山周綸

盡日山中坐塵心頓一淸有身終是累無髮可逃名擬撇陶潛綬來尋慧逺盟蒲團與貝葉端足了餘生右婁江志感江盈科

明人垂虹別意捲【內吳山塘詩小字自注】

諸名公垂虹別意詩序

休寜宗弟戴生昭年富質美予教紹興府學時與其父思端有同譜之好往來情義甚篤然思端業賈什九在外不能內頋昭恐昭廢學負所稟因挈來遊於吳訪可爲師者師之初從唐子畏治詩又恐不知一言以蔽之之義乃去從薛世奇治易世奇仕去繼從雷雷東以卒業昭爲人言動謙密親賢好士故沈石田楊君謙祝希哲輩皆吳中名士昭悉得與交交輒忘年忘情及昭學漸就緒去家且久不能無庭闈之思將告歸眾作詩送之君謙詩云垂虹拂帆過因題卷云垂虹別意蓋垂虹者吳地石杠之名也送昭必於此地爲別使送者可及夕而返故也昭自來請序予曰丈夫立身莫先於學不了則縱富且貴不過血肉之軀耳富則敗禮亂俗貴則敗政厲下富貴將安用哉死則人皆唾詈不已其所過之地如孤鴻雪泥指爪易滅人亦不齒也惟人幼而能進於學以明其理以修其身故能入孝出弟行謹言信窮則善家厚俗出則忠君澤民生則人化之死則人思之所歷之地人皆稱述而歌詠之非私也人心之公道也古今之直道也昭生來防吳中而以明經講學爲務吳之士夫亦樂與遊及其去而送之以詩卽昭他日所歷而使人思慕之權輿也不然則贈昭之言豈徒然耶昭歸以予言諗諸父兄宗族當必以予言爲然昭字明甫同予出唐道國忠公冑之後蓋徽之雙溪世家云正徳戊辰中秋吉旦浙江紹興府儒學訓導長洲戴冠書垂虹不是灞陵橋送客能來路亦遙西望太湖山閣日東連滄海地通潮酒波汨汨翻荷葉別思茫茫在柳條更欲杯遲判袂月明倚柱喚吹簫沈周

云外晴虹類石橋送君歸省去程遙樹聲撼地天將雨颿影拖風晚帶潮短棹載書維古渡長亭折柳剰殘條離愁無限相思意其柰分襟月下簫謝表次韻

把手江南奇絕處石闌髙拍袂輕分胸中故有長虹在吐作天家補衮文祝允明

相逢憶昔自花村今忍相違賦此吟怨鳥啼殘歸去恨淸風歆動抑髙心【垂虹亭上有三髙詞】

半江寒送蘋花雪一路香浮桂子云有約明年重過我不妨杯酒話更深山塘吳龍

久客懷歸辭舊知扁舟江上欲行時多情最是垂虹月千里悠悠照別離長洲文璧

相送江頭水映空孤舟下垂虹秋深無限江楓思欲贈相思苦未工陳湖陳鍵

栁脆霜前緑橋垂水上虹深杯惜離別明日路西東歡笑辜圓月平安附便風歸家說經歷挑盡短檠紅蘇門唐寅

書劍客金閶梧桐葉又黃蛩催歸思早江去途長余暑庇山影西風來桂香垂虹拂帆過鳬鴈滿銀塘文學戴明父將歸新安詣艸堂言別輒賦此爲贈前進士農楊循吉

垂虹橋下碧流長送子明經返故鄕道向南歸【闕】水流東去過吳江卦爻象著分奇耦交誼情深各慘傷婺邑晦翁生長地鄰封英俊有餘光頋福

秋風振喬柯客子歸意扤落日垂虹橋停橈待明發渺渺兮予懷望望兮水濶暌違不足道鄙吝誰我豁吳興仇復

捲束殘書上短槎臨行不用嘆摶沙惟餘似水交情在相逐雲帆送到家古吳練同悳

白首忘年交子久臨期握手思難禁垂虹橋下有流水別意與之同此深八十七翁雪厓陳儀

楓落江隄晚帶煙行人把買歸船溪分野色東西路橋跨【闕】上下天酒爲錦心澆磊磈詩慿玉軸寄畱連何時又是逢君日夜雨聨牀話昔年東吳厚亝朱侗芙蓉動淸秋涼颸拂衣防遊子輕別離執手不可又長虹灔灔吳云低闌干插漢天爲齊君不見臨邛橋柱侈今古相如亦是尋常題吳門陸稷

秋江水淸兮秋日明送所暱兮將逺行判兩兮何怔營指歸岑兮雲英英羌祖道兮江之程酒拍拍兮滿兕觥君再飲延我情射瀆徐子立

久客懷鄕井陽陽不遂畱自知歸計好何用別時愁酒盡鐘聲發詩成夜气浮相逢惜相別猶欲上江樓黃紋秋云隨彩動蛟龍才子行蹤气貫虹無柰離杯重畱戀不禁吹雨冷江楓臯橋浦防

一脈情衷發短篷西風飄泊任行蹤於今莫問江南事夜月晨鐘兩地同長洲兪符

臨流祖席正淸秋歌罷新詞不自由此日送君和興去何須風雪夜乘舟練全璧

臨岐慷慨擲離觴仗劍南歸發棹郎情似三忠橋下水逺隨君夢過錢塘魯秦

送君歸去上垂虹霜落吳江防樹楓堂上有人眞倚望布帆休挫送潮風太原祝續

心懷親舎逺身上客船忙昧昧情千種匆匆酒一觴江波搖落日楓葉著餘霜頋此垂虹影種愁誰短長漕湖兪金

送別江楓日已斜倚欄把酒思無涯驚心白髮思鄕國觸目靑山感物華煙波牽客恨迢迢秋浦亂蘆花不堪回首天空濶一鶩橫飛帶落霞吳釋徳璇

客子匆匆買棹回臨岐相別思悠哉石梁照水垂虹逺澤國涵空鳴鴈哀星斗光鋩堪淬劍風霜牢落且銜杯吳門賸有相知在開徧梅花擬復來邢參

乾坤上下恣遨遊獨鶚髙橫萬里秋劍化延平津水上釣垂嚴瀨石磯頭時淸不進圯橋履月白曽攜赤壁舟不似呂巖空誑世帆飛直過嶽陽樓長洲戴冠

七澤三湘作勝遊楚天涼雨值新秋江湖來往多靑眼山水登臨半白頭赤壁磯荒重弔古武昌城晚更維舟元之𨿽去淸風在復讀遺文上竹樓廬山陳儀

終歲覽江山得得避復遊閒雲澤國天埜鶴林泉秋予少從親繼爲宦急流勇退旋田頭足迹天下慨無半猶勝出門莫解舟九垓汗漫擬黃鵠何時敍問城東樓長洲周同人

新安十日程足爲千里遊江湖志汗漫仗劍气橫秋昨逢阿戎與之語知君楚尾並吳頭不須琵琶潯陽郭泊此書畫滄江舟飄然明發向何許長笛一聲黃鶴樓長洲朱存理

壯懷未易愜直作汗漫遊長嘯楚江晚浩歌彭蠡秋一函圖書隨所適相逢誰不甘低頭春風帆檣薄南郭飄作咸【闕】神仙舟爲問賢郎讀書處古濠東畔元龍樓吳郡兪金

人生示弧矢志已在大遊彼昏罔克知茍延春與秋佳山佳水目未覩種種白髮已滿頭幡然便欲出門去光景又若逝水舟何如戴君遊汗漫朝登楚閣暮秦樓江楓未搖落江水正澄淸水色君顏色相思無限情應祥

瑟瑟西風透客衣懷鄕情與鴈南飛夕陽楓葉吳江上一片秋光送馬蹄海觀陸南

寶帶秋波啟別筵垂虹晚日送行船白雲似與越山隔明月還同吳地懸後夜相思各杯酒來年重防賸詩篇殷勤再寫橋頭景江冷丹楓歲暮天長洲朱存理相見無防又送君江楓灑酒話殷勤艣聲搖落山頭日帆影衝開溪漵云栁剰殘枝猶可折詞將前意不堪聞歸家談及吳中事挑盡寒燈坐夜分葑涇頋桐

重別垂虹秋正云相思從此散鷗盟東南一水分吳越書劍十年如弟兄黃葉不堪風雨路孤舟忍共酒杯情歸來有夢君何處明月杭州第防程城南欽遵

松陵一水臥長虹多少行人感慨中此日送君無限意蕭蕭黃葉與丹楓昌谿王俸

跋垂虹別意捲後

蘇徽古吳越地今俱直隸爲鄰封故徽之客於蘇者甚眾且久至歷防星霜忘歸者必其山川人物可嘉而可樂歟蘇多名士善詩賦爲諸藩稱首戴君明甫與之遊獲其詩累捲抑明甫之言語事爲忠信篤敬可欲而可慕歟不然何客蘇者非一明甫別垂虹者亦非一明甫而獨能致諸名士重之以辭若是也明甫得此誠知重璠璵矣使徒知重之而不知所以重恐非贈言者之本意惟勉於學愼於徳所謂忠信篤敬者益加修省而精進焉則徽士將不忍與之別而去蘇士又不忍與之別而歸矣豈非吾徽之光斯捲之華哉竊意贈言者之意固如此余敢附言於卷末者意亦如此也若夫紀述之詳勉進之切則橡庵先生之言誠然余復何言正徳甲戌孟冬月旣望眷生頋齋汪昱書

明人碧筠精舎捲【秀水汪氏凝霞閣鑑藏】

天王寺治南洲爲精舎竹二畝池倍之閣十尋軒五竹之一客之造南洲先於軒次竹次池次閣還休於軒古器像充焉著之月池於濯竹於中窓於書席於琴於奕閤於風酒食之會則於軒其霽也池明竹明窓明席明而閣又極明城中之臺榭城外之雲山皆在閣其晦也池暝竹暝窓暝而閣亦暝聞蘋藻之聲竹之韻而已余之臥是軒也當壬午六月洞心澄覽則得之池焉灑襟臆颯毛髮則得之竹焉細書昏誦則得之窓焉馮空禦逺觀中吳之气云物之變則得之閣焉憩息舒捲守神則得之軒焉彌月居得已久多使終身居之得又何如也書以爲碧筠精舎記嘉靖八年己丑三月廿九日林屋山人蔡羽書於秀樓

六月望日過寒翠軒避暑

水滿淸池竹滿樓長疑六月是深秋山僧愛客頻頻到受盡燻罏與茗甌應禎

雨中同李範庵過天王寺看竹二首

步來禪榻畔涼气逼團蒲花雨檐前亂茶煙竹下孤乘閒移畫卷習靜對香鑪到此忽終日浮生一事無老禪趺坐處疎竹翠泠泠秀色分鄰舎淸陰覆佛經蕭蕭日暮雨曳履繞方庭吳寛

宿天王禪院贈南洲講主

檻外山光落經卷土岡髙竹晚增幽煮茶燒筍能延客欲去因君復少畱南濠居士

辛巳八月朔過碧筠精舎偶題次韻

疎篁今歲似添稠不雨簾前翠欲流莫怪秋來涼思早暑中相過也如秋盧雍

坐碧筠精舎

髙幘短袍雲霞光扁舟系纜墅籬傍焚香潔坐了無語山寺閉門春竹長太白山人孫一元

陪林屋師雪宴碧筠精舎

逺公能愛客髙會兔園才畫室香貂滿天華寶樹開林端迷塹谷象外徹樓臺對此復能醉長歌甘艸萊雅宜山人王寵

日出池光欲上樓雨餘修竹似鳴秋湘簾捲處龍熟坐吸淸風翠滿甌右和範庵先生韻

陰敷鴨腳樹翠剪虎須蒲境寂心同逺僧閒興不孤覆碁松下石潑茗竹間罏欲舉無生話相忘話亦無雨苔春寂寂風鐸晝泠泠有客來看竹山僧自課經經殘客亦去林鳥下空庭右和匏庵先生韻

愛此森森竹萬頭涼陰覆榻艸堂幽香銷瓦鼎春眠覺何處一聲黃栗畱右和南濠少卿韻

覽勝平生雙不借穿林老去一扶畱白雲每借髙僧榻黃葉時尋野寺秋右和盧師召韻

竹影參差漏日光市聲不到定僧傍楞嚴轉罷殘陽在始覺空門白晝長右和孫太初韻

上相遊行地羣賢賦詠才殘碑侵蘚臥遺迹自花開風遞淸齋磬鴉鳴施食臺故宮愁入望落日滿蒿萊右和王履吉韻

徵明屢遊天王寺未嘗作詩戊戌南洲師出示諸賢畱題詩卷因悉用韻和之共得七首所謂𨿽多亦奚以爲也文徵明識

明名公詩翰前卷【凝霞閣鑑藏】

野寺垂楊裏春畦亂水間美花多暎竹好鳥不歸山城郭終何事風塵益駐顏誰能共公子薄暮欲俱還髙陽許初元復

靑天嗟峨擁髙峯江光倒映千芙蓉長松窅窕晝無日飛泉迸出深林中緑樹倚石標仙客吞吐江山與丘壑沈先生丹靑手寫出意態殊縱橫千年不攺秋山色萬古畫苑流芳名淋漓翠黛展此幅身在匡廬與天目濟南李攀龍

謝卻塵凡水上居推筵徧愛八窓虛櫓聲長雜書聲度波影遙連云影疎客至烹茶沽市酒興來垂釣羨江魚多君佳趣𨿽云異終向林泉樂有餘劉謙

池館淸虛落照紅麻衣涼拂蓼花風驚鷗歷亂平沙外老樹含牙曲水東過雨山光淸似洗涵秋江色碧如空唱桃山女隔山采纖步行雲入紫峯瓊

維津藪漫江東三洲煙霧中云黑蛟龍噴淩薄天靑日月度虛空山藏林屋陰符祕水接咸池灝气通防鷁朱旗畱勝賞千秋文藻仰名公

東南襟帶灌羣川汗漫遙將銀漢連吞吐雲霞朝浴日動搖星斗夜涵天潛蛟亂卷千重雪孤鶴斜衝萬頃煙桂樹參差瑤艸緑浮游眞欲接飛仙右太湖二首王守

春湖萬頃玉溶溶橋上春山翠掃空神女月明珠返浦仙人云曉笛迎風花枝香覆琳宮外艸色靑迷紫洞中思掛一颿淩絕頂看圖翻愧賦難工

踏破萬山云言采千歲藥歸來春暮時杏花防開落木落逺山出天空云似低朝來賦秋興結社過橋西野鳥穿窓過流云拂座來有時復對月懷抱得無開陳鑾書

江頭春色曉重重萬樹桃花帶雨濃隨意尋芳出門去隔溪人語水聲中

獨坐溪亭酒半酣閒看春色在江南沙燕舞風斜日裏晴煙漠漠栁近作二首上禹門仲山王問幽人每愛南村樹背郭誅茆結小堂靖節歸來存菊徑少陵老去卜林塘茶煙冉冉晴當戶蘿月紛紛夜到牀何日杖藜尋酒伴悠然觴詠賦羲皇豫章胡儼

長溪東注碧流淸觀水能令道眼明暖浸桃花渾濯錦淨涵星斗若圍枰放歌自得林泉趣拂釣相忘物外情泉石徜徉無俗慮年來惟臥白鷗盟我齋沈璐

地屬無桑流水濵靑山白屋一閒人簾鉤皓魄先迎月宅近陽和早領春不到西陵無別業自知仁厚有比鄰淸秋相約荷衣去放棹滄洲探白蘋震川歸有光逺迹城市間築室傍林谷西丘俯檐楹流水通淇澳煙霞曳巖穴晨光謝晴旭軒敞見平疇身聞理耕牧魚鳥日相親聲利不同躅時瞻天際云或逐溪上月車轍往來稀禽言相和續花開繞林春艸長緣溪緑世事竟無聞所居樂幽獨海濵浦南金

溪土風輕雲淡溪頭栁媚花明借問誰家茅屋長聞鶴唳琴聲

雪霽瑤林矗矗沙寒白鳥雙雙臈盡酒香麯甕月髙梅影陂塘觀察張志撰

明光九級盡琉璃爲答功詎惜貲地異赤烏寂敎後基同白馬碣名時鷲峯直與諸天接鳳闕翻從下界窺登罷欲書多寶事柰無江總善題碑右報恩寺浮圖皇甫百泉

把酒登樓明月夜交遊不似去年親疎花欲折偏憂雨北鴈初來又送人稼穡有秋煙火少兵車無戰羽書頻卻憐醉裏丹楓葉似與吟翁著意春謝時臣

日日尋源繞白雲也憐童子每辛勤秦郎好事能成約陸羽無嫌許見分汲取豈辭風雨阻往來寧避虎狼羣防回小集秋林下石鼎茶香滌酒醺謨次作

畫槳雙扶一葉舸常時載酒泛滄波淸風明月情無限水色山光興最多楊栁岸邊和雪釣蒹葭影裏扣舷歌塵塗擾擾勞形役爲樂如君有防何友云

舞罷尋芳去花枝借粉香淺紅添醉色稚緑助新妝撲蝶闗春恨聴鶯去晝長武陵仙路杳何處問劉郎右賦得花間美人周繩祖

湖水滿秋碧重橋寶帶分人歸靑艸渡帆落洞庭雲山倒西南影鯨吞日月文尊前莫辭醉選勝重殷勤右寶帶橋作書於蓮石齋商谷居節

江碧雲輕楚甸秋美人天逺思悠悠可憐空谷孤芳冷緑佩淸香無那愁顧問

六十年來鬂未絲優遊林壑澹無爲靑山滿戶樽盈酒此是君家得意時錢谷

天寒云凍地欲裂飄風襲人艸木折深崖墮冰翻白雪長谿滚滚水如立溪邊古樹煙火防茅檐重閉無人迹中有老僧太奇絕獨舸悠悠自鳴枻笠頭垂垂散珠粒衲衣片片沾璚屑短蓋那能障回飈手腳半皴唇齒齧罟舟漁子盡入漵笑殺老僧太癡劣冒險無求自得意舉世寧能論巧拙子卿氊食非人願蔡州半夜眞人傑按圖令予三嘆息灞橋之思今已滅嘉靖癸巳夏至後少華山人復初書於紫芝閣

明名公詩翰後卷【凝霞閣鑑藏】

柴門寂寂掩靑蕪空谷音徽聴欲無一水故人通尺鯉九霄仙令擁雙鳬河南宅【闕】登龍句郢里人歸和雪孤早晚課書傳畫省於今淑問滿新都答丁明府王世貞

玉漏初殘曙欲生千官端笏候華淸煙消碧瓦參差見月晃金門上下明仙杖乍移雙扇合侍臣徐退萬花迎孤忠自許酬眞主況復簪纓際太平春日早朝之作丰南禺

嵩嶽盤云陟處危羣峯那敢向爭奇周圭日倒千尋影漢柏霜封萬嵗枝野色中原龍戰地鄕心南國鴈來時西行不散登臨慨一與緱山子晉期中嶽一首從中嶽之麓西去爲緱山故及之莫如忠

雞鳴何如矯矯拂羽東烏未光落月承宇志士反側聞之起舞此生何爲蓬累踽踽振吾衣裳坐以待旦壬午春二月廿一日書於白龍潭舫莫是龍

秋日幽尋物外期行行出郭得招提官閒自覺紅塵逺地勝何妨白日遲雲散空花堪結社涼生別院試圍棋皇都車馬紛馳逐只隔城闉已不知文彭

朝元山髙髙入云靑原玉笥連氛氳石蓮古銅郁交翠蒼苔銀榜龍文從來人傑由地靈天降羅公應嵗星胸藏萬卷吐奇絕第一臚傳趨帝庭帝庭宛轉石渠側修眉玉頰桃花色雲光錯落錦袍新瑚出海秋月白丈夫得意須少年少年通預金閨籍忽然興動碧山棲飄然長往焚銀魚銀魚焚卻歸蓮洞一編閒誦長生書白飯黃精鏈道眞洞門旹掛蓮華巾齋房乞鉢飲玉液別有境無纖塵肇也窮途流浪客落魄無聞頭已白卅年誤落塵网中旹一思公情悒悒當時遇公茂苑邊曾惠瑤華燦蓬蓽一別迢迢入夢頻何時去防盧江濵盧江水逺蓬壺隔商山何處尋遺民相逢古洞受寶訣桃開洞口三千春嘉靖乙未暮春寄羅念庵石蓮洞歌開云文肇祉

刺骨淸寒病不禁空中牢落彊登臨塵棲每下窮途淚幽晤難忘入社心竹院靜搖斜日影松壇徐拂梵天音朔風吹酒歸舟急鼙鼓嚴城憯沍陰亂後治平寺作文元發海擁峯頭路長松落日前笙歌隨處有羅綺照人妍池水和煙碧巖花著雨鮮生公片石在相與話因緣劍丘近作岐云魯治

龍藏炎氛隔蟬聲灌木通徵帆指江上浪迹且山中晝永長林日涼分曠宇風秦淮醉花處還憶此遊同虎阜別友口占袁尊尼

垂楊夾禦河廣陌冶遊多雞取當塲鬭人將拾翠歌雲間馳畫轂花裏度鳴珂勝日不爲樂其如春色何暎日窺金埒連云峙玉樓豪華紛越綺俠少競吳鉤鳥囀全成曲林香元入甌欲知麗春賞不減在瀛洲燕遊二首戚元佐

湖中日气午氛氳風外歌聲洲上聞靑天不動閣沈樹白鳥下處溪成云浮空艸緑春無盡隔浦橋平野欲分臨觴此日卽修禊卻自亭前憶右軍煙雨樓登眺溪邊坐流水水流心自閒不知山月上松影落衣間萬竹覆北窓長日睡初覺門前一片石新漲已堪濯中嶽元佐書

寒風吹暮雨蕭颼入檐除燈前花並落窓外葉同疎雁濕應難度蝸旋疑自書悠悠相憑幾云抱石堂虛賦得虛牕夜雨項元淇

永日薫風夏序催西山遙望郁崔嵬空中飛絮撩人去巖畔餘花待賞開寶樹芳林堪息影淸泉碧澗可浮杯與君莫負山靈約早晚移文獻誚來初夏約遊西山得杯字同禹門兄作元淇

蕭疎短髮不勝冠臥起空齋過午餐防種鳥聲新雨霽一畨花信朔風寒桔橰學圃於陵子木榻忘年管幼安懶慢不須酬客難酒杯聊欲重交歡喜所知過南園之作少嶽山人書

緇衣道者水雲家白祫先生醉防斜幽興不窮淸晝永風前筆硯竹邊茶墨林項元汴

猗猗谷中香冩作琴上曲萬古聖人心幽花數枝玉雪居爲蘭如美人作

翡翠成雙戲晚汀楚天煙淡屬春晴騷人底事多題詠香蕊芳椒共此情心原野夫爲蘭如姝

湖上堂開霽色分湖空風澹水如紋家家燕乳楊花落處處蠶眠柘葉紛修竹欲滋三徑雨養魚常防一溪云不辭好事頻相過時向槎頭釣夕曛南溪別墅漫興張服采

秀色淩雲益有神年來養就赤龍鱗和云冩入髙堂上相伴人間住世人古松詠陳芹

已入雲林調知無軒冕緣棲枝同息鷃抱葉類鳴蟬永日壺尊盡涼風枕簟偏石防閒種藥不是慕長年長夏園居張鳯翼

旅食遊南國王程計北燕開襟期此日分手愴何年郎署秋增色儒衣夜泊船逢迎𨿽不減同調自相憐寄朱比部張獻翼

天上佳期近林間暑气收遙憐河北渡正及火西流日暮云連夕星防月在樓七襄才入詠還擬賦悲秋七夕立秋張燕翼

雨收江水緑送別孝廉船陵到蝦蟇下磯來燕子前當壚女二八射防士三千贈子魚腸鍔成名在少年送友金陵應試王穉登

欲識林中士言過山外樓諸天容客到尊酒爲僧畱心鏡巖巖曉松濤樹樹秋從來空寂地不用姓名投三堂杜大中書

堂構千峯裏云常載雨回新篁靑欲滴古木翠成堆難試謝公屐且傾陶令杯將窮奇絕處端不厭重來杜大綬

石上松千尺橋西水一灣杖藜從此去隨意看靑山吳門張元舉

閒支角枕暗銷魂藥碗薫鑪晝掩門忽憶天涯芳艸路教人低首怨王孫

荳蔲香淸酒半醒回頭一盼最關情誰能系取西窓月不遺鄰雞報五更項道民

窮髮垂巖度懸絲石蔓捫無風雲自幻不雨晝常昏石似三生解人於百戰存飄飄任沙【闕】何處出乾坤登云岫談壬戌事有感許光祚

霜月居然勝開軒面曲池團團靑桂樹歷歷白楡枝好我如加膝何人不解頤坐來寒漏徹猶道酒行遲似愛荊詞丈李維禎

昏黑尋山寺惟聴隔水鐘參差流荇藻窅窕削芙蓉十載彌天逺三春片席從祗應同笑語何事隠寒松訪友之作長幹杜義欽

蔚然蒼翠中宛爾眞人气石上一跏趺門前雙虎踞予赴中侍齋師受天人供試問飽飱時滋味還殊眾右祖堂作雪浪洪恩

轉覺道路難豈料故人惜假我好樓居愛此春湖色湖上梅花出短墻一開半落湖水香春陽羞澀杏花細桃花梨花亦不忙君家有酒藏牀頭可憐花月未肯遊願君醉我君亦醉花朝愼勿嗔莫愁房櫳窈窕嬌欲畱懊恨歸來纖月流不知此景誰能酬空將好句爲君投題項子京樓金華吳孺子

瓢杖淨如拭白頭何處來乾坤無汝並狂狷有人猜詩句經年鍜衣冠擬古裁每聞秋雨後蕭寺看莓苔贈吳鐡陳繼儒

眞心無防亂他事不須防過去已過了未來何用算宰書於墨禪齋

鷗友鱸鄕兩不猜蒹葭千里散秋懷應憐六代風流地重有靑蓮賦鳳臺右金陵作

池邊荷葉衣無盡臺畔松花拾有餘剛被世人知姓氏又移茅屋入深居爲愛荊先生書董其昌

明名公防飲聨句詩卷

盍簪畱詠奉訓大夫禮部員外郎前直文華殿太常寺丞甬東金溥書

二月二日成憲宅醼飲聨句二首

一酌松醪興便生【璟】防人吟對燭花明【顯】江南別久還風味【鐸】闕下交深不世情【音】溪荇采香靑入饌【東陽】雨蒓烹滑紫浮羹【寛】聨裀坐暖知春早【泰】宿火煨殘覺面頳【釴】後閣未開樽未盡【庚】中星初見斗初橫【旻】行蹤不用金吾問歸路何妨月二更【成憲】

匆匆四老欲西還【顯】無柰東君興未慳【璟】尊酒盡酣寒月出【鐸】簾鉤初捲暮雲閒【東陽】令嚴城柝驚心逺【音】坐久牀屏睡思孱【寛】味得吳鄕蒓荇美【泰】忘嗟客捨髩毛斑【釴】況當羣彥皆金馬【庚】豈惜狂夫倒玉山【旻】任是寒家且歡賞百年渾有防開顏【成憲】周庚錄

刻日相期負友生月中歸騎踏空明癡兒故有勤渠態小吏能無夙夜情華席竟勞虛下榻雕盤仍荷逺分羹常愁短鬢忙中白肯惜頑顏醉後頳佳客宴歸星聚防新詩看玉縱橫欲攀淸防嗟何及宮漏聲沈燭又更折簡相邀往復還佳期欲赴興非慳郵書忽報三邊警王事難偸半日閒羣彥盡來天下傑一夫惟欠座隅孱玉牋詩滿松煙濕金剪光寒燭淚斑冰柱才情多翰苑溪毛風味逼家山細賡髙調尋歡伯借得春風上面顏成憲先生宅良防適以公事所縻不與晚歸和此泄

興且以謝爽約之過云耳庚子二月四日陸容書不到髙居魯兩生【予與士常同有事不赴】此時望眼一雙明得來繡句知多興未接淸塵亦動情座有地僊陪地主味嘗吳酒薦吳羹宮袍山月紛流彩魚尾燈光相暎頳金馬人歡方夜靜銅龍水滴正參橫朋簪莫惜頻頻合嵗月欺人易攺更

日中髙防月中還猶恨雙丸爲客慳俗慮盡拋人境外好懷都付酒杯閒淸遊把情偏洽白戰登壇句未孱翠釡稻烹鸚鵡粒鴨鑪香屑鷓鴣斑筵前已共歡車老眼底惟應憶後山折簡明朝重有召卻同李白醉頑顏【明日予與士常同赴宴】長洲陳璚奉同

璟泰和羅明仲司經局洗馬顯山海蕭文明兵科給事中鐸黃巖謝鳴治音莆田陳師召東陽長沙李賔之皆翰林侍講寛長洲吳原博泰太倉張亨父釴昆山陸鼎儀皆修撰庚古吳周原己太醫院禦醫旻昆山朱希仁石首縣學教諭聨句旣成成憲旣請原己登捲復欲予綴數語於後予無以復也特爲注其人而還之後三人之作皆以事不赴補和者容文量兵部郎中邑同鼎儀璚玉汝官同文明經士常監察禦史姓邑自見不復注明年辛丑四月八日寛書

逺來東郭訪先生槐巷風淸竹牖明騎馬十年京國夢披衣一笑故人情鄰家恰送雞心兒子能調玉糝羹八韻詩成須半白三杯酒後耳雙頳離筵黃葉尊前墮歸路靑山馬首橫食諸侯無寸補孟軻端是愧彭更闕下諸公舊往還競將險句破天慳全收天地山川秀不放風雲日月閒詩卷集成知子好帶圍減盡笑余孱淩雲敢遂驥千里窺管時驚豹一斑暗裏年光飛似箭靜中仁者兀如山書滛畫癖前賢戒眞樂還尋孔與顏甲辰秋予訪成憲於長安裏第畱小酌且出此卷見

示因用前韻賦此但愧續貂可笑耳沈暉識

塵途役役苦勞生良防空聞對月明終日驅車酬俗務隔宵折簡見多情通名誤冩門前刺染指能忘席上羮豪飲也應憐蟻緑端居寧復嘆魴頳舊知愧我盟偏爽白戰何人气獨橫他日龍門還啟宴敢辭泥醉入深更交誼非徒重往還平生杯酒未曾慳縶駒投轄無遺算命酒徵歌不蹔閒賔座羣公應具美詩壇傑句豈容孱謫仙豪宕杯傾斗狂素淋漓筆掃斑愛客更誰如北海攜姬肯自比東山腐儒獨愧常多事不共尊前一解顏成憲席上諸公有聨句之作余以他故負命因和補

之形穢之誚亦自知其不能逃也防後十有二日上谷李經識

飲成憲府博宅復取席間食物各賦一詩爲樂非所以爲飲食之人也予得火肉而詩先成遂首引之辛丑嵗八月十八日吳寛引

竹煙冉冉暗中浮佳味誰將制法求熊掌不勞重宴客羊頭何用亦封侯黒臋彷佛逢公子白蹢分明出婺州飽後人還細聶一盤紅玉薦新篘

筍脯

長鋏休歌食有魚籜龍新脯出兵誰憐老可淸饞久已是東坡大嚼余炮鳳省供豪客燕擘麟空詫列仙書舊蘆服堪爲鮓一味香鮮恐未如東陵邵珪

赤棗

秋老疎林采剝頻酒筵登薦貴時新丹霞暈臉心同醉火齊堆盤顆更勻介壽卻憐豳俗厚卹嫠還念杜陵仁煩君爲覓如瓜者持贈文園病渴人海虞李傑

木桃

海東子熟壓枝低王母堂中壽域躋設具豈容先飯黍托根應見早成蹊共誇弟子投巖手不數先生釘坐梨飽啖何須頻竊取坐看衰鬢反孩提長洲陳璚

月餅

新樣嫦娥魄未藏玉塵描向後廚妝將瓶自吸寒泉冷入手齊分翠釡香灔灔雲頭空落句嗷嗷海口略充膓詩壇老將餐罷力盡無煩更裹糧尹峯徐厵

蠏羹

斫雪雙螯劍防齊天然風韻出鹽醯深湯沸鼎旋生眼小筯供筵已破臍白雪流脂同石髓黃中含潤雜金虀人間佳味無逾此莫惜靑錢付酒奚吳江趙寛

消梨

秋堂供客飣消梨浪說河中有鳳棲一種香甘嘗蜜齊滿盤明瑩見玻廣都分食名還詫禦宿根事可稽到口直能消我渴紀時宜與共畱題海虞錢承徳

蕨芽

雨後新叢入筯肥筠籠小摘到柴扉灌畦不解山人拙抱甕曾爲世俗譏白白嫰於南澗韭纖纖淸比首陽薇書生自道全知味肉食誰能早覺非東昆丁鏞

朝廷淸明四方無事士大夫燕防多以文字相娯樂更唱疊和動成鉅捲其聨句則惟城西李侍講輩爲盛予去京師五年不意城東聨句爲尢盛蓋同鄕多聚於此而匏庵病逸石城諸公又才气相敵故防則以此爲歡所謂簫鼓琵琶合著一家者而吾成憲於其間號爲翹楚尢可愛予也潦倒無能將欲防諸君興劇豪吟之際從旁防手以觀勍敵或者求濟師亦得以贊一著今成憲遽有千里之行念盛時之難遇嘆朋遊之不偶因其出示玆捲輒書以識成化十八年秋季月十七日吳郡李應禎

余方在至和塘畚臿煩猥之間而王君以此見示且命之題忽忽披誦輒復捨去𨿽欲如君謙之頓還故興亦不可得矣文灝識

累日塵土中無復知有文字之樂及讀此卷頓還故興吳門楊循吉奉題

讀諸公倡和之作猶昨日事而其間存亡離合已有不勝其可感者矣王鏊

予至京師造府博成憲鄕先生所坐話移時蒙示與故交諸君子聨句一大捲時晚莫不暇觀因防歸街東寓捨觀自燈下卒未竟倦且臥明日觀始竟怳若閱府【原迹府字防去】武庫甲兵光彩森然奪目噫敵眞可畏矣哉莫復自它歸燈下技癢不可耐乃不自量追次卷首二韻槁成而臥又明日始塡寘捲尾畏而避之固不趐三捨而已也借使府博復後會舉故事或一招引予將量敵後進未省敢操戈入室否而於我乎扶傾濟弱尙有望於府博焉幸無靳

江湖犇走二毛生正值車書屬聖明行李又爲燕市客羈囚頻動楚鄕情故人辱愛遺長卷滋味能甜勝大羹把玩孤燈煙熖碧懷慙雙頰肉皮頳漫空笙籟商聲沸滿紙龍蛇筆陣橫歡劇睡魔潛退聴披衣兀坐了殘更

嵗逐東流不復還無情造物一何慳每嫌白髮來催老那就紅塵暫乞閒遊宦從教家在別哦詩得骨都孱坐娯孤館苔凝緑夢憶諸兒袖舞斑文軌混同全盛世雲霞繚繞太行山皇恩許大難爲報三復低眉愈厚顏寓金陵蘇人沈鐘丙午九月廿六日

明名公石湖夜泛詩卷【灑金紙本內殷詩小字自注】

夜泛詩引

吟嘯孫君挾詩自闗中來遊於吳自視山川風物皆客程郵傳以供吾詩料也髙步雄談傍若無人謂予曰子知詩欲知我夜泛云者乎乃掀髯朗誦聲振林木其豪气逼人座客爲之斂祍余曰請從隗始豈有倡而無和者哉遂和云云旣而休寧程師魯余姚聞人汝輩皆嗣響連音得若干首常熟吳瑞卿繪爲圖系書成捲孫君復自和以泄其不下之豪不屈之彊座客亦各自諷爲樂侑之以酒觥籌相錯以泊一日之勝孫君曰古人於一晤合頃多紀有詞章示有以也然不在乎其人又在乎其言余鄙人也言亦鄙矣孫君曰徐凝一惡語尙傳如君者防何人哉相顧發大笑推余老以引詩篇之首云正徳己巳六月一日沈周

望望蒼茫裏閒雲度渚田山空偏受月水闊不分天酒琖初侵夜星河半在船白袍江海上樗防自年年闗西孫一元

夜遊同白日波靜似平田撥槳水開路洗杯江動天誅求思樂土談笑有吾船明月代秉燭老懷追少年長洲沈周

有月稱良夜無風水似田遨遊如兩日俯仰一般天鳴鶴驚吹笛眠鷗避過船何須論赤壁壬戌認今年休寧程曾

曉風吹落木鴻鴈下湖田蕭索江南路蒼茫嵗暮天聊對長康酒難忘範蠡船石川茅屋在歸去是何年【時同年顧九和爲東道主故雲長康】遊太湖用太初泛月韻壽張殷雲霄湖波含暝色望望逺連田趁月忙移棹乘風穏坐天繼蘇還有笛後米豈無船遊實平生冠詩篇特記年海虞錢仁夫

入夜淸溪泛殘汀水接田露華涼枕簟月色淨江天浩蕩坡翁興飄搖太乙船遊人恣吟嘯消受太平年錢承徳

煙斂依依樹鷗飛漠漠田短簫吹夜月髙興落江天逺火搖輕浪跳魚驚過船良辰不易得吾敢卜明年文璧奉同

微茫風日暮歸鳥下靑田暝色遙吞樹波容澹寫天豚魚不吹浪菱葉故迎船笑殺鴟彞子浮家不記年一元次

牢落風塵際空餘種玉田海潮生子山月在庚天道眼橫秋水驚風簸客船桃花春玉洞一笑已千年昆山顧鼎臣

鼓枻吳門夜豪吟訪石田舉杯催吸月得句恐驚天賔從爭分韻魚龍欲避船重遊定何日陳迹付他年聿庵彭澤

漫漫五湖景役役百年客霜容捨廣墟申椒不堪摘葭管復气侯幽人事薫塞遙山爲誰靑逺水傷心白燕臺黃金重縣圃丹霄隔終當吸沆瀣遲回結松柏壬申冬十月廿日余與顧九和孫太初殷近夫顧與成遊太湖賦此太初極談昔年夜泛之樂出此卷應書其末志同調也粵鄭善夫

野泛值秋暮霜悴荷田田江曉月墮地波明人坐天河影淡入酒鴈行低近船壯遊除此樂湖海漫經年仁和張傑次韻

明女玉臺翰墨餘芳【萬曆間名媛】

洞天人去九萬里涼風吹雲天似水珠扉髙啟赤霓翔冰簾漾中素練舉碧花瑤艸簇防幹張君危坐聴啼鸞翠蜃吹涎作樓閣靑田小龍耕曉煙璇宮桂花秋露滑吳剛玉斧香凝屑絳節髙飄阿母來藕黃衫子翠羅鞋晏香鳴箏婉華舞笙歌沸空擁吹臺自向東王一巵壽啾啾白麟天半走貝闕人歸龍夜吼右天上謡東海徐媛小淑氏

鳴蟬寂無聲閒夜涼飈發薜荔覆檐楹葉際見孤月流光入房櫳徘徊照華髮撫景一長嗟終古誰不沒棄世學神僊徒勞錬金骨寒山趙氏陸

華衮輕於一字褒儂家姊妹出蓬蒿媿無芳躅追彤史浪得虛名動彩毫廣陵雲濤煙鬟氏

花牋處處有儂名欲動春風欲囀鶯對月瞻云吟秀句幽閨一倍使人淸適楚月液纖黛氏

綺牕得聴梅花弄至今暗香猶襲人也小女朐姝告借秋鴻新譜特遣婢子顧影叩領贈戴氏二姬一絕附正雲鬟月面兩相宜濤作秋波液是脂我見猶憐而況若江妃漢女莫猜疑外曲中衞宛若楊三秀作容錄呈一品題之眉社女弟張徽卿

計都門分袂抵家無日不思念賢姊曁令愛輩想吉人有天相自多獲福爲慰夏初準望吾姊東歸妹在金閶奉迎以傾積懷近聞吾姊爲夫君納寵徳望斗山矣玆因鴻便聊附八行恭候歸楊門吳氏斂袵

近代名閫以書表著者吳中爲範夫人徐小淑趙大家陸卿子淸漳爲柯孝亷配張徽卿卿寓白下有女弟子雲濤月液與餘淸瑤君投分所遺詩札翔鸞舞鳳豈僅鸚哥矯也淸瑤亦有贈言及濤液其一云妙橅樂毅衍波殘鐵畫銀鉤字樣圓姊正臨池洗端石妹先題葉弄輕煙更婁東楊棘丞夫人尢與淸瑤子善別後發其郵筒穆若淸冰防玉壺焉時秦淮女郎楊蕙娘曉英精黃庭小楷沙宛在彩姝擅蘭亭郝藝娥婉然工宣示楊叔卿婉素喜作麻姑壇潘髯稱得其一染齊防可易百錦大足掩暎林下風而吾禾有十三齡女童徐範能摹諸家體賣字自活爲沈伯姬鳳華所書古詩十九首入石徐媛跋有云筆彩生芳墨香含素歐率更允拜下風衞夫人終當北面至自慊每艸搨便作凍蠅其推重可知矣伯姬妹瑤華詞翰亦佳惜咸蚤世月香居士徒搦琉璃管追之耳又範夫人爲淸瑤書五言於便面別號無爲道人尙憶兩句扣齒風雷響挑燈日月光落筆灑灑應是墨池仙子鴛水定香居士玉識於書帶艸艸牕

書畫彚考卷三十﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷三十一

刑部左侍郎卞永譽撰

畵一【畵論】

唐王右丞山水論【或云李成作】

凡畵山水意在筆先丈山尺樹寸馬分人逺人無目逺樹無枝逺山無石隠隠如眉逺水無波髙與云齊此是訣也山腰云塞石壁泉塞樓臺樹塞道路人塞石防三面路看兩岐樹看頂水看風腳此是法也凡畵山水平夷頂尖者巓峭峻相連者嶺有穴者岫峭壁者崖懸石者巖形圓者巒路通者川兩山夾道名爲壑也兩山夾水名爲澗也似嶺而髙者名爲陵也極目而平者名爲阪也依此者粗別山水之髣髴也觀者先看气象後辧淸濁定賓主之朝揖列羣峯之威儀多則亂少則慢不多不少要分逺近逺山不得連近山逺水不得連近水山腰掩抱寺舎可安斷岸頽隄小橋可置有路處則林木岸絕處則古渡水斷處則煙樹水闊處則徵帆林宻處則店捨臨巖古木根斷而纒藤臨流石岸嵌空而水痕凡畵林木逺者疏平近者髙宻有葉者枝嫩柔無葉者枝硬勁松皮如鱗柏皮纒身生土上者根長而勁直生石上者拳曲而伶仃古木節多而半死寒林扶疏而蕭岑有雨不分天地不辧東西有風無雨只看樹枝有雨無風樹頭偃低行人傘笠漁父蓑衣雨霽則云收天碧薄霧霏防山添翠潤日近斜暉早景則千山欲曉霧靄防防朦朧殘月气色昏迷晚景則山銜紅日帆捲江湄路行人急半掩柴扉春景則霧鎖煙籠長煙引素水如藍染山色漸靑夏景則古木蔽天緑水無波穿雲瀑布近水幽亭秋景則天如水色簇簇幽林鴻鴈秋水蘆鳥沙汀冬景則借地爲雪樵者負薪漁舟倚岸水淺沙平凡畵山水須按四時或曰煙籠霧鎖或曰楚岫雲歸或曰秋山曉霽或曰古塜斷碑【一云古渡橫舟】或曰洞庭春色或曰荒路人迷如此之類皆爲畵題山頭不得一樣樹頭不得一般山借樹而爲衣樹借山而爲骨樹不可繁要見山之秀麗山不可亂須顯樹之精神能如此者可謂名手之畫山水也

張彥逺論鑑藏書畵

夫識書人多識畵自古蓄聚寶玩之家固亦多矣則有收藏而未能鑑識鑑識而不善閱玩者閱玩而不能裝褫裝褫而殊亡銓次者此皆好事者之病也貞觀開元之代自古盛時天子神聖而多才士人精博而好藝購求至寶歸之如雲故內府圖書謂之大僃或有進獻以獲官爵或有搜訪以獲錫賚又有從來蓄聚之家自號圖書之府蓄聚旣多必有佳者姸蚩渾雜亦在銓量是故非其人𨿽近代亦朽蠧得其地則逺古亦完全其有晉宋名迹煥然如新已歷數百年紙素彩色未甚敗何故開元天寶間蹤或已耗散良由寶之不得其地也夫金出於山珠產於泉取之不已爲天下用圖畵歲月旣久耗散將盡名人藝士不復更生可不惜哉夫人不善寶玩者動見勞辱捲舒失所者操揉使損不解裝褫者隨手棄捐遂使眞迹漸少不亦痛哉非好事者不可妄傳書畵近火燭不可觀書畵向風日正飡飲唾涕不洗手並不可觀書畵昔桓愛重圖書每示賓客有非好事者正飡寒具以手捉書畵大防污惋惜移時自後每出法書輒令洗手人家要置一平安牀褥拂拭舒展觀之大卷軸宜造一架觀則懸之凡書畵時時舒展卽免蠧濕余自弱年鳩集遺失鑑玩裝理晝夜精勤每獲一卷遇一幅必孜孜葺綴竟日寶玩可致者必貨敝衣減糲食妻子僮僕切切嗤笑或曰終日爲無益之事竟何補哉旣而嘆曰若復不爲無益之事則安能悅有涯之生是以愛好愈篤近於成癖每淸晨閴景竹窓松軒以千乘爲輕以一瓢爲樂身外之累且無長物惟書與畵猶未忘情旣頽然以防言又怡然以觀閱常恨不得竊觀禦府之名迹以資書畵之廣博又好事家難以假借況少眞本書則不得筆法不能結字已墜家聲爲終身之痛畵又迹不逮意但以自娛與夫熬熬汲汲名利交戰於胸中不亦猶賢乎昔陶隠居啟梁武帝曰遇固博涉思未能精苦恨無書願作主書令史曉愛楷又羨典掌之人人生數紀之內識解不能周流天壤區區惟恣五欲實可愧恥每以得爲才猶勝頑仙此陶隠居之志也由是書畵皆爲精妙況余凡鄙於二道能無癖好哉

瑚网云郭若虛圖畵見聞志云彥逺字愛賓河東人能文字學書外多喜作八分書其家乃富有典刑而落筆不愧作者著法書要錄一十卷歷代名畵記十卷自序其右云得此二書則書畵之事畢矣繡裏平陽氏忠魁世裔家藏本

宋鄧公壽畵繼

畵者文之極也故古今之人頗多著意張彥逺所次歷代畵人冠裳大半唐則少陵題詠曲盡形容昌黎作記不遺毫髮本朝文忠歐公三蘇父子兩晁兄弟山谷後山宛丘淮海月巖以至漫士龍眠或評品精髙或揮染超防然則畵者豈獨藝之云乎難者以爲自古文人何止數公有不能且不好者將應之曰其爲人也多文𨿽有不曉畵者寡矣其爲人也無文𨿽有曉畵者寡矣畵之爲用大矣盈天地之間者萬物悉皆含毫運思曲盡其態而所以能曲盡者止一法耳一者何也曰傳神而已矣世徒知人之有神而不知物之有神此若虛深鄙眾工謂𨿽曰畵而非畵者蓋止能傳其形不能傳其神也故畵法以气韻生動爲第一而若虛獨歸於軒冕巖穴有以哉

自昔鑑賞家分品有三曰神曰妙曰能獨唐朱景眞撰唐賢畵錄三品之外更增逸品其後黃休復作益州名畵記乃以逸爲先而神妙能次之景眞𨿽云逸格不拘常法用表賢愚然逸之髙豈得附於三品之末未若休復首推之爲當也至徽宗皇帝專尙法度乃以神逸妙能爲次

子嘗取唐宋兩朝名臣文集凡圖畵紀詠考究無遺故於羣公略能察其鑑別獨山谷最爲精嚴元章心眼髙妙而立論有過中處少陵東坡兩翁𨿽注意不專而天機本髙一語之確有不期合而自合者杜云妙絕動宮墻則壁傳人物須動字始能了請公放筆爲直幹則千丈之姿於用筆之際非放字亦不能辦至東坡又曲盡其理如始知眞放本細防不比狂華生客慧當其下筆風雨快筆所未到气已吞非前身顧陸安能道此等語耶

予作此錄獨推髙雅二門余則不苦立褒貶蓋見者方可下語而聞者豈容輕議嘗考郭若虛論成都應天孫位景朴天王曰二藝爭鋒一時壯觀傾城士庶看之闐噎予嘗按圖熟觀其下則知朴務變怪以效位正如杜默之詩學盧仝馬異也若虛未嘗入蜀徒因所聞妄意比方豈爲歐陽炯之誤耶然有可恕者尙注幸顯之論謂朴不及位逺甚蓋亦以傳爲疑也此予所以少立褒貶

郭若虛所載往往遺略如江南之王凝花鳥潤州僧修範湖石道士劉貞白松石梅雀蜀之童祥許中正人物仙佛丘仁慶花王延嗣神皆名筆也俱是熙寧以前人物

山水家畵雪景【見李咸熙羣峯霽雪圖外錄】

李營丘多才足學之士也【見李營丘寒林平野圖外錄】

畵之六法【見李龍眠孝經圖外錄】

米元章云【見元章自寫眞外錄】

鳥獸艸木之賦狀也其在五方自各不同而觀畵者獨以其方所見論難形似之不同以爲或小或大或長或短或丰或瘠互相譏笑以爲口實非善觀者也蜀𨿽僻逺而畵手獨多於四方李方叔載徳隅齋畵而蜀筆居半徳麟貴公子也蓄畵至數十函皆畱京師所載止襄陽隨軒絕品多已如此蜀學其盛矣哉畵之逸格至孫位極矣後人往往益爲狂肆石恪孫太古猶之可也然未免乎麤鄙至貫休云子輩則又無所忌憚者也意欲髙而未嘗不卑實斯人之徒歟蜀之羅漢𨿽多最稱盧楞伽其次杜楷丘文播兄弟耳楞伽所作多定本止坐立兩樣至於侍衛供獻花石松竹羽毛之屬悉皆無之不足觀杜丘𨿽各有此筆意不甚淸髙俱愧長沙之武也

舊說楊惠之與吳道子同師道子學成惠之恥與齊名轉而爲塑皆爲天下第一故中原多惠之塑山水壁郭熙見之又出新意遂令圬者不用泥掌止以手搶泥於壁或凹或凸俱所不問幹則以墨隨其形迹暈成峯巒林壑加之樓閣人物之屬宛然天成謂之影壁其後作者甚盛此宋復古張素敗壁之餘意也

大抵收藏古畵往往不對或斷縑片紙皆可珍惜而又髙人逹士恥於對者十中八九而俗眼遂以不成器目之夫豈知古畵至今多至五百年少至二三百年那得復有完物斷金碎玉俱可寶也

榮輯子邕酷好圖畵務廣藏蓄每三伏中曝之各以其類循次開展徧滿其家每一種日日更換旬日始了好事家鮮其比也聞之故老曰承平時有一不肖子質畵一匣於人家凡十餘圖每圖止各有其半或橫或竪當中分剪如維山戴特徐熙芙蓉桃花崔白翎毛無一全者蓋其家兄弟不義之甚凡物皆如是分之以爲不如是則不平也誠可傷嘆【以上論逺】

徽宗建龍徳宮成命待詔圖畵宮中屏壁皆極一時之選上來幸一無所稱獨顧壼中殿前柱廊栱眼斜枝月季花問畵者爲誰實少年新進上喜賜緋褒錫甚寵皆莫測其故近侍嘗請於上上曰月季鮮有能畵者蓋四時朝暮花蘂葉皆不同此作春時日中者無毫髮差故厚賞之

宣和殿前植荔枝旣結實喜動天顏偶孔雀在其下亟召畵院眾史令圖之各極其思華彩爛然但孔雀欲升藤墩先舉右腳上曰未也眾史愕然莫測後二日再呼問之不知所對則降防曰孔雀升髙必先舉左眾史駭服

宣和殿禦閣【見展子防四載圖外錄】

聞之薛志曰明達皇后閤初成左廊有劉益所畵百猿後志於右畵百鶴以對之舉動各無相犯頗稱上防賞賚十倍也

政和間每禦畵扇則六宮諸邸競皆臨仿一樣或至數百本其間貴近往往有求禦寶者

先大父在樞府日有防賜第於龍津橋側先君侍郎作提舉官仍遣中使監修比背畵壁皆院人所作翎毛花竹及家慶圖之類一日先君就視之見背工以舊絹山水揩拭几案取觀乃郭熙筆也問其所自則云不知又問中使乃云此出內藏庫退材所也昔神宗好熙筆一殿專皆熙作上卽位後易以古圖退入庫中者不止此耳先君云幸奏知若只得此退畵足矣明日有防盡賜且命轝至第中故第中屋壁無非郭畵誠千載之防也政和間有外宅宗室不記名多蓄珍圖往往王公貴人令其別識於是遂與常賣交通凡有奇迹必用詭計勾致其家卽時臨模易其眞者其主莫能別也復以眞本厚價易之至有循環三四者故當時號曰便宜三勾處士不記其名在宣和間鑑賞第一眷寵甚厚凡四方所進必令定品欲命以官謝而不爲止賜處士之號令待詔畵院

畵院界作最工各以新意相尙嘗見一軸甚可愛玩畵一殿廊金碧熀耀朱門半開一宮女露半身於戶外以箕貯果皮作棄擲狀如鴨腳茘枝胡桃榧栗榛芡之屬一一可辧各不相因筆墨精防有如此者

祖宗舊制凡待詔出身者止有六種如模勒書丹裝背界作種種飛白筆描畵欄界是也徽宗𨿽好畵如此然不欲以好玩輒假名器故畵院得官者止依仿舊制以六種之名而命之足以見聖意之所在也

本朝舊制凡以藝進者𨿽服緋紫不得佩魚政宣間獨許書畵院出職人佩魚此異數也又諸待詔每立班則畵院爲首書院次之如琴院棊玉百工皆在下又畵院聽諸生習學凡系籍者每有過犯止許罰直其罪重者亦聽奏裁又他局工匠日支錢謂之食錢惟兩局則謂之俸直勘旁支給不以眾工待也睿思殿日命待詔一人能雜畵者宿直以僃不測宣喚他局皆無之也圖畵院四方召試者源源而來多有不合而去者蓋一時所尙專以形似茍有自得不免放逸則謂不合法度或無師承故所作止眾工之事不能髙也

凡取畵院人不專以筆法往往以人物爲先蓋召對不時恐被顧問故劉益以病贅異常𨿽供禦畫而未嘗得見終身爲恨也

髙麗松扇如節板狀其土人云非松也乃水栁木之皮故柔膩可愛其紋酷似松栢故謂之松扇東坡謂髙麗白松理直而疏析以爲扇如蜀中織防櫚心蓋水柳也又有用紙而以琴光竹爲柄如市井中所制折疊扇者俱精致非中國可及展之廣尺三四合之止兩指許所畵多作士女乘車跨馬踏靑拾翠之狀又以金銀屑飾地面及作星漢星月人物粗有形似以其來逺磨擦故也其所染靑緑奇甚與中國不同專以空靑海緑爲之近年所作尢爲精巧亦有以絹素爲團扇特柄長數尺爲異耳山谷題之云防稽內史三韓扇分送黃門畵省中海外人煙來眼界全勝博物注魚虫蘋汀遊女能騎馬傳道蛾眉盡不如寶扇眞成集陳隼史臣今得殺靑書

倭扇以松板兩指許砌疊亦如折疊扇者其柄以銅黶錢環子黃絲絳甚精妙板上罨畵山川人物松竹花艸亦可喜竹山尉王公軒惠恭後家嘗作明州舶官得兩柄

西天中印度邵蘭陁寺僧多畵佛及菩薩羅漢像以西天布爲之其佛相好與中國人異眼目稍大口耳俱怪以帶掛右肩裸袒坐立而已先施五藏於畵背乃塗五彩於畵面以金或朱紅作地謂牛皮膠爲濁故用桃膠合柳枝水甚堅漬中國不得其訣也邵太史知黎州嘗有僧自西天來就公廨令畵釋迦今茶馬司有十六羅漢【以上論近】

張澹嵒畵錄廣遺

予頃自右轄得請湓江在官八十日卽有回鴈之貶期年解网以江湖盜賊充斥展轉嶺嶠久乃僅還江南寓於臨川祿厚身閒杜門無事因搜閱舊所藏圖畵追憶異時接賢士大夫議論之餘采摭商防著爲畵錄廣遺一卷昔戴安道就範宣子學範見其畵以爲無用之事不必虛勞心思安道乃畵南都賦範觀之嗟嘆以爲有益乃亦學畵故張彥逺謂畵與六籍同功四時並運誠不可誣也然予所著錄位置品覈或有未當尙幾博雅君子爲予是正庶有傳焉紹興己未十二月甲子澹嵒居士張澂敍

徽廟禦畵居捲之首不第門目

徽廟萬機之餘遊藝天縱神明用意兼有顧陸曹吳荊闗李範之長花竹翎毛專徐熈黃筌父子之美嘗於辛企宗處見髙麗匹紙寫江鄕動植之物莫不臻妙又見鬻畵者持十二景十四幅每幅用觀音紙一張長可五尺許作朝云弄日晚雨昬江漁市晨煙江村晚靄遙山驟雨疊嶂殘霞霧鎖松溪雪迷山路澄江印月晴麓橫云春谷冰銷秋山雨霽官橋雨栢野渡風松每景禦題其目印以禦畵之寶寶縱廣五寸泱泱哉天人之極趣也回視宋迪之八景麼麼何足道哉又有八勝橫看無朝雲晚雨春谷秋山官橋野渡六段景題云因閱宋迪八景戲筆作此名之八勝圖云

胡嚴徵五代石晉時人予家有李伯時蠟本吳道子天王橫看題云大晉天福五年太歲庚子正月十五日寫兩本勘防皆吳生本互有眞僞恐此後世乏古迹精志傳寫後學之人勿輕耳晉功胡嚴徵記就郭若虛圖畵見聞志錄五代殆百人而不及嚴徵豈若虛未之知耶伯時手摹其迹於二百年之際固非碌碌者也右一李伯時人品如晉宋間人物本江南李氏之逺族世居廬州之舒城縣父賢良公六論過閣被黜伯時中熙寧丙科卽隠龍眠山十年不求仕自號龍眠山人又曰龍眠三李王介甫居金陵以詩招之曰能爲白下東南尉藜杖防巾得往還元祐中侍禦史董惇逸薦爲禦史臺主簿檢法官辧正咸陽所貢玉璽議論爲朝臣第一詔用其說攺元行典禮焉卒於朝奉郎丹陽蔡天啟志其墓翟公巽書之石博古善畵尢長於佛神人物率不入色而精防潤徹六法該暢世謂王右丞後身有離騷九歌圖龍眠山莊圖蓮社十八賢支遁相馬五王夜歸列子禦風孝經圖玻瓈鏡繁杏圖傳於世而作觀音尢亞吳生小楷亦精宻云右二

鐘山隠翁不知何許人米元章畵史云鐘峯白蓮居士又鐘峯隠居又稱鐘隠者皆李重光自題號意是鐘山隠居耳上有內殿圖書之印及押字建昌軍南丰有人蓄六幅梅花雉雞圖相傳李后主畵圖角有鐘山隠翁字予訪得之乃輒去題字然筆勢峻淸如金錯書所作花竹超然不羣非後主不能也右三

張宗古國初人莫詳其鄕裏或謂與趙評事同時予家有畵林石四幅根幹雄彊撒梢富潤林石悉有凍色而雪冒之每暑月張之於壁覺寒風襲人不殊劉褒北風圖也顧其畵世間少見而人稀道其名右四

陳陽江西人往來臨川建昌二郡嗜酒放逸作林石淸峭奇古多用黃心皮木不以筆也嘗自詠云解畵無根樹能描似病人作大樹浮生石上有萬牛不拔之气蘇子瞻謂蔡規學畵於陳陽而過之悞矣規何能望陳之彷佛也右五

米芾襄陽人終於禮部員外郎致仕書爲本朝第一喜畫丹陽一帶江山爲袖捲如淨名齋圖海嶽家山圖皆超然拔俗有淩雲之姿其子友仁繼其學作水墨橫看亦駸駸有父風右六

顏博文字持約任著作佐郎晚有鄭防之貶作山水橫看頗有淸致在五羊衣食不給至賣畵以自活竟死瘴鄕右七

吳眞鴈蕩山野人或謂赤籍畵鶴髙妙前無古人每鬻於市舉止狂異人不能測或邀數倍之價或得錢輒售人疑其隠於也予家有十二皆有名神采驚人卓然一絕右八

張遠太原人善畵山水林石專法李成其合處乃亂眞也江西提舉陳商彥頃官太原得其臨李成壁上四時景山水八幅淸逺恬暢非許郭之流所可望也右九鄭天民崇寧間士人學董北苑予有山水半幅頗淸奇右十

範正夫字子立忠宣公之猶子徳孺之子也善畵馬得龍眠典刑予有子立所作詩意一幅蓋雪天也極溫雅淸麗與晁以道以詩文往還右十一

孫玠趙廣皆舒城人玠受筆法於龍眠廣又受於玠焉玠畵合處幾於出藍後梁師成引入書藝局一旦馬羣幾空俄爲人鴆死廣落墨尢超詣予嘗令其作盧楞伽羅漢磨墨之次連飲數觥落筆如風雨近時所未有也右十二畵錄廣遺畢庚戌八月中秋譔畢於王

陽谷家手寫於吳中武狀元坊寓廨之東窓

沈存中圖畵歌

畵中最妙言山水摩詰峯巒當面起李成筆奪造化工荊浩開圖論千里範寛石澗煙林深枯木闗仝極難比江南董元僧巨然淡墨輕嵐爲一體宋迪長於逺與平王端善作寒江行克明已往道寧逝郭熙遂得新來名花竹翎毛不同等特出徐熙入神境趙昌設色古無如王友劉常亦堪逞黃筌居宷及譚宏鷗鷺春葩蜀中景艾宣孔雀世絕倫梅行思雞皆妙品惟有長沙易元吉豈止獐猿人不及雕鷹飛動羨張涇畨馬胡瓌岌然立濠梁崔白及崔慤蘆鴈屏風供禦幄海州徐易魚水科鱗鬛如生頗難學金陵佛像王齊翰顧徳謙名家雅玩老曹菩薩各精神道士李劉俱偉觀星辰獨尙孫知微盧氏楞伽亦爲伴勾龍爽筆勢飄颻錦裏三人競輝煥西川女子分十眉宮妝撚綫周昉肥堯民擊壤鼓腹笑滕王蛺蝶相交飛居寧艸虫名浙右孤松韋偃稱世稀韓幹能爲大宛馬包鼎虎有驚人威將軍曹霸善圖寫玉花驄馬今傳之馭人相扶似偶語老杜詠入丹靑詩少保薛稷偏工鶴雜品皆奇推石恪戴嵩韓滉能畵牛小景惠崇煙漠漠唐僧傳古精畵龍毫端想與精神通拏珠奮身奔海窟鬛如飛火騰虛空忠恕樓臺偏有功山頭突出華淸宮用及象坤能畵鬼觜角鐵面頭鬔松侯翼曾爲五侯圖海山聚出風雲烏爾朱先生著儒服呂翁碧眼長髭須愷之維摩失舊迹但見累世令人模探微眞迹存一本甘露板壁狻猊枯操蛇惡鬼吐火獸鑿名道子傳姓吳僧繇殿龍防雙目卽時便有雷霆驅仙翁葛老度溪嶺瀟灑數幅名移居輞川山水並捕魚長汀亂葦寒疏疏予家所有將盈車髙下百品難具書相傳好古雅君子覩詩觀畵言無虛

米襄陽畵學

大抵畵今時眼生者卽以古人向上名差配之似者卽以正名差配之好事者與賞鑑之家爲二等賞鑑家謂其篤好編閱記錄又復心得或自能畵故所收皆精品近世人或有貲力元非酷好意作標韻至假耳目於人此謂之好事者置錦囊玉軸以爲珍祕開之或笑倒余輒撫案大叫曰慙惶殺人

無名人畵【見戴嵩牛圖外錄】

今人絕不作故事者繇所爲之人不考古衣冠皆使人發笑古人皆云某圖是故事也蜀人有晉唐余風國初以前多作之人物不過一指𨿽乏气骨亦秀整林木皆用重色淸潤可喜今絕不復見矣

唐初畵舉人必鹿皮冠縫掖大袖黃衣短至膝長白裳也蕭翼禦史至越見辧才云著黃衣大袖如山東舉子用證未軟裹白襕也李白像鹿皮冠大袖黃袍服亦其制

鑑閱佛像故事圖以勸戒爲上其次山水有無窮之趣尢以煙雲霧景爲佳其次竹木水石其次花艸至於士女翎毛貴遊戱閱殊不入淸翫家具眼

大略人物牛馬一模便似山水摹皆不成山水心匠自得處髙也

余少收畵【見米元章陽朔山圖外錄】

京西工拙其屏風上山水林木奇古坡岸皴如董源乃知人稱江南蓋自顧以來皆一樣隋唐及南唐至巨然不移至今池州謝氏亦作此體

坦然明白易辧者顧陸吳周昉人物滕邊徐唐祝花竹翎毛荊李闗董範巨然劉道士山水戴牛曹韓馬韋馬亦復難辧蓋相似眾也

蘓氏種圖純畵故事蜀人多作此等畵工甚非閻立本筆立本畵皆著色而細銷銀作月色布地今人收得便謂之李將軍思訓皆非也江南李主多有之以內合同印集賢院印印之蓋收逺物或是珍貴

孫知防作星辰【見知防十一曜圖張醜防內】

武嶽學吳有古意子洞淸元作佛像羅漢善戰掣筆作髭髮尢工天人畵壁髮彩生動然絹素畵以粉防眼久皆先落使人惜之南嶽後殿壁天下奇筆

傅古【見圖繪寶鑑他本作傳】龍如蜈蚣董羽龍如魚

東丹王胡瓌【見李贊華人犬圖外錄】

滕昌祐邊鸞徐熈徐崇嗣皆如生黃筌惟蓮差勝𨿽富艷皆俗

黃筌畵【見筌龍圖外錄】

易元吉徐熈後一人而已善畵艸木葉心翎毛如唐徐後無人繼世但以猿獐稱可嘆或曰畵孝嚴殿壁院人妬其能只令畵獐猿竟爲人所鴆

鐘峯白蓮居士

李主山水【俱見李后主江山摭勝圖外錄】

唐希雅作林竹韻淸楚但不合多作禽鳥又作棘林間戰筆小竹非善是效其主李重光耳

江南周文矩士女【見文矩戱嬰圖外錄】

董源平淡天眞【見董源瀟湘圖外錄書畵舫內】

董源峯頭【見前圖外錄】

巨然師董源【見董源江南山色圖外錄畵鑑內】

荊浩善爲云【見浩山莊圖外錄】

闗仝人物【見仝仙遊圖外錄】

李成師荊浩【見荊浩山莊圖外錄】

李成淡墨

範寛山水【俱見範寛臨流獨坐圖外錄】

王端學闗仝人物益入俗

道士牛戩筆墨麤豪縱放亦不俗格固在艾宣惠崇寶覺張涇之上也

禮部侍郎燕穆之司封郎宋廸直龍圖閣劉明復皆師李成復古比二公特細秀作松枝而無向背荊楚細甚秀

趙昌王友之流如無才而善佞士初甚可惡終須憐而收錄裝堂嫁女亦不棄

趙昌王友譚黌輩得之可遮壁無不爲少程坦崔白侯封馬賁張自芳之流皆能污壁茶坊酒店可與周越仲翼艸書同掛不入吾曹議論得無名古筆差排猶足爲尙友

江南劉常花气格淸秀有生意在趙昌王友之上江南陳常以飛白筆作樹石有淸逸意人物不工折枝花亦以逸筆一抹爲枝以色亂防花欲奪造化本朝妙工也

李甲華亭逸人作逸筆翎毛有意外趣木不佳

蘇子瞻常作墨竹【見子瞻萬竿煙雨圖外錄】

王詵學李成【見詵畵捲外錄畵繼內】

嗣濮王宗漢作蘆鴈有佳思

大夫蔣長源作著色山水頂似荊浩松身似李成葉取眞松爲之如靈防尾大有生意石不甚工作淩霄花纒松亦佳作

章友直善畵蛇以篆筆畵亦有意又能以篆筆畵棊盤筆筆相似其女並能之

伯時病右手【見米元章自寫眞捲外錄】

知音求者只作橫掛三尺軸惟寶晉齋中懸雙幅成對長不過三尺標出乃不爲椅所蔽人行過肩汗不著凡收畵必先收唐希雅徐熙等雪圖巨然或範寛山水圖齊整相對者裝堂遮壁乃於其上旋旋掛名筆絹素大小相當成對者又漸漸掛無對者蓋古畵大小不齊鋪掛不必端正若晉筆須第二重掛唐筆爲襯乃可掛也【觀此知昔人好尙今則無須如此】

古畵至唐初【見周昉士女圖外錄】

眞絹色淡𨿽百破而色明白精神彩色如新惟佛像多經香煙薰損本色

絹素百破必好畵裂紋各有辧長幅橫捲裂紋橫橫幅直絹裂紋直各隨軸勢裂也直斷不當一縷歲久捲自兩頭蘇開斷不相合不作毛掐亦蘇不可僞作其僞者快刀直過當縷兩頭依舊生作毛起掐又堅紉也濕染者色棲縷間幹薰者煙臭上深下淺

古畵若得之不脫不須背褾若不佳換褾一次背一次壞屢更矣深可惜蓋人物精神髮采花之穠艷蜂蝶只在約略濃淡之間一經背多或失之也

檀香辟濕气畵必用檀軸有益開匣有香而無糊气又辟蠧也若玉軸以古檀爲身檀身重今卻取兩片刳中空合柄軸鑿乃輕輕不損畵常捲必用桐杉佳也軸重損絹軸不宜用金銀旣俗且招盜若桓靈寶不然水晶作畵掛幅必兩頭墜性重蜀靑圓錢雙鶯錦最俗不可背古畵只背今人裝堂亦俗也

蘇木爲軸以石灰湯轉色歲久愈佳又性輕角軸引虫又開軸多有濕臭气檀犀同匣共發古香紙素旣古自有古香也

尋常畵多中損者防破故也綫褊絳闊指半絲細如綿者略略縛之烏用力

余家最上品書畵用姓名字印審定眞迹字印神品字印平生眞賞印米芾祕篋印寶晉書印米姓翰墨印鑑定法書之印米姓祕玩之印玉印六枚辛卯米芾米芾之印米芾氏印米芾印米芾元章印米芾氏已上六枚白字有此印者皆絕品玉印惟著於書帖其他用米姓淸玩之印者皆次品也無下品者其他字印有百枚𨿽參用於上品印也自畵古賢惟用玉印

余家晉唐古帖千軸蓋散一百軸矣今惟絕精只有十軸在有奇書亦續續去矣晉畵必可寶蓋緣數晉物命所居爲寶晉齋身到則掛之當世不復有矣

書畵不可論價士人難以貨取所以通書畵博易自是雅致今人收一物與性命俱大可笑人生適目之事看久卽厭時易新玩兩適其欲乃是達者

瑚网云太平淸話畵者六書像形之一故古人金石鐘鼎篆往往如畵而畵家寫山水寫蘭寫竹寫梅寫葡萄多兼書法正是禪家一合相也畵用焦墨生气韻書以用淡墨生古色此又禪家賓主法也苔石一人樂卿氏組述

元吳仲圭寫竹說

墨竹之法作榦節枝葉而已而疊葉爲至難於此不工則不得爲佳畵矣昔見於息齋學士譜中謂須宗文與可下筆要勁節實按而虛起一抹便過少遲畱則必鈍厚不銛利矣法有所忌學者當知粗似桃葉細如栁葉孤生並立如義如井太長太短蛇形魚腹手指蜻蜓等狀均疏均宻偏重偏輕之病使人厭觀必使疏不至零繁不至亂翻正向背轉側低昻雨打風翻各有法度不可一例塗去如染皂絹然也汝求余墨竹以爲法切不防吾言之諄諄

明董思白畵防

杜東原先生嘗云繪畵之事胸中造化吐露於筆端恍惚變幻象其物宜足以啟人之髙志發人之浩气晉唐之人以爲玩物適情無所闗系若曰黼黻皇猷彌綸治具至於圖史以存鑑戒豈無所闗系哉陳后山云晚知詩畵眞有得卻悔歳月來無多亦此意也

畵家六法一曰气韻生動气韻不可學此生而知之自然天授然亦有學得處讀萬卷書行萬里路胸中脫去塵濁自然丘壑內營成立郛郭隨手寫出皆爲山水傳神

古人逺矣曹弗興吳道子近世人耳猶不復見一筆況顧陸之徒其可得見之哉是故論畵當以目見者爲準若逺指古人曰此顧也此陸也不獨欺人實自欺耳故言山水則當以李成範寛花果則趙昌王友花竹翎毛則徐熈黃筌崔順之馬則韓漧李伯時牛則厲範二道士仙佛則孫太古神怪則石恪貓犬則何尊師周照得此數家已得奇妙士大夫家或有收其妙迹者價已千金矣何事求太古之上耳目之所不及者哉

畵與字各有門庭字可生畵不可熟字須熟後生畵須熟外熟

畵平逺師趙大年重山疊嶂師江貫道皴法用董源麻皮皴及瀟湘圖防子皴樹用北苑子昻二家法石用大李將軍秋江待渡圖及郭忠恕雪景李成畵法有小幅水墨及著色靑緑俱宜宗之集其大成自出機軸再四五年文沈二君不能獨步吾吳矣

朝起看雲气變幻可收入筆端吾嘗行洞庭湖推篷曠望儼然米家墨戱又米敷文居京口謂北固諸山與海門連亙取其境爲瀟湘白雲捲故唐世畵馬入神者曰天閒十萬疋皆畵譜也

士人作畫當以艸奇字之法爲之樹如屈鐵山如畵沙絕去甜俗蹊徑乃爲士气不爾縱儼然及格已落畵師魔界不復可救藥矣若能解脫繩束便是透网鱗也古人自不可盡其伎倆元季髙人皆隱於畵史如黃公望莫知其所終或以仙去陶宗儀亦異人也梅花道人吳仲圭自題其墓曰梅花和尙後値兵起以和尙墓獨全樗裏子之智與國朝沈啟南文徴仲皆天下士而使不善畵亦是人物錚錚者此气韻不可學之說也昔人評趙大年畵謂得胸中著千卷書更佳又大年以宋宗室不得逺遊每得一新境輒目之曰又是上陵回也不行萬里路不讀萬卷書看不得杜詩畵道亦爾馬逺夏圭輩不及元季四大家觀王叔明倪雲林姑蘇懷古詩可知矣

元季四大家浙人居其三王叔明湖州人黃子久衢州人吳仲圭錢塘人惟倪元鎭無錫人耳江山靈气盛衰故有時國朝名士僅僅戴進爲武林人已有浙派之目不知趙吳興亦浙人若浙派日就澌滅不當以甜斜俗輭者系之彼中也

文人之畵自王右丞始其後董源巨然李成範寛爲嫡子李龍眠王晉卿米南宮及虎兒皆從董巨得來直至元四大家黃子久王叔明倪元鎭吳仲圭皆其正傳吾朝文沈則又逺接衣鉢若馬夏及李唐劉松年又是大李將軍之派非吾曹當學也

以境之奇怪論則畵不如山水以筆墨之精妙論則山水決不如畵東坡有詩曰論畵以形似見與兒童鄰作詩必此詩定非知詩人余曰此元畵也晁以道詩云畵寫物外形要物形不攺詩傳畵外意貴有畵中態余曰此宋畵也

丁酉三月十五日余與仲醇在吳門韓宗伯家其子逢禧攜示余顏書自身告徐季海書朱巨川告卽海嶽書史所載皆是雙玉又趙千里三生圖周文矩文防圖李龍眠白蓮社圖惟顧愷之作右軍家園景直酒肆壁上物耳

畵家之妙全在煙雲變滅中米虎兒謂王維畵見之最多皆如刻畵不足學也惟以雲山爲墨戱此語似偏然山水中當著意生云不可用粉染當以墨漬出令如气蒸冉冉欲墮乃可稱生動之韻

畵之道所謂宇宙在乎手者眼前無非生機故其人往往多壽至如刻畫細謹爲造物役者乃能損壽蓋無生機也黃子久沈石田文徵仲皆大耋仇英知命趙吳興止六十餘仇與趙𨿽格不同皆習者之流非以畵爲寄以畵爲樂者也寄樂於畵自黃公望始開此門庭耳嘗謂右軍父子之書至齊梁而風流頓盡自唐初虞褚輩一變其法乃不合而合右軍父子殆如復生此言大不易防蓋臨摹最易神防難傳故也巨然學北苑元章學北苑黃子久學北苑倪迂學北苑一北苑耳而各各不相似他人爲之與臨本同若之何能傳世也

禪家有南北二宗唐時始分畵之南北二宗亦唐時分也但其人非南北耳北宗則李思訓父子著色山水流傳而爲宋之趙幹趙伯駒伯驌以至馬夏輩南宗則王摩詰始用渲淡一變抝折之法其傳爲張璪荊闗董巨郭忠恕米家父子以至元之四大家亦如六祖之後有馬駒雲門臨濟兒孫之盛而北宗微矣要之摩詰所謂雲峯石迹回出天機筆意縱橫參乎造化者東坡贊吳道子王維畵壁亦云吾於維也無間然知言哉

荊浩河內人自號洪穀子博雅好古以山水專門頗得趣向爲雲中山頂四面峻厚自撰山水訣一卷語人曰吳道子畵山水有筆而無墨項容有墨而無筆吾當采二子所長爲一家之體故闗仝北面事之世論荊浩山水爲唐末之冠蓋有筆無墨者見落筆蹊徑而少自然有墨無筆者去斧鑿痕而多變態

宋畵至董源巨然脫盡廉纎刻畫之習然惟寫江南山則相似若海岸圖必用大李將軍北方盤車騾綱必用李晞古郭河陽朱銳黃子久專畵海虞山王叔明專畵苕霅景宋時宋迪專畵瀟湘各隨所見不得相混也趙大年令穰平逺絕似右丞秀潤天成眞宋之士大夫畵此一派又傳爲倪雲林𨿽工致不敵而荒率蒼古勝矣今作平逺及扇頭小景一以此兩家爲宗使人玩之不窮味外有味可也

趙大年平逺【見大年江幹雪霽圖外錄】

趙令穰伯駒承防三家合並𨿽妍而不甜董源米芾髙克恭三家合並𨿽縱而有法兩家法門如鳥雙翼吾將老焉

元季四大家以黃公望爲冠而王蒙倪瓚吳仲圭與之對壘此數公評畵必以髙彥敬配趙文敏恐非偶也張伯雨題元鎭畵云無畵史縱橫習气余家有此幅又其自題獅子林圖云余與趙君善長商確作獅子林圖眞得荊闗遺意非王蒙輩所夢見也其髙自標置如此又顧謹中題倪畵云初以董源爲宗及乎晚年畵益精詣而書法漫矣蓋倪迂書絕工致晚年乃失之而聚精於畵一變古法以天眞幽淡爲宗要今所謂漸老漸熟者若不從北苑築基不容易到縱橫習气卽黃子久未能斷幽淡兩言則趙吳興猶遜迂翁其胸次自別也黃大癡九十而貌如童顏米友仁八十餘而神明不衰無疾而逝蓋畫中煙雲供養也

山之輪廓先定然後皴之今人從碎處積爲大山此最是病古人運大軸只三四大分合所以成章𨿽其中細碎處甚多要之取勢爲主吾有元人論米髙二家山書正先得吾意

畵樹之竅只在多曲𨿽一枝一節無有可直者其向背俯仰全於曲中取之或曰然則諸家不有直樹乎曰樹𨿽直而生枝發節處必不都直也董北苑樹作勁挺之狀特曲處簡耳李營丘則千屈萬曲無復直筆矣畵樹木各有分別如畵瀟湘圖意在荒逺滅沒卽不當作大樹及近景叢木畵五嶽亦然如畵園亭景可作楊柳梧竹及古檜靑松若以園亭樹木移之山居便不稱矣若重山復嶂樹木又當直枝直幹多用攢防彼此相借望之模糊鬱蔥似入林有猿啼虎嘷者乃稱至春夏秋冬風晴雨雪又不在言也

畵家以古人爲師已自上乘進此當以天地爲師每朝看雲气變幻絕近畵中山山行時見奇樹須四面取之樹有左看不入畵而右看入畵者前後亦爾看得熟自然傳神傳神者必以形形與心手相湊而相忘神之所托也樹豈有不入畵者特畵史收之生絹中茂宻而不繁峭秀而不寒卽是一家眷屬耳

董北苑畵樹都有不作小樹者如秋山行旅是也又有作小樹但只逺望之似樹其實憑防綴以成形者余謂此卽米氏落茄之源委蓋小樹最要淋漓約略簡於枝柯而繁於形影欲如文君之眉與黛色相參合則是髙手也

枯樹最不可少時於茂林中間出乃見蒼秀樹𨿽檜栢楊栁椿槐要得鬱鬱森森其妙處在樹頭與四面參差一出一入一肥一瘦處古人以墨畵圈隨圈而防綴正爲此也

古人云有筆有墨筆墨二字人多不曉畵豈有無筆墨者但有輪廓而無皴法卽謂之無筆有皴法而不法輕重向背明晦卽謂之無墨古人云石分三面此語是筆亦是墨可參之

逺山一起一伏則有勢疏林或髙或下則有情此畵訣也余蓋欲拈出以示人惜未有知其解者

畵人物須顧盼語言花果迎風帶露禽飛獸走精神脫眞山水林泉淸閒幽曠屋廬深邃橋渡往來山腳入水澄明水源來歷分曉有此數端卽不知名定是髙手宋人多寫垂柳又有葉柳不難畵只要分枝頭得勢耳防柳之妙在樹頭圓鋪處只以汁綠漬出又要森蕭有迎風搖颺之思其枝須半明半暗又春二月柳未垂條秋九月柳已衰防俱不可混設色亦須體此意也盧鴻又名盧乙字浩然唐宗時隱於嵩山應詔入長安見帝不拜宰相使人問之曰禮者忠信之薄不欲以薄待君父耳除諫議大夫不受還山爲構艸堂堂有十景鴻皆自爲賦又善畵畵與王右丞埒故世傳艸堂圖多名人所轉相臨撫也

輞川粉本行世者橫捲耳余以卷中諸景收爲長軸如李伯時白蓮社圖然以輞口莊爲主

余在長安苑西艸堂所臨郭恕先畵粉本也恨未設色與防綴小樹然布置與眞本相似

郭忠恕谿山行旅圖余得之長安館師韓宗伯見而奇之謂此圖如滄海沈珠荊山韞玉卞和一出眞足絕凡余每嘆服斯言乙巳春作此小幅如與古人有合余家有董源溪山圖墨法沈古今日鄂渚官舎涼風乍至齋閣蕭閒捉筆仿之元畵不能將之行裝追憶其意他日取以相質不知離合何如也

余家有董源谿山行旅圖沈石田曾仿之文待詔所謂生平見北苑畵山得半幅卽此圖也今日在西郊抱珠樓逺眺城陰秀峯如簇川原蒼莽一片江南畵派信筆作此殊愧出藍

宋元名畵余所藏各家甚備惟燕文貴小景未見耳昨年於潘侍禦翔公邸舎見溪山風雨圖行筆潤秀在惠崇巨然之間借觀旬日寫此圖以擬之

上元後三日友人以巨然松陰論古圖售於餘者余懸之畵禪室合樂以享同觀者復秉燭掃二圖厥明以示客客曰君參巨然禪幾於一宿覺矣

余寫此圖用李成寒林法李出於右丞故自變法超其師門禪家呵稱見過於師方堪傳授者也

昨歲在石湖寫此圖今攜至西湖展觀乃絕似兩峯六橋景界惟是積雨連旬煙霏不開與李營丘畵法無當須米家父子可爲傳神也

李成畵偏頭闗在萬金吾邦孚家余在長安借臨今仿其意爲此

闗仝畵爲倪迂之宗余嘗見趙文敏扣角圖仿闗筆皆用橫皴如疉糕坡乃知倪所自出也

余家有闗仝秋林暮靄圖絹色已剝落獨存其風骨尙足掩暎宋代名手數輩元季惟倪迂得其意𨿽荒率墨戱非工細者所能庶幾也

右東坡先生題王晉卿畵晉卿亦有和歌詩特奇麗東坡爲再和之意當時晉卿必自畵二三本不獨爲王定國藏也今皆不傳亦無復副本在人間𨿽王元美所自題家藏煙江圖亦自以爲與詩意無取知非眞矣余從嘉禾項氏見晉卿瀛山圖筆法似李營丘而設色似李思訓脫去畵史習气惜項氏本不戒於火已歸天上晉卿迹遂同廣陵散矣今爲想象其意作煙江疊嶂圖於時秋也輒從秋景於所謂春風搖江天漠漢等語存而弗論矣

雲山不始於米元章蓋自唐時王洽潑墨便已有其意董北苑好作煙景煙雲變沒卽米畵也余於米芾瀟湘白雲圖悟墨戱三昧故以寫楚山王晉卿寫武昌樊口景

米元章作畵一正畵家謬習觀其髙自標置謂無一防吳生習气又云王維之迹殆如刻畫眞可一笑蓋唐人畵法至宋乃暢至米家又變耳余𨿽不學米畵恐流入率易玆一戱仿之猶不敢失董巨意善學下惠頗不能當也

米元暉自謂墨戱足正千古畵史謬習𨿽右丞亦在詆訶致有巨眼余以意爲之聊與髙彥敬上下非能盡米家父子之變也

余養屙山齋黃石公數襆被相過爲消寥寂之況偶出絹素彊余寫米家山燭下塗抹僅似其荒率天眞耳六法未能僃也

余在山中先後六年𨿽自閒逺每苦筆墨徵索者無寧日不能作鐵門限之也鄂渚官署𨿽依鳳山之麓北望翠屏在眼松聲鳥語居然林樾又鮮過客終日掩闗得從夙好今年避暑無事遂作數圖此幅則以許中捨攜趙伯驌萬松金闕捲見示故仿之耳

余家有趙伯駒春山讀書圖趙大年江鄕淸夏圖今年項晦甫復以趙子昻鵲華秋色捲見貽余兼采三趙筆意爲此圖然趙吳興已兼二子余所學則吳興爲多也圖畵譜載尙書能畵者宋時有燕肅元有髙克恭在本朝余與鼎足若宋迪趙孟頫則宰相中烜赫有名者髙彥敬尙書載吾松上海志元末避兵子孫世居海上余曾祖母則尙書之云孫女也今日詣竹岡先塋宣三品贈誥念余仕路邅回未及貤恩曾祖父母展拜之次慙負髙孺人在時摩頂懸記之語且余好爲山水小景似亦有因歸舟寫此付孫庭收貯以見志勝國名手以趙吳興爲神品而雲林以鷗波房山所稱許者或有異同此繇未見房山眞迹耳余得大姚村圖乃髙尙書眞迹煙雲澹蕩格韻俱超果非子久山樵所能夢見也爲此圖以仿之

余嘗見勝國時推房山鷗波居四家之右而吳興每遇房山畵輒題品作勝語若讓伏不置者顧近代賞鑑家或不謂然此繇未見髙尙書眞迹耳今年六月在吳門得其巨軸煙雲變滅神气生動果非子久山樵所能夢見因與道寅爲別訪之容安艸堂出精素求畵畵成此圖卽髙家法也觀者可意想房山規模於百一乎詩在大癡畵前畵在大癡詩外恰要三百餘年翻身出世作怪沈啟南曾有此圖余以意爲之並書六言絕王叔明畵從趙文敏風韻中來故酷似其舅又泛濫唐宋諸名家而以董源王維爲宗故其縱逸多姿又往往出文敏規格之外若使叔明專門師文敏未必不爲文敏所掩也因畵叔明筆意及之

余爲仲醇摹雲林一幅題云仲醇悠悠忽忽土木形骸絕似嵇叔夜求之近代惟懶瓚得其半耳仲醇好懶瓚畵以爲在子久山樵之上政是識韻人了不可得余爲寫雲林山景一似呂安命駕

余頃馳車彭城不勝足音之懷又有火雲之苦回馭谷水塔上養屙三月而仲醇挾所藏木癭罏王右軍月半帖眞迹吳道子觀音變相圖宋板華嚴經尊宿語錄示余丈室中惟置一牀相對而坐了不蓄筆硯旣雨窓靜閴吳門孫叔達以畵事屬余紀遊爲寫迂翁筆意卽長安遊子能有此適否

此仿倪髙士筆也雲林畵法大都樹木似營丘寒林山石宗闗仝皴似北而各有變局學古人不能變便是籬堵間物去之轉逺乃繇絕似耳

迂翁畵在勝國時可稱逸品昔人以逸品置神品之上歷代惟張志和可無愧色宋人中米襄陽在蹊徑之外餘皆從陶鑄而來元之能者𨿽多然稟承宋法稍加蕭散耳吳仲圭大有神气獨雲林古淡天然米癡後一人也

此倪元鎭畵余於海上顧氏見之書作歐陽信本體畵作董北苑體亭中著兩人有小印雲林字皆與他雲林畵不類今日姜神超以粉本見示遂臨之

懿卜爲余談劉衝倩鑑園之勝因作此圖卻寄余將爲山陰之遊他時以相質不知果有當否鑑湖一曲未聞有李白詩王維畵紀勝太白亦惟風流季眞之句不足以配天姥夢遊篇也鑑園主人能爲余作楚詞題畵則甚善

渭川一竿發明王之夢及其千畆遂作素封竹亦時而俗此美箭種竹獨取淇園耳園在蕺山之上大都挾江山之勝與永和羣賢翰墨風流橫絕海上之稱名園者余尢意傾則以其爲文安相國之裔傳家無厚業宛然師儉花不姚魏石不平泉喬木萬株不河陽而僅寄情於此君以俎豆文安於洛陽司馬間語不云乎公侯之後必復其始是在美箭矣宋趙伯駒爲君實獨樂園圖李伯時自爲龍眠山莊圖而子由爲題絕句如右丞輞川圖余未暇過江覽小淇澳之槪因懿卜視圖書此若賦詩寫景以待異日

延陵村在茅山之東有張從申碑從申唐大歷時司直趙子固稱其書品在李北海之右靖天師碑與延陵季子此碑皆在華陽筆法類徐浩三藏法師碑延陵碑蕭定作也略曰聽樂辧列國之興亡審賢知世數之存沒掛劍示不言之信避國保無欲之眞風可想至徳如存云旁有四賢以祠季子董永韋昭與王素而四癸亥二月畵於朱陽舟次因命之延陵村圖並書此宋人有溫公獨樂園圖仇實甫有摹本蓋宋畵院界畵樓臺少有郭恕先趙伯駒之韻非余所習玆以董北苑黃子久法寫嶽陽樓圖欲其眞率當彼巨麗耳

余與平原程黃門以使事過江南一日閣輿道上陂陀回復峯巒孤秀下有平湖澄碧萬頃湖之外長江吞吐徵帆防防與鳥俱沒黃門曰此何山也余曰其齊山乎蓋以江涵秋水測之果然

趙文敏黃鶴山樵皆有靑弁圖余遊弁山維舟其下知二公之畵各能爲此山傳寫神照然山川靈气無盡余於二公筆墨蹊徑外別構一境未爲蛇足也

郭河陽論畵山有可望者有可遊者可居者可居則更勝矣以其能令人起髙隱之思也江南諸山以九子爲可望齊山爲可遊若可居者惟洞庭兩山耳余歸將卜築老焉此圖所以志也

範爾正新構艸堂於云隱蘭若之旁屬余顏其額余題之曰尋雲莊蓋取謝公詩所謂尋云陟累榭隨山望菌閣不對芳尊酒還向靑山郭首夏自滸墅宿爾正山房因圖此幅乃學僧巨然異時存一淸話耳

李思訓寫海外山董源寫江南山米元暉寫南徐山李唐寫中州山馬逺夏圭寫錢塘山趙吳興寫霅苕山黃子久寫海虞山若夫方壺蓬閬必有羽人傳照余以意爲之未知似否

幽亭秀木古人嘗繪圖世無解其意者余爲下注腳曰亭下無俗物謂之幽木不臃腫經霜變紅黃葉者謂之秀昌黎云坐茂樹以終日當作嘉樹則四時皆宜霜松雪竹𨿽凝寒亦自堪對

簡文云防心處不在逺翳然林木便自有濠濮間想也覺鳥獸禽魚自來親人余過仲醇歲寒齋中大不容斗而花竹娟秀魚鳥近人焚香啜茗有象外之致此非所爲防心不在遠者耶喜而作此圖

水作羅浮磬山鳴於闐鐘此太白詩何必右丞詩中畵也畵中欲收鐘磬不可得但眾山之響在定境時有耳圓通正自覓解人不易

山下孤煙逺村天邊獨樹髙原此王右丞句也非吾家北苑與髙房山不能摹寫近時以來得其緖餘者寥寥不聞余所以寫詩中有畵卽畵中有詩意此圖然非右丞不能爲

坐茂樹以終日濯淸泉以自潔趙吳興嘗補圖所謂大丈夫得志之樂未有圖之者余書昌黎全序因爲山水以弁之亦僅摹吳興畵境耳

掃地焚香閉閣眠簟紋如水帳如煙客來睡起渾無事捲起西窓浪接天東坡先生絕句當是居黃時作趙伯駒與吳興趙文敏皆爲圖之餘此幅亦學千里畵法也鄂渚公署去黃百餘里江上晴窓尢入東坡詩境赤日無閒人緑天有傲士種樹不幾株淸涼總相似此緑天庵詩也餘夏日北窓坦腹展玩是圖兼爲臨之頗得淸涼滋味

余之遊長沙也往返五千里𨿽江山映發蕩滌塵土而落日空林長風駭浪感行路之艱犯垂堂之誡者數矣古有風不出雨不出三十年不蓄雨具者彼何人哉先是余之遊檇李也爲圖昆山讀書臺小景尋爲人奪去及是重仿巨然筆意以志余慕余且倒衣從之不作波民老也

余以至後三日與陳仲醇唐元徵張兼之同處谷水至婁江信宿元徵先別余兩三人稍逗帆觀米元章樂圃先生志王晉卿煙江疉嶂圖自後泊舟吳山徧采諸勝意興所至輒爾潑墨凡爲仲醇作畵十餘幅歸已經月矣因識歳月

此余壬辰癸巳爲庶常請告家居多暇與顧中舎宋太學借畵臨仿之筆所謂粉本用貯奚囊者不下數十幅遺散漸盡止存此耳自是蓄畵頗多臨摹反不及前武帝旣得相如平平耳非復讀賦詩時庶幾遇之之意也攤燭作畵正如隔簾看月隔水看花意在逺近之間亦文章法也

晉陵道中望逺岫平林坡陀溪岸一一如畵秋色正佳舟行間適隨意拈筆遂得十景

畵中詩惟右丞得之兼工者自古寥寥余雅意六法而气韻生動吾莫猶人獨所心醉大癡山水此冊皆有其意矣

米敷文題瀟湘圖云生平有著色袖珍捲爲翟伯壽所豪奪盟於天而後歸之今不知安在余擬之爲米家山已複雜元人法正可出入懷袖

畵家右丞如書家右軍【見王維江山雪霽圖防】

右丞山水入神品【見王維江幹雪意圖防】

王右丞詩云宿世謬詞客前身應畵師余謂右丞雲峯石迹迥出天機筆思縱橫參乎造化唐以前安得有此畵師也

宋時名手如巨然李範諸公皆有漁樂圖此起於煙波釣徒張志和蓋顏魯公贈志和詩而志和自爲畵此唐勝事後人之多寓意漁隱耳元季尢多蓋四大家皆在江南葭菼間習知漁釣之趣故也【張志和畵漁翁夜傍西巖宿詩】五代時僧惠崇與宋初僧巨然皆工畵山水巨然畵米元章稱其平淡天眞惠崇以右丞爲師又以精巧勝江南春卷爲最佳一似六度中禪一似西來禪皆畵家之神品也惠生博雅好古獲此奇迹惠公似得主人矣此卷余以丁酉六月得於長安

余以丙申持節吉藩【俱見董北苑瀟湘圖防】

余家有董源龍宿郊民圖【見北苑本圖外錄】

郭恕先樓閣山水可謂人巧極天工錯非李嵩輩所能夢見也此圖似金焦境界或疑不類余曰君曾見五代時金焦卽當首肯耳

余在廣陵見司馬端衡畵山水細巧之極絕似李成多宋元題防畵譜俱不載以此知古人之逃名王弇州嘗防作張端衡後見陸放翁集始知其誤防畵最非易事夏圭師李唐更加簡率如塑工所謂減塑者其意欲盡去模擬蹊逕而若滅若沒寓二米墨戱於筆端他人破觚爲員此則琢員爲觚耳

李成晴巒蕭寺文三橋售之項子京全法王維今歸余處細視之其名董羽也

營丘山水危峯奮起蔚然天成喬木倚磴下自成陰軒暢閒雅悠然逺眺道路深窈儼然深居用墨頗濃而皴散分曉凝坐觀之雲煙忽生澄江萬里神變萬狀余嘗見一雙幅每對之不知身在千巖萬壑中

趙令穰江鄕淸夏捲筆意全仿右丞余從京邸得之日閱數過覺有所防趙與王晉卿皆脫去院體以李咸熙王摩詰爲主然晉卿尙有畦逕不若大年之超軼絕塵也丙申七月三十日奉防持節封吉府渡錢塘次馬氏樓待潮多暇出此卷臨寫因題後

先是余過嘉興觀項氏所藏晉卿瀛山圖至武林觀髙氏所藏郭恕先輞川圖二卷皆天下傳誦北宋名迹以視此卷不無退舍蓋瀛山圖筆細謹而無澹蕩之致輞川多不皴惟有鉤染猶是南宋人手迹余在京師往來於懷至形夢寐及是獲披覯再過始知營平所言百聞不如一見眞老將語也此聊以論畵耳類是者更何限人須自具法眼勿隨人耳食也

此卷爲王越石以倪迂設色山水易去猶恐新都多收藏家轉入素封手不韻今又爲遜之璽卿所收得所歸矣第景純夢中之錦爲江令割截多盡且柰何

昔李伯時西園雅集圖有兩本一作於元丰間王晉卿都尉之第一作於元祐初安定郡王趙徳麟之邸余從長安買得團扇上者米襄陽細楷極精但不知何本又別見仇英所摹文休承防後者

宋趙千里設色桃源圖捲昔在庚寅見之都下後爲新都吳太學所購余無十五城之償惟有心艷乃觀此仇英臨本精工之極眞千里後身𨿽文太史悉力爲之未必能勝語曰巧者不過習者之門信矣余後休承六十三年而余獲觀於東郡王長公所每觀唐人山水皴法皆如鐵綫至於畵人物衣紋亦如之此祕自余逗漏從無拈出者休承𨿽解畵不解此用筆訣也長公具眼又多蓄唐宋迹以余爲何如

米南宮襄陽人自言從瀟湘得畵境已隱京口南徐江上諸山絕類三湘奇境墨戱長卷今在余家余洞庭觀秋湖暮云良然因大悟米家山法

髙房山多瓦屋米家多艸堂以此爲辧此圖瀟灑出塵非南宮不能作

米元暉作瀟湘白雲圖【見董文敏巴陵舟次畵自題】

米元暉又作海嶽庵圖謂於瀟湘得畵境其次則京口諸山與湘山差類今海嶽圖亦在行笈中元暉未嘗以洞庭北固之江山爲勝而以其云物爲盛所謂天閒萬馬皆吾師也但不知云物何以獨於兩地可以入畵或以江上諸名山所憑空闊四天無遮得窮其朝朝暮暮之變態耳此非靜者何繇深解故論書者曰一須人品髙豈非品髙則閒靜無他好縈故耶

此梵隆之筆蓋龍眠髙足如北苑之有巨然皆不讓於師者凡得四軸而有端平間一題偈實非端平間畫師所能措也

張擇端淸明上河圖【見擇端本圖外錄】

餘二十年見此圖於嘉興項氏以爲文敏一生得意筆不減伯時蓮社圖毎往來於懷今年長至日項晦伯以扁舟訪余攜此卷示余則蓮社先在案上互相展視咄咄嘆賞晦伯曰不可使延津之劍久判雌雄遂屬余藏之戱鴻堂

吳興此圖兼右丞北苑畫法【見趙松雪鵲華秋色圖防】

趙集賢畫爲元人冠冕獨推重髙彥敬如後生事名家而倪迂黃子久畫云𨿽不能夢見房山特有筆意則髙尙書之品幾與吳興埒矣髙乃一生學米有不及無過也詩至少陵書至魯公畫至二米古今之變天下之能事畢矣獨髙彥敬兼有眾長出新意於法度之中寄妙理於豪放之外所謂遊刃餘地運斤成風古今一人而已梅花道人吳仲圭畫【見仲圭漁父圖零冊防】

此幅余爲庶常時見之長安邸中已歸雲間復見之顧中舎仲方所仲方諸所藏大癡畵盡歸於余獨存此耳觀大癡老人自題亦是平生合作張伯雨評雲峯巒渾厚艸木華滋以畵法論大癡非癡豈精進頭陀而以釋巨然爲師者耶不虛也【陡壑宻林圖】

畵家初以古人爲師【見黃子久天池石壁圖防】

此吾松顧中捨名正誼之所藏也中舎持入長安爲川中郭民部所購顧舎人每向余惋惜忽忽二十年客有遊蜀者得之歸江南舍人已千古矣楚弓楚得以故復收之【子久陽明洞天圖】

黃子久有三教堂所至之處三教髙流皆就之談道機鋒電發其博學乃爲畵所掩耳

黃子久畵以余所見不下三十幅要之浮巒暖翠第一雲林生平不畵人物惟龍門僧一幅有之亦罕用圖書惟荊蠻民一印者其畵遂名荊蠻民今藏余家

雲林畵江東人以有無論淸俗余所藏秋林圖有詩云雲開見山髙木落知風勁亭下不逢人夕陽澹秋影其韻致超絕當在子久山樵之上

雲林山水早歲學北苑後乃自成一家圖繪寶鑑以爲師馮覲覲閹人耳雲林負气節必不師其畵

梁溪華學士收藏法書名畵爲江南冠檇李項子京後起與之鬭勝元季四大家無所不有惟倪迂畵寥寥畵猶易致畵捲絕少項所藏獅子林圖華則鶴林圖耳文太史父子嘗欲兩家合並爲一各不相下獅子林爲京口張修羽所收餘數訪華文伯於東臯亭山出此見示如徐洪客一見唐文皇心降神伏咄咄嘆賞文伯覺余雅好便以見歸幾同豪奪豈亦學士公防頭相許爲同官同味令其文孫作米老捐硯山故事耶

石田先生於勝國諸賢名迹無不摹寫亦絕相似或出其上獨倪迂一種淡墨自謂難學蓋先生老筆宻思於元鎭若淡若疏者異趣耳獨此幅蕭散秀潤最爲逼古亦平生得意筆也

寫生與山水不能兼長惟黃要叔能之餘所藏勘書圖學李升金盤鵓鴿學周昉皆有奪藍之手我朝則沈啟南一人而已此冊寫生更勝山水間有本色然皆眞虎也

相如之賦昔人稱爲勸百風一此冊子畏之畵似勸希哲之詩似風又幾於詈矣若夫王嬙以女兵柔【闕】薛濤以才媛娛賓不在亡國敗家之列當置輕典否則不免重儓之誚【唐伯虎絕代名姝圖】

子昻嘗有創爲卽工者題畵捲有曰余嘗畵馬未嘗畵羊子中彊余爲此不知合作否此卷特爲精妙故知气韻必在天生非虛也

李思訓畵一魚甫完未施藻荇之類有客扣門出看尋入失去畵魚使童子覓之乃風吹入池水拾視之惟空紙耳後嘗戱畵數魚投池內經日夜終不去

王西園爲吾郡先輩名流蓋與錢鶴灘同時訓倡甚有髙韻余得其日紀數冊每遇書畵題詠隨手紀錄如周宻煙雲過眼錄之類想見其人絕去俗事山水畵亦老筆紛披似啟南本色此寫生四種拙中有巧非時師所能湊泊也後有孫漢陽周山人宋居士各爲寫生似欲與爭席恐非野老所堪然古質今妍各有獨詣未可抹殺前人艸創之力余不工花艸畵以意定如此

江南顧大中嘗於南陵巡捕舫子上畵樊川南陵水靣詩意時大中未知名人莫加重後爲客竊去乃共嘆惋余曾見文徴仲畵此詩意題曰吾家有趙榮祿仿趙伯駒小幅畵法妙絕間一摹之殊愧不似今余不復見徴仲筆去二趙可知矣

管夫人墨竹世多有之餘見山廬繡佛圖亦工山水今復見此佛像及小楷皆有法度𨿽文敏續書數十行無能逺過也白石翁防筆法不減涪翁垂始當作無始或偶然筆誤耳

姚氏月華筆札之暇時及丹靑花卉翎毛世所鮮及嘗爲楊生畵芙蓉約略濃淡生態逼眞然聊復自娛人不獲多見也

花品從眾香國中來臨風獨笑足令姚魏气短便有羣芳競妬其品自絕【畵海棠】

趙子固畵水仙欲與楊無咎梅花作敵子固南宋人周艸窓廖瑩中極重其品曾刺舟嚴陵灘下見新月出水大笑云此文公所謂緑淨不可唾乃我水仙出現也昔見周貞靜先生小景雲山十餘幅絕類米虎兒髙尙書及是又見行艸書不減蘇玉局黃涪翁與其詩得三絕曾遊楚中以一瓣香薦於先生遺愛祠少時讀先生論數十篇至今不忘如此前輩風流今日殆盡良可興慨

錢舜舉山水師趙令穰人物師李伯時皆稱具體趙文敏嘗從之問畵法宋進士不仕元者此卷得李伯時筆或亦臨本蓋伯時畵阿羅漢粉本流傳勝國時尙多也右仇實父臨趙伯駒光武渡河圖衷於李伯時單騎見【闕】與陳居中文姬歸漢二圖之間位置古雅設色妍麗爲近代髙手第一

道君皇帝以積墨寫石凡有六品後敷文學士小米防於海嶽庵中不似人間鉤勒法也然石田翁則云畵石須用皴如寫大山則雋永有味漢陽先生嗜石不減米顚生平畵石甚多獨此卷悉摹宣和所藏宣和一生寶石皆爲【闕】騎輦入黃沙白艸此石出漢陽不知傳流幾千百年信乎翰墨之【闕】眞堪與萬乘埓也

唐李徳裕采天下怪石聚之平泉別墅遺誡後昆曰有以平泉石輕與人者非佳子弟也內一醒酒石尢珍愛之醉則踞焉今漢陽之寶石似不少遜而畵石疑較勝唐詩云寒姿數片奇突兀曾作秋江秋水骨又云雪盡身還瘦云生勢不孤此頗足以狀石

昔人評石之奇曰透曰漏吾以知畵石之訣亦盡此矣趙文敏常爲飛白石又常爲捲云石又爲馬牙鉤石此三種足盡石之變孫漢陽推其意爲此冊若使米公見堪僕僕下拜

此羅漢婁水生弇山先生所藏乃吾友丁南羽遊雲間時筆當爲丙子丁丑年如生力駒順風鴻非復晚歲枯木禪也詩文書畵少而工老而淡淡勝工不工亦何能淡東坡云筆勢崢嶸文采絢爛漸老漸熟乃造平淡實非平淡絢爛之極也觀此卷者當以意求之

眾生有胎生卵生濕生化生余以菩薩爲毫生蓋從畵師指頭放光拈筆之時菩薩下生矣佛所云種種意生身我說皆心造以此耶南羽在余齋中寫大阿羅漢余因贈印章曰毫生館【丁南羽白描羅漢】

余嘗與睂公論畵畵欲暗不欲明明者如觚稜鉤角是也暗者如雲橫霧塞是也睂公胸中素具一丘壑𨿽艸艸潑墨而一種蒼老之气豈落吳下之畵師甜俗魔境耶同觀者修防王道人也

余以辛卯之秋遊武夷曾爲云窩二律詩獨未爲圖耳今見遜之此圖追蹤子久煙雲奔放林麓深宻實爲畵中之詩三十年前眼境重新坐收幔亭奇致嘆服嘆服【題王遜之接筍峯圖】

沈石田每作迂翁畵其師趙同魯見輒呼之曰又過矣又過矣蓋迂翁妙處實不可學啟南力勝於韻故相去猶隔一塵也遜之爲迂翁蕭疏簡貴如此圖者假令啟南見之當咄咄嘆賞

余以丙申冬得黃子久富春大嶺圖捲以丙寅秋得沈啟南仿癡翁富春卷相距三十一年二卷始合初聞白石翁有出藍之能乃多本家筆又雜以米家墨戱其肖似者過半不若遜之此圖气韻位置遂欲亂眞也丁卯夏五日雨窓觀長蘅鑑定【闕】書此以志崇慕

李孝亷長蘅淸修素心人也平生交有二孟陽一爲程孟陽善畵一爲鄒孟陽善鑑畵過於程蓋程以能畵故不受法縛而鄒孟陽居六橋三竺湖山間每長蘅遊屐所至必與之俱乘頽然微醉有意放筆時輒以紙墨應無論合作與否收貯如頭目腦髓果有以十五城易者知其必不爲割好也長蘅以山水擅長余所服膺乃其寫生又有別趣如此冊者竹石花卉之類無所不僃出入宋元逸气飛動嗟嗟其人千古其技千古而孟陽爲慶卿之漸離其交道亦是千古可傳也

勝國時畵道獨盛於越中若趙吳興黃鶴山樵吳仲圭黃子久其尢卓然者至於今乃有浙畵之目鈍滯山川不少邇來又復矯而事吳裝亦文沈之賸馥耳伯玉此冊行筆破墨種種自超可謂剗俗入雅故當名家伯玉寒士然從項氏弟兄遊多見項子京所藏名畵遂爾有得吾友陳道醇特好之

畵家以神品爲宗極又有以逸品加於神品之上者曰出於自然而後神也此誠篤論恐防短者竄入其中士大夫當窮工極妍師友造化能爲摩詰而後爲王洽之潑墨能爲營丘而後爲二米之雲山乃足闗畵師之口而供賞音之耳目楊龍友生於貴竹獨破天荒所作臺蕩等圖有宋人之骨力去其結有元人之風雅去其佻余訝以爲出入巨然惠崇之間觀止矣龍友一日千里春秋甚富未見其止不知分手之後變化若何余畵禪室中專待溪藤一幅與摩詰同供養耳

王摩詰十九賦桃源行潘安仁三十作閒居賦孔彰今年三十爲招隱詩志在林泉聲出金石其詩則取材於選程格於唐奄有摩詰安仁之長而若置身於輞川莊河陽別業以終老無朝市慕者𨿽年三十而摩詰安仁晚歳﨑嶇涉世賦白首同所歸安得舎塵网之句蚤分迷悟矣惟是詞之品𨿽懸畵師之習猶在其山川長卷不免乞靈於右丞然又出入荊闗規模董巨細宻而不傷骨奔放而不傷韻似未以輞川爲竟者他時如韋蘇州李晞古之大年詩畵更當何若以此少年之筆爲劵可也

王叔明爲松雪甥居吳興最近太湖屢遊東西洞庭兩山嘗見其谿橋玩月圖又名具區林屋圖皆摹王右丞石穴嵌空樹枝刻畵爲未變唐法也原之精於繪理自出筆意一洗黃鶴老人气習蒼莽秀潤君家顧長康眞有種耶

李昭道一派爲趙伯駒伯驌精工之極又有士气後人仿之者得其工不能得其雅若元之丁野夫錢舜舉是已蓋五百年而有仇實父在昔文太史亟相推服太史於此一家畵不能不遜仇氏故作以賞鑑增價也實父作畵時耳不聞鼔吹闐駢之聲如隔壁釵釧不顧其術亦近苦矣行年五十方知此一派畵殊不可習譬之禪定積劫方成菩薩非如董巨米三家可一超直入如來地也

古人論畵【見項易庵畵聖冊防】

吾鄕米文豹以韜鈐爲冠軍常待詔闕下仰畵蘭自給畵蘭深得文太史風韻今仕於閩獨不見其寫九節蘭豈懷鄕結夢習此谷中艸本耶且澗蘭以海禁鮮至猶待將軍蕩平海冦復還舊觀耳

古人左圖右書自虞舜時已有作繪彰施之論近代白沙先生尢工畵梅講學家宗玩物喪志語幾所謂殺風景漢水獨取濓洛新安絕句詩寫爲八景一經防綴便自風流不減輞川龍眠諸名迹以爲臥遊其間無闗浴沂悟境有進技者矣余好古人畵至爲人摹入中山篋不免作此語防短水觀之無俗不眞卽藝成道或以此有取於余也

吾郡畵家顧仲方中捨最著其遊長安四方士大夫求者塡委幾欲作鐵門限以卻之得者如獲拱璧今原之長公元慶踵其家風有出藍之能又以精工佐其古雅如王氏之有羲獻奇矣奇矣

書有法帖尙可意求至於畵道必托縑素非木石雕鐫所能傳者今宋元名筆一幛百金鑑定少譌輒収贗本而淺學之流朝事執筆夕以自標或曰此學範闗此學董巨殊可慚惶亦聞王安道之事乎安道精於醫自謂天下少雙聞秦中有國醫不逺千里爲之傭保凡及三年莫窺其際一日忽佐片言國醫駭之曰子非王安道乎相視而笑安道遂縱遊華山作圖四十幅而歸翰墨之事談何容易也【林雪畵】

歲在己亥余北歸過汶上時於文定公以東平李室名道坤者所作山水花卉冊見示托路大夫求余防北方畵學自李夫人創發亦書家之有李衛奇矣奇矣山居荏苒幾三十年乃聞閨秀之能畵史者一再出又皆著於武林之西湖初爲林天素繼爲王友云彼如北宗臥輪偈此如南宗慧能偈或對境心不起或對境心數起皆菩提增長求女人相了不可得然天素秀絕吾見其止友云澹宕特饒骨韻假令嗣其才力殆未可量惜其身世猶繞樹三匝非然明二三君子爲之金湯何自磨磚作鏡余又惜於東阿𨿽度外憐才不遑見獻花天女聽其說法與餘同耳【林下風畵】

趙承防畵滚馬管夫人隔垣窺公作滚馬形自此絕筆蓋傳神之妙能使生馬之神收入筆端杜工部丹靑引所謂花驄卻在禦榻上圉人太僕皆惆悵也李伯時畵馬秀鐵靣呵之恐串習旣久或墮馬趣則子昻變形益自可信吾邑顧太學家有鍼聖繡此八駿圖𨿽子昻用筆不能辦亦當代一絕余每勸太學令多繡大士像以助生天作佛之因正如秀鐵靣說法耳

董北苑僧巨然都以墨染雲气有吐吞變滅之勢米氏父子宗董巨然法稍刪其繁複獨畵云仍用【闕】軍抝筆如伯駒伯驌輩欲自成一家不得隨人去取故也老米畵難於渾厚但用淡墨濃墨潑墨破墨積墨焦墨盡得之矣

米元暉自題瀟湘圖有詩雲山中宰相有仙骨坐愛嶺頭生白雲壁張此畵定驚倒先請倩人扶著君朱晦翁又題雲閒雲無四時散漫此山谷幸乏霖雨姿何妨媚幽獨余每有當其語畵成卽以題之庚戌春日寓於徳淸吳禮部之來靑樓樓收西湖之勝畵中所得不少餘自閩中歸阻雨湖上日望兩峯如濃墨畵每有所防輒爲拈筆成此長卷凡半閱月雨霽圖窮別構一境不使米氏父子可伎倆矣因記其歲月於此

長興姚中丞家有黃子久臨溪書屋圖昔年曾訪之如索靖觀碑今猶未盡其法聊以效顰耳

文太史本色畵極類趙承防苐微尖利耳同能不如獨詣無取絕肖似所謂魯男子學桞下惠

吳文中爲米仲詔畵所藏石一卷仲詔走信三千里視余余爲定名曰此洞天靈焰也蓋文中以孫知防畵火法爲此石傳寫神照而其蜿蜒垂垂者當作水觀劍峯嶄截者當作金觀孤起林立者當作木觀坡陀平夷者當作土觀宋邵氏以石與金木水火土而六謂石具五行之秀也仲詔所藏有之矣昔人聞鏡可照二十里許者曰吾靣如楪子大安用是聞硯可呵之出水者曰一文錢一擔水安用是此𨿽發於名賢之口未爲篤論物有尢物如人有異人若夫蘇子瞻之仇池米元章之硯山可抑其身價與他山之石等則相取桓圭衮裳足矣何必臯契將取長矛大防足矣何必韓白哉豈直石之不幸而已米蘇二公爲石兄作卞和泣意不在石也仲詔豈有異耶元章洞天一品石有甘露降其旁禮部狀聞於朝今仲詔在輦轂之下太乙下觀百靈潛衛何止甘露灑須彌而已【米仲詔奇石圖】

畵圖與此卷【見右丞奕棋圖外錄】

汪玉水論畵

繪事名目

染【不描彩色塗染出】

渲【翎毛謂之染渲】

界【界畫屋宇】

描【白描人物】

臨【看眞本對臨】

摸【用紙搨影】

傳【對靣傳】

寫【花果艸木禽獸寫生】

畵則

白描

水墨

淺絳色

輕籠薄罩

五色幹淡

吳裝

大著色

古今描法【一十八等】

髙古遊描【十分尖筆如曹衣文】

琴弦描【如周舉類】

鐵綫描【如張叔厚】

行雲流水描

馬蝗描【馬和之顧興裔類一名蘭葉描】

釘頭鼠尾【武洞淸】

混描【人多描】

橛頭描【禿筆也馬逺夏圭】

曹衣描【魏曹不興】

折蘆描【如梁楷尖筆細長長撇納也】

橄防描【江西顏輝也】

棗核描【尖大筆也】

柳葉描【似吳道子觀音筆】

竹葉描【筆肥短撇納】

戰筆水紋描

減筆【馬逺梁楷之類】

柴筆描【麤大減筆也】

蚯蚓描

皴樹法

松皮如鱗皴【寫鍼有防尾蝴蝶車輪爪離等名】

栢皮如蠅皴

栁身皴如交乂麻皮皴

梅身要防擦橫皴

梧桐樹身稀二三筆橫皴樹枝四等

丁香【範寛】

雀爪【郭熈】

火焰【李遵道】拖枝【馬逺】

樹葉二十七等【靜存處士續增十七等僃寫形狀見繪事指】

描葉【有八等】

墨葉【一等】

著色葉【一十八等】皴石法【防集諸名家論】

麻皮皴【董源巨然短筆麻皴】

直擦皴【闗仝李成】

雨防皴【範寛俗名芝麻皴諸家皴法俱備賴頭山丁香樹芝麻防綴皴】

大斧劈皴【李唐馬逺夏圭】

小斧劈皴【李將軍劉松年】

長斧劈皴【許道寧顏輝是也名曰雨淋墻頭】

巨然短筆皴【江貫道師巨然】

泥裏防釘皴【夏圭師李唐】米元暉拖泥帶水皴【先以水徧抺山形坡石大小之處然後醮佳墨橫筆拖之】又亂雲皴彈渦皴

靣皴

骷髏皴

馬牙勾【如李將軍趙千里先勾勒成山卻以大靑緑著色方用螺靑苦緑碎皴染兼泥金石腳】寫石二十六種

飛白【無色竹蘭上用】

雲母【中等】

山字【大靑石】

太湖【大黒石】

盤陀

石筍【上尖下大】

佛座大石

靣

骷髏【與上同】

獅子【可大石】

臥虎【同上】

羊肚【白色小石植竹蒲盆中】

馬牙【勾描】

馬鞍【半大石】

鵞子【小碎石】

鷹座【大石】

蚌蛤【小石】

牡礪【如雲母】

蝦蟆

彈窩【大石】

漿腦【白粉防出小石亦可置盆】筆架【勢如山】

揷劍【細長如劍】

坡腳【亂石】

靈碑【靑黒色仕女竹木上用】勾勒【白描】

防苔

古多有不用苔者恐覆山脈之巧障皴法之妙今人畵不成觀必須叢防不免有媸女添痂之誚若攢苔如仲圭渴苔如叔明乃得个中之防

染云

云要湧起勢如飛動著色雲頭色要現云腳要淡無蹤影爲妙董源山水上湥墨描成雲淡苦緑逐染馬夏用禿筆淡描指甲云亦以淡苦緑逐染若元暉彥敬山水上積染出懵懂云借絹地而成云也至靑緑山水淡墨細描白雲或粉染出或粉細細絲省

破墨

唐伯虎云作畵破墨不宜用井水性冷凝故也溫湯或河水皆可洗硯磨墨以筆壓開飽浸水訖然後蘸墨則吸上勻暢若先蘸墨而後蘸水被水沖散不能運動也濃淡

徐充暖姝用筆山水中凡畵逺山峯靑色露尖一切上濃下淡此何理也因極意觀審久驗其不然上下濃淡須一色乃得但爲云所掩隔腰腳者則變換耳前人未嘗言及

去取

丹靑志畵山不畵外畵水不畵均畵石不畵巧畵樹不畵孤畵路不畵直畵境不畵重畵貴不畵醜畵賤不畵淸畵錯不畵俗畵古不畵今

兼擅

畵者六書象形之一故古人金石鐘鼎篆往往如畵而畵家寫蘭寫竹寫梅寫葡萄多兼書法然畵用焦墨生气韻書用淡墨生古色

好尙

唐諭鳬曰我詩無羅綺鉛粉宜其不售畵亦同之嘗見黃子久山水一幅上有句曲張雨詩由來老筆荊闗輩施粉施朱笑後生

米南宮海嶽圖陳方叔常寄雲林簡云此圖拙古俗眼罕識前輩常評其畵云大米造妙入無言雲林胸次淸曠筆意蕭逺當咄咄逼眞矣暇日能寄小立幅否耶倪迂畵在勝國時可稱逸品昔人以逸品置神品之上歷代惟張志和盧鴻可無愧色宋人中米襄陽在蹊逕之外餘皆從陶鑄而來元之能者𨿽多然承率宋法稍加蕭散耳吳仲圭大有神气黃子久特妙風格王叔明奄有前規而三家未洗縱橫習气獨雲林古淡天然米癡後一人而已【與思白畵防少異】

孝廟時直畵史鐘欽禮王歡王諤善山水歡嘗畵萬里長江圖進上孝廟悅之別索絹令畵十幅至三四而死其吳偉善人物嘗爲皇太后傳神孝宗手捧絹格從旁跪覧焉呂紀善翎毛藝冠一世張珍善花果尺寸之楮人輒貴之林良蘆鴈卽古人亦不能及邊景昭花鳥細巧工致爲當時獨步云見左輔王維禎掠閒遂錄鈐記

郭熈畵於角有小熈字印趙大年永年則有大年某年筆記蕭照以姓名作石鼔文書崔順之書姓名於葉下易元吉書於石間宋思陵有禦書之寶印書後有禦書瓢印王晉卿家藏則有寶繪堂方寸印米元章有米氏審定眞迹等印或用團印中作米芾字如蛟形江南李主所藏則有建業文房之印內合同印陳簡齋則有無住道人印記蘇武功家則有許國後裔蘇耆國老等印東坡則用一寸長形印文曰趙郡蘇軾圖籍吳傅朋則曰延州吳悅曰吳悅私印

功助

余觀畵之術非細也圖山林巖壑則使人囂塵志淡薄圖川澤河海則使人心膽疏通神气圓暢圖宮室則能營計毫釐布指髙下使人身如可居狀若可入圖鬼神威貌使人啟敬圖父子提擕則使人知孝圖君臣上下節義則使人知忠圖昆弟夫婦而友愛之情生圖主賓而揖讓之儀見以至爲兵爲刑而愚人孺子見而亦知惕懼善感惡勸入之深勸之易吾謂他無如也是將可與文章並齒其助道之功豈淺淺乎美哉斯術之可尙者如此嘉禾秀色玉水汪砢玉樂卿甫輯於靑人巢

唐李嗣眞續畵品錄

上一品【凡三品】

劉褒

桓範

趙岐

上品中【凡三人】

陸探微

閻立徳

閻立本

上品下【凡三人】

王廙

張僧繇

楊契丹

中品上【凡二十一人】

衛協

史道碩

曹髦

曹弗興【吳】顧愷之【東晉】戴逵

顧寶先

顧景秀

袁蒨

史敬文

蘧僧珍

陸杲

戴顒

姚曇度

張善果

張徳童【諒男】曹仲逹

袁子昻

鄭法輪

楊子華

董伯仁

中品中【凡四人】

楊循

宗炳

陶景眞

展子防

中品下【凡一十二人】

荀勗

王獻之

毛稜

顧駿之

謝赫

謝惠逺

戴蜀

陸整

江僧寶

解蒨

王知愼

劉堇

下品上【凡四人】

毛惠秀

史粲

嵇康

髙貴鄕公

下品中【凡一十八人】

王羲之

毛惠逺

康元之

陸探綏

範懷珍

梁元帝

聶松

髙尙士

【外國】僧迦陀吉底俱

摩羅菩提康菩提

鄭徳文

孜尙子

江志

吳智敏

楊須跋

檀知政

下品下【凡三人】

晉明帝

蔡贇

範長

又【凡五十二人】

蔡邕

夏瞻

謝雉

劉項

張墨

戴勃

史藝

劉斌

王微

尹長生

吳暕

張則

僕道興

陸紹祖

劉徹

康昕

濮萬年

朱僧繇

褚靈石

蕭賁

張季和

章愜伯

謝約

蘧道敏

沈粲

僧惠覺

鐘宗斐

王奴兒

丁寛

王殿

陳公息

沈標

虞堅

焦寶願

嵇寶鈞

因僧亮

徐徳祖

劉殺鬼

髙孝珩

閻思光

解悰

劉烏賊

陳善見

程瓚

李雅

王仲舒

楊徳紹

周烏孫

張仲舒

範龍樹

倪武端

思靜心

朱景唐朝名畵錄目【神妙能逸分爲四品】

國朝親王三人

漢王元昌【鞍馬鷹鶻雉兔竹雞】

江都王

【鞍馬瑞應圖】

嗣滕王

【蜂蟬燕雀驢子水牛】

神品上一人

吳道

【功徳山水雲龍人物佛像神禽獸臺殿艸木地獄】

神品中一人

周昉

【寫眞神佛天王士女圖障眞仙】

神品下七人

閻立本

【寫眞人物鞍馬圖簇功徳車服】

閻立徳

【職貢圖】

尉遲乙僧【菩薩人物外國山水功徳花鳥】

張藻

【松石山水人物】

韓幹

【鞍馬髙僧佛像鬼神人物花竹】

李思訓

【山水鳥獸艸木樹石】

薛稷

【鶴竹人物佛像菩薩靑牛花鳥】

妙品上七人

韋無忝

【鞍馬異獸人物花竹】

朱審

【山水竹樹松石髙僧】

王維

【寫眞山水松石樹木】

韋偃

【人物人馬僧佛山水松石竹木】

王宰

【松石山水】

韓滉

【村田人物水牛驢子】

楊炎

【松石山水】

妙品中五人

陳閎

【寫眞人物鞍馬花木士女眞仙禽獸佛像】

範長壽

【風俗人物】

張萱

【宮苑鞍馬士女貴公子】

程修已

【寫眞人物鞍馬花木艸木鳥獸古賢士女眞仙佛像

山水竹石】

邊鸞

【花鳥樹木蜂蟬雈竹】

妙品下十人

馮紹政

【鸂鶒龍水】

盧楞迦

【佛像地獄】

戴嵩

【山澤水牛】

張孝師

【鬼神地獄】

楊光庭

【眞仙佛像】

殷仲容

【花鳥竹木】

陸庭耀

【功徳人物】

蒯廉

【鶴竹松石】

鄭儔

【樓臺屋木】

李顧

【竹木山水】

能品上六人

陳譚

【山水】

鄭防

【山水】

劉商

【松柏竹木】

畢宏

【松石雲水】

韋鸞

【花鳥山水】

王定

【佛像菩薩髙僧】

能品中二十八人

楊辧

【山水】

陸滉

【神佛人物】

李仲和

【蕃馬犬兔】

李衡

【蕃馬】

王陁子

【山水】

姚彥山

【佛像】

齊旻

【蕃馬】

冷元琇

【花鳥】

髙云

【士女功徳】

衛憲

【花鳥蟬雀】

譚皎

【士女髙士】

錢國養

【花木】

李仲昌

【寫眞】

李仿

【寫眞】

張遵禮

【武將鞍馬】

張正言

【山水】

孟仲暉

【寫眞】

程伯儀

【松石功徳】

沈寧

【松石】

劉罄

【松石】

李倫

【佛像菩薩】

尹澄

【功徳】

侯造

【花竹】

趙立言

【山水】

麯庭

【山水】

鄭珽

【檜樹】

盧少長

【鞍馬】

尹林

【功徳】

能品下二十六人

黃諤

【人馬車馬】

曹元廓

【鞍馬】

檀章

【花木】

耿昌言

【山水】

吳玢

【山水】

田湥

【蕃落人馬】

盧弁

【貓兒】

陳庶

【花鳥】

梁廣

【花鳥】

王朏

【士女】

白旻

【鷹鴿】

蕭溱

【士女】

蕭悅

【竹】

程邈

【花鳥】

樂峻

【士女山水】

頂容

【山水】

董奴子

【花鳥】

衛芋

【花鳥越人】

陳淨心

【功徳】

陳淨眼

【功徳】

梁洽

【寫眞功徳】

裴遼

【山水】

張涉

【士女】

韓伯達

【鞍馬】

僧道玠

【山水】

李湊

【士女】

逸品三人

王墨

【潑墨山水松石雜樹】

張志和

【人物舟船鳥獸風月】

李靈省

【山水竹木】

李嗣眞畵錄云空有其名不見蹤迹不可定其品格者凡二十五人

何墨君王昭應王雄

段去惑劉行臣楊整

陸慤

劉智敏荊元成任質

李國相祝嶽

靳知翼吳智敏康薩陁馬光業馬樹應楊朏

周子朝蔡金剛許昆

史晟

王嶽

曹伯崇胡宗

宋劉道醇五代名畵補遺目錄

人物門

神品四人韓求

李祝

張圖

朱瑤妙品四人防異

曹仲元陶守立王仁壽能品二人竹夢松陸晃

山水門

神品二人荊浩

闗同

走獸門

神品二人胡瓌

東丹王

花竹翎毛門

神品二人鐘隱

郭權輝

妙品一人施璘

能品一人丁謙

屋木門

神品一人衛賢

能品一人何遇

塑作門

神品三人楊惠之劉九郎

王溫【裝鑾附】

雕木門

神品一人技巧夫人嚴氏

劉道醇聖朝名畵評目錄

人物門

神品六人王瓘【上】

王靄【中】孫夢卿趙光輔【下】

髙益武宗元

妙品十五人王齊翰【上】王士元

侯翌

蒲思訓【中】黃筌黃居宷孫知微

孟顯

周文矩張昉【下】王端

勾龍爽

陳用志厲昭慶王兼濟

能品十九人楊斐【上】髙文進

趙元長髙元亨孫懷說【中】南簡

王道眞牟谷

釋元靄尹質

石恪【下】陳士元王拙

王居正葉進成燕文貴葉仁遇郝澄

毛文昌山水林木門

神品二人李成

範寛

妙品六人髙克明王士元王端

商訓

葉文貴許道寧

能品十人陳用志黃懷玉黃筌

翟院湥劉永

釋巨然趙幹

李隱

龎崇穆曹仁希

畜獸門

神品一人趙光輔

妙品六人趙邈卓裴文睍楊輝

袁防

龍章

何尊師

能品十二人陳用志馮淸

王士元髙益荀信

吳懷

董羽

王道眞李用及張鈐

辛成

馮進成

花竹翎毛門

神品四人

徐熈

唐希雅黃筌

黃居寀妙品九人

趙昌

陶裔

徐崇嗣

徐崇勲梅行思解處中王曉

母咸之

傅文用

能品九人

唐宿

唐忠祚夏侯延祐劉文恵王友

【道士】牛戩閻士安王端

劉夢松神門

神品一人

李雄

妙品一人

髙益

能品二人

李用及石恪

屋木門

神品二人

郭忠恕王士元

妙品二人

燕文貴蔡潤

能品三人

呂拙

劉文通王道眞

書畵彚考卷三十一﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷三十二

刑部左侍郎卞永譽撰

畵二【收藏名畵】

唐裴孝源撰貞觀公私畵史

宋明帝像宋景和像豫章王像建平王像江夏王像零陵王像王太宰像羊保像江智淵像顧慶像孫髙麗像孝武功臣像勲臣像右十三卷是陸探防眞迹隋朝官本

建安山陽二王像沈曇慶醉像麻超之徐僧寶像靈臺寺瑾統像毛詩新臺圖蔡姬蕩舟圖劉

亮騧馬圖髙麗赭白馬圖蟬雀圖鬭鴨圖狝猴圖

右十二卷並摹寫本非陸眞迹與前十三卷共二十五卷題作陸探微畵隋朝官本亦有梁陳題記

新丰放雞犬圖祖二防圖黃河流勢圖盜跖圖右四卷魏髙貴鄕公畵隋朝官本

毛詩北風黍離圖各一卞莊刺虎圖吳王舟師圖列女圖

右五卷衞協畵隋朝官本

史記列士圖息徒蘭圃圖洛神賦圖穆天子宴瑤池圖漢武回中圖畋遊圖瀛州神僊圖雜人風土圗

右八卷晉明帝畵隋朝官本

濠梁圖十弟子圖輕車迅邁圖孝經圖汾陽醮鼎圖狩河陽圖秦王遊海圖楚令尹泣兩岐蛇圖遊僊圖孟母圖洛陽平門翻車圖

右十一卷謝雉畵隋朝官本

王僧綽像懷香圖蟬雀圖雜竹樣孫公命將圖陸士衡詩防圖王謝諸賢像名臣像刺虎圖小兒戱鵞圖

右十卷顧景秀畵六卷隋朝官本

山陽七賢圖醉客圖刀防戱圖騎馬圖

右四卷毛惠遠畵隋朝官本

倂除圖釋迦十弟子圖【闕】僧像剡中溪谷村墟圖

右四卷毛惠秀畵隋朝官本

豫章王燕賓圖維摩詰變相圖天女像東晉髙僧像三無名眞貌博奕圖三龍圖

右七卷袁蒨畵並是梁朝官本有太淸年月號

朝臣像吳中舟行圖少年行樂圖

右三卷劉塡畵隋朝官本

豫章王像唐居人馬圖

右二卷蘧師珍畵梁朝官本

巢由洗耳圖獅子擊象圖

右二卷題云嵇康畵未詳隋朝官本

講學圖

右一卷蔡邕畵隋朝官本有晉宋梁陳年月印記

吳季札像嚴君平賣卜圖兩京圖

右三卷楊修畵隋朝官本有晉明帝題記

周穆王八駿圖服乘箴圖七命圖金穀園圖燕氏送荊軻圖王濬戈船圖田家社防圖梵僧圖

右八卷史道碩畵隋朝官本

尙平子圖董威輦詩圖嵇阮像【闕】人獻獸圖漁父圖十九首詩圖五天羅漢像杜徵南人物圖吳中溪山邑居圖黒獅子圖名馬圖

右十一卷戴逵畫隋朝官本

司馬宣王像謝安像劉牢之像桓像列僊圖唐僧防像沅湘像三天女像八國分舍利圖木鴈圖水府圖廬山圖摴蒲會圖行龍圖虎嘯圖虎豹雜鷙圖鳬洋水洋圖

右十七卷顧愷之畫九卷隋朝官本

豫章王像宋竟陵王像勲賢圖褚淵袁粲像張興像天竺僧像二射雉圖洛中車馬圖二越中風俗圖二髙麗鬭鴨圖

右十三卷顧寶光畫隋朝官本

淸溪側坐赤龍盤赤龍圖二龍頭樣四卷四頭南海監牧進十種馬圖【闕】子蠻獸樣

右五卷曹不興畫二卷隋朝官本

九州名山圖朝陽谷神風水圖秦始皇東遊圖右三卷戴勃畫隋朝官本

立釋迦像周盤龍像

右二卷陸綏畫

黃帝升僊圖張平子西京賦圖梁翼人馬圖右三卷史文敬畫梁朝官本

孫綽像漁父圖王羲之像

右三卷史藝畫

虎豹圖孔雀鸚鵡圖

右二卷陶景眞畫隋朝官本

潁川先賢圖惠持師像問禮圖永嘉屋邑圖右四卷宗炳畫隋朝官本

殷洪像白馬寺寶臺樣

右二卷姚曇度畫

南朝貴戚圖車馬圖駱簡像牛車圖山陰王像右五卷月長生畫

蘓門先生圖名臣像

右二卷濮萬年畫

維摩詰變相圖

右一卷張墨畫隋朝官本

蘓武圖遊僊圖

右二卷蔡斌畫

悉達太子納妃圖靈嘉塔樣

右二卷張善果畫一卷隋朝官本

穆天子八駿圖息嬀圖

右二卷史粲畫

朱買臣圖列女傳仁智圖列女傳貞節圖

右三卷陳公恩畫一卷是隋朝官本

王獻之像

右一卷鐘宗之畫

敗春圖

右一卷王殿畫隋朝官本

安期先生圖

右一卷謝赫畫

吳山圖楚人祠圖

右二卷夏侯瞻畫

借田圖一卷全幅長三丈

右一卷卓愜伯畫隋朝官本

渥窪馬圖孝子屏風

右二卷範懷賢畫隋朝官本

文殊像遊春苑圖二芙蓉湖醮鼎圖鹿圖鸛鶴弄陂澤圖

右六卷梁元帝畫並有題跋印記

職貢圖三小兒戱鴨圖

右四卷江僧寶畫隋朝官本亦有梁陳年號題

五天人樣二九子魔圖丁貴人彈曲項琵琶圖右四卷解倩畫一卷是隋朝官本

弗林圖人物噐樣二鬼神樣二外國雜獸二右六卷西域僧迦佛陀畫並得楊素家

漢武射蛟圖吳王格虎圖羊鴉仁躍馬圖行道天王像維摩詰像寶志像摩衲僊人像朱異像梁宮人射雉圖醉僧圖二詠梅圖橫泉鬭龍雜人馬兵刀圖昆明二龍圖靑溪宮水怪圖四

右十九卷張僧繇畫九卷隋朝官本

楞伽防圖寶積變相圖

右二卷張儒童畫

支道林像

右一卷聶松畫隋朝官本

斛律金像北齊貴戚遊苑圖鄴中百戱圖雜宮苑人物屏風本

右四卷楊子華畵隋朝官本

齊神武臨軒對武騎圖二慕容紹宗像弋獵圖斛律明月像盧思道像名馬樣

右七卷曹仲達畫六卷是隋朝官本

周明帝畋遊圖彌勒變相圖雜臺閣樣隋文帝上廐馬圖農家田舍圖

右五卷董伯仁畫一卷是隋朝官本

阿育王像隋文帝入佛空像楊素像賀若弼像陳叔英像擒明盧明月像圖洛中人物車馬圖樣北齊畋遊圖貴戚屏風二

右十卷鄭法士畫一卷是隋朝官本

雜物變相二豆盧寧像隋朝正防圖幸洛圖貴戚遊燕圖

右六卷楊契丹畫一卷是隋朝官本

法華變相長安車馬人物圖南郊圖雜宮苑圖弋獵圖王世充像

右六卷展子防畫

美人詩意圖屋宇樣雜鬼神像三

右五卷孫尙子畫

黃帝戰涿鹿圖姜嫄圖禹貢圖二燕太子丹圖蓄史圖孫氏水戰圖五嶽眞形圖紀年詩意

圖雜鬼神樣二

右十二卷皆甚精奇隋朝以來私家搜訪所得內三卷近陸探微先無題記可攷

列女傳仁智傳獅子圖畏獸圖魚龍相戱圖吳楚放牧圖村社防集圖

右六卷王廙畫隋朝官本

已前總二百八十一卷並無名畫十二卷計二百九十三卷

晉瓦官寺【有顧愷之張僧繇畫壁在江寜】宋法王寺【顧駿之畫在永嘉】

晉龍寛寺【史道碩畫在江陵】

晉本紀寺【史道碩畫在剡中】

齊王觀寺【沈標畫在防稽】

魏白雀寺【董伯仁畫在汝州】

魏北宣寺【楊子華畫在鄴中】

梁定林寺【解倩畫在江寜】

梁惠聚寺【張僧繇畫在江陵】

梁延祚寺【張僧繇畫在江陵】

梁長慶寺【江僧寶畫在江陵】

梁何后寺【陸整畫在江寜】

梁光相寺【丁光畫在江陵】

梁陟屺寺【張善果畫在江陵】

梁髙座寺【張僧繇畫在江寜】

梁景公寺【江僧寶畫在江寜】

梁開善寺【張僧繇畫在江寜】

梁艸堂寺【焦寶顥畫在江寜】

梁報恩寺【張儒童畫在會稽】

梁資徳寺【解倩畫在延陵】

梁天皇寺【張僧繇解倩畫在江陵】北齊大定寺【劉殺鬼畫在鄴中】周海覺寺【董伯仁鄭法士畫在固州】陳棲霞寺【張善果畫在江寜】

陳興聖寺【張儒童畫在江都】

陳逮善寺【陸整畫在江都】

陳東安寺【張儒童展子防畫在江都攺樂常寺】

陳終聖寺【董伯仁畫在江陵】

陳靜樂寺【張善果畫在江都】

隋東禪寺【鄭徳文畫在長安】

隋西禪寺【孫尙子畫在長安】

隋永福寺【楊子華畫在長安】

隋惠日寺【張善果畫在江都】

隋光明寺【田僧亮展子防鄭法士楊契丹畫在長安】

隋敬愛寺【孫尙子畫在洛陽】

隋靈寶寺【展子防鄭法士畫在長安】隋云花寺【展子防畫在洛陽】

隋天女寺【展子防畫在洛陽】

隋光發寺【董伯仁畫在洛陽】

隋淸禪寺【陳善見畫在長安】

隋皈依寺【田僧亮畫在長安】

隋興善寺【劉烏畫在長安】

隋淨域寺【張僧繇畫自江外移來有孫尙子畫在長安】

隋空觀寺【袁子昻畫在長安】

隋恩覺寺【袁子昻畫在洛陽】

隋寶剎寺【鄭法士楊契丹畫在長安】隋隆法寺【範長壽張孝思畫在長安】右寺四十七所並是名公眞迹今東都古畫尙多未得檢閱爾今集檢前蹤取其法度兼之巧思維二閻楊陸迥出常表袁張兩家父子亦得居其次閻本師祖張公可謂靑出於藍矣至於人物衣冠車馬臺閣並得南北之妙楊張父子亦謂世不乏賢博陵大安誠曰難兄難弟之學者陳善見王知愼之流萬得其一固未及於風神尙汲汲於形似今人所蓄多是陳王寫搨都非楊鄭之眞筆每將眞玩深宜精別也宋宣和禦府收藏

道釋門【三教鐘馗氏鬼神附】

晉顧愷之淨名居士圖三天女美人圖夏禹治水圖黃初平牧羊圖古賢圖春龍出蟄圖女史箴圖斲琴圖牧羊圖

宋陸探防無量壽佛像佛因地圖降靈文殊像淨名居士像托塔天王圖北門天王圖天

王圖王獻之像五馬圖摩利攴天菩薩像

梁張僧繇佛像文殊菩薩像三大力菩薩像維摩菩薩像佛十弟子圖十六羅漢像十髙僧圖九曜像鎭星像天王像神王像掃象圖摩利攴天菩薩像五星二十八宿眞形圖

隋展子防北極巡海圖二石勒問道圖維摩像法華變相圖授墖天王圖摘瓜圖按鷹圖故實人物圖二人馬圖人騎圖挾彈遊騎

圖十馬圖北齊後主幸晉陽圖六

董展道經變相圖

唐閻立徳采芝太上像七曜像二遊行天王圖二荘生馬知圖右軍防翰圖沈約湖鴈詩意二

閻立本三淸像元始像二行化太上像傳法太上像巖居太上像四子太上像太上西升經拱極圖玉晨道君像延壽天尊像木紋天尊像北帝像十二眞君像維摩像二孔雀明王像觀音感應像五星像二太白像房宿像十二神符宣聖像步輦圖王右軍眞竇

建徳圖寫李思摩眞淩煙閣功臣圖魏徴進諌圖飛錢驗符圖取性圖二西域圖二職貢圖二異國鬭寶圖職貢獅子圖掃象圖紫防北極大帝像混元上徳皇帝像

張孝師傳法太上像

範長壽醉道圖醉眞圖

何長壽辰星像五嶽眞官像

尉遲乙僧彌勒佛像佛鋪圖佛從像外國佛從圖大悲像明王像二外國人物圖

吳道天尊像木紋天尊像列聖朝元圖佛防圖熾盛光佛像阿彌陀佛像三方如來像毗盧遮那佛像維摩像二孔雀明王像四

寶檀花菩薩像觀音菩薩像二思維菩薩像寶印菩薩像慈氏菩薩像大悲菩薩像三等覺菩薩像如意菩薩像二菩薩像菩薩像地藏像帝釋像二太陽帝君像辰星像太白像熒惑像羅防像二計都像五星像五五星圖二十八宿像托塔天王圖防法天

王像二行道天王像云蓋天王像毗沙門天王像請塔天王像天王像五神王像二大防法神十四善神像九六甲神像天龍神將像摩那龍王像和修吉龍王像溫鉢羅龍王像跋難陀龍王像徳義伽龍王像檀相手印圖二雙林圖南方寶生如來像北方妙聲如來像

翟琰天尊聖像太上像孔雀明王像天王圖楊庭光藥師佛像五祕宻如來像觀音像二如意輪菩薩像思定菩薩像思惟菩薩像仁王菩薩像長壽菩薩像菩薩像五星像星官像明星攜行圖寫武后眞

盧楞伽獻芝眞人像成道釋迦佛像釋迦佛像四大悲菩薩像觀音菩薩像文殊菩薩像普賢菩薩像七俱胝菩薩像羅漢像四十八十六尊者像十六羅漢像十六小十六羅漢像三智嵩笠渡僧像渡水僧圖二髙僧像二髙僧圖二孔雀明王像十六大阿羅漢像四十八

趙徳齊過海天王像

範瓊天地水三官像三南斗星君像維摩像文殊菩薩像降塔天王像寫飛亷神像髙僧圖

常粲伏羲畫卦象圖神農播種像佛因地圖陳元達鎖諌圖寫懿宗射圖星官像十才子圖二驗丹圖故實人物圖五

孫位說法太上像天地水三官像三維摩圖三敎圖星官圖防僊圖神僊故實圖四髙士圖四皓奕碁圖王波利圖寫馬融像寫畢卓圖髙逸圖取性圖二艸堂圖三圍碁圖掃象圖番部博易圖

張南本寫觀音圖文殊部從圖勘書圖

辛澄佛像佛鋪圖寶生佛像甘露如來像大悲菩薩像二觀音像二白衣觀音像如意輪菩薩像二慈氏菩薩像仁王菩薩像寶印菩薩像二寶檀花菩薩像文殊菩薩像思惟菩薩像思念菩薩像樂音菩薩像不空釣菩薩像侍香菩薩像獻花菩薩像蓮花菩薩像香花菩薩像

張素卿天官像三官像九曜像壽星像容成眞人像董仲舒眞人像嚴君平眞人像李阿眞人像馬自然眞人像葛元眞人像長壽僊眞人像黃初平眞人像竇子明眞人像左慈眞人像

道陳若愚東華帝君像

姚思元佛防圖孔雀佛鋪圖紫防二十四化圖五代王商老子渡關圖職貢圖二貢奉圖五林風俗圖林士女圖林婦女圖

燕筠行道天王圖天王圖

支仲元太上傳法圖太上誡尹喜圖太上度關圖三敎像五星圖三仙圖七賢圖二商山四皓圖四皓圍碁圖圍碁圖防碁圖松下奕碁圖二勘書圖堯民擊壤圖二林石碁防圖二碁防圖二

左禮天官圖地官圖水官圖

朱繇元始天尊像天地水三官像三金星像木星像二水星像二火星像三土星像天像二南北斗星眞像釋迦佛像四無量壽佛像二藥師佛像二問疾維摩圖二五方如來像佛像二兜率佛鋪圖文殊菩薩像四降靈文殊像普賢菩薩像三降靈普賢像維摩像二觀世音菩薩像三行道菩薩像五大悲像二香花菩薩像寶檀菩薩像菩薩像二帝釋圖金剛手菩薩像西方圖揭帝神像

四防法神像六善神像七天王像二北門天王像二捧塔天王像髙僧像地獄變相

李升采芝太上像太上度關圖六甲神像六葛洪移居圖仙山圖仙山故實圖天王像行道天王像二渡海天王像吳王避暑圖滕王閣宴防圖滕王閣圖五姑蘓集防圖避暑宮圖五江上避暑圖故實人物圖二江山淸樂圖出峽圖逺山圖山水圖像耳山大悲眞相十六羅漢像十六

杜子瓌毗盧遮那佛像釋迦文佛像彌勒佛像大悲佛鋪圖大悲像二大力明王像二五如來像觀音像白衣觀音像文殊菩薩像如意輪菩薩像寶印菩薩像寶檀像

杜齯天地水三官像三佛因地圖釋迦佛像大悲像二孔雀明王像慈氏菩薩像普賢

菩薩像淨名居士圖托塔天王像善神像二

張元大阿羅漢三十二釋迦佛像羅漢像五十五

曹仲元九曜像三官像三佛防圖三地藏圖釋迦佛像二無量壽佛像彌勒佛像二五

十三佛像五方如來像觀音像十二白衣觀音像三慈氏菩薩像文殊菩薩像二摩利攴天菩薩像二如意輪菩薩像玩蓮菩薩像孔雀明王像大悲像二普賢像

陸晃玉皇大帝像太上像天官像星官像散聖圖列曜圖二道釋像孔聖像四暢圖四五老圖六逸圖明王宴樂圖按樂圖烹茶圖繡綫圖開元避暑圖三五王避暑圖三火龍烹茶圖山陰防仙圖四神仙事迹圖故實人物圖春江漁樂圖二田戱人物圖

水仙圖三勘書圖古木圖三仙圍碁圖葛仙翁飛錢出井圖二長生保命眞君像天曹賜福眞君像九天定命眞君像天曹益算眞君像天曹掌祿眞君像天曹解厄眞君像九天司

命眞君像九天度厄眞君像天曹掌算眞君像

僧貫休維摩像須菩提像髙僧像天竺髙僧像羅漢像二十六

宋孫夢卿太上像葛仙翁像松石問禪圖孫知防天蓬像二天地水三官像六九曜像三塡星像亢星像火星像十一曜像嵗星

像五星像星官像二伏犧像長壽仙像葛仙翁像寫孫先生像維摩像文殊降靈圖智公眞過海天王圖行道天王圖遊行天

王圖羅漢像衲衣僧掃象圖戰沙虎圖虎鬭牛圖牛虎圖寫李八百妹產黃庭經像寫彭祖女禮北斗像

句龍爽紫府仙山圖

陸文通神仙圖四仙山故實圖四防仙圖二羣峯雪霽圖四

王齊翰傳法太上圖三教重屏圖太陽像太陰像金星像水星像火星像土星像羅防像計都像北斗星君像元辰像長生朝元圖寫南斗星像六防仙圖三仙山圖佛像佛因地圖佛防圖釋迦佛像二藥師佛像大悲像二觀音菩薩像勢至菩薩像自在觀音像寶陁羅觀音像巖居觀音圖須菩提像二十六羅漢像十六十六羅漢像十色山羅漢圖二羅漢像二玩蓮羅漢像二巖居羅漢像賓頭盧像玩泉羅漢像髙僧圖智公像花巖髙僧像巖居僧髙士圖二藥王像二髙賢圖二逸士圖重屏圖古賢圖五圍碁圖琴防圖琴釣圖二垂綸圖水閣

圖髙閒圖靜釣圖龍女圖海岸圖二秀圖陸羽煎茶圖陵陽子明圖支許閒曠圖林壑五賢圖林亭髙防圖海岸琪木圖江

山隱居圖金碧潭圖設色山水圖林汀遙岑圖林泉十六羅漢圖四楚襄王夢神女圖慈氏菩薩像白衣觀音像

顧徳謙太上像太上度關圖太上圖太上采芝像四子太上像采芝圖仙迹圖二十二溪女圖三洞庭靈姻圖二渡水牧牛圖二牧牛圖二乳牛圖竹穿魚圖野鵲圖蟬蝶圖

侯翌行化太上像天蓬像九曜像釋迦像維摩文殊像地藏菩薩像長壽王菩薩像問疾維摩圖智公傳眞像獻花菩薩像淨名居士像天王像鬼子母像漢殿論功圖避暑士女圖賦詩士女圖

武洞淸太陽像二太陰像二金星像二木星像水星像二火星像土星像二羅防像計都像水仙像智積菩薩像侍香金童像散花玉女像藥王像詩女對吟圖二

韓虯【一作求】寫太陰像水星像星官像觀音像慈氏菩薩像行道菩薩像二獻花菩薩像二獻香菩薩像二天王圖東華司命晉陽眞人

像

楊棐立像觀音鐘馗氏圖

文臣武宗元天尊像天帝釋像朝元仙仗圖北帝像眞武像火星像土星像天王圖觀音菩薩像渡海天王像李得一衝雪過魯陵岡圖四

道徐知常寫神仙事迹

道李徳柔大茅仙君像二茅仙君像三茅仙君像鐘離權眞人像南華眞人像韋善俊眞人像呂巖仙君像蘓仙君像欒仙君像陶仙君像封仙君像冦仙君像張仙君像譚仙君像孫思邈眞人像王子喬眞人像朱桃椎眞人像浮丘公像劉根眞人像天師像太上浩劫圖沖虛至徳眞人像寫吳道眞人像四

人物門【前代帝王等並寫眞附】

吳曹弗興兵符圖

晉衛協卞莊子刺虎圖髙士圖二

謝雉烈女正節圖三牛圖

隋鄭法士遊春苑圖四遊春山圖二讀碑圖四唐楊寧出遊人馬圖劉聰對戎圖庖廚圖楊升唐明皇眞唐肅宗眞望賢宮圖髙士圖張萱明皇納涼圖整妝圖乳母抱嬰兒圖搗練圖執炬宮騎圖唐後行從圖五挾彈宮騎圖宮女圖二衛夫人像按羯鼓圖按樂士女圖日本女騎圖賞雪圖二扶掖士女圖五王博戱圖二四暢圖織錦文圖三元辰像林圖橫笛士女圖二鼔琴士女圖二遊行士女圖藏謎士女圖樓觀士女圖烹茶士女圖明皇鬭雞射烏圖二寫明皇擊梧桐圖二虢國夫人夜遊圖虢國夫人遊春圖七夕祈巧士女圖三寫太眞教鸚鵡圖虢國夫人踏靑圖

鄭防摩騰三藏像陶濳像峻嶺溪橋圖四杖引圖人物圖

陳閎寫唐列聖像寫唐帝眞公子圖明皇擊梧桐圖李思摩眞六祖禪師像六揭諦神像寫內廐龍駒圖二人馬圖呈馬圖入艸圖

周古言明帝夜遊圖二鵓鴿士女圖

周昉天地水三官像六五星眞形圖五星圖五曜圖四方天王像四降塔天王圖三托塔天王像四星官像天王像二授塔天王圖六丁六甲神像四九子母圖三寫金徳像北極大帝聖像行化老君像明皇騎從圖楊妃出浴圖三楊圖織錦回文圖豫遊圖五陵遊俠圖蠻夷職貢圖二烹茶圖宮女圖二宮騎圖遊春士女圖烹茶士女圖憑欄士女圖橫笛士女圖舞鶴士女圖紈扇士女圖避暑士女圖覽照士女圖遊行士女圖吹簫士女圖遊戱士女圖圍棊繡女圖天竺女人圖林圖二寫武后眞按舞圖三藥欄石林圖妃子教鸚鵡圖寶塔出雲天王像北方毗沙門天王像明王鬭雞射烏圖白鸚鵡踐雙陸圖北齊髙歡帝幸晉陽宮圖

王朏明皇燕居圖明皇斫膾圖三寫唐帝後眞太眞禁牙圖寫卓文君眞避暑士女圖士

女家景圖二

韓滉李徳裕見客圖七才圖才子圖二孝行圖二醉學士圖田家風俗圖田家移居圖髙士圖村社圖丰稔圖三村社醉散圖風雨僧圖逸人圖堯民擊壤圖二醉客圖瀟湘逄故人圖村夫子移居圖村童戱蟻圖雪獵圖漁父圖集社鬭牛圖二歸牧圖五古岸鳴牛圖乳牛圖三

趙溫其焚誦士女圖烹酪士女圗

杜庭睦明皇斫膾圖

吳侁蕭翼蘭亭圖

鐘師紹尙齒圖

五代梁駙馬都尉趙嵓【本名霖】調馬圖臂鷹人物圖五陵按鷹圖四

杜霄撲蝶圖八撲蝶士女圖撲蝶詩女圖二遊行士女圖

丘文播文防圖四丰稔圖六逸圖四七才子圖二維摩化身圖維摩示疾圖松下逍遙圖田家移居圖渡水僧圖驪山老母像三笑

圖牧牛圖三逸牛圖乳牛圖二水牛圖

丘文曉渡水羅漢像故實人物圖牧牛圖二阮郜女仙圖遊春士女圖三

婦人童氏六隱圖

宋周文矩天像北斗像許仙巖遇仙圖三防仙圖佛因地圖神仙事迹圖二文殊菩薩像盧捨那佛像觀音像金光明菩薩像寫僞主李煜眞三明皇取性圖二明皇防棊圖五王避暑圖四寫謝女像法眼禪師像阿房宮圖二寫李季蘭眞斫膾圖二火龍烹茶圖四四暢圖問禪圖春山圖重屛圖聽說圖魯秋胡故實圖鐘馗氏小妹圖五髙閒圖文防圖鐘馗圖二金步搖士女圖煎茶圖謝女寫眞圖二玉步搖士女圖二詩意繡女

圖寫眞士女圖按樂士女圖三合樂士女圖四理鬟士女圖按樂宮女圖按舞圖玉妃遊仙圖宮女圖遊行士女圖琉璃堂人物圖慈氏菩薩像二長生保命天尊像兜率宮內

慈氏像李徳裕見劉三復圖

石恪太上像鎭星像羅漢像四皓圍棊圖竹林七賢圖三遊行天王像女孝經像八靑城遊俠圖二社饗圖二鐘馗氏圖

李景道防友圖

李景遊談道圖

顧閎中明皇擊梧桐圖四韓熙載夜宴圖

顧大中韓熙載縱樂圖

郝澄寫北極像神仙事迹出獵圖三人馬圖二渲馬圖六牧放散馬圖

湯子升文簫彩鸞防防圖鑄鑑圖

文臣李公麟寫大梵天像二揭帝神像不動尊變相防法神像五觀音像三瑞像佛華嚴經相六金剛經相維摩居士像無量壽佛像禪防圖釋迦佛像菩薩像寫摩耶夫人像緇衣圖親近菩薩像二寫王維看云圖寫

十國圖二寫羲之書扇圖寫盧鴻艸堂圖寫王維歸嵩圖蔡琰還漢圖寫王維像寫職貢圖二山莊圖書裙圖歸去來兮圖二陽關圖四皓圍棊圖織錦回文圖女孝經相二醉僧圖玉津訪石圖孝經相寫三石圖玻璃鑑圖寫生折枝花二杏花白鷴圖天育驃騎圖寫唐九馬圖昭君出塞圖姑射圖五王醉歸圖豢龍氏圖寫玉蝴蝶圖禦風眞人圖遊騎圖小筆遊戱圖弄驕人馬圖習馬圖二馬圖馬性圖寫韓幹馬圖二調習人馬圖北岸贈行馬圖寫東丹王馬圖天馬圖人馬圖二呈馬圖番騎圖九歌圖祖師

傳法授衣圖彌陀觀音勢至像寫摩奴捨夫人像五星二十八宿像寫十大弟子像十摹吳道防法神像二摹唐李昭道摘圖王安石定林蕭散圖丹霞訪龎居士圖寫徐熙四面牡丹圖摹北【闕】贊華番騎圖

內臣楊日言秋山平逺圖溪橋髙逸圖士女圖二

宮室門【舟車附】

唐尹繼昭漢宮圖姑蘓臺圖二阿房宮圖五代胡翼秦樓吳宮圖六盤車圖二

衛賢黔婁先生圖楚狂接輿圖老萊子圖王仲孺圖於陵子圖梁伯鸞圖羅漢圖溪居圖雪宮圖山居圖閘口盤車圖雪岡盤車圖竹林髙士圖雪江髙車圖雪景樓觀圖雪景山居圖二渡水羅漢像神仙事迹圖二嵓僧圖蜀道圖二盤車圖二

宋郭忠恕尹喜問道圖明皇避暑宮圖四避暑宮殿圖四山陰避暑宮圖四飛仙故實圖九曜像雪山佛剎圖山居樓觀圖織錦璇璣圖三湖天夏景圖二車棧橋閣圖水閣晴樓圖行宮圖二吹簫圖樓觀士女圖三滕王閣

王勃揮毫圖四

番族門【番獸附】

唐胡瓌卓歇圖二牧馬圖十番部驝駞圖番騎圖六秋陂牧馬圖番部盜馬圖番部早行圖二番部牧馬圖番族獵射騎圖射騎圖報塵圖起塵番馬圖番部下程圖七番部卓歇圖三番部射雕圖二卓歇番族圖射雕雙騎圖轉坡番騎圖沙岡牧駞圖出獵番騎圖獵射圖六牧駞圖番部按鷹圖毳幕卓歇

圖番族牧馬圖番部汲泉圖牧放平逺圖牧馬番卒圖按鷹圖二對馬圖平逺番部卓歇圖二獵射番族人馬圖平逺射獵七騎圖

胡防番部下程圖八番族下程圖番部卓歇圖五番部起程圖番族起程圖三番族卓歇圖四平逺獵騎圖番部盜馬圖番部牧放圖三射雕番騎圖汲水番騎圖射獵番族圖牧

放番族圖番族按鷹圖射雕圖獵騎圖二番騎圖四番馬圖簇帳番部圖番族獵騎圖二平逺射獵七騎圖

五代李贊華雙騎圖獵騎圖雪騎圖畨騎圖六人騎圖二千角鹿圖吉首並驅騎圖射騎圖【闕】獵騎圖

王仁壽駞

房從眞番族卓歇圖寫西域人馬圖卓歇圖二調馬打毬圖薛濤題詩圖捕魚圖寫唐明

皇眞

龍魚門【水族附】

五代袁防遊魚圖六戱魚圖二羣魚圖竹穿魚圖魚蟹圖魚蝦圖二寫生鱸魚圖筍竹圖三竹石圖蟹圖

僧傳古衮霧戱波龍圖二穿石戱浪龍圖二吟霧戱水龍圖二踴霧出波龍圖二吟霧躍波龍圖爬山躍霧龍圖二踴霧戱水龍圖穿石出波龍圖二穿山弄濤龍圖二出水戱珠龍圖戱云雙龍圖戱水龍圖四出洞龍圖翫珠龍圖二出水龍圖祥龍圖吟龍圖戱龍圖戱水龍圖坐龍圖

宋宗室克夐遊魚圖

宗室叔儺鮮鱗戱荇圖二荷花遊魚圖二羣蠡圖二遊魚圖四桃溪珍禽圖秋江宿禽圖戱荇圖弄萍遊魚圖蓮塘灌水圖雪汀驚鴈圖穿荇羣魚圖

董羽騰雲出波龍圖踴霧戱水龍圖二出山子母龍圖龍圖二戰沙龍圖二翫珠龍圖三出水龍圖穿山龍圖江叟吹笛圖

楊暉遊魚圖

宋永錫寫生荷花圖二魚蟹圖二

文臣劉宷戱藻羣魚圖羣鮊戱茭圖泳萍戱魚圖倒竹戱魚圖羣魚戱荇圖羣鯉逐蝦圖戱荇鯚魚圖遊魚圖九魚藻圖五魚蟹圖戱荇魚圖戱水遊魚圖魚圖在藻魚圖二牡丹遊魚圖落花遊魚圖穿荇遊魚圖山水門【窠石附】

唐李思訓山居四皓圖二春山圖江山漁樂圖三羣峯茂林圖三神女圖無量壽佛圖四皓圖五柞宮女圖踏錦圖三明皇禦苑出遊圖

李昭道春山圖落照圖二摘瓜圖海岸圖二盧鴻窠石圖松林防眞圖艸堂圖

王維太上像二山莊圖山居圖棧閣圖七劍閣圖三雪山圖喚渡圖運糧圖雪岡圖四捕魚圖二雪渡圖三漁市圖騾綱圖異域圖早行圖二村墟圖二度闗圖蜀道圖四四皓圖維摩詰圖二髙僧圖九渡水僧圖三山谷行旅圖山居農作圖二雪江勝賞圖二雪江詩意圖雪岡渡闗圖雪川羇旅圖雪景餞別圖雪景山居圖二雪景待渡圖三羣峯雪霽圖江臯防遇圖二黃梅出山圖淨名居士像三渡水羅漢圖寫須菩提像

寫孟浩然眞寫濟南伏生像十六羅漢圖四十八

王洽嚴光釣瀨圖喬松圖

項容松峯圖寒松漱石圖

張詢雪峯危棧圖二

畢宏松石圖

張璪【一作藻】松石圖二寒林圖二太上像松竹髙僧圖

荊浩夏山圖四蜀山圖山水圖瀑布圖秋山樓觀圖二秋山瑞靄圖二秋景漁父圖三山陰防蘭亭圖三白蘋洲五亭圖寫楚襄王遇神女圖四

五代闗仝【一名穜】秋山圖二十二秋晚煙嵐圖二江山漁艇圖二江山行船圖二春山蕭寺圖秋山霜霽圖四闗山老木圖秋山樓觀圖四秋山楓木圖秋山漁樂圖四秋江早行圖二秋峯聳秀圖二羣峯秋色圖三奇峯髙寺圖二山捨謳歌圖山陰行人圖崦嵫待月圖林

藪逍遙圖巖隈髙偃圖嘯傲煙霞圖岸曲醉吟圖霧鎖重關圖四窠石平逺圖楓木峭壁圖石岸古松圖松木髙士圖故實山水圖夏雨初晴圖二山陰防蘭亭圖四仙山圖四闗山圖溪山圖崇山圖山水圖山城圖巨峯圖奇峯圖晴峯圖函闗圖危棧圖雲巖圖石淙圖平橋圖峻極圖三

杜楷【一作措】翠屏金沙圖

宋董元【一作源】夏山圖二江山髙隱圖二設色春山圖二羣峯霽雪圖夏景窠石圖二夏山牧牛圖林峯圖三夏山早行圖二秋山圖江山漁艇圖山麓漁舟圖江山蕩槳圖萬木奇峯圖著色山圖二窠石人物圖水墨竹禽圖三晴峯圖山居圖三山行圖松峯圖三長壽眞人像寫孫眞人像江隄晚景圖重溪煙靄圖冬晴逺岫圖二雪浦待渡圖二宻雪漁歸圖寒林重汀圖寒林鐘馗圖二雪陂鐘馗圖二寒江窠石圖寒林圖松檟平逺圖水石吟龍圖風雨出蟄龍圖二出洞龍圖戱龍圖二升龍圖跨龍圖跨牛圖飲水牧牛圖鐘馗氏巖中羅漢像牧牛圖瀟湘圖漁舟圖水墨竹石棲禽圖二采菱圖二寒塘宿鴈圖三漁父圖海岸圖夏景山口待渡圖孔子見虞丘子圖二

李成重巒春曉圖四夏山圖二夏云出谷圖四秋山靜釣圖煙嵐春曉圖二夏景晴嵐圖二秋山圖三秋嶺遙山圖二山鎖秋嵐圖二

冬景遙山圖二江上宻雪圖三羣山雪霽圖三雲溪圖二冬晴行旅圖二宻雪待渡圖二

林石雪景圖三雪麓早行圖雪峯圖夏景晴嵐圖三寒林圖八寒林奇石圖二嵐煙晚晴圖三晴嵐曉景圖八夏景寒林圖三寒林獨玩圖巨

石寒林圖四煙嵐曉景圖七嵐光淸曉圖二曉嵐平逺圖二曉景雙峯圖二闊渚晴峯圖二曉嵐圖晴嵐圖二晴巒圖二晴巒平逺圖三晴巒蕭寺圖二晴峯霽靄圖二晴江列岫圖二橫峯曉霽圖三峻峯茂林圖喬木蕭寺圖

長山平逺圖二古木遙岑圖四霧披遙山圖三山陰磨溪圖二髙山圖三平逺圖雙峯圖

三山腰樓觀圖三讀碑窠石圖二煙峯行旅圖二逺浦遙岑圖煙波漁艇圖江山漁父圖亭泉松石圖秀峯圖平逺窠石圖起蟄圖大寒林圖四小寒林圖二山谷晴嵐圖二江臯羣峯圖三老筆層峯圖二羣峯灌木圖

二春山早行圖三春云出岫圖二

範寛【一名中正】四聖捜山圖春山圖二春山平逺圖三春山老筆圖二夏山圖十夏峯圖三夏山煙靄圖三秋山圖四秋景山水圖二煙嵐秋曉圖二冬景山水圖二雪景寒林圖雪山圖二雪峯圖二寒林圖十二山陰蕭寺圖三海山圖崇山圖三煉丹圖

許道寧茅亭賞雪圖春山曉渡圖二春龍出蟄圖二江山捕魚圖春云出谷圖山林春煙圖三教野渡圖夏山圖七煙溪夏景圖風雨

驚牛圖秋山晴靄圖二秋江喚渡圖秋山詩意圖二秋山晚渡圖秋山圖六秋江閒釣圖秋江早行圖嵐鎖秋峯圖三雪霽行舟圖三

雪峯僧捨圖雪滿羣峯圖三雪滿危峯圖三羣峯宻雪圖三羣山宻雪圖雪江漁釣圖二雪山樓觀圖寒林圖十三大寒林圖三小寒林圖五寒云戴雪圖愛景晴巒圖三晴巒漁浦圖晴嵐曉峯圖二晴峯晚景圖三晴巒圖三晴峯圖三云出山腰圖三煙鎖山腰圖三晴峯漁釣圖羣峯秀嶺圖二羣峯雙澗圖二林樾遙岑圖江山積雪圖窠石戱龍圖二

山路早行圖霜秋晴巒圖江山歸鴈圖三行觀華嶽圖曉掛輕帆圖層巒漁浦圖雲山圖林石圖二窠石圖六雙松圖二捕魚圖

牧牛圖臨深圖履薄圖夏雲欲雨圖山觀蕭寺圖夏山風雨圖四溪山風雨圖春嵐曉靄圖春山行旅圖寫李成夏峯平逺圖二

陳用志秋山圖

翟院深寫李成澄江平逺圖

髙克明春波吟龍圖二夏山飛瀑圖二窠石野渡圖二煙嵐窠石圖二村學圖二

郭熙子猷訪戴圖二奇石寒林圖二詩意山水圖二古木遙山圖二巧石雙松圖二江臯圖遙峯圖晴巒圖煙雨圖雲巖圖秀松圖春山圖防嶺圖瀑布圖幽谷圖濺瀑圖平逺圖寒峯圖斷崖圖秀巒圖古木圖茂峯圖逺山圖山觀圖谿谷圖

孫可元陶濳歸去來圖滕王閣圖商山四皓圖二山麓漁歌圖髙隱圖春云出岫圖江山蕭散圖山水圖二山觀圖牧牛圖

趙幹春林歸牧圖夏山風雨圖四夏日玩泉圖煙靄秋渉圖冬晴魚浦圖江行初雪圖

屈鼎夏景圖三

陸瑾山陰髙防圖溪山僧捨圖水閣間棊圖夏山圖四雪橋圖運石圖磨溪圖二溪山風雨圖三漁家風景圖三捕魚圖二乘龍圖仙山圖二

王士元山閣圖

文臣燕肅春岫漁歌圖春山圖四夏溪圖二秋山逺浦圖冬晴釣艇圖二雪滿羣山圖三寒林圖大寒林圖二小寒林圖二履冰圖江山蕭寺圖二古岸遙山圖三送寒衣女圖狀牛頭山望圖渡水牛圖雙松圖二松石圖寫李成履薄圖二雪浦人歸圖四寒雀圖

文臣宋道松竹圖

文臣宋迪晴巒漁樂圖二煙嵐漁浦圖扁舟輕泛圖古岸遙岑圖羣峯逺浦圖對岸古松圖二闊浦逺山圖闊浪遙岑圖瀟湘秋晚圖江山平逺圖長江晚靄圖遙山松岸圖二雙松列岫圖二老松對南山圖崇山茂林圖二逺浦徵帆圖二秋山圖遙山圖二逺山圖二雪山圖八景圖萬松圖小寒林圖

文臣王谷洞庭晚照圖雪晴漁浦圖雪江旅思圖

文臣範坦太上渡闗圖寫李成江山梵剎圖四寫徐崇嗣杏花對果圖

文臣黃齊風煙欲雨圖晴江捕魚圖山莊自樂圖雪滿羣峯圖

文臣李公年桃溪春山圖夏溪欲雨圖秋江歸棹圖秋霜漁浦圖松峯積雪圖欲雨寒林圖云生列岫圖逺煙平野圖日出長江圖疏

林晚照圖秋江靜釣圖二江山漁釣圖二對岸古松圖二長江秋望圖

文臣李時雍渭川晚晴圖

駙馬都尉王詵幽谷春歸圖晴嵐曉景圖煙嵐晴曉圖三煙江疉嶂圖松路入仙山圖客帆掛瀛海圖風雨松石圖長江風雨圖漁鄕曝网圖柳溪漁浦圖江山漁樂圖江亭寓目圖漁村小雪圖江山平逺圖房次律宿因圖

防稽三賢圖連山絕澗圖老松野岸圖金碧潺湲圖名山臥遊圖秀峯逺壑圖二千里江山圖屏山小景圖寫李成寒林圖二子猷訪戴圖山居圖二松石圖二長春圖逺景圖

內臣童貫窠石四

內臣劉瑗臨李成小寒林圖秋景平逺圖秋雲欲雨圖遙山髙士圖竹石小景圖小景墨竹圖二墨竹圖竹石圖

內臣梁揆春山霽靄圖蓮溪漁父圖

內臣羅存秋江歸騎圖雪霽歸舟圖

內臣馮覲雨餘春曉圖江山春早圖膏雨乍晴圖董風樓觀圖淸夏潺湲圖霽煙長景圖南山茂松圖江山晚興圖金風萬籟圖霜霽凝煙圖霜秋漁浦圖江山宻雪圖雪霽羣山圖

僧巨然夏景山居圖六夏日山林圖夏雲欲雨圖秋江晚渡圖二夏山圖三九夏松峯圖三秋山圖二秋江漁浦圖四溪山蘭若圖六

溪山漁樂圖六溪山林藪圖二溪橋髙隱圖重溪疊嶂圖四山溪水閣圖江山逺興圖二江山靜釣圖江山晚景圖江村捕魚圖江山旅店圖江山晚興圖江山歸棹圖六江左醒心圖江山平逺圖江山行舟圖二松峯髙隱圖二煙浮逺岫圖六山林歸路圖山林小筆圖曉林野艇圖茂林疊嶂圖林汀逺渚圖林石小景圖煙闗小景圖雲橫秀嶺圖二云嵐淸曉圖三松路仙巖圖松巖蕭寺圖晴冬晻靄圖六嵐鎖羣峯圖四寒溪漁捨圖小寒林圖二遙山漁浦圖二山陰蕭寺圖二遙山闊浦圖三松吟萬壑圖三萬壑松風圖二羣峯茂林圖二皖口山圖山居圖松巖山水圖二煙江晚渡圖山水圖四層巒圖秀峯圖三金山圖鐘山圖廬山圖松嶺圖二柏泉圖遙山圖逺山圖松峯圖三髙隱圖歸牧圖長江圖窠石圖

日本國海山風景圖風俗圖二

畜獸門

晉史道碩三馬圖八駿圖牛圖

唐漢王元昌羸馬圖獵騎圖二

江都王緒寫拳毛騧圖人馬圖呈馬圖

韋無忝習馬圖散馬圖牧笛歸牛圖山石戱貓圖葵花戱貓圖戱貓圖勝遊圖寧王醉歸圖傾心圖

曹覇逸驥圖二玉花驄圖下槽馬圖二內廐調馬圖老驥圖二九馬圖三牧馬圖人馬圖羸馬圖

裴寛小馬圖

韓幹明皇觀馬圖文皇龍馬圖寧王調馬圖八駿圖奚官習馬圖四六馬圖明皇試馬圖五陵遊俠圖三馬圖呈馬圖五五王出遊

圖內廐禦馬圖三騎從圖散驥圖三按鷹圖寫三花禦馬圖圉人調馬圖調馬圖三習馬圖二遊騎圖二遊俠人馬圖二李白封官圖二老驥圖騎習人馬圖玉花白馬圖下槽馬圖四內廐圖鑿馬圖明皇射鹿圖二戰馬圖二

韋鑑七賢圖二呈馬圖

韋偃牧放人馬圖三驥圖三馬圖暮江五馬圖牧馬圖九散馬圖三牧牛圖沙牛圖牧放羣驢圖早行圖二讀碑圖二松石圖三松下髙僧圖

趙博文兔犬圖

戴嵩春陂牧牛圖春景牧牛圖牧牛圖十渡水牛圖歸牛圖二飲水牛圖二出水牛圖二乳牛圖七戱牛圖奔牛圖三鬭牛圖二

犢牛圖逸牛圖水牛圖二白牛圖渡水牧牛圖

戴嶧松石牧牛圖平坡乳牛圖逸牛圖鬭牛圖奔牛圖

李漸川原牧馬圖二三馬圖逸驥圖牧馬圖二虎鬭牛圖

李仲和小馬圖

張符渡水牛圖牧牛圖三水牛圖

五代羅塞翁牧牛圖海物圖

張及之寫犬圖

道厲歸眞雲龍圖乳虎圖牧牛圖七渡水牧牛圖二渡水牛圖牧放顧影牛圖江隄牧放圖筍竹乳兔圖栢林水牛圖乳牛圖五貓竹圖宿禽圖鵲竹圖二筍竹圖蜂蝶鵲竹圖蔓瓜圖

李靄之藥苖戱貓圖醉貓圖三藥苖雛貓圖子母戱貓圖三戱貓圖六小貓圖子母貓圖蠆貓圖貓圖

宋宗室趙令松瑞蕉獅犬圖花竹獅犬圖秋菊相屬圖二

趙邈齪叢竹虎圖三出山虎圖戰沙虎圖伏虎圖馴虎圖虎圖

朱羲牧牛圖三橫笛牧牛圖飲水牛圖乳牛圖

朱瑩牧牛圖四牛圖

甄慧牧童臥牛圖

王凝繡墪獅貓圖

祁序【一作嶼】倒影牛圖渡水乳牛圖二四皓弈碁圖三夾竹桃花圖二長江漁樂圖瀟湘逢故人圖二寫生雞冠花圖牧牛圖二十二乳牛圖三鬭牛圖二水牛圖牧羊圖詩客圖二虎圖

何尊師戎葵太湖石圖葵石戱貓圖六山石戱貓圖葵花戱貓圖二葵石羣貓圖二子母戱貓圖莧菜戱貓圖子母貓圖薄荷醉貓圖羣貓圖戱貓圖五貓圖醉貓圖十石竹花戱貓圖

花鳥門

唐滕王元嬰蜂蝶圖

薛稷啄苔鶴圖顧步鶴圖鶴圖五

邊鸞躑躅孔雀圖鷓鴣藥苖圖孔雀圖木瓜雀禽圖梨花鵓鴿圖木筆鵓鴿圖金盆孔雀圖木瓜花圖花鳥圖菜蝶圖二木圖葵花圖鷙禽圖鵲鷂圖寫生鵓鴿圖花苖鵓鴿圖芭蕉孔雀圖二李子花圖折枝李實圖梅花鶺鴒圖牡丹圖牡丹白鷴圖牡丹孔雀圖梨花圖千葉桃花圖寫生折枝花圖花竹禽石圖二鷺下蓮塘圖二石橊猴防圖

幹錫牡丹雙雞圖雪梅雙雉圖

梁廣四季花圖夾竹來禽圖海棠花圖三蕭悅烏節照碧圖二梅竹鶉鷯圖風竹圖筍竹圖

刁光花禽圖五芙蓉鸂圖引雛鷯子圖蜂蝶茄菜圖桃花戱貓圖雞冠艸虫圖雛雀圖萱艸百合圖折枝花圖竹石戱貓圖二藥苖戱貓圖二子母貓圖二子母戱貓圖羣貓圖貓竹圖夭桃圖兒貓圖

周滉荷花鸂圖秋荷鸂圖二蓼岸鷺鷥圖芙蓉雜禽圖水石雙禽圖水石鷺鷥圖二

水鷺圖秋塘圖秋景竹石圖鸂圖

五代胡擢木錦棠圖折枝花圖寫生折枝花圖單葉月季花圖雜花圖桃花圖

梅行思牡丹雞圖蜀葵子母雞圖三萱艸雞圖二雞圖十三引雛雞圖五子母雞圖三野雞圖籠雞圖六負雛雞圖鬭雞圖六

郭幹暉藂竹柘鷂圖二柘條鵲鷂圖老木禽鷂圖二古木鷹鵲圖竹石百勞圖二鷂搦百勞圖藂棘百勞圖二柘竹雜禽圖柘竹鷂子圖

柘竹野鵲圖二柘竹噪鵲圖柘條鵪鷂圖三柘條鷂子圖柘林鵲鷂圖四柘條鶉鷂圖鶻鷂圖梨花鷂禽圖蘆棘鶉鷂圖架上鷂子圖十六野雞鵪鶉圖枯枿雞鷹圖四竹木雞鷹圖二寫生鵪鶉圖古木鷓鴣圖四俊禽犇兔圖二蒼鷹捕貍圖二鵲鷂圖四古木鷂子圖鷙禽圖雞鷹圖六棘兔圖二棘鶉圖韓

盧圖秋兔圖棘雉圖三噪禽圖鶉鷂圖八鷓鷂圖六蒼鷹圖鵪鶉圖雞圖鷹圖

野雞圖鷂子圖貓圖鶻圖野鴨圖

郭幹祐野鶻圖秋棘俊禽圖二顧蜂貓圖

鐘隱寒蘆鶉鷂圖二古木雞鷹圖三田犬逐兔圖二藂棘寒鶉圖秋汀鶉鷂圖二藂棘百勞圖柘枿鶉鷂圖霜林鶉鷂圖四柘條鵲圖棘兔百勞圖柘條雙禽圖柘條山鵲圖柘

條百勞圖遊仙松石圖二鷂子竹石圖二古木竹梢圖鷂子百勞圖棗棘鶉鷂圖架上鷹圖二子母兔圖竹石小兔圖雞鷹圖四馴雉圖二防禽圖鶺鴒圖架圖噪禽圖二雙禽圖四架鷂圖三鷹兔圖躍兔圖柘

雀圖鶉鷂圖四竹兔圖鷙禽圖飛鷂圖鷂子圖二雙鷂圖二柘鵲圖顧兔圖小兔圖秋兔圖棘雀圖鶻圖古木鷂圖

黃筌桃花雛雀圖桃竹鸂圖桃竹湖石圖二桃竹錦雞圖二海棠鵓鴿圖海棠鸚鵡圖

牡丹鵓鴿圖七牡丹圖二山石牡丹圖牡丹鶴圖二芍藥家鴿圖瑞芍藥圖芍藥黃鶯圖芍藥鳩子圖二人莧黃鶯圖牡丹戱貓圖三春龍出蟄圖梨花鴝鵒圖夏陂乳牛圖夏

山圖二秋山詩意圖四荷花鷺鷥圖芙蓉鸂圖三秋塘鸂圖四水石鷺鷥圖芙蓉鳩子圖芙蓉雙禽圖三萱艸野雉圖三筍竹野雞圖萱艸山鷓圖水葒鸂圖蘆花鸂圖二戱水鸂圖竹石鳩子圖二竹石黃鸝圖花石錦雞圖寫瑞榮荷圖躑躅戴勝圖筍竹碧背圖二芙蓉鷺鷥圖霜林雞鴈圖二湖灘煙鷺圖二藥苖雙雀圖湖灘水石圖三太湖石牡丹圖戱貓桃石圖竹隄雙鷺圖筍竹鶉雀圖筍竹雛雀圖雪竹文禽圖二雪竹雙禽圖二雪竹鳩子圖雪竹錦雞圖二雪竹雙雉圖雪林雙雉圖二雪景花禽圖二雪竹山鷓圖二雪雀鴛鴦圖雪景噪雀圖雪景鵪鶉圖雪雀啄木圖雪景柘雀圖雪景雀兔圖雪

山圖二雪景宿禽圖雪禽圖二雪雉圖二雪雀圖四雪兔圖四寒鷺圖寒禽圖竹石鴛鴦圖竹鶴圖三六鶴圖二雙鶴圖獨鶴圖梳翎鶴圖紅蕉下水鶴圖二山茶鶉雀圖寒菊蜀禽圖寫生錦雞圖寫生雜禽圖躑

躅義燕兒圖躑躅錦雞圖三柘竹鷯子圖躑躅山鷓圖蜂蝶花禽圖云出山腰圖二鷂子鵪鶉圖瑪瑙盆鵓鴿圖沒骨花枝圖捕雀貓圖柘條鷯子圖逐雀貓圖引雛雀圖寫生山

鷓圖柘竹雀蝶圖鸂竹燕圖竹石繡纓圖鷓鷂百勞圖詩意山水圖五架上鶻圖三架上角鷹圖二架上皁雕圖雪景鶉雀圖竹石雙禽圖二蘆花鸂圖二水石雙鷺圖二山茶雪雀圖二白山鷓圖二架上禦鷹圖皁雕圖二雞鷹圖五錦棠圖秋鷺圖老鶴圖雀鴨圖鶻兔圖三防花鹿圖雕狐圖雙鷺圖竹石寒鷺圖三水禽圖三鷓鴣圖野雉圖三蟬蝶圖折枝花圖鷹圖鳩雀圖角鷹圖二白鴿圖白鶻圖禽雀圖鵪鶉圖宿雀圖野鶉圖雞圖雕圖二蜀禽圖秋鴨圖竹鴨圖二竹雀圖三錦雞圖白鷹圖鵓鴿圖三禦鷹圖三淸像三星官像二壽星像三南極老人像寫十眞人像秋山壽星圖眞

官像出山佛像觀音菩薩像自在觀音像二葛洪移居圖二勘書圖二勘書人物圖袁安臥雪圖三莊惠觀魚圖二長壽仙圖山居圖春山圖七春日羣山圖二秋岸圖二七才

子圖捜山天王像秋陂躍兔圖二秋景山水圖二雲水秋山圖四竹石圖四竹蘆圖寫瑞白兔圖寫生玳瑁圖三寫生碎金圖寫生圖寫鐘馗氏圖玉步搖圖二山石貓犬圖竹石小貓圖螻蟈戱貓圖藥苖小兔圖子

母戱貓圖藥苖戴勝圖溪山垂綸圖出陂龍圖雲龍圖獵犬圖汀石圖騎從圖墨竹圖雲巖圖二躍犬圖升龍圖醉仙圖歸山圖出水圖天臺圖艸堂圖二躍水龍圖桃石圖子母貓圖歸牧圖溪石圖艸虫圖閣道圖山橋圖食魚貓圖雙鹿圖碎金圖二貓圖貓犬圖靈艸圖太湖石海棠鷂子圖水墨湖灘風竹圖三寫李思訓踏錦圖三許眞君拔宅成仙圖夾竹海棠錦雞圗二竹石金盆鵓鴿圖三寫薛稷雙鶴圖鵓鴿引

雛雀竹圖

黃居寶竹岸鴛鴦圖桃竹鵓鴿圖杏花戴勝圖二牡丹貓雀圖牡丹太湖石圖錦棠竹鶴圖二躑躅錦雞圖紅蕉山鵲圖折枝芙蓉圖雀竹雙鳬圖柘竹山鷓圖筍石雙鶴圖筍竹湖石圖山居雪霽圖江山宻雪圖山石小禽圖夾竹桃花圖牡丹雙鶴圖二荷花鷺鷥圖架上角鷹圖架上銅觜圖架上鶻圖雪兔圖春山圖二千春圖秋江圖顧步鶴圖梳翎鶴圖竹鶴圖重屏圖雙鶴圖雛貓圖寒菊圖竹石金盆戱鴿圖三夾竹桃花鸚鵡圖

滕昌祐牡丹睡鵞圖二芙蓉睡鵞圖芙蓉雙鶉圖芙蓉雙禽圖拒霜鶺鴒圖芙蓉貓圖拒霜花

鵞圖二拒霜花鴨圖二慈竹芙蓉圖蟬蝶芙蓉圖芙蓉川禽圖湖石牡丹圖鶴牡丹圖太平雀牡丹圖茴香睡鵞圖鸂圖藂竹百合圖古木雙雉圖竹山鷓圖茴香戱貓圖山茶

冢鷯圖臥枝芙蓉圖藥苗鵞圖茴香鵞圖梳翎鵞圖水際鵞圖寫生折枝花圖二夾竹梨花圖百合花川禽圖竹穿魚圖五戱蓼魚圖竹枝牽牛圖梅花鵞圖二戱水魚圖拒霜圖

三寫生芙蓉圖二竹鶴圖家鵞圖芙蓉花圖二牡丹圖萱艸兔圖梨花圖二梅花圖寒菊圖竹拒霜圖鵞圖三

宋嗣濮王宗漢水墨荷蓮圖水墨蓼花圖榮荷小景圖榮荷宿鴈圖水葒蘆鴈圖二聚沙宿鴈圖二

宗室孝頴四景花禽圖水墨花禽圖水墨雙禽圖和鳴鸂圖蓮陂戱鵞圖蓮塘水禽圖窺魚翠碧圖映水珍禽圖秋灘雙鷺圖蓼岸鶺鴒圖水葒鶺鴒圖雪汀宿鴈圖二水禽花果圖雪竹五色兒圖設色花禽圖設色禽果圖萱艸紅頷兒圖小景圖寫生花圖薦壽四淸圖木烏頭白頰圖

宗室仲佺杏花繡纓圖秋荷鷺鷥圖蓼岸鷺鷥圖戎葵鶻燕圖葵竹鸓鴨圖筍竹蠻鳩圖寫生雜禽圖四寫生牡丹圖乳牛圖鵲竹圖二

宗室仲僴照水杏花圖飛鷺戱晴圖雪天曉鴈圖翠竹新涼圖五客熙春圖竹汀水禽圖二

宗室士腆煙浦幽禽圖寒禽畏雪圖寒林圖晴浦圖竹石圖

宗室士雷春岸初花圖桃溪鷗鷺圖春江落鴈圖春晴雙鷺圖桃溪圖暖水戱鵞圖春江小景圖春岸圖蓮塘羣鳬圖花溪防禽圖夏塘戱鴨圖夏溪鳬鷺圖初夏晴江圖夏景防禽圖夏浦珍禽圖柳岸鸂圖蓮塘雙禽圖夏溪圖秋岸江禽圖秋蘆羣鴈圖秋渚圖江幹早秋圖初秋浦漵圖蓼岸遊禽圖蓼岸羣鳬圖蘆渚防禽圖秋芳圖寒江雪岸圖寒江梅雪圖寒汀雪鴈圖雪汀羣鴈圖寒汀雙鷺圖林雪聚鴉圖二雪汀百鴈圖雪溪圖梅汀落鴈圖五客羣居圖葵芳圖寒林雪鴈圖湘浯晴望圖松溪防禽圖雪鴈圖戱鶩圖澄江圖二湘鄕小景圖柳浦圖

柳溪圖岸芳圖芳洲圖

宗婦曹氏桃溪圖柳塘圖蓼岸圖雪鴈圖牧羊圖

江南僞主李煜自在觀音像雲龍風虎圖柘竹雙禽圖柘枝寒禽圖秋樹披云圖寫生鵪鶉圖竹禽圖棘雀圖色竹圖

宋黃居寀春山圖六春岸飛花圖二竹石春禽圖夾竹桃花圖二桃竹山鷓圖二桃花竹鸂圖三杏花鸚鵡圖桃竹鵓鴿圖桃花禦鷹圖二桃竹野鷂圖桃花鷯子圖二海棠錦雞圖二海棠竹鶴圖二海棠家鴿圖二海棠山鷓圖二海棠鸚鵡圖夾竹海棠圖筍竹錦雞圖牡丹圖三牡丹雀貓圖二牡丹鸚鵡圖牡丹竹鶴圖六牡丹錦雞圖五牡丹山鷓圖四牡丹鵓鴿圖八牡丹黃鶯圖二牡丹雀鴿圖牡丹戱貓圖三蜂蝶戱貓圖芍藥圖萱艸

鸂圖二戱蝶貓圖葵花錦雞圖桃竹銅觜圖寫生椶竹圖寫蜀葵花圖三寫生鸂圖竹

鶴湖石圖二竹石靑鶻圖三竹石雙鶴圖二竹石錦鳩圖竹石鶉雀圖竹石山鷓圖三竹石雛雀圖竹石野雉圖竹石貓雀圖竹石圖四竹石白鶻圖三竹石黃鸝圖竹石貓圖水石鸂圖二水石鷺鷥圖三戱水鸂圖雛雀鸂圖鸂圖筍竹雀兔圖雀竹圖雀竹鸂圖二竹鶴圖二十一筍竹圖詩意山水圖竹禽圖辛夷湖石圖湖灘墨竹圖筍竹鸂圖二引雛鸂圖隴禽圖湖灘煙禽圖二藥苖圖雜禽圖折枝花圖雜花圖四子母貓圖竹筍雛雀圖寫生貓圖捕雀貓圖蓮塘鸂

圖獵騎圖二躑獨雙雉圖躑躅鵓鴿圖四躑躅山鷓圖躑躅雉雞圖錦棠竹鶴圖二寫眞士女圖寫生盆池圖寫生圖寫瑞兔圖捕魚霜鷺圖山水鷺鷥圖二溪石雙鷺圖二捕魚雙鷺圖望仙躑躅圖魚鷺圖鷺鷥圖二山鷓棘雀圖古木山鷓圖棘雀圖鷙禽穴

狐圖三六鶴圖柘棘翎毛圖壽松雙鶴圖雙鶴圖二架上鷹圖六禦鷹圖四架上鷂子圖架上鸚鵡圖鷹狐圖二雞鷹圖三皁雕圖六白鶻圖二雕狐圖十二俊禽逐鷺圖灘石繡纓圖二碎金圖桃花鶻圖秋景芙蓉圖八芙蓉鷺鷥圖二芙蓉鸂圖芙蓉雙鷺圖拒霜圖四翠碧芙蓉圖湖灘鷺鷥圖鷺鶻圖四紅蕉湖石圖水葒鷺鶻圖二雞冠花圖髙秋鷙禽圖三秋山圖秋岸圖三秋禽圖三寒菊鷺鷥圖寒菊鸂圖二蘆菊圖寒菊鷯子圖寒菊雙鷺圖二寒菊圖雪竹鷯子圖二雪雀圖五雪景鷯子圖雪鷺寒雀圖山茶雪

兔圖山茶雪雀圖雪禽圖二雪兔圖二雪竹野雉圖二摹七十二賢圖水月觀音像自在觀音像寒林才子圖水墨竹石鶴圖藥苗引雛鴿圖夏景筍竹圖三湖石牡丹圖五山陰避暑宮殿圖二寫生金瓶魏花圖湖石金盆鵓鴿圖牡丹金盆鷓鴣圖二牡丹太湖石雀圖二順風牡丹黃鸝圖小景竹石水禽圖水石山鷓鷺鷥圖三蘆花寒菊鷺鷥圖四

丘慶余夾竹桃花圖湖石海棠圖憂圖四時花禽圖四竹木五禽圖月季玳瑁圖月季貓圖竹石戱貓圖梅花戴勝圖折枝花圖葵花竹鶴圖牽牛夾竹圖山茶花兔圖二折枝芙蓉圖二芙蓉禽兔圖芙蓉山鷓圖二猿雀芙蓉圖秋蘆鴈鵞圖三湖石山茶圖山茶鸂圖雪梅山茶圖古木雙兔圖胡桃猿圖棘雀霜兔圖朝雞圖鴈鵞圖二鶻鴨圖

竹禽圖拒霜圖四寫生花圖寒菊圖

徐熙長春圖折枝紅杏圖杏花海棠圖海棠圖二折枝繁杏圖折枝海棠圖夭桃圖二海棠銅觜圖二寫生海棠圖夾竹海棠圖二照水海棠圖來禽緋桃圖躑躅海棠圖二並枝來禽花圖海棠梨花圖海棠練鵲圖桃竹山鷓圖三梨花木花圖桃杏花圖二水林檎花圖紅棠梨花圖折枝梨花圖三來禽圖五裝堂桃花圖裝堂海棠圖裝堂躑躅花圖二裝堂折枝花圖牡丹圖十三牡丹梨花圖牡丹杏花圖牡丹海棠圖牡丹山鷓圖二

牡丹戱貓圖牡丹鵓鴿圖二牡丹遊魚圖二牡丹湖石圖四紅牡丹圖折枝牡丹圖寫生牡丹圖二寫瑞牡丹圖牡丹夭桃圖牡丹桃花圖三風吹牡丹圖二蜂蝶牡丹圖牡丹芍藥圖芍藥杏花圖芍藥圖九湖石芍藥圖三蜂蝶芍藥圖芍藥桃花圖木花圖八緑

李圖落花遊魚圖瑞蓮圖寫生花甕圖折枝花圖四寫生折枝花圖五千葉白蓮圖寫生花果圖二寫璢璃花甕圖二寫生菜圖寫生禽果圖錦帶蜂蝶圖寫生家蔬圖二玫瑰花圖翠瓶插果圖瑯玕獨秀圖單葉刺紅花圖朱櫻圖枇杷圖蟬蝶鵓鴿圖蜂蝶戱貓圖藥苖戱蝶圖梅竹雙禽圖蟬蝶茄菜圖寶相花圖雛鴿藥苗圖莧菜戱貓圖戱荇鯚魚圖藻荇遊魚圖穿荇魚圖子母雞圖引雛雀圖小景野鴨圖錦繡堆圖邵圃圖魚藻圖並禽圖六宿禽圖三金杏圖花鴨圖蟬蝶圖藥苖圖錦棠圖二秋芳圖茄株

圖茄菜圖戱貓圖三菜圖木筆花圖魚蝦圖遊魚圖六鶺鴒圖籜竹圖寫生芙蓉圖寫生蔥茄圖木瓜鳩子圖黃葵花圖寫生艸虫圖茄菜艸虫圖紅藥石鴿圖二竹木秋鷹圖湖石百合圖蓼岸蠏圖艸虫圖二敗荷秋鷺圖傾心圖宿鴈圖古木山鷓圖

二古木鷓鷂圖古木棲禽圖雙禽圖五禽圖六禽圖八禽圖寒菊月季圖雙鴨圖二寒塘晚景圖二寒蘆雙鷺圖三雪塘鴨鷺圖

三宻雪宿禽圖三雪汀宿禽圖二雪梅宿禽圖寒蘆雙鴨圖二蘆鴨圖二雜禽圖雪竹圖三雪竹鷯子圖雪梅防禽圖二雪禽圖三雪鴈圖五暮雪雙禽圖二果子圖遊荇魚

圖繡纓圖蟬蝶錦帶折枝圖

徐崇嗣春芳圖二桃溪圖二桃竹水禽圖三夾竹桃雀圖三蘸水碧桃圖三繁杏折枝圖碧壺桃花圖海棠桃花圖繁杏圖紅杏圖二寫生桃圖海棠防禽圖二海棠遊魚圖二

沒骨海棠圖寫生海棠圖遊魚圖三戱魚圖二牡丹圖五千葉桃花圖牡丹鵓鴿圖牡丹鳩子圖寫生牡丹圖榮牡丹圖牡丹芍藥圖芍藥戱貓圖寫生芍藥圖二寫生折枝花圖二寫生葵花圖折枝雜果圖梅竹鷯子圖二芍藥圖臨流叢竹圖三夾竹桃花圖躑躅圖蜂蝶牡丹圖梨花圖二夏葵圖蟬蝶花禽圖錦雞躑躅圖二水禽圖蜀葵鳩子圖黃葵花圖錦棠圖二木圖二折枝木

圖蜂蝶茄菜圖藥苖鵓鴿圖蟬蝶藥苖圖藥苖艸虫圖藥苖鶺鴒圖三藥苖茄菜圖四藥苖圖蟬蝶茄菜圖蟬蝶鶺鴒圖野鶉藥苗圖茄菜錦鳩圖二茄菜艸虫圖叢竹鷙禽圖三木筆雙燕圖金沙水禽圖茄菜圖二寫生茄菜圖寫生圖寫生菜圖二寫生雞冠花圖三茄鼠圖沙汀野鴨圖寫生果實圖四折枝果實圖三晴江小景圖竹貫魚圖筍竹雙兔圖雀竹圖二四禽圖

二芙蓉圖二雙鳬圖二八鴨圖二白兔圖蘆鴨圖二雙鴨圖雙鵲圖羣鷺圖二繡

纓圖寒鴨圖二艸花戱貓圖雪浦宿禽圖三雪竹雙禽圖雪江宿禽圖

徐崇矩夭桃圖折枝桃花圖采花士女圖二剪牡丹圖四木筆花圖紫燕藥苖圖二萱艸貓圖花竹捕雀貓圖寫生菜圖

唐希雅梅竹雜禽圖梅竹百勞圖梅竹五禽圖二梅雀圖桃竹防禽圖二桃竹湖石圖三桃竹鷯兒圖噪雀叢篠圖二叢篁集羽圖二茄芥蜂蝶圖竹石禽鷂圖寫生宿禽圖古木雞鷹圖三柘竹防禽圖二柘竹宿禽圖三柘竹雜禽圖八柘竹雙禽圖柘竹山鷓圖柘竹野鴨圖柘竹錦雞圖柘竹花雀圖柳梢宿雀圖雪竹噪禽圖雙雉圖雙禽圖竹石圖竹禽圖四風竹圖竹鹿圖雪竹圖蘆鴨圖二防禽圖五筠雀圖並禽圖噪雀圖二宿禽圖二鷓鷂圖雪禽圖六鷹猴圖雪鴨圖四橫竹圖三柘雀圖竹雀圖八

唐忠祚蟠桃修竹圖柘枝宿禽圖三柘枝銅觜圖柘條白頭翁圖羣禽噪貍圖三雞鷹圖四寒林圖四雀竹圖二五禽圖

趙昌夾竹桃鴿圖春花圖桃竹雙鳩圖桃竹鵓鴿圖夾竹海棠圖錦棠月季圖海棠鳩子圖靑梅含桃圖海棠鵓鴿圖錦棠鳩禽圖錦棠圖四杏花圖牡丹圖六牡丹錦雞圖牡丹鵓鴿圖二牡丹貓圖牡丹戱貓圖寫生牡丹圖芍藥圖二海棠芍藥圖萱艸小貓圖萱艸圖萱艸橊花圖萱艸戱貓圖石橊芍

藥圖石橊蒲萄圖躑躅鷯子圖李實枇杷圖石橊梨圖蒲萄枇杷圖二萱艸蜀葵圖李

實緋杏圖梅杏圖寫生梨實圖桃圖橊花戱貓圖二朱櫻碧李圖躑躅戱貓圖二繡纓長春圖黃葵鸂圖二躑躅雀竹圖拒霜鷺鷥圖二拒霜野雉圖拒霜圖四拒霜錦雞圖三芙蓉野雞圖寫生芙蓉圖芙蓉竹雞圖拒霜寒菊圖二芙蓉銅觜圖葵花引禽圖

葵花戴勝圖葵雉圖蓼岸秋兔圖牽牛繡纓圖寫生花兔圖茘子霜橘圖寫生紅薇圖蒲萄栗蓬圖木瓜寒菊圖梅花雙鶉圖梅花山茶圖山茶繡纓圖山茶花兔圖栗蓬木瓜圖山茶雙鶉圖山茶圖山茶小兔圖山茶竹兔圖二早梅山茶圖早梅錦雞圖寫生折枝花圖六梅雀圖梨柿圖柿栗圖果子圖秋兔圖寫生果實圖二色山茶圖太平花圖月季花圖萱葵圖二竹石戱貓圖四季叢

花圖四折枝花圖七寫生六花圖雜果圖二羣花圖四雜花圖十四寫生花圖三海棠

拒霜花圖醉貓圖寫生雜花圖四季相屬圖鸂圖乳貓圖四季花引雛鷯兒圖葵花

引雛鷯子圖

易元吉牡丹鵓鴿圖芍藥鵓鴿圖二梨花山鷓圖寫生折枝花圖四夏景戱猿圖夏景猿獐圖三夏景戱猴圖二太湖石孔雀圖二缾花孔雀圖二盜菓子母猿圖秋景獐猿圖四秋景戱猿圖秋景鷺鷥圖湍流雙猿圖二娑羅花孔雀圖蘆花羣猿圖山茶馬鹿圖山茶孔雀圖二山茶戱猿圖二眾禽噪虎圖二花枝翎毛圖四獸羣居圖二三生羣戱圖二羣猿戱蜂圖二四生防雛圖四獾猿羣戱圖二獐猿羣戱圖窠石獐猿圖二窠石猿圗二窠石雜猿圖二引雛戱獐猿圖二窠石山鷓圖二寫生蒲萄圖寫生太平花圖寫生石橊圖二寫瑞牡丹圖寫生雜菜圖三寫生枇杷圖二寫生南果圖寫生菜圖二寫生木瓜花圖寫生芍藥圖寫生藤墪貓圖寫生月季圖寫生雙鶉圖寫生花圖寫生鶴圖寫生籠鵪圖寫生獐圖寫生戱貓圖三小景獐猿圖寫生麋圖小景獐鹿圖二小景戱猿圖四栗蓬猿圖小景羣獐圖二猿猴驚顧圖二小景圖二子母戱貓圖戱猿視猴圖二子母猴圖四

子母戱猴圖二子母獐圖二子母戱猿圖二子母犬圖枇杷戱猿圖二山林物性圖二引雛獐圖二竹石獐禽圖二栗枝山鷓圖雞冠戱貓圖竹石雙獐圖二靑菜防狼圖竹梢小禽圖雙猿戱蜂圖二藤墪睡貓圖四生圖二五瑞圖百猿圖八百禽圖四羣獐圖八

雙獐圖二四猿圖六雙猿圖二羣猿圖二戱猴圖二戱猿圖二十獐猿圖六狨猿圖二老猿圖獐猴圖三獐石圖三戱貓圖猿

猴圖四戱獐圖三獾猿圖二槲獐圖碎金圖四堆金圖俊禽圖雞鷹圖三折枝花圖孔雀圖四金絲猿圖雛鴨圖猿圖二架

鷂圖睡貓圖花雀圖梅花圖山槲雀鹿圖竹石獐猿圖寫生山茶圖寫生紫丁香花圖寫生紫竹戱猿圖寫生玻璃盤時果圖寫生

木瓜花山鷓圖海棠花山茶戱獐圖二

崔白春林山鷓圖蟠桃山鷓圖杏花鵞圖四杏竹家鵞圖二杏花雙鵞圖二杏竹黃鶯圖三杏花春禽圖擁花鵝圖三杏花圖牡丹戱

貓圖二湖石風牡丹圖落花雙鵞圖二飛鷹雙鵞圖二榮荷鷺鷥圖二落花流水圖四荷花家鵞圖榮荷家鵝圖二秋塘雙鵞圖二江山風雨圖三白蓮雙鵝圖二秋陂鶻兔圖二秋峯野渡圖三秋塘羣鵝圖三秋塘雙鴨圖二秋荷羣鴨圖秋荷雙鷺圖二秋荷野鴨圖四秋塘鴨鷺圖三秋鷹奔兔圖二秋荷圖二秋兔圖竹兔圖秋浦家鵞圖二蓼岸鴨

圖煙汀曉鴈圖四敗荷羣鳬圖三敗荷竹鴨圖二煙波鷺鶻圖二蘆塘野鴨圖二風煙鷺鷥圖蘆岸遊鵞圖二蘆鴨圖二蓼汀羣鳬圖水葒鷺鷥圖二槲窠山鷓圖叢竹百勞圖二秀竹畫眉圖二秀竹圖二竹圖二筍竹圖

二煙波羣鷺圖二風竹圖二菡萏雙鵞圖槲竹鷯子圖二藂竹圖二柘竹鷯子圖竹石圖二古木戴勝圖二籜竹戴勝圖二修竹圖四紫竹圖二側石叢竹圖竹梅鳩兔圖墨竹圖二墨竹鴝鵒圖四墨竹猴石圖二墨竹野鵲圖二水墨雀竹圖水墨野鵲圖林樾獐猴圖三臨水羣猴圖俊禽逐兔圖二山林沐猴圖二皁雕圖宿鶻圖二十鴈圖三六鴈圖二雪蘆雙鴈圖三林獐圖戱水鵞圖松獐圖戱猿圖蒼兔圖雙獐圖寫生雞圖二獐猿圖竹石槐穿兒圖二風波煙嵐圖三

雪景才子圖宻雪鶻兔圖雪蘆寒鴈圖三雪竹山鷓圖三雪塘鸓鴨圖二雪鴈圖十三雪荷雙鵞圖二雪竹雙禽圖二雪竹雙鷯圖二雪景山靑圖二修竹雪鴨圖二雪禽圖二雪兔圖雪鷹圖雪鴨圖梅竹雪禽圖二雪塘荷蓮圖二梅竹寒禽圖二雪竹圖二寒塘雪霽圖二觀鵞山水圖采蓮圖二觀音菩薩像渡海天王圖二羅漢像六惠莊觀魚圖謝

安東山圖二子猷訪戴圖襄陽早行圖水石獐猿圖二秋荷家鵞圖賀知章遊鑑湖圖垂拱禦扆夾竹海棠鶴圖

崔慤桃竹鷺鷥圖二杏竹野雉圖梨花錦雞圖三杏竹山鷓圖二橊花黃鶯圖四夾竹海棠圖二梔子野雞圖二秀竹黃鸝圖二黃橊雙兔圖橊花白鷴圖三花竹百勞圖二渚蓮圖夏溪圖四葵花雙兔圖葵花鼠狼圖槿花圖秋鷹圖二蘆鴈圖三秋荷野鴨圖三秋荷家鵞圖雙禽秋兔圖二拒霜野鴨圖四槲竹雙兔圖梅花雙禽圖三雪竹寒鴈圖雪鴨山鷓圖二寒蘆雪鷺圖二山茶圖雪竹山鷓圖二寫生雙鶉圖二羣鳩圖二蒼兔圖戱猿山鷓圖二

艾宣垂拱禦扆夾竹海棠鶴圖

丁貺垂拱禦扆夾竹海棠鶴圖

葛守昌垂拱禦扆夾竹海棠鶴圖

王曉噪雀圖

劉常寫生杏花圖桃花圖木花圖六花圖武臣劉永年花鴨圖四家鵞圖三寫生家鵞圖雙鵞圖五鷹兔圖角鷹圖鷹圖蘆鴈圖

四寫生圖水墨雙鴿圖羣雞圖臥烏圖二松鶻圖水墨獾圖柳穿魚圖牧放驢圖秋兔圖二墨竹圖二寫木星像壽鹿圖

水墨茄菜圖

武臣吳元瑜寫生牡丹圖緋桃臥烏圖杏花錦鳩圖桃花黃鸝圖杏花野雞圖三黃鶯缾桃圖柏梢缾桃圖杏花鸂圖二杏花防禽圖二梨花鷺鷥圖二梨花孔雀圖五梨花鳩子圖三梨花黃鶯圖松梢杏花圖林檎杜鵑圖二金林檎碧雞圖金林檎山鷓圖二海棠山鷓圖海棠鳩子圖海棠遊春鶯圖海棠黃鶯圖二李花鸚鵡圖二碧桃山靑圖二瑞香四勝兒圖柳塘鸂圖二春禽圖木瓜花孔雀圖木瓜雙禽圖春江圖葵花鷺鷥圖四夏岸圖橊花碧雞圖二葵花白鷴圖四榮荷圖橊花金翅兒圖秋塘圖白蓮圖二秋汀落

鴈圖二秋汀圖秋汀野鴨圖二鵞汀秋晚圖二榠楂孔雀圖芙蓉鴛鴦圖二風煙鷺鷥圖二平沙落鴈圖敗葉家鵝圖二風竹山鷓圖二雪竹鷯子圖冬林圖雪禽圖二雪江行旅圖雪竹山靑圖二雪蘆寒鴈圖雪鴈圖二雪竹繡纓圖二藂竹雪禽圖四梅竹雪雀圖

二竹梢梅花圖雪竹雙禽圖三梅花山鷓圖三雪梅寒鴈圖二江梅落鴈圖二梅竹雙禽圖雪鴨圖二梅花山靑圖山茶鷯子圖雪梅山鷓圖二釵頭紅茘子圖四季角金眉圖孔雀圖二鶉鷂圖二落鴈圖二水竹鸂圖二紫芥戱貓圖子母戱貓圖水墨雪竹圖鄜梨百勞圖虎皮紅茘子圖流英圖二方紅茘子圖墨竹圖六玳瑁紅茘子圖粉紅茘子圖寫生香桂圖朱柿茘子圖瓊花孔雀圖柘竹紫燕圖牛心茘子圖蚶殻茘子圖眞珠茘子圖丁香茘子圖十一曜像十四天尊像眞武像四方七宿星像四釋迦佛像觀音

經相水月觀音像觀音菩薩像陶濳夏居圖寫徐神翁眞煙寺晚鐘圖瑤池圖三駉牧

圖水閣閒碁圖六馬圖考牧圖玩珠龍圖杏花鳩子圖番族圖二林檎花遊春鶯圖

梔子烏頭白頰圖

內臣賈祥宣和玉芝圖寫生玉芝圖梵閣圖湖石紫竹圖三寫生奇石圖七寒林雊鵒圖小筆一冊戱貓圖寫生水墨家蔬圖

內臣樂士宣栢梢黃鸝圖銀杏白頭翁圖羣鳬戱水圖秋岸蘆鵞圖秋岸鸂圖柘竹戴勝圖梅竹雪禽圖二牡丹鵓鴿圖二金林檎山鷓圖秋塘雙禽圖二菊岸羣鳬圖古木防禽圖蓼岸鸂圖寫生鸂圖三寫生葵花圖秋塘圖三鶺鴒圖練禽圖雀竹圖二水

墨秋塘圖二水墨竹禽圖水墨松竹圖二水墨野鵲圖水墨太平雀圖水墨雜禽圖墨竹圖水墨鸂圖四水墨山靑圖

內臣李正臣柘竹雜禽圖梅竹山禽圖鵪鶉圖

寫雜禽圖二棘雀圖

內臣李仲宣寒雀圖柘雀湖石圖柘條雀圖

墨竹門【小景附】

五代李頗【一作坡】叢竹圖

宋親王皇叔端憲王頵籜筍榮竹圖二籜筍小景圖帶根筍竹圖勁節筍竹圖二折枝嫩梢圖折枝秋梢圖折枝古竹圖榮竹圖竹圖蒲竹圖二寫生鴨腳圖二水墨叢竹圖四

水墨榮竹圖二水墨蘆竹圖二水墨宿竹圖二水墨老竹圖水墨紫姜圖水墨筍竹圖二

墨竹黃鸝圖二墨竹小景圖二墨竹圖三十墨竹春梢圖二折枝墨竹圖四景墨竹圖墨竹春梢凝露圖墨竹孫枝蘸碧圖墨竹挺節淩霜圖

宗室令穰墨竹雙鵲圖二柘竹雙禽圖二四景山水圖四小景圖二風竹圖溪山春色圖夏溪行旅圖秋塘羣鳬圖寒灘宻雪圖江汀集鴈圖水墨鴝鵒圖二怪石筠柘圖二雪江圖雪莊圖逺山圖訪戴圖

宗室令庇墨竹圖

親王端獻魏王頵婦魏越國夫人王氏寫生墨竹圖二

駙馬都尉李瑋水墨蒹葭圖湖石圖

劉夢松雪鵲圖二防竹圖

文臣文同水墨竹雀圖二墨竹圖四折枝墨竹圖著色竹圖疏竹生靑壁圖古木修筠圖二

文臣李時敏詩意圖

閻士安墨竹圖折枝墨竹圖

武臣梁師閔【一作士閔】柳溪新霽圖蘆汀宻雪圖僧夢休風竹圖十四筍竹圖七叢竹圖六雪竹圖雪竹雙禽圖

蔬果門【藥品艸附】

陳顧野王艸虫圖

五代唐垓生菜圖

丁謙寫生蓮藕圖寫生蔥圖二

宋武臣郭元方艸虫圖三

武臣李延之寫生艸虫圖十寫生折枝花圖金沙遊魚圖雙鶴圖雙獐圖雙蠏圖喓喓圖

僧居寧艸虫圖

宋宣和癸卯禦府藏畫目【鐡圍山叢談見書畫舫】

禦府所祕古來丹靑其最髙逺者以曹不興女授黃帝兵符圖爲第一曹髦卞莊子刺虎圖第二謝雉烈女完節圖第三其餘始數顧陸僧繇而下不興者吳孫權時人曹髦乃髙貴鄕公也謝雉亦西晉人烈女謂緑珠實當時筆又如顧長康古賢圖戴逵破琴圖黃龍負舟圖皆神絕不可一二紀次則鄭法士展子防有北齊後主幸晉陽宮圖文書法從圖之屬大率奇特甚至唐人圖牒已不足數然唐則度人經者乃褚河南書字而閻博陵繪其相類多有此於今恨眼中亦無復玆覩矣每令人短气蓋自政和間旣好尙一行世因爲之貨賂亦爲時病此則良過矣

宋祕書省藏畫目【周公謹遊記見瑚网】

董源作孔子見虞丘子圖唐摹顧愷之洗經圖李成重巒寒澑孫太古畫志公展子防畫伏生無名人三天女燕文貴紙畫山水小捲士雷小景符道士隱山水闗仝山水胡瓌馬陳晦栢文與可古木便面

記云乙亥歳秋監丞黃汝濟以蓬省勾防邀余偕行予於是具衣冠望拜右文殿然後遊道山堂堂故米老書扁後以理宗禦書易之著作之庭胡邦衡所書曰蓬巒曰羣玉堂堂屏坡翁所作竹石相傳淳熙間南安守取之長樂寺壁間去其故土而背施髹漆匣以持獻曽海曽殂復獻韓平原韓誅簿錄送官左爲汗靑軒軒後多古桂兩傍環石柱二小亭曰蓬萊曰濯纓曰方壺曰含章曰茹芝曰蕓香射亭曰繹志曰采良門采良二字莫知所出登渾儀臺觀銅渾儀紹興間內侍邵諤所爲精致特甚色澤如銀如玉此器凡二一畱司天臺一畱此以僃測驗最後步石渠登祕閣兩傍皆列龕藏先朝防要及禦書畫別有朱漆巨匣五十餘皆古今法書名畫也是日僅閱秋收冬藏四匣畫皆以鸞鵲綾象軸爲飾有禦題者則加以金花綾毎捲表裏皆有尙書省印防閒𨿽甚嚴而往往以僞易眞殊不可暁其佳者如前所列余悉常品不滿十焉暇日想象書之以之平生淸賞之冠也

米海嶽畫史【依珊瑚网錄】

顧愷之維摩天女飛仙長二尺所謂小身維摩也愷之淨名天女【見本圖外錄】

顧筆女史箴【見本圖外錄】

戴逵觀音在余家天男相無髭皆帖金家山乃逵故宅其女捨宅爲寺寺僧傳得其相天男端靜舉世所覩觀音作天女相者皆不及也

王獻之畫符神【見本圖外錄】

蘇氏古賢像十人一卷衣紋自非晉筆

漣漪藍氏收晉畫渾天圖直五尺素畫不作圈勢別作一小圈畫北斗紫極亦易於防閱又列位多異於常圖北史人物衣冠乘馬甚古在蘇之孟家

蔣長源收姜後免冠諌圖宣王白帽此六朝冠也王戎象以懷素帖易於王晉卿家以上皆顧愷之筆梁武翻經象【見張僧繇九曜象圖外錄】

宗室仲儀收古廬山圖一半防是六朝筆位置寺基與唐及今不同石不皴林木格髙舟制近古

王球有兩漢而下至隋古帝王象云形狀有怪甚者恨未見之此可訪爲祕閣物

端州有陳髙祖之後收陳世諸佛帝眞白畫唐使一禦史姓韋作記頂幅巾不冠後主作醉舞狀

李公麟家展子防朔方行小人物甚佳韓馬破裂四足如渉水中皆南唐文房物

宗少文一筆畫唐人摹絹本在蘇之孟家

潤州節推莊鼎收麻紙爾雅圖衣冠人物與蘇氏同蔡子駿家收老子度闗山水林石車從闗令尹喜皆奇古老子乃作端正塑像戴翠色蓮華冠手持碧玉如意此蓋唐爲之祖故不敢畫其眞容漢畫老子於蜀郡石室有聖人气象想去古近當是也

余家收唐人麻紙畫揚子云腰下懸一兕觥細轉絳索蔣永叔收古銅兕觥其形勢骨髗凹凸全偹轉旋絳索一如余家畫遂以帖易去以證謂之子云觥

唐畫稽康廣陵散松石逺岸奇古所書【闕】字空民字世未見同品畫眞佳作也

宗室仲爰收唐畫陶淵眀歸去來其作廬山有趣不俗楊崇收唐畫村田踏歌樂上題廣政年入禦府人物亦佳宗室君發【見閻立本步輦圖外錄】

蘓洎收古茴香一枝題爲閻令畫

王球收西域圖謂之閻令畫褚遂良書與馮京家同假名耳

道徳經一卷出相不知何人畫絹本大小不勻眞褚遂良書在範相堯夫家與馮當世家西升經不同𨿽有裴度柳公權跋非閻令畫褚筆唐人自不鑑爾

馮永功有日本著色山水南唐命爲李思訓作

宗室仲忽收孫可笠澤垂釣圖亦不俗然世無可筆又收唐出相道徳經人物三寸許皆如吳畫

蘓子瞻收吳道子畫佛【見吳道子天龍八部圖外錄】

張修家辟支佛【見王維圓光二水圖外錄】

王維小輞川摹本【見郭忠恕摹摩詰輞川圖外錄】

榮咨道收雪獵圖【見王維圎光二水圖外錄】

蘓子美畢宏山水

沈括收畢宏圖【俱見畢宏山水外錄】

張友正收古柏【見韋偃古柏圖外錄】

錢藻收張璪松【見璪松石圖外錄】

唐畫張志和顏魯公樵靑圖在朱長文處

杜牧之摹顧虎頭維摩百補在潁州公庫精彩照人蘇州丁氏五星圖宗叔盎家金星一小幀並眞迹也沈括收周昉五星與丁氏同

沈存中收唐人壁畫兩大軸或一手一面或半身是學者記其難處遂題爲眞

馬本所見髙公繪二馬一齕艸一嘶王詵家二馬相齩是一本後人分開賣蘓激家三疋王元規家一疋宗室令穰家五疋劉涇家三疋皆筆法相似並唐人妙手也劉所收白子母牛王仲修家令穰家黒牛皆命爲戴甚相似貴侯家多不同亦命爲戴不可數

劉巨濟收唐人畫脫殻筍如生

曹仁熙水今古無及四幅圖內中心一筆長丈餘自此分去髙郵有水壁院

李師端收薛稷二鶴【見李升林泉髙隱圖外錄】

王敏甫收李重光四時花卷【見李后主江山摭勝圖外錄】

南唐顧宏中畫支許王謝同遊山陰圖【見宏中韓熙載夜宴圖外錄】余家董源霧景橫披【見源瀟湘圖外錄】

李冠卿收雙幅大折枝棠梨千葉桃向背各五百餘花命爲徐熙余細閱於一花頭下金書臣崇嗣上進又收兩幅樓臺甚古上有三十餘宮人唐妝約略行筆法彩生動

徐熙大小折枝

蘓汶江南暝禽圖【俱見徐熙碧檻蜀葵圖外錄】

黃筌畫貍貓

蘓子美藏黃筌鶺鴒圖【俱見筌臨邊鸞葵花圖外錄】

余收易元吉逸色筆作蘆如眞上一鸜鵒活動晉卿借去不歸

艾宣張涇寶覺大師翎毛蘆鴈不俗寶覺畫一鶴王安上見以謂薛稷筆取去

杭士林生作江湖景蘆鴈水禽气格淸絕南唐無此畫可並徐熙在艾宣張涇寶覺之右人罕得之

趙叔盎家舊有出蟄圖江南畫魚蝦相隨山石林木人物如董源佳作也是龍吞珠圖

王晉卿收江南畫小雪山二軸易余歲餘小木一筆纒起作枝葉如艸書不俗後易書與蘓之交

王士元作漁村浦嶼雪景類江南畫

範士珪有折枝梨花古筆非江南蜀畫

杭僧眞慧畫山水佛像近世出品惟翎毛墨竹有江南气象寫大牛大數尺形似虎

蘇郎中祖道有花下一金盆盆旁鵓鳩謂之金盤鵓鳩豈是名畫可笑又收吳王斫鱠圖江南衣文金冠右袵紅衫大榻上背擦兩手吳王衣不當右袵

池州匠作秋浦九峯師董源

闗仝眞迹見二十本範寛見三十本其徒甚多滕昌祐邊鸞各見十本丘文播花木見三十本祝夢松雪竹見五本巨然劉道士各見十本余董源見五本李成眞見兩本贗見三百本徐熙崇嗣花果見三十本黃筌居宷居寶見百本李重光見二十本僞吳生見三百本山水李成

寶月收李成四幅

余收李成至李冠卿大扇【右俱見成寒林圖外錄】

余以範寛圖易僧夢休雪竹一幅巨石倒影下落葉數片浮水面旁一枯木亦倒影後易韋馬於蔣長源凡去十一種物方得蔣後易與王詵今蔡勝道有六幅長丈餘奇甚大屋梁方可掛森森如坐竹下

張退傳丞相孫徳淑收仁宗畫黒猿上有小禦寶旁一印胡盧王素字畫奇甚

宗室令穰作小軸【見令穰墨鴈圖外錄畫繼內】

鐘離公序收燕公畫一幅題曰禮部侍郎燕穆之畫付女五娘气格如此

余嘗與李伯時作子敬書練裙圖【見米元章雲山圖外錄】

米南宮祕玩名畫目【見書畫舫】

曹不興如意輪顧愷之淨名天女戴逵觀音六朝人畫英布像王戎像薛稷二鶴王維雪圖六幅山居圖小捲韓幹調馬圖短捲張萱畫韋侯故事六幅唐人畫子云像李升危峯茂林荊浩夏山圖二幅闗仝仙遊圖行捲董源霧景橫披李成松石徐熙折枝四幅【雙桃甜橊牡丹海棠】李煜翎毛

四片範寛秋山瀑布巨然海野圖長卷易元吉蘆葦鴝鵒

潤州蘇氏藏畫目【淮海張邦基墨莊漫錄見珊瑚网】

顧凱之雪霽圖望五老峯圖北齊舞鶴圖閻立本醉道士圖吳道子六甲神薛稷戱鶴陳閎蕃馬韓幹禦馬戴嵩牛圖王維臥雪圖邊鸞鶴竹李將軍曉景屏風李成山水徐熙艸虫黃筌墨竹居寧翎毛董羽龍水劉道士鬼神刁處士竹石鐘尢乳兔

物之尢異者有明皇賜蘇小許公四代相玉印贊皇父子石研石兔竹拂連理拄杖陳後主宮娃七寶束帶雷公斧珊瑚筆架玉連環皆希世之寶後皆散逸或有歸禦府者今不知流落何處

賈似道家藏【悅生別錄見書畫舫】

衛協毛詩圖史道碩八駿圖梁元帝番客入朝圖顧野王古賢像鄭法士讀碑圖楊寧劉聰對戎

圖薛稷二鶴圖何長壽西域圖張諲春山遊賞圖楊升沒骨山水曹覇玉花驄圖江都王馬圖孫位春龍起蟄圖張志和漁父詞圖韋偃歲寒

圖範瓊大悲觀音像李漸三馬圖張南本文殊部從圖張十六羅漢圖趙公祐正坐佛鐘隱角鷹圖勾龍爽髙士圖支仲元佛防圖釋貫休大阿羅漢圖杜子瓌寶檀菩薩像滕昌祐滿堂春張圖紫防朝防圖羅塞翁畫羊王齊翰勘書圖惠崇江南春圖張訓禮出獵圖王居正紡車圖杜霄吳王避暑圖武宗元朝元仙仗圖鄧隱白

描十二國圖石恪維摩說法圖丘文播田家移居圖王士元漁村暮雪圖侯翌問病維摩圖吳淮龍水圖燕文貴舶船渡海圖劉常杏林春色圖厲歸眞江隄放牧圖孫夢卿松石問祥圖李得柔南華眞人像唐希雅竹禽圖趙邈齪戰沙虎易元吉子母猿劉宷落花遊魚王谷洞庭晚照圖李時雍渭川晚晴圖晁補之蓮溪圖馮覲金風萬籟圖梁楷蓮經變相童氏六隱圖李嵩龍宮海藏圖僧夢休風竹圖艶艶春山圖

王子才英孫號修竹家藏【周公謹雲煙過眼錄見瑚网】

童氏六隱圖一卷【著色山水絕類小李將軍髙宗跋】司馬相如入蜀圖【二雙幅絕類郭熙後題禦前待詔孫沈水支慤其祖疑支仲元仲元五代人】郭熙闗仝各一幅【爲賈氏物頗佳】

喬達之簣成號中山家藏【見瑚网】

衛賢髙士圖【上作楚狂接輿下伯鸞孟光妙品】吳道子火星像李思訓溪山【滿捲皆小景】王維畫維摩居士張萱彈琴宮女圖董元山水圖張符牧牛圖貫休畫阿羅漢巨然畫溪山【四人撐一舟佳甚】郭忠恕飛仙故實【界畫粗山水佳】胡瓌番騎卓歇【右各有宣和禦題及宣和大觀印睿思東閣大印其後入金章宗或剪去舊印用明昌禦府明昌中祕明昌珍玩明昌禦覧大印軸桿多檀香融合成蓋使其久而不蝕故也贉捲皆髙麗紙後有大金宻國公樗軒收附題字】陸探微降靈文殊【髙宗禦題】李思訓江山漁樂圖【金章宗題】米元暉畫石李唐晉文公復國圖宋宗室蘭坡趙都承與懃家藏【雲煙過眼錄見書畫舫】

曹弗興兵符圖顧愷之初平起石圖列女圖王獻之渥窪馬圖戴逵古詩十九首圖謝稚三牛衛協述古圖梁元帝番客入朝圖【卽名畫記所載職貢圖】陸探防降靈文殊【喬仲山】尉遲乙僧玆舞女張僧繇大力菩薩五星二十八宿摩利攴天菩薩髙僧像展子防五星董伯仁雜畫臺閣樣唐閻立本太宗步輦圖神駿圖維摩像閻立徳掃象圖【馮子卿】薛稷鶴唐人明皇宴遊圖王維異域圖漁父孟浩然像【焦達卿】行道僧【周昉】天官像【與可】橫笛士女龍女問道五星【王子慶】盧楞伽維摩像渾侍中宴魚朝恩圖張萱虢國夫人夜遊圖乳抱嬰兒戴嵩牛春景牧牛牧童奕棋韋偃牧馬圖陳閎二駿韓幹騎從圖五陵遊俠圖子昻雙

馬馬圖周文矩髙閒圖鐘馗像火龍烹茶【喬仲山】韓熙載夜宴圖桓溫鑑容圖朱繇文殊像邊鸞芭蕉孔雀囀禽圖胡瓌獵騎牧馬圖李升春山圖行化佛李景道防友圖【道一作元】劉商十八拍胡防番部卓歇【曹氏】張符牧牛牛圖李思訓射雉圖李昭道摘瓜圖春山遊賞韓滉飛泉出峽圖堯民撃壤圖張志和漁父圖孫位水官像顧徳謙防犢圖支仲元四皓【張受益】勾龍爽醉道釋士闗仝深巖濺瀑趙徳進江山淸潤艾宣寫生王齊翰髙士圖藥王像修史圖仙山圖郭幹暉架上鷂子山鴉噪鷹圖樂士宣鶺鴒

刁光蟬蝶茄菜【一本無字】陸文通霧鎖秋林張嘉寫照【謝自然】常粲佛因地賈祥閱梵圖陸瑾水閣閒碁【張受益】孫可元山寺晚照陳垣丰年圖巨然江山平逺江山晚興王士元山水梁揆蓮溪漁父陳慮枯木山水李延之雙蟹徐熙杏花折枝梅花徐崇嗣竹梢小禽李后主江山摭勝張訓禮調矢圖黃筌王母防仙惠洪秋塘黃居宷寫生董元溪岸圖【王子慶】煙嵐重溪宗婦曹氏煙灘牧羊範寛雪山雪霽僧歸秋山圖郭熙溪山晚秋平逺喚渡圖李徳柔眞人許道寧漁歌唱晚層巒漁浦宋迪淸江疊嶂燕肅秋山旅思牛頭山望圖寒溪獨釣易元吉竹石雙【子昻】寫生雜菜蟻陣圖羣獐子母獐圖槲

葉喜子母喜王晉卿煙江疊嶂【戴祖禹】連山絕澗層巒古剎溪山勝賞四景圖李成雪山行旅崔白魚【白一作慤】範道士牛滕昌祐鵞袁嶬遊魚黃居寶秋塘聚禽蔡天啟三馬李伯時天神像天育驃騎村歌社舞圖西旅獻獒【王子慶】西帝宸遊飛騎習射嵩嶽降靈李白煙波風月臨顧愷之女史箴於闐師子【王子慶】陽闗圖【霍淸夫】歸去來九歌圖五馬【王子慶】臨周景髙桂巖圖山莊圖【一名山居】冀缺圖五王醉歸圖三馬【東坡書贊】防仙圖慈孝故實圖【子昻】天馬圖【王子慶】家宅圖張果老喬仲常蘭亭圖髙僧誦經圖米元章

壯觀圖並詩賦九老圖海嶽庵圖【王介石】瀟湘寺觀圖南山萬松圖蘇東坡斷山叢篠平岸古木蘭竹蒼崖米元暉山水江山霽日湖山春曉

【湖山一作苕溪】瀟湘妙趣逺岫晴雲村步曉峯趙大年小景五柳圖趙千里扇暍圖送劉寵圖長江六月圖白鹿木犀赤壁圖溪山晚照乘鸞女僧梵隆陽闗圖十哲圖卞莊刺虎防法神明皇夜遊圖擲果圖三馬圖東坡海神圖

淸曠圖歸去來圖惠崇汀柳家鵞李唐長夏江寺晚霞橫月淸曉捲舒煙林春牧江隄呼渡江天暮雪列子乘風采薇圖賀監遊湖雪

溪停棹盧仝煎茶李公年疏林晚照竹石吳牛【薛紹彭跋】諸國史相貌圖楊補之寫推蓬圖

雲煙過眼錄云已上書畫止是手卷大者不在此數其中多佳品今散落人間者往往皆是也

趙左丞仁榮家藏【仁榮伯昻兄字伯華後爲平章以下見瑚网】

周文矩作韓熙載夜宴圖【紙本長七八尺前有蘇國老題字內題不如歸去來江南有人憶兩句】

徐埃午方容齋家藏

王晉卿煙江疊嶂圖【防二丈後有與東坡唱和詩各二首及王駙馬花押收附並記】髙彥敬克防房山家藏

趙昌畫折枝花【四叚作一卷躑躅雞冠木瓜海棠有老米詩及蔡元度章子厚林攄林希劉原父王晉卿徐兢諸人題跋官印凡十數爲楊和王家故物有楊倓名印後有周益文忠公必大及蕭然鄰燧等題名】

郝淸臣淸浦家藏

李伯時白描陽闗圖【後有所題詩跋及書王右丞一詩薛紹彭跋並三鳳後人等印又有二卬忠恕而已及闗西傖父不曉何人印也】

張謙受益號古齋家藏

唐人畫三官阮孚蠟屐圖周昉臨六朝人畫天官揮扇圖【髙宗禦題】李景元古木雀鷂董源山水二幅張萱仕女戱貓圖著色山水三幅黃筌獨釣圖

【山峯刻峭】李成看碑圖【成畫樹王崇畫人物】範寛雪景五幅【闊景甚偉】歸去來圖二幅【三闊幅唐人】徽宗橅李昭道摘瓜圖

趙昌櫻桃枇杷二幅易元吉狝猴擇虱圖【東坡題】紙上子母猿【二十餘枚自題潭散吏易元吉】邊鸞葵花【花心數蜂如活】鄧隱白描十二國圖【趙昌押字】袁嶬遊魚【髙宗題後有賈師憲封字印】寶覺大師二鶴圖

王子慶家藏

吳道子畫帝釋邊鸞海棠【上一蝶】易元吉羣獐圖又二猿【有吳越之錢印】黃筌雕撲雙狐李成山水雙幅曹元藹畫太宗禦容燕文貴淸江九華圖李公麟孝經圖並書山陰圖【有睿思殿小璽米老書縫並印】伯時畫歸去來辭【薛紹彭逐段書】白描於闐國貢獅子圖龍眠居士天馬圖楊補之梅二紙趙大年水墨蘆鴈【上題令穰二字】王介石虎臣家藏

吳道畫藥師佛紙上粉本天王【僅盈尺】朱繇立神奇鬼天女【奇詭之甚雙闊幅】王維畫孟浩然像捕魚圖【小直幅上岡阜古木下漁舟】範長壽醉道士圖丘文播渡水僧【弱】尉遲乙僧天王小像楊光庭大力士變相【雄偉甚】

張璪花石【髙宗題】唐臨六朝人畫七賢【鄆王題】陳閎天師像【衣身魚鬛衣皆硃砂】畫馬【有祕書省印】東丹王番部行程圖【宣和禦題】李成風雨圖範寛雪景宗子敬灘畫魚王晉卿臨小李將軍山水米老自畫東山朝陽巖海嶽圖【後書海嶽賦並五詩】丁晞顏畫孝經【米元章跋】吳元瑜紙畫翎毛四片

郭祐之天錫號北山家藏

後涼徐麟山水閻立本西旅貢獅子圖盧楞迦羅漢【李后主題字花押】韓滉歸去來圖雙牛邊鸞躑躅孔雀勘書圖【有元康二印】張萱抱嬰仕女圖易元吉雙孔雀【槲樹上有鴝鵒黃鶯】湯子升軒轅鑄鏡圖【李后主題】胡瓌啗鷹圖董元絳色千巖萬壑張受益作阮孚蠟屐圖荊浩山水【所畫屋檐皆仰起而樹石極粗】王端撃壤圖【徽宗題】黃

筌時苖畱犢雙幅琴髙故實董羽畫龍李成晴巒疊嶂小幅四軸範寛雪景王詵長江逺岫李伯時白描維摩趙林豫章故人雙幅【宣和末人】

司進徳用家藏【雲煙過眼錄見書畫舫】

王維捕魚圖【單行小直幅徽宗題前有雙龍圓印後有大觀政和二璽明昌七印上作岡阜古木全如李成所作下畫數舟閱溪取魚人物甚佳】尉遲乙僧天王小像【佳】範長壽醉道士圖【好至正甲辰文璧見此畫】楊光庭大力菩薩變相【雄偉】丘文播渡水僧【弱】範寛雪景【後有逺山重疊】傅古畫龍韓滉歸去來圖雙牛圖【佳】盧稜伽過海羅漢【古】邊鸞躑躅孔雀【平】李伯時白描維摩經相勘書圖【有元康二印平】張萱抱嬰仕女圖【佳】黃筌時苖畱犢雙幅二軸【癸巳冬月見之困學齋】琴髙故實火星一軸【云是吳生徽宗禦題】王端人物【徽宗題】擊壤圖【古】董羽龍王詵長江逺岫【北方物】李成晴巒疊嶂山水小幅四軸【內一幅佳】盧稜伽羅漢十六【徽宗題有李后主題字花押】董元絳色山居

圖【千巖萬壑下有小屋村市中間小人物不類尋常所見者今歸莊蓼塘矣】胡瓌啗鷹圖【佳】湯子升軒轅鑄鏡圖【徽宗題後有李后主書字作屠龍殺虎之類神獰甚】博古圖【佳】荊浩山水一軸【所畫屋檐皆仰起而樹石極粗與尢氏者一類】

【不知果爲荊畫否也】易元吉孔雀【一槲樹甚佳上有鴝鵒黃鶯粟黍之類下作雙孔雀有院體元王井西物】趙林所作豫章逢故人雙幅【林宣和末畫人】阮孚蠟屐圖【艸中坐上裸止著犢鼻手執雙屐旁有一人侍立手持貂尾並冠蓋孚所戴者書簾中書五卷酒一壺杯一盎恐是唐人畫比之張受益者尢佳張是小幀此乃卷子也】閻立本西旅貢獅子圖【獅子墨色類熊而猴貌大尾殊與世俗所謂獅子不同聞近者外國所貢正此類也】山水一軸【甚古上有五小字云後涼徐麟筆畫譜中未聞其名然以余觀之前涼張軌後涼乃呂光正如前漢後漢前唐後唐之類在當時未嘗自稱爲後涼殊可疑也】

困學齋錄畫見聞目【見書畫舫】

李成樊川捕魚圖【長三丈徽宗禦題行臺右丞李公家藏】王右丞山水董元河伯娶婦【吳興趙子昻家藏】閻令畫鎖竇建徳圖【褚河】

【南書傳濟南楊從周家藏】妙勝如來惠崇巨幅【小景】巨然山水伯時陽闗圖元章自寫眞【濟南張與可家藏】著色郭熙

山二幅巨然山水橫披伯時拂林天馬唐人仙山故實周昉臨六朝天官韓幹圉人調馬圖邊鸞木瓜花【霍治書淸臣家藏】巨然秋江晚渡【明昌】李思訓江山漁樂【南唐明昌】陸瑾溪山風雨【明昌】郭忠恕飛仙故實【宣和樗軒題按樗軒金人此云宣和不知何故】董元寒林【明昌內合同】貫休大阿羅漢【明昌】伯時女孝經【明昌】衛賢髙士圖【宣和】郭熙松石二大幀李成重巒秋晚吳侁蕭翼賺蘭亭圖【宣和】張符牧牛圖【明昌宣和睿思東閣】張萱鼓琴士女圖【明昌宣和】尉遲乙僧有餘菩薩【南麓跋】巨然歲寒圖崔白讀

碑窠石圖董元煙巒重溪王齊翰行化佛圖【王詵寶繪太原珍玩玉】觀音像【同上】王維維摩示疾圖【宣和明昌睿思東閣】韓滉乳牛【睿思東閣】黃華雪山寫照胡瓌番部卓歇【大觀宣和睿思東閣】鄭廣文溪橋峻嶺圖唐張藻松石防流圖【髙宗題籖】李伯時陶景像【髙宗題】李唐晉文公復國圖【筆意奇古𨿽近代人實有古人之風行書亦佳】傅古戱水龍【髙宗題】劉寀戱藻魚【髙宗題】唐朱繇文殊像【奇古】唐人大悲像【元彥禮】大年墨鴈範寛雪峯蕭寺宋迪逺浦歸帆王維秋山蕭寺【喬仲山家藏】邊鸞孔雀易元吉獐崔白荷花鴨子董元雪景二幀廬山圖【臨閻令】胡瓌啖鷹圖【仲山云防筆也】王詵長江逺岫韋偃松張希顏四時寫生盧稜伽羅漢李成松石平逺闗仝大幀山水韓滉歸牧圖醉道圖郭熙山水二幀湯子升鑄鏡圖吳道火徳眞君徐熙紅躑躅郭幹暉竹雀世宗羣鹿【闕】馬黃筌竹鴿圖王端人物【司徳用家藏】陳閎寫禦廐馬【宣政收附】呂洞賓自寫眞李成二大幀吳生坐神文殊【未見】烈女箴米元暉楚山淸曉韓滉堯民擊壤【郭北山禦史家藏】柳經西域圖伯時五馬圖闗仝早行圖李成看碑圖顧愷之初平叱石爲羊【王子慶家藏】唐人文殊像七俱胝佛唐大悲像【吳門季宗元家藏】

尢氏家藏【以下見瑚网】

顧愷之水閣圍棋圖捲支仲元四老圍棋圖【髙宗題】盧楞迦妙聲如來【乾卦紹興印記】杜子瓌寶檀菩薩【並玉印】王齊翰過海天王周文矩繡女捲【髙宗題】黃筌牡丹軸【後有奉華二印劉貴妃物】戴嵩牛胡瓌番馬易元吉子母【宣和大璽】袁嶬蟹圖【髙宗題】厲歸眞牛【題云庚辰十月錦溪迂疏子作】闗仝山水【宣和大璽髙宗題】荊浩漁樂圖二【柳體書漁父詞數首】

郭熙秋晚殘霞李營丘山水宣和禦墨子母雉雞古松荷花【皆有禦題並印】趙千里訪戴圖【有紹興璽】趙希逺

漢武蟠桃圖大樹桃

莊肅蓼塘家藏

楊光庭水月觀音【徽宗題】吳生過海騎馬天王【髙宗題】孫太古上眞【上作山水甚古怪神坐石上側有捧劍天女下瞰海題云彭山孫知防筆】李思訓巫山神女圖戴嵩戱牛圖【宣和題】顧閎中畫明皇擊梧桐張萱彈琴士女【明昌禦題並前後印】周昉揮扇仕女圖【髙宗題上張受益文璧與士文觀於張松谷家】張南本勘書圖【思陵題上】徐崇嗣花二幅孫夢卿松石問禪【雙龍璽宣和印】唐畫戈船二隻【甚佳】陸滉畫鹿人車捕魚單條【二魚全類人有明昌題】荊闗山水【明昌題】董元溪岸圖【思陵題】著色山居圖

【思陵題至正癸正月文璧與士文同觀於廼嶽張松谷家】周文矩寫李季蘭眞【思陵題】範寛山水【紙上極細】郭忠恕飛閣晴椒【四角皆有欵】李伯時絳色山居圖王晉卿著色長江逺岫【中題杜句門泊東吳萬里船前後蔡京書山東轉運司印】冊葉十二冊【內有趙希逺趙千里共一冊馬和之一冊畫院十冊皆精】

廉希貢端甫號薌林家藏

唐人畫大士像錦褙阮譜七冊【有圖又紅葉大阮二】東坡寫竹石【小壁一堵元和書省汗靑軒物也】

遊氏家藏

陸探防摩利攴天喜菩薩【靑地細描三首四臂徽宗題四角宣和政和印金書】王端出山佛許道寧山水邊鸞五色葵花【花心皆突出蜂抱花心有如活動眞奇物也元系楊中齋物今歸張受益】闗仝山水圖滕良佑拒霜野鳬【上有大蟬】黃筌秋山詩意【上寫唐詩八句】厲歸眞牛一黃居寀海棠折枝徐熙山水人物【神宗飛白題款】崔白貓魚各一郭熙松石二幅【麄甚】趙千里大雙幅作範蠡西子圖馬和之倚樹觀音二趙希逺夜景二松江鎭守張萬戶家藏

王維渡水僧【髙宗題】馮覲層巒疊嶂顧徳謙乳牛圖【凡三牛二犢一牧童奇甚祐陵題】陶縝諸色菜【凡二十種上題金陵陶縝筆】崔白五雀圖【其間一印曰賢者而後樂此張萬戶所收唐捲甚多皆禦府故物無非妙品此皆賈氏悅生堂物也】

胡詠存齋家藏

範長壽西域圖【長三丈餘徽宗題簽】展子防春遊圖【徽宗題一片上凡十餘人】

楊彥徳伯嵓號泳齋家藏

宣和禦畫四幅【各有禦題宣和小璽】易元吉羣獐圖【髙宗題乾卦紹興印】胡璀折枝桃花【髙宗題印】郭幹暉架上細脛【應有鷹字】巨然山

水二雙幅刁光睡貓【髙宗題】勾龍爽避秦毛女便面【細如絲髮而精彩炯然】盧鴻艸堂十志詩圖林彥祥所臨伯時本【遺艸堂樾館二圖】

李倜士號員嶠家藏

許道寧華山三峯雙幅董羽子母出水龍捲【徽宗題】闗仝山水四幅【雪景尢妙】郭熙山水雙幅雙幅雪景王晉卿著色楚江淸曉圖【有萬壽無疆之印】

髙鑄仲噐家藏

韓滉漁獵圖艾宣鵪鶉易元吉艸虫小幅郭熙效李成山城圖山水雙幅

申屠大用致逺號忍齋家藏

唐佛又壽星一吳生大辧才熾勝光佛韓滉雙彈琵琶觀音【恐非觀音】又照月白董羽子母出水龍戴嵩子母牛周昉彈箏仕女黃筌緑竹紅葉花雀圖王齊翰羅漢徐熙牡丹

馬子卿號性齋家藏

古畫天王托塔圖閻立本掃象圖又駱駝陸滉初平起石圖【髙宗題】張萱橫笛女士楊寧出遊人馬【思陵題】黃居寀拒霜兔【明昌題】胡防番部卓歇人馬【思陵題】徐熙牡丹鴿【明昌題】董北苑松峯圖【雙幅重岡疊巘甚奇玉池上有蕭蔡門諸題】

崔彧中丞家藏

閻立本職貢獅子圖【大獅二小獅數枚虎身而熊身色黃而褐神彩燦然與世所畫獅子不同王倨坐甚武旁有女伎數人各執琴之類傍有執事十餘人皆沈著痛快髙宗題簽前有睿思東閣大印】

天臺謝奕修浩齋家藏【依珊瑚网書畫舫參錄】

唐畫二佛郭熙雪獵圖李伯時九歌【曹緯吳傅朋跋】張萱煎茶圖胡防獵騎韓滉子母牛【有錢氏合章大印】戴嵩著色飲水牛【髙宗題乾卦印】唐日本大荒西經圖徐熙出獵圖趙昌梨花李后主畫戱猿【後有建業文房之印凡三十五卷並賈師憲故物】楊補之四淸圖東坡救月圖並贊【畢良史印小米攻媿齋跋】米老自作宅圖米老親書楷書畫法並靑山白雲圖

陳氏家藏

顧愷之吳王斫鱠圖【紙畫後有元祐戊寅四字卦印】顧虎頭初平叱起羊石圖【髙宗題乾卦紹興印】

趙待制菊坡與所家藏

唐畫人物二梅枝上鷹一韓滉作嵇康像孫知防九曜圖石恪作帝仙對奕【上有飛鬼下有神馬】鐘馗圖五丁開山圖易元吉乳貓圖黃筌雪鶻【髙宗題】梅竹白鷴艾宣野鳬二崔白野鳬雙幅又紙上艸虫香薄荷徽宗畫水墨艸虫【後題紫宸殿防戱並禦押大印】

趙孟頫子昻乙未自燕回收畫目

吳生觀音【剔靑地子昻同張伯雨題】魏元君受經象【剔靑地】韓幹五陵遊騎圖易元吉竹石獐【髙宗題】董元山水一卷【長丈四五絕佳乃著色小人物爲娶婦故事】作弄虎人物龍水石【髙宗題】黃筌唐詩故實脫籜新篁剪金雛雀雙鵪鶉王齊翰巖居僧【甚古作一僧莞爾凡口鼻皆傾斜隨耳所向作快適之狀有徽宗題】朱熙牛一卷徐熙戴勝梨花崔白兔二軸【作柴棘小叢】徽宗畫古木寒鴉竹【有禦璽押】王詵連山絕壑圖【髙宗題】趙希逺蟠松雙兔趙子固效湯叔雅霜入千林圖作水仙【一百一窠中一枝最大號曰百花朝王自跋云效湯所爲流落北方子昻得之】

趙松雪云北方好事者收紹興稽古錄二十冊皆髙宗時所收三代古噐各圖其物或靑或緑或紅各橅其款於右亦各有考證如宣和博古圖加詳近世諸公所收者多在焉

弁陽老人周宻云先子向寓杭收奇異書太廟前尹氏嘗以粉畫三輔黃圖求售每宮殿各繪成圖甚精近左帑藏庫有出相采畫本艸一部極佳

又云余家有墨妝圖不知所出後見周宣帝傳位太子自稱天元皇帝禁天下婦人不得粉黛自非宮人皆黃眉墨妝方知所出

張伯雨先人似之家藏【研北雜誌見書畫舫】

王齊翰仙山圖徽宗畫上淸楊眞人像常粲佛因地圖【此卷今在倪元鎭處】範寛三幅雪山二幀僧巨然夏山過雨許道寧溪山待渡圖李漸二馬圖李伯時於闐師子三馬圖黃筌梔子孔雀芙蓉鷺鷥二圖趙昌寫生月季黃居宷竹鵲唐希雅棘雀趙大年聚沙宿鴈圖

總管太中灤陽趙伯昻仁舉藏【雲煙過眼續錄見瑚网】

楊光庭下生如來像【朱衣坐圓光內思陵題乾卦印】吳元瑜瑤池圖二卷【詳載本圖外錄】吳元瑜梅竹雪雀圖一【明昌七印】

祝君祥永昌家藏【見瑚网】

趙千里釋迦佛行像一【下有細字云臣伯駒奉聖防畫其像廣目深眉螺髮大耳耳垂二大金環螺髯而髮頂有肉髻左眉放光一道衣紋腹腿隱隱可見】

倪雲林淸閟閣藏畫目【見書畫舫】

張僧繇星宿圖吳道子釋迦降生像常粲佛因地圖荊浩秋山李成茂林逺岫董北苑河伯娶婦米南宮海嶽庵圖馬和之小雅六篇圖

施氏家藏【以下見瑚网】

漢王元昌羸馬圖【手卷錦裱上寫廣闕元年七月奉聖防檢入漢王元昌畫臣嚴款之陳淨心進上有雙龍印紹興印乾卦七印】

逢澤湯允謨仲謀所見畫目【湯氏卽著雲煙過眼續錄者】

趙雍家有閻立本作十八學士虞世南房齡最佳余家舊藏林邑進雞鵞圖蓋唐貞觀時經進太宗以其思歸並二女皆送還國乃閻立本眞迹也

宋徽宗禦筆作一【闕】鴈紅緑皮圈足前有一馬夬足栗殻色甚奇特

又滕王雙蝶穿花上有一押印亦眞迹也

圖書志云張文懿某有古玉畫太史楊瑜山居有奇石子色靑而質相大如鵞蛋形差匾上有兜率觀音像天然如畫或加磨洗精神愈見

明內監家藏【見沈石田客座新聞】

小李並大李金碧各一卷王維雪景一大捲【三四丈】閻立本鎖諌圖顧宏偃松軸韓滉班姬題扇惠崇鬭牛韓幹馬五卷黃筌醉錦圖又聚禽圖周昉對鏡仕女董範巨然等捲李景瑞應圖成化末太監錢能王賜在南都每五日舁書畫二櫃循環互玩禦史司馬公垔見多晉唐宋物元氏不暇論矣並收雲南沐府物計值四萬餘金

雍熙寺僧祕藏【見都元敬寓意編】

宋徽宗畫貓【上書賜貫有禦印】東坡笠屐圖小軸宋迪瀟湘八景圖【毎幅有印文曰雲谷寓物】

常熟劉以則家藏

小李將軍落照圖【宋祕府物】釋夢休風竹圖【徽宗禦題】趙子昻秋江待渡圖【靑緑長幅旁細書官防上有張伯雨詩爲虞山陳原鍚物】

濓溪坊周氏家藏

文潞公半身像周元公半身像文文山半身像【上有吳孟思篆書文山自題】倪雲林小像【坐牀上馮幾左一童子奉朱拂右侍姬提盥颒之噐】杭州董氏家藏

宋南薫殿屏幛李龍眠著色西園雅集圖

蘇郡湯氏家藏

南唐董源風雨出蟄龍圖【宋祕府物嘗入賈丞相家】宋李嵩龍宮海藏圖

松江曹涇楊氏家藏

唐韓幹神駿圖南唐王齊翰勘書圖【上有李后主建業文房之印徽宗題眉山兩蘇王晉卿跋】宣和翎毛寫書圖【橫捲長防一丈】夏圭千巖競秀圖元錢舜舉竹溪六逸圖趙子昻作袁安臥雪圖

陽山顧大有家藏

江貫道百牛圖捲【上有虞伯生鄧文原仇逺諸公跋曽見鄧尉山寺中】

袁泰戒卿家藏

楊補之自書詠梅柳梢靑詞十首補之門人徐禹功畫梅趙子固跋並元人詩跋共一卷【原爲宜興僧寺物】

王醫士家藏

其逺祖唐水部郎中棨宋著作先生蘋畫像【著作程門髙弟】米老苕溪春曉圖燕穆之楚江秋曉圖

張太守起韶家藏

王叔明摹王維劍閣圖【小幅甚佳】

李少卿家藏

文與可畫竹【上坡翁詩一律後元人跋】

陳湖陳大理家藏

小米山水橫幅【上題雲霄壤千千萬萬山東南勝地孰躋攀古人作語詠不得我寓無聲縑素間紹興己未除守瑯琊待次平江寓居大姚村妹家戱作城中沈氏嘗有大姚村圖亦小米筆成化壬寅爲中官取去按米氏襄陽人而宋史以爲吳人觀海嶽撰樂圃墓表云予昔居郡與先生遊今觀畫跋則米老父子皆嘗居吳故其女嫁大姚其實非吳產也】

陳處士孟賢家藏

黃大癡天池石壁圖眞本【上有柳道傳詩下錢翼之收藏印】王叔明岱宗宻雪圖【後二十年歸嘉興姚侍禦公綬旋遭回祿】陳惟允僊山圖【靑緑有倪雲林跋惟允爲張氏參謀此壽其壻潘左丞者】又秋霽圖捲【元人詩跋甚多孟賢乃惟允諸孫云】

無錫鄒氏家藏

許道寧秋山晴靄圖【柯九思物】李后主重屏圖【宋人書白樂天詩】趙千里明皇幸蜀圖易元吉猿【二畫爲江陰葛惟善物】盧廷璧家藏

小李將軍踏錦圖【長幅上有小款】範中立臨海天落照圖文與可墨竹三幅【絹上】米元暉湖南煙雨捲【廷璧嘗蓄元僧詎可庭茶具十事時具衣冠拜之】

吳侍郎原博家藏

唐許道寧溪山風雨圖南唐周文矩詩意圖宋人徳星圖【有朱子門人胡詠跋】聚禽圖【後有紹興小印】元錢舜舉秋巖行旅圖趙子俊作蕭翼賺蘭亭圖

劉僉憲廷美家藏

僧巨然赤壁雪屋防琴二圖【有金趙閒閒諸人詩】髙克明山水捲【宋祕府物後歸沈氏蓋僉憲長子石翁之妹壻也】

沈石田家藏

謝康樂半身像【碧玉冠衣】五代胡繁番族圖郭忠恕雪霽江行圖【上有徽宗禦書標題恕先眞迹十字】李龍眠畫女孝經四章【毎章亦龍眠書】宋人摹周文矩宮中圖捲【有紹興間張澹巖跋】趙子昻臨伏生授書圖【白描鄧侍郎程雪樓徐子方盧疏齋諸公跋】

吳江史明古家藏

陸晃昭君圖僧巨然山水大幅韓熙載夜宴圖李龍眠九歌圖捲郭熙祝壽一望松圖【長幅】陳居中五馬圖趙千里春江待渡圖【小幅】福祿壽三星圖【此圖長幅】宋人畫文姬歸漢溫日觀葡萄趙子昻人馬圖【自有跋並元人詩題】秋江煙靄圖錢舜舉畫垂絲海棠班姬題扇圖【舜舉皆賦詩其上】吳仲圭擬範寛雲峯蕭寺圖【長幅】黃大癡溪山圖【有王國噐詞倪雲林跋】

金閶都南濠穆家藏【見寓意編】

吳道子魚籃觀音像王藍田輞川圖範華原袁安臥雪圖【穆自髙祖南山翁以來好蓄名畫聞以上皆妙品惜今不存】唐人作牛圖【有滕玉霄白廷玉詩以下云己所收】李升作楊通老移居圖龍眠畫君臣故事【八事虞伯生題】馬興祖【闕】人雪獵圖【闕】人擊毬圖馬逺折枝橊花梔子【小幀】王玨畫蘆鴈李唐春江不老圖【小幅上有雙龍瓢印】宋人畫福星圖【自云皆往往爲好事者所得不防意也】

蜀聖慈寺畫壁記

李之純云舉天下之言唐畫者莫如成都之多就成都較之莫如大聖慈寺之盛俾僧司防寺院之數因及繪畫總九十六院按閣殿塔防堂房廊無慮八千五百二十四間畫諸佛如來一千二百一十五菩薩一萬四百八十八帝釋梵王六十八羅漢祖僧一千七百八十五天王明王大神將二百六十二佛防經驗變相一百五十八諸雕塑者不與焉

梁溪華氏眞賞齋畫品【見丰道生賦】

王右丞輞川圖【曽入祕府治間黃休伯叔賜剝古漆墩得之】郭恕先雪江圖【徽宗題字有李文正吳文定程篁墩張滄洲諸名公題句】米兵部瀟湘景【元暉雲山長卷】閻次平積雪圖【上題淳熙辛丑閻次平畫寒巖積雪】劉松年九老圖【有吳匏庵邵二泉詩】馬麟四梅【晴雨雪月】髙彥敬絳色長卷【趙子昻鄧善之柯九思倪雲林及吳元博諸人跋】又一直幅【倪雲林爲彥淸題彥淸華中甫八世祖】趙子昻溪山仙館秋郊飲馬逸二羊設色山水圖夜景【夾對題云翛然茅屋一靑燈兩岸蛙聲徹夜鳴最是幽人眠不得扶笻起就月明中】松雪漂母圖王叔明靑弁隱居小幅【爲趙氏作】倪元鎭惠山圖【雲林自題並陳方子詩】春霽圖【倪爲宗晉題贈有叔明和詩】眞賞齋有防蒼石屏其一春景晴巒雲气吞吐內凡七十二峯其二秋巖積翠山靑雲白三逺畢具爲伏溪徐文靖物又小屏二瀟湘雨晴逺岫凝緑最勝者一面雲峯石色濃淡悉分非筆墨所能彷佛一面春龍出蟄頭角爪鬛悉僃目精炯然防欲飛動舊藏京口江氏因憶吾家大理石昔年亦頗勝在西垞凝霞閣有大屏五座小屏十數座及幾榻椅凳諸噐具東垞墨花閣石稱是俱面面佳山水也今如煙雲滅沒矣豈獨華氏之有聚散哉夗水菇蘆中人記

分宜嚴氏畫品掛軸目【嘉靖四十四年籍沒先是陸完籍沒神品畫至千卷】

唐吳道子南嶽圖水月觀音李思訓仙山樓閣遊仙圖【以後單軸不數】李昭道金碧山水圎光小景九成宮避暑圖閻立本瀛洲學士圖八軸王維輞川霅溪圖三軸圓光小景二軸周昉楊妃出浴圖江都王緒唐馬戴嵩牛圖東丹王雙騎圖二軸荊浩山水闗仝山水黃筌宮娥望幸圖金盆浴鴿圖二軸彩鳩玉兔圖二軸花下雞羣翎毛共六軸支仲元人物二軸唐人阿房宮圖駟馬封侯圖二軸宋徽宗煙靄秋淺圖秋鷹圖題鷹並牡丹二軸各色翎毛六軸髙宗禦畫並題題王仲珪梅周文矩文防圖董源山水二軸範寛晚景圖李成雪景古木林泉圖二軸郭熙古木寒泉等圖共十一軸楊暉梅花徐熙紅白山茶許道寧山水二軸斗方小景三軸趙昌斗方小景四軸圓光小景崔白滿池嬌八軸各色翎毛十六軸崔慤梅花鸂雪兔圖易元吉竹鹿獐圖二軸李伯時蓮社圖袁安臥雪圖竹林雅集二軸

西園雅集圖並山水六軸文與可竹圖二軸蘓東坡墨竹米芾春山煙曉春山雨露秋湖夜月人物山水十三軸趙千里山水陰符五軸圓光小景二軸趙大年山水六軸翎毛趙伯驌雙淸圖蘇漢臣金母臨宴龍女獻珠水鉢降龍仕女

圖四軸嬰戱貨郎八軸逃禪老人梅竹馬和之山水陳容畫龍四軸李唐問禮圖放牧圖雪塢幽居擊桐圖四景人物山水共十一軸李迪宣父像花鳥十二軸陳居中較獵圖李嵩金穀園並樓閣圖三軸士農工商圖四軸馬逺參禪並髙士圖三軸三仙傳道壽星圖三軸淵明賞菊和靖觀梅春溪曉泛捕魚圖月明千里故人來句圖墨梅並番馬三軸山水人物共二十八軸翎毛計九軸劉松年竹居文防圖雪江獨釣圖煙雨圖圓光小景風晴雨雪四軸山水人物二十七軸夏珪仙槎翫月夜景圖二軸煙村歸棹圖丹霞訪靈照圖山水人物共二十軸王定國吐綬雞吳炳翎毛四軸林椿牡丹四軸馬麟山水四軸梅花並山茶五軸福祿壽圖羊圖劉輝美人圖毛益翎毛二軸閻谷繡鷹祐陵題畫劉立本仙圖葛稚川移居圖宋人大士並仙圖二軸文昌並三官像二軸北斗降金橋文王遇太公闗武安鐘馗像二軸七賢並十八學士三軸蹴

踘並嬰戱圖六軸驪山望幸圖采蓮船小橫披江雪漁圖樓觀山水樓臺詩景楓石並蒼石圖共三軸蘆鴈並踏雪圖三軸三白海靑並孔雀三軸白雉牡丹二軸花艸並壽意七軸宋繡觀音繡壽星並七子圖一軸繡滿池嬌繡山水人物並鶴鹿共十一軸宋刻絲龍並牡丹共六軸元子昻觀音並美人圖四軸髙士圖並墨竹二軸秋原較獵漁舟問答人物山水二十三軸唐馬並翎毛十軸松鹿並牛圖魚圖二軸管夫人秋冬山水二軸翎毛二軸趙仲穆山水人物二軸唐馬四軸趙雍馬圖錢舜舉竹兔花艸六軸李息齋墨竹六軸髙房山樓閣山水二軸西湖圖並松石二軸煥章閣山水二軸靑緑樓臺壽意二軸三仙圖嬰戱圖五軸鸜鵒斗方班恕齋壽松圖二軸王廷吉山水沈士偁山水孫君澤界畫山水並蒼松五軸買臣樵圖劉耀卿樓閣圖四軸山水並春冬景六軸列子禦風唐子華神品捕魚圖張可觀山水人物六軸王若水菊花竹

石桃竹錦雞翎毛共二十八軸王元章雪梅圖翎毛二軸熊芝山雙松平逺圖吳仲圭漁父圖雙松古石竹石盛子昭崆峒問道三星拱壽文昌圖二軸仙景四軸羲之觀鵞唐王出獵圖愛山並采芝圖二軸杏花讀書圖觀蓮采菱圖觀畫撫琴圖二軸琴阮圖闗山霽雪並獨釣圖二軸山水人物六十一軸韓廷暉山水十三軸濟川圖班姬團扇圖題宋太祖蹴踘圖元宮背行蓮掌圖胡直二仙傳道李居恭山水子敬花艸彭明雪圖任月山馬六軸韓承花木二軸

黃子久山水二軸大癡天池石壁蔡毅冏古木倪雲林小景竹石圖王冕題元人花鳥王叔明秋壑鳴琴秋水樓閣溪山獨釣溫日觀葡萄方方壺髙亭圖天然生公孫竹半陶老人萬竿煙雨白雲居士題山水鐵崖題元人花鳥秋崖題元人橫披元人桃源圖南極長生壽意一軸壽星並仙圖五軸昭君出塞圖二軸美人圖四軸一秤金百子圖八軸攜嬰圖山莊斗方二軸山水並小景十六軸水墨橫披鷹雄不老翎毛二十八軸馬圖牛圖三軸元繡八仙慶壽圖仙逸圖達摩祖師並羅漢六軸宣聖鼔琴忠孝圖屈

原問渡寒山拾得十八學士圖公侯食祿公子挾彈貨郎擔香閨春思雲山圖春水野花風雨歸舟捕魚圖貓蝶尋春臨宋人花鳥四

軸艸虫圖三軸牡丹芍藥二軸龍角竹元納繡壽仙織錦佛像並小景三軸元刻絲樓閣山水二軸翎毛並牡丹十軸明宣宗禦制白燕花驄紫芥二軸各色鴒毛二軸捕魚蘆鴈圖共二軸斗方小景二軸景帝翎毛二軸武宗禦制仙圖一軸商喜壽意貓圖李在山水十三軸邊景昭翎毛二十六軸殷善翎毛三軸王孟端福祿壽圖袁柳莊畫竹夏芷山水人物上官伯達美人圖過庭章松月王舜耕雪景戴文進淸淨觀音海月圖二軸三星

壽意四軸福神眞武闗漢壽玉京仙子四軸七賢過闗圖商山四皓並四聘五軸李白問月美人圖二軸春水並仙館圖五軸鐘山春曉圖西湖春曉圖南屏晚鐘秋林書屋秋林行客秋江獨釣寒江獨釣漁樵景棄瓢圖蘭亭並納涼圖靑山煙雨溪山初霽夏木垂陰風雨歸莊中流砥柱春景魚鴈並松鶴

圖二軸雪景並竹菊共十一軸山水人物計九十軸丁玉川四景八軸五老圖王謙橫披梅牧羊圖石鋭樓閣山水二軸斗方捕魚圖四軸範啟東

竹鶴夏仲昭墨竹十五軸陳憲章梅二軸林良翎毛廿二軸呂紀翎毛共一百十五軸天香玉兔並壽意三軸菊石竹石二軸杜檉居東王迓壽圖五老攀桂圖荷花仙子圖尙父遇文王圖白

樂天圖陶學士並翫月圖冦萊公演樂圖美人圖八軸七子團圓圖茶經圖琴防圖調琴圖花艸圖二軸山水人物翎毛共九軸松鶴小幅姜立綱山水鐘欽禮山水五軸呂棠翎毛四軸蕭天章畫菊殷宏翎毛三軸殷順翎毛二軸

陶云湖湖山秋意南極長生圖萬壽福祿圖美人圖壽鹿並仙鶴五軸菊兔十三軸花艸二軸汪海云四景山水八軸翎毛十軸芙蓉二軸

九華壽意風雨歸舟葛巾漉酒圖李東陽題畫梅杜東原山水杜澍山水人物四軸沈周煙雨圖臨董北苑山水臨趙松雪髙逸圖葛洪煉丹圖龍王授道圖溪山髙逸圖飛仙樓閣雙釣圖雪景松鶴花下翰音柳枝幽鳥菊雞並萱石三軸松芝花艸六軸辛圖壽意二軸山水人物三十四軸吳小仙太極橫披天乙賜福圖南極呈祥圖羣仙拱壽壽意五軸方朔鐘離鐡

拐並壽鹿四軸大士像東華龍女寒山拾得巢由洗耳五賢圖屈原問渡商山四皓捕魚圖吹簫圖月下醉歸圖漁樵並人物三軸山水人物共六十四軸牛圖貓圖二軸周臣停琴聽阮圖臨盛子昭四景人物又山水廿一軸文徴明詩畫八軸人物山水六十一軸三瑞圖二軸玉洞仙桃羽扇消閒滄浪濯足滿目滄江五鹿雙全松石壽意橫崖懸望蹇騎行雪圖停傑圖雲山並雪景二軸雲松並山兔二軸唐寅美人七軸倦繡圖月明千里故人來橫披梧閣淸風栢壽圖椿萱圖唐馬並雀梅五軸四景山水並雪景八軸四景人物山水十二軸陳道復山水並雪山八軸四景花艸共二十六軸牡丹荷花六軸松芝小景二軸大夫忠孝圖孔雀牡丹泥金水仙王問山水花鳥共三軸漁樵問答圖徐霖宴桃李園斗方菊蔣三松山水十軸姜周佐仙子美人六軸菊兔二軸陳寓齋萬壑松濤朱文藻山水人物四軸徐廷振翎毛花艸四軸張平山四景八軸人物三軸海屋添籌等壽意四軸桃花仙子補衮調羹唐王演樂圖松鶴郭

淸狂持平負重二軸補闕求名二軸琴鶴松下觀書圖寫意人物沈碩山水人物五軸美人圖二軸百祿圖鹿鶴雙全沈仕山水花艸十三軸程舉山水人物四軸畫兔仇英靑緑山水十三

軸萬松壽意二軸杜陵詩意四軸臨趙文敏山水四軸臨蘇漢臣仕女四軸髙逸圖九成宮圖天女散花圖麻姑獻壽圖軒轅問道圖謝安

陶谷故事二軸椿桂圖陸包山花鳥九軸魯治花卉翎毛六軸王華山水仙圖孫堪靑山圖竹菊二軸王谷祥花卉六軸許寶芝蘭毓秀圖劉敔山水人物四軸張濳謝安東山圖石崇錦帳圖陳應祥紫牡丹吳璉花竹圖王逢元菊花二軸余橒山水四軸劉景山水陸深山水程達壽鹿梁孜山水花艸二軸陳錫花艸四軸陳枚花艸王諤四召圖傅巖夢卜東方朔待詔金馬門賞花釣魚圖王月英元夜畱鞵圖董良史山水【未裱】洪楩山水桃源問津陳茶山秋江獨釣可山花艸丁野夫山水趙雲窩山水四軸藍

闗圖戈梅巖山水四軸王一淸四景山水四軸袁文可山水五軸鄔昆山水馬軾臨郭熙大幅山水王子澄臨馬逺葉含春紅日古松馬軾山水臨郭熙大幅李智福十八學士四軸臧祥卿竹石貓雀謝時臣人物山水四十六軸壽意二軸壽松圖二軸玉京仙仗七賢過關

髙山流

水駕壑蒼龍擎天古翠湖山春靄瑞協秋芳松梅並牛陳憲副撫琴圖東坡博古圖三酸

圖勤苦圖商作四景四軸小景二軸陳宗周花鳥四喜圖邵南山夏秋冬三軸古愚松鶴貞湖攜琴訪友焦云崗杏壇圖菊花橫披昭陽蔣貴畫潘雲程老子觀泉馮表桃源圖胡鎭松鶴朱靑緑山水陳鶴竹石牡丹殷偕花鳥四軸羅思泉山水見竹四景圖四軸顧良臣畫東方朔王珍山水四軸何澄山水李碩菊石胡賓兔月侯聰山水三軸姚友直竹趙淸獻公告天圖陳季昭讀書圖四軸復齋翎毛平田小景明人名筆覆載圖二軸天文圖三陽泰圖六

軸天乙賜福轉祿朝天祿轉三臺爵祿雙全五福如意五云梁棟百鹿駢臻海屋添籌

淸風化日朝陽玉樹鳳翻曉帳月晃龍睛三元乘龍五鳳朝陽朝陽雙鳳獨鯉朝天松濤躍鯉魚躍鳶飛春花爛熳秋林錦樹髙科葡萄髙冠進步疊疊封冠中流砥柱朝綱獨立玉堂淸節蘭亭修禊九世同居老君降【闕】

蓮葉眞人天女散花仙女采花蘇武牧羊右軍書扇唐王夜遊唐王觀馬杏壇圖宣父儀二軸先聖四配像呂文正公圖五老圖帝圖二軸眞君像天師降龍伏虎地藏像逹磨祖師二軸維摩居士龎居士圖王母壽圖靑緑仙逸圖毛女仙姑圖三軸仙人圖二十五軸召將圖孟嘗君雞鳴圖赤壁圖十八學士圖四軸江州司馬四妃十六子十軸殿畫美人四軸

著色美人二十八軸一秤金八軸公子圖嬰戱圖二十二軸判子圖十六軸鮑老圖六軸貨郎擔十四軸官司畫四軸春牧圖捕魚圖漁家樂番人圖天臺石梁圖二軸泰和山圖樓臺殿閣四

軸四景人物山水六十四軸斗方小景三十四軸圓光小景四軸壽意四十五軸翎毛花卉六十

六軸花艸二十四軸四時花艸四軸椿萱圖二軸松鶴松鷹竹兔圖金蘭圖唐馬五軸牛圖魚圖四軸艸虫圖三軸泥金山水四軸泥金福壽無疆圖二軸日本唐王賞春四君四軸石刻宣聖十哲像二軸石刻宣尼像二軸明刻絲東方曼倩四軸仙桃四軸五色牡丹二軸又刻絲錦邊壽圖四軸翎毛六軸花鴿番馬圖納繡壽星二軸織金納絨壽圖四軸納絨彩鳳二軸納紗仙人圖二軸紙織東方朔杏壇圖

嚴氏畫品手卷目【凡單捲不數】

晉顧愷之衛索像王羲之家景圖晉人畫女史箴圖宋陸探防道相圖唐人海天落照圖大李將軍二卷小李將軍二卷李思訓春山圖李昭道洛神圖盧鴻艸堂圖二卷閻立本職貢圖周杞長江萬里圖吳道子觀音像羅漢渡江圖王維輞川圖三卷三峽圖雪谿圖女史圖濟南伏生像周昉歷代聖賢像白描過海羅漢醉楊妃圖韓滉寫移家圖演樂圖越王宮殿圖胡防番族圖胡瓌番馬圖韓幹馬圖四卷支仲元三仙圖唐宮女鬭足圖內人捕魚圖南唐周文矩學士文防圖倦繡圖顧宏中江南夜宴圖三卷王齊翰勘書圖二卷孟蜀黃筌百鴈圖宋徽宗鳥虫圖三卷茘枝圖二卷果籃圖李成山水二卷百靈助順圖漁父圖盤車圖古木寒鴉圖

範寛闗山雪渡禇書韓畫郭忠恕釣鰲圖臨摩詰輞川圖張擇端淸明上河圖煙雨風雪圖李公麟孝經圖九歌圖六卷臨顧愷之洛神圖二卷白描羅漢姑射仙像二卷忠節圖女史圖

彊項圖五柳圖蓮社圖明皇醉歸圖便橋受降圖輞川圖獨樂園圖西園雅集江山萬里圖海防圖山莊圖二卷斵琴圖幻素圖織錦廽文圖百馬圖郭熙山水萬里長江圖髙克明牧牛圖文與可竹捲蘇軾赤壁圖賦竹石五卷米芾研山圖米元暉大姚村圖王晉卿煙江疊嶂圖一卷江山奇勝圖楊補之墨竹湯叔雅霜入千林圖趙大年江鄕雪意春禽圖蘓漢臣貨郎圖趙伯駒著色山水文防圖桃源圖赤壁圖孟明歸秦圖鳥雀圖趙伯驌桃源圖二卷蘭亭圖二卷趙士遵溪山圖趙芾江山萬里圖馬和之風雅頌九卷蕭照瑞應圖三卷李唐髙逸圖采薇圖晉文春秋圖三笑圖香山九老圖長江雪霽圖濟河圖溪山深秀圖獨釣歸莊圖古木寒鴉圖馬逺孝經圖四景圖賈復古作淵明歸去圖李嵩鬭茶圖柳塘聚禽圖李迪獐圖百犬圖閻次平溪山深雪陳所翁羣龍云防圖陳居中寫志公像胡笳圖二卷百馬圖趙子固蘭蕙捲水仙花鳥捲【有倭薕包褁】劉松年陽

闗圖西湖圖圯橋進履昭君出塞九老圖二卷宮蠶圖二卷山水人物各一卷夏珪鐘秀圖江山無盡圖山水奇觀圖艸堂十二景圖洪

內翰侍人翠翹風竹圖梁楷應眞圖黃庭經換鵞圖鄭所南畫蘭捲宋人桃源圖杖藜圖溪山古渡秋浦徵鴻漢文帝幸細柳營唐宮春曉明皇幸蜀圖白描佛像三卷集宋名筆畫卷元趙子昻溪壑圖煙江疊嶂圖題梅花圖淵明歸去圖太眞上馬圖婦織圖人物圖馬圖六卷管仲姬詩竹捲趙仲穆鳳頭驄良馬圖三卷

溫日觀葡萄竹菊二卷錢舜舉靑山白雲圖石勒參禪圖麻姑仙壇圖商山四皓圖漢宮春曉圖楊杞上馬圖秋江漁隱圖授劍圖人物圖

雙行纒圖咸若圖花鳥圖艸虫圖髙尙書夜山圖李息齋墨竹二卷李潼川下蜀圖王振鵬龍舟競渡圖【倭簾包褁】趙榮梅花卷郭天錫詩扇圖靑山白雲圖明皇演樂圖歷代聖賢圖西番王禮佛圖王若水雪景明皇撃毬圖太眞對奕圖花鳥圖竹雀圖任月山馬圖三卷松防圖

劉淵夢蝶圖八達圖淵明歸興圖吳仲珪溪山圖竹譜二卷墨竹二卷盛子昭吹蕭圖趙元初白描蘭亭闗山勝槪黃大癡山水顏秋月鐘馗出遊嫁妹圖二卷元人玉閒釋像羅漢三卷陶淵明淸節圖像四卷天聖伏妖圖小聖伐魔圖莫月鼎像閒閒像並贊文姬像十八學士圖齊人圖太眞上馬出遊圖醉道士圖擊壤圖西旅貢獒圖西戎獻馬圖東丹王番犬圖百

鹿圖百馬圖松竹梅鴈圖金人臨蓮社圖終南十景圖捲明邊景昭翎毛邊魯花鳥陶云湖畫卷李在水墨戱筆嶰谷淸風顧仲頫雪梅戴文進江村雪霽人物山水三卷呂紀翎毛捲杜檉居南宮雅致夜宴圖金釵十二圖沈周劍閣圖二卷山水雲煙雨雪諸景共九卷虞山檜並題一卷萬松松譜二卷墨花墨妙八家三卷吳小仙儒理禪宗白描神仙二卷孫龍百鳥朝凰文徵明跋禊畫二十五卷唐寅蘭亭記圖陳淳眠云花卉洛陽春色九卷陸包山花艸卷王問水仙荷花二卷顧宗江山圖三丰子張眞人圖仇十洲子虛上林陳子正四時花時晴川眞筆明人名筆五嶽眞形造化機東封觀日玉衡呈瑞千斛明珠江山一瞬萬里長江吳中山水溪山晚翠溪山雪霽西原秋雨瑞應圖仙

逸圖桃園圖壽樂亭並頭蓮神京八景西湖十景谿山小景小景山水五王春宴霓裳舞圖美人撫嬰瓞綿延鶴山淸翫公餘閒賞契丹納欵珍防三昧離騷九歌圖臨戴文進溪山圖淸玩捲人物花卉二卷墨竹二卷

嚴氏畫品冊葉目【獨冊不列數】

古今名筆十二冊禦府珍藏大小詩畫七冊宋元神品名畫二冊宋賢神品宋畫元人小景眞賞能品五福雅玩淸玩六冊閒中淸玩政餘淸玩錢氏淸玩二冊永寶聚芳集芳三冊防美雜英藝苑晶英閒中淸興觀物餘情一天星斗三垣經宿景星慶雲化工機杼

天孫裁剪萬象回春萬山一瞬瑤空笙鶴二冊壽域登髙瑤臺十二瀛洲妙選昆山碎玉

聖賢遺像闕裏聖迹羣雄聚藝萬斛珠璣雲臺靈劍精金美玉金梓玉顆烏金彩筆二南詩畫斗方圓光落花流水鶴翎獵犬宋七賢圖宣和花鳥陳居中胡笳十八拍馬和之毛詩景二冊馬夏小橫披馬逺小冊擬耕織圖白描元九歌元人百鳥元天遊畫瀟湘八景吳中山水梁孜筆意孫仰救親明人名筆二冊吳賢萃美吳中二絕牡丹譜芝譜菊譜

百菜圖靜庵墨妙小仙絕筆董良史畫沈周畫譜石田墨妙墨花八種文徴明瀟湘八景二冊陳道復詩畫白陽花艸王仲山寫生王酉室花卉燕寢怡情冊

以上名畫手卷冊葉記三千二百零一軸捲冊查理南昌袁州分宜嚴氏古今書畫爲江右學憲何鏜淸江令廖文光吉水學博文嘉

婁江王元美家藏【見四部稿續稿】

晉史道碩八駿圖捲唐閻侍中勘書圖捲閻中令十八學士捲王摩詰演教羅漢軸陸宣公畫像顧徳謙作蕭翼賺蘭亭圖唐名人杏壇圖周昉擘阮圖周昉美人調鸚圖厲歸眞古牛車圖北宋人重耳出亡圖張擇端淸明上河圖張端衡山水【有次仲印識】髙克明雪霽溪山範寛山水捲郭熙樹色平逺圖捲林子煥幽風圖【小篆系詩】東坡題與可墨竹李龍眠畫十六應眞捲醉道士圖理帛圖伯時姑射仙圖【宣和圖記賜朱勝非】摹古子母揭鉢圖宋徽宗紅橋鸂圖雪江歸棹圖宣和三馬圖王晉卿煙江疊嶂圖梵隆十六大阿羅漢捲惠崇江南春意捲廬陵五公像【歸沈純父】蘇黃小像趙千里畫船子和尙捲大禹治水圖【歸馬用昭參軍】二趙書畫歸去來辭【千里畫子昻書】飲中八仙圖古今聖賢圖像髙宗贊尼父七十二賢像馬逺十二水【爲云生滄海層波疊浪湖光瀲灔長江萬頃寒塘淸淺晚日烘山云舒浪捲波蹙金風洞庭風細秋水回波細浪漂漂黃河逆流楊妹子題賜大両府各幅同】馬逺山月彈琴圖【歸孔炎王孫】劉松年大歷十才子圖梁楷參禪圖宋畫香山九老圖閱古堂石刻馬【長僅咫尺而爲馬四十餘種種神絕當是長康道碩筆堂在韓平原南園】宋刻絲仙山樓閣捲金祕書李山風雪松杉圖元髙尙書夜山錢舜舉洪崖移居圖李白觀濤圖【解大紳印記】趙承旨設色山水摹元十一子像畫陶靖節逸事子古長江疊嶂圖五馬圖兩馬圖梅竹雙淸捲【元章梅仲圭竹合爲一卷有防稽外史沈民則周伯噐諸跋】黃大癡江山勝覽圖一峯老人山水捲王朋梅振鵬水亭圖【宋仲溫書】趙文敏琴淸軒圖【爲黃鶴隱居陶南村記】黃鶴山樵阜齋圖雲林小隠圖長江萬里圖王叔明湖山淸曉圖倪元鎭山陰丘壑圖雲林西園圖方方壺雲山

捲崇寧眞君搜山圖捲陶彭澤歸去來圖王安道遊華山圖戴文進江山勝覽圖七景圖山水平逺城南茅屋圖王孟端湖山佳趣捲友石生畫竹捲【李文正公諸題】夏太常墨竹臞樵老人畫卷【卽沈石田父號公濟】沈周金焦二山圖【歸郭次父】江幹十景圖啟南春山欲雨圖虎丘圖【匏庵題】錢塘山行圖寒山圖載酒圖滌齋圖【毛文簡公記】定齋圖【吳文定公題】石田

畫隆池阡茶坡捲梅花雪臨黃鶴山樵太白圖仿叔明林居圖贈吳文定行捲山水寫虞山致

道觀昭明三檜啟南防卉捲精選石翁山水二十六幅畫冊八幅【掩映綿羃爲吳地傳神】畫聖十三幅寫生十六冊周砥沈周宜興山景捲【匋澑生龍嵓小景抵掌子久白石翁銅棺秋色藍於懶瓚】周履道陽羨圖【啟南補龍巖景】沈翊南畫【卽啟南之弟爲葑門邢麗文作】文太史千巖萬壑【爲陸子傳作】畫墓四景徴仲雲山畫卷勸農圖【祝希哲記】甲子人日畫卷癸丑寫蘭石詩卷衡山雜畫十幅畫冊三十六幅唐伯虎赤壁圖賓鶴圖【張防於藏】桃花庵詩圖梅谷卷詩畫卷六如居士寫生冊周臣韓熙載夜宴圖周東村張老圖臨李伯時蓮社圖陳道復書畫水仙梅花卷白陽山人墨牡丹周官飲中八仙圖仇英摹古四圖【顧愷之當熊妃閻立本賺蘭亭周昉擘阮王維奕碁】臨閻右伯李將軍本三輔黃圖【祝枝山書杜紫薇賦】九歌圖【凡九章章各有文待詔書儀從人物都不計山窈窕殊消防】仇實父摹輞川圖【徴仲書二十絕】臨西園雅集圖【千里本】十洲海天落照圖【李昭道本宣和祕藏】

【穆宗時爲小璫所竊事露投火此先爲仇摹】陸包山遊太湖圖記遊洞庭詩畫十六幅臨王安道華山圖叔平寫生捲文伯仁燕臺八景溪山自適捲文休承補酌酒桂林圖補章仲玉保竹圖捲錢磬室夏山欲雨圖溪山深秀圖凡二卷叔寶紀行圖鐘馗移家圖畫南北二詞【柳窺靑眼及百歲光陰】錢谷尢求合畫防眞記捲尢子求畫闗將軍四事鳳丘作華淸上馬圖陶

存仁天文地理總圖南陽黃鵠作洛中九老圖李羣【一作郡】小桃源圖渭橋圖旅獒圖李士牧畫六十美人捲殳質盤礡齋筆【殳爲休承叔寶上足】周之冕花卉【弇州以兼有陸包山所長】張復廿景【元春功力不及仇天眞過之】吳中諸名士畫冊諸名筆送沈禹文畫冊畫扇甲捲【計六十面自戴文進至謝時臣】畫扇乙捲【亦名家以其作阿婆面也】

弇州藏宋名家山水人物畫冊【共二十有七】

趙大年雲山李唐春江不老夏珪逺浦歸帆劉松年溪隱山田馬逺觀梅觀瀑松下揮翰趙千里水閣納涼髙閣觀潮寒山拾得金穀園柳州閻次平小景松溪別業李嵩內苑圖

采蓮圖松下鼓琴松間醉臥霞嶺扁舟風雨泊舟柳陰放棹劉阮天臺髙閣燕思雪閣諸幅【後二幅空繡滕王閣景塡以王子安詩序其一亦是閣景所繡字細若蚊睫畫品精工之極】弇州藏宋人雜花鳥冊【凡二十八幅】

竹鶴一松一鹿一梅月雙雉一桃花遊蜂一梅竹幽鳥三梅竹雙鳥一雙橊幽鳥一白頭冬靑一梅花小鳥一杏花白練一碧桃瓦雀一枇杷靑鳥一翠禽香柑一白橊小鳥一來禽黃鴒一蘆渚九鷺一遊蜂墨蕙一鵪鶉二枯柳一雪灘鶺鴒之在雪樹者一蒼鵞在梅花下而理羽者一浴者一魚虎立蓮房者一立枯荷者一其渲染生色窮態極變與眞宰爭勝毫楮間往往能奪之惜少題款所可辧者趙昌馬逺吳伯毛和吳珪及宗室彞齋孟堅而已此汰數十本中得之者當爲眼底第一東倉王敬美家藏【見奉常集其在四部稿者不錄】

閻立本五星二十八宿粉本【牛星作牛女星作羊千古靈匹一旦興盡】周昉搗衣圖【一杵用両女子搗】李公麟蘭亭圖趙大年香山九老捲林靜痩馬圖李唐三生圖【作牛背牧童李源欠身揖之又一卷作船子人相對孕婦錦襠罌汲與前合】馬麟梅花卷宋人畫虎【劉念南物】元人羣眞圖錢舜舉靖節蓮社諸圖王淵若水花鳥徐幼文獅子林圖沈啟南大石山聫句圖捲【李貞伯書吳文定張子靜史明古聫句楊君謙諸題】石田梅雪捲廬山圖文太史雲山捲小景畫冊【授其徒米子郎】唐子畏倦繡

圖白陽山人水墨畫卷仇實父洛神圖【文徴仲書賦】錢叔寶寫夏山欲雨李郡摹明皇幸蜀圖張懋賢臨文待詔畫冊

吳門韓敬堂家藏【眉公丁酉三月十五日觀】

周文矩文防圖李龍眠白蓮社圖趙千里三生圖【若顧愷之作右軍家園景直酒肆壁上人耳】

松郡顧光祿家藏畫冊【見妮古錄萬曆丁酉閱】

王右丞山居圖【宋徽宗題危樓日暮人千里欹枕風秋鴈一聲載宣和畫譜葦法類大李】宋周儀畫【宣和禦題】徽宗畫對幅趙伯駒畫【宋髙宗題】趙千里仿大李將軍筆【同上】又對幅毛益畫對幅馬和之畫【思陵禦題】又六幅李迪畫對幅李唐畫月團初碾防花甆對幅吳炳畫楊士賢畫對幅馬逺畫夏珪畫對幅趙孟堅畫蘭花對幅趙子昻山水四幅痩馬一幅管夫人竹一幅

華亭董太史思白家藏【見太史自記】

予家所藏北苑畫有瀟湘圖商人圖秋山行旅圖又二圖不著其名其一從秣陵徐魏國處購之一則金吾鄭君與余余嘗懸北苑於堂中兼以倪趙諸迹無復於北苑著眼者政自不知元人來處耳

董北苑瀟湘圖江貫道江居圖趙大年夏山圖黃大癡富春山圖董北苑徵商圖雲山圖董北苑秋山行旅圖郭忠恕輞川招隱圖範寛雪山圖輞川山居圖趙子昻洞庭二圖髙山流水圖

李成著色山圖米元章雲山圖巨然山水圖李將軍蜀江圖大李將軍秋江待渡圖王叔明秋山圖宋元人冊葉十八幅右俱吾齋神交師友每有所如攜以自隨則米家書畫船不足羨矣

嘉禾項氏墨林家藏【墨林鑑收甚富此僅見太平淸話】

盧楞伽六祖像捲王右丞淞江圖王齊翰作陸羽煎茶圖吹云圖【沾濕絹素綴輕粉縱口吹之成云】李營丘秋晚圖李龍眠狂僧圖捲宋徽宗寫生翎毛圖六石圖

【玲瓏古雅不用皴法以水墨生暈】趙千里春郊走馬捲王晉卿雪霽羣鴉圖馬和之春霄鶴唳秋空隼舉馬逺探梅圖梅花冊二十六幅趙子昻落花遊魚圖鵲華秋色捲【山頭著靑緑全學王摩詰】盛子昭云深處雪景倪雲林山水軸王叔明天眞道人圖阜齋圖捲【二幅一背一向學右丞營丘】黃鶴山樵花溪漁隱王孟端梧竹一軸項希憲家藏【見陳眉公書畫史諸帙】

王晉卿瀛山圖【細絹著色上題甲辰春正月因圖夣中所見云云】小米雲山捲【後有素心遒人及沂陽董復二跋雲林題云倪瓚曾覧】趙千里丹靑三昧捲陳居中畫胡笳十八拍捲倪瓚畱昌言髙尙書堂

戱寫此圖並賦贈【下有陽文雲林子印】沈石田水墨山檜捲【極奇後大字題贈子壻史永齡之翁西村先生並詩】文徴仲雲山捲【奔放橫溢後題七言律艸書一首堪與石翁三檜捲敵手】仇英仿宋人花鳥山水畫冊一百幅項又新家藏【眉公筆記乙未六月初四日觀時爲萬曆二十三年所閱僅此】

趙千里四大幅【泥金小欵千里二字陳董謂是顏秋月筆】馬和之畫毛詩鶉鵲等篇畫破斧章一卷【俱宋髙宗書】錢霅川靑山白雲圖歸去來圖趙文敏觀瀑圖顧定之修篁圖王叔明詠石圖丹山瀛海圖【自題香光居士】趙善長山

居讀易圖徐幼文林泉髙逸圖

麟湖沈氏家藏【見祕笈初函】

白石山樵雲池灣沈仲貞多家藏出示宋人畫冊內李唐趙千里劉松年李嵩皆精絕余馬夏爲多又見馬逺漢宮春曉趙子昻載酒圖仲穆洗馬圖騎馬圖盛子昭山水上有劉伯溫題梅道人墨竹又梅花折枝插瓶中以斑竹方架承者及倪雲林山水又竹沈石田仿吳仲圭松石又竹雞芙蓉文太史水仙柏舟圖仇十洲四皓圖已上各一軸管仲姬家書一卷更梅老畫冊十三幅標其簽曰梅沙彌以畫說法

萬曆己未重九日爲沈正伯招赴夗社在北山艸堂乃陳白陽所書長松修竹間登舞袖【闕】各賦采菊篇又拈韻詠諸名勝並送譚埽庵伯仲閩行時魏仲雪先生主盟而黃葉老人系小年庵舊雨凡所藏書畫多經品題者因悉出示吾輩不減當年眉公鑑賞時也惜今日聞多散逸耳汪砢玉識

韓宗伯存良家藏

南陽名畫表潔溪茅維序

茅子曰畫者掛也義取掛方象以垂世也上古史皇創爲斯技以教韻士嗣後興廢靡嘗漫滅防不可考下迨曹魏始有弗興兵符圖一卷流傳於世而道釋人物山水界畫花果鳥獸虫魚墨戱諸科以次代興矣遐稽魏晉以來道釋則顧【愷之】陸【探防】張【僧繇】吳【道】人物則展【子防】閻【立本】周【昉】李【公麟】山水則荊【浩】闗【仝】董【源】巨【僧巨然】燕【肅】趙【孟頫】黃【公望】王【】界畫則王【維】李【思訓】尹【繼昭】郭【忠恕】花果鳥獸則邊【鸞】黃【筌】韓【幹】戴【嵩】虫魚戱墨則顧【野王】滕【滕王元嬰】徐【熙】易【元吉】鄭【防】米【芾】髙【克防】倪【瓚】斯皆羅萬象於胸襟傳千祀於豪素者也故俊傑之士尙友之夫淵識博聞熟究精蘊往往著書立論以寄幽情有若齊梁畫目貞觀公私畫錄宣和書畫譜紹興祕閣書畫史雲煙過眼錄嚴氏書畫記諸篇卓卓表見於世的爲藝苑名言髙賢定論豈如盲人觀塲妄肆雌黃之口曽未渉川遽云越海俄觀魚鱉謂察蛟龍畢世望洋致慨千秋貽笑大方者乎夫名畫者蓋以窮天地所未至顯日月所不照揮纖毫之筆則萬類繇心展方寸之能而千里在掌自非慧心具目之彥博識議之儒胡能披沙防金抜十得一也鑑畫之難如此有志者非惟自勵又以勵人苦心哉維閒居研防把臂晤言每以斯事質之朝延氏朝延喟然而嘆曰書畫式防眞賞難遇八法六要之奧世人不講久矣此道荊榛孰得康莊披雲霧睹靑天非吾子其誰與歸在昔先宗伯博求名書反覆諦玩心領神防防契往喆種種不傳之祕賴吾子法書表行差堪爲識者吐气苐先宗伯旁耽畫癖亦復不減書滛前後所收名畫神品何啻數百丹靑墨戱並是甲觀自余南北宦遊不便提挈日亡月逸雨散風飄遂至遺失數多零落殆盡俯仰今昔感慨系之豈止廚失【闕】掛壁飛去而已耶追維先宗伯之勤收力購馴致璧合珠聫曽未再傳盡屬烏有當吾世而失之不腆實有歉焉追理畫目十忘七八聊且爲我表之並授副墨之子異時連衡並驅光前耀後邀惠故人徳不淺矣惟感朝延之言願附名以垂不朽於是續撰南陽畫表

道釋人物魏曹弗興兵符圖【梁武帝唐太宗宋徽宗等題跋】晉顧愷之洛神圖【宋髙宗前後小璽】射雉圖【宋徽宗小璽】南北朝僧繇五星二十八宿圖【梁令瓚書星法宋髙宗題前後禦璽元趙子昻題】

【跋】小李將軍李廣射猿圖閻立本蕭翼賺蘭亭圖【宋髙宗小璽】閻立本陳叔達鎖諌圖【宋徽宗前後小璽】吳道天王送子圖【宋髙宗乾卦紹興小璽賈似道封字長印曹仲李伯時王亷等跋】觀音變相【黃山谷題跋】常粲鎖諌圖【宋徽宗前後小璽】張

萱明皇夜防圖韓幹明妃上馬圖【趙子昻跋】夜遊圖【宋髙宗前後小璽】周昉對鑑士女圖【宋髙宗題前後小璽】璇璣詩圖【蘇子瞻等跋】日本女騎圖【宋徽宗題闕前後小璽】職貢圖【宋徽宗題前後小璽及明昌等印】揮扇士女圖韓滉晉公演樂圖五代支仲元三僊奕棋圖【宋徽宗金章宗等題跋前後小璽印記】漢宮春晝圖宋王齊翰勘書圖【蘇子瞻子由等跋宋徽宗題並】

【前後小璽】孫知防上眞像周文矩文防圖【宋徽宗題蔡京跋】李公麟三淸像【淸閟閣印】番王禮佛圖【前元人跋】郭子

儀單騎降【闕】圖【宋名賢並趙子昻題跋】番僧渡海圖【元人題跋印識】石鼎聫句圖慈孝故實八則【每則伯時書其事趙松雪跋今亡見】

【荘防題識】馬和之蓮社圖【宋末人跋】李唐袁安臥雪圖【宋髙宗跋】三生後身圖【元虞伯生等跋】趙伯駒三生前事圖【元趙松雪等跋尾】李嵩大內工作圖陳居中胡笳十八拍圖【宋髙宗按款題跋】張翼臨韓滉村翁嫁女圖馬逺臨王【闕】村社防集圖元趙孟頫摘花引子圖髙士圖錢選維摩像蕭翼賺蘭亭圖趙子昻百花美人圖趙子昻逹摩佛像圖子昻畫宣聖像子昻畫山水人物龔開鐘馗元夜出遊圖【開篆文自題並前元十餘人跋】

山水界畫南北朝展子防遊春圖【宋徽宗前後小璽元人跋】王維精能圖【宋髙宗璽並題】圓光二水【前元十餘人題跋】李思訓禦苑采蓮圖【有趙肅張伯雨印文休承等跋】行幸蜀川圖【宋髙宗前後小璽】周古言東山圖李昭道海天落照圖桃花源圖【宋髙宗題】荊浩山莊圖【宋髙宗題並前後小璽】宋郭忠恕越王宮殿圖【宋髙宗題】李成古木寒泉圖董源雲山圖【趙松雪跋】範寛長江萬里圖【捲長五丈竟一紙也】李公麟九歌圖【曹緯吳傅朋謝奕防奕修等跋】西園雅集圖【葉石林等題跋】米芾雲山逺樹圖【後方自題並康裏子山跋】硯山圖【宋髙宗小璽潘若水跋】雲山圖【康裏子山跋】馬和之風雅八則【莊蓼塘印識】二南圖【趙子昻跋】陳風十篇圖【宋髙宗寫毛詩並跋】李唐山陰圖【宋髙宗跋】王子猷雪夜訪戴圖寒江漁艇圖【宋髙宗跋】雪塢幽居圖【宋髙宗跋】江山勝景圖【前元人跋】馬逺待月圖【前元人跋】踏歌圖【宋髙宗題並前後小璽】夏圭江山淸逺圖李確春山遊騎圖元趙孟頫重江疊嶂圖【後元國初諸人題識】王振鵬金明池奪標圖【元時十餘人題跋】黃公望重山疊嶂圖【國初人跋】米家書畫船圖【同時人題跋】盛懋吹簫圖【國初人跋】王僊山修道圖桃花書屋圖【勝國人題】芝蘭室圖【同時人題】倪瓚林亭小景家園圖【同時名人】

【題詠甚眾】

花果鳥獸南北朝陳閎人馬圖【宋人跋】胡瓌番部卓歇圖【宋徽宗前後小璽】韓幹照夜白馬圖【宋元人跋髙宗璽記】雙騎圖【蘇子瞻題米芾等題名幷趙子昻康裏子山跋】十六馬圖【趙子昻跋】百馬圖【宋徽宗前後小璽】拳毛騧圖【宋徽宗題前後小璽】張符十牛圖五代黃筌杏花三猿圖【宋髙宗題前後小璽】芙蓉鸂圖宋徽宗百合奇石圖【宋名人題倪元鎭等跋】元錢選九馬圖

右凡四十七人計九十九圖

書畫銘心表

名畫晉顧愷之淸夜遊西園圖唐王維山莊圖【或云卽輞川圖有宋名人跋】江幹雪霽圖【沈周王鏊題跋】吳道天龍八部圖【蘇軾等題跋】防檀神像【徽宗禦題璽記】李思訓禦苑樓閣圖盧鴻艸堂十志圖【宋名賢書詩並跋】韓滉田家移居圖胡瓌番部槖駝圖【宋徽宗題】荊浩僊山圖胡獵騎圖五代顧閎中韓熙載夜宴圖趙千里僊山樓閣圖宋徽宗摹衛協髙士圖【蔡京題記】雪江歸棹圖李成茂林逺岫圖【向若冰倪瓚張天錫等跋】董源瀟湘圖僧巨然蕭翼賺蘭亭圖【直幅大山長林屋宇人物種種妙絕足稱神品】李公麟西園雅集圖【團扇米芾小楷書記】定林蕭散圖【絹本陸佃等跋】文仝晚靄橫看【宋髙宗題黃庭堅跋】米芾雲山煙樹圖南宋馬和之商魯二頌圖【絹本設色逸品上上】元王獨松圖趙孟頫橙黃橘緑圖【絹本直幅】老子立像【後小楷書常淸淨經全學內景筆法】夏木垂陰圖遊行士女圖蕉石美人圖黃公望富春山圖【長卷神品】襮琴圖

【楊維楨題詩】吳鎭漁父圖【姚綬周鼎等跋】王湖山勝遊圖【邵亨貞張璧王掖等題跋】具區林屋圖倪瓚東臯艸堂圖【直幅有細描人物乃少年筆也】山陰丘壑圖鶴林圖【防捲自書鶴林詞鄭洪僧見心等跋】著色山水

繪事偹考【已見貞觀公私畫史宣和畫譜者不錄】

晉袁質莊周木鴈圖卞和抱璞圖

毛惠秀祖二防圖【余圖見貞觀公私畫史】

唐漢王元昌鷹鶻圖鞍馬圖【余圖見宣和畫譜】

檀智敏遊春戱藝圖

田琦洪厓仙人橘術圖

五代趙嵓鐘馗彈棊圖漢書西域傳圖【余圖見宣和畫譜】胡擢鸂圖全株石橊圖【余圖見宣和畫譜】

王商遊春士女圖【余圖見宣和畫譜】

李羣赤松圖二孟說舉鼎圖醉客圖

杜霄吳王避暑圖秋千士女圖【余圖見宣和畫譜】

李應蕃樂飲防圖放馬圖林人馬圖李靄之賣藥修琴圖歸山圖二野人荷酒圖【余圖見宣和畫譜】

朱簡章胡笳十八拍圖二禹治水圖鳳樓十八怨圖二神僊傳圖四煙波漁父圖

支仲元蕭翼賺蘭亭圖【余圖見宣和畫譜】

梅行思河嶽精靈圖謝女詠雪圖冦豹騎牛圖二【余圖見宣和畫譜】

史瓊竹下引雛野雞圖二兔園雪景圖

程凝折竹孤鶴圖二六鶴圖湖灘逺水圖王道古四時雀竹圖鬭雀圖引雛雀圖

李坡折竹圖二風竹圖二冒雪疏篁圖【余圖見宣和畫譜】

唐垓柘棘野禽圖十魚蝦海物圖二【余圖見宣和畫譜】王道求十六羅漢像二挾鬼鐘馗圖茀林獅子圖

富玫彌勒內院圖白衣觀音像二觀珠地藏像二慈恩法師像

左禮二十四化圖十眞人像【余圖見宣和畫譜】

黃延浩明皇吹玉笛圖五王同幄圖乞巧圖春園宴防圖二

張質村田鼓笛圖二村社踏歌圖

李升武陵溪圖靑城峨眉圖二【余圖見宣和畫譜】

杜楷秋日並州路詩意圖【余圖見宣和畫譜】

阮惟徳宮中夜宴圖二按舞圖二熨帛圖二張玫按樂圖長門醉客圖搗衣圖

周行通李陵送蘇武圖奪馬圖支遁三雋圖趙令晙康莊試馬圖奚官調馬圖二

王仁壽徵遼圖千里明駞圖獵渭圖【余圖見宣和畫譜】陶守立九華艸堂圖山程早行圖金山水閣圖

十六羅漢像二淸涼寺海水圖

宋燕恭肅王元儼過海羅漢圖二竹林調鶴圖嘉王維城羣魚戱荇圖秋江蘆鴈圖

鄆王楷柘棘馴禽圖

錢仁熙春郊牧牛圖牧牛圖二

甄度善才童子五十三參像文師利像維摩居士像增長天王像遊行天王像二

趙光甫天山飛騎圖

王端匡廬瀑布圖懸崖松栝圖溪山雨霽圖墨竹圖二

陳士元華淸夜遊圖

王居正調鸚鵡士女圖緑窓蕉雨圖

燕文貴舳艫濟江圖二平乘圖橫槊賦詩圖漁舟圖二萬里風帆圖

毛文昌春社醉歸圖邨童入學圖

黃懷玉幽澗鳴泉圖暮山圖二千巖聳翠圖二

秋林圖二山牕覓句圖

馮淸雕虎嘯風圖

呂拙屬玉觀圖

童仁益采芝僊女圖采藥僊人圖羣眞朝元圖劉遵士夜摩天宮圖

梁忠信雪霽運糧圖棧道圖危棧避車圖李符牡丹黃鶯圖桃花山鷓圖寫生折枝花圖張戡番族移營圖較獵圖四秋原卓帳圖任從一滄溟龍化圖戱龍圖二教子升天圖戚文秀摹嘉陵江水圖二淸濟灌河圖

何霸三峽放舟圖

髙懷寶佳圖二杏林春燕圖艸虫圖二張惇禮千章夏木圖二醉仙圖孤云罥樹圖醉僧圖髙士聽松圖二歸樵圖石澗橫琴圖二漁樂圖捕魚圖

蘇軾折枝墨竹圖五楓江蘆竹圖二折枝風竹圖三湖石新篁圖寫生墨竹圖二墨竹圖二十二竹石圖九寒林圖

米芾天陵偃松圖二松石圖二松林寒翠圖雲山圖四南山早梅圖春山圖東籬寒菊圖雨耕圖風竹圖二

晁補之江天浩蕩圖天王圖水國秋淸圖痩木圖二添設蓮社圖四枯枿圖二摹侯翼龍樹菩薩圖摹闗同蒼松怪石圖摹周昉春原艸樹圖摹李成古壁垂藤圖摹衛賢萬壑湍流圖摹易元吉孤松戱猿圖

晁說之黃葉邨莊圖寒山凍雲圖雪灘落鴈圖張舜民秋林落照圖

劉涇疏林巨石圖虯松圖二修竹含煙圖窠石圖筀竹圖

蘇過太湖石藂竹圖雪竹圖寒梢拂云圖二石筍圖二春泉玉澑圖茂林圖梅花書屋圖秋林圖折枝竹圖二

宋子房江臯秋色圖二楓林圖秋牕曉讀圖程堂寫峨眉山菩薩竹圖鳳尾竹圖二苦竹圖像耳竹圖雨竹圖紫竹圖紫茄圖二風

竹圖紫芥圖二

範正夫訪戴圖鶺鴒圖竹石圖

顏博文十六大阿羅漢像十羅漢圖二聽經羅漢圖四雪嶺圖閒雲出岫圖野水圖長隄疏栁圖

任誼南北江山圖二紅蘭圖斗山煙市圖蘭竹圖二松溪深日圖蘭石圖空谷幽蘭圖四溪橋圖杏梁歸燕圖江心寺圖丹山翔鳳

圖二四更山吐月圖

李石峨眉古雪圖蜀江春漲圖

林生者逸其名江鴈圖二蘆鴈圖二水禽圖二

鴈陣圖二林禽圖

李甲阿濫堆圖灘鴈圖秦吉了圖喜鵲圖鵓鳩圖二瑞鳩圖二鸜鵒圖雪雀圖

髙燾暮山凝紫圖眠鴨圖二秋水蒹葭圖睡鴨圖二寒林枯枿圖衰栁圖幽澗圖

僧徳正峨眉山圖佛光圖靈鷲峯圖

內侍賈祥春山樓觀圖春山嘉樹圖竹石文禽圖二藂竹圖【余圖見宣和畫譜】

內侍樂士宣緑楊春雨圖春岸聽鸝圖浮玉山圖新栁圖曉鶯圖【余圖見宣和畫譜】

內侍季仲宣寒雀爭梅圖【余圖見宣和畫譜】

僧擇仁萬松寒翠圖戰龍松圖墨松圖二僧繼紹晚山圖

蔣長源淩霄花纒松圖

劉延世雪竹圖二籜龍風雨圖筍竹圖

靳東發出師表圖二洗兵圖平吳表圖陳情表圖諌獵圖歸馬圖止戈圖修文圖四

章友直神出洛圖十屬圖二登伐黿圖靈蛇圖枯桑語圖鏡蛇圖常山率然圖蛇醫圖元負圖圖

張逺三晉雲山圖寒山圖二滹沱冰合圖王元通野渡橫舟圖逺山圖風雨荷蓑圖山家圖白蘋洲圖

孔去非艸虫圖四百蝶圖二翠雀圖二煙林圖溪山圖

劉履中羣僊談道圖采芝仙女圖遊行天王圖鐘馗擊鬼圖舞鐘馗圖隠士圖二

蔡肇松路僊巖圖仙麓漁舟圖雪陂鐘馗圖二

松下逍遙圖煎茶圖

甘風子列仙圖十五

李時擇十六大阿羅漢像六羅漢像二十二張通靈鷲佛鋪圖

池州匠氏九華山圖秋浦圖

濤太華寒云圖闗山曉徵圖二渭水春【闕】圖二樂遊春曉圖二函谷秋風圖終南積雪圖潼闗圖咸陽宮圖秦川圖

寧久中秋原曉望圖看山圖

宋防寫郭河陽滿溪春澑圖

戰徳淳春夜宴桃李園圖春防圖四冒雨尋菊圖觀蓮圖二桃源迓客圖

和成忠溪雲釀雨圖雲山圖五龍門山圖劉堅紅樓春曉圖繡閣曉寒圖二杏花旗亭圖二曉閣捲簾圖湖石修篁圖五

陳常折枝花圖三十一

龔吉玉兔秋香圖瑞兔圖四

吳九州寫東丹王千角鹿圖三

陶績石橊圖二茘枝圖五葡萄圖五紫姜圖

菜圖九

馬賁樂音菩薩像吳王避暑圖獻花菩薩像二江山淸樂圖三孔雀佛鋪圖二春工富貴圖

三蘇臺集防圖

郭思靈秀本艸圖十傳國璽圖五山海經圖四十藝術圖十三瑞應圖二十二

賈行恭十二屬神圖妖怪圖八東觀符瑞圖十郭信寶檀菩薩像北門天王像東華帝君像巖居道眞像二六甲神像六

戴琬芙蓉鷺鶿圖二桃花錦雞圖海棠鸚鵡圖二梨花鴝鵒圖二梅花戴勝圖水葒鸂圖雪雀圖四竹鶴圖六靈艸圖

王登仕文殊普賢部從圖二紫防二十四化像張戩淸湘暮煙圖浯溪春樹圖嶽麓書院圖洞庭日出圖瀟湘八景圖八

丁晞顏六甲形圖孝經左契圖十太史公漢書圖二十二遁甲開山圖孝經雌雄圖八孝經祕圖五孝經緯圖十

南宋髙宗千巖競秀圖云壑松濤圖

趙士遵藍田煙雨圖曲水流觴圖二摩崖勒碑圖山林平逺圖鑑湖一曲圖橘洲圖寶石山圖

趙廼裕修篁韻夏圖湘竹圖二曉竹含煙圖掛竹圖二寒林隕籜圖二匾竹圖勁節淩霜圖淡竹圖緑竹臨流圖

趙伯駒四時山水圖四著色山水圖二春山曉讀圖夏山嘉樹圖寒林曳杖圖風竹驚禽圖折枝梨花圖二折枝桃花圖二寫生海棠圖

二折枝芙蓉圖折枝芍藥花寫生芍藥花三牡丹戱貓圖捜神記圖四牡丹浥露圖二

髙僧圖二古瑞應圖二佛座圖列仙傳圖玩花圖大荒經圖二十六

趙伯驌荷花鷺鷥圖三鴈圖二天慶觀圖趙孟堅羅浮曉月圖巡檐索笑圖孤山夜雪圖石竹水仙圖三扁舟鄧尉圖水仙浸月圖二南枝凍雪圖庾嶺春歸圖擕酒探梅圖二

含章點額圖暗香疏影圖二雪徑探梅圖控琴探梅圖月冷梅花圖石竹山礬圖二墨梅圖十四老梅圖四落梅圖

趙孟淳籜龍風雨夜生孫圖

米友仁春云出谷圖春山雨霽圖萬峯積雨圖夏山擁翠圖煙鎖秋嵐圖二楓林秋雨圖

秋壑聽泉圖寒山落木圖二歲晚空江圖風雪歸人圖楚山淸曉圖雲山圖十一寒溪圖二逺蜂圖平楚圖湖灘圖雪山圖二待渡圖夢山圖二喚渡圖煙林圖四

亷布逺岫來靑圖山閣圖太湖石圖

王淸叔竹石枯槎圖靈壁石圖雪浪石圖四楊補之崆峒問道圖談道圖二四皓采芝圖李昭平林逺水圖娑羅樹花秋水芙蓉圖二墨竹圖十五折枝桃花圖五

魏爕墨梅墨竹圖四歲寒三友圖

王利用栁公權筆諌圖

江參長夏江村圖泉石五幅圖五霅溪煙雨圖

山閣逺帆圖崇蘭館圖二

鄭希古江山平逺圖

馬和之闗雎圖桃夭圖葛覃圖螽斯圖漢廣圖采蘩圖采蘋圖甘棠圖騶虞圖艸虫圖伐檀圖蒹葭圖晨風圖衡門圖鳲鳩圖九罭圖鹿鳴圖天保圖采薇圖常棣圖鶴鳴圖沔水圖采芑圖鴻鴈圖白駒圖黃鳥圖南山圖桑扈圖鴛鴦圖魚藻圖白華圖隰桑圖棫朴圖旱麓圖靈臺圖云漢圖北風圖韓奕圖江漢圖振鷺圖丰年圖崧髙圖淇澳圖幹旄圖考槃圖木瓜圖蓼蕭圖斯幹圖大田圖駉圖酌圖濳圖

陳容龍起滄溟圖羣龍圖二云漢爲霖圖戱龍圖二孤松圖虯松圖二墨竹圖四

陳珩荷葉戱魚圖二遊魚唼萍圖葦蕭魚躍圖羣魚戱藻圖新竹圖二羣魚圖二風竹圖

四魚樂圖二蟹圖三

湯正仲雪榦霜筠圖藂蘭圖三南枝霽雪圖水仙圖二石屋梅花圖芳蘭圖石竹圖二

畢良史古木寒鴉圖

毛信卿墨竹圖四

水丘覽云韓昌黎見大顚圖雲山圖四

左幼山山林倒影圖虢國夫人圖

楊季衡鸜鵒圖二

葛長庚修篁暎水圖竹實來禽圖紫府眞人像展上公像純陽子像二醉道士圖二醉仙圖

歐陽楚翁雲山艸堂圖墨梅圖四西崦梅石圖僧梵隆寫李龍眠嘉樹山莊圖

僧法常峽猿圖蘆鴈圖四乳虎圖虎拜圖二窠石圖二暮山圖秋山圖

李唐南畆饁耕圖長夏江村圖

劉宗古松下奕碁圖仕女圖詩女圖

僧若芬候潮圖觀潮圖弄潮圖二孤山圖吳山圖六橋圖西湖十景圖十

僧月蓬觀世音菩薩像羅漢圖十六毘沙門天王像

僧子溫架引葡萄圖二葡萄圖四蔓枝葡萄圖二

楊士賢山水開精舍圖

李迪海棠睡起圖湖石海棠圖海棠帶雨圖碧桃垂絲圖二水僊詠梅圖二元圃秋香圖折枝杏花圖折枝花圖五逺水圖喚渡圖溪山圖

李安忠宜春苑馴獅圖

蘇漢臣防檀香佛像香積如來像熾盛光佛像日月珠幢像鬘華菩薩像智積菩薩像獻

花龍女圖獻珠龍女圖彌勒佛像二摩防羅像七如來像藥乂將圖功徳林圖揭諦神像薝葡林圖太上像二靑圖二飛僊圖二羣仙圖二仙樂圖三仙迹圖十二

朱鋭溪山秋霽圖雪獵圖二水閣曉寒圖騾綱圖二溪山雪霽圖二盤車圖運糧圖二

李端梨花鳩子圖

李從訓宜男圖蠲忿圖合歡圖雀圖四鳩圖二

吳炳春池睡鴨圖山茶鵓鴿圖鴛鴦瑞蓮圖寶珠玉葉圖二折枝絳桃圖三折枝芍藥圖二寫生荷花圖二折枝寒菊圖四寫生薔薇圖

二玫瑰圖二長春圖二探春圖水仙圖二鶯粟圖茗花圖

蕭照赤松黃石圖嶽祠漢柏圖岣嶁丈人像采芝僊女圖松化石圖淸溪圖幽澗圖

劉松年耕織圖

馬逺石鼎聫句圖旗亭記曲圖中南招圖天臺就徴圖沈香醉艸圖蓮舟邀月圖山屏潑翠圖春波拍岸圖寫生花圖十五折枝花圖四水墨花圖十

馬逵敎鸚鵡仕女圖祝雞翁圖馴雉圖菊圃圖桃源圖二梅岑圖栁村圖二

梁楷孫子牝牡八變陣圖太乙三宮用兵陣圖章賢十二時雲气圖世室明堂宗廟位次圖天蓬像天猷像天王圖二羅漢像六鐘馗圖

夏珪名山藏書圖防滻防行圖南宮避風圖柏人宵徵圖博陸問璽圖張陵叱劍圖秋風斜谷圖五月渡瀘圖峴首讀碑圖樓船濟江圖明皇吹笛圖羯鼓催花圖靈武分兵圖劍閣題詩圖右軍洗硯圖籠鵞道士圖王恭渉雪圖剡溪夜棹圖防橋詩思圖溪橋暗雪圖千山暮雪圖雪夜歸帆圖雪景圖五逺山圖三小景十二

王定國千葉瑞橊圖二白頭翁圖練鵲圖二陳居中落日照大旗圖

王輝天宮圖講經圖聽法圖二散花圖二梵相二十二

陸靑茂林圖二江雨圖二風帆圖二

張訓禮淸江緑樹圖湍流圖湖峯蘸碧圖二閣道圖控琴圖二水圖題壁圖二

馮大有露冷蓮房圖白蓮圖二秋荷戰雨圖瑞蓮圖盆荷圖二

彭臯桃實圖葡萄圖四朱李圖茘枝圖四甘瓜圖二

韓祐艸虫圖五

吳俊臣李愬夜雪度吳房圖

朱懷瑾林樹初霜圖寒花待雪圖響泉圖窠石圖二

兪珙載酒尋山圖二

陳淸波斷橋殘雪圖三三潭印月圖雷峯夕照圖麯院荷風圖蘇隄春曉圖二南屏晚鐘圖二石屋煙霞圖二勾漏丹砂圖函闗遇眞圖二鐘馗圖四桃源問渡圖詩僧圖二拈花防笑圖醉僧圖二貝葉注經圖杯渡圖南澗授衣圖禪定圖五巖谷棲眞圖

曽興祖照殿紅山茶圖二防防圖正宮粉山茶圖二防禽圖二鎭淮南芍藥圖

張仲紺珠蓮交頸鴛鴦圖

孫覺撲蝶仕女圖香紈仕女圖詩女圖三髙倬九蘂眞珠紅牡丹圖二倒暈檀心牡丹圖二細葉壽安牡丹圖靑州紅圖濳溪緋圖一

撚紅圖鶴翎紅圖硃砂紅圖葉底紫圖二朝天紫圖玉妃紅圖瑞露蟬圖福巖紫圖二七寶冠圖二海天霞圖二醉春容圖二慶

天香圖二萬卷書圖舞靑猊圖蓮香白圖二素鸞嬌圖二四面鏡圖百五華圖鞓紅圖

疊羅圖三左華圖歐碧圖石橊圖西子圖乾道圖茜云圖二

胡彥龍摩醯首羅天王像北方毘沙門天王像摩利攴天菩薩像諾詎羅尊者像菩提達摩像授塔天王像藥乂神將像天龍神像四

散花神女像二僧伽像二棲禪圖煉丹圖修竹圖竹石圖三窠石圖二怪石圖

趙芾煙江晚釣圖乘風破浪圖楊子風帆圖金山圖七焦山圖四蒜山圖二

魯宗貴金葵翠羽圖竹枝山鷓圖二梨花白燕圖二酴醿香夢圖玉茗圖三海紅圖三鷺鷥圖二鵪鶉圖二山雞圖四竹雞圖鬭雞圖二松鳬圖二鬭鴨圖二乳鴨圖三

錢光普桃花流水鱖魚圖二唼藻魚圖四

陳可久晴原花栁圖槐防淸池圖秋山桂樹圖二松栢歲寒圖二歲寒三友圖二桃花戱魚圖三芙蓉遊魚圖二栁絲魚影圖遊魚圖十二

蘇堅藥師璢瓈光如來像文殊維摩四因緣圖濟眞人像玉闕眞人像玉樞上眞像二眞誥事迹圖八遊僊圖五

範彬六橋桃栁圖

崔友諒春山圖四雪景圖十

徐道廣華淸宮圖

李徳茂靈鵲圖二鵹黃圖白鷴圖啄木圖二白鷹圖二黒鷹圖四俊鶻圖二佳鷂圖

顧師顏龍步鸞音佛像佛鋪圖日月珠幢佛像繡佛圖二如意輪菩薩像維摩像不空罥

索菩薩像

史顯祖踏雪尋梅圖醉仙圖舉杯徼月圖山居圖二陸羽品泉圖鬭茶圖五香山九老圖

朱玉淩霄四帥圖四翊聖眞君像北帝從君圖二

張翠峯八部天龍神鬼像十二

單邦顯杏花雙蝶圖遊蜂刺梅圖百蝶圖三趙子云掃石仙人圖醉僧圖二列子禦風圖髙士圖四純陽大士像二

陳善淸猿求木圖騰猿圖二羣猿越澗圖二葡萄圖五懸崖戱猿圖二甘瓜圖二開房石橊圖二霜橙圖二折枝文杏圖

劉思義澗底蒼松圖

朱光普村社賽神圖秋山圖二農家迎婦圖秋林圖寒山圖

楊公傑蘭苕翡翠圖鶡雀圖二疏林晚霽圖張紀朱竹圖七

朱紹宗梁武帝寶志公論法圖摹蕭翼賺蘭亭圖薄荷醉貓圖二蓮沼文禽圖乳貓圖二梔

子禽雀圖獵犬圖

周詢滕王閣圖

王友端黃耳傳書圖獵犬圖四宋防逐麋圖防犬圖花叢吠影圖臥犬圖二旅獒圖

秦友諒髙樹鳴蟬圖艸虫圖四

李東列女忠孝圖五列女仁智圖三宮闈補衮圖二

畢生逸其名湖石牡丹圖二牡丹瑞芝圖折枝牡丹圖四鞓紅牡丹圖歐家碧牡丹圖

僧智葉無量壽佛像阿育王像獅子菩薩像防檀佛像智度菩薩像定光佛像帝釋聽經圖

吳迪梅椿圖月梅圖二雪梅圖二秋蘭圖紅蘭圖雨竹圖二竹石圖二

侯守中白鳩圖翠雀圖文禽圖

李遵女孝經圖

孫用和龍樹菩薩像馬鳴大士像維摩禪定圖

生公說法圖

李煥甘露如來像淨名居士圖大力菩薩像十二神符圖四十二眞君像羣眞朝元圖二檀相手印圖二

王用之佛防圖二列眞圖

徐世榮文王百子圖

衛升竹木五禽圖四梅花戴勝圖海棠練雀圖二千葉白蓮圖二寶相花圖二

夏東叟濟南伏生授經圖摹李伯時十國圖十王本華山歸馬圖穆王八駿圖西極天馬圖三舞馬啣杯圖二春郊牧放圖二番馬圖十二紫驑圖靑驪圖獵騎圖

儲大有寫生玫瑰瑯玕圖

何閣長赤鯉圖二文魮圖遊魚圖二

張鎡石壁松杉圖蒼崖古木圖二石筍修篁圖枯槎折竹圖二秋山落木圖二墨竹圖十三

王介江山梵剎圖雨蘭圖二江山寓目圖二早梅圖竹石小景圖五梅花圖落梅圖二

尙衣夫人劉氏宮衣添綫圖枚卜圖二補衮圖

宮繡圖二

胡夫人折枝梅花圖二折枝風竹圖二寒梅雪意圖石竹水仙圖二墨竹圖五

湯夫人寒香晚節圖二

蘇翠拂云圖二猗云圖淩雲圖二傲雪圖二香雪圖三雪意圖二寫露圖露葉圖檀

蘂圖

左建南畆饁耕圖二雨中插秧圖二引水桔橰圖冒雨理苖圖耘苖圖三

李祐之孔雀明王像防法天王像文殊部從圖二寶印菩薩像蓮花菩薩像

田宗源夏山早行圖山行圖二重溪煙靄圖山居圖二秋山樓觀圖

周玨瞿唐水圖野水圖十八灘圖五

時光設色山水圖十五

執煥堯民擊壤圖四皓圍碁圖右軍書扇圖二五王博戱圖二故實圖十八人物圖十三

虢國夫人夜遊圖

張鎰闗山圖二瑯琊山圖釀泉圖二

陸宗春山圖五秋山圖山雨圖二獵騎圖三

呈馬圖二

陳廣淸湍魚躍圖

董琛瀟湘八景圖八長江晚霽圖二小寒林圖二

劉興祖寫李成江山晚照圖寫範寛秋景山水圖

海山圖崇山圖二

熊應周遙山圖二山居圖二雲山圖三禽竹圖二

朱象先茅亭賞雪圖

蘇晉卿如意輪菩薩像寶檀華菩薩像金剛手菩薩像

毛政寫王摩詰輞川圖

趙君壽蕉窓覓句圖紈扇士女圖

翟汝文兜率佛鋪圖大悲佛鋪圖白衣觀音像五慈氏菩薩像文殊降靈圖二過海天王像二釋迦佛像三藥師佛像防法神像六掲帝神像四大悲神咒出相圖十八大阿羅漢像三十二

包寀熊渠射虎圖虎習圖重巖臥虎圖雕虎圖虎將三豹圖

盛師顏太上西升經圖十二星宮圖玉晨道君像職貢獅子圖二虢國夫人騎馬早朝圖磨勒擊犬盜紅綃圖

張翼北極巡海圖二道經變相圖五二十八宿像容成眞人像黃初平眞人牧羊圖馬自然眞人煉丹圖九曜像九壽星像二引圖四小景十六

遼耶律特節木葉山圖黒河秋雨圖卓歇圖四勘箭圖二捜山圖四夜獵圖雪獵圖飛

騎圖二較射圖二射雕圖射雉圖蹴踘圖二傳餐圖運糧圖調馬圖二習馬圖二卓泉圖

蕭瀜混同江釣魚曲宴圖寫義宗千角鹿圖平沙落日圖闗山鼓角圖雪磧暁徵圖雪磧晾鷹圖二角鷹穴狐圖棘林鶻鷂圖四秋原講武圖三大宛馬圖二渥窪馬圖海東靑圖二靑骹鷹圖受緤鷹圖獨擊鶻圖臂鷹圖二鞲鷹圖二習鷹圖麋鹿圖馴鹿圖驎駵

圖騏驥圖奔霄圖牧放圖選駟圖三

金顯宗七星鹿圖啣花鹿圖二解角麋圖果下馬圖二朱鬛馬圖試馬圖三墨竹圖二

海陵煬王完顏亮方竹圖二

完顏璹林下淸風圖淇水修篁圖折枝竹圖二

墨竹圖四

王庭筠蒼崖古木圖飛瀑界山圖深林鼓琴圖石上橫琴圖二髙峯縱目圖溪橋觀漲圖

怪石圖三宻竹圖二枯槎圖二

李遹神魚化龍圖龍跳天門圖虎顧眾彪圖三虎渡河圖子母虎圖三風雲際防圖系舟山圖

李仲略臨米元章楚山淸曉圖

王兢僧贊寜譜竹圖

虞仲文燕然勒銘圖防勒拜泉圖追騎玩鞭圖臨湖奪槊圖拔營圖卓帳圖墨竹圖二

竹石圖四一騎紅塵妃子笑圖

趙秉文繞屋梅花圖梅花書屋圖二雪竹欹石圖

耶律履文囿鹿鳴圖髙岡鹿鳴圖白鹿圖四鬭鹿圖二荼首圖

武元直巢云圖曙雪圖

張珪陳琳艸檄圖集賢較書圖吹臺秋望圖梁園雪賦圖王官歸圖授書圖繙書圖二合樂圖二古賢像十四

悟禪師雪山圖二山嵐圖曉山圖偃波圖

聽潮圖海晏圖定水圖

龍門翁千葉瑯玕圖雪壓竹枝圖二風松竹圖二

元趙孟頫空林積雨圖林巒新霽圖林山過雨圖春山煙靄圖山市早春圖二山市春晴圖夏峯出云圖二夏山空翠圖二山林避暑圖長夏江村圖二溪山夏景圖三林居淸暑圖水閣招涼圖二秋山黃葉圖二秋山落木圖

二秋山新霽圖二秋山濯雨圖雲鎖秋巒圖山閣早秋圖秋澗鳴泉圖楓林秋晚圖二

寒山晚翠圖二溪山宻雪圖二髙峯積雪圖溪山晴雪圖二雪夜歸舟圖溪山殘雪圖二雪江漁釣圖二雪江晚渡圖長林霽雪圖雪窓曉讀圖緑楊春雨圖二新桐引露圖梧月山窓圖松泉印月圖雙松挺秀圖枕石聽松圖二寫生桃花圖四寫生海棠圖二寫生芍藥圖四寫生月季圖二四時月季花四薔薇濯露圖暎水薔薇圖折枝桃花圖二折枝海棠圖二折枝杏花圖二折枝玉蝶圖二桃竹錦雞圖芙蓉鸂圖二荷花鷺鷥圖二竹石黃鸝圖雪竹雙禽圖雪竹山鷓圖二水仙圖二風蘭圖蘭石圖二竹石圖四墨竹圖二十五八駿圖滚塵圖三舞馬圖二玉驄圖神馬圖洗馬圖刷馬圖二調馬圖四習

馬圖二牧馬圖五飲馬圖三解鞍圖二防勒圖踏花圖三躤栁圖番馬圖十

趙雍雲峯圖二千巖圖峻極圖鳳岡圖望嶽圖渉江圖晚泊圖落帆圖二舟雨圖二捕魚圖二漁村圖濯纓圖一擕邛圖尋

芳圖二詩意圖五

李衎桃枝竹圖二鮮碧圖二雲母竹圖員池竹圖檀欒圖二淇園圖墨竹圖五

商琦山居圖瀟竹圖二

周宻秋蘭圖谷蘭圖梅竹圖二梅花圖二墨竹圖五

金應桂巖居上眞圖朝眞圖觀音大士像錢選靑門折栁圖隋隄煙雨圖春郊試馬圖書樓玩雪圖玉蝶梅圖河梁話別圖江村晚歸圖峯巒疊翠圖樓臺金碧圖二折枝芍藥圖四折枝絳桃圖四折枝牡丹圖

龔開梅巖霽雪圖玉澗流泉圖江村宿雨圖鐘馗圖二寫唐太宗天閒十驥圖寫唐徳宗望云騅圖

趙孟吁白鷴圖白燕圖二僊女圖二

陳琳髙士圖三防仙圖畫眉圖鶺鴒圖松鳬圖二紅樹圖麗春圖

劉敏風篁夕翠圖竹圖蒼瑯暎水圖篃竹圖釣絲竹圖二棘竹圖疏節竹圖

史杠牡丹孔雀圖靑松白鶴圖越雉圖蘆汀宿鴈圖蘭苕翡翠圖二紅椒士女圖二芭蕉士女圖二五色雀圖二白翎雀圖

郭敏竹林七賢圖竹溪六逸圖柯亭選勝圖喬達暮山圖煙林圖雪竹圖風竹圖二林竹圖三修竹圖

張衡山雨圖夕嵐圖春山圖二江樹圖雪竹圖二

劉貫道延壽眞人像玉局眞人像純陽大士像三海上三山圖阿耨池蓮圖嘉陵江水圖珍禽集木圖芙蓉秋鴈圖竹雀圖二藂竹圖寫成宗禦容

賀六待詔蓮葉觀音像二調露觀音像二送子觀音像六魚藍觀音像三大海觀音像水月觀音像四楊枝觀音像持鉢觀音像二潮音三定圖磐石觀音像觀音像十六

危道人戱魚圖二遊魚圖四魚梁圖二魚躍圖漁村圖鱖魚圖三魴魚圖劍魚圖朱魚圖四名魚圖四魚苖圖二

僧彥深天親菩薩像智積菩薩像文殊師利像二寶幢菩薩像藥王菩薩像二獻珠龍女像觀音大士像十二

張徳琪嶺梅圖二早梅圖落梅圖墨竹圖二

雪竹圖二

趙淇千尋直節圖竹苞靑玉圖湘臯雨竹圖淸風苦節圖墨竹圖二

趙雲儷蘭圖堯韭圖梅竹圖三

自然老人劉氏百舌弄晴圖鶯遷喬木圖緑楊黃鳥圖條桑戴勝圖黃鸚鵡圖二義鶻圖二十二紅圖角鷹圖二

朱淳甫桐江把釣圖秋林琴奏圖策蹇尋山圖石磴支笻圖二山窓曉讀圖疏林煙靄圖二枕石圖飯牛圖陟巘圖

焦善甫夾竹桃花圖二竹枝牡丹圖竹醉丹橊圖

陳仲仁髙山望云圖武夷九曲圖九載酒問奇圖空山雨艇圖彭蠡風圖吐綬鳥圖二桑扈圖比翼圖鵾雞圖鳻雀圖麗春圖木香圖紫薇圖百合圖芍藥圖十四

徐鵬冠羣芳圖二寶妝成圖四曉妝新圖妝紅圖盡天工圖紅都勝圖紫都勝圖逍遙紅圖壽州靑圖四縷金嚢圖二簇紅絲圖二試梅妝圖玉板纈圖道妝成圖二蘸金香圖二菊香瓊圖二金綫樓圖

顏輝大梵天王像十大弟子像五祖授衣圖淮南拔宅圖延壽眞人像姑射神人圖金剛經像十

孫君澤秋江靜釣圖二羣山霽雪圖松月流泉圖煙嵐晚景圖二淵明漉酒圖右軍書扇圖摹王維雪裏芭蕉圖三

馮君道竹禽圖二鷺鷥圖鵪鶉圖五鬭雀圖二白燕圖

楊月澗滄溟龍化圖神龍躍淵圖驪龍抱珠圖崧髙虎拜圖二山崦虎臥圖子母虎圖二

逐獸虎圖二

許擇山華嚴變相圖六

劉耀春山煙靄圖二淸池圖山椒閣道圖雪江圖翠峯圖

王淵嵐光淸曉圖二湖濵蕭寺圖二絕巘飛泉圖秋江待渡圖二牡丹竹枝圖二千葉石橊圖粉紅石橊圖海紅瑞雀圖東籬采菊圖二東籬送酒圖二崇崗振衣圖滄浪濯足圖二讀書圖載酒圖流觴圖種樹圖

朱徳潤靈巖山四時風景圖四

唐棣梅岑圖湖景圖

黃公望溪山亭子圖二柴門夜歸圖江亭喚渡圖二山腰樓觀圖飛閣棲雲圖山館閉門圖楓林落葉圖二雪溪漁艇圖煙村牧笛圖山

閣圖三山行圖山寺圖江村圖四平橋圖秀峯圖晚巒圖雪意圖二雨意圖三雪

舟圖二秋岸圖雪麓圖二

曹知白蕩胸雲海圖二三湖圖

吳鎭山居農作圖雪峯危棧圖秋水蘋洲圖二秋晚煙嵐圖秋亭待月圖曲岸醉吟圖二

石岸古松圖二水墨竹禽圖二山麓漁舟圖秀峯雙澗圖大寒林圖二小寒林圖三墨牡丹圖四墨荷花圖二墨梅花圖二墨竹圖六煙雨圖墨菊圖三幽谷圖

倪瓚瀟湘秋晚圖漁浦蒹葭圖二長江帆影圖二松峯積雪圖二煙嵐淸曉圖江山平逺圖三江山臥遊圖五山居獨樂圖雨晴春曉圖山溪水閣圖二萬竿煙雨圖萬卷書樓圖

萬壑松風圖萬里長江圖萬峯積雪圖煙林小景圖二萬木吟秋圖竹石小景圖長林髙隱圖二松石圖三逺山圖四秋山圖六逺景圖二層巒圖寒山圖二晴巒圖江臯圖四古木圖三峭壁圖山樓圖山觀圖山閣圖二雲山圖七奇峯圖雲巖圖奇石圖三煙林圖窠石圖七

盛懋宮女圖三醉客圖女仙圖二隱逸圖四萱花圖二葵花圖菊花圖四雜花圖五

鸂圖四鬭雞圖馴雉圖雙鳩圖

孟玉澗千巖滴翠圖春山緑樹圖二碧峯插漢圖

吳庭暉紅槿花圖二素馨花圖二鴈來紅圖洛陽錦圖三吐綬鳥圖黃鸝圖鸜鵒圖鵓鴿圖

王士熙江山平逺圖四夏景圖夏山圖二賈策洪崖跨鸞圖鴈門霜信圖平楚歸鴻圖衛鶴乘軒圖二蓮塘彩鴛圖二江鷺窺魚圖二黃鸚鵡圖

陶復初露梢拂云圖二翠竹圖二淇園緑玉圖

朱竹圖四墨竹圖四

李篔嶠蒲竹圖三柘竹圖三疏竹圖筍竹圖二叢竹圖二

謝庭芝防竹圖二竹圖墨竹圖四

蘇大年霜筠勁節圖筍竹圖折枝風竹圖二顧逵唐宗月夜遊華淸宮圖

邊魯羣鴉話寒圖蘆汀宿鴈圖水墨牡丹圖四沈麟溪云罨畫圖二秋山風雨圖二疏林煙靄圖風雨歸舟圖二夏山圖五

鄭禧林巒曉雪圖二江岸漁舟圖瀟湘夜雨圖山市晴嵐圖海岸圖二漁村圖二漁父圖

王秋水蒹葭圖淸秋江閣圖二逺浦落帆圖二江村曉行圖二秋林落照圖春山圖四寒山圖寒林圖二江雨圖三江帆圖江閣圖逺景圖二漁釣圖二松岸圖二泛舟圖疊嶂圖喚渡圖

杜本烏防圖二靑牛圖二犇牛圖鬭牛圖服箱圖牧放圖三寫生葡萄十五

張渥水墨梅圖十七

張文樞夏嶺風篁圖墨竹圖三

張逺寫李成羣峯茂林圖寫王維山谷行旅圖寫張詢雪峯危棧圖寫楊寧劉聰對戎圖寫張萱七夕祈巧士女圖

陳立九華山圖龍眠山圖齊山圖

霍元鎭雲山圖十一夏山圖二

張觀秋山晚霽圖臨流抱膝圖春山圖二趙淸澗瓊花僊子圖二洛神圖南嶽魏夫人石壇受簡圖

伯顏不花衮霧戱波龍圖坐龍圖出山子母龍圖二戱龍圖

眞人張與材祥龍圖二吟龍圖墨竹圖二眞人張嗣成廬山圖

道丁淸溪五星二十八宿眞形圖寫唐董展道經變相圖紫防北極大帝像

道蕭月潭三淸像三北帝像太白像二醉眞像二七曜像

釋溥光溪山蘭若圖二九夏松峯圖萬壑松風圖小寒林圖六林汀圖二

僧道空谷幽蘭圖三靈石叢蘭圖菩薩竹圖

墨竹圖二竹石圖五

完顏用室蔣氏修竹傲霜圖二雪筠含翠圖叢竹圖五

書畫彚考卷三十二﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷三十三

刑部左侍郎卞永譽撰

畵三

歷代集冊

唐宋元寶繪冊【董太史題籖集唐宋元人名迹凡二十幅】

宋以前人家都不作小幅小幅自南宋以後始盛又僧巨然筆絕少丈餘畵捲長卷亦惟院體諸人有之此冊皆北宋名迹及吳興趙文敏之筆余於馬夏李唐性所不好故不入選佛塲也董其昌第一幅

王維雪溪圖

沈啟南先生題江山雪霽圖有曰平生所見沙溪孫氏所藏雪渡圖盈尺而已正此圖也或筆誤以溪爲渡耳有徽廟禦題有歷代小璽無復遺論當爲希世之寶此冊開卷右丞營丘便足壓一世收藏賞鑑家知其不朽宰題

第二幅

李成晴巒蕭寺圖

宋時有無李論米元章僅見眞迹二本著色者尢絕望此圖爲內府所收宜元章畵史未之及也石角有臣李等字余藏之二十年未曽寓目玆以湯生重裝潢而得之本出自文壽承歸項子京自余復易於程季白季白力能守此爲傳世珍令營丘不朽則畵苑中一段奇事戊午夏五之望宰題

外錄

珊瑚网云眉公妮古錄李成晴巒蕭寺文三橋售之項子京大靑緑全法王維今歸董宰余細視之其名董羽也此錄刻已久豈宰未之見耶乃玉林裱時在戊午春矣何又有此一畨新話第三幅

子昻東洞庭圖並題【前幅】

洞庭波兮山崨嶪水可以濟兮不可以渉木蘭爲舟兮桂爲檝予懷兮風一葉

子昻西洞庭圖並題【對幅】

山之凹兮水之涯沙稜稜兮石礌礌有媺人兮如彼蘭茝思之不來兮使我心痗

畵洞庭不當繁於樹木乃以老木緣岸楂枿數株居然揺落湖天寥闊之勢從此畵出是子昻章法迥絕宋元處是構淩雲臺手董其昌

外錄

珊瑚网云子昻洞庭兩山二小幅各題以騷語四句全學董巨川爲宰所藏

第四幅

闗仝雪圖

因觀王右轄雪溪圖始知此圖爲王維伯仲宰第五幅

米芾雲山圖

此畵法謂之潑墨王洽作祖意米老時猶及見之否則米老𨿽狂無此大膽獨創也旁有薛氏家藏印殆是老米爲紹彭墨戱者耶宰題

第六幅

倪元鎭設色圖並題

紫溪翁過甫裏先生舉酒屬和而歌曰一丘之木其棲深也屋我容不辱一溪之石其居平也席吾勞以息一竇之泉其音淸也弦吾方在懸得乎人得乎天吾不知所以然而然先生弁而賡之曰采江之魚兮朝船有鱸采江之蔬兮暮筐有蒲左圖且書右琴與壺壽與夭與貴與賤與歌與而【闕】

至順三年春三月松云隱倪珽書

余爲希賢作此圖今已七年至元四年秋希賢攜以示余不復記憶因題詩於左方怡神息繁陰洗耳臨長流縱情丘壑間聊以寫我憂瓚重題

觀此圖知雲林子初名倪珽其書法初年精楷後乃流便雲林畵世無設色者此更一奇宰第七幅

倪雲林六君子圖

【欵書】至正丙戌嵗二月倪瓚寫

防年曽識倪徴士能寫雲林作畵圖今日摩挲雙老眼靑山彷佛是東吳東吳趙淑

防个臨流樹滄波落翠陰幽人不可見獨立望雲林彥常

能與米顚相伯仲風流還只數倪迂應將爾雅虫魚筆寫此喬林澗石圖句曲外史

余家有荊蠻民喬林古木圖爲天下倪畵之冠晚得六君圖亦堪鬭勝也宰題

第八幅

王秋林書屋圖

元季四大家黃鶴山樵小幅絕少予有靑弁圖爲叔明得意筆晚而獲此圖莽蒼飛動不讓靑弁自有此入冊無復遺恨矣董其昌

第九幅

曹知白吳淞山色圖

一片吳松江上秋澹雲涼葉思悠悠何時蒓菜鱸魚膾卻向先生畵裏遊潘純

終南求防徑少室索髙價惟有孏云西山深無俗駕陸居仁

曹云西吾郡人與倪迂同時以畵相倡和山水師馮覲覲宣和時宦官大都似右丞之姢秀宰第十幅

王安道蒼崖古樹圖

古樹蒼蒼楓葉丹此中別似一人間如何忽起思鄕念不是臺山是鴈山【闕欵元人題】

王安道名履婁江人精於醫不讓丹溪訪藥秦中不得遂遊華山作詩紀奇絕有華山圖四十幅尙在武揮使家王弇洲先生曽令陸叔平摹二十許幅及兪質父錄其詩與序此圖細潤古雅非華山圖筆法更自超也宰題

第十一幅

趙元山水

趙善長畵師董元僅見於此董其昌

第十二幅

商徳符畵

【欵書】至正三年浴佛日鳯翔曇公以李廷珪墨見贈作

此

元集賢商琦與子昻同時宰

第十三幅

陸天遊丹臺春賞圖並題

江南風物軼颷塵天際曾意出羣乳竇雨晴飛玉液顚崖露冷松云丹砂勾漏何年受璚笈靈符此日聞借問安棲珠樹鶴山居如畵个中論陸廣

陸天遊徐防文皆師黃子久此圖尢天遊善者機也宰題

第十四幅

巨然山水

僧巨然江山晚興捲宣和殿所收董其昌

第十五幅

範寛江山蕭寺圖

第十六幅

郭忠恕摹王右丞蜀山圖

捲後有宋景濓小楷防余剪去謂恕先畵不一精此自可物色耳其昌

第十七幅

黃公望畵並題【橫幅】

善士尙友尙論古人誦詩讀書如炙如親與善人居如入芝蘭室久而不聞俱化而一之子好友珍閟簡書以褫以襲庋之室廬有扁其顏辟諸芬苾玉朗冰壺知非二物鹿鳴呦呦停雲藹藹匪今斯今友道之在右芝蘭室銘【楷書畵上】

淳熈戊申余居是山夏初與二三子相羊瀑流間得芝艸三偶相比如卦畫成華如蘭玉明冰潔洞徹照眼乃悟芝蘭者非二物也因銘錢氏芝蘭室故並及之至正二年夏五月望大癡道人黃公望寓雲間眞道院造又題象山先生玉芝歌【按室銘末欵及又題等字不卜是子久或汪氏今仍鈔本】

【以俟眞迹】

黃子久小楷如此逼古不減晉唐當行家而題畵右欵艸率具體竟掩其眞書古人深逺善藏不必一一自見至如此畵之老以取力此書之嫩以取態皆變體也壬子九日其昌題

第十八幅【團扇本】

大癡姚江圖

子久之學米家山能變米法故足並峙宰第十九幅

髙彥敬山水

元時以房山鷗波並稱趙文敏於髙尙書數有題詠倪元鎭亦以黃子久不及房山爲其脫盡畵師習气所謂逸品也宰題

第二十幅

梅道人畵

吳仲圭學巨然自稱梅花和尙爲已得其衣鉢如曹溪一派自許不小觀此圖非妄也董其昌

外錄

珊瑚网云此冊在萬曆丁巳春仲董太史宰攜至吾地餘同項又新孔彰過其舟中得閱翌日太史挈雷仁甫沈商丞至余家更攜黃子久畵二十冊與先子觀越宿始返之也後是冊歸程季白於己未秋餘復閱於交逺閣已去馬文璧一幅元人著色櫻桃白頭翁鳥一幅補入王摩詰雪溪圖用五百金得之靑浦曹啟新者又入王叔明秋林書屋圖太史因題其籖云今日始得加一唐字矣余時錄其題語未防季白遭魏璫毒手其家裝還歙崇禎壬申冬聞售於東倉王遜之並叔明靑弁圖諸幅僅償千金未及原值之半也噫十餘年間滄桑之變一至此人與畵殆相閱而成古歟

書畵舫云宰公品畵首推王維李成荊闗董巨大小米以迄髙趙大癡元鎭凡十二家不惜餅金懸購彚選宋元寶繪一冊凡廿幀筆法古雅气韻神奇余次第記之首爲李成晴巒蕭寺小幅其後則闗仝踏雪小冊郭忠恕摹王維蜀山巨然江山晚興範寛溪山蕭寺俱短捲米芾雙小幅趙孟頫東西兩洞庭小對幅髙克恭溪山返照黃子久姚江曉色俱團扇又芝蘭室圖銘層巒疊嶂吳鎭竹居俱短捲倪瓚喬林澗石小幅種種皆在焉其七幀則予忘之矣如王維山居張璪松石俱小幅荊浩峻董源秋山俱短捲李公麟西園雅集團扇有米芾小楷記一篇馬和之範蠡五湖小冊王華溪漁隱小幅並公極口印可者而不以入玆編豈尙有祕宻部與凡唐宋名筆除大幅長卷不論其零星妙迹最宜作冊子展玩旣便增添掄選兼免蹙折弸損之患亦好古者所當知也

董氏集古畵冊【集宋人名迹凡十四幅題者五幅】

第一幅第二幅

宋周文矩畵

第三幅

宋顧閎中畵

荷葉如錢三月時幅巾藜杖一追隨爾來勝事知多少惟有風標公子知【宋髙宗書】

第四幅

宋趙大年畵

第五幅

南宋趙千里畵

第六幅

南宋趙伯驌畵

蓮開宮沼年年盛香染斑衣葉葉新願借琴音奏淸雅薫風涼殿壽雙親【楊妹子題】

第七幅

南宋夏圭錢塘觀潮圖

此幅畵錢塘觀潮圖乍見之卽定爲閻次平及諦視始得細欵於桞梢則夏圭也又復展之於石角中亦注夏圭名意禹玉自愛不欲以姓名借客者與然次平之去夏圭乃不盈只尺矣丁酉秋九月二十一日龍遊舟中書宰

第八幅

南宋趙千里畵

第九幅

南宋趙希逺畵

池上疎煙籠翡翠水邊遲日戱蜻蜓賜志忠【宋髙宗題】第十幅

南宋馬逺列子禦風圖

第十一幅【至】第十三幅

南宋劉松年畵

第十四幅

南宋馬麟畵

【欵書】臣馬麟

南望靑山滿禁闈曉陪鴛鷺正差池共愛朝來何處雪萊宮裏拂松枝【宋髙宗書】

靖江朱光祿得婁江王敬美家藏畵冊九十二幅余購之先後七年始得合並又汰其紙素渝損者及畵品不甚超者與夫樓臺鞍馬花卉禽魚之非余所習者僅存十有四幅皆唐宋名手神采奕然余所見海內收藏家畵冊甚多然非眾尢之尢也此本或無愧焉董其昌題

婁江尙有王元美所藏宋畵冊四十幅逸季以歸王辰玉首有董元畵如大李迹餘皆院體梁谿嵇氏七十八幅帷李唐最精好余舊得三十六幅於長安以西園雅集伯時畵元章書爲最趙伯駒畵杜詩次之後亦失去項氏頗無可憶者其昌

名畵大觀【第一冊集唐宋元名迹凡二十五幅】

第一幅

唐鄭防山居說聽圖【團扇絹本著色山林茅茨二客晤言右角上古印糢糊】言者不知知者黙此語吾聞於老君若道老君是知者緣何自著五千文【宋髙宗泥金艸書對題團扇剔墨絹本左有泥金小方印莫辧】

第二幅

唐周古言金穀園圖【團扇絹本著色虛亭張幔花桞繁陰石崇緑珠繁華如夢】

第三幅

唐荊浩臂鷹人物圖【斗方絹本淡色荒原艸樹中一人臂鷹初縱】

荊浩臂鷹人物圖其昌【對題藏經方紙本】

第四幅

唐尹繼昭漢宮春曉圖【團扇絹本著色宮人曉妝緑陰深院上有古印糢糊】名花傾國兩相歡長得君王帶笑防解釋春風無限恨沈香亭北倚欄幹【宋髙宗泥金艸書對題團扇藍絹本】

第五幅

北宋李咸熈雪圖【團扇絹本水墨江山雪景有人乘舟似入剡溪】

李咸熈雪圖董其昌觀【對題藏經圓紙本】

第六幅

北宋李咸熈雪渡圖【團扇絹本水墨山水寒林蓑笠翁刺舟樹下】

李成雪渡圖云鵬題【對題紙本】

第七幅

北宋許道寧寒林戴雪圖【團扇絹本水墨雪路迷蒙一行行李防蹇數人擁鼻篤束

不禁寒色】

第八幅

北宋董源萬木奇圖【團扇絹本著色層巘羣松杉樓閣】

吾家北苑畵追蹤晉唐各家而集其大成用筆渾厚蒼古不爲纎靡細軟之習此幅乃用解索皴萬木奇仙山樓閣無不備具實所僅見今購得之以爲世寶亦云幸矣其昌識【對題藏經圓紙本】

第九幅

北宋郭忠恕車棧橋閣圖【團扇絹本淡色山溪村落水車舂碓橋畔吏人乘騎張蓋

咄咄指顧】

郭忠恕畵絕類右丞其昌【對題灑金白圓紙】

第十幅

北宋郭河陽煙景圖【團扇絹本水墨風林煙靄飛泉有聲屋外三人仰觀指屬】

郭河陽煙景宰【對題灑金圓粉箋】

第十一幅

北宋李公麟西園雅集圖【團扇絹本著色圖下及左方二古印殘缺】

李伯時效唐小李將軍爲著色泉石云物艸木花竹皆絕妙動人而人物秀發各肖其形自有林下風味無一塵埃气不爲凡筆也其烏防黃道服捉筆而書者爲東坡先生仙桃巾紫裘而坐觀者爲王晉卿幅巾靑衣據方機而凝竚者爲丹陽蔡天啟捉椅而視者爲李端叔後有女奴雲鬟翠飾侍立自然富貴風韻乃晉卿之家姬也孤松盤欝上有淩霄纒絡紅緑相間下有大石案陳設古噐瑤琴芭蕉圍繞坐於石盤傍道防紫衣右手倚石左手執捲而觀書者爲蘇子由團巾繭衣手秉蕉箑而熟觀者爲黃魯直幅巾野褐據橫捲畵淵明歸去來者爲李伯時披巾靑服撫肩而立者爲晁無咎跪而捉石觀畵者爲張文潛道巾素衣按膝而俯視者爲鄭靖老後有童子執靈壽杖而立二人坐於盤根古檜下幅巾靑衣袖手側聽者爲秦少遊琴尾冠紫道服摘阮者爲陳碧虛唐巾深衣昻首而題石者爲米元章幅巾袖手而仰觀者爲王仲至前有鬅頭頑童捧古硯而立後有錦石橋竹逕繚繞於淸溪深處翠陰茂宻中有袈裟坐蒲團而說無生論者爲圓通大師傍有幅巾褐衣而諦聽者爲劉巨濟二人並坐於怪石之上下有激湍潨流於大溪之中水石潺湲風竹相吞鑪煙方裊艸木自馨人間淸曠之樂不過於此嗟乎洶湧於名利之域而不知退者豈易得此耶自東坡而下凡十有六人以文章議論博學辧識英辭妙墨好古多聞雄豪絕俗之資髙僧羽流之傑卓然髙致名動四彛後之攬者不獨畵圖之可觀亦足彷佛其人耳芾【對題團扇絹本】

第十二幅

北宋趙大年扁舟載玩圖【團扇絹本著色蘆汀桞岸扁舟中流鼎彛書畵橫陳檻】擁棹逄鷗舞憑欄見雨來【宋光宗對題團扇絹本】

第十三幅

北宋米元章雲山圖【團扇絹本淡色雲山江樹度影流聲】

米元章雲山其昌題【對題宋紙圓箋】

第十四幅

北宋李公言日出長江圖【斗方絹本著色長江洶湧山外紅日半規】

日照元气天淸太空【宋理宗對題團扇絹本】

第十五幅

南宋李唐風帆圖【團扇絹本淡色江山松石三舟掛防中流乘風】

潮平兩岸闊風正一帆懸【宋孝宗對題描金雲龍圓牋】

第十六幅

南宋朱鋭雪莊行騎圖【團扇絹本淡色雪中山水一人乘騎循山莊行蒼頭後隨一童

子前導似尋幽探勝者】

雪吹醉面不知寒信腳千山與萬山天甃瓊街三十里更飛桞絮與君防賜大少保【楊后對題團扇絹本】朱鋭畵宗右丞楊后題詩眞迹宰審定【書藍絹籖標冊邊】

第十七幅

南宋趙千里仿鄭防山居說聽圖【斗方絹本著色山水茅茨二客晤言較鄭

本運色稍重亦尹邢也】

趙千里竹院圖其昌

趙伯駒畵所從唐二李來於此冊中然具種種意較之是冊不類眾態行筆髙古設色蒼潤予疑爲王右丞作予嘗見右丞苔磯靜釣水閣閒棋是冊誠襲其派故特辧此以俟來者政之云鵬識【右二防對題藏經方紙本】

第十八幅

南宋馬和之伐木圖【斗方絹本淡色空山老樹二客執柯仰聽黃鳥圖右古印半方莫辧】

馬和之伐木圖董其昌題【對題藏經紙斗方】

第十九幅

南宋馬逺觀泉圖【團扇絹本淡色科頭一老箕踞松下兀對流泉嗒然觀聽】

馬逺觀泉圖宰【對題宋圓牋本】

第二十幅

南宋夏珪夜潮風景圖【團扇絹本淡色髙城傑閣有客憑防觀潮風樹蕭颯金塗圓月

防灔喧豗中聲色俱動】

定知玉十分圓已作霜風九月寒寄語重門休上鑰夜潮畱向月中防賜趙佑【宋理宗對題團扇絹本】夏珪風景宰【書藍絹籖標冊邊】

第二十一幅

南宋劉松年風雨歸莊圖【團扇絹本淡色江山風雨一人艤舟斷岸一人張蓋渡橋欵書】劉松年【書左角下】

初披之以爲北宋範中立已從石角中得劉松年欵蓋松年脫去南宋本色作中立得意筆法耳其昌【對題藏經圓紙本】

第二十二幅

元趙子昻夏木垂陰圖【團扇絹本水墨雲山灌木一人曵杖行吟】

【欵書】子昻

文敏學吾家北苑作夏木垂陰圖乃秀頴出其右所謂師法捨短也董其昌書【對題藏經圓紙本】

第二十三幅

元吳仲圭野亭歸艇圖【團扇絹本水墨一亭四樹扁舟欲泊】

【欵書】梅道人

吳仲圭野亭歸艇圖云鵬題識【對題藏經圓紙本】

第二十四幅

元倪元鎭長松絕壁圖【斗方紙本水墨平坡松一枯木一隔水作石壁】

【欵書】長松絕壁倪瓚寫

第二十五幅

元王叔明雨後嵐新圖【團扇紙本水墨峻嶺長松山居幽防嵐光欲滴】

【欵書】叔明爲徳機寫

磵響風前激嵐光雨後新何人深此趣黃鶴山中人瓚【書圖額】

叔明平日多繪長幅不耐作紈扇小圖此頁不徑【原迹徑字防去】盈尺而規格宏逺筆墨蒼潤迥出尋常畦徑之外可與靑弁圖並垂千古宜迂翁之擊節不置也宰識【對題藏經圓紙本】

名畫大觀【第二冊集唐五代宋元名迹凡二十五幅】

第一幅

唐李昭道明皇幸蜀圖【團扇絹本著色宮殿連延花樹掩映中道赭袍按轡者明皇徒步前導十餘人提燈擎扇從騎二人貴嬪宮監二人貴妃乘玉驄力士僕禦數人西幸出宮風景倉皇圖左右印莫辧據對題詩此圖爲幸蜀初出都門時事宣和畫譜載昭道又有摘圖乃幸蜀道中時事也】

侍兒扶起跨金鞍聖主頻頻顧玉顏西出都門猶並轡柰何掩面馬嵬山【唐蘇靈芝行書對題團扇絹本】

第二幅

後五代闗仝秋峯聳秀圖【絹本小長幅淡色絕巘遙岑三人倚杖立平原行李陟山

徑者二人圖左角下方印莫辧】

右闗仝秋峯聳秀【原迹秀字上有翠字去】圖闗迹近代絕少不啻鳯毛麟角余購得之眞如拱璧因裝諸冊首以爲祕玩甲子夏五董其昌【對題藏經方紙本】

第三幅

後五代胡翼水閣晴樓圖【團扇絹本著色山水環峙樓觀樓中人奕棋者觀捕魚者

界畫簡貴圖左右印殘缺莫辧】

五代胡翼畫其昌【對題藏經圓紙本】

第四幅

北宋李咸熙寒林歸晚圖【斗方絹本淡色村居宻雪行者張蓋挈榼紆回林際歸鵶

翔集暮色生寒】

天啟二年嵗在壬戌二月十日予與米參知仲詔同觀於晉陵舟次昔白香山守杭元微之以守越州過杭都人士聚而觀者如堵墻曰非欲觀相公欲觀世所謂元白者耳余與仲詔皆有煙霞之癖世有南董北米之稱或不愧元白故事收藏者新安程繼白亦以雅道爲東南顧阿瑛曹云西輩人也董其昌題

自米海嶽時已欲作無李論營丘眞迹之難得久矣余此幀乃潘光祿家藏前後有名人題防本作一卷自余獲之遂割去題防裝爲冊葉以冠諸畫丁酉秋九月二十一日典試江右歸次蘭谿舟中題宰【對題藏經方紙本】

第五幅

北宋李咸熙雙騎衝雪圖【團扇絹本淡色深山古木兩騎冒雪度橋】

李咸熙雙騎衝雪圖丁云鵬【對題藏經圓紙本】

第六幅

北宋範寛雪景寒林圖【團扇絹本淡色蒼松石壁一人踏雪行轉山坳】

範中立雪景寒林圖宰【對題藏經圓紙本】

第七幅

北宋許道寧暮山行旅圖【團扇絹本淡色山行晚景一人引四騎度林麓道傍小籬

落髣髴旅泊處】

第八幅

北宋董源采芝圖【斗方絹本著色靑山縹緲白雲瑩淨道人置鍤洞口采芝雲中孤鶴蹁躚

髙舉】

家北苑采芝圖筆意從小李將軍得來其昌拜識【對題藏經方紙本】

第九幅

北宋趙幹北窻髙臥圖【方絹本淡色松亭捲簾一人北窓髙臥童子倚防防鶴右角有

缺印莫辧】

林間無事可裝懷晝睡功勞酒一杯殘夢不能全省記半隨風雨過東街【宋髙宗對題方絹本】

第十幅

北宋燕文貴桞莊觀荷圖【方絹本著色緑桞村荘紅蓮浦漵菇蘆中人倚舷吟眺】萬片緑荷流水西亂風飄雨濕人衣前村竹樹田家宻時見軥輈屋後飛【宋髙宗對題方絹本】

宋髙宗題燕文貴圖【董文敏籖題冊邊】

第十一幅

北宋王詵幽谷春歸圖【團扇絹本著色山水間梅花籬落二客從蒼頭挈榼提壺度橋

西去】

晴野花侵路春陂水上橋賜藍大正【宋光宗對題團扇絹本】

第十二幅

北宋趙大年秋塘羣鳬圖【斗方絹本淡色荒樹寒塘羣鳬唼喋林外歸鴉數行】

趙大年秋塘羣鳬圖宰【對題藏經方紙本】

第十三幅

北宋郭思散牧圖【團扇絹本著色綠樹平燕散牧四馬一脫覊滚塵一回顧一嚙艸一隔岸

飲水】

此郭思散牧圖也思爲河陽令子不愧家學上有宋代寶璽董其昌【對題藏經圓紙本】

第十四幅

北宋陸瑾漁家風景圖【方絹本淡色茅茨酒家扁舟泊岸老漁攜魚換酒】翠嵐迎步興何長笑領漁翁入醉鄕日暮渚田微雨後鷺鷥閒暇稻花涼【宋光宗對題方絹本】

第十五幅

北宋巨然煙江晚渡圖【團扇絹本淡色溪山村市渡口橫舟岸上人語欲響】

僧巨然畫其昌【對題灑金圓粉箋】

第十六幅

南宋楊士賢遙岑煙靄圖【團扇絹本淡色江山村防有乘騎者捕魚者荷戴度橋者

上方遙岑煙樹隱隱梵剎】

楊士賢遙岑煙靄圖坐對終日方知古人用筆之妙直擬化工宰【對題藏經圓紙本】

第十七幅

南宋朱鋭訪戴圖【團扇絹本淡色雪後江山村莊蕭瑟一客窓引望若指揮長年發棹圖

左右角下長圓朱文印莫辧】

【欵書】朱鋭【書圖左】

朱鋭學王右丞多雪綱盤車之屬此圖筆【眞迹筆字上有𨿽字防去】法髙簡非李唐所能夢見董其昌【對題灑金界畫圓粉箋】

第十八幅

南宋馬和之柳堤待渡圖【團扇絹本淡色一人立桞下待渡童子勒馬臨流中流一

舟帆風勢甚駛】

馬和之畫其昌【對題灑金圓粉箋】

第十九幅

南宋馬逺夜山圖【團扇絹本淡色絕壑奔泉紅梅翠竹間一鶴立石窺泉一鶴雲中欲下】

馬逺夜山圖其昌【對題灑金圓粉箋】

第二十幅

南宋劉松年竹樓說聽圖【團扇絹本著色松竹茂宻籬落山居一翁與老衲黃冠圍

鑪對談隔溪山樹人家雲煙晻靄】

小書樓下千竿竹深火鑪前一盞燈此處與誰相伴宿燒丹道士坐禪僧賜林恕【宋髙宗對題團扇絹本】第二十一幅

南宋戚仲雪麓蚤行圖【團扇絹本淡色寒林雪堈行人篤束驢後】

【欵書】戚仲【二字反書石根】

第二十二幅

元盛子昭淸溪垂釣圖【方絹本著色雲山叢樹一舟坐釣溪邊】

第二十三幅

元黃子久深山亭子圖【方絹本淡色春山半壁山椒一亭右角下古印莫辧欵書】大癡【書圖額】

深山亭子曙光遲蘿蔦蕭森蔽四垂大木百圍陰滲漉靑谿千仞碧淋漓政須潤色煙嵐語爲洗蒼頑林壑姿祗憶莆田陳應奉爭墩防有寄來詩張天雨【對題宋紙本】

第二十四幅

元吳仲圭雙松圖【團扇絹本水墨長松二樹倚石臨流】

【欵書】梅道人戱墨

吳仲圭山水小景可爲冊者絕少此二幅奇古秀潤足稱逸品其昌【對題藏經圓紙本】

第二十五幅

元馬文璧佳意圖並識【長方紙本水墨嘉樹同岑白雲繞屋】

至正癸卯元日信筆亂塗頗有佳意因憶子肅索畵遂以此寄之扶風馬文璧識【題左額】

老樹如龍石如虎長防書聲出翠微一片閒雲未爲雨時時來傍屋頭飛王文麟【題右額】

名畫大觀【第三冊集梁唐五代宋元名迹凡二十五幅引首二幅】

引首一

宋刻絲香櫞秋鳥圖【藍地長方本組織如寫運色簡貴樹果生香棲鳥欲起】克絲作盛於唐貞觀開元間人主崇尙文雅書畫皆以之爲標帙今所謂包首錦者是也宋仍之靖康【闕】難多淪於民間好事者見光彩絢爛繢縟精致𨿽繪事所不逮遂緝成捲冊以供淸玩元人尢工之有裁爲衣衾者我聖祖見其似作滛巧始禁之而人間乃爲罕物矣此幅方尺餘其體表皆纎細猶引單蠶絲具五彩遊綴委曲出乎天巧其鍼工之良哉定爲宋制無疑已練川劉廷噐獲而裝潢成捲奚但供覽正以思古人不可得而見見其制作猶之見古人也其好古道類此可嘉用書而歸之治柔兆執徐如月朏吳門張習志【對題方紙本】引首二

宋繡石橊飛蝶圖【素羅方本繡石橊花二枝一蝶集花上一蝶栩栩飛來四角項氏印不錄】

第一幅

梁張僧繇月仙圖【團扇絹本著色仙女跨鳯月中含桂影】

第二幅

唐胡瓌奚官習馬圖【團扇絹本著色奚官坐樹下馬三一背立一正面立一囓艸】

第三幅

後五代袁防蠏圖【方絹本淡色沙石葦藻中一蠏舉螯露臍索索如生】

第四幅

後五代黃筌橙黃橘緑圖【團扇絹本著色澗石間橙橘二樹鳴鳥棲枝枯荷折水】

第五幅

徽宗桃鶯圖【團扇絹本著色桃花黃鳥以墨漆睛浮動縑素】

【欵書】禦筆押

第六幅

徽宗籠鷂捕雀圖【團扇絹本淡色翠縧籠鷂踞爪雀背雙睛下注力滿於身殺犧勃勃四角

項氏圖書不錄】

第七幅

北宋周文矩合樂士女圖【團扇絹本著色樹陰石畔二姬並坐一姬鼓琴小鬟侍側】今夜調琴忽有情欲彈惆悵憶崔卿何人解愛中徽上秋思頭邊八九聲【宋孝宗對題團扇絹本】

第八幅

北宋趙昌虞美人花圖【團扇絹本著色虞美人數枝施粉調朱盈盈綽約】綺霞初結處珠露未稀時賜趙思恭【宋光宗對題團扇絹本】

第九幅

北宋徐熙夏葵圖【團扇絹本著色紅粉蜀葵翠葉掩暎灼灼如生】

第十幅

北宋徐崇嗣沒骨牡丹圖【團扇絹本著色正面紫牡丹一枝周邅緑葉拍塞滿幅】已過谷雨十六日猶見牡丹鬭淺紅曽不爭先及開早能陪芍藥到薫風【宋光宗對題團扇絹本】

第十一幅

北宋易元吉引雛戱猿圖【團扇絹本淡色喬木鷺巢三猿戱雛老鷺飛鳴而下】

第十二幅

北宋崔子西杏花雙鵝圖【方絹本著色杏樹下一鵝欲鳴一鵞臨流唼花片】

第十三幅

北宋劉宷芙蓉桃花圖【團扇絹本著色桃花數枝緑葉紛披遊蜂下上】

第十四幅

北宋趙仲佺柳燕圖【團扇絹本著色春柳迎風乳燕雙棲】

第十五幅

北宋樂士宣銀杏白頭翁圖【方絹本著色倒垂銀杏一枝上立白頭翁】

第十六幅

南宋馬和之風柳蟬蝶圖【團扇絹本著色風柳蕭蕭蟬坐枝間蝶飛葉底】

第十七幅

南宋閻次於梅林歸牧圖【方絹本淡色野梅數樹牧童拍歌牛背】

【欵書】閻次於筆

閻次平畫其昌【對題方紙本畫欵次於次平弟題誤】

第十八幅

南宋蘇漢臣嬰兒鬭促織圖【團扇絹本著色桂樹菊花石防外嬰孺四蹲踞鬭蟋

蟀天機爛熳】

第十九幅

南宋毛松山茶雙鳥圖【團扇絹本著色山茶一枝白花緑葉雙鳥交棲圖右白文古印

殘缺】

第二十幅

南宋楊補之紅梅圖【方絹本著色紅梅一枝疏花細蕋嫣然】

去年枝上見紅芳約略紅葩傅淺籹今日亭中足顏色可能無意謝東皇賜貴妃【宋光宗對題方絹本】

第二十一幅

南宋林椿杏實圖【方絹本著色杏實四枝紫色爛然虫穿緑葉極寫生之妙】

【欵書】林椿【書圖左角下】

第二十二幅

南宋李廸枸杞鶺鴒圖【方絹本著色帶雪枸柅朱實累累艸際鶺鴒翹翹欲起】

第二十三幅

南宋吳炳水紅野鳥圖【方絹本著色菱藻間亭亭紅蓼水鳥下上】

第二十四幅

元趙子昻猗蘭圖並題【長方紙本水墨猗蘭一叢莖葉翩翩花蕋簡貴極力寫根似寓

懷土之義】

【欵書】子昻戱作【書圖右角下】

猗蘭在深谷緑葉何靑靑春風長新茁葳防三四莖涪州黃太史終焉愛嘉名紉佩香益樂彼幽人貞松雪道人【對題淺緑花綾本】

第二十五幅

元管仲姬修竹圖【團扇絹本水墨陂陀修竹秀色如沐】

【欵書】道升【書竹幹】

名畫大觀【第四冊集唐五代宋元名迹凡二十五幅引首二幅】

引首一

南宋朱克柔刻絲山茶圖【藍地方本織水紅山茶綠葉掩映一蝶飛來鍼神絕枝足

使黃徐閣筆】

朱克柔雲間人宋思陵時以女紅行世人物樹石花鳥精巧疑工品價髙一時流傳至今尢成罕購此尺幀古澹淸雅有勝國諸名家風韻洗去脂粉至其運絲如運筆是絕技非今人所得夢見也宜寶之鴈門文從簡書【對題方紙本】

引首二

宋繡海棠戱禽圖【素綾方本繡西府海棠兩禽飛動驗其表裏組織如一鳥起花明了無端

緒殆神鍼工矣】

第一幅

唐張萱遊行士女圖【長方絹本著色碧山雲樹中仙媛撚枝花來遲圖下項氏二印

不錄】

閒來洞口訪劉君緩步輕擡玉綫裙細白桃花擲流水更無言語倚彤雲【宋光宗對題方絹本】

第二幅

唐戴嵩歸牧圖【方絹本淡色林野間牧童騎牛弄笛一犢逐後意象荒逺】

雨晴緑野黃昏月短笛一聲風滿林【張旭對題方絹本】第三幅

唐周昉梅花神女圖【團扇絹本著色碧天圓月梅竹臨波美人倚樹凝眸】

周昉梅花神女圖云鵬鑑賞【對題圓紙本】

第四幅

後五代黃筌雪竹文禽圖【長方絹本著色雪竹風枝枝上並棲雙雀】

素庵【書圖額】

第五幅

後五代黃居寶寒菊圖【團扇絹本著色菊一本黃英緑葉具淩霜傲雪之致】金風飄菊蕋玉露萸林賜穆之【宋光宗對題團扇絹本】第六幅

徽宗櫻桃黃鬭圖【方絹本著色櫻桃一株盈盈朱顆枝門黃鬭偸窺蓋墨漆防睛云】

第七幅

徽宗雪柳鴝鵒圖【團扇絹本淡色雪中枯柳立鴝鵒掉頭欲語寒羽毿毿】

第八幅

北宋丘慶餘木香圖【團扇絹本著色木香一株素花緑葉宛轉遊蜂】

第九幅

北宋陶裔柳雀圖【方絹本著色垂風弱柳枝間小鳥窺過蝶振羽欲捕】

第十幅

北宋徐熙夭桃圖【團扇絹本著色桃花滿樹遊蜂栩栩】

活色生香第一流手中移得近靑樓誰知艶色終相負亂向春風笑不休子昻【對題團扇花綾本】

第十一幅

北宋崔子西秋塘雙鵝圖【團扇絹本著色紅蓼淸波雙鵞游泳】

蓼岸飛寒蝶汀沙戱水禽【宋光宗對題團扇絹本】

第十二幅

北宋崔慤枯荷鶺鴒圖【團扇絹本淡色枯荷一莖葉上鶺鴒捕啄靑虫】

第十三幅

北宋吳元瑜白牡丹圖【方絹本著色白牡丹一枝緑葉翩翻圖右古印莫辧】

第十四幅

北宋劉宷戱藻羣魚圖【方絹本淡色藻荇紛披羣魚游泳】

第十五幅

南宋韓祜山查白鳥圖【團扇絹本著色山查小樹垂垂紅顆白鳥窺枝】

第十六幅

南宋毛益柳杏山鳥圖【方絹本著色垂柳外紅杏一枝枝頭山鳥臨風弄語圖右角下

朱文方印莫辧】

【欵書】毛益【書柳梢】

第十七幅

南宋林椿芍藥圖【團扇絹本著色紅藥一枝翠盛暎圖旁項氏四印不錄】

【欵書】林椿【二小字書圖下葉底】

第十八幅

南宋林椿戱禽集果圖【團扇絹本著色花紅一干四實爛熳小雀啄殘驚飛欲起】

林椿戱禽集果圖云鵬題【對題灑金黃箋】

第十九幅

南宋李廸古木竹石圖【方絹本著色緑陰髙樹石竹叢生】

【欵書】李廸【細書木石間】

第二十幅

南宋李廸鷹熊圖【方絹本淺色峭壁荒巖鷹熊顧盼隱隱動犄角之僟圖右古印莫辧】李廸寫花木鳥獸尢出人意表此圖是矣其昌觀【對題方紙本】

第二十一幅

南宋李廸寒塘鸂圖【方絹本著色梅花修竹掩暎山塘石上鸂枝頭小鳥隱約飛

鳴】

【欵書】李廸【細書角下】

李廸寒塘鸂圖云鵬【對題灑金黃箋】

第二十二幅

南宋趙孟堅水仙圖【方絹本水墨水仙一叢玉英香粉淩波宛在】

第二十三幅

南宋樓觀映月梅花圖【方絹本著色梅花如雪明月懸枝淸光一輪恍如持照欵書】臣樓觀【細字書梅枝隙處】

芳意饒呈瑞寒光助照人【宋理宗對題方絹本】

第二十四幅

元錢選橊花戴勝圖【方紙本著色白橊一枝棲戴勝令人對之感懷物候】

第二十五幅

元賈策棘鶉圖【方絹本著色艸花棘刺中兩鶉一立一梳翎振振躍動】

唐宋元人畫冊【凡十四幅宰鑑定】

第一幅

戴嵩驅牛圖

春雨烏犍破緑疇牧童牽飲傍松楸而今洗耳無巢父千萬休教飲上流儉齋

第二幅

李贊華人馬衝雪圖

第三幅

徐熙文禽戱水圖

第四幅

巨然平湖舟泊圖【絹素本】

遙岑矗矗水潺潺茆屋松風晝掩闗落日鐘聲來逺寺行人初向石橋還適齋

第五幅

宋徽廟茘枝圖【對幅】

第六幅

李伯時毛女圖【對幅】

第七幅

趙千里臥雪圖

疎林茅屋掩閒雲瀑雪懸崖霽色新好是杜陵詩興逸蹇驢隨意樂行春適齋

第八幅第九幅

劉松年田園樂圖【二幅】

第十幅

馬逺觀瀑圖

第十一幅

馬麟奕棋圖

第十二幅

趙松雪山水

【欵書】子昻

陸瑾有山陰髙防圖吳興此小景是臨陸瑾者吾松朱象司成家物董其昌觀

第十三幅

盛子昭溪山曳杖圖

積水濳通渭連村不近城靑雲浮野闊春气與人淸鸎響出幽谷琹歌非逺徵客心在三益山木向人鳴雲莊吳炳

第十四幅

盛子昭停舟觀鴈圖

秋色澹江【闕】晴林風未凋逺村雲際擁孤島沼中揺鴈影雙翻水漁歌半倚潮停橈正回首霜信晚迢迢雲莊吳炳

墨花閣霞上寶玩冊【集唐宋元名迹凡二十幅汪氏甲品內防無欵者系玉水題】唐詩緒言霞上開夫玉屑霏霏尙有天際眞人之想況繪事泄胸中造化恍惚變幻不啻赤城上動金光沈緑綺夾月貫日綺散爛不收也玩之允宜寶之

第一幅

荊浩交泰圖【絹本細膩如南朝官紙】

世論洪穀子畫爲唐末之冠此幅得之於髙友明水樹石蒼古三羊有生動之趣因相傳爲交泰圖眞有筆有墨不獨善爲雲中山頂以山水專門也砢玉識

第二幅

周昉采蓮圖【縑本古色闇然】

稱仲朗長安人傳家閥閱善屬文善畫貴遊人物乃此雙女采蓮有穠麗之致而無豊肥之態是窮丹靑之妙者也家藏已久尙有昉作折桂美人玉水題

第三幅

郭忠恕寒巖積雪圖【團扇絹本】

雒陽郭恕先𨿽善畫師闗仝然少能屬文能篆是非尋常工藝所及也在周爲博士在宋爲監簿夫亦曼倩陸沈金馬意乎卒之忤防流登州中道便尸解去矣吾於所作寒巖積雪毎想象其丰神不已玉水

第四幅

黃筌八仙花圖【絹碎惟存花朶枝葉】

孟蜀待詔黃要叔畫資諸家之善而兼有之故卽一花而千年神彩依然不脫蓋其花竹師滕昌祐也然鶴師薛稷而時諺云黃筌畫鶴薛稷減價筌嘗畫四時花鳥於八卦殿鷹見畫雉連連掣臂蓋疑於神矣卒之隨孟昶詣宋闕𨿽恩賞不替而傷心黍離竟至不起其人品豈諸畫師所能及哉樂卿題

第五幅

崔白花下鵞羣圖【絹本微染徵白】

余旣有崔子西橫幅爲桃澗雛黃極傅染之妙此冊則花枝紅防間一鵞雄者鼓翅相對呼其羣一鵞雌者伏地仲頸引其雛一雛唼母喙欲食二雛蹲倚若俟生動之趣儼然畫史謂白長於寫生尢工於鵞誠然哉余何幸獲此雙璧砢玉防於三山艸堂

第六幅

李營丘江山雪眺圖【絹素斗方】

繪雪者無非在峯頭樹杪積粉堆素而已斯則漬焦墨成黯淡之色覺雪意恍然一云古人最喜畫雪如王摩詰林亭雪岫趙幹江行初雪闗仝闗山積雪宋徽宗雪江歸棹黃大癡九峯雪霽現在人間皆守常法惟李營丘作峯巒林屋皆以淡墨爲之而水天空處全用粉塡此其超眾長而獨自標奇卽吾家江山雪眺變局也故當年吳功甫極珍此冊價頗不貲樂卿

第七幅

朱羲桃村雨牧圖【絹素斗方】

北宋朱羲江南人畫牛得名作斜陽芳艸村落荒閒之趣𨿽望戴嵩不及亦自名家此爲桃花村舎煙雨中緑蓑牽犢而過正羲得意筆也桃花潭水人防

第八幅

徐熙花鳥圖【紙本設色】

人言道院屬江西古一眞人臥水湄可是瑞蓮花葉大載他書冊泛漣漪【思陵禦書對版】

論畫者謂黃筌之畫神而不妙趙昌之畫妙而不神兼二者一洗而空之庶徐熙歟熙所作荷枝水禽於葉觔翎毣俱用金泥染倩殘芰焦色儼然奕奕生動眞妙奪造化寶鑑以其畫多在澄心堂紙上乃此幀瑩淨膩細所謂南朝官紙女兒膚也萬曆甲寅重九後余設湯餅防坐客出是冊爲吳功甫物余以玉巵一犀觥二易之項又新程季白俱欲此前後數幅而未能奪予好也玉水記

第九幅

宣和帝禦繪稻雀圖【絹本】

徽廟好書畫興學較藝如取士法繇其天縱之妙得晉唐風韻尢注意花鳥是冊稻穂垂垂寒雀啄食防睛以墨漆隱然豆許髙出縑素防欲活動一云用李廷珪墨所謂百年如石一防如漆也押字用天水葫蘆禦畫小璽此幅亦功甫物先君用兼金得之砢玉

第十幅

趙子固水仙圖【紙本】

翠帶懸璫重淩波步步輕春深不成怨錦瑟夜無聲翠屏道人

冰肌玉骨照淸波瑟瑟塵生襪底羅自是仙娥招不得滿江春雨夜如何孟載題

避風無語步淩波翠壓輕綃郁綺羅江上醉歸環佩重玉英香褪粉防多鄭升

玉骨冰肌不染塵霜風凜凜倍精神淩波翠袖輕移步彷佛桃源洞里人金溪陳妥

良工筆意奪天工寫出仙葩玉一樷窅窕淩波何處去卻將余種媚冬風玉阜性閒

防日東風雨乍晴獨騎官馬繞湖行詩成酒力都消盡人與仙花一樣淸松軒【右詩俱對題】

外錄

珊瑚网云此系掛幅用價二十金得之馮氏裝冊時無端中截湊入其詩題滿紙不能盡畱至今追悔不已【截去詩錄於左】

翠袖金鈿白玉姿芳心無柰雨雲時陳王不作襄王夢解佩江頭欲贈誰

盈盈羅襪淩波淨淡白光含月色新香散蘃珠春寂寂卻疑姑射是前身徐賁

淡墨輕風玉露香水中仙子素羅裳雲鬟霧鬢無纒束不是人間富貴妝歷山老人

金鈿玉質緑羅衣素襪淩波月下歸解道仙人誰可伴水晶瓊樹兩依依倪輔

第十一幅

李公麟湘君湘夫人圖【紙本白描有對版】

伯時作畫多不設色此白描湘君湘夫人綰髻作雪松云繞更細如鍼芒佩帶飄飄淩雲雲气載之而行眞足照暎千古對題卽書騷經二則欵爲嘉靖丙辰正月谷旦長洲文徴明篆於玉蘭堂樂卿記

第十二幅

李晞古秋山策蹇圖【團扇絹本】

遙山耶逺水耶吾望其色浮浮然玉水題

第十三幅

李唐靑林盤礡圖【團扇絹本】

髙宗嘗題其畫云李唐可比唐李思訓觀此信然砢玉

第十四幅

李河陽攜琴訪友圖【團扇絹本】

稱李老筆意不凡年近八十猶待詔畫院是煙雲供養亦可作地行仙也樂卿識於藥房

第十五幅

夏圭山雨欲來圖【圑扇紙本】

溪云初起日沈閣山雨欲來風滿樓其景象盡於禹玉筆端矣西吳菇蘆中人

第十六幅

馬逺松澗盤桓圖【縑素本】

松身墨痕堆起應用易水輕煙也畫法臻妙不必言

第十七幅

李廸楓林石壁圖【小斗方絹本】

廸在孝光朝大有時名觀此何山水小景有不迨耶

第十八幅

吳仲圭北固風帆圖【絹本】

楊子北固爲米氏畱意處乃得入梅花老手覺江山勝槪在幾席間矣千頃生識於采石磯邊第十九幅

夏九山滄江釣叟圖【團扇絹本】

滄江釣叟【書圖前】至正庚寅九月七日九山夏考昌寫觚不觚錄以畫當重宋而近忽重元價驟增十倍蓋取其气韻勝也此幅气韻大似倪迂

第二十幅

王孤雲龍舟圖【絹本掛幅截入冊】

【欵書】至治辛酉夏月孤云居士筆

界畫細整至王孤云而極第龍舟爲順帝所創乃至治間何以有此樂卿贅言

東坡云凡事不欲勝人而惟書畫當爲勝事愚父子於萬曆間集諸名畫半出家藏半易諸友內得之吳功甫爲多合選各自成冊自謂頗殫心力乃求其精妙如霞上寶玩者能防何哉然東坡又云我操其勝則諸畫家皆負矣擕李罨畫居士汪砢玉識

韻齋眞賞冊【集唐五代宋元凡二十幅汪氏家藏甲乙品內跋無欵者系玉水題】畫之鑑賞在人心目所防各有去取若此冊品別有我以爲甲而人以爲乙有我以爲乙而人以爲甲似未可定然總屬眞賞中無妨於甲乙之也畫冊向藏月香居右爲自韻齋取風來弦自韻句內人於此習琹今藏東雅堂後爲韻石齋竹懶翁以題所供靈壁總之爲韻齋耳故名焉然竹松花影亦自寫韻不盡

第一幅

闗仝春郊遊騎圖【團扇絹本古色闇然】

山含嫰綠水拖藍桃李陰陰如欲酣矗矗漁村舎釀畫橋香逕且停驂砢玉題闗穜團扇小景第二幅

戴嵩牧防籠禽圖【絹本樹隙小欵存半】

畫牛自韓滉後爲戴巡官及厲歸眞裴文睍然裴寡合之性孑立於當年厲掉尾之圖見嗤於田父斯牛鼎足背立回顧儼若足爲大武君傳神而童防舎牧登樹以籠接蓄禽嵩乎野趣悠然不獨盡牛野性也

第三幅

劉松年秋林訪道圖【斗方絹本】

結廬在山水訪乘秋气新豈知讀易者抑亦艸人

第四幅

趙令穰荷亭美人圖【團扇絹本】

柳亭面面撲香風無暑冰肌花暎紅故是大年柔嫰筆荷鄕淸夏得無同月香居士題

第五幅

趙昌薝卜畫眉圖【絹本】

畫史稱昌之所作不特取其形似直與花鳥傳神也

第六幅

趙子固三香圖【絹本】

彛齋居士善水墨白描斯作水仙梅花瑞香淸而不凡秀而雅淡望而知其爲孟堅筆也天門掃花人

第七幅

陳居中絕塞嬉春圖【絹本】

嘉泰畫院陳待詔專工人物番馬此又多山坡綠野

第八幅

楊士賢秋山松屋圖【團扇絹本】

楊待詔多作小景勁挺可取是圖石壁古松偃蓋屋宇幽人兩兩對坐廣除竹樹蕭疎間懸泉縈階下而逺山一抹外長空極目無盡誰云雄偉不逮郭熙耶玉水

第九幅

李唐山齋幽話圖【團扇絹本】

竹扉臨石澗紅樹隔虛亭危岫如雲壓選騷對坐聽

第十幅

蕭照松壑淸陰圖【團扇絹本】

蕭濩澤本知書善畫值靖康中失身綠林嘗掠李唐簡其行槖惟粉奩繪筆因叩知其性氏雅聞唐名卽辭黨隨之南渡唐感其生全盡以所能授焉紹興中待詔畫院賜金紫繇妙得唐之神也是圖森松絕壑梵宇髙下其間遙山在天末如層波眞景防意先筆遊象外者乎夗水松隱子防於靑人巢

第十一幅

夏禹玉瀟湘晚渡圖【小斗方絹本】

髙低醖借筆寫出瀟湘色竹浪晚山橫歸帆不可息

第十二幅

馬逺獨酌吟秋圖【絹本】

馬氏世擅丹靑逺在院中尢稱獨步觀此作墨气澹蕩灑然塵外足徴家學之妙

第十三幅

馬麟髙山流水圖【絹本】

人謂馬麟之畫不逮父猶夏森之於珪也逺愛其子多於己畫上題作馬麟此幅則爲麟自欵作撫琹者於髙山流水間一松橫偃如虯龍蟠空筆意髙古奚必借重阿翁延譽耶平陽裏不因人熱者防

第十四幅

馬騤卿蘆汀泛月圖【絹本】

騤卿不見畫苑而在宋元名繪冊內爲吳功甫鑑藏豈卽興祖後裔耶淺黛如約眉回瀾若截銕篆寫千蘆景懸一月的是勝國以前筆也千頃生識第十五幅

錢舜舉得子圖【紙本】

髙懸碧玉枝得子是鳯實用賢則生蓍霅川筆寫出

第十六幅

管道升竹石圖【紙本有沈周寶玩印章】

魏夫人又再當年疏綺風情苔石煙濃淡墨痕眉嫵樣身依修竹總嬋娟【仲姬封魏國夫人】方流玉水子【小字自注】

第十七幅

梅道人溪山偕隱圖【絹本】

余防時習業藤花閣欲糊屏幛風父執沈澄甫以吳仲圭山水邊景昭花鳥二幅見遺俱碎如冰裂邊畫卽遇飈成烏有仲圭畫久淹廢紙內矣歷三十餘年始簡裝入冊依然梅老復生也畫亦有幸不幸歟樂卿

第十八幅

黃子久江村漁樂圖【絹本】

漁船相問欵中流細語風吹上逺樓不爲江頭蝦菜事星辰昨夜應羊裘爲魏塘徐舜舉題秀水呂防

第十九幅

王若水秋塘鸂圖【紙本小斗方】

澹軒花鳥竹石稱當代絕藝則自糿得趙文敏指授也觀淵此冊天機逸髮肖古而不泥古者乎脈望生

第二十幅

吳瓘梅雀圖【紙本】

吳瑩之爲吾禾人多藏法書名畫寫梅學楊補之頗有逸趣其寒雀爪喙更生動宛然不下錢玉潭也

外錄

珊瑚网云崇禎戊辰春爲先人窆厝費因出家藏書畫宋元昭代名迹各百餘冊卷軸稱是並虎耳彛雉卣漢玉犀珀諸物易貲襄事而古繪兩函尢時在念也至甲戌秋黃越石忽持前二冊來云得之畱都兪鳯毛已售去十餘幅爲王右丞團扇小景許道寧繪池艸鳴禽句張擇端作興慶宮五王奕棋圖周昉折桂羙人黃筌紅蜻淡竹花趙幹梨花趙昌月上海棠蘇漢臣貨郎擔其閨人兩兩妝束卽宋詞平頭鞋子雙鸞小也又二嬰鬭促織三孺子放風箏從訓養子石壁松亭界畫極工致柱上細欵三朝供奉李嵩錢舜舉牡丹雙枝梅道人折竹諸冊時越石欲余貫休應眞捲爲宋王才翁題偈馬和之破斧圖思陵楷毛詩吳仲圭寫明聖湖十景冊及本朝諸名公畫二十幅文沈落花圖詠長卷靑綠商鼎漢玉兕鎭諸件余遂聽之易我故物卽汰去其半不但頓還舊觀幅幅皆胡麻飰仙子矣

書畫彚考卷三十三﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷三十四

刑部左侍郎卞永譽撰

畫四

歷代集冊

六法英華冊【集梁唐宋元名迹二十幅汪氏漱六齋甲品內無欵者俱玉水題】謝恭論畫有六法而首貴气韻生動蓋骨法用筆非气韻不靈應物寓形非气韻不宣隨類傅彩非气韻不妙經營位置非气韻不眞傳模移寫非气韻不化又前賢論畫有神逸能雅之懸以定品格有軒冕巖穴之辧以防气韻乃所謂气韻者卽天地間之英華也六要六長俱寓其間矣余故取之顏首云

第一幅

梁張僧繇龍圖【縑素方本】

余得水墨遊龍一幅頭角崢嶸雲气泱漭絹素膩於紙防如古髹斷紋宰太史見之曰此僧繇筆也所謂一防睛卽欲飛去者蓋僧繇在天監中以右將軍守吳興丹靑馳譽於時此眞骨气奇偉規模宏逺與顧陸爭先者矣禾興汪砢玉樂卿甫識第二幅【至】第五幅

唐李昭道金碧四景【俱縑素本】

余墮地時先大父明甫在松郡得此圖擕歸塵翳不可辧先君世賢卽付裝潢善手澡以沸液絲理猶聨鮮彩頓復舊觀凡山川林麓樓臺人物在煙霞縹緲間用金碧輝暎昭晰四時之景賞鑑家見之無不曰非小李將軍安得有此一種家法砢玉記

第六幅

李升林壑髙賢圖【絹本】

成都李升五代時以善畫著名此幅林壑幽閒人物髙古傑作也玉水子題於凝霞閣南之釣雪舫第七幅

周文矩修竹美人圖【縑素團扇有對版】

羽服翩翩縞袂新桃花如面玉爲神若非解佩湘中女應是天臺第一人禹泉夏曰瑚【應是宋元人】畫史稱周句容行筆瘦硬戰掣蓋學其主李重光書法至畫仕女則無顫筆大約體近周昉而纎麗過之此圖是已乃南唐保大五年元防大雪別展曲燕李建勲徐鉉以下皆有倡和太弟集爲曲燕圖禦容髙衝古主之太弟以下侍臣及法部絲竹周文矩主之樓閣宮殿朱澄主之池沼禽魚徐崇嗣主之雪竹寒林董元主之無非絕筆是人物尢周待詔所工也砢玉防

第八幅

黃要叔錦葵圖【縑素團扇】

余有黃少府所畫牡丹極傅染之妙玆錦葵一枝又灼灼如生豈師滕昌祐筆耶抑資諸家之善而兼有之也傾國名花與臨砌小艶有各極其致耳玉水

第九幅

米友仁山水【縑素團扇】

元暉擅家學故煙雲變滅林泉綴艸艸而成不失天眞蓋意在筆先正是古人作畫妙處樂卿識第十幅

夏禹玉寒山行旅圖【絹本】

禹玉筆法蒼老而墨色如傅粉之色觀此良然玉水

第十一幅

馬和之鶉奔圖【絹橫披】

馬侍郎寫衛風鶉奔章不寫宣姜妷事但寫鶉雀奔彊樹石動合程法覽之衝然繇其胸中自有風雅也

第十二幅

馬和之定中圖【絹橫披】

登丘相度得文公營徙之狀子來趨事得國人悅復之象其蒼莾攸鬰則樹之榛栗椅桐梓漆也定宿在中於以作室可想見矣此眞千古句圖樂卿第十三幅

馬和之幹旄圖【絹橫披】

孑孑幹旄建於車後兩服兩驂而維之正見衛大夫見賢之勤而彼姝者子罄折且前是欲以畀之之气象耳衣折作馬蝗描古法昭燦如覩商周法物樂卿

第十四幅

馬和之載驅圖【絹橫披】

許穆夫人本無唁衛事故不作驅馬悠悠惟指其憂心焉而已乃猶作許大夫來告則以是夫人意中事故不妨象外描寫若馬工部之落筆飄逸仿吳裝法也右四冊向爲項又新所藏聞當時價值百鎰砢玉

第十五幅

馬待詔春郊牧放圖【絹斗方】

蹀無須錦障泥柳絲不綰且長嘶落花好倩連錢色寫出蕭蕭散牧蹊平陽龍惕子題

第十六幅

楊妹子菊花圖並題【絹橫披有對版】

莫惜朝衣準酒錢淵明身卽此花仙重陽滿滿杯中泛一縷黃金是一年賜大知閤

楊娃爲寧宗後之女弟故稱妹子以藝文供奉內庭凡頒賜貴戚畫必命娃題署故稱大知閤然印文擅用坤卦人譏其僭越王弇州以其字柔媚而有韻乃此畫亦淸妍而有致苐畫記稗乘獨遺之不得與建炎劉夫人希並垂爲欠事希掌內翰文字善畫師古畫上用奉華堂印玉水

第十七幅

李薊國墨竹圖【縑素團扇】

人謂息齋之竹眞而不妙乃此則眞而妙者也玉識

第十八幅

趙松雪古木竹石圖【絹本水墨飛白】

外錄

珊瑚网云此幅得之於項氏爲掛軸下有子京題云元趙孟頫子昻枯木竹石明嘉靖四十年秋八月購於吳淞張氏項林眞賞敝字號

第十九幅

柯博士山水【紙本小單條山水嶙峋淹潤】

【欵書】至正三年夏五月旣望作於香光精舎丹丘柯九

思

第二十幅

盛子昭赤壁圖【絹素團扇有對題】

白露橫江水接天百年餘興尙依然只今惟有江心月曾照坡仙載酒船虛庵

虎豹虯鼉自滿胸卻乘孤鷁泛秋風絕勝繞樹烏三匝驚散江心一炬紅荷鋤散人

天地間自然之文惟畫能寓其形而並載其理故自舜妹嫘始封膜繼焉形理無窮寫之不盡代不乏名家也余自霞玩韻賞後復振舊藏搜新得成冊正見畫無絕筆耳然欲出則子美囊空欲處則淵明瓶竭有如昔人所云饑不可以當食寒不可以當衣者夫亦以左圖右史形理攸闗不難更書癡作畫癡乎漫仕汪砢玉識

丹靑三昧冊【集唐宋元名迹凡二十幅汪氏家藏甲乙品內題無欵者俱玉水題】杜東原先生云繪畫之事胸中造化吐露於筆端恍惚變幻象其物宜足以啟人之髙致發人之浩气蓋繇丹靑中得厥三昧耳余嘗見趙伯駒畫卷自題標之遂於六法英華後復將丹靑剔三昧焉第一幅

王右丞雪圖【縑素小單條上舊題此欵】

偃曝余談山水畫自唐始變古法蓋有兩宗李思訓王維是也李之傳爲宋趙伯駒伯驌以及於李唐郭熈馬逺夏圭皆李王之傳爲荊浩闗仝董源李成範寛以及於大小米元四大家皆王李粗硬無士人气王虛和蕭散此又慧能之禪非神秀所及也至郭忠恕馬和之又如方外不食煙火人另具一骨相者是摩詰雪圖足以冠斯冊矣繡水汪砢玉

第二幅

江貫道霅川秋意圖【絹本團扇】

霅川爲江參所居深得湖天之趣平逺曠蕩盡在方寸此則兼層巒疊嶂秋意無窮不下三衢崇蘭圖也

第三幅

貫道霅川雪景圖【絹本團扇】

江郎形貎淸臒嗜香茶以爲生其寫彼中雪景髙潔之況可想見其撫弦不彈時矣夗水菇蘆中人第四幅

劉松年長樂淸吹圖【縑素斗方】

錢唐暗門劉在寧宗朝以進耕織圖稱防賜金帶此作宮中歌吹景纎悉在目未識曽經宸覽否樂卿

第五幅

劉松年未央捉麈圖【縑素斗方】

劉待詔師張惇禮工人物山水精妙過於師如此圖焉乃有以劉夢松劉松老混之不知夢松所長水花鳥也松老所學東坡竹枝也二人各自成家耳

第六幅

黃居宷筍雀圖【縑素斗方】

伯鸞爲黃筌季子能世其家學作花枝翎毛皆妙得其眞寫怪石山景往往過其父宋太宗朝授光祿丞委之摉訪名畫詮定品目當時較藝者視黃氏體制爲優劣去取是所寫筍雀特其一斑不足窺全豹也

第七幅

蘇漢臣子卿持節圖【縑素斗方】

開封蘇承信畫師劉宗古制作極工人物尢著色鮮潤體度如生而有嫌以筆端微滯者豈但見其寫意艸艸如此圖者耶

第八幅

魯宗貴黃鶯海棠圖【絹本】

紹定魯待詔善畫花鳥窠石描染極佳是幅正所長

第九幅

陳玨觀瀑圖【絹本】

錢塘陳桂巖寶祐年待詔善著色山水人物如此圖

第十幅

趙彞齋水仙圖【絹橫披設色】

瀟疏竹徑浥香寘疑雪疑梅冷韻妍冉冉碧煙籠玉蘂盈盈白月瀉金鈿不禁淸露翩躚態毎邇回風綽約前自是淩波拾翠種倚闈幽伴恰相憐詠水仙花此砢玉髫年韻語也見子固筆偶憶得題之

第十一幅

錢玉潭薝卜畫眉圖【牋本】

舜舉花木翎毛師趙昌此幅工致中有老意第十二幅

吳仲圭山水【紙橫披】

【欵書】至正三年春三月梅花道人戱墨【艸書】

楳花庵主是吾師水墨微蹤一一奇此紙拾他餘馥去淡煙疏樹晚離離沈周【小字書畫上】

第十三幅

黃子久山水【絹掛軸因壊其上遂截入冊】

一峯毎作畫必登樓觀雲气變幻以爲布置仙筆也

第十四幅

商集賢升平宴息圖【紙團扇】

四海一兮煙塵淸休徵至兮品物亨原田兮膴膴灌木兮靑靑振鷺於飛兮肅肅黃鳥和鳴兮嚶嚶斯民兮何幸際時兮休明瞻彼樂土兮豈獨輞川乃知開元兮不爲升平家給兮人足旣安兮且寧以遊兮以息有觀兮有亭景山可仰兮流泉可聽朝夕晏晏兮逍遙百齡欲觀風兮此其徵猗歟帝力兮孰得而名蘇伯衡【書圖上】

第十五幅

倪雲林竹石圖【絹單條】

此淨名庵主墨妙也與吾家舊藏篝燈聽雨圖相似

第十六幅

曹貞素寒林白石圖【紙橫披】

【欵書】至正戊辰九月作於常淸淨齋云西老人曹知白

第十七幅

盛子昭秋林垂釣圖【絹本】

【欵書】武塘盛懋

魏塘盛洪甫善畫懋其子也世其家學而過之第十八幅

林塘生竹石圖【絹斗方對題失去詩錄存】

翠羽風前葉秋聲雨一枝詩題春粉節繃脫玉嬰兒

第十九幅

陸天遊破牕風雨圖並題【紙橫披】

四檐風雨晝昏昏小紙斜牕破痕翻得杜陵巫峽語歸云擁樹失前村陸廣

第二十幅

倪仲正牧羊圖【絹團扇一對合裱】

髙友明水嘗得宋元人畫冊內倪迂山水一方是最得意者卽掲出獨裝一卷余悉作交易去余因得其倪端二幅頗工致然端國初人也聊以殿此玉水

歷代名畫大觀髙冊【集唐宋元名迹凡二十九幅】

第一幅

唐王摩詰雪堂幽賞圖【長方絹本著色山居雪霽髙士兀坐木榻童子捧茶侍堂外松

竹蕭森梅花爛然堦有孤鶴】

題王摩詰雪堂幽賞

雪堂有髙士踞榻孰可擬若非磨鏡客定爲袁安氏門僻絕車馬庭閒饒眾美三友映四淸孤鶴充小史奇峯玉琢屏寒澗琴調水謝莊賦缺然左思招未已千秋雪未消當年人弗起郢曲不堪聞況乃聽下裏熱心旣成冰冷眼須畱此半棹剡溪興卻落右丞指摹出無聲詩翩翩壓小李圃人如玉鵞湖絹似紙一段輞川情借玆發長技旣堪夜讀書又合嵗寒防防蹇殊多事長臥亦太詭悠哉兀坐翁太素具尺咫崇禎庚午孟夏十又一日淸臒外史朗白徐守和

此爲右丞眞迹生平僅五見之然實深幸矣壬申淸和之望董其昌觀並識【右俱對題藏經長方紙本】

第二幅

唐吳道子佛像【唐硬黃紙本水佛相半身被髮衣蒲偏袒手捧經帙面目容貌備極莊嚴服

式衣紋旣古且雅印四方模糊殘缺莫辧】

披髮編蒲淨法身手持經卷現童眞法門不二無言說慚愧毘耶彼上人大乘山比丘志恩拜贊【行書圖上】

芾【圖左角下】

第三幅

唐曹霸玉花驄圖【方絹本著色玉花驄跨朱衣奚官】

千里驍騰思欲馳奚官相對不相知天閒十二春深處正是塵淸瀚海時臨江習嘉言

苜蓿春深馬力彊奚官牽挽勢騰驤太平無事邊靜散牧優閒樂嵗康海昌王賔

第四幅

唐張萱蕉石士女圖【長方絹本著色髙髻美人捉團扇憑瓏大石石後綠蕉數本雪描

探身出蕉陰】

第五幅

蘇東坡題唐崔徽自寫眞【唐紙本著色崔徽自寫眞烏雲欲墜秋波凝愁珠飾紺衫

春尖橫指𨿽貌丰肌潤而有慘淡懷人之意】

【欵書】崔徽病中寫寄裴使君但徽不及卷中人矣玉釵半脫云垂耳亭亭芙蕖在秋水當時薄命一辛酸千古華堂奉君子水邊何處無麗人近前細防丞相瞠不如丹靑不解語世間言語元非眞知君被惱更愁絕捲贈老夫驚老拙爲君援筆賦梅花未害廣平心似鐵謝章質夫見恵崔徽眞【東坡行書題宋闊簾紙本裝圖上】

第六幅

北宋僧巨然山居鼓琴圖【絹本水墨淡色茅屋數間古樹暎帶外圍籬落有石峙焉屋中一人膝琴自鼓蕭然髙寄逺山疊樹樓閣重重一人負擔山隈似有入林之狀其布置精宻筆底豪健眞爲巨僧上品】

【欵書】巨然【小楷書凡四見在圖右石壁上者二在圖左角下者二】

第七幅

宋李成秋山靜釣圖【長絹本淡色秋山疏樹重溪兩舟垂釣】

第八幅

宋範寛秋山行旅圖【長方絹本著色山水秋林行人防蹇】

第九幅

宋僧繼肇溪山靜釣圖【紙本淡色靑松丹樹聳立溪邊舟坐一人絳衣垂釣而溪山人物文秀閒雅眞令人置身煙霞間蓋同時巨然可資繼起叔明實得力於此】

第十幅

宋趙昌杏花圖【長方絹本著色杏花一樹嫣然明媚】

第十一幅

宋崔子西喧晴圖【長方絹本著色垂柳數枝翻飛二雀】

【欵書】天聖甲子秋日濠梁崔白畫喧晴圖【書圖左】

押【髙宗書】

黒頭禽笑白頭禽頭白多因計慮深棲向柳條尢不穩從風斜折更闗心艸庵居士胡安國【書右角下】第十二幅

宋李希成映雪讀書圖【絹本水墨淡色一閣當中湘簾髙揭一人端坐匡牀幾攤書卷閣外崇山積素虯木凝寒一僕倚鑱呵凍蓋孫康映雪讀書圖也景明筆淨入目瑩然是學營丘而酷肖者】

第十三幅

南宋米元暉雲山墨戱圖【長紙本水墨雲山重疊煙樹迷離】

【欵書】友仁【書右角下】

此幅余見之海上顧中舎家筆墨淋漓气運生動元暉自謂墨戱足正千古謬習信不誣也甲戌仲春旣望其昌題【對題絹本】

第十四幅

南宋林椿桂竹翠鳥圖【長絹本著色桂花竹葉遊蜂下上翠鳥偸窺振羽欲趂】

第十五幅

元趙子昻采蓮圖【長絹本著色松坡柳堤女伴方舟采蓮岸上乘馬官人遲回目送欵書】延祐二年夏日寫趙孟頫【書左角上】

誰道鵞兒黃似酒對酒新鵞得似垂絲柳松粉泥金初染就年年春雪消時候一縷柔情能斷否雨重輕煙無力縈牕牖待防溪南陰十畆落花都聚紅雲帚張雨【長方紙本】

趙吳興采蓮圖王弇洲先生家藏物精工類趙伯駒而气韻蕭逺有出藍之能足稱神品董其昌題【藏經紙本右俱對題】

第十六幅

趙子昻蘭石圖【長紙本水墨崖石側蘭花一本小艸叢棘交映】

【欵書】大徳九年春松雪爲叔明甥【書左角上】

第十七幅

趙子昻竹石圖【長方紙本水崚嶒一石石背修竹四竿枯者一坡盡處更出短梢欵書】子昻【書圖左】

第十八幅

元錢舜舉林檎白頭翁圖【長方紙本著色林擒一枝八實二烏鳴啄生意儼然】

第十九幅

元髙彥敬山水【長方紙本水雲山蒼莾林木荒率山徑行人樹杪古寺】

此髙尙書眞迹師大米而以吾家北苑法參合之者君兪年侄深於此道知有同鑑也董其昌丁卯長至日觀因題【對題紙本】

第二十幅

元黃大癡春山圖【長絹本著色春山疊翠樹木陰鬱小橋幽居掩映林壑右角下古印殘缺欵書】大癡學人【書左角上】

第二十一幅

元吳仲圭在竹圖【長方紙本水墨溪山叢竹籬落村居一老扶杖度橋】

【欵書】至正二年秋日張兄來儀訪予醉李因寫在竹圖以贈之梅花道人【書右角上】

第二十二幅

元倪雲林碧梧翠竹圖並題【長紙本淡色茅亭雙樹叢竹淸陰澄澈心目】翠竹蕭蕭倚碧梧一亭聊以賦閒居浮杯樂飲思潘嶽藻思春江濯錦如辛亥嵗三月二日寫寄贈仁仲醫師並詩雲林生

梧竹聨陰翠欲飛茅亭雲散客初歸誰能爲我擕焦尾操作淸風滿布衣永嘉陳亢宗

亭亭梧竹白沙間家在雲林近錫山今日鄕人對圖畫尙憐風趣有髙閒吳下梁用行

第二十三幅

元王叔明仿右丞湖山雪霽圖【長紙本著色崇山積雪湖水拖藍漁父垂釣遊

人乘騎儼有出藍之致】

【欵書】王維湖山雪霽圖黃鶴山人王臨【書右角上】

第二十四幅

元曹云西秋水釣舟圖並題【紙本長二尺闊一尺餘水墨屏山懸瀑野水疏林乘

舟把釣眞秋湖風月中人也】

秋水拍湖魚正肥釣舟還好趁斜暉晚風拂面酒未醒新月流光又上衣至正辛丑夏五月云西老人曹知白【行楷書右角上】

第二十五幅

元曹云西平逺松亭圖【長方紙本水墨平坡古松茅茨小亭卓於松下】

【欵書】窪盈軒爲良常艸堂作【書左角上】

第二十六幅

元唐子華風微笛逺圖並題【長紙本水墨長松古木一客放舟吹笛中流】雨過山色淸風微笛聲逺【原迹逺字下寫一靑字首句淸字防去】至正二年二月八日舟過楚湘牕無聊作此以遣孤悶子華【書右角上】

第二十七幅

元鄭禧林泉髙蹈圖【紙本水墨山深林茂長橋流水溪邊有亭數楹兀坐人一林下兩人

散步似訪水亭中人筆雄墨老覺有不盡之藏】

林泉髙蹈

戊辰早秋畫於閒閒室鄭禧【行書圖左角上】

第二十八幅

元馬文璧春山晚翠圖【長方絹本淡色重山白雲柳堤水閤】

【欵書】至正十三年五月馬文璧爲齊賢學博寫春山晚翠圖【書左角上】

第二十九幅

元方方壺疎山圖【長紙本著色蒼山古寺雲煙縹緲】

【欵書】金峯上人來爲疎山第一座訪予山中作此爲贈金門羽客方方壺【書左角上】

歷代名畫大觀大推冊【集宋元名迹凡九幅】

第一幅

宋李伯時掃象圖【推紙本著色白象兩奚奴執帚運水洗刷大士二朱衣卓錫旁觀一僧

執杖一僧捧巾威儀肅然圖左右多項氏印不錄乂三角各有古印莫辧】

稽首普賢眞大士願海宏深知莫測誓度羣迷防有流萬行周圓妙嚴飭善攝超諸方便門剎塵徧入無窮極變現身出毛孔香法界薫聞百千億遊戱親乘白象王無染示同純一色靈山贊化釋迦尊演淸淨成十力偉哉龍眠古畫師幻理丹靑狀殊特錦幪新卸上方回微汗初幹來浣滌肉山磊磈雪毛茸指顧奚奴輕拂拭飛龍蹴踏見雄姿渡河馬那能識善來居士號如心珍襲此圖窺聖迹自非力建精進幢法王大寶何由得我今贊述妙言詞禮敬十方誠靡忒願同一切諸有情如是常稱佛功徳如心居士寶藏此卷久矣今出示於予求志一言予嘉其誠謹述長偈贊之如右前大蘆退牧道人四明曇鍠【橫題推紙本】

第二幅

南宋趙子固嵗寒三友圖【推紙本水墨折枝松竹梅各一花葉參錯各自分明筆

畫淸勁綽有餘姿】

第三幅

南宋丁野堂道塲山圖【推絹本水墨雲山竹樹平坡間二客對坐一人度橋來水滸

扁舟撥棹將泊】

【欵書】野堂【書左角下】

道塲山頂何山麓上徹云下幽谷我從山水窟中來尙愛此山防不足陂湖行盡白漫漫靑山忽作龍蛇蟠山髙無風松自響誤認石齒號驚湍山僧不放山泉出屋底淸池照瑤席階前合抱香入雲月裏仙人親手植出山回望翠雲鬟碧瓦朱甍縹緲間白水田頭問行路小溪深處是何山髙人讀書夜逹旦至今山鶴鳴夜半我今廢學不歸山山中對酒空三嘆子昻【對題推紙本】

第四幅

元趙子昻天馬圖並題【推絹本著色一馬韉覆黃帕朱衣奚官控轡前導】吾聞天子之馬走千里今之畫圖無乃是是何意態雄且傑駿尾蕭梢朔風起毛爲綠縹雙耳黃眼有紫焱兩瞳方矯矯龍性合變化卓立天骨森開張伊昔太僕張景順監牧攻駒閱淸峻遂令大奴守天育別養驥子憐神俊當時四十萬匹馬張公嘆其材盡下故獨寫眞傳世人見之座右久更新年多物化空形影嗚呼健步無由騁如今豈無腰褭與驊驑時無王良伯樂死卽休比嵗爲容齋學士畫天馬圖忽已數年矣復索余寫杜拾遺天育驃騎歌於後予因奉使開平日久不能應命玆偶於舟中檢出爲篆書之惜不能工也延祐四年九月旣望吳興趙孟頫識【烏絲推紙本篆書】

第五幅

元錢舜舉石勒問道圖【推紙本著色佛圖澄倚蕉陰石屏閉目坐定右袒露肩左手支頥旁一童擎杖杖掛一拂注視石勒作揺手狀勒金冠朱衣俯首執恭後從武士二人捧符璽】

【欵書】吳興錢選舜舉【行書圖後】

錢舜舉畫法多出唐周昉好作古仙釋君臣髙賢【髙賢二字墨迹傍注】故實如明皇彈琵琶洪厓移居張果白驢及石勒問道竹林七賢等圖余往往從好事家見之不一而足此卷用筆纎勁設色古淡石虎英雄之气佛圖禪澄【澄字墨迹剔上】定之容皆超超著非近世仇英輩所得彷佛也萬曆丙申二月二十又二日舟出垂虹亭下題王穉登【行楷書】

季龍【闕】兒雄略類漢髙祖視劉聰輩猶孤豚乃屈節一比丘奉命惟謹意者殺機太熾生靈肝腦塗地世尊憐憫眾生假此髠神通特制之耶是日次尹山重題【小行楷】

虎合掌欲前僮子作揺手狀止之乃知不獨圖澄以虎爲海鷗鳥【因測丹靑用心精苦重題】

勒狀防不作河朔氊裘【裘字墨迹傍注】相乃類中原偉丈夫錢翁非以意爲之必有所本二月春分日穉登書於松院【行楷書】

又一卷亦錢作自題詩云磊磊爲人天下奇來參佛法始知機一言能悟圓通理卻笑劉聰事事非後有黃文仲字中二詩不錄登記【小行楷】

圖澄先勒後虎二石皆以澄故多所全活此卷本畫勒乃悞作虎老人多忘事不覺自笑季龍卽虎字是嵗四月初六日栟櫚館又題登【行書】

第六幅

元柯敬仲古木寒梢圖【推紙本水墨古木一株竹梢數葉蕭疏其下】

【欵書】敬仲【書圖左】

短日虛牕俯逺郊髙林古木見寒梢春風一去支離久無復丹丘防鳯巢劉堪【書右角上】

柯敬仲爲鑑書博士內府歷代眞迹皆得題評故行筆有北宋人風致𨿽然右軍墨池有識者曰假令寡人耽之技不止此亦別具眼人語也其昌題【對題推紙本】

第七幅

元張子正鶺鴒圖【推篷紙本水墨鶺鴒二一飛一立石上石下水荇浮葉極淸曠之觀欵書】至正庚子張子政作【行書圖後】

物色晚蕭森巖崖秋水深鶺鴒在原意兄弟友於心防畫思邊景懷歸動越吟行防逐輕翼飛棹適江陰安成周子冶【行書】

桃李紛華鶯亂啼爭如原上鶺鴒飛日長一曲塤防樂橘刺藤梢半掩扉金陵端木智【行艸書連周防一紙】秋風原上鶺鴒鳴碧花【墨迹花字防去】艸寒華夕露淸寫入畫圖防更好古今不盡弟兄情史官吳勤【行書一紙】雙飛來去卽相呼不是尋常燕雀徒人世弟兄忘孝義試防原上鶺鴒圖錢唐髙讓【行書一紙】

西風沙際鶺鴒鳴一步相呼掉尾行周悵防墻燃豆者可能無愧在原情博士錢仲益【艸書】

雨晴原艸碧萋萋二鳥相隨不暫離急難相從思阿弟披圖三復不勝思憲僉李顯【行艸書連錢防一紙】落落平原兩鶺鴒行時掉尾復飛鳴物情當有急難意何況人間好弟兄越人茂題【艸書一紙】

第八幅

元方方壺恵山舟行圖【推篷紙本水墨髙山闊水蒼茫煙樹隱見三舟一揚帆中流二

則舟子過橋挽防樹杪露出兩桅足想恵山境界】

【欵書】至正戊子十月過訪白雪先生舟次恵山作此奉贈碧溪道友方方壺【行書圖右角上】

甘河當日逄仙客七朶蓮花變金色洪崖得道隱山東夜夜神光丹室白

聖元立極黃河淸崆峒淸問通神明作者七人不可作道非常道名難名門後學龍虎山人吳全節【行書藏經紙本】

第九幅

徐幼文眠云軒圖並題【推紙本水墨雲山逺近林木髙低中橫一橋石泉滚滚左有

山屋數間一人兀坐其領略煙霞者耶】

谷口髙人宅晴雲自捲舒閒眠好天日淸夢到華胥幼文畫並題【行楷書圖額】駕【項氏編號字在圖前角下前後鈐縫項氏諸印不錄】

眠云軒記

余舊業九龍山山有石竇深叵測竇傍有湫淵黒險絕相傳龍宅其中無寒署陰霽而云生焉讀書之暇柱頤坐石防云去來其出也若有期還也若有歸儵爾散也如防而離俄爾合也如附而依不知云之果有知果無知耶陟其髙滃然在足憑其虛薆然在腋余固不期於云云亦不自知也甞名其室曰畱云復自笑曰余畱云邪云畱余邪云不余畱而余爲云畱【畱字迹傍注】邪淮浙兵起奔走辟亂與云別且二十年毎懷畱云之樂杳不可得而陵谷遷變湫混竇塞云之興亦不復如曩時矣於戱云爲山川靈气噓吸變化莫可窺測而猶與時盛衰余獨何悲哉思欲卽所居構小軒顏曰懷云以倥傯未暇而吳門施君可堂以眠云軒記屬余爲文噫君其得我心之同然者歟抑亦厭世紛慕曠逸而將與天遊也君居城郭去山輒數十里幾榻戶牖未嘗與云接然而君以醫濟人其利物之心油然以生勃然以興飄飄乎如禦風淩虛於偃息之頃云非云何計耶他日余將歸理舊業辟畱云之室於山下懸一榻以待君君能爲我來乎君來云將畱君矣至正丙午秋八月旣望嘉陵楊基記【行書一紙】

古弁一髙士白雲與之儔性懶復好眠招云宿林丘下云作簟席上云作衾裯云去稍舒膝云來正頭一生無心夢與云兩悠悠自古眠云樂世無一可侔浩然身欲飄若乘無倪舟朝至乎帝鄕夕返乎僲洲寧知日月旋但覺乾坤浮�雞叫不醒窅窅空巖幽我觀山川气出入不可求或逐鸞鶴翔或從蛟龍遊或爲風伯驅狼籍不得收或遭雨師怒奔走無停休小生膚寸間大覆徧九州變化實多狀欲算苦費籌柰何一室間爾獨解使畱我行塵霧區願出久未由舉足常防危開眼卽見愁不如閉戶眠往尋孔與周愧無山中緣云肯相隨不惟當去從爾一夢三千秋勃海髙啟【行楷書一紙】元末國初名流羣起以詩文著稱者髙太史季廸啟楊憲使孟載基張太常來儀羽徐方伯幼文賁時稱髙楊張徐四大家而季廸之詩尙矣三公後精繪事孟載兼善書是又不特以詩文見長也此卷有煙嵐杳靄之致爲幼文眞迹無疑楊之記書法直入二王之室髙之詩迹尢世罕覯皆爲眠云軒而作圖詠文翰於焉備美可稱四絕眞奇寶也石云居士題【行書一紙】

歷代寶繪推篷冊【集隋唐宋元名迹凡十幅】

第一幅

隋鄭法士讀碑圖【推絹本水孟徳觀碑故實楊修拱立於後二武校倚馬一人抱文卷

來】

第二幅

唐韋偃雙騎圖【推漬墨絹本著色二人騎馬鞭控勒馳驟有神】

【欵書】唐貞觀季春韋偃畫【書圖左角】

第三幅

唐戴嶧逸牛圖【推絹本水墨二牛前者矯首奔逸後者曵索從之力僕萬夫勢不可遏】

第四幅

唐張萱明皇合樂圖【推篷絹本著色明皇臥榻上吹簫妃子坐繡墩垂鬟度曲侍姬三一

拍手節歌一持白團扇一欠身擎壺觴】

第五幅

宋黃齊煙雨圖【推紙本水墨平山蒼茫叢樹秀潤恍然煙雨之色】

第六幅

元髙房山雲山圖【推紙本水墨雲山煙樹彷佛南宮鶻突圖】

大徳初元九月十九日淸河張淵甫貳車防髙彥敬禦史於泉月精舎酒半爲余作山村云隱八冊頃刻而成元气淋漓天眞爛熳脫去畫工面目而蒼石危橋白雲喬木恨不能移家寄身於此余方棲遲塵土無山可登展玩此圖爲之悵然南陽仇逺【對題推紙本】

第七幅

元倪雲林慶雲寺圖【推紙本水墨山椒古寺江上逺帆蕭疎簡逺】

慶雲寺【書右角上】

第八幅

倪雲林江云館圖並題【推紙本水墨江上人家逺山疎樹】

江云館

至正十五年淸明後一日風雨阻中寂寥偶客囊檢出米友仁江村讀書作詩十二首偶補圖以紀之瓚【書圖左】

倪元鎭補米友仁江村十二景用筆淸勁勢如削鐵雲林在舟中所作意趣甚濃故此冊之工細者也筆底荊闗墨色淸潤余得此冊於京師以爲寶玩但恨失去米書無刻不想不意中復得米書合爲一卷尙爲寶藏之唐順之識【書圖右】

第九幅

元張子正防蹇山行圖【推紙本水墨山樹行列樹杪小亭山腰城闕一翁防蹇行山

下蓬頭兒後從髣髴寫少陵蹇驢防醉狀】

拾遺流落錦官城故人作尹眼爲靑碧雞坊西結茅屋百花潭水濯冠纓舊衣未補新衣綻空蟠胸中書萬卷論道欲過羲皇前談詩未覺國風逺干戈崢嶸暗宇懸杜陵韋曲無雞犬老妻稚子在眼前弟妹飄零不相見此翁樂易眞可人園翁谿友胥卜鄰鄰家有酒邀皆去得意魚鳥來相親浣花酒船散車騎野墻無主防桃李宗文守家宗武扶落日蹇驢防醉起願聞解鞍脫兜鍪老身不用萬戶侯中原未得平安報醉裏眉攢萬國愁生綃鋪墻粉墨落平生忠義今寂寞兒呼不蘇驢失腳猶恐醒來有新作長使詩人拜畫圖煎膠續弦千古無黃鶴山樵書【行書對題推篷藏經紙本】

第十幅

元曹云西逺山疎樹圖【推紙本水墨逺山一抹林木層層筆墨蒼秀】

【欵書】至正二十又二年作於常淸靜齋知白【書左角上】畫苑大觀冊【髙頭大冊集五代宋元名迹凡二十五幅亦有橫披可作掛軸者黃越石物也】第一幅

五代闗仝溪山煙樹圖

第二幅【至】第七幅

宋人山水【六橫幅俱無欵】

第八幅

趙昌鸜鵒圖

第九幅

南宋李唐采薇圖

第十幅

馬逺松岸髙逸圖

第十一幅

元錢舜舉仿趙昌栢隼圖

第十二幅

王叔明秋暉閒眺圖

第十三幅

張伯雨仿李龍眠四賢圖

第十四幅

黃子久云壑幽居圖

【欵書】至正四年春日黃公望送伯雨鏈師歸句曲山州別駕郁巃嵸滿谷閒雲防萬松癡老畱圖瓊笈祕隱居懸誥玉函封張肯題

第十五幅

方方壺仿僧巨然山水

【欵書】雨牕談易方壺道人作於龍虎山東方丈也【介山而書

一行在山內二行在山外】

第十六幅

吳仲圭在竹圖

【欵書】至正二年秋日張兄來儀訪我醉裏因寫在竹圖以贈之梅花道人【一見名畫大觀髙集冊第十七幅作訪予醉李】

第十七幅

倪元鎭樂圃林居圖

【欵書】甲寅六月十日倪瓚

第十八幅

徐幼文滸墅艸堂圖【仿董北苑】

【欵書】西蜀徐賁作

第十九幅

陳仲美仿夏圭竹岸漁翁圖【陳琳字仲美山水人物花鳥無不各臻其妙多所資

益於趙魏公】

第二十幅【至】二十五圖

雲林畫【六幅】

白髮蕭蕭迂懶生毎將殘墨記經行名家孫子畱得半紙千金不敢輕韓若東齋頭得世傳倪懶小冊因爲賦之時正徳壬申中秋晉昌唐寅書

外錄

珊瑚网云前黃規仁持大冊來只十一幅後黃越石又持是冊來則多北宋人六幅倪雲林六幅及趙昌馬逺二版也余欲易其半垂成而不果

歷代名畫髙冊【集宋元明名迹凡二十三幅】

第一幅

宋徽宗桞杏白燕圖【長方絹本著色嫋嫋新桞中白燕翩躚杏花嬌吐春色化工嫣然尺

幅】

押

第二幅

宋繡尊者觀鶴圖【素綾長方本繡桃花樹下尊者坐石上仰觀飛鶴一侍者拊鶴一童子飼

魚】

第十七尊者臨水側坐仰視飛鶴其一旣下集矣侍者以手拊之有童子提竹籃取果實投水中餵魚【繡小楷字於綾左】

第三幅

宋繡花艸蜻蜓圖【素綾長方本繡海棠蒨麗若初放倒垂牽牛花一枝蜻蜓二銜尾相接】

第四幅

南宋馬逺觀泉圖【長方絹本淡色奇壁立飛泉直瀉雙松下一客仰觀童子二抱琴持釣

具】

第五幅

元趙子昻富春垂釣圖【小長方紙本水墨山林村落子陵臨溪垂竿】

【欵書】孟頫

富春垂釣【書圖左角上】

第六幅

趙文敏老子像【絹本淡色蟠木爲椅借以獸皮老子趺坐其上雙舄置前深得恬熙气象神

大似李伯時】

【欵書】大徳五年弟子趙孟頫制【小楷書右角下】

第七幅

元髙房山雲山雙鶴圖【長方紙本水墨雲山澗壑中二鶴並立】

第八幅

元曹云西幽篁古木圖【紙本長一尺五寸闊一尺水墨山水竹木間一客茅齋把卷想

見山空月夜之致】

【欵書】云西老人作【行楷書右角下】

山空明月夜寂寥幽篁古木風蕭蕭安得仙人王子晉時吹鳯管下雲霄至正辛丑三月題於上淸方丈句曲張雨【行書圖額】

第九幅

元王若水穂雀圖【長方絹本著色谷穂一枝小雀抱穂鳴啄芣苡艸翠色侵人】

第十幅

元方方壺山居圖【長方紙本水墨雲山溪壑叢樹中山居數楹人迹幽閟】

第十一幅

元王叔明寄情圖並題【紙本長一尺七寸闊九寸淡色懸泉注溪秀峯列障防樹古松

數間茅舎眞足息煩襟而寄幽情】

獨坐古松下蕭條遺世心靑山引屏嶂流水奏鳴琴安得忘機士與我息煩襟幽情寄豪楮跫然聞足音黃鶴山中樵者王畫並題

第十二幅

明商喜秋山晚照圖【長方絹本著色秋山楓樹溪閣漁舟山外明霞暮鴉翔集】

第十三幅

明文衡山髙人燕坐圖並題【長方紙本淡色晚山如沐疎樹坡陀兀坐髙人秋思

滿目】

瑤溪涵素秋夜雨洗郊陌漁梁不通市悠然屏塵迹髙人燕坐中平坡淨於席疎樹不遮山斜陽亂寒碧正徳戊辰六月朔與震方山齋對語頗興秋山行樂之興【原迹興字作思字復攺興字】因寫此寄意文璧【書圖上】

陋室銘

山不在髙有仙則名水不在深有龍則靈斯是陋室惟吾徳馨苔痕上階綠艸色入簾靑談笑有鴻儒往來無白丁可以調素琴閱金經無絲竹之亂耳無案牘之勞形南陽諸葛廬西蜀子云亭孔子云何陋之有周天球書【對題長方紙本】

第十四幅

文衡山疎林雨後圖並題【小長方紙本水墨疎樹修篁蕭然淡逺】

平生最愛雲林子慣寫江南雨後山我亦雨中閒防染疎林落日有無間徵明【書右角上】

第十五幅

明董文敏鱸鄕秋霽圖【長方絹本著色靑山楓樹蘆港扁舟秋气蕭然滿目】鱸鄕秋霽壬子十月二十二日寫贈仲醇徵君董宰【書右角上】

第十六幅

明無名氏南極圖【長方絹本淡色南極翁持卷軸身首相半眉目蒼蒼衣紋簡靜】良辰開壽域南極爲增齡一卷賔云曲祝之岡與陵秦鳴雷【書右角上】

第十七幅

明侯夷門擕琴訪友圖【長方紙本淡色仿郭河陽筆意疎樹山家小橋流水童子抱琴

二客偕往】

【欵書】吳門侯懋功寫【書右角下】

第十八幅

明仇十洲雪後山茶圖【長方絹本著色仿宋人筆意枯榦柔枝紅花胃雪力弱不勝傍

以朱竿扶植內項氏四印不錄】

第十九幅

仇十洲芍藥圖【長方絹本著色仿宋人筆意芍藥一枝花嫣葉痩內項氏五印不錄】首夏薫風發幽花赤玉開芳根何處得漢使自西來谷祥

艶朶嬌春日新梢刺曉煙隔簾風暗度疑有麝煤然周天球【右俱書灑金箋裝畫額】

第二十幅

仇十洲秋蘭圖【長方絹本著色叢蘭滿幅花瓣正反偏側臨摹宋人極致內項氏三印不錄】秋風楚畹暮云深斜日幽香苦竹陰相對碧牕增感慨似聽淸操入孤琴西園【對題長方紙本】

第二十一幅

明談思重墨荷翡翠圖【長方紙本水墨荷葉荷花上立翡翠具迎風拂水之致欵書】丙戌春日寫似慕江兄志伊【書圖左】

第二十二幅

明薛素素春蘭圖【長方紙本水墨春蘭一叢花態翩翻葉條飄動】

【欵書】辛丑初秋日寫薛素素【書右角下】

純是君子絕無小人深山之中以天爲春錢貢題風前碧玉樹谷口國香聞欲紉爲長佩相思隔楚云張永昌

風搖冉冉香雨洗亭亭玉何處覓幽人幽人在空谷周之冕

細佩江幹制楚衣東風桃李正芳菲不知蜂使緣何事競取花心向壘歸荊明璋題

深山之中髙岸之側無人自芳使我心惻吳門陳煥題

光風泛泛轉春陽碧葉紅英吐國香不是玉階無地植美人空谷久相忘馬鳴霆

第二十三幅

噶喇巴國人畫本國風景圖【長方紙印本如烏絲羅文髙樹宻林林中人物猙獰變幻衣履刀械種種殊異袒裼者披衣者裹衣若介冑者被髮者冠者纒頭者男女老少朱髮碧睛宛然在目𨿽非六法正宗用以示觀覽者識職貢之一右角下橫書本國字欵】

宋元名圖冊【凡二十幅】

第一幅

李龍眠畫臧孫之母誨子

第二幅

李伯時畫子皮之姊諌弟

第三幅

米襄陽仿董源筆

第四幅

閻次平小景

西來白水滿南池走馬池邊日暮時橋底荷花無限思淸香乞與路人知【髙宗題】

繞池曳杖擕雙鶴架水澆花課小奴【髙宗又題】

東風雙鶴啄蒼苔杖履從容一徑開分付澆花莫多水韓郎昨日染根來汴榮題

外錄

珊瑚网云觀汴句非閻將仕筆明矣殆石城韓祐耶祐爲紹興畫院祗候又善寫生染色可並石橋王也

第五幅

馬和之棄瓢圖【陶九成題失錄】

第六幅

劉松年耕織圖【董宰題學丘文播】

第七幅

髙房山畫【李薊丘題失錄】

房山古人其子避居吾松宰

第八幅

趙子昻馬圖

王孫曽騎天廏驎毎憶龍駒便寫眞曹霸祗今那復得丹靑剝落淚沾巾尙左生題【余爲徐賁諸人所題失錄】第九幅

趙吳興山水

第十幅

陳趙合作並題【水鳬小景殊佳】

陳仲美戱作此近世畫人皆不及也子昻題

大徳五年辛丑秋仲仲美訪子昻學士於餘英松雪齋霜晴溪碧作此如活使崔艾復生當讓出一頭修飾潤色子昻有焉昔人有以千金換能言鴨者此𨿽不能言亦非千金而輕與是年除夕題於躬行齋南陽仇逺防

良工苦思可心降底事文禽不解雙欲采芳華波浪闊芙蓉朶朶隔秋江

第十一幅

梅花老人漁舫圖

第十二幅

黃大癡溪山髙逸圖【闊幅不甚眞】

第十三幅

曹貞素樂陵溪山圖【此幅系眞迹】

世治多福人時危多貴人貴人乃鬼朴福人眞天民緬維曹云西生死太平辰髙秋下孤鶴想見美丰神菀菀露櫸間幽幽水石濵槳打甫裏船角墊林宗巾往訪趙松雪滿載九峯春【酒名】斯圖作何年援筆爲嘅呻池廢余野鴇井渫揺靑薲梧溪長老題

第十四幅

貫酸齋松圖【此幅未確】

第十五幅

元元儀仿李營丘筆【對版人物極似梁楷】

第十六幅

盛叔章山水

第十七幅

倪迂寫云石古槎圖【此幅眞迹】

第十八幅

方方壺作天荒落圖

第十九幅

方壺黃絪緼圖【不見佳松兩老人題失錄】

第二十幅

張觀山水

外錄

珊瑚网云欵題樹身蓋國初人也

又云崇禎四年九月十六日徽友黃規仁擕冊共唐搨臨江帖來賞菊夜話因畱冊逾日飽觀

宋元名家畫冊【凡二十幅董宰太史集】

李成小捲得之光祿潘云鳯趙大年對幅得之劉金吾禧荊浩一幅得之靖江朱光祿在明郭忠恕二幅得之顧中捨正誼趙吳興垂釣圖得之朱司成像家名大韶余最愛吳興公及伯駒小景皆聞而購之共得百幅防之眾尢得此廿幅猶欲去朱鋭曹云西未有可易者二十年結集之勤亦博得閒中賞玩人間淸曠之樂消受已多東坡云我薄富貴而厚於畫豈人情哉然授非其人能不靳固瑞生有畫才少年篤嗜非耳食者因以歸之他日畫道成爲余圖五嶽不負衣佳話庚戌十月其昌題

天啟壬戌元日至十有三日無日不陰雨冰雪戚友相過皆噓呵瑟縮無少歡緒因發猛思拉徐潤卿汪玉水同兒亨過程季白齋樓煮茗團坐出觀董氏畫冊一一評賞營丘古澹蕭瑟趙大年對幅一作近景林樾環繞一陂陀岡拾級而上作苫茅廊房通髙閣可以眺望而下止沙岸平橋不知何適其一作逺景平林漠漠之下有三子母牛一飲水一伸項垂胡瞪視一蔽翳叢薄間極有態而隔水仍是半邊圯橋或云二幅相湊然無接紉處蓋迹分而意合當時直寫所到與所見耳天眞之趣虛搏之則散漫不屬實據之則逼塞可厭妙處正在虛實相構有意無意間昔人嘲大年守宗禁不能逺適有所貎染以爲定是朝陵回也然妙境防心豈必在泰山喬嶽哉蘇米輩直用相嘲耳非篤論也王晉卿梧庭霜樾四五碧梧葉已脫盡緑榦髙挺與石煙莎雨共結空寒之韻眞奇作也伯駒花溪漁隱設色鮮潤子昻靑山白鷺意象髙華朱鋭雪中驢堈種種纎備黃子久蒼率渾成董宰疑爲北苑余謂未必曹云西王叔明倪元鎭俱未確皆宰所欲去而未能者畨覆諦觀間遂令神情酣暢如昔人暮春修禊淸夜遊園各各滿志無復陰寒凝沍之嘆卽黍谷召和不是過也吾輩樂此乃至不爲寒暑所困豈復有疲厭哉李日華識

外錄

珊瑚网云唐宋元寶繪冊髙頭此冊減半向在董處有大小冊之稱

元季十二名家冊【凡二十幅庚申春仲煙谿堂重裝圖名下小注俱汪玉水記】神遊目賞【八分書引首】九十七翁殳忠

第一幅

趙文敏山水並題【大幅寫髙松一雙小樹二幽人防杖過橋逺水抹遙山一帶淡墨蕭疎而

腴澤故子昻得意筆也】

山重水復路縈回杖防危橋暝色開定向月中尋賀老酒船何事未歸來【下攺月作越字】

第二幅

管夫人長明庵圖【庵居曠野垣內有屋三層橫廊通門徑竪竿懸一燈所謂長明也傍有石蓮臺作施鳥食者垣外二長松下防又一樹參之門外坡臨水際水間復有坡樹气髙古無兒女子態比丘尼妙湛詩小行書題其上此尼想卽庵畫中人也】

【欵書】大徳九年冬十一月廿又五日仲管道升作松樹陰陰落翠巖一燈千古破幽闗也知諸法皆如幻甘老煙霞水石間比丘尼妙湛

第三幅

趙仲穆山水【著色山水一朱衣人坐鷁首艙內列圖書茶具幃間懸葫蘆童子踞梢烹茗舟橫丹

楓殘緑之下水艸叢叢逺山疊疊坡作濃翠色絕無寒酸气】

【欵書】趙雍爲如泰作

第四幅

仲穆澗樹圖【潑墨成五樹森森臨澗又是一格】

第五幅

黃鶴山樵爲貞素寫句【寫閉戶著書多嵗月種松皆作老龍鱗之句淋漓酣暢足盡王

叔明逸致】

第六幅

雲林楓林亭子圖並題【畫間層山四折中露曠地外繞七樹向水纎勁淡得未曽有】曠逺蒼蒼天气淸空山人靜晝暝暝長風忽度楓林杪時送秋聲到野亭壬子七月十又六日寫於楓林亭中東海農倪瓚

第七幅

一峯道人筆【重山疊嶂間溪橋斷續屋樹團簇眞欲界之仙都也】

第八幅

黃子久山水【著色較前幅殊空曠徵帆片片暎帶間大有气韻】

第九幅

子久山水【淺色較前幅尢空曠靑林紅樹防綴其間山上一徑有浮圖矗起宛然句曲道中光景欵書】大癡學人

第十幅

子久雪景圖【山前汀樹極蕭瑟閱之光揺銀海】

第十一幅

子久山水【設色山水絕似髙房山山中屋宇相向流泉山凹有蘭若作霞】

【欵書】大癡辛丑七月寫於子茂淸玩

第十二幅

吳仲圭林巒古剎圖【林巒古剎杖藜者度石梁向虛亭墨气淋漓滿意】

【欵書】至正元年春三月梅道人戱墨

第十三幅

仲圭竹下泊舟圖並題【岸竹縱橫如風樹竹下泊舟坐一人大是荒率艸莾】涓涓多近水拂拂欲宜山吁嗟此君子何地不容閒梅道人戱墨也

第十四幅

曹貞素畫【著色髙山藏梵宇下臨松巘山凹內石路層層外爲溪橋一人防馬而來有奚奴相隨欵書】云西老人作於常淸靜齋

第十五幅

柯敬仲山水【山水間疎林小寺殊簡曠】

【欵書】甲申人日過白雪牕觀雪坐中可如道人徵畫遂試綉兒墨爲之

第十六幅

敬仲秋林曉色圖【畫秋林曉色絕壁半入天際下爲重林林內一亭曠如也】

第十七幅

馬文璧仿馬和之新桞釣船圖【新桞濯濯可愛紅衣人坐釣船水邊嫰綠初放

宛然早春景色】

第十八幅

馬文璧山水【著色山水樓臺隱見岡麓相吞泊二賈舶小欵落嶺側】

江閣臨江夜泊船波光澹蕩逺生煙蕭蕭落木砧聲裏翹首天涯月正圓張憲題

第十九幅

方上淸仿小米雲山圖並題

石路絕經過山云自來去欲共麋鹿羣當在幽深處方方壺爲華林先生寫

第二十幅

盛子昭山水【武唐盛懋著色山水大松二株偃蓋石徑松下一曵杖人童子迎其前舒手似報幽

事者坡外水紋縈回境界絕可想】

余丱角時遂好繪事不減梁簡文詩癖嘗從先君過順甫錢先生家縱觀名畫順甫乃謂余曰收藏圖畫宋人不如元人之文采絹本不如紙本之綿逺卷軸不如冊葉之便覽今好事者所收冊葉皆絹本卽馬夏劉李之輩難脫畫院俗气余耽之者勝國名家恨不多得此冊余昔年在金陵時始得黃王者五幅後遇諸名公眞迹善價收之迄今三十年來彚成百幅內有絹素神脫者摽出名次者摽出人物無丘壑者摽出翎毛竹石摽出有俗態者摽出所擇者凡趙松雪以下十二家總二十幅爲一冊可爲勝國羣賢之寶也趙松雪近宋撮諸家之妙運於毫端有李營丘遺意筆法精微駢麗圓融管仲長明庵圖發景外之趣可謂運斤成風其子仲穆二紙落筆肖乃翁誠一門三絕千古偉人黃子久四幅皆仿董源毫鋒頴脫燦爛逼人絕代筆也後一幅古气蒼然令人可愛王叔明著書圖大似趙氏之遺風無一毫塵相倪元鎭楓野亭疎林曠逺淸气若秋水之神吳仲圭二紙墨暈神奇敻越繢表乃巨然之門戶也曹云西著色雅淡意趣有餘柯敬仲二紙筆超軼瀟灑天然馬扶風二幅大幅擬仿於和之小幅近唐人而髙逺盛子昭逼松雪之神方道士气韻生動前諸名家眞淩跨百代可望而不可及也癸巳十一月廿又七日漁隱主人金文鼎識

繪妙自余平生樂事𨿽不能步武古人亦能咀嚼个中防味其二十幅想僅有而絕無者余往時一聞勝國名畫輒多方覓購常有贗本不值一笑者亦有好事家與余鬭勝致釀成非者此常明庵圖乃吳郡髙叔寶之物甚有厥名昔靑城王道夫與余爭售成讐後其子汝玉與家兒同榜忝於年家後防間兩覺汗顏而已曩同兪樂泉過武林獲趙松雪柯丹丘畫及還舟次橫塘晚遇戒心遊資罄失囊中無半文幸畫無恙欣然而歸過魏塘於胡長卿處稱貸長卿同余所好畱榻連旬出示名公書畫評隲眞僞各半此長卿短於隻眼也是日徵余寫漁舟圖淋漓盈捲稍有得意處長卿已故此卷不識歸何人矣品藻最不可輕視往往有髙手僞作苐觀其气韻然必須多蓄古人眞迹披覽或自能動筆或濳心參究深知防趣方可賞鑑邇來好事者多耳食一見有名書畫不審而圖之可笑可笑此冊選元季十二名家自余生平寶愛之師愧不能追其萬一當爲後來宗法者也次年端陽前一日文鼎重題

金文鼎先生淞江人永樂中以繪事名海內風流博古髙尙不羣嘗見先生圖畫大得元人筆意余亦宗之此冊先生所選凡十二家二十幅各各品定無不臻妙先生目力髙也今爲禦史徐同美所藏同美乃先生郎君禮部之壻擕來見示可爲勝國名家一時之賞防良足快也長洲沈周

畫冊以元季四大家爲難予家藏百幅僅防其尢物十八幅耳又有沈純父司馬之子久二十幅汪太學景純太學衝凡二冊宋元各半皆爲畫苑之奇寶今又見此冊原爲吾鄕金文鼎所藏文鼎畫入能品宜其具擇法眼差覺盛子昭柯丹丘未能作諸公把臂入林侶耳然已海內不再得矣董其昌題【右四防裝冊後】

外錄

珊瑚网云崇禎甲戌重九日歙友黃越石擕是冊至余家畱閱再宿並示白定小鼎質瑩如玉花紋粗細相壓云雷蟬翅蕉葉俱備兩耳亦作盤螭圓腹三足罏頂用宋做白玉鸂烏木底有篆書云夏鼎九象殷周稟焉小大備物用知神姦孰是愈籖兒玉埏夔龍饕餮咫也序防載其馨饗庸永日宣東陽識底後鐫曲水印章越石云項子京一生賞鑑以不得此物爲恨索價二千金吾裏有償之什百不肯售眞希世之寶也其掛幅有李營丘雪景十襲珍重殊甚然視吾家山水寒林猶傖父也米敷文雲山屋太糢糊王叔明一梧圖亦贗物南村艸堂圖更惡甚惟文徵仲仿小米鐘山景大軸有气韻上題云君家住近靑谿曲流水陰陰緑樹多最愛鐘山疎雨過白雲千疊擁蒼螺時越石欲余齋頭靈壁爲漫興中名聽經鵞者以文畫相易余不割捨渠謂米家書畫船不可少此物遂彊持去復示我宋搨閣帖硃繡白端硯坡仙雪浪齋緑端硯哥窯彛及乳罏種種曰此皆定鼎之媵也噫昔沈不疑寓金陵杏花村有破定彛朱蘭嵎宗伯因名其齋曰寶定今越石之舟亦可名寶定而余新得舊藏唐宋元畫冊端可如蘇長公以寶繪名晉卿之堂也哉𨿽然閱世愈深當如玉局作糞土視之而壺諸勝乃是我師耳

元明名繪大方冊【刪存六幅】

第一幅

元錢舜舉山茶圖【方紙本著色山茶一枝朱花緑葉妮人艶緒】

【欵書】大徳二年夏日畫吳興錢選舜舉【書右角上】

第二幅

元吳仲圭墨竹圖【方紙本水墨雨竹二枝瀟瀟盡致中有項氏三印不錄】

【欵書】梅花作雨意【書左角】

第三幅

元王叔明古木竹石圖【長方紙本水墨窠石古木新篁蒼然掩映】

黃鶴山人多意气眞是髙亭老仙士揮毫髣髴如有神怪石嶙峋筆端起瑯玕玉樹生雲煙畫圖奪得江南春爾來遨遊東海上持贈玉崖之髙人兩翁相對遂傾倒醉裏不知天地老持竿共結滄洲期一釣猶嫌六鰲小鐵笛道人題【對題方紙本】

第四幅

明宣廟竹樹雙鳥圖【方紙本水墨疎竹寒枝側出小鳥並棲令人追思光霽之辰欵書】宣徳戊申禦筆戱寫【書圖右】

第五幅

明邊景昭枯荷鶺鴒圖【方絹本著色枯荷鶺鴒筆意髙寄原上之詩起予觀矚欵書】邊景昭寫【書右角上】

枯荷殘蓼意蕭森原上秋風感二禽急難獨憐兄弟少見禽無處不傷心雙崖

荷葉蕭疎秋已防水淸沙白鶺鴒寒自從兄弟凋零後老去防圖思萬端頤庵

淮南尺布義多違共被姜肱世轉稀偶過西湖追往事翠荷秋去鶺鴒歸純一

第六幅

明闗何思艸龕讀易圖【方金箋水墨山水松竹間卓龕如笠一老攤書其中】艸龕讀易【書】虛白道士思【書左角上】

書畫彚考卷三十四﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷三十五

刑部左侍郎卞永譽撰

畵五

宋零冊

李世南畵

野水參差落漲痕疎林欹倒出霜根扁舟一棹歸何處家在江南黃葉村【東坡書】

小米雲山圖

襄陽松沈未曾幹千里瀟湘五尺寛樵徑不禁苔露滑漁蓑長帶水雲寒澄澄僧眼連天碧澹澹蛾眉隔霧看恐爲醉翁當日冩平山堂上雨中觀希哲題

崔子西鵝圖

雨後菇蒲翠色分水邊舒鴈已離羣杜陵對酒吟詩愛更憶山陰贈右軍靜學題

趙千里寫山【團扇本】

誰見解衣作盤礡捲懷雲煙歸掌握春雨溟溟江水波竹間日暮衣裳薄零落王孫翰墨余越王臺殿久荒蕪要知人好畵亦好愛比當年屋上烏題趙千里扇上寫山用鄭山人元韻倪瓉

趙千里月宮圖【團扇本】

淸涼境界火雲藏但覺仙家日更長千嵗壽松誰宴坐星君午夜吐光芒賜王都提舉【思陵題】

劉松年畵【團扇絹本】

南山晴翠入波光一派溪聲繞路長最愛早春沙岸暖東風輕浪拍鴛鴦【思陵題】

松年畵【團扇絹本】

荷葉如錢三月時幅巾藜杖一追隨爾來勝事知多少惟有風標公子知【思陵題】

馬遠畵

髙山流水意無窮三尺云弦膝上桐此時誰防得坐憑江閣看飛鴻【思陵題】

馬遠畵

不禱自安緣壽骨人間難得是淸名淺斟仙酒紅生頰永保長生道自成【思陵題】

外錄

唐寅識云是畵竹下有冠者道士持酒杯侍以二童一鶴煙泉之間賜王都提舉爲壽上有辛巳長印下有禦書之璽

李希古畵

月團初碾防花甆啜罷呼兒課楚辭風定小軒無落葉靑虫相對吐秋絲【思陵題】

元零冊

趙松雪山水

【欵書】子昂

趙文敏山陰髙防圖

【欵書】子昂

陸瑾有山陰髙防圖吳興此小景是臨陸瑾者吾松朱象司成家物其昌觀

錢玉潭仇書圖並題

兩兩挾防遊康衢聚戲不異同隊魚忽然兒態起爭競捐棄篋笥仇詩書吳興錢選舜舉畵並題

吳仲圭山水並題

古藤陰陰抱寒玉時向晴窓伴吾讀靑靑不攺四時容絕勝淩霄倚凡木梅花道人戲作並題

仲圭漁父圖並題

紅葉村西夕照余黃蘆灘畔月痕初輕撥棹且歸歟掛起漁竿不釣魚梅老戲墨

靑山照水光飛飛寒鴈背人忙衝小浦轉橫塘蘆花兩岸一朝霜

醉倚漁舟獨釣謡等閒入海卽乘潮從浪擺任風飄束手懷中放卻橈

梅花道人畵師巨然多以船子和尙川撥掉詩題之吳門王文恪家藏其漁樂圖入妙品本與盛子昭比門而居四方以金帛求子昭畵者甚眾而仲圭之門閴然妻子頗笑之仲圭曰二十年後不復爾果如其言盛𨿽工實有筆墨畦徑非若仲圭之蒼蒼莽莽有林下風气所謂气韻非耶宰題

曹貞素疎林寒色圖

【欵書】泰定乙丑十月云西曹知白

晴窓偶閱云西畵今昔相殊感慨多桃李上陽春寂寞何如古木老巖阿子輿

鐵石根柯螭虯資質風雷忽來變化莫測志古齋云西山水師馮覲亦似郭河陽家貲富盛而文采有餘嘗築臺以銀粉塗之名瑤臺月夜擕客痛飲倪王諸名士時爲下榻以書畵相賞防世賢子

雲林春山圖並題【過版】

狂風二月獨憑闌靑海微茫煙霧間酒伴提魚來就煮騎曹問馬只看山汀花岸桞渾無賴飛鳥孤云相與還對此持杯竟須飲也知春物易闌延陵倪瓉壬子春倪迂今已矣眞迹在人間無限天然趣白雲滿逺山楊士奇題

倪髙士山水【小幀】

【欵書】雲林子畵丁未八月【書紙右方】

外錄

書畵舫云倪髙士山水小冊一幀拍塞滿紙筆墨淸奇右方題欵兩行別有文徴仲太史一詩冩作對題可覓元鎭詩帖攺裝袖捲展玩也

李仲賓墨竹圖

石根夭矯出寒梢明月空山舞翠蛟防作江湖墨風雨曾隨海浪過南交【仲賓曾使交趾故云】大徳二年春巴西鄧文原題於寓意齋【小字自注】

錢舜舉水仙花圖並題

帝子不沈湘亭亭絕世妝曉煙橫薄袂秋瀬韻明璫洛浦應求友姚家合讓王殷勤歸水部雅意在分香錢選散罷天花下紫壇露橫秋袂水鳴環淩波欲接君王去又恐繁霜不耐寒

八斗才中畵洛神翠羅輕颺襪尖塵霅溪老子眞能事更比陳王寫得親允明題

趙子昻歸來圖

勇決端爲士論怡靑松黃菊是歸時心中惟有方寸赤巾下可無雙髻椎句曲外史

柯丹丘山水

木葉蕭蕭半欲空竹竿裊裊不成叢絕憐意匠經營處都在風煙慘淡中王紱

黃鶴不得意來棲珠樹中仙嶠隠光輝萬里空天風東海徐憲

吳仲圭山水並題

聞有風輪持世界可無筆力走山川巒容盡作飛來勢太室居然擲大千吳鎭

蒼洲老樹碧山前秋水茫茫一釣船昔日畵師非俗士東菑莊子在藍田云東逸史

梅道人竹枝圖並題

有竹之地人不俗而況軒窓對竹開誰謂墨奴能倒景一枝獨上紙屛來梅道人

淇園一枝春雨足渭川千畞秋風髙先生靑眼對君子撚落吟須如鳳毛允明題

仲圭竹圖

淡墨淋漓粉節香淸風彷佛見瀟湘一般紅杏沾恩澤別有濃陰蓋艸堂【徴仲和詹仲和題】

湖州逸法共東坡友石於今不可過一段天機眞假際詹公妙手卽詹何【枝山和詹仲和題】

吳仲圭畵

樹欲化龍先帶雨泉將歸海已如濤直恐化人移幻境莫誇墨沈與霜毫祝允明

陸天防畵

林木森森枝葉交小亭寂寂似書巢手中一卷羲皇易讀到先天第防爻京兆杜瓊

倪元鎭畵幷題

石徑過雲棲鶴冷松堂畱客煮茶香瓚

王叔明竹石圖

誰斸巖巖華嶽根幽奇又見竹成文急呼米老拜石丈更喚坡翁友墨君海漁

僧覺隠畵幷題

花下拋書枕石眠起來閒嗽竹間泉紙窓石鼎灰猶暖殘燼時飄一縷煙

無名氏竹圖

湖州昔在陵州日日日逢人寫竹枝一段枯梢三作折分明雪後上窓時顧阿瑛題

無名氏畵

西門春如東門春九山鳳凰刺眼新黃娘人家花似錦白衣參府酒如銀亷夫

元人山水

野市騎驢久涼風席防人逍遙甘避地不肯問通津錢惟善題

元人梅圖

老樹重開雪裏花倚風臨水見橫斜馬蹄踏徧西湖路誰識林逋處士家陋齋

元人畵

江閣披風溽暑降蓮歌隔水送新腔小姬且莫遮團扇老我懸眸正倚窓海西逸叟費昌

仙女圖

縹緲霞衣玉女裁佩搖華月下仙臺庭闈自是陽和早嵗晚碧桃千樹開【闕欵】

漁笛圖

山中老樹秋還靑山下漁舟泊淺汀一笛月明人不識自家吹與自家【闕欵】

元人古木竹石圖並題

竹樹色依稀蒼蒼擁翠微枝頭應帶潤疑是泣湘妃古木昻藏怪石傍湘筠防个色蒼蒼嵗寒共守冰霜操絕勝春花鬭艶陽尋樂

云根磥砢紫苔封老樹蒼蒼倚碧空相友此君同嵗晚不隨凡卉閙春風麟齋

元人竹圖

鳳凰刷羽壓晴峯過雨湘江迥不同一日風雲從地起化龍飛在九霄宮翰林倪謙

元人蘭圖

月白湘江寒風生悵幽獨何處結同心情人在空谷季廸髙啟

元人梅月美人圖【團扇本】

三弄吹殘集有儀霓裳縹緲玉參差月明花下如相見好似羅浮夢裏時巢云子

元人山水

半生無事傍煙霞防杖來追隠者家百舌鳥鳴山逺近數聲人語路橫斜鬱蔥佳气春長曉靉叇禎云錦又華盡日憑闌天外看水光山色嬜仙劃豫章巢云子

元人山水【團扇本】

可人山外更加山望逺朝朝憑玉闌樓外垂楊條又緑東風渾不放春閒崆峒太史

柳陰樓畔好靑山拂拂南薰入畵闌一防紅塵飛不到淸涼世界玉人閒步蟾子

樓臺突兀柳陰中樓外靑山圗畵同此景不知何處是憑闌我欲納涼風艮齋

唐獨冊

閻令胡笳十八拍圗冊

外錄

書畵舫云朝廷近示閻令胡笳十八拍圗巨冊每拍皆虞永興書其書藏鋒蘊借極得永禪師法畫作大刷色古雅不凡惜首尾二幀破損略存筆意耳

五代獨冊

刁光畫冊【團扇紙本凡十幅對題金龍箋俱宋孝宗禦書】

雙飛蛺蝶圗【著色桃李大小四株有平臺翠石石傍雙勾野艸艸上五采雙蝶栩栩翩翻又空勾一樹不用皴筆疎落防染左方有禦府鈐印】

【欵書】刁光【飛白書石上】

融融風日雜花開一雨凋殘滿緑苔倘有紅妝來拾翠無端蝴蝶鬭飛來禦題

五羊圗【泉石坡岫設色濃厚枯木二株焦墨寫成中間畵羊五一羯靣山背立一子羊隠身石畔一純白老羝顧之一跪艸間作咩一齕艸各有生气右方有禦府圖書鈐印】

【欵書】刁光【飛白書石上】

霜風不動節毛塵同沐中原水艸春蘇武還朝典屬國一時髙爵豈庸人禦題

葵石圗【著色秋葵五本花則粉瓣丹心葉則緑暈墨漬粉筆勾勒下倚玲瓏一石小艸蒙茸右方有禦府鈐印】

【欵書】光【飛白書石間】

中央正色殊堪重況復丹心向太陽可信化工深意在只教此本染宮黃禦題

雪松圖【幽泉怪石布置左右中間一松槎枒盤郁松傍蒼色一偃然跧伏皆用粉筆襯托間以漬墨染成望之知爲深山雪境內無名欵亦無鈐印】

夢中衣褐定何祥明眎由來世澤長誰擬前身是韓子爲他毛穎著文章禦題

竹菊圖【石坡峭立流泉蜿蜒竹作飛白菊標五色紛披掩映秋容致佳左方宣和禦寶押字右方有乾卦圓璽系徽髙卬識也孝宗禦筆對題蓋三朝共寶之】

【欵書】刁光【飛白書石上】

賦得閒情思獨工想擕巵酒對芳叢鉛華不爲春爭艶畱得先生醉頰紅禦題

蜂蝶戲貓圖【檜樹海桐各一株樹傍爲疊石下布平坡蹲踞一貓身純白頭尾間黒若伺蜂蝶之狀右方有禦府印】

【欵書】刁光【飛白書石上僅存其半】

白澤形容玉毛紛紛鼠輩命難逃後邨詩與涪翁詠未及崔公一議髙禦題

雪裏山茶圖【著色山茶一本碧葉丹葩石上漬粉餘地染墨雪境中自爾焜燿奪目右方有宣和長方禦璽】

【欵書】光【飛白書正中石上】

一枝殘雪照山城春意原非復後生羞把紅顏媚兒女梅兄知我嵗寒情禦題

江南風景圖【薔薇一枝鮮紅可愛更垂弱柳數條蜻蜓上下其間巗石靑蒼約略佳麗左方禦府鈐印】

【欵書】刁光【飛白書稍磨滅】

秋雨池塘透晚涼蜻蜓飛處白蘋香江南風景堪圖畵怪得先生一【闕】長禦題

雪景水仙圖【水仙數本離披於帶雪文石之下姿致淸絕圖中有宣和長方璽幷宣和押字】

【欵書】光【飛白書石間】

黃冠翠帔玉爲姿何處春風一見之未到湘江淸絕地試看山谷老人詩禦題

芙蓉泉石圖【臨水芙蓉一樹花葉都雅下有碧石蒼苔增其韻致左方禦府鈐印】

【欵書】刁光【書石上】

托根不與鞠爲雙歷盡霜風未肯降本自無心那有怨年年淸艶照秋江乾道元年仲春禦題

宋獨冊

宋院畵冊【凡五幅】

第一幅

瑤臺無信托靑鸞一寸芳心思萬端莫向東風倚修竹翠衫經得防多寒右修竹士女圖【徽廟題】第二幅

消受南薰一味涼藕絲新織舞裙長臨池試展淩波步只恐紅蓮妬艶妝右荷花士女圖【徽廟題】第三幅

羅襪生香踏軟紗釵橫玉燕髩松鴉春心正是芭蕉葉羞見宜男並蒂花右芭蕉士女圖【徽廟題】第四幅

軟繡屛風小象牀細風亭館玉肌涼含情學寫鴛鴦字墨洗蕉花露水香右滌硯士女圖【徽廟題】第五幅

濃黛消香澹兩蛾花陰試步學淩波專房自得傾城色不怕涼風到扇羅右圑扇士女圖【徽廟題】

無名氏花艸四冊

第一幅

香蜜裁葩分外工疎枝防防縱雛蜂嬌黃染就宮妝樣香暖尢宜愛日烘右蠟梅【思陵題】

第二幅

寒花婀娜露凝香風葉搖秋鳳尾涼夢入畵堂銀燭下翠屛深處隠紅妝右修竹芙蓉【思陵題】第三幅

墨花垂穎千古尙淋漓翠羽風前葉秋聲雨後枝詩題春粉節繃脫玉嬰兒湘浦人何在空聞鳯管吹右墨竹【思陵題】

第四幅

名出本南山來倚瓊苑間陳主歌前樹楊妃醉後顏爲嫌脂太赤故著粉微斑共言攀折處已獲寶枝還右雪中山茶【思陵題】

元獨冊

髙彥敬臨米元暉畵冊【紙本凡十葉水墨】

【欵書】大徳乙巳孟秋上吉房山道人髙克恭彥敬畵辯章榮祿公平日樂山水旣得髙侯彥敬所臨元暉墨本總爲巨袠以便閱玩每幅爲圖圖目廿各系小詩字如圖數峯巒林莽煙雲洲渚樓觀舟梁髙下逺邇如示指掌信乎其能鳴於今昔也於戲自聖人以動靜樂壽取諭仁知公卿士夫肆以斯鳴多矣辯章心聖學必當獨得於圖畵之表至正辛巳日端午葵軒文禮愷謹識

烏乎泉石膏盲纒綿予心甚久徧閱神醫終弗能差及聞江南山水甲天下恨未一到厥疾轉劇今貢士孟仁致雲南平章相國公命懇跋家藏房山家寶廿題幷圖試爲一披彷佛歷歷如躬到其處閱其勝槪江之南山與水弗勞足力盡墮吾目中矣披覽旣周脫然不覺沈屙之去體也或言陳琳檄愈頭風杜甫詩愈瘧疾而今而後始知前言信不誣矣詩律之深嚴模寫之奇偉鄧翰林文員外自有成說予何容置喙然謹識觀畵之嵗月以塞諈諉雅意至正新元月屆防賓蓂生十有五葉西都小儒李克敏拜手書於楮篛亭

筆架山邊蒙鴻云元暉家法妙通神有聲圖畵無聲句靑出於藍更可人京兆王弁題【按蒙鴻字皆去聲】墨妙傳心妙居然老更成煙雲無盡藏泉石有餘淸雅意形新帙前修益舊名相君常寶此時一快髙情張衝頓首敬書

吳仲圭明聖湖十景冊【縑素本】

此冊曾見項又新齋頭又新墨竹師法仲圭得其手寫竹譜廿幅天眞爛漫眞奇品也仲圭山水不多見一松石泉壑在余處一重林漁汀在池灣沈氏此冊又新不知從何得之蒼率簡易大都規模巨然豈揮灑風枝風葉之後弄其餘沈耶又新墓木已拱偶於玉水處展閱不能無黃公酒壚之感也崇禎己巳四月雨窓漫識竹懶李日華

外錄

瑚网雲天啟丁邜嵗余自歷下歸至冬得冊於又新家偶觀馮開之快雪日記有云己邜四月廿九日看項氏所藏法書名畵有趙千里丹靑三昧圖馬和之毛詩十二段閏四月初一日看吳仲圭西湖十景冊文與可晚靄橫看髙捲則斯冊見重於當時可知得後至癸酉春餘往婁江訪故抵蘇門顧友靑霞招飲汗漫亭偶攜是冊在舟索閱欲得之而未果乃以易還故物爲霞上寶玩竟幷去此冊及今念之猶悒悒也

梅花道人水墨冊

外錄

書畵舫云吳可文攜示梅花道人水墨冊前爲山水者六後爲松竹者十書畫縱逸絕倫其眞本藏沈啟南家此特其臨本耳而頗能動人想象眞迹之妙又當何如也

明獨冊

沈石田畵贈世光幷題冊

余早以繪事爲戲中以爲累今年六十眼花手顫把筆不能久運運久苦思生至疎花散木剰水殘山東塗西抹自亦不覺其勞矣此冊於西山展墓回途中拂拭且寫且行風淡波平蕩舟如坐屋底抵家喜遂成因題其後成化丁未春三月長洲沈周爲世光賢侄贈並題石田畵幷題小冊【凡十二幅各一絕句】

虛亭不礙秋落葉直入座可人招不來幽事如何作獨行殊寂寂秋盡過橋時忽被風吹袖山花亦不知石丈有芳姿此君無俗气其中佳趣多容我自來去扁舟不可泊任隨流水流東西與南北人物兩悠悠山木半落葉西風方滿林無人到此地野意自蕭森溪靜風不過樹深啼鳥知山人未來處雲气入茆茨靑山間碧溪人淨秋亦淨虛亭藏白雲野鶴度幽徑獨過溪橋去閒尋佳句行山亭虛白日客思與秋淸緑樹迷昏霧靑山生曉云自天爲此樂平與畵家分釣竿七尺玉夕陽千疊山山容恰好晚正及鳥飛還野樹脫紅葉回塘交碧流無人伴歸路獨自放扁舟湖北歸來日落扁舟滿載西風目送一行白鷺秋懷欲與天空

右小冊十二翻皆拙筆也宿田老兄索遺孫宗福蓋宗福侍父世資官於崇藩以將逺念而已畵皆江南所有宿田命之也其爲命將俾宗福見而有所思大勝含飴而弄之矣成化二十三年季冬十有三日沈周

沈啟南畵幷題冊【凡十六幅】

門前照溪影墻後交竹枝屋瓦多破碎落葉相蔽虧貧賤客不棄堂中羅屨綦有酒願客醉此外無所知

其二

眺逺累登頓喬梢拂雙鳬江長要天接云懶欲風扶落日在溪山秀水橫眉須臺髙興亦超空歌澈淸都

其三

魚軒鶴影共淸溪細水桃花一樹低鶴釣魚仙者事盡將風致倩人題

其四

流水無停迹靜者臨其傍跳珠石觸起霏花衣沁涼靜入希聲再潄空膏粱淡然與心契豈復嗟望洋

其五

白雲或攺靑山色黃葉還驚碧樹秋抱膝長吟人不識夕陽西下水東流

其六

路迂境自僻遂與塵世防回溪門次澄波含石庭懸厓引平圯因以開新亭叢蕉暎人緑竹吹亦泠泠時復作孤往抱琴倩僮丁終少何標榜聊自安此生

其七

君舟我舫忽相逢江上斜陽暎碧峯且釣且談情未盡白鷗飛處水融融

其八

林木蕭條山水淸長灘淺瀬互縱橫何人晏坐心無事靜看秋云隔嶠生

其九

回溪濯玉波聲破人影翛然樹影外詩遲步緩自騰騰況有涼颸寫微醉但教行樂淸趣足不在紅妝惱山谷

其十

山罨畵水挼藍路緣林麓北人過野橋南个是阿誰能散逸褁茶前塢試泉甘

其十一

扁舟系纜淸溪側步入雲山路欲迷林靜跫然足音響藤花零落竹鳩啼

其十二

松陰蓋路日遲遲一蹇防詩獨去時記得遊仙有潘防三峯回首畵中奇

其十三

黃鶴磯頭秋水落故人驀地相逢著十年短鬢結吳霜是非不暇論城郭楚江萍實待誰甞老矣吾儂思故鄕

其十四

山疊疊兮云浮浮石燐兮艸木殞秋泛扁舟兮獨往采芳芝兮長洲洲何長兮不可以卽聊短歌兮薄唁我憂

其十五

驅雲噴霧倐哉神工負山縮地怪哉愚公巃巃嵸嵸開此華嵩淋淋漓漓元气攸通回視吾筆眇在握中

其十六

溪深將謂人靜攜壺問字忙忙兩翁方揖道上一叟又過橋傍沈周

石田寫生幷題冊【凡二十二幅】

老梅誰寫小江南太極心香个个含澹月半籠淸絕處恍疑仙子謫塵凡【梅花】

芳姿著酒殢枝頭行客村前醉不休斜出短墻春正防不施朱粉自風流【又梅】

翠條多力引風長破銀花玉雪香韻友似知人意好隔闌輕觧白霓裳【玉蘭】

老矣東風白髮翁怕沾粉白與胭紅洛陽三月春消息在我濃煙淡墨中【牡丹】

仕女鉛華面仙人粹白裘玉樓相見處月色向人流【白毬】荊棘叢中鬭冶容含風浥露淡交濃更誇獨得春香首都讓纎纎紫艶紅【薔薇】

雪魄冰花涼气淸曲欄深處艶精神一鉤新月風牽影暗送嬌香入畫庭【薝�】

誰道紅葩夏日芳獨畱黃種吐秋光五尺竹闌闗不住還將一半露宮妝【秋葵】

丹桂迎風蓓蕾開摘來斜揷竟相偎淸香不與羣芳並仙種原從月裏來【桂花】

髙攀才子沾衣緑爭揷佳人壓髩黃誰向蟾宮分得種年來人月滿庭芳【又桂】

江上秋風花及時抱霜挹露見新枝東家桃李無言語卻悔先榮不逮遲【芙蓉】

秋滿籬根始見花卻從冷淡遇繁華西風門逕寒香在除卻陶家到我家【菊花】

犀甲淩寒碧葉重玉杯擎處露華濃何當借壽長生酒只恐茶仙未肯容【白山茶】

老葉驚寒壯嵗華猩紅雪中葩願希葵藿傾忠膽豈是爭妍富貴家【紅山茶】

張騫帶得西來種中祕千珍及萬珍一个臭囊藏不盡又從身外覆精神【石橊】

秋棚昨夜黑風呼淚瀯瀯泣不枯明日擔夫曉街上一筐新味賞明珠【葡萄】

誰鑄黃金三百丸彈胎微濕露溥溥從今抵鵲何消玉更有餳漿沁齒寒【枇杷】

三千年後實成時瑪瑙髙懸碧玉枝王母素無容物量卻言方朔是偸兒【桃子】

老松屈曲舞蒼虯萬壑泠泠泉自流堪羨主人多逸趣逍遙物外幾春秋【古松】

亭前緑玉宻成叢鳳宿枝頭煙雨空簫管一聲人未寢滿林明月浸淸風【叢竹】

萬里隨陽出塞長空江菇米綻秋香蘆花月白啼更罷啄盡寒汀一夜霜【蘆鴈】

芳入平蕪小院幽緑波江雨半溪頭無情瓦雀喧春色不觧飛花防防愁【野花麻雀】

正喜羣芳壓樹稠忽驚紅紫一時休老來詩筆如神助春去花枝似偸千尺遊絲縈暮景一杯芳酒浣離憂杜鵑聲裏東風惡滿地楊花防防愁【花鳥】

老我招邀卽墨侯生生都是手中求無人領取春風意白髮先生笑下樓沈周【總題冊後】

石田花果圖幷題冊【凡十三幅】

信知天上無雙品獨占人間第一春【梅花】

一朶重簾玉春風百寶欄【牡丹】

薄霧迷龍蔚涼颷灑佩環【蘭】

數顆黃金彈枝頭駭鳥飛【枇杷】

髙棚一夜雨淚泣秋風【葡萄】

累累枝上實滿腹飽珠璣【石橊】

薰風吹結子白玉啣新花【梔子】

髙冠紅突兀獨立似晨雞【雞冠】

秋風吹泠艶晨露濕新妝【芙蓉】

千古陶彭澤籬邊有此花【菊】

雪後無顏色淩寒見此花【山茶】

淩波仙子佩湘浦夢中遺【水仙】

紫蕚破新粉靑綬剪繁英【瑞香】

沈石田山水畵冊【凡十一幅】

外錄

書畵舫云管卿藏啟南盛年山水畵冊計十一幀其髙皆尺有半闊幾倍之一一仿效名家水墨淺絳悉偹而結尾采藥一圖全法董源筆細尢爲卓絕兼小楷詩跋極勝不減鄭防三絕也詩跋大如菽顆結媾精謹與采藥同幅更奇錄之以傳好事者

上馬捉馬鞭行及半夏時贈子金釵股苦心兩相知今當天門冬百艸霜後死防風思寄衣亦有書附子莫言早休兵收此巨勝功相思益何事只作白頭翁結束務逺志勤王不畱行突厥白登外險地不容兵兵事未及己豈子當歸日望望天南星牽牛正無匹闗山何由跋妾身非木蘭羅裙郁金帶那能結合懽靑海帶西北忍冬戰天山報國心不艾寄生戎馬間腰間佩赤箭大防手中執轉戰百合過長驅千里及殺人等剪艸斫營聞夜呼生擒大腹子寜數劉寄奴我軍長蛇合列當靑野中冦如狼跋胡躑躅勢已窮冦窮再逐北龍沙在只尺白斂識雪消黃連見云積誓死無獨活百部同一謀功成蹀血餘無患子不侯右徵婦詞四章戱效山谷荊州卽事體爲之獨克瞻賢弟見愛求書因附醜圖之末可謂賣劍遇烈士矣一笑成化甲午四月十日沈周

啟南山林樹石圖冊【凡四幅】

外錄

書畵舫云啟南水墨山林樹石冊四幀髙僅六寸闊四寸內一幀題天淨鳥飛逺路幽花自香也

啟南東莊圖冊【凡十三景】

外錄

書畫舫云文休承藏啟南翁東莊圖冊凡十三景每景仿效一名家復構小詩對題之品格尢爲佳絕更兼收藏得地紙墨如新眞天地間一名迹也今在瑯琊王氏

沈石翁冩韓錦衣園林六景圖並題冊【紙本髙九寸闊一尺三寸餘設色林泉臺樹花木人物衣飾皆極精謹蓋早年匠意之作每幅題詩亦皆小楷】

緩帶垂楊下觀魚流水中江湖人不逺尺素幾時通沈周

大將心忠赤栽花亦向陽捫心對花坐彼此共恩光沈周

槐影張髙幙林亭潑緑油將軍讀韜略六月气如秋沈周

鸂荷花影蜻蜓靑竹竿還知掣鼇地東海始爲寛沈周

有月來靑天落我酒杯裏酒盡忽不見天上長如此沈周

老圃韓公第新亭上將家秋風吹白酒無事醉黃花沈周

右石田先生畫冊六幅蓋爲韓襄毅公之子錦衣君作精妙無比不知何緣流落至此余寓京師偶爾得之喜不自勝坐臥必觀殆忘寢食昔嘉弟藏有石田畵冊每以詫余余將歸而誇之不能自祕汝所一見遂豪奪而去蓋其好又有甚於餘者因思楚弓之義更不必論其在彼在此也題而歸之汝所其謹藏不可更爲人豪奪也坐客皆爲之一笑嘉靖辛酉臘月望日文彭謹題

沈啟南九段錦畫冊【紙本第一段鏡靣箋髙八寸闊尺許後八段俱髙五寸闊尺餘計共九葉】

第一段【著色茅亭琴書一人自適亭外古松疎竹紅葉細卉紛相縈拂欵書左方蓋以啟南印】

第二段【溪傍岸側有橋中橫一人攜琴欲度意態容與更有靑蒼三松藤蘿縈繞入目皆成秀色】

第三段【水墨山水路入深山樵歸逺嶺樹古林深蒼翠欲滴】

第四段【夏畦作苦婦饁夫耕平疇之外樹里人家村中雞犬井如晏如一叟扶杖逍遙悠然獨適】

第五段【門掩靑山亭臨流水竹徑煙籠松林風起有人獨往如聞隔籬犬吠之聲】第六段【水墨樹木蔽虧溪橋隠見野客來自林間徘徊停步更以設色蜀葵防綴水墨意境一新】

第七段【江空日晚小艇將歸舟中一人凝立遙望野竹寒林之際艸舍孤村】

第八段【兩山相對積雪如銀林成玉樹水結堅冰驢綱行人板橋過客皆有凜栗之態】第九段【設色日景向晡山光未夕桞陰有亭俯臨汀渚三五菱舟靚妝美女素手纎纎與波上下】

苕溪秋髙水初落菱花已老菱生角紅裙緑髻誰家娘小艇如梭不停泊三三五五共采菱纎纎十指寒如冰不怕手寒並刺損只恐歸來無斗升湖州人家風俗美男解畊田女絲枲采菱卽是采桑人又與夫家助生理日落靑山起暮煙湖波十里鏡中天淸歌一曲循歸路不似耶溪唱采蓮繼南出其兄石田生所畵采菱圖求詩一時不能卽就因書舊作如上然圖景與詩意頗合亦云可也成化七年辛邜陽月望鹿冠老人杜瓊書時年七十又六【小楷題第九段圖上】

往在王閒仲齋頭縱觀太常公所藏名迹惟白石翁畵未見奇絕閒仲又借子顒沈冊曰九段錦乃兼元季四大家及趙吳興莆陽惠崇諸體眞快心洞目之觀如北朝人見庾信詩不勝嘆服今落季鸞手余甚妬之季鸞亦有約待筆端収拾石田一片雲仍以與余換古畵是可以嵗月計耳庚午夏五董其昌

陳白陽花卉圖幷題冊【刪存八幅】

酒香茆店日人醉玉樓天煙花提防題【杏花】

采之遺所思美人在空谷【蘭花】

淸香疑紫玉何必數薔薇【玫瑰】

夜深香滿屋疑是酒醒時【百合】

結果多佳子甘酸合鼎調【石橊】

夜深宮漏永和月暎彤墻【紫薇】

絕無脂粉態獨有向陽心【秋葵】

千載白衣酒一生靑女霜【籬菊】

白陽墨花圖並題冊【凡八種】

梅花當盛日猶自勒春寒幾樹霏香雪偏宜竹外看【梅花】荒圃淑气回寒柯發光澤下有白玉花玲瓏暎深碧【水仙】堂背宜男艸花閒葉復柔應須好培植見說解忘憂【萱花】薝卜花開日園林香霧濃要從花裏去雨後自扶笻【梔子】蠟蔕圑頳玉文英簇絳綃秋來結佳果珍味不須調【石橊】月上墻東阿秋光照庭戶幽葩向人明以泠泠露【秋葵】秋令士气肅桂子正流芳金碧輝煌處遂饒萬斛香【巖桂】丹葩間碧葉雪中自重疊山人倚醉時柰可映頳頰【山茶】嘉靖丙申春二月淹畱累日獨坐靜寄庵戲作墨花八種燈下戲題八絕句以形索影以影索形模糊到底耳道復

白陽漫興圖幷題冊【凡二十二幅分爲二】

前半冊

漫興【引首二大字】

庭中老梅樹雪後見花開自笑不如梅春風何日來【梅】雪裏呈嬌態風前逞素姿香魂何處覓淸夢寄相思【又梅】蕭蕭碧玉枝挺挺淩雲節白日引淸風良宵弄明月【蘭竹】翠帶何飄颻紫莖多馥鬱佳人千里心日暮倚空谷【幽蘭】東風日夜發桃李不禁吹檢濃華事辛夷落較遲【辛夷】春光何爛漫桃花發滿谿武陵香萬樹寜不放人題【桃花】

後半冊

三月韶光好名花說海棠嬌嬈看已足何用復聞香【海棠】洛下花開日妝成富貴春獨憐雕落易爲爾貯丰神【牡丹】東風吹琪樹幻出冰雪姿虛亭落淸影夜半月明時【繡毬】色與香同賦江鄕種亦稀鄰家走兒女錯認是薔薇【玫瑰】薝卜含妙香來自天竺國笑殺葵與橊空斯好顏色【梔子】未摘露前實先看雨後花名應出西海顏豈論東家【石橊】浴起月到檻柔枝方可折薰風如有情吹簾散香雪【茉莉】波靣出仙妝可望不可卽薰風入坐來置我凝香域【荷花】素質倚秋風向人渾欲語春花莫相笑丹心自能許【秋葵】紛披多碧葉秋至亂抽苖細蘂垂垂處春棠未足嬌【秋棠】金粟花開日天香防玉墀嫦娥解人意折贈最髙枝【桂花】江水秋彌潔瀠洄玉有文芙蓉向風合花影對繽紛【芙蓉】淸霜下籬落佳色散花枝載詠南山篇幽懷不自持【菊花】窮冬多雪霰柔脆已先摧不是丹沙質寜能醉後開【山茶】玉靣嬋娟小檀心馥鬱多盈盈仙骨在端欲去淩波【水仙】穠香折麝臍細蘂秀鶴頂東風故飄蕩薰人醉不醒【瑞香】嘉靖秋七月望日道復作於五湖田舍之浩歌庭外錄

瑚网云冊首漫興二大字余鉤勒眉於韻石齋以後半冊遺一知己

白陽生意滿前圖幷題冊【大幅凡十二過版】

朝曦山閣頓忘寒錦樹重重覆曲欄獨有梅花似相識暗香撩我隔簾看【梅花】

江村三月花如錦流水一溪春可憐若見漁郎倘相問寰中自古有神仙【桃花】

最愛野花當路香家家塗抹冠新妝若還不解撩人意刺史如何亦斷腸【海棠】

粉態含香露未漧冰肌猶怯曉宮寒沈香亭北人如玉一笑東風半倚闌【白牡丹】

花開不是辛夷種自得凝香饒紫苞昨夜月明庭下看恍疑羅袖拂瓊瑤【木筆】

竹籬新結度濃香香處盈盈雪色妝知是異方天竺種能來詩社攪新腸【梔子】

茉莉開時香滿枝鈿花狼籍玉參差茗杯初歇鑪煙燼此味黃昏我獨知【茉莉】

露濕輕紈波不搖珠房云冷細香飄也知巧作紅顏好只恐紅消倍寂寥【荷花】

長門秋晚露淒淒雙袖輕翻舊賜衣自笑不如桃與李春風吹向上林飛【秋葵】

小窓秋色滿庭堦寂寞無營自煮茶賴有短墻芳艸積不教蝴蝶過鄰家【秋色】

幽柔宻意詩中見蕭瑟畵圖猶自看誰道別來知己少雲廊水殿總生寒【水仙】

露下芳苞拆紫英夜深香靄近人淸援琴欲鼓不成調一片楚江空月明【幽蘭】

王吏部分香圖並題冊【凡十二幅汪氏凝霞閣藏】

分香【八分書二大字引首】

風引上春香雪弄江南色爲有惜花心樓中莫吹笛【梅花】深山殘雪後何處覓梅花酒醒香似水枝橫月已斜【又梅】皎皎玉蘭花不受緇塵垢莫漫比辛夷白賁誰能偶【辛夷】佳人半醉後玉臉微生酡婀娜春風裏銷魂可柰何【桃花】髙燭照初睡輕風度晚妝長門無个語只是待君王【海棠】雕檻特藏春瑤臺侍太眞香車傾一顧驚動洛陽塵【牡丹】六出吐奇葩風淸香自逺樹如天竺林人在瑤華館【薝卜】橊房拆錦囊瑚何齒齒試展畵圖看慿將頌多子【橊花】玉兒本來潔新妝不愛濃秋風羅袖薄飄颺若爲容【秋葵】颯颯金風度嫣嫣秋色妍白衣還自至靑女更相憐【菊花】仙卉發璚英娟娟不染塵月明江上望疑是弄珠人【水仙】瑤環月下鳴翠帶風中舉胡然洛浦神胡然漢濱女【又水仙】

酉室王谷祥

陸子花卉圖幷題冊【凡十二幅】

微風約佩環楚江晴落硏屛間玉人心逺瑤琴歇一卷離騷對掩闗【玉蘭】

風裾月佩紫霞紳秀質亭亭似玉人要使春風常在目自和殘墨與神【蘭花】

花名婀娜怯東風色染胭脂別樣紅今夜碧天明月好不須髙燭絳紗籠【海棠】

嬌嬈萬態逞殊芳花品名中占得王莫把傾城比顏色從來家國爲伊忙【牡丹】

夜合花開香滿庭翠枝拂檻玉娉婷詩人賸有髙陽興相對泠然宿酒酲【夜合】

江南五月緑枝勻剪剪輕羅簇絳新珍重東君憐寂寞故將穠艶綴餘春【橊花】

向日層層拆深紅間淺紅無心駐車馬開落任薫風【蜀葵】炎艶秋來故攺妝薄羅閒淡試鵞黃傾城別有檀心在依倚西風送夕陽【秋葵】

三徑秋容菊有芳九華佳色媚重陽金精炫彩藂棲露玉質含貞獨傲霜【菊花】

林塘秋晚思寥寥雨挹仙姿淡玉標出水最憐新句好涉江無柰美人遙【芙蓉】

錦屛叢鶴頂璚圃耀丹葩灼灼春工早東風幾度花【山茶】曾到孤山處士家六橋飛影入晴霞東風未放閒桃李先發江南第一花【梅花】五湖陸師道題

仇實父西苑大觀圖冊【凡十景文太史題已刻集中不錄】

萬嵗山

太液池

璚華島

承光殿

龍舟浦

芭蕉園

南臺

樂成殿

園

平臺

外錄

瑚网云徴仲首書西苑大觀與項氏所藏帝王圖爲十洲作以進禦者同一粉本也藏吾家久矣

仇十洲丘壑賦彩圖冊【摹本凡二十幅】

碧嶂看云

秋林讀書

毛詩寫意

昭君渡黑河

蔡琰胡笳

太眞試騎

宮娃戲嬰

範文正小學

銀燭秋光

閒敲棋子

胡姬調鳥

閨孺爭金魚

艸花蜂蝶諸虫【八幅】

繪事家必胸中具有丘壑而後能染彩色與古人合轍此冊𨿽中多艶致然要其筆底亦帶煙霞气韻豈僅僅優孟而已乎平陽自韻子跋

杜陵內史形象流輝圖冊【摹本凡二十幅】

漁父【張志和】

觀梅【林和靖】

移居【葛仙翁】聽弦【韓熙載】

三酸【蘓黃輩】

奕棋【趙松雪原本】

仇書圖

貨郎擔【二幅】

訪故【月明千里】

鐘馗花月驅妖竹雀

查羽

玉蘭

海棠翠羽

白燕梨花

荷花

牡丹

子鵞緑蕪公鷄秋色

畵訣有應物寫形今工此道者鮮矣是冊積厚流光恢恢乎有餘地也夗水千頃生題

淸暉勝賞圖冊【摹本凡二十幅】

秋林錦繡

竹蕉茅舍

春山防杖林壑飛錫

秋岑幽居

雪窓把卷桞堤垂釣

蘆汀看云

芙蓉閒泛秋航把卷

野渡孤舟

寒林落葉

夏潦圖

秋熯圖

雪獅貓梨花海棠

雪景橫披

梧月美人梁楷雪桞【二幅】

外錄

瑚网云冊內雪貓有徐幼文題雲家有貓山有虎皮毛牙爪同所異大小耳虎食人貓食鼠食人不仁哉食防良義矣義能保我禾苖與衣食不仁傷人父母及妻子君不見髙官虐民一路哭卑官愛物十室喜寜卑不悔人比貓𨿽髙逺恥人虎比嗚呼狀同心異俱謂人皮肉相謾不知裏

陸包山臨王安道華山圖冊【凡四十幅陳鎏題冊首】

余旣爲武侯跋王安道華山圖意欲乞錢叔寶手摹而未果逾月陸叔平來訪難其老侍之至暮口不忍言摹畵事也陸丈手其冊不置曰此老遂能接宋人不至作勝國弱腕第少生耳顧欣然謂余爲子畱數日存其大都當更爲究丹靑理也陸丈畫品與安道同故特相契合畫成當彼此以意甲乙耳不必規規驪黃之迹也吾友人兪仲蔚周公瑕莫云卿輩特妙小楷吾悉取安道敍記及古近體詩托仲蔚唐人雜記並詩托云卿李於鱗一記六詩喬莊簡一記一賦托公瑕都敬一記托程孟孺別書一冊附於後此冊成安道有靈不免作衛夫人泣矣甲戌夏日瑯琊王世貞題

陸叔平花品圖幷題冊【著色凡十幅】

色與玉同潔香將蘭共芳寜知璚樹上別有白雲妝【玉蘭】一種天香異千株國色傾應憐花似臉半醉倚華淸【牡丹】春色歸紅藥芳菲滿碧欄試歌溱洧贈何似省中看【芍藥】叢藂攢白玉朶朶簇璚妝露浥湘筠架芳英綴木香【木香】露蕊嬌春日煙梢刺曉風香因龍腦重色借鳳綃濃【玫瑰】向日承陽燧然空爛絳霞流丹染繁緑故自壓春華【石橊】淡埽復濃妝交花不斷香適情聊玩物次第領風光【秋葵海棠】

愛此瑤階下花開白玉簮髩云斜嚲處不數鳯翹金【玉簮】芙蓉獨立處江月向人斜淡與秋相合春風別自花【芙蓉】孤山一片雪春色在西湖詩到不吟處方知香影無【梅】吾友陸叔平於舉業之餘好遊衍此藝輙得古人三昩法是作花品設色鮮花種種臻妙境𨿽擬之黃徐間亦不多讓也沛彭年題

文徴仲金陵十景冊

外錄

書畵舫云文徴仲金陵十景一冊畵法精細古雅詳其筆趣蓋盛年作也

徴仲太史拙政園圖冊【凡十二幅】

外錄

書畵舫云徴仲太史拙政園圖一冊計十二幀精細古雅爲敬止侍禦作今在顧氏

文五峯山水圖冊【凡八幅】

云壑飛泉

楚江春曉

春山覓句松陰濯足

闗河夜雨

秋溪晚適千巖積雪

灞橋逸興

文休承花卉圖並題冊【凡八幅】

風傳玉國香雪弄瑤臺色還愁一片飛闗山起孤笛【梅】淸風從東來幽香忽西去欲以寄所思所思在何處【蕙】庭院緑陰稠萱英色更幽淸閒無个事相對可忘憂【萱】開花酷日中結實秋風裏誰言結實遲遲結偏多子【橊】砌下玉簮花淸姿潔更幽何當晚妝罷斜揷玉人頭【玉簮】月上墻東阿秋光在庭戶幽葩照人明坐下泠泠露【秋葵】把酒尋寒菊不知三徑荒醉中逢妙品能作澹然妝【菊】嵗宴頗寂歷茆齋亦淸寒何物供吟目山花一樹丹【山茶】文文水寫生逸致圖並題冊【凡九幅汪氏凝霞閣藏】

梅花

瑤篇曾覽梅妃傳素箑新窺額圖不是孤山渾寂寞橫斜疎影照西湖

蘭花

奕奕幽蘭傍砌栽紫莖緑葉向春開晚晴庭院微風發忽送淸香度竹來

杏花

三月曲江微雨幹東風一日徧長安圍煙簇粉春如海總待新郎馬上看

荷花

一枝出水本天然異種紅黃更可憐不是采珠臨洛浦英皇聫袂下湘川

木樨

黃金宮闕郁嵯峨萬斛淸芬散綺羅吳下髙枝原有種天香莫怪屬君多

蒲石

淸水涉泠泠白石復齒齒誰將白玉盤置此淸冰裏髙堂六月生晝寒彷佛耳畔聞淸湍翠蒲冉冉露珠攢煩君更植靑瑯玕

古松

怪石離奇蝕蘚幹千年古木翠虯摶鉤簾相對坐不語落日空庭自嵗寒文嘉題

竹【二幅竹鄰分題】

陶水暖墨花春掃出瑯玕覆石根卻怪舊遊曽見否凍雲晴雪渭南村竹鄰

鷓鴣聲裏雨蕭颼苔石根邊水暗流竟日過門無俗客鑪薰淸對數竿秋竹鄰

項子京花鳥常春圖冊【凡二十四幅】

花鳥常春長洲吳繼題

寫生至宣和殿畵院諸名手始具眾妙亦由徽廟自工此種畵法能品題甲乙耳元時惟錢舜舉一家猶古法吳中𨿽有國能多成逸品墨林子醖釀甚富兼以巧思閒情獨饒宋意此諸冊如入山陰道應接不暇也董其昌題

己未春項又新邀余防董宰先生於讀易堂出書畵評翫至子京花鳥冊宰嘆賞久之扈虛因云吾叔祖平生多水墨寫意若此渲染工致又無欵識耳食者定不信也又新答云此先澤淸芬允爲家寶若題語爲詩思著忙䢐化未及耳況有水月墨蘭一紙是世人常見筆法奚必雅俗共鑑哉宰遂跋於後未幾又新謝世玩好迸逸余得購斯冊重裝披閱之餘松風如故罏香不絕聊見當年一時雅集云砢玉記

周服卿名花圖冊【凡十二幅】

玉蘭

孤根疑是木蘭堂怪得人呼作女郎繞砌春風憐謝傅一天明月夢唐昌冷云未放淸香淺深怨誰窺縞袂長謾說辛夷有瓜葛後開應是愧濃妝鴈門文從先

梨花

剪水凝霜妬蝶裙曲欄風味玉淸溫粉痕浥露春含淚夜色籠煙月斷魂十里香雲迷短夢誰家細雨鎖重門洗妝見說淸明近檢春衣置酒樽文從龍題

秋海棠

秋風用意勻顏色銷得攜觴與賦詩艶麗最宜新著雨妖嬈全在欲開時莫愁淺黛臨妝懶果信丹靑筆遲朝醉暮吟看不足羨他蝴蝶宿深枝文寵光題

粉紅桃花

溫情膩質可憐生浥浥輕韶入粉勻新暖透肌紅沁玉晚風吹酒淡生春窺墻有態如笑對靣無言故惱人莫作尋常輕薄看楊家姊妹是前身胡師閔題

西府海棠

渡江東下指蘇臺邂逅逢君放棹來客到正當三月上夜深先看海棠開燃燈小閣皆新火瀉酒芳樽是舊醅莫遣紅英攀折盡須教移入曲欄栽王穉登題

蛺蝶花

序入淸和日漸長菁蔥愛爾繞堦芳開時恍見莊生夢謝處疑褰越女裳共訝臨風仍解舞還看承露更敷香前生爲重探花業幻向枝頭未攺妝薛明益題

鶯粟花

庭院深沈白晝長階前仙卉吐羣芳含煙帶雨呈嬌態傅粉凝脂逞艶妝種自中秋須隔嵗開於初夏伴傾陽更誇結子累累碩何必污邪滿稻粱吳幼培題

蜀葵花

愛爾園葵十尺彊不須培植自成行品題未必從巴蜀黃紫何勞競洛陽漆室漫憂吾獨樂公儀應抜我何傷由來衛足還稱智卻勝嬌姿只斷腸張鳳翼題

芙蓉花

江浦波心千葉殘江榦木末萬花酣夾城含露輝天仗髙堞垂霞防錦官歡似美人臨鏡坐愁如思婦怯衣寒幽懷一片憑秋月桃李如今夢已闌陸士仁題

水仙

玉貌盈盈翠帶輕淩波微步不生塵風流誰是陳思客想象當年洛水人

靈雨蒙蒙幻態輕驚魂想象逝懷傾願將玉佩遙相逐脫骨逍遙水上人杜大中題

山茶花

靑女行霜下曉空山茶獨殿眾花叢不知在外千林縞且看杯中一本紅性晚每經寒始拆色深卻愛日微烘人言此樹尢難養莫灌晨澆自課僮欽穆題

落梅

不因春事獨心驚亦笑江梅比瘦生取次繁華競紅紫若爲疎影自參橫香消滿地魚鱗薄風起回塘蝶翅輕試問靑靑樹頭子糝鹽何日副調羮杜大綬題

外錄

瑚网云先君早年卽交吳下諸君子徵其書畵已有桂苑叢珠及諸卷軸便靣玆有所餘金葉牋爲周服卿繪名花十二其著色之妙眞趙昌復生也題詠則蘇臺諸家各逞體法如蘭亭出世百花盡開光景戊辰春徽友吳集之來齋頭欲得叢珠冊及少谷休承二冊幷他玩好余時爲先慈防事費不能祕作世又蒼石屏名春山欲雨者共古梅兩大樹悉售之可念也

董宰山水小景幷題冊【凡九段】

第一段

荒率莽蒼卽爲墨戲

第二段

米氏父子畵往京口望江山卽爲粉本

第三段

海嶽庵圖自言楚山淸曉於南徐見之

第四段

雲林學闗仝用側筆如東坡學徐浩用偃筆

第五段

雲林畵有婀娜如美人者有潑賴如猛士者

第六段

此所謂一筆畵大軸能爾卽自佳

第七段

黃子久得之虞山與天池山

第八段

此新安江道中所見

第九段

气韻生動必在生知非學所及然大要以淡爲主所謂淡者天骨自然脫去塵俗若有意爲淡去之轉逺項易庵畵聖冊【凡二十六幅】

古人論畵以取物無疑爲一合非十三科全備未能至此範寛山水神品猶借名手爲人物故知兼長之難項孔彰此冊乃眾美畢臻樹石屋宇花卉人物皆與宋人血戰就中山水又兼元人气韻𨿽其天骨自合要亦功力深至所謂士气作家俱備項子京有此文孫不負好古鑑賞百年食報之勝事矣乙丑秋董其昌題

第一幅

山水【水墨入細筆】

第二幅

山水【著色入細筆】

山深林宻虛無人焉何也吾獨與大酉結庵采藥於此中矣白石山樵陳繼儒

第三幅

松舟雪景圖【馮三峨題失錄】

李營丘凍泉圖具此靣目王藍田雪岡捲展此神情孔彰添作兩松一艇則裴楷頰上三毛也日華第四幅

鶴巢偃松人在傑閣圖

仙山樓閣惟伯駒恕先獨得霞外之景是圖所以自出也眉道人

第五幅

夜雨孤檠圖

此幅全法趙令穰比之二米反覺風流眉公一室十圭寒蛩聲喑折腳鐺邊敲石無火雨气方酣燈魂未滅攬衣獨坐如遊皇古此景界非孔彰兄筆端不能拈出馮鑑

外錄

瑚网雲煙樹模糊中有一室紅影淡淡而已第六幅

寫杜少陵句

信宿漁人還泛泛淸秋燕子故飛飛戚廷禎書蕭蕭疎疎而馬和之神韻俱在繼儒

槐陰未斷鴈信初來桞絲燕子落日半啣酒生涯詩世界盡於此中有防鑑

黙然消受者不是忙人來爭世界者止有鷺子竹懶

第七幅

萬松深處圖

福庵老人栽松圖詩書此乞藍田圖之天啟二年春智舷

萬松深處恨不攜我方牀石枕來日華

第八幅

秋景圖

碧山孤閣倚嶙峋俯仰林泉迹易塵惟有白雲與紅樹秋深霜老倍精神智舷

第九幅

疊嶂浮嵐圖

山霧溪雲淡掃開層層峭壁緑於苔有條蹊徑通頂不訪吟僧莫上來黃葉老人

第十幅

釣圖

江水悠悠白鷺飛風埃吹不上荷衣綸竿収起心無事貪看靑山忘卻歸葦如

江風醒酒具江月釣詩鉤舴艋無香火能容天地秋竹懶李日華

第十一幅

石門澗補圖

爲秋潭送谷響上人入匡廬石門澗補圖天啟二年春二月作

第十二幅

桞下漁舟圖

數筆垂楊數筆山爲渠圖个釣魚灣山當淸絕松猶恨不寫吾家黃葉闗智舷

第十三幅

雪景圖【秋潭題爲冰上人煮雪】

破衲頭煮雪僧不知寒涕凍成冰罏中活火常防死未夕茒庵先燈

四顧寒林空寂然雪中僧捨起孤煙懸知煮雪燒紅葉不放盧仝抱蝶眠智舷

第十四幅

仿黃鶴山樵筆

【欵書】仿黃鶴山樵筆於玉河旅捨戊辰秋七月

薴袍沾杏雨蘭棹撥蘋花三峨馮鑑題

第十五幅

竹籬茅舍圖

心淸檻底瀟湘月骨冷禪中太華秋眉道人久約樵翁共結鄰靑山如待早歸人竹深有个茅亭子飽聴秋聲起澗濱鑑

第十六幅

山水【狹長斗方本入細筆】

第十七幅

寒林墮葉圖

以李營丘寒林圖寫出亭臯木葉古人思路不到此所謂跌下秋聲也繼儒

第十八幅

聽秋圖

聽秋【眉公題】

恍疑身在緑天庵風雨來時忽捲簾濕翠壓檐云暗壁幽人還道黒方甜秋潭老人

第十九幅

蘭石圖

門前客不來石畔蘭長滿鑑題

第二十幅

海棠蛺蝶圖【著色】

第二十一幅

緑蕚梅白碧桃西府海棠圖【設色新靚】

第二十二幅

漁人歸徑圖

第二十三幅

蘆中人圖

此老蟠胸气若虹拋竿終日坐溪東太公出後伯夷笑逃入畵圖蘆葦中眉公題

第二十四幅

美人圖

意中已解眼中憐誰道焚香不有緣珍重花時防風雨相逢得意畵樓前三峨題

小婦顏如玉妬心無柰勁忽見鏡中人撲碎妝臺鏡眉公題

第二十五幅

甲子夏水圖

第二十六幅

乙丑秋旱圖

水旱二圖有藿衣蒿目之憂更進於畵所謂山林經濟使伯時見此必頭道好其昌

披水旱二圖使人欲涕此鄭俠流民遺意也圖中賑饑使者何在請質之畵諫孔彰繼儒

外錄

瑚网云易庵初年爲余作鴛社圖气象已不可一世

魯孔孫萬玉林余冊【墨竹八幅有題者三】

凡寫竹幹如篆固矣而踢枝用行艸法則參差生動古人能事惟文蘇二公松林唐希雅得其要妙元時王澹遊梅和上松雪丹丘而已我國朝宋仲溫王孟端其庶幾乎近代作手吾未之見也魯得之

畵竹須腕中有風雨蘇子云當其下筆風雨快此眞得寫竹上上乘若於墨沈中求之正墜个中雲霧

余曾見丹淵先生古木竹枝筆气雄逸有天成之趣米元章題之可謂世寶甲戌秋友人見示宋元墨竹七段共一卷其中有柯九思補文竹枝而不見古木想爲鬻古者割去致古人精神不貫深爲扼腕今以當日所見想而成之然亦不作古木卽奎章之意耳丙子臘月錢塘魯得之識

外錄

瑚网載魯孔孫畵竹詩云竹最菁竹善陰對有流泉聲泠泠風來颼颼鳳凰鳴六月張此暑气淸何須結廬渭川濱壬午長夏爲玉翁老詞盟寫並題政

洋州竹派至今魯孔孫而得其傳且爲墨君著題語語語是石室中意景焉孔孫甞贈我竹石八幀有題者僅三幅詩又其後遺也余意未厭尙欲盡發其自藏萬玉林故以此冊爲余耳

李珂雪研池墨雨圖冊【凡十一幅】

硏池墨雨【自題冊首】

第一幅

林塘落日照扁舟柔櫓聲搖睡正稠料得淸酣無俗夢鷗天漁國恣遨遊辛酉秋日寫於唐棲舟次肇亨

第二幅

水紋輕似縠山色醉於茶曉日春江路芒鞵踏軟沙戲仿文敏筆

第三幅

雲閒變石姿澗響聞山語我欲坐松根寂寞待仙侶辛酉秋日寫

第四幅

空山落葉庚申九月寫

雨後閒窓秋興發偶然拈筆寄沈淪幾分摹得蕭疎致也學倪迂不畵人髙松聲題

第五幅

仿子久筆庚申秋晚

日落云爭起山空鳥絕飛江村霜色滿一棹夜橫溪

歸鴉有常期白鷗無定處葉落風蕭蕭夕陽在溪樹沈中畏題

第六幅

千峯堆藍書藹藹亂雲擘絮秋紛紛槲葉短橋沙艸岸不分晴雨日氤氳仿米雲山庚申秋日防嘉

第七幅

髙樹疎疎著葉遙山小小藏尖一半夕陽江靣滿亭野色寒煙仿幼文筆肇亨

第八幅

漁村曉色用白陽筆意

第九幅

枯木竹石圖

第十幅

梅枝圖

第十一幅

水仙圖

柔花與柔葉似不耐冰霜最喜開時節衝寒獨自芳黃葉老人題

外錄

瑚网云畵冊便於展玩賞鑑家多好之然一失其所卽不可得而保也戒庵老人漫筆常熟楊憲副五川藏書甚富後盡棄於不肖子至以繡囊宋墨供木工以祖父勑命紵靣與家人婦作鞋成洪間葛維善爲園亭於定山之上一時名流詠勝成巨捲後流落於石橋趙氏其從嫁女奴攜爲糊鞋襯具余知而亟索之已毀矣昔梁溪嵇氏有北宋名畵冊主人去世後其妾竟剪畵作鞋樣一廝養婦偶拾棄余付女爲夫所見知是家珍卽命婦以糊紙進易僅得其半獲價不貲噫彼塗鴉自好者宜以此報焉若収藏家當以書畵金湯盡一室之人而時諭之庶免此俗刼乎

書畵彚考卷三十五﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷三十六

刑部左侍郎卞永譽撰

畫六

明獨冊

王履

王安道遊華山圖並記詩序冊【內小字俱自注詩記字句疑者訛者依原鈔本俟訪善本訂正】

遊華山圖記詩序

圖傳神記志事詩道性情此三者所以不能已於太華之遊也太華天下名山之冠也故古人以得遊爲快以不得遊爲恨余也恨於昔而快於今可無圖歟無記歟無詩歟僃三者矣敍焉者誰耶夫敍敍其實也文而弗遊將以余爲誕遊而弗文異乎吾之所得故復自敍以待其人志山者曰山髙五千仞直上四十里餘之登也但知喘息隨之數步一息而已安能計其幾仞幾里又曰凡峯巖洞谷池潭臺殿井壇之屬之著名者逾百餘之覽也當世逺事殊地荒人散之後知名不靣見靣迷名又安能盡挹其勝以全其所快𨿽然神防心得固不在於無遺也故秀而不可不圖者圖之不以無名而棄常而可以不圖者已之不以有名而取夫然其不謂之神防心得矣夫余今年五十有二嵗矣惰與老俱至气與病相靡一遊已不勝其難況再嗣而往首越北轅耳然則是圖是記是詩其可離乎故笥之左右以玩於乎文且遊者其何人乎哉洪武十六年嵗次癸亥秋九月十有二日畸叟

始入山至西峯記

寓長安之逾年新丰丘丈來偶談登華山所得且從臾余遂諾焉時暑溽期秋初偕余再登七月十又八日至丘丈所而丈適病餘尙困命其外孫沈生相余騎驢行並以日夜二十日暮抵華陰遞運所托宿焉大使黃某具酒肴待因以所登難易爲問曰官此六年去山僅數里懼弗勝興作隨止聞遊者及靑柯平仰瞻多有沮而退以故卒不敢往遣其僕慣登者二人予導翌日早食業行近山口泉聲瑯然稍入殿角出灌木中僕曰此玉泉院也至院外觀希夷先生塑像熟睡如生立淸樾中風泠泠來髩須動搖而塵垢之靣如濯諸道士出迎具茶果言緣險難甚艸木交防不可以禮服贈餘一杖謂扶到靑柯平而止以上則不可杖矣於是冠履外服等悉畱院中惟幅巾短衣行縢艸屨而已沈生健善步跣以行二僕前導傍山對開神意飛動未遽行且攬其槪於時宿云在巓羣峭未出餘煙自旁山上褰朝陽射其端壁立之妙荏苒可得風觸壁一鳴翏翏焉而往調調焉而不知其所窮余善畫相契特深遂凝立四人已及逺呼余且趣急登而安知余之所得不在急也地多樲棘且翳薈不見路二僕余離輒誤岐之他槸相錯稍不謹視則觸靣罥髮局且蹐杖攀以進予素不善步驟登累息不能制必竢定始行余時以紙筆自隨遇勝則貌故行視四人愈遲四人常先若猶豫然然沈生知予閒予防余憩亦憩予僮𨿽不解畫頗解吾癖遇奇樹奇石卽報亦頗慧貌不能盡者俾記之及澗而斧斤聲雜蟬鳴鳥哢中出輟策聴之謌伐木丁丁鳥鳴嚶嚶詩以過泉淙淙然如琴如築如佩環不少休其停匯處澄澈如鏡微漣動搖日影上壁中多紅白礫余盥颒淸寒透骨試嘗焉甚甘美憶鄕年飲吾鄕陽山泉不知去此幾十倍澗北絕徑處實如柚者下垂僮以爲橘越險而擷之蜇口略不可食棄去峛崺西轉至小口洞洞外平石如枰中可參坐恨不攜本道輩弦琴於玆以寫幽抱旣而坐枰上書所賦詩而東巖方洞適與之對意靈詭內濳遂相率以入僕曰此希夷匣爾蓋其塟處也棘梗道不得近因疑匣爲函恐指所盛蛻者而俗謂之匣歟辰巳許及上方峯峯直立鐵鏁下垂望峯端漫不辧何似但峯腰雜樹倒懸斜倚而幽意可人鏁兩畔多小坎從下達上深可二寸僅容履端蓋登則緣鏁以托足者僕曰上有道士王友巖居之不下峯蓋玉泉一二道士時裹糧往鏁盡處乃石罅號西門此峯蓋唐宗妹金仙公主駕鶴升仙之地而門則宗覓金仙以鑿焉者也從門入屈曲以上盤折數峯頂始及友巖所居南望連山不知止於何所上無雜艸惟細辛一方不多產余𨿽搖中而怗荼勿敢進坐峯根桫羅樹下瞻悵者久之由峯根北折度狹徑容僅一人徑外則壑谷類也地不生艸皆敗葉所覆行葉上不知窊隆躡空輒僕余誤躡徑側一失腳幾墮崖下偊旅中迹幽翳中古藤蟠屈可畏正躡樹根進葉卒然鳴疑以爲蛇也注視三樵人適從上來余問靑柯平逺近不對惟放歌唱答而去出樹外大石突立中豁若斧劈然僕曰此第一闗也鄕兵亂時民逃入山疊石絕此遂全余視闗內尙亂石旁聚無數闗右二黑石虎踞因坐摹之忽不知四人所在厲聲呼不應迹之半里所則皆坐澗邊投石子澗中以戲此處水深路絕當驀澗賴澗石參錯不逺躐過旣過回視其澴瀯衍漾砅衝之態而吾意適永不能以遽釋幾失吾主澗外瀑布正懸南崖端下激樹榦飛沫成雨因風容與久而復墜又伯余步則第二闗也類天作亦似人爲視第一闗壯𨿽不逮而險則過之闗中陰風勁甚不可畱促步出返顧所來則一靑靄爾復登頓防宻以行詰屈數百折見平緑藹然林端旣至乃靑柯平也山恰半從入山來悉﨑崟側塞夷者惟此艸長過人岡之上有神祠焉礎余瓦缺像設多壞祠旁小室中敝竈猶存知舊有所主也日平午少饑初擬假防於此不意荒寂若是幸持果餅脯分食之汲祠畔井止渴日漸熱足軟不可支臥祠前石堦上適二道士自上下問焉蓋玉泉之侶從西峯還也與之語𨿽無所奇亦善遺世者自山口至此其石之奔突倚伏出林翳樹者殊形詭觀殆不能以物擬祠西南則始攀鏁處也置杖艸間聞松風飅然此以下皆雜木無松以上則純松矣蟬鳥遂絕詩人謂山深無鳥聲信然鏁曵危石上僕先進余亦攀過路縈紆並石根極隘瑟縮以行路斷接以木行則搖少選一峯前障不甚峻上大下小所謂巘也無艸樹黒黃白相間上有赤白二圓形僕曰日月巖也豈生成者歟復行餘二百步直崖嶄立有短橛閣崖罅爲級如梯鏁旁垂問之乃百尺撞也【撞直絳切自下突上之義蓋聞之山中道士云】級每腐或缺由級以上先登躡試之然後寘足過此又有類是而愈長者千尺撞也缺腐亦然縱僕輩欲援何以爲力旣上凡石之如嶠如扈如巋如岊者視不可數抵前崖逕忽斷崖峻削無可爲徑者卽崖腹綴小木如彴當絕谷之上凡三接始及徑鏁亦橫綴崖腹余目焉迹未及而先痿矣遣四人前度慮逼吾後以振也余趦趄握鏁寸進之閉聴壹視步歇半木伊軋鳴東野登閣尙稱腳腳踏墜魂吾今何稱哉因自咎以親肢履此險其孝安在昌黎慟哭遺書以訣者卽此非歟半時許乃得過問諸僕僕曰老君離垢也信仙凡之隔如是復斗折道松林中翳不見日毛髮爲之聳然沈生謁山神祠有禱懼蒼龍嶺之迅風也旣至老木赤立惟東南一枝僅存微有葉根亂布石上若萬小蛇攢綴蝡動余駭焉貌其大較因思平日畫樹𨿽搜奇獵怪致巧寜得似此所謂畫不神於所仿而神於所遇也然而望蜿蜒入云勢未知何以處此嘗聞登者言度嶺愼勿旁視視則惡風至危不可度嶺凡兩折中突旁殺如背色正黒鏁當背上並鏁皆小坎亦猶上方峯所托足者二僕先【句】示所以登余匍匐踵其後以式大喘不自禁因四布伏嶺背竊窺其旁則深不見底安知其幾千仞但松頭濈濈出沒蒼煙中萬峯羅拱向背髙低斜正起伏若翠浪洶湧相後先秀不可狀風防爾有聲眾籟齊作沓蕩奔激逺近胥應憶登者言遂膽掉股栗不能動去上折無幾視若天淵然風稍止尋進而僕已過上折矣余彊勉盡一折日少昃愈熱余裸上體猶流汗不止行上折覺稍便漸熟故也自嶺下仰觀將謂頂絕無復過此及嶺端則峯頭揷云尙不知有幾里由是筋骨如脫喘促弗暇出一語倚樹息四人則相語角健若賈勇於餘者時云方滃然進退開合若相與若相背往來四峯端悠揚不已余神凝其間忘所以事事者僕輩弗是諭促以西峯尙逺勿稽遂作以行至此則少土皆徑於石鏁縱橫防無鏁者又越五六險始及鎭嶽宮宮在西峯頂東諸神列坐不辧何誰松罅間金碧參差與日爭炫者嶽帝廟也廟後松極森邃風一振之掩苒之形紆徐之韻由松端倐爾東騖接之旣泯忽又如在余行遲常殿四人已及廟笑語未竟而曼聲速余至則烹茶熟矣道士王老師欵坐廟之前則其居也四壁蕭然余意其以一身而處於荒冷僻絕之區無所畏無所悔者非有得其能爾耶茶罷徐叩所有則平平焉耳乃知其不得於見道而得於寡欲者窓在西壁【句】隙有光開窓而其居則之懸崖之上俯瞰浚谷不見所極惟松頂麻萃斜踞窓二丈許峯壁峻抜自浚谷直上霄外略無突防眞所謂削成者壁上一松寄之璺間根直下如懸死蛇枝梢正拂窓手可接松實累累余提以斷甓弗中墜【句】下觸石且墜且觸聲如從甕中來良久始息至是則頺陽向微霞彩漸發倚窓望西北平田無際荒煙莽然中有渭水委蛇如龍日光射水中金閃爍不敢正視居之南乃大岡頗類背色黒如粗澁岡下羣峯如攢劍如束筍無一渾然者予將摹之而嵐靄迷漫弗果東望玉女峯殿正在峯頂雪壁爍日殿旁有物似人非人往還松樹間逺不可辧岡稍南大迹一岡上深可三寸長四尺餘旁鐫巨靈足三字竊謂力能擘山其足迹僅如此得微不能載其形乎且東峯掌形自峯端達峯底假使所果然則如彼之大手而配以如此之小足有是理耶東則東峯玉女峯昆季相倚惟南峯嶻焉獨出侄視三峯薄暮不及往遂宿焉風怒號禦裌猶冷視蒼龍嶺裸體其寒暑之異乃爾哉

上南峯記

拂旦起王道士出華山記相示自峯崖洞谷池潭外其宮觀古迹等不可計道士𨿽老而兵余湮毀不甚識又龍鐘弗能余偕故無以爲考食已纎云不痕旭日初吐露未晞具行縢艸屨以敵南岡外皆松林也裁入笙簧盈耳旣不見天寜復有露但葉聲隨足僁屑可聴屈行林中迆邐漸髙境意交至弗暇接將謂地升恍不記自西峯來也松皆合抱森若筍擢蓋以險而存非如他木之得全於擁腫也寒不生陵苕惟蘿薜靑靑以與松永神則有之而樵斤不及余感其得所淒焉於吾中久依依不能去行二三里稍疲坐松根養力而四人已在石梁外髙唱曰南峯至矣起而前僕曰此希夷避詔巖也余行凡以目昏不敢流盼竟不知已逹巖底因仰首怪狀可愕巖上覆如屋似蜂窠然頗類太湖石或類濤波蕩潏所爲淡黒津津焉余坐觀不厭自謂不世奇逢細貌之僅得彷佛西南角一罅明透可側身入余命僮掖入之及罅半見罅外樹梢動搖日影流罅中闇稍分上滴如雨陰气挾罅風撲人巾服皆潤下濕不敢進僮曰壁有鐫字四行不識字不辧余眊亦弗之識俄罅外喧聲意遊者相與僕曰吾之伴三人也僮因呼其名答在朝元洞待由是自巖底北旋峣兀中度小又度架枝代者三若波舟之所搖蕩古松一根抜臥巖上閼道勃窣逾松上過得眞武祠遂入謁蛇在前記晦翁謂其本北方武宿非實有此神蓋其教中設爲形像以神之耳余謂幹魚朽木題以大王居士便能威福此何足怪從祠畔上磴挾石闌轉峯角皆石版布道闌外臨絕谷試微瞰怵然神凚瘁不可當閉目低首倚壁始定峯南面上下壁削亙東西皆闌也異焉伏石版下覘蓋鑱壁成以疊石置闌靣之中窽石以入則所謂朝元洞也深可四丈廣近之髙又倍焉純白如雪中設三淸像諸神旁防凡供奉之具咸備余問故於主者嶽師師曰昔賀老師營此四十年𨿽鑿焉而不敢碎石下墜墜則雷動龍故也自爾且鑿且運不勝其勞功未就而師亡繼以其徒甫就洞外西數步師又穴石版鏁以下達西轉則師之避靜處也沈生等躍然往予不敢從倚闌待二時許還生曰穴之下則鏁雙垂鏁盡則版道也穴道相距不知幾十丈石杙插壁以當其中縋鏁下至石杙少息復縋至版道又少息然後攀鏁西行數十步漸髙又數十步始及避靜處回視版道則載之銅杙之上而銅杙則插之峻壁之中外𨿽有闌木久多腐以鏁是賴掩其振搖石杙一銅杙十七竟不知作時於何所置足闌之外下見松頂如灌莽在杳中師去此幾時其室其防所猶在然非慿土慿於塊石之突崖耳室畔石窪不深水則滿豈師借是以食飲者歟室又西則別巖也巖類俯首形遙覆室上上鐫全眞巖三大字赤色以實之𨿽知人所爲然上不可下下不可上其履虛而作之耶何其神也吾版道之初躡也知有版道而已奚暇他及旣至而得其所以危是心也始不知止於何地我輩壯年恃力不少怯今精奪於此矣去洞沿故路東行降八九折緣磴復升巨石錯峙石分處如甈下視類井底防不見物然兩木倚石可下問之僕僕曰安眞人肉身所沈生率三人下觀余坐石上及還談眞人坐石盒不壊具衣履如生人抑坐逝處耶躋石以望見峯頂羣松如沃峯背類覆盂麄皵如礪可縱步四人爭先若飛余至此已攰甚足不吾許殆見巓憩龍潭傍掬潭水颒靣潭有三深淺不等深者不過二三尺僕言𨿽大旱此弗枯竊意龍深淵恐未必在此然神物固不可以常理推也志𨿽稱頂有池生千葉蓮覓之不見不知當時騎茅龍天飛者其由此非歟最髙處一松孑立余倚松望信乎諸峯羅列似兒孫矣云適生從玉女峯東峯兩間出倚風作嬾態歘突然北湧似顚崖狀旣而復還漸幔於松巓不動如憩而山北所見皆漫漶不可識意彼或仰瞻吾固在云表也靑蓮居士謂呼吸气相通帝座非此而何尼父登泰山小天下彼果及此耶旣下又東行至龍神祠祠之外小碑一辭翰具美有道渙而爲气气運而爲精精變而爲神神化而爲靈等語因愛而再誦忽祠畔二小鳥下上峯壁不鳴靑灰色頗類脊令尾稍短不知其何名嶽師曰此鳥相與久矣飯熟則乞食於我食已卽去或寘粟掌中亦躍以就啄師年八十五矣兩目俱昩然往來祠洞兩間陟降如睹非有道者歟不然安得人鳥相忘如此

過東峯記

由祠北降而東取道松間忽有物行松上大如防尾芃芃然聞人聲瞿視不復動僕輩拊掌激之越樹去行二里所至祠山祠入觀焉山水畫滿壁頗似範寛家法而渾不及化余笑曰此中著此畫作者固無足責命之者誰歟老君殿中居楊師迓予謁之予再拜因思吾夫子謂見之猶龍口張而不能嗋吾安敢不拜師出果茗松花粉供余並以萬年松數十本爲贈蓋捲栢之屬而不屈者𨿽有松栢名不過石上小艸耳捲栢亦以萬嵗見稱於本艸則知二物固皆槁而不死者矣大松蔽峯頂淸悄幽闃殆不可爲情然過靑柯平來松弗他雜惟白楊一二間之每風韻松林楊葉作策防聲如按如節彼吹竹彈絲敲金擊石者其近歟余偃仰是間意風味未減貞白殿之東則東峯盡處也下望平野襟懷灑然逺近諸山相闖於煙蕪雲樹之表黃河隠顯東迆如帶潼闗岡壠積蘇於河濱遐覽未周云倐陰漸黒平野交晦予疑雨東向立風防然自西南來萬松皆鳴松實交墜日斜透云罅出云影漸北逝遂防余與沈生磔松實啖之索苦茗於師以助其勝俄林中有聲若隕物然予怪而覘之僕輩乃在松杪摘實以亂擲也於是俾沈生囊頓以備騎驢疲困之用稍南一煬突出松底下磴迹之得石室焉曠朗可容四五十人都竈湢所等舉不敝乃知居者固盛於昔今惟一人者荒涼無養故爾禽聲不上靑柯平𨿽因於髙寒而亦因於無養也聞是峯可翫日於天下未明之際而糧少不敢居惟問師仙掌何在師指在峯側而玉女峯可迫觀於是別去

宿玉女峯記

降而西可二里許東折漸上時正午稍熱渴且饑遂團坐松陰中食所攜新棗至是無磴多倚木於石代之危且弗固因枝痕爲級皮脫滑不可登五人相與援推以進凡二十餘處旣盡則玉女峯頂也嘗聞女冠楊氏名妓也少年入山今耄矣初食松皮八年始火食或絕火則枵腹坐偶大雪不粒者七日亦無恙竟日夜弗臥余心敬焉因訪之石室中尸坐如寐見予起相見具客主禮笑曰此山防聞人聲或聞之林中則指以爲異君何來之異耶余以所癖所偶爲對就問其入山時則三十有七嵗也今已七十有二矣自云一生無疾觀其顏𨿽非丹而精神燦然步甚健固知其有所飬也初見未敢扣引余步松間風適來激峯壁直下如箭尋穿於林中松葉皆沸鳴度壑而去相與立隒端目送其披靡者因指西峯東靣窊隆如蓮花謂余曰此正所謂西嶽蓮花峯也安有峯頭池井之產予疑焉未之決至玉女殿道玉女所由觀洗頭盆蓋石上一圓坎爾水紺碧不幹集仙錄稱有五石臼不知何據之殿右觀韓姑姑遺蛻遣僮撤所障亂甓啟棺蓋窺之臥棺中如初歿者楊氏曰歿幾三十年矣惟槁不腐以杖摘其足亦不僵有道者乃如是蓋楊氏師也大石如殿正坐上而楊氏石室則借腹爲之覆余問以昨之所不能辧乃楊氏采薪以虞雨雪之或及也由殿前逾石梁北眺崇岡廓然然貍豸不能進岡半有大璺焉楊氏曰唐宗禱雨拋簡處也下通黃河𨿽未必果然恐或有自復旋至石室前指以迫觀仙掌所在余與四人循東峯北行斯須林斷豁然乃東峯之西北壁而玉女峯之東北巖也巖西努如鳥喙距東峯不逺上丰下縮瞰卽魄褫努處小松一生附巖側不見根【句】出巖上者三之二中無鱗而光僕曰此捨身樹也遊者抱樹轉數匝則獲福予僮聞卽抱之轉不休峻遏乃止巖正當仙掌可察遂坐憶王涯仙掌辧謂峯有五崖比壑破巖而列自下逺望偶爲掌形俗則曰巨靈擘剖掌迹猶存余因思之涯之所辧又似得於聞使果見之寜作是語不然則亦逺望而已未甞如吾之廹觀也殊不知膏出於璺澑以漸淡黃微白間之黒壁中上則五岐下則片屬岐者如指屬者如掌復有細澑無數雜五岐間逺望之則片屬岐大者故五岐如指耳寜有五崖比壑破巖而列哉由此觀之俗故非涯辧亦未得爲是且膏所澑處比比皆有豈惟此掌爲然山石本黒其或淡黃微白者皆膏之所澑使然也此掌外惟日月巖最多其次則東峯西壁近於楊氏之石室者其色其狀與此掌澑痕絕無少殊但彼不類物形故不以爲異而不稱耳𨿽歷代碩儒其詩賦等作舉同然一辭於巨靈之擘而不之究何也然則天下古今貴耳賤日訛以承訛者安知其幾多耶將暮假榻楊氏石室中坐定微請所有則畣以待盡而已再請亦然余知其弗襮不三歘有光如燈度室前松林中僕輩驚指楊氏徐掩其戶曰與爾何預豈記所謂昭明者歟此亦可見楊氏之定力矣北牖漸明余出望月然隠於東峯未之見乃與沈生步殿前以待之二更許光射萬松中碎影滿地風颸颸然自歷三峯來松聲外絕無他音淸固不勝寂亦難處因退寢夜若半大聲疊陣如濤雷然孔隙皆唱喁明處寖黒知云風欲釀雨也然僅防三日糧遂懼數視聴竟不得翕目殆曉風幸息曙光復來趣具飯下山至都土地祠僕還指南峯端如練者曰水簾洞也以昨之弗知小立祠畔以聴杳不得所聞誦徐凝惡詩一噱而去午及靑柯平覓所置杖亡矣然降比登頗易步可與四人敵因思宮殿林木得全於上者險是賴耳然【闕】不知鐵鏁之所經始路何以識人何以登鬼歟仙歟皆不可測已余學畫餘三十年不過紙絹者展轉相成指爲某家數某家數以剽其一二以襲夫畫者之名安知紙絹之外其神化有如此者始悟筆墨之不足以盡其形丹碧之不足以盡其色然是遊也亦非紙絹相承之故吾矣箕踞石上若久客還家而不能以遽出也三步回頭五步坐乃於我乎見之𨿽知毛女峯鄰於上方而不識其處僕言王刁三洞山外之西及玉泉院時日已在西南隅矣弗果往午飯已熱如炙假籧篨臥院前亭上繞亭皆泉聲咫尺不辧人語因憊竟睡去二時許始醒諸道士索畱題爰口占書希夷像之壁間以出嗚呼生太華之方由太華之側古及今安知幾許然愛焉者亦每以艱險自畫而不之遂𨿽少陵枕藉闗中亦望焉而止耳天下奇絕處固有系乎緣之偶不偶也郗詵謂山行洗盡五年塵土腸胃吾塵土五十年不意中得此行𨿽遘一遺十而秀抜之神雄特之觀亦足以暢夫一生之拳局矣昔人言會心處不必在逺竊意未得至此恐未可謂之會心餘子平之累已向畢而遐蹈未能者以母氏之頽暮故也掇其大都以志奇遇

重爲華山圖序

畫𨿽狀形主乎意意不足謂之非形可也𨿽然意在形捨形何所求意故得其形者意溢乎形失其形者形乎哉畫物欲似物豈可不識其靣古之人之名世果得於暗中摸索耶彼務於轉摹者多以紙素之識是足而不之外故愈逺愈譌形尙失之況意茍非華山之我余余其我耶旣圖矣意猶未乎滿由是存乎靜室存乎行路存乎牀枕存乎飲食存乎外物存乎聴音存乎應接之隙存乎文章之中一日燕居聞鼓吹過門怵然而作曰得之矣夫遂麾舊而重圖之斯時也但知法在華山竟不悟平日之所謂家數者何在夫家數因人而立名旣因於人吾獨非人乎夫憲章乎旣往之迹者謂之宗宗也者從也其一於從而止乎可從從從也可違違亦從也違果爲從乎時當違理可違吾斯違矣吾𨿽違理其違哉時當從理可從吾斯從矣從其在吾乎亦理是從而已焉耳謂吾有宗歟不局局於專門之固守謂吾無宗歟又不大逺於前人之軌轍然則余也其蓋處夫宗與不宗之間乎且夫山之爲山也不一其狀大而髙焉嵩小而髙焉岑狹而髙焉巒卑而大焉扈鋭而髙焉嶠小而眾焉巋形如堂焉宻兩相向焉嵚陬隅髙焉岊上大下小焉巘邊焉崖崖之髙焉巖上秀焉峯此皆常之常焉者也不純乎嵩不純乎岑不純乎巒不純乎扈不純乎嶠不純乎巋不純乎宻不純乎嵚不純乎岊不純乎巘不純乎崖不純乎巖不純乎峯此皆常之變焉者也至於非嵩非岑非巒非扈非嶠非巋非宻非嵚非岊非巘非崖非巖非峯一不可以名命此豈非變之變焉者乎彼旣出於變之變吾可以常之常者待之哉吾故不得不去故而就新也𨿽然是亦不過得其彷佛爾若夫神秀之極固非文房之具所能致也然自是而後步趨奔逸漸覺已制不屑屑瞠若乎後塵每虛堂神定嘿以對之意之來也自不可以言諭余也安敢故背前人然不能不立於前人之外俗情喜同不喜異藏諸家或偶見焉以爲乖於諸體也怪問何師余應之曰吾師心心師目目師華山

披圖喜甚復戲賦此

山林天地間豈獨棲百靈許作欲海岸而乃落落星我生素蟠霞外情廣斥萬結千復縈但聞喧豗噴激動地之怒霆不逢巃嵸旁魄插天之翠屛塌翼鎩翮蒿鷃幷從它九萬趨南溟斷蓬一旦挽我伴遐徵翕忽迸落北斗城招拒宛似宿有盟期吾气達靑雲之上京勇賈未數腰帶鞓何必直躡鳳凰翎乃知不待龍嶠經羽人幽子紛相迎烹芝采薇敞巖扄未暇云惚恍泉瓏玲存防注險抉至精步不在趾意以行五十二年滓穢羶且醒電飛泡滅霜葉零誰爲擁腫木誰爲浮游萍左招呼子先右招衛叔卿茅龍白鹿羽蓋霓旌南峯上頭如幔亭須臾泮防入杳防萬松擁翠風泠泠歸尋故吾了無形惟見攢巒叢偪塞絳宮之虛明深靑淺靑秀難名彼承此接不可勝擬煩誇娥二子未敢以使令醉呼元鋭處晦及陶相與舁送楮先生

圖未滿意時欲重爲之而精神爲病所奪欲弗爲之而筆力過前逺甚二者戰之胸中久不決弟立道謂此古今奇事不宜沮力激之由是就臥起中彊其所不能者稍運數筆昏並至卽閉目斂神臥以養之少焉復起運數筆昏同之又卽臥養如是者日數次勞且瘁不可言幾半年幸完嗚呼意於是乎滿矣然傅色將半忽精神頓甚欲畢焉而掖與推舉不足用思滿城風雨近重陽一句尙可寄人況此乎遂罷弟立道兒子緒皆酷好畫惜不暇習吾心思目力已竭於此矣再可彊耶因授焉以慰其所酷好旣授矣珍之亦可忽之亦可私之亦可公之亦可用爲睹物思人之具亦可視爲手澤使後子孫相與愼惜亦可貽諸好事亦可吾不能效平泉石爲身後計也

詩

入山

廬山秀在外華山秀在裏要識眞靣目卽彼鐵鏁是鐵鏁懸當云上頭縱橫曲直是誰謀吾今判著浮生去不見神奇不罷休

玉泉院

百道泉回靣靣幽琮琤音韻寄防搜兵余道士渾隨俗火後堂基獨占秋塵迹未緣幽磵轉野情先繞上峯流院前洞有扶搖在笑問如今得睡不

瀑布

白練銀河與白龍競搜幽語鬭新工我心要鬭無搜處移入玲瓏窈眇中

鏡泉

微漣不動見容成忘卻蟬鳴與鳥鳴忽有小風輕颭過暗移靑影上巖屛

石闗【卽第一闗】

裂石爲闗似洞門天慳神秀此相分不曾臨澗先眠石未暇登峯且看云鳥哢只從中界斷松聲專許上方聞誰人更似周徴士不怕中山孔氏文

上方峯

鐡鏁髙懸直壁靑上方形勝杳冥冥西去空通隔世路金仙已跨摩云翎觱沸音中悵年晚娑羅影裏問誰經愛河未上超然岸只到峯根看畫屛

靑柯平

不識靑柯義﨑崟獨此平正當攀鏁處微覺有松聲古殿云來往遊人鳥送迎神只香火斷連我困腸鳴

日月巖

何年斧鑿雙形𨿽不流光卻有名忽悟此身渾曠在帶將幽愧上岧嵉

千尺撞百尺撞

千尺亭亭百尺連只緣奇觀在層巓敧斜朽級難爲步飄忽飛魂只看天雲谷可探神未許松風宜聴耳無權老夫敢向危中過不是眞仙也近仙

老君離垢

綴木懸崖作徑通下臨無底翠朦朧丹元未上靑琳館龍曜先離紫極宮下界紅塵終在地上方淸气卻隨風崄巇難斷慿陵輩驚得幽人滿靣紅

蒼龍嶺

嶺下望嶺上夭嶠婉蜒飛背無一仞闊旁有萬丈垂循背匍匐行視敢縱橫施驚魄及墜魂往往隨風吹午日曬石熱手腹過蒸炊大喘不可當況乃言語爲心急足自縛偸眼羣峯低煙烘浪掩掩日走金離離松頭宻如麻明滅無斷期誰知萬險中得此希世奇眞勇是韓愈乃作兒女啼

鎭嶽宮

萬松深處敞彤扉繞殿笙簧步嬾移忽見滿庭金碎一齊忘卻聴聲時

西峯

渭水載殘日金蛇爛西遊分光到巖阿我在巖之幽平田豁萬里紫煙日邊浮參差野人居明滅蘆花州復嶺下回抱攢峯上森稠大松紛仰幹數至幾萬休崇岡艸一無鼇背闊且修扶藜立背端烈烈長風遒郁勃當此時尙待隨風流壯觀不可言何山敢同仇西方金屈蟠气發難自收化作神秀區厭低四嶽頭吾今幸何深頓愜半世謀明當過南峯今宵且夷猶尋詩志所歷一毛於九牛

西嶽宮

東嶽行宮每每分金方元气秖孤尊千秋像設嚴誰瀆萬劫兵殘巋自存肅肅陰風秋倍早沈沈雲樹日長昏杜陵老子何多累空憶眞源只漫論

巨靈迹

掌形𨿽謬自天成足迹鐫來益可憎眞妄惱人禁不得步將林裏聴松聲

避詔巖

希夷先生愛睡者睡去那知有晨夜胡爲畱迹與畱聲惹得丹靑到林下到時卻避無乃遲聲迹旣畱能致之然非賣畚捫虱漢解識九五眞龍飛眞龍未飛良有以元元之依竟誰是笑聲忽動墮驢時徑入深山白雲裏安期固是神仙倫預項幹鐂能忘秦未忍乘龍自長往閒將瓜棗試時人

朝元洞

石壁天所成洞以人力制平處豈不多取難非取易老師若常侶安得有此異不知經營時頓足在何地工搜神僻妙磔造化祕旣非茍且爲知歷幾百世設使容易隳再有誰可繼我來覓幽勝乃得理外意防慿無底谷丈尺豈可計松頭亂壁腳插翠气扶防試小瞰神宅歘鼎沸只爲定力微惹彼林磵愧古訓衡不騎我卻自買畏閉眼待神歸從容問何味

賀師避靜處

竅石石防裏縋鏁索險極鑿崖種銅橛載板以西適置屋何所慿慿向突壁石𨿽曰恃鏁過朽板未我惜上視不敢伸下視不敢息滿山皆靜處何故作此癖師去今幾年猶餘損神迹我怯固不往聞言也心惕托彼毛文峯定作半靣識

安眞人肉身

塊石中分瞰底深欒欒遺槁坐巖陰如何不似子先輩風澹月明無處尋

龍神祠旁二鳥

祠邊兩小鳥相依道人室防中炊飯香卽至不一失啄粟就掌內了無猜與栗嵗月知幾何相忘只如一乃知啄魚信固自我所出幽幽入靜極籟盡山空虛我輩若不來鳥外其誰歟形性本不同形性本不異回首看流云悠然似吾意

南峯頂

搔首問靑天曾聞李謫仙頓歸貪靜客飛上最髙巓气吐鴻蒙外神超太極先茅龍如可借直到五城邊

龍潭

二三淺坎在松根說濳龍或上云直到虎頭來戰汝蚤從南畆看飛塵

水簾洞

隠在南峯背如嫌世俗知偶從靑蔭裏微見白光垂飛濺隨風逺琮琤上谷遲眾仙閒出洞可有在鉤時

東峯

此峯佳勝減三峯不斷幽期只有松拜罷老君無托處捲將余意坐峯東

仙掌

崖璺泣膏脂俄然掌似之不窮親到實那識舊疑巖壁何曾破河流本自馳是非無盡極搔首看風枝

捨身樹

絕谷抽巖直透云小松倚壁寄危根要吾也似輕生輩待取它年問伯昏

拋簡處

大地焦枯雨澤空往曾拋簡震潭龍只今無限焦枯地汝卻昏昏詐耳聾

洗頭盆

窪水含淸照面光不妨陽亢與風狂遊人若待仙人杖先覓長生不死方

宿玉女峯

假榻玉女峯主人有深意談出無語妙悟入不計澄明縱橫發沕潏左右至不言求生難但曰待死易色境透闗過總是平穏地優遊卅五年何曾有顚躓隨時煙火食無卽行坐憩旣識上山眞寜迷下山僞顏𨿽不桃花亦不霜艸悴要之非矯亢只是不出位我生日奇蹇未覺久自棄一雨悟無學恇然莽無寄松林延幽風倐忽天樂沸如此有餘中肯作希夷睡

玉女峯待月

萬松林裏夜蕭蕭月影來時轉寂寥試看影從何處起正東峯上水波搖

月下觀諸峯

月下看山夜色多剖藏無柰月明何精神正在微茫內不道龍蛇滿眼過

枝梯

如此爲梯也可猜不施工巧故危哉知師擬判仙凡路已過蒼龍嶺上來

玉女殿

太極總仙天明星入道玉漿含羽翰璇蓋蕩雲煙龍馬眞隨化神也得仙滿庭松蔭好匡坐聴風弦

石

巴西宴後幾春秋宴裏張鋋見汝不豈怕子明饒舌輩閉精行气上山頭

韓姑姑遺蛻

雲窓霧閣幔重重靑鳥丁寜是浪通未是淸風連蛻在百千年後滿函中

西峯東面蓮花形

玉井十丈花欺我亦已久巓池千葉蓮尋池復何有果是蓮峯望或開記者之辭又爲謬聞不足信托意不足慿窊隆偶爾如花形便謂此山緣此名我來覓勝勝已盈誰眞誰僞何須徴世間圖牒多耳聴未如吾眼眞搜防我詩通我懷不爲稽考作且看鱗甲動山來化作笙鐘滿林壑

女道士室前夜見流火

光明儼如燐流過松林間神乎乎那可知睢盱睒睗驚僕眠東坡定力人胡乃空茫然我𨿽未至見道邊固知神與人非懸存亡本常事已付於不言女冠掩戶何爰爰脫略之語復誰肩此或搖其中安能塊獨三十年

入夜聞聲疑風雨大作不敢睡

松底踏碎月過淸寒不支窈哉石室深矮榻聊自宜大聲忽怒濤拉此窓與扉初疑雷雨交挾以羣龍飛又疑度朔輩夜半窟宅移蘚磴儻霢霂那識吾是誰止持三日糧有計安能施輾轉不可當兩目無合時所賴窓底明未受煙霧欺久之聲漸吞喜報幽田知魄妖方擬過壁隙光陸離起視東峯端日色已滿枝布襪靑行纒尙可迂闊爲趣飯謝主人厄陳聞仲尼七日枵腹坐更有誰能之

都土地祠

香火蕭然棟宇卑滿山松樹送靈吹虛名止占都祠在酹酒刲羊讓與誰

坐松聲中了無它音

一味松風外何曾寄雜聴空聞歸淡漠悟透沈防雷豈坤余轉萌非臘後靑有詩持換【闕】來制白雲亭

鐵鏁

不似區區子午間長教虞吏斷登攀伯梁度世無尋處捲取松風獨自還

凡鐵鏁乃鑿石爲竅種大釘綴鏁其上故能久而無朽然或間有綴於木橛者回思始來蓋掩於不知而不栗耳

目力在云表見金不見人入齊流沫地何處索形君林中遙見白物如獸上下跳逸從者疑是野羊余因記韓眾衛叔卿之流皆常乘白鹿寄迹是山此或然歟

有鹿無仙鹿自奔似騎黃鶴上秋旻何當快與劉根約白玉牀前看紫雲

下山及蒼龍嶺回瞻四峯端視始上時𨿽無雲然不能優劣也

四峯參差兄弟相保有云固佳無雲亦好其中妙意愜我懷抱來𨿽匆匆去不艸艸眷戀難捨似得至寶天臺鴈蕩僅可輿皁豈料不意惠此幽討丹靑摹之寜合天造謝朓詩雄固是奇藻吾今神未怕壓倒擕雙淸還於以終老

嶺下枯木

赤立已如神東南一枝緑名稱未能辧奇怪不可讀繁根萬蛇擁石爲何罪束曾無九方歅駐彼遺外目只欵夜雷風竄入天飛族濡毫狀彷佛偹一百不足持向畫家流休誇閉門獨

嶺以上絕無鳥音寂閴不可勝旣下忽聞喜而有作

相命相求萬緑中如何不敢過蒼龍闗闗一進兜國便有雙柑鬥酒風

初至嶺下時沈生預禱山神祠及還憩祠畔其侮心形於動靜間以此譏之

行抵蒼龍頓怯心殷勤祠裏致辭深如今裸袒當門臥止見靑松滿地陰

近日月巖處有大石如蒸餅狀無突陷可頓足然鑿石上爲小坎托足端恃鏁降登疑眾經始時不知何法先登以制坎鏁

半規盂覆斷攀援林底林端接翠煙莫向鏁中尋混惇崇墉髙處有防筌

下山近靑柯平

奇秀掩巑岏休論五十盤半生貪偃蹇從此解媻跚一澗破秋寂萬松噓晝寒自知淸太重不敢再回看

至靑柯平覓來所置杖已失去

不是江心蟠石種何緣無水也通神只愁徳裕眞齡見談著方兄與鐵君

靑柯平祠旁井

與山俱生天所造伯益前身此中老云安熱惱正紛紛寥落寒淸閉秋艸

路斷處以小枝橫閣危石上接過

長有木彴懼況此枝橋艱目走﨑崟外神沈杳靄間玉漿寜易許熊果未輕頒儻然虀粉去何物尙浮環

第二闗其中風烈太甚不少息

陰風一何勁箭發無停機陽光𨿽回環不敢闗內窺豈以塵躅來俗塵與之飛吾今洗心入飽貯羣淸歸入旣不我嫌歸胡尙餘威老懷亦自堅未伏十八姨披襟掃苔臥故待秋陽西

第一闗所儲亂石

陰气滿深谷未聞松栝枯有誰曾擺落規此小成都闗下林中二石如虎奇不可狀於是悟畫之所以然

描貌三十年接折紙絹裏槃礡謝斑寅微風走秋水初上山時過上方峯逢樵子余問靑柯平尙懸幾里惟放歌去不吾對及吾下山至石闗而數樵過樵問余來處曾見伐木者否余亦笑而不答戲賦六言詩髙唱而下

昨問靑柯逺近長歌一笑無聞欲驗朋從何處請君自上重云

逢雲歸可愛

一朶歸云靜徘徊正好看匆匆恐驚散不敢上林端因樹木翳宻不能冠巾但科頭上下然時被罥髮

如此頭顱已自休但知疎嬾送春秋聊曾章甫趨南越依舊華陽老故丘暴露不愁蕭詧見鉤牽還動管寜羞明朝試問盧蒲嫳也過名山樹下不

適一峯在眾峯中特秀然不識其名

物不自名名於人有名何似無名眞此峯偶爾忘主賓桓伊吹笛王猷聞我今別汝汝不語卻肯相隨與相處儻然有客問何名請上山頭自尋去

經昨所驀之澗反有怯不自勝之意

礧礧布渟琤潺四靣幷試尋來處熟忽動老心驚石勢熊渠虎風聲永固兵自憐人我雜無語看云行

隔林泉聲隨風出不得見

窈窕鏘鳴不見形兩情相倚進無聲閒雲忽似神交意行到聲邊再不行

古藤疑爲蛇惕然

神傷山行深杜子豈欺我古藤屈蟠處欲進還不可李廣石飲鏃於玆見麼麼絳宮一方寸天淵復冰火可系竟何時含羞澗邊坐

山中無竹

乾坤淸气浩莫主入玆山秀如許淸中猶帶鏡泉寒無乃虛心苦難處渭川川上隙地多龍飛一夜風雷過微形余迹了不見聞我武公淇澳歌

山口神祠不知誰氏將出山辭以謝之

香煙與燈焰棼然咽昏曉豈其威靈深能致愚民禱胡爲都土地淒涼閉山表同方不同福誰謂神爲少緣非偶爾得未閒幽明道吾生濟勝具不似許掾好將非神我資一洗寰區擾未暇與民同題詩謝幽

聞王刁三洞在山外西崖上中藏古書甚多然無由至

幽經祕籙弱水外何以得到玆山中儻逢叔夜能相許防伴長休學禦風

出至山口別山

出山何如入山時得則歡喜失則悲旣非長往胡不歸有形𨿽逺無形隨同行之伴各有宜故吾未辧今吾誰圖中索驥徒爾爲驪黃牝牡神持機旁人不信微乎微丹靑詠歌還相知不詩與圖形乃遺詩之圖之形非迷自賞未已復自嗤欲言不言忽忘之五十二嵗气日羸今當與爾長別離西風蕭蕭吹徵衣

玉泉院前亭上睡覺將治行而黃翁已遣僮以驢相就宿其家戲題此於壁謝之

虛亭夢初斷落日在林杪行縢艸屨正經營山口宏聲遞空杳亭邊引領感相慰君意何多世何少掀髯岸幘掉鞅出淡淡荒煙送歸鳥玉川喫茶尙生兩腋之淸風何況吾胸滿貯三峯之大好不妨吐出與君看但恐君家容不了

黃翁置酒問所見

六年官此怕登峯𨿽與山鄰似不逢一讓老夫判死去卻探吾趣酒杯中

初擬下山謁華陰廟歸興急不果

東靣神飛西靣還一心雙系茫間卻隨驢子長鳴去竟是眞閒是假閒

華陰駐馬橋見泉而思其源自山中出

一派泉過駐馬橋意中尋到華山椒明朝背汝西邊去莫放潺湲恨裏遙

騎驢行食所攜松實桃棗以適

灞橋風雪防詩處可似攜淸啖果時說與小僮渾未識徐徐分付與斜暉

華山西北夾路皆荷花望不知其頃之爲幾大石小石錯雜乎中邊詢之塗人有老者云此地本山址昔因崩而下陷故水聚荷生

池蓮井蓮俱無徴上峯下峯空復靑山崩地陷忽露形爛漫化作千娉婷水晶之宮秋防緑娟紅膩琉璃屛俊驢健僕風泠泠欲行不行杳難名漢臯洛浦方合幷野人觧唱江南聲

至羅紋橋賣酒家作早食所正與少華相對

二華兄弟行弟能如乃兄與兄金蘭采見弟寜無情今將總相背欲說誰解聼僕夫往晨炊孤立難自勝髙樹方掩冉幽泉亦瓏玲攜之乃西還云盡秋防防

就華州市民家造飯靣少華而食

對山湌飯也風流錯認云端是舊遊一陣野風塵捲地卻疑相近庾公樓

過郭汾陽廟入觀

幽淸涵虛懷山陰轉長道穹碑逺煙外忽墮靑林表【闕文】外門戚戚復依依遙指南山云西風忽東馳直至滄海濱云東有西日見汝將何辰斜陽射車中秋色含逺村茫然謝君去杳杳輪音聞

過渭南

掛冠尋竹渭南村那識無人與有人但怪此心籠不住時時飛上華山云

羅紋橋少憩

行到羅紋兩華昏似憐重見故披云驚風忽自知吾意拔取微靑卻袂分

白鋪對少華

風勁白郵髙楊滿樹秋趣從危葉墮心與斷雲流自判終南【闕】

初來穿林誤躡狹徑旁幾墮崖去及還見之作此自慰

覆舟無伯夷禍及向誰咎重經蹉跌處翕忽神不守除卻夏侯公誰復閉目走垂堂豈無識其柰搖中久安知如蕓夫蚩蚩老南畆爲眼不計腳聊隨簡齋後探幽非離羣契妙似獨有淵乎眞奇逢可謂不吾負神交自玆往盟作忘年友何必彊求仙直要騎茅狗所困良匪薄所驚亦復厚持以問東坡河豚此同否

希夷匣棘梗不得入

攢棘攔人不許親豈嫌吾迹帶囂塵張超儻與誅茅地突破門前五色云

石棊局

奕仙何處石枰空細細松陰婉婉風豈爲商山難固蔕共呼風雨上飛龍

摘澗上似橘者於上山之時然酸苦不可食有感於中下山重逢復摘之以翫因賦

似橘未挾霜靑靑照泉水長安不相見觸下寜不喜如何洞庭實忽吐玆山裏平生笑汝陽涎流於麯車乃知老饕心不掩閒中跨踞石覬大嚼慰我燥且渴童子擷得來竟爲蜇慘遏取貌失子羽信言迷宰予把之行且看於以懲其餘

樵聲蟬聲相雜

悠颺樵聲窅窱中似將律呂與蟬通出山一片皆平地尙待朝南暮北風

小棘匝地掩徑挽衣步不得少縱

縱橫攢叢如短莎髙低迎風搖翠波摳衣蹐步猶我拕探幽欲急反蹉跎爾胡不去吳王宮裏伴蓬科又何不去洛陽城內埋銅駝豈來此山牽制畸人野客之經過我生之餘知幾何一到不再從爾多儻或考槃爲爾當和丁丁歌

覓毛女峯不見

不見其峯見別於喁呼恨滿山風因思珠翠逃秦日拄扙看云自熱中

曾尋落鴈峯不知所在疑卽南峯異名至此見峯因而思峯

呼吸通帝座峯指落鴈尊我已極其髙不見南峯鄰南峯之上天可捫淸都有無吾未聞忽逢徵鴈急縹緲注目送入南峯云

老君煉丹鑪志𨿽載而不見

朱雀河車入道梯聃翁何故也爲之暮年豈有筌蹄累付與剛風一陣飛

始至玉泉院時從院外西轉將上因目擊動中稍立以挹其槪欲賦詩未暇今還至所立之地卻賦此以補之

昨轉希夷洞傍山兩畫屛宿云滃白微峭吐寒靑初晰雄噓彩餘煙小遁形勁風逺勢連樹報繁聴苔徑陰長防云闗窅不扄气從當夏肅葉趂未秋零化韜空曲神機注防地闗才小試靈景頓孤醒眞祕懷招拒浮辭忽巨靈茅龍將幾化船藕是何齡麼醯中蠓浮游水面萍未麾兒女戀那得鳳凰翎一任懸危鏁須當到絕陘只今酧願畢詩以記曾經

玉泉院中謁老子像

呼馬呼牛只舊情我來不借仲尼聲懸知苦厭支離說安敢重繙十二經

玉泉道士攜遊果園

淸曠滿虛襟飄飄正不任道人初未曉邀看桃林幽鳥窺紅顆冷風進緑陰匆匆難大嚼雙袖似囊深

道士汲泉烹茶摘胡桃以供

淸泉鮮果醉仙風活火旗槍韻裏通坐久忽驚吾防我安知何處是方蓬

小峯當玉泉院前道士云此白鶴峯也昔金仙公主始居於此因宗迹之遂跨鶴飛上上方峯故名

金仙曾此棲必有奇勝處我初入山口意向三峯注還時气蕭防只可亭中住神凝目力聚並上峯頭去流云忽相知油然滿峯樹

贈玉泉道士

五十餘年擾擾間每逢山處似無山嵌巖窟裏尋三昩神秀叢中見一斑旣解梯飈乘猛進何須咋齒悔狂攀它年儻許重相見防向師前問九還

臥玉泉院前亭上

危石戴修亭流泉面面聲便從深樾底閒趁好風淸支體𨿽攢聚精神正杳防籧篨知此意陪到日西傾

書希夷臥像洞壁

四百餘年睡未蘇得非忘我更忘吾近來片石蓑衣上還想張良範蠡無

示沈生時生將還餘姚

不及爾健步可知我防心儻非援防便那極閉藏深百語寜眞契無言是至音故鄕歸去也何處憶蓍簮余僮張一頗慧聞余有登山之謀力勸行及入山乃能體吾愛畫之癖當摹冩時每索奇石怪樹以報逮余還家爲圖間有忘者又能以其所記裨余余喜其勿俗也爲絕句以賞其異

只道余成解析薪豈知淸思也能分子淵𨿽是吾宗族斷不依他制約文

遊華淸池

胏浮山與華山鄰不敢同淸卻占春擬傍石蓮花畔浴只疑猶帶範陽塵

丘丈云灞橋東村墅陳用彬吾故人且愛客好事可一訪以資午食及欵門通姓竟托病弗接

堅忍黃腸虛灞橋訪仁軌斜陽欲墮地門閉睡不起囊空去家逺魚待西江水嘗聞字難煮豈意今在已無邊華嶽秀總聚襟懷裏如此又同人宜乎澗林恥

還入長安城東門

峨峨長安城落日遊子入東風捲淸气欲進還自立行人不相知競逐短影急紆余松聲窅泱漭嵐气濕歸贏紙窓明拈毫以収拾

至家以山中所得松實萬年松分遺友人翌日皆見過請談所遇

偶攜山物饋諸公明日都來問所逄心口未曾期吐露圖詩先已解形容玎玲環佩髙低澗縹緲笙簧逺近松正禦風將還白鶴忽隨云又上蒼龍當門攢秀靑巉絕繞屋流陰素疊重豈念頺齡蟠防思故將奇遇送萍蹤𨿽難似我飄翩步還可平君芥帶胸語罷忽通南郭子不知賓主更何從

余從山回友人王橘洲以鵞酒見餉期共飲問所得詩以酬之

我自登山看白雲鵞羣何事特相分此襟不許肥羶污明日淸茶說與聞

鄕人徐仲瑜見訪談其曾至上方峯所見之詳因有失機之憾

直壁無因鏁厭人宮佳勝似迷津不知商嶺眞忘漢將謂桃源獨避秦逺樹搖情低野甸斷雲攜恨捲秋旻從今要我如君勇待伴韋郎過兩塵

嘗見石刻本華山圖以爲形似不過如此及旣登而還重見於姜月心家不覺失笑因書此於其上

世間丹粉競紛紛若个能知僞裏眞但使初心隨眼轉不妨延壽冩昭君

余作華山圖未完蒼黃中竟失去訪之乃爲某所得及余登車東下忽持以見歸

處晦文峯攬勝回好懷知白正同開武陵一旦都邀去待我東還卻送來

後東行過驪山

蓮峯登罷弄溫泉風腋飄飄欲上天舊意不隨新事攺暗中陪我過山前

至新峯丘丈寓所期與理舊情而吐今意不料已先我東還矣不勝悵然因爲是詩竢便寄與

太華天下特故作四嶽冠深深括神秀眼到不忍換捲命付鐵鏁墜魄化白汗險極豈不知其柰癖未斷防心難措辭靜處自把玩厚哉丘丈徳遺此靑玉案我若圖報之豈可錦繡段拾遺老闗陜只得平地看乃知希世緣不在計與算古今多少慕往往交臂散吾緣獨何深乃願在一旦歸鄕五千里日夕方寸亂嵯峨仙掌巖縹緲云防觀防訪扶搖公與我分一半

東峯楊道士所惠萬年松置之篋中時一玩之以寄遐想

間气何私汝無人見死期可憐王景略心在慕容垂時伺病隙完未完之圖而樓閣無緣僅規規然於僑居小艸廬分積薪之半以屑就之

才非顧愷流那敢建層樓不貴元君賞寜分立本羞小窓嫌送目低宇禁擡頭幸與毛元鋭時時過白州

圖成戲作此自慶

昌黎曾到不能畫摩詰能畫不曾到萬秀千奇不出山祕作深深鬼神奧海濱野客一何幸直抵峯尖問蒼昊笑呼二子看我盤礡於其間石劍泉紳積翠連天無乃未了此山之精妙何如野客負匱揭篋擔囊趨一任山英指爲盜貧兒暴富喜難說時借長歌寫幽抱不求沈【闕三字】不用皇甫謐序艸閣蓬窓且結忘形好有人問道學誰家待我尋思卻回報

帙成戲作此自譏

爲圖爲記復爲詩畢弋罝罘也是癡何似酒徒渾爛醉不知天地與吾誰

余自少喜畫山模擬四五家余卅年常以不得逼眞爲恨及登華山見奇秀天出非模擬者可模擬於是屛去舊習以意匠就天則出之𨿽未能造微然天出之妙或不爲諸家畦徑所束𨿽然李思訓果孰授歟有病餘不合家數者則對曰只可自怡不堪持贈畸叟書

昌黎南山詩二百四句鋪敍詳文采贍議者謂其似上林子虛賦才力小者不能到是固然矣然余竊觀之其吾聞京城南玆維羣山囿東西兩際海西南雄太白突起莫間簉藩都配徳運分宅占丁戊逍遙越坤位詆訐陷幹竇昆明大池北前尋徑杜墅坌蔽畢原陋初從藍田入等十餘句可以施之於終南外此則凡大山皆有之皆可當不獨終南也移此以指他山誰曰不可況又每有梗韻生意使文辭牽綴而義理不得通暢者固才力小者不能到但恐非終南之本色耳故先正謂文章當使移易不動愼勿與馬首之絡相似竊謂縱不宜規規然神寫照亦豈宜泛泛然駕虛立空非駕虛立空𨿽不足以成文然終無一主十客之理務駕虛立空以誇其多不亦𨿽多亦奚以爲乎少陵則不然其自秦入蜀詩二十餘篇皆實事實景以入乎華藻之中旣不神冩照又不駕虛立空是故髙出人表而不失乎文章之所以然也余平生讀之未始不起夫仿之之心然迹囿一隅竟不得騁心縱目於所【闕】之勝而止今也幸於玆遊故得以償其昔之所欲而不能遂者然余也安敢自謂軼昌黎而配少陵哉不過庶免乎馬首之絡之獘而已𨿽然神秀無匹如此未始遊者得微亦以余爲駕虛立空而近於誣人哉畸叟又書

自離長安後所賦詩間有與華山相闗者卽掇置於是非惟見我神交之不泯又以見吾癖之不鑠於傾覆流離而得自適也畸叟三書

旣登山回卽爲是圖甫十有四日敓於故不得訖工九月送中就船作記作敍嵗暮所敓者已越明年圖成又明年帙成吁此非誠正修齊之事何繾綣若是泉石之心城市之迹故也左足旣痿廢𨿽舟車重許亦不過引領平地而已俗緣撓中姑寄諸此因題之曰宣郁云然不知古今人登是山亦有繾綣似餘者否畸叟四書

山外

此嶽獨靈異勿向艸木指迹不險與深寜免復信耳山陰雲際峯翕忽未易擬得形於前軰得神於自己縠也趂微風文吾一池水

玉泉院

棄瓢者厭喧聴松者嫌靜兩翁總多事未到相忘境與物同委蛇妙於無所期此泉如此人不齊道士弗愛我愛之我欲賦詩泉上題道士笑雲泉不知

題闕

武飈含怒挾幽陰只道鄒陽也上尋緩撫緑苔通野意此身長在白雲深

鏡泉

圓虛有餘碧分置渟幽閒雲倚微風明滅玻瓈秋我纓縱多埃畱向灞滻流意者百東坡未若吾寡儔

摘木實如柚者

十年不見洞庭實豈意遇此巖之陰呼童滿貯曹奎袖慰我長懸鄭灼心道傍李在意固泄軍中梅虛功亦深貧人買瓜只取大從渠利口譏楊愔

上方峯

金仙不可覓徙倚娑羅陰壁底野情重峯端煙樹深暗慿縣鏁處遙寄上云心待念飛黃子忘形卻試尋

由上方峯根北轉遇三樵人

尋常笑欵客病自杯弓始敗葉卒一鳴攝吾縣藤裏冷風分翏翏送過回巒趾三樵適相遇問去靑柯幾含笑了無言飄然自歌起

第一闗

飛柯擬折周顒輪不如此闗能絕人稚圭也是難著身縱欲用移那暇文幽風遲遲搖白雲偏與老懷情最親旣非稚圭周顒倫不怕許劭閒鼓唇且攜壯心學終軍

希夷匣

不澌乃仙澌非仙子獨似此胡爲然豈與逸狡獪玩世而周旋白驢之騎何如眠

近靑柯平轉處

林端見平岡已與憩者通低頭轉崖角忽墮丹靑中機濳敗墻鑠作慿虛公葛三不須見自有毛女峯

臥祠前石階上

砥平一片緑窅閉叢薄裏上山下山困未數重茵美松風𨿽余促且待一覺起正擬借神庖香鑪冷於水

日月巖

天眼巖上知由誰興將名其形抑形其名豈僞難掩扶同巨靈是非固然何苦勞情且據蔑靣以丹以靑

百尺撞千尺撞

猛卷百尺撞倂作千尺裏但知身爲云忘卻我是己回思卻流客歘作燒尾鯉松聲鄭莊厚特地發宮徴紛紛小呼召容在歸時理謝屐儻此逢其將去何齒

老君離垢

據彼僻外僻以險棲其身索行怪心豈爲山多人避靜何所期期在寜吾神龍邊虀粉窟乃卻移作鄰松頂翠暗谷峯頭寒插云寜神在兩間無乃徒空聞尙待防楯過伯昏元未親飲食非自供或帶山下塵吾軀縱可捐不入七試門同遊旣輕生防遣窓龍分慿防一吐气目斷天池濆

蒼龍嶺下叚

聞名正怗苶忽此承顏時只疑呼子先茅狗靑天飛鍜鏈足力來自擬百戰兒凶飈怒一拂化作噫噓嚱乃知任文公只與平地宜虎子在虎穴大險藏大奇半生抱幽恨捨此將安之

鎭嶽宮

帝廟是鄰封光芒縹殿通趣含危鏁內秋在暗松中幽蘚重門窅殘暉四壁空我無滕閣防不待一帆風

題闕

松裏明星殿杳防故承頺景送光晶固知汝有催詩意也付明朝說與聴

巨靈迹

大武鐫成擬掩聰古今齊墮魄妖中流云似厭遲遲看引取瞳人過別峯

南峯東靣

避詔巖底不外見神奇忽泄巖東根百千萬狀已如此南西北方何可論想於同流得眾仰肯向無佛稱孤尊誰人爲語蘇和仲獨對山陰自倚門

自避詔巖轉東至眞武祠

金帝儼尊崇髙寒壓故宮路回秋蘚碧門閉夕陽紅畫壁埋蓬塊珠櫳宿网虫腐牀畱璲瑀古帳失虯龍有幾承虛供無碑表舊蹤鑪煙聊縹緲檐鐸自玲瓏正好通威仰胡如祗麗農蟻臣難內謁韻語托先容仲甫將終倚元方何尙從賽牛卑庾老擲珓怪韓公禱久知無過辭忘懼瀆聰但諳無褻是那識足防中勝具𨿽儀鳳塵腸亦斷蓬買憂還自訟出望更誰同東失天孫壯西忘太白雄大千驚聚掌方寸快塡空郊島能持滿闗荊敢合從未甘捫井手不數蕩云胸索價元譏彼纓情豈在儂淸芳排暑郁秀已泄春融靈气蟠幽壑冷風吐暗松眾堆分峛崺羣峭上攢叢漲緑迷深淺凝靑防疊重侶吁三十洞嶕喜二千弓道士云含岫畸人鳥脫籠便當稱白石何必待靑童榻曠從伸腳庵低且鞠躬危燈寶賁閟水割非計飯懲過飽窺糧怕倐窮無眠憂曀雨頻起看西東暗霧層層豁寒星通明朝攜往識分與滿山風

百尺撞

撞義未能搜風裾不少畱罅延孤客步級伴墮魂愁杳樹披云動幽泉學璺流自嗤如此險閒處也還偸

坐安眞人肉身所之外望南峯端

眞人畱皮囊深在石罅底𨿽然不臭腐何似無囊美飛升尸解流未見曾聞名吁嗟風馬牛同行不同情看云與看人君我吾卿卿

龍神祠

神物旣不測亦有司屬風深淵無處無胡在玆山中防防吐暗壁肅肅流陰松斜光透虛檐詭狀呈朱櫳新丰五色石今閟誰之宮惜哉驚人碑不逢裴晉公

東峯頂見黃河潼闗

雙松陰底故臨邊要見東維萬里天山下有人停步武望中疑我是神仙地通荒楚延秋色河借斜陽透野煙敢問郁華離垢後有誰張口下層巓

南峯頂

滿山淸气蟠心下待向茅堂慢傾冩翩翩飛步轉云岡𨿽不如禽也如馬土神欵我看奇物指南峯有光者適然得此亦自好休問簾眞與簾假半山之上悄無泉不道曲終猶奏雅

龍潭

去天尺五碧雲從中下陰我超鴻蒙巓相與何其深燕坐龍潭旁細聼風松吟何如蘇門客只聞鸞鳳音

仙人掌

偶因脂滲掌爲形便向形中造巨靈又有王涯能寱語暗移人眼付丹靑

題闕

淤泥不染蓮世濁何脫屣影響未盡滅縱險能孤止和光與同塵言之者誰氏

玉女峯頂唐宗拋簡處

寶殿郁璘珣明王玉女尊不期承唾面得照洗頭盆雲气秋無路松聲晝掩門漫因拋簡處遙眷卹民恩

玉女峯後

枝梯重疊不易上似欲拒斷人間蹤豈知貪勝之老迂到此已近猿猱風洞先生旣防通老迂那忍違其衷比之思扶之怯翁誰言未是雄中雄可惜涓濁梁無由以相從

西峯東望玉女殿背

峯難一人供敢許陳遵止不釀乃釀具夢裏期浮蟻蠨蛸一雄據知閱寒暑幾吾糧可三日忽盡將誰恃主此問何人西山伯夷是

玉女峯頂望西峯東面蓮花形

志裏知名久何緣復異聞且將疑似閒與杳防分忘險權畱步隨風也送云要詮眞僞辧待訪蓐収君

題闕

爾吾防我我隨吾睡與醒時果有無畱待轉來相問訊且衝幽气上淸都

避詔巖

貪看萬松好不覺到巖底海波胡爲來作此大奇偉光藏不早決犢棄洗耳水使詔知所在避亦太晚矣可是龍與云不能載其體

眞武祠

聞防杵解藏鍼今古文章羽翼深擬欵重闗問消息守靈已過白雲林

蒼龍嶺上段

絳府凝冰一焦火奇觀相畱試微坐東西南北盡流看逺近髙低無不可蒲服未稱況防分付飄翩且収褁捲衣作气再一鼔陷陣先登都在我回頭忽見半險滅便覺驚心上垂鎖儻然吾輩似劉臻那識彼時盤礡臝

題闕

云防萬松秋波瀾滿上頭任他纒鏹物騎鶴上揚州試看遺書輩還吾第一流莫將天下冠錯比仲宣樓

題闕

浪擬孫陽冀北空萬松陰裏步秋風無心忽見沙丘牝解伴天機獻穆公

畫楷敍

余壯年好畫好故求求故蓄蓄故多多而不厭猶謂未足也復模之習之以充其所願欲者噫是非癖歟惟其癖也故不知爲無用而獨視爲有用視爲有用故人或予懲弗聴也人或予毀弗較也人或予需弗與也孜孜焉惟是之從與誠正修齊之道幾半於乎癖之深也乃至此乎夫畫多種也而山水之畫爲予珍畫家多人也而馬逺馬逵馬驎及二夏圭之作爲予珍何也以言山水歟則天文地理人事與夫禽虫艸木器用之屬之不能無形者皆於此乎具以此視諸畫風斯在下矣以言五子之作歟則麄也而不失於俗細也而不流於媚有淸曠超凡之逺韻無猥闇塵之鄙格圖不盈咫而窮幽極遐之勝已充然矣故余之珍非珍乎溺也珍乎其所足珍而不能以不珍耳其鍛與蠟屐之云哉且余也泉石之姿也而市塵是囿猨鶴之爲無用耶固亦精神心術之所寓與其瓿覆熟若全之以不失夫踦屨偕還之心於是焉補苴整比離爲二帙目之曰畫楷云嗟乎熟處難忘有道君子亦或不免況余乎是知克己之事甚不可易易言也𨿽然明幾淨時一披之則神遊虛無悟入恍惚自有不可與冰氏之流道者當是時也視向之僕僕然模擬於含毫吮墨之間其所得也反若過之惟輟於目昏故巧爲拙奴之累不及而自怡不贈之趣益深也𨿽誠正修齊之中無地可以置此然聖賢亦未始廢乎遊息也此縱無用豈非遊息之一端也耶因賦詩曰吟詩冩字何妨道何況規規畫苑中只爲癖深消不得故教幽思且相通或曰旣知其癖胡不蘄夫治之之防乎余曰癖天下古今之通病也不癖於此必癖於彼果惟預之濟之馬嶠之錢而已乎哉𨿽然設治癖者過君幸以相告抱獨老人敍

外錄

鐵网瑚云右華山圖一冊前後序記跋語凡十二通雜體長短詩共一百五十首內詩闕題者七闕文者二乃昆山王履安道所作也安道國初人有文學通於醫著醫說累百卷行於世世多以醫稱之而遺其文與繪事也然不知玆二事尢其所長及觀其好遊之心名山勝迹徴於此圖豈非奇士也哉因過沈維時有竹莊出示之圖僅盈尺許筆意縱放出自繩墨之外若詩若文皆蠅頭小字書滿鼇簮然其天眞之妙爛然可挹不待誦其言則於一覽間知其用心良苦也維時以所錄副墨相假以歸見錄於此凡四十二翻圖尙聞藏於太倉城中人家

又云此冊正徳己卯予在太倉武指揮家見之今冊尙藏武氏

書畫彚考卷三十六﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷三十七

刑部左侍郎卞永譽撰

畫七

明集冊

明法書名畫合璧髙冊【第一冊凡二十七幅】

第一幅

【名畫】徐幼文蜀山圖幷題【長紙本水墨萬山層疊眾木髙深傍水幽居歷歷蜀山佳

境】

齋房窅窕亂防空流云啼鳥路西東薜蘿煙杳靑林入菱荷雨滿碧溪通穠花芳月時時有花月尊中長泛酒蜀山苕水近相連南風蕩漾木蘭船閒陪釣侶蘆洲外偶值樵童松障前樵童釣侶行相識吳語蠻歌自朝夕夢魂不解齊門竽懷抱都隨謝家屐山中風景獨君知結鄰誰肯作幽期淮南桂樹秋搖落更爲重吟招隱詩呂山人自吳來訪余蜀山中登臨燕賞遂畱數日孤

琴野艇倐然告歸因畫一紙以贈幷詩以道山居之樂蓋將以邀吾山人卜鄰爾噫余今因畫賦詩君歸而觀此必旋能因詩而念我山居也棲霞憩月當翹首以待徐賁

住近百花洲羣峯蘸碧流山窓能幾尺容得許多秋志學山人與余別甚久一日訪余上林出示此圖因題其上張羽

洪武辛亥元夕鶴瓢山房展觀宋克

甲午懶逸張孝思藏觀

【法書】文文起書太白峨眉山詩【長紙本行書】

蜀國多仙山峨眉邈難匹周流試登覽絕怪安可息靑防倚天闕彩錯疑畫出冷然紫霞賞果得錦囊術雲間吟瓊簫石上弄寶瑟平生有防尙歡笑自此畢煙容如在顏塵累忽相失倘逢騎羊子攜手淩白日李太白登峨眉山詩初夏雨中書此遣興文震孟

第二幅

【名畫】徐幼文龍塢春云圖幷題【長紙本水墨春山溪樹樹杪層樓髙出晴雲縹

緲】

慈容不見見吳山山鎖重云十二鬟願借從龍春五色傍墳飛作舞衣斑丙午二月廿日潘子素送徐季明同歸吳地來慰藉臨別爲寫龍塢春云圖徐賁

春云出塢捲舒遲滿目悠揚不盡悲徒向天涯望丘壠傷心不似大行時劉玨題

最恨江云解逐人若敎飛盡轉傷神如何龍塢山頭望不見河陽樹裏春李東陽題

春云脈脈防龍岡宿艸東風帶夕涼【原迹夕陽攺涼字】莫怪法曹今更苦此中有恨異河陽傅瀚

第三幅

【名畫】王孟端山居圖【長紙本淡色山坳回溪松下茅含經一客曳杖度橋相羊自適欵書】王紱【書圖左】

【法書】王雅宜書羅大經山居篇【藏經烏絲紙本行艸書】

唐子西詩雲山靜似太古日長如小年餘家深山之中每春夏之交蒼蘚盈階落花滿逕門無剝啄松影參差禽聲上下午睡初足旋汲山泉拾松枝煮苦茗啜之隨意讀周易國風左氏離騷太史公書及陶杜詩韓蘇文數篇從容步山逕撫松竹與麛犢共偃息於長林丰艸間坐弄流泉潄齒濯足旣歸竹窓下則山妻稚子作筍供麥飯欣然弄筆窓間隨大小作數十字展所藏法帖筆迹畫卷縱觀之興到則吟小詩或艸玉露一兩段再烹苦茗一杯出步溪邊邂逅園翁溪友問桑【原迹脫麻字】說秔稻較晴量雨探節數時相與劇談一餉歸而倚杖柴門之下則夕陽在山紫緑萬狀變幻頃刻恍可人日牛背笛聲兩兩來歸而月印前溪矣味子西此句可謂妙絕然此句妙矣識其妙者蓋少彼牽黃臂蒼馳獵於聲利之塲者但見衮衮馬頭塵匆匆駒隙影耳烏知此句之妙哉人能眞知此妙則東坡所謂無事此靜坐一日是兩日若活七十年便是百四十所得不已多乎嘉靖壬辰八月二日雅宜山人王寵書於石湖別業

第四幅

【名畫】王孟端雙梧亭子圖幷題【長紙本水墨溪山雙梧下蔭一亭緑陰靜逺】花落鶯啼春復深雙梧交映晝沈沈煩君爲掃亭前石待我歸來看緑陰友石生

手植雙梧金井西童童如蓋翠云齊秋風莫掃枝頭葉月白終當有鳳棲邵升

秋到不須知長畱葉在枝亭中逢客至防筆好題詩奕

秋月娟娟照碧梧彩鸞於此結巢無何當約客池亭上共醉香醪滿玉壺砥齋

第五幅

【名畫】杜檉居茅齋看竹圖【長方紙本著色茅齋一人坐對修竹隔水靑山拂檐髙樹

濯濯新姿】

【欵書】檉居杜堇作【書圖右】

【法書】董文敏書唐句【長紙本行艸書】

主人不相識偶坐爲林泉且莫愁沽酒囊中自有錢其昌書

第六幅

【名畫】姚云東樹石圖幷題【長方紙本水墨深溪怪石老樹槎枒】

對奕每忘疲疲力果何益収枰論往古孰見成敗迹春風一過眼榮辱在瞬息髙吟冩樹石山气日向夕辛亥秋爲橘奕畫云東逸史【書圖上】

【法書】祝枝山古詩眞迹【長方紙本行艸書】

孟冬寒气至北風何慘栗愁多知夜長仰觀眾星列三五明月滿四五蟾兔缺客從逺方來遺我一書札上言長想思下言久離別置書懷袖中三嵗字不防一心抱區區懼君不識察祝允明書

第七幅

【名畫】文徴仲夏日閒居圖幷題【長方紙本淡色髙樹濃陰茅亭坐客一童子侍

立一童子抱甕自桞檻邊來】

永夏茅堂風日嘉涼陰寂歷樹交加客來解帶圍新竹燕起衝簾落晚花領略淸言蒼玉麈破除沈困紫茶六街車馬塵如海不到柴桑處士家夏日閒居寫此紀興幷賦短篇己亥嵗徴明時年七十【書圖左】

【法書】黃淳甫詩迹【藏經紙本艸書】

吳宮一艸堂蘿竹逕全荒呂駕遙相命嵇琴靜以張云移峯駐影花落樹流香緑酒懷人處空除半夕陽姬水

第八幅

【名畫】文徴仲停雲言別圖幷題【方絹本著色仿唐人筆法春原緑樹徴仲履吉

對坐平坡樹間二童子侍芳艸綿芊天涯別思撩人心目】

春來日日雨兼風雨過春歸緑更濃白首已無朝市夢蒼苔時有故人蹤意中樂事罇前鳥天際修眉郭外峯可是別離能作惡尙堪老眼送飛鴻履吉將赴南雍過停雲館言別輒此奉贈辛邜四月徴明【書圖左】

【法書】莫云卿詩迹【長粉箋艸書】

君懷忘逆旅吾意薄雲天鄭谷春藏麝郇廚晚供鮮促歌芳樹底銷恨落花前今世論才少相看只自憐是龍書

第九幅

【名畫】文徴仲秋風得意圖幷題【長紙本著色仿元人筆意秋山碧樹朱衣人騎

馬童子負書卷後隨】

桞外新涼入馬蹄秋風人向秣陵西丹陽郭裏看新月白下橋南認舊題天府江山千古麗辟雍冠蓋萬方齊知君得意今遊道不用臨河嘆解攜履約將赴南雍賦此奉贈正徳十六年辛巳七月朔徴明【書右角上】

第十幅

【名畫】沈石田桃花書屋圖幷題【長方紙本淡色髙山叢樹桃花繞屋中有一人

把卷兀坐】

桃花書屋吾家宅阿弟同居四十年今日看花惟我在一塲春夢淚痕邊此桃花書屋圖也圖在繼南亡前兩年作嗚呼亡後又三易寒暑矣今始補題不勝感愴乙未九日沈周

小新成水北灣桃花千樹屋三間讀書不作求名計時復褰帷只看山有貞

結屋東鄰勝小山讀書終日掩柴闗桃花千樹無人看一片風光春自閒吳寛

【法書】王正叔詩迹【藏經紙本艸書】

連雨殊生客抱愁山頭卻喜澗添流桃花萬飛巉壑絕【原迹絕字防去】云瀑千層掛石丘松作翠濤聞虎嘯云深蒼島暗龍湫奇蹤不在人間世我欲尋源到十洲右桃源磵之作太原王問臣書

第十一幅

【名畫】沈石田臨大癡富春大嶺圖幷題【長紙本水墨溪上重山山腰曲

路富春佳境】

酒防燈殘夢富春墨痕依約寄璘珣山光落眼渾如霧莫怪看【看字原迹去】芙蓉看不眞徴明燈下彊余臨大癡翁富春大嶺圖老眼昏花把筆茫然以詩自訟不工耳八十翁沈周丙寅【書左角上】

第十二幅

【名畫】唐伯虎曉林慈烏圖幷題【長紙本水墨空山流泉寒樹棲烏】慈烏嗚嗚閙曉林羽毛單薄雪霜深世間人子非梟獍聞得誰無反哺心唐寅畫【書右角上】

第十三幅

【法書】祝枝山古詩眞迹【藏經長紙本艸書古詩十九首之六】

行行重行行與君生別離相去萬餘里各在天一涯道路阻且長防面安可知胡馬依北風越鳥巢南枝相去日已逺衣帶日以緩流云蔽白日遊子不顧返思君令人老嵗月忽已晚棄捐勿復道努力加餐飯

靑靑河畔艸鬱鬱園中桞盈盈樓上女皎皎當窓牖娥娥紅粉妝纎纎出素手昔爲倡家女今爲蕩子婦蕩子行不歸空牀難獨守

靑靑陵上柏磊磊澗中石人生天地間忽如逺行客鬥酒相娛樂聊厚不爲薄驅車策駑馬遊戲宛與洛洛中何鬱鬱冠帶自相索長衢羅夾巷王侯多第宅兩宮遙相望雙闕百餘尺極宴娛心意戚戚何所迫

今日良宴防歡樂難具陳彈箏奮逸響新聲妙入神令徳唱髙言識曲聴其眞齊心同所願含意俱未伸人生寄一世奄忽若飄塵何不防髙足先據要路津無爲守窮賤坎軻長苦辛

西北有髙樓上與浮雲齊交疏結綺窓阿閣三重階上有弦歌聲音響一何悲誰能爲此曲無乃杞梁妻淸商隨風發中曲正徘徊一彈再三嘆慷慨有餘哀不惜歌者苦但傷知音稀願爲雙鴻鵠奮翅起髙飛

涉江采芙蓉蘭澤多芳艸采之欲遺誰所思在逺道還顧望舊鄕長路浩【浩字原迹防去】漫浩浩同心而離居憂傷以終老

右錄古詩十九首之六長洲祝允明

【名畫】仇實父竹院逢僧圖【長絹本著色山下竹林一官人同僧坐石上對談神气娓

娓一童倚竹立一童煮茗】

【欵書】癸卯仇英【篆左角石上】

第十四幅

【名畫】仇實父春郊控馬圖【絹本著色翠山逼漢喬松蔽虧林圍古寺桃映春溪兩人平原控馬一人按轡山阿人類奚官馬無鞍勒具有奔泉飲澗之勢新倩文秀不亞子昻】

【欵書】實父仇英【小楷圖右角下】

第十五幅

【法書】董文敏書海嶽詩迹【髙麗長紙本行書】

竹西桑柘暮鵶盤特地霜風滿倦顏不用使君相料理只緣塵土少靑山用鐘太傅筆法書米海嶽詩甲戌暮春長安邸捨董其昌

【名畫】董文敏葑涇仿古圖幷題【髙麗長紙本水墨溪流瀠繞山勢盤紆古樹氤

氳茅齋蕭寂文敏絕品】

【欵書】壬寅首春董宰寫

時同顧侍禦自防李歸阻雨葑涇檢古人名迹興至輒爲此圖【書圖上】

此北苑兼帶右丞宰開嵗便弄筆墨此壬寅第一功課也嘆羨嘆羨繼儒【書圖上】

第十六幅

【名畫】董文敏奇峯白雲圖幷題【長紙本水墨仿北苑樹石海嶽雲山】奇峯白雲宰寫

悠悠白雲裏獨住靑山客林下晝焚香桂花同寂寂爲澈如年兄書其昌【書圖上】

第十七幅

【法書】王雅宜詩迹【藏經紙本艸書】

秋水何人愛淸狂我輩來山光浮掌動湖色蕩胸開黃鵠輕千里蒼鷹下九垓平生濟川志擊檝使人哀王寵書似和甫先生

【名畫】陳道復姚山田舍圖幷題【長方紙本水墨疎樹逺山蘆汀村捨得米家三

昩】

景物秋來好蕭蕭絕可憐幽人發幽興載雨過山前辛丑重陽前二日喜子初過姚山遂畱宿田舍對雨作此爲贈時已薄暮殊不能佳也淳

林疎秋欲暮溪上艸堂開訪友誰乘興扁舟冒雨來糓祥

登髙九日興載雨五湖船不見元龍久披圖意惘然嘉靖癸丑五月廿有七日彭年【右俱書圖額】

第十八幅

【法書】王雅宜書少陵句【藏經紙本行艸書】

百頃風潭上千章夏木淸卑枝低結子接葉暗巢鶯鮮鯽銀絲鱠香芹碧澗羮翻疑柁樓底晚飯越中行寵【名畫】陳道復朱樓碧岑圖幷題【長絹本著色碧岑重疊樓閣參差逺水防浮

云籠寺筆墨有情】

靑樹碧岑云外聳朱樓畫壁水中開陳淳爲延徳制

第十九幅

【名畫】文五峯山居圖【長紙本著色秋山楓樹茅齋二老促膝坐談】

【欵書】隆慶庚午秋九月冩五峯文伯仁【書圖左角上】

第二十幅

【名畫】文休承藍水玉山圖幷題【紙本淡色三峯屹立雲樹疎明飛泉直掛波注

瀾瀠上題藍水玉山之句景致眞作是觀】

藍水逺從千澗落玉山髙並兩峯寒丙子仲夏文嘉【行書圖左角上】

第二十一幅

【名畫】陸子馬蹄春雪圖幷題【長紙本水墨溪山層疊宻雪寒林乘騎人渡橋

一僕夫肩行具】

漫天春雪路東西飛英送馬蹄借問長幹二三月桞花何似白公隄嘉靖癸丑正月石屋將之南都賦贈短句幷作此圖師道【書右角上】

【法書】杜子紆詩迹【灑金箋艸書】

北樓西望滿晴空積水連山勝畫中湍上急流聲若箭城頭殘月勢如弓垂竿已謝蟠溪老體道猶思塞上翁爲問邊庭更何事至今羗笛怨無窮杜大綬爲念於詞兄書

第二十二幅

【法書】黃姬水詩迹【藏經長紙本艸書】

踏馬城南細艸香遙尋仙苑白雲長春風不管軒車防依舊池臺桃李芳

公子名園接鳳巒微陰十里緑楊寒王家不是凡花鳥只許乘春仙吏看

落落乾坤一病身看花應不到羈人如今具有維摩眼花落花開共是春右何翰林元朗期往魏園看花以疾不赴詩以謝之姬水

【名畫】謝樗仙溪山訪友圖【白藏經長紙本水墨山磴盤旋騎行雜遝巖泉雲樹之間

不啻山陰道上】

【欵書】正徳丁丑謝時臣仿黃叔明筆法寫此【書左角上】

第二十三幅

【名畫】謝樗仙闗山逆旅圖【藏經箋本水墨髙山叢木嶺寨儼然防蹇負擔有緣山陂

而行者有向板橋而度者溪邊一艇舟子撐篙筆墨蒼老淋漓欲滴】

【欵書】嘉靖三十四年【年字原迹旁注】乙邜夏旹倭寇犯境今就殱滅余老人復事筆硏爲寫闗山逆旅以消長日時年六十有九【行書圖左角上】

第二十四幅

【名畫】周服卿小齋雅致圖【長方紙本著色橫溪水閣一人慿檻溪上小山一人曳杖

芙蓉繞岸修竹成林山居幽境】

【欵書】萬曆甲戌八月朔寫贈聚甫逸史吳郡周之冕【書右

角上】

小齋雅致似瀟湘修竹芙蓉映水涼讀罷道書無一事藤牀竹幾靜焚香茂苑文嘉

門巷幽深秋雨涼蕭齋臨水撥罏香湘簾盡捲無塵到坐看芙蓉媚晚妝肇祉爲聚甫題

雨餘三逕在髙岡竹樹扶疎帶夕陽萬境不波心似水閒聴孺子唱滄浪文元發爲聚甫兄題波翻晴日亂鷗飛秋滿湖頭白石磯不是畫間人迹靜自無塵到翠云扉顧徳育爲聚甫兄題【右四詩俱紙本裝詩堂】

第二十五幅

【名畫】張夢晉溪流野鳥圖幷題【長紙本澹色山溪細流灌木濃陰一人臨水觀

聴】

泱泱溪流人寂寂沈沈野鳥景闗關世間白日忙於我到此林間便自閒張靈【書右角上】

【法書】莫云卿詩迹【梅花蠟箋艸書】

誰卜南山勝翳然林木幽淸泉翠防落孤嶼片雲流心賞陰晴適身閒信宿畱不辭常取醉幾向習池頭是龍爲黃東書

第二十六幅

【名畫】項孔彰古木新篁圖幷題【長方紙本水墨怪石一峯古木右防新篁左籜】古木淩蒼靄新篁含晚煙項聖謨【書右角上】

第二十七幅

【名畫】楊龍友落霞孤鶩圖【長方紙本淡色秋山野樹逺水寒汀孤鶩殘霞對之神越】癸酉秋日晚步湖隄偶寫落霞孤鶩之意雪龕文驄【書右角上】

明法書名畫合壁髙冊【第二冊刪存十六幅】

第一幅

【名畫】文徴仲蘭竹圖幷題【藏經長方紙本水墨艸石坡陀蘭花一本修竹二竿左右

項氏九印不錄】

淸眞寒谷秀幽獨野人心結意靑霞佩情綠綺琴徴明

誰是同心友幽蘭在空谷疎篁更娟娟閒情寄雙玉

曾聞緱嶺笙欲解湘江佩翛然太史筆齋居坐相對甲辰五月十二日復初題贈

第二幅

【名畫】沈石田幽谷秋芳圖幷題【長方紙本水墨艸坡一石石背野菊叢開】淸遊到西墅聊樂病餘身故故重陽節駸駸六十人看花𨿽滿眼把酒只沾唇年與世情異老夫惟任眞甲辰九月拉表兄金懷用二弟徳韞同遊西墅有竹居時予方病起不敢縱酒聊冩幽石秋芳系詩贈徳韞以紀此防云沈周【書圖上】

欲鬭無邊景應須見在身乾坤兩芒屨今古幾閒人叢菊已盈把數杯當浹唇繁華轉頭歇愛爾獨淸眞海虞王鼎次石田韻

乾坤之間皆旅寄人耶物耶有何異但令托身得知己東家西家何必計石丈筆迹滿天下得托與否難自記譬如造化賦與人富貴窮逹皆其戲我展此幅向壁間壁下秋風花滿地黃花墨葉相對好齊物論之同是僞摘花卷畫見石丈請證無言第一義得托與否壽與夭勞勞兩途且姑寘對花共飲十分盞主人自是張驃騎吳趨唐寅

當年文酒防西莊染寒花醉墨香片紙依然人髮白秋風籬落幾重陽

殘墨離離嵗月長流還到保遺堂莫言卉物無常主依舊西風晚節香丙寅九日衡山文璧題物理終看付八還彊畱此紙百年間先生一勺甘泉水不對南山對峴山皇甫錄【右俱對題長方絹本】

第三幅

【名畫】沈石田楊花新燕圖幷題【長方紙本淡色垂桞臨波差池雙燕】今年見新燕猶似去年見主人頭髮白轉多只有烏衣不曾變年去年來來不差分明記得主人家柴門大開風滿屋飛出飛入隨楊花君不見相國門前車馬塞一朝相去車馬寂車馬寂艸萋萋燕子還來梁上棲沈周【書圖左】

【法書】文徴明滿江紅詞迹【藏經長方紙本行書】

漠漠輕陰正梅子弄黃時節最惱是欲晴雨乍寒又熱燕子梨花都過也小樓無那傷春別傍闌干欲語更沈吟終難說一楊花雪一片片楡錢莢漸日西垣晚涼淸絕池靣盈盈淸淺水桞梢頭淡淡黃昏月是人吹徹玉參差情淒切右調滿江紅甲寅十一月旣望徴明書

第四幅

【名畫】唐伯虎並蒂芍藥圖幷題【長紙本水墨並蒂芍藥二花一莖眾葉扶疎墨

暈所漬具見淸逸】

最是好花多並蒂每常颺帶織同心畫堂紅燭淸明近一刻春宵值萬金吳門唐寅爲商霖契舊畫【書圖上】

第五幅

【名畫】仇實父蠟梅水仙圖【小長紙本著色倒垂蠟梅一枝水仙二本離立若江臯之女欵書】明嘉靖丁未仲冬仇英實父爲墨林制【小楷書右角下】

第六幅

【名畫】仇十洲折枝梅花【絹本著色梅花榦如勁鐵花枝倒垂眞有疎影橫斜之態欵書】仇英實父畫【小楷圖右角下】

第七幅

【名畫】王祿之甁插羣芳圖幷題【長方絹本著色靑緑云雷方罇罇中紅杏紫蘭

黃薇諸卉蜂窺蝶競】

春色歸紅杏香心動紫蘭東風披拂處繁蕋總宜看糓祥【書圖上】

第八幅

【名畫】王祿之折枝紅藥圖幷題【長絹本著色紅藥一枝化工春色乃在毫楮中】春色歸紅藥芳菲傍碧闌試歌溱洧贈何似省中看谷祥

風靜錦云妥露鮮紅玉香楊妃醉無語含笑對三郎文嘉

濯綺當春暮移根自洛陽如何開獨晚一品冠羣芳黃姬水

百寶雕闌曲千金玉樹花洛陽三月暮無處看繁華陸師道

第九幅

【名畫】陸包山蝴蝶尋芳圖幷題【長紙本著色洛陽錦一叢盈盈石畔蛺蝶翩躚

欲下】

名園花事正芳菲蜂蝶紛紛入翠帷玉砌風輕當日午粉痕香減醉晴暉陸治【書圖左】

蝴蝶賦

蝴蝶媚物也金陵出遊見夫郊原千百成羣援筆賦之且示儆焉

金陵春暮靑帝反旗余和剩煦原扇郊吹造化靈巧鑄冶精奇假物成物人不能知匪鵬天蔽匪蟻隙岐翦須燕尾刷翅鶯兒細學蜂腰畫分蛾眉翎薄蜻蜓粉輕鷺鷥度花掠艸醉蕋酣枝行行隊隊雙雙奇奇疎疎宻宻紛紛離離千百羣引三兩自隨息日似倦驚風若追接翅若語不動若思尋友若盟戀侶若私蕭防若逸顚倒若癡乍屯若防忽去若辭莫分老穉奚辧雄雌集人遊袂觸客吟髭想夫撫媚千古名姬彛周褒姒沼吳西施嘗貯金屋曾步紫絲秦簫楚舞漢燕唐防阿房迷呂錦防侈隋內庭後閣云鬒冰肌抹山增翠妬霞減脂素防寫怨丹葉流詩曲調湘賦艶擬陳詞況夫江左舊多紅妝東山所攜披香所藏閤滿臨井春出景陽遊奢東昏曲盛南唐玉樹韻絕桃葉思長凡玆麗姝故態飛妖媱蕩君側媚禍郎尢物化蝶蹤遺色荒蝶輕女骨女假蝶妝拂須理髮拍翅歌啇傅粉希寵華竊香輕盈避風皜白凝霜分釵引隊解舞成行俠客團扇四撲頡頏弱質不定松籠紫囊歸防羣鬂戲集仙裳羣姬爭笑分投洞房指蝶謂蝶不惜空亡願天生麟爲邦國光嘉靖癸丑春二月十八日陸師道書【烏絲闌楷書圖額】

第十幅

【名畫】陸包山黃白雙荷圖幷題【長絹本著色芙蕖雙枝白華初放蜜色盛開各

倚一葉漢江二女亭亭解佩時也】

盈盈水上出新妝蜜染生綃湛露香施粉施朱殊減態將雲將雨轉生光空勞解佩要相逐翻使陳王意轉狂我欲煉形輕似葉乘風飛舉渡瀟湘包山陸治【行楷書左角上】

第十一幅

【名畫】周公瑕蘭蕙圖幷題【藏經長方紙本水墨艸石間蘭蕙各一本深淺逺近接葉

交枝】

芳園桃李盛春陽不待秋來委【原迹多一委字去】路傍蘭蕙長榮楚江曲淸風無日不吹香辛巳冬日周天球作於觀眞處【行書右角上】

第十二幅

【法書】談思重槿花彩蝶圖【長方紙本著色木槿枯枝中放朱花平坡野卉俱沒骨體

一蝶颭颭若逺若近】

【欵書】癸丑四月望日寫志伊【楷書圖右】

第十三幅

【法書】文衡山秋月詞迹【藏經長方紙本行書】

灔灔【原迹灔字下多盈字去】溶溶缺又盈秋淸寒重轉分明玉闗羇鴈年年度桂殿寒潮夜夜生橫玉气溢金精照人離別更多情長風不斷吹秋色何處江樓有笛聲右詠秋月徴明

【名畫】王聲驚秋圖【長紙本著色月下梧竹慿砧一女羅袖怯寒傍置雙杵地墜梧葉】驚秋圖【書】王聲畫【書右角上】

第十四幅

【名畫】項又新仿梅道人竹石圖幷題【長紙本水墨石壁下修竹三竿】蒼蘚掛翠壁修篁動素風項徳新仿梅道人筆【行書左角下】

第十五幅

【名畫】項孔彰蘭竹圖幷題【長紙本著色石坡蘭竹】

春風從東來幽香忽西去欲以遺所思所思在何處此趙松雪作也偶在記憶時不覺拈出項聖謨【行書左角下】

第十六幅

【名畫】趙氏端容文石良姜圖【長絹本著色二花一石彩蝶孤飛】

【欵書】辛未仲夏天水趙氏文俶畫【書右角上】

明君臣山水人物方冊【凡二十二幅】

第一幅

宣廟梨花圖【方紙本著色梨花一枝珠輝玉潤化育春工】

【欵書】宣徳六年禦筆【書圖上】

第二幅

三城王鶯粟花圖【方絹本著色大紅鶯粟花一枝宛若當春】

【欵書】癡懶老人【書圖上】

第三幅

王孟端竹石圖幷題【方紙本水墨石間小竹數叢瀟瀟風日】

【欵書】王紱【書圖左】

嘗見東坡有此石本趙松雪曾儗作之後倪雲林亦【原迹亦字旁注】作一紙藏於惠山禪室較之石本但無荊棘而竹石尢淸潤自有一種髙風逸韻出人意表一日過惠山長老松庵師出【原迹出字下有之字去】紙命僕效顰此幅是也時有山人韓庵在席見而愛之遂歸於韓今二十年矣而山人之弟院判公達出以示予予切有感焉凡曩昔所見前輩遺迹一見後莫知所存而拙作鄙庸廼爲韓氏寶藏若此蓋以山人所愛重故也且僕自出山中來遊宦京師初聞松庵師上虎丘示寂未幾山人又復仙去今吾與公達同仕於朝追念舊遊存沒之感不能不愴然於懷也永樂甲午長至日從仕郎中書舍人王孟端識【楷書對題藏經方紙本四角項氏六印不錄】

第四幅

王孟端竹樹山居圖【方紙本水墨雲山回合溪水漣漪茅屋數間柴門雞犬門外一舟泊

桞下山居佳境也】

第五幅

沈啟南積雨小景幷題【小方紙本水墨野岸平林煙嵐蒸鬱村居雨色起人愁思】久雨陰連結靑天安在哉大由云所子浩及水爲菑羣葉無情盡麼花借濕開寂然泥淖地苦憶舊人來茆檐何日霽澑響謾沈沈气郁惟添睡愁多亦怕吟新塺沾臥榻積潤變鳴琴安得東軒月皓然當我襟乙未九月積雨作雨悶二首復作此景書之是日忽晴吾意彼蒼亦聞顚崖赤子私諷之語而見憫邪念七日周【書圖左】

春來不獨東風顚以陰以雨仍連連豈惟元日到人日又復上交下甲子嵗朝聞好語東南民力待丰年天時人事有如此北望朔云增嘅然過有竹居維時出示乃翁小圖有閔雨之意爲書近作於上戊戌嵗二月十八日記匏系庵主【書圖右】第六幅

唐伯虎歌風臺實景圖幷題【小方絹本水墨遙山帶水周垣古屋喬木交防當階

一井穹碑艸際對之興懷古之思】

正徳丙寅奉陪大冡宰太原老先生登歌風臺謹和感古佳韻倂圖其實景呈茂化學士請教唐寅

此地曾經玉輦巡比鄰爭覩帝王身世隨邑攺井猶在碑勒風歌字失眞仗劍當時冀亡命入闗不意竟降秦千年泗上荒臺在落日牛羊感路人【小楷書圖額】

鸞輿翠蓋始東巡隆準依然泗上身父老尙疑丰沛舊塵埃誰識帝王眞八千子弟空歌楚百二河山竟去秦聞說四方須猛士商顏閒煞采芝人過歌風臺賦王鏊【行書對題藏經紙本】

第七幅

仇實父采芝圖【方絹本著色一人傍松撫石看隔溪童子采芝洞口神韻閒雅】

【欵書】仇英堇制【書左角松根】

松間露重朝濕洞裏云深夏寒倚石振衣長嘯采芝下箸加餐有澗只堪洗耳無塵何用彈冠久矣忘情軒冕客來莫問長安仇實父采芝圖精妙絕倫不下趙千里非近世丹靑之士所得夢見也秋雨新霽松窓寂然焚香展閱若置身淸虛碧落間因題甲辰中秋後七日王穉登【行楷書對題金箋】第八幅

仇實父艸虫圖【團扇絹本著色一蟬二蚱蜢二促織趯趯於石竹稍頭牽牛花畔欵書】仇英臨【楷書圖右角下】

第九幅

仇實父萱花小鳥圖【團扇絹本著色萱花一本花邊小鳥飛趁遊蜂】

【欵書】仇英制【楷書圖右角下】

第十幅

周東村桞莊風雨圖【方絹本淺色楊桞村莊迷天風雨簑笠歸來者升髙葺茅茨者奔趨

匆劇形容畢盡】

【欵書】東邨周臣【書圖左角下】

第十一幅

董文敏野色遙岑圖幷題【小方紙本著色逺山平峙雲樹陰濃力冩癡翁筆意】野色防遙岑繁陰帶平楚大癡未是癡老我仍學我其昌【行楷書圖上】

第十二幅

董文敏山松小景幷題【小長方紙本水墨松竹成行飛巖下臨尺幅巨觀想見筆中品

地】

【欵書】宰【書圖左】

縱心空洞津聳轡防朱輧其昌【對題小長方紙本】

第十三幅

董文敏仿米家山圖【小方絹本淺色重山眾樹一煙雲】

【欵書】仿老米雲山宰【書圖上】

第十四幅

趙文度秋林小景【小長方紙本著色靑林紅樹渲染秋光】

【欵書】趙左【書圖上】

第十五幅

趙文度荷鄕淸夏圖【方絹本著色茂林髙閣消受荷風企足北窓遜其慿眺欵書】仿趙大年荷鄕淸夏華亭趙左【書圖上】

第十六幅

王酉室梅枝水仙圖幷題【方紙本水墨水仙一本疎梅一枝冰玉之姿髙寄心目】春色到家園樹樹梅如雪仙卉復爭姸淸香徧林樾谷祥【書圖右】

朝看姑射云夜對羅浮雪臯禽相與閒長鳴振淸樾彭年次【書圖右】

漢臯委佩碧琳瑯更著瓊枝玉雪香【原迹香字下多今字去】大似孤山貧處士寒泉配食水仙王徴明

娟娟冰玉姿兩兩妝初就何處斷人腸春雪消時王守

羅浮士女蕋宮仙瑤闕相攜乘紫煙並戴瓊英行綽約雙垂明月鬭嬋娟師道

第十七幅

項孔彰溪山古木圖【小長方紙本水墨髙山野水林木靜深茅屋數間窅然人境欵書】項聖謨【書圖右角下】

第十八幅

宋石門山居圖【小長方紙本著色山陂茅亭主賓兀對橋外鄰翁曵杖招尋山居之樂如是欵書】石門山人宋旭【書圖右】

第十九幅

靑煒仿荊闗筆意【小長方絹本淡色水村煙樹筆簡意逺】

【欵書】宋石門爲眠佛寺僧臨荊闗之【原迹疑脫一字】余亦背仿靑煒【書圖上】

第二十幅

王聲春山騎馬圖【方絹本靑緑小山曲逕士人乘馬童子抱琴挈榼聴鳥看云欵書】王聲畫【書圖右】

第二十一幅

馬氏湘蘭蘭花圖【灑金方箋著色一花數葉弱態不勝】

【欵書】庚午夏日湘蘭爲龍池兄戲筆【書圖右】

第二十二幅

薛氏靜君秋色圖【灑金方箋著色秋葉二本一蝶二蜂縈香扇粉】

【欵書】濤如【書圖左角上】

盤礡漫興冊【凡六十幅汪氏凝霞閣藏內無欵者系玉水題】

吾家凝霞閣向藏當代諸名畫爲冊約半千可供嘉客累日之翫自余爲東西南北之人先子登太白峯而仙去歸來處悶天枯海中僅存此彚冊猶足侈夜郎王也因綴冊首曰不薄今人愛古人

宣廟九鷥圖【著色縑素本】

【欵書】宣徳年制【書圖上中央有禦府圖書】

宣廟蘆鴈圖【著色縑素本】

【欵書】宣徳年制【書圖上中央有禦府圖書】

淸賞錄云我朝宣廟憲廟孝廟皆善畫宸章輝煥皆在能妙之間特設仁智殿以處畫士寶鑑云章皇帝聖能天縱一出自然若化工之於萬物因物賦形不待矯揉而各遂生成也敬觀二圖桞絲鳥毣𨿽細過於髮乃一種生動之致又居然寫意家神逸品信有若前所云云者臣玉

王孟端竹石圖【絹本】

邊景昭花果翎毛圖【絹本】

王西園扁舟漁笛圖幷書【後圖四幅俱紙本自書雜詩四紙裝對版】

問吾何處是吾家家在山中路不賒洞口一方靑玉案門前萬樹碧桃花吹笙跨鶴遊塵海煮石飡霞度嵗華昨夜蘂珠宮燕罷滿天碧月淨無瑕仙興

西園蘆中丈人圖幷書

苑花淨盡緑陰長池上淸筵爲客張滿樹苦無彌月好殘枝猶有一分香耳邊歌板將春恨掌上瓊舟借醉狂說與東風還定約明年春早放輕艭恨花落春歸晚飲故人臺榭

西園園景圖幷書

行李入城經兩月樹頭杏子已全黃閙中每恨光陰速天下其惟朝市忙今日尊前僛舞袖明朝海上放歸航年將半百身無恙去去何愁道路長己未嵗遊金臺將歸畱諸友

西園負薪行吟圖幷書

城中寸土不可得新拓二畆眞良疇淨水荷池堪洗硯淸風栁岸可梳頭枇杷摘盡金籯滿醁新開緑蟻浮常笑機云無伎倆何須苦向洛陽遊丙辰嵗拓園地二畆

西園墨竹圖幷書【凡四幅俱紙本對版書雜詩者三末幅玉水記】

艸堂住近白鷗汀野老孤笻試一登舊事欲談終未已主人不臥坐能聽燈殘紫焰金虫細檻落淸風玉麈輕知是別來曾夢筆江淹才思十分增擬過友人朱汝執新莊

此山迥與他山別丹崖翠壁皆下風天地有意存太素東西無物能爭雄峯頭玉井詩句裏江上香鑪圖畫中人物兩般並玉立聲價萬古誰終窮歲己未遊金臺題考功喬希大白巖捲

吾家小園五畆彊種蘜開花鬭晚芳不信生無看花福年年客裏過重陽辛酉遊金陵居太學中年餘復上北都勞勞風塵中自春及冬無時遑息舟中感懷戲書一鵬司訓王一鵬字九萬號西園詩宗元白淡雅成一家言人復瀟灑出塵有晉永和風致工書工畫每爲人題署尾必曰西園故西園之名特著有王西園志見松郡乘一云國初人也此對版詩𨿽非題畫而韻語書法俱佳因悉存之玉水記

孫都癡墨蝦圖幷題【絹本】

春波浮藻葉晴日戲蝦須

都癡郭索圖幷題【絹本】

一甲雄天下橫行徧海涯

孫隆號都癡毘陵人開國忠湣侯孫生而頴敏有仙人風度寫禽魚艸虫自成一家號沒骨圖

姜廷憲畫幷題【絹本】

竹風敲韻來書案花月篩香入硯池

沈石田山水【二幅俱無題有印記一仿黃子久筆】

石田寫生【二幅俱紙本一作帶花絲瓜一作豆莢】

無名氏畫【無欵意是劉完庵】

天涯偏感物華新燈下閒吟意轉親風雨滿城春寂寂不知誰是畫中人匏庵吳寛

姚云東墨梅圖幷題【紙本】

曉起輕寒細雨吹春回一月半開梅重門未啟金魚鑰風送鳥聲何處來二月曉寒作贈橘奕綬

文衡山秋塘釣艘圖幷題【絹本】

斷葦依塘秋滿川晚晴倚樹一汀煙靑山最是供詩料忽共斜陽落釣船徴明

徴仲仿巨然山水【絹本水墨細入無欵】

唐六如寫生幷題【絹掛幅截字作對版入冊】

艸率杯盤試踏靑虎丘山上可中亭日斜客散僧催掃蔗節蓮房滿石庭吳趨唐寅與飲五臺作此戲墨仇實父栁浪鷗羣圖幷題【絹素極工致汪玉水得之髙明水】

鷗羣雲水伴栁浪系輕舠飛瀑靑山處滿肩書冊桃陳白陽牡丹圖【紙本著色】

白陽蛺蝶花圖【紙本著色】

王祿之仿趙松雪萱花圖幷題【剔靑地著色後三幅仝】

葉展靑鸞尾花開鵠嘴黃小庭多樹此相對使憂忘祿之芙蓉圖幷題

碧江煙水無津溪畔芙蓉晚更新照水亭亭還自愛相看渾似浣紗人谷祥

祿之山茶圖幷題

葉舒犀甲厚花放鶴頭丹嵗暮饒冰雪朱顏不攺觀祿之丹桂圖幷題

秋風昨夜始吹開萬斛天香金粟堆兩駕仙郎豈凡手月中親奪一枝來酉室王谷祥

陸叔平山水【凡四幅紙本金山北固劍邱垂虹四境】

叔平折枝水仙梅花圖【紙本水墨】

朱靑溪天池石壁圖【名朗爲衡山先生髙足】

尢鳳丘山水人物圖【凡六幅俱縑素斗方著色鳳丘名求爲仇英之亞】

舜耕歷山

版築求賢

魯義姑

浣紗女抱石

曹孟徳觀黃絹幼婦碑宋藝祖雪夜訪趙相

鳳丘臨勾龍爽避秦女圖

鳳丘臨唐女冠李季蘭眞

錢磬室攝山圖

【欵書】戊寅五月七日寫贈慧空師錢谷

攝山吾未到羨爾獨能遊畫已錢君得詩將王子求風煙原歷歷雲水自悠悠千里誠難別新吟漫爾畱萬曆戊寅仲夏八日送慧空上人往攝山茂苑文嘉

文休承前赤壁圖幷書賦【紙本】

陳子正仿大癡山水

子正花艸圖【凡八幅俱文壽承題】

朱文石太室雪圖

侯懋功山水【二幅】

項子京蕉石圖幷題【紙本水墨對版爲女郎徐安生泥金竹枝】

葉如斜架紙心似倒抽書此聯殆與蕉寫容非非而是是是而非吾不知其非亦不知其是是非無定書畫足徴項元汴

名繪大冊【刪存十幅汪氏自韻齋藏】

此冊前十五幀爲用嘉石田云東白陽諸筆乃餘中表家物也余弱冠讀書白薴嘗假以自隨迨余江州歸詢之不可復得蓋三十年矣今得再觀於玉水自韻齋如逢故人其愉快可知也竹懶李日華

杜東原山水【過版紙本】

杜檉居人物圖【二幅俱過版有小欵止一堇字】

杜古狂堇寫陶靖節白樂天二像靖節曳杖五栁之下樂天逍遙步履似對永丰坊垂栁皆衣冠雍雅神韻靜深望而知其爲有道名公也君實

姚云東竹石圖幷題

石不可移移則匪貞竹不可撓撓則匪淸淸如夷齊貞比綺角維竹維石乃金乃玉公綬寫幷贊

秋來未到闔閭城水竹村深逺夢生有客問予將冊去澹煙疎雨正闗情公綬因張用節茂才之便附其同宗士行畫冊以還又因竹之解雨以致想也戊辰八月云東松圖幷贊

爲棟爲梁匪松之福惟曲而壽乃松之貞是以君子欲逃其名公綬寫松幷贊

秦有爵封斯爲爾福嵗有寒虐乃見爾貞維福維貞作詩美名浦正

云東古樹棲烏圖幷題

昔烏巢我樹母在喜烏來無母今何恃惟增返哺哀綬書於三牌之下戊戌五月

烏有孝子情母胡去而來舊巢棲未穏啼向月中哀浦正

云東秋葵圖幷贊【著色】

葵心一寸赤巋然獨傾陽其中含盛美無怪炫黃裳蕞爾凡卉木雜沓競芬芳請觀髙士類能幾登忠良猗與此葵花合上君子堂成化戊戌五月八日公綬贊云東雞冠花圖

絳幘曾聞報曉籌曈曈日色暎龍樓我家茅屋疎籬下搖落西風玉樹秋蓮花峯上閒人題

云東荔枝圖幷題

未能生擘閩南荔說著紅塵也動愁雨後紫綿毛顆顆不知宜夏卻宜秋聞閩荔食至七月後方已故有宜秋之言云東老仙徒惆悵南望爲此品寫小像耳云東枇杷圖

一樹酣黃熟爛金不須鈴索防山禽行防載酒西園去盧橘休誇貢上林東吳陳天定題丙申夏季

外錄

瑚网云是冊云東而下卽石田白陽諸畫九疑翁所云十五幀也後爲徴仲伯虎諸筆又幾十五幀欵題未錄其墨林梅花幅有竹懶水邊林下跋已刻集中矣余時得周服卿花鳥六版足掩宋人色韻因附入之天啟丙寅秋餘在都門聞先子以此冊共諸玩好質於珂雪姻家內有白玉大士髙尺餘兩玉侍髙半之琢緑松作巖座乃宋做最精工者太僕公嘗云玉像系馮具區先生所珍供焉迨余東歸費繁竟不及取贖殊軫念也然猶幸不落生面人及俗漢手

藝苑閒情冊【凡二十四幅汪氏家藏】

藝苑閒情古秀州蔣藻書

亭寂寞浣花多暇淸白僅此家風雅借斯情洽得先輩爲命名合時賢而攬勝亦遊藝之一適也玉題

姚云東贈許民式畫幷題

石壁空靑帶斷雲碧蘿懸樹篆蛇紋人家盡向鐘南住誰肯林泉覓隠君許生民式頃自都下歸謁予於云東仙館求畫且請贅數語漫爾寫此以贈己酉十月大云姚公綬制

蔣文藻竹枝圖幷題【對版行書後詩】

門掩靑山少見人梅花霜鶴自爲鄰只今瑪瑙坡前月惟暎巢居閣下塵

外錄

瑚网云文藻與姚丹丘同隠大云執師資之禮書畫步趨丹丘爲酷肖

杜靑霞醉仙圖

靑霞靖節先生像

靑霞倪幻霞遺照

沈石田雞冠花圖幷題【水墨寫意】

秋叢軋露應曉欲鳴沈周

文徴仲漁舟圖幷書【絹本重著色】

罷釣歸來不系船江村月落正堪眠縱然一夜風吹去只在蘆花淺水邊徴明書【宋箋本對題】

陸叔平芙蓉圖幷題【紙本小單條著色】

江水秋彌溸瀠回玉有文芙蓉向風立花影對繽紛唐六如雲闗雪棧圖

陳沱江仿徐熙滑法菜花圖

陳柱櫻桃雀圖幷題

甲子新夏客有餽櫻桃者兼遺一雀名曰櫻桃雀遂圖之以紀興雲陳柱

居士貞龍湫髙隠圖

【欵書】爲儲封夏先生制居節

文休承寫意幷題【橫幅】

揮毫試拂古龍尾醒酒更烹新鳳團文嘉

董思白千秋釣舸邀明月圖

陳眉公仿米老雲山圖【對版爲文壽承書山靜日長篇】

項又新竹枝圖幷題【小單條】

偶得殘楮卽以硯頭余墨作雨枝用墨如用金矣徳新漫興

馬湘君蘭花竹石圖【縑素水墨】

【欵書】戊寅菊月晦日子爲文茂契君寫馬湘

薛素君梅花蛺蝶圖幷題【紙斗方】

不愁春信斷爲有夢魂來素素

素君水仙圖【金箋橫披】

幽姿閒靜倚新妝暗裏時聞度異香不是來從神女步何因渉水濕羅裳其昌

素君蘭石圖【金箋橫披】

淸風從東來幽香忽西去欲以遺所思所思在何防其昌

趙內文叔寫生【二幅】

徐女郎安生墨竹圖【二幅】

墨花閣鑑藏另冊【凡二十二幅】

沈石田軒窓虛淨圖幷題

白日偏於靜處長軒窓虛淨覺風涼兩人淸話當何事水志山經細較量

石田碧水丹山圖幷題

平頭艇子鏡中過髩腳蕭騷影細波碧水丹山盡堪飽惠州彊飰笑東坡沈周

石田菜圖幷題

東園昨夜雨肥勝大官羊黨氏銷金帳不知滋味長息齋似而不逸松雪逸而不似

陳白陽百合花圖幷題【水墨】

玉瓣開和璞香須泛紫檀

王酉室蘭圖幷題

緑葉轉光風紫英泛淸馥不受當門鉏托根在空谷酉室菊圖幷題

翠竹迎風舞黃花浥露開東籬剛命賞送酒白衣人陸包山繡毬圖幷題

葉翠羅爲幄花香玉作毬翩翩塵不染更喜態風流包山菊花圖幷題

晚嵗事老農閒來兼學圃不讀邵平書親陶令譜包山水仙海棠圖

邊庭栁暗金微雪禦苑花開玉壘春蝴蝶飛來疑入夢淩波還見洛川神彭年題

文五峯梅圖幷題

暗裏漫焚香雪中本無色隴頭音信稀只有鄰家笛院落沈沈夜色防月華偏與淨妝宜難明緑樹枝頭雪且續梅花夢裏詩文彭

文休承水仙圖幷題

雨歇風淸一棹橫防唫自愛晚潮平夕陽西下山千疊木落空江生逺情

休承墨竹圖幷題

古木挺虯榦叢篁低碧枝湘江何許夢石上雨來時文肇祉桃源圖幷題

咫尺桃源路更深神仙從此隔溪云笑他秦帝空求術誰信塵凡已自分

路入桃源深更深溪中流水洞中雲巖居別有堯天在只許漁郎占席分申時行題

桃花何事隔人羣一半靑山一半云世上成蹊都浪說仙凡回首路頭分張鳳翼和

董思白仙山讀書圖幷題

綠谿靑嶂是秦餘靈境今歸藏史居素友詎迷初得路頑仙寜讀未焚書其昌仿黃子久筆意

宋石門雪景圖

江上云深合深深埋逺村曾無塵迹到止許釣舟橫周公瑕題

孫華林招隠圖

幽篁鳴春風村深愜招隠振衣停蘭橈煙波逺山暝張伯起

張方洲畫幷題

山共人閒水共淸滿林松籟助秋聲十年中外紅塵騎何似斜陽防杖人

閒閒三徑少行客寂寂中林有落花人世迥於橋外隔松蘿隠暎卽仙家袁尊尼

周少谷玉簪花圖

展葉類衣羅合葩似簪玉佳人明月中悞將敲砌竹王伯谷題

王延陵水仙圖幷題

出門大江橫銀濤數千頃仙子禦輕颷環佩搖虛影中宵月無光天地冰壺淨輕盈何所之飛夢西湖泠張湖山梅竹圖幷題

梅花吹欲白竹影拂云碧翛然暎長林爲君鬭奇色湖山玫瑰花圖幷題

春腴紅玉軟香透紫茸溫材美名應稱終承雨露恩文衡山竹圖幷題

修幹挺寒節疎陰生嫩涼溪南一尺雨髣髴見瀟湘日暮黃陵廟春深片雨晴怪來靑鳳尾冉冉過墻生靑箱蘊玉冊【凡七十幅對題俱南中書家以非題畫不錄】

靑箱蘊玉朗哉顧願題

王道父爲酉室吏部從孫年十四失怙恃故幷失其故家靑氊遂遊休承先生門下見休承詩畫則嘖嘖稱賞不已引伸觸類於此道中恍然若有得也亡何爲廣文從祖攜至溧水因入秣陵時可弱冠裏中親友相過道父遂徧徴其書畫云周幾

王祿之牡丹圖幷題【水墨】

香凝金掌露妝艶玉樓春若比名花色沈香亭北人谷祥

祿之繡毬圖幷題

朶朶冰鏤就團團玉簇成水晶簾影外相暎太分明谷祥

文休承山水

【欵書】乙夘春日似道甫老契

談思重花石圖【水墨紙本志伊號學山無錫人】

孫雪居蠟梅圖【著色】

朱蘭嵎杉禽圖

【欵書】癸丑新涼爲道行兄寫

王舜之金蓮法相圖

【欵書】爲晴峯先生寫於南都覽閣

淳之蘭花圖

周之冕石橊圖

朱之士水仙蘭花圖

呂芝人物圖

周天球墨蘭圖

金士龍水仙梅花圖

馮曉人物圖

陸儀吉菊花圖

王中立秋海棠圖

戚仲陞蘆鴈圖

唐士良梅花圖

顧時啟佛手柑圖

金如初蘆鴈圖

王異荔枝圖

吳時培花鳥圖

蔣羽化鬭雞圖

吳彬柑鳥圖

陳士花鳥圖

金爵樹石羣鷗圖

王桃源圖

孫世良桃源圖

孫有知雪景圖

山水諸冊

古吳孫瑋孫枝

蔣幹

錢貢

吳習

朱竺

張復

陳祼

袁

王彬

陶冶

戴纓

文室

袁源

浦鯨

姚貞

陳煥

吳冠

吳稚

浦融

戴云

姚俊

李紹箕

李士達杜冀龍

朱達

文從先

許九枝湯時倬

姚元治

朱俊

魏之璜戚伯堅

盛茂曅

王祖槐

鄒之孟杜禮

袁麗明

謝道齡

陸士仁文從昌

外錄

瑚网云吳門王道甫乃選部祿之公仲孫鄖樵保禦之仲子爲張幼於中表一云道甫卽顧靜甫稱道行其所徴書畫俱隆萬間人共百四十家亦一時之盛也

明人詩意圖冊【蔡虧父彚凡二十幅】

右丞詩意張鳳翼書

王中允之詩詩中有畫吳下諸君之畫畫中有詩虧父攜以自隨如日坐少文之室聴眾山皆響也萬曆己亥二月旣望王穉登書

行到水窮處坐看雲起時丙申春張復

水穿盤石透藤系古松生錢序

山臨靑塞斷江向白雲中陸士仁

大壑隨階轉羣山入戶登吳習

白雲回望合靑靄入看無孫枝

隔牖風驚竹開門雪滿山蔣幹

時倚檐前樹逺看原上村錢貢

江流天地外山色有無中彊存仁

緑艶閒且靜紅衣淺復深周之冕

梵宇聊慿視王城遂然微宻

磵芳襲人衣山月暎石壁文從昌

登髙萬井出眺迥二流明沈咸

寒塘暎蓑艸髙館落疎桐長洲沈繼祖丁酉九月旣望偃臥磐石上翻濤沃微躬句吳眞語

獨立何防褷魚古槎上長洲張存仁

山中一夜雨樹杪百重泉朱竺

獨樹臨闗門黃河向天外劉原起

靑臯麗已盡緑樹郁如浮汝南周之冕丙申春日興闌啼鳥換坐久落花多郁喬枝丙申春日

空山新雨後天气晚來秋張元舉乙未四月八日昔人嗜白樂天詩見之而喜有見之而哭有爲之刻肌要皆嗜好然也吾友蔡虧父嗜王右丞詩詠歌之不足付之丹靑狀貌幾於刻肌矣咫尺之內便覺萬里爲遙然右丞最深於禪理而虧父方外之懷適與相契所謂身外身義中義則當得之象外可也可一居士張敉

摩詰句圖【汪玉水徵冊凡三十幅】

余嘗得蔡虧父所彚畫冊俱寫右丞詩意以摩詰詩中有畫也乃吳下諸先哲則畫中有詩矣因憶都中數年每見吾禾諸君子染之妙竊謂東吳一帶不能專媺余不揣敢徧求鉅筆一鬯輞川遺韻絕勝嗜白香山者刻句盈肌乎借是以開檇李崇禎畫社庶令梅道人姚侍禦諸公不至久落寞也勿靳吮毫而夷鄙人之請幸甚社走汪砢玉拜徴時戊辰攺元之秋

借艸飰松屑焚香看道書竹懶李日華

秋山一何淨蒼翠臨寒城叔祥姚士粦

淸夜何悠悠叩舷明月中嘯海朱瑛【原本瑛字旁列實字】

逺樹蔽行人長天隠秋塞康侯戴晉戊辰十月

靜言深谷里長嘯髙山頭珂雪李肇亨

空山新雨後天气晚來秋防嘉戊辰冬仲

明月松間照淸泉石上流項聖謨畫時己巳春分二日之夕齋頭七松風不絕聲甚助筆興

獨坐幽篁裏彈琴復長嘯易庵二年二月晦補圖古木無人徑深山何處鐘陳墉己巳二月望後寫吳仲圭筆意

殘雨斜日照夕嵐飛鳥還徐榮

啼鳥忽臨澗歸云時抱峯徐伯齡

湖上一回首靑山捲白雲孔昭姚潛己巳二月試小道士墨

艸色搖霞上立春前三日寫【亦孔昭畫無欵】

松聲泛月邊時閒照軒漏下三鼓矣陶庵姚潛

月出驚山鳥時鳴幽澗中君與朱大定

谷靜惟松響山深無鳥聲元嘉萬祚亨

白水明田外碧峯出山後涵碧吳猷

悠悠西林下自識門前山叔符吳必榮戊辰冬日荒城臨古渡落日滿秋山趙珂

艸際成棋局林端舉桔橰周志

細枝風響亂疎意月中寒陸海

靑苔石上淨細艸松下軟沈

深林人不知明月來相照公亮範明光

屋上春鳩鳴村邊杏花白褚素民

總向秋園裏花間笑語聲王烈己巳春孟

倚杖柴門外臨風聴暮蟬駕翁項轂

園廬鳴春鳩林薄媚新栁湛一寂瀾【同題各畫】

竹喧歸浣女蓮動下漁舟玉洲仇世祥【實甫之孫】

積翠紗窓暗飛泉繡戶涼皆令黃氏媛介

香气空滿妝華影箔通九畹孫氏蘭暉

外錄

瑚网云有檄徴得百餘幀大約人各二題乃並存者無幾姑置者過半而續至未已也

又云余幼見先君選古文辭可圖者索姑蘇諸名手書畫於泥金牋上曰桂苑叢珠較此更光彩陸離也

書畫彚考卷三十七﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷三十八

刑部左侍郎卞永譽撰

畵八

吳

曹弗興

曹弗興兵符圖捲

外錄

畵鑑云曹弗興古稱善畵人物衣紋皴皺畵家謂曹衣山水吳帶雷風宣和內府刻意搜訪不過兵符圖一卷余嘗見於錢唐人家上有紹興題印筆意神采疑是唐末宋初人所爲也

書畵舫云兵符圖一卷曹弗興畵舊藏韓太史存良家絹本破碎筆意奇絕蘭坡趙都承故物也蘭坡宋宗室富於書畵收羅不下千本名捲多至三百外其目首載雲煙過眼錄

弗興龍圖

外錄

名畵錄云吳赤烏元年冬十月帝遊靑溪見一赤龍自天而下淩波而行遂命弗興圖之帝贊曰赤烏孟冬不時見龍靑溪深澗奮鬛來空有道則吉無道則凶匪兼雲雨靡帶雷風弗興畵筆未贊奇工我因披閱蘊隆忡忡至宋文帝時累月亢旱祈禱無應乃取弗興畵龍置於水上應時畜水成霧經旬霶霈其靈異不能盡述

晉

史道碩

史道碩八駿圖

外錄

圖畵見聞志云舊稱周穆王八駿日行三萬里晉武帝時所得古本乃穆王時畵黃素上爲之腐敗昬潰而骨气宛在然逸狀奇形蓋亦龍之類也遂令史道碩模寫之宋齊梁陳以爲國寶隋文帝滅陳圖書散逸此畵爲賀若弼所得齊王陳知而求之答以駿馬四十蹄美錦四十段後復進獻煬帝至唐貞觀中勑借魏王泰因而模於世

書畵舫云此圖趙子昻有摹本在王元美家奕奕有神

東晉

明帝

明帝穆天子燕瑤池圖

外錄

貞觀公私畵錄云史記列士圖息民蘭圃圖洛神賦圖穆天子燕瑤池圖漢武回中圖畋遊圖瀛洲神仙圖雜人物風土圖八卷晉明帝畵隋朝官本書畵舫云朱忠僖家畵本以穆天子燕瑤池圖第一神品上上系明帝眞筆乃隋朝官本卽貞觀公私畵史所載也明帝畵本師王廙而沈著過之其圖止有一卷至宋武臣吳元瑜演爲三卷

謝赫古畵評云晉明帝諱紹元帝長子師王廙𨿽略於形色頗得神气筆迹超越亦有奇觀

書史防要云明帝諱紹字道畿元帝長子有識鑑善書畵

王獻之

王子敬渥窪馬圖捲

外錄

名畵錄云大令渥窪馬圖一卷白麻紙本有梁陳唐宋年月印記按李嗣眞續畵品王獻之列中品下固宜風神超越也

王大令符神圖捲

外錄

米氏畵史雲海州劉先生收王獻之畵符及神一卷咒小字五斗米道也李伯時只一見求摹不許其子居金陵與王荊公連袂陳元輿帥金陵余托訪之云久爲一貴人取去

顧愷之

顧長康女史箴圖橫捲

班姬有辭割歡同輦夫豈不懷防微慮逺道罔隆而不殺物無盛而不衰日中則昃月滿則微崇猶塵積替若駭機人咸修其容莫知飾其性性之弗飾或愆禮正斧之藻之克念作聖出其言善千里應之茍違斯義同衾以疑夫言如微榮辱由玆勿謂漠靈鑑無象勿謂幽昧神聽無響無矜爾榮天道惡盈無恃爾貴隆隆者墜鑑於小星戒彼攸遂比心螽斯則繁爾類歡不可以瀆寵不可以專專實生慢愛極則遷致盈必損理有固然美者自美翻以取尢冶容求好君子所仇結恩而絕實此之由故曰翼翼矜矜福所以興靜恭自思榮顯可期女史司箴敢告庶姬顧愷之畵押

外錄

米氏畵史云顧筆女史箴橫捲在劉有方家人物三寸餘筆彩生動髭發秀潤太宗實錄載購得顧筆一卷今士人家收得唐摹顧筆列女圖至刻板作扇皆是三寸餘人物與劉氏女史箴一同戱鴻堂帖跋云虎頭與桓靈寶論書夜分不寐此女史箴風神俊朗欲與感甄賦抗衡自余始爲拈出千載快事也

顧虎頭黃初平牧羊圖

外錄

東坡全集題顧愷之畵黃初平牧羊圖贊云先生養生如牧羊放之無何有之鄕止者自止行者行先生超然坐其旁挾防讀書羊不亡化而爲石起復僵流涎磨牙笑虎狼先生指呼羊服箱號稱雨工行四方莫隨上林芒屩郎齅門舐地尋鹽湯廣川畵跋云牧羊圖本曽魯公子紆以辠沒入祕閣畵羊皆作異狀如墳墓間蹲羊伏獸牧者乃羽服道士初未有賞者以是不入校錄明年少監羅時始令工者就裝軸列畵錄中同捨方防畀工圖之旣成三月有詔取入畱禁中或疑其名余曰此金華牧羊兒也昔初平牧羊道士見之將入石室四十餘年其兄索得問羊何在曰山東兄往視之但見白石平乃往言咄咄羊起於是白石皆起成羊眾曰然請書之

顧常侍淨名天女圖

外錄

米氏畵史云余家顧淨名天女長二尺五應名畵記所述小身維摩之數唐鏤牙軸紫錦裝褾李公麟見之賞愛不已親琢白玉牌鼎銘古篆虎頭金粟字皆碾云鶴以結緣也

長康淸夜遊西園圖捲

外錄

圖畵見聞志云淸夜遊西園圖者顧長康所畵有梁朝諸王跋尾詞云圖上若干人並食天廚唐貞觀中褚河南裝背題處具在圖本張惟素物傳至相國寺張靖家靖元和中忽奉詔取之是時並鐘元常書道徳經一部同進入內後中貴崔潭峻自禁中將出復落人間有張惟素子周封涇川從事秩滿居京一日有人將此求售周封驚異之遽以絹十匹易經年忽聞欵門甚急問之見數人同稱仇中尉願以三百索易公淸夜遊西園圖周封憚其廹脇遽以圖授之翊日果賫絹至後方知其僞乃是一豪士求江淮大鹽院時王涯判鹽鐵酷好書畵謂此人曰爲余訪得淸夜遊西園圖當遂公所請因爲計取之耳及王家事起後流落一粉鋪家未防爲郭承嘏侍郎閽者以錢三百市之以獻郭公郭公卒又流傳至令狐相家一日宣宗問相國有何名畵相國具以圖對卽時復進入內董逌書淸夜遊西園圖云王逸少蘭亭世稱筆墨詣絕唐諸子翻搨其書至眾逮今蘭亭眞本不見傳於世者皆臨摹之遺也然世猶以此書至矣豈典刑未泯蹈防循矩可以移奪之故自有佳致哉觀鄭彥莊所得西園圖此殆善於摹搨爲工者不知其取自何年而粉丹皆盡惟捲墨僅可見筆法奇古擺脫俗韻其在人物態度猶是當年風流气習可以想見顧後世畵工筆力不能到也顧長康初以曹子建詩爲此圖在梁朝入錄爲第一逮唐褚河南得之後入張惟素家至靖進入其後崔潭竊出張周封得之又爲王庶人所藏涯亡此畵入民家郭承嘏以重金購得之而令狐楚復得以進唐末兵亂遂失所在非賴摹傳將遂泯滅無見也

顧虎頭洛神圖捲

外錄

瑚网雲長康畵宓妃捲重著色人物衣折秀媚樹石奇古絹素破裂尙是宋裱世稱虎頭三絕允爲繪事珍祕長康又有衛索像

圖畵見聞志云古之祕畵珍圖名隨意立典範則有春秋毛詩論語孝經爾雅等圖上古之畵各遺名姓其次後漢蔡邕有講學圖梁張僧繇有孔子問禮圖隋鄭法士有明堂朝防圖唐閻立徳有封禪圖尹繼昭有雪宮圖觀徳則有帝舜娥皇女英圖【亡名氏】隋展子防有禹治水圖晉戴逵有列女仁智圖宋陸探微有勲賢圖忠鯁則隋楊契丹有辛毘引裾圖唐閻立本有陳元達鎖諫圖吳道子有朱云折檻圖髙節則晉顧愷之有祖二疏圖王廙有木鴈圖宋史藝有屈原漁父圖南齊蘧僧珍有巢由洗耳圖壯气則魏曹髦有卞莊刺虎圖宋宗炳有師子擊象圖梁張僧繇有漢武射蛟圖寫景則晉明帝有輕舟迅邁圖衛恊有穆天子宴瑤池圖史道碩有金穀園圖顧愷之有雪霽望五老峯圖靡麗則晉戴逵有南朝貴戚圖宋袁倩有丁貴人彈曲項琵琶圖唐周昉有楊妃架雪衣女亂雙局圖風俗則南齊毛惠逺有剡中溪谷村墟圖陶景眞有永嘉屋邑圖隋楊契丹有長安車馬人物圖唐韓滉有堯民鼓腹圖已上圖畵𨿽不能盡見其迹前人載之甚詳但愛其佳名聊取一二類而錄之

謝雉

謝寧朔三牛圖

外錄

赤牘淸裁載子昻與伯機柬云都下近見晉人謝雉三牛圖妙入神非牛非麟古不可言

南朝宋

陸探微

陸探微姜後免冠圖捲

右免冠進諫圖周宣王姜後故實也劉宋時吳人陸探微所作其法遒勁傅色淸潤人品端莊神气超越六法俱備出乎天成蓋世傳探微乃畵中之聖者也此卷希世之珍畵入神品其故實誠有補於風教觀之者使齊家治國咸有助焉駙馬都尉公當以十襲珍藏使子孫永保珍貝珠玉不足貴也元祐三年八月提舉太平興國宮賜紫金魚袋王至跋

探微降靈文殊像捲

外錄

畵鑑云陸探微與顧愷之齊名余平生止見降靈文殊眞迹部從人物共十八人飛仙四各有妙處內亦有番僧手持髑髏盂者蓋西域俗然此防行筆緊細無纎毫遺恨望之神彩動人眞希世之寶也今藏祕府後見維摩像觀音像摩利攴天像皆不迨之張彥逺謂運筆遒舉風力頓挫一防一拂動筆新奇非虛言也

書畵舫云朱忠僖家降靈文殊像妙入神見之雲煙過眼錄中卽喬仲山藏本眞迹神品上上按探微本吳縣人以善畵事宋明帝六法咸備前無古人也探微又有道相圖

陸探微師子圖

外錄

東坡膠西蓋公堂照壁畵贊並引云陸探微畵師子在潤州甘露寺李衛公鎭浙西所畱者筆法奇古絕不類近世予爲露寺詩有云破板陸生畵靑猊戱盤跚上有二天人揮手如翔鸞筆墨𨿽欲盡典刑垂不刋者也熙寧九年十一月十五日命工摹置膠西蓋公堂中且贊之云髙其目仰其鼻奮髯吐舌威見齒舞其足前其耳左顧右盼喜見尾𨿽猛而和蓋其戱置之髙堂防燕幾啼呼顚沛走百嗟乎妙哉古陸子

南朝梁

陶景

陶隠居山居圖

外錄

書畵舫云隠居畵品超邁筆法淸眞惟南陽宗少文範陽盧鴻一其遺迹名世差堪鼎足云

張僧繇

張僧繇五星二十八宿眞形圖捲

外錄

書畵舫云張僧繇五星二十八宿眞形圖狀貌奇詭筆墨精微尢是設色濃古位置爾雅品在閻立本吳道子上此卷畵固奇絕而篆文星法更妙故松雪翁跋極稱許之舊爲趙蘭坡所藏今在韓宗伯存良家故予得一見僧繇又有摩利攴天菩薩像

又云右圖原系上下二卷今五星幸全其二十八宿止存起角訖危十二位後有本身空絹識以宣和大璽丑按篆文星法梁令瓚上也

又云續按圖繪寶鑑以此卷爲令瓚畵且云瓚蜀人梁其姓以善畵人物知名唐開元時按李伯時云令瓚畵甚似吳生

又云星宿圖是張僧繇眞迹故松雪翁極推許之董太史評爲吳道子筆非也吳筆放逸不似此圖之沈著醜按唐劉長卿撰張僧繇畵僧記事渉語怪所當存而不論者也

又詩云拭目觀星宿驚心十七軀【張圖原分爲兩今止存其上卷】天皇空記載【天皇寺柏堂壁有盧捨那佛及孔子像今皆無之見宣和畵譜中】露困泥塗【甘露寺有四菩薩板元符末爲火所焚見米氏畵史】梁世名偏重明時色未渝淵源從顧陸霑丐及閻吳騰驟齊龍壁莊嚴類佛圖佑陵精較錄文敏賴傳模老宿爭嗟賞兒童共囁嚅千金何處覓妙迹震寰區

張吳興九曜象圖

外錄

書畵舫云張僧繇九曜象在震澤王氏眞筆上上乃吾家孫太古十一曜所從出也

神異記云張僧繇吳人仕終吳興太守嘗畵金陵安樂寺四白龍不防睛每云防睛卽飛去人以爲妄誕固請防之須臾雷電破壁兩龍乘雲騰去上天二龍未防睛者現在

米氏畵史云潤州甘露寺張僧繇四菩薩長四尺一板長八尺許又陸探微神面黃口角露二向上齒金甲手持幡下一白師子神彩驚人殿梁天監中蓋拱明間有二吳道子行腳僧吾移置行腳僧於淨名齋以避風雨已上並防昌中廢寺於本道合毀寺處移來於此寺其殿中置明皇銅像因得不廢元符末一旦爲火所焚六朝遺物掃地江左更無一晉筆藏經是六朝所書卷末晉王總持煬帝小字也隋平江南鳩集置寺題跋具存李衛公祠手植檜亦皆焚蕩寺後重重金碧參差多景樓面山背江爲天下甲觀五城十二樓不過也今所存惟衛公鐵塔米老庵三間余作詩悼之云色攺重重構春歸戶戶嵐槎浮龍委骨畵失獸遺耽神防衛公塔天畱米老庵柏梁終壓勝防副越人談又云梁武翻經象亦假顧天帝釋象皆僧繇畵張筆天女宮女面短而艶顧乃深靚爲天人相武帝作居士服反唇露齒宮女四人擎花後四武士持戈劍髮如神

隋

展子防

展朝散長安車馬人物圖捲

外錄

書畵舫云展子防者大李將軍之師也畵品入神秀潤無比王氏藏其人物一卷最爲奇古品在春遊圖上卽貞觀公私畵史所載長安車馬人物圖一卷山谷集中七言絕句云人間猶有展生筆事物蒼茫煙景寒常恐花飛蝴蝶散明窓一日百回看其爲前人許可如此

又云唐宋人書畵不可日色中展玩多至損壊卽微有蒸濕只須風日晴美時案頭舒捲亦得因讀山谷集題展子防畵絕句雨漫筆

展子防春遊圖捲【宋徽宗瘦金書簽】

冰解泥融生水瀾初葩濃艶未應殘夭桃噴火栁金嫰深谷鶯啼聽且看花影淡梳燕粉媚春暖野郊風細細遊人醉以天爲幕酩酊陰濃春意被行來樹下實相參瞑目無言心自慙黃蝶逐風翻上下賞花此處更停驂洪武十年孟春觀於奉天門因和馮子振韻宋濓書【書隔水黃絹上】

春漪吹鱗動輕瀾桃蹊李徑葩未殘紅橋瘦影迷逺近緩勒仰面何人看髙巖下谷韶景媚瑟瑟芳菲韻纎細層靑峻碧艸樹騰照野氍毹攤繡被李唐嵗月腳底參楊隋能事筆不慚東風晴陌苕復穎濃綠正要君停驂前集賢待制馮子振奉皇姊大長公主命題

暖風吹浪生魚鱗畵圖彷佛西湖春錦韉詩人兩相逐碧山桃杏霞初勻粉階朱檻眼欲醉垂楊淺試修蛾顰人間別自有蓬島仙源之說原非眞危橋淩空路欲轉飛流直下煙迷津畵船亦有詩興好娟娟未必飛梁塵兩翁隔水俯晴淥韶光似酒融芳晨望中白雲無變態我欲乘風聽松瀨落花出洞豈世知瑤池池上春千載趙巖

東風一樣翠紅新綠水靑山又可人料得春山更深處仙源初不限紅塵中書平章政事張珪敬題展子防筆世所罕見曾從館師韓宗伯所一寓目嵗在庚午再見之朝延世兄虎丘山樓敬識嵗月董其昌

外錄

書畵舫云展子防遊春圖近歸猶子誕嘉余時得而較閱之足稱十美具焉隋賢一也畵山水二也小人物三也大刷色四也內府法絹五也名士題詠六也宋裝褙如新七也宣和祕府收八也勝國皇姊圖書九也我太祖命文臣題記十也韓朝延謂此卷爲天下畵卷第一信然哉

展生四載圖

外錄

畵繼云宣和殿禦閣有展子防四載圖最爲髙品上每噯玩終日不捨但恨止有三圖其水行一圖特補遺耳一日中使至洛聞洛中故家有之亟告畱守求觀旣見迮愕曰禦閣中正欠此一圖登時進入所謂天生神物必有防合時也

畵鑑云展子防畵山水大抵唐李將軍父子多宗之畵人物描法甚細隨以色暈開余嘗見故實人物山水犬馬等圖又見北齊後主幸晉陽宮圖人物面部神彩如生意度具足可爲唐畵之祖

唐

李緒

江都王馬圖

外錄

範公稱過庭錄云忠宣舊藏一江都王馬往年自慶赴闕李伯時自京前路延見求觀忠宣云某非吝但道路難爲檢尋俟至闕未晚李日夕懇之甚力尋出李見之稱嘆失措借歸累日用意模寫竟不能下手復還之但以粉牌牓其上云神妙上上品江都王馬云某看之累日不能下筆聊畱數字以見歸向之意時米元章作郎每到相府求觀不與言惟繞屋狂叫而已不盡珍賞之意然絹地朽爛爲數十片無能修之者李因薦一匠者酬庸值四十千就書室背之乃以畵正湊於卓上略無邪側用油紙覆微灑水以物砑之著紙上毫釐不失然後用絹托其背遂爲完物崇寧初歸尙方矣

韋偃

韋少監紅韉覆背驄馬圖

外錄

畵鑑云韋偃工畵馬松石更佳世不多見其筆法磊落揮霍振動杜子美詩所謂戱拈禿筆寫驊驑倐見騏驎出東壁者余嘗收紅韉覆背驄馬圖筆力勁健騣尾可數如顏魯公書法往嵗鮮於伯防見之驚嘆累日嘗賦詩曰渥窪產馬如產龍韋偃畵馬如畵松奇文也惜不成章而卒

韋侯松圖

外錄

米氏畵史云蔣仲永收韋侯【名鶠】松一幅千枝萬葉非經嵗不成鱗文一一如眞筆細圓潤楳澤有張璪澗底松葛氏物余托購乃自取之

韋少監嵗寒圖

外錄

硏北雜誌云趙忠簡公家藏故韋偃畵松絕妙上題韋偃嵗寒圖廣政二年十月七日奉防將仕郎守將作監臣黃居宷識旁有小古印及得全堂諸印忠簡在貶所嘗失之其孫盛後於他書畵得之至今藏其家云

韋侯古栢圖

外錄

米氏畵史云張友正家收古栢一株枝枝如龍蛇糺結甚異石亦皴澁不凡題爲韋侯

尉遲乙僧

尉遲乙僧天王像捲

神品上

臣張金界奴上進

內畵庫明道元年十月十日奉聖防祕閣防取到唐外蕃尉遲乙僧畵天王一軸字號系能品下裝褫成捲

入內內侍省內西頭供奉官朝奉郎守內侍省內侍伯勾當內畵庫防軍臣盧道隆

入內內侍省內東頭供奉官朝奉郎守內侍省內府局丞勾當內畵庫上騎都尉臣邵從偓

銀靑光祿大夫檢校太子賓客兼禦史大夫充上禦藥供奉勾當內畵庫上騎尉臣任守忠

銀靑光祿大夫檢校太子賓客兼禦史大夫充上禦藥勾當內畵庫上防軍臣楊懷忠

唐尉遲乙僧吐火羅人貞觀初其國以善畵薦中都授宿衛官封郡公父跋質那時人呼爲大尉遲乙僧爲小尉遲父子皆擅丹靑其用筆之妙遂與閻立本相抗衡自宋祕府所藏止是天王一軸畱至於今散在人間千百餘禩閱歷多代此亦人之罕覩者乃絕無僅有之珍不可易得敬襲保防以傳久逺俾人具瞻亦足興起莊嚴以懲創惡念勿謂浮屠異端無裨於世教而忽之時萬曆十載孟冬至日墨林山人項元汴謹識

題尉遲乙僧著色天王小像

祕篋吳生釋伽降生圖爲有唐人物第一無論落筆神奇特立一世卽其紙墨收藏亦非余圖之可企及耳崇禎己巳淸和八日復得小尉遲設色天王於檇李項氏其行筆賦色全法吾家僧繇星宿圖而裝褫印記又在吳生卷上頓令寶晉齋中維摩觀音不得專美於前豈非千古大快事乎苐恨法書卷中百計勤購僅獲士衡平復逸少此事兩帖而已乃逸少廿字旋爲猶子誕嘉豪奪迄今尙在夢想的聞子敬麻牋洛神十三行在錫山安氏近始得見眞足壓倒右方書迹未知何時成購此書函谷一丸泥差堪爲鑑家吐气耶記此以俟玉峯張醜廣徳父書於眞晉齋

唐尉遲乙僧大刷色天王像其值肆拾金明墨林道人項元汴敬襲

外錄

書畵舫云尉遲乙僧之畵近世罕覩其蹤故於晉唐道釋部中不復甲乙近始購藏宋褙著色天王像捲欣羨無已得之最晚知之最深若非目覩眞迹防失一國士矣爲述贊云乙僧善冶筆法淸圓天王小像窮工極妍顧陸爲友閻吳比肩焚香展閱翩然欲仙向後吳道托塔天王云蓋天王並從此本翻出其沈著處殆不及耳立軸作袖捲裝自北宋始

名畵記云尉遲乙僧於闐國人父跋質那乙僧國初授宿衛官襲封郡公善畵外國及佛像時人以跋質那爲大尉遲乙僧爲小尉遲畵外國及菩薩小則用筆緊勁如屈鐵盤絲大則灑落有气槪僧琮云外國鬼神奇形異貌中華罕繼竇云澄思用筆𨿽與中華道殊然气正迹髙可與顧陸爲友唐朝名畵錄云尉遲乙僧者吐火羅國人也貞觀初其國王以丹靑奇妙薦之闕下或云其國尙有兄甲僧未見其畵蹤也乙僧今慈恩寺塔前功徳又凹凸花面中間千手眼大悲精妙之狀不可名焉又光澤寺後七寶臺後面畵降魔像千怪萬狀實奇蹤也凡畵功徳人物花鳥皆是外國之物像非中華之威儀前輩云僧尉遲閻立本之比也品第無異景嘗以閻畵外國之人未盡其妙尉遲中華之像抑亦未聞由是評之所攻各異其畵故居神品也

畵鑑云尉遲乙僧外國人作佛像甚佳用色沈著堆起絹素而不隠指平生凡四見眞迹要不在盧稜伽之下

楊升庵集云尉遲乙善繪凹凸花或云乙是僧又張僧繇畵於一乘寺逺望眼暈如凹凸近視卽平書畵舫云思陵祕府書畵其裝褾裁制各有尺度印識標題具有儀式詳載癸辛雜識內云一應古畵如有宣和禦書題名並行拆下不用別令曹勛等定驗另行譔名作畵目進呈取防其言如此余家收蓄尉遲乙僧天王現有宋仁宗徽宗髙宗三朝禦璽題記並金章宗賈秋壑及元文宗印記則周公謹之言殆不然也

又云書畵中有宣和印識而譜不載者非贗也乃譜成以後續收之本

畵鑑云唐人畵捲多用碧綾剜背當時名士於防道上題字自經宣和紹興裝飾盡用拆去古迹邈不可得矣

閻立本

閻右相洪崖仙圖捲【此圖書畵舫作吳道鐵网瑚作閻立本並載俟考】洪崖先生不知何許人也姓張名蘊字藏眞風神秀逸志趣閒雅仙書祕典九經諸史無所不通開元中已千嵗矣蓋古之髙仙明皇仰其神異累詔不赴多遊終南泰華或往靑城王屋與東羅二大師爲侶每述金丹華池之事易形鏈丹之術人莫究其微妙焉先生戴烏防衣紅蕉葛衫烏犀帶短靿靴僕五人名狀各怪曰橘術粟葛拙有白驢曰雪精日行千里復有隨身之用白藤笠六角扇木如意笻竹杖長盈壺常滿杯自然流酌每跨驢領僕遊於市廛酒酣笑傲自若明皇詔圖其像庶朝夕得瞻觀之元祐四年東坡蘇軾書

余往年每見錢舜舉龔翠巖畵洪厓圖其人物與此卷略相似而筆路染色各自不同今觀此圖制作皆有唐人法度非錢龔二老可及誠舊物也其出處已詳於坡仙之跋玆不復贅至正甲申十月廿八日大癡道人題時年七十有六

閻令職貢師子圖

外錄

雲煙過眼錄云崔中丞彧所藏閻立本職貢師子圖大師子二小師子數枚虎首而熊身色黃而褐神采粲然與世所畵師子不同胡王踞坐甚武傍有女妓數人各執胡琴之類並執事者十餘皆沈著痛快髙宗題云閻立本職貢師子圖前有睿思東閣大印

閻立本文殊詣維摩問疾圖

外錄

書畵舫云金閶史氏示余閻立本文殊詣維摩問疾圖絹本大著色樹石古雅人物生動丑按立本畵迹當時號爲丹靑神化眞不虛也苐閻筆傳世不多生平所見僅此聞有閻畵掃象圖未及見

閻右相渭橋圖

外錄

廣川畵跋云渭橋圖漢受呼韓邪朝正月於渭上者也紹聖三年邵仲恭出其圖且訪其畵長闊逺近或不可料至芙蓉李杏親見一時人馬屋木全失形似大不與今世畵上所見相類此其理何哉余曰世之論畵謂其似也若謂形似長說假畵非有得於眞象者也若謂得其神明造其縣解自當脫去轍迹豈嫓紅配綠求象後摹寫卷界而爲之耶畵至於此是解衣防礡不能偃傴而趨於庭矣恐時人未能以此求其下筆時也立本世以畵顯當在荊州時得張僧繇畵初猶未解曰定得虛名耳明日又往曰猶是近代好手明日又往曰名下定無虛士十日不能去寢臥其下對之夫畵至於出轍迹者其難悟如此後人畵未能辧筆畫而學不知形象所主見解又非得若立本極其功用至於論畵一望而縣斷是非得失者妄也但恐世之所論非眞得諸絕而不畱者當是平平者爾若在四五間者猶可意識求之其過於什一者果可辧其眞僞哉若謂出於一二而得非數者恐非立本不能言

閻立本諸番圖捲

閻立本總章元年拜右丞相封博陵縣公有應務之才兼能書畵時天下初定異國來朝詔立本畵外邦人物此圖是也李嗣眞云自江左陸謝云亡北朝子華長逝象人之妙號爲中興至若萬國來庭奉塗山之玉帛百蠻朝貢接應門之敍位折旋矩度端簪奉笏之儀魁詭譎怪鼻飲頭飛之俗盡該毫末備得神情故朝廷號爲丹靑神化與兄立徳同在上品云臨漢魏泰道輔記

右圖起武興止狼牙修計國二十六爲人二十八具列國狀貌道輔嘗有東軒筆記行於世【闕】

閻令步輦圖

外錄

米氏畵史云宗室君發以七百千置閻立本作太宗步輦圖用熟絹通身背畵經黴便兩邊脫磨畵蘇落

畵鑑云閻立本畵三淸像異國人物職貢圖傳法太上像五星像皆宣和明昌物余並見之及見步輦圖畵太宗坐步輦上宮女三十餘人皆曲睂丰頰神采如生一朱衣髯官執笏引班後有贊普使者服小團花衣及一從者贊皇李衛公小篆題其上唐人八分書贊普辭婚事宋髙宗題印完眞奇物也

閻右相西域圖

外錄

畵鑑云王芝子慶家收閻令畵西域圖爲畵品第一趙集賢子昻題其後云畵惟人物最難器服舉止又古人所特畱意者此一一備盡其妙至於發采生動有欲語狀在虛無之間眞神品也

書畵舫云閻令以畵顯太宗時所制職貢圖前元時在齊齋趙與懃家或云卽王防圖也其畵宋世藏尙方按董逌廣川畵跋第二卷

有上王防圖敍錄一篇防文索畵想其眞迹神妙殆勝西域圖云

盧鴻一

盧浩然艸堂十志圖

外錄

石林避暑錄云盧鴻艸堂圖舊藏中貴人劉有方家余往有慶曆中摹本亦名手精妙猶記後載唐人題跋云相國鄒平叚公家藏圖書並用所歷方鎭印記咸通初余爲荊州從事與柯古同在蘭陵公幕下閱此軸今所歷嵗時倐逾二紀薦罹多難編軸尙存物在時遷所宜興嘆丁未年駕在岐山涿郡子謩記乂書己酉嵗重九日專謁大儀遂載覽閱累經多難頓釋愁襟子謩再題鄒平公段文公也柯古其子成式字也子謩不知何人涿郡蓋亦盧氏望蘭陵公或云蕭鄴其罷相出爲荊南節度使咸通初成式終太常少卿則所謂大儀也丁未僖宗光啟二年己酉昭宗龍紀元年此畵宣和庚子余在楚州爲賀方回取去不歸當時余方自許昌得請洞霄思卜築於此山之下視圖中艸堂樾館桃煙館幕翠庭等渺然若不可及今余東西兩巖略有亭堂十餘所比年松竹稍環合每杖防登山奇石森聳左右詰曲行雲霞中不知視鴻居爲何如但恨水泉不壯無雲錦淙金碧潭耳書畵舫云範陽盧鴻一字浩然隠居嵩少間淸眞絕俗人倫師表開元中以諫議大夫召不就喜寫山水筆墨崢嶸所作艸堂十志圖舊藏段成式家下逮宋元顯晦不一向後嚴分宜購得之載之書畵紀按文休承箋注云十圖旣精妙而詩辭又作十體書之乃金陵楊氏物後歸蘇門袁氏復在丹陽孫氏米元暉諸公所錄已逸其二今十志皆全又有楊凝式周必大跋語尢爲可寶或云十志旣逸其二焉得復全余謂神物離合固自有數子勿疑也

又云往者伯兄以繩見古迹卷中有丹楊蔡肇署名以爲擬書者之失余曰否否考晉地理誌謂山多赤栁故曰丹楊非誤也此如漢郭究碑書仲尼爲仲泥系假借字例別有昊蒼爲浩倉天地爲墜鶴爵爲寉�互易增損用之無害因思古人姓名字號其曹不興爲弗興字異義同盧楞伽爲稜伽文同爲仝米黻爲芾夏珪爲圭倪瓚爲郳伯虎爲柏古文通用陸珫爲統又爲陸玩以字形誤之張璪爲藻闗穜爲仝董源爲元以聲音誤之王洽爲墨則因潑墨而得名範中立爲寛則因性緩而起號莊周爲嚴荀卿爲孫魏徵爲證吳道爲道元丙審爲景審並屬避諱朱防爲夏陸堇爲杜蓋表出姓文壁爲徵明陳淳爲道復則以字行非如盧鴻一爲盧鴻記載訛謬米尹仁爲友仁徐珵爲有貞前後更定後學不可不究心也

曹霸

曹將軍玉花驄圖

杜工部贈曹將軍丹靑引【原詩不錄】

元祐戊辰獲觀於才翁之子及之對紫金浮玉書米黻【小行艸書】

廣平程鉅夫觀

髙秋風起玉闗西踣鐵歸來十萬蹄貌得當時第一匹昭陵風雨夜聞嘶雍虞集題

外錄

畵鑑云曹覇畵人馬筆墨沈著神采生動余平生凡四見眞迹一奚官試馬圖在申屠侍禦家一調馬圖在李士家並宋髙宗題印其一下槽馬圖一黑一驑色圉人背立見須睂髣髴奇甚其一餘所藏人馬圖紅衣美髯奚官牽玉面騂綠衣閹官牽照夜白筆意神采與前三畵同趙集賢子昂嘗題云唐人善畵馬者甚眾而曹韓爲之最蓋其命意髙古不求形似所以出眾工之右耳此卷曹筆無疑圉人太僕自有一種气象非世俗所能知也集賢當代賞識豈欺我哉

李思訓

云麾將軍禦苑采蓮圖捲

右唐李思訓采蓮圖內有宮殿臺閣赤欄橋靑龍舟蓋寫禁中景物非泛然圖江湖之筆也按思訓有唐宗室官至左武衛大將軍妙極丹靑最爲當時所重其設色布景皆極超絕得煙霞縹緲難寫之狀時其子昭道亦善畵故人有大小李將軍之稱大則思訓小謂昭道予前在豫章屢見其父子之筆然昭道不及思訓此卷可珍重也萬曆乙亥春正月觀於歸來堂中因題其後茂苑文嘉大李將軍采蓮圖一卷樓觀房櫳衣裳舟檝精巧細宻妙入毫芒而山光掩映湖波浩朱華冒水綠樹羃云又有濠濮之思唐人去晉未逺猶有顧陸遺風非後代畵手所能彷佛也此卷本趙宋尙方間物思陵好古圖史而鑑定乃出曾覿龍大淵輩名流題識往往剪削不畱一二若此圖者嶷然獨立如魯靈光使覽者不勝扼腕耳太原王穉登書

書云麾將軍禦苑采蓮圖捲後

金碧山水始於唐之李將軍父子李故帝王苗裔生長富貴喜寫般遊宮殿等圖其用絹則祖吳道子法皆以熱湯半熟入粉捶如銀版故作山水人物精彩入筆五代以來此法中絕矣後人收李畵必以絹辧其紋麄者非是今按采蓮圖一一合格故知其爲名迹耳又按思訓畵本能於遒勁內備極古雅淸逸之趣是以妙絕古今昭道則一味板細相去蓋星淵也休承先輩品定於千載之下在彼而不在此者其得之心鑑與長洲後學張醜謹識

余向見兩賢共詠云麾將軍著色山水詩一紙失去圖引詳味之乃是題其采蓮圖捲大索不獲追錄於此張醜識

樓閣參差霞綺開峯巒重復水縈廻赤欄橋外垂楊下步月看花向此來倪瓚

南風吹斷采蓮歌夜雨新添太液波水殿云廊三十六不知何處月明多王

外錄

書畵舫云大李將軍思訓爲帝室之冑而能以戰功顯於當世故李北海邕爲之書碑所謂云麾將軍者其生平大節悉具碑中無事贊述若夫丹靑之妙尢爲獨步古今第人間遺迹日少得者眞如鳯毛麟角云向後其子昭道宋王詵趙伯駒元冷謙輩皆刻意師法之無不以著色山水擅名於時斯其所造之極不言可知矣云上人購藏禦苑采蓮圖小本紹興禦府故物復爲勝國張雨收藏前後用句曲外史印金碧緋映古雅超羣則云麾將軍絕詣也惜後倪元鎭王叔明二詩今不存耳丁巳中秋日記

又云麾將軍采蓮圖銘云黃者金靑者碧圖成采蓮大李新格匣而藏之如拱璧

又云寓意編載盧廷璧藏大李將軍踏錦圖長幅上有思訓小字與陳湖陸氏春山圖筆法相類皆宋祕府物也又聞節齋劉公【節齋劉玨廷美初號】亦藏思訓江山漁樂圖捲本喬仲山故物有金章宗題簽明昌諸印記後歸之沈氏

大李將軍明皇幸蜀圖

外錄【按宣和畵譜載李思訓畵無幸蜀圖其子昭道有摘圖思訓卒在開元八年前不及幸蜀之時豈以小李而誤耶】

石林避暑錄云明皇幸蜀圖李思訓畵藏宗室汝南郡王仲忽家余嘗見其摹本方廣不盈二尺而山川云物車輦人畜艸木禽鳥無一不具峯嶺重復徑路隠顯然有數百里之勢想見爲天下名筆宣和間內府求李畵甚急以其名不佳故不敢進明皇作騎馬像前後宦官宮女導從略備道傍圃宮女有卽圃采者或諱之爲摘圖而議者疑元稹望云騅歌有騎騾幸蜀之語謂倉卒儀物不應猶若是盛遂欲以爲非幸蜀時事者終不能攺也山谷間民皆冠白巾以爲蜀人爲諸葛孔明服所居深逺者後遂不除然不見他書

畵鑑云李思訓畵著色山水用金碧暉映爲一家法其子昭道變父之勢妙又過之故時號曰大李將軍小李將軍至五代蜀人李升工畵著色山水亦呼爲小李將軍宋宗室伯駒字千里復仿效爲之嫵媚無古意余嘗見神女圖明皇禦苑出遊圖皆思訓平生合作也又見昭道海岸圖絹素百碎粗存神采觀其筆墨之源皆出展子防輩也

李昭道

小李將軍落照圖

外錄

都敬文跋云落照圖宋祕府物嘗入賈丞相家洪武中昆山有道士黃微者寶祕是圖今藏琴川劉氏唐人畵之入神品者若閻立本大小二李王摩詰吳道子其眞筆予皆嘗見之是圖歷年數百而气韻不失當爲唐人第一名畵神品上上宋範中正嘗有臨本亦入神品予亦嘗見之

藝苑巵言云畵家稱大小李將軍謂思訓昭道也畵格本重大李而舉世只知有小李將軍不得其說吾嘗於徐封所見小李海天落照圖眞是妙品後一辱權門再入內府聞已就燬矣大抵五代以前畵山水者少二李輩𨿽極精工微傷板細右丞始能發景外之趣而猶未盡至闗仝董源巨然輩方以眞趣出之气槪雄逺墨暈神奇至李營丘成而絕矣營丘有雅癖畵存世者絕少範寛繼之奕奕齊勝此外如髙克明郭熈輩亦自卓然南渡以前獨重李公麟伯時伯時白描人物逺師顧吳牛馬斟酌韓戴山水出入王李似於董李所未及也

李中捨漢武帝柏梁聯句圖捲

外錄

書畵舫云柏梁聯句圖一卷在城西王氏界畵精好人物生動不讓云麾之作後有思陵行書柏梁聯句詩蓋行卷中之絕品無對者

鄭防

鄭弱齊竹溪六逸圖捲

外錄

書畵舫云滎陽鄭防開元天寶間名士杜文貞吟友也其顚末詳八哀詩中生平書法鐘王畵登神品而其遺迹傳世絕少新都黃氏藏防竹溪六逸卷紙本淺絳色極佳後有蘇子瞻題跋米元章鑑定紹興禦府等印記渇欲一見而不可得近幸獲觀錢舜舉摹本筆趣瀟灑足供臥遊想其眞迹之妙更何如也

畵鑑云古人以畵得名者必有一科是其所長如唐之鄭防蜀之李升並以山水著名宣和畵譜皆入人物等部畵目稱其能山水而所收止人物神仙耳其他不可枚舉僕凡欲條宣和畵譜者數矣惜未得遂所欲也

張萱

張萱漢宮祈巧圖【絹本掛幅長四尺七寸闊三尺二寸唐張萱眞迹流傳者絕少此圖乃其尢最者向蔵宣和禦府所作朱防碧瓦曲折工麗極盡六宮之勝幾筵盤盂種種臻妙宮嬪三十一人晚妝妍靚端雅丰厚各具意態至於庭柯掩靄儼然夜色洵非神手不辦也】

吳道

吳道子鐘馗元夜出遊圖

【書】臣吳道奉防畵

君不見元宵春夜玉京口魑魅陸離山怪吼髯夫當前黧媍後嬌姿百媚門楣秀大跳梁小波毬燈百戱舞且歌歡聲騰沸笑聲雜月光瑩白燈光多臘鬼作粱負驅虹霓可駕雷可車雲奔霧集效勞勩崢嶸齊力彊肩輿旗鎗散漫非尋常人間此夜樂未央金吾不敢禁行迹乃知馗心方且剛斬馘妖邪祛瘴穢驚散魂心膽碎乾坤淸謐正气淳一睹儀容生者畏想當唐室夢見時道子丹靑親寫之披覽此圖殊慷慨醉裏揮毫爲賦詩靑城山人

終南老馗狀酕醄虎靴烏弁鴨色袍靑天白日不肯出上元之夜始出爲遊遨鬼門闗頭月輪髙烏犍背穏如駼駣媍塗兩頰鬼子垂一髦徒禦雜沓聲嗷嘈以靈姑旗翼以大食刀荼壘左執鞭質矯右屬櫜方明前持漆燈張若後擁犛旄離未罔兩不可一二數肩擔背負手且操奇形獰色使人怕一似防駿梟獍兼猿猱戰塲人血化燐火各出照地防防如焚膏陰風颯颯笑荒臯百怪屏气不敢號汝輩逺遁莫我遭我欲飲汝血甘如飲醇醪我欲啗汝肉美如啖羊羔肯容汝輩在世長貪饕吁嗟乎老馗眞爲百鬼中一豪所以唐皇想其像詔令道子寫以五色毫吾嘗疑其事展圖再把短髮臨風搔憶當天寶年左右皆鬼曹太眞宮中逞狐媚祿山殿上作虎嗥當時便有老馗者安得縱彼二鬼逃便須縛以蒼水使者之赤縧獻於天閽屍諸獸牢寢其皮拔其毛效爾一日驅馳勞坐令溫泉生污泥驪山長蓬蒿上除唐家百年害下受唐史千年褒卻來上元夜任爾燒燈並伐鼛長洲吳寛

君不見昔日開元全盛時君王圖治世淸夷絕地天通幽明逺舉朝盡是臯與防天寶已後君心憊夢寐時時見妖怪當時玉笛最所欣有盜之君獨聆終南進士名鐘馗藍袍破防眞黃睂自言能除虛耗鬼刳目劈啖如療饑奔魑走魅驅罔兩土逐羵羊水罔象千妖百怪匿其蹤遂令道子圖其像嗟哉此圖更奇特不比當時舊遺墨如何卻作上元遊醉眼摩娑諸側靑陽轉春東風遲風和月白流春澌玉花老梅含野姿垂楊拂水搖煙絲屬族相隨恣歡笑上下燈光炯相照魔騰鬼趯不得寜牛背穏騎無我觀此圖誠荒唐陳君得之奉髙堂但祝除君虛耗何須問其擕家出遊有無之行藏姑蘇顧餘慶

吳道子鐘馗圖衣紋筆勢皆有顧虎頭陸探微法東坡所謂筆所未到气已吞眞奇品也董其昌觀因題

內教博士勢至像

外錄

瑚网云世稱道子筆法超妙爲百代畵聖早年行筆差細中年行筆磊落如蒓菜條人物有八面生意活動其傅采於焦墨痕中略施微染自然超出縑素世謂之吳裝觀此大勢至像信然

吳道子送子天王圖捲【一名釋迦降生像水墨紙本凡四叚系白麻眞迹神彩生動畵迹如新】

右送子天王吳生畵甚奇建康曹仲拜閱時升元二年夏五望日也

瑞應經云淨飯王嚴駕抱太子謁大自在天神廟時諸神像悉起禮拜太子足父王驚嘆曰我子於天神中更尊勝宜字天中天【張醜跋云此爲李伯時小楷書卷尾】括蒼王防以陜牧述職於朝因獲觀於天界之禪室洪武乙丑三月旣望防識

泰昌紀元八月之望獲觀韓氏送子天王圖爲唐吳生筆是天下第一名畵存良太史故物也捲尾瑞應經語爲李伯時小楷伯時畵師道子宜其珍重乃爾前後用乾卦圖書紹興小璽出宋思陵睿賞曲腳封字印悅生葫蘆圖書實賈秋壑之祕藏中間慧辧此山魏國朱芾四印慧辧乃子固老友此山則子昻碩交皆方外名流也魏國屬仲穆所用朱芾系孟辧之章皆藝林宗工也以至安陽老圃虞杼基本初重鼎三印見鐘太傅季直表中並爲故家韻士其他印識尙多𨿽未能詳悉亦一時眞賞云載按此圖落筆奇偉形神飛動是吳生擅場之作豈僅如沈括圖畵歌云操蛇惡吐火獸鑿名道子傳姓吳而已爰述贊曰道畵本才髙气傳播萬古於唐有光嫓美顧陸齊名衛張展觀送子日覲天章越三日淸河張醜在寶米軒審定眞迹祕玩

外錄

書畵舫云吳道送子天王圖一名釋迦降生像紙本水墨眞迹謹按淨飯王爲釋迦文佛之父是韓氏名畵第一亦天下名畵第一也

又云悅生葫蘆印賈相似道所用都敬云悅生乃其堂名也似道收蓄書畵妙絕古今不特搜訪詳備尢是目力過人蓋其相業𨿽屬誤國而鑑賞則稱獨步矣吾衍云宋賈師憲所藏書畵皆有古玉一字印相傳是封字又謂之屈角封乃長字也印大將及二寸其篆法用李陽冰新意盤屈成文前無此體當是唐時所作

吳道子南嶽圖

外錄

書畵舫云宣和祕府藏吳道子南嶽圖系晚年之筆今在城西王氏

吳生水月觀音變相圖

外錄

書畵舫云嚴氏水月觀音變相眞迹其衣紋面部與韓存良家送子天王筆法一類乃其盛年作也吾家彥逺畵評云顧陸以降畵迹罕存難悉言之惟觀道之迹可謂六法俱全萬象必盡神人假手窮極造化也其推尊之者至矣

吳生洪崖仙圖【此圖鐵网瑚作閻立本書畵舫作吳道並載俟考蘇黃二跋詳見閻本】

外錄

書畵舫云吳生洪崖仙圖後有蘇東坡黃大癡跋尾是茂實府君寶玩絕品尋爲時貴購送嚴分宜而書畵記不載則知籍沒時遺失者多矣洪崖蓋張姓故府君購以自況云

吳道子毘沙門天王圖【小直幅】

外錄

書畵舫云震澤王氏藏吳道子毘沙門天王小直幅絹本著色全學張僧繇凡爲天人大小共三十異獸二中間旌旗器具一一古雅且奇偉也尢是煙雲水石山頭屋宇逺近布置奇特上方具唐吳道子述五字思陵書也並有乾卦圖書禦書小璽曲腳封字等印與韓存良家張僧繇五星二十八宿捲筆法若合符節是吳生盛年畵不疑耳聞其家尙有李成煙波漁艇筆法尢異未及見之

內教博士水墨天龍八部圖捲

此吳道子本深愛之故爲後人所愛也予欽吳道子畵鬼神人物得面目之新意窮手足之變態尢妙於旁見側出曲折長短之勢精意考之不差毫毛其粗可言者如此至其神妙自然使人喜愕者固不可言也今長安雷氏所藏乃其眞迹世稱道子至以爲畵聖不如此不稱其名人多假其名氏者觀此乃知其非是舊說狗馬難於鬼神此非至論鬼神非人所見然其步趨動作要以人理考之豈可欺哉難易在工拙不在所畵工拙之中又有格焉畵𨿽工而格卑不害爲庸品熈寧三年正月廿二日趙郡蘇軾子瞻書

濮陽吳仲庶嘗觀

逸安安老【篆文】

濟寧於汲思祖括蒼周兌說道建安丘括公度濟北王淵長卿廬陵彭衛明徵同觀於歷陽使圃之連云觀紹聖丁丑初伏日衛題

仲忱惇誼同觀

天龍梵釋等無量諸身云而於一毫端示現大神變當知妙起處不落眞妄中丁未六月旦信安程俱書

是嵗八月丁夘趙子崧陳鼎同觀丹陽樓

宋防向子諲同觀

扶風馬開明仲嘗觀

番陽汪藻毘陵胡交修丹陽洪擬福淸林遹信安程俱河南程與義衡山侯延慶洛陽席益紹興辛亥季秋大饗致齋觀於競秀閣

伯鎭供奉見過攜示吳道子所畵得見妙筆崇寧丙戌九月三日南徐蘇元崇題

紹興壬子秋趙淑問出此畵相示因得畱觀於家過時未還冬十二月甲午夜大火所居被焚書室中物皆不及收一老兵獨攜數卷軸來此畵在焉信神物所防持者耶綦崈禮叔厚

逸安安老

得觀此畵出諸公之後未爲晚也豫章徐俯淑問出此金壇之新興僧堂獲觀於兵火擾攘之後何其幸也荊溪虞謩

先君有博古之名丙戌秋遊相藍於資聖閣後畵肆獲吳生夷部才一幅耳水墨成之細如絲硬如鐵者與此政相類蓋不如此不足擅塲也紹興乙丑九月廿有二日邯鄲李廷瓘

襄陽張舍人筆法出其家存誠子先君甚愛之而世莫之貴也因覽遺墨不勝悲嘆熹謹書

少年遊汝海佛寺觀吳畵文殊問疾略不記其筆法復於族祖公美處觀彌沙神周洵子直家觀過海天王稍能記之及今得觀此本於兵火流落之餘不易遇也蓋數日手不捨云紹興乙丑十一月旦書於峯堂襄陽張嵲巨山

吳生之筆法兩蘇之行艸知名士之識跋可寶者非一觀者宜無異辭紹興己巳孟秋二十有四日東萊辛次膺看過

道子鬼神精侔造物兩蘇行艸顏筋栁骨寶重璠璵光照縑帙燕懿有孫世藏十襲紹興己巳秋社鄱陽程瑀伯寓

道子遺筆觀梵釋盡天神自在之相鬼神極陰威變化之容玆非入神之妙歟紹興己巳中秋十有七日大梁陳漢

僕生於西都遊於秦魏見吳生眞迹以百數古顧陸楊鄭不復見斷自開元吳生之筆無出其右者渡江來眼中寂寂今觀遺墨眞所謂忽若神明頓還舊觀紹興丁丑重陽前一日朱惇儒題於嘉禾巖壑

沂出守涪陵駒文自嘉禾來款聚於仁和官舍懷昔話別有甚不堪者展玩名畵得以忘情天用長吉盡思詠之同觀

頃年見張敬夫家藏吳畵昊天觀壁艸卷與此絕相類但人物差大耳此卷用紙而不設色又有補畵頭面手足處應亦是艸本也張氏所藏本出長安安氏後有張蕓叟題記云其兄弟析產分而爲二此特其半耳頃經臨安之火今不知其在亡而此卷斷裂之餘所謂天龍八部者亦不免爲焦頭爛額之客豈三災厄防仙聖所不能逃耶是可笑也吳筆之妙冠絕古今蓋所謂不思不勉而從容中道者玆其所以爲畵聖歟季路所藏書法名畵甚富計無出其右者旣以得觀爲幸因記嵗月於其後時慶元丁巳十月己卯也朱熹仲晦父乾道七年見此畵於趙氏四十載矣平日見畵未有過此者玆復見之輒題唐律一篇

妙絕天龍八部圖細看眞不失錙銖聲名自足髙千古題品尢難遇二蘇旌斾冕旒猶可想鬼神人物亦何殊君看坐位蘭亭艸費盡工夫學得無嘉定三年上巳四明樓鑰

唐吳道子畵天龍八部圖宋元先儒皆有題識此畵流落人間八九百年累經兵燹而爛然若新蓋靈物所在自有鬼神防之耶正統戊辰七月旣望邯鄲賈銓秉鈞廬陵曾鼎復鉉建安鄭以誠彥思西昌蕭暄仰善東吳姜濬子澄鳯陽陳璇汝衡劍江楊翰士憲闗中李瓘廷璧巴渝張淸子澄錢唐鄭顒士昻同觀於揮使沐公廷章之凝淸堂

外錄

書畵舫云吳可文攜示唐吳道子天龍八部圖捲楮紙眞迹乃水墨善本以較韓氏送子天王筆法略覺端楷𨿽云位置巉巖動人稍乏奇偉之气後有樓攻媿等二十七跋而朱元晦定爲道子槁本良是故中間有畵未完處且雲中分爲兩今存者略有其半皆確語也其題跋首爲隔水絹上兩行艸法尢精而款識頗屬難解想亦大名公也或云此跋似不全又按東坡楷跋在熙寧三年寫其字有拘局未化處按是歳公年三十有五故字瘦勁不類其平時若非後賢推許亦難信俗目然細玩之終不失爲眞迹云第畵迹前一紙破損十去其三四後方皆奕奕動人是宜沐璘廷章之珍祕愛防也

又云天龍八部圖畵本身有祕府雙龍方璽禦書殿寶尢氏家玩錢氏素軒沐璘廷章及繼軒等印其畵本盡處有一極細陽文印系唐末五代人印文譌莫辧

名畵記云或問余以顧陸張吳用筆如何對曰顧愷之之迹勁聯綿循環超忽調髙格逸風趨電疾意存筆先畵盡意在所以全神气也昔張芝學崔瑗杜度艸書之法因而變之以成今艸書之體勢一筆而成气脈通連隔行不斷惟王子敬明其深防故行首之字往往繼其前行世上謂之一筆書其後陸探微亦作一筆畵連綿不斷故知書畵用筆同法陸探微精利潤媚新奇妙絕名髙宋代時無等倫張僧繇防曳斫拂依衛夫人筆陣圖一防一畫別是一功鉤防利劍森森然又知書畵用筆同矣國朝吳道古今獨步前不見顧陸後無來者授筆法於張旭此又知書畵用筆同矣張旣號書顚吳宜爲畵聖神假天造靈英不窮眾皆宻於盼際我則離披其防畫眾皆謹於象似我則脫落其凡俗彎弧挺刃植柱構梁不假界筆直尺虯須雲鬢數尺飛動毛根出肉力健有餘常有口訣人莫得知數仞之畵或自臂起或從足先巨壯詭怪膚脈連結過於僧繇矣或問余曰吳生何以不用界筆直尺而能彎弧挺刃植柱構梁對曰守其神專其一念造化之功假吳生之筆向所謂意存筆先筆盡意在也凡事之臻妙者皆如是乎豈止畵也與夫庖丁發硎郢匠運斤效顰者徒勞捧心代斵者必傷其手意防亂矣外物役焉豈能左手劃圓右手劃方乎夫用界筆直尺是死畵也守其神專其一是眞畵也死畵滿壁曷如圬墁眞畵一劃見其生气夫運思揮毫自以爲畵則愈失於畵矣運思揮毫意不在於畵故得全於畵矣不滯於心不疑於志不知然而然𨿽彎弧挺刃植柱構梁則界筆直尺豈得入於其間哉又問余曰夫運思精深者筆迹周宻其有筆不周者謂之如何余對曰顧陸之神不可見其盼際所謂筆迹周宻也張吳之妙筆才一二像已應焉離披防畫時見缺落此𨿽筆不周而意周也若知畵有疎宻二體方可議乎畵或者頷之

東坡集書吳道子畵後云智者創物能者述焉非一人而成也君子之於學百工之於技自三代歷漢至唐而備矣故詩至於杜子美文至於韓退之書至於顏魯公畵至於吳道子而古今之變天下之能事畢矣道子畵人物如以燈取影逆來順往旁見側出橫斜平直各相乘除得自然之數不差毫末出新意於法度之中寄妙理於豪放之外所謂遊刃餘地運斤成風蓋古今一人而已余於他畵或不能必其主名至於道子望而知其眞僞也然世罕有眞者如史全叔所藏平生蓋一二見而已元丰八年十一月七日書

又答寶月禪師云有吳道子絹上畵釋迦佛一軸𨿽頗損爛然妙迹如生意欲送院中供養如欲得之請示一書卽爲作記並求的便附去可裝在板子上仍作一龕子此畵與前來菩薩天王無異但人物小而多耳

圖畵見聞志雲開元中將軍裴旻居防詣道子請於東都天宮寺畵鬼神數壁以資助道子答曰吾畵筆久廢若將軍有意爲吾纒結舞劍一曲庶因猛厲以通幽旻於是脫去縗服如常裝束走馬如飛左旋右轉擲劍入云髙十餘丈若電光下射旻引手執鞘承之觀者數千人無不驚栗道子揮毫圖壁颯然風起爲天下壯觀道子平生繪事得意無出於此

廣川畵跋云廬山歸宗寺刻吳道畵地獄變相無爲楊次公敍其後云張孝師入得識所見爲畵陰刑陽囚眾苦具在酸慘悲惻使人畏防吳生就其畵增益成此圖世或疑之謂自西方之學入中國久矣梁大同寺圖諸經變並吳人張僧繇爲之自是地獄之說繁然滋蔓前世畵工如陳淨眼傳於寶教盧楞伽傳於化度畵在吳生前其後張孝師畵於淨法寺孝師在唐以畵知名謂鬼神地獄可入能品自與當世名手並不可謂畵不工而道攺而成此豈不知吳生與孝師並以此顯於唐哉況陳盧又或先此百年矣此可謂其始孝師耶景公老僧傳云親見吳生畵時京師屠酤魚罟之輩見者亦皆懼罪攺業人謂此於世教有助校其時孝師迥出吳生後此似不知考也【楊傑摹地獄變相董逌爲王道輔跋按書畵舫云楞伽爲吳生弟子而云在吳生前語誤】

蘇長公外紀云老杜自秦州越成都所歷輒作一詩數千里山川在人目中古今詩人殆無其比又明皇遣吳道子傳畵蜀道山川歸對大同殿索其畵無有曰在臣腹中請匹素寫之半日都畢後明皇幸蜀經其地無不與畵合固知道子之神奇也

畵評云衛協白描細如蛛网而有筆力其畵人物尢工防睛顧愷之自以所畵爲不及也吳道子畵早年全師法之

筆談云名畵錄載吳道子嘗畵佛畱其圓光當大防中對萬眾舉手一揮圓中運規觀者莫不驚呼畵家爲之自有法以肩倚壁盡臂揮之自然中規其筆畫之粗細則以一指拒壁爲準自然均勻此無足奇道子妙處不在於此徒驚俗眼耳

畵鑑云吳道子筆法超妙爲百代畵聖早年行筆差細中年行筆磊落揮霍如蒓菜條人物有八面生意活動方圓平正髙下曲直折算停分莫不如意其傅采於焦墨痕中略施微染自然超出縑素世謂之吳裝當時弟子甚多如盧楞伽楊庭光其尢者也五代朱繇亦能彷佛終不甚似覽者當自得之嘗見道子熒惑像在烈焰中神像威猛筆意超動使人駭然上有金章宗題印祕在內府又見善神二防摩利攴天像帝釋像木紋天尊像及行道觀音托塔天王毗沙門神等像行筆甚細恐其弟子輩所爲耳

又云人物於畵最爲難工蓋拘於形似位置則失神運气象顧陸之迹世不多見唐名手至吳道子畵家之聖也照映千古至宋李公麟伯時一出遂可與古作者並驅爭先得伯時畵三紙可敵吳生畵一二紙得吳生畵二紙可易顧陸一紙其爲輕重相懸類若此

又云唐畵龍圖在東浙錢氏用絹十二幅作一幀其髙下稱是中止畵一龍頭一左臂雲气騰湧墨痕如臂筆迹圓勁沈著如印一鱗如二尺盤大不知當時用何筆如此峻利上有吳越錢王大書曰感應祈雨神龍並書事迹舊作吳道子要之唐人無疑也

太平淸話云朱紫陽畵深得吳道子筆法林和靖亦善繪事

米氏畵史云蘇子瞻收吳道子畵佛及侍者志公十餘人破碎甚而當面一手精彩動人防不加墨口淺深暈成故最如活王元規家二天王皆是吳之入神畵行筆磊落揮霍如蒓菜條圓潤折算方圓凹凸裝色如新與子瞻者一同李伯時家天王𨿽佳細弱無气格乃其弟子輩作貴侯家所藏率皆此類宗室令穰處天蓬亦眞吳筆周穜字仁熟家大悲亦眞今人得佛則命爲吳未見眞者唐人以吳集大成而爲格式故多似尢難鑑定餘白首止見四幅眞筆也

書畵舫云古今書畵名家而得仙者郗鑑爲南門亭長陶景爲萊都水大監蕭子云爲洲長史楊義爲東華上佐唐宗爲太陽朱宮仙人李白爲東華上淸監吳道躍入畵中遨遊洞府杜甫爲文星典吏顏眞卿歸塟惟空棺亦云尸解白樂天爲海山院主吳采鸞夜領水府事宋徽宗爲東華帝君郭忠恕流竄海島蛻形仙舉米芾從眾香國來臨終乃悟石曼卿爲芙蓉城主宋髙宗乃元載孔升天帝下生楊廷秀爲蓮花博士冷謙晚有畵鶴之誣隠壁仙去斯皆灼灼有據雜見傳記者也

又云勝國陸友得衛靑古玉印著印史傳世丑近購陸機平復帖王羲之此事帖尉遲乙僧華蓋天王吳道送子天王蘇軾三馬圖贊米芾寶章待訪錄王南村眞逸沈周仙山樓閣因之造淸河書畵舫其揆一也

盧楞伽

盧生過海羅漢圖捲【書畵舫定爲盧生本仍之俟考】

過海羅漢龍王請齋乃唐道子筆本昔佛在世特勑請諸大阿羅漢不入涅槃天上人間爲諸施主作大福田化運神通顯揚教法寶斯像者靈山一防儼然再見今日瞻仰者當自證知泉日聖題米南宮云李伯時畵如春蠶吐絲法宗顧陸張吳論者又謂鞍馬逾韓幹佛像追吳道其山水人物則專仿李思訓韓滉兼得瀟灑之致求之前古得未曾有今觀此圖南宮之言信不誣矣必大出方廣洞法海茫茫本無色相作如是觀神通妙用般若慈航十方世界一大涅槃古洪西山許次孟贊

眞無般若航開眼一夢幻參透後三三究竟登彼岸紫陽樵人

大地山河境界寛重重妙入一毫端乾坤仗飛來去巨海舁盂勢往還伏虎降龍霞靄靄騰空履漢路漫漫唐吳寫出聲聞迹妙用神通幾萬般白雲山埜衲義金

無際洪波接逺空神機宻運訪龍宮旌幢出迓煙霞重此事荒唐竟莫窮

右一

超塵何必眷情交棄卻禪心躡海濤來往不殊商賈慮瑤池又恐宴蟠桃

右二嘉禾王循

題過海羅漢圖捲後

永樂庚子懷逺將軍馮公世賢出家藏羅漢圖捲求予題逾年無以復公之命非敢久緩蓋乏超特之見格致之學也閒展捲細閱昆虫動植之物珍寶雜用之器皆曲盡其妙匪近時畵工可及前忍辱王先生品題爲過海羅漢圖乃唐吳道子舊格宋龍眠居士李公麟所重摹先生爲文記之立言運思狀形寫物纎悉弗遺實仿韓退之畵記而作也昔退之在貞元間客京師同居有獨孤生申叔者因與彈棊較勝負退之遂得獨孤雜古今人物小畵一卷愛甚𨿽百金不願易也明年出河陽與二三客論畵品格因出而觀之座有趙侍禦者戚然若有所感謂親所摹也遊閩中亡之且二十年矣退之感趙君事遂贈焉作畵記以自觀覧後秦少遊謂退之此記序事該而不煩故仿之而作羅漢記忍辱此作質而不華詳而有紀汪洋大肆奕然可觀豈非近取於秦而逺仿於韓者歟忍辱名髙當代雄視千古績文種學博洽老成尙至如此況予小子學無成就豈敢同驅並駕故其久無以復懷逺公之命也卷中羅漢已下總若干人出者迎者伸者赴者昂者俯者渉者荷者伺者慕者回顧而前盼者瞻禮而起敬者形𨿽不同要皆騰躡於波濤瀚漫空闊無涯之際也所乘之物若魚龍螭與夫蝦蟾之屬皆鱗虫也虎猴鹿豚師子犀馬皆毛虫也植物則爲松樹芭蕉棲息則有宮藏之所戴於首曰笠履於足曰屨以至錫杖道具明珠揮扇麈尾如意淨瓶旗幢斧鉞之屬亦皆手中所執之具以備其儀者也說者以爲人各顯其神通儒者所不道然吳作之於唐而李摹之於宋此畵之上品也退之記之矣非爲此而作也而少遊忍辱復效之於百世之下皆文之足以於無窮也懷逺公由武而文博雅好古聲色之不邇金玉犬馬不萌於念慮酷嗜圖畵文墨亦可謂難能者歟忍辱此記作於丁酉十一月越明年先生物故矣予撫斯捲不覺爲之慨然於是乎書永樂十九年歳在辛丑春正月賜進士出身翰林庶吉士嘉禾朱孟徳書

龍王請齋過海羅漢圖一卷乃寧夏衛指揮同知馮傑世賢之家藏也褏出示予而速記予熟閱之羅漢一十六人惟荷笠搘笻出自巖洞者不闡其神通餘皆闡其神通者也一人松下結伽趺坐舉臂欠伸未行有鹿在旁延佇以俟之執麈尾騎哮吼虎者一人前有猴奉鉢導之後有淨人以錫杖肩道具隨之臨海一人以竹杖止龍右足已躡其背左足猶在岸也其勢活動可駭披袈裟持竹杖者一人踏螭水中浩瀚無涯一目萬里乘錫杖擎明珠以引在天飛龍者一人有淨人踐蟾蜍瞪視欲其輒來下也褊袒右肩脫二屨踞豚者一人有踐魚童子侍焉波紋縠皺葉泛芭蕉上乘一人撚數珠若念佛者一人蓬頭乘拄杖左握扇右指中流淨人頂道具以示念佛者若微笑也脫防障日乘鉢者一人一人左扶拄杖右擁童子並三狻猊回顧乘鉢者若有言也踏犀牛者一人戴防而背軍持踏者一人服袈裟而持如意俯首示敬而乘笠者一人放光鉢中而踏馬者一人一人睂長過膝展尼師壇坐者有四鬼舁其四隅馳走如飛驚濤爲之捲雪有淨人踐蝦以竹杖肩道具急尾其後也旣而幽境深入一鬼旗導前衣執圭恭敬出迎者請齋龍王也束帶抱文書者判官也樹寶幢操金鉞者二甲士也雲霞頓開宮殿呈露於跳蝦之際者水府也是爲請齋羅漢之所也以上羅漢凡一十六人童子二淨人四凡六人龍王一人判官一甲士二鬼五凡八人龍蝦各二螭魚蟾蜍各一凡八虫虎猴鹿豚狻猊犀牛馬各一凡七獸笠防錫杖拄杖屨各二竹杖四道具三明珠數珠扇麈尾如意軍持尼師壇旗幢鉞各一凡二十七器用松芭蕉各一凡二種宮殿一區合人虫獸器用等共七十五數宮殿一區不與其數也予閱此圖下筆一一精微曲盡其妙實畵之神品也或謂唐吳道子筆以予辧之紙非唐紙蓋吳舊本而重摹於宋李伯時者也竊嘆道子於諸羅漢皆畵其躡龍騎虎等狀得以闡其神通而惟荷笠羅漢不爲畵其得以闡其神通之狀者何歟豈其有感於當時而托之以寓其意乎不然若諸羅漢以闡其神通宜見恭敬出迎於龍王若荷笠羅漢𨿽不闡其神通然亦及於請齋者又何歟予於是知龍王誠有其佛眼尢加恭敬於若人者非有懲於昔之耆域王乎昔佛在羅閱城耆域王請齋佛及五百比丘而不及羅漢般特耆域進淸淨水而佛不受曰爾奚不及般特也耆域卽致般特佛命阿難進水於般特且使不起座而遙授其鉢於佛手中耆域異其神通以慢賢聖懴悔也以今龍王尢加恭敬於若人者非有其佛眼而能如是哉茍佛見之必大歡喜惡有不受淸淨水於耆域而曰爾奚不及般特也耶然則道子托之以寓其意者非感當時亦有耆域之侮慢於般特者乎此予之所以竊嘆也書之爲記世賢其寶之永樂十五年十一月日南至慶府伴讀文林郎前知河南長葛縣事金陵王遜書時年八十一

跋過海羅漢圖捲後

余得古過海羅漢龍王請齋白描圖一卷題贊詩記儒釋相雜而儒爲多觀金陵忍辱王先生一記爲最而嘉禾朱吉士次之餘亦有可取者其中論畵之妙品評盡矣不容置喙第因以爲吳道子筆本首泉說而忍辱以爲重摹於李伯時又云紙非唐紙竊有疑焉披玩嵗久考校日深或得其一二蓋前方長二圖書一則爲善卿一則爲敏東後一香鼎圖書又爲岐山要之岐山爲周敏東爲日出東方敏速之意孟子曰雞鳴而起孳孳爲善者舜之徒也其昉字之意乎傳曰周昉窮丹靑之妙又曰昉畵士女爲古今冠絕在唐爲長史尢善傳神能得人之神气情性𨿽韓幹莫能優焉則此爲昉之畵無疑矣謂道子者非也謂伯時重摹者亦非也其紙則竪紋竹紙止髙一尺許而長尺有半蓋晉物收藏於唐人者也宋豈有此哉賞鑑家當知所擇矣今觀此畵重經褙褾者幾矣燭之以日破碎過半紙更爛脆非唐世代云邁何以至此乎其碧雲春樹一箋則蠶蠒粉箋宋代物爾吳爲唐之畵聖李爲宋畵中第一非次於周者但博洽之學乃格物之一端而銓定之功亦遊藝之一驗也故閒中手自裝補又信筆跋之於後永爲家寶不知後之觀者復以余爲何如旹嘉靖戊子二月上旬之吉五江散人廖俊書於郇墟淸隠之精舍白描過海羅漢一卷細潤古雅流動活潑原系盧稜伽筆自唐初迨今相傳八百餘歳矣卷中品題者九人有類聚訟未能畫一獨齊郡周宻公謹慧眼精鑑載之雲煙過眼錄中【舊是司徳用進所藏行間印識見存今刻本誤列郭北山祐之名下非也】而不爲作跋豈尙惑前人之語耶萬曆丙辰重九亭午有客以此見示後學張醜傾囊購取之越三日始克窮其妙趣爲之攺評述贊所謂𨿽違眾吾從周也贊曰稜伽畵法逺從晉過海羅漢技無賸泉必大皆錯認好奇又見皇明俊南渡珍藏許次孟轉眼重歸司子進岐山卻是公謹印品題到醜論始定百世不惑以俟聖丈六白麻抵瑜瑾禦李齋東廂展玩書【小字自注】

外錄

書畵舫云元僧泉載記明書方知益公跋語後人妄益無疑昉字景元一字仲朗見名畵記進字徳用別字善卿與韻解合此又灼然無疑者又云髙深甫尊生八牋敍唐人名畵止六人共八圖而周昉過海羅漢品第六鄭重如此乃不知出自盧生謬矣

又云盧楞伽者吳道弟子也道畵格多種稱難鑑定故气格筆力楞伽悉讓其師而面相衣紋精細過之至佛像經變尢其所長前元司進徳用家藏羅漢二卷周宻公謹並載雲煙過眼錄中眞希世之寶也余好古成癖不惜破產以求唐宋書畵然亦有天幸時致一二名捲近獲盧生過海羅漢乃是白麻紙眞迹爲何新藏本畵品在吳道下李公麟之上不甚難辧後世品題者因見淵源類吳品定爲吳筆又見描寫類李攺題爲李畵而好奇之廖俊不談六法過信三印至跋爲周昉遺迹此皆臆度之言豈賞至論與展閱再三見其意度簡古筆法圓成一一出自盧生【細閱開卷一松而不定爲唐人手筆者不足與之言畵矣】而行間司子印識又與公謹文合特定爲楞伽所作無疑𨿽獲罪於諸先輩所不辭也尙冀具目之士賞余知言云

又云白麻過海羅漢的屬楞伽眞迹乃泉義金例以道子目之猶是認陶作阮也至忍辱吉士又以龍眠題之比於買王得羊耶近有一妄人竄入益公僞跋於是左袒王朱者牢不可破師生之傳不絕如綫矣故表而出之以爲盧氏金湯

又云蜀畵羅漢𨿽多當以盧楞伽爲第一釋貫休孫太古不及也而鄧椿畵繼稱其所作多定本止坐立兩樣至於侍衛供獻花竹羽毛之屬皆無之不足觀是亦未爲確論蓋未覩全能也此如黃魯直評楊凝式遺迹病其少規矩不善楷書者同律按凝式工正書劉壽臣爲畱臺得其自書假牒十數紙楷法精絕見邵氏聞見錄乃魯直僅以行艸許之何也

書畵彚考卷三十八﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷三十九

刑部左侍郎卞永譽撰

畵九

唐

王維

王右丞弈棋圖捲

摩詰弈棋圖【絹本李西涯篆書五大字引首鈐縫有政和宣和二方印】

摩詰本詩人精思詣元化緒餘臻畵妙遂方吳子駕寫成三士奕棋圖意態蕭然各閒暇儒冠羽服對紋楸老僧傍睨誠可詫形如槁木心死灰豈識枰中有機擭抑亦至人聊自適肯效澆風生變詐歷唐黙計五百年一著指間猶未下樵丁不獨爛斧柯閱世紛爭幾王霸乃知非人看畵畵看人今古滔滔等晨夜俯仰迹已陳電掣明鏬宣和殿中嘗寶玩題品愈重千金價當時內府收欲觀誰敢借流落長存天地間在在防持宜有神物爲慿借漢郡蒲道源

鼎立門庭理一同何須局面互爭雄誰知奪角衝闗事都在山僧冷眼中吳僧白雲英

外錄

董思白容臺集題吳周生藏王右丞奕棋圖云畵圖與此卷余見之長安髙郵楊州守家正合劍時也忽忽三十年又爲新都吳周生所得陳太常所謂見詩者不能見其圖亦屬缺陷𨿽然以畵法論恐右丞之迹北宋猶如星鳯安能傳至近代絹素如新或後人得詩卷而擬作以配者周生可無遺憾矣

摩詰雪溪圖

王維雪溪圖【宋徽宗題籖】

蓬萊道山人間風日不到玉笥金鑰典祕甚嚴有平生畜眼未見者天旋地轉散落委棄故人李君祥得之出以示余其犀玉已被剔取所幸畵無恙耳展玩之餘不覺涕淚闌干蓋嘆是圖之不遭也請靳固之以待異日萬金之購云蓬山道人劉詡題

治平二年正月十九日沈遘章岵晏崇金山同觀

外錄

項子京云餘三十年前獲觀右丞此幅僅盈尺有咫設色髙古位置幽逺有刺篙濟渡者有牧奴驅豕而歸者神彩溢目余所見皆優孟也今在一友處命庸工裝一時粉墨狼藉神气索然偶復見之惋悵累日

瑚网云此卷歸程季白入唐宋元寶繪冊二跋俱截去

王右丞江山雪霽圖捲

畵家右丞如書家右軍世不多見余昔年於嘉興項太學元汴所見雪江圖多不皴染但有輪廓耳及世所傳摹本若王叔明劍閣圖筆法大類李中捨疑非右丞畵格又余至長安得趙大年臨右丞林塘淸夏圖亦不細皴稍似項氏所藏雪江捲而竊意其未盡右丞之致蓋大家神上品必於皴法有奇大年𨿽俊爽不耐多皴遂爲無筆此得右丞一體者也最後復得郭忠恕輞川粉本乃極細謹相傳眞本在武林旣稱摹寫當不甚逺然余所見者庸史本故不足以定其畵法矣惟京師楊髙郵州將處有趙吳興雪圖小幀頗用金粉閒逺淸潤迥異常作餘一見定爲學王維或曰何以知是王維余應之曰凡諸家皴法自唐及宋皆有門庭如禪燈五家宗派使人聞片語單詞可定其爲何派兒孫今文敏此圖行筆非僧繇非思訓非洪谷非闗全乃至董巨李範皆所不攝非學維而何今年秋聞金陵有王維江山霽雪一卷爲馮開之宮庶所收亟令人走武林索觀宮庶珍之如頭目腦髓以余有右丞畵癖勉應余請淸齋三日始展閱一過宛然吳興小幀筆意也余用是自喜夙世謬詞客前身應畵師余未嘗得覩其迹但以想心取之果得與眞有合豈前身應入右丞之室而親攬其盤礡之致故結習不昧乃爾耶庶子書云此卷是京師後宰門拆古屋於折竿中得之凡三卷皆唐宋書畵也余又妄想彼二卷者安知非右軍迹或虞禇諸名公臨晉帖耶儻得合劍還珠殊足辦吾兩事豈造物妬完聊畀余於此卷中消受淸福耶萬曆廿三年歲在乙未十月之望秉燭書於長安客捨董其昌

甲辰八月廿日過武林觀於西湖昭慶禪寺如漁父再入桃源阿閦一見更見也董其昌重題

外錄

瑚网云馮開之快雪日記云吳昆麓夫人與予外族有葭莩之親偶攜此卷見示述其先得之管後宰門小火者家有一鐵櫪門閂或云漆布竹筒搖之似有聲一日爲物所觸遂破墮三卷此其一也然雙槐歲鈔有云純皇好玩名畵古器南京西華門舊有二黑漆圓櫝振之則中空有聲蓋國初巨室之籍入者以不可啟視故棄於此守閽小內史張本穴而窺之則畵幀存焉一爲王維傅色山水約三丈餘一爲蘇漢臣所繪宋髙宗瑞應圖本以王畵送安寧蘇畵送黃賜皆太監坐廠守備者未幾寧死賜攘得之並以獻上賞賚甚厚益加寵任是二事何相符至此然雪霽圖有沈石田跋或卽張本所得而流傳至北好事者重扄閉之偶入小火手耶此卷海內推爲墨王自有神物防持之也

古畵評云馮開之太史云予每展江山雪霽圖捲便覺神峯吐澑春圃生煙眞若蠶之吐絲虫之蝕木至於粉縷曲折毫膩淺深皆有意致信摩詰精神與水墨相和蒸成至寶

書畵舫云禾興馮開之祭酒博雅好古與從兄烈湣公字季修有國士之知自述其家藏唐宋名迹頗多而王維江山雪霽圖尢爲冠絕原系大元內府故物曾經趙子昻鑑定者𨿽水墨短捲而有無窮之趣兼近人題跋復得啟南翁筆海內稱爲墨王下妄也

王摩詰小簇山水

唐宗旣命李思訓吳道子各圖嘉陵山水於大同殿壁王維又別用絹素寫之謂之小簇玆所圖山水具嘉陵三百里之勢正小簇法也一室之內覺江山萬里非遙自韻子砢玉識

王右丞釣雪圖

外錄

妮古錄載董宰云王右丞畵余從檇李項氏見釣雪圖盈尺而已絕無皴法石田所謂艸樹淩競人局蹐者最後得小幅山水乃趙吳興所藏頗類營丘而髙簡過之又於長安楊髙郵所得山居圖則筆法類大李有宣和題危樓日暮人千里敧枕風秋鴈一聲者然總不若馮祭酒江山雪霽圖具有右丞妙趣予曾借觀經歲今如漁父出桃源矣

右丞花樹雲山圖【小幀】

外錄

書畵舫云傳聞右丞花雜重重樹雲輕處處山小幀在文徴仲太史家紙本淺絳色布景極異落筆精微以較馮氏所藏江山雪霽圖可方駕也此畵原系矮直幅太史恐其日久愈壊命工補綴爲短捲有詩題其後云維又有維摩示疾圖輞川圖

王右丞江幹雪意圖捲【絹本髙九寸長七尺上有禦前之印內合同印奉華堂印揭徯斯印】

城中十日暑如炙頭目花塵土塞僧樓今日見此卷雪意茫茫寒欲逼古柟修栁枝嬝矯下有幽篁厠叢碧隔溪膠艇不受呼平地貫渚無人迹西風翻鴉忽零亂逺鴈迷雲猶嚦嚦筆疎墨淡精神在收閱千年若完璧宛然一段小江南三逺備全能事畢維名依稀半未漶老眼再摩初認得所存亦是天假借名手當時重唐室吳中人家寶古迹自宋及元髙爾直若教見此風斯下倒橐定應無恡嗇錦標內帑固自有人間閒出鳯五色老余尺素見雪渡艸樹淩競人局蹐僅有方尺不盡意何如此圖長數尺太丘子孫具法眼金璧收藏加襲百我將拙語敢印正聊寫心知並目識王右丞之筆神妙之致悠逺之代見亦罕矣余於沙溪陳氏獲觀雪渡圖盈尺而已今又於以巖所閱此修捲深幸老年擊此於目敬題之治壬戌之中秋日後學長洲沈周

吳生落筆風雨快坡翁第一推神怪尢於維也無間言閒逺當求之象外京師憶見輞川圖孟城鹿柴相縈紆頭風恍爾頓失去古迹皆云絕世無元龍孫子好事者授我矜如珠滿把謂言無意意獨深詩裏陶潛琴賀若問君何從得此圖破篋蛛絲知者寡我從見之加什襲气壓營丘並馬夏寒林昬鴉棲復驚平墅慘淡煙雲生湖光涔涔月未起雪白蘆花天隔水鴈飛嚦亂行且鳴下瞰平沙如欲止欲止未止還自疑水碧沙寒愁莫對瀟湘兩峯有如此昔讀維詩今見之翻思盤礡誰所丐桓寒具油仍在千年晦剝一朝完臨捲摩娑發長慨震澤王鏊題

右丞山水入神品昔人所評雲峯石色迥出天機筆意縱橫參乎造化李唐一人而已宋米元章父子時代猶不甚逺故米老及見輞川雪圖數本之中惟一本眞餘皆臨摹幾如刻畫且李營丘與元章同是北宋當時僞者見三百本眞者止二本欲作無李論況右丞迹乎余在長安聞馮開之大司成得摩詰江山霽雪圖走使金陵借觀馮公自謂寶此如頭目腦髓不違余意函致邸捨發而橫陳幾上齋戒以觀得未曽有又應馮公之教作題辭數百言大都謂右丞以前作者無所不工獨山水大幀傳寫猶隔一塵自右丞始用皴法用渲運法若王右軍一變鐘體鳯翥鸞翔似奇反正右丞以後作者各出意造如王洽李思訓輩或潑墨瀾翻或設色娟麗顧蹊逕已具模擬不難此於書家歐虞禇薛各得右軍之一體耳此雪霽捲已爲馮長公遊黃山時所廢余往來於懷自以此生莫繇再覯頃於海虞嚴文靖家又見江幹雪意捲與馮捲絕類而沈石田王守溪二詩亦同煥若神明頓還舊觀何異漁父入桃源駭目動心書以志幸董其昌題

摩詰精能圖

外錄

書畵舫云王維作精能圖在韓氏紹興祕府本極佳前有思陵禦題乾卦紹興小璽並眞其後曲腳封字印系後人僞刻用之按精能者名山之目也或曰品題畵語亦得此畵絹本細山水備極水墨兼行筆法云余熟辧之不過荊闗遺迹終非右丞家法爾近聞一大老以三百千置之卒以殉葬則惑矣

王右丞山陰圖捲

外錄

書畵舫云檇李項氏舊藏王右丞山陰圖捲余曾兩閱之畵屬趙承防手筆左方李孝彥吳繼贊仲元臧似矩等前後題名𨿽屬古筆並從他處移來其賈洵識尾殆好事家補造增入猶是無大決裂也閱至米禮部題不覺失笑噴飯滿案蓋跋語爲蘇文忠評燕龍圖山水者後人仿米體書之止易燕公作王公耳禮部乃崛彊人必不屑全錄他人著述作自巳結撰爾鑑定書畵須是細辧眞迹攺造以定差等多見俗子將無名古畵亂題款識求售或見名位輕微之筆一例剜去題識添入重名僞款所以法書名畵以無破損爲上間遇破損處尢當潛心考索毋使俗子得行其伎倆方是眞賞

右丞畵本

外錄

書畵舫云今世相傳右丞畵本有人家在仙掌雲气欲生衣以爲出右丞盤礡醜按張承吉詩有山光全在掌雲气欲生衣特本此耳

右丞圓光二水圖捲

外錄

書畵舫云右丞圓光二水捲在余家絹本水墨形如織成後有前元諸賢跋韓朝延故物也

米氏畵史云張修家有辟支佛下畵王維仙桃巾黃服合掌頂禮乃是自寫眞與世所傳闗中十大弟子眞法相似世俗以蜀中畵騾綱圖劍門圖稱王維甚眾又多以江南人所作雪圖爲維但見筆淸秀者卽命之

又云榮咨道收雪獵圖命爲王維不類張氏辟支佛畵合掌像林木類蜀人筆雪山精好是唐物維則未也

畢宏

畢京兆山水

外錄

米氏畵史云蘇舜欽子美家有畢宏一幅山水奇古題數行雲筆勢凶險是也

又云沈括收畢宏畵兩軸一幅上以大靑和墨大筆直抹不皴作柱天髙半峯滿八分一幅至向下作斜鑿開曲欄約峻崖一瀑布落下兩大石塞路頭一幅作一圓平山半腰雲遮下磧石數塊一童抱琴由曲欄轉山去一古木臥倚石奇古沈謫秀日見之及居潤問之云已易與人竟不再出至今常在夢寐

戴嵩

戴巡官牛圖

外錄

襄陽志林云元章在漣水時客鬻戴嵩牛圖余借畱數日以摹本易之不得客謂原本牛目中有牧童此則無也

又云無名人畵甚佳今人以無名爲有名不可勝數故諺云牛卽戴嵩馬卽韓幹鶴卽杜荀象卽章得是也

戴嵩鬭牛圖【絹本中掛幅著色兩牛抵觸二童子拋擲戱具避匿樹竇震撼之聲惶懼之色奕奕絹素間】

張璪

張文通松石圖

外錄

畵鑑云張璪松石淸潤可愛平生嘗見四本並佳後得山堂琴防圖趙子昂見之欲得不與因題云張璪松人間最少此幽深平逺如行山陰道中誠寶繪也

唐朝名畵評云張璪員外衣冠文學時之名流畵松石山水當代擅價惟松石特出古今得用筆法嘗以手握雙管一時齊下一爲生枝一爲枯枿气傲煙霧勢淩風雨槎枒之形鱗皴之狀隨意縱橫應手間出生枝則潤合春澤枯枿則慘同秋色其山水之狀則髙低秀麗咫尺深重石尖欲落泉噴如吼其近也若逼人而寒其逺也若極天之盡所畵圖障人間至多今寶應寺西院山水松石壁是也亦有題記精巧之迹可居神品云

米氏畵史云錢藻收張璪松一株下有澗流上有斷句云近溪幽處濕全借墨煙濃髙公繪亦有張璪澗底松

書畵舫云唐人畵本如王洽之潑墨山水張璪之松石新圖一則羣品稱逸一則眾論稱神皆可寶藏苐洽筆近世絕響余僅見其雲山圖捲墨气臻妙自然天成璪畵猶及見兩本瑯琊王氏祕藏澗底松小幀後有宋髙宗題識筆法頴異眞絕品也

周昉

周昉士女圖捲【泥金字標題】

【款書】臣周昉進

外錄

瑚网云防爲宋祕府所藏前立一女官紫袍束帶翠靴尖利如鞋弓兩手橫扇柄扇坐者應是妃嬪行載碧玉蓮冠蟬紗暎晳肌儼海棠初放按紈若有所思一侍女側髻若羊角手捧操瓶素裳赤襦綠舄作岐頭樣一侍女圓髻若盂鉢花衫緑裠紫舄如前女式持帨於左一侍女拖髻若懸壺白襖紫襌紅舄亦如前女式抱琴俟抽抽者爲垂鬟女子淡紅袍硃束紛紅幫更纎蹻也其抽琴囊甚力一姬以手擁髻體殊媻姍衣錦卻立一裹唐巾後垂二帶紅袍系鞓上下花補子握鏡向姬一姬髻頂覆如意插半月小梳凡三持小團扇倚繡牀支頤生倦態一姬髻分心披後如巾幅著花半臂拈鍼引綫向繡棚一作墮馬髻紫花帨圍腰對前姬刺繡一堆髻向頞儼宓妃妝綠衣紅襠背坐揮小紈一髙髻大於面文綺殷爛著綠絲屩和身靠桐樹凡十三人惟二女官及兩小鬟身小餘俱肥大腰腹無異懷娠而肩則坦削具穠麗狀如畵史所載吾禾項子京卽以所載跋後焉又項氏有虢國夫人行遊圖爲周昉筆素地盡已爛去惟人馬獨存僅八騎也容體較前圖殊淸俊

書畵舫云周昉揮扇士女捲在韓太史家原系宋思陵題張受益故物也其畵細描重著色前後凡十三人爲妃後者四圖窮有樹一株𨿽絹素破故而神采奕然眞奇迹也苐恐更百年後褙久脫落無復神蹤可尋一味按籍品較何殊捕風擊影耶又見景元春宵祕戱四段人物古雅設色沈著近爲好事家分藏亦奇迹也

米氏畵史云古畵至唐初皆生絹至吳生周昉韓幹後來皆以熱湯半熟入粉捶如銀版故作人物精彩入筆今人收唐畵必以絹辧見文粗便云不是唐非也張僧繇閻令畵世所存者皆生絹南唐畵皆粗絹徐熈絹或如布

周景元袁安臥雪圖

外錄

書畵舫云丁晉公始典金陵陛辭之日眞宗出周昉袁安臥雪圖曰付卿到金陵可選一絕景處張此謂遂張於賞心亭云事見郭若虛圖畵見聞志此圖今在嚴分宜家近見子昻袁安臥雪捲先後題詠者凡十八人皆一時韻士蓋爲袁通甫作也又都敬寓意編自言收得範寛袁安臥雪圖捲筆法妙入神不知今在何處須畱心細訪之

周仲朗按箏圖

外錄

廣川畵跋雲龍眠居士知自嬉於藝或謂畵入三昧不得辭也嘗得周昉畵按箏圖其用工力不遺余巧矣媚色艶態明眸善睞後世自不得其形容骨相況傳神寫照可暫得於阿堵中耶嘗持以問曰人物丰穰肌勝於骨蓋畵者自有所好哉余曰此固唐世所好嘗見諸說太眞妃丰肌秀骨今見於畵亦肌勝過骨昔韓公言曲睂丰頰便知唐人所尙以丰肌爲美昉於此時知所好而圖之矣

周長史惜花士女圖

外錄

書畵舫云周昉惜花士女圖在韓氏精采生動所見昉畵宜爲冠

周仲朗西域職貢圖捲

外錄

書畵舫云茂實府君舊藏周昉西域職貢圖一髙頭短捲前有宋徽宗瘦金標題後有明昌等印記歸之韓太史余嘗按宣和明昌二帝題簽法書用墨名畵用泥金又宣和天水雙龍印有方圓二樣法書用圓名畵用方也

又云髙宗禦府手卷畵前上白引縫間用乾卦圓印其下用希世藏小方印畵捲盡處用紹興二字長印墨迹不用卷上合縫卦印止用其下希世小印其後仍用紹興小璽

又云古人題畵書於引首宋徽廟禦書題跋亦然故宣和間褙書畵用黃絹引首也近世多書於畵首趙松雪云畵至元朝遭一劫也

周仲朗五星眞形圖

外錄

研北雜誌云張與可家有周昉五星眞形圖昉爲宣州長史日所畵其星法亦昉手自書

周長史托塔天王像

外錄

書畵舫云周昉托塔天王像大著色與韓氏揮扇士女捲相彷神采動人當是眞筆

周景元白描過海羅漢圖捲

外錄

書畵舫云周景元白描過海羅漢圖捲見嚴嵩抄沒籍中後歸武林髙深甫家載之尊生八牋品爲天下名畵第六不腆評定爲盧楞伽者乃是也文休承嚴氏書畵記亦列周昉名下蓋沿習之誤耳

景元春院鬭雞圖

昔郭汾陽之女謂周昉貌趙並得其神情今觀此春院鬭雞圖閨人具穠麗丰肥之態稚子得嬉笑𦇤負之狀介羽腷竦身悍目昂尾矯興蹀髙舉正在阿堵中也更竹樹花石種種咸臻六法應出仲朗手然歟時維流火之初南枝蓓蕾作一二花夗水方流玉水子記於凝霞墨花二閣書畵笥

仲朗欠伸美人圖【絹本掛幅長三尺三寸餘闊一尺六寸淡色美人長尺許背立廻身略呈半面舉手欠伸體態綽約淡妝逸韻芳香襲人石畔辛夷花一株著色鮮潤本身絹上有內府圖書建業文房之印蓋歷代所珍祕者舊有東坡一跋今不存趙松雪嘗有臨本】

微步柔桑陌上塵辛夷花下一酸辛何人敢與千金贈獨背春風略欠伸句曲外史張雨題

日長睡覺牕深偶向花前一欠伸卻憶行雲無覓處夢中心事付何人光弼

韓幹

韓左軍馬圖捲

幹馬圖【三大字引首】止庵書

吾自小年便愛畵馬邇來得見此韓幹眞迹乃始得其意云子昻題

山陰王懌家藏

唐人畵馬如相馬不在驪與黃天機入神卽揮灑气脫毫素先騰驤昔年曾畵穆王遊八極八龍之駿云五色後來又寫越影超光脫丹碧後來又寫漢武窮渥窪復見神駒來漢家勢走滅沒開風沙壯哉此馬健且雄玉花徧身云滿鬃首如渴烏眼如電皎如疋練橫晴空使之陷陣當破敵萬馬不敢先秋風如何解鞍脫其馽縱爾俶儻如遊龍君不見四海罷徵戰九夷盡梯航方將卻爾宛水之西歸爾華山之陽幸逢韓供奉寫爾神杜拾遺歌爾良贈爾支道林愛爾神駿懸髙堂陸遊題龍媒神飛影在紙雙曈墨濕電光紫烏首昂昂渴奔水靑鬃迎風拂不起逸气難居皁櫪底勢欲陪龍走千里月支眞馬有如此落筆一與王生似云是吾州韓畵士長安趙說題

韓公畵馬稱神筆矯首昂藏山鬼泣眼明見此飲馬圖乃知榘度不可軼定嫌昔日徐庾體渴驥奔泉超法律騏驥驊驑志千里屹立天閒甘伏櫪气勢相宜適操縱肉骨兼勻稱肥瘠世人但以驪黃求翠駁玉花煩剪剔若論右軍愛鵞趣支公愛馬應成癖山陰道士不換經已悟黃庭養生術持將此卷參馬祖待須一口西江吸江陵吳覿題左輔周垣隠白沙龍媒絕種進天家驕嘶玉勒憐丰艸渴飲冰泉帶落花西狩還經千里棧東巡防駕五云車權奇滅沒猶驚電漫許拳毛世特誇岑津

圉人唐衣冠天閒畜神駿𨿽非金日防不忝張景順飽食無嫌身賤卑時其渴燥張飲之長年牧養瘠者肥龍鬐鳯臆誇權奇韓幹仙翁揮翰手毫端幻出渴烏首气不凋喪骨肉勻藝精端繼王裴後遙想騰驤析木津衘勒難拘自在身鬥水底用求他人淥波沄沄易水春吳興謝采

奚官小臣職奚爲馬饑則秣渴飲之龍媒八尺千里姿雪花被身云陸離窪之異種來天池乘輿重惜閒驅馳河淸海晏無盤嬉壯士老死不得騎禦栁春深白日遲寒甃淨汲冰花漪目光注電吻沫脂振迅欲掣靑絡絲奚官小臣謹厥司猶恐若後呵譴施不必前身作馬通馬語人心物性在善推嗚呼奚官小臣身賤卑馬不如人愚亦知柰何爲人牧重爵厚祿不防民渴饑刮膏血剔肉肌坐令溝壑轉老羸今之龔黃卓魯誰雲林藂社時所師爲出馬圖陳詩爲淮陰龔復題

韓公胸次有神奇寫得天閒八尺駒曾爲岐王天上賜不隨都防雪中驅霜蹄奮迅追飛電鳯首昻藏似渴烏春艸靑靑華山曲三邊今日已無虞吳興錢選舜舉

何年供奉仙寫此眞乘黃矯矯天骨起爛爛隅目光豈無萬里姿禦者非王良靑衫老奚官肉眼空倀倀飲秣不以時羈馽無繇驤昂首思渥窪浩蕩充虛腸何來鬥斛水似是出尙方𨿽霑金井恩未效和鸞鏘蹭蹬十二閒何異古道傍回首萬駑駘飽食馳康莊朝飲華淸流暮垂紫遊韁此馬獨棄捐物理良可傷君王倘惠養請試苜蓿長石林道人呂量

渴烏項領紫駝峯跑地求泉鬛上衝不敢牽來向江水預防踴躍學蛟龍天臺髙翔

圉人扈從溫泉宮曉汲淸波浮落紅驊驑觧語意相得肉騣振動嘶春風天子臨軒催羯鼓繡茵檀板登牀舞美人盼睞相輝光那復臨邊思報主潼闗夜半烽火明錦繃兒來坐大廷此馬棄捐何足道顧影長城厭水腥丹丘柯九思賦

天廐馬神龍姿目如明星耳如錐拳花鬉毛云陸離鬐掉尾頳虹飛天廐馬閒且驕縶以靑絲勒以鑣渴不得飲瑤池泉饑不得食瓊田苗豆粟不滿腸胃枵口不能語足屢蹻天廐馬壯且武食主之食須報主莝秣失時罪在牧圉無如宋莊不得嚼咀棄其國人仇敵是與天廐馬爾不聞趙時亷將軍一飯斗米肉十斤披甲踞鞍走若云破斬栗腹殺劇辛北摧燕【闕】西卻秦至今萬古稱良臣又不聞漢季劉荊州有牛千斤角曲觩啖食十倍於常牛負重不若一牝麀老瞞渡江俘楚囚骨肉解割庖刃遊天廐馬飽爾食艸間豺狼逭誅殛威弧撥剌矢末直嗟爾神駿須盡力他年定遇田子方櫪上優遊感恩徳括蒼劉基

龍性難馴萬里姿駸駸只欲望風馳奚官毋惜斗升水要載君王問具茨吳郡姚道昌

五花雲散紫電光縶維未許飛龍驤垂頭欲就圉人飲渴烏作勢吞銀潢長安畵史擅筆力萬里猛气收毫芒羽人乘風倦鞍勒一笑收拾藏巾箱世人不識眞驌驦顧影尙爾分驪黃放鶴峯前有遺意神駿政可誇支郎韓性

將軍西徵過昆侖戰馬渴死心如焚防勲脫鞍瀉汗血一飲瑤池三尺雪身如飛龍首渴烏白光照夜瞳流月長城凍合霜艸幹駿骨削立天風寒木牛沈絕糧道阻中軍餓守凾谷闗太平此馬惜遺棄往往駑駘歸天閒區區芻粟豈足豢忠節所盡人尢難摩挲畵圖不忍看萬古志士空長嘆雷門唐珙

當時四十萬匹中出羣意气偏豪雄三騣剪花蹄削玉拳毛一團如旋風飛騰射獵南山下踏雪歸來汗猶赭奚官乍卸紫防韉解渴汲與華淸泉鳯頭靑絲掣欲斷一口擬吸天池幹日奔千里如電走飲秣翻落駑駘後東家蹇驢鈍莫驅熱浴冷水饑齕芻賢愚否泰亦如此撫膺嘆息良馬圖防稽鄭嘉

韓公畵馬得馬趣落筆宛有盧遵風腯肥不見筋骨露騰驤始知气力雄朝逢圉人汲秋水精神炯炯雙方瞳卷中題詩十五客惟有括蒼畱古色捲舒雪涕憶前修太息後來那可識越城戰鬭白日昬故物紛披橫道側子云持來慰愁寂如造長安供奉堂前年沙漠射黃羊我馬飛行雲雪空誰挽天河洗兵甲但騎款段還家鄕臨川危素題宛國來廷日滎河貢篚年赤墀騰紫電金埒防非煙表自殊方進恩從上國宣雄姿王緒識神駿九臯憐蜀錦新裁韂秋金旋鑄鞭步應先八駿羣許壓三千試處岐王躍看時太僕牽淸泉來碧甃瑤艸獻瓊田弄影春芳裏驕嘶禦栁邊聽歌長踴躍教舞每蹁躚羯鼓聲逾壯鑾輿勢欲遷腥風搖太液烽火逼溫泉幸蜀謀非晚殱【闕】計失先潼闗寧赴敵渭水肯遊畋殺气橫西苑房星隠舊躔長安悲汗血仍爲寫眞傳瞿祐

漢家天馬來西域項若啼雞身八尺秋風嘶雨入昭陵舊苑空餘煙艸碧當年逐【闕】向沙塲千里萬里行冰霜百戰歸來汗溝血斗水安足充枯腸食君之祿爲君使背義偸生眞可恥臨川老客獨傷心把卷看詩淚如水周景升

掉尾玉驄金絡頭驕嘶騰踏汲寒流莫敎重過長城窟水月光中漾髑髏張士奇

雲間淩嘉同松陵張元道馬成龍觀於東郭艸堂右唐韓幹用黃麻紙畵飲馬圖眞迹畵馬開元中獨稱江都王緒曹髦之父子得骨肉勻停法於戱筆處稱裴絳州天寶間𨿽陳閎名擅一時而韓幹不肯師謂其徒摹寫形似惟曹家沈著神采生動有自然風格所謂奇也惟元朝趙松雪深得曹韓之法今觀此圖風致縱橫隨意所如稱爲神手且題識盈捲極諸名公鉅儒珠玉錦繡雲蒸霧蓊誠爲希世寶也永樂丁酉仲秋月朔廬陵周岐鳯題吳興陸遂觀於四宜樓

韓公雙馬圖

馬中神駿【書圖前】

元祐戊辰正月獲觀於才翁之子洎米黻記太平興國翰林蘇氏

寶寧賜第觀紹彭

太原王堯臣杜綰轍從觀秦觀黃宗元赤髯碧眼老鮮卑回防如縈獨善騎赭白紫驑俱絕世馬中嶽湛有餘姿睂山蘇軾題

右唐韓幹所畵二馬今藏松江一士人家後有米元章王堯臣薛紹彭蘇子由秦少遊諸名手題名及東坡翁絕句坡詩今見集中但集本以餘姿作妍姿爲不同耳近予又於冡宰石淙公處見幹馬性圖亦是眞筆惜無題識蓋世之售書畵者或爲贗本必移題識以規厚利若書畵旣眞人覽之自知𨿽無題識可也吳郡都穆敬父

外錄

書畵舫云絹本韓幹雙馬圖舊藏曹涇楊氏前題馬中神駿後有米黻等題名並東坡絕句皆眞迹妙絕余近收松雪翁摹本題云韓生雙馬圖子昻爲晉之臨神采飛動宛然韓公筆也韓又有圉人呈馬圖

又云醜按幹嘗畵下生嗔彌勒精妙入神則幹又善爲道釋像不獨工畜獸也

畵鑑云韓幹初師陳閎後師曹霸畵馬得骨肉停勻法遂與曹韋並馳爭先及畵貴遊人物各臻其妙至於染色入縑素余嘗見其人馬圖在錢唐王氏二奚官引連錢驄燕支驕又見一卷朱衣白帽人騎驑五明馬四蹄破碎如行水中乃李伯時舊藏在京師見明皇試馬圖調馬圖五陵遊俠圖照夜白粉本上有幹自書內供奉韓幹照夜白粉本十字要之唐人畵馬𨿽多如韓曹特其最著者後世李公麟伯時畵馬專師之亦可謂優入聖域者也

韓滉

韓太衝五牛圖捲【絹本矮捲項氏家藏】

余南北宦遊於好事家見韓滉畵數種集賢官畵有丰年圖醉道士圖最神張可與家堯民擊壤圖筆極細鮮於伯防家醉道士圖與此五牛皆眞迹初田師孟以此卷示余余甚愛之後乃知爲趙伯昂物因托劉彥方求之伯昂欣然輒贈時至元廿八年七月也明年六月攜歸吳興重裝又明年濟南東倉官舍題二月旣望趙孟頫書

右唐韓晉公五牛圖神气磊落希世名筆也昔梁武欲用陶景景畵二牛一以金絡首一自放於水艸之際梁武嘆其髙致不復彊之此圖殆寫其意云子昂重題

此圖僕舊藏不知何時歸太子書房太子以賜唐古臺平章因得再展抑何幸耶延祐元年三月十三日集賢侍讀學士正奉大夫趙孟頫又題【捲後有魯孔克表一跋失錄克表字正夫】

外錄

渭南集跋韓晉公畵牛云予居鏡湖北渚每見村童牧牛於風林煙艸之間便覺身在圖畵自奉詔防史逾年不復見此寢飯皆無味今行且奏書矣奏後三日不力求去求不聼輒止者有如日嘉泰癸亥四月一日陸遊書

米氏畵史云世俗見馬卽命爲曹韓韋偃見牛卽命爲韓滉戴嵩甚可笑唐名手眾未易定惟薛道祖紹彭家九馬圖合杜甫詩是眞曹筆余唐人大抵不相逺也又金陵有唐人韓滉畵牛今人皆命爲戴戴蓋差瘦也

韓晉公五牛圖捲【明顧氏蕓閣蔵黃麻紙本】

外錄

瑚网云公諱滉字太衝休之子史稱其在徳宗朝鬷嘏無言深得相體矧出將又得統鎭之制此全人矣書法張顚畵師陸探微嘗自言不能定筆不可論書畵豈尋常筆墨所能彷佛哉牛圖黃麻紙上徽廟金書標題辛未嵗余得是捲適項孔彰來見之卽取案頭宣徳紙影去自此臨本不少其趙松雪三跋孔克表一跋爲竹懶翁刻六硯三筆而捲已旋售眞如煙雲之過眼然余所存戴嵩牛牛目中有牧童影猶足侈夜郎王也

韓太衝田家移居圖

外錄

書畵舫云韓滉田家移居圖明昌祕府官本天順成化間跋者三人今在武林髙深甫家筆法奇妙絹素完好乃嚴分宜之故物也史稱滉忠勤王室相業可師復能畱心繪事筆墨神奇抑何多才藝耶

又云韓滉畵品妙絕古今同時有山人戴嵩者色色師滉而牛則稱獨步矣

太衝明皇演樂圖

外錄

書畵舫云唐畵明皇演樂圖大幅亦在韓太史存良家無名人畵極佳上有晉府收藏印或云韓滉筆也滉爲中書令封晉國公諡忠肅工於書畵畵體生成之蹤書合自然之理其遺迹世頗有之按文休承嚴氏書畵記載晉公演樂圖一其眞是耶畵鑑云韓晉公滉工畵人物及牛圖佳嘗見其田家移居圖村童螘戱圖醉客圖鼓腹圖醉學士圖及牛圖數本人物源流顧陸牛圖是公所長戴嵩得其緒餘有名於世此蓋人物不及而牛獨過之也

顧況

顧逋翁江南春圖袖捲

外錄

書畵舫云昔聞琴川劉以則孫某祕藏顧況江南春圖袖捲後有宋元名賢題跋筆法瀟灑天眞爛然近始見之項氏昔人評況畵品入神源出王洽而秀潤過之殆非過許云況又有茅山圖

又云吳邑顧況人品淸逸能詩畵工眞行書前惟滎陽鄭防後惟孤山林逋庶幾近之外是三絕或可繼響而人品固難乎其爲同調矣詠顧處士江南春圖小本詩逋翁詩酒外妙寫江南春淸逸不火食堪爲摩詰鄰

名畵記云顧況字逋翁吳興人【一云吳縣人】不修檢操頗好詩詠善畵山水初爲韓晉公江南判官入爲著作佐郎久次不遷乃嘲誚宰相爲憲司所劾貞元五年貶饒州司戶居茅山以壽終有畵評一篇亦爲精當也

畵錄云江南春圖始於顧逋翁皇宋惠崇袖捲更奇勝國倪迂亦嘗仿效作之並題詩二首後人和章極多好事家編爲江南春集鏤板行世亦可傳也

書畵舫云惠崇江南春圖紙本小袖捲淸逸之極不讓顧逋翁手筆今在王氏董宰太史極稱許之自非莊列髙風畵捲可擬議也聞有秋塘聚禽圖筆趣更勝

王洽

王洽畵

外錄

名畵記云王洽【或云名黙】畵師項容風顚酒狂能以頭髻濡墨作畵亦一奇也洽蚤年受筆法於鄭防落筆便有奇趣後以筆法授顧況頗爲雄壯貞元末洽卒於潤州舉柩若空時人皆云化去矣

書畵舫云王洽潑墨成圖掃盡俗工刻畫陋習足稱米髙鼻祖惜其畵本罕存防爲烏有先生良可太息

趙徳齊

趙待詔瑤島防眞圖【雙幅絹本髙六尺共闊三尺六寸大靑綠仙山右聳蓬海左環橫空樓閣掩映珠簾簾外女侍二翠樹離立中庭各垂瓔珞從閣而下一路曲磴回闌白雲隠見轉左虯松三株松下仙妃緩步左右扶行女童各一前導捧香花者各一後從女侍十三有持羽扇者有擎幢奉壺抱琴攜具者逺近翩躚似赴羣眞之防其筆蹤靑綠盈幀金粉溢目一歸恬朴古致絕非宋後名家可及】

胡瓌

胡瓌番部卓歇圖捲

外錄

書畵舫云絹本胡瓌番部卓歇圖塵垢破裂神彩如生明昌中袐物也今在韓氏此卷雲煙過眼錄困學齋紀聞並詳載之

胡範陽番部橐駞圖

外錄

書畵舫云範陽胡瓌工畵橐駞番馬用筆淸勁渲染有法近於文氏獲觀番部橐駞圖前有政和宣和兩璽後有徽廟痩金書禦題胡瓌二字𨿽絹素百破而設色如新人馬皆有生气逺勝東丹王家法也乃王徵君百谷跋語云此圖旣非出獵又非入貢不知云何豈亦未識其名耶

胡防

胡防秦人汲水圖

外錄

書畵舫云胡防秦人汲水圖筆法古勁大有父風都敬有跋眞迹也

荊浩

洪穀子山莊圖

外錄

書畵舫云河內荊浩博雅好古善畵山水值五季多故隠於太行山之洪谷自號洪穀子著山水訣行世所制山莊圖簡古勁健在李公麟上傳世之珍也舊傳鄴都靑蓮寺沙門大愚嘗乞畵於浩寄詩以達其意云六幅故牢健知君恣筆蹤不求千澗水止要兩株松樹下畱磐石天邊縱逺峯近巖幽濕處惟借墨煙濃後浩圖成亦以詩答之云恣意縱橫掃峯巒次第成筆尖寒樹瘦墨淡野雲輕巖石噴泉窄山根到水平禪房時一展兼稱苦空情其爲人風流文雅如此浩又有古松圖峻峯圖襄陽畵史云範寛師荊浩浩自稱洪穀子王詵嘗以二畵見送題勾龍爽畵因重背入水於左邊石上有洪穀子荊浩筆字在合緑色抹石之下非後人作也然全不似寛後數年丹徒僧房有一軸山水與浩一同而筆幹不圜於瀑水邊題華原範寛乃是少年所作卻以常法較之山頂好作宻林自此趨枯老水際作突兀大石自此趨勁硬信荊之弟子也於是以一畵易之收以示鑑者荊浩畵畢仲諭將叔處有一軸段緘家有橫披然未見卓然驚人者寛固靑於藍

又云李成師荊浩未見一筆相似師闗仝則著葉樹相似

又云荊浩善爲云生山頂四面峻厚

畵鑑云荊浩山水爲唐末之冠闗仝嘗師之浩自號洪穀子作山水爲範寛輩之祖

洪穀子寒林圖【絹本小掛幅水墨巖石防岏古木槎枒雪景迷蒙瀑流斜噴兀對長夏寒色森森不啻北風圖也】

無名氏

香山圖捲

七人五百八十四拖紫紆朱垂白顱囊裏無金莫笑嘆尊中有酒且歡娯吟成六韻神還旺飲到三杯气尙粗嵬峩狂歌教婢拍婆娑醉舞遣孫扶天年髙過二疏傳人數多於四皓圖除卻三山五天竺人間此防且應無兪和

碧樹丹崖處處春幅巾藜杖總閒身乾坤納納如許大一代風流只九人方和謝雍

捕魚圖捲

外錄

書畵舫云錫山華氏藏唐人捕魚圖一卷運筆古雅無名人畵更佳好事者謂爲王維極謬維畵原系單行小直幅元時在司進家見之雲煙過眼錄有宣和明昌禦題璽記也

毛女圖【絹本著色】

結艸爲衣類鶴翎初來一味服黃精宮鶯幾處啣花出猶向山中認得聲粵人謝翺

秦宮一別竟忘還飲露餐風駐玉顏卻笑祖龍仙分薄蓬萊空望海邊山淸江敖英

寶瑟無弦尙自隨秦聲那復記當時山頭剝棗分猿喫雲裏巢笙喚鶴騎見說劉郎驅阮籍空勞徐市覓安期華陰萬樹長松葉卻笑君王未得知祝允明【右三詩書斗方裝後】

白雲堆毛女一雙丰姿端麗錯著防繒樹皮背絆筠籃插花枝紛披如幕咸握一偃月鉤其亭亭玉立者丰趺著艸兜其皎皎傲雪者系襪至脛穿芒鞵殊偪絹素細裂古色黯然殆唐人筆也或問何以無彼時題者余舉唐詩曰曽折椶枝爲寶櫛又編槲葉作羅襦有時問著秦宮事笑撚仙花問太虛是卽爲嵩華女寫照焉然有獨處者如玉姜輩蘇文忠公雲霧鬢雲鬟不著衣山川良是昔人非祗應閒過商顏老獨自吹簫月下歸乃斯並肩者其魚氏道超道逺爲秦時女眞人歟楊鐵崖所詠華陰毛女藏雙魚餐松啖栢畱春容若爲此圖設矣繡裏脈望生識

書畵彚考卷三十九

欽定四庫全書

書畵彚考卷四十

刑部左侍郎卞永譽撰

畵十

後五代

趙巖

趙魯瞻神駿圖捲【一名調馬圖】

南山之下汧渭之間想見開元天寶年八坊分屯隘秦川四十萬匹如雲煙騅駓駰駱驪驑騵白魚赤兔騂皇韉龍顱鳯頸獰且好奇姿逸態隠駑頑碧眼奚兒手足鮮歲時翦刷供帝閒柘袍臨池侍三千紅妝照日光流淵樓下玉螭吐淸寒往來蹙踏生飛湍眾工舐筆和朱鉛先生曹霸弟子韓廐馬多肉尻脽圓肉中畵骨誇猶難金羈玉勒繡羅鞍鞭箠刻烙傷天全不如此圖近自然平沙細艸荒芊綿驚鴻脫兔爭後先王良挾防飛上天何必俯首服短轅趙巖所畵此圖深得曹韓筆法余亦好畵何能及也故以杜子美詩書之大徳五年菊節子昻

右調馬圖乃後梁駙馬都尉趙巖筆也巖喜丹靑工於人馬而胸次不凡能脫去筆墨畛域故其所作與尋常畵手不同圖後松雪所題筆法精謹異於他書豈亦重其畵而然耶此圖舊藏余友何翰林元朗處今始見之因題其後時萬曆丁丑三月廿日茂苑文嘉

趙巖畵人馬余不多見僅見此卷其筆法髙古猶有曹韓遺意蓋梁人去唐猶未逺耳趙魏公得畵馬三昧者故深加賞嘆錄杜拾遺長歌於其後微此歌此書不稱此畵矣然拾遺集無此作魏公何從得之古今詞人之作散逸不傳者多寧獨此歌而已余按圖索駿乃並得詩恐非天廐眞龍不傳老杜雕龍也壬戌中秋後五日太原王穉登題

丘文播

丘文播文防圖【大掛幅絹本一幅有半靑緑冠帶坐飲者九人扶杖倚樹對談者二人捧匜斚執侍者九人共二十人磅礡楡栁松竹之側幾席盤盂古致陸離桃李蓮房花果香鮮可擘座中歌者按板者拱而聽者酕醄者一一呼之欲下】

李贊華

東丹王人犬圖

畵人物以得其情性爲妙東丹此圖不惟盡其形態而人犬相習又得於筆墨丹靑之外爲可珍也子昂題

唐胡瓌用筆淸而圓防得筆於父熟而勁但淸圜微劣於父爾五代之贊華深於形似蓋自土風之習前輩論筆乏壯气信然今諸賞鑑多以東丹防防大與譜敍不相表裏吾故表而出之大徳九年九月二十日無閒民云

外錄

襄陽畵學云東丹王胡瓌蕃馬見七八本𨿽好然非齋室淸翫

李升

李升林泉髙隠圖捲【一名髙賢圖】

自古雲林多隠者扶笻垂釣思悠然不妨濯足溪流畔畵裏相看認古賢子昻

爲厭繁華愛好山幽棲贏得此身閒生平已足林泉興畱取髙名滿世間京口郭天錫

有客垂鉤還展捲何人防杖且觀云掀髯濯足應髙士一種風標似不羣虞集伯生

山靑雲白萬林秋中有隠者心天遊行來濯足天池闊不與世俗同朋儔吳郡王希白頓首

拄杖尋幽問艸堂獨看濯足向滄浪展書把釣何爲者又用閒心靜裏忙無礙居士

外錄

書畵舫云項氏收藏李升髙賢圖一絹本大著色行筆極古布景尢異眞有山頂茸木身圓挺之勢升蜀人寫彼土艸樹米老稱其種種木葉古未有倫不虛也捲前有宋思陵禦題並紹興小璽後有趙子昂等五詩書畵兩優其爲絕世名迹信矣又云李升畵本細潤中有气韻極爲米南宮所賞識檇李項氏藏其髙賢圖一卷蒼茫大類董源而秀雅絕似王維或謂升畵彷佛李思訓殆擬非其倫矣升又有瀟湘煙雨圖楊通老移居圖

米氏畵史云余昔購丁氏蜀人李升山水一幀細潤而秀上危峯下橋渉中瀑泉松有三十餘株小字題松身曰蜀人李升以易劉涇古帖劉刮去升字題曰思訓易與趙叔盎今人好僞不好眞使人嘆息

又云李文定孫奉世子孝端字師端收薛稷二鶴唐李升著色畵三軸其一幅山水舟舫小人物精細秀潤其二幅畵長林石岸茅亭溪水數道士閒適人物差大反不工於小者木石天成都無筆蹤其三幅峯巒秀拔山頂茸松林層際木身圓挺度非歲月不可了一畵人間未見如此之細且工𨿽太茂宻林中不虛而種種木葉古未有倫今固無有與余得於丁氏者無異也

小李將軍太上度闗圖

外錄

書畵舫云李升太上度闗圖筆法古勁定在吾家劉松年卷上爲眞無疑

又云李升畵品神化爾雅足稱董北苑黃鶴山樵之鼻祖卽悉力儗效僅能得其彷佛不知者謂升畵源出李思訓此蓋謬論按思訓遺迹行筆精細其尖銳若有餘濃古者則未之見也

阮郜

阮郜閬苑女仙圖捲【絹本髙一尺三寸長五尺餘隔水綾上有內府合同養字十九號字一行及宣和收蔵諸印按宣和畵譜禦府所蔵郜畵有四此其一也樹石皆用金碧間以瑚瑯玕之屬景物瑰麗望而知爲仙境仙姬五人侍從者十六人皆古衣冠翺翔往來爲態非一鄧子方所題得其髣髴也】

阮郜是五代人仕太常以善畵人物士女鳴於當時蓋多習於唐周昉王朏筆法世傳不多得今觀此女仙圖有纖穠淑婉之態瑤池閬苑風景霓旌羽蓋飄飄淩雲蕚緑雙成可以宛見令人玩愛不肯釋手而此曾入宣和內府復克傳至於今誠爲珍寶當什襲之重於白珩也時元統甲戌重九日觀於崇眞萬壽宮之承慶堂商挺題

閬風圃仙女居阮生寫作羣仙圖蒼松根老琥珀伏海波突起瑚株翠樹瑤華紛逺近細艸若展靑毺樓臺迥隠五云表別有世界非堪輿仙姿縹緲各有態絕食煙火餐瓊蔬兩仙拈筆防花露長者晏坐看瑯書一仙倚石閒摘阮一仙偃蹇披長裾其中一仙速相就佩聲微響如雲趨羽扇云環盡婀娜忽見龍鶴來天衢翩然復有一仙至乘飈禦气三從俱我疑數仙天帝女帝傍暫別遊淸都俯視塵网中穢濁何紛如人間光景疾如箭壺中日月無居諸舞白鳯歌且謡有耳只解聞云韶永超劫外何逍遙紫陽眞人特勿驕竚當來迎共食瑤海桃上淸鄧宇題於神樂方丈

闗仝

闗仝春山谿閤圖

外錄

瑚网雲山色濃綠如潑樹屋以墨染之筆愈簡而气愈壯景愈少而意愈長畵史稱其師荊浩晚年有出藍之美余後得洪穀子云壑圖眞有筆有墨者畵家競多荊闗余何幸獲此雙璧

闗仝仙遊圖捲

外錄

書畵舫云張伯起自言少時頗有畵癖購藏闗仝仙遊圖行捲甚奇米海嶽故物也眞賞等印具存其先出丁相家亦見徳隅齋畵品筆法淳古漸近自然正如太羮酒不以餖飣爲工者相傳仝生平不善畵人物多求胡翼爲之此後世畵人合作之始

徳隅齋畵品云仙遊圖唐關仝所作故相國丁公印章在焉仝畵山水入妙然於人物非工每有得意者必使胡翼主人物此圖神仙翼所作也大石叢立屹然萬仞色若精鐵上無塵埃下無糞壤四面斬絕不通人迹而深巖委澗有樓觀洞府鸞鶴花竹之勝杖履而遨遊者皆羽毛飄飄若仰風而上徵自非仙靈所居而何石之並者左右視之各見其圓鋭長短逺近之勢石之坐臥者上下視之各見其方圜廣狹薄厚之形筆墨略到便能移人心目使人必求其意趣此又足以見其能也米氏畵史云關仝人物俗木石出於畢宏有枝無干

關仝霧鎖山關圖

外錄

畵鑑云關仝霧鎖山關圖差嫰是蚤年眞迹在京師人家

畵系雲長安關仝畵師荊浩而源出畢宏晚負出藍聲價喜作秋山寒林漁市山驛使夫觀者怳疑身在防橋風雪中聞猿三峽不復知有塵俗狀蓋一時之絕云仝之爲畵脫略毫楮筆愈簡而气愈壯景愈少而意愈長深造古淡如詩中淵明琴中賀若非碌碌畵工所能及也

關仝夏山欲雨圖【一名谿山林木圖】

外錄

書畵舫云關仝山水下筆辣甚錫山顧氏藏其夏山欲雨圖小幀一名谿山林木上有天歷之寶蒼古簡澹雲物粲然也又瑯琊王冏伯亦嘗購得山水一本樹石極粗皴法疎逸不知果爲關畵否耳又云關仝工於枯木筆粗李成妙於寒林筆細粗者竟當讓細亦定論也向見仝畵袁安臥雪短捲筆意簡逺所謂不患臣無二王法亦患二王無臣法者

張戡

張戡獵騎圖捲

張戡居近燕山得獵人形骨之妙盡戎衣鞍轡之精故入神品此卷非戡不能到余甚愛之宜什襲珍藏吳興錢選舜舉

一犬前趨五馬隨赭袍公子跨烏騅壯遊卻憶飛狐北正是淸秋出獵時文水髙若鳯

戎王小隊獵秋野豹尾服弓金絡馬蒼髯奚官喜追逐隔馬相呼意閒暇鞭梢生風箭飛雨烏騅如龍犬如虎沙平艸淺狐兔肥穹廬月寒歸未歸晉安林泉生

張戡者朔方人也當五季之世與胡瓌父子李贊華房從眞俱以善畵番部人馬之屬名於時其畵以狼尾制筆蓋必有所取焉今觀戡所畵獵騎圖一卷其間人物犬馬弓矢服飾之類毫分縷析曲盡其妙觀其攬轡疾馳宛然有沙漠萬里之態於是知戡畵法精絕與胡瓌輩不相上下也吳郡沈右識

張戡妙筆最能寫寫出平沙好人馬赭衣壯士挾弓矢淸秋出獵山之下山林霜後百艸枯走犬前驅愁兔狐斯人往矣不可見撫時懷古披斯圖王庭松謹題

燕角斜弢虎防中將軍騎气正驍雄前鋒縱有韓盧技指示猶居第一功東南生謹題

黃筌

黃要叔芙蓉圖

照水枝枝蜀錦囊年年澤國爲誰芳朱顏自得西風意不管千林一夜霜【宋思陵題】

黃副使富貴春圖

牡丹爲富貴花王繪之往往落俗古惟蜀待詔黃筌能工此種是畵設色布置神气迥別至縑素碎脫而花辦枝葉無少損定出要叔筆也售之者云有四幅今只得其二彼無限春風阿誰帶笑看耶又題云疎簾古畵展春光葉葉枝枝富貴香自覺嫰晴天气勝千年尙襲錦江黃鴛水汪砢玉

要叔臨邊鸞葵花圖

外錄

書畵舫云黃筌寫生富艶生動曠古無對予嘗見其臨邊鸞葵花一幅花心數蜂如活

畵鑑云唐人花鳥邊鸞最爲馳譽大抵精於設色穠艶如生其他畵者𨿽多具有得失歷五代而得黃筌資集諸家之善山水師李升鶴師薛稷龍水師孫位至於花竹翎毛超出眾史筌之畵可齊名者惟江南徐熙熙志趣髙尙畵艸木虫魚妙奪造化非世之畵工所可及也熙畵花落墨頗重中略施丹粉生意勃然黃之子居寶居宷熙之孫崇嗣崇矩各得家學熙之下有唐希雅亦佳多作顫筆棘鍼是效其主李重光書法後有長沙易元吉作花果禽畜尢長於獐猿多遊山林窺猨狖禽鳥之樂圖其天趣若趙昌惟以傅染爲工求其骨法气韻稍劣也又如滕昌祐丘餘慶葛守昌崔白艾宣丁貺之徒皆得其緒餘以成一家要之花鳥一科唐之邊鸞宋之徐黃爲古今規式所謂前無古人後無來者是也

米氏畵史云蔣長源以二十千置黃筌畵貍貓顫葧荷甚工

又云蘇子美藏黃筌鶺鴒圖只蘇州有三十本更無少異今院中作屏風畵用筌格稍舊退出卻無處可辧

黃待詔獨釣圖

外錄

書畵舫云雲煙過眼錄載黃筌獨釣圖山峯刻峭前元時在張受益處筌山水師鄭防知名孟蜀間眞良史也同時僞翰林學士歐陽炯嘗撰蜀八卦殿壁畵奇異記見之益州名畵錄蓋邊鸞之後一人而已

黃要叔龍圖

外錄

東坡與錢濟明書雲家有黃筌畵龍防起兩山間陰威凜然舊作郡時以祈雨有應今夕具香燈試禱之濟明𨿽家居必不廢閔雨意可來燔一炷香否

畵評云黃筌畵古木信筆塗抹畵竹如斬釘截鐵至京見二幅信天下奇筆也

書畵舫云黃筌善爲沒骨畵凡花果多不落墨惟用五彩布成其花色如初開極有生意信妙絕也噫亦奇矣

釋貫休

釋貫休應眞髙僧像捲

不由文字見眞機直指人心意亦微多少老人迷未悟西來何事又西歸達摩

擇火拈香還作麼道塲原在一身中人間萬事休過分步步相隨是此公志公

化成殿裏赴齋時自是神交匪夙期無量劫來化了南歸一笑已先知言法華

布囊破席任吾眞臥雪當街待个人爭柰時人多不識百千彌勒此分身長汀老子

飯牀踢倒盡由渠佛法何分細與麤臨濟將來木直裰全身脫去也如無普化禪師

東家人死西家哀世上何人識破來只爲丰幹太饒舌至今巖罅不曽開寒山拾得

拄杖請師權放卻外通消息不須猜【闕】知識破長沙悟三聖將何抵對來善導和尙

翻身躍入毒龍湫嚇得慈明半死休直待他年六月下西歸一笑不回頭泉大道

杖藜至處自悠然手托豬頭不是顚成佛若還因喫菜世間驢馬也升天金華使者

鰕蜆充饑困卽眠長披一衲過炎天人問西來祖師意酒臺盤在廟神前鰕子和尙

歲癸卯長至後八日山陰王英孫贊

此卷相傳爲十六羅漢及觀題偈皆初祖以後應眞髙僧作者豈深於禪宗不屑果位者耶畵法亦非伯時以後有也貫休之徒方能爲之董其昌題面目手腕描法如春蠶吐絲衣折用玉筯篆也王子才亦參禪有得者梵隆十散聖衣紋用水荇描法气韻古澹余最喜其頌金華聖者云李日華又跋

此卷余得之梁溪華氏丁巳花朝董太史宰過余墨花閣題之後君實翁兩跋焉因攷英孫字子才號修竹宋季人所藏有雪竇和尙捲云有無盡是兩頭語諸祖因不立言詮末代兒孫立戶牖一花五葉失眞傳又永嘉𨿽問曹溪路畢竟惟聞自巳禪根噐警拔誠難遇鑿透髙原始及泉觀此則應眞諸贊深有得乎雪竇者矣余更有對月了殘經爲姜氏徳隠眞筆其古朴遜前卷然不類世間所傳也砢玉識

貫休十六羅漢像並題卷

信州懷玉山十六羅漢廣明初於登髙安和送十身西嶽貫休作以干寧初冬孟十三日於江寧再續前十本相去已十六年�旹景昭禪人自�來請見當年將歸懷玉

外錄

書畵舫云寒山寺僧世傳釋貫休大阿羅漢一卷原系賈師憲故物筆迹狂逸樹石幽奇前有明昌題識後有喬氏印記周公謹鮮於伯幾題名左方連亞棲艸書贊文一篇則後人配上者非其故也僞翰林學士歐陽炯有禪月大師應夢羅漢歌見益州名畵錄

東坡集與大覺禪師璉公書云人至辱書伏承法候安裕傾向傾向昨奉聞欲捨禪月羅漢非有他也先君愛此畵私心以爲捨施莫如捨所甚愛而先君所與厚善者莫如公又此畵頗似靈異累有所覺於夢寐不欲盡談嫌渉怪爾以此益不欲與俗家收藏意只如此而來書乃見疑欲換金水羅漢開書不覺失笑近世士風薄惡動有可疑不謂世外之人猶復爾也請勿復談此某比乏人可令賫去兵卒之類又不足分付告吾師差一緊幹小師賫籠仗來迎取並古佛一軸亦同捨也錢塘景物樂之忘歸舍弟今自陳州得替當受東南幕官冬初恐到此亦未甚的詩筆計益老健或借得數首一觀良幸到此亦有拙惡百十首閒暇當錄寄也

南唐

李煜

李后主江山摭勝圖捲

外錄

書畵舫云範庵李貞伯舊藏南唐李后主江山摭勝圖水墨短捲筆趣深長蘭坡趙都承故物也醜按後主畵宣和祕殿收九本有雜迹而無山水故作譜者僅列之花鳥門亦何異井蛙之論歟後主又有竹梢寒禽圖

襄陽畵學云錦峯白蓮居士又稱鐘峯隠者皆李重光畵自題號意是鐘山隠居耳每自畵必題曰鐘隠筆上著內殿圖書之印及押用內合同集賢院墨印有此印者是典於文房物也內合同乃其璽唐室皆用內合同爲禦印至梁髙祖始用禦前之印也錢氏以內院仿之封函曰制姓名內曰制公某人可某官官上用此印日月用國印

又云李主山水唐希雅黃筌之倫翎毛小筆人收甚眾好事家必五七本不足深論

畵史云王敏甫收李重光四時紙上橫卷花一軸每時則自寫論物更謝之意文一篇畵一幅字亦少時作花淸麗可愛

圖畵見聞志云李后主才髙識博雅尙圖書蓄聚旣丰尢精賞鑑至今內府圖軸曁人家所得書畵多有印篆曰內殿圖書內合同印建業文房之寶內司文印集賢殿書院印集賢院禦書印【此印多用墨】或親題畵人姓名或有押字或爲歌詩雜言又有織成大回鸞云鶴練雀錦標飾今綾錦院仿此織作題頭多用織成縧帶簽貼多用黃經紙背後多書裝褙人姓名及所較品第又有澄心堂紙以供名人書畵

李后主墨竹

外錄

都敬文跋云昔之畵墨竹者稱蘇學士文湖州二公之筆可謂妙矣予猶恨其形似之拘也此幅予家舊物驟而閱之但見其老幹霜皮煙梢露葉而離披偃蹇若古木然諦玩久之始知其爲竹也世之評畵者謂後主墨竹淸爽不凡別爲一格殆得之矣

南唐人合卷

李后主與周待詔合作重屛圖

外錄

書畵舫云重屏圖舊藏汝陰王明淸家圖中正坐者爲南唐李中主也此圖與周文矩同作【中主名景後主】

書畵彚考卷四十﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷四十一

刑部左侍郎卞永譽撰

畵十一

宋

徽宗

宋徽宗雪江歸棹圖捲【絹本橫捲長五尺】

雪江歸棹圖【痩金書題首上有雙龍小方璽半邊字】

宣和殿制【痩金書上有禦書瓢印下有天下一人禦押】

臣伏觀禦制雪江歸棹水逺無波天長一色羣山皎潔行客蕭條鼔棹中流片帆天際雪江歸棹之意盡矣天地四時之气不同萬物生天地間隨气所運炎涼晦明生息榮枯飛走蠢動變化無方莫之能窮皇帝陛下以丹靑妙筆偹四時之景色究萬物之情態於四圖之內蓋神智與造化等也大觀庚寅季春朔太師楚國公致仕臣京謹記宣和主人花鳥鴈行黃易不以山水人物名世而此圖遂超丹靑蹊徑直闖右丞堂奧下亦不讓郭河中宋復古其同雲逺水下上一色小艇戴白出沒於淡煙平靄間若輕鷗數防水窮驟得積玉之島古樹槎蘗皆少室三花快哉觀也度宸遊之迹不能過黃河艮嶽一舎許何所得此景豈祕閣萬軸一展玩間卽曉本來面目耶後有蔡楚公元長防𨿽沓拖不成文而行筆極楚楚與余所藏題聽阮圖同結構一時君臣於翰墨中作俊事乃爾令人思藝祖韓王椎朴狀瑯琊王世貞題

據蔡楚公題有四圖此當是最後景耳題之十又六年而帝以雪時避【闕】幸江南𨿽黃麾紫仗斐亹於璚浪瑤島中而白羽旁午更有羨於一披簑之漁翁而不可得又二年而北竄五國大雪沒駝足縮身穹廬與餐氊子卿伍吾嘗記其渡黃河一小詞有云孟婆孟婆你做个方便吹个船兒倒轉於戱風景殺且盡矣視雪江歸棹中王子猷何啻天壤不覺三嘆世貞又題

朱太保絕重此卷以古錦爲褾羊脂玉爲籖兩魚膽靑爲軸宋刻絲龍衮爲引首延吳人湯翰裝池太保亡後諸古物多散失余往宦京師客有持此來售者遂鬻裝購得之未幾江陵張相盡收朱氏物索此卷甚急客有爲余危者余以尢物賈罪殊自愧米顚之癖顧業已有之持贈貴人士節所系有死不能遂持歸不數載江陵相敗法書名書聞多付祝融而此卷幸保全余所乃知物之成敗故自有數也宋君相流翫技藝已盡余兄防中廼太保江陵復抱滄桑之感而余亦幾罹其釁乃爲記顚末示儆懼令吾子孫毋復蹈而翁轍也吳郡王世懋敬美甫識

宣和主人寫生花鳥時出殿上捉刀𨿽著痩金小璽眞贗相錯十不一眞至於山水惟見此卷觀其行筆布置所謂雲峯石色迥出天機筆意縱橫參乎造化者是右丞本色宋時安得其匹也余妄意當時天府收貯維畫尙夥或徽廟借名而楚公曲筆君臣間自相倡和爲翰墨塲一段簸弄未可知耳王元美兄弟藏爲世寶𨿽權相迹之不得季白得之若遇溪上吳氏出右丞雪霽長卷相質便知餘言不謬二卷足稱雌雄雙劍瑞生莫嗔妬否戊午夏五董其昌題

外錄

瑚网云董防吳瑞生所有王右丞江山雪霽捲後竟歸程季白季白與余善故獲覩其珍祕書畫舫云王敬美氏嘗以百千購藏宋徽宗雪江歸棹圖捲絹本細著色禦題璽押全其布景用筆大有晉唐風韻當爲宸翰中第一向曾質長兄伯含所醜從府君東歸屢經拜閱帝又有果籃圖

宋徽廟模衛協髙士圖捲【痩金書題簽著色極沈著可愛】

晉衛協所作世人莫能及故模冩其本然行筆用意不可得其萬一數百年間未有繼者伏宣示聖作妙筆神智出於自然不見施爲之迹協豈足尙哉臣京謹題

徽廟畫卷眞迹皆命蔡京防於卷末余所見非一二若雪江歸棹圖其一也蔡書米海嶽謂爲得意筆未可贗作此卷眞迹無疑董其昌題

道君集古今名畫一千五百件列爲四門題曰宣和睿覽喜冩山水花鳥不謂於人物至此模畫追法晉唐卽比時五嶽觀諸博士寶籙宮授題應制者皆不能其纎毫彷佛如臨衛協此卷是也乙亥五月得觀於頑仙廬眉道人陳繼儒題

徽廟模唐人明皇訓子圖幷防捲

唐人所畫訓子明皇圖喜其畫法工巧神采奕當時丸熊過庭之意描冩殆盡機暇彷佛成捲求之驪黃牝牡之外可也宣和殿制

宣和帝手摹唐人明皇訓子圖設色不甚深而人物古雅筆意精巧圖中隠幾而坐者天顏肅穆目力注視奕奕有生气重子媚好靜秀展捲畏篤一武將拱立丰下而謹若不敢肆者然可想其搴旗殺將之力餘一侍童二介士皆各得其意風神態度可與顧陸爭衡眞英筆也後防亦出手書所謂瘦金體天骨遒美逸趣藹然細玩之信不在李重光下誠足珍矣元貞四年八月旣望吳興趙孟頫書

至正壬辰靑溪野史邵亨貞寶藏

鄭元祐敬觀

外錄

研北雜誌云徽宗禦題圖書字內從口章宗書圖字內從厶可驗以知其書也

宋徽宗山水【大著色思陵題籖防滅不知圖名前有謝常一詩甚長失錄】

畫以人物花竹鳥獸禽虫爲神妙宮室臺榭園池器用爲精巧獨山水淸雄奇富變態無窮爲難九重之筆渾然天成粲然日新已離畫工之度數而得詩人之淸麗也紹興九年五月二日襄陽米友仁書

嘗見雪江歸棹長卷曁此圖皆大設色彷佛唐人其鋪敍經營超軼畫家矩度要非畫流窺其堂奧也惜皆破如魚鱗神采猶在嘆賞彌日子京

宋徽宗竹禽圖捲【絹本重著色雙鉤竹二鳥集竹上】

道君聰明天縱其於繪事尢極神妙動植之物無不曲盡其性殆若天地生成非人力所能及此卷不用描墨粉彩自然宜爲世寶然蕞爾小禽聖人所錄抑何幸耶孟頫恭跋

玉几橫箋寫小禽珍藏世永價千金要知微物沾光渥披捲深詳孟頫吟西淮武夫黃中

徽宗萬機之暇雅好書畫興學校藝如取士法丹靑卷軸眞天縱之妙有晉唐逸韻尢善墨花藂密處微露白道自家成趣不履襲古人軌轍極注思花鳥睛每用墨黑漆隠然豆許髙出縑素間幾欲飛動畫中押字天水及宣和政和小璽或用瓢印虫魚篆文汴也重購得此竹禽圖展玩不忍釋手爲其有生气惜乎不諭致中和參兩化育惟以微技遊戱卒歸北狩哀哉後之覽者亦將有感於斯明墨林主人項元汴謹題

外錄

畫繼云徽宗皇帝天縱將聖藝極於神卽位未幾因公宰奉淸閒之宴顧謂之曰朕萬幾餘暇別無他好惟好畫耳故祕府之藏充牣塡溢百倍先朝又取古今名人所畫上自曹弗興下至黃居寀集爲一百帙列十四門總一千五百件名之曰宣和睿鑑集蓋前世圖籍未有如是之盛者也於是聖鑑明悉筆墨天成妙體眾形兼備六法獨於翎毛尢爲注意多以生漆睛隠然豆許髙出紙素幾欲活動眾史莫能也政和初嘗冩仙禽之形凡二十名曰筠莊縱鶴圖或戱上林或飲太液翔鳳躍龍之形驚露飛風之態引吭唳天以極其思刷羽淸泉以致其潔並立而不爭獨行而不倚閒暇之格淸迥之姿寓於縑素之上各極其妙而莫有同者焉已而又制奇峯散綺圖意匠天成工奪造化妙外之趣咫尺千里其晴巒疉秀則閬風羣玉也明霞紓防則天漢銀潢也飛觀倚空則仙人樓居也至於祥光瑞气浮動縹緲空明之間使覽之者欲跨汗漫豋蓬瀛飄飄焉峣峣焉若投六合而隘九州也五年三月上已賜宰臣以下燕於瓊林侍從皆預酒半上遣中使持大杯勸飲且以龍翔池鸂圖並題序宣示羣臣凡預燕者皆起立環觀無不仰聖文覩奎畫贊嘆乎天下之至神至精也其後以太平日久諸福之物可致之祥奏無虛日史不絕書動物則赤烏白鵲天鹿文禽之屬擬於禁籞植物則檜芝珠蓮金柑駢竹花來禽之類連理並蒂不可勝紀乃取其尢異者凡十五種寫之丹靑亦目曰宣和睿鑑冊復有素馨末利天竺娑羅種種異產防其方域窮其性類賦之於詠歌載之於圖繪續爲第二冊已而玉芝競秀於宮閨甘露宵零於紫闥陽烏丹鸚鵡雪鷹越裳之雉玉質皎潔鸑鷟之雛金色煥爛六目七星巢蓮之龜盤螭翥鳳萬歳之石並榦雙葉連理之蕉亦十五物作冊第三又凡所得純白禽獸一一冩形作冊第四增加不已至累十冊各命輔臣題防其後實亦冠絕古今之美也宣和四年三月辛酉駕幸祕書省訖事禦提舉防事再宣三公宰執親王使相從官觀禦府圖畫旣至上起就書案徙倚觀之左右發篋出禦書畫公宰親王使相執政人各賜書畫兩軸於是上顧蔡攸分賜從官以下各得禦畫兼行艸書一紙又出祖宗禦書及宸筆所模名畫如展子防作北齊文宣幸晉陽等圖靈臺郎奏辰正宰執以下逡巡而退是時旣恩詔分賜羣臣皆斷佩折巾以爭先帝爲之笑此君臣慶防又非特幣帛筐篚之厚也始建五嶽觀大集天下名手應詔者數百人咸使圖之多不稱防自此之後益興畫學教育眾工如進士科下題取士復立博士考其藝能當是時臣之先祖適在政府薦宋迪猶子子房以當博士之選是時子房筆墨妙出一時咸謂得人所試之題如野水無人渡孤舟盡日橫第二人以下多系空舟岸側或鷺拳於舷間或棲鴉於蓬背獨魁則不然畫一舟人臥於舟尾橫一孤笛其意以爲非無舟人止無行人耳且以見舟子之甚閒也又如亂山藏古寺魁則畫荒山滿幅上出幡竿以見藏意餘人乃露塔尖或鴟吻往往見有殿堂者則無復藏意矣亂離後有畫院舊史流落於蜀者二三人嘗謂臣言某在院時每旬恩出禦府圖軸兩匣命中貴押送院以示學人仍責軍令狀以防遺墜漬污故一時作者咸竭盡精力以副上意其後寶籙宮成繪事皆出畫院上時時臨幸少不如意卽加墁堊別令命思𨿽訓督如此而眾史以人品之限所作多泥繩墨未脫卑凡殊乖聖王教育之意也

宋道君鸂圖捲【絹本著色】

禦筆【書圖前下有天下一人押】

鸂灘頭狎浪隨君王縑墨慣娯嬉淒涼晚歳鴛鴦濼漠雁沙鴻未必知前集賢待制馮子振奉皇姊大長公主命題

宣和雙鵲圖【紙本水墨】

外錄

瑚网云宋帝水墨雙鵲棲山查枝上極生動之趣余向見項又新家後歸吳友叔符舉以易無塵墨余因得之竟爲竹懶翁所有乃宣和初何文縝爲中書舎人帝以禦畫雙鵲賜之蒼時爲校書郎賦詩二章曰君王妙畫出神機弱羽爭巢並占時想見春風鳷鵲觀一雙飛上萬年枝又舎人簪筆上蓬山輦路春風從駕還天上飛來兩烏鵲爲傳喜色到人間

宣和雙蟹圖捲【絹本淺色】

講餘幾暇諌書空艮嶽江湖入眼中郭索能令天一笑畫圖何必面春風己未前史臣劉辰翁遊罷神霄樂意濃香飄小殿菊花風揮毫想見畱情處只恐雙螯畫未工武林瞿佑

道君善畫花鳥尢善昆虫此圖冩蟹腹背兩面飄逸若神固不徒形肖已也劉須翁題亦佳捲內裝池尙是宋手曽入晉藩邸印識可驗足珍已項篤壽識

外錄

瑚网云畫絹素上淺色水艸小橫卷首押字用禦書瓢印鈐縫政和禦璽前有晉國奎章朱文大方印後有晉府圖書朱文大印爲吾禾項憲副少溪所藏後歸其侄孫公定丙寅秋曾畱余處時與公定把盞持螯余因談徽宗卽南唐李煜神祖幸祕書省閱江南李主圖見其人物儼雅再三嘆訝繼而端邸生所以文采風流過李主十倍及北狩【闕】用江南後主見藝祖時典故坐中沈姬憮然曰兩主有如此才而不能橫行海內反不若無腸公子矣遂引滿大嚼

宋道君瑤池馬圖

黃之池其馬歕沙黃之澤其馬歕玉龍種之與世馬不同如此仰惟陛下托於筆墨記其骨相具存太之遺種不在探前趹後蹄間三尋此殆得於歷昆侖宴瑤池上之時耶非摹擬展子防曹覇輩以見巧也臣逌幸得識之敢不謹書

外錄

螢窻叢談云徽宗政和中建設畫學用太學法補試四方畫士以古人詩句命題不知掄選幾許人也嘗試竹鎖橋邊賣酒家人皆從色相形容無不向酒家上著工夫惟一善畫但於橋頭竹外掛一酒簾書酒字而已便見得酒家在竹內也又試踏花歸去馬蹄香何以見得親切有一名畫但掃數蝴蝶逐馬后而已便表得馬蹄香出也果皆中魁選夫以畫學之取人取其意思超防者爲上亦猶科舉之取士取其文才角出者爲優二者之試𨿽下筆有所不同而於得失之際只較智與不智而已

徽宗自畫夢遊化城圖

外錄

畫鑑云徽宗自畫夢遊化城圖人物如半小指累數千人城郭宮室麾幢鼔樂仙嬪眞宰雲霞樹石禽畜龍馬凡天地間所有之物色色俱備爲工甚至觀之令人起神遊八極之想不復知有人間世奇物也今在嘉興陳氏

徽廟荷鷺驚魚圖

外錄

書畫舫云徽廟荷鷺驚魚圖有鄧杞防全仿江南落墨冩生遺法其百合奇石圖尢妙乃宣和年間紫宸殿禦筆捲後有倪瓚張紳等跋右圖運筆奇偉設色如生眞異制也

宋道君百合圖【粉紙本髙一尺闊三尺七寸】

升平丰歳賣珠樓日月晶明雨露柔紫殿灑金橫軸在宣和天子極風流

絳蠟靑煙素識名保和祈殿燕臣京枝枝濃緑春風面故與羣公象太平宋渤

宣和衰政自崇寜沈陸神州已兆形地下若逢渠藝祖爲言臣技進丹靑

五國城鄰海一涯謳歌獄訟隔中華當時攜得金牋在好冩春風野艸花姚隊

上林華鳥日相催宮使新百合開二十四番春信晚不知風自楝花來齊郡張紳

湘妃竹下淚斑斑此日重瞳去不還百合幽禽苔石畔春光不似紇幹山倪瓉

百合花殘六合塵汴京啼鳥怨無人不知風雪龍沙地還有圖中此樣春渤海髙啟

天開艮嶽故饒春花鳥多情識道君偶爲美名圖百合不知南北已分稽嶽王彞

宋徽廟禦筆十八學士圖並題長卷【絹本長一丈七尺餘髙八寸八分著色卷中有亭翼然池橋闌檻前後錯列學士十八分布其間有對談者有觀書者有作字者有欠伸者有坐者有閒步者有解帯者有張筵飲酒者有醉扶者有作樂者衣裳冠舄種各不同並具灑灑生動之致執事傔從實繁有徒其花樹有荷有蓼有竹有栁有桐桂之屬其器具有屏有簾有牀有防有席有絲管之屬飛走者冇馬有驘有犬有鶴有鳬有雁有鷹刻畫物色各致精妍眞上上神品】

唐十八學士圖【徽廟禦題鵞溪黃絹隔水上】

有唐至治詠康哉辟館登筵經濟才廱泮育賢今日盛彚徵無復隠蒿萊【行楷書本身絹尾】禦筆

唐十八學士

杜如晦

房齡

於志寜

蘓世長薛收

禇亮

姚思亷

陸徳明孔頴逹

李元道

李守素

虞世南蔡允恭

薛敬

顏相時

許敬宗蓋文達

蘓朂【墨迹九行每行二人】

儒林華國古今同吟詠飛毫醒醉中多士作新知入彀畫圖猶喜見文雄大觀戊子歳禦筆【行楷書】

唐太宗得杜如晦房齡等十八人佐命興邦臣考其施爲皆不能稽古立政然終致其君至太平者蓋唐乘大亂之後饑易爲食渴易爲飲故事半古人功已倍之也太宗嘗曰秦漢不足襲三代損益如何房杜不能對遂命魏徵與齡等宿中書省講議終不能定太宗曰禮廢樂壊朕甚閔之有志不就古人攸悲對曰非陛下不能行乃臣等無素業何愧如之徵與齡如晦慙栗而出齡相謂曰有元首無股肱誠可嘆也蓋齡如晦學非堯舜三代其所操知秦漢蹇淺卑近使太宗無鄕舉裏選制禮作樂之功後之學者未嘗不掩卷太息今天下去唐又五百餘歳皇帝陛下睿智生知追述三代於是鄕舉裏選制禮作樂以幸天下足以跨唐越漢猶慨然緬想十八人圖其形寄意於詩什有廱泮育賢今日盛彚徵無復隠蒿萊之句求賢樂士可見於此則成人有徳小子有造當如聖志十八人不足道也大觀庚寅季春望太師魯國公臣京謹記【行書連徽廟禦書十八學士姓名共髙麗紙三接長六尺五寸髙九寸五分】

周文矩

周待詔唐宮春曉圖捲【一名宮中圖】

外錄

澹嵒居士張澂題宮中圖摹本云周文矩宮中圖婦人小兒其數八十一男子冩神而裝具樂器盆盂扇椅席鸚鵡犬蝶不與文矩句容人爲江南翰林待詔作士女近周昉而加纎麗嘗爲後主畫南莊圖號一時絕筆他日上之朝廷詔籍之閟閣宮中圖云是眞迹藏前太府鄕朱載家或摹以見饋婦人髙髻自唐以來如此此卷丰肌長襦裙周昉法也余在嶠南於端溪陳髙之裔見其世藏諸帝像左右宮人梳髻與此略同而了鬟乃作兩大鬟垂肩項間𨿽醜而有眞態李氏自謂南唐故衣冠多用唐制然風流實承六朝之餘畫家者言辧古畫當先問衣冠車服蓋謂是也紹興庚申五月乙酉澹巖居士張澂題

周文矩蘓若蘭話別防合圖捲【一名織錦回文圖】

外錄

畫系云周文矩畫蘓若蘭話別防合圖捲後有李易安小楷織錦回文詩並則天璇璣圖記書畫皆精觀於陳湖陸氏此本舊爲元素府君購藏余感其事爲著字字錦奇行世

書畫舫云崇禎戊辰暮春之望過項氏獲觀周文矩織錦回文圖捲備冩送別防合情景人物樹石皆佳前有淩晏如題署後有宋人細書璇璣圖詩則天皇后禦制記文或云李易安筆也

文矩村翁嫁女圖捲

外錄

書畫舫云周文矩村翁嫁女捲所畫人物極異龔開臨本亦自佳

周待詔倦繡詩意圖捲

外錄

書畫舫云文矩行筆痩硬戰掣全從後主李煜書法中得來嚴分宜藏其倦繡詩意圖捲吳原博先生故物也當時後主題其左方云遼陽春盡無消息夜合花開日正西此本書畫皆精妙今歸韓太史存良家余屢見之

又云朱希孝太保承襲累代之貲廣求上古名筆屬有天幸防折俸事起頗獲內府珍儲由是書畫甲天下而韓存良太史素號博雅於朱公稱石交朱尋卒書畫悉歸之太史名物防合信有數哉

文矩阿房宮樣圖捲

外錄

書畫舫云阿房宮樣一卷南唐周文矩筆今藏震澤王氏樹石茂宻人物古雅前後界畫樓閣尢精細迥出恕先避暑宮殿上乃是仿效唐人之作誠絕品云

廣川畫跋云宣徽南院使馮當世得阿房宮圖見謂絕藝紹聖二年其子翊官河朔攜以示予考之此殆唐世善工所不知其經意致思還自有所出哉將發於心匠者能自到前人規矩地邪然結構密致善於位置屋木石甓自有尺度可求無毫髮遺恨處信全於技者也按始皇以咸陽人多先王之宮庭小丰鎬間帝王之都也乃營作朝宮渭南上林苑中先作前殿阿房東西五百步南北五十丈上可坐萬人下可建五丈旗周馳爲閣道自殿下直抵南山表南山之巓以爲闕爲復道自阿房渡渭屬之咸陽以象天極閣道絕漢抵營室三秦記咸陽之旁三百里內宮觀二百七十復道相連帷帳鐘鼔不移而具天下以其作宮阿房基傍阿房今梵語有之蓋當周末人言也故名如此逮二世時詔謂先帝爲咸陽宮庭小故營阿房爲室堂未就於是復作阿房夫秦以再世事此宮極天下之力成之其制作恢崇囂廣宜後世之侈靡未有及之者此圖𨿽極工力不能備冩其制至於圍繞驪山駕穀淩虛上下相連重屋數十相爲掩覆與史所書異矣此疑其爲後宮備遊幸者也杜牧賦阿房謂二川溶溶流入宮墻五步一樓十步一閣廊腰曼回鉤心鬭角釘頭燐燐瓦縫參差與此圖相合彷佛可以見也豈牧得見圖像而賦之耶

周待詔戱嬰圖捲

外錄

書畫舫云周文矩戱嬰圖捲爲紹興祕本後有錢舜舉詩及文休承等跋休承定爲眞迹乃吳可文攜示者與韓氏村翁嫁女捲不類當細辧之畫鑑云士女之工在於得其閨閣之態唐周昉張萱五代杜睿周文矩下及蘓漢臣輩皆得其妙不在施朱傅粉鏤金佩玉以飾爲工餘嘗見收宮女圖文矩筆也置玉笛於腰中目視指爪情意凝佇知其有所思也又見文矩畫髙僧試筆圖在錢唐民家一僧攘臂揮翰旁觀數士人咨嗟嘖嘖之態如聞有聲眞奇筆也

襄陽畫學云江南周文矩士女面一如昉衣紋作顫筆此蓋布紋也惟以此爲別昉筆秀潤勻細

李成

李咸熙寒鴉圖

余觀此畫林深雪積寒色逼人羣鳥翔集有饑凍哀鳴之態亦可謂能矣子昂

饑凍哀鳴不忍觀使餘一見卽心酸明年丰稔春風暖逺舉髙飛羽力寛貫云石題

老樹枯苔雪乍晴饑烏飛集噤無聲蒺藜沙上花開早且讓春風與燕鶯延祐元年七月山村人仇逺

殘雪羣烏下艸萊林棲不定自鳴哀畫工筆底天機熟只欠遙空獨鶴來恕齋班彥功

雪後寒林玉壓枝饑鳴翔集不成飛世間多少無知物不似羣烏預識機行齋陳邁

李營丘山水寒林圖

山水寒林李營丘神境也其位置盤礡自得其气韻飄渺欲僊其骨力矯矯如遊龍其神彩霏霏若翥鳳迹簡而意淡登顧陸之堂細密而精微入展鄭之室風日晴美時淸心展閱恍置身在寒泉古木間耳世賢子

外錄

瑚网云萬曆癸卯秋歙客質繪冊於先子髙君明水來見遽持去後再期明水以逾期不聽贖巳濡墨綴竹樹客訴非巳物將柰之何惟所攜李咸熙畫一軸原值二百五十近付善手湯氏裝潢甫完無已將此畫典償之耳淚潸潸下先子惻然稱貸多金存其畫客一去杳然未幾董太史宰過舎極鑑賞是幅正欲跋其上防兵憲邀宴連速不果先君遂自題數語至崇禎己卯夏竟被姑溪友人賺去余不憚千里追返內人嘆曰世已爲無李論君何必作有李論而役役如此余笑曰不知其人視其畫誠如東坡所云縹渺營丘水墨仙乎因述當年典畫事爾爾

又云名畫李成以山水供奉禁中然以子姓饒貲爲宮市珠玉大商不易爲人落筆惟性嗜香藥名酒人亦不知獨相國寺東宋藥家最與相善每往醉必累日不特紙素揮灑盈滿箱篋卽鋪門兩壁亦爲淋漓潑染識者謂壁畫最入神妙惜在白堊上耳此宋時百歳袁老楓窻小牘所載掇之用補畫史

營丘江山招隠圖捲【絹本】

健枝無冗筆樹外來江山洲渚蘆荻空斜陽淡煙鬟歸鞍倦危橋短蓬止荒灣業漁古云樂寜論晉宋間菇米蒓菜羮妻兒有餘間坐令王李輩濡毫破天慳展玩不去手緑陰掩柴闗浩歌滄浪辭濯我塵土顏悠悠江湖夢隠者招不還朱方郭畀題

李咸熙暮林疊岫圖

桑薴未成鴻漸隠丹靑聊作虎頭癡久知圖畫非兒戱到處雲山是我師澤民朱潤

李光祿雪溪待渡圖

外錄

書畫舫云韓朝延家雪溪待渡巨幅上有希蘧庵題詠𨿽未必眞猶是郭熙以上手筆

營丘寒林圖

外錄

書畫舫云福建林公兆家咸熙畫本上有跋云太師文公家藏李成寒林圖用筆神妙意度淸奇有宰相呂大防範純仁宗伯判陳儀郎李公麟蘓軾同觀執筆軾也按咸熙畫迹宋時較少故米老有無李論此幀兼有魏了翁書題識神品上上歸田錄云近時名畫李成巨然山水包鼎虎趙昌花果成官至尙書郎其山水寒林往往人家有之巨然之筆惟學士院玉堂北壁獨存人間不復見也包氏宣州人世以畫虎名家而鼎最爲妙今子孫猶以畫虎爲業而曾不得其髣髴也昌花果冩生逼眞而筆法輭俗無古人格致然時亦未有其比

畫系云宋人畫山水者例宗李成筆法許道寜得成之气李宗成得成之形翟院深得成之風後世所有成畫多此三人爲之

朱氏畫史雲山水李成只見二本一松石一山水四幅松石出盛文肅家今在余齋山水在蘓州寶月大師處秀潤不凡松勁挺枝葉鬰然有陰荊棘小木無一冗筆不作龍蛇鬼神之狀今世貴侯所收大圖猶如顏栁書藥鋪牌形貌似爾無自然皆凡俗林木怒張松漧枯痩多節小木如柴無生意成身爲光祿丞第進士子祐爲諫議大夫孫宥爲待制贈成金紫光祿大夫使其是凢工衣食所仰亦不如是之多皆俗手假名余欲爲無李論【按寶月本蜀郡人蘓氏子也而云蘓州蓋屬語誤或云寶月遊寓蘓臺故來稱之】

又云寶月收李成四幅路上一才子騎馬一童隨淸秀如摩詰畫浩然成作人物不過如是他圖畫人醜怪賭博村野如伶人者皆許道寜専作成時畫

又云余家所收李成至李冠卿大扇愛之不已爲天下冠旣購得之背於眞州昭宣使宋用臣自舒州召還見之太息云慈聖光獻太后於上溫淸小次盡購李成畫貼屏風以上所好至輒玩之因吳丞相衝卿夫人入朝太后使引辧眞僞成之孫女也內以四幅爲眞拆奉上別購補之勅用臣背於內東門正與此類因語然囑吾愛惜余亦甚珍之及得盛文肅家松石片幅如砥幹挺可爲隆棟枝葉淒然生陰作節處不用墨圈下一大防以通身淡墨空過乃如天成對面皴石圓潤突起至坡峯落筆與石腳及水中一石相平下用淡墨作水相凖乃是一磧直入水中不若世俗所效直斜落筆下更無地又無水勢如飛空中使妄評之人以李成無腳蓋未見眞耳劉涇自以李成眞筆多於是出示之良久乃曰此必成師也

李營丘茂林逺岫圖

曾祖母東平夫人實申國文靖公之孫樞使恵穆公之女也右李營丘成所作茂林逺岫圖卽曾祖母事先曾祖金紫時奩具中小曲屏大父少卿靖康間南渡與趙昌徐熙花攜以來今皆保藏敬書所自以詔後世嘉定己卯歳冬至日古汴向亖若冰因再裝池以示友人姚子晦徐元海夏齊卿朱仲幾劉宋儒【韓侂冑閱古堂圖書皆出於向若冰鑑定】

李營丘平生自貴重其畫不肯輕與人作故人間罕得米南宮至欲作無李論蓋以多不見眞也此卷林木蒼古山石渾然逕岸縈回自然趣多類荊浩晚年合作至正乙巳六月廿日吳城盧氏樓觀延陵倪瓚

李營丘作茂林逺岫圖倪雲林評其有渾然天趣者也東平夫人之曾孫嘗識其曾祖金紫時小曲屏之具今觀其峯巒疊翠艸木聮靑舟車往還亭館森鬰有無限眞賞良可嘉也內監吳公用誠得之不啻拱璧余特識之如右云時治三年秋八月廿五日也文華殿直之暇雲間張天駿

外錄

書畫舫云李成山水妙絕古無其人米元章刻意捜訪生平只見二本至欲作無李論一山水四幅在寶月大師處一松石在盛文肅家其後元章購得之著於畫史成之爲畫精通造化筆盡意在掃千里於咫尺寫萬趣於指下峯巒重疊林木蕭森凝坐觀之恍疑身在丘壑中矣余向見成茂林逺岫行捲晴巒疊嶂小幅筆法秀潤精熟皴斮分曉其妙乃有語言文字形容不盡者何幸生數百載後得見元章所未見耶李成又有晴巒蕭寺圖又云茂林逺岫在項氏向若冰等有跋廼文壽承鑑定也近復得閱成畫爲人拆去別購補之故封字印不全云

李咸熙讀碑窠石圖

神品上上洛陽範坦評

讀碑窠石圖李唐宗室成所畫也予謂筆墨備有神妙兩到於此本見之矣前人稱畫山水者必以成爲古今第一信不誣矣宜乎評者以此本第居神品上上云成字咸熙五季艱難之際避地北海遂爲營丘人凡畫家至不名而曰營丘者是也柯九思

炎漢乾坤逆已移可憐匡復屬於誰君臣父子同天性空向荒祠解讀碑吳郡陸修正

艸昧乾坤气鬰森同過祠下讀碑陰可憐英識機徒敏不料斯人伏禍心戴有南

孝娥祠下曹瞞過立讀碑陰八字中較智何須三十里披圖千古笑姦雄雲松子黃斌

何事碑陰較滑稽射機遲速孰能齊後來人不前人鑑猶詠空梁落燕泥石屏後人戴益

咸熙羣峯霽雪圖

外錄

營丘畫目云李咸熙羣峯霽雪圖在震澤王氏唐伯虎嘗臨摹之文恪公大加稱賞作一詩題其上詩載震澤集中

畫繼雲山水家畫雪景多俗嘗見營丘所作雪圖峯巒林屋皆以淡墨爲之而水天空處全用粉塡亦一奇也予每以告畫人不愕然而驚則莞爾而笑足以見後學之凡下也

營丘雪巖寒澑圖

外錄

書畫舫云李成雪巖寒澑圖絹本小直幅上有宣和禦題並小璽細閱之此本甚眞而畫譜不載亦一難解事或云卽雲煙過眼錄中重巒寒澑圖宋祕書省故物也未知然否

李咸熙偃松圖

外錄

書畫舫云李成偃松圖今在秀水項氏云是邵澤民故物未及見之

營丘寒林平野圖

外錄

書畫舫云李成寒林平野圖文徵仲太史題以長歌許可之極眞迹神品上上又倪瓚文館讀書圖徵仲亦有題跋右畫爲二公絕詣故太史前後皆摹之宛然虎賁之似中郎矣

東坡集與滕達道書云承差人借示李成十幅圖遂得縱觀幸甚幸甚且暫借畱令李明者用公所教法試摹看只恐多累筆耳此本眞奇絕月十日後當於徐守處借人賫納令専愛防也

畫繼云李營丘多才足學之士也少有大志屢舉不第竟無所成故放意於畫其所作寒林多在巖穴中裁札俱露以興君子之在野也自余窠植盡生於平地亦以興小人在位其意微矣宇文龍圖季云宣和禦府曝書屢嘗預觀李成大小山水無數軸今臣庶之家各自謂其所藏山水爲李成吾不信也

藝苑巵言曰气象蕭疎煙林淸曠毫鋒頴脫墨法精微者營丘之制也石體堅凝雜木丰茂臺閣古雅人物幽閒者關氏之風也峯巒渾厚勢狀雄彊搶筆俱勻人物俱質者範氏之作也此語亦似得其略矣

範中正

範寛煙嵐秋曉圖

範寛本名中立其爲人簡率故人以寛名之所畫山皆冩秦隴峻防之勢大圖闊幅山勢逼人眞古今絕筆也子昂題【按宣和畫譜圖繪寶鑑俱載範寛名中正字中立】此旣言爲中立筆不在大松雪翁猶言其大圖闊幅者殆是雄覽中原卽髙求深更欲盡寛能事耳今夫山一卷石之多及其至也翁當以爲何如龔璛

範寛墨法似營丘散落人間二百秋只尺畫圖千里思山靑水碧不勝愁王

範寛作畫絕代無巖壑交錯靑瑚玉堂仙人妙題品千載見題如見圖亂後圖書盡狼籍奇珍委地無人識蕭條錦褾世間稀拂拭墨痕三嘆息嘉興葉廣居

範寛筆法天下稀峯巒峭防尢崛奇龍翔鳳舞入霄漢白晝慘淡陰雲垂玉堂仙人揮翰手彩筆畱題世希有祗今流落百餘年滿紙龍蛇欲飛走蜀郡劉元佐

魏公善書亦善畫祕閣圖書慣臨冩歸來見此雙眼明品題卽重千金價法書名畫兩入神當時好事無存者舊圖拆裂懸髙堂半紙雲煙自瀟灑何年神品久復合二妙俱千載下西江張附鳳丘壑胸中起龍蛇筆底生斯人皆沒世羨爾獨鐘情未識眞爲幻徒聞畫有聲誰能冩廬阜翠色到窻楹陵陽牟魯

範中立長江萬里圖捲

昔在苑西有吳太學持範中立長江圖見示位置正如此卷猶心疑爲裴旻之虎今見眞本快心洞目之觀始信鑑裁不謬史官董其昌

外錄

瑚网云余有範華原雪景山樹依稀世號範臘棃云

範華原秋山圖捲

外錄

書畫舫云玉田翁藏範中正秋山圖一曾經劉西臺鑑定猶記捲尾手柬云仰間承見示範寛秋山圖觀其石潤林深筆力蒼老縱橫滿幅眞有古意【與家間所藏引首無二致】𨿽未敢必其爲親筆然善人吾不得而見之矣得見有恆者斯可矣敢以是覆之不識以爲何如若夫論其直則在乎棄者不識收者多幸𨿽至寶若敝屣不然以白金五兩亦未易以易之也因盛價回略此爲復並以八詠圖奉觀不宣玨端復玉田賢親待聘夫劉沈二公並號具目當時得一小圖猶且互相商防如此前輩虛心可想也按秋山圖本趙蘭坡故物而玉田者啟南之初號云寛又有溪山蕭寺圖

範寛山水圖

外錄

廣川畫防題王晉卿待制所藏範寛山水圖云伯樂以禦求於世而所遇無非馬者庖丁善刀藏之十九年知天下無全牛余於是知中立放筆時蓋天地間無遺物矣拂隆施所從自來忽乎太行王屋起於前而連連若不可掩計其功當與誇娥爭力吾嘗夜半求之石破天驚元气淋漓謂蒲城之所過而問不可求於冀南漢陰矣

範中立袁安臥雪圖捲

外錄

書畫舫云範寛袁安臥雪圖捲後有東坡題防其妙不減周昉畫學不以時代爲限信然哉

範寛臨流獨坐圖【絹本大掛幅淡著色巒壑蘊借雲煙浮動飛瀑有聲孤舟橫渡秋林老屋之側一叟臨流倚琴箕踞眞得山靜日長之意】

茅堂結構背江幹日日愛防江上山箕踞盤陀吟未穏不知身在畫圖間何權

亦有名賢逺市朝蕭然環堵住山椒虛亭未足容淸气據石臨流興自饒楊升牖

藐石林兮熹微望佳人兮不歸目眇眇兮愁絕悵靑山兮夕霏王閒

年來深媿竊時名爭似無官去就輕李渤自甘居少室謝安應不念蒼生小橋曲徑孤村逺茂樹淸泉一雨晴何日風流成二老靑鞵布襪遂幽情時洪武丙辰五月旣望太末徐克諧題於邑庠之論堂

大山合沓橫陣云小山窕文分大山小山誰鑿斷回溪中有波沄沄扁舟長系太古石略彴遙通何處村數間茅屋少人住萬壑松風多畫聞臨流獨坐者誰子防然已似忘昏昕逍遙時詠池上作酩酊自倒林下尊時來好作東山起麋鹿焉可同其羣眉山蘓伯衡

峯巒兮嶄巖溪谷兮潺湲樂哉幽居兮敻隔乎塵寰吾將抱琴兮相從乎泉水之間伯善

畫工能畫山不識山之眞泉石阿誰曾著身天機精到若有神髙低逺近隨所置心與造化功無二防布眾翻墨浪勻迅掃尖排筆鋒利翠嵐紅樹滿秋山斷厓水落當松關松下丈人坐不去似訝此境非人間君不見李將軍王摩詰一幅千尋妙難述崩石驚濤聳觀目瀟灑充君眼中物廬山五老雁宕峯芒屨杖藜何日同佳境滿堂秋色動山要隠隠來淸風池裀

輕綃水墨橫秋色一曲溪山似輞川柳浪欹湖俱在眼何時花落醉猶眠呂熒

自西南兮遐觀江漫漫兮峯巑巑云防防兮上覆溪紆回兮中盤吾不知其爲何所兮抑池陽之羣山九華崒嵂以前列兮浮圖依約乎崇巒望謫仙兮不見覺天宇之空閒靑松白日以晦昩兮碧巘倒浸乎蒼灣石慘慘兮玉潤楓蕭蕭兮霜殷路崎嶇兮直上欲南接乎荊蠻渺夫人兮獨處超逍遙兮盤桓人間豈不有異境兮嗟身紆兮靑綸安得羽翼極八表之外兮駕黃鵠兮徠還張彜

曹君手持山水圖墨色黯澹雲糢糊請我試作山水歌對之神思馳八區憶昔薄遊齊楚間不見好盡常見山匡廬巫峽千萬仭江水下注聲潺潺泰山三峯倚天碧䢐徠皆辟易上登絕頂俯日月元气鴻蒙闔且辟此圖恍惚欲相似更有髙閣淸江裏何人最得隠者趣行到水窮望雲起千林髙樹動寒風半崖飛瀑走玉虹輕舟長向古渡泊小逕自與仙源通曹君愛畫意無極此畫千金未可得明朝肯作鹿門期布襪靑鞋踏秋色桑以時

外錄

米氏畫史云範寛山水嶪嶪如恆岱逺山多正面折落有勢晚年用墨太多土石不分本朝自無人出其右溪谷深虛水若有聲其作雪山全師世所尙王摩詰

又云李成淡墨如夢霧中石似云根多巧少眞意範寛勢𨿽雄傑然深暗如暮夜晦冥土石不分物象之幽雅品固在李成上

許道寜

許道寜山水圖

外錄

黃豫章集答王道濟寺丞觀許道寜山水圖詩云往逢醉許在長安蠻溪大硯磨松煙忽呼絹素翻硯水久之下筆或經年異時踏門闖白首巾冠欹斜更索酒舉杯意气欲翻盆倒臥虛樽將八九醉拈枯筆墨淋浪勢若山崩不停手數尺江山萬里遙滿堂風物冷蕭蕭山僧歸寺童子後漁伯欲渡行人招先君笑指溪上宅鸕鷀白鷺如相識許生再拜謝不能元是天機非筆力自言年少眼明時手揮八幅錦江絲贈行捲送張京兆心知李成是我師張公身逐銘旌去流落不知今主誰大梁畫肆閱水墨我君盤礡忘揖客蛛絲煤尾意昬昬幾年風動人家壁雨雪涔涔滿寺庭四圍冷落壊丹靑笑酬肆翁錢十萬卷付騎奴市盡傾王丞來觀皆失席指防如見初畫日四時風物入句圖信知君家有摩詰我持此圖二十年眼見緑髮皆華顚許生縮手入黃泉眾史弄筆摩靑天君家枯松出老翟風煙枯枝倚崩石蠧穿風物君愛惜不誣方將有人識

道寜秋山晴靄圖

外錄

書畫舫云無錫鄒氏藏許道寜秋山晴靄圖元柯九思家物筆法勁偉奕奕有神今猶及見白石翁摹本吳原博爲作長歌褒美之眞有出藍聲價古人稱半面交者此類是已

許道寜闗山密雪圖【大幅雙絹本淡著色山林密雪重闗復嶺一人負戴自磴道下山外逺峯沙漵景物蕭寂樹木俱作積雪凹凸浮動霏霏蒼翠欲濕人衣】

【欵書】許道寜學李熙關山密雪圖【書左角上】

顧宏中

顧待詔韓熙載夜宴圖

顧宏中南唐人事後主爲待詔善畫獨見於人物是時中書舎人韓熙載以貴遊世冑多好聲妓専爲夜飲𨿽賔客揉雜歡呼狂逸不復拘制李氏惜其才置而不問聲中外頗聞其荒縱然欲見樽爼燈燭間觥籌交錯之態度不可得乃命宏中夜至其第竊窺之目識心記圖繪以上之此圖乃宏中之所作者也其不化爲神物也幸矣宜寶藏之泰定攺元仲秋旣望天水趙升識

熙載眞名士風流追謝安每畱賓客飲歌舞雜相歡卻有丹靑士燈前密細防誰知筵上景明日到金鑾遂昌鄭元祐

長夜畱賔飲平生气亦粗燈前傾國貌一笑總歡娯李煜非英主韓郎欲自污誰知偸眼客明日進新圖白羊山人張簡

絳燭金杯滿席春紅妝歌舞樂逾新堪憐此際歡無極豈顧堂前有瞰人句曲外史張雨

人物風流獨占魁娯賔淸夜綺筵開醉眸頻防紅妝舞疑是姮娥月裏來江右山林何廣

銀燭金鑪夜若春紅妝一顧一回新觀圖不獨丹靑美又必知其繪畫人玉山顧瑛次韻

右夜宴圖乃顧宏中之所作而冩韓熙載之豪俠吁閎中名筆熙載名士可謂聮璧矣而況得參政趙君之題識益增其聲價焉至順癸卯冬十月六日月山道人書

觀熙載郵亭之計可以賺陶谷之多欲而熙載之荒於夜飲又豈可逃乎後主之覘哉所以君子必愼其獨也故跋至正二年三月旣望曲江錢惟善

外錄

米氏畫史雲南唐顧宏中畫支許王謝仝遊山陰圖三吳老僧寶之不肯借余與伯時說伯時率然弄筆隨所說想象作之瀟灑有山陰放浪之思

董源

董北苑溪山風雨圖捲

右溪山風雨圖一卷無題識有私印曰容齋淸翫官印曰紹興省試總轄諸司印按宋洪邁號容齋在理宗初以奎章閣學士知紹興府此卷有紹興人王某題稱知府相公所藏意者爲洪氏物又有皇姊圖書印馮子振詩奉大長公主命題子振吾長沙人號海粟又號怪怪道人今私印所篆者仕元爲集賢待制所稱皇姊爲元公主則此卷又爲元外戚家物又有李氏珍藏印不審爲何人今爲庶子吳君元博所藏也嘗記容齋隨筆稱畫之妙者人必以爲似眞江山之妙者則又以爲似畫此世間常語今觀此圖凡谿山艸木人物噐具皆風雨也論畫者殆將以爲眞乎使其固幻然歷二代數百年宋元之江山皆不能有而此圖方入盛世爲大夫君子所藏玩觀物者不以眞幻爲輕重可也長沙李東陽

外錄

瑚网載竹懶云洪穀子故有溪山風雨圖余嘗見王叔明所臨捲較此尙長二尺餘而景物更有歸僧叩寺門牧兒逐墮笠與浮鼻之牛守門之犬而此俱無之則西涯所云斷爛收拾不獨楮素脫落印章不全而已然則筆气渾厚人物精采所作客舟倚樹搭蓋蓬席一婦一童子目睛仰注如生山樵有不能不遜步者専車一節想見偉人不可忽也此卷向藏余家今歸李氏淸樾堂矣

董叔達溪山風雨圖短捲

外錄

書畫舫雲溪山風雨圖短捲乃董北苑畫眞迹神品上上今在甫裏馬氏陸全卿太宰故物也後有兪焯蘧庵跋尾沈啟南吳原博和韻詩皆極稱許之惜爲庸工裝背神彩十去三四矣

又云北苑畫本昔人以著色山水稱絕筆尢是風雨霧景爲佳此等制作皆與造化同流非荊闗範巨所能彷佛也甫裏馬氏以溪山風雨捲向余質錢未遂其願捲還之爲此惘然者經月

又云北苑夏山少遜風雨圖捲並閱優劣自見暇日漫綴小詞題其溪山風雨雲雨零風漾叔達模眞樣展玩如聞澎濞響傑出云麾畫上漁郎理网船開山僧負衲歸來村店重茅被捲倉皇驚動裙釵右調淸平樂步孫夫人韻泰昌元年八月十日詞防前半評畫後半敍景皆實錄也

北苑秋山行旅圖

董其昌觀因定

北苑畫米南宮時止見五本予家所藏凡七本以爲觀止矣都門又見夏口待渡捲吳閶泊舟又見此本皆世之罕物其昌重題

外錄

妮古錄云皴法董源麻皮皴範寛雨皴【俗云芝麻皴】李將軍小斧劈皴李唐大斧劈皴巨然短筆麻皴江貫道師巨然泥裏拔釘皴夏圭師李唐米元暉拖泥帶水皴先以水筆皴後卻用墨筆

叔達夏山圖

外錄

畫鑑云董源夏山圖見在史崇文家天眞爛漫拍塞滿軸不爲虛歇烘鎖之意而幽深古潤使人神情爽朗古人雲山陰道上行應接不暇豈意數尺敗素亦能若是耶

北苑龍宿郊民圖

外錄

容臺集云余家有董源龍宿郊民圖不知所取何義大都簞壺迎師之意蓋宋藝祖下江南時所進禦者畫甚奇名則謟矣

書畫舫云董源龍宿郊民圖系進呈本乃是冩宋太祖登極事者大奇大奇

董叔達夏山林木圖

外錄

書畫舫云董叔達夏山林木小直幅紙本水墨神品惜收藏未善不稱神明煥然耳

北苑仙山樓閣圖

外錄

書畫舫云河南兪氏藏董源仙山樓閣圖一軸絹本淺絳色用筆最爲疎逸不惟樹石古雅人物生動而中間界畫精妙不讓衞賢郭忠恕輩余每展玩如從山陰道上行令人接應不暇始知湯垕評源夏山圖者端非虛語乃沈括存中云北苑多冩江南眞山不爲奇峭其用筆極艸艸近視之幾不類物象逺觀則景物粲然是未許其秀潤也豈亦未覩其全邪

董北苑風雨出蟄圖

外錄

書畫舫云董源繪事冠絕南唐不特山水入神兼工畫龍郡城湯氏藏其風雨出蟄龍圖宋祕府物嘗入賈丞相家有悅生封字二印的系眞迹好事者謂爲董羽筆非也

叔達江南山色圖

外錄

書畫舫云聞叔達江南山色巨幅雙軿絹本止存半幀原系沈啟南故物今藏董宰家品在畫史所載廬山圖上眞絕筆也

筆談云江南中主時有北苑使董源善畫尢工秋嵐逺景多冩江南眞山不爲奇峭之筆其後建業僧巨然祖述源法皆臻妙理大體源及巨然畫筆皆宜逺觀其用筆甚艸艸近視之幾不類物象逺觀則景物粲然幽情逺思如覩異境源嘗畫落照圖近視無工逺觀村落杳然深逺悉是晚景逺峯之頂宛有返照之色此妙處也

畫鑑云董源天眞爛漫平淡多奇唐無此品在畢宏之上此米元章議論唐畫山水至宋始備如源又在諸公之上樹石幽潤峯巒淸勝蚤年礬頭頗多暮年一洗舊習余於祕府見春龍出蟄圖孔子哭虞丘子圖春山圖溪岸圖秋山圖及窠石二幀於人間約見二十本皆其平生得意合作源之後有鐘陵僧巨然及劉道士劉與巨然同時畫亦同但劉畫則以道士在左巨然則以僧在左以此爲別耳要皆各得源之一體至米氏父子用其遺法別出新意自成一家然得源之正者巨然爲最也

董叔達江山漁艇圖【雙絹大幅設色羣山左峙巨浸古涵梵剎云外林壑孤深中間亭閣掩映灌木沙漵漁舟三二舟並泊一人停橈回顧一人垂釣一舟半藏蘆渚渟蕭寂人間世似罕有此魚鄕】

董北苑瀟湘圖捲【絹本髙一尺六寸長四尺許用花靑運墨淡著色畫洞庭張樂地瀟湘帝子遊詩意筆在象外畫中墨寶】

此卷余以丁酉六月得於長安捲有文三橋題董北苑字失其半不知何圖也旣展之卽定爲瀟湘圖蓋宣和畫譜所載而以選詩爲境所謂洞庭張樂地瀟湘帝子遊者耳憶余丙申持節長沙行瀟湘道中蒹葭漁网汀洲叢木茅庵樵徑晴巒逺隄一一如此圖令人不動步而重作湘江之客昔人乃有以畫爲假山水而以山水爲眞畫者何顚倒見也董源畫世如星鳳此卷尢奇古荒率僧巨然於此還丹梅道人嘗其一臠者余何幸得臥遊其間耶董其昌題己亥首夏三日【書藍箋裝圖前】

舟行諸巖欲動雲吞雨吐時霢霂微下未審有渰之聲在檐石歟在絹素歟爲石袁親家親家收藏如此至寶葵丘城墮家失有此數幀不宜郁宜快也王鐸【書卷後隔水綾上】

余以丙申持節吉藩行瀟湘道中越明年得此北苑瀟湘圖乃爲重遊湘江矣今年復以校士湖南秋日乘風積雨初霽因出此圖印以眞境因知古人名不虛得予爲三遊湘江矣忽忽已是十年事良可興感萬曆乙巳九月前一日書於湘江舟中董其昌

萬曆癸丑射陽湖舟中閱四月十七日【右二題紙本裝圗後】

外錄

襄陽畫學云董源峯頭不工絕澗危徑幽壑荒迥多眞意

又畫史云余家董源霧景橫披全幅山骨隠顯林梢出沒意趣髙古

鮮於伯幾題董北苑山水雲愛山不得山中住長日空吟憶山句偶然見此虛堂間頓覺還我滄洲趣陰厓絕壑雷雨【闕】蒼藤老木蛟龍怒岸石犖確溪澗濶知有人家入無路一重一掩深復深危橋古木依雲林是中宜有避世者我欲徑去投冠簪源也世本膏梁子胸中丘壑有如此後來僅見僧巨然筆墨𨿽工气難似想當解衣盤礡初意匠妙與造化俱官閒祿飽日無事吮墨含毫時自娯誰憐齷齪百僚底雙鬂塵埃對此圖

畫譜拾遺云董源山水有二種一樣水墨礬頭疎林逺樹平淡幽深山石作麻皮皴一樣著色者皴紋甚少用色濃古人物多用靑紅面施粉素皆佳作也

妮古錄云宰攜示北苑一卷諦審之有二姝及鼔瑟吹笙者有漁人布网漉魚者宰曰瀟湘圖也蓋取洞庭張樂地瀟湘帝子遊二語爲境耳捲長丈許神彩煥然又云余曽遊瀟湘道上山川奇秀大都如此圖而是時方見伯時瀟湘捲亦復效之作一小幅今見北苑乃知伯時𨿽名家所乏蒼茫之气耳宋宣和譜有北苑瀟湘圖云

又云董宰云余家所藏北苑畫有瀟湘圖秋山行旅圖又二圖不著其名【按圖卽宣和譜中夏山秋山二圖】一從白下徐國公家購之一則金吾鄭君與余余嘗懸北苑於堂中兼以倪黃諸迹無復於北苑著眼者政自不知元人來處耳

書畫舫云董宰太史酷好北苑畫迹前後收得四本內惟瀟湘圖捲爲最至以四源名其堂云按米氏畫史曰董源平淡天成唐無此法在畢宏之上近世神品格髙無與比也峯巒出沒雲霧顯晦不妝巧趣皆得天眞嵐色郁蒼枝榦勁挺咸有生意溪橋漁浦洲渚掩映一片江南也董源又有秋山圖河伯娶婦圖

又云董宰題叔達巨幅云魏府收藏董北苑畫天下第一眞極筆也此畫與宰家藏瀟湘圖巨然秋山圖二卷皆是無上神品

畫鑑雲山水之爲物稟造化之靈秀陰陽晦防雨晴寒暑朝昏晝夜隨形攺步有無窮之趣自非胸中丘壑汪洋如萬頃波者未易摹冩如六朝至唐初畫者𨿽多筆法位置深得古意自王維張璪畢宏鄭防之徒出深造其理五代荊闗又別出新意一洗前習迨於宋朝董源李成寛範三家鼎立前無古人後無來者山水之法始備三家之下各有入室弟子兩三人終不逮也

董北苑溪山行旅圖【絹本水墨掛幅實半幅也長三尺四寸濶一尺六寸舊稱江南有半幅董源眞迹指此】

余求董北苑畫於江南不能得萬曆癸巳春與友人飲顧仲方第因語及之仲方曰公入長安從張樂山金吾購之此有眞迹乃從吾郡馬耆淸和尙往者先是余少時於淸公觀畫猶歷歷在眼特不知爲北苑耳比入都三日有徽人吳江邨持畫數幅謁余余方肅客倦甚未及發其畫首叩之曰君知有張金吾樂山否吳愕然曰其人已千古矣公何謂謁之亟也余曰吾家北苑畫無恙否吳執圖以上曰卽此是余驚喜不自持展看之次如逢舊友亦有防數云辛丑五月廿六日記

此畫爲溪山行旅圖沈石田家藏物石田有自臨溪山行旅用書題欵亦妙手也宰【小楷書畫綾兩旁】

石恪

石子専維摩圖

外錄

東坡集譔石恪畫維摩頌云我觀眾工工一師人持一藥療一病風勞欲寒气欲暖肺肝腎胃更相克挾方儲藥如丘山卒無一藥堪施用有大醫王撫掌笑謝遣眾工病隨愈問大醫王以何藥還是眾工所用者我觀三十二菩薩各以意談不二門而維摩詰黙無語三十二義一時墮我觀此義亦不墮維摩初不離是說譬如油蠟作燈燭不以火終不明忽見黙然無語處三十二說皆光焰佛子若讀維摩經當作是念爲正念我觀維摩方丈室能受九百萬菩薩三萬二千師子座皆悉容受不迫迮又能分布一鉢飯饜飽十方無量眾斷取妙喜佛世界如持鍼鋒一棗葉云是菩薩不思議住大解脫神通力我觀石子一處士麻鞋破防露兩肋能使筆端出維摩神力又過維摩詰若云此畫無實相毗耶城中亦非實佛子若見維摩相應作此觀爲正觀

趙幹

趙幹江行初雪圖

江行初雪畫院學生趙幹狀

外錄

書畫舫云趙幹江行初雪圖是明昌祕府藏本眞迹神品上上皇元天歷二年十一月日進入禦府中間有文宗禦題璽記捲尾具奎章閣諸臣張景先柯九思虞集等十一人銜位𨿽南唐名手而具勝國气韻又一奇也通捲灑粉作雪輕盈飛舞足稱前無古人後元王岱宗密雪圖實祖述之不知者謂其法始於黃鶴山樵殆非也又幹自題名云江行初雪畫院學生趙幹狀凡十一字字體奇逸足稱兩絕云嘉靖間歸分宜權相家引首闗防具存今在松陵吳仲庚所餘嘗再閱

王齊翰

王待詔挑耳圖捲【一名勘書圖】

外錄

書畫舫云王齊翰挑耳圖捲前有徽廟宸翰曰勘書圖又有睿思東閣大印禦書葫蘆印後有宸翰曰王齊翰妙筆又有禦書方印建業文房之印祕府葫蘆印所畫屏障間細山水全仿王摩詰至人物衣紋宛然吳道子法也後有眉山兩蘓及王晉卿防不能悉錄今在錫山安氏妮古錄云李伯時筆非也

燕文貴

燕文貴秋山蕭寺圖捲【絹本髙九寸餘長九尺一寸餘水墨淺設色林巒屋宇人物舟騎細且工矣傅色𨿽淡而蒼然秀气入眼自爾殊觀前後宋元人並項氏収藏諸印不錄前有項氏編號小治字】

【欵書】燕文貴畫【小楷書圖尾】

潯陽江上山如繡挾策追遊憶往年柿葉霜黃秋滿壑芙蓉波冷月臨川釣舟个个來沙曲梵宇層層倚樹顚白髮田園歸計晚斷腸西望夕陽邊鐘陵余復【八分書】

爲愛前朝寺披圖憶舊遊醉騎支遁馬閒覓海翁鷗落澗松林月懸崖瀑布秋媿無棲隠地吟詠到滄洲樗庵屠文

野棠花落過淸明春事匆匆夢裏驚倚棹幽吟沙際路半江煙雨暮潮生己酉二月廿一日爲淸明日風雨淒然舟泊東林西滸步過伯璇徴君髙齋焚香瀹茗出示燕文貴秋山蕭寺圖展玩旣久因冩是日所賦絕句於上倪瓚

漫浪遨遊五十年髙崕絕巘出云眼明恍識圖中意江峽曾乘萬里船天遊生陸廣

忽見燕侯畫令人憶舊遊千巖開太古萬木聳髙秋石路驅輕騎江風送逺舟人間無此景舒捲不能休曲江居士錢惟善

己酉歳僕客沈隠君伯璿家觀燕文貴精妙入神畫不敢綴辭沈君索詩書卷後勉賦四語後二載復觀斯捲諸公沛然吟長篇沈君復索鄙詩故有是作

長風吹船過彭蠡縹緲云巒矗天際天柱峯回玉筍遙金掌芙蓉半空起汴宋先後多畫師回斡天機誰比擬燕侯文貴世罕得染淸妍才擅美斯圖拂拭雙眼明幽討直須論萬里箾槮絡石虧云根鐡壁蒼崖徹澗沚紺殿珠樓佛寺中丹臺玉室仙境裏水邊沙際市橋通野店人家茅屋底令我憶舊遊心迹追冥捜華星輝丹壑防杖淩洲安期羨門子招邀指蓬丘回視句吳山培塿一土壞載復觀斯圖慷慨興歌謳天遊生陸廣

蕭寺久寥落燕侯爲發山橫紅樹晚殿鎖碧雲涼杖策情仍在乘舟意不忘獨懷前代事撫景暗悲傷右蕭寺圖乃燕侯文貴所作按梁武帝造佛寺令蕭子雲飛白大書蕭寺二字故名今覽此圖不勝感慨漫賦是詩書識於後環中老人鮑恂野性樂山水防居違素心蕭然困疲役胡能遂幽尋恆思愜所適勝槪恣登臨秋淸景尢曠蒼翠列遙岑霜餘委蔓艸孤秀愛雲林畸人寡諧俗結宇丹崖陰浮念不煩遣寂寞契衝襟況復邇蕭寺禪誦有遺音簞瓢足自老簪組知難任披圖憶所歷閱歳玆已深景物匪殊昔但傷華髮侵何當脫塵躅歸休期自今河南髙巽志題於秀水隠居秋山望不盡蕭寺意無窮巖壑飛霜月樓臺落水風待船茅屋近乘騎野橋通神防燕侯得當時孰與同前東塔住山若允

長江浩蕩秋波碧待渡行人立沙側望中煙樹翠糢糊夾岸層巒幾千尺禪宮梵剎山逺林林間曲逕歸僧尋也知畫史眞善幻一幅生綃至今吟嘯生羅紘

六月閒居塵事寡故人相訪衡門下示我秋山蕭寺圖云是燕侯之所冩燕侯畫癖人共知苦心毫素鬢成絲江山楚越曾徧覽援筆絕境移於斯千巖萬壑气森爽木落天虛百泉響翠碧含風薜荔懸靑林積雨莓苔長磵谷金銀佛寺開五雲樓殿影崔巍聽經鶴繞多羅樹衛法龍趨七寶臺秋濤江上兼天湧浦漵聯綿山縱幽人乘暇喚舟航逋客還尋躡坡壠野騎防捜渡小橋水邊林下逢漁樵煙岑猿嘯淸裊裊蘆洲雁起輕飄飄乃知異境不可得汨沒人間看遺墨布襪靑鞋興浩然塵容白首歸猶惑依稀雲气上衣襟動我登山臨水心山中故人倘招隠結茅擬旁蒼崕陰長沙蕭規下輿酌淸泉步自山南陲躋攀得幽勝超攄遂忘疲依巖結淨宇面海啟髙扉振衣虛臺迥窺竇陰雲迷佛鐙晝熒熒翻經惟老緇竟日無嘯語適聞林鳥啼謂非隔人世靜趣寜若玆久思脫塵网負累勢莫遺所遇愜遐思何能卽幽棲射利念已絕狥名心更違終尋煙霞侶同赴滄洲期八月十三日過顧子羽東溪小隠羽爲伯璇求題蕭寺圖時予匆促理櫂不得思索遂冩題海云蘭若詩於其右彭城劉堪識

回崖列岫郁相連兜率樓臺際碧天飛鳥已還秋色裏疎鐘猶在夕陽邊溪橋緩轡官人馬野飯維梢客子船記得宦遊逢此景披圖不覺思茫然莆田黃守

燕文貴吳興人初師河東郝恵往來京師市畫於天門道上待詔髙益見而奇之聞於宋太宗命冩相國寺樹石端拱中勅畫臣面進紈扇上賞其精筆曾畫舶船渡海像七夕夜市圖工麗無比神廟時又有燕文季畫院謂之燕家景終不及文貴此卷蕭寺圖也張無奇出示於白石山房客有謂其南宋者余故拈此題於捲後天啟二年十二月望日呵凍書陳繼儒題

外錄

書畫舫云檇李項氏有燕文貴秋山蕭寺短捲極精乃宋祕書省官畫也今歸張修羽家

燕文貴七夕夜市舶船渡海二圖

外錄

畫系云燕文貴吳興人善畫山水精細之極尢爲太宗所重文貴嘗畫七夕夜市圖自安業界北頭向東至潘樓竹木市井盡存狀其浩穰之所至爲精備又富商髙氏家有文貴畫舶船渡海圖其本大不盈尺舟如葉人如麥而檣帆篙櫓指呼奮勇盡得態度至於風波浩蕩島嶼相望蛟蜃雜出咫尺千里何其妙也二圖詳載聖朝名畫評云

郭忠恕

郭恕先升龍圖捲

建武神僊事渺茫西池王母惜劉郎赤龍一去無消息兒子東方禦榻旁

萬戶千門築漢宮巍峩井幹與天通靑禽當日銜書降從此瑤池碧樹紅馮子振奉皇姊大長公主命題

海上參差十二樓閬風圃防云浮神仙尙厭人間世故作乘龍汗漫遊

建章宮闕漏沈沈翠輦春遊接上林未識嫦娥天上樂廣寒丹樹五云深鄧文原

云旗晝下覿仙姿漢殿陰陰碧潄池眼見赤龍騰踏去穆王八駿不能追趙巖

郭主簿越王宮殿圖捲

外錄

書畫舫云越王宮殿圖捲郭忠恕畫曾入嚴分宜家其後籍沒朱節庵國公以折俸得之流傳至董宰處其長三丈有餘皆沒骨山也全圖法度森嚴亦復淸逸之極細檢乃畫錢鏐王宮殿非於越也此卷系宋禙収藏如新予嘗再閱

又云恕先界畫原本尹繼昭嘗見繼昭姑蘓臺閣圖行筆古雅淵源蓋有自矣

畫系云五代郭忠恕狀貌奇偉卓犖不羣自柴世宗時以明經中第歷官周易博士入國朝太宗喜忠恕名節特授國子監主簿後坐事遷謫竟尸解焉忠恕工篆淩轢晉魏以來字學其畫尢精宮室界畫髙古置之康衢世目未必售也歷百歳方有知者至目之爲逸品政如韓愈論文以謂似古人必大怪之時時作應俗文字示人則以爲好矣古人難知如此予於忠恕畫本亦云

郭主簿模摩詰本网川圖捲

【欵書】河北郭忠恕奉命復本【書圖後】

王右丞輞川圖與予昔在杭苕故家見者一樣前有集賢院禦書印內合同印題摩詰本後書河北郭忠恕奉命復本則知爲江南李后主時臨本也虎賁中郎更無辧處郭亦妙筆矣右丞唐開元天寶朝士名維字摩詰工詩畫輞川其所居自冩爲圖精密細潤在小李將軍著色山水右今如魯寶玉大弓絕無僅有吾昂霄珍之重之攜上天京名公相一見賞識鑑定價增十倍大徳戊戌冬至廬陵民八十叟李旺元暉防又詩

園圖親畫早流傳已是人間五百年凝碧池頭秋句在當時幾負此林泉

輞川圖有二本此從矮本所臨畫格髙絕觀此猶有生意爲賦短句袁桷

詩中傳畫意畫裏見詩餘山色無還有雲光見復舒前溪漁父宿舊宅梵王居千古風流在披圖儼起予

摩詰嘗與裴迪倡和廿絕紀輞川之勝至今讀之如身遊其間此本甚精致尙可想見其景與詩防之時也因追而和之

孟城坳

春風孟城坳年年自花柳當日倦遊人何處談空有

華子岡

蜿蜒浮逺空慘淡凝古色出云亦何心旣雨返無極

文杏館

種杏白雲間因之葺茅宇鶯聲煙中曙虎迹夜來雨

斤竹嶺

苞竹秀孤嶺虛籟涵淸漪秋風何時實鳳饑竹不知

鹿柴

崖蹙石林稠谷靜山泉響麕麚囿其間攸伏息下上

木蘭柴

手折木蘭花心憶懷沙侶墜露玉可和金盤羞帝所

茱萸沜

茱萸綻紫粟白雲封不開似待陶元亮共把菊花杯

宮槐陌

屯云防廣陌零露濕古苔中街日亭午四面風徐來

臨湖亭

積水涵倒影萬象淩虛來魚在山中泳花從天上開

南垞

亭亭一風榭脫屨席可卽階前雙白鶴相迎似相識

欹湖

岸巾臨水澨酒醒呼隠君収緡玉梭起搖蕩空中云

栁浪

年年黃金縷照影麯塵漪誰爲南浦贈紉佩扈江蘺

欒家瀬

鑿鑿沸白喧浩浩空靑防漁翁互相呼放船莫輕下

金屑泉

洗耳山下泉永念童歳敢希作聖功事心如事帝

白石灘

湍駛風逾淸水明石可把倚杖獨移時白鷗翩然下

北垞

波影媚松樾山色麗石闌畱連南川月不肯下云端

竹裏館

此君儼相峙淸坐一晤嘯天風振空聲萬境通寂照

辛夷塢

迎春發蒼柯映日在瓊蕚欣欣各自私先開還早落

漆園

黽勉殉世名鞅掌嬰俗務漆以津自枯不如樗櫟樹

椒園

申椒芳聲逺秉徳類幽人時來薦瑤席愼勿佞夫君

天臺楊敬悳

藍田可勝宋家莊認作伊家華子岡身後不知誰是主漫畱副墨至今香

食淡衣麤識幻身如何幻境卻畱神早知大地非眞有已了前生不二因吳澂

開元宇宙承平日華子岡頭曾晏適至今自貌輞川圖下有幽人交莫逆辛彜塢外萸沜隔亦復扁舟春蕩潏竹君冰霰歳寒傲未便申椒能辧屈平生雅志厭朝市醒醉悠哉睠泉石是間山水無限趣況乃佳賔得裴迪規模想象郭忠恕垂四百年畱妙迹鶯啼花落香句在誰信長安嘆凝碧後來拊捲意迷茫且復追維三太息海南金元帥出此圖與餘三十年前張子有家觀摩詰眞捲無不似者則忠恕殆神仙者流信名下之士不虛也海粟子振

豬龍兒嬉錦繃好三郎歳晚歡娯老阿環姊娣擁華淸朝士宮前誰敢到右丞脫卻尙書履布襪靑鞋弄煙水藍田別業堪畫圖矮本丹靑自遊戱華子岡輞口莊湖亭竹館遙相望小橋折轉靑紅窻樹窠歷歷煙蒼蒼欒家瀬前兩舟上栁浪一尺春風狂詩成與和者誰子我外裴迪誰能雙丘壑風流妙如此安知畫外淒涼意凝碧池頭天樂聲白髮累臣淚如雨亂後歸來舊第中墻緑戶老秋風人生過眼皆夢境乞與山僧開梵宮半幅吳綃如傳舎俟誰得此千金價客來寒具莫匆匆四百年前禦櫥畫按維本傳輞川乃宋之問別墅在藍田後表上爲淸源寺臨江李核

外錄

米氏畫史云王維畫小輞川摹本筆細在長安李氏人物好此定是眞若比世俗所謂王維全不類或傳宜興楊氏本上摹得

郭恕先避暑宮殿圖【一名釣鰲圖】

畫家宮室最爲難工謂須折算無差乃爲合作蓋束於繩矩筆墨不可以逞稍涉畦畛便入庸匠故自唐以前不聞名家至五代衞賢始以此得名然而未爲極致獨郭忠恕以俊偉奇特之气輔以博文彊學之資遊規矩準防中而不爲所窘論者以爲古今絕藝此軸水殿圖千榱萬桷曲折髙下纎悉不遺而行筆天放設色古雅非忠恕不能也宣和禦府所藏三十四種有明皇避暑宮圖四此豈其一耶舊傳此爲釣鰲圖按趙與時賔退錄載唐人酒令有釣鰲圖一卷刻木爲鰲魚沈水中釣之以行勸罰此圖有鰲魚之類浮水面豈避暑時用以行酒耶其事不可考而此圖則避暑宮無疑矣忠恕字恕先洛陽人通九經尢精小學仕漢爲湘陰令從事謝去周世祖召爲周易博士貶幹州司戶秩滿不仕宋初復召爲國子監主簿後竟尸解事具東坡集而畫譜稱忠恕字國寶不知何許人與坡集所記不同要爲怪誕不經之人然其畫法之妙則不可掩也中書舎人王君子貞出以相示遂爲記此正徳十四年己卯七月旣望文徵明書

外錄

書畫舫云文休承嚴氏書畫記首載郭忠恕釣鰲圖一眞筆上上卽吳中王氏所藏衡山太史題爲避暑宮殿圖幾是乎圖皆界畫樓閣精細之極其間樹石尢爲古雅且設色超絕石脈虛和唐人畫法至此又一變矣豈眞仙筆趣與凡筆自是不同耶忠恕又有雪霽江行圖

恕先樓居仙圖捲

外錄

徳隅齋畫品雲樓居仙圖郭忠恕恕先所作中書令趙韓王普思黙堂印相國冀公欽若太原欽若圖書作石似李思訓作樹似王摩詰至於屋木樓閣恕先自爲一家最爲獨妙棟梁楹桷望之中虛若可提足防楯戶牖則若可以捫歷而開闔之也以毫計寸以分計尺以寸計丈增而倍之以作大宇皆中規度曾無小差非至詳至悉委曲於法度之內者不能也然恕先仕於朝跅不覊放浪玩世卒以傲恣流竄海島中道僕地蛻形仙去其圖寫樓居乃如此精密非徒精密也蕭散簡逺無塵埃气東坡先生嘗爲之贊長松參天蒼壁揷水縹緲飛觀憑欄誰子空蒙寂歷煙雨滅沒恕先在焉呼之或出非神仙中人孰能知神仙之樂而審於畫也予嘗見恕先淸泰元年所作盤車圖粉本水磨大圖今幷此圖最能知其妙處孔子所謂從心所欲不逾矩莊子所謂猖狂妄行而蹈乎大方者乎其爲人無法度如彼其爲畫有法度如此則知天下妙理從容自能中度使恕先規度量而爲之則亦疲矣恕先亦爲是乎

書畫舫云近見郭忠恕仙居圖一卷界畫奇妙樹石髙古或云卽李廌徳隅齋畫品所載樓居仙圖也果爾當爲恕先第一品云恕先工篆尢精楷法石刻小字說文字源卽恕先筆也醜按五代干戈之際風流掃地是爲君子道消之時然猶有恕先者以書畫擅名於世亦可謂卓然特立者矣

郭恕先寒林晚山圖

外錄

廣川畫跋書郭恕先圖後雲龍門李偃藏郭恕先寒林晚山圖𨿽托李咸熙舊本自出新規勝槪風漧木老沙明水淨煙開霧合蓋是江臯舊遊使人有憂愁窮悴之嘆也筆迹夭放不入畦畛然气攝萬山隨意取之往往得於形似外人以見有而索之恐不得盡也此畫𨿽與長安寒林大小並行而各有至到處恐不能伯仲間譬若轉昆侖而陵九阪不盡一級𨿽是未極五山然旣已窮河源也野老紀聞云或問新唐書與史記所以異余告之曰不辧可也唐書如近世許道寜輩畫山水是眞畫也太史公如郭忠恕畫天外數峯略有筆墨然而使人見而心服者在筆墨之外也

孫知微

孫太古十一曜圖捲

孫知微畫十一星君奇古絕倫吳道之宗也道有二十八宿與眞武像余曾見之館師韓宗伯家或命之僧繇皆一家眷屬其昌

防十一曜象捲後

右十一曜象一卷未審爲何人所作考之宣和畫譜趙宋孫知微有十一曜象圖然知微之畫於世者蓋鮮此蓋未敢必其爲知微眞迹然筆法之精妙可尙已按十一曜上古止稱七曜故書云在璇璣玉衡以齊七政所謂七政者日月水火木金土是也迨及唐李弼幹加以紫气月孛羅防計都四星始推爲十一曜我朝宋太史謂弼幹乃西域婆羅門伎士而羅防計都亦竺幹之語其術蓋出於西域爲無疑又靑蘿歷載紫气等四星無形皆隠而不見然則日月五星懸象於天爲天之七緯而古今善觀乾象者第仰其光象而已紫气等四星旣無象可見況其形乎而繪事者不知其何據何見而一一肖其形象而圖之哉此蓋不可以正理論也間嘗見釋老二氏俱有十一曜經卷中之象與釋氏經中所圖者頗類此蓋出於釋氏之作益明矣予每展玩而珍重之或曰釋老之學儒者所不談而其圖像神又可玩耶予謂古人論畫以道釋神爲首稱人物山水次之何也蓋神無常形人不可得而見千變萬化極難形容故得其奧趣者代不數人此予之所以怡玩於心目初非尙其誕異也予家舊有唐吳道子龍天八部象一卷紫陽朱夫子兩識於後以爲難得噫朱夫子豈好談鬼神者歟抑喜其詭態異狀而寄其戱玩歟將以藝之精筆之妙者爲世之尢物而重之歟予之所以珍重者良在於是庸書以識於卷末云時【闕】紀元孟冬朔東樓居士書

古今圖星宿者自吾家僧繇而下其畫日月五星七政九曜者代有其人而寫十一曜星君象見之古記載獨有知微兩本一藏阜陵祕府宣和畫譜書之一藏張衍知縣家鄧椿畫繼書之並歷歷可據此卷畫法神奇紙墨煥發兼裱禙出宋名手後有遂寜張氏張衍寶藏印章而無宣和政和小璽丑特定爲張衍家本無疑得而藏之吾家靑氊復還豈偶然哉書之以志奇遇時崇禎三年元旦卓午寓婁水張醜靑甫防

畫家以逸格名者實始唐世吳道五代則僧貫休宋初則孫知微郭忠恕輩其寫道釋人物宮室噐具大都回部衣紋以及棟梁門戶事物樣式分杪皆有尺度初非規規用意爲之往往從心所欲而自不逾乎矩惟善鑑者方能知其心畫之妙焉此知微十一曜象筆意與道天龍八部艸本忠恕越王宮殿長卷同趣𨿽逸格而法律森然機鋒奮迅豈如後世畫人一味放縱狂怪托名逸筆以傳乎醜按米芾畫史云孫知微作星辰多奇異不類人間所傳信異人也然是逸格造次而成平淡生動𨿽淸防筆皆不圜學者莫及然自有瓌古圓勁之气畫龍有神彩不俗也楊朏學吳生防睛髭髮皆有意衣紋差圓尙爲孫知微逸格所破數語推許不過一支一節耳恐未覩其全能云是歳十月之望張醜又識

外錄

書畫舫云孫知微太古畫本𨿽以逸格著名而其精細者沈著痛快亦復不讓顧陸張衞此如張長史楊少師書世以狂艸擅塲而其郎官壁記與乞假牒文楷法烜赫可喜區區逸格何足以盡三公耶吾家新収太古十一曜象捲系宋世裝禙定爲張衍知縣舊本國初藏沐璘廷章氏不幸落劫爲逆賊嚴世蕃所購其防尾亦翩翩自恣彷佛張廷範題歐陽信本眞迹𨿽蒙塵受垢終不失爲名筆也予故丰值取之爲著於篇以見書畫之事足以垂不朽者如此

又云宋裱孫知微十一曜圖精蠒所畫設色濃古落筆精微各具天人出世之相定屬神品上上或者以板細評之是未覩韓太史家張僧繇五星二十八宿項子京藏尉遲乙僧華蓋天王圖捲者也謹按知微𨿽以逸格著名而其圖寫道釋例多深刻嚴重此如元章妙迹世稱縱逸絕倫而其寶章待訪小冊循規蹈矩逺勝歐虞顏栁墨本蓋十倍也識者辧之

孫太古湖灘水石圖

外錄

畫鑑云孫太古湖灘水石圖在浙右民家雙幅長軸中畫一石髙數尺湍流激注飛濤走雪聽之似覺有聲筆法甚老黃筌不能過也

畫系云前人評畫以孫位爲眞逸之祖而以貫休爲逸筆孫知微爲逸格郭忠恕爲逸品同一逸也而知微有意外趣云孫位畫迹今世少見徳隅齋畫品載其畫本奇特知微逸格之目殆非過許爾

孫太古江山行旅圖捲【紙本長一丈三尺許髙一尺有奇水墨山川漫衍水闗邨寺行旅歸樵處處引人入勝气度疎秀自非太古不能宜爲雲林家藏匏庵賞識也】

江山行旅【書】文彭書【藏經紙本裝前】

【欵書】太古遺民【書圖末石上】

孫劉馬夏並以畫名於宋而圭逺松年之筆流傳後代往往見之惟太古之作世不多見宣和內府所藏僅三十有七具載譜籍且稱其畫天機頴悟非學而能今觀此卷行筆超逸用墨淸潤信非人所能及宜其爲雲林之寶愛也治辛酉立春日觀於陸氏書樓謹題延陵吳寛【紙本裝後】

王居正

王居正紡車圖捲

紡車圖【大書卷首】故宋王居正筆周天球書

王居正拙之子也俗以其小字呼爲憨哥學丹靑有父風師周昉士女略得其妙嘗於苑圃寺觀眾防之處必據髙隟以觀士女格態凡欲命筆則沈祕思慮故於形似爲得右聖朝名畫評按王拙河東人也大中祥符間父子以畫馳名海內延祐四年七月予客燕都有持此卷相示者因以五十金購之乃賈師相故物也圖𨿽尺許而气韻雄壯命意髙古精采飛動眞可謂神品者矣是歳中秋日松雪道人趙孟頫識

春風楊栁色麗日何淸明田家作苦余軋軋繰車鳴母子勤紡績不羨羅綺榮童稚嬉自樂小尨恬不驚緬思全盛日萬物遂所生王郎稱好畫奕世垂佳名詎意劫火余畱此天機精千金匪重價至寶那可輕暇時一披閱邈焉起遙情後二年四月三日重題子昂

髙克明

髙克明雪意圖捲【一名溪山雪意圖】

【欵書】髙克明【書圖前】

【闕】州牟氏書齋淸玩【宋人書圖後】

畫譜稱髙克明得李成筆意蒼古淸潤爲北宋丹靑名家思陵嘗有詩評云克明已往道寜逝郭熙遂得新成名則其品第皆出熙上也而其眞迹世不多見此雪意捲廷美僉憲得之於道遜太僕圖不盈丈而三逺備焉誠不易得者余題之爲劉氏山房所藏第一云題竟廷美復彊餘詩餘適遊雪湖得一律猶記之因書以塞白

湖山勝趣自難窮雪後登臨興倍濃大地盡成銀色界一塵不到水晶宮舟移月洞云庭外人在冰壺玉鑑中我欲題詩誰屬和惜無魯望與逋翁成化乙丑春仲天全翁有貞書於虞山上湖舟中赤腳眞人龍鳳姿俯視藝苑時遊嬉良工待詔金門裏髙生前身應畫師含毫吮墨立良久自言臣是唐王維平生胸中無一物獨有山水能容之郭熙成名乃新進範寛得意才並馳丹靑競巧稱院體後來不比宣和時密竹千岡松萬壑蒼翠峯巒白湖濼岸傍桂楫何處移磵曲茅堂是誰縛行人暮歸天漠漠遙望前村愁雪落船頭一老自閒暇詩思分明入寥廓劉侯朝回過燕市亦復愛畫入骨髓偶從太僕得此圖毎一開之心輙喜天全僊翁惜題字評品數行非佞史翁今已逝侯亦亡兩洞庭荒渺湖水石田多才從後起況有佳兒好文事只今奇物欣有托賦詩獨媿前人耳宋社久已屋宋畫如有神劉侯地下勿長嘆楚弓得失皆吾人延陵吳寛

外錄

書畫舫云此圖劉僉憲得之任太僕今歸沈啟南後有徐天全防克明宋仁宗時人題曰臣克明上進【按書欵與瑚网異錄存俟考】

又云劉僉憲廷美藏髙克明雪霽溪山圖捲宋祕府舊物禦題璽記全後皆歸沈氏蓋僉憲長子石田之姊夫也

燕肅

燕穆之楚江秋曉圖捲

燕龍圖在王府以徳業自勵後世乃以能畫稱觀此足見其藝之不凡但恨爲此所掩噫以顏魯公之政事而世亦以書稱可見學之不可不愼也乙丑三月雲門山老樵齊郡張紳

蕭條落木楚江秋岸艤風檣萬斛舟歷歷舊遊渾不忘分明黃鶴斷磯頭寄翁

幾聲哀角起寒譙一夜淸霜脆桞條浦漵未明滄海日客帆應發楚江潮山經太白西來險雁轉衡陽北去遙愧我無才重弔屈忠魂千古有誰招東婁秦衡

日出楚山碧照見龍鱗波扁舟何處郎解唱竹枝歌神女朝雲裏啼猿秋樹多蒼梧望不極逺意當如何鹽官胡奎【胡一作吳】

燕尙書生有巧思能奮志功業圖書特其一事耳在燕府侍書時王求畫一筆不肯與蓋恐王之志尙偏也故其畫罕見於世此卷筆力遒媚其在早年所制無疑也吳郡張適識

月落楚江空秋林待日紅船開飛葉雨人渡長潮風閣影濤聲外山形曙色中神仙問何在有路想難通吳下賀言

猿啼秋樹邈月落曉霜淸行客休爭渡風髙潮【一作浪】未平林屋外史

楚江秋向曙畫裏景依然旭日浮波面涼風動樹顚同來桃葉渡相並木蘭船欲問西洲信潯陽何許邊吳僧普震

碧水連空入望深匡廬秋色正蕭森曙分巴峽猿聲斷月落湘潭鴈影沈宿霧収邊橫荻渚炊煙起處隔楓林何因得似歸來棹笑傲衡門自楚吟石湖吳文泰

曉風吹醒蓬窻夢驚心斷魂潮尾深鬢蕭蕭秋煙黯黯殘月漸看西墜披衣乍起對萬頃蒼茫半空飛露曙色才分巫山隠隠掃晴翠行舟此際競發嘆還吳適楚盡趨名利投老襟懷思鄕情緒慵賦天涯覊旅鷗汀鴈渚記彷佛當年徧經行處今日披圖舊遊如夢裏余嘗放舟武昌泛赤壁磯登黃鶴樓上巫峽渉瞿塘之險於楚江晨夕飽覽奇勝回首又廿餘年【一作年餘】矣今披此圖恍然【一作若】夢寐追想舊遊姑譜齊天樂詞以寓所慨云癸酉十月望日夢庵識

木落秋江露濕衣放舟有客潮歸霞彷佛天將曙星斗升沈影漸稀避弋鴈鴻投渚宿忘機鷗鷺傍人飛巫山巫峽曽登覽猶憶題詩在翠微林泉瞿旼

蒼茫巫峽曉搖落楚天秋神女千年廟商人萬里舟詩中曽想賦畫裏每思遊江海平生志窮經老一丘韓奕

本自爲農住一丘卻攜書劍歷河洲龍門碣石尋常到鴈宕天臺汗漫遊風舸順流如驟馬人生隨處若浮鷗夜來又作江湖夢剰水殘山總是愁淸江兪行之

日光蕩微瀾艸色澹平楚愁雲結蒼梧騎龍下神女水宿煙渚寒山空木落雨客懷歸鳥外迢迢見孤嶼吳人王鳴吉

江水滔滔日夜流帆檣來去幾曾休畫圖不盡古今恨感慨令人憶壯遊兪貞木

初晰澹微茫猿啼楚江曉恬風展波鏡千里瀉彌渺起居船上人驚飛岸邊鳥行裝亂塡委徒禦爭紛擾川後弭安流天吳沕深窈陰霾斂遙翳目斷秋旻杳響枻節歌長翔颿逗風小人生等萍寄奔渉何時了旅思協悲端覊情重憂悄忠沈不可見永弔鳴寒篠回首噭湘累蒼山亂雲繞卞同臺城路

黃陵廟下瀟湘浦依稀少年覊旅夢澤生風渚宮花落収盡峽雲巫雨長天水正日出三竿客船猶艤四望蒼蒼秋光都在白蘋渚流年暗驚易度向畫中空見舊遊如許鼔瑟人遙紉蘭事往誰折芳馨寄與魂消【一作消魂】凝竚待収拾閒情冩成新句心與鴻飛空江煙浪裏去年秋友人謝彥起氏爲孟敷陳孝亷索賦楚江秋曉詞久未能成今日偶過許瀾伯讀書山房時夏雨初霽軒窻朗澈因援筆賦此畱瀾伯歸諸孟敷殊愧不工也洪武廿八年孟夏十有一日吳人王璲

曾記蒹葭水廟東客心爭渡曉雞中平蕪落月三湘路千里孤舟一鴈風別去鄕闗猶在夢老來江海尙飄蓬何因得似閒鷗鳥兩兩沙邊睡正濃沈應

荻花収陰月初落兩防雞聲夜光薄津頭估客欲移舟曙色一帆風作須臾海日燭天紅怒濤洶湧分西東三巴逺映蒼茫外九疑尙在迷漫中作商如仙眞足慕千里惟消數程度畫圖一見意猶歡何況身行此江路沈逺

川煙破初旭曙色楚江湄斷峽猿啼迥平沙鴈起遲徵車催曉發商舶潮移月落湘娥浦云愁屈子祠野昏山隠隠岸濶樹離離露芷淸遺馥風篁翠裊枝臨風多舊感弔古漫遐思南北嗟岐路塵沙困鞅覊秋聲紛亂葉人影照輕漪畫裏經遊處披圖一詠詩頓丘葛昺

大船駕帆曉欲髮小船載客客未絕行李匆匆不憚勞須臾防面須臾別江濤洶湧聲如雷名利縈擾心爲摧楚天秋髙何所有黃鶴磯頭多美酒便當吟笑解金龜勿向風波空皓首彭城錢復氐州第一調題楚江秋曉圖後

秋色翻霞開曉閃閃金烏已動江渚細蹙靴紋平鋪練帶帆矗船移長水商旅蟬聯到認有南冠行李卉服巴人蠻琛洞客沸來蜂蟻總翠繁陰交杞梓應坡阪豫章風起寫韻軒盈袪蚊府靖玉宇雲霄裏想燕生情思喜蒼涼景輕摹筆底一片齊紈便流芳千年畫史楓江老漁

上山豺虎怒撐目入海蛟龍饑嚙足臥遊誰似畫圖間占斷瀟湘半江緑波紋晃漾勢欲生卻似潑醅新釀成維北有斗防斟酌吸盡狂瀾肝肺淸露華洗淨羣峯小灝气晶熒碧空曉纎纎斜月墜銀鉤獵獵飛帆翔白鳥襄王神女知何處爲雨爲雲空旦暮彷佛漢陽城外祠依稀鸚鵡洲邊渡樓船如屋穏勝家夜泊蘆花近淺沙好是潯陽送行客不聞商女彈琵琶平眀潮落如奔馬徒禦蕭蕭意閒雅舲鼔枻若登仙豈是天涯流落者人生適興在不覊處世當作汗漫期痛飲采石磯上酒浩歌黃鶴樓中詩左招安期生右接魯連子長揖謝流俗拂衣靑雲裏俯視下界一粟中營營不啻螻蟻同令我對此不得開心胸吁嗟乎令我對此不得開心胸龍泉生

極目無邊萬里遙秋來轉覺勢雄豪陰連云夢霜初冷霧接巴陵日未髙赤壁爭雄蘓子賦汨羅遺怨屈原騷煙消燃竹聞漁唱衮衮悲風起怒濤雲間陸萬防

空江煙霧曉微茫潮落沙寒洲渚長颿拂曙光開夢澤鴈將秋色渡瀟湘荻花團露輕盈雪楓葉迎霞逺近霜倚棹令人添逺思漁歌欵乃起滄浪錫山曹恕

七澤蒼茫曙色微眼中風景尙依稀疎林半隠黃陵廟涼霧初消赤壁磯波動蒹葭涵日出沙喧鴻鴈帶霜飛令人卻憶曾遊處濯足中流放櫂歸勾吳偶武孟

露涼風細日初紅潮引巫山【一作門】與海通數幅蒲帆煙樹裏幾家茒屋水村中翩翩沙鴈悠悠景隠隠淮山淡淡空歇塜原祠朝欲見斷雲衰艸自西東聽玉張巓

曉來潮落雨痕収曙色初分促去舟巫峽空蒙山隠隠楚江迢遞水悠悠蒲帆帶露翻蒼暝楓葉籠霞皎素秋今日披圖見佳趣令人猶憶少年遊石湖莫敏

曨曨曙光啟渺渺楓江白天空爽气淸露滴千峯碧微茫云夢渚迢遞潯陽宅五栁髙且疎涼風亦蕭瑟河漢縱復橫分明見秋色翩然鶴夢醒孤舟正攜客河南髙遜志

陳君永之有宋燕龍圖山水捲元季國初諸人詩蓋其大父孟敷所藏間爲人持去莫知所之其父良紹不勝惋惜終良紹之世不能得錫山華祖芳偶購得之曰此陳氏故物也吾何可私持歸永之永之如獲拱壁出示於予且道其故於戱合浦還珠魯國獲弓其爲喜幸之甚矣未若此卷之尢爲喜幸也蓋珠也弓也特奇物而已此卷旣爲奇物又其父祖所寶諸賢之作而多美陳氏家世之懿由此觀之不猶愈於珠弓之獲也乎宜永之求志其得失之自以示夫子孫當什襲焉龍圖姓燕名肅字穆之陽翟人善山水師王維李成獨不設色嘗侍書燕王府以禮部尙書致仕又嘗爲龍圖閣直學士故人稱爲燕龍圖云成化六年歳次庚寅中秋日東原杜瓊書

五更人語覺潮生估客帆檣曉行樹色未分云夢澤雞聲已動漢陽城天空畫角吹霜盡月落銀河入斗橫欲問楚南千古事至今江水爲誰淸吳郡陳寛

南浦靑霜覆荻花颺帆一半去長沙鳳皇山近猿聲急鸚鵡洲寒月影斜白髮此時傷九辯翠眉何處泣重華天明莫上江樓望滿地西風正憶家彭城劉玨

楚江秋曉三首題陳味芝所藏燕龍圖畫卷後天連湘漢水悠悠水色微茫接素秋殘月已沈三國恨亂雲初散九疑愁南方流落身將老西蕭條客倦遊欲采蘋花悵無伴美人迢遞隔滄洲葭菼蒼蒼白露晞蕭條江色帶微暉平沙鴈逐寒潮起野樹雅隨亂葉飛漸見九溪如練淨誰憐三戶似星稀不堪昨夜南遊客愁向西風憶授衣夢回江上算秋程水影迢迢積漸明落木西風連鄂渚亂山髙浪隠湓城鐘邊野寺經僧起霜裏孤帆估客行往事獨悲前席誤不從賈誼問蒼生吳興沈周寫

外錄

書畫舫云王維顒氏藏燕肅楚江秋曉圖米友仁苕溪春曉圖淸逸兩絕題詠並佳爲之鑑定入錄維顒號杏圃精於醫髙士光庵族屬其孫祿之吏部諱谷祥則先叔祖誠之憲副諱意同年進士也祿之歿書畫多爲人持去亦可嘆也夫肅又有牛頭山望圖

東坡題防云畫以人物爲神花竹禽鳥爲妙宮室器用爲巧山水以淸雄奇富變態無窮爲難燕公之筆渾然天成燦然日新已離畫工之度數而得詩人之淸麗也

燕龍圖江山雪霽圖捲【絹本髙二尺長五尺餘淡著色靑嶂嶙峋臺觀縹緲旅店漁舟參差位置右角蹇驢數騎逺渡重闗寒色逼人雪霽佳境宛在心目】

徐熙

徐熙梅花圖捲【絹本髙不盈咫長尺有半漬墨梅花一枝古致絕俗】

防徐熙所畫梅花卷後

梅之爲花𨿽與艸木同類然孤髙淸逺之撡雅淡幽閒之姿迥然與羣類殊故當春日載陽生意敷暢含芳毓秀之屬靡不舒華彩獻其翹英梅獨退然自守不肯詭隨迨夫冰霜凝固天地肅殺梅於此時玉肌素質娟娟若飛瓊仙子下瑤臺而降貝闕也是以宋廣平著之於賦林和靖表之於詩範石湖品之於譜晁無咎楊補之形之於畫諸公者皆昔稱髙世之士其於梅有取焉豈非以其不與眾芳爭妍類君子之處浮世而不羣淩歳寒而獨發者類君子之臨大節而不變歟吳門李孟莊氏愛梅居鄕裏時嘗手植之僑居京師處隘巷中無隙地可爲栽梅之所乃得徐君之所畫古梅每一觀之又若空窻夜寒而聽翠禽之亂啼也心甚樂焉請余爲題識之餘家吳山西塢繞舎有梅數十百株自我不見今三年餘矣因孟莊之請而動余之越吟焉他日與孟莊獲締東歸期相見於荒山雪月之濵效昔人話巴山夜雨尙當爲孟莊賦之靑城王汝玉

盈盈萬玉繞枝間不帶春風桃李顏又得昔人遺墨在眞如合浦見珠還右宋人徐熙所作梅花圖名畫也爲吳中李氏故物遺失旣久而李氏之孫思式復求得之爲賦一絕因識臨川王祐書右墨梅捲吳李方思式家藏者也蓋自思式乃祖孟莊始有之中爲裏無賴子竊去歷歳月且久至是思式理於官而復得之閒持以求予題卷有金陵徐氏印識靑城王先生防語以爲徐熙之筆今觀其筆意乃大似楊補之然亦不必泥此蓋思式所重在乃祖之手澤耳夫其於一墨梅捲且然況大此者乎予於是有所取焉時成化紀元之五年春三月望天全翁有貞識

推篷一幅寫南枝不似徐熙似補之白璧久亡嗟往事靑氊終復賴佳兒冰姿雪骨當年迹玉佩瓊琚上客詞老眼摩挲增感慨平泉花木廢多時李方思式爲邑庠生時復其先世失去梅畫一卷士林嘉之多爲題詠思式閒持過余亦求一言且又言其復還先世故物非一信如是是可嘉也故爲題之成化己丑孟夏朔旦退翁書於蔗境園之晚香亭

宋畫苑冩生之妙爲金陵徐熙想象遣筆寓志意於態度精藝入神而髙韻夭放卓然以貞固歳寒自許則於梅發之通四時朝暮陰晴之景於尺素盈虛消息變幻往來於俄頃間垂數百年而好事珍襲者去而復返不失其舊則思欲制鏈形魄後天而終以盡反復無窮之世變亦猶此之堅忍乎霜雪冰沍易歳而不易其操者屈子頌橘爲伯彜志寓或有在哉昆山沈魯防

不見當時蕚緑仙江湖流落向誰邊何郎別思應無限逋老重逢又幾年招得香魂歸故國不教舊主失靑氊夜來紙帳渾無夢月白風淸自在眠長洲沈貞吉

雪榦霜葩筆底傳謫仙風韻儗逋仙非闗銕石心腸在安得家藏二百年琴川錢昌

不見徐熙筆底華又移淸影到窻紗羅浮山下當年月還落江南李氏家陳

徐熙畫苑英今古稱神妙幻出歳寒花冰輪炯然照紛紛鼔芳風吹散滿晴昊瑤臺萬玉妃羽衣舞顚倒展捲思昔年流落鶴空弔大弓忽還魯完璧復還趙淸白永傳芳雷琴冩孤調昆山張穆隴頭無信凍雲低悵望徐熙路轉迷風送寒香滿詩屋不須攜杖六橋西昆山李鼎

外錄

談藝云畫花趙昌意在似徐熙意不在似非髙於畫者不能以似與不似第其髙下蓋意不在似者太史公之於文杜工部之於詩是也

徐熙秋色圖【絹本中掛幅著色墨漬一石石背秋葉一叢莖葉紅黃相襯粉蝶栩栩其右】

【欵書】治平元年徐熙筆【書圖左】

徐熙浣花醉歸圖

外錄

書畫舫云徐熙浣花醉歸圖舊在夏文振氏見圖繪寶鑑可考

徐熙躑躅海棠圖

外錄

書畫舫云花鳥以徐熙爲神黃筌爲妙宣和帝次之趙昌爲品之下熙畫世不多有餘向見其躑躅海棠一軸宣和祕府故物足稱神品追憶萬曆乙巳冬日有客以佑陵梅花鸜鵒求售上有禦題璽記筆法痛快神彩如生定在黃徐堂廡間也筆談云國初江南布衣徐熙僞蜀翰林待詔黃筌皆以善畫著名尢長於畫花竹蜀平黃筌並子居寀居寶弟維亮皆翰林圖畫院擅名一時其後江南平徐熙至京師送圖畫院品其畫格諸黃畫花妙在賦色用筆極精細殆不見墨迹但以輕色染成謂之冩生徐熙以墨筆畫之殊艸艸略施丹粉而已神气迥出別有生動之意筌惡其軋己言其粗惡不入格罷之熙之子乃效諸黃之格更不用墨筆直以粉色圖之謂之沒骨圖尢工與諸黃不相下筌等不復能瑕疵遂得齒院品然其气韻皆不及熙逺甚

徐處士碧檻蜀葵圖【一名就日圖】

外錄

鐡圍山叢談云王晉卿家舊寶徐處士碧檻蜀葵圖但二幅晉卿每嘆闕其半惜不滿也徽廟黙然一旦訪得之乃從晉卿借半圖晉卿惟命但謂端邸愛而欲得其祕爾徽廟始命匠者褾軸成全圖乃招晉卿共觀視之因捲以贈晉卿一時盛傳人已異厥後禁中謂之就日圖者是已太上天縱雅尙已著龍濳之時也及卽大位於是酷意訪求天下法書圖畫自崇寜始命宋喬年掌禦前書畫迨喬年後罷去而繼以米芾輩殆至末年尙方所藏率舉千計實熙朝之盛事也吾以宣和歳己邜嘗得見其目若唐人用硬黃臨二王帖至三千八百餘幅顏魯公墨迹至八百餘幅大凡歐虞禇薛及唐名臣李太白白樂天等書字不可勝防獨兩晉人則有數矣至二王破羗洛神諸帖其奇絕蓋亦爲多焉

米氏畫史云徐熙大小折枝吾家亦有士人家往往見之翎毛之倫非雅翫故不錄桃一大枝謂之滿堂春色在余家余相國寺中八金得紙桃兩枝緑葉虫透背二葉著桃上二桃突兀髙出紙素徐熙眞筆也

又云蘓汶有江南暝禽圖徐熙一酸橊余有丁晉公所収甜橊滕中孚有徐熙對花果子四軸石休有吾家唐畫韋侯故事六橫幅山水人物車馬備具後人題作張萱易李邕帖眾物之一也並熙牡丹海棠兩幅徐熙風牡丹圖葉幾千餘片花只三朶一花在正面一在右一在眾枝亂葉之背石竅圓潤上有一貓兒余惡畫貓欲剪去

蔡襄

蔡君謨荔枝圖捲【絹本著色畫前有復古殿寶後有紹興禦書之印復古殿寶凡四印舊作髙宗畫今依書畫舫歸君謨】

閩南產佳實名爲丹荔枝品題冠諸果風味甘如飴曾買貴妃笑亦辱君謨知髙宗冩此圖六種顏色奇移玆工巧心治國諒無虧鼎湖龍去逺展捲令人悲守約劉偘

河洛鮏羴委【闕】兩宮曾獻荔枝無如何王室方多故猶有閒情冩此圖訥齋李旻

旌旗南渡土崩秋恢復中原尙可謀何事閒來冩丹荔恬然忘卻戴天讎右宋髙宗繪荔枝圖一幅吾友於以誠之所藏者而求題於余按本紀徽欽鑾輿播遷擁廹而北天下土崩瓦裂鮏羴河北甚可哀憐髙宗南渡僅能中興然無撥亂之才奪於姦檜之和議由是偸安江左乾綱不振功垂成而復墮宴安之際不鑑覆轍猶圖口腹之奉以自玩而忘不共戴天之讎何其心哉何其心哉正統四年春二月上吉甲午鄕貢進士襄陽經衛檇李王逵識

上皇西幸劍門時逺憶涪州貢荔枝今日思陵圖畫裏兩宮甘旨不勝悲

畫卷深宮冩荔枝建炎天步屬艱危江南風味稱奇甚莫遣當年北【闕】知

五國城頭歸夢遲炎風閩海駐旌旗閒將荔子勞宸翰知是天機出孝思詩貴涵蓄無淺露刻削之陋曩予嘗作宋思陵荔枝二絕句亦微刺之甫脫槁未入捲而見者遂借爲張本極意詆訾不少恕非詩教矣予欲得槁毀之弗及尙與畫同藏於於松巖所餘二十載空前紙待予書欲卻之則似乎靳應其求則貳過焉爲補二十八字微與之諱並書之後紙天順三年龍集己邜仲秋朔吉蘋川周鼎客石湖陳忍齋所

治平二年二月歐陽文忠公與蔡忠恵公手簡修啟遂爾大暄不審气體何似承已對謝應已漸治裝無由詣前日劇瞻企荔枝圖已令崔慤冩自是一段佳事碑文好者前已倒篋今又於揀退中得此數十本勒李敭送上因出過門爲幸不宣修頓首君謨端明侍郎二十六日嘉靖攺元中秋日錄

右宋端明殿學士蔡君謨畫荔枝一卷詳觀筆墨精謹絹素縝密乃其進呈譜圖也蓋君謨工於書畫頗自惜不妄爲人作見歐陽公墓志然奏技人主之前未有不殫竭生平造詣者今此卷行筆淸勁傅色濃古旣非庸史可及而泥金小楷標題【起龍芽訖蜜荔枝】次第悉與譜合其出君謨之手益無疑耳但遭靖康兵火得不化爲烏有先生足稱幸甚似難免乎前後之殘闕矣厥後紹興南渡人主重修宣和故事潛命捜訪圖書一時斷縑殘墨咸収錄由是君謨荔枝六種復爲天府珍奇嗚呼盛哉柰何守約諸公漫不加考因見紹興禦書等印遂題爲思陵所作例不滿焉此類認陶作阮得無爲有識者所嗤乎是以醜𨿽不敏直攄鄙見如右定爲君謨眞迹縱未敢曰破千古之疑沾沾自喜較之買王得羊不失所望差堪軒軒豪舉也庚戌開歳三日眞賞齋凍筆謹防淸河張醜靑父審定眞迹祕玩

外錄

書畫舫云蔡君謨荔枝圖捲在予家止存六段刷色鮮麗筆意髙古第以糜爛細故易去令人想念無已在昔米南宮於趙叔盎家張璪松石猶且著之畫史蓋不聞以破糜棄也則醜有愧前人多矣又云宋名臣中如王曾杜祁公等退食之暇並遊情翰墨書畫皆合格惜少傳耳

崔白

崔子西林塘刷羽圖【絹本著色樹石芙蓉水邊立一鵞軒起翹頸儼然生動】雨後菇蒲翠色分水邊舒雁已離羣杜陵對酒吟詩愛更憶山陰王右軍靜學題【一見零冊與此少異】

崔藝學桃澗雛黃圖

善聲而不知轉未可謂善歌也善繪而不善染未可謂善畫也是作桃紅覆澗水羣雛啄宿其間筍芽迸出樹根遊蜂撲花不定神彩煥發气韻生動最得傅染之妙固趙昌流輩歟昌之每當晨露繞欄諦玩掌中調色上素自號寫生驗之以手捫摸不爲朱色所隠若蘭亭所蓄又非濠梁崔藝學莫工此也總之如善歌者浮其轉法矣謂昌之可謂子西亦可砢玉題

吳元瑜

吳公器瑤池圖捲

外錄

雲煙過眼續集云吳元瑜瑤池圖二卷一作王母冠玉冠乘金車駕二龍前後女從各執旄節導引攀龍撫鸞者亦二髽髻女童甚奇捲尾作大池卽瑤池也一作穆王坐金殿據金椅而王母與一峩冠婦人鼎峙而坐彼云右坐者上元夫人也畫極精致而有院體前後政和七印佑陵題宣和畫譜云三卷今止二卷

文同

文與可晚靄橫看圖捲

文同晚靄橫看【宋思陵禦題】

吳君會示文湖州晚靄橫看觀之嘆息彌日瀟灑大似王摩詰而工夫不減闗仝東坡先生稱與可下筆能兼眾妙而不言其善山水豈東坡亦未嘗見耶此畫初入手心欲畱玩數月乃歸之防予逺竄宜州亟遺光山之僕自此往來予夢寐中耳山谷老人題【其後尙有都穆一防逸去不存詞載文防中】

外錄

書畫舫云石室先生絹本晚靄橫看前後樹石屋宇人物皆佳左方有涪翁題防原系髙頭濶幅思陵攺裝行捲淸眞奇絕秀潤超羣細玩書畫並佳逺勝李貞伯藏與可水墨此君圖也第李捲備有坡翁律詩題識元人李衎以下十防此又文畫蘓詩同爲卷軸者也第蘓詩頗有殘缺不得稱爲完璧惜哉

瑚网云壬戌之秋程季白飛霞舫成招李君實及珂雪與予集舫中看新得漢玉圖書約三百方因示文同畫卷曰晚靄橫看君實題其後用東坡思無邪齋章鈐記余共珂雪各印諸玉作譜婁東朱錦春撥阮奪落葉響吾輩無暇聽也歸而思此圖樹痩於竹艇小於葉遙山逺水層出林端暮煙凝靄掩映亭閣畫中人應爾橫看無盡意躍躍焉東坡嘗稱與可下筆兼眾妙而不言其善山水乃山谷於吳君惠處見文湖州晚靄橫捲兼有王摩詰闗仝筆力世僅以洋州竹一稱之何足以盡石室又與可至天彭館徐氏園杯酒譚笑中肆筆成焦夫子像於亭壁曲盡寒酸態度焦蓋博學導後進貌陋且怪性率不自餙者元丰壬戌郡守聶子固徙其壁於郡圃凝翠亭今有石刻在是與可又善人物也故坡公謂與可詩文不能盡溢而爲書變而爲畫畫皆詩之餘乎詎意此卷至崇禎初歸畱都一大老後共徽廟竹禽捲殉塟斯劫一遭眞珠沈滄海矣可勝憾憾後聞不果殉今在譚埽庵處

文湖州竹枝圖捲

若人今已無此竹寜復有那將春蚓筆畫作風中栁君看斷崖上痩節蛟蛇走何時此霜竿復入江湖手東坡居士題

延祐乙未秋九月十有八日薊丘李衎觀於毗陵趙東臯之書隠謹題

翰墨眞儒者事畫【闕】如山未知判取詩書萬卷來看風霜一枝

此老墨君三昧雲山發興淸奇我在蓬萊書府曽看晚靄橫披余曩客京師獲觀文湖州晚靄橫披圖山谷題識其後眞絕品也文湖州平日丹靑之妙不止墨竹故因及之鄧文原

石室先生墨竹之妙與雪堂先生之書同有鐘王妙趣此卷爲郭君天錫所藏文畫蘓書紙蠧而墨色如新題識俱有徴得一展玩何其幸哉防稽王艮江夏費雄天臺柯九思京兆杜本同觀【本書古】臨行話與崔公度到了神交蘓子瞻卻是主林神不管黯隨涼月墮虛檐髙郵龔璛爲郭天錫題當今好事家多藏文竹觀者每以東坡題識定眞僞此卷字畫兩優爲眞無疑汾石巖民瞻

至治元年冬十二月七日與仁卿來訪天錫得觀石室先生墨君眞迹薊丘李士行書

僕平生篤好文筆所至卽求披玩所見不啻數百卷眞者僅十餘耳其眞僞可望而知之文蘓同時徳業相望墨竹之法親授彭城故湖州之作多雪堂所題若必東坡題識而定眞僞則膠柱鼔瑟之論也此卷文畫蘓題俱成全美余舊嘗見之每往來胸中未忘今復於益淸亭中披閱令人不忍釋手故爲之識同觀者倪元鎭至正二年七月十九日丹丘柯九思書

至正六年十二月廿日觀於益淸亭趙雍

東坡之文如長江大河與可之竹若飛龍舞鳳觀此卷可謂一舉兩得矣三寶柱題

淸貧太守石室翁渭川千畮藏胸中理閒防筆盤薄臝走鶻落無畱蹤雨梢晴葉各殊態揮灑位置分纎穠鐘峯隠居撥鐙法气韻生動將無同墨君一派來自東韈材當萃彭城公平生知己最親厚走書調笑言舂容陳州官舎示長舌翛然化去當元丰嗚呼二老不復作空瞻遺墨翔鸞龍汝陽袁華

與可竹圖

【欵書】錦江道人文同爲雪岸先生作

文湖州盤谷圖捲【紙本水墨髙八寸長八尺餘前有宋人書盤谷序文不錄】文湖州以寫竹名天下而山水人物世固未之覩甲寅之秋夏叔宜兄弟出其所作盤谷圖相示曰此蓋湖州得意時筆也予爲之把玩不釋手蓋湖州胸次之髙足以冠絕天下翰墨之妙足以追配古人去之四百餘年覽此一圖尙足使人油然感動如李願初入盤谷韓昌黎與酒作歌時也此圖乃袁文淸公家舊物鑑定眞迹無疑九靈山人書於囂囂亭

東坡先生嘗言唐無文章惟韓昌黎送李願歸盤谷序一篇而已又稱其友文與可之畫與詩楚詞艸書爲四絕謂其友云世無知我者惟蘓子瞻一見識吾妙處今觀夏叔宜兄弟所藏與可畫盤谷圖山水人物林木風致灑落筆意髙古眞足以追配昌黎文章之妙使當時坡翁見之必加嘆賞無疑也然此圖旣經淸容公鑑定而復爲夏氏奇玩則後世之坡翁亦豈無人哉慈溪桂同徳防右文與可畫盤谷敍圖人物山水髙古秀潤絕類李伯時伯時以山水人物與可以畫竹同出一時各以所長著稱東坡謂與可畫竹前無古人而不言其他畫故世未有知其能畫山水人物者惟宣和畫譜言與可或喜作古槎老枿淡墨一掃𨿽丹靑家極毫楮之妙形容不能及而近時孫大雅記吳仲圭墨竹雲仲圭以畫掩竹與可以竹掩畫其言必有所自然與可畫竹之外他畫絕不傳聞宜興吳氏有所藏晚靄橫看甚妙先友沈周先生嘗見之爲餘言其行筆絕似許道寜按道寜宋初人張士遜詩所爲李成謝世範寛死惟有長安許道寜者是也然評者謂道寜之筆頗渉畦徑所謂作家畫也而與可簡易率略髙出塵表獨優於士气此卷作家士气鹹備要非此老不能作也嘉靖甲辰秋八月二日長洲文徴明防

石室先生折竹圖【小幀】

外錄

書畫舫云古今墨竹以石室先生爲最而東坡澹遊鷗波黃鶴次之石室妙迹稀如星鳳僅於先友處獲觀折竹小幀眞是無上神品其鷗波黃鶴者余家各有一本所謂秀石風篁圖純仿錐畫沙作石金錯刀作竹逸趣翩翩無愧似舅之目而鷗波小竹石圖備極石如飛白木如籀冩竹還從八法求之妙筆力扛鼎尢足爲此君傳神下視梅花庵主五云閣吏眞培塿耳【墨竹自七子外劉涇張鎡李衎田衍郭畀李倜顧安張遜宋克張紳王紱夏防皆能品】

又文與可墨竹辭云余防好此墨戱兮冀遇洋州之色絲捧觀折竹於先友兮筆法蒼然以多姿是宜帖服乎蘓子兮畢世心慕而手追遐稽晚靄橫披兮堪與盤谷袖捲相驅馳何如玆圖之得所兮曾伴海嶽居漣漪恨不據舷請易兮實坐貧窘無髙貲援毫寫夫仳離兮心忡忡焉久不彞

文與可倒垂竹圖

外錄

書畫舫云洋州絹本倒垂竹巨幅按款作於熙寜二年本身上有子山伯幾等三詩神彩煥發足稱神品

又云與可墨竹妙絕古無其人後惟補之叔雅畫梅子固所南蘭蕙水仙差堪繼響此外如日觀葡萄世人以得艸書法稱之然鄙性絕不喜也

郭熙

郭熙春山對酌圖

何處春山聳翠寒灑然林下見衣冠髙情此日難爲別且盡壺觴物外歡云隠信筆題

二老相忘共一家笑談酬酢總堪誇獨憐云白山深處極目枝頭不見花北山錢復

云白山靑風日柔有人同在此林丘一樽細酌東風裏解折山花當酒籌谷西

郭河陽夏山行旅圖

畫行旅者四時俱供筆端此其炎景山程耶雄偉淸潤妙絕如許余每懸齋壁森然若在長林丰艸中與策蹇停驂者相周旋焉熙嘗言畫山水數百里間必有精神聚處乃足畫散地不足畫也誠然哉玉水子

郭熙溪山行旅圖

外錄

書畫舫云郭熙畫法源出李成而能自出新規晚歳尢號超軼其溪山行旅圖眞本元初蘭坡趙都承故物今在檇李項氏秀勁可愛

郭河陽秋晚殘霞圖

外錄

書畫舫云茂實府君収得郭熙秋晚殘霞一軸筆法與項氏溪山行旅一類卽雲煙過眼錄中尢氏所藏舊本旋爲好事者餅金購去矣

郭熙長江萬里圖

外錄

書畫舫云郭熙長江萬里圖在吳氏筆意淸峭名迹也又見一圖在李氏亦爲宋祕書省故物

郭河陽山水

郭熙元丰末爲顯聖寺悟道者作十二幅大屏髙二丈餘山重水復不以云物映帶筆意不乏余嘗招子瞻兄弟共觀之子由嘆息終日以爲郭熙因爲蘓才翁家摹六幅李成驟雨從此筆力大進觀此圖乃是老年所作可貴也元符三年九月丁亥觀於靑神蘓漢侯所山谷題

外錄

藝苑巵言云語曰畫石如飛白木如籀又云畫竹榦如篆枝如艸葉如眞節如郭熙唐棣之樹文與可之竹溫日觀之葡萄皆自艸法中得來此畫與書通者也至於書體篆如鵠頭虎爪倒薤偃波龍鳳麟魚虫云鳥鵲鵠牛鼠猴雞犬科斗之屬法如錐畫沙印印泥折釵股屋漏痕髙峯墜石百歳枯藤驚蛇入艸比擬如龍跳虎臥戱海遊天美女仙人霞収月上及覽韓退之送髙閒上人序李陽冰上李大夫書則書尢與畫通者也書畫舫云郭熙山水其寫艸樹妙絕千古固宜大名垂宇宙第石脈自成一家非其至者黃子久以畫石如雲取之溺愛甚矣

郭熙秋山平逺圖【潞公爲防尾】

外錄

東坡集云玉堂晝掩春日閒中有郭熙畫春山鳴鳩乳燕初睡起白波靑嶂非人間離離短幅開平逺漠漠疎林寄秋晚恰似江南送客時中流回首望云巘伊川佚老鬢如霜臥防秋山思洛陽爲君紙尾作行艸炯如嵩洛浮秋光我從公遊如一日不覺靑山映黃髮爲畫龍門八節灘待向伊川買泉石

郭熙長谷盤車圖

外錄

書畫舫云郭熙長谷盤車圖直幅絹本水墨極精或謂李咸熙筆非也

郭河陽溪山秋霽圖捲【絹本髙六寸餘長五尺八寸淡設色】

右郭熙溪山秋霽圖乃眞筆也原有倪雲林籖題並柯九思印章今籖題已失而柯印猶存蓋倪柯二君所藏也舊在予友杜君處嘗求先太史題而未果今二十年矣其子於始持來求防按熙之出稍後於營丘故當時以李成郭熙並稱則固已崇重之矣當時山谷詩云玉堂坐對郭熙畫發興已在靑林端又云郭熙官畫但荒逺短渚曲折開秋晚而石田先生論營丘云丹靑隠墨墨隠水其妙貴淡不貴濃今觀此圖脫去筆墨畦徑而專趨於平淡古雅𨿽層巒疊嶂縈灘曲瀬略無防迹信乎非熙不能而眞足爲營丘之亞也萬曆己邜秋九月三日茂苑文嘉

李成郭熙並宋名手一時畫院諸人爭效其法遂往往魚目混淆大抵二君能以丹靑水墨合爲一體不稍露防迹信乎繪家三昧也此圖爲溪山秋霽長巖曲嶺逺樹平蕪與浮嵐暮靄相映森沈茂潤無纎防不愜以此視營丘眞當並驅爭先矣太原王穉登書

予友莫廷韓嗜畫畫亦逼眞子久此卷蓋其所藏以爲珍賞甲科後歸潘光祿流傳入余手毎一展之不勝人琴之嘆萬曆己亥首夏三日董其昌是日前一宿夢廷韓及曉起題

河陽繪事妙絕寰中四百年來眞迹頗少予生所見亦不數數此卷精美入神緜宻秀潤殆非逺與松年和之輩所能彷佛而況其他乎觀者寶之丙申孟夏望後三日蜀陳盟書於眞州旅舎

外錄

書畫舫云陸生攜示郭熙溪山秋霽畫卷綃本水墨極佳後有文嘉王穉登董其昌三防乃莫云卿故物也

郭河陽移居圖【絹本長掛幅淡色復嶂連岡林木交映山麓樓閣盤囷行人踵接人十二鶴二馬一犬一筆意蒼古絕去谿徑】

宋迪

宋復古鞏洛小景圖捲【思陵題簽已泯】

宋復古用墨復摩詰之祕此卷曾入宋內府印欵俱有左驗彥亷寶藏之齊郡張紳題

宋迪字復古洛陽人由進士爲郎善山水松石此卷林徑深窈煙嵐開合蓋卽鞏洛之景而模冩也曾入紹興內府故思陵題識尙存世傳宣和所藏未免白玉微瑕非若紹興皆極精選復有劉宸妃奉華寶藏之印又神品上上今圖後有奉華瑤暉堂印信爲眞玩也彥亷其保諸汝陽袁華書於陳氏之春艸軒

雲煙淡客與岡嶺岌奔騰修塗繞巴蛇歸人如凍蠅宋侯天機深遊戱精藝能風流各異代臥遊聊曲肱倪瓚

落日下嵐嶺行人逢已稀隔煙望田舎應未掩荊扉鳥亂夕林暗艸多秋徑微家人知我賣畚郭中歸渤海髙啟

一望秋風似春路迷入谷無因斜陽欲雨未雨別嶺歸人幾人鐘斷鳥沈僧塢吹殘雞唱樵鄰峯回忽見月出稚子相迎磵濵蜀郡王彜

深谷含夕暉居人入林迥澗底采芝還臨流見笻影松鶴已先歸蘿扉已防暝張適

靑山鞏洛舊林園彷佛生平古意存雨外人歸秋葉浦煙中鳥下夕陽村昔年題字宸光合今日披圖野興繁風景西湖仍不異惟餘故老說中原吳郡謝徽

山村晚色秋離離蕭條郭西初出時煙嵐莾蒼家住逺道路詰曲人歸遲重擔緣峻气促息薄袂迎寒嵐倒吹鄰樵偶值得相問到門此夜如何其蘓人王行

曾入思陵內府藏瑤琨緗軸舊裝潢山頭怪石如蹲虎谿上行人似散羊鶴谷逶迆迷短艸鯨波起伏見層岡至今玉璽分明在猶帶宣和雨露香東海釣鰲客陶振

復古運筆髙妙筆墨淸潤大抵多師法李成議者謂山之體貌古今第一則復古之髙妙有自來矣袁子榮先生精於鑑畫以有奉華堂印知爲思陵所藏時劉夫人侍髙宗掌內翰文字居奉華堂故以其印識之後爲陳氏彥廉所得自季迪諸公題識以來又幾十年矣先觀復古之畫復觀諸公之作恍然置我於林壑窈防間與行旅相逐歸途也品在神妙不亦宜乎致翰林國史修撰事承務郎東吳張洪識

宋員外瀟湘八景圖捲

外錄

書畫舫云宋迪山水長於平逺近世好事家収其瀟湘八景一卷秀雅淸潤冠絕一時毎幅有印文曰雲谷寓物雍熙寺僧所藏眞迹也迪以進士擢第善畫林木極得李成遺法運思髙古筆墨神奇迪兄道尢精山水閒澹簡逺取重一時但傳世不多耳迪又有萬松圖崇山茂林圖

筆談云度支員外郎宋迪工畫尢善爲平逺山水其得意者有平沙落鴈逺浦歸帆山市晴嵐江天暮雪洞庭秋月瀟湘夜雨煙寺晚鐘漁村落照謂之八景好事者多傳之往歳小窰村陳用之善畫迪見其畫山水謂用之曰汝畫信工但少天趣用之深服其言曰常患其不及古人者正在於此迪曰此不難耳汝先當求一敗墻張絹素訖倚之敗墻之上朝夕觀之觀之旣久隔素見敗墻之上髙平曲折皆成山水之象心存目想髙者爲山下者爲水坎者爲谷缺者爲澗顯者爲近晦者爲逺神領意造恍然見有人禽艸木飛動往來之象了然在目則隨意命墨黙以神防自然境皆天就不類人爲是謂活筆用之自此畫格進

復古秋山對月圖捲

天��兮月朤朤山兮水防防木森森兮竹��勢��兮墨鱻鱻滎陽鄭采題

外錄

書畫舫云宋迪秋山對月圖捲是周艸窻藏本後有元人鄭采題語甚奇走筆錄之

又三五七言次李謫仙韻題宋復古秋山對月圖後云宋才淸迪徳明思超云物外筆落神驚秋山舊迹令人賞對月風流萬古情

書畵彚考卷四十一﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷四十二

刑部左侍郎卞永譽撰

畵十二

宋

王詵

王都尉夢防瀛山圖【一名蓬島圖】

元祐戊辰春正月夢防瀛山旣覺因圖夢中所見保寧賜第晉卿題

他日緘幐屬貴防詎知遷徙過南州天涯與汝共淪落淚濕湓江煙雨秋王晉卿圖瀛山筆畫精致京師貴防蓄之爲希代之寶自圖書棄擲於路陽翟張飛卿見而得之過九江以遺友人傅延之延之出以示余餘悲而賦詩建炎初元九月卄八日陽翟田亙元邈

蓬島圖本張飛卿所寶後以遺傅延之紹興七年飛卿之弟共甫與延之及章皆防集於南昌防從之樂殆無虛日是嵗中秋同賞共甫之舎章亦與焉延之出以示眾客旣而謂共甫曰此公家舊物也遂歸共甫願寶惜之次年冬至後二日共甫持節湖湘道由淸江章適寓是郡因得再觀延之下世已一年矣相與慨嘆云嵩山陳章漢卿書珍木文禽玉佩環淸都絳闕色闌玕香山居士蓬萊院借與王郎夢裏看建人袁立儒題駙馬都尉所作夢防瀛山圖

外錄

畵鑑云王晉卿學李成山水淸潤可愛又作著色山水師唐李將軍不今不古自成一家內臣馮瑾摹其筆墨臨仿亂眞髙宗竟題作王維觀者不可不察也然余能望而知之

書畵舫云項氏蔵王詵夢防瀛山圖金碧緋映風韻動人不知者謂爲李將軍思訓筆晉卿題爲己作殊可發笑也聞其家尙蔵詵畵層巒古剎眞本更精未得見

王晉卿煙江疊嶂圖捲【絹本髙一尺長四尺有奇靑綠雲山層疊煙樹蕭森樓臺舟楫各極精微意象迥與畵家各別】

書王定國所蔵王晉卿畵煙江疊嶂圖一首江上愁心千疊山浮空積翠如雲煙山耶云耶逺莫知煙空雲散山依然但見兩崖蒼蒼暗絕谷中有百道飛來泉縈林絡石隠復見下赴谷口爲奔川川平山開林麓斷小橋野店依山前行人稍渡喬木外漁舟一葉江吞天使君何從得此本防綴毫末分淸妍不知人間何處有此境徑欲往買二頃田君不見武昌樊口幽絕處東坡先生畱五年春風搖江天漠漠莫雲捲雨山娟娟丹楓翻鴉伴水宿長松落雪驚醉眠桃花流水在人世武陵豈必皆神仙江山淸空我塵土𨿽有去路尋無緣還君此畵三嘆息山中故人應有招我歸來篇元祐四年三月十日【書粉牋】

憶昔大宋承平時陶鎔物彚歸範圍聖人端坐九天上祕閣圖書淸晝遲錦袍公子貎閒雅退食公家及淸暇萬壑千巖勢郁盤逺而致之來筆下定國王公欣得之東坡先生加品題書工畵妙兩無敵虹光夜燭牛斗輝武陽公子卯金裔讀書好古多文藝手持玉軸逺相過云此傳逾三百嵗謂子稽古能識眞贈之不啻如寶珍諸公詞章爛云錦使我一見重與陳我生襟懷頗好古蠧簡討論知出處千金敝帚只自憐不遇知音不輕語獨不聞晉卿都尉多豪奢气吞江嶽之英華先生舊是薇垣客復與定國爲通家又不見元祐四年嵗己巳是時先生五十四方將乞郡辭玉堂珍重交情逺相寄我知先生眞是人中仙信與江山有夙緣披圖劃然淸思發驪珠顆顆落錦箋一時掃禿中山神鬼多應爲呵防畱傳百世鎭坤輿雷電六丁將弗去吁嗟世變事已殊人間不復畱此圖江山淸絕欲見無長吟此詩想此景功與造化爭先驅家雞野鶩分優劣春蚓秋蛇空綰結呼兒擘破古錦囊收拾江湖舊風月行簡老人

玉堂學士神仙倫文章翰墨誰能羣今日披圖見眞迹不讓當年王右軍書法極精妙詩意亦蕭散至今片紙落人間千載辭林作淸玩東山老人辭華簪父子書畵兼畱心靑田劉郎出爲贈寶之重若防南金命子持來逺相示滿幅龍蛇動雲气摩挲三復仰髙風勉賦狂歌爲題識梧山遺老老蘇文業髙山嶽妙札精嚴孰與齊臥虎勢排王逸少家雞气壓庾安西試開繡口題煙嶂爲寫雄篇寄剡谿千古珍藏同郜鼎越奴欣婢莫輕詆葉圭

千濤躍江千疊山晴煙籠山山吐煙與君拄笏聊騁望但見一气長蒼然細看云腰出矮屋復有木末奔寒泉漁网迎陽罥小港布帆吹籟彌平川王家禁臠得此景骨格迥出荊闗前胸中八九小云夢筆底萬頃滄浪天眉山學士髙興發秀句欲奪春江妍以玆不愛玉堂羙去買陽羨山中田此圖此歌有神防小住人間四百年摩挲捲素開黯澹飛舞醉墨藏便娟臥防齋頭一展看恍若身對湘巫眠鼎湖髯掛都尉去學士亦作芙蓉城內仙鄒陽後身薄自曉捨我誰結三生緣嗚呼江煙幻滅在俄頃萬古不廢王蘇篇余旣已和蘇長公韻題此卷後續覽宣和畵譜目有祕藏晉卿煙江疊嶂圖及攷聖朝名畵評則又稱煙江疊嶂圖行於世然則晉卿作此畵有二本其行世者爲王定國畵而長公作歌者也當宣政間詔天下斷公文及墨迹進禦之本豈應復畱公歌於後而畵首乃有祕殿圖印蓋定國之本僅餘公墨迹而畵已失矣禦藏晉卿別本又有江山平逺及千里江山圖安知不流落人間好事者取以配公書爲一卷作藝林奇翫耶若以爲延津之合則吾未敢蓋歌辭與畵境小抵牾耳至於分布結構紆徐掩映之狀妙極工致斷非南宋勝國人所能辦而蘇長公筆法精純古雅爲平生冠又不當參置蜉蝣之足也書此以俟夫眞賞鑑者瑯琊王世貞識

辛卯七月徐益孫陳繼儒鑑記

萬曆乙亥春晦張九一九二觀於元羙禦史府中隆慶壬申孟冬卄日南海梁孜共觀於心逺堂萬曆癸酉孟秋一日潁川陳演同黃潤甫姚大有敬觀於大江之淸谿

蘇長公此書極醇古妙在藏鋒而秀气又自不可遏乃至大令辭尙書永興孔子廟堂法亦時時見之豈定國晉卿皆公所深愛而晉卿畵又足發之耶時萬曆攺元初秋宣城道中展此卷覺九九子諸江山各出所有來爭勝也王世貞

萬曆丙子夏五月王世懋載觀於鄖之淸美堂丙申六月望前曹子念重觀於碧鮮館

王晉卿煙江疊嶂余凡見兩本其一在昆山魏氏其一在金陵姚氏皆無蘇詩姚後覓得松雪所書配入而景象奇妙與蘇詩甚合今已歸祕府矣魏是紙本而設色行筆政與此同此本气韻淸雅坡書神妙與他書迥別爲可寶耳萬曆丁丑仲夏文嘉跋

生綃六尺千重山山頭隠約生雲煙倦防展此忽驚眼恍復行役心茫然初疑蓬窓夢五姥彷佛倒掛匡廬泉又疑黃河放舟檝順流百折沿長川浮屠嵯峨防云表人家髙下蒼崖前得無蓬山與海嶠淩波別有壺中天王郎丘壑出毫末丹靑金碧相爭妍分明秦源入晉世變幻滄海成桑田長公愛此作長句紙尾題之元祐年中丞懷賢喜步武玉環飛燕俱嬋娟枕中抽書納此卷陶然枕石江幹眠東山自足老謝傅北闕何勞呼謫仙鳯廷賡歌麟閣畵暫寄物外成淸緣煙巒可攀亦可望豈若宋君悵恨明河篇元美中丞示予煙江疊嶂捲卷中蘇文忠有詩而中丞和之率爾次韻𨿽欲步步趨趨而走筆漫成知不免邯鄲之誚也長洲張鳯翼

晉卿畵煙江疊嶂圖及子瞻詩歌昔嘗觀於張銀臺所今王大理元美購得之屬余附題其後其辧論始末元美與文休承最爲詳委然晉卿之筆勢秀潤綿逺子瞻之興寄宕逸以至書法醇古並足使人目暢神怡而脫落於塵囂之外者矣安得日置此於幾席之間耶萬曆丁丑夏兪允文

萬曆壬辰孟冬望後一日長洲章藻鑑記【凡十五跋俱紙本裝東坡詩末】

王榮安煙江疊嶂圖捲

江上愁心千疊山【全詩見前卷詩前無書王定國所蔵以下十七字詩後無元祐以下八字】

王晉卿作煙江疊嶂圖僕賦詩十四韻晉卿和之語特奇麗因復次韻不獨紀其詩畵之美亦爲道其出處契闊之故而終之以不忘在莒之戒亦朋友忠愛之義也

山中舉頭望日邊長安不見空雲煙歸來長安望山上時移事攺應潸然管弦去盡賓客散惟有馬埒編金泉渥窪故自千里足要飽風雪輕山川屈居華屋啗棗脯十年俯仰龍旂前卻因病痩出奇骨鹽車之厄寧非天風流文采磨不盡水墨自與詩爭妍畵山何必山中人田歌自古非知田鄭防三絕君有二筆勢挽回三百年欲將巖谷亂窈窕眉峯修嫮誇連娟人間何有春一夢此身將老蠶三眠山中幽絕不可久要作平地家居仙能令水石常在眼非君好我當誰緣願君終不忘在莒樂時更賦囚山篇【桞子厚有囚山賦右俱東坡書無款】

外錄

東坡集云次韻子由書王晉卿畵山水一首而晉卿和二首誤故教同子敬雜篇直欲擬湯休壠云寄我山中信雪月追君溪上舟防看飛仙虎頭篋卻來顚倒拾遺裘【子羙詩雲天吳與紫鳯顚倒在短褐】王孫辦作眞子細雨斜風不濕鷗此境眼前聊妄想幾人林下是眞休我今心似一潭月君己身如萬斛舟看畵題詩防鶴鬢歸田送老一羊裘明年兼與士龍去萬頃蒼波沒兩鷗

東坡手柬答寶月大師云屢寄紙一一愧荷駙馬都尉王晉卿畵山水寒林冠絕一時非畵工能髣髴近得一古松障子奉寄非吾兄別識不寄去也幸祕蔵之亦使蜀中工者見長意思也他甚珍惜不妄與人

書畵舫云元美公蔵王晉卿煙江疊嶂圖捲筆意古雅墨暈精微極得唐人遺法後有東坡長歌一篇淋漓委曲尢爲遒勁刺眼原系嚴分宜故物書畵皆佳第不知較徐容齋舊本可頡頏否耳又云東坡集中有題王晉卿畵詩四其一曰山陰陳迹其二曰雪谿乘興其三曰四明狂客其四曰西塞風雨

王晉卿煙江疊嶂圖並詩卷【絹本水墨長四尺餘髙八寸圖尾有方圓二印莫辧】

江上愁心千疊山浮空積翠如雲煙山耶云耶逺莫知煙空雲散山依然但見兩崖蒼蒼闇絕谷中有百道飛來泉縈林絡石隠復見下赴谷口爲奔川川平山開林麓斷小橋野店依山前行人稍渡喬木外漁舟一葉江吞天使君何從得此本綴毫末分淸妍不知人間何處有此境徑欲往買二頃田君不見武昌樊口幽絕處東坡先生畱五年春風搖江天漠漠莫雲捲雨山娟娟丹楓翻鴉伴水宿長松落雪驚醉眠桃花流水在人世武陵豈必皆神仙江山淸空我塵土𨿽有去路尋無緣還君此畵三嘆息山中故人應有招我歸來篇右書晉卿所畵煙江疊嶂圖一首元祐三年十二月十五日子瞻書【內境字上原迹有景字去】

帝子相從玉斗邊洞簫忽斷散非煙平生未省山水窟一朝身到心茫然長安日逺那復見掘地寧知能及泉幾年漂泊漢江上東流不捨悲長川山重水逺景無盡翠幙金屏開目前晴雲羃羃曉籠岫碧嶂溶溶春接天四時爲我供畵本巧自增損媸與妍心匠搆盡逺江意筆鋒耕徧西山田蒼顏華發何所遣聊將戱墨忘餘年將軍色山自金碧蕭郎翠竹誇嬋娟風流千載無虎頭於今妙絕推龍眠豈圖俗筆掛髙詠從此得名因謫仙愛詩好畵本天性輞口先生疑宿緣防當別寫一匹煙霞境更應消得玉堂醉筆揮長篇右奉和子瞻內翰見贈長韻【右二跋小行書絹本】

晉卿作煙江疊嶂圖僕爲作詩十四韻而晉卿和之語特奇麗因復次韻非獨紀其詩畵之羙亦爲道其出處契闊之故而終之以不忘在莒之戒亦朋友忠愛之義也

【闕九句零十一字】龍旂前卻因病痩出奇骨鹽車之厄寧非天風流文采磨不盡水墨自與詩爭妍畵山不獨山中人田歌自古非知田鄭防三絕君有二筆勢挽回三百年欲將巖谷亂窈窕眉峯修嫮誇連娟人間何有春一夢此身將老蠶三眠山中幽絕不可久要作平地家居仙能令水石長在眼非君好我當誰緣願君終不忘在莒樂時更賦囚山篇閏十二月晦日醉後寫此

子瞻再和前篇非惟格韻髙絕而語意鄭重相與甚厚因復用韻答謝之【原迹之謝鉤轉】

憶從南澗北山邊慣見嶺雲和野煙山深路僻空弔影夢驚松竹風蕭然杖藜芒屩謝塵境已甘老去棲林泉春籃采術問康伯夜竈養丹陪稚川漁樵毎笑坐爭席鷗鷺無機馴我前一朝忽作長安夢此生猶欲更問天歸來未央拜天子枯荄敢自期春妍造物潛移眞幻影感時未用驚桑田醉來卻畵山中景水墨想象追當年玉堂故人相與厚意使嫫母齊聯娟豈知憂患耗心力讀書懶去但欲眠屠龍學就本無用只堪投老依金仙更得新詩寫珠玉勸我不作區中緣佩服忠言匪論報短章重次木瓜篇元祐己巳正月初吉晉卿書【內自字原迹旁注右二跋中行書絹本】

坡公標格卓越千古詩若字若畵咸克副焉昔獲其片幅不啻徑尺之玉然王晉卿則當日風雲契也曾於王定國家賞其煙江疊嶂圖書十四韻爲題贈晉卿步韻和之又賡又和各各長篇金石遞應巖谷皆響殆所謂詩中有畵畵中詩耶余每讀其詩輒心醉其圖意陵谷遞易剝而竟蠧乎妙而通神乎雲際縹緲已耳迨宦防金陵客有云此圖尙在人間噫帳中祕莫瞷其蔵紫炁鬥間更誰能爲合者一日兀坐閒齋有老禿執此卷求售披閱間煙雲生動墨舞筆歌恍惚二公悟對喜不自持急罄羞澀囊中應之呈諸賞鑑家咸鄭重欽爲至寶直欲觴而壽之餘亦恐久而湮也重付名手裝潢精彩尢覺光怪愈有感乎時代變遷神物離合各有數存乎其間有幾百值求之不得者數十值得之幾大家謀之不得者村野得之幾十年望而見之不得者忽忽瞬盼間得之其天耶人耶余坦率絕少沈癖惟於此道如嵇生之癖於鍜阮子之癖於屐或於【闕】此癖而有忽逢則亦天人互合之一也低徊時代恐後之視今猶今之視昔神物之逢不偶善守則全在人焉因附數言於卷末以告後之子若孫知予鄭重二公洵逾徑尺之玉珍而防之勿替有之毋以篇中有天耶人耶之語而漫以得失存毀之故顓委之於數丁亥臘月惠云主人識友人廫霩敬書

晉卿平逺圖

外錄

黃豫章集題王晉卿平逺云風流子晉罷吹笙小筆溪山刮眼明相倚鴛鴦得偎映一川風雨斷人行

洞天淸錄云唐大小李將軍始作金碧山水其後王晉卿趙大年近日趙千里皆爲之大抵山水初無金碧水墨之分要在心匠布置如何耳若多用金碧如今生色罨畵之狀而略無風韻何取乎墨其爲病則均耳

王晉卿畵捲【煙江疊嶂圖別本依瑚网錄】

兩峯蒼蒼暗石壁中有百道飛來泉人間何處有此景便欲往買二頃田東坡題

外錄

瑚网云壬戌春正十三日雨霰雜冰予爲程友季白所招時李九疑翁曁長公珂雪徐君潤卿在坐出書畵鑑賞首展一卷卽王晉卿煙江疊嶂是當年吳功甫故物今一再見如防夷子皮重挹夷光膚采也

畵繼云王詵字晉卿尙英宗女蜀國公主爲利州防禦使𨿽在戚裏而其被服禮義學問詩書常與寒士角平居攘去膏梁黜逺聲色而從事於書畵作寶繪堂於私第之東以蓄其所有而東坡爲之記東軒亦贈詩云錦囊犀軸堆象牀文筆連幅翻雲光手披橫素風飛捲舒終日未用忙防意澹泊心淸涼屬目俊麗神激昻其所畵山水學李成皴法以金碌爲之似古今觀音寶陀山狀作小景亦墨作平逺皆李成法也故東坡謂晉卿得破墨三昧有煙江疊嶂圖房相宿因圖及山陰陳迹雪溪乘興四明狂客西塞風雨著色山水等圖於世

李公麟

李龍眠孝經圖並題【紙本】

鳯閣舍人楊公雅言孝經闗鍵六藝根本百行在世訓所重謂龍眠山人李公麟曰能圖其事以示人爲有補元丰八年六月因摭其一二隨章而圖之

龍眠居士圖孝經𨿽曰隨章摭其一二然自天子以至於庶人威儀動作之節與夫郊廟之規模閭裏之風俗器物之制度畜產之性情亦略備矣東坡謂其神與萬物交其智與百工通者覽之可想𨿽然龍眠畵贊者多矣至於書史稱妙絕而見者不多今覩其筆勢若淸廟旣陳而君子佩玉趨蹌於其間淸和簡肅猶有晉宋間人气韻當時以書名者未必能如此也吾得此卷不徒愛其畵而尢愛其書特珍蔵之毎紙壓縫有防龍團印末有紹興字喬氏私印蓋曾入南宋禦府而又爲喬仲山所藏雲水村居民陸完

龍眠孝經圖嘗載雲煙過眼錄藏西人王芝子慶所餘後艸窓周先生三百餘年往往獲覩其品過物是何多幸也子京

外錄

畵繼云畵之六法難於兼全獨唐吳道子本朝李伯時始能兼之耳然吳筆豪放不限長壁大軸出奇無窮伯時痛自裁損只於澄心紙上運奇布巧未見其大手筆非不能也蓋實矯之恐其或近眾工之事

李伯時吳中三賢像

已將勲業等浮鷗鳥盡弓藏見逺謀越國江山畱不住五湖風月一扁舟範蠡

西風淅淅動髙梧目送浮雲悟捲舒自是歸心感秋色不應髙興爲鱸魚張翰

杞菊蕭條繞屋春不教鵞鴨惱比鄰滿身花影猶沈醉眞是江湖一散人陸

覽夢得所藏吳中三賢因各書絕句鄆王押【王卽徽廟按徽廟始封端王鄆王名楷非徽廟也本注有悞】

李檢法漢髙等六圖捲

眉公跋云李龍眠患右手米元章始學畵當時已推重如此是不然也龍眠細入元章寫意各不相襲余昔有此卷爲東倉楊汝邁所惠先君卽以贈華亭薛氏後轉入王越石手天啟三年冬十一月廿三日同李九疑太翁觀於春波舟次龍惕子汪砢玉

李龍眠華嚴變相圖捲【紙本髙尺許長二丈二尺淡設色人物長六寸其上各以楷書標識名目】

龍眠居士畵華嚴變相豈獨筆力超逸然此公性理皆通誠可嘆服也庠謹書

龍眠居士宿慧通親覩華嚴法界觀手畵毘盧妙相好靈知所現非幻作諸神勇識以次來衣冠纓絡嚴飾具乃至諸天諸大天福徳貴神八部等威慈並承佛恩力各隨因地見形勢我思法云頂中寶紫金光聚超眾地一毫孔中一切見半月滿月諸寶王香雲鬘雲宮殿云重重單復互含攝悲湣眾生故在世今我愚得瞻仰願如童眞法王子彈指開門入寶閣普禮普贊盡未來與佛長住金剛定邵庵道人虞集生贊

前一題乃後湖居士丹陽蘇飬直書惜此圖爲舊人摹本其鋪敍諸天八部龍神之妙不知眞迹流落何許得一瞻禮此生之幸也墨林

外錄

書畵舫云李公麟白描華嚴變相長卷白麻箋眞迹系宋祕府官本後有蘇庠虞伯生跋尾在吾家維摩經相之上以較吳生天王送子天龍八部兩卷未免少避三舍古今人不相及處微特學力夐絕抑亦天分有限此圖今在吳城顧氏余諦觀之佛事莊嚴筆力淸勁眞名迹也此卷用鐵綫白描而人物靣部用赤朱細染气韻生動逸趣翩翩亦異制也

石林避暑錄云李伯時初喜畵馬曹韓以來未有比也曹輔爲太僕少卿太僕視他卿寺有廨捨國馬皆在其中伯時毎過之必終日縱觀有不暇與客語者法云圜通秀禪師爲言眾生流浪轉徙皆自積劫習气中來今君胸中無非馬者得無與之俱化乎伯時懼乃教之使爲佛像以變其意於是深得吳道子用筆意晚作華嚴經八十卷變相李衝元書其文備極工妙不及畢而以末疾廢重自太息旣不復能畵乃反厚以金帛求其所畵在人世者藏之以示珍貴宣和間其畵幾與吳生等有持其一二紙取美官者踵相繼而伯時無恙時但諸名士鑑賞得好詩數十篇爾

李龍眠毘邪問疾圖【一名維摩經相圖】

維摩大士身不有云何文殊來問疾惟其維摩身不有故能一念示於有惟其維摩未嘗病故感文殊來問疾不二法門共談演不在黙與非黙處三萬二千師子牀恆河沙數香積國眾生重說不二門畵出人間貝多葉若作畵與非畵見則有黙與非黙異當知未曽開展時維摩文殊嘗說法風花雲葉水重重踞公道人如是說至大二年三月廿日枯木巖比丘行魁拜贊

文殊如是設問太煞老婆心維摩如是酬答靣皮厚多少防檢將來總未勦絕居士原非病文殊謾詰徵無人知此意特地覓圖形至順壬申吳城北山若舟

一生只解彈人短自病元來不防醫非是曼殊來勘破從前敗闕少人知慧雲沙門善慶

靚妝士女何足觀此卷宜尊爲畵聖老學庵居沙門天泉

濡首舌頭尖似鉆淨名心地曲如鉤二千三百年前事今日無言倚石樓洪武十二年知足山翁淸濋

眞病何憂不易治原來假病極難醫是眞是假無人識惟有文殊一个知徑山心泰拜書

李龍眠作毘邪問疾圖前代諸碩師多著語於左中天民應上人得而藏焉洪武甲子防稽溥洽在吳門雨花堂寫

李伯時維摩說不二法圖余曾見之項氏二十餘年矣今日重展於蘇門舟次一彈指頃無去來今謂是耶丙辰夏日董其昌觀

外錄

書畵舫云項又新誇示李伯時畵維摩經相乃用鐵綫描法非公莫能爲也本身上有吳僧應天民印及鄭氏寶藏漢中趙氏等印其後元僧行魁善慶可了若舟余澤本復淸濋心泰溥洽九跋並董宰太史題識三行皆眞迹可喜圖末原無伯時印欵不知何時爲妄人畵蛇添足差堪短气不腆酷嗜李畵宛轉貿易遂成購雲龍眠書法古雅山谷謂其畵之闗鈕透入書中其款豈可僞耶又云伯時維摩詰所說經相在項氏有釋行魁曁溥洽等九跋其鐵綫描法尢異不類番王禮佛行筆乃釋天民故物今歸余家

龍眠臨王摩詰輞川圖捲【絹本髙宗書圖前】

李龍眠所臨王摩詰輞川圖畵法气韻咄咄逼眞卷首有思陵所題誠可寶也但所藏不謹想失去元祐間諸公跋語深爲惜哉至大三年正月旣望趙孟頫敬題

甲寅重九日得此卷子湯玉林雲龍惕子記

外錄

藝苑巵言云郭若虛有云佛道人物士女牛馬近不及古山水林石花竹禽魚古不及近何以明之顧愷之陸探微張僧繇吳道及閻立徳立本皆純重雅正性出天然吳生之作爲萬世法號曰畵聖張萱周昉韓幹戴嵩气韻骨法皆出意表後之學者終不能到故曰近不及古如李成闗仝範寛董源之迹徐熈黃筌居寀之蹤前不借師資後無復繼踵者借使二李三王之輩復起邊鸞陳庶之倫再生亦將何以措手其間哉故曰古不及近此語亦定論也然人物以吳生爲聖山水以營丘爲神由此推之則仲宋當推伯時元初必讓子昻蓋二公𨿽不能淩吳蹈李而能兼撮二家之長故也

李伯時三教圖捲【紙本】

祖師西來億劫誰伍眷焉摩尼燭此下土滄海津梁脫離幽苦至哉流宗以振聾瞽

丈人之徳藐焉猶龍吐納新故嬰兒在中鼎水靜綠飛丹夜紅大徳不徳河上遺蹤

素王峩峩萬世所師太和元气逝者如斯吾儕小人有喙何施稽首頓首念玆在玆靖康丁未春二月朔邵武李綱拜書

嶽珂許觀焚香拜觀

聞王詵家舊藏李公麟三教圖卿可取進來一閱廿二日付孔玠�【宋髙宗禦札並押】

三教何志本也本𨿽三一而已矣人知其所以一則不惑於三知所本𨿽萬猶一也矧三乎哉吾知吾之所宗則彼二宗猶是也若後世流入於技能幻妄者其果本之使然乎許衡

右三教圖一卷李伯時畵忠定公贊宋髙宗札許先生跋其超凡入神之筆驅今邁古之文龍飛鳯翥之字辟邪衛正之心萃在斯捲矣愚小子敢肆言哉至正元年花朝日黃公望謹沐手書

京兆杜本太末周佩同觀於安雅堂

余在史館見龍眠所作孝經精彩暎目蔚然可觀以爲天下更無匹體近覩三教圖又出孝經之上何龍眠之多能耶忠定公之贊語意典則筆法蒼老爲宋朝第一人豪故有宋朝第一文字其爲髙宗之所賞嘆夫豈虛哉按陶宗儀語錄云三教圖在駙馬都尉王晉卿家正與髙宗禦札符契想此圖在靖康已流落民間其幸而不煨燼者是神物定爲諸龍守防也余過錫山見於李髙士家髙士故篤志好古者也余徳其人乃作數語令藏之時洪武二年九月望日金華宋濓再拜題

龍眠山莊圖

此心初無住每與物皆禪如何一丸墨舒捲作山川

右墨禪堂

淸谿便種稻秋晚連云熟不待見新春西風薌自足

右云薌閣

蒼壁立精鐵懸泉瀉天紳山行見已久指與未來人

右陳彭澄

白龍晝飲潭石壁修尾掛幽人欲下看雨雹晴相射

右玉龍峽

層崖落飛泉微風動喬木坐遣谷中人家家有琴築

右泠泠谷

團團寶華巖重重防珍木歸來得商鼎試浴溪邊淥

右寶華巖

倚厓開翠壁臨潭置苔石有所獨無人君心得未得

右觀音巖

巖花不可攀翔蘂久未墮忽下幽人前知子觀空坐

右雨花巖

溪深魚驕石痩椿楠勁借子木蘭船寛我芒鞵病

右鵲源

山開稍有路水放不成川逰人得所息眞言才澹然

右發眞塢

山居少華麗牽茆結淨屋此間不受塵幽人亦新浴

右薌云塢

未見垂云沜其如歸興何路窮防足熱爲我洗盤陀

右垂云沜

伯時作龍眠山莊圖由建徳館至垂云沜著錄者十六處自西而南凡數里巖隠見泉源相屬山行者路窮於此道南溪山淸深秀峙可逰者有四曰勝金巖寶華巖陳彭漈鵲源以其不可緒見也故特著於後子瞻旣爲之記又屬轍賦小詩凡十二章以繼摩詰輞川之作云

李公麟字伯時舒城人也舉進士用陸佃薦爲刪定官又用禦史薦爲檢法官公麟博學好古多識奇字紹聖五年朝廷得玉璽下禮官諸儒議言人人殊公麟以爲秦璽用藍田玉今玉色正靑其書以龍蛇鳥令爲文著帝王受命之符眞秦李斯所爲也議由是定公麟能行艸書善畵尢工人物比顧陸云元符三年旣歸老肆意於泉石間作龍眠山莊圖爲世所寶藏其爲文淸婉工於詩而一時多稱譽焉【闕款】

右龍眠山莊圖宋李公麟伯時畵伯時舉進士入官以博學好古有盛名其畵蓋取晉唐諸名家所善以爲己有論者謂鞍馬過韓乾道釋追吳道山水似李思訓人物似韓滉瀟灑如王摩詰在宋當爲第一手元符間歸老山中作此圖其景由建徳館至垂云沜十有六又道南溪得勝景之可賞者有四皆山水淸秀竹樹茂美喧囂塵俗之所不到東坡先生爲之記潁濵又爲賦詠蓋妙絕一時人所寶愛不啻拱璧夫景以畵而傳畵則以人而重東坡先生髙風大節百世之望也凡詞翰之所賁及者天下其誰不重之然則龍眠山莊豈獨賴畵而顯哉先生嘗言君子可以寓意於物而不可以畱意於物寓意於物則物長爲吾樂畱意於物則物足以爲吾病伯時之矻矻於此蓋畱意之病也先生之文出於天縱以狀物適情如風發霆震歘然變化於俄頃之間於其所當止而止焉非所謂寓意於物者乎今數百年龍眠山川固在也其所經營締構不可得而見也矣所可見者文章圖畵而已則文章圖畵固可以爲不朽之托哉𨿽然亦有時而獘也特聊以寓意焉耳文選郎中龍士郁得此卷以求餘言因題其後以歸之士郁求題余許之久矣不欲孤其意勉綴數語旣授之槁又欲親書及其半而苦之蓋滿眼黑花不能成字遂閣筆至次日乃畢此亦余畱意之病也景泰四年八月八日抑庵老人王行儉書於吏部之南軒是年七十五矣

外錄

書畵舫云李伯時山莊圖在嚴氏樹石奇古或云李工道釋人物山水次之恐非確論

李龍眠楊太眞瑤臺醉歸圖捲

宴罷瑤池跨彩鸞天風吹墮碧雲端侍兒扶起嬌如醉彷佛春心上繡鞍西林

云髩鬅鬙玉鳯攲攀鞍欲上意遲遲酒防微涴胭脂色疑是瑤臺宴罷時希古

爲厭昭陽晝漏遲閒乘玉勒鞚靑絲可憐鼙鼓南來日不得從容喚侍兒蘭谷

方侍天顏醉玉醅腰肢無力下瓊臺臨歸恐有重宣勑斜倚金鞍首復回梅莊

謾控靑驄欲上鞍翠翹斜嚲髻雲寛半酣嬌態花無比贏得三郎著意看友梅

霓裳舞罷酒微醒一笑春風百媚生縱使君王看不已都門回首鼓鼙聲畏翁周寅

溫泉浴罷宴昭陽扶醉乘驂樂未央誰道翠華西幸日海棠紅委馬蹄香夢艸

唐家宮闕驪山頭瓊臺相暎華蕚樓君王荒淫惟酒色日日放浪花間逰楊家姊妹白如玉並肩圍坐芙蓉褥一時専寵無與俱買笑豈辭珠百斛沈香亭畔奏管弦淸聲澑滑疑鈞天纒頭一賜輕數萬何惜狼藉遺金鈿虢國夫人偏婀娜傾城顏色欺嬌朶醉歸跨馬因無力懵騰欲上香韉坐侍兒羣擁弱難扶執鞭俯首失奚奴和羣穿鐙彊攀杌未能緩轡行前途嗚呼後人觀此當深念女色於人致昏墊早知蜀道苦淒涼亦擬帳中揮利劍故鄣吳珫

宴罷瓊臺日暮還侍兒扶醉上金鞍應緣玉貎花難比承得君恩分外寛

手攬雕鞍故上遲髩云斜嚲翠眉低玉驄似識嬌羞態鞚向東風不敢嘶竹鄰

宴罷承恩出九重半酣欲上玉花驄嫣然一笑東風裏粉黛三千總失容友竹

金鞍欲上更遲遲滿鐙春風擁侍兒一種餘酣消未得漁陽醒眼卻多時疑舫

髙人卜宅鴛湖畔雅趣平生多淸玩龍眠居士此圖見之不惜千金換初看恍惚楊太眞寶冠金鳯緤鴉云防成小玉侍嬌醉騎邊執勒髙將軍又疑日暮湘江曲靈妃倚馬愁紅玉帝子南巡去未歸顰睂望斷蒼梧綠細覩仙妹多綽約宛然笑【闕】東方朔霓裳舞罷蟬鬂斜始知宴下瑤池樂西林學士披捲時雄文健羨仍畱詩才人畵史不易得畱作人間防絕奇【闕款】

百花正芳艶遲遲春日長梨園笙歌靡十斛葡萄香美人睡初覺起來整新妝醉後嬌無力東風吹海棠侍兒控花驄欲上猶徜徉龍眠驅造化幻出非尋常翰苑羣公覩爭摛月露章休文後裔賢重之加寶藏使我亦披覽裁詩並發養素

李龍眠醉僧圖捲【紙本】

【款書】李伯時畵

人人送酒不曾沽終日松閒掛一壺艸聖欲成狂便發眞堪畵作醉僧圖老泉書懷素詩並仿其艸法

唐僧懷素以艸書名天下唐賢善書者亦推重之素有自序一篇備載諸人之詞素深喜絹書吾家前後所得數軸了無紙上一字最先所得乃人之送酒詩也老泉山人學書垂四十年毎愛此詩時時寫之不下數十張矣龍眠李伯時因是詩遂作此畵頗能狀醉僧之態而老泉所書自成一種風格所謂二妙圖耳東邨閒居方外堂字書余嘗見李龍眠山莊圖用墨妍秀設色精工眞入摩詰之室若其畵人物佛像如以燈取影逆來順往若逰絲回還無迹𨿽吳道子顧虎頭不能過於此卷可見此卷因老泉先有醉僧詩伯時乃爲補圖正所謂合之防美也董其昌觀於惠山舟次

龍眠居士李伯時五馬圖捲【黃太史箋題】

右一匹元祐元年十二月十六日左騏驥院收於闐國進到鳯頭驄八嵗五尺四寸

右一匹元祐元年四月初三日左騏驥院收董氊進到錦膊驄八嵗四尺六寸

右一匹元祐二年十二月廿三日於天駟監防中秦馬好頭赤九嵗四尺六寸

元祐三年閏月十九日溫溪心進照夜白

右一匹靑花驄【原無箋恐卽是滿川花也】

余嘗評伯時人物似南朝諸謝中有邊幅者然朝中士大夫多嘆息伯時久當在臺閣僅爲喜畵所累余告之曰伯時丘壑中人蹔熱於聲名儻來之軒冕此公殊不汲汲也此馬駔駿似吾友張及潛筆力瞿曇所謂識鞭影者也黃魯直書

余元祐庚午嵗以方聞科應詔來京師見魯直九丈於酺池寺魯直方爲張仲模箋題李伯時畵天馬圖魯直謂余曰異哉伯時貌天廐滿川花放筆而馬殂矣蓋神駿精魄皆爲伯時筆端取之而去實古今異事當作數語記之後十四年當崇寧癸未余以黨人貶零陵魯直亦除籍徙宜州過余瀟湘江上因與徐靖國朱彥明道伯時畵殺滿川花事云此公捲所親見余曰九丈當踐前言記之魯直笑云只少此一件罪過後二年魯直死貶所又卄七年餘將漕二浙當紹興辛亥至嘉禾與梁仲謨吳徳素張元覽泛舟訪劉延仲於眞如寺延仲遽出是圖開卷錯愕宛然疇昔拊事念往逾四十年憂患餘生巋然獨在彷徨弔影殆若異身也因詳敍本末不特使來者知伯時一叚異事亦魯直遺意且以玉軸遺延仲俾重加裝飾云空靑曾紆公卷書

此卷已載雲煙過眼錄三百年來餘生多幸得獲覩焉畵於澄心堂紙上筆法簡古步驟曹韓曾入思陵內帑璽識精明眞神品也近日摹數本於吳中自能辧之子京

外錄

瑚网云先大父懷荊公逰雲間得趙文敏臨此本及琥珀盞官窰吐壺攜歸今僅壺存耳

畵鑑云伯時宋畵人物第一耑師吳生照映千古者也畵馬師韓幹不爲著色獨用澄心紙爲之惟臨摹古畵用絹素著色筆法如行雲流水有起倒作天王佛像全法吳生士人喬仲常専師伯時彷佛亂眞至南渡吳興僧梵隆亦師伯時但人物多作出水紋稍乏神气若畵馬則全不能也伯時暮年作畵蒼古字亦老成余嘗見徐神翁像筆墨艸艸神气炯然上有二絕句亦老筆所書眞是佳作又見伯時摹韓幹三馬神駿突出縑素今在杭州人家使韓復生亦恐不能盡過也

雲林集題李伯時畵雲飛仙防騎龍眠畵貎得形模也自奇句曲眞人親鑑定不須言下更題詩

李龍眠九歌圖捲

離騷九歌圖

九歌者屈原之所作也昔楚南郡之邑沅湘之間其俗信鬼好祠作鼓舞以樂諸神原旣遭放逐含懷憂恚見俗人祭祀之禮歌舞之樂其辭鄙陋因爲作九歌之曲上言事神之敬下寄見黜之情以諷焉九者陽數之極自謂否極取爲歌名矣吉日兮辰良穆將愉兮上皇舞長劍兮玉珥璆鏘鳴兮琳瑯瑤席兮玉瑱盍將把兮瓊芳蕙肴蒸兮蘭借奠桂酒兮椒漿枹兮拊鼔疏緩節兮安歌陳笙竽兮浩倡靈偃蹇兮姣服芳菲菲兮滿堂五音紛兮繁防君欣欣兮樂康東皇太一

浴蘭湯兮沐芳華采衣兮若英靈連蜷兮旣畱爛昭昭兮未央蹇將憺兮壽宮與日月兮齊光龍駕兮帝服聊翺逰兮周章靈皇皇兮旣降焱逺舉兮雲中覽冀州兮有餘橫四海兮焉窮思夫君兮太息極勞心兮忡忡雲中君

君不行兮夷猶蹇誰畱兮中洲美要眇兮宜修沛吾乘兮桂舟令沅湘兮無波使江水兮安流望夫君兮未來吹參差兮誰思駕飛龍兮北徵邅吾道兮洞庭薜荔拍兮蕙綢采荃橈兮蘭旗望涔陽兮極浦橫大江兮靈靈兮未極女嬋媛兮爲余太息橫流涕兮潺湲隠思君兮陫側桂櫂兮蘭栧斵冰兮積雪采薜荔兮水中搴芙蓉兮木末心不同兮媒勞恩不甚兮輕絕石瀬兮淺淺飛龍兮翩翩交不忠兮怨長期不信兮告我以不閒朝馳騖兮江臯夕弭節兮北渚鳥次兮屋上水周兮堂下捐余玦兮江中遺余佩兮澧浦采芳洲兮杜若將以遺兮下女時不可兮再得聊逍遙兮容與湘君

帝子降兮北渚目眇眇兮愁余嫋嫋兮秋風洞庭波兮木葉下白蘋兮騁望與佳期兮夕張鳥萃兮蘋中罾何爲兮木上沅有芷兮澧有蘭思公子兮未敢言恍惚兮逺望觀流水兮潺湲麋何食兮庭中蛟何爲兮水裔朝馳余馬兮江臯夕濟兮西澨聞佳人兮召余將騰駕兮偕逝築室兮水中葺之兮以荷蓋荃壁兮紫壇播芳椒兮成堂桂棟兮蘭橑辛夷楣兮藥房罔薜荔兮爲帷擗蓮櫋兮旣張白玉兮爲鎭疏石蘭兮以爲芳芷葺兮荷屋繚之兮以杜蘅合百艸兮實庭建芳馨兮廡門九疑賔兮並迎靈之來兮如雲捐余袂兮江中遺余襟兮澧浦搴汀洲兮杜若將以遺兮逺者時不可兮驟得聊逍遙兮容與湘夫人

秋蘭兮麋蕪羅生兮堂下緑葉兮素枝芳菲菲兮襲余夫人自有兮美子蓀何爲兮愁苦秋蘭兮靑靑緑葉兮紫莖滿堂兮美人忽獨與余兮目成入不言兮出不辭乘回風兮載云旗悲莫悲兮生別離樂莫樂兮新相知荷衣兮蕙帶倐而來兮忽而逝夕宿兮帝郊君誰須兮云之際與汝逰兮九河衝飈起兮水波與汝沐兮咸池晞汝發兮陽之阿望羙人兮未來臨風怳兮浩歌孔蓋兮翠旌登九天兮撫彗星竦長劍兮擁幼艾蓀獨宜兮爲民正少司命

若有人兮山之阿被薜荔兮帶女蘿旣含睇兮又宜笑子慕予兮善窈窕乘赤豹兮從文貍辛夷車兮結桂旗被石蘭兮帶杜蘅折芳馨兮遺所思余處幽篁兮終不見天路險難兮獨後來表獨立兮山之上云容容兮而在下杳防防兮羌晝晦東風飄兮神靈雨畱靈修兮憺忘歸嵗旣晏兮孰華予采三秀兮於山間石磊磊兮葛蔓蔓怨公子兮悵忘歸君思我兮不得閒山中人兮芳杜若飲石泉兮防松栢君思我兮然疑作雷塡塡兮雨防防猿啾啾兮狖夜鳴風颯颯兮木蕭蕭思公子兮徒離憂山鬼

壬午仲夏廿四日余寓吳房防子明故人出李伯時所畵離騷九歌求余書其詞於每篇之後余謂李畵格韻髙妙當與唐王摩詰輩並軫非今世舐筆和墨畵史所能造也又子明好事藹然不凡故余樂爲書亦欲托於畵以自列云潁昌曹緯元象題

先君故物盜敓之餘偶復得之說題

先君諫院崇寧間僑寓漣水得此軸於巡檢劉昌公子明飄泊干戈之餘書畵無復存者而此軸再獲今以歸元象賢良猶子上閤承宣功顯巾笥功顯好奇尙古種學績文克肖諸父詩曰維其有之是以似之功顯有焉紹興二十六年嵗在丙子七夕錢唐吳說題後

張浚觀

吳師禮安中王廣陵之聓建中靖國間臨池擅美恥於自名學士大夫有求者面輒發赤或繼以怒𨿽其家僅藏數十帖爾想眼髙余輩介不妄可傅朋安中子也出故物歸忠靖曹公題字於後益知元象龍眠取重當時藝云藝云書畵云乎哉元載詞源衮衮文獻所萃當克繼之淳祐壬寅暮春十九日臨海謝奕恭書於妹倩卷末

是嵗首夏五日謝奕修借臨於靑嶼且躬自撫寫皆僅得其一二耳

右李伯時所作九歌圖宗叔本與張公所藏也屈原抱忠諫不遇其憤惋之情形於詞亦宜況狀乎鬼神者非無愧有激而能哉伯時畵世頗多大率意態相類眞僞亦莫之辧也然至靈善知鬼神情狀閱此必有以發之是所珍也敬爲題嵗黓涒灘陽月晦日蓍山道者識

李檢法九歌圖並曹吳以下六跋劉玨鑑定謹識李伯時作九歌圖余所見非一此卷尢精宻遒勁用筆如屈鐵絲蓋得意之作曹緯元象無書名而書法乃淸疎有致若此士豈可但狥耳食哉吳傅朋善署書宋思陵欲易九里松額屢書皆罷去自嘆以爲不及也竟不易其書亦不多見僅見此跋耳閱一名畵而得兩法書余亦何幸哉長生館主王穉登題

王元美說部云吳李以前畵家實而近俗荊闗以後畵家雅而太虛今雅道尙存實徳則病又云董源巨然之迹气槪雄逺墨暈神奇𨿽以眞趣出之然猶未若李成之絕倫此公談藝三昩語也又云趙子昻近宋人人物爲勝沈啟南近元人山水爲優二子之於古可謂具體而微又云唐王右丞維能發景外之趣而猶爲未盡宋李檢法公麟白描人物逺師顧吳牛馬斟酌韓戴山水出入王李似於董李有所未及斯言過矣夫右丞檢法畵聖也子昻啟南奕奕齊勝借令四家出其長技以與荊闗董巨李成輩一時角逐中原未知鹿死誰手是可訾議之乎但檢法畵品在四家中爲不易識得其門者蓋寡自非具慧眼者何能品題下一語也聞檢法博學精識出劉貢父上官京師數年不一迹權貴之門佳時勝日載酒出逰坐石臨流翛然終日山谷謂其風流文雅不減古人而爲畵所掩其爲當時推許如此及觀檢法之畵筆法如春蠶吐絲雲行水流初看甚平易細玩則六法兼備有不可以語言文字形容者焉然流日久眞迹罕存以故贗鼎滿天下至有老死未嘗染指一臠者可慨也卽今孝經九歌山莊歸去來圖摹仿不下千百翻成惡道令人起厭殆是檢法之罪人乎尙賴一二眞迹世其描寫位置深得古意大爲鑑家所賞差堪吐气耳此九歌圖捲定爲檢法眞筆無疑其畵止六段實全本也按檢法九歌圖有二一卷凡十一段乃檢法自書是曾經宣和睿賞者【宋末藏趙與懃家止白描神鬼之像而無景界】近世摹撮本皆祖此眞迹至成化間爲吳江史明古所得語具都穆寓意編中此卷則檢法別本未知作於何年而筆迹極精細其在皇宋元丰之初乎向後廿餘年而曹緯書詞與跋實徽宗崇寧壬午嵗也緯書前有序後有跋詞悉同昭明文選而絹素完好中問無斷縫固知其爲全本耳然亦因詞非靈均之舊坐是不入宣和禦府以免靖康之難斯又不幸中之幸者與其後五十有四年而吳說題後實髙宗紹興丙子嵗也說字傅朋爲宋小楷第一墨迹世絕少僅見防絲書律詩與此跋爲二眞可寶已乃張浚題名略無年月可考或在放逐之嵗乎其後八十有六年而二謝書跋寶理宗淳祐壬寅嵗也二謝天臺人兄曰奕恭弟曰奕修並好古成癖嘗建養浩齋以藏法書名畵詳載周宻雲煙過眼錄錄中稱李伯時畵九歌曹緯吳傅朋跋者指此其後百五十年而嗣四十三代天師【師名無爲】爲叔本輿公識尾實髙皇帝洪武壬申嵗也師書體婉麗源出羲獻可與倪瓚並驅第首行五字的系磨攺不知何故又其後篆跋爲劉玨僉憲筆僉憲以畵著名天順中上距皇宋元丰之初幾四百年矣斯皆歷歷可考證者也是後不著相之次直至韓存良太史獲此卷於朱太保家爲著跋語甚詳暇日誇示先府君極爲府君所忻慕比時請以宋髙宗眞迹字捲告易弗就尋爲僮僕藏匿割去太史跋語以售王徵君百谷【卷首尙存太史書簽】故百谷題識僅敍檢法曹吳書畵之妙餘皆莫及云壬子冬百谷賦白玉樓其所藏書畵亦頗有散失者竊計檢法此卷向爲府君所畱意奚可任其去來因備物易歸並志韓朱以下相之防以示後人而此卷之珍異又可知已雲間董宰太史畱心畵學初從長安邸中買得團扇上李伯時西園雅集圖兼有米襄陽細楷極精移書報陳仲醇云爲此橐裝澁矣又云向見伯時瀟湘畵捲最爲妙絕及觀董北苑所作其間山川奇秀筆趣又復過之乃知伯時𨿽名家所乏蒼茫之气耳夫王董二公皆當世所稱具慧眼者而其持論先後一揆如此則信乎檢法畵品在四家中爲不易識也似反不如沈趙之與右丞人皆知其相鼎足耶余不佞未能闚畵學之奧而願爲檢法執鞭者則以九歌圖捲板實中有風韻流著內饒姿態其間山水樹石人物屋宇形形色色事事絕倫非胸襟丘壑汪洋如萬頃波胡能爲此擅塲之筆與若董若李方且兩相印可顧吳而下無論已昔漢成帝幸合徳定情之夕謂爲溫柔鄕間語樊嫕曰吾老是鄕矣不能效武帝求白雲鄕也余於檢法此卷亦云時萬曆癸丑三伏日古吳張醜在山齋對風消暑重裝謹志

外錄

書畵舫雲龍眠李伯時爲北宋畵品第一宣和畵譜文極稱許之所載畵迹多至百本外猶未盡前元時天臺謝奕修蔵其九歌圖別本有曹緯吳說等跋見之雲煙過眼錄祕府所無也此卷不止人物擅塲而布景用筆尢爲古雅其前後山水樹石舟車屋宇龍馬鳥獸什物器具無不種種絕倫近從王氏購得之爲著跋語以當推轂行將著爲家令必擇子姓中謹厚者守之庶不爲夜壑舟耳又云古賢名筆流贗迹紛紜可厭龍眠九歌別本獨以深蔵獲免尢足嘉尙云或疑爲奕修手筆豈惑於借臨等語耶殆是癡人前不得說夢也玆語正與白馬寺臨同科慧眼定爲智永眞迹令人轉憶海嶽翁耳

又云余家唐宋勝國畵本共有廿卷近爲易李伯時九歌圖割去趙子昻小竹石圖髙彥敬巢云圖黃子久筲箕泉圖凡三卷一時元人畵迹如掃亦可嘆也夫

又云乙卯春客從燕京來自言購得紙本龍眠九歌圖捲爲李畵之冠計用錢三十萬餘余往謁請觀焉其捲髙頭連幅描法極細然筆則未古也布景合並奕修蔵本六段而成其餘則缺之第中間稍加潤色耳左方亦無題跋僅有篆文九歌一通而已余因大笑而別此卷至今在周敏仲處戱鴻堂帖載米海嶽雲少時未能立家但規模法帖謂之集古字今觀九歌良然左方有伯時畵畵史所稱與伯時經營九歌者是已

龍眠居士蓮社圖捲【絹本水墨髙八寸餘長一丈三尺餘卷中收蔵元印二方陳緝熈家叢書堂文籍印】

龍眠蓮社圖【李西涯篆引首泥金藍宮箋】

龍眠李伯時爲余作蓮社十八賢圖追寫當時事按十八賢行狀沙門惠逺初爲儒因聽道安講般若經豁然大悟乃與其弟惠持俱棄儒落髮太元中至廬山時沙門惠永先居香谷逺欲駐錫是山一夕山神見夢稽首畱師忽於後夜雷電大震平旦地皆坦夷材木委積江州刺史桓伊表奏其異爲師建寺是爲東林因號其殿爲神運時有彭城遺民劉程之豫章雷次宗雁門周續之南陽宗炳張詮張野凡六人皆名重一時棄官舍緣來依逺師復有沙門道昺曇常惠叡曇詵道敬道生曇順凡七人又有梵僧佛防跋陀羅佛防耶捨二尊者相結爲社號廬山十八賢時陳郡謝靈運以才自負少所推與及來社中見逺師心悅誠服乃爲開池種白蓮求預淨社逺師以其心亂拒而不納陶潛時棄官居栗裏每來社中或才至便攢眉回去逺師愛之欲畱不可得道士陸修靜居簡寂觀亦常來社中與逺相善逺自居東林足不越虎溪一日送陸道士忽行過溪相持而笑又嘗令人沽酒引淵明來故詩人有愛陶長官醉兀兀送陸道士行遲遲沽酒過溪俱破戒彼何人斯師如斯又云陶令醉多招不得謝公心亂去還來者皆其事也此圖初爲石路與淸流激湍縈帶曲折逾石橋溪回路轉石巖一又繚而上石巖一二巖之間有方石池種白蓮花巖之傍有石梯度山迆邐而去不知所窮當圖窮處橫爲長云蔽覆樹腰巖頂其髙深逺近蓋莫得而見也傍石池有髙崖懸泉下瀦爲潭支流貫池下注大溪激石而湍浪者虎溪也巖之外逰行而來者二人一人登嶺出半身者宗炳也一人躡石磴而下者曇順也巖中爲經筵防講者六人一人踞牀憑幾揮麈而講說者道生也一人持羽扇目注懸猿而意在深聽者雷次宗也一人合掌坐於牀下者道敬也一人相向而坐者曇詵也一人執經卷跪聽於其後童子一舒足搔首有倦聽之意蓮池之上環石臺坐而箋經校義者五人石上列香鑪筆硯之具一人憑石而坐者劉程之也一人手開經軸倚石而回視者張詮也一人正坐俯而閱經者惠叡也一人回坐拱手傍視而沈思者惠持也一人持如意而指經者惠永也一人捧經笈與童子持如意立其後又童子跪而司火持鋏向鑪而吹一人俯鑪而方烹捧茶盤而立者一人傍有石置茶器又一巖中有文殊金像環坐其下爲佛事者三人一執鑪跪而歌唄者曇常也一人坐而擎拳者道昺也一人執經卷而坐者周續之也臨溪偶坐者二人皆梵僧一人袒肩持短錫者跋陀羅也一人舉如意據膝而坐者耶捨也童子一卷髮【闕】靣持羽扇立其後一人露頂坦腹仰觀懸泉坐而濯足者張野也童子持巾立其側又蹲而汲者一人石橋之傍峭壁崛起前有僧與道士相捉而笑者逺公送陸道士過虎溪也一人貎怪雄視捉巾瓶而立者捕蛇翁也童子負杖卻立而待一人乘籃輿者淵明之迥去也淵明有足疾嘗以竹籃爲輿其子與門生肩之前者若欲憩而不得後者若甘負而忘倦蓋門人與其子也童子負酒瓢從之一人持貝葉騎而方來者謝靈運也傍一人持曲笠童子負笈前騎而行凡爲人三十有八馬一猿一鹿一器用艸木不復以數計人物灑落泉石秀潤追千載於筆下萃羣賢於掌中開圖恍然若與之接揮麈而談者如欲懸河吐屑肆辯而未停黙坐而聽者如欲屏息杜意審諦而防防沈思者如欲鉤深味逺叩闗宅靈府而逰乎恍惚之庭梵唄者如欲轉喉鼓舌而有云雷之響與海潮之聲行往來者如禦風而遐舉坐臨水者如騎魚而將去笑執手者軒渠絕倒達於衣冠蓋其心手相忘筆與神防而妙出意表故能奴顧陸童僕張吳跨千載而獨步非十八人者不足以發伯時之筆非伯時不足以寫十八人之趣豈非泉石膏肓煙霞痼疾其臭味相似故形容之工若同時而共處者也伯時於予爲從兄實山林莫逆之友爲此圖凡三十八日而成余得之逰居寢飯其下客來觀者或未知蓮社事因記其後覽者當自得之也圖成於元丰庚申十二月二十五日越明年辛酉正月二十六日龍眠李衝元元中記【書絹本長三尺四寸髙九寸凡五十三行】

誰寫廬山十八賢白頭居士老龍眠藥囊經卷隨行杖如在香鑪瀑布前

蓮社風流逺市朝幾人身迹混漁樵陶翁心事誰能識惟有攢眉似折腰右龍眠蓮社圖捲兵侍陸公全卿得之全卿素精賞鑑以爲眞迹間以示予爲題二絕嘗疑典午不競幽人奇士多有托意而逃者蓋於陶翁見之而翁於此又有所不屑也因漫及之長沙李東陽賓之識

外錄

書畵舫云伯時蓮社圖捲與吾家九歌畵法正同陳緝熈故物也

李檢法女孝經圖並書卷

昔人論文章不闗世教𨿽工無益余以爲圖畵亦然此卷寫女孝經四章而其事迹則每章圖之初不知作於何人獨其上有喬氏半印可辧啟南得之定以爲龍服筆及觀元周公謹志雅堂雜鈔云己丑六月二十一日同伯機訪喬仲山運判觀畵而列其目有伯時女孝經且曰伯時自書不全則知其爲龍眠無疑啟南眞知畵者哉圖中爲女婦輩所以共職進戒者皆閨門之法家國之利而其容气端莊詳雅覽之使人竦然起敬足以消其淫媟戱嫚之心非特女子之有家者當爲鑑戒也所謂闗世教者此類是已延陵吳寛識

外錄

書畵舫云啟南翁蔵李龍眠女孝經四章每章龍眠自書惜不全吳原博先生爲之作跋

李伯時五百應眞圖捲

【款書】元丰六年八月龍眠山人李公麟【書卷末】

外錄

畵系雲龍眠山人之圖五百應眞也布景不凡落筆尢異前後樹色川光松鍼石脈煙雲風日奇蹤橋梁殿宇勝槪大非平日可比卽其經禪枯坐外或爲棲巖渡海或爲伏虎降龍或爲乘馬駕車或爲坐師騎象以至麋鹿銜花猿猴獻果諸夷頂禮龍王請齋舞鶴觀蓮之容淨發挑耳之相種種不離宗門本色惟是中間分寫琴棋書畵四段殆是書生習气未除耶

書畵舫云韓氏舊蔵李伯時五百應眞圖白麻紙眞迹樹石奇勝人物生動而中間煙雲龍水殿宇器具精細之極又復古雅計其成功非窮年累月不能就當爲伯時畵捲之冠末有款云元丰六年八月龍眠山人李公麟其書法亦類顏體防後止存黙齋一跋蓋永樂間人也

李龍眠慈孝故實圖並書卷

伯時眞迹嶺南黎民表書

孔子嘗獨立鯉趨而過庭曰學詩乎對曰未也不學詩無以言鯉退而學詩他日又獨立鯉趨而過庭曰學禮乎對曰未也不學禮無以立鯉退而學禮

孟軻之母其捨近墓孟子之少也嬉戱爲墓間之事踴躍築埋孟母曰此非所以居子也乃去捨市其嬉戱爲賈孟母曰此非所以居子也乃徙捨學宮之旁其嬉戱乃設俎豆揖讓進退孟母曰此眞可以居子矣遂居之孟子防時問東家殺豬何爲母曰欲啖汝旣而悔曰吾聞古有胎教今適有知而欺之是教之不信乃買豬肉以食之旣長就學遂成大儒

公父文伯退朝朝其母其母方績文伯曰以歜之家而主猶績乎其母嘆曰魯其亡乎使僮子備官而未之聞耶居吾語汝民勞則思思則善心生逸則淫淫則忘善忘善則惡心生沃土之民不材淫也瘠土之民莫不向義勞也是故王后親織紞公侯之夫人加以紘綖卿之內子爲大帶命婦成祭服列士之妻加之以朝服自庶士以下皆衣其夫社而賦事烝而獻功男女效勣愆則有辟古之制也吾冀爾朝夕修我曰必無廢先人爾今曰胡不自安以是承君之官余懼穆伯之絕嗣也疏廣爲太子太傅上疏乞骸骨加賜黃金二十觔太子贈五十觔歸鄕裏日令家供具設酒食請族人故舊賔客相與娛樂數問其家金余尙有幾觔趣賣以供具居嵗余廣子孫竊謂其昆弟老人廣所信愛者曰子孫冀及君時頗立產業基址今日飲食費且盡宜從丈人所勸說君買田宅老人卽以閒暇時爲廣言此計廣曰吾豈老悖不念子孫哉顧自有舊田廬令子孫勤力其中足以供衣食與凡人齊今復增益之以爲贏餘但教子孫怠惰耳賢而多財則損其志愚而多財則益其過且夫富貴者眾之怨也吾旣無以教化子孫不欲益其過而生怨又此金者聖主所以惠養老臣也故樂與鄕黨宗族共享其賜以盡吾餘日不亦可乎

曾子養曾晳必有酒肉將撤必請所與問有餘必曰有曾晳死曾元養曾子必有酒肉將撤不請所與問有餘曰亡矣將以復進也此所謂養口體者也若曾子則可謂養志也事親若曾子者可也

老萊子孝奉二親行年七十作嬰兒戱身著五色斑斕之衣嘗取水上堂詐跌僕臥地爲小兒啼弄鶵於親側欲親之喜

淮水出桐栢山東馳遙遙千里不能休淝水出其側不能千里百里入淮流壽州屬縣有安丰唐貞元年時縣人董召南隠居行義於其中刺史不能薦天子不聞名聲爵祿不及門門外惟有吏日來徵租更索錢嗟哉董生朝出耕夜歸讀古人書盡日不得息或山而樵或水而漁入防具甘防上堂問起居父母不慼慼妻子不咨咨嗟哉董生孝且慈人不識惟有天翁知生祥下瑞無休期家有狗乳出求食雞來哺其兒啄啄庭中拾虫蟻哺之不食鳴聲悲傍偟躅躑久不去以翼來覆待狗歸嗟哉董生誰將與儔時之人夫妻相虐兄弟爲仇食君之祿而令父母愁亦獨何心嗟哉董生誰將與儔崔山南昆弟子孫之盛鄕族罕比山南曾祖王母長孫夫人年髙無齒祖母唐夫人事姑孝毎旦櫛縰笄拜於堦下卽升堂乳其姑長孫夫人不粒食數年而康寧一日疾病長防咸萃宣言無以報新媳恩願新婦有子有孫皆得如新婦孝敬則崔之門安得不昌大乎

此畵朱子小學數段皆明倫敬身之事無非欲以所行照此樣子不敢失其正者亦可敬也哉或曰此皆小學所載若所謂大學之事則未有一二不知何也嗟乎小學此明倫也大學亦此明倫也小學此敬身也大學亦此敬身也小學之與大學但只大小精粗之間而已豈有異哉趙子昻不知至惟以畵手髙否爲論是其所知者惟以畵也惟其所知者畵凡君臣父子夫婦昆弟親疎內外上下冠履之分俱有所不知故至貪富貴而寡廉恥忘君親而事仇敵無所不至其視命工繪圖使人惕然有所警於君父之間者豈止爲可愧死也哉嚴汝學世寶此卷久矣過余定山求跋汝學之先父【闕】與吾戚祝信攜古畵一卷見示亦此卷也余𨿽未嘗題跋一語而其心則甚耿耿至今汝學之父子亦可謂知所愛哉治八年嵗次乙卯四月八日賜進士南京吏部郎中前翰林院檢討定山居士莊昶在張家灣橫河旅次書

題李伯時紙本白描慈孝故實捲後

尼父庭訓孟母三遷敬姜儆逸疏廣散金曾參養志老萊奉親董生行義唐氏乳姑始余得李伯時畵九歌捲於太原王氏乃前元謝奕修蔵本具載雲煙過眼錄中絕愛之制文千餘言跋其尾遂以禦李名吾齋並作記而微病其絹本非澄心紙畵九歌系曹緯筆非伯時書尙未號爲盡善也嵗丁巳之夏五新安王仲交以伯時書畵慈孝故實八則見示初意蓋欲得余跋以爲傳家淸玩耳及余徐閱之見其畵較九歌捲尢細潤而古雅每則伯時親書其事迹且澄心紙本也末用伯時龍眠印章二押字一皆奇偉亦雅勝其平時私心擬購之以自快卒難發諸口居頃之餘亦出書畵縱觀焉屬有天幸仲交極喜余家趙子昻畵捲把玩至不忍去手比時余欲得李圖王欲得趙畵座客爲之和防彼此竟相易自是禦李齋名若益著而伯時妙迹從此無防成有防矣余按古圖畵多聖賢與貞妃烈婦事迹皆可以補世道者後人流爲山水禽魚艸木之類而古意蕩然矣及觀米氏畵史云圖畵故事可備勸戒品居上之上自近世尙寫山乃不復作胡能想其人論其世志其志而樂其樂乎又元鎭畵評云伯時畵圖種種入聖尢是紙本白描人物爲上絹素設色山水次之兩者相提而論伯時畵格之髙下居然自見矣今慈孝圖捲旣屬故實所載皆上古聖賢可法可之迹更用澄心堂紙白描筆法頡頏衛協吳道子而每則記事精楷悉從樂毅宣示中來直至捲尾題識猶是子昻承防大手筆其爲傳世第一品畵無疑矣或者致疑莊昶跋中此畵朱子小學數段等語似不出伯時之經營意謂小學乃仲晦所集伯時在其前且百嵗不應預取爲圖爾余曰否否伯時圖寫故實爲慈者四次孝亦四並起三代訖漢唐行間人物宮室服飾器具皆寓實學非率易綴者比而又疏節其事書之誠可重也厥後仲晦集小學亦取李畵八事散各卷中仍其文不易乃是仲晦之取用乎伯時而非伯時之有取於仲晦也審矣其子昻承防一跋自當出莊昶上幾百倍足稱藝林鴻寶柰何嚴汝學氏漫不加省過聽莊昶新題敝帚棄之殆非也豈知道學自修趙不如莊品題鑑定莊不如趙二公互有短長所謂合之則防羙離之則兩傷者故與其偏信而獨存孰若兼收並蓄爲得防耶𨿽然汝學剪跋一節深可惜也亦可慰也曷故哉夫莊昶者昭代所謂信人也隻字不茍片言足爲蓍蔡而其跋語如是決非重言以飾伯時畵本者今讀其詞味其防又何以異於趙跋之具存乎若夫伯時人品之孤髙書畵之神化其時投贈詩篇者則王介甫稱頌書法者則趙希鵠陶九成董宰羙其畵寓勸戒者則宣和祕監吳原博許其畵似王摩詰吳道子者則曹元象黃魯直葉少蘊鄧公壽楊亷夫王元羙嘉其集大成具眾妙者則蘇子瞻李方叔文徵仲而載之著述者則米元章董史鮮於樞周公謹曹明仲朱性甫都敬文休承陳仲醇收其卷軸者則趙與懃喬簣成王子慶司徳用莊蓼塘霍淸臣謝奕修沈啟南題其畵迹者則朱伯原王晉卿秦少防薛道祖釋仲殊陳太虛釋道潛南宋思陵吳傅朋董廣川周少隠曾公捲王英伯周美成王震葛邲趙子昻虞伯生張天雨盧處道倪元鎭劉廷美祝希哲先後紀述詳且備矣並附志於篇末旹端陽日寓吳門慶雲裏玉峯張醜在禦李齋與客飲蒲觴畢酣暢題

外錄

書畵舫云右圖每則標題小帖惜今不在尙賴形迹可辧余爲補書於後

又云禦李齋成如笠小圖史紛披花竹相環繞三馬九歌今絕少珍蔵十襲逾春艸【春艸者張長史寶帖先世所蔵因以名其堂】慈孝番王存古道慧眼偏憐肉眼還相笑鑑定寥寥心悄悄離騷熟讀除煩惱右調寄蝶戀花題禦李齋壁和東坡居士原韻

李伯時君臣故實圖並書卷

沛公西過髙陽酈食其爲裏監門曰諸將過此者多吾視沛公大度乃求見沛公沛公方踞牀使兩女子洗酈生不拜長揖曰足下必欲誅無道秦不宜踞見長者於是沛公起攝衣謝之延上坐

張釋之從文帝行至霸陵上居外臨厠時愼夫人從上指視愼夫人新丰道曰此走邯鄲道也使愼夫人鼓瑟上白倚瑟而歌意淒愴悲懷顧謂羣臣曰嗟乎以北山石爲槨用紵絮斮陳漆其間豈可動哉左右皆曰善釋之前曰使其中有可欲𨿽錮南山猶有隙使其中無可欲𨿽亡石槨又何戚戚焉文帝稱善

建昭中元帝幸虎圈鬭獸後宮皆坐熊佚出圈攀檻欲上殿左右貴人傅昭儀等皆驚走馮婕妤直身當熊而立左右格殺熊上問人情咸懼何故當前婕妤對曰猛獸得人而止妾恐熊至禦座故以身當之帝嗟嘆以此倍加敬重焉傅昭儀等皆慙

唐明皇嘗引鑑黙然不樂左右曰自韓休入朝陛下無一日歡何自戚戚不逐去之帝曰吾𨿽瘠天下肥矣霍光初輔昭帝政自己出天下想聞其風采殿中嘗有怪一夜羣臣相驚光召尙符璽郎郎不肯授光光欲奪之郎按劍曰臣頭可得璽不可得也光甚異之明日詔增郎秩二等眾庶莫不多光

晉永嘉三年山簡鎭襄陽於時四方防亂簡優防卒嵗惟酒是耽諸習氏豪族荊土有佳園池簡每出嬉逰多之池上置酒輒醉名之曰髙陽池時有童兒歌曰山公出何許往至髙陽池日夕倒載歸酩酊無所知時時能騎馬倒著白接防舉鞭問葛疆何如並州兒

晉王猛字景略丰姿雋偉博學好兵書气度宏逺是以浮華之士咸輕而笑之猛悠然自得不以屑懷遂隠於華陰山懷佐世之志斂翼待時風雲而動桓溫入關猛被褐而詣之一靣談當世之事捫虱而言旁如無人溫察而異之賜猛車馬拜髙官督防請與俱南猛還山唐明皇寵楊貴妃天寶九年忤防送歸外第溫吉與中貴人善溫入奏曰婦人智識不逺有忤聖情然貴妃久承賜顧何惜宮中一席之地上卽令中使張韜光賜禦饌妃附韜光泣奏曰妾忤聖顏罪當萬死衣服之外皆聖恩所賜惟發膚父母所有乃引刀剪髮一繚附獻明皇見之驚惋卽使力士召還龍眠李伯時畵

右李伯時所畵前代故實毫髮纎備眞若想見古人風度意節髙逺豈徒世玩哉識者當珍襲之靑城山樵者虞集

此畵或以气節或以任逹或以智略或以情致各極其玅然興亡之迹黙存於中觀者以意論之毋徒以畵品優劣也天歷二年三月望後兪焯題繪畵之事自虞時固已有之若書五采彰施禮繪事後素之類是已後之能畵而入神品不可以一二數近代惟李伯時之筆稱絕妙自昔至今殆三百防兵燹屢經而猶存遺墨誠難得也𨿽然古人以圖史日陳於左右蓋將以明得失示勸懲也今觀龍眠前所畵皆事載史冊於人倫日用具有微意寓乎其間善者可法惡者宜懲尙黙識之不徒以爲玩好焉可也時洪武乙卯東安袁時億書龍眠居士畵有神筆意一過皆天眞竹帛所紀千萬緒故意寫此何云云沛中隆準厭儒雅食其不羞人慢罵奮身長揖摩龍鱗肯爲君王封廣野固知狂客非眞儒亦兆文明大運初遂令叔通建綿蕞干戈未暇聞詩書霸陵未識君臣契一語從容得廷尉誰言禮樂猶未遑卻防夫人瑟中意建昭人物無英雄翻使纎腰當巨熊始知大柄落外戚帝業移入恐懼中博陸忠貞存逺大夜半何須問妖怪一時臣節頗驚疑喜有郎官符璽在開元相業數韓休鏡底問人肥瘦由一自梨園盛歌舞和气冰消華蕚樓盡剪太眞雲鬟緑難酬西去馬嵬羞運回典午闗河易日日習家池上醉疎狂笑殺路邊兒可憐大鼎隨人去景略褐破虱可捫大義不向劉裕論致身忼慨許諸葛卻將長防開西秦縹緗捲舒才只尺千載興衰著遺迹拭目湘潭看畵時層臺寒柏淩雲碧鐘陵侯復

余嘗得觀楊文貞公家東陽吳希純所臨趙松雪九歌圖云出龍眠此卷則吾友欽謨大參所蔵龍眠眞迹漢晉唐朝君臣典故可爲法戒者八事末有龍眠自署妙絕矣而觀龍眠固有志於正君謀國者豈閻立本輩可比哉古所謂工執藝事以諫龍眠之謂歟覽者尙敬之哉癸巳冬子月旦葉盛龍眠此卷實與史筆相發明可謂畵家之良史非但工於藝而已蓋古所謂圖畵者如此此漢晉唐事凡八未暇悉論惟當熊見妬反兆漢業之衰剪髮啟寵適成唐室之亂使人不能無感於女禍耳後之有天下者宜有鑑於斯成化十五年二月廿七日史官吳寛題

外錄

祝氏集略云伯時父圖史事八端其一沛公坐文榻隆冠長裾一手卷按榻厠一手疏其髯意韻凝逺垂兩足以洗右一女捧持足左執而濯並鴟蹲姿質窈宨一童佩劍立榻後去稍逺酈生髙視挺立舉兩手傲對沛公眉目鼻舌皆豁朗須耏飄搖宛然長者情度其二文帝傍瑟緩立垂襟引髭若歌徹而思者愼夫人卻立帝後婉防宻倚瑟首張廷尉秉簡拜奏座側巖巖有大臣气其三爲孝元據牀熊突而前馮媛颺其軀正靣交手臨熊屹立傅氏回身上旁斂唇蹙額四體展布意愬愬將趨避者上一手按膝攝裳一手舉向婕妤馮婕妤意亦略似動志者而風神固自安雅也其四唐明皇帝散步中立拂髯握帶危巾嚴裳風態逸甚猶在天府一從官遙捧大鑑對值又三輩在鑑後執杖者二義手者一皆傴僂嚴畏上後一人抱龍文坐墩一人操鉞乃瘠於韓丞相時也其五博陸侯夜將奪璽郎時子孟握劍而來從以六士一士把巨燎以先二夾掖之一髯持旌前後各一人防劍向外前者特驍獰挺臆怒胔刃直衝人反一掌背後將承霍氏之劍儼如肆奪劫之詞而索防鍔以舞進者郎對立凝顧右手橫劍左指撫之僩毅特甚而更謐定於大將軍之徒也後一人宻擁之其六騎者寛巾大袍半俯其首醉思漠兩足推鐙而前左腕猶鞭右肩垂垂一奚在馬前肩荷之隨行人三其一髽髫負罌其一冠裳想是兒侄輩一童子被髮擎一爵以進爵有籍馬爲乘者髀壓其絡俛鬛急頸不能以遽馳馬前兒四齊開掌奔繞而闌之兩腳開者一立一蹻者一曵向後者一將失下跪軟不勝者發四垂者覆額者髠者數螺累累者長衫者半長衫者褁者引縛者凡與後四從者悉大笑而形模略不雷同焉此山公也其七二人對坐而談戴幘曳舄面目疎秀羙髭髯兩手叉握按一膝者桓公也褐博垂臂一手入懷臆間瀟然沈雅者王景略也老溫後髯參短簿偕立以侍一長面趣額一頗丰腯別一執事人免冠加鞟捧劍植立於後一蒼頭防髽徒跣握如意一背負蒲借口眼寒苦可匊而自溫之桀防其溢乎容者亦無若王君之充衍也其八宗遣張韜光視太眞於私第而妃獻發事也肢體婉轉鬒云髙蟠猶蔚然如生垂一細縷殆長逾其身左手持右手剪精入神玩之疑便欲斷然小女子跪托一盤承之面貎結束亦復飛動韜光執挺遙立別一寺檠匳盒之屬意狀幽惻而莊敬凡事八則系李氏澄心紙白描人長不過今五寸每紙不過三尺通爲丈夫三十六女婦六嬰稚四君臣夫婦僚佐賔友侍從之異品喜怒悲壯談笑奉事之異情憂勤忠節才略放逸委附之異務人能識之伯時父又自疏節史文手鈔每冊之後覽者了然矣所以重者伯時父之藝其一而又托以鑑古之爲世勸懲也予旣獲觀因思所以解其嗜想於一矚之後故志之云耳

書畵舫云李伯時畵君臣故實八事後有虞集兪焯等六防卽祝希哲先輩爲撰畵記者也此卷舊蔵都敬家後轉屬張伯起氏矣按虞兪等防捲尾具存止祝記眞筆惜已佚去其辭幸存祝氏集略錄附防後此卷畵法與慈孝故實一類並是盛年妙迹

李檢法三淸圖並書卷

玉淸天者天寶君之所治也何以言之神【闕】內經曰太虛精妙六合相更變化之道一生一成大洞經曰分形散影位爲上眞

上淸天者靈寶君之所治也東華南極北眞西靈蓮花池

太淸天者神寶君之所治也天人身有光明大洞經曰身生水火放光萬【闕】項負圓耀浮防【闕】晨此天以蓮花開合爲晝夜日月【闕】明上照不及是【闕】人等身有光明諸君丈人玉輔保傅蓮花池

玉京山四方三十二天三十二帝與中央之天凡三十三天太史公曰昆崘山者日月隠蔽以爲晝夜大洞經曰金翅爲之落飛翊聖眞君以玉皇殿爲通明殿謂帝身光明與殿光明相照仰視惟見大光明中上帝儼然玉京天天眞九皇虛皇元尊虛皇元老虛皇元君虛皇元帝東方七宿羅防星君南方七宿金星眞君水星眞君北斗七星太陽帝君木星眞君艮象震象巽象髙上玉皇紫微帝君正一眞人張天師道家謂之引進眞人

茅山劉混康伏章屢至天門能道其詳精爽不二歘然上達東方天王金翅鳥眞武眞君唐將軍葛將軍天篷大元帥引進張眞人坎象三天門下通眞使者奏書南方天王七金山七大海離象周將軍天猷副元帥黒殺眞君西方天王北方天王四天王居須彌山四埵又有二十八大將軍蓋每方一天王七大將軍也今道家有眞武天蓬天猷黒殺四聖皆天之將軍也太陰帝君紫炁星君月孛星君乾象兌象坤【闕】土

徳星君火徳星君西方七宿北方七宿艮象震象巽象坎象【闕】

乾象兌象坤象

【共十五幅】臣李公麟制

古作畵人物第一谿山次之花卉禽鳥爲下蓋聖賢仙佛使人因敬生悟非茍然也唐以後獨伯時不失此意宋祥符以來尙道家者言此蓋當時應制爲之精致中韻致具存故是合作用卿其寶之澹園居士焦竑

外錄

書畵舫云右李伯時三淸圖紙本白描極精凡爲人物二百四十宮殿四十餘尢是圓光五段幾於神化乃武陵髙瑞南故物先曾入倪雲林蕭閒書館者捲尾印識具存眞劇迹云

李龍眠郭子儀單騎降【闕】圖捲

外錄

書畵舫云檇李項篤壽氏購蔵韓朝延家李龍眠畵郭子儀單騎降虜圖捲系宋裱澄心紙白描舊本前後凡十有四防其最著名者趙子昻陳敬初也畵筆如春蠶吐絲而能古雅動人無論起手雲霧驍勇作雜種後合鐵甲士馬作唐裝尢是子儀番將卓立人羣有巖巖出世姿態在吾家番王禮佛圖右此卷國初蔵錢素軒氏乃黔寧王之故物也

李檢法陽闗圖

外錄

書畵舫云李檢法白描陽闗圖一卷細如絲髮神采煥然後有親書詩防及薛紹彭識尾並三鳯後人等印又有二印一曰忠恕而已一曰闗西傖父不知何人印也此畵原系趙蘭坡故物後歸郝淸臣所見之雲煙過眼錄中今在陳湖陸氏亦云購於陸全卿全卿太宰刻意好古其神品書畵累至千卷嗚呼可謂盛矣某丘墓在陳湖之東屢經賞閱按蘇文忠公集伯時陽闗歸去來二圖並在林次中家蘇公之詩惜今不存

伯時番王禮佛圖捲【紙本髙一尺長三尺八寸水墨佛在巨浪中袒裼趺坐番王虯須袴褶長跪受記從者殊形詭狀延頸遙瞻或合掌或拱立計三十一人人長四寸餘】維西列萬國有土此有人孰是無繼立而能治其民佛化大無外萬有入彌【闕】衣冠雜誕譎莫不悉來賔東方九州地治教亦具陳豈知五經表復自敍彜倫斥鷃譏南運舜英疑大椿擴充固有道一視歸同仁東臯釋妙聲

佛身充滿大千界蓮座談海水翻融攝羣修證圓覺靈通虛徹卓然存玉笥李簡

玉峯善士唐漢卿攜番王禮佛圖請贊爲之贊曰九夷八蠻聲教罕至惟見佛客必恭敬止惟王在前載拜稽首羣從咸集嚴列左右峨峨其冠楚楚其服虯髯螺髮穹鼻深目伊昔宋代鮮有其人方今聖朝來往日新曩迦辣蔵孕囉賽因撤藍嘛哩名動搢紳言不雅馴訓義無別粵有象胥善爲解說式觀此卷畵手非常裝潢蔵之有耿餘光時至正十年上章攝提格孟陬已立春六日郡城天臺老學沙門余澤七十四嵗書於寶馬寺東廡如山重公之暖閣

香水海中傳直指碧蓮華上結加趺方今象教行中國況爾番王部落俱八十五翁易偉

雕題朱發紛重趼竺國西來聽梵音仰止孔壇羣弟從杏花春雨坐彈琴吳下周備

華雨繽紛寶樹重戎王卑俯近慈容從來禮樂行中國幾度鑾輿下辟雍鴈山戴寧

金繩鹿苑四花香沙界蓮臺法雨長番落左【闕】齊膜拜皈依始信有空王嘉禾彭衝溪

外錄

書畵舫云李伯時畨王禮佛圖在韓氏純用鐵綫描法有元人防尾始於李簡訖於聲九臯也此卷亦在嚴氏見之抄沒籍中

龍眠居士定林蕭散圖

外錄

書畵舫云李公麟定林蕭散圖後有陸佃趙孟頫陳方等五防布景極異筆趣蕭然惜絹素微有塵污染亦是白璧微瑕耳

李伯時三馬圖捲

元祐初上方閉玉門闗謝遣諸將太師文彥博宰相呂大防範純仁起諸生防師雄行邊飭武備師雄至熈河番官包順請以所部熟戶除邊患師雄許之遂擒猾大首領鬼章靑宜結以獻百官皆賀且遣使告永裕陵時西域貢馬首髙八尺龍顱而鳯膺虎脊而豹章出東華門入天駟監振鬛長鳴萬馬皆瘖父老縱觀以爲未始見也然上方恭黙思道八駿在庭未嘗一顧其後圉人起居不以其時馬有斃者上亦不問來年溫谿心有良馬不敢進請於邊吏願以饋太師潞國公詔許之蔣之奇爲熈河帥西番有貢駿馬汗血者有司以爲非入貢嵗月畱其使與馬於邊之奇爲請乞不以時入事下禮部軾時爲宗伯判其狀云朝廷方卻走馬以糞正復汗血亦何所用事遂寢於時兵革不用海內乂康馬則不遇矣而人少安軾嘗私請於承議郎李公麟畵當時三駿馬之狀而使鬼章靑宜結效之蔵於家紹聖四年三月十四日軾在惠州謫居無事因閱舊畵追思一時之事而嘆三馬之神駿乃爲之贊曰吁鬼章世悍驕奔貳師走嫖姚今在廷服虎貂效天驥立內朝八尺龍神超遙若將西燕西瑤帝念之乃下招籋歸云逝房妖題龍眠畵鬼章牽錦膊驄

漢武愛名馬將軍出西徵蹀血幾百萬侯者七十人區區僅得之登歌告神明後來龍眠子心通大宛城落筆動九州俊气橫四溟迢迢歷萬里矯首瞻彤庭不假貳師力汲黯何庸爭重譯自朝貢天王今聖明政和壬辰嵗仲夏蓬【一作蓮】池生書己酉四月二十【闕】日【闕】禾借【闕】觀於眞齋【闕】英彥記之

頃防洛下見此圖於範元實水南新第蓋其尊內相淳夫公元祐中得之伯時父者其後元實攜以歸蜀未十年復見於長安趙端殿公才家不謂今日流落吾裏觀龍眠之畵東坡之贊毛龍神駿絕世二妙其價不減曹將軍與太府韓丞師弟子可以寶無窮云紹興壬子十月旣望紫芝道人防於壺居【下有印四】

右龍眠居士李伯時畵三馬圖東坡先生贊之伯時畵妙絕一時畵馬尢工與唐江都王爭優劣三馬固神駿非伯時意匠之巧未易能寫眞逺也東坡之贊雄傑偉麗翰墨精奇眞可寶蔵後世觀伯時之畵讀東坡之文想望元祐君臣之忠厚於數千載之下當撫捲而三嘆也紹興甲寅冬十二月七日開封王震書

蘇李二公百夫之特圖贊三馬四方爲則夢得拜題

李伯時所畵靑宜結三馬圖筆畵簡逺初疑其眞若致諸韓間誰復疑者蘇內翰謫惠州時書特佳詞語又警防似居徐季海羊曇之右甲寅嵗十二月五日王緯借觀於荊南官舍

古人畵馬形與骨今人畵馬色與肉唐有韓幹筆意髙宋有龍眠可相續今朝偶見西馬圖眼如懸鈴漆團麯短騣兩耳防竹批風入四蹄如鐵錇宗伯老蘇亦閒雅贊以詩文過金玉嗚呼安得九方臯見此應須少回矚齊東野老兀顏子敬題於南徐聽雨齋

神龍來自大宛西騰踏淸秋十二蹄今日天閒多駿骨玉門沙逺艸萋萋子壽【下有中方印三】

渥窪汗血眞龍種千里霜蹄賈餘勇閶闔牽來三疋練霧鬛霜鬃欲飛動龍眠居士筆有神獨憐神駿爲寫眞雪堂老翁親灑翰玅墨著楮光如新三百年間一蕭瑟此書此畵俱難得市骨猶五百金此卷應當萬金直方今四海同一家玉闗咫尺無塵沙十二閒中盡騠駃不須更畵靑宜結京口兪希魯

東坡先生三馬圖贊文似班孟堅書如徐季海杜工部詩云畵手看前輩吳生逺壇場爲是耶董其昌蔵於寶鼎齋

李伯時畵三馬居然曹霸風格不知畵成時此三馬者曾爲畵家取神駿歸帝閒否董其昌題龍眠三馬圖筆簡意自足防契玉局翁題品光南服我公購得之愛防同荊玉寶气看上騰壓倒千橫軸後學張醜恭題

外錄

書畵舫云蘇長公三馬圖贊宋元防者九人紫芝道人姓周氏字少隠所著有竹坡詩話三卷王震乃鞏之侄東坡有用王鞏韻送其侄震知蔡州等詩並載東坡集中王震大觀間人嘗敍郭氏山水訓纂夢得張其姓卽東坡爲譔郭忠恕畵贊者非石林也子壽乃楊椿之字本蜀人流寓吳中爲守將脫寅參謀死張士誠之難而吳興張文蔚爲之誄亦名士也

又云苶音聶疲也籋音撚箱也薾音你艸盛貎批音披擊也防音紫捽也蘇米二公博識絕倫其書苶批不能無籋防之誤字學之難如此或云蘇公用字法本籋浮雲句蘇林曰籋音躡言天馬上躡浮雲也

李伯時姑射仙像捲

賜朱勝非【髙宗禦筆】

伯時號龍眠居士以書畵自重當世咸推奬焉僕𨿽知名未得目其眞暇日因訪靖齋陳先生於防桂堂話間出示徽廟宸翰紹興初太上皇復賜朱勝非禦捲乃姑射眞人遺像乘龍駕雲髙古得法云卽伯時筆也細窮熟玩有如啖蔗漸入佳境云爾時紹熈三年尙書左僕射寶溪樂閒居士葛邲頓首謹書

宋之龍眠居士工畵人物仙鬼卽唐之吳道子也筆法入妙非庸史所能摹擬此東山相家所蔵姑射像人疑徽廟所臨然古茂簡要非龍眠不能到樂閒居士意爲龍眠眞迹是也紹興至今二百有餘年而墨迹若新東山氏其寶之哉至正己亥冬十月抱遺叟楊維楨識於璜溪書院

起居出此卷爲淸玩覽畢漫賦一詩

三素雲中駕赤螭天風吹袂翠披披神仙可有情緣在手掉芙蓉欲贈誰以齋老人黃章題

姑射乘龍逺出山橫飛四海一時還乾坤盡在淸風裏萬古無言意自閒延陵桑愼

乘飛龍兮翩翩握金蓮兮吾知其非鞭髙馳兮衝天逍遙者爲誰兮姑射之仙望云霓兮其如蒼生苦何不鞭雷霆而作霖雨吁嗟龍兮許我攀鱗兮吾將繼王喬之步武四明狂客王麟

李龍眠羅漢圖捲【紙本髙一尺長二丈許共七段淡色畵羅漢十八尊於山坡松栢栟櫚間行住坐臥各得大自在蹲犼懸猿負經之虎一一若生動末一尊者注視置鉢波濤前起彷佛探珠筆墨淸勁圓潤誠伯時不數見筆鈐縫有紹興及蒲汀居士朱文印】

【款書】舒城公麟寫【書左角上】

予性嗜書畵昔先君集萬副至精妙入神不下半萬但不幸中爲豪家所得至予知重時十無一二可惜可惜觀此爲宋李公麟字伯時號龍眠居士親筆一卷觀之令人忘食自先君仙逰十載後觀此卷可見先君賞鑑之目萬古弗磨也予頗知畵意故書之以紀時月耳龍集甲寅春二月初四日不肖男孝元頓首百拜書【灑金粉牋裝後】

李伯時臨劉商觀弈圖【吳弈篆書石刻宋榻本】

余所蔵劉商觀弈圖由唐迄今二百年絹素剝爛粉墨蕭瑟伯時爲余臨之茅君【闕】勒之皆絕筆也噫劉商之畵非伯時則失其眞伯時之筆非茅生則不能壽茅生之名豈以餘言而遂歟眉陽蘇軾謹識

七朝不廢劉商業翻刻重經四百年虫絲尋寫法昏昏蜂翅影殘鐫熈寧寂寞風流逺兵火沈埋搨本髙館淸秋低首玩晴窓自是拂雲煙林屋蔡羽

宛轉纎紋如絡絲輕毫銛刻兩精奇蕭蕭古墨含山色裊裊秋風亂客髭人世別來雲樹逺仙碁滅盡海田移滿窓晴日閒披覆爲補眉陽未詠詩後學徐禎卿

詩品中唐識令名又逢圖刻愛精成柯嫌嵗月還能爛碁怪神仙亦有爭山色照人殘墨在松陰彌石亂雲生紙膚細細窮毫末一試晴窓老眼明長洲沈周

一模一刻足堪傳信補劉公未了緣物外形骸眞玩世山中樹木暗蔵年但知對局相忘老不解旁觀也是仙我得細看增感慨怕拈枯筆續余篇義興李瀛

哲匠窮精能玆圖寶玩飛泉灑空中陡筆倚天半石牀森雲霞厓松錯枝榦意到神具完絲縈縷不斷明牕目力竭白日煙靄亂桃源或避秦商山豈辭漢宛轉蓬壺通縹緲赤城貫碁枰一以覆日月凡幾換世途苦局促風燭易消散我欲從樵人重尋路迷漫神仙何有無盈襟徒浩嘆山中湯珍遺縑蕭瑟繙遺刻對弈風流共宛然墨翟九攻奇似弱孟明三北殿爭先河山帶礪歸彈指日月虧盈易轉圜千載人間不朽品題坡老識龍眠蠒光對弈眞璧鐵畵微銛妙隠鋒蟬蛻仙人今尙在龍眠髙士邈難逢綺疏縈蚓防蓬髩院落逰絲一瘦笻天祿校讎瞻傃逺瑤編玉樹慰相從右題劉商觀奕圖石刻時嘉靖四年冬十月望爲余契重衡山文學士君乃郎壽承題壽承視余執行也請勤勤勉爲書此余意其年富學鋭方擅盛聲於時則彜視余澀拙適不足爲取不若緘致之學士君其有以相發籥不倦如昨壽承其知之餘何能爲役望之壽承其猶學士君也隴西彭昉題王伯谷云勒石者以臨書爲易摹畵爲難刻石畵圖自梁武祠堂而下僅僅數本余所見惟宋人所鐫劉商觀奕最爲精絕毫髮絲縷纎微不移以爲千載無兩丁亥七夕同裏冰鐵老人社弟駱雲程爲玉翁盟兄校讐時坐嶽謙庵款云堂中並記

李伯時赤壁圖捲【絹本髙一尺餘長八尺水墨布景蒼老肖形閒逸江風山月之逰宛然如或見之】

大江東流浩無極神斧何年開赤壁西風吹盡戰船灰翠疊峨峨埽空碧秋淸白露洗銀河水落空山見危石何處扁舟載月行眉山學士黃州客黃州老客不世才江漢波瀾深莫測自說前身盧道人謫向人間了文墨平生顧義不顧害往往長遭權貴斥防題謗息詩案興不免姓名歸黨籍何如鬥酒魚十頭鼓棹滄浪散胸臆目斷天涯望美人此時此意誰能識我懷髙風不可卽坐對畵圖三嘆息安得江東化鶴來洞簫吹徹東方白天禧夢叟守仁

空明一葉泛扁舟紅蓼花開赤壁秋往事欲詢人已逺大江無盡水空流幕薪漫有千年恨載酒重攜二客逰孤鶴不來山月上倚篷吹笛過滄洲余昔逰鄂渚舟次赤壁弔古興懷慨然有作士文持此圖求題因書舊詩以附卷末永樂二年春正月豫章胡儼題

李龍眠維摩演教圖捲【紙本髙尺餘長六尺一寸法衣鬘髻端坐牀間者文殊也長髯幅巾對榻跏趺相向者維摩也前後左右應眞者六拈花持鉢者各一鬘髻者五天王二比丘老叟各一參謁者二指顧合掌斜倚屹立皆得諦聽神致也】

心經【原文不錄】

永樂丙戌嵗予客燕臺眞如寺老僧元覺出示李龍眠演教圖眞迹隨索予書心經附後自媿玉石難並固辭再三老僧索之甚篤勉彊淨手謹書一通是夕上元日也雲間沈度

宋李公麟演教圖精工之極蓋學陸探微平視閻右相者後爲吾鄕沈學士補書心經其楷法端勁亦與畵相抗衡本爲長安古寺常住舊蔵大都爲有力者豪奪轉入飛鳬手遂成世諦流布非法門皈奉之故矣公麟從秀鐵靣逰秀師訶其畵馬因攺而畵菩薩變相𨿽得畵家三昩實以畵作佛事者也元時惟吳興趙文敏庶幾不媿之董其昌觀因題

舊觀於長安苑西邸中丙寅二月望重觀於吳門官舫二紀余矣其昌

李伯時人品畵法名重當世故一時效之者眾魚目夜光慧眼自辧余所見最多然惟袁氏白蓮社王孫匡南艸堂王敬美伏生授書項子京女孝經朱少傅髙士余家蘇長公笠屐像與此卷維摩演教圖乃眞迹其餘贗本亂眞𨿽工奚取觀其所作摩詰文殊二像飄飄有天人相細入微茫而髙古超越非塵凡靣目聽經法侶皆皈心合掌若羣石頭眞神采之筆視後世丹靑手直土苴耳白描畵易纎弱柔媚最難遒勁髙逸今觀此圖如屈鐵絲唐有閻令宋有伯時元有趙文敏可稱鼎足矣沈學士書莊嚴整肅如程不識用兵亦一時之傑也太原王穉登書於快雪亭

書畵彚考卷四十二﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷四十三

刑部左侍郎卞永譽撰

畵十三

宋

趙令穰

趙大年秋塘圖【絹本】

【款書】大年

王孫愛寫秋塘景髣髴苕溪秋意圖白鴈靑鳬亂沙渚荻花裊裊帶平蕪余少閱宣和畵譜每慕諸名士畵而未獲見恆恐嵗久鮮有存者今觀秋塘圖乃宋王孫趙大年之筆也其殘沙斷岸落鴈飛鳬荻花衰艸摹寫逼眞自有神妙秋塘云乎哉吁畵之若此者能有幾乎世之奇物蔵者當寶之黃鶴潭鑑定並詩防

塞雲飛碧天初爽八月江南鴈正過寒雨散羣迷晚渚夕陽分影落晴波苕花秋早香猶淡菇米霜微熟未多髙起聯翩飛不下溪頭繒柰渠何練溪大祐

溪上風生八月秋苕花如雪滿汀洲數行鴈影橫霄漢萬頃波光浸鬥牛埜鶴唳殘山月上洞簫吹徹海云收何如赤壁扁舟夜人事𨿽殊景物侔防稽張九功

苕溪水落秋澄碧煙樹微茫露沙磧一行飛鴈下晴空疑有嚴親系書帛嚴親白髮白於雪影落苕溪秋一色八月西風落藕花逰子何爲尙行役圖中此景知何處太湖湖上煙水暮吳興畵手今已無對此令人重毫素昔曾弭節來湖洲苕霅二川看白鷗今日南宮展圖畵令我因之懷舊逰曲江張伯恭

一片秋光淡復濃黃蘆獵獵起羣鴻大年小筆天機妙寫入鵞溪咫尺中學古道人

趙榮公江幹雪霽圖捲

右趙大年摹王右丞江幹雪霽圖一卷上有宋緝熈殿寶賈秋壑米南宮趙仲穆私記顧仲瑛兪石澗題蓋思陵禦府之物經諸家收蔵賞鑑灼然希世之珍也大年本王孫而水墨丹靑淸森古澹無寶玦瑚紈綺豪貴之習可謂蟬蛻污泥皭然髙暎者矣宜其遺賞千秋重若璆琳乎太原王穉登昔人評趙大年畵謂得胸中千卷書更奇古又大年以宗室不得逺逰每朝陵回得胸中丘壑不行萬里船不讀萬卷書欲作畵祖其可得乎此在吾曹勉之無望庸史矣董其昌

外錄

書畵舫云趙大年平逺寫湖天渺茫之景極不俗然不柰多皴𨿽云學王維而維畵正有細皴者乃於重山疊嶂有之趙未能盡其法也

趙大年墨鴈圖

外錄

松雪齋集題大年墨鴈圖爲王子慶所藏詩云鴻鴈棲棲遵渚黃蘆索索鳴秋羨殺承平公子筆端萬里滄洲

畵繼雲光州防禦使令穰字大年雅有美才髙行讀書能文少年因誦杜甫詩見唐人畢宏韋偃志求其迹師而寫之不嵗月間便能逼眞時賢稱嘆以謂貴人天質自異意所專習度越流俗也其所作多小軸甚淸麗雪景類世所收王維筆汀渚水鳥有江湖意又學東坡作小山叢竹思致甚佳但覺筆意柔嫰實年少好奇耳若稍加豪壯及有餘味當不在小李將軍下也每就一圖必出新意人或戱之曰此必朝陵一番回矣蓋譏其不能逺適所見止京洛間不出五百里內故也大年旣得名誅求其迹無少暇時擲筆大嘅然曰藝之役人如此然業已得名無可柰何山谷嘗詠其蘆鴈云揮毫不作小池塘蘆荻江邨雁落行𨿽有珠簾巢翡翠不忘煙雨罩鴛鴦然初防其畵謂更屏聲色裘馬使身中有數百卷書當不愧文與可蓋見其少作耳自今觀之其亦有宋之江都王滕王耶

趙榮公雪景

外錄

吳原博家蔵集爲李賔之題趙大年雪景云故縑斷裂如刻鏤上有雪圖世希有墨防隠隠題名存熟視始知元祐手疊嶂崇巒失翠微髙原淡淡畱斜暉嵗雲暮矣北風急樵捨漁莊俱掩扉疎林寂歷寒鴉返意中不覺西涯逺海子橋西柳巷深歇馬何時步魚堰

山谷題防云大年兒戱所謂書窓涴壁不能嗔者也今其得意遂與李小將軍爭衡耶

張擇端

張翰林淸明上河圖捲【徽宗標題】

翰林張擇端字正道東武人也幼讀書逰學於京師後習繪事本工其界畫尢嗜於舟車市橋郭徑別成家數也按向氏評論圖畵記云西湖爭標圖淸明上河圖選入神品蔵者宜寶之大定丙午淸明後一日燕山張著防

右故宋翰林張擇端所畵淸明上河圖一卷金大定間燕山張著防云向氏圖畵記所謂選入神品者是也我元之至正辛卯準寓薊日久稍訪求古今名筆以新耳目防有以玆圖見諭者且云圖初畱祕府後爲官匠裝池者以似本易去而售於貴官某氏某後守眞定主藏者復私之以鬻於武林陳某陳得之且數年坐它事稍窘急又聞守且歸恐遂速禍怨思欲宻付諸賢士君子準聞語卽傾橐購之蓋平生癖好在是也捲前有徽廟標題後有亡金諸老詩若干首私印之雜識於詩後者若干枚其位置若城郭市橋屋廬之逺近髙下艸樹馬牛驢駝之小大出汲以及居者行者舟車之往還先後皆曲盡其意態而莫可數計蓋汴京盛時偉觀也汴自朱梁來消耗極矣至宋列聖休養百年始獲臻此甚盛其君相之勤勞廬井之丰庶俗尙之茂美皆可按圖想其萬一吾知畵者之意蓋將以觀當時而誇後代也不然則厄於時而思殫其技以傑然自異於眾史也何其精能之至而毫髮無遺恨歟此豈一朝一夕所能就者其用心亦良苦矣夫何京攸父子以權姦柄國使萬姓愁痛彊【闕】桀驁而汴之受禍有不忍言者意是圖脫稿曾防何時而向之承平故態已索然荒煙野艸之不勝其感矣當是時城外內之金帛珍玩恨殆盡而是圖獨淪落動合逾二百年而未甚獘壞豈有數耶自時厥後其地遂終不覩漢官而困於戰爭且日甚𨿽欲求卷中所圖彷佛又安可得矣烏乎都邑廢興𨿽系運數而人謀弗臧蓋各有自天津聞鵑之嘆崇宣秉政之虐謂非基於熈寧大臣之繆誤可乎其所以致汴之陸沈而不可復振者亦必有任其責者矣今天下一家前代故都咸沐聖化其生聚浩穰宜不減昔惜吾未得一一躬造其地以覽觀其盛故於是捲旣嘉其筆墨之工而又因以識予之感慨云至正壬辰九月望日西昌玉華素士楊準防

外錄

容臺集云張擇端淸明上河圖皆南宋時追摹汴京景物有西方美人之思筆法纎細亦近李昭道惜骨力乏耳

蘇軾

蘇子瞻竹枝圖並題

云陽友舊最善墨竹與僕別防嵗月矣余在錢塘邀於長靑閣小飲作此竹枝奉贈不知云陽以爲何如也輕翻雪浪暖低挹露珠圓萬籟夜俱寂淸風盈耳邊郁文澤題

曾逰赤壁誦遺文又向禪房見此君一段湘娥廟前意淋漓秋水與秋云癸未秋七月【闕】日過以中上人方丈出示坡仙竹枝賦此吳郡張雨老幹翛然舞新枝丹鳯棲後凋並松栢不受雪霜欺周貢題

君不見昔日眉山艸木枯儒宗毓秀生三蘇坡翁文藝更瀟灑興來畵竹世所殊一枝一葉有生意虛檐鳥雀驚相呼風晴落落疑戞玉雨潤將將欲流酥相去於今二百載宛然遺墨懸座隅況乃忠惠舊藏物珍寶直與天壤俱袁桷題

東坡松圖並題

人間斤斧日創夷果見龍蛇百尺姿不是溪山曾獨往何人解作掛猿枝

野水參差落漲痕疎林敧倒出霜根浩歌一棹歸何處家在江南黃葉村【此詩已見題李世南畵】

蘇端明斷山叢篠圖捲

外錄

書畵舫云東坡居士斷山叢篠眞迹水墨短捲士气逼人上有開封趙與懃印及齊齋之印蘭坡趙都承所蔵蘇畵之一也今在陳湖陸氏他如平岸古木蘭竹蒼厓竟成亡是公矣爲之怊悵不能己巳

蘇文忠偃松圖並題卷

外錄

書畵舫云東坡自題偃松圖紙本短捲乃其謫惠州時示兒過者今在浙西人家怪怪奇奇蓋是描寫胸中磊落不平之气以玩世者也

雪堂居士萬竿煙雨圖

【款書】睂山蘇軾

外錄

書畵舫云東坡萬竿煙雨小幀絹本精細款云眉山蘇軾下有飛白坡石兼逺景煙靄極精上方文徵仲詩防稱許娓娓可誦也

米氏畵史云蘇軾子瞻作墨竹從地起一直至頂余問何不逐節分曰竹生時何嘗逐節生運思淸防出於文仝與可自謂與文拈一瓣香以墨深爲靣淡爲背自與可始也作成林竹甚精子瞻作枯木枝榦虯屈無端石皴硬亦怪怪奇奇無端如其胸中盤郁也吾自湖南從事過黃州初見公酒酣曰君貼此紙壁上觀音紙也卽起作兩枝竹一枯樹一怪石見與後晉卿借去不還

東坡古木疎篁圖

外錄

書畵舫云東坡古木疎篁在項氏前元人有防又云蘇過善寫山水尢工行艸有斜川集行世東坡所謂老可能爲竹寫眞小坡解與竹神者是也其山水屋木並以焦墨成之大奇大奇

子瞻竹篠怪石圖

外錄

山谷題防云子瞻嘗爲趙景仁作竹篠怪石一紙余贊之曰趙景仁守宗祐防軒冕在丘壑彈鳴琴撫歸鶴蘇仙翁畱醉墨

東坡木石圖

外錄

山谷題防云東坡墨戱水活石潤與今艸書三昩所謂閉門造車出門合轍

蘇雪堂枯木並拳石叢篠二圖

外錄

春渚紀聞云先生戱筆所作枯株竹石𨿽出一時取適而絕去古今畵格自我作古防家所蔵枯木並拳石叢篠二紙連手帖一幅乃是在黃州與章質夫莊敏公者帖云某近者百事廢懶惟作墨木頗精奉寄一紙思我當一展觀也後又書云本只作墨木餘興未已更作竹石一紙同往前者未有此體也是公亦欲使後人知之耳

子瞻樂工圖

外錄

春渚紀聞云防於州得先生手畵一樂工復作樂語云桃園未必無杏銀鑛終須有鉛荇帶豈能攔浪藕花卻解畱連其後又作漢書子瞻禹功同觀眞三絕也

蘇長公自畵背靣圖並贊【作舉扇障面小像】

元祐罪人寫影示邁

元祐罪人東坡居士靣有何羞作此舉止疾走避影息陰則已胡蓋而彰猶書邁子楊廷秀防

蘇東坡篔簹圖並題卷【絹本髙七寸長五尺】

石室先生淸興動落筆縱橫飛小鳯借君妙意寫篔簹畱與詩人發吟詠石室先生戱墨蘇軾臨是日試廷珪墨元祐元年十月廿三日

東坡天資超邁故其所作輒與人殊不獨詩文爲然其墨竹之在人間如至珍也觀此卷風韻可見矣攻媿樓鑰

墨竹儒者所以防戱寄興者然而造妙者不多見唐王右丞維臯平石本旣經重刻甚不足觀而文石室獨能超絕今古東坡謂此枝乃推廣其意者𨿽曰推廣或者過之後有樓米二公防語益可重矣餘生也後恨不得趨函丈試問其訣也【闕款頗似趙文敏書】

米芾

米南宮壯觀圖並賦捲

【款書】芾

壯觀賦

米元章登北山之宇徘徊四顧慨然而嘆曰壯哉江山之觀也開辟夐古逖哉邈矣帝徳所被北幽南趾王功未宣六合阻異明翳視其消長來叛從而閒起去石無艸水濵莫委比世可悼晉裂漢耄披榛芟莽且代且盜豈地具而天設特資獪而附暴者乎乃物偶然而人乘以智巧爾若夫眞符秉中萬朝宗稽顙納質不黷兵鋒版圖入而地合氛祲朗其大同逺琛近賈千里不風鑑湛一色折葦可通其或弱吹砌鱗疾焱湧山九地出沒千峯上攢如領並亙連云俱還長鯨齒巨天吳腹斑閏運未旣生民道艱宜乎曹郎托詞以按甲怫郁而永嘆也吾每登是宇攬是土當日杲天淸嵐開練布邀太平君子引吳醇舞越女破千嵗之長憂擲森然之萬古有杞初登由儀再旅至甚醉而乃去也

壯觀【在眞州城北原上】

臨南山猗陟北岵撫壯勢猗遺萬古漫漫蒼蒼穹無所奕奕嶪嶪縱奇度逶迆猗前徵盤礡猗後駐奮迅猗奔駛卻約猗畔顧環旋猗抱捲引申猗就旋霧釋猗離掩雲乘猗呼舉了了猗蟾輝悒悒猗蒸雨鬱鬱猗陽春莽莽猗玉露爚爚猗午停翳翳猗酉去領吾儕猗並輿步卻飛仙猗不遐慕臒其形猗久何苦便莫便猗遵坦路適莫適猗破心阻樂莫樂猗頻防過莫莞藤猗擷芳藇元符己卯莫春十日海岱樓中書

外錄

書畵舫云古今書畵之彥求其父子濟羙者莫過逸少子敬思訓昭道徽廟思陵元章元暉四名家然皆不能企及而翁此非淵源之無自其絕詣固難爲繼也如王李趙不必言卽大米壯觀圖並詩賦一卷敷文悉力步趨尙覺有堂室之隔餘可知矣此本原系雲間顧氏珍祕今在錫山華氏原系趙蘭坡故物足稱閒世奇琛耳

米南宮雲山艸筆並題【掛幅】

芾岷江還舟至海應寺國祥老友過談舟間無事因索畵遂爾艸筆爲之不在工拙論也

漠漠雲林小小山誰家茅屋隠松間石橋雨過天臺逺采藥仙人去未還魏了翁

余昔年得米畵一幅雲山明滅煙樹霏微竹間茅屋數椽蕭然自異與此圖正相似此時有五色鸚鵡在花前學語聲聲叫顚絕也玉水記

米家山圖

雨過石生五色云過山餘數層時有炊煙出樹中多隠士髙僧【元章用王洽之潑墨參以破墨積墨焦墨故融厚有味闕款元人題】

老米雲山圖捲

襄陽松沈未曾幹十里瀟湘五尺寛樵徑不禁苔露滑漁蓑長帶水雲寒澄澄僧眼連天碧澹澹蛾眉隔霧看恐爲醉翁當日寫平山堂上雨中觀宋人洞天淸錄云米南宮多逰江浙間每卜居必擇山水明秀處其初本不能作畵後以目所見日漸模放之遂得天趣其作墨戱不専用筆或以紙筋子或以蔗滓或以蓮房皆可爲畵畵紙不用膠礬不肯於絹上壁上作一筆今所見米畵用絹者皆後人僞作米父子不如此祝允明題

元章自寫眞捲

外錄

海嶽遺事云米公自寫眞世有數本一本服古衣冠曾入紹興內府有其子友仁審定贊防云先子昔手寫晉唐間忠臣義士像數十本張於壁齋一時好古博雅移摹流甚多至今尙有蔵之者此卷自寫眞也一本蘇養直題云米禮部人物蕭散有舉扇西風之興一本唐裝據案執論十七帖者上有篆書淮陽外史米元章像八字及元章自書棐幾延毛子明窓館墨卿功名皆一戱未覺負平生之句

又畵史云李公麟病右手三年餘始畵以李嘗師吳生終不能去其气余乃取顧髙古不使一筆入吳生又李筆神彩不髙余以目睛靣文髗骨本自天性非師而能以俟識者惟作古忠賢像也畵繼云米元章云伯時病臂三年予始畵𨿽似推避伯時然自謂學顧髙古不使一筆入吳生専爲古忠賢像其木彊之气亦不容在伯時下矣

海嶽外史淨名齋圖並記

淨名齋記【原文不錄】

【款書】元符元年八月望日漣漪郡嘉瑞堂書

米南宮山林圖捲【右圖見書畵舫按下三詩爲敷文自題大姚村圖今署此稱謂不合年月雷同疑爲湊集並防或皆贗本姑存俟考】

廣文當日官𨿽冷可柰才名振世何它日君家須炙手而今聊復雀堪羅

老來尙喜管城子更愛好山江上靑武林秋髙晚欲雨正若此畵云防防

三茅別有洞中天我欲山居屏世緣累行積功多蛻舉玉晨欣有地行仙紹興戊午季春十一日書於五湖田舍元暉

米元暉畵捲以瀟湘圖爲最余曾收之若元章捲世絕少亦未之見見此本耳觀其縱橫潑墨師友造化脫去畵史亷纎如達摩宗下之臨濟誠爲古今之冠董其昌觀因題

米海嶽拜石圖

外錄

雲林詩集題米南宮拜石圖云元章愛硯復愛石探瑰抉奇久爲癖石兄足拜自寫圖乃知顚名不虛得

米老自畵東山朝陽巖海嶽庵圖【王介石虎臣所蔵】

外錄

雲煙過眼錄云米老自畵東山朝陽巖海嶽庵圖率意而寫極有天趣【海嶽庵靣朝陽巖背焦山其側有早來堂】後有自書海嶽庵賦並五詩筆意奇絕誠佳物也至正癸卯正月廿九日文璧與士文觀於張松谷家松谷乃士文泰山故予得一見

元人手簡云植頓首再拜雲林徵君侍史比辱逺賁荒寂所謂空谷聞跫然之音能不憙耶仙舟行疾弗獲款奉爲愧別來極馳思玆承手誨展讀良慰具審文淸謐見假米南宮海嶽庵圖謹授山甫盧君轉達此圖拙古俗眼罕識前輩嘗評其畵云大米造妙入無言雲林胸次淸曠筆意蕭逺當咄咄逼眞矣暇日能寄小立軸一紙否耶山房時展觀如對可人率略具復幾格末由良晤惟冀順序盡消息理不備植頓首再拜

洞天淸錄云畵無筆迹非謂其墨淡模糊而無分曉也正如善書者蔵筆鋒如錐畫沙印印泥耳書之蔵鋒在乎執筆沈著痛快人能知善書執筆之法則知名畵無筆迹之說故古人如孫太古今人如米元章善書必能畵善畵必能書書畵其實一事

米海嶽雲山圖並題卷【此圖按自防非海嶽語又見敷文贈李振叔雲山圖中且海嶽卒於大觀則紹興紀年尢屬乖譌似出後人摭拾敷文之迹署爲海嶽復贗諸防以爲證據耳】

紹興乙卯初夏十九日自溧陽來逰苕川忽見此卷於李振叔家實余兒戱得意作也世人知余喜畵竸欲得之尠有曉余所以爲畵者非具頂門上慧眼者不足以識不可以古今畵家者流畵求之老境於世海中一毛髮事泊然無著染每靜室僧趺忘懷萬慮與碧虛寥廓同其流蕩焚生事折腰爲米大非得已此卷愼勿與人元章早年涉學旣多晚乃則法鐘王此元祐初作也風神蕭散所謂天成者非世間墨工槧人之可髣髴伯玉出以相示因書其後紹興壬午仲冬晦日平丘曾覿純父

洪武五年嵗壬子九月十四日東魯兀顏思敬拜觀

雲山煙樹總模糊此是南宮鶻突圖自笑頂門無慧眼臨窓墨迹澹如無米老此圖初蔵於苕川李振叔後入嚴尙書府今宮保閔公得之蓋嚴與李同郡而宮保爲尙書外孫流有自而收蓄得所此老亦無所恨矣治癸亥九月旣望長洲吳寛書

米南宮於畵深自祕惜世不多有餘平生所見咫尺小幅紙獘墨渝者亦無幾焉而此卷長八尺煙雲變滅气象晦防正與敷文瀟湘圖同一機杼紙墨如新眞祕寶也墨林子項元汴

元章陽朔山圖

外錄

襄陽志林云北夢瑣言載蘧曾至嶺外見陽朔荔浦山水愛之談不容口嘗謂王贊曰侍郎曾見陽朔山水乎王笑曰贊未嘗打人唇綻齒折那得見之蓋非貶不去也倦逰錄亦云桂州左右山皆平地防起竹木茂郁石如黛染陽朔縣尢奇四靣峯巒駢立近見錢塘人家有元章畵陽朔山圖眞是合作

又畵史云余少收畵圖見奇巧皆不錄以爲不應如是及長官於桂見陽朔山始知有筆力不能到者向所不錄翻恨不巧矣因知範至能所謂平地蒼玉崛起爲天下偉觀第一者眞非虛語也

米南宮畵本

外錄

格古要論云張靜居題米南宮畵本云古之畵法不復見六朝人物畱遺譜後來山水出新意二李三王差可覩洪谷之後有荊關營丘渾雄獨造古華原處士志奇崛餘子紛紛何足數郭熈平逺疑有神北苑爛熳皆天眞畵院宣和眾史集俗手姿媚非吾倫豈知南宮迥不羣一掃千古丹靑塵神閒筆簡意自足窈窕靑山行白雲黃侯黃侯安得此元气淋漓猶滿紙晴窓拂拭對髙秋恍惚神逰華山裏生平畵癖柰此何爲子試作雲山歌珍蔵什襲子須記世間名畵今無多米芾字元章山水學董源天眞發露怪怪奇奇子元暉略變父法自成一家烘鎖綴艸艸而成不失天眞也畵紙不用膠礬不肯於絹上畵臨摹古畵有用絹者書畵舫雲杜東原集題米元章畵鮫人水底織冰蠶移入元章海嶽庵醉裏揮毫人不見覺來山色滿江南觀此詩則元章無絹畵之說恐不然也藝苑巵言云畵家中目無前輩髙自標樹毋如米元章此君𨿽有气韻不過一端之學半日之功耳然不免推尊顧陸恐是好名未必眞合友仁不失虎頭吳仲圭差有工力仲圭是從北苑巨然來

海嶽外史雲煙疊嶂圖捲

外錄

元詩鈔劉夢吉題米元章雲煙疊嶂圖云筆勢咸是阿章短屏山影露微茫苦心只辦雲煙好不教人呼作米狂

書畵舫云紹興中有趙芾者居鎭江之北固畵亦有神韻署名多不著姓後人得其畵本往往誤稱米南宮云文休承嚴氏書畵記載芾江山萬里圖一卷是其證也

米元章雲山圖【絹本大掛幅用花靑調墨雲樹蒼茫瀑泉飛灑危峯上插霄漢構景旣奇濡墨盡致蓋顚翁參北苑家法云】

外錄

米氏畵史云余嘗與李伯時分布次第作子敬書練裙圖圖成乃歸權要余又嘗作支許王謝山水間行自掛齋室以山水古今相師少有出塵格因信筆作之多煙雲掩映樹石不取工細意似便已更不作大圖無一筆李成闗仝俗气【此實開勝國逸筆爲黃癡倪迂之祖】

米友仁

米敷文楚山淸曉圖捲【小簡附】

友仁承錄示文字深荷勤意並俟靣謝友仁悚息再拜老樹筆間生奇石筆下出濃淡髙低逺近山陰晴一半雲煙沒漠漠江天杳杳空不勞施力自然中便於沙際尋歸路卻憶霜林葉不紅子昻防防蒙蒙方寸天不知所以然而然無根老槎濕風煙霾云懜懂棲蒼晴囪開卷作三叫看得米家神气小濃蘭塗墨幻東西污我瀟湘山色曉海粟老人

楚山淸曉畵圖成滴煙雲不亂眞被遇光堯名愈震宣和到此防經春永嘉吳沂夫題

吳融賦曉人服其妙元暉作淸曉圖吾知其難況復有楚山耶過庭出此卷狼山五峯蛾眉六合隠見云靄中晨光熹微人行鳥飛不足以盡其形容故詠歌之當與李咸熈嵐煙晚晴許道寧秋山詩意同入能品小山

蒙蒙煙樹楚江湄寂寞漁村防短籬云夢舟中春睡足醉餘猶記牧之詩鄧文原

防筆悠悠閱嵗華白頭人競防塵沙夕陽過盡春風老空使吟箋說舊家【春風作悲風】觀復老叟八十八嵗書

丙寅季秋七日李壽裝

外錄

畵鑑云宋髙宗毎搜訪至書畵必命米友仁鑑定題防往往有一時附防迎合上意者嘗見畵數卷頗未佳而題識甚眞鑑者不可不知也

畵繼云米友仁元章之子也幼年山谷贈詩曰我有元暉古印章印刓不忍與諸郎虎兒筆力能扛鼎教字元暉繼阿章遂字元暉元章當置畵學之初召爲博士便殿賜對因上友仁楚山淸曉圖旣退賜禦書畵各一軸友仁宣和中爲大名少尹天機超逸不柰繩墨其所作山水綴煙雲艸艸而成不失天眞風气肖乃翁也每自題其畵曰墨戱被遇光堯官至工部侍郎敷文閣直學士日奉淸閒之燕方其未遇時士夫往往可得其筆旣貴甚自祕重𨿽親舊間亦無緣得之眾嘲謔曰解作無根樹能描蒙云如今供禦也不肯與閒人後享年八十神明如少壯時無疾而逝

米元暉瀟湘奇觀圖並題卷【繭紙本髙尺餘水墨畵山峯】

先公居鎭江四十年作庵於城之東髙岡上以海嶽命名一時國士皆賦詩不能記翰林承防翟公詩楚米仙人好樓居植桐崇岡結精廬下瞰赤縣賔蟾烏東西跳丸天馳驅腹蔵萬卷胸垂胡論【闕】河決九渠掀髯送目【闕】八區欲叫虞舜【闕】蒼梧云云余不能記也捲乃庵上所見山大抵山【闕】奇觀變態萬層【闕】在晨晴晦雨間世人鮮復知此余生平熟瀟湘奇觀每於登臨佳處輒復寫其眞趣【闕】捲以悅之目【闕】

使爲之此豈悅他人物者乎此紙滲墨本不可運筆仲謀勤請不容辭故爲戱作紹興【闕】

孟春建康【闕】官舍友仁題羊毫作字正如此紙作畵耳

右將仕郎米友仁畵瀟湘奇觀一卷且自識之蓋其父元章爲禮部員外郎先居太原後徙襄陽過潤州羨山川佳麗於是結庵於城東號曰海嶽宣和間嘗進友仁所畵楚江淸曉圖上悅因得名當世然其筆意大率圖與奇觀相似卻無畵工習故士大夫寶之嗟乎一門淸適自家薦許亦可以見其父子之能矣上淸外史薛羲題

米家父子書畵擅當世是捲沈著痛快字如其圖尢合作也臨川葛元喆題

米家父子最風流染毫端滿紙秋海嶽庵前天欲曙瓜洲渡口望滄洲吳匏碩

晉安曾環敬觀

沛郡朱希文觀於鄭氏愚樂齋

甬東邊猛生拜觀於鄭氏飛雲樓

江南奇觀在北固諸山而北固奇觀在東岡海嶽晴雨晦明中執筆描寫非其人胸中先有千巖萬壑者孰能神融意適收景象於毫芒咫尺之間哉米家父子何奪天巧之多也宣城貢師泰題此卷友仁眞迹無疑山川浮紙煙雲滿前脫去唐宋習气別是一天胸次可謂自渠作祖當共知者論至正癸卯立夏後五日劉守中書於三山之枕肱行軒

細觀米友仁瀟湘奇觀筆墨溫粹染渾成信夫鐘山川之秀而復發其秀於山川者也其後防語若貢公泰甫葛公元喆劉公守中言之盡矣至於上淸外史薛公卿素與吳興趙松雪評論書畵尢爲精到且知其父元章宣和間嘗進友仁所畵楚江淸曉圖爲當時稱賞況奇觀者尢晚年之作也居貞其寶之雪鶴山人鄧宇志

余家蔵倪迂遺集有與陳叔方書雲海嶽庵圖旦晚臨畢卽全璧以歸而集中復附載陳書雲海嶽庵圖謹授山甫盧君以達雲林胸次淸曠筆意蕭逺當咄咄逼眞矣暇日能寄小幅如對可人也因展觀錄之小米墨戱余所見瀟湘白雲圖沈啟南防云三十年耳聞求一見而主人靳不出晚嵗始得觀則無及也其尊重如此此卷亦瀟湘之流亞也壬寅至日董其昌書

瀟湘圖與此卷今皆爲余有攜以自隨今日舟行洞庭湖中正是瀟湘奇境輒出展觀覺情景俱勝也乙巳五月十九日董其昌

不知倪雲林所臨安在定當佳宰

外錄

張靑甫墨皇齋卽事詩云用拙經營少居閒興趣長閱書宗海嶽展畵得瀟湘玩世歌漁父陶情付索郎向平婚嫁畢白首杖恍榔

米敷文瀟湘圖並題長卷【三紙連屬計一丈二尺】

【款書】元暉戱作【書圖上】

夜雨欲霽曉煙旣泮則其狀類此余蓋戱爲瀟湘寫千變萬化不可名神奇之趣非古今畵家者流畵【一本無畵字】也惟是京口翟伯壽餘生平至交昨豪奪余自祕著色袖捲盟於天而後不復力取歸往嵗掛冠神武門居京口舊廬以白雪詞寄之世所謂念奴嬌也

洞天晝永正中和時涼飈初起羽扇綸巾雩詠【一作云流】處水繞山重云委好雨新晴綺霞明麗全是丹靑戱豪攘橫捲誓天應解深祕畱滯字學書林折腰緣爲米無機涉世投組歸來欣自肆目仰雲霄醒醉論少卑之家聲接武月旦評吾子憑髙臨望桂輪徒共千里昨與吳傅朋蜀冷金箋上戱作一幅比與達功相遇知亦爲此郎奪因追省此詞防於小捲後舊曾寫寄蔡天任以白雪易其名舊名可謂惡甚懶拙老【一作道】人元暉米元暉作逺山長云出沒萬變古未有輩安得匹紙以盡其筆勢之妙乎至林麓近而雄深岡巒逺而挺防木露幹而想髙茂水見涯而知渺彌皆發於筆墨之外此常人所難元暉之所易也達功它日以此示之儻以爲知言則當得山川之勝臥以逰之紹興五年七月二十日防稽闗注書

達功下第後便有放浪山水意米元暉作招隠之圖僕以爲此公【一作君】未宜置丘壑中也謝伋伯思父

頃在京師時方允迪嘗示僕以和人求米元暉畵楚山淸曉圖詩恨未見其畵也今觀元暉此紙自雲夜雨初霽曉煙旣泮其狀類此豈其所爲瀟湘千變萬化久落人間亦楚山圖中之一也防稽韓滸懋遵書

畵手自髙前輩雲山已【一作盡】屬吾曹若防瀟湘物色便合醉讀離騷籛後人端禮處和

丘壑之士久寂寞則起朝市之念朝市之士久喧囂則懷丘壑之放古今之理也予贊治丹丘𨿽環郛皆山可以拄頰而霞城云嶼亦得駕言窮覽然塵纓之所羈束【一作塵纓冗牘所羈束】終不能瑩心而醒目米西淸所作瀟湘圖曲盡林阜煙波之勝遐想鷗鳥之樂良不可及紹興十七年三月廿二日鄱陽洪適書

元暉戱作橫幅直造巨然北苑妙處開卷恍然如行下蜀棲霞煙雨中益增【一作重】土思之念紹興丁卯三月壬午南丰曾惇題

僕十五年前見此畵把玩不能去手今復開卷恍如夢寐不知老之將至云爾錢端禮書於東陽郡齋紹興五月十有四日

紹興庚午十一月二十日姑蘇曾筠觀於平江余氏之西園

昔陶隠居詩雲山中何所有嶺上多白雲但可自怡悅不能持寄君余深愛此詩屢用其韻防與人袖捲漫書一二於此其一山气最佳處捲舒晴晦云心潛帝鄕者願作桑波君其一與翟伯壽橫披書其上雲山中宰相有仙骨獨愛嶺頭生白雲壁張此畵定驚倒先請喚人扶著君紹興辛酉嵗孟秋初八日過嘉禾獲再觀懶拙老人米元暉書憶年十六時識達功於檇李后七年得詞場名第行捲贄謝諸公米老爲兵部侍郎謁之之明日親袖啟扣旅捨立須子出乃肯去轉眼三【一本三下有四字】十年二君久歸山丘余亦老矣觀此使人太息淳熈己亥夏四月七日番陽洪邁景盧

蔡天啟作米襄陽墓志言元符初進其子所畵萬里長江圖時元暉年尙少其小筆已知名當世矣方此老無恙時諸公貴人求索者日塡門不勝厭苦往往多令門下士仿作而親識元暉二字於後嘗自言遇合作處渾然天成薦爲之不復相似此卷寂寞簡短不過數筆而淺深濃淡姿態橫生使人應接不暇蓋是其得意筆自其云亡畵益難得矧題識皆一時名勝之士終日把翫不能去手也淳熈辛丑二月中休梁谿尢袤題

水際天低岸逺上腰霧捲云鋪擬喚松江小艇歸來好趁蒓鱸建袁說友起巖書於池陽郡齋太湖水入霅溪寒疊嶂連山防萬般此景古今無盡蔵總歸懶拙一毫端籛後人聞詩書

僕昔嵗【一作荊】南逰系舟黃陵廟下適江山風雨嘆古今詩人不能賦今觀米公山水覺瀟湘舊逰隠然似夢紹興乙丑淸明後兩日洛陽朱惇儒題淳熈己亥中夏【一作仲夏廿八日】新安朱熹觀於江東道院

元暉作字作畵深得南宮筆法非特能繼其家聲亦不負山谷兩詩也紹興丁卯三月壬午南丰曾惇觀於丹丘郡齋

余嘗客毘陵一葦太湖舊矣去之六年風朝月夕每思怒濤裂山澄漪見云夢寐間時一往焉觀此恍然所謂逃空谷而喜聞足音者紹興十七年【一本多三月字】廿二日鄱陽洪適書

此畵今爲中朝第一誠可寶而愛也己巳中夏錢端禮書

元暉寫山水眞態出人意表觀之者如登髙臨逺有超出塵外之想紹興庚午十一月中澣日姑溪曹筠防

米元章品題諸家山水得其妙處意謂皆未離筆墨畦逕晚乃出新意寫林巒間煙雲霧雨陰晴之變以爲橫披元暉蓋傳家法也溫革叔皮父此軸紙墨俱不甚精而造微入妙乃爾使得妙【一作好】墨佳楮固當益奇善禦者羊腸九折亦中鸞和之音端非虛語紹興丙子春仲三山林仰書東坡云論畵以形似見與兒童鄰觀元暉此軸則此已【一作可以】參公活句之妙處和父

予理圃於番城之西所謂蠙洲者江山橫前煙雲吐吞晴陰朝暮千變萬態有口不能說也誰能起懶拙老人於九原爲我寫貎耶淳熈六年四月七日野處洪邁景盧書

建陽崇安之間有大山橫出峯巒特秀余嘗結茆其顚小平處每當晴晝白雲坌入牕牖間輒咫尺不可辧嘗題小詩雲閒雲無四時散漫此山谷幸乏霖雨姿何妨媚幽獨下山累月每竊諷此詩未嘗不悵然自失今觀米公所爲左侯戱作橫捲隠隠舊題詩處似已在第三四峯間也又得並覽諸名勝舊題想象其人益深嘆息淳熈己亥中夏廿九日新安朱熹仲晦父書於江東道院

萬里江天杳靄一村煙樹微茫只欠孤篷聽雨恍如身在瀟湘

淡淡曉山橫霧茫茫逺水平沙安得緑蓑靑笠往來泛宅浮家淳熈辛丑中春十八日【一作仲夏十六日】梁谿尢袤觀於秋浦

余讀賈誼度湘水賦其言造托湘流之意悲矣恨未身到也今觀米公橫捲而弔原思賈使人興懷愧無健筆以賦之淳熈辛丑三月上巳日建袁說友起巖甫書於池陽淸靜寮【隸書】

雨山晴山畵者易狀惟晴欲雨雨欲霽宿霧曉煙旣泮復合景物昩昩時一出沒於有無間難狀也此非墨妙天下意超物表者斷不能到故侍郎米公或得之必寶玩珍愛靳不與人與人而又戒其勿它與也淳熈辛丑秋八月吉籛後人聞詩子言書

淳熈丁未旻天季月重陽前一日洙泗時佐季雄獲觀於蘄春郡齋【古】

齊郡張紳觀於陳氏春艸堂

瀟湘圖考

故宋兵部侍郎襄陽米公友仁元暉所畵瀟湘圖一卷其自題識凡兩見南渡後諸名勝防語凡若干人而文公朱夫子手澤又先後出也此圖之末自署曰元暉戱作且有印文曰元暉其上一字與其父禮部公之字皆從此者蓋豫章黃太史嘗得此古玉印因命爲侍郎字而以授之且作二絕句贈禮部以述此意今見山谷集中圖末有別紙侍郎前題自謂夜雨初霽曉煙旣泮其狀類此蓋戱爲瀟湘寫變化神奇之妙而不言其題爲何名或曰是卽所謂楚山淸曉圖者然捲內韓懋遵云元暉楚山淸曉圖恨未見今觀此紙亦楚山圖中之一則自別有楚山淸曉圖矣而洪文惠直書此卷曰米西淸所作瀟湘圖則此固自爲瀟湘圖也又侍郎自謂京口翟伯壽昨豪奪余自祕著色袖捲盟於天而後不復力取歸者別捲也又自謂昨與吳傅朋蜀冷金箋作一幅比與達功遇知亦爲伯壽奪去者又別捲也後題自謂用陶隠居韻作白雲詩其一與翟伯壽橫披書其上者又別捲也前題不知年後題紹興辛酉過嘉禾再觀則紹興十一年赴召爲兵部侍郎至十五年以敷文閣待制提舉神祐觀奉朝請蓋髙宗好米禮部書而侍郎得其家法故眷遇之厚如此伯壽名耆年參政汝文之子而邢恕外孫也此其人姓字在前後題屢見蓋知畵者哉傅朋名說其外大父王逢原逢原妻吳氏王荊公妻之女弟也逢原早死吳不嫁有遺腹女嫁吳思禮而生說卽傅朋也以書名當世而元暉乃以古書法作畵傅朋固知之矣然此卷不言爲何人作乃曰比與達功相遇諸防語多言達功至朱夫子燭云米公所爲左侯戱作橫捲則其人蓋姓左氏而字達功也捲內謝伯思云達功下第後元暉作招隠圖洪文惠亦云憶年十六時識達功後七年得詞場名則達功固名進士矣凡諸防語其人大抵皆可攷見

闗注字子東防稽人一曰錢唐人嘗爲太學博士此題紹興五年則其登進士第時也

謝伋字伯思一字景思上蔡人參政克家之子以文名嘗爲太常少卿

錢端禮字處和嘗爲婺州守此凡三題故其一云書於東陽郡齋其一特書紹興己巳則十九年也洪適字景伯鄱陽人忠宣公皓之長子乾道元年爲左僕射諡文惠兩題皆在紹興十七年三月其一作十五年蓋七字已損或妄塡寫作五字耳是時通判臺州至十一月以言者罷去

曾惇字谹父南丰人右僕射布之孫也兩題皆紹興丁卯則十七年惇之臺州與洪文惠不相能而文惠罷去時也惇嘗上詩秦檜稱爲聖相故有臺州之命

朱惇儒字希眞洛陽人以詩名此紹興乙丑則十五年也嘗仕爲館職矣旣告老去至二十五年秦檜孫塤欲學詩因薦以爲鴻臚少卿

曹筠姑熟人紹興廿五年殿中侍禦史湯舉言筠因檜薦爲臺臣凡有所陳盡出於檜詔奪職罷祠此題紹興庚午則二十年也

洪邁字景盧文惠弟也以博學宏辭賜第仕至翰林學士諡文敏兩題皆淳熈六年己亥是時閒居鄱城其一自署其姓名上曰野處者孝宗禦書以賜者也

尢袤字延之無錫人嘗侍光宗春坊官至禮部尙書諡文簡此凡兩題皆淳熈辛丑二月時通判池州故其一觀於秋浦辛丑八年也

袁說友字起巖建安人嘉泰三年由同知樞宻爲參知政事凡兩題其一書尢文簡辛丑題後云書於池陽郡齋其一云淳熈辛丑書於池陽淸靜寮則自平江守赴召後爲池守時也

錢聞詩字子言此不書姓字但云籛後人者固錢氏也成都人嘗知南康軍與朱夫子交此兩題皆在淳熈辛丑是嵗三月朱夫子自南康東歸而此題在八月則子言已上任矣捲內錢端禮亦或書籛後人者子言弟也

時佐者字季雄魯人嘗爲蘄州守此淳熈丁未書於蘄春郡齋則十四年也

又有韓滸者字懋遵防稽人林仰者三山人其字未聞溫革【一作萃】者字叔皮不知何郡人云

惟朱夫子手澤傑然特出爲百世所尊仰前題但云淳熈己亥中夏廿八日新安朱熹觀於江東道院後題則自述其建安結茆處雲山之勝因記其舊題雲閒雲無四時散漫此山谷幸乏霖雨姿何妨媚幽獨且言今見此卷隠隠舊題詩處似已在第三四峯間其末所書年月姓名及所在書處皆與前題同但此爲廿九日而姓名下有仲晦父三字以雲谷記考之則其地蓋卽雲谷而結茆處卽晦庵也己亥爲淳熈六年自去嵗差知南康軍辭不允是嵗三月到任此題皆在五月乃到任後其曰書子江東道院者姑熟有郡齋曰江東道院而此自在南康也

蓋嘗歷觀捲內年月紹興五年者趙忠簡張忠獻並相方欲恢復中原而嶽武穆建功時也十一年者秦檜主和議搆害【一本有嶽字】武穆時也自是十數年間皆秦檜用事而國勢止於東南矣淳熈以來則在湯思退和議旣成之後於是東南勢定而不復有志於中原矣又歷觀捲內人姓名曾惇曹筠皆諂事秦檜者固不足道而朱希眞亦不免爲檜所起洪氏兄弟𨿽皆一時重望而亦嘗爲湯思退門客不免沮張忠獻配享髙廟之議若袁說友之參大政乃在韓侂冑禁僞學之日則其【已下闕文】此考爲王彜宗常先生敍列先生居昆山又徙嘉定少貧讀書天臺山中目楊銕崖爲文妖後與髙太史啟同坐魏觀事卒時稱其爲文精嚴縝宻於此攷見之矣惜乎失去後一紙不害其爲闕文也【闕款】

小米瀟湘圖捲再題自稱珍僕從少時稍知慕爲杭張氏所蓄髙價而錮吝人罕獲見後逰杭兩度仲孚亦辱往來但啟齒借閱便唯唯而終弗果今七十五年矣意餘生與此圖斷爲欠緣亦嘆仲孚忍爲拂人意事玆廷貴忽爾攜至猶景星鳯皇爲之燻沐者再得一快覩忽然三湘九疑彌漫尺楮如朱夫子之題象內見畵錢子言畵表求象斯圖之妙盡括於二作矣又有王宗常先生一一論疏諸名勝出處之迹無餘辭誠爲翰墨之寶設使著色袖捲楚山淸曉冷金蜀牋等筆尙在恐亦無此爛熳之題信乎仲孚之知重亦可謂之不俗矣後學沈周

海嶽後人煙巒曉景圖

昔兄嘗赴吳江宰同寮語曰陳叔達善作煙巒雲巖之意吾子友仁亦能奪其善昨晚出局過伯新家出近景煙雲之狀友仁得其意耳襄陽老人米元章題

襄陽米友仁作畵但畵意須臾筆研間淋漓走元气雷門唐珙溫如父題

不見廬山五老峯九江秀色繞雲松微茫欲識圖中意疊巘層巒翠萬重防稽夏泰亨

昔米芾嘗謁見宋帝於宣和殿帝乃從容顧芾問曰聞卿子復工畫然乎否乎芾適置米友仁所筆楚山淸曉圖在懷袖間因卽出以獻禦覽則稱善今元章墨帖謂吳江宰同寮語陳叔達善作煙巒雲巖吾子友仁亦能奪其善駉遂知元章沈痼於譽兒癖矣至正十五年靑龍乙未八月十又二日東原申屠駉敬書子越州寓邸之戒得齋

昔時米南宮父子同畵癖油然煙雨態千里入盈尺近代宋尙書筆意妙欲逼置之幾格間新舊莫辧識應是前後身神防造化迹鴻蒙迷日月澒洞飛霹靂蒼崖晦中斷天闕杳髙隔洪瀾漲無際龍虎移窟宅農夫恐昏墊樵牧絕行迹破屋兩三家揺撼已傾側得非杜少陵無乃陶彭澤檐茅委泥濘籬菊沒狼藉空江無舟檝汗漫安所適披圖瞻靑防惆悵坐終夕伯溫【劉誠意基也詩內髙尙書作宋未詳】

一曲溪山類輞川何人筆意澹風煙月明鏡水秋無影照見長虹貫客船浚儀趙友藺書於防稽山陰之蘭亭

江上亂峯生暮煙隔江遙望水雲連西風戰艦今無數不見米家書畵船錢用壬

二王書法翰林所宗米友仁畵見稱於南宮老子皆得夫家傳之妙者也南宮書不下二王米家書畵此卷兼有之具眼者當知所寶矣嚴陵汪汝懋過雲含雨濕層巒江樹和煙曉色寒何似淸秋淩絕頂山靑雲白望長安

米家父子擅名流一紙千金未足酬本與蘇黃爲後進豈知章蔡是同逰京兆宇文公諒

米元暉雲山圖捲【水墨】

前山旣層疊後山復嶻嶭髙低逺近分好景參差樹林樾見深檝【上文疑有闕】若人隠者徒遁世逺車轍或耕谷口云或釣溪頭月了知造物長虛幻彈指生成隨起滅元暉自是三昧手吮墨金壺足怡悅公去人間防百載遺迹猶存世奇絕玉函錦囊出斯圖頓使山林淸興發匡廬武夷彷佛似妙趣經營在毫末東南山水我粗覽過眼煙雲慨丘垤何當一上最髙頂笑禦冷風碧瑤闕素心道人倪瓚曾覽

海嶽山川秀不羣乾坤變態防氤氳向來家寓石門近日日軒窓見白雲沂陽董復

首楞嚴經云不知色身外泊山河虛空大地鹹是妙明心中之物由是則知畵工以毫端三昩寫出自己江山耳不然何曲盡其妙也耶觀此圖者當作如是觀可也玉芝巖老人題

米元暉自稱有設色袖珍捲爲生平第一當時已爲翟伯壽所豪奪此卷在水墨逰戱中深入北苑三昩可稱神品矣董其昌題

米元暉雲山圖爲佑之防短捲

所至之地爲人迫作片幅莫知其防千萬億在諸好事家矣此幅爲佑之何處得出示索防元暉

芳艸孤舟渡幽居一徑通江湖春雨外墟裏暮煙中機息鷗先下花飛水自東臨流無限意畵史若爲工巴陵鄧文原

米元暉自言所至爲人墨戱防千萬億今世寥寥如星鳯余所蔵瀟湘白雲差爲爛熳沈啟南借觀七十五年不可得晚而見之自嘆無益畵道如晚進然其重如此因觀此圖及之董其昌

米西淸雲山墨戱小捲

余墨戱气韻頗不凡他日未易量也元暉書

蘭隠至樂軒畵捲妙品第一劉珍庭玉

外錄

瑚网云宋裱畵在澄心堂紙上長丈餘雲山細潤迥出諸捲卷首一圓印朱文芝山二字周敏仲從新安汪景純家得之崇禎丙子四月望後二日觀於舟次

書畵舫云古今畵流不相及處其布景用筆不必言卽如傅色積墨之法後人亦不能到細檢唐宋大著色畵髙米水墨雲山皆是數十百次積累而成故能丹碧緋映墨彩晶瑩鑑家自當窮究底裏方見良工苦心愼毋與率易防染淡妝濃抹者同類而視之也

小米雲山圖捲

芳艸孤舟渡幽居一徑云江湖春雨外墟裏暮煙分機息鷗先下花飛水亦芬氤氳無限意畵裏識敷文巴陵鄧文原【詩較雲山短捲小異】

外錄

竹懶云米元暉潑墨妙處在作樹株向背取態與山勢相映然後濃淡積染分出層數其連雲合霧洶湧興沒一任其自然而爲之所以有髙山大川之象若夫布置段落視營丘摩詰輩入細之作更嚴也譬之祝公妙八風舞旋轉如鬼物而按其耳目鼻口與人不差分毫也今人效之類推而納之荒煙郁勃中豈復有米法哉

米敷文贈蔣仲友畵並題卷

子云以字爲心畫非窮理者其語不能至是畵之爲說亦心畫也上古莫非一世之英乃悉爲此豈市井庸工所能曉開辟以來漢與六朝作山水者不復見於世惟右丞王摩詰古今獨步僕舊祕蔵甚多旣自悟丹靑妙處觀其筆意但付一笑耳霄壤間所有瀟湘奇觀蓋如是也自古文人才士無不爲世所擠毀下石無足怪者百世之下方自有公論僕己酉嵗避兵火於金壇繼至新昌隠君子蔣仲友館僕於邨捨者七閱月此畵非大貴人可得亦非大貴者可求實一世之所共知因戱作小詩於畵云亂山深處是煙霞雨暗晴暉日夕佳要識先生曾到此故畱戱筆在君家庚戌仲秋建炎紀嵗初七日元暉

外錄

書畵舫云丙申禊日有客攜示米敷文畵一卷後有元人國初防弗及錄亦項氏物也

松雪集題米元暉山水雲臥逰渺萬里楚天淸曉秋初日江上出白雲山際浮蒼莽迷煙樹隠約見孤舟丹靑不可作思子徒離憂

又子昻題米元暉山水雲澄江漾旭日靑嶂擁晴雲孤舟彼誰子應得離人羣

米元暉贈李振叔雲山圖並題卷【紙本水墨】

紹興乙卯初夏十九日自溧陽來逰苕川忽見此卷於李振叔家實余兒戱得意作也世人知余善畵競欲得之尠有曉余所以爲畵者非具頂門上慧眼者不足以識不可以古今畵家者流畵求之老境於世海中一毛髮事泊然無著染每靜室僧趺忘懷萬慮與碧虛寥廓同其流蕩焚生事折腰爲米大非得已此卷愼勿與人元暉

雲山煙樹總模糊此是南宮鶻突圖自笑頂門無慧眼臨窓墨迹淡如無右米氏此圖初蔵於苕川李振叔後入嚴尙書府今宮保閔公得之蓋嚴與李同郡而宮保爲尙書外孫流有自而收蓄得所此老亦無所恨矣治癸亥長洲吳寛書

外錄

書畵舫云米友仁一名尹仁陶九成書史防要並列之以友仁爲尹仁兄蓋悞

米元暉大姚村圖並題卷

廣文當日官𨿽冷可柰才名振世何他日君家須炙手而今聊復雀堪羅

老年尙喜管城子更愛好山江上靑武林秋髙曉欲雨正若此畵云防防

三茅別有洞中天我欲山居屏世緣累行積功多蛻舉玉宸欣有地行仙紹興戊午季春十一日書於大姚五湖田舍元暉

大姚去姑蘇城東南三十里臨諸江湖江則吳淞江姚城江白蜆江小龍江湖則有陳湖葉宅湖車坊漾獨墅淹是也大姚地可百畆浮諸水之間有小山髙不滿數丈上有古剎依山之巓曰文殊院正殿有文殊坐獅子像甚奇古周圍有深渠數匝乃誦經行道之迹也唐宋名公畱題甚多皆刻諸石以寘於壁間米南宮弟兄嘗居於其地舊址猶可考予別業數椽在笠澤姚城江之北與大姚隔小龍江相望咫尺時復往來焉至正甲申予在燕京忽得此卷因拾以歸吳丙申【鐵网瑚多之變二字】予避地入閩丁酉歸家業一空而此卷僅存戊申中吳復兵燹予亦流離濠梁己酉復歸田裏故居焚蕩荒榛瓦礫不堪舉目又復得此卷於野人家事物之遇豈偶然哉辛亥秋七月暇日展捲太息因識於後以記嵗月云耳云浦道人

喟然防也宜吾與不利虞兮柰若何鴻鴈欲來風嫋嫋庭前樹子落桫羅

吳淞江只葡萄緑金井峯仍縹緲靑說與弋人何慕我髙飛鴻鵠杳防防

大姚湖水生白煙長物都除絕世緣笙鶴不爲歸鶴怨王仙眞是勝丁僊云浦老人亂後復得此卷感慨今昔觀其題字可見辛亥八月十五日來謁云浦出以見示戱筆追和米公三詩以寫懷云倪瓚

米敷文旣防淸都遺迹之在人間者日少至若貎江山之勝槪發詞藻之精英翰墨淋漓同爲卷軸者則又加少矣此卷其易得耶王云浦再失而再獲之所以爲至喜耳然萬物有無常竟又歸諸沈氏沈氏代爲良醫而日章尢知玩古常締予交今亡矣子出以徵題見之令人淒斷洪武庚午二月澹如王行

外錄

書畵舫云小米大姚邨圖眞本舊蔵村中陳氏今在顧仲方中翰家亦見嚴氏書畵記云此卷白石翁嘗臨摹之赭石甚紅蓋異制也

又云元章實出友仁友智友仁蓋字元暉云浦防雲南宮弟兄謬甚矣

小米山水

外錄

寓意編云小米山水橫幅在陳湖陳大理家上題雲霄壤千千萬萬山東南勝地熟躋攀古人作語詠不得我寓無聲縑楮間紹興己未除守瑯琊待次平江寓居大姚邨妹家戱作嬾拙翁元暉城中沈氏嘗有大姚江圖亦小米筆成化壬寅爲中官取去按米氏襄陽人而宋史以爲吳人觀海嶽撰樂圃墓表云予昔居郡與先生逰今觀畵防則米老父子皆嘗居吳故其女嫁大姚其實非吳產也

米元暉湖山煙雨圖並題卷

先子只一同胞姊適大丞相文正李公曾孫黎州使君吾苐九女第復以嫁姑之夫前室子李坦何處得此澄心半匹古紙與女弟因覩與人作字管城氏在手請作戱墨愛此紙今未易得乃乘興爲一揮湖山煙雨當自祕之勿使它人豪奪老嬾日趨於無思無爲淸淨寂寞之域是爲衝適妙存自得可樂處豈更復有童心也哉紹興攺元十一月九日流寓建康府溧陽縣新昌村書海嶽後人時予除守莆陽言者輒以資淺爲說罷自攺官後已六經堂除矣其資尙淺乎兩歷貳車與大名少尹又書局書學也

江南舊物澄心紙百數十年誰得此揮毫無復老元章付與承家大兒子展開素幅作湖山防染興入蒼煙間偶然墨雲起霮防風雨偃林生莫寒筆端奮迅有疾急雨气淋漓紙猶濕世人蔵畵尙精微到此精微下風立流寓東南誰與鄰傾懷付與李家親忽因繳駁論資格紙上數峯微笑人湖山煙雨圖初裝卽作此詩久而未寫病後眵昏聊試目力嵗攝提格秋暮廬山黃石翁

米元暉眼中閣煙雨胸次有丘壑故含毫和墨卽澄心堂紙爲此圖四明袁文淸公居館閣時所嘗收蓄者也後爲郡人夏叔宜家所得叔宜兄弟爭相寶祕每袖以相誇秦割十五城以求璧而荊山之人則用之而抵鵲豈非物以防見爲貴世固無定情耶文淸久逰京國厭飫富貴之餘思欲一覩家山而不可得見夫畵笥所有而收蓄之宜矣叔宜兄弟居江山勝處一開戶牖則千崖萬壑不呼而登幾格其於是圖亦收蓄而寶祕之如此何乃兼人之所好哉九靈山人題

外錄

書畵舫云米元暉髙自稱許畵品淩跨而翁向見湖山煙雨圖捲縱橫變幻神化無窮有元暉自題黃松瀑戴九靈詩防原系袁戒卿蔵本卽寓意編所載也元暉又有新昌戱筆圖

海嶽後人苕溪春曉圖捲

米家名畵可誰倫愛此苕溪春曉村五色昔經虹下貫百年俄與气俱昏酒香春葉文魚出歌起滄浪白鳥喧料得意行隨逺近展圖思憩樹陰繁山陰胡隆成

碧瀾堂下看漚波曾記蘭舟向曉過滿寺白雲春樹少兩溪微雨落花多蒲光暖泛煙光濕艸气濃兼水气和欲向畵圖尋舊迹老懷無計柰愁何東吳楊基

渺渺煙蕪漾曉波余不叨祿每曾過帆估客淩晨少擊榜漁舟出浦多山寺雨晴雲气黯溪亭風暖鳥聲和披圖好似蒼茫意景想前人柰逺何彭城劉敏次韻

扁舟昔過江南道兩槳吳歌弄春曉野水蘭苕月欲低滄洲白蘋風不悄閣晴水气盡防防破暝雞聲殊艸艸人煙蒼莽隔朝墟鷗夢微茫墮湖島輕花吹送客櫓遙羣烏驚翻曙鐘早初陽忽露何處村曲折靑林山寺小見圖歷歷舊所逰白髮摩挲媿幽討前身恐是杜牧之題詩解寫江南好陳川銕冠峨峨霜滿靣畱得當時舊題卷畵圖猶見白虹垂詩句鸞翔共蛟篆不到吳興已十年夢魂長憶苕溪船好山好水寫不盡彊似宣和十樣箋晴波蘸碧瑤峯小翡翠防飛魚在藻漚波亭上帶微醺只合身從此中老晴窓展玩憶當時恨不楊郎同見之興來且盡一杯酒坐上相看知是誰僕之不到吳興者十年於玆矣忽一日繼中先生以米元暉所作苕溪春曉圖見示而孟載楊公嘗題一律於左詞工气逸讀之不覺悵然也防乩馬弓亦效顰云

夜聽溪上雨曉看溪上山雨歇山更佳尙在空蒙間白雲掩疎鐘緑樹迷逺島居人想未起隔屋自啼鳥采菊寄遐趣拄笏遺世情悠然昔時意萬古同佳盟淡淡水容淨防防花气多而此淸絕境忽聞漁者歌予亦慕隠淪巖棲夙云尙展圖因臥逰翹思碧蘿嶂龍泉生

南宮米虎生朱方馳名畵史妙莫當墨云翻空太陰黑功奪造化開微茫酒酣放筆情爛熳愛寫長林帶溪岸昆侖移來豪芒間數防浮靑落天半鴨觜灘頭沙浦通鯉魚浪颭苕花風山腰路險不可屐飛瀑倒掛靑天虹我憶東逰遡湘沔七十二峯長對面赤壁天髙看洞庭一道澄波瀉秋練人生誰無丘壑懷可柰塵土羈長材子陵不遇劉文叔釣臺未必髙雲臺展圖頗識舊行處彷佛微鐘隔煙樹荒盡菱租老未歸寄書欲問沙頭鷺繼忠示予畵捲謂米南宮筆也余誦舊所題南宮雲山圖一詩繼忠喜之俾書於圖左詩𨿽與畵意不合然畵亦可以形似求之哉因錄於別紙以答繼忠之請云豫章蒲庵來復

海嶽庵前眞鳯鶵寫此春曉苕溪圖筆精墨妙淡無迹但見一幅云模糊千舒萬卷紙欲毛人家彷佛臨江臯市逺不知更防防村深似覺雞三號苕華流盡余不月何處煙中棹歌發初疑咫尺天蒼涼又道微茫水空闊鳯凰山下錢王孫載書泛宅來吳門題詩看畵足賔客長篇短章星斗繁百年耆舊竟淪落此圖去作他人物寶劍誰將土花蝕光射女牛寒不沒飛墮王郎杏花圃開戶得之喜欲舞卷中半是三吳人詩畵一時皆入神卻笑桐村老迂牧匍匐後塵追絕躅吁嗟王郎且珍襲不拜猶當下長揖米家石丈誠難遇牧也徒狂惜無補五色天葩雨吾雨欲起元暉與之語右一卷皆國初諸老爲錢繼中作粵百載而見之於王惟顒杏圃亭上爲續貂者鼎也鼎生也晚慨前轍之不可追豈艸艸者所能逐逐其萬一哉惟顒新裝而余紙瑩潔可愛聊爲塡空成化乙巳暮春朔桐村周鼎

聞著米圖忙促展楮墨依微卻難辧皴膚斷理慨塵番渙迹漓蹤認余剪想從潘谷試煙華惜法曾聞用之淺況是澄心體玉疏好事何時不舒捲流人代多輾轉物豈能同嵗相衍請驗周宣告獵辭刻石恃存存尙鮮繼燭殘生九死後得見似人懽且勉或云標題少芾芾紹興條識朱猶湎君王法眼賞惟精此筆敢當當不防煙耶云耶樹色暝洲兮渚兮水光眼中未足許淸苕平峴衡沙或湘沔翠霓冉冉天蒼涼旗影迷空恍逰輦海嶽遺靈已列仙我欲招之愧辭謇長洲沈周

古今畵法凡幾變顧陸以來宜有紛紛眾史後何多丹靑防染徒相絢澹然水墨誰所爲直以霜毫付星硯謝家林下有淸風虢國馬前還素靣閒情逸韻覺翛翛豈似長安水邊見只今破紙蟬翼如一疋猶勝好東絹楚山淸曉別有圖當時曾入宣和殿惜哉畵譜棄斯人正坐涪翁黨遭譴吁嗟此事亦區區姓名得失何須辧吳中故物存幾何近嵗人家豪奪徧王郎乃獨能保斯寄我數回看不倦水逺眞從天目山煙深難辧烏程縣恍然載我江南逰案頭喜有春云便吳寛

米元暉五洲圖捲【推篷紙本長丈餘髙三寸防髙七寸用北苑筆法水墨雲山煙樹具超超千里之勢】

米虎兒居京口因想楚山逺天長云與瀟湘絕類當時有瀟湘白雲捲海嶽庵圖捲與此五洲圖並墨戱之烜赫有名者此卷獨不用本家筆皴染用吾家北苑法尢可寶也本黃美之所蔵收蔵賞鑑爲一時最董其昌觀因題【蔵經紙本裝圖前】

數筆元暉水墨痕眼前歷歷五州村雲山煙樹糢糊裏魂夢經行古石門海陵堯嶽

曉窓白髮戰西風一笑靑雲往事空惟有南山是知己相逢多在畵圖中汾亭石巖【書】

山林佳處屢幽尋畵捲重披意更深莫訝行人少歸迹白雲縱出亦何心汝南趙仲仁

千里雲山一水長迢迢煙樹共微茫董源僊去何人在信有元暉繼阿章懶逸張孝思

雨過郊原曙色分亂山元气碧氤氳白雲滿案從舒捲誰道不堪持寄君京口兪希魯

羣山出沒白雲中煙樹參差淡又濃筆意無窮看不厭天邊更有兩三峯

山勢西來萬馬奔岷江一道瀉乾坤扁舟更得長風便我欲東逰看海門南宮磻

靑山如逰龍雲气常隠見下有東逝波奔騰疾於箭水流旣不返浮雲無定姿悠悠山中人耿耿令我思顧觀

元暉翰墨妙天下裒捲沅湘世所百折江從銀漢落萬重山作翠屏連漁村屋傍雲中樹春水帆移天上船我亦久成書畵癖問君欲假筆如椽楊遵

鶻突煙樹外水逺山更長天地有如許扁舟何處蔵胡爲小逰戱尙欲繼阿章當時水賊繁不見此夜光百年乃亡恙懷袖行可將我亦流落者此況慣所嘗誰寫岷峨雪坐我於其旁此元暉紹興辛亥避江淮兵時所作今歸之韓竹坡多難餘生攬之淒然因題其後山谷詩教字元暉繼阿章故云陵陽牟獻之鶻突亦畵家品題

坐對晴窓憶壯逰參差煙樹五湖秋白雲流水知多少不見鴟夷一葉舟三吳張澤之

小米戱墨卷【紙本長二尺二寸髙五寸水墨雲山煙樹靉叇淋漓眞以筆墨爲戱者】山气輕浮千疊云空中欲雨翠紛紛髙人不到淸谿上深掩茅堂校祕文曲江錢惟善

羽翼功成別故山開圖惟是憶商顏秋風漢輦無消息三十六峯煙雨間宗夏

石林雲气晝陰陰山下幽人逺俗情恐似讀書長白寺秋風窓戶暗泉鳴費恂【右三詩俱小行楷書本身圖尾】寒云何黯淡老樹更婆娑寂寞山村外柴門掩薜蘿太白此軒平石題小米墨戱

山色過新雨樹陰生逺煙襄陽親父子徒爾姓名無夢

山气郁巃嵸流云漲林谷乞我茆三間讀書貧亦足余幼嘗記蜀僧北磵題元暉墨戱有曰毫素衣翛然名家髣髴樹杪防蒙水涯吾不知山蔵云耶云蔵山耶至正丁酉十二月廿日夜宿慧明精舍爲楚山題此因記北磵之語山耶云耶逺莫知煙空云防山依然楚山以爲何如爲我下一轉語宇文公諒【右三防俱行書】

晁補之

晁無咎自畵畱春堂山水大屏

外錄

畵繼云晁補之字無咎濟北人元祐中爲吏部郎中紹聖末謫監信州稅流落久之張天覺當國起知泗州不累月下世有自畵山水畱春堂大屏上題云胸中正可吞云夢盞裏何妨對聖賢有意淸秋入衡霍爲君無盡寫江天又題自畵山水寄人云虎觀他年靑汗手白頭田畆未能閒自嫌麥隴無佳思戱作南齋百里山陳無已獨愛重其迹亦嘗詠其畵扇云前身阮始平今代王摩詰偃屈蓋代气百萬入咫尺無咎又嘗增添蓮社圖樣自以意先爲山石位置向背作粉本以授畵史孟仲寧令模之菩薩仿侯翌天王仿吳道雲气松石仿闗仝堂殿艸樹仿周昉界畫樓閣仿郭忠恕臥槎垂藤仿李成巖壁瘦木仿許道寧湍流山嶺仿董源騎從鞬服仿衛賢馬似韓幹虎似包鼎猿猴鹿似易元吉鶴白鷴鳥鼠似崔白集彼眾長共成勝事今人家往往臨摹其本以世者多矣

周曾

周曾秋塘圖捲

秋秋瀟灑淸幽人靜處水邊頭波紋細細風色颼颼鷗鷺情相狎鳬鷖樂自由疎葦敗荷池沼白蘋紅蓼汀洲防竿漁釣去已盡一叚晚云寒不收右一字至七字觀周曾秋塘圖有作瑯琊聖與傍水芙蓉照晚妝溪禽沙鳥滿秋塘枯荷折葦蒹葭外不著黃花噴晚香集賢大學士趙世延敬題芙蓉滿意陂湖秋枯荷折葦林塘幽沙鳬野鴨浮淸流霜中鳴鴈寒汀洲黃蘆紅蓼葉尙抽水石懶倦不自由大年小景方綢繆能事更費千金收瀟湘之南買一丘並與夢澤長唱醻前集賢待制馮子振奉皇姊大長公主命題

家在東南云錦鄕心魂元是水花香哦詩想入秋塘境鴛鷺驚飛一夕忙

鮫人初息露香機花覆龍梭鳥自飛莫向西湖問煙水夜涼風露濕荷衣至治三年季春廿有三日監修國史長史李泂奉皇姊大長公主教拜手稽首敬書

慘澹枯荷折葦間夫容秋水轉碕灣鳴鴻飛度江南北卻羨溪禽滿意閒集賢直學士鄧文原敬題泛泛澄波緑滿池橫塘風景四時宜鴛鴦鸂貪嬉戱春去秋來總不知集賢大學士王約謹題禽鳥𨿽非性稟全知防猶得气之先鴈鴻有信攙霜去鷗鷺無心狎我眼集賢學士中奉大夫致仕魏必復題

荷枯葦折淡秋塘岸側芙蓉鏡裏妝水宿雲飛禽共樂不須別處覓瀟湘中書平章政事張珪敬題蘆荻蕭蕭秋水淸拒霜迎日鬭紅英防防屬玉休驚訝嵗晚江天得共行翰林直學士袁桷敬題水禽容與滿晴溪折葦枯荷澹夕暉安得扁舟江上去煙波相對兩忘機翰林侍讀學士李源道敬題

兩兩幽禽渺渺陂蒹葭荷葉澹相依只愁夜半秋聲起滿耳西風吹夢歸禦史中丞王毅敬題沙鳥飛鳴晚未休棹歌聲在白蘋洲題詩每恨無佳句欲剪橫塘一片秋翰林直學士曹元用敬題興入林塘翠未收錦鴛雪鴈自沈浮敧蘆折葦荷香減寫作西湖暮雨秋趙巖

枯荷容與澹相依蘆荻花香拂釣磯一段秋光成霽景何人鷗鷺自忘機翰林國史院編修官杜禧敬題

外錄

繪鑑云周曾不知何許人與馬賁同時差髙於賁尢長山水而賁爲宣和待詔畵人物花鳥山水工小景

趙士雷

趙公震湘鄕圖捲

宗室士雷湘鄕小景【宋徽宗題】

趙士雷官至襄州觀察使此圖爲宣和祕府所蔵之一也捲髙一尺八寸長八尺有奇畵法二李汀沙樹石金碧映帶防防鸂計十二種回塘曲渚各臻其妙眞佳品也墨林山人

劉履中

劉坦然采藥仙子圖【絹本中掛幅長三尺八寸闊二尺四寸著色仙女二各戴云冠繋環佩負花籃右手各執藥鋤左手一執石橊一執防桃芝蓋一羽蓋一孔雀一】

釋巨然

釋巨然山寺圖【一名治平寺圖】

禪林閟淸景雲門作重闗幽人不可求邈然在髙山古路何迢迢前塵接人寰𨿽有樓觀髙飛泉望潺湲誰爲飛行身踐踏紫翠間野渡具舟楫有待終日閒空令垂釣客薄莫聽鐘還虞集題巨然山寺圖

老巨三昩筆脫紙作荊闗僧中有此郎宜水復宜山層巒當靣起雲气隔塵寰松濤響林谷曲澗雜潺湲風將貝多葉亂落夕陽間老禪不可尋云去山自閒空中聞杖錫應與鶴俱還鐵道人在雲間七者寮試劉士元經貢墨書

髙人造化筆奇槪每相闗羣峯獻萬狀一壑分兩山恍疑景外景回出寰中寰胡麻堆紫緑瀑布下潺湲逺碧茸天際晴雲眠樹間卓哉靑城樵衝襟寫幽閒手招銕笛仙一去何時還後學錢鼒在交翠軒寫時年七十嵗

疎林逗晚照際水開柴闗中有方丈室翠納千重山山路多白雲滃然隔塵寰倚笻望崷崪展席聽潺湲願邀巨然老置我水石間忘歸飽淸暉從此終日閒層巒結暝色不逐樵夫還

野岸舟楫登登扣禪闗木杪望飛閣半依茶磨山翻嫌棟宇髙隔林見人寰石湖分一曲殿腳臨潺湲老僧閱梵語趺坐寒雲間不知城中人暫到非長閒棹歌答空谷沿流月中還成化丁酉嵗仲冬廿六日予謁先墓還經治平入門寂然蓋寺僧皆出而長老琬公閱經室中不知予之至也予旣題名壁間而去明日琬公來謝過且挾巨然畵捲求題因爲次虞邵庵先生韻復之別作一首以記昔日之意蓋巨然此圖摹寫山寺景物殆預爲治平設也戊戌正月十六日書子修竹書館吳寛此卷在梁谿華氏家余求之數載不得一觀今爲公甫所有得展玩竟日其墨法筆法似右丞範寛與巨然平日淡墨輕煙少異蓋唐宋人畵派如出一家不可以格數輒校量也卷末諸名手論之備矣余何容贊甲辰六月三日過南湖觀因題董其昌

外錄

瑚网云吾鄕吳太學功甫謝世後諸珍祕散出時先君得是圖又唐鐫靈壁石名列翠者及他書畵玩好無何爲鬻古輩先後賺去復得無款山水一軸竹懶翁見而題之曰骨格沈古秀郁芊綿的是北宋董巨之筆或云夏禹玉已屬貎相矧更引而下乎具眼者自得之懶翁時過嘆賞謂卽巨然山寺圖矣

書畵舫云巨然山寺圖絹本細山水所謂淡墨輕嵐自爲一體者乎後有虞集楊維楨錢鼒吳寛沈周陳蒙文徴明詩馬愈陳淳同觀舊藏治平寺中今歸太倉周氏余屢見之

巨然秋山漁艇圖捲

秋鱸春鱖足杯羮萬頃煙波兩棹橫就使直鉤隨分曲不將浮世釣浮名大徳辛丑九月望日漁陽困學民題於寶婺之寓館

湘江霜冷鴈初飛雲滿君山樹影稀秋色天涯元不盡扁舟何事不知歸吳興趙孟頫書

晚煙橫樹轉溪灣何事漁舟罷釣還門外秋風吹葉老幽人閒看巨然山虞集

巨然運筆如龍變墨气長爲雨气酣未讓右丞圖輞口其猶北苑寫江南鳥衝舴艋歸秋浦樹擁屠蘇起夕嵐三老畱題成四絕晚生有賦不知慙董北苑多畵江南山水得其要領者惟巨然一人耳故其筆意深逺積墨深潤防染之間只尺千里正如幽人逸士登髙覽逺境接心防與之俱化者豈泥於丹靑之流所可同日語哉虞閣老詩云幽人閒看巨然山豈浪許乎此卷縑素縝宻收藏得地故精神具在尢可寶尙也因賦詩以寓嘆賞云洪武乙亥三月旣望後學易恆志

外錄

書畵舫云巨然秋山漁艇在王氏或云卽江山蕩槳或云江山晚興眞迹神品上上今轉屬董宰太史家矣

巨然夏山深翠圖

外錄

書畵舫云云道人藏巨然夏山深翠圖直幅絹本淺絳色迫塞滿紙蓊郁幽深爲眞無疑款識畱石脈間神品也

巨然僧蕭翼賺蘭亭圖

外錄

書畵舫云丙子陽月望前二日餘同朝延世兄訪吳能逺氏話間承示宋裱巨然絹本蕭翼賺蘭亭立軸上有宣文閣印紹興小璽紀察司印其畵山水林木滿幅皆用水墨兼行法止人物屋宇稍爲設色筆法奇古漸開元人門戶故是甲觀

釋巨然海野圖

江郊海野坡陀闊林逺煙疎淡天末枰分蓁町暮潮發星列漁鄕夜梁湁荊闗大圖矜秀防取巧施工亦眞絕意全萬象無不活維摩老筆巨然奪橋防忽覺來人物接籬肯更圖牛羯淵亭浪洑開龍閱汨入瀣翻下鯨決楠盤疑是少陵宅蘆深恐有詹何客黃塵蔽天歸興結時向虛齋一開滌楚國米芾書

巨然雪屋防琴圖捲

右巨然畵雪屋防琴圖金源氏諸老手題皆可寶藏秉文乃趙秉文字周臣號閒閒大定二十五年進士泰和二年翰林修譔貞祐四年侍講學士明年轉侍讀興定中拜禮部尙書同修國史知集賢院公奕字季大定廿八年進士累遷著作郎翰林修譔同知集賢院以直學士致仕思文字廷玉明昌五年進士貞祐中歷虢州刺史汝州防禦使金安集慶兩軍節度使召拜禮部尙書金南遷以後楊吏部子文楊吏部之美趙禮部周臣陳司諌正叔與廷玉皆完人終始無玷缺者戊午淸明雲門山老樵齊郡張紳題

外錄

書畵舫云劉僉憲廷美蔵僧巨然赤壁雪屋會琴二圖筆法秀潤亦復幽深其防琴捲有金趙閒閒諸人詩元張雲門防尾並屬眞迹極可玩

巨然寒山逺眺圖【硬黃紙本小掛幅淡色重巒疊嶂浮屠古寺二客立松磴間顧語逺眺水碓急流茅堂轉壑童子攜酒度板橋山石俱用解索皴法】

巨然寒山逺眺【宋髙宗書圖右角上】

巨然闊浦遙山圖【紙本大掛幅水墨層山復水煙靄微茫中間左右山居不一由右遡左石梁橫駕攜具將度者二人由左達中板橋遙通於林薄此其景也舟船行者二泊浦漵者三運筆淸曠溫潤絕塵的是巨僧上乘不落第二】

女艶艶

艷艷春山圖捲【著色】

【款書】艶艶

庚子谷日偶從金昌常賣鋪中獲小袖卷上作著色春山𨿽气骨尋常而筆迹秀潤淸逺可喜諦視之見石間有艶艶二字莫曉所謂然辧其絹素實宋世物也越數日檢閱畵譜始知艶艶爲任才仲妾有殊色工眞行書善靑緑山水因念才仲北宋名士艶艶又閨秀也爲之命工重裝以備藝林一種雅制云亭亭山人張醜識

外錄

宋畵錄云任才仲妾艶艶本良家子有絕色工眞行書善著色山水河南邵澤民侍郎家藏其瀟湘八景一冊細潤淸逺眞足名世也才仲【闕】鐘賊之難不知所在

書畵舫云任誼字才仲宋迪之甥善畵山水竹石髣髴籠淡極其淸逸可喜艶艶蓋學其家才仲云古來閨秀工丹靑者例乏丰姿若李易安管道升之竹石艶艶阿環之山水無忝於士气也

又云余向購藏艶艶春山圖短捲秀潤精致當與項氏吳彩鸞唐韻同趣尋爲好事家餅金收去

書畵彚考卷四十三﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷四十四

刑部左侍郎卞永譽撰

畵十四

南宋

髙宗

髙宗人參地黃圖幷贊

外錄

書畵舫云崇禎戊辰暮春之望過項氏獲觀宋元畵冊內有宋髙宗人參地黃圖贊對幅畵系院人佳品書亦非思陵作細觀揠補花押小璽可辧楊妺子題馬逺花卉對幅及仇逺等跋又姑蘇吳氏文顒宋繡曁沈氏子蕃朱氏克柔刻絲八幀其間山水樹石人物花鳥種種精妙罕儔足稱鍼絕絲絕

又云思陵字學固當逺勝徽廟第丹靑之妙似須讓一籌耳然亦不多見也或曰人參地黃圖不減黃徐遺法云

妃劉夫人

劉夫人太眞醉挹花露圖

太眞在當時惟宿酒未醒曉起傍枝花吸露此景最堪模寫是像丰致灩灩睂目楚楚肌色如桃花想玉環紅汗浥也把菊盈盈掩絳唇固借以解酲乎信出名筆哉第舊有奉華堂印知爲建炎掌內翰劉夫人所繪惜裝潢時爲庸手剪去然暗中摸索要自宋人揮染萬曆丁未重九日醉裏汪砢玉題

李唐

李晞古秋江圖

李唐秋江圖【宋髙宗題】

秋江吞天雲拍水濤借西風扶不起斷雲分雨入江村回首龍沙幾千里澹庵老筆揺江聲髣髴阿唐慘淡情千秋萬古靑山恨不見歸舟一葉橫澹庵劉靜修

外錄

畵鑑云宋南渡士人多有善畵者如朱惇儒希眞畢良史少董江參貫道皆能畵山水窠石如畵院諸人得名者若李唐周曾馬逺夏珪李廸任安樓觀梁楷之徒僕於李唐頗加賞閱其餘亦不能盡別也

格古要論云李唐善山水初法李思訓其後變化愈覺淸新多喜作長圖大障其石大斧劈皴水不用魚鱗縠紋有盤渦動蕩之勢觀者神驚目此其妙也

李晞古伯夷叔齊采薇圖捲

宋髙宗南渡創禦前甲院萃天下精藝良工畵師者亦與焉院畵之名蓋始諸此自時厥後凡應奉待詔所作總目爲院畵而李唐其首選也唐河陽人在宣靖間已著名入院後遂乃盡變前人之學而學焉世謂東都以上作者爲髙古良有以夫余總角時見鄕裏七八十老人猶能道古語謂唐初至杭無所知者貨楮畵以自給日甚困有中使識其筆曰待詔作也唐因投謁中使奏聞而唐之畵杭人卽貴之唐嘗有曰雲裏煙村雨裏灘看之容昜作之難早知不入時人眼多買胭脂畵牡丹可槪見矣至正壬寅余獲此於沈恆氏愛其𨿽變於古而不逺乎古似去古詳而不弱於繁且意在箴規表夷齊不臣於周者爲南渡降臣發也嗚呼深哉昔米南宮嗜畵病世無眞李成乃擬無李論以祛其惑余它日見宋畵亦多率皆抱南宮之憾而此畵者所謂吾無間然者也因書顚末於左且以告夫來者云是嵗九月旣望鄕貢進士錢塘宋杞授之記

李待詔虎溪三笑圖捲

余嘗遊匡山至虎溪未入東林寺首見一亭扁曰三笑因問其故謂晉逺師以陶淵明陸修靜且語且別握手相防遂犯送客不過虎溪之戒乃相顧各掀髯而去今覩李唐此圖千載遺風具存人生不與路爲讎二三子何哂之有紹興【闕】午季春陳壽題

偶然行過溪橋正自不直一笑三人必有我師不笑不足爲道人生一笑良難莫問是同是別靑山相對無言谿聲出廣長舌山村老拙仇逺敬書時年七十一

元亮纘孔業修靜研聃逺公學瞿曇髙居著幽禪人異道豈殊萬散一固全目撃輒有得參防各辴然胡爲老緇褐笑舞喜欲顚謾道遺其身襟袖猶褊彼酣適酒趣尙不醒者傳族史浪自苦窺管持知天永康胡長孺奉題

李唐畵

恩霑長壽酒歸遺同心人滿酌共君醉一杯幹萬春【髙宗題李唐畵賜王都提舉並賜長壽酒】

李晞古長夏江寺圖捲

外錄

書畵舫云李唐字晞古河陽三城人建炎間與馬逺夏珪同爲畵院待詔賜金帶善畵人物山水筆意不凡尢工畵牛得戴嵩遺法所制長夏江寺圖捲古雅雄偉今在吳郡朱氏前有髙宗禦題後有開封趙與懃印眞筆妙品上上如馬逺松泉圖夏珪溪山無盡圖名迹然皆不能及之固宜前人稱許云

李三城桃林縱牧圖

外錄

書畫舫云尊生齋收桃林縱牧小幅亦晞古作不知者謂爲戴嵩殊可笑也

李晞古晉文公復國圖上卷【一名晉公子奔狄圖】

外錄

松雪集云晉公子奔狄圖邀端父禦史同賦一首杌隉居蒲日艱難奔狄時天方興伯者數子實從之嵗久丹靑暗人賢簡冊悲至今綿上路猶憶介之推

書畵舫云李唐晉文公復國圖捲在嚴氏卽文休承所謂無名氏畵晉文春秋者也按雲煙過眼錄云喬逹之簣成號中山所藏李唐畵晉文公復國圖一卷失下卷其上有思陵題並三禦璽所作人物樹石絕類伯時尋常以李唐爲院畵忽之乃知名下無虛士也公謹敍次如此而休承云云豈亦未見前書耶

朱銳

朱迪功雪景圖

宣和待詔朱迪功一時畵雪推精工筆蹤逺法王摩詰更說盤車妙無敵此圖似寫窮途客僕馬蕭蕭有羈色凍雲壓巖巖欲沈喬林封玉寒森森山根滅沒逕路絕客子欲行愁雪深雪深云寒不可渡景色蒼茫野陰暮誰歟擁蓋獨臨淵豈是行吟覓新句古來繪事不易言正在位置經營間朱君此畵妙有骨一笑千金豈論直徴明

蕭照

蕭迪功中興禎應圖捲【絹本長四丈六尺六寸髙一尺一寸曹勲贊引一圖十二幅著色圖左各系以贊】

【闕】堯壽聖憲天體道太上皇帝陛下【闕】神武本於生知天徳【闕】

繼緒爰自誕聖以及纘承上天祥應皆前代所未見如靖康【闕】

字已符上瑞【闕】夏具悉臣又自【闕】山受徽宗【闕】詔陛下卽大位【闕】

得符應皆爲瑞驗【闕】以【闕

闕】

寶居人上【闕】

瑞【闕】

知【闕】北仰【闕】皇后泊【闕】

防宣諭幷【闕】

夏【闕】

感化人心遂日靖四方【闕

闕】

防張一【闕】遺臭百代爲可駭【闕】今各輯瑞應【闕】

稽首頓首繋之以贊少伸臣子之忠【闕】太尉昭信軍節度【闕】皇城司臣曹勲編

第一幅【右列長橋池荷分布水亭當中髙宗臨盆顯仁後中立傍妃扶者侍者十四人亭左一宮二少中坐侍妃凡八亭外妃嬪七嬰兒一】

【闕】皇后在【闕】中因徽宗問康邸祥異奏曰【闕】初誕育有金光粲然耀室中幷四聖從行事似非他兒比異日必【闕】大位臣謹贊曰聖人挺生咸臻上瑞玉質金相气應必貴榮光異色煒煒所以堯母期得天位

第二幅【水亭中開顯仁後睡夢二神榻傍坐妃二簾外立者七妃亭下荷花布滿右列竹林】上未出閣顯仁撫愛每賜以所食之物一夕夢神人【闕】顯仁曰爾後勿以殘物食上戒之甚至顯仁驚寤卽日嚴語諸禦凡進上之食必取於庖廚不得以殘物臣謹贊曰開先奕奕神化拱極力誨殘餘勿繼玉食母后亦悟天眞降迹固知至尊萬靈受職

第三幅【左閣一座髙宗立於庭中臂舉貯米二嚢左右侍挾佩弓矢者十防手者二觀者四人逺張一的樹陰下繋鞍馬四】

【闕】閣講學餘暇喜親騎射及以二嚢各貯斛米兩臂舉之行數百步人皆駭服以至【闕】聞之莫不畏仰臣謹贊曰上或燕閒以力自舉臂挾兩斛從容百步逮挽六鈞亦不愆素聲乃四馳【闕】畏神武

第四幅【髙宗乘馬出城先後騎而從者十九人步者四傍觀者二十一人有捨有樓樹木蔽虧】靖康初金人南下大河失守【闕】抵京城廟堂無策上慨然謂獨有增幣講好欽宗乃遣上求成張邦昌副之見二太子阿骨打謂其徒曰上气貌非常恐過河爲宋人擁畱不若令易之乃以他意遣上入城肅王果代行臣謹贊曰惟聖有作異表其臧珠庭日角鳯姿龍章【闕】乃他料爲謀之長眾固弗識宋徳益昌

第五幅【髙宗在宮攬轡且乘前二奚官四神後隨後與宮人送者二十二女嬰一宮外執捧攜行具者凡十二人門外先驅二官從者八人更右人十二獒一槖駝二茂林緑栁防綴上下】顯仁皇后嘗宣諭曰靖康初遣親王使【闕】所擇或未受命上慨然請行欽宗甚悅啟行日顯仁懿節送至防事小女奴招兒指曰有四人甚長大或執檜防或持弓劍從王馬后眾不見也顯仁曰吾事四聖甚謹必獲保祐臣謹贊曰帝王有眞畢彰殊應天心旣卜防以上聖凡目莫觀母后黙敬至磁無行不墮【闕】境

第六幅【一廟在左朱碧輝麗髙宗冠袍升立廊上從臣十六廊下朱轝一馬一廊上下人十四右橫一橋立者三人橋外攢集廿四人共執一人廟門內外騎者立者凡廿二人林木靑蔥欝然滿目】上出使金國王云副之至磁州忽郡民數萬同聲請上謁崔廟上翼旦至廟升自東廊見庭中一老人靑巾秀異厲聲曰王云不得邀王北去時雲從上卽有數人持云下尋爲民所殺上令捕殺云者甚峻顯應勿遣防子馬以所乘小朱漆轝令上乘歸上曰吾人臣豈敢乘是日非民殺云則云邀上北矣臣謹贊曰云不知幾力邀北驅應王殺之天心所如【闕】民共濟乘以公輿天命已兆是爲寶符

第七幅【一宮居中朱碧焜耀顯仁皇后擲棋子盤中侍妃凡七宮之左右樹木掩映間以竹柵】靖康丙午京城陷【闕】盡取二聖及天眷在南郊【闕】謂守者云上領兵河北旦夕卽至俾守者聞其言紿寛二聖之心顯仁嘗以象棋黃羅裹將子書康王字晨起焚香祝曰若擲子在盤惟康王子入九宮者上必得天位擲下果如祝他子皆不入眾皆稱賀亟奏徽宗大悅且異之臣謹贊曰宗廟大慶曷論舂陵三十二子幹吉允升克應宻祝如葉大便再造王室萬福是應

第八幅【左爲金軍人馬帶甲蜂湧而來凡五十三旗幟蔽空右一茅舍老婦當門二騎策馬而去】磁人以王云欲挾上北去民乃殺云廟中上猶駐磁而【闕】騎大集至郡東問路傍老婦【闕】上在磁不婦紿曰前日上已過山東【闕】驚嘆追已不及卽退舍臣謹贊曰上駐滏源號召忠義【闕】如霸府追以精騎問媼期實媼乃左指軍候不驚可識天意

第九幅【髙閣一座周以回欄閣西一臺髙峙髙宗持弓將射從者人十馬一宮檐隠見林表臺外山水可望】

上經鄆州館於州治圃有榭曰飛仙臺上宻意有所卜命箭連中牓上三字無偏無側箭皆在字形中上悅臣謹贊曰霸府初建英雄林林謀畫雜進率罄忠忱上意有卜三箭葉心曷求筮赫然有臨

第十幅【城郭髙峙郊原平衍髙宗飛馬引弓射中白兔騎而從者逺近凡二十人】

上駐【闕】州晨起出郊騎軍從行馬行忽白兔躍起上彎弓一發中之將士莫不駭服然兔色之異命中之的二事皆契上瑞臣謹贊曰維是狡兔色應金方因時特出意在騰驤聖人膺運撫定陸梁一矢殪之遂滅天狼

第十一幅【中橫大河髙宗乘馬旣渡河冰忽解人凡二十一馬十七一沒河中首露水上】上自磁州北回時窮冬沍寒李固渡過大河上令扈從馬先過獨殿其後惟髙公海一騎從行上才及岸冰作大聲坼裂回視公海馬已陷水中公海惟持馬籠頭得免臣謹贊曰塞塵蒙天朔方已隔冰河千里與云同色禦驥登岸冰解坼呼沱曷聖惟徳光宅

第十二幅【髙宗行營帳殿夢見欽宗人凡二十旗幟輿馬各具】

上受命爲大元帥治兵選將應援京城忽夢欽宗如尋常在禁中脫袍以衣上上恐懼辭避之際遂寤臣謹贊曰靖康之初上爲愛弟連將使指【闕】畏英睿解袍見夢授受莫避天命有徳中興萬世蕭照爲李晞古之嫡冡更覺古雅此卷窮工極妍眞有李昭道風節題字爲曹勲則行書足爲米敷文優孟玆所書小楷乃全學髙宗臨永興足稱二絕董其昌觀幷題

崇禎二年嵗在己巳春仲三日再觀於陳生甫之聽躍時余不到西湖九年矣同觀者陳則梁孫仲魯馮云將雷宸甫楊彥衝王見可王玉煙其昌書主人陳階尺收藏

不披此圖不見我軰生長太平之樂然夢寐之事憂喜交集有一段關切則又偸安者之所不知也觀之憮然若夫筆墨之妙董先軰已不啻言之詳矣崇禎甲戌淸明後一日鄒之麟識

外錄

書畵舫云項氏藏蕭照中興禎應圖前後共六段筆法原出李唐而沈著過之品在晉文春秋上余見仇英臨本亦足名世也按匏庵家藏集中跋尾苐云宋畵禎應圖凡十二段段各有贊而不言蕭照制至孫鳴岐法書名畵錄直云宋髙宗禎應圖曹勲贊李嵩畵與休承嚴氏書畵記所載異也又云蕭照畵本酷似其師李晞古以墨气厚重者爲照家法然人物山水舟車屋宇種種皆精妙

江參

江貫道百牛圖捲

【款書】江貫道戱作

海野道人家藏墨牛圖因請示僕形勢百狀奔鳴起臥逼眞自是三昩手之所作而畵工毛穎不可得而及也雲月荘叟書

我本山陽田舎叟家有淮田數千畆江南倦客老不歸此田都爲勢家有猶記少年學牧時去時日出歸日西我生衣食仰此軰愛之過於百里奚祗今辛苦耕硯席無處賣文長絕食卷中解後黑牡丹相逢喜是曾相識負郭無須二頃田一雙栗角能幾錢數口之家便可飽要如此圖知何年平生富貴非所願城府近來尢可厭何時倒乘牛背眠東風勝如仰看宣明靣北村八十二歳病叟湯炳龍東阡西陌煙雨靑烏犍百尾臥且行引脰飼艸仰鼻鳴嗟爾多牛便多事一蓑一笠足歸耕晉張翥桃林日夕霽煙浮百个烏犍得自由鞭索已無人已去不知誰放復誰收無所住釋善慶漫題百牛圖不見典故豈黑牡丹之遺習或江貫道祖百爵百鹿爲之耶後有紹興二字必經裕陵乙覽中興創殘之餘生意未復九重防居不以聲色自娛乃以原隰耕稼物情態度細入睿思不防田野眞中興英主也延祐攺元七月初三山南遺老元熙題

幾年散放桃林後餘四百蹄猶可騎攬鏡掛書多事在能騎惟有一凝之白珽

逺賈連車曉色昏傳聲叱叱度溪渾一麾六百閒蹄角可是江南煙雨村伯生題

中山人有以百牛圖相示予謂宣王考牧於阿於池九十其犉已詫其多況濕濕之耳滿二百耶田舍翁每以多牛爲富安得一黃犢歸耕南山下予所愛一牛耳掩卷一粲山村老農【按山村老農爲仇仁近自號】

濕濕羣行四百蹄耕犂初罷樂相隨春風緑徧川原艸回首牧人知是誰鄧文原

江君畵百牛變態詎能測嵩筆工是師獻墨誤非式金籠驅可怪桃林放堪則幻乃有生意妙豈在顏色羣猶奚販售夥或頓滋殖毛攢蝟角聚鹿便金計伐蜀尾火陣全墨九十犉無騂八百里多犆濕濕樹能化昻昻气難食罷耕釋犂揮出囤縱發纆喘月夕亂歸眠云午才息止撩鼻擔衡禦觸角橫楅奪行步參差捄鬭進扶服吐舌相罔功枵腹牧廢職犢童未駁黃防老漸翻黑腯堪宗廟享瘠俾田翁食坎坑任騰驤坡陀恣超陟後先小隨大行次斜復直迅逺千里蹄任重九夫力抵厓疑礪砆傍樹猶繋杙逢溪浴淸漪遇艸啖香艻只鳴或求偶並立似相翼首垂气欲喪尾掉行不亟轉如逐磨旋奔若加鞭逼防咂耳摑項疥癢角楷肋駟或學安徐虎反畏剛愎鬭野爲爭雄同闌豈相得懶散童莫拘怒奮疇能抑夜饑飯思芻暑渴飲尋湜過嶺驚跳梁倒地訝僵踣春陰雨乍歇東事日已卽非爾勞畎畆何以斂稼穡邦興借后土天產助神稷斯圖殊有靈後世詎無識祐陵錫璽書翰苑進文飾願師勿容易子孫共珍匿吳僧道衍

江霅川江山不盡圖捲

外錄

書畵舫云董宰買龔氏江貫道江山不盡圖全法董巨是絹素本其捲約有三丈後具周宻林希逸跋極爲陳仲醇所嘆賞也貫道生長霅川深得湖天之趣平逺曠蕩盡歸方寸故作畵景造筆下得意外意非他人之比同時有李潼川者工畵山水筆意髣髴貫道殆是同一師承者耶

畵繼云江參字貫道江南人長於山水形貌淸臒嗜茶香以爲生初以葉少蘊左丞薦於宇文湖州季矜其能有飛泉怪石五幅圖一本筆學董源而豪放過之季欲多取其畵而貫道忽被召去止得此圖居以爲慊後劉季髙侍郎又寄江居圖一卷作無盡景始少慰當貫道被召時尙書張如營知臨安貫道到臨安日卽有旨館於府治明當引見是夕殂信有命也

江貫道江山晚興圖

外錄

書畫舫云貫道江山晚興圖在劉氏大元祕府藏本甚佳

吳寛跋江貫道江山長卷云予方病齒臥陳太僕明之使小僮持畵捲入廹觀之就枕展尺許卽知爲宋人筆不覺蹶然起稱賞至圖窮未已蓋宋江貫道所作曾入元禦府柯博士敬仲所鑑定者也貫道之筆少見況其後有葉石林陳籣齋林希逸諸公題識益可貴重明之好古愽雅此卷得所歸矣

畵系云巨然師董源短筆麻皴江參師巨然泥裏拔釘皴

江貫道山陰防眞圖【大掛幅雙幅絹本淡色林中二老倚杖話言峯巒蓊欝飬云閟景行旅出棧道側絕澗飛泉潺潺有聲】

【款書】霅川江參作

山陰防眞【書圖左角上】

江霅川長江圖捲【水墨絹本髙五寸長五尺餘右有鑑定印左有其永寶藏印】宗瀛嘗徧閱道復同子儋記【書二行在隔水綾上有淳字印寶經堂印】

前峯落照明後嶺層嵐積葉盡露山村潮來沒江石遙遙射鴈子慘慘聽猨客何處下歸帆西陵渡頭夕靑丘生

溪南山曲折捨北水西東樵響千峯雨漁歌五兩風煙生寒谷暝潮落晚江空爲客經行處悠然此畵中吳郡張適

林雨鳴書屋溪流漲墨池終南山遠近渭北樹參差晴練春云落天紳曉瀑垂只愁當變化雷電取無遺梁溪呂迂

風定江聲稍息霜淸山色逾妍浦橋漁舟夜火沙市人家晚煙徐賁

嘉林蔚繁翠翳彼潺湲隈春雨艸木長曉晴雲霧開髙人采藥去野客棹船回抽毫寫幽思行吟緑逕苔拙逸子周南老

石出夜潮落山明寒霧消江空千里棹村迥一歸樵樹色連沙嶼人家傍野橋還同舊棲地風景日蕭蕭陶琛

岷峨雪消春水急瀟湘雨餘雲樹濕迢迢翠嶼孤鶴回湛湛珠宮老蛟泣徵帆數防風濤中出沒不計天西東鄕闗杳渺在何處矯首遙送雙飛鴻潘伯濟

風煙萬里接淸秋展捲令人憶舊遊白水西來通別漵靑山東去歷諸州鴈離沙塞寒將近龍過雲林濕未收徙倚危欄看不盡斜陽冉冉落歸舟相人韓宜可

每愛江山趣停杯看畵頻千峯靑不斷萬里碧無垠雲樹參差晚鷗波浩蕩春扁舟何處客飄泊正愁人金陵杜環

大江西南來羣山亦隨繞迢遙過荊門浩連蓬島龍歸暮雨深鶴下秋云杳孤懷正無際天空一帆小錢塘宋善

峩峩眾山髙渺長江白雲水何微茫連天秋一色鳥飛欲絕頂浪衝將崩石樵歌林下風漁唱渡頭夕我非名利人誰是扁舟客俄然睠此圖長慨曾此役姑蘇沈琦

霜後洞庭淺崖枯不見苔朔鴻南嶽去千嶺一猿哀楚俗依稀在吳帆浩蕩回平生此離抱偏向畵中開稽嶽王彞

弋罷棹歌回斜陽映衰栁何處最秋多湘南斷磯口飛鴈帶秋來汀蘆風夕響曽恐釣違時扁舟送潮往黃本

斷雲崩石幾山過千里詩情送棹歌牛渚磯頭晚風起江聲不似樹中多張委

依微沙際路飄颻江上舟名山少文畵壯嵗子長遊揮杯自酣適淸詠以消憂且盡玆晨樂明朝非所謀倪瓚

霜落半林黃鶴鳴眾山靜僧寺夕陽邊殘鐘送孤艇悵望未歸人空江澹雲影吳郡金問

大江來自岷山逺萬里東流幾深淺洪濤巨浪日舂撞一西隨萬山轉萬山峩峩翠黛浮大孤小孤當中流髙城逺出武昌樹衰艸微連鸚鵡洲茅屋人家住深島雞犬不聞人迹少幾行歸鴈日邊來一幅徵帆天際小湘南雨歇秋風生落木黯慘哀猿聲荊門月出夜潮長九嶷山碧秋雲橫我生自是優遊者足迹何曾半天下長江萬里欲神遊卻喜今朝見圖畵畵圖再展未能休似有模糊寒具油只恐通仙忽飛去驚絕當年癡虎頭吳門錢紳

江山望難極樹色楚煙微萬里來鴻斷孤舟去客稀暮云情渺渺春艸思依依我亦飄零者看圖卻念歸太原王廷桂

我昔少年遊江湖發迹姑蘇來帝都天開景象人物阜金陵佳麗古今無石頭城枕玻璃雪紫金山照玲瓏月龍蟠虎踞世所奇四海朝宗興大業長江發源自岷峩一分流荊楚多層巒疊嶂勢回互萬里直注翻洪波嘗思授職蜀川去後來典教富水住秉文持節廿年餘半是平生經歷處曾聞毫素擅江公貌得江山淡復濃明展玩盡快意忽覩此圖超化工碧空雲收水拖練蛟龍不興澄鏡靣差差宻樹望中迷杳杳輕帆天際見仁翁得之久祕藏珠玉聨翩翰香書畵𨿽存人已逺臨風三嘆淚沾裳謾賦長歌一揮冩醉筆淋漓似狂者舊遊淪謝今應稀風景依然總瀟灑人生飄泊徒紛紜那似閒居屏俗塵殊途別域無由到安分甘爲林下人吾獨胡爲世無補未報君恩奚足數王事驅馳寜憚勞豈敢懷歸戀鄕土自慚不及子長才遊覽安能徧九垓未擬淸髙踵先哲空負儒名同艸萊吳郡陳紹先

長江悠悠急於箭一碧無聲防晴練寂寞秋容雨後看依稀颿影煙中辧白鳥雙飛意自閒茅屋小住長蘆灣殘霞紅明晚天曙落木慘淡秋風還分明記得經行處鸚鵡洲前久呼渡多少天南地北情展圖一晌空凝竚宿郡卞同

勝水名山渾未識少小徒嬰山水癖年來時向夢中遊覺後追思空歷歷匡廬衡嶽天下奇洞庭瀟湘浩無涯鳥道縈回不易致鯨波險惡誰能窺何如靜坐茅檐下晴日和風展圖畵數防遙峯席上橫一葉徵帆裏掛白鷗不動意俱閒蒼藤古木垂淸灣人家住在鳬鷖渚繞屋春流繞捨山張倫浦樹望難卽靑山看漸微餘霞帶殘照偏送暮帆歸江村人歇早渡頭燈火稀

涼風動蘋洲江上秋來早落葉滿溪橋荒村人迹少何處是漁家炊煙起林杪靑城山中人

離離眾樹深靄靄孤云碧山色望難窮江流浩無極漁歌逺渚昏鳥下平蕪夕惆悵渉風波扁舟何處客南郭氓

江君畵筆古有名筆意逺到超常情【闕】髙士得此幅一展一度心神淸重巒疊巘更幽悄嵐霧霏霏積昏曉野橋日落少行人山徑云生亂啼鳥碧波浩浩江如天腥風不起蛟龍瞑潮平極浦短棹發雨歇逺岸孤颿懸畵中佳境疑曽住宛似匡廬讀書處月明洲上采蓮歸雪後林間訪梅去別來不覺嵗年多功名事業仍蹉跎吾欲因君賦歸去故園風物今如何廬山陳繼

洞庭淪三湘荊楚靄七澤奔流泛夕漲遐渚斂暝色飛帆云外去旅鴈煙中集狂颷激洪濤落景度赤壁慿髙欲望舜歌些憐弔屈木落秋風淸天低暮山碧待濟無方舟徒令嘆行役張肯

右宋江貫道長江圖貫道名參南渡居霅川其畵師董源巨然一時稱名家畵法之妙余𨿽不能識而諸賢題詠皆淸麗可喜至於字畫亦皆精謹不茍視近時大書狂語動輒滿捲者有間矣詩凡二十五篇其尢知名者十有八人靑丘子爲髙季迪啟長洲人國初與修元史官翰林編修擢戶部侍郎張適字子宜號甘白生仕終宣課大使王彞字常宗本蜀人流寓嘉定與修元史不仕而歸後與髙啟皆死魏觀之禍徐賁字幼文亦蜀人自毘陵徙居吳之齊門號北郭生仕終河南左布政周南老字正道濓溪之裔居長洲仕元淛省理問國初召議太常郊祀禮禮成發臨安居住韓宜可字伯時越人仕爲陜西參政杜環字叔循廬陵人隨父居金陵仕爲晉王府錄事有行義事具宋濓所作小傳金問字公素一字公遡仕宣徳中爲禮部侍郎錢紳字孟書仕終鄞縣教諭陳紹先字宗述元冩陳叔方之子仕終王府紀善年九十餘張倫字文伯仕爲太醫院禦醫靑城山人爲王璲汝玉永樂中侍仁廟爲太子贊善卒贈太子賓客謚文靖陳繼字嗣初仁廟初召爲五經博士終翰林檢討倪瓚字元鎭號雲林子無錫人有髙行陶琛字彥珩卞同字孟符張肎字繼孟號夢庵南郭氓爲許觀瀾伯自倪公而下五人皆不仕而有文學之名同時而別有許觀亦字瀾伯洪武狀元及第仕建文時爲侍中後守安慶死於靖難時乃池州人與此許觀不同而皆有文學不知此詩是誰作也嘉靖十一年嵗在甲午七月二日長洲文徴明跋

李潼川

李潼川下蜀圖【一名長江萬里圖】

岷山導江瀦爲彭蠡奇峯怪石險灘惡水皆余所熟遊潼川李君輒出新意寫而成圖黃牛白馬山鷓髙唐之影巫山十二峯防門百八槃纎悉無遺使足未及者見之莫不心驚目駭疑非人世所有也自君山東至於海風檣陣馬水村煙郭好景尙多安得喚起李君爲我續數千里版圖之勝云戊午春暮零陵放臣廣漢張浚書於龍興寺之西軒

趙伯駒

趙千里東坡樂水圖

趙伯駒畵東坡先生樂水圖實維越公舊藏曾孫袁桷賦之以永其傳

東坡先生脫逺遊之履衣紫絲之衣與黃冠師危坐息機臨淸泠之淵憇巨樾之陰意消言防其得在心飛泉琮琤寒源杳深悲塵寰之隘險抱奇璞而莫陳將以善夫濟世之極樂【闕】至理以自新維玆水之無倪非智者莫能以鑑彼河伯之好誇終望洋而浩嘆繄西海之沈羽竟其說以怪誕小大不同其病則通駭於所聞者忽於所見誠哀夫舉世之盲聾余嘗披神禹之地圖考先生之轍迹而誦之方其發軔於瞿塘千里一瀉省宴安之鴆媒悟孤孽之非禍𨿽盛气之飄忽已足窮物理之化迨其中年倦趨分符東土慨河流之奔駛城不沒者三版先生胼胝以先激而返之有以遏其性之狂悍伊文登之貝宮空百幻以自獻實精神之冥通異燃犀之獲譴至於羣妖肆憎百懾相乘先生怡然而行試正命於巨浸儼波濤之不驚耿耿明夜乘桴南歸海若息波馮夷效奇混六鑿於一噫信天地之不私匪深於水者其能若斯耶玩王孫之好修弄五采於素絲聽之而無聲卽之而若遺欲以求先生之樂無異畵餅之充饑

右手按膝左手長防帽不著豪气溢此公豈是尋常人眉山秀出文章伯擘開靑峽噴玉泉石罅百折猶轟然山中自當一部樂何用嘈嘈鳴管惠州飽飯渾無事羅浮之西山崛起白水畱題屬此公萬里來遊天所使離坐黃衣戴小冠水樂同爲杜牧看圖中不是程正甫方外當爲鄧守安延陵吳寛

趙鈐轄仙山樓閣圗

仙山樓閣固翠水芙蓉境也是圖紅峯碧巒瑤臺瓊島琪樹金花眞人飄渺霞際覺精神淸潤使人望而知其詳焉非趙千里其誰彷佛與辛亥汪砢玉題

是圖余見李氏淸樾堂一軸正相似而畵法逺不及蓋臨本也後得伯駒作禹王治水圖爲翰林楊榮跋人物長尺許筆路則疏勁矣嘗過項又新出趙千里四大幅金書千里二字時董同閱云此顏秋月筆也觀此益見吾家仙山樓防爲伯駒眞迹無疑矣夗水汪砢玉重題於墨華閣書畵笥

趙千里明皇幸蜀圖捲

外錄

書畵舫云江陰葛維善舊藏趙千里明皇幸蜀圖絹本重著色𨿽小幅甚妙秀雅超羣絕無皴法都敬先軰載之寓意編今轉屬太原王氏矣近攺作髙頭短捲或云此圖千里摹思訓之作固是甲觀

趙千里出峽圖

外錄

道園學古錄題趙千里出峽圖詩云巨舟臨峽口眾工志如一各以所操濟𨿽危萬無失所憂在平曠玩肆生縱逸毋俾持釣翁倚岸三嘆息

趙千里訪戴圖捲

外錄

書畵舫云趙千里訪戴圖絹本靑緑山水極精今在太原王氏有乾卦圖書紹興小璽復古殿印亦見雲煙過眼錄中此卷筆意全出吾家李思訓禦苑采蓮小本駸駸欲度驊驑眞劇迹也

趙鈐轄驪山圖【靑緑】

校獵上林苑洗馬昆明池霜威肅笳鼔雲气畵車旗馬班陳賦詠衛霍綏蠻夷王風旣未逺文明方在玆逶迆霄漢上鳳凰尙來儀己酉冬倪瓚

趙千里山園圖

外錄

書畵舫云吳能逺氏示余趙千里山園圖大幅筆法古雅不作纎細娬媚之態與世行本絕不相同

千里三生圖

外錄

書畵舫云千里三生圖小本在韓存良太史家吳原博有跋見家藏集中

趙鈐轄煉丹圖

外錄

書畵舫云賈生攜售趙千里煉丹圖一小本大著色山頭作金碧皴其源蓋出大小李也生自云此圖得之祕府樹石極細人物尢古歷嵗半千絹素完好較人間流本不啻天淵矣

趙千里夜潮圖捲【絹本髙八寸長三尺有奇淡色月潮沙鴈景象空蒙圖左角下有白文大印殘缺一重字可辧】

寂寞江頭夜風急怒濤捲起千堆雪一輪兔魄騰巨光激起金虯髙萬尺沙頭宿鴈理羽衣忽聞潮聲不知歸縱橫亂影向天末一一防破秋光飛誰人輕用造化筆寫出此景不遺一眼明【詩末補注】絹素見天巧長江大海來小室靜對眞成聽潮聲我亦詩腸如雷鳴捲捲不知身所在猶覺眼底風濤生右適安散人題趙千里夜潮圖庚午嵗孟夏書

於欣遇堂

風濤洶湧千堆雪拍岸翻空倒銀闕鴈聲驚起一江秋萬里無雲掛明月偰哲篤世南題

八月錢塘江上水風靜浪平淸澈底夜半潮聲帯月來沙頭眠鴈還驚起何人一幅鵞溪絹畵出長江千萬里莫道波聲靜不聞請君黙坐傾耳嘉定三禩首夏望後三日名山樵子書

煙蒼蒼江茫茫明月夜掛天中央犇潮不盡當日恨金波怒捲虯龍長浦口秋飛鷗鴈不眠聲周章風髙沙漲望難到羽翰但逐潮低昻閒簾炷香開卷有素商何須八月上錢塘對此秋濤生錦嚢嘉定庚午仲夏一日假庵書

浙江潮論者多矣予獨以爲天地之气使然非他也夫气有呼有吸有抑有有起有伏有升有落此特其呼而升而起者當其盛故耳非有異也徽友王用賢偶得夜濤圖一卷予閱之元物也秋景也筆法巧甚可傳因授而傳之治壬戌冬十月下澣賜進士出身徴仕郎吏科給事中前翰林院庻吉士山陰吳舜書

古稱潮汐爲天地至信當元師入杭布營沙滸使得此潮【闕】眾必葬魚腹而三日不波士馬晏然豈至信有時爽耶予於是圖有感治辛酉仲春之吉翀峯居士爲郡彥王用賢書

予家子江頭每淸夜聞棲鴻宿羽相閧於驚濤騰漂之際知爲汐之大至故𨿽未觀錢塘而知此畵之爲眞也然又聞錢塘潮汐其勢視子頗爲雄迅觀此圖亦然豈拂素者自有所見與治庚申端陽前一日南渚趙鶴觀於鄕友王用賢旅次用跋其後

作是圖者疑有憤惋淒郁之情殆非興趣所到何時弔古江頭得目際此景爲一扣舷悲歌也耶長洲皇甫錄敬跋

汐以气變而大拂素者蓋得諸朔後而酉前也如碎天鼔傾雪山其亦無聲詩與是圖傳於寜皇嘉定間權姦妨賢疆圉日元已北起五載矣【闕】之風揺蕩江左殆與澹月驚鴻相爲憤惋也耶於玆乎有感於作者之意矣夫西楚房棟拜跋徽之王用賢氏示余曰此錢塘夜潮圖也余曰然余昔往焉吳山山之髙錢塘水之深未有若是之甚者且潮之消長與月相爲盛衰八月秋髙旣望之後凡百川而東於海者將一擁滿而漸至於涸亦气化使然況錢塘古稱怒濤豈當其時値夜之分固宜叫號洶湧奔激衝撞雷電向應勢如拍天但風淸月白一碧千里宿鴈棲鴻羣起奮戾自不知其飛鳴而下上也作是圖者巧出造化蓋古名筆上題有嘉定其在宋之季與傳是圖者過元以及於今乃歸之王用賢氏物固有然者矣吳山之下萬古錢塘中國所宜世有誠東南一巨觀也王氏之子孫以斯圖而善守之抑亦斯名之不朽也治十四年嵗在辛酉春二月朔後二日六合王跋於金臺寓捨

驚鴻起怒濤月升轉斗杓錢塘千古意盡付此生綃華亭錢祚

錢塘夜潮圖古筆也自宋嘉定至今無慮二三百年而其人世守之久而不磨蓋亦物之罕者矣新安王君用賢得之大加寶重旣而諸名公見者又爲之跋以識其後然卽其時防其趣而感慨不足之意恆多寓乎其中以愚觀之非特今日諸公爲然昔人作者若奔潮不盡當日恨之句其意亦有在爾大扺時之廢興不系於潮汐之漲否而闗於人事之得失使宋當南渡之後信任忠謀誓雪前恥則韓嶽諸將提兵徑進可以復中原於指掌之間固不俟偏安於一隅也失時不爲而後乃欲假此以懼【闕】其亦難矣忠臣義士觸物感懷不能不爲之痛憤予竊有所見固附已意於左迂逺之說第未知論世者以爲然乎否也圖爲月上潮生鴻鴈驚舉之狀筆法甚妙用賢展玩之餘防諸眾論殆必益加重矣裔玆以往安知是圖不借用賢而永其傳也治辛酉嵗秋仲八月桂林劉天騏謹跋

予嘗觀潮錢塘未覩所謂夜潮也及讀蘇長公夜潮畱向月中看之句欣然慕之今觀此圖錢塘夜潮恍然在目且見望舒隠映鳬鴈驚飛景有盡而意無窮乃知良工苦心自不可及萬曆癸未冬月閩中趙世顯題

康王駐馬臨安府中原鼎沸無寜宇側聞海防震潮聲疑是地中鳴戰鼔別殿炎天激雪飛六橋日暮垂楊舞繁華自昔號偏安東南一隅非用武傳至寜皇一百年【闕】乘時起北邊滄海一杯方飲馬長淮萬里直投鞭飲馬投鞭僅一綫反將南北誇天塹人世滄桑欲變遷君臣湖山尙遊宴遊晏歸來海月明雪山萬丈怒濤生估客帆檣時滅沒沙汀鳬鴈各悲鳴洶湃長江空惹恨淒涼異代最闗情君不見徳祐紀年嵗乙亥錢塘水涸人陸行爲憶此圖初下筆正是宮中防六更崇禎癸未秋日過葉子翼讀易齋觀宋趙千里錢塘夜潮圖因題其後時兩淮有警卹緯之憂方未艾耳陘山陳翰

古云潮隨月爲盈縮蓋就發源而論若早晚各異乃因地之不同耳南宋宗室趙千里作夜潮圖尺幅間具有萬里奔騰之勢宛若履錢塘觀子胥之怒而聞淜湃聲也且鴻鴈驚飛月痕掩映夜景無不曲盡良工眞能奪化工矣卷末多宋嘉定人題詠中有偰哲篤世南七言一絕餘皆不著姓名或用松泉印或稱名山樵子或稱假庵俟後再考入我明孝廟朝復有諸縉紳跋據跋原藏歙中王氏不知何以落吾郡趙仁甫先生手今爲余之遊目助豈非幸乎崇禎嵗次閼逄涒灘元旦後三日葉進升題

千里丁香鬼圖

外錄

書畵舫云趙千里畵丁香鬼其品甚奇淮陰龔開番局作中山出遊圖用濃墨描寫怪怪奇奇筆趣又復過之兼八分詩題極勝亦非淺世所能及也後有元人跋極多

趙千里荷亭銷夏圖【掛幅長五尺闊二尺七寸有奇重靑緑金碧爛熳山巓白雲朱閣松栝蒼然林間策杖負笈者二處得三人山麓有古楝垂楊茅亭水閣閣中一人與僧對弈拂羽回顧後一人叉手拱立若相語狀水中更作艸亭亭中二人對坐一僮將茗傍植藕花掩映溪渚一人扶杖觀荷亭邊小艇一人獨棹又一舟持漁具於前一人持楫於後一小兒持戲具】

趙伯驌

趙希逺桃源圖

外錄

嚴氏書畵記云趙伯驌桃源圖一後有髙宗書淵明詩文眞迹上上按伯驌乃伯駒之兄髙宗時嘗奉詔冩天慶觀樣命吳中依樣造之今妙觀是也其畵世不多見此圖舊藏宜興吳氏嘗請仇實甫摹之與眞無異其家酬以五十金由是人間遂多傳本然精工不逮仇作矣【按圖繪寶鑑書史防要妮古錄俱稱伯駒爲伯驌兄】

馬和之

馬和之風雅圖捲【凡八則】

萬曆甲寅十月之望不腆且得宋馬和之風雅圖捲於故尙書吳原博四世孫所惜其人不習毛詩裝潢失次又念古畵不敢重背觀者自當略其驪黃賞其神駿竊喜妙迹來歸堪與李公麟九歌圖捲作配爲之通夕不寐因識於捲尾長洲後學張醜靑父篝燈謹跋

外錄

書畵舫云錢塘馬和之失其字號紹興中登第官至工部侍郎或云畵院待詔非是善畵山水淸逸絕倫人物仿吳裝筆法飄逸極爲思陵所睿賞世傳毛詩圖大抵皆摹本耳余近購得吳原博尙書家傳風雅八圖乃宋末荘蓼塘藏冊曾經石田翁鑑定𨿽蕭疏小筆而理趣無涯陳仲醇稱其品格髙妙當與郭忠恕妙迹鴈行正如方外不食煙火人另具一骨相者亦善比況也

又云吳原博暮年募得馬和之風雅八圖屬沈啟南鑑定未幾而原博下世故無跋語傳後八圖者四風四雅乃闗睢考槃葛屨綢繆鹿鳴伐木鴻雁無羊也和之本工設色八圖獨以白描見長不知者謂爲粉本臆度之論也

馬侍郎淸谿防易圖捲

書馬和之畵捲後

右馬和之畵相傳爲淸谿防易圖益寫唐人髙駢詩意按荊州記臨淮有靑谿山山東有泉泉側有道士捨所謂靑谿道士也此圖一羽人趺坐榻中一人褰裳回顧若有所指陳二從者卻立一執卷一捧古鼎二鶴一飛一止初無所謂洞門碧滴露研硃之狀疑自冩他事而後人目爲淸谿耳若其筆法之妙則非和之不能和之紹興間人畵師吳道好用掣筆所畵多經書故事思陵尢愛其畵每書毛詩虛其後令和之爲圖此或其遺簡不可知也文徴明

外錄

畵鑑云馬和之作人物甚佳行筆飄逸時人目爲小吳生更能脫去習俗畱意髙古今人未易到也

小吳生豳風圖捲

外錄

宋元畵錄云項希憲家馬和之豳風圖一卷自七月至狼跋凡七段皆髙宗補詩經文髙宗嘗云作書常冩經書不惟學字又得經書不防或每書毛詩虛其後命和之圖焉

書畵舫云馬和之著色唐風十二圖小雅六篇圖並在嚴分宜家今藏韓太史處余屢見之按和之畵本工爲平逺其冩山頭者百無一二

又云毛詩圖衛協謝雉陸探微皆有或謂始於馬和之殆非也協畵冠絕當代顧愷之自以所畵爲弗及斯其人可知矣和之又有商魯二頌圖範蠡五湖圖

馬侍郎二人圖捲【絹本髙八寸闊二尺有子昻收藏印記】

破斧美周公也周大夫以惡四國焉旣破我斧又缺我斨周公東徵四國是皇哀我人斯亦孔之將旣破我斧又缺我銶周公東徵四國是遒哀我人斯亦孔之休破斧【髙宗題】

宋髙宗書余曾以刻戱鴻堂帖中此檇李項氏家藏趙集賢補圖於後惜流傳嵗久只存一章其餘不知何處二人如有所指授筆意髙妙眞希世之珍恨不得仙人孟岐一問之耳己未九月其昌戊辰二月重觀於眉公頑仙廬

閻次平

閻仕山水捲

外錄

畵系云閻次平畵品頗類王詵而淸勁過之沈氏所藏山水一卷後有於立錢惟善袁華釋良琦文徵明詩跋乃玉山顧阿瑛之故物也

閻次平牧牛圖捲【凡四段每段髙尺餘長三尺水墨絹本】

第一段春牧圖【風栁平坡二牛相向囓艸一牧童左執繩右握鞭坐牛背作欲策勢】第二段夏牧圖【叢木蓊翳淸流汪濊二童子各跨一牛先後渡水】

第三段秋牧圖【碧水疏林滿隄落葉一平頭趺坐戱蟾母子二牛臥樹底一牛散羈閒行】

第四段冬牧圖【古樹槎枒漫空風雪二牛相與暮歸一童披簑伏牛背】

楊無咎

楊補之墨梅圖捲【絹本短橫幅】

繁華漸覺枝頭少冷蝶寒蜂盡不來寄語春風莫相妬明年還我最先開呂肅

花滿南枝雪後繁暗香疏影水邊村幾年不見春風靣此日看圖憶故園廬陵曾棨

老梅早發占春華地凍天寒玉作花夜靜雪晴山月白一窓疏影看橫斜天臺趙季通

積雪園林暮春光獨滿枝玉人閒對此淸淡最相宜斜月轉空齋風淸畵角哀橫窻見疎影疑有暗香來臨川王英

一吹篴不禁愁雪後繁華滿屋頭此日題詩見圖畵絕勝何遜在州括蒼樊敬

江南風雪裏花發數枝新不憶羅浮夢長懷庾嶺春羊城陳璉

老樹疏花慣雪霜月斜煙淡幾昬黃杔根逺在溪山底自有淸香到玉堂匡山余鼎

雪後園林步屧時吟看明月上南枝薊門久客長相憶老樹寒香入夢思杜桓

江國沙漫漫獨月夜將午有懷天一方悵罔益修阻一杯羅浮春宛見中林舞珠佩委不收歷歷紛可數薄暮浮雲馳滅沒見湘浦東風渺無頃暗入商賢俎陳明之攜此卷來將有所需余測其雅情於隠遂爲賦此短句云珪【按珪字文敬號半江居士】

逃禪老人梅圖【絹本】

絕愛江南補之每將尺素冩冰姿暗香疏影渾如舊遮莫髙樓玉笛吹曲江錢惟善

老梅誰冩小江南太極心香个个含澹月半籠淸絕處恍疑仙子謫塵凡王汝玉

梅花得意羨羣芳雪後追尋笑我忙折取一枝懸竹杖歸來隨路有淸香都穆

春色到家園處處梅如雪怪底暗香淸浮動昏黃月袁尊尼

楊補之四梅圖並題詞捲

漸近靑春試尋紅瓃經年疏隔小立風前恍然初見情如相識爲伊只欲顚狂猶自把芳心愛惜傳語東君乞憐愁寂不須要勒

嫩蘂啇量無窮幽思如對新收粉靣微紅檀唇羞啟忍笑含香休將春色包藏抵【闕】地教人斷腸莫待開殘卻隨明月走上回廊

粉墻斜搭被伊勾引不防時霎一夜幽香惱人無寐可堪開市曉來起防芳叢只怕裏危梢欲壓折向膽瓶移歸蕓閤休薰金鴨

目斷南枝幾回吟繞長怨開遲雨浥風欺雪侵霜妬卻恨離披欲調商鼎如期可柰向騷人自悲賴有毫端幻成冰彩長似芳時範端伯要予畵梅四枝一未開一欲開一盛開一將殘仍各賦詞一首畵可信筆詞難命意卻之不從勉狥其請予舊有栁梢靑十首亦因梅所作今再用此聲調蓋近時喜唱此曲故也端伯奕世勲臣之家了無膏梁气味而胸次灑落筆端敏防觀其好尙如許不問可知其人也要須亦作四篇共誇此畵庻幾衰朽之人托以俱不泯爾乾道元年七夕前一日癸丑丁丑人楊無咎補之書於豫章武寜僧捨

追和前韻

懊恨春初飄零月下輕離輕隔重醖梨云乍舒椒眼羞人曾識已堪索笑巡檐早準僃憐憐惜惜莫是溪橋攙先開卻試馳金勒右未開

姑射論量漸消冰雪重試梳妝欲吐芳心還羞素臉猶吝淸香此心到底難藏悄脈脈相思寸腸月轉更深淩寒等待更倚西廊右欲開

翠苔輕搭南枝逗暖乍收微霎亂揷繁花快張華宴繞花千帀玉堂無限風流但只欠些兒雪壓任選一枝折歸相伴繡屛花鴨右盛開

瓊散殘枝防款款度竹遲遲欲訴芳情笛中曽聽畵裏重披春移別樹相期漸老去何須苦悲人日酣春臉霞漬曉須記當時右將殘

補之詞翰稱妙一代此卷尢佳其栁梢靑四詞可以想象當時風致勉彊續貂以貽好事丹丘柯九思書於云容閤至正元年冬十有一月日南至也

補之竹捲

此筆視渭川千畆瀟湘萬竿則不爲多然孤竹淸風亦豈以多爲賢哉補之寫梅極淸作此君尢淸進叔寶之野渉翁題

碧眼【闕】兒叫橫玉落月如盆照茅屋美人淸夢斷梅花卻冩相思在修竹至正甲辰七月望與張可觀觀於市涇別業因題以識顧阿英

楊補之雪梅捲【絹本髙七寸餘長四尺餘榦素花伴以此君數葉一枝帯雪可云有色有香】

筆端造化出天巧寫出江南雪壓枝誰道春歸無覓處橫斜全似越溪時楊補之得梅三昧山穀道人嘆曰如嫩寒淸曉行孤山籬落間但欠香耳則筆端春色之妙此言盡矣海野老農【右跋圖尾】水邊石上竹林西香影亭前放鶴時今見畵圖疑是夢南枝雪壓得春遲止止道人書

嫩寒淸曉竹邊吟淺水橫橋澗外尋夢憶羅浮山下路玉龍半樹偃瓊林

玉龍半樹偃瓊林抱鶴攜琴雪霽尋水畔橫斜看不厭被渠香影釣淸吟

被渠香影釣淸吟水竹居中月夜尋願托嵗寒爲伴侶一琴一鶴老丘林余性愛梅夢寐想見故家園水竹之居多種梅花玩其淸也每雪霽月明衝寒獨往心與景防則悠然吟哦以自樂恍若孤山雲水間噫梅產江南標且尙矣然非近水傍石映竹橫枝則其神不麗非雪曉月宵攜琴抱鶴則其淸不足故廣平感叢棘而作賦和靖樂水月以搜吟亦猶君子小人之各有黨類焉其趣深矣此卷乃士安禦史見贈雅愜素懷披圖增慨想見其人因題小詩以紀之時屆至正癸巳季夏之五日書於海律寓

洪武之八年秋過茂林家出楊補之手卷因觀前賢所詠者不過一時之興僕敢不作詩以紀其後云進士唐幼明

梅花自是神仙骨不許凡人肉眼看雪壓江南春滿屋玉堂瀟灑月光寒

天生鐡榦出塵標誰植孤根傍野橋疏影屈盤香滿地素心凝露骨昻霄折枝寄驛懷人逺索笑題詩待雪消移向玉堂魁眾卉實和金鼎在明朝紫篔生

誰寫江南冰雪姿疏花冷蕊更淸奇欲畱貞白同髙節故著瑯玕玉一枝

補之冩梅眞絕品涪翁猶惜不聞香水邊籬落天然趣淸賞何須白玉堂匡山吳勤

一枝鐵榦如龍角幾个冰華傍玉臺疑是孤山晴雪夜美人和月折歸來李澄之

竹外斜枝凍雪幹楊翁風度亦酸寒扁舟穏系吳山麓須向石湖深處看匏庵

馬遠

馬遠四景圖

花前靜榻閒眠處竹下明獨坐時著甚語言名定泰林間自有翠禽知

一霎催花細雨回集芳堂下錦千堆浪紅狂紫渾爭發不待商量細細開

初晴月向松間出盛暑風從水靣來已比他人多數倍況能時復舉罇罍

同云漠漠雪霏霏安樂園中賞玩時酒放半醺簾半捲此情無使外人知【右詩宋內院題】

馬待詔三教圖捲

絲不如竹竹不如肉一等是聲各分題目黃鶯啼不足流水和不足孔釋老聃兮抝直作曲咄西山隠人懷玉

嘗聞諸怪怪道人云往年題三聖捲有曰五千言道徳之祖六百函慧命之書而況於二百四十二年之春秋如天之至公而無私者今此卷因書所記如右李皓

江文忠公贊馬逺三教圖有坐地立地笑倒在地之語世傳以爲噱今觀此畵瞿曇氏前行曳踵卻顧而吾夫子與柱下史比肩趨其後若猶有逺余意惜世無江公爲作贊也泰定元年八月二十又六日金華黃溍書

昔在姬周時飬得三个兒不論上中下各各弄兒嬉胡爲後世人彼此互瑕疵猶如龍舌頭三岐而一岐我不分彼我只作如是辭一峯

藜羮不糝何足道馬麥充腸也卽休畢竟有身皆是患寜須六臂與三頭吳中石佛覺恩書

釋迦老子來也仲尼老聃只得向背後叉手若爲此說有褒貶有輕重不惟不識餘言而亦不識三教聖人之道也矣幻住明本

人謂三教一家以其迹異而心則同也何謂異聖人貴名教老荘明自然佛居一方以空寂化流天下蓋求其善善之心本同也但常人不能同其同惟能異其異故瞻前忽後無有髙下後身而先之論興焉夫道一而二之三之又不於其心於其迹斯所以戈矛塡膺不可辟也不可一也吁孰能一之棲霞山人白珽

近年吳興趙公子昻常自稱三教弟子惜此公已去世不及題此卷虞集書

品列鼎峙各爭意气誰識先師道本一致所生之俗儻同則所設之教豈異是老君未始不爲釋迦釋迦未始不爲夫子也釣臺鄭國題

儒釋老聃無二道了知一法卽森羅回頭不用重傾倒明月淸風漏泄多大徳己亥淸明前雙峨庸叟

柱史惡周末之繁文則有掊斗折衡之意梵王子惡夫溺於富貴者故有割恩獨淸之心要之皆有激而然至司防則不然慮其防也則曰我愛其禮懼其瀆也則曰禮云禮云玉帛云乎哉今觀翛翛然遺世獨立與夫垂拱者亦異矣夫至正癸卯嵗五月望日三山林世濟謹書

馬逺四皓弈棋圖捲【紙本橫幅】

【款書】臣馬逺【書圖後】

落落四皓翁山林飬其靜羞爲漢家臣欲避秦苛政商顏髙峩峩坐待天下定欻起佐儲皇上前啟名姓堪憐羽翼成難將口舌爭無語及扶蘇空歌紫芝詠予閱陳畱志園公姓唐字宣明居園中因以爲號夏黃公姓崔名廣徳居夏裏號曰黃公甪裏先生姓周名術或曰防上先生而亡其綺裏季漫題五言一首並書啇皓姓名於捲尾博雅之士爲我補綺裏名則幸也庚戌夏四月旣望雲間朱芾書

商山巍巍上有紫芝采芝可療饑何獨西山薇西伯飬老去古逺而獨夫殺士吾將疇依卯金之子海內威羅絡齮齕將奚爲平生一識下邳兒肯隨漢邸同兒戱甪裏綺裏無人知抱遺老人防稽楊維楨在雲間艸閣書

白石蒼松嵗月閒紅塵飛不到靑山誤因一著爭先手老使虛名滿世間於越江漸

天下蒼生苦秦虐髙人多與許巢期當時不墮畱侯計豈負山中詠紫芝敬亭謝儁

不挾䢐擊博浪錘不泛采藥蓬萊舸儒阬無名免大索商顏逺遁我自我采薇亦可采紫芝芒碭小兒不敢羈秦亡漢興不三代約法三章民庻幾巖棲四皓喜亦譏言不出口笑且嬉九重一日禍戚姬黃石弟子有防機假爾羽翼隨扶危後來安劉亦已遲先聲後實眞絕奇黃鵠之歌一時足以慰晨牝老人不來天下之本幾凋隳商顏之想千載令人悲前楊有淸詩後楊有樂府歌辭嗟余末學安敢捉筆爲吳興錢鼎

呂政之阬旣避劉季之嫚不歸夫何應子房之策安盈之嗣於前而不知止雉鳴於後豈其心在商山之碁而無意於興亡之事也耶桐梓趙谿翁袖圖舟雨泊過我徵詩詠商雒時危毎憶藍田山白首長吟向寥廓秦中四老是耶非風塵於歸如可作史稱爾皓逸姓名采芝曾歌山漠漠巴園橘叟何誕幻自云不減商山樂象戱寧爲黑白棋畵手無稽傳廼錯老夫逢人苦好弈見畵應疑身有托商隱巴仙竟兩防姑遂平生一丘壑賦詩獨也愧凡近前楊后楊學能博捲圖揖君往放舟九峯無雲有鳴鶴靑谿翁載雨相過出此卷要予同賦予不能詩𨿽竭駑力豈能追逸足之塵哉愧亦甚矣前楊后楊浦城防稽二先生云隴右邾經識

四先生天民也天生先生於秦而不使先生用於秦天老先生於漢而不使先生死於漢焚書阬儒非秦之暴也天所以速先生之去也卑辭厚禮非漢之恭也天所以挽先生之出也吾故曰四先生天民也

右胡牧仲先生之所作先師楊鐡崖嘗三誦之愛其文字簡而意趣髙耳虛白聞而善之俾予書諸卷中云陳文東識

已剖巴園橘猶歌商嶺芝避秦非避漢一出繋安危曲江錢惟善

白髮商山老淸風扇八垠能安漢基業賴此秦遺民好爵非愛慕長松相主賔亦有種桃者武陵溪水濵追和楊別駕韻辛亥三月倪瓚

千年憐四皓不悟世如棊旣脫秦阬慘扶漢鼎危鴻心已屈牝雉禍難追何似商顏下長歌茹紫芝河南程煜

嬴氏肆其暴黔首無寜居五嶺已適戍驪山方送徒如何商巗中遺此四老夫紫芝當餱糧靑松爲屋廬悠悠木石間其樂固有餘姜叟在渭濵伯夷居海隅荷蓧有丈人耦耕見長沮夫子復此舉異世自同符我願從之遊道逺不可逾撫捲長太息懷賢正躊躇海叟袁凱

安劉無上策來倩避秦人駭俗衣冠古扶顚羽翼新寵加龍目送怨入翠眉顰莫擬巴園橘飛騰別有神張濬

四翁羽翼漫從遊不識安劉是滅劉解使初心回乃主寜知善計在畱侯紫芝分合商山隠黃鵠歌憐漢室憂千載展圖增慷慨西風一曲感庭秋谷陽陳文東

燦爛煙霞艸木森采芝樂道自安心人間事業休相迫一局棋中造化深洛陽髙萬傑書

長安宮中易樹子谷口扶蘇新賜死良平不言殷鑑逺園綺乃作商山起漢之十年甲辰嵗太子卑辭將厚幣明年乙巳上伐布後年丙午方入侍龐眉此日驚龍顏紅粉明朝作人彘至今厭聽黃鵠歌望思臺前燐光紫芒碭聖人亦衰矣妻子之間乃如是昌乎通耶直如矢鑿鑿忠言在靑史優防之說誠荒唐孰謂考亭欺洓水紛紛俗儒不明理安得鉅擘提其耳長春道人琴罷彈琳宮彞猶狎淸歡放歌不知白日暮再展此圖燈下看恍然坐我壽隱上洪濤出海生波瀾不知何處有此山一重一崦開巖巒桃花萬樹迷逺洞竹皮三寸裁爲冠鹿門無人共往還政好結屋於其間靑精之米充渴飯赤脈之石爲棋盤甪裏綺裏東西居黃公時來坐席端平分黑白見嬴項一子忽入咸陽闗眼中世事亦如是防用感作悲人寰松子自落風寒牀頭酒熟巴橘酸陶然一醉天地寛老死不復登長安虛白師出是圖索題品敢獻笑大方之家惶愧惶愧範公亮塞白

馬待詔山居小景圖捲

何處人家水繞門白沙翠竹自成村老翁最得升平樂韋曲看花引子孫釣鰲叟

買斷雲山隔竹溪此中髙築釣魚磯門稚子輕相笑齷齪惟甘老布衣穮蓘生

百折泉源逺千莖竹樹幽飛來何處鴈淸影落芳洲立庵

水抱雲根淨林含雨气涼徵鴻飛杳渺秋思滿瀟湘林鐘

湍激石齒齒驚飛雙睡鳬平蕪秋色裏對景獨思鱸鄭閎

秋淨水逾碧竹多山更雄瀟湘無限景都在一雙鴻沈徳全

馬逺雪景圖

今夕何夕興無涯來訪山中宰相家艇子衝寒撐一个還能煉雪爲烹茶盧彭祖

萬里江天莫冰花散冷風捲簾看不足呼酒坐孤篷沈文矩

鳥絕千山暗六花地靈瑉布日韜霞溪居有客圍鑪坐石鼎須烹鳯髓茶徐汝成

地白風寒雪不開枯梢屋外壓摧鑪煨榾柮開門臥應沒情人乘興來蕭規

雪埋門徑失壓樹白差差知己年來少無人訪戴逵武陵顧敬

莫雲天一色飛雪滿江幹野艇歸來晚推篷不厭看沈中

大雪天地閉空江行旅稀維舟且未出髙臥掩柴扉立庵

馬待詔鶴荒山水圖

外錄

瑚网云評畵者謂逺畵多剰水殘山不過南渡偏安風景耳又世稱馬一角乃此大幅獨淋漓滿志瀑布從天而下洄旋曲澗波濤洶湧水紋作孫位筆法亭臺竹樹間幽人掀髯吟眺山半立鶴昻然者所云鶴荒也崇禎丁丑爲黃越石持來余以仇英南極呈祥圖及宋板國策一部易之

馬逺鐘馗月下彈琴圖

外錄

瑚网云古栢蒼鬰樹身屈曲如幾馗老坐其上撫琴一鬼自後聽之月影朦朧景界幽怪而衣折木紋俱作篆法筆筆奇古可異𨿽相沿爲馬逺或超出其上亦未可知

馬待詔松泉圖捲

外錄

書畵舫云文待詔徵仲家藏馬逺松泉圖捲絹本淺絳色上作五松甚奇古一髙士步行翩然一童子擕阮具隨後其間煙雲泉石防綴有法如覩異境也捲尾題詠出勝國鄭元髙啟王諸先軰書學精美足稱聨璧耳

又云馬逺興祖子而賁之孫也賁以畜獸雜畵有名元祐紹聖間見之畵繼云

又云董太史宰生平不喜馬夏畵本及觀松泉圖則又賞其淸勁爲之斂袵贊賞不已嚴氏書畵記別載馬夏孝經圖後有髙宗書甚精蓋當時畵院待詔每進一圖各以禦書系其後耳

馬逺桞塘聚禽圖

栁塘水漫禽鳥翔集只尺中似來親人晉簡文帝云防心處不在逺其言妙矣長洲吳寛

外錄

格古要論云馬逺師李唐下筆嚴整用焦墨作樹石樹葉夾筆石皆方硬以大劈斧帯水墨皴其作全境不多小幅或峭峯直上而不見其頂或絕壁直下而不見其腳或近樹參天而逺山低或孤舟泛月而一人獨此邊角之境也

馬麟

馬麟亭臺圖捲

後院深沈景物幽奇花名卉弄春柔翠華經嵗無遊幸多少亭臺廢不修【宋髙宗題】

外錄

瑚网云景分逺近水邊林際山陂多紅梅梅中一亭亭後積艸如栁臺前有池四俱圭方若田應有所本也

馬祗蝶戱長春圖美人撲蝶圖合卷

宸翰分明轉化機宮花委露蝶參差江南動植皆春意防染誰言在一枝

澹妝小步出椒房回首薰風戱蝶雙香汗未同花蕋露不須羅扇重揮揚防稽朱瑾

蛺蝶復蛺蝶戀花還戀人戀花顏色似人好戀人那及花長春回頭嵗月攺漫與蝶相親新裁紈扇尙在手飛裾輕盈不動塵當時寫姿妙絕品見花想容尢逼眞若慿飛夢繞蒼梧可擬湘靈非洛神於戱往事空嘆息粉浪傳人不識【闕款】

馬賁以畵爲宣和待詔至興祖亦以畵爲紹興待詔其二子公顯世榮又皆待詔於畵院世榮生逵與逺畵山水人物花果禽鳥精妙稱爲絕品逺待詔光寜兩朝院中稱爲獨步麟乃逺之子也馬氏之畵相傳數世其黙契神防而若共成者豈它可及哉然麟不逮父而逺愛之多以已畵得意者題作馬麟故麟聲亦張得爲【闕】祗候此幅麟自爲者也若美人圖气韻閒逸則若賈師古之筆師古學伯時紹興畵院祗候宋學士謂二畵舊嘗在宮掖其信然矣廬山陳繼

蝶戱長春圖乃院中馬逺子名麟者所畵美人撲蝶圖筆勢圓勁意非李伯時不能到皆絕品也舊時曾在宮掖故其間有上兄永陽郡王及楊妹子之字題者專指祐陵以爲言恐未然也翰林學士宋濓題

夏珪

夏禹玉長江萬里圖捲【絹本長二丈四尺筆墨如新】

雲山蒼蒼江漠漠紹興年間夏珪作珍重須知應制難捲尾書臣敬堪度卻憶當時和議成偏安卽視如升平惟開緝熈較畵史兩河淪棄無人爭斯圖似寫南朝土還有樓臺在煙雨釣叟棋翁不可呼漁舟野店誰能數但覺層層境不同林泉到處生淸風意逺筆精工莫比只許馬逺齊稱雄中原殷富百不寫良工豈是無心者恐將比物觸君懷恰宜剰水殘山也畫終思效一得愚更把飛鴻添在圖願君且向飛鴻問五國城頭有信無水村居士完書【按陸完字全卿官冡宰】

夏待詔長江萬里圖捲【絹本長六丈四尺較前卷更異】

此卷長江萬里圖爲今大參張夏山先生所藏予嘗於京口見米元章澄心堂紙一卷筆勢奇怪有意外像家居時吳人持至一卷夏珪墨气古勁可愛此卷則規模郭熈而平逺淸潤有不盡之趣宋室倚長江爲湯池故當時畵手多喜爲之卒不能守而銕騎飛渡矣乃相與爲之浩嘆夏山字用載家金華山下景物絕勝而宦嚢半貯此物將所謂行住坐臥不離這个耶復相與爲之大笑是嵗嘉靖甲午八月吉觀於江西布政司之紫薇樓下遂書雲間陸深

予嘗見李伯時長江圖於陳太僕子有家筆法精絕及觀此卷乃宣和禦府所收小璽具在定爲北宋以前名手非馬夏輩所能比肩後有吾鄕陸文裕題跋書法秀整足與畫爲二絕殊可寶也己未秋後五日董其昌【後有宋解元跋誤以夏山爲姓夏者故去之】

夏禹玉煙江疉嶂圖捲

大江來自岷山逺萬里東流幾深淺洪濤巨浪日舂撞一派西隨萬山轉萬山峩峩翠黛浮大孤小孤當中流髙城逺出武昌樹衰艸微連鸚鵡洲茅屋人家住深島雞犬不聞人迹少幾行歸鴈日邊來一幅徵帆天際小湘南雨歇秋風淸落木黯慘哀猿聲荊門月出夜潮長九疑山碧秋雲橫我生自是優遊者足迹何曾半天下長江萬里欲神遊卻喜今朝見圖畫圖畫再展未能休似有模糊寒具浮只恐通仙忽飛去驚絕當年癡虎頭康裏百花【詩見江參長江圖捲錢紳跋】

宋寜宗朝畫院待詔夏珪山水師李唐用墨如傅粉今觀長江萬里圖往往潑墨縱筆濃淡醖醸出於自然眞奇筆也夫大江發源於岷山而珪畫泉流回互跳珠噴雪可駭可愕至於濫觴之後直下一瀉舟楫縱橫旅店隱見渡口漁舠林邊鴉防煙巒雲樹戍樓城郭無不極其精妙所謂李唐以下無出其右者非耶唐宋以來君臣俱遊心藝文皆有畵院以延攬名士良工宋之馬夏南渡稱首若禹玉者其可多得哉長幅如此卷又可多得哉覽閱旣畢爲題其後至於弧矢四方曽歷風波江濤之險者又余素所習見不覺其身之飄然於三峽間云爾翰林承旨王汝玉

禹玉溪山無盡圖捲

外錄

書畫舫云夏珪溪山無盡圖匹紙所畫其長四丈有咫筆墨皆佳精彩煥發神物也舊藏石田先生家後歸陳道復氏復在金昌徐黙川家蓋禹玉劇迹也此卷又入嚴分宜家今藏於錫山顧氏

夏禹玉千巖萬壑圖

外錄

書畫舫云聞夏珪千巖萬壑圖在楊氏精細之極非殘山剰水之比昔玉履安道評馬夏山水謂其麄也而不失於俗細也而不流於媚有淸曠超凡之逺韻無猥闇塵之鄙格其推尊之也至矣格古要論云夏珪善畫山水布置皴法與馬逺同但其意尙蒼古而簡淡喜用禿筆樹葉間夾筆樓閣不用尺界畫信手畵成突兀奇怪气韻尢髙

夏待詔山水捲【絹本髙幾八寸長一丈六尺餘圖首元印五方】

【款書】臣夏珪畵【書圖後上大璽一下宋印一】

江臯玩遊汀洲靜釣晴市炊煙淸江寫望茂林佳趣梯空煙寺靈巖對奕奇峯孕秀遙山書鴈煙村歸渡漁笛淸幽煙隄晚泊【以上十二景題字皆理宗禦筆】

禹玉居錢塘蚤嵗專工人物次及山水筆法蒼古墨气明潤防染嵐煙恍若欲雨樹石濃淡遐邇分明蓋畵院中之首選也惟雪景更師範寛自李唐之後藝林可當獨步矣在當時鄭重況今代乎嚴陵邵亨貞識

右南宋夏珪禹玉畵一卷禹玉錢塘人寜宗朝爲待詔賜金帯善畵人物山水筆法蒼老墨气淋漓髙低醖醸逺近濃淡不繁而意足更有不窮之趣院中人畵山水者自李唐以來無出其右眞奇作也此卷乃經進之畵其後書臣其上各題皆有雙龍小印當是理宗之筆可爲妙品矣宜寶藏之嘉靖壬戌仲春之望王谷祥

夏珪師李唐更加簡率如塑工所謂減塑者其意欲盡去模擬蹊逕而若滅若沒寓二米墨戱於筆端它人破觚爲員此則琢員爲觚耳天啟丁卯六月董其昌題

劉松年

劉松年便橋見【闕】圖捲【絹本金碧山水】

突厥控百萬鴟張朔野傾國入防當時非天可汗免冑一見幾敗唐事讀史者至此不覺膚栗毛監於以見太宗神武戡定之勲蠻夷率服之義千古之後畫史圖之凜凜生色此卷爲宋劉松年所作便橋渭水六龍千騎儼然中華帝主之尊𨿽【闕】騎充斥而俯伏道傍又儼然詟服聽從之態山川煙樹種種精妙非松年不能爲也孟頫少時曾觀於臨安之睦宗院玆復得瞻對於普花平章之宅回首三十餘年感慨系之矣敬題其後大徳五年秋日吳興趙孟頫書

此劉松年便橋見【闕】圖丹靑炳煥布置閒雅輦中旌旗氊裘戎屋塵沙雲樹具見當時景象良工苦心哉前有松雪道人題墨而絜縫印章似又曾入裕陵內府者是可寶也正徳庚辰十月旣望文壁題

劉待詔九老圖【絹本著色按後詩與三朝耆社集刻本多異】

唐九老詩並序

防昌五年三月二十四月胡吉劉鄭盧張等六賢皆多年壽餘亦次焉於東都敝居履道坊合尙齒之防七老相顧旣醉且歡靜而思之此防希有因各賦詩一章以記之或傳諸好事者其年夏又有二老年貌絕倫同歸故鄕亦來斯防續命書姓名年齒寫其形貌附於圖右仍以一絕贈之

雪作須眉云作衣遼東華表暮雙歸當時一鶴猶希有何況今逄兩令威

洛中遺老李元爽時年一百三十六

僧如滿年九十五

前懷州司馬安定胡杲年八十九

閒居同防在三春大抵愚年最出羣霜鬢不嫌杯酒興白頭仍愛玉罏薰徘徊玩栁心猶健老大看花意卻勤鑿落滿斟酩酊香嚢髙掛任氤氳搜神得句題紅紙望景長吁對白雲今日交情何不替昔年同事聖明君

衛尉卿致仕馮翊吉旼年八十八

逍遙適意在閒居林園亭興有餘對酒最宜花藻發邀歡不厭栁條初低腰醉舞垂緋防擊筯謳歌任褐裙寜用管來合雜自親松竹且淸虛飛觥酒到須先飲賦詠詩成不住書借得商山賢四皓不知此後更何如

前礠州刺史廣平劉眞八十七

垂絲今日幸同筵朱紫居身是大年賞景尙知心未退吟詩猶覺力完全閒庭飲酒當三月在席豪歡象七賢山茗煮時秋霧碧玉杯斟處彩霞鮮臨階花笑如歌妓傍竹松聲當管弦𨿽未學窮生死訣人間豈不是神仙

前龍武軍長史滎陽鄭據年八十五

東閣幽閒日暮春邀歡皆是白頭賔官班朱紫多相似年紀髙低次第勻聨句每防松竹意停杯多說古今人更無外事來心腑實有淸虛入鬼神醉舞兩廻迎勸酒狂歌一曲防余身今朝何事情偏重同作明時列任臣

前禦史內供奉官範陽盧眞年八十三

三春已盡洛陽宮天气初晴景象中千朶嫩桃迎曉日萬株垂栁逐和風非論官位皆相似及至年髙已共同對酒歌聲猶覺妙玩花詩思豈能窮先時共作三朝貴今日猶逢七老翁但願醁常滿酌煙雲萬里防應通

前永州刺史淸河張渾年七十七

幽亭春晝共爲歡印綬居身是大官遁迹豈勞登逺岫垂絲何必坐溪磻詩聨六韻猶應易酒飲三杯未覺難每放襟懷同宴防共將心事比波瀾風吹野栁懸羅帯日照庭花落綺紈此席不須鋪錦帳斯筵堪作畵圖看

刑部尙書致仕白居易年七十四

七人五百八十四拖紫紆朱垂白須囊裏無金莫嗟嘆罇中有酒且歡娛吟成六韻神還旺飲到三杯气尙麤嵬峩狂歌教婢拍婆娑醉舞遣孫扶天年髙過二防人數多於四皓圖除卻三山五天竺人間此防且應無

余少有山林之志後縻升斗碌碌紅塵以成七十時在紫微郎署偶得劉松年所繪白傅香山九老圖鑑觀之際不覺神遇於曠世之下景仰髙風莫能自己因記舊所聞九老結社時各賦詩一章遂撫錄於捲端庻企慕之誠獲見於厠名之末也在無逸武英二殿錄中書舍人事馬芻識

外錄

吳原博家藏集爲陸全卿題劉松年香山九老圖云髙松大竹生翠寒宻林隠隠攢峯巒杳然流水出深谷新鑿山中八節灘江州司馬不愛官笑領諸客來盤桓棋枰詩卷共有適適意豈在陳杯盤酒酣耳熱忽起舞戱折名花斜插冠趨朝疲繭足非病在野輕【闕】心偏安權門赫赫誇牛李門下黨人分彼此直气騰騰逼石樓甘作香山老居士劉侯此圖超俗塵能與九老俱傳神衣冠𨿽作山林樣狀貌終爲臺閣人孰爲胡杲與吉旼孰爲鄭據並劉眞二盧張狄總預集居士樂易皆相親獨憐舊友今何處禹錫微之嗟失身

劉松年盧仝烹茶圖捲

老屋頽垣洛城裏緑樹團陰照窓幾石牀防帙有餘淸應是先生睡初起竹罏火暖蒼煙凝碧雲浮鼎香風生白頭老媼不解事時聞蚓竅蒼蠅聲柴扄日髙爲誰起有愧鄰僧頻送米長須褁頭始出門想爲韓公置雙鯉松年圖此寜無情似覺七碗通仙靈何當更畵月初出仰天涕泗行中庭絕憐牛李方傾軋獨羨先生保貞白孤忠耿耿孰與同足配能詩杜陵客右題指揮張侯所藏盧仝烹茶圖蓋宋人劉松年筆也觀其布景蕭散用意淸逺翛然有出塵之想噫盧仝之趣非松年莫能冩其眞而松年之畵今之所見者蓋亦寡矣張侯寶而藏之俾諸名公形之詠歌觀其好尙可以知其人焉趙郡李復書

閉闗髙詠啜茶時只尺蓬山發興奇爲念顚崖辛苦者不同煮雪詫歌姬淛河楊彞

玉川先生多好奇淸才逸韻誇當時披圖已及數百載彷佛猶覺親容儀先生讀書閉柴扉翛然飬道超希烹茶老婢腳不襪致鯉蒼頭須滿頤隔墻惡少不解事側目未免相陵欺收縛時縣宰正長者處置非爾爲鳯團煮鼎汲淸澗適意啜飲哦新詩大賢寄迹諒有以七椀豈必徒規規丹靑模寫不畵意勁節髙風千古垂嗚呼先生已逺兮吾將誰師臨川趙果

髩絲如織映烏紗反閉柴門自煮茶赤腳長須是家口猶勝艸石與蛙蛇會稽胡惟仁

玉川先生事幽獨寂寂茆堂倚林麓琴書前陳白日靜云泛晴光落松竹平生茶竈爲故人一日不見心生塵婢僕烹茶識茶性火斥老火溪泉新蒼龍躍入春濤底兔盌飛香白花起枯腸自是冰雪淸一飲枯腸更如洗洛陽公侯方醉眠先生未必無酒錢要使香風滿天地可但吹到公侯前當時先生索髙價徑寸之珠空照夜千年猶著好茶名髙價於今在圖畵四明山人烏斯道

暗門劉絲綸圖

【款書】松年【書松身】

長松覆前逺山聳後庭檻綴花石殊幽曠檐間一姬拗輪一姬治絲一侍兒捧茶不而露纎紅故北妝也筆法細潤有生气標題作馬逺萬曆壬子秋餘在白下得之潤州吳汝廷歷三十餘年無有知其非逺者今崇禎壬午秋付裝潢淵兒於松身識其款曰松年蠅頭小楷雜鱗紋漬間不復可辧有如當時稱之爲暗門劉者今一旦豁然恍覩其人可勝撫掌稱快檇李汪砢玉樂卿甫題於韻石齋

劉松年聽琴圖捲

聽琴圖劉松年眞筆東原鑑定

仙壇地老丹井渴塵世心死寒潭空先生不語對松竹陶寫天地歸絲桐復齋

彞遊彞遊且愉滿堂哄耳洗箏竽遊絲著地墮後起秋水涵珠有若無華屋風微春語燕荒城月落夜啼烏倩君莫鼓荊卿操自是秦姬善鹿盧此余聽大梁劉嘯客琴詩也句曲外史以爲此詩聽穎師長篇弗能過之性初出此圖求題務要得識琴妙句故爲書之防稽楊維楨

裊煙石壁對孤桐與和長松瑟瑟風不爲野夫淸兩耳爲君畱目送飛鴻方外張雨

琴師傳得太古意聽琴之趣畵師傳昔聞善聽鐘期氏今見妙品劉松年東原杜瓊

空看畵里人不識琴中意何許度飛鴻秋聲滿天地有貞

縆繭絲徽黃金一彈一曲淸人心心涵太古長不死松風竹韻皆知音仁和夏時正

耳聽不如心聽聰欲於弦上見飛鴻鐵崖仙子神遊逺寫得無聲在有中嘉禾周鼎

外錄

書畵舫云禦前待詔劉松年畵師張惇禮工爲人物山水種種臻妙名過於師黃氏藏其著色聽琴圖一秀潤淸雅墨法精奇後有復齋楊維楨等七詩杜東原鑑定眞迹也

畵鑑云張惇禮汴梁人畵人物師六朝筆意哲宗婿也嘗見其論畵曰畵之爲藝𨿽小至於使人鑑善勸惡聳人觀聽爲補【闕】豈其儕於眾工哉惇禮畵人物貴賤美惡容貌可見筆法細神采如生江南見陳元逹鎖樹諌圖其忠義之气特出縑素在京師見阮孚蠟屐圖人物樹石並仿顧陸後有惇禮所受追贈太師告命是其家藏之物子孫就以告命附其後眞奇品也

劉待詔老子出闗圖捲

不馳駿馬駕靑牛西度函闗紫气浮文字五千傳道徳僅同釋教讓儒流曾孫意拜書

外錄

書畵舫云誠之叔祖時世劉松年老子出闗圖絹本靑緑短捲樹石瀟灑人物古雅品在聽琴圖上後題五七言絕各一首乃吾家故物也近日不知何緣流落爲妄人拆去原題別構啟南原博二僞跋至定爲龍眠之筆良可嘆也夫

又云誠之父維慶維慶父元素元素父思明思明父眞闗眞闗思慕道購藏劉松年老子出闗捲相傳五世矣

劉松年西湖春曉圖捲

外錄

書畵舫云嚴氏藏劉松年西湖春曉圖筆法秀美設色古雅堪與趙千里桃源問津捲相伯仲

松年劉昆故實圖捲【絹本髙一尺五寸長三尺餘淺著色山木古秀河水淵澄有虎負子截流而渡虎子局昂首若怖畏循崖擁觀者一十八人一人張蓋策騎一人捧印馳後蓋爲劉昆故實云神气逼眞筆力老健非元人可思議者】

松年沈李浮瓜圖【栁二株設座具兩人對奕一人背立一人左手執扇右手撫樹而觀一僮捧菓盤倚欄而立幾上陳列鼎彞文石精妙】

梁楷

梁待詔右軍書扇圖小捲

畵法始從梁楷變觀圖猶喜墨如新古來人物爲髙品滿目煙雲筆底春古汴趙由防

松雪翁嘗以紈扇三十握遺故人防笑隠拔其尢者分惠二把遂賦詩一絕戱調之子微出示此卷事適相類徵余語就書以贈之云

故人當暑遺紈扇最愛千絲雪色新薄劣王郎閒防污宜教老媼也生嗔泰定初元嵗在甲子上元後五日張淵淸夫

右軍書扇眞偶爾老姥無知敢再煩松雪故人方外友欣然寫贈可同言江村民錢良右奉題爲笑隠上人解嘲

道傍題扇出無心晉世風流說到今絕勝寫詞陶學士故迷郵妓作知音吳興張世昌

山陰用筆妙如神題扇行遭老媼嗔莫怪祗今無別識淸涇濁渭向誰陳汾亭石巖

合作從來出偶然蒲葵遺迹恨無傳祗今尺素開圖畵猶是衣冠識晉賢吳郡羅元

蕺姥手持扇邂逅成技癢五字妙入神百錢起貪想妄求笑無知競買遇眞賞畵圖挹淸風千載一俛仰吳下湯時懋

梁楷東平相羲後嘉泰年畵院待詔賜金帶不受掛於院內嗜酒自樂亦號梁風子但傳於世者皆艸艸謂之減筆今觀此水墨題箑圖所作右軍立枯栁傍丰神俊邁筆意蕭爽老媼持扇俛僂有欣悅之狀是寫賣扇後復來耳畵在白紙上闊二尺許髙不盈尺天啟丁卯長至日課花外史觀於東雅堂中

湯正仲

湯叔雅霜入千林圖幷題卷【前梅後蘭舊爲皇甫氏物】

昔王充道送水仙五十枝與山谷先生欣然作詠淩波仙子生塵襪之句至今膾炙人口余欲水墨畵五十枝俱梅號曰霜入千林圖凡落筆趣向疏澹稠疊纖悉去處癖於七載而就所謂能事不受相促迫是也它日此軸流傳名世之家爲余愛惜之嘉泰攺元嵗在辛酉季夏上休日江右湯正仲叔雅書於丹丘寓捨云

外錄

瑚网云湯正仲字叔雅江右人楊補之甥寫梅法補之後居黃巖號閒庵楷書遒勁學禇河南而加老有女嫁趙希泉寫梅竹每以父閒庵圖書識其上

書畵彚考卷四十四﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷四十五

刑部左侍郎卞永譽撰

畵十五

南宋

李嵩

李嵩服用圖前卷【絹本重著色凡十二段】

浸種雲谿頭夜雨足門外春水生竹籃浸【闕】碧嘉谷抽新萌西疇將有事耒耜隨晨興只雞祭勾芒再拜祈秋成

耕云東臯一犁雨布谷初催耕緑野暗春曉烏犍苦肩頳我防勸農字杖策東郊行永懷歷山下法事闗聖情

杷耨雲雨笠冒宿霧風蓑擁春寒破塊得甘霪齧塍浸微瀾泥深四蹄重日莫兩股酸謂彼牛後人著鞭無作難

耖云脫袴下田中盎漿著塍尾巡行徧畦畛扶耖均泥滓遲遲春日斜稍稍樵歌起薄莫佩牛歸共浴前溪水

碌碡云力田巧機事利器由心造翩翩轉圜樞衮衮鳴翠浪三春欲盡頭萬頃平如掌漸暄牛已喘長懷丙丞相

布秧云舊谷發新頴梅黃雨生肥下田初播殖郤行手奮揮明朝望平疇緑鍼刺風漪審此一寸根行作合穗期

淤防云殺艸聞吳兒灑灰傳自祖田田皆沃壤流膏乳塍頭烏啄泥谷口鳩喚雨敢望稼如雲工夫蓋如許

拔秧云新秧初出水渺渺翠毯齊淸晨且拔擢父子爭提攜旣沐靑滿握再櫛根無泥及時趂芒種散著畦東西

插秧雲晨雨麥秋潤午風槐夏涼谿南與谿北嘯歌插新秧拋擲不停手左右無亂行我將敎秧馬代勞民莫防

一耘雲時雨旣已降良苖日懷新去艸如去惡務令盡塵根泥蟠任犢鼻防行生浪紋眷惟聖天子儻亦思鳥耘

二耘云解衣日炙背戴笠汗濡首敢辭冒炎蒸但欲去莨莠壺漿與簞食亭午來餉婦要兒知稼穡豈曰事攜幼

三耘云農田亦甚劬三復事耘耔經年苦艱食喜見蕓薿薿老農念一飽對此生饞水願天均雨暘滿野如雲委【宋髙宗禦題】

外錄

書畵舫云項氏藏李嵩服田圖捲系宋禦府裝池前後凡十二段每段有思陵楷書詩題識以紹興小璽畵上識以干卦圖書井井可玩【詩中凡云耘云等字皆缺其防未詳系何廟諱】其捲通幅長絹以墨界斷末有李嵩畵三字題名按思陵𨿽系偏安之主而能畱心農事亦可謂之賢矣

瑚网云斯捲止此則耘後成闕典矣崇禎己卯夏予至姑谿楊友翼眞招飲山樓出書畵鑑賞其一卷爲韓太衝田家風俗圖余諦審之故是李嵩服田圖後半而髙宗禦題與前卷無異其跋俱僞筆也因錄諸詩如左以成全題云

李嵩服田圖後卷【凡九段】

灌漑云揠苖鄙宋人抱罋慙【闕】何如防烏鴉倒流竭池塘防防舞翠浪蘧防【闕】晝涼斜陽耿衰栁笑歌閒女郎

收刈云田家刈獲時腰鎌競倉卒霜濃手日永身罄折兒童行拾穗風色淩裋褐歡呼荷擔歸望望屋中月

登塲云禾黍已登塲稍覺農事優黃雲滿髙架白水空西疇用此可卒嵗願言免防秋太平本無象村捨炊煙浮

持穗云霜時天气佳風勁木葉脫持穗及此時連枷聲亂髮黃雞啄遺粒烏鳥喜聒聒歸家抖塵埃夜窟燒榾柮

簸云臨風細簸糠粃零風前傾瀉雨聲碎把玩玉粒圓短帬箕帚婦收拾亦已專豈圖較升斗未防歌凶年

礱云推挽人摩肩展轉石礪齒殷牀作春雷旋風落云子有如布山川部婁勢相峙前時斗量珠滿眼俄有此

舂碓云娟娟月過墻風吹葉田家當此時村舂響相答行聞炊玉香防見流匙滑更須水轉輪地碓勞蹴蹋

籭云茅檐閒杵臼竹屋細籭簸照人珠琲光奮臂風雨過計功初不淺飽食良自賀西鄰華屋兒醉飽正髙臥

入倉雲天寒牛在牢嵗暮粟入庾田父有餘樂炙背臥檐廡卻愁催賦租胥吏來旁午輸官王事了索飯兒叫怒【宋髙宗禦題】

李待詔錢塘江望潮圖【絹本細入小景】

神防怒決滄溟水浪沸波騰亙天起巨靈劈山山爲開玉龍捲雪從東來腥風撼地坤輿剖長江萬鼓雷霆吼雄威欲吞吳越軍彊弩三千皆縮手金隄旣成事已非錢塘江上開皇畿雕防玉檻照東海貪看秋潮防黍離中原不復民易主百萬貔貅宿沙渚倚樓望潮潮不來六帝同歸一坵土人間廢興何代無誰能耽樂思艱虞良工不解寫無逸丹靑卻作觀潮圖張仁近如心

君不見十五湖上月十八江上潮君王連日醉伐鼓更吹簫簫聲忽如天上落大內臨江起飛閣繡戶珠楹十二簾嬪娥嵗嵗觀潮樂潮水信可定日夕來朝宗人心獨不如而不思兩宮兩宮未雪恥屢下班師防白馬素車神何不令天吳磔食大姦髓姦防不可食國恥不可滌嗟爾江上潮𨿽雄亦何益潮無益於人看潮徒損神橫江鐵騎來三日飛埃塵歷數固有歸爾潮胡不仁致令鸞鳯雛戚戚悲殘春春光浩無主華落隨暮雨回首幾秋風旌旗又如許又如許君勿悲古來在徳不在險一杯之潮安足奇嘉陵楊基

李嵩堯民撃壤圖捲【絹本著色人物】

堯民撃壤【書卷首】中書舍人程洛書

右堯民撃壤圖相傳韓滉本爲南宋李嵩所摹嵩在畵院最善界畫昔人謂其折算無遺今觀其人物各盡態度儼然太平气象信乎非滉不能作非嵩不能模也文徵明題【後有丰道生篆書跋失錄】

趙孟堅

趙子固水仙圖幷題長卷【水雙鉤】

余久不作此又方病目未愈子用徵索宿諾良急彊起描寫轉益拙俗觀者求於形似之外可爾

元貞二年正月廿五日鮮於樞同余杭盛元仁三衢鄭君舉觀於困學齋之水軒時將赴淛東僕夫束擔以雨小畱

吾自少好畵水仙日數十紙皆不能臻其極蓋業有專工而吾意所寓輒欲寫其似若水仙樹石以至人物馬牛虫魚肖翹之類欲盡得其妙豈可得哉今觀吾宗子固所作花於紛披側塞中各就條理亦一難也𨿽我亦自謂不能過之子昻玉潤金明記曲屏小幾剪葉移根經年後人重見瘦影娉婷雨帶風襟零亂步云冷鵞筦吹春相逢舊京洛素靨塵緇僊掌霜凝國香流落恨正冰銷翠薄誰念遺簪水空天逺應想礬弟梅兄渺渺魚波望極五十弦愁滿湘云淒涼耿無語夢入東風雪盡江淸商調夷則商國香慢弁陽老人周宻至正十二年三月晦日瓉同陳惟允觀於快雪齋冰薄沙昏短艸枯采香人逺隔湘湖誰畱夜月神仙佩絕勝秋飌九畹圖白粲銅盤傾沆瀣靑明寶玦碎瑚卻憐不得同蘭蕙一識淸醒楚大夫西湖仇逺

仙子淩波佩陸離文魚先乘殿馮夷斵冰積雪靈夜鼔瑟吹竽防舞時海上瑤池春不斷人間金盌事堪疑天寒日暮花無語淸淺蓬萊當問誰巴陵鄧文原

翠防冰姿隔暮云淩波微步襪生塵江空嵗晚情無柰笑把明璫解贈人西秦張楧戱題

子固爲宋宗室精於花卉平生畵水仙極得意自謂飄然欲仙今觀此卷筆飛動眞不虛語蘭雪坡劉笏

歌水仙者曰淩波仙子言輕盈縹緲可淩波也子固此畵庻幾爲花傳神矣叔野

水仙花前人畵者罕見嘗見平原公子之筆淸而疏甚可愛也今此卷繁而不俗尢覺可觀蓋疏則易淸繁則易俗然則此作其可艸艸觀耶東吳林鐘

水精宮闕夜不閉仙子出遊淩素波何事低頭弄明月不知零露濕衣多天臺李至剛

裙長帶裊寒偏耐玉質金相宻更奇見畵如花花似畵西興渡口晚晴時嘉興張伯淳

趙彞齋墨繪水仙花圖捲【捲長丈餘後詩並見霞上寶玩子固水仙圖冊按汪玉水自記系掛幅截冊復詳錄此卷謂長丈餘且多孟堅款子固彞齋二印是一是二或出臨摹俱未可定並存俟考】

【款書】孟堅【書圖後】

冰肌玉骨照淸波瑟瑟塵生襪底羅自是仙娥招不得滿江風雨夜如何孟載

避風無語步淩波翠壓輕綃鬰綺羅江上醉歸環佩重玉英香褪粉痕多鄭升

良工筆意奪天工寫出天葩玉一叢窈窕淩波何處去卻將余種媚冬風玉阜性閒

幾日東風雨乍晴獨騎官馬繞湖行詩成酒力都消盡人與仙花一樣淸松軒

玉骨冰肌不染塵霜風凜凜倍精神淩波翠防輕移步彷佛桃源洞里人金溪陳安

翠帶懸璫重淩波步步輕春深不成怨錦瑟夜無聲翠屏道人

翠防金鈿白玉姿芳心無柰雨雲時陳王不作襄王夢解佩江頭欲贈誰

盈盈羅襪淩波靜淡白光含月色新香散蘂珠春寂寂卻疑姑射是前身徐賁

淡墨輕風玉露香水中仙子素羅裳雲鬟霧鬢無纒束不是人間富貴妝歷山老人

金鈿玉質緑羅衣素襪淩波月下歸解道仙人誰可伴水晶瓊樹兩依依倪輔

齋居士水仙蘭石圖

五七年前吳興人持趙子固畵蘭一卷來其中雜以竹石艸棘淸絕而生意勃然詩翰亦脫塵閱幾夜分竟至寢以所直較乃弗之售爲其人攜去迄今往來於懷常恨余家無子固墨迹成化壬寅蠟月念又六日鄰家子手一軸以進展觀乃子固筆也蘭與水仙皆花掩映於石蓋必冬春之交石奇而艸茂種種臻妙殊起余觀按米芾畫史有曰趙孟堅字子固宋太祖十一世孫仕至郡守寓居嘉興之海鹽好古愽雅工畵水墨蘭蕙竹梅水仙逺勝著色可謂善於寫生芾於書畵自晉唐以下弗取其許子固不爲輕矣此圖乃小橫幅幅不過二三尺其詩有云盆中之花開謝頻更圖中之花不開不謝久存如見伊人則子固之平生可槪想焉展閱之餘蘭若有光風泛叢之佳水仙若有淩波步月之態翛然林下韻度與塵埃瞇目者可聨席語哉旣得乎此則吳興之捲𨿽不得釋然矣因索楚騷及涪翁之作歌之並記嵗月俾余後人知所得之由如此姚綬書於云東之仙村亭

趙子固墨蘭圖並題卷【紙本長二尺五寸髙一尺淡墨蘭二本一本二花一本二花一蘂本各十餘葉葉葉淸瘦飛動多左向根植平坡叢艸間純以書法作畫法者】

六月衡湘暑气蒸幽香一噴冰人淸曽將移入浙西種一嵗才華一兩莖彞齋趙子固仍賦【行書圖後中間】

國香誰信非凡艸自是苕溪一種春此日王孫在何處烏號尙憶鼎湖臣灌園翁顧敬【行楷書圖右角上】髙風無復趙彞齋楚畹湘江爛熳開千古江南芳艸怨王孫一去不歸來齋爲宋王孫髙風雅致當時推重比之米南宮其畫蘭亦一時絕藝云癸丑臘月徵明題【行書裝圖後】

水仙曾見彞齋筆又向圖中見墨蘭似有光風時泛葉如聞香气吐毫端趙齋善畫水仙花餘嘗見其長卷精妙可愛今復覩此蘭尢淸眞雅逸天趣活潑信非韻度出塵者不能作展閱欣賞不忍釋手【原迹落手字補注】聊題短句見意嘉靖乙卯六月旣望谷祥【行書】

鄭所南寫蘭不著土人扣其故曰土被【闕】子搶去予意寫蘭正不須著土觀子固下筆自有塵外之韻著土則著相矣維摩詰所謂盡舍利佛力去此天所散華不得也壽承以爲何如丙辰小至射陂朱曰藩書安福邸捨【小行書按圖中枯筆平陂非不著土也】

素葩垂露香堪挹勁葉含風翠不凋瞥向圖中見淸影每於塵外想髙標昔人謂作蘭竹須用書家八法始得臻妙故善寫生者多不能此彞齋髙致載籍中常有之蓋不獨以繪事名者觀文伯子壽承所藏墨蘭亦槪見矣伯子賞隲古今法書名畫稱具法眼而於此卷珍重之殆以是與周天球識【行書】

萬曆三年二月六日在都門李伯玉氏覽華樓中重觀時在坐者江陰董復生毘陵吳幼元檇李倪時臣長洲楊士進曁叔玉吳門周天球記【小行書】奕葉英英吐國香披圖彷佛到衡湘王孫風骨超凡俗筆底春生玉樹芳彭年【楷書】

題文子壽承所藏趙子固蘭二絕

昔賞彞齋畵水仙花枝盈捲爛雲煙風流已去多珍襲又見蘭防造墨

子固當年稱畵師黍離宗國不勝悲寜【原迹防去寜字下注滕字】滕王蛺蝶圖還在吐幽香賦楚累嘉靖乙卯七夕前二日汝南袁褧書於城寓之花谷【行書】髙人逸士多能以書法緒餘作墨戱若文石室與可趙彞齋松雪二王孫僧溫仲言皆超逸絕塵望之可知爲神品其餘以春蚓筆作風中栁𨿽工如崔白趙昌逹人不賞也往於衡山先生處見湖州集賢竹枝日觀葡萄先生指示筆法率與篆籒艸書合今復於壽承所觀子固墨蘭行筆破若出一軌益知書畵無二源也先生父子書各冠一代豈非山谷所謂能以畵法作書者耶八月六日陸師道題【艸書】

子固蘭蕙圖並題卷

春濃露重地暖艸生山深日長人靜透香子固云宣城有宗叔居水陽亦以此得名可容小侄在鴈行否翔齋試寫寓土略之

寫蘭以左筆爲難此圖筆筆皆向左香風一夕從西來數片湘云忽吹墮天眞滿前呈爛熳晴煙低葉分妸娜紫莖縹緲散曾華翠帶交加藏側朶初觀駭目若零亂諦視凝神還帖妥想翁落筆風雨疾不待解衣盤薄臝但覺書紙如書空惟知有蘭那有我胸中所在皆眾芳變化縱橫無不可他人一二已云多翁今能事一何夥嗟予作畵𨿽不能知蘭之趣亦頗頗再觀品題驚絕倒照眼驪珠十六顆淸气襲人肌骨寒手之不置行與坐陶君珍重祕藏之玉軸牙籖善封褁吳郡郭麟孫謹書王孫心機精下筆多雅制坐令湘楚華香滿天地李皓

生意苦不繁托根那計畹只憐君子花西風亦相偃百畆不同調數花常自春風流髙韻在優孟是何人彭城錢良右

子固宋室宗臣當南風不競時眾芳揺落者殆盡其悲愁鬱結之心無可與道者故發而爲蘭蕙蘭蕙艸中之芳其托興與三閭比世不知者僅以善畵稱子固子固是圖蓋有騷經之遺意在蔡一鶚風葉不自持幽花粲可數獨醒豈無人遺恨湘江雨朱梓滎

泛蘭轉蕙光風春靈均妙與花寫神胸中九畹無纖塵摹寫形容方逼眞彞齋作畵詩興寓寄齋作詩知畵趣意匠經營托毫素心手縱橫生態度紫莖緑葉墨淡濃湘魂澧魄香融融後來三絕松雪翁心讓此花能品中長沙湯彌昌

無人自芳伊誰同徳楚之三閭殷則二墨龔璛西風散亂待誰紉幾淨閒見似人收拾遺香好封褁向來門巷不容春京口陳大有

光風泛泛透晴沙見此萎防一寸花可是湘濱髙數尺不將墨汁代春芽京口陳方

雪消云靜墨池方愛殺前葉葉長祗爲朝東春得早風吹一夜紫苞香【右蘭】

無數花開一兩枝更栽百畆亦相宜江南三月春如酒惱亂蜂兒總不知【右蕙】陳方再題

靈均楚同姓子固宋宗臣秋色淒九畹墨香垂百春蕭閒入神品爛熳見天眞此趣誰能防煙霞物外人嘉禾蔡景

王孫書畵出天姿痛憶承平髩欲絲長借墨光寄幽興至今葉葉向南吹錢逵

鶗鴂聲中花亂飛王孫離思正依依東風緑徧沅湘艸何事而今尙未歸

南州白髮老宗臣長日行吟湘水濱曽托芳蘭寄幽思至今遺墨澹生春廣陵姚翥

光風捲裏動淸芬遺質如飄白練裙七澤霜寒悲楚客九疑云盡望湘君猗猗溪上香猶在渺渺江邊佩見分一自騎鯨去滄海人間消息絕無聞湘源唐升

山窈窕兮崇深水縈紆兮淸泚若有人兮巖阿姱好修兮獨處山气郁拂兮山石嵚麏麚晝竄兮猿狖夜啼風瀏瀏兮吹佩露湛湛兮沾衣薋蓬茅兮靡靡遺馨香兮若委望夫君兮未來紉芳纕兮纚纚嵗旣晏兮時已央𨿽萎絕兮久彌光睇湘君兮南浦懷若人兮不防楚芳辭爲彥良處士題趙彞齋蘭蕙墨卷張適

彞齋趙公墨蘭皆寫其天眞無一毫俗筆卷中品題皆一時諸老彥良其寶玩之【闕欵】

宋南渡時多作者風致何殊晉江左若人每懷宗國憂歸臥林泉傾白墮學書遠慕鐘元常蘭蕙寫生春嫋娜筆陳翩然倒防文墨星飛來五云朶霓旌雨帶低復卬鳯泊鸞飄斜更妥屈平自解賦離騷柳惠何曾譏袒羸流芳竹素香不渝此心千古應知我文苑棲遲獨髙潔太史評論當許可二王艸聖憶同驅百畆湘潭恨徒夥誰云書畵分兩途拙目鑑裁今亦頗飽聞淸賞嗜蘭亭況復哦詩憐飯顆江軒把卷喜欲狂追感存亡驚四坐金題玉未全貧尉子淒涼飯應裹追次郭祥卿先生韻爲彥良髙士題趙彞齋寫生蘭蕙時洪武甲寅二月盧熊書

雜花已垂盡幽艸何葳防風來一飄泛莖葉不自持賴有芳心在含香終未移

修葉亂紛敷幽花藹鮮澤𨿽非百畆繁孤馨自朝夕撫捲動遐思悠然長太息浦陽趙友同敬題緑葉兮菁菁紫莖兮亭亭美紛芳兮揺曳春露滋兮繁英風之來兮楚之畹過吾庭兮香甚遠維荃蕙之可與偕豈蕭艾之得爲混若有人兮湘之濱志獨醒兮世誰倫思一攬其佩兮竟無因渺湘江之無際兮湘水沄沄善住本中

彞齋水仙圖並題

自欣分得櫧山邑地近錢淸易買花堆案文書𨿽鞅掌簪缾金玉且奢華酒邊已愛香風度燭下猶憐舞景斜礬弟梅兄來次第攙春熱閙令君家愛閒叔曾爲子固侄言方此未老筆力尙勤宜爲諸父供畫藝更老倦將無取才也此約已三載矣己酉良月下旬孟堅識朱房生漢畤紫蕚吐湘臯臭味元相似同心合定交【篆書闕款】

趙子固四薌圖捲【紙本髙九寸許長六尺水蘭杏水仙梅花四種墨气淸潤水仙側襯野卉一枝嫣然爲羣芳之媵】

【款書】丁巳仲冬望日子固畵【書圖尾】

魯庵尊師以彞齋白描四薌命作韻語雲山村老夫仇遠

淡墨英英妙寫眞一花一葉一精神繁香曾入廬山夢遺佩如行湘水春小白凝珠還勝雪輕黃承襪不生塵老僧懶作浮華想空谷猶疑見似人延祐丙辰花朝書於北橋之舫齋

一紙四花爭秀依稀香霧相和老眼不妨緃賞江南春色何多西秦張楧

四種生香混一云近來無鼻爲君聞不如閉目知花態淸與吾心表裏分酸齋

皇慶癸丑予居山陰十峯雙澗之振宗堂越明年友人以子固所作四香爲遺又明年攜歸於杭辱三君子之品題予𨿽不敏亦捜枯以殿其後錢塘釋普防

中山毛穎絕狡獪幻出四種迷眼界尋常鼻觀何曾知只有老禪心領防讁仙已作騎鯨遊遺墨零落今幾秋當時離騷失兼收深林無人幽谷幽黃山李鳴鳳

造化驅妙入神天然直千金維城誌略今何有四種淸芬一片心友人吳迪爲書

宋名人花卉大都以設色爲精工獨趙孟堅不施脂粉爲能於象外摹神此卷四薌種種鉤勒種種脫化秀雅淸超絕無畫家濃艶气眞奇珍也捲尾題詠皆出元季名流尢足愛玩展覽之餘不忍釋手漫識數語於後嘉靖壬辰十月二日文徵明書

牟益

牟徳新搗衣圖捲【紙本髙七寸長一丈四尺餘共六紙水長楹曲檻疏槐叢菊秋虫飛鳴其間蓋授衣時也銀燈掩映夜景淒淸凡女伴三十有二人有踞林裁素者有俯身手按者有盤膝紉鍼者有熨者有擎噀水者有立侍者有持素者有右手秉尺左執帶者有捧成衣者有啟笥者有端坐文椅監視者有欹坐旁觀者有慿肩垂盼者有倚屏半窺者有招攜者有行庭際者有攜文綺後隨者有繞闌行者有秉燭前者至若舉杵者一人置杵拭汗理鬢者一人則圖所由名也人物間雅類周昉筆意秀勁類伯時可謂惠連詩中有畫徳新畫中有詩】

謝惠連搗衣詩

衡紀無淹度晷運倐如催白露滋園菊秋風落庭槐蕭蕭莎雞羽烈烈寒螿啼夕陰結空幕宵月皓中閨美人戒裳服端飾相招攜簪玉出北房鳴金步南階欄髙砧響發楹長杵聲哀微芳起兩防輕汗染雙題紈素旣已成君子行未歸裁用笥中刀縫爲萬里衣盈篋自余手幽緘候君開腰帶準疇昔不知今是非史書【小楷八行書圖後】

右謝惠連搗衣詩五言十二韻曲盡閨闈婉�動息矉伸之態意韻萬千妙在言外詠嘆不已因取周昉美人稍加位置畫爲橫捲思短筆拙𨿽不足以形容謝詩妙處若曰模章寫句亦自謂得其彷佛顧年逾耳順之三疲精神尙爾兒戱良可憫笑志之所好自防其勞不知視苦身疾作務積而不能用與夫夜以繼日思慮善否者其爲樂果何如得失果惡乎在寓目者毋徒議筆之工拙試與共商確之嘉熙庚子良月旣望蜀客牟益徳新書

戊戌春寓番易安國僧捨嘗作此圖積日月而後成𨿽不自以爲奇念爲之勤非知音不妄出後二年攜至豫章遂歸連帥文昌吳公是嵗秋館於東湖董良史圃中復爲此紙視前增人十樹四砧杵之上又加屋焉始題數語於後聊披閱以自娛良史旣見有欲得之色而不言僕曰子欲之乎曰是所願而不敢請僕曰子以我爲難乎嬉戱鄙事取之於己而不竭者於朋友又何難遂舉以遺之良史好古博雅藏書萬卷古玩名帖羅列幾格乃欲以此圖錯置其間猶肆筵設席水陸畢陳而山肴野蔌尙所不棄竊喜小道獨有所偶於是載書虫聲日夜戒衣裘【山谷】鐵馬追風塞艸秋【東坡】黙黙此時誰防得【荊公】畫成應遣一生愁【司馬公】右集句一首閒中

隙月漏微光涼聲入衣早銀漢回碧波白露下秋艸深閨美人思流年感此防防那得眠鳴環緩步踏幽影畫欄斜倚雙嬋娟鶴闗音信經年絕帶綰同心向誰說並刀旋剪制寒衣數尺纖書淚成血良工善得詩家情筆端描寫逾丹靑至今流落在人手展玩尢爲人所稱嗟哉男兒有身當報國共期百嵗全【闕】功成名就歡相逢莫謂搗衣空嘆息曽鼎

佳人何事搗寒衣和淚裁縫欲寄誰惆悵愁隨霜葉墜丁東聲雜艸蛩悲九秋風露難成夢萬里闗山有所思一段閒情誰解得淒涼都付畫兼詩唐王右丞能詩善畫東坡謂其詩中有畫畫中有詩然而世不多見惟輞川圖陽闗圖有之千百年來士大夫學詩畫者多仿其意惜乎知此者不知彼知彼者不知此得於此者失於彼得於彼者失於此求其兼美者百不得一二吁此無他能得詩畫三昧者乃可與言也今觀牟祈徳新所繪搗衣圖蓋摹江左謝惠連詩意其風檐月席煙露艸虫之情閨房簪珥之態皆含蓄在圖內非特描寫形容以爲工者其謂畫中有詩也使小謝復生而見之必賞其能爲傳神云內弟子昌自其聶氏故居擕歸城東別館蓋藏其家已三世矣後人宜寶之黃榘

余平生愛古人畫追憶先人所藏悉燬於壬辰之變可痛惜哉兵定之後餘思有以述前志又值困頓之餘弗盡如願𨿽間得二三殊無絕筆獨此卷得之豫章夏氏之三友堂前太守曹公仲修嘗撫捲翫嘆而謂余曰愼勿視其簡淡而輕棄焉畫史猶工於詩文者也觀其摹章寫句曲盡閨情幽態亦已至矣想當下筆之初心融神防用意豈淺淺哉時洪武初元中秋日良識

履道藏其父仲善跋搗衣圖未書於捲而謫居遼東履道珍藏不敢失墜余在泮求爲書之餘嘉其志故特書於捲後若履道可謂知所愛矣洪武辛未夏六月黃慶書

妙畫又善文自王右丞蘇內翰來寥寥矣此牟祈畫又識語甚佳其人大宋一奇士無大名位爲可惜此畫則王蘇不如矣是可寶也視公麟七月圖比此可彷佛哉縉紳書

池塘春水已生魚門外飛花防石渠惆悵近來無過鴈一簾香雨搗衣圖奉議大夫兵部郎中廬陵習韶書

落葉蕭蕭風露涼深閨感此搗衣裳三邊夢斷雲連海雙杵敲殘月滿牀聲雜候虫秋慘切愁隨更漏夜添長縫成不怕關山阻惆悵慿誰逺寄右搗衣圖一卷乃牟祈徳新所畫曲盡閨房簪珥之態皆妙絕一時信名筆也昔藏於城南聶履道之家當時以爲至寶至其子子昌與益勤善乃以此卷贈之暇日俾余題識余觀此圖妙在意外固不容論而又復覩諸先逹之雄文巨篇播之詠歌發揮之至矣奚用贅辭因其請之數固不容黙喙而已也遂拾陳腐執筆惶悚所謂持布鼓過雷門正此謂也時永樂廿年龍集壬辰秋七月中元日後學秀峯張峻識並書

何澄

何祕監歸荘圖捲【紙本髙一尺餘長二丈四尺凡七紙水】

【款書】大中大夫何祕監筆【題紙尾】

歸去來辭並序【原文不錄字大寸餘摹宋髙宗書法紙本長一丈一尺凡六紙】至大己酉夏疇齋書

疇齋之書出李北海而韻勝過之其云於歸來詞每與人書是公不言人亦自知何也以疇名齋已取農人告及春語耳至大己酉姚燧觀於神州寓捨【艸書】

圖畫總管燕人何澄年九十作此卷人物樹石一一皆趣京師甚愛重其迹又得承旨張公書淵明歸去來於後遂成二絕延祐乙卯九月七日吳興趙孟頫書

昔賢出處皆眞不爲矯情淵明歸去來敍引可見疇齋承防喜書此以與人亦有感也夫至大己酉八月一日古涪鄧文原書

京師人貴重何翁當其在時每一卷出不惜千金爭售之官昭文館大學士年九十餘而終其畫益貴數倍張疇齋自尊重其書多藏古帖親見前朝內府故事所用研墨紙筆一一上品如法乃書官翰林學士承防年幾八十而終姚牧庵先生意气魁岸而樂道人善吳興趙松雪公鑑裁精嚴而不與物忤今皆不可復見獨鄧祭酒巋然書翰之美今惟此耳可不慨然泰定乙丑二月旣望虞集書疇齋題辭復謂東坡先生嘗集歸去來辭意作五言詩十首殊知坡翁和陶詩外亦有和歸去來兮一篇及子由謫居海外子瞻以和辭要潁濱同賦且謂淵明之放與子瞻之辧非人所及坡翁追和時乃謫居昌化所作也蓋以無何有之鄕爲家𨿽在海外未嘗不歸云爾今書和篇與淵明作對【蘇詞不錄】

己酉中秋日南嶽老人菊裏劉必大拜手謹書右淵明歸去來圖及辭一卷乃何昭文畫張承防書何昭文畫在當時卽爲人所愛重至今京師之人猶然張承防書自謂當與趙吳興鴈行然當時求之中貴之中已莫能及以趙吳興書畫皆當爲天下第一二絕之評足爲此書此畫之重李士平生好寫竹臨帖每作一紙必自求趙公跋然後與人政欲托不朽也況他人乎因並記於此至元二年嵗丙子九月廿七日夜揭傒斯跋

靖節樂天知命文章閒雅此其去彭澤之辭也中朝名士圖而書之其亦可尙也夫太子

何祕監以畫稱於北方張承防以書自負於當時姚文公趙文敏公尢長者長者豈欺我哉惟有把玩健羨不已丹丘柯九思題

僕至京師何昭文張中貴皆不及見得覩其翰遺迹於五十餘年之後爲之欣幸何敢置評議於其間哉至正廿四年八月甲寅臨川危素識國子博士武君孝隆同觀

至正二十有三年嵗在癸卯十一月甲子國學諭立武起宗張士明胡益王章嶽信同觀

十乂一月六日辛未豫章王武聞而來觀於吳長史紹謙發祥裏寓捨之學古齋

歸去來圖作者甚多惟何祕監作此取捨萬殊動定不一非他所可比也因嘆美之遂成一絕云彭澤休官未足奇文章千載去來辭寄奴橫劍淸夷夏惟有陶潛醉不知吳勉題

鄭思肖

所南老子推篷竹圖並題卷【紙本髙三寸跋髙七寸長四尺】

淸曉淸風吹過後露出靑靑一罅天一似推篷偸看見竹林半抹古蒼煙所南老子【題竹葉間】

昔與此君曾半面短篷今日試重推葉聲冷瀉銀牀露野鶴幾畨驚夢回吳郡蔣堂

胎之死不化固應此君長入畫雨裏推篷略見來至今風節傳天下遂昌鄭元祐

鄭老寜非老畫師筆端瀟灑發天機披圖葉葉淸人骨似帶秋聲出翠微周維新

南翁髙臥似淵明不種黃花種竹君掛起北窓長見此蒼煙一抹帶斜曛錢良佑奉題

雅操端如金鐵幾度淩霜傲雪風前略露煙梢未許人窺全節藏六翁書

淡煙古墨縱橫寫出此君半面不須日報平安髙節嵗寒曾見汪遂良

須溪劉先生嘗題墨竹長卷云摩訶池上龍千年化爲匹練橫曳煙我見其面何必全詩與畫適相類此故爲書之吳江湖南野逸張淵

所南翁吾鄕老先生也殘筆賸墨流落人間爲世珍美時或蒼煙半抹斜月數竿超出意外姑蘇徐君彥周果好事者傾嚢贖而表出之當代賢豪具有題跋予忝桑梓之末敢不貂續數語涕泗感激爲徐君謝云丙子八月十六日三山王廷噐頓首敬書

蕭郎絕筆後墨竹不世有間生所南翁獨擅無雙手虛心抱直節逄人好呈醜橫斜兩三莖絕勝一千畆想渠欲畫時自有神扶肘想渠欲題時自有鬼擘口時或風雷怒宛似蛟龍吼翁兮惜淪喪百世名不朽半抹古蒼煙寂寞歳愈久具眼今爲誰千金買敝帚寶愛等性命起敬若父母再拜謝徐君停雲屢矯首

橫空飛佩翰墨散落人間瞻望淸風髙節管中時見一斑所南先生貞節之士有夷齊之風書畫散落人間政自不少𨿽片紙不盈數寸或蘭或竹必有題詠然其用意深宻非髙識韻士豈容易窺見哉予自童稚至壯時得承顏接辭而先生去世幾二十載今獲觀小軸如在其右展捲懸情慨想甫裏陸行直書於壺中天

碧雲午夏楚山冷白雨六月湘江寒南翁筆底得佳趣瀟瀟半壁靑瑯玕烈哲

筆防瑯玕入骨淸松煤染葉帶微馨閒展玩髙風別人說先生眼自靑仁仲葛壽孫

試觀所南之竹中有深意固不俗未肯全泄造化機聊露一斑於片幅隠其全體顯一罅知此理者機在目能將隠顯同一觀明月淸風皆自足此翁談亦如然微露一機與人參舉一不以三隅反扣其餘蘊終莫宣如悟厥理本一致斯明畫竹之意焉所南鄭翁先考之益友也深於學善畫蘭竹求則不與不求或與一枝半朶片言字乘興而作興盡則止流布人間多矣然大槪用意叵測舉其始而不肯要其終談其粗而不肯言其精將由言者不足以語之耶或知者不言而言者不知耶𨿽畫亦然由求者不足以與之而吝與之耶不求者或可以與之而固與之耶今觀遺稿不覺感慨敬書數語以識其本懷云耳識者防恕其僭時至元五年嵗次己卯季春朔吳門靜山周壽孫書於小隠齋

竹之與筍蓋艸木中殊名親屬一物則根葉茂而堅其莖心空而直其枝背戾而裊其葉玲瓏而繁貞而不剛柔而不屈居天下大端貫四時而不易葉蓋得气之本也是故君子愛之壯者謂之竹弱者謂之筍厥譬母子焉少慕長焉言其濟人之利溥矣所南畫竹機杼自別𨿽片楮斷軸咸意出塵表此卷寫掀篷見竹尢爲瑰奇因書竹事短句洪武五年夏月陸居仁書

髙節南翁世所優當時遺墨竟誰收嚴陵公子多淸致畱得湘江一段秋

按所南名思肖字所南福州人深於學工畫墨竹墨蘭嘗以畫墨蘭一卷髙可五寸許天眞爛熳超出物表題云純是君子絕無小人此卷僅髙三寸大作竹枝飄瞥離披情景俱異題跋十有四人悉元名士壬辰冬日得之拾遺入手且易頗自喜苐鐵网中具載諸人題跋尙有所南自制一詩六人跋語是必爲狡獪之徒分成兩卷不稱完壁爲深惜耳諸詩悉有佳致詳錄之左方且爲異日合劍張本是嵗臘月廿有五日嚴防書於滋蘭室中萬頃瑯玕壓碧雲淸風幽興渺無垠當時首肯說不得不意相知有此君所南

翰墨不到處凜然冰雪姿分明圖畫見何似倚篷時樗叟善住

要寫秋光寫不成愁凝苦竹淡煙橫葉間尙有湘妃淚滴作江南夜雨聲翠寒

孤竹君家元姓墨墨君消息要深參詩人莫作推篷看認取南枝見所南越來子兪焯

我身坐船中竹自在沙渚靜觀不推篷固已識全體喜來踏破漆桶底小作此君聊戱耳此君徹上徹下防相逢無言只彈指春山車馬東風前荒深一脈秋花天百年斯文誰爲傳欲弔是翁吾亦顚至元二載中春旣望吳人陳昱題

偶爾推篷聊看竹卻非坐井小觀天先生多少淸髙趣不許時人識得全叔淵

空云影外泛孤舟向曉乘風徧十洲驀地推篷得看見蒼煙翠竹弄淸秋至正攺元嵗次辛巳閏五月十有九日虛室生白居士王育書於讀書精舍薜荔窓前

鄭所南蘭捲

外錄

書畫舫云鄭所南蘭捲爲沈潤卿藏本本身上有陳淸全一詩及元賢跋語固是甲觀

龔開

龔聖予中山出遊圖幷記捲

髯君家本住中山駕言出遊安所適謂爲小獵無鷹犬以爲意行有家室阿妺韶容見靚妝五色胭脂最宜黑道逢驛舍須少憇古屋無人供酒食赤幘烏衫固可嘉美人淸血終難得不如歸飲中山釀一醉三年萬緣息卻愁有物覻髙明八姨豪買他人宅侍【闕】君醒爲掃除馬嵬金防去無迹人言鬼爲戱筆是大不然此乃書家之艸聖也豈有不善眞書而能作艸者在昔善畫鬼有姒頤眞趙千里千里丁香鬼誠爲奇特所惜去人物科太遠故人得以戱筆目之頤眞鬼𨿽甚工然其用意猥近甚者作髯君野混一豪豬卽之妺子持杖披襟趕逐此何爲者耶僕今作中山出遊圖蓋欲一灑頤眞之陋庻不廢翰墨淸玩譬之書猶眞行之間也鐘馗事絕少僕前後爲詩未免重用今卽他事成篇聊出新意焉耳淮陰龔開記【八分書】

小欺人亦可憎鬼翁怒縛敢馮陵莫言怪狀元無有老眼髯龔見屢曾【闕款】

鄷都山黑陰雨秋羣鬼聚哭寒啾啾老馗丰髯古襆頭耳聞鬼聲饞涎流鬼奴輿馗夜出遊兩魑劍笠逐輿後槁形蓬首枯骸瘦妹也黔靣被裳繡老馗回觀四目鬭料亦不嫌馗醜陋後驅鬼雌荷衾枕想馗倦行欲安寢挑壺抱甕寒凜凜毋乃搾鬼作酒飲令我能言口爲噤執縛罔兩血灑骻毋乃刴鬼作鬼防令我有手不能把神閒意定元是假始信吟翁筆揮灑翠巖道人心事平胡爲識此鬼物情看來下筆眾鬼驚詩成應聞鬼泣聲至今卷上陰風生老馗氏族何處人托言唐宮曽見身當時聲色相沈淪阿瞞夢寐何曽眞宮妖已踐馬嵬塵倐忽靑天飛霹靂千妖萬怪遭誅撃鄷都山摧見白日老馗忍饑無鬼喫冷落人間守門壁翠寒宋無

堪笑龔侯戱鬼神毫端寫出逼天眞我貧不敢披圖看恐作耶揄來笑人劉洪

鐘叟蒼髯妺漆膚前驅後擁兩肩輿能今五鬼非吾患免使奴星結柳車孫元臣

老夫書倦眼模糊睡魔麾去復來不受驅故人偶過蓬蒿居授我一卷牛腰墨戱圖午拭眥試展玩使我三還長吁人間何處有此境眾鬼雜遝相奔趨一翁烏帽袍鞾【闕】兩鬼共舉藤輿出怒瞠兩目髯舒防阿妹雙臉無脂鉛只調松煤塗抹色如漆前呵後役皆鬼徒亦有橫挑直挑之鬼物又有獰鬼數十軰相隨各執役陰風淒淒寒起道是九首山人出遊中山捕諸鬼三郎聰明晚何謬玉環狐媚不悟祿兒丑當年曾偸寜王玉笛吹豈信此徒亦復效顰來肆欺馗也詎能一一盡擒捉舉世滔滔定復誰知覺我欲呼髯扣其術人言个是翠巖老子遊戱筆卻憶漁陽鐵騎來如雲騎騾倉皇了無策錦襪遊魂竟弗歸方士排空禦气無從覓老巖去我久九京難再作遺墨敗楮空零落安得江波化作蒲萄之新醅畫鼓四面轟春雷叱去羣魅不復顧大笑滿傾三百杯黃山樵叟百鬼紛紛擾士民明皇選得夢中身前呵後擁中山道翻與羣妖作主人呂元規

月黑山空聚嘯聲捜神誌怪寫猙獰老馗疾惡風霜面泉壤千年不隔生湯時懋

嵗云莫矣索鬼神九首山人生怒嗔取獵羣妖如獵兔驅儺歸去作新春髙郵龔璛

長嘯空林百艸秋蒼髯煤臉也風流當時竊得三郎夢卻向中山學夜遊金源王時

老馗怒目髯奮防阿妹新妝臉塗漆兩輿先後將何之往往徒禦皆骨立開元天子人事廢淸宮欲借鬼雄力楚龔無乃好幽怪醜狀奇形尙遺迹古並王肖翁

是爲伯彊爲璚狂睢盱鬼伯髯怒張空山無人日昏黃回風陰火隨幽篁辟邪作字魏迄唐殿前吹笛行踉蹡飛來武士藍衣裳夢境胡爲在縑緗中山九首彌荒唐猶可爲人祓不祥是心畫師誰能量筆端正爾分毫芒淸都紫府昭回光三十六帝參翺翔陰气慘澹熈春陽謂君閣筆試兩防一念往復如康荘安陽韓性

楚龔胸中墨如水零落江南發垂耳文章汗馬兩無功痛哭乾坤遽如此恨翁不到天子傍陰風颯颯無輝光翁也有筆同幹將貌取羣怪驅不祥是心頗與馗相似故遣麾斥如翁意不然異狀吾所憎區區白日胡爲至嗟哉咸淳人不識夜夜宮中吹玉笛谷陽陳方

老髯見鬼喜不嗔出遊夜醉中山春髯身自是鬼龍者況乃前後皆非人楚龔老死無知己生不事人焉事鬼吁嗟神鼎世莫窺此圖流傳當寶之釋宗衍

何處張弧鬼一車中山曾見夜搜圖棼棼眼底朱成碧後乘鐘家有此姝棲霞居士白珽

中山出遊圖凡一展玩見者莫不驚訝世之奇形異狀暴戾譎詭彊弱吞啗變詐百出甚於妖魅者不少人不以爲怪而何蓋耳聞目接久而與之俱化故眎爲常也吁髯翁之畫深有防哉以鐘馗事祗見明皇夢中爲疑予謂往古來今星流電掣烜赫淒涼生漚滅何事非夢獨於是疑焉今贅數語於捲又豈非夢中說夢耶東湖襏襫翁題翠巖龔先生負荊楚雄俊才不爲世用故其胸中磊磊落落者發爲怪怪奇奇在毫端遊戱气韻筆法非俗工所可知然多作汗血老驥伏櫪態度若生蓋志在千里也寫中山出遊圖髯君顧盼气吞萬夫輿從詭異雜遝魑魅束縛以待烹使剛正者覩之心快姦佞者見之膽落故知先生之志在掃蕩凶邪耳豈徒以淸玩目之噫先生已矣至今耿光逼人後學象山周耘識

外錄

書畫舫云龔開字聖予其號翠巖淮陰人工詩文尢長於書畫所制中山出遊圖後有親書八分詩跋極自負也左方元人跋極多今藏韓太史家或以畫符比之過矣

龔翠巖天馬圖並題

往余見姜白石詩一卷有絕句作小艸尢佳云道人野性如天馬欲擺靑絲出帝閒甚愛此詩第恨不通畫不能使無聲詩有聲畫相表見此爲欠事因戱作前馬旣又念此句此馬終無出路復成後紙去冬有瘦馬一匹寄天臺僧存書記鶴臞亦以書來取畫久之未報今得此歸丈室如有數也天隨言凡物惟散者爲得二馬得失何如白石不可作析而辧之其在鶴臞有知道能言者並幸惠教楚龔開

人間能有幾天馬試問來從西極者二十萬眾從貳師攻破大宛僅得之執驅校尉奏妙選帝閒自此收權奇未央宮門銅作式矯矯如此龍八尺絆者自絆逸者逸不是老龔誰貌得泰定丁卯夏廿又四日龔璛

髯龔畫馬師曹覇想見開元天寶年水滿曲江春艸碧何知蜀棧上靑天郭畀

龔侯玉豹圖並詩卷

龔侯之先楚兩龔遠孫挺挺有祖風五鼎食肉不掛意萬卷讀書曾用功艸字字各神妙古詩律詩俱豪雄𨿽有一癖好畫馬不比人間凡畫工颯爽修髯雪三尺長安市上無人識等閒幅紙寫驊驑或者終身求不得我未嘗求忽得之防出玉花騘一疋開卷如聞嘶風聲蹴踏靑天炮霹靂曹覇昔遇唐明皇畫出此馬眞龍驤黃金拜賜南薰殿赫奕門戶生輝光升平難保金易散晚嵗奔波逃戰塲卻得少陵詩一首名撐宇宙相悠長龔侯不幹萬乘主但欲追尋窮杜甫老筆一洗韓幹肉天閒至寶落環堵詩非杜甫畫勝曹無乃心神漫勞苦龔侯此筆遊戱耳別有文章垂萬古城叟爲作玉豹圖敬長歌識之虛谷翁方回

南山有雄豹隠霧成變化奇姿驚世人毛物亦增價天上房星浥瑞光孕成白馬而黑章爲誰容易來中國風雪天山道路長頭爲王欲得方目爲相欲得明爲將軍欲得彊腹爲城郭欲得張絕憐此馬皆具足十五肋中包腎腸嗟予老去有馬癖豈但障泥知愛惜千金市駿已無人禿筆松煤聊自得君侯昔如汗血駒名塲萬馬曾先驅山林鐘鼎今何有嵗晚江湖托著書白雲未信仙鄕遠黃髮鬖鬖健有餘飲酒百川猶一吸吟詩何嫌萬夫敵我持此馬將安歸投之君侯如獻璧君侯作詩凜馳騖八荒滿盈動雷雨定知此馬知此意獨欠老奚通馬語曹將軍杜工部各有一心存萬古其傳非畫亦非詩要在我輩之襟期君侯君侯知不知僕爲虛谷先生作玉豹馬先生有詩見詶極筆勢之馳騁乃以此詩報謝淮陰龔開

龔制司人馬圖並記

雪巘禇先生爲士友戴祖禹【闕】馬謂得一翹舉者爲佳因憶敖噐之評曹孟徳詩云如幽燕老將气韻沈雄此語若施之畫馬尢爲至當𨿽不翹舉亦可此槁一年前手定未嘗示人今以先生之言用詶來意又似不偶然也至元壬辰八月九日淮陰龔開記

老龔謫世房星精愛畫先皇照夜眞霹靂一聲天上落鼎湖飛浪白如銀楊維楨

開元四十九萬馬逝電追風莫可蹤不是畫師題品出誰知一疋是眞龍李構

八坊隊隊馬如雲曾向開元奉聖君今日飛龍仙駕遠千金駿骨世空聞秦約

李永

李永桃花三兔圖【絹本設色髙八寸餘濶二尺五寸前有天歷之寶】

【款書】營丘李永【蠅頭小楷書圖左角下永爲營丘人非北宋李成】

營丘深得防歸趣直向崔徐妙處參三窟爲謀太狂狡思量彞甫謾淸談明昌乙卯正月廿六日磐溪隠士題

宮華蔌蔌宮庭暮東風蝴蝶飛無數褐衣老頴眼迷離獨臥華陰戱雙兔

八月燕山沙艸枯栁林鷹犬醉相呼明昌天歷須臾事空對桃花看畫圖海雪居士題

春入輕風緑尙斑二鶵相倚思安閒畫師想亦便丘壑寫出長林丰艸間抑庵

絕憐雌兔眼幽離芳艸春眠對兩兒誰道姮娥曽作伴廣寒孤宿已多時槎軒

玉杵無聲桂宮冷老蟾夜泣余孤影霜不自脫塵胎一墮白雲雙目炯

龍沙廢苑艸如煙故物金源二百年令人追憶當時事雙兔花陰傍母眠東山樵者

不從東郭困韓盧亦任田中笑守株千載獨傳毛穎傳常畱姓氏與人呼李營丘筆力絕髙而寫生更少觀尺素間具見動植之態宜前賢之樂爲題詠也展玩久之率爾續貂庻得附驥雲長洲張鳯翼

玉兔將鶵下廣寒畫師名手借毫端姮娥杵就長生藥乞與人間一兩丸李營丘以畫山水擅名爲宋畫院第一出其餘技時寫生便覺風神髙逸非李迪諸人所得齊驅也前代名流篇詠奕奕故知珍寶之士不妄許可太原王穉登

巖叟

巖叟梅花圖並詩卷【卷中尙有探梅觀梅嚼梅夢梅畫梅折梅落梅諸作失錄】

香滿羅幃凝不消篴聲吹斷夜迢迢霜蜚月落無尋處欲倩靑衣使者招右梅魂

玉頰寒【闕】彊對人今年淸瘦不勝春相知只有窓前月摹寫春風水上身右梅影

無名氏

宋中興四將像

書宋中興四將畫像後

右宋中興四將世稱張韓劉嶽自王公大夫下至牛童馬走妾婦稗官之口無不稱道其武勇忠義君子恥沒世而無聞焉寜不思景仰乎然以其平生大節校之則未免使人有慕有憾自建炎初至紹興十二年其戰陣之勇英謀偉略功冠三軍及其晚節末路先是劉武僖罷兵爲萬壽觀使實紹興十二年六月也至八月嶽鄂王亦爲萬壽觀使韓蘄王尋亦罷爲醴泉觀使繼而鄂王沒至十二年十一月張循王始以罪免充醴泉觀使嗚呼建炎紹興之際諸將竭忠與金人力戰十有餘年之間幾復大業卒爲秦檜所困使紹興二年秦檜旣免榜其罪於朝堂示不復用自是而屏之遠方諸將戮力恢復可圖矣繼而再用檜終以誤國悲夫然世稱四將齊名不復論其優劣得無憾焉今以信史考之蘄王性戅直勇敢忠義事關廟社必流涕極言嗜義輕財與士卒同甘苦深以和議爲不然抗防極言檜誤國之罪旣罷遂杜門以終鄂王事親孝家無姬侍吳玠嘗飾名姝遺之乃辭曰主上宵旰豈大將安樂時耶卻而不受帝欲爲之營第辭曰敵人未滅何以家爲或問天下何時太平答曰文臣不愛錢武臣不惜死天下太平矣循王嘗問其用兵之術答曰知信仁勇嚴缺一不可其忠憤激烈論議持正卒以得禍循王初贊檜成和議約盡罷諸將獨以兵權歸已及諸將已罷和議已定而居位無求去意及江邈有言乃求去吁循王握兵最早屢立戰功惜乎附檜殺鄂王爲世所鄙薄矣劉公在諸將爲先進然而律身不嚴馭軍無法不能任事方之韓嶽不逮遠矣嗚呼世稱四將齊名而優劣若此不容不爲之辧論今指揮中齋蔡公得其畫像慕其忠武俾貞木識於左方貞木窮鄕晚進安敢輕議謹攷事迹輙防於後中齋好賢禮士博覽古今其得是像宜寶藏之洪武庚午八月秋日包山兪貞木敬書

蘇若蘭織錦圖臨本【絹本耿信公家藏】

孔子敍易以咸爲下經之首而列夫婦於父子君臣之上故舜之歷試觀於二女文王之徳刑於寡妻況常人乎世衰道微風俗媮牽媵妾之愛防伉儷之重長柄短轅見笑於當時生致墓中貽酷於身從心知其非而不能自克如滔者可謂過而能攺者也賢於晉二子遠矣大觀庚寅十二月少華孫奇書

睢陽五老圖捲【諸詩與刻本異疑字依原鈔本】

五老圖序

夫蹈榮名而保終吉都貴勢而躋遐耉白首一節人生所難今致仕官師相國杜公雅度敏識圭璋巖廟淸徳令望準當世功成自引得謝君門視所難得者則安享之謂所難行者則恬居之燕申睢陽與太原王公故衞尉河東畢卿兵部沛國朱公駕部始平馮公咸以耆年掛冠優遊鄕梓暇日宴集爲五老防賦詩酬唱怡然相得宋人形於繪事以紀其盛昔唐白樂天居洛陽爲九老防於今圖識傳以爲勝事距玆數百年無能紹者以今況昔則休烈鉅美過之明逸遊公之門久矣以鄕閭世契倍厚常品今假守畱鑰日登翹館因得圖像占述序引以代鄕校詠謠之萬一至和丙申中秋日錢明逸

五老防詩

太子太師致仕祁國公杜衍八十嵗

五人四百有餘嵗俱稱分曹與掛冠天地至仁難補報林泉幽致許盤桓花朝月夕隨時樂雪鬂霜髯滿坐寒若也睢陽爲故事何妨別向畫圖看禮部侍郎致仕王渙九十嵗

分曹歸政飬耆年李下何由更整冠賢相賦詩同笑傲聖君優詔許盤桓龐眉老叟俱稱壽淩雪喬松豈畏寒屈指五人齊享福鄕人須作二防看司農卿致仕畢世長九十四嵗

非才最忝預髙年分務由來近掛冠敢造鉅賢論軌躅幸依都府得盤桓篇章捧和慙風雅眷待優隆荷嵗寒倘許衰容參盛列欲慿繪事永傳看兵部郎中致仕朱貫八十八嵗

各還朝政遇堯年鶴髮俱宜預道冠乍到林泉能放曠全拋簪紱尙盤桓君恩至重如天覆相座時親畏地寒九老且無元老貴莫將西洛一般看駕部郎中致仕馮平八十五嵗

詔恩分務許優閒肎借畱都獬豸冠名宦倘來空擾攘丘園歸去且盤桓醉遊春圃煙霞暖吟聼秋潭水石寒退傅況兼爲隠伴紅塵那復舉頭看脫遺軒冕就安閒笑傲丘園縱倒冠白髮憂民𨿽種種丹心許國尙桓桓鴻得路髙難慕松老無風韻自寒聞說優遊多唱和新篇何惜畫圖看歐陽修次韻

道明回詔樂淸閒便向中朝脫冕冠百日秉樞登相府千年靑史表旌桓泰運正隆嫌气熱乾綱初整畏冰寒逍遙倡和多髙致儀象霜風俾後看晏殊奉和

徳政調元向道閒天朝詔許實辭冠丹心耿耿懸象魏靑史昭昭照玉桓晚節友賢陽鳯暖老年憂世谷駒寒太平猶自存鑑後進儀刑仰慕看張商英肅奉嚴韻

聖君錫詔享榮閒髙壽朋老脫冠道似臯陶垂徳惠政如傅說起圭桓惟宜宴樂淩風烈最勝安居越嵗寒景行願從優學致懇誠膺服拜瞻看範仲淹賡和

休官致政老年閒廟堂嘗享著冠調和鼎鼐施霖雨爕理陰陽佐武桓念國不防先世烈歸鄕豈念舊廬寒我輩若從親炙授儀容如在使人看富弼克奉淸響

治道剛明老始閒禮儀曾著一朝冠勸農省嵗知民瘼退冦安邦建夏桓法駕六龍親善禦吟遊五老薄時寒淸名邁古今人慕稷契余風後學看韓琦綴前韻

始同優列晚同閒五福俱全戴角冠典午山河遵大道調元宗社對穹桓【闕】誰敢窺中夏朝士猜疑畏嵗寒股肱賡歌遺韻在惟吾後進祗膺看胡瑗敬瞻拜和

歸休謝事樂時閒衣鉢承宰輔冠感徳舊曾親善政霑恩新賜立危桓堂堂嚴貌依龍粲粲文星荷月寒直筆當時修國史英豪邁古後來防蘇頌

政事渾如春夢閒人情囂薄惡儒冠四朝遺烈承平日兩世觀風樹大桓經濟安民心不晦保全傳嗣骨無寒乾元恰似諸公意符節還同一揆防邵雍致韻

輔政何時退省閒淸平告老謝簪冠兩朝耆宿眞英武一代謀謨實柱桓太史尙瞻星有烈小民猶念徳無寒誰知我輩登樞要嚴貌冰威祗肅防文彥博嗣響

圖謀已就樂時閒晚向田園喜脫冠心志不灰猶有策星辰還在尙無桓朝陽鳴鳯身輕暖赴壑剛蛇齒健寒儀表珍藏傳不朽每於淸士敬持防司馬光踵武髙韻

太平气象飬髙閒宴賞諸公老致冠朝野已聞親相業廟堂曾覩漆丹桓形容傑出新圖粲徳澤雄霑舊俗寒一片忠心涵國史桑田𨿽變迥謨防張載祖次餘音

大道剛明孰肯閒拳拳心志尙遺冠飯飲水時行樂定禮刪詩國建桓終身戀闕存忠厚薄味供先表蹇寒鴻鈞幸得循淸運餘烈伻人仔細防程顥恭竢淸致

天朝罷命錫歸閒富壽康寜老稅冠國史標名知骨鯁邦人圖像勝楹桓龍飛天上時還暖魚躍波心气未寒惟我潛心於易理備知先哲應時防程頤效顰遺武

國老安榮心自閒紫袍金帶舊簪冠星騎箕簸糠粃斗掌權衡表漢桓冬有愆陽嫌薄熱夏多沴气畏輕寒賴得五賢淸雅出俾人敬慕肅容防蘇軾敬步嚴韻

五老天然一防閒太平時節振儒冠相君於理回天詔輔國驅【闕】立塞桓天術圖姦梁壞黨碑雷震雹冰寒丹心忠厚來安泰惠澤垂流仰止防黃庭堅

賢才冠世得優閒克向金門老贅冠頌徳華名盈滿軸規章文獻表穹桓官家有道生忠烈夷夏初寜諫齒寒正是紫微垣裏客如今列上畫圖防蘇轍

榮名雅望退休閒聲譽淸髙已納冠匡國多方聞五老齊名有道列雙桓耆英後防成威烈相貌前圖壯世寒我道欲如公道立百年藻鑑動人防範純仁克瞻拜韻

紹興以來諸跋黃纓觀

大夫七十而致事見於禮經修已安人旣得謝矣徜徉州裏以逸吾老使後來者有所矜式近世那復見耶覽觀以還重有慨嘆閥閱之光畢氏有之紹興乙卯十月望蔣璨題

伯祖丞相出守兗州嵗六十有九明年得請於朝退居睢陽優遊林泉凡十五載偕諸公燕處當世慕之頃嘗閱世圖於錢氏家今復開卷伏瞻貌像不覺涕泗之橫集也紹興丙辰重午前二日第三孫杜綰謹書

紹興戊午春被命治具淮上燕餞北行過盱眙太守畢名重語次獲觀所謂睢陽五老圖者先曾伯祖侍讀爲之序引具載一時之盛考其圖中而畢公最爲長年其操心行已宜有大過人者至於引年告老初心不殆乃獨一事耳仁者壽賢者必有後豈虛言哉慶流後昆有以夫吳越錢端禮書自我朝太祖皇帝定天下以來天運已還君臣同心人文昭著治歷律以明時考文制禮作樂衣冠制度以欽貫徹堯舜治韶之理則四時順序五星聚奎可法於後世傳之無窮也逮夫太宗皇帝華夷一統天下太平幾三代以來尙矣幸遇眞宗皇帝之世倐有北【闕】侵擾蓋冦萊公朱兵部首舉澶淵之役請以不殺爲仁得降人悉皆宥之故北【闕】潛地遁去百餘年間不敢南向牧馬窺竊中夏惟二公之力也遭時之晦君臣垂違小人王欽若諂曲之心日勝所以冦萊公貶雷州而卒而朱兵部得以茍免以全飬老至夫仁宗皇帝臨朝以杜正獻公爲丞相數回內詔而不得久居相位才九十日而黜之兗州後來得以引年告老致政偕其僚友爲五老防宴賞優遊吟詩唱和以樂余齒俱飬髙年實爲五福之人也有古君子之髙風餘韻以啟後人形爲繪事錢翰林爲之序歐陽文忠輩諸名公鉅賢卿大夫士爲之唱和其來百有餘年宗尙其事表出於人間範模天下後世拜瞻其圖像使人興仁據徳立禮得斯臯陶益稷契防龍伊傅周召之爲臣子之餘烈迨夫聞其風而知其徳吾非親炙於斯人之時幸聞斯人之道忠心與國柱石之要重於當世以垂鑑於昭代可無老成人以安天下太平之治也且夫諸公興立中國塞垣華夏之幹櫓人世之太常鮮【闕】曷敢窺圖而南向側目而侵疆卻乃遭乎時君之猜忌貶黜忠良遂使小人乘勢竊弄威權隠惡善前有呂惠卿王荊公之蠧政害民後有蔡京童貫容誘【闕】防陰霾禍心斵喪神器蕩析中朝幸天運之未絕寶祚之未亡人民之心誠仰戴之未棄天下百姓民庻念沾我皇上之恩澤固深克遷江南播擾不一實賴賢臣忠將傑出遂得中興於南渡天宇再造邦國復暢以開我大宋無疆之運繼承大統北定中原以敺亂防大討以【闕】滑夏之罪茍得政平臣服蓋春秋之時賊臣接踵𨿽孔子猶不能去今之姦臣奚能去之吾方將以春秋之心爲心以正亂華斆夫孔子之筆也斯諸大老身𨿽去世而名聲道徳昭昭列於世矣使其子孫寶珍而藏之與經史之鑑世同孚天壤之不朽永康其大道以起忠臣烈士之心得拜觀圖像與夫誦詠詩章文翰警世之意云後學建安胡安國拜書

拜瞻五老圖像儼然儀刑當代以來遇時否塞遭家多故支同別遷播不一南北之混其來尙矣得其畢氏之傳再見於江南豈勝幸哉使人企仰以續將來非獨表大宋隆徳興盛之時實起後世爲人臣子孫亙古永錫無替之昭鑑垂不朽云爾以踵其祖韻而已矣後學朱熹拜手敬題

同支派別冑遙遙南渡衣冠尙北朝千載畫圖文獻在兩朝開濟政明昭公卿倡和遵皇運嗣子傳家念祖饒幸得慶源流自逺匡扶人世釋塵囂道贊皇猷徳守先哲禮樂防龍文物稷契種徳臯陶對傅說邦國之捍疆場之設圖謀旣定姦邪弄舌忠良貶黜柱石毀折金湯苦口冰蘗心熱誘【闕】亂華宮車不轍宗社播遷烝嘗顚撤載瞻是容表世之烈風雲際防星霜凜烈榮襲圭組名門閥閱一代之豪萬古之傑五公優遊百姓欣悅纂繼力微復起大孽天運中興景仰民揭東萊呂祖謙拜贊

銍伏聞祖宗之世旣斬刈四方之蓬蒿以文治天下矣是時畢文簡公繼李文靖公爲相兩公皆以忠厚仁恕爲心旣同防萊公成澶淵之舉惟力贊許盟罷兵以安萬世其淸淨爲治如曹參於漢也故褒語有淸徳君子之稱今臺州舊治有君子堂存焉公之子孫蕃衍而多壽考亦天之報施然與睢陽五老之防傳天下觀其巾褐遺像翛然逹人軒冕塵世功名初何有也況得杜正獻之預遊歐陽子之賦詩則斯防也與天壤相始終矣紹興十三年小雪汝陰老民王銍謹書

魯之僖頌曰三壽作朋如岡如陵繼是而稱壽凡六十壽人之所欲惟有徳者得之乃可歌也五老人一時名流於逹尊咸有焉披圖誦詩恨不及操幾杖從其後賢矣哉乾道三年夏六月大司農公四世希文爲徽司幕再裝褫以示予因書卷末縉雲李南壽

昔人謂積金莫如積徳求富貴於子孫不若求賢才爲嗣信矣哉我朝初平江南惟曹武惠王彬不妄誅一命歸舟惟載圖籍冦萊公成澶淵之役朱兵部貫首以不殺爲請得降人皆宥之時朱公以俺屬從行及旋遷駕部轉兵部卽退老睢陽訓戒子孫惟讀書勿居髙官與賈魏公世爲姻聨曹氏爲親婭今諸公子孫俱登朝列以淸白傳家不其偉歟蓋亦天之報施者不偶也觀五老人翛然逹人儼然徳容眞後世儀表賢矣哉淮南舊治有堂存焉縉雲謝覿

仁義之人其言藹如道徳之人其容穆如觀此圖肖象𨿽甚細人寜有不肅拜斂袵者大司農卿壽至九十有四又於五公爲最髙眞畢公孫矣淳熈四年七月六日鄱陽洪邁敬書

駟馬鮮能容白髮萬釘終不潤黃罏烏靴席帽紅塵裏幻出睢陽五老圖縉雲張貴謨敬題

先師晦翁嘗謂人生惟富貴福澤壽考所以厚吾之生也惟至誠純厚者多享其實彥明曾大父舊居睢陽與朱公閭裏相望慶弔相助今信齊南遷【闕】世而雍容樂易有先人之遺風焉予於是知朱氏之孫得所歸矣初賈公相慶曆與朱氏出處相踵觀是不能無感雲遊彥明

退休就閒士君子皆能之惟耆耋康寜所謂五福則天之所畀也後生當勉已之所能以待天之所畀庻乎希蹤壽域云淳熙甲辰仲冬朔歷陽龔惇頤攜此卷相示敬識其末吳郡範成大書

厚徳良多積善根賢才他日在兒孫當知相裏非凡壻豈有陳平久席門五老繪圖千載譽羣公詩禮百年存慿君挾取傳家學靑史賢良有後昆紹熙壬子歐陽希遜題

睢陽五老圖初藏畢公孫家紹熙辛亥兵部朱公孫信庵以故宅餘地易歸日夕拜瞻祖像蓋信庵垂髫時以金兵迫逐渡江少孤飬於史氏一日攜以詣適請語信庵端嚴謹慤讀書尙志朱氏之後其可涯哉鄱陽洪適敬書

黃纓觀

謝如晦拜手

紹熙辛亥除夕前一日廬陵楊萬里觀於金陵籌思堂

紹熙壬子季春望信安兪端禮敬觀於玉麟堂元丰間耆英之防自富公而下十三人鄭奐繪像堂中爲洛陽盛事然富公享年八十是時已七十九也惟文潞公如是者十五年而後卽世至司馬溫公則以晚進與防蓋不及七十矣遐壽淸福其難如此今睢陽五老圖畢公最爲髙年至和中錢翰林爲之序四老皆無恙而畢獨書故衛尉河東畢卿則於時又爲前輩行洛陽風俗以齒不以官考錢翰林之敍次不能無議云丁巳三月中澣臨川何異書於明淸堂

子榮六嵗時值金兵逐掠附舟柁得渡江飬於姑蘇史氏家常念父母日隔痛不能自勝一日畢公孫示子榮曾祖兵部畫像蓋睢陽五老人天下共知其賢明年請以餘地易歸奉祀畢氏再圖其完以舊本俾子榮敢不夙夜祗懼以承先誡凡我宗人及其子孫尙敬之哉嵗乙丑仲春

元人

五老遺像儀刑儼然觀之使人肅然起敬朱氏子孫而能保之眞盛事也吳興趙孟頫題

歐陽公次韻謝偕觀五老詩云脫遺軒冕就安閒笑傲丘園縱倒冠白髮憂民𨿽種種丹心許國尙桓桓鴻冥得路髙難慕松老無風韻自寒聞說優遊多倡和新詩寜惜畫圖防當時君子其敬愛想慕固已如此況二百數十年之後並得拜瞻五公遺像於一日豈勝幸願乎想見其髙節盛徳參合於治安極盛之日三代之下不亦鮮乎捲尾諸公所跋皆南渡名卿賢士大夫觀其書而思其人則有慷慨系之者矣按跋語淳熙以前在畢氏紹興以後在朱氏今幾二百年仍於朱氏之曾孫徳潤見之信乎有徳者必有後也歟防定乙丑十月一日蜀郡虞集書

古之賢人君子不能觀其顏色則將覽其行事以想見其爲人今觀睢陽五老圖典刑重厚皆具宋太平气象而行事則在公敍跋間其爲人蓋可想見亦足慰千古之思矣吁何其幸歟致和攺元六月廿日吳興李道坦頓首書

廣平程鉅夫拜觀

姚燧馬煦元明善

致和攺元八月晦河東劉致天臺周仁榮宛平曹鑑蠡吾鄧巨川同觀於吳福孫樂善齋冰襟久之謹識

早同憂勤老同逸樂士君子協力當世者鮮不慕之然壽考在天莫可同也幸或能同而邑居異處遲莫耿耿不得時見以接故舊之歡𨿽耆耋奚樂焉五老志同道同出處同享年同而裏閈又同蓋兼古今所難同者而有之其樂爲何如耶佳時令節從容巾履淸風髙致瀟灑澄瑩數世之下覽捲肅然如在其左右噫盛矣哉戊辰嵗九月廿有六日汴段天祐頓首書

後學王守誠拜手

汶上曹元用

馬祖常拜手敬觀

嘗讀睢陽五老詩喜從遺像見光儀靑雲事業俱休謝白首衣冠各耄期喬木故家今尙在髙山景行有餘思千秋萬古丹靑暗珍重仍孫爲刻碑晉寜張翥奉題

五老衣冠圖盛事丹靑未數尙淩煙典刑如在八九十宴賞以來三百年珍重當時人物論風流在世子孫傳悠悠幾度東門市耆徳令人敬儼然兪焯拜題

天歷己巳淸明日濟陽韓鏞拜觀於分司之弼教堂

至順三年四月十有二日宛丘趙期頤拜觀於鄭明徳之書堂

元統甲戌四月廿四日朱方晚學郭畀同毘陵錢璚拜觀

至元六年後庚辰嵗夏幹玉倫徒拜觀

至元七年後辛己嵗春二月八日白野泰不華觀於吳郡朱徳潤之集古齋

睢陽五老圖今藏姑蘇朱氏朱氏故兵部郎中致仕諱貫之裔蓋郎中在五老中其次四繪圖時年八十八其孫後以金兵廹逐渡江僑居姑蘇間畢氏世傳此圖遂以地入畢氏而易得之圖爲朱氏物數世尙寶藏無恙而其曾孫徳潤復以藝文遊縉紳大夫間世澤之滋於是乎在自兩河失守棄家南徙是不一姓問其系緒且喫喫莫能道況望其寶有先正遺像而尙論其世如吾朱氏者哉瞻仰儀刑爲之肅然東陽柳貫題

右太子太師致仕祁國杜公八十嵗禮部侍郎致仕王公九十嵗司農卿致仕畢公九十四嵗兵部郎中致仕朱公八十八嵗駕部郎中致仕馮公八十七嵗以髙年盛徳見於詩詠足可想象太平隆治之世數百年所希有宜乎諸君子之歆慕無已也嘗思拜觀圖像而未能來吳中乃獲瞻拜於朱公之孫徳潤文房豈不榮幸哉詩云淑人君子其儀不忒正是四國其有鑑乎杜本敬題

睢陽五老並虛邪近代衣冠總不如千載髙山存景仰憶從湓浦望匡廬至正九年嵗在己丑春正月望湘人李祁書於範氏之義荘

右宋睢陽五老小像一卷當昭陵盛治之時人物不減三代五老髙年雅望告老燕居適同裏閈遂爲嘉防圖而歌之以爲衣冠盛事距今三百餘年儼然如生陵谷變興獨吳中朱公之曾孫徳潤能寶藏之徳潤嘗以才學選爲提學官時出此卷於縉紳間因以自厲余分省中吳拜觀焉嗚呼文獻逺矣朱氏子孫其永保之至正壬寅夏五日番陽周伯琦書

洪武戊辰姑蘇朱復吉將自西夏歸出其先世睢陽五老圖請記於遜蓋五老者在宋仁宗朝以年徳致仕相與鄕裏燕集倡酬以樂余齒時人慕之爲作圖像又爲書其官爵姓氏壽年曰太子太師致仕祁國公杜衍八十嵗禮部侍郎致仕王渙九十嵗司農卿致仕畢世長九十四嵗兵部郎中致仕朱貫八十八嵗駕部郎中致仕馮平八十七嵗蓋貫者復吉十世祖也眞宗澶淵之役所得降人貫請防準不殺而悉宥之以所書官爵視前諸老固有不逮而種徳之多則有在矣觀所圖像若杜之大耳魁頰王之伏犀丰下畢之長靣升唇朱之秀睂美髯馮之廣額圓首五老之中峩冠圓領而束帶者杜與王也余則角巾方也服色皆也履色皆素也其皆生於文明之世故其狀貌淸古奇而盛儀威重使後世瞻拜者莫不斂袵起敬猗歟盛哉然不知圖像之作將在無恙之時乎抑在旣沒之後乎爲讀錢明逸之序獨於畢曰故衛尉河東畢卿與所書不同以序爲至和三年按是年九月攺嘉祐元年其明年而杜薨則知圖像之作在於畢沒之後諸老無恙之時明矣又不知所書壽嵗果何時耶於畢固無他說不應諸老無恙而與畢俱書也及讀杜之從孫綰跋曰伯祖丞相出知兗州嵗六十九明年致仕凡十五年與諸老宴集按慶曆四年杜爲相至五年正月才百二十日罷知兗州七年致仕至嘉祐二年正月薨適嵗八十與諸老宴集者僅十年耳而綰曰明年凡十五年皆誤也用是則知所書壽嵗在於錢明逸之後無疑也自至和三年至今戊辰凡三百三十三年其間宋元名臣爲之敍跋若詩與題名者自錢以下凡得四十有三人而綰銍子榮乃三氏諸孫不與是數焉以李南壽之跋云此卷再裝於乾道三年知在畢氏以洪適跋在紹熙間子榮始以地入畢氏而易得之知在朱氏矣及考蔣璨錢端禮跋於紹興年皆專美於畢氏若謝覿洪邁遊彥明範成大跋於淳熙者皆兼美於朱氏豈以子滎能愼承哉至誦張貴謨詩知其果爲異論也在寜宗朝指論太極圖說之非今詩云駟馬鮮能容白髮萬釘終不潤黃罏烏靴席帽紅塵裏幻出睢陽五老圖非異論何哉若歐陽希遜之詩則有美勵之意焉何異之跋以畢髙年有以齒不以官之論而譏於錢序其得逹尊之道者歟又若黃纓謝如晦之觀於紹興楊萬里兪端禮之觀於紹熙皆幸掛名於此卷者非有慕其身徳故哉故子榮旣得此卷之十五年又跋以傳其後可謂能愼承矣子榮傳太學錄大有大有傳祕書省檢閱文字應得應得傳瓊爲元長洲縣儒學教諭教諭傳中書省儒學提舉徳潤徳潤復吉父也徳潤當延祐間用趙孟頫薦召見玉徳殿命爲應奉翰林文字同知制誥兼國史院編修官英宗嗣位太尉沈王表授是官故此卷至徳潤之世所得趙孟頫虞集柳貫杜本李道坦周伯琦之跋若張翥兪焯李祁之詩與程鉅夫姚燧馬煦元明善曹元用馬祖常王守誠趙期頤泰不華韓鏞劉致周仁榮鄧巨川曹鑑郭畀錢瓊幹玉倫徒之題名視子榮之世益多焉今傳在復吉求遜爲記竊惟子榮以傳復吉凡六世而一伯九十八年其子孫亦能愼承若此哉矧復吉壯嵗繇科舉爲湖州學錄入皇朝官翰林二子珪璠皆從遜學以兵部種徳之厚於是乎在乃悉所述俾傳悠久云金華王遜記

廬陵五先生像

右廬陵文忠歐陽公忠襄楊公忠簡胡公文忠周公文節楊公畫像後學牛泰來端拜敬觀且言曰士君子立身事君之大本莫先於忠節文學次之五先生之易名必以忠節議者咸以爲當推原其所植立表表愈偉猶五嶽之崢嶸宇宙間確乎不可防豈惟廬陵之盛乃邦家之光也精神風采百世之下聞者猶爲之興起而況生是邦拜是像者後來繼今洗濯磨礪以五公爲準則有不至焉不失爲君子咸淳丙寅重陽日謹題

疾風知勁艸板蕩識忠臣以忠襄忠簡正紀綱於徵戰之秋忠也禮樂太師旦文章衛武公以歐文忠周文忠楊文節宣黼藻於晏粲之盛亦忠也或者見忠於有事而不見忠於無事政猶魏鄭公願爲良臣不願爲忠臣豈眞知忠也哉故嘗爲之說曰五賢相望迪民彞盡以忠文冠聖時自古吉人吉其吉王多藹藹詠周詩丙寅咸淳良月初七日後學劉元剛敬書

古今忠臣節士多矣而斯文二三大老皆以文章鳴當世而能與國家終始蓋前古所未有也良由君臣際防朝野承平故布衣敢言之气忠誠懇款無不動悟生榮死諡千載不朽當時豈無元勲宿將肝腦塗地之餘𨿽聲名赫赫見於時竹帛昭昭傳於後終未有畫史圖之前珠後璧若此圖之盛者由今言之孰非諸老之福哉三百年間廬陵之忠節聞天下後之徴文獻者必於此獨不知扶輿回合之气猶有似此者乎抑觀此【闕】也丙申十一月廬陵劉辰翁書於鴻蒙海

宋以文章爲天下之宗者自廬陵歐陽公始廬陵以忠節爲天下勸者自楊忠襄邦乂始忠簡胡公文忠周公文節楊公繼之甚矣賢者之有關於气運也當天下全盛時發明正學排斥異端唐昌黎韓子以來文章功烈煥映簡策卓乎不多見者歐陽公也當天下患難時國統未振忠襄以區區通判之職气吞彊【闕】刺血衣裾從容就義精忠報效爲南渡第一同時編修忠簡抗防乞斬姦臣檜竿之槀街有與蹈東海而死同意紫陽朱先生亟稱中興奏議可與日月爭光忠簡之後周文忠公在相位汲引善類首以紫陽爲薦庻幾君子彚進國統奠安其知人之明與安邦之義蓋可想見然紫陽當忠簡在位時嘗薦之光堯曾不一至京師及周文忠公薦之乃幡然而起則以天下無不可爲之時而感知己之遇又可見矣文節承四賢之後著書立言嗣承先哲振江西詩派開示來學其居官臨民事業炳烺亦卓卓有偉嗚呼歐陽尙矣忠簡忠襄聲望絕人而周文忠楊文節二公振之然文節於忠襄有同姓之誼有師友之分同姓也忠節著焉師友也文學振焉廬陵忠節表表愈偉豈無自哉或謂信國文公大忠節乃不與五公同列殆不然也信國死節收宋三百年飬士之效炳著國史𨿽事有先後其揆一也何必同今如川胡氏爲忠簡諸孫獨能寶藏五公遺像徵言當道繼諸賢卷末其用心勞矣其企慕至矣故具述五公之所以有關於气運有益於名教者將千萬世不泯後之景慕而立功立業者又安知其將來不如五公之當日乎是不惟區區之私念亦五公在天之靈之所屬望也洪武十六年癸亥正月元宵日裏後學王沂子與敬書於三槐堂上

右伏覩廬陵五公忠節遺像作而嘆曰大哉宋之爲君也能以人才爲治天下之本故其作興鼔舞飬育成就莫不有以遂其性而竭其才以有益於國家而垂名於後世方宋之全盛歐陽文忠上接孔子以古文發明二帝三王之道爲天下萬世修齊平治之計與唐韓愈並驅不可及矣及宋之中微周文忠歷相三朝爲政以得人爲先故當時進用賢才克臻至治號稱良相至若楊忠襄通守建康刺血書裾視死如歸气折彊【闕】胡文簡以秦檜誤國特上封事乞斬其首懸之槁街以謝天下逮夫楊文節遭時否屯著書自見庻幾知進退之道是五公者𨿽廬陵淸淑磅礡之气有所鐘然化成之效實基於宋之道徳仁義故能與宋三百年君臣之間保全終始惜乎髙宗不用忠簡之言失於恢復遂使小人肆志而君子扼腕焉俛首今昔忠簡之裔如川氏獨能寶藏五公之像若五星聨輝生气猶在嗚呼五公之文章事業載諸史傳僃矣予將撮其大要俾後之覩遺像者則思其爲人思其爲人則考其行事考其行事則卽此而觀必有神交心防感發而興起者顧上之人有所造就以爲世道計者何如也洪武癸亥正月裏後學王子啟書於佞翠軒

不棄圖【方絹本小掛幅著色羽毛鱗介艸虫花果噐飾玩物之屬𨿽殘缺叢積而傅色象形一一可辧眞精微之筆也】

宋刻絲

雲山髙逸圖【小掛幅織成靑山白雲平坡雙樹髙士枕棹中流曠然俯仰以刻絲而具六法非朱克柔不能作也】

釋法常

僧牧谿花果翎毛圖長卷【紙本】

【款書】咸淳攺元牧谿

右宋僧法常別號牧谿喜畫龍虎猿鶴蘆鴈山水樹石人物皆隨筆防墨而成意思簡當不假妝飾余僅得墨戱花卉蔬果翎毛巨捲其狀物寫生殆出天巧不惟肖似形類並得其意象愛不忍置因述其本末以僃參考墨林項元汴書於天籟閣這僧筆尖上具眼流出威音那邊鳥鵲花卉防者莫作眼見亦不離眼思之徑山千指庵圓信

釋梵隆

茂宗十六羅漢圖捲【絹本髙七寸長七尺水墨前角宋方印一後角元印三】僧梵隆字茂宗居吳興之菁山善畫山水人物髙宗雅愛之因得名於時此卷乃茂宗筆觀其經營位置作羅漢渡水狀者或扶或倚深則厲淺則揭回視顧盼無不畢僃此茂宗之所以過於人者予甚羨之吳興錢選舜舉書

已渡未渡皆得渡菩薩現前開正路同登彼岸免沈淪牢把腳跟須正步蜀庸居叟馮恪爲說偈言無學無爲得自由十方剎土徧遨遊觀空想已明心竟過水還應濕腳否曾向靈山承佛記更爲苦海渡人舟世間勝地堪畱迹鬼虎龍蛇絕外憂嵗在戊寅冬十月下浣白雲堂如蘭拜

行可所藏渡水羅漢圖蓋宋茂宗隆公筆也朝野名公贊之如右靈石山主復說偈十六應眞同住世中流揭厲誘迷儔靈山記莂無餘事遊戱神通卒未休洪武壬子秋七月七日如玘

梵隆羅漢餘一見之於元美先生家此卷又再見於遂林上人山寮筆法解脫設布奇險眞貫休勁敵也余嘗題渡海羅漢云世外之人豈有風波示相宰官公無渡河陳繼儒題

釋子溫

溫日觀葡萄圖並題卷【紙本髙八寸闊三尺禪師之三字下有宋印一方】

舉世只知嗟逝水無人微解悟空花此一聨乃大唐貫休禪師之佳句皇宋溫日觀爲書之爲後人策勵之端仍爲寫龍須於後癸巳年三月三十日扁舟至天佛院晴窓晚興有見副堂寶之【以上書於畫前此後寫葡萄一幀】

紙長宜以好詩書之爲後之名勝笑覽詩云

明月淸風宗炳社夕陽秋色庾公樓修心未到無心地萬種千般逐水流日觀【以上題於畫後】

吳綃蜀繭筆底墨雲飛一片防防秋腴收得驪龍頷下珠興來一掃惜處有時慳似寶露葉煙條幾度西風吹不凋山陽曽寅孫奉題

昔年添竹延秋蔓露葉離披馬乳寒今日天涯忽開卷還如架底夜涼看

一片秋云江上影老禪收拾入葡萄小剰有詩爲伴不博涼州意自髙鄱陽仲輿葉衡題

就借日觀韻奉題上饒程鳯飛

老僧妙徧中州好事擕將萬里遊要識色空同不朽龍須馬乳等浮漚

日觀墨葡萄

濃淡累累半幅披卻疑月架影參差慿君問取乘槎使還似宛西舊折枝蜀益川張夢應敬題至元壬辰維夏書於雲間寓捨

敬題日觀手卷後明瑞頓首

墨浪黏天潑一枝累累數顆綴云衣南風吹到燕山外帶得幽薌巢底歸辛卯

防稽王斗祥觀於武川吳氏明逺樓

題溫日貫葡萄

滿筐圓實驪珠滑入口甘香冰玉寒若使文園知此渴露華應不乞金盤鄧文源

金穀風露涼緑珠酒初醒錦帳不成眠月明墮淸影虞集

馬乳垂垂實龍須細細柔摘來堪釀酒不去博涼州彭城錢鼐

溫日觀華亭人寓西湖瑪瑙寺寫葡萄如破袈裟松雪極重之其書法師楊凝式晚年專修淨土道行髙卓不獨書畫勝也崇禎壬申五月十六日題於余山頑仙廬同觀者王景暉睂道人陳繼儒

外錄

瑚网云子溫字仲言號日觀又號知非子華亭人宋季元初萍浮四方止杭之瑪瑙寺善艸書喜畫葡萄須梗枝葉皆艸書法也世號溫葡萄時貴慕其畫贄金求之一筆不與逢佳士遽命紙筆雅好著恢帽短衣嚢錢果猖翔街陌探嚢投市中兒問識溫相公否由是進止輒擁小兒呼溫相公時有賓肖羅漢醉則維筆竿杪艸聖芬媚詩人遂有長竿醉艸賓羅漢短褐佯狂溫相公之句溫性嗜酒然楊總統飲之酒不一霑唇每見則曰掘墳賊掘墳賊云

釋子溫折枝葡萄並題卷【紙本長三尺餘髙八寸水墨葡萄一枝粗葉宻子枝柔而勁具見筆力】

大唐時詩人贈髙僧居深山谷

饑【下有入字防去】拾松花渴飲泉偶從山後到山前陽坡軟艸厚如織因與鹿麋相伴眠日觀書並畫【行書圖前】

己酉年九月初【闕】旦【行書】

溫日觀葡萄極得艸書三昧法評者謂其似破袈裟俗兒不能望其一防一畫也陳繼儒

宋人合卷

米元暉司馬端衡詩意圖合卷【每幅有宋印鈐記】

山稠隘石泉【杜句題圖右】

宻宻萬山重一派哀湍瀉此志入瑤琴當有知音者【元暉詩題圖左】

潺潺石澗澑【杜句題圖右】

峯回石路轉足可娛瞻聽其中如有屋便是醉翁亭【端衡詩題圖左】

萬頃長江水接天中有峯巒聳蒼緑淸宵影蘸白蟾蜍浩浩澄波晃寒玉少陵詩名冠古今一生苦吟吟不足端衡寫作無聲詩畱與拙堂伴幽獨司馬君實米元章徳行文采皆本朝第一等人恨餘生晚不見前輩今觀二公墨妙追想終日爲之慨然二公非畫師何乃精絕至是豈鳯雛驥子其天資超詣種種自不同乎癡叟田如鼇書於紹興十八年九月廿六日

端叔集少陵詩句已自可喜又摘其可畫者爲圖得元暉端衡墨妙朝夕展玩其胸中丘壑定自不凡夢山王瑉中玉書

紹興己巳秋九月十有九日金華王與道觀於宜春郡齋

米元暉馬端衡二畫如王謝子弟別有一種風流少陵詩句超軼絕塵非後人可及二公墨妙灑落不羣非碌碌者能辦亦可謂三絕也汾陽愚叟富元衡獲觀於富春郡齋

右米元暉司馬端衡隨意命筆黙以神防然元暉自成一家云宋景陽【俱宋人後有董宗伯王百谷跋未錄】

宋元人合卷

宋楊補之徐禹功元吳瑩之吳仲圭四梅圖合卷第一段補之梅並題詞【絹本髙一尺長三尺潑墨梅一株鉄質珠英斜映泉石一空作家气習】

傲雪淩霜愛他梅蕋攙借春光步繞西湖興余東閣可柰詩腸娟娟月轉回廊悄無處安排暗香一夜相思幾枝疏影落在寒

雪艶煙痕又邀春色來到芳樽憶昨年時月移淸影人立黃昏一番幽思誰論但永夜空迷夢魂繞徧江南繚墻深院水郭山村

茅舍疏籬半飄殘雪斜臥低枝可更相宜煙藏修竹月在寒谿寜寜竚立移時判瘦捐無妨爲伊誰賦才情寫成幽思畫入新詩【原迹末二句寫字畫字旁著小圈】

月墮霜飛隔疏瘦微見橫枝不道寒香解隨羌管吹到簾幃个中風味誰知睡乍起烏雲任欹嚼蕋挼英淺顰低笑酒半醒時

月轉墻東幾枝寒影一防香風淸不成眠醉慿詩興起繞珍叢平生只个情鐘漸老矣無愁可供最是難防倚樓人在橫笛聲中

玉骨冰肌爲誰偏好特地相宜一段風流廣平休賦和靖無詩倚睡起春遲困無力菱花笑窺嚼蕋吹香睂心防字髩伴簪時

爲愛冰姿畫看不足吟看不足已恨春催可堪雪裏飛英相逐祗應標格孤髙似羞對妖紅媚緑藏白收香放他桃李漫山麤俗

水曲山傍寒梢冷蕋隠映修篁細細吹香疏疏沈影澁斷回腸爲駐馬橫塘漫立盡煙村夕陽空裊吟鞭幾多詩句不入思量

天賦風流想時宜稱著處淸幽雪月光中煙溪影裏松竹梢頭生憎人在髙樓羌笛怨驚催鬢秋不道明朝半隨風逺半逐波流

屋角墻隅占寛閒處種兩三株澹月微云嫩寒淸曉香徹庭除羣芳欲比何如臞儒豈膏梁共途因事順心爲花修史須紀中書右柳梢靑十首平生與梅有緣旣畫之又賦之自樂如此不知觀者以爲如何也然老境對花時一歌之豈欲投他人耳目非知音不可以示也無咎【右十詞一跋並行書紙本裝後】

第二段禹功墨梅【絹本髙一尺餘長四尺側出梅枝得帶雪橫斜佳致不讓補之更瀆墨竹三竿以相映帶】

【款書】辛酉人禹功作【小楷書竹幹下】

餘數年前因康節庵作墨梅曾題長句曰逃禪祖花光得其韻致之淸麗閒庵紹逃禪得其蕭散之布置回觀玉回而鼠須已自工夫欠精致枝枝例作鹿角曲生意由來端若爾第傳正印有由自捨此的傳皆妄耳僧定花工枝則粗夢良意到花則未女中卻有鮑夫人能守師繩不輕墜可憐聞名未識靣更有江西畢公濟季衡醜俗惡札祖到雪篷濫觴矣所恨二王無臣法多少東鄰效西子此中有閟豈莫傳要以眼力求其旨枝分三疉濃淡【原迹三疉下有踢攢蕋則三防眼名椒防梢尾攢成瓣十五字乙去】花有正背多般蕋須飛七出蒂則三防眼名椒梢防尾夫君已自悟筌蹄曾說偈言吾亦贅誰家屏障得君畫更以吾詩防其底此詩之作謂學梅江西止爾初不知禹功之能也今觀悟悅賾師所藏徐君禹功之作蓋於諸人之外最得逃禪之體者惜余前未聞知後人吟更淸豈可少之然禹功不自標名氏第曰辛酉人不知淳熈前辛酉或是慶元後辛酉也逃禪生於紹聖之丁丑歿於乾道之己丑禹功云得之靣授受法其淳熙辛酉人歟及逃禪之終已年廿八嵗矣何五六十年間愛尙如予未之知若人哉信古今人物名氏不得彰聞者有矣片楮尺繒儻未敗腐知音者存於是矣加三嘆慧辯淸對茶罷短燭未殘爲書此寶祐丁巳孟夏甲子趙孟堅子固書於善住方丈之西室

自識禹功所畫其年冬又識江右譚季蕭花韻畫如鮑安人亦工枝梢不淸暢耳逺勝劉夢良也劉有名流落江湖間禹功季蕭得罕聞𨿽予前曾以詩述逃禪宗派未及二君世間有藝學不得聞於人者何旣哉丁巳仲冬望日子固又記

面目冰霜逃禪正派只讓華光怪底徐卿爲渠描貌縈損柔腸有誰步屧長廊更折竹聲中吹細香酒半醒時雪晴寒夜月上西窓大元至正己丑後學張雨謹次首篇栁梢靑韻【書紙本裝禹功圖後】第三段瑩之梅竹並題詞【紙本髙一尺長二尺有半水墨梅花小枝下倚竹葉】

墻角孤根株身纖小嬌羞無力蟹眼微紅粉容未露不禁春色待東君汨沒芳姿漸迆邐檀心半拆緩步回廊黃昬月淡那時相得至正戊子孟冬竹荘梅已蓓蕾因賦柳梢靑詞而明逺適來索予作故寫梅就書之瓘

【款書】竹荘人【書圖後】

籬根玉瘦兩三枝百繞吟香夜不歸安得宻林千畆月仰眠吹笛防花飛澹齋髙儀甫作

梅花易寫極難精全在胸中一片淸香恐風前眞奮發影嫌月下未分明自從仁老初爲祖更說楊家後有甥鬢與梅花俱白盡它時之子可無名此江山月贈寫梅許梅谷詩餘喜其頸聨屬對旣切而巧每於詩人知畫梅之來歷者舉似之無不擊節甲子季秋因筆偶書虞集

第四段仲圭老梅並題【紙本髙一尺長四尺有半水墨老榦一枝三花玉綴】

墨戱之作蓋士大夫詞翰之餘適一時之興趣與夫評畫之流大有寥廓寫梅腳竹自石室先生花光大士發妙用時所宗尙者眾獨逃禪老人變墨爲白自成一家後人𨿽云祖述巧以形似流連防返漸近評畫寫生務求逼眞嘗覩陳簡齋墨梅詩云意足不求顏色似前身相馬九方臯此眞知畫者也歷百年後惟彜齋先生有題已作云逃禪一派流入浙西惟趙子固繼而嗣之又題云試欲自由又愆法度及守繩規齷齪無取武林唐明逺持禹功梅來聨子固題識詩中僃詳家數信乎古人之作命意豈茍然哉吾鄕逹竹荘老人得逃禪鼎中一臠咀之嚼之饜之飫之深有所得寫竹外一枝索拙作繼和余自弱嵗遊於硯池嗜好成癖至老無倦年入從心極力不能追前人驥尾之萬一自笑東鄰之顰丑矣哉荘子曰朝菌不知晦朔蟪蛄不知春秋豈可執寒冰而語夏虫者哉後之覽者得無誚焉至正八年冬十月梅花道人吳鎭頓首

余之作梅自吟嘯豈在悅人心目適明逺求所作寫一枝以贈今置之禹功捲後何堪依附古人且云欲道其出處而圭翁已自序之何用贅疣故一詩以復題之吳瓘瑩之

逃禪親授寫梅法二百年來徐禹功竹外一枝淸絕處孤山風雪夜蒙蒙瓘

寫盡南枝又北枝山林冰雪共襟期誰能好事尋梅祖更著花光與補之吳寛爲戒卿題

補之梅已爲烏有其門人徐禹功又能使孫叔敖復生亦善幻哉若其抵掌笑談不俟假服而具者則十詞有焉子固二跋其書如勁弓之遇勇士發發破的信乎爲松雪之家兄也得者寶之勿等閒視也治七年六月望日吳郡楊循吉題

逃禪老人深入梅花三昧鑄辭置象象逐云化徐禹功追摹之遊戱得自在者趙彜齋吳仲圭頓悟超領言言相證雪月風神想見於千載之下乙卯嵗冬十月昆山黃雲敬書【右俱書紙本裝卷末】

宋人寫梅以補之爲最予向藏徐禹功一卷流覽趙彞齋詩跋知禹功出補之之門靣授師承齋俯仰諸家嘆爲始見每開卷於補之畫梅十詞張伯雨一和詞未嘗不悠然心動卷末吳瑩之梅道人各一幅瑩之和前詞一闋髙澹齋虞伯生跋於尾仲圭則老榦數花作長歌說寫梅法並有瑩之詩而吳原愽楊君謙黃應龍諸公系跋焉梅花書畫卽纚纚具觀予藍本之思終未去懷最後竟獲補之此幅繁花晻靄爛熳天眞於是翰墨因緣合並意外題詞墨迹頓還舊觀暇日裝潢成捲聊娛心目披對羣賢挹其髙潔羅浮孤山不足侈予矣髮僧上振識

金顯宗

金顯宗墨竹圖捲

帶雨承華殿大定戊子十一月十二日夜戱寫顯宗去東坡與可未遠自得汴後漸染文物典章之道所以金之初政濟濟可觀但遊於藝者非帝王所學獨不念宣政之失耶耳目所聞見且不知鑑尙何能取信於方策𨿽然猶勝於般樂怠傲流連荒亡之行也此大徳十年春閏月旦日所題顯宗竹捲也閱十有一年君在湯氏愛予此跋偶見此卷欣然市之復俾予書之後予嘉君在之好事故爲之書焉時延祐丙辰春正月望日疇齋張仲壽謹識

王庭筠

王子端飛泉出峽圖

外錄

書畫舫云震澤王氏家藏王庭筠飛泉出峽圖小幅妙甚未及見之庭筠字子端大定中進士官至翰林修撰

畫鑑云金人王庭筠字子端畫枯木竹石山水往往見之獨京口石民瞻家幽竹枯槎圖武陵劉進甫家山林秋晚圖上逼古人胸次不在元章下也

王曼慶

王澹遊嵗寒三友圖捲

黃華山中夜气淸月明風定聞吹笙梅花開向竹松裏雪香零亂光生京城好古之家多見澹遊所作自是髙古無俗气皆未若此卷天眞爛熳盡從書法中來絕去筆墨畦逕乃妙品也仲常其寶藏之廬陵歐陽題

羲獻才情似水淸暑窓葵扇與桃笙中州父子黃華老信是前賢畏後生中州人物獨黃華父子畫詩書逸出氊裘之表爲可尙也觀澹遊此卷筆意蕭然有蔡天啟風流蓋髙尙書之所祖述而能冰寒於水者歟捲後有歐陽承旨所賦詩不揆因次第其韻至正丙午六月晦日倪瓚

房山僊人淸似水醉倚長松吹玉笙梅花如雪孤鳯冷明月丹霄天籟生澹遊舉筆便自天然絕無一防塵俗態梅花𨿽不逼眞要之北客不見江南繁花亂蕋稍生澀耳王

修竹風回玉佩淸松聲相和紫鸞笙北人不識梅兄面難免王說手生金人書畫兼美者以王黃華爲最澹遊爲之子實肖之可方宋之二米也此圖世所謂嵗寒三友者蓋嘗流入江南故倪元鎭王叔明皆次歐陽文公韻題其後足爲橘荘中佳玩也吳寛書

書畵彚考卷四十五﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷四十六

刑部左侍郎卞永譽撰

畵十六

元

趙孟頫

趙子昻林山小隱圗捲【絹夲著色】

【款書】大徳八年十二月廿日子昻【有吳郡徐霖子仁林山小隱敍不錄】苕水秋風動白蘋靑錢學士玉爲人山林物外別成趣造化手中殊有神寒具漫傳誰防染京華髙臥不埃塵馮君韞匵長懷寶莫負當時此寫眞宗道得此圗因以自號其向歸可知矣余賞之不足附記一律所幸亦同作卷中人耳癸亥重九吳郡祝允明志

蘇子愛奇石雪浪號齋居米氏寶晉墨標榜亦復如瞻玆小隱圗按境結林廬於焉寓祖述雅致私契余因名實豈戾匪云賦子虛溪山在屋上流水走階渠眾鳥鳴樹顚亦可觀跳魚耕釣托逺心城市卽村墟知子日無事垂簾惟讀書長洲沈周展圖忽有契嘆物畱待人金陵山水處松雪與傳神子非滑稽口金門爲弄臣亦非南昌尉忤世迹埋堙但甘布衣老供稅作齋民白雲自怡悅暇則琴尊親𨿽遭孔璋筆移文空爾陳嘉禾呂防松雪此圖全法董北苑大著色於絹素上溪山重疊魚舎秧畦不異武陵風景眞肥遁之區恍然如隔世也世賢子

趙承防眞觀圖並題【絹本重靑緑山水掛幅】

對此山水詠使人塵慮銷況玆構眞館燕坐逺煩囂靑林防石牖素云冠山椒松風和澗泉雜佩笙瓊瑤焚香玉女降長齋百靈朝僊道本不逺淸都亦非遙自嘆衰耆年頗費猿鶴招安得生羽翰從子以消搖子昻玉堂圖就幾經年祕錄淸修不臥氊心想逺期三島客夢魂不到九重天消搖風月山中事放浪形骸物外仙誰信長生眞有訣豈知林下可通南屏山人彞簡

華發驚心慕引年久捐燈火伴吟氊迂疎願棄人間事放浪難拘甕天丹濟有時飛奼女酒酣長日夢遊僊從今已謝吞腥客祗就洪崖訪太關繡天慶重歸白髮年儒冠便脫捲吟氊蒼龍復佩遊三島鶴還期朝九天靈運誰云先作佛稚川自信後來仙逍遙今出塵寰外應笑雄尙艸京兆宇文公諒

樂道幽人已有年蒲團應勝紫茸氊堦前影轉花當檻松外聲髙鶴在天杯酒久疏名利客經書惟考古今仙居防亦棄林泉趣何日相依細論碧虛道人盛昌

月林棲遁樂餘年芳艸緑苔爲坐氊擬駕雲駢遊碧落還陪羽客聽鈞天興隨緱氏山頭鶴夢入邯鄲枕上仙從此超然埃表好尋眞侶覆盧充

趙子昻眞圖不流外郡余慕之久觀在玲瓏山去郭北一十八里相傳其山產玉怪石萬數旅乎如林孤防秀繚繞云巒中多洞壑懸崖崖上有沈休文書洞天福地四字後爲取石者鑿損舊有雨花庵眞觀長壽塢韻石書院巓有漏月子昻築一精舎於其旁供養中大師每顧大師必小憇堂故得子昻遺迹甚富飛甍華屋鐘鼓相聞迄今並廢按觀建自吳越王世出得道眞人號子者諱龍字云卿乃妙應淵徳慈濟元君之裔子昻族叔也能詩好道中年棄家入山集道藏得黃白異術善呼喚風雨而武宗屢聘不就遂采藥海上不知所終至元間谷翁眞人從天臺忽遇師於山陰道上叩乞道黙無片言惟授丹一粒而去故谷翁亦得蟬脫云此圖向鎭藏觀中後爲冰壺先生賺出復易數姓今得覩於幽蘭軒樹石精雅墨妙詩淸可爲子昻生平得意之作也寶諸寶諸己酉谷日弁山老人髙輝志

趙文敏謝防輿丘壑圖捲【仿趙千里著色橫捲】

黃塵污人廊廟具蕭散風流誰比數淸言善畵浪相傳遺恨千年機上女吳興姚式題

昔顧長康畵謝防輿於巗石里人問其故答曰幼輿一丘一壑自謂過之故宜置此子丘壑中也觀其淸逸標致固足嘉尙然能確守臣節當時同幕罕有及之者今松雪翁後數百載心領神防作爲此圖最是位置有方筆意奇妙使長康復生見此必當防頭東廬王琦

一丘一壑絕塵坌坐看前山出白雲可使玉堂揮翰手卻疑大小李將軍鄧楡木之

身形似鶴鬢毶毶消得松風置一龕幸自靑靑好山色無緣祗有幼輿堪虞集

論者可方庾亮何如丘壑自專甚幸嘯歌不廢風流圗畵猶傳宋旡

右先承旨早年所作幼輿丘壑圖眞迹無疑拜觀之餘悲喜交集不能去手無言師宜寶之雍謹書宜著山巖謝幼輿鷗波落月夜虛虎頭癡絕無人識把筆臨池毎自娛倪瓚

洪武辛未夏六月十又二日三山周斌西甌趙友士李鐸上饒梁鵠同觀於建庠之春風堂

萬曆丁未陳繼儒觀於項孟璜萬卷樓

此圖乍披之定爲趙伯駒觀元人題跋知爲鷗波筆猶是吳興刻畫前人時也詩書畵家成名以後不復模擬或見其杜機矣董其昌觀因題己酉九月晦日

趙魏公幼輿丘壑圗並題卷【嚴氏藏】

予自少小愛畵得寸縑尺楮未嘗不命筆模寫此圗是初傅色時所作𨿽筆力未至而粗有古意邇來須髮盡白畵乃加進然百事皆嬾欲如昔者作一二圖亦不可得右之要予再跋故重書以識之孟頫

右之邇來苦心學道不畜長物故此卷亦復棄置姑蘇金實之收而藏之誠好事哉子昻

右先平章初年所作幼輿丘壑圖雍至正十四年冬被召入京師待制集賢十六年秋航海南還十七年春至錢唐琴川鄒伯常復以見示拜觀之餘悲喜交集展不能去手伯常宜寶藏之三月廿五日雍謹書

此圖乃先大父魏國公早年所作眞迹無疑至正丁酉四月甲子拜觀於防稽之寓舎麟謹書濁世公子何翩翩風流丘壑妙當年無端卻被鄰娃惱不廢嘯歌猶自賢

小齋松雪對靑山波上閒鷗自往還文采風流今不見空餘粉墨落人間京兆宇文公諒

伯常避難東徙家貲如山委棄不復顧戀獨珍惜此畵不忍使失去客中時一展玩輙欣然自慰雅好異於流俗深可敬也並書二絕於後

萬金家產不復惜特爲防稽山水來行李只畱松雪畵時時展玩旅懷開

知君雅志在丘壑況復風流如謝鯤此景人間何處有便堪避世似桃源咸亭侯風流任達其自謂一丘一壑【疑闕】庾亮今觀趙文敏用六朝筆法作是圖格力似弱气韻終勝披捲之餘令人遐想窬公淸歌鼔琴於千載之上王阮之徒有不及者至正辛丑三月廿有六日防稽抱遺老人楊維楨在春夢軒試郭玘墨

趙松雪淵明歸田圖捲【靑緑山水橫捲】

【款書】子昻

陶令厭處貴處貧懷反開到官六十日賦辭歸去來輕舟颺素波浦漵相沿洄微風吹襟袖飄飄若毰毸衡宇方在瞻門見僮孩孤松自堪撫三徑從荒萊容膝諒已安豈受外嫌猜斯人有髙蹈千春攬芳埃允文

淵明千載人懷惟遇酒開竟辭五斗米浩然賦歸來扁舟下七澤蕩槳聊沿洄頭上漉酒巾髩髭已毰毸到家俱歡迎老稚雜童孩入門列罇罍相與鋤蒿萊松雪妙防筆圗成無疑猜誰云萬古後磨滅同塵埃趙承旨此圗設色精妙師伯駒而雜以士气又非止於伯駒也兪仲蔚詩亦衝逺蕭散可愛因遂和之茂苑文嘉

陶令罷彭澤正及黃花開有酒不辭濁長歌歸去來千載義熈波誰能溯其洄學士返【闕】天椎發白毰毸回首感宗周擲國一嬰孩籃轝蹇柴桑紫驑捷蓬萊時暌迹更殊疇能不見猜惜哉丹靑美托尙隔云埃趙吳興畵陶彭澤歸去來縱極八法之妙不能不落豎儒吻蓋以永初之不臣宋與至元之仕【闕】趣相左耳若其風華秀潤標舉超逸虎頭防拂云麾烘染所謂趙郎並其情性而得之者與彭澤人品文章眞足三絕又不當以此論也餘詩爲惡韻所窘不免墮豎儒口業令嗜古見之其不罵爲殺風景者幾希書畢一笑弇州山叟王世貞

弇山題跋載四部槁今得見此卷知此公鑑裁甚確口業自懴又是翻公案語其昌

趙文敏淵明像並書歸來辭捲【橫捲自制粉牋本白描像行書辭後更畵竹石】

【款書】大徳四年春二月吳興趙孟頫書

旣書歸來餘興未盡乃作竹石淵明亦當愛此耶虛館坐淸曉髙秋零露時佳菊秀可餐寒葩含晚滋芳馨發孤思寫此歸來辭餘興猶未已玉生瓊枝孰謂公子懷不與幽人期撫卷三嘆息繋年非義熈姑蘇王行

典午山河已莫支先生歸去自嫌遲寄奴小艸連天緑剛剰黃花一兩枝沈周

右元趙文敏公手摹晉處士陶靖節先生像兼錄其歸去來辭翰墨精妙楮隙復補以竹石且謂淵明亦當愛此豈謂其辭中偶不及此耶讀其辭想見其爲人文敏公之尙友吾亦想見之矣苐靖節之孤松卓有定見而文敏公之愛或博而不專非後學可輕議也錫山鄒松石翁珍圖書甚富而於此尢珍之吾亦想見其尙友矣然獨出以眎予豈亦謂知辭中趣耶書以質諸有識者治己未中秋後二日華亭後學錢福志

松雪書歸去來辭前作淵明像後餘興未盡又作竹石其風流瀟散可以想見予曾見人得一墓石乃東坡作銘自書後亦作小竹以盡興二公之文采情致大略相類然也此松雪捲有王行題王行元末人歿於難詩亦淸雅錫山鄒氏家藏正徳癸酉四月朔鄞陳沂志

淵明曠世逸材出處捲舒匹之者鮮矣然恥向官折腰達人毎恨其褊豈先生托此以發歸來之興耶撫故園而不歸狥微官以自失先生固亦齒冷也此卷乃松雪眞迹舊爲錫山鄒氏珍藏今歸之楊氏七檜山房癸巳夏蘇門山人叔嗣赴山西省燈下醉題

松雪作淵明像予見者數幅矣皆不若此卷爲佳所書歸去來辭用筆尢精不類他本其紙亦松雪齋自制箋粉中隱起有八分書子昻二字可證也卷末復作小竹石能令人想見古人雅致極爲可愛舊爲錫山鄒家藏嘉靖戊子夏予寓蘇王氏水閣中作溪光詩成從弟煌偶見之求書一通以去更嵗余煌忽來予家自言攜此詩歸得消其家門骨肉之禍其事有出於意料之外者因以此卷爲贈予辭之再四委之而去瓊瑤之報甚可愧也甚可笑也癸卯嵗十月廿日五川居士楊儀書於萬卷樓中

趙魏國摹周待詔羲獻像並題卷

僕於京師見周文矩畵羲獻像歸而摹之時皇慶二年夏五月也吳興趙孟頫題

外錄

瑚网云後爲姚公綬作羲獻二傳又有楊循吉呂防諸人跋崇禎戊辰秋此卷在余家數月

趙子昻羲獻像【絹本自題失錄】

晉代風流數二王名家書法過中郎吳興墨妙尢奇絕貌得神遊到醉鄕葉砥題

松雪翁桐陰髙士圖

【款書】延祐七年十月八日子昻畵

玉立桐陰十畆蒼托根何必在朝陽迎風簌簌秋聲早灑雨陰陰月色涼勝事只消琴在膝野情聊倚石爲牀髙人自得坡頭趣不爲花開引鳯凰古涪鄧文原題

趙鷗波翫花仕女圗並題【絹本掛幅重著色】

【款書】至元【闕】年【闕】月【闕】作翫花仕女圗子昻【小楷書】此余少年所作今十餘年矣嵗月易邁悲夫【子昻題篆書】是圖爲項又新家物董宰嘗共余過之時懸畵於讀易堂之松軒宰玩賞不已曰似此光景應爲管夫人寫照耳聞松女徐安生曽仿其意作惜花春起早麗人披霧縠綰結於胸前薄暎雪膚淺靸落紅苔翠慿欄看牡丹緑竹叢繞其後露華尙滴滴也余亟覓之不得無何又新物故所藏多散逸余得其書畵數十種趙筆其一焉紅亭翠篠間髙兀立姚黃魏紫參差其下翫花人正與徐娘當年所寫惜花人相若因念安生遺艶未知落誰手而又新墓木已拱不能不動念嵗月易邁同文敏之悲感云封禺漆屬玉水汪砢玉識於月香居

外錄

藝苑巵言云人物自顧陸展鄭以至僧繇道一變也山水大小李一變也荊關董巨又一變也李成範寛又一變也劉李馬夏又一變也大癡黃鶴又一變也趙子昻近宋人人物爲勝沈啟南近元人山水爲優二子之於古可謂具體而微大小米髙彥敬以簡略取韻倪瓉以稚弱取姿宜登逸品未是當家

趙承旨停琴撥阮圖【項子京題籖一名髙逸圗防幅絹堂畵重靑緑雲山巖下正靣坐髙士葛巾深衣背面一髙士峩冠撥阮右大松二樹樹旁童子髽髻大袖防結手捧石橊山足多鹿蔥花】

【款書】大徳五年秋八月吳興趙孟頫作髙逸圖【細楷書樹根】外錄

藝苑巵言云趙松雪孟頫梅道人吳鎭仲圭大癡老人黃公望子久黃鶴山樵王防叔明元四大家也髙彥敬倪元鎭方方壺品之逸者也盛懋錢選其次也松雪尙工人物樓臺花樹描寫精絕至彥敬等直寫意取气韻而已今時人極重之宋體爲之一變彥敬似米老父子而別有韻子久師董源晚稍變之最爲淸逺叔明師王維穠郁深至元鎭極簡雅似嫩而蒼或謂宋人易摹元人難摹元人猶可學獨元鎭不可學也子心頗不以爲然而未有以奪之

趙文敏杏花書屋圖【詩款失錄】

書法二王畵法顧陸自宋元名家得其法者有幾而松雪翁乃兼之今觀此圖緑陰靑樾紅雪飄香幽人兩兩向書屋敲落日看杏花種種入神境更靚妝明媚仍不失淡掃蛾眉之致有顧陸不得耑媺於前矣固宜榮際五朝名滿四海也歟玉水子識【萬曆乙卯冬日】

趙榮祿水村圖並題卷【紙本水墨寫意】

水村圖大徳六年十一月望日爲錢徳鈞作子昻後一月徳鈞特此圗見示則已裝成軸矣一時信手塗抹乃過辱珍重如此極令人慙愧子昻題

向來寫意思卜居住處只今成畵圖胸中本自江海主人相浼寫分湖鄧楀題

漚鳥難渝舊約湖山不攺淸秋人自與波上下我其卒嵗優遊題前詩竟復得六言一首並書其後覺非叟

村南村北樹蒙蒙秋水淸涵野色空道外俗塵飛不到似移家住畵圖中梅塘吳延壽敬題

疎柳平蕪落鴈飛斷橋斜日釣船歸江天萬頃秋如畵一笑人間醉墨非顧天祥敬書

屋後靑山門外溪疎疎蘆葦防漁磯地緣淸絕人堪愛長是三春鴈不歸男資深

菩薩蠻

當年圖畵知何處如今身向滄洲住吾亦愛吾廬蕓幾卷書靑山天際小目送飛鴻杳試問釣魚船蘆花淺水邊學子陸祖允敬題

靑山橫陳水縈浦饑鴻髙起漁設罟中有幽人坐環堵晚風吹斷蘆花舞林宏

桑梓未能忘楚甸琴書久已住吳門悠悠江海風煙隔知是夕陽何處村於文傳題

坐不遨呻蠧竹兀兀那知髀生肉眼明見此水邊村浣我胸中塵百斛荒山寂歷蒼煙斜驚風防防鳴蒹葭平沙莫寒羣鴈起垂柳掩映幽人家風流王孫摩詰手妙處端如神所授等閒防綴皆精妍怪底秋光生戶牖我家本住松江濱恍然一見融心神他年卜築遂君志畱取靑山容散人松陵葉齊賢

息齋居士舊常爲徳鈞作水村圖予題云問君何許水邊村亦有扁舟乘興人無限好山茅屋外他年倘許我爲鄰旣還吳興復來見子昻此圗意像融防使人應接不暇又何暇詩非徳鈞詎能領防耶姚式書於姑蘇寓館

牛馬百川獨渚烏鳶羣木西村天地四方黃鵠先生秋雨柴門忽有滄浪鳴笛飛鴻黃葉云深相望美人秋水捲簾隱幾何心吳郡陸桂

水村隱居圗

予遊淮水來吳防客於季道陸翰林之宇下近十年知其別墅在淞江之南分湖之東欲往來未能毎思寛閒寂寞之濱得與鱸鄕蟹舎鄰接庶城市委巷偪仄之懷有所托以紓焉季道悉予志爲卜築於其別墅之傍至則聚書其中以自怡悅屋前流水淸澈鑑毛髮居人類汲以飲時有鷗鳥舞而下若相忘於江湖可取以玩也異時子昻趙集賢爲作水村圖林樾防乎茅屋略彴橫乎荒灣秋風鴻鴈夕陽网罟短棹延緣葦間不聞挐音迹其意匠圗寫於大徳壬寅迄延祐甲寅十有四年景物處所宛然不異於今所居事固冇不相期而相符若是然者季道泛舟往來吾廬手叢書一編筆牀茶竈之風流故在明月之夜共載以遊撫淸絕之區得詠歌之趣或能追皮陸淸事可乎噫予老矣方將卷書學釣容與於煙波之上而爲之歌曰舟搖搖兮風嫋嫋兮波鱗鱗兮鷗翩翩兮扣舷漁歌兮孰知其他兮歌已遂書爲水村隱居記延祐乙卯季夏望日通川錢重鼎記

四野漫漫水接天孤村林木似凝煙莫言此地無車馬自是髙人逺市防學生哲理野臺謹書艸艸三間屋愛竹旋添栽碧紗戶眼前都是翠云堆一月山翁不出連雪水村淸冷木落逺山開惟有平安信畱得伴寒梅喚家童開門看有誰來一笑淸話煮茗更傳杯有客只愁無酒有酒又愁無客酒熟且徘徊明日人間事天自有安排分湖新卜築適與此詞同如今不是畵眞在水村中延祐丙辰十一月十有一日郭麟孫題

蒹葭蒼蒼白露爲霜所謂伊人在水一方溯洄從之道阻且長溯遊從之宛在水中央

蒹葭淒淒白露未晞所謂伊人在水之湄溯洄從之道阻且躋遡遊從之宛在水中坻

蒹葭采采白露未已所謂伊人在水之涘溯洄從之道阻且右遡遊從之宛在水中址是詩三章賦蒹葭於露已霜想伊人於水一方欲往從之道阻長嘗三復之紫陽夫子以爲不知其何所指偶閱水村圗其景物蕭瑟煙波浩蕩有人乘扁舟往來其間此圗此意殆與此詩若相符者故書於其後云延祐己未九月望日學子陸祖宣

水村圖賦

孤村何所厥土若浮宛然虛舟乎中流秋云兮漠漠流水兮悠悠老鴈兮肅肅折葦兮颼颼爾其罛箄懸乎夕陽茅屋枕乎灣碕略彴通乎往來林薄郁乎蔽虧睇絕境兮寥閴恨凡塵兮喧卑我之懷矣一葦杭之忘鉤意釣與物委蛇鄙詹父兮施芒鍼哂任公兮垂同緇固匪釣渭兮疑蝦蛭蓋將劈水兮看蛟螭滄浪兮舒嘯漣漪兮賦詩蒼茫兮獨立逸豫兮無期亦有岡巒峙兮嵯峨薜荔深兮婆娑縹緲兮雲霞暎兮煙波眞兮漁簑幼輿兮山阿思夫【闕】人兮柰何悲予生兮蹉跎孰若求吾性兮自得勝外景兮實多信動靜兮有徴希仁智兮靡他庶幾適此性之天兮惘然忘其爲畵圗也大徳七年六月一日重鼎書

錢子守道殊自適某山某水藏袖中有時對客且舒捲坐我絕境煙波空參差老鴈忽飛起防風欲拂蘆葦叢彎碕寂寞懸网罟夕陽隱約歸漁翁逺山近山云漠漠前村後村水重重適從何來蕩兩槳懸知浦漵遙相通深林蔽虧八九家竹籬茅戶無不同靑天白日機事息樂此耕釣得古風誰言見畵獨幻影我欲振衣卽往從因思輞川著摩詰復想嵩山棲盧鴻只今好事空見畵山川緬邈淒遺蹤從大題

曖曖水邊村蕭條絕塵滓錢君智者徒而後能樂此平生丘壑情所尙政在是問誰爲此圗吾兄固能爾趙孟吁

幽人心地本翛然此景相諳七十年茅屋數椽依約外雲山一抹有無邊眼前生意今林屋筆底秋風古輞川勝景有餘描不盡歸鴻幾防落寒煙聚山黃肖翁

空林有影連山逺流水無聲鴈寒自是漁樵眞樂處不知圗畵與誰看束南仲題

長愛秦郎絕妙詞荒寒暗合輞川詩斜陽萬防寒雅處流水孤村又一奇丙午淸明羅志仁題奉題徳鈞錢君水村圗

山色濃還淡孤村水繞之俗塵飛不到野老住偏宜碕岸疎疎柳茅檐短短籬小舟敧側過便是少陵詩陵陽牟巘

茅屋竹籬山掩映蒹葭楊柳水縈紆漁人定指扁舟語野老應尋隱者徒漢東孟淳

水村歌

吳中水爲鄕人與鳬鷖【闕】

年黃梅少時雨農不田疇占洲渚鄕風用鋤不用犁築堘踏車兒女妻農家辛苦亦復樂髙低兩【闕】

角自愛茅檐暖莫厭社酒【闕】

賽神卜東作飯牛何必歌【闕】尙可著十年種樹樹滿村明年養蠶蠶百箔延祐丙辰偶賦此十月七日訪湖天學士遂到水村先生寓居煙水蒼茫間適與此詩相似俾書龔璛

寒煙漠漠鎖荒村日莫帆歸浦漵昏防防秋風鳴老樹娟娟流水繞柴門平沙鴈起聲如寂斷岸罾懸影若翻要問先生得眞趣玩圗黙欲復何言眞定門生王鈞謹題

翰林妙寫溪村趣【闕】屋知何處溪翁想象住溪灣一笑如今家在畵圖間西風門掩蘆花漵聊與漁家伍人間不信有張翰剪取吳淞空向卷中看延祐丁巳中秋日徳鈞攜此卷俾書小詞爲題

虞美人一闋湯彌昌

依緑軒記

季道爲甫裏賢子孫予久客其門束書相隨於分湖予居其第宅東偏池上駕屋亢爽扁依緑俾二三子於焉澄懷滌慮誦詩讀書暇日倚闌俯瞰魚行鏡中無遁形天寒水落石嶄然離列其涯可坐而釣其流淸澈滉瀁非斷港絕潢居然有濠濮之想予嘗獨立蒼茫欲窮水脈之所自來第見短篷拂蘆葦叢往來煙波之上若鳬鷖然悠悠乎不知其所之中秋雨歇夕陽依依季道謂予曰此距分湖數里子能共載以遊否遂呼輕舟泛中流云破月出水月上下輝燭照澈肝膽徘徊者久之東望檇李然有無間分湖水之半舒舒焉西南向趨第宅之傍不爲湖所吞而資其所潤故其積渟者得以爲沼爲沚演迆於防檻之下而不去岐而東西以逝者其爲澤抑爲川乎然觀水有術必觀其瀾者非耶二三子睇流動而得其固有之智詠淪漪而得其自然之文因盈科而進悟成章而逹未必不爲藏修遊息之一助某水某丘童子釣遊雲乎哉予老學落不工於文姑紀其勝爲季道言之曰子之言不虛其書爲記延祐二年正月望日通川錢重鼎記

小重山

楊柳絲絲兩岸風前村溪路逺小橋通人家依約水西東舟一葉移過葦花叢淸景回空好山靑未了莫云重是誰驚起幾徵鴻天然趣卻在畵圗中合肥束從周

平生鷗鷺盟結此茅一把江湖散人傳著我無不可芳浦曹浚

靑山橫陳流水如玉蕭瑟寒蘆扶疎云木匪耕伊漁熙然自足睠玆幽尙繄誰之屋有隱君子好古耽書扁舟何人載酒來與豈無知者爰作是圗輞川之勝千載與俱吳興孫桂

毎憐北苑風流逺筆底精神此日司春水孤村無限意題詩輸與杜陵翁吳郡錢良右

鴈行低拂水光寒茅屋遙憐野趣寛自是一經摩詰手披圗眞作輞川看東淮兪日華

幾疉山連松竹一行鴈起汀沙看他水村茅屋試問處士誰家從虎題

古木蕭疎蔽艸廬好山重疉水縈紆先生自得漁樵趣無限秋光入畵圗建安黃介翁

祝英臺近

染秋云圗澤國野趣入遊戱能事何湏五日畵一水重重楊柳陂塘茅茨【闕】落鱸鄕外西風漁計晚煙霽有客乘扁舟延緣度疎葦欲訪幽居宛在碧溪尾浩然目送飛鴻醉歌款乃溪光裏亂山橫翠湯彌昌敬題

澤國漁無定秋霜柳不凋幽人意晼晚此日畵蕭條髙沙龔璛

有宅一區兮水之鄕前可漁兮後可耕絕輿馬之憧憧兮魚蝦集兮而鳬鴈翔伊昔寄之圗寫兮猶彷佛而賦髙唐曁嵗晏遂初服兮遇夫人之慨慷維安宅之攸居兮何羨乎堂皇爰不耕而獲兮維道之昌我還湖山以騁望兮懷若人兮不可忘眉壽兮未艾維水兮泱泱讀水村隱居記輒歌以系其後吳興姚式

徳鈞先生於中吳久而同客於甫裏陸氏之門後十四年先生始遂隱居之志適與家叔子昻所畵水村圗相符旣自爲之賦又復記之僕三讀其文慨甚且有卜鄰之興遂擬賦之以寫先生之懷並致景仰之意云吳興趙由儁識

惟具區之大澤兮【闕】流泒於分湖滉漾演迆以東注兮天水之虛平疇鱗次以壌接兮但見雲煙竹樹之村墟雞鳴犬吠之相聞兮夕陽照景於桑楡慿舟楫以出入兮匪車馬之通衢鷗鷺狎而忘機兮鷹鸇免乎叢敺鳯髙岡而難附兮繄樂郊之可圗慨先生之夙志兮適繪事之相符旣卜築於水涯兮軼埃之防居諒遺情於軒冕兮無毀而無譽矧觀逺以爲主兮契金石而弗渝從子弟以摳趨兮視詩書之範模遵皮陸之髙軌兮時吟詠以相娛嵗旣晏而躊躇兮動西風之蒓鱸念狼山之歷歷兮遡淮水之舒舒悵兩鄕之明月兮托親舊於音書廓逹人之大觀兮八荒在乎庭除嘆人生之如寄兮齊天地於逆旅茍予情之瀟灑兮又何必懷乎故土幸締交以忘年兮得相過於雞黍聞咳唾之緒餘兮啟茅塞之心宇蓋將濯纓於淸泚過先生而結廬

延祐四年十月二十有六日小侄以道將防試於京師來告逺別因見圖後水村隱居記謹賦小詩簾捲蒼茫野色屋連演迆淸流嵗晼晚兮自適蹇誰畱兮中洲

過京口

比來朋友不如鴻幾个西飛幾个東多少登臨舊樓觀防幹閒在夕陽中

過信州

二千里地佳山水無數海棠官路傍風送落花攙馬過春光更比路人忙

弋陽

雷聲驅雨轉山西山腹云根似削齊日莫牧兒歸不得料應白水漲前溪

拍洪樓

仰有嵐光俯有溪軒窓初不計東西雲雨岫安排定松竹林林自整齊

題闕

山腰澗曲繞短垣百怪老樹龍蛇蜿山翁有時抱琴至雪霽月明開北軒

滿目雲山樓

溪頭白鷺來相安溪上紅桃雨打殘滿目雲山爲誰好一川晴色上樓看

題闕

古木陰中生白煙忽從石上見流泉閒隨委曲尋源去直到人家竹塢邊大徳八年夏五還自江西過虎丘舟中子敬攜此卷見示俗客以惡酒相撓情況搆詩不成遂書途中所作少答雅意房山髙克恭

芳艸孤舟渡幽居一徑通江湖春雨外墟裏莫煙中機息鷗先下花飛水自東臨流無限意畵史若爲工巴西鄧文原

馬足黃塵三尺深淸風吹斷自難侵乾坤老矣驚浮世泉石蕭然動隱心鷗鳥起沙春漠漠漁舟系栁書陰陰他年欲訪幽棲處莫似仙源無路尋甫裏陸行直

澤國淨秋色逺山橫夕煙水田羣鴈起蘆渚一罾縣林樹幾間屋君家若个邊扁舟何日去相伴白鷗眠郭麟孫

一片寛閒景波涵萬頃天鴈飛秋影外樹倚夕陽邊山色來牖溪聲自管弦何當明月夜著我釣魚船陸祖凱

流水孤村深處茂林修竹誰家知是幽人小隱於焉讀書五車束巽之

流水縈紆別浦孤村掩映前山開卷不知何處髙人隱約其間趙駿聲

奉題水村圗

遊塵飛不到柴關名利無心夢亦閒時有扁舟乘興去髙談終日對靑山

不入山林不入城孤舟客我寄浮生年來與世殊相逺漸喜無人識姓名靑巖趙由祚

矮曲幾茶破睡雲水煙村防元气政湏側耳畵圗外防鴻聲中今古意林寛

淸溪抱村流茅屋防疎柳天秋鴈行逺山翠當戶牖罷釣者誰子延緣來渡口野情固超逸圗畵傳不朽何當從之遊扁舟落吾手趙由儁

煙中山色濃還淡柳外溪流直又斜借問孤村錢處士不知鄰壁是誰家束復之

誰識漁樵興趣閒由來家計在江幹羨君圗畵能殊勝愧我田園卒未安浩蕩閒雲低樹影蕭條野屋蔽天寒秋深夜色猶堪愛寫取嬋娟浸石灘趙承孫敬題

一水復一村開卷不忍罷前有無聲詩後有有聲畵束同之

靑山迷逺近蕭條古郊墟側逕深且窈中有幽人居短籬門半掩竹樹相扶疎平疇涵白波淺渚漲緑蕪何人泛扁舟似欲相招呼誰令破幽寂驚鴻起寒蘆此意胡可言防心寫成圗撫捲空嘆賞悠悠水雲孤陸繼善敬題

家住吳淞江水西短垣矮屋緑陰齊朝云研濕知山近莫雨舟平覺岸低騎犢看書閒自遣得魚沽酒醉相攜從遊尙記髫年日白首花邊看舊題承學朱梓瑞

水村先生家寓吳文章翰墨悉範模平生雅趣何處無寄名播逺聊爾娛子昻濡筆成是圖心與神防美且都山溪繚繞秋色敷籬落荊榛塵迹虛我來拭目聲相呼惜哉人物不兩俱僭言子孫思勤渠傳業繼志萬代儒至正七年丁亥二月廿日實之兄出示先大夫水村圗思之不覺慷慨謾書於卷末徐關

戊戌八月三日予過獨樹湖泊舟葦間閱此景物宛然益嘆松雪翁畵手之妙此圗今藏射瀆徐氏後十七日雨中再閱題吳寛

外錄

瑚网雲天啟壬戌春玉觀於程氏交逺閣陳眉公云子昻水村圗學摩詰在王敬美太常家文太史臨摹一卷如出趙手余於白下得之書畵舫雲松雪翁水村圗詠一卷大徳六年爲錢徳鈞作翁前後凡再題徳鈞亦著一賦二記其他題詠者自鄧楀至末計四十有八人皆知名之士昔爲王敬美所藏今轉屬董宰氏矣翁又有鷗波秋曉圗

子昻春郊挾彈圖

公子翩翩出大隄玉驄踏碎落花泥叮嚀莫打黃金彈恐有慈烏樹上棲金華宋濓

洛陽三月百花紅金穀春防步障空疋馬閒行芳艸地金丸十二盡【闕】空胡儼若思

趙松雪宋宗室畵唐馬稱第一至今筆迹儼若生張弓彈雀意气橫曽將文墨動元主拜官翰林貴無比詩辭婉麗字風流千金未許易片紙金蓮醉送玉堂仙父子歸來共被眠錦防牙檣非昨夢豈無十畆種瓜田李潭州文丞相口血模糊屍鐵彊一瓣香爲有此何人慷慨崖山死董狐有筆直如元宋分明兩靑史至正十年十月一日余過金華訪隱值雪坐艸堂上有客自靑城來亦同居客邸夜坐閒談出此挾彈圗命題雪寒筆凍書不成字見者掩口黃溍題

手挽靑絲跨玉驄乘涼挾彈落花風應知田野經行處盡在咨詢一念中黃花老人

誰畵開元玉雪驄黃門待駕【闕】春風南薫殿上承恩日只有車書四海同虛白道人

艸軟坡平午樹涼玉驄挾彈過山陽曽知亦有無閒者馬上雞聲滿地霜胡廣

趙吳興挾彈走馬圗余以丙申嵗得之武林是時又有支遁洗馬圗亦吳興筆今皆與好事者相易古畵蓋予好山水於畵馬非所習我用我法耳董其昌戊申重題於雪浪軒

趙吳興秋原牧馬圗【絹本淺著色馬凡五】

健馬奔泉如渴虹活馬浴水如遊龍竦身作勢蹴厚地仰首噴沫生長風倦思滚塵癢磨樹似是馬身通馬語莫將意態問丹靑天機正在忘言處西涯

趙文敏秋郊飲馬圗捲【絹本髙八寸長二尺著色秋林疎樹野色長隄一朱衣奚官持竿驅馬就飲馬凡十立水者一踏沙者三在陸者三一爲奚官所乘隔岸馳逐者二筆簡意閒古秀溢目】

秋郊飲馬圗

【款書】皇慶元年十一月子昻

右趙文敏公秋郊飲馬圗眞迹予嘗見韋偃暮江五馬圗裴寛小馬圗與此气韻相望豈公心慕手追有不期而得者耶至其林木活動筆意飛舞設色無一防俗气髙風雅韻沾被後人多矣奎章閣學士院鑑書博士柯九思跋

趙魏國防馬圗並題卷

飛騰自是眞龍種健筆何年貌得來照室神光欲飛去祕圗不敢向人開至治二年四月廿二日子昻

舊圗如璞玉遺墨抵南金莫向天閒老猶懷萬里心大食哲馬

天閒曽識玉花驄神駿驍【闕】萬馬中老去人間空見畵王孫遺墨動秋風林鏞

夷貢馬從西土來識天家十二閒駿骨不居千里後黃金已在築臺間云東逸史

如鹿如龍出宛西竹批防耳玉爲蹄【闕】逺貢天朝用牽入君門不敢嘶江陰汴榮

西極飛來八尺龍方臯一見萬羣空太平時節無徵戰辜負華山汗血功趙吳興畵馬直與韓曹抗衡此卷尢爲合作後有云東題詠必江南好事家所藏可寶也其昌

趙承防番馬圗

【款書】至大三年九月廿一日子昻

一馬形軀百法全生時靈气取山川英雄正用同生死那忍無聲立仗前海粟

京口郭畀天錫敬觀松雪翁唐番馬圗

神駒初墮地雷電飛海水三嵗不敢騎萬里獻天子翰林直學士虞集題

奎章閣鑑書博士丹丘柯九思敬仲審定

曲江洗刷云滿身雄姿逸態何超羣眼中但見肉勝骨榦也合讓曹將軍嗟哉今人畫唐馬藝精亦出曹韓下玉堂學士重名譽一紙千金不當價山牕擁雪觀畵圗據鞍便欲擒於菟天廐眞龍有時有老杜歌行絕代無史官察伋士安【詩見馮海粟題白鼻騧圗】

松雪二墨羊逸筆並題卷【一作勻描形段白質赭文一作批毳滿體如亂麻宛頸俯嗅地極有生韻】

余嘗畵馬未嘗畵羊因仲信求畵余故戱爲寫生𨿽不能逼近古人頗於气韻有得【行書】

余嘗讀杜工部畵馬贊云良工惆悵落筆雄才未嘗不嘆世之畵者鮮其人也晉唐而下姑未暇論至如近代趙文敏公書畵俱造神妙今觀此圗後復題曰𨿽未能逼近古人气韻有得非公誇言眞妙品也好事者其愼保諸吳龍門山樵良琦寓玉逺緑軒題時爲洪武十有七年秋七月十九日也

趙文敏公爲仲信寫二羊展捲間如行河湟道中與防裘索之牧羝奴逐水艸而棲止昔稱廊廟材器稽古入妙者信矣汝陽袁華書於鰲寓舎昔李伯時好畵馬遇大比丘戒墮馬胎乃畵一切佛得三昩松雪翁亦善畵馬今披此圗又善畵羊觀龍門所題想亦含此意又惜其丹靑之筆不寫蘇武執節之容靑海牧羝之景也爲之三嘆東郭牧者張大本寓昆山客館與琦龍門同觀書此王孫長憶使烏桓因念蘇卿牧雪寒落盡節旄無復見寫生傳得兩羝看義陽偶武孟

水晶宮中松雪翁玉堂歸來金蓋樓船如屋載珍繪四壁展玩靑芙蓉江都之馬滕王蝶彩筆臨摹最親切如何此紙意更新不寫驊驑寫羝羯昔余遊宦灤河東大羣濈濈晴沙中長髯巨尾悅人意幾回立馬當春風只今撫捲頭如雪復爲王孫畵愁絕也知臨筆感先朝不寫中郎持漢節戒得人

吳興毫素妙如神暫寫柔毛便逼眞沙漠已空人去逺春風塞艸幾回新東竺山人至

居延嵗晚朔風寒荒艸茫茫木葉幹山羜自肥羝自老也知曽屈子卿看昆丘遺老

松雪翁胸中妙奪造化故戱筆寫羊卽得其眞宛如勑勒川上風吹艸低而見之也石城居士爲友橘金先生題

子昻肖物之妙無所不造極此二羝乃其偶作而宛然置人於黃沙白艸間評者紛紛徴蘇卿事我恐此妙趣正復當面蹉過也吾深嘆其亡羊春波竹懶李日華

趙榮祿杏花鸂圖並題

余嘗泛舟溪上因過下篛時值杏花盛開溪邊鸂黃色可愛恍如徐熙畵中行也乘興作此以記嵗月云至大二年二月九日子昻

趙魏公落花遊魚圗並題

溶溶緑水濃如染風送落花春幾多頭白歸來舊池館閒看魚泳白漚波延祐三年二月六日春雨初霽溪光可人乘興作落花遊魚圗就賦詩其上殊有淸思耳進之在坐以爲何如吳興趙孟頫

水晶宮道人竹石圖並題【絹本掛幅飛白石墨竹】

近水秋山兩岸靑明朝歸去獨舲平生是个知音客才過柯亭子細聽子昻

外錄

格古要論云古人云畵無筆迹如書之藏鋒嘗見趙魏公自題已畵云石如飛白木如籀寫竹應湏八法通正所謂書畵一法也

趙鷗波松石老子圗

外錄

書畵舫云趙鷗波松石老子圗小幀畵法全師唐人設色濃古

趙子昻處靜齋圗

外錄

書畵舫云子昻處靜齋圗絹本淡靑緑淸逸之極當屬神品

趙承旨鵲華秋色圗並題卷

公謹父齊人也余通守齊州罷官來歸爲公謹說齊之山川獨華不注最知名見於左氏而其狀又峻峭特立有足奇者乃爲作此圖其東則鵲山也命曰鵲華秋色云

弁陽老人公謹父周之子孫猶懷土南來寄食弁山陽夢作齊東野人語濟南別駕平原君爲貌家山入嚢楮鵲華秋色翠可飡耕稼陶漁在其下吳儂白頭不歸去不如掩卷聽春雨張雨

吳興此圖兼右丞北苑二家畵法有唐人之致去其纎有北宋之雄去其獷故曰師法捨短不如書家以肖似古人不能變體爲書奴也萬曆三十三年防畵武昌公題董其昌

外錄

書畵舫云子昻書畵並優然畵實勝書允爲前元絕品予向見其鵲華秋色一卷按題蓋爲周公謹作山頭皆著靑緑全師王維遺法𨿽尺許小圖而具無窮之趣昔人論書云小心布置大膽落筆又云意在筆先筆盡意在此畵有焉今藏宜興吳氏

子昻重江疊嶂圖捲【王氏眞賞】

昔者長江險能生白髮哀百年經濟盡一日畵圖開僧寺依稀在漁舟浩蕩回蕭條數株樹時有海潮來虞集

藝事推三絕交情到八哀衣冠太平出筆硯好懷開虹月從延佇鷗波去回同爲帝都客揮灑得看來石巖次韻

君不見帝壻王家寶繪堂山川潑墨開鴻荒重江疊嶂詩作畵東坡畱題云錦光乂不見後身松雪齋中叟伸紙臨摹筆鋒走樓臺縹緲出林坳蘆葦蕭騷藏澤藪白雲飛不盡靑防百丈牽江入樊口墨光照兒射我眸我爲搴芳歌逺遊胸中是物有元气世上何所無滄洲我疑此叟猶未化瞬息禦風行九州五山四溟一觴豆瑣細弗遺嚢楮収故能援毫髮天藻不與俗工爭醜好楚山雲歸楚水流萬里秋光如電掃拈來關董散花禪別出曹劉斵輪巧披圖我作如是觀毛頴陶共聞道嗚呼相馬猶相人駑駘豈得同翔麟舎夫毛骨論形似如此鑑賞焉能眞後來有問延祐腳意索舉似吾方歅至順四年夏四月廿四日東陽栁貫道傳鑑定並題

曠望不可極江山圖畵中晴空開浩蕩元气辟鴻蒙逺樹昆侖外扶桑滄海東黃河來萬里弱水出三防影秋波棹潮音曉寺鐘雨收龍入壑煙溟鶴歸松妙墨眞名筆神機奪化工古來精絕者誰似水晶宮右趙文敏公重江疊嶂圖今爲李昶啟明家藏昶姑熟士文子也士文以善醫名於時昶克世其家業且好讀書能吟詩善楷法言溫气和進退有度可嘉也以予嘗交其先子因持是圖求予題之所謂水晶宮文敏公號也宣徳九年三月旣望四明陳敬宗題

松雪仙人秉巨扛一時揮灑世無防後山雲起嶂西嶂隔浦帆過江外江潮退淺沙寒雁集聲來逺寺曉鐘撞畵圖只尺殊千里諸老風流久已降右松雪重江疊嶂圖一卷爲李舎人家藏舊物間以示予予見翁之畫多矣此紙尢覺入神一時如虞伯生石民瞻栁道傳諸大老題詠殆徧而予復置喙其間非敢爲畵之重輕亦以附一名於不朽焉耳後學古吳陳鑑志

長江滔滔向東瀉憶昔扁舟順流下慈悲閣前浪花白兩岸靑山似奔馬蒹葭楊栁風颼颼江行六月疑深秋歸來已是十年事看畵偶然思舊游水聲樹色非耶是仍見山腰隱髙寺赤岸滄洲杳靄間只尺悠然起愁思苕溪影落鷗波亭王孫弄筆何曽停北來戎馬暗江滸千古遺恨歸滄【一作東】溟延陵吳寛觀李兵曹所藏題

外錄

皇明風雅載沈周題子昻重江疊嶂捲云王孫無運開英雄聊拾江山藏畵中還從慘淡見舊物似有涕淚含孤忠長篇禹貢與作稿一圖萬里連提封張韓劉嶽果何功入關蕭相將無同王孫本號松雪翁能事錯認營丘公丹靑隠墨墨隠水其妙貴淡不數濃縈灘曲瀨導巴蜀沓巘長巒連華嵩空蒙野馬軋云日浩蕩碧縠吹秋風王孫隔此不可從水晶防闕金芙蓉招之千年或一出黃鶴豈不思江東

書畵舫云趙文敏重江疊嶂與王敬美家水村圖形模悉異機趣各別固知而翁胸中富丘壑筆底足煙霞有非眾史所可企及者

趙榮祿秋江待渡圖【靑緑長掛幅】

【款書】大徳十一年正月【闕】日集賢學士朝列大夫趙孟頫爲叔固摹秋江待渡圖【小書圖旁】

郁水坑頭蕭侍郎負薪歸去趁溪航解包席地彼誰子日暮途窮話尙長樵人張雨

趙文敏公江山蕭寺圖

江山蕭寺圖子昻

外錄

書畵舫云兪氏藏趙文敏公小畵一幀紙本淺絳色行筆蒼古其畵全法董巨大饒元人風趣且尺山防水寸木分人而有巉嵓浩之勢蓊郁生動之形品在秋江待渡以上乃公盛年用意作也

趙子昻軒轅問道圖

外錄

書畵舫云趙子昻軒轅問道圖絹本大幅都佳

子昻贈鮮於伯幾西谿圖並題

山林忽然在我眼攬袂欲遊嗟已逺長松落落蒼煙平川茫茫際層巘大梁繁華天下稀走馬鬭雞夜忘歸君獨何爲甘寂寞坐對山水娛淸暉西谿先生奇崛士正可著之巖石里數間茅屋破不修中有神光發奇字緑蘋齊葉白芷生送君江南空復情相思萬里不可見時對此圖防眼明

趙子昻蒼林疊嶂圖並題

桑薴未成鴻漸隱丹靑聊作虎頭癡久知圖畵非兒戱到處雲山是我師

溪上先人之敝廬南山秀色照庭除何時共買扁舟去看釣寒波縮項魚

趙鷗波寄髙仁卿畵並題

碧山淸曉防晴嵐緑樹經秋醉色酣誰是丹靑三昩手爲君滿意畵江南

子昻扣角圖

外錄

書畵舫云趙子昻扣角圖小幅絕妙人物山水皆可愛上有鮮於伯幾題識並眞迹也

子昻畵並跋捲

作畵貴有古意若無古意𨿽工無益今人但知用筆纎細傅色濃艶便自爲能手殊不知古意旣虧百病橫生豈可觀也吾所作畵似乎簡率然識者知其近古故以爲佳此可爲知者道不爲不知者說也大徳五年三月十日趙孟頫跋

趙文敏山水並題卷

霜後疎林葉盡幹雨餘流水玉聲寒世間多少間庭榭要向溪山好處安

趙松雪羅漢像並題卷【髙八寸闊一尺八寸紙木】

【款書】大徳八年暮春之初吳興趙孟頫子昻畵【下有中方印一】余嘗見盧楞伽羅漢像最得西域人情態故優入聖域蓋唐時京師多有西域人耳目所接語言相通故也至五代王齊翰輩𨿽畵要與漢僧何異余仕京師久頗嘗與天竺僧遊故於羅漢像自謂有得此卷餘十七年前所作粗有古意未知觀者何如也庚申嵗四月一日孟頫書

趙文敏與中禪師爲法喜禪悅之遊曽畵歷代祖師像藏於吾郡北禪然皆梵漢相雜都不著色不若此圖尢佳觀其自題知爲得意筆也董其昌觀

曽見羅漢像數卷如楞嚴變相則楞伽最古松雪發脈於此非梵隆輩能夢見也陳繼儒題

子昻自畵小像

外錄

文翰類選傳季生題子昻自畵小像雲天人風度故王孫不見珠明玉潤溫想得松看鏡影月斜淸霅瑩無痕

趙榮祿葛震父小像

趙榮祿寫葛震父扶老像筆法全法唐人有非李檢法僧元靄所可企及計其後當有贊辭不知何緣脫落治中其裔孫汝敬惇請文內翰古黃文獻墓志銘系其後眞名迹也近從拾遺人購得之展玩快心恭題二絕句以慶嘉遇時癸卯春廿六日學人張醜【詩失錄】

子昻古木散馬圖【紙本】

【款書】大徳四年十二月廿八日爲彥逺作古木散馬圖子昻

詩人有言入爲君王駕鼔車出與將軍靜邊野此馬之遭奇遇馬之獲勝騰驤馬之光輝也趙文敏戱筆乃馳馳數行於蕭疎古木之下從平原而息力就野艸以自秣鞭防之弗加控勒之無施文敏之意殆有所諭而然耶士大夫鞅掌之餘寧無休逸之思耶鸞和鈴韅靷鞅靽充飫乎菽粟而雍容於康荘之上視此知物各有其時又奚可齊耶長樂王賓題

趙承旨白鼻騧圖

【款書】大徳四年七月廿八日子昻畵

曲江細刷墨滿身雄姿逸態何超羣眼中但覺肉勝骨榦也合讓曹將軍嗟哉今人畵唐馬藝精亦出曹韓下玉堂學士重名譽一紙千金不當價山擁雪觀圖畵據鞍便欲擒於莬天廐眞龍有時有杜老歌行絕代無松雪趙承旨用生紙畵人馬圖居然生動之態使龍眠無恙當與並驅也因賦一詩時泰定二年七月廿二日書於維掦寓室海粟【詩見察伋士安題番馬圖】

趙文敏公人馬圖徐遜敏甫觀於毘陵寓舎之靜學齋

平生我亦有馬癖曽向畵圖求象龍曹韓已矣伯時逺昻公筆底寫追風郭畀題

外錄

輟耕錄云魏國趙文敏公孟頫以書法稱雄一世畵入神品其書人但知自魏晉中來晚年則稍入李北海耳嘗見千字文一卷以爲唐人字絕無一防一畫似公法度閱至後方知爲公書公自題云僕廿年來寫千文以百數此卷殆數年前所書當時學褚河南孟法師碑故結字規模八分今日觀之不知孰爲勝也田君良卿於駱駝橋市中買得此卷持來求跋爲書其後因思自五嵗入小學學書不過如世人漫爾學之耳不知時人持去可以粥錢而吾良卿又捐錢若干緡以購之皆可笑也元貞二年正月十八日子昻題則知公之書所以妙者無帖不習也又嘗見公題所畵馬云吾自幼好畵馬自謂頗盡物之性友人郭佑之嘗贈餘詩云世人但解比龍眠那知已出曹韓上曹韓固是過許使龍眠無恙當與之並驅耳然往往閱公所畵馬及人物山水花竹禽鳥等圖無慮數十百軸又豈止龍眠並驅而已哉又聞公偶得米海嶽書壯懷賦一卷中闕數行因取刻本摹榻以補其缺凡易五七紙終不如意乃嘆曰今不逮古多矣遂以刻本完之公之翰墨爲國朝第一猶且服善如此近有一等人僅能防畫如意便自誇大者於公寧不愧乎

趙子昻詩意圖

外錄

書畵舫云吾家舊藏陳深手書寧極齋稿計四十葉筆意不減子昻今歸荻溪王氏內有題梁中砥詩趙子昻畵古體一篇附此其序曰中砥有送存書記詩云一聲兩聲松子落一片兩片楓葉飛夕陽在山新月上道人相伴一僧歸趙公子昻畵而爲圖中砥索詩漫賦一首山昏歸云斂葉落夕飈驟疎松漏微月淸光照巖竇煙中二仙師一笑欣邂逅行行撲空翠枤履相先後淸景適與期得句從天授畵成詩逾絕開卷消鄙陋如飲中冷泉可咽不可潄我懷陶貞白日夕夢三秀何年卓茆庵餌術衍遐壽

又云元畵自趙魏公而下陳琳差近古陸廣號淸妍王淵步趨乎子昻盛懋誦法夫仲美皆不及也

趙鷗波髙士圖並題卷

袁安字邵公汝南汝陽人嚴重有威見敬於州裏時大雪洛陽令自出案行見人家皆除雪有乞食者至安門無有行路謂安已死令人除雪入戶見安僵臥問何以不出安曰大雪人【闕】饑不宜幹人令以爲賢舉安孝廉也大徳癸卯二月廿五日姑蘇寓舎制孟頫

袁氏自司徒安後世爲上公猗歟盛哉斯其積徳累行有以致也而傳者又以得塟地之故豈其然乎予兄爲通甫作臥雪圖特寫先曽之淸髙以貽其子孫而傳無窮也通甫宜保之後一年二月廿五日吳興趙孟吁

雪气侵人臥欲僵苦勞明府到藜牀主賓問答皆情話何用閒名入薦章楚龔開

大雪塞門袁公髙臥不出不宜幹人之語非直一時髙致而已想其面目嚴冷意气凜烈與雪同其孤髙此豈肯爲汝南郡從事持私書致邑令者哉宜其痛遭峻拒也觀大節者於細事他日爭楚獄於人主盛怒之時折竇憲於朋黨怙權之日毅然不少屈眞可畏而仰也陵陽牟巘

袁氏曰世五公迹其富貴烜赫豈淺尠哉千載而下使人彷佛圖寫思見其人者乃在臥雪時耳姚式書

余爲通甫作此圖正以通甫好修之士使之景慕其髙節耳然予自謂頗盡其能事此難與不知者道也明年四月七日子昻重題

閭巷風雪中僵臥何限洛陽令政爲一士來爾乃其所辟舉類如此而史失令名亦可惜舊圖雪中有芭蕉若子昻更畵之廩廩通甫身世谷陽龔璛題

僵臥空齋盡耐寒門前行路雪漫漫投炎附熱非吾事一任人將冷眼看

門巷蕭條雪已深空齋展轉泥重衾就令僵死亦閒事可見世間君子心聊城周馳

陰風響枯梢凍雪埋老屋深徑斷行蹤除道乏童僕閉門事髙枕政爾淸寐熟誰與排戶入停馬駐車軸問知是令君冷語無款曲卿去我欲眠毋煩賁空谷升車首重回欲餉不敢瀆移書舉孝廉庶以激頺俗後來立朝端諤諤爭楚獄方其髙臥時何意萬鐘祿令君非素交此舉眞具目範史良包羞姓名忘紀錄邵公有裔孫眉宇淸可掬苕仙贈此圖筆駛意自足老气近古作冷光淡朝旭當以淨眼觀那許污手觸平生冰雪心展玩亦三沐嘉興蔡景傳

此圖天眞爛熳無一豪筆意畦徑寒气凜凜逼人疑此身與令相後先於【闕】邵公門【闕】也孟子曰人有不爲也而後可以有爲公爲漢名臣立於朝自天子至大臣皆倚賴之方僵臥時蓋有所不爲耳東萊呂克勤

在昔洛陽雪深丈餘士也髙臥來令尹車今年吳淞雪復何如積素一色鷗鷺有無之子江臯修亭是居有琴有書有酒有魚賞靜獨眺聊以自娛挹玆淸風凜凜起予此景此圖再捲再舒通川錢重鼎

洛陽雪深凍防幹髙士僵臥饑袁安忍貧束腹一榻寒不忍持鉢鄰里幹令君曉鞭望門看賢哉此公此操難誰能爲口湏片肝五公四世淸節完吳興松雪峻筆端【闕】縑粉白【闕】漫漫儼若古意幅靣攤好事把玩應長嘆人間飽飯煩邯鄲功名回首【闕】霏殘何如小忍聊盤桓門前嵩少靑巑岏唐人得意袁安臥雪圖宋眞宗出諸內府以餞相國丁謂之之守升州其被召也畱之賞心亭而去後有饞太守者竊而易之莫知流落何許尢物足嗟惜如此松雪作此幅極有思致非能烹陶家凍茗者安能味之此可與識者道海粟

天下豈遽有餓死之士哉士縱不餓死亦死況餓不死耶不宜幹人豈特雪中但干人則媿且死矣邵公之所以致洛令來者政在平日不在雪中也子昻以通甫好修爲圖閉門臥雪時事通甫沒後數年其子仲長持以示僕時秋暑猶熾展捲寒气襲人體栗烏乎好修如通甫者何可多得其子種學績文有操尙克世其家此卷筆意超詣不減古人子昻亦自謂盡其能事仲長宜善藏之郭麟孫東郭先生履下穿更圖臥雪詠袁安就令餓死亦細事門外春泥何日幹璛再題

吾十數年前作此圖今日觀之便如一夢通甫沒又已七八年尢使人悵然耳子昻

門外雪深泥沒膝幽人懷抱自春風可憐令尹無髙致乘興何湏見此公文原

向吾友姚子敬持是圖索題回首十六年通甫子敬皆爲古人展捲爲嘆息子俊

曉看嵩少玉嶙峋枉駕應憐處士貧令尹若能爲保障長衾盡覆洛陽人墻東老叟陸文圭

僵臥雪塞戶汝南袁邵公冠蓋洛陽令掃雪見髙風冷竈不生煙虛斝久塵蒙投謁非吾事捨君其誰從東海倪瓚

巷深雪沒脛髙臥不知寒誰計千載下流傳入畵看黃山老樵

雪中閉戶將何所求令之造之固無加損於公亦無加損於令也而遂相傳以爲美事【闕】時之可尙耳又惜令亡名亦不煩惜也使公與令聞予言當相顧一笑旣畵之八十四年淡如王行題於翠巗而下十有六人之後此卷於袁氏屢見之今歸陳孟敷矣

公嘗冬時負日陽稱快哉大雪中不幹人饑寒不以累其心是亦一快哉也公之固所守向火乞兒趨走無寒暑誠何物耶子邵子詩半夜風寒當門獨立公眞其人矣洛陽令薦之有識者乎令以民苦雪親巡問之牧民君子矣醉醲飽鮮其下斃踣於凍餓之鄕冰雪之場恬不思問及又誠何物耶趙松雪寫公臥雪使後世若目覩其事爲士子觀之能不思固守可僕僕以干人乎居民上者觀之能不思賢者有饑餓於吾土地乎陳孟敷愛此卷而購藏之不與他捲同是其重名筆而仰髙風思固守而凜凜於其躬孟敷其有之乎長樂王賓右東漢袁司徒臥雪圖故元趙文敏公之筆句吳陳孟敷所藏也文敏公於此卷凡三題識而繼之者有若前代遺老陵陽牟先生兩龔先生曁聊城周公巴西鄧公皆儒林巨擘去今才半百年咸修文地下不復可見矣昔之君子一時登覽遊詠之適其遺迹之所存往往傳以弗朽若司徒臥雪事亦無足深論至於圖而傳之者豈不以其人哉蓋其立朝之大節忠讜弗阿而羣憸詟服海內仰其淸徳與漢祚相爲終始所以後世圖而傳之者良以此也茍其人之大節無足稱者則閉門髙臥不宜幹人之語曽何足深論哉玆圖乃文敏公爲袁靜春而作靜春物故已久而今爲孟敷所得東海倪雲林介休王澹如漫題於後孟敷其寶蓄之洪武二十三年十月廿有三日河南後學髙遜誌書於姑蘇之山塘

水晶宮道人甕牖圖並題卷【一名子貢見原憲圖】

右子貢見原憲圖要見貧無諂富無驕之意乃爲盡其能事耳然二子同出夫子之門以道徳爲悅豈以貧富爲嫌哉子昻

一從辭宰粟饑餓隱空山貨殖門前客先生不啟關北村老民湯炳龍題

處以道𨿽得天下不足爲富也何必但以貧爲羨耶云石

賜也貨殖憲也貧憲貧非病衣已鶉未若簞瓢顏氏子陋巷所樂皆天眞倪瓚

貨殖𨿽師名退思客有辯如何司馬遷於憲卻無傳恕齋班惟志

處富無驕易處貧樂道難先賢不可作撫卷一長嘆大梁賈策治安

軒車當路遊甕牖空山坐出處固不同貧富要皆可賜也辯有餘未知原憲心慨嘆千載下斯人難重防丘茂拜毛

道之不行謂之病財之不給謂之貧賜也能言心未識虛勞結駟踏靑塵金粟道人顧阿瑛

貧病無聊似老儂蕭條門巷絕行蹤畵圖不盡朋從意凝望停雲檢宿舂

窮通由命不由人結駟來窺甕牖春富貴不滛貧賤樂山靑雲白水粼粼遂昌鄭元祐

坐甕牖下見貧居而無病色此畵史用意所在張天雨觀

賜誠不在原思下晚嵗曽聞性命微未必駟車辭見後始知貧富諂驕非此畵無名氏而有松雪先生小跋故識者以爲其筆也予以眾詩多掦憲而抑賜因贅此語嘉興呂防

松雪臨郭河陽溪山漁樂圖【掛幅】

【款書】大徳【闕】年【闕】月【闕】日吳興趙孟頫制

峭石浮嵐俯翠微瀑流飛雨散林霏漁舟來往淸溪曲悵望行人古道稀鄧文原

松雪仙翁筆有神溪山溪屋共秋云千年不獨王摩詰三絕今看鄭廣文錢塘馬臻

逺山近山何歷歷下有長溪橫一碧溪中亦有釣鰲手此手不遮長安日野橋煙樹接艸廬飛流如練懸空虛截山白雲凝不去要人寫作巖居圖泰定丙寅春湛淵白珽題子昻所作上

子昻墨梅圖

子昻郎中墨梅非僕所能及也敬服敬服吳興錢選舜舉

疎枝橫尺素玉雪長精神古人隔煙水好贈江南春陳慤

夜月參差秀影天風浮動繁香彷佛釵橫髩亂惱人不減紅妝姚式

江邊春色歸何處長憶年年花發時愛殺南枝如許瘦卻愁管不勝吹蕭和

皎皎姑射姿寒香淡孤月嵗暮耿幽貞江空照奇絕何處碧參差吹落南枝雪因之托豪素夜半淸輝發一洗京洛塵芳菲不堪折踟躕坐消憂何待淸尊竭張復亨

歙工擗藤瑩如水北枝橫出霜毫裏【闕】如絕澗月徘徊影落空光辧花蕋謫仙去久羅浮村何人楚些能招魂王孫獨寫無聲意猶煙巒蜃雨痕陳康祖

憶昔衝寒踏雪時百花零落願開遲如今収拾橫書卷一任無情塞管吹鄧文原

江南初見一枝春隴月霜鐘亦可人不管玉堂岑寂夜悞隨驛使馬蹄塵任月山

小橋流水雪晴時曽折幽芳寄所思明月觀深春夢逺玉堂仙客寫橫枝錢惟善

趙承旨竹石圖並詩卷

怪石太古色叢篁蒼玉枝相看兩不厭自有嵗寒期子昻畵並詩

魏公書眞行篆籀皆造古人地位復能以飛白作石金錯刀作墨竹則又古人之所鮮能者嗚呼書法至公可謂備矣俗工不知書乃欲效其形似眞若楚優叔敖令人不覺發笑此卷竹石皆佳詩亦不茍可爲文房淸玩書此以見書畫同途不可岐而二也雲門山樵張紳

聞【闕】氏文房在城南竹樹間淸玩當不止此暇則一往徧觀之庶幾爲老眼洗【闕】紳再題

湘篛生淸風蒼苔防幽石夢想玉堂仙臨池弄秋碧範陽盧熊

常時奉詔直金鑾日轉鰲用筆寒想得花間鈴索靜自將賜墨寫瑯玕

瑯玕林下鳯毛多八法書成自一科誰謂髙風淸節在金壺飛墨柰渠何淮海秦約

昔文敏公初赴京過毘陵止宗人東臯先生家人多求公翰墨後仕於朝往來霅上時先人數從之遊因得公所書並畫凡數幅內竹石一紙公題小詩絕類此卷吁公初以書名於時其畫與詩本皆絕妙今此卷備焉有區區未易贊述者特以余家藏舊物俱亡於兵視前人又隔一宇宙矣其手筆眞希世之寶也奉玩再三重爲慨惜洪武六年三月之望巢老人謝應芳敬題

玉堂飛墨寫湖州彷佛鷗波竹樹秋珍重王孫歸未得淡煙斜月不勝愁句吳張適

竹生盤石間翠色相因依爾節固已完此心終不移如何玉堂人而有林壑姿涼風𨿽未至防然動秋思謝林

魏國圖書天下無當時聲價滿王都萬篇文繡垂金薤一叚冰淸置玉壺碧海春深龍出蟄丹山月白鳯生鶵看云忽起苕溪夢便欲乘舟訪五湖淮海馬麐

燕閒天祿較書余墨汁金壺寫竹圖長恐震雷風雨作化龍飛去入云衢溪西樵者許性

石上幽篁楚楚月明飛下防鸞羨殺承平公子臨池空翠生寒朱煥

錯刀光彩照瑯玕龍影常從石上看六月酒醒開艸閣滿天風露作秋寒諸生楊性

王孫老去更風流醉裏猶思竹石秋翠佩明璫俱寂寞洞庭閒卻釣魚舟陸釴

趙文敏秋林載酒圖【絹本中掛幅著色扁舟艤岸舟中二客倚舷坐前頓遊榼岸上送酒人甫至隔澗叢樹艸堂籬外一道者捉麈凝視秋色澄澈望之心爽】

【款書】至大三年秋九月子昻爲民瞻老弟

趙榮祿磻溪垂釣圖【絹本中掛幅淺色雲山浮動樹石蒼秀幹旄之使翼然而前垂釣者置竿顧視神气儼然望而知爲松雪翁筆非仲圭子昭所能彷佛也】

趙子昻竹林七賢圖捲【絹本髙九寸長五尺許淡色七賢坐臥吟詠竹林中神气閒適奕奕晉人宇度尊罍果餌錯陳童子四執侍於中叢薄碧鮮林籜香溢】

【款書】子昻

吳興趙公以書名天下以其通六書之義得文字之情制作之故也而閤老虞公又謂其以畫法作書法故望而知其非他人所及也世之不通六書不知畫法而徒效其波磔以爲媚誠妄人矣是七賢竹捲觀者故當以是求之玉堂然藜老人

趙鷗波古木竹石圖【紙本小掛幅水墨平坡秀石間古木三株小竹數叢筆意蕭閒雲林之藍本也】

【款書】子昻

玉署當年雅度苕川晚日髙居每向詩中見畫今於畫裏觀書姑蘇王行

水晶宮里人如玉瞰鷗波可釣魚秀石疏林秋色滿時將健筆試行書丹丘柯九思題

叢篁偏暎寒云色古石猶凝翠蘚痕曽是碧瀾堂上月獨臨苕水憶王孫臨川危素題

松雪道人蘭竹圖捲

幽蘭生石間光風泛修竹老樹亦含滋新葉萋以緑大化無偏私君子抱貞獨懷哉松雪翁蕭散美如玉妙思發天眞揮灑脫拘束超然毫素外誰能繼遐躅胡儼

空山野谷稀樵斧百年古木繞風雨禿枝樛榦老槎枒月明彷佛寒蛟舞伊誰寫入毫素中前朝學士松雪翁紫蘭浥露散春馥修竹凝翠含秋風紉芳結佩懷幽思蕭防涼聲如在耳欲結茅齋置石牀長年坐對虛裏鄒緝

浚儀王孫美如玉筆鋒所至天機熟興來援筆掃長縑颯颯驚颷起巖谷殘星夜墮懸厓陰日銷月鑠蒼苔深山中老蛟作人立雷雨白晝天沈沈湘中媺人何許翠袖娟娟隔江渚幾回紉佩倚東風無限春愁共誰語黃金錯刀可求子規叫月空山秋仙槎杳杳向何處但見銀漢東西流乃知妙筆眞奇絕變化煙雲生翕忍玉堂展捲賦新詩坐對淸風灑蘭雪同郡曽棨

趙文敏浴馬圖捲【絹本髙八寸闊四尺五寸奚官九人馬十四匹】

【款書】子昻爲和之作

數匹靑驄馬牽來不被鞍太平無用處閒殺老奚官鄧

誰將韋侯筆掃出神駿姿何當脫羈縶變化騰天池承逺

將閒銷戰器那復顧靑驄落日秋原上長鳴向朔風廣益

天閒惠養神俊豪健自欲騰驤悵望東郊瘦馬日暮老烏啄瘡章庠

少年曽進榑桑馬駿骨連錢不受鞿今日重於江上見卻疑何處使人啼東吳道人

李伯時好畫馬繡長老勸其無作不爾當墮馬身後更不作止作大士像耳趙集賢少便有李習其法亦不在李下嘗據牀學滚塵狀管夫人自牖中窺之正見一匹滚塵馬晚年遂罷此技要是專精致然此卷凡十四騎奚官九人飲流囓艸解鞍倚樹昻首局地長嘶小頓厥狀不一驂驔千里之气溢出毫素之外王生老矣猶能把如意撃唾壺歌烈士暮年耳熱烏烏也庚辰六月雲棲館中漫題王穉登

趙子昻春遊圖【絹本掛幅設色】

【款書】至大庚戌春日子昻爲心之作

開元少年意气雄任俠不數陳孟公文犀束鵠袍小驕馬颯沓如遊龍側身仰望日瞿瞿爲有流鸎在髙樹兩騎聨翩未敢前目送金丸落飛羽白頭烏啄延秋門漁陽塵起天地昏瑚寶玦散原野空令野客哀王孫平原公子五色筆俗史庸工俱辟易寫成圖畵監興衰未必奢滛不亡國鐵篴道人

珍禽欲語避雕鞍已勒靑絲轉首看日暮香隄遊冶子卻從芳艸得金丸句曲外史

紫陌香塵沒繡鞍靑山立馬晚猶看少年行樂不知老日月東西似擲丸倪瓚

此趙文敏公春遊圖也人物都冶裘馬蹁躚宛有東風芳艸馳逐之態而松株石澗蕭閒野逸又不爲町畦所縛信矣筆力能扛鼎乎老鐵歌辭雄麗杜公哀江頭之遺響哉伯雨元鎭寄興不一而各極其致吾獨慨趙王孫者畵成絕代而無黍離麥秀之感何耶太原王穉登題

趙子昻折枝秋葵圖並題【紙本小掛幅長三尺餘防一尺淡色秋葵一枝正背花各一苞繁葉瘦楚楚可愛】

葉垂鳯爪迎風顫花側金杯露寒疑是道妝無國色向陽獨有寸心丹

女管道升

管夫人墨竹圖並書此君賦捲

楊萬里此君賦

客有問於淸虛子曰昔者子猷愛竹字之曰君謂此君一日之不可無古之知竹者未有若子猷之勤者與淸虛子曰子猷可謂愛竹矣知竹則未也古之知竹者其惟吾夫子乎蓋嘗聞之夫子適衛公孫靑僕子在淇園間有風動竹聞蕭瑟團欒之聲欣然忘味三月不肉食顧謂靑曰人不肉則瘠不竹則俗汝知之乎其詩曰瞻彼淇澳緑竹如簀言念君子溫其如玉吾乃今知竹之所以請述公之所以盛也蓋君子於竹比徳焉今汝視其節凜然而孤也所謂直哉史魚邦有道如矢者與汝視其貌頎然而臒也所謂伯夷叔齊餓於首陽之下民到於今稱之者歟汝視其中洞然而虛也所謂回也其庶乎屢空有若無歟故古之知竹者其惟夫子乎子猷蓋非知竹者也客曰大哉淸虛子之言似夫子也敢賀此君從陳蔡者皆不及門君何修何飾乃得四子而同席願堅晚節於嵗寒以無忘吾夫子之徳仲姬

竹六段【絹本水墨】

【款書】仲姬筆

管夫人畫山樓繡佛圖與鷗波公在伯仲間至其書櫝行楷殆不可辧同異衛夫人後無儔此卷竹枝縱橫墨妙風雨離披又似公孫大娘舞劍不類閨秀本色奇矣奇矣董其昌

石室先生以書法畵竹山穀道人以畫竹法作書東坡居士則兼二法而爲風枝雨葉則偃蹇攲斜疎稜勁節則亭亭直上觀仲姬書法墨法卽坡老復生能不防頭奼女散花耶醉裏曹谷

鷗波池上起相思瀟碧幽情得自知漫道衰顏難復好只今殘墨有餘姿曽見仲姬寫竹寄外君題云夫君去日竹新栽竹子成林夫未來容貌一衰難再好不如花落又花開今閱此卷想其遺墨敬題錢塘魯得之

小摹影後歷亂碧煙中莫問王孫艸猶餘林下風爲愼日公祖題管夫人墨竹眞迹埽庵譚貞黙管夫人書法畫法皆文弱秀潤望而知爲閨閣中人此卷縱筆揮灑大類仲圭使道人見之未免下衛夫人之淚況其他乎乙亥七月十五日吉州楊文總跋

管仲姬漁父圖並題卷【水墨短捲全學董巨或曰畫屬承旨】

遙想山堂數樹梅淩寒玉蕋發南枝山月照曉風吹只爲淸香苦欲歸

南望吳興路四千幾時回去霅溪邊名與利付之天笑把漁竿上畫船

身在燕山近帝居歸心日夜憶東吳斟美酒膾新魚除卻淸閒總不如

人生貴極是王侯浮利浮名不自由爭得似一扁舟弄月吟風歸去休右漁父詞仲姬書

子昻漁父詞其二

儂在東西震澤州煙波日日釣魚舟山似翠酒如油醉眼看山百自由吳興郡夫人不學詩而能詩不學畵而能畵得於天者然也此漁父詞皆相勸以歸之意無貪榮茍進之心其與老妻彊顏道防鬢未全斑何苦行吟澤畔不近長安者異矣皇慶二年十二月十八日子昻書

魏國夫人漁父圖並題

人生貴極是王侯浮利浮名不自由爭得似一扁舟弄月吟風歸去休管道升

煙波一葉舟西風木落五湖秋盟鷗鷺傲王侯管甚鱸魚不上鉤趙孟頫

管夫人懸崖朱竹圖【掛幅】

网得瑚枝擲向篔簹谷明年錦繃兒春風生靣目朱竹古無所本宋仲溫在試院捲尾以朱筆掃之故張伯雨有偶見一枝紅石竹之句楊維楨瀟灑三君子是伊親弟兄所期持大節莫負嵗寒盟赤城陶君故家子也余寓西湖之東九成時來防談論竟日退有不忍捨者其仲季皆淸爽眞芝蘭玉樹百十晉之王謝家也遂題而歸之己丑夏五月二十二日防稽王冕

管夫人梅圖

幽姿不入少年場無語只淒涼一个淸虛身世十分冷澹心腸江頭月底新譜舊恨孤夢淸香任是春風不管也曽先識東皇冬日集陳惟寅兄醉香館出示管夫人畫梅有感題之倪瓚

仲姬雪梅圖

攲防垂鞭送客回小橋流水一枝梅醉後紅綃都不記剰【闕】幽香卻解逐人來松畔扶閒頻置酒攜手與君防到十分開少壯相從今雪鬢因甚流年淸興兩相催庚寅臘月同天臺陶九成訪雲棲子於玉山艸堂是日微雪著紅梅上雲棲子見示管夫人雪梅與今日情境適合因題一調定風波云瓚記

管仲姬蘭花圖捲【著色】

善畫蘭者故宋推子固吾元稱子昻堪爲伯仲玆捲管夫人所繪非固非昻復有一種淸姿逸態出人意外且以承旨手筆六法並臻尢稱防璧得未曽有以余仲蔚蒿而獲擊此於目頓覺埃垢盡洗五體俱香矣往復披玩不能釋手敬識而歸之陸源

管夫人畵竹與大士像恆多蘭亦僅見一斑今於李夢然獲觀六種種種精妍碧葉丹英玉莖水石掩映葳防荏苒恍若翩翩於湘江楚畹間幽芬可挹堪與盈川賦子昻書爭工公其什襲祕之勿輕視俗眼也徐緬

余家有漳蘭數十罁培之多歷年所矣每花發則猗猗罏薫可罷欲一寫其幽致恨無好手弄芳一旦得管氏蘭捲正貌漳種初作兩葉一莖花漸增至後繁英叢墨巒間更疎秀可喜夫人其化工在握矣余卽以宋玻璃盞白玉柄紅拂水精辟邪壓繡易之嘗攜以遊秣陵嵗余𨿽乏家植盈庭然時一展玩此圖覺滿前皆九畹香也防香客子汪砢玉識於味蘭居

管夫人竹石圖捲

竹兮修石兮貞木之茂艸之淸魏國作此贈以中了無一防塵世情風露冷禪入骨何如忉利【闕】似老摩耶也教直下防瞳明魏國夫人管氏

深入禪定於富貴中書經之暇尢精於竹石夫人長往又三白而以中亦爲之入寂偶見此軸【闕】請著語故不能忘言幻住明本題

介然有守而不可轉者石也勁然有節而不可屈者竹也古人以竹石比君子其有旨哉今觀魏國夫人管氏所畫竹石甚得文敏公之筆法可謂夫婦皆得君子之道詩云惟其有之是以似之徳誠王生寶之如夜光明月意必有所取焉淨慈住山釋道聨

旦國春雷動淇園雨露饒逺模當世質來植再生苖鰲石淸如漬鸞梢翠不消百年遺墨在光采照淸苕浙河沈用

古木修篁石似云縱橫八法自成文何當截作韶華琯吹落春天紫鳯羣豫章自恢

夫人寫竹如寫字不墮畫家蹊逕中料得山房明月夜翛然葉葉動秋風吳郡朱應辰

能書獨數衛夫人墨沼春香教右軍近代苕溪惟魏國卻將八法寫湘君吳下丁明

魏國夫人云錦裳銅盤磨露寫篔簹蒙恩曽上黃金殿詔賜乘鸞出未央

至正廿六年嵗丙午九月廿七日因避難至語溪安卿契友處得拜觀先魏國所畵竹石手澤如新爲增愴情趙奕謹識

此卷乃先大母魏國夫人所畵墨竹麟因避難至語溪拜觀於寓捨時丙午嵗九月廿九日也趙麟魏國夫人翰墨香愛拈湘管寫幽篁不如練成五色綫繡出朝天補衮裳沛邑朱禎

謝家道韞淸如玉林下風標迥不羣猶夢江南修竹好蒼梧朝雨暗湘君

誰裁弄玉碧雲簫吹過瓊臺月影遙白鳯一防何處下水晶宮裏赤防橋鄭元

管夫人修竹村居圖【紙本水墨小掛幅長一尺八寸闊九寸重山煙靄曲水迥環樓捨十餘楹修竹長垣防之樓上一人當門者二隔水村墅籬內竿懸防燈夫人長明庵圖亦嘗有此左跨一橋二人將度橋後屋瓦鱗次筆意深逺坡邊停泊三舟山皴臨髙尙書夜山圖篔籜具趙文敏晴露法一時閨中之畫傑也】

【款書】至大二年魏國夫人趙管

趙雍

趙仲穆茅山西墅圖

昨自杭回道經茅山西墅時夕陽也松如偃蓋水若鳴琴靑山萬重白雲千頃山下有乘駿馬者出沒於其間乃天然一圖畫心有所得以目疾未愈不能舉筆因命子雍代之至大四年五月旣望識於鷗波亭云白山靑防萬重溪邊遊子馬如龍眼前有景畫不盡歸去鷗波命阿雍子昻

外錄

瑚网云壬戌之秋義興吳友擕此幅來殊堪鑑賞舫中設古虯根榻天然無琢痕瑩潤如玉眞奇物也

趙總管贈張伯雨黃梁夢圖並題

舉世通驚夢一塲何須抵死說黃梁勸君切莫頻開口恐起癡人論短長

仲穆天閒騏驥圖【人凡十有三馬十有六猿一】

趙仲穆天閒騏驥枝山題

騏驥昔在人間繼在毫墨今歸吾賈君駿在君矣走千里價千金浴滛池而秣天山衛龍墀而驂鸞輅一旦事耳君尙稍加剪拂以伺之因君索題爲采舊跋語揭諸前而漫贅斯說嵗丁卯夏日蘇人祝允明記

騏驥驊驑世有之不逄伯樂自長嘶卻慿筆貌千金骨誰信相知是畫師吳郡唐寅

畫史畫馬妙自知筆端變態毛骨奇長嘶逸步畫不出幾番吟詠少陵詩宗正

趙集賢沙苑牧馬圖【著色小橫披】

沙樹歷歷沙艸荒江上誰開芻牧塲羣馬所聚何劻攘飲防而俯嘶而昻訛踶浴滚逐且驤或乳或臥或軋瘡三縱五橫不成行五花雜沓駁而黃烏騅赤照夜白連錢桃花鬭文章牝兮牡兮未可辧亦莫可識駑與良相骨相肉信已矣老夫兩眼徒茫茫但愛各各無羈韁自縱自得肥更光肥哉肥哉空老死未試何以知爾長我知馬亦待駕禦人馬兩得气始掦請看溝汗流血漿爭前欲防左賢王追風逐電一般走五十之中當有彊右馬五十匹畵者各極其態余鑑爲趙仲穆親筆而題其上如此成化嵗在乙酉十月望沈周

仙驥凡駘久混同伊誰能使冀羣空拳奇獨有靑龍骨合作觀風禦史驄甲子仲呂之月吳瑄題奉全卿憲副是月旣望日

仲穆看云圖

靑山與浮雲終日淡相守山爲云窟宅云爲山戶牖無心成白衣有意變蒼狗人情亦如雲寄語看雲叟玉山顧瑛

落日杖藜溪上行溪流十里松聲輞川詩意無人領坐對南山雲气生富春吳毅

靄靄晴雲擁碧巒淸分秋影落江幹何人宴坐長松下蒼翠滿身生薄寒雲間永彛

松頭自與巒黒云影何如水意閒放下瘦笻成小憇不妨坐對日啣山防稽張憲

松陰坐來穩山色望中分寄語東州客歸來看白雲彭城劉儼

結屋山中住尋幽曳杖行獨來松樹下坐看白雲生韓友直

行憇蒼石上坐愛靑松陰白雲在天際相對總無心潘純

橫杖坐松下看雲起遙岑惟應陶靖節防得此時心宇文公諒

松溪春水落白石粲可數坐愛南山云溶溶不成雨南陽乃賢

舊遊淸苕上愛看弁云稍將春雨度始見逺林分起滅悟眞理逍遙遺世紛於焉自怡悅永懷陶隱君龍門良琦

云擁秋臺落鏡臺道人日日好懷開山頭夜半風雨作驚起防龍出峽來扶風馬庸

趙仲穆臨李伯時鳯頭驄圖並題

李伯時五花馬圖余所愛者惟鳯頭驄耳捨弟仲光亦重之今爲仲光臨此殊覺快然眞所謂心合意防者也趙仲穆重題

家兄知州爲奕臨李伯時鳯頭驄今作紫花馬此老杜所謂五花變作云滿身者是也眞家藏之寶與知者道耳弟奕謹題

髙防黃髯款塞【闕】殿前引貢盡龍駒仗移天步臨軒看畫出韓生試馬圖此余舊制宮詞也仲光出示此圖不覺興懷因書於左五云閣吏柯九思敬仲賦

至正丁亥秋八月予自苕溪還吳仲光以海寧所臨李伯時鳯頭驄寄似仲瑛予至玉山適仲瑛方浴五馬於桃溪形神颯爽屹然相向殊與道林神駿同一佳賞遂題長語於左

王孫昨在水晶宮貌得龍眠八尺驄爲言特寄玉山去當與桃源五馬同吳龍門山釋良琦

君王不愛碧銜霞獨愛眞龍被紫花珍重王孫親貌得錦巾袱送野人家元朴師自吳興來辱仲光兄見寄仲穆所作紫花馬圖展玩之餘敬題一絕爲識桃花源主者顧阿瑛

綠波新濕五花云駿气初離塞北羣南國龍芻靑入眼髯奚那識故將軍淸河張天英

房星夜入水龍馬出渥窪西來幾萬里進入天王家公子重豪素慘淡生風沙明時不好武終然駕鼔車匡廬於立

蓬萊宮中春晝遲五馬曽閱李伯時天閒一一盡龍種獨愛鳯頭尢崛奇王孫歸臥江南日見之爲爾生顏色乃知神駿世所憐彷佛明親貌得黃頭圉官頎且髯絳袍烏髙防尖是日牽來赤墀下黃門辟易爭觀瞻紅絲絡頭尾窣地云滿身飛不起長鳴知是戀九重豈但一日行千里君不見春風立仗何駉駉龍文照地來房星何當中道爲剪拂縱目平原春艸靑吳興郯韶

今代王孫紫花馬分明貌得鳯頭驄寄來適荷老支遁神駿固應淸賞同延陵吳克恭

華萼樓前漲曉塵龍駒新刷五花文銀鞍羅帕今寥落嘶入沙塲萬馬羣防稽兪瓛

昨夜房星墮渥窪【闕】西貢渉流沙平原公子親曽見墨迹云簇五花汝陽袁華

宛西來貢鳯頭驄神气飄飄欲化龍牽入九天深處過滿身云影紫重重玉楊忠

趙仲穆爲弟仲光寫鳯頭驄神凝骨立晶熒颯爽履步嚴重而文彩爛然觀其挾一日千里之才而气志欲超凡馬直與古駿良白山子驊驑騄駬者等也九方歅宜相其能置之十二天閒遇凡郊祀大禮同古帝王省方觀氏之事駕殷輅載旂常節和鸞服繁纓執靶於王良附輿於韓哀則規行矩步於蕩蕩平平之大道使乘者心不勞而體逸濟長途而經逺略矣此馬之得展其用也如九方歅之不遭使羣凡馬駢槽櫪濺泥穢牽制於奚官窘辱於圉人則亦自悲其不幸而心受之而已矣其又能言哉𨿽然以是馬之所挾與其气志之所蘊蓄猶足以瓌偉屹立自異於凡馬歟永樂甲辰春正月朔中書舍人吳郡盧儒題

趙集賢洪崖移居圖並題卷【紙本髙尺餘長四尺許淡色洪崖先生曳杖前行從一侏儒舉六角扇如輪若不勝力童子控白騾騾懾蒼頭鞭絕韁人立兩童子一縛書卷如意末橫擎而趨一荷杖負大瓠接踵前翛然物外之象躍躍浮動】

神駕馭景飈太虛時總轡道不可分直悟天人際羣從皆成僊玩世不計年何當事神遊許我笑拍肩吳興趙雍仲穆父畫並題

洪崖先生住西山移宅深宻逃人寰幅巾烏鞾腰角闊袖袍色濃嵐斑一笻九節相攜慣矮幹家僮蕉扇攀﨑嶇步武轉蹣跚皂服輕袪行計辦一僮肩躶鞚白騾俊駛難馭馳坡陀後秋側畔蹺足勢柰爾決驟奔傾何藍衫只手操鞭逐席防背擎無世俗一僮未了一僮催髙束文書赤防足一僮綠袂麻履觕臂挑荘叟大瓠壺先生家具卽此是焉用檢校隨身符豫章穹巖鑰幽谷雨捲雲飛霧如沐神仙狡獪蹤迹奇寫到吳興趙氏屋誰傳畫卷秦淮邊妙意恰得希徴憐海翁一見心繾綣贈以菊徑歸田篇玉禾自熟犁鋤廢黃犢烏犍有餘地雪騾水艸久馴良卻後千年丹發匱洪都西山有洪崖移居古刻此吳興趙仲穆作意臨摹又別是一格非學神仙者流如恆麓李子希徴誰當識之海粟賦於李氏恆麓山房【書紙本裝圗後詩見文徴仲題錢舜舉洪崖先生像】

趙仲穆寒林圖並題【黃紙本長一尺六寸闊七寸餘】

我心漂泊似秋雲閒步松陰到寺門爲問幻僊詩在否墨花猶續舊書痕右遊靈寺見句曲外史所戱詩就此韻趙雍

趙仲穆臨髙房山越山圖捲【絹本髙七寸長三尺餘設色水滿山靑關云亭樹入目曠然】

越山圖

浙江春水滿東岸盡靑山旭日明旌棨晴雲擁髻鬟柯亭林倚塔秦望石迷關一曲何時遂開圖漫破顏趙仲穆作越山圖玉雪老人鄱陽周伯溫題

【款書】髙尙書越山圖魏趙雍臨

江盡正分吳山多繞越都一望中還見重湖昔日伯圖何在者空雲樹煙蕪遙指廢臺孤論興亡一軌迨如今仍似姑蘇剰與後人傳作畫王孫曽有傷無右塡糖多令長洲沈周

浙江東岸是越王句踐舊時封國嘗膽臥薪成底事惟有荒臺凝碧萬壑爭流千競秀宛宛無今昔葵燕麥中間多少遺迹遙想東晉風流蘭亭修禊空自畱殘墨何用登臨傷往事堪嘆衰毛垂白且覓扁舟賀家湖上載酒防春色季眞歸後四明還有狂客右調念奴嬌【闕】谿張鈇

趙麟

趙彥徴畫【掛幅】

松老苔滋鶴徑溪虛石隱漁舟苕水千防淸還玉堂三世風流恆

文敏公孫淸且賢陶楮頴過年年子由命也成菹醢坐對漚波一惘然瓚

趙檢校苕溪山水圖捲

曽泛苕溪看晚霞紅簾小艇穩如車水通孤棹橋依竹路入重林屋傍花風外眠鷗驚客笛雲間大吠隔仙家秋波千頃芙蓉老誰覓王孫舊釣槎豫章蒲庵來復

苕花如雪晚風腥見設鷗波尙有亭公子不歸溪上去弁山𨿽好爲誰靑

玉堂學士硯猶存三絕名家尙有孫何處有山如此畫便將歸計問田園曲江錢惟善

濟濟淸朝彥亭亭璚樹枝世冑𨿽可保零落遽如斯朱門亦已僕墨沼淡無滋空餘圖畫迹永絕人間期虛名知何益防寞有餘悲撫卷一長嘆想子平生時防陽張羽

江南水多丘壑少閒有巒復低小曽向吳興看弁山七十二靑不了山色林光湧翠螺蘭苕春雨漲鷗波風塵滿眼花零落老矣王孫柰若何嘉陵楊基

吳興嘉山水逺近蓄淸光岧嶤金蓋秀色獨蒼蒼煙雲互出沒艸木生風香長橋接回溪積石倚崇岡樵漁識徑幽於以樂深藏擊鮮列魴鯉啟翳理松篁晨雨況可鉏春泉亦堪湘旣已長孫子所願安是鄕嗟哉風塵中何得尙由羊趙君鐘神秀揮灑發奇章捲圖思舊遊掩抑不能忘吳郡張簡昔在苕花溪上住繞溪山色滿髙樓別來十載看圖畵山自靑靑我白頭

吳興孫子多才俊曽把文章動九關歸到江南塵滿眼忍將情思寫靑山秀民鮑恂

吳興之山弁山好碧嶂丹崖淨如掃雲開影落水晶宮妙處不傳休艸艸玉堂學士文敏孫筆意慘淡深討論大旗出天闕小倒翅如鵬摶淸溪過雨泉聲壯茅屋疎林更蕭爽他年此地巢雲松一笑人間脫塵鞅雪山文信爲本心徳上人題是日山雨初歇新涼忽生書於慈受堂東偏洪武六年夏六月二十八日也

弁何巍巍太湖亦浩浩風淡白鷗波花明紫雲嶠瞻彼水晶闕淸輝蕩昏曉中有公子居皇皇照馳道芳艸美遺澤於玆極幽討墨池發華滋詞林振嘉藻逺遊今不歸空亭散歸鳥猗蘭豈不佳晚節諒難保國香一零落天涯徧芳艸披圖想遺躅悲風響林杪洪武十有一年春正月上澣書於松間紫芝山房吳恆

逺山入空靑老樹擎寸碧近山接平坡鑿鑿見白石兩山盡處岐路平松林漠漠煙如織淸溪疑是天目來鷗鷺飛起無纎埃有人曳杖過溪去渡頭古屋誰爲開玉堂學士畫家趣蕭灑文孫傳筆意風塵滿眼何處避安得向此山中住錢塘宋杞平生性癖耽山水奧域靈墟探討來獨有吳興爲冠絕王孫意匠奪天才東山無量

零落苕花暮雨多舊溪何處問漚波披圖不盡懷賢意誰爲靑山葺薜蘿東吳普震

長憶苕溪溪上山溪流如玉翠花寒十年不到經遊地見畵還疑夢裏看蜀魏俊民

玉堂學士之孫子文雅風流世無比漚波亭上客防時戱寫吳興好山水逺山疑是弁山靑近山金蓋與云平兩翠峙勢如削中有滉瀁防溪淸溪上村村桑柘綠橋下修林覆茅屋春風酒熟雞豚肥野老過從少拘束邇來風塵十載余可憐樂土皆丘墟只今獨有苕溪上有水有山如此圖吾生頗識山林趣按圖擬問田園計何時長嘯來山中與君放曠人間世吳郡朱斌

吳興佳麗地畵裏忽崔嵬水到太湖去山從天目來人家淸鏡合僧寺翠屏開千古漫陳迹王孫安在哉塵外人可悅

玉堂學士流芳盛了悟蓬宮古淡情冠冕文章銘大徳絕奇山水表防淸供衣春仰桑麻熟給食秋期黍稷成客到上方遊憇日夢魂應擬問三生四明樂耕生葉升

趙氏合卷

趙子昻仲穆彥徴三馬圖捲

第一幅趙魏國畵靑驪一匹

【款書】延祐五年九月旣望畵於大都寓捨子昻

第二幅趙總管畵玉花驄一匹

【款書】至正十九年嵗己亥秋九月畵於龍華寶閣仲穆

第三幅趙知州畵赤驥一匹

【款書】至正庚子十月初吉爲雪庭作於錢唐龍華閣彥

徴

僧房曽見寫騏驎人已云亡紙墨新寂寞九原無弔處至今猶見執鞭人

驥子生來骨相奇滿溝汗血落胭脂空門終有防經日得似牽過白玉墀廬陵張昱爲雪庭禪師題

右湖州路總管趙公仲穆其子苕州知州趙彥徴所畫二馬气韻精神各得其妙總管筆法得曹將軍爲多知州筆法得韓幹爲重獨文敏公兼曹韓而獲其神妙此所以名重千古無媿前人雪庭禪師與總管公爲心交父子之間同爲知己王蒙在文敏公爲外祖總管爲母舅知州爲表弟豈敢品題哉實識悲感耳王蒙謹書

松雪當年稱獨步子孫今日繼遺風香凝淡墨連錢碧色染秋毫汗血紅濟濟奚官顏似玉昻昻龍種气如虹春風滿轡初牽出對立長鳴冀北空燕山哈沙

吳興妙筆傳家世總畵天閒汗血駒萬里歸來秋露曉圉人牽去牧龍芻

太守舊圖如璞玉拾遺新畵抵南金玉驄已向天閒老赤驥猶懷萬里心大食哲馬

郭右之題趙文敏畫馬云世人但識李龍眠那知已出曹韓上文敏見之謂曹韓固不敢當使龍眠在固當與抗衡也其自許如此錫山安君嘗得其子集賢諸孫彥徴畫聨馬軸王叔明題其後並論其父子筆法所出而尢盛稱文敏得曹韓之妙顧卷中無文敏之筆非闕典歟安君乃別購文敏一馬標諸卷首遂成合璧特來示余俾題其後於戱曹韓龍眠盛矣然其後皆無所聞豈若趙氏祖子孫三世具於一軸之中而並臻其妙殆古今一見耳豈曹韓諸人所得而擬耶若安君者其亦知所尙哉【安君名國字民太號桂坡錫山人】嘉靖壬辰三月旣望文徴明題

趙氏三世人馬圖捲【楮本最精】

第一幅子昻畫並題【畵奚官牽澹黃馬西向】

元貞二年正月十日作人馬圖以奉飛卿廉訪淸玩吳興趙孟頫題

第二幅仲穆畫並書【畵胡人牽驄馬西向】

至正十九年己亥秋八月餘寓武林一日韓介石過余道松江同知謝伯理雅意俾介石持所藏先平章所畫人馬見示求余於捲尾亦作人馬以繼之拜觀之餘悲喜交集不能去手余𨿽未識伯理嘉其髙致故慨然爲作以授介石歸之伯理云趙雍書

第三幅彥徴畵並識【畵奚官牽玉花驄西向】

先大父魏國公所畵人馬圖裝潢成捲復請家君作於後而亦以命余竊惟伯理之意豈欲侈吾家三世之所傳歟自非篤於【闕】雅不能用心若此也遂不辭而承命時至正己亥冬十月望日也承事郎江浙等處行中書省檢校官麟識

吳興趙公文章政事見重前代又以其餘【闕】適情於翰墨之內故字畫之工防染之神妙天下而子孫亦克承其志焉淸江王氏希和持其所藏公家三世所作人馬圖以示余蓋自子昻公爲之祖仲穆公爲之子彥徴公爲之孫覩其顧視隨立尊卑秩然親誼藹然然後知名賢措思運筆𨿽於圖寫之末而寓乎天理人心之正使後人於一展捲之頃孝敬之心自不能不興起於其衷也況蘭筋麯膝方首厚蹄目如懸鈴光流紫電奇情妍態宛如鏘如曅如翔如實可以充天閒而鳴和鸞也又何必伯樂之經九方臯之法然後可以見之哉希和今世名家素勤詩禮之教鄕先生稱道之者日益著是猶驥有其徳而又得其所養者他日充天閒鳴和鸞今將於此圖而徴希和之所至也載閱是圖敬書於後時永樂元年冬十一月五日將仕佐郎臨江府儒學教授錢唐沈大年

淸江王均希和所藏松雪齋三世人馬圖暇日持以示余余獲拜觀先朝文獻之懿繼述之雅亙古今而希有也楚書曰楚國無以爲寶惟善以爲寶希和寶此以傳家其亦善人也三肅以還珍重珍重永樂三年春龍在乙酉三月廿日前進士胡誠拜書

書畵彚考卷四十六﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷四十七

刑部左侍郎卞永譽撰

畫十七

元

錢選

錢舜舉浮玉山居圖並題卷【小捲長二尺水墨淺色】

浮玉山居圖直文華殿四明金湜篆首

瞻彼南山岑白雲何翩翩下有幽棲人嘯歌樂䢐年藂石映淸泚嘉木澹芳妍日月無終極陵谷從變遷神襟軼寥廓興寄揮五弦塵彯一以絕招隱奚足言右題余自畫山居圖吳興錢選舜舉

吳興公早嵗得畫法於舜舉舜舉多寫人物花鳥故所圖山水當世罕傳此卷蓋其自寫山居景趣旣髙筆墨精妙尢爲合作詩亦雅麗非近人語僕以戊子秋七月得於書肆如獲古圖史云因次韻識嵗月於後

秋風動巖樹歸鳥何其翩我思巖中人何以樂忘年夫君乃詞客畫手故作妍吳興圖畵藪詎隨時好遷上巖云積雪下巖水鳴弦展捲才尺許坐對兩無言山澤臞者張雨題於開元靜捨之浴鵠灣霅溪翁吳興碩學其於經史貫串於胸中時人莫之知也獨與敖君善講明酬酢咸詣理奧而趙文敏公嘗師之不特師其畵至於古今事物之外又深於音律之學其人品之髙如此而世間往往以畵史稱之是特其遊戱而遂掩其所學今觀貞居所藏此卷並題詩其上詩與畵稱知詩者乃知其畵至正八年九月八日大癡學人黃公望稽首敬題時年八袠

無官落得一身閒置我當於丘壑間便欲松根結茅屋淸秋采菊看南山顧阿瑛

余不之水浮玉山仙人來往乎其間珪璋藻思發天巧粉墨絹楮畱人間錢翁山居窈綿宻深潤山林閟白日翁去而今能幾年舊遊一變成荒煙惟有墨迹長不泯夜夜白虹光滿天遂昌鄭元祐舜舉偏工著色山如斯水墨畵尢難蒼茫樹石煙霞外合作營丘老筆看楚石道人題

何山西上道塲山山自白雲僧自閒至人不與物俱化往往超出乎兩間洗心觀妙退藏宻閱世千年如一日翁今仙去未百年人民城郭俱飛煙嚢楮題詩畱粉墨劍瘞丰城光在天倪瓚次韻遂昌翁所賦庚戌

錦城方天瑞英先生後人得白雲山居圖彷佛桐廬山中隱所錢舜舉眞迹別是一種風致漫系以詩山村老人仇逺

翼翼山千朶蕭蕭屋數間石崖不可渡門逕幾曾關緑樹經秋在白雲終日閒依稀鏡湖曲西到水回環延祐四年九月書於杭城北橋

題山居圖後

卅年前余閱錢舜舉山居圖於璜溪沈悅梅宅生紙用筆得王右丞家法緑淺墨深細膩淸潤眞與唐人爭衡圖爲張貞居伯雨所得和詩一篇詞旨甚逺書法精妙殆非時制余初學貞居書以悅梅爲吾壻張訓舅氏從其乞得之置古墨林卷中書𨿽存而圖則缺每有神劍異處之嘆成化癸卯二月四日悅梅之子志行以義新授承事郎載酒往賀出圖贈余兼得黃子久鄭明徳琦楚石倪元鎭仇仁近諸作展誦之餘不忍釋手篝燈滄江虹月舟中且閱且和得凡四首惟志所喜罔知形穢不可與古並也𨿽然古今人未必不可相及故韓退之送楊巨源嘗一言之餘可無言以附尾耶神劍合並豈非系之天也余之後人尙保勿失後學姚綬記

右第一跋初得之爲虹月舟物也故志喜以云然爲物於虹月知第幾哉余又初見之於今之日焉仲夏二日鼎

追次諸作附

霅溪回羣山山勢相聨翩霅翁搆山居往來已多年得趣自寫圖林壑秀且妍起處與歌歗於此無播遷外有白板扉中有朱絲弦貞居事品藻亮爲知者言右張貞居先生韻

展圖不獨可娛閒妙絕當求古作間長願眼明如此日短篷隨地看佳山右玉山顧阿瑛韻客常笑我不買山我愛水竹村幽閒石梁平坦行可度吠犬鳴雞鄰捨間昔人養性藏身宻懶出戶庭消永日花開花落罔知年補屋牽動蒼蘿煙錢公畫圖好山樹一綠交暎如春天右遂昌鄭明徳韻

山麓沿溪上山居入樹間雨香泉決決風細鳥關關僻地眞堪住新圖不等閒一時諸作手價重玉連環右山村仇近仁韻東海倪元鎭之作乃鄭遂昌韻故不次耳綬記

霅錢之奇墨非句曲玉山遂昌雲林山村諸大老不能以有聲之畫相爲奇也非吾云東逸史又安能繼諸老後塵其不爲虹月舟聚奇也耶鼎題山居辭

溪有山兮山有居山中之人兮樂何如朝開兮云合暮開兮雲舒水循除兮宛轉樹繞巷兮扶疎防前檐兮髙柳摘南園兮佳蔬社祈年兮飲酒客乘月兮驅車田屢登兮新谷架盈插兮舊書或托友兮麋鹿或混迹兮樵漁詠衡門兮翳翳忘夏屋兮渠渠旣理亂兮不知曷庸心兮毀譽山中之人兮樂有餘故吾薄世味兮早歸歟

吾適所安兮維其朝暮吾知止足兮庶幾無過山居兮伊何可抱元兮養素啟戶牖兮見彼南山居之安兮意髙閒仁者樂兮在靜日自落兮云還猗中山兮有有鶴四時之交兮良不惡起處食息兮於斯難以告人兮吾心之樂

考槃磵阿兮碩人之軸獨寤歌兮獨寤宿瞻菉竹兮淇園嘆白駒兮空谷彼寫圖兮人斯髙世之士兮系以詩百年文物兮予得之覩其物兮予思三月十又九日逸史重題

錢舜舉畫品甚髙人以花鳥見稱蓋未嘗多見其山水故也觀此山居圖七分用墨三分設色筆法絕類輞川復入顧愷之之域趙松雪素所師資豈眞阿私所好哉況貞居於書肆中一見此圖而賞識之復和其詩語意沖淡字畫淸逸無慙是翁大癡云知詩者乃知其畫亦名言耶故予大書特書不一書而足也是日綬過石云橋記

深墨寫山石淺緑敷樹林人家足亭榭魚鳥相浮沈古渡嵐霏合平橋野色侵日月塵中客於焉肯幽尋吾乎辦此志淸世早投簪佳境若眞有時攜孤桐琴一寫山林樂允契千古心古人得佳畵不限於大小幅或橫捲縑楮仙佛古賢花鳥樹石龍水之類米芾畫史首載晉人顧愷之戴逵不二三幅筆彩生動爲不易得比及六朝有唐附以五代如張僧繇王維者蓋不多得其人古今一揆余得舜舉山居圖佳甚何在長幅大軸耶更越數百年卽舜舉之筆何可得也政猶米芾之於顧愷之王維輩是已貞居謂如得古圖史者誠哉是言越三日甲寅過鴛鴦湖書

水閣新展捲山居舊寫圖樹陰紛若有嵐气逺還無上下峯巒互東西浦漵孤藍田莊子上單袷可風乎我欲侈淸霅沿流借好山塵飛隠幾外趣在卜居間新水遊魚動斜陽倦鳥還輕肥五陵內能得幾時閒展捲復展捲賦詩還賦詩鳥啼山葉晝人坐野花時暫輟任公釣重墨子絲風流千古事今日予思白裏貞居者摛詞類古人書當北海妙句逼杜陵眞握筆銷淸夜開圖對好春都將眼前水洗盡半生塵挑燈論書法尙友重文章夜色自爛漫歌聲方抑揚茅峯僊夢逺霅水墨波長二百年餘物來登逸史堂展閱生新喜吟哦結舊知燈花紅靡靡劍鍔白差差品藻當居上斯文合在玆鄰翁笑予老樂此不爲疲晡時書於西麗橋下

跋後又和韻四首自爲韻騷體三首唐選一首五言律六首喜甚而不已於詞由乎物之佳甚而不厭心目口手故也予耄矣心目之不厭聊彷佛吾丹丘一二口手之倦甚則虹月之一冗客況鄭倪仇顧可丹丘主人曠世相友豈桐邨牧可穢厠耶八十三翁桐邨周鼎書於武唐舟次

山居圖歌

吾地水竹有獨恨靑山逺今得山居圖詩篇喜盈捲此圖何人作乃是霅翁選霅翁山水落墨彊畵法駸駸乎晉唐矮屋不類緑野堂怪石絕似黃茅岡白雲去來書滿牀主人偃仰淸晝長東菑西瀼無遺老樹外小橋迷碧艸展圗不復得此翁松雪齋中昔爲好齋中盡是搗玉塵等閒不許天風掃人𨿽已矣捲長畱人得文章才壽考吁嗟得圖難攜上步虛壇毛骨盡森爽滚滚零露寒零露寒悄無語若山對面相爾汝今年借居擬避暑蔚然深秀閟行旅朝開暮闔窮煙霏誰能來此行采薇願圖幻出一拳石千巖萬壑爭光輝美哉僊伯貞居子得圗賦詩有如此百年遺吾勝百朋二老之神何日死貞居霅翁生同時時有先後云誰思水竹仙村永爲寶星斗射虹光陸離落花茫茫絮漠漠一度披圗一歡樂我尙攜登天祿閣右歌張燈時始於分鄕鋪成於本覺寺明日古於皂林石門之間非欲誇有惟志愛之無已焉耳三月廿三立夏日逸史綬題記

舟中賴此能消日半匹溪藤意趣多霅叟畫圖淩晉宋貞居詩語逼陰何山回樹繞門空設雨過風輕水不波誰个躋攀窮險阻一聲長嘯出煙蘿過語兒溪賦

七平長律十七韻

蒼茫涳蒙還分明諸盤回如天成遙看津頭浮虹船徐【闕】空中擎金莖探幽窮奇相攀緣乘涼披紛聊徵行東塗西皴殊連延髙張低垂皆輕盈檐阿翚飛淩層霄防幹蛇紆圍孤坪逶迆分岐村園深依稀穿雲橋梁平滄洲汪洋微風吹交疏空虛斜陽橫丹靑何時消餘閒乾坤斯翁畱其名藍田人亡遐吾思茅山仙來增詩情臨池揮毫千軍摧開圖遊心雙眸淸馳驅將追前修蹤咿嚅尢慙羣賢聲駑駘惡乎超神駒鷦鷯胡然儕遷鶯書題聨翩𨿽誇多揄優柔難求精孤懷悠悠淸輝堂長波湯湯吳興城並刀裁淞誰之盟餘光當分吾諸生是月廿五日余因訪韋庵廉訪使假榻於古杭靈芝寺之碧鳯堂對雨無聊捉筆書此逸史記三日不展捲何異隔三秋今日一展之頓然銷百憂片紙與隻字古人尙見収矧玆美圖史契我山居幽林鳥當我啼石瀨當我流寄傲倚南濯足弄扁舟回視五陵內輕肥乃浮漚吾生保此卷頫仰盡優遊在碧鳯堂人來索了淸逋日紛如也比夜則饑蚊惱懷遂徹燈火無暇展卷四月二日早飯罷題

余自辭官來忽忽十五年餘有志世外眞樂凡於古人圖畫翰墨有關乎此者輒蓄之今年春旣得錢舜舉山居圖其上有張貞居和章脫去塵土深愜所志不閱月又得羽客惠松雪學士遺扇一握絹素絕不剝爛手書七言四句云古墨輕磨滿幾香研池新浴照人光北牕時有涼風至閒寫黃庭一兩章於志又復愜之何幸疊得吳興二妙並皆珍重乃兼記耳

我能山中行未能山中居他日故園裏跂望空躊躕黛色幹雲霄相去百里餘誰開依林誰鈔種樹書無山有水竹聊將襟抱舒況得山居圖詩什深起予願言住西湖旣樵而復漁方伯劉閻諸公邀予遊吳山之紫陽庵飲至酣暢因得以窮山水之樂明日大參韓公復邀予泛西湖登防於靈隱寺山行凡兩日感而賦之逸史記

人見余題山居圖太多或者笑之或者知余懸懸此圖餘二十年一旦得之譬諸與一交好者別久乍見必傾倒不自知言之重且復也此則知餘者也士信於知已屈於不知已從古爲然何足異哉是月三日西湖書院飲歸燈下記此

中叚長句二首一三月廿三日舟至本覺寺作一廿五日抵靈芝寺作又七言律一首語溪舟中蓋廿四日也五言選二一則四月二日在靈芝一在靈隱不日最後一跋署是月三日則靈隱之作於是日跋於是夕前後凡二十餘首亦自訟其太多貽或者笑又自解曰士屈於不知己信於知己予固非眞知己者不笑其多愛其敏而瞻也特笑其嗜古成癖有自溺以劫蔡太保之顚欲巧爲之解得乎旣而彊予續貂予欲彊分此卷爲二物移虹月於桐村上也則怖予以米之顚自許分則死不許焉予亦以其所怖予者怖之坐客眙哄然一噱曰古今癡絕代不乏賢端陽前三日周鼎書前輩風流不可得得見風流在遺墨無聲詩數霅溪翁妙句尢能淡無迹黃篾樓中寶藏久題品曽煩並西叟迂倪跛鄭相後先唾落珠璣欲盈斗英有孫白雲房又解轉藏人所藏回首桐廬好山色也曽仇覽棲鸞凰翩翩鶴背羣仙去環佩餘音何許神光吹不散罡風斗畔時時夜吐虹云東逸史獬豸衣嗜古急忙如渴饑等閒光怪手可招筆底奇珍皆我歸銀海波寒蕩明月玉池秋水暖生肥對此不覺融心神吐詞連連如轉機古人今人曠百世前身後身無乃是捲舒舒捲兩相忘猶自不能忘夢寐謾將華鳥評吾霅一紙靑山落屏幾衮衮篇章題未盡癡黃言其學有本苦爲詩畵掩其名自古美才天所恡歸來乎云東子所逸所勞者何事答言一掬硯池春盡力工夫了於此門外冗塵閒自起方自揮毫掃生紙苕霅二溪同一水安知溪上山峩弁不在鴛湖鏡光裏明年甲辰春正月乙卯書於云東仙館時年八十有四鼎識奉次前韻

畫法師心者難得手與心融脫防墨政如老霅山居圖宛宛猶疑見行迹此居依山往來久又如五一置一叟但能容膝自然佳豈怪人嘲小於斗水竹村有吾堂房頃得此圖吾寶藏先朝諸老遺賦詠句曲眾中孤鳯凰霅溪流水湯湯去並入苕溪知幾許詩語長畱天地間雜沓春山暖云吐嗟余早制芰荷衣濯足滄浪毎樂饑有時散步夕陽裏芳艸野橋隨意歸桃花柳花次第落萬緑繞檐陰自肥漁童聨翩出泛艇織婦伊軋鳴當機我思古人𨿽異世畫絕癡絕今亦是考槃在磵復在阿永矢弗諼於寤寐桐邨老牧光前作展捲大書橫棐幾乾坤淸气流不盡倡和連篇乃張本閴寥短章余附尾才如襪綫非余恡便欲招起眞子橛頭細雨同其事明月太虛今古心擲卻浮名皆似此如吾老牧不吝作牛腰之軸還添紙尙伺傾倒三峽水洗盡徐寧塵萬斛不使飛來吾社裏是嵗二月朔姚綬書於白雲枕書窩

捲初到卷末文采何翩翩糢糊山水畱一紙餘百年寘藏雲東館披乘風日妍仙翁愛惜重至老心不遷新題時舉筆白雲在朱嗟余亦何者亦尾古人言楊循吉拜觀並題

錢霅川畫山居圖詠元諸名公品題詞翰姚侍禦丹丘公墨妙裝潢成捲項少溪主人授弟墨林子珍祕

錢玉潭桃源圖並題

始信桃源隔幾秦後來無復問津人武陵不是花開晚流到人間卻暮春吳興錢舜舉

千古仙源境界眞桃花別有洞中春桑麻處處陰連野雞犬家家住接鄰不識衣冠詩禮晉但知狂暴虎狼秦漁郎忽見驚相問共說還爲避世人豊城孫而安

霅川翁山水並題卷【金碧山水】

目窮千里筆不到自是餘生坐太凡一日興來何可遏開牕寫出碧嵓嵓

江南北苑出奇才千里溪山筆底回不管六朝興廢事一樽且向畫圖開

煙雲出沒有無間半在空虛半在山我亦閒中消日月幽林深處聽潺湲

胸中得酒出孱顏木葉森森嵗暮殘落墨不隨嵐气暝幾重山色幾重瀾吳興錢舜舉畫並題

錢玉潭五星形神圖捲

五星贊【趙子昻篆書原文不錄】

錢公筆妙天下無寫出五星形神圗五星形神不可測趙公書能具其實趙書錢畫多絕奇如今世上稱難得陳君重價購此卷襲入文房如拱璧閒時開卷一展玩只覺神明還舊觀餘生何幸得一覽耀我雙眸光似電一天風雲愁淒淒四壁圖書翻飛飛忙呼陳公陳公急掩卷形圖恐欲升霄漢九龍山人王孟端題

錢舜舉臨龍眠九歌圖

右九歌圖乃龍眠居士李伯時之筆而元吳興錢舜舉所摹然不必計也但楮素潔白而用筆精妙有可愛玩𨿽然求龍眠而不得得舜舉斯可矣其上古且是虞學士伯生所書蓋當時虞公以法名天下宜其書於此也萬曆戊寅四月六日茂苑文嘉

習懶翁洪崖先生像並題卷

神駕馭景飈太虛時總轡道不可分直悟天人際羣從皆成仙玩世不計年何當事神遊許我笑拍肩吳興錢選舜舉畫並題

洪崖先生住西山移宅深宻逃人寰幅巾烏靴腰角帶闊袖袍色濃嵐斑一笻九節相攜慣矮相家僮蕉扇攀﨑嶇步武轉蹣跚皂服輕袪行用辦一僮肩躶鞭白騾俊駛難馭馳坡陀後秋側畔蹺足勢柰爾決驟奔傾何藍衫只手操鞭逐席帽背擎無世俗一僮扶了一僮催髙束文書赤雙足一僮綠袂麻作履臂挑荘叟大瓠壺先生家具卽是此焉用檢校隨身符豫章穹嶺鑰幽谷雨捲雲飛霧如沐神仙狡獪蹤迹奇寫到吳興錢氏屋誰傳畫卷秦淮邊妙意恰得希徴憐贈以菊徑歸田篇玉禾自熟犁鋤廢黃犢烏犍有餘地卻後千年丹發櫃右洪都西山有洪崖居古刻此吳興錢舜舉臨成一卷余輒爲語書之徴明

錢玉潭竹林七賢圖並題卷

昔人好沈酣人事不復理但進杯中物應世聊爾爾悠悠天地間媮樂本無媿諸賢各有心流俗毋輕議右余用唐丞相閻立本法作晉七賢圖吳興錢舜舉選畫並題

吳興錢舜舉作七賢圖輕毫淡墨不假丹靑之飾似有取於晉代衣冠雅素之美想其儀形摹其樂趣觀嵇康之友六人或歌或飲或書或琴仰天席地優遊自得吁曲肱飲水浴沂舞雩豈外是哉珍藏之哲馬魯丁載拜

叔夜致憎因傲物嗣宗白眼視人間𨿽逃於酒終已爭似劉伶善閉關

濬仲公服駕軺車偶過黃公賣酒壚邈若山河忽興嘆竹林還憶舊朋徒牟應龍題

林下晉賢凡七人山王猶謂不足云老錢定有筆外意所畫如何無此君

癡兒毎以形似論如此風致殊蕭然此圖直可見妙手自是胸中有七賢夏溥題

三對一乃獨籍始咸以終荷鍤事已逹揮意何窮感此聞笛友嗤彼障簏翁筆端有啟事猶累吾山公吳暾朝陽題

門巷寡轍迹靜對溪南竹溪水淨堪染竹色與分綠有時澹相向襟抱如瑩玉安得萬蒼筤遮植靑溪曲豈無嵇阮輩遁世尊往躅浩歌日酣燕逹生亦云足往嵗居建康靑溪第一曲與蒼筤谷相對憶竹林眾君子故有此作今觀是圖遂書於後湘中劉致

七賢遊竹林趣向太孤絕山王偶然貴何物遂見黜金谿徐霖

錢霅川醉女仙圖捲【絹本重著色人物在山水間】

右舜舉繪諸醉女仙其鴉鬢宮妝者約是玉源夫人輩其披髮卉服者殆是華陰宮人輩其晳暴膩者或是女兒宛若輩至頽首舜姿而袍而束而纎靴露其股殊不可解豈天魔舞遺艶耶故相與沈酣紅翠耶抑玉潭臨摹舊本耶此畫正如仙花示幻觀者應作蒲團水月觀錦窩老人題

外錄

瑚网云余又有宋人作毛女四幅識之者曰此亦錢舜舉筆也女形甚偉貌多豊艶或披翠羽或遮錦褌或編瑤艸或掛瓊葉五彩爛然有絡鞮者有靳角者有兩兩踹駢趾者手各有執爲鏟爲筐爲畫卷爲雲母肩各有負爲琴爲扇爲書帙爲藥物爲花果又各有所隨爲鶴爲鹿爲猿爲貍逸致灑灑焉供之一室中欲行欲止欲笑欲語欲分餐欲贈句宛然軟絲幛上南嶽夫人也癸酉春效米家書畫船訪舊於玉婁水間回值鬻古者示方鼎色如翡翠意欲得此四圖並名筆妙箑十幄成窯五色盤盂及珀玉種種遂舉易之未幾嚢空將鼎共宋畫百冊質姚尙書岱之處意若有所失然四圖幸有臨本在

錢舜舉宮姬戱嬰圖並題【紙本髙七寸餘長三尺綠蕉墨石一美人抱兒在杌上手執花一枝一侍女擎紈扇傍立有項氏藏印乂字編號】

殿閣森森气自淸不知人世有蓬瀛日長無事宮中樂閒與諸姬伴戱嬰吳興錢舜舉筆

防扇風生月殿秋內家新樣玉搔頭侍兒折得宮花看笑弄嬌雛不自由林伯恭

小殿南薫扇影涼鳯雛嬌語倚新妝手中折得宜男艸雨露深恩到北堂林伯庸

金屋春閒午漏遲寧王玉笛罷愁吹嬰兒還自可人意索乳看花嬌更癡匡山李潤

日長別院停鍼綫瑜珥瑤環引一雙風靜綠蕉交鳯尾新涼分得到紗王渙

錢霅川竹深荷淨圖捲

李睎古樹石李龍眠人物畫史中俱列妙品只此圖能兼三絕眞錢玉潭得意筆也鄧文原題予家有玉潭翁三仙對奕圖毎明淨幾輒與友人展玩覺有生气勃勃玆於民瞻齋中更得覩此恍若置虛舟於渭川澤畔淸風習習自澗谷中來也直令人有遺世之想陸輔之

吳興錢舜舉畫種種臻妙獨是捲寫少陵詩句務脫鉛華歸之衝澹竹樹扶疎冠裳嘯詠而當時一叚納涼景色宛具筆端誠佳品也昔人謂王右丞畫中有詩吾於舜舉亦云雲間沈粲

錢舜舉碩鼠圖並題

爾形可憎無牙穿屋貍奴當前終難飽腹霅川翁錢選舜舉筆

老穗累累落燒煙不堪嚼嚙污殘涎玉堂學士存深戒爲爾重歌碩鼠篇中書禮部員外郎元永貞翻盆觸鼎勢紛拏姦黠防盱類不殊暫放田間防野穗絕勝官廩作穿窬儒學提舉陳庭實

黠吻工饞恣陸梁粟初黃未登塲君看一穗塡渠腹可信年年盜太倉前集賢待制馮子振奉皇姊大長公主命題

炎日催黃一穗云田間饑鼠已嘗新翳行竊步安能飽紅腐倉中粟正陳趙巖

古者大蠟迎貓爲其食田鼠也稟質於陰竊民食以茍生猶惡而除之彼何人斯剝民肌髓以自奉尢可惡之甚者不抉其黨而盡去之民之害不息也噫蔡文淵斂袵敬書

七尺長身愧負多淸時空食幾困禾營營蒼鼠才分寸不柰詩人總譴訶翰林直學士袁桷敬題禾黍連云待嵗功爾曹竊食素飱同平生貪黠終何用看取人間五技窮集賢直學士鄧文原敬題六月汗如雨誰信農家苦一粒未沾唇先飽田間鼠集賢學士王約

華黍如雲已報豊止憂鼠穴未能空土風才及迎貓祭想得今年八蠟通國子博士栁貫

苦盡谷才黃將収欲上塲農家未到口田鼠已盈倉直賢大學士陳顥

詩人連類等丘山著意尢深一粟間九鼎雲雷富魑魅也應川澤破神姦監修國史長史李泂嘗謂李斯稱碩鼠相因紅腐豈云多畫工不作貍奴捕猶繪防防盜一禾翰林國史杜禧

錢舜舉艸虫圖捲【詩多集唐不錄】

右霅川翁艸虫一卷精工絕倫卽徐熙易元吉不過以細巧得名不若是之奕奕生動纎纎悉備其殆畫筆而兼化工者與滎陽鄭

錢玉潭瓜蔓圖

嗟予憶昔少年日仗劍束書隨處適一朝遊至靑門東赤日炎炎何太炙枮腸渴吻難畱題眼底幡然遇生客問之不肯言姓名乃是秦侯之子息勤勤拉我臨家庭淨掃蒼苔頻拂席冰盤托獻家園瓜始信東陵有遺迹不比江南荔子漿無限淸涼透胸臆曾將家譜求新題還把中書掃香墨別來已及三十年欲覓他方無處摘今來作客來儒林偶見此圖深太息錢公舜舉非常倫好把珍藏莫輕擲髙門積徳如海深天錫此圖寧易得花英簇簇攢金錢瓞蔓綿綿添翠色子孫繁衍如此圖萬古流芳延世澤攜來索我題長歌不管胸中才略窄興來但覺毛骨輕筆陣縱橫風雨疾雲西梅屋秋風展蔓熟平原翠葉金花宻更妍憶昔邵平侯去後靑門聲譽至今傳三山陳士奇

吳興畫史擅良能筆底生春寫八稜寒嚼水晶思老杜味過崖蜜感東陵秋風落刃淸殘暑夏日和冰解鬱蒸瓞綿綿多賦詠子孫宜爾世相承嚴瀨王瓊

簇簇靑枝似錦鋪東陵傳種入天廚畫工寫作丹靑巧煩暑猶堪賽酪奴蜀山人虞集題

東陵遺舊業千古播圖看耿耿金花簇綿綿翠瓞攢刃分瓊液潤齒嚼水晶寒陽節均能守流芳永世安云西蔡瓛

外錄

瑚网云蔓圖爲王敬美所藏甲寅秋王得之婁友云

錢舜舉臨陸探微金粟如來像幷題卷

維摩像舜舉

我本太乙之精化身爲維摩公眞天人也與我有夙契可圖吾像選敬承教而圖之大徳四年六月朢日淸曜老人錢選舜舉謹識

外錄

書畫舫云錢舜舉維摩像紙本重著色面相如生舜舉自跋其後當爲而翁畫本第一此卷亦在韓氏當與王徵君百谷家子昻畫如來相伯仲也捲爲猶子誕嘉所購全學陸探微

淸曜老人弁山雪望圖捲

外錄

書畫舫云舜舉畫山當以弁山雪望捲爲最後有潘嚞等四跋佳品也其小本歸去來圖則眞而不逮矣

霅川翁唐三學士圖幷題卷

唐三學士粲三英挺挺人才藝術精無事圍碁春晝永至今畫筆上傳名吳興錢選舜舉

唐朝內相極淸華出入黃扉掌白麻承詔歸來無一事閒尋碁局到昏鴉不二心老人

唐三學士捲題辭

右此卷錢舜舉所圖唐三學士吾裏好事者譚繼先傳心得之前進士李一初希蘧先生題之也先生登元統癸酉李齊榜進士第始參議張公起巖尙書宋公誠夫監丞揭公曼碩讀其廷對防擬甲是科啟緘乃南士遂攺次李齊公平會齊病上表謝恩則先生也城西龍湖幹之記驗矣初授文林郎應奉翰林文字未上過家拜重慶鄕邦榮之已而連丁內外艱攺同知婺原州事興學教民士子駸駸知所向方轉儒林郎江浙儒學副提舉同寅班公彥功以善書鳴詞翰兼工班讓能焉旣還鄕值亂離用廣西憲臣薦入風紀僉湖南憲道梗未任養晦裏中諸義壘轉徙禾川諸詩禮大家爭迎致之𨿽在艱危不忘忠愛時紓思乎吟詠文字之間兵燹後所存惟云陽集而已先生人品髙尙胸次廓然無城府故其爲文不事剞劂而縆幅自然詩亦如之評者謂有館閣气象嗚呼已矣九京不可作矣今覩此畫此詩宛然鸞停鵠峙之在目也繼先什襲惟謹念遺響寥寥不逺湖江數千里介其子以和裝池成幅懇識其後意恐先生地下笑裏中人爲爾寂寂也厚哉繼先之用心也余於是益有感矣天之將防斯文吾裏也吾不得而知也胡爲使先生以垂絕之音聲諸阜山之義壘天之未防斯文吾裏也吾不得而知也胡爲俾後死者獲嗣其遺響於今大明朝玉堂之瓊署其亦有數也夫其亦有數也夫言之不足載詠歌之其詩曰老錢設色工寫眞圖此學士祗三人其時大開天冊府人中妙選皆鳯麟更番無事各退坐華館方牀錦繡茵手書不看著棋子何以得此逍遙身流傳幸得譚隱士題品不用余縉紳前朝學士李應奉防筆落紙如有神今朝翰林劉學士紫薇泚露當淸晨李則已矣邈遺響捧心之後難爲顰工顰效顰不用辧且看梅花報小春時洪武二十一年蒼龍戊辰良月旣望翰林學士奉議大夫兼左春坊左贊善裏中老契家劉三吾坦坦翁書

舜舉觀梅圖並題卷

不見西湖處士星儼然風月爲誰明當時寂寞孤山下兩句詩成萬古名吳興錢舜舉畫於習懶齋並題癡童臞鶴冷相隨笑指南枝傍小溪到處一般香影色孤山只在斷橋西右題和靖先生觀梅圖無懷上人徴予作愧弗稱也至治元年春西湖村民仇逺書

錢玉潭五君詠圖並書卷【白描】

五君詠

阮籍

阮公𨿽淪迹識宻鑑亦洞沈醉似埋照寓辭類托諷長嘯若懷人越禮自驚眾物故不可論途窮能無慟

嵇康

中散不偶世本自飡霞人形解念黙仙吐論如凝神立俗迕流議防山洽隱淪鸞翮有時鎩龍性誰能馴

劉伶

劉伶善閉關懷情滅聞見鼓鐘不足歡榮色豈能韜精日沈飲誰知非荒宴頌酒𨿽短章深衷自此見

阮咸

仲容靑雲器實稟生民秀逹音何用深識防在金奏郭奕已心醉山公非虛覯屢薦不入官一麾乃出守

向秀

向秀甘淡薄深心托豪素探道好淵觀書鄙章句交呂旣鴻軒攀嵇亦鳯舉流連河遊惻愴山陽賦魏嘉平中阮籍嗣宗嵇康叔夜山濤巨源劉伶伯倫阮咸仲容向秀子期王戎濬衝並居河內山陽縣其爲竹林之遊世號竹林七賢顏延年作五君詠乃黜山濤王戎以其貴顯有負初志也余因作五君詠圖且書延年詩於捲後淸曜老人錢選舜舉

外錄

書畫舫云吳興八俊趙王孫稱首而錢舜舉與焉至元間子昻被薦入朝諸公皆相附取官爵獨舜舉齟齬不合流連詩畵以終其身傳聞所畵五君詠學周文矩王跋極推轂之而公寄意亦髙雅又見公仙奕圖和靖觀梅二卷一臨楊光庭筆一仿李公麟作後有自書詩跋文采風流可挹也

習懶翁列女圖

錢舜舉年少時嗜酒好音聲善畵髙者至與古人無辧嘗借人白鷹圖夜臨摹裝池翼日以所臨本歸之主人弗覺也今老矣其畫益不可得湖之人經舜舉指授類皆以能畫稱然而舜舉髙矣此三圖舜舉所臨誠古名本劉向書序記古之列女多矣古人因之以爲之圖此獨取鄧曼許穆夫人括母豈非以其識微知逺也耶婦人之於父母夫若子之間不失孝貞亦已多矣今楚魏趙之事未見幾防三人者固已言之其言之讎無毫末差若符合谷應淵澄而日出凡於形聲之內舉不能以自遁則三人者之明其於婦人獨不甚賢也哉大徳四年龍集庚子七月望金華胡長孺書

錢舜舉秋茄圖並題卷【紙本髙一尺長二尺六寸淡色秋茄一本二花三實秀色可飡老圃生涯撩人抱甕之思】

老圃秋芳【引首橫書】原博【黃箋本】

憶昔毗山愛寫生茄任我筆縱橫自憐老去翻成拙學圃今猶學不成吳興錢選舜舉

短短樹疎疎花西風籬落畔生意自無涯累累結就紫金實曉露凝華耀晴日苕溪貌得畫圖看一片秋光落神筆雲間錢博

紫苞涼沁露香新十畆秋光一望勻莫厭此中滋味薄東陵亦是種人東吳陸防

林下新開老圃堂繁花不種種秋芳柔枝細簇瑚樹嫩葉低垂紫錦囊七月金風吹不老五更甘露濕猶香紛紛甲第誇粱肉淡薄誰知滋味長姚江吳節紫葉低垂紫實新粉痕含蒂露輕勻苕溪後筆能神妙老去翻憐學圃人錢吳興畫入神品當時工史多假公名故公晚年之作必自題識其後以別之此圖系以絕句亦公晚年筆也仁和夏時正落蘇和露煮來新味與羊肪太不勻卻愛忘機秋圃裏逺遺榮辱漢陰人滎陽潘暄和

瑚枝綴玉苞新露葉紛敷紫翠勻老圃飡滋味足只愁無酒可邀人古並周瑄次季爵韻爲防夫書

雨畦芳樹若云稠實結累垂紫錦毬愛殺老錢三昩手分明寫我故園秋淮陽史敏

老圃秋風裏疎花獨自芳葉稠初覆緑子嫩未成黃香積山僧供茅茨野客嘗江南多此味見畫憶家鄕安丘袁凱

紫苞靑蒂葉微黃老圃秋深浥露香自是憲臺淸似水澹中滋味較來長古今名物可寶者多但其顯晦之間亦若有數存者不遇其人𨿽昌黎之文終爲頽壁敗篋中物耳況乎楮穎余墨哉是圖𨿽粉黛非故而名卿大夫愛重如此非得其人則亦求汝於醤瓿上爾豈能有是顯耶然則今日之吐奇抽祕競爲稱掦亦此畫之遭也嘉興伍方識

錢舜舉山居圖【紙本髙八寸長三尺六寸設色粉云丹樹翠岫蒼苔水面有人行舟翩翩逸致】

山居圖

江上嵐光滴翠微江波浩渺蕩晴暉石林霜老丹楓樹茅屋云深白板扉鏡裏一天飛鳥盡槎頭三尺釣絲歸展圖無限滄洲興愧我黃塵未拂衣紀儀

桃源起新徴芝巖亦科稅剰水殘山無寸遺白雲夢斷歸來地晴忽見古畫圖眼中突兀開仙都圃滄洲宛相似不知塵世皆泥塗芙蓉髙金璧海霞掩映成五色茅堂深開白板扉漁磯陰防靑苔石江天鏡闊波不驚野樹錦列秋無聲扁舟載客向何去日暮還防鷗鷺盟如此髙情復誰有煙雲空落丹靑手卷圖三嘆意茫然淒風颯颯生林藪紀堂

錢舜舉秋江待渡圖並題【紙本髙八寸長三尺餘著色】

山色空蒙翠欲流長江淸澈一天秋茅茨落日寒煙外久立行人待渡舟吳興錢選舜舉畫並題

暝色生津樹船開莫放遲白頭何處客沙上立多時慈谿陳恭【烏絲四行八分書】

芙蓉插天金陸離白波倒影搖參差江南西風渡船小山下落日行人遲楓林遙起漢陽思茒屋久負滄洲期漁竿老我底須老歸待白髮歸何時會稽胡惟仁

四山回合暝云多嫋嫋秋風吹白波猶有江頭未歸客荒涼落日柰愁何蛟川朱庸

靑山植圭璧崇崖耀金紫澄江靜無波明霞爛如綺歸人望茒茨獨立江之渚杖挈來何遲暮色已如此豈不念安居無乃天所俾薄田入幾何科差殊未已懷哉鹿門翁足不履城市胡惇

山路幽深日易西有人持蓋欲何之眼前渺秋江闊隔岸扁舟發棹遲倪可與

野日欲低江樹寒洪濤捲風吹白菅魚龍掀舞小舟逺行人目斷東南山東南自是神仙窟紫翠含輝凍山骨璚華瑤艸長防幹翠羽金衣共飄忽土嚢深處開白扉溪流照席寒光微正宜八月粳稻熟豈可一防埃塵飛少待夜深風浪息五色防霞團曉色從容歸去主雲林歌激淸防臥磐石至正二十六年冬十二月旣望烏斯道題

江上靑山如一發宛轉林巒翠光滑幾家茅屋未開門野渡扁舟遲明發蕭蕭木葉動秋颸隔江有人歌竹枝江天空闊波浪惡也應待渡來多時正如獨客螺江上身作孤云心浩蕩擬從雙闕覲淸光路梗萊不能往倪君置我白玉壺篝燈促迫題畫圖眼中見此三太息卻憶榕聞鷓鴣予自閩浮海爲阻風還抵四明倪君有助出示此卷索予陪春艸先生同賦因得以寓其意焉臨安劉中

神仙洞府何淸寒芝蘭長處無茅菅燦爛煙霞隔風雨四明遙映天臺山滄浪隱現潛龍窟六鰲戴空山作骨方壺員嶠自相通一見心親非倐忽朝京曽覲黃金扉雙闕岧嶤云影防萬里歸來海風健片帆一路天南飛江梅已報春消息空翠沾衣舊山色渡頭吟客待多時還坐林間蒼蘚石餘自京師南還航海至鄞倪君有助以秋江待渡圖見示因有所感就次繼善烏先生韻以見意云時至正丁未春月臨沂王魯

秋江已平秋葉黃有客待渡秋水長停橈切莫歌白薴白薴歌成秋露涼鴻飛防防白日晚客心茫茫愁欲斷微波咫尺不可通何況精靈隔霄漢臨川逸民鄧宇

將軍有名畫愛之如璆琳越羅重襲象爲首一展滿目秋蕭森羣如鸞舞霄漢無柰金碧迷寒林長江流波千頃湛澈獨喜同吾心移舟數叟不足惜偶爾遇濟江之潯衝閒把釣者誰子永謝塵俗忘纓簪幾間茅棟隔潨塢欲與此輩來幽防戴將軍奇瑛所藏錢舜舉丹靑索子題余見卷中前輩諸作皆遒麗新奇如金聲玉應非後進竊窮櫩寸晷之功而可以比𨿽間有一二不快人意蓋無鐘離春之醜則不足以成西施之美質也洪武癸酉夏四月晦日西河池貞書

大江東西路南北輕舟日送勞生客汀沙薄暮風滿林未渡支笻看山色山色無古今行人幾來往錢公妙筆咫尺間寫盡江天足幽賞靑華子丹楓映江潮落早斜陽影裏鳬鷖小白雲飛盡碧天空江鴻一聲波渺行人悵望來沙頭歸心如箭不少畱眼前幸爾風浪靜舟渡遲遲且莫愁潁川陳琳

大江微茫天未曉散綺餘霞出云表亂山滴翠露華寒隔樹人家茅屋小行人欲發待渡舟垂綸獨釣磯上頭感時撫捲寄遺意蘆花楓葉瀟瀟秋昌節察伋

開卷羣擁金碧萬木失翠凝秋色風波競渡往來人誰似蘆花釣魚客吳山雲林叟人

秋林日將下秋江水方深舟子不待招似識還家心鴉背見靑山遙遙生夕陰浩然賦歸去利濟吾當任吳門龔輔

芙蓉花落飛紅雨楊栁條疎見碧波莫謂到家天欲暮濟川舟在夕陽多長洲謝表

劉貫道

劉仲賢應眞像捲

中山劉貫道畫悉宗晉唐故其於應眞人物變化態度【闕】雅一展玩間恍然置身入五臺國與阿羅漢對語眉睫鼻孔皆動眞神筆也𨿽吳道子王維亦當無忝矣茂苑文嘉題

髙克恭

髙彥敬仿老米雲山圖並題卷【靑綠】

靑山半晴雨遙現行雲底佛髻欲爭妍政恐勤梳洗房山髙彥敬作於雲巖精舎

空山兮寂歷石气蒸兮蘢蔥人家兮木末望雞犬兮雲中水流花謝淹冬春兮無窮江亭兮石瀨靄靄兮深松山中人兮歸來防長嘯兮天風彥敬尙書弄襄陽墨戱作此圖沙彌老人仿招仙之辭作此贊白日寒冰手皴拆云川居士應笑我多事饒舌至正戊子正月

髙房山煙嶺雲林圖

西村元不隔西泠未晚人家戶半扃要覓巢居新閣處試從煙雨喚樵靑句曲外史張雨

江蘺漠漠水泠泠林下幽人戶未扃熟睡不知春雨過起來云外數靑徐賁次韻

一个茅堂何處小橋古木溪灣但見山靑雲白不知天上人間奕

漠漠層巒障曉嵐參差沙樹似江南眼明見此房山筆不減當年海嶽庵逃虛子

尙書生長燕臺下慣識風沙艸漫野何由得見山水鄕煙嶺雲林逺能寫平時四海作宦遊髙興最愛江南秋霅溪淸曉剡溪晚閒解徵轡防扁舟此中謝屐曽經處半是啼鴉棲鶴樹斷橋旗下問農歸逺寺鐘邊訪僧去風流一沒嵗未遙坐覽遺迹成前朝何當徧覓畫中景聖恩已許作漁樵髙君彥敬號房山官拜尙書公畫山水無不佳者未若此幅大有米家意趣靜庵張別駕持此圖索余拙作故賦一篇以塞請耳然余老艸不工可笑旹洪武庚戌嵗三月五日渤海髙啟題

梅之紅其色也海棠之香其韻致也畫之濃深其神彩也髙尙書潑墨濃淡成山林煙雲靈幻神彩飛動其上苑朱梅昌州香海棠乎眞散聖安禪自能奇逸萬曆丙辰小春初度日西吳汪砢玉題於自韻齋

丁巳春餘以髙彥敬煙嶺雲林與趙文敏杏花書屋倪元鎭翠竹喬柯王叔明鐵网瑚及王元章墨梅同供一室時董宰太史過齋頭見之因評房山云此幅墨气絕佳其奇爽過南宮猶唐詩之於文選也余請卽題是語會諸客踵至未果後爲姑溪友人賺去不憚千里追索不啻珠還合浦也砢玉記於江村

髙尙書秋山暮靄圖並題卷

傍溪艸舍隔林中望際雲山翠幾重長憶雨餘閒信馬輕鞭遙指兩三鄧文原

蘆汀動江色山翠防云衣如何千載後再有米元暉孟頫

靑山半晴雨色現行雲底佛髻欲爭妍政恐勤梳洗【房山自題】

三代以來推盛世九州之外有斯人君看筆底生秋色盡在瀟瀟楚水濱丹丘柯九思賦

去年弭楫香鑪下煙雨漫天失圖畫只今見畫似成癡紙上匡廬美無價晴雲戀雨凝不飛蘆邊鴈影秋離離聨檣髙下森列槊茅屋參差紛置碁防缺處忽見樹翠直下疑無路栗裏先生杳莫防香山居士今何處桑落渚五老勝境常存夢寐中慿誰喚起髙八座短棹枯笻著此翁檇李李國蕃

晴巒掩靄云容薄逺樹微茫水气秋如此江山亦奇絕若爲著我釣魚舟文志仁題

長江萬里流滔滔風平如席靜不濤老楓疎栁澹雲影攲岸側島明秋毫紅塵一防飛不到何人結屋江之臯霜淸水落沙嶼出蘆葉瑟瑟鴻南翺一崒嵂聳峩髻俯視培塿如兒曹晴嵐朝爽滴空翠樹林露沐滋流膏心融造化意慘淡筆挾風雨聲蕭騷淋漓元气猶帶濕收入萬象無能逃扶輿淸淑聚胸次固應獨擅人間豪未容小米詫能事千古且說文昌髙世間神物不易得牙籖玉軸歸時髦我來坐疲不遨展捲頓覺舒郁陶何煩蠟屐躋攀勞崦西小紅防野桃郭麟孫題

層巒疊嶂堆靑髻薄霧輕雲罨疎木髙侯胸次淸絕塵開卷令人觀不足陳防

逺樹含空煙羣緘積翠離離鴈外檣落日來天際髙侯丘壑心防墨悟三昩我欲傲滄洲晝長枕篷睡郭畀

房山髙尙書以淸介絕俗之標而和同光塵之內蓋千載人也僦居余杭暇日防杖攜酒壺詩冊坐錢塘江濱望越中諸山岡隴之起伏雲煙之出沒若有得於中也其政事文章之餘用以作畫亦以寫其胸次之磊磊者歟因閱允同文學所藏著色山水一卷後有黙庵賦詩展詠永日遂記尙書公之一二並次韻黙庵詩題畫上云倪瓚

白雲孤鶴暮知還船泊錢塘看越山珍重今朝重展捲吟詩作賦北間己亥六月十八日也髙侯筆法妙天下貌得江南雨後山都是乾坤淸淑气興來移入畫圖間沈右

雲山海上千里煙雨江南幾村元气渾淪誰化尙書醉墨無痕辛酉嵗秋八月十有九日馬治淮南春夜風兼雨空堂蕭蕭雜人語戶曹好客無與娛故展橫圖慰羇旅大山矗矗如覆釡小山歷歷還聚黍人家隔岸見衡茅艇子隨潮知浦漵眼昏莫辧雲中樹據案呼童執髙炬千里悠悠亦逺遊卻喜意行無險阻闔閭城中爲我家俗事到門多峻拒平生惟有山水緣招我登臨無不許憶昨離家始浹旬此物依然入東楚乃知髙侯畫有神未讓道寧與僧巨願君從玆愼藏弆對棋寧賭淮南墅予北上道經淮南過宿故人邵文敬公署承示房山此卷愛而題之成化十五年三月廿八日吳寛

春云離離浮紙膚翠攢百疊山糢糊山空云斷得流水咫尺萬里開江湖依然灌莽帶茆屋亦復斷渚迷菇蒲岡巒出沒互隱見明晦陰晴日千變平生未省識匡廬玉削芙蓉正當面宛轉香鑪森紫煙依稀夢澤分秋練未遂扁舟夢裏遊酒醒獨展燈前卷問誰能事奪天工前元畫法推髙公已應气槪吞北苑未合胸次饒南宮南宮已矣北苑死百年惟有房山爾只今遺墨已無多前把卷重摩挲世間吮筆爭麼麼掃滅畦徑柰爾髙公何徴明爲子儋題

外錄

書畫舫云古今寫山水者流傳幾及千人惟二米髙倪之迹簡淡超逸至使人不可摹眞奇絕也近見項氏祕藏秋山暮靄圖捲幽澹自然掃盡畫工蹊逕的爲彥敬絕品得而藏之足可眼空一世矣何必王維李成哉

髙文簡山村隱居圖捲

彥敬所作山水眞杜子美所謂元气淋漓者耶仁近得之可謂平生壯觀也孟頫

大徳初元九月十九日淸河張淵甫貳車會髙彥敬禦史於月泉精舍酒半爲予作山邨隱居圖頃刻而成元气淋漓天眞爛漫脫去畫工筆墨畦町予方棲遲塵土無山可耕展玩此圖爲之悵然而已南陽仇逺仁近

我家仇山陽昔有數椽屋誤落城市間讀書學幹祿井枮竈煙絕況復問松菊如此五十年一出不可復髙侯丘壑胸知我志幽獨爲寫隱居圖寒溪入空谷蒼崖壓危構白雲養喬木向來仇池夢歷歷在我目何哉艸堂資政爾飯不足視吾舌尙存吾居有時卜

我昔遊七閩百嶺爭嶻嶪白雲漲川原深谷如積雪又遊天姥岑幽磴緣曲折長林翳寒日十里行落葉轉頭五十年遐想正愁絕開圖意忽動戃怳生內熱何當駕松廣分我翠一疉弁陽我所廬見謂山水穴漂零愧楸檟嵗月老薇蕨平生旣遙集足痺屐齒折何當賦歸田初志遂所愜懷哉復懷哉淸夢繞林樾弁陽老人周宻

南陽先生列仙臒奮往仇山云一隅平生廣文官旣冷投老故村田已無惟畱詩卷在天地淸名正似孤山逋我時總角山之徒毎操杖幾從宴娛百年豈獨前輩盡而我今亦形容枯棲霞嶺空悲拱木泉月庵廢愁寒蕪忽披遺墨重再拜想見五老風流俱人生有情況多感坐念往昔睫欲濡白鷗浩蕩不復返黃鶴一舉安能呼髙侯筆力安所如前身朱方老於菟故能胸次吐巖壑但怪滿紙風煙麤安得好手爲一摹著我中間茅屋孤君其寶之勿輕出便是米家驚倒圖右山村圖捲故尙書髙克恭彥敬爲禦史時爲仇先生作於月泉精舎精舎乃故宋漳州僉判張逄源淵甫之墳庵淵甫卽句曲外史伯雨之大父也先生一爲溧陽教授卽不仕仇山在余杭溪上因號山村民棲霞嶺在西湖北山先生墓焉弁陽則艸窓周公謹之別號弁山在武康溪上先生翥師也大徳初元年甫十有一常從先生出入諸公間今逾再世矣景寧尙書得此卷以屬題傷年運之旣邁感事物之非昔愴然於懷以序卷末庶幾覽者知三四君子文獻之可徴也至正昭陽赤奮若夏五之望河東張翥謹書於京師所寓【闕】虛遊軒

古燕尙書山澤臒風采照耀南天隅平生畫筆入神品千金匹練人間無當時求者徧都邑冠蓋塡門如索逋仇池先生列仙徒握手一見相懽娛醉磨濃墨寫丘壑老樹幻作蛟龍枯西湖北山莽空闊蒼煙白鳥迷秋蕪披圖感物念疇昔乾坤孰與斯人俱弁陽讀書仍博古後來膏馥多沾濡蛻庵虛遊老京國峩冠不受山人呼詩窮半世聲赫赫西馳白霫東菟吳興舊是宋宗室奚以丹墨論精麤嗟哉諸公勿復作淸賞未覺雲泉孤豈無好事掃空翠爲我添入廬山圖右髙尙書所畫山邨圖捲蛻庵張承防題識甚詳崆峒外史王溥得之攜以見示慟傷前輩凋謝不能無感今懷昔之私蛻庵予故人也遂次其韻附於卷末不足言詩聊記嵗月云耳洪武丙辰長至後五日豫章蒲庵來復題

右髙文簡公畫趙文敏公題識仇山村周艸詩皆絕無而僅有者河東張承防嘗爲賦詩吾友蒲庵復和之餘欲效顰老病未能也姑書此以識吾愧金華宋濓題

仇山有遺老白首慕林屋塵途謝簪組雅志不爲祿誰將西湖水去灌南陽菊舊藏房山圖幽意時往復人皆愛毫素此興渠所獨新聲世亦少遺響在空谷蕭條異代間不獨悲艸木嗟予亦何心對此還駐目平生不識畫賞此一詩足玆山幸吾鄰老矣願終卜舜臣殿講藏山水圖云髙尙書爲仇山村作者仇詩在焉予愛而和之予嘗爲舜臣題畫有與子坐結東西鄰之句不一年果協鄰卜殆亦非偶然者故於此詩並致意云成化乙巳春三月旣望翰林侍講學士長沙李東陽書於懷麓堂

雲气蒙蒙繞澗浮眼明誰辧數頭深林茅屋依然見應是前村雨腳収

邨居隱隱卻通舟中有山人舊姓仇二百年來遺墨在令人欲作武林遊元仇仁近先生自號山村髙房山尙書因爲作此圗今吾僚友尹君舜臣得之以示予爲題其後而識之嵗癸卯七月廿二日長洲吳寛書

春山擁春云蓊然失茅屋下有幽貞士防心謝榮祿卓哉淵明志夫豈在叢菊李願盤中居居深繚而復亦有杜陵翁長鑱斸黃獨豈無終南逕不博王官谷仇山在何許邨居迷灌木乃令千載下開圖見天目靑山臥有餘白雲看不足願言往從之不疑我何卜仇仁近名逺錢塘人前元老儒也號山村居士髙尙書爲作山村隱居圖仁近自題其後頗示不遂隱居之意然易世之後此圖遂傳爲故事則亦何恨哉自大徳初元丁酉抵今嘉靖壬寅二百四十五年矣企仰雅懷因追次其韻長洲文徴明

彥敬秋山過雨圖

外錄

書畫舫云彥敬小幅近見秋山過雨紙本淺絳色烘鎖活脫林木森練奇絕奇絕

髙尙書夜山圖並題卷

萬松嶺畔中秋夜況是樓居最上方一片江山果奇絕卻看明月似防常髙克恭爲公略作

敬題彥敬郎中爲公略年兄所作夜山圖

髙侯胸中有秋月能照山川盡豪髮戱拈小筆寫微茫咫尺分明見吳越樓中美人列仙臞愛之自言天下無西雨暗政愁絕鐙前還作夜山圖吳興趙孟頫

吳越蒼茫咫尺間尙書能畵夜看山塵銷海市露初下雪積江山潮始還坐上賦詩誰絕唱夢中化鶴或臨關髙情久逐年華盡秋樹寒波愧妙顏虞集

善畫尙書髙彥敬能詩學士趙子昻兩翁秋興江海動一尺夜山吳越蒼雲松霧塔參差見野水寒沙漭長山撫捲應惆悵卻憶東坡賦雪堂林泉生

靜夜江山吳越中髙侯筆力壓晴空雲開海【闕】波濤壯月照城池气象雄髙閣有人【闕】北極平林落木【闕】西風誰知墨妙畱塵世【闕】老風流萬古同臨川漕山雄覺

彥敬郎中髙君讀書窮理外畱心繪事所謂吳裝山水者尢得意焉左右司秩滿之後閒居武林不求仕宦日從事於畵心愈好而技愈進𨿽專門名家有弗逮也行省照磨李君公略性衝澹樂山水寓居吳山之顚南向開小閣俯瞰錢唐江及淛東諸山歷歷可數如几案間物彥敬毎相過未嘗不畱連徙倚以展淸眺公略謂夜起登此閣月下看山尢覺殊勝彥敬聞之躍躍以喜遂援筆而爲是圖公略持以示予且請著語因賦錢唐夜山圖歌一篇書之左方聊爲道其梗槪云

常人畫山皆晝山靑天白日摹何難郎中畫山作夜景沆瀣滿空生筆端雲散月皎皎山長江漫漫近山龍虎踞逺山眉黛彎江南與江北碧玉飛孱顏千崖無人萬壑靜只有謫仙之裔獨坐臨飛欄幅巾不畏風露冷得句杳在蒼茫間會稽秦望道塗近鴈蕩金華天地寛穹林羅叢祠曲暗鬼所寰涴涴燈火收惟見煙中竿佛塔如巨靈被甲峨寶冠巍然拄天立威猛恭而安相對兀不語色並星芒寒似憐騷人孤詎爲非類千日入慝將作特來衛詩壇遂覺嵌嵓魑魅魍魎走皆盡攝衣縱步危巢更可棲鶻攀不知中郎何從得是本只因曽向吳山小閣忍睡觀更防天下江山有如此杭州城中人得看人得看知者少競利爭名昏復曉豪家翕翕志歌歡下戶營營急溫飽萬象橫陳棄若遺東門俎豆鶢鶋鳥若非髙李相與拈出付後來暴殄天物誠堪哀至元甲午陽月望日徐琰子方父跋於武林官舍之方潤堂【號容齋】

世人看山在山下李侯看山向絕頂世人畫山畫白日髙侯畫山摹夜景絕頂看山山更奇夜景摹出人少知逺山蒼蒼近山黑巖樹歷歷汀樹微天髙露下暮潮息月明一片寒江遲藏深樂淵潛驚定安林棲耳絕城市喧心息聲利機古人無因駐淸景髙侯有筆能奪移容翁復作有聲畫防搜天巧爲補遺後來知有李侯之徳髙侯畫千年人誦容公詩鮮於樞【漁陽人至元渡江始學書字伯機號困學齋】

錢唐城中吳山髙右背湖水前江濤江南江北山周遭隱若廢堞緣空壕山椒樓居湖海豪晝趨省垣坐郎曹夜歸憑欄呼濁醪維時江月明秋毫羣動一息沈嘩囂山如聚米樹如蒿剎竿離離如桔橰江流無聲夜滔滔風帆何處藏千艘下窺萬垤埋腥臊政夢膏火相攝身便擬虛空逃東將入海淩鯨鰲昔年采石披錦袍蕩兀未免隨輕舠近者觀潮蹋江臯卻恨管鑰重門牢何如坐寂不遨一覽不費躋扳勞兔蟾西飛首重搔寫畱尙賴中山毛鉅公賦詠追風騷江山動色矜衮褒野客嗜山逾老饕展捲物色分殘膏快剪已具並州刀不須汗漫期盧敖虎林盛彪【嘗授教官館於伯機太常家淸介可重】

人知麗日江山奇月中更奇人不知古今畵手不能畵髙侯能畵兼能詩風流文采乃如此筆意所到神莫窺琉璃宇宙入萬象淸寒周匝天四垂羣鴉已息露下一鴈不度行雲遲龍飛鳯舞又千里一起一伏相追隨潮來不見江吸海但見夜壑寂寂舟無遺廢宮隱約認孤塔長竿髙下標叢祠俯觀下界萬屋如鱗次其間醉夢覺者誰金城樹老嵗月往昆明劫盡天地移匆匆吳越已陳迹丹靑先寫興亡悲虞山禹穴會稽路蒼蒼涼涼隔煙霧平生慣向圖中遊老我臥遊無勝具昏花疑是雪欲晴剡溪直在無山處何人說與李將軍太淸豈必畱微云豪端巽二肯一掃淸光應更餘幾分天然人境兩相值樓頭白也思不羣胸中云夢可八九呼吸沆瀣歸雄文虎頭著我坐巖壑書半席一詣君舟中不須覓謝尙詩成三誦君當聞北村民湯炳龍頓首【淮人居杭授同知以文學名】

越山蒼蒼秋月白江水無聲羣動息此時此景天下無縹緲飛樓人獨立昔人淸賞政爾同苦道丹靑摹不得請看此紙如何長卷取素縑三百尺吳興姚式題

李侯登樓見明月淸景曾持向人說髙侯忻然爲作圖剡藤半紙吞吳越西風八月天气涼白露亂下濃如霜萬井鱗鱗閟蟻穴羣防防陳鴈行鳯凰翺翔防虎踞鬥牛光射潛蛟怒方驚畫色辧羽毛尙覺逺林帶煙霧嵯峨孤塔撐雲霄坐令旺气東南銷玉宇璚樓在何許髙低艸樹寒蕭蕭陰陽剖割太朴散天地悠悠昏復旦江山千古月千古中秋看月人幾換丹靑之筆何代無此夜此山應難摹侯能胸次發新意傾泄造化皆無餘二公生來不同地燕魯相望各千里偶然一笑吳山巓城中明日傳淸事淸事城中人得知造化妙處神莫窺唐人兼重廣文畫輞川況有摩詰詩李侯李侯君寶之錢唐屠約再拜【字存博號月汀杭人嘗作教授以詩名】郎潛暇日多防搜夜深獨上千尺樓天回海立月政濕風起雲湧山疑浮縈靑繚白互變滅浮嵐飛露寒颼飅潛虯棲鶻聲磔磔山鬼木客鳴呦呦城中癡兒方囈語有夢不到千山幽遙岑寸碧目力逺欲遡汗漫淩風遊髙侯落筆萬象泣寫出千古蒼茫愁無聲詩與有聲畫一夕異事傳南州玉琴在膝酒在手欲寫天籟無荘周慿誰爲問華表鶴城郭人民今是否弁陽周宻頓首

樓據吳山背倚髙寒塵飛不到越山相對老月騰輝羣動息獨坐淸分沆瀣更滿潮聲澎湃醉裏詩成神鬼泣景蒼涼又在新詩外慿誰妙筆能圖繪羨中郎前身摩詰宛然心會拈出淸宵無限意半幅溪藤光怪方信有人間仙界雲淡天低奇絕處笑僧殊未識丹靑在畱此軸誇千載廬陵李震敬題

吳山靣滄江中秋气颯爽樓居謫仙後公退謝塵鞅孤月出海上髙懷一俛仰佳哉髙侯畵得意超象罔我來秋向晚月色寒莽蒼山逺落木淨風髙怒潮響奔騰萬雲气忽駕蒼虯上平湖雨翻江渺渺波蕩槳回思圖畵時嵗月儵已往山川更晦明陰陽遞消長人生何獨勞局促老穹壌我將乘倒景千載縱淸賞松喬遺世人一笑淩煙像巴西鄧文原題

絕愛樓居臥看山照人秋月入樓寒只今此景那能得時展新圖對月看大梁趙孟吁書【字子俊松雪親弟官至提舉】

等閒吳越在豪端疉巘微茫月影寒一曲危欄人獨倚江山渾在夢中看山陰修竹王英孫【前宋端明殿學士之子仕至監簿】

畫山晝易工畫山夜難狀髙侯江海姿落筆勢雄放毫芒見神功超忽移物象越岡遞起伏浙水尢滉瀁初看浪如山卻訝山似浪簸蕩煙月間未數溟島壯玆圖歘流傳披展神爲王何當就謫仙一醉秋閣上南譙張復亨【張剛父先生仕教授趙松雪之友居吳興】月底江山如晝好樓中幾席與秋淸剡藤不到髙人手一段風流可得成

江行山立月盤桓有客無言樓上看淸興肯隨城漏盡夜深風露恐髙寒漢東孟淳

風露百尺樓湖海兩奇士山空宵月滿寥落非城市明月浙河西宛宛毫素裏徳人與天遊恢廓應如此會稽戴錫【戴祖禹山長居杭負俊聲與余友甚宻丙寅生丁未嵗卒時年四十有二】

地位淸髙眼界寛盡收風景入毫端廢宮臺榭和煙鎖隔岸江山對月看一水中分吳越近層樓低接鬥牛寒有聲畫意吟難了更把瑤琴膝上彈錢唐張逄源【張泉月府判海昌人伯雨之祖】

萬籟無聲夜气淸江山一片月華明倚樓誰在髙寒處一笑披圖白髮生【一片作如此】大徳攺元嵗在丁酉四月中澣信筆題於新居之淺山濟南張謙頓首【張受益先生時仕江浙行省檢校號古齋博學鑑古】

僕異時嘗中秋夜醉坐吳山絕頂觀月四無人蹤飄飄然江湖髙爽處也去之三十年想念此樂如新李公略坐中示髙郎中畫圖援筆爲賦

君不見浙江中秋中夜潮淩空斗起如銀橋又不見西湖中秋中夜月滿眼玲瓏散冰雪紅塵車馬曉爭門畫船歌鼓晚相聞誰知須臾人事息祕玩棄在荒涼村吳山山人气淸放窮居縱逰隨所往千門夜泬少人行獨上山椒看蒼莽蒼鸞彩鳯從何來涼風簸鼔天關開空光水影相晃坐見千里無纎埃當時少年輕世故兩腋飄飄欲生羽浮槎已似水中仙吹簫更防云外侶陳迹荒來三十年逄人再說無由緣開編忽得中郎畫意趣皆是心茫然山中李侯亦瀟灑卻燭捲筵風露下更深百怪弄淸妍一一樽前供黙寫髙林低岫來平平浮圖窣堵參差生想當含毫意將決山精海若同經營袁宏扁舟何足道庾亮南樓只秋艸何似如今緗素中明月長圓意長好月明山空誰往還沙鷗野鶴亦歡顏還有飄零舊時客白頭夜夜夢吳山剡原戴表元再拜【率初杭人前宋國學登第歷監官慶元奉化人至元間信州路教授】

憑髙宜晚更宜秋下馬歸來卽倚樓納納乾坤雙老眼滔滔江海一扁舟滿城明月空吳苑隔岸靑山認越州李白酒豪髙適筆當時人物總風流考城仇逺【山村先生杭人仕教官杭州知事致仕當時以詩得名】

髙李風流仕西浙共倚危樓望吳越吳越江山千萬里髙侯畫對中秋月生紙經營入董源朦朧煙樹迷宮闕玉樹沈沈四泬寥潮聲已息簫聲咽不寫思陵全盛時空遺白塔堪愁絕君不見王子猷亦向山陰弄雪舟誰拈禿筆掃淸遊古今嘉致總悠悠上淸外史薛羲占

君不見謝公臨江佳興發牛渚磯頭泛秋月舫中乃有臨汝郎詠史淸音振林樾又不見子猷夜吟招隱闋開尊四望山陰雪彷徨忽作安道思郊邑寒光正飄瞥江山勝迹何代無往往因人見奇崛錢唐信美東南會山勢衡從紛嵽嵲李侯開軒當上方坐駕蒼螭了吳越是時月上三秋中飛鏡懸空萬塵沒海門縹緲江吞天宛在三山白銀闕落木寒生烏雀枝回潮光射蛟鼉窟西陵襟帶連山開秦望遙岑靑一發慿虛金气騰星躔白露林端灑髙潔鷫鷞裘上霑淸華鸚鵡杯中湛芳洌參橫斗轉天雞鳴城鼔塡塡角幽咽夜來風景非人間圖畫天開爲君設平明跨馬趨省垣公退往就髙侯說髙侯前身定摩詰此畫此詩俱妙絕看君寧久此淹畱乘傳行當擁三節吳山越水尺素間舒捲還如向西浙吳興陳康祖

髙侯妙筆生夜光李侯正倚鬥牛傍淒涼看盡吳山月玉鏡臺前翠鳯凰山陰王易簡

我昔絕江看吳山朝光正落山水間金波逺自海門入翠嵐髙插扶桑殷安知璚樓有夜景明月蒼茫墮淸影李侯勝賞髙侯筆展卷一時如夢醒濟南呂同老

觚稜昔枕萬松嶺金碧靑紅縹緲間萬家環之宻如櫛只見樓臺不見山九街車馬何塡咽隱隱轟轟夜不絕市聲未散朝馬嘶只見燈火不見月只今山上居民稀岡巒盡露靑逶迆昏鼓咚咚人迹絕山空月明景更奇謫仙把酒看不足摩詰收之入橫幅要令赤日黃埃中翠色冷光常在目就中何處最愁予剎竿髙矗白塔孤防筆昔曽幹气象短髮搔斷空踟躕世間萬事何不有雍門悲涼百年後惟有明月與靑山古往今來鎭如舊陵陽牟應龍【成甫先生西蜀龍州人前宋登第存齋參政之孫獻之提刑之子仕至上元主簿】危樓遙夜倚髙防落木蒼煙認逺汀潮上海門連月白山來【闕】浦徹云靑畫中絕筆空秋思句裏羣賢已曉星勝槪只今誰復寫卜居應愧艸堂靈昔在童子時得以筆硯侍諸先生俛仰五十年彥方出示夜山圖卷中作者皆翥所嚴事風流盡矣典刑故在慨然久之不敏小子輙題以識嵗月所未識者李震也張翥

予自丙寅嵗來桐城識信齋萬戶眾仲陳先生在西席至正丁亥奉省檄來首謁彥方摠管又識復禮李先生因出示髙尙書此圖追憶少時受學於容齋公時主憲事在西浙一時南北名士大夫皆得朝夕相與瞻奉今於卷中翰墨使予慨嘆不已復禮珍祕之予復書其邑裏爵位標其上云金華吳福孫書

外錄

書畫舫云髙尙書彥敬畫宗董巨中嵗專師二米損益別自成家評者至有眞逸品之目而其遺迹日少得者自當重如拱璧世傳夜山圖小本爲李公略作同時題詠者三十人並稱國士允爲藝林神逸嚴分宜當國勤購始得之至籍沒時失其圖引僅存詩跋一卷醜意此等名迹皆有神物防持異日必爲延津之合也記此以俟

髙房山靑山白雲圖

髙尙書字彥敬西域人早仕省郎有能名出爲江浙省左右司郎中能畫山水詩甚有唐人意度作樂府止記得兩句曰吳山靑越山靑兩岸靑山相送迎又記得絕句曰無限飛紅隨馬足春光更比路人忙其作山水人家多有之珍藏什襲其價甚髙爲大元能畫者第一靑山白雲甚有逺致業儒瀟灑戴包巾著長袍爲刑部尙書其言子不得證父妻不得證夫奴不得訐主此乃綱常正道也至今著爲令格眞乃國家養成傳之千古今見靑山白雲一軸士熙晚生後輩延祐四年封贈尙書士熙實當筆後爲浙東廉使其子名桓爲紹興路同知以尙書文集請予作序催取爲南臺侍禦行急不曽作得序文髙同知今在何處其人病弱不能世其家可嘆也哉

吳山重疊粉團髙有客晨興灑墨毫百兩眞珠難買得越壓倒湧金濤中奉大夫江南諸道行禦史臺侍禦史東平王士熙頓首謹題

省臺勲舊五朝臣此老初非以畫聞遊戱未忘塵外相兩間茅屋萬山云

月射陽岡玉樹林山齋猶在白雲深牢藏秋月壺中稿滄海驪珠不易防【髙尙書墳今在房山羊頭岡下】西巖老人姚庸拜手

房山居士髙使君系出西域才超羣中原文獻紹遺緒藝苑書畵當淸芬辭官巴蜀讓僚友此事今無古或聞北遊易水訪陳迹但感宿艸迷荒墳霜臺執法老元勲貽我靑山之白雲【闕】風色樂吞吐絕壁雨气何氤氳奉常休沐掃塵軌耽翫忽驚西日曛天臺匡廬多勝地南紀晝夜纒妖氛掛冠神武定何日寤寐耿耿心如焚臨川危素

雨後溪流抱岸回人稀野徑滿蒼苔樹陰古屋無多住巖際歸云一半開老筆精神如米虎此山秀色敵天臺因何借得仙人杖直到雲霞最上來河東張翥

西域才人畵似詩雲山髙下墨淋漓前身吳越詩中伯文采風流照一時

巖空谷迥野雲深路繞溪橋岸繞林何處幽人專一壑數間茅屋對山陰大中大夫監察禦史周伯琦題

髙尙書滄洲石林圖

髙秋木落天宇寛洞庭瀟湘生暮寒劍气橫空月在地老蛟夜防仙都壇老鐵

渴龍飲海海水寛鐵网下截珊瑚寒道人醉臥叫寒玉金粉亂落松花壇金粟道人顧阿瑛

老龍吹笛海波寛一夜湘君白髮寒只恐驚飛雙鐵影長畱明月防天壇扶風馬庸

房山云擁硯坳寛鐵使冰甌滌筆寒海上仙人應拔宅卻飛林影落詩壇鐵厓先生在雲間時朝陽薛眞人偕玉顧仲瑛氏載酒見之流連於艸閣酒半先生爲眞人題舊藏髙尙書滄洲石林圖誠墨妙絕筆得者當永寶之以名物遇之有自遂亦奉和並致景仰云雲間周谷賓

房山墨竹圖

房山髙尙書墨竹世已罕得宜寶藏之至正十年七月初十日趙雍題

智老能師杜拾遺雪舟不忝浣花溪過人爲有才如錦好客常拚醉似泥早嵗傳經曽玉殿暮年通籍必金閨禪房夜詠袈裟薄十月燕山憶馬蹄至正己丑友人李宗表偕予往訪雪舟是日酌酒談詩宗表且以詩題畵意甚適暮歸而宗表復得此詩寄雪舟越五日師攜此畫示予乃房山髙尙書眞迹因談及宗表詩請書其上十月廿有七日也吳郡羅元寫記

髙尙書春云曉靄圖【紙本髙四尺闊一尺八寸掛幅】

【款書】嵗在庚子九月廿日爲伯圭畫春云曉靄圖房山道人

髙房山墨竹坡石圖【紙本髙三尺闊一尺二寸】

【款書】克恭爲子敬作

髙侯落筆有生意玉立兩竿煙雨中天下幾人能解此蕭蕭寒碧起秋風子昻題

髙房山墨竹圖並題卷【紙本髙一尺餘長三尺餘前作風竹一枝後作雨竹一枝】

紫陽仙生無心君子寫竹郎中長生不死

淨業淸風披灑老竿元气淋浪要並墨君髙節惟許房山侍郎句曲外史張天雨謹題【詩三行題隔水綾上】墨君堂記【原文不錄】

僕至元間爲郎兵曹秩滿彥敬與僕爲代情好至篤是時猶未甚作畵後乃愛米氏山水專意模仿久而自成一家遂能名世傳後蓋其人品髙胸次磊落故其見於筆墨間者亦異於流俗耳至於墨竹樹石又其遊戱不經意者因見此二紙使人想不能已已書東坡墨君堂記於其後至治元年六月二日吳興趙孟頫書

人才有我難忘物畫到無心恰見工欲識髙侯三昩手都緣意與此君同鄧文原

僕嘗與彥敬遊愛其所作山水竹石𨿽法米元暉文與可而又有出於胸次之妙者今觀此紙懷其人不能不興感慨也至治元年九月望日薊丘廉希貢書

吳郡陸友曾覽【八分書】

兩賢自是神仙侶冰雪襟懷鐵石腸坡可當時正如此千年風致墨君堂曲江錢惟善

大名之下無虛士便似洋州授雪堂甚欲一顰愧鄰女謾將醉墨學吳妝後學班惟志頓首書庚寅上已後二日吳郡姚廣孝敬觀於壽椿堂輞川昔畫鐵鉤鎖滿幅縱橫鳯毛墮澄心初作金錯刀煙梢數葉風蕭蕭房山挺出文蘇後近代誰能出其右防毫揮成玉兩枝弄晴帶雨淸猗猗此君眞遇寫神手宛然空谷相逄時吳興灑翰飛霜雪名畫名書稱二絕風流一代屬伊家什襲珍藏宜飽閱靑城山人王汝玉

房山寫竹眞無敵松雪爲書妙入神二美合成希世寶萬年光彩照靑春華亭沈度

煙梢初長拂云端露葉髙垂不可攀遺墨未漧人去逺獨畱淸節在人間葵丘謝縉

古人作字用八法而寫竹亦用八法能然始造精妙不能此則畫沙之字傳神之竹耳今觀房山之竹松雪之書咸得八法之妙世所艱得矧一卷而具二美尢世之所艱得者【闕】氏其寶諸浚儀張肯

房山寫山水多宗米元暉而淸潤過之其墨竹尢絕倫此作𨿽不經意葉葉瀟灑自有天然生意蓋其人品之髙故得天趣之妙如此時松雪翁復以墨君堂記書之於後一代之法書名畵猶隋珠趙璧聨映光粲爲世之希者今爲【闕】所藏宜其寶之也永樂辛卯淸明前一日錫山王孟端題昔文湖州以書法寫竹元祐諸老若長公涪翁咸謂其用筆甚妙深加賞識迄今僅三百年而其遺迹已不多見獨幸墨君之名因長公文以傳不朽則後世欲求君於湖州者不待見諸豪素讀公之文亦可以想見其妙矣松雪翁才識超卓特書玆文於房山墨竹後豈非能繼武湖州者其在房山歟不然模寫之功比之武事其文可以奪槊矣吳郡金問書於鳯城官舍時永樂壬辰正月八日也隆慶己巳四月廿又一日吳郡王穉登觀於談氏平林館

萬曆己丑九日新都汪道防謝陞汪一渭吳門戚伯堅同觀於金陵鷲峯寺

書畵彚考卷四十七﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷四十八

刑部左侍郎卞永譽撰

畫十八

元

李衎

李仲賔秋淸野思圖捲【絹本髙一尺長五尺許坡石上前作小枯木四株小竹前後共六竿石傍細竹叢石大小五】

李薊丘秋淸野思【書卷首闕欵】

大徳庚子冬十二月息齋居士爲友人仇仁父作嘉禾之寓舎

蒼筠倚喬木古色秋逾好誰能著茅亭相伴此君老如是翁

聞仲賔方苦時行力疾爲仁父作此圖尙能蕭散如此敬嘆敬嘆孟頫

子昻說法已竟不必重贅大徳五年三月廿日困學民鮮於樞拜觀

東坡嘗謂與可胸中自有成竹乃見於筆下今觀仲賔所作修篁勁節猗猗生意無盡非胸中有成竹其能若此耶噫大徳壬寅中元日應桂【以上書絹上】極目荒墟落木中空山人靜澗泉舂秋來不用爲霖雨畱得閒雲養臥龍文原

秋淸野思寄心象外語也仲賔畫此意不必行楚村疏蕪間大徳六年魯郡吾衍題

石匿殘雲樹帶煙猗猗蒼玉正蕭然若人冩出胸中趣知道平吞幾渭川蜀普程嗣昌

靑龍集己酉春正月十有二日防稽抱遺叟楊楨與吳郡張習古汲袁用雲間朱芾隴西李擴同覽於張氏麒三味軒所

露沐疎篁葉葉淸病蘇涼閣思橫生山人神往風塵表如見畱題數老成梧溪居士王逢題詩歲癸丑十月廿日也

醉車先生落筆處一竹一石病容開焚香披向幽齋看想見秋淸野思來曲江錢惟善

秋風環佩玉出谷篔簹野思閒惆悵謫仙歸去後空畱淸影落人間永嘉曹睿

薊丘筆法殊蕭爽與可風流竟未亡安得睂山老居士爲君重記墨君堂華亭袁凱

薊丘竹木出毫端便覺淸風入座寒亦有髙人明月夜夢回恍惚聽鳴鸞蔣季和

一代衣冠李薊丘篔簹落筆似湖州題詩諸老並淪沒風雨江南幾暮秋天臺陶九成

誰持並州刀剪此秋練淨蕭蕭三五竿常帶月中影細林山人周之翰

幽篁褭褭倚云根舊雨空憐淡墨痕不見薊丘吾老矣嵗寒心事與誰論雲間陸褧

息齋墨竹圖捲

息齋墨竹【文衡山書卷首】

大徳癸夘夏四月息齋道人爲蹇提舉鄕友作於王子慶祕校家之寶墨齋

僕觀息齋墨竹多矣此卷老嫩榮悴風晴備盡意度尢可寶玩吳興趙孟頫題

息齋畵竹𨿽曰規模與可蓋其胸中自有悟處故能振迅天眞落筆臻妙簡齋賦墨梅有云意足不求顏色似前身相馬九方臯余於此公墨竹亦云大徳七年閏五月望雪庵道人溥光謹題

道人天機精心胸飽冰雪揮灑墨篔簹淸風掃炎熱風晴與老嫩榮悴各分別瑚海底生瑯玕挺奇節儼如坐推篷昏目一光潔王孫美詞翰筆勢蟠屈鐵偉哉老雪庵妙語重爲說暮生何多幸從容獲披閱此圖世所稀撫捲嘆三絕呂敬

西淸閣老李薊丘筆法妙過文湖州試拈雪繭翻墨沈淋漓掃作湘云浮籜龍迸土翠胎綻秀出亭亭蒼玉幹十莖五莖何必多老嫩風晴總堪玩堅貞苦節淩嵗寒裊娜新梢翔鳳鸞靈颷宛度佩環響璧月或照蛟龍蟠薊丘薊丘難再得撫捲令人空唶唶品題況有松雪翁從知價重千金直義陽偶桓

息齋近人骨已仙紙上墨竹神猶全淇園萬榦總枯死此幅自待畱千年丰姿瀟灑宛如玉顧我得覩昆岡前汲泉便試竹罏茗一洗萬慮開雲天誰知珍重承防筆猶來景肅儕髙賢乾坤妙趣茍心會似勝俛黙窺遺編雪庵老人通萬卷銀鉤鐵畫如扛椽古來人物誇道子傾城女色誰爭妍黃郎得此賁書屋玉函金籥來何緣古人邈矣見心迹何由一拜聊隨鞭徐源敬題

十年一見黃叔度倐來自爲淸風吹手中所把薊丘竹風晴老嫩凡數枝茒堂六月發蕭爽呼酒酹此瓊林枝想當此老握筆際其用在手筆不知縱橫妙用竹神死手亦無用心能之道人之心竹之祖生生化化無窮期松雪雪庵兩題辭書中有法後世師我因書法論竹法道理一致曽無岐卷中三物總神俊蟠螭舞鳳看威儀還君什襲當祕惜雷雨破壁寧無時後學沈周題

李薊丘沐雨圖【絹本中掛幅著色雙鉤修竹數竿碧影參差如聞風雨瀟瀟艸卉尢極幽致】

沐雨【書右角上】

李息齋墨竹捲【白紙本首有張士行顧定之收藏印記】

【欵書】仲賔爲卿作

慈竹可以厚倫紀方竹可媿圓機士筀有筍兮蘭有【闕】石秀而潤樹老蒼李平生竹成癖渭川千畆在胸臆笑呼墨卿爲寫眞與可復生無以易吾祖愛竹世所聞敬之不名稱此君李侯贈我有餘意要使後人繼淸芬明窓無塵篆煙綠盡日捲舒看不足此樂令人欲餐況復咨嗟苜蓿盤仲賔爲卿作墨竹卿詩以紀之餘愛其瀟灑乃爲書此詩於其後至大元年仲春旣朢吳興趙孟頫書

卿口哦子昻詩手持仲賔墨竹枝此詩此畵眞兩奇似爲卿冩幽姿日光不下云扄暗元气歘忽寒人肌楓林靑靑少陵夢無乃澤畔逢湘累楚江小月晃初夜淇園苦雨秋行迷二妃彈瑟淚如雨幽壑龍潛春欲飛天路迢遙獨後來黑雨挾風山啼老气盤空根徹泉地靈上訴防悲摩挱老眼久知畵恍然吾與【闕】物移揮杯三叫我非狂墨沈翻江江竹辭己酉秋卿道提舉求賦墨竹詩走筆快書子昻仲賔見之當大笑其狂也魏郡元明善復初志

李息齋爲任叔實墨竹二圖捲【紙本】

第一幅竹石【髙七寸餘長一尺五寸】

第二幅竹枝【髙七寸餘長二尺五寸】

任叔實教授有松江之行武林士友作歌詩以贐之予不能也冩此二圖以見意云至大攺元春二月息齋道人薊丘李衎仲賔題【書圖右】

將過華亭一詩畱別士林再拜

出處何時定歸棲老尙遲江山無倦客天地有眞知竺嶺呼猿日華亭聽鶴時平生愛杯酒到處任襟期

叔實先生應衛君有山之招將過華亭枉道訪余且出詩卷見示輒次嚴韻二首一以寄衛君一以奉叔實並簡詹載使君吳興趙孟頫再拜衛子別我久鴈來書尙遲相思無夢到自得有心知江雨論詩日春風把酒時鬢毛今已白早報重來期

任子老於學飛騰無嘆遲扁舟今又去吾道定誰知賔主歡娯地琴尊聚集時應同賈太守話我失前期

任仁發

任月山仿韓幹馬圖並題卷

畵馬至韓幹能事畢矣予嘗以師之日就月將頗得三昧視近世畵手優劣爲何如出此以俟識者評品焉月山道人畵並題

踣鐵蕭蕭古冀羣百年南北厭【闕】塵只今四海平如掌防見連鑣進紫宸淸河張簡

憶昔唐家全盛日四十萬匹屯平川龍媒散落在何處苜蓿秋風生暮煙東臯妙聲

龍種何年離渥窪幾番汗血定邦家當今偃武修文日香艸春風步落花趙肅

曹韓仙去已多時翰墨丹靑萬古垂今日玉山能踵迹手揮霹靂出天池嘉陵楊誠

當年破【闕】已旋功功就名髙气若虹今日太平隨所戲靑絲垂老受春風梥泉奉題

靈駒初產渥窪間騄駬驊驑總一般始自月山揮筆後如今只向卷中看檇李程本立

房宿流精气勢雄何人冩入畵圖中奚官意趣眞堪羨矯矯靈駒孰與同雲間王徵

林子山

林子山濯足圖

宦塵不染山人足卻冩滄浪濯足圖果是滄浪能濯足可能流到渭陽無沈周題

王振鵬

王朋梅金明池圖並題卷【一名龍舟奪標圖】

崇寧間三月三日開放金明池出錦標與萬民同樂詳見夢華錄至大庚戌欽遇仁廟靑宮千春節嘗作此圖進呈題曰三月三日金明池龍驤萬斛紛遊嬉歡聲雷動喧鼔吹喜色日射明旌旗錦標濡沫能幾許吳兒顚倒不自知因憐世上奔競者進寸退尺何其癡但取萬民同樂意爲作一片無聲詩儲皇簡澹無嗜欲藝圃書林悅心目適當今日稱壽觴敬當千秋金鑑錄恭惟大長公主嘗鑑此圖閱一紀余今奉教再作但目力減如曩昔勉而爲之深懼不足呈獻時至治癸亥春暮廩給令王振鵬百拜敬畵謹書

金明池水淸且漣寶津樓閣三山巓魚龍一鼔雷破壁貔虎萬艘風動天銀濤激起翻匹練防繩突出騰飛仙錦標奪得未爲快東朝畵史今龍眠翰林侍讀學士李源道題

界畫家以王士元郭忠恕爲第一餘嘗聞畵史言尺寸層疊皆以準繩爲則殆猶修內司法式分杪不得逾越今聞王君以墨爲濃淡髙下是殆以筆爲尺也僚九秋弈未嘗以繩墨論孫吳之論兵亦猶是也然嘗聞鑑古之道必繇其侈靡者言之餘於畵斷有取焉龍舟之圖得無近似不然昔之所傳者安得久逺至是耶翰林直學士袁桷敬題溶溶春水戲羣龍畵鼔蘭橈競奏功得失等閒成慍憙人生萬事弈棋中集賢直學士鄧文原敬題金明池上水如空矯矯龍舟乘旋風忽看碭極百戲出似與阿房萬戶通靑春仗衛夾城內白日樓臺橫吹中東都天子方宴樂欲致秦皇漢武功國子博士栁貫

飛龍來往幾千艘樓閣淩雲濺碧流諌諍此時無廣徳漢家天子禦仙舟趙巖

金明池上錦標寒水靣交爭勝負難往事百年堪一笑至今猶作畵圖看禦史中丞王毅敬題龍舟疊鼓出江城送得君王逺玉京惆悵金明池上水至今嗚咽未能平教大宗師吳全節謹題萬棹齊奔競出頭錦標奪得志應酬吳儂識此爭先著一度贏來便可休中書平章政事張珪敬題前代池塘土一丘荒淫無度恣嬉遊燕山虎踞龍盤地何處能容此樣舟集賢大學士王約謹題金明池上張水嬉百櫂賈勇建鼔旗按欄切云人俯砌但覺洶洶鳴春漪東西夾防瞠萬目黃帽長年看不足是時恰值宣和全盛時消得輕綃寫晴淥前集賢待制馮子振奉皇姊大長公主命題畵人胸次見忠貞意气規模一味淸想象當時同樂日披圖似有舊歡聲集賢大學士陳顥敬題天予淳風翊聖朝瑤階長奏太平謡縉紳文武風雲際肯向龍舟奪錦標儒學提舉陳庭實敬書致心四果阿羅地不見西川競渡人卻見陶輪輕擲處峨睂橫雪錦江春李泂敬題

古人以畵家十三科山水爲第一界畫次之此圖極爲謹細一時之所尙也翰林編修官杜禧敬題縱然奪得錦標回鼔勇爭先亦可咍寄語金明池上月何如修禊且流杯集賢大學士趙世延敬題龍舟奪標圖跋

虞集伯生曰昔我文宗皇帝天下太平文物大備自其在東宮時賢能才藝之士固已盡在其左右文章則故翰林學士元公復初發揚蹈厲藐視秦漢書翰則有故翰林承防吳興趙公子昻精審流麗度越魏晉前賢侍讀學士左山商公徳符以世家髙材遊藝筆墨偏妙山水尢被眷遇蓋上於繪事天縱神識是以一時名藝莫不見知也而永嘉王振鵬妙在界畫運筆和墨毫分縷析左右髙下俯仰曲折方圓平直曲盡其體而神气飛動不爲法拘嘗爲大明宮圖以獻世稱妙絕延祐中得官稍遷祕書監典簿得以徧觀古圖書其識更進蓋仁宗意也語具研北雜誌中此振鵬龍舟奪標圖別本向系官籍分宜權相故物見之文休承嚴氏書畵記其圖精細古雅不讓郭恕先筆對客展觀令人目後有振鵬古詩跋並李道源以下十五題詠向後折俸事起旋爲韓存良太史所購近始歸之昆山張醜謹疏始末如右時崇禎紀元端午日也

外錄

書畵舫云元人工界畫者首推王振鵬氏不在恕先之下周文矩趙伯駒輩殆弗如也韓氏金明池圖一卷足稱絕品今在余家

王孤云漬墨角抵圖【絹本髙一尺餘長六尺水墨鬼怪百戱曲盡其幻樹石簡雅有北宋人意】

【書】振鵬【書右方】

年來弄人狡獪出幻戱崖公亦兒嬉隊伍連鼓吹獸魑魅頤顚倒垂舞袂擎梯旋注盌駭汗增妙意跳躑向虛空渾如履平地生蛇縛樊籠鱗鬛尙黏綴獵圍鏖虎防賈勇雷電沸戈旗誇戰鬭獰卒彌膽气最後大將麾胡牀耑尊貴代閒鐵門限失笑詎玩世防兩曾問景莊周語言繼幽防一理耳分別自愚智百齡千萬齡伸詘肘不易懸知碧花長戀老仙轡五窮莫移檄文字安敢崇前集賢待制馮子振奉皇姊大長公主命題

鬼物防防莫可知人爲還似鬼奔馳畵師本自閒遊戱笑我題詩也是癡集賢大學士王約謹題東坡題石氏畵苑舉潁濵語云鬼神賴畵而識蓋畵龍易畵人物難難者貴其似也此圖展捲不覺目恍神怵昔韓昌黎作送窮文滿七除二尙不堪其揶揄怪狀累百顧可把玩耶翰林侍讀學士李源道敬題

王生灑墨戲成圖比似牛蠅意不殊鬼態從教百巇崄幽人胸次自愉愉中書平章政事張珪敬題靑天白日其呈怪獻醜乃敢若是昔人嘗云有錢鬼可使無錢鬼揶揄作斯圖者其無乃逆旅燈下見其情狀耶抑亦貂裘珠帽視窶人子類以此目之耶翰林直學士袁桷敬題

昔神禹鑄鼎象物使民知神姦入山林川澤不逢不若然則鬼物可得見耶神怪聖所不語此殆畵工使欲觀者知幽明理殊同一戲劇耳集賢直大學士鄧文原敬書

席上傳芭問楚巫乘濤被荔果何如殊形怪狀齊披露豈止暌孤載一車國子博士栁貫

鬼物戲人經傳備載夫且戲人寧不自戲王君此圖其自戲耶戲人耶觀是圖者觀其戲無所戲乃得之鑑書博士柯九思敬題

十朋抵角魚龍戲百怪躑躅獅豹跧題評無足起新意徒費舒捲筆硯間集賢侍講學士中奉大夫致仕魏必復跋

伯牙援琴冩風林海濤作水仙操【闕二字】物移神情而心得其趣也今是捲抵戲鬭戰晃萬狀亦可謂深入其趣矣或曰反是則仙至治三年季春廿有三日監修國史長史李泂奉皇姊大長公主教拜手稽首敬書

鬼墨不勝奇胸中生百戲參差有鬼頭人鬼元無二前集賢大學士陳顥敬題

狐嗚梟嘯何須怪神降童謡不足云鬼戲圖中供一笑昌黎漫作送窮文儒學提舉陳庭實謹書奇形詭狀惡猙獰也似蝸蠻有戰爭不必治安言政事如今宣室問蒼生趙巖

鬼神本無形所可見者精怪耳王生作此圖蓋世間眞有是戲豈欲見夫幽明之一致也耶前通事舎人王觀敬題

魚龍百戲角觝之技而舞縆髙擎足梯竿甕釜又吞刀弄丸等極爲巇崄艱難其餘諸技流莫能及也故目之爲百戲是技也方之精絕維鬼物可以能之畵工因其名稱繪爲斯圖蓋有取之也至於山海有經楚辭天問所著又燃犀牛渚朱衣異類之迹皆稱其形貌未嘗言其機巧也翰林國史院編修官杜禧

石巖

石民瞻鶴溪圖

白鶴翩翩入太淸溪流不盡松風聲髯翁筆底有仙路倩渠更冩芙蓉城【闕欵】

外錄

宣伯炯題宿鶴溪先生荊溪艸堂詩云髙秋欲赴艸堂招身世驅馳百慮囂今日故來尋舊約梨花春酒度淸宵

仇逺詩云鶴溪近與練湖連一鏡秋水淸無邊依稀淮岸瀟湘浦慣見月虹書畵船山翁幾年吳下容溪艸溪花未相識筆牀茶竈去眞肯與沙鷗分半席

郭畀

郭天錫畵捲

郭髯予所愛詩畵總名家水際三義路豪端五色霞米顚船每泊陶令酒能賒猶憶相過處淸吟夜煮茶天錫掾郎與予交最久死別忽忽二十餘載念之恨恨如何可言錫山弓河上元道館錫麓丘精舎其畵壁最多今或爲軍旅之居或爲狐兔之窟頽垣遺址風景亦異𨿽予之故鄕乃若異鄕矣不歸吾土亦已十年因勝伯徵君擕此卷相示爲之展玩感慨並敍述其疇昔相與之所以然者其中有不能自已也捉筆淒然久之至正二十三年歲在癸夘十二月十日夜笠澤蝸牛廬中冩倪瓚

郭髯仿米老雲山圖捲

往年京口郭天錫學得房山髙使君畵省歸來人事少煙【闕】閒向客樓分林扄暝落靑楓雨水郭寒生白蜃云歲晚懷人增感慨晴窓展玩到斜曛陳旅題

郭君胸次多丘壑身作省郎猶布衣好句每懷蘇養直小圖聊作米元暉嶺頭淡淡春云薄樹底陰陰石徑微自恨買山錢未辦結茅如此足相依陳元英

小橋橫水口矮屋露林梢想見山中客書成擬絕交全思誠

曾是書經三昧手省郎何許獨多才不知公子香奩裏那得米家煙雨來

林間風雨避籃輿城頭鼓聲知有無只消深淺屏風疊題作蘇郎詩意圖

鄜川王孫厭世去大滌仙人天臺還醉戀璚華張學究未應夢到小雲山張天雨奉爲季博鄕兄書三絕句於捲後

小隊江山北固多當時人物漸消磨茅山道士頭如雪狡獪題詩柰爾何韓友直

退直歸來日半曛豪端風雨正紛紛不須更覓驚人句惱亂靑山與白雲黃溍

門外馬蹄三尺塵屋底靑山看白雲不知身世在城市但覺爽气吹冠巾鴨觜灘頭露沙渚彷佛西陵與漁浦惱人歸興滿江東煙樹半沈天欲雨黃玠伯成

米家老虎住京師愛以水墨塗江山山中之云殊漫漫樹木與云生石間後來繼者有髯郭筆力能斷千孱顏遙汀別渚小布置便若籃輿衝雨滄江灣行前石梁橫野渡近入靑林【闕】微路茅茨小著蘿薜深知有人家西崦住想當雪夕揮冩時已分畱我題其詩後十六年方見之滿筆元气渾淋漓江流茫茫去不返白鶴未歸劉李逺眼中彷佛硯山云老我空嗟嵗年晚時至正六年孟冬之望應奉翰林文字河東張翥題於武林史局

孰嗟兩眼視荒荒有分看山久未償蘭谷煙雲疑鴈蕩橘洲風浪近龍陽門生可辦肩輿往畵史空令意匠忙誰識閉門乘快雪爲君三叫冩瀟湘吳郡楊

揮豪誰解冩蒼茫只有南徐郭省郎料得房山應撫掌翩翩筆意近襄陽曹孔章

郭天錫世家京口故其所畵全仿米南宮家爲得法況黃文獻公張潞公俱有髙題在前而僕之師文華殿大學士全公題詩於後故不敢復贅冗語姑書以附名云吳郡顧祿跋

唐棣

唐子華松石才子圖【絹本掛幅】

霅水唐翁鶴髮垂郭熙松石晚尢奇蹇驢才子多幽思誰見淸吟擁鼻時瓚題唐子華畵松石才子圖此幀蓋唐君得意筆也甲寅三月拈花室中覽【子華學松雪得其華潤森鬰之趣詩有味外味稿】

唐知州寒林圖

外錄

書畵舫云唐棣寒林圖全師叔達典型燦然亦元人中之巨擘也

盛懋

盛子昭山水【小幅】

【款書】至正五年六月魏塘盛懋爲士衡丈造

沈暝澹天際山光遏不流松髙呼落翠隱約暎孤樓應禎

子昭臨齋三友圖

蒼髯玉骨與瑯玕三友那知耐嵗寒今日故園搖落盡時時冰雪澹相看退叟

大夫君子操調鼎味滋深嵗晏冰霜冽還同鐵石心路入東風山水涯松髙竹痩放梅花江空嵗晏成三友日暮天寒共一家潯陽鼇叟

盛魏塘班彪訓女圖

外錄

書畵舫云盛懋班彪訓女圖樹石蒼古不似平時精細之作亦名品也

子昭山水【絹本掛幅髙四尺五寸闊一尺八寸餘】

【款書】盛懋【右方】

元季畵師稱子昭天機妙出秋霜毫巖屛屹峙千萬疊喬林六月藏風濤誅茅新構臨蒼麓門對橫塘晴淥小舟蕩漾若鳬鷖漁父爲家穩於屋二山欄楯何嶙峋那知海內飛紅塵無名藥艸迷行徑平地蕩胸生白雲索居信足求吾志杖屨何嘗入城市翛然野服澹無營從教許史論豪貴我嘗叨祿方解簮披圖前卻奔馳心相尋甚欲窮幽賞擬抱牀頭霹靂琴歸田叟王友行

盛子昭秋林漁隱圖【紙本掛幅長三尺闊一尺】

至正庚寅五月望日武塘盛懋子昭爲竹溪作秋林漁隱【小楷書圖左】

萬里滄波杳靄中平林落日映丹楓黃塵撲馬長安道誰似磯頭一釣翁林鏞

羣動日擾擾何由止囂煩我心一以靜庶或澄其源天髙四山寂落日孤云騫至理無不在朝市同丘園君應領斯妙吾亦忘其言九龍山人王紱題

張遜

張溪云竹圖並題卷【勾勒竹掩映於松石坡陀間】

伯時相從讀書者三四年其昆弟特與諸生異予固知其將有成立也前年冬要予於家時天寒大雪觀雪於池閣上出此卷求作竹樹時以凍不可去年春館於梁溪遂攜此畱齋舎凡閱兩寒暑而後成𨿽若有未盡善然而坡陀之間扶疏之意予爲吾伯時用心亦勞矣伯時亦好畵故樂爲之而不辭至正九年四月三十日吳郡張遜題於吳氏館舎

太湖山石玉巑岏偃蹇長松百尺寒明月滿天環佩響夜聲風雨聽飛鸞海東樵者察伋

霜松雪竹當時見筆底猶存歲晏姿文采百年成異物西風吹淚髩絲絲

髯張用意鐡勾鎖書法不凡詩亦工淸苦何憂貧到骨筆端時有古人風倪瓚歲壬寅九月廿六日笠澤道館東齋

自唐王摩詰雙鉤竹法傳於江南而世之畵者多宗蜀主故黃筌父子擅名當代國朝黃華老人而下如澹防房山薊丘二李吳興趙魏公諸人皆工墨竹鉤鎖之法殆若絕響予來吳中始見張仲敏雙鉤往往得摩詰遺意此卷乃爲其友王君伯時所作其松石坡陀向背前後又有董北苑法誠可愛也雲門山樵張紳識

王君伯時早歲從學於張溪云先生故其能事皆有師法今觀所藏張先生松竹圖益信伯時所學之有成後之學先生非伯時其誰與歸伯時兄仲和持捲索僕畵辭不獲已爲作竹梢深愧美玉左右而寘珷玞也凡觀張先生雙鉤竹當與古人並列故不復綴言天防生陸廣季

予官翰林幾六年每與院中羣公商防其鄕裏之好事者予必以吾沛郡朱永年氏爲稱首因出同郡張溪云先生爲予內人從叔父王伯時父所畵竹觀之而坐中嘖嘖聲不絕諸口乃名品當不逃乎鑑賞也予在童丱時則嘗聞先生善畵竹矣然未知有此精絕耳此蓋深得江南鐡鉤鎖三昧近代則未之見也噫故家文獻凋謝防失子孫不能守其所藏之物者多矣今此卷獲歸永年獨何幸耶是日同觀者侍講鄒仲熙右贊善王汝玉檢討蘇伯厚宗人府經歷髙孟升待詔滕用亨予則典借梁用行也時永樂六年六月二十八日書於玉堂之齋室云

唐人畵竹推絕倫輞川眞爲竹冩神筆端描出勾鎖法片片剪落湘云春澄淸亦得此君意金錯刀成世爭貴數葉蕭疏玉一枝鳳毛龍角誇雄麗張君畵竹何人傳落墨往往宗輞川佳人天寒翠袖薄滿堂颯颯生風煙平生跌宕不羈迹逰徧空山與荒澤長松古石總相親尢與此君情莫逆大娘劍器張顚書奇妙自與常人殊興來大叫數紙盡赤手探得驪龍珠君今騎鯨躡雲衢百年眞迹絕代無爾從何處得此圖重價自合傾名都我來爲爾賦長句詩成總是江南趣醉揮如意按節歌不知擊折瑚樹永樂己丑立秋前五日予獲請告還吳偶過永年淸友佩蘭軒出示溪云張先生畵竹卷中題詠已富又不容辭率然賦此殊自媿也靑城山人王汝玉識

昔人畵竹咸勾勒若王輞川黃筌父子輩尢臻其妙山谷云墨竹起於近代不知所師後人遂不事勾勒矣溪云張仲敏與李息齋同時畵墨竹一旦自以爲不及息齋卽棄墨竹而用勾勒此卷墨與王雨伯時者今歸朱氏永年矣觀其松石堅確不渝之姿此君貞節後凋之操有似其人或雲溪云嘗從黃冠故淸雅若此永年保諸浚儀張肯識

陸行直

陸季道碧梧蒼石圖並題【絹本掛幅】

候虫淒斷人語西風岸月落沙平流水漫驚見蘆花來鴈可憐瘦損蘭成多情因爲卿卿只有一枝梧葉不知多少秋聲此友人張叔夏贈余之作也余不能記憶於至治元年仲夏廿四日戱作碧梧蒼石與冶僊西窓夜坐因語及此轉瞬二十一載今卿卿叔夏皆成故人恍然如隔世事遂書於卷首以記一時之感慨云季道陸行直題

斜陽目斷秋晚蘆花岸去信來音俱散漫陣陣新寒驚鴈愁將梧石描成寄情只爲思卿筆下淋漓水墨滿空雨響風聲冶僊陸畱謹題

柔腸先斷舟系汾湖岸別恨離愁秋水漫寫入數行新鴈幽閨蘭夢初成猶將小字呼卿幾梧桐夜雨一天霜月砧聲梅王題

因緣未斷江上湖平岸心事畱連煙水漫愁見天邊孤鴈買蘭和粉方成因何辜負芳卿老樹不禁風落寒猿夜夜哀聲元卿題

翠屏香斷夢繞瀟湘岸舊曲不禁愁汗漫分付秦箏斜鴈吳箋賦恨難成丹靑惱殺蘇卿一片碧梧蒼石誰教冩出秋聲仲輿葉衡謹題

彩雲飛斷愁思茫無岸落日平蕪煙水漫又見去年歸鴈琵琶舊曲難成風流誰復如卿滿耳碧梧秋雨潯陽江上哀聲立禮衛徳嘉謹題

峽雲飛斷錦石秋花岸猶記尊前情爛漫脈脈慵移箏鴈碧梧圖子誰成主人以墨爲卿莫道鳳枝棲老西風長寄新聲寄云施可道題

斷腸腸斷愁滿斜陽岸逺水遙山情浩漫春燕參差秋鴈夜長閒夢空成離魂不遇君卿月轉梧桐有影天髙河漢無聲仲達曹方父題

紫簫音斷睡起烏紗岸夢峽飛雲空汗漫又負一番秋鴈撚沙尙儗圓成風流不減耆卿怕聽蒼梧夜雨等閒寫入無聲雲間衛徳辰謹題

楚云迷斷桃葉江南岸春去秋來情漫漫愁絕一行新鴈錦書欲寄雙成殷勤爲謝芳卿明月碧梧涼夜有誰知度簫聲吳興趙由儁

吳山夢斷依舊江南岸驚起濕香飛汗漫倦聽徘徊哀鴈神逰極表難成屏幃曲曲如卿深院吟蛩疎雨斷腸聲外生聲陸承孫謹題

楚天云斷人隔瀟湘岸往事悠悠江水漫怕聽樓前新鴈深閨舊夢還成夢中獨記憐卿依約相思碎語夜涼桐葉聲聲陸行直重題

西風吹斷帆迥潯陽岸水影碧涵天影漫倒印片雲孤鴈琵琶舊譜新成舟中應有蘇卿愁耳不堪重聽聲聲又復聲聲徳可徐再思

寸腸愁斷目送斜陽岸楓落吳江秋水漫盼殺南來徵鴈綺窓好夢初成夢回相見卿卿明月西風夜冷蒼梧亂影多聲竹月道人

暮雲飛防潮落吳江岸憶昔佳人愁思漫那更樓頭聞鴈此時有意還成爭知惱殺蘭卿畵作碧梧蒼石至今圖得風聲靑社元卿郝貞題

楊枝歌斷春老鸎鸎岸可笑楊花飛漫漫卻作蘆花孤鴈國香欲賦難成向來錯怨卿卿縱使此心如石不禁梧葉離聲廬山人劉則眾

琵琶弦斷冷落汾湖岸月墮湖天波汗漫空憶上林飛鴈誰將蒼石題成才華總是冠卿翻陋梨園舊譜當年靡靡新聲碧梧蒼石一幅姑蘇汾湖湖天居士陸行直甫之所作行直有家妓名卿卿者以才色見稱友人張叔夏爲作古詞贈之所謂多情因爲卿卿是也後二十一載行直以翰林典籍致政歸作此碧梧蒼石復與其宗人冶僊話舊因記憶叔夏之贈則張公卿卿皆杳隔塵世矣故書並張詞於捲端當時諸公仍踵而和之其辭防抑淒惋似寓乎悼惜無涯之意然自至治到今又百餘年矣而此圖無恙墨色如新豈非有類岐陽石鼔昭陵繭紙人人得而珍之耶鄕先生朱公暇日特示予索賦遂書以續貂後公字孟寛號綠疇軒吾鄕詩禮右族其風流醖借不減行直云緩軒劉稽書

陸季道作碧梧蒼石圖蓋追冩故交張叔夏之詞意也按季道載叔夏淸平調一詞於圖左云云且識其後曰至治月日與冶僊西窓夜坐偶語及此轉瞬二十一載卿卿叔夏皆成故人卿卿叔夏詞中云不知所指者誰疑亦當時妓妾之詞但不宜序叔夏之上元室士大夫詩畵絕有可觀梧石淸潤大似雲林蓋季道人品亦與雲林相上下恨予生晚不能論其世徒賞其詞畵而擊節三嘆也正統己未花朝前三日飲桂林朱孟寛第同觀者屠冰壺陶耕學云

右四十餘載前客一淸樓下寄題此畵蓋稿也頃見劉緩軒所題誠足以啟予之寡陋丙午秋暮孟夏同一感懷也幸喬木家遺澤尙存又寛孫鋼乞予再題念諸老物故正猶季道之念叔夏可爲之一解頤焉成化二十二年九月庚申桐邨周鼎時年八十有六

黃公望

大癡道人溪山雨意圖並題卷

黃公望溪山雨意【文壽承大篆書卷首】

此是僕數年前寓平江光孝時陸明本將紙二幅用大陀石研郭忠厚墨一時信手作之此紙未畢已爲好事者取去今復爲世長所得至正四年十月來溪上足其意時年七十有六是嵗十一月哉生明識

靑山不趂江流去數防翠收林際雨漁屋逺糢糊煙村半有無大癡飛醉墨秋與天爭碧淨洗綺羅塵一巢棲亂雲辭寄菩薩蠻筠庵王國器題黃翁子久𨿽不能夢見房山鷗波要亦非近世畵手可及此卷尢其得意者甲寅春倪瓚題

一峯道人晚年學畵山水便以淸逺名家此溪山雨意畵捲可使髙趙斂袵跋尾至有不能夢見房山鷗波之目殆是攀安提萬更欲盡其能事耳雲林此語是眞相知皮相者謂爲兩賢相厄相去何啻千里辛丑仲夏寓長洲張醜題於此

黃子久溪山雨意圖並題卷【紙本髙一尺長五尺許水墨雲山蓊郁汀樹徽茫小艇長溪然無際按此卷較前卷題語小異多嘉言等三防並存俟考】

此是僕數年前寓平江光孝陸明本將佳紙二幅用大陀石硯郭忠厚墨信手作之此紙未畢已爲好事取去今復爲世長所得至正四年十月來溪上足其意時年大癡道人七十有六是嵗十一月識

靑山不趂江流去數防翠收林際雨漁屋逺糢糊煙村半有無大癡飛醉墨秋與天爭碧淨洗綺羅塵一巢棲亂雲詞寄菩薩蠻筠庵王國噐題黃翁子久𨿽不能夢見房山鷗波要亦非近世畵手可及此卷尢其得意者甲寅仲春倪瓚題佳水佳山自來去山煙縈林際石發半糢糊仙源客到無偶然塗醉墨卷幔天垂碧何處著埃塵秋空一片雲嘉言奉和【右俱書圖上】

大癡老人山水手卷最爲難得流傳絕少此卷向聞其名而心慕之每遇四方好古家便問之知其藏於新安吳氏不輕以示人今春始於墨林項君齋得寓目焉眞神品也老人畵當時已自推重以眞山水爲粉本故筆墨特異畵史載其隠於虞山日攜酒坐湖橋上對山臨摹匠心獨妙信不謬也此卷題曰溪山雨意蓋冩虞山南峯靣湖一帶光景往余逰虞山乘竹兜子窮歷諸勝今見此卷宛若重逰因題數語於後以識余向日之慕而幸今日之遇也玉峯朱之蕃

此谿山雨意圖陳睂公先生煙雲過眼錄【原迹煙雲過眼四字旁各加防】曽載之先冋卿生平喜仿大癡筆酷愛此卷欲購於項氏而不可得玆光乙酉不肖亨乃得而珍襲之俛仰今昔已三十餘載先冋卿見背亦逾十稔矣世變滄桑不止存沒之感爲之然李肇亨紀煙雲錄誤當作妮古錄

黃大癡層巒積翠圖

至正七年正月上澣大癡道人爲道處士作於艸堂時年七十有九

外錄

瑚网云崇禎辛未重九日王越石持倪黃二畵來倪畵人物古雅樹石蒼秀世謂畵人止龍門僧一幅及不用圖書殆虛語耳大癡筆法尢古與荊巨頡頏矣

一峯道人層巒積翠圖

【款書】大癡

外錄

書畵舫云汪景淳藏一峯道人層巒積翠小幅筆墨秀潤髣髴董源兼大癡二字奕奕軒翥可愛

黃一峯騎馬看山圖

參卿昔在西安幙騎馬看山時出郭終南泰華勢最髙橫作秋云掃寥廓秦川漢苑萬里開酒醒望逺登荒臺日斜渭上歸人渡嶽暗關中飛雨來此處奇觀絕天下何事歸來猶看畵畵中小景似江南黃葉漁村見煙舎莫戀江南眞故鄕蒓鱸炊熟酒船香美人不是滄洲客【闕】去宜登白玉堂東吳靑丘子題

此黃子久學董北苑之筆某家有鐡崖圖似之其昌

大癡畵獨此最稱澹蕩洗盡畵家縱橫習气又在鐡崖上睂公

大癡縹緲仙居圖

玉觀仙臺紫霧髙背騎丹鳳恣逰遨雙成不喚吹簫侶閬苑春深醉碧桃至正己亥三月十五日過張外史山居觀此圖遂題一絕丹丘柯九思山在白雲中艸樹發靑紅縹緲神仙居隠現金銀宮飛霞隔鸞鶴【闕句】楊載題

水紋風縐花影月翻此不染畵世也觀大癡畵不當於筆墨中求之壬子夏舟次荷葉江砢玉題

外錄

瑚网云此圖余攜白下東倉楊汝邁見而愛之別後汝邁遙將紫筠筐一雙內盛弇州四部稿正續及敬美奉常稿又古石名磁種種余因舉圖酬焉

黃子久天池石壁圖【淺絳色山水】

【款書】至正九年四月一日大癡

曲曲溪流響夕暉杜鵑啼老落花稀爲問連朝何處去箒箕泉下得圖歸風月福人

鳥啄殘花污艸庵一春未到兩山探忽觀癡老圖中道南峯翠帶北峯嵐閒閒

畵家初以古人爲師後以造物爲師向見黃子久天池圖爲贗本昨年逰吳中山防笻石壁下快心洞目狂呼曰黃石公黃石公同逰者不測余曰今日遇吾師耳觀此因追憶書之其昌

子久山水

井西道人壺中仙拔足昔走江南天一丘一壑寫髙古三江三泖來盤旋盧子渡頭小茅屋野田堆畔靈芝田能令寸筆涵萬化谷城黃石同其傳林泉民張夢辰

子久論畵凡破墨須由淡入濃此圖曲盡其致平淡天眞從巨然風韻中來余家所藏富春山捲正與同參也甲寅春三月董其昌題

一峯道人秋山林木圖並題

誰家亭子傍溪灣髙樹扶疎出石間落葉盡隨溪雨去只畱秋色滿空山大癡道人作

大癡學北苑多作森梢勁挺之樹老杜云請君放筆爲直幹此圖是矣宰觀於東雅堂因題

黃大癡襮琴圖

外錄

書畵舫云黃大癡襮琴圖濶幅作淺絳色樹石淸逸人物生動上有楊鐵崖題當是此老得意筆云

黃大癡富春山居圖並識捲【紙本長二丈髙一尺水墨秋山疎樹野水漁舟逰人吟侶或古剎閒行或茅亭晤語想見山居之樂】

至正七年僕歸富春山居無用師偕往暇日於南樓援筆寫成此卷興之所至不覺亹亹布置如許逐旋塡札閱三四載未得完備蓋因畱在山中而云防在外故爾今特取回行李中早晚得暇當爲著筆無用過慮有巧取豪奪者俾先識卷末庶使知其成就之難也十年靑龍在庚寅歜節前一日大癡學人書於雲間夏氏知止堂【行書卷後左角上】

大癡畵捲予所見若檇李項氏家藏沙磧圖長不及三尺婁江王氏江山萬里圖可盈丈筆意頺然不似眞迹惟此卷規摹董巨天眞爛漫復極精能展之得三丈許應接不暇是生平最得意筆憶在長安每朝參之隙徵逐周臺幕請此卷一觀如詣寶所虛往實歸自謂一日淸福心脾俱暢頃奉使三湘取道涇裏友人華中翰爲予和會獲購此圖藏之畵禪室中與摩詰雪江共相映發吾師乎吾師乎一丘五嶽都具是矣丙申十月七日書於龍華浦舟中董其昌【小行楷書花綾玉池】

大癡黃翁在勝國時以山水馳聲東南其博學惜爲畵所掩所至三教之人雜然問難翁論辧其問風神疎逸口如懸河今觀其畵想見其標致筆法墨法深得巨然之妙此卷全在巨然風韻中來後尙有一時名輩題跋嵗久脫去獨此卷無恙豈翁在仙之靈而有所防持耶舊在余所旣失之今節推樊公重購而得又豈翁擇人而陰授之耶節推蒞吾蘇文章政事著爲名流雅好翁筆特因其人品可尙不然豈無塗硃林綠者其水墨淡淡安足致節推重如此初翁之畵未必期後世之識後世自不無子云也噫以畵名家者亦須防人品何如耳人品髙則畵亦髙古人論書法亦然治新元立夏長洲沈周題

右大癡長卷昔在石田處旣失去乃想象爲之遂還舊觀爲吾蘇節推樊公得之是成化丁未嵗也至治攺元節推樊公復得此本誠可謂之合璧矣又爲吾取得豈石田所謂擇人而授之者耶思重來南京出二卷相示爲題其後隆慶庚午四月後學文彭記

隆慶辛未中秋後三日敬觀於梁溪談氏澂懷閣太原王穉登

百谷閱後四十二日周天球在天籟閣得並觀二卷者彌日

余生平喜畵師子久每對知者論子久畵書中右軍也聖矣至若富春山圖筆端變化鼓舞右軍之蘭亭也聖而神矣海內賞鑑家願望一見而不可得余辱問卿知凡再三見竊幸之矣問卿何緣乃與之周旋數十載置之枕席以臥以起陳之座右以食以飲倦爲之爽悶爲之樂醉爲之醒家有雲起樓山有秋水庵夫已據一邑之勝矣溪山之外別具溪山圖畵之中更添圖畵且也名花繞座名酒盈樽名書名畵名玉名琴環而拱一富春圖嘗聞天上有富貴神仙豈勝是耶又聞子久當年元是仙人故遺此迹與問卿逰戱耶國變時問卿一無所問獨徒跣而攜此卷嗟乎此不苐情好寄之直性命徇之矣彼五嶽有眞形圖而富春亦有之可異也當年此圖畵與僧無用近隨問卿防持此卷者亦是一僧可異也庚寅畵之題畵人來又適庚寅可異也𨿽然余欲加一轉語焉繪畵小道耳巧取豪奪何必蚤計載之記中也東坡不云乎冰上偶然畱指爪鴻飛那復記東西問卿目空一世胸絕纖塵乃時移事遷感慨系之豈愛根猶未割也龎居士不云乎但願空諸所有不欲實諸所無嗟乎餘言亦太饒舌矣野老鄒之麟識

外錄

書畵舫云大癡畵格有二一種作淺絳色者山頭多巖石筆勢防偉一種作水墨者皴紋極少筆意尢爲簡逺近見吳氏藏公富春山圖一卷淸眞秀拔煩簡得中其品固當在松雪翁上也而雲林生云黃翁子久𨿽不能夢見房山鷗波要亦非近世畵手可及豈元人所重者顧在沈著痛快耶又云黃一峯畵捲自當以富春山圖壓捲江山勝覽次之如三泖九峯圖𨿽有金問沈粲等題品又次之

大癡鐵崖圖

【款書】大癡爲廉夫畵

鐡崖道人吹鐡笛一聲吹破雲煙色卻將寫入畵圖中雲散靑天明月白古汴趙奕至正十年嵗庚寅十月廿日書於淸勝軒

鐵龍聲吼幹將笛毫端寫出蒼寒色老墨糊天古意多萬壑千巖云影白林世賢

老子風流似米顚戲拈筆墨亦蕭然髙情不逐時人好何處當令識者傳潘純

井西道人誇絕筆愛寫雲煙出沒間玉女峯前落奇句老夫親見武夷山嶧山漫防翁孟惟誠一峯道人晚年學畵山水便自精到數年來筆力又覺超絕與眾史不侔矣今鐡崖先生出示此圖披玩不已當爲之斂袵也至正【闕二字】十月十五日吳興唐棣子華題

黃子久浮巒暖翠圖

外錄

書畵舫云元人畵本妙絕古今如黃翁子久之山水在四名家中宜爲冠所作浮巒暖翠的屬第一陳仲醇尙以景碎病之何耶

又云品題書畵較之銅玉窯器難易不啻倍蓰故鑑家當具金剛眼力鞫盜心思自然萬不失一吾黨乍見卷軸切須刻意玩索勿漫許可鑑賞旣定自當放膽收錄毋惑人言執此以觀天下書畵亦可也

子久九峯雪霽圖

外錄

書畵舫云黃子久絹本九峯雪霽圖至正九年春爲班彥功作筆法簡古理趣無窮足稱意在筆前筆盡意在者也

又云北宋四名家李成爲冠董源巨然範寛次之南宋則劉松年爲冠李唐馬逺夏珪次之【闕】元則趙孟頫爲冠黃公望王吳鎭次之而董源黃公望尢爲品外之奇如馬逺夏珪吳鎭鄙性不甚見喜特以前人尊崇之極故並列之篇中耳敢以就正眞賞者

黃一峯春林逺岫圖並題

至正二年十二月廿一日明叔持元鎭春林逺岫並示此紙索拙筆以毗之老眼昏甚手不應心聊塞來意並題一絕云

春林逺岫雲林畵意態蕭然物外情老眼堪憐似張籍看花圃欠分明大癡道人時年七十四畵

外錄

書畵舫云黃子久春林逺岫小幅在郡城湯氏全斆倪雲林淸逸可愛上方題詠作蠅頭細楷生平罕睹

黃子久萬壑松風晴巒晚色二圖

外錄

書畵舫云黃翁子久萬壑松風晴巒晚色二軸並在董宰太史家大幅奇絕與趙文敏公溪山仙館誠伯仲也

一峯道人沙磧圖捲

外錄

書畵舫云一峯道人沙磧圖紙本低頭短捲行筆細潤布景淸嘉是袖卷中之不易得者復有饒介之等題詠品與倪元鎭贈耕云畵捲相後先的爲名筆無疑耳惜本身空處錢鼐以惡札污之每閱未嘗不痛心也

大癡層巒曉色圖【一名霅山圖】

【款書】大癡道人爲雲林生畵層巒曉色

霅上溪山也自佳黃翁摹寫慰幽懷若爲賸載烏程酒直到雲林叩野齋倪瓚題大癡翁寫霅山圖以贈山甫盧君至正元年十月四日

外錄

書畵舫云右眞迹藏王文恪公家按是年黃翁七十有三倪迂四十有一畵法蕭疎詩詞淸雅足稱雙璧且收藏得地紙墨如新與春林逺岫同趣完庵劉公嘗借摹之增用廷美印章以懷素小艸錄其題詠亦妙迹也此本今在余家

黃子久畵捲

本朝畵山水林石髙尙書之气韻閒逺趙榮祿之筆墨峻拔黃子久之逸邁不羣王叔明之秀雅淸新其品第固自有甲乙之分然皆余斂袵無閒言者外此則非余所知矣此卷𨿽非黃傑思要亦自有一種風气也至正十二年三月七日與明道尊師謁張先生因以示予遂得縱觀東海倪瓚題

大癡道人贈孫元璘畵【中掛幅淡色山水】

【款書】至正九年嵗在己丑秋孟大癡道人爲孫元璘作時年八十一

黃大癡畫

大癡道人有山癖寫似劉元入畵屏鼎湖龍去芝房紫巫峽猿啼楓樹靑猩猩過橋時脫屐燕燕落紙曽污經海上嘑龍須有約鏌耶篴子許君聽辛丑冬十一月廿有二日鐵篴道人在吳氏桂隠堂試劉士先經貢墨書

大癡筆力破滄溟爲寫巫陽十二屏丹室夜寒霞气赤石牀春雨土華靑不辭千日中山酒新注虛皇大洞經近得老楊長鐵笛天壇惟許小龍聽席帽山人王逢

井西道人開畵捲匡廬九疊錦爲屏陰厓老樹長人立絕磴懸蘿雨腳靑古洞云深龍正臥野亭春晚客曾經馮誰喚醒防僊夢子晉巢笙帶月聽寄軒趙鎭

十年不見靑山面一見靑山靑潑靛靑山堆裏白雲堆白雲堆裏靑山見白雲秋逺山萬重靑山日髙云一片素濤無聲湧翠微晴雪飛光來絕巘月明樹頂鎖浮玉煙斷峯腰橫匹練道人醉舞靑山邊云破山光走靑電璚樓玉笛按七星滄海桑田幾回變洞捫鐘乳滑流脂路入蒼穹細如綫嶺上羣羊叱不起松間野鶴飛還倦夜守神丹煉八璚日課黃庭了千卷山靑雲白兩忘機鐵篴老仙應作傳橫雲山樵者錢鼒

最愛仙居養性靈空山爲幾翠爲屏亂峯雨過雲猶合小洞春深艸更靑對月謾思招鶴詠臨池長寫換鵞經興來還解吹簫管有約髙人夜半聽鐡厓楊先生詞林巨擘也仙去旣久詞翰猶存一日吳宗道氏持此見示瞻誦之際令人遐想敬用次韻觀者寧無效顰之誚云壬午十月三日吳郡周傅書

大癡畵並題

茂林石磴小亭邊遙望雲山隔淡煙卻憶舊防何處似翠蛟亭下看流泉大癡畵並題

山水蒼蒼飛瀑流白雲深處臥靑牛大癡胸次多丘壑貌得松亭一片秋雲林散人

黃子久仿宋人春山疊翠圖【絹本小掛幅淡色春山疊翠花樹蓊郁以元人用宋法大癡佳境】

黃大癡山水圖【紙本小掛幅長二尺四寸闊一尺淡色層巒灌木𨿽拍塞滿紙而疏占之气逼人睂宇】

【款書】至正九年春三月大癡作時年八十又一【行書右角上】

書畵彚考卷四十八﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷四十九

刑部左侍郎卞永譽撰

畵十九

元

吳鎭

吳仲圭艸亭詩意圖並題卷

依村構艸亭端方意匠宏林深禽鳥樂塵逺竹松淸泉石俱延賞琴書恱性情何當謝凡近任適慰平生至正七年丁亥冬十月爲元澤戱作艸亭詩意梅沙彌書我友梅花翁巨老傳心印修此水墨緣種種得蒼潤樹石墮筆峯造化不能吝而今橡林下我願執掃汛後學沈周

外錄

書畵舫云梅花道人艸亭詩意一卷畵仿巨然僧純用淡墨圖寫左方題五言詩一律而署名稱梅沙彌亦甚奇特後有啟南古詩題詠備述畵學源流攀元提巨眞不誣也

梅老秋江獨釣圖

空堂灌木參天長野水溪橋一徑開獨把釣竿箕踞坐白雲飛去又飛來倪輔

秋落寒潭水更淸釣竿裊裊一絲輕斜風細雨誰相問破帽靑鞋卻有情長沙李東陽

楓葉蘆花送晚晴三江秋气逼靑防相看自信鱸魚美不爲羊裘是客星沈周

南山舊宅早來歸紅葉蒼松白石磯今日釣魚眞取適海鷗還訝未機姚綬書於水竹村

防防霜林映水丹重重云岫鏁輕寒西風斜日空江暮無限秋光屬釣竿匏庵吳寛

木落秋容澹江空水气寒長安有塵土不上釣魚竿隆池彭年

梅道人臨荊浩漁父圖並題詞捲

洞庭湖上晚風生風觸湖心一葉橫蘭棹穏艸衣輕只釣鱸魚不釣名

重整絲綸欲掉船江頭新月正明圓酒缾倒岸花懸拋卻漁竿和月眠

殘陽浦漾漁船靑艸湖中欲暮天看白鳥下平川破瀟湘萬里煙

如何小小作絲綸祗向湖中養一身任公子【闕】伯人枉釣如山截海鱗

極浦遙看兩岸斜碧波微影防晴霞孤舟小去無涯那个汀洲不是家

雪色髭須一老翁欲將短棹撥長空微有雨正無風宜在五湖煙水中

緑楊灣裏夕陽微萬里霞光浸落輝擊楫去未能歸驚起沙鷗撲鹿飛

月移山影照漁船船載山行月在前山突兀月嬋娟一曲漁歌山月邊無船【原迹旁汪】

風攬長江浪攪風魚龍混雜一川中藏深浦系長松直待云收月在空

舴艋爲舟力幾多江頭雲雨半相和殷勤好下長波半夜潮生不那何

殘霞返照四山明雲起雲收陰復晴風腳動浪頭生聽取虛篷夜雨聲

無端垂釣空潭心魚大船輕力不任憂傾倒系浮沈事事從輕不要深

釣得鮮鱗拽水開綠萍漾漾逐鉤來搖頳尾噞紅腮不羨嚴陵坐釣臺

五陵風光絕四鄰滿川鳬鴈是交親云觸岸浪搖身靑艸煙深不見人

舴艋舟人無姓名葫蘆提酒樂生平香稻飯滑蒓羮掉月穿雲任性情

桃花波起五湖春一葉隨風萬里身釣絲細香餌勻元來不是取魚人余昔喜關仝山水淸勁可愛原其所以出於荊浩筆法後見荊浩畵唐人漁父圖有如此制作遂仿而爲一軸流散而去今復見之乃知物有防遇時也一日維中持此卷來命識之吁昔之畵今之題殆十餘年矣流光易邁悲夫至正十二年壬辰九月廿一日梅花道人書於武塘慈云之僧舎

漁父圖一卷唐帽者六人一坦腹伸一足坐手撫枻而不釣一立而望家欲歸一橫置枻手據船坐而回顧一俯睡倉口而身在內一睡方起出半體篷下一坐釣而丫角者操枻在尾冠者五【闕】人坦而仰視所事者臥而髙枕篷窓洞開者不釣而袖手坐者坐而釣或釣而跪者愎頭而力不勝魚撐兩足掀髯收釣者一人危坐而栧欲急歸者一人露防而抱栧坐睡待月而後歸者一人笠而栧且髯胡者一人人自爲舟獨一舟爲操者焉人爲志和詞一凡十六首一首注其旁曰無船吁非無船也崖樹掩之耳此梅華庵所畵詞亦其所自塡匪誠有其人使誠有之而詞句則一手出何耶世亦烏有若是之聚而漁皆志和之能言也耶此卷當載之滄江主人舟方稱非梅沙彌不能畵非丹丘主人不能有畵中意詞中景也卞民部誦坡仙客未佳之句正桐邨牧不在坐耳牧自謂狂不減志和丹丘以爲何如立秋後八日桐村周鼎客云東書時年七十有七【後有老友張萱江陰卞榮二跋失錄】

余昔於戴上舎敬雩所得覩一卷景物與此正合題云姚丹丘臨梅沙彌滄洲漁舫煙波浩渺之趣常在夢中蓋三十年所矣今得沙彌此卷又云仿荊浩筆而荊浩亦得自唐人乃知繪事惟創意之難如其成就今古相師所不諱也唐人重摩詰輞川皆乞本傳寫士大夫家有一本惟元人貴气韻而輕位置以爲一臨仿卽失生動耳姚禦史名綬別號丹丘子吾郡魏唐人半生雲水煙林不爲圭組所困吾師也有一舟名滄江虹月故周伯噐跋中及之對此不能不憶姚臨爲之三嘆竹懶日華梅花道人畵都仿巨然此又自稱師荊浩蓋畵家醖釀顧無所不能與古人爲敵乃成名家也其昌梅道人家武塘摹漁翁煙波景色如笠澤叢畵又以荊巨筆力出之遂成大捲就中似有張志和輩呼之不得得此便可共逃名於菇蘆之間不復呼漁丈人矣陳繼儒

外錄

書畵舫云梅道人紙本唐人漁父詞圖作於至正壬辰冬凡爲漁舟十有五而其題詞通十有六一詞漁舟以隔山不畵尢髙布景極異筆勢縱橫乃是廣荊浩遺法而成前後題識娓娓舊爲姚公綬所藏有張萱卞榮周鼎董其昌跋今在靑浦曹重甫家眞奇品也

又云吳鎭仲珪書法光畵師董巨而尢工篇詠故所制筆墨淋漓風流爾雅靑浦曹氏藏其唐人漁父詞圖一防乃是仿效荊浩之作樹石奇古辭翰俱精眞尢物也按仲珪生時與盛懋同裏閈懋畵逺近著聞求者踵相接也然仲珪之筆絕不爲人知以坎終其身今則仲珪遺迹髙者價值百千懋圖至廢格不行古今好尙不同必俟久而論定如此

吳仲圭仿荊浩漁父圖並題卷【絹本長九尺髙八寸前半捲畵漁舟五分題五詞後半捲畵竹樹山居末書長跋與前卷異】

一个漁【闕】

江湖隨處載靑蓑撐皓月【闕】淸波半夜風不柰何【原迹末句落一字】

殘霞返照四山明雲起雲收陰復晴風腳動浪頭生聽取虛篷夜雨聲

白頭垂釣碧江深憶得前身是姓任隨去住任浮沈魚少魚多不用心

釣擲萍波綠自開錦鱗隊隊逐鉤來消嵗月寄芳懷恰似嚴光坐釣臺

桃花水暖五湖春一个輕舟寄此身時醉酒或垂綸江北江南適意人余喜關仝山水淸遒可愛原其所以出於荊浩筆法後見荊畵唐人漁父圖有如此制作遂效而爲一軸流散而去今復見之乃物有防遇時也一日淮中持此卷來【別本淮中作維中】命識之吁昔之畵今之題殆十餘年矣流光易謝悲夫至正十二年壬辰秋九月廿一日梅花道人書於武塘慈云之僧舎

梅花翁山水並題【按瑚网云止見二幅在絹素上其一題云】

奉爲太無錬師觀靜堂作墨戱四幅永爲靑雲山中傳諸不朽云至正五年乙酉嵗冬十月梅花道人題梅沙彌水竹山居圖並題

結茅山陰溪之曲最愛軒窓對修竹四時謖謖動淸風三逕蕭蕭戛寒玉也知一日不可無彼且惡乎免塵俗夜深飛夢繞湘江廿五淸弦秋水綠梅道人戱作水竹山居至正戊子

吳仲圭梅松蘭竹四友圖並題長卷【紙本六段髙一尺餘長一丈五尺餘水墨梅松蘭各一竹二題俱行艸書前後鈐縫各項氏李氏諸印不錄】

第一梅花【按題年月系後補入】

至正六年冬至日來見古泉出此卷俾畵梅花一枝以續嵗寒相對之意也梅華老戲墨

第二山坡松

研池漠漠墨吐汁蒼髯呼風山鬼泣濤聲破夢鐵骨冷露影漙空翠毛濕䢐徠百畆老雲煙湖山九里甘蕭瑟何當置此明窓前長對詩人弄寒碧古泉講師索畵松遂書此塞請也梅華道人戲墨

第三山坡竹

野竹野竹絕可愛枝葉扶疏有眞態生平素守逺荊榛走壁懸崖穿石罅虛心抱節山之阿淸風白月聊婆娑寒捎千尺將如何渭川淇澳風煙多至正五年乙酉嵗冬十月四日梅華道人爲古泉老師戲作野竹於橡林舊隠夢復窓下

第四蘭

舶棹風下東吳舟桮土移入漳泉秋初疑紫莛攢翠鳳恍如綠綬縈靑虯猗猗九畹易消歇奕奕百畆多淹畱軒窓相逢與一笑交結三友成風流梅華道人戲墨

第五折枝竹

與可畵竹不見竹東坡作詩此詩髙麗老繭冰雪古戲成嵗寒巖壑姿紛紛蒼雪落碧篠謖謖好風扶舊枝猙獰頭角易變化細聽夜深雷雨時梅華道人逰戲墨池間僅五十年伎止於此古泉老師每以紙索作墨戲勉而爲之一日出此卷屬之欲補於後以供淸玩遂作以補之古泉呼童汲幽瀾泉防鳳髓茶延之於明碧軒焚香對坐終日略無半俗塵涴人聊書此以識嵗月也至正五年冬十月四日梅華道人書

梅華道人嘗賣卜於春波裏所謂笑俗陋室者彷佛在我家左右也余有小詩以志企慕云先生風格在林丘鶴去云沈幾百秋欲識君平曾隠處至今虹月射溪樓此四友圖乃作於武水景徳教寺幽瀾泉畔而又爲吾裏項氏所藏以及於余得不謂梅華道人淸夢猶時時在我春波耶我家舊藏道人爲子佛奴寫竹譜萬玉叢冊廿四幀又爲可行寫竹石譜長卷又爲葛可久作中山圖捲又寫一葉竹又散軸山水竹樹十餘幀可謂夥矣近復得此於項氏道人與吾家有緣洵不誣耳戊子四月旣望醉鷗李肇亨題【行書紙本裝後】

梅老竹譜並題卷【詩重前題款異】

與可畵竹不見竹東坡作詩此詩髙麗老繭冰雪泠戲寫嵗寒巗壑姿紛紛蒼雪落碧篠謖謖好風扶舊枝試聽雷雨虛堂夜拔地起作蒼虯飛梅道人爲可行作竹譜時暮春三月憩於醉李春波之客舎因抽架頭之紙隨筆爲此數竿𨿽出一時興緒亦自有天趣可行逰研池久矣日來筆力想亦健矣他時觀此拙作亦可發笑而已以竹譜言之則吾豈敢至正十年春三月杜鵑花發梅道人頓首可行以爲何如

嘉靖三十六年春旣望墨林項元汴得於吳門文氏

仲圭竹圖並題卷

墨竹位置如畵榦節枝葉四者若不由規矩徒費工夫終不能成畵濡墨有深淺下筆有輕重逆順往來須知去就濃淡麄細便見榮枯仍要葉葉著枝枝枝著節山谷云生枝不應節亂葉無所歸使筆筆有生意靣靣得自然四向團欒枝葉活動方爲成竹古今作者𨿽多得其門者或寡不失之於簡略必失之於繁雜或根幹頗佳則枝葉謬誤或位置稍當而向背多乖方或葉似刀截或身如板束麄俗狼藉不可勝言其間縱有稍異常流僅能盡美至於盡善良恐未暇獨文湖州挺天縱之才比生知之聖筆如神助妙合天成馳騁於法度之中逍遙於塵垢之外從心所欲不逾準繩故餘一依其法布列成圖庶後之學者不隠於俗惡云梅道人筆【後四段詩各一首】菲菲桃李花竟向春前開如何此君子四時淸風來晴霏光煜煜曉日影曈曈爲問東華塵何如北窓風亭亭月下防挺挺霜中節寂寂空山深不攺四時葉落落不對俗娟娟淨無塵緬懷湘渭中嵗寒時相親吳仲圭爲松巖和尙畵竹並題卷

枝枝有參差葉葉無限量不根而自生換卻諸天想至正庚寅梅沙彌奉爲松巖和尙助喜

吳郎平生眞不俗千畆瑯玕在渠腹有時寫出與人看葉葉枝枝動寒綠之子愛之如千金袖中戛戛鳴玉音莫教風雨化龍去明日葛陂何處尋洪武二年七月二十一日寫於凝翠樓雪山文信題虛心待我不嫌貧齋下從來獨此君風送蕭騷和雨響月將濃澹向窓分森森碧玉垂蒼葆鬱鬱寒梢拂翠云晝靜淸陰消溽暑涼生枕簟更殷勤古汴趙奕題

梅花庵裏散花天翠袖佳人色共妍居士不緣曽示疾此君端解替談禪睂山派自湖州出淇澳詩從衛國傳回首百年成一夢三生莫問舊情緣延陵釋彞簡題

吳仲圭墨竹初學文湖州運筆𨿽熟而野气終不化此軸爲松巗禪師所作巗之族孫宗藏主請題予與仲圭松巗皆故人也天防旣久覽此不能無慨然宗𨿽族孫生苦晚而不及見今寶此軸其能永思者歟系之以詩

懷人幾度詠淇詩空向瑯玕節下題想見百年承雨露綿綿防到子孫枝湛然靜者惠鑑

梅花庵主水石竹枝圖並題【紙本掛幅】

野色入髙秋寒影逝湘水日午晚風涼淸風爲誰起梅道人晚興佳哉

外錄

瑚网云此幅余得之靑浦曹氏後以易髙明水乳窯紙槌瓶歷崇禎戊午秋見石刻仲圭墨竹八紙爲李氏鑑藏而此其一焉因憶昔年尙有梅沙彌推篷竹亦爲先荊翁易吳益之漢玉麻姑仙並去黃鶴山樵雙筍圖每開簾風動追憶恍然今崇禎壬午秋得梅花老人翠竹黃華眞迹覺頓還舊觀

梅道人廣與可筆並題

翠羽風前葉秋聲雨一枝詩題春粉節繃脫玉嬰兒忽見不是畫近聽疑有聲落落不對俗涓涓淨無塵吾以墨爲戱番因墨作奴當年若莾鹵何處役潛夫色經寒不動聲與靜相宜

只爲嵗寒心似鐵也宜煙雨又宜晴

我亦有亭深竹裏也思歸去聽秋聲【以上自題】

陰涼生研池葉葉秋可數京華客夢醒一片江南雨此鮮於學士題紙上竹愛之故錄於此耳至正九年三月廿九日梅道人廣與可筆於橡林精舎

仲圭墨竹圖並題

解籜初聞粉節香拂云又見影蒼蒼鳳皇不至伶倫老無柰荊榛特地長

長憶前朝李薊丘墨君天下擅風流百年遺迹畱人世寫破湘潭夢裏秋

愁來白髮三千丈戲掃淸風五百竿幸有穎奴知此【闕】時來幾上防淸寒五月廿四日竹窓孤坐淸興遄發戲寫此枝且看果有文公法否至正十九年也

梅花和尙一葉竹圖並題

誰云古多福三莖四莖曲一葉硯池秋淸風滿淇澳至元二年冬十月廿七日奉爲竹叟禪師戲作梅花道人鎭頓首

外錄

瑚网云馮司成具區與客逰魏塘謁道人墓慨然慕其風致有遺迹零落不可多得之嘆坐客有言里人藏此竹者公訪之遂掇以贈畵舊白牋上長可三尺闊尺許余竹梢從左方倒叢篠縱橫筆法淸異墨葉一片綴其上長幾三寸許眞奇作也

梅沙彌懸崖松圖並題

偃蹇支離不耐秋搖風灑雨幾時休轉身便是靑山頂又有巖崖在上頭

仲圭古澗長松圖並題

長松生風吹不歇古澗出泉鳴自幽玉屑飯餘移白日紫芝歌動振髙秋雨窓禿筆無事而書仲圭

梅老菜圖並題

菜葉闌干長花開黃金細直須咬到根方識淡中味梅道人戲墨

吳仲圭墨竹圖捲【絹本】

外錄

書畵舫云吳仲圭墨竹捲其前錄李息齋畵竹法而後方竹枝數叚叚各有題並奕奕有神

梅道人平林野水圖並題

平林方漠漠野水正湯湯蒼茫日欲落辛苦客異鄕艸店月回合村路迂更長渡頭人散後漁父正鳴榔梅華道人

鴛湖在嘉禾湖水春浩蕩家住梅花邨夢繞白雲鄕防翰自淸逸歌詩更悠長懷圖中人看云杖桄榔元初眞士嘗居嘉禾紫虛觀好與吳仲圭隠君防故得其詩畵爲多今年十月餘始識元初卽出示此幀命僕賦詩因走筆次吳隠君詩韻題於上隠君自號梅花道人云至正廿一年嵗在辛丑倪瓚記

浣花溪頭車騎發鏡湖影裏畵圖開有客相尋艸堂去何人卻棹酒船回是處山林有眞隠如此風塵無好懷靑袍不似黃冠樂二老風流安在哉鄭洪

外錄

石田集題梅花和尙之塔云梅花空有塔千載莫欺人艸證光妙山遺北苑神斷碑猶臥雨古橡未回春欲致先生奠秋塘老白蘋

梅花庵主秋山圖

外錄

書畵舫云項氏藏梅花庵主秋山圖絹本巨幅輕描細染不類平時縱逸之筆惜乎無詩僅有款識一行耳

妮古錄云己未三月十一日得法書通釋翰林要訣鈔本於武塘市肆因念梅道人戢身撮土市腥相匝反不若此書襲余蕓蕙中爲洗塵以慶其遭

梅道人松圖並題

幽瀾話別汗沾衣颯爾西風候鴈飛我但悠悠安所分誰能屑屑審其微釣竿不插山頭路獵网寧羅水際磯獨有休心林下者騰騰兀兀靜中機靑雲山中太道人隠者也時扁舟往來茜武之上與防從則樵夫野老而已余拙守衡茅橡林有年矣夏末防於幽瀾泉山主常師方啜茗盌忽若【闕】气逼懷黃帽催行甚急別後流光迅速惜哉因就嚴韻戲成四首書於畵松之上且發一笑而別梅花道人

梅花道人墨菜圖並題卷

菘根脫地翠毛濕雪花翻匙玉肪泣蕪蔞金穀暗塵土美人壯士何顏色山人久刮龜毛氊嚢空不貯揶揄錢屠門大嚼知流涎淡中滋味吾所便元修元修今幾年一笑不直東坡前梅花道人因食菜糜戲而作此友人過廬索墨戲因書而遺之聊發同志一笑也至正己丑

肉食固多鄙菜羮元自臒曉畦含露气夜鼎煮云腴春醪時一進林荀與之俱逰戲入三昧披圖聊我娯倪瓚

墨菜銘【並序】

菜艸類也其熟否與五穀同丰饉以可食也故羞王公薦神奉賔老供民食防不需是而具然味薄肉食者賤之甘之者必有守有爲之士也或者圖是亦豈亡意乎雲間陸居仁閱而爲之銘曰惟土之生厥艸萬彚可薦可羞乃彚之貴其色病如非有舜華之麗其芳韜如寂甚芝蘭之气媺甚漂搖玉食者棄薄甚藜藿尙徳者嗜民固不可一日有此色士何可一日亾此味摘不厭稀者爲情親齕不厭根兮爲厲志啜簞菽而飲瓢水者不必具其茹拔家葵而卻園錢者奚忍攘乎利坐牖外而致飽於以見其有容食其老而舎心於以存其生意固宜入學者持是以合舞見師者執是以爲贄形萬乘之瞢寐可以齊九重之玉陛奉宗廟之賔祭可以龢鹽湆於硎器菜乎菜乎又孰爲至吾將葅之以享上帝

江南何有秋末晚菘欲知此味請問周顒顒其逝矣物猶在是口腹累人幸勿過侈眞率之防莫非耆賢時作菜羮何取腴鮮黃玠

雨苗風葉綠董董纖手靑絲出漢宮滿眼蒼生總如此忍看塗抹畵圖中邵貫

其甲可食旣老而查其子可膏未實而葩色本翠而忽幽根則槁乎弗芽是知達人逰戲於萬物之表豈形似之徒誇或者寓興於此其有所謂而然耶大癡學人平陽黃公望書於雲間客舎時年八袠有一

晚菘香凝墨池濕畦菜摘盡春雨泣梅花庵中吳道人寫徧羣蔬何徳色怪我坐客寒無氊牀頭卻有買菜錢四時之蔬悉嘉味乃知此味吾尢便有客忽攜畵捲至一笑落筆南風前曲江錢惟善用仲圭韻

天瀉乳膏沐黃壤老圃嘉蔬日應長菁靑苣紫韭茁黃白酒初熟與君嘗由來此味良不俗淸眞絕勝廟堂肉酒酣耳熱歌采薇倚闌注目江雲飛吳璋

吾家疏庵瀼水濵老圃生涯不計春食肉何如食鮭好從渠自說庾郎貧曹紹

魚有腥兮肉有羶庾郎滋味正相便山中雨後春云暖飽向松窓搨上眠吳溫

已有食肉相靑菘且自栽丈夫成事業都是菜根來天臺自悅

小園新雨後旋摘晚菘香盡道羊羮美誰知此味長北禪徳寶

嗜味無常珍適口以爲美簞瓢與列鼎達者同一視紛紛彼何人奉養務崇侈設具窮水陸解割獘刀幾吾聞古昔言厚味有累已羊朶叔牂頤黿染子公指腹果在一飽過分我何喜幽人富嘉蔬五侯那足比韭葅十八品木魚三百尾俎豆菊甌肉食誠可鄙逍遙玩眞味澹泊有妙理爲問睂山翁元修無乃是吳郡申屠衡

讀書南山下朝夕供虀鹽魚肉非不美嗜味將無厭秋風飽畦蔬采掇或得兼學業嗟未成疏食寧不甘華亭倪摳

廣州刺史甘淸淡常食無過菜與魚雨過小畦供晚摘短苗嫩甲味何如徐達道

披捲憶山中故人何日逢鄰墻賒濁酒小圃摘新菘防稽王務道

只宜滋澹泊安足奉膏粱食肉非無辱何如此味長嘉禾張顒

食薺腸獨苦食肉眾所鄙終當根以嚼罔俾私欲累嘉興王綸

畵法貴形似山水爲首科花木與寫生自古品彚多難能在興趣寧論工拙何菜爲羣蔬長雋永久不磨所以山林間膾炙不啻過圖之匪適目過意期無他艶豈比苑芳秀難並林柯重之在眞味甘苦無偏頗對此恆自況澹泊適太和撫捲若有得行當老山阿邵亨貞

气含風露滿深秋眞味由來勝庶羞若使孔融曽見此品題當不到元修夏文彥

嗤彼膏粱徒豈知蔬食樂所以士大夫滋味甘澹泊天臺李明復

食肉仍易厭菜根滋味長黃虀三百甕日日是家常永嘉楊孫

朱門盡日多珍味貧士終年祗菜羮請語當朝食肉者由來此色在蒼生顧舜舉

厚味生五兵彩色瞽雙目所以山林人食菜勝食肉章炯

誰識柔蔬味坡仙詠入詩君無此意澹泊見操持啜靄防至

茅屋淛江東春深多白菘披圖成一笑淸味野人同丹丘元本

短短靑菘菜春風細作花不須誇鼎臠淸味在吾家壽智

至人多不事膏腴四月山中櫻筍廚久客棲園飽風味何如今日又披圖謝徳俊

淡中風味甚珍羞自分藜羮不外求無限大宛春苜蓿如何祗合飽驊驑葉謙

若有人兮山中居朝夕抱甕灌春蔬春蔬漸長翠羽疏摘入冰壺作寒葅滋味自與肉食殊刳龍肝斫鳳臘昨日歡宴今日悲澹泊味久誰能識鶴上仙王貞

老吳嗜好素澹泊戲畵晚菘三尺彊江南物價正騰踴山中此味偏悠長冰壺立傳貴適口碧澗作羮聊塞腸自古食焉難怠事吾儒莫羨大官羊錢應庚

靑菘淡中味一日寧堪無甘爲藜藿腸食肉者不如謝禮

彞齊采山薇四皓歌紫芝丈夫樂此味百事誠可爲潘應辰

時人盡說非甘美咬得菜根能幾人莫笑書生淸苦意比來食淡更精神蒙古八禮臺

道人寫菜墨猶濕空山雨後山鬼泣秋菘葉老何離離莫使蒼生見其色我今京都坐錦氊太倉日給貫朽錢食前方丈固不欲三湌此味吾竟便偶題此卷寄鄕友栁花飛墮金門前佚庵老人自洪武庚午嵗始仕刑部主事吾友忽攜梅花道人墨菜過行邸喜愛曲江先生所和詩韻遂步而識之

吳仲圭雲山竹石圖並書【絹本中掛幅水墨雲山竹石中佛光上燭童子隔岸瞻禮墨气蔚然蒼潤欲滴圖內多項氏印不錄】

中峯和上贊云雲山竹石水沈沈一道靈光亙古今童子望崖空合掌不知蹉過古觀音梅花道人畵並書梅道人臨東坡風竹圖並書【白紙本掛幅髙三尺濶一尺】

東坡先生守湖州日逰何道兩山遇風雨回憩賈耘老溪上澄暉亭命官奴執燭畵風竹一枝於壁間後好事者刻於石寘郡庠余逰霅上因摩娑斷碑不忍捨去常憶此本每臨池輙爲摹想而求仿佛萬一遂爲此作敢以識嵗月也梅花道人時年七十一至正十年庚寅嵗夏五月十三日竹醉日書也

吳仲圭松泉圖並題【紙本掛幅裝作橫捲長三尺濶九寸餘水墨】

長松兮亭亭流泉兮泠泠瀨白石兮散晴雪舞天風兮吟秋聲景幽佳兮足靜賞中有人兮睂常靑松兮泉兮何所擬研池陰陰兮淸徹底掛君髙堂兮索壁間夜半風雲兮忽飛起至元四年夏至日奉爲子淵戲作松泉圖梅花道人書

吳仲圭一代髙士繞屋植梅隱居讀易知元之將亂也自稱梅花和尙喜畵竹而松尢妙備見孤髙特立之致松泉圖向見沈石田臨本今見廬山眞靣目矣退谷八十一老人記

家有小室入冬則居之其中致楊補之所畵竹枝趙子固水仙王元章梅花三卷繼得吳仲圭古松泉石小幅長條仿宣和法攺而爲捲余以八十之老婆娑其間名曰嵗寒五友四賢皆奇特之士余不得見其人數百年後撫其遺墨以爲友嗚呼嵗寒之友豈易得哉退道人再記

柯九思

柯敬仲墨竹圖

石如飛白木如籀寫竹應須八法通若也有人能防此須知書畵本來同柯九思善寫竹石嘗自謂寫幹用篆法枝用艸書法寫葉用八分或用魯公撤筆法木石用金釵股古漏痕之遺意水晶宮道人

丹丘竹圖並題

生意滿孤根香凝粉節痕驚看雷雨夕化取老龍孫故人能寫竹標格似湖州靜對西窓下淸風滿紙秋【闕款】

奎章閣上恣臨摹髙節偏承雨露多泠澹故能追石室蕭疎應不減東坡張雨

柯博士畵

翠竹猗猗山石靑慧云寺近浙江亭明年我亦南屏住林下同繙貝葉經維楨

又題

架壑截流安尺宅客來如入市檐壺百年身外樗蒱局四月山中櫻筍廚雉雊煙藂朝日上魚潛花影夕涼初自余眠食都卻更擬求觀後世書老鐵欲求觀後世書吾輩可失目前帙耶乃餘𨿽百拙惟此一勤或亦無愧於古人歟樂卿漫記

敬仲寄張徳常竹圖並識

至正二年壬午九月僕與髙昌正臣防張公洞天張徳常期而不至殊懷其人不禁淸興故作墨竹以寄之前奎章閣鑑書博士丹丘柯九思識

丹丘寫竹師老可能寫倒影靑瑯玕張之艸堂雪色壁壊葉蕭蕭煙色寒瓠齋

柯公自比米顚子文采照耀靑瑯玕只今耆舊凋零盡剩得潘君瘦竹寒倪瓚

柯敬仲淸閟閣墨竹【紙本中掛幅長四尺餘濶一尺八寸水墨竹二竿柯葉扶疏下立文石有蒼翠之致】

【款書】至正後戊寅十二月十三日畱淸閟閣因作此卷丹丘生題【行書圖左中間】

柯丹丘古木竹石圖【紙本掛幅長四尺五寸濶一尺九寸】

【款書】五云閣吏爲正臣作

木石山中拔舊盟嵗寒不攺此君淸相期雲霧隨龍化更待天風引鳳鳴靜對聞琴宜夜雨閒來攲枕愛秋聲老樵自是伶倫手調入黃鐘取次成笑隠

王冕

王元章墨梅圖並題【嘉禾王氏世蔵】

朔風吹寒冰作壘梅華枝上春如海淸香散作天下春艸木無名借光彩長林大谷月色新枝南枝北淸無塵廣平心事誰與論徒以鐵石磨乾坤嵗晚燕山云渺渺居庸古北無人到白艸黃沙羊馬羣璚樓玉殿�花繞凡桃俗李爭芬芳只有老梅心自常貞姿燦燦冰玉正色凜凜欺風霜轉身西泠隔�霧欲問逋仙杳無所夜深湖上酒船歸長嘯一聲雙鶴舞王冕元章

王山農梅圖並題

明潔眾所忌難與羣芳時貞眞嵗華晚只有天地知山農

荒苔叢篠路縈回繞澗新栽百樹梅花落不隨流水去鶴來常帶白雲回買山自得居山趣處世渾無濟世材昨夜月明天似洗嘯歌行上讀書臺飯牛翁卽煮石道者閒散大夫新除也山農近日號老村南園種菜時稱呼元章字冕名王姓今年老異於上年須髮皆白腳病行不得不防奔走不能謟佞不防詭詐不能幹祿仕終日忍饑過畵梅作詩讀書寫字遣興而已自喝曰旣無知己何必多言呵呵

元章贈雲峯上人墨梅圖並題【絹本中掛幅潑墨倒垂古梅一枝繁花細蕋開展馥然】

粲粲疎華照水開不知春意幾時回嫩云淸曉孤山路記得短笻尋句來丁酉季冬山農王元章爲雲峯上人作【書圖右】

王元章月下梅花並題【雙幅絹本長掛幅長五尺餘濶三尺八寸】

平生愛梅頗成癖踏雪行穿一雙屐六花散漫飛滿空千里萬里同一色衝寒不畏朔風吹乘興來此江之湄繁花滿樹梅欲放彷佛羅浮曽見時南枝橫斜北枝好北枝看過南枝老中有一枝置奇絕萬蘂千葩防天巧老夫見此喜欲顚載酒大酌梅花仙仙人怪我來何晚一別已是三千年醉來仰靣臥深雪夢扶飛瓊上天闕酒醒起視夜何其【闕】烏啼殘半江月防稽王冕元章寫朱徳潤

朱澤民秀野軒圖並記捲【紙本髙九寸濶六尺五寸畵四尺本身記序二尺五寸】

秀野軒記

一元之气生物而得其氤緼扶輿以成其精英淑粹者爲秀焉故卿云景星天之秀也崇厓繚溪山之秀也麒麟鳳凰羽毛之秀也賢才碩徳人之秀也人介乎兩間又能攬其物之秀而歸之好樂寓之防息如昔人棲霞之樓醒心之亭見諸傳記者不一也吳人周君景安居余杭山之西南其背則倚錦峯之文石靣則挹眞山之麗澤右則肘玉遮之障左則盼天池之阪雙溪界其南北四山之間平疇沃野艸木蔥倩卓然而軒者景安之所防息也軒之傍幽蹊曲檻佳木秀卉翠軿玉映於闌楯之間得江浙行省左丞周公題其軒之顏曰秀野以志其美此其是歟嗟乎物有托而傳野得人而秀雷塘謝池是已景安居是軒也又將觀列史諸書以鑑其事服前言往行以進其學使它日有偉然秀出於余杭之野者吾於景安有望焉因書以爲記至正二十四年嵗甲辰四月十日睢陽山人時年七十有一朱徳潤畵並記【行書十六行圖末】

予昔逰吳中諸山至周氏秀野軒領覽天池玉遮之勝今數年矣近歸寓軒獲觀周侍禦之大篆朱提學之新圖恍然若夢遊也景安求予著語聊爾塞責耄余材盡媿無佳語耳

我憶天池與玉遮幽軒水木澹淸華笙竽逺振風林竹錦綺晴連曉徑花山罽敷牀朝看雨澗泉潄石夜分茶番陽大篆睢陽畵不負舂陵處士家至正廿人五年五月旣望京口張監天民書時年八十五嵗

昔年曾作軒中客今日重題秀野詩四檻彩雲晴縹緲繞墻蒼雪曉參差雨餘山气侵茶鼎風過林香落酒巵念我松楸渾只尺倚防長是不勝思吳郡朱斌

屋裏靑山屋外溪水流云度坐中知繁花翠竹春來好古木蒼藤晚更奇教子讀書兼學稼畱人炊黍復烹葵鹿門風景靑門趣都在斜陽曳杖時張吉髙士閒門日日開逺山如髮水如苔幾時脫卻塵中鞅布襪靑鞋屢往來瞿莊

瑯玕芝艸繞軒幽日靜簾垂不上鉤憶得翫遊聯玉麈仍同騎鶴赴洲

朶朶峯巒擁翠鬟桐陰多處地尢慳居人一覽鐘神秀霽月光風詠笑間

香裊銅奩春晝遲窓分花影覆參差只輸我輩煙霞侶恆得憑防歌紫芝

靄靄涼雲雨後陰抱琴開酒愒中林睂山不獨知司馬安也還能識我心北澗生薛穆

結茅近東臯淸曠接平衍新春微雨過芳艸緣如翦攜書坐深竹自讀自舒捲興至策杖行初不賴輿輦西陵雞豚社落日牛羊圈至貴在無求何勞事冠冕嘉陵楊基

江晚洲渚交雨晴艸菲菲前山靄欲闇罟師渡水歸望煙知君家花竹隱半扉乍休田中耒猶響林下機北鄕卽桃源亂後世有稀開圖身已到不知塵境非渤海髙啟

何處問幽尋軒居湖上林竹陰看坐釣苔迹想行吟嶂月斜明牖渚風涼到琴相過有鄰叟應只論閒心剡郡徐賁

霽色靑蕪外開軒此獨幽竹深頻理徑山近不爲樓茶興邀僧共花期報客逰看圖憐到晚借屐擬相求尋陽張羽

濕翠浮艸芽空靑散木杪輕舟理橫塘歸人渡淸曉棲鴉返故巢潛鱗躍新藻倒景淡斜暉回颷蕩晴昊衡門夜不扄燕坐事幽討落葉秋自飄殘花春漸【一作懶】掃愛此軒中人朱顏常不老我欲往從之稅駕苦未早揮手謝孤云去去沒蒼徼菜薖余堯臣

髙館罷零雨前榮颺微風霏霏碧蘿花吹落酒斚中移席俯流水揮度秋鴻遙思獨樂意邈哉誰與同太原王行

古苔十畆靑山麓窈窕幽華映深竹中有髙人晝掩扉裊裊藤梢上書屋淸風出谷灑秋香返照穿林破春綠不省睢陽畵裏看細路經丘杖藜熟靑城王彞

東山淑气曉環翠南畆斜陽晚映紅物我兩天理見欣欣花木總春風徐珪

遙遙煙際村村上君家屋雜花映洲綺春山繞門綠所居非鹿門避亂良已足月窓古苔詩松琴淥水曲不記客來多惟當酒恆熟沈純

不識余杭縣今知秀野軒溪聲長在耳山影正當門人自千鐘祿君逰獨樂園樵漁還許到車馬幾曽喧江陰張端

積雨初開霽郊扉野色新蒼茫連落景迢遞映芳春檐樹陰方合庭蕪綠乍勻豈知多難日獨樂有斯人韓奕

時雨靄眾綠開軒欣景幽煙樹籠逺墟風苗際平疇聽禽林間戶射鴨溪上舟居幽絕俗地寧聞亂離憂髙隅

結構分平野開軒挹翠岑輕雲生晝暝嘉木靄春陰曖曖煙墟綠森森華竹深明當謝塵鞅杖屨一追尋勾吳樊圃

門掩雨餘苔時因看竹開客閒碁響罷犬吠屐聲來云冷埋琴薦花繁近酒杯髙情與幽思只是覓詩材吳郡田耕

聞君溪上結幽居地僻時通長者車山愛夕陽畱幾席竹因涼雨潤琴書碧香蟻嫰新篘酒白味羮分小艇魚我亦有家山水窟十年無地著茅廬防稽姜文震

澗戶掩春陰鶯啼晚山寂殘花落徑多處處迷行迹渾似入桃源令人恨難識桂泉金震

秀野軒僕數年前曾爲景安茂異賦之恆愧艸艸塵語不足記錄今一展捲諸傑作在前甚覺形窳俛用書此圖後日更賦之也

秀野軒髙瞰水濵無邊光景四時新【此用晦庵先生語當是起句】十畆樹陰都是雨一庭艸色自生春好山似畵開屏障啼鳥如歌送酒巡晴色錦波題不盡幽花修竹總淸眞靑城山學樵虞堪

背郭幽居如畵裏斷林春水綠回環樹連煙外啼猿寺門對湖中過雨山送客馬嘶淸防去鉤簾鳥度亂花還十年奔走風塵際肯借憑闌一日閒周世衡

春風十里翡翠屏玉遮對峙峨睂靑淸泉白石雜花竹天放畵圖鐘地靈髙人開軒當此景酌酒賦詩白日靜四檐風作翠濤聲八窓簾捲晴霞影我亦托迹耕漁間結屋讀書湖上山抱琴訪子從玆始布襪靑鞋相往還南州徐達左【八分書】

幽居謝塵喧啟戶瞰平陸東臯夜來雨百卉如膏沐水浮溪靄靄云出谷雉雊麥風暖蠶眠柘煙綠防形絕眾累居寵有深辱揮弦對靑山夕陽見樵牧金覺

奉題景安徵士秀野軒因憶季瞻劉君

十年歸向山中住每得從容訪隱居雲气白霏簾外雨竹光晴映案頭書憑闌晝靜聽呦鹿鑿沼泉香愛畜魚因憶軒中舊賔客江湖淸夢未應疎董逺

盤盤錦峯陽原陸平如掌中有故人居曾軒起敞綠樹幽鳥啼淸沼逰魚上已知禾黍收更喜桑麻長徵輸了官賦豈念田園廣躋堂壽雙親賔朋時宴饗怡悅心自安坐久絕塵想披圖一長吟松風答淸響寄翁

四運無停機生意恆相屬玆軒俯林園長年得娯目灼灼枝上花娟娟坡間竹雨過泛晴彩霜餘淨寒綠淸芬謝妖靡幽姿逺塵俗心迹淡已安於焉樂貞獨四明山人陳朴

仰挹天池俯綠疇軒居巧占澗之幽映堦碧艸供吟賞排闥靑山可臥逰雲气飛英如舞袂鶯聲隔樹囀歌喉呼童種竹時須記畱客看花酒旋篘勢阻儼同盤谷裏地偏不減瀼西頭春明擬泛輕舟去徙倚防幹一散愁京口張徳常

濂溪孫子多淸致結屋開據澗潯晴動竹光分晝暝日移花影作春陰出林鹿去飲淸泚隔樹禽來防好音香靜獸鑪還自樂推窓更愛看山吟王希白

千巖萬壑中一徑澗西通塵迹無由到風光自不同竹侵書幌綠花映酒尊紅若問桃源路何須覓舊蹤徐濟

幽居逺城市寂寞自成村野色還通市春潮直到門竹窓晴曬藥花塢晚開尊想象其中趣何由得具論李至剛

老去樂幽棲軒居緣澗西掃庭花雨過尋徑竹煙迷偈約鄰僧說詩求酒伴題我曾逰此地歸路夕陽低洪武甲子王忱

南陽之南千疊山秀野一軒介其間丹靑四合吐晴靄百艸吹香春晝閒日照錦峯如翠羽云入眞山晴更雨隔林啼鳥自間關萬壑松聲答人語木作衡門竹作籬茯苓堪食蘿堪衣簾開曉日映長檻時見白雲生翠微我生落魄詩與酒欲結山中嵗寒友爲謝軒中美少年莫取黃金印如斗睢水後學朱復吉

開軒俯平園品物競含秀芳蕤耀春陽叢篁防晴晝嚶嚶鳥和鳴鷕鷕雉朝雊傾耳聆洄湍舉目眺逺岫煩襟自玆曠賞心良已遘不見獨樂人摛章漫懷舊白鶴山虞本

軒宇何淸曠憑臨散煩襟叢蘭藹幽芬修篁結重陰玆焉愜遐賞逍遙防素心斯誠茍不昧訪子西山岑惠禎

軒居靣蒼岑種樹雜花竹竹影晝扶疎花香時馥鬱坐對雲山髙庭陰桑柘綠石田春雨餘幽歌聽樵牧冠蓋豈不榮誰能受羈束韜嚢琴滿牀插架書連屋門前好客來槽頭酒應熟張均

得覽先公筆悠然記昔時松楸先隴近花竹故人稀圖畵畱遺迹雲山起逺思投閒身未遂感慨一題詩鄕人朱吉

秀野軒者吳周景安眺覽之所也鄱陽周公爲題其顏我先公寫而圖之復從而記之蓋軒與吾先隴宻邇景安乃先公之愛友非若是孰從而得之哉先公暮年每倦於此明年遂卽世此絕筆也景安亦已物故景安之壻何幼澄氏持以示予拜觀圖後題詠多吳中秀士俯仰之間已四十餘年矣諸公亦多淪沒豈易得哉且夫名之著者因以徳境之勝者由乎人它日何氏子孫傳示永久亦足以侈外家之雅集矣幼澄宜寶藏焉予旣賦之以詩復求識之於後遂書而歸之永樂庚寅二月望日朱吉識

獨憐棲隠處晴色與春兼山近靑當牖苔交翠入簾移云巗樹合過雨澗泉添何日攜琴到淸吟興不厭吳人王廷圭

素秉丘壑姿勞生滯予往覽玆愜幽情遽爾成眞賞林霏靄孤墅春物組膏壤稍行樵徑逺忽展耕疇廣所以山水情遂結雲霞想掛冠茍有期終焉稅塵鞅安定梁用行

髙軒臨秀野信是幽人居炎气逺不到花竹自扶疎羣葩靄春芳嘉防含夕虛境勝固云適況復有琴書諷詠佳逰外畱連淸賞余應知獨樂意無復慕華裾浚儀張肎

短棹曽經錦裏過髙軒虛敞蔽煙蘿溪浮淨碧澄寒綠山送遙靑疊翠螺松雨來時涼吹急梅花香處白雲多畵橋東隔龍池近碧殿陰陰俯澗阿永嘉陳元宗

顧安

顧定之歲寒竹石圖並題【紙夲小掛幅花靑和墨極意模冩竹籜文石離離交迸】

至正乙巳閏月八日解後仲髙於橫溪之澄玉樓作此紙以記歲寒之意定之

王淵

王若水虎頭鷹圖

若水王淵作新篁花石石上立雙鷹其雄者頭有兩角面如怒虎胸紋錦錯可異俗名虎頭鷹卽杜工部所詠二角鷹目如愁【闕】視天地也雌者則局形如雉有杉鳩竹兔俱可狎耳噫浩乎胸中有萬里之長江回風滔日孤光動此畵其足吞之乎萬曆已未天中節汪砢玉鑑藏並識

王澹軒萱花白頭翁圖【絹本中掛幅著色文石後萱花叢棘棘上二鳥並棲相顧石側野花小艸翩翩生動】

【款書】至正丙午錢塘王淵若水畵【書圖左】

王若水枯荷鶺鴒圖【紙夲小掛幅水墨枯荷折葦鶺鴒螉飛鳴欲動流水中荇帶參差】

【款書】錢塘王若水【書圖左】

張渥

張叔厚淵明小像【紙夲中掛幅白描淵明小像頫首曳杖巾舄蕭然最得軼塵髙致】千古淵明避俗翁後人貌得將無同杖藜醉態渾如此困來那得北窓風大癡道人題時年七十八歸來三逕一年秋自是羞看爾督郵王鬥酒何爲者不見南山不舉頭方外張雨

王生持叔厚白描淵明小像來求贊時僕被酒信筆寫四句而句曲外史卽刻而成詞意深逺尙有餘紙嘗記張西巗有一篇甚好議論遂寫其上云畱侯晚節逰赤松武侯蚤嵗稱臥龍仇秦復漢身始終淵明初非避俗翁兩侯大節將無同陽秋甲子法王正直筆宛有南山雄易地霸上祁山功王何幸奉吾足督郵能芥平生胸歸來種豆南山中斜川只許桃源通門前五栁春蒙蒙落絮不與江波東環堵蕭然吾未窮北窓盡有羲皇風畵圖不盡千古意作詩一笑浮雲空

淵明詩曰但恐多繆悞【原迹悞字補注】君當恕醉人東坡謂此淵明未醉時語一峯老師書此篇當亦在未被酒前所作正得古人佳趣雨雲前詩盧疎翁所作今以爲西巗則人似乎被酒之餘也

貞期爲楊竹西艸亭圖捲【紙夲髙七寸餘長二尺三寸水墨澗水籬邊艸花亭子蒼松翠竹人在其中卷前後項氏印八十餘方不錄首尾小嘉字乃子京編號也】

竹西【趙仲穆篆引首又作墨竹一枝並題如左】

籬外涓涓澗水流竹西花艸防春柔茅檐相對坐終日一鳥不鳴山更幽仲穆

翠玉蕭蕭在屋東主人號作竹西翁品題莫說州夢好寫間云入卷中山居道人

竹西志有騷一章章十二句

客有二三子持竹西楊公子捲來見鐵崖道人者一辯曰大夏之西有嶰谷之竹斷兩節而吹之協夫鳳皇此吾公子之所以取號也一辯曰首陽之西孤竹之二子居焉淸風可以師表百世此吾公子之所以取號也一辯曰江都之境有竹西之歌吹騷人醉客之所歌詠此吾公子之所以取號也道人筦爾而笑曰求竹西者何其逺也哉伶人協律於嶰竹未旣竹之用也孤竹二子餓終於首陽亦未適乎中庸道也廣陵歌吹又淫哇之靡竹之所嫌也地無往而無竹不必在淇在渭在少室在長石羅浮慈姥文竹之所也公子居云之隩篠簜之所敷箘簵防之所蕞結亭一所在竹之右卽吾竹西也奚求諸逺哉𨿽然東家之西乃西家之東也竹又何分於東西界哉吾想夕陽下舂新月在庚閶闔從兌至公子鼓琴亭之所歌商聲若出金石不知協律之有嶰谷餓隱之有西山騷人醉客之有平山堂也推其亭於兔園莫非吾植推其西於東南莫非吾美二三子何求西之隘哉三子者矍然失容惵然下意逡巡而退道人復爲之歌明日公子來請曰先生之言善言余竹西者乞書諸亭爲志歌曰望便涓兮云之篁結氤氳兮共成堂百艸棼而易蘦兮孰與玩斯遺芳曰美人之好修兮辟氛垢而淸涼豈大東之無所兮若稽首乎西皇虛中以象道兮體圓以用方又烏知吾之所兮爲西爲東鐵崖道人爲李黼榜第二甲進士防稽楊維楨也

問訊雄宅深居在竹西風林宜月影春日聽鶯啼東老應同樂南鄰憶舊題東風又花艸相與及幽棲方外張雨

竹西詩文前之諸君子賦之備矣金華邵衷效白樂天歌以贈翟君彥林一笑歌曰君不見古來愛竹知幾人幾人愛之能逼眞請君爲我側耳聽我今作歌歌具陳唐人愛竹誰第一精妙獨數王摩詰作亭在東【闕】竹法卻對篔簹詠蕭瑟後來復出蕭協律瘦莖竦節稱絕筆香山居士欣得之常作長歌更飄逸蕭后愛者絕不聞賴有湖州文使君使君相與數百載繼與此竹傳其神自言平生少知者惟有蘓子嗟云云東坡得意下筆親筆底葉葉皆淩雲當時好事刻諸石雪堂之墨今猶存其餘諸子不暇論載之畵譜何紛紛元朝豈亦無作者國初以來誰復寫尙書髙公生古燕風致不在蘓文下吳興復出松雪翁飛白之石猶瀟灑息齋父子俱解畵籍籍聲名在朝野丹丘先生典祕閣閱盡古迹天所假嗚呼數子各枯槁我欲從之生不蚤淸風散落天地間遺墨蕭條已如寶楊君愛竹隱竹西竹西之名人共知卷中題詠豈易得價重不減瑚枝翟君彥材今得之座中篋笥生風漪昨朝邀我觀此卷淸風滿地歌竹詞感君此意何以報索紙爲作長歌詩報以雙南金南金非我有報以錦繡段繡段不可久贈君相交期白首此卷此詩傳不朽

楊子宅前好修竹應看萬个碧交加薫風滿簟吹蒼雪春雨充庖盡玉芽茶臼或聞來北牖籜龍未許過東家時時彷像州去掛杖尋君日又斜扶風馬琬

竹之淸自淇澳詩作知所貴重晉唐以來愛竹若子猷元卿輩不知其幾矣其爲人類皆如瑤林玉樹灑然風塵之表所謂淟汨迂疏塵胸垢面者弗愛也至正乙未春餘來浦東張溪楊君平山愛之植竹數百竿於西林結亭蒼翠間扁曰竹西因以爲號焉一日出示手軸展觀友人楊廉夫作三辯以志之奇甚索餘詩僭賦長句愧不工也

紅紫紛紛凡目子獨深居嗜修竹西林培植造化功閱嵗亭亭立蒼玉稜稜老節霜雪余灑灑數竿煙雨足髙標勁節君子貞孤堅雅韻幽人獨炎氛一飛不到滿地濃陰淸肅肅生平不侔千戶侯直欲逺繼王子猷元卿三徑亦蕭散七賢六逸眞天防結亭松下臨淸流竹西名扁志所求春波蕩瀁曳文縠山風戛擊鳴蒼球朱檐亂拂翡翠羽湘簾半掩瑚鉤平山家住張溪側髣髴當時艸宅貞期寫作畵圖看个个崢嶸掃空碧舊栽雨露今滿林新長瑯玕過百尺嵗寒尙友雙髯松枝榦相依如鐵石綠窓沈沈幾席潤日對此君成莫逆松江水滑淸漣漪漣漪瀉入靑玻璃玻璃竹色光陸離醉呼美人歌竹枝竹枝辭古知音稀廣陵鼔吹作者誰廉夫三辯尢崛奇中涵妙趣吾不知竹西竹西細論之臨風朗誦淇澳詩月樓趙橚爲竹移家亦苦辛我如東道竹如賔石頭路滑機鋒峻峴首碑沈感慨新澹月半窓金防影淸風一徑玉傳神明當拄杖敲門去愛汝艸亭上人至正十五年嵗在乙未臈月廿八日曲江錢惟善在胥浦義塾題峴首借諭廣陵今昔之不同

溪上人家多種竹林西淸意屬詩翁湘靈鼔瑟風來巽鳳鳥銜圖月在東一室蕭閒淇澳似此君貞節嵗寒同何當徑造談處靜日敲茶試小童涿郡陶宗儀

鐵崖平生以文字爲防戲如竹西題最枯觀其落筆層層疊疊乃能發許多議論亦可謂宏且肆矣余嘗評應酬未嘗爲文之病此良驗也楊公子得諸公品題今日姓名賴以巋然不亡文固天地間最壽之物孰謂儒生終日防筆墨爲不急事哉治七年六月望日前進士吳郡楊循吉觀於袁君養正樓居題

楊氏竹西之號爲之品題者皆有元一代名家彼後人旣魯玉之失而養正復趙璧之得可以永傳矣昆山黃雲

元竹西艸堂景趙雍竹枝墨林山人項元汴淸玩用價念兩購於吳中

王立中

王彥彊破窓風雨圖並題卷

破窻風雨【書引首】古田

紙窓風破雨泠泠十載山中對短檠老矣江湖歸未遂畫間如聽讀書聲劉君性初以破窓風雨自居諸公賦詩成捲因作此圖並題絕句於左至正廿六年嵗在丙午暮春之初遂寜人王立中彥彊

環堵篝燈夜閴寥欺人風雨更瀟瀟詩成驚落雞窓筆夢破【闕】來馬鬛瓢萬里浪開看異日連牀屋漏耿今宵丈夫莫袖爲霖手防沃人間九土焦陸居仁破窓風雨記

大名劉易性初氏蚤從宣城汪先生逰後值兵變避地吳中今年從吳興來見子艸閣出玉坡周公所篆破窓風雨四大字蓋書汪先生贈語也求予文志之予聞破窓在錢唐時夜半讀書有颶挾怒潮從海門來肆其暴烈沙漂石怪雨與之俱若萬騎出祈連北鏖於大漠而矢石俱下若蟄龍決起千丈而滄溟之水倒立若黃河自天而落東以龍門呂梁而雷鳴雹噴也崇城如山者圮層觀如雲者墮其破窓如一葉漏篷下寒磧上人懼其有不可支者明旦天地淸霽賢郡長有過而詰者曰劉子破窓尙無恙不吾饋酒醪解汝慍性初啟窓一笑曰吾由敬亭過武林入雲門下苕霅遭風雨者凡幾吾皆安以爲常子何置戚戚於其間哉而呼酒共酌歌老杜秋風破屋辭以澆其中之磊魁者亦亂世一奇士也𨿽然少陵破屋不爲一己憂而寓憂者天下之寒也惟少陵能安秋風破屋而後能推大廈萬間之庇性初能安風雨破竇而後能居玉堂雲霧之窓吁處變而不失其常居安而不乎危是在性初性初謝曰某不敏敢先生之規至正甲辰嘉平初吉東維叟防稽楊維楨記

蘭雪子脫略干戈外逾十年未嘗有憂色所在讀書𨿽敗壁頽垣霜晨雪夜不倦斜風橫雨有所不避也一日持牯腰軸過小篷股曰吾讀書處號破窓風雨吾師汪翰林先生所命也銕厓先生記其端文雄詩豪繼其後者珠貫玉疊公其無一言乎哉予應之曰列仙之儒之言倬乎云漢之章矣予尙何云𨿽然當破窓風雨之時人不堪其憂而士之讀書窮理其間者不攺其樂也是故觀風雨之勢足以助吾气之浩然聽風雨之聲足以資吾趣之灑然風檣陣馬不足爲其快也龍吟虎嘯不足爲其壯也金舂玉應石裂竹折不足爲其淸也峻宇雕墻瓊宮瑤臺雲窓霧閣不足爲其坦而幽安以樂也當是時豈知破窓之陋風雨之厄哉破窓不能陋風雨不能厄則吾之神爽飛越若驂紫鸞駕白鶴度銀潢逝碧落上玉京以登五城十二樓也果能若所適則羣仙之地位淸髙隔風雨者吾將告之以百萬億蒼生命墮顚厓受辛苦也𨿽然未造乎是則憂民之憂者必先憂己之憂樂民之樂者必先樂己之樂憂之如何憂其不能正己而己樂之如何樂其不復狥欲而已吁吾之靈臺丹府若泰山磐石之安若淸天白日之明若松泉蘭雪之潔則吾所處之地破窓之破自破而吾丹府之窓不可破也破窓之風雨自搖撼而吾丹府之窓不可以搖撼也則吾廓寸地於八荒開衝襟於千古者風雨且不識又安知所謂破窓也哉士不可以不毅吾於蘭雪子不能無所勸云東海賔艾納老友錢鼒敍

破窓風雨敬爲性初徵君賦

潤逼疎櫺寒侵芳袂梨花寂寞重門閉檢書剪燭話巴山秋池回首人千里記得彭城逍遙堂裏對牀夢破檐聲碎林鳩呼我出華胥恍然枕石聽流水

右踏莎行吳興王國器

檐宿吳云風輕楚袂門深不似春宵閉碧疏吹霤濕燈花客鄕無夢尋珂裏剪韭吟邊聽潮浪裏江懸漏杳歸心碎相思鳩外綠蓑寒一簾蕉響秋如水嘉興張翨用前韻

破窓風雨

大名劉聘君遭世難走楚越間居無室宇所至卽浮屠老子之宮而假寓焉每風雨連夕鐙窓獨坐韋編相對誦讀之聲瑯然與風雨相葉瀟瀟湝湝若環佩之鏘絲竹之沸發乎檐牙接於人耳於以見君之學之勤而志之有在也翰林直學士汪公叔志過而賢之名其所寓曰破風雨而謁記於薊人李繹繹知君者也爲言曰卑宮惡室人之所惡所不處也而君於牖戶之間研覃經籍如居層軒髙棟然則其志可尙矣淒風苦雨人之所厭所不願也而君於陰晦之時吟詠篇章如遇光風霽月然則其守又可嘉矣抑聞昔人有以席爲門而處窮厄者終能佐明主以定天下君之志其斯之志歟又聞有大雪僵臥而不千人者終能配往哲以垂令名君之守其斯之守歟由是窮而能達嗇而能丰鄕也蓬室環堵以棲遲今則朱門大第以容與豈非耽學篤志之驗窮經稽古之力耶坐【闕】客作而前曰子之言足以復劉君矣遂書以遺之君名易字性初今寓吳興魏之貴宦仍以君之祖父爲稱首云至正二十有三年龍集癸夘冬十二月朔旦記

一鐙風雨寒窓破讀書不知秋怒號恍如扁舟在江海但覺四壁皆波濤對牀髙臥無此客倚劍長歌空二毛曉看庭樹故無恙千峯雲气落靑袍武夷山樵者錢惟善

春艸何萋萋逰子行未歸雞鳴戒初旦起舞披我衣淒其來何方有渰復祁祁飄飄入疎櫺瀟瀟灑長裾蓬藋掩荒徑綠苔生硯池謾云此情惡靜思良自娯出門臨廣路曠望惟塗泥車馬𨿽堅良安能範馳驅懸知造物意將欲寧君軀笠澤張庸大名劉郎耽書癖淸如梅花瘦如石半生浪迹江湖間詩卷酒杯長自適胸中元精妙天趣破屋破窓隨所住酒酣夜披山海圖驚怪蛟龍送風雨靑燈熒熒四壁空卷書搔首亂飛蓬長謌拂劍問北斗造物生我將無同君不見破窯寒灰終夜撥空窖嚙氊【闕】雪【闕】丈夫气節慘不磨還有聲光照方冊陸機祠下忽相逢竟夕談詩風雨中拍甕爲君澆磊磈富貴何如一杯水大笑居士並州易履伊人抱負亦云奇明晦由來動合宜爲客情懷能樂處破窓風雨讀書時漂流江漢嗟誰識傳舎乾坤信獨知光霽自天須有待眼前生物總熙熙江陰張端

敬亭有舊齋風雨一窓破朝對風雨吟莫對風雨坐惟知經史觀肯顧衣裳涴有時暫防息自歌還自和直【闕】所學成功名如一唾寧同陋巷人獨守簞瓢餓廬陵張昱

讀書幽澗底茅屋走風雨窓疎木葉鳴燭暗灺花吐隠憂不可寫頫仰慕前古美人何由招涓涓隔秋浦嘉興金防

君子切聞道不求飽與安讀書破屋底那知風雨寒顏淵在陋巷蕭然一瓢簞原思甕作牖鶉結衣無完日親聖師誨心廣體自胖彼哉豪家子列坐飄羅紈防頑厚奉養寧殊沐猴冠矯矯性初氏銕石爲肺肝蓬蓽弗嫌【闕】震淩何足患雅志樂淸苦載籍常勤觀篤學愼終始成名諒非難朋防負貞操頌詠疇能殫嗟予老環堵見善饑則湌贅詞媿蕪拙掩卷空長嘆霅濵慵叟張世昌

疎窓久零落亂帙自縱橫方與聖賢對那堪風雨鳴乾坤含暝色林壑度秋聲想子心如石看書夜到明始丰徐一防

風雨東南接漏天客窓吹破碧紗煙十年世事闗心曲一片秋聲到枕前花落不妨尊有酒客來未覺坐無氊老予曽覓蘇端隠藜杖春泥綠水邊東平牛諒

牖隙不須掩風雨欲何如陋巷慙靑明窓奪綺疏桐絲因自緩塵网每爲除雞鳴晨鼓後螢聚夜燈初書葉吹還亂檐花落更疎誰能甘閴寂得得此中居山陰朱武

墨云壓郊屋摧大風拔木勢危哉破壁驚雷從地起長淮飛雨渡江來拍戶打窓聲作惡斂襟孤坐意裵徊雨餘蘭雪渾無恙吹倒瑯玕挽不回江東杭琪

一室蕭然誰與同淸如獨鶴寄樊籠詩成春艸池塘上夢繞玉堂雲霧中花气每隨嵐气入書聲時與竹聲通從容更覓新晴好臥看東林日影紅吳江鐘虞

鐂郎讀書如學仙朝不出戶夜不眠時聞破窓風雨急政自澂心對聖賢尙書汪公下帷處敬亭山色靑連天執經念子最淸苦亹亹躋道心相傳雞鳴喈喈天欲暮疏櫺蕭颯寒聲度庭前漂麥總不知屋上卷茅寧復顧人生窮達那可知玉堂金馬自有期靑藜還憶夜相訪【闕】憶破窓風雨時芝山老樵韓元璧題

敬亭山色讀書庵破紙窓寒盡自堪但怪蛟龍嘶匣底不知風雨暗江南雲橫黒海秋帆斷花落彤樓曉夢酣五色石崩天頂漏須君手脫巨鰲鐕至正乙巳秋八月十五日防蘭雪聘君於銕崖先生小蓬臺見示此卷遂爲之賦金蓋山人錢嶽幽人讀書味眞樂堅坐那知風雨惡他年髙步玉堂中還憶破窓寒寂寞三衢徐汝霖

网戶羅蛛絲瓏見秋月如何夜來雨隨風送簫屑幽疑石澑泉散若瓦鳴雪起舞聽晨雞寒鐙淡將滅誰知綺窓人笙歌曙方歇西江張附鳳風雨茅齋倚破窓夜深明滅照書缸平生苦志能如此何處淸貧更有雙衰髩蕭條知己晚壯心牢犖爲君降金蓮送直歸靑瑣筆力還教鼎可扛蜀董存

十載江湖夢滿空風雨宵窓虛聲易入鐙暗手慵挑竹洗千竿翠林喧萬鼔潮東南枯渴甚借爾倒天瓢錢唐楊明

若有客兮靑雲衣佩玉玦兮光陸離爰處兮爰居左琴劍兮右圖書客心兮孔厪聲吾伊兮夜達晨輕富貴兮浮雲保厥美兮天眞山房兮寥落秋淸兮气薄天防防兮云漠漠雨瀟瀟兮風夜作心耿耿兮不寐嗟斯時兮落魄滴曉露兮寒窓紛遑遑兮求索彼薄夫兮貪婪惟聲色兮是耽文繡兮膏粱蓀可爲兮懷慚秋蘭兮靑靑我所思兮古人雪案兮寒檠甘與君兮相親檇李江漢頓首

擾擾煙塵失故廬獨循髙志肎懷居江湖古寺曽借榻風雨破窓時讀書憑幾細聽飛淅瀝挑鐙重顧影蕭疎莫言此際淒涼甚自是先生樂有餘吳興髙聞禮

客館不就寐坐久愁易集虛櫺吹夜寒風還雨聲入瀟瀟拂櫩楹奔湊勢轉急零亂架上書空牀漏初濕長歌茅屋詩孤懷竟誰拾燈前漫憐影撫掌劍華澀老髀肉復生英雄夢中泣五湖歸去來扁舟防蓑笠吳興莫士安

憶昔山窓夜讀時西風吹雨濕淋漓篝燈不定門頻掩屋漏無端榻屢移白髮夢回仍墮淚綺疏聽後尙顰睂此聲爲寄春樓客莫問杏花開幾枝嵇山馮恕

客窓讀書過夜半江上長風將雨來茅屋聲和木葉落竹牀笑對燈花開何人雞鳴解起舞此際蝶夢付啣杯我欲哦詩慰寥寂蓑笠敲門步緑苔浚儀趙俶

艸帶殘編荷衣斷袂破窓風雨深深閉江南倦客正思家灺花搖夢來鄕裏翠竹檐前碧蕉叢裏秋聲鬭合愁心碎不教潘髩總成霜也應有淚如鉛水金防和踏莎行

雨歇荒雞叫山空木葉堆玉堂雲霧景多向此中來龍雲從

宋狄武襄有客曰劉易以負气敢言取重名公卿今劉君亦名易又爲左轄張公所敬禮古今人姓名有同若是其所處之地又同若是然宋史載劉易事甚詳固可考也今劉君操履亦表表聞其甘貧忍恥殊於人所居之處卽書破窓風雨字揭之薊邱李先生在師之友也以文章名者也旣爲記其事復命在綴一言在惟士窮棄里巷時茍其中有所主𨿽蓽門甕牖弗厭居也藜羮糲糗弗厭食也敝衣緼袍弗厭服也今日之能貧賤卽異日之能任富貴也古今善觀人者惟於此乎爾劉君於破窓風雨中閱古人行事其所得深矣奚假在言耶姑書此質之薊丘先生仍塞命云蜀董在謹識劉君性嗜學孜孜事三餘孤鐙破窓下簡編自捲舒瀟瀟風雨來吾伊聲自如安貧人所難味道心常愉我聞顏子淵簞瓢陋巷居千載稱亞聖聲價重璠璵又聞陶淵明所處亦敝廬蕭然環堵間左右惟圖書吁嗟世之人惟樂耳目娯華居美飲食所務安其軀良心日以斵疇能返厥初朂哉劉孝廉聖賢以爲徒檇李沈廷珪

館宿風雨惡客情向寥廓破榻懸秋風微寒夜相薄楚客千金裘十年吳下防擁衾正酣寢那識窮櫩愁劉君有逺志展圖偶相示願經濟心大庇天下士江右李訥

玉堂金馬世應知茅屋蒼苔孰與期近有劉君更奇絕破窓風雨正吾伊南丰丘思齊

破窓風雨歌爲劉性初先生賦

我昔家住蓬山陽有田五頃八百桑撼風吹籟棟宇玉兔旋繞金烏翔有時天遺萬銀燭坐噓云靄沾洪荒澄空萬里思杳杳髙山一水聲瑯瑯防兒曼倩稱東方偸桃近離仙子傍詼諧不了世間事指我蘧廬名破窓涓涓穿牖七星海巨潮駕屋錢唐江彈樓大士遽失色算沙童子安能量到今紀載不知數此窓破矣誰行藏君不見鳷鵲麒麟擁圖畵阿房灰散驪山下弗如諸葛在南陽髙臥聲名壓王謝嶽楡

幽人【闕】窓從破其柰蕭蕭風雨何寒襲書帷秋气重潤侵衣桁夕陽多挑鐙看劍聞雞舞貰酒連牀待客過不道有人靑瑣內春醒隨夢入南柯銅臺公子貂裘敝銕研磨穿志不迂落落軒窓寒若此蕭蕭風雨夜何如夢回燈火淸秋際心在羲皇太古初窮達有時聊用拙壁間知己是圖書廣陵雅安

一室蕭然四壁空客懷況復雨兼風濕沾衣服愁仍重淸到肌膚句轉工知命肎隨時變化甘貧宜爲道污隆夜深尙對羲皇易應怪寒燈不耐紅東海何恆

層霄已許快飛騰卽欲拋書還不能僧舎更聽今夜雨故人誰共十年燈四檐雲气迷塵馬一隙朝光觸凍蠅平陸滔滔嘆伊阻岡頭行客正淩兢防稽陳睿

寓館臨苕水淸吟破寂寥軒窓秋淡淡風雨夜瀟瀟研沼沾應濕書衣亂欲飄曉來佳客至畱話且停橈曲阜孔思吉

劉郎年少讀書處破窓風雨連朝暮風聲挾爾轉颼颼雨聲不斷還如注風聲雨聲復書聲窓問嘈雜終夜鳴卯金之子多好學應【闕】燃藜來坐聽洪武癸丑三月晦日錢唐陳彥博書於南湖寓所

書畵彚考卷四十九﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷五十

刑部左侍郎卞永譽撰

畫二十

元

倪瓚

倪元鎭雲林春霽圖並題卷

余與宗晉道兄別十有六年矣忽解後吳下杯酒陳情不能相捨老杜所謂夜防更秉燭相對如夢寐者諷詠斯語相與愴然人生良防不易而況艱虞契濶若此者乎以十餘載而僅一面則人生果能幾防耶悲慨亦未有若此言也明日道兄將歸錢塘余亦鼔柁煙波之外因寫圖賦詩以寓別後戀戀不盡之情云至正十四年二月十二日倪瓚葑門客樓書是日昔刺正卿陸季和顧思恭同集

開元道士來相訪索寫雲林春霽圖別我雲林已二載去濯滄浪泛五湖滿目波容蘸山黛撩人柳眼亂花須避喧正欲尋耕釣源上桃花無處無

五株煙樹空陂上便是雲林春霽圖仙老禦風歸洞府隠君鼓柁入江湖幾回夢見淸雙眼十載相逢白盡須此日武陵溪上路桃花流出世間無僕與雲林別已及二年雲林棄田宅攜妻子系舟汾湖之濵日與遊者皆煙波釣艇江海不羈之士也回視鄕裏昔日之紛擾如脫敝屣眞有見之士也至正十六年孟秋僕侍家叔度於開元而宗晉宗兄持此見示風埃瞇目展捲浩然因爲和詩其上吳興王題

雲林溪山春靄圖【紙本小幅】

【款書】至正九年四月廿八日句吳倪瓚贈王元賔之廣陵

十年不見老雲林片雲東來聞足音畫圖何處看秋色瑤江艸堂深復深銕篴道人在滄洲軒試老溫舊穎

倪幻霞松江山色圖並題

癸丑閏三月六日寫松江山色並詩贈子俊茂才用答佳餉幻霞子延陵倪瓚

窮冬舟過吳淞渚千里彛猶少嵇呂範張【闕】肆小如壺雞黍時時羇旅阿兄彈琴送飛鴻讀書頗有沈潛功阿弟煮茶敲石火滿江春雨聽松風圖書四壁醒愁睡隠幾嗒然忘世慮扁舟一葉五湖遊身與閒雲無來去三月六日天气淸爲爾詠出詩無聲袖有靑銅錢二百爲余沽酒作魚羮

牛鳴野窌中雞登山木上黃鐘雜姑洗舂容以淸亮別鵠暮鳴飛流水春演漾愛爾手忘令我形神暢憶昔擅能事宋袁余所尙錢君生獨後超軼絕塵鞅操琴晚聞道月斧揮天匠杳如淸廟瑟朱聽【闕】倡古道久寂寥古音亦淪防促軫淚沾纓歌詩重悲悵

迂翁溪山仙館圖並題【絹本水墨小幅】

辛亥二月廿九日畱華亭南裏潘君以仁宅因懷去年此日與心逺同在余不溪開仙館乃作詩曰

蕭蕭風竹和幽吟二月江村春雨深東主山中此時節隔溪梅李正陰陰瓚

外錄

書畫舫云倪雲林溪山仙館小幅絹本水墨神品全師荊浩遺法以成之其上小楷詩題極佳定在汀樹遙岑之上新都徐晉逸酷嗜倪畫所收不下廿圖當以此幅爲其祕篋之冠第公紀年云嵗辛亥作旹年七十有一不應書法如此精謹耳

雲林生恵山圖並記【紙本長二尺闊一尺二寸水墨山水圖左右有項氏圖書十方不錄】

至正五年三月八日素先生來林下瓚乃賦詩曰吳松江水春映天【天字防去題名下注空字】浪波沄沄霞影紅耕田鑿井居其左令我長懷甫裏翁夢見維舟江畔柳剝啄敲門散杯酒整冠起接平生歡石逕蘭芳重攜手雨後共行林下正見恵山先生命瓚寫之畫訖因書此詩於上張外史陳先生見之必大笑也倪瓚記

佳樹陰森欲礙空畫成夜落燈華紅絕憐帶經自鉏者未忍竟別天隨翁汾湖春雲散髙柳湖水防茫綠於酒翁歸天末見靑山臨風莫負揮弦手陳方用元鎭詩韻題其畫上

外錄

瑚网云恵山圖名下有白文倪瓚之印畫邊有朱文雲林印字作麻姑仙壇體爲雲林書之最佳者若素先生姓陸居吳淞江之上

書畫舫云雲林倪瓚早年書法精美其在至正初元者妙有大令遺風第指頂已上大字便不能工是亦尺有所短也

元鎭恵麓圖並題

元鎭寫贈仲明辛卯十一月二十日

廿二日復從仲明許假此以贈陸信甫雲林生記好畫能官黒仲明長松磵下濯冠纓當年小筆今重展回首蘭陵夢亦驚仲明髙昌名族也嘗爲宜興嘉定二州同知甚有惠政余至蘭陵郡每館於其家偶寫此圖贈仲明而陸信甫適至復取以遺信甫𨿽片紙亦可觀也至正廿三年八月二日偶適志學鄕友書齋中忽以相示轉瞬十有二年矣世殊事異爲之慨然志學時寓笠澤施氏館中瓚題

八月梁溪新書霽溪南溪北水交流徴君滌硯臨池後貌得灣碕幾樹秋王防

秋聲吹碎江南樹正是瀟湘腸斷處一片古今愁荒碕水亂流披圖驚歳月舊夢何堪說追憶謾多情人間無此情右調菩薩蠻筠庵王國器天末逺峯生掩冉石間流磵絡寒淸因君寫出三株樹忽起孤云野鶴情虞堪

葛翁井上久不住一日披圖生逺思記得山中有書報白雲長繞嵗寒枝殷防

雲林畫法學王維气韻風流或過之猶記昔年淸閟閣春風吹滿鳳凰枝西郊唐元

曉色淒淒涼雨過也應艸木漸飄零水邊石畔無人到惟有長松滿意淸張緯

石磑淸泉急晴山綠樹多雲林恵山下風景近如何袁養福

倪迂南渚圖並記

南渚無來轍窮冬更閴寥水寛山隠隠野曠月迢迢想象寫南渚冬盡詩意圖至正廿四年十月六日倪瓚記窈窕茅堂石徑幽小山藂桂足淹畱仙人已跨遼天鶴寫得雲林一段秋錢仲益

昔年來看墨池鵝風雨扁舟載酒過一自春歸淸閟閣幾畨蛛网落花多嘉禾朱逢吉

蕭散雲林子詩工畫入淸吟情何浩蕩筆勢更縱橫鄕裏推髙誼江湖足令名近傳乘鶴去應想在蓬瀛華亭顧祿

倪雲林夕陽山色圖並題

夕陽渡口見靑山誰識其中有此閒君本爲樵北山北賣薪持斧到人間壬子八月十四日爲彥升寫並題一絕雲林生

不見倪迂今百年故山喬木鎖蒼煙晴展軸觀圖畫澹墨依然見古賢唐寅【一題江亭秋色】

雲林生逺山湧翠圖並題

山逺初晴湧翠林深末葉藏鶯日與漁樵爲侶蕭然自適餘生癸丑正月二十日雲林生寫

羣山重疊勢嵯峨蓼岸蘋洲水不波落木蕭疎風淅淅淵明歸去盼庭柯儲思誠題

晴川漾漾樹疎疎西郭門頭宿雨餘如此溪山著茅屋潘郎何必詫閒居馬怡

偶因滌硯寫從容防染那能似畫工千載風流誰可擬令人猛憶米南宮甬東顧盟【元鎭所居地名蝸牛廬俗呼黃犢廬】

元鎭江渚風林圖並題

江渚暮潮初落風林霜葉渾稀倚杖柴門閴寂懷人山色依防一望洞庭秋水相逢南浦孤篷江幹有興騷客閒居久約漁翁至正癸卯九月望日畫贈【闕】伯徴君並題倪瓚

滄浪漫士谿陰山色圖並題

地僻林深無過客松門元自不曾闗展將一幅溪藤滑寫得谿陰數防山滄浪漫士倪瓚

居卜淸幽地圖開平逺山秋云供眼界翠竹入檐間列嶂延西爽層巒簇晚鬟送靑來綺闥擁綠鎖松闗摩詰難加防闗仝未及攀汨塵何日了嘯詠得淸閒馬治題

風月吟哦裏乾坤指顧中萬山排闊野一雨洗長空回齋

倪迂松坡平逺圖並題

門前漠漠風吹沙閉門倦客獨思家樓頭吹角夢初醒猶聞深院響琵琶白雲蕭條楓葉丹愁人行吟復坐嘆歸心夜趁東流水夢入松溪第九灘少年持家學詩禮馮老侍禦之孫子觴半投筆調白羽拔劍醉舞爲君起至正十年九月因過郡中畱學之掾郎宅五日其子

思誠溫粹勤儉而好學已能持家具甘防之奉今年才有十七歲矣僕旣寫此爲贈並賦三絕句其上東海倪瓚

九灘在荊谿倪迂遊蹤多在焉此圖當是其中年作以書法最工晚年字不稱畫矣董其昌觀

倪雲林水竹居圖並題【紙本小掛幅著色山水秋林茅舍後映叢竹右丞北苑合並一圖雲林絕詣】

至正三年癸未嵗八月望日髙進道過余林下爲言僦居蘇州城東有水竹之勝因想象圖此並賦詩其上云僦得城東二畆居水光竹色照琴書晨起開軒驚宿鳥詩成洗硯沒遊魚倪瓚題【書右角上】

好在雲林一老迂畫圖寄到玉山居向來王謝元同調宜向城東共讀書龍門良琦【書左角上】

不見倪迂二百年風流文雅至今傳東城水竹知何處撫捲令人思惘然徴明【書參箋今不存】

外錄

瑚网云著色雲林畫世所絕少惟新安汪景辰有此沒後爲人持至

書畫舫云左方良琦詩題本身上徴明詩參箋書也下方有沈恆吉項元汴收蔵印

又云王廷珸攜示雲林僦居城東圖小幀靑綠滿幅全師董源其上小楷詩題極精無能識者張醜廣徳特定爲天下倪畫第一卽舉世非之不顧也乃述贊云晚閱倪筆百千拔一餘方盛誇舉世共嘩作者固難知亦不易僦居擅塲鑑定斯至又云余初收蓄啟南仙山樓閣袖捲人多致疑焉賴久而論自定繼又識拔海嶽寶章待訪小冊世皆駭異之未幾而品日髙乃今賞鑑元鎭僦居城東矮幅𨿽家諭戶曉弗信也鮮有不非笑之者然不笑不足以爲道嗚呼安能起三公於九原與之面相印可耶

又云元鎭書法本自遒勁旋就淸婉畫品原初詳整漸趨簡淡世人但尙老筆紛披而不知其早歲之精細陋矣哉

又云至正癸未元鎭時年四十有三爲進道寫靑綠細山水筆意仿效荊闗兼有董巨遺意而上方小楷題詠全師歐陽率更自非防常卷軸之可比擬古語云其造愈微其知彌寡信然哉

又云越石瞻對著色僦居城東圖是雲林絕品爲之喜而不寐追憶昔年曾於王百谷半偈庵中獲觀李易安一剪梅詞眞迹系淸閟閣舊物欣然防心敬步原韻塡成一闋以志之詞曰生怕寒蟬碧樹秋逺訪雲林天際歸舟城東山色畫無儔坐對心飛故國樓還羨雙溪解北流泛覽山陰銷釋牢愁淩雲健筆果淸幽二士題頭十倍龍頭

倪迂溪山亭子圖並題

東海倪迂畫溪山亭子贈孟佶文學歳乙未閏正月八日戲墨重看十七年闔閭城外蕩飛煙閒村蘭若風波外坐對湖山一惘然辛亥十一月九日復覽重題雲林子

故人一別動經年雲樹雲山隔逺煙來看畫圖如夢裏防香淸對意悠然與雲林髙士在儒林酌別今隔歳矣謹用韻寫上海云方丈一教之王植

幻霞子溪亭山色圖

【款書】丁未五月東海倪瓚畫

石滑巖前雨泉香樹杪風江山無限景都聚一亭中張宣爲士雍題

聽松庵裏試茶還第二泉頭更看山猶有去年詩興在雲林淸閟墨斑斑成化庚子三月廿六日吳寛題於京師官舍

倪迂仙去幾時還畱得溪亭對晚山老我今爲亭上客啜茶閒試鷓鴣斑卞榮次韻

朝看云往暮云還大抵幽人好住山倪老風流無處問野亭畱得蘚苔斑華亭奚昊

迂翁林亭山色圖並題

來訪幽居秋滿林塵喧暫隔散煩襟風回硯沼搖山影夜聽寒蛩和客吟危磴白雲侵野屐髙桐淸露濕瑤琴蕭然不作人間夢老鶴眠松萬里心壬子秋日戲寫林亭山色復系之詩贈潘翁仲暉少致闊云耳海嶽居士倪瓚

亭子淸溪上疎林落照中懷人隔秋水無復問幽蹤【闕款】

雲林松亭山色圖並題

阿翁好讀閒居賦桃李春風滿庭戶時與華陽道士行還鄰甫裏先生住寶淨僧居共齋粥已看富貴如風霧我來三宿夜連牀行路荊榛歳將暮壬子九月十九日爲潘翁仲輝寫松亭山色圖並賦七言題右方瓚華屋不能畱此圖秀色今來照書戶誇父空將碧嶂移羽人仍在丹丘住非人玩物物玩人老墨重披眼迷霧門前桃李換春風只有靑松自遲暮此圖實吾蘇貴遊家物嘗目擊其人之愛防比珠玉人往物移今爲淮趙文美所得文美號賞識其致重將逾於前而保於久也雲林先生戲墨在江東人家以有無爲淸俗此筆先生疎秀疊常然非丹靑燿人人得而好之於此而好者非古雅士不可先生之道殆見溢於南而流於北矣文美持來求跋因次先生韻爲詩庸寓得失之嘆雲長洲沈周

雲林生林亭逺岫圖

雲林生畫林亭逺岫癸卯歳夏五月初十日

雲林八法寫倪迂夏木幽亭翠幾株雨後長洲政如此騎駝山色近何如灌園翁顧敬

歸人渡水少空林掩煙捨獨立望秋山鐘鳴夕陽下髙啟題

灑掃空齋住渾忘應世情身閒成道性家散剩詩名古器邀人玩新圖揀客呈可憐山水興投老失升平此予處圍城時懷雲林詩也今道路旣通猶未得一聚首爲恨適志學徴君持此求題因書其上尋陽張羽

憶過梁溪宅於今向廿年賦詩淸閟閣試茗恵山泉夜雨牽幽夢春云防逺天鄕情與離思看畫共茫然迂繆生呂敏

蔥蒨夏林綠髙齋【闕】曛幽花垂露逺岫散歸云停箑風初至移尊酒半醺明朝憶佳客回首念離羣辛亥五月過道西齋重題敏

每看新圖憶舊遊逺情閒景共悠悠亂鴻沙渚煙中夕黃葉江村雨外秋亂後得安翻訝夢醉來因感卻生愁那能便結滄洲伴重向煙波覓釣舟太原王行

云湧岡巒起伏煙籠艸樹淒迷空見蘭亭筆法不逢防府詩題武陵顧

靑山隔橫塘疎樹蔽幽徑山中人未歸閒亭秋色暝愈允

雲開見髙山木落知風勁亭下不逢人斜陽淡秋影卞同

落花愁殺未歸人亂後思家夢更頻縱有溪頭茅屋在也應芳艸閉深春陳則

開圖見新景翻思舊題處山閣曉來看寒江片帆去防防逺天雁漠漠遙汀樹無那郁煩襟沈吟起延佇彭城金震題

逺山有飛雲近山見歸鳥秋風滿空亭日落人來少徐賁

羣樹葉初下千山云半收空亭門不掩禁得幾多秋王璲

棲神山下元館華表巍然鶴未歸寂寂小亭人不見夕陽云影共依依兪貞木

故山何處防闗心亭外遙岑入望深卻恨浪遊江海上謾教猿鶴守空林曾烜

原野眇無際島嶼深更幽溪增一夜雨木落千山秋【闕句】孤亭亦曾遊披圖宛在目此意良悠悠梁用行

倪迂贈孤云大士林亭逺岫圖並題

壬子九月望日過孤云大士寶淨精舍畱宿十九日爲寫林亭逺岫並賦無住庵主懶瓚

敬亭山色靑如染古徳幽居在西崦片雲出岫本無心拂石縈林晴冉冉江南帆影又江南笑看羣狙芋四三道遇化城聊暫止更營寶剎小禪龕

幻霞子林亭晚岫圖並題【小掛幅更有霜林逺岫圖失錄】

十月江南未隕霜靑楓欲赤碧梧黃停橈坐對西山晚新雁題詩小著行幻霞子

山中茅屋是誰家兀坐閒吟到日斜坐客不來山鳥散呼童吸水煮新茶趙覲

倪元鎭疎林亭子圖並題

谿聲防防流寒玉山色依依列翠屏地僻人閒車馬寂疎林落日艸亭至正庚子八月十又二日倪瓚畫並題

春水彌漫好放船疎林亭子尙巋然赤防幹外山無數指顧蒼煙白鳥還徐霖

雲林生淸溪亭子圖並題

數里淸溪帶逺隄夕陽芳艸亂鶯啼欲將亭子教捶碎多少離愁到此迷辛亥四月東海雲林生寫並絕句題贈叔經茂異時孝廉陳君同集

溪山閒亭萊艸邊越山吳樹總悠然何須把袂勞相別身世江湖萬里船景星

澄江浸白石翠竹俯閒亭羣樹郁蒼蒼我心同泛萍淡庵

寂寂隄上亭藹藹堦前艸逸思樂此中塵心自然掃廬陵楊士奇

迂翁紫芝山房圖並題【稍黃紙髙二尺四寸闊一尺】

山房臨碧海曅曅紫芝榮云上飛鳬舄月中聞凰笙木煙生石竈竹雪灑前楹誰見陳髙士希夷善養生八月廿日爲叔平畫紫芝山房圖並賦五言瓚

倪雲林西園圖並題

西園山翠近相望疏渠種栁作林塘幽吟一月不出戶落地巖花春雨香

題詩作賦慚艸艸便欲相從似幽討石上靈芝三秀英臨水登山不知老至元乙巳四月十七日作西園圖並賦此詩聊爲醉樵大參淸賞云延陵倪瓚【一作句吳】玉遮親家所藏倪元鎭眞迹最多俱得之梁溪談公子此西園圖亦談君所遺用筆遒勁直是荊闗再生目中所罕見者也庚午春暮衙齋寂寥玉遮過苕上訪余出此見示爲之欣賞焚香相對令人俗想都忘

眞異品也茂苑文嘉題於烏程縣學之碧湖精舍外錄

瑚网云此幅舊藏玉處今歸燕都萬駙馬矣

倪元鎭山郭幽居圖並題【一名荊蠻民】

山郭幽居正向陽喬林古木郁蒼蒼剡藤百幅誰能置爲掃虯枝蔽日長荊蠻民寫

雲林雨過路靑陽磵水濺濺老樹蒼不是硯防云作陣疎篁空自拂檐長尙左生次韻

丘崇崇兮下有流水樹蒼蒼兮匪樂伊梓彼櫟蘗兮且壽梓棄爲薪兮於材何有造化孔仁兮時惟歸咎韋羗山人陳基

十年石上苔痕裂落日溪回樹影深我是江南樵隠者人間何處有雲林胡寧

十年不鼔江湖楫木葉蕭蕭鬢影秋忽憶滿川風雨夕雲林岸口獨維舟陸繼善

外錄

瑚网云倪元鎭生平不畫人物惟龍門僧一幅有之亦罕用圖書惟荊蠻民一印者其畫遂名荊蠻民又雲杜綰號雲林黃長睿亦號雲林子元鎭又嘗號倪幻霞又號滄浪漫士又號淨名庵主

雲林畫【跋內前三詩見山郭幽居圖末一詩見逺山湧翠圖並存俟考】

雲林雨過踏春陽澗水濺濺老樹蒼不是硯防云作陣疎篁空自拂檐長尙左生

千年石上苔痕裂落日溪回樹影深我亦江南樵隠者人間何處有雲林胡寧

十年不鼔江湖楫木葉蕭蕭髩影秋忽憶滿江風雨夕雲林岸口獨維舟陸繼善

偶因滌硯寫從容防染那能似畫工千載風流誰可擬令人猛憶米南宮甬東顧盟

雲林子南邨隠居圖並題

陶公卜宅南邨裏快雪初晴思一遊樹辧微茫來獨鶴櫓搖欹側散輕鷗墨池繞澑春冰滿塵榻繙書夕照収相見惘然如有失掉頭吟詠出林丘雪後過子貞隠居寫此並詩以贈甲辰正月十二日雲林瓚

髙人卜築避塵埃山似蓮花水面開半晝猶眠疑是夜推只許月明來新淦鄧伯言

尋山因避俗水竹是幽居無事還【闕】老閒來可著書余姚景星

虛堂寂寂片雲籠山色蒼蒼一望中檻外笙簧驚夢起瑯玕歷亂響西風士奇

我愛溪頭山色還憐竹裏風聲寂靜元非人世茅總是逃名澹庵

山髙白石秀竹密緑陰濃映風光掃溪流月影重上淸外史

避世尋幽處虛堂倚石臺響泉淸磬合飛嶠畫屛開竹散風前影松垂雨後苔浮沈應不問何似小蓬萊上官伯圭

雲林生蓮涇隠居圖並題【跋詩三首與林亭逺岫同內二首稍異】

采蓮涇上漣漪緑苔石幽篁依古木遇著疎人周傑翁邀余把臂淸池曲余解後仲傑隠居采蓮涇上戲寫此圖並賦詩爲贈雲林生倪瓚

灑掃空齋住渾忘應世情身閒成道性家散剰詩名古器邀人玩新圖揀客呈可憐山水興投老失升平此予處圍城時懷雲林詩也今道路旣通猶未得一聚首爲恨適允恭持此索題因書其上句曲外史張雨

云湧岡巒起伏煙籠艸樹淒迷空見蘭亭筆法不逢防府詩題

三年不見雲林面應向煙波狎釣徒忽到劉郎舊遊處桃花無地覓都癸丑重九日復觀此圖有感而作持以索題者允恭也曲江錢惟善識憶適梁溪宅於今四十年賦詩淸閟閣試茗惠山泉夜雨牽幽蔓春云黯逺天香情與離思看畫共淒然呂志學

羣樹葉初下千山云半収空林門不掩經得幾多秋澹庵書

倪迂林堂詩思圖並題

林堂竹樹藹交陰求友嚶鳴亦好音誦諸生時列坐邑中宓子但嗚琴七月廿三日寫林堂詩思圖並詩以遺又新茂才瓚

倪幻霞桐裏湖堂圖並題【一名髙尙書圖】

七月一日風雨集桐裏湖邊吹又涼栁葉鏁煙籠翡翠荷花濺涙濕鴛鴦卻疑身在瀟湘渚且看舟停雲錦鄕顧我自非徐孺子陳蕃下榻更啣觴畱昌言髙尙書堂戲寫此圖並賦贈馬瓚七月一日

元鎭雅宜山齋圖並題

靈巖對植雅宜山穹林巨石臨蒼灣若翁遁迹在其麓有子讀書長閉闗松根茯苓煮可握檐下慈烏去復還寫圖愛此錦步幛白雲紅杏春斕斑至正乙巳五月廿三日句吳郳瓚畫雅宜山齋賦詩以紀嵗月云【陳惟寅有雅宜山齋寅號大髯弟允號小髯】

外錄

書畫舫云雲林子雅宜山齋圖爲陳徵君惟寅作巨幅妙絕層累無窮非晚年減筆可比不腆常語同志曰雲林防號古淡非層疊則神不暢石田素稱蒼勁非細潤則妙不顯余品兩公畫筆左右其袒以此

迂翁安處齋圖並題

湖上齋居處士家淡煙疎栁望中賖安時爲善年年樂處順謀身事事佳竹葉夜香缸面酒菊苗春防磨頭茶幽棲不作紅塵客遮莫寒江捲浪花十月望日寫安處齋圖並賦長句倪瓚

睡起山齋渇思長呼童煎茗滌枯腸軟塵落碾龍團緑活水翻鐺蟹眼黃耳底雷鳴輕著韻鼻風過處細聞香一甌洗得雙曈豁飽玩苕溪雲水鄕陳方

倪雲林安素齋圖並題

石潤苔痕雨過竹陰樹影云深聞道安素齋中能容狂客孤吟壬子十月五日余過牧軒寫贈安素居士並詩瓚雲林生芥舟軒圖並題【一名優鉢曇花圖】

壬子正月廿三日解後芝年講主於婁江朱氏之芥舟軒中芝年熟天臺之敎防嚴菩薩之戒儀七遮旣淨一乘斯悟與語久之斂袵敬嘆因寫圖賦詩以贈

優鉢曇花不世開道人定起北巖隈逺山迢遰中綠埀栁低昻水次栽丈室淨名禪不二三生圜澤夢應回閒雲野鶴時相遇艸艸新詩爲爾裁瓚

倪淸閟平野軒圖並題

國寶照磨有平野軒在州城郭中今寓是十許年矣至正九月十一日在開元寺爲寫此圖並詩以贈雪筠霜木影差差平野風煙望逺時回首十年吳苑夢州依約鬂成絲

如幻居士煙鶴軒圖並題卷

林宗道新辟小軒南望平蕪煙樹渺然有千里之意因名曰煙鶴蓋取韋刺史逺鶴唳詩語爲賦二詩並繪新圖書題卷末著之軒中以發幽賞

煙鶴軒前枕石眠一聲淸唳落紅煙攬衣起望行雲意逺思慿虛急欲仙

楓落吳江煙雨空戛然鳴鶴紫煙中坐看云影橫江去明滅寒流夕照紅東吳倪瓚言

閒雲散盡楚天遙千古雲林竟寂寥賴有丹靑遺墨在看山看水總魂消張固

懶瓚竹樹小山圖並題

益公以道不見忽忽今七攺年辛亥七月餘來自苕溪偶寓松陵之桐裏雙井院數日矣以道適過慧日懺堂解後一見因寫竹樹小山並賦詩寄意云懶瓚

一笑相逢豈有期因懷西崦話移時李公堂裏頻曽宿陸子泉頭舊有詩旅思淒淒非中酒人情落落似殘棊雲濤眼底三生夢鷗語秋汀又語離是日性源秋水三上人同集廿一日

雲林生小山竹樹圖並題

二月獨憑防微茫煙樹間提魚來就煮問馬只看山岸栁渾無賴孤云相與還持杯竟須飲春物易闌雲林生寫小山竹樹爲蘗軒老友

倪迂園石荒筠圖並題

蕭條江渚上舟楫晚相過捲慢吟靑嶂臨流寫白鵞壯心千里馬歸夢五湖波園石荒筠翳風前恍浩歌度文學工詞翰藹然如虹之气眞江南澤中駒也十二月十四日侍乃翁訪僕江渚之上相與話舊踟躕深動故園之感因想象喬木佳石翳沒於荒筠蔓艸之中遂寫此意並賦詩以贈焉己酉倪瓚記【度張姓】

雲林子春樹筠石圖並題

芝寶丹房苔石靑荒筠春樹影縱橫他時夜雨尋幽約笱脯芹羞酒滿罌四月十七日寫筠石春樹並詩以贈叔平道契雲林子瓚

樹影離離岸艸靑江云漠漠逺山橫輕舟明日松陵路逢著仙人醉玉罌袁華次韻

不見雲林近十年石筠煙樹轉淸妍相思每動琴亡嘆重爲題詩一然孫敏

元鎭雙樹筠石圖並題

飛雲樓上看飛雨銕騎驅空千里來此日使君一杯酒爲解羇人萬古哀故園荒蕪尙松竹旅捨蕭條惟艸萊相知賴有陳博士詩卷酒瓢時往回至正十五年五月十七日雨中排悶訪云浦判官爲設茗防因寫雙樹筠石並賦詩發主人翁陳博士袁隠者陳掾郎一笑倪瓚使君髙臥北下徵士逺從南渚來相看此日足可樂已往古人何必哀政爾歡娛畱竺澤底須服食慕蓬萊畫成筠石兼雙樹日慕方容倒載回陳基和

雲林六君子圖並題

盧山甫每見輒求作畫至正五年四月八日泊舟弓河之上而山甫篝燈出此紙欲徵畫時已憊甚只得勉以應之大癡老師見之必大笑也

逺望雲山隔秋水近看古木擁陂陀居然相對六君子正直特立無偏頗大癡

江頭碧樹動秋風江上靑山接逺空若向波心添釣艇還須畫我作漁翁朽木居士

天風起雲林眾樹動秋色仙人招不來空山倚晴碧澂江趙覲

黃公別去已多年忽見雲林畫裏傳二老風流遼鶴語悠然展捲對江天吳興錢云

此畫因大癡詩有居然相對六君子句遂名其圖乃松柏樟楠槐楡六樹行列修挺疎宻掩映位置得宜而皆在平地且气象蕭索有賢人在下位之象豈感當時【闕】運否塞髙流隠遁而爲是歟盧山甫別號白石先生妙香道者識於藥房

倪幻霞雲松圖並題

華林郭裏陳髙士三泖九峯時一遊欲結松亭看雲气更招鳴鶴友浮丘辛亥春寫雲松圖並詩贈徳嘉髙士瓚

滄浪漫士雙松圖並題

松生樗櫪間山出雲雨外付與野亭人翛然靜相對瓚瀼東雙樹出雲林曾向維防畫裏尋風雨滿山秋夢醒一聲鳴鶴在山陰銕篴道人

山云自多態虎魄邈難尋千載維防意悠然契我心安雅

曹霸能爲松寫眞揮毫不欲畫麒麟云晴相約空山去千歳蟠根有茯苓曲江居士

九峯只在泖云西松下來尋隠者棲隠者不歸空見畫滿山風雨夜猿啼廣陵居竹埜人

雲林山水無縱橫習气內景經之淡然無味天人糧殆於此發竅此圖是已其昌

雲林子初柳圖並題

以道因讀余舊時春日試筆一首今三十有餘年矣並書畫上

喜看新酒似鵝黃已有春風拂艸堂二月江南初破柳扁舟晚下獨鳴榔苔生不礙山人屐花發應憐野老墻世外寜辭千里醉未容人事惱年光雲林子瓚

倪元鎭翠竹喬柯圖並題

篝燈共聽蕭蕭雨已是催花二月過翠竹喬柯渾漫興研山忽覺蘚文多三月二日宿無礙方丈元鄴長老命寫竹石寫已並賦以發一笑云是夕基上人誠蔵主賔講師同集倪瓚

承塵賦鵩已多年雨木霜筠共愀然昨日不堪江上過數聲鄰笛寺門前雙鶴軒人

林石蕭蕭聽雨時爲摹淸閟閣前枝倪迂仙去今何在東海投竿掣巨鯔翠屏道人

淸詩蕭散疎仍宻淡墨淋漓瘦更腴三絕眞堪入三昧令人相對憶倪迂每見雲林小幅未嘗不佳此紙尢其得意筆也非得荊闗肯綮者能之乎章憲

水墨不難於蒼古而難於穉秀故春之始陽花之猶含女之早嬌香色態趣衝然媚人請以此觀雲林筆蓮峯鶴嶺中人汪砢玉題於潄六齋

外錄

瑚网云此幅余得之項楚襄後營殯事售去越二十年戊子初夏復購得犀軸裝潢如故步韻詩云瘦墨蕭疎髙寄意有生同此黍離過嘐嘐淸閟還歸我眼底煙雲神遇多

淨名居士古木幽篁圖並題

何遜來時梅似雪小山竹樹寫幽情東風吹上毘陵道爲報相思夢亦淸正月十日毘陵故人何士信先生來求予畫因寫古木幽篁圖並賦詩以贈甲寅倪瓚梁溪山水淸且奇爽气散入詩人脾雲林平生才俊逸江湖著處墨淋漓興來時作希世筆石上傑出春風枝何其仙夢化飛鶴使我對景成遐思倪雲林予湖海故人也以詩名重於世時寫山水作木石圖人每得之以爲奇玩近聞雲林作古予不能忘情因題五十六字於右乙夘春彭城鐂壖古木修篁景更多江香曾記誓山河靈槎一去無消息細看宣王石鼔歌道林老友吳庚一爲曜闇先生

流光冉冉逐驚波文物空思晉永和遼鶴重防舊城郭當時風致已無多王璲

倪淸閟素樹幽篁圖並題

余畱湖南時墨庵髙士扁舟相過不一月而來數番酒殽殷勤情意甚美醉後偶寫此圖以贈而丘止善適至復以遺止善𨿽【闕】亦可觀也至正癸卯五月廿三日偶過伯常徴士齋中忽以相示轉瞬十有二年矣世殊事異慨然時同集者徳機隠君也

素樹幽篁澗石隈當年贈此好懷開如今寂寞空山裏誰復緘情折野梅

我少陳君才五霜未應白髮視茫茫句哦夜雨懷無已冠看方山似季常夏沼已浮蓮蘂碧春衣猶怯樹陰涼久知服食淸虛甚更試山翁煮石方海嶽庵圖旦晚臨摹卽全璧以歸也

倪迂筠石喬柯圖並題

橘春雨夜剪燭坐蕭條石上苔文濕堦前蕙艸消池塘幽夢逺鄕國美人遙古樹荒筠翳題詩不自聊瓚老迂遺墨宛然在汨汨寒泉漠漠云滿紙瑯玕題室含毫頻媿續淸芬孟載題

老夫不向名山老卻向何方畢此生白石巉巉秋葉裏憨憨鼾睡夢魂淸絳霄宮崔白

石邊古木伴幽篁三友相看耐歳寒幾度夢回明月夜涼陰移處下棲鸞碧樹山樵

古木疎篁倚石邊不隨桃李鬭春妍平生畱得冰霜操別有幽期在暮年靑城山人王汝玉

雲林生雙樹雨竹圖並題

甫裏宅邊曾系舟滄江白鳥思悠悠憶得岸南雙樹子雨餘靑竹上牽牛余自與庸叔別後不相見近十年矣班荊道舊殆若隔世因寫此以贈瓚

誰將翰墨寫眞形思入長空動杳防不謂靈槎空偃蹇卻疑翠褏久娉婷煙雲曉濕蛟龍影風雨秋生翡翠翎疇昔扁舟曾入夢九疑山色倒空靑吳郡金誠之

曲全叟贈綠水園翁古木石竹圖並題

倚石蒼蒼玉一枝鵞池雨霽墨淋漓誰如綠水園中客落日虛亭獨詠詩六月五日寫贈綠水園主翁並詩瓚慨想髙人竟杳然只於詞翰閱淸妍當年杖履行吟處竹樹娟娟墨沼邊城南曹恕

搘機石在星槎逺棲鳳枝寒暘谷虛彷佛神遊淸閟閣題詩忍對白頭余

防翰焚香閍艸堂髙情常與世相忘如今遺墨人稀得珍重深宜什襲蔵無錫朱升

雲林生古木竹石圖並題

劍光出匣耿秋蓮磨礪崢嶸濯渭泉爲是一番風雨過靑楓葉下竹娟娟雲林生【爲字一作又】

懶瓚先生懶下樓先生避俗避如仇自言寫此三株樹淸閟齋中气已投老銕

古人林木窠石本與山水別行大抵山水意髙深回環傋有一時气象而林石則艸艸逸筆中見偃仰虧蔽與聚散歷落之致而已李營丘特妙山水而林石更造微倪迂源本營丘故所作蕭散簡逸蓋林木窠石之也竹懶

雲林子竹石水仙圖並題

仙子淩波素體輕襪羅微步月華明滿懷心事無人說來向瀟湘訪女英至正乙亥十二月廿四日寫爲秀卿仙史雲林子瓚

倪迂贈惟允竹枝圖並題

岷江疎秀士棲隠闔閭城覓句仍工畫看山不愛名棊枰消永日琴調寄閒情摩捋須髯美春苖紫過纓惟允契友讀書工爲歌詩而圍棊鼓琴無一不造其妙𨿽逰名公卿間無意於仕進故云爾壬寅十二月旣寫竹枝奉贈又賦此詩瓚

懶瓚遺無學上人竹枝圖並題【水墨一枝防蕭散】

二月六日夜宿幻住精舍明日寫竹枝遺無學上人並賦長句

春水蒲芽匝岸生閶門山色上衣靑出郊已覺淸心目適俗寜堪養性靈花落鳥啼風嫋嫋日沈云碧思防防禪扉一宿聽魚鼓喚得愁中醉夢醒無住庵主寶云居士懶瓚甲寅

前疎雨過石上晚云生不是雲林叟無人有此淸雲門山居士紳

瘦倚淸風玉一枝滄溟回首已塵飛三生石上因緣在應化遼東白鶴歸靑城山人王汝玉

以墨畫竹以言作贊竹如泡影贊如夢幻卽之非無覓之不見謂依幻人作如是觀丁巳逃虛子戲語【隸書】

曉出閶門道西山滿意靑金臺有遺墨寫得鳳凰翎東臯妙嚴

記得曾攜枕簟遊葑溪溪上艸堂幽比來誰識賢君子歸臥江南煙雨秋檉居杜堇

寫竹仍題句僧房一宿淹如何書甲子猶學晉陶潛鹿場居士寛

雲林墨君圖並題

陳郎鼓琴初月明能對楚人作楚聲江風動地波撼席蘆雪撲帳雲棲甍每驚逺道意慘愴忽此聚首心怔營賦詩寫圖以爲贈此竹貞徳琴亮淸至正丁酉十一月五日余友陳兄惟允偕愚隠長和過余旅寓爲余鼓楚辭一再行因冩墨君並賦長句以贈時夜漏下二刻矣筆硏荒落自愧艸艸惟允當有以教我也倪瓚元鎭贈伯淸墨竹圖並題

市上依疑張伯淸藥無二價制頺齡何當掃雪棲幽谷爲爾松根采茯苓寫贈伯淸茂才並賦雲林子

世間誰比伯淸曾夢周文與四齡堪笑雲林倪處士要將竹實比參苓黃鶴山中人王用韻日下寒溪淡緑霜前野竹雙淸千里水明沙淨一枝雨偃風橫馬治

墨染湘南竹影杯分吳下蒓羮百世雲林一子陶韋五字詩名梁谿倪先生有別業在吳江之上旣爲伯淸寫此圖復賦詩於右睹物思人臨文嗟悼而已初

雲林竹石圖並題

黃陵廟前雨過邯鄲谷口風生愛煞山人淸致縱橫淡寫秋聲戊申歳三月餘避地雲間始還笠澤元暉都司以此紙索畫竹石並賦瓚

去年溪上泊輕舟笑防滄波狎海鷗云去樓空無此客寒林畱得數竿秋曲江居士

淨名庵主煙竹圖並題

曾向淸湘斬釣竿蒼蒼煙景暮江寒逺山一脈西來意付與髙人面壁看淨名庵主寫

樓中寫竹復題詩客邸春風三月時似假似眞眞又假古人惟有老坡知四明詹仲和

倪元鎭霜筠圖並題

戊申十月十八夜環綠軒中借榻眠舞影霜筠風細細螢素練月娟娟此生寄迹鴈遵渚何處窮源漁刺船染筆題詩更秉燭語深香冷更淒然夜漏午刻寫竹贈元度瓚

雲林生疎竹圖並題【紙本小掛幅髙二尺濶一尺餘題計八行四角有張氏蔵印四】

以中每愛余畫竹余之竹聊以寫胸中逸興耳豈復較其似與非葉之繁與疎枝之斜與直哉或塗抹久之它人視以爲如麻如蘆僕亦不能彊辯爲竹眞沒柰覽者何但不知以中視爲何物耳戊申十月七日倪瓚坡翁畫竹維畫意倪老得詩如得仙今古相望三百載只應詩畫出心傳馬治

雲林子晴梢圖並題

雨後空庭秋月明一枝影墨縱橫沈君雅有臨池興瀟灑濡毫意自淸雲林寫晴梢並詩贈何【闕】貞士七月廿一日書

倪君好畫復耽詩瘦骨秋來似竹枝前夜夢回如得見紙斜影月低時季迪髙啟

雲林竹圖並題卷

老懶無悰筆老手倦畫止乎此倘不合意千萬勿罪懶瓚陳君惟寅天倪先生令子也天倪爲黃淸權髙士之甥淸介孤峭深似其舅讀書鼓琴不慕榮進澹泊無欲以終其身惟寅能守其家法者也世故艱巇安貧自樂窮經學古教授鄕裏色養得母之歡心友愛盡弟妹之和樂詩文綴緝於以爲娯予嘗愛其藻麗不羣蕭然有出塵之想聊摘數語用嘆才華暮春之辰忽過江渚復示新制相與諷詠因成長句以嘆美焉瓚頓首三月十日燈下

不見陳君動隔年暮春孤坐此江邊政憂江闊多風雨適喜君來共簡編諷詠新詩非漫爾艱虞逺別更淒然看花相約重相過已放栁條維酒船

元鎭摹董源畫法並題

罨畫溪頭喚渡銅官山下尋僧水樹河橋曲曲風林云磴層層雲林

山連靑黛樹深藍家傍溪云艸結庵畫史欲存招隠意故將幽趣寫江南楊士奇

迂翁仿李成筆意並題

防宻齋宇靜風雨莫蕭蕭復此獲良覯芹菹酒一瓢羣綠澹淸閟幽卉崇條世事方疢如聊以永夕朝辛丑五月十日齋居對雨畫此並詩賦倪瓚

一時揮灑聊自適把玩如今徑寸珠澹泊中含太古意澤之臒有道之腴卞榮爲良貴進士題偏頭闗萬金吾持李營丘眞迹至長安蕭疎澹宕政如此筆意乃知雲林不獨師北苑其昌

曲全叟山水並題

歷過風霜不受欺相親相近石何危滿池水墨香浮硏正是幽人落筆時曲全叟懶瓚

爽气初浮溢野藩山髙石盎落秋痕樹底一明簌簌風聲月色寄黃昏伯雨

雲林溪山圖【汪氏舊蔵】

逍遙天地一閒身浪迹江湖七十春惟有雲林堂下月於今曽照昔年人靑城山人王汝玉爲伯永題倪懶溪山圖

疎木晴巒墨尙新淸詩佳麗出風塵披圖便覺成今古詞翰誰能繼昔人休休翁盛防題

外錄

瑚网云此幅已失其題語偶錄存敝篋因簡入之

倪雲林顧玉山三教小像並題

儒衣僧防道人鞋天下靑山骨可埋遙想少年豪俠處五陵鞍馬洛陽街

謂其人有意於榮進與詠歌彈琴誦古人之書謂其濶略於世故與能擴先世之業昌大其門閭逍遙戶庭名聞京都忽自逸於塵氛之外駕扁舟於五湖性印朗月身同太虛非欲防覺於一致而貫通於儒者耶郳瓚造戊戌八月�精舍樓書

外錄

瑚网云崇禎七年閏中秋新霽閱玉山像淸腴微須頂笠束玦躡舄執孔雀尾扇坐云鶴褥有書一冊在傍白描如鐵綫然昔年見一幅其題句則天下作到處後二句云若說向時豪俠事五陵裘馬洛陽街所更凡八字

書畫舫云雲林又手寫顧仲瑛小像白描師李伯時左方雲林題識仲瑛亦自題其上此幀向蔵秀水項氏

倪元鎭碧梧翠竹圖

外錄

書畫舫云倪元鎭碧梧翠竹圖筆勢蒼勁艸艸而成絕不類其平時細描輕染略施淺色防綴乃知此老胸中無所不有耳

雲林生師子林圖並題卷

余與趙君善長以意商確作師子林圖眞得荊闗遺意非王所夢見也如海因公宜寶之懶瓚記癸丑十二月

外錄

書畫舫云倪元鎭師子林圖一卷書法娟秀跋語淸眞所畫柴門梵殿長廊髙閣叢篁嘉樹曲徑小山以及老僧古佛無不種種絕倫止墻角一株梅似屬累筆春秋責備賢者予爲作此品題正使瑜不掩瑕方是迂翁眞相如耳此卷題詠幾及百人今皆佚去矣其朱性父手錄副本一帙幸尙存云又云有董宰太史跋尾弗及錄云趙善長名元別號丹林畫師董源其遺迹流蓋寡世極貴之

倪髙士鶴林圖捲

鶴林圖爲元初畫瓚

外錄

書畫舫云倪髙士鶴林圖捲爲周元眞作舊蔵華文伯家今在董宰處欵後有元鎭靈鶴詞並鄭洪來見心胡若思文徴仲等詩贊而董宰跋之甚詳前後凡十有八人云其畫前作逺山一帶中作疎林七株復有方壇一鶴一𨿽蕭疎小筆而逸趣無涯眞仙品也靈鶴辭後題名書倪作郳亦屬創見元鎭又有黃鶴山居圖龍門獨眺圖樹石平逺圖

倪迂天香深處圖捲

外錄

書畫舫云倪迂天香深處短卷畫法尢精題識娓娓可誦

雲林子贈王耕雲山居圖捲

外錄

書畫舫云王耕雲山居圖捲極力詳整在新安士人家渇欲一見而未得至今尙在夢想記此以俟

倪雲林山陰丘壑圖

雲林生平不作靑綠山水僅二幅畱江南此其精者也若近若逺若濃若淡若無意若有意殆是西施輕妝臨綠水不勝其態倉卒見之靡不心折據題初寫寄趙士瞻後入鄒惟一家惟一所托以歿者書法亦遒婉雅勝其生平時王世貞題

外錄

書畫舫云雲林著色山水當以山陰丘壑爲防城東水竹居次之如春江暮靄等制直是贗鼎未可以甲乙論也

倪迂春山嵐靄圖並題

東海倪瓚寫春山嵐靄贈仲章沈君至正九年三月一日

秀色雲林畫未幹一峯天柱倚蒼寒玉人只隔輕煙靄三尺圖中正面看元鎭此幅又入巨然之室謂二米所不迨也張雨閱

九龍峯上雨雲幹影落棲神澗水寒不是天機飛墨妙何由寫入畫圖看畫圖妙矣謂二米所不迨然乎鄭元祐

露艸雨苔靑不幹牀頭澗水夏生寒傳經長史揮毫處只作當時舊宅看【南澗實張君舊業故云】倪瓚

外錄

書畫舫云歷觀雲林畫迹求其气韻生動者當以春山嵐靄爲冠其拍塞滿幅不必言而烘鎖潑染尢異世以淸逸見賞何足以盡倪君耶

倪幻霞春林逺岫圖並題

我別故人無十日衝煙艇子又重來門前積雨生幽艸墻上春云覆綠苔

斷送一生棋局裏破除萬事酒杯中淸虛事業無人解聽雨移時又聽風

沒逕春泥不出門山煙江霧晝長昏糟牀聲雜茅檐雨破卻陰寒酒自溫

剡子論詩冀北空晤言千里意常同待晴紫陌堪縈手行詠山光水影中至正十四年二月廿五日雨郯君九成賦絕句四首云杏花簾幙看春雨深巷無人騎馬來獨有倪寛能憶我黃昏躡屐到蒼苔春色三分都有幾二分已在雨聲中墻東兩固桃花樹恨殺朝來一番風十日春寒早閉門風風雨雨怕黃昏小齋坐對黃金鴨寂寞沈香火自溫春寒時節病頭風惆悵年華逝水同世事總如春夢裏雨聲渾在杏花中倪瓚畱宿髙齋篝燈爲寫春林逺岫圖並次韻四詩題畫上時夜漏下三刻矣佩韋齋中書

外錄

書畫舫云傳聞此畫在浙西朱石門家未及見

元鎭隔江山色圖並題

至正辛丑十二月廿四日徳常明公自吳城將還嘉定道出甫裏捩柁相就語俯仰十霜恍若隔世爲畱信宿夜防更秉燭相對如夢寐者甚似爲僕發也明日防雪作寒戶無來迹獨與明公逍遙渚際隔江遙望天平靈巖諸山在荒煙逺靄中濃纎出沒依約如畫渚上疎林枯柳似我容髮蕭蕭可憐生不能滿百其所以異於艸木者獨情好耳年逾五十日覺死生忙能不爲撫舊事而縱逺情乎明公復命畫江濵寂寞之意並書相與乖離感慨之情悰徳常今爲嘉定同知於民有恵政卽昔日之良常山人也朱陽館主蕭閒仙卿倪瓚言

倪雲林逺岫樹石圖並題

正月十四日舟過吳江第四橋大風浪中貯水一瓢而去乃賦小詩曰松陵第四橋前水風急猶須貯一瓢敲火煮茶歌白薴怒濤翻雪小停橈是夜泊舟吳江城外人家水月皓然與希言理詠久之明日題壁詩曰人家住近江城外月色波光上下天風景自佳時俗異泊舟閒詠白雲篇十五日與希言謁三髙祠望江上諸山爲寫隔江山色圖並賦詩贈別白鷗飛處夕陽明山色隔江眉黛橫試看三髙祠下水悠悠中有別離情十九日雨畱陶蓬戲寫逺樹石岫並錄三詩用發一笑倪瓚倪髙士幽澗寒松圖

外錄

書畫舫云元鎭髙士幽澗寒松圖詠按題乃是寫贈周遜學者詳其風格蓋晚歳筆也此圖收蔵得地紙質如新筆墨精好神采煥然舊爲何元朗故物今在溪南吳氏江南人家以倪畫有無爲其淸濁政爲此等尢物品定耳

迂翁林亭秋霽圖

外錄

書畫舫云倪元鎭林亭秋霽直幅在震澤王氏筆墨生動奕奕有神兼得元鎭四題品上之上又云倪迂文館圖奇峯古木圖桐裏夕涼圖並在王氏奇迹上上

倪迂樹石逺岫圖並題

余嘗見常粲佛因地圖山石林木皆艸艸而成迥有出塵之格而意態畢備及見髙仲器郎中家張符水牛圖枯柳岸石亦率意爲之韻亦殊勝石室先生東坡居士所作樹石政得此也近世惟髙尙書能領略之耳余𨿽不敏願彷象其髙勝不敢盤旋於能妙之間也因新齋髙士持仲傑周君紙素來索寫樹石逺岫故云至正乙亥六月廿四日瓚

外錄

書畫舫云此茂實府君所購後歸之王氏府君又有倪迂霜林湍石圖小幅淸逸不凡

雲林子耕漁軒圖捲

外錄

書畫舫云古今畫題遞相創始至我明而大備兩漢不可見矣晉尙故實如顧愷之淸夜遊西園之類唐飾新題如李思訓仙山樓閣之類宋圖經籍如公麟九歌馬和之毛詩之類元寫軒亭如趙孟頫鷗波亭王琴鶴軒之類明制別號如唐寅守耕仇英東林玉峯之類五等皆可覽觀惟軒亭防爲風雅向見倪瓚耕漁軒卷名賢往矣堂構墟矣而徐氏昔年佳勝恍然在目誰謂書畫一小技於道未爲尊耶

倪淸閟東岡艸堂圖

外錄

書畫舫云東岡艸堂圖者倪淸閟蚤年筆也作於戊寅七月時年三十有八矣其題語凡三十字絕不類盛年之筆楷法尙未成就乃是寫贈希賢髙士者艸亭中人二面部衣紋極細自非秋林野興之比本身上有張天雨題詠參箋有杜瓊吳寛楊循吉三詩原系周原故物轉入劉廷美齋中樹石髙古人物秀雅眞劇迹也近歸溪南吳氏聞其家尙有汀樹遐岑小幅吳淞山色大幅並是元鎭極品未及見之至今尙在夢想

雲林生秋林野興圖並題【紙本小掛幅髙三尺餘濶二尺亭坐一人傍立小僮峯巒無數出沒林間】

余旣與小山作秋林野興圖九月中小山攜以索題適八月望日經鉏齋木犀盛開因賦下韻今年自春䢐秋無一日有好興味僅賦此一長句錄左方

政喜秋生硏席涼捲簾防露淨琴張林扉洞戶發新興翠雨黃雲籠逺牀竹粉因風晴靡靡松幢承月夜蒼蒼焚香底用添金鴨落蕋仍宜副枕囊己卯秋九月十四日雲林生倪瓚

今年歳在甲午冬十一月餘旅泊甫裏南渚陸益徳自吳松歸攜以相示蓋藏於其友人黃君允中家餘一時戲寫此圖距今十有六年矣對之悵然如隔世事也瓚重題其左而還十九日

晻靄生淸暉空照秋影遐眺修亭虛一覽心已領陸繼善

經鉏堂前木犀黃何人晏坐聞天香迂翁胸中有淸癖欲掃繁花歸枕囊秋林野興圖親寫百年落落燕都下市門不遇杜長垣殘墨誰將手重把治壬子臘月子開至京偶見此圖識爲雲林眞筆也因購得之重加裱飾請予題其上蓋此圖破闇已甚知好者少其亦可謂遭矣吳寛

百年遺墨尙精神鑑賞還歸杜老眞今日長垣傳法眼固知少嫩亦如人頃予讀東原先生遺槁其論雲林畫品云世率以其書辧眞贗不知早嵗作尢少漱如其人故予詩云然先生知畫之深者也王鏊

外錄

書畫舫云右畫艸亭中作人物二亦自佳所惜紙敝墨渝不稱神明煥然耳或云倪迂生平不畫人僅龍門僧荊蠻民二幅有之恐未必然續按此圖與東岡艸堂僅隔一歳何得相懸若此

又云醜按元鎭卒於洪武甲寅冬叔明卒於洪武乙丑秋在其後十有一年而畫本流傳者元鎭較叔明稍夥良由筆法煩簡不同故也近閱張無爲天師贈周練師鶴林之圖用洪武壬午秋署名乍對似屬後人僞題而不知永樂正位詔以建文二年通爲洪武之嵗蓋實當時追敍豈爲贗款耶

倪雲林雨後空林生白煙圖【大幅】

【款書】戊申三月五日爲周拙逸作

外錄

書畫舫云倪雲林雨後空林生白煙大幅縱橫滿紙層疊無窮且設色脫化較城東水竹居小景尢覺漸近自然當爲迂翁晚年第一名品本身後有張雨袁華陸顒周南老題詠其錢仲益顧祿王達張樞等絹素詩頭亦楚楚可愛生平所見倪畫此其指不多屈者矣

祕笈云倪迂畫在勝國時可稱逸品昔人以逸品置神品之上歷代惟張志和盧鴻一可無愧色宋人內米襄陽在蹊逕之外馬和之超格律之中餘皆從陶鑄而來元之能者𨿽多承率宋法稍加蕭散耳吳仲珪大有神气黃子久特妙風格王叔明奄有前規而三家未洗縱橫習气獨雲林古淡天然米癡後一人而已

倪幻霞良常艸堂圖並題

和靖處士嘗賦詩曰山水未深魚鳥少此生猶擬再移居只應天竺溪流上獨木爲橋小結廬以中之大父鶴溪先生自金壇移居荊溪因以中相過話處士舊詩戲爲圖此瓚

珠樹風來學鳯鳴玉泉雨過作琴聲識得良常洞中路前生我本山卿張雨

幽館曉山如沐斷橋春水初生花下班荊酒熟松間散策詩成柯九思

結屋政臨流水開門巧對長松爲待神芝三秀移居華嶽西峯倪瓚

家住華陽【闕】長松映艸堂平生有髙致不似賀公狂陸友

相近方隅洞良常別有天艸堂朝看雨藥圃夜舂泉邈矣盧鴻一奇哉魯仲連君看遺世者若个是頑仙徳常久索良常艸堂詩未就及觀華蓋山人碧箋書五言因追其韻頃刻成章𨿽爲艸堂未至之客可以無媿矣癸未歳十一月望日句曲外史張雨題於荊溪之上

想見茅山路深藏隠者廬平生懷勝境此地得幽居林黑時聞虎溪深或見魚相期學仙侶童子堦除韓與玉

每愛良常山水勝艸堂松竹更淸奇據梧讀易猿聽拄杖看云白鶴隨石鼎注泉香煮茗竹畱客夜彈碁晨昏定省營甘防獨掩柴扉細和詩李子云

身世蕭蕭一羽輕白螺杯裏酌滄瀛逍遙自足忘朋宴漫浪何須問姓名石鼎煮云聽澗雨玉笙吹月和松聲慿君爲問張公子曾到良常夢亦淸十二月廿四日馮髙士訪余笠澤旅寓相與遊從累日其操行孤削居處簡易有古髙逸之風從容話及徳常明公學行之美與僕交義之篤因言欲以書札枉問以僕深相怪恨遂不復作記此無他聽雙鳬讒謗之過也雙鳬以十年前博易之物翻悔不遂竟嗔恨而去知其動興讒於其所識非特執事也鼠輩小計僕固不卹但可笑耳王半山面有黒防人教用園荽煎湯洗面半山曰天生黒於予園荽其如予何但執事不明之愆則不可逃一人譽之從而敬之一人毀之從而怒之可乎所謂惟君子能好人能惡人不知好惡賤子於明公之前者君子人歟非耶其亦在聽言之審耳執事以爲何如謹以奉問千萬還示數字幸甚尊君鶴溪先生侍間道瓚懷仰之私也瓚再拜

雲林荊溪淸逺圖並題

荊溪吾國良工制墨善吹簫好與賢士大夫遊張貞居每館寓其家舟籬傍興盡便返故國良得貞居翰墨爲多今年夏予以事至郡中泊舟文忠祠後國良便從溪上具小舟相就語爲援簫作三五防慰予寂寞並以新制桐花煙墨爲贈予嘉其思致近古遂寫荊溪淸逺圖以遺之實至正十年四月廿一日也東海倪生記倪東海仿髙房山山水並題

無錫王容溪先生嘗賦如夢令雲林上一溪春水林下數峯嵐翠中有隠居人茅屋數間而已無事石上坐看雲起髙房山嘗繪之爲圖貞居詩曰歌此夫容窈窕章山陰茅宇日淒涼不是筆端天與巧誰割雲山與侍郎今已亡失余戲用其意爲圖贈仲晃辛亥春倪瓚余謝病將還小隴道謁梁侍郎顧先生祠就宿寶云禪捨是夕王仲晃相與論心久之而去明日過晃見先友倪幻霞所畫且獲觀王容溪張貞居二公詩詞還晃徴賦苽村亦爲長短句一闋衰憊之餘一時淸興殊灑然也

檐聳數株松子村繞一灣苽米鷗外迥聞雞望望雲山煙水多此酒進玉盤雙鯉梧溪老人王逢時年六十有五

雲林竹樹秀石圖

斷劍故畱碧錯刀終有神坡陀嵗寒色不似醉時眞饒介

喬木千章髙出云幽篁幾个石嶙峋平生丘壑眞成癖莫怪烏藤來往頻於思緝

蒼然古木石巖幽移得江南一段秋共說倪君知籀法數竿蕭灑更風流髙巽志

木落秋吟夜露翻山空無人石榻寒不似君家子午谷云旗晝下都壇唐肅

雲林之樹森如玉春雨瑯玕長更多使我臨風重懷想幽篁嘉木共婆娑薛毅夫

流光冉冉逐驚波文物空存晉永和遼鶴重尋舊城郭當時風致已無多王璲

長憶山中舊艸廬蒼崕古木共扶疎今朝偶爾看圖畫便擬身同木石居永嘉陳允明

支幾靈石墮星河夜半虹光發澗阿憶在棲神山下宿【闕句】張簡

淸閟當年風度雲林此日襟期每向詩中見畫今於畫裏觀詩盧充

三春雷雨蒼龍角萬里雲霄翠鳳毛怪得君家圖畫裏虛涼月夜蕭騷余銓

熊君元修徴予詩適雲林過而見之訝曰此余舊所作今忘之矣僕因戲之曰對面不識梁武違機優孟善爲孫叔敖識者駭其抵掌談笑然九方臯具眼當不在驪黃牝牡間也遂相與一笑且賦詩曰相思喜似人相對憶風神親見雲林面分明識主賔時至正癸卯二月一日姜漸題

雲林竹圖

瑟瑟淸風響翠濤靑鸞飛影下亭臯何人吹斷參差玉滿地月明金錯刀銕笛道人

廣平舊作梅花賦銕石心腸嫵媚辭髙士巖前淸賞足月明竹外寫橫枝

笠澤莊頭道士家書林風竹翠交加新梢便有淩雲勢髙出墻檐掃落花張簡

粲粲碧玉枝托根在昆侖日出四海靜影拂靑雲端君王愛直節樹之黃金門華繁實且多持以慰靑鸞永嘉文信

海上瑯玕碧玉枝紛紛蒼雪帶雲飛仙人拾得靑鸞尾裁作朝元翠羽衣本初

雲林寫竹與梅巖自比淸貧太守饞蒼翠滿庭都似玉一枝先喜出松杉李繹

涼陰一片在灣碕墨卷蒼龍起硯池記得月明江上見秋風吹折玉參差如一道人

淸閟閣前煙雨春梅花巖裏玉生塵老懷不聽參差曲卻剪橫枝贈野人楊基

風葉響秋林煙梢帶夕陰美人離逺思湘水夜來深謝徽

雲林不作桃花賦能爲梅巖寫竹枝雨過粉香渾欲濕月明淸影似曾移靜臨童子敲茶臼隠接吾家洗硏池日暮天寒倚髙翠絕勝雉尾露宮墀王逢

堂上娟娟竹翛然悟澹遊南風時隠幾不復夢洋州王宥

我愛雲林竹繞池繁陰映水翠漪漪十年不到蕭閒館卻寫秋煙慰所思周彜

秋思與秋影閒齋助夕淸幽人夢回處煙鳥月中鳴髙啟

美人華翠裾步入虛堂裏月落聽秋聲憶在湘江水天臺葛

倪雲林簡村圖並題【紙本小掛幅水墨小山疊澗夕景淸潤】

壬子十一月餘再過簡村爲香海上人作此圖並詩其上云

簡村蘭若太湖東一舸夷猶辧去蹤望裏孤煙香積飯聲來逺防竹林鐘避炎野鶴曾畱夏息景汀鷗與住冬慧海上人多道气言漠宻澹相從懶瓚【書左角上】

湖頭蘭若人稀到竹樹森森夏積陰碧殿雲歸去上方風過暮鐘沈映階閒蘤無生法隔岸長松不住心欲與能仁塵外友扁舟重載作幽尋洪武甲戌五月能仁交侍者請題其上援筆漫書衍【書右角上】

倪幻霞叢篁古木圖並題【紙本中掛幅水墨石間古木蒼然新篁娟秀】

【款書】雲林生爲元暉都司寫【書圖右中間】

暉五字爲君休今日元暉卻姓劉解道眼中【原迹中字防去】前無味句藂篁古木思悠悠己酉五月十二日元暉君在良常髙士家雅集午過矣坐客饑甚元暉爲沽紅酒一罌麫觔二个良常爲具水飯醬蒜苦蕒倘佯遂以永日如享天廚醍醐也後以余舊畫竹樹索詩因賦王元舉明仲張徳機咸在焉瓚【書右角上】

老樹槎枒節未摧淩霄聳壑倚巖隈此君擬結歳寒友生意春浮紫翠堆嵗在癸未暮春望越九日梅隠叟敬跋【書左角上】

倪雲林子安淡室圖並題卷【紙本髙九寸餘長三尺八寸水墨竹樹小齋倚山臨水筆墨間滃然元气】

欲寫新詩塵滿幾味我迂言淡如水白雲淡淡何從來伴我孤吟北裏酒味甘濃易變酸世情對面九疑山白雲且結無情友明月幽禽與往還八月廿日過道宗雲棲樓命予賦子安淡室詩因賦並圖是日疎雨生涼山光滿幾殊有幽興也瓚【書圖尾】

倪迂品行髙潔故筆墨淸逺𨿽一木一石有山林隠逸之度非後世能於防染者所敢效顰也若云以六法中求之又非深識倪迂者明古先生出此卷示予謹以斯語告之吳奕識

過雨山如罨畫明溪聲直到白雲亭雲遮不斷溪聲去流出平蕪兩岸靑

白髮雲林老畫師一生辛苦竟誰知何須更上峯頭望滿目淸秋滿目詩黃雲題

雲林漫寫雲林意筆底縱橫妙入神多少洛陽騎馬客千年空作艸間塵【原迹落年字補注塵字下】朱果【右三跋書灑金藍粉箋裝後】

雲林小像

才之英徳之精坐松石儼像形噫安得斯人兮復生天保贊

產於荊蠻寄於雲林靑白其眼金玉其音十日畫水五日畫石而安排摘露三步回頭五步坐而消磨寸陰背漆園野馬之塵埃向姑射神人之冰雪執玉弗揮於以觀其詳雅盥手不帨曷足論其盛潔意匠摩詰神交海嶽達生傲睨玩世諧謔人將比之愛佩紫羅囊之謝安吾獨以爲超出金門之方朔也句曲外史張雨贊

骨如鶴目如虎卽之而云凝望之而霞舉不據槁梧而吟乃箕踞長松之下吾知其爲馬少遊之徒陶景之伍然倜儻之气足以糠粃一世淸逺之懷足以遊覽千古戢其光芒約之規矩揚乎宴安之暇循循乎問學之聚如是而帶經以鉏者此一泰宇彼一泰宇京口陳方子貞贊

倪元鎭墨竹圖並題【紙本髙二尺四寸濶一尺】

酒俠詩狂一世豪澹然如見古陶匏珍羞直欲奴呼酪險語眞能僕命騷夜話挑燈君獨賞朝餐把酒我偏遭異鄕又遇同鄕客畱宿寒防飲老饕至正甲辰十一月十七日在吳松學宮南池之賔興堂將與仁伯廣文謝別復爲鄕友何君置酒畱宿因寫竹枝並走筆賦此畱別廣文云是日同集則楊太史仝陳包三助教也倪瓚

何郎湯餅亦人豪況有縻郎吹鳳匏但覺髙歌驚野老不須痛飲讀離騷鐵枝勾鎖無雙價畫鷁遨遊定幾遭爲問故人髯博士能分廩稍養吾饕楊楨次韻

倪髙士山水並題【黃宋紙本長三尺濶一尺六寸】

春渚芹蒲秋郊梨棗西風沃野収紅稻檐前炙背媚晴陽天涯轉瞬萋芳艸魯望漁村陶朱顏島髙風峻節今如掃黃雞啄黍濁醪香開門迎笑東鄰老曲全叟倪瓚至正甲辰八月廿三日書

雲林霜柯竹石圖並題【紙本掛幅髙二尺二寸濶一尺二寸】

十一月燈下戲寫竹石霜柯並題五言

久客令人厭爲生只自憐每書空咄咄聊偃腹便便野竹寒煙外霜柯夕照邊五湖風月迥好在轉漁船雲林子

去年溪上泊輕舟笑防滄波狎海鷗云去樓空無此客寒林畱得數竿秋曲江居士圖【見雲林竹石圖跋】懶瓚先生懶下樓先生避俗如避仇自言寫此三株樹淸閟齋中筆已投老鐵在素軒醉筆【見雲林古木竹石圖跋】

倪幻霞畫並題【有元印五方】

十月江南未隕霜靑楓欲赤碧梧黃停橈坐對西山晚新鴈題詩小著行己酉嵗倪瓚【詩見林亭晚岫圖】

雲林君所愛故號倪雲林雲林嗟已矣對畫勞苦吟云兮何冉冉林兮何陰陰茅亭鎭虛敞苔徑空幽深石旣長綠髮水還鳴瑤琴豈無好事者一尊重登臨不惟今視昔亦猶古視今而我闤闠客雲林有風生欲免山靈笑杖履時逺尋回首仙遊隔幾塵畫里人題詩報新鴈小院暗移春歳庚申王逢題於薛竹村之故第

倪雲林淸逸圖並題【紙本小掛幅髙二尺五寸濶一尺二寸】

吳市隠者傅古民世爲金華之義門去鄕居吳三十載鍼砭療病窮淵源只今年已七十四生子在乳如曾孫養生有道祕神訣烹鏈服食身常存去年暫歸舊鄕縣悲如歸鶴返故邨宴坐初平叱羊處起飡霞气觀晨暾日行百里不困頓今復來吳棲水雲居然孤鳳止榛棘蔚彼眾蕭蒙芷蓀家徒四壁集風雨古木幽筠隈石根固窮好義明取與邀我對月開淸尊吳宮越館走麋鹿殘山剩水惟煙雲酒酣長歌踏筵舞荷花落羽何繽紛感今懷古意淒惻髙義非子吾誰論濡毫擘紙寫淸逸醉語駭俗抒煩寃何當與子橘中隠坐玩淸景窮朝昏七月十日寫此圖並爲長歌贈古民先生瓚

倪髙士竹樹野石圖並題【紙本長二尺八寸濶一尺一寸水墨枯樹一株竹石間之】

陸子泉邊舊日蹤闔閭城裏又相逢忽思翳石千藂竹政傍當一个松僕與明復孝防一別十七年矣解後於萬壽方丈因寫竹樹野石並賦絕句以寄意云倪瓚癸夘二月一日【行楷書圖左角上】

修竹雙竿石一拳槎枒老樹獨參天故人自別吳門路尙憶楓橋夜泊船永喜林常【行楷書右角上】

書畫彚考卷五十﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷五十一

刑部左侍郎卞永譽撰

畫二十一

元

王蒙

王叔明天眞上士像並題【單條】

至人遺庶類建道開鴻蒙云銷纖翳盡廓如太虛空微笑舉世人盡爲塵所髙山安可仰欲追杳無蹤千春桃花巖宴坐誰與同

山中有一士白髮垂兩肩手防石上云黙坐無一言泉響茅屋下花落石巖前眾人汨頽波彼獨全其天騎鸞霧中客胡乃稱神仙黃鶴山中樵者王畫並詩能空一切有爲法可斷百年無了緣一喝一棒贏得機先不立文字卻用贊詮要識天眞眞面目分眀只在未生前蘭雪坡劉易

海門有大士其名曰天眞未離世間相不曽生一塵至正乙巳夏午日沈叔野拜

大士蚤聞道拔足出凡塵被髮過雨耳貌若鴻荒人解屨坐苔石松陰庇其身沈黙寡言說於焉養天眞朴素堅自守孰得爲緇燐世人徒耽慕繪寫想形神何由往相覯同樂萬古春環中老人鮑恂海隅蘊秀異靈譽妙無蹤陽輝散空花潮音震祥風慧識啟荒寂慈諭拯罷癃永言贊宏化揆道將無同張翨

山中說法者天上講經來欲補髙僧傳慚無太史才山陰胡隆成

叔眀圖天眞像筆力精到非天眞莫能致叔眀非叔眀莫能圖天眞誠所謂一代人傑也石門山人明秀拜觀

外錄

瑚网云右畫在宋楮上左有大松二枝偃蓋下一頭陀盤膝坐石上石下有流泉一派此幅純用焦墨而蒼莽閒雅動人叔眀得意筆也

黃鶴山樵太白圖捲

搰搰追三月極儗加精致便欲無此卷後輩豈可易右題王叔眀太白圖沈周

王叔眀稚川移居圖並識

葛稚川移居圖【分隸自書圖首】

昔年與日章畫此圖已數年矣今重觀之始題其上王叔眀識

外錄

瑚网云稚川執杖左攜一鹿後老妻騎牛抱一小兒二童隨之重山復嶺秀潤之筆非防常潦艸者比

黃鶴山人石梁秋瀑圖並題

至正辛丑九月三日與陳徵君同宿愚庵師房防香烹茗圖石梁秋瀑翛然有出塵之趣黃鶴山人王寫其逸態云

梁掛飛泉遙噴雪山間疎樹靜含香幽人自愛淸秋景閒坐虛牕對夕陽周伯昂

一道飛湍萬壑流平林如織錦光浮山翁獨坐有何事洗耳端來笑許由耕云題

林際飛泉銀漢長水邊細艸紫蘅香奔流峽底云雷起疑在匡山瀑布傍陸有恆

黃鶴山樵洞天淸曉圖並題

霧閣云縹緲間丹崖玉樹絕躋攀桃源只尺無人識海上徐生漫往還黃鶴山樵

一生居士精神健此筆前生應畫師南郭子綦今防我東方曼倩不逢時澗溪巖岫絕幽逺艸樹雲煙相蔽虧亦欲求翁寫東絹只慚投老買山遲河東張翥

山上出雲山下雨樹杪飛泉千丈吐何人結屋雲泉間滿地松陰如太古丹溪老仙性愛山芒鞋竹杖不放閒江湖安得具小舟掛冠來與此老逰金谿金霖

千巖萬山白雲心自閒結屋萬山深處也分得云半間人生良鮮歡世事紛紛行路難早處同防瑤艸莫把當畫圖看壺中

金澗飛來晴雨蓮峯倒插丹霄蘂仙樓閣隠岧嶤幾樹碧桃開了醉後豈知天地月寒莫辧瓊瑤一聲鶴叫萬山髙畫出洞天淸曉筠庵

黃鶴山人喬松絕壑圖並題【一本作至正十三年二月晦日倪瓚寫題詩與此同】

蕭蕭風雨麥秋寒把筆臨摹彊自寛幸賴兪君相慰藉松肪筍脯勸加餐甲寅四月廿三日風雨中達侯茂異相訪於晚節軒中因爲寫喬松絕壑圖並賦題黃鶴山樵王

黃鶴山樵仿右丞筆其昌

此王伯谷家蔵曽見於南有堂今復與宰同鑑如見社中人繼儒

叔眀千山春霽圖

大峯巑巑碧煙起小峯戢戢樹如薺人家住在澗之阿面面軒翠微裏我曽采藥巖西東石門路滑花蒙蒙行看野雉雊朝日坐聽閒鳥啼春風可惜別來時節攺地變山傾三十載只今𨿽苦混泥塗見此崔嵬興長在嗚呼安得倚空之梯九千尺獨上其顚絕聲迹林下野人

髙林藹春霽野水浸平沙山脊浮雲合巖腰細路斜攜琴向江寺沽酒到漁家歸去幽居晚山僮掃落花立庵

萬壑千巖裏蕭然獨掩門何當從杖履半日共琴樽江陰卞榮

萬疊千峯凝翡翠一溪新水漲蒲萄仙翁際此風光好防杖攜琴步野橋吳僧肅嘉

王叔眀仿米海嶽山水

王郎筆力追前輩海嶽新圖入臥遊獨鶴眠松猶警露孤猿掛樹忽驚秋陶潛宅畔五株栁範蠡湖中一葉舟同煮茯苓期嵗暮殘生此外更何求瓚

叔眀仿巨然山水

余見山樵畫多矣無不規摹古人遂足掩抑古人者雲林所謂五百年來無此君不虛也然諸格中以仿董巨爲最此幅仿巨然又叔眀平生第一得意筆

畫家以皴法爲第一義皴法中以破网解索爲難惟趙吳興得董巨正傳要用此皴法脫盡畫院庸史習气叔眀是承防甥故猶似舅此幅置吳興畫中不復可辧也其昌

黃鶴山樵淸渰垂釣圖並題

君家淸渰上垂釣綠陰中露濕芙蓉月香銷菡萏風移舟入煙渚橫笛坐花叢自識忘機客無心問塞翁黃鶴山中人王叔眀畫並題

畫法摹書法求之董巨中宋朝輸米老五代有楊風暮景煙霞窟秋山桂樹叢惜哉黃鶴者已作雪眉翁延陵山樵遂初題

茅屋煙霞裏乘閒理釣披圖無限意書此慰相思文江鄧九淵

外錄

瑚网云此圖爲姑蘇寒山趙氏家藏其女孫字子恵者於癸未菊月攜過禾中尙有宋人西母像冠服殊古雅元顧定之墨竹瀟灑多出塵之致趙仲穆畫美人題箋得蘇漢臣姿態而錦文絕非庸筆可到周東村武王夢卜圖疑是周官白描仇實父作鐘馗防蹇𨿽贗乃後隨卒肩一大筐筐內縛諸魑魅有數小足掙筐外幻甚又子惠寫生種種是沒骨設色纖艶若移香影不下其母端卿也余時得其過墻紅杏便面及絹素花石題蝴蝶花間蝴蝶舞款書扶風馬昭徳戲墨更許補右丞詩意云

王叔明溪山深秀圖捲

溪山深秀黃鶴山人王

秋風動巖樹歸鳥何其翩我思巖中人可以樂忘年夫君本詞客畫手故作妍吳中圖畫藪肯爲時好遷上巖云積雪下巖水鳴展捲才數尺坐對兩忘言句曲外史張雨題

王叔明爲文敏外孫而其畫法自立門戶別具一種姿態與文敏無一筆相似其品格不下文敏宜矣髙啟

黃鶴山樵精於繪事爲古今獨步故此卷不越防丈而山川掩映溪谷縈紆杯木森茂屋宇參差儼然有千里綿延之勢而且用筆遒媚神采爛然倪雲林稱其筆力能扛鼎五百年來無此君觀此豈不益信臨川危素

叔眀樂琴書所圖

淸河張公有秩蚤以眀經登第爲天子耳目官退食之餘不忘琴書之適故顏其燕息處曰樂琴書所而叔眀爲圖之洪武念三年十月望益齋王彥文跋

黃鶴山人溪山髙隠圖並題

我於白雲中未嘗忘靑山城府吾奇觀知往不知還往者不可勸來者又誰闗臥看飛鳥還山靑雲自閒至正十八年三月廿七日吳興王叔明爲仲賢畫

叔眀谿山髙逸圖

【款書】黃鶴山人王叔銘畫

外錄

書畫舫云吳能逺示予黃鶴谿山髙逸圖系晚年筆款楷行楚楚畫更悠然

王叔明花溪漁隠圖並題【紙本】

禦兒西畔霅溪頭兩岸桃花綠水流東老共酣千日酒西施同泛五湖舟少年豪俠知誰在白髮煙波得自由萬古榮華如一夢笑將靑眼對沙鷗黃鶴山中樵者王爲玉泉尊舅畫並賦詩於上

終日垂竿古渡頭時人誰識舊風流暫依此處種桃者還憶當年載藥舟對景使人懷角綺入山容我問巢由得魚沽酒共妻飲一醉忘機笑狎鷗邥良次韻

外錄

瑚网云此圖有二其在吾裏項氏者筆气髙縱意態蒼逺有邥良和詩較勝新安王氏所藏而余有文五峯臨幅自題云漫迹爲漁已息機靑山綠水日相依一年好景惟春晝栁絮桃花燕子飛

黃鶴樵者長林話古圖並題

長林話古圖【分隸自書畫首】

鐵篴道人從山陰來余值之有餘淸齋云其處丘壑幽防喬木秀郁僧磬云埋邨炊霧雜古趾猶存典刑髙人多於寄傲聽罷神悅老鐵復約餘秋深偕遊焉作此以訂未來因緣至正八年春二月四日黃鶴樵者王子艸樹離離落照間淸言輸與兩翁閒就中消受無人防滿耳淸泉滿眼山文璧題

王叔明山蕭寺圖並題【紙本單條】

獨立風前認去鴻阮生何用哭途窮空江水急寒潮上大野風來落日紅木葉亂飛蕭帝寺云情偏防楚王宮酬恩千里懷孤劍行李闗河慘淡中

邊城鼓角怨淸秋起坐遙生闗塞愁露气下垂羣樹白星光亂防大江流百年南北人空老萬井升沈世若浮不爲五湖歸興急要登嵩華看神州黃鶴山樵王叔眀詩畫

外錄

瑚网云叔明又有蕭寺風雨圖捲爲華谿叟沈良跋兪焯題於都城寓舎雲間張逺識

黃鶴樵者魯男子閉戶圖捲【著色人物】

雨傾風吼黑漫漫半死花枝失檻欄肉顫不禁珠淚迸全無惻隠不相看

嫂溺手援尙可爲坐懷不亂是吾師顏家叔子亦魯產難媍相依執燭慈銕笛道人題

王叔明南邨艸堂圖【紙本淺著色】

南邨賦並序【賦內小字自注】

南邨九成陶先生別稱也先生世家天臺幼岐嶷十嵗父兄口授以伏生書卽成誦二十有志於科名執筆論當世事主者忌之卽拂衣去將返乎天臺守先壠適寇砦於鄕歸弗克遂宿畱乎雲間因籍焉樹防往來不離乎九峯之南人皆以南邨先生稱之年已七十餘矣著書累十萬言不自知其勤也立身之潔終始弗渝眞天下節義之士哉陳畱張樞同乎先生之出處合乎先生之心志年相若也又相知爲最深故特爲之賦以道先生之髙情云

予將行乎行何居【音基】乎思取友於遐陬慨名節之不立兮將何徵乎儒流飾時妝以競好兮曽弗赧夫前修索瓊茅以筳篿兮藐四海之焉求靈氛盱衡以告予兮道無法而不周爾何瞀瞀於所從兮務因之以逺遊諒前聖之可徵兮斯焉豈無君子推古道以諮詢兮固殷周之多士山嵗寒以落木兮郁蒼蒼乎松栢鳳飛舞而綷防兮粲云章之五色爾何遺乎美好兮棄荊璞而弗識望隠處之嵯峨兮泣平睪之廣衍紛眾樹之蓊薆兮羃文華以芳絢彼美人之修嫮兮眷行藏於婉娩被慶雲以爲衣兮濯甘泉以自潔覽甕牖於朝光兮聽天雞之啁唽表諤諤以無燐緇兮矧規旋而矩折挽芳馨以彌章兮函荾荴【上音𨿽下音敷】以俟風也矯中立曽弗倚兮又何疑乎屢空也亂曰南有村兮雲間煙九防兮倚似靑山星東璧兮煜江西流兮潺湲艸生兮書帶風轉蕙兮泛崇蘭披汗竹兮霜斑斑菊晚節兮桂花丹鳶飛兮魚躍波動蕩兮天寒雲間非夫人吾誰與兮又何妨遺逸乎商顏

桑柘村深泗水南居民耕織力田蠶艸堂燈火書聲起錦裏杯盤野興酣抱負久知經濟用棲遲惟恐利名淹扁舟來往鷗波裏時與髙人共盍簪泰窩道人吳興錢云

南村老人淸且臒閉戶十年工著書諸生解問雄字使者空求顏闔居推山在夕陽野掃逕栁垂春水渠卜鄰若得遂吾願日日抱琴無日虛吳郡張洙

南邨艸堂記

南邨艸堂者陶君九成先生隠居之所也先生性衝澹不樂仕進厭囂塵湫隘遂徙家南邨焉邨之俗悉事農桑溝洫經正禾麻橫從雞犬聲相聞桑梓之陰蔽野當古蹊曲水喬木童童若車蓋而秀郁者又不可以名狀也俗尙淳龎詭行異服者屛不與處而田叟野老知古今非法言不道率子弟之趨事赴功者弗後期暇則相與飲勞歲時伏臘有加焉以故先生樂其裏俗之美願爲終老也齒少且賤承交於先生者有年矣不自意終嵗竟生浮湛而所謂南邨艸堂者嘗一接於夢寐間也衰老荒落焉能以文爲哉竊惟爾祖陶處士爲晉一代偉人方其居南邨也必曰聞多素心人乃往居其宅當時交際者豈無名公鉅卿而髙堂數仭丹楹藻棁者何欲而不得而獨圜堵蕭然介然不與世狎其懽悰暢洽乃見於田舎數人由其素心暴白以此而感彼不以一毫有累於其中千載之下聞風而企慕況在其子孫心同气應者乎詩曰惟其有之是以似之是爲記沈譔

晨旭兮熹微宿露兮淒其君子履玆兮惕焉孝思追先徳於久逺兮敬厥祀而弗遺春露祠江沙兮如雪野竹兮森列眷言故友兮綢繆話別啟柴扉以循步兮見衣上之明月月色柴門厥居兮髙明秋爽兮气淸簡編舒捲兮對此韓檠羌伊吾之不絕兮惟聖賢之是程秋聲館西疇兮春及東作兮靡忒戴星而耕兮冒雨而息彼冕紱之𨿽貴兮寧易予之襏襫襏襫所吳郡顧祿謹中譔

南村記

橫泖去吳淞不五十里自泖而支於東南者曰泗又東而水勢益險峻曰蒲潮汐往來折入於海西睇九山若鳳翥馳犇云臥中伏煙雨霽蒼翠落几案並橫泖而聚者爲村民俗尙古吾友陶九成先生築艸堂以居焉先生讀書養素得其趣則曳杖於松蹊菊圃之間疲則箕踞於平坡磐石之上或登髙眺逺則九山之秀與目謀泗水之淸與心謀林木之蔚茂者與神謀也號曰南村蓋有得夫晉庾亮登南樓於淸秋之際陶處士見南山於采菊之時矣記未獲來徵餘言余曰亮本晉淸談之流闇於識而短於才駐師武昌未聞有所規略至末路之窮乃乘月南樓與浩輩坐談以爲興復不淺竟無補於中州之多故吁亦疎矣若處士則悠然南山其澹泊深逺之情憂思感慨之狀付之忘言視亮之談詠光景豈不霄壤哉今先生所居之村平林逺岫拱立離向辟其門則知宇宙之恢廓敞其軒則知雲煙之聚防鑿其牖則烏兔之飛走者在乎目之一矚也此南村之所以爲南蓋本於南山悠然之趣而南樓之賞不足以諭夫南山之勝南山之勝卽先生南村之勝信可知也他日予舟南歸當攜琴訪先生於南村坐南村以鼓南風之操斯又一時佳興雲洪武甲子冬十月十日東吳全節譔並書

艸堂結構溪南村南極夜照如朝暾南村老人應星象北山徒著移山文鉤看云自怡悅銀蟾飛上靑山缺烏皮曉坐淩秋空金碧九朶開芙蓉東村撾鼓迎春社西村育蠶盛桑柘甘霖旣敷停桔橰禾黍秋深接農舎老人此時心炯然滄霞潄玉希神仙長生豈無石間髓洗耳更有山中泉爬羅剔抉藏奇古艸堂又作圖書府析分穗書精鳥書陳倉親鑑宣王鼔浣花溪頭花自春浣花老翁徒苦辛亂離奔走皮肉皴何如栗裏羲皇人羲皇人豈求仕八十餘日縛塵市一朝解印賦歸來木落南村避徵使南村五老居赤城赤城繞屋煙霞明壯年東遊不歸去袖挾寶劍雙龍精厥祖移家金積上山中避人呼宰相雪斑老鹿駕輕車路入桃花隔封壤子孫蔓延多隠居眼方獨授丹臺書艸堂昨夜燒丹竈丹光一道飛虹蜺嗟我塵寰苦煩擾仰視南村若三島欲攜鐵杖叩髙堂引訪安期索棗陳畱張璧識

外錄

書畫舫云叔明南村艸堂圖一軸爲陶九成作紙本淺絳色脫盡畫家蹊徑純以逸趣發之品在林泉淸賞之上今在項氏

王叔明蘿薜山居圖並識捲【小卷紙本】

綠蘿蔓蒼壁花香散春雲松房孤定回袈裟畱夕曛山髙蘿月白獨立霜滿巾回風振曽巓崖雪灑餘芬昔在淨名室雨花不霑身心空諸觀寂漏盡本無因孰與幽境防賞竟去纖塵心期後來者矯首空嶙峋余在龍河濟津持此卷求余畫蘿壁圖並賦此詩老全室一見頷之而微笑是夜余閉戶熟睡夜深扣戶甚急起觀之乃全室也口誦前詩數回相與唫笑至五鼓方去及旦遂題於卷首香光居士王叔明識

石壁掛靑蘿禪房在其下松枝裁作扉茅覆不用瓦若人百念忘襟懷自瀟灑行看塢云生坐聽巖泉瀉怡然朝復曛在境無取舎於中亦不存何有空與假一從入山來見山不見野寒拾千載人誰是同流者壬戌秋全室叟宗泐識

開士棲禪蘿壁下茒舎才堪庇風雨堦前只尺生白雲檐底防常臥馴虎一念情忘萬境融印心不用楞伽句饑有松華渇有泉屋破自牽蘿薜補媿我移居山不深又著袈裟聨鷺序聖恩念老賜還山濯足靈源訪支許防稽具庵如玘

靑山多綠蘿綿綿掛石壁秀色無春冬佳气連朝夕中有坐禪房巖扉窅而寂日出芝艸香煙消琪樹碧心空境亦忘居安身自適不學解空人天花繞其席洪武十七年四月一日南屏山人同庵彜簡記

縣崖薜茘接雲長政愛幽居在上方涼月紛紛秋弄景晴陰冉冉畫生香故依靑壁置蘭若差勝翠微開竹房況是千巖揺落後盤空秀色更蒼蒼中吳道

蘿壁非常玩髙僧獨愛之蒼松同壽色老石借春姿引蔓斜連屋垂花直下池茶筵賓客散坐到月來時錢塘沙門徳祥

靑蘿壁下一僧房長日惟燒一炷香風在竹欄人在定鳥啣紅柿落柴牀余侍先師於南屏時見題此卷意不盡復述一絕迨今四十八年矣西宗意藏更出示故書於後前中峯守彜書

蘿壁山房記

山房以蘿壁名者乃昔濟上人禪息之所也上人字津性純粹淸雅以解吟工書鳴於禪林當時名公多重之者王君叔明爲繪山房圖題詩識之全室存翁具庵同庵止庵諸老師皆聲詩詠美津旣歿餘五十年詩卷今爲西宗意藏主所有予來南屏一日西宗出卷示予且曰意生也晚志慕古人當宗門全盛時諸老宿以道學相傾意以是時不得身侍巾舄於其間爲歉巖居谷處艸座麻衣世慮澹如獨慕古之心時往來於懷也忽交與有好事者以蘿壁山房詩卷見遺展玩欣然如親接對古老顏色因自喜以所居山房就名蘿壁其圖與詩如予素有而復歸於予者也夫道目擊耳聞無乎不在顧力行何如耳豈不聞靈云師之於桃花孚上座之於畫角聞擊竹聲見弄師子皆足以發明向上一著子慕古人志在古道盍以靈云輩自任豈求於彼而不察乎此必俟得古道於古人耶子其朂諸若乃山房名實今昔不二諸老師所賦詩見之矣是爲記宣徳五年秋九月初吉淨慈住山天臺沙門釋正需書

蒼瑉逗纖根翠蔓郁盤結葉宻珠瓔懸枝斷釵股折悠悠罏篆銷寂寂啼鳥歇味禪坐深更虯髯弄明月前普福住山大振

叔明靈石艸堂圖【紙本水墨掛幅】

艸堂之靈鐘山下靈石山中有艸堂堂前森列皆石友具服再拜庸何妨晴嵐入凝研席暖蕓吹香撲書帙客來無物款淸談旋束荊薪煮靈石夢庵

坐深殘醉醒捲艸堂開擁座千峯出橫空一鶴來晚風松落子時雨石生苔卻憶山中客披圖日幾回彭城劉

山中靈石碧嵯峨髙士茅堂住澗阿幾樹松陰當戶宻四時嵐气入簾多依依猿鶴常相近寂寂親朋逺不過遙望西巖臯落處臨風時詠考槃謌吳人錢紳

黃鶴山人芝蘭室圖並記

寶石泉壑王畫【篆書】

苾蒭香艸也西土以名僧言其芳薌逺被薰襲羣艸气變形隨亦由僧之化俗使其攺惡從善也楚騷以蕙荃比君子蕭艾諭小人舉世皆愛蕙荃而惡蕭艾古今人情之所同固無間於遐邇也薰蕕不可以錯糅言君子小人不可以同處也靈均辭微而防逺至如采三秀於山間紉秋蘭以爲佩言善人君子終身親近不可逺也古諺有之與善人交如入芝蘭之室久而與之俱化夫芝瑞艸也一莖五色三秀九岐菌生嵩華丹屋之上食之者千嵗不老蘭香艸也綠葉紫莖丹葩玉菡越山楚澤幽芳襲人此二物艸中之瑞而香者也集而爲室壇壁楣橑無非芝蘭𨿽以菉葹之滋蔓荼蕕之苦臭淹漬旣久安得不漸其瑞而染其香哉今以剛愎之資柔佞之質得與聖賢久處服其衣冠聽其言辭周旋禮樂左右規矩惡得不與之均化哉逺而西土近而中國聖賢之教人每取諭於艸木蓋此之易曉而樂於從善也錢唐有大苾蒭曰古林昌公幼祝發於寶石山律戒精嚴智慧明了金函祕典日誦萬言於是分淨慈之半席主法防之坐元暮年築室於城之東偏繪塑大覺金身圓通素像歌唄贊誦不舎晝夜乃辟西淸離立奇石移植紫藟樹列蘭蓀倚檻則淸心濯目馮軒則衣芳佩馨光淪日月香動徹飈古林於時宴坐室中招諸徒立廡下語其法嗣善福曰樹以芝蘭所以集善友也芝蘭名室所以成就於己也從香起觀因義了心推一義而窮萬義窮萬法而歸一法理事旣除法塵俱淨此覺皇之教也汝能因芝蘭之香瑞纚類防源當爲優鉢羅芬陀利乃天人愛見之奇華無盡根剛陀羅樹爲救世淸涼之妙藥茍能如是返觀從起實因芝蘭之室有以啟之也弟子再拜曰惟餘聞而嘆曰是苾蒭者可謂善教人者矣因香艸之澌流也而知芝蘭可以化質復馴致乎悅世救人及其至也則此心之芳香不假外物無復形穢將普薰一切世界矣奚止事一室哉王於是乎記兪和書

不著維摩獅子牀芝蘭爲友產淸香商巖采到蓮莖瑞楚畹來奕葉光春雨苾蒭還並秀曉風薝卜每同芳也知臭味通化物我防觀與世忘豫章蒲庵來復

築室古城曲樹此蘭與芝異芳間奇石宛有山林姿芝蘭日長茂離披滿前墀綠葉朝露五色含晴暉道人方燕坐境寂神不馳色香了無取眼鼻忽若遺嗟予老京洛無地結茅茨浩歌望江水白雲有餘思臨川危素

不以芝療饑豈用蘭爲佩芝秀蘭自馨植此一室內道人結習盡與物了無礙白晝敞禪扉羣峯逺相對南屏山人彜簡

艸中惟有芝蘭好不數宜男指佞賢近喜亦從蕭寺種誰云獨許謝庭専防常道气畱君子窈窕風姿媚佛天何用防檀林下住只將瀟灑度年年始丰徐一防

芝蘭百本繞階墀璚英間玉防楚畹光風揺綠葉漢庭春雨長銅池香飄衣袂堪紉佩味入齋廚足療饑謝氏芳華歸寶石封胡羯末宛同時白雲峯如蘭

禪扃閟幽寂石室生淸芬奇葩雜芳樹藹然祗園春如何尋丈間迥與人寰分聲聞已知妄色相元非眞元以甘露枝淨灑濁世塵餘芳倘可卽相從問正因錢唐白笵

紫芝采爲食幽蘭紉作佩聊復助燻修庶防堪傲世一室靜生香諸塵自融防蒲團禪燕余經卷了空外防然吾我忘誰云有三際兆宇文公諒禪居結蓮社地僻無人聲瑤艸穿堦綠幽蘭入夢淸吟詩憐楚澤分坐憶南屏色映千華偈香同九畹英何當風月下相對說無生金華宋璲

黃鶴樵者泉石閒齋圖並題【掛幅】

衝懷淡如水萬境猶虛空忽聞還山詔喜入衰顏紅山中何所有手種石上松茅屋閴無人恆有雲气封淸鐙照佛龕罏煙裊松風砯崖噴飛泉赴壑如撞鐘羣響自起滅聞心本無窮塵銷諸念寂夢覺非有蹤九旬談一妙政爾開肓聾孰持去來影觀作眞實同去隨流水逺歸與云相從無心任化泊然齊始終秋風動江漢波浪皆朝宗雲帆掛海月渺渺五湖東黃鶴山中樵者王畫並題

天竺日章法師得防還山王侯叔明作泉石閒齋圖予乃題詩並爲贈行

奉詔還故山江船復東下獨颿如蜚鴻秋日照平野王侯贈新圖山水儼幽雅石厓天際髙茒屋長松下淸香散佛龕妙觀了空假白雲席上生碧澑階前瀉神淸境自閒所適無取捨佳趣政在玆健筆老能寫乃知遺世情獨有還山者安得添我身閒齋共瀟灑洪武乙夘秋龍河宗泐書【隸古書】三年京國住奉詔得還山猿鶴驚猶識雲松故自閒銅瓶瓜蛻綠筍坐豹遺斑莫爇龍香鉢畱將在世間東臯妙聲書

王叔明坦齋圖並題【圖下有愼獨淸賞四字嘉禾汪氏鑑藏】

老來自覺筆頭迂寫畫如同寫隸書老鶴一聲山館靜道人正是午餐余坦齋老師出宋羅文紙命作泉石老年自覺不同作此應命不記月黃鶴山人書於坦齋仙館

叔明阜齋圖捲【與太平淸話所載異】

此圖彷佛竹裏館茅茨翛然傍川水倚牀張冊白日長復有松桐置髹幾沈周

外錄

書畫舫云瑯琊王氏舊藏叔明阜齋圖捲計兩幅布景一正一背皴法簡澹落筆尢古沈啟南題以長歌元美翁故物也今在陳仲醇家

叔明聽雨樓圖並題卷【紙本圖捲】

聽雨樓【篆書卷首】玉雪坡

至正廿五年四月廿七日黃鶴山人王叔明於盧生聽雨樓中畫生名恆字士恆時東海雲林生同在此樓雨中市井迷煙霧樓底雨聲無著處不知雨到耳根來還是耳根隨雨去好將此語問風幡聞見何時得暫間鐘動雞鳴雨還作依然布被擁春寒樵人張雨爲盧山甫題至正八年二月十一日河濶樓低雨如洗只疑身宿孤篷底淸晨倚檻看新晴依舊山光靑滿幾聽雨憐君隠市中我憂徭役苦爲農田間那得風波險朝朝愁雨又愁風荊蠻民倪瓚

虛牖蒙蒙含宿霧瀑流磵響來何處江湖近向枕邊鳴林風又送檐前去挾水隨云自往還根塵不染性安閒多情一種嬌兒女淚滴天明翠被寒至正廿五年嵗在乙巳盧士恆攜至綠綺軒見示輒走筆次韻貞居外史諸詩以寄意云陶篷寄亭中人曁諸名勝當不黙然也後十又八年四月九日瓚記

擬張外史倪隱君聽雨樓詩韻

湘蹙浪縈香霧幽人髙臥云深處月明叢桂小山空疎煙白鳥滄江去浮沈里社樂蕭閒大隠何妨市井間拋卻喧啾淸洗耳艸樓六月雨聲寒易五六韻語前後乃協

塵生兩耳何由洗喜聽雨聲茅屋底灑然心地自淸涼靜對鑪薫時隠幾乾坤納納懸壺中書田霑潤稱書農也勝江湖風浪惡客舟飄泊怨秋風西磵老樵蘓大年【隸古書】

倪隠君索和張外史聽雨樓詩走筆二首答之海气雜嵐霧聽雨宜髙處風雨無時無倐來復倐去搖搖心懸旛胡爲不自閒老人曽聽雨無被不知寒

頭面都不洗聽雨重屋底兩耳任喧聒坐隠烏皮幾筆耕墨畦中自適如老農二仙隔今古神交在閬風堅白老人書於素行精舍

一榻春聲雨滿樓杏梢微濕五更頭東風更綠江南岸賣劍家家盡買牛

荷气香飄竹外樓雨聲滴碎采菱舟南風一夜生新漲魚鳥還知此樂不

積雨生涼轉蓐收碧梧初霣滿城秋鄰家不識予心樂也愛書聲在小樓

天地嚴凝萬壑冰不堪寒雨灑孤燈一樓淸气尢宜雪紙帳生春睡未能曲江錢惟善

城市不著耳江湖畱此心樓髙人更靜惟有夜懷深醉翁

春云靄江郭鳩鳴朝夢餘樓中雨颯至煩抱澹雲除歷歷樹聲亂蕭蕭影虛如何門外客泥潦復行車渤海髙啟題

山聽春雨冷气襲病膚鋪牀閉齋閣衣被薰香鑪風鐙苦屢挑夜茗亦再呼煩囂悉屏逐妙理在跏趺憶子艸樓底玆情還有無齊郡張紳

承平時貞居張道師與雲林倪徵君並以翰墨風致齊名吳中二人者亦雅相引重先君子與貞居防最蚤余時以童子侍坐隅尙能記其丰采今先君久已棄諸孤貞居亦化去天下多故而余始得從雲林君遊至正乙巳季夏之九日余謁君於盧士恆氏之聽雨樓獲觀近制詩若畫衝襟雅論令人塵慮灑然旣而士恆出此卷徵題二君之作具在因賦存歿口號附於卷末以寓感慨之思雲華陽洞裏煙霞閟靈石山中艸樹荒惟有小樓曽宿處年年春雨滿滄浪

黃冠野服神逾王畫筆詩篇老更奇白首故人無在者小殘燭雨來時防陽張附鳳

江雨飛來夜气澄小樓髙處冷於冰聲畱蕉葉頻敧枕影亂檐花獨對燈逺客異鄕生白髮故人今夕擁靑綾致君堯舜慙無術思入湖天睡未能淮南馬玉麟

艸樓聽夜雨春鐙隔重瓶中新茗煮奩裏舊香添風佩潛歸浦云璈亂綴檐乍驚來湛湛更覺去纖纖頗被風相妬還疑雪與兼喜隨漁艇泊愁怕客淹頭白盧徵士髙情苦未厭雲門山人張紳重題

山風滿樓來雨腳耳底蕭蕭生逺情還丹化鶴度句曲破屋無人住洛城酒停深夜蒼鐙在近餘寒濕葉鳴板上漆書空爪迹繞檐依舊落春聲觀外史所題山甫盧隠君聽雨樓詩詞翰瀟灑令人有超然之想噫故物也士恆其愼藏之四月七日王謙寫於客居

更深樓外何蕭瑟半帶滄江逺樹風疑是千林霜葉下坐殘一穗燭光紅斯人雅致今安在此夕幽懷孰與同老我題詩成感嘅雨聲有盡思無窮吳郡盧君山甫舊有聽雨樓山甫歿殆二十年而斯樓尙存余抵吳惜不得見其人今其子士恆攜張外史所題詩來示余余覽之不勝感慨遂爲賦此至正廿又五年四月一日檇李鮑恂書

奉題聽雨樓

飛樓何凝陰雨气正含霧瀟灑集羣霤淅瀝散髙樹聲懸長風外坐想當瀑布習喧久漸息靜聽乃眞趣陰晴造化意年芳暗中度白髮如散絲凴君寫幽素開封鄭元

雲林夜澄寂有雨彌更佳漠漠著樹穏霏霏度檐斜入靜意所便爭喧競浮誇弛張任橐籥細大無根芽妙運出造至理忘紛拏變化本因妄聲聞耳生瑕不如且置之攝心靜無嘩危坐不須寐呼童剪鐙花臥龍山民王宥

勝國之季兵變之餘前輩翰墨存者無幾間或獲一見如遇蜼彜兕惇不由不使人忻艶也聽雨樓詩句曲外史及一時名流所作詞翰兼美亦希世之寶也吳中盧士恆父蔵於篋中一日出示於余余展捲觀之卷中作者多餘故友玆覩其詞翰儼若覿彼風度而不忍釋手也士恆宜珍藏於家愼勿輕示於人焉洪武二年春二月初二日吳僧道衍書

層檐集飛霤深砌走鳴瀑餘聲殷天籟淸風入林屋風波任喧洶燕坐瞑雙目寘身得蕭爽洗耳絕塵俗香穟郁水沈花映湘竹篝燈動春酌剪韭畱夜宿與客對牀眠淸談未云足金陵嚴瑄幽人愛樓居燕坐風雨夕髙檐瀉飛湍空除墮殘滴傾耳疑枕流屏喧時岸幘江聲晚蕭蕭樹葉寒境絕迹更佳趣澹情自適霽曉愜憑欄春深杏花色浚儀趙淑

一年過京口帆飛疾如走半江疎雨隔篷聽瀉下驪珠三百斗一年過漢陽雪山翻怒瀧黃鶴磯頭泊船住醉聽秋雨眠西江一年過東海急雨亂灑船外洞庭帝子鳴鈞天蓬萊仙人鏘玉佩今年過長洲故人邀宿聽雨樓玉山顚倒恍然醉一笑使我消離愁公本拏云夫我亦聽雨客明朝大晴當奮飛萬里天風振鵬翼淞上釣鼇生書於百花洲上

少年聽雨歌樓上銀燭昏羅帳壯年聽雨客舟中天濶云低斷鴈叫西風而今聽雨僧廬下鬢已星星也悲歡離合總無情一任空階防滴到天明右竹山先生所賦之詞今偶獲觀此卷因舉是

詞成甫俾書於卷末夫聽雨一也而詞中所云不同如此蓋同者耳也不同者心也心之所發情也情之遇於景接於物其感有不同耳成甫中年人有樓聽雨吾意其與在僧廬之下者同其情成甫乃曰吾聽雨吾知在吾之樓而已遂書竹山姓蔣名捷字勝欲義興人卷中諸先輩之先輩詞之腔虞美人也韓奕

聽雨樓諸賢記

張雨字伯雨號句曲外史武林人學道三茅峯而才名滿天下若虞文靖公黃文獻公咸推重焉先生妙於書人得片紙以爲寶至今好事之家多蓄之客至則相與爲玩先生詩法黃太史淸新髙邁不流於眾𨿽元氏翰林諸公皆以爲不逮也倪瓚字元鎭號雲林生無錫人家最饒而先生脫略紈綺一事於翰墨作爲詩章妙絕一世人欲不服自不能不服也虞文靖公張外史伯雨深相契焉然先生性癖傲物多忤於時元末棄家泛舟五湖三間興至則捉筆寫煙林小景或竹枝偶流於市好事者爭貿之𨿽千金不靳也

王字叔明吳興人號黃鶴山人趙松雪之外孫也素好畫得外氏法然不求妍於時惟假筆意以寓其天機之妙爲文章不尙矩度頃刻數千言可就君子咸以豪士目之

蘇大年字昌齡楊州人元之翰林編修天下亂寓姑蘓爲文章有气不喜衰颯江海襟懷亦人中之豪也

饒介之號醉翁江西人元末寓姑蘇以跌宕自任工於書君子評之者謂渠不減懷素至今人家多有之

周伯溫號玉雪坡饒州人爲人愼重爲元氏左丞天下亂流寓胥臺而無所就然妙於古篆得趙文敏公遺意字頗肥而玉潤可愛士君子至今寶之錢惟善字思復松江人元末進士精於詩得杜子美法不茍作作必臻其妙

張紳字仲紳濟南人慷慨激烈不瑣瑣於世事作爲詩文𨿽不經意而自成一家能議論終日亹亹不能休蓋北方豪傑之士爲本朝浙江布政馬玉麟髙郵人爲元長洲縣尹有政聲括蒼鄭明徳先生有碑卒於僞吳

鮑恂字仲孚嘉禾人元氏乙亥科易經進士爲本朝文淵閣學士爲人愼重不可狎而學行名天下有學易舉隅行於世後以事累卒於外

趙淑字本初紹興人元氏乙亥科書經進士龍馬賦爲時所重稱然性耿介不易與人交交必久爲本朝太學博士而歿

張羽字來儀一名附鳳與髙啟行輩也治易攻於文文學歐陽子縝宻宛轉可愛𨿽前輩皆自謂不及也本潯陽人避亂寓湖州爲本朝太常博士而終

道衍字斯道姓姚氏姑蘇人才茂思爲時所稱與張來儀髙季迪輩皆以文字相頡頏而澡神浴徳則非諸君所能及故天下皆以參寥子潛目之皇上龍興以贊佐功封少師賜名廣孝蓋又以元之劉秉忠並稱云

髙啟字季迪姑胥人身長七尺而妙於詩得唐人體裁語精意圓句穏情暢前輩有所不及爲本朝編修歸家以事卒

王謙字鳴吉姑胥人以春秋學爲府學教授王宥字敬助與髙啟防能文

陶振吳江人有詩才然性不羈人或易之

韓奕字公望吳之良醫也好與名僧逰所云蔣竹山則義興蔣氏也以詞章名世其淸新雅麗𨿽周美成張玉田不能過焉

右聽雨樓詩卷其間所載皆一世名士誠可寶也然余觀卷中人品有三其至髙者聞而知之其次者事而知之其又次者交而知之若伯雨張公元鎭倪公其殆最髙聞而知之者歟自叔明先生以下余髫年曽事之自來儀以下余少年曽交之總若干人皆能以文章名世者也然自衍公外多幹沒無聞至如伯雨元鎭二先生若精金美玉不可泯滅況其負超邁之才遺世獨立髙潔無累周覽六合盡大觀而無遺乎余幼在鄕裏時嘗聞吳城盧士恆家存此卷欲一見不可得見者無不愛惜今吾友沈誠甫得之良可賀也誠甫寄至京索題始得焚香展捲淸風凜然毛骨頓爽予復何言姑述卷中作者諸先輩出處大略以爲諸賢之記誠甫姓沈名睿號存耕有才識善吟與士大夫遊予之布衣交觀斯捲者當仰其淸風素範益厲其徳哉勿以吾言爲謬永樂五年嵗丁亥二月初吉翰林侍讀學士奉訓大夫錫山後學王達識

右聽雨樓詩畫一卷元季及國初諸名公爲吾蘇盧山甫父子之所作也永樂間流落錫山沈誠甫氏誠甫嘗求王內翰達善記卷中諸公出處之大略藏之以爲至寶中念淳熬搗珍非遇易牙不足以知其味之美雲門韶濩非遇師曠不足以知其音之妙使後或非其人不視爲篋中之故紙而覆諸醬瓿者鮮矣聞吾相城沈翁孟淵博雅好古其子若孫多賢而才必能鑑賞乎此可以寶藏於永久不逺百里特以奉翁翁一見之喜乃以厚禮答之旣而卽瀕溪小樓扁以聽雨置捲坐右暇日輒遊玩諷詠恍若接諸公之光儀而聆其謦欬也一時名人勝士登斯樓披斯捲未嘗不心醉神怡斯樓之名遂擅勝於東南是𨿽翁之髙致所就然亦豈不以斯捲之所在乎或曰諸公無恙日翁多親炙之者惜乎此卷不爲翁作而爲盧氏故物也余謂不然夏后氏之璜封父之繁弱豈爲魯國而制耶魯之先公所得分器子孫世守之以爲至寶斯捲也其璜也其繁弱也翁之子孫寶而守之又奚知其爲盧氏物耶翁之孫啟南出以示余僭贅於左方云成化庚子淸明日長洲陳頎識

王叔明舫閣圖並題【汪氏鑑藏】

逺山晴翠潑空來浮閣虛牕面面開檢理殘經無一事防香啜茗話天臺黃鶴山中人王爲九成髙士作溪流淸急石盤紆虛閣深藏閬苑如神矣香光閒灑墨一林松色防幽居臨川危素

王叔明巖居髙士圖

臨池學書王右軍澄懷觀道宗少文王侯筆力能扛鼎五百年中無此君題王叔明巖居髙士圖倪瓚

琴聲相繼讀書聲坐覺乾坤气獨淸一曲髙山流水逺千編深雪小牕明音非妙指安能發學必通經可得成富貴人生俱有道韓公何論短長檠方外彜簡題

外錄

珊瑚网云後有陳畱張璧長幹沙門子仁靈谷沙門淸源天竺沙門溥洽諸詩失錄

叔明爲陳惟寅畫巖居髙士圖

巖居髙士黃鶴山人王爲雅宜山中陳惟寅畫【書圖首】

外錄

書畫舫云叔明小畫一幀筆法秀雅積墨淸潤防染之間只尺千里自非胸襟灑落心手和調斷斷不能成斯圖益知名下無虛士觀此眞迹殊覺僞者甚可笑也同時倪鄭二公各有詩題額云幼輿丘壑未忘情萬疊靑山照眼明儗向畫圖深處住一檐鼂日聽松聲遂昌尙左生筆精墨妙王右軍澄懷臥遊宗少文叔明絕力能扛鼎五百年來無此君倪瓚其後叔明自題選體一首斷續不可以句惜無王集參補附此今圖尙藏陳公云仍處第恨紙敝墨殘粗存梗槪正猶隔霧看花惟想象神妙耳信乎畫法之工也

黃鶴山樵銕网瑚圖並題【綠絲錦邊紙本小掛幅水墨泉石間枯木二本修竹數竿墨气妍滋對之有投竿滄海之思】

銕网网得瑚枝寄與東吳範髙士翠鳳飛來毛羽寒石化靑羊叱不起金鼎夜煉天地根閉門不識桃花春吳煙拂艸瀛洲綠鳥啼花落空愁人百壺美酒恣傾倒銷盡春愁人不老卻從鶴背看塵寰四海如杯嵩華小黃鶴山中樵者王叔眀畫並題

天上仙人王子喬由來眼空天下士黃鶴山中臥白雲使者三徵那肯起昆侖樹老盤金根靑鸞對舞瑤臺春昨朝贈我神錦謂我九老仙都人閬苑花前因醉倒謫下人間容易老百花樓中作酒狂一聲銕篴乾坤小玉崖生範立奉和

王公獨得天然趣揮毫不效丹靑士澹墨銀箋掃畫圖瑯玕屈鐵參差起碧苔暗水流石根深山花落黃鸝春琴書幾杖白晝靜何因致我塵埃人髙平之仙非潦倒醉後狂歌不知老有約盧敖賦逺遊九防齊煙望中小豫章胡儼次韻

叔中文兄示及叔明王公所寄詩畫命僕品題之僕隨口和韻叔中嘆賞旣久卽命書以冠其顚云瑚千年生海底至寶終當遇奇士黃鶴仙人狡獪徒笑踏靈鼇輕掣起波濤洗盡泥沙根元气尙帶龍宮春褁藏什襲贈知已長生範老非常人明玩之驚絕倒世間一任韶華老釣竿猶記拂長柯三防神山眼中小顧祿奉題

王公外家襲金紫不比防常韋布士一時結納多譽髦早嵗聲華倐然起閒移翠竹當云根更有古樹枝頭春自云瑚出鐵网投贈豈與塵中人範君相見卽傾倒喜盍朋簮成二老玉壺滿泛紫流霞痛飲狂歌天地小益齋王彥文奉和前韻黃鶴山人多意气眞是髙亭老仙士揮毫髣髴如有神怪石嶙峋筆端起瑯玕玉樹生云根畫圖奪得江南春邇來遨逰東海上持贈玉崖之髙人兩翁相逢遂傾倒醉裏不知天地老持竿共結滄洲期一釣猶嫌六鰲小奉和黃鶴山樵贈範玉崖詩韻東李仁

黃鶴山中名畫史自昔才華冠多士淋漓醉墨寫幽篁翠旓搖搖拂雲起古樹槎牙鐵石根虯枝糾結江南春苕華空繞外家宅玉堂仙去今何人淸尊卻憶花前倒憂樂只應懷範老畫圖難寄相思心滄溟浩瑚小安湖老人王士顯武韻廷珪墨掃金花紙知是香光老居士鳳向髙岡時一鳴龍從碧海雙飛起紫苔碧蘚防云根占盡湖山無限春上題詩句添藻麗逺贈髙平英偉人此圖當世俱壓倒我亦倡酬繼諸老髙堂落筆風雨驚不覺气吞云夢小沈瑜奉和

玉崖先生命和前韻謹賦詩曰山骨嶙峋浸秋水虎視眈眈如冑士靑鸞三五閬風來下立瑤階不飛起坡頭有樹蟠虯根上淩霄漢中含春只疑老蛟出海底化作千嵗之神人眼觀此圖嘆絕倒飛上香鑪防五老一尊試酹湘江仙望望君山隔云小諸生張禮

僕旣題詩於上興猶未已再賦一首贅於下方尙希玉崖文兄淸覽云

鶴山老樵列仙徒玉崖先生名世士一時傾蓋兩相逢作畫賦詩髙興起欣然爲寫竹數根傍有古樹回陽春蛟龍盤拏鳳鸞舞淸气自然能逼人金壺墨汁徒傾倒壓盡蘇公並米老須臾更著石嶙峋海上移來蓬股小【隸書】

黃鶴仙翁寄餘詩畫兩學賢友俱有和章明展玩珠明玉潤照耀後先其修篁古木淸趣不減在於昆閬間也喜不自已余初效顰之後復續此詩以謝諸公之佳貺云爾

黃鶴仙翁有詩寄非比防常書畫士天入丹山鸞鳳飛雷驚陸地蛟龍起人生如寄萍無根相逢意气皆如春東吳文學最瀟灑二王尢是風流人長仙醉來玉山倒散盡黃金數東老更期李白共湌霞誰謂壺中天地小錢唐範立

外錄

瑚网云圖作兩枯樹古榦嶙峋儼然積翠池所植後見宋人网魚圖愛其景色幽妍而售畫者欲余此幅遂舉以相易未幾网魚圖又歸之盛彥修矣煙雲過眼可勝三嘆

王叔明雙松圖並題

一个釣船千頃月兩株松樹滿山秋如今老作江南客水國漁鄕處處畱王畫並題

碧眼支郎耳更聰軒楹占斷白雲中有聲聽到無聲處錯認長松是老龍丹丘柯九思

黃鶴山樵聽松圖

聽松圖八十三翁馬士英書

【款書】叔明爲古松禪師寫

年去年來年復年長松亂立南軒前綠陰遮卻半天日聲气欲驚山虎眠老僧時倚闌干聽聽之有動還無靜風擊風敲朝暮聲飄然不礙芙蓉鏡松梢掛月月放光一白倒浸莓苔蒼濤聲響於彈八瑯隔洶洶形體忘我亦乾坤淸气者十年埋沒紅塵下踏徧東阡與南陌幾欲投閒閒未得聽松軒人年已大兩耳松聲幾經夏平生愛入靑松軒耳聽不厭松聲繁他日東林結蓮社再招陶令來只園

聽松禪客耳能聰著个幽軒萬木中風捲翠濤聲急處海門飛出老虯龍廣信吳元善

黃鶴樵叟竹石

淩雲髙節鳯毛疎錯落霜根老不枯仙子已乘黃鶴去玉笙吹月向蓬壺題黃鶴樵叟竹石莊谿張輅菉竹猗猗白石齒齒紫萌紛塡翠實甘美鳳兮鳳兮當來鳴而棲止方泉金彥禎

風落湘江秋正波重瞳消息竟如何竹間猶有斑斑淚應是英皇恨更多五云生

王叔明竹趣圖

【款書】王爲怡云上人寫

蟄龍翻空翠濤響玉虹吐雨秋波爽天風吹出讀書聲時有幽人自來往錢唐王羽

【闕】書聲雜澗聲一山色雨初晴蕭蕭翠竹【闕】趣更有琴樽趣又淸竹本無趣人自得竹之

趣猶淵明之得園趣耳畫者題者其亦得竹之趣乎文中藏之亦同得此趣者矣丁丑嵗十月望日浚儀張肎識

我昔曽遊黃鶴山山人畱我閉松闗山中風雨經十日萬壑千巖空翠間別來浪迹遊湖海嵗月茫茫不相待回首東南頻夢飛山空鶴去人何在畫裏依稀記往年水光山色自依然防遊尙有山中客揮手誰招鶴上仙竹陰深鎖秋曙疑是山人吟嘯處人生行樂付東流萬事浮雲總何許我欲山中訪舊遊酒船橫渡洞庭秋長歌黃鶴歸來曲盡洗胸中今古愁靑城山人王汝玉

澗底茅茨六月寒淸風繞榻翠檀欒此君別有何情趣捲幔令人不厭看謝縉

云嶂參天列翠屏石泉飛雪灑巖扃竹聲琴趣淸如許塵世誰能洗耳聽義陽偶桓

王叔明漁父圖並題

虎鬭龍爭萬事休五湖明月一扁舟綠蓑衣上雪颼颼雪月光中垂釣鉤釣得鱸魚春酒熟仙娃酒酣嬌睡足雕胡炊飯斫鱸羹一縷靑煙然楚竹蓬曉對洞庭山七十二峯靑似玉

王黃鶴林泉讀書圖並題

調髙世寡和材疎自無羣種玉閟奇術還丹隠文披裘負薪士拾金世所聞𨿽無箕潁節亦不慕髙勲石田長芝艸暮春自耕耘曲肱抱耒耜長歌至日曛所樂良在玆沒嵗復何云

王叔明南村眞逸圖捲

南村先生傳江陰孫作次知譔

先生名宗儀字九成姓陶氏其先由閩之長溪徙永嘉陶山再徙臺之黃巖黃巖之族二曰赤山曰陶夏陶夏諱泰和者宋皇祐裏溪都巡檢也復徙湫水是謂先生之始祖曽大父居安太府寺簿大父應雷太學錄父煜贈承事郎福建江西等處行樞宻院都事先生衝襟粹質灑然不凡少舉進士第一不中卽棄去務古學無所不窺出遊浙東西師潞國張公翥永嘉李孝光京兆杜本【欵闕】問文章爲事故其繩檢家法過人逺甚尢刻志字學工舅氏趙集賢雍篆筆家甚貧抵淞教授弟子遇人無夷險佞直一接以誠平居寡言笑至論古今人物上下數千年竟日不倦至正末浙帥臺哈布哈南臺禦史醜閭辟舉行人校官皆不就未幾太尉淮東張士誠開閫姑胥數郡之士畢至其部帥議以軍諮屈先生亦謝不往入職方洪武辛亥詔取天下士癸丑命守令舉人才又以病免或誚讓之曰黃金白璧重利也駟馬髙蓋榮勢也天下之士孰不靡然向風而子矯矯若是先生嘆曰捧檄而喜所以爲親祿不逮養適增悲耳況今賢良軰出艸莽之臣老死太平幸莫大矣逾分之榮其敢覬乎藝圃一區果蔬薯芋度給賓祭已余悉種菊栽接漑壅身自爲之間遇勝日引觴獨酌歌所自爲詩撫掌大噱人莫測也先生崎嶇亂離幾二十年防塟祭禮備盡其力人以孝稱由避兵家淞城之北泗水之南諸生買地結廬遂居以老晚益閉門著書世所共傳說郛一百卷輟耕錄三十卷書史防要九卷四書備遺二卷其未脫槁者不與焉贊曰古云𨿽無老成人尙有典型老成邈矣得見典型者斯可矣憶余幼侍先君子采宋故實至走杭之遺老年八九十者錄而傳焉言極必流涕太息曠四十餘年世無其人久矣不自意文獻之徵猶有如輟耕錄者在然不百年吾恐不知是書之爲寶也使知爲寶則南村心術之微𨿽無餘文有不傳耶贈南村先生序

君子進退出處孰非其道者哉茍非其道則有不可得而爲之者矣世之人徒見夫癖煙霞而山林也偘禽魚而江湖也遂以其薄富貴而專髙尙夫南陽臥龍一起而復漢爲心若鹿門子孫遺之以安不已足乎白衣山人屢出而佐唐爲任若槃谷耕漁以樂天命不已足乎易曰時行則行時止則止南村先生蓋達於此者歟先生陶姓宗儀名臺之黃巖巨族由避亂家淞城之北泗水之南有田數畆屋數楹種藝暇講授生徒其志愉愉也秋稼旣登天曠日晶或跨靑犍步穏於馬縱其所之川原上下溽雨新霽汀樹叢翠或跣白足濯於淸波仰視飛鷗載笑載歌好事者每見之輒圖狀相傳莫不慕其髙致先生自是益韜眞養素閉戶著述淹歷嵗久其成書曰四書備遺曰說郛曰輟耕錄曰書史防要共若干捲當至正中浙帥臺哈布哈辟行人南臺禦史醜閭舉校官太尉張士誠開藩中吳其部將屈以軍諮皆不就洎洪武屢年來取多士詔郡邑薦賢良亦以病辭於戱先生果逃斯世者哉其進也其止也亦必以其道也先生晳質而長身風神灑然嘗師潞國張公翥永嘉李孝光京兆杜本務古學無所不覽尢工篆得舅氏趙集賢雍筆法其所以度越庸常者信所由來也逺矣江陰王掖序

南村艸堂記

堂以艸名志儉也其曰南村者何居村之南也村之南多田夫野叟之舍而獨名其堂者何曰道不同也曷爲而道不同歟曰南陽之野非獨孔明之居而孔明之艸廬獨稱浣花之谿非獨少陵之卜而少陵之艸堂獨著也武侯子美之堂廬特表暴於後世今堂之自耀者何歟曰地以人而勝烏知其後日之不名邪然則居斯堂可樂乎曰樂其樂柰何曰非樂斯堂也不以堂而廢其樂也不以堂而廢其樂樂何居曰在埜之稼穡在幾之琴書白石淸泉竹月松風皆可樂也皆可樂然則逸世之徒歟曰非也將以逸其心也逸其心柰何不趨奔於塵勞不淪胥於枯落靜而翕動而辟飽而嬉爾飽而嬉者何誦其詩讀其書而不知老之至也不知老之至其亦有利乎曰居其鄕而子弟化之也子弟化之孰與行義達道者曰固不得以彼而少此也不得以彼而少此抑將樂夫天命者歟曰然然則有慕於歸田之叟歟曰未嘗出無事於歸也未嘗出無事於歸或者南村之處士歟曰庶幾焉爾處士誰歟陶姓九成字天臺人也洪武癸酉春三月丙午豫章胡儼述

書南村先生傳後

士君子有譽於世以地稱而不名若北郭先生之於楚東郭先生之於漢西郊艸堂先生之於唐東坡西山北溪先生之於宋不特一時所慕到於今稱之夫郊郭溪山眾地也先生尊稱也郊郭之廣非一廛溪山之勝非一人而數君子者獨得専美而尊稱焉非徳業聞望著於一鄕一國者不能況天下後世稱道之乎九成陶先生辟地淞北之南村築艸堂以居人稱之曰南村先生前司業大雅孫公爲之傳士大夫又表章之聨爲大軸多則分爲別捲其有譽乎世見慕於人可知矣南村性衝澹端靜和易與物無平居恂恂似不能言至廣坐正論則辭气有餘淮東張士誠據中吳以軍諮屈先生不往閉門著書教授弟子員將終身焉大明一海內選用儒雅召至公車以例免歸家甚貧力田藝圃以自給時乘小舟往來山水間𨿽老耄童豎識與不識皆知尊慕之一則曰南村先生二則曰南村先生此豈與古人異邪𨿽然北郭不受楚聘過爲髙潔東郭履行雪中流於滑稽一國之士也姑捨是西郊忠義感憤以詩名東坡西山北溪以文章道學鳴天下之士也尙友古人當益其徳業俾後世稱慕如西郊東坡西山北溪數君子斯可矣南村以爲然乎曰然遂書之九山歸樵金聲

右元髙士王叔明南村眞逸圖一卷萬曆戊午春日觀於長洲吳氏原博太史故物也【卷中原博太史三印具存】後有孫王胡金四公傳記序跋並出名手乃是投贈天臺陶九成者九成名宗儀勝國老宿博雅有文嘗著輟耕錄卅卷說郛百卷行世而南村則其晚年棲息之地因以自號云維時叔明與九成爲中表兄弟素善畫得外家趙文敏公遺法而縱逸過之然不求妍於時惟筆意以寓其天機之趣故倪瓚元鎭有詩題其畫云筆精墨妙王右軍澄懷臥遊宗少文叔明絕力能扛鼎五百年來無此君持論如此斯其畫品從可知矣叔明每過九成隠居動輙流連日月遇興酣落筆以寫所爲南村者穠郁深至又能一掃丹靑故習有非松峯聽雨樓琴鶴軒諸捲所可彷佛焉眞絕詣也憶在髫稚此卷屢經賞閱尙有南村眞逸篆署引於捲端亦爲叔明手書不知何時失去豈前人防衛不謹敝帚視之而使至寶永失其傳歟良足慨已嗚呼九原如可作也自當喚起叔明走筆續此一奇趣爰述贊曰猗南村比璵璠在丘園叔明子【葉】曁四老贈國寶三百年墨尙鮮永流傳淸河張醜記【記中小字自注】

次溫飛卿更漏子韻題王叔明南村眞逸圖捲鳥驚心花濺淚偏助王陶愁思罹霧露訴凋殘鳴琴朱夏寒山根水松上雨畫出良工獨苦堂習聽谷傳聲丹靑照眼明張醜書於米庵之西序

外錄

書畫舫云品畫以元人爲最而元人中尢以子昻子久叔明爲得其神如彥敬仲珪元鎭輩今世餅金懸購然余詳觀熟玩有獨詣無全能也第子昻子久之迹流傳絕少所見指不多屈叔明約見廿余本𨿽稱種種動人求其落筆精微布景超妙設色古雅烘鎖活潑殆未有過吳氏南村眞逸捲者也每一展閱恍疑身在畫圖中與王陶二公相揖讓聽琴聨句防長林坐奇石忘卻人間名利韁鎖翩翩自得不啻元章之遇咸熈矣

王叔明憶秦娥詞意圖捲

余觀邵氏聞見錄宋南渡後汴京故老呼妓於廢圃中飲歌太白秦樓月一闋坐中皆悲感莫能仰視良由此詞乃北方懷古故遺老易垂泣也余亦嘗塡憶秦娥一闋以道南方懷古之意花如雪東風夜掃蘇隄月蘇隄月香銷南國幾迥圓缺錢塘江上潮聲歇江邊楊栁誰攀折誰攀折西陵渡口古今離別自太白創此曲之後繼踵者甚眾不過花間月下男女悲歡之情就中能道者惟有花溪側秦樓夜訪金釵客金釵客江梅風韻海棠顏色尊前醉倒君休惜去後空相憶空相憶山長水逺幾時來得自完顏蒞中土其歌曲皆淫哇喋躞之音能歌憶秦娥者甚少有能歌者求余畫故爲畫此詞之意王

外錄

書畫舫云此卷近獲展玩樂甚柰其人索價太髙割愛完璧反增一番煩惱矣書畫成魔所當懺悔者也

王叔明琴鶴軒圖捲

琴鶴【篆書引首】中書舍人四明楊尹銘篆

琴鶴軒圖叔明爲以良畫

琴鶴軒記

音樂之至古者莫如琴羽族之至淸者莫如鶴之二物者形質不相似也動植不相侔也而其聲音之感嘗流通乎上下者何哉是故虞廷搏拊而鳥獸率舞瓠巴鼓瑟而遊魚出聽伯牙鼔琴而六馬仰秣此琴所以爲聖人之雅樂鶴所以爲神仙之騏驥信乎聲音感通之妙有如是焉予嘗假館於錢塘城東之湯鎭彼有學者錢以良人品淸修好讀書能臨晉人帖又善鼓琴其父仲仁氏扁其軒曰琴鶴嘗令其子求文爲記予嘗諾之而老懶不能卽應其請一旦與以良同客城府時初秋餘暑未退復同舟還館所行未數里雷雨大作稍焉風止雨休陰雲解散明月在天淸風襲人灑然有秋意舟至岸下以良邀予入室張燈啜茶取琴彈之初操宮羽曲鍧然若奔湍之落髙岡也再操商角調飄然若栁絮之禦微風也餘響未終有戛然長鳴若自海南而來者嘹嘹然若奏鈞天於帝所焉鏘鏘焉若舞霓裳於桂宮焉吾琴彈於下鶴聲應於上將翺將翔將止將起若雄倡而雌從也母呼而子應也盤旋乎吾屋之上久之而不去時夜將二鼓燭亦將滅鶴聲漸逺吾琴亦歇以良請作歌返之歌曰大音寥寥兮聽者其誰新聲哇淫兮我心傷悲琴兮琴兮微斯人吾誰與歸再歌曰有鶴兮髙飛聲泠泠兮來海湄感琴聲而來下嗟吾人兮曽不如一羽之微歌畢以良乃下榻西齋扶予入偃息予乃陶然一覺不知東方明矣以良給筆札請書之爲琴鶴軒記時洪武十五年嵗在壬戌秋七月下澣吳興華溪沈夢麟昭甫識

仙鶴久不見披圖成慨慷淸音發指端霜翮驚翺翔古松不攺色嵗寒寧蒼蒼丁夘年十一月廿二日承以良髙士出黃鶴老人手迹因閱而有感賦之北禪舊住山福震

錢塘城東之安溪曰錢以良氏好讀書博古大夫士喜與之遊命其軒曰琴鶴累徵鄙詩予嘉其志之不凡爲賦唐律一首若求文章吾不能也吳興沈夢麟橋梓陰陰綠滿林每緣琴鶴敍朋簪五音誰和南風曲一羽猶懷萬里心栁絮云浮春澹澹仙衣露濕夜沈沈西剪燭相期久一洗哇淫爲子吟

琴鶴軒亭事事幽塵氛逺隔松陰稠髙風邁古豈易及淸气逼人殊未休綠綺梅花三弄月玉田芝艸九臯秋焚香供客更煮茗泛此野航溪上頭野齋道人董存

一軒松障靜琴鶴最相宜月下攜將處風前防撫時淸彈發宮徵妙舞按歌辭好是神仙宅幽深世絕奇上虞沙門永隆

秋宵月色朗照在軒宇中階前宛如晝長松颯颯生淸風風淸月朗有餘興焚香斂衽盤雙脛對月長歌撫雅琴琴聲美善來仙禽霜翮翩翩倐然舞七鏗鏘時再鼔宮音相宣徵音度商音嘹亮羽音苦林深竊聽者妖精辟易逺遁潛其形抽促準變古調太始音希眞要眇香銷月落興亦闌松梢露濕鶴羽寒戛戛長鳴欲髙舉雄雌相應還相與物情感應自何如瓠巴鼔瑟聞遊魚古來物理有如此琴鶴依然意豈殊山陰陸溥源

披襟敞南軒少選檐楹月白鶴海上來毛衣妬蘭雪抽琴命善手願寫中懷結三疊寄徽音澄虛自怡悅費良弼

幽居琴鶴以怡情童子何知預我淸羽翼如傳兩階舞徽弦爲和九臯鳴山林在昔多迂士畫史何人有重名好托丹靑畱後日莫忘淸獻舊家聲廬陵張光弼

三尺孤琴鶴一隻幽居絕似畫圖中朱弦度曲徽音逺雪羽承歡舞袖空長夏薰風香蕙艸淸秋涼月影梧桐何當掛錫蒼松上旦夕相過樂事同括蒼僧宗珂

幽人賦白駒卜築超山岡髙軒月初升抱琴坐其旁一彈舞鶴再彈相低昂性靜物亦純彼此形相忘永懷南風操浩浩情何長撫卷三嘆息此道昭遐荒吳興沙門至顯

公子弄瑤軫仙禽振雪翎舞時風過席彈處月當庭叔夜傳無譜浮丘相有經髙懷似淸獻千古足儀刑方泉金彥禎

外錄

書畫舫得琴鶴軒名捲志喜詩云休文字句推敲穏摩詰丹靑投贈新山色江光寄深逺琴聲鶴韻總淸眞

又更小軒曰琴鶴解嘲詩云眞晉齋居已六齡軒名琴鶴足千春奪胎換骨我何有借景生情師古人【沈繭庵得叔明聽雨樓捲創臨水樓居因取爲名故有此結】

王叔銘武修眞圖

【款書】黃鶴山中王畫

外錄

書畫舫云王畫宗李升品在子昻子久之間近見顧氏著色武修眞一軸落筆精微林深石潤足稱用意之作與絹本天香書屋紙本仙山修道一律逺勝云道人藏松峯圖也道人尙有水墨山水一幀𨿽艸艸勾斫而天趣滿紙題云黃鶴山中樵者王爲聽雪舟主者畫其篆文兩行亦瀟灑可喜

王子黃鶴山居圖

外錄

書畫舫云王子黃鶴山居圖眞迹落筆奇偉層疊無窮靑城山人王璲題以長謌亦甚可喜不讓雲林小隠圖也此本今在項氏

叔明松谿髙逸松下溫琴二圖

外錄

書畫舫云項氏藏叔明松谿髙逸松下溫琴二幀紙本淺絳極佳第前幀水亭中人物雜沓後幀山頭似屬平平畫難全美如此

王叔明惠麓小隠圖捲

外錄

書畫舫云王叔明惠麓小隠圖捲是晚嵗筆後人中分爲兩其前半圖上有叔明字款及重題詩畫法極古惜後名人題詠並一手古錄附於後其名人原寫詩篇卻在後半圖卷二本𨿽屬眞筆而各有缺防詳觀題識蓋爲孟叔敬作也今前半圖捲尙藏太原王氏予曽再閱第後半圖捲不知流落何所當畱心細訪以防其全亦勝事也

王叔明岱宗宻雪圖

外錄

都敬談纂云王叔明洪武初爲泰安知州泰安防事後有樓三間正對泰山叔明畫泰山之勝張絹素於壁每興至輒一舉筆凡三年而畫成傅色都了時陳惟允爲濟南經歷與叔明皆妙於畫且相契厚一日胥防值大雪山景愈妙叔明謂惟允曰攺此畫爲雪景可乎惟允曰如傅色何叔明曰我姑試之以筆塗粉色殊不活惟允沈思良久曰我得之矣爲小弓夾粉筆張滿彈之粉落絹上儼如飛舞之勢皆相顧以爲神奇叔明就題其上曰岱宗宻雪圖自誇以爲無一俗筆後惟允固欲得之叔明因掇以贈陳氏寶此圖百年非賞鑑家不出松江張學政廷采好奇之士亦善丹靑聞陳氏蓄是圖往觀之臥其下兩日不去以爲斯世不復有是筆也徐武功尢愛之嘗謂客曰予昔親登泰山是以知斯圖之妙諸君未嘗登其妙處不盡知也後以三十千歸嘉興姚禦史公綬未幾姚氏火作此畫亦付煨燼惜哉

黃鶴山樵湖山勝逰圖捲

外錄

書畫舫云王叔明湖山勝遊捲按欵爲後山先生作絹本髙頭淺絳色畫格與公天香書屋一類勾染整整而逸趣少減前有張弼題署後有邵亨貞張樞王掖張璧趙同魯文徵明七跋堪與髙彥敬秋山暮靄捲作配

王叔明焚笛圖捲

外錄

書畫舫云王叔明焚笛圖卷畫奇事又奇

又云黃鶴山樵林泉淸賞江山勝遊黃鶴山居喬嶽初秋惠麓小隠丹山瀛海石梁秋瀑南村艸堂計八圖前後所見皆眞迹而筆意各有不同眞大家名筆

又云王畫本更有叔銘題名者蓋蚤嵗筆也又云挽近世談畫例推元人爲第一流殊不知元人畫學無不從唐宋名賢發源者但唐宋畫本眞迹防有好事家多見臨本往往從而輕易之殊非尙友眞賞之道也試舉一隅言之如王山水其人物艸樹煙雲烘鎖一一仿效李升止皴法爲稍異耳項氏藏升髙賢圖捲且在熟觀細閱足可印正舉世忽而不察有愧昔人祭水先河後海之義矣

叔明修竹逺山圖並題【小掛幅紙本水墨山坳茅亭一人獨坐童子抱琴將至晴峯髙竹蔚然深逺】

修竹逺山【篆書】

昔文湖州作暮靄看橫宋思陵題識卷首觀其筆力不在郭熈之下於樹石間寫藂竹乃自其肺腑中流出又不可以筆墨蹊逕觀也子文廣文出紙求畫修竹逺山惜乎僕之筆力不能似郭寫竹又敢彷佛湖州也哉至若拙朴鄙野縱意塗抹聊可以寫一時之趣姑塞廣文之雅意云黃鶴山中人王書【書右角上】

黃鶴山人修竹逺山圖余以二十千購得於徐大受大受又出子錢十二取去今歸能嬰當時悔不能畱能嬰與餘同好楚弓楚得意始釋然太原王穉登記事【書圖左綾邊】

叔明鸞影蕭蕭圖並題【小掛幅紙本墨竹三竿坡間泉石逸韻蕭閒】

九鳳齊鳴律呂嬌乘鸞月夜影蕭蕭無端瘦盡冰霜節畱得皇英涙不消黃鶴山樵畫並題【書圖左】

王叔明靑溪書樓圖並題卷【紙本髙一尺長六尺淺著色秋山眾木蕭疎盤紆林中屋宇結勝板橋采芝二客一童子抱琴踵後逺岡小樹令人作世外想】

九天鸐響千峯靜逺近聲傳巖谷應神颷起處泬寥澄羣壑松濤滿淸聽日光曈曈射仙臺綺閣璚樓相映開洞府髙虛通閬苑煙霞縹緲接蓬萊蓬萊閬苑春如海琪花瑤艸長年在自是山中嵗月長不信人間寒暑攺皓首龎眉物外人巾屨逍遙不受塵手把紫芝攜玉笈散步長吟淸澗濱其間一叟曽相識憶與摩挲看銅狄何當拂袖更相從寰宇山川重遊歷峕辛亥孟冬望日黃鶴山人爲文璧良友寫於靑溪書樓並詩【倒寫圖後】黃鶴山人湖山淸曉圖捲【宋錦邊綾本髙八寸長五尺餘著色湖山掩映淸暉樓觀參差漁舟上下仿右丞著色法非元以後人蹊徑】

湖山淸曉【綾本隸書引首】

湖山淸曉【楷書圖首】

題王叔明湖山淸曉圖

湖光山色逺相連正是韶華淑景天紫燕微茫衝曉霧漁舟依約帶晴煙優遊樹底防蘭若蕭散山前俯碧湲卻憶西湖歌舞地千家院落起秋千防稽呂中立

武威將軍出示湖山淸曉圖命以雪月字爲韻賦七言詩一首勉成鄙句綴於左方

武威將軍萬人傑走馬龍沙蹋冰雪看山卻憶江南遊愛此攀蘿弄明月畫圖入手一忻然宛似掛帆吳與越龍香浮硯彩毫新命我題詩繼三絕素綾織就蜀花紋山色波光互凝結朶朶芙蓉鏡裏開層層翡翠如屏列髙閣檐交棲鶴巢小舟网簇潛魚穴冰柱爲亭納晚風虹梁作橋連斷碣犬牙石亂艸根抽鴨頭水綠蒲芽茁行人不去弄晴暉野客頻畱防淸樾海東炯炯金鴉飛昏霧殘煙掃俱滅臥近風林耳聞籟行覩江霞眼生纈飛泉定與銀河通勝景寧非圃裂蒼苔不印謝公履白雲永謝周王轍我昔東遊天姥峯峯頭落葉淸猿咽歸來杖防六橋西鳳舞龍飛靑嵽嵲而今迢遞迹俱陳翫此淸幽心已折何處滄浪好濯纓更憶東風采薇蕨將軍勲業在淩煙環佩追趨地淸切三生合在水晶宮五云日近蓬萊闕更上天山早掛弓此圖未足深怡悅鄭防空嘆髩如絲慚汗畱題詞鄙拙吳郡鄒奕

梅雪公命以畔半字爲韻題湖山淸曉圖

靑山屏列水涯畔白雲練繞山腰半分明曉色澄素秋顚倒湖光接銀漢江霞滅盡海暾生巴雪銷多沔冰泮岌嶪巓崖髙莫梯回合源泉淨堪盥天逺匡廬秋杳防雨足沅湘春瀚漫濃於藍汁可染衣赭若童顚未加冠盤谷繚通百折深緱嶺危撐半空斷磵橋防合踏新涼渚閣香凝坐平旦短屐扶藜野興濃輕舠聚网波紋散南灣農鄰猶閉關西崦人家未炊防僧寺樓臺松滿林漁屋軒栁遮岸陶令秫田誰爲耕邵侯瓜地親將灌種桃莫問武陵津采芝偶得商於伴書封鴈帛感蘇卿鱠斫鱸絲羨張翰濯纓欲待滄浪淸挽衣空歌白石爛樹樹巖花嵐霧重葉葉汀蒲水風亂蛺蝶暖依芳艸飛鷓鴣晴入叢篁喚荇藻翻容避釣魚杉柟不借防巢鸛壁帙蕓枯粉螙生岫幌藤穿蒼鼠竄翠墮梧桐借剪圭羃結絲蘿愛垂幔米家尙存書畫船吳綾不減錦繡段人來西北淹壯遊地擁東南隔奇觀標靈顯秀環故居泛影浮暉在吟案誰能髙深故不兢我爲登臨每無憚當時對景眞彷佛繞次圍防舊凝翫丹靑物色眼停瞬鐵石心腸顏爲汗蹤迹頓忘今昔非記憶方驚嵗年換半生自笑不歸去兩足其如有羈絆泉石膏肓百慮增塵土心胸一朝澣湖山如此慰相思天地茫然寄長嘆洪武三十年丁丑嵗春三月淸明節日吳興莫士安書於甘泉校書之室

誰損吳綾寫蕭瑟細看無乃王摩詰卽非摩詰或思訓敢謂黃鶴樵人筆黃鶴夜半不肯眠欲換凡翼求眞筌吸將三斛碧沆瀣吐作八尺靑嬋娟空靑蒙碧猶未已似有天雞喚山起零露枝枝瓔絡珠初陽處處葡萄綺問余展捲胡畱連欲言不言心惘然市朝少選車馬急方信此中殊有天叔明承文敏公宅相故於丹靑獨妙冠一時余所見多矣其向背出沒皴防分理小不無防禮之恨獨此卷最爲超絕曉色初動湖翠山紫直撲人眼睫間其樹皆作白蓮社中法尢見古雅非近峯數拳斷以爲摩詰否則公麟矣嘆賞之不足故歌之而仍題其後丁丑七夕吳郡王世貞書

每讀謝康樂昏旦變气山水含淸暉及栁栁州日出霧露余靑松如膏沐語便如此身在佳山水間當林居川觀時取二語髙詠之覺山气林容益增秀色及展此卷咫尺生綃幻出林壑曉露若滴翠色可餐令人恍不知其爲詩歌爲丹靑爲眞境乃知淸寧造化終不隔人文敏畫染擅絕藝黃鶴老亦遂有外家風弇州公不乏謝栁兩家語而余材兒爲弇州公孫甥故房仲叔文舉以見贈勉之毋獨賞黃鶴老酷似文敏也時萬曆壬辰中秋廿日道時甫嚴澍識

叔明以甥吳興乃得其似舅之意而巨然筆墨靑以藍彰觀此圖墨法秀潤防染工力絕非思議所及蓋余所見巨僧不多而幾欲以此超而上之我鄕先輩文五峯獨精其意時謂再見叔明而實以譽文則可貌王則不可不恆似時似耳叔明何可以假人馬瑤艸先生藏此卷余得敬觀妄綴數語於大賞鑑家之後時崇禎七年四月十八日中江劉若宰謹書

王叔明層巒疊翠圖

層巒疊翠圖【篆書】大徳四年春王

髙山矗萬仞野木隨上天眇眇古招提更出羣木巓觚稜槪星漢牕闥雲霞鮮鐘魚有遺音下自冷風傳神仙詫拔宅方玆未茫然我但怪飛磴但與世夤緣張附鳳

王叔明破風兩圖並題卷【一作元人王立中畫】

破風雨【卷首隸書四大字】古田

紙風破雨泠泠十載山中對短檠老矣江湖歸未遂畫間如聽讀書聲劉君性初以破風雨自居諸公賦詩成捲因作此圖並題絕句於左時至正廿六年嵗在丙午暮春之初王

環堵篝燈夜閴寥欺人風雨更瀟瀟詩成驚落雞筆夢破湏來馬鬛瓢萬里浪開看異日連牀屋漏耿今宵丈夫莫袖爲霖手欲沃人間九土焦雲松陸居仁

楊維楨破風雨記

李繹破風雨記

東海濱艾納老友錢鼒敍

武夷山樵者錢惟善詩【右俱見立中卷不錄】

劉郎讀書如學仙朝不出戶夜不眠時聞破風雨夜正是澂心對聖賢苕溪王子圖景象敬亭山色靑連天執經念子最淸苦亹亹論道心相傳雞鳴喈喈天欲曙疏櫺蕭颯寒聲度庭前漂麥總不知屋上卷芽寧復顧人生窮達那可知玉堂金馬自有期靑藜他日夜相訪卻憶破風雨時宇文公諒【此詩立中卷題名韓元璧詩亦小異】

金蓋山人錢嶽詩【見立中卷不錄首句山色作山下年月上多時字】三衢徐汝霖詩【見立中卷不錄】

王叔明畫卷有聽雨樓與此卷絕類但此圖更淸潤有趙吳興法尢可寶也跋者十餘人皆名士銕崖語甚奇惜不傳於遺集董其昌觀於金閶官舫因題丙寅仲春望

黃鶴山人夏山髙隠圖【白絹本長四尺四寸闊一尺八寸掛幅淡設色】

夏山髙隠至正二十五年四月十七日黃鶴山人王爲彥明徵士畫於吳門之寓捨【楷書題左方】

叔明夏日山居圖【紙本小掛幅長三尺八寸闊尺餘】

夏日山居戊申二月黃鶴山人王叔明爲同髙士畫於靑邨陶氏之嘉樹軒

黃鶴山人標格淸胸中丘壑何縱橫興來捉筆一揮灑蒼崖翠石煙雲生人家住在山之麓隠映門墻蔽林木橫經讀罷鼓瑤琴薰風微動前竹司業先生最愛山無緣長得靑山看時張此圖向髙壁彷佛楊子江天寛三山林瀚爲少司成費先生題

王叔明湖山淸曉圖【紙本小掛幅長三尺六寸闊一尺四寸淡色山水松亭髙逸對語逺山蕭寺磴道盤紆兩人迆邐而上丹壁隠見蒼翠欲流】

湖山淸曉圖至正三年七月八日畫於白蓮精舍黃鶴山樵王【行楷書圖左角上】

書畫彚考卷五十一﹤子部﹐藝術類﹐書畫之屬﹐式古堂書畫匯考﹥

欽定四庫全書

書畫彚考卷五十二

刑部左侍郎卞永譽撰

畫二十二

元

曹知白

曹云西雪闗云棧圖

云西老人戊子之夏五月旣望爲士英作雪關云棧時年七十七嵗

曹貞素江山圖長卷

至正壬辰淸和月云西老人曹知白寫贈同庵老友至正壬辰初夏寓上朔回龍寺適云西老人來聨榻數日值景淸和或掛防喬林或放船幽渚江山延人佳思花月助我閒吟漫賦山居十首呈正云西亦記圖所歷爲江山長卷見贈投磚引玉深愧鄙俚因附錄捲尾以識一時之雅會云

天地存吾道山林老更親閒時開碧眼一望盡黃塵喜得無生意消磨有漏身幾多隨幻影都是去來人

髮不如心白形還似木枯眾緣閒處盡一念看來孤天已容疎拙禪應離有無餘生當落日步步是歸途

生理原無住流光不可攀誰將新日月換卻舊容顏獨坐惟聽鳥開門但見山幻緣消歇盡不必更求閒

混世多生厭歸山念自休幾曽千載計特爲一人畱浩浩成空劫涓涓積巨流但觀淸淨理一切總如浮

身已難慿借支離各有因暫時連四大終是聚微塵萬籟含虛寂諸緣露本眞從來聲色裏迷誤許多人

斗大一庵居其中任捲舒雲霞生戶牖星月掛庭除念息心逾寂塵消境自如南薰時一至颯颯六虛

飯食無餘事髙眠晝不分晦明殊未覺鐘鼓防曽聞四面幃靑嶂和身臥白雲誰言茶力健能遣睡魔軍

無意人間世遊神極樂天惟餘可漏子不放拍肩禪獨羨風翼堪多出水蓮回觀塵土客誰不爲纒綿

一性原無著何爲不自由祗因生管帶故被世遷流不識空花影堪憐大海漚但開淸淨眼明見一毛頭

揮麈元吾事閒身柰嬾何聊將精進力調伏睡眠魔寂寂吹天籟悠悠逝水波從來無一事應不怪維摩南屏山人同庵彜簡

貞素重溪暮靄圖【小淸祕閣藏畫軸】

【款書】云西爲明叔作重溪暮靄

云老與僕年相若執筆濡墨旣有年矣老而益進於今諸名勝善畫家求之巧思者甚多至於韻度淸越則此翁當獨步也至正九年五月廿五日大癡學人公望題識時年八十又一

云西吾松之湞溪人與倪迂大癡以畫相倡和勝國之末髙人多隠於畫云西爲多田翁蓋其家足置鄭莊之驛以延款名勝者其昌題

云西老人秋林亭子圖並題

云西老人曹知白爲月屋先生作

天風起長林萬影弄秋色幽人期不來空亭倚蘿薜

題曹云西山水

旭日耀蒼巘翠嵐生嫩寒幽人詩夢醒淸響得松湍會稽王元章

煙鐘隠隠起蒼茫嶺日分暉到艸堂昨夜前山春雨過小橋流水落花香會稽全美

碧雲消盡好山多茅屋春深長薜蘿行處聽來心自愜野禽啼罷野樵歌巽志生劉宗器

筆底江山不露峯茅茨十尺倚長松采芝空谷歸何晚知在晴雲第幾重遂昌山人

晴旭流輝耀翠微蘿煙開處啟荊扉澗邊兩兩提筐子疑在深林采藥歸武林顧易

曹云西秋涉圖並記【紙本小掛幅水墨秋水盈澗一人曳杖掲步懸崖枯藤叢石疎樹墨气含光娟娟浮動】

秋涉圖【隸書】至正丁酉冬十月六日貞素爲澤民提舉畫【書右角上】

往嵗作此圖以贈朱提舉今又於仲和所一見回首二十餘年矣然澤民仲和皆吳人正謂楚人亡弓楚人得之云西紀【書左角上】

曹貞素淸閟閣圖【紙本長一尺二寸濶九寸】

【款書】云西老人作於淸閟閣

吾聞箕潁水能洗古人心玆山有飛泉泠泠琴上音

塵垢悉蕩除方寸淸似滌何止匡廬間嘯詠成李白危素

顏輝

顏秋月鐘進士元夜出遊圖捲

題顏秋月寫鐘馗圖後

沙公彥徳挾張華之識猶能精鑑古人名畫凡入神品者靡不購得之而拙工摹仿形似者不能以欺其明焉故家蔵唐宋元三代名迹甚富士大夫之好畫者必先經彥徳鑑定而後收蓄以是人益器重之今夏隆暑中彥徳持一卷示予曰此顏秋月所繪鐘進士元夜出遊圖也披而觀之乃寫眾作小隊前導有鳴金者有擎大石者有顚立而欲飲者有肘甕而行者有持鎗者有揮刃者有舞盾者有卓大刀者有執壺漿者有捧觴進者有負椅者有攜琴書筆硯者鐘馗於後三載之而行又數擁從有張蓋者鳴鼔者吹笛擊板者詭態異狀各盡形勢彥徳求余題其後余聞世傳鐘馗者終南人也不第而死階下因以進士袍笏賜之旣而示形於宗夢中曰臣當爲陛下除天下虛耗之孽今是圖也其所謂夢中者耶且神無形視之不見何其有形之若是耶豈畫者其巧擅其妙窮其怪狀而其實無有耶無亦彰終南進士死有靈爽尙爲天下剪除妖孽彼明爲人者視此圖不惕然警省哉然則良工用心之苦蓋有諷於世道者深矣洪武己巳嵗夏六月紫芝山人識顏秋月名輝元之江山人生而穎敏有儒者風度善畫道釋人物嘗死而復生故畫尢工此卷爲老鐘元夜出遊圖筆法奇絕有八面生意展捲間令人駭目非深得造化之妙者曷克臻此當珍如拱璧世守勿失延陵吳寛

沈麟

沈秋澗畫山捲

外錄

書畫舫云沈麟矮幅畫山一卷筆意全仿郭後有倪瓚詩跋

焦粲

焦粲山居圖

山居圖爲虞克用賦

玉堂山人虞學士家住靑城洞天裏一隨雲霧起從龍遂掌絲綸佐天子五色制成云錦裳黼黻皇廷躋虞唐自騎黃鵠歸帝鄕霓旌羽蓋森翺翔空畱舊宅靑城下艸木猶餘雨露香諸孫久作東吳客每憶靑城歸未得故人焦粲妙丹靑爲寫山居縣素壁學士今陪石與丁往來多在芙蓉城五【闕】丈人時送迎它年或復遊人世應與諸孫宴幔亭陳基

陸廣

陸天遊谿山淸眺圖【汪氏合璧鑑蔵】

谿山淸眺陸廣爲文伯作

陸天遊畫一幅好事者離爲二軸玉水先得一幅凡十餘年又得其副遂若雌雄之劍復聚延津亦奇矣過長水鑑賞永日因題此以俟觀者董其昌陸天遊畫品在幼文云西間以蕭散幽澹爲宗若闊幅雄肆之筆絕不易得也玉水此幅乃聨素爲之者先得其左復得其右脗然延津之合也大奇大奇日華

余弄鳩車時家甫得陸天遊畫上題雲谿山淸眺陸廣爲文伯作時父執吳功甫嘗過吾家凝霞閣極鑑賞此幅然惜其非全璧也至甲寅秋髙友明水見之以天然花影棐幾相易迨己未春潤州繆杞亭持二畫來適董宰先生過訪展閱間吒之曰何一軸而離爲二也余相較曰何二軸而一爲余家物也杞亭云爲文伯作者得之此地髙氏款天遊生者得之苕上閔氏初不知其相合也卽舉以歸余宰遂索筆題之宰又云天遊生款是原筆也而裝潢者湯玉林陸象在舎卽掲投水池前款便洗去後款揉素至碎字迹終不脫於此徵太史善鑑並憶昔年功甫之論不謬也若畫中層巒疊嶂殿宇樓臺出沒煙雲間溪橋橫亙其下艸樹滃郁掩暎其慿髙者有振衣千仞之象其入林者有平居物外之趣回視各半時殘山剰水作缺防世界者忽得女媧氏補之頓成中央大庭之天矣後之人宜世守勿失庶畱此一段嘉話秀水汪砢玉樂卿甫識於潄六齋

陸天遊丹臺春曉圖【紙本髙二尺闊八寸水墨左有陳氏珍蔵味閒書印右有西邨艸堂琴書玩樂等印】

丹臺春曉圖天遊爲伯顒畫

十年客邸絕塵紛江上歸來思不羣玉气浮空春不雨丹光出井曉成云風前龍杖時堪倚月下鸞笙久不聞幸對仙翁逺孫子坐中觀畫又論文【小楷五行圖右】

謝伯誠

謝伯誠瀑布圖【焦墨山水下有髙士紅衣素裳立雙松間】

任陽謝伯誠畫法絕軼得董北苑風致今觀瀑布圖飄飄然有淩雲气余爲題詩其上云

銀河忽如瓠子決瀉諸五老之峯前象疑天孫織素練素練脫軸垂靑天便欲手借並州剪剪取一幅坡瓈煙相逢云石子有似捉月仙酒喉無柰夜渇甚騎鱷吸海枯桑田居然化作十萬丈玉虹倒掛淸泠淵鐵笛在快雪樓試葉茂實墨時奉熙春閣硯小淩波也

張中

張子正春雨鳴鳩圖【白宋紙本小幅水墨】

【款書】子正爲而敏作春雨鳴鳩圖

梨花枝上雨斑斑春滿西園十二闌何事錦鳩聲不絕陰雲連日防溪山釣鰲

一枝湘玉翠煙輕數梨花雪色明上有鳴鳩正呼雨江南江北動春耕丹山樵

谷雨晴時鳩亂鳴梨花枝上四三聲春風處處催耕急不似防常百囀鶯天臺王俊華

一樹梨花春帶雨闌干淚瀉玉容驚夫不也感當時恨應向東風叫不平沛郡鐂翼南

風散蒼云漾翠光枝浮白雪濕新香數聲催得如酥雨只爲幽姿一洗妝四明王伯煇

東風捲小紅樓三月梨花叫錦鳩曽記玉人將鳳管隔花低按小梁州朱武

自解呼名繡領齊梨雲竹雨暗寒溪東風卻憶江南北桑柘村深處處啼吳都梁用行

故園煙樹隔重重夢斷梨云小院空自是鳴鳩心獨苦一聲聲似怨春風吳興孫奕

張子正桃花春鳥圖【紙本掛幅水墨長三尺二寸髙九寸】

【款書】海上張守中爲景初先生畫

葉底小紅肥春禽語夕暉養成毛羽好去向上林飛見泰

閒綠樹夏陰陰看畫防香寓賞心宛似江南寒食後桃花春雨喚春禽天臺林右題

幾年不見張公子忽見都觀裏春卻憶雲間同作客杏花吟篴喚眞眞老鐵醉筆

畫中題品淺堪憐只愛風流老鐵仙可惜貞魂呼不起鳥啼花落自年年吳郡顧謹中【八分書】

東風埽紅雨春滿桃源洞山禽啼一聲喚醒劉郎夢東吳余季約

張公落筆最風流憶向梨花寫鵓鳩十載都門重見畫忽聽鄰笛使人愁雲間顧文昭

春光堂上午燻微淸簟疎映晚暉憶得臨軒寫幽趣野花山鳥總依依昆山杜宗一

老仙遺墨健如龍笑破朱唇幾紅畱取桃花與幽鳥不教人恨五更風胡生同文新購此圖求題爲書其上範公亮

畫師筆力挽天成坐使韶光眼底生仿出一塲春境界花無顏色鳥無聲花倫

鐵仙詩句張公畫二老風流最擅名一自樽前歌板歇春風花鳥總含情伯誠

不見張公子於今又幾年春花與春鳥相對共淒然海叟凱

斂翮花間鳥依棲且暫時上林羅綺樹待汝發髙枝樗散生

露桃新雨開紅錦繡羽飛來依玉柯禁城春色年年好相對其如十里何匡山迂生

鵲聲初報碧桃春洞口驚傳有晉人自啟幌窗吹鐵笛一聲淸唱爲誰新丁子木

十年不見故園春畫裏題詩半古人老去風流渾減盡東風花鳥易傷神華亭管時敏

記得桃花破暖紅山禽飛下語春風而今見畫生惆悵忽憶家園似夢中雲霄

上日迎春早晴啟碧紗忽傳靑鳥信開徧小桃花廬陵朱京

山禽飛上碧桃枝獨立東風喜報誰翠幌日髙人未起分明池館記當時貝翔

東風未放碧桃殘山鵲南來息羽翰雲路乍飛終萬里暫時聊借一枝安公祐

王思

王思張徳常小像

冠切云之崔嵬佩鳴玉之琳瑯丹靑彷佛其形似气象已絢爛乎文章深注意於林泉而托迹乎軒裳畊釣於荊溪笑傲於良常豈出岫之閒雲亦九畹之孤芳故將縱浪大化游泳天和周旋罄折【闕】追琢磨於躬有光而奕世其昌者耶黃鶴山人王謹題

冠綸巾服素衣靜式後昆動前徽濯埃氛於宴景憺山水之淸暉吾固知其夷險一節出處顯黙之間惟徳之常而從容於道機者【闕款】

向年予客荊溪嶽君仲逺家仲逺中表姻戚多若王君仲徳其一也仲徳以宋閥閱居州市時延至金壇張天民先生訓飭其子弟居久之先生徳孚其身行孚其人凡溪大家無不敬慕之者於是買田築室請先生挈家荊溪之上今吳縣尹徳常則先生冡子也徳常日侍其親內而家庭外而朋舊人人得其驩心暇輒讀書講學徳業滋進於是徳常充然爲荊溪之逸民夫何淮甸兵興而荊溪遂爲戎首向所謂田園室廬盡爲瓦礫徳常遂與先生辟地來吳以才名著聞起家吳縣丞由丞陞尹縣遭亢旱焚劫而徳常能涵煦以仁恩自非才美兼具其能若是乎遂昌鄭元祐與徳常有世契見其松石小像而喜之爲題於其上云

鐘英金壇蜚聲荊溪以孝以友身修家齊辟地來吳起家佐邑陞之制錦藹乎仁術峩冠野服松石之間逍遙天遊良常之山猗歟先生有此令子爾公爾侯必復其始

誦詩讀書佩先師之格言登山臨水得曠士之樂全非仕非隠其幾其天雲不雨而常潤玉𨿽工而匪鐫其據於儒依於老逃於禪者歟錢唐王生思善畫徳常時年四十二矣東海倪生贊之曰徳常髙情虛彜意度閒雅顧非顧長康之丘壑置身曹將軍之淩煙潤色又那緣得其气韻耶王生蓋亦見其善者幾耳今日因過徳常艸堂出此圖求贊且欲作樹石其傍乃先綴數語像上樹石俟它日補爲之

倪宏

倪原道金粟冢燕集圖捲【按鐵网瑚此卷計六翻今脫去前一翻存世爲君援筆賦淸遊八字俟訪完本補入】

江陰陸麒

傍舟北山下始得北山遊靈雨霽秋景石林气蕭颼休暇集諸彥令節當中秋逸哉玉山人曠達誰云儔張筵金粟冢桂樹天香浮座客阮輩文采瑚鉤談謔繼淸夜把酒月當頭月色旣浩浩我懷亦悠悠良會愜衝賞盡醉復奚憂

淮海秦約

丈夫貴曠達勞生當自釋市中競錐刀營營到昕夕咄哉虎頭子素履鄙矯飾丘得壽蔵荷鍤任窀穸賓朋適燕會談笑匪滛佚超然悟世故不受眾物役陶情弄柔翰慷慨話疇昔涼風吹皓月照我金粟席嘅彼從戎士畏途猶執防層霄眇無翳髙鴻舉修翮

毘陵謝應芳

憶昔避戎馬放櫂來北山相逢適中秋展席解愁顏安知復今夕嘉宴得良會烽煙猶瞇目慘澹千里外卓哉山中人曠達誰與儔坐客金粟冢酌醴相勸酬華月出松杪靈飈吹桂子荷鍤長自隨駒隙去如水搖毫寫雅懷絢爛無遺言客亦興不淺鬭勝寂不喧淸歡忘城鼔盡醉傾笑語柱頭老令威爲作八風舞停杯論古今仰天問嫦娥見此曠達士百世能幾何庾樓榛莾暗牛渚風浪惡縱有酒如澠恐亦無此樂夜深月愈白淸溪歸洄沿一笑謝主人今年復明年

華亭殷奎

艱時阻良覯故人成逺別始登金粟冢仰見端正月舊遊獨徘徊桂枝重攀折玉杯承夕露翠竹落蒼雪賓筵列才彥末至慚獨劣賦詩詎云工庶以慰契闊

汝陽袁華

鬱鬱金粟冢冢上金粟開金粟老禿翁領客登泉臺明月海底出微風天際來靑山白雲人酒死亦快哉千古仰髙躅荷鍤且銜杯

相臺翟份

紺宇素秋霽歸云斂丘隅商令今始半涼飈弄虛徐湛然心迹淸天空明月孤觴酌金粟冢駢筵良友於卽事成幽賞縱暢以防娛

北山良夜風露零聨翩綺席開林坰秋華錦石客愁破沙月水煙詩夢醒池面縠紋扶杖看樹頭竽籟把杯聽曠達何湏論彊健從教荷鍤似劉伶金粟道人顧阿瑛

嘉樹蔽日涼颸散煙展席借艸待月臨川蓋旣合飲芳割鮮歌斯哭斯以終餘年

綽山古佳城左股接昆丘水作靑龍來九派盤遭周道人金粟冢在彼山之幽圑靑桂樹枝葉相蜷樛石削華表立碑刻金窠鎪人身無百年胡乃三彭仇四大偶一失九丹不能瘳肉血潰臭腐不朽惟髑髏棄之道路傍行者得溺溲狐貍與蠅蚋食嘬紛相讎欲貽後之人以掩面目羞烏兔互出沒急行不入郵縱有萬丈繩誰能系之畱暖穴競螻螘涼風滅蜉蝣榮名乃何物汲汲將奚求金穀瑚樹天网一夕收美人化黃壤燕子巢空樓大印佩六國散金馳八騶一朝不得志車裂狥九州秦皇與漢武靈藥采仙洲玉棺地底金鳬出海陬梨花自寒食夜雨啾啾飛錢化蝴蝶走燐驚鵂鶹混沌鑿不死儵忽何能休丈夫不解事老大傷白頭何如種秫米壓酒日自篘今夕三五夕我已爲君謀長缾貯十斛百結靑絲兜截江取紫蟹攀樹摘紅橊周垣設茵席矮幾陳脯修步登白雲屏待月豁醉眸劃然白蝦蟇抱出黃金毬又若摩尼珠躍出驪龍湫吞吐大地影晃漾東南浮老兔玉杵臼搗作人間秋寶城三千里縮景歸遐搜宮殿魚鱗騫木秋云稠【句落字】素娥騎彩鸞舞雪翻電裘手折瓊樹花競拂金精流化爲五素芒落我白瑤甌持滿向君語借箸請爲籌十載苦國難豪傑紛戈矛鴻門碎玉斗桃園宰烏牛戰血濺野艸餓莩塡荒溝我時挈妻孥夜泛苕霅舟有兒握兵符承乏萬戶侯三年【闕】恵歸身作抱官囚平生萬卷書怒焚遭郁攸廬墓讀內典守節事淸修親友散如雪雲樹空悠悠獨爾數君子艱棘見何由今聞王師出卒伍皆兜鍪防刀走官馬千里風颼颼桓桓李將軍大旗畫蚩尢去秋奪汴城今復追大酋屯兵泗水上添竈扼賊喉東南貢米粟連綱起歌謳我曹幸無恙坐見恢皇猷酒旗指南斗今玆會綢繆請起各稱壽我亦相勸酬羣才盡敏捷用作釣詩鉤靑山忽大笑此意君知不呼童酌大白酹此土一抔他時蓋棺了神隨和气遊巾插空中華撒手鞭蒼虯東海招若士西池訪阿緱共看麻姑爪當座擘箜篌不必兒女淚暗灑窀穸愁達哉司空圖吾今乃其儔大書勒崖壁永絕生前遊右前詩四韻後詩七十韻

金粟冢中秋日燕集後敍

綽山乃勾吳顧仲瑛氏之先塋在焉予客仲瑛許餘三十年而綽山【闕】予與仲嘗集防地也前四五年予還會稽山中未幾兵變吳下而錢唐遂有北南之限後二年事平予得復來界溪隠處瑞應宮之天基莊適予患風痺手足奇【闕】不得以運掉對客蹇蹇口若箝所居去綽山三四里抱屙頻年不能一朝往也且聞仲氏附先塋營繭室【闕】自銘其墓題曰金粟冢則知仲氏之曠達蓋有昔賢司空圖博奕之遺風焉今年予亦得異人授方藥服之閱月向之奇【闕】者亦運掉而能舉口之蹇蹇若箝者亦刺刺而能語矣時八月旣望顧君以書約遊玆山乃予欣然就往而平昔交舊咸集焉慰勞之頃仲瑛肅客登隴借以茵環坐冢上前列短幾陳列觴豆各寘筆札於【闕】方興至而詠情暢而飲不以禮法束也於是顧君觶而言曰齊物我一死生先生門之道也予𨿽不敏豈以死生動其心哉以其沒而吾故人哭於斯祭享於斯曷若生而與吾故人飲於斯賦詠於斯也昔之遭值兵革顚沛吾故人皆得以亡恙而先生之疾適以瘳不必有以相者矣今而喪亂未平今日之集又安知明日爲何如也願諸君各盡歡予亦作而告曰吾有大患爲吾有身及吾無身何患之有達生委命視死猶歸吾學老氏者固不在論若夫窮理盡性以至於命原始反終而知死生之說孔氏之道也子學孔氏者能不以死生動其心爵祿惑其志子其幾道歟子之【闕】是其亦玩世之士也屬予疾患以來一切忘世至於身亦忘言亦忘也久矣又何以言爲哉旣授簡於【闕】

欲予言予與仲氏交最深知最厚而玆山又予嘗集遊則言又不得忘之矣千古在前萬古在後生而與故人飲酒泉臺之上則勾吳自顧君始也【闕】倪生原道仿李龍眠蘭亭修禊圖【闕】

於右淮海秦君敍之首是集主客凡十有二人爲詩者八人不成詩者四人昆丘朱珪伯盛代予作小篆書於【闕】

爵余依觴政行罰云至正紀元嵗在庚子是月日匡廬於立敍

楚人牽犬徒相秦齊奴錦帳非榮身爭如道人自營金粟冢脫略富貴如浮雲往年避名不肯作州尹比年分財盡付與子孫半生落魄江海上芒鞋竹杖烏巾交遊方內皆洪儒切磨論道皆詩書交遊方外亦佳士慷慨究心論生死百年身世能幾何一片頭顱已如許許事不可言杯酒聊復爾生卽生攜壺挈榼酣歌冢傍玩世接輿非楚狂死卽死斂棺閉槨蔵形冢裏荷臿劉伶正相似生爲端正人死爲明白邾經擬挽人籟發淸商南臺說偈天花散飛雨我有綠綺琴爲君奏流水君實知音有三耳我有紫霞丹爲君綏福履君能服之壽千紀金粟堆前松栢深更入商顏訪園綺金粟道人玉山顧君仲瑛置壽藏扁曰金粟冢而乃放棄聲利托迹江湖日與賢士大夫遊非曠達其能若是哉此卷則與朋友燕集冢間所著詩文也余閱之再三不覺令人敬嘆視世之溺於利欲而切切以死生爲憂者蓋大相遼逺矣遂歌長詩一章以綴其後云時至正壬寅陽月六日寓柿涇林士曜謹識

外錄

鐵网瑚云顧玉山林堂池榭扁題甚多而篇什亦浩繁昔嘗編刻紀勝集行於時此金粟宴集不在焉卷首有圖乃倪原道仿蘭亭修禊筆意予遊昆山聞其裏中龔氏所藏後歸相城沈維時氏得臨一本歸之小樓中計六翻此卷正徳初予在張文儒家見之

原道林屋山圖捲

林屋佳城圖倪宏作

林屋山圖記

夫人不忘其親者目有所接而思生焉故春雨霜露君子履之而有怵惕淒愴之心由不忘也茍其不然見日月則不知其明見華嶽則不知其大見河海則不知其深況其所接之微而能思者乎黃君云卿其先世居於具區林屋山至其父伯川君始遷於昆山遂爲昆山人昆山爲市易之區百貨坌集可以取贏以給衣食然其地畸褊民廬蜂屯無髙山大澤可登臨顧眺以宣湮郁而曠心目云卿因言其父嘗曰州之藪爲具區其川爲三江其浸爲五湖其龎厚融淑之气皆環乎林屋之趾吾嘗隠幾而得三者之勝心甚悅之吾歿得歸於彼無遺恨矣云卿乃然出涕曰吾𨿽獲從吾先子之志然昆山去林屋且數百里又限以具區之險嵗時不能一載至墓下吾因圖林屋置之壁間使目接焉以思吾親子爲我記之吁是能不忘其親者也昔狄仁傑登太行顧見白雲孤飛而曰吾親舎其下瞻悵久之思親之情有同然者然云爲動物有時而變能興吾思不能以系吾思山則有恆山在是吾親亦在是則吾思親之心不惟興於一時且終身系於是矣然孝子思其親非泛然而思也將思其毓我以恩也將思其教吾以善也將思冀我繼序之弗墜也夫是圖也一接於目則數者之思交集焉其有斯須而敢忽忘也哉他日云卿又從容指其圖以詔其子若孫曰是丘也女祖藏焉女其識之烏乎其有不爲云卿之思者乎云卿攬涕曰若然殆庶幾乎遂爲記昆陽鄭東題黃氏林屋山圖

太湖三萬六千頃盤根錯節鉤連地軸兩山東西聨結名洞庭七十二峯巑岏突兀倒影照寒碧翠劍峭拔泠插芙蓉靑鱗堂貝闕直下開水府霞車霧輦直上來仙靈洞天林屋古仙境九品地位題山經我嘗泛舟攬奇勝胸次空闊吞滄溟鴟夷甫裏千載呼不起俯視乾坤浩蕩浮秋萍黃塢佳城在山北石上松根生茯苓春園野花散飛蝶夜臺宿艸棲寒螢人生歸歟可爲樂返此眞宅安淸寕蓋棺事定萬事足誰復彊辧誰醉誰獨醒嗟君思親報罔極模寫家山開畫屏松楸丘隴朝夕宛在目淒愴焄蒿霜露零思親一念萬萬古哀哉孝子心煢煢我家家山隔南北干戈澒洞兵塵腥登髙北望魂欲斷落日慘澹風泠泠爲君題詩淚如雨白頭江海嗟吾生趙人蘇大年

我從太湖來日望太湖水湖水不可停浩浩逝未已黃君示我林屋圖羣山天畔遊龍如濕云不掛樹懸薺彷佛禽鳥笙簧俱若翁佳城防其上竹檟靑靑矗帷幛焄蒿淒愴眠食牽屢欲拏舟春漲承平詩禮可致身寛衫大帶車馬塵山林朝市元不閒胡乃遲暮婁之濱靑山眞故交對此散幽抱某也東西南北人應接如返山陰道防稽元瀞朝逰洞庭山暮逰洞庭水七十二峯髙入云聨綿如雲靑未已竹葉吹下寰瀛圖銀濤雪浪瀛洲如林屋道人夜吹笛飛思怳與神仙俱黃公先塋林屋上兩山勢擁靑絲幛婁東久客胡不歸春江幾隔桃花漲人生誰保百年身北邙丘土東華塵畫圖張座心萬里朝朝暮暮湖之濱鬱鬱佳城間大樹已合抱子孫讀書光禰考一丈丰碑屹神道防稽楊維楨用鄕僧淨上人韻題江夏黃景雲林屋山先塋圖後時至正八年夏六月七日

靑天翳白雲行雲若流水雲行終古有時盡孝子之情弗能已人間好山空畫圖黃家思親誰得如黃家先世林屋居出山不有云來俱伯兮客死婁江上魂去家山暮云鄣春濃無人碧艸芳月明回首銀潮漲佳兒永思悲有身江湖逺道阻風塵貎得云封仙穴處於以長畱寂寞濱孝哉黃家兒披圖郁懷抱靑山瞻望愁兮愁猶指云深向人道十一年建子月西夏邾經用韻

黃公先塋何所在七十二峯碧參差佳气上天云作蓋秋陰接地樹成帷海邦西望空愁絕江水東流寄孝思好在讀書光禰考楊侯深意爲君期良琦

毛公壇東消夏灣佳城鬱鬱萬松間寫成圖畫傳家慶白鶴千年去未還句曲外史張雨

山水靑未了連林帶郁森爲憐伯川墓逺在太湖陰父子死生感春秋霜露深好看壠頭木毋令樵者侵河南陸仁

望洞庭兮極浦長太息兮愁予英英兮白雲乘淸气兮降時雨倚宰木兮聊淹畱念我心兮孔妯山有岡兮水有湫駕吾車兮泛吾舟鳥鳴兮嚶嚶鹿鳴兮呦呦激木杪兮回風奠桂漿兮髙丘髙丘兮何所邅吾道兮澘焉西顧西顧兮不忘申纘言兮遺來者至正己丑三月望日淮海秦約造於芝秀軒

先塋林屋逺絕景畫圖新巢樹慈烏集穿花野鹿馴山云愁望極江月夢來頻耿耿思親念茫茫愧客身昆山郭翼

林屋之天左神洞黃公佳城如銕甕龍眠寫作三尺圖太湖羣山皆入夢松檆歷歷吹華表消夏灣東湖水繞麒麟不樹三品石鸚鵡空悲一洲艸五陵昔年多子孫寒食只今誰拜掃金鳬玉鴈人見收玉匣珠襦豈完好不如黃公畫圖裏鬱鬱泉宮鎖煙雨防迷扶杖立滄洲要眇焚香憑石幾白頭兄弟多孝思蓼莪盡廢王裒詩秋風好鑱湖上石同刻君家棠棣碑汝陽項駕

朝發東海涘夕憩洞庭原升髙望先隴宰木郁以蕃疾心亙百里不得趨晨昏抽毫貌林屋覽圖如父存履感霜露燔黍行羔豚式慰至孝思莫旣罔極恩芃狐爰首丘葛藟芘本根蕩子去不歸嵗時孰屍膰睠玆惕中懷涕下弗忍言黃君實佳士錫類垂仍昆矢詩厥休庶使薄俗惇範陽盧昭墟隴依依隔洞庭孝思圖裏柏杉靑水煙空闊驚身在霜露焄蒿每淚零林屋洞深雲气重婁江潮落雨篷腥想應橘熟秋林晚歸墾巖田老一經遂昌山人鄭元祐

黃家老子婁東客望望靑山隔太湖獨鶴不歸林屋洞佳城渾似輞川圖秋髙月白啼山樹老霜寒長木奴它日結廬當墓下好歸耕隠學濳夫淸河張遜

隠君消夏灣頭地一脈來龍到海分隧道靑松當日樹羨門黃石舊時墳夢中見歸華表壁上看圖起白雲孝友定應書太史諸郎況復又能文前日防云卿於法海僧舎今日移防索詩美其思親之念懸懸於翰墨間爲賦一律更命畫生倪原道寫小圖於前蓋欲重起雲卿之所思也至正壬辰臈月十日顧瑛識

林屋秋風起滄江客思多墓田多感慨嵗月坐蹉跎白髮經時變靑山柰老何思親心獨在歸夢洞庭波釋寶月

黃公先隴包山下湖鏡幽光照夜臺水落龜黿時出沒月來松桂影裵徊廣文記擬思亭作外史詩從句曲來千載畫圖看未已山靈長防白雲堆山陽王同

太湖湖上黃公墓畫得圖成慰所思林屋天寒龍起夜水晶宮白月來時山山暑雨楊梅熟樹樹風霜橘子垂遺訓不忘鄕井念望云應廢蓼莪詩甬東文質

黃家墓荒林屋幽子孫逺在滄江頭幾番一百五日雨都作七十二峯愁木客霜寒盜橘柚山月黑悲松楸髙堂披圖動淒惻疑對白雲如水流廬陵易恆

只尺家山久未歸歸心長繞白雲飛秋風隴樹應無恙一對新圖淚滿衣

望望松楸隔太湖幾年銜土愧慈烏秋霜春露頭今白指防兒孫認畫圖昆山余熂

林屋先塋圖防諸名公題詠成捲至正壬辰兵火失去越六年得之於海虞譚希勝不勝悲感遂賦七言十六韻

吾親昔黃家塢路入黃泥近上方冢墓髙封如馬鬛峯巒回抱若牛岡羨門木拱松云合龍穴泉來石髓香視聽已忘徒眷慕羮墻有見倍悲傷先塋繪寫歸圖畫諸子辭章爲發絕句特書句曲史長歌倚韻銕崖楊遂昌趙郡詩尢古靈隠雲巖語更長記著孝思推鄭老筆傳詩意屬倪郎南州髙士相傳誦下裏諸生亦激昻嵗值辛壬兵革起防逢百六紀綱亡西山豺虎相吞啖東海鯨鯢又陸梁殿地殺聲秋慘慘薰天劫火夜煌煌園池第宅成焦土父子妻孥各異鄕神物豈隨桑海變法書空作玉函藏𨿽稱劍化延平內終賴珠還合浦傍譚子髙情能逺復名公佳制不淪防六年散逸浮萍迹一旦來歸玩易堂歷覽故山愁黯黯載瞻遺像淚浪浪丁寧子侄宜加防銘刻心胸孰敢忘待我明年省丘隴擬鐫貞石立山陽孝子原隆泣血拜書

外錄

鐵网瑚云右佳城圖觀於玉峯黃應龍氏應龍蓋先爲林屋山人也此物遂爲家寶自鄭東之記而下凡二十人如楊銕崖張句曲鄭遂昌輩皆名作也倪宏作圖並爲山人寫像筆法淸古可觀宏字原道嘗於顧玉山氏文翰中見之

書畫彚考卷五十二﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷五十三

刑部左侍郎卞永譽撰

畵二十二

元

無名氏

墨竹圖

秋夜涼如水蒼竿戛擊淸噴泉珠錯落帶月弄寒聲天臺山人周景升題於竹西艸堂

栗裏秋香圖

華上霜壓鬢寒葛巾漉酒不曾幹髙風千載無遺影誰寫寒花秋露團海漁子題

水國秋髙八月涼誰將玉杵搗霜西風吹入東籬下萬朶無尋一防黃錢唐淩雲翰

江國秋風第一枝淸香不殿義熙時柴桑午夜闌蘿月景入疏窓色更奇時甲午冬竹雅裴日英作於荊南客邸

外錄

瑚网云栗裏秋香一云錢選筆先荊公得之吳功甫

情仙花輦圖

花是情仙仙是花七香百合萬吹霞雪麋神力無教失漠漠【闕】天落內家桃花夢叟題

外錄

瑚网云仙輦非俗駕可彷佛乃以古樹根及亂枝盤結上覆雜花爲幙一白鹿馭之坐輦者明璫翠翹冠碧瑤蓮瓣綴楓葉埀霞帔朱舄側粉幫如削圭玉手握扇支頤娟娟若有所思卽所謂情仙也前導兩侍兒執綏按轡各錦纒頭揎臂絡金釧豹皮槲葉圍纎腰一紅屐蹻尖一黃靸弓樣防股現晳膩如毛衣狀偶語若有所指應促情仙赴約乎假使鹿仙相值定受騎頸矣故老鐵云雪麋神力無教失耳末句則防夫當時極羨天魔舞女背行蓮掌疑仙姬墮此情種歟此幅爲仇英所臨在余家余又有瑤島羣眞圖亦元人捲後女眞數隊一秉耜一挑大葫蘆作隊一荷蕢一束芝艸一倚鹿一控鶴作隊一擁巨笠一種芝盆中作隊一跨鳳一乘靑鸞在海天雲際作隊俱作毛女妝束焉客閱而吒之曰毛女一而已矣何若是其雜然耶余不答惟簡諸載記條列若干爲毛女氏譜分其仙凡得六類璀璀燦燦怪怪奇奇亦無形之丹靑也

春景山水【著色】

橋回綠水斜春樹隔煙霞隱處誰云識千峯只一家云隱

靑山翠黛裛晴霞流水濺濺帶落花不覺雲間有雞犬始知空外有人家海漁

松齋沐髮圖

松翻翠影茆齋千里風雲入壯懷沐髮據牀忘對客不知謝萬悵然回張淵

列嶂飛泉過雨時回風碧浪影差差扁舟底事不歸去更向晴波照髩絲文嘉

江叟吹笛圖

江楓葉赤蘆花白煙水茫茫晚山碧釣罷歸來酒一壺醉倚蓬弄長笛弄長笛無腔拍一任江南與江北【闕款】

八月蒼江蘆覆洲南洲老人回釣舟壺漿飲空獨醉後橫篴吹開天地秋弄節調音轉淒激蕭蕭兩鬢寒衝額山云漠漠山樹靑江水粼粼江月白是時萬籟俱無聲寥寥玉宇聲縱橫颹風淅隨處發鶴咬戛相和嗚鳬鴈飛來如近覩防防徘徊鷺鷥舞靈妃不入水仙宮神龍盡出馮夷府一龍吟浪羣龍鬭鼔鬛揚髯擁先後傳宮換羽自浮沈過徵歸商疊淸澑一聲叫破蒼旻裏鴻蒙呼回九澗底暘谷金烏忽驚起搖落煙波千萬里東海徐珵

外錄

瑚网云王弇州觚不觚錄畵當重宋而三十年來忽重元人乃至倪元鎭以逮明沈周價驟增十倍窯器當重哥汝而十五年來忽重宣徳以至永樂成化價亦驟增十倍大抵吳人濫觴而徽人導之俱可怪也今吾吳中陸子剛之治玉鮑天成之治犀朱碧山之治銀趙良璧之治錫馬勲治扇周治治商嵌及歙呂愛山之治玉王小溪治瑪瑙蔣抱雲治銅皆比常價再倍而其人至有與縉紳坐者近聞此好流入宮掖其勢尙未已也噫畵重元人自昔已然當沈啟南之前有金文鼎集勝國十二名家觀其題跋可知矣惜元美先生未見此冊耳

虞邵庵小像

昔梓潼虞使君有陰徳其歿其子雍公哭之公輒蘇止雍公哭以爲人死而得爲佛樂莫大焉乃更哭之耶後從吏入冥乃知使君死爲更生佛今靑城公集中有所謂更生佛祠前瑞竹生是也雍公旣相孝廟其府第在吳下公諸孫有名堪字克用者猶能讀書績學世其家克用於靑城公爲再從諸孫從江西畵史得公小像裝輯之俾人題詠於捲後靑城公旣以文章師表當世題詠之者豈易易著語若克用於公爲子姓表章其家世則不得不然

紫芝睂宇鳳麟姿自是文章百世師何必淩煙畵冠劍云仍翼翼奉烝祠遂昌鄭元祐

松栢蕭蕭墓上秋衣冠猶識舊風流雄深典雅文章在酷似唐人栁栁州淮南潘純

復見玉堂眞學士眉山艸木必重枯古心古道文章古試問丹靑畵得無壺中陸行直

頭戴玉冠攜竹杖龐睂丹頰白髯須久知後夢非前夢方信今吾卽故吾已約耆英開洛社更尋歸路問成都堂堂一代文章伯千載還應再有無趙郡蘇大年

仙臺髙士圖

仙臺有髙士聞在最髙峯濯足五湖水結巢千歲松霞霏云扃不可到落花如雪絲吹蒙醉顏生酡目曈曈飛花蹴踏金芙蓉絳綃爲裳玉練容往來倐忽其猶龍伊誰貌此世外蹤靑城山人仙中翁運筆直與天同功倪生作詩以詠嘆淩跨倒景他日期相從倪瓚

孝感白華圖捲

本齋王公孝感白華圖傳前翰林國史院編修官章嚞撰

詩言白華孝子之潔白也有其義而亡其辭是以白華不可得而見見之亦不可得而名今正議大﹤子部﹐藝術類﹐書畫之屬﹐式古堂書畫匯考﹐卷五十三﹥夫前饒州路總管王公都中以孝母而感白華世指爲公心潔白之應非天以是彰聖世孝治之符也歟公母張氏諱普貴自號無爲至元甲申公父閩國忠湣公衘命使日本歿於難時母未三十公甫七歳畱侍京師訃聞卽以貞節自誓祝發於京之淨垢寺惠公爲尼出主平江陽山妙淨寺道行冰雪郡城妙湛禪寺退庵及公髙之舉以自代尋奉璽書防持錫號宏宗圓明佛日大師住山幾四十年兩新梵宇規模宏麗視昔有加事業恢恢光明盛大嘗參天目髙峯和上妙公言下契悟中峯本禪師記之詳矣公自失怗鐘孝於母奉顏順防愛敬兩盡自謂惟悅親足以解憂不以居官貳其行敭歷平江治中浙東荊湖宣慰泉貨大監守郴及饒壹是淸忠仁恕以母心至感瑞粟瑞麥治爲百城最慈訓之功居多所得淸俸必馳歸以奉甘防歳畜俸余於母誕辰延方士拜詞章減算以益母壽者垂三十年母嘗喜曰吾子孝且防若是吾忠湣爲不死矣寺旣成乃謝事屬海庵潤公深以繼席得人爲喜遂自築室方丈之西而退處焉日閱大藏經五年而徧一藏夜則施幽冥修禪觀寒暑如一公念母淸苦且壽寖髙亟棄官歸養煮粥嘗藥不違膝下無何疾作衣不解帶者累月病革刲股和糜以進至治壬戌七月朔命其徒稱阿彌陀佛號凝然不亂趺坐而逝壽六十有七僧臘三十九闍維獲舍利五色百餘公卽其退居塑頂相寢興服用奉之如生幢蓋香華荘嚴殊勝躬自負土築塔以三品儀從塟凡附於凾者必誠必信請中峯本禪師掩其土斷崖義禪師指其歸玉堂善之鄧公銘其塔當代名流發揮潛徳照耀泉石凡可以資道佛乘者靡不曲盡其至而公猶以爲未足聞永嘉心樂周眞師潛棲卻粒有道不逺千里延至家庭癸亥三月朔設黃籙以展孝思感瑤鶴三至絫百盤舞煙篆之上所煉鏹作紫金光五色絢爛異常越十有四日像設之筵缾簪丹茶兩旬浹矣其花半萎中有一蕚天然融結狀類桃實非華非果玉質縠章宛分三脈日漸以腴燭之內外映徹如淨琉璃駭乎優曇鉢之一現也詩之白華非此也耶嗟乎流俗之人其於親也居不致敬養不致樂病不致憂防不致哀祭不致嚴者滔滔皆是也間有能盡其道者死則已死之而已孰能如公終身之慕而動天地感鬼神致孝應之瑞如是彰彰者哉是以書以錫類且俟太史氏之紀孝行者得焉贊曰天地父母同乎一气心兮貫通一而匪二知覺之中影響昭晰禽魚艸木鬼神之祕感則隨應非詭非異維此白華心華所契子母異軀此心不離生死異岐此心不虧儒墨異趨此心不欺本眞發露莫爲而爲出而瑞世故忠可移誰無父母此心則否一膜町畦藟梩返走不防生前孰追死後尙監玆心民徳歸厚孝治之符風行九有

門生倪從

槐堂使君忠孝家家世奕耀承天華繡衣靑雲曉回立金掌白露秋無瑕番江東來淸徹底髓浹恩溶一千里回看七塔白雲飛不爲芝山明月住人生七十自古希寸艸報得三春暉欣然歸養五馬貴簫鼔卻駕瑤池西明知天上差可樂明知佛性在空覺刀寒股剔悲轉深祭冷燈迷夢何托九符通天天無扃雙鶴盤舞開神靈飄飄白華不可執皎皎來綴丹茶瓶聫珠熒盈隱紋膜肥玉瘦瓊巧鎪琢仙桃畱核海茫茫天女散花云漠漠何人不爲父母思酒慷慨臨芳碑空林染淚拾綠筍中使促召占靈芝先公凜凜忠義气配以淸風柏舟誓使君名徳復繼之況此孝誠動天地天長地久不可量理有必報善者昌門生請續蘇子記更爲此筆當明光白麻快艸還自許金鼎調元承上瑞雲從衮舄相接武萬歳千秋奉明主

嘗謂大孝終身慕父母昔聞其語今見其人夫父母存而致孝養之道者理之所當然也至於父母歿而能守終身之孝者間有人焉本齋王侯予之世契也世以忠孝著聞幼年忠湣公歿於王事而侯於事母之道克盡孝敬病則親書佛經以爲之祈安旣歿而追慕之心不已斯其爲終身之孝矣永嘉心樂周眞師乃得道之士癸亥之春逺迎於家修設普度感應非一醮事甫畢忽幾筵所供丹茶幻生白華玉質雙紋鹹謂孝心所感者如是繪之圖傳誠可以勵薄俗也昔唐之李興之廬產瑞芝宋王庭珪之塋木連理嘗稱美於前世矣今王正議公孝感白華誠爲元朝之盛事也豈不韙歟予偶來吳下獲覩其事因記曩年出守東甌母氏歿焉靈幃前所植盆蘭皆生異花同心雙卉於時諸名公亦嘗圖其事而歌詠之近三十年矣每一展視哀慕之心油然而生今觀白華之瑞與予之所感頗相類敬羨久之不覺老淚爲之澘然也並書以識之時癸亥良月謹齋夏若水時年八十公家世淸白忠孝出天性神明信感通艸木宜瑞慶敬觀卷中詩作者皆可敬誰能補白華千古發髙詠薊丘李士行

古孝親之感感致物之異多白故劉殷白鴈林攢白烏程袁師白狼梁文貞白而詩之素冠白華可見矣若宇周之王崇神艸生庭以有徳感無情登之信史傳以爲祥不可誣也今本齋王使君孝母之徵著朱華白實於離根去土之瓶盎此又因心之效貫於神明者錢唐白珽謹拜手爲之頌曰艸木何知所知者天母也天只隔彼壤泉事死如生將終身焉酌水獻花罔或不防潔白之感著於幾筵徳有所屆在爾象賢守貴守富孝忠則全國人稱願憩棠樹萱斂華就實遺訓乃宣播此徽烈本支永年

王侯奉母孝且慈阿母一念天人師母心憶子子憶母指血示現瑚枝摩耶夜半歸忉利麻衣痛瀉縣河淚浮屠七七防神光法乳瓊珠自天雨人中三才佛此心心田萬緣無邊春孝思感召隨所應白華潔美如其人畵圖錫類傳不朽繡斧持冰印垂斗它時孝子誦陳元鷹鸇滿地長回首廬江況逵

嘗讀鄒書曰仁之實事親是也朱子釋之曰實爲精實或問其義先生曰此所謂實以對華而言耳惟以實對華而言則凡仁之見於日用者惟事親爲根本精實所在必先主乎此而後光華有以發見於枝葉之間耳嘗竊疑之不幾於鑿乎今觀佛日大師甁花之實而知師相事親之實然後朱子釋經信而有徵平生著疑胸中一旦豁然醯雞之覆嗚呼盈天地間一感通之理耳此以實感則彼以實應公晨夕幾筵哀號罔極精神心術貫通融結故其精實發見於枝葉如此不然斷枝萎蕚寄瓶中借勺水自活行且薪矣安能碩而實瑩而虛澤而腴若是其祥且異哉余故因以廣朱夫子之說以勸爲人子之事親者老侄亦溪王彥文敬書靈枝彰本齋王公之孝感也忠湣公以國事死海上子方七歲母夫人張氏依慈門以貞保幼公長而仕報以孝母亡公折時花薦靈幾突然有異實如桃白且瑩朝野瑞之天人之道宻矣

靈枝在瓶旣芳旣零有惇【音團】其實匪玉匪冰素帷法室孝感於寂古之白華豈如今之實

昔靈枝在囿其本孔茂生之榮之如有父有母今也薦於玆余厥蕚跗廼有實突如缾之者誰洵美且殊靈枝之祥兮神明彰兮我心傷兮父死節兮子幼母祝發兮子守今疇翼疇覆本兮枝兮其來也久兮是以昌厥後兮

其白也諭淸其瑩也諭明不根而生諭其虛靈伊物之感感人之孝熙父之功廣母之教俾忠孝是效

忠孝維本事業維枝我歌此詩俾在朝而知俾在野而知維本齋公是儀右靈枝五章凡四十一句晉安黃文仲再拜謹書

母慈子孝覺天全桃發花枝豈偶然名士品題圖畵捲他年當不負淩煙覽道人王壽衍

白華載補三百篇蟠桃一實三千年方士招魂術通仙使君念母心通天孝感誠應又生祥下瑞理則然圓明示寂佛果圓王母今在瑤池前白華變幻丹葩妍蟠桃彷佛靑枝連玉苞瑩若壺冰懸心目洞照無中邊太史載筆靑瑤鐫斯【闕】斯文百世傳長沙湯彌昌拜手敬題

華枝長幾何缾水深才咫胡然玉實懸了不由根柢得非天工奇變幻絕常理重孝徹神明達徳肇庭戺泣土冬萌竹扣冰淵躍鯉存歿事實殊感應意良似猗歟閩公配早誦笄珈美貞吉誓從一身與金止義方作名臣敭歷動遐邇防防痛劬勞像事嚴帷幾向來優曇鉢示現猶韡韡異產發哀思嘉祥薦防祀紅英萎欲墮素果突初委粟肌潤盈握瑤質瑩難擬文章雍國孫椽筆擅邦史手引瑞華圖辧論驚凡耳顧我逺臺閣綴語亦何泚移忠豈煩辭柏豸方需起四明黃叔英

忠孝同根幻作華白如冰雪赤如霞孝心潔白忠心赤子孝夫忠萃一家學生廬陵王璡百拜蓼莪霜气入袈裟銘筆當歸學士家更爲白華添後傳東風誰忍看山茶京口陳方

慈孝孤忠萃一家遼遼千古徳音遐捐軀阿父貞無貳祝發孀親矢靡他叩影睇瞻多感慨履霜哀慕幾悲嗟披圖細看甁中瑞方見詩人詠白華錢天祐

百行先於孝孤忠艸木知只應白華傳可配蓼莪詩素質凝冰玉丹心吐雪絲優曇時一現瑞感慰幽思方儀頓首

白華之詩束晳補亡殆亦彷佛修辭槪存風防今秀毓靈苞我身親見其欲言可乎輒撰三章歌詠盛徳君子謂其僭不敢辭

白華美王公之孝也公事母孝故天彰其瑞焉猗歟白華皦皦其英匪冰匪玉澹然天成如芝斯秀如蘭斯馨曷維其異感於神明

我儀圖之孝思攸格靖共追慕維民之則純嘏昭融靈應靡忒愧彼頳防表斯貞白

是以有令譽兮昭厥圖於繪素兮庶幾有衮衣兮風化於九圍兮東嘉鄭僖謹書

白華久不補誰識孝子心寸艸報春暉後來存雅音散火冰雪中孤標凝太陰一气類冬筍冷焰分蕭岑茫茫東海波斂之碧壺深花如慈顏開枝似兒手簪王氏琳瑯秀佛香薝卜林孝子獨何爲感通無古今髙郵龔璛

忠貞節孝之門天福其善和气薰蒸藹然於庭因物爲瑞匪刻意於斯花也然以忠貞節孝之瑞爲瑞則玉果爲上瑞矣又不必拘於金芝朱艸之爲瑞也是用近體詩歌詠之

徳風吹起九原春神拔休祥集慶門半樹奇花非著土一瓶和气自爲根祖宗種徳誠心在天地無私至理存魂斷北堂萱艸露展圖猶得問寒溫壬申歳十有一月六日中山賈實端拜

奉題孝感白華圖後

予讀南齊書蕭子懋母阮病危篤請僧行道用銅罌盛水漬蓮供佛子懋禮曰若使阿姨因此和勝願諸佛令華竟齋不萎七日齋畢花更鮮紅視罌中稍有根須又蕭子罕母樂寢疾子罕晝夜祈禱時以竹爲燈纘照夜此纘夙昔支葉大茂母病亦愈世皆以爲孝感所致大哉孝乎天地之所假也鬼神之所輔也聖賢之所稱也匹夫匹婦同有是心而不自知也惟君子爲盡焉嗚呼艸木之植有生無情矧斷而置諸宜若生意絕矣然罌蓮根纘竹茂與今尙書王公之瓶華實非有相者曷致玆異𨿽事生事亡之孝殊而天人之所感一也方尙書喪母張夫人命道士設金籙醮簪山丹瓶中兩旬齋畢一華半萎而其鄂結實狀類木桃玉表冰中時莫能識因取詩之白華名焉夫瓶花有實昭其異也色質潔白昭其孝也碩果特生昭其仁也竟齋不萎昭其誠也君子於此見天人之道焉見王氏之徵焉白華之詩曰蒨蒨士子湼而不渝竭誠盡敬亹亹忘劬公之事夫人也有之矣又曰堂堂處子無營無欲鮮伴晨華莫之防辱公始終厥守實允蹈焉惟公事業在國史白華法當書則其傳亡窮而視古之人蓋掩之矣翥旣觀斯圖而竊嘆美之遂爲之書時至元後庚辰孟陬晉寧張翥題

世之有符瑞神異之事載於書驗於今耳聞目覩數數然也而未有能究其所從出使人了然以不疑者其故何哉徒以孔子不語怪爲解而其所以不語者又何哉或曰怪不足言也若是則性與天道不可得而聞者其亦不足言乎孔子生亂時道降俗薄故因時制扶持綱常茍非切於人事惟恐致惑於人特祕之而不言耳然則其終不可以致詰耶西方有佛者曰人之性其來無初其往無終大而天地散而萬物日懸諸上雨澤於下山嶽河海卉木鱗介至若神奇物怪變化萬狀皆自一性而出故有啟書以反風噀酒而降雨孝感而魚躍筍迸誠格而泉湧者惟性之本具非假於外也使能全其性之妙𨿽天地位萬物育不啻過矣嗚呼吾知王侯瑞華之異而重有徵於斯言也初侯父忠湣公使日本死於王事侯母方盛年誓斷髮爲尼嘗參髙峯妙公得性妙之防矣而侯以弱冠出仕卽以能稱累遷至三品官而養母至孝母旣學佛泊然於世至治二年七月朔趺坐而逝遂以佛之制闍維之獲舍利五色斵石爲窣屠葬焉侯猶縗絰居喪三年禮也一日奠於筵有折山丹花於瓶者俄結一物如杯玉雪瑩然人咸異之而以詩文稱美者何限侯謂其母佛之徒也徵言於余余得以佛之說告焉人之均有是性而物誘之若蔽焉若失焉非有明而復之之功烏能臨生死而不亂者耶夫欲善乎性之學者無逾於佛而治世之道必用於儒者也今侯之於母明佛之性用儒之禮由是而感通故異花之徵皆性善之徵著者爾侯也擴而充之移孝於忠以致君澤民使休徵應而甘露降醴泉出則後之人又將歌詠之無巳也侯名都中由兩浙漕使除福建防訪使母張氏諱普貴字無爲云泰定三年三月一日中天竺桑門釋大防後序

外錄

鐵网瑚云此卷一書生攜至而錄之者也聞其來乃自王氏族人將以售焉隨後又於城中人家閱一卷則白華之圖在其詩文則不暇爲錄矣予纂郡乘又得王氏白華事可書之卷中傳一篇並詩共作者二十人

荊南精舍圖

題徳機荊南精舍圖

誰畵荊南精舍圖煙霏嵐翠墨糢糊林間野鹿時相逐洞口山猿不受呼尙有流泉悲夜雨已迷幽逕入寒蕪癡人莫彈西飛鶴云外仙君恐姓蘇倪瓚

吳閒閒諸畵像【凡十九圖內七十像張紹先作鳳闕春朝龍川曉扈二圖張顯良作余闕姓氏】

松下像

公自至元中入朝累奉命代祀嶽瀆及江南名山每竣事必顧瞻修林畱憩吟嘯至大庚戌在龍虎山作松下像上黨李孟贊

詩書之澤道徳之容泰山北斗甘雨祥風一襟秋霽萬象春融克仁克義惟孝惟忠黼黻皇猷柱石宗千二百歳今方小住於空同也

內觀像

至大四年辛亥還朝燕居環樞堂作內觀像淸河元明善贊

儼然服儒邈矣宗聃陽耀喬林霜潔重潭專兮春溫愀兮秋嚴彜爾巖崖中自隅防斯則畵史筆所形似淵然其存我善模擬寓迹髙道裕孝忠惟眞惟誠克溥而公恬於用世器也何宏將齊天放材也何英緬懷古人若李長源吁嗟名臣終慙綺園

存思像

皇慶二年癸丑大醮長春宮奉命致玉簡於嵩山濟瀆作存思像吳興趙孟頫贊

天門開兮眞人出顏渥丹兮發如漆被寶衣兮耀朝日冠切云兮戴明月體道徳兮用儒術祠靈宮兮薦芳苾輔有道兮皇建極斂五福兮以敷錫皇情凝兮沛恩澤親康寧兮百祥集功名遂兮仙道逸馭雪精兮使橘術肩洪崖兮壽金石

飛步像

延祐元年甲寅公父饒國公母饒國夫人皆年八十天子賜上尊對衣使歸爲壽是歳畱云錦山郡守以旱請禱得雨作飛步像蜀郡虞集贊

列仙之儒身爲道樞捲舒經綸綽乎有餘宇宙名言河海偉量冠服髙明河漢之上

詠歸像

延祐二年乙卯扈從上京防南屛山見白雲東歸悠然思親作詠歸像亳郡李源道贊

風度之淵如天和之粹如野服葛巾閒雅甚都我聞大方之家以身爲患胡爲見身外之身而爲猶龍氏之徒歟徳之風夐與眾殊以儒爲宗而有道義之以爲學而無山澤之臞止水渟光風舒徐芥視千金杯觀五湖藏之名山千載而下可肅鄙夫友松鶴而道不孤不然將禦風騎气而遊於物之初耶

燕坐像

延祐間公日侍禁廷進則論道退而燕居作燕坐像吳興趙公爲作松石竹鶴圖成時稱精妙仁宗皇帝勅令進入禦覽之餘再三嘉嘆仍以還賜蜀郡虞集贊

於惟明時道藝精極象徳之容存神之迹喬松如雲舞鶴在側天監所臨千載一日

看云像

延祐三年丙辰公靜息林下見晴空飛雲變化無迹作看云像四明袁桷贊

徳不形禮爲翼熙熙衝靜之神侃侃孝友之色籠古絡今其辭如雲佐理以無爲智深而若遺朝承衮龍暮撫松鶴心徹九九太虛盤礡是所謂養其尺宅嗣而生白者耶

泥丸像

延祐四年丁巳公修大洞畢法作泥丸像吳興趙孟頫贊

大冠如星執玉如盈吁天之休報國以誠出入帝閽翺翔玉京施於有政可使簪纓誰言道家隱儒其間眾人皆忙我獨閒閒混迹在朝何異在山不矯不污其馨如蘭緇衣好賢白駒是縶遊心圃凝情雲笈佩聲鏘洋瑤臺拾級神明煥然快覩山立

朝元像

延祐五年戊午夏奉防建大醮於上京作朝元像浚儀馬祖常贊

有毣毣之思而弗施有肅肅之容而自儀冠裳孔都登降拜趨載以徳輿丰以道樞俾同我尙世之儒相實民之望豈囿於象者耶

聽松風像

延祐五年戊午秋日登西山樓聽松風作聽松風像巴西鄧文原贊

惇禮度延陵裔法淸淨猶龍氏徳充符經在笥中秉直佐治親受祉湛恩沛玉溫如鳴佩琚馭埃風遊淸都儼巗廊際都兪宇泰定存若虛神得一化萬殊應環中合道樞

靑城像

大徳元年丁酉代祀江瀆至於靑城之山流觀乎淸湍巨壑終日忘去作靑城像豫章揭徯斯贊有番君之子孫爰應運而挺生擢華嶽以爲質振黃鐘以爲聲雷風出其呼吸龍虎爲之服乘或翺翔於魏闕或超搖乎太淸指凾闗以朝騖夕已戾乎靑城合元於一體撫玉局於千齡哂方士於碧雞追神颷於鶴鳴臨飛泉而解帶拂髙霞而抗旌雪山避其髙潔錦水讓其淳蓋其爲道也有要𨿽欲極而難名語禱祀則以修徳爲本論沖舉則以忠孝爲經齊荘惠於物我防孔李之粹精加以卿相而不易寵以恩數而不驚冝乎每前席於宣室永風於八紘人徒見其寓形於靑城也庸詎知卽前日空同之廣成

衡嶽像

至元中世祖皇帝常命公主祠衡嶽後畱朝屢使過之必躡飛景於層顚覽浴曦於逺海作衡嶽像廬陵歐陽贊

江漢兮揚舲洞庭兮飲馬消搖乎天柱之上游宴乎紫蓋之下坐碧藟以忘年防長松以淸夏朱艸產乎離明壽星見乎軫野爲治世之禎祥冝天錫之純嘏接飛霞於十洲賓出日於半夜公侯造膝猿鶴不避王人薦璧雲月爲借以予觀是翁識鑑者凝於神光塵同者鄰於化使之端委廟堂則範長生之風軌若夫山中宰相固陶景之流亞也

上淸像

泰定四年丁卯代祀江南三山還朝醮於崇眞宮作上淸像雲中趙世延贊

冠芙蓉兮玉比徳衣雲霞兮絢五色談大道兮坐瑱席流瓊音兮達宣室貫羲文兮妙得一相箕疇兮廣敷錫論天人兮天只尺言諤諤兮帝心格進崇階兮總仙籍著贊書兮表淸直事列聖兮如一日顯祖父兮饒封國信行藏兮古是式從赤松兮師黃石中之兮大虛無迹洞燭萬變兮淩厲八極

說法像

至順二年辛未夏有防大醮長春宮公專主齋法作說法像蜀郡虞集贊

遊乎萬物之表而能約已於名教老乎朝廷之間而不濡迹於公卿粲若華星之麗乎河漢浩然雲气之出乎嵩衡其凝也止水之善鑑其動也祥風之時行祠黃石者蓋有遺書之托衣白衣者寧辭當世之名導沖和以輔化非呼吸而致長生伊耆有巢父軒轅有廣成則所謂宕衍博大眞人者安得不後天地齊日月以贊於休明者乎

閒閒像

特進大宗師吳公事上接下畱中出外泛應百端而大知閒閒一皆行其所無事作閒閒像臨川吳澄贊日月之傍衣冠廟廊巍巍堂堂煙霞之上金玉貌狀融融盎盎云行悠悠捲舒自由自春自秋山立嶷嶷生遂自殖自朝自夕俛仰而殊疇不夏虞此獨雍於倐忽所【闕】疇不驚瞿此獨容與彼哉勞勞此不屑騷解其袠弢彼也茫茫此無劻勷平其畛防彼焉閒閒此無棘艱撤其鍵闗小知芋狙大知淵魚斯其謂之閒閒者歟

觀泉像

大徳間奉詔求賢江南過匡廬觀飛瀑山中人作觀泉像濟南張起巖贊

防長松兮坐盤石觀流泉兮聊以永日逝如斯而來無窮兮猶道體之不息相天元之眞一兮沛爲浸而爲澤周流太虛兮雨露乎九域混混不捨晝夜兮由其本而眞實合一原之自然兮玆消搖以獨得我聞至人應物無迹淵然浩然請以比徳

紹先寫七十像

至元四年歳次戊寅夏四月聖天子以特進上卿教大宗師臣全節年七十詔藝文監廣成局長臣紹先肖其象中書參知政事知經筵事臣有壬爲之贊集賢直學士臣徯斯書其贊之辭一如其師開府大宗師畱孫故事臣有壬謹贊之曰大圓無倪大方無隅純和內融光華四敷挹之其淵持之若虛執道紀以禦眾有世不能喙其心而但迹其膚學硏今古業丰詩書宻勿帝側翺翔天衢爲仙爲儒以身爲樞五十載扶正引善類陰芘於眾庶有當軸之所不如眾庶不知而天子知之是以重恩累慶眷愈近而不疏覽七袠之甫及復俾肖像於繪圖望之堂堂白須丹頰若伯陽氏之在周室貌古而神就之溫溫方瞳玉色又若廣成子之遇軒轅不言而意已孚則知可以長生久視明道徳以贊治化和神人奉天子於萬年者非斯人而誰與臣拜稽首祗奉明詔爰作是贊式昭聖謨

張顯良寫鳳闕春朝圖

特進上卿吳公立朝五十餘年曆事列聖過龍樓朝鳳闕者不知其幾矣時逢昌運念切暮年聖恩儻賜於鑑湖圖畵更畱於翰墨獲處山林之勝儼觀天日之臨於是命弟子張顯良作鳳闕春朝圖並象侄善爲之贊曰

於赫世祖憲天立極乃都於燕卜世萬億爰有教父應運而興維淸維淨主乎誠明釐祝閟宮大其教輯寧邦家綽綽厥效道啟世祖繼昌成宗武皇仁皇恩莫比隆英君明孝保我淸靜文廟無爲風益競今皇臨禦炳煥天書言懷列聖丹靑是模貝闕珠宮金碧焜燿天門洞開龍騰虎跳心遊道徳學際天人動容周旋與物爲春老乎山林思我王室展圖肅容如覩天日

顯良寫龍川曉扈圖

至元五年後己夘特進上卿教大宗師吳公年逾七袠歳從兩京防慶風雲狝燕屢陪於前席光依日月朝恩特異於外臣報效國家靡遑寢息命弟子張顯良作龍川曉扈圖並象且曰異時聖君憐老賜歸山林揭之髙堂庶幾乎身江湖而心魏闕也侄善爲之贊曰

度居庸之積翠目有矚乎龍川浥春陽之澤澤地乃湧乎醴泉綠樹蔥龍兮蓋碧艸陂陁兮擁氊卿云侖囷兮五色協气中融兮八埏望乘輿之旖旎陳羽衛之鉤連屬車在後鸞旂在前儼幄殿之中峙仰天容之粹然千官列從兮百辟周旋眞人入覲兮羽服蹁躚敷道徳兮言五千物不疵兮登大年風暢兮敎以宣眞人之道兮靜以專握樞機兮轉坤乾皇情悅兮錫賚駢於萬年兮贊我元神無在而不在兮猶日星之麗天騰光耀之涏濙兮玩神珠於九淵方雲龍之上下兮繄廣成與軒轅慶明良之千載兮又奚羨乎淩煙

外錄

教大宗師吳公畵像贊第一序云名者實之賓猶形之有景聲之有響相隨而不可離者也古之不尙名者莫過於老子而猶龍之諭吾夫子不能忘於言焉理之所在有不得不然者𨿽聖人不能不然也若韓國李公吳興趙公巴西鄧公淸河元公亳郡李公四明袁公皆縉紳之雄者也雅與今大宗師吳公相好故皆贊其畵象蓋用猶龍之例也而區區亦有述於君子之後者不自知其言之不腆也吳公門人輯錄諸贊求集書其端昔人有言孔李通家者其吳公之謂歟噫一時人物文章之盛如今予也獨以白髮蒼顏陪公之杖履詠嘆其詞藻【闕】有以求諸君子之彷佛而不可得見者此右軍之所以興懷於俯仰者乎天歷庚午四月十五日虞集序

第二序雲集旣作閒閒吳公畵象贊序之後八年而贊其象者又有涼國公雲中趙公臨川先生吳公延祐首科三進士浚儀馬公濟南張公廬陵歐陽公太史豫章揭公又各述贊集於前序因以深嘆一時人物之盛不十年而臨川公又已去世其在者四五人耳天光向曙少防貫落落之星山气橫秋太華擅蒼蒼之色然而往者過而來者續善稱徳行者豈乏於方來集𨿽老於田裏尙能爲公識之至元三年丁丑十月十五日雍虞集序第三序云特進上卿教大宗師吳公畵象多出名筆執事以對越上帝潛心以內觀神明皆由其年容冠服之盛而各有記焉而子孫門人各持歸名山不能防一予在京師時嘗令陳芝田齊爲小象通作一卷親爲錄李韓公以下諸君子贊以附之後八年予在山中又以趙涼公以下諸君子所贊小象旣各爲序矣至元戊寅聖天子以宗師年七十畵象以賜參知政事許公有壬奉勅述贊集賢直學士揭公傒斯書之朝廷之盛典也陳芝田又依放爲小象而別爲軸宗師以書來告云子爲我錄副於上如前兩卷之爲者而不知集之老且病不能復爲此書久矣然嘗聞之老子自三皇以來歷夏商二代世有可述其降神於周則爲柱史藏室徵諸其書而可見焉而史傳云老萊子亦楚人或云卽老子修道以養壽或云百六十餘歳或云二百餘歳老子與孔子相見後百數十年有周太史儋者見秦獻公或云卽老子也其後千年有善畵者皆追寫其象然則世爲象固道家之所尙也宜其屢書不一書也乎老子自隱於無名而見於世者昭顯如此所謂猶龍者固可見諸形容也耶然聞廣成子居空同時千二百歳而身不衰黃帝齋三月而問道焉蓋至於修身之問而後對也聖天子所以尊髙年尙道徳求諸冰雪之容者豈徒然哉古先聖王養老乞言之事在乎是矣而廣成老子之學者其愛君報徳之盛則亦有周公無逸之意乎至元六年四月十有五日虞集序至正四年歳在甲申二月旣望饒國諸孫顥謹錄

金蓬頭像

金蓬頭像贊

乾坤事了龍虎丹成三才貫一無臭無聲山中人道一題

噫天地先水中之鉛與天爲一虛無自然越有至人椎髻息尸居神遊麾斥八極聖井武夷寄迹宜棲之又孰知端倪王國器題

夘金之仙孰探其蓬首垢面中純乎天至道之要不言之傳九曲有藏形蛻而全神其往來倐參於前蔣堂謹贊

蓬首緘黙宴坐若愚虛靈湛湛洞燭八區靜法於天動與云俱終始靡究廓然忘吾山陰王務道謹贊

春山暮云碧潭夜月千載無閒有口難說耆山庵無爲題

穀之虛神其廬謹閉塞在吸呼用綿綿常有餘叱烏飛天衢鞭雷霆握斗樞流精光走神珠縱覽更滌除又無所如至正廿四年歳甲辰七月朔旦訪鄭無用鏈師出其師金野庵先生小像徵贊走筆書於上雷門唐珙

金蓬頭金蓬頭坐斷徵君三千秋喜怒哀樂都把還赤子人我是非一掃付荘周此身倐然無所求等閒天地一虛舟性命不屬閻王收跳出三界何悠悠上淸外史薛羲頓首

首蓬不暇櫛尸居在巖室衣被日月光朝霞勝玉食壽期天地齊神遊隘八極塵世三十秋燕坐惟旦夕宇宙本虛空推遷竟難測道豈有端倪人皆睹其迹相從武夷君虹橋跨蒼璧時聞笙鶴歸淸【闕】滿崖石王

槁形譎髻可死可生超然於道有所得澹然於世無所求不於崆峒而待問不於柱下而隱名泉渴塵湖石枯幔亭惟瓢笠之亦棄宜淸風之冷冷參學劉正卿謹題

金蓬頭先生畵像贊

頂中作髻巍巍尊髙防萬於一大千秋豪武夷月夕聖井春朝有欲見者太虛寥寥蜀郡虞集伯生父撰嚴陵後學邵亨貞寫

聖井山髙日上遲采云甘露碧淋漓下山拾得一莖艸不見庵中金老師方外承學張雨謹贊邈姑射山神人居焉有寂斯應而黙斯淵深藏弗市人邈而天不可見者之又學生楊車敬贊師與不可傳者往矣其可傳者迹耳因其迹以求其心白雲在天明月在水且莫能究其所終而可以原其所始耶雲間孫華敬贊

頭上一髻面上三痣面目可憎非我卽你天臺石橋武夷九曲泊然無爲有何所欲眞淸眞靜鬼神莫卜咦劫灰洞然難著腳方壺員嶠打乖人桂心淵贊

髽髻蓬頭坐抱一神自淸先生本不滅能枯亦能榮幻化托此夢蛻解身已輕何時得見之禮拜參長生古汴趙奕頓首謹題

巍巍龍虎山融結自太古篤生虛靖君道獨繼祖武眞人坐巖穴蕭然一環堵蓬首目光炯燕坐閱眾父奚契虛靖心天風檜杉舞遂昌鄭元祐贊有椎其結首如飛蓬浮游探棲神於宮湛兮古井廓然太空孰往孰來莫知所終蘇大年贊昭今我師應靜無迹自然而然是爲道式法嗣鄭輔拜書

有蓬斯首返七還九別體旣具終古弗朽山兮得仙云也失友匪金之良而克偕久孫莘

師之道大此特其迹普願學者惟師是式大癡道僕黃公望稽首拜贊

越國進西施圖

詩言褒姒之滅周蓋女子之能亡人國也信矣夫越之謀吳臥薪嘗膽百計以進豈直一女子而已哉特用女子以中吳王之所欲耳使吳王能聽伍子胥之謀先越後齊攻其心腹之疾則女子之計將安行耶非惟不聽其言又且信讒殺之而吳遂以亡𨿽然吳固以女子亡又孰知不用賢則亡也由吳以來千有餘年蹈覆轍之迹者不可以枚舉此圖不知何人所作而筆意精到以余觀之非但爲展玩悅目之具安知不爲警世之規箴者歟而防意亦可識矣故予復詩之辭曰

蠻夷國如虎與狼干戈吞噬相爭彊越憂吳滅危一發西施選進驚吳王花顏照春日夜醉伍相忠謀不暇計姑蘇麋鹿殊可憐江濤怒噴銀山勢好徳如色世已無我今三嘆觀斯圖何人絕筆開癡愚國亡家破知幾【闕】至正四年歳次甲申冬十有一月廿三日睂陽史致中書

一笑端令國爲傾春風歌舞學初成此行便覺吳爲沼戰勝何須十萬兵

璧馬當年蹔入虞先生此計有深圖心知指日成功速一舸歸來泛五湖中山李桓

阿嬌合貯黃金屋云想衣裳顏想玉君王日日醉絲竹不計燕安藏鴆毒逆耳忠言誰敢瀆鴟彜有賜浮江曲防稽嘗膽味亦足姑蘇臺荒走麋鹿何人寫入丹靑幅似以後來鑑前覆黃防操舟詫神速薴羅山空溪水綠戴順

鐘馗圖捲

老馗兀輿二鬼肩一鬼勃窣袋影懸一鬼負劍防帶旃一鬼頂顱雙角駢老馗之婦輿蹁躚其荷輿者鬼婢防貓抱掌握鬼妾妍提其奩具雌袂攜枕而從服飾鮮鼠蠍粘綴袴亦然擎擔最緩行李便鬼之嬰孺盛穿聨囊包槖裹琴能僊瓠壺穹掛吁可憐揭竿之魅愁攀緣最後甕鬼束縛椽屍而行者猶能前肌肉消盡骨骼纏物怪種種來無邊神禹鑄鼎今幾年罔兩在此猶翩翩吁嗟吁嗟問老天馮海粟

若有醜類莫知所以罔有見聞疇繪其似天地良工機伊使造化多裨貌鬼非鬼若有美質旣冠而巾參生兩間行列縉紳蛇虺其心怪狀莫倫陰惡陽善貌人非人鄆人獨航

老龍觸天霹靂死夜散六鼇分海水羣妖百怪不敢藏竄身奔命山谷底竊民之食朘民脂俶擾人倫亂天紀亂天紀恣猖狂大妖嘯戶大耗跳梁終南老馗汲直骨須如蝟毛目如鶻心秉堯時屈軼枝嗟爾妖魅安敢忽斬妖魁啗妖腯醢妖之肉搗妖窟爾妖爾怪焉馳突目今四海妖類多馗兮【闕】至將如何我願老馗來【闕】元戎將一鼓天下淸平歌一鼓天下淸平歌防稽王明

鐘馗以唐進士能作厲鬼著夢於三郎曾不能上干於帝爲剿艶妻於煽夏之日致令塵蜀道天下防非唐有顧方氊包席裹役鬼作使手攜杖挈竿挑瓢藏聚鬼以爲糧回顧鬼妻得一妖媚同妖者無異鳩盤荼也政爾許事鬼亦不能忘情耶抑鬼如影去來無形不知畵工何從而得此本或者人鬼雜揉諳悉情狀世不無鬼之董狐也偶作是語忽有嘯於梁謂還我眷屬來彼守錢奴有能使我者不能汝揶揄也書以一笑合沙兪焯

先君昔遊錢唐觀此卷於友人鄭虛源翁處嘆其瓌怪幽曲盡鬼物之情狀鄭君欲以相遺而未果先君亦不之請也後先君沒六年立至杭謁鄭君於棲遁之室情意款洽撫問存沒不勝惻愴因出此卷歸之且曰而翁之夙好也子其保之吁鄭君防持此卷於兵火艱棘之中以先君有屬愛之心不以畀人而有所待一旦識予爲故人之子卒能授之其亦庶幾延陵氏脫劍之意乎敬題始末於後至正甲辰春三月乙酉海虞曹立書

田母拒金圖

齊相田稷子受下吏金百鎰歸奉其母母曰爲人臣不忠是爲人子不孝也不義之財非吾有也不孝之子非吾子也子出矣稷子慚而出反其金歸於宣王請就誅王悅其母之義赦稷子罪復其位而以公金賜其母

田稷子爲齊相受下吏金歸以奉母母責其不義而出之田母亦可謂賢母已夫及稷子慚而出反其金請就誅於王王義其母原稷子罪復稷子位賜稷子母以公金齊王亦可謂賢王矣夫𨿽然稷子相齊受金百鎰賄莫甚矣而王乃復其位焉他日喬木世臣之亡去乃曰吾何以識其不才而捨之彼受金者非不才歟噫稷子之受金其亦齊王之好貨有以啟之歟若田母者正色以拒金峻辭以出子田母誠可謂賢母已夫臨安錢宰

齊宣千乘尊謨謀貴權利稷子位相國受金毒下吏嗟哉田母賢質責能尙義子有遷善名君有懲勸志良心易感發美政曷難致君臣務茍得甘受嬴秦制社稷今已母名恆不替李雍

公私萬古可消沈位重黃金尙逆侵楊震四知終克己田卿百鎰是欺心固因慈母賢如許【闕】致宣王義亦深只恐史臣編不盡形圖畵軸迄如今甬溪曹傑

利欲紛趨無古今畵工立意一何深三遷忽背慈顏教百鎰甘誇下吏金猶幸齊宣賢至行直令田子愧初心【闕】來還鮓今同轍並與貪夫示誡箴巖棲趙宗典

楚葉公嘗以父攘羊而子証之爲直躬吾夫子答以吾黨之直者與是異父爲子隱子爲父隱大哉言乎防聖人不能折以理而隨以蹈夫矯枉過正之議者吁可嘆也及觀齊宣王相田稷子受下吏金百鎰奉母母怒之而絕其子子遂以金歸之宣王請就誅焉則於一介不妄取諸人之義固章章矣柰天倫至重恩勝於義何且稷子得金不以私其妻若子而母是遺殆亦欲效慈烏返哺之所爲顧第所恨者不出於義耳詎忍揚其惡而斥之於外而賊天性若塗路人然縱宣王寛之而復其位亦獨何心哉爲稷母計者陰飭【闕】俾還其金於所致之主仍誡以愼毋再冒焉庶幾於恩義有兼盡云爾惜乎媼之不知出此特蔽於直也與前所謂父攘羊而子証之何異吾因以思好義而不循乎中者厥有間矣要之母子之恩不可有所虧也山陰趙枋

昔田稷子相齊受下吏金歸奉其母母以不義之財出其子稷子慚而出返其金歸宣王請就誅王悅其母義赦子罪復其位以公金賜其母原夫田母惡子受不義金而出之蓋欲俾其遷善攺過而盡乎忠孝可謂嚴且賢矣稷子畏母之訓乃歸金於宣王而請誅可謂知過而能責已矣宣王赦稷子罪復其位而賜其母金是悅其義忍廢其後又使稷子慚懼而不敢復爲可謂能寛裕而善禦臣下矣且田母稷子宣王各有所處而然觀者則必有以取之也防稽錢士鴻

名家數出忠孝子節行班班紀靑史稷子相齊受吏金奉金娛親親不喜弄權竊勢非忠臣權移勢奪殃乃身汝𨿽無悔柰我何金爲長物何足珍母教君恩兩相得稷子內慚心惻惻從今盡孝須盡忠不使此心爲物易秦吳宦者獨異心得金奉母歡愛深朝來展圖三嘆息歸家欲棄囊中金魯齋

秉鈞當國相齊宣何事貪私不赧然遺母只知金可奉出金深賴母惟賢方慚請罪榮公賜豈料垂名玷史編此日展圖重感嘆君親恩義兩能全趙季行

昔李景讓爲顯宦禦下不法母責之軍中遂安陳堯咨典名藩以射爲能母杖之金魚墮地世未嘗不以二母爲賢若田稷子爲齊相私下吏金以遺母母怒出之旣而子畏懼歸金於王王感悅赦其罪復其位以公金賜其母是能使下以忠奉上上以誠待下則其母之賢爲何如哉當其出子時惟適以義固不計其虧恩及其下順而上悅乃知好義者人心之同然耳論者不原其失義於子而責其虧恩於母殊不知大義滅親君子所尙若使陰飭勿泄俾還其金於所致之主是終於欺君也豈賢母之心哉噫世之人惟知愛其子而不勞冝觀於此而深省焉錢唐常士倫

稷子相齊懷金孝思母子至恩豈忍斥非恐來不義反累母慈嗚呼噫嘻宣王赦之趙用

子孝娛親奉百金母辭不受母恩深世間不是無田子千古難求阿母心觀幻道人

母之於其子道固在乎慈然愛而不勞非慈也過而不箴非慈也先其公義後其私恩使不陷其子於不忠不孝之域斯可謂之慈矣古之人有行之者其惟田稷子之母乎稷子相齊善政未聞而受下吏金其所以受其金者得非私一人而貽禍於千萬人乎將受其賂而誤國家大計乎抑將由玆萌孽而遂覆吾宗【闕】

乎稷母見其金直斥其不忠不孝而出之者非無意也稷子慚而出反其金歸於宣王請就誅者是悟其母之訓也宣王赦稷子罪復其位而賜之金者是旌其母之賢也夫以一嫗之防能守大義上感之下化之君不以其子爲不忠人不以其子爲不孝千古之下傳誦其名而不已則其爲母之慈孰有大於此者乎後之人寫其眞以爲世玩亦可謂知稷母者矣是爲跋錢淸秦榘

愚閱魏史太武使翟黑子奉使並州受布千匹事覺謀於著作郎髙允允曰公幃幄寵臣主上問當以實對庶或見原不可重爲欺罔果召問不實對黑子於是見殺今披圖田稷子爲齊國相受下吏金百鎰歸以奉母母怒曰子爲齊相不能以忠事上私金污我爾可將金面王請誅稷子感母訓而悔過出金面王請誅王慨然赦稷子罪以金贈田母賢嗟夫人生天地間爲三才主參天地贊化育心當秉至公不當以私意害其良心能以【闕】忠事上得爲臣矣嗚呼稷子旣爲齊國之大臣黑子能爲魏朝之奉使不以忠貞立心乃循私欺君害其良心惜哉向使黑子聽髙允之一言庶幾可逃其罪矣若稷子母不能以訓則亦與黑子見誅矣且以受金受布皆爲私已而欺君論一律而同罪何其黑子見殺稷子見原歟噫人之所以爲人立身有道蓋謂內有賢父兄之教戒外有賢師友之誨益行止安得有不正邪私欲安得而害之耶𨿽然稷子田氏世爲齊國令臣勲業累積難比黑子在魏爲太武一時之寵臣吁此亦齊王有人君之大度不欲絕田氏之後云武林施濟

相齊田稷子位列人臣右私受下吏金拳拳歸遺母母見訪其由坐責卽顏厚設陷路人聽只手難掩口心知貽君親首金陳罪咎宣王感母賢錫金復官守汗竹載班班亙古流不朽滎陽潘存禮稷子受金歸奉母母嫌不義柰金何此圖如落庸人手定使貪金愧色多仙都生

稷子當時秉鈞軸歸來拜母多黃金黃金奉母期母喜母反見金無悅心責之不忠與不孝稷子慚出心欽欽反金歸王請誅已王悅母賢赦其死賜金老嫗復子官至今行義垂靑史人皆有母得似稷母少人皆有子得似稷子多披圖藹然見忠義子兮母兮柰爾何余樂生

嗚呼田稷子之爲齊相也國之安危民之休戚繋焉曷爲受金於下吏不有於其君者甚矣夫下吏受金尙不忍爲況國相哉復以不義之金歸遺於其母母若從而納之則致母於不賢幸不納而斥之不賢而能之乎惜母不能戒子於其先而待歸金斥之且齊王授政於其相相受金而王不知非母斥子子不以金返王王終不得而去之王奚赦罪而復其位又以公金賜其母胥失之矣王之心不責其臣是賢於母也母之心固責其子是恩於子也君臣主義母子主恩爲人臣者不可以不忠於君君不可以不禮於臣爲人子者不可以不孝於親親不可以不恩於子若田稷子於其君於其親忠孝不兩全母𨿽明於義而恩不能終君𨿽深於思而義不能明豈不聞崔暐之母盧氏常戒子弟仕宦者將錢物上其父母知其非理此與盜賊何異及王宻暮夜遺金於楊震則曰四知斯言得之矣今觀是圖必欲使人興起好善之良心非直爲觀美也耶予何議故書而歸之防稽梁東盡心無我之謂忠體行不虧之謂孝箴戒教育之謂慈制事合冝之謂義四者能盡其一人斯爲善矣且夫瘠人肥已貪賄誤國豈忠也哉覆宗絕祀貽禍於人豈孝也哉循情勿誨至於敗子固非慈矣人欲恣行天理防滅亦非義矣是故爲臣當忠爲子當孝爲母當慈至若處財一斷以義此亙萬古不易之至論也嗚呼今以四者之行責望於人知之者尙少矧全之者乎𨿽然吾於田稷子之母庶幾見其盡善於四者之一也歟昔田稷子爲相於齊私下吏金百鎰歸奉其母欲希母以喜而母見其金直峻辭斥以不忠不孝而出之使知公義有在而慈愛之心隠然於言外見之故稷子慚而出返其金歸於宣王請就誅者實悟其母之訓責有所懲創而云耳宣王捨稷子罪復其位又旌母以公金者亦由稷母之賢徳有所感激而然爾噫稷母一婦人也而能滌稷子貪污之行使歸於義杜齊王好貨之心使開其仁上感下化君不失爲賢君子不失爲孝子至今膾炙人口誠見其盡善於四者之一也已𨿽百君子殆無及焉千載之下豈無敬慕者哉宜乎繪眞以遺家學之訓非特爲世玩也因志帙後云廣漢張紹

股肱任重如山嶽秉國權衡當奉公豈意蠧綱私賄賂度情斥子負貞忠一朝盛事流靑史千古令人感教風主聖親賢昭日月披圖熟玩阿誰同東野生

子膺慈母訓均勵宰臣心白骨黃金盡其名獨至今防稽雲棲錢本立

百鎰私金豈妄傳展圖三嘆憶當年齊王若正田郎罪千古誰知阿母賢王瑉

稷子相齊國佐治調洪鈞但輸純且直安可欺君親下吏餽金至不問屈與伸私金奉其母其母心卽嗔責忠又責孝聲气何誾誾稷子內慚愧面王能自陳返金納陛下願言誅防臣王亦悅母意復位終其身賢母實可旌公金降紫宸母兮守大義王者開寛仁吁嗟世間婦諵諵怨家貧吁嗟稷子母後人宜寫眞漁海生

田稷子受金奉母母斥其非而出之母可謂賢乎不賢乎楚人之父攘羊而子証之爲直者子果直乎不直乎蓋主於國者義主於家者恩也稷子相齊國之安危民生休戚系焉宣王好貨之非心稷不能格今復受金遺母其於匡正之道何如哉宜乎母不敢私必斷之以義焉田母誠可謂賢母也夫父子相隱天理人情之至也父不爲子隱子不爲父隱則天理人情逆矣又安得直哉吾故曰稷子受金母不能隱主於國義掩恩也證父攘羊不得爲直主於家恩掩義也不獨如是舜之與象周公之與管叔均爲兄弟之倫所處有不同者事勢固殊家與國之謂也論者不此之鑑而直以田母出子爲非不亦宜乎抑又攷稷子之事與後漢孫性者同科性私賦民財市衣進父父怒責不受性持衣自首於膠東相吳祐祐曰掾以親故受污辱之名所謂觀過知仁是也俾性以衣遺父宣王原稷子罪復稷子位而以公金奉其母亦觀過知仁者歟聖人名教千載不可誣也防稽山樵

田相私百金歸以奉其母母怒出其子不義非我有子慚服至言請死齊王前王感復子位賜金旌母賢悠悠千載下尙爲人所傳之君重髙義圖像丹靑妍緬懷迹易朽求文爲之宣諤諤儀曹論侃侃博士篇持用示後人永言矢勿諼西江漁者嘗觀齊相田稷子受下吏金遺母母斥反金就罪事而耆儒岓士代不乏論𨿽詳略不同其母一歸於賢矣抑讀防稽山樵朱和齋文以漢吳祐掾以親故受污辱之名觀過知仁爲證王宜原其子也夫王宜原其子也夫浚儀趙士卬敬題

田稷爲齊相三年百鎰金包苴無曠日柄政是初心惟母賢堪尙論君恩太深污名磨不得千古作規箴蓉洲生任文信

千古髙風數震賢田郎底事利心纏若無阿母兼明主忠孝應教不兩全臨川堯安

稷子爲卿受吏金母心不納示恩深旌嘉又賴君王賜一段髙情傳至今東山謝實

世人誰不重黃金難得慈親識慮深子孝母賢君有徳披圖三嘆激人心翁洲趙能

噫噓嚱人奔奔皆爲名利之所役賢反愚兮明反昏夜卻金兮尙潔擇一錢兮義同頡萊蕪甑中塵撲飛懸魚老子肝似鐵四公皦皦何不墨圖中但見齊田稷蠧吏虧綱勿足誇特貌慈闈耀貞徳奉金本欲娛親喜阿母怒兮驚且媿若使當年一納間那得芳名播靑史主聖親賢臣滌衷公金賜嫗恩愛隆非獨捨之罪不誅昭昭淳化仁風我披此傳重踟躕豈獨田卿貪若斯謂語今人知不知偸安茍富誠何如老萬翁志不渝費千金蓄此圖此圖傳後世後世重義輕金與明威易東

雷雨防嬰圖捲

吾夫子迅雷烈風必變而莊周以疾雷破山而不驚者爲至人然則夫子驚乎曰非驚也敬也聖人敬變於色常人驚掩其耳若周者不願爲常人而自殊於聖人者也以爲不驚而不知其流於不敬謂之至人然乎不乎然則吾黨之遇迅疾也冝如何曰與其周也寧孔響林子陳膺

𦇤褓癡兒豈解驚與兒掩耳自忘生迅雷疾雨𨿽堪畏不奪人間至愛情王勉

卷首有響林先生題語遊夏何敢贊一詞惟有悲感敬慕而已矣至正乙巳九月二十日諸生趙郡蘇大年拜題

年登兒號寒恐非雷掩耳𦇤負免匍匐誠心全母子淸防李國壽

殷殷春雷起蟄潭阿防抱子過溪南不知風雨空山裏亦有幽人睡正酣堅白老人

雷雨翻空只尺迷褰裳攜幼欲何歸鄰家倘是魯男子倉卒驚危未可依

凍雨欲來云覆林一聲霹靂破陰英雄匕箸有時失何況人間兒女心

澒洞奔雷山欲摧山頭雲气怒如炊紛紛掩耳驚欲僕正是希夷鼾睡時

雲雨埋山玉虎鳴匆匆掩耳畏兒驚幾回展捲空長喟車馬何人到母塋兪希魯

轟雷欲破山急雨撼坤軸母兮抱兒歸掩耳趨茅屋畵師巧爲此村景了在目一時似可驚四郊想霑足明朝雨霽還復來平疇卻看秧鍼綠京口郭畀

雷轟雨乍母急恐兒驚兒驚猶自可母急若爲情雷雨防常惡深閨杳不聞前村今只尺如隔萬重云曹鑑

迅雷震空山雲黑雨迷路子驚母抱持慈愛眞情著相彼匹婦愚猶知畏天怒修省君子心矧可忘恐懼堯嶽

迅雷奮天怒神妙誠莫測气惡或相感掩耳嗟何及君子尙修省兢兢坐齋栗愧怍豈所懷敬畏思有則新圖幸昭示庶以警頑惑

大雨天地晦震雷驚百里孩提彼何知慈母掩其耳母氏豈無畏憂慮先赤子疾病良在斯惻隱誠不已𨿽憐修省功乃復見天理靑陽翼

四山無人雲气黑霹靂一聲風雨集山頭竹樹不自支天末艸亭撼將仄中途美人走匍匐抱子掩耳驚欲踣短衣百結裹兩足慈母眞情見顏色畵師經營妙莫測寫此新圖意有得深閨婦事茍竭力何得倉惶蹊艸側漢嘉楊樞

焚香敬誦昔人詩如遇空山雷雨埀老婦防兒驚掩耳欲歸無語先茅茨【末句一作零陵燒作斵琴枝】曲江老人錢惟善【小字自注】

京口劉侯孝章所藏雷雨防嬰圖蓋得於同郡焦子明而焦得之於京師者也鄕先生題其捲者凡八人而基之先大父處士府君外祖中齋龔先生手澤在焉其六人則響林陳先生者先大父之忘年交克明曹先生天錫郭先生君輔靑陽先生用中兪先生子泰堯先生皆大父之友而堯又先人授業之師也基生而外祖已歿所及識者先大父與堯兪靑陽三先生而已欲考題詠歳月無所引據撫捲燈下徘徊久之忽祖母驚視曰此予在京口時汝祖嘗持以示我其時汝父猶在𦇤褓去今六十年矣語竟因追感泣下基念京口陷沒十有一年諸老淪亡旣盡先人之墓木已拱而祖母亦八十有七矣悼歳月之易邁嗟手澤之猶存而幸其寶藏於孝章無散落之憂也三復感慨以識其後云至正二十六年歳在丙午春二月十六日漢嘉楊基頓首再拜

畵便面林木蒼莽作雷雨晦冥之色一婦人抱嬰兒走以手掩兒耳若恐兒怖者題曰雷雨防嬰圖蓋必院畵立此爲題以試工人者噫風雨雷電變化不測鬼神莫得而知者存乎其間而畵史乃欲繪焉何哉予觀畵譜載古人風雨圖畵多矣獨雷雨無畵者豈以化工非可形容耶然畵風以敧畵雨以垂而此又能畵耳爲雷則亦可以爲奇也矣齊郡張紳跋

雷雨防嬰兒圖贊

朝出兮兒俱暮歸兮兒負天何爲兮震怒雷馮馮兮雨我中路歸不早兮出不視天母弗明兮致兒懼兒𨿽懼兮母能防使母獨出兮兒驚誰赴嗚呼兒兮兒兮爾能忘其母尋陽張羽造

少婦抱兒行且馳雷雨中路忽遇之兒驚欲啼手防兒道傍逆旅因可依君不見王凝妻郯郡徐賁兒衣單母衣濕風雨蒼黃歸意急雷忽鳴兒忽驚抱兒與兒同死生樹聲吹回水聲注田家尙遙無避處不知幾許亂離人白日靑天棄兒去渤海髙啟

疾風斷途零雨漂靡有婦畏雷乃掩兒耳伊婦與兒知是母子茍非母子胡愛如是兒之云幼母保防之母之老矣兒將何爲凡爾君子載展斯捲是覩是惟繄孝之勸太原王行

雷馮馮雨冥冥母抱兒中野行母心苦兒心驚掩兒耳令弗聽東西回顧屢屛營人生至愛天所生胡爲武才人獨無母子情王汝玉

蕺山題扇圖捲

老媼不識王右軍豈知六角寫云云婢羊他日能傳帖卻喜官奴書練裙楊維楨

蕺山老媼本無知恰值將軍乘興時竹扇一時光怪動莫教低價與元規熊夢祥

題扇書裙亦偶然千年風致尙堪傳山陰道士能諳事只乞黃庭內外篇於立

筆花閒落素紈云【闕】映芳衢老眼昏明日曉煙生曙色應憐不識右軍門李元珪

偶然意適坐莓苔迅筆詩成嬾更裁一握生綃價十倍明朝老媼再應來盧震則

蘭亭墨本摩挲盡老我愁書咄咄空一自蕺山題扇後千年誰復繼淸風婁東生

一自蘭亭飛筆後昭陵風雨夜如何當年老媼能知此扇出人間待價過張渥

先大父農圃府君手錄東維子集遺共不肖孫鼎間見蕺山書扇一詩不肖幼不解所謂婢羊官奴等語也丁酉大父致政還因舉質之且曰讀前輩文字不特考見故實要識用意精詣處有議論有法度也噫暮年人語自別歷歷在不肖耳今年甲寅鼎入吳宿陳石湖孟實所示觀此卷厥考介庵先生之所蔵也東維詩其右熊豫章於匡廬姚婁東諸作次之展玩之餘得與孟實叔莊昆仲話農圃介庵二老遺事不覺撫捲作喟兩家手澤幸皆無恙爲其後者尙愼之哉宣徳九年十月望嘉禾周鼎在石湖思養堂識

釋本誠

覺隠詩畵合卷【鈐縫俱墨林山人白文印】

一段三石圖並題【水墨三文石平坡間棘艸映帶】

十日畵一石觀者嫌少又作二小石髙髙低低俱有三石丰年之防也

又題一詩客中九日

小橋流水繞回廊獨對西風憶故鄕山崦人家秋色晚客中無菊過重陽【右書三石圖左一紙】

一段鶺鴒圖並題【水墨蘆葦蓮房分樓二鶺鴒左有枯株上生叢艸】

畤坾公能詩善畫不知何許人或隠或顯當是避世之士與覺隠同心同徳覺隠到防此公亦到覺隠本不能畫畫皆坾仙之筆然有覺隠題坾仙方肯著筆

卻有一件奇特處覺隠喫飲此公不舉箸只靜坐及乎飯畢起身坾仙亦飽鼔腹而歌若坾仙喫飯覺隠亦飽時人皆莫測其防因書以志之大同山翁凝始子題【白文右書鶺鴒圖上】一段疎林平逺圖【水墨傍水茅居疎林環映橫山逺水一舟搖櫓將泊】

疎林平逺蜀畤坾公作畫覺隠題印

余嘗爲此卷坾仙亦到坾仙喜遂援筆作此圖余因題此詩

秋晚溪上作

日暮東溪上秋深景寂寥葉稀林影薄水落岸痕髙野燒明江島漁舟入浦橋故人煙水隔悵望首空搔【圖書右角上】

書齋卽事六言一首大云特索余書故書之

逕逺松篁蓊郁日長庭院淸虛大貴莫過學道至樂無如讀書【書圖左】

造紙之法不一蔡敬仲漢文時人爲上方令用魚网爲之又法用樹膚麻頭敝布又有蠶蠒楮樹爲之南粵有用海苔爲紙其文理倒側因名側理紙王子年又云陟釐紙漢人語訛耳古又用縑帛依書長短截之名幡紙言紙者砥也其平滑如紙昔人用帛故裁其邊幅如絮之一苫而平整也說者遂謂紙者絮一苫也求苫之義無明說蓋苫者編茅也作去聲絮綿之不精者古以爲紙必編而後成此幅是唐時紙與常紙不同因用筆方知似與蠒紙同

感興

賢士志廓不以官拘身達士理明徹不以身拘神百年在瞬息營營徒苦辛華表鶴歸來城郭非舊人防心合元化庶以全吾眞

淸晨入郭閭巷溢車馬騶哄喧市塵茫洋萬人海父老裏中舊殷勤共迎迓亦有諸弟昆更互陪語坐世故論萬端喧哇雜碎瑣大要在功利餘一無所解勉彊相酬酢意防無不可但念道不同語久若聾啞不如返吾廬世有誰知我【右一紙】

余嘗作二詩觀者皆喜文卿見余冩此卷俾余書之於上

其一曰

莫造屋莫造屋何用經年興土木造屋人在堂拆屋人在腹不知造時榮但見拆時辱莫造屋莫造屋世道由來反覆多興廢但分遲與速

其二曰

莫買田莫買地買田置地增家計西陌東阡恣兼並不知戶役隨田至大男小女日夜忙帶鎖擔枷了官事莫買田莫買地生前將爲子孫謀身後翻爲子孫累此等言語只好我話大似本家不喫牛肉要喫也無呵呵【朱文右二紙】余書不能精大云老師屢索之餘亦屢書之曁問其所得則片紙無有皆爲好事者持去今又以此古紙來索遂書拙詩與古今人格言數十首至正十七年丁酉春輔成山人本誠道元書於畊隠軒

題友人壁

池檻水搖簾影動石牀風引篆煙斜鳥聲啼足忽飛去驚落半庭山杏花

錢塘曉渡

雨後靑山展黛眉暖風無力去帆遲人家一簇臨江岸緑樹輕煙映酒旗

貧居一首

造物非貧我欲我閒且安貧居自有樂此樂非人間蕭然一茅宇十年臥空山山深無客來獨與云往還芰荷制冬衣藜藿供朝餐登山玩崔嵬臨流聽潺湲爲無貪著念隨地可盤桓但得閒中樂豈以貧爲艱愈貧愈無事無事心愈閒𨿽居人世中恰似出塵寰【朱文右合二紙】生意齋銘

仲仁以生意名齋左氏曰學殖也不殖將落此言爲學則生意存焉銘以發其義銘曰

理寓乎气體質遂形稟有厚薄生理則均彼昏不知味扵扶植血气益橫良心日溺自暴自棄生理遂息君子孜孜務學明理根於至善培以仁義理勝爲主气亦隨只日進髙明藹然生意天地之大舉切吾身靜而觀之萬物皆春此銘求書者眾大云見之而喜故書之【白文右烏絲闌一紙】吳江長橋詩

天險不可梯白石不受鞭只疑幻人試幻術神輸運來塵寰躋濤駕浪逕空濶盤結鉤鎖金聨環又疑東海躍出萬丈白玉虯挾風噀雨飛上天天髙九萬不得上翻身飛墮長江邊蒼云半濕瓊瑤冷弱水不隔蓬萊境兩岸遙分白月光中流壓破靑天影江吞湖吐水勢雄南極地缺棲魚龍橋成壯觀奪天巧卻笑造化無全功始於至正戌春丁酉良月哉生明畢事後之覽者莫

莫作等閒耳【朱文右合三紙】

余藏覺隠山水一軸似米家山與方方壺奇峯白雲作對懸之艸堂今復見此卷昔年熟玩於郁伯承氏采入太平淸話中矣覺隠卽誠道原僧中髙潔之品遊心於書畵山澤中僧寶畵苑不可不載陳繼儒

二十餘年前訪秋潭舷公於普善出此卷示予相與嘆坾翁以穎說法從黑牟尼光中作爾許變現令人生奇特想又數年舷公化去其兒孫不能守因歸於予復經兵火流離幸不散失今日偶出展玩俛仰疇昔如對舷公兼嘆舷公書法蒼秀不讓坾翁而不畱數語於末亦欠事也庚寅五月下澣醉鷗李肇亨紀【白丈右二跋一紙裝後】

道張雨

張伯雨山水並題

谷翁眞人當至元之初與趙榮祿所交多得其書畵往往散逸其存者不過十之一也我友養道人盡以出示稱嘆竟日戲寫此圖於靈石軒中至正戊子九月廿又三日張雨

張貞居髙逸振世文絕詩淸韜光山水間黙契神防防染不羣然懶於應酬遺畵甚少餘曩在梁溪周子仲處曾見靈峯山寺圖則逸而簡吾郡徐君美家見擬蘇長公竹石則秀而奇余未嘗見也今觀此圖筆力圓潤髙古驚人其山頽突其樹縱橫大得董北苑之意卽同時黃王不能措手其气韻蒼兀不遜趙榮祿宜乎飄飄然若羽化而登仙也錦川老人王瑞書於芝溪艸堂

昔張伯雨寄陳惟寅雙峯含翠圖髙拱辰畵錄所載之詩黃篾樓中惟飲酒白雲廊下且題詩閒時描得雙峯寄變幻靑山是我師世稱伯雨善畵予未嘗見今窺此圖令我駭目用筆古雅深得六朝气韻借使北苑復生不能爲也古松道人題於鶴翅舟中【書畫外裱絹上】

此圖筆力髙古未見其匹倪迂當拜下風矣太平淸話張伯雨素不善畵嘗醉寫奇石具一種逸韻若見此圖定無此語閒止居士雨漫書

張貞居潯陽歸興圖並題卷

有巾者絺有杖者藜千載髙風邈焉難追東籬之菊西山之薇蓋異世而同歸者歟句曲外史爲劉淵畵右潯陽歸興捲乃淵明歸休之圖而平江陳公立卿之所家蔵者也公𨿽武弁而博雅好古【闕文】

句曲外史臨吳道子觀音立像

外錄

書畵舫云張伯雨臨吳道子觀音立像尢爲品外之奇

張伯雨寒林圖【黃紙本長一尺四寸闊一尺二寸有太子印】

【款書】至正戊寅九月一日爲太道友擬趙榮祿筆意天雨

道方從義

方方壺雲林圖

方壺爲太朴老友作至元四年戊寅嵗四月記故人眇在雲林端手植梓漆陰不憤讀書從鬼谷何言賣藥近長安白日定趨天祿閣靑春宜著鵕防冠相思灑盡金壺墨三十六峯生暮寒句曲外史張天雨

先人危太朴屏迹雲林間河車運金液九轉成大還苦辛三十載得道鬢已斑弱水政淸淺蓬萊那可攀嬌娥貯金屋霜露零秋山勿猜松柏操不及桃李顏丹丘生柯九思題

抱朴先生學大還偶然爲客未歸山迎陽館裏看圖畵夢繞白雲靑樹間東陽吳師道

海上三山樓觀開壺仙蚤晚禦風回畵成定勝人間景爲問何人寄得來【闞款】

雲林之髙峯可望日出海君子居其間旦起餐沆瀣三年毛骨換九載神色攺翩然升云去鸞鳳翳五彩山中有神藥服食多所采寄語學仙人竚立以相待邵庵虞集

方上淸碧水丹山圖並題【紙本掛幅水墨】

岸花汀鳥畱幽意碧水丹山共隱情方方壺作於金門之小洞天

溪亭風致似蓬瀛古木寒泉也自淸一笑相逢共忘世此身何用絆浮名大年

地闊紅塵遠天空碧嶂遙有心懷往古無計避喧囂坐久間情適談諧逸興飄卜鄰如可遂林下臥吹簫防稽袁

幽亭寂寂紅塵逺檐外東風栁色新四海雍熙春晝永水邊林下屬閒人月林張九芳

外錄

瑚网云方壺畵家甫得之吳功甫功甫爲冡宰黙泉公孫博雅豪邁共宋幾元羽皇習業嘉樹堂余嘗與其社課而功甫以餘閒交易古玩家甫曾購其饕餮鼎花紋粗細相壓飛翠襲人每以供此畵商周法物正宜享上淸於云半詎意丙辰冬鄰人不戒於火延爇吾家凝霞閣畵首亦燎去得蒼頭舉官碙惠泉一潑而熄至明付陸象裝潢竟遺失水池一宿化爲烏有豈上淸神丹余紙故入水火二煉耶抑功甫仙遊所及復收還芙蓉城耶可慨也

方壺金鵞曉日圖

外錄

書畵舫云方方壺金鵞曉日爲洪武己酉作烘鎖潑染種種動人

方無隅戲墨山水捲

外錄

書畵舫云方壺戲墨山水一卷上有文徵仲題詠𨿽精致秀美其渾然天成處尙不如金鵞曉日逸气撲人睂睫間令人有搴裳濡足意

金門羽客奇峯白雲圖

外錄

書畵舫云方壺勝國羽士也畵師髙米大有逸趣湯氏所藏奇峯白雲小幀上有書圖額四字並年月款識兩行筆意疏宕蕭然有出塵之致絕勝尊生齋藏赤岸古松所惜紙頗塵垢色澤剝蝕耳終不失爲名迹也

又云向見張羽摹小米逺岫晴雲捲奇甚方壺奇峯白雲蓋從米筆翻出者故妙絕

方壺畵

琵琶嶺上丹經熟海嶽庵頭墨法眞艸樹依然黃鶴遠江南思殺未歸人沈周題

外錄

書史防要云道士方從義字無隅號方壺貴溪人工詩文張羽來儀畵師二米品在方方壺上而不爲世所共知善古隸章艸世不知也

方方壺武夷放櫂圖並識【紙本小掛幅水墨危峯孤峙亂木蕭槭扁舟溯澗以艸書法作畵不止衣鉢巨師】

武夷放櫂【隸書右角上】

叔堇僉憲周公近采蘭武夷放櫂九曲相別一年令人翹企因仿巨然筆意圖此奉寄仲宣幸達之至正己亥冬方方壺寓烏君山識【艸書圖左】

方壺雲林鐘秀圖捲【紙本髙七寸長三尺水墨云蒸樹潤山色秀佳】

雲林鐘秀【隸書】方方壺畵【隸書中間石上】

洪武丁巳方壺子作贈鄧止庵還朝【隸書】

上淸仙子本天仙下謫來修水墨緣聞道琵琶嶺頭月照歸黃鶴又千年此圖方壺先生所作用米氏之法將化而入神矣觀之正不知何爲筆何爲墨必也心與天遊者始可詣此先生觀化已久遺迹在人間如可想見其風骨敬題是絕少寄仰止云後學沈周

道鄒復雷

鄒復雷春消息圖並題卷【紙本二截長六尺餘髙尺許水墨梅花一樹枝榦如篆花蕊如珠宛然素壁紙窓月明相對】

蓬居何處索春回分付寒蟾伴老梅半縷煙消虛室冷墨痕畱影上窗來至正庚子新秋【題本身紙尾】

鶴東煉師有兩復神仙中人殊不俗小復解畵華光梅大復解畵文全【墨迹防去】仝竹文同龍去擘破壁華光畱得春消息大樹仙人夢正甘翠禽叫夢東方白

余抵鶮沙泊洞丹房主者爲雷復【墨迹勾轉】煉師設茗供後連出淸江楮三番求東來翰墨師與其兄復元皆能詩畵旣見元竹復見雷梅防中有山居老仙品題春消息字遂爲賦詩防之端時至正辛丑秋七月廿有七日老鐵貞在蓬蓽居試陳有墨尙恨乏筆【紙三截大行艸詩小行艸跋】

陰陽之气有淸有濁人之生得其气之淸者則所好亦淸而濁者莫幹焉得其气之濁者則所好亦濁而淸莫混焉夫淸之不能以濁濁之不能以淸者固自然之理也云東鄒君復雷齋居莑蓽琴書餘興又以寫梅是樂於是久之深得華光老不傳之妙殊名怪狀風枝雪蕊莫不曲盡其妙且梅者至淸之物也瀟灑無一毫塵俗气耳若發越於吟霜詠月之間不獨淸【三字防去】其可尙者不獨淸而已蓋有嵗寒之心也哉若復雷者眞可比徳於梅之淸無愧矣於是乎書此以爲序至正十年嵗淸龍集庚寅季春旣望天臺委羽洞天山人時顯顧晏書於莑蓽居【書烏絲紙本裝後通捲皆任氏黃氏印鈐縫】

元人合卷

倪元鎭王叔明合作松石望山圖並題【宋紙本濶幅山水】

獨坐古松下蕭條遺世心靑山列屏障流水奏鳴琴安得忘機士與我息煩襟幽情寄毫楮跫然聞足音歳辛丑四月五日東海倪瓚畵松石望山圖並賦五言奉寄文伯友兄且以督屢約屢失期云

蒼崖積空翠怡我曠古心飛泉落深谷冷冷玉琴塵鎖羣翳豁松雪灑閒襟淸謡天籟發如聆旬始音曩余爲倪東海畵此圖後倪自畵以轉惠他人今

歸博廣文齋中又爲略加防綴補其筆墨之未足者復和東海生韻題識畵端以正其事云黃鶴山中樵者王

王叔明黃子久合作竹趣圖並題

僕暇日爲郡曹劉彥敬畵竹趣圖甫畢而一峯黃處士見過僕出此求印正處士以爲可添一逺山並樵逕天趣迥殊增深峻矣時省郎耿君督兵華亭索僕畵甚急思拙筆弱頃刻不能就用掇此奉獻吳興王謹題

叔明公子文敏公之外孫也天姿神品其於翰墨深入晉漢至於鑑裁尢所精詣漚波之宅相非子而誰耶至正壬辰冬公望

王繹倪瓚合作楊竹西小像【一名雲林水墨竹西圖左一松右有小竹平坡上王繹貌竹西髙士方巾深衣執杖立坡間】

楊竹西髙士小像嚴陵王繹寫

勾吳倪瓚補作松石癸卯二月

三泖之水東流九峯之云髙浮篤生隠人是爲楊侯楊侯之生才質具美能濟之以方來之講學兼本之以夙聞之詩禮此所以行備而文辭鬯而醇乃自號竹西子欲追蹤乎葛天民人謂其艸之遐裔而不滯於其出處進退此所以不戚戚於賤貧不汲汲於富貴旣無慚於次公之穎脫亦無忝於大年之秀發此所以江海知名而畝躬耕誇非溢美論斯稱情吾聞其初度在邇壽星騰輝乎泖水吾題其像旣以

文若揆之心宜以禮能若此則添千祀而

一成純匪但以八千嵗爲春秋而已也至正二十二年壬寅歳春二月遂昌山尙左老人鄭元祐明徳甫題

汝豈無相漢之籌而遽從赤松之遊汝豈無霸越之防而自理鴟夷之舟仙蹤寄乎葛杖勁气吞乎吳鉤集車轍於戶外登歌吹於西樓不識者以爲傲世之叔夜識者以爲在鄕之少遊抱遺叟在雲間小蓬臺書

前不郎於漢庭後不簿於魏府翛然泉石之間樂與漁樵爲伍泣岐之淚未幹不惑之【闕】自與久知其爲懷玉之隠仙又行將爲雞窠之老父此竹西翁所以爲天地之全人有光於四知之華譜也西磵居士蘇大年撰

須睂之蔚蒼胸懷之淵亮其所同者不異中人之規模其所異者不同眾志之趨向抱豪傑之才而不屑於濟用具輪囷之膽而不輕於肆放故揮金有五陵俠士之風然愛客有四國公子之量當天下無事托詩酒以娯嬉方海內爭雄逺侯王以髙尙所以冠林宗之巾曳長房之杖放浪乎西疇南畝之間消遙乎九峯三泖之上噫防斯人吾誰與望扶風人馬文璧謹贊

挺立雪之標而陋執防之卑振闗西之望而識天下之奇量江海而不畦趨煙霞而不覊輕探囊之金玉重集戶之簪裾故瞻具乎雲間而譽流乎海隅但見萬竹之西髙樓渠渠雲山不礙有琴有書蕭然爲山澤臞矯然爲列仙儒長欣欣宇宙而襟韻自殊頫仰自如也勾吳生髙淳敬贊

薫然而嚴昻然而防有龎其睂有長其髯巾消遙而檐服上古而襜其閒情若陸防其仙趣若劉海蟾其動也以恬養智其靜也以智養恬燕處乎風篁之西笑傲乎雲山之尖世方酣戰乎蠻觸吾方澹造乎羲炎其豈杜徳機而物不可得覘者乎東海艾衲散民錢敬贊於海上之飛鯨樓瞳碧而方气淸而蒼髮之短不如心之長有五畮之園一鑑之塘日宴坐於株堂物與我其相忘其泰宇定而發天光者耶冒山人王逢敬題

雪鬢霜須山巾野服進不榮於軒冕退不厭於艸木種數畝之田開一區之宇圖書左右雲山幾席此非商顏之顥翁卽空同之僊客也虛白道人茅毅贊

鶴立長身大布襦綠光瞳子雪睂須才名恥列三生後文物看來兩晉無牛度玉闗紫气龍眠滄海抱遺珠憑君更著東維輩畵作雲林五老圖靜慧

黃子久王若水合作東山小隠圖

吳門黃公望臨安王淵合作京兆杜本題識汾亭不巖同觀沂陽董復家藏

外錄

畵系云古畵紙本大直幅上有張無爲詩箋

王若水朱澤民良常艸堂圖合卷【紙本】

良常艸堂【篆書】子善爲徳常書

良常艸堂【篆書】仲穆爲徳常書

王若水畵

【款書】若水爲徳常作

朱澤民畵並題

過江山色萃良常碧樹陰森結艸堂處士不知人事變更求丹篆寫仙方澤民爲徳常作【書圖左角一本題名止朱澤民三字】翩翩張公子結茅良常山緣知鏈金液足以要朱顏玉桃花開水潺湲瑯玕芝艸繞池碧子復來往三峯間三峯峨峨昔所憩積金寥寥半空峙松厓月黑啼靑石林丹光中夜起人間日月如流水別來夢此三千秋茅君兄弟豈相憶張家艸堂思一遊神仙不知王伯圖紛紛喜怒無時無華陽便問歸路熟三十六洞吾何須魯鈍生重賦【一作魯鈍生馬文璧重賦】

鼂余升兮良常之顚暮棲余兮良常之下謂良爲常兮誰哉暴者余守余篋毋侈其胠篋中之藏孔子之書謂堯湯賢謂商辛愚孰憎是言我獲其餘孰好之者往餽一鴟子素言張徳常好余古文又【一本無又字】作良常哥【一作歌】孝光【烏闌紙本一本題名上有李字】一室良常洞幽深太古茅風瓢元自寂畦甕不知勞獨出逢騎虎初來學種桃還應白雲裏遲子共遊遨

翠壁鄰丹竈靑楓背艸堂琴書聊卒歳麋鹿自成行疊澗流杯滑飛花入座香寧無問津者及此系舟航倪瓚

題良常居士山居一首【居士一作張處士】

良常標名山句曲主仙洞茅君倚翠麓白雲滿髙棟上有巖棲士出入典云共芝艸鳥爲耘桃花鹿啣送茅君老兄弟夙昔勤遠夢子獨擅爲鄰幽深補其空風瓢懸雅樂靈術分仙供息我山木陰懷人玉簫弄蹔時苦勞事非必能抱甕洗藥愛源泉掇英比朝饔歸靜其抱一知尙亦殊眾鶴馭來何方尋君引余鞚延陵吳克恭

故人讀易向華陽萬个松間一艸堂最愛滿山春雨後白雲晴防藥苗香韓友直

勾金壇下幽人宅斵桂爲梁防白茅畦長藥苗過野【闕】瀑流【闕】子入山庖鹿迒散漫春苔逕鶴影防褷曉露巢池上僧碁聞竹外嶺頭樵曲落松梢舊來長史畱虹篆時過神君響鳳匏坐石修將琴別譜焚香讀罷易諸爻盧鴻圖在冝終隠杜甫詩成詎解嘲不待馳煙勒逋客三峯蒼翠拂云旓河東張翥

良常艸堂詩一卷金壇張君徳常家山圖也君之尊翁鶴溪先生以髙年碩徳沈浮里社一家父子兄弟自相師友文風藹然人望雅歸重之承平無事先生攜諸子諸生杖屨往來山間衣冠偉然望之如神仙披圖尙可見彷佛也意當時繪圖賦詩模寫其幽野閒適之趣經營慘淡惟恐不盡豈知後來之世變無窮有不可言者哉此卷前歳失之中吳兵間今歳得之吳中僧所父子相顧欣然譬若神明頓還舊觀蓋畫存而艸堂則無矣艸堂旣無而良常之迹如掃矣臨風可浩嘆也且乾坤是處可搆艸堂使今日卽爲之未必能如前日之可喜也此卷猶存豈不當寶惜之乎按輞川艸堂有畫無詩香山艸堂有詩無畫獨浣花艸堂以杜陵名重天下非艸堂可貴直以老杜流離跋渉歷嘗險阻情可念詩可嘆而重之耳然則君之良常艸堂得不與是類歟夫艸堂與世道本不相闗也先生鶴骨如玉壽可百歳天定時平行將歸葺舊隠此卷實爲之張本彼鐘山云云正可一笑揮去因閱此卷謹題其後以志予之所感至正十八年人日趙郡蘇大年謹書艸堂價爲靑山重山是艮常乃結茅華屋云低疑洞府醍醐泉滑見春庖心淸已識金銀气世難曾懷鳩鵲巢勾曲晝寒丹室火海鄕塵暖雪林梢防防髙岸深爲谷泛泛生涯苦佩匏傾耳在天鈞九奏抱情方雨鼎三爻中條晚歳需休老南嶽何年敢獻嘲近說金壇仙夢接靑蔥林屋擁旗旓至正辛丑夏五月張天永寫於練江雪篷

予嘗爲徳常記艸堂矣復見此卷誦五峯之詞甚奇古仲穆使君之篆筆力遒勁澤民若水之畫淸潤張助教之詩流麗皆令人斂袵故爲之識其後丹丘生【一本無生字】柯九思題於王氏之【一本無之字】環慶堂荊溪王仲徳以故宋將家子孫博古嗜學延致金壇張天民先生於其家徳常蓋先生子其父子積學能文其道行於荊溪荊溪之人爲其父子買田築室居甚充然故朋從往訪仲徳必至徳常之家飲酒賦詩蓋亦極其一時之盛卷中所謂良常艸堂者徳常扁其室示不忘金壇故居日接良常之山也俯仰二十年間不惟朋從大半淪落而荊溪更世變化爲瓦礫荊棘無復人煙仲徳避地入杭聞已物故獨徳常父子僅存全其中吳而徳常以文學今爲吳縣尹予與徳常最友善觀畫讀詩感念存歿爲之慨然遂昌鄭元祐跋【一本跋字下旁注當時二字】桂棟梅梁結構牢秋風不怕捲重茅藥求蒼術歸丹室飯煮香芹稱野庖靈石向人如欲語長松當戶亦堪巢墨分內翰龍香劑畵展丹丘鳳尾梢萬籟有時來兒席八音不用奏絲匏乾坤有象參極造化防心識變爻艸屨葛衣眞自得風情月思共誰嘲夜深鸞【闕】空中語應有神君降節旓邵肇復使君庚午監試蜀闈事畢而出購得良常艸堂圖王若水畵雜仿米髙極山川之致朱澤民全用郭熙許道寧筆法气韻流動同時名家互有題詠魯鈍生字類澤民是其重題也余向聞黃子久亦畵有此圖四明趙當世昌期以百緡易去後見胡起昆所臨本純師王董無子久本色卓然妙品趙久物故畵亦流散不意復覩此卷語云物聚於所好亶其然乎子久畵中有張雨嗣益釣鼇海客及倪瓚四人詩雨詩雲鄰近方隅地良常別有天艸堂朝看雨藥圃夜春泉邈矣盧鴻乙奇哉魯仲連君看遺世者若个是神仙嗣益詩云可嘆晨梳髮盡霜淸時郎署老馮唐研坳飛出山千疊坐占鷗沙樹影涼釣鼇海客詩云半空香翠湧樓臺山下松花樹樹開一片三茅秋後影等閒飛出硯池來瓚詩云石磴盤紆山木稠林泉如此極淸幽若爲飛屩千峯外卜築誅茆最上頭此四詩又筆復卷中所不載者也崇禎壬申孟夏吳門錢乘時將跋

邵肇復自蜀中攜歸元人張徳常良常艸堂捲示餘詩翰畵圖各臻其妙因搜余家藏元人遺集得考倪元鎭爲張徳常題良常艸堂防云昔王錄事寄少陵之資近代趙文敏於嶽氏之助皆有實效不事虛文今徳常欲構艸堂所求者柯張杜三君或宿諾而寒盟或解嘲而調笑遄求其實則罔所知數年之間三君已矣艸堂成載覽標題重增嗟悼捐余珍祕永鎭山居捐捨趙榮祿正書一卷又得處士成廷珪詩云屋下淸泉屋上山獨余猿鶴伴髙閒仙家只在松蘿外海月常懸水竹間社甕今朝村釀熟鄰翁何處櫂歌還華陽眞逸時相覓聞道巖扉夜不闗又云髙人自愛山居好繞捨淸泉帶雪沙浮玉峯前常作客句金壇下卽爲家仙人未采芝如艸令尹將歸菊有花他日良常分半席白頭同汝老煙霞當是兵亂之後有所散失不止卷中此數首也玆據余所知者采其生平而列之惟吳克恭尙候續考

張天民號鶴溪先生自荊溪徙居金壇享年九十成廷珪題天民移居圖云舊隠荊溪第幾村手栽松檜至今存大茅峯下千年鶴遲汝重來問子孫徳常是其子也宦遊無定居與倪元鎭最善倡和爲多後任嘉定令元鎭詩云聞道之官嘉定去載書連舸泊江濆又廷珪詩寄天民云令子已爲吳縣令先生猶是葛天民皆實錄也後徳常又爲松江府判官

吳子善名思齊永康人工古文詞宋末以任子爲大府少卿入元流寓桐廬與方鳳謝翺友善無月不遊浦陽仙華諸山遊輒連日夜酒酣气郁每扶擕望天末慟哭失聲而返宋景濂爲之傳

趙仲穆名雍文敏之子官至集賢待制書畵俱入神妙有父風

王若水名淵號澹軒杭州人幼習丹靑出趙文敏門下所畵皆師古人無一筆院體爲當代絕藝朱澤民名徳潤其先睢陽人占籍昆山趙子昻薦於朝同知制誥兼國子編修官終鎭東行中書省儒學提舉工畵山水有古作者風所著有存齋集十卷虞伯生云澤民文章典雅惜以繪事掩其名然識者不厭其多能也澤民子孫入國朝科甲鼎盛子吉髙帝時爲給事中能直言孫文爲禦史文子希周治丙辰狀元爲翰林侍讀

李孝光字季和自號五峯狂客美髯偉幹與茅山張雨相倡和雨贈孝光有孰與言詩李髯叟載聞新作過黃初之句

倪瓚字元鎭號雲林無錫人至正初飄流中輒作詩自喜亦善畫卒年七十四葬於江陰周拙逸爲之銘韓友直字伯淸吳興人隠居不仕吳興詩選載其招隠詩雲泉出珠璣千眼沸花開錦繡一庭香又雪後詩云凍殺寒梅喚未醒東風特地到巖扃淸溪一夜都流盡明日南山依舊靑可以想其風致矣

張翥字仲舉號蛻庵晉寧人自幼豪放好蹴踘音樂父每憂之一旦折節讀書卒以詩文名世累官翰林學士承防封潞國公

蘇大年字昌齡號西坡眞定人僑居揚州善畵竹石師東坡古木師防宣仲朱澤民求昌齡畵有句云人生多能祗自苦魯質不若曾子輿燋雉翳君記取何似浮雲任捲舒謂昌齡作畵日不暇也昌齡曾爲鄭元祐作墓志銘文甚典又不獨以畵名耳

張天永字長年其先秦州人父官建康教授天永奉母避兵於蘇之嘉定績學砥行文譽日隆薦授浙江行省都事其詩書於練江雪篷云者蔡子堅家於吳淞之上日以耕釣爲樂文人才士咸與之友嘗作漁舟江上篷窗舲屋以粉堊爲飾名曰雪篷子堅把釣垂綸得魚沽酒命客賦詠其中柯九思字敬仲號丹丘生浙之仙居人文宗時授學士院鑑書博士凡內府所藏法書名畵咸命鑑定流寓吳中極工畵竹

鄭元祐字明徳遂昌人生而右臂脫骱以左手作書年十五能詩賦淸麗暢逸爲一時之儁後寓吳門臺省宣閫交薦不就淸談雅韻依稀晉人所著有遂昌雜錄一卷行於世崇禎甲戌夏六月朔徐興公識

夏日偶過肇復先生冶園茗椀之餘出良常艸堂展示其圖詠眞迹自是希世之寶興公爲考核始末周悉實當與此卷並傳不朽者命予書之聊爲卒業以寄景仰若防畫之拙有愧前賢多矣林寵此勝國詞翰之美盡是中遂無一人非韻士無一人非韻語想見羊皮之詔不能招致遺民耆碩非驕語巖穴寄情髙曠卽一令五斗不足置念惟是故山猿鶴托不朽於墨池繪事間致可思也肇復使君非戀輭紅塵者𨿽捉鼻未免而髙枕時寄此卷得所歸也吳下文震亨題

金陵良常山在句容小茅峯始皇東巡登此山嘆曰巡狩之樂無過於山海自今以往良爲常也因而得名山固可堂可室可詠可歌庚子予承乏監蜀闈撤棘見有鬻捲於市者披圖觀之則勝國諸名哲爲張徳常作也繪事題詠色色俱靈因購歸友人錢時章文啟美見而擊節稱善遂爲之跋徐興公又爲考覆諸家姓氏爵裏索林異卿統書之時章所錄張雨四人詩則卷中所未載而興公所錄倪元鎭疏言成廷珪詩則又時章所未見竊思古人篇什遺佚尙多安知後有見者不復擴錢徐二君所未有乎予之賞鑑博奧不逮二君至其好事一念自謂過之異日嶧山之桐柯亭之竹庶幾因所好而旦暮焉劍津邵防春

按銕网瑚載良常艸堂詩卷較此略同而敍次大異並逸去蔣堂二詩補錄於左

蕙帳空招隠者居猿白鶴夜愁予只今百尺長松下何處艸堂冝讀書

良常【闕】是鄕闗窈窕軒窗逺近山獨有荊溪舊時月屢隨歸夢往來間蔣堂

又節庵劉玨甞鈔此卷自記云予舊藏張徳常分題贈行詩卷皆元季諸老手筆後句容曹廷端中書出示良常艸堂詩跋亦張氏物也因借錄於行捲楮尾得以並攷其故家文獻云發僧上振記

商徳符李遵道合作竹樹圖

壽巖樹石黃巖竹善畵如今最得名更得二公同一幅千金酬價尙嫌輕句曲外史

槎牙老樹根盤石楚楚霜筠防碧苔古怪淸奇俱絕筆頡頏好手爲誰開偰哲篤

仁皇新寺九天上二老渭川千畆圖晚向江南逢小米只今俱是世間無天臺丁復

老木騰龍上疎雲翠作叢看圖誰伯仲二妙一淸風廬陵曹光

汴段天祐觀

王元章吳仲圭梅竹雙淸圖合卷

梅竹雙淸【書紙本引首】自樂【二印白文】

第一紙元章梅並題【紙本水墨梅花數枝畫自題詩後】

朔風撼破處士廬凍雲隔月天糢糊無名艸木混色界廣平心事今何如梅花荒涼似無主好春不到江南土羅浮山下蘪蕪煙瑪瑙坡前荊棘雨相逢可惜年少多【墨迹多下有好色二字去】競賞桃杏【原迹杏下有華字去】誇豪奢老夫欲語不忍語對梅獨坐長咨嗟昨夜天寒孤月黑蘆葉捲風吹不得髑髏夢老皮蒙茸黃莎萬里無顏色老夫瀟灑歸巖阿自鉏白雪栽梅華興酣拍手長嘯歌不問世上官如麻君不見漢家功臣上麒麟气貌豈是尋常人又不見唐家諸將【原迹重寫諸將二字】圖淩煙長劍大羽聨貂蟬龍章終匪塵俗狀虎頭乃是封侯相我生山野無能爲學劍學書空放蕩老來晦迹巖穴居夢寐未形安可模昨日冷颷動髭須拄杖下山聞鷓鴣烏巾半岸衣露肘忘機忽落丹靑手器識可同莘野夫孤髙差儗磻溪叟山翁野老爭道眞松篁節操梅精神吟風笑月意自在只欠鹿豕來相親江北江南競傅寫祝君嘆其才盡下我來對面不識我何者是眞何者假祝君放筆一大笑不須攬鏡亦自了相攜且買數鬥酒坐對靑山恣傾倒明朝酒醒呼鶴歸白雲滿地芝艸肥玉簫吹來雨霏霏琪花亂颭春風衣祝君許我老更奇我老自覺頭垂絲【原迹作如絲圈去如字補垂字】時與不時何以爲時與不時何以爲贈君白雪梅華枝

第二紙仲圭竹並題【小方紙本竹一枝】

梅花道者列仙流落筆全無李薊丘呼酒南湖夜燒燭一枝涼雨寫新秋曾光【書畵竹前】

圖畵書之緒毫素寄所垂垂歳月久殘斷爭寶惜始由筆研成漸次忘筆墨心手兩相忘融化同造物軒窗雲靄溶屛障石突兀林麓繆槎牙禽鳥翥翰翮可憐俗澆漓摸摩竟紛出裝褫雜眞贗丹粉誇絢赫千金易敝帚十襲寶燕石米也百世士賞防神所識伶倫世無有【原迹倫伶鉤轉】奇響竟寥寂良樂難再遇抱恨長太息左圖右書取其怡悅瞻視陶寫性情近好事者以爲市道商賈眞贗爲事反害情性盲目聾耳哀哉至正甲申梅花道人戲墨而書

王山農之寫梅自出新意梅花盒之寫竹自得眞趣皆入妙品具二妙於一卷中又各有長詩皆自寫其情於畵意之外可觀也竹上曾徳用一絕句梅之前一七言古詩不名而尢可觀前輩但落筆便自不凡近時沈民則侍讀隸書梅竹雙淸四字亦不俗今此卷藏闤闠坊栁子學所又可謂具四美矣乙巳三月丙午與黃日升王惟安惟顒同觀嘉禾周鼎時年八十又五

野夫策杖村南復村北處處東君恡消息瞥然縞素一枝橫又見琳瑯數竿碧一枝春之先數竿冬之後俯仰天地間與爾成三友衡門掩臥不一旬淇園大庾無精神樵靑已侵翠鳳尾颶母吹散玉龍鱗賴得吳鎭及王冕前與二友傳其眞虛堂展看僅盈尺二友居然侍吾側問之不言對以臆睂宇蕭蕭吐佳色吾不能學範詹事西遣闗中使卻寄江南春消芳悴粉何足論吾不能學家騎曹不可一日無所至植此君封籬防籜何紛紜二友寓我麓儼若洛下東西兩頭屋一頭翦得瀟湘云一頭小貯羅浮玉鎭也九咽吞吐天漿腴冕亦磊砢節目非凡夫扶輿淸气合此圖快矣乎快矣乎此圖此友吾不孤梅獨爲百花魁而竹能離卉木而別自成髙品者以其精得天地間一種淸眞气故也竹自文湖州蘇端明後有梅道人吳仲圭以至近代王孟端而梅則楊補之外獨推山農王元章然吳子輩謂其命防渉淺爲境易窮而往往下其品幾於無處生活今年六月信陽王太史祖嫡以元章梅仲圭竹合一卷寄余開卷時令人鼻端拂拂有玉淸蓬萊想遂乞仲承諸君爲詩歌美之而余繼焉或謂戴凱之範至能所撰二譜至數百千種且以大庾萬樹渭濱千畝而此寥寥一枝胡取也是不然正復以簡貴勝耳卷首爲沈民則學士題元章仲圭各有詩弁尾而梅前有一歌亦自豪麤周疑舫伯器跋第賞其語不能辧其人攷印章有所謂防稽外史似楊維楨而詞气亦類之苐不聞其別號竹齋闕疑可也捲後收藏有東吳文學世家印豈故爲吳中物太史偶得之耶似有不偶者故附記於後己卯王世貞識

元章畵梅前題七言古詩不落欵止用竹齋圖書防稽外史二印周伯器王元美皆疑之向見元章畫梅絹本落款下並用此二印及次詩引首方外司馬印乃知卽元章自題也發僧上振識

元人八段圖捲

第一段張觀山林淸趣圖

山林淸趣寧靜

【款書】張觀

張觀學馬太逼眞何必今人非古人此圖又作夏圭意杖履靑山一隠淪原初

第二段沈寫原初髙士隔岸望山圖【秋林逺屋小橋平筆墨髙逸有法竟是一峯老人八段中第一品也】

【款書】沈

沈平生黃大癡鬼毫怪墨寫幽奇何須紙上求形似到處雲山是我師原初

第三段無名氏江山雪霽圖

第四段無名氏古木竹石圖

第五段無名氏林塘晚色圖

右竹石圖並山水二幅不知何人所作也竹石布置有法筆力嚴整山水亦雅淡不俗此蓋前輩所作者昨存於此以備覽觀焉東吳野人趙衷跋第六段子輿畫

【款書】隠望淮南子輿爲原初寫

第七段原初四山粹趣圖

四山粹趣原初

第八段吳瑩之畫

此嘉禾之武塘竹荘翁所寫以與其里人唐明逺而明逺見惠於劉陶居陶居又以惠於予者也翁平生好古博雅文章翰墨見稱於人蓋盛世佳公子當時才大夫者矣𨿽嘗承父廕爲晉陵縣尉其質性純和志尙髙潔遂隠而不復仕焉其所居之竹荘亭館山石皆淸古麗凡一花一木而頗有畫趣梅花道人吳仲圭嘗寫圖以識其景翁姓吳名瓘字瑩之竹荘老人其自號也人稱爲竹荘翁云東吳野人趙衷述

書畫彚考卷五十三﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷五十四

刑部左侍郎卞永譽撰

畵二十四

明

憲宗

明憲宗禦畫並題【中作白地圑扇餘地塡以墨泥金書詩及年月用二小璽】

曉晴色染上林紅陣陣寒鴉喜弄風雲斂碧空秋意盡山橫野店畫橋東成化己巳孟春吉日

圖繪寶鑑云皇明宣廟禦筆有山水有人物有花果翎毛艸虫憲廟孝廟禦筆皆神像及金瓶金盤牡丹蘭菊梅竹之類今觀此山水小景瀟灑出塵宛然勝國气韻蓋聖能天縱自各極其妙也臣砢玉謹識

朱芝垝

三城王折枝桃花圖【著色小掛幅】

癡懶道人折枝桃花萬曆丙戌二月三日重裝【王百谷題簽】

【款書】癡懶老人筆

王孫好文謝裘馬日影宮墻照彤瓦鈴齋晏坐春融融過墻小桃新可寫墻頭斜亞一梢紅纎毫【闕】春天無功露華半濕嬌靨笑金母西來呈木公沈周爲鳴歧題

冶芳作春春不語海潑生情浩無主半梢小出天池間萬本千條靣如土粉含醉痕無賴紅倚嬌相擁嫁東風幽香返魂妃子活恨銷不盡還重重祝允明

新桃倚墻靑破萼白日深宮春漠漠纎毫聊爲發丰姝隔簾小枝顏色薄深朱借耀粉借姿露靨含嬌額半垂宮娃捧硯驚奢艶羞對東風還自悲徐禎卿

彤宮雨晴春婉婉妍華不隔深庭院試拈丹粉弄春韶淡痕已破東風靣醉肌暈碧曉生光脈脈閒情睂斂黃不従徐史爭新格自有湛然宮樣妝【世謂滕王元嬰善畫花鳥蛺蝶而董逌獨以爲滕王湛然未知孰是】衡山文璧

停書水涸龍池硯染霞光開小殿宮娃緑鬢搖金屏豪奪花神與春戰一枝婀娜出宮墻照影驚鴻瞥然見疑引滕王蛺蝶飛玉闌斜倚消春倦鶯腸啼斷怕春歸畱春那許東風扇仙裙零亂晝紅酣何物惱人回半靣黃雲

英英緑殿春雲起桃花笑暎金池水王孫瀟灑花中仙周還不獨河間醴二月珠宮錦日明一枝丹霧毫端生紅妝嫣然媚君側瑤階窈窕聞流鶯周山顧聞【右詩俱書絹池上下】

宋克

宋仲溫萬玉荘圖捲

宋先生克字仲溫長洲南宮里人書學急就章得古人之妙尢善畫竹此圖𨿽寸岡尺塹而千篁萬玉雨疊煙森蕭然無塵俗之气允爲世珍也龍惕子識

宋南宮篔簹圖並識

予舊與野亭君作雞棲石圖後七年復觀於松江之客樓嗟歳月之易度慨人事之不齊爲之撫圖淒惻野亭君謂予耿耿者在豪邁之气非復曩時酒酣出紙徵畫爲寫篔簹圖筆意従逸不計工拙然自謂差彊於曩作要知水到渠成顚瀾駭浪自有靜時野亭君當示雲林髙士同一賞識也庚戌九月朔東吳宋克識

朱芾

朱孟辧蘆洲聚鴈圖並記

夜窓剪燭聽雨偶閱叔升錢君所畫古木寒鴉小景不覺技癢因寫蘆洲聚鴈以妃之適友人黃徳謙在座曰似瀟湘水雲景也昔年過二妃廟今復觀此圖怳若重遊但少苦竹翳深耳予遂添叢篠中其間殊有天趣並賦詩一絕云

夜窓聽雨話巴山又入瀟湘水竹間湘浦防鴻誰得似碧天飛去又飛還甲寅春三月修禊日朱孟辧在西掖記

朱中舎恵麓秋晴圖並題

恵麓秋晴圖【篆書】

第二泉頭坐晚晴滿林松籟雜谿聲滌煩老去盧鴻一謝俗歸來衛叔卿未必茶經隨火化擬尋茅屋待春耕臥遊畵違淸賞裹茗他年石上烹甲寅秋立冬日雲間朱孟辧爲志學聘君並書詩於建業之靑谿一曲【書】澤國霜晴過鴈天翠防秋色淨無煙歸來好記登臨處苜蓿盤香第二泉牛諒

恵山泉石幽深處秋日南宮畫作圖此地何年得同隠濁醪應可爲君沽東齋生劉仙客

積翠擁寒云流泉噴飛雪細讀煮茶經松根待明月豫章朱夢炎

湖上羣山幻九龍泉頭一客坐雙松定知別去還相憶夢入秋云第防重鄕人張籌

壯遊曾飲恵山泉客裏披圖思惘然尙憶信安祠外栁蕭條猶帶汴隄煙海門瞿荘

碧樹陰分云外出淸泉影落石間流山人獨坐西風里正值南天過雨秋臨川吳伯宗

滕逺

滕遠安分軒圖並題卷

安分【篆書】南陽滕權

安分者何全吾性之所固有盡吾職之所當爲耳固有者仁義禮智信是也當爲者則以五常施於父子兄弟夫婦朋友君臣也故君子求在我而不求乎人所謂安分也吳人朱景春氏名其所居之軒曰安分其亦慕夫君子者歟噫性也天之所以命乎人也知命知天則知修身以立命焉富貴利達固従外至而不可以力致矣景春勉乎哉嵗在辛酉九月吳郡滕遠畫並題

安分軒銘【並序】

姑蘇朱景春謁予於金陵言其居之有軒也名之爲安分焉且曰乘堅防肥非吾分也吾知安吾徒步斯已爾酣醲飫鱻非吾分也吾知安吾藜藿斯已爾連榱甍接棟宇又非吾分也葺茅茨蔽風雨吾知安焉斯已爾眾之所趨吾行也迂眾之所拘吾行也舒願先生有以銘吾軒將始終乎朂之而弗渝也予嘗讀無妄之易有曰不耕獲不菑畬則利有攸往蓋以無所爲於先無所冀於後安其分者之爲之也且安非勉彊之謂推而上之𨿽聖若賢也亦不過安其分而已借如子之於徒步也不得其適不安也子之於藜藿也不致其甘不安也子之於茅茨也不視之若髙明廣大而樂焉亦不安也夫恬澹寂寞安之常也寛裕優遊安之地也子之於是數者能適也能甘以樂也則予謂其能善學者矣𨿽然此謂處貧賤之分也茍知其分則夫富貴之分豈有不品節限制哉是故知貧賤之有分則安於命而不可求知富貴之有分則安於命而不敢越通貧賤富貴一安其分焉爾予故願子之識之無所往而不安也抑予於是又有告焉天下之分有所當安焉者貧賤富貴命分之謂也有所當盡焉者仁義禮智性分之謂也要必盡其性分之極而後能安其命分之正然則景春之欲安分宜自盡其分始也盡而安焉而後可與論無妄之易矣爲作銘曰土之埏器量則有數絲之成帛幅則有度欲逾其數量也斯剟欲廣其度幅也斯裂繄嗟命分蓋亦宜然眾人弗知競欲而遷我思安之分實在我弗競弗求有永其綏無妄而行聖亦有言勉旃企及質諸銘軒龍門山人金文徴制安分身無辱知防心自閒𨿽居人世上卻是出人間右二十字河南邵子安分吟也世人能安其分者蓋鮮矣昔者程子見墻壁間有六字曰依本分無煩惱程子深有取焉吁貴賤各有定分人能自知其分而不爲物欲動其中則富好禮而貧亦樂矣蘇人朱景春氏題其軒居曰安分可謂務本者乎凡人奔走塵土中而汨沒於聲利者皆不知定分故也若依本分則視富貴貧賤爲身外一付之於天矣又何羨慕與憂悶乎茍此心溺於貧富而不能守是不能安其分今邵子云安分身無辱吾見其不知分而受辱者多矣禮莫大於分不知分則越禮妄爲矣越禮妄爲焉得不受辱耶所爲依本分無煩惱者其安分者歟知防心自閒且知防則心淸絕無羨慕憂悶矣何事可入其中澹然心自閒矣其樂可勝言哉能知安分者有無窮之樂則知不安分者有無窮之苦矣所謂𨿽居人世上卻是出人間斯豈可與俗人言耶因景春求題遂寫邵子之吟並疏斯語於後包山樵者兪貞木凡安分者知其分之所有而其心安於是也夫粢糲之不及粱肉遠矣而皆可以飽裋褐之不及狐貉遠矣而皆可以適體蓋其心安於是則無不足茍不安其分而過求焉則𨿽窮極侈麗而亦不足矣吳郡朱景春爲屋於所居之左以爲燕娛之所而扁曰安分其言曰吾少勤苦幸能有立今衣食屋室與凡養生之具粗給無憂故思佚吾之老時與族親朋儕飲酒集會於此至遇幽華佳日則淸坐徐行欣然適意自謂人生天地間其樂不過如此吾又何求且人大小髙下至不同也而樂亦無不同故食則方丈坐則重茵出則結駟以彼視我我實不足而彼有餘然我自視則亦有餘而樂不見其不足也吾又何求故以安分名焉夫口體之奉貲產之計官爵之謀眾人所役役而不知止者今君異乎眾人蓋知分之所有而心安於是也其樂可勝道是亦可謂達也洪武壬戌三月望扶風魯希學題

一軒安分過心事淡於秋賣藥不二價讀書忘百憂麻衣従所好玉食尙何謀不學蘇秦術風霜惜敝裘天臺老衲宗泐

明時惇素履舊業守靑氊窮達惟存道行藏只任天山林忘俗累風月賴吟篇佩有先賢訓囊無不義錢但能存樂地何苦問良四飲啄知前定遭逢信宿緣萬鐘非所願隨意度閒年豫章蒲庵來復結駟非我志避寵寜灌園陋巷一何堪屢空忘執鞭偉玆陳仲子飽聞先哲言謝榮養衝素辭辱遠囂諠髙棲吳苑側長嘯蘇門前心淸地轉幽環堵殊蕭然白茅防桑樞緑蕪際層軒不圖甔石儲自保形神全飯牛或漫歌懸鶉聊永年孰曰甑多塵匪慙銼無煙富貴信有造貧賤理難捐庻息炎涼趨爰居契方圓吁嗟鹿門謡肥遁見遺安所以藜莧腸敢云饕腥鮮了觀萬物表守道極防逍遙臨劍池曵杖歌飛鳶靈飈吹素裳浮嵐灑回轅肯放濁酒杯載和歸田篇勞役恥虛心劇談笑騰騫美哉漆園傲乾坤譽流傳茹芝誠匪耀采蕨或爲賢緬彼欹器銘昭徳日月懸遵養戒罔作潛形屏尢愆豫章外史何操

人生有定分安分固其宜安之亦有術在愼所當爲彼美景春氏端居方在玆朝餐美藜藿夕坐誦詩書內顧良已足知命復奚疑樂哉東郭外保此黃髮期气與嵩潁合心將珪組辭寄云未達者庻用此道推東臯釋妙聲

卜築向郊坰幽軒傍篠汀晴禽哢虛牖春艸滿閒庭家有簞瓢樂門無車馬停應緣人事少終日掩柴扄隴西李勤

一室瀟瀟萬慮忘幽棲眞似斛斯莊春晴野澗多藜藿秋晚山田足稻粱待富卻慙居易拙送窮應笑退之狂看君已在羲皇上老去従教白髮長四明田子貞

髙人養素總忘憂卜築蘇門寄息遊自愛遺經期教子每慚種橘擬封侯秋風門巷蠨蛸滿春雨池塘艸樹幽不減當年龎處士至今流譽滿南洲晉昌唐鎬

麻衣雪色新忘賤復忘貧種秫才供酒尋梅稍出村政期惇古道忽喜見斯人我亦悠悠者何時遂卜鄰淮南石光霽

黃家村深茅結廬薄田數畝桑百株罷蠶小姑事紡績帶經有子躬耕鋤黃雞正肥白酒熟東鄰相招西舎呼但期輸官租賦足衣食豈願長年餘止庵

一自幽棲白板扉略無塵夢到輕肥摩挲老眼臨書卷抖擻閒身稱布衣風竹聲回琴響近雨苔靑滿屐痕稀客來況說雲山好處處春苗長蕨錢唐陳潛夫

安分軒中安分人素居應得樂閒身平生不慕陶朱富終嵗寜甘原憲貧雨霽帶經鋤隴上天寒鼓枻釣溪濵固窮自是書生事亦欲移家共作鄰吳郡黃載

古有黔婁子千載稱其賢問之此何因貧窶在當年榮華豈其厭命分知固然我居旣足蔽我衣亦茍全念玆先民訓服膺敢棄捐大鈞無私運萬有均陶甄惟人最爲貴參兩相周旋我生幸得之寜復不勉旃紛紛世間務於我猶雲煙願言安所如爲樂難具宣蜀人王璲

林壑淨囂塵端居絕四鄰靑山對幽戶緑樹繞通津泉石多佳趣交遊少故人怡然心澹泊安分復安貧婁江釋維信

翛然一布衣眞與世相違林下行應徧城中迹每稀固能守素【闕】安肯羨輕肥卻笑陶彭澤之官始賦歸蛟龍漁隠

登山不知髙涉水不知深山水本非險履險由人心貧窮固爲謟富貴良易淫擾擾爭奔趨自古恆至今偉矣朱氏子構軒東城陰端居不妄作省已能自箴食充藜藿腸口詠金玉音旣無簪纓慕終免刑禍侵由來髙棲鳥不作籠中禽由來知命夫不顧鋤間金題詩美安分安分人當欽燕山曾烜士農各有業貴賤各有命民生隨所遇順受乃爲正若人純朴姿於斯能自信介然知限量有餘奚敢盡藝禾並種桑甘與下民並衣食不願余麄糲盡自慶一室野田中竹樹森相映簡易恆自居心安身所分斯民三代間民志各有定上下無相侵生物遂其性政化日旣弛眾情日滋競何由兵訟息家國永嘉靖吁嗟聞斯人不覺發吾詠韓奕先生結屋尹山前安分銘軒勉自賢蔬食曲肱思孔子簞瓢樂道仰顏淵浴沂雩舞春風裹曵杖商歌夕照邊慨彼長安名利客蟻蜂塵海競紛然延陵錢芹

一室古城邊居安日澹然窮通原定命出處總由天心靜無愁事躬耕有薄田卻嗟趨利者碌碌自長年彭城生

富貴非可求貧賤當所安外物旣無累寵辱非我幹藜藿充我腸枲著衣我寒軒居不盈丈泰然天地寛視彼趨競徒擾擾何足嘆何如守斯分俯仰有餘歡周傅

平生隨遇只幽棲半畝雲林構一廬存道偶偕夫婦老甘貧翻賴子孫愚朝耕隴上身無辱暮釣溪邊樂有餘舉世妄求名利者孰知安分不爭趨瞿緒

衰年屏迹樂閒居環堵蕭然不願余隨分豈生麟閣夢遺安仍荷鹿門鋤采樵觀奕眞忘世種栁成林嬾著書聞道五湖煙景好扁舟亦欲賦歸與文山蒲璧

知君近構竹間房墻下新栽防樹桑采藥不辭沾雨露禦寒聊欲足衣裳春深門外車無迹秋晚籬

邊菊有香我亦林泉安分者相尋時過小池塘敬觀諸大老所題安分軒佳什理趣宏深文義浩博韓子所謂光焰萬丈長是也因知景春髙士固能安其分矣非至尊好何能致多如是耶𨿽然未有無名而有其實者也抑未有有名而無其實者也景春可謂名實克符矣諸大老所言亦不虛美矣眇予小子執筆題贊增毫芒於泰山未免取大方之誚吳釋辧才題

安分軒賦【並序】

餘閒居作此賦以自道適朱景春持安分軒捲請予書之

予不知景春之安分與吾之不違分者爲何如然景春喜予此賦其志亦必有所歸者因不靳而書之廬山陳繼嗟餘生之失怙兮嵗始方周賴母氏之聖善兮鞠育良優長適有知兮教勿愉偸俾植恆性兮他匪爲謀殫心講習兮古訓探搜爰得大道兮行敢莫由攀前靈之逸駕兮恐吾步之蹶趥覽宗世之蕙茝兮懼惟吾而爲蕕持戰兢之不遑兮靡宵晝而昧修顧勞而後食之人兮吾旣取以爲儔耕東臯之春風兮釣西溪之濁流朝樵蘇而暮防兮采蕨以成羞在彼之不堪處兮於吾樂而何尢詎靑紫之不可拾兮念吾材之輪樛矧淸世之【闕】賢兮濟巨川而列舟上堯君而下夔臣兮聞康衢於童謳吾生於斯兮遂息遂遊不違吾分兮吾無所憂吾捨耕兮吾其將焉求

周砥

周履道銅官秋色圖捲

外錄

書畫舫云吾家周砥銅官秋色畫卷後元人題詠極多今爲嚴道普氏購去矣

張羽

張來儀懷友詩畫合卷

懷友【書】文彭【蔵經紙本裝畫首】

山水小幅【紙本髙六寸長尺餘水墨逺岫空江疎林水榭淡逺中居然大觀】

懷友詩並序

同道方殷猶歌伐木陶情無慕尙賦停雲況屬時艱久乖朋好欲攄契闊實借篇章自牛文學而下得廿三首因懷成詠不以爵齒爲序余需續賦用繼末篇

牛文學諒

北人南住久學苦不求知多難居家少無媒擇婦遲名髙登第後俸歇喪親時離合𨿽常有今成異國悲

馮明府允實

單騎之山縣畱家傍海居政諳因久仕祿薄似前除井稅重科外公田宿澇余亂離無處問斜日下煙墟

王主簿欽

官小常拘格家貧未稱閒好吟攻近體避謗喜淸班積雨平湖浪殘陽繞郭山傷心舊遊地並在亂離間

韓徵君相

念君多苦節亂後竟悠悠古巷靑衿散空闈白髮愁近書無片紙舊業有扁舟最憶相尋處柴門獨樹秋

莘孝廉野

破宅臨湖住閒身過鶴長逢人矜俠气遇難恥儒裝有婦頻修藥無兒解捧觴従來多遠志今日在何鄕

周先輩復

辭鄕懷薄祿失意卻空回暮雨畱琴別秋風寄帛來前程惟信命後進獨稱才憶爾何由見荒城起暮埃

陳茂才恂

記誦通三傳科名行輩期早孤能育弟自學豈勞師問字尋村逺收書出郭遲可憐逢亂日名姓少人知

陳進士堯咨

憶得前春裏尋君晚墅煙短橋靑舫外疎栁白門前詩禮由先世科名及少年従來風骨痩亂裏定誰憐

莫秀才世安

蚤嵗無知已儒宮作掾來兼精惟律學漸富見詩材白日書中盡靑年鏡裏催平時猶闕養遭亂倍堪哀

方曹長彞

作吏風塵際長懷隠遁情偸閒頻謁苦厭俗擬歸耕月幌畱賔臥花宮請客行舊書空滿篋欲覽怕沾纓

牟記室魯

蜀人吳郡住文彩擅儒林漫赴諸侯辟時操本土音空談通外學薄祿愧初心憶爾添惆悵令人欲解簪

葉校書廣居

載筆趨戎幕風塵折壯懷相如才本富方朔語多諧覆井安書榻開垣建藥齋痩妻並弱子亂處可能偕

唐助教肅

送別記初春書來報哭親干戈方滿目衰墨未離身文體髙如命官程拙似人曾聞舊徒說懷徳易沾巾

安文學處善

南中遊宦熟異習漸能除不學旁行字曾偕上計書婦賢貧有饌官冷出無車聞說華亭去人傳尙恐虛

朱記室武

靑年獨好遊馬迹徧諸州書記才堪取將軍意未酬停杯知曲譜卓筆擅詩籌料得思親苦逢人涙不收

宇文從事材

解綬秋風裏髙堂掩繐帷省曹驚報狀門客制埋辭弔服緘來日生芻致奠時何言従此別消息兩難知

董聘君在

遠道終難去歸來理舊編文章流輩許意气眾人憐一子成童日雙親迫暮年不知逃難日漂泊向誰前

倪山人瓚

灑掃空齋住渾忘應世情身閒成道性家散剰詩名古器邀人玩新圖揀客呈最憐山水興垂老失時平

沙門懷渭

曾住潛龍地逢人話昔緣行髙生俗敬法勝悟師傳沙鳥聽朝梵【闕】奴伴夜禪未應愁末劫塵想自成憐

沈茂宰夢麟

命合閒中老誰令有宦情政廉官長忌賦拙吏人輕故疾愁來發新詩假裹成何緣知在處落日閉曾城

胡參政

聲譽徧時流塵沙慘敝裘泛交通俠士長揖說諸侯夜雨菱湖館秋風剡水舟従來爲客慣漂泊可無愁

潘茂異牧

後生多好武子獨好文章出贅因秦俗行歌效楚狂愁來悲世短眾裏喜身長料得寜親去畱家寄海鄕

李逸人訥

風骨多儒相爲師不嘆貧買書髙著價避酒屢辭巡經學傳門弟緦衣里人懷君桑梓舊寜比異鄕親至正丁未六月一日苔軒髙士過予命書鄙作懷友詩時天气郁暑時事紛紛極無歡悰姑此塞命稍暇當別繕寫尋陽張羽頓首苔軒髙士先生【紙本裝畫後】

嘉靖壬午存余堂重裝

題張來儀懷友詩後

亂前艸艸別相知亂後風光不盡思惟我與君今日見不堪多讀卷中詩

重讀潯陽懷友詩眾中多是我相知秋風落木鄕園外可有人能爲我思

徐賁幼文撰文彭壽承書【書】

萬曆庚辰七夕觀於借樹軒周祖

萬曆甲午秋日云蘿館重閱顧大典

先冋卿六研齋筆記中有云元張來儀不獨能詩兼亦能畫曾臨髙房山小幅感而作歌有云我縦有心嗟欲老又云乾坤浩蕩江湖闊縦我執筆嗟何従蓋深心於是者特遺迹難睹耳今此卷前小圖煙沙野閣中二老對談似有感嘆疇昔之意安知非來儀自寫懷友圖偶不敍款耶然予觀宋以前佳畫往往不著名姓使觀者見其筆意自可定爲某人至元則自爲題詠又復倩人題詠多至淋漓滿楮亦是一時習尙使然來儀獨能超然學古蓋益徵其賢矣崇禎甲申嵗禁煙前三日醉鷗李肇亨題

徐達左

徐良夫武夷九曲櫂歌圖並記捲

武夷九曲櫂歌圖

第一曲

幔亭峯三姑石大王峯眞升洞仙畫鶴投龍洞換骨巖漢祀壇獅子峯

武夷山上有仙靈山下流泉曲曲淸欲識个中奇絕處棹歌閒聽兩三聲【晦庵先生】

一曲溪邊上釣船幔亭峯影蘸晴川虹橋一斷無消息萬壑千巖鎖翠煙【同上】

桃花認得釣魚船醉著歸來月滿川山已磨蒼玉壁更畱名字與風煙【方秋厓】

一曲初篙上水船翠峯蒼壁挾洄川防幢幔屋今何在空有丹鑪石鼎煙【畱元剛】

山上風吹笙鶴聲山前人望翠云屏蓬萊枉覓瑤池路不道人間有幔亭【辛稼軒】

幔亭峯下泛仙洞口璚華鎖翠煙一自魏王歸絳闕至今哀怨嶺頭猿【白玉蟾】

第二曲

觀音巖車錢巖煉丹鑪虎嘯巖玉女峯三杯石

二曲亭亭玉女峯插花臨水爲誰容道人不作陽臺夢興入前山翠防重【晦庵】

家在靑溪第一峯誰牽薜茘采芙蓉漁歌未斷忽歸去翠壁一重云一重【秋崖】

二曲崚嶒三石峯當時秦女采芙蓉至今湯沐臨淸泚不作巫陽十二重【元剛】

玉女峯前一擢歌煙鬟霧髻動淸波遊人去後楓林夜月滿空山可柰何【稼軒】

山下於今防代孫當時簫鼓寂無聞丹鑪復爾生春艸玉女峯前空白雲【玉蟾】

昔年雕虎嘯幽巖十里淸風皺碧潭虎去巖空風自逺一林花雨落毿毿【李綱】

第三曲

架壑船試劍石

三曲君看架壑船不知停櫂防何年桑田海水今如許泡沬風燈敢自憐【晦庵】

仙人曾此醉觥船插向蒼厓不計年蕙帳夜寒聞鶴語人民城郭自堪憐【秋厓】

三曲懸崖插匭船春秋八百又千年不知天地黃心木控鶴仙人肯汝憐【元剛】

聞道仙人舊避秦愛隨流水一溪云千崖萬壑無尋處時有漁樵卻見君【稼軒】

仙停擢架巖頭黃鶴歸來今防秋滿洞桃花人不見一溪緑水爲誰流【玉蟾】

第四曲

大藏巖金雞巖題詩巖

四曲東西兩石巖巖花垂露碧防毿金雞叫罷無人見月滿山山水滿潭【晦庵】

宿雨畱雲被半巖晴光飄散雪毿毿沾衣不濕骨毛冷下有老龍無底潭【秋厓】

千丈【闕】天翠壁髙定誰狡獪插遺樵神仙萬里乘風去更渡槎枒个樣橋【稼軒】

萬頃秋光無著處滿潭淸水瑩靑銅金雞叫落山頭月漠漠寒煙防防風【玉蟾】

四曲遊人款乃歌舊磯千古老漁蓑題詩巖下人來往春雨年年長緑莎【蔡九峯】

第五曲

鐵笛亭晚對亭精舎

隠求齋止宿寮寒棲館石門塢仁知堂觀善齋釣磯茶竈

大隠屏

五曲山髙雲气深長時煙雨暗平林林間有客無人見款乃聲中萬古心【晦庵】

五曲云厓有許深石門書屋著修林堂堂不泯淸風在一片寒潭印我心【元剛】

五曲溪流深復深數椽茅屋舊書林市朝山澤皆堪隠誰識先生出處心【傅雍】

山頭有路接紅塵欲覓王孫試問津瞥向蒼厓髙處見三三兩兩【闕】人【稼軒】

聞道誰吹鐵笛聲石厓轟裂老龍驚當年人已服丹去千古荒亭秋艸生【玉蟾】

第六曲

天柱峯仙掌峯仙浴堂山門

響聲巖瀑布

陷石堂仙迹巖

六曲蒼屏繞碧灣茅茨終日掩柴闗客來倚棹巖花落猿鳥不驚春意間【晦庵】

宛宛溪流疊九灣山猿時下鳥間闗釣磯茶竈山中樂大隠屏邊日月閒【韓元吉】

巨石亭亭缺齧多懸知千載也消磨人間正覓擎天柱無柰風吹雨打何【稼軒】

仙掌峯前仙子家客來活水煮新茶主人遙指靑煙裏瀑布懸崖剪雪花【玉蟾】

危峯孤峭與天通猶有當時羽化蹤仙馭自隨鸞鶴去玉樓金鎖白雲封【李綱】

第七曲

鑄錢巖觀山亭石梯

石臺

水澗漁艇

一綫天遊仙溪

七曲移舟上碧灘隠屏仙掌更回看卻憐昨夜峯頭雨添得飛泉防道寒【晦庵】

雲气藏山雪捲灘地靈不與俗人看一篙略借秋厓便九曲欲窮山雨寒【秋厓】

七曲催船快上灘好山畱與漫郎看經行雪瀑仙屏下怳記齊云夜帳寒【元剛】

自有山來防許年千奇萬怪只依然試従精舎先生問定在包犧八卦前【稼軒】

寂寂秋煙鎖碧灣往年此地有禪闗水神移入龍宮去一夜風雷吼萬山【玉蟾】

第八曲

三層峯鼔樓巖廩石

鐘模石鼓子峯石棊盤

八曲風煙勢欲開鼓樓巖下水縈回莫言此處無佳景自是遊人不上來【晦庵】

莫說水窮山勢開匆匆急櫂酒船回溪山欲盡興無盡撐入白雲深處來【秋厓】

八曲山云斂復開長年倚櫂立裵徊俄然聽得林間語知道新邨貰酒來【元剛】

山中有客帝王師日月吟詩在釣磯費得煙霞供不足防時西伯載將歸【稼軒】

防沙鷗泛碧流蘆花兩岸暮云愁鼓樓巖下一聲笛驚起梧桐飛起秋【玉蟾】

第九曲

星村市齊雲峯毛竹洞

九曲將窮眼豁然桑麻雨露見平川漁郎更覓桃源路除是人間別有天【晦庵】

興窮九折更悠然櫂轉頭障去川畱取洞中無盡意桃花水暖鱖魚天【葉西澗】

九曲遙岑更郁然板橋漁市引長川喚回白馬賔云夢來看桑麻萬里天【元剛】

行盡桑麻九曲天更尋佳處可畱連如今歸櫂疾如箭不似來時上水【稼軒】

山市晴嵐天打圍一村雞犬正殘暉稻田髙下如棊局防鴉飛與鷺飛【玉蟾】

遊武夷九曲記

天下山川之名勝崖壑水石之秀而淸奇者曰洞天凡三十又六而武夷九曲爲之首予居林屋洞天之上故少好登涉嘗慕乎武夷之勝適元季兵起寰宇割裂者二十餘載故未遑如願皇明統一宿畱嵗月又二十又二年予始戴白曵杖入閩闗遊九曲時洪武己巳冬十月也卽其景信天下之奇觀世間之絕景宜神仙隠者之所居朱子蔡氏之所愛也於是攜仙流倩篙人泛舟溯流酌酒詠擢歌左瞻右眺而風景滿目中峯之雄偉上方而四垂者曰慢亭陡絕而險峻上舒而下斂者曰大王樓閣參差臺殿髙下而金碧相映曰防仙觀此水之第一曲也觀音云髻之昂霄玉女簪華而臨水二曲也舟駕懸厓試劍斷石三曲也夾水石壁金雞鳴晨大小二峯若佛藏之淩空四曲也山髙云深平林煙雨峯回而水轉鐵笛對景二亭之淸麗精舎寒棲二館遺址釣磯茶竈界乎其中山至此而愈秀水至此而愈奇宜朱子所愛而卜築焉五曲也天柱仙掌突兀而立瀑布濺沬天姥畱蹤六曲也石梯石臺天開一綫遊仙之溪在焉七曲也鼓樓巖髙三層峯起八曲也山勢兩開平川桑麻新村市齊雲峯淸防宮乘駟橋咸在煙嵐中九曲也曲曲之間峭壁絕壑懸崖層巒飛嶠危磴燐燐然如罨畫如屏嶂奇峯怪石幽岑崇岡森森然若瑤簮若玉筍態狀不一然皆蒼翠蓊郁淸潤秀拔古木藤蘿野花山卉雜出其間水源自西來至此則縈回屈曲盤旋轉折衝崖激石湛然其淸瑯然其聲望之或山合而水斷卽之則崖開而水注九曲之間深則停淺則奔寛則瀦狹則注水従峽而行峯夾水而峙山水之中仙蹤聖迹淸風幽景莫能殫記旣而夕陽在山篙人返櫂予與仙流亦皆防醉天風泠然而月上東山之樹乃従而歌之曰山九折兮森球琳水九折兮調瑤琴兩儀秀結兮自開辟五行秀鐘兮古迨今幔爲亭兮防爲屋云裀霞褥兮月流金鶴鳴松端兮萬籟息淸風泠然兮和玉音云車龍駕兮靑鸞導玉皇天姥兮來登臨宴曾孫於良夜虹橋現兮秋陰彼神仙之美景予試遊兮幽尋與仙流兮同醉樂世外之閒心

又二年辛未冬十月旣望又十日徐達左書於樵陽官舎建武夷山奠北東大王天柱最髙峯三姑屹立疑瓊樹九曲長流宛玉虹瑤艸琪花風雨外丹崖碧石霧煙中虎龍夜气浮丹鼎鸞鶴春聲繞絳宮駕壑來仙久蛻幔爲亭處世無蹤洞天深廣従開辟喬嶽孤危接混融豈似桃源人迹絕由來花島客航通周王馳駿行應及宋氏題宮事已隆觴詠好邀度共櫂歌誰繼紫陽翁神仙境域非塵界圖畫蒼茫興未窮臨川劉廉

亭亭大王峯壁立何嶄絕昔聞武夷君於玆蛻眞骨鳳駕杳不還虹橋彩雲沒惟餘巖際松年年掛秋月西甌馮回景淵

我昔武夷山下過好山多向馬前看晴雲墮地晚不濕翠壁插天秋正寒巖下豈無仙子宅洞中亦有老龍蟠卽今便欲歸林壑與子相逢別更難三山周【闕】

髙節懷耿介芳情喜尋幽久作吳門隠今爲武夷遊嵚崟羣峯出汨潏九曲流傾觴對瀟灑撥棹任夷猶風髙隠屏冷木落平林秋慨彼弦誦地曠哉榛蕎丘覽勝得仙迹景仰在前修洄興未已山月照蘭舟浚儀趙友士至道

經年不到武夷山風物依稀夢寐間仙樂漫聞空外奏酒誰向月中灣琪花萬樹閒開落雲气千峯自往還官舎題詩先奉寄相期他日共躋攀建安楊惎

憶昔扁舟訪武夷水光山石過峨睂寒流地轉三三曲翠岫天開六六奇勝槪丹靑描不得仙靈今古孰周知隠君欲識無窮興細誦文公九曲詩建安葉季原

武夷山下萬年宮九曲溪頭一櫂通流水落花尋古道平林過雨見羣峯幔亭人去云連壑華表仙歸月滿松正好相期問丹訣天風午夜客船東甌寜葉俊

生平酷愛眞山水老去凊遊入武夷托迹云厓元有約重來猿鶴莫相疑建安蘇垶伯厚

南州髙士愛淸奇倚櫂翩然入武夷雨過洞天龍出早云生松表鶴歸遲虹橋駕壑通蓬島瑤艸垂花拂翠防今日披圖增感慨何當載酒共追隨括蒼張思齊

曾孫宴罷幔亭空淸碧溪山入畫中攜酒防回遊九曲櫂歌猶說紫陽翁建安葉銘

徐君江海人雅有山林想遠遊賦幽尋徘徊稅徵鞅長揖虹橋仙飄飄欲偕往牽舟溯岸回著屐緣厓上萬壑風泉淸層巖土花長防鸞載玉笙隠隠遺淸響幻迹杳難窮眞源豁而敞永懷紫陽翁防然契心賞隴西李鐸振道

七閩神仙之奧區武夷山水眞絕奇層巒疊巘千萬狀波瀠九曲寒生輝扁舟蕩漾放歌去異境森列蓬萊墟當時曾付遺蛻虹橋捲霧迎朝曦回翔上下幔亭鶴雲松髙處巢南枝樓臺逺近煥金碧巖崖瀑布飛無涯上界眞人樂居此嵚崟峭絕嘗躋之考亭朱子曠世哲讀書卜築來於斯淸時大才樂幽隠千古尙得畱芳譽姑蘇徐君此行樂繪素紀詠同襟期杖藜俛首賦歸去相逢建水江之湄我亦欲借麻姑鵬招邀猿鶴來相依乘風縹渺視寥廓月明夜過仙人居龍虎山人梁鵠武夷奇絕名天下詩客登臨感興多石壁雲霞開紫錦玉淸樓觀倚星河幔亭不復聞仙樂九曲誰能繼櫂歌猶有紫陽遺構在蒼屏千古立嵯峨鉅鹿林熙仲雍

武夷勝槪自籛鏗疊嶂層巒積翠煙古徑﨑嶇緣絕壁小涇盤折入通川大王山背松應老玉女峯頭花欲然丹竈臨流存古迹仙舟架壑是何年遊人醉坐三杯石神力搖開一綫天藜杖鶡冠行樂處復疑九曲有逰仙樵川蕭子和

九曲谿頭髮櫂歌靑山環碧擁嵯峨洞中人去畱丹竈云外仙還振玉珂載酒幔亭秋興逸維舟盤石野情多畫圖遙想當時趣準擬重來訪薜蘿隴右李裕彥容

仙境由來異溪流九曲淸水従天上落舟向石間行瀟灑一時興風流二子情翻思舊遊處彷佛櫂歌聲樵士龍伯章

幔亭仙境隔塵蹤九曲峯巒縹緲中瑤艸種云翻夜月瓊花吹雪散秋風欲依樓閣經遊處疑是蓬萊第一宮爲喜南州徐孺子畫圖傳寫意無窮諸生葉勝

曾向幔亭居隠處當山色碧崚嶒四時嵐气晴不卷九曲溪流秋更澄峭壁月明林鶴唳石潭雲沍雨龍興重遊還憶知何日一度披圖感慨增學生李佑

一曲溪流一櫂歌防回開卷防吟哦幔亭月夜羣仙下玉洞春晴有客過巖畔丹鑪猶伏火林端瀑布似懸河何時了卻公家事竹杖芒鞋躡薜蘿徐濟

曾聞武夷景未向武夷遊淸溪凡九曲曲曲是瀛洲昔賢有遺宅喬木春森寂千古仰髙風百年存故迹我欲往追尋煙花防轉深櫂歌何處發山水答淸音靑城山中人全璲

徐賁

徐幼文獅子林圖捲【涼風堂珍藏】

踞地似威昂藏渾欲吼猛虎見還猜妖狐寜敢走

右獅子峯

林端斂夕霏泉石閟淸景澹然娛人心相看忘日永

右含暉峯

空山無宿雲月起當殘夜漸出一峯間分光到林下

右吐月峯

不雨自橫空低垂疑飲澗樵子過還驚神僧度應慣

右小飛虹

扃鐍總忘機魔外自難入虛圓日夜明一塵元不立

右禪窩

萬竹雲朝合孤亭月夜明鳳來緣覽徳非爲玉簫聲

右竹谷

夜靜起山深隨風舒片影漠漠覆紫牀獨臥衣裳冷

右臥云堂

兀立夜迢迢松堂篆靄銷安心了無法徒受雪齊腰

右立雪堂

蒼蒼庭前柏明明西來意禪翁指示人又在第二義

右指松軒

雪中疎蘂開不知闇香發幽人試問時政值黃昏月

右問梅閣

疏鑿云根虛寒深百尺時汲煮春芽爲待參客

右冰壺井

非假琢磨功澄似鑑同朝來蓮葉盡波動覺秋風

右玉鑑池

余友徐賁幼文洪武間爲獅林如海師作此十二景極爲精妙余嘗題其上逮今四十餘年矣今黙庵上人繼獅林之席今年春來京師過余出示此卷觀之眞若隔世事幼文如海皆已謝世余髦獨存不能不興感於懷也上人復徵余識其後故書此以紀歳月云時永樂十五年蒼龍丁酉春三月望日太子少師吳郡姚廣孝識

跋獅子林圖詠

此卷獅子林圖徐幼文作凡十二段有題名篆寫之獨損缺其一按圖當是雪堂云各系以五言詩凡十二首不書名氏詞翰皆簡健後有少師榮公跋尾榮公稱余友幼文爲獅子林如海作十二景極爲精妙予嘗題其上則卷中詩當是榮公手迹郡誌之所宜有也幼文名賁仕至河南左布政攻詩能畫吳門四傑其一也獅子林在蘇城東北隅本元僧維則之道塲最號奇勝則好聚奇石類狻防故取佛氏語名一石題獅子峯者是矣或云則得法於本中峯本時住天目之獅子巖蓋以識授受之源也姑蘇新志維則字天如姓譚氏至正初人跋尾稱如海師豈卽其人歟但榮公跋於永樂丁酉似爲其徒攜至京師而作故有四十餘年之嘆而興感於幼文如海之沒世矣嘗聞榮公以少師還吳訪其師於獅子林至夜漏深防服往後門求見有僧暝目端坐止以手捫其頂曰和尙撇下自巳事卻去管別人事恁麼榮公憮然而去可謂本教中之喝棒豈卽維則歟又聞榮公法名道衍嘗學於相城之靈應觀道士盡得其兵法機事執弟子禮豈遂其所見又應眞耶顧風防巖峻糠粃事功異學中自有之不必深求其人亦可也暇日偶閱此卷因重裝之聊紀於此若獅子林之題詠尙多而幼文亦自有作天如詩尢可誦乃致防捲以資閒中一覽嘉靖癸卯六月望儼山陸深書

北郭居士竹窓風雨圖並題

欲暝投僧舎風將雨忽來愁腸與詩思都被竹聲催東海徐賁畫並題

風雨南禪夜那堪聽竹聲燈前同酒客但有感懷情啟與幼文晚過南禪寺信上人畱宿適風雨灑玉竹聲搖戛深感於懷而幼文寫竹賦詩啟不能無言故詩以識之渤海髙啟

人去詩存竹更妍我當吳下想當年春風只在乾坤裏閒向珠璣掩世賢宋濓

寫竹題詩贈老禪夜窓聽雨夢金蓮百年畱得淸風在三絕令人仰大賢東吳髙季迪徐幼文乃國朝洪武初名臣於未遇時寓僧舎值風雨夜寫竹賦詩曲罄懷抱到今百有餘年而遺墨如新可愛況學士宋公復爲題志可謂三絕也敬書此以見尊重云安城劉宣【成化間翰林】

徐布政古山蕭寺圖並題

一塔髙標百嶂前窗扉掩暎緑蘿煙登臨不覺傷懷抱閒與山僧說世緣癸丑三月三日徐賁畫

幼文補快雪時晴圖

【款書】東海徐賁爲之圖

趙公展快雪時晴爲大書與昔人促蘭亭同一機括如畫龍者胸中先有全龍則或小或大隨時變化在我矣此四字公爲黃君子久作子久以遺莫君景行遂以名其齋云至正五年九月二十日黃溍觀

右軍張侯帖唐人硬黃所臨米南宮定爲神品並敍其傳者本末而字多朽闕趙文敏公爲書於後帖中快雪時晴一語最爲佳絕復展書之筆勢結宻咄咄逼眞使南宮復起見當斂袵二者俱藏景行氏嗟乎徑寸之珠盈尺之璧小大或殊皆至寶也得而合之是豈偶然也耶河南張翥敬題於武林史局

文敏公大書右軍帖字余以遺景行當與眞迹並行也黃公望敬題

晉尙淸言𨿽片言隻字亦淸快雪帖首尾廿四字耳字字非後人所能道右軍之髙風雅致豈専於書耶趙文敏公以松雪名齋特表章首四字而大書之亦豈無謂歟此幅可與帖並傳天地間散落異處何幸而合於莫君寶之寶之汴段天祐晉人爲書每能徑丈一字方寸千言蓋其胸中自得全牛故或大或小皆有遊刃之地若趙文敏書法𨿽特起今代而其所造詣實追晉人及觀快雪時晴四字信乎與右軍帖髙致無異想當其運筆之時意合手従亦不自知有今昔大小之間故能得其神趣之妙使苐以形骸索諸古人惡足以及是哉槁城倪中敬書於武林安國裏之和陶軒古人臨帖妙在得其意度不特規規於形似而已趙文敏公臨右軍帖爲尢多餘家藏快雪帖久矣公反覆題識於上可見其珍重之深也又摘此四字展書之𨿽大小形似之或殊其意度則得之矣遂掲之齋中以並傳其不朽雲南屛隠者莫昌識

外錄

瑚网云趙文敏爲子久書快雪時晴四大字幼文補水墨雪景仿郭熙上以硃砂作一日遂覺晴景煥發

徐幼文贈呂髙士醉中圖並題

三月廿五日夜風雨中予與呂髙士對酌於蜀山書舎行觴之次邀予作畫醉中圖此政自不知醜惡也徐賁是日宿於悟澹齋連榻話舊酒半作此圖明一日南仲雅友意欲得之予豈凝滯於物者邪遂割愛贈之也南仲字曾攺爲伯南云時洪武六年春也志學記

防疊蜀山云秋林半夕曛畫中藜杖者相見只疑君久不見幼文偶於佛慧精舎觀其所畫小圖悵然思之遂題啟

霜葉覆亭幽相宜最是秋蜀山𨿽在望無處問靑丘甲寅秋九月與江邊叟過佛慧精舎因觀幼文所畫小圖季迪有詩於上時幼文仕於朝季迪已入錄觀圖賦詩其悵惘當何如耶題畢不覺出涕焉衍識

云鎖蜀山秋重來佛慧遊含毫得詩句題入畫中愁幼文寫此圖余得之轉與伯南髙季迪賦詩於上衍師兄亦有追感之句噫幼文季迪伯南皆物故衍師之北平國師余獨守職無錫冷署嘆所沒者已矣所存者猶復離居也追古感今聊識此云時丁卯五月廿二日重題無礙居士志學

徐北郭贈道機長老恵山圖

天寒華表鶴歸遲隔世令人起遠思偶見漪瀾堂上畫猶看悟澹卷中詩徐幼文居姑蘇北郭時稱十才子幼文其一也詩書文章妙冠一時畫則餘事耳今見爲道機長老寫恵山圖肆筆遒麗淸潤而帶書法幼文已矣而畫獨存道機徵題感嘆賦此幼文所制樂府詩文若干捲籖題悟澹集漪瀾卽恵山堂扁也無錫縣庠呂志學題實洪武庚申七月也

徐幼文一竿風月圖並題【紙本小掛幅水墨寒林野水艤棹垂竿鴈影聮翩秋光隠躍筆外】

一竿風月一蓑煙雨家傍釣臺西住賣魚生怕近城門況肯到紅塵深處潮生解纜潮平鼓枻潮落放歌歸去時人錯認嚴光自是無名漁父剡郡徐賁【書圖左角上】徐幼文石磵書隠圖捲【紙本水墨髙八寸長三尺】

【款書】洪武二十六年四月二日徐賁補圖

僕往過采蓮裏石磵書隠瞻拜兪先生遺像曾賦五言詩一首有丘校書見示陳子平先生所作記文謹再拜書於後裏生孟頫頓首

淸秋風日好一往南園廬穿紆愛深宻躡曲歷幽虛羣木旣羅戶流泉亦通渠締搆繚芳蘅灌漑成佳蔬著述懷昔人所樂山林居子孫繼先志復築此丘墟升堂拜遺像入室讀其書先生裏中賢安敢有稱譽恨靡従杖履承訓理荒疎采菊薦秋水肅敬歷階除徳澤諒不泯霑潤有其餘

題兪先生讀易處石磵書隠

先生注易隠西城激石松風答磵聲式玉式金王度在一寒一暑歳功成要參未畫須心悟洞釋羣疑貴理明蔀屋見星元是晝寰瀛捩柂可無程義精詎忍辭捫舌樂大何妨枕曲肱雨露每滋庭艸緑雲霞不礙晚山橫成林詎捨千章木求友難忘百囀鶯歳月推遷陳迹在啟蒙長憶酒同傾至正二十四年甲辰夏四月十七日遂昌鄭元祐謹題漸來中吳聞宋石磵兪先生著易說藏於家心甚慕之及永嘉陳君文昭以易講授吳下暇日過陳君所見先生之孫楨復以易受業陳君爲弟子因得謁先生之子子玉父於石磵書隠子玉色溫而貌腴粹然古君子也書隠在城西偏蕭散夷曠居城市而有山林之趣然後知先生之傳有在是能世其家者也昔種明逸以易學名其子孫以名將顯先達謂其有専於易者蓋易無所不備善用易者惟其時而已種氏顯於時故其用行子玉遁於世故其迹隠其致一也夫孝莫大於繼志述事若子玉之賢父子可謂善繼述矣易以消息盈虛爲道觀先生之學詘於前安知不信於後者乎後十有五年楨以亡友子平陳君所爲記徵予言噫文昭以易經入官而終致明夷之傷子平以易道自晦而卒遇無妄之過獨子玉當四海無虞利祿不以入於心及天下多事世故不以煩其慮益知賢父子之於易得處困之道矣仰先躅之髙風感故舊之淪謝因識卷末以致其景慕之意云元年秋九月會稽姜漸書

西山讀易人何處堂構而今重有兒最喜采蓮還舊裏尢憐薦藻樹新祠華邊拂石春垂釣竹下焚香晝奕棊總說傳家風致盛梧桐陰滿鳳凰枝番陽董朝宗【八分書】

此圖圖石磵書隠讀易處蓋徐幼文筆也幼文在國初以詩名與髙楊張三君稱四大家不以畵稱而其畵特秀潤古雅今亦不多見此乃因趙文敏鄭明徳諸詩而補作者故尢爲用意計當時更有陳子平記惜無従考之不得名筆爲補書也長洲張鳳翼識

徐幼文以詩名勝國之季與髙太史諸君齊名所謂髙楊張徐者也徐張皆善畫而徐尢出張右此圖兪石磵讀易處也用筆淸森郁茂當與王叔明陸天遊二三君稱鴈行非趙善長諸人所得夢見也石磵先生世善易若漢韋氏之於詩今其遺墟漫不可識猶幸趙承防鄭明徳之詠歌與徐君之繪事流傳人間庻防兪先生髙風尙可想見耳太原王穉登

徐幼文天香深處圖【紙本小掛幅長三尺三寸闊一尺水墨峯巒髙峙溪橋低列林木蔽虧之問人家籬落鱗鱗周疊想其深處直有天香筆意髣髴大癡】

天香深處【篆書】癸丑九月三日蜀山人徐賁畵【楷書圖左角上】叢桂擅幽妍陰陰邃館連種分仙斧後花發羽衣前涼影敷瑤月秋香絡【墨迹防去】絡翠煙栽培今已久髙折看君先余旣爲遜學畫天香深處圖後七日復賦此詩蜀山人徐賁【行楷書圖右角上】

陳汝言

陳惟允荊溪圖

東坡先生嘗曰一入荊溪便覺意思豁然欲買田其間種橘作小亭名曰楚頌卒不遂其志杜樊川作水榭正當荊溪之上其遺址僧結庵以居至今歷歷可考見蓋荊溪山水之勝善權離墨銅棺諸山岡隴之起伏雲霞之吞吐具區匯於其左苕霅引於其前凡仙佛之所宮髙人逸流之所宅殆不可以計數也覺軒王先生韞眞潛徳於其間修天爵以恆貴去人欲以求仁垂子若孫皆循循雅飭弗違先生志也其曾孫允同靜而有智簡而能文與予爲姻契故予知義方之訓有自來矣河之始達也才濫觴焉楩楠松柏千尺之材出於萌蘗之防由其源長而本深耳允同命予友陳君惟允繪爲荊溪圖以示不忘鄕都之意他日指圖而嘆曰某樹也吾祖之所封植也某丘也吾父之所遊登也寜無惕然有感於中乎若允同一舉足話言而不敢忘其祖若父者非教之有素而能然哉吾固【闕】其中多隠君子旣樂善於一世又能使其將來之未艾蓋亦山川之鐘秀粹美而致然乎歳己亥五月十三日東海倪瓉漫書

荊溪山水昔曾遊離墨銅棺嵐翠浮任昉亭臺好垂釣張公洞口不容舟緑蘿搖雨花飛急白鳥衝煙浪未休今日披圖一惆悵王君住處憶風流句吳周砥

荊溪溪上首重回豈意人間化劫灰只有斬蛟橋下水可曾寫入畫圖來遂昌鄭元祐

好山都在太湖西滿路風煙棘刺迷華屋燕飛今在不市橋官栁不勝題雍虞堪

斬蛟橋下王樞府髙榭連云第一家欲向新圖問何處客窗風雨對梨花張監

太湖西畔樹離離故國溪山入夢思遼鶴未歸人世換歳時誰祭斬蛟祠吳興王蒙

王家宅子荊溪上回首風埃一惘然怕說當年行樂事臥遊圖裏見山川陸大本

邵家樓子百花明袁令祠堂一水平俯仰經行春夢破披圖能不重闗情張經

環慶遺家三百年書林喜得子孫賢惟餘圖畵仍依舊一壑風煙思惘然王光大

荊南山水照淸輝客裏時時夢見之風塵澒洞歸未得每展新圖慰我思陳植

人家緑樹繞孤城溪上風波落日明三害祠存人已去只今豺虎卻縦橫張田

殺虎祠前云尙黑斬蛟橋下水猶腥十年湖海爲羇旅夜夜相思入枕屏荊南樵人

陳秋水慈母手中綫圖

外錄

書畵舫云欽生示余陳惟允慈母手中綫小幅全學馬和之上有倪元鎭書極佳卽妮古錄所載者

陳經歷溪山秋霽圖捲

外錄

書畵舫云陳惟允溪山秋霽捲全學董巨題詠極多最後文徵仲一跋尢推轂之

張觀

張可觀西淸庵圖【絹本界畫桂花處所一人月下撫蓋庵中卽事圖也】

【款書】張觀【細楷樹間】

西淸庵冬日桂花盛開

桂叢何自舞傳葩驚怪冬見此花月窟再開金粟影天香重降玉皇家攀枝楚客歌招隠耐冷嫦娥起散花況有淸霜辟蟫蠧従玆不老是生涯遂昌鄭元祐

盛著

盛叔章畫

春波門前水如酒十里竹西歌吹回蓮葉筩深香霧捲桃花扇小防雲開九朶芙蓉當靣立一雙鸂近人來老夫於此興不淺玉篴時吹鷃濫堆楊維楨

艸堂只在南湖上山色水光相與淸鷗鳥不來魚不起落花風颺讀書聲王璋

山空禽鳥樂地僻松竹秀茅屋是誰家柴門掩春晝果育老人題

記得天臺鴈蕩歸滿山松露濕人衣十年眼底無林壑今日畫圖看翠防素軒鄭洪

煙濕空林翠颯飄渚華汀艸共蕭蕭仙家應在云深處祗許人間到石橋仲孚

十峯繞溪嫌地迮桃源路迷尋不得應疑何處出人間靑天遙遙白雲白淵明寓言吾已知賢者辟世夫何爲太平之民總朝市猿鶴山中空怨咨邾經

盛郎落魄已成仙畫手於今孰象賢放筆當年應漫爾披圖此日重淒然一區白屋疎林下數防靑山落照邊便欲天臺尋此境振衣飛上翠峯顚雙湖者沈文

外錄

瑚网云盛子昭之侄名著字叔章能全補圖畫運筆著色與古不殊洪武中供事內府髙皇帝異之制盛叔章畫記

馬琬

馬文璧仿巨然秋巒煙樹圖

【款書】文璧爲彞齋作

樹沈沈兮獨古山靄靄兮相雄思石梁兮徑度恍陰磵兮多風雪泉先生出此畫徵題時朱旦方有執熱之嘆故云馬治壬戌夏五月廿又五日泉潺潺兮作壑嵐霏霏兮欲雨望江南兮嘆歸與悵美人兮何許時亨李進士以馬孝常先生題畫詞徵和爲年九十三年後甲午乃成化十年也閏六月十一日亦執熱而書云後學張弼

魯鈍生瀛海圖

山頭朱閣與云連山下長江浪接天若待桃花春水漲美人天上坐樓抱遺叟

朱朴

朱西邨山水並題【著色畫】

松吹涼生錦籜冠鳥還云出坐中看勾谿數畝淸泠水更著何人並釣竿西村朱朴畫並題時年七十有八華希賢

華以愚臥雲山居圖

【款書】東湖叟爲景彰寫臥雲山居圖

幽人髙臥白雲窩聞說分明是華佗嵐气濕衣山住近苔痕上榻雨來多身疑太華峯頭宿神向南柯郡裏過況復傅霖人望久従龍未卜意如何延陵吳彞

髙人愛向山中住野服幽然忘俗慮門連翠巘成比鄰席對長松作賔主石梁苔合少行蹤落花滿地扄幽戶萬竿修竹森如束一道寒泉漱寒玉白雲來往本無心卻就君家檐下宿君家有軒堪偃仰夜深云臥衣裳冷滿窗雲影夢初回政值山頭明月上榻前雲山中月與君髙興皆淸絕従今只合在山中一室閒眠自怡悅朱升

幽人構新居卜築山之陽長松翳深澗白雲藹巖房逍遙臥其下與云兩相忘白雲本無心捲舒奚有常而以云爲邊於焉自徜徉披圖慕華躅願言挹淸光梁溪修學

巖阿有一士考槃逺囂氛衡門鎭長扄門外多白雲頽然臥其間夢遊湘江濆寒生紾絺綌影落羲皇墳無風自捲舒帶雨常絪緼收之歸肺肝吐出五色文野心同盟久一笑忘憂勤醉呼扶搖子稽首雲中君梁谿王亨

山云來往潔如綿多在松扉竹逕邊雨釀曉寒侵鶴帳月移秋影落琹一官奔走予將老長歳棲遲爾獨賢便欲操觚遠相訪氤氳惟恐隔前川梅裏呂敏文題

白鸞不掃翠蘿深靜宿檐端伴獨吟寂寂枕書聊適興英英出岫信無心長年自悅便淸夢萬里遙瞻識舊林只恐內江歸覲後也従龍去作甘霖東湖叟

黃【闕】有屋千萬間兵革由來俱瓦礫梅裏有田十萬頃惟剰家儲書五車敎得兒郎成令徳大兒學成作官去爲政成都大稱職小兒幹蠱能克家可見而翁有陰隲尊翁亦作南省郎繡衣駿馬黃金勒誰能翻笑濯紈綺隠居別業梁谿側怡然自號臥雲叟大榜髙書在幽室云出似乎其宦遊雲歸似乎其屏迹天云出入本無心人亦如雲皆幻質防茫起乎膚寸間倐忽變化皆充溢乃知體物存妙理蒸成爲菌樂虛出雲飛旣動歸復靜心系虛靈有喧寂翁因臥云復自號妙理充和更綿宻今日翻翻來泮池索我題詩竟何益六十衰頽老病餘枯硯殘篇已狼籍見善無言豈故情聊爲長言一援筆吳下呂志學

臥云記

士之處世有篤志於學能明一經取功名如拾芥有隠居樂善不求聞達視富貴如浮雲由其立志不同故其立身亦異也勾吳華景彰氏別業於梁谿之東津當其兵燹中廢爲蓬蒿瓦礫所存僅餘數楹尙可爲也乃搆艸堂於其南剪除荊蕪種花藝竹眼界廓然可遊可憩因晚年號爲臥云遂以爲扁於焉逍遙以終衰朽來求文以記之予以老拙固辭請之至再勉爲之說曰凡山川之气聚而成云云之爲言運也觸石而起憑虛遊衍象回轉形也或従龍而行雨或無心而出岫變化萬狀舒捲莫測非神仙者流豈能臥於其中哉臥之云者偃休之也昔袁安臥雪以著廉士之名王祥臥冰以全孝子之行子之臥云將安爲乎非少陵云臥衣裳冷之詩乎必也爵祿不及乎心榮辱不聞乎耳髙臥一室惟息之安靑山在於目前白雲宿於檐下油然而生始爲白衣飄然而升化爲蒼狗歘然而散則隨風浩蕩杳莫知其所之焉嗟夫人果能知此可謂善達觀矣旣知世態如雲知人生如夢何役役爲身後計哉然則臥云之義乃非玩春花延秋月聊寓意於云耳自前朝至今百年之間岸爲陵谷海爲桑田者有之惟君家子孫相承基業不墜蓋由祖宗積徳之隆式克至於今日嘗考之華氏大族本齊孝子之後髙曾以來貲產巨萬至玉溪翁尢疎財仗義志獨出羣凡交遊皆得時縉紳名公故鄕先生陸子方曾爲文以美之事見墻東集觀其文可以知其人矣若是者豈非積徳之報在子孫乎景彰長子約得過庭之訓出仕成都內江簿仲子勤於治生復善幹蠱庻防燕息雲間睥睨物表優哉優哉藏以待老又安知蘧蘧然莊周夢蝴蝶乎栩栩然蝴蝶爲莊周乎引而伸之書以爲記洪武己未春正月旣望前中憲大夫順徳知府徐績

夏防

夏仲昭竹圖

外錄

瑚网云仲昭竹二幅一晴一雨晴者曰三逕淸風雨者曰林塘過雨濃疎偃仰各得其宜時姚友叔祥爲先君作壽敍及像贊因共宋榻黃庭經遺之昶繇科甲歷官太常卿楷書畫竹爲當時第一番【闕】海國兼金購求故有夏卿一个竹西涼十錠金之謠卽一時寶惜可知已

夏太常湘江風雨竹並題卷【紙本髙一尺四寸餘長三丈三尺餘】

錢唐戴君文進博雅之士也善寫山水與余有舊好持紙一卷求寫湘江風雨柰餘人事紛擾久未能復一日小酌之後頗有餘興遂作此圖殊覺粗俗可媿觀者幸勿誚余之狂而恕其醉也般門弄斧之議其能免乎正統元年六月望後東吳夏防識

題湘江風雨圖

天下之竹莫多於湘江而極竹之所以爲情態者則莫越乎風雨時也問之湘江之人其知愛而加玩以適夫趣者蓋少焉然而古今之言竹者必曰湘江至於善寫竹者亦必作風雨然後有以盡其妙也夫以古今之言竹者必曰湘江而湘江之人不知所愛豈不以其多乎風雨之態生乎毫端見者恍然耳有聞乎錦瑟之音鷓鴣之啼聲猶能興夫感今懷古之思而湘江之人不知有此豈不以其熟於目乎輕於多而忽於熟者豈徒湘江之人之於竹哉夫玉世之所共寶也居昆山者以之抵鵲物固不足論也士之猶夫是者深可慨哉吏部考功主事玉峯夏公仲昭每當退食之暇輒事揮灑其法蓋得之於中書舎人錫山王先生孟端在今獨步而錢唐戴君文進乃爲修飾之士其於圖繪偏得昔人所長仲昭雅推重之爲寫此卷而題之曰湘江風雨觀其水石聨延駢梢挺節遠近相映帶爽气蕭然襲人巾袂而竹之情態極於此矣竹予所愛之物而仲昭文進則予所愛之人也玆因文進以捲出示而請題焉因書此以復然予又愛文進之獨異夫湘江之人也耶時正統二年龍集丁巳夏五月望前一日進士文林郎大理寺左評事兼修國史姑蘇張益題並書

湘江風雨竹一卷乃太常少卿東吳夏公仲昭所作者也以贈錢唐畵史戴君文進學士張先生士謙嘗爲序之文進復以贈同邑髙隠瞿君徳宣徳宣復囑予題其後蓋仲昭永樂乙未進士素工書被選在綸閣太宗皇帝甚重其書以餘力師中書錫山王君孟端寫竹盡得其妙孟端沒仲昭之竹遂獨步當世四方之人得其一筆莫不寶愛之仲昭作是時爲吏部考功主事正其中年得意筆也說者謂書與畫一法耳工書者必工畫其信然哉予觀其平昔所作或直幅或橫披不過三五竿而止耳十數竿而止耳未見有至若干尺多至數百竿若是捲之富者也誠以文進一代良畫史也山水人物翎毛花卉無不臻妙是以仲昭曲盡其能以示之以文進爲具眼也文進見之能不撫捲而愛羨之乎使其未造精妙文進名手顧肯求之予以是知是捲之不易得也且竹之爲態得水則格益幽淸得風雨則姿益活潤況湘江乃多竹之地仲昭抽毫運思狀其景於目前鷺灘鷗渚縈回曲折淸流激湍潺湲溶漾而叢篁宻篠掩映於兩岸之間防風搖動疎雨淋漓其幽淸活潤蓋有無窮之趣焉一開卷間眞若接蒼梧暝煙而駐重華之霓旌也眞若弄瀟湘水雲而鼓江妃之瑤瑟也眞若翠羽毰毸而鳳來巢也眞若長身交亞而龍欲化也眞若風淒雨霏枝翹節勁山長水遠而望不極也竹之妙信無以加於此者矣昔白樂天作畫竹歌贈蕭協律有云蕭郎蕭郎老可惜手戰眼昏頭雪色自言便是絕筆時従今此竹尢難得今仲昭年已八十餘𨿽欲復爲此必若蕭郎之不能矣則斯捲也得不爲世寶哉徳宣博雅好古君子也文進持所愛爲之贈其重徳宣亦至矣予故道其爲難得俾益知珍襲焉成化四年戊子歳秋七月旣望賜進士及第禮部侍郎致仕前翰林學士左春坊大學士侍文華殿講讀直東閣兼修國史同邑倪謙書於靜存軒

物有可賞之奇必遇鑑賞之人而後其名益稱爽所遇矣徒多其有實之並喪名孰稱物之遭逢從會信有幸與不幸歟夏太常之墨竹蔣儀曹之題署張倪二學士之髙文皆一世之奇也所謂物華天寶人孰得而掩之文進畫妙空當時藝苑故太常爲盡心焉其寄情髙山【闕】水邈乎其聽於子期矣文進不有其有持贈徳宣徳宣博雅者也豈有按劍夜光盼無因而至前耶庻矣其奇遇而萃諸鑑賞也其是捲之稱而名後世無疑餘心若有感也天下之奇有需於遭逢従會者豈獨物而已哉書以歸於徳宣俾永保之以志予心所感後之觀者應得夫鑑賞之奇乎南京大理寺卿致仕仁和夏時正書於北郭白蕩僑居時年六十又二古云與可之竹妙而不眞息齋之竹眞而不妙其於竹理防矣三百年以來而有仲昭眞具寫生妙手神光奕奕每對其手澤便如荘服見天帝然未有若此卷之神妙者一縦一橫大山長水咫尺萬里矣吉甫先生篤誠髙雅神物遂歸之此亦類聚之義也展閱間不覺驚嘆天啟乙丑鹿城歸昌世識

書畵彚考卷五十四﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷五十五

刑部左侍郎卞永譽撰

畵二十五

明

沈貞

沈貞吉山水並題

一竿風月一蓑煙雨家傍釣臺西住賣魚生怕近城門況肯到紅塵深處潮生解纜潮平鼓枻潮落放歌歸去時人錯認嚴光自是無名漁父八十三翁沈貞題於有竹居【詞見徐防文一竿風月圖】

外錄

瑚网云沈貞字貞吉號陶庵又號陶然道人爲吳興人弟恆字恆吉卽石田先生之父二處士並善丹靑壎箎相暎時謂趙文敏同流恆吉之畵師杜徴君余向有婁江勝感接待寺八景爲貞吉所圖一一仿宋元人筆眞合作也

沈恆

沈恆吉山水並題

此老粗疏一釣徒服也非儒狀也非儒年來只爲酒糊塗朝也村酤暮也村酤胸中文墨半些無名也何圖利也何圖煙波染就白須出也江湖處也江湖時雨方霽寤寐北窓展玩古法名筆聊爲作此贈誠庵老友一笑沈恆

外錄

書畵舫云劉公完庵集中題月舟上人所藏沈絸庵同齋父子詩畵云鑪煙僧舎坐遲遲共羨詩翁出語奇方外有山棲恵逺人間無處覓鐘期千金舊紙丹靑在一片閒情父子知爲問能言遼海鶴歸來城郭定何如詳味此詩可見啟南畵品入神淵源蓋有自也

又云傳聞絸庵之父曰蘭坡者尢能鑑賞書畵遊心藝苑又石田書畵之所從出也

沈周

沈啟南乾坤四大景圖並題卷

我所憶兮匡廬泉飛空直下香鑪巓銀河爲源彭蠡委萬古騰沸東南天左環右射五老卻褰裳濡足愁攀緣厓傾石走霹靂鬭枯藤怪樹虯龍懸丹靑洗出屏風疊跳珠濺玉聲鏘然誰能置我巖石間仰面落雪水底眠酒酣戱作五里霧山精嘯雨空中旋嗚呼我歌兮歌始放九江茫茫日在望【仿趙松雪筆】

我所憶兮泰山松秦皇避雨駐六龍根如鐵石皮靑銅千秋萬歳披茸曈曈掛日扶桑小隠隠參天翠黛濃鸞雛鳳鷇不知數和鳴上下如笙鏞潮聲直與東海應絕頂正見萊金膏玉液散入地茯苓芝艸生隆冬采而食之可不死云車何日來相從嗚呼我歌兮歌正長黃河日暮流商商【仿李希古筆】

我所憶兮黃鶴樓瀟湘洞庭生素秋登髙決眥極萬里烈風震蕩無時休九嶷連緜似屏嶂白日黯淡蒼云愁東攀枯木枝巃嵸西望雪嶺寒颼颼朱繡柱九天上倒影卻射滄江流仙人坐弄紫玉笛往往飛花鸚鵡洲靑蓮居士莫捶碎便湏縱飲成糟丘嗚呼我歌兮歌愈急鴻鵠防楚天碧【仿黃鶴山樵筆】

我所憶兮峨眉雪六月陰崖凍欲裂仙人赤腳翠巖行鶴氅飄飄玉光潔回飈吹散五溪云落絮飛花滿城闕滴博婆西海頭陰風慘澹旌竿折萬里黃雲凝不流層冰皓皓冬夏結我思仗劍遊其巓石棧天梯殊斗絕六龍回日不敢過寒光凜冽千丈鐵嗚呼我歌兮歌益豪太白不動金天髙【做吳仲圭筆】

治戊午仲春閒居精舎漫摹古人筆意長洲沈周石田翁作山水好衍爲長卷此其一也翁胸藏丘壑妙合造化出之筆端不煩意而自有無窮之趣且四景摹古人筆法鏘鏘如對前人面目也覽此卷不覺慨然有所興起墨池王渙

石田摹米敷文大姚村圖並跋捲

小米大姚村圖澄心堂紙所作詩句藻逸書畵遒潤得乃父風不易得之物爲吾蘇沈汝融氏之世藏成化末王刮貨江東此卷屬其鷹攫汝融日惄若廢飲食者以余嘗觀求追寫其所記憶久亦付之茫然矣近過徐甥出元暉大行書三詩卽其副本耳遂臨一過復漫補此圖歸汝融始塞其意且謂之曰物之聚散自有數正不使人容心其間譬之此卷在王云浦所兩得兩失而轉至子家子家方一失已安知他日不復得乎余請以拙惡爲死馬骨以媒之治壬子九月長洲沈周跋大姚山水如故固不攺其眞彼元暉之陳迹沈君旣不足戀而石田所仿更得其似且有似人之喜矣元暉有女弟家大姚故常往來其地詩畵所由以作蓋今陳大理汝玉亦嘗得其二幅上有題識是以知之吳寛

米氏父子本襄陽人而寓居吳中昔張句曲傳海嶽翁云其晚年愛潤州山水之勝乃卜居北固及觀海嶽表吾鄕朱樂圃墓云余昔居郡與先生遊此可見其久寓於吳而女因嫁大姚敷文大姚村圖所爲作也作宋史者直云吳人而後之論撰者遂以爲吳縣人胥失之矣庚申十月廿一日觀石翁臨敷文本偶題吳都穆

元暉大姚村圖於吾蘇大有闗渉王云浦之獲自燕京再徙沈氏爲吳中光賁者蓋又百年是宜永鎭玆土不復他適可也何神物不防竟取檢括之厄使其果得登淸都入左藏則亦不失爲此物之幸然今又不知流落人間何許也汝融昔藏家時有人以米三十斛求售不許而竟爲烏有其痛惜之情自不可釋然石翁臨本宛然故吾𨿽一再傳寫亦如梅花照水格度具存使人觀之更有想象不盡之餘味然則舊物之存不存可無恨也汝融自失此以來嘆惋累年可謂好古之篤者姑以此慰之南山人楊循吉

沈氏藏石田先生所搨大姚村圖歌

重山凝逺陰江云暎林濕淋漓六尺素滿手潑秋色模糊似是溟海圖何乃目之曰五湖圖窮更聞淸響接百顆歷歷驪龍珠米家風流照眼新細玩始知身外身虎頭能傳阿堵物虎賁尙入中郎神當時得失屬王郎邇來又復遷東陽得耶失耶孰主張茫茫宇宙悲弓亡神物不可久靜處能走四海生暉光奎宮玉府何許夢寐似聞歸故鄕五湖田舎淸風逺元暉眉目不可見嗚呼元暉眉目不可見五湖之水淸如練治六年八月一日祝允明

春空沈雲山有無眼明見此姚江圖圖窮爛熳得題字照人百顆驪龍珠平生雅識敷文書紹興歳月仍不誣豈知尢物能媒禍繭紙蘭亭已非故石翁信是學行人能使邯鄲還故步憶昔憸人賄爲囿瀆財更假狂閹手千里奇珍歸檢括故家世物那容手沈氏藏玆二百年一朝掣去心茫然誰言物聚必有散手澤相闗常累嘆未能一笑付亡弓且喜百年還舊觀豈余鈍眼錯顏標抵掌眞成孫叔敖區區不獨形摸在更收風骨驪黃外一時防筆迥通神故應小米是前身從來藝事闗人品敢謂今人非古人後學文徴明題

相城沈啟南妙於詩畵然字不甚工後乃仿黃山谷書輒得其筆意蓋書畵同一機也今觀此卷𨿽不純用米家筆仗要之自有一種風致可愛可愛李禎伯書畵一致也在古兼善者則鮮迨宋米氏父子乃擅名當世敷文居吳嘗作大姚村圖復大書三詩於後可謂兼善爲吳中翰墨光耀二百有餘歳至國初失之王云浦而得於沈良醫則爲沈氏珍玩又有餘年矣成化末被綠林之豪彊力攘去汝融爲沈氏宗孫以靑氊弗遺惋懊莫自釋同邑沈石田翁妙於書畵今之南宮也未失前嘗假以搨一過甚逼眞貽其甥藏之緣是遂臨而歸諸汝融不惟掃其胸中芥蔕尢可見造物者巧於謀爲宛然俾其舊物之在目𨿽失猶不失矣後之觀者有弗以石翁之筆爲敷文吾未之信治庚申蠟月哉生明如醮老人張習識

敷文畵山何可得況復銀鉤鐵爲畫雲林妙句云浦遺一字眞堪數縑直流傳幸遇沈休文題品當朝總名筆無何檢括獻彤庭卻付王瘸私篋匿炎炎气勢那敢問神物誰能不追憶石田補寫更有神雲山煙樹沈沈濕匏翁文章世希有午夜光芒動虛斗涇累幅感慨多世事悠悠獨回首休文索我重續貂欲慰遐思見交厚古人父書不忍讀不飲杯圈憶慈母祖研持時悲曷勝名字至願垂不朽移卷九回腸【闕】翻作思親心一紐墻昌歜孝子思傳與兒孫可常守靑囊濟物廣陰功世澤天長兼地久要知詞翰身外物轉矚隨落它人手我觀東坡寶墨文棄軀忘親資笑口鐘繇發塜事宜徴曾有聲色移人否又聞有道古聖人不物其物物芻狗題詩我爲發長嘯驚散無何一杯酒郡人陳琦

南宮眞迹已同夜壑之舟所幸石田猶能追寫彷佛蓋蔡中郎之丰神尙於虎賁士見之語云𨿽無老成人尙有典刑王鏊題

外錄

六硯齋筆記云米元章畵余嘗見維摩詰王右軍及天女諸像如春蠶吐絲虛無縹緲之極所謂不令一筆入吳生者又見其著色細潤山水如王右丞李營丘者又見其寫松枝鍼鬛纎勁可數而偃仰取態者皆精工入防無一毫自恣若世人所指稱米畵特其潑墨一種耳然其用意亦自有別蒼辣者以峭蒨取奇綿聫者以起伏盡態大都寫意中出沒或然或不然之趣耳元暉𨿽祖家法神而明之不盡拘塗轍較南宮務加明秀時於峭蒨之下或厚培其基綿聫之中或獨防其勝余所見海岱樓淸淮羣諸圖及余購藏姚山秋霽圖斷乎藍田營丘一非家山也此大姚村圖余不得見見石田本防參其神蓋於滃蒙大水寥廓太虛中閃出孤雲片雨啣抱樹石而獨住所以气象奇妙耳良工心苦可令俗子漫議耶

石田翁谿巒秋色圖並題【枯筆礬山頭气象磅礡下作竹樹蕭森小亭跨之意極疏秀是合並倪黃而出者碧苔箋題】

毎憶西禪地城中人不知香鑪供課佛茗碗博題詩嗜淡黃金逺心閒白髮遲勞生堪自薄令我羨吾師予𨿽江鄕人歳入郭無虛月然未嘗一假居廛市假必明公所往來逾三十年明公無煩於余余亦無所憚也今年夏五一別迨十月下浣始相見出紙索畵與題以志契闊因寫谿巒秋色應之寫畢防籬豆茶爲供時夜已過半矣庚寅沈周

錦帆涇上千年寺水殿云廊半不存只有老僧明月下立當淸影夜敲門陶庵沈貞吉

交遊愈久愈情深方外於今數道林淸白不移人自老雙娥下月如心吳興沈恆吉

明公何處好安禪城市山林別有天昨日鄰家分與地便開亭子看云眠完庵

月寒山亦白人語磵防譍傳取詩禪去前身我亦僧池上白蓮花又開情深應不厭頻來白頭卻被靑山笑投老相逢得幾回明師與予有夙契毎入城必訪師師亦不憚予之煩也壬辰秋仲廿又四日午飲山房見石田詩畫重題以紀一遊雲方內陳

石田天池亭月圖並題

天池有此亭萬古有此月一月照天池萬物輝光發不特爲亭來月亦無所私緣有佳主人人月兩相宜還如庾公樓其興亦不淺把酒醉月華夜夜作沈湎我是好詩人詠月三百首此亭不厭我將詩侑君酒

沈啟南石湖書院老樹圖並題

範公亭東有古樹有身莫可限尺度只憑長大不長長邊老婪酣遺醜肚一干朽盡皮肉空一干輪囷葉麤蔽盤根到處走虯蛇風雨不驚知得地坐根納防且移時靜玩气機成感寓人生安得如此頑不死不用常在世圖石湖書院老樹題沈周

白石翁秋山圖並題

秋至無所適牛期峻攀擕手相魚貫極力淩孱顏東來望城郭北指郁江闗涼風振木末葉飄巾履間俯見行旅人役役往復還如我二三子逍遙意自閒其中有達徳髙誼云薄山投簪在急流此道今則慳成化丙申歳八月望奉陪味芝先生遊西山牛頭謬以詩畵記其淸賞沈周

端居秉髙志道與黃綺謀耿耿千歳懷安能一朝酬靑陽肇嘉節羲馭逝不畱樹木發華滋綠葉揚芳柔上有鳴春鳥嚶嚶求匹儔踟躕不能寐攬衣起行遊況復有良朋分若金石投擕手出西郭眷言山水幽祓除激淸波眺逺陟髙丘西北臨廣路巍巍列飛樓誰人爲燕防交親結綢繆光景忽西馳娯樂殊未休豈不念合並欲邁路阻修顧望勿復道回身駕輕舟折彼蕙蘭花聊以忘我憂味芝以石田畵索予題予許諾逾日詩成書之乃春眺詩非秋眺詩也不覺失笑若予者眞諺所謂不辧春秋者也豸史劉昌

啟南巴山圖並書

吳之爲國水所防有山平衍無巉巖我家多水少山處悵望翠防心所貪時能借墨補不足數紙連絡長番粘巒重復閒溪漵雜樹列布多楓楠或開大壑浸山足其椒半爲浮雲含僧廬隱映逺木杪聽泉采藥我亦堪嘗聞巴蜀天下險未可一往尋鳬蠶子長之興浩不淺感此老髩霜鬖鬖聊因此圖識所見臥遊一生還自甘存一畱余有竹莊數日毎談巴山之勝輙爲踴躍酒

半出素命筆圖成並爲書此沈周

沈石田南川髙士圖並題

連何窈窕浚谷深且幽中有髙識士樂玆逍遙遊長勤事竹素抱志徯其時【葉】芙蓉制重襟約以瑚鉤搴芳古桂林翔聲籍南州鳳鳥不可狎乃在昆侖丘矯首望光塵遐鄙卽無由信思聊致言墨【闕】慚謬悠惟謙吳君才茂徳優爲東昆名流也相別良多歳月懷思不能置聊以拙畵鄙言通其知也癸巳沈周

沈白石鶴聽琴圖並題

余見王叔明畵鶴聽琴圖喜其命意髙古嘗臨摹三四幀殊自防心昨於友人處見梁楷亦有鶴聽琴圖雪中洞壑意趣超曠始知古人一樹一石必有所本固非流俗率意妄誕而無忌憚也歸臥北窓下懷思無己乃想象援筆觀者幸勿誚其效矉焉時天順癸酉七月念日也沈周

外錄

瑚网云余昔年得石田畵頗多然旋得旋去如此幅其一也更有寄竹鶴翁圖瀟灑有致詩亦眞率有味書作擘窠書極雄快竟歸之漢碧雲

啟南仿倪迂山水並題【髙太巖家藏紙本髙六寸長八尺餘】

迂翁畵爲戱簡到存淸臞學者豈易得紛紛墜繁蕪名家百餘禩所惜繼者無況有衝雅篇數語弁小圖吳人助淸玩重價爭沽諸崔子彊我能依樣求胡盧墨澀不成運林慙磵與俱何敢希典刑虎賁實區區醜惡正欲裂捲去莫湏防今夕秋燭下再見眼模糊妄意加潤色泥塗還附塗崔子詎不鑑愛及屋上烏淵甫嘗索此小景蓋仿倪雲林筆意爲之特艸艸耳今徴題持來燈下更添數筆𨿽曰潤色之終不能掩其陋也治辛亥九月前一日長洲沈周

石田仿吳仲圭筆意並題

層岑交亂雲歷歷映羣樹雲山互相依靑白媚朝暮下有土著者靜居气郁聚修竹防髙宇細艸被紆路幽深疑世違時復通杖屨鳴琴值客來語歇客還去天機發所樂漠然非人故吳仲圭得巨然筆意墨法又能軼出其畦徑爛熳慘澹當時可謂自能名家者蓋心得之妙非易可學余𨿽愛而恨不能追其萬一間爲此幅生澀自不足觀猶邯鄲人學步而並失其故矣沈周白石翁仿梅沙彌山水並題

秋風吹大澤落籜亦蕭蕭塊坐黙無語衷抱還寥寥仰面睇髙天鴻不堪招白石翁

沈啟南送吳文定公行圖並題卷

贈君恥無紫玉玦贈君更無黃金箠爲君十日畵一山爲君五日畵一水欲持靈秀擬君才坐覺江山爲之鄙峙而不動衍且長惟君之心差可比君初如蕡躓塲屋復曾如郊失三子方其處逆自有道泰然委命而已矣時來獻策入明光兩元到手若探囊長裾本不利疾走三年一鳴驚鳳凰當時聞者皆喜抃意閒心小無矜張胸中所養已浩大盡付得喪於茫茫泛求細行無不合似此淳全何可當截瓊作柱豈摘齒用著終湏白玉堂歸來哭親哀毀足鎭日聊生惟菜粥我因羸瘦勸進肉輙見麻袍淚相續琴和服吉當北行鄕人載道羨登瀛家中買書學教子地下丈人寧不榮文章祗今老更成浩蕩豈類今之作夜雪淮西躡亂鵝秋風赤壁招孤鶴其言則古人則今要將根柢重詞林隆阡爲我表先子發潛闡幽故誼深緘詩亦爲閔墊溺推我曷忘天下心聲光固是天下士先憂後樂君湏任吳太史原博奔其先大夫之喪還蘇制甫終告別鄕裏以行友生沈周造此追贈於祖道之末辭鄙曷足爲贈太史寧無敖我乎

君不見白石翁墨花破萬紙散落世眼中其間方寸地貯一太史公是時太史稱吳儂三載磊塊蟠翁胸太史趣朝天靑雀淩春風有淚不作李都尉有賦不擬江文通直將三寸管五丈素寫出江南千與萬盡收蜀錦囊壓倒太史之奚僮絕壁直上髙穹窿呼吸似足開天聰忽復下墜數千尺俯身欲入黿鼉宮意者徑路絕乃有雲霞封萬古不盡流洗出玉玲瓏側耳將聽之疑是縑素間迸作羣霻霳長颷無形百艸龐茸列缺崩崖吐出怪松歷亂羽葆屈蟠虯龍將崩未崩石似舞欲斷不斷橋飛虹乃有詞家酒人樵靑釣童或騎蹇驢或駕�舼或躡蠟屐或策短邛髙者穿木末若蜚鴻下者蹣跚勃如孤雛兩儀不能主乍辟而乍二曜不定光倐西而倐東木棧與鳥爭道人家擬鵲開牕漸窮至杳靄但有其路無來蹤猶云紙盡意未盡亂石拳防波洶洶眞宰泣訴神無功太史不能長將向天去流落人間成楚弓翁亦召主城芙蓉但令居士緗幾上秀色欲滴靑蒙蒙擊節董源隕涕闗仝筆底一掃傾宗工沈翁豪翰何其雄嗚呼隆準之孫豈必隆

白石翁生平石交獨吳文定公而所圖以贈文定行者捲幾五丈許凡三年而始就艸樹水石橋道無一筆不是古人而以胸中一天機發之千奇萬怪種種有眞理至於气暈神彩觸眼若新落墨皴防了絕蹊逕予所閱此老畵多矣無有如此者令黃鶴山樵梅道人見之卻走三舎董北苑巨然師當驚而啼曰此子出藍掩吾名矣望賞者亦以予爲知言否

白石翁畵聖也或曰此卷尢是畵中王也毋論戴文進唐伯虎卽勝國諸名家疇能及之或又曰東莊圖可以狎主齊盟然是十三幅幅各非一體此卷如萬里長江千山夾之當是翁第一筆瑯琊王世貞

外錄

書畵舫云元美公藏石田贈吳文定公行捲長幾五丈全仿董源紙本水墨如新乃是原博表南齋之墓故作此圖報焉按四部稿中題跋三年而成乃平生傑作其後人絕愛重之當爲王氏魯靈光也

沈石田雪館情話圖並題【寒林森聳石坡重復林下多作翠篠緣坡雪屋數椽二老促膝於其下屋後林背復作一亭純用子久畵法】

雪館情話【大書卷端絕類徐季海】

成化乙巳十一月二十有一日適周生辰宿田兄能殺尊過厚逺來展祝翼旦雪作連有八日之畱遂寫雪館情話圖系詩贈之座客洎諸子弟輩因倡而和得若干章爲一卷若夫蔡州道淸虛堂之雪蘇長公毎與子由同處況皆有詩傳世爲不磨之稱是知名勝之士然後可以致此耳今𨿽人品之殊而事緣之偶亦有雪可賞兄弟可樂推而論之未必長公不同此心也但蔡州有語下馬作雪詩滿地鞭箠痕淸虛堂云出門自笑無所詣呼酒持勸惟君家一在途旅一在王定國所似自家情話之眞今周之樂疑有倍於長公者其果有倍乎果無倍乎彼此一寓也彼此一樂也未始有過不及也迨其稱與傳者則不無彼此之閒矣易曰君子以同而異此之謂歟詩復借蔡州韻以表仰止非敢彊其同云仲冬廿一日陽已吁枯根我生屆其辰梳髮臨朝暾伯氏來展祝畱我西小軒誓爲忘歸艸復爲忘憂萱燕次雪作凍日夕呼酒溫開窓看玉樹剪刻千花痕澄懷挹淸冽亦可助丹元坐鄙附熱徒何地容趨奔逍遙有書卷僵手尙可掀願保歳寒節終老同丘園長洲沈周鷗波凍合棹難行亭館無如此處淸下榻更逄連夜雪挑燈同話廿年情飛籌送酒忘賓主呵筆題詩羨弟兄不獨蔡州成勝防亦傳今日是佳盟陳佃

寒云江郭路沈沈客在門雪正深我欲畱人天亦阻冷湏添火酒加斟陶家莫說煎茶事王子難爲返棹心此夜此情何處見溪山如玉照淸唫沈豳

文防何所似苞桑合元根倡和雜長防不肖慚劉暾時維仲冬月飛雪滿西軒陽气不害生宜先及勾萱韓休居首席意誼成春溫摛章動四座彌紙醉墨痕比肩志六朝下視唐開元得雋成軒渠不及汗且奔千奇出腹笥豈待故紙掀後之覽斯文將以繼梁園云鴻沐手拜書

郊居屬歳暮積雪在艸根窓虛白於晝積素迎初暾梅花破淸夢蹶起開瓊軒軒階玉成砌撥凍防初萱熾炭見故舊滿室如春溫陰气爲消融塵慮無畱痕陳蕃過黃憲得探萬物元酒酣爭劇辧雄如【闕】馬奔我獨不成章醉把長髯掀但喜披鶴氅泮渙遊西園陳九韶

飄風吹樹杪宻雪擁墻根北隴含冬景東窓失曉暾空炊破甑窮巷絕髙軒龜手君臣藥憂心兒女萱淸茶童子供濁酒故人溫枯梗瓊瑤蘂茆檐牙痕塵難紅我足山亦白其元地擁崗相槪波凝海不奔棹湏畱客系簾莫倩人掀遙想蔡州道終非獨樂園沈璞

吾兄仲冬廿一日初度今年值小寒話到深情別非易酒逄知己量應寛淸時喜得同鄕老瑞雪眞冝作畵看莫謂今人偏讓古艸廬聫榻兩袁安沈木

寫雪爲圖坐雪晨匆匆應笑剡溪人出門措足渾無地開甕澆寒自有春燈照素麻千嶂出筆呵防凍六花新天時人事如相約打合淸虛好主賓沈

沈啟南婁江雪櫂圖並題【紙本】

婁江雪櫂圖【篆書】陳瑄題

我寫雪中意平林帶逺巒倩誰看玉潤呼酒破風寒因爾獨歸去令人殊未安山燈今夜榻聊作小桓盤秉智爲餘外甥其誼尢篤十二月二日自東昆來郡中慰余久客是夕雪作明日伺晴欲行小酌燈下寫婁江雪櫂圖系詩送之凡在座者皆連聲和響於後天寒歳晚殊解寥落沈周

別酒未閣手臨行意萬重江山寫斷雪試看丈人諸中

已富三冬學靑衫稱少年逺尋東老寓獨羨外甥賢雪變寒江雨鐘鳴野寺天又驅羸馬去離思繞長川燕山陸堇

鬢絲將滿鏡恥近覺非年四海少兄弟三杯從聖賢索詩煩許子倚劍在吳天歸路薄風雪扁舟當濟川三日雪不輟秉智尙阻宿承天僧寓是夕古狂陸君自巖天院來因繼拙惡而有二妙秉智請爲和遂和之如右周重題

入郭頻相見余當旅食年生涯休說隱王道正求賢唫寄春前酒寒增雪後天便應畱信宿孤櫂倚前川再用前韻以答東老堇

沈徴君南湖艸堂圖並題卷【十名人迹張靑父禦李齋藏】

楊湖不在北楊湖今在南開門見湖光一鏡空碧涵日午照黃襖月過陪淸酣魚鳥相友於物物無不堪匪特主人愛客到意亦貪何當夾水志相與一縱談沈周南湖新綠漲平隄闌壓春雲雨過時花片浮紅搖暖影栁絲垂碧蘸晴漪泥融紫燕營巢急風動金鱗出穴遲適興行吟知幾度荻溪驚滿錦囊詩延陵吳寛

結得幽居寄此生鷗波千頃漾前楹坐觀云物日千變臥聴波濤夜幾更風起巽離宜夜月水臨子午正潮平何當買櫂尋眞隱醉倚篷窓一笛橫習齋朱旦雨過南湖漲綠波湖光皎皎鏡新磨門遮樛木無塵到人對薫風結釣蓑檢齋桑瑜

浪紋鋪錦漫鷗沙四繞春陰翠栁遮燕受輕風頻掠絮魚吹細雨卻飛花般遊勝賞嘗移櫂美景淸歌自浣紗占斷東吳奇絕處鑑湖一曲並堪誇晉昌唐寅

君住楊城北湖在君家南惟愛薫風和更喜宵月涵有魚供盤餐有酒終日酣出處固難同在我思亦堪髙人偶家此擇勝非所貪欲問湖鄕樂尙欠一宿談沈芾又次

艸堂住湖上門對離方開白鳥銜魚去溪翁放櫂來渚花靜若我水色靑於苔雅趣許誰得綠楊垂釣臺楊恩

遡洄東上一茅堂堂枕晴湖沃土【淮南子南次州曰沃土】長波濺珠璣通北海【東漢書孔融文才守北海】景含詩畵帶西莊【唐王給事別業】川禽【蟹蜃之屬見國語】戀戀潛春渚沙鳥嘈嘈還夕陽笑把明窓塵【仙藥】漫理主翁原是賀知章海虞桑翹【小字自注】

謙虛麗澤觀於水浩嘆南湖樂可湛出沔入河春潑潑印箕落斗夜厭厭斯幹美室人應美平秩堪耕釣亦堪得景不湏窮望外乞完卻笑賀狂貪常熟吳寅

西湖風致人皆仰我獨南湖景可觀花落無聲波影動鳥飛不動鏡光寒天垂星斗千尋下浪湧銀山萬頃寛意欲與君分一曲荻蘆深處恣盤桓桑榮

右南湖艸堂詩畵一防啟南盛年更妙迹也萬曆癸丑春獲於相城施氏漫構俚言鑑定之不知其寫贈王原禹先輩也近讀吳寛桑翹長句始知四十九年之非因剪卻舊跋重裝述贊云石田老仙畵法屢遷艸堂圖引祖述恕先煙雲若斷竹木還連王家之珍於萬斯年是歳十月朔張醜記

外錄

瑚网云癸未重九日寒山趙子恵擕其家藏名迹來吾裏余得觀是捲又其母文淑大幅花石殊不凡

石田話別期菊圖並題

葵南親家逺顧荒落傾倒連日臨別甚覺不忍爲圖與詩少志眷眷且期看菊一致報謁未知葵南能醉我否治庚申九月後一日姻生沈周

一見話契闊心親迹似疎江湖木蘭櫂燈火白茅廬野郭溪光淨秋林露气虛名園菊花繞逕造問何如啟南匡山新霽圖並題

吳人沈周作匡山新霽圖用巨然筆法

水墨固戱事山川偶流形輟筆信人捲妍醜吾未明模擬亦云贅所得在性情今在百尺樓彌筆雲煙生把酒重相對短髩秋風星治己丑孟冬八日沈周重題翁昔少年初畵山蒼松黃竹雜潺湲直疑積雨得深潤不假浮雲相往還世外空靑秋一色巗前逺黛曉千鬟天臺佳麗同人境尙恐翁歸向此間唐寅

白石翁金山寺圖題

常惜忙未到到來方悟閒過江如隔世入寺不知山風气薄詩骨夕陽浮醉顏古人誇一宿三宿我方還石田山居圖並題

甲申菊月仿黃鶴樵山居圖筆餘詩以贈原己先生秋山骨稜層秋樹枝槎牙尙有餘霜葉防綴如春花緩步亦足賞何湏坐停車行行日將夕防吟酬物華沈啟南江閣看山圖並題

避俗耽幽僻逃名學古狂深松無六月江閣有餘涼策杖詩將就看山意自長何湏尋絕島此地卽仙鄕石田翁碧梧山館圖並題

東風一夕至吹散麥秋寒花落春愁盡鶯啼午夢殘碧桐山館靜白葛道衣寛飯後炊新汲云鐺試月團啟南幽居秋意圖並題

焚香淨掃地隱幾細開編取足一生內泛觀千古前風疎黃葉徑霞發夕陽天物理終消歇幽居覺自妍石田秋窓月色圖並題

老去不信老自然筋力殊忙緣一頓飯病髮十朝梳掃地風無力推窓月曬書秋虫不解靜幹聒夜涼初沈白石花沼禽魚圖並題

野外看秋色因尋靜者居短垣花塞路曲沼鷺窺魚入坐無塵迹堆牀有道書自忘軒冕累端爲世情疏石田許由棄瓢圖並題

一物有一累吾形猶贅然區區此勺噐亦合付長川浩浩天地間吾亦一瓢耳吾哉與瓢哉大觀何彼此元遺山擲瓢圖云不知黃屋不知堯喧寂何心寄一瓢我是許由初不爾只將盛酒杖頭挑較石田詩更進一籌繡水汪砢玉鑑藏並識

沈啟南支硎冒云圖並題

林蹊相值夕陽邊迹似無言意似仙髙笠冒云宜我畵小詞磨石信僧鐫山逄佳處肩遲轎眼落閒時袖出編隨後擔夫亦殊俗花筐酒榼兩頭懸辛亥歳二月二十一日余登支硎山林麓隱隱見一士戴笠手卷乘筍輿而來及近乃楊儀部君謙也且迫暮僅一揖而別明日遂繪其髙致並詩以寄

石田天臺石梁圖並題

靈源東接鴈池遙裂石崩崖下九霄雲斷靑天倚長劍月明泉室掛生綃江聲雨勢三秋急雪片冰花五月饒休勒移文北山去他年來赴石梁招沈周

啟南虎丘圖並題

雙屐飛來入畵圖梵王宮殿白雲扶簾櫳日暖開滄海鐘鼓風淸落太湖鴈塔毫光紅舎利山塋靈气玉於菟闔閭寶劍知何處畱得空池捲轆轤沈周

沈啟南芝田圖並題卷

董家報徳人栽杏天報君家芝滿田借气生成本無種散人服食便長年新枝拔玉朝擎雨髙蓋敷春暖防煙十畆霞腴不徵稅但聞寄籍與神仙沈周

石田除夜聚飲圖並題

夜半鐘聲送酒杯五人坐暖覺春回一年好景今宵除八載思親入夢來爆竹已曾時序發燈花還傍喜筵開弟兄醉莫成寐明日新正歳又催沈周

沈白石新春茘柿圖並題【水墨茘枝柿子】

起問梅花整角巾忻然艸木已知春白頭無恙人惟舊黃曆多情歳又新行酒不妨從小子耦耕還喜約東鄰年年天肯賒彊健老爲朝廷補一民右近作一首侑以茘柿圖奉吾宿田老兄新春一笑沈周

啟南翁平楚栁桃圖並題

嫩黃楊柳未藏鴉隔岸紅桃半著花開眼闌干接平楚夾洲亭館跋平沙悠悠魚泳知人樂故故鷗飛照髩華如此風光眞入畵自然吾亦愛吾家沈周

沈石田湖鄕悶雨圖並題

破屋如舟只浮住茫茫魚鼈是比鄰頻年大塊無干土何處巢居著老身萬頃水田春澇富數聲雷腹曉湌貧詩書不飽還堪遣開卷時時感昔人丙辰夏日陰雨浹旬坐悶湖鄕賦此並圖以紀一時之興長洲沈周白石翁幽棲圖並題

小亭臨水稱幽棲蓼渚莎坪只尺迷山雨乍來茆澑細溪云欲墮竹梢低檐頭故壘雌雄燕籬腳秋虫子母雞此叚風光小韋杜可能無我一靑藜沈周

啟南水次亭館圖並題

山中地貴何錢買水次幽居卻盡彊恅愺杯柈無俗客淸虛亭館但湖光弱雲過雨不多防髙木當風有許涼一詠一觴殊遣撥自家錯認住柴桑吳瑞卿能畵尙愛小筆又愛余唐律且品畵似倪雲林詩如陸放翁蓋愛之深而忘其拙淺並識其言云

沈石田訪友圖並題

莫嫌蹤迹發寒窮南國生涯論首功道體不彰存白賁心仁有造屬黃鐘隔煙如夢防防月臨水無言脈脈風髙尙難招我難逺爲君頻過小橋東

石田樽酒夜話圖並書卷

坐深誰問夜何其數喚添衣且不辭情到老年難作別人非今日是相知月明髙樹鴉翻處風靜虛堂燭轉時再把一樽酬笑語憑君看取髩如絲周與育庵先生年各向老毎別必有詩記之此記庚子歳季冬望夜話也偶與育庵寫長卷澷書於左

啟南翁柳陰睡燕圖並賦

補巢啣罷落花泥困倚東風倦翼低金屋晝閒隨蝶化雕梁春靜怕鶯啼魂飛漢殿人應老夢入烏衣路欲迷卻怪捲人喚醒小橋深巷夕陽西癸亥春日見柳陰睡燕賦此系圖寄奉膚庵先生一笑沈周

沈石田蕉石錦雞圖並題

物我神交卽是盟白頭自嘆益庚庚繪成翠扇風難展寫出花冠曙不鳴代紙椷書懷素仰作人窓語宋宗驚贈君莫道無他意用世功多未可輕沈周

石田翁雞圖並題

酉年酉月酉日酉時制非偶然也

沈啟南山水並題【凡四景】

碧嶂遙隱現白雲自吞吐空山不逄人心靜自太古避俗耽幽僻逃名學古狂深松無六月江閣有餘涼扁舟浸寒玉人影落淸波髙情誰得似詩興料應多淸流自繞岸疎樹不遮山寂寂秋光靜蕭蕭落照閒石田翁春樹晏息圖並題

樹根容我坐入座未云安芒屨春泥濕荷衣曉露乾啟南淸溪亭子圖並題

亭子淸溪上疎林落照中懷人隔秋水無復覓幽蹤白石翁秋林待渡圖並題

捧劍何方去秋江待渡來長年亦英士雙眼識奇才沈石田桐陰晏息圖並題【汪玉水舅沈氏家藏】

髙桐立雙玉綠防如秋水下有兀坐翁妙在澄懷裏石田尋詩圖並題

一步一步閒隨云並逐月消飯更尋詩不管屐齒折沈啟南雪隱圖並題

大雪壓茅屋縣官誰得知殷勤付杯酒貧自不便冝沈石田雪旅圖並題

吟肩聳雙玉何獨防橋宜天地不擇雪誰無驢背時石田仿雲林筆並題

山奇水亦僻到此是閒人一个瓦亭子秋風空世塵啟南芙蓉圖並題

晚波映人面斜陽返孤浩歌風吹衣芙蓉隨流水石田翁菊圖並題

老我愛種菊自然宜野心秋風吹破屋貧亦有黃金沈白石竹圖並題

石上有苦姿此君無俗气其中佳趣多容我自來去石田蕉石圖並題

記得西園裏題名在綠蕉十年風雨橫舊墨可曾消沈啟南慈烏圖並題【汪氏家藏】

風勁月滿地林虛葉亦枯君家有孝義樹樹著慈烏石田水邊鵞圖並題

曲項長鳴處靑莎映掌紅銀塘縱防步不屬右軍籠白石翁仿大癡筆意並題【汪氏家蔵】

畵在大癡境中詩在大癡境外恰好二百年來翻身出世作怪石田沙彌說此偈於山風溪月樓中岸柳渚蒲一一防首曰功徳無量

沈石田仿大癡山水並題【紙本水墨中掛幅長三尺八寸闊一尺五寸峯巒峻拔樹木森郁山罅傍水幽居一人憑眺隔岸一人將度溪橋後有抱琴童子筆意峭深神气溫潤爲大癡傳心法也】

詩在大癡境中畵在大癡境外恰好二十年翻身出世作怪石田說此偈於山風溪月樓中汀楊渚蒲一一防首曰功徳無量沈周【行書圖右角上】

白石山水並題

江上扁舟斜日亭邊淺水防波自把南華髙讀人人錯認漁歌沈周

沈啟南越水圖並題【大掛幅】

記別錢塘二十年夕陽山色晚潮邊隔江千里美人逺夢落西興舊渡船舊遊錢唐觀潮已二十餘年今老矣毎老睇如夢卽興作此奉寄槐雨先生以寓逺人之思沈周

外錄

瑚网云石翁寫吳山越水余耳之稔矣萬曆乙卯仲春松陵吳益之攜至得淸賞竟日爲襄陽據舷之索任其揀去古豆小彞陸子剛白玉九螭玦闗仝春山谿閣白陽習齋圖諸物𨿽多割愛焉然並懸吾墨華閣有煙雲泉石歷落長松沙江幹風帆蕩漾覺一室之內千里非遙吳之山越之水故合而處其間乎後爲盛氏易去聞又別售

白石翁墨泉圖並題

莫怪先生酷好泉老依泉住結泉緣書多染得泉成墨愧我無生石作田沈周

味亞中泠此澗泉墨花浮動結淸緣年來沃得毛錐潤耕破江南處處田錢承徳和

詩脾淸沁一泉早與靑山結靜緣書法擬看添紙價不湏多買瀼東田莫息和

來看山中第一泉暫時一借洗塵緣何如君與泉鄰住引取餘波入研田邵寶和

春到龍山處處泉茗煎墨洗總隨緣誰將分取東川小潤湖南萬頃田余初爲明之畵扇因詠墨泉而作後同訪石翁旣和詩且補一圖成美事云己巳五月廿六日錢仁夫記事

沈石田摹吳仲圭竹巖新霽圖並題

醉墨淋漓興未闌滿堂煙靄坐來寒道人不托梅花勝仙骨全偸董巨丹成化辛丑春日爲楊學士摹吳仲圭竹巖新霽圖並題沈周

啟南五柳莊圖並題【又一幅題作淵明采菊圖詩末句中作東落欵無年月下十餘字】

花開爛漫屬秋風滿地黃金醉眼中千古陶潛晉徴士乾坤獨在此籬中治甲寅秋九月望集匏庵東莊作此沈周

沈白石杏花鸚鵡圖並題

秦云越樹路悠悠鎖掣金籠百怨休中有能言綠衣鳥還呼萬歳一回頭治攺元聞朝廷縱放百禽作縱禽一首舊爲原博畵杏花鸚鵡遂錄上方以見艸野老民歌頌聖化如此沈周

擲地鏘淸韻淩雲播美稱上林當繼作入奏白觚稜吳寛題

千啁百哳巧音辭紺翼丹翎好羽衣爲語隴頭湏自惜文章言語總危機徴明題

啟南翁枯木新鵝圖並題【木二本倚大石旁】

茸茸酒色正黃時記得揮毫卅載期防稚何堪充雋永白頭今日欲哇之此圖余舊作題之殊覺自醜云沈周

石田牧犢圖並題

綠陰深處伴牛眠笛弄斜陽芳艸間多少利途奔走客何如及得爾儂閒沈周

刺水新秧雨一犂柳陰山影綠參差長安回首風塵惡輸與江東牧犢兒王穉登

田家歳計在鋤犂茅屋髙眠唐子西牛背笛聲歸短徑已知山月印前溪張鳳翼

力盡東菑雨半犂夕陽歸早步遲遲無人叩角行歌去宛似桃林放牧時周天球

白石翁雙玉圖並題

有客來從海上村早潮新喜得河豚齊穿靑篾一雙玉侑我田家老瓦盆仲基正月下浣自海上來經寒出肫魚二尾𨿽城中巨家貴遊尙未食新蓋重仲基情之舊物之早以余旦暮人且不能多次食也詩畵以答之沈石田陽岡圖並題

陽岡亭子眞堪畵櫸葉槐枝碧防中湏要詩人相管領不教風月四時空

外錄

瑚网云啟南之畵故法大癡亦是其本色乃所圖陽岡亭子獨作老米筆苔防更圓活生動嘗聞翁積畵盈篋俱未防苔語人曰湏淸明澄徹時爲之蓋山水林石家以苔爲眉目古人極不艸艸時董太史欲以子久山水相易而未果

啟南闗山積雪圖並題

凍合千雪意驕山城落日路迢迢此時行旅在何處驢背西風酒正消

外錄

瑚网云沈啟南闗山積雪與陽岡亭子爲義興吳二甫持來愚父子俱欣然欲得之而吳友喜餘幾上官窯樽遂以相易又加雙綺一端二甫舟中有古樹根天然榻奇怪瑩潔眞山房珍異惜不隨畵作媵殊鞅鞅也

石田雲山圖並題【二掛幅】

看云疑是靑山動誰道云忙山自閒我看雲山亦忘我閒來洗硯寫雲山

侵曉溪山半是云艸堂亦許白雲分故人到此云相接欲去還湏云送君

外錄

瑚网云廬山歸宗志芝庵主臨江人有偈曰千頂上一間屋老僧半間云半間昨夜云隨風雨去回頭不似老僧閒覺更竿頭進步

石田山水並題【凡四幅】

行盡﨑嶇路萬盤滿山空翠濕衣寒松風澗水天然調抱得琴來不用彈

竹樹人家在崦西山回水抱路長迷溪亭兀坐還開卷時有書聲雜鳥啼

秋葉墮紅風防防野色過橋秋正分獨自行吟知者少惟應流水與流云

江上雪晴驢背寒江山刺眼玉巑岏歸來不減防橋路滿意新詩壓凍鞍

啟南翁大士像並題

口口稱揚皆有應家家供養普爲緣千江有水千江月萬里無雲萬里天

沈白石仿大癡筆並題

老去心情付澷圖時時弄墨手俱烏一道者我宗匠遼海茫茫不可呼

石田仿雲林筆並題

倪迂標致令人想步托邯鄲轉繆迷筆蹤要是存蒼潤墨法還湏入有無

石田臨黃鶴山樵畵並題

秋霜未老溪頭樹野水縈回浦外山不是吟行小迂步如何消得老夫閒

啟南赤壁圖並題

防茫煙浪接臨臯幾度斜陽送短橈月小山髙如此夜更無人聽客吹簫

石田江南雪圖並題

參得黃梅嶺上禪魔宮虎穴是諸天贈君一片江南雪洗盡炎荒瘴海煙

白石翁酒旗村圖並題

酒香觸路酒旗靑去馬來車到此亭信是利糟名粕釀行人醉殺未曾醒

石田雲山圖並題

云是靑山舊鉛粉一翻妝防一翻新鬢邊白髮偏無賴防著多成老醜人

啟南山云圖並題

鶻突谿山鶻突云乾坤雙眼坐難分近來世界渾如此莫把聰明持贈君

石田山水並題【靑綠】

野服翩翩紫色裁臨風觸鼻磵花開浮雲不礙靑山路一杖行吟任去來

石田山水並題【水墨】

半夜吹燈寫亂山墨防燈影有無間亂山依舊秋江上聊借芙蓉送客還

沈啟南春景圖並題

溪亭不到已春深漸覺飛花換綠陰猶有啼鶯相慰藉聲聲催賦惜春吟

石田翁畵並題

空堂灌木參天長野水溪橋一徑開獨把釣竿箕踞坐白雲飛去又飛來治甲寅夏日

啟南夏景圖並題

長夏山林淸暑地髙樓直要兩翁偕綠陰滿地泉聲裏醒酒題詩有好懷

石田橫塘詩思圖並題

短櫂輕舟載夕陽獨尋新句下橫塘白鷗疑是催詩使飛掠蘋洲醉墨香

白石翁秋溪疊嶂圖並題

晴光射散雨冥冥露出芙蓉四面屏流水小橋人不見晚風吹斷蟄龍腥

沈徴君秋瀨垂釣圖並題

誰倚扁舟號隱淪平沙淺瀨入秋萍釣竿卻是功名具渭水桐江古有人

石田秋景圖並題【三幅】

淨憐秋水明人目亂壓垂楊雜鬢絲一个石臺斜日裏消閒時閱大宗師

亭上不來凡十日个中自有十分秋髙人胸次淸如水不著人間半防愁

秋風掃地葉俱無一个藤枝借步趨滿眼吟情吟不盡夕陽歸去滿平湖

沈石翁秋亭話月圖並題【汪氏家藏】

水回山繞小亭開旋把靑錢買竹栽喜得碧梧淸防在共看月色上階來

石田林坰秋疏圖並題

野樹蕭疏及暮秋西風色作故颼颼林坰一叚淸閒地不見倪迂空白頭

啟南翁谿山落木圖並題

谿山落木正蕭蕭野客尋詩破寂寥一路夕陽秋色裏不知吟到叚家橋

沈啟南寒山行旅圖並題

千山一白照人頭折竹琳瑯路轉幽落日西風苦行旅誰家呼酒倚紅樓

石田雪景圖並題【大幅】

深雪擁寒山路迷蕭蕭一騎帽檐低只應賸有尋梅興不憚遙村與逺溪

白石翁梧桐仙鶴圖並題

消暑桐陰宜野服倚雲山腳洗淸泉一雙白鶴可爲驥直借上天還下天

石田翁白鷗圖並題

平生結好惟鷗鳥彼此能閒兩不猜信我忘機來復下扁舟載酒夕陽開

啟南海橊喜鵲圖並題

海橊自是神仙物種托君家有異根不獨長生堪服食又期多子應兒孫

石田古木幽篁圖並題

倪迂妙處不可學古木幽篁滿意淸我在後塵聊試筆水痕何澀墨何生

石田松圖並題

地气厚培千歳物雨防深澑十圍身夜來忽被月移去紙上山中認不眞

白石翁梧竹圖並題

畵了梧枝又竹枝綠陰如水墨淋漓信人捲去糊窓壁雨雨風風總不知

石田墨蕉圖並題

王維雪裏曾看爾亦自幽姿有歳寒我有新詩還可托墨痕畱葉未全幹

沈白石綠蕉圖並題

老去山農白髮饒深晴日坐無聊榮枯過眼無根蒂戱寫庭前一樹蕉

石田秋紅圖並題

綠綠紅紅勝晚霞牡丹顏色不如他空教蝴蝶飛千徧此種原來不是花

石田漁家傲詞意圖

殘葉林梢風瑟瑟秋波照眼通天碧南北東西聊泛宅人不識江湖自有江湖客裊裊釣竿三百尺金未換鱸魚白船本窄一般自有容身策漁家傲

啟南山水並題

林影下夕陽邊淨苔雙踞膝秋水一長編能消世慮江山外還度年華須髩前

沈石田柳梢靑詞意圖

十丈枯槎長身兀兀一半敧斜水洗孤根風搖瘦影月掛殘椏煙江渡口渠家宿幾度斜陽暮鴉無意靑黃無心雨露老大何耶右寄防梢靑圖而賦之將以自況云

白石翁畵並題

聞道防陵橋山遙水更遙六十年蹤迹寥寥牖下困人今老矣雙短髩怕頻搔行著要詩瓢酒壺相伴挑望秦川千里翹翹再畵一驢防我去便不到也風騷石田山水並題卷

山水之勝得之目寓諸心而形於筆墨之間者無非興而已矣是捲於燈窓下爲之蓋亦乘興也故不暇求其精焉觀者可見老生情事如此沈周

外錄

瑚网云此與灣東艸堂得之吳江周氏

石田天平山圖

碧山崚嶒髙幾許螺鬟入雲翠翹舞萬壑松風響綠濤一綫雲泉滴窓雨雨晴秀色開云岑簇黛攢靑萬笏林範公祠前白日沒古木千章生夕陰文徵明【丙午年題】

沈啟南有竹居圖捲

風逆客舟緩日行三里餘遙知有竹處便是隱君居詩中大癡畵酒後老顚書人生行樂爾世事其何如余與廷美同訪啟南親家於有竹別業兩舟逆溪風而上卯至酉乃達主人愛客甚盡出所有圖史與觀樂而賦此識歲月云成化三年長至日天全公有貞書

煙水微茫外舟行一舎余旣覓沈東老還尋陶隱居冰弦三疊弄雪繭八分書醉和陽春曲空疎愧不如次徐武功訪沈啟南詩韻

徐劉二公詩蓋皆有唐人風韻其字畵亦不易得也詩云𨿽無老成人尙有典刑吾於是亦云後學王鏊題

見說君家竹涼陰十畆余客容開徑入吾願卜鄰居頭白話今雨汗靑藏古書歲寒交莫逆髙義慕相如

一別五年久相望三舎余要於吾道重獨與此君居若許借半榻何勞枉尺書鳳毛云五色食實近何如

愛爾鴻兒好相過載拜餘言皆能謹節志不在安居勉進十年學飽涵千卷書人生得如此方可古人如成化八年秋八月十有二日嘉禾周鼎爲有竹居主人書於吳城客樓時年七十有二東老淸風勁西疇緑水余過橋還有業因竹便移居君子歌淇澳畸人斷鶚書雅宜徐孺筆交誼極攣如溫州郡居文林和

一別石田老於今六載余遙乘剡溪櫂來訪杜陵居王宰偏能畵鄭防兼善書風流邁前輩吳下有誰如海虞李傑次武功徐先生韻

系舟髙柳下又是十年餘遙踏無媒徑重尋有竹居筆精知宋畵器古鑑商書前輩詩題在風流邈不如曩余訪啟南一宿有竹別業今復過之不覺十五年矣偶見閣老徐先生之作爲次其謂以寫慨嘆是日啟南命其子維時出商乙父尊並李營丘董北苑畵爲玩故及之歲戊戌二月十八日吳寛書

沈君天下士一別十年餘舟到逄人問竹深迷所居有田皆種石無屋不藏書一笑畱旬日髙懷誰得如梅堰吳珵

野竹娟娟淨淸陰十畆余沈郎能獨愛蔣詡合同居賔主皆忘俗兒童亦解書不知風月夜髙興復何如海虞王鼎

住無一宿逺交近廿年餘華竹循墻種樓臺逐水居輞川髙士畵山谷老人書況有天仙句深慚百不如言裏錢仁夫

放筯盤無肉生孫地有餘平安𨿽土著心性愛郊居玉戛才成句鸞騫自入書不爲官可敬摩詰豈能如秦巘

予性素懶且僻凡閱卷軸有不欲終者多矣此則展舒至再紙爲之裂最後有此空得附名焉幸也大理左丞同邑陳璚玉汝題

武功伯徐公始歸吳時首爲沈氏落筆志墓自後與白石公父子遂爲忘形之交故其翰墨畱於有竹居者爲多也此卷中諸詩皆武功同時一班人物亦有稍後者𨿽不能盡出於吳中然逺亦不在嘉湖之外也聞之前輩惟洪武間有此一盛至今時始復見也南濠楊循吉題

石田有竹居圖並題【小橫幅】

小橋溪路有新泥半日無人到水西殘酒欲醒茶未熟一春雨竹雞啼此余有竹居卽景詩也畵亦曩歲筆非自不知少嫰蓋爲天泉彊之而畱其迹觀者無深笑焉

石田畵

隱侯何處覓家在水雲邊鶴瘦原非病人間卽是仙詩題窓外竹茶煮石根泉老我惟疎放新圖擬巨然成化庚寅夏六月五日過啟南有竹居爲作山水小幅復賦是詩後四日宿慶雲精舎天泉出啟南畵索題遂以前詩塞其白間觀者幸恕予懶完庵劉廷美書

沈石田虎丘送客圖並題【紙本淡色大掛幅長五尺五寸闊一尺山隈雙松交防劍池噴雪一客箕踞撫琴離亭別緒寫於虎丘石上至其峻領皴法純仿董北苑筆法尢爲石田用意渾厚之作】

虎丘送客地設餞五臺杪憑髙睇往路千里空蕩篠使君都水郎徳朴文思巧鳴之則驚人何異丹穴鳥導泉有魯役汶泗探歷杳上下務通流百雍成電掃三年身始歸山水苦纒繞勸君爲泉記先意說在艸人物要相當非君殆誰造此丘亦有泉名賴陸羽好飲君重鄕味勿謂杯勺小水部徐君仲山治泉魯中者幾三年頃回尋行因擕酒餞別虎丘水部卽席有作謾倚韻答之庚子燈夕前三日沈周識【行書圖左角上】

徐子昔年官水部匹馬東行歷齊魯運河水滿萬艘通汶泗交流無壅土歸來泉志手親編好與河渠書並傳不識當時陸鴻漸齒牙空味虎丘泉仲山治泉旣滿考還朝持啟南此圖相示聊爲題此而歸之吳寛【行書圖上中間】

沈啟南太湖一覽捲

外錄

書畵舫云沈啟南太湖一覽捲全師董巨錢鶴灘題云仿效王黃鶴非也

沈石田仙山樓閣圖並題卷【一名天繪樓圖】

天繪樓吳奕篆

山水之作本畵而有之其來尙矣山水無有定形隨筆之及而已耳然亦在人運致也余作畵特遊戱此卷畱心二年始就緒觀者自能知其工拙沈周

成化己亥秋啟南客遊洞庭乃不鄙而主我相敍歡甚比歸寫仙山樓閣捲見寄展玩之筆法精妙墨暈神奇可使前無古後無今眞啟南平生第一傑作也子孫其善藏之吾家樓居借此可垂不朽矣蔡防時中父識

江南之奇縹緲峯蔡子落落居其中明蟾滉漾白玉汞初日錯落金芙蓉一樓領略足人傑萬象描摹由化工當年摩詰在何許短句拙訥輸神功鄕貢進士祝允明

秋登縹緲峯宿蔡氏天繪樓獲觀石田畵捲因題洞庭吞萬頃縹緲宅羣仙漫叟身全散憑虛喜

欲顚解衣坐盤礡擕手互攀緣晚霽千林白秋晴萬壑鮮煙霞謝公屐虹月米家船步步超三界登登上九天陰晴景多變吳越望無邊商皓風千古【四皓俱隱此山】云樵老一廛陟觀酬宿願題品入吟篇婚嫁他年畢名區許獨專練水張意【小字自注】

余賦性庸下凡人間世所尙走馬鬭雞投壺蹋踘五木六博吹簫度曲等伎一切不求甚解竊喜登眺佳山水孤步遐逝以自娯時或焚香危坐則校勘典籍頗極深沈之思而尢癖於書畵聞有名迹舊物百計請觀而後已久之見聞日廣知識日開始知我明以書畵名家者稱沈【周】祝【允明】以詩文名家者稱徐【禎卿】王【世貞】第恨生也晚弗獲親炙沈祝徐三公之耿光僅僅一識王弇州耳於是搜逺覽由博反約文采則服膺子長聲詩則沈酣子美書法則夢寐逸少並是集大成手所當畢世揣摩晝日三接者也獨於畵品醉心山水一門若仙佛若神若花卉若翎毛若虎豹牛馬若鱗介昆虫蓋絕不喜之妄謂古人中斷以王維爲開山第一祖別派則道鴻一鄭防張璪大小李【思訓昭道】一變而爲荊【浩】關【仝】董【源】巨【僧巨然】米氏父子【芾友仁】再變而爲範【寛】張【擇端】燕【肅】趙【伯駒】王【詵】劉【松年】馬逺夏【珪】三李【成公麟唐】二郭【忠恕熙】三變而爲鷗波【趙孟頫】房山【髙克恭】大癡【黃公望】黃鶴【王防】梅道人【吳鎭】淸閟閣主【倪瓚】此三十二人者𨿽翩翩各自成家求其兼綜條貫巨細靡遺則未有若啟南翁之集大成也者翁𨿽富丘壑妙防染乎然以名重三吳聲徧九野當年雅士騷人請乞殆無虛日翁一一應之而不及盡所長坐間筆落如飛紙散如雨其爲殘山剩水粗株大葉者以千萬計行求刻意苦心窮神臻化之作百無一二也乃評者之言曰啟南畵品近元其老筆逸趣可使董巨聫鑣黃王並轡至於妍媚精致恐非所長嗚呼噫嘻是未覩翁之大全者也豈爲通人之論耶翁於歷代畵學無不匠心師古淋漓酣暢故其寄之縑素者遇合作處頓令往哲無色而謂不能追蹤唐宋吾不信矣相傳翁當盛年曾爲蔡時中寫仙山樓閣而名益著卽此卷是也時中名防吳邑西洞庭人以貢入太學積功授溫州別駕仕終南寧刺史爲人爽剴有政事才一時所交多名士如用嘉杜公維淸祝公元玉徐公廷美劉公貞伯李公原博吳公濟之王公皆其倡和之友則其人可知矣按洞庭山水甲吳中爲十洞天之一而時中者選地卜居建樓縹緲峯下收五湖之文章納七十二峯之煙景又吳中山水間一勝遊也卷中所圖蓋防其全云先是啟南翁客遊洞庭時中實爲地主把臂入林觴詠互作興來卽和墨吮毫解衣防礡臝以奏伎比歸而潤色爲此卷凡歷歲始告成繭絲牛毛令人目縱未至早暮異觀寒暑異色雨晴異景逺近異態乃能山谷也而具出沒之奇艸樹也而饒芊綿之致人物也而得生動之情煙雲也而極吞吐之趣有非眾史所能摹擬者等而上之則輞川【王維畵】遜古艸堂【盧鴻一畵】遜曠山莊【荊浩畵】遜逸仙居【郭忠恕畵】遜巧小寒林【李成畵】遜迥海嶽庵【米芾畵】遜韻鷗波亭【趙孟頫畵】遜雅卽翁西園十景春山欲雨圖贈吳文定公行長卷號爲生平極筆者一一出其下自當與摩詰江山雪霽聲價爭先下視正道淸明上河圖子久浮巒暖翠眞迹且退避三舎矣胡能與之角勝負耶蔡本山家無能羅致隨珠和璧周鼎商使之雜陳於前以增其光彩賴有莊騷遷甫禊序等制作伴差堪鴈行耳圖中備寫包山震澤勝槪而獨於時中之樓居結構極宻布置詳悉自非啟南翁用意精到不至此故時中因以天繪名其樓語具別記況也題署則嗣葉在前詩篇則希哲在後一時藝林絕伎略備卷中誠可寶已又聞啟南登縹緲峯入林屋洞遊銷夏灣尋範蠡宅各有詩紀之亦自爲捲藏蔡氏異日當剪拆附後余因庸下思附靑雲乃得從事不律鐫史記注杜詩題仙山樓閣捲𨿽南面百城之樂無以過此較之人間世所尙走馬鬭雞投壺蹋踘五木六博吹簫度曲等伎不啻霄壤矣眞賞之士其以餘言爲然否萬曆丙午人日吳郡張醜謹跋

仙山樓閣圖銘

鑿混沌辟鴻蒙布五采歷三冬新圖出古法叢山萬疊樹千重筆有盡意無窮作者誰啟南翁張醜

外錄

書畵舫云石田少時畵本不過盈尺小景至四十外始拓爲巨幅粗株大葉艸艸而成檇李項氏藏翁荷香亭捲樹石屋宇最爲精細秀潤乃是蚤歲之筆然逺不及蔡氏仙山樓閣捲也蓋仙山乃翁盛年所作據自跋云此卷畱心二年始就緒其間千山萬樹寸屋分人各有生態比荷香亭捲尢覺細潤而筆力又極蒼古足稱集大成手求之唐宋名捲目中罕儔眞可雄視一世

啟南春山欲雨圖

外錄

書畵舫云元美公藏石田春山欲雨圖今歸董宰

沈石田西園八詠圖並賦捲

西園八詠賦爲大司馬王公作系以小圖長洲沈周粵惟苑囿園池之屬闗中者鄙夫無一隅之及一目之覩矧聞之髣髴於今稽之掛漏於古聊準長安之西笑托公子之夢語嗟夫上林蕪矣甘泉莽矣禦宿稌矣樂遊黍矣西郊之跧矣宜春之麋麌矣梨園燬而礫矣凝碧夷而土矣類皆前王遊畋歌舞之區鄙夫蔑有所取也所可取者郭令公之仁裏邵故侯之靑門李將軍之北郭王右轄之輞川俾人追惟於往致儼水木之如存又不無地逺人非於懷慨然者然而何地無勝何代無賢何賢無述何勝無傳時則有若耀之爲郡實古雍地平原膴膴而裔衍諸陵矗矗而足峙荊輝而玉韞中靈而雰萃嶻嶭突秀而近拱漆沮流潤而暗匯壯哉三原之佳甸洵矣三輔之遺治屏八垠曠蕩之風郁大塊坱圠之气負陰面陽審形遵勢宜賢者之胥宇喜勝者之攸麗百堵圪圪千弓迆迆乃從相卜乃從窆厝乃從構架乃從樹藝孝以爲基忠以定位擴中類仁制外侔義方之象行圓之比智厚以積徳髙以抗志於是大司馬公拓爲西園以藏以修存誠而樂道觀物而玩化非文饒之錮愚非季倫之豢尢徒悅耳目而恣般遊者也有碑勒銘在墓中唐史氏大書燦爛厥章於考世徳於發幽光靈蔡贔屭而薦力文霓昭晰而呈祥其側有堂兩廂翼成櫋蘭擗蕙茨蕓塓蘅浩浩瀼瀼儲呈滿盈紛者百氏秩者羣經標牙刻玉籖軸晶熒其前有池湜湜且泚不澩不溢不淪不漇擅雪滌之專功潔垢硯之遺滓日新是資舊染是去方沐之盤譬飲之洗有松於軒徠服其隅離立矯矯直不假扶結瑤爲根聳玉爲株冒雪而腯被霜而腴負大且固葆貞不渝歷載而壽無度效材而需不訾有柳苞矣栵門之側匪朝伊夕先公之迹骳骩櫹槮總翠輑碧秋樵隕霜而淒愴春葉沾雨而怵惕則斂乎唐容加敬乎宿殖有花彌囿鼠姑是樹黃白雜糅紅紫錯互麗乎風煙渥乎雨露殿眾而尊開多而富有云出隴輪輪囷囷彌虛匊空煥奕靈雯或捲或舒乍合乍分莫茹其機曷察其神有記歷歷豸史攸述潤學海抉深理窟衍言路之餘緒假諫坡之暇筆牢籠則羣彚靡遺囊括則眾美胥畢華則艸木芬敷變則云物歘防是𨿽纚纚娓娓絢絢赫赫粗有得乎物之情狀然侈言莫驗所謂玉巵無當未足於公比徳而諭量也公之老成碩望歷二朝躋六卿旁探賾於聖典馴致庸於明廷所以考政治通幽明謹法戒導性情以之正行以之和心非特邊籍之詫笥虞書之美行於以見體用兼著表裏相形則公之服行於書者當次驗而第徴也如公之鎭南詔其介確確其隅嵯嵯言爲令而不刋恵經久而弗磨巨宄墮紀援手正之無偏無頗勍侵肆侮畏壓奔北民命是阿民頌公之碑武勲軌績將槪銅柱於伏波公之破劉賊也同事不前若狼斯跋公挺而毅誓進莫斡樹之風聲濤駭云桚虎攫而龍拏枯摧而朽拉則河襄之民頌公之松襲馮異大樹之烈公之理南都也其在黙運疇眤疇測其在自展曷憑曷借祁然而威行沛然而徳化潤廣則何物不沾庇大則無物不借民仰如雲所謂用作霖雨而澤下者也曰州曰藩公所蒞止化覃澤加則民之衰孱寡弱猶培而蕪猶漑而芽轉富而易庻若出乎咄嗟民之佩荷激切將以棫朴榛楛比公所樹之柳甘棠緑竹比公所藝之花公尙以他凡庻執事爰有污墨沙之汰之蕩之激之公尙以記末學膚受瑣才小能舉錄而錯采兼收而並登揆方員而施用期就而勸成方我勾吳之墟洚流湯湯爲割屢年民苦饑墊天子簡公來旬來宣民乃歡呼拜逆鄙夫亦獲瞻承光霽識公宏正而亮鎭簡約而瀞淵以之柱石則明堂底定以之調元則庻徵罔愆其時也於公之園奚止二四之可賦來百祥之軿軿艸靈芝茁木仁理連華平奕奕醴泉涓涓或蒸之孝義或應之忠藎其气在人酬酢於天尙爲公賦之以屬於篇也

藏書屋

屋中萬卷非空積宰相由來用讀書架上有籖冝插象帙中無迹許傷魚擁來蕓幾風颸靜曬向松窓日影虛閉戶十年功業就要知吾亦愛吾廬

太史銘

發潛太史文偏好百尺穹碑倚玉峯韓愈髙書孟貞曜蔡邕無愧郭林宗肯教字刻漫蒼蘚慣見虹光貫碧松終日過車誰不式恩榮令徳兩無窮

蒼松軒

軒前數个長松樹落落眞成梁棟資直气欲隨天地老貞心惟許雪霜知八窓秋籟蛟騰處滿壁涼云鶴下時聞道茯苓能益壽千年采食以爲期

隴頭云

隴上英英白玉姿忽然變化本無期起來天上龍初防潤到人間物共知艸木淋漓元气濕川原浩蕩大陰垂白頭司馬功相似拄笏閒防有所思

門外柳

王氏門墻萬綠濃先公種柳與槐同因人舊澤此樹重拔地新枝元气通風靜垂條拂車蓋日長飛絮撲簾櫳十圍正是參天物況在靑春雨露中

牡丹圃

天香國色一叢叢分自王家世不同初見微黃映深紫更憐淡白閒嫣紅重臺半濕胭脂露宻葉輕搖翡翠風飛蓋西園日如市平章宅裏久應空

洗硯池

石池初鑿水沄沄浴徳惟容卽墨君鴝鵒有睛明碧縠鯈魚成隊唼云潤從祖物憐余澤濕就銘書驗古文更喜主人心共淨臨流閒自搨鵝羣

繡衣記

西園卽是輞川莊記勝應湏相府郎一閒情收物色百年故事托文章松筠尙帶風霜气花柳還沾翰墨香外省公餘再披讀舊遊歷歷免思鄕

啟南春艸堂圖並題袖捲

西郭亂雲千萬山雙親好住此山顏有身獨館庭闈外方寸不迷天地間春艸喚愁人有感夕陽刺眼鳥知還老夫珍重今題贊更喜髙篇與孝闗沈周

春艸堂開對逺山怡怡兄弟共承顏伯髙書展龍蛇動靈運詩成夢寐間出岫白雲欣【闕】望投林烏鳥倦知還陶然萊防爲歡日肯羨人寰有抱闗安裏張禎

城東湖水城西山何緣兩地違親顏心懷山水遙連處夢繞塤箎交奏間喬木鶯兒欣有托舊巢燕子敢忘還百年冰玉情猶在早晚辛勤同抱闗長洲浦應祥

阿翁僻愛住靑山水繞云重阻面顏有我若違千里外無思不在數峯間夢回塵市頻瞻望心積煙霞黙往還爽气逼人自朝暮小窓徙倚底湏闗文林奉和

外錄

書畵舫云白石翁畵迹以水墨寫山爲藝林絕品淺絳色者次之其大刷色者尢妙而人間較少吾家祕藏春艸堂袖捲絹長約有二丈靑綠奇古逸趣悠然且畵法全出董北苑而稍雜以趙承防遺意眞尢物也追思曩日虞山嚴道普氏曾以石翁水墨吳江圖修捲告易不腆重是先世故物靳惜不與幾被豪奪行將傳示子孫世世無令失墜以爲張氏靑氊竊恐陵谷變遷終爲有力負之而趨不至成亡是公乎

啟南洞庭秋霽圖

外錄

書畵舫云震澤王氏寶藏沈啟南洞庭秋霽大橫披相傳爲濟之學士作其畵髙丈許闊倍之筆意全出董北苑位置古雅防染皆有深趣生平所見巨幅此其稱最矣

沈白石秋山樓閣圖捲

題張約之憲副不負碧山樓

人境曠無車馬迹樓居只在半山橋捲嵐气昏鼂日繞戶松風雜晚潮恵化黎甿頌淸淨髙懷琴鶴伴逍遙羨君解組歸來早天際眞人定可招茂苑文嘉

集杜長句奉題張憲副約之玉山樓居

樓閣捲簾圖畵裏玉山髙並兩峯寒傍人錯比楊雄宅百徧相過意未闌鹿城梁辰魚書

不負碧山巢記

室之西北隅隙地廣輪僅二尋許結一巢髙可二丈彊古之民巢居予之構窄而出於屋上類於巢北山悠然相對顏之曰不負碧山巢客訝曰聞碧山不負吾未聞不負碧山云也何居予應之曰昔有學士不供職禦史劾之學士曰碧山不負吾遂焚章長嘯而去予以俗吏奉職無狀亦爲禦史論列自分不能遂甘老焉不俛首向人復圖貪冒故曰不負碧山夫碧山不負吾云者山爲主吾爲寄以隱爲髙尙飄然有輕世之志焉吾不負碧山云者吾爲主山爲窩以歸爲知止退然不敢有輕世之志亦恬然無復有希世之望焉巢窄甚然排闥則碧山入坐相對嫵媚雲煙縹緲巒峯巉崿旦暮寒暑風雨陰晴變態不窮俯檻則流水在下潮汐往來坎坎舟子縱橫聲徹墻屋身不出戶牖坐想滄溟震澤東西爭若獻秀而與此山相爲表裏巢取勝也若是主人無求自足𨿽古考槃碩人之寛殆不多讓是謂不負碧山者然也或疑巢窄甚與山殊不稱奚謂不負予哂之曰芥子納湏彌山靈能忘我於有形之外矣夫士君子出處大致其心迹之微山靈不能欺也心迹一矣山邪吾邪其相忘而不相負者邪否則南山防徑北山移文山不負吾吾負山矣負則予愳焉於是齋焉諏吉焉北面稽首以禮山靈指天矢之曰予所負於山者有如日作不負碧山巢記嘉靖甲子歲除夕也奧曠巢記

卜居湫隘無可舒眺隙地結構碧山悠然流水潮汐衰齡筋力不便登臨聊供臥遊自適其適西鄰崇建風景頓失晨夕面壁嗒然隱幾口占短句云秩秩幽幽無復覩魯人所彼東家丘自以解嘲云爾意在山水拮據靡辭辟而前之依然舊觀如故人隔別相思復得相見懽悰何如也嘗聞遊之適有二奧如也曠如也古有深明閣蓋有取於奧曠之適焉此構𨿽規制窄甚而予容膝易安不可以言深而內亦自謂奧如者乎不可以言明而外亦自謂曠如者乎不可以言閣其諸巢之謂乎周公作防鶚之詩謂巢爲室巢可謂之室室獨不可謂之巢乎上古之民巢居後世易之以居室予也今人也其顓朴略則巢居之民也已遂顏之曰奧曠巢因作記嘉靖乙丑重陽日也少峯主人張情纂外曽孫文柟拜書

啟南翁贈維慶府君玉山別業畵捲凡四幀蒼勁古雅定爲盛年眞迹丑憶兒時猶及見其全云至先子易簀後檢故櫝中僅存秋山樓閣一圖其三幀則散逸不可得矣歲戊戌春仲整理圖籍復獲休承伯龍二公投贈先世樓居詩帖倩工聫裝成捲命甥文柟小楷少峯府君石刻中二記於後是不特誇示子姓永爲吾家文獻爾時月哉生魄孫男牛郎醜百拜恭跋

沈徵君寄張維慶畵並題

小畵寄張維慶並系以詩

風和楊柳初偸眼雨怯桃花未放心擬載一壺江上酌緑波春水共沈沈庚子仲春十日沈周

與君古寺三年別寄我新圖一片心傳語兒孫須愛防休同魚鴈任浮沈安裏張禎在春艸堂題

外錄

書畵舫云吾家先世尙有沈徵君啟南贈維慶府君山水小立幅在長兄伯含處戊午遭家變失去不可復得

又云白石翁畵號爲昭代第一然眞筆有極艸艸者惟詳觀擅塲之作的爲獨步也六如居士聲價素出翁下其遺迹除盛年效斆周臣外制作一一滿人意昔人云陸才如海潘才如江余於二公畵本亦云

又云皇明畵學自劉廷美開山之後當推沈啟南爲廣大教化主如唐子畏之淸眞文徵仲之古雅足可南宗北也

沈石田九月桃花圖並題【紙本小掛幅著色桃花一枝翩仄嫣然中著淡黃一葉秋色春光妮人俯仰】

九月無霜信桃枝見細英向寒時正殺得暖气偏生弱蕚因風拆微紅借露明榮華𨿽頃蹔天地亦多情沈周花發年年二三月今年九月見芳英一枝借得春消息莫道東風不世情沈貞吉【書圖右角上】

惚恍【原迹倒書】君恩記未眞苦風甘雨不勝春緑紗輕搵胭脂頰揮涙長門不見人張靈詠【書圖左】

沈啟南江程泛舟圖並題【紙本小掛幅淡色髙樹林居溪橋野艇上有重山云壑深秀凝睇江程春風渺渺】

江程何悠悠泛泛江上舟載彼圖與書言往海上游東海有君子孝友天徳優美官不能縛【原迹塗去美官作好爵能縛作久縻】重有屺岵憂歸來從二兄春酒照白頭怡怡家庭間和气聞逺州之子固惞從芝蘭味相投匪特自假益尙應童求春風動花柳誦溪堂幽可睇不可卽含情渺長洲長洲沈周【書圖上】

石田愛我圖並題【紙本中掛幅水墨茅堂樹下廣案琴書主客從容悠然意緒】

今晨感我生𦇤褓迨衰老歲月倐來往七十何艸艸譬初同此日天下生不少加論七十年汗漫並莫考善惡與昏智貴賤及壽夭各各不可齊得活便自好但恥老醜人多爲後生藐我母自愛我諭事且訖了兒女自愛我勸我飯加飽舊友自愛我把酒頌且禱我生已萬幸際玆世有道拙廢固無用農圃亦可保杯酌𨿽寡嗜些少慰懷抱偃息閒行遊隨意弄花鳥樂哉天地間偸生亦爲巧宗尹盧君知餘生辰擕酒見祝酒後澷言以識親知一日良晤復爲圖系書之以答宗尹宗尹且入毉垣相見不易以此作念云治戊午前十一月二十一日沈周【書圖上】

沈啟南春艸秋花圖並題卷【紙本髙一尺長四尺餘水墨蕙蘭一本芙蓉一枝墨沈淸潤拂楮芬馥】

烏紗白髮知新寵春艸秋花達逺塵想得江南十年別相看便是故鄕人別逺思深聊此以通問訊而已沈周頓首益庵親家先生

春艸秋花含逺意尋常開卷拂京塵白頭卻喜歸吳下一笑相逢寫畵人益齋先生得遂請老之願將行過之偶見此幅於案因題其後蓋啟南之通問寛之贈別各伸其意爾成化辛丑九月十日吳寛識

啟南翁十二峯圖並書趙松雪詞捲【紙本長三丈餘圖仿米南宮筆法墨气防染濕潤裝卷首】

淨壇峯

疊嶂千重碧長江一帶淸瑤壇露冷月罷明敧枕若爲情云過船窓曉星移宿霧晴古今離恨撥難平惆悵峽猿聲

登龍峯

片月生危岫殘霞拂翠桐登龍峯下楚王宮千古感遺蹤柳色睂邊綠花明臉上紅欲尋靈迹阻江風離恨轉無窮

松鶴峯

松鶴堆嵐靄陽臺枕水湄風淸月冷好花時惆悵阻淸期別夢遊蝴蝶離歌怨竹枝悠悠往事不勝悲春恨入雙睂

上升峯

雲裏髙唐觀江邊楚客舟上升峯月照妝樓離思兩悠悠雲雨千重阻江山一片秋猿聲頻唱引離愁光景恨如流

朝雲峯

絕頂朝雲散寒江暮雨頻楚王宮殿已成塵過客轉傷神月是巫娥伴花爲宋玉鄰一聽歌調一含顰幽怨竹枝春

集仙峯

雨過蘋汀逺雲深水國遙渡江齊舉木蘭橈纎細楚宮腰映水勻紅臉偎花整翠翹行人倚櫂正無聊一望一魂消

望霞峯

碧水鴛鴦浴平沙豆紅望霞峯翠一重重帆卸落花風淡薄雲籠月霏微雨灑篷孤舟晚泊浪聲中無處問音容

棲鳳峯

芍藥虛投贈丁香澷結愁鳳棲鸞去兩悠悠新恨怯逢秋山色驚心碧江聲入夢流何時弦管簇歸舟蘭櫂泊沙頭

翠屏峯

碧水澄淸黛危峯聳翠靑竹枝歌怨月三更別是斷腸聲煙外黃牛峽雲中白帝城扁舟淸夜泊蘋汀倚櫂不勝情

聚鶴峯

鶴信三山逺羅裙片水深髙唐春夢杳難尋惆悵到如今十二峯前月三千里外心紅箋錦字信沈沈腸斷舊香衾

望泉峯

曉色飄紅豆平沙枕碧流泉聲云影弄淸秋觸處是離愁臉淚紅波澷睂橫片月收佳人欲笑卒難休半整玉搔頭

起雲峯

裊娜江邊柳飄颻嶺上云卸帆回櫂楚江濱歸信夜來聞欲拂瑚枕先燻翡翠裙江頭含笑去迎君鸞鳳盡成羣此松雪翁詠巫山十二峯詞也讀之則楚宋風流宛然在目秋來因雨連綿偶錄此卷以遣孤興並仿米南宮筆意於卷首時治癸丑八月望後六日長洲沈周【行書】

嘉靖己亥冬日有客持此卷來余展玩不能去手文敏公之詞旣得宋人三昧而石田先生能以涪翁書法書之卷首又以南宮墨法圖之精神溢於几案令人醒爽誠不易得知者當視爲重寶可也白陽山人陳道復【行艸書卷尾】

白石翁灣東艸堂圖並題【紙本中掛幅長四尺餘闊二尺淺色竹籬茅舍背枕崇巒前臨溪水柳梧竹栢參差交防中一客攤書小童二煮茗想見灣東一境不啻杜老浣花陶氏南村也筆墨疎秀洵足移情】

灣東艸堂【行書圖右角上】

愛子別業灣之東去家僅在百步中敝門遮屋樹未大矮檐但見麻芃芃頻年一意耽詩酒翻然攺與耕夫耦赤腳饁飯走細塍戴笠牽牛映新防時人諵諵譏子愚阿翁盡有髙明居何致妻子嫌仄陋何信兄弟饕錙銖從人自說渠自好力田養親殊有道彊於逺宦竊斗升手種長腰使親飽力田養親樂已多兄弟妻子如予何我與題詩解嘲罵門外雨來蛙滿河徳韞賢弟有供伏臘饘粥田百畆近爲小屋畷間以課童子之耕居之鄕有不務本者嘲之予作是詩附於醜圖俾揭屋壁庸解嘲者乙未夏五沈周題【行艸書左角上】

外錄

書畵舫云沈啟南灣東艸堂巨幅系盛年筆在翁有竹莊圖之上

沈啟南吳山圖並題【大掛幅】

雨裏荊溪疊疊山濕雲藏翠有無間歸來老眼模糊在水墨還消白日閒近與沈豫軒工侍雨中話別見湖西諸山出沒煙雲間可愛歸寫此以寄孤興正徳己巳八十三翁沈周

石田翁連峯浚谷圖並題【紙本小掛幅長四尺二寸餘闊一尺七寸淡色峯連谷浚窈窕深幽林亭有人逍遙把卷筆墨之閒靜頗與平日異觀至其格局則似本乎大癡】

連峯何窈窕浚谷深且幽中有髙識士樂玆逍遙遊長勤事竹素抱志徯其時葉芙蓉制重襟約以瑚鉤搴芳古桂林翔聲借南州鳳鳥不可狎乃在昆侖丘矯首望光塵遐鄙卽無由信思聊致言墨墨慚謬悠惟謙吳君才茂徳優爲東昆名流也相別良多歲月懷思不能置聊以拙畵鄙言通其知也癸巳沈周

沈石田巒容川色圖並題【紙本水墨掛幅長五尺三寸闊二尺二寸計二紙】

巒容川色【篆書】

國初金華宋學士毎見巒容川色謂是上古精華不忍捨去其好古之心爲何如哉予居荒僻無可目擊其勝但以毫楮私想象之搰搰塗抹又不能探繪事之防惟徒勞於心爾然繪事必以山水爲難南唐時稱董北苑獨能之誠士大夫家之最後嗣其法者惟僧巨然一人而已迨元氏則有吳仲圭之筆非直軼其代之人而追巨然幾及之是三人若論其布意立趣髙閒淸曠之妙不能無少優劣焉以巨然之於北苑仲圭之於巨然可第而見矣近求北苑巨然眞迹世逺兵余已不可得如仲圭者亦漸淪散間覩一二未嘗不感士夫之脈僅若一綫屬旈也亦未嘗不嘆其繼之難於今日也此幅予從劉完庵所臨中間妄有損益處終自生澀於其所好弗自以煩譬之盲者不擿埴無以得途也他日挾之以遊金華見學士之所不舎者然後更加潤色之未知果能否耶成化十年二月念四日石田生沈周題【小楷書計十六行】

沈啟南水墨花卉並題卷【紙本髙八寸餘長二丈一尺凡六幅花八種】

秋軒前雜植凡數種花開時輒弄筆象之於紙次第得十翻蓋散人弄飽飯之活計也觀者勿以工拙爲誚八十一翁沈周識

宋人寫生有气骨而無風姿元人寫生饒風姿而乏气骨此皆所謂偏長能兼之者惟沈啟南先生觀此卷數花𨿽率意染而蒼然之質翩然之容楮墨之間郁有生色非筆端具造化者不能八十老翁神王若此覩其遺迹猶有天際眞人想也太原王穉登題

寫生之法大與繪畵異妙在用筆之遒勁用墨之濃淡得化工之巧具生意之全不計纎拙形似也宋自黃崔而下鮮有擅長者至我明得沈石田老蒼而秀潤備筆法與墨法令人不能窺其窔眞獨步萟苑試閱其一二佳本眞能使眼明不可易視爲識卷末周天球

沈石田懷鶴圖並題【紙本中掛幅淡色平坡茅亭亭背靑山髙聳松梅下上挺秀呈妍亭外三人立望空中飛鶴縹緲無際坡邊泊舟一近橋一老擕杖欲渡孤山佳景宛然在目】

聲淸骨俊閒鸞鳳可追攀已發樊籠外當聞天地間風雲想仙駕霜月滿秋山近接瀛洲信知從霄漢還懷鶴兄從廣陵購得馬逺畵一幀上有楊妹子題懷鶴詩恰稱其號珍重十襲以爲奇遇乃令予摩副本懸齋中爲蚤暮觀玩業竟並用楊韻成四十字云治甲子春仲八日沈周

林逋院落閒仙翮遙難攀影落煙霞外聲空竹樹間不知華表路卻望靑田山緱嶺秋期近君恩月下還匏庵寛

獨立羽毛閒翩翩未可攀偶然過海上聊住在人間月色侵幽夢霜華憶故山瀛洲應不逺待我卻飛還劉玨

書畵彚考卷五十五﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷五十六

刑部左侍郎卞永譽撰

畵二十六

明

王紱

王孟端湖山書屋圖並題卷

友防遊戲【玉柱篆四大字】徐霖子仁書

仲鏞與僕有夙昔之好嘗命僕作湖山書屋圖久覊塵鞅未副其意玆復以佳紙見遺乃促成之因寫是圖以歸焉吁佳紙佳畵斯爲稱矣顧僕拙筆敢與此紙相輝光哉然仲鏞知我者也必不以是誚並書此以記其歲月云永樂庚寅仲秋望日毗陵王孟端識

友防先生畵品在能之上評者謂作家士气皆備然其人品特髙能不爲藝事所役𨿽片楮尺縑茍非其人不可得也此湖山書捨圖聫六紙而成修三十尺耕漁出沒村捨近逺煙雲變滅種種臻妙非累月構思不可成豈獨今之所少哉子和藏此眞希世之珍也正徳丙子三月旣望衡山文徵明題

毗陵王友防此圖文公嘗爲第次其品今觀其巖巒杳靄岞崿紛披參差出沒於蒼煙白浪之中以至溪橋林屋疏峯抗館農田漁艇畯父村樵幽蹤往復恍若別在世外眞可謂深詣湖山之致者矣讀書於此必能絕離類殊使人遙想而存之談太常思重性好博雅相示此圖輒遂題其後云隆慶二年夏六月十有八日兪允文記

友防生送行圖並題【單條水墨山水】

客裏送君歸故鄕江天秋色正茫茫扁舟一个輕如葉半是詩嚢半藥嚢九龍山王孟端爲彥如寫並題三江五湖口此際水痕收使節詢源委童時記釣遊拒霜紅繞岸擺防綠連疇晝錦榮殊甚歸承寵渥優髙得暘

我別松江幾度秋渚花汀艸不勝愁華船送子松江去夢落滄浪舊釣遊王汝玉

楚天木葉落芙蓉徧芳洲長歌一杯酒送上江南舟孤帆帶斜日一鴈飛髙秋離情與江水相逐共悠悠王洪

吳江渺無極蕭條十月初片颿河上發竟去不躊躕由來君命重非爲愛鱸魚楊士奇

宦遊才賦望江南紫蠏銀魚入夢甘想得到家吟樂處野橋籬落晚楓酣鶴城楊斌

積水無際送君江上還九峯何處數迢遞白雲間舊業菱花老秋風鷗鷺閒故人能問訊相見一開顏王偁

吳江秋水闊送君龍江別相期霜降余來看鳳城月胡儼

官河水滿正秋霜鴻鴈南來熟稻粱此日送君還舊隱九峯佳處是鱸鄕姚廣孝

汀洲杜蘅歇南浦西風生美人鼓蘭楫路指江南行南行向何許東望吳松去吳松秋水多綠徧芙蓉渚渚外九龍山山邊三泖灣人家臨水住日暮采菱還采菱歌易斷送子愁零亂愁來可柰何思滿江南岸江南不可思動子情依依皇都春色早遲子促來歸李至剛

碧水芙蓉兩岸開長卿初自日邊回故鄕耆舊遙相接影向孤村樹裏來翰林老友王達

秋霜忽已凝客行歸故鄕仰瞻鴻鴈唳豈爲謀稻粱丈夫誓許國【闕】

航矧玆念桑梓浲災勢懷襄白生【闕】

稽首師堅章解縉

畵船曉發鳳城東江上靑山云幾重秋水連天三百里片帆一夜到吳淞王景

王中捨送行圖

【款書】友防生王芾畵

會際明時得壯遊故鄕𨿽好莫遲畱春風一路看花去山色靑靑在馬頭余璿

澤宮春貢選賢能萬里扶搖起大鵬上苑鶯花三日醉夜窓風雨十年燈雪消官柳黃猶淺水暖溪流綠漸增自古讀書期報國老夫拭目看飛騰折肱老人錢仲益

王孟端山水捲【卷首李西涯篆書】

【款書】甲申秋日王紱寫

畵竹休將竹史看王猷家自有江山空庭莫訝千尋影萬里煙波只尺間

髙下靑山逺近村淸江處處繞柴門鑑湖一曲消多少須問君王再乞恩志同少宰得九龍山人山水長卷畱予家數月不欲空返爲題四篆字意猶未已復以二絕終之正徳四年秋八月戊寅西涯李東陽賓之識

細把平生履歷看直從湘水到吳山風帆雨屐知無數都在王郎尺素間

長林疎影照江村茅屋蕭蕭自掩門莫笑白頭無舊業太平何地不君恩次韻二首後一首予正徳丙寅在陜西夢中得前二句明年丁卯謝病歸江南續成之涯翁是詩韻偶相類不復別作豈吾人同志眞有所謂神交者耶防淙楊一淸

人品還從畵裏傳舊家元識九龍山它年曽著江行記忽漫相看尺素間

處處淸江曲抱村白雲碧防幾柴門九峯指靑如許偏得天家雨露恩常郡邵寶奉次

九龍山人小景並題【宋箋本水墨】

雲山淡含煙疎樹晴延日亭虛寂無人秋光自蕭瑟九龍山人王紱

友石春谿凝翠圖

前山後山蒼翠滴層層曲曲見樓臺云隨曉月峯前墮鷗逐春谿樹裏來兩岸落花人蕩槳半汀殘雨客啣杯寰區何處有此地物外四時無埃豈但右軍多筆法要知黃防是仙才奔灘觸浪飛頳鯉絕壁凝嵐防翠苔玉室金堂疑太華紫芝瑤艸憶蓬萊相看六月不知暑一榻淸風眞快哉洪武丙子耐軒居士王達題孟端畵

前山後山蒼翠深大樹小樹寒蕭森不知何處打魚者日暮泊船溪水陰鰲叟

王舍人山水並題

山插層霄水接云對門黙坐對罏薰無邊光景無窮趣月浸梅花夜正分

孟端耕隱圖

王舍人畵在國初如楊東裏方正學之文實先輩典則自沈啟南文徵仲始一變其法縱橫姿態蓋李何以後之文也董其昌觀因題

友防生喬柯竹防圖並題【小掛幅】

鳴吉深愛雲林先生之畵常命僕儗之而久未得一日幾間有此紙漫爾爲之不覺風度灑然出人意表鳴吉見之得無以優旃爲叔敖乎呵呵永樂己丑立春日王孟端記

空山昨夜秋琪樹芳華歇防上有叢篁常存歲寒節孟端爲鳴吉寫喬柯竹防索詩故賦如右他日重會於寒煙古澗濱當撫掌大噱也汝玉

王孟端寄孟敷竹圖並題卷

徵衣漠漠帶風沙蹔得歸來重可嗟在客毎憂難作客到家誰信卻無家解裝羞貰鄰翁酒借榻多分野衲茶堪笑此身淪落久夢中猶自謫天涯孟敷與僕先後云內南歸相去百里間不遑一見乘便寫此竹奉寄並錄初詩去發一笑也庚辰五月四日王黻

故園歸計似團沙萬事荒荒付一嗟蟻國不須論幻夢燕巢今已過鄰家贈人墨老流離竹借榻詩存感慨茶百歲此圖三展轉後來得失尙無涯洪武庚辰王舎人孟端與孟敷陳先生同涉難北歸間寫此竹及詩以寄中間曠懷歸況藹然可見遂和其韻以識感慨治甲子距庚辰得一百八年冬至日後學沈周題時年七十有八

孟端竹捲

嫋嫋煙中映夕曛疎疎防上拂晴雲展圖卻憶西江夜獨坐寒窓對此君五月九日題於壽椿堂秋林雨歇輕煙開淸姿濯濯無纎埃特立一竿如玉立猗猗應是淇園來寂寞髙齋當日午相對令人轉淸楚彷佛秋聲起座隅依稀碎影生庭戶嫋葉柔梢幾許長虛心已自含冰霜莫言翠袖天寒薄會見淩雲宿鳳凰昔年我亦嘗移植愛此靑靑無攺色不似東園桃李花春風一夜吹狼籍靑城山人題

孟端寄永年墨竹圖並題卷【宋經箋本橫幅】

孟端寫寄永年佳友用問平安之意不知骨老近況何如也【書卷首】

虎丘松壁無恙否泉防間諸公登覽之樂能相憶不無有佳作耶

偶武孟家昆山曾到吳門相往來否可徵一詩寫於上舊歲十月僕自北京歸聞孟敷已仙遊良可嗟也乃

嗣能繼志尢爲慰情煩詢之示及【三叚散書竹下】

鳳池退直寫瑯玕醉墨淋漓尙未幹寄贈故人欣有意淸風日日報平安義陽偶桓識

龍香細細霜藤滑寫出瀟湘碧玉枝傾耳風簾明月夜飛瓊何處弄參差偶桓又識

山館曾移玉數竿色常蒼翠影檀欒別來見說風姿在不減當年舊歲寒梁用行書於玉堂之西序

友石竹防圖並題【雙鉤竹】

小雨春池濕鳳毛天孫深處織鮫綃何人更立湘江水獨倚薫風憶舜韶王孟端寫並題

王友防竹枝圖並題

翠影蕭蕭鳳羽齊興狂猶復醉中題何當雪夜扁舟去載酒相尋造竹西辛己三月友防生王紱爲竹西先生寫並題

九龍山人虛亭秋色圖並題

逺山淡含煙疎樹晴延日虛亭寂無人秋光自蕭瑟九龍山人【詩見上小景圖稍異】

友防生茅齋煮泉圖並題

小結茅齋四五椽蕭蕭竹樹帶秋煙呼童掃取空堦葉好向山廚煮二泉友防生王紱

王孟端江山萬里圖捲

項子京家藏王孟端江山萬里圖一卷長四丈餘嘗見之眞希世之寶也今此卷後𨿽失主名余以謂非孟端不能作此余家永師書千文八百本樂此能不憚煩乃爾此安知非孟端山水之興勃勃不能止奮倦之筆再圖此卷以豁胸中未盡之丘壑也耶不然何筆意相肖至此汪黃海擕此過余竹中覽畢書此黃海博雅好古未審以餘言爲當否智舷

庚戌秋予以訪友客黃之義水江行往返幾兩月餘凡曉岫夕巒疎陰空霽波光艸色樹影沙痕如迎如醉若皴若抺紆偃濃淡頃刻異狀令人應接不暇萬斛一葉張飽帆者破巨浪者或難於上天或駛於過鳥未嘗不會心豁目詫爲大觀呼濁醪獨釂也有紀行雜體詩僅貌十二三未盡委折爲憾一日葦如大師擕示與然所藏江山萬里圖展閱次覺曩日煙雲變幻峯嶺奇峭估裝漁舠去來如織光景宛然在對眞無聲詩可謂至寶惜楮尾想有脫落竟失主名偶髙谷傳過齋頭出與商略谷傳謂非宋元諸家誰克辦此予賞其知言睂公亦云以蹊徑之奇怪論則畵不如山水以筆墨之精妙論則山水決不如畵觀是捲益信當湖洪邦基慶之

王孟端齋宿聽琴圖並題【紙本中掛幅烏絲闌漬墨作小冊一方寫齋宿聽琴詩意松竹虛亭蒼茫煙月鳴琴剪燭同調爲歡太平禁近待旦樂事使人仰止】

瀛洲本仙府去天不盈咫玉堂敞髙閒況玆齋沐始華鐙列簪纓濟濟眾君子髙談玉屑雯文采一何綺雕盤爇龍涎防鼎烹鳳髓於焉鳴瑤琴流商變宮徵大雅聲洋洋一洗箏笛耳曲終月照席襟抱淸若水相對澹言和風藹窓幾嗟予若有得懌悅殊未已矧玆際昌時文化洽遐邇雅會豈云易歌詠當贊美敢效閻公圖畱芳千萬禩無錫王孟端

翰林院齋宿聽琴詩序

永樂三年春正月丁未上將祀南郊誓戒羣臣致齋三日百官旣受誓各就宿別館於是侍讀曾公日章修撰錢公仲益徐公孟昭檢討蘇公伯厚沈公民則曁無錫王公孟端與予凡七人皆會宿於翰林之公署於時天宇澄霽月色淸朗諸君子相與秉燭坐於公署之東偏或奕棋或賦詩或談說古今辧論人品賢否得失亦雜然而並舉然皆以爲此𨿽君子之所樂而未足以極一時之歡也沈公故爲雲間人善鼓琴其傳得之於其郡人劉仲禮前數年間仲禮以善琴聞當時沈公蓋傳得其玅因請鼓之沈公欣然就坐爲作商調數引舒徐安適疏越和暢其淳古澹泊若有三代之遺音其淸厲激烈之思若孤鶴宵唳髙崖瀉泉而餘音鏘然震發也坐者聽之莫不爲之心暢神怡有不知夫邪慢之气之去其體者然後知琴之爲妙不特可以爲君子之至樂而又足以蕩滌人之私慮也此古之君子所以無故琴瑟不去於前歟昔三代學者於詩書六藝之教以樂爲治心養性成徳之本未嘗一日捨之而不習故其息焉遊焉之際必取適於琴瑟之間所以和悅其心志動蕩其精神且以是爲文武弛張之道則琴之爲用固非茍悅其音聲之謂也今諸君子獲爲斯防而樂其心於是琴豈非幸之至者歟夫君子防而能樂者旣難樂而得其所以樂者又難琴𨿽予有未暇學而心竊好之況又爲諸君子之所同欲者乎乃相與分韻賦詩以紀述其事且要孟端爲之圖而予僭序其端云翰林侍講承直郎廬陵鄒緝撰

聖皇祀南郊誠敬如丘山穆雍龍鳳姿嚴宻虎豹關祈心靡有他永言福區寰詞臣忝近職防宿瀛洲間端居絕塵想長吟破天慳坐中鼓焦尾雅調怡人顏髙山勢嶷嶷流水聲潺潺伯牙今復見鐘期杳難攀淸朝尙文治環佩鏘晨班愧予受恩寵宴坐玉堂閒燕山曾日章

歲時啟初歷光嶽敭芬華春晴過人日和气盎海涯聖君謹郊祀宸衷豫涓瑕臣僚奉明戒齋居寂無嘩防吾平生友一一瓊林葩拂拭防上琴輕彈弄梅花翩翩祥鸞飛翽翽五色霞四坐發淸賞孰謂知音遐蒼頭頗解意焚香更供茶開窓看閶闔天風振烏紗長吟寫吾抱走筆飛龍蛇番陽徐旭【篆書】

聖君重郊祀承戒惟兢兢齋居玉堂署共集金蘭朋談柄方亹亹熒煌燦華燈今夕復何夕同此瀛洲登試理綠綺琴拂拭朱絲繩初如鳴岡鳳嗈嗈日初升又如幽磵泉泠泠瀉春冰杳渺不可狀掩抑情何勝虞歌悵已逺襄教亦莫徴知音無髙山絕調沈廣陵寥寥太古音千載誰復能若人抱奇材令譽眾所譝下指發妙意於何得師承況今文明運禮樂方當興以玆歌化至和庻其凝嗟予臨老大世紛非所膺忽聞陽春曲坐使煩襟澄是時春气防夜寒襲靑綾曲罷殘月落余煇轉觚稜分韻紀佳防用以書溪藤山錢仲益

禁直夜迢遞齋居澹無爲同心聿來集良友具在玆懽言適嘉防秉燭坐彈棊華月照虛牖防風動綺帷上客發幽興援琴揮素絲一彈孤鶴舞再鼓心神怡淸商旣激烈雅調亦舒遲秋鴻唳逺空猗蘭芳葳俯仰極餘韻邈與髙山期燕賞亦云洽傾耳遂忘疲沈吟永終夕逍遙起遐思仰觀庭戶間爛然明星垂旭景不知曙永言歌此辭廬陵鄒緝

玉署肅齋居盍簪諧素約坐中有鳴琴宮商時閒作波澄楚江秋露下九臯鶴流泉響幽澗靈籟起寥廓維時雨初霽防月映疎箔罏燻輕煙裊燭花紅燼落春風送餘寒夜久覺衣薄淸談雜今古亦足資一噱相對意忘眠更【墨迹顚倒作更眠】取茶甌防雞鳴整朝冠晨鐘動髙閣建安蘇伯厚

金虯咽水春漏長九街皓月流淸光瀛洲只尺神仙府五夜淸齋集玉堂就中佳士雲間客玉鑑冰壺照胸臆興來爲撫朱絲琴淸響泠泠振金防初疑逺渚之落鴻臨流欲下鳴嗈嗈又疑九臯之獨鶴淸唳一聲入寥廓宮音未斷商音連梅花萬防爭春妍洪河怒奔滄海闊飛泉迸落危峯顚幽蘭淥水兩淸絕離鸞別鵠相騰鶱通波亭前歡宴晚金釵扣意方逺寜知素女白雲歌何用嵇康廣陵散不見雍門周鼔琴令人悲孟嘗豪傑士雪涕空漣而不聞戴安道破琴特髙妙自顧非伶人肯赴王門召乃知彈琴有至理悲思憤郁徒爲爾玉堂一曲世所稀聾者以聰憂者憙請君抱此獻九重可以按七徳可以諧九功致君髙出重華上千秋萬歲歌南風西江曾棨

天地明禋日君臣齋祓心羣龍嚴法駕多士集詞林月澹雲初迥風淸夜正沈蕭然坐虛室遂爾聽鳴琴細軫溫調玉新徽美粲金寒崕飛瀑布仙佩響璆琳紫塞孤鴻唳晴霄彩鳯吟虞廷思更好孔廟意尢深再鼔陽春調深諧律呂音已知忘世慮豁覺淨塵襟樹拂疎簾影花移隔座陰慶成須有約明日盍朝簪廬陵周孟簡

聖皇重禋祀法駕臨南郊齋居謹燻沐思與神明交百辟奉嚴戒出宿聫淸宵維玆玉堂署張鐙防同袍膏雨坐來歇寶月懸林梢鳴我席上琴禁鼔逾三敲遊魚出淸沼老鶴翻危巢浮雲隨桺絮商颷振松濤彈罷澂百慮大禮思陶匏披衣坐待旦倐聽天雞號沈度【書】

王友防江山漁樂圖捲【紙本長二丈許髙七寸水墨山水江流浩渺巖岫袤延寫漁村作息之狀備極閒適他若廬舍帆檣鳬鷖游泳梅道人得意筆中不一二見圖尾二印糢糊莫辧】

江山漁樂【藏經紙本書引首】文彭書

嘗閱孟端所作或竹防小幅或古木新梢淸簡疎曠筆意幽然人自有不可造及之處偶過東樓書院乞余全黃鶴山樵畵捲殘闕筆墨之餘復出此圖鑑賞之下令人气淸神爽與平日所見者霄壤懸絕繁中置簡靜裏生奇山水輳聚樹防縱橫自始至末屢閱屢勝且村落頓放情致交錯气脈貫通若長江一瀉愧拙手必不能造及端翁平生得意之妙防染之精無出於是可與輞川同歸藻翰東樓以餘言爲是請識捲尾以爲他日觀者之證也謹跋沈周

予喜孟端圖畵所畜多幅自以爲勝適聞防田鑑賞東樓所得此卷借閱一過若玉石不同眞珍品也物之美惡眞僞可不辧哉故識之吳寛

王孟端墨竹並題卷【紙本髙七寸餘長二丈四尺計十紙】

萬竹秋深【陸深題引首】

僕厭倦作畵久矣一日兪君行【闕】攜此卷適予徵墨君時小酌微醉卽欣然一揮不覺紙盡其韻度𨿽不能盡合古人繩墨然一種林野散逸之气出自家意思者似亦可取兪君天趣甚髙鑑賞之餘其必捨形似而得於驪黃牝牡之外矣永樂庚寅仲夏望前三日九龍山中人王孟端識【楷書六行】

寫竹之法何人起乃自唐時吳道子窓間寫影李夫人筆意源流無出此世稱絕品文湖州淸風萬古誰同流睂山學士能知識八法縱橫气味投數公之下鳴者少吳興松雪獨通曉丹丘博士老入神後世相承光皎皎九龍山人王中書當時寫竹多名譽醉來爲作溪園趣一掃千竿興有餘枝枝瀟灑淩雲气轉側低昻出新意長汀斷浦艸離離怪防巓崖眞奇異淋漓千畆雲煙濕晝雨霏霏風飁飁寒光閃爍虯龍升翠色婆娑鸞鳳集時時只見春滿林歲寒那得雪霜侵瀟湘渭水同爲俗都是悠悠君子心翼云生

中書醉灑墨寫竹意無窮妙趣誰能識貞心自不同嬋娟凝翠靄蕭颯響淸風幾度瞻淇澳悠悠興轉濃丹陽張衡

馮外史有詩題墨君因次其韻

丹霞曉雜文光起尋訪元都馮仲子璚室翠館不易到俗緣脫盡來過此此中宛似小瀛洲颯颯松風天際流呼童洗鼎瀹新茗促席忘言淸味投品題重見王逸少文章翰墨兼通曉醉揮古墨成瑯玕淇澳風淸湘月皎縱橫枝榦備法書未讓老可專名譽渭川千畆目不盡嶰谷萬个春無餘汀葭沙艸含霧气懸崖竇防殊適意長波浩蕩渺天涯籜龍吐蟄尢驚異雨飛數防蒼苔濕鳳凰欲下祥風飁兪君得此足祕玩騷人墨客時交集今歸將門橫劍林髙標勁節無塵侵淩霜傲雪色不攺共期歲晏堅貞心金華周旼

淇園春曉春風暖翡翠初鳴晴光滿瑯玕个个拂雲長秀色娟娟露新浣繁陰蔽地莓苔深荒荊叢棘無相侵春雷一夜忽霹靂犢角突迸何森森九龍山人金閨彥簪筆晚下金鑾殿興來寫此綠玉圖葉葉梢梢誠堪羨我嘗見寫多瀟灑今見斯圖尢異者雲气蒙虯忽升月影徘徊鳳欲下靑原之陽有艸居別來久住東華隅居前萬竿亦如此卷圖還客生長吁廬陵傅岫

我本山野人素抱煙霞疾何處慣經行松篁與泉防晴窓偶看瑯玕圖淋漓醉墨傾金壺崇岡怪防相髙下冷雨疎煙半有無數竿晴渭川日暖春風輕數竿老嶰谷千年霜雪飽數竿敧楚江歲晚寒風吹數竿側淇澳秋深雨蕭瑟千竿萬竿難盡名林巒彷佛淸風生交枝直榦平安態勁節虛心君子情對此怡然樂淸賞撫捲無言發遐想煙雨蒙蒙語鷓鴣詩懷常在湘江上東軒

數竿忠心朝日月雨露天恩萬古新篩金日影江上麗蒸紅霞霰【闕】星貫日長虹气牛鬥彩雪【闕】披露全指日萬馬歸明淨數竿掃卻平淸【闕】東

園谷庵防坡子劉焜題

中書逸興寫瑯玕墨蘸金壺濕未幹漠漠縈紆森緣玉亭亭綽約下靑鸞髙風貞士心猶勁薄暮佳人袖欲寒從此卷舒淸眼底不須鄰捨扣門看沈眞

坡翁論畵竹獨推文湖州與可謂有成竹具於胸中此可謂得其勢矣而未及於神國朝畵竹王中祕爲開山手此卷予得之池家先賢題跋甚多一展捲而含煙噴霧拔防迸天颯颯然眞不翅鮫龍起而風雲集也畵皮畵骨兼畵神坡翁亦必以餘言爲知言矣董其昌

此卷爲予同年夏駕部雲間陸渭陽攜長安時出觀予者因予甚賞愛遂輟以贈聞渭陽用善價得之陳子有太僕一旦捐所嗜贈知好較諸昔賢以仇池防易韓幹馬往來商復多有恡色則渭陽之爲誼逺矣繇戊辰迄今忽忽二十餘稔愧未有以報稱敬識歲月以竢把手笑樂再觀云戊寅三月禊日如園宋獻題於賜貂樓

收藏善防之者爲余內友纖玉樓主人餘十年來出入患難死生之際屢矣今得展玩並爲書其寶惜之勤云是日如翁又識

劉玨

劉廷美贈恥齋畵

溪山錯認瀼東西茆屋人家竹樹齊不獨米翁能拜防我於遺墨便頭低此幅劉完庵先生得意筆以恥齋之賞識故有是贈沈周借觀於松軒中僭題紙空完庵可作亦當鑑予心伏也

完庵山水

一淸水識天池路入千巖勢更危頭白老僧初出定不知何事亦求詩

山頭雲起濕如炊冒雨來遊事亦奇防壁巉然畵中見癡翁能事復何爲吳寛題

雨裏遊驂固好奇而今我及雨晴時可傷白防疑無鼓不見淸蓮喜有池未許淋漓遊客酒可能裝裱貴人詩老僧頭髮霜垂領亦效逢迎似不宜沈周題

外錄

瑚网云廷美山水崇禎四年中秋日得之黃規仁

劉西臺荷花圖

淸白僉憲翁寫此花深有貞潔君子之態披玩間或方爲水仙洛神蓋未見此心之敷露耳噫世之不見知者豈獨是花爲然愈跋

劉完庵臨梅道人夏雲欲雨圖

完庵再世梅華庵官亷特於山水貪記搨此圖梅玅品奉常寶蓄金惟南假歸洞庭小防室終日黙對心如憨心開手應遂捉筆水墨用事空靑藍天光慘澹雲郁勃山影明滅雨意含重巒沓巘擁濕潤逺岫細瑣多杉柟飛淙迸壑勢莫拗梁圯跨怒森猶監人家雜住映深塢林蹊互接迷陰嵐梅庵如在當嘆息逼人咄咄夫何慚有如明月映秋水水月渾合光相函此圖傳世人共保未特珍重宜子男我因題句感宿昔物是人非懷莫堪右原本爲夏雲欲雨圖實出梅花道人之筆【闕】蓄夏太常所劉完庵僉憲假臨幾月始就緒當時示予爲之嘆賞奪眞僉憲公亦自珍愛僉憲旣觀化其孫傳知先生所惜益加敬焉因索予疏其所自云治乙丑三月修禊日沈周題

外錄

書畵舫云黃淳父藏劉廷美僉憲夏雲欲雨圖上有沈啟南徵君題詠足稱眞迹逸品上上蓋雲山月嶠曉煙暮靄雨弄晴晴欲雨古今畵流所難非若晴巒雪嶺蕭灑風林淋漓雨榭猶可縱筆而成者也今廷美之爲此圖也不特上掩仲珪足可比肩北苑且啟南長謌言言金玉字字珠璣眞是詩中畵畵中詩較之家藏放鶴圖相去何啻倍蓰耶

劉僉憲葑溪艸堂十景圖

外錄

書畵舫云劉僉憲畵本當以韓氏葑溪艸堂十景爲第一絕細而饒气韻筆意在元人之上蓋出董北苑也

完庵秋山水閣並中秋對月思親二圖

外錄

書畵舫云廷美秋山水閣一軸在予家按題爲東禪寺福公作詩文書畵皆精足稱四美具也又見廷美夜景小幀筆法尢精題雲中秋對月思親圖成化戊子彭城劉玨畵相傳寫贈沈啟南者今在顧氏二畵堪爲伯仲

劉完庵山水

靑李來禽寫未閒又將墨法畵溪山疎云古木蒼蒼筆猶出龍跳虎臥間沈周題

外錄

書畵舫云劉玨廷美以書畵顯天順間同時杜瓊徐有貞馬愈沈貞吉恆吉並能寫山近世莫及瓊字用嘉博雅淸修人倫師表其畵本世頗有之品在徐賁之下其徐有貞字元玉以復辟勲封武功伯山水淸勁不凡馬愈字抑之亦第進士書法精勁畵登逸品貞吉乃啟南世父畵師董源可亞劉廷美其弟恆吉爲張浩彥廣之壻所謂同齋先生者也畵更虛和瀟灑不在宋元諸賢下苐其遺迹絕少故不爲世所知余僅見其勝感八景一冊描寫入妙宜乎百谷徵士之嘆服也

劉西臺淸白軒圖並識【紙本小掛幅水墨溪山臨流小閣閣中一僧對談艤舟檻下面臨板橋背枕疊嶂林樹幽防筆墨髙閒】

水閣焚香對逺公萬緣都向酒邊空淸溪日莫遙相望一片閒雲碧樹東戊辰孟夏朔日西田上人持酒肴過餘淸白軒中相與燕樂怳若致身埃之外酒闌上人乞詩畵爲別遂援筆成此以歸之先得詩者座客薛君時用也彭城劉玨識【書左角上】

十里東風吹暮春方袍來賀錦袍新閒花盡笑忘形醉誰道山僧是故人八十三翁沈孟淵

一片閒雲出岫來袈裟不染世間埃獨憐陶令門前柳靑眼偏逢恵逺開馮篪

十載天涯作宦遊黃塵飛滿紫貂裘歸來不嘆長塗險猶寫闗山萬里秋吳興沈恆吉

理罷金經暫出遊片雲孤鶴思悠悠浮杯直到南溪上贏得文房下榻畱河東薛英

舊遊詩酒少劉公人已寥寥閣已空仙鶴倘來還感慨祗應此地是遼東完庵詩畵物故久矣沈周後戊寅十七年歳在甲午用韻題於觀感間

完庵小洞庭圖捲

外錄

書畵舫云近聞完庵後人世傳公畵小洞庭袖捲淸逸動人名公題詠極多未及見云

金湜

金本淸雙鉤竹並題【紙本掛幅】

看徧長安陌上花題詩偏憶舊生涯門前一曲南湖水多種瑯玕防釣槎朽木居士書

金本淸雙鉤竹並題【紙本掛幅長四尺二寸闊一尺八寸】

生在湘江溪水邊此心曾與玉爭堅自從學得雙鉤寫世上丹靑不直錢太瘦生

平生性癖愛篔簹特下湖南泛楚航解組歸來頭未白淸風應自滿瀟湘甬上張邦奇

姚綬

姚公綬春山雲樹圖並題

春山屏風白雲障扁舟搖搖棹郎唱滄洲老樹縈薜蘿綠色更比前年多水禽不聞格格鳴茫茫芳艸終日晴村莊路轉蘋花曲如此山川足此生君不見有朋有酒可遊衍無風無雨興非淺不遊不衍且不醉虛度年光自憔悴嘉興姚綬畵並題

姚侍禦秋溪弄笛圖並題

尋山資杖藜到處勞步履落手得扁舟前溪秋似洗長橋臥波如臥龍嶺有篠樹無深松數峯靑出自雲杪玉笛祗今吹曲終曲旣終人不見紫毫束絹墨色光日月畵圖長見面

姚谷庵讀書圖並題

靑山白雲繞碧篠蒼煙橫茅茨短檐外時有松風鳴悠然讀書人瑯玕吾伊聲所惜者分陰黙契千古情公綬梅花圖並題【推篷本】

昔日西湖上老梅花正開香從篷底過影自水邊來笑若巡檐索詩如倚閣裁重看恨官系夢想獨徘徊云東逸史桃源圖並題

僊源久已隔風塵未識山中有避秦人面恐非前度客桃花只是舊時春入深且自拋漁艇志路空懷復問津笑展新圖論往事知誰容易奪天眞

姚侍禦水竹居圖並題

宦途跋涉利途危偏愛江南水竹居萬疊滁山都入畵一窓周艸不教除空蒙气挹胸襟爽淸冷光搖几席虛人世紅塵浮衮衮難從屏障上衣裾

丹丘朱竹圖並題【一作元人畵】

亦是檀欒池上枝卻緣殊色借胭脂淸陰忽訝繁紅借勁節難從染絳移結實定爲朱鳳食騰空堪作赤龍騎多應血淚湘妃盡客賦梁園總未知

谷庵松圖並題

根梢都不見上下有雲遮願我三千歳山中學服花公綬筠防圖並題

老節拂髙云卑枝含宿雨托根湖防畔時有淸風起丹丘先生竹枝圖並題

開徑便見竹對人閒賦詩泠泠風觸佩正是雨晴時姚仙癡瓜蔓圖並題

瓜熟蒂自落未落復如何采摘離藤去當無念舊窠此語可作道眼猶得魚兔而防筌蹄之意也治紀元戊申元夕仙癡

云東溪山橫錦圖並題

逺山遙望有空靑溪口花橫錦繡屏住在此鄕無一事日長閒錄煮茶經

公綬春波載酒圖並題

楊柳風微水不波放船載酒樂如何浮生百歲同春夢淸鏡年來髮易皤

姚丹丘秋亭樹防圖並題

亭如篛笠安溪口日似銅鉦掛樹頭但得有山兼有水古來何處不宜秋

谷庵山樵暮歸圖並題

松枝挑滿擔頭春防路崎嶇足苦辛薄暮敢投山路宿城中多少待炊人

谷庵空江釣雪圖並題

樹木蕭疎雪欲消空江水冷不生潮遊魚未出虛垂釣蓑笠回舟不待招

丹丘晚山煙水圖並題

長橋臥波如臥龍皛皛秋水類吳淞此客悠然曳杖去看盡晚山煙色濃

姚公綬夕陽古寺圖並題

紺園臺殿出樹杪山半斜陽磬幾聲野客乘舟何處去綠蘋洲上水波平

谷庵江行棹歌圖並題

汲江然竹尋常事款乃一聲何處歌泛宅浮家無限樂世途空說有風波

云東逸史髙閒釣叟圖並題

一竿坐釣淸如許志在髙閒不在魚借問富春山下路行人誰厭子陵居

姚侍禦雲水漁家圖並題

水花浮滿白鷗沙山麓連云迆斜客蕩輕舟歸去後一川風景屬漁家

丹丘艸澤垂竿圖並題

茫茫艸澤望中寒末必全輸七里灘此外紅塵深似海淸風獨上釣魚竿

姚公綬贈曹竹西畵並題

白下追遊記昔年靑山如畵樹如煙郭家歌舞楊家酒一度尋思一悵然

谷庵竹西涼影圖並題

閒看修竹過鄰家翠色娟娟亂紫霞掃防坐來防卻去一坡涼影日西斜

云東逸史竹泉松壑圖並題

竹不遮泉松閟壑倚樓日日有餘淸云東逸史𨿽能寫難寫風聲與水聲

云東竹枝鷓鴣圖並題

茸茸碧艸滿平坡春事相將一半過山鷓飛來人不在竹窓風雨落花多

姚谷庵竹溪啼鳥圖並題

東風吹竹滿前溪溪竹叢深路欲迷日日雨多泥滑滑不堪雞鶻再三啼

姚公綬竹樹流泉圖並題

山中竹樹總淸妍漱防灘頭寂寂泉眼底塵埃無著處天風環佩獨泠然

丹丘先生巖上竹枝圖並題

孤巖兀兀長莓蘚上有竹枝淸可人歷盡歲寒俱挺拔眼中誰是百年身

云東逸史柴門竹色圖並題

茂艸萎萎生竹根竹陰分綠到柴門淸樽堪比松花釀絕勝田家醉瓦盆

公綬幽篁怪防圖並題

髙原獨樹天邊趣怪防幽篁畵裏情莫笑王維成老懶只從筆底著秋聲

姚侍禦古木碧篠圖並題

巖頭古木纏薜茘下有碧篠相因依向晚秋煙共秋雨暝光一派入柴扉

丹丘紫藤墨篠圖並題

娟娟亂篠翠交加路入山中艸暎沙一賞頓防塵土夢淸風吹落紫藤花公綬在振衣亭作紫藤墨篠丙申十月五日

雲東雨後新筍圖並題

人家種竹自然佳不對茅堂便對臺最愛一番新雨過春泥又見筍穿堦

姚谷庵仿梅花老筆並題

竹有淸風防有苔是誰勾引此中來笑談忽聽梅花老何處吹蕭月滿臺

公綬墨竹圖並題

寫竹常煩提健筆柔枝宻葉自生風誰知無限蕭森意不在湘南渭水東

云東竹圖並題

逸史畵竹如寫字枝葉皆從八法來苦苦欲求形似者淸風安得掃塵埃

丹丘生菜圖並題

年來爲圃菜多嘗夢不思分漢署香堯韭禹糧如可食何愁不跨五仙羊自閒居食菜得趣故無漢署分香之想五仙之羊不跨猶跨

公綬團扇仕女圖並題【臨舊】

濃黛消香澹兩蛾花陰試步學淩波專房似得傾城色不怕涼風到扇羅

公綬荷花仕女圖並題【臨舊】

消受南風一味涼藕絲新織舞裙長臨池試展淩波步只恐紅蓮妬艶妝

姚丹丘修竹仕女圖並題【臨舊】

瑤臺無信托靑鸞一寸芳心思萬端莫向東風倚修竹翠衫經得幾多寒

丹丘芭蕉仕女圖並題【臨舊】

羅襪生香踏軟莎釵橫玉燕髩松鴉春心正是芭蕉葉羞見宜男並蒂花

軟繡屏風小象牀細風亭館玉肌涼含情學寫鴛鴦字墨洗蕉花露水香

姚公綬老圃秋容圖並題

秋深老圃霜初下秋空自然不俗幻它風景妝我淸閒雅稱幽人茅屋玉樹後庭玉簪更綠嘆杞菊子芙蓉歷陸鴈來紅葉葉照人雙目酒熟興來最宜野飲喜楓林春花簇簇不類三秋分明二月戲筆寫成一幅莫道無情此際豈眞冷澹誰解天畱晚況翻憐衰颯盡空悲宋玉治六年九月云東逸史畵並調望逺行姚公綬秋風晚笛圖並題【紙本小掛幅水墨寫意孤柳蕭疎野塘淸逺扁舟橫笛逺鴈驚飛】

船頭晚吹笛鴈衝蘆荻秋風髙柳枝脆江水空悠悠逸史【書右角上】

姚云東江南春雨圖並詩卷【紙本髙九寸長四尺水墨叢竹閒亭逺岫前坡雨色淋漓欲濕】

江南春雨圖逸史畵【書圖末】

治壬子初春之夕與世姻錢壺隱飲同軒談笑破風雨預飲者壺隱同裏福源羽人沈碧淵陳生天常其侄山予西鄰趙生文佩予仲子旦凡七人時夜未央興各豪甚僉曰醉亦不辭庻無負千金之刻於是且奕且飲如監史戒之曰主勝則飲客客勝則得詩壺隱曰金穀之罰先生其得辭耶予𨿽醉而奮爲之趣亦不少李白所謂但得醉中趣勿爲醒者傳其斯之謂歟云東逸史識

癡云暗四野急雨梢四檐且飲且奕碁二者何以兼因之較勝負於酒不復嫌杯到君莫辭請以君手拈盤中有何物一味水晶鹽歡然至深夜燭影晃湘

寒不知春尙擁鑪新篘爲客笑相呼竟防靑艸池塘雨夜半敲棋似昨無

誰家笑語破春愁風雨殊難秉燭遊試問梅花君到否人間惟我有丹丘

翌日子旬聞予畱壺隱於丹丘自云西攜酒來云東之世恩堂酒酣壺隱索書前作予乘興書小引當此酣余未免行間欠正又次日對雨書三詩請題大字遂以春興命之乃復爲春興詩綴尾焉逸史

詩思如泉湧還愁墨未濃只今春富貴已不似窮冬一別幾兩月千山隔萬重君來剡溪棹予老左巖松燭妥芙蓉焰書緣荳蔲封片雲因雨黒應不爲詩濃春來興不淺酒半獨哦詩共惜歡娯處都防去住時暖將催柳眼寒尙勒花枝此卷長畱在非君更屬誰老去風情少春來雨意多若教新醉減其柰舊愁何逺嶠還靑黛長溪已綠波云消星歷歷猶自學吳歌芳艸靑猶短紅螺飲尙長酒深濃易醉梅落細畱香客路云雙棹人情紙半張同儕亦兄弟風雨共西堂秋興見老杜詩春興之作昉於予乎廿九日壺隱將別去且曰春尙有仲與季紙尙有空俟重扣云東乃請紹續其音予因重記之耳逸史時年七十又一【右俱書別紙裝圖後】外錄

瑚网云嘉善姚禦史綬字公綬其父封公頗好善宅西大云寺有侍者老矣常受公賑施一日公於田中觀刈獲忽見此侍者肩襆從宅後直入怪察之則細君就館產子又詣寺中消息云侍者病三日頃化去矣公心知是其托生及長而獧黠不若於訓年十六尙未識字其伯仲二兄咸舉茂才公令季子踐更縣尉怒其狂率杖之歸乃憤發就師傅日夜程書不休如是十年登進士第爲監察禦史請告還家悟前身是大云侍者因自號云東逸史

呂紀

呂廷振松鶴圖並題【絹本掛幅】

不向雲霄汗漫遊昻然獨立倚髙秋一聲喚起天邊月便覺淸光徧九州治己酉仲冬九日四明呂紀爲金陵故人傅克敬先生寫題

杜瓊

杜用嘉月舟圖

仿荊闗體成化四年仲冬十一月鹿冠道士杜瓊寫月舟上人見疑舫居士於松陵之穆溪戊子秋暮又見於吳城中居士以其能詩樂與之見出東原先生月舟圖於袖有不樂與之詩而略以緇流乎新住法云院阿師名月舟去來原不系身世總成浮印徹千江水觀空萬頃秋相逢問有漏資斧待誰修行舟江上月觀我鏡中天皓魄初後微波欲定前倦遊収釣具吟穏得詩禪曽到珠涇否三生舊有緣此夜聞乘月長風謾引舟有僧如惠逺何樹是閻浮飛鏡三千界推蓬五月秋扣舷能見許予亦事淸修

嘉禾周伯器

出定何招礙舟行月在天交遊千里外樽酒十年前白社誰非客曹溪卽是禪搖搖無住著從此謝塵緣泊胥門月舟上人以圖索和和中無舟子解事語擊空明溯流光在上人自爲之壬辰三月綬志一棹淸江近塵途更不由煙光分逺渚秋色自中流偶作有爲偈非闗無酒謳歸來有別个猶自未頭東原先生贈月舟上人詩畵淸絕一時山陰余玠見之遂和

杜東原山水並題

紛紛畵債未能償日日揮毫不下堂郭外有山閒自在也應憐我爲人忙杜瓊

外錄

瑚网雲杜淵孝先生明經博學家貧道尊貞澹醇和粹然爲丘壑之表得朱長文樂圃東偏地結亭聚防號曰東原故曰郭外有山然云日日揮毫而所存者無幾余僅有其墓看梅圖仿趙善長山水而已

淵孝先生贈劉艸窓畵並題

河圖一畵人文現書畵已在羲皇時鳥迹蝌蚪又繼作象形取義日以滋肖形求賢在商世書畵從玆分兩岐秦漢畵工可指數筆蹤世逺不可追顧陸張吳后先出六法盡得誇神奇山水金碧到二李水墨髙古歸王維荊闗一律名孔著忠恕北面稱吾師後苑副使說董子用墨濃古皴麻皮巨然秀潤得正傳王詵寶繪能珍奇乃至李唐尢拔萃次平彷佛無崇庳海嶽老仙頗奇怪父子爭妙名同垂馬夏鐵硬自成體不與此派相和比水晶宮中趙承防有元獨步由天姿霅川錢翁貴纖悉任意得趣黃大癡雲林迂叟過淸簡梅花道人殊不羈大梁陳琳得書法橫寫竪寫皆其宜黃鶴丹林兩不下家家屏障光陸離諸公盡衍輞川脈餘子紛紛不足推予生最晚最嗜畵不得指引如調饑友防臞樵眞仙骨落筆自然超等夷葵丘爛熳文鼎潤心醉獨數寒林姿綿州寓意最深逺數月一幀非爲遲我師眾長復師古揮灑未敢相馳驅混縑涴楮且不厭寫就一任旁人嗤鹿冠道人友松圖捲

虯髯燕頷總堪憐歲久交情似漆堅都尉不驕能刮目大夫𨿽老是防年笑迎髙蓋疎外坐挹春風短榻前昨夜分明來入夢公侯自此有超遷劉玨

聊把畵圖爲苑囿更將吟韻當笙歌就陰息影甘終老曝日余誠空自多予嘉靖戊戌進士庚子授處郡節推逾四載以急缺被召召檄旣至當途者憾予不能曲爲承順故尼其行凡六閱月始得離任考選愆期類補刑屬旣而以便養陳情攺南兵歷職方武庫車駕三署年資積累甲寅拜九江之命則科第十有七年矣守郡六載入覲者再事竣類轉福建憲副歲在己未科第凡二十有一年矣初補淸軍協堂缺未蒞任旋攺福州兵備舊福寧一道兼制福興泉三郡气勢聫絡旣三分鼎峙肝膽楚越矣二道離省稍逺猶得各自專制惟福州分道建治省城兵將俱軍門統之號曰標下軍門遣將發兵道惟授成擁虛而已𨿽時或建白亦謾不加省且目爲紛紛多事平居不得一有所爲有事則出兵將俱非素統未免蒼皇失措又日與倭冦對壘從事逾年而勅寢閣不下責重而權輕將驕而兵惰城社憑依事多掣肘坐是力自防不前指使論列才非軍旅難任保障銓曹題覆素履𨿽愼振作未聞俱擬調簡是皆有曲全之意也有司欽遵明防親知毎爲勸駕予謝之曰燭之武云臣之少也尙不如人予今老矣無能爲也六載以來百念俱灰日惟就陰息影待盡餘生而已又拙於治生拮據湫隘居無隙地可以舒眺偶展小景臺榭參差山林掩暎恍然置身其間而與二三野老相遇自笑眞成畵餅矣竊自念兄弟頡頏科第叨冒臺省無補淸明之治而今老於菟裘歲時惟北望嵩祝而芹曝莫獻已矣已矣聞昔愚公懲太行王屋之塞欲徙之渤海之尾荷畚運土防寒暑易節一返年且九十矣或謂之曰汝以殘年餘力曽不能毀山之一毛其如土防何愚公曰吾之後有子子又生孫子而又子孫而又孫子子孫孫無窮匱也予老矣已矣已矣庶幾子子孫孫如愚公之言哉嘉靖乙丑三月上已安裏散人題跋此吾吳先達杜東原先生之筆也先生名瓊字用嘉有隱操善畵詩與文皆稱能在景泰天順間傳斯文之脈至於今而始大其行誼不茍尢爲人所重故當時得其片楮隻字經其標識家有筆迹必良士善門也豈特直以藝名哉今觀此卷拙逸相半意趣超絕有非凡俗可儷玉芝兄得而襲藏之蓋有爲也若今紈綺輩隨時髙下因輒少之孰知其源流之自乎間委作跋乃爲表之同時有劉秋官名玨沈徵君名貞吉恆吉馬淸癡名愈陳醒庵名寛皆善畵名品相同而有陳季昭名暹者則不及諸公隆慶己巳仲秋五日五峯山人文伯仁書東原先生爲其姊丈魏友松寫號圖當有詩不知何緣脫落尙賴劉完庵長句具存足稱藝林雙璧也嘉靖乙丑幸爲大父約之府君所購跋其後以自況大父沒而此卷軼去隆慶己巳歸之玉芝生伏讀文五峯題識𨿽能闡發爾時諸名家畵品惜乎失敍圖贈友松一節猶是未闚前人用意之妙故爲補書於末時萬曆己酉歲十月晦日寓吳門慶雲裏張醜獲於常賣鋪中篝燈錄藏以志之

周臣

周舜卿畵

鯉魚風急系輕舟兩岸寒山宿雨收一抺斜陽歸鴈盡白蘋紅蓼野塘秋唐寅題

外錄

瑚瑚网云周舜卿繪事余有竹溪秋色寒林讀易濠樂等圖谿山淹潤艸木華滋人物閒雅生色殆入宋人之室但俱乏題語不似勝國以來諸名碩王肯堂曰唐子畏畵多周臣筆要在巨眼別之子畏師周臣而靑於藍雅俗之別也或問周畵何以俗曰祗少得唐生數卷書耳是論覺太過焉王伯谷云東邨畵山水人物峽深嵐厚古面奇妝蒼蒼之色一時稱爲作者若夫蕭寂之風逺澹之趣非其所諸斯言也庶乎近之

周東村滿目雲山圖【紙本小掛幅淡色崇山飛瀑黃葉村居客來掃徑秋興撩人出落處純運焦墨能得北宋遺意】

【款書】東村周臣爲叔賓顏尊兄寫意【書左角上】

滿目雲山秋不礙艸橋流水曲通邨兩翁淸話林堂靜俗客何由得到門都穆【書右角上】

陳頤

陳克養剪菖蒲圖

早起虛庭賦考槃稻田新納十分寛呼童摘取菖蒲葉驗到秋來白露團陳克養畵剪菖蒲圖在光懋處已及二十餘年矣正徳己巳與克養之髙徒陳良器展觀之存沒升沈不勝慨嘆重爲書此而不知再得後二十年爲何如也九月二十日蘇門唐寅

姜立綱

姜廷憲畵並題

功成已得繡爲衫萬里靑雲入笑譚回首九峯天際碧可能無夢到江南東谿姜立綱題

書畵彚考卷五十六

欽定四庫全書

書畫彚考卷五十七

刑部左侍郎卞永譽撰

畫二十七

明

唐寅

唐伯虎丹陽景圖並題

陰雨浹旬廚煙不繼滌硯吮筆蕭條若僧因題絕句八首奉寄孫思和

十朝風雨苦昏迷八口妻孥並告饑信是老天眞戲我無人來買扇頭詩

靑山白髮老癡頑筆硯生涯苦食艱湖上水田人不要誰來買我畫中山

荒村風雨雜鳴雞轑釡朝廚愧我妻謀冩一枝新竹賣市中筍價賤如泥

書畫詩文總不工偶然生計寓其中肯嫌斗粟囊錢少也濟先生一日窮

儒生作計太癡呆業在毛錐與硯臺問字昔人皆載酒寫詩亦望買魚來

抱膝騰騰一卷書衣無重褚食無魚旁人笑我謀生拙拙在謀生樂有餘

白板門扉紅槿籬比鄰鵝鴨對妻兒天然興趣難模寫三日無煙不覺饑

領解皇都第一名猖披歸臥舊茅衡立錐莫笑無餘地萬里江山筆下生正徳戊寅四月中旬吳郡唐寅作於七峯精舎【書圖後】

唐子畏垂虹別意圖並題

垂虹不是灞陵橋送客能來路亦遙西望太湖山閣日東連滄海地通潮酒波汨汨翻荷葉別思忙忙在栁條更款傳杯遲判袂月明倚柱喚吹簫

六如居士江深艸閣圖【贈次明吳君】

唐子弄造化發語鬼欲泣遊戲山水圖艸樹元气濕多能我亦忌造物還復惜願子斂光怪以俟歲月積沈周

子且不試藝西狩因麟泣宻云而無雨槁物何由濕空山來者稀白日成嘆惜唐君非畫師英華發於積呂防次韻

外錄

瑚网云子畏焦墨畫江漧石壁作二松虯結根梢不可辧奇怪之筆自然動人松下一茅亭有幽人憑闌淸坐子畏題署在石壁下

唐解元夢筠圖並題

聞說君家新辟庭參差滿種粉梢靑炎時靜坐不覺暑晝日仰眠常見星一防虛心通曉夢百年手澤與忘形秋來四屋聲如雨帳掩薰鑪獨自聽吳趨唐寅

伯虎松閣幽花圖並題

松間艸閣倚巖開巖下幽花繞露臺誰叩柴扉驚鶴夢麻姑遣送酒肴來唐寅

唐六如巖居髙士圖

唐時襟服漢時冠日用於人只一般惟我識公心未老滿胸才思蟄龍蟠允明

子畏巖中髙士圖

襟屨深林下悠然樂事多細風披夏葛斜日閣煙蘿埜篠醒殘酒山禽和短歌還愁濟時出謝迹此巖阿元吉題

外錄

書畫舫云嚴持泰攜示唐子畏獨樂園江山行旅二卷仙杏花開女兒山風月何須徧五湖四幅雜效李伯時劉松年李晞古家法並淺絳色可喜持泰又雲家有唐子畏五嶽遊圖捲

唐伯虎山水

溪亭面虛曠乃在山之陽俯瞰玉淙淙仰視巖蒼蒼幽人抱奇僻卜築臨此方愜我淸絕想謝彼馳驅場爰有同心人杖策來浮梁相尋無俗侶幽事與商量子畏曠古風流超塵墨妙圖繪傳於人間眞世寶也適叔貽攜示因題以歸之丁未徵明

子畏山水

臯橋西畔唐居士浪迹圖成尺楮間莫訝晴頻展看分明筆下見荊闗徵明題

唐伯虎山水並題【四軸】

雲樹含晴日煙嵐閣晚風髙人將木履送目大江東山髙鳥不巢水淸龍不住至察則無徒故寫糢糊樹灌木倚道左流凘鳴沙中欲涉未摳衣且乘君子風金風秋立至涼生雪髩虛梧桐一葉落打著手中書伯虎諸畫並題【幾十八幅】

巖居蕭散未全迂掌上淸樽膝上書滿目繁花堪自老笑他金紫釡中魚

金穀中分此水長問津從不到漁郎山添爽气砭詩骨獨坐檉陰送夕陽

亂山雜霧曉巃遙見懸魚是梵宮倚杖漫行行復坐一聲啄木在林中

秋色蒼涼懷抱開古林泉石總詩材平頭鞋子方春盛靑石橋邊散步來

髙泉落磵玉淙淙怪石蟠旋似臥龍詩卷滿肩芝滿地吾能此處著吾蹤

云斂溪山秀色開滿谿新水綠於苔偶然二叟臨磯坐無數靑山倒影來

石磯平淨蒼苔合髙木空添接葉深二叟淸談無俗事亦應與許二同心

滿地松陰六月涼采芹歸去擔頭香相逢夕照誰家子倚樹喃喃話正長

席地松陰樂有餘瓦盆盛酒炙枯魚心中洗盡閒名利一派泉聲應讀書

山閣臨溪晚更佳繞崖秋樹集昏鴉何時再借西榻相對寒燈細品茶

紅樹靑山飛亂雲白茅檐底帶斜曛此中大有逍遙處難說與君畫與君【與所刻異】

白板黃扉隱者居家常聊辦一餐魚平橋落葉迷行徑時有鄰翁來借書

背郭茅檐終日晴果林霜後葉無聲山僧不管門前路任爾行人終日行

野寺空林落照低防鐘煙樹使人迷逢僧只道山門近不覺穿雲又過溪

百尺杉松貼地靑布衣衲衲發星星空山寂寞人聲絕狼虎中間讀道經

重重樓閣凍雲連煙樹蒼茫帶瀑泉一夜空山千丈雪艸人在玉壺天【髙太巖家藏】

雪霽天涯冷更嚴杜茅柴熟舊靑簾瓦罏圍坐松明火短句時時信口占

柴門雪霽榿林彊藤枕新開煮酒嘗正是騷人安穩處一編文字一鑪香

六如曉起圖並題

獨立茅門賴拄笻鬢絲涼拂豆花風曙鴉無數盤旋處緑樹枝頭一綫紅

子畏贈感慈畫並題

騎驢八月下藍闗借宿南州白塔灣壁上殘燈千里夢月中飛葉四更山唐寅贈感慈鄒先生

唐伯虎呈何先生畫並題

靑雲臺殿泉聲隔黃葉闗河鴈影來別有詩人好懷抱西風雙鬂一登臺蘓門後生唐寅畫呈何老大人先生子畏山水並題

濺沫飛流白練長亂山云鎖樹千章忘機盡日惟猿鶴應笑紅塵市裏忙

山勢穹窿野色分飛泉滴處靜中聞蕭條風景誰爲侶祗有蒼梥共白雲吳麒

外錄

書畫舫云唐人妙句一經名士圖寫更足千古其傑出者定當以子畏山中一夜雨樹杪百重泉爲最徵仲宅近靑山同謝脁門碧栁似陶潛次之其前則用嘉水靑嶂合云度緑溪陰廷美閶門栁色煙中遠茂苑鶯聲雨後新啟南春日鶯啼修竹裏仙家犬吠白雲間其後則仇英花逺重重樹雲輕處處山陳淳雲裏帝城雙鳯闕雨中春樹萬人家陸治川原繚繞浮雲外宮闕參差落照間文伯仁雲間樹色千花滿竹裏泉聲百道飛文嘉藍水逺從千澗落玉山髙並兩峯寒皆其烜赫有名者也

六如居士贈西州畫並題【畫題醉舞狂歌五十年見刻集不錄】

與西州別防三十年偶爾見過因書鄙作並圖請教殊無佳興艸艸見意而已唐寅

唐伯虎𨿽學李晞古亦深於李伯時故人物舟車樓觀無所不工此其合作也其昌

伯虎版築求賢圖並題【靑緑堂畫】

聖主求賢按畫圖頓將天秩胥徒精神不是能會顏色安知非濫竽唐寅

外錄

瑚网云歙友黃越石欲余仇實父南極呈祥圖因以此畫相易云伯虎爲某大老作尙有三軸余時亦欲其馬逺山水卽出向得越石畫爲伯虎金閶送別圖易之伯虎題云金閶楊栁麯塵絲又送吾兄上路岐若到長安見知巳爲言貧甚轉工詩書畫詩足稱三絕至今念之不已

唐子畏孟蜀宮妓圖並題

蓮花冠子道人衣日侍君王宴紫微花栁不知人已去年年鬭緑與爭緋蜀後主每於宮中命宮妓衣道衣冠蓮花冠日尋花栁以侍酣宴蜀之巴謠已溢耳矣而主君猶挹注之竟至濫觴俾後防搖頭之令無不扼腕唐寅

芙蓉城裏試仙衣詩酒畱連致式防花栁豈闗亡國恨降王原是受朝緋汪砢玉次韻題

外錄

瑚网云餘舞象時見家嚴凝霞閣中所懸唐六如畫乃白描宮人詩句卽蓮花冠子也舉贈岐黃談繼巖後於畱都得是幅閱題恍然因步原韻未防復得六如弄玉圖其人物衣裝相似可匹焉

唐解元風雪歸窰圖捲

妻兒且息怒風雪任漫漫袖有春風手能溫天下寒此元貢理官詩也偶閱李以政風雪破窰圖遂爲書此三橋文彭

右風雪歸窰圖子畏先生筆也先生此卷全法宋李唐行筆如屈鐡絲而一種寒凍之狀宛在目前眞穎端有化工者也豈惟冠絕一時自當不朽千古耳後學文嘉題

伯虎倦繡圖並題

夜合花開香滿庭玉人停繡自含情百花繡盡皆鮮巧惟有鴛鴦繡不成正徳八年夏五月唐寅畫並題六如秋千圖並題

梳成松鬂懶騰騰打罷秋千倦不勝憑仗東風莫停泊少年心性自無憑唐寅

唐六如花陣六奇圖捲【六如自題詞失錄】

題唐六如花陣六奇調玉燭新

吳宮新宴起喚兩隊嬌羞粉營紅壘阿平輕掉蘓家舌旋把靈犀參透兵符半紙偸送得君王春睡云夢杳小网流蘓淮陰霎時拈系滎陽斷送重瞳更七日平城總虧佳麗貂圍翠繞【闕】兒夢還殢漢家羅綺丹靑妙理描寫盡六番陰計雲臺後胥與封侯溫柔國裏掃愁將軍都督華胥以西諸軍事領長樂少府醉鄕侯食糟丘五百戶天弢居士書

唐子畏堂上雙白頭圖並題

海棠枝上白頭公頭暎花枝轉覺紅恰似老夫髙興在醉攲紗防領春風

六如徵鴻圖並題

白露蒹葭八月秋徵鴻又作稻粱謀一羣嘹嚦相呼處多在萍荒淺水洲唐寅

伯虎桃花過雨圖並題

桃花雨過水連天古樹髙巖亂玉泉獨立溪頭窮物理不知斜日落平川唐寅

唐子畏落花圖並題

落花圖詠吳郡唐寅

今朝春比昨朝春南阮番成北阮貧借問牧童應沒酒試嘗梅子又生仁六如偈送錢塘妾八斗才逢洛水神多少好花空落盡不曾遇著賞花人

夕陽芳艸笛悠悠春盡驚看又轉頭淅瀝風光搖艸樹驂驔時節逐川流臨階忍數脂千片繞樹空煩繡半勾九十韶華梭脫手多情又作一番愁

忍把殘紅掃作堆紛紛雨裏毀垣頽蛤蜊上市驚新味鶗鴂催人再洗杯肎唱驪歌送春去悔教羯鼔徹明催爛開賺我平添老知到年來可爛開

能賦相如已倦遊傷春杜甫不禁愁頭扶殘酒方中醉面對飛花怕倚樓萬片風飄難割捨五更人起可能畱妍媸雙腳撩天去千古茫茫土一丘

芒鞋布襪罷春遊粉蝶黃蜂各自愁池面風公簇聚陌頭人散踘場休膠粘日月無長防酒對荼有近憂蘓小隄頭試翹首碧雲暮合隔紅樓

溪水東流日轉西杏花零落艸萋迷山翁旣醉依然醒野鳥如歌復似啼六代寢陵埋國媛五陵車馬鬭家姬鄰東謝卻看花伴陌上無心手共攜

春歸不得駐須臾花落寧知剰有無新艸漫生天際緑衰顏又攺鏡中朱暎門未遇偸香掾墮混番成逐臭夫無限傷心多少淚朝來枕上眼應枯

蟄燕還巢未定時村翁散社醉扶兒紛紛花事成無賴黙黙春心怨欲私雙臉胭脂開北地五更風雨葬西施匡牀自拂眠淸晝一縷茶煙颺鬢絲

春盡愁中與病中花枝遭雨又遭風鬢邊舊白增新白樹底深紅換淺紅漏刻已隨香篆了錢囊甘爲酒杯空向來行樂城東路靑艸池塘亂活東

崔徽自寫鏡中眞洛水誰傳賦裏神節序推移比彈指鉛華狼藉又辭春紅顏仙蛻三生骨紫陌香消一丈塵繞樹百心語口明年勾管是何人正徳庚辰仲秋吉日偶錄落花詩並畫於上

六如牡丹圖並題

故事開元重牡丹沈香亭北冷泉南如今顏色還依舊風雨江東月閏三吳郡唐寅筆

子畏萱花圖並題

北堂艸樹發新枝堂上萊衣獻壽巵願祝一花添一嵗年年長慶賞花時

唐伯虎秋圃雜花圖並題

芳園秋色似春時紅紫紛菲暎緑池珠露未幹啼絡緯曉風初拂颺蛛絲

六如居士菊圖並題

錦裏先生日晏眠客來髙論坐無氊酒資盡在東籬下散貯黃金萬斛錢

唐六如墨菊圖並題

故園三徑吐幽叢一夜霜墮碧空多少天涯未歸客借人籬落看秋風

伯虎墨葡萄圖並題

緑云架上艸龍蟠馬乳含秋露不幹昨日文園愁肺渇防丸嚼破蔗漿寒

子畏盆石菖蒲圖並題

水養靈苗石養根根苗都在小池盆靑靑不老眞仙艸別有陽春雨露恩

唐伯虎竹枝圖並題

鳩雨初晴苦竹生瀟江明月動秋聲他年鏈骨輕如葉擬踏風梢散袖行

唐居士孤竹圖並題

嵗寒有貞姿孤竹勁而直虛心足以容堅節不撓物可比君子人窮年交不易曅曅桃李花旦暮攺顏色唐子畏王公拜相圖捲【一名王濟之出山圖】

【款書】門生唐寅拜寫

東南赤舄上明光百辟班待子長事業九經開我後文章二典紀先皇春風夜雪門墻夢祕洞靈丘杖履將敢道托根偏樹拔例隨芳艸逐年芳門生祝允明

道徳前王懋旉求我後崇朅來開禁館爰命列羣公少宰中朝駿文峯蓋世雄典謨深帝學出入冠靑宮大受心彌小端居望愈隆旁徵勞仄席夙簡在淵衷乃濟雲龍會言參著作工鳬飛南斗下蓋擁大江東寥廓瞻疆宇優柔采國風匪徒吳競直兼尙馬遷通聖業唐虞並昭靈日月同華詞將茂實傳示緬無窮晚生徐禎卿

贊化調元屬重臣相君歸國節旄新大廷入覲新天子四海應沾鼎外春門下生張靈

聖主登新極文星復舊垣紫書徵纂述黃閣待調元畫舫行江驛華旌映郭門承明朝見罷天語降殊恩後學生吳奕

聖皇初禦極登進盡賢人求舊尢加意先師乃後臣國書需總筆王化屬持均聞說周公事新圖畫得眞晚生盧襄

吳國才賢見兩元山川靈秀出璵璠先朝史錄趨宣召大郡編摩接討論車馬城西懷逺別經綸闕下沐殊恩緣知舊學應超擢還見官崇道益尊葑門朱存理

綸綍頻宣上帝京編年直筆鬼神驚明良入覲天顏喜黜陟心懸水鏡淸宋室匡君推範老漢廷稽古重桓榮春風門第多桃李我獨傳經愧鄭生門生薛應祥

王文恪公濟之爲吳中名宰相無論學術科第徳業聲望載在傳志者照映千古卽其門人交友周旋於公者莫非名流韻士此卷一圖七詩乃正徳攺元公方大拜詔起之洞庭此出山圖詠之所由作也圖中樹石斆李唐人物仿公麟而車中傳神不減長康乃子畏用意筆佐以希哲京兆精楷昌谷廷評古調足稱三絕而夢晉以下諸作亦皆翩翩一展玩間如入山陰道中應接不暇也辛亥春公之四世孫伯貞命工裝潢出以相示俯仰今昔甲子再周而紙墨如新𨿽鬼神呵防而亦可以占云仍之善保矣故爲識之長洲後學張鳯翼乙巳初月之望購得王公拜相圖詠捧閱再三卷尾恭題八字云淸辭入彀妙畫通神張醜筆記

唐解元野望憫言圖捲

野望憫言【今亡】唐寅

己巳九月舟次相城一首

防年約玆遊爲訪石田叟石田今已亡不使此言負相知三四人挐舟過湖口行行抵相城自夘將及酉四顧何茫然天水合爲藪茅屋防人家荒蒲與衰栁本來魚鼈宮自合鷗鷺有始田者爲誰餒也非自取有司事誅求亡者十八九念此爲徬徨獨立延佇久作詩當風謠以告民父母濟之正徳己巳九月望後寅忝侍柱國少傅太原公出弔石田鄕丈於相城夜宿宗讓三舅校書宅酒半書此聊伸慰答之思耳吳趨唐寅

吳以水爲國相城當其污旱熯與眾異淖涸不可鋤淹潦先見及宛在水中居己巳春不雨逮秋欲焚巫七夕月離畢驟雨風挾諸始謂油然云助我潤槁枯涔涔乃不息山崩溢江湖拯溺急兒女騎牛雜羊豬始旱終以潦嵗一災二俱縣官不了了按籍徵稅租連境盡魚鼈比屋皆逃逋我隨宰公來舴艋如乘桴村有太丘生典賣具午哺公旣卹以詩賡之我能無勸子賣積荒攜口就上腴早晚得飽餐鼓腹歌皇虞

我公泛仙舟取道問漁叟防三十程僕夫費絙負湖名指陽城風土比壺口微茫水气薄白日亦易酉吾蘓故澤國乃此識淵藪不嫌席門陋艤棹且維栁垝垣厖吠雜四壁漲痕有前村酒旋賒污田魚可取市逺無兼味蔬味僅三九公心享其貧戀坐亦良久子從宰相遊可以慰慈母宗讓卜居陽城適遭水厄大傅東山王公中丞瓜涇徐公皆有詩慰藉之解元唐君子畏及今侍禦師邵家兄以次繼響窮居寂寞之濵而顧得此亦不易得也近持以示予予無似不能自黙敢依韻語輒補一首珠玉在側覺我形穢宗讓姻家民表施君讀而愛之遂請以歸宗讓亦不靳也正徳壬申夏五望旣石湖盧襄敬識

野望憫言一卷爲宗讓校書作也卷中爲圖者一爲詩跋者三後先皆名筆凡三年而歸於施民表氏民表傳子若孫歷四世七十六年而始歸茂實府君此其相傳之自也府君云當正徳己巳吳中大水時有宗讓者適居相城不無牢愁騷屑之感一時士大夫若王文恪輩爭爲歌詩慰藉之獨子畏先生旣成有聲之畫復構無聲之詩殆是詩中畫畫中詩恐摩詰復生子畏無多讓也暇日出示張進士伯起伯起謂其天眞爛發逸趣宛然一段蕭疎淸曠之气出沒於煙波栁岸間使人應接不暇借令營丘北苑松雪翁極意爲之亦自不逺眞神筆也顧其詩往往自成一家語比於唐人篇什爲不類耳府君服其知言而卒無以復之又云此卷在施子所時方買田相城東恆從主人借觀焉嘆賞之誠見乎詞色防欲作米顚據舷狡獪未有因也萬曆丁亥吳中復大水施子以此卷來質米爾時極喜戲語之曰昔宗讓以水厄得此卷吾子以水厄失之是何彼此不類與施子曰主臣有之不聞人亡弓人得之夫復奚恨與我傳之後人而不知所重何如歸於識者耶爲一笑而畱之卷首故有野望憫言四大字亦子畏書曩者猶及見之惜已失矣屢欲倩名手補其亡復計虎賁之似未若延津之合也遂虛右以俟後七年府君析箸謙徳田籍在相城東有難色府君出此卷授不肖曰以此當污邪十畆可善防持毋爲人所豪奪寧非吾家一雅語乎遂百拜受之而識其顚末於捲後時又明年丙申九月十二日張謙徳謹書

開嵗痰火大作防不能生今甫起坐尙未可步履也承示唐畫曁王盧詩俱眞正可珍而畫更入神計髙明自得之也附復鳯翼頓首

外錄

書畫舫云子畏畫仿宋元無不臻妙而於李唐遺法尢得心印故其遇合作處往往負出藍之目如吾家野望憫言畫卷蕭森灑落的屬第一乃拘泥家數者例以出山圖壓捲是非難齊如此執筆感慨悠悠我思

又云謙徳醜舊名也故字叔益萬曆丙戌先子獲秦人張醜古印而不腆實以丁丑生遂易今名云丁酉人日記此卷今歸顧氏

伯虎越城泛月圖並題

栁沈霧气蒙蒙濕月蕩湖光晃晃明翠幙樓船紅拂妓越城橋畔夜三更唐寅畫

六如夜景人間少生紙經營入董源彷佛越城橋畔見靑衫濕盡倒離樽張祥

外錄

書畫舫云唐子畏越城泛月紙本水墨畫其烘鎖絕佳而右方詩題尢精謹可愛詳觀筆趣亦盛年作也惜曾大父參箋一絕不同幅耳畫琵琶而題紅拂似屬語誤故曾大父有此結

又云次兄仲服收得唐寅越城泛月小幅水墨天成景色最爲深逺與予承受先世野望憫言畫卷筆趣正同品格不相上下足稱化人之筆

又云越城泛月元宰公謂其有墨而無筆至野望憫言公又賞其筆法類趙大年非平時畫本可及其持論乃復爾爾古人云有筆有墨筆墨二字人多不曉畫豈無筆墨哉但有輪廓而無皴法卽謂之無筆有皴法而無輕重向背明晦卽謂之無墨古人又云石分三面此語是筆亦是墨可參之又云子畏畫本筆墨兼到理趣無窮當爲皇明丹靑第一以較啟南遺迹𨿽蒼勁過之而細潤不及也陳仲醇云世人愛書畫而不求用筆用墨之妙有筆妙而墨不妙者有墨妙而筆不妙者有筆墨俱妙者有筆墨俱無者力乎巧乎神乎膽乎學乎識乎盡在此矣總之不出蘊借中沈著痛快

唐子畏杏花仙館圖並題

緑水紅橋夾杏花數間茅屋是仙家主人莫拒看花客嚢有靑錢酒不賒唐寅

外錄

書畫舫云唐子畏杏花仙館一幅精細之極絹本淺絳色其參箋衡山長歌不及錄

六如居士逃禪圖捲

逃禪

招隱士【祝允明書原文不錄】

唐子畏解元旣坐事廢斥卽能放情山水冥契禪理嘗著招卹賦以自見然其藻思勃發至繪逃禪圖以泄磊砢不平之感而其布景卽屈子行吟澤畔之遺也友人祝希哲京兆恐其沈溺不返爲寫淮南招隱篇以諷之而其命意又宋氏景氏招魂大招之防也卷中書畫皆精題名並闕豈如孟浩然所云不才明主棄時事有難於顯言者相與謬幽晦以俟同調之自尋耶然書畫實神品也竊恐日久零落故爲識而藏之時壬子季秋萬曆紀嵗十二日張醜

外錄

書畫舫云此卷曾在文氏畫品淸逸絕倫極可玩其招隱士一帖休承公嘗摹刻歸來堂中

子畏松溪艸堂圖長卷

外錄

書畫舫云唐子畏松溪艸堂長卷水墨紙本其長蓋丈有五本身子畏自有詩而後方希哲徵仲等題之並奕奕可喜平生所見長卷宜爲冠眞劇迹也

唐子畏雲山煙樹圖並題

雲山煙樹靄蒼茫漁唱菱歌互短長燈火一村雞犬靜越來溪北近橫塘吳郡唐寅

右畫雲山煙樹紙本淺絳色樹石仿李成屋宇師巨然山頭斆米芾旣極秀潤又饒气韻更兼收藏得地紙墨如新而簽題復出王履吉之手名迹也向從王氏借閱今歸余家張醜

伯虎松坡圖

外錄

書畫舫云子畏水墨松坡圖全學李晞古所畫四松奇古之極王徵君百谷故物也

子畏仙景圖並題【小幅】

白袷檀冠碧玉環倒騎驢子看廬山腰間小合藏何物九轉芙蓉一顆丹唐寅畫

外錄

書畫舫云茂實府君潛心烹煉齋頭懸掛此軸是子畏極筆層巒疊嶂怪松奇樹種種入神每閱未嘗不醉心也子畏又有洞庭秋霽圖

唐六如枮木圖並題【小幅】

枯木蕭疎下夕陽漫燒飛葉煮黃鱨與君且作忘形醉明日驅馳汗浣裳友生唐寅飲承宗先生葑溪艸堂中作此小幅爲贈

外錄

書畫舫云不腆新收韓氏枯木小幀全師李成筆意淸逸秀美當爲子畏絕品近爲徐晉逸購去

唐解元仙山樓閣圖

仙山樓閣【書圖右】晉昌唐寅

何處碧桃雨花飛渺去津山中自流水物外有長春路轉通幽處云深隔世塵洞天曾不逺或有避秦民徵明題

外錄

書畫舫云仙山樓閣一題創自李思訓宋元名手多作之向從王龍岡家購得子畏靑緑橫看大幅計髙六尺闊九尺餘原系寫壽履吉母氏者其布景用筆全法王右丞𨿽精細層疊稍讓蔡氏白石翁捲然樹石古雅屋宇壯麗實子畏用意作也右方署書八字奕奕神采後有徵明題其字全仿聖教尢足嘉賞耳或云徵仲盛年亦曾畫成一卷乃是仿效伯駒遺法筆墨精妙金碧輝暎凡經嵗而始就緖近聞得六十千歸洞庭人家惜未及見世多臨本

子畏水亭午翠圖並題

水亭如笠水颸寛一卷開了稗官停午樹陰深合翠篆絲裊裊下淸湍唐寅畫兼詩

外錄

書畫舫云相城施氏舊藏子畏水亭午翠一幀見僕纂修稗官家言捲以見贈樹石髙古峯巒朴茂當爲子畏遺迹第一品惜乎絹素獘壞不入好事家目耳卽使完好其筆法亦非俗士所能識也醜纂修稗官家言爲名山藏蓋廣先子史翼之作水亭午翠題詠殆似爲僕發耶

伯虎山水並題

危橋渡深澗深岫出閒雲已息麒麟想終成麋鹿羣外錄

書畫舫云唐子畏淺絳山水一軸淸眞秀潤盛年筆也

唐伯虎千山萬木圖【紙本中掛幅水墨遙山隱霧疎樹含風拄杖崇岡引人結煙駕之思】

【款書】嘉靖攺元新正唐寅【書左角上】

千山重疊錦屏遮萬木參差緑帶斜黑霧障天迷鳥道黃茅極目少人家喬林艸偃知藏虎陰壑風腥定有蛇駐馬不堪回首望孤雲飛處是天涯枝山

唐六如金昌暮煙圖並題【絹本小掛幅淡色疎樹溪山雲煙橫鎖林間艸舎水次扁舟一派江天暮景】

霜前柿葉一林紅樹裏溪流極望空此景憑誰擬何處金昌亭下暮煙中唐寅【書右角上】

唐子畏秋塘詩景圖並題【絹本中掛幅淡色山麓寒塘茅檐老樹一人蕩舟將泊詩境當前安得閒身臥遊終日】

家住東南云錦鄕心魂原是水花香哦詩想入秋塘境鴛鷺驚飛一夕忙蘓門唐寅【書右角上】

秋水何人愛淸狂我輩來山光浮掌動湖色蕩胸開黃鵠輕千里蒼鷹下九垓平生濟川志擊楫使人哀

山水繡相錯淸暉如可餐峯形分塢塢沙曲擁灘灘西蕩荷香拂南屏秋气寒嘯歌終日裏懶散不簪冠

細雨作寒食山風吹李花年來【原迹來字防去】光隨燕雀吾道只龍蛇云薄三江渚春圍五栁家無官居騎省有鬢已生華雅宜山人王寵書於石湖艸堂時己丑七月廿又五日

唐六如靑山讀書圖並題【雙絹大橫幅淡著色云壑霜林山居繡錯右偏石梁飛瀑童子抱琴踵一客翩然來中間軒牖向背把卷攤書哦吟者不一左一柴扉半閉一童負杖肩大瓠望酒簾而去江水迷茫風帆逺度晻靄層巒恍如置身其間有得朋讀書之樂】

湖州得絹俱充襪我把輕縑試髙掲東塗西抹出天涯管領煙霞主風月人家聫絡住靑山良朋好友時往還讀書比比不出戶柴門流水聲潺湲危椒絕磴走行旅嵐气濕衣云作侶山腰隱隱見招提落日長途渺何許林坳樹底跨浮梁一泉玉瀉秋琳瑯荷衣涼透忍不得寒郊瘦島誰爭彊遙天兩兩沙鷗起中有吳船過越水輕帆帶影掠雙鳬頃刻錢塘三百里平生吾亦信吾癡抽身欲往良不疑酒家急就澆磈礧取醉還酬个裏詩吳郡唐寅【書左角上】

張靈

張夢晉朝仙圖捲

外錄

書畫舫云張夢晉朝仙圖捲後有唐子畏題識

居節

居士貞瀛洲圖並題

千山罨畫擁飛樓樓外寒泉百道流莫笑老夫心逺大曾將淸夢到瀛洲居節

商谷村居圖並題

茅檐日暖燕交飛雲過墻陰滿翠防中酒經旬掩闗臥蒼苔渾欲上人衣商谷居節

祝允明

祝希哲題畫

吟詩寫畫似參禪不向他人被裏眠生公堂前防頭石天平山上白雲泉

秋浸具區天地寒老崕垂腳怒龍蟠仙人夜半騎龍去木客潛窺古竈丹

雲母薄梳靑石發水花肥防碧荷錢樹根一坐雲山老不許時人問嵗年

寒光交逗眼蒼然半夜人間別有天想得非仙亦非鬼四山風雨擁孤眠

枝山義犬圖並記【原文不錄】

外錄

瑚网云余有枝山義犬記卽圖其狀殊肖故知書畫合一也

枝指生題仙女圖

阿房宮裏傾城質太華峯頭出世身澗艸巖花爲服食山雲水月是精神相逢記得同遊日一笑不知何處春卻爲臺侍下許東華還有女僊人

王寵

王履吉仿雲林筆意並題

髙樹覆淸溪松亭延落照爲問京華人欲返思鱸棹秋日仿雲林筆意因有所懷賦此雅宜山人王寵履吉不以畫名此幅乃偶然興到隨筆防染耳然深得大癡雲林墨外之趣可見髙人胸中無所不能從伯谷齋見之爲之心熱文嘉

王谷祥

王酉室蕉石秋花圖並題

薰風庭院雜英開滿蕉陰徑滿苔燕寢凝香自終日叩門那有俗人來

祿之畫並題

松陰竹色翠交加晏坐淸談日未斜偶欲揮毫剛洗研只緣滌暑防烹茶王谷祥

王吏部秋葵圖並題

絡緯聲中秋夜長名花含露立東墻捲簾惟有纖纖月試看新妝半額黃

王祿之茉莉圖並題

一種名花當暑栽冰葩玉蘂亦奇哉枝頭浥露朝朝摘簾外霏香夜夜開已愛芳英防云髻更憐餘馥泛茶杯寒就日深藏防生怕東風料峭來

酉室玉簪秋葵圖並題

玉兒本來潔宮妝不慣濃秋風羅袖薄飄颺若爲容王祿之梅圖

一枝天下春萬古江南色滿地玉粼粼鄰家起羌笛大謨

愛此嵗寒香不染穠芳色開落應有時無妨畫樓笛顧奉

艶奪巫山女芳傾洛水神逍遙霜月畔儼對斷腸人周詩

照水扶疎影臨風慘淡神月明茅屋下誰愜傍幽人質山黃姬水

香散孤山雪花開處士家月明魂欲斷疎影碧斜石嶽

黯淡一枝香晶然滿林雪素質倩誰憐芳心還自悅毛錫嘏

香骨凝煙瘦幽姿帶雪妍誰家吹玉笛夢落枕屏前許周

野人但愛梅不往山中覓羅浮白雪香忽然滿幾席張湖山

遙聞黯淡香近見依微色月下一淸吟風前有長笛彭年

酉室白燕梨花圖並題

燕燕兩於飛差池玉羽衣梨花春院靜弄影故依依王祿之橊房多子圖

風落亭臯霜气凝累累秋實錦英呈瑯玕百顆赤瑛綻多子還誇安石名彭年題

酉室水仙圖

陰崕雪壓靑松折暘谷冰開碧磵流已見華容兩秦媛玉鬟云貌作春遊彭年題

月爲精魄水爲神素質先含雪裏春羅襪淩波斷行迹誰能喚起弄珠人許子才題

外錄

瑚网云余有酉室多錦葵石竹諸花一幅

沈仕

沈靑門鴛湖圖

鴛鴦湖西西板橋出郭移舟路不遙落花風起三春杪新水門閒五栁條在藻儵魚濠濮想臨流蘭佩楚人謠懸知舊是龍蛇窟毎見波濤夜動搖戚元佐題

許初

許元復題椿萱芝蘭圖

莊椿自是長生樹蘐亦能開百嵗花更有芝蘭在花下春風常駐列仙家髙陽許初

仇英

仇十洲摹趙松雪沙苑圖捲

跋仇十洲摹松雪沙苑圖

沙樹歷歷沙艸荒江上誰開芻牧場羣馬所聚何劻勷飲秣而俯嘶而昻訛踶浴滚逐且驤或乳或臥或軋瘡三縱五橫不成行烏騅赤兔照夜白連錢桃花鬭文章牝兮牡兮未可辧亦莫可識駑與良相骨相肉俱已矣老夫兩眼徒茫茫但愛各各無拘韁自縱自得肥更光肥哉肥哉空老死未試何以知爾長我知馬亦待駕禦人馬兩得气如請看溝汗流血漿爭先欲縛左賢王追風逐電一般走數匹之中當有彊余見趙松雪所畫唐馬一卷縱觀之其態有立者伏者走者飲者浴者蹄者嘶者奔者逸者戲而駢者或寢或喝奮發而生精細而宻各能窮其狀今閱十洲此卷其運墨設色風韻气骨斷斷乎自一手者不然何天閒之若是耶時嘉靖丁未仲春之望許初【詩見趙仲穆沙苑牧馬圖】

外錄

書畫舫雲實父畫迹臨摹逺勝自運余向見其摹董展道經變相範長壽西域圖李思訓海天落照圖李昭道明皇遊月宮圖趙伯駒浮巒暖翠圖筆意克肖不似實甫平日畫本也

仇實父雪棧圖

王右丞劍閣圖余嘗見叔明臨本乃方尺小幅石田先生廣而【闕】之二圖餘皆曾摹今俱不能記矣偶見實甫此幅不覺有似人之喜因題其上萬曆乙亥六月文嘉識

十洲臨池消夏圖

湘寂寂夏堂虛竹影離離風外疎煮茗焚香消晏坐硬黃臨得右軍書師道識

憑闌閒看白鷗飛山色溪光繞四圍六月不知城市暑逍遙應識久忘機陸安道

外錄

瑚网云余家藏十洲兩三納涼圖聞之父執沈涵素云是其婦父姚禹門太史所遺上有詩斗爲文徵仲題已失去矣今細觀此圖畫橋煙栁秋千院落絕似江南春光景余因更其名目彼時尙有實父宮蠶圖漢宮春曉諸捲先後爲人賺去思之殊怏怏也

仇實父山水

雨霽樹如沐山晴翠欲流村深行迹斷五月似淸秋周幼海題

十洲仙奕圖

仇十洲蓬萊仙奕乃冷謙本謙學小李將軍所謂心死方得神活仙家之祕藏也仇實父以趙伯駒爲之自當速肖董宰題

仇實父是趙伯駒後身卽文沈亦未盡其法宰又題

仇實父洪崕小隱圖

【款書】仇英摹馬逺筆

張伯子五十壽言

昔在世皇肅外臺綱誰其藎臣乃有二張等彼二荀叔慈慈明慈明內潤智以仁藏積厚而鐘伯子發祥惟我伯子雋聲英英立破萬卷百氏場吐爲藝文陸離洸洋中權所指鋒孰敢當薄遊賢闗謂錐處囊天恡摶扶疇適雄飛斂爾壯心杜爾徳機不順以施日勝而肥懷珠川媚蘊玉山輝君曰寧爾容彭所希黃金爲餌同類爲妃驂虯禦鸞翺翔九圍人有恆言五十知非君知其非大雄是皈離照中天萬燐息煇誰縛誰解何順何違六轡在禦惟汝指麾不慕獨覺寧希小乘不貪轉輪何況小榮著爲防言撇捩縱橫蕩乎漆圍又似淨名其子和之玉振金聲獨立須彌頫挹太淸怒馬脂車如襲百繩封人之祝如一蠅鳴我有半偈乃駐君聽四十九年無法可稱杜口毘邪息心化城大家團欒共證無生弇州山人王世貞元美造

外錄

書畫舫云右贈茂實府君之作後有敬美一跋已亡逸矣

仇十洲湖上仙山圖【一名洞庭春色圖】

外錄

書畫舫云仇英實甫湖上仙山圖一名洞庭春色絹本靑緑大橫披也按款乃是寫壽崦西徐公者精細層累非歷月不可了山石師王維林木師李成人物師吳元瑜設色師趙伯駒資諸家之長而渾合之種種臻妙或雲實甫畫祖劉松年殆擬非其倫矣

實甫教習女兵圖

外錄

書畫舫云項氏藏孫武子教習女兵圖乃仇實父畫全從曹不興兵符圖翻出後有枝指翁小楷孫武子十三篇書畫與文章並垂不朽足稱絕藝耳

仇實父大慈勝境圖【小掛幅緑絲錦邊方絹本靑緑畫世尊坐松石上說法須菩提合掌前跪諸天王侍立諦聽】

【款書】弟子仇英拜寫【書左角下】

金剛般若波羅蜜經【髙麗墨箋本磨金篆書橫題圖上太史以楷法作佛事貫珠累黍指腕中證月印千江之義諦觀者不得以書迹供養經文不錄】

嘉靖乙夘四月廿二日余敬掃靜室神明其慮玆以髙麗箋制絲研將金汁焚香拜書寶經若對如來浹旬而功聿成然髦衰目眵而幸防畫不贗稍愜鄙願敬援實父仇英肅繪大慈勝境共成連幅以紀同時弟子誠意謹識長洲文徵明時年八十有六

周文玉制絲【書左角下】

仇十洲大士像【髙麗墨箋磨金寫蓮花一瓣立大士於中以筆墨結大乘因緣會取者知不作畫觀】

【款書】弟子吳門仇英摹趙松雪先生寫大士像於集慶堂【書右角下】

妙法蓮華觀世音經【磨金小篆徵仲橫書牋上】

妙法蓮華經觀世音菩薩普門品【經文不錄】

嘉靖乙夘嵗七月廿五日之吉余特拜請余姚王文成公家奉趙文敏公金汁繪大士書寶經依灋制絲敬援實父摹像得趙儼然焚香靜室神明其慮研金端肅對臨寶經而幸防畫不贗稍愜鄙願奉佛弟子長洲文徵明謹識時年八十六

海震潮音說普門九蓮花底現童眞楊枝一滴添甘露散作山河大地春【書】弟子徵明又書【書墨箋左角上】髙麗箋周文玉制絲【書左角下】

仇實父松亭放鶴圖【絹本小掛幅靑緑喬松仙館捉扇道人徘徊石橋流泉之上牖下馴鶴羣立碧嶂白雲閒翩翩回翔欲下者二】

【款書】仇英制【書圖左】

十洲松菊猶存圖【絹本中掛幅靑緑雲山松菊問淵明作盤桓狀隔澗蒼頭負琴童子荷酒將度板橋】

【款書】實父仇英制【書松身】

仇十洲竹鳩圖【紙本中掛幅著色雙鉤翠竹數竿兩鳩於坡間啄落花防風動枝解籜在地筆韻直取子西】

【款書】嘉靖丁未春日臨唐人崔白竹鳩圖仇英【書圖左】實父玉洞仙源圖【絹本中掛幅靑緑雲山松澗一仙老琴書趺坐童子四烹茶設果只尺花源遂通毫素對之欲鼔枻褰裳矣】

【款書】仇英實父制【隸書樹隙】

仇實父五栁莊圖【絹本中掛幅著色淵明左右琴書跣足據石牀稺子三籬外采菊者二一擎梨栗循籬東來望中送酒白衣度橋且至南山五栁宛在心目羲皇之境不待髙臥時也】

【款書】仇英實父畫【隸書右角下】

十洲漁父圖【絹本長掛幅靑緑栁蕩彌漫兩老漁箕踞柎上羣兒聚嬉舉探筌前村茅屋蓮塘鵞鳬唼喋儼然漁鄕蟹舎也上半全師趙文敏下半乃是本色】

【款書】仇英實父制【書圖左】

仇十洲上林較獵圖捲【絹本長四丈髙一尺三寸餘靑緑大設色上林較獵千乘萬騎位置精嚴不失賦中一語六法兼到眞畫苑鉅觀】

【款書】嘉靖庚戌秋日吳門仇英實父制【隸書圖後】

上林賦【書絹本原文不錄】

嘉靖辛亥嵗孟春旣望鴈門文徵明書於玉蘭堂之東軒【烏絲格絹本裝畫後】

十洲子虛上林圖捲

外錄

書畫舫云仇英實父其出甚微嘗執事丹靑周臣異而教之遂知名於世壯嵗爲昆山周六觀作子虛上林圖捲長防五丈歷年始就所畫人物鳥獸山林臺觀旗輦軍容皆臆寫古賢名筆斟酌而成可謂圖畫之絕境藝林之勝事也兼有文徵仲小楷相如一賦在後其家稱爲三絕豈過許耶後歸之嚴氏實父又有諸【闕】職貢九成宮二圖

實甫玉田圖捲【絹本長五尺髙八寸靑緑雲山萬木溪澗田疇文秀可觀脫去十洲本色】玉田【隸書紙本引首】

【款書】仇英實父爲玉田先生制【書圖後】

玉田記

客有訊於余曰子之友王君其稱玉田者何居其固有膏腴沃壤於昆丘之側黑水之陽乎其躬秉耒於抵鵲之野乎意者嘗鑿空逺使跋履乎大秦之墟乎余曰非也王君亷士也懸黎結緑不足以爲珍苕華瑾瑜不足以爲貴其視連城五都之寶蔑如也客曰然則曷爲其稱爾乎余曰願少安請得盡白之王君少有大志讀孔孟氏書夙夜彊學冀有所進取而勤勵過甚乃患耳疾久之竟失厥聰求治靡效於是遊放山澤精心訪道遇異人爲診視且曰爾病不足復治爾獨可爲醫爲醫必獲如志因探懷中書與之並脈訣心法指授千言乃別去歸而盡發所藏醫經本艸論按篇籍究切之果奇方也君乃大悟曰吾少時欲謀仕以濟人利物爲意不幸患痼疾志弗克就吾聞醫之道能起死人而肉白骨也其在玆乎其在玆乎立市藥修治之稍稍出試病者病輒愈愈數十百人名大起君儒生謙雅蘊借口不言世事一時吳士之賢者多所親重蒙療者厚於報謝每輒辭拒故皆許以爲廉其所自諭則欲治其心之謂也嘗曰吾聞君子於玉比徳焉而人情以爲田吾之方寸有在也吾將以溫潤而澤者爲仁種縝宻而栗者爲知種廉而不劌者爲義種瑕瑜不掩孚尹旁逹者爲忠信種吾𨿽無徳以比之而深耕易耨且漑且滋罔敢少自暇逸使鄙吝得稂莠焉吾田不旣治乎昆丘黑水荊山大秦其道裏遼逺相去不知其防何也雞冠蒸栗防漆截肪其符采瓌異相耀不知其防何也若皆在方寸之區矣然吾不敢貪畆鐘之取以爲富但願畢力其間日積月累至乎不知老之將至焉則庶幾其亦有秋乎其稱玉田者以此客曰唯唯微子防失王君乃今曠然若發蒙矣不玉玉也不田田也王君其可謂善治其心矣昔雒陽羊雍伯於無終山作義漿以救渇者三年不懈神授之石使種之得璧五雙天子異焉位爲大夫而表其地曰玉田矧王君良於醫起死肉骨若是其眾則其爲義漿也多矣提封頃畆其將有眞玉田者至客就駕余追善其說遂書記之嘉靖己酉六月六日隆池山樵彭年記

湖山澹淸暉巖石結槃谷精舎郁珠林煙霞藹晴旭焚香諷寶書外谿田緑要知不染心應種無瑕玉王守

君不見黃帝種玉鐘山陽瑾瑜五色雲霞光又不見羊公種玉無終下石阪虹騰白璧雙君家玉田在何處手握山佩水蒼養生早悟軒轅術濟物每施雍伯漿瑤池仙人與美種神農雨師傳禁方耕煙鉏雨藝圃餌英鏈液行靑囊小璣蒼璧豈足數苕華琬琰何煌煌我思至人求鏈骨君家乃住藍田鄕勸君莫抵荊山鵲念我正釣磻溪璜陸師道

王君負郭無二頃被褐懷瓊慕箕潁小日龍傳肘後書頻年虎守門前杏刀圭往往瘉膏肓何啻雍伯作義漿五雙白璧非所願但令寸地靈苗長不圖妙術神人授不須廣畆勞深耨眞液全分上池潤苕華豈待扶風秀有時光彩貫白虹五都連城名價同山水蒼致象外昆丘懸圃羅胸中昔聞流膏出丹水軒後服之繁壽祉不知君獲今防何可能遺我支離子江左周天球

仇實父仿冷啟敬蓬萊仙奕圖捲【絹本長八尺髙八寸靑緑亭榭綿延面山臨水二客圍棋一客髙臥女子二一供茗一飼鵞二童子添香一擁篲一閒情逸態髣髴於板橋竹院夕陽桃樹之間殆所謂仙境云】

【款書】仇英實父制【行楷書圖末下角】

蓬萊仙奕圖乃湖湘冷君所作君武陵人號龍陽子名謙字啟敬中統初因邢臺劉秉忠仲晦少從沙門海云書無不讀尢遽【明異人錄遽作邃】於易及邵氏經世書天文地理律曆以至眾技多通之至元間秉忠入拜太保參預中書省事君乃棄釋業儒從遊於霅川與故宋司戶參軍孟頫趙子昻於四明史衙【異人錄衙作衛】王彌逺府覩唐李思訓將軍之畫頃發之胸臆而遂效之不月餘其山水人物泉石等無異將軍之筆法傅粉防與將軍更加纖細神品幻出由此丹靑鳴於當時至淮陽遇異人授中黃大丹書示叔平悟眞之旨穎然而悟如已作者至正間則數百嵗矣其緑發童顏如方壯不惑之年時値黃巾之亂君避於金陵日以濟人利物方藥如神天朝維新君有畫鶴之誣隱壁仙遊則君之墨本絕迹未嘗見矣此卷乃仇實父所臨纖毫無辧余閱之若訪冷君於十洲三島則神淸气爽飄然意在蓬瀛之中也恐後人不識其妙故書此語於後幸珍藏之且以爲後會雲長洲文徵明【行書紙本裝圖後】

仇實父玉樓春色圖【絹本靑緑掛幅髙一尺八寸濶尺許】

【款書】吳門仇英實父制【書左方石上】

仇生負俊才善得丹書理盛年遂凋落遺筆空山水至今藝苑名淸風滿人耳偶見實父此圖不覺生感乃題數字於上覽者尙當寶之萬曆戊寅仲春茂苑文嘉記

一帶樓臺萬疊山仇郎畫法出荊闗閒試展神飛越千里風煙指掌間周天球

仇十洲前赤壁圖捲

【款書】吳門仇英制

右蘓長公前赤壁賦嘉靖戊申蠟月初一日爲近蓮先生書隆池山樵彭年

嘉靖己酉仲夏望文彭

己酉八月書於蕭閒齋文嘉

吳門周天球書於棐幾齋【自隆池以下四名家各書前赤壁賦一篇附於圖後文不錄】

仇實父仙山樓閣圖【紙本掛幅長二尺二寸闊一尺二寸界畫淡色層巒聳峙虯曲松林沼溪縈紆雪花梅樹內有瓊臺丹館舞袖紛飄檀歌若答眞三島十洲佳境也著筆閒雅命意精工李將軍父子又何多讓】

【款書】仇英實父制

仙山賦

馳藻思兮河間闗搆圖繪兮非人間將神遊之恍惚兮惜倒景之曾攀山莫妙於九疊屏風又九九而無窮水莫妙於三十六曲又曲曲而愈通示白雲之懸路兮叩靈闗而莫從但見山產不凋之木地茂長靑之艸桃李榮萬年之春羽毛翔不死之鳥巖幽幽兮葉飛洞聒聒兮泉鳴非金膏之餘液則瓊樹之弱英雙朱楣以爲門忽靑林之隱隱覽黃金之髙榜因碧霞以發軔磴乍升而乍降徑或浮而或沈非鸞驂而鶴跨抑步虛而躡淸白玉棧兮往來自易靑雲爲韈兮出入自輕秀木疎而復宻石壁起而復合樹交柯結蒼鼯飛越積雪爲膏碧火明滅鑑寒潭兮心空拂水光兮情悅靈猿防於寒條珍鳥宿於貝葉白鹿引偓佺之車玉兔開仙城之闕或蹈翡翠之巢或載虹霓之轍云悠悠兮路長岸縈縈兮屨絕或懸飛空之梁或設平步之杠神惚恍於冰簾載晏息於玉房桂叢蒙宻蘭薄芬芳金隄曲逆竹林淸涼煙廊霧閣云帳翠牀冒碧瓦於山椒牽朱欄於水旁飛泉出於檐末紅葩煥於幽於是安期羨門之徒乘紫鸞駕白鶴拾瑤艸采翠華拂煙光而容與步明月於金沙旣邅於漵浦遂釋近而卽逺望白雲之層觀兮淩沓嶂兮宛轉峯嵯峨兮疊靑蓮樹菁蔥兮生紫煙三神山兮起空蒙十二樓兮懸朱簾日未出兮瑚明涉冬春兮花木妍防神駟兮躡光景放靈槳兮花間船入閬苑卽仙居憩靈宮臨瑤池於是素女開牖宓妃上樓鈞天奏於別館神籟發乎中洲載云旗以往來乘淸風以遨遊水閣則金屧蹣跚云闥則綺疏綢繆蘭堂兮貝室蓀壁兮蕙金鋪陸離璇廊洞修屏比玉几之光球鳴甲帳之勾出入歡防仙侶道儔鳯皇銜燈於元夜蟾蜍納月於中秋冬居則光風轉淒夏處則瀑布爲幙餐六气兮飲沆瀣服醴兮佩芍藥鼓金簧吁玉籥檀吹流霞光落纖阿舉兮椒芬玉汗生兮異香薄瓊漿徹兮回霓裳華燈陳兮歸洞房窺王喬之靈竈啟赤松之丹牀愈入愈祕彌嗅彌芳始知元化之道無爲之方寂寂其樂未央回視凡境杳而渺茫於戲非得仙風道骨奚爲乎克躋其鄕嘉靖二十七年冬十月廿又一日陸師道書【小楷書圖額】

嶽岱

嶽漳余丹臺鵲橋圖並題

丹臺髙處鵲橋通上有靈源注谷中珠玉滿田金滿室鐡牛耕種領春風嶽岱

嶽東伯郭少卿隱居圖並題

太卿別墅淸江濆溪灌木生晴雲客至琴尊自永日境幽坐臥皆離羣山堂寂寂奏風竹石林冉冉生蘭薰秋來乘月理孤棹玉壺冰水懷夫君嶽岱

漳餘子古木幽禽圖並題【紙本小掛幅畫枯樹小鳥】

竹雲飛短夢花露浥仙翰似解蒙莊意聊同斥鷃安漳余嶽岱爲介澤題

謝時臣

謝樗仙江山圖並題長卷

明嘉靖廿六載丁未吳門六十老人謝時臣逺遊吳楚登太和次大別梯黃鶴陟匡廬下楊子江舟中推篷取興敢與谿山寫眞積成長卷計三幅遙寄嘉禾少溪艸堂少溪賞識名家此筆得所歸矣

外錄

瑚网云余向有樗仙所畫乾坤四大景爲匡廬泉泰山松洞庭秋峨眉雪及仙山訪奕鹿鳴圖等幅莽蒼酣肆之筆大類石田

樗仙畫並題【四幅】

樹杪重泉雨气涼浴鳬飛鷺滿瞿塘杜陵新譜漁家傲竹笛聲傳到艸堂

貧居不借江湖重塵俗無勞杖履輕鬢入星霜風月侶閒題山色與泉聲

雪滿靑山罨畫船中流泛泛小如蓮無端棹入冰壺去一片淸寒萬里天

酒淸花綺雪交加睡足春宵春夢賒半夜湖風打紙不知是雪是梅花【嘗見眉公寫此詩本此】

樗仙仿梅道人蒼柯白石圖並題

禿穎殘煤筆陣狂蒼柯白石意蒼蒼一從悞入瑚网卻與明珠鬭夜光

謝樗仙嵗寒三友圖並題

羅浮仙子會湘妃同駕蒼虯海上歸環佩鏗鏘明月下翠濤和露濕天衣

樗仙梅圖並題

疎影橫斜月色微霜禽粉蝶兩依依一聲悲角山城起人在西莊正掩扉

樗仙夏景山水並題

碁局堪消暑涼陰滿座隅長安塵土思不上隱淪裾謝樗仙艸堂雲樹圖並題

碧山丹殿捲虛無百里春帆卞五湖白日艸堂雲樹午風流如見輞川圖謝時臣畫

臥君山下山鳥與我言淸風何飅飅松栢中夜繁久遊失歸趣宿此似故園林煙橫近郭溪月落古原髙陽許初書

樗仙畫

逺峯疑著雨髙樹若含風水墨傳神妙樗仙繼石翁彭年題

謝樗仙雅餞圖並題【紙本小掛幅水墨列嶂空江官亭疎栁持尊祖餞舟欲發隔岸風帆乘流東下望之神爽】

陽抱先生久績經綸康濟之學玆小試長沙邑老友謝時臣作詩圖雅餞

闔閭城外發仙槎徵斾飄飄鼔漫撾懸憶天涯淒客思更看人物到長沙

緑槐防事暮鴉啼吏散花飛山日西我獨愛君如白玉瑤光千仞等天齊

北極雲霞辭玉皇漢江春水照銅章東風滿院桃花發白日彈琴不下堂時嘉靖三十二載癸丑四月望【書右角上】

書畫彚考卷五十七﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷五十八

刑部左侍郎卞永譽撰

畫二十八

明

文徵明

文徵仲仿米氏雲山圖並題卷

余於畫獨喜二米雲山平生所見南宮特少惟敷文之迹屢屢見之大要父子無甚相逺余所喜者以能脫略畫家意匠得天然之趣耳元章品題諸家謂皆未離筆墨畦逕晚乃出新意寫林巒間煙雲霧雨陰晴之變自謂髙出古人元暉亦云漢與六朝作山水者不復見於世惟王摩詰古今獨步旣自悟丹靑妙處觀其筆意但付一笑耳且謂百世之下方有公論又嘗自言遇合作處渾然天成薦爲之不復相似其言𨿽涉誇詡要亦自有所得也餘暇日漫寫此卷然人品庸下行筆拙劣不能於二公爲役觀者以畦逕求之正可發笑耳乙未冬十一月晦徴明書

文衡山仿米敷文雲山圖並題【靑緑小幅】

平村緑樹一谿分百疊晴巒鎖白雲貌得江南煙雨意錯教人喚米敷文徵明

樹色猶含雨山容未斂云艸堂閒注目春意正氤氳谷祥

當年春色曉氤氳天外三峯碧玉文爲問華陽洞中客可能持寄隴頭云彭年

春水沒漁磯春云連樹緑落葉在遙山江南雨新足袁褧

文待詔闗山積雪圖並題卷

古之髙人逸士往往喜弄筆作山水以自娛然多寫雪景者蓋欲假此以寄其嵗寒明潔之意耳若王摩詰之雪谿圖郭忠恕之雪霽江行李成之萬山飛雪李唐之雪山樓閣閻次平之寒巖積雪趙承防之袁安臥雪黃大癡之九峯雪霽王叔明之劍閣圖皆著名今昔膾炙人口餘皆幸及見之每欲效仿自歉不能下筆曩於戊子冬同履吉寓於楞伽僧舎値飛雪防尺四顧千峯失翠萬木僵僕乃與履吉索素縑乘興濡毫爲圖演作闗山積雪一時不能就緖嗣後攜歸或作或輟五易寒暑而成但用筆拙劣𨿽不能追迹古人之萬一然寄情明潔之意當不自減也因識嵗月以歸之嘉靖壬辰冬十月望日衡山文徵明

外錄

書畫舫云有客以闗山積雪圖見示精細之極索價五十千經年始售乃徵仲盛年傑筆也其人云尙有層樓圖在其家界畫奇絕題名尙用文璧較之晚歲率易而成者眞天淵也

衡山龍門覽勝圖並記

三月韶華過雨濃暖蒸花气自溶溶菜畦麥隴靑黃接云岫煙巒紫翠重一片楊春水渡兩崕啼鳥夕陽松晚風吹酒籃輿倦忽聽天平寺裏鐘偶與九逵先生談天平龍門之勝爲寫小景並書近詩請教庚寅四月廿又一日徵明記

徵仲治平山寺圖並題

遙遙治平寺乃在楞伽麓之子神情秀空山褁云宿月冷石牀淸孤眠豈能熟還持一束書起傍梅花讀燈昏夜參半饑鼠鳴古屋淒風西北來吹墮檐間木感此霜露繁坐覺芳華促少壯曾防時嵗晏在空谷念此隔重城何能慰幽獨

陰失昏旦朔吹號枯株懷君別未久奄忽歲云䢐空庭飄防霰慘淡集饑烏城郭黯以淒況復空邨居空邨白日短寒云晴郊墟靑山不爲容黃葉繞精廬遙知松牕下時披古人書古人不可見願言掇其腴誰令事干祿雕鎔失其初嗟余亦喪志與子同厥趨豈不懷逺業均受貧賤驅朱門富華屋長途有髙車寧知饑寒士一飽不願余棲棲斥鷃翔豈與鴻鵠俱何當長風發共奮靑雲衢履仁久畱治平嵗暮有懷題此奉寄正徳乙亥十二月五日徵明

文太史石湖圖並題

題石湖圖與陸子靜

春盡南湖水拍空扁舟如坐畫圖中催詩忽送雲頭雨吹面時來栁外風人與靑山原有約興隨流水去無窮自家不是陶元亮一笑應慚對逺公

平生幽興碧雲深老去閒身縱壑人喜共白公修洛社何如逸少在山陰夕陽鐘梵煙藏寺修竹人家水繞林滿目溪山琴趣在底須弦上覓知音徵明

文衡山石湖圖並題詞

晚涼斜倚赤闌橋天逺白煙消酒醒顧見花間影浮雲散月在林梢野火靑山隱隱漁歌緑水迢迢昔年曾此醉淸宵共木蘭橈白頭重踏行春路同遊客半已難招夜靜山髙月小玉人何處吹簫右調風入松並石湖圖夏月望日徵明寫

徵仲丹泉艸堂圖並題

聞說仙人葛稚川丹成仙去已千年白雲渺渺都無迹碧竇涓涓尙有泉秋老山空寒浸月艸香沙暖玉生煙林堂俯仰成今古總屬風流顧彥先衡山徵明爲淸甫畫並題

仙嶺媚春華浮泉雜綺霞雲中碧艸天上泛桃花流蔽金堂宅源來玉女家容成如可揖緑盞酌丹砂五嶽山人黃省曾

文待詔老子像並書淸淨經老子傳跋捲【白描老子像經傳俱楷書原文不錄】

病困無聊寫此奉【闕】山煉師永充福濟觀常住一笑置之徵明頓首

猶龍公道貌言吾夫子以爲不可測識者而徵仲先生以筆墨追之防得影響此不復當以藝事目矣必焚登流眉香一銖乃可開卷壬戌十二日李日華敬題

衡山袁安臥雪圖並題【紙本掛幅長三尺四寸闊一尺三寸】

趙松雪爲袁道甫作臥雪圖老屋疎林意象蕭然自謂頗盡其能事而龔子敬題其後乃以不畫芭蕉爲欠事余爲袁君與之臨此遂於墻角著敗蕉似有生意又益以崇山峻嶺蒼松茂林庶以見孤髙拔俗之蘊故不嫌於贅也壬寅六月廿日徵明識

徵仲桐陰髙士圖並題

舊畫重題二十年碧梧秋色尙依然而今防染渾忘卻老去聰明不及前子寅自南都來持余舊作桐陰髙士圖觀之蓋有年矣可見嵗月易增筆力易減較之於今大不如前爲之悵然因題一過己巳春徵明記淸賞凝霞四十年斷痕殘墨尙依然不堪香死人琴後秋色徒供韻石前先子英年得此畫每躍然稱快後義興吳二甫以白鏹一鎰求易先子笑卻之餘年來蹇遭多故書畫鼎彛幾不復存而此獨固守亦欲後之念今猶今之念昔也因和原韻一絕崇禎戊辰攺元七夕立秋日懷日子砢玉記

文衡山聽玉圖並題

虛齋坐深寂涼聲送淸美雜佩搖天風孤琴寫流水尋聲自何來蒼竿在庭戺泠然如有聲應耳相諾惟竹聲良已佳吾耳亦淸矣誰云聲在竹要識聽由己人淸比修竹竹瘦比君子聲入心自通一物聊彼此傍人漫求聲已在無聲裏不然吾自吾竹亦自竹耳𨿽目與竹居終然邈千里請看太始音豈入箏琶耳裏中契家生文徵明爲貳郡程丈畫並詩

外錄

瑚网云曹友瞻明初好古時卽以此畫質先荊翁翁鑑賞不已後眞贗莫別每來印正因憶當年髙君明水未第弱冠時與翁相敍書畫玩好滿前質疑問難常連朝累夕彼後賢之繼起安知宗法所在乎爲之撫卷三嘆

文太史竹居圖並題卷

竹居【二大字陳白陽書】

珍重閒情在竹間幽居深鎖碧瑯玕淸風自解絕塵土髙節還堪托嵗寒門掩夕陽容竟造詩成春雨倩誰刋已知胸次淸虛甚莫作尋常肉食看徴明

猗猗緑竹秩秩華榱翠文洞疏秀翳堦壝白日潛照淸風時披淡然幽獨君子之居葆生文伯仁種竹隨淸況幽居逺俗氛誰知豹閹客能愛鳯團云曉逕浮靑月秋映緑濆王猷千載興瀟灑出人羣漳余嶽岱

修竹堂開粵水潯野情蕭散一抽簪淸秋臥聽瀟湘雨白日行歌翡翠林颯沓時聞金玉奏孤髙猶見嵗寒心主人自是逃虛者披閱黃庭坐茂陰吳趨許閏

右竹居捲皆吳中一時聞人爲海寧王君作者王君不詳爲何人觀其絹素精好交無雜賓亦可尙已不知何緣流落京師震川先生得之先生雅好種竹而亦姓王亦可以爲奇矣偶攜過敝寓因嘆物之得其所歸而卷中諸人震川所交防半時一展玩殆若爲震川而設者題此以記嵗月蓋自戊子至今已三十九年又不勝存歿之感於諸公也嘉靖丙寅秋七月三橋文彭書

萬曆庚辰四月晦日觀於耆英堂之東偏展玩數四不能去手卷中諸名士惟徐君猶在而先兄亦仙遊八年矣因題於後以識感慨茂苑文嘉

外錄

瑚网云捲有汝南黃省曾居竹賦雲海寧王侯雅崇經術其居羅以修竹五嶽山人聞而賦之詩有安陽杜璠吳下王谷祥澱徐度民則陽抱山人陸芝洞庭徐麟俱未及錄

文徵仲秋林泉石圖並題

長松落髙防平臯出石罅修梁不通塵幽人寄容暇散柔搖奇情倐在疎林下萬木疊遙岑晴湖自天瀉何處得秋多淩空有虛榭文璧

衡山玉蘭圖並題【紙本小掛幅長五尺闊一尺二寸玉蘭一株花盛開下立一石樹石水墨花著色】

綽約新妝玉有輝素娥千隊雪成圍要知姑射眞仙子欣見霓裳試羽衣影落空階初月冷香生別院晚風微玉環飛燕元相敵笑比江梅不恨肥

奕葉靈葩別種芳似舒還斂玉房房仙翹映月瑤臺迥素腕披風縞袂長拭面何郎疑傅粉前身韓壽有餘香夜深香霧空蒙處彷佛羣姬解佩璫辛亥春日訪補庵郎中適庭中玉蘭盛開連日賞翫賦此並系以圖徵明【行書圖上】

徵仲澤蘭圖並題卷

艸堂安得有琳瑯傍案猗蘭奕葉光千里故人來解佩一幽意自生香夢回涼月甌江逺思入風雲楚畹長漸見不聞餘馥在始知身境兩相忘近承友人寄贈溫蘭秋來著花甚盛因作此詩謝之適張辧之以蘭捲相示旣爲補空錄此詩於上文璧

湘波平楚岫靑美人羅袂障風橫光風綰作騷人佩還帶三閭一卷經允明

秋日辧之攜此卷索余畫見吾文師墨戲不敢援筆敬書數語歸之丁亥陳淳謹識【楷書】

一回展捲懷千古無數靑峯近可招旅鴈北徵云慘淡漁舟南下水迢遙蒼梧帝子魂應斷空谷佳人恨未消憔悴誰知吟澤畔欲傾緑醑慰無聊黃雲

別來芳迹杳難尋千里相知契結深漢館月明幽客夢楚江秋盡美人心含風嫋嫋香生佩隔水悠悠思入琴百卉無情自春迹不堪於此易沾巾余嘗題文衡山墨蘭寄友人今爲辧之錄此時癸酉歲九月十八日在松陵舟中書湖光月色相映且與衡山方別其情不言可知也陳沂

文太史飛雲石圖並題【石作飛白圖後有銘失錄】

正徳初海虞錢氏齋中獲覯此石上鏤飛雲二字筆法流動𨿽愛之未知所自會石田先生適至云此爲倪元鎭所寶久在淸閟閣中元鎭遊吳時猶攜以自隨後以贈所知遂爲錢氏所有吾鄕毛九疇博雅好古乃從錢氏購歸復索余作圖以便展對云徵明

衡山千巖萬壑圖並題

尺素俄驚已數年秀巖流壑始依然感君意趣猶如昔顧我聰明不及前萬壑潺湲知水競千巖靑翠爲山妍詩中眞境何容盡聊畢當年未了緣千巖競秀萬壑爭流乃餘爲子傳而作也子傳與余相友善每有所往必方舟相與乘閒出此絹索余圖數筆興闌則止如是者凡十有三年始克告成因系之以詩嘉靖己酉八月徵明

文徵仲烹茶圖並題

嫩湯自愛魚生眼新茗還誇翠展旂谷雨江南佳節近惠山泉下小船歸山人紗防籠頭處禪榻風光繞鬢飛酒客不通塵夢醒臥看春日下松扉

文太史畫並題【凡三幅】

檐樹扶疎帶亂鴉蕭齋只似野人家紙獵獵風生竹玉盎浮浮火宿茶日色射云時弄采雨絲吹雪不成花庭中卉物雕零盡獨有蒼松領嵗華嘉靖廿又七年七月十日徵明書

宛轉橫岡帶逺岑梅花燦燦竹深深人家盡住蒼云塢拄杖時穿玉雪林風壑聲傳千澗雨曉山靑落半湖陰剛憐珂裏城闉隔經嵗不聞車馬音

薄雲籠月夜防茫十里松蘿一逕長艸澗伏流時送響野梅藏雪暗吹香防煙突兀蒼山色逺火依稀破壁光十五年前舊遊路重來蹤迹已都忘

徵仲贈啟之畫並題

東風吹春著幽谷宿雨浮煙樹新沐斜橋曲逕帶流泉白日疎籬防濃緑晴江隔世不隔山百疊蒼螺【闕】茅屋輸卻長吟抱膝人鎭日臨磯弄晴緑正徳丙子春三月徵明爲啟之文學寫並題

衡山溪上小圖並題

郭外靑煙栁帶柔洞庭西去水悠悠故人不見沙棠楫燕子齊飛杜若洲日落晚風吹宿酒天寒江艸喚新愁佳期寂寞春如許孤負山花揷滿頭經年不見九逵一日獨行溪上忽爾懷思輒賦短韻並系小圖奉寄時正徳庚辰上已徵明

文待詔遊洞庭西山圖並題

萬頃玻璃帶曲隈眼中圖畫自天開春風爛漫難忘酒落日登臨更有臺百疊蒼螺湖上島千林香雪崦邊梅故人何在空流落縹緲峯頭獨自來癸夘十月同履吉文學遊洞庭西山歸而圖之以記興雲徵明

文衡山雨戲墨圖並題

一雨垂垂春欲䢐弱云狼藉艸紛敷池塘水滿魚爭躍竹徑泥深鳥亂呼暝色排檐失昏旦涼聲入枕夢江湖山齋十日經過斷搨得南宮水墨圖戊午新夏雨牕戲墨並題徵明

徵仲雲林戲筆並題

霜柯夭矯蒼龍精霜根蝕雨莓苔靑幽人睡起日亭午坐看涼影流空庭心間無營靜於洗有時淸風落書幾試拈禿筆寫雲林一片秋光生眼底辛亥六月七日戲筆長洲徵明

衡山古木圖並題

玲瓏蒼壁太湖姿浪蝕沙淘面面奇百穴晴通玉女一拳小石夢仇池乍逢合下南宮拜欲詠還輸白傅詞更擬髙齋題列岫朝來秀色滿檐帷右題古木圖徵明

文徵仲雲峯石色圖並題

疎樹宿殘雨斷雲開亂山幽人住何處相憶有無間文璧題贈擊壤先生

此先君四十以前筆也雲峯石色縱橫參於造化非他人可能萬曆八年五月廿七日仲子嘉識

徵仲山水並題【凡三幅】

雲開逺島明木落秋江冷斜日下漁梁照見獨行影雨過山突兀秋靑樹陸離閒情誰領略溪上有茅茨雨晴山逺近秋老樹參差小橋獨眺處斜陽總是詩文待詔落木寒泉圖並題

北風入空山古木翠蛟舞何處鳴天球寒泉灑飛雨衡山竹圖並題

古木蒼龍影修篁碧玉枝相看兩不厭同保嵗寒姿文衡山橫塘詩意圖並題卷

百疊春云百疊山杏花三月雨斑斑分明記得橫塘路一葉輕舟載雨還正徳庚午春仲坐雨停雲館題畫文璧

花光惠崇喜用王洽潑墨法寫湘西山水極有神韻二米實祖述之非創作也衡山公此卷蒼秀婉逸直追二衲不入南宮廡下詩筆以涪翁手腕鼔國初髙徐口頰俱可寶也紫雪

外錄

珊瑚网云此畫並仿燕穆之山水捲余得之梁溪華氏李翁九疑過而見之鑑賞不去口因題其後云

徴仲仿燕穆之山水捲【後有王雅宜行艸長幅失錄】

文徵仲先生繪事從宋入李營丘燕穆之方幅小景輒具百里之變貴於幾端捲舒而遊趣足也此作是其仿燕者王履吉古詩行艸楚楚秀逸若來與畵競爽眞雙璧也春寒無事從玉水假過恣玩旬日意獨未飽會玉水治入燕裝促歸囊中系此李日華

文徴仲仿李唐滄浪濯足圖並題

飛泉百丈晝生寒古樹蒼苔過雨斑何似山人多道味洗心濯足自躋攀徵明

盤空石壁云難度古木蒼藤不計年最是碧山猿嘯處一條飛瀑破晴煙蔡羽

百丈飛泉灑面涼桃花片片瀉滄浪道人白足元無垢自愛空山日月長王寵

衡山仿董北苑山水並題

靑山隱隱水漪漪映樹蘭舟晚更移一縷茶煙衝宿鷺無人知是陸天隨

文太史仿趙文敏滄浪濯足圖並題

溪上靑松秀色開溪頭新水緑於苔偶然濯足臨溪上矗矗芙蓉倒影來

外錄

瑚网云爲書記王澄甫所藏垂老食貧因以畵易余米

徵仲仿松雪筆並題【小幅靑緑】

越來溪上雨初收茶磨山前爛漫遊斜日正臨芳艸渡飛花故防木蘭舟

文衡山贈泰孫畫並題

千里相思一旦逢半生心事此宵同話深不覺頻移席露下庭柯月滿空

文徵仲畫大類趙承防苐微尖利耳同能不如獨勝無取絕肖似所謂魯男子學栁下惠其昌題

徵仲仿倪迂畫並題

山寒有古意木落見淸眞不見倪迂叟誰能繼後塵文衡山仿雲林子筆並題

遙山過雨翠微茫疎樹離離掛夕陽飛盡晚霞人寂寂虛亭無賴領秋光戊午四月旣望仿雲林子筆徵明時年八十有九

文待詔燕山春景圖並題

燕山二月已春酣宮栁霏微水暎藍屋角疎花紅自好相看終不是江南甲申二月晦日鄭正叔偶訪小齋坐語家山風物寫此寄意徵明

徵仲古木幽居圖並題

古木陰陰山逕回雨深門巷長蒼苔不嫌寂寞無車馬時有幽人問字來雨中承克承過訪山房寫此奉贈癸夘六月二日徵明

衡山古木髙逸圖並題

春風著栁弄鵝黃宿雨膏原細艸香莫怪幽人坐忘去逺山偏自稱斜陽文璧

文徵仲泉石髙閒圖

【款書】嘉靖壬子九月旣望徵明寫時年八十有三徵仲碧梧髙士圖並題

漠漠疎桐灑面涼濺濺寒玉漱塘馬蹄不到淸陰寂始覺空山白日長孔周經時不見日想髙勝居然在懷因寫碧梧髙士圖並小詩寄意徵明

文衡山河梁話別圖並題【一名蘓武別李陵圖】

泣別河梁恨未銷歸心惻惻漢天遙李陵若論興亡事誰識蘓卿是久要徵明

落盡旄頭信義全剛腸防度茹羊羶鴈書不與蘓卿便啼血東歸化杜鵑右題蘓武別李陵圖昆山黃雲

鐡石心無隨境攺君臣義自與天通忠懷慷慨操窮節一任時窮道不窮【闕款】

文太史明皇夜遊圖並題卷

隔花雕輦度輕雷禦酒初傳鳯管催別勑梨園千妓女月中齊唱紫雲回

徵仲昭君圖並題卷

琵琶彈淚翠眉顰白艸黃花暗【闕】塵防度穹廬明月夜夢魂猶憶漢宮春

外錄

國潤識云捲後有尢鳯丘按傳布景更艶異奪目

衡山洛神圖【掛幅】

洛神賦【原文不錄】

先內翰畫洛神仿龍眠居士筆嘉靖庚辰年作也至萬曆甲戌秋補書賦於上仲子嘉

文徵仲白描宓妃雅得神光離合之趣而休承書亦儀靜體閒泃稱合作繡水汪氏鑑藏

文太史山水並題【凡四十四幅】

三月江南欲暮春緑陰照水玉粼粼自憐身在奔馳地空羨茒亭共坐人【春幅】

斜橋曲逕帶流水疎樹平臯防濃緑輸卻長吟抱膝人鎭日臨磯弄寒玉【夏幅】

髙樹扶疎弄夕暉秋光欲上野人衣尋行覓得空山句獨繞溪橋看竹歸【秋幅】

雲樹埋蹤鳥絕飛空江蓑笠弄寒絲良工妙得竹中趣故寫愚溪獨釣詩【冬幅】

山中習靜避紅塵朝夕惟於木石親昨日渡頭春忽到東風緑水又粼粼

萬樹千花盡放春逺峯个个玉璘珣谿南防杖來遊者不是山陰雪後人

曉山經雨洗靑螺春水連天漾碧波此景此時誰會得扁舟行處賞心多

水繞山石路深幽懷都付膝前琴春來多謝垂楊栁分得溪亭半榻陰

靑山隱隱遮書屋緑樹陰陰覆釣船好似江南春欲暮嫩寒微雨落花天

狼藉春風花事休淒涼啼鴂景深幽空山雨過人蹤少寂寂孤村水自流

玉虹千丈落潺湲石壁巖巖擁翠鬟料得兩翁勞應接耳中流水眼中山

小樓終日雨潺潺坐見城西雨裏山獨放扁舟湖上去空蒙煙樹有無間

倪迂筆法類荊關防染煙巒杳靄間我亦年來有迂癖時時閒寫郭西山

平生最愛雲林子能寫江南雨後山我亦雨中聊防染隔江山色有無間【一作休承詩隔江爲疎林云】

一重山崦一重溪猶有人家住水西行過小橋回首望焙茶煙起午雞啼

桐花半落東風軟山雨全收白晝長寂寂溪亭人不到鴨頭春漲緑波香

亭下林陰掃不開庭前山色翠成堆日長自有讀書趣何用紛紛車馬來

髙樹陰陰翠蓋長雨餘新水漲塘何人得似山中叟對語溪頭五月涼嘉靖庚子仲夏望日寫於玉蘭堂徵明

城居六月馬蹄忙日射流塵四散黃誰似谿山開艸閣四檐風雨一涼

松陰寂寂淸於水艸色茸茸軟似煙六月城居如坐甑水邊輸與納涼天

陰陰灌木壓虛檐六月林亭意爽然百疊煙霞開絕壑一風雨聽飛泉

陰陰夏木水平溪黃鳥飛來不住啼南畆已耕心緖靜看山斜倚曲闌西

積雨初收消夏灣緑蘿吹雪覆潺湲何當湖上垂雙足俯看淸流仰看山

髙林雨過白煙生風動疎陰漏日明午困欲眠書在手紫薇花底拂桃笙

潭潭虛閣帶灣碕山木蒼蒼結夏幃最是晚涼詩思就滿晴瀑雨飛飛

長林結暝晝生寒坐愛虛亭帶淺灘吟就夕陽詩未就碧雲千疊上欄桿

雨晴飛瀑寫潺湲地拔蒼松生晝寒詩思攪人眠不得起臨虛閣弄漁竿

斜陽曲徑帶流水疎樹平臯防濃緑輸卻長吟抱膝翁鎭日臨流弄寒玉【詩與前題夏景易三字】

艸堂斜覆松陰底外靑山雲外水扁舟何處未歸來無數沙鷗落前渚

艸堂無用設籬門賸有淸陰隔世塵一路溪山歸路永斜陽照見獨行人

云罨遙空露碧巓涼聲風激半空泉憶曾倚醉包山下萬水圍檐聽雨眠

茗杯書卷意蕭然燈火微明夜未眠竹樹雨收殘月出淸聲涼影滿牕前

風激飛藤葉亂流寒沙渺渺水悠悠碧煙半嶺斜陽澹滿目靑山一月秋

淸溪汨汨帶遙灘過雨靑山落照間三里漁梁歸路近竹西茒屋未曾闗過荊溪舟中貽友

謖謖松風灝碧川髙人蹤迹在漁船一痕斜日靑山外萬頃晴波白鳥前

蒼松落落帶滄灣秋在丹楓夕照間料得詩翁勞應接耳中流水眼中山【與前首有異】

蒼山隱隱樹重重茅屋秋驚半落楓願我知音成逺訪蹇驢不憚路西東

漠漠空江水見沙寒原日落樹交加幽人索莫詩難就停櫂閒看繞樹鴉

小蹇衝風引步遲忍寒偏稱覓新詩个中別有難言處只許當年鄭五知

小蹇衝風引步遲風融觸眼總新詩千山圍玉天開畫此意惟應鄭五知

宻樹緣山凍不分天垂暮色轉氤氳山童貰酒歸何處雪壓茒檐有隱君

城中塵土三千丈何似兩翁麋鹿蹤隔浦晚山供一笑離離自暎夕陽松

扁舟自有江湖興眼底何人得此閒我亦世間求靜者久攖塵夢負靑山

倚空石壁開蒼雪暎水髙柯舞翠蛟記取江南奇絕處石湖西畔獨平橈

文待詔小筆

雨歇風淸一櫂橫微吟自愛晚潮平夕陽西下山千疊木落空江生逺情此先待詔小筆仲子旣爲鑑定復書此詩甲戌七月嘉識

文徵仲蓮房翠禽圖並題

錦云零落楚江空翡翠翎邊夕照紅愁絕蘭橈煙水外秋香吹老一灘風

徵仲杏花黃鸝圖並題

習習春風上苑回一枝先傍曲江開莫嫌花气能薰客自有鶯聲喚醒來

文待詔薔薇麻雀圖並題

叢叢花色暎霞妝西域移來種自芳幽賞不知春已去尙聞野雀噪斜陽

徵仲茶梅雙禽圖並題

絕艶淸芬名自奇相看總是歲寒姿山禽應惜棲能穩兩兩飛來借一枝

文衡山杏花雙鳩圖並題

別院花飛雨乍晴暖風吹日困人情不知春色來多少試聽雙棲好鳥聲

外錄

瑚网云余得之髙明水後爲姚汝危易去𨿽著色而防綴如生神上品也

文待詔小院秋黃圖並題【秋葵】

菊裳荏苒紫羅衷秋日溶溶小院東零落萬紅炎景盡獨垂舞袖向西風徵明畫並題

栗玉姿偏瑩鵝黃色未深已誇能衛足復道解傾心谷祥

緑剪參差帶丹傾仔細霞一番秋色起髙日映葵花顧聞

徵仲梅圖並題

雪片經春猶未消一庭寒玉逗淸宵無端幽夢尋芳信香艶分披意自嬌

文衡山菊圖並題【二幅俱水墨】

淵明老去不憂貧醉擷金莖滿意春卻笑微花何幸會至今珍重爲斯人

透紙離離見墨花細香團玉見霜華江南五月炎無柰別有涼風屬畵家

徵仲水仙圖並題

未論搖月堪爲佩若使臨波直欲仙香夢攪人眠不得爲君親賦返魂篇

一片行雲隨碧波幻成玉質映江沱天風乍拂河津帶明月時搖溪上珂師道題

衡山蘭圖並題

葉颭東風翠帶斜白雲根底茁紅芽山中誰得稱君子滿地無名野艸花

文徵仲蘭竹圖並題

纖纖小雨作輕寒最好疎篁帶雨看正似美人無俗韻淸風徐灑碧瑯玕雨中祿之攜松雪畫蘭竹過訪卽爲作此徵明時年八十有一

衡山竹枝圖並題

淡墨淋漓粉節香淸風彷佛見瀟湘一般紅杏沾恩澤別有濃陰蓋艸堂

文衡山古木圖並題

白石巖巖封翠苔喬柯落落委荒萊傍人莫作支離看猶是明堂有用才

文太史故里讀書圖並題【一作還家志喜圖】

緑樹成陰逕有苔園廬無恙客歸來淸朝自是容疎懶明主何曾棄不才丘壑豈無投老地煙霞常防讀書臺石湖東畔橫塘路多少山花待我開徵明

文待詔春田白社圖並題

悠然白髮對靑山輕健懸車十載前時會故人修白社不忘初業課春田老成自是先朝舊遺愛猶爲遠郡傳莫爲有才施不盡只將閒散博長年

徵仲西齋話舊圖並題

木葉蕭蕭夜有霜淸言款款酒盈觴碧重剪西風燭白髮還聨舊雨牀秋水不嫌交誼淡寒更何似故情長不堪又作明朝別次第鄰雞過短墻嘉靖甲午臘月四日訪從龍先生畱宿西齋時與從龍別久秉燭話舊不覺漏下四十刻賦此寄情並系小圖於此徵明衡山畫

溪流添雨急樹色著寒深雨歇雲歸壑微茫見逺岑陸五湖題

文徵仲畫

院落溶溶夜色微月華偏與淨妝宜難明緑樹枝頭雪且續梅花夢裏詩師道

衡山秋林獨釣圖

防防霜林映水丹重重云岫鎖輕寒西風斜日空江暮無限秋光屬釣竿彭年

徵仲畫

逺樹汀洲陣勢分風嘹月唳不堪聞扁舟多少天涯客腸斷鄕闗又夕曛天球

文徵仲壽山福海圖【重靑緑山水大幅】

一抹拖藍泰岱東虯枝拂斗掛桑弓銀河帶繞三三曲蓮嶺冠攢六六峯功業濟時膚寸雨文華蓋代駕梁虹海山秀色應無限攬取岡陵祝上公日華

文太史二宜園圖並識

十畆芳園帶野堂白頭兄弟喜相將池塘入夢生春艸風雨淹情接夜牀並集原翎如有戀交花荊樹正吹香百年樂事眞堪羨爲賦斯幹第一章

大參正齋先生與其弟國聲友愛甚篤家有二宜園頗極遊觀之勝余爲作圖並系拙句如右嘉靖庚寅正月旣望文徵明識文衡山春深髙樹圖並題

春深髙樹緑成幃過雨寒泉帶雪飛坐久不知山日落四檐空翠濕人衣徵明

徵仲瓶山圖捲

外錄

書畫舫云文徵仲瓶山圖絹本淺絳色秀潤可喜後有黃省曾王谷祥文彭文嘉王寵徐縉等十跋亦奇迹云

文待詔菊圃圖捲

外錄

書畫舫云文徵仲菊圃圖捲畵法全出趙文敏兼前題後詠並屬同幅尢爲賞心快目

文待詔山靜日長篇圖捲【山居篇原文見明法書名畫合璧冊王雅宜書不錄】

【款書】嘉靖己丑仲秋十日長洲文徵明畵並書

外錄

書畵舫云衡翁畵本滿世未見卓然驚人者苐其一段文雅之趣翩翩自溢毫楮間有非戴進陸治輩所能彷佛故士人爭相購求以爲奇玩如徐黙川藏山靜日長卷云道人家落花圖詠小本則其絕詣也

徵仲摹李成寒林圖

外錄

書畫舫云徵仲先輩摹李成寒林圖有大小兩本並在長兄伯含所筆墨精鋭樹石幽奇得而藏之足可壓倒元白矣

文太史江山淸霽圖捲

外錄

書畫舫云文太史江山淸霽圖紙本淺絳袖捲全仿荊闗行筆極細而有韻度山林深遠恍遊異境按左方小楷跋語乃是寫贈陳道復者眞神品也此本今在昆山顧氏

文徵仲山園圖捲

外錄

書畫舫云太史公爲黙川先輩作山園圖長卷絹本大著色前後位置泉石樓閣極古雅中間雜寫桃杏芙渠拒霜橙橘之屬一圖皆備尢爲斐娓絕倫識者稱其逺師右丞遺法以成之眞仙品也

文太史少峯圖

【款書】徵明

少峯記

昆山一名玉峯峯曰少何居昆侖出玉山名昆假昆侖玉名峯故玆玉峯視昆侖爲少玉峯南北兩峯南峯差小於玉峯爲少予昔讀書玆峯之下故以自號焉嘗讀莊生齊物論謂物莫大於秋毫之末而泰山爲小予謂天地間物之小大各有定分不敢爲此迂謬誕悠不可執著之說要之君子愼修之道恆欿焉自視而不偃然以自大故自稱曰小子曰孤寡不谷峯曰少予以自號不亦可乎然恐山靈以予見爲孱弱幽爲神羞齋以自命恍惚陟降若有聞曰可謙亨君子有終吉因作記少峯歌

怪哉底處飛來峯亙古突兀撐層空傳是昆侖岡頭一片玉巨靈移置斗牛之墟中吐吞湖海無盡藏噓吸潮汐通鴻蒙綿綿宗派由來逺奠峙鼇極西䢐東逾河淮絕江漢波濤險阻截弗住蜿蜒萬里幻出雙虯龍不誇彊大爭雄長自視弱小居謙沖靑城山人匡廬老忘卻行輩相追從神遊汗漫徧欲禮五嶽共秉精白承皇穹前進士昆山張情撰宗弟奉書

右文太史贈大父少峯圖一方廣僅尺許而極幽深蓊郁之趣足稱淸逸品也其後大父撰述二篇宗老伯承用古書之各得漢魏唐人遺風可謂諸好備矣吾家文獻此又其足徵者乎萬曆丙辰得春日孫男丑立書

衡山櫟全軒圖捲

【欵書】嘉靖甲寅八月旣望徵明制

櫟全軒記

餘峯先生隱居安亭江上於其居之北構屋三楹扁之曰櫟全軒君爲人坦夷任性自適不爲周防於人意之所至或不謂爲然君亦不以屑意以故人無貴賤皆樂與之處然亦用是不諧於世君年二十餘舉進士居郎署不及十年爲兩司是時兩司官惟君最少君又施施不肯承迎人人有傾之者竟以是罷去會予亦來安亭江上所居隔一水時與君會君不喜飲酒然會卽談論竟日或至夜分不去卽至他所亦然其與人無畛域懽然而情意常有餘如此也君好山水爲郎時奉使荊湖日登黃鶴樓賦詩飲酒其在東藩謁孔林登岱宗觀滄海日出之處及歸則慕陶峴之爲人扁舟五湖間人或訪君君常不在家去嵗如越泛西湖過錢塘江登子陵釣臺遊齊雲巖將陟黃山歷九華興盡而返一日邀予坐軒中劇論世事自言少登朝著官資視同時諸人頗爲淩躐一旦見絀意亦不自釋回首當時事今十餘年矣處靜以觀動居逸以窺勞而後知今之爲得也天下之人孰不自謂爲才故用之而不知止夫惟不知其止是以至於窮漢黨錮唐白馬之禍駢首就戮者何可勝數也二十四友八司馬十六子之徒夫孰非一世之才也李斯用秦機云入洛一時呼吸風雲華曜日月天下奔走而慕艶之時移事易求牽黃犬出上蔡東門聽華亭之鶴唳豈可得哉則莊生所謂不才終其天年信達生之至論而吾之所以托焉者也予聞而嘆息以爲知道之言𨿽然才與不才豈有常也世所用楩梓豫章也則楩梓豫章才而櫟不才矣世所用櫟也則櫟才而楩梓豫章不才矣君固淸廟明堂之所取而匠石之所睥睨也而爲櫟社君其有以自幸也夫其亦可慨也夫嘉靖壬子重陽日昆山歸有光撰鴈門文彭書

外錄

書畫舫云餘峯先生諱意字誠之登嘉靖己丑進士仕終山東憲副乃少峯府君之母弟也丑志學之年獲觀此卷於從兄處今不知流落何所矣摹本尙藏予家僅存梗槪耳

衡山橫斜竹外枝圖並題【紙本小掛幅水墨老梅一株斜倚左方右出新枝寒花叢篁孤石徙倚交映】

澹月黃昏水淸淺古今惟有老逋詩近來翻得東坡案爲寫橫斜竹外枝璧爲廷用寫並題【書圖右】

瘦竹疎梅書法妙妙通神處又通詩老夫亦欲翻公案品作文家玉樹枝沈周贊言

楊子風流蘇老韻豈惟能畫更能詩要看瀟灑超人處不在千花與萬枝都穆

古今人物難同調大類詩家各自詩圭角不應文字露兩般生意付南枝允明

和仲案中多口病衡山翻出畫新詩沈都重又各翻案究竟還輸祝指枝杜啟

跏趺對梅坐至靜發心香樹靜鳥聲寂蕭然物我忘唐寅

衡山謫仙詩意圖並題【紙本小掛幅淺色茅屋數間前隔淸溪門垂碧栁二客劇談樹底髙閣一翁憑欄吟矚返景靑山白雲捲舒詩人眞境也】

宅近靑山同謝眺門垂碧栁似陶潛徵明寫謫仙詩意【書右角上】

文太史溪山深雪圖【紙本小掛幅淡色羣山積素萬木含淸水閣何人倚闌獨對】

正徳十二年丁丑徵明爲九逵先生寫溪山深雪圖【書右角下】

徵仲仿李營丘寒林圖並識【紙本小掛幅水墨古樹寒林蕭條靜逺一洗筆墨蹊逕直逼營丘】

武原李子成以余有內子之戚不逺數百里過慰吳門因談李營丘寒林之妙遂爲作此時𨿽嵗暮而天气和煦意興頗佳篝燈塗抹不覺滿紙比成漏下四十刻矣時嘉靖壬寅臘月廿又一日徵明識時年七十又三矣【書左角上】

文待詔仿郭河陽闗山積雪圖並題卷【紙本長五尺髙八寸淡色羣山逶迆落木交錯對之寒色逼人】

余嘗觀郭河陽眞迹峯巒溪壑蒼潤淋漓深得唐二李將軍筆法昔年餘在京師友人持河陽闗山積雪捲出示時觀之令人灑然而醒燕市風塵不覺洗盡距今思之已隔二十餘年矣追憶此卷神情欲飛輒洗筆摹一過凡越二寒暑始就自諒伎拙不敢嫓美古人更不免效顰之意嗟嗟僅可得其皮毛未能得其神骨耳後日若欲彷佛此圖則有餘之贗本在也徵明【書圖左】

徵明先生闗山積雪圖全法二李兼效王維趙千里谿徑觀其殿宇樹石邨落旅況無不曲盡精妙可以追蹤古人千山寒色宛然在目殊非髙手不能余生平爲文先生工於趙文敏叔明大癡諸名家獨此卷丰致淸逸令人畏敬信勝國諸賢不能居其右矣吳郡唐寅

文徵仲書畫爲當代宗匠用筆設色錯綜古人閒逸淸俊纖細奇絕一洗丹靑謬習此卷蓋摹唐人筆也廝養河陽衙官千里信哉此公神奇莫測矣吳寛

文衡山桃源別境圖並題卷【紙本三截長一丈四尺髙八寸著色重山疊水酒肆漁邨繁桃細栁古松修竹備盡詩意閒堂展對不啻身入武陵源也】

漁舟逐水愛山春兩岸桃花夾去津坐看紅樹不知逺行盡靑溪不見人山口潛行始隈隩山開曠望旋平陸遙看一處攢雲樹近入千家散花竹樵客初傳漢姓名居人未攺秦衣服居人共住武陵源還從物外起田園月明松下房櫳靜日出雲中雞犬喧驚聞俗事客爭來集【原迹衍一字】競引還家問鄕邑平明閭裏掃花開薄暮漁樵乘水入初因避地去人間更問成仙遂不還峽道誰知有人事世中遙望空雲山不疑靈境難聞見塵心未盡思鄕縣出洞無論隔山水辭家終擬長遊衍自謂經過舊不迷安知峯壑今來變當時只記入山深靑溪防度到雲林春來徧是桃花水不辧仙源何處尋右桃源行嘉靖甲申二月十日偶得佳紙遙想桃源別境遂作是捲民望持去隔數年復來索書錄此終之衡山居士文徵明識【行書圖尾】

文徵仲仙山圖捲【絹本髙七寸餘長三尺靑緑界畫山樹人物秀麗淸雅不讓大年】仙山賦【原文不錄】

履約昆仲旣得此圖邀余作賦余訝其景意不凡持難至今雪後將赴南都冰堅不解乃呵凍撚須上林子虛洋洋盈耳其敢在下風枝山祝允明識右仙山圖先君蓋爲履約兄弟所作始於癸夘初秋迄於甲辰仲春凡八閱月而後成余侍大人見其圖此愼重不輕動筆非明淨幾髙朋良友相對輒藏笥中每下筆必以宋元諸名公畫摹仿故卷中樹石人馬皆法趙松雪屋宇則全學宋人履約得此以陳希哲先生先生慨然作賦無論其雄才大略傾服當世觀其書法之妙亦一時未有履約寶之不啻天球琬琰孰意不能世守流落人間後歸周侍禦今又爲石壁所得余覩此卷當日相與之盛宛然在目感慨不勝聊識數語於末萬曆甲戌九月仲子嘉謹跋

余家有趙伯駒畫後赤壁賦圖及趙子昻鵲華秋色圖兩卷並觀覺伯駒稍遜子昻蓋精工不如蕭逺是爲神品妙品之辧今觀文太史此卷全學子昻鵲華秋色圖筆意子昻𨿽學吾家北苑至鵲華圖出入王右丞李將軍文太史悉力血戰故當獨步文休承所云時用宋元人粉本采取正是漏泄家風董其昌觀於京兆署中因題壬申四月十日南宗霞起北苑風髙吾黨推尊轉相刻畫而其後遂以煙雲澹漠雕气鏤虛之勝誣罔前人輞川以後似輞川者何不爾耶嘗見襄陽水飛墨濺而半幅剪松削石丹緑熠然使虞山以下諸君子見之豈不折膝階下乃我朝闡宗繪羽翼吳興推轂長洲實稱肖子吳門猶有存者流至燕山大半爲劉松年李營丘優孟黃嘵嘵而去似如吾鄕一木一石不免歸憶平泉子孫而不意敬仲家珍忽然顧我蓋將遲徊夏雲秋水之變使得展焉筆墨以當千日臥遊乃敬仲未之許也家有吳興一本歸當作仙山鐡劵而且以此奉趙神仙縹緲杳然去矣敬仲其如之何丙子冬至中江劉若宰識

丙子冬日舊吳申紹芳觀

衡翁畫迹人知其多仿趙松雪而不知其本領淵源俱從王右丞李將軍脫胎卽趙千里不難方駕奚止松雪乎此卷人物樹石各極精妙經營防染出聖入神余目中所見未嘗覩也枝山墨迹小楷最難余家藏止家園十景記夢遊鶯花洞天記是此翁楷書得意筆並此爲三簡翁何處得此雙絕令人生妬丁丑七月虞山媿林居士瞿式耜敬題

文待詔梨花白燕圖並題【紙本掛幅闊七尺餘長一尺八寸餘水墨】

髙下翩翻雪羽齊江南春盡絮飛時夢回王謝烏衣盡舞罷昭陽縞袖垂簾外風輕銀翦翦釵頭春盡玉差差樓頭霜月傷心處只許張家盼盼知徵明【行書】

驚見禽故態非雪翎玉骨世應稀越裳雉尾姬周化瀚海烏頭漢使歸誤入梨花惟聽語輕沾栁絮似添衣朱簾不隔涼州路任爾差池上下飛文彭

瑤星散彩射昭陽雪羽差池繞柏梁臺上舞酣垂縞袂掌中仙去拂霓裳梨云漠漠迷香夢花霧防冥破曉妝似妬宮中白紈扇故穿珠箔弄輝光陸師道

雙燕翩然下竹扉曉檐霜羽弄輝輝誰言白鳥非鳥肯信烏衣是雪衣小院風輕迷蝶去滄江日落亂鷗歸也知自惜奇毛羽不向朱門汗漫飛文嘉

社後差池素影非荊門春盡雪初稀王孫陵闕當年見天女祠庭昨夜歸防勝風翻銀作縷湘簾云礙玉爲衣尋常不逐銜泥伴遙憶攜書海上飛彭年

瑤光一散江潭乙鳥歸來雪羽【闕】騎雲中飛欲沒霓裳月下舞初酣定棲珠箔輝初射迷入楊花路未諳符瑞豈因靈媛降太平天子正宜男周天球【右題俱小楷書】

文徵明坐看長松圖並題【絹本中掛幅長三尺五寸闊三尺淡色石坡間長松兩株雜樹映帶下坐二人隔江渡船一一人挑薪將渡上有崇山曲澗長松雜樹逺逺相間行人二筆法欲追右丞千里而畫境似秋江待渡圖】

坐看長松落午陰靜聞流澗激淸音松風水玉眞堪寫悔不攜將七尺琴徵明【行書右角上】

文衡山仿趙松雪秋山訪隱圖【絹本中掛幅長三尺九寸闊二尺一寸著色髙山疊澗危樓精舎樓坐隠者山樹丹翠相兼近舎板橋二左一人乘馬一童抱琴蓋入林訪隱也】

【款書】嘉靖壬子春日臨摹松雪秋山訪隱徵明旹年八十有三【小楷書右角上】

文彭

文壽承蘭竹圖並題卷

偶培蘭蕙兩三栽日燠風微次第開坐久不知香在室推時有蝶飛來

西齋半日雨浪浪雨過新梢出短墻塵土不飛人迹斷碧陰添得晚牕涼余性喜蘭竹每見古人所作輒欲效之然不能得其彷佛暇日偶想象寫此數幅米老所謂若見眞迹慚惶殺人者也時隆慶壬申三月廿又七日在燕山寓舎作書於後三橋文彭

三橋牡丹圖並題【水墨】

傾國初舒艶淩波尙怯寒春光兩相競並作一時看文國博石橊圖並題

秋霜凋百卉錦顆有安橊還應兆多子積美生公侯文三橋水仙圖並題

玉爲丰骨翠爲裳麗質盈盈試淡妝最是雪殘春欲去滿庭明月自吹香三橋文彭

文嘉

文休承仿米氏雲山圖並題卷【水墨】

米氏雲山余所見者大姚村圖是石田臨本海嶽庵圖是先待詔所藏後歸之陳道復道復亦歸之石田瀟湘圖是孫鳴岐物後在中書舎人王子貞家苕溪春曉乃王吏部酉室尊公款鶴所藏陳氏又有在大姚村妹家絹本小橫幅皆眞迹最後見杭人一卷則靑緑紙本尢爲精絕其餘所見𨿽多要亦不能出此上矣己巳秋餘來苕溪所居正與道場山對所謂西塞山碧浪湖及松雪之水晶宮無日不接於目況以冷員散職居此眞足以蕩滌胸中塵土萬曆丙子六月偶用米法寫此聊自遣興而已不足以追蹤其萬一也茂苑文嘉在耆英堂書

米南宮眞迹所見不過二三卷往從西吳閔氏見者大率與文休承所臨本相類吳文定有題語嘗記誦其詩云雲山煙樹總模糊此是南宮鶻突圖自笑頂門無慧眼臨牕墨迹淡如無苕上人藏畫絕少惟此人共知寶余得一目甚幸甚幸休承是作不特墨气之佳而八十老人用筆精妙可方駕南宮卽友仁出亦當是退舎也六止生周天球題

文文水仿米氏雲山圖並題卷【著色】

此予少時筆也時年少气鋭刻意欲追二米而及之又見元章苕溪春曉於王吏部處而吾家所得海嶽庵圖爲小米眞筆朝夕展玩至忘寢食恨束於時學不得大肆其力今年力漸衰𨿽頗知用筆破墨之法而精力不逮往時偶展此卷惟有浩嘆而已因書其上以志余之感時萬曆六年戊寅十月四日茂苑文嘉

文學正杜陵詩意圖並題【掛幅】

石出倒聽楓葉下櫓搖背指菊花開【杜句】嘉靖己未十月望送子庸往金陵茂苑文嘉

秋風去秣陵楓葉江頭赤欲識別離情一吸盡一石文彭

鶯花迷故國鵬鳥飛南溟八月秋風急家人側耳聽陳鎏

嵗晚送千里林間飛一葉如此不歸來大川當利涉陸師道

月白石頭城送客渡江滸飛夢逐江風依稀聽搖櫓張鳯儀

緑酒朱絲琴送君淸江涘別酒薦離觴殷勤勞五指彭年

相送城西隈離心落葉催寒云渺江滸飛逐片帆開朱朗【右詩俱書圖上】

休承三梓圖並題

三梓蒼蒼存手澤荒祠過客每懷賢黃家舊物徵遺紙爲寫虯枝揷紫煙範祠三梓相傳爲文正公手植予每過輒徘徊其下不獨以其樹也忍齋偶以其先公所遺舊紙索畫予重其能寶愛世物爲寫此圖再賦短句嘉靖乙酉春三月廿五日文嘉

文水蘭亭圖並題

曲水蘭亭宴風光屬暮春豈惟酬勝賞聊用樂嘉賔酒罰杯無算書成筆有神翻憐金穀會回首迹俱陳休承西湖圖並題

一段西湖趣居然入畫圖羣峯皆著寺畔岸獨飛鳬宿雨花應亂斜陽樹不孤果能移至此日日許來無文水壽意圖並題

綺宴開晴晝靑鸞下紫霄麻姑來擗脯嬴女解吹簫麗景添春酒回風拂步搖何須羨蓬島滄海自新謠文學正歸隱圖並題

歸來三徑未全荒拂拭重開舊艸堂棐幾淨揩平似鏡硯池新浴粲生光客來親戚情多悅老去詩篇意未忘莫道歸遲遲亦好猶勝終老滯他鄕

休承仿倪元鎭山水並題【別一幅題句同無壽承叔平二詩】

髙天爽气澄落日橫煙冷寂寞艸亭孤云亂山影文嘉

落水照秋色悠然江上亭紅塵嘗作客此地少曾經文彭

薄霧帶疎林峨眉江上靑山公歸去晚秋色在空亭陸治

文文水秋江獨釣圖並題【汪氏家藏】

秋老木葉脫江空水气寒長安有塵土不上釣魚竿文水畫並題【凡十五幅】

曾見尙書筆依稀二米間戲將煙雨意擬此越中山靑山不逺世人自逺靑山江上茅亭子淸風日日閒日落逺山紫雨餘湖水平扁舟泊芳渚竹裏亂啼鶯四月緑陰成喬林下淸影何處鳥啼花山人酒初醒山徑有柴闗蕭然艸樹間倚闌無一事靜看鳥飛還江岸艸蕭蕭江云亂眼飄無愁茅屋底痛飲讀離騷日落暮山紫江深艸閣寒尋詩得佳侶相對倚虛闌疊嶂千巖轉流九曲灣石橋閒立處常聽水潺潺雨餘飛澗急樹葉總蕭蕭欲覓雄宅衝泥過小橋雨過山含翠迎風樹作秋世情方擾擾消盡一溪流風定溪如鏡山明翠欲流扁舟乘興去應過白蘋洲雨餘沙磧明風起波紋亂何處櫂歌聲孤舟倚頽岸日暮鳥飛還虛亭落木間遙看煙斂處一片雨餘山竹晚鳥啼寂秋淸山影寒廣陵泊舟處愁下鷓鴣灘幽居深雪裏萬玉四山攢輸與髙樓客憑闌獨自看文休承山水

竹樹陰圍合孤舟盡日橫雨餘溪閣上獨對一靑山壽承題

文水石湖圖並題

範相祠前水接天越溪莊上栁如煙石湖盡是靑油舫不數西湖有畫船

補陀巖下石梁橫醉臥能令萬慮醒亦有蒼苔昏日月只無江峽鬭雷霆

行春橋影臥長虹落日波搖萬頃紅山似蓬萊人似玉杖藜徐步水晶宮

拜郊壇迥揷蒼天茶磨峯髙淩紫煙一綫太湖云外見萬家燈火望中懸

休承仿叔明谿山髙逸圖並題

黃鶴山人骨已仙圖成髙逸尙流傳閒彷佛追遺法敢謂風煙似輞川舊見叔明谿山髙逸圖因追寫此紙深愧不似也萬曆戊寅殘臘文嘉

文休承山水並題【掛幅水墨山水汪氏鑑藏】

碧山雨過翠煙濃緑樹微微動晚風雲防仙宮瑤艸滿石溪深處小橋通文嘉

重巖噴飛瀑淸風生古松相攜過橋去此興有誰同文彭

文文水四景圖並題【掛幅】

詩翁揀得雪中天雪淡梅淸伴凍肩吟思一腔何處見蹇驢寒迹裏湖邊

淸溪曲曲抱山斜山下虛亭小隱家車馬不通人境寂疎林落日自交加

靑山隱隱水漪漪映樹蘭橈晚更移一縷茶煙衝宿鷺無人知是陸天隨【詩見徵仲自題仿北苑山水】

千章林木擁招提林外平湖正渺彌曾是秋來胥口見一痕山色淡修眉

休承桃源圖並題

偶然避世住深山不道移家遂不還卻怪漁郎太多事又傳圖畫到人間

休承赤壁圖並題

秋淸山木夜蒼蒼月出波平斷岸長千古髙情蘓子賦東風誰更說周郎

文水林泉髙逸圖並題

蒼苔白石水粼粼雨過輕風不動塵攜客共尋溪上樂水邊林下作閒人癸丑四月晦日與和仲同坐停雲館中漫爲林泉髙逸圖並賦小詩爲贈茂苑文嘉文休承山水並題【凡十九幅】

不論二米與房山巨眼方知破墨難曾是扁舟停北固夕陽江上數峯寒辛酉臘月七日文嘉

淸絕倪迂不可攀能將水墨繼荊闗疎林斜日茒亭外一片江南雨後山

漫將水墨結淸緣寫法應從懶瓚傳大似輞川斤竹嶺疎筠斜日鎖寒煙辛未七月朔文嘉

山齋雨坐漫焚香幾淨明竹樹涼午睡起來無一事自翻殘墨寫瀟湘

虛齋日午酒初醒殘墨餘香入硯屏小樣吳箋瑩於雪自臨南牖寫黃庭

湖波如鏡繞山斜巖下雞鳴有隱家與客相攜過橋去緑陰淸寂試新茶

四月疏林細雨餘髙柯修竹滿幽居焚香燕坐心如水自捲湘簾閱道書

淸陰寂寂水泠泠日落羣山四面靑記待滁陽行樂處峯路轉有虛亭

沈香煙暖碧紗緑栁陰分夏日斜夢覺只聞鈴索響不知山鳥啄枇杷

幽軒正傍碧山開長夏淸陰覆緑苔軒內主人今六袠推閒看鶴飛來

太湖石畔種芭蕉色映軒碧霧搖瘦骨主人淸似水煮茶香透竹間橋

不著蓑衣坐野航白鷗流水帶殘陽渭川漁父休相妬只釣銀鱸不釣璜

罨畫溪山罨畫亭水風戶不須屏荷花一色烘云錦圍著仙人是醉醒

靑竹長竿白鷺磯碧江遙暎緑荷衣憑將此段閒風物遮掩人間是與非

三竿紅日一庭苔山鳥聲中醉夢不是道人猶未起年來白眼亦慵開

逺山澹澹翠眉低疎樹離離帶淺溪滿目秋光無著處夕陽剛在小橋西茂苑文嘉

急雨翻盆澗水喧黒云堆墨暗前村衝泥不怕危橋滑要聽雄講法言【汪氏家藏】

年來觀道漫澄懷長日焚香閉小齋秋到梧桐深防許碧雲如玉朗空階

品泉煮水陸鴻漸墨妙筆精王右軍煮茶寫帖闗幽興白日看云懷二君

文水落英圖並題

花落江隄簇暖煙雨餘艸色逺相連香輪莫輾靑靑破畱與遊人一醉眠

休承蛺蝶圖並題

薝卜花開香霧裏竹幽鳥勸提壺閒門盡日無人到自搨滕王蛺蝶圖丁酉嵗文嘉

閒庭不種凡桃李春去初開白玉花午夢醒來看蝶舞只疑身世在南華彭年

長日小庭隈幽花似玉開翩翩花上蜨應似竊香來谷祥

梅雨絲絲潤幽花白白開乍晴香更逺蛺蝶過墻來文彭

瑤圃仙葩白雪光瓊須鳯子薄雲裳暖風勾引到花傍翼粉褪妝深防玉舞衣生馥暗棲香輸他輕粉翅顚狂師道【中問題者尙十數家】

文休承作蛺蝶圖蕭逺髙逸非近世丹靑之士所得夢見也同時題詠並濯濯名流今不可復作矣此扇出入懷袖彷佛猶生薝卜香也王穉登

文文水梅圖並題

疎枝冷蕊散寒香一樹垂垂映艸堂輸卻逋仙有新句水痕淸淺月昏黃

休承墨蘭圖並題【二幅俱水墨】

奕奕幽蘭傍砌栽紫花緑葉向春開晚涼庭院防風起吹送淸香度竹來

幽蘭奕奕吐奇芳風度深林泛逺香大似淸眞古君子閉門髙譽不能藏

文休承水仙西府海棠圖並題

誰見淩波自洛川海棠婀娜更嫣然山齋坐對渾成惱國色天香共可憐

文水葡萄圖並題

初聞絕塞歸香使復見葡萄入漢宮彷佛湘娥曉佩團絲碧玉掛玲瓏

文休承靑山落坐圖並題【紙本小掛幅淡色灌木虛亭二客兀然相對雲山晻靄野水縈洄】

落木蕭條振晚風淸江縹緲欲浮空詩成不覺斜陽下忽送靑山落坐中文嘉【書右角上】

文休承溪山幽逺圖並題卷【紙本髙五寸許長二丈凡五紙皆休承印鈐縫前有文嘉印文休承印歸來堂印】

溪山遊目周天球漫題

金陵紹岡王君雅喜予拙筆每得小幅輒加愛玩萬曆戊寅以佳紙見寄請爲長卷蓋欲盡予之能事而不知予之防染聊自適興耳豈暇計工拙哉況今老髦不惟精力不逮而興致亦非復往時勉爲塗抹以復來意恐不足以入紹岡之精鑑也是嵗立秋後四日茂苑文嘉書於防白堂中【小行書】

紹岡好文文水畫致卷帙夥矣復觀此長卷爛然溪山悠逺之趣信是倪雲林方方壺儔匹觀者若求其筆意而其筆墨之迹則略之𨿽謂之不讓元之諸家亦可作此之年已逼釣璜之日神采目力與其先公太史無兩吁可勝羨哉觀畢記周天球把玩此卷不但見文水公筆意髙古而胸中丘壑亦可得矣前輩風流迥不可及文徵其寶之哉顧大典

人間諸事尙能獨畫事一種以能品爲下文氏父子之優劣正在是耳此卷能與不能分出大非平時伎倆可貴也鄒之麟

文伯仁

文徳承萬壑松風圖

汪玉水購得文五峯萬壑松風圖從下數上凡五層第一層大松四樹踞磐石而生石根橫一平橋橋下湍流漱雪碎石滿磵第二層略見山錯落布中松五六樹樹根一老獨坐又二行者在松徑松間有亂流滚下第三層作小中松四堆在平岡上岡左右嵯岈露山腳犬牙相錯水淙淙其間一老者趺坐而琴一人倚樹而聽又二人促坐對語第四層寸樣小松三四帶雲气雜之上作尖峯七八座左右各取勢爲之峯罅迸瀑五處第五層削壁直下上下大小松樹皆披拂震動之象余見王叔明臨展子禽北風圖筆法如此此等大局面畫非經著意布置與陶鑄古人法中者久未易窺其藩也竹懶李日華

外錄

瑚网云余又有驪山弔古圖五峯自題用董巨法

文五峯溪山仙館圖

【款書】隆慶戊辰九月五峯文伯仁寫

樹林深杳隔洪崖五色霞屏暎日開錯認桃花源上路不知眞館是蓬萊彭年

獨向山中訪隱君行窮千澗水沄沄仙家更在空靑外只許人間禮白雲文彭

攝山老農深山獨步圖並題

欹枕亦吟行亦醉臥行吟醉更何營貧來猶有故琴在老去不過新發生山鳥踏枝紅菓老家童引釣白魚驚潛夫自有孤云侶何必王侯知姓名嘉靖庚戌春仲文伯仁

山隱幽居云木深鳥啼花落晝沈沈行人杖履多迷路不是書聲何處尋舊吳彭年

文葆生山水並題【靑緑】

山靑雲白水拖藍緑樹黃茒小結庵只少紅桃霞一片令人對景憶江南五峯文伯仁

嘉靖丙寅春日友人金白嶼出素紙索畫於席上艸艸戲筆觀之者勿笑耳伯仁再言

五峯山人秋渚拂釣圖並題

淺渚橫洲白露漙秋風蘋蓼水邊灘釣竿靜拂瑚樹云斂靑山倒影看丁未五月十又二日五峯山人文伯仁

疎樹罩煙薄雲溪拂鏡寒城中有塵土寧肯上漁竿文休承題

徳承寄山圖並題【汪氏家藏】

萬有俱空寄是常靑山處處住何妨一衣一鉢蕭然在大地眞爲選佛場潛庵攺號寄山今日過訪因爲寫圖並賦嘉靖丙辰春仲十又七日攝山老農文伯仁五峯畫並題【凡四幅】

雨過峯前玉一灣緑陰垂幄防潺湲不辭拄杖沿流去爲愛虛亭貯碧山

白雲重疊山千仞松樹髙低澗走虹獨坐茅檐無个事漫看云壑聽松風

秋林斜日碧山遙鴈影排空暮靄消寂寂虛亭斷人迹晴波涵玉望迢迢

鉤輈啼徹雨初收隔浦千山翠欲流有約吟詩過橋去風煙極目總宜秋

外錄

瑚网云此幅余以陸子剛玉玦與松陵吳益之交易者

文徳承梅圖並題

自誰剪玉粘枝白盡有淸香入坐幽若使西湖貧處士臨波對月總悠悠辛丑冬歸自燕臺塵土之懷偶爾弄筆不覺頓釋

江南一枝雪旑旎春風前莫遣金尊歇愁聞玉笛傳顧聞

杜甫詩成東閣林逋夢繞西湖雪冷霜濃香重須知鐵漧冰膚文彭

香滿疎簾月滿庭風檐鳴鐵研池冰夜寒人靜臯禽語卻憶羅浮雪後登彭年

雅負冰霜操終成鼎鼐功穠芳何足比祗自媚東風谷祥

風傳玉圃香雪映瑤臺色絕塞人未歸胡牀坐吹笛文嘉

一雪垂合凍雲疎枝繁蕊玉增神可憐五月江城笛吹散香魂柰爾春周天球

寒夜烹茶掃雪余空齋人靜意何如最憐疎影橫斜處燈火防明紙帳虛朱朗

孤山月透疎疎影庾嶺風飄冉冉香開處能催何遜賦飛來還防壽陽妝金用

照水扶疎影臨風慘淡香髙樓明月夜玉笛按新腔錢谷

髙齋雪霽淨無埃萬玉瓏帶月開疎影只宜何遜賦淸芬疑是洛神來顧雲龍

外錄

南屏翁志云右題梅花詩十首皆書於五峯畫梅幀上

葆生方壺圖

外錄

畫系云陳生靜甫誇示文伯仁方壺圖爲顧汝修作紙本重著色全學趙千里精細之極亦復古雅尢是布景卓絕足稱無上神品昔年曾見伯仁驪山弔古圖小幅頗極許可今復閱此何啻百尺竿頭更進一步耶

文徳承硯山山房圖捲

外錄

書畫舫云徳承又爲顧汝和寫硯山山房圖凡十五景計八幀聮爲修卷畫品淸眞秀潤兼得壽承古標題休承小楷詩帖足稱三絕云

文五峯秋山遊覽圖捲【紙本一幅長八尺許髙八寸著色背水山居竹籬茅舎有攜琴者觀瀑者曳杖望風帆者乘馬將入梵剎者想見秋山遊覽之樂卷末紅樹白雲岧岧入勝通幅文秀之气摸人眉宇葉河原謂兼叔明家法不虛也】

【欵書】嘉靖丙寅七月五峯文伯仁寫【行書圖尾下角】

我朝自石田翁畫名世而宋元諸人遺筆遂減價矣余觀昔人稱顧愷之登樓研精者二十餘年出便重於當代文徵君徳承獨居山樓絕迹城市筆墨之外別無他營其直造古人良不虛也此卷瀟灑精工尢爲得趣一防一染皆從董源巨然中來而時出心匠信非流俗可到乙亥春三月之望得觀於雨花庵中因記數語如右華亭莫是龍【行書別紙裝後】

畫山水無出北宋內局諸大家而工致亦非先後名筆可比至元季始有謂之戾家者蓋以縉紳大夫髙人碩士無論形拘理勝間或遊情翰墨約略防染寫出胸中丘壑自是不凡今觀文君徳承玆捲乃其中歲之筆精力頗備細潤詳宻殊勝他作其源𨿽出於董源諸公而兼以王蒙家法旣本於工復成於雅余固不知丹靑每從徳承遊亦嘗得其緖論敬題楮末以俟具法眼一再題評益珍重於藝林可知矣余何贅焉萬曆乙亥春仲新都葉昆識【行書別紙裝後】

書畵彚考卷五十八﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷五十九

刑部左侍郎卞永譽撰

畵二十九

明

陳淳

陳道復煙巒疊嶂圖並題卷

人恆謂畵曰丹靑必將設色而後爲專門而米氏父子戱弄水墨遂垂名後世石田先生嘗作水墨花枝亦云當求我於形骸之外畵亦不可例論歟道復漫書予嘗見米南宮父子雲山特臻妙而仿之者如元之方壺國初時錢塘戴進𨿽各底極方特具體而防戴聊窺其一斑耳未之擬也如我白陽陳先生用筆瀟灑覽如汗漫無統而波瀾有緒識者云縱橫二米之間者此卷也予以爲然不知鑑者亦與之否江夏黃學曽

外錄

瑚网云余有白陽大幅石塘圖設色工致全學趙松雪不獨縱橫二米間也

陳復甫山水並題

何防尋髙隠雲山入望賖水邊林闕裏茆屋是誰家煙迷山下寺云動樹中山一片朦朧景相看未擬還共步緑橋畔放懷同和吟誰知白頭叟來結野雲心雨過小猶滴嵐光翠不分繁煙起深樹縹緲接歸云陳白陽仿大癡筆並題【淺色山水】

樹色揺空翠泉聲落寒玉朅來肆幽討中夜自秉燭陳淳

道復山水並題【著色】

緑樹藏煙靄靄靑山過雨娟娟一幅蒲防髙掛十里荷花徑穿

道復山水並題【水墨】

幽人去泛五湖船湖上靑山隔暮煙紅樹白蘋秋滿目詩家生意迥無邊

獨坐船頭理釣絲水淸無防覓鰲魚不如歸向茅亭裏下个工夫飽讀書

陳復甫老圃秋容圖並題【淺色大幅汪氏鑑藏】

嘉靖乙酉春仲望後恆齋以此紙索圖談及石田先生嘗作老圃秋容蓋欲余彷佛之也圖畢漫記白陽山人陳淳【孹窠書欵】

白陽山水

出門大江橫銀濤數千頃仙子禦輕颷環佩搖虛影中宵月無光天地冰壺靜輕盈何所之飛夢西湖冷王延陵題

道復杏花雙燕圖並題

杏花經雨濕燕子逐風斜一江南景幽人自念家白陽山人菊花竹石圖並題【中幅】

近水人家覺倍淸籬邊花竹甚分明筆牀茶竈卻闗情堪嘆光陰眞倐忽任敎人事盡縱橫往來榮辱底須驚右調浣溪沙

陳白陽折枝花圖並題卷

與造物防【書卷首】

興慶池東艶沈香亭北妝淸平有佳調永夜奉君王【牡丹】東風破嬌靨紅雨濕開花春滿秦川棹漁郎嫌路賖【桃花】花事已零落辛夷獨盛開紫苞含玉瓣翠葉帶新開【木筆】紫肉破新粉靑綬有餘馥美人何飄颻迢出楚谷【幽蘭】晝永睡方足起來花照人朱纓蹙綘縠節事又重新【海棠】玉質稱禪友脂膏比衞姜月中疑有影風際賸聞香【薝卜】沙河春雪盡海使忽西來帶得名花種香生紫玉環【玫瑰】北堂無雜植幽砌著幽花翠葉翻羅帶金莖結綺霞【萱花】秋風吹宿艸白露浥嬌花滴滴朱顏在相看亦自賖【秋棠】一入長門裏秋衣只淡妝丹心應自許日夕向朝陽【秋葵】翠葉翦湘縠幽葩抽玉簮一枝對書幌坐久淨塵心【玉簮】老桂含秋色天香散玉墀姮娥觧人意折贈最髙枝【桂花】葉舒犀甲厚花吐鶴頭丹不逐東風艶偏冝帶雪看【山茶】不見姑射久驚看緑蕚華雪消春未老獨立粉墻斜【緑蕚】白陽山人陳道復寫

道復梅圖並題

竹籬巴外野梅香帶雪分來入醉鄕紙帳獨眠春自在漫勞車馬笑人忙

梅花得意先羣芳雪後追尋笑我忙折取一枝懸竹杖歸來隨路有淸香

陳復甫桃枝圖並題

紅粉低垂玉一枝佳人倚醉曲欄時春來有待消殘恨慿仗東風莫浪吹白陽山人陳淳

陳白陽玫瑰圖並題

暖風吹酒玉顏酡宛轉輕柔壓繡羅一笑嫣然眞自擬太眞扶醉欲如何

簇樹朱花鬭曉妝滿庭龍麝一時香佳人睡起渾無事折得繁英疊防囊

春盡沙河雪未回一枝紅玉意徘漢家已進橊花艶此種新從番使來道復畫並題

復甫秋海棠圖並題

翠葉紛披花滿枝風前裊裊學低垂墻根昨夜開無數誰說秋來少艶姿道復作於五湖田舍

陳白陽薜茘園圖

深讀太傅王公志震澤稱兩洞庭之勝往嵗舉進士與今侍讀徐先生子容爲同年先生西洞庭人也太傅公之言曰西山之起甲科實自子容始夫山水之勝泄之乎人髙賢之以聲光垂世也建置經位心目之所及則山益髙水益深景益淸逺造化之巧所不能與者又托之乎人若徐氏之於洞庭洞庭之有薜茘園是園之廣凡數畆地產薜茘因以名園云園之景凡十有三曰思樂堂曰石假山曰荷池曰水鑑樓曰風竹軒曰蕉石亭曰觀耕臺曰薔薇洞曰栢屏曰畱月峯曰通泠橋曰花源四時朝暮之變態無窮而髙下離立足以當欣賞而防髙明可謂勝矣正徳十二年十月之吉賜進士出身翰林院編修文林郎經筵國史官上海陸深謹記【按後題十三景內所謂釣磯者記中誤失之徐子容名縉】

薜茘園辭【內亦遺栢屏】

爲山兮旣仞爲池亦尋宛水石兮斯在昔之人兮此心水汪汪兮石磊磊嗟伊人兮不待堂旣構兮像懸我山嶽兮池海思樂堂

屹有峯兮湖之中水石際兮叢叢彼日夕兮浪以風於我石兮撞舂倚玆望兮南東維此池兮此峯峯之下兮湖通盍往觀兮焉從善齊物兮若翁假山

樓吾俯兮淸流流之涯兮幽幽日徘徊兮延佇將捨此兮焉求水鑑樓

庭翛翛兮疏竹回巖風兮鳴玉軒我倚兮無言羌獨歌兮淇澳風竹軒

蕉披披兮石矗矗紛滿亭兮芳菉芳菉兮柰何懷佳人兮蹉跎蕉石亭

臺登登兮山上田畇畇兮山下穡日力兮君欣君復閔兮農之苦觀耕臺

菉葉兮朱英洞窈窕兮若房悵靑春兮遲暮猶有寄兮餘芳薔薇洞

采采兮荷花西之渚兮東涯水天風兮香逺淹中洲兮日斜荷池

月明兮峯景旣東兮復西指佳期兮夕騁扣環竇兮棲棲畱月峯

澗將斷兮有石下潺湲兮玉聲步旣度兮返顧予焉知兮何情通泠橋

武陵胡然兮震澤隈花與水兮沿復洄悵尋源兮不見見水流兮花開花源

有石兮水濵俯幽藻兮靑蘋魚鱗鱗兮迎予夢煙月兮千春釣磯

正徳己卯九月望後五日二泉邵寶書於惠山之松風閣

詠薜茘園

思樂堂

肯堂欽古訓修祀報前功酌泂歌行潦采蘋遵召風

假山

磊奇成我山雲气遽裊裊尺水卽溟渤拳石是蓬島

水鑑樓

風吹池萍開天空水如鏡幽人時憑闌下看行雲影

風竹軒

吾軒自有竹暑月常寒聲山靜無風時滿林空翠生

蕉石亭

看石忽有詩攀蕉書其上夜來雨打葉驚聞金石響

觀耕臺

洞庭有興雲太湖無落波登臺問農者不勤將謂何

薔薇洞

洞口薔薇宻石花壓云濕曉采枝上露不知鶴飛出

荷池

山風吹水香脫巾池上坐盈盈千嵗飛上荷葉臥

栢屏

堂堂千尺材爲屏忽屈曲終抱淩雲情不攺嵗寒緑

畱月峯

峯奇自成竅似月非有心月來爾何意徘光與深

通泠橋

雨通厓水響石梁裊山磵晴天掛一虹溪斷雲不斷

花源

落英泛流水防防如飄霞爲有問津者不敢種桃花

釣磯

磯根浸寒水細艸緑如發夜魚不受餌石上坐秋月

北郡李夢陽

抗楹臨淸池防牗面層島幾筵列俎豆周除藝花艸賢哉肯堂嗣緬彼作室考思樂堂

采石湖中央爲山湖上曲云生牕裏岫竹覆階下谷萬壑空蕩胸九仞迥在目假山

池開影層榭裊裊千尺映鑑止百物停澄思萬感定何必尋匡廬照膽扳石鏡水鑑樓

叢竹羅軒中回風一蕭森緑水貯瑤彩靑岑流玉音娟娟翠防女泠泠朱弦琴風竹軒

種蕉覆山石幽意助遐敞風院落夏陰雨檐送秋響迷鹿悟眞夢書葉豈虛奨蕉石亭

亭亭山上臺阪阪山下田緑蓑屯宿雨春犂破新煙勞勞車馬客安知沮溺賢觀耕臺

薔薇繞薜洞丹葩結靑蔓縈煙翠亂裊露紅逾爛懽防忘日夕娛逰在春旦薔薇洞

覆水荷葉暗出水菡萏長風翻翠蓋倚日照云錦張齊聲江南弄獨和淥水章荷池

結栢爲門屏盤條翠如織蒼然煙霧裏詎攺風霜色日夕不垂帷嵗寒未相識栢屏

云賽像月窟始識中峯奇團圓掛蟾影瓏映蛾眉傾崖光不側長攀叢桂枝畱月峯

山根坼斷崖獨石裊垂梁泉源防嗚雨波瀾遡風炎天拂枕簟觸石聆笙簧通泠橋

盤盤垂釣石宛宛【闕】池隅翳荷窺浴鷺牽藻引逰魚試詢淵上嘆何似臨池娛釣磯

池源通中湖流水浮飄花窈窕泛朝日潺湲弄明霞倘逢漁舟入得訪秦人家花源汝南何景明

思樂堂

久家湖山上觧攬湖山奇先君奉親地堂構開洪基慨昔未盡樂貽今無窮思傷心夜臺日不照春園枝

假山

湖山七十二朶朶靑芙蓉詎意山中園盡納湖上峯雕鎪脫斧撇捩騰蛟龍方蓬路縹緲俗子焉能從

水鑑樓

淸池若明鏡照見池上樓開簾對秋月影動紫綺裘海中金銀闕毛骨寒凝秋莫作彈劍舞夜久驚潛虯

風竹軒

幽軒繞叢竹四壁風淒淸端居不出戶日夕聞秋聲炎火灑冰雪虛谷張韶英塵氛自相逺獨醒非我情

蕉石亭

怪石如筆格上植蕉葉淸黯然太古色得爾增娉婷欲攜一斗墨葉底書黃庭拂石更盤薄風雨秋防

觀耕臺

防雨開靑春田家事東作曉起臨平臺遂就農父約鞭牛莫鞭腹束艸莫觧縛腹裂傷神明艸散滋蔓惡

薔薇洞

百丈薔薇枝繚繞成洞房宻葉翠帷重穠花紅錦張對坐覽六博不知朱夏長香雲落衣袂一月畱餘芳

荷池

紅蓮日相鮮白蓮色如故穠花多攺移澹泊蠲外慕眾人愛顏色君子樂貞素蕩舟古池陰日暮獨延佇

栢屏

壁立靑玉屏下見古栢根乃知嵗寒葉郁作蒼云屯貞姿洗霜雪老气橫乾坤名園非此種誰可當君門

畱月峯

明月出海底掛向瑚枝玉鏡飛不去中宵光陸離滿持洞庭酒長歌謫仙辭風吹桂花影歷亂翻金巵

通泠橋

橫溪斷山麓危梁駕雲徑飛雨鳴寒泉泠泠落淸聽荘生濠上逰孫老天臺興無勞千里求卽此托相贈

花源

靈源出山逺曲流通溪斜春波自何來往往浮桃花我聞林屋巖中隱古洪厓遡流一相見共爾希飡霞

釣磯

子陵隠嚴瀬呂望棲磻溪龍潛抱雲霧虎變虹霓徐君一片石乃在震澤西功成拂衣去名與二公齊

姑蘇顧璘

思樂堂

百年行樂地基構得文孫未覺風流逺居然謦咳存寒暉衰艸色春雨舊苔防手種雙槐樹淸陰已覆門

假山

近割包山巧冥搜笠澤奇晴通玉女小石自仇池不假湍沙水聊歌桂樹枝百年行樂地春雨起遐思

水鑑樓

髙樓淩萬象正俯曲池端畫棟浮晴藻風簾瀉急湍秋容千丈碧天影一規寒落日相涵照依依十二欄

風竹軒

淸眞子猷室觸目總琳瑯隠幾四檐雨開樽五月涼瑣晴送影金粉細吟香楚調無人防鳴簫引鳯凰

蕉石亭

春苔封白石風葉展寒蕉院靜浮蒼島虛拂翠翹空山歌細細疏雨聽蕭蕭尊酒亭上相看獨逺囂

觀耕臺

築臺臨野外髙防見畊耘春暖一犂雨秋成萬頃雲閒能歌嵗稔靜足念農勤陶令非能稼相看意自欣

薔薇洞

天臺何防是近不出家庭春盡花爭發山深洞不扃晴褰紫絲帳暖壓錦云屏閒吟謫仙句祗覺思冥冥

荷池

緑冒小池平涼云萬蓋傾細香浮露气疏雨占秋聲巢葉眞戱淩陰魚自驚芙蓉濯秋水欲折已愁生

畱月峯

誰穴仇池石分明片月蒼虛涵萬象影常占九秋光玉女懷寒鏡蒼龍吐夜芒金風日夕至桂子靜吟香

栢屏

古栢難爲用蒼龍且屈蟠稍從人束縛不逐世摧殘勁節冝籓屏深盟有嵗寒固應霜雪後不復羨花欄

通泠橋

斷岸水融融飛橋絕水中不容方軌度潛與五湖通疏雨響璚佩漱瀾臥玉虹使君眞長者小試濟川功

花源

何防碧桃雨飛花渺去津山中自流水物外有長春路轉才通棹云深不見人洞天曽不逺或有避秦民

釣磯

髙士投竿防臨淸有釣磯寒潮洗塵迹春雨上苔衣靜與鳥相狎坐看云不歸閒遁有佳意不爲鱖魚肥

長洲文徵明

思樂堂

勝絕存朱拱因懷令徳遺開堂祗杖屨入室想光儀圖史貽謀逺湖山發興奇落成非不亟畱待後人爲

石假山

震澤殘山外嶙峋爾亦奇云根移不斷蘚壁去常辭短竹煩相媚交藤恐見欺大觀寰宇足幽賞一拳宜

水鑑樓

樓居臨沼沚情景兩悠然俯鑑一水中涵萬象天魚行朱檻下人立碧波前可是玉堂署能追剡曲川

風竹軒

鳯鳥棲不定琳瑯時一鳴披殘帙亂灑石素琴淸世外煩襟滌林間暑气平昔賢多曠逹千古剰髙名

蕉石亭

怪石崚嶒白山蕉緑更翩盤根深共結入罅巧相妍夢覺淸陰覆書成翠色鮮寸心猶未展雅素獨君憐

觀耕堂

園亭意不極逺興忽然開沃野晴多曠春風綠又回老翁分耦去小婦荷鋤來爲爾懷沮溺因憐濟世才

薔薇洞

旭日繁朝景星葩粲曉英閒神紛莫辧流態絕多情陰洞呈顏色芳春借寵榮相憐惟謝朓風蕋寄新聲

荷池

水榭防薫動淸香暗自通娟娟欣並蒂歷歷間深叢楚客畱新制吳姬妒冶容雨防方日夕瀟灑玉池中

栢屏

古栢層霄立寒屏捧露開坐看靑障合時見綠云回宻幹風霜注重陰鸛鶴來生憐蒼翠好持此謝寒梅

畱月峯

中峯奇絕防竇月突然畱谷響聲先應巖虛白自浮影斜如望滿光射若探幽莫漫驚神女探珠夜出逰

通泠橋

曲澗鳴寒玉涓涓雨後聞細流縈碧藻逺注濕靑雲逕轉沿花出溪回觸石分澄心無俗慮洗耳淨塵氛

花源

出澤凝香逺浮堦決澑遲不須穿虎豹徑可汲淸漪勝地開靈脈浸滛泛曲池纎纎余宿潤黙黙助春姿

釣磯

釣石平如掌臨淵意有餘藻含香餌潤波泛碧綸舒逺意聊觀物閒情豈羨魚因懷渭濵叟富貴有先書

維楊朱應登

思樂堂

䢐謝迫遄期悠邈成今昔平生行樂地徬徨覩遺迹寒颷起危館曙露依幽石象設常如存神逰眇安適

石假山

君家洞庭畔猶嫌去山逺園隈搆石岫林際開云巘迆邐帶華池﨑嶇入層苑不載扁舟來臨流詎能返

水鑑樓

可憐池上樓俯映池中水防綴畫難成分明鏡相似云移芰荷下魚戱房櫳裏素景一披離知有薇風起

風竹軒

瑯玕倚易折翠羽紛難拾幽人最惆悵攬衣空佇立綠竹自便娟復值防風集暝色颯將寒秋聲輟還急

蕉石亭

芳艸如翠幄亭亭冒巖阿丹梯承晚映碧澗寫秋柯日入煙霧滿夜來風雨多預愁霜霰至爲樂恐蹉跎

觀耕臺

東菑及農節髙臺試登陟町畽路逶迆陂塘水紆直歷歷原上耕依依隴間食𨿽無耒耜勞端居增嘆息

薔薇洞

洞口薔樹春來冉冉紅停舟綠水曲攜酒防雲中穿林入窈窕牽葉望玲瓏祗謂躋攀盡去去轉難窮

荷池

臨池放蘭枻防處花相屬霞水互參差香風時斷續上著繡羽亂下睇文魚逐日莫未歸來聊就舟中宿

栢屏

何時別陵上移根來後庭柔條寫峯勢總葉學山形白雪不攺綠防云相對靑無勞六嶺側淩虛摶翠屏

畱月峯

陰崖抱嵌竇側景如明月玉气夜逾妍珠光朝未滅雲歸暈正滿霧上輪初缺西園防客防臨玩情無輟

通泠橋

隔崦聞秋籟行尋窺碧山雨過沙岸曲泉吐石渠間云深乍淅瀝風起更潺湲緣源興無極日夕未能還

花源

曲水寫珍池盈盈送紅蕚朝來湖上雨吹此繁花落旖旎縈魚藻徘徊逗蘭薄含淒眺芳渚坐嘆春銷鑠

釣磯

釣磯上斗折偃臥俯石瀨曽云來目眥淸波鑑衣帶捫葛聊爲綸持荷還作蓋髙情豈羨魚逍遙在塵外

譙郡薛蕙

思樂堂前饒景色仙郎行處卽淸虛怪來觸石翻成恨信有當年徐仲車思樂堂

奇石何年出水濵峯巒結構儼如眞尋常瞻拜非無意爲憶當時逺致人石假山

積水秋來一鏡平凴闌倒影太分明秪應宦轍多南北添得霜華兩鬢生水鑑樓

坐上吟詩增逸思檐前命酒動髙情知君對此意何限不獨蕭蕭十畆聲風竹軒

怪石成峯堪閣筆靑蕉似紙更宜書幽人習靜心無累長日臨池興有餘蕉石亭

湖上靑山山外田仙家種玉自年年登臺試看開云力卻愛烏犍不受鞭觀耕臺

薔薇洞口花如織洞裏神仙天上還人世於今仰安石莫敎長自臥東山薔薇洞

荷花能紅更能白荷葉如蓋復如錢郎君欲聽采蓮曲試向西池夕照邊荷池

山林種栢自幽事仙家結屏尢可憐何時攜酒共深酌應得飛花到綺筵栢屏

道州月巖天下奇君家月竇未應私他年共飲秋峯下乞與淸光照酒巵畱月峯

天臺石梁跨煙起鴈蕩飛泉繞磵鳴雨餘防杖獨行防試聽泠泠琴瑟聲通泠橋

石磵泠泠流碧水桃花片片泛靑春漁郎莫信放舟入此地元非世上人花源

山腳磯頭日日來閒情眞對水雲開持竿不是求魚者寄語沙鷗莫浪猜釣磯白沙景暘七十二峯浮五湖崦西山水賽蓬壺輞川金穀聞人說薜茘園中卽畫圖薜茘園

髙棟層軒勢若飛夜臺冥漠掩泉扉昔人行樂今人憶秪有空梁舊燕歸思樂堂

山生花石石成山幻出峯巒幾牖間不是五丁神斧鑿何緣三島便躋攀石假山

空明池水映朱樓秦女吹簫在上頭夜半素娥開寶匣一輪明月掛中秋水鑑樓

仙家軒館極淸幽疏竹千竿翠欲流自有冷風驅郁暑翻疑長夏似深秋風竹軒

太湖花石玉玲瓏更愛芭蕉弄晚風坐久一亭云影亂綠陰浮動酒杯中蕉石亭

綠墅風和暑气淸東菑農作喜新晴食力豈慙徐孺子登臺親課隴頭耕觀耕臺

宻葉繁枝結洞房萬紅千紫鬭春妝莫敎一日無歌舞錦繡叢中醉幾塲薔薇洞

艸閣陰陰俯碧沙淸池綠水出蓮花風欹翠蓋翻珠露日射紅衣暈防霞荷池

編蓬爲戶栢爲屏黛色蒼蒼四序淸蔣逕不除無客到閉門終日艸經栢屏

峯形如月影參差霧縠冰輪隠半規不用班姬將扇比秪疑張尹畫蛾眉畱月峯

泠泠山磵響松風絕壑云深一徑通此去赤城知不逺石梁天上掛飛虹通泠橋

春盡淸溪泛落花中湖別自有煙霞武陵未必如西崦雞犬桑麻邑萬家花源

片石湖心作釣磯投竿終日坐忘歸得魚沽酒磯頭醉臥看靑天白鷺飛釣磯後學袁袠謹書於逍遙逰

陸師道

陸子傳松林髙士圖並題【紙本小掛幅】

淸風松下來泠然充兩耳安坐不爲動明月涼如水白雲杳無聲萬籟從此起師道

愛此靑松間遺音尋太古惜無知音人空林誰與伍攜琴坐松下不彈自揮麈文嘉題

五粒松含萬壑聲靑山隠隠日初沈那知今古興亡事盡入幽人手底琴顧徳育

晚風初起颯如秋千尺長松翠欲流紗帽葛衣涼似水不須箕踞與科頭徐士義題

陸五湖秋山攜捲圖並題【掛幅嘉禾汪氏藏】

紅塵擾擾滿人間十日應無一日閒羨卻茂林蒼壁下獨攜書卷對靑山嘉靖甲辰臘日師道作

陸尙寶雲松圖並題

寫松靑雲裏佳色藹成暮松作不老枝人比長年數孫克

孫雪居竹圖並題

一片瀟湘翠若浮數竿蕭瑟倚寒流何人覓得西下六月閒聽風雨秋爲懷荊汪丈寫雪居孫克

外錄

瑚网云此贈余大父者又有椿萱芝石圖爲壽

陸治

陸叔平天香書屋圖並題

五領秋靑瘴欲消尉陀城外瑣岧嶤金鵝油暖花爭發玉兔宮寒葉未凋明月自吹靈隠粟白雲誰誦小山謡天香莫怪誇君采曽躡仙人上漢橋陸治

陸包山雪後贈友圖並題

雪深一尺彊堂階盡埋沒赤腳踏層冰誅茅覆庭植笑殺竈下儂耽奇甚成僻雪後作此爲友人易薪覆花漫題俚語陸治

叔平山水並題【二幅】

萬宇結靑蓮一柱三江合日月先到扉煙霞遲明發變化生雨雲恍惚見開合泠然覺理顧問不能答陽城陸治

林臥忽經載相隨惟白雲芳陰閒度影馴鳥狎成羣擕席山仍合裁杯月自分何能同調者相與弄天文包山子包山子春城疊嶂圖並題

西來疊嶂擁春城出郭徐看島嶼明極目遐瞻靑未了側身髙俯綠初平晴巒云淨空潭影長谷風疏散鳥聲笑拂當年題勝防靑山畱得飲中名嘉靖壬子仲夏包山陸治

陸叔平疎林峯谷圖並題

天朗秋髙風气淸虛疑逺籟動疎林憑闌極目俯千里把酒澄懷時一吟淡暎逺峯冝落日倦依長谷想歸禽圖南正好搏雙翼脫骨逍遙違素心陸治

叔平仿大癡山水並題

雞聲茆屋午靄靄墟煙白市散人迹稀山空翠猶滴陸包山春意圖並題

駿馬繡障泥紅塵撲四蹄歸時何太急日照杏花西包山秋思圖並題

千山秋寂寂萬木葉蕭蕭詩思誰能領歸鞭人過橋陸叔平石湖雪圖並題

石湖一夜雪朱扉暎玉開無人賦黃竹惟見越王臺叔平烹茶圖並題

茗碗月團新破竹鑪活火初燃門外全無酒債山中惟有茶煙陸治

陸包山天池仙館圖並題【汪氏鑑藏】

采眞瑤島學飡霞洗髓天池煉嵗華還指西峯靑可攬彩雲和露擁仙家

叔平杏花白頭翁圖並題【汪氏鑑藏】

翠幕羈狂性聞儔每獨驚風雲徒長翼霄漢正懸情不識上林好還同出谷鳴翛翛頭上羽疑是伴愁生右壬午在陳湖館中作回首已五十二年矣陸治

山禽只恐春狼藉恨向東風愁白頭壬申秋仲陳柱題

包山沙暖睡鴛鴦圖並題

匹鳥本來雙交棲情自香日髙春正暖天逺晝偏長懶性迷花醉驚魂逐絮狂不知憨態劇煙水逝茫茫陸叔平錦浪鸂圖並題

池上交花鏡裏妝韶華輝暎彩鴛鴦風前湛露蒙蒙濕濺入儀毛錦浪香包山陸治

包山松枝喜鵲圖並題

春風海屋開華宴手縛蒼龍到席前乘子西池問王母桑田滄海定何年包山陸治

包山子粉紅茶花練雀圖並題

舌冷風前鳥心香雨後花美人初睡起含笑隔紗叔平雛黃花影圖並題【汪氏鑑藏】

風掉紫薇落雨催靑蕨齊山春夢熟囑爾莫輕啼包山子畫並題【凡十二幅】

繡壁摩空落日低遙攀木末聽天雞奔流觸石飛晴雪倒掛懸崕萬仞梯

疏林暎雪見江峯萬疊橫奔走玉龍況是晴光開晚照落霞酣葉錦玲瓏

雪積溪橋行路難蔽天樓閣鎖重巒長途日暮西風急猶爲梅花勒馬看

松下寒泉落翠陰坐來長日澹心溪頭定是仙源路開徧桃花正可尋嘉靖戊申八月旣望包山陸治花邊何防酒家邨竹閣沈陰半掩云滿地夕陽山徑仄樵歌隔塢水中聞

疊翠岧嶤倚碧空靑娥髙髻出瑤宮防風忽動前溪影山館盤云舞鏡中

一川落影明霞色萬里蒼茫錯錦紅鏡裏乾坤乍明滅疎林遙島盡秋空

翠壁飛泉下急湍谿亭艸閣鏡中懸楓林如錦憑欄外一片晴峯鏁澹煙

匝塢連坡十里濃緑陰深防小橋通平岡宛轉仙家近云復山重何處逢

緑樹敷陰翠荇香扁舟十里下橫塘白鷗飛去靑山暮落日唱歌煙水長

山齋髙控懸蒼壁自有芳云時捲舒百尺水簾遮不斷月明空負夜牕虛

晴嵐云淨空潭影長谷風疎散鳥聲笑拂當年醉題處靑山畱得飲中名

包山山水並題

慿江絕地芙蓉起飛閣攢空玉蝀斜席上山河虛萬里掌中指防十洲花包山陸治畫並題

緑樹沈沈翠藹浮遙山雨過白雲收江深艸閣銷煩暑靜倚虛欄聽急流錢谷題

叔平畫並題

離離楓色動髙秋逺黛橫空一抹浮我欲舲任超忽浩歌沿月臥滄洲包山居士

罷釣吹蘆管江風裊髩絲此聲人不解惟有白鷗知西村題

陸叔平桃源圖並題

樹樹桃花春雨香武陵何防問漁郎湖山表裏如圖畫洞口煙霞天一方

包山子贈筠如畫並題

淇上瑯玕落防淸影消墨礙萬緣輕他時五蘊俱亡後赤腳風梢頂上行包山陸治爲筠如禪師作

陸包山紅白牡丹圖並題

芳園爛熳百花枝白白紅紅各有時冶葉娼條均造化和風甘雨入華滋老夫觀物逍遙地小筆分春竊弄私日日不妨偸展捲擾人蜂蝶竟何如

包山緑牡丹圖並題【汪氏鑑藏】

新裁魯縞竊靑藍幻出宮妝別樣看髩妥湘云渾莫辧脂凝猗竹映姿寒若從帝子當華防好向秦樓並倚闌縱有年新協律誰將淸調曲中彈

叔平西府海棠圖並題

翠羽朱鈿虢國妝曉來新沐露華香何如馬上東風面蹴踘歸來帝子旁包山陸治

東風吹墮胭脂淚散作妖花一樹丹可柰五更淸夢斷杜鵑聲歇雨絲寒陳履端題

錦城二月剪春霞斜倚東風酒力賖舞罷昭陽人不見新妝輕嚲碧蟬紗顧聞題

包山梅花圖並題

夢轉羅浮月二更夜寒風力損花神不禁羌笛鄰家起吹落庭前幾片春

陸叔平海棠圖並題

明妃扶醉打毬回斜倚東風笑未開仙仗欲臨魚鑰啟六宮齊擁綘紗來

叔平蛺蝶花圖並題

蛺蝶枝頭逢蛺蝶相看應是此花身金屏合舞俱迷酒錦拍吹香總近人

陸包山黃薔薇圖並題

輕韶和露染新黃醉日含風暗度香最是月明新雨後一番膏沐一番妝

叔平玫瑰花圖並題

翠羽成叢玉作花露杯香防紫流霞只愁一笑傾陽蔡況說相逢衞玠車

陸叔平芙蓉圖並題

交頸鴛鴦並蒂花碧江相映錦成霞天南水盡云無際管領秋光一鴈斜

包山玉簮花圖並題

碧葉團陰約素英何如寶髻玉釵橫當年化作雙飛燕猶是釵兒未死情

叔平葡萄圖並題

一架瑯玕翠蔓長秋風吹露壓銀牀珠影光寒凝玉液冰盤香細綻瑤漿

陸包山丫蘭圖並題

客有贈我丫蘭開有奇花與憑虛無日不賞酒次隨其品質防意處乃卽賦之積成八絕因圖以爲贈嘉靖甲子七夕包山治

嘗聞東海仙崖種若个分攜西畹香細數花枝參造化卻因奇偶辧陰陽其花出自廣南兩義一花各成奇偶

不與秋蘭並九英仙葩二八自天成祗緣無力禁香重幻作防支駕玉莖毎莖十六花花各一義

新裁魯縞袗秋衣肌骨冰瑛酒暈防獨立嫣然風自舉低回翻學舞容璣心帶防紅迎風舞動

亭亭浴露立西淸淡薄秋容幻態輕獨有檀心禁不得一庭香思動蜂嬰直幹玉立露下猶香

玉防稜稜應節分枝枝柔玉紉香雲凝妝擬待三更月露染生綃六幅裙花枝應節六葉叢生

方宜輕翼竊靑黃制得霓裳稱淡妝香抱幽懷嬌不語含情渾欲待迎將瓣若輕綃防帶靑黃

瓊漧冰義蘂玉容緗枝香魄引玲瓏分明月下歸環佩恍似羅浮夢裏逢弱帶下垂花英若佩

三尺丰標髙髻妝兩行釵玉一匳香朝朝擬待煙屏展徐攬輕羅上畫堂葉過三尺花多曉發左右平分外錄

瑚网云余初得一幅細入者是此復得一幅冩意者詩只六首起句云廣東梁中捨遺我

陸叔平爲事茗寫壽圖

外錄

書畫舫云叔平曽爲事茗冩壽圖布景尢異落筆精防以較生平漫興之作眞天淵矣此本今在陳氏

陸包山茗外幽賞圖並題【絹夲小掛幅靑緑雲山澗泉奔防林間逸士瀹茗髙論】

茗外寄幽賞琴中饒濮音一音灑毛骨萬象開靈襟蚓竅戰水火月團破璆琳餘音與遺味優矣澹心包山陸治

艸緑江南興已催月團今復試新裁知君再著春山屐虎阜岡頭帶雨來嘉靖壬子友人攜琴過訪試雨前茶作此後二十三年早春復與同試陸羽泉重題乃萬曆乙亥三月三日也而余已八丙七辰矣書此以紀嵗月陸治識

陸叔平春和眾芳圖並題【絹夲中掛幅淡色丘壑靜嘉花樹明媚山樓松逕人物悠然洞口停舟髣髴桃源之境】

春和眾芳啟風塵復靖嘉華景與時防歡悰情彌加心逺地亦偏邱園賁幽遐閒門閉白日中有桃源花淸時謝簮組朱顏注丹砂豳風啟春筵庭除茁蘭芽白華藹玉樹緑酒傾流霞素心多至人觴詠成天葩欵欵繼晨夕悠悠邁年華道在惟所惇期頤安有涯嘉靖丁巳元旦後學陸治題上陽湖先生

錢谷

錢磬室梅花鐘馗圖

【款書】庚午臘月廿又四日冩錢谷

英風蓋世正气近眞民間柱石先朝直臣虹飛寶劍邪不敢臨百千妖厲化爲空塵悟因弟子贊

錢叔寶樊川詩意圖並題【入細靑綠山水汪氏鑑藏】

南陵水面漫悠悠風緊雲輕欲變秋正是客心孤迥防誰家紅袖倚髙樓己丑冬十一月旣望寫樊川詩意錢谷

右樊川詩意宋顧大中曽於南陵巡捕司舫子臥屏上畫此詩意而人不知其名未甚賞譽後爲人具眼者竊去乃更嘆息磬室因仿其意作此遂爲精絕天啟辛酉春湯玉林共文氏萬壑松風持來俱有顧硯山印記余家玉鑲椰盂亦鐫硯山山房愚父子遂得二畫與盂供一室恍身在顧氏玉館不獨樊川詩意也汪砢玉識

磬室蠶桑圖【汪氏鑑藏】

【款書】甲寅二月十日冩錢谷

夜被深功藏蠢動碧筐火暖起眠時題詩勸爾加餐葉四月吳民要買絲文嘉

春到柔桑葉漸肥傾筐髙疊露華歸金刀切罷蠶眠起翹首迎人似訴饑彭年

錢叔寶秋山髙隠圖【紙夲水墨小幅】

之罘先生與先君子交最久最暱此畫在蕩口舟中所作忘記嵗月欵識今先生仲君養誠兄攜以示余乞識其眞余小子敢於佛頭上著糞耶此畫細宻初非潦艸思致深逺步武衡翁全非本色第今耳學輩動以無款爲歉百方覓彷佛贗書者補其名眞本有之大爲之防污政不知唐宋名筆何嘗有款南宋馬逺父子於竹根石隙細書小字俾快覩者一時不可得至於松雪大癡始濫觴云耳卽先君子此畫模索可知卽無款將屬之何人哉養誠兄幸善藏之勿輕示耳學俗子可也萬曆庚申仲秋廿二日允治題

吳門顧元方氏家藏

項元汴

項子京荊筠圖並題卷

荊筠圖乙丑秋七月王穉登書

入林聼擊竹選地靜班荊龍淵慧空上人持素索余繪荊筠圖爲友人世賢汪君而徴其別號者遂並題一聮以呈手眼云墨林項元汴寫於攖寧庵

余家季父畫蘭竹樹石頗妙絕至山水間亦佳勝然求完璧甚難惟此卷墨气筆法俱自有神當入元鎭孟端堂奧矣是或緣慧空上人之請而荊筠翩翩典雅足可重之謂耶荊筠其寶之萬曆癸巳八月朔日項徳裕識

芳洲一水長種竹繞滄浪不雨朝常暝非煙夏亦涼采枝爲杖紫裁籜置冠黃試待花成實靑冥下鳯凰伯谷王穉登

憐君防筆寄滄洲煙雨瀟瀟滿紙秋何日當擕葛陂杖禦風還作渭川逰淩虛張鳯翼

翠葆揺風鳯尾分秋聲萬斛隔聞庭除石友兼花客日日相看對此君吳門周善繼

蕭蕭風雨滿滄洲帝子淩霄玉佩秋雲散楚天今夜月田君好共此君逰神卿蔣元龍

一派湖州畫裏詩娟娟風篠兩三枝今朝汶水防前雨正是龍孫長籜時董其昌【此詩見白陽畫冊今朝作朝來】先子愛荊字世賢別號荊筠山人弱冠時與慧空慧鑑大洲竹堂定湖諸方外逰同識子京公是捲其初購之者也後更求子京作愛荊圖仿趙伯駒成靑綠山水款云墨林子項元汴爲孝友汪君寫不知者俱疑非子京本色焉萬曆丁未夏華亭蔣神卿過訪畱款三宿臨別次伯起韻題卷至丁巳春董太史宰來吾家鑑賞書畫亦題卷後數十年間得諸名流爲先子增重誠快事也不意崇禎戊辰春遭內外艱營殯事典質古玩是捲並周服卿號圖被友人彊作媵物愛荊圖爲盛氏所覩竟蹈前轍未幾餘力索玆軸歸歷癸未初夏凡十六載矣此友忽持二卷來欲易余唐六如山水姚云東畫菜及六幾雙繡帨余與兒淵惟其意而莫違遂復還舊觀庻不致平泉失守遺憾千古防防中或亦禪寂諸老宿之力歟龍惕子汪砢玉識於韻石齋

墨林畵並題

磴轉懸崖石松聲雜澗淙

香嚴居士畫並題

石路少經過山云自來去爲問髙人居更在幽深防外錄

瑚网云二幅久在凝霞閣先君與項氏蘭臺曁長公酉山相善並仿梅道人洞庭漁父墨荷蘭石及所書髙士傳俱遺之餘爲友人乞去者不少

項徳新

項又新仿大癡山水並題

云過釣防峯疑吐石瞰桐江水自灣信手拈來竟誰是神遊子久富春山仿大癡筆項徳新

復初墨竹圖並題

桐陰洗硯墨生香又道淸閒又道忙忙裏閒情人不識一枝風篠破愁腸爲玉水兄寫徳新

又新竹圖並題【汪氏鑑藏】

興到不知風起防自有秋聲湊筆來

項復初墨梅圖並題詞

憶昔黃昏一枝淸瘦有懷如隔但覻寒梢仍標凍蕋慣曽相識去年折損低枝尙兀自敎人憐惜鶴氅尋蹤蹇驢踏雪何須金勒右未開

明珠斛量粉肥紅綻欲試新妝晴日初烘多情含態漏泄馨香一春消息難藏掩芳唇欲吐衷腸未許蜂知還嫌月缺倚徧回廊右將開

瓊脂勻搭酒暈香肌韶華一霎皎皎庭前低低墻外疎狂繞匝曉牕對鏡慵妝見翠羽嘈嘈輕壓纎手簮花折枝驚起池塘睡鴨右盛開

凋謝南枝雨淒風緊毎恨來遲水驛煙波壽陽嬌頞一任紛披還愁靑子催期又早是羌笛聲悲待等和萬花俱後才信逢時右開殘

補之有梅花卷上有栁梢靑四詞予作此枝追和其韻似玉水兄郢正弟徳新

項又新墨荷圖並題【焦墨濃淡成花葉是冩生中最得意之筆】

嬌花迎露發翠蓋逐風狂短櫂菱歌防淸溪水殿香無痕秋水映簾櫳翠蓋輕柔弄曉風誰道江淸能醒酒碧波終日照防紅日華題又新畫

外錄

瑚网云項君復初爲墨林公第三子博雅好古翩翩文墨閒與余契厚有年毎過余齋頭或趺梅根話月或躋松巓語風或移燈寫石影或剪燭辧花色揮毫染素忘倦余亦時詣其讀易堂出所藏書畫玩好鑑賞不休意甚洽也不意癸亥冬日余自北還項君已謝人間世矣爲繹韻唁之云鬥酒無從共論文廿年雅誼付斜曛黃金臺去空還我白玉樓成竟召君詩卷曾題梅上月畫圖猶帶竹邊云堂畱讀易看多構莫嘆人琴不再聞時展其小阮孔彰爲余作鴛社圖念斯際正欲補繪未盡景致恨不卽促之與墨荷諸幅俱畱不朽佳迹可勝山陽之感

宋旭

宋石門西方三聖逰戱園林圖並題

無量壽佛勢至觀音眾生慈父誓願深應機廣度悲智同心或逰池沼或戱園林隨順根器善誘規箴上智了逹中下沈吟再諭再攝咸使歸欽一卽一切萬象森森一切卽一互顯互臨長河酥酪大地黃金惟心惟佛過去來今天池發僧祖【卽宋旭】

景西居士天臺圖【小幅】

【款書】萬曆壬午臘月八日宋旭作

夢遊同汝坐莓苔瀑布懸崖萬丈來夢裏瀑聲還撼夢不知眞个到天臺送編通逰天臺作陳繼儒

徐渭

徐文長寫生十二圖並題卷【紙夲髙九寸長一丈六尺水墨寫生十二筆气俊逸墨光鮮潔如見握管大呼時】

漱老墨謔【橫書紙夲引首】鵬飛處人

一墨牡丹飛白竹

墨防嬌姿小綘勻箋中亦足賞靑春長安醉客鞾爲去踏沈香亭上塵

一杏花

道人懶爲著色物偶施小茜作嬉防人言杏花可摘賣掛向街頭試買不

一荷花

肥甘座上不須查濃醴筵中可少茶鵝鴨街頭差免俗鏡湖大葉數莖花

一玉簮

老夫一掃秋園卉六片尖尖雪色流盡用邢州沙萬斛未便琢出此搔頭

一菊花

身世渾如拍海舟闗門累月不梳頭東籬粉蝶閒來往看冩黃花過一秋

一芙蓉

荒沼芙蓉寫一枝卽令憔悴不勝姿文君賣酒成都日獨立壚頭無侍兒

一芭蕉

種芭元愛淥漪漪誰解將蕉染墨池我卻胸中無五色肯令心手便相欺

一墨石水仙

自從生長到如今煙火何曽著一分湘水湘波接巫峽肯從峯上作行雲

一梅花

曽聞餓倒王元章米換梅花照絹量花手𨿽低貧過爾絹量今到老文長

一玫瑰

灑墨爲花醉小樓甜香已覺入淸喉何因摘向金陵去短橛長丁泛茗甌

一山茶

聞道昆明池水東四時都賞寶珠紅世味長穠不長久所貴鶴頂紅雪中

一螺殻蒲艸

眞珠螺肉殻僊藥虎須蒲

文長徐山人不特中郎以爲有明一人也當日沈靑霞君曰自某某以後若干年不見有此人武進唐先生亦謂殆輩吾後今去山人八十八年矣山人嘗自言吾書第一詩二文三畵四則花艸竹石其旁溢者然余見三集逸稿及手鈔散帙動多題句所云世間無事無三昧老來戲謔塗花卉又云不求形似求生趣根撥皆吾五指栽豈固如登州蜃樓邪此卷杏花玉簮菊水僊蘭玫瑰花載三集荷獨朶芙蓉淺色牡丹詩載逸稿余若梅花用元章換米事茶花用昆明事略與集同而另爲一首芭蕉句差減於集虎須蒲止五言二句見鈔本而集中有賦客彊余畫十六種花者有賦余作花十二種者皆七言古詩又有賦畫百華捲與史甥題曰漱老謔墨者玆則冩十二種各題之而標以漱老墨謔別爲一卷而玉簮詩老人作老夫玫瑰詩畫裏看花不下樓作灑墨爲花醉小樓無因作何因小有同異文人渉筆往多類是於是書與詩與畫具此矣文則備已未梓本行事詳於自銘畸譜及陶袁兩傳宜考鑑也辛酉書示勝吉於漱藤阿重山瑒【紙夲裴捲後】

王問

王仲山聽秋圖並題【汪氏鑑蔵】

萬木森森起翠濤一道懸泉如瀑布小橋盡日聽秋聲忘歸迷卻來時路仲山王問寫

子裕山水並題【小掛幅】

幽泉未出山潛與元气結淒霏散爲雲谷口薜衣濕王僉事俸鶴圖並記

嘉靖戊申王仲子疏歸寶界山閒居十四年矣一日偶坐松下忽有孤鶴從西南來集松頂鳴舞終日乃去諦視之乃予向所俸鶴哀其窮而縱之者予惟天地間物各欲自遂其性予昔俸之𨿽甚寶惜終非其性玆處海嶠上下寥廓飛翔自如已無復人間世矣來集松頂豈有意故墟哉因圖此書俸鶴田記於左俸鶴田舊名爰居處於魯東門祀以太牢祀以鐘鼔而爰居弗樂何也以己養飬之也然則鶴可俸乎有官則有俸鶴有官乎禮曰考其弓弩以上下其食鶴有職事乎其食可上下乎鶴產於靑田翔於紫蓋啄東海之鱗食鉅野之粟時乘雲气逰太虛淩倒景逍遙鳴舞於無何有之鄕將偕鳯毛而獻瑞齊鵬運以圖南也今鎩其羽內之欄中儲田粟日給數合盛以甁盎漉以淸泉而食之食則得矣吾見其循墻而走不勝悲也命童子縱之三月翅成鶴飛去仲山王問識

仲山木筆花圖並題

中郎宅裏花滿庭辛夷花發玉分明素色幽香比君子謝家珍樹何如此主人愛花世莫論酌酒邀賓夜未已十二欄幹淸露漙此花猶稱月中看僊姝淡掃蛾眉細聽徹玉簫騎白鸞歸剔銀燈寫花影龍尾鳯翰幽事並髹幾橫披白霧綃春睡朦朧喚花醒仲山王問寫於崇文館

沈士蘭

沈士蘭凝霞閣圖

【款書】甲午夏日爲愛荊先生寫

城南髙閣枕湖頭繡栭文璫映碧流石榻漫陳霞作幙湘簾半捲月爲鉤敲詩午夜驚牛斗對客花朝罄鸕鷗不必然藜奇夢醒一聲長嘯落滄洲梅癡道人周履靖

日照君家近水樓層櫨曲折宿煙收天香桂子當落霞影蘭蓀倒檻流壁上畫圖皆晉宋牀頭彜鼎盡商周懸知閒夜茗鐺暖岸幘端爲看月畱元雅髙松聲

莫謂幽棲逺市防知君心逸地應偏臺空夕照禽聲洽簾捲朝陽樹色鮮四顧雲霄新气象一屏圖畫舊山川翻嫌作賦悲王粲只合賡歌大有年野濱王復元

倔佹雲起五湖東稽古幽歡曲檻中毎弄翠樽先月上暫拈碧篆忽霞蒙春城楊栁屏閒緑秋水芙蓉鏡裏紅更有髙齋得淸賞品題奇石興無窮澄甫沈瀚

聞君髙閣市南頭畫棟朱甍曲檻幽晝信春風吹簡帙夜容明月上簾鉤仲宣此日空懷賦庾亮當年漫倚樓肯許一樽同笑傲貧家亦典驌驦裘存素葉應時

聞君饒逸興依水築岑樓捲朝霞勝牕披夜月幽登臨無俗駕詞賦盡名流余愧繩樞子閒時許暫逰耕巖散人王淑民

石隠稱髙尙岑居逺俗氛檐前兩湖水牕裏一牀云滿壁惟圖畫充梁亦典墳只應詩酒客可與閣霞羣秋潭智舷

書畫彚考卷五十九﹤子部﹐藝術類﹐書畫之屬﹐式古堂書畫匯考﹥

欽定四庫全書

書畵彚考卷六十

刑部左侍郎卞永譽撰

畵三十

明

周之冕

周少谷愛荊圖捲【圖作山水服卿所絕少者】

愛荊圖【王伯谷八分書引首】

愛爾田家連理枝相看應詠鴒詩懸知弟勸兄酬處伯氏吹壎仲氏篪張鳯翼似愛荊先生春風棠棣紫荊花酒滿金樽花滿霞相看好共宜男艸應使君前席上誇王穉登似愛荊先生連理枝繁拂碧紗深深杯色映紅霞何因鐘得平生愛重感田家再合花陸士仁爲愛荊先生題隠幾先生南郭居薫罏筆格伴琴書鳥聲細碎話不了花面低徊笑欲舒奇石漱泉呈透漏古藤纏樹掛盤紆小齋淸祕多眞賞何獨荊枝愛有餘汪愛荊先生博古大雅有雲林金粟之風特表出之李日華

張龍章

張古塘愛荊圖捲

愛荊圖休休居士申時行爲愛荊詞丈書【行艸書引首】

【欵書】萬曆戊戌初夏日寫似愛荊先生古吳張龍章柴門無俗駕客至坐班荊不信壎篪異時聞詠鴒爲愛荊先生題張鳯翼

庭前花發曉霞連露濕丁香紫玉鮮自遇田家兄弟後穠芳開處有人憐陳叔祼

庭中栽得紅荊樹翠葉離離長自花欲與壎篪同感慨至今珍重若田家吳門周善繼

駘蕩春光上翠防枝間累累綴芳菲願如連理壎篪樂不爲風煙防紫衣長洲陸士仁

昔聞孝義屬君家頃覩名圖誰敢誇獨步徜徉堪作主幽然時對紫荊花梅墟周履靖

孫枝

孫叔逹愛荊圖捲

愛荊圖【伯谷行書引首】

【欵書】辛丑仲春爲愛荊先生寫孫枝

荊花日日好相依爛漫葳防勝紫防名樹年年人共醉不妨佳客到荊扉王穉登爲愛荊先生題荊山一片玉無瑕溫潤從來君子誇山人執徳心相比豈止春庭一樹花陸士仁爲愛荊先生題

外錄

瑚网云捲內張伯起卽書前詩後有賡題者未盡錄

蔣幹

蔣虹橋臨池合作圖並識

夫書稱魏晉畫擅宋元此人人知之至於書中有畵畵中有書人豈易知哉徐道衝乃臨池家而好繪事持眞賞齋法帖命余仿臨池合作圖余愧非眞畫者第朝昏盤礡敗筆盈簏年逾八旬粗知畫道與書通耳三吳蔣幹乙巳初夏識

丁云鵬

丁南羽三大士像【紙夲中掛幅水墨三大士相好荘嚴庭柏桫羅蒼然交防】

【款書】乙巳夏日佛子丁云鵬敬寫【書左角下】

丁聖華溪山煙靄圖捲【紙本長丈許髙七寸水墨沙漵平逺林巒交錯煙雲中板橋茅屋參差隠見筆意直與仲圭盂端伯仲】

谿山煙靄【書圖首】壬辰獻嵗人日寫於泠然閣聖華居士云鵬【書圖尾】

吳東生

吳中翰自韻子小影

【款書】萬曆庚申花朝筆

心如止水背如斷山挺若髙岡之松淸若幽谷之蘭家聲可以映冰潔友誼可以締嵗寒是將佩陸離之劍豈止戴進賢之冠者耶陳繼儒題

是耶非耶千川一月非耶是耶銀杯成雪如此气韻胡不寘諸巖壑之中蒼茫獨立瞻者知爲玉潤而水空吳東兪彥贊

石有玉水有珠方頤偉度山海儲行徐徐動於於春風泛襟蘭气舒不佻不銛材徳俱是將爲造物者以滋以殖令之夷猶快懌於福澤中而莫之可圉竹懶李日華

夜光讓瑩止淵遜靜丰下其儀我知義勝藻瓊葩而見榮悅椿枝之髙暎伯玉近與手只浮溪逺將名競且艸以淩煙竚鴈王之題姓姚士粦【瑚网原本手只下注像露一手余鮮昆季八字】

瑩然如玉湛然若水古貌文心恬澹素履口絕雌黃胸酣經史山澤茝蘭廟廊簠簋亶其然乎愷悌君子社弟趙璞贊

防然自重自家珍友誼兼之學古人世上若當生李白安知君不作汪倫社僧智舷贊

丰其頤漱六藝之腴也艮其背載徳輝而承之也鼎彜竹素志千秋也渾爾圭角去爾城府飲人以和也潛矣而躍息矣而摶扶揺我終不敢謂子爲山澤之臒也珂雪李肇亨贊

豪逰南北徧友天下士而奇傑締盟故君之度特廣博綜圖史尙論古賢聖而物色商周故君之趣特髙閱歷世局至風雲百變而聞見不驚故君之弢特淵於爍哉玉韞山輝而居則閒閒出則炳炳者乎社弟髙孟超題

昔錢鏐鎭吳越尊賢渴士使名畫工二三十人在沿江號鸞手校尉伺北方士子流移來者咸寫貌以聞擇淸俊富厚者用之胡嶽方渡江畫工以貌奏鏐見之嘆曰面有銀光奇士也卽時召見今武英祕史吳君東生爲先公及余傳小照眞三毫妙伎當今鸞尉也余時花甲半余眉公諸名宿尙品題太過迨丁卯東歸公逺始知余之風雲百變矣噫余非銀光面安能應圖索駿耶姑對影仰天而一笑古癡今迂尊拙人識於無營齋

李日華

李君實仿黃大癡山水並題【汪氏蔵】

石流有激湍溪魚無滿尺鉤餌久不施持竿自標格竹懶仿子久富春山圖並題卷

雪消春水動涵光凍栁垂枝未破黃不信滄江有詩句富春山下問漁郎竹懶寫於澹然無營齋

李太僕仿梅道人筆意並題

溪山醒雨天地夢老夫狂吟喚未醒慿仗歸來江上鶴浮雲衝破見疎星積雨中仿梅道人日華

竹懶翁秋崖霜樹圖並題

松屋吹煙朝一縷自吟風雨重陽句意中景物落空寒防筆秋崖寫霜樹片雲忽墮東陽堂收拾溪山入縑素瘦笻倚壁何所爲手削藤枝作談麈日華

李君實雲裏漁竿圖並題【掛幅淺著色】

矗天霞柱領東南漱雪飛來下急灘渾俗有時還逺俗直從雲裏弄漁竿癸亥收燈後作

竹懶翁畫並題

春虫簌簌撲紗修竹庭前啼曙鴉昨夜空階墮明月幽人驚起嗅梅花竹懶翁

李肇亨

李防嘉江幹七樹圖

【款書】癸亥暮春爲玉水親家寫李肇亨

披來疑是竹林圖落落人間幾丈夫枝拂南天礙斗極影聮楚澤動江湖昔董北苑有江幹七樹黃子久諸人皆爲之各出意態不必肖也今玉水拈爲畫題余因爲詠之日華爲玉水親家

李珂雪杉靑送行圖並題

疊鼓津亭晚浮槎霄漢長還應有淸夢時一到滄浪癸亥初夏奉送玉水親家北上李肇亨

珂雪雙松芝石圖並題

雙擎晚翠停仙葆細浥幽香結紫芝弟肇亨奉壽玉翁姻兄

董其昌

董宰舟次城陵磯畵並題

畫家以天地爲師其次山川爲師其次以古人爲師故有不讀書萬卷不行千里路不可爲畵之語又云天閒萬馬吾師也然非閒靜無他好縈者不足語此噫是在吾輩勉之無望庸史矣乙巳六月舟次城陵磯寫因臨吳眞人書其昌

思翁山居圖並題

饑食松花渇飲泉偶從山後到山前陽坡軟艸厚如織因與鹿麋相枕眠董其昌

董宗伯仿倪迂謹細筆並題

王弇州謂倪元鎭設色山水止二幅余見吳門老僧亦有其一予鄕宋光祿所藏嘗有三本皆謹細有筆墨聊一仿之世所傳皆寂寥取韻類杜權耳丙辰秋董宰寫

董文敏巴陵舟次畵並題

米元暉作瀟湘白雲圖自題雲夜雨初霽曉煙欲出其狀若此余從項晦伯購之毎有所如擕以自隨至洞庭湖舟次斜陽篷底一望空闊長天云物怪怪奇奇一幅米家墨戱也自此毎將暮輙捲簾看畵捲覺所將米捲爲剰物矣自荊江至巴陵連宵雷雨震蕩濤聲澎湃若有龍欲挾舟而去者今日甫意定遂親筆墨董其昌思白仿郭熙筆意並題

湘江上奇云大是郭河陽雪山其平展沙腳墨沈淋漓乃似米家父子耳古人謂郭熙畵石如雲不虛也時常荊校士歸爲寫此並題董其昌

董華亭小景並題

舟中擕趙伯駒春陰圖趙文敏溪山淸隠圖王叔明靑弁圖倪雲林春靄圖南渚圖黃子久二幅馬扶風鳯山圖共十幅皆奇絕因作此小景記之戊午七月廿五日望三塔灣其昌

董文敏仿楊升沒骨圖並題【絹本小掛幅靑緑小山叢樹卓孤亭於下純以朱碧渲運嫣然新靚遂無前人】

唐子云紅樹秋山飛亂雲仿楊升沒骨圖董宰【書左角上】董思翁仿闗仝筆意並題【紙夲中掛幅用焦墨作列嶂橫塞幅間下截古木空亭卓越蒼莾壓倒荊闗矣】

倪元鎭有獅子林圖自言得荊闗遺意余故以闗家筆寫元鎭山恨古人不見我耳董宰【書右角上】

董宗伯風軒水檻圖並題【絹本小掛幅淡色平岡列岫村樹山家細艸春流筆致淹潤作家士气兼而有之】

風軒水檻壓春流一帶平岡艸木稠心喜應門差解事只容漁父得相求董宰畵並題【書右角上】

陳繼儒

陳仲醇天池圖並題

春當三月鳥聲忙栁浪參差麥浪涼此日吳閶好風景僧廚十里焙茶香白石山樵寫並題

眉公仙人看奕圖並題

綠髮丹臺坐結廬長松側仙客未通名對奕不相識云來棋局暗云去分黑白獨有雪髯猿旁觀無怖色陳仲醇題大士像

音旣能觀色亦可聽此何以故耳目無性一根反源六根常定陳繼儒

璩之璞

璩君瑕湛泉圖並題

鏡臺澂澈碧天同千丈飛流百道通湛似層冰融大壑皎如寒月印秋空贈湛泉上人璩之璞

侯懋功

侯夷門南湖禪捨圖並題

春晴野寺緑陰濃蘭槳湖南碧水通竹淨房櫳開士榻花深臺苑梵王宮防風僧晝鐘聲徹落日山門塔影空自愛禪棲同惠朗一方新月在幽叢樵溪山人

闗思

闗九思園林秋色圖【絹本中掛幅淡色靑山紅樹水檻逶迆賓從防觀秋光渲染】

園林秋色【書】癸亥秋日寫於浴龍池館闗九思【書右角上】米萬鐘

米友石江鄕夜話圖並題

吏事仍山澤淸樽臥白雲譚夜欲半波浪寂無聞米萬鐘書於帆影閣並畵

王生

王生沈啟南小像

防生見我精神熟照寫今吾瘦於竹問年初及六十人享世渾無半分楅一味耽農百不便門前湖水漲低田饑來讀書不當飽靜裏安心惟信天風茆雨壁溪堂破貧賤生成貧賤過隠服還勞郡守遺私篇或辱尙書和艸木當衰那復眞紙間坐上兩逰塵是非非是都休辧聊記明時無用人周自贊

無名氏

摹蕉池積雪圖捲

右蕉池積雪云者海昌句曲外史張伯雨得漢銅洗後得白石樹木蕉其上置之洗中因有是名夫蕉所眞有者池則洗爲之亦有者積雪則以白石爲之似有而實無者無非眞無有非眞有故曰有無相形伯雨其眞知道者歟寫圖賦詩伯雨首倡羣公和之僅存劉師魯二篇以之成捲元社旣屋伯雨亦亡流散而去爲吳江村叟周氏所得遺什華蓋洞隠者饒介之錄焉其捲今屬余世姻陶君文式文式博雅好古裝褫愛防又付善畵者摹寫於冊俾余志本末伯雨師魯之作在捲不錄余追和伯雨一首乃書之作社中諸老宿之介治元年十月朔日嘉禾姚綬書仙人銅洗不復見翰墨淋漓天粟零蕉生池上有新緑雪滿嶺頭無故靑追和淸詩聊適興苦求遺捲亦勞形何如瀹茗洗喉吻帶月分江入大瓶云東史

好事品題成小巧古來風韻未凋零仙人掌上一團碧摩詰圖中四序靑靜對栽培供坐嘯懶敎磨洗是忘形何當月下仍招我贈子中泠水滿缾文式以書來滁陽索和其所謂蕉池捲者詩成逾年來未有以寄之者余還乃得觀其古卷固不敢題前詩文式彊之旣不得已書之捲尾而又書是冊者非區區本意哉治庚戌春仲呂防識長稍羅展翠云屏曽聽燕山夜雨零何處蕉池緑雪色也畱詩句落丹靑筆端造化空裨世眼底風花浪肖形誰寫西湖淸气味一枝香露浸銅缾嶺南林光

門前雪花大如手庭下百艸皆凋零陶君何從得此本芭蕉雪裏仍靑靑峭防自存堅白操嚴寒不損孤髙形丹靑誰是王摩詰便欲輸君玉膽缾嘉善周澤

曉起支頤靜倚屏蕉池生意不敎零皚皚雪積云根白颺颺風翻露葉靑我向吟邊偏得趣誰於物外卻忘形一般淸味亭臺上絕勝梅花浸玉缾新塗蕭子鵬

人間芭蕉葉最大雪花一沾無不零云何池上數片葉戴雪不減天家靑乃知仙翁有幻術山骨偸來化形何當掬取九霄露洗根供上琉璃缾王淮

大化洪罏孰眞宰範金削玉紛飄零雙魚傳來漢家洗孤鳯飛墮仇池靑花層六出本無象秀聚三奇眞有形重煩摩詰作詩畵小杓分淸歸硯缾姚江魏瀚

樹濕雨初過天靑雲已收主人尋友去門掩一山秋一木

北京五城坊巷圖【凡十帙朱砂大靑界畵宮闕官署橋梁街術市肆人物車馬及夜防鋪司柵隘毎幅地分各署小楷金汁字末附昌平山陵圖自嘉靖止】

出像京師五城坊巷胡同集序

京師古幽薊之地左環滄海右擁太行北枕居庸南襟河濟誠所謂天府之國也我成祖文皇帝遷都於此以統萬邦而撫四夷爲萬世不防之鴻基予見公署所載五城坊巷必錄之時俗相傳京師胡同亦書之取其大小逺近采葺成編名曰京師五城坊巷胡同集附載京師八景古迹山川公署學校苑圃倉塲寺觀祠廟壇墓闗梁皆以次具載於集分置五城排列坊巷又爲總圖於首披圖而觀京師之廣古今之迹了然於目視如指掌使京師坊巷廣大數十里之外不出戶庭而可知庻五城胡同浩繁數千條之間一舉目而畢見均各備載編集克成繪畫爲圖以永其傳云時嘉靖庚申孟春竹坡張爵序【按張爵系宦寺】

釋道衍

姚少師竹圖並題卷

永樂六年夏五月餘因病不出獨坐於壽椿堂之南忽想長洲舊業之竹歸心油然而生也故作短梢並詩以紀其事云

翠葉防拂水雲淩霜勁節不同羣荒村寥落無人防誰謂茅庵有此君初八日午前書姚廣孝

北地風髙捲塞云【闕】沙吹起鴈成羣客邊偶寫龍孫譜忘卻江南有此君長洲戴冠次少師韻正徳辛未季春上巳日

壽椿堂上玉帶翁忽思故園寫秋風枝枝葉葉妙筆法湖州笑老將無同故園平安有誰報風吹不到長安道何如手把瑚枝歸去江南弄釣絲沈周

誰寫江南一片雲淸風瀟灑不隨羣少師自得空川趣獨憶虛心披節君長洲沈傑次原韻

貌取湘篁入畵圖醉中拈筆墨糢糊斑斑寫到闗心防曽有湘妃此淚無邑人吳一鵬

何防移來半畆云秋風蕭瑟嘆離羣僧家空學元無竹偶向禪牀寫此君沈濤

百尺喬枝上拂云東風艸木豈同羣我公曽截簫韶管奏向虞廷答聖君郡人顧福

維摩示疾隠蒲團閒寫江東翡翠竿想嘆故棲歸未得朔風吹雪滿長安唐寅

瑯玕挺挺拂荒雲林下秋風伴鶴羣鳯輦不知何防去九疑空望泣湘君天童懷讓

淸午坐深館荒涼惺故廬故廬不可卽寒梢竟何如拈毫寄幽想恍然見扶疎淋漓一枝裏思溢千畆余誰能把淸玩什襲眞璠璵對此後百年風情儼其初斯人起遺慕夢寐與躊躕楚煙雜湘雨題詩正愁予義興杭濟

玉堂學士東坡翁瀟灑墨竹生秋風海內流傳至今惜異世少師無乃同少師之身本法報【法身法報僧家說也】局促彊置靑雲道寄心澷作荒山枝髙堂煙雨吹如絲杭淮和前石田韻

淇園稚子已成翁翛然落紙生淸風百嵗山門畱玉樹墨防猶與當年同平安浪說無人報而今野外猶能道莫遣吳儂歌竹枝愁邊雙鬢易垂絲漕湖錢貴

看竹無由返故園午墨沈灑香防釣竿澷有滄浪興恐負天邊雨露恩沐陽伊乘

煙雨瀟湘隔水雲眼中淸趣更無羣少師本是虛心者獨對淸風寫此君永新胡錦輅

維摩眞性在淸寒寫出瀟湘碧玉竿欲返故園歸未得秋風先報客平安古吳張珍

我朝少師圓頂翁鳯凰池上寫淸風油然歸思生筆底彷佛似與江南同一枝寄贈不望報至今浮落姑蘇道我來借看摹一枝禪榻茶煙在鬢絲姚哲

玉帶曽聞侍五云空門今日有誰羣閒過方丈觀遺墨灑灑淸風佀見君長洲沈源

道冷謙

冷啟敬蓬萊仙奕圖捲

外錄

皇明異人錄云武陵冷謙字啟敬永樂初寓居南京落托不羈或云任太常協律郎日在酒家賖飲飲輒無度至醉乃已積劵不能償爲酒傭迫索乃於其家壁上畵一門令傭入其中云有物可償傭不之信謙先入傭隨之其中積錢如山謙令傭負數十緍而出後內帑失錢官令察之迹知酒家所盜逮捕法司鞫之執稱謙之所使復令捕謙謙已遁去追執之略無難色從容就道時忽不見使者呼之或應於岸傍或言語於舟次或端坐如故使者無如之何乃懇告曰先生無累我謙曰我自見皇帝汝輩苐無憂將至京師謂使者曰入朝見上可沽一壜飲我使者從之謙一吸而盡索水滌瓶因舉足入瓶口並身沒焉使者方驚呼之仍應曰汝輩可擕此瓶復命使者不得已乃持之而往上怪之令使者呼之應不輟聲又令眾呼之亦連應不絕乃碎其瓶復令各執呼之無一脫者後歸人云謙從丹陽來疾行如飛衣衫沾濕吐舌不下捕者逮至其家但空室而已見壁上畫一舟舟中載妻孥已長往矣余嘗見蓬萊仙奕圖捲乃張邋題後云蓬萊仙奕圖者龍陽子湖湘冷謙所作謙武陵人字啟敬龍陽其號也中統初與刑臺劉秉忠仲晦沙門海云逰無書不讀尢防於易及邵氏經世書天文地理律曆以至眾伎皆過之至元中秉忠入拜太保參預中書省事乃釋業儒從逰霅川與故宋司戶參軍趙孟頫子昻於四明史衞王彌逺府覩唐李思訓將軍畫頓然發之胸臆遂效之不月餘其山水人物窠石等無異將軍其筆法傅彩比將軍尢加纎細神品幻出由是以丹靑鳴當時淮陽遇異人授中黃大丹出示平叔悟眞之防頴然而悟如已作之至正間冷君已百數嵗矣其緑髮童顏如方壯不惑之年時值紅巾作亂君避地金陵日以濟人利物爲念方藥妙用如神天朝維新君有畫鶴之誣隠壁仙逝則君之墨本絕迹矣此卷乃至元六年五月五日爲余作也吾珍藏若連城之璧而未嘗輕以示人今余將訪冷君於十洲三島恐後人不知冷君胸中丘壑三昧之妙不識爲眞仙異筆混之凡流故識此特奉遺元老太師淇國丘公覽此卷則神淸气爽飄然意在蓬萊之地幸珍襲之且以爲後防云時永樂壬辰孟春三日三丰遁老書又有三丰印章云書畵舫云古之名流韻士有不事畫學而偏饒畫趣者如唐之李林甫宋之蔡襄晁無咎勝國冷謙皇明徐有貞祝允明往往而是林甫山水精妙見髙詹事詩句蔡襄工書畫頗自惜不妄爲人作見歐陽公墓志無咎閒居濟州金鄕葺東臯歸去來園自畫爲圖並書記其上冷謙讀書學道嘗畫蓬萊仙奕捲大類李思訓徐有貞亦有秋山圖自賦詩句題之筆力極其豪放今藏吳中一大姓允明曽臨大米雲山捲後有自書自防不特瀟灑出塵兼得烘鎖之法善乎鄧椿之言曰其爲人也多文𨿽有不曉畫者寡矣其爲人也無文𨿽有曉畫者寡矣若文湖州之晚靄橫看其間山水樹石兼有王維闗仝筆法此又從墨竹一派而恢擴之無足多異勝國詞人以詩賦名家者往往兼工書畫如張羽徐賁陳植陳惟允等問學之外各以山水著聞此尙防方之內者也獨冷謙以世外髙眞而其仙奕捲丹靑特立一世政如王謝家子弟自有一種風致耶

道張復陽

張南山山水

外錄

瑚网云余弄鳩車時見先荊翁齋閣懸山水二幅云以墨灑之而成爲張復陽筆復陽當湖人業儒棄去從朱艮庵學道妻亦爲尼善詩工畫仿吳仲圭蒼郁淋漓喜作雲水逰止金陵朝天宮與尹蓬頭爲侶復擔書住余杭洞霄宮凡廿年丹就還裏南宮有司建一枝堂棲樓以居之治三年復陽八十有八矣竟尸解去仙樂滿空香气經月不散舉棺甚輕至今以鐵索懸堂後如空器焉思白董老嘗見此畫曰仙眞遺迹不可不珍祕也

女仇氏

杜陵內史靑鳥傳音圖【絹本靑緑山水人物大軸】

聞說瑤池羅列仙種桃結實成千年仙緣不隔人間世仙籙時令靑鳥傳翰林女弟閨中秀弱冠周郎宰【闕】後好逑方作百年期一鳯孤飛失其偶靑春三復栢舟詩晨昏泣對𦇤褓兒鉛華不禦謝膏澤金石矢心中不移屈指於今四十載男婚女嫁嬪風在須知緑髩未全星尙見桑田變成海髙秋八月明婺星瑤空仙樂聞廣庭應是一籌添甲子緑云五道迎三淸金光獻壽來瑤島玉潤稱觴祝難老定知繩武在寧馨淸門計日綸音表右靑鳥篇爲恆嶽世兄賦壽周母沈太夫人六十長洲張鳯翼

外錄

瑚网云此杜陵內史爲吳江沈夫人作也萬曆甲寅秋餘卽從彼防周氏得之時吾家方具慶故去其詩焉先是有仇氏著色白衣大士像無論相好莊嚴而纓絡上堆粉圓凸宛然珠顆燦燦吳郡丹靑閨秀志稱其能畫綽有父風信哉乃又云律之女行厥亦牝雞之晨也意其以善繪春宵祕戱動盈千幅耶然聞其孤潔獨防日惟焚香鼓琴滌硯揮毫不與夫偶六如居士所謂閒來寫幅靑山賣不使人間造業錢者則志贊云粉黛鐘靈翺翔畫苑仇媛慧心內朗窈窕之傑哉蓋女手見稱僅僅水墨斯稱丹靑獨擅者與張伯起詩今已另裱

女頓喜

頓瑤英春江花月社圖

秦淮一帶水故是玉樹新聲陳梁佳境花月春江夜猶爲吾輩勝塲而無柰殺風景者徒起騷人之一唱三嘆也時萬曆壬子秋餘訪馬氏湘蘭舊館登其樹石之巓慿老姬人指防板橋故事云祠部恐廢纒頭不難毀數百年之佳麗今且移花無地著月無宮矣吳友羽南因作步院曲余和云試向藏鶯山子看斜陽流水斷橋酸若言歌舞繇斯罷何不香消院院殘自是與兪羨長諸君品藻今古平章風月主盟冶城可眺防而曲中鄭如英冦文華沙宛在輩咸能淋漓白練裙不讓桃根桃葉有靑溪泛月諸作至癸丑春集靈谷梅花塢鳯臺杏花村有瑤陰防業合前韻語總標之曰春江花月社得頓姬瑤英約略破墨成圖絕勝纎纎初月上鴉黃海棠花下合梁州也於板橋乎復何恨封禺香史汪砢玉記於珍珠河捨

外錄

瑚网云西來卽舊曲頓喜至乙卯秋尙爲余作蘭竹飛白石便面

女薛素素

薛素君水仙圖並題

幽芳小小剪輕羅玉面檀心气韻多好與避風藏繡箔天寒不遣試淩波素素

誰將種蘭手寫此春風枝軟碧翻裙帶輕紅暈口脂蝶來沾粉膩云動妒芳姿恰恰愁人處紛紛防髩絲竹懶李日華題薛素筆

薛素花裏觀音像

薛姬能挾彈調箏鳴機刺繡又善理眉掠髩人間可喜可樂以娯男子事種種皆出其手然花繁春老後人情不免有綠陰靑子之思姬無可著力今又以繪法精寫大士代天下有情夫婦祈嗣此又是於姬已分上補一段大闕陷也乃歡喜以贊曰慧女春風手百花指端吐菩薩現花中自結眞實果日華

外錄

瑚网云靑樓中善繪事者先素有金陵馬湘後素有閩中林雪更有迹渉靑樓而實閨防者爲徐氏安生安生爲余作六君子圖儼然雲林再現苐恣情不檢竟蹈魚機覆轍明月照積雪徒賦百韻於秋郎前視素君之若洪度七千頂菖蒲冠也大徑庭矣彼不生此好手誰爲憐才至此極哉噫

女黃介

黃皆令南軒松圖並題【單條】

南軒有髙松直上數千尺柯葉長靑春年齡自綿歷崇禎辛巳春日寫並題農黃媛介

黃媛煙水疎林圖並題

雨外煙疎翠已成逺山如黛轉分明髙柯自振秋風色鳥下滄江水正平辛巳冬日寫似汪老夫人博笑黃媛介

外錄

瑚网云丹靑之在閨秀類多隠而弗彰萬曆癸卯冬仲得山陰範道坤氏仿倪迂山水覺淸淑之气果鐘於婦人時有吳興老儒女小字瑞丸解琴理能寫山水竹石張元長以扇請之爲寫澹雲疎樹置一艸堂其下頗得空山無人之致題云問奇人去後寂寞子云亭女後不知所在天啟初寒山趙文俶著色花蝶艸虫爲沒骨圖極蘊借風致未幾琉璃管碎厥女號子惠六法傳母氏無柰佳人命薄成霜飛愬也乃近日此道中在武林有葛無奇侍禦家姬李因山水寫生俱擅長而松陵盛澤有楊影憐能詩善畫余見其所作水仙竹石淡墨淋漓不減元吉子固書法亦佳吾禾若卜馧蕙金淑修輩頗有林下風然不及皆令旣嫺詞章復精翰墨也彼郵怨唁梅諸作時致珠玉於內人詎意吾家廣陵散絕猶幸皆令爲吾淸瑤傳略不啻眞眞畫幛其來乎

明人合卷

沈石田王理之合作梅竹圖並題

平生有眼厭桃李但托梅花是知已小橋初春帶淺水靑鞋布襪從此始看花嚼蕊冰雪中淸浹肺肝香沁齒歸來拈筆弄淸眞淡墨依稀春繞指花光補之今不作我欲師之竟誰是橫梢的歷寄疎略自我意爲聊爾耳正如北人煮牀簀筍味澀澀舉其似理之嫌我太艸艸斜補竹枝成玉倚要知君子徳不孤勿謂畫圖而已矣昆山士人多畫梅與王理之論其用墨太重殊失淸

雅是有累於梅矣因短縑在幀史徳徴從容謂曰淸雅果何似丈人當示一梢與梅出气何如遂妄弄此筆理之亦作錯刀數葉閒於疎防仍題之以贈徳徴治甲寅嵗端午日沈周

陸叔平丁南羽贈吳溪陽山水合卷

陸叔平溪山餘靄圖

【欵書】辛丑二月陸治爲溪陽先生寫

吳溪陽先生者新安人其所居裏名溪南先生遡流結廬因以溪陽自號嵗辛丑吳門陸叔平作溪陽圖貽之迄今癸未先生下世且十年所矣其長君惟明復匄邑人丁生補圖於後常挈之旅橐中時一寓目不勝太行白雲之悲惟明與逰多一時名流競爲詩歌題贈而不佞爲記其顚末如此是嵗重陽前一日江都陸弼書於白下長幹裏石字庵中

溪山不可見展捲見溪山溪山雲霞色是君世外顏竟陵鐘惺獲觀於林茂之藏林館敬題時甲寅正月十一日

丁南羽谿陽圖

【欵書】癸未秋日丁云鵬寫

返照上髙林虞淵自寒沍祗隔一溪云日聽潮音度長幹釋洪恩

蕭蕭谿上風吹老一楓樹遼陽鶴不歸荒云泣秋雨勾吳兪防

憨頭陀句恍惚竹橋上深林扶鳩杖【其丁元薦長孺詩未錄】康虞先生擕此卷北逰余得題識其上今八年矣乙卯與謇叔重防此中再請披閱已乃復康虞曰君圖不忘先孝也何幸得嗣君雍侍側因樂而書之萬曆四十三年十月遂州鄭芬識

外錄

瑚网云崇禎戊寅冬仲獲觀此卷然包山尙有溪石圖文徴仲書溪石記爲新安吳氏作乃康虞謇叔俱與余有舊見圖如見其人也

吳延秋給庵圖文文水肇林社圖合卷

給庵圖偈捲並敍

吾崇廣福寺有彬上人者邑之沈氏子生而儁偉長慕空宗年甫二十餘卽探歷諸山訪參知識務求證悟未少閒息邇者崇福寺野雲禪房啟演經期請延四方名徳而彬亦與焉有首座近玉禪師乃先師玉芝老人之上足也風儀閒雅宗敎該通一時同門罕出其右彬乃傾心師禮事之咨詢法要朝夕無怠禪誦之暇復手書圓覺經一部以爲佩帶持習之資玉師知是法器屢決所疑儲以印可遂爲更名曰明宗字之曰了義蓋取圓覺一經之防抑以冀其永荷天池之正法也曩因白蓮寺南詢本禪師贈以給庵之號毎欲結庵於天池之側以爲依棲之所而海印居士𨿽爲廣其說矣然天池支派尙未之能悉爰索余圓偈用表而出之乃爲之偈曰

曽聞長者創祗洹多劫勤求結勝緣八部天龍常擁防世尊說法顯眞詮自從大敎來東國財法兩施無閒惑爭似沙彌出世心少年學道徧參尋尋師不憚山川杳幾防瞻依窮論討聞昔天池闡正宗毎恨無緣一快逢但得此心能了悟誓使羣迷咸濟度慇勤久禮讚空王天與良緣遘此方此方髙防皆尊宿座上髙僧稱近玉語嘿幽閒儼玉芝信是當年親執持執持芝老歸常定復引兒孫聫慧命傳法須慿嗣法入巍巍龍象得僧彬歌貝泠泠容濟濟直下印心期爾始好從圓覺證心空得本何愁末未通事理雙融眞不二曹谿一脈天池是天池法脈鎭長流流徧天涯潤不休普願眾生霑一滴慧眼頓開明歷歷祗今正法陵夷久知爾妙年能抖擻粗糲衡茆須適意修行不在莊嚴地卽看當時須逹孥黃金買地若爲圖何如棲息林泉下擬作天人師丈夫旹嘉靖乙丑秋七月望日景西居士祖書於文喜道塲

吳延秋給庵圖

開秋玉衡指於太白水天晶瑩浩渺余俯仰區中頓覺塵霽喧息偶從泖上乘扁舟訪我景西居士於語溪芝溪之間適居士飯僧薦母名徳雲集厠法席之左有法彬上人者僧相具足梵唄朗暢緇儀楚楚煥如翚如一眾屬目眞叢林之鸑鷟也居士謂余曰此上人妙齡精進數數親近老宿將來安所量也願假一言以品藻之堅翼其白行如何余辭曰古人目擊道存固不當斧鑿混沌以防其眞也明日上人介居士請於余曰南詢本禪師標貧子以給庵之稱未竟其說敢乞片言使朝夕顧名思義何慶快如之積念久矣幸無嘿嘿爲也余曰子欲聞給庵之說乎昔須逹長者財富無量藏庫充盈從一國土至諸國土凡貧窮伶仃顚沛罔賴者隨其所須恆滿其念非獨一世之劫爲然緣其宿植徳本以致生生充裕博攝困乏遂有給孤之名由是根熟願酬正值釋迦如來出興於世布金買地建立精舍普供三寶人天尋憶往念獲證初果豈徒然與子旣以給庵爲號豈能萬一如須逹長者之布施乎曰無曰子已知無尙當有進於彼也且財法二施法施爲上彼之財施𨿽永久輒能潤澤人間枯槁其視地上應化大士能以種種珍寶積滿三千大千世界及普徧恆沙國土又當云何大抵財施之資益也有封法施之化導也無盡又況住相有得之布施與不住相無得之布施大相懸絕不可算數譬諭子誠能發大願立大誓以悟爲期無負此巍巍堂堂之道貌則一經行一習觀一慶讚一一如法使見之者輒生歡喜心而消其塵慮又終必能荷擔如來一段大事續諸佛慧命其爲布施不旣多乎則子與余逮景西居士永爲大乘伴侶矣毋竊自諉曰住於給孤園給庵爲號不爲分外也無復俾人誚予曰大言詹詹不應以大海納於牛迹蒲團之上善思惟之是爲給庵說嘉靖甲子中秋之吉海印居士方道成書

文文水肇林社圖

余始事佛延公主肇林公兄事珂公同受天池衣鉢余因公紹介逆珂公其徒正觀明宗徳欽從珂公至公亦紹其徒文溥文徹文言文濬與俱來至郡中則自如徳昻郊勞如禮會祖意自唐昌至凡十有二人分席而居諸法眾皆供役余在告屏迹谼中珂公不得余俱相期結夏以待旣就席日講楞嚴經於是洪吉明理以下百餘曹以聽法至眞海覺辧以下十餘曹以修供至縉紳學士至者則方定之詹東圖陳仲漁方獻成方君在方羽仲鄭夷吾程子虛吳無懷吳延秋吾弟仲淹仲嘉山人則吳仲足余病閒始得問法珂公至人寂然無思公雅言自思惟入思之不得猶必蓄疑而通焉醫者以藥藥善矣不而螫身以售惡用藥爲不得而疑視不瘍而螫等耳珂公謂否不不藥惟至人能長者宜未及此瘍而內蘊不治將深卽不深瘍如故也發而決之瘍乃已譬之精舍業已歷堂皇窮奧阼無問入門垣以外曽未得其門猥云居其宮而有之則臆說耳何以故無入故也善乎洪範有言思曰睿睿作聖夫非左劵乎哉寂然無思則聖者事余謂諸佛無法法在遺經中世絕學從心開我佛土法惟心造爲得其宗彼直將以無思爲知無見爲見開宗蓋自此始末流乃復挾小知操獨見愈益支離惡門而鑿壞惡苦口而設醴何爲者也珂公謂經以筏諭利渉將必由之亡楫則筏不前宗是矣故則有毒門則有樞潰毒運樞宜無不濟長者獨窺要眇猶不離乎文辭棄楫中流取辦一葦抑或系筏川上而蹻足以求前皆誖矣余唯唯蓋將自無知無見者求之防詔趣行不得請竊念斑白且至柰何捨無礙而就不堪兩公語余有身爲患一也善則以不堪爲無礙不善則以無礙爲不堪蓮出污瀆不濯而芳蓬生麻中不扶而直長者蓮也豈必擇地而宜吾儕猶有蓬心願無忘此防耳眾曰善隆慶四年七月朔日毘師曼室著

東林淸絕地西土蔚藍天列幛千山合羣峯四望全宰官捐淨土長者布金錢辟地依靑障開池種白蓮招尋來惠逺放逹任陶潛說法窺三昧談空證四禪慈云三伏度法雨一幢傳象外淸涼界山前水月懸聽經馴慧鴿施食下饑鳶寵命徴安石文章老惠連未須論去住同結上生緣宗公爲妥山法師弟子余兄首事肇林延妥山說法則宗公與俱宗公能詩善顏魯公書不佞則以沙門惟談心印求證果以此爲兢兢宗公所以務者得無在外乎不佞望宗公者深故爲綴數語如此藥師汪道貫書

三月蓮花社同禁雲水足空瓢自汲泉敝緼深懷玉露頂夜經行拾枯午炊粟牽纒笑返余何日忘拘束荊南山中人員珂

肇林社中送慧空禪子歸語溪兼簡同參石門居士曹源一宿覺今子復何如聽經來白社洗鉢臨淸渠妄銷眞不立六解一亦除夜參忘壁觀晝臥學空書論心千里外彈指三月餘涼飈動歸思白雲生郊墟卓錫語溪日先逹故人廬肇林幻居子祖

中丞初結社緇素百人來慧逺遇斯度東林見復開鳥馴分石供花雨說經臺自媿陶元亮聞鐘駕未鐵珠道人王仲房

齊代余華剎明僧舊艸堂【闕】居寧有劫閱世自無量靈气千巖紫慈陰萬木蒼行持空寂往何防不淸涼慧空上人避暑之棲霞吳門謁予索贈言漫綴司勲皇甫汸書【前有文五峯畫又宋石門爲化儀作少室圖】

外錄

瑚网云彬公一字化儀又號慧空克振宗風傍通翰墨與先君子最契合所遺手札有謝治西房種竹索素手卷題詠薦吳興周玉湖作畫皆韻事又一札云貧衲七八載居少室接見皆淸曠之士後歸梓裏復混常流恨不能卽去山中燒拆腳鐺煮菜度日不被世間籠系才是云云遂別赴雙徑出給庵圖偈諸捲遺先君先君嵗供白粲燈油凡十餘載又慧空之侶慧鑑系龍淵壽堂髙足善博古爲吾荊翁忘形交其逰峨嵋有諸名宿送行捲文休承項子京爲之圖焦弱侯陳眉公爲之記篇什甚繁亦老去歸先子毎松靈石畔展閱諸捲如對靑靑鬱鬱焉後余在東省遭艱被宵人罄齋頭物二上人所遺亦失去可勝悵悵然以法眼視之眞如露亦如電也

程勝袁源合作鐘山社圖【歙人程勝字仲奇號六無作墨山水吳門袁源復著色人物可稱雙美】

竹林人也鐘山侶也流風餘韻正可想見而吾輩且萍聚焉同調爲期素心相照遂於萬曆癸丑秋半望日盟雞壇首約以課功箴過無浪謔無俗靡繼定以五閱日一社主人備應用文具花枝茗香作淸供友則自舉子業外詩文書畫琴奕鑑賞惟意所之是日遂集棲賢館其煙格泠泠步三絕之品而憑幾潑墨者爲羊闗程仲奇冰襟月懷翛然據石撫流霞者是岐山姜還朴淸臞鶴骨落落穆穆古色撲眉展螭牋記勝者系淳安應紱說劍風生抽琴云逸防髯倫騎鶴客非蘇之朱君石耶淵淵獨坐奕奕畫龍奇致則潤州吳汝廷咄咄逼人矯矯繡虎英標則瑯琊王伯厚蕉陰桐影間設繩牀淸簟坐隠寂寂手談丁丁乃海上沈仲虞與分水何楚珍也若予又何知亦盤白石兮挹秋色而已至髙山流水沈思忽往木葉脫石气淸抑永丰潘俊甫松風一榻閒煮玉茗以品翠歡紅濯濯自喜實茜涇王綸仲風蘭雨菊對以玉人翩翩臨池擬文簫古歙吳澹林耳外有香徑美人遮遮掩掩倚侍兒弄臨砌花故六曲蔣夜來乎是昔之賢祗七今之儔過十要亦各極一時之致以適其適初不沾沾江左防塵而供白眼淸談曰此鐘山而竹林者也繡水盟余汪砢玉紀於秦淮之止晉齋

李長蘅宋比玉合作山水圖並題

君畫蒼蒼帶雨松我圖冉冉出雲峯他時相憶還開看雲樹平添幾萬重李流芳題

文衡山潘太倉合摹李龍眠蓮社圖【絹本中掛幅著色山水人物匡廬一防儼然未散圖中人名金汁書】

【欵書】正徳十五年庚辰九月衡山文徴明太倉潘明合手摹李伯時蓮社圖【金書右方】

李元中蓮社圖記【文徴明書裝詩堂原文見伯時本圖下不錄】

周臣陳祼吳振山水合卷

第一周臣北泉圖意【絹本長二尺五寸髙九寸淡著色松下蕭齋一人兀坐北軒觀泉聽竹幽致爽然】

【款書】姑蘇周臣寫北泉圖意【書左角上】

第二陳祼仿石田秋溪新霽圖並題【紙本長三尺五寸髙一尺淡著色紅樹蒼云秋山溪閣細路臨江一翁曳杖入林最得元人遺意】

癸亥春王正月十又六日吾友張子璵兄訂過梅闗看燈因爲信宿之樂不謂雷雨逹旦竟日滂沛肩輿不能行徒有神往先是子璵嘗以佳紙索畫小捲遂呼童洗硯爲之走筆因憶啟南先生爲史明古寫秋溪新霽圖亦題癸亥燈夕作夫明古與先生交最稱莫逆當此良宵不把盞踏歌乃復屑屑以筆研爲事豈亦有所阻而借此以適情耶事固有千百世而相符者今日之謂也聊識數語以博子璵一笑云友弟陳祼

此卷乃癸亥春爲張仲玉作丁卯冬復爲琴臺潘翁得之附之伴竹【眞迹竹字下多伴字圏去】居捲後夫仲玉琴臺皆吾好友也畫之所托咸得其宜爲之深喜第惟五年之內人事之推移物情之變幻若河漢之蒼狗然又不覺增一慨也十月望祼重題

第三吳振仿大癡小景並記【紙夲長四尺許髙一尺水墨山樹逺近迷離一派煙雨連朝眞境】

山雨連朝流泉崩瀉攜扙溪邊聽松濤互響殊快人意因捉筆寫大癡逺峯矮樹茆檐沙瀨小景似稚修詞兄髙齋淸賞庚午重陽前二日安樂山中記事吳振【書圖尾】西士曼倩采桃圖

白麋駕霧作仙逰手摘綏桃過十洲依舊寄身金馬籍紫泥海吸總無求大西洋琍瑪竇所攜詩畫像俱蠟地重著色人物儼暎冰壺間是六法別傳異派今西士在漳南者以此爲生涯矣嘗見月上女圖佛光所攝處摩登伽作橫陳光景殊幻絕此采桃曼倩亦頗神彩生動余更有準提像則紙上設色不但妙相莊嚴抑亦寶光煥發𨿽吳道子運筆諒莫能過允宜冠亞墨利加也香光道者玉識

外錄

瑚网云西畫固足異乃國初楊萱以髹筆妙繪染凡屛幾器其上山水人物花鳥無不精絕卽古來名畫手莫能過也天啟初京師人家有彩漆酒盤四十面是萱所描沿邊多損剝鬻古者賈老售得因揭裱成冊葉如蕭字之移壁作齋也亦奇矣蓋萱能執藝事以諫至廷訊不撓其人故自超此𨿽逰方之內要與遊方之外同一化人妙用耳

書畵彚考卷六十

