畫學集成

六朝

論畫東晉顧愷之

畫雲臺山記東晉顧愷之

魏晉勝流畫贊東晉顧愷之

畫山水敍劉宋宗炳

敍畫劉宋王微

畫品南齊謝赫

山水松石格梁蕭繹

續畫品陳姚最

唐

貞觀公私畫史裴孝源

後畫錄釋彥悰

續畫品錄李嗣眞

山水論王維

輞川畫訣王維

唐朝名畫錄朱景玄

歷代名畫記張彥遠

五代

筆法記荊浩

畫山水賦荊浩

宋

畫山水訣李成

益州名畫錄黃休復

宋朝名畫評劉道醇

五代名畫補遺劉道醇

林泉髙致郭熙郭思

圖畫見聞志郭若虛

華光梅譜釋仲仁

畫史米芾

徳隅齋畫品李鷹

宣和畫譜

山水純全集韓拙

畫繼十卷鄧椿

元

竹譜詳錄李衍

寫山水訣黃公望

古今畫鑑湯垕

繪宗十二忌饒自然

松齋梅譜吳太素

寫像祕訣王繹

論畫

顧愷之﹐字長康﹐小字虎頭。晉陵無錫人。多才藝﹐尢工丹靑﹐傳寫形勢﹐莫不妙絕。時人稱其「三絕」﹕畫絕﹑才絕﹑癡絕。畫人嘗數年不點目睛﹐人問其故﹐曰「傳神寫照﹐正在阿睹之中。」又爲裴楷寫眞﹐於頰上添三毛﹐云「楷俊朗有識具﹐此正是其識具。觀者詳之﹐定覺神明殊勝。」喜嵇康四言詩﹐畫爲圖﹐常云「手揮五弦易﹐目送歸鴻難。」其事俱成畫學典故。著有《論畫》一篇﹐《魏晉勝流畫贊》一篇﹐《畫雲臺山記》一篇﹐均見於張彥遠《歷代名畫記》。本書𨿽收彥遠《名畫記》全部﹐但因愷之及宗炳﹑王微數文在我國畫史中地位特殊﹐且爲我國畫論中幸存於今的最早幾篇﹐故全部表出。彥遠於顧文之後按云「已上並長康所著﹐因載於篇。自古相傳脫錯﹐未得妙本勘校。」是愷之數篇在唐時已有脫訛﹐此後輾轉抄寫﹐又不知與彥遠所見出入幾何了。

《論畫》一篇系顧愷之對當時一些畫作的評論﹐時玄談之風正熾﹐月旦品第人物更是熱門。顧氏把「形」﹑「神」﹑「骨」這些品目人物的槪念導入人物畫中﹐自是應景當行﹐但對後世畫論卻產生了相當大的影響。

論畫

﹝晉﹞顧愷之

凡畫﹐人最難﹐次山水﹐次狗馬﹔臺榭﹐一定器耳﹐難成而易好﹐不待遷想妙得也。此以巧歷﹐不能差其品也。

小列女﹕面如恨﹐刻削爲容儀﹐不盡生气。又插置丈夫支體﹐不似自然。然服章與眾物旣甚奇﹐作女子尢麗衣髻﹐俯仰中一點一畫﹐皆相與成其艷姿。且尊卑貴賤之形覺然易了﹐難可遠過之也。

周本紀﹕重疊彌綸﹐有骨法。然人形不如小列女也。

伏羲神農﹕𨿽不似今世人﹐有奇骨而兼美好。神屬冥芒﹐居然有得一之想。

漢本紀﹕季王首也﹐有天骨而少細美。至於龍顏一像﹐超豁髙雄﹐覽之若面也。

孫武﹕大荀首也﹐骨趣甚奇。二婕以憐美之體﹐有驚劇之則﹐若以臨見妙裁﹐尋其置陳布勢﹐是達畫之變也。

醉客﹕作人形﹐骨成而制衣服幔之﹐亦以助神醉耳。多有骨俱﹐然藺生變趣﹐佳作者矣。

穰苴﹕類孫武而不如。

壯士﹕有奔騰大勢﹐恨不盡激揚之態。

列士﹕有骨俱﹐然藺生恨急列﹐不似英賢之慨。以求古人﹐未之見也。於秦王之對荊軻﹐及復大閒﹐凡此類﹐𨿽美而不盡善也。

三馬﹕雋骨天奇﹐其騰罩如躡虛空﹐於馬勢盡美也。

東王公﹕如小吳神靈﹐居然爲神靈之器﹐不似世中生人也。

七佛及夏殷與大列女﹕二皆衛協手傳而有情勢。

北風詩﹕亦衛手﹐巧密於精思名作。然未離南中﹐南中像興﹐卽形布施之象﹐轉不可同年而語矣。美麗之形﹐尺寸之制﹐陰陽之數﹐纖妙之迹﹐世所並貴。神儀在心﹐面手稱其目者﹐玄賞則不待諭。不然眞絕夫人心之達﹐不可惑以眾論。執偏見以擬通者﹐亦必貴觀於明識。末學詳此﹐思過半矣。

淸遊池﹕不見京鎬﹐作山形勢者﹐見龍虎雜獸。𨿽不極體﹐以爲舉勢﹐變動多方。

七賢﹕惟嵇生一像欲佳﹐其餘𨿽不妙合﹐以比前諸竹林之畫﹐莫能及者。

嵇輕車詩﹕作嘯人﹐似人嘯﹐然容悴不似中散。處置意事旣佳﹐又林木雍容調暢﹐亦有天趣。

陳太丘二方﹕太丘夷素似古賢﹐二方爲爾耳。

嵇興﹕如其人。

臨深履薄﹕兢戰之形﹐異佳有裁。自《七賢》以來﹐並戴手也。

畫雲臺山記

此文亦僅見於唐張彥遠《歷代名畫記》﹐其中文句難通處亦無由校勘。劉紀綱先生有數處校語﹐附於文內。

畫雲臺山記

﹝晉﹞顧愷之

山有面則背向有影﹐可令慶雲西而吐於東方。淸天中凡天及水色﹐盡用空靑﹐竟素上下﹐以映日西去。山別詳其遠近﹐發迹東基﹐轉上未半﹐作紫石如堅云者五六枚﹐夾岡乘其間而上﹐使勢婉嬗如龍﹐因抱峯直頓而上。下作積岡﹐使望之蓬蓬然凝而上。次復一峯﹐是石東鄰向者﹐峙峭。峯西連西向之丹崖﹐下據絕澗。畫丹崖臨澗上﹐當使赫乄隆崇﹐畫險絕之勢。天師坐其上﹐合所坐石於蔭宜。澗中桃﹐傍生石間。畫天師瘦形而神气遠﹐據澗指桃﹐回面謂弟子。弟子中有二人臨到﹐身下大怖﹐流汗失色。作王良﹝應爲「長」﹞穆然答客問﹐而超﹝應爲「趙」﹞升神爽精詣﹐俯盼桃樹。又別作王﹑趙趨﹐一人隱西壁傾巖﹐余見衣裾﹐一人全見室﹝應作「空」﹞中﹐使輕妙泠然。凡畫人﹐坐時可七分﹐衣服色彩殊鮮微﹐此正蓋山髙而人遠耳。

中段東面丹砂絕萼及蔭﹐當使嵃�髙驪﹐孤松植其上﹐對天師所﹝臨﹞壁以成澗﹐澗可甚相近。相近者﹐欲令雙

壁之內﹐淒愴澄淸﹐神明之居必有與立焉。可於次峯頭作一紫石亭丘﹝應爲「立」﹞﹐以象左闕之夾。髙驪絕崿﹐西通雲臺以表路。路左闕峯﹐似﹝應作「以」﹞巖爲根。根下空絕﹐並諸石重勢﹐巖相承﹐以合臨東澗。其西﹐石泉又見﹐乃因絕標作通岡伏流潛降。小復東出﹐下澗爲石瀨﹐淪沒於淵。所以一西一東而下者﹐欲使自欲﹝應作「然」﹞爲圖。

雲臺西北二面﹐可圖一岡繞之﹐上爲雙碣石﹐象左右闕。石上作孤遊生鳳﹐當婆婆體儀﹐羽秀而詳﹐軒尾翼以眺絕澗。後一段赤斫﹐當使釋弁如裂電﹐對雲臺西鳳所臨壁以成澗。澗下有流淸﹝當作「淸流」﹞﹐其側壁外面﹐作一白虎匍石飲水﹐所爲降勢而絕。

凡三段山﹐畫之𨿽長﹐當使畫其促﹐不爾不稱。鳥獸中時有用之者﹐可定其儀而用之。下爲澗﹐物景皆倒作。淸气帶山下三分倨一以上﹐使耿然成二重。

魏晉勝流畫贊

此文亦僅見於唐張彥遠《歷代名畫記》。劉綱紀先生以爲﹐本文全論「模寫要法」﹐與「魏晉勝流」無涉。遂疑《魏晉勝流畫贊》文章脫佚而題目幸存﹐又與後面論模寫一段文字相混﹐便成今日所見「名實不符」之《魏晉勝流畫贊》。其說甚是。但考慮原題相沿旣久﹐又無適當題目代替﹐只好姑仍其舊。

魏晉勝流畫贊

﹝晉﹞顧愷之

凡將摹者﹐皆當先尋此要﹐而後次以卽事。凡吾所造諸畫﹐素幅皆廣二尺三寸。其素絲邪者不可用﹐久而還正則容儀失。以素摹素﹐當正掩二素﹐任其自正﹐而下鎭使莫動其正。筆在前動而眼向前視者﹐則新畫近我矣。可常使眼臨筆。止隔紙素一重﹐則所摹之本遠我耳。則一摹蹉積彌小矣。可令新迹掩本迹而防其近內。防內﹐若輕物宜利其筆﹐重宜陳其迹﹐各以全其想。譬如畫山﹐迹利則想敷﹐傷其所以嶷。用筆或好婉﹐則於折楞不雋﹔或多曲取﹐則於婉者增折。不兼之累﹐難以言悉﹐輪扁而已矣。寫自頸以上﹐寧遲而不雋﹐不使速而有失。其於諸像﹐則像各異迹﹐皆令新迹彌舊本。若長短﹑剛軟﹑深淺﹑廣狹與點睛之節﹐上下﹑大小﹑濃薄有一毫小失﹐則神气與之俱變矣。竹﹑木﹑土﹐可令墨彩色輕﹐而松竹葉濃也。凡膠淸及彩色﹐不可進素之上下也。若良畫黃滿素者﹐寧當開際耳。猶於幅之兩邊﹐各不至三分。人有長短﹐今旣定遠近以矚其對﹐則不可攺易闊促﹐錯置髙下也。凡生人亡有手

揖眼視而前亡所對者﹐以形寫神而空其實對﹐荃生之用乖﹐傳神之趨失矣。空其實對則大失﹐對而不正則小失﹐不可不察也。一像之明昧﹐不若晤對之通神也。

畫山水序

宗炳﹐南朝劉宋時人。字少文﹐南陽涅陽人。善書畫﹐江夏王劉義恭曾薦之於宰相﹐前後徵辟皆不就。善琴書﹐好山水﹐西陟荊巫﹐南登衡嶽。晚年以疾歸江陵﹐凡所遊歷﹐皆圖之於壁﹐以爲臥遊。《宋書》入「隱逸傳」。謝赫評其畫「於六法亡所遺善﹐然含毫命素﹐必有損益﹐迹非準的﹐意可師效。」謝品第畫人爲六品﹐定宗炳爲第六。而唐張彥遠則以爲「謝赫之評固不足采」﹐「宗公髙士﹐飄然物外情不可以俗畫傳其意旨。」於九品中定爲「中品中」。《畫山水序》見於唐人張彥遠《歷代名畫記》﹐云引自宗炳「別傳」。「別傳」今已不傳。

畫山水序

﹝宋﹞宗炳

聖人含道映物﹐賢者澄懷味像。至於山水﹐質有而趣靈。是以軒轅﹑堯﹑孔﹑廣成﹑大隗﹑許由﹑孤竹之流﹐必有崆峒﹑具茨﹑藐姑﹑箕首﹑大蒙之遊焉﹐又稱仁智之樂焉。夫聖人以神法道而賢者通﹐山水以形媚道而仁者樂﹐不亦幾乎﹗余眷戀廬衡﹐契闊荊巫﹐不知老之將至。愧不能以凝气怡神﹐傷戉石門之流﹐於是畫像布色﹐構玆云嶺。夫理絕於中古之上者﹐可意求乎千載之下﹔旨微於言象之外者﹐可心取於書策之內。況乎身所盤桓﹐目所綢繆﹐以形寫形﹐以色貌色也。且夫昆侖山之大﹐瞳子之小﹐迫目以寸﹐則其形莫睹﹔迥以數里﹐則可圍於寸眸﹐誠由去之稍闊則其見彌小。今張綃素以遠映﹐則昆閬之形可圍於方寸之內﹐豎劃三寸當千仞之髙﹐橫墨數尺體百里之迥。是以觀畫圖者﹐徒患類之不巧﹐不以制小而累其似﹐此自然之勢。如是則嵩華之秀﹐玄牝之靈﹐皆可得之於一圖矣。夫以應目會心爲理者類之成巧﹐則目亦同應﹐心亦俱會﹐應會感神﹐神超理得﹐𨿽復虛求幽巖﹐何以加焉。

又神本亡端﹐棲形感類﹐理入影迹﹐誠能妙寫﹐亦誠盡矣。於是閒居理气﹐拂觴鳴琴﹐披圖幽對﹐坐究四荒﹐不違天勵之叢﹐獨應無人之野﹐峯岫峣嶷﹐雲林森眇﹐聖賢映於絕代﹐萬趣融其神思﹐余復何爲哉暢神而已。神之所賜﹐孰有先焉。

敍畫

王微﹐字景玄。瑯琊臨沂人。少好學﹐無不通覽﹐善屬文﹐能書畫﹐兼解音律﹑醫藥﹑術數。出身望族﹐早年入仕﹐初爲始興王劉浚府吏﹐因父憂去官﹐此後不就徵辟﹐常住門屋一間﹐尋書玩古﹐如此者十餘年。元嘉三十年卒﹐僅歲。南齊謝赫《畫品》﹝卽《古畫品錄》﹞與史道碩並列於第四品第三﹐云「並師荀﹝勗﹞衛﹝協﹞﹐各體善能。然王得其細﹐史傳其眞﹐細而論之﹐景玄爲劣。」有《敍畫》一篇﹐見於張彥遠《歷代名畫記》。彥遠𨿽評其畫爲「下品」﹐卻又以之與宗炳並提﹐以爲「皆擬迹巢﹑由﹐放情林壑﹐與琴酒而俱適﹐縱煙霞而獨往﹐各有畫序﹐意遠迹髙﹐不知畫者難可與論。」遂開後世評畫特設「逸品」﹑標榜文士之先河。

敍畫

﹝宋﹞王微

辱顏光祿書﹐以圖畫非止藝行﹐誠當與易象同體。而工篆隸者﹐自以書巧爲髙﹐欲其並辯藻繪﹐核其攸同。夫言繪畫者﹐竟求容勢而已。且古人之作畫也﹐非以案城域﹐辧方州﹐標鎭阜﹐劃浸流﹐本乎形者融﹐靈而動者變。心止靈亡見﹐故所托不動﹐目有所極﹐故所見不周。於是乎以一管之筆擬太虛之體﹐以判軀之狀畫寸眸之明﹐曲以爲嵩髙﹐趣以爲方丈﹐以友之畫﹐齊乎太華﹐枉之點﹐表夫隆準。眉額頰輔﹐若晏笑兮。孤巖郁秀﹐若吐云兮。橫變縱化﹐故動生焉。前矩後方﹐��出焉。然後宮觀舟車﹐器以類聚﹔犬馬禽魚﹐物以狀分。此畫之致也。望秋云﹐神飛揚﹔臨春風﹐思浩蕩。𨿽有金石之樂﹐圭璋之琛﹐豈能仿佛之哉。披圖按牒﹐效異山海﹐綠林揚風﹐白水激澗。嗚呼﹐豈獨運諸指掌﹐亦以明神降之﹐此畫之情也。

畫品

謝赫﹐齊梁時著名人物畫家。生平不詳。姚最《續畫品》評其「寫貌人物﹐不俟對看﹐所須一覽﹐便工操筆」﹐而「麗服靚妝﹐隨時變攺﹐直眉曲鬢﹐與世事新。別體細致﹐多自赫始」﹐甚爲時尙所推重﹐𨿽筆路纖弱﹐而其人物爲自東晉至陳之最。張彥遠《歷代名畫記》定其畫爲「中品下」。此篇原題應是《畫品》﹐後世此類文字漸多﹐連類排比﹐遂加此篇以「古」字﹐爲《古畫品錄》。首次提出「畫有六法」﹐而以「气韻生動」列於第一﹐顯然受到魏晉以來文學理論的影響。𨿽然謝赫所云「气韻」本指所畫人物之神態气質﹐但自唐張彥遠之後爲歷代文人畫家所推崇敷衍﹐便擴大到各種繪畫題材﹐成爲各種繪畫的品評標準﹐於是而對中國畫主流的形成起著很大的作用。

畫品

﹝南齊﹞謝赫

夫畫品者﹐蓋眾畫之優劣也。圖繪者﹐莫不明勸戒﹑著升沈﹐千載寂寥﹐披圖可鑑。𨿽畫有六法﹐罕能盡該﹐而自古及今﹐各善一節。六法者何﹐一﹑气韻生動是也﹔二﹑骨法用筆是也﹔三﹑應物象形是也﹔四﹑隨類賦彩是也﹔五﹑經營位置是也﹔六﹑傳模移寫是也﹐惟陸探微﹑衛協備該之矣。然迹有巧拙﹐藝無古今﹐謹依遠近﹐隨其品第﹐裁成序引。故此所述﹐不廣其源﹐但傳出自神仙﹐莫之聞見也。

第一品五人

陸探微事五代宋明帝。吳人。

窮理盡性﹐事絕言象。包前孕後﹐古今獨立。非復激揚所能稱贊﹐但價重之極乎上﹐上品之外﹐無他寄言﹐故屈標第一等。

曹不興三國吳時事孫權﹐吳興人。

不興之迹﹐殆莫復傳﹐惟祕閣之內一龍而已。觀其風骨﹐名豈虛成。

衛協五代晉時

古畫之略﹐至協始精﹐六法之中﹐殆爲兼善。𨿽不該備形妙﹐頗得壯气﹐陵跨羣雄﹐曠代絕筆。

張墨荀勗

風範气候﹐極妙參神﹐但取精靈﹐遺其骨法。若拘以體物﹐則未見精粹。若取之象外﹐方厭髙腴﹐可謂微妙也。

第二品三人

顧駿之

神韻气力﹐不逮前賢﹐精微謹細﹐有過往哲。始變古則今﹐賦彩制形﹐皆創新意﹐若包犧始更卦體﹐史籀初攺書法。嘗結構層樓以爲畫所﹐風雨炎燠之時故不操筆﹐天和气爽之日方乃染毫﹐登樓去梯﹐妻子罕見。畫蟬雀﹐駿之始也。宋大明中﹐天下莫敢競矣。

陸綏

體韻遒舉﹐風彩飄然﹐一點一拂﹐動筆皆奇。傳世蓋少﹐所謂希見卷軸﹐故爲寶也。

袁蒨

比方陸氏﹐最爲髙逸。像人之妙﹐亞美前賢。但志守師法﹐更無新意。然和璧微玷﹐豈貶十城之價也。

第三品九人

姚曇度

畫有逸才﹐巧變鋒出。魑魅鬼神﹐皆爲妙絕。雅鄭兼善﹐莫不俊拔。天挺生知﹐出人意表﹐𨿽纖微長短﹐往往有失﹐而輿皂之中﹐莫與爲匹﹐豈直棟梁蕭艾可唐突玙璠者哉﹗

顧愷之五代晉時晉陵無錫人。字長康﹐小字虎頭。

格體精微﹐筆無妄下。但迹不逮意﹐聲過其實。

毛惠遠

畫體周贍﹐無適弗該。出入窮奇﹐縱橫逸筆。力道韻雅﹐超邁絕倫。其揮霍必也極妙﹐至於定質塊然﹐未盡其善。神鬼及馬﹐泥滯於體﹐頗有拙也。

夏瞻

𨿽气力不足而精彩有餘﹐擅名遠代﹐事非虛美。

戴逵

情韻連綿﹐風趣巧拔。善圖賢聖﹐百工所範。苟﹑衛已後﹐實爲領袖。及乎子|頤﹐能繼其美。

江僧寶

斟酌袁﹑陸﹐親漸朱藍。用筆骨梗﹐甚有師法。像人之外﹐非其所長也。

吳暕

體法雅媚﹐制置才巧。擅美當年﹐有聲京洛。

張則

意思橫逸﹐動筆新奇。師心獨見﹐鄙於綜采。變巧不竭﹐若環之無端。景多觸目﹐謝題徐落﹐云此二人﹐後不得預焉。

陸杲

體致不凡﹐跨邁流俗﹐時有合作﹐往往出人。點畫之間﹐動流恢服。傳於後者﹐殆不盈握。桂枝一芳﹐足愆本性。流液之素﹐難效其功。

第四品五人

蘧道湣章繼伯

並善寺壁﹐兼長畫扇。人馬分數﹐毫釐不失。別體之妙﹐亦爲入神。

顧寶光

全法陸家﹐事事宗稟。方之袁蒨﹐可謂小巫。

王微史道碩五代晉時

並師荀﹑衛﹐各體善能。然王得其細﹐史傳其眞。細而論之﹐景玄爲劣。

第五品三人

劉瑛

用意綿密﹐畫體纖細﹐而筆迹困弱﹐形制單省。其於所長﹐婦人爲最﹐但纖細過度﹐翻更失眞。然觀察詳審﹐甚得姿態。

晉明帝諱紹﹐元帝長子。師王虞。

𨿽略於形色﹐頗得神气﹐筆迹超越﹐亦有奇觀。

劉紹祖

善於傳寫﹐不閒其思。至於雀鼠﹐筆迹歷落﹐往往出羣。時人爲之語﹐號曰移畫。然述而不作﹐非畫所先。

第六品二人

宗炳

炳明於六法﹐迄無適善。而含毫命素﹐必有損益。迹非準的﹐意足師放。

丁光

𨿽擅名蟬雀﹐而筆迹輕贏﹐非不精謹﹐乏於生气。

山水松石格

蕭繹﹐卽梁元帝。字世誠。梁武帝蕭衍第七子。聰慧俊朗﹐博涉技藝﹐善書畫。初封湘東王﹐任荊州刺史。侯景亂後﹐卽位於江陵。

按宋郭若虛《圖畫見聞志》開列自南齊髙帝《名畫集》至宋劉道醇《本朝畫評》卽《聖朝名畫評》諸朝畫論專著三十家﹐𨿽然其中大多今已亡佚﹐但卻無蕭繹《山水松石格》﹐可見郭若虛未見此篇。此篇自《宋史藝文志》始著錄﹐文格較蕭繹相去遠甚﹐且史稱蕭繹工畫人物﹐未聞善山水松石﹐故此篇眞實性極可懷疑。余越園《書畫書錄解題》云﹕宋宣和時﹐韓拙作《山水純全集》﹐曾引「秋毛冬骨﹐夏蔭春英」八言﹐則僞托者至遲亦爲北宋人。

山水松石格

﹝梁﹞蕭繹

夫天地之名﹐造化爲靈。設奇巧之體勢﹐寫山水之縱橫。或格髙而思逸﹐信筆妙而墨精。由是設粉壁﹐連神情﹐素屏連隅﹐山脈濺撲﹐首尾相映﹐項腹相近﹐丈尺分寸﹐約有常程。樹石雲水﹐俱無正形。樹有大小﹐叢貫孤平﹐扶疏曲直﹐聳拔淩亭﹐乍起伏於柔條﹐便同文字﹝中缺﹞或難合於破墨﹐體向異於丹靑﹐隱隱半壁﹐髙潛入冥﹐插空類劍﹐陷地如坑。秋毛冬骨﹐夏蔭春英﹐炎緋寒碧﹐暖日涼星。巨松沁水﹐噴之蔚榮。裒茂林之幽趣﹐割雜艸之芳情。泉源至曲﹐霧破山明﹐精藍觀宇﹐橋杓關城﹐行人犬吠﹐獸走鳥驚。髙墨猶綠﹐下墨猶赤貞。水因斷而流遠﹐云欲墜而霞輕。桂不疏於胡越﹐松不難於弟兄。路廣石隔﹐天遙鳥徵。雲中樹石宜先點﹐石上枝柯末後成。髙領最嫌鄰刻石﹐遠山大忌學圖經。審問旣然傳筆法﹐祕之勿泄於戶庭。

續畫品

姚最﹐生平事迹不詳。《周書》有姚最﹐仕於北周及隋﹐似與此姚最非一人。據劉綱紀先生推測﹐當是一位與齊梁宮廷繪畫有密切關系的人物﹐且有相當的社會地位。此文稱蕭繹爲「湘東殿下」﹐是著於蕭繹未卽帝位之前。題爲《續畫品》﹐乃續謝赫《畫品》之作也。

續畫品

﹝陳﹞姚最

夫丹靑妙極﹐未易言盡。𨿽質沿古意﹐而文變今情。立萬象於胸懷﹐傳千祀於毫翰。故九樓之上﹐備表仙靈﹐四門之墉﹐廣圖賢聖。云閣興拜伏之感﹐掖庭致聘遠之別。凡斯緬邈﹐厥迹難詳。今之存者﹐或其人冥滅﹐自非淵識博見﹐熟究精粗﹐擯落蹄筌﹐方窮致理。但事有否泰﹐人經盛衰﹐或弱齡而價重﹐或壯齒而聲遒。故前後相形﹐優劣舛錯。至如長康之美﹐擅髙往策﹐矯然獨步﹐終始無雙。有若神明﹐非庸識之所能效﹔如負日月﹐豈末學之所能窺。萄﹑衛﹑曹﹑張﹐方之蔑矣﹐分庭抗禮﹐未見其人。謝﹑陸聲過於實﹐良可於悒﹐列於下品﹐尢所未安。斯乃情有抑揚﹐畫無善惡。始信曲髙和寡﹐非直名謳﹔泣血謬題﹐寧止良璞。將恐疇訪理絕﹐永成淪喪﹐聊舉一隅﹐庶同三益。夫調墨染翰﹐志存精謹﹐課玆有限﹐應彼無方。燧變墨回﹐治點不息﹐眼眩素縟﹐意猶未盡。輕重微異則姦鄙革形﹐絲髮不從則歡慘殊觀。加以頃來容服﹐一月三攺﹐首尾未周﹐俄成古拙﹐欲臻其妙﹐不亦難乎。豈可曾未涉

川﹐遽云越海﹐俄睹魚鱉﹐謂察蛟龍。凡厥等曹﹐未足與言畫矣。陳思王云﹕傳出文士﹐圖生巧夫。性尙分流﹐事難兼善。躡方趾之迹易﹐不知圓行之步難﹔遇象谷之風翔﹐莫測呂梁之水蹈。𨿽欲遊刃﹐理解終迷﹔空慕落塵﹐未全識曲。若永尋河書則圖在書前﹐取譬連山則言由象者﹐今莫不貴斯鳥迹﹐而賤彼龍文﹐消長相傾﹐有自來矣。故傜齕其指﹐巧不可爲。杖策坐忘﹐旣慚經國﹔據梧喪偶﹐寧足命家。若惡居下流﹐自可焚筆﹔若冥心用捨﹐幸從所好。戲陳鄙見﹐非謂毀譽。十室難誣﹐佇聞多識。今之所載﹐並謝赫之所遺﹐猶若文章﹐止於兩卷﹐其中道有可采﹐使成一家之集。且古今書評﹐髙下必銓﹐解畫無多﹐是故備取。人數旣少﹐不復區別﹐其優劣可以意求也。

湘東殿下梁元帝初封湘東王。畫芙容湖醮鼎圖。

右天挺命世﹐幼稟生知﹐學窮性表﹐心師造化﹐非復景行所能希涉。畫有六法﹐眞仙爲難。王於像人﹐特盡神妙。心敏手運﹐不加點治。斯乃聽訟部領之隙﹐文談眾藝之餘﹐時復遇物援毫﹐造次驚絕。足使苟﹑衛閣筆﹐袁﹑陸韜翰。圖制𨿽寡﹐聲聞於外﹐非復討論木訥可得而稱焉。

劉璞

右胤祖之子﹐少習門風﹐至老筆法不渝前制。體韻精研﹐亞於其父。信代有其人﹐玆名不墮矣。

沈標

右𨿽無偏擅﹐觸類皆涉﹐性尙鉛華﹐甚能畱意。𨿽未臻全美﹐殊有可觀。

謝赫

右寫貌人物﹐不俟對看﹐所須一覽﹐便工操筆。點刷研精﹐意在切似﹐目想毫髮﹐皆無遺失。麗服靚妝﹐隨時變攺﹐直眉曲鬢﹐與世事新。別體細微﹐多自赫始。遂使委巷逐末﹐皆類效顰。至於气連精靈﹐未窮生動之致﹔筆路纖弱﹐不副壯雅之懷。然中興以後﹐像人莫及。

毛惠秀

右其於繪事﹐頗爲詳悉﹐太自矜持﹐翻成贏鈍。道勁不及惠遠﹐委曲有過於稜。

蕭賁

右雅性精密﹐後來難尙。含毫命素﹐動必依眞。嘗畫團扇﹐上爲山川﹐咫尺之內而瞻萬里之遙﹐方寸之中乃辯幹尋之峻。學不爲人﹐白娛而已﹐𨿽有好事﹐罕見其迹。

沈粲

右筆迹調媚﹐專工綺羅﹐屏障所圖﹐頗有情趣。

張僧繇五代梁時吳興人

右善圖塔廟﹐超越羣工。朝衣野服﹐今古不失﹐奇形異貌﹐殊方夷夏﹐實參其妙。俾晝作夜﹐未嘗厭怠﹐惟公及私﹐手不揮筆。但數紀之內﹐無須臾之閒。然聖賢曬矚﹐小乏神气﹐豈可求備於一人﹐𨿽云晚出﹐殆亞前品。

陸肅

右綏之弟。早藉趨庭之教﹐未盡惇閱之勤。𨿽復所得不多﹐猶有名家之法。方效輪扁﹐甘苦難投。

毛稜惠秀侄

右惠遠之子。便捷有餘﹐眞巧不足。善於布置﹐略禾煩艸。若比方諸父﹐則牀下安牀。

嵇寶鈞聶松

右二人無的師範而意兼眞俗﹐賦彩鮮麗﹐觀者悅情。若辧其優劣﹐則僧繇之亞。

焦實願

右𨿽早遊張﹑謝﹐而靳固不傳。旁求造請﹐事均盜道之法﹐殫極斫輪﹐遂至兼采之勤。衣文樹色﹐時表新異﹐點黛施朱﹐重輕不失。𨿽未窮秋駕﹐而見賞春坊﹐輸奏薄伎﹐謬得其地。今衣冠緒裔﹐未聞好學﹐丹靑道堙﹐良足爲慨。

袁質

右蒨之子。風神俊爽﹐不墜家聲。始逾志學之年﹐便嬰痛癇之病。曾見艸莊周木雁﹑卞和抱璞兩圖﹐筆勢道正﹐繼父之美。若方之體物﹐則伯仁龍馬之頌﹔比之書翰﹐則長胤貍骨之方。𨿽復語迹異途﹐而妙理同歸一致。苗而不實﹐有足悲者﹐無名之貴﹐諒在斯人。

釋僧珍釋僧覺

右珍﹐蘧道湣之甥﹔覺﹐姚曇度之子。並弱年漸漬﹐親承訓勗。珍乃易於酷似﹐覺豈難負析薪。染服之中﹐有斯二道﹐若品其工拙﹐蓋嵇﹑聶之流。

釋迦佛陀吉底俱摩羅菩提

右此數手﹐並外國比丘。旣華戎殊體﹐無以定其差品。

光宅威公﹐雅耽好此法﹐下筆之妙﹐頗爲京洛所知聞。

解倩

右全法章蘧﹐筆力不逮﹐通變巧捷﹐寺壁最長。

貞觀公私畫史

裴孝源﹐貞觀時官中書舍人。此篇名爲「畫史」﹐實是公私所藏圖畫目錄。起自曹魏﹐終於貞觀十三年﹐共收卷軸二百九十八﹐畫壁四十七間。無片言評論﹐僅篇末略作槪述﹐頗疑今傳本久非原帙。但所列圖畫各目及寺觀壁畫﹐材料簡屬珍貴。《四庫全書總目提要》云「考張彥遠《名畫錄》引孝源畫錄最多﹐皆此書所無。蓋孝源別有一書﹐記貞觀﹑顯慶間畫家品第﹐如謝赫《古畫品錄》之例﹐非此書也。」又「其文重沓不明﹐疑傳寫有誤」云。

貞觀公私畫史

﹝唐﹞裴孝源

敍曰﹕虙犧氏受龍圖之後﹐史爲掌圖之官。有體物之作﹐蓋以照遠顯幽﹐侔列羣象。自玄黃萌始﹐方圖辯正﹐有形可明之事﹐前賢成建之迹﹐遂追而寫之。至虞﹑夏﹑殷﹑周及秦﹑漢之代﹐皆有史掌﹐𨿽遭艱播散﹐而終有所歸。及吳﹑魏﹑晉﹑宋﹐世多奇人﹐皆心目相授﹐斯道始興。其於忠臣孝子﹐賢愚美惡﹐莫不圖之屋壁﹐以訓將來。或想功烈於千年﹐聆英威於百代。乃心存懿迹﹐默匠儀形﹐其餘風化幽微﹐感而遂至﹐飛遊騰竄﹐驗之目前﹐皆可圖畫。且夫藝有精深﹐學有疏密﹐前賢品錄﹐益多其流。大唐漢王元昌﹐天檀其材﹐心專物表﹐含連覃思﹐六法俱全﹐隨物成形﹐萬類無失。每燕時暇﹐多與其流商榷精奧。以余耿尙﹐常賜討論﹐遂命魏晉以來前賢遺迹所存﹐及品格髙下﹐列爲先後。起於髙貴鄕公﹐終於大唐貞觀十三年﹐祕府及佛寺並私家所蓄共二百九十八卷﹐屋壁四十七所﹐目爲貞觀公私畫錄。又集新錄官庫畫總二百九十八卷﹐二百三十卷是隋室官庫﹐十三卷是左僕射蕭踽進﹐二十卷楊﹐

素家得﹐三卷許善心進﹐十卷髙平縣行書佐女張氏所獻﹐四卷褚安福進﹐近十八卷先在祕府﹐亦無所得人名﹐並有天和年月。其間有二十三卷恐非晉宋人眞迹﹐多當時工人所作﹐後人彊題名氏。時貞觀十三年八月望日序。。

略

已前總二百八十一卷﹐並無名畫十二卷﹐計二百九十三卷。

晉瓦官寺有顧愷之﹑張僧繇畫壁﹐在江寧。

宋法王寺顧駿之畫﹐在永嘉。

晉龍寬寺史道碩畫﹐在江陵。

晉本紀寺史道碩畫﹐在郯中。

齊王觀寺沈標畫﹐在會稽。

魏白雀寺董伯仁畫﹐在汝州。

魏北宣寺楊子華畫﹐在鄴中。

梁定林寺解蒨畫﹐在江寧。

梁惠聚寺張僧繇畫﹐在江陵。

梁延祚寺張僧繇畫﹐在江陵。

梁長慶寺江僧寶畫﹐在江陵。

梁何后寺陸整畫﹐在江寧。

梁光相寺丁光畫﹐在江陵。

梁陟屺寺張善果畫﹐在江陵。

梁髙座寺張僧繇畫﹐在江寧。

梁景公寺江僧寶畫﹐在江寧。

梁開善寺張僧繇畫﹐在江寧。

梁艸堂寺焦寶願畫﹐在江寧。

梁報恩寺張儒童畫﹐在會稽。

梁資徳寺解蒨畫﹐在延陵。

梁天皇寺張僧繇﹐解蒨畫﹐在江陵。

北齊大定寺劉殺鬼畫﹐在鄴中。

周海覺寺董伯仁﹑鄭法士畫﹐在固州。

陳棲霞寺張善果畫﹐在江寧。

陳興聖寺張儒童畫﹐在江都。

陳逮善寺陸整畫﹐在江都。

陳靜樂寺張善果畫﹐在江都。

陳東安寺張儒童﹑展子虔畫﹐在江都﹐攺爲常樂寺。

陳終聖寺董伯仁畫﹐在江陵。

隋西禪寺孫尙子畫﹐在長安。

隋東禪寺鄭徳文畫﹐在長安。

隋惠日寺張善果畫﹐在江都。

隋永福寺楊子華畫﹐在長安。

隋靈寶寺展子虔﹑鄭法士畫﹐在長安。

隋光明寺田僧亮﹑展子虔﹑鄭法士﹑楊契丹畫﹐在長安。

隋敬愛寺孫尙子畫﹐在洛陽。

隋天女寺展子虔畫﹐在洛陽。

隋云花寺展子虔畫﹐在洛陽。

隋淸禪寺陳善見畫﹐在長安。

隋光發寺董伯仁畫﹐在洛陽。

隋興善寺劉烏畫﹐在長安。

隋皈依寺田僧亮畫﹐在長安。

隋淨域寺張僧繇畫﹐自江外移來﹐亦有孫尙子畫﹐在長安。

隋恩覺寺袁子昂畫﹐在洛陽。

隋空觀寺袁子昂畫﹐在長安。

隋隆法寺範長壽﹑張孝師畫﹐在長安。

隋寶剎寺範法士﹑楊契丹畫﹐在長安。

右寺四十七所﹐並是名工眞迹。今東都古畫尙多﹐未得檢閱爾。今集檢前蹤﹐取其法度﹐兼之巧思﹐維二閻﹑楊﹑陸迥出常表﹐袁﹑張兩家父子亦得居其次。閻本師祖張公﹐可謂靑出於藍矣。至於人物衣冠車馬臺閣﹐並得南北之妙。楊﹑張父子﹐亦謂世不乏賢﹐博陵﹑大安﹐誠曰難兄難弟。世之學者﹐陳善見﹑王知愼之流﹐萬得其一﹐固未及於風神﹐尙汲汲於形似。今人所蓄多是陳﹑王寫拓﹐都非楊﹑鄭之眞筆﹐每將眞玩﹐深宜精別也。

後畫錄

釋彥悰﹐貞觀時在長安爲僧官﹐因觀在京寺廟壁畫﹐品第優劣﹐集二十七人爲名家﹐成《後畫錄》。序云書成於貞觀九年﹐而收李林甫侄李湊﹐且有「天寶年中」之語。知今所見者久非原本矣。張彥遠《歷代名畫記》曰「僧悰之評﹐最爲謬誤﹐傳寫又復脫錯﹐殊不足看也。」然彥遠又於《名畫記》中徵引彥悰不少﹐似並非「殊不足看」者。

後畫錄

﹝唐﹞釋彥悰

彥悰爲帝京寺錄﹐因觀在京名迹﹐其中優劣差降甚有不同。若曹﹑姚之徒已標前錄﹐張﹑謝之伍題之續品。沙門之內棄其數人﹐但非釋氏所宜﹐故闕而不錄﹐都合二十七人﹐名曰後畫錄。如鄭法輪太常﹑成嵩尹﹑伯於長通﹑竺元標等﹐𨿽行於代﹐未曰名家﹐若玆之流﹐以俟來哲。時貞觀九年春三月十有一日序。

略

續畫品錄

李嗣眞﹐字承胃。聰敏多才能。精通音律﹐髙宗時曾任太常丞﹐能聽音而辧吉凶之兆。文章爲髙宗所賞。畫從師於尹琳﹐善畫佛道鬼神。性剛直。武則天時任禦史大夫﹐時未俊臣﹑周興等羅織衣冠﹐朝野恐懼﹐獨嗣眞上疏諫則天不可疑大臣。遂爲俊臣所構﹐放於嶺表﹐行至桂陽而卒。《新唐書藝文志》有《詩品》一卷﹑《畫後品》一卷﹐禮圖等雜畫五十六卷。

此《續畫品錄》當卽《畫後品》﹐其文似爲姚最《續畫品》之鈔朴。前小序顯爲姚最《續畫品》序之節文﹐而自「湘東殿下開列至釋迦佛陀﹑吉底俱﹑摩羅善提」﹐卽姚最《續畫品》之目﹐其餘則爲嗣眞所朴。文中前後兩節文字爲後人評語﹐痛譏嗣眞於姚最《續畫品》之外諸人不能措一辭。以嗣眞之才學﹐做這種「空列人名」的文章﹐實在令人難解。

按唐末朱景玄所見《續畫品錄》已是「空錄人名而不論其善惡﹐無品格髙下」了﹐但他在《唐朝名畫錄》中有。

「李嗣眞畫錄云﹕空有其名﹐不見蹤迹﹐不可定其品格者凡二十五人」之語﹐今《續畫品錄》傳本並朱氏所見此節文字也沒有了﹐而朱氏抄錄的「二十五人』』人名亦不見於今本。可見今本較朱氏所見已是殘本。而時代在朱氏之前的張彥遠﹐在《歷代名畫記》引用了李嗣眞品第張善果﹐置其於鄭法輪之上﹐田﹝僧亮﹞﹑楊﹝契丹﹞之下。可見嗣眞原書是有「品格髙下』』的﹐只是朱氏所見已爲殘本罷了。

其實嗣眞原書不僅有「品第髙下」﹐而且也是「論其善惡」的。張彥遠《歷代名畫記》曾引李嗣眞論衛協與顧愷之髙下語﹐論曹不興語﹐論張善果語﹐論展子虔語﹐論鄭法士﹑鄭法輪語﹐論孫筒子語﹐論閻立本語﹐不惟灼有見地﹐且文辭贍麗。我們認爲﹐這些文字就是從《續畫品錄》中摘引下來的。現把這些文字輯出﹐附於文末。

且嗣眞又有《後書品》一卷﹐分八十一人爲十等﹐有評有贊﹐秩然有序﹐意《續畫品錄》體例亦必與《後書品》一致。故《四庫全書總目提要》認爲今本《續畫品錄》是明人僞作。

續畫品錄

﹝唐﹞李嗣眞

夫丹靑之妙﹐未可盡言﹐皆法古而變今也。立萬象於胸懷﹐傳千祀於毫墨。故九樓之上﹐備表仙靈﹐四門之墉﹐廣圖賢哲。今之所載並謝赫之所遺﹐有可采者﹐更稱一家之集。且古今評畫﹐髙下必詮﹐其中優劣﹐可以意求諸爾。

湘東殿下開列至釋迦佛陀﹑吉底俱﹑摩羅善提﹐並剽取姚最語﹐脫落不全﹐今更不錄。

上一品凡三人

劉褒桓範趙岐

上品中凡三人

陸探微閻立徳閻立本

上品下凡三人

王虞張僧繇楊契丹

中品上凡一十九人

衛協史道碩曹髦曹不興吳

顧愷之東晉戴逵顧寶光顧景秀南齊袁蒨史敬文蘧僧珍陸杲戴顒姚曇度張善果張徳童諒男

曹仲達袁子昂鄭法輪楊子華董伯仁

中品中凡四人

楊循宗炳陶景眞展子虔

中品下凡一十二人

苟勗王獻之毛稜顧駿之謝赫謝惠遠戴蜀陸整

江僧寶解蒨王知愼劉董

下品上凡四人

毛惠秀史粲嵇康髙貴鄕公

下品中一十八人

王羲之毛惠遠康元之陸探微範懷珍梁元帝聶松髙尙士外國僧迦佛陀吉底俱摩羅菩提康菩薩鄭徳文孫尙子江志

吳智敏楊須跋檀知政

下品下凡三人

晉明帝蔡贅範長壽

又

蔡邕夏瞻謝雉劉頊張墨戴勃史藝劉斌王微

尹長生吳睞張則濮道興陸紹祖劉徹康聽

濮萬年朱僧繇褚靈石蕭賁張季和章愜伯謝約蘧道敏沈粲僧惠覺鍾宗裴王奴兒丁寬王殿陳公息沈標虞堅焦寶願嵇寶鈞田僧亮徐徳祖劉殺鬼髙孝珩閻思光解驚劉烏賊陳善見程瓚李雅王仲舒楊徳紹周烏孫張仲舒範龍樹倪武端陳靜心

右唐禦史大夫李嗣眞所錄﹐盡剽取姚最之說。上中下三品姓名﹐則最所無者﹐嗣眞遂不能措一辭其間﹐不愧於人亦甚矣。

李嗣眞續畫品錄輯文

【曹不興李嗣眞云「不興以一蠅輒擅重價﹐列於上品﹐恐爲未當。況拂蠅之畫﹐一說是楊修。謝赫黜衛進曹﹐是涉貴耳之論。﹝張彥遠《歷代名畫記》﹞

【衛協李嗣眞云「衛之迹𨿽有神气﹐觀其骨節﹐無累多矣。顧生天才傑出﹐何區區苟﹑衛﹐敢居其上﹗」﹝張彥遠《歷代名畫記》﹞

【顧愷之李嗣眞云「顧生天才傑出﹐獨立亡偶﹐何區區苟﹑衛﹐而可濫居篇首﹐不興又處顧上﹗謝評其不當也。顧生思侔造化﹐得妙物於神會﹐足使陸生失步﹐荀侯絕倒。以顧之才流﹐豈合甄於品匯列於下品﹐尢所未安。今顧﹑陸請同居上品。」﹝張彥遠《歷代名畫記》﹞

【陸探微李嗣眞云「亡地寄言﹐故居標第一。此言過當。但顧長康之迹﹐可使陸君失步﹐苟勗絕倒。然則稱萬代蓍龜衡鏡者﹐顧﹑陸同居上品第一。」﹝張彥遠《歷代名畫記》﹞

【張僧繇唐李嗣眞云「顧陸以往﹐郁爲冠冕﹐盛稱後葉﹐獨有僧繇。今之學者﹐望其塵躅﹐如周孔焉﹐何寺塔之云乎且顧﹑陸人物衣冠﹐信稱絕作﹐未睹其餘。至於張公﹐骨气奇偉﹐師模宏遠﹐豈惟六法精備﹐實亦萬類皆妙﹐千變萬化﹐詭狀殊形﹐經諸目﹐運諸掌﹐得之心﹐應之手。意者天降聖人﹐爲後生則﹐何以制作之妙似於陰陽者乎﹗請與顧﹑陸同居上品。」﹝張彥遠《歷代名畫記》﹞

【張善果李嗣眞云「卽漸過庭之訓﹐猶是名家之駒。標置點拂﹐殊多佳致。時有合作﹐亂眞於父。若長轡遠途﹐迹不迨意﹐一篇之中﹐自有玉石。在田﹑楊之下﹐鄭法輪之上。」﹝張彥遠《歷代名畫記》﹞

【田僧亮李嗣眞云「田﹑楊聲實﹐與董﹑展侔﹐備通形似﹐田氏野服柴車﹐名爲絕筆。與楊契丹同在上品董﹑展之下。」﹝張彥遠《歷代名畫記》﹞

【展子虔李嗣眞云「董﹑展同品﹐董有展之車馬﹐展無董之臺閣。」﹝張彥遠《歷代名畫記》﹞

【鄭法士李嗣眞云「伏道張門﹐謂之髙足﹐鄰幾睹奧﹐具體而微。气韻標舉﹐風格道俊。麗組長纓﹐得威儀之樽節﹐柔姿綽態﹐盡幽閒之雅容。至乃百年時景﹐南鄰北裏之娛﹐十月車徒﹐流水浮雲之勢﹐則金﹑張意气﹐王﹑石豪華﹐飛觀層樓﹐間以喬林嘉樹﹐碧潭素瀨﹐糅以雜英芳艸﹐必暖暖然有春臺之思﹐此其絕倫也。江左自僧繇以。

降﹐鄭君是其獨步。在上品楊子華下﹐孔尙子上。」﹝張彥遠《歷代名畫記》﹞

【鄭法輪李嗣眞云「屬意溫雅﹐用筆調潤。精密有餘﹐髙奇未足。輿馬之際﹐難與比肩﹐比其兄爲劣。及其辟臺苑﹐恣登臨﹐羅綺如春﹐芳菲似雪﹐亦爲絕塵也。」﹝張彥遠《歷代名畫記》﹞

【鄭徳文李嗣眞云「筆迹纖懦﹐英靈銷歇。與法輪﹑劉烏同。」﹝張彥遠《歷代名畫記》﹞

【孫尙子李嗣眞云「孫﹑鄭共師於張﹝僧繇﹞。鄭則人物樓臺當雄霸伯﹐孫則魑魅魍魎參靈酌妙。善爲戰筆之體﹐甚有气力。衣服手足﹑木葉川流莫不戰動﹐惟須髮獨爾調利﹐他人效之﹐終莫能得﹐此其異態也。在上品鄭下﹐董﹑展上。」﹝張彥遠《歷代名畫記》﹞

【董伯仁李嗣眞云「董與展皆天生縱任﹐亡所祖述。動筆形似﹐畫外有情﹐足使先輩名流動容變色。但地處平原﹐闕江山之助﹐迹參戎馬﹐少簪裾之儀﹐此是所未習﹐非其所不至。若較其優劣﹐則欣戚笑言﹐皆窮生動之意﹐馳騁弋獵﹐備有奔飛之狀﹐必也三休輪奐﹐董氏造其微﹐六轡沃若﹐展生居其駿。董有展之車馬﹐展亡董之臺閣。汝南今多畫迹﹐是其絕思。石泉公王方慶觀之而嘆曰﹕向使展﹑董二人與江東諸子易地而處﹐張侯已降﹐咸應病之。鑑者以爲知言。初董與展同召入隋室﹐一白河北﹐一自江南。初見則輕﹐後乃頗采其意。古來詞人﹐亦有此累。」﹝張彥遠《歷代名畫記》﹞

【漢王元昌李嗣眞云「博綜伎藝﹐頗得風韻﹐自然

超舉。碣館深崇﹐遺迹罕見。在上品二閻之上。』』﹝張彥遠《歷代名畫記》﹞

【閻立本李嗣眞云「博陵大安﹐難兄難弟。自江左陸﹑謝云亡﹐北朝子華長逝﹐像人之妙﹐號爲中興。至若萬國來庭﹐奉塗山之玉帛﹐百蠻朝貢﹐接應門之位序﹐折旋矩度﹐端簪奉笏之儀﹐魁詭譎怪﹐鼻飲頭飛之俗﹐盡該毫末﹐備得人情。二閻同在上品。」﹝張彥遠《歷代名畫記》﹞

李嗣眞云「立本𨿽師於鄭法士﹐實亦過之矣。」﹝朱景玄《唐朝名畫記》﹞

山水論

王維﹐字摩詰。太原人。年進士及第。官至尙書右丞。以科名文學冠絕當時﹐時稱「朝廷左相筆﹐天下右丞詩」。信佛理。於藍田置別業﹐以水木琴書自娛。工畫山水﹐體涉今古﹐似吳道子而風致標格特出。《山水論》不見於王縉所編《右丞集》﹐當是民間畫師托名之作。《唐六如畫譜》《畫苑補益》收入此篇﹐題爲荊浩《山水賦》《四庫全書》亦作荊浩。

水山論

﹝唐﹞王維

凡畫山水﹐意在筆先。丈山尺樹﹐寸馬分人。遠人無目﹐遠樹無枝。遠山無石﹐隱隱如眉﹐遠水無波﹐髙與云齊。此是訣也。山腰云塞﹐石壁泉塞﹐樓臺樹塞﹐道路人塞。石看三面﹐路看兩頭﹐樹看頂寧頁﹐水看風腳。此是法也。凡畫山水﹐平夷頂尖者巓﹐峭峻相連者嶺﹐有穴者岫﹐峭壁者崖﹐懸石者巖﹐形圓者巒﹐路通者川﹐兩山夾道名爲壑也﹐兩山夾水名爲澗也﹐似嶺而髙者名爲陵也﹐極目而平者名爲阪也。依此者﹐粗知山水之仿佛也﹐觀者先看气象﹐後辧淸濁﹐定賓主之朝揖﹐列羣峯之威儀。多則亂﹐少則慢﹐不多不少﹐要分遠近。遠山不得連近山﹐遠水不得連近水。山腰掩抱﹐寺捨可安。斷崖坡堤﹐小橋可置﹐有路處則林木﹐岸絕處則古渡﹐水斷處則煙樹﹐水闊處則徵帆﹐林密處則居捨。臨巖古木﹐根斷而纏藤﹐臨流石岸﹐欹傾而水痕。凡畫林木﹐遠者疏平﹐近者髙密﹐有葉者枝嫩柔﹐無葉者枝硬勁。松皮如鱗﹐柏皮纏身。生土上者根長而莖直﹐生石上者拳曲伶仃。古木節多而半死﹐寒林扶

疏而蕭森。有雨不分天地﹐不辧東西。有風無雨﹐只看樹枝﹐有雨無風﹐樹頭低壓。行人傘笠﹐漁父蓑衣。雨霽則云收天碧﹐薄霧霏微﹐山添翠潤﹐日近斜暉。晨景則千山欲曉﹐霧靄微微﹐朦朧殘月﹐气色昏迷。晚景則山銜紅日﹐帆捲江渚﹐路行人急﹐關掩柴扉。春景則霧鎖煙籠﹐長煙引素﹐水如藍染﹐山色漸靑。夏景則古木蔽天﹐綠水無波﹐穿雲瀑布﹐近水幽亭。秋景則天如水色﹐簇簇幽林﹐雁鴻秋水﹐蘆島沙汀。冬景則借地爲雪﹐樵者負薪﹐漁舟倚岸﹐水淺沙平﹐凡畫山水﹐須按四時。或日煙籠霧鎖﹐或日楚岫雲歸﹐或日秋天曉霧﹐或日古冢斷碑﹐或日洞庭春色﹐或日路荒人迷。如此之類﹐謂之畫題。山頭不得一樣﹐樹頭不得一般。山藉樹而爲衣﹐樹藉山而爲骨。樹不可繁﹐要見山之秀麗﹐山不可亂﹐須顯樹之精神。能如此者﹐可謂名手之畫山水也。

輞畫川訣

又作《山水訣》《畫學祕訣》。

《四庫全書總目提要》云「舊本題唐王維撰。詞作駢體﹐而句格皆似南宋人語。王縉編維集﹐亦不載此篇。明焦弦《國史經籍志》始著於錄﹐蓋近代依托也。」

輞川畫訣

﹝唐﹞王維

夫畫道之中﹐水墨最爲上。肇自然之性﹐成造化之功。或咫尺之圖寫百千里之景﹐東西南北﹐宛爾目前﹐春夏秋冬﹐生於筆底。初鋪水際﹐忌爲浮泛之山﹐次布路歧﹐莫作連綿之道。主峯最宜髙聳﹐客山須是奔趨。回抱處僧捨可安﹐水陸邊人家可置。村莊著數樹以成林﹐枝須抱體﹐山崖合一水而瀑瀉﹐泉不亂流。渡口只宜寂寂﹐人行須是疏疏。泛舟楫之橋梁﹐且宜髙聳﹐著漁人之釣艇﹐低乃無妨。緣崖險峻之間﹐好安怪木﹔峭壁峻巖之處﹐莫可通途。遠岫與云容相接﹐遙天共水色交光。山鉤鎖處﹐沿流最出其中﹔路接危時﹐棧道可安於此。平地樓臺﹐偏宜髙柳映人家﹔名山寺觀﹐雅稱奇杉襯樓閣。遠景煙籠﹐深巖云鎖。酒旗則當路髙懸﹐客帆宜遇水低掛﹐遠山須要低排﹐近樹惟宜拔迸。手親筆硯之餘﹐有時遊戲三味。歲月遙永﹐頗探幽微。妙悟者不在多言﹐善學者還從規矩。

塔頂參天﹐不須見殿﹐似有似無﹐或上或下。茆堆土

埠﹐半露檐廒﹐艸舍蘆亭﹐略呈檣檸。山分八面﹐石有三方。閒雲切忌芝艸樣。人物不過一寸許﹐松柏上現二尺長。

唐朝名畫錄

朱景玄﹐吳郡人。元和間曾官翰林學士。著《唐朝名畫錄》﹐錄唐代畫家一百二十六人﹐仿張懷罐《畫品》神﹑妙﹑能之例﹐第爲神﹑妙﹑能﹑逸四品﹐每品又分上中下。神品上一人﹐以吳道子當之﹐神品中一人﹐以周日方當之。於前朝畫家﹐最推陸探微﹑顧愷之﹐而當代惟吳道子可齊蹤愷之。《益州名畫錄》引此書薛少保畫鶴一節﹐云出自《畫品錄》。又云王宰山水《畫品錄》定爲妙格﹐韋偃《畫品錄》定爲妙品﹐亦指此書。是此書原名「畫品錄」﹐而「唐代名畫錄」則爲後人攺題矣。《新唐書藝文志》著錄《唐畫斷》三卷﹐當亦卽此書。

唐朝名畫錄

﹝唐﹞朱景玄

序

古今畫品﹐論之者多矣。隋﹑梁已前﹐不可得而言﹐自國朝以來﹐惟李嗣眞畫品錄﹐空錄人名而不論其善惡﹐無品格髙下﹐俾後之觀者何所考焉。景玄竊好斯藝﹐尋其蹤迹﹐不見者不錄﹐見者必書。推之至心﹐不愧拙目。以張懷璀畫品斷神妙能三品定其等格﹐上中下又分爲三。其格外有不拘常法﹐又有逸品﹐以表其優劣也。夫畫者以人物居先﹐禽獸次之﹐山水次之﹐樓殿屋木次之。何者前朝陸探微屋木居第一﹐皆以人物禽獸﹐移生動質﹐變態不窮﹐凝神定照﹐固爲難也。故陸探微畫人物極其妙絕﹐至於山水艸木﹐粗成而已。且蕭史﹑木雁﹑風俗﹑洛神等圖畫尙在人間﹐可見之矣。近代畫者﹐但工一物以擅其名﹐斯卽幸矣。惟吳道子天縱其能﹐獨步當世﹐可齊蹤於陸﹑

顧。又周昉次焉。其餘作者一百二十四人﹐直以能畫定其品格﹐不計其冠冕賢愚。然於品格之中略序其事﹐後之至鑑者可以詆訶其理爲不謬矣。伏聞古人云﹕畫者﹐聖也。蓋以窮天地之不至﹐顯日月之不照。揮纖毫之筆則萬類由心﹐展方寸之能而千里在掌。至於移神定質﹐輕墨落素﹐有象因之以立﹐無形因之以生。其麗也西子不能掩其妍﹐其正也嫫母不能易其醜。故臺閣標功臣之烈﹐宮殿彰貞節之名。妙將入神﹐靈則通聖﹐豈止開廚而或失﹐掛壁則飛去而已哉。此畫錄之所以作也。吳郡朱景玄撰。

目錄

神妙能逸分爲四品

國朝親王三人

漢王元昌鞍馬鷹鶻雉兔竹雞

江都王鞍馬瑞應圖

嗣滕王蜂蟬燕雀驢子水牛

神品上一人

吳道玄功徳山水雲龍人物佛像鬼神禽獸臺殿艸木地獄

神品中一人

周昉寫眞神佛天王士女圖障眞仙

神品下七人

閻立本寫眞人物鞍馬圖簇功徳車服

閻立徳職貢圖

尉遲乙僧菩薩人物外國山水功徳花鳥

李思訓山水鳥獸艸木樹石

韓斡鞍馬髙僧佛像鬼神人物花竹

張藻松石山水人物

薛稷鶴竹人物佛像菩薩靑牛花鳥

妙品上八人

李昭道山水鳥獸

韋無忝鞍馬異獸人物花竹

朱審山水竹樹松石髙僧

王維寫眞山水松石樹木

韋偃人物人馬僧佛山水松石竹木

王宰松石山水

楊炎松石山水

韓滉村田人物水牛驢子

妙品中五人

陳閎寫眞人物鞍馬花木士女眞仙禽獸佛像

範長壽風俗人物

張萱宮苑鞍馬士女貴公子

程修己寫眞人物鞍馬花木艸木鳥獸古賢士女眞仙佛像山水竹石

邊鸞花鳥樹木蜂蟬雀竹

妙品下十人

馮紹政鸛鶿龍水

戴嵩山澤水牛

楊光庭眞仙佛像

張孝師鬼神地獄

盧稜迦佛像地獄

殷仲容花鳥竹木

陸庭曜功徳人物

蒯廉鶴竹松石

檀智敏

鄭儔樓臺屋木

能品上六人

陳譚山水

鄭虔山水

劉商松柏竹木

畢宏松石雲水

王定佛像菩薩髙僧

韋鑾花鳥山水

能品中二十八人

陸混神佛人物

李仲和番馬犬兔

李衡番馬

齊旻番馬

李仲昌寫眞

李仿寫眞

孟仲暉寫眞

髙云士女功徳

衛憲花鳥蟬雀

程伯儀松石功徳

楊辧山水

王陀子山水

姚彥山佛像

冷元繡花鳥

譚皎士女髙士

錢國養花木

張遵禮武將鞍馬

張正言山水

沈寧松石

劉磬松石

李倫佛像菩薩

尹澄功徳

尹林功徳

侯造花竹

趙立言山水

勉庭山水

鄭埏檜樹

盧少長鞍馬

能品下二十八人

黃諤人馬車馬

曹元廓鞍馬

韓伯達鞍馬

田深番落人馬

盧弁貓兒

白曼鷹鴿

蕭悅竹

梁廣花鳥

程邈花鳥

董奴子花鳥

衛芋花鳥越人

陳庶花鳥

梁洽寫眞功徳

檀章花木

耿昌言山水

吳玢山水

樂峻士女山水

項容山水

陳庭山水

裴遼山水

僧道玢山水

陳淨心功徳

陳淨眼功徳

王勝士女

蕭溱士女

張涉士女

張容士女

李湊士女

逸品三人

王墨潑墨山水松石雜樹

李靈省山水竹木

張志和人物舟船鳥獸風月

李嗣眞畫錄云﹕空有其名﹐不見蹤迹﹐不可定其品格者凡二十五人﹕

何墨君王韶應王雄段去惑

劉行臣楊整陸愨劉智敏荊元成任質李國相祝嶽靳知翼吳智敏康薩陀馬光業馬樹應楊黜周子朝蔡金剛許昆史晟王嶽曹伯崇胡宗

國朝親王三人

漢王江都王嗣滕王

漢王元昌﹐善畫馬﹐筆蹤妙絕﹐後無人見。畫鷹鶻雉兔﹐現在人間﹐佳手降嘆矣。

江都王﹐善畫雀蟬驢子。應制明皇潞府十九瑞應圖﹐實造神極妙。

嗣滕王﹐善畫蜂蟬燕雀驢子水牛。曾見一本﹐能巧之外﹐曲盡情理。未敢定其品格。

神品上一人

吳道玄

吳道玄﹐字道子﹐東京陽翟人也。少孤貧。天授之性﹐年未弱冠﹐窮丹靑之妙。浪迹東洛﹐時明皇知其名﹐召入內供奉。開元中﹐駕幸東洛﹐吳生與裴曼將軍﹑張旭長史相遇﹐各陳其能。時將軍裴曼厚以金帛﹐召致道子﹐於東

都天宮寺爲其所親將施繪事。道子封還金帛﹐一無所受﹐謂曼曰﹕聞裴將軍舊矣﹐爲舞劍一曲﹐足以當惠﹐觀其壯气﹐可助揮毫。曼因墨縗爲道子舞劍﹐舞畢﹐奮筆俄頃而成﹐有若神助﹐尢爲冠絕﹐道子亦親爲設色。其畫在寺之西廡。又張旭長史亦書一壁。都邑士庶皆云﹕一日之中﹐獲睹三絕。又畫玄元廟五聖千官﹐宮殿冠冕﹐勢傾雲龍﹐心歸造化。故杜員詩云﹕森羅迥地軸﹐妙絕動宮墻。又明皇天寶中忽思蜀道嘉陵江水﹐遂假吳生驛駟﹐令往寫貌。及回﹐帝問其狀﹐奏曰﹕臣無粉本﹐並記在心。後宣令於大同殿圖之﹐嘉陵江三百餘里山水﹐一日而畢。時有李思訓將軍山水擅名﹐帝亦宣於大同殿圖﹐累月方畢。明皇云﹕李思訓數月之功﹐吳道子一日之迹﹐皆極其妙也。又畫內殿五龍﹐其鱗甲飛動﹐每天欲雨﹐卽生煙霧。吳生常持金剛經自識本身。天寶中﹐有楊庭光與之齊名﹐遂潛寫吳生眞於講席眾人之中﹐引吳生觀之。一見便驚﹐謂庭光曰﹕老夫衰醜﹐何用圖之﹗因斯嘆服。凡畫人物佛像神鬼禽獸山水臺殿艸木﹐皆冠絕於世﹐國朝第一。張懷璀嘗謂道子乃張僧繇之後﹐斯言當矣。又案兩京耆舊傳云﹕寺觀之中圖畫墻壁凡三百餘間﹐變相人物奇蹤異狀﹐無有同者。上都唐興寺禦注金剛經院妙迹爲多﹐兼自題經文。慈恩寺塔前文殊﹑普賢﹐西面廡下降魔﹑盤龍等壁﹐及景公寺地獄壁帝釋﹑梵王﹑龍神﹐永壽寺中三門兩神﹐及諸道觀寺院不可勝紀﹐皆妙絕一時。景玄每觀吳生畫﹐不以裝背爲妙﹐但施筆絕蹤﹐皆磊落逸勢。又數處圖壁只以墨蹤爲之﹐近代莫能加其彩繪。凡圖圓光﹐皆不用尺度規畫﹐一筆而成。景玄元和初應舉﹐住龍興寺﹐猶有尹老者﹐年

八十餘﹐嘗云﹕吳生畫興善寺中門內神圓光時﹐長安市肆老幼士庶競至﹐觀者如堵﹐其圓光立筆揮掃﹐勢若風旋﹐人皆謂之神助。又嘗聞景云寺老僧傳云﹕吳生畫此寺地獄變相時﹐京都屠沽漁罟之輩見之而懼罪攺業者往往有之﹐率皆修善。所畫並爲後代之人規式也。

神品中一人

周昉

周昉﹐字仲朗﹐京兆人也。節制之後。好屬文﹐窮丹靑之妙。遊卿相間﹐貴公子也。兄皓﹐善騎射﹐隨哥舒翰徵吐蕃﹐取石堡城﹐以功爲執金吾。時屬徳宗修章敬寺﹐召皓云﹕卿弟防善畫﹐朕欲宣畫章敬寺神﹐卿特言之。經數月﹐果召之﹐昉乃下手。落筆之際﹐都人競觀﹐寺抵園門﹐賢愚畢至。或有言其妙者﹐或有指其瑕者。隨意攺定﹐經月有餘﹐是非語絕﹐無不嘆其精妙﹐爲當時第一。又郭令公婿趙縱侍郎﹐嘗令韓斡寫眞﹐眾稱其善。後又請周昉長史寫之。二人皆有能名。令公嘗列二眞置於坐側﹐未能定其優劣。因趙夫人歸省﹐令公問云﹕此畫何人對曰﹕趙郎也。又云﹕何者最似﹐對曰﹕兩畫皆似﹐後畫尢佳。又云﹕何以言之云﹕前畫者空得趙郎狀貌﹐後畫者兼移其神气﹐得趙郎情性笑言之姿。令公問曰﹕後畫者何人﹐乃云﹕長史周防。是日遂定二畫之優劣﹐令送錦彩數百段與之。今上都有畫水月觀自在菩薩。時人又云﹕大云寺佛殿前行道僧﹐廣福寺佛殿前面兩神﹐皆殊絕當代。昉任宣

州別駕﹐於禪定寺畫北方天王﹐嘗於夢中見其形像。又畫士女﹐爲古今冠絕。又畫渾侍中宴會圖﹑劉宣按武圖﹑獨孤妃按曲圖粉本。又畫仲尼問禮圖﹑降眞圖﹑五星圖﹑撲蝶圖﹐兼寫諸眞﹐及文宣王十弟子卷軸等至多。貞元末﹐新羅國有人於江淮以善價收市數十卷持往彼國。其畫佛像眞仙人物士女﹐皆神品也。惟鞍馬鳥獸艸木林石不窮其狀。

神品下七人

閻立本閻立徳尉遲乙僧李思訓

韓斡張藻薛稷

閻立本﹐太宗朝官至刑部侍郎﹐位居宰相﹐與兄立徳齊名於當世。嘗奉詔寫太宗禦容。後有佳手傳寫於玄都觀東殿前間﹐以鎭九崗之气﹐猶可仰神武之英威也。

閻立徳職貢圖﹐異方人物詭怪之質﹐自梁﹑魏以來名手不可過也。時南山有猛獸害人﹐太宗使饒勇者往捕之﹐不獲。又虢王元鳳忠義奮發﹐往射之﹐一箭而斃。太宗壯之﹐使其弟立本圖其狀﹐鞍馬僕從皆若眞﹐觀者莫木驚嘆其神妙。又太宗幸玄武池﹐見鸛鷦戲﹐召立本圖之。左右誤呼云宣畫師﹐立本大恥之﹐遂絕筆﹐誡諸子弟不令學畫。先圖秦府十八學士﹑淩煙閣二十四功臣等﹐實亦輝映今古。惟職貢﹑鹵簿等圖與立徳皆同制之。又云慈恩寺畫功徳﹐親手設色﹐不見其蹤迹。凡畫人物冠冕車服﹐皆神妙也。李嗣眞云﹕立本𨿽師於鄭法士﹐實亦過之矣。後有王

知愼者﹐亦師範於立本﹐甚得其筆力。立徳乃神品﹐知愼乃妙品。

尉遲乙僧者﹐吐火羅國人。貞觀初﹐其國王以其丹靑奇妙薦之闕下。又云﹕其國尙有兄甲僧﹐未見其畫蹤也。乙僧今慈恩寺塔前功徳﹐又凹凸花面中間千手眼大悲﹐精妙之狀﹐不可名焉。又光澤寺七寶臺後面畫降魔像﹐千怪萬狀﹐實奇蹤也。凡畫功徳人物花鳥﹐皆是外國之物象﹐非中華之威儀。前輩云﹕尉遲僧﹐閻立本之比也。景玄嘗以閻畫外國之人未盡其妙﹐尉遲畫中華之像抑亦未聞。由是評之﹐所攻各異﹐其畫故居神品也。

李思訓﹐開元中除衛將軍。與其子李昭道中捨俱得山水之妙﹐時人號大李小李。思訓格品髙奇﹐山水絕妙﹐鳥獸艸木﹐皆窮其態。昭道𨿽圖山水鳥獸﹐甚多繁巧﹐智慧筆力不及思訓。天寶中﹐明皇召思訓畫大同殿壁兼掩障﹐異日因對﹐語思訓云﹕卿所畫掩障﹐夜聞水聲﹐通神之佳手也。國朝山水第一。故思訓神品﹐昭道妙上品也。

韓斡﹐京兆人也。明皇天寶中召入供奉。上令師陳閎畫馬。帝怪其不同﹐因詰之。奏云﹕臣自有師。陛下內廏之馬﹐皆臣之師也。上甚異之。其後果能狀飛黃之質﹐圖噴玉之奇﹐九方之職旣精﹐伯樂之相乃備。且古之畫馬﹐有穆王八駿圖﹐後立本亦模寫之﹐多見筋骨﹐皆擅一時﹐足爲希代之珍。開元後四海淸平﹐外國名馬重譯累至。然而沙磧之遙﹐蹄甲皆薄。明皇遂擇其良者﹐與中國之駿﹐同頒使盡寫之。自後內廏有飛黃﹑照夜﹑浮雲﹑五花之乘﹐奇毛異狀﹐筋骨旣圓﹐蹄甲皆厚﹐駕馭歷險﹐若輿輦之安也﹐馳驟旋轉﹐皆應韶滬之節。是以陳閎貌之於前﹐韓斡

繼之於後﹐寫渥窪之狀若在水中﹐移腰裊之形出於圖上。故韓斡居神品宜矣。又寶應寺三門神西院北方天王﹑佛殿前面菩薩﹐及淨土壁資聖寺北門二十四聖﹐皆奇蹤也。畫髙僧鞍馬菩薩鬼神等﹐並傳於世。

張藻員外﹐衣冠文學﹐時之名流。畫松石山水﹐當代擅價。惟松樹特出古今﹐能用筆法。嘗以手握雙管﹐一時齊下﹐一爲生枝﹐一爲枯枝﹐气傲煙霞﹐勢淩風雨﹐槎阱之形﹐鱗皺之狀﹐隨意縱橫﹐應手間出﹐生枝則潤含春澤﹐枯枝則慘同秋色。其山水之狀﹐則髙低秀麗﹐咫尺重深﹐石尖欲落﹐泉噴如吼﹐其近也若逼人而寒﹐其遠也若極天之盡。所畫圖障人間至多。今寶應寺西院山水松石之壁亦有題記。精巧之迹﹐可居神品也。

薛稷﹐天后朝位至宰輔。文章學術﹐名冠時流。學書師褚河南﹐時稱買褚得薛﹐不失其節。畫蹤如閻立本。今祕書省有畫鶴﹐時號一絕。曾旅遊新安郡﹐遇李白﹐因相畱請書永安寺額﹐兼畫西方佛一壁。筆力瀟灑﹐風姿逸秀﹐曹﹑張之匹也。二迹之妙﹐李翰林題贊現在。又蜀郡亦有鶴並佛像﹑菩薩﹑靑牛等傳於世﹐並居神品。

妙品上八人

李昭道韋無忝朱審王維

韋偃王宰楊炎韓滉

李昭道﹐已附在思訓傳。

韋無忝侍郎﹐京兆人也。明皇時以畫鞍馬異獸獨擅其

名﹐時人稱號韋畫四足﹐無不妙也。開元﹑天寶中﹐外國曾獻獅子﹐旣畫畢﹐酷似其狀。後獅子放歸本國﹐惟畫者在焉。凡展圖觀覽﹐百獸見之皆驚懼。又明皇射獵﹐一箭中兩野豬﹐詔於玄武門寫之﹐傳在人間﹐皆妙之極也。景玄案﹕以百獸之性﹐有雄毅逸羣之駿﹐有馴狎順人之良﹐爪距旣殊﹐毛鬣各異。前輩或狀其怒則張口﹐狀其喜則垂頭﹐未有展一筆以辧其情性﹐奮一毛而知其名字。古所未能也﹐惟韋公能之。異獸圖後流落於人間﹐往往見之。今京都寺觀之內或有畫處﹐凡攻馬獸者皆稱妙絕。

朱審﹐吳郡人。得山水之妙﹐自江湖至京師壁障卷軸﹐家藏戶珍。又唐安寺講堂西壁最得其意﹐其峻極之狀﹐重深之妙﹐潭色若澄﹐石文似裂﹐嶽聳筆下﹐雲起鋒端﹐咫尺之地﹐溪谷幽邃﹐松篁交加﹐雲雨暗淡。𨿽出前賢之胸臆﹐實爲後代之模楷也﹐故居妙上品。人物竹木居能品。王維﹐字摩詰﹐官至尙書右丞。家於藍田輞川。兄弟並以科名文學冠絕當時。故時稱朝廷左相筆﹐天下右丞詩也。其畫山水松石﹐蹤似吳生﹐而風致標格特出。今京都千福寺西塔院有掩障一合﹐畫靑楓樹一圖。又嘗寫詩人襄陽孟浩然馬上吟詩圖﹐見傳於世。復畫輞川圖﹐山谷鬱鬱盤盤﹐雲水飛動﹐意出塵外﹐怪生筆端。嘗自題詩云﹕當世謬詞客﹐前身應畫師。其自負也如此。慈恩寺東院與畢庶子﹑鄭廣文各畫一小壁﹐時號三絕。故庾右丞宅有壁畫山水兼題記﹐亦當時之妙。故山水松石並居妙上品。韋偃﹐京兆人。寓居於蜀﹐以善畫山水竹樹人物等﹐

思髙格逸。居閒嘗以越筆點簇鞍馬人物﹐山水雲煙﹐千變萬態﹐或騰或倚﹐或齙或飲﹐或驚或止﹐或走或起﹐或翹

或跛﹐其小者或頭一點﹐或尾一抹。山以墨斡﹐水以手擦﹐曲盡其妙﹐宛然如眞。亦有圖騏馬暈之良﹐圖銜勒之飾﹐巧妙精奇﹐韓斡之匹也。畫髙僧松石鞍馬人物可居妙上品﹐山水人物等居能品。

王宰﹐家於西蜀。貞元中﹐韋令公以客禮待之。畫山水樹石﹐出於象外。故杜員外贈歌云﹕十日畫一松﹐五日畫一石。能事不受相促迫﹐王宰始肯畱眞迹。景玄曾於故席夔舍人廳見一圖障﹐臨江雙樹﹐一松一柏﹐古藤縈繞﹐上盤於空﹐下著於水﹐千枝萬葉﹐交植曲屈﹐分布不雜﹐或枯或榮﹐或蔓或亞﹐或直或倚﹐葉疊千重﹐枝分四面﹐達士所珍﹐凡目難辧。又於興善寺見畫四時屏風﹐若移造化風候云物八節四時於一座之內﹐妙之至極也。故山水松石並可躋於妙上品。

楊炎﹐貞元中宰相﹐出貶崖州。气標風雲﹐文敵揚﹑馬。嘗畫松石山水﹐出於人表。初稱處士竭盧黃門﹐館之甚厚。久而知其丹靑之能﹐意欲求之﹐未敢發言。炎遽欲辭去﹐盧公復苦畱之。知其家洛中﹐衣食乏少﹐心所不寧﹐盧公乃潛令人將數百千至洛供之﹐擬取其家書回以示炎。炎極感之﹐未知所報。盧公從容乃言﹐欲求一蹤﹐以爲子孫之家寶爾﹐意尙難之。遂月餘圖一障﹐松石云物﹐移動造化﹐觀者皆謂之神異。後少有見筆迹者。亦可居於妙上品。

韓滉﹐徳宗朝宰相。當建中末﹐值玆喪亂﹐遂兼統六道節制﹐出爲鎭海軍江浙東西兼荊湖洪鄂等道節度使﹑中書令﹑晉國公。案唐書﹐公天縱聰明﹐神斡正直﹐出入顯重﹐周旋令猷﹐出律嚴肅﹐萬里無虞。然嘗以公退之外﹐

雅愛丹靑﹐調髙格逸﹐在僧繇﹑子云之上。又學書與畫﹐畫則師於陸﹐書則師於張。畫體生成之蹤﹐書合自然之理。時車駕南狩﹐徵天下兵﹐𨿽兩浙興師﹐暫勞心計﹐而六法之妙﹐無逃筆精。能圖田家風俗人物水牛﹐曲盡其妙。議者謂驢牛𨿽目前之畜﹐狀最難圖也﹐惟晉公於此二者能絕其妙。人間圖軸往往有之﹐或得其紙本者。其畫亦薛少保之比﹐居妙品之上也。

妙品中五人

陳閎範長壽張萱程修己邊鸞

陳閎﹐會稽人也。善寫眞及畫人物士女﹐本道薦之於上國﹐明皇開元中召入供奉。每令寫禦容﹐冠絕當代。又畫明皇射豬鹿兔雁並按舞圖及禦容﹐皆承詔寫焉。又寫太淸宮肅宗禦容﹐龍顏鳳態﹐日角月輪之狀﹐而筆力滋潤﹐風彩英奇﹐若符合瑞應﹐實天假其能也。國朝閻令公之後﹐一人而已。今咸宜觀內天尊殿中畫上仙及圖當時供奉道士庖丁等眞容﹐皆奇絕。曾畫故吏部徐侍郎本行經幡十二口﹐今在焉。又有士女亦能機織成功徳佛像﹐皆妙絕無比。惟寫眞有入神﹐人物士女可居妙品。

範長壽﹐國初爲武騎尉。喜畫風俗田家景候人物之狀﹐人間多有。今屏風是其制也。凡畫山水樹石牛馬畜產﹐屈曲遠近﹐放牧閒野﹐皆得其妙﹐各盡其微。張僧繇之次也。又僧彥驚續畫品云其博贍繁多。未見其親迹﹐可居妙品。時又有何長壽﹐亦與齊名﹐近代少見其畫也。

張萱﹐京兆人也。嘗畫貴公子鞍馬屏障宮苑士女﹐名冠於時。善起艸﹐點簇景物﹐位置亭臺﹐樹木花鳥﹐皆窮其妙。又畫長門怨詞﹐攄思曲檻亭臺金井梧桐之景也。又畫貴公子夜遊圖﹑宮中七夕乞巧圖﹑望月圖﹐皆多幽思﹐逾前古也。畫士女乃周肪之倫﹐其貴公子宮苑鞍馬皆稱第一﹐故居妙品也。

程修己﹐其先冀州人﹐祖大歷中任越州醫博士﹐父伯儀少有文學。時周防任越州長史﹐遂令修己師事。凡二十年中師其畫至六十﹐畫中有數十病﹐旣皆一一口授﹐以傳其妙訣。寶歷中﹐修己應明經擢第。大和中﹐文宗好古重道﹐以晉明帝朝衛協畫毛詩圖艸木鳥獸﹑古賢君臣之像不得其眞﹐遂召修己圖之。皆據經定名﹐任意采掇﹐由是冠冕之制﹐生植之姿﹐遠無不詳﹐幽無不顯矣。又嘗畫竹障於文思殿。文皇有歌云﹕良工運精思﹐巧極似有神。臨窗時乍睹﹐繁陰合再明。當時在朝學士等皆奉詔繼和。自貞元後以畫藝進身累承恩稱旨﹐京都一人而已。尢精山水竹石花鳥人物古賢功徳異獸等﹐首冠於時﹐可居妙品也。邊鸞﹐京兆人也。少攻丹靑﹐最長於花鳥。折枝艸木之妙﹐未之有也。或觀其下筆輕利﹐用色鮮明﹐窮羽毛之變態﹐奮花卉之芳妍。貞元中新羅國獻孔雀解舞者﹐徳宗詔於玄武殿寫其貌﹐一正一背﹐翠彩生動﹐金羽輝灼﹐若連淸聲﹐宛應繁節。後因出宦﹐遂致疏放其意﹐困窮於澤潞間。寫玉芝圖﹐連根苗之狀精極﹐見傳於世。近代折枝花居其第一﹐凡艸木蜂蝶雀蟬並居妙品。

妙品下十人

馮紹政戴嵩楊庭光張孝師盧稜迦

殷仲容陸庭曜蒯廉檀智敏鄭儔

馮紹政﹐雞鶴龍水﹐時稱其妙。開元中關輔大旱﹐京師渴雨尢甚﹐亟命大臣徧禱於山澤間而無感應。上於龍池新創一殿﹐因詔少府監馮紹政於四壁各畫一龍。紹政乃先於四壁畫素龍﹐其狀蜿蜒如欲振湧。繪事未半﹐若風雲隨筆而生。上與從官於壁下觀之﹐鱗甲皆濕。設色未終﹐有白龍自檐間出入於池中﹐風波洶湧﹐云電隨起。侍禦數百人﹐皆見白龍自波際乘气而上﹐俄頃陰雲四布﹐風雨暴作﹐不終日而甘澤徧。出明皇雜錄。

戴嵩﹐嘗畫山澤水牛之狀﹐窮其野性筋骨之妙﹐故居妙品。

楊庭光﹐畫道像眞仙與庖丁﹐開元中與吳道子齊名。又畫佛像﹐其筆力不減於吳生也。

張孝師﹐畫亦多變而能不失常途。惟鬼神地獄尢爲最妙﹐並可稱妙品。

盧稜迦﹐善畫佛。於莊嚴寺與吳生對畫神﹐本別出體﹐至今人所傳道。

殷仲容﹐攻花鳥人物﹐亦邊鸞之次也。

陸庭曜﹐畫功徳時稱第一。畫天卿寺神﹐亦繼踵於盧﹐抑亦次矣。

蒯廉﹐性野嘗愛畫鶴。後師於薛稷﹐深得其妙。

檀智敏﹐時號檀生﹐屋木樓臺﹐出一代之制。

鄭儔﹐屋木樓臺﹐師於檀生﹐可居妙品。

能品上六人

陳譚鄭虔劉商

畢宏王定韋鑾

陳譚﹐攻山水。徳宗時除連州刺史﹐令寫彼處山水之

狀﹐每歲貢獻。野逸不羣﹐髙情邁俗﹐張藻之亞也。

鄭虔﹐號廣文。能畫魚水山石」時稱奇妙﹐人所降嘆。

劉商﹐官爲郎中。愛畫松石樹木﹐格性髙邁。時有畢庶子﹐亦善畫松樹水石。時人云﹕劉郎中松樹孤標﹐畢庶子松根絕妙。

畢宏﹐官至庶子。攻松石﹐時稱絕妙。

王定﹐爲中書。常癖於畫﹐公政之外﹐每圖像菩薩髙僧士女﹐皆冠於當代。每經畫處﹐咸謂驚人。

韋鑾﹐官至少監。善圖花鳥山水﹐俱得其深旨﹐可爲邊鸞之亞。韋鑾次之﹐其畫並居能品。

能品中二十八人

陸滉李仲和李衡齊曼李仲昌

李仿孟仲暉髙云衛憲程伯儀

楊辧王陀子姚彥山冷元琇譚皎

錢國養張遵禮張正雷沈寧劉磐

李倫尹澄尹林侯造趙立言

麯庭鄭珽盧少長

陸混功徳﹐李仲和﹑李衡﹑齊曼俱能畫番馬戎夷部落鷹犬鳥獸之類﹐盡得其妙。又李仲昌﹑李仿﹑孟仲暉﹐皆以寫眞最得其妙。髙云﹑衛憲﹑程伯儀並師周疇﹐盡造其妙﹐冠於當時。然衛憲花木蜂蟬雀竹以爲希代之珍。楊辧﹑王陀子﹑姚彥山﹑冷元琇﹑譚皎﹑錢國養﹑張遵禮﹑張正言﹑沈寧﹑劉磬﹑李倫﹑尹澄﹑尹林﹑侯造﹑趙立言﹑麯庭﹑鄭王廷﹑盧少長﹐已上各負其志﹐並極其妙。程伯儀曾畫東封圖﹐爲時之所寶。其餘眾手﹐皆有所能﹐不可具載﹐並稱能品也。

能品下二十八人

黃諤曹元廊韓伯達田深盧弁

白曼蕭悅梁廣程邈董奴子

衛芋陳庶梁洽檀章耿昌雷

吳玢樂峻項容陳庭裴遼

僧道玠陳淨心陳淨眼王月出蕭溱

張涉張容李湊

黃諤畫馬﹐獨善於時。今菩提寺佛殿中有畫﹐自後難

繼其蹤。曹元廊﹑韓伯達﹑田深畫馬﹐筋骨气力如眞。及盧弁貓兒﹐白曼鷹鴿﹐蕭悅竹﹐又偏妙也。梁廣﹑程邈﹑董奴子﹑衛芋﹑陳庶﹑梁洽﹐皆以花鳥松石寫眞爲能﹐不相讓也。檀章﹑耿昌言﹑吳玢﹑樂峻﹑項容﹑陳庭﹑裴遼﹑僧道玢﹐皆圖山水﹐曲盡其能。陳淨心﹑陳淨眼﹐畫山水功徳皆奇。王朏﹑蕭溱﹑張涉﹑張容﹐皆士女之特善也。

逸品三人

王墨李靈省張志和

王墨者﹐不知何許人﹐亦不知其名﹐善潑墨畫山水﹐時人故謂之王墨。多遊江湖間﹐常畫山水松石雜樹。性多疏野﹐好酒。凡欲畫圖障﹐先飲醺酣之後﹐卽以墨潑﹐或笑或吟﹐腳蹙手抹﹐或揮或掃﹐或淡或濃﹐隨其形狀爲山爲石爲雲爲水。應手隨意﹐倏若造化。圖出雲霞﹐染成風雨﹐宛若神巧﹐俯觀不見其墨污之迹﹐皆謂奇異也。

李靈省﹐落托不拘檢。長愛畫山水﹐每圖一障﹐非其所欲﹐不卽彊爲也。但以酒生思﹐傲然自得﹐不知王公之尊重。若畫山水竹樹﹐皆一點一抹﹐便得其象﹐物勢皆出自然。或爲峯嶺雲際﹐或爲島嶼江邊﹐得非常之體﹐符造化之功﹐不拘於品格﹐自得其趣爾。

張志和﹐或號曰煙波子。常漁釣於洞庭湖。初顏魯公典吳興﹐知其髙節﹐以漁歌五首贈之。張乃爲卷軸﹐隨句

賦象﹐人物舟船鳥獸煙波風月皆依其文﹐曲盡其妙﹐爲世之雅律﹐深得其態。

此三人非畫之本法﹐故目之爲逸品﹐蓋前古未之有也﹐故書之。

歷代名畫記

張彥遠﹐字愛賓﹐河東人。約生於唐憲宗元和間﹐懿宗咸通間任舒州刺史﹐僖宗乾符間官大理寺卿。髙祖以下入則爲相﹐出則歷典名郡﹐搜藏歷代書畫極富﹐因戰亂喪失殆盡。至彥遠時﹐𨿽所餘無幾﹐但因其精於鑑賞﹐爛熟歷代文獻典故﹐故能成此規模空前﹑亦史亦論的畫學專著。所錄畫人自上古軒轅氏至唐武宗會昌元年﹝公元年﹞﹐巨細無遺﹐詳略得當﹐頗有史法。其論繪畫的創作﹑鑑賞﹑收藏等﹐集六朝以來畫論之大成﹐而唐以前不少畫學文獻亦賴此書得以保存。此書最後完成於唐宣宗大中元年﹝公元年﹞。晁公武《讀書志》別載彥遠《名畫獵精》六卷﹐而宛委本《說郛》亦摘出若干條﹐與《歷代名畫記》文全重﹐則《獵精》顯系《名畫記》之又一名也。

歷代名畫記

﹝唐﹞張彥遠

目錄

卷一敍畫之源流

敍畫之興廢

敍自古畫人姓名

論畫六法

論畫山水樹石

卷二

論師資傳授南北時代

論顧陸張吳用筆

論畫體工用拓寫論名價品第

論鑑識收藏購求閱玩

卷三

敍自古跋尾押署

敍自古公私印記

論裝背褾軸

記兩京外州寺觀畫壁

述古之祕畫珍圖

卷四

敍歷代能畫人名自軒轅至唐會昌凡三百七十二人

軒轅時一人

周一人

齊一人

秦一人

前漢六人

後漢六人

魏四人

吳二人

蜀二人

卷五

晉二十三人

卷六

宋二十八人

卷七

南齊二十八人

梁二十人

卷八

陳一人

後魏九人

北齊十人

後周一人

隋二十一人

卷九

唐朝上百二十八人

卷十

唐朝下七十九人

卷一

敍畫之源流

夫畫者﹐成教化﹐助人倫﹐窮神變﹐測幽微﹐與六籍同功﹐四時並運。發於天然﹐非繇述作。古先聖王受命應練﹐則有龜字效靈﹐龍圖呈寶。自巢﹑燧以來﹐皆有此瑞﹐迹映乎瑤牒﹐事傳乎金冊。庖犧氏發於滎河中﹐典籍圖畫萌矣。軒轅氏得於溫洛中﹐史皇蒼頡狀焉。奎有芒角﹐下主辭章。頡有四目﹐仰觀垂象。因儷鳥龜之迹﹐遂定書字之形。造化不能藏其祕﹐故天雨粟﹔靈怪不能遁其形﹐故鬼夜哭。是時也﹐書畫同體而未分﹐象制肇創而猶略。無以傳其意﹐故有書﹔無以見其形﹐故有畫﹐天地聖人之意也。案字學之部﹐其體有六﹕一古文﹐二奇字﹐三篆書﹐四佐書﹐五繆篆﹐六鳥書。在幡信上書端象鳥頭者﹐則畫之流也。漢末大司空甄丰校字﹐體有六書。古文﹐卽孔子壁中書。奇字﹐卽古文之異者。篆書﹐卽小篆也。佐書﹐秦隸書也。繆篆﹐所以摹印璽也。鳥書﹐卽幡信上作虫鳥形狀也。顏光祿云﹕圖載之意有三﹕一日圖理﹐卦象是也﹔二日圖識﹐字學是也﹔三日圖形﹐繪畫是也。又周官教國子以六書﹐其三日象形﹐則畫之意也。是故知書畫異名而同體也。周禮保氏掌六書﹕指事﹐諧聲﹐象形﹐會意﹐

轉注﹐假借﹐皆蒼頡之遺法也。洎乎有虞作繪﹐繪畫明焉。旣就彰施﹐仍深比象﹐於是禮樂大闡﹐教化繇興。故能揖讓而天下治﹐煥乎而詞章備。廣雅云﹕畫﹐類也。爾雅云﹕畫﹐形也。說文云﹕畫﹐畛也。象田畛畔﹐所以畫也。釋名云﹕畫﹐掛也﹐以彩色掛物象也。故鼎鐘刻則識魑魅而知神姦﹐旃章明則昭軌度而備國制﹐淸廟肅而尊彜陳﹐廣輪度而疆理辧。以忠以孝﹐盡在於雲臺﹔有列有勛﹐皆登於麟閣。見善足以戒惡﹐見惡足以思賢。畱乎形容﹐式昭盛徳之事﹔具其成敗﹐以傳旣往之蹤。記傳所以敍其事不能載其容﹐賦頌有以詠其美不能備其象﹐圖畫之制所以兼之也。故陸士衡云﹕丹靑之興﹐比雅頌之述作﹐美大業之馨香。宣物莫大於言﹐存形莫善於畫﹐此之謂也。善哉曹植有言曰﹕觀畫者見三皇五帝莫不仰戴﹐見三季異主莫不悲惋﹐見篡臣賊嗣莫不切齒﹐見髙節妙士莫不忘食﹐見忠臣死難莫不抗節﹐見放臣逐子莫不嘆息﹐見淫夫妒婦莫不側目﹐見令妃順後莫不嘉貴﹐是知存乎鑑戒者圖畫也。昔夏之衰也﹐桀爲暴亂﹐太史終抱畫以奔商。殷之亡也﹐紂爲淫虐﹐內史摯載圖而歸周。燕丹請獻﹐秦皇不疑﹔蕭何先收﹐沛公乃王。圖畫者﹐有國之鴻寶﹐理亂之紀綱。是以漢明宮殿﹐贊玆粉繪之功﹔蜀郡學堂﹐義存勸戒之道。馬后女子﹐尙願戴君於唐堯﹔石勒羯胡﹐猶觀自古之忠孝。豈同博弈用心﹐自是名教樂事。余嘗恨王充之不知言﹐云人觀圖畫上所畫古人也﹐視畫古人如視死人﹐見其面而不若觀其言行。古賢之道﹐竹帛之所載燦然矣﹐豈徒墻壁之畫哉。余以此等之論﹐與夫大笑其道﹑詬病其儒﹑以食與耳﹑對牛鼓簧又何異哉﹗

敍畫之興廢

圖畫之妙﹐爰自秦漢﹐可得而記﹐降於魏晉﹐代不乏賢。洎乎南北﹐哲匠間出﹐曹﹑衛﹑顧﹑陸擅重價於前﹐董﹑展﹑孫﹑楊垂妙迹於後。張﹑鄭兩家髙步於隋室﹐大安兄弟首冠於皇朝。此蓋尢所炬赫也﹐世俗知尙者。其餘英妙﹐今亦殫論。漢武創置祕閣﹐以聚圖書﹐漢明雅好丹靑﹐別開畫室﹐又創立鴻都學﹐以集奇藝﹐天下之藝雲集。及董卓之亂﹐山陽西遷﹐圖畫縑帛﹐軍人皆取爲帷囊﹐所收而西﹐七十餘乘﹐遇雨道艱﹐半皆遺棄。魏晉之代﹐固多藏蓄﹐胡寇入洛﹐一時焚燒。宋齊梁陳之君雅有好尙﹐晉遭劉曜﹐多所毀散﹐重以桓玄﹐性貪好奇﹐天下法書名畫必使歸己。及玄篡逆﹐晉府眞迹﹐玄盡得之。何法盛晉中興書云﹕劉牢之遣子敬宣詣玄請降﹐玄大喜﹐陳書畫共觀之。玄敗﹐宋髙祖先使臧喜入宮載焉。南齊髙帝﹐科其尢精者﹐錄古來名手﹐不以遠近爲次﹐但以優劣爲差﹐自陸探微至範惟賢四十二人﹐爲四十二等二十七秩三百四十八卷﹐聽政之餘﹐旦夕披玩。梁武帝尢加寶異﹐仍更搜葺。元帝雅有才藝﹐自善丹靑﹐古之珍奇﹐充犧內府。侯景之亂﹐太子綱數夢秦皇更欲焚天下書﹐旣而內府圖畫數百函果爲景所焚也。及景之平﹐所有書皆載入江陵﹐爲西魏將於謹所陷。元帝將降﹐乃聚名畫法書及典籍二十四萬卷﹐遣後閣舍人髙善寶焚之。帝欲投火俱焚﹐宮嬪牽衣得免。吳越寶劍並將斫柱令折﹐乃嘆曰﹕蕭世誠遂至於此﹐儒雅之道﹐今夜窮矣。於謹等於煨燼之中收其書畫四千餘

軸﹐歸於長安。故顏之推觀我生賦云﹕人民百萬而囚虜﹐書史千輛而煙揚。史籍已來﹐未之有也﹐溥天之下﹐斯文盡喪。陳天嘉中﹐陳主肆意搜求﹐所得不少。及隋平陳﹐命元帥記室參軍裴矩﹑髙頎收之﹐得八百餘卷。隋帝於東京觀文殿後起二臺﹐東曰妙楷臺﹐藏自古法書﹐西日寶迹臺﹐收自古名畫。煬帝東幸揚州﹐盡將隨駕﹐中道船覆﹐大半淪棄。煬帝崩﹐並歸宇文化及。化及至聊城﹐爲竇建徳所取﹐畱東都者﹐爲王世充所取。聖唐武徳五年﹐克平僭逆﹐擒二僞主﹐兩都祕藏之迹﹐維揚扈從之珍﹐歸我國家焉。乃命司農少卿宋遵貴載之以船﹐溯河西上﹐將致京師﹐行經砥柱﹐忽遭漂沒﹐所存十亡一二。國初內庫只有三百卷﹐並隋朝以前相承﹐禦府所寶。太宗皇帝特所耽玩﹐更於人間購求。天后朝﹐張易之奏召天下畫工修內庫圖畫﹐因使工人各推所長﹐銳意模寫﹐仍舊裝背﹐一毫不差。其眞者多歸易之﹐易之誅後﹐爲薛少保稷所得。薛歿後﹐爲岐王範所得。玄宗弟﹐謚惠文太子。王初不陳奏﹐後懼﹐乃焚之。時薛少保與岐王範﹑石泉公王方慶家所蓄圖畫皆歸於天府。祿山之亂﹐耗散頗多﹐肅宗不甚保持﹐頒之貴戚﹐貴戚不好﹐鬻於不肖之手。物有所歸﹐聚於好事之家。及徳宗艱難之後﹐又經散失﹐甚可痛也。自古兵火亟焚﹐江波屢斗﹐年代浸遠﹐失墜彌多。倘時君之不尙﹐則闕其搜訪﹔非至人之賞玩﹐則未辧妍媸。所以駿骨不來﹐死鼠爲璞。嗟乎﹐今之人眾藝鮮至﹐此道尢衰﹐未曾誤點爲蠅﹐惟見無成類狗。彥遠家代好尙﹐髙祖河東公﹑曾祖魏國公相繼鳩集名迹。先是魏國公與司徒淠公李勉並佐霍國公關內三軍幕府王思禮﹐霍公平定兩京﹐魏公之策也。魏公與開公因其同寮﹐

遂成久要﹐並列藩閫﹐齊居臺衡﹐雅會襟靈﹐琴書相得。開公博古多藝﹐窮精蓄奇﹐魏晉名蹤﹐盈於篋笥。許詢﹑浼少﹐經年共賞山泉﹔謝傅﹑戴逵﹐終日惟論琴畫。汧公任南海日﹐於羅浮山得片石﹐汧公子兵部員外郎約又於潤州海門山得雙峯石﹐並爲好事所寶﹐悉見傳授。又汧公手斫雅琴﹐尢佳者日響泉﹐日韻磬。汧公在滑州﹐魏公在西川﹐金玉之音﹐山川亡間﹐盡緘瑤匣﹐以表嘉貺。西川幕客司空曙賦曰﹕白雪髙吟際﹐靑霄遠望中。誰言路遐曠﹐宮徵暗相通。時汧公並寄重寶﹐琴解及琴薦咸在焉。大父髙平公與愛弟主客員外郎﹐彥遠叔祖﹐名諗。及汧公愛子纘﹑祠部郎中纘弟約﹐兵部員外郎﹐字存博。更敍通舊﹐遂契忘言﹐遠同莊﹑惠之交﹐近得苟﹑陳之會。大門請纘爲判官﹐約與主客皆髙謝榮宦﹐琴尊自樂﹐終日陶然﹐士流企望莫及也。繇是萬卷之書盡歸王粲﹐一廚之畫惟寄桓玄。李兵部又於江南得蕭子云壁書飛白蕭字﹐匣之以歸洛陽﹐授余叔祖﹐致之修善裏﹐構一亭﹐號曰蕭齋。王涯相倚權勢負之而趨﹐太和末爲亂兵所壞。其蕭字本末﹐具余所撰法書要錄中。元和十三年﹐髙平公鎭太原﹐不能承奉中貴﹐爲監軍使內官魏弘簡所忌﹐無以指其瑕﹐且驟言於憲宗曰﹕張氏富有書畫。遂降宸翰﹐索其所珍。惶駭不敢緘藏﹐科簡登時進獻。乃以鍾﹑張﹑衛﹑索眞迹各一卷﹐二王眞迹各五卷﹐魏晉宋齊梁陳隋雜迹各一卷﹐顧﹑陸﹑張﹑鄭﹑田﹑楊﹑董﹑展洎國朝名手畫合三十卷﹐表上曰﹕伏以前代帝王﹐多求遺逸﹐朝觀夕覽﹐收鑑於斯。陛下睿聖欽明﹐凝情好古﹐聽政之暇﹐將以怡神。前件書畫﹐歷代共寶﹐是稱珍絕。其陸探微蕭史圖﹐妙冠一時﹐名居上品﹐所希睿鑑﹐別賜省覽。又別進玄宗馬射眞圖﹐永寶府司馬陳閎畫。表曰﹕玄宗天縱神武﹐藝冠前王﹐凡所遊畋﹐必存繪事。豈

止云夢殪兕﹐楚人美旌蓋之雄﹔潯陽射蛟﹐漢史稱舳艫之盛。前件圖﹐臣瞻奉先靈﹐素所寶惜。陛下旁求珍迹﹐以備石渠﹐祖宗之美﹐敢不獻呈。掌書記監察禦史李徳裕制詞。手詔答曰﹕卿慶傳臺鉉﹐業嗣弓裘﹐雄詞冠於一時﹐奧學窮乎千古。圖書兼蓄﹐精博兩全。別進玄宗馬射眞圖﹐恭獲披捧﹐瞻拜感咽﹐聖靈如臨。其鍾﹑張等書﹐顧﹑陸等畫﹐古今共寶﹐有國所珍。朕以視朝之餘﹐得以寓目﹐因知丹靑之妙﹐有合造化之功﹐欲觀象以省躬﹐豈好奇而玩物。況煩章奏﹐嘉嘆良深。其書畫並收入內庫﹐世不復見。其餘者﹐長慶初﹐大父爲內貴魏弘簡門人宰相元稹所擠﹐出鎭幽州﹐遇朱克融之亂﹐皆失墜矣。非戎虜所愛﹐及事定﹐頗有好事購得之。彥遠時未齔歲﹐恨不見家內所寶﹐其進奉之外﹐失墜之餘﹐存者才『軸而已。𨿽有豪勢﹐莫能求旃﹐嗟爾後來﹐尢須靳固。宜抱漆書而興嘆﹐莫將菜柿以藩身。聊因暇日﹐編爲此記﹐且撮諸評品﹐用明乎所業﹐亦探於史傳﹐以廣其所知。後漢孫暢之有述畫記﹐梁武帝﹐陳姚最﹑謝赫﹐隋沙門彥淙﹐唐禦史大夫李嗣眞﹑祕書正字劉整﹑著作郎顧況﹐並兼有畫評﹐中書舍人裴孝源有書錄﹐竇蒙有畫拾遺錄﹐率皆淺薄漏略﹐不越數紙。僧淙之評﹐最爲謬誤﹐傳寫又復脫錯﹐殊不足看也。如宋朝謝希逸﹑陳朝顧野王之流﹐當時能畫﹐評品不載﹐詳之近古﹐遺脫至多。蓋是世上未見其蹤﹐又述作之人不廣求耳。嗚呼﹐自古忠孝義烈湮沒不稱者曷勝記哉﹐況書畫耶聖唐至今二百三十年﹐奇藝者駢羅﹐耳目相接﹐開元﹑天寶其人最多。何必六法俱全﹐六法解在下篇但取一技可采。謂或人物﹐或屋宇﹐或山水﹐或鞍馬﹐或鬼神﹐或花鳥﹐各有所長。自史皇至今大唐會昌元年﹐凡三百七十二人﹐編次無差﹐銓量頗定。此外

旁求錯綜﹐心目所鑑﹐言之無隱﹐將來者能撰述其或繼之。時大中元年﹐歲在丁卯。

敍自古畫人姓名自軒轅至唐會昌凡三百七十二人

略

論畫六法

昔謝赫云﹕畫有六法﹐一曰气韻生動﹐二曰骨法用筆﹐三曰應物象形﹐四曰隨類賦彩﹐五曰經營位置﹐六曰傳模

移寫﹐自古畫人罕能兼之。彥遠試論之曰﹕古之畫或能移其形似而尙其骨气﹐以形似之外求其畫﹐此難可與俗人道也。今之畫縱得形似而气韻不生﹐以气韻求其畫﹐則形似在其間矣。上古之畫迹簡意淡而雅正﹐顧﹑陸之流是也。中古之畫細密精致而臻麗﹐展﹑鄭之流是也。近代之畫煥爛而求備﹐今人之畫錯亂而無旨﹐眾工之迹是也。夫象物必在於形似﹐形似須全其骨气。骨气形似﹐皆本於立意而歸乎用筆。故工畫者多善書。然則古之嬪擘織而胸束﹐古之馬喙尖而腹細﹐古之臺閣竦峙﹐古之服飾容曳﹐故古畫非獨變態有奇意也﹐抑亦物象殊也。至於臺閣樹石車輿器物﹐無生動之可擬﹐無气韻之可侔﹐直要位置向背而己。顧愷之曰﹕畫人最難﹐次山水﹐次狗馬﹔其臺閣一定器耳﹐差易爲也。斯言得之。至於鬼神人物﹐有生動之可狀﹐須神韻而後全。若气韻不周﹐空陳形似﹐筆力未道﹐空善賦彩﹐謂非妙也。故韓子曰﹕狗馬難﹐鬼神易。狗馬乃凡俗所見﹐鬼神乃譎怪之狀。斯言得之。至於經營位置﹐則畫之總要。自顧﹑陸以降﹐畫迹鮮存﹐難悉詳之。惟觀吳道玄之迹﹐可謂六法俱全﹐萬象必盡﹐神人假手﹐窮極造化也。所以气韻雄壯﹐幾不容於縑素﹐筆迹磊落﹐遂恣意於墻壁﹐其細畫又甚稠密﹐此神異也。至於傳模移寫﹐乃畫家末事。然今之畫人粗善寫貌﹐得其形似﹐則無其气韻﹐具其彩色﹐則失其筆法﹐豈日畫也。嗚呼﹐今之人斯藝不至也。宋朝顧駿之嘗結構髙樓以爲畫所﹐每登樓去梯﹐家人罕見。若時景融朗﹐然後含毫﹐天地陰慘﹐則不操筆。今之畫人﹐筆墨混於塵埃﹐丹靑和其泥滓﹐徒污絹素﹐豈日繪畫。自古善畫者﹐莫匪衣冠貴冑﹑逸士髙人﹐振妙一

時﹐傳芳千祀﹐非闖閻鄙賤之所能爲也。

論畫山水樹石

魏晉以降﹐名迹在人間者皆見之矣。其畫山水﹐則羣峯之勢若鈿飾犀節﹐或水不容泛﹐或人大於山﹐率皆附以樹石﹐映帶其地﹐列植之狀﹐則若伸臂布指。詳古人之意﹐專在顯其所長而不守於俗變也。國初二閻擅美匠學﹐楊﹑展精意宮觀﹐漸變所附﹐尙猶狀石則務於雕透﹐如冰澌斧刃﹐繪樹則惻脈鏤葉﹐多棲梧苑柳﹐功倍愈拙﹐不勝其色。吳道玄者﹐天付勁毫﹐幼抱神奧﹐往往於佛寺畫壁縱以怪石崩灘﹐若可捫酌﹐又於蜀道寫貌山水。由是山水之變始於吳﹐成於二李。李將軍﹑李中書。樹石之狀﹐妙於韋鷗﹐窮於張通。張噪也。通能用紫毫禿鋒﹐以掌摸色﹐中遺巧飾﹐外若混成。又若王右丞之重深﹐楊僕射之奇贍﹐朱審之濃秀﹐王宰之巧密﹐劉商之取象﹐其餘作者非一﹐皆不過之。近代有侯莫陳廈﹑沙門道芬﹐精致稠沓﹐皆一時之秀也。吳興郡南堂有兩壁樹石﹐余觀之而嘆曰﹕此畫位置若道芬﹐迹類宗偃﹐是何人哉吏對曰﹕有徐表仁者﹐初爲僧﹐號宗偃﹐師道芬則入室。今寓於郡側﹐年未衰而筆力奮疾。召而來﹐徵他筆皆不類﹐遂指其單復曲折之勢﹐耳剽心晤﹐成若宿構。使其凝意﹐且啟幽襟﹐迨乎構成﹐亦竊奇狀。向之兩壁﹐蓋得意深奇之作。觀其潛蓄嶺風﹐遮藏洞泉﹐蛟根束鱗﹐危干淩碧﹐重質委地﹐靑飆滿堂﹐吳興茶山﹐水石奔異﹐境與性會。乃召於山中寫明月峽﹐因敍其所見﹐庶爲知言。知之者解頤﹐不知者拊掌。

卷二

敍師資傳授南北時代

自古論畫人﹐以顧生之迹天然絕倫﹐評者不敢一二。余見顧生評論魏晉畫人﹐深自推挹衛協﹐衛協﹑顧愷之並見第五卷

。卽知衛不下於顧矣。只如貍骨之方﹐右軍嘆重﹔龍頭之畫﹐謝赫推髙。名賢許可﹐豈肯容易﹐後之淺俗﹐安能察之。詳觀謝赫評量﹐最爲允愜。姚﹑李品藻﹐有所未安。姚最﹑李嗣眞也李駁謝云﹕衛不合在顧之上。全是不知根本﹐良可於悒。只如晉室過江﹐王虞書畫爲第一﹐書爲右軍之法﹐畫爲明帝之師。晉平南將軍王虞字世將今言書畫﹐一向吠聲﹐但推逸少﹑明帝而不重平南。如此之類至多﹐聊且舉其一二﹐若不知師資傳授﹐則未可議乎畫。今粗陳大略云﹕至如晉明帝師於王庾﹐衛協師於曹不興﹐顧愷之﹑張墨﹑苟勗師於衛協﹐衛﹑張同時﹐並有畫聖之名史道碩﹑王微師於苟勗﹐師於衛協。衛﹑張同時﹐並有畫聖之名史道碩﹑王微師於苟勗﹐衛協﹑戴逵師於範宣﹐苟﹑衛之後﹐範宣第一。逵子勃﹑勃弟頹師於父。已上晉。陸探微師於顧愷之﹐探微子綏﹑弘肅並師於父﹐顧寶光﹑袁倩師於陸﹐倩子質師於父﹐顧駿之師於張墨﹐張則師於吳晾﹐吳晾師於江僧寶﹐劉胤祖師於晉明帝﹐胤祖弟紹祖﹑子璞並師於胤祖。已上宋。姚曇度子釋惠覺師於父﹐蘧道敏師於章繼伯﹐蘧後勝於章也。道敏甥僧珍師於道敏﹐沈標師於謝赫﹐周曇研師於曹仲達﹐毛惠遠師於顧﹐惠遠弟惠秀﹑子稜並師於惠遠。皆不及惠遠。已上南

齊。袁昂師於謝﹑張﹑鄭﹐袁尢得綺羅之妙也。張僧繇子善果﹑儒童並師於父﹐解倩師於聶松﹑蘧道敏﹐道敏不及解倩。焦寶願師於張﹑謝﹐江僧寶師於袁﹑陸及戴。江長於畫人。已上梁。田僧亮師於董﹑展﹐田﹑楊與董﹑展聲價相侔。田﹑楊﹑鄭三人同時也。曹仲達師於袁。袁勝曹。以上北齊。鄭法士師於張﹐張之髙足。法士弟法輪﹑子徳文並師於法士﹐不及法士也。孫尙子師於顧﹑陸﹑張﹑鄭﹐尙子鞍馬樹石。幾勝於法士。陳善見師於楊﹑鄭﹐善見寫拓楊﹑鄭之迹不辧。李雅師於張僧繇﹐王仲舒師於孫尙子。已上隋。二閻師於鄭﹑張﹑楊﹑展﹐兼師於父毗。毗在隋朝。範長壽﹑何長壽並師於張﹐何劣於範。尉遲乙僧師於父﹐尉遲跋質那在隋朝。陳廷師於乙僧﹐乙僧外國﹐陳廷次之。靳智翼師於曹﹐曹創佛事畫。佛有曹家樣﹑張家樣及吳家樣。吳智敏師於梁寬﹐寬勝智敏。王智愼師於閻﹐極類閻之迹而少劣。檀智敏師於董﹐吳道玄師於張僧繇﹐又師於張孝師﹐又授筆法於張長史旭。盧稜伽﹑楊庭光﹑李生﹑張藏並師於吳﹐各有所長﹐稜伽﹑庭光爲上足。劉行臣師於王韶應﹐韓斡﹑陳閎師於曹霸﹐王紹宗師於殷仲容。已上國朝畫人﹐近代皆不載也。各有師資﹐遞相仿效﹐或自開戶牖﹐或未及門墻﹐或靑出於藍﹐或冰寒於水﹐似類之間﹐精粗有別。只如田僧亮﹑楊子華﹑楊契丹﹑鄭法士﹑董伯仁﹑展子虔﹑孫尙子﹑閻立徳﹑閻立本﹐並祖述顧﹑陸﹑僧繇。田則郊野柴荊爲勝﹐楊則鞍馬人物爲勝﹐契丹則朝廷簪組爲勝﹐法士則遊宴豪華爲勝﹐董則臺閣爲勝﹐展則車馬爲勝﹐孫則美人魑魅爲勝﹐閻則六法備該﹐萬象不失。所言勝者﹐以觸類皆能﹐而就中尢所偏勝者﹐俗所共推。展善屋木﹐且不知董﹑展同時齊名﹐展之屋木不及於董。李嗣眞云﹕三休輪奐﹐董氏造其微﹔六轡沃若﹐展

生居其駿。而董有展之車馬﹐展無董之臺閣。此論爲當。若論衣服車輿士風人物﹐年代各異﹐南北有殊﹐觀畫之宜﹐在乎詳審。只如吳道子畫仲由便戴木劍﹐閻令公畫昭君已著帷帽。殊不知木劍創於晉代﹐帷帽興於國朝。舉此凡例﹐亦畫之一病也。且如幅巾傳於漢魏﹐接罱起自齊隋﹐襆頭始於周朝﹐折上巾﹐軍旅所服﹐卽今襆頭也。用全幅阜向後襆發﹐俗謂之襆頭。自武帝建徳中﹐裁爲四腳也。巾子創於武徳。胡服靴衫豈可輒施於古像﹐衣冠組綬不宜長用於今人。芒屏非塞北所宜﹐牛車非嶺南所有。詳辧古今之物﹐商較土風之宜﹐指事繪形﹐可驗時代。其或生長南朝不見北朝人物﹐習熟塞北不識江南山川﹐遊處江東﹐不知京洛之盛﹐此則非繪畫之病也。故李嗣眞評董﹑展云﹕地處平原﹐闕江南之勝﹔迹參戎馬﹐乏簪裾之儀。此是其所未習﹐非其所不至。如此之論﹐便爲知言。譬如鄭玄未辧檐梨﹐蔡謨不識螃蟹﹐魏帝終削典論﹐初以其無火浣布﹐著典論言之﹐刊於太學。後有外國獻火浣布﹐遂削棄典論也。隱居有昧藥名﹐陶隱居本艸多未曉北地藥名也。吾之不知﹐蓋闕如也﹐𨿽有不知﹐豈可言其不博。精通者所宜詳辧南北之妙迹﹐古今之名蹤﹐然後可以議乎畫。

論顧陸張吳用筆

或問余以顧﹑陸﹑張﹑吳用筆如何。對曰﹕顧愷之之迹﹐緊勁聯綿﹐循環超忽﹐調格逸易﹐風趨電疾﹐意存筆先﹐畫盡意在﹐所以全神气也。昔張芝學崔瑗﹑杜度艸書之法﹐因而變之﹐以成今艸書之體勢﹐一筆而成﹐气脈通連﹐隔行不斷。惟王子敬明其深旨﹐故行首之字﹐往往繼

其前行﹐世上謂之一筆書。其後陸探微亦作一筆畫﹐連綿不斷﹐故知書畫用筆同法。陸探微精利潤媚﹐新奇妙絕﹐名髙宋代﹐時無等倫。張僧繇點曳斫拂﹐依衛夫人筆陣圖﹐一點一畫﹐別是一巧﹐鉤戟利劍森森然﹐又知書畫用筆同矣。國朝吳道玄﹐古今獨步﹐前不見顧﹑陸﹐後無來者。授筆法於張旭﹐此又知書畫用筆同矣。張旣號書顚﹐吳宜爲畫聖﹐神假天造﹐英靈不窮。眾皆密於盼際﹐我則離披其點畫。眾皆謹於象似﹐我則脫落其凡俗。彎弧挺刃﹐植柱構梁﹐不假界筆直尺。虯須雲鬢﹐數尺飛動﹐毛根出肉﹐力健有餘。當有口訣﹐人莫得知。數仞之畫﹐或自臂起﹐或從足先﹐巨壯詭怪﹐膚脈連結﹐過於僧繇矣。或問余曰﹕吳生何以不用界筆直尺而能彎弧挺刃﹑植柱構梁對曰﹕守其神﹐專其一﹐合造化之功﹐假吳生之筆﹐向所謂意存筆先﹑畫盡意在也。凡事之臻妙者皆如是乎﹐豈止畫也。與乎庖丁發硎﹐郢匠連斤﹐效顰者徒勞捧心﹐代斫者必傷其手﹐意旨亂矣﹐外物役焉﹐豈能左手劃圓﹐右手劃方乎夫用界筆直尺﹐界筆是死畫也。守其神﹐專其一﹐是眞畫也。死畫滿壁﹐曷如圬墁﹔眞畫一劃﹐見其生气。夫運思揮毫﹐自以爲畫﹐則愈失於畫矣。運思揮毫﹐意不在於畫﹐故得於畫矣。不滯於手﹐不凝於心﹐不知然而然﹐𨿽彎弧挺刃﹐植柱構梁﹐則界筆直尺豈得入於其間矣。又問余曰﹕夫運思精深者﹐筆迹周密﹐其有筆不周者﹐謂之如何余對曰﹕顧﹑陸之神不可見其盼際﹐所謂筆迹周密也。張﹑吳之妙﹐筆才一二﹐像已應焉﹐離披點畫﹐時見缺落﹐此𨿽筆不周而意周也。若知畫有疏密二體﹐方可議乎畫。或者頷之而去。

論畫體工用拓寫

夫陰陽陶蒸﹐萬象錯布﹐玄化亡言﹐神工獨運。艸木敷榮﹐不待丹碌之采﹔云雪飄揚﹐不待鉛粉而白。山不待空靑而翠﹐鳳不待五色而粹。是故運墨而五色具﹐謂之得意﹔意在五色﹐則物象乖矣。夫畫物特忌形貌采章﹐歷歷具足﹐甚謹甚細﹐而外露巧密。所以不患不了﹐而患於了﹐旣知其了﹐亦何必了﹐此非不了也﹐若不識其了﹐是眞不了也。夫失於自然而後神﹐失於神而後妙﹐失於妙而後精。精之爲病也而成謹細。自然者爲上品之上﹐神者爲上品之中﹐妙者爲上品之下﹐精者爲中品之上﹐謹而細者爲中品之中。余今立此五等﹐以包六法﹐六法已具第一卷

。以貫眾妙。其間詮量可有數百等﹐孰能周盡。非夫神邁識髙﹑情超心慧者﹐豈可識乎知畫。夫工欲善其事﹐必先利其器。齊紈吳練﹐冰素霧綃﹐精潤密致﹐機杼之妙也。武陵水井之舟﹐磨嵯之沙﹐越寓之空靑﹐蔚之曾靑﹐武昌之扁靑﹐上品石綠。蜀郡之鉛華﹐黃丹也﹐出本艸。始興之解錫﹐胡粉。研煉澄汰﹐深淺輕重精粗。林邑昆侖之黃﹐雌黃也﹐忌胡粉同用。南海之蟻礦﹐紫礦也。造粉燕脂吳綠﹐謂之赤膠也。雲中之鹿膠﹐吳中之鰾膠﹐東阿之牛膠﹐采章之用也。漆姑汁煉煎﹐並爲重采﹐郁而用之。古畫皆用漆姑汁。若煉煎謂之鬱色﹐於綠色重用上之。古畫不用頭綠大靑﹐畫家呼粗綠爲頭綠﹐粗紫爲大靑。取其精華﹐接而用之。百年傳致之膠﹐幹載不剝。絕仞食竹之毫﹐一劃如劍。有好手畫人﹐自言能畫雲气。余謂目﹕古人畫云﹐未爲臻妙﹐若能沾濕綃素﹐點綴輕粉﹐從口吹之﹐謂之吹云。此

得天理﹐𨿽目妙解﹐不見筆蹤﹐故不謂之畫。如山水家有潑墨﹐亦不謂之畫﹐不堪仿效。江南地潤無塵﹐人多精藝﹐三吳之迹﹐八絕之名﹐逸少右軍﹐長康散騎﹐書畫之能﹐其來尙矣。淮南子云﹕宋人善畫﹐吳人善治。治﹐賦色也。不亦然乎好事家宜置宣紙百幅﹐用法臘之﹐以備摹寫。顧愷之有摹拓妙法。古時好拓畫﹐十得七八﹐不失神采筆蹤。亦有禦府拓本﹐謂之官拓。國朝內庫﹑翰林﹑集賢﹑祕閣蹤寫不輟。承平之時﹐此道甚行﹐艱難之後﹐斯事漸廢。故有非常好本拓得之者﹐所宜寶之﹐旣可希其眞蹤﹐又得畱爲證驗。徧觀眾畫﹐惟顧生畫古賢得其妙理﹐對之令人終日不倦﹐凝神遐想﹐妙悟自然﹐物我兩忘﹐離形去智﹐身固可使如槁木﹐心固可使如死灰﹐不亦臻於妙理哉。所謂畫之道也。顧生首創維摩詰像﹐見第四卷

。有淸贏示病之容﹐隱幾忘言之狀。陸與張皆效之﹐終不及矣。張墨﹑陸探微﹑張僧繇並畫維摩詰居士﹐終不及顧之所創者也。

論名價品第

或曰﹕昔張懷璀作書估﹐論其等級甚詳﹐君曷不詮定自古名畫﹐爲畫估焉張子曰﹕書畫道殊﹐不可渾詰。書卽約字以言價﹐畫則無涯以定名。況漢魏三國名蹤已絕於代﹐今人貴耳賤目﹐罕能詳鑑。若傳授不昧﹐其物猶存﹐則爲有國有家之重賞。晉之顧﹑宋之陸﹑梁之張﹐首尾完全﹐爲希代之珍﹐皆不可論價。如其偶獲方寸﹐便可緘持。比之書價﹐則顧﹑陸可同鍾﹑張﹐僧繇可同逸少。書則逡巡可成﹐畫非歲月可就﹐所以書多於畫﹐自古而然。今分

爲三古﹐以定貴賤。以漢魏三國爲上古﹐則趙岐﹑劉褒﹑蔡邕﹑張衡﹑已上四人後漢。曹髦﹑楊修﹑桓範﹑徐邈﹑已上四人魏。曹不興﹑吳。諸葛亮﹑蜀之流是也。以晉﹑宋爲中古﹐則明帝﹑苟勗﹑衛協﹑王虞﹑顧愷之﹑謝稚﹑嵇康﹑戴逵﹑已上八人晉。陸探微﹑顧寶光﹑袁倩﹑顧景秀之流是也。已上四人宋。以齊﹑梁﹑北齊﹑後魏﹑陳﹑後周爲下古﹐則姚曇度﹑謝赫﹑劉琪﹑毛惠遠﹑已上四人齊。元帝﹑袁昂﹑張僧繇﹑江僧寶﹑已上四人梁。楊子華﹑田僧亮﹑劉殺鬼﹑曹仲達﹑已上四人北齊。蔣少遊﹑楊乞徳﹑以上二人後魏。顧野王﹑陳。馮提伽後周。之流是也。隋及國初爲近代之價﹐則董伯仁﹑展子虔﹑孫尙子﹑鄭法士﹑楊契丹﹑陳善見﹑已上六人隋。張孝師﹑範長壽﹑尉遲乙僧﹑王知愼﹑閻立徳﹑閻立本﹑已上六人唐朝。之流是也。上古質略﹐徒有其名﹐畫之蹤迹﹐不可具見。中古妍質相參﹐世之所重﹐如顧﹑陸之迹﹐人間切要。下古評量科簡﹐稍易辯解﹐迹涉今時之人所悅。其間有中古可齊上古﹐顧﹑陸是也﹐下古可齊中古﹐僧繇﹑子華是也。近代之價可齊下古﹐董﹑展﹑楊﹑鄭是也﹐國朝畫可齊中古﹐則尉遲乙僧﹑吳道玄﹑閻立本是也。若詮量次第﹐有數百等﹐今且舉俗之所知而言。凡人間藏蓄﹐必當有顧﹑陸﹑張﹑吳著名卷軸﹐方可言有圖畫。若言有書籍﹐豈可無九經三史顧﹑陸﹑張﹑吳爲正經﹐楊﹑鄭﹑董﹑展爲三史﹐其諸雜迹爲百家。吳𨿽近﹐可爲正經。必也手揣卷軸﹐口定貴賤﹐不惜泉貨﹐要藏篋笥﹐則董伯仁﹑展子虔﹑鄭法士﹑楊子華﹑孫尙子﹑閻立本﹑吳道玄屏風一片﹐值金二萬﹐次者售一萬五千。自隋已前多畫屏風﹐未知有畫幛﹐故以屏風爲準也。其楊契丹﹑田僧亮﹑鄭法輪﹑乙僧﹑閻

立徳一扇﹐值金一萬。且舉俗間諳悉者﹐推此而言﹐可見流品。夫中品藝人有合作之時﹐可齊上品藝人﹔上品藝人當未道之日﹐偶落中品。惟下品𨿽有合作﹐不得廁於上品。在通博之人﹐臨時鑑其妍醜﹐只如張顚以善艸得名﹐楷隸未必爲人所寶。余曾見小楷樂毅﹐虞﹑褚之流。韋鷗以畫馬得名﹐人物未必爲人所貴。余曾見畫人物﹐顧﹑陸可儔。夫大畫與細畫用筆有殊﹐臻其妙者乃有數體。只如王石軍書﹐乃自有數體及諸行艸﹐各由臨時構思淺深耳。畫之臻妙﹐亦猶於書。此須廣見博論﹐不可匆匆一槪而取。昔裴孝源都不知畫﹐妄定品第﹐大不足觀。但好之則貴於金玉﹐不好則賤於瓦礫﹐要之在人﹐豈可言價。

論鑑識收藏購求閱玩

夫識書人多識畫。自古蓄聚寶玩之家﹐固亦多矣﹐已具第一卷

中。則有收藏而未能鑑識﹐鑑識而不善閱玩者﹐閱玩而不能裝褫﹐裝褫而殊亡銓次者﹐此皆好事者之病也。貞觀﹑開元之代﹐自古盛時﹐天子神聖而多才﹐士人精博而好藝﹐購求至寶﹐歸之如雲﹐故內府圖書謂之大備。國初左僕射蕭踽及許善心﹑楊素﹑褚安福家並進圖畫﹐兼隋代所有﹐乃成林藪。貞觀六年﹐虞世南﹑褚遂良等奉敕簡閱。開元十年十二月﹐太子中允張悱充知搜訪書畫使。天寶中﹐徐浩充采訪圖畫使﹐前後不可具載名代也。或有進獻以獲官爵﹐或有搜訪以獲錫賚。開元中有商胡穆聿﹐別識圖書﹐遂直集賢﹐告訐搜求。至徳中﹐白身受金吾長史﹐攺名祥。時有潘淑以獻書畫拜官。遼東人王昌﹐括州人葉丰﹐長安人田穎﹐洛陽人杜福﹑劉翌。河內人齊光﹐皆別識販賣。此輩𨿽樂業好事而迹類藩身。又有侍禦史集賢直學

士史維則﹐充使博訪圖書﹐懸以爵賞﹐所獲不少﹐建中四年﹑徐浩侍郎自云昏耄﹐奏男躊﹑前試國子司業兼太原縣令竇蒙﹑蒙弟簡較戶部員外郎汴宋節度參謀臯﹐並皆別識。敕並用之。貞元初有賣書畫人孫方頤與余家買得眞迹不少。今有男盈﹐在長安﹐頃年又有趙晏﹐皆爲別識也。又有從來蓄聚之家﹐自號圖書之府。開元中﹐鄰王府司馬寶瓚﹐穎川人也﹐右補闕席巽﹐安定人也﹐監察禦史潘履愼﹐滎陽人也﹐金部郎中蔡希寂﹐濟陽人也﹐給事中賣紹﹐歙州婺源縣令滕異。吳郡人也﹐陸曜﹐東都人。福先寺僧礎。同官尉髙至直﹐渤海人也﹐國子主簿溫晁﹐太原人也﹐鄂縣尉崔曼倩﹐陳王府長史陳閡﹐潁川人也﹐監察禦史薛邕﹐太原人郭暉﹐並是別識收藏之人。近則張郎中從申﹐侍郎惟素﹐從申子也﹐蕭桂州祜﹐李方古﹐歸侍郎登﹐道士盧元卿﹐韓侍郎愈﹐裴侍郎燐﹐段相鄒平公﹐中書令晉公裴度﹐李太尉徳裕。蓄聚旣多﹐必有佳者﹐妍媸渾雜﹐亦在詮量。是故非其人﹐𨿽近代亦朽蠹﹐得其地﹐則遠古亦完全。其有晉宋名迹﹐煥然如新﹐已歷數百年紙素彩色未甚敗﹐何故開元天寶間蹤迹或已耗散﹐良由寶之不得其地也。夫金出於山﹐珠產於泉﹐取之不已﹐爲天下用。圖畫歲月旣久﹐耗散將盡﹐名人藝士﹐不復更生﹐可不惜哉﹗夫人不善寶玩者動見勞辱﹐捲舒失所者操揉便損﹐不解裝褫者隨手棄捐﹐遂使眞迹漸少﹐不亦痛哉﹗非好事者不可妄傳書畫﹐近火燭不可觀書畫﹐向風日﹑正冶飲﹑唾涕不洗手並不可觀書畫。昔桓玄愛重圖書﹐每示賓客。客有非好事者﹐正餐寒具﹐按寒具卽今之環餅﹐以酥油煮之﹐遂污物也。以手捉書畫﹐大點污。玄惋惜移時﹐自後每出法書﹐輒令洗手。人家要置一平安牀褥﹐拂拭舒展觀之。大卷軸宜造一架﹐觀則懸之。凡書畫時時舒展﹐卽免蠹濕。余自弱年﹐鳩集遺失﹐鑑玩裝理﹐晝夜精勤。每獲一卷﹐遇一幅﹐必孜孜葺綴﹐競日寶玩。可致者必貨獘衣﹐減糲食﹐妻子僮僕切切嗤笑﹐或曰﹕終

日爲無益之事﹐竟何補哉旣而嘆曰﹕若復不爲無益之事﹐則安能悅有涯之生。是以愛好愈篤﹐近於成癖。每淸晨閒景﹐竹窗松軒﹐以干乘爲輕﹐以一瓢爲倦﹐身外之累﹐且無長物﹐惟書與畫﹐猶未忘情。旣頹然以忘言﹐又怡然以觀閱﹐常恨不得窺觀禦府之名迹﹐以資書畫之廣博。又好事家難以假借﹐況少眞本。書則不得筆法﹐不能結字﹐已墜家聲﹐爲終身之痛。畫又迹不逮意﹐但以自娛﹐與夫熬熬汲汲﹐名利交戰於胸中﹐不亦猶賢乎﹗昔陶隱居啟梁武帝曰﹕愚固博涉﹐患未能精。苦恨無書﹐願作主書令史﹔晚愛楷隸﹐又羨典掌之人。人生數紀之內﹐識解不能周流天壤﹐區區惟恣五欲﹐實可愧恥。每以得作才鬼﹐猶勝頑仙。此陶隱居之志也﹐由是書畫皆爲淸妙。況余凡鄙﹐於二道能無癖好哉﹗今彥遠又別撰集法書要錄等共爲十二卷﹐好事者得餘二書﹐則書畫之事畢矣。

卷三

敍自古跋尾押署

前代禦府﹐自晉﹑宋至周﹑隋﹐收聚圖畫﹐皆未行印記﹐但備列當時鑑識藝人押署。

宋張則袁倩陸綏

齊劉塡毛惠遠

梁沈熾文唐懷允徐僧權孫子眞庾於陵法象徐湯孫達姚懷珍範胤祖江僧寶滿騫

陳延祖顧操

陳杜僧譚黃髙

北齊丁道矜

隋江總姚察朱異何妥大業年月日奉敕裝

開皇年月日內史薛道衡署名跋尾

亦有開皇年月日參軍事學士諸葛穎。咨議參軍開府學士柳顧言。釋智果。

唐朝武徳初秦王府跋尾會簿上開府薛收。文學褚亮。亦有褚亮下更署虞世南姓名。

貞觀中褚河南等監掌裝背﹐並有當時鑑識人押署跋尾官爵姓名。貞觀十一年月兵曹史樊行整裝﹐合若干紙。宣義郎行參軍李徳穎﹐敕功曹參軍金川縣開國男平儼﹐典司馬行相卅都督府司馬蘇勗監﹐銀靑光祿大夫行黃門侍郎扶風縣開國男韋挺監。

十二年月日題署同十一年。

十三年月日將仕郎直弘文館臣王行直裝。起居郎臣褚遂良監﹐司空許州都督趙國公臣無忌﹐開府儀同三司尙書左僕射太子少師梁國公臣玄齡﹐特進尙書右僕射申國公臣士廉﹐特進鄭國公臣徵﹐吏部尙書左僕射臣君集﹐﹝犯法後亦有揩卻處。﹞中書令駙馬都尉安徳郡開國公臣楊師道﹐左衛大將軍武陽縣開國公臣李大亮﹐光祿大夫民部尙書莒國公臣唐儉﹐光祿大夫禮部尙書河間郡王臣孝恭﹐刑部尙書彭城縣開國公臣劉徳威﹐兼太常卿扶風縣開國男臣韋挺﹐少府監安昌縣開國男臣馮長命﹐銀靑光祿大夫行尙書左丞濟陽縣開國男臣唐皎。亦有不署馮長命﹑唐皎二人官爵姓名者。

十四年月日將仕郎直弘文館臣張龍樹裝。某官士廉﹐某官徵﹐某官楊師道﹐起居郎臣褚遂良。亦有臣蔡手爲裝。其玄齡﹑士廉﹑魏徵﹑師道﹑君集官爵姓名並同﹐師道後有左屯衛大將軍上柱國通川縣開國男臣姜行本。十五年十六年月日文林郎臣張龍樹裝。行起居郎臣褚遂良﹑楊師

道﹑魏徵﹑房玄齡官爵並同上。房玄齡後無已下人姓名。

十七﹑十八年月日守黃門侍郎褚遂良監﹐亡他人官爵姓名﹐是開

元中割卻。

十九年月日褚遂良監﹐亡他人官爵姓名﹐是開元中割卻。

開元中﹐玄宗購求天下圖書﹐亦命當時鑑識人押署跋尾﹐劉懷信等亦或割去前代名氏﹐以己等名氏代之。開元五年月陪戎副尉臣王思忠裝﹐亦有張龍樹裝﹐王行眞裝。文林郎直祕書省臣王知逸監﹐宣義郎行左司禦率府錄事參軍臣劉懷信監﹐十年賜名匪矜﹐宣義郎行左驍衛率府倉曹參軍臣陸元悌監﹐後至十一年爲給事中﹐賜名堅﹐直集賢承議郎行右金吾衛長史臣魏哲監﹐左散騎常侍崇文館學士上柱國舒國公臣褚無量﹐開府儀同三司上柱國梁國公臣姚崇﹐祕書監侍讀昭文館學士上柱國常山縣開國公臣馬懷素﹐銀靑光祿大夫行中書侍郎同中書門下平章事監修國史上柱國許國公臣蘇頸﹐銀靑光祿大夫守吏部尙書兼侍中監修國史上柱國廣平郡開國公臣宋碌。

十年月日王思忠裝﹐同上。使承議郎守殿中丞知中書尙作事安昌縣

開國男臣馮紹正﹐使朝議大夫簡較少府監臣陳義。

十五年月日王府大農李仙舟裝背﹐內使尹奉祥監﹐是集賢畫院書畫。建中十年月日臣賀遂奇﹑劉逸江等﹐簡較副使掖庭令茹蘭芳﹐副使內寺伯臣宋遊壤。

已上跋尾押署書畫多同此例﹐今略舉大例言之﹐余不

具載。

敍古今公私印記

太宗皇帝自書貞觀二小字作二小印。﹝貞﹞﹝觀﹞

玄宗皇帝自書開元二小字成一印。﹝開元﹞

又有集賢印﹑祕閣印﹑翰林印。各以判司所收掌圖書定印。

﹝翰林之印﹞

又有弘文之印﹐恐是東觀舊印印書者﹐其印至小。﹝弘文之印﹞

更有元和之印﹐恐是官印﹐多印拓本書畫。﹝元和之印﹞

諸好事家印﹐有東晉僕射周顗印﹐古小雌文。﹝周顗又有梁朝徐僧權印。﹝徐﹞

唐朝魏王泰印。﹝龜﹞﹝益﹞

太平公主駙馬武延秀玉印﹐胡書四字﹐梵音云三藐毋馱。﹝三藐毋馱﹞

胡潤州刺史贈左散騎常侍徐嶠之印。陳海﹞

嶠之子吏部侍郎會稽郡公徐浩﹑浩子瑤印。﹝會稽﹞

議郎竇蒙印。﹝竇蒙審定﹞蒙弟範陽功曹竇臮印。﹝竇臮﹞

延王友竇永二小字印。﹝軌飛﹞﹝出出出出﹞

金部郎中劉繹印。﹝彭城侯書畫印﹞

起居舍人李造印。﹝陶安﹞

鄂州司馬張懷罐﹑弟盛王府司馬懷瑯印。﹝張氏永保﹞

劍州司馬劉知章印。﹝劉氏書印﹞

光祿大夫中書令上柱國趙國公鍾紹京印。﹝書印﹞

彥遠髙祖中書令河東公印。﹝河東張氏﹞

曾祖相國魏國公印。﹝鳥石侯瑞﹞

祖相國髙平公二字小印。﹝鵲瑞﹞

又有鵲瑞二字同爲一印。﹝鵲瑞﹞

故相國司徒汧國公李勉印。﹝李氏印﹞

開國公之子兵部員外郎李約印。﹝約﹞

又故相趙國公李吉甫印。﹝贊皇﹞

故禦史大夫黎斡印。﹝黎氏

故桂州觀察使蕭祜印。﹝蕭﹞

故相國晉國公韓混印。﹝滉﹞

故相國鄴侯李泌印。﹝鄴侯圖書刻章﹞

故犯法人宰相王涯印。﹝永存珍祕﹞

僕射馬總印。﹝馬氏圖書﹞

宣州長史周防印。﹝周萌﹞

建州刺史王朏印。﹝王朏﹞

張惇簡印。﹝齊臣﹞﹝常山之印﹞

已上諸印記﹐千百年可爲龜鏡。

別有﹝軍候司馬﹞﹝安國亭侯﹞﹝萬古方寸﹞﹝任氏言事﹞﹝猗歟劉鄭﹞﹝歸壘淮水﹞﹝軍司劉﹞

已上並未尋討去處﹐皆是識鑑寶玩之家印記﹐並可爲驗證。

﹝蕭公書印﹞﹝溫氏之印﹞﹝模拓印信﹞又有褚氏書印﹐非褚河南之印也。﹝褚氏書印﹞﹝文經﹞﹝遠書﹞﹝永福印信﹞

此外更有諸家印署﹐皆非鑑識﹐但偶獲圖畫﹐便卽印之﹐不足爲證驗﹐故不具錄。若不識圖書﹐不煩空驗印記。𨿽然﹐自古及近代禦府﹑購求之家藏蓄﹐傳授閱玩﹐其人至多﹐是以要明跋尾印記﹐乃是書畫之本業耳。

論裝背襟軸

自晉代已前裝背不佳﹐宋時範曄始能裝背。宋武帝時徐爰﹐明帝時虞穌﹑巢尙之﹑徐希秀﹑孫奉伯編次圖書﹐裝背爲妙。梁武帝命朱異﹑徐僧權﹑唐懷充﹑姚懷珍﹑沈熾文等又加裝護。國朝太宗皇帝使典儀王行眞等裝褫﹐起

居郎褚遂良﹑校書郎王知敬等監領。凡圖書本是首尾完全著名之物﹐不在輒議割截攺移之限。若要錯綜次第﹐或三紙五紙﹐三扇五扇﹐又上中下等相糅雜﹑本亡詮次者﹐必宜與好處爲首﹐下者次之﹐中者最後。何以然凡人觀畫﹐必銳於開卷﹐懈怠將半﹐次遇中品﹐不覺畱連以至卷終。此虞穌論裝書畫之例﹐於理甚暢。凡煮糊必去筋﹐稀緩得所﹐攪之不停﹐自然調熟。余往往入少細研燻陸香末﹐出自拙意﹐永去蠹而牢固﹐古人未之思也。開國公家背書畫入少蠟﹐要在密潤﹐此法得宜。趙國公李吉甫家云﹕背書要黃硬。余家有數帖黃硬﹐書都不堪。候陰陽之气以調適﹐秋爲上時﹐春爲中時﹐夏爲下時﹐暑濕之時不可用。勿以熟紙背﹐必皺起﹐宜用白滑溫薄大幅生紙﹐紙縫先避人面及要節處。若縫縫相當﹐則彊急捲舒有損﹐要令參差其縫﹐則气力均平。太硬則彊急﹐太薄則失力。絹素彩色不可搗﹐理紙上白畫可以砧石妥貼之。宜造一太平案﹐漆板朱界﹐制其曲直。古畫必有積年塵埃﹐須用皂莢淸水數宿漬之﹐平案扡去其塵垢﹐書復鮮明﹐色亦不落。補綴擡策﹐油絹襯之﹐直其邊際﹐密其隙縫﹐端其以緯﹐就其形制﹐拾其遺脫﹐厚薄均調﹐潤潔平穩。然後乃以鏤沈檀爲軸首﹐或裹甓束金爲飾。白檀身爲上﹐香潔去虫。小軸白玉爲上﹐水精爲次﹐琥珀爲下。大軸杉木漆頭﹐輕圓最妙。前代多用雜寶爲飾﹐易爲剝壞。故貞觀﹑開元中﹐內府圖書一例用白檀身﹑紫檀首﹐紫羅漂織成帶﹐以爲官畫之漂。或者云﹕書畫以漂軸賈害﹐不宜盡飾。余曰﹕裝之珍華﹐褒以藻繡﹐緘滕蘊藉﹐方爲宜稱。其古之異錦﹐具李章武所集錦譜。必若大盜至焉﹐亦何計寶惜。梁朝大聚圖書﹐自古爲盛﹐湘東之敗﹐煙焰

漲天﹐此其運也。況乎私室寶持﹐子孫不肖﹐大則月去篋以遺勢家﹐小則舉軸以易朝饌﹐此又時也﹐亦何嗟乎。

記兩京外州寺觀畫壁

會昌中多毀拆﹐今亦具載﹐亦有好事收得畫壁在人家者。

西京寺觀等畫壁

太淸宮殿內絹上寫玄元眞﹐是吳。

薦福寺天后飛白書額。

淨土院門外兩邊﹐吳畫神鬼﹐南邊神頭上龍爲妙。

西廊菩提院﹐吳畫維摩詰本行變。

律院北廊﹐張噪﹑畢宏畫。

西南院佛殿內東壁及廊下行僧﹐並吳畫﹐未了。

興善寺﹐殿內壁畫至妙﹐失人名。案裴錄云﹕此寺有劉焉畫﹐恐是。

西南舍利塔內﹐曹畫﹐西面尹琳畫。

東廊從南第三院小殿柱間吳畫神﹐工人裝損。

三藏院閣畫至妙﹐失人名。

慈恩寺﹐塔內面東西間﹐尹琳畫﹐西面菩薩騎獅子﹐東面騎象。

塔下南門尉遲畫﹐西壁千缽文殊﹐尉遲畫。

南北兩間及兩門﹐吳畫﹐並自題。

塔北殿前窗間﹐吳畫菩薩﹐殿內楊庭光畫經變﹐色損。

大殿東軒廊北壁﹐吳畫﹐未了。舊傳是吳﹐細看不是。

大殿東廊從北第一院﹐鄭虔﹑畢宏﹑王維等白畫。

入院北壁二神甚妙﹐失人名。

兩廊壁間閻令畫﹐中間及西廊李果奴畫行僧。

塔之東南中門外偏﹐張孝師畫地獄變﹐已剝落。

院內東廊從北第一房間南壁﹐韋鑾畫松樹。

大佛殿內東壁好畫﹐失人名。

中三門裏兩面﹐尹琳畫神。

龍興觀﹐大門內吳畫神﹐已摧剝。

殿內東壁﹐吳畫明眞經變。

北面從西第二門﹐董諤白畫。

唐安寺塔下﹐尹琳﹑李眞畫。

北堂內西壁﹐朱審畫山水。

光宅寺﹐東菩提院內北壁東西偏﹐尉遲畫降魔等變。殿內吳生﹑楊庭光畫。又尹琳畫西方變。

玄眞觀﹐殿內玄元及侍眞座上﹐陳靜心畫樂天及神。殿內外程雅﹑陳靜心畫。

資聖寺﹐殷仲容題額。檀章畫中三門東窗間。

南北面﹐吳畫髙僧。

大三門東南壁﹐姚景仙畫經變。

寺西門直西院外神及院內經變﹐楊庭光畫。

北圓塔下﹐李眞﹑尹琳絹畫菩薩。

寶剎寺﹐佛殿南楊契丹畫涅檠等變相。與裴錄同。據裴畫錄﹐亦有鄭畫﹐今不見也。西廊﹐陳靜眼畫地獄變。又有楊庭光畫。

興唐寺﹐三門樓下﹐吳畫神。

東般若院﹐楊庭光畫山水等。

西院﹐韓斡畫一行大師眞﹐徐浩書贊。又有吳生﹑周

昉絹畫。中三門內東西偏兩壁﹐尉遲畫。殿軒廊東面南壁﹐吳畫。

淨土院﹐董諤﹑尹琳﹑楊坦﹑楊喬畫。

院內次北廊向東﹐塔院內西壁﹐吳畫金剛變﹐工人成色損。

次南廊﹐吳畫金剛經變及郗後等﹐並自題。

小殿內﹐吳畫神菩薩﹑帝釋。西壁西方變亦吳畫。

東南角﹐吳弟子李生畫金光明經變。

講堂內﹐楊庭光畫。

菩提寺﹐佛殿內東西壁﹐吳畫神鬼﹐西壁工人布色損。佛殿壁帶間亦有楊庭光白畫。

殿內東西北壁並吳畫﹐其東壁有菩薩轉目視人﹐法師文漵亡何令工人布色﹐損矣。

東壁﹐董諤畫本行經變。

佛殿上構欄﹐耿昌言畫水族。

佛殿內東壁﹐楊庭光畫。據西京記合有鄭畫﹐今亡。

萬安觀﹐公主影堂東北小院南行﹐居門外北壁﹐李昭道畫山水。

淨域寺。據裴畫錄﹐此寺有孫尙子畫﹐今不見。

三階院東壁﹐張孝師畫地獄變﹐杜懷亮書榜子。

院門內外神鬼﹐王韶應畫﹐王什書榜子。王什﹑杜懷亮書﹐人罕知有﹐書迹甚髙﹐似鍾書。

景公寺﹐東廊南間﹐東門南壁畫行僧﹐轉目視人。

中門之東﹐吳畫地獄並題。

西門內西壁﹐吳畫帝釋並題次。南廊﹐吳畫。

三門內東西畫至妙﹐失人名。

靑龍寺﹐中三門外東西﹐王韶應畫。

安國寺﹐東車門直北東壁﹐北院門外畫神兩壁及梁武帝﹑郗後等﹐並吳畫並題。

經院小堂內外﹐並吳畫。

西廊南頭院西面室內南北壁﹐並中三門外東西壁梵王﹑帝釋﹐並楊庭光畫。

三門東西兩壁釋天寺﹐吳畫﹐工人成色損。

東廊大法師院塔內﹐尉遲畫及吳畫。

大佛殿東西二神﹐吳畫﹐工人成色損。

殿內維摩變﹐吳畫。

東北涅架變﹐楊庭光畫。

西壁西方變﹐吳畫﹐工人成色損。

殿內正南佛﹐吳畫﹐輕成色。

開元觀﹐西廊院天尊殿前龍虎君明眞經變及西壁﹐並楊庭光畫。門西窗上下﹐楊仙喬畫。

云花寺﹐小佛殿有趙武端畫淨土變。

西廊北院門上北面﹐王知愼畫。

寶應寺﹐多韓斡白畫﹐亦有輕成色者。

佛殿東西二菩薩﹐亦斡畫﹐工人成色損。

西南院小堂北壁﹐張噪畫山水。

院南門外﹐韓斡畫側坐毗沙門天王。

北下方西塔院下﹐邊鸞畫牡丹。

咸宜觀﹐三門兩壁及東西廊﹐並吳畫。

殿上窗間眞人﹐吳畫。

殿前東西二神﹐解倩畫。

殿外東頭東西二神﹐西頭東西壁﹐吳生並楊庭光畫。

窗間寫眞及明皇帝上佛公主等圖﹐陳閎畫。

永壽寺﹐三門裏﹐吳畫神。

千福寺﹐在安定坊﹐會昌中毀寺後卻置﹐不攺舊額。寺額上官昭容書。毀寺後有僧收得﹐再置卻懸之。中三門外東行南﹐太宗皇帝撰聖教序。弘福寺沙門懷仁集王右軍書西行﹐楚金和尙法華感應碑﹐顏魯公書﹐徐浩題額。碑陰。沙門飛錫撰﹐吳通微書。

東塔院﹐額髙力士書。涅檗鬼神﹐楊惠之書。門屋下內外面﹐楊庭光白畫鬼神﹐並門屋下兩面四五間。

西塔院﹐玄宗皇帝題額。

北廊堂內﹐南嶽智顫思大禪師法華七祖及弟子影﹐弟子壽王﹑主簿韓斡敬貌遺法﹐弟子沙門飛錫撰頌並書。繞塔板上傳法二十四弟子﹐盧稜伽韓斡畫﹐裏面吳生。畫時菩薩現吳生貌。塔北普賢菩薩﹑鬼神﹐似是尹琳畫。相傳云是楊庭光畫﹐畫時筆端舍利從空而落。塔院門兩面內外及東西向裏各四間﹐吳畫鬼神帝釋。極妙。塔院西廊沙門懷素艸書天師眞﹐韓斡畫。此東塔玄宗感夢置之。

楚金眞﹐吳畫彌勒下生變。韓斡正畫﹐細小稠鬧。

院門北邊碑﹐顏魯公書﹐岑勛撰。南邊碑﹐張芬書。向裏面壁上碑﹐吳通微書﹐僧道秀撰。造塔人﹐木匠李伏橫﹐石作張愛兒。石井欄篆書﹐李陽冰﹐石作張愛兒。東閣肅宗置﹐面東碑韓擇木八分書﹐王據撰。天臺智者大師碑﹐張芬書。佛殿東院西行南院。殿內有李綸畫普賢菩薩﹐田琳畫文殊師利菩薩。

崇福寺﹐武后題額。西庫牛昭﹑王隨子畫山水。東山亭﹐劉整畫山水。

西庫門外西壁神﹐吳畫﹐自題。

化度寺﹐殷仲容題額。楊庭光﹑楊仙喬畫本行經變﹐盧

稜伽畫地獄變﹐今殘兩頭少許耳。

溫國寺﹐淨土院尹琳畫。三門內吳畫鬼神。南北窗門畫神﹐失人名。

定水寺﹐王羲之題額﹐從荊州將來。殿內東壁北二神﹑西壁三帝釋﹐並張僧繇畫。從上元縣移來。餘七神及下小神﹐並解倩畫。

殿內東壁﹐孫尙子畫維摩詰。其後屏風臨古迹帖﹐亦妙。

中間亦孫尙子畫。東間不是孫﹐亦妙﹐失人名。

內東西壁及前面門上﹐並似展畫﹐甚妙。前面有三圓光﹐皆突生壁窗間。菩薩亦妙。

奉恩寺﹐中三門外西院北﹐尉遲畫本國王及諸親族。次塔下小畫﹐亦尉遲畫。此寺本是乙僧宅。

龍興寺﹐佛殿﹐鄭法輪畫。

懿徳寺﹐三門樓下兩壁神﹐中三門東西華嚴變﹐並妙。三門西廊﹐陳靜眼畫山水。

大殿內畫極妙﹐失人名。

勝光寺﹐西北院小殿南面東西偏門上﹐王定畫行僧及門間菩薩圓光。

三門外神及帝釋﹐楊仙喬畫。

三門北南廊﹐尹琳畫。

塔東南院﹐周肪畫水月觀自在菩薩掩障。菩薩圓光及竹﹐並是劉整成色。

西明寺﹐玄宗朝南燻殿學士劉子臯書額。入西門南壁﹐楊庭光畫神兩鋪﹐成色損。

東廊東面第一間傳法者圓贊﹐褚遂良書。第三間利防

等﹐第四間曇柯迦羅﹐並歐陽通書。

寺東崇福寺壁碾﹐陳積善畫山水。

三階院﹐蔡金剛﹑範長壽畫。

淨法寺﹐殿後張孝師畫地獄變。

東壁﹐範長壽畫。與裴孝源錄同。西壁亦妙﹐失人名。

空觀寺﹐本周時村佛堂﹐繞壁當時名手畫。佛堂在寺東廊南院。佛殿南面東西門上﹐袁子昂畫。又有三絕﹐是佛殿門扇孔雀及二龍。

崇聖寺﹐西殿內﹐董伯仁畫。

東殿﹐展子虔畫。展畫與裴錄同。西北﹐鄭徳文畫。

淨景寺。殷仲容題額。

濟度寺。殷仲容題額。

玄都觀﹐殿內﹐範長壽畫。

海覺寺﹐歐陽詢題額。三門內﹐王韶應畫。小殿前面﹐董畫像。

雙林塔西面﹐展畫﹐後面﹐云是鄭畫﹐尢妙。

西南院門北壁畫神﹐失名﹐甚妙。或云鄭法士。

壽果寺﹐殿內畫甚妙﹐失人名。

紀國寺﹐西禪院小堂﹐鄭法輪畫﹐甚碎。

褒義寺﹐殿後東西面畫﹐似是王定。

佛殿西壁涅檠變﹐盧稜迦畫﹐自題。

西禪院殿內﹐杜景祥﹑王元之畫。

大云寺﹐東浮圖北塔﹐俗呼爲七寶塔﹐隋文帝造﹐馮提伽畫瘦馬並帳幕人物﹐已剝落。又東壁北壁﹐鄭法輪畫。西壁﹐田僧亮畫。外邊四面﹐楊契丹畫本行經。據裴錄﹐此寺亦有展畫﹐其田﹑楊﹑鄭並同。塔東義手下畫辟邪﹐雙目隨人轉

盼。

三階院窗下曠野雜獸﹐似是張孝師。

西南淨土院繞殿僧﹐至妙﹐失人名。

永泰寺﹐殿及西廊﹐李雅畫聖僧。

東廊懸門﹐楊契丹畫。

東精舍﹐鄭法士畫滅度變相。

總持寺﹐門外東西﹐吳畫﹐成色損。

佛殿內西面﹐孫尙子畫。

三藏院﹐小佛殿四壁﹐尹琳﹑李昌畫。

堂內﹐李重昌畫恩大師影。

莊嚴寺﹐兩寺並殷令名題額。南門外壁白蕃神﹐尹琳畫。

中門外東西﹐盧稜迦畫兩壁﹐甚大。

祕書省薛稷畫鶴﹐賀知章題詩﹐在東祕書廳。郎余令畫鳳﹐在書閣柱上。都不成畫﹐不堪觀。先亦有小山水在書閣上﹐今已無。禦史臺殿中廳吳畫山水﹐據其畫迹﹐不是吳。又蕭桂州祜畫山水﹐將作監劉整畫山水﹐太常寺太卿後廳梁洽畫山水。

禪定寺。裴孝源畫錄云﹕有陳善見畫。

西禪寺。裴孝源云﹕有孫尙子畫。

開業寺。裴錄云﹕有曹仲達﹑李雅﹑楊契丹﹑鄭法士畫。

淸禪寺。裴錄云﹕有鄭法士畫。

延興寺。裴錄云﹕有鄭法士﹑李雅畫。已上上都

東都寺觀畫壁

福先寺﹐三階院﹐吳畫地獄變﹐有病龍最妙。

寺三門兩頭﹐亦似吳畫。系本寺三階院。

天宮寺﹐三門﹐吳畫除災患變。板上二菩薩﹐張僧繇畫。從江南將來。

長壽寺﹐門裏東西兩壁鬼神﹐吳畫。

佛殿兩軒行僧﹐亦吳畫。

菜園精舍內﹐王韶應畫。

敬愛寺﹐據裴孝源畫錄云﹕有孫尙子畫。彥遠案﹕敬愛寺是中宗皇帝爲髙宗武后置﹐孫彥尙子是隋朝畫手﹐裴君所記爲謬矣。佛殿內菩提樹下彌勒菩薩塑像﹐麟徳二年自內出﹐王玄策取到西域所圖菩薩像爲樣。巧兒張壽宋朝塑﹐王玄策指揮﹐李安貼金。東間彌勒像﹐張智藏塑﹐卽張壽之弟也﹐陳永承成。西間彌勒像﹐竇弘果塑。已上三處像光及化生等﹐並是劉爽刻。殿中門西神﹐竇弘果塑。殿中門東神﹐趙雲質塑﹐今謂之聖神也。此一殿功徳﹐並妙選巧工﹐各騁奇思﹐莊嚴華麗﹐天下共推。西禪院殿內佛事並山﹐並竇弘果塑。東禪院般若臺內佛事﹐中門兩神﹐大門內外四金剛並獅子昆侖各二﹐並迎送金剛神王及四大獅子﹐兩食堂講堂兩聖僧﹐已上並是竇弘果塑。大殿內東西面壁畫劉行臣描。維摩詰盧捨那﹑並劉行臣描。趙龕成。自余並聖歷已後劉茂徳皇甫節共成。法華太子變﹐劉茂徳成﹐卽行臣子。西壁西方佛會﹑趙武端描。十六觀及閻羅王變﹐劉阿祖描。西禪院北壁華嚴變﹐張法受描。北壁門西一間佛會及山水﹑何長壽描。人物等﹐張法受描﹐趙龕成。東西兩壁西方彌勒變﹐並禪院門外道西行道僧﹐並神龍後王韶應描﹐董忠成。禪院內西廊壁畫﹐開元十年吳道子描﹐藏月藏經變及業報差另變﹐吳道子描﹐翟琰成。罪福報應是雜手成﹐所以色損也。東禪院殿內十輪變﹐武靜藏描﹐東壁西方變﹐蘇思忠描﹐陳慶子成。殿間菩薩及內廊下壁﹐武靜藏描﹐陳慶子成。講堂內大

寶帳﹐開元三年史小淨起樣﹐隨隱起等是張阿乾﹐生銅作並蠟樣是李正﹑王兼亮﹑郭兼子。天后大香鑪。髙五尺五寸﹐闊四尺﹐重二千斤。又大金銅香鑪﹐毛婆羅樣。後更加木座及須彌山浮趺等﹐髙一丈二尺﹐張阿乾蠟樣。金銅幡十三口﹐長一丈二尺﹐張李八寫並成。畫絹幡十三口。金銅腳﹐長一丈二尺﹐張李八寫並成。又四口﹐亦長一丈二尺﹐雜手成。大院紗廊壁行僧﹐中門內已西﹐並趙武端描。惟唐三藏是劉行臣描並成。中門內已東五僧﹐師奴描。第六僧已東﹐至東行南頭第二『_丁已南﹑並劉行臣描。已北﹐並趙武端描。或云劉行臣描。中門西邊紗廊外面﹐並聖歷已後劉茂徳描﹐陳庶子成。中門內立神﹐大門內坐神﹐並劉行臣描。中門東立神及神之東西兩鬼。聖歷後﹐有神英法師令何長壽掃卻﹐欲重描。神英京兆黨何生﹐洛下眾僧黨劉行臣。時人以何生雜善山水﹐至於畫神不如劉﹐劉爲關東獨步﹐與西京長壽齊名。洛下之意﹐仰何進劉﹐不許神英之請﹐還遣行臣之子茂徳續其父畫。今中門東神及兩鬼腰已上新接者﹐父不迨其子矣。其日藏月藏經變﹐有病龍﹐又妙於福先寺者。殿內則天眞﹐山亭院十輪經變﹑華嚴經﹐並武靜藏畫。龍王面上蜥蜴﹐及懷中所抱雞﹐尢妙。山亭院北及門樓內兩廂震宣﹑支提二神﹐並劉行臣畫﹐今暗。第二門東神﹐亦行臣畫﹐今暗。彥遠遊西京寺觀不得徧﹐惟敬愛寺得細探討﹐故爲詳備。

龍興寺﹐西禪院殿東頭﹐展畫八國王分舍利。

大云寺﹐門東兩壁鬼神﹐佛殿上菩薩六軀﹐淨土經變﹐閣上婆叟仙﹐並尉遲畫。黃犬及鷹最妙。

弘聖寺﹐陳靜眼﹑張志畫。

昭成寺﹐西廊障日西域記圖﹐楊庭光畫。三門下護法二神﹐張遵禮畫。

香鑪兩頭淨土變﹑藥師變﹐程遜畫。

聖慈寺﹐西北禪院﹐程遜畫。本行經變﹑維摩詰並諸功徳﹐楊庭光畫。弘道觀東封圖﹐是吳畫。兩京記乃云非名手畫﹐誤也。城北老君廟﹐吳畫。杜甫詩云﹕五聖聯龍衮﹐千官列雁行。畫手看前輩﹐吳生獨擅場。光嚴寺。裴孝源云有董伯仁畫。天女寺。裴云﹐有展畫﹐今不見。

已上東都。

會昌五年﹐武宗毀天下寺塔﹐兩京各畱三兩所﹐故名畫在寺壁者惟存一二。當時有好事或揭取陷於屋壁。已前所記者﹐存之蓋寡。先是宰相李徳裕鎭浙西﹐創立甘露寺。惟甘露不毀﹐取管內諸寺畫壁置於寺內﹐大約有﹕

顧愷之畫維摩詰﹐在大殿外西壁。

戴安道文殊﹐在大殿外西壁。

陸探微菩薩﹐在殿後面。

謝靈運菩薩六壁﹐在天王堂外壁。

張僧繇神﹐在禪院三聖堂外壁。

張僧繇菩薩十壁﹐在大殿兩頭。

張僧繇菩薩並神﹐在文殊堂外壁。

展子虔菩薩兩壁﹐在大殿外。

韓斡行道僧四壁﹐在文殊堂內。

陸曜行道僧四壁﹐在文殊堂內前面。

唐湊十善十惡﹐在三門外兩頭。

吳道子僧二軀﹐在釋迦道場外壁。

吳道子鬼神﹐在僧迦和尙南外壁。

王陀子須彌山﹑海水﹐在僧伽和尙外壁。顧畫維摩詰﹐初

置甘露寺中﹐後爲盧尙書簡辭所取﹐寶於家以匣之。大中七年﹐今上因訪宰臣此畫﹐遂詔壽州刺史盧簡辭求以進﹐賜之金帛﹐以畫示百寮﹐後收入內。

述古之祕畫珍圖

古之祕畫珍圖﹐固多散逸人間﹐不得見之﹐今粗舉領袖﹐則有﹕

龍魚河圖

六甲隱形圖

五帝鉤命決圖

孝經祕圖

孝經左契圖

孝經雌雄圖

遁甲開山圖王粲

甘泉宮圖漢武

漢麟閣圖二武帝一宣帝一

鴻都門圖孔聖七十子

西王母益地圖舜

南都賦圖戴安道

云漢圖劉褒

黃帝明堂圖漢武

五嶽眞形圖漢武

韓詩圖十四

論語圖二

蚩尢王子兵法營陣圖

魯班攻戰器械圖

黃帝攻法圖

伍胥水戰圖

吳孫子兵法雲气圖

五星八卦二十八宿圖

十二星宮圖三

日月交會九道圖

分野璇璣圖八

望气圖一

河圖十三又八卷

詩緯圖一

春秋圖一

孝經讖圖十二

浸潭泥圖七

八卦八風十二時二十八宿音律圖十一

周公成壞吉凶圖一

妖怪圖四

相宅園地圖一黃帝樊薛許氏相圖一

陰陽宅相圖一

馬像圖八

三王相鷹圖一

療馬百病圖四

老子黃庭經圖一

大搜神芝圖十二

黃帝升龍圖一

山海經圖六又鈔圖一

太史公漢書圖八

漢記圖三

太史公畫二十八人

大荒經圖二十六

河圖括地象圖十一

天地郊社圖

諸鹵簿圖

古聖賢帝王圖八

古瑞應圖二

魏帝所撰雜畫圖一

魏順應圖四十

大駕鹵簿圖三

明帝太學圖三

列仙傳圖一

搜神記圖四

百國人圖一

地形圖一張衡

地形方丈圖一裴秀

孫子八陣圖一

太一三宮用兵成圖二

渾天宣夜圖各一

日月交會圖一鄭玄注

章賢十二時雲雨气圖一

十二屬神圖一

神農本艸例圖一

周禮圖十四

周室王城明堂宗廟圖

江圖四

吳孫子牝牡八變陣圖二

黃石公五星圖玄圖一

占日雲气圖

二十八宿分野圖一

風角五音圖

三禮圖十卷﹐阮諶等撰。又十二卷﹐隋文帝開皇二十年敕有司撰﹐左武侯執旗侍官夏侯朗畫。

爾雅圖上下兩卷﹐陳尙書令江灌﹐字徳源﹐至武徳中爲隋州司馬﹐並著爾雅贊二卷﹐音六卷。

忠孝圖二十卷﹐唐故涼州都督李襲譽貞觀三年撰﹐奏上嘉之﹐並傳贊。

漢明帝畫宮圖五十卷﹐第一起庖犧﹐五十雜畫贊。漢明帝雅好畫圖﹐別立畫官﹐詔博洽之士班固﹑賈逵輩取諸經史事﹐命尙方畫工圖畫﹐謂之畫贊。至陳思王曹植爲贊傳。

益州學堂圖十﹐畫古聖帝賢臣七十﹐後代又增漢晉帝王名臣﹑蜀之賢相牧守。似東晉時人所撰。

魯廟孔子弟子圖五。是魯國廟堂東西廂畫圖。

傳國璽圖一﹐姚察撰並記。

洛陽圖一名楊官圖狀﹐楊儉期撰。

區宇圖一百二十八卷﹐每卷首有圖﹐虞茂氏撰。

職貢圖一﹐外國酋渠﹑諸蕃土俗本末﹐仍各圖其來貢者之狀。金樓子言之﹐梁元帝畫。

中天竺國圖有行記十卷﹑圖三卷﹐明慶三年王玄策撰。

祥瑞圖十卷﹐起天有黃道﹐失撰者。

符瑞圖十卷﹐行日月楊庭光並集孫氏熊氏圖。

白澤圖一卷﹐三百二十事﹐出抱朴子﹐黃帝巡東海而遇之。

古今藝術圖五十卷﹐旣畫其形﹐又說其事﹐隋煬帝撰。

靈秀本艸圖六﹐起赤箭﹐終蜻蜓﹐源平仲撰。

本艸圖二十五﹐其形狀蘇敬撰﹐明慶中事。

易狀圖一靈命本圖二

辯靈命圖二

右略舉其大綱﹐凡九十有七﹐尙未盡載。

卷四

敍歷代能畫人名

軒轅時

史皇﹐黃帝之臣也。始善圖畫﹐創制垂法﹐體象天地﹐功侔造化。首冠羣工﹐不亦宜哉。見世本。與蒼頡同時。

周

封膜﹐周時人﹐善畫。見穆天子傳。郭璞云﹕姓封﹐名膜。

齊

敬君者﹐善畫。齊王起九重臺﹐召敬君畫之。敬君久不得歸﹐思其妻﹐乃畫妻對之。齊王知其妻美﹐與錢百萬﹐納其妻。劉向說苑具載。

秦

烈裔﹐消騫國人。秦皇二年﹐本國獻之。口含丹墨﹐噴壁成龍獸。以指歷地﹐如繩界之。轉手方圓﹐皆如規矩。度方寸內﹐五嶽四瀆列土備焉。善畫鸞鳳﹐軒軒然惟恐飛

去。見王子年拾遺錄。

漢

毛延壽杜陵人陳敞安陵人劉白新丰人

龔寬洛陽人陽望下杜人樊育長安人

已上六人﹐並永光﹑建昭中畫手。時元帝後宮旣多﹐

使圖其狀﹐每披圖召見。諸宮人競賂畫工錢帛。獨王嬙貌麗﹐意不苟求﹐工人遂爲醜狀。及匈奴求漢美女﹐上按圖召昭君行。帝見昭君貌第一﹐甚悔之﹐而籍已定﹐乃窮其事。畫工皆棄市﹐籍其家貲皆巨萬。毛延壽畫人老少美惡皆得其眞。陳敞﹑劉白﹑龔寬並工牛馬﹐但人物不及延壽。陽望﹑樊育亦善畫﹐尢善布色。見葛洪西京雜記。

後漢

趙岐﹐字鄰卿﹐京兆長陵人。多才藝﹐善畫。自爲壽藏於郢城﹐畫季札﹑子產﹑晏嬰﹑叔向四人居賓位﹐自居主位﹐各爲贊頌。獻帝建安六年卒。官至太常卿。見範曄東漢書。

劉褒﹐漢桓帝時人。曾畫云漢圖﹐人見之覺熱。又畫北風圖﹐人見之覺涼。官至蜀都太守。見孫暢之述畫記及張華博物志云。

蔡邕﹐字伯喈﹐裴孝源所定品第云﹕伯嗜在下品。陳畱圉人。工書畫﹐善鼓琴。建寧中爲郎中﹐校書東觀﹐刊正六經文字﹐書於太學石壁﹐天下模學。又創作八分書體。爲左中

郎將﹑封髙陽鄕侯。年六十一。靈帝詔邕畫赤泉侯五代將相於省﹐喜﹑震﹑叔節﹑賜﹑彪。兼命爲贊及書。邕書﹑畫與贊﹑皆擅名於代﹐時稱三美。見東觀漢記並孫暢之述畫。有講學圖﹑小列女圖傳於代。

張衡﹐字平子﹐南陽西鄂人。髙才過人﹐性巧﹐明天象﹐善畫。累拜侍中﹐出爲河間王相。年六十二。昔建州浦城縣山有獸石﹐名駭神﹐豕身人首﹐狀貌醜惡﹐百鬼惡之﹐好出水邊石上。平子往寫之﹐獸入潭中不出。或云﹕此獸畏人畫﹐故不出也﹐可去紙筆。獸果出﹐平子拱手不動﹐潛以足指畫獸。今號爲巴獸潭。見郭氏異物志。彥遠案三齊記云﹕昔秦始皇見海神﹐使左右巧者以足畫之。又案應劭風俗通云﹕公輸班見水上蠶形﹐以足畫之。巧者非止於手運思﹐腳亦應乎心也。

劉旦﹑楊魯﹐並光和中畫手﹐待詔尙方﹐畫於洪都學。二人並見謝承後漢書。

魏

少帝曹髦﹐字士彥。中品。東海定王霖之子。幼好學﹐善書畫。初封髙貴鄕公﹐後卽帝位。甘露三年卒﹐年二十。魏志有傳。曹髦之迹﹐獨髙魏代﹐謝赫等𨿽著畫品﹐皆闕而不載。彥遠今著此書﹐不必備見其蹤迹﹐但自古善畫者卽載之。有祖二疏圖﹑盜跖圖﹑黃河流勢﹑新丰放雞犬圖傳於代。又有於陵子黔婁夫妻圖。

楊修﹐字徳祖﹐中品下。華陰人也。有俊才﹐爲丞相主簿﹐與陳思王友善。武帝以知有餘﹐又袁氏之甥也﹐且密於植﹐遂惡之。魏志有傳。西京圖﹑嚴君平像﹑吳季札像﹐並晉明帝題

字﹐傳於代。

桓範﹐字元則﹐沛國龍亢人。少以才學稱﹐時號智囊。善丹靑。在漢爲羽林左監﹐入魏拜大司農。魏志有傳。

徐邈﹐字景山﹐燕國薊人。性嗜酒﹐善畫。爲侍中﹑司空﹑都鄕侯。年七十六﹐謚曰穆。魏志有傳。顏光祿云﹕魏元陽之射﹐徐侍中之畫是也。魏明帝遊洛水﹐見白獺﹐愛之﹐不可得。邈目﹕獺嗜鯔魚﹐乃不避死。遂畫板作鯔魚懸岸﹐羣獺競來﹐一時執得。帝嘉嘆曰﹕卿畫何其神也。答曰﹕臣未嘗執筆﹐人所作者﹐自可庶幾。見續蕭皆記。

吳

曹不興﹐中品上。吳興人也。孫權使畫屏風﹐誤落筆點素﹐因就成蠅狀。權疑其眞﹐以手彈之。時稱吳有八絕。張惇吳錄云﹕八絕者﹐菇城鄭嫗善相﹐劉郭善星象﹐吳範善候風气﹐趙象善算﹐嚴武善棋﹐宋壽善占夢﹐皇象善書﹐曹不興善畫﹐是八絕也。吳赤烏中﹐不興之靑溪﹐見赤龍出水上﹐寫獻孫皓。皓送祕府。至宋朝﹐陸探微見畫嘆其妙﹐因取不興龍置水上﹐應時蓄水成霧﹐累滂沛。謝赫云﹕不興之迹﹐代不復見﹐祕閣內一龍頭而已。觀其風骨﹐擅名不虛。在第一品陸之下﹐﹕。李嗣眞云﹕不興以一蠅輒重價﹐列於上品﹐恐爲未當。況拂蠅之事﹐一說是楊修。謝赫黜衛進曹﹐是涉貴耳之論。彥遠按﹕楊修與魏太祖畫扇﹐誤點成蠅﹐遂有二事。孫暢之述畫記亦云﹕而李大夫之論﹐不亦迂闊。況不興畫名﹐冠絕當時﹐非止於拂蠅得名。但今代無其迹﹐若以品第在衛之上﹐則未敢知。一人白畫。雜紙畫龍虎圖。紙畫靑溪

龍﹑赤盤龍﹑南海監牧十種馬﹑夷子蠻並獸龍頭四﹐並傳於前代。

吳王趙夫人﹐丞相趙達之妹。善書畫﹐巧妙無雙﹐能於指間以彩絲織爲龍鳳之錦﹐宮中號爲機絕。孫權嘗嘆魏﹑蜀未平﹐思得善畫者圖山川地形﹐夫人乃進所寫江湖九州山嶽之勢。夫人又於方帛之上繡作五嶽列國地形﹐時人號爲鍼絕。又以膠續絲髮作輕幔﹐號爲絲絕。見王子年拾遺錄。

蜀

諸葛亮﹐字孔明。彥遠按﹕常璩華陽國誌云﹕亮以南夷之俗難化﹐乃畫夷圖以賜夷。夷甚重之。

亮子瞻﹐字思遠。善書畫。爲侍中僕射﹑軍師將軍。見蜀志。

卷五

晉

明帝司馬紹﹐字道幾。下品上。元帝長子。幼異﹐有對之奇。及長﹐善書畫﹐有識鑑﹐最善畫佛像。蔡謨集云﹕帝畫佛於樂賢堂﹐經歷寇亂而堂獨存。顯宗效著作爲頌。大寧中﹐年二十七﹐謚日明帝﹐廟號肅祖。見晉書。謝云﹕𨿽略於形色﹐頗得神气﹐筆迹超越。彥遠曾見晉帝毛詩圖﹐舊目云羊欣題字﹐驗其迹﹐乃子敬也。豳詩七月圖﹑毛詩圖二﹑列女二﹑史記列女圖二﹑雜鳥獸五﹑遊淸池圖﹑息徒蘭圃圖﹑雜畏鳥圖﹑洛神賦圖﹑遊獵圖﹑

雜禽獸圖﹑東王公西王母圖﹑洛中貴戚圖﹑穆王宴瑤池圖﹑漢武回中圖﹑漓州神圖﹑人物風土圖傳於代。又畫列女﹑禹會塗山﹑殷湯代桀圖。

苟勗﹐字公曾。中品下。潁人。多才藝﹐善書畫。在魏爲大將軍掾﹐入晉爲侍中中書監﹑濟北侯﹑光祿大夫﹑尙書令。太康十年﹐贈司徒﹐謚目成。鍾會嘗詐作勗書﹐就勗母取寶劍。會於時方造宅﹐勗潛畫會祖父形於壁﹐會兄弟入門見之感慟﹐乃廢宅。勗書亦會之比也。見魏志及劉義慶世說。有大列女圖﹑小列女圖。謝云﹕苟與張墨同品﹐在第一品衛協下﹐顧駿之上。

張墨。下品。謝赫云﹕與苟勗並﹐風範气韻﹐極妙參神﹐但取精靈﹐遺其骨法。若拘以體物﹐則未睹精奧。若取其意外﹐則方厭膏腴。可與知音說﹐難與俗人道。屏風一﹑維摩詰像﹑雜白畫一﹑搗練圖傳於代。

衛協。上品下。抱朴子云﹕衛協﹑張墨﹐並爲畫聖。孫暢之述畫云﹕上林苑圖﹐協之迹最妙。又七佛圖﹐人物不敢點眼睛。顧愷之論畫云﹕七佛與大列女﹐皆協之迹﹐偉而有情勢。毛詩北風圖﹐亦協手﹐巧密於情思。此畫短捲﹐八分題﹐元和初﹐宗人張惟素將來﹐余大父答以名馬並絹二百匹。惟素後卻索將貨與韓侍郎愈之子昶﹐借與故相國鄒平段公家﹐以模本歸於昶。彥遠會昌元年見段家本﹐後又於襄州從事見韓家本。謝赫云﹕古畫皆略﹐至協始精﹐六法頗爲兼善。𨿽不備該形似﹐而妙有气韻﹐淩跨羣雄。曠代絕筆﹐在第一品曹不興下﹐張墨﹑苟勗上。李嗣眞云﹕衛之迹𨿽有神气﹐觀其骨節﹐無累多矣。顧生天才傑出﹐何區區荀﹑衛﹐敢居其上彥遠以衛協品第在顧生之上﹐初恐未安﹐及覽顧生集有論畫一篇﹐嘆服衛畫北風﹑列女

圖﹐自以爲不及。則不妨顧在衛之下﹔苟又居顧之上﹐則未敢知。詩北風圖﹑史記伍子胥圖﹑畫醉客圖﹑神仙書﹑張儀像﹑鹿圖﹑詩黍稷圖﹑史記列女圖﹑白畫上林苑圖﹑卞莊子刺虎圖﹑吳王舟師圖﹐並傳於代。又有小列女﹑楞嚴七佛。

王廙﹐字世將。上品上。瑯琊臨沂人。善屬詞﹐工書畫﹐過江後﹐爲晉代書畫第一。音律眾妙畢綜。元帝時爲左衛將軍﹐封武康侯。時鎭軍謝尙於武昌昌樂寺造東塔﹐戴若思造西塔﹐並請虞畫。王惇用虞爲平南將軍﹑荊州刺史﹑護南蠻校尉。贈侍中﹐年四十七。見晉書及何法盛晉中興書。虞畫爲晉明帝師﹐書爲右軍法。時右軍亦學畫於庾。虞畫孔子十弟子贊云﹕余兄子羲之﹐幼而岐嶷﹐必將隆余堂構。今始年十六﹐學藝之外﹐書畫過目便能。就余請書畫法﹐余畫孔子十弟子圖以勵之。嗟爾羲之﹐可不勗哉。畫乃吾自畫﹐書乃吾自書﹐吾餘事𨿽不足法﹐而書畫固可法。欲汝學書﹐則知積學可以致遠﹔學畫﹐可以知師弟子行己之道。又各爲汝贊之。見庾本集。有異獸圖﹑列女仁智圖﹑獅子擊象圖﹑吳楚放牧圖﹑魚龍戲水絹圖﹑村社齊屏風﹑犀兕圖﹐並傳於代。

王羲之﹐字逸少。中品下。虞從子也。風格爽舉﹐不顧常流。書旣爲古今之冠冕﹐丹靑亦妙。官至右軍將軍﹑會稽內史。升平五年卒﹐年五十九﹐贈金紫光祿大夫。見晉書。雜獸圖﹑臨鏡自寫眞圖﹑扇上畫小人物傳於前代。

羲之子獻之﹐字子敬。中品下。少有盛名﹐風流髙邁。艸隸繼父之美﹐丹靑亦工。桓溫嘗請畫扇﹐誤落筆﹐因就成烏駁檸牛﹐極妙絕﹐又書檸牛賦於扇上。此扇義熙中猶在。官至中書令。太元十一年卒﹐年四十三﹐贈侍中﹑特進﹑光祿大夫﹑太宰﹐謚日憲。見孫暢之述畫記。彥遠按﹕俗稱逸

少爲大令﹐子敬爲小令﹐非也。子敬爲中書令﹐年四十三﹐族弟瑉代居之﹐﹜年三十八。子敬大令也﹐季琰乃小令也。逸少官不至中書令﹐不可呼爲大《也。

康昕﹐字君明。下品。外國胡人﹐或云義興人。書類虧敬﹐亦比羊欣。曾潛易子敬題方山亭壁﹐子敬初不疑之畫又爲妙絕。官至臨沂令。孫暢之云﹕勝楊惠﹐五獸圖傳於代。顧愷之﹐字長康﹐小字虎頭。上品上。晉陵無錫人。參才藝﹐尢工丹靑﹐傳寫形勢﹐莫不妙絕。劉義慶世說云﹕謝安謂長康曰﹕卿畫自生人以來未有也。又云﹕卿畫蒼頡﹐葛來未有也。曾以一廚畫暫寄桓玄﹐皆其妙迹所珍祕者﹐封題之。玄開其後取之﹐誑言不開。愷之不疑是竊去﹐直云﹕書妙通神﹐變化飛去﹐猶人之登仙也。故人稱愷之三絕﹕幽絕﹐才絕﹐癡絕。又嘗悅一鄰女﹐乃畫女於壁﹐當心釘之﹐女患心痛。告於長康﹐拔去釘乃愈。此一節事亦見劉義慶與幽明錄而小不同﹐云思江陵美女﹐畫像簪之於壁玩之。亦出搜神記也。嘗欲寫殷仲堪眞﹐仲堪素有目疾﹐固辭。長康曰﹕明府當緣隱眼也。若明點瞳子﹐飛白拂上﹐使如輕雲蔽月。畫人嘗數年不點目睛﹐人問其故﹐答曰﹕四體妍媸﹐本亡關於妙處﹐傳神寫照﹐正在阿堵之中。又畫裴楷眞﹐頰上加三毛﹐云﹕楷俊朗有識具﹐此正是其識具。觀者詳之﹐定覺神明殊勝。重嵇康四言詩﹐畫爲圖﹐常云﹕手揮五弦易﹐目送歸鴻難。又畫謝幼輿於一巖裏﹐人問所以﹐顧云﹕一丘一壑﹐自謂過之﹐此子宜置巖壑中。又嘗畫中興帝相列像﹐妙極一時。著魏晉名臣畫贊﹐評量甚多。又有論畫一篇﹐皆模寫要法。義熙初爲散騎常侍。見晉史﹑中興書﹑檀道鸞續晉陽秋﹑劉義慶世說﹐及顧集。建康實錄云﹕謝赫論江左畫人﹐吳

曹不興﹑晉顧長康﹑宋陸探微皆爲上品﹐餘皆中下品。連五十尺絹畫一像﹐心敏手運﹐須臾立成﹐頭面手足﹐胸臆肩背﹐亡遺失尺度﹐此其難也﹐曹不興能之。長康又曾於瓦棺寺﹕﹑殿畫維摩詰﹐畫訖﹐光彩耀目數。京師寺記云﹕興寧中﹐瓦棺寺初置﹐僧眾設會﹐請朝賢鳴剎注疏。其時士大夫莫有過十萬者﹐旣至長康﹐直打剎注百萬。長康素貧﹐眾以爲大言。後寺眾請勾疏﹐長康曰﹕宜備一壁。遂閉戶﹐往來一月餘日﹐所畫維摩詰一軀﹐工畢﹐將欲點眸子﹐乃謂寺僧曰﹕第一日觀者請施十萬﹐第二日可五萬﹐第三日可任例責施。及開戶﹐光照一寺﹐施者塡咽﹐俄而得百萬錢。劉義慶世說云﹕桓大司馬每請長康與羊欣論書畫﹐竟夕忘疲。孫暢之述畫記云﹕畫冠冕而亡面貌﹐勝於戴逵。謝赫云﹕格體精微﹐筆亡妄下﹐但迹不迨意﹐聲過其實﹐在第三品姚曇度下﹐毛惠遠上。李嗣眞云﹕顧生天才傑出﹐獨立亡偶﹐何區區苟﹑衛﹐而可濫居篇首﹐不興又處顧上謝評甚不當也。顧生思侔造化﹐得妙物於神會﹐足使陸生失步﹐苟侯絕倒。以顧之才流﹐豈合甄於品匯﹐列於下品﹐尢所未安。今顧﹑陸請同居上品。彥遠以本評繪畫﹐豈問才流﹐李大夫之言失矣。姚最云﹕顧公之美﹐獨擅往策﹐苟﹑衛﹑曹﹑張﹐方之蔑然﹐如負日月﹐似得神明。慨抱玉之徒勤﹐悲曲髙而絕唱﹐分庭抗禮﹐未見其人。謝云聲過其實﹐可爲於邑。張懷璀云﹕顧公運思精微﹐襟靈莫測﹐𨿽寄迹翰墨﹐其神气飄然﹐在煙霄之上﹐不可以圖畫間求。像人之美﹐張得其肉﹐陸得其骨﹐顧得其神。神妙亡方﹐以顧爲最。諭之書﹐則顧﹑陸比之鍾﹑張﹐僧繇比之逸少﹐俱爲古今之獨絕﹐豈可以品第拘謝氏黜顧﹐未爲定鑑。

梁書外域傳﹕獅子國晉義熙初獻一玉像﹐髙四尺二寸﹐玉色特異﹐制作非人工力﹐歷晉宋朝在瓦棺寺。寺內有戴安道手制佛五軀﹐及長康所畫維摩詰﹐時稱三絕。齊東昏侯取玉像爲寵妃釵釧﹐俄爾而東昏侯暴卒。顧畫有異獸古人圖﹑桓溫像﹑桓玄像﹑蘇門先生像﹑中朝名士圖﹑謝安像﹑阿谷處女﹐扇畫招隱﹑鵝鵠圖﹑筍圖﹑王安期像﹑列女仙﹐白麻紙三獅子﹑晉帝相列像﹑阮修像﹑阮咸像﹑十一頭獅子﹐白麻紙司馬宣王像﹑一素一紙劉牢之像﹑虎射雜鷙鳥圖﹑盧山會圖﹑水府圖﹑司馬宣王並魏二太子像﹑鳧雁水鳥圖﹑列仙畫﹑木雁圖三﹑天女圖﹑行三龍圖﹐絹六幅圖﹑山水﹑古賢榮啟期﹑夫子﹑阮湘﹐並水鳥屏風﹑桂陽王美人圖﹑蕩舟圖﹑七賢﹑陳思王詩﹐並傳於後代。

顧愷之論畫曰﹕凡畫人最難﹐次山水﹐次狗馬。臺榭一定器耳﹐難成而易好﹐不待遷想妙得也﹐此以巧歷﹐不能差其品也。小歹女﹕面如恨﹐刻削爲容儀﹐不盡生气。又插置丈夫支體﹐不似自然﹐然服章與眾物旣甚奇﹐作女子尢麗衣髻﹐俯仰中一點一畫﹐皆相與成其艷姿。且尊卑貴賤之形﹐覺然易了﹐難可遠過之也。周本紀。重疊彌綸﹐有骨法﹐然人形不如小列女也。伏羲﹑神農。𨿽不似今世人﹐有奇骨而兼美好。神屬冥芒﹐居然有得一之想。漢本紀。季王首也﹐有天骨而少細美。至於龍顏一像﹐超豁髙雄﹐覽之若面也。孫武。大苟首也﹐骨趣甚奇。二婕以憐美之體﹐有驚劇之則﹐若以臨見妙裁﹐尋其置陣布勢﹐是達畫之變也。醉客。作人形﹐骨成而制衣服幔之﹐亦以助神醉耳。多有骨俱﹐當藺生變趣﹐佳作者矣。穰苴。類孫武而不如。壯士。有奔勝大勢﹐恨不盡激揚之態。列士。有骨俱﹐然藺生恨急烈﹐不似英賢之慨﹐以求古人﹐未之見也。於秦王之對荊卿﹐及復大閒。凡此類﹐𨿽美而不盡善也。三馬。雋骨天奇﹐其騰罩如躡虛空﹐於馬勢盡善也。東王公。如小吳神靈﹐居然爲神靈之器﹐不似世中生人也。七佛及殷夏與大列女。二皆衛協手傳而有情勢。北風詩。亦衛手﹐巧密於精思名作﹐然未離南中。南中像興﹐卽形布施之像﹐轉不可同年而語矣。美麗之形﹐尺寸之制﹐陰陽之數﹐纖妙之迹﹐世所並貴。神儀在心而手稱其目者﹐玄賞則不待諭。不然眞絕夫人一﹐之達﹐不可惑以眾論﹐執偏見以

擬通者﹐亦必貴觀於明識。夫學詳此﹐思過半矣。淸遊池。不見金鎬﹐作山形勢者﹐見龍虎雜獸﹐𨿽不極體﹐以爲舉勢﹐變動多方。七賢。惟嵇生一像欲佳﹐其餘𨿽不妙合﹐以比前諸竹林之畫莫能及者。嵇輕車詩。作嘯人似人嘯﹐然容悴不似中散。處置意事旣佳﹐又林木雍容調暢﹐亦有天趣。陳太丘二方。太丘夷素似古賢﹐二方爲爾耳。嵇興。如其人。臨深履薄。兢戰之形﹐異佳有裁﹐自七賢以來並戴手也。又愷之魏﹕晉勝流畫贊曰﹕凡將摹者﹐皆當先尋此要而後次以卽事。凡吾所造諸畫﹐素幅皆廣二尺三寸﹐其素絲斜者不可用﹐久而還正則儀容失。以素摹素﹐當正掩二素﹐任其自正﹐而下鎭使莫動其正。筆在前運而眼向前視者﹐則新畫近我矣。可常使眼臨筆﹐止隔紙素一重﹐則所摹之本還我耳﹐則一摹蹉積彌小矣。可令新迹掩本迹而防其近內﹐防內﹐若輕物宜利其筆﹐重宜陳其迹﹐各以全其想。譬如畫山﹐迹利則想動﹐傷其所以嶷。用筆或好婉﹐則於折楞不雋﹐或多曲取﹔則於婉者增折﹐不兼之累﹐難以言悉﹐輪扁而已矣。寫自頸已上﹐寧遲而不雋﹐不使速而有失。其於諸像則像各異迹﹐皆令新迹彌舊本。若長短剛軟﹐深淺廣狹﹐與點睛之節﹐上下大小釀薄有一毫小失﹐則神气與之俱變矣。竹木土可令墨彩色輕﹐而松竹葉酉爨也。凡膠淸及彩色﹐不可進素之上下也。若良畫黃滿素者﹐寧當開際耳。猶於幅之兩邊各不至三分。人有長短﹐今旣定遠近﹐以矚其對﹐則不可攺易闊促﹐錯置髙下也。凡生人亡有手揖眼視前亡所對者。以形寫神而空其實對﹐荃生之用乖﹐傳神之趨失矣。空其實對則大失﹐對而不正則小失﹐不可不察也。一像之明昧﹐不若悟對之通神也。又畫雲臺山記曰﹕山有面﹐則背向有影﹐可令慶雲西而吐於東方。淸天中凡天及水色

盡用空靑﹐竟素上下﹐以映日西去。山別詳其遠近﹐發迹東基﹐轉上未半﹐作紫石如堅云者五六枚﹐夾岡乘其間而上﹐使勢蜿蜒如龍﹐因抱峯直頓而上。下作積岡﹐使望之蓬蓬然凝而上。次復一峯﹐是石東鄰向者峙峭。峯西連西向之丹崖﹐下據絕澗。畫丹崖臨澗上﹐當使赫嵫隆崇。畫險絕之勢。天師坐其上﹐合所坐石及蔭宜。澗中桃傍生石間。畫天師瘦形而神气遠﹐據澗指桃﹐回面謂弟子﹐弟子中有二人臨下﹐到身大怖﹐流汗失色。作王良穆然坐答問﹐而超升神爽精詣﹐俯眄桃樹。又別作王趙趨﹐一人隱西壁傾巖﹐余見衣裾﹐一人全見室中﹐使輕妙泠然。凡畫人﹐坐時可七分﹐衣服彩色殊鮮微﹐此正蓋山髙而人遠耳。中段東面丹砂絕山號及蔭﹐當使山彥峻髙驪﹐孤松植其上﹐對天師所壁以成澗﹐澗可甚相近。相近者欲令雙壁之內淒愴澄淸﹐神明之居必有與立焉。可於次峯頭作一紫石亭立﹐以象左闕之夾﹐髙驪絕山罟。西通雲臺以表路﹐路左闕峯似巖爲根﹐根下空絕﹐並諸石重勢。巖相承以合臨東澗﹐其西石泉又見﹐乃因絕際作通岡。伏流潛降﹐小復東出﹐下澗爲石瀨淪沒於淵。所以一西一東而下者﹐欲使自然爲圖。雲臺西北二面可圖一岡繞之﹐上爲雙碣石﹐象左右闕。石上作孤遊生鳳﹐當婆娑體儀﹐羽秀而詳﹐軒尾翼以眺絕澗。後一段赤斫﹐當使釋弁如裂電﹐對雲臺西鳳所臨壁以成澗。澗下有淸流﹐其側壁外面作一白虎匍石飲水﹐後爲降勢而絕。凡三段山﹐畫之𨿽長﹐當使畫其促﹐不爾不稱。鳥獸中時有用之者﹐可定其儀而用之。下爲澗﹐物景皆倒作﹐淸气帶山下三分倨一以上﹐使耿然成二重。已上並長康所著﹐因載於篇﹐自古相傳脫錯﹐未得妙本勘校。

史道碩。上品下。孫暢之云﹕道碩兄弟四人並善畫。道碩工人馬及鵝。謝云﹕碩與王微並師苟﹑衛﹐王得其意﹐史傳其似。古賢圖﹑金穀圖﹑鵝圖﹑牛圖﹑七賢圖﹑七命圖﹑蜀都賦圖﹑三馬圖﹑八駿圖﹑服乘箴圖﹑酒徳頌圖﹑琴賦圖﹑嵇中散詩圖﹑田家十月圖﹑馬圖﹑王溶戈船圖﹑梵僧圖﹑燕人送荊軻圖﹐並傳於代。

謝稚。下品。陳郡陽夏人。初爲晉司徒主簿﹐入宋爲寧朔將軍﹑西陽太守。宋鄧琬傳有稚子﹑列女﹑康侯像﹑列女母儀圖﹑列女貞節圖﹑列女賢明圖﹑列女仁智圖﹑列女傳一﹑遊仙翡翠篇﹑列女辯通圖﹑三馬伯樂圖﹑鸛艄圖﹑孝子圖﹑十弟子圖﹑三牛圖﹑濠梁圖﹑輕車迅邁圖﹑列女畫秋興圖﹑孝經圖﹑列女圖﹑大列女圖﹑康侯圖﹑晉宣王及魏名臣像﹑雜畫一﹑楚令尹泣岐蛇圖﹑孟母圖﹑遊仙圖﹑秦王遊海圖﹑洛陽門翻車並水圖﹑汾陰醮鼎圖﹑狩河陽圖﹐並傳於代。

夏侯瞻。下品。謝云﹕气韻不足﹐精密有餘。擅名當代﹐事非虛美。在第三品毛惠遠下﹐戴逵上。郢匠圖﹑髙士圖﹑任山圖﹑楚人祠鬼神圖﹐傳於代。

嵇康﹐字叔夜﹐譙國錘人。能屬詞﹐善鼓琴﹐工書畫﹐美風儀。在魏拜中散大夫﹐入晉不仕。自以髙潔難期﹐所與神交者惟王戎﹑山濤等爲竹林七賢而已。性巧絕﹐與向秀共鍛於柳樹。鍾會﹐貴公子也﹐往訪之﹐康不禮焉。會構禍康於文帝﹐時年四十。見晉書。獅子擊象圖﹑巢圖傳於代。

溫嶠﹐字太眞﹐太原祁人。秀朗有才鑑﹐善畫。明帝時官至平南將軍﹑江州刺史。年四十二﹐贈侍中大將軍﹐追封始安公﹐謚日武。見孫暢之畫記﹑晉史。

謝巖﹑曹龍﹑丁遠﹑楊惠﹑江思遠。已上五人兼見孫暢之畫記。思遠﹐陳畱圉人﹐有孝行髙節。徵西將軍庾亮請爲儒林參軍﹐其他辟召皆不就。年四十九。有傳。

王漾﹐字仲祖﹐晉陽人。放誕不羈﹐書比庾翼﹐丹靑

甚妙﹐頗希髙達。常往驢肆家畫牽面車﹐自云﹕我嗜酒好肉﹐善畫﹐但人有飲食美酒精絹﹐我何不往也。特善淸言﹐爲時所重。卒時年三十九。官至司徒左長史。晉書有傳﹐事見中興書。

戴逵﹐字安道﹐譙郡錘人。幼有巧慧﹐聰悟博學﹐善鼓琴﹐工書畫。爲童兒時以白瓦屑﹑雞卵汁和溲作小碑子﹐爲鄭玄碑﹐時稱詞美書精﹐器度巧絕。其畫古人山水極妙。十餘歲時於瓦棺寺中畫﹐王長史見之云﹕此兒非獨能畫﹐終享大名﹐吾恨不得見其盛時。逵嘗就範宣學。範見逵畫﹐以爲亡用之事﹐不宜虛勞心思。逵乃與宣畫南都賦﹐範觀畢嗟嘆﹐甚以爲有益﹐乃亦學畫。逵旣巧思﹐又善鑄佛像及雕刻。曾造無量壽木像髙六丈並菩薩﹐逵以古制朴拙﹐至於開敬不足動﹐﹐乃潛坐帷中﹐密聽眾論﹐所聽褒貶﹐輒加詳研﹐積思三年﹐刻像乃成。迎至山陰靈寶寺﹐郗超觀而禮之﹐撮香誓日云云。旣而手中香勃然煙上﹐極目雲際。前後徵拜終不起﹐太元二十一年也。見晉書及宋書及逵別傳﹑徐廣晉記﹑會稽記﹑郭子﹑劉義慶世說﹑宋朝臨川王冥驗記。此像今在越州嘉祥寺。今亦有逵手鑄銅佛並二菩薩﹐在故洛陽城白馬寺﹐隋文帝自荊南興皇寺取來。謝云﹕情韻綿密﹐風趣巧拔。善圖賢聖﹐百工所範。苟﹑衛之後﹐實稱領袖。劉義慶雲﹕戴公從東出﹐謝太傅往見之。謝本輕戴﹐見之但論琴書而已。戴亡咎色﹐而說琴畫愈妙﹐謝知其量。又戴安道中年畫行像甚精妙﹐庾道秀看之﹐語戴云﹕神猶太俗﹐蓋卿世情未盡耳。戴云﹕惟務光當免卿此語耳。務光者﹐夏時人也﹐耳長七寸﹐好鼓琴﹐服蒲薤根。湯將伐桀﹐謀於光。光曰﹕非吾事也。湯曰﹕伊尹何如光曰﹕彊力忍詬﹐不知其他。湯克桀﹐以天下讓於光。光曰﹕或聞亡道之世﹐不踐其土﹐

況讓我乎負石自沈於瀘水。見列仙傳。戴逵畫有阿谷處女圖﹑孫綽髙士像﹑胡人弄猿畫﹑濠梁圖﹑董威輦詩圖﹑孔子弟子圖﹑金人銘﹑三馬伯樂圖﹑三牛圖﹑尙子平白畫﹑嵇阮像﹑嵇阮十九首詩圖﹑五天羅漢圖﹑名馬圖﹑漁父圖﹑獅子圖﹑吳中溪山邑居圖﹑杜徵南人物圖﹐並傳前代。

逵子勃﹐下品。有父風。孫暢之云﹕山水勝顧。晉義熙初﹐以散騎郎徵﹐不至。見宋書。有曹長孺像﹑三馬圖﹑九州名山圖﹑秦皇東遊圖﹑朝陽神谷圖﹑風雲水月圖。已上並傳於前代。

勃弟頤﹐字仲若﹐巧思亦逵之流。一門隱遁﹐髙風振於晉﹑宋。傳父之琴書丹靑﹐凡所徵辟﹐並不起。宋太子鑄丈六金像於瓦棺寺﹐像成而恨面瘦﹐工人不能理﹐乃迎顆問之。曰﹕非面瘦﹐乃臂胛肥。旣錯減臂胛﹐像乃相稱﹐時人服其精思。年六十四。見宋書隱逸傳及王智深宋記。

彥遠曰﹕漢明帝夢金人長大﹐頂有光明﹐以問羣臣。或曰﹕西方有神﹐名曰佛﹐長丈六﹐黃金色。帝乃使蔡惜取天竺國優琪王畫釋迦倚像﹐命工人圖於南宮淸涼臺及顯節陵上﹐以形制古朴﹐未足瞻敬。阿育王像至今亦有存者可見矣。後晉明帝﹑衛協皆善畫像﹐未盡其妙。洎戴氏父子皆善丹靑﹐又崇釋氏﹐範金賦采﹐動有楷模。至如安道潛思於帳內﹐仲若懸知其臂胛﹐何天機神巧也。其後北齊曹仲達﹑梁朝張僧繇﹑唐朝吳道玄﹑周防各有損益﹐聖賢盼伺﹐有足動人﹐瓔珞天衣﹐創意各異。至今刻畫之家列其模範﹐曰曹﹑曰張﹑曰吳﹑曰周﹐斯萬古不易矣。

卷六

宋

陸探微﹐上品上。吳人也。宋明帝時﹐常在侍從﹐丹靑

之妙最推工者。宋書有名。謝赫評云﹕畫有六法﹐自古作者鮮能備之﹐惟陸探微及衛協備之矣。窮理盡性﹐事絕言象﹐包前孕後﹐古今獨立。非激揚可至﹐銓量之極乎上品之上﹐亡地寄言﹐故居標第一。第一品第一人。李嗣眞云﹕亡地寄言﹐故居標第一﹐此言過當。但顧長康之迹﹐可使陸君失步﹐苟勗絕倒。然則稱萬代蓍龜衡鏡者﹐顧﹑陸同居上品第一。張懷璀云﹕顧﹑陸及張僧繇﹐評者各重其一﹐皆爲當矣。陸公參靈酌妙﹐動與神會﹐筆迹勁利﹐如錐刀焉。秀骨淸像﹐似覺生動﹐令人懍懍若對神明﹐𨿽妙極象中﹐而思不融乎墨外。夫象人風骨﹐張亞於顧﹑陸也。張得其肉﹐陸得其骨﹐顧得其神。神妙亡方﹐以顧爲最。比之書﹐則顧﹑陸﹐鍾﹑張也﹐僧繇﹐逸少也。俱爲古今獨絕﹐豈可以品第拘彥遠以此論爲當。有宋孝武像﹑宋明帝像﹑孝武功臣﹑竹林像﹑豫章王像﹑嚴龍像﹑宋元微像﹑羊玄寶像﹑宋景和像﹑蟬雀圖﹑建安山陽王像﹑巴陵王像﹑江陵王像﹑江夏王像﹑建平王像﹑江智淵王悅像﹑王粹像﹑王嗣像﹑阮佃夫像﹑勛臣像﹑孫髙麗像﹑一人像﹑勛賢像﹑沈慶之像﹑顧慶之像﹑柳元景像﹑王道隆像﹑王翼之像﹑沈曇慶醉像﹑範惠景母子像﹑髙麗赭白馬像﹑阿難維摩圖﹑鷂艄圖﹑王瑩像﹑朱異像﹑麻超之﹑徐僧寶像﹑十一人圖﹑五白馬圖﹑劉亮騙馬圖﹑彌猴圖﹑齊髙帝像﹑孔子像﹑十弟子像﹑宋

元微像﹑鍾期圖﹑榮啟期孔顏圖﹑竟陵王像﹑殷洪像﹑任侯伯像﹑釋僧虔像﹑徐爰李獻王凱像﹑孫復著髙麗衣圖﹑劉碩錢靈度像﹑徐爰周飾之像﹑謝超宗像﹑宋桂陽王寵姬像﹑劉牢之板像﹑王獻之板像﹑天安寺惠明板像﹑搗衣圖﹑施修林搖錫像﹑江智淵劉李之像﹑太宰像﹑靈基寺瑾統像﹑蔡姬蕩舟圖﹑詩新臺圖﹑門鴨圖﹑蕭史圖﹑敍夢賦﹑服乘圖﹐並傳於代者也。

子綏。中品。謝云﹕體運道舉﹐風力頓挫﹐一點一拂﹐動筆新奇。簡於繪事﹐傳世蓋寡。在第二品顧駿之下﹐袁倩上。朝臣像﹑王晏蕭寅像﹑周盤龍﹑麻紙畫立釋迦像傳於世。

綏弟弘肅。中品上。姚最云﹕早藉庭訓﹐𨿽所得不多﹐

亦有家法。在張僧繇﹑毛稜上。

顧寶光﹐中品上。吳郡人。善書畫。大明中爲尙書水部郎。見宋書。陸探微傳云﹐司徒左曹掾。謝云﹕全法陸家﹐事事宗稟。方之綏﹑倩則優。在第四品蘧道湣下﹐王微﹑史道碩上。射雉圖﹑豫章王像﹑泰始名臣圖﹑宋競陵王像﹑瑾公像﹑鷂艄圖﹑張興像﹑泰始勛臣像﹑王翼之像﹑勛賢像﹑褚淵衣架圖﹑天竺僧﹑麻紙畫洛中車馬鬥鷄圖﹑越中風俗圖﹐並傳於世。

宗炳﹐字少文﹐中品中。南陽涅陽人。善書畫。江夏王義恭嘗薦炳於宰相﹐前後辟召竟不就。善琴書﹐好山水﹐西陟荊巫﹐南登衡嶽。因結宇衡山﹐懷尙平之志。以疾還江陵﹐嘆曰﹕噫﹐老病俱至﹐名山恐難徧遊﹐惟當澄懷觀道﹐臥以遊之。凡所遊歷﹐皆圖於壁﹐坐臥向之。其髙情如此。年六十九。嘗自爲畫山水序曰﹕聖人含道映物﹐賢者澄懷味像。至於山水﹐質有而趣靈。是以軒轅﹑堯﹑孔﹑廣成﹑大隗﹑許由﹑孤竹之流﹐必有崆峒﹑具茨﹑藐姑﹑箕首﹑大蒙之遊焉﹐又稱仁智之樂焉。夫聖人以神法道而賢者通﹐山水以形媚道而仁者樂﹐不亦幾乎。余眷戀廬衡﹐

契闊荊巫﹐不知老之將至。愧不能凝气怡身﹐傷戊石門二流﹐於是畫像布色﹐構玆云嶺。夫理絕於中古之上者﹐意求於幹載之下﹐旨微於言象之外者﹐可心取於書策二內。況乎身所盤桓﹐目所綢繆﹐以形寫形﹐以色貌色也且夫昆侖山之大﹐瞳子之小﹐迫目以寸﹐則其形莫睹﹐赳以數里﹐則可圍於寸眸﹐誠由去之稍闊則其見彌小。今引綃素以遠映﹐則昆閬之形可圍於方寸之內﹐豎劃三寸當二仞之髙﹐橫墨數尺體百里之迥。是以觀畫圖者﹐徒患類之不巧﹐不以制小而累其似﹐此自然之勢。如是則嵩華之秀玄牝之靈﹐皆可得之於一圖矣。夫以應目會心爲理者類之成巧﹐則目亦同應﹐心亦俱會﹐應會感神﹐神超理得﹐量復虛求幽巖﹐何以加焉。又神本亡端﹐棲形感類﹐理入景迹﹐誠能妙寫﹐亦誠盡矣。於是閒居理气﹐拂觴鳴琴﹐捌圖幽對﹐坐究四荒。不違天勵之叢﹐獨應無人之野。峯岬蟯嶷﹐雲林森眇。聖賢映於絕代﹐萬趣融其神思。余復侑爲哉﹐暢神而已。神之所暢﹐孰有先焉。見沈約書隱逸傳及歸別傳。謝赫云﹕炳於六法﹐亡所遺善﹐然含毫命素﹐必有扳益。迹非準的﹐意可師效。在第六品劉紹祖下﹐毛惠遠上。彥遠曰﹕旣云必有損益﹐又云迹非準的﹔旣云六法亡所遺善﹐又云意可師效。謝赫之評﹐固不足采也。且宗公髙士也﹐飄然物外情﹐不可以俗畫傳其意旨。嵇中散白畫﹑孑子弟子像﹑獅子擊象圖﹑穎川先賢圖﹑永嘉邑屋圖﹑周禮圖﹑惠持師像並傳於代也﹐凡七本。

王微﹐字景玄。下品。瑯琊臨沂人。善書畫。嘗居一屋﹐讀書玩古不出十餘年。與友人何偃書目﹕吾性知畫﹐蓋鳴鵠識夜之機﹐盤紆糾紛﹐咸紀一目。故山水之好﹐一往迹

求﹐皆得仿佛。競不就辟。世祖以貞棲絕俗﹐贈祕書監。微作敍畫一篇﹐其略目﹕辱顏光祿書﹐以圖畫非止藝行﹐誠當與易象同體。而工篆隸者﹐自以書巧爲髙﹐欲其並辯藻繪﹐核其攸同。夫言繪畫者﹐竟求容勢而已。且古人之作畫也﹐非以案城域﹐辯方州﹐標鎭阜﹐劃浸流﹐本乎形者融﹐靈而動者變。心止靈亡見﹐故所托不動﹐目有所極﹐故所見不周。於是乎以一管之筆擬太虛之體﹐以判軀之狀畫寸眸之明﹐曲以爲嵩髙﹐趣以爲方丈﹐以友之畫﹐齊乎太華﹐枉之點表。夫隆準眉額頰輔﹐若晏笑兮﹐孤巖郁秀﹐若吐云兮﹐橫變縱化﹐故動生焉﹐前矩後方��出焉﹐然後宮觀舟車﹐器以類聚﹔犬馬禽魚﹐物以狀分。此畫之致也。望秋云﹐神飛揚﹐臨春風﹐思浩蕩。𨿽有金石之樂﹐璉璋之琛﹐豈能仿佛之哉。披圖按牒﹐效異山海﹐綠林揚風﹐白水激澗。嗚呼﹐豈獨運諸指掌﹐亦以明神降之﹐此畫之情也。宋書有傳﹐及王智深宋紀﹐序在別傳。謝赫云﹕微與史道碩並師苟﹑衛﹐王得其意﹐史傳其似。在顧寶光下。彥遠論曰﹕圖畫者﹐所以鑑戒賢愚﹐怡悅情性。若非窮玄妙於意表﹐安能合神變乎天機宗炳﹑王微﹐皆擬迹巢﹑由﹐放情林壑﹐與琴酒而俱適﹐縱煙霞而獨往。各有畫序﹐意遠迹髙。不知畫者﹐難可與論。因著於篇﹐以俟知者。

謝莊﹐字希逸﹐陳郡陽夏人。幼有才學。初爲始興王渚後軍參軍。性多巧思﹐善畫﹐制木方丈﹐圖天下山川土地﹐各有分理﹐離之則州郡殊﹐合之則宇內爲一。作畫琴帖序﹐自序其畫云。泰始二年卒﹐官至光祿大夫散騎常侍兼中書令﹐年四十六。贈右光祿大夫﹐謚憲子。見宋書﹐又莊集。

袁倩。中品上。謝云﹕酉陸氏﹐最爲髙足﹐像人之妙﹐亞美前修。但守師法﹐不出新意。其於婦人﹐特爲古拙。在第二品陸綏下﹐姚曇度上。徐令麻紙﹑豫章王像﹑張暢等像﹑王抗棋圖﹑會獻圖﹑正聲伎圖﹑禦臨軒圖﹑朝臣十二人圖﹑吳楚夜踏歌圖﹑豫章王宴賓圖﹑天女白畫﹑東晉髙僧白畫﹑二龍圖。貌三人像﹐不題名字﹐並冠武弁﹐有太淸年月﹐並行於世。又維摩詰變一卷﹐百有餘事﹐運思髙妙﹐六法備呈﹐置位無差﹐若神靈感會﹐精光指顧﹐得瞻仰威容。前使顧﹑陸知慚﹐後得張﹑閻駭嘆。又有蒼梧圖傳於前代也。

倩子質。姚最云﹕風力爽俊﹐不墮家聲。始逾志學之年﹐便嬰顚癇之疾。曾見莊周木雁圖﹑卞和抱璞圖﹐筆勢勁健﹐繼父之美。若方之體物﹐則伯仁龍馬之詞﹐比之畫翰﹐則長胤貍骨之方。𨿽語迹異途﹐而妙理同歸一致。史敬之。中品上。黃帝升仙圖﹑梁冀人馬畫﹑張平子西京賦圖並傳於代。

史藝。下品。屈原漁父圖﹑王羲之像﹑孫綽像並傳於代。

劉斌。下品。詩黍離圖傳於代。

尹長生。下品。或作尹扈生。駱簡像﹑山陰公主像﹑南朝貴戚圖﹑車馬圖並傳於世。

顧駿之。中品。嚴公等像並傳於代。

康允之。中品。

顧景秀﹐中品。宋武帝時畫手也。在陸探微之先﹐居武帝左右。武帝嘗賜何戢蟬雀扇﹐是景秀畫。後戢爲吳興太。守﹐齊髙帝求好畫扇﹐戢持獻之。陸探微﹑顧寶光見之﹐皆嘆其巧絕。宋文帝像﹑宋謝琨兄弟四人像﹑晉中興帝相像﹑王獻之竹圖﹑劉牢之小小兒圖﹑鷂艄圖﹑王僧綽像﹑蟬雀麻紙圖﹑鸚鵡畫扇﹑樹相雜竹懷香畫﹑孫公命將圖﹑名臣圖﹑刺虎圖﹑小兒戲鵝圖﹐或云是畫昭明太子﹐王謝諸賢圖﹑陸機詩圖並傳於代。謝云﹕神韻气力﹐不足前修。筆

精謹細﹐則逾往烈。始變古體﹐創爲今範。賦彩制形﹐皆有新意。扇畫蟬雀﹐自景秀始也。宋大明中﹐莫敢與競。在第二品陸綏上。彥遠按﹕大明中有顧寶光﹐景秀豈得獨擅也。

吳嗉。下品。謝云﹕體法雅媚﹐制置才巧。擅美當年﹐

有聲京洛﹐在第二品江僧寶下。

張則。下品。謝云﹕意態宏逸﹐動筆新奇。在吳睞下。

劉胤祖。下品。官至尙書吏部郎。謝云﹕蟬雀特盡微妙﹐筆迹超越﹐爽後不凡。在第三品晉明帝下。

胤祖弟紹祖﹐下品。官至晉太康太守。謝云﹕善於傳寫﹐不閒構思。鳩斂卷帙﹐近將兼輛。宜有艸創﹐綜於眾本。筆迹調快﹐勁滑有餘。然傷於師工﹐乏其士體。其於模寫﹐特爲精密。

胤祖子璞。姚最云﹕體運精研﹐亞於胤祖。在梁元帝下。

蔡斌。下品下。遊仙圖﹑蘇武像並傳於代。

濮萬年。下品。蘇門先生圖﹑名臣像傳於代。

萬年弟道興。下品。列女辯通圖傳於代。

史粲。中品上。馬勢白畫﹑八駿圖傳於代。

朱僧辯。下品。

褚靈石。下品。

範惟賢。諸家並不載品第﹐惟南齊髙帝集名畫日十二人﹐自陸至範惟賢﹐亦未見其迹。

卷七

南齊

宗測﹐字敬微﹐炳之孫也。炳已具第六卷

。代居江陵﹐不應辟召。驃騎將軍豫章王嶷請爲參軍﹐測答曰﹕何爲謬傷海鳥﹐橫斤山木性善書畫﹐傳其祖業﹐志欲遊名山﹐乃寫祖炳所畫尙子平圖於壁。隱廬山﹐居炳舊宅﹐畫阮籍遇孫登於行障上﹐坐臥對之。又畫永業寺佛影臺﹐皆稱臻絕。見南齊記。

劉保宗﹐丹陽人。少便書畫﹐在宋爲景陵王子景粹侍書﹐入齊爲東宮侍書﹐官至驃騎將軍宣城太守。南齊書具載。

姚曇度。中品上。謝云﹕畫有逸才﹐巧變鋒出。魑魅鬼神﹐皆爲妙絕。雅鄭兼善﹐英奇俊拔。天挺生知﹐出人意表。𨿽洪纖循短﹐往往有失。在第三品袁倩下﹐顧生上。

曇度子﹐不知名﹐出家法號惠覺。下品。姚最云﹕丹靑之用﹐繼父之美。定其優劣﹐嵇﹑聶之流。有殷洪像﹑白馬寺寶臺樣行於代。

蘧道湣。下品。謝云﹕與章繼伯並善寺壁﹐兼能畫扇﹐人馬數分﹐毫釐不失﹐別體之妙﹐可謂入神。蘧始師章﹐冰寒於水。

道湣外甥沙門僧珍﹐師道湣之畫。上中品。姚最云﹕嵇﹑聶之流﹐與覺同品。有姜螈等像﹑豫章王像﹑康居人馬傳於代。

章繼伯。下品。謝云﹕與蘧同品。藉田圖﹐絹長三丈﹐傳於代。

範懷珍。中品。或作懷粲﹐或作懷堅。渥窪馬圖﹑孝子屏風行於代。

鍾宗之。下品。王攸之等像﹑王柳等像﹑王獻之像行於代。

王奴。下品。嘯賦圖行於代。

王殿。下品。曹長孺眞﹑列女傳﹑母儀圖﹑三馬圖﹑敗春圖傳於代。

戴蜀。中品下。孝子圖﹑息嬀圖傳於代。

陳公恩。下品。列女貞節圖﹑列女仁智圖﹑朱買臣圖傳於代。

陶景眞。中品下。孔雀鸚鵡圖﹑虎豹圖傳於代。

張季和。下品。遊淸池圖傳於代。

沈標。下品。姚最云﹕亡所偏善﹐觸類涉習。畱意鉛華﹐亦有可觀。

謝赫。中品下。姚最云﹕點刷精研﹐意存形似。寫貌人物﹐不俟對看。所須一覽﹐便歸操筆﹐目想毫髮﹐皆亡遺失。麗服靚妝﹐隨時變攺﹐直眉曲鬢﹐與時競新。別體細微﹐多從赫始。遂使委巷逐末﹐皆類效顰。至於气韻精靈﹐未窮生動之致﹐筆路纖弱﹐不副雅壯之懷。然中興已來﹐像人爲最。在沈標下﹐毛惠秀上。安期先生圖傳於代。

沈粲。下品。姚最云﹕筆迹調媚﹐專工綺羅。屏障所圖﹐頗有情趣。在張僧繇上。彥遠云﹕專工綺羅﹐亡所他善﹐不合在僧繇上。

丁光。謝云﹕𨿽擅名蟬雀﹐筆迹輕贏﹐非不精謹﹐乏其生气。彥遠云﹕若以蟬雀微藝﹐狀又輕贏﹐則猥廁畫流﹐固有慚色。

周曇研。沙門彥愫云﹕師塞北勤﹐授曹仲達。比曹不足﹐方塞有餘。塞北勤未詳。

謝惠連。中品中。陳郡陽夏人。幼有詞學﹐族兄靈運嘆

服之。官至司徒府參軍。以疏放久不從宦。年二十﹐書畫並妙。南齊書具載。

謝約。下品。孫暢之云﹕綜弟也﹐爲衛尉參軍。範嘩爲傳﹐善山水。大山圖﹑書聲妓樂器圖傳於代。

虞堅。下品。

丁寬。下品。

劉瑱﹐字士溫﹐下品。彭城人。少聰慧﹐多才藝﹐工書

畫。飲酒至數斗。畫嬪嬙當代第一。官至吏部郎。見南齊書。謝云﹕用意綿密﹐畫體簡細﹐筆力困弱﹐制置單省。婦人最佳﹐但纖削過差﹐翻爲失眞。然玩之詳熟﹐甚有姿態。搗衣圖﹑劉長史圖﹑少年行樂圖﹑朝臣圖﹑吳中行舟圖﹐並傳於代。

毛惠遠。中品上。滎陽陽武人。善畫馬。時劉塡善畫婦人﹐並當代第一。官至少府卿。市靑碧一千二百斤供禦畫﹐用錢六十五萬。有言惠遠納利者﹐世祖敕尙書評價﹐貴二十八萬﹐殺之。死後家徒壁立﹐上悔痛之。見蕭子顯齊書。謝云﹕畫體周贍﹐亡適不詣。出意無窮﹐縱橫絡繹。位置經略﹐尢難比儔。筆力遒媚﹐超邁絕倫。其於倏忽揮霍﹐必也極妙﹐至於定質塊然﹐翻未盡善。鬼神及馬﹐泥滯於時。彥遠按﹕南齊史稱惠遠畫馬第一﹐謝乃云泥滯於時。曾見酒客圖﹐是宮捲﹐後有題記﹐筆迹之外﹐頗有風格﹐意匠師於顧。酒客圖﹑刀戟圖﹑中朝名士圖﹑刀戟戲圖﹑七賢藤紙圖﹑赭白馬圖﹑騎馬變勢圖﹑葉公龍圖﹐並傳於代。

惠遠弟惠秀。下品下。永明中待詔祕閣。世祖將北伐﹐命惠秀畫漢武北伐圖﹐中書郎王融監掌其事。融好功名﹐秀又善圖﹐畫成﹐帝極珍貴﹐置瑯琊臺上﹐每披玩焉。見南齊書。姚最云﹕繪事詳悉﹐太自矜持﹐翻成贏鈍。道勁不

及於惠遠﹐精細有過於稜矣。並除圖﹑剡中溪谷村墟圖﹑胡僧圖﹑釋迦十弟子圖﹑二疏圖傳於代。

惠遠子稜。姚最云﹕便速有餘﹐眞巧不足。善於布置。比之叔父﹐則牀下安牀。

梁

元帝蕭繹﹐字世誠。中品。武帝第七子。初生便眇一目﹐聰慧俊朗﹐博涉技藝﹐天生善書畫。初封湘東王﹐後乃卽位。年四十七﹐追號元帝﹐廟號世祖。嘗畫聖僧﹐武帝親爲贊之。任荊州刺史日﹐畫蕃客入朝圖﹐帝極稱善。梁書具載。又畫職貢圖並序﹐善畫外國來獻之事。序具本集。姚最云﹕湘東天挺生知﹐學窮性表﹐心師造化﹐像人特盡神妙。心敏手運﹐不加點理。聽訟之暇﹐眾藝之餘﹐時遇揮毫﹐造化驚絕。足使苟﹑衛閣筆﹐袁﹑陸韜翰。遊春苑白麻紙圖﹑鹿圖﹑師利像﹑鶼鶴陂澤圖﹑芙蓉醮鼎圖﹐並有題印﹐傳於後。

元帝長子方等﹐字實相﹐尢能寫眞。坐上賓客﹐隨意點染卽成數人﹐問童兒皆識之。後因戰歿﹐年二十二﹐贈侍中中軍將軍﹑揚州刺史﹐謚忠壯太子。見梁書及三國典略。龍馬出渥窪圖。

蕭大連﹐字仁靖。簡文帝第五子。少俊爽風流﹐有巧思﹐洞達音律﹐工丹靑。初封臨海縣公﹐官至輕車將軍﹑東揚州刺史。大寶元年封南郡王。年二十五。見梁書。

蕭賁﹐字文奐。下品。蘭陵人。多詞學﹐工書畫。曾於扇上畫山水﹐咫尺內萬里可知。仕梁爲河東太守。見梁書。姚最云﹕雅性精密﹐後來難比﹐含毫命素﹐動必依眞。學

不爲人﹐自娛而已。人間罕見其迹。

陸呆﹐字明霞。中品上。吳郡人也。好詞學﹐信佛理。工書畫﹐與舅張融齊名。初仕齊﹐後入梁﹐官至特進﹑揚州大中正。見梁書。謝云﹕體致不凡﹐跨邁流俗。時有合作﹐往往出人。點畫之間﹐動雜灰瑁。傳於代者蓋寡。

陶弘景﹐字通明。丹陽秣陵人。幼有異操﹐年十歲得葛洪神仙傳﹐便有長生之志。喜琴棋﹐工艸隸。徵爲諸王侍讀。永明十年辭祿﹐遂止於句曲山﹐自號華陽隱居。好著述﹐明眾藝﹐善書畫。大同二年卒﹐年八十五。贈中散大夫﹐謚日貞白先生。見梁書處士傳。武帝嘗欲徵用﹐隱居畫二牛﹐一以金籠頭牽之﹐一則逶迆就水艸。梁武知其意﹐不以官爵逼之。朝廷有事多詢之﹐號山中宰相。

張僧繇﹐上品中。吳中人也。天監中爲武陵王國侍郎直祕閣知畫事﹐歷右軍將軍﹑吳興太守。武帝崇飾佛寺﹐多命僧繇畫之。時諸王在外﹐武帝思之﹐遣僧繇乘傳寫貌﹐對之如面也。江陵天皇寺﹐明帝置﹐內有柏堂﹐僧繇畫盧捨那佛像及仲尼十哲。帝怪問﹕釋門內如何畫孔聖僧繇曰﹕後當賴此耳。及後周滅佛法﹐焚天下寺塔﹐獨以此殿有宣尼像﹐乃不令毀拆。又金陵安樂寺四白龍﹐不點眼睛﹐每云點睛卽飛去。人以爲妄誕﹐固請點之﹐須臾﹐雷電破壁﹐兩龍乘雲騰去上天﹐二龍未點睛者見在。初。吳曹不興圖靑溪龍﹐僧繇見而鄙之﹐乃廣其像於武帝龍泉亭。其畫艸畱在祕閣﹐時未之重。至太淸中﹐雷震龍泉亭﹐遂失其壁﹐方知神妙。又畫天竺二胡僧﹐因侯景亂﹐散析爲二。後一僧爲唐右常侍陸堅所寶﹐堅疾篤﹐夢一胡僧告云﹕我有同侶﹐離析多時﹐今在洛陽李家。若求合之﹐當以法力

助君。陸以錢帛果於其處購得﹐疾乃愈。劉長卿爲記述其事。張畫所有靈感﹐不可具記。彥遠家有僧繇定光如來像﹐元和中進入內。曾見維摩詰並二菩薩﹐妙極者也。姚最云﹕善圖寺壁﹐超越羣公﹐價等曇度。朝衣野服﹐古今不失。奇形異貌﹐殊方夷夏﹐皆參其妙。惟公及私﹐手不釋筆﹐俾畫作夜﹐未嘗倦怠﹐數紀之內﹐亡須臾之閒。然聖賢嚷矚﹐猶乏神气﹐豈可求備於一人。𨿽云晚出﹐殆亞前哲。在沈粲下。彥遠以此評最謬。李嗣眞云﹕顧﹑陸已往﹐郁爲冠冕。盛稱後葉﹐獨有僧繇。今之學者﹐望其塵躅如周﹑孔焉﹐何寺塔之云乎且顧﹑陸人物衣冠﹐信稱絕作﹐未睹其餘。至於張公﹐骨气奇偉﹐師模宏遠﹐豈惟六法精備﹐實亦萬類皆妙﹐千變萬化﹐詭狀殊形﹐經諸目﹐運諸掌﹐得之心﹐應之手﹐意者天降聖人﹐爲後生則﹐何以制作之妙擬於陰陽者乎﹗請與顧﹑陸同居上品。張懷璀云﹕姚最稱﹕𨿽云後生﹐殆亞前品。未爲知音之言。且張公思若湧泉﹐取資天造﹐筆才一二﹐而像已應焉﹐周材取之﹐今古獨立。像人之妙﹐張得其肉﹐陸得其骨﹐顧得其神。淸溪宮水怪圖﹑吳主格虎圖﹑維摩詰像﹑橫泉鬥龍圖﹑昆明二龍圖﹑行道天王圖﹑漢代射蛟圖﹑雜人馬兵刀圖﹑朱異像﹑羊鴉仁躍馬圖﹑摩衲仙人圖﹑梁北郊圖﹑梁武帝像﹑梁宮人射雉圖﹑定光佛像﹑醉僧圖﹑田舍舞圖﹑詠梅圖﹐並傳於代者也。

僧繇子善果。中品。或作張果。李嗣眞云﹕旣漸過庭之訓﹐猶是名家之駒。標置點拂﹐殊多佳致。時有合作﹐亂眞於父。若長轡遠途﹐迹不迨意﹐一篇之中﹐自有玉石。在田﹑楊之下﹐鄭法輪之上。悉達太子納妃圖﹑靈嘉寺塔樣傳於代。

善果弟儒童。中品上。釋迦會圖﹑寶積經傳變於代。

袁昂﹐字千里﹐中品上。陳郡陽夏人。仕齊爲祕監黃門

侍郎。幼以孝稱。頗善畫。入梁官至中書監。年八十﹐贈侍中﹑特進﹐謚曰穆正。見梁書。僧宗云﹕稟則鄭公﹐亡所失墜。綺羅一絕﹐超彼常倫。

焦寶願。下品。姚最云﹕早遊張﹑謝﹐靳固不傳。傍求造請﹐事均盜道。衣制樹色﹐皆自新意。點黛施朱﹐輕重不失。在毛稜上﹐嵇寶鈞下。

嵇寶鈞。下品。姚最云﹕𨿽亡師範﹐而意兼眞俗﹐賦彩鮮麗﹐觀之悅情。彥遠以畫性所貴天然﹐何必師範。

聶松。下品。梁帝云﹕與嵇同品。言其優劣﹐僧繇之亞﹐

在解倩上。支道林像傳於代。

解倩。中品下。姚最云﹕全法蘧﹑章﹐筆力不及。通變巧捷﹐寺壁最長。丁貴人彈曲項琵琶圖﹑五天人像﹑九子魔圖傳於代。

陸整。中品上。禦像傳於代。

江僧寶。中品下。謝赫云﹕斟酌袁﹑陸﹐親漸朱藍。用筆骨鯁﹐甚有師法。像人外亡所長。在第三品戴逵下﹐吳睬上。臨軒圖﹑禦像﹑職貢圖﹑小兒戲鵝圖﹐並有陳朝年號﹐傳於代。

光宅寺僧威公。中品。姚最云﹕下筆爲京洛所知。

僧吉底俱﹐外國人。中品。

僧摩羅善提﹐亦外國人。中品。

僧迦佛陀﹐中品。禪師﹐天竺人。學行精愨﹐靈感極多。初在魏﹐魏帝重之。至隋﹐隋帝於嵩山起少林寺﹐至今房門上有畫神﹐卽是迦佛陀之迹。見續髙僧傳。有拂秣國人物圖﹑器物樣﹑外國獸圖﹑鬼神畫並傳於代。姚最云﹕已上三僧﹐旣華夷殊體﹐亡以知其優劣。彥遠按梁書外國傳云﹕幹隨利國王瞿曇備跋隨羅者亦工畫。其國在南海洲上﹐天監元年四月八日﹐瞿曇夢一僧相告云﹕中國今有聖主﹐十年內佛法大興﹐汝可朝貢﹐不然則汝國不安。夢中與僧同到中

國見梁天子﹐覺而異之﹐記得梁主形貌﹐命筆寫之﹐遂遣使並本國畫工請寫髙祖眞。上許之﹐使還本國﹐陀羅以髙祖眞類已畫者﹐盛之寶函﹐日加禮敬。以外國能畫﹐故附此記云。

卷八

陳

顧野王﹐字希馮﹐吳郡人。七歲通五經﹐善屬詞﹐能書畫。長爲鴻儒﹐天象地理﹐無不畢習。在梁爲中領軍。時宣城王爲揚州﹐野王善畫﹐王褒善書﹐俱爲賓友﹐時號二絕。入陳﹐官至黃門侍郎。年六十三﹐贈右衛將軍。見陳書。

後魏

蔣少遊﹐樂安博昌人。敏慧機巧。工書畫﹐善畫人物及雕刻。𨿽有才學﹐常在剞劂繩墨之間﹐園湖城殿之側。識者嘆息﹐少遊坦然爲己任﹐不告疲勞。官至將作大匠﹑太常少卿﹑前將軍﹑都水﹐兼此四官。贈龍驤將軍﹑靑州刺史﹐謚日質。見後魏書。時有郭善明﹑侯文和﹑柳儉﹑閔文和﹑郭道興﹐並以巧思稱。彥遠以徳成而上﹐藝成而下﹐鄙亡徳而有藝也。君子依仁遊藝﹐周公多才多藝﹐貴徳藝兼也。苟亡徳而有藝﹐𨿽執廝役之勞﹐又何興嘆乎。

楊乞徳﹐封新鄕侯﹐歸心釋門﹐施身入寺。善畫佛像﹐

價陵曇度。

王由﹐字茂道。善書畫。摹畫佛像﹐爲時所服。官至東萊太守。見後魏書。

祖班者﹐東魏人﹐善畫。見三國典略。

北齊

髙孝珩﹐世宗第二子。封廣寧郡王﹐尙書令﹑大司徒﹑司州牧。博涉多才藝。嘗於廳事壁上畫蒼鷹﹐睹者疑其眞﹐鳩雀不敢近。又畫朝士圖﹐當時絕妙。爲周師所虜﹐授開封縣侯。孝珩亦善音律。周武宴齊君臣﹐自彈琵琶﹐命孝珩吹笛。見北齊書。

蕭放﹐字希逸﹐梁武帝猶子也。爲本朝著作郎﹐入齊﹐待詔詞林館。善丹靑﹐因於宮中監諸畫工。帝令采古來麗美詩及賢哲充畫圖﹐帝甚善之。與楊休之同撰禦覽。加鎭東大將軍﹑散騎常侍。見北齊書。

楊子華。中品上。世祖時任直閣將軍﹑員外散騎常侍。嘗畫馬於壁﹐夜聽蹄嚙長鳴﹐如索水艸。圖龍於素﹐舒捲輒雲气縈集。世祖重之﹐使居禁中﹐天下號爲畫耋﹐非有詔不得與外人畫。時有王子衝﹐善棋通神﹐號爲二絕。見北齊史。閻立本云﹕自像人已來﹐曲盡其妙﹐簡易標美﹐多不可減﹐少不可逾﹐其惟子華乎﹗僧宗云﹕在孫下田上。李云﹕在上品張下鄭上。斛律金像﹑北齊貴戚遊苑圖﹑宮苑人物屏風﹑鄴中百戲﹑獅猛圖並傳於代。

田僧亮。下品。官至三公中郎將﹐入周爲常侍。當時之名﹐髙於董﹑展。僧棕云﹕挺特生知﹐不由師授。田家一

種﹐古今獨絕。在楊子華下。竇蒙云﹕非獨田家﹐眾藝皆妙。楊﹑孫之次﹐董﹑展其流。彥遠以僧亮畫意類於展而不如展之精密也。李云﹕田﹑楊聲實﹐與董﹑展侔﹐備通形似。田氏野服柴車﹐名爲絕筆。與楊契丹同在上品董﹑展之下。

劉殺鬼。下品。與楊子華同時。世祖俱重之。畫斗雀於壁間﹐帝見之以爲生﹐拂之方覺。常在禁中﹐錫賚巨萬。任梁州刺史。見北齊書詞苑傳。

曹仲達﹐本曹國人也。北齊最稱工。能畫梵像。官至朝散大夫。國朝宣律師撰三寶感通記﹐具載仲達畫佛之妙﹐頗有靈感。僧悰云﹕曹師於袁﹐冰寒於水。外國佛像﹐亡競於時。盧思道﹑斛律明月﹑慕容紹宗等像﹑弋獵圖﹑齊武臨軒對武騎﹑名馬圖﹐傳於代。

殷英童。善畫﹐兼楷隸。

髙尙士﹑中品。徐徳祖﹑下品。曹仲璞﹐已上三人並是當時名手。

後周

馮提伽。北平人也。官至散騎常侍兼禮部侍郎。志尙淸遠。後避周末之亂﹐傭畫於並汾之間。竇蒙云﹕寺壁皆有合作﹐風格精密﹐動若神契。彥遠按﹕提伽之迹﹐未甚精密。山川艸樹﹐宛然塞北。車馬爲得意﹐人物非所長。

隋

閻毗。楡林盛樂人。工篆隸﹐善丹靑﹐當時號爲臻絕。

周武帝時拜儀同三司。隋帝愛其才藝﹐令侍東宮。數以雕麗之物取悅於皇太子﹐拜東騎將軍。煬帝令毗修輦輅﹐多所損益﹐與宇文愷參詳故實﹐並推巧思。官至朝散大夫﹑將作少監。見隋書。時有何稠﹑宇桂林﹑劉龍弟衮﹐並有巧思﹐絕世過人。

展子虔。中品下。歷北齊﹑周﹑隋。在隋爲朝散大夫﹑帳內都督。僧驚云﹕觸物畱情﹐備皆妙絕。尢善臺閣。人馬山川﹐咫尺千里。李云﹕董﹑展同品。董有展之車馬﹐展亡董之臺閣。法華變白麻紙﹑長安車馬人物圖﹑弋獵圖﹑雜宮苑南郊白畫﹑王世充像﹑北齊後主幸晉陽宮圖﹑朱買臣覆水圖﹐並傳於代。

鄭法士。中品上。在周爲大都督左員外侍郎﹑建中將軍﹐封長社縣子。入隋授中散大夫。僧宗云﹕取法張公﹐備該萬物﹐後來冠冕﹐獲擅名家。在孫尙子上。李云﹕伏道張門﹐謂之髙足。鄰幾睹奧﹐具體而微。气韻標舉﹐風格道俊。麗組長纓﹐得威儀之樽節﹔柔姿綽態﹐盡幽閒之雅容。至乃百年時景﹐南鄰北裏之娛﹔十月車徒﹐流水浮雲之勢。則金﹑張意气﹐王﹑石豪華。飛觀層樓﹐間以喬林嘉樹﹔碧潭素瀨﹐糅以雜英芳艸。必暖暖然有春臺之思﹐此其絕倫也。江左自僧繇已降﹐鄭君是稱獨步。在上品楊子華下﹐孫尙子上。按﹕鄭法輪﹑鄭徳文﹑袁昂﹑陳善見﹑劉烏﹑閻立本皆師鄭公﹐各有形似﹐識者方辧之。禽盧明月像﹑阿育王像﹑陳玄英像﹑貴戚屏風﹑洛中人物車馬﹑隋文帝入佛堂像﹑北齊畋遊像﹑楊素﹑賀若弼像﹐並遊春苑圖並傳於代。彥遠以李大夫所評鄭在楊下﹐此非允當﹐鄭合在楊上。

法士弟法輪。中品上。李云﹕屬意溫雅﹐用筆調潤。精密有餘﹐髙奇未足。輿馬之際﹐難與比肩。比其兄爲劣。

及其辟臺苑﹐恣登臨﹐羅綺如春﹐芳菲似雪﹐亦爲絕塵也。僧棕云﹕法輪精密有餘﹐不近師匠﹐全範士體。先圖寺壁﹐本效張公﹐爲步不成﹐諒非髙雅。前賢品第﹐以此失之。

法士子徳文。中品。李云﹕筆迹纖懦﹐英靈銷歇。與法輪﹑劉烏同。

孫尙子。上品中。睦州建徳縣尉。僧淙云﹕師模顧﹑陸﹐骨气有餘。鬼神特所偏善﹐婦人亦有風態。在法士下﹐子華上。竇蒙云﹕鞍馬樹石﹐法士不如。與顧﹑陸異迹﹐豈獨鬼神而已。李云﹕孫﹑鄭共師於張。鄭則人物樓臺﹐當雄霸伯﹐孫則魑魅魍魎﹐參靈酌妙。善爲戰筆之體﹐甚有气力。衣服手足木葉流莫不戰動﹐惟須髮獨爾調利。他人效之﹐終莫能得﹐此其異態也。在上品鄭下﹐董﹑展上。美人圖﹑屋宇鬼神傳於代。

董伯仁。中品上。汝南人也。多才藝﹐鄕裏號爲智海。官至光祿大夫﹑殿中將軍。僧悰云﹕綜步多端﹐尢精位置。屏障一種﹐亡愧前賢。在陳善見下。竇蒙云﹕樓臺人物﹐曠絕今古。雜畫巧贍﹐髙視孫﹑田。乃變化萬殊﹐何止屏風一種。李云﹕董與展皆天生縱任﹐亡所祖述﹐動筆形似﹐畫外有情﹐足使先輩名流動容變色。但地處平原﹐闕江山之助﹐迹參戎馬﹐少簪裾之儀。此是所未習﹐非其所不至。若較其優劣﹐則欣戚笑言﹐皆窮生動之意﹔馳騁弋獵﹐各有奔飛之狀。必也三休輪奐﹐董氏造其微﹔六轡沃若﹐展生居其駿。董有展之車馬﹐展亡董之臺閣。汝南今多畫迹﹐是其絕思。石泉公王方慶觀之而嘆曰﹕向使展﹑董二人與江東諸子易地而處﹐張侯已降﹐咸應病之。鑑者以爲知言。初董與展同召入隋室﹐一自河北﹐一自江南﹐初則見輕﹐

後乃頗采其意。古來詞人﹐亦有此累。周明帝畋遊圖﹐雜畫臺閣樣﹐彌勒變﹐弘農田家圖﹐隋文帝上廏名馬圖傳於代。

楊契丹。上品中。官至上儀同。僧悰云﹕六法備該﹐甚有骨气。山東體制﹐允屬伊人。在閻立本下。竇云﹕契丹之迹﹐非不雄富﹐比之董展﹐則乏精微。李云﹕田﹑楊聲侔董﹑展。昔田﹑楊與鄭法士同於京師光明寺畫小塔。鄭圖東壁北壁﹐田圖西壁南壁﹐楊畫外邊四面﹐是稱三絕。楊以簟蔽畫處﹐鄭竊觀之﹐謂楊曰﹕卿畫終不可學﹐何勞障蔽楊特托以婚姻﹐有對門之好。又求楊畫本﹐楊引鄭至朝堂﹐指宮闕衣冠車馬曰﹕此是吾畫本也。由是鄭深嘆服。光明寺後爲大云寺﹐今長安懷遠裏也。又寶剎寺一壁﹐佛涅粲變﹑維摩等﹐亦爲妙作。與田同品。隋朝正會圖﹑幸洛陽圖﹑豆盧寧像﹑貴戚遊宴圖﹑雜佛變﹐傳於代。

劉烏。下品。僧悰云﹕師於鄭。屏障有功。其於綿密﹐獨越倫輩。李云﹕學於鄭不少風格﹐但未道耳。

陳善見。下品。僧悰云﹕準的於鄭﹐道媚溫潤則不及之。裴孝源云﹕二閻﹑袁﹑陸﹑張之外﹐學者陳善見﹑王知愼之流﹐萬得其一﹐固未及於風格﹐尙汲汲於形似。今之所蓄﹐皆善見寫拓﹐遠非楊﹑鄭之眞矣。

江志。中品。僧悰云﹕筆力勁健﹐風韻頓挫。模山擬石﹐妙得其眞。

李雅。下品。爲滕王庫直。或云秦王。僧宗云﹕神气抑揚﹐獨越倫伍。聖僧形制﹐是所尢工。竇云﹕佛像鬼神﹐法士以下﹐僧繇之亞﹐契丹﹑善見未可比之。

王仲舒。下品。僧悰云﹕北面孫公﹐風骨不逮。精熟潤媚﹐推於名輩。

閻思光﹐下品。解宗﹐下品。程瓚﹐下品。已上三人﹐並隋朝名手。

尉遲跋質那﹐西國人。善畫外國及佛像﹐當時擅名。今謂之大尉遲。六番圖﹑外國寶樹圖﹐又有婆羅門圖傳於代。

天竺僧曇摩拙叉。亦善畫。隋文帝時自本國來﹐徧禮中夏阿育王塔。至成都雒縣大石寺﹐空中見十二神形﹐便一一貌之。乃刻本爲十二神形於寺塔下﹐至今在焉。具三寶感通記。

卷九

唐朝上

唐髙祖神堯皇帝﹑太宗皇帝﹑中宗皇帝﹑玄宗皇帝並神武聖哲﹐藝亡不周﹐書畫備能﹐非臣下所敢陳述。

漢王元昌﹐髙祖神堯皇帝第七子﹐太宗皇帝之弟。少博學﹐能書畫。武徳三年封魯王﹐十年封漢王﹐爲梁州都督。坐太子承幹事廢。畫漢賢王圖﹑鞍馬鷹鶻傳於代。李嗣眞云﹕天人之姿﹐博綜伎藝﹐頗得風韻﹐自然超舉。碣館深崇﹐遺迹罕見。在上品二閻之上。裴孝源云﹕六法俱全﹐萬類不失。

漢王弟韓王元嘉。亦善書畫。天后授之尉。善畫龍馬虎豹。

滕王元嬰﹐亦善畫。閻立徳。上品下。閻讓﹐字立徳﹐以字行於代。父毗﹐在隋以丹靑知名。已在第八卷

中具載。與弟立本俱傳家業。武徳中爲尙衣奉禦﹐造衮冕大裘等六服﹐腰輿傘扇﹐咸得妙制。貞觀初爲將作大匠﹐造翠微玉華宮﹐稱旨。官至工部尙書﹐封大安縣公。顯慶元年﹐贈吏部尙書並州都督﹐謚日廚芝。文成公主降番圖﹑玉華宮圖﹑鬥鷄圖﹐並傳於代。

立徳弟立本。上品下。顯慶初﹐代立徳爲_部尙書﹐總章元年拜右相﹐封博陵縣公。有應務之才﹐兼能書畫﹐朝廷號爲丹靑神化。初爲太宗秦王庫直。武徳九年命寫秦府』—卜／﹨學士﹐褚亮爲贊。秦府十八學士寫眞圖序曰﹕武徳四年﹐太宗皇帝爲太尉﹑尙書令﹑雍州牧﹑左右衛大將軍﹐新命爲天策上將軍﹐位在三公上。乃銳意經籍﹐恰神藝學﹐開學館以待四方之士。乃降教曰﹕昔楚國尊賢﹐存道先於甲﹑穆﹔梁園接士﹐比徳至於鄒﹑枚。咸以著範前修﹐垂光後烈。顧惟菲薄﹐多謝古人﹐髙山仰止﹐能亡景慕。於是芳蘭始被﹐深冠蓋之遊﹔丹桂初叢﹐廣旄俊之士。旣而場苗蓋寡﹐空畱皎皎之姿﹔喬木徒遷﹐終愧嚶嚶之友。所冀通人正訓﹐匡其闕如﹐側席亡倦於齊庭﹐開筵有慚於燕館。屬大行臺司勛郎中杜如晦﹑記室考功郎中房玄齡及於志寧﹐軍諮祭酒蘇世長﹐天策府記室薛收﹐文學褚亮﹑姚察﹐太學博士陸徳明﹑孔穎達﹐主簿李玄道﹐天策倉曹李守素﹐秦王記室虞世南﹐參軍蔡允恭﹑顏相時﹐著作郎記室許敬宗﹑薛元敬﹐太學助教蓋文達﹐典簽蘇勗等。或背淮而致千里﹐或通趙以欣三見﹐咸能垂裾邸第﹐委質藩維。或弘禮度而成典則﹐暢詞學而路風雅﹐優遊幕府﹐是用嘉焉。宜可以守本官兼文學館學士。乃薛收卒﹐徵東虞州錄事參軍劉孝孫入館﹐尋遷庫直。閻立本圖形貌﹐具題名字爵裏﹐仍教文學褚亮爲之像贊﹐勒成一卷﹐號十八學士。並給珍膳﹐分爲三番﹐更直宿於閣。每軍國務靜﹐參謁歸休﹐卽引見﹐論討墳典﹐商略前載﹐考其得失﹐或夜分而寢。又降以溫顏﹐禮數甚厚。由是天下歸心﹐奇傑之士﹐咸思自效。於時預入館者﹐時所傾慕﹐謂之登瀛洲云。貞觀十七年﹐又詔畫淩煙閣功臣二十四

閻立徳。上品下。閻讓﹐字立徳﹐以字行於代。父毗﹐在隋以丹靑知名。已在第八卷

中具載。與弟立本俱傳家業。武徳中爲尙衣奉禦﹐造衮冕大裘等六服﹐腰輿傘扇﹐咸得妙制。貞觀初爲將作大匠﹐造翠微玉華宮﹐稱旨。官至工部尙書﹐封大安縣公。顯慶元年﹐贈吏部尙書並州都督﹐謚日廚芝。文成公主降番圖﹑玉華宮圖﹑鬥鷄圖﹐並傳於代。

立徳弟立本。上品下。顯慶初﹐代立徳爲工部尙書﹐總章元年拜右相﹐封博陵縣公。有應務之才﹐兼能書畫﹐朝廷號爲丹靑神化。初爲太宗秦王庫直。武徳九年命寫秦府十八學士﹐褚亮爲贊。秦府十八學士寫眞圖序曰﹕武徳四年﹐太宗皇帝爲太尉﹑尙書令﹑雍州牧﹑左右衛大將軍﹐新命爲天策上將軍﹐位在三公上。乃銳意經籍﹐恰神藝學﹐開學館以待四方之士。乃降教曰﹕昔楚國尊賢﹐存道先於甲﹑穆﹔梁園接士﹐比徳至於鄒﹑枚。咸以著範前修﹐垂光後烈。顧惟菲薄﹐多謝古人﹐髙山仰止﹐能亡景慕。於是芳蘭始被﹐深冠蓋之遊﹔丹桂初叢﹐廣旄俊之士。旣而場苗蓋寡﹐空畱皎皎之姿﹔喬木徒遷﹐終愧嚶嚶之友。所冀通人正訓﹐匡其闕如﹐側席亡倦於齊庭﹐開筵有慚於燕館。屬大行臺司勛郎中杜如晦﹑記室考功郎中房玄齡及於志寧﹐軍諮祭酒蘇世長﹐天策府記室薛收﹐文學褚亮﹑姚察﹐太學博士陸徳明﹑孔穎達﹐主簿李玄道﹐天策倉曹李守素﹐秦王記室虞世南﹐參軍蔡允恭﹑顏相時﹐著作郎記室許敬宗﹑薛元敬﹐太學助教蓋文達﹐典簽蘇勗等。或背淮而致千里﹐或通趙以欣三見﹐咸能垂裾邸第﹐委質藩維。或弘禮度而成典則﹐暢詞學而路風雅﹐優遊幕府﹐是用嘉焉。宜可以守本官兼文學館學士。乃薛收卒﹐徵東虞州錄事參軍劉孝孫入館﹐尋遷庫直。閻立本圖形貌﹐具題名字爵裏﹐仍教文學褚亮爲之像贊﹐勒成一卷﹐號十八學士。並給珍膳﹐分爲三番﹐更直宿於閣。每軍國務靜﹐參謁歸休﹐卽引見﹐論討墳典﹐商略前載﹐考其得失﹐或夜分而寢。又降以溫顏﹐禮數甚厚。由是天下歸心﹐奇傑之士﹐咸思自效。於時預入館者﹐時所傾慕﹐謂之登瀛洲云。貞觀十七年﹐又詔畫淩煙閣功臣二十四

人圖﹐上自爲贊。貞觀十七年詔曰﹕自古王皇﹐褒崇勛徳﹐旣勒名於鐘鼎﹐又圖形於丹靑。是以甘露良佐﹐麟閣著其美﹐建武功臣﹐雲臺紀其迹。司徒趙國公無忌﹐故司空揚州都督河間元王孝恭﹐故司空蔡國公如晦﹐故司空相州都督鄭國文貞公徵﹐司徒梁國公玄齡﹐開府儀同三司尙書右僕射申國公士廉﹐開府儀同三司鄂國公敬徳﹐特進衛國公靖﹐特進宋國公塥﹐故輔國大將軍揚州都督裒國忠壯公志玄﹐輔國大將軍夔國公弘基﹐故尙書左僕射忠國公通﹐故陜東道大行臺尙書右僕射鄖節公開山﹐故荊州都督譙襄公紹﹐故荊州都督邳襄公順徳﹐洛卅都督鄖國公張亮﹐光祿大夫吏部尙書陳國公侯君集﹐故左驍衛大將軍郯襄公張公謹﹐左領軍大將軍廬國公程知節﹐故禮部尙書永興文懿公虞世南﹐故戶部尙書渝襄公劉政會﹐光祿大夫戶部尙書莒國公唐儉﹐光祿大夫兵部尙書英國公李勛﹐故徐卅都督胡壯公秦叔寶等。或材惟棟梁﹐謀猷經遠﹐綢繆帷幄﹐經綸霸圖。或學綜經籍﹐徳範光茂﹐隱犯同致﹐忠讜日聞。或竭力義旗﹐委質藩邸﹐一心表節﹐百戰標奇。或授命廟堂﹐辟土方面﹐重氛再朗﹐王略遐宣。契闊中後﹐劬勞師旅﹐贊景業於艸昧﹐翼鴻化於隆平。茂績嘉庸﹐冠冕列辟﹐昌言直道﹐模範縉紳。固以瞻伊﹑呂而連衡﹐蓮方﹑召而長鶩者矣。宜酌故實﹐弘玆盛典﹐可並圖畫於淩煙閣。庶念功臣之懷﹐亡謝於前載﹐旌賢之義﹐永貽於後昆。時天下初定﹐異國來朝﹐詔立本畫外國圖。又部杜間有蒼虎爲患﹐天皇引驍雄千騎取之。虢王元鳳﹐太宗之弟也﹐彎弓三十鈞﹐一矢斃之。召立本寫貌以旌雄勇。國史云﹕太宗與侍臣泛遊春苑﹐池中有奇鳥隨波容與。上愛玩不已﹐召侍從之臣歌詠之﹐急召立本寫貌。閣內傳呼畫師閻立本。立本時已爲主爵郎中﹐奔走流汗﹐俯伏池側﹐手揮丹素﹐目瞻坐賓﹐不勝愧赧。退戒其子曰﹕吾少好讀書屬詞﹐今獨以丹靑見知。躬廝役之務﹐辱莫大焉。爾宜深戒﹐勿習此藝。然性之所好﹐終不能捨。及爲右相﹐與左相姜恪對掌樞務。恪曾立邊功﹐立本惟善丹靑﹐時人爲千字文語曰﹕左相宣威沙漠﹐右相

馳譽丹靑。言並非宰相器。咸亨元年復爲中書令。四年薨﹐謚日文貞。僧宗云﹕閣師與鄭﹐奇態不窮。像生變故﹐天下取則。竇蒙云﹕直自師心﹐意存功外﹐與夫張﹑鄭﹐了不相干。裴云﹕閻師張﹐靑出於藍。人物衣冠車馬臺閣﹐並得其妙。歷觀古今法則巧思﹐惟二閻﹑楊﹑陸迥出常表﹐張家父子稍居其次。彥遠云﹕二閻﹑楊﹑陸﹐𨿽則盡美﹐張家父子﹐品第居最。裴云張在閻下﹐此論未當。李嗣眞云﹕博陵大安﹐難兄難弟。自江左陸﹑謝云亡﹐北朝子華長逝﹐像人之妙﹐號爲中興。至若萬國來庭﹐奉塗山之玉帛﹔百蠻朝貢﹐接應門之位序。折旋矩度﹐端簪奉笏之儀﹔魁詭譎怪﹐鼻飲頭飛之俗。盡該毫末﹐備得人情。二閻同徵上品。田舍屏風十二扇﹐位置經略﹐冠絕古今。元和十三年彥遠大父相國鎭太原﹐詔取之。西域圖﹐王知愼亦拓之。永徽朝臣圖﹑昭陵列像圖傳於代。彥遠論曰﹕前史稱魏明帝起淩雲閣﹐敕韋誕題榜。工人誤先釘榜﹐以籠盛誕釣上﹐去地二十五丈。及下﹐須髮盡白﹐才餘气息。遂戒子孫﹐絕此楷法。謝安嘗論其事﹐子敬正色答曰﹕仲將﹐魏之大臣﹐豈有此事若如所說﹐知魏徳之不長。彥遠嘗以子敬爲有識之言。閻令𨿽藝兼繪事﹐時已位列星郎﹐況太宗皇帝洽近侍有拔貂之恩﹐接下耳亡撞郎之急﹐豈得直呼畫師﹐不通官籍至於馳名丹靑﹐才多輔佐﹐以閻之才識﹐亦謂厚誣。淺薄之俗﹐輕藝嫉能﹐一至於此﹐良可於悒也。

張孝師。下品。爲驃騎尉。尢善畫地獄。气候幽默﹐孝師曾死復蘇﹐具見冥中事﹐故備得之。吳道玄見其畫﹐因號爲地獄變。竇云﹕迹簡而粗﹐物情皆備﹐除謝﹑顧﹑陸﹑張﹑楊﹑田﹑董﹑展外﹐難可比儔也。

範長壽。下品。師法於張僧繇。官至司徒校尉。風俗圖﹑醉道士圖傳於代。僧悰云﹕博贍繁多﹐有所雅尙﹐至於位置﹐不煩經略。竇云﹕掣打捉筆﹐落紙如飛﹐𨿽乏窈窕﹐終是好手。

何長壽﹐與範同師法﹐但微劣於範。範﹑何並有醉道士圖傳於代。人云是僧繇所作﹐非也。劉悚傳記云﹕張僧繇爲醉僧圖﹐僧斂錢與立本﹐添冠子﹐攺爲道士。殊不近理矣。

尉遲乙僧﹐於闐國人。父跋質那。具第八卷

。乙僧國初授宿衛官﹐襲封郡公。善畫外國及佛像。時人以跋質那爲大尉遲﹐乙僧爲小尉遲。畫外國及菩薩﹐﹐貝用筆緊勁﹐如屈鐵盤絲﹐大則灑落有气槪。僧棕云﹕外國鬼神﹐奇形異貌﹐中華罕繼。竇云﹕澄思用筆﹐𨿽與中華道殊﹐然气正迹髙﹐可與顧﹑陸爲友。

劉孝師。僧宗云﹕點畫不多﹐皆爲樞要。鳥雀奇變﹐甚爲酷似。彥遠云﹕不止鳥雀﹐曾見畫他物皆好。

靳智異。僧棕云﹕祖述仲達﹐攺張琴瑟。變夷爲夏﹐肇自斯人。在範長壽上。

王定﹐官至中散大夫﹑尙方令。貞觀初得名﹐筆迹甚快。本艸訓戒圖傳於代。僧悰云﹕骨气不足﹐道媚有餘。菩薩聖僧﹐往往驚絕。在張孝師上。彥遠按﹕定畫骨气不甚長﹐旣亡骨气﹐何故驚絕

梁寬﹑吳智敏。僧棕云﹕智敏師於寬﹐神襟更爲俊逸。

康薩陀。中品。或云善陀。爲振威校尉。僧悰云﹕亡所服膺﹐虛心自悟。初花晚葉﹐變態多端﹐異獸奇禽﹐千形萬狀。在尉遲下。竇云﹕曾見畫馬﹐措意非髙﹐淙公之評過當也。

王知愼﹐中品下。終少府監。工書畫﹐與兄知敬齊名。僧悰云﹕師於閻﹐寫貌及之。筆力爽利﹐風采不凡。在張孝師下。

王韶應﹐畫鬼神深有气韻。竇云﹕善山水人馬。

檀智敏。中品。爲振武校尉。竇云﹕師於董伯仁。僧悰云﹕棟宇樓臺﹐陰陽向背﹐歷觀前古﹐獨見斯人。遊春戲藝圖傳於世。

楊須跋﹑趙武端﹑範龍樹﹑周烏孫﹑楊徳紹。並下品。已上五人﹐國初擅名。

陳義﹐國初丞相叔達之玄孫﹐尢工寫貌。玄宗少與之善﹐特承恩遇﹐爲武徳﹑南燻﹑中尙等使﹐銀靑光祿大夫﹑少府監。

殷皴﹑殷季友﹑許琨﹑同州僧法明﹐已上四人並開元中善寫貌﹐常在內庭畫人物﹐海內知名。時錢國養未出。唐朝七聖圖﹑髙祖及諸王圖﹑太宗自定輦上圖﹑開元十八學士圖﹐並殷皴﹑韋無忝爲之﹐傳於代。法明﹐開元十一年敕令寫貌麗正殿諸學士﹐欲畫像書贊於含象亭﹐以車駕東幸遂停。初﹐詔殷皴﹑季友﹑無忝等分貌之﹐粉本旣成﹐遲回未上絹。張燕公以畫人手雜﹐圖不甚精﹐乃奏追法明﹐令獨貌諸學士。法明尢工寫貌﹐圖成進之﹐上稱善。藏其本於畫院。後數年﹐上更索此圖﹐所由惶懼﹐賴康子元先寫得一本以進。上令卻送畫院﹐子元復自收之。子元卒﹐其子貨之﹐莫知所在。今傳拓本。張說﹑徐堅﹑賀知章﹑趙冬曦﹑康子元﹑侯行果﹑韋述﹑敬會眞﹑趙玄默﹑東方顥﹑李子劍﹑呂向﹑母燹﹑陸去泰﹑咸庾業﹑余欽﹑孫季良﹐都十七人﹐其官爵具韋述集賢記下卷。

錢國養。開元中﹐善寫貌﹐海內推服。竇云﹕衣裳凡

鄙﹐未離賤工﹐格律自髙﹐足爲出眾。彥遠云﹕旣言凡鄙賤工﹐安得格律出眾竇君兩句之評﹐自相矛盾。

左文通﹐善寫貌。

王隨子﹐善山水幽致﹐峯巒極佳。世人言山水者﹐稱隨子頭﹐道子腳。竇云﹕山水獨運﹐別是一家﹐絕迹幽居﹐古今無比。時有牛昭﹐亦善山水。

吳道玄﹐陽翟人。好酒使气﹐每欲揮毫﹐必須酣飲。學書於張長史旭﹑賀監知章。學書不成﹐因工畫。曾事逍遙公韋嗣立爲小吏。因寫蜀道山水﹐始創山水之體﹐自爲一家。其書迹似薛少保﹐亦甚便利。初任兗州瑕丘縣尉。初名道子﹐玄宗召入禁中﹐攺名道玄。因授內教博士﹐非有詔不得畫。張懷璀云﹕吳生之畫﹐下筆有神﹐是張僧繇後身也。可謂知言。官至寧王友。開元中﹐將軍裴曼善舞劍﹐道玄觀曼舞劍﹐見出沒神怪﹐旣畢﹐揮毫益進。時又有公孫大娘亦善舞劍器﹐張旭見之﹐因爲艸書。杜甫歌行述其事。是知書畫之藝﹐皆須意气而成﹐亦非懦夫所能作也。時有張愛兒﹐學吳畫不成﹐便爲捏塑。玄宗禦筆攺名仙喬。雜畫虫豸亦妙。時又有楊惠之﹐亦善塑像。員名﹑程進﹐雕刻石作﹐隨韓伯通﹐善塑像。天后時﹐尙方丞竇弘果﹑毛婆羅﹐苑東監孫仁貴﹐徳宗朝將軍金忠義﹐皆巧絕過人。此輩並學畫﹐迹皆精妙﹐格不甚髙。吳畫明皇受篆圖﹑十指鍾馗傳於代。彥遠云﹕親叔祖主客員外郎諗﹐有吳畫說一篇﹐在本集。

翟琰者﹐吳生弟子也。吳生每畫﹐落筆便去﹐多使琰與張藏布色﹐濃淡無不得其所。

李生﹐失名﹐亦吳弟子。善畫地獄佛像﹐有類於吳而稍劣。

張藏﹐亦吳弟子也。裁度粗快﹐思若湧泉﹐寺壁十間﹐不旬而畢。然六法不及師之門墻。亦好細畫。

楊庭光﹐與吳同時。佛像經變﹑雜畫山水極妙﹐頗有似吳生處﹐但下筆稍細耳。

盧稜伽﹐吳弟子也。畫迹似吳﹐但才力有限。頗能細畫﹐咫尺間山水寥廓﹐物像精備。經變佛事﹐是其所長。吳生嘗於京師畫總持寺三門﹐大獲泉貨。稜伽乃竊畫莊嚴寺三門﹐銳意開張﹐頗臻其妙。一﹐吳生忽見之﹐驚嘆曰﹕此子筆力常時不及我﹐今乃類我﹐是子也精爽盡於此矣。居一月﹐稜仂Ⅱ果卒。釋教畫源傳於代。時有姚景仙﹐能畫寺壁。

武靜藏﹐善畫鬼神﹐有气韻。東都敬愛寺﹑東山亭院地獄變畫甚妙。

董諤﹐字重照﹐開元中多在尙方。善雜畫﹐車牛最推其妙。盤車圖﹐余亦曾模之。

陳靜心﹐善寺壁。弟靜眼﹐善地獄山水。

程雅﹐善雜畫。

楊坦﹑楊仙喬﹐並長安人﹐好圖佛寺鬼神。坦子爽﹐亦善之。

解倩﹐善鬼神。

馮紹正﹐開元中任少府監﹐八年爲戶部侍郎。尢善鷹鶻雞雉﹐盡其形態﹐嘴眼腳爪毛彩俱妙。曾於禁中畫五龍堂﹐亦稱其善﹐有降雲蓄雨之感。

姜皎﹐上邦人。善鷹鳥。玄宗在藩時爲尙衣奉禦﹐有先識之明。玄宗卽位﹐累官至太常卿﹐封楚國公。開元五年以事廢﹐復拜銀靑光祿大夫祕書監。十年復流欽州。

李思訓﹐宗室也﹐卽林甫之伯父。早以藝稱於當時。

一家五人﹐並善丹靑﹐思訓弟思誨﹑思誨子林甫﹑林甫弟昭道﹑林甫侄湊。世咸重之。書畫稱一時之妙。官至左武衛大將軍﹐封彭城公。開元六年贈秦州都督。其畫山水樹石﹐筆格道勁﹐湍瀨潺諼﹐雲煙縹緲﹐時睹神仙之事﹐窗然巖嶺之幽。時人謂之大李將軍其人也。

思訓弟思誨﹐卽林甫之父也。善丹靑。任朝散大夫﹑揚州參軍﹐贈禮部尙書。

李林甫﹐亦善丹靑。髙詹事與林甫詩曰﹕興中惟白雲﹐身外卽丹靑。余曾見其畫迹甚佳﹐山水小類李中捨也。

思訓子昭道﹐林甫從弟也。變父之勢﹐妙又過之。官至太子中捨。創海圖之妙。世上言山水者﹐稱大李將軍﹑小李將軍﹐昭道𨿽不至將軍﹐俗因其父呼之。

李湊﹐林甫之侄也。初爲廣陵倉曹﹐天寶中貶明州象山縣尉﹐年二十八。尢工綺羅人物﹐爲時驚絕。本師閻令﹐但筆迹疏散﹐言其媚態﹐則盡美矣。

薛稷﹐字嗣通。河東汾陰人。道衡之曾孫﹐元超之從子。詞學名家﹐軒冕繼代。景龍末爲諫議大夫﹑昭文館學士。多才藻﹐工書畫。薛稷外祖魏文貞公富有書畫﹐多虞﹑褚手寫表疏。稷銳意模學﹐窮年忘倦。睿宗在藩﹐特見引遇﹐拜黃門中書侍郎﹑禮工二尙書。先天二年﹐官至銀靑光祿大夫﹑太子少保﹐封晉國公。竇懷貞累之﹐年六十九。尢善花鳥人物雜畫。畫鶴知名﹐屏風六扇鶴樣﹐自稷始也。

郎余令﹐有才名﹐工山水古賢。爲著作佐郎。撰自古帝王圖﹐按據史傳﹐想象風采﹐時稱精妙。

曹元廓﹐天后朝爲朝散大夫﹑左尙方令。師於閻﹐工騎獵人馬山水﹐善於布置。天后鑄九鼎於東都﹐備九州山

川物產﹐詔命元廓畫樣﹐鍾紹京書﹐時稱絕妙。後周﹑北齊﹑梁﹑陳﹑隋﹑武徳﹑貞觀﹑永徽等朝臣圖﹑髙祖太宗諸子圖﹑秦府學士圖﹑淩煙圖﹐皆傳於代。徐嶠之題。

劉行臣。善畫鬼神﹐精采灑落﹐類王韶應。東都敬愛寺山亭院西壁有鬼神﹐抱野雞﹐實爲妙手。

暢警。善山水﹐似李將軍。罾子明瑾﹐妙過於父。

楊寧﹑楊升﹑望賢宮圖﹑安祿山眞。張萱﹐已上三人並善畫人物。寧以開元十一年爲史館畫直。萱好畫婦女嬰兒。有妓女圖﹑乳母將嬰兒圖﹑按羯鼓圖﹑秋千圖﹑虢國夫人出遊圖傳於代。

尹琳。善佛事神鬼寺壁。髙宗時得名。筆迹快利。今京師慈恩寺塔下南面師利普賢極妙。李仲昌﹑李嗣眞並琳弟子﹐並善佛道鬼神。

韋無忝。官至左武衛將軍。善鞍馬鶻象鷹﹐圖雜獸皆妙。

韋無縱﹐乃無忝弟﹐善寫貌。

朱抱一。開元二十二年直集賢。善寫貌﹐寫張果先生眞﹐爲好事所傳。

竺元標﹑蔡金剛﹑毛嵩﹑姚彥山﹑程遜﹐善寺壁禽獸。

董好子﹐善人物。

楊樹兒﹑耿純﹑任貞亮﹐開元中直集賢。時有畫直邵齋欽﹑書手吉曠﹐皆解畫。陸庭曜﹐善人物鬼神﹐有气韻。

暢整﹑李相國﹑陳懿﹑劉智敏﹑史晟﹑何君墨﹑京元成﹑崔霞﹑冷元繡﹑馬光業﹑李蠻子﹑馬樹鷹﹑祝丘﹑潘細衣﹑周子敬﹑段去惑﹑僧智瑰﹐善山水鬼神﹐气韻灑落。已上皆唐朝以來名手畫工﹐有同蘭菊﹐叢芳競秀﹐蹤迹布在人間﹐姓名不可遺棄。

殷令名﹐陳郡人。父不害﹐累代工書畫。

殷聞禮﹐字大端。書畫妙過於父。武徳初爲中書舍人﹑趙王友兼侍讀﹑弘文館學士。

聞禮子仲容。天后太僕祕書丞﹑工部郎中﹑申州刺史。善書畫﹐工寫貌及花鳥﹐妙得其眞。或用墨色﹐如兼五采。

談皎。善畫人物﹐有態度﹐衣裳潤媚﹐但格律不髙。大髻寬衣﹐亦當時所尙。與李湊小相類。武惠妃舞圖﹑佳麗寒食圖﹑佳麗伎樂圖並傳於代。

僧金剛三藏﹐獅子國人。善西域佛像。運筆持重﹐非常畫可擬。東京廣福寺木塔下素像﹐皆三藏起樣。

張遵禮﹐善畫鬥將鞍馬﹐戈矛器械﹐用筆塹差。小畫尢佳。

王紹宗﹐瑯琊人。父修禮。畫迹與殷仲容相類。亦善書。官至祕書少監。

宋令文﹐亦書畫皆善。

司馬承禎﹐字子微。自梁陶隱居至先生四世傳授仙法。開元中自天臺徵至﹐天子師之。十五年﹐至王屋山﹐敕造陽臺觀居之。嘗畫於屋壁。又工篆隸。詞采眾藝﹐皆類於隱居焉。制雅琴鎭銘﹐美石爲之﹐詞刻精絕。開元中﹐彥遠髙王父河東公獲受教於先生。玄宗皇帝制碑﹐具述其妙。二十三年尸解﹐白雲從堂戶出﹐雙鶴繞壇而上。年八十一。謚貞一先生。

盧鴻﹐一名浩然。髙士也。工八分書﹐善畫山水樹石。隱於嵩山。開元初徵拜諫議大夫﹐不受。

釋倘然﹐俗姓裴氏﹐楚州刺史思訓之子。爲人恢誕彊學﹐不成一名。好朋從詩酒﹐善丹靑﹐工山水﹐曉解絲竹。

平年二十九。開元中﹐嘗夜醉﹐臥街犯禁﹐乃爲詩曰﹕遮莫咚咚鼓﹐須傾酒滿杯。金吾如借問﹐報道玉山頹。官不罪之。或云道士。

鄭虔﹐髙士也。蘇許公爲宰相﹐申以忘年之契﹐薦爲著作郎。開元二十五年爲廣文館學士。饑窮輔軻。好琴酒篇詠﹐工山水。進獻詩篇及書畫﹐玄宗禦筆題目﹕鄭虔三絕。與杜甫﹑李白爲詩酒友。祿山授以僞水部員外郎。國家收復﹐貶臺州司戶。

鄭逾﹐善山水。天寶中得名於梁宋間。逾卽鄭遷之弟。遷有書名。

李果奴﹐筆迹調潤。天寶中﹐寫貌人物及僧佛爲妙。元和中有李士防﹐卽果奴之孫﹐筆迹及其祖﹐寫貌極妙﹐在翰林集賢。

曹霸﹐魏曹髦之後。髦畫稱於後代。霸在開元中已得名﹐天寶末每詔寫禦馬及功臣。官至左武衛將軍。

韓斡﹐大梁人。王右丞維見其畫﹐遂推獎之。官至太府寺丞。善寫貌人物﹐龍朔功臣圖﹑姚崇及安祿山圖﹑玄宗試馬圖﹑寧王調馬打球圖並傳於代。尢工鞍馬。初師曹霸﹐後自獨擅。杜甫曹霸畫馬歌曰﹕弟子韓斡早入室﹐亦能畫馬窮殊相。斡惟畫肉不畫骨﹐忍使驊驑气雕喪。彥遠以杜甫豈知畫者﹐徒以斡馬肥大﹐遂有畫肉之誚。古人畫馬有八駿圖﹐或云史道碩之迹﹐或云史秉之迹﹐皆螭頸龍體﹐矢激電馳﹐非馬之狀也。晉宋間﹐顧﹑陸之輩已稱攺步﹐周齊間董﹑展之流亦云變態。𨿽權奇滅沒﹐乃屈產蜀駒﹐尙翹舉之姿﹐乏安徐之體。至於毛色﹐多馬咼驑騅駁﹐無他奇異。玄宗好大馬﹐禦廏至四十萬﹐遂有沛艾大馬﹐命王毛仲爲監牧﹐使燕公張說作酮牧頌。天下一統﹐西域大宛歲有來獻﹐詔

於北地置羣牧。筋骨行步﹐久而方全﹐調習之能﹐逸異並至﹐骨力追風﹐毛彩照地﹐不可名狀﹐號木槽馬。聖人舒身安神﹐如據牀榻﹐是知異於古馬也。時主好藝﹐韓君間生﹐遂命悉圖其駿﹐則有玉花聰﹑照夜白等。時岐﹑薛﹑寧﹑申王廏中皆有善馬﹐斡並圖之﹐遂爲古今獨步。祿山之亂﹐沛艾馬種遂絕。韓君端居亡事﹐忽有人詣門﹐稱鬼使﹐請馬一匹。韓君畫馬焚之。他日見鬼使乘馬來謝。其感神如此。弟子孔榮爲上足。陳閎爲永王府長史﹐善畫寫貌﹐工鞍馬。與韓同時。家蓄圖畫絕多。寫安祿山圖﹑玄宗馬射圖﹑上黨十九瑞圖。

孟仲暉﹐善寫貌﹐筆迹類陳閎﹐又似閻令。時有杜景祥﹑王允之﹐並畫迹與仲暉相近也。

卷十

唐朝下

王維﹐字摩詰。太原人。年十九進士擢第﹐與弟縉並以詞學知名。官至尙書右丞。有髙致﹐信佛理。藍田南置別業﹐以水木琴書白娛。工畫山水﹐體涉今古。人家所蓄﹐多是右丞指揮工人布色﹐原野簇成﹐遠樹過於朴拙﹐復務細巧﹐翻更失眞。淸源寺壁上畫輞川﹐筆力雄壯。嘗自制詩曰﹕當世謬詞客﹐前身應畫師。不能捨余習﹐偶被時人知。誠哉是言也。余曾見破墨山水﹐筆迹勁爽。

張誣﹐官至刑部員外郎。明易象﹐善艸隸﹐工丹靑。與王維﹑李頎等爲詩酒丹靑之友。尢善畫山水。王維答詩曰﹕屏風誤點惑孫郎﹐團扇艸書輕內史。李頎詩曰﹕小王破體閒支策﹐落日梨花照空壁。書堪記室妒風流﹐畫與將軍作勃敵。畫一作書。

劉方平﹐工山水樹石。開國公李勉甚重之。

王熊﹐官至潭州都督。嘗與張燕公唱和詩句。善湘中山水﹐似李將軍。意緒不卑﹐但筆迹輕細。

王象﹐有畫鹵簿圖傳於代。或云是熊兄弟。

田琦﹐雁門人。武徳功臣兵部尙書徳平之子。善寫貌人物。官至汝南太守。尢善八分小篆。寫洪崖子橘術圖傳於代。

竇師綸﹐字希言。納言陳國公抗之子。初爲太宗秦王府諮議相國錄事參軍﹐封陵陽公。性巧絕。艸創之際﹐乘輿皆闕﹐敕兼益州大行臺檢校修造﹐凡創瑞錦宮綾﹐章彩奇麗﹐蜀人至今謂之陵陽公樣。官至太府卿﹐銀﹑坊﹑邙三州刺史。髙祖﹑太宗時內庫瑞錦﹐對雉﹑鬥羊﹑翔鳳﹑遊麟之狀﹐創自師綸﹐至今傳之。

江都王緒﹐霍王元軌之子﹐太宗皇帝猶子也。多才藝﹐善書畫﹐鞍馬擅名。垂拱中官至金州刺史。

時有李逖者﹐工畫蠅蝶蜂蟬之類。

李平鈞﹐宗室也﹐淮安王神通之曾孫。爲江陵府法曹參軍﹑汴州陳畱令。平鈞工山水小篆。平鈞之叔李權工八分﹐叔樞工小篆。

崔陽元﹑李炅﹑張惟亙﹑李滔﹑張通﹑耿昌言﹑弟昌期﹐已上七人並工山水雜畫﹐通尢精贍。

周古言﹐中宗時﹐善寫貌及婦女。有宮禁寒食圖﹑秋思圖傳

於代。

時有嚴呆﹑楊徳本﹐並吳人﹐善雜畫。

貝俊﹑李韶﹑魏晉﹑孫﹑蒯廉。已上四人並工花鳥﹐俊尢工鷹鶻﹐蒯廉最爲妙。

白曼﹐官至同州澄城令。工花鳥鷹鶻﹐嘴爪纖利﹐甚得其趣。曼善歌﹐常醉酣歌闋﹐便畫自娛。

韓嶷﹐工婦女雜畫﹐善布色。

時有宇文肅﹐善小畫﹐金玉鐫刻之樣﹐禽獸葩葉之能。

髙江﹑車道政﹐二人並善寫貌。道政兼善佛事﹐迹簡而筆健。

嗣滕王湛然﹐貞元四年爲殿中監﹐兼禮部尙書﹑回鶻使。善畫花鳥蜂蝶。官至檢校兵部尙書太子詹事。年八十四。

齊皎﹐髙陽人。父圯﹐檢校兵部郎中。皎善外蕃人馬﹐工山水﹐學小楷古篆﹐善射﹐曉音律。建中四年官至澤州刺史。年五十五。彥遠大父髙平公有重名﹐皎每以書畫及篇章求知焉﹐至今予家篋笥中猶有齊君少年時書畫。觀其意趣𨿽髙﹐筆力未勁。後見其功用至者則雄壯矣。

皎弟映﹐性雅正好學﹐善山水。貞元元年爲中書舍人﹐二年拜中書侍郎平章事﹑河間縣男﹐三年貶官夔州﹐七年爲桂府觀察使轉江西觀察使。十一年贈禮部尙書﹐謚日忠﹐年四十八。初映於東都舉進士應宏詞﹐彥遠曾祖魏國公爲河南尹兼畱守﹐愛其藝﹐每加獎焉﹐奏爲河南府參軍。及魏公罷相爲左僕射﹐映已拜相矣。魏公再入中樞﹐映已貶官夔州。

朱審﹐吳興人。工畫山水。深沈瑰壯﹐險峻磊落﹐湍

瀨激人﹐平遠極目。建中年頗知名。

王宰﹐蜀中人。多畫蜀山﹐玲瓏窳窆﹐峻嵯巧峭。

畢宏﹐大歷二年爲給事中。畫松石於左省廳壁﹐好事者皆詩之。攺京兆少尹爲左庶子。樹石擅名於代。樹木攺步變古﹐自宏始也。

楊公南﹐名炎。華陰人。孝著三代﹐門樹六闕。風骨俊秀﹐神情爽邁。善山水﹐髙奇雅贍。大歷四年爲中書門下侍郎﹐建中元年遷左僕射。流貶﹐年五十五。余觀楊公山水圖﹐想見其爲人﹐魁岸灑落也。

史瓚﹐官至省郎﹐善畫鞍馬人物。

裴謂﹐字士明。河東人。以明經進。畫山水極有思。貞元中爲吏部侍郎兼禦史大夫﹐四年爲太子賓客﹑左散騎常侍﹐五年爲兵部侍郎﹑河南尹。貞元元年年七十五﹐贈兵部尙書。

韋鑑﹐工龍馬﹐妙得精气。

鑑弟鑾﹐工山水松石。𨿽有其名﹐未免古拙。

鑑子鷗﹐工山水﹑髙僧奇士﹑老松異石。筆力勁健﹐風格髙舉。善小馬牛羊山原。俗人空知鷗善馬﹐不知松石更佳也。咫尺幹尋﹐駢柯攢影﹐煙霞翳薄﹐風雨颼颮﹐輪困盡偃蓋之形﹐宛轉極盤龍之狀。天竺胡僧圖﹑渡水僧圖﹑小馬放牧圖並傳於代。

張璪﹐字文通。吳郡人。初﹐相國劉晏知之。相國王縉奏爲檢校祠部員外郎鹽鐵批官﹐坐事貶衡州司馬﹐移忠州司馬。尢工樹石山水。自撰繪境一篇﹐言畫之要訣﹐詞多不載。初﹐畢庶子宏擅名於代﹐一見驚嘆之﹐異其惟用禿毫﹐或以手摸絹素。因問躁所受﹐躁曰﹕外師造化﹐中

得心源。畢宏於是閣筆。彥遠每聆長者說﹐璪以宗黨常在予家﹐故予家多噪畫。曾令畫八幅山水障﹐在長安平原裏﹐破墨未了﹐值朱此亂﹐京城騷擾﹐璨亦登時逃去。家人見畫在幀﹐蒼忙掣落。此障最見張用思處。又有士人家張松石障。士人云亡﹐兵部李員外約好畫成癖﹐知而購之﹐其家弱妻已練爲衣裏矣﹐惟得兩幅﹐雙柏一石在焉﹐嗟惋久之﹐作繪練紀﹐述張畫意極盡。此不具載。具李約員外集。

陳曇﹐字元成。國初丞相叔達之後。明經出身﹐河南尹嚴武薦爲參軍﹐昭義軍節度使李抱眞辟爲從事。貞元十四年官至衡州刺史﹑邕管經略使﹐兼禦史中丞。工山水﹐有情趣﹐但峯巒少奇﹐往往繁碎。

顧況﹐字逋翁。吳興人。不修檢操﹐頗好詩詠﹐善畫山水。初爲韓晉公江南判官﹐入爲著作佐郎。久次不遷﹐乃嘲誚宰相﹐爲憲司所劾﹐貞元五年貶饒州司戶。居茅山以壽終。有畫評一篇﹐未爲精當也。

鄭審﹐事具彥遠所撰彩箋詩集。

沈寧﹐亦善樹石。山水有格律。師張噪而少劣。

劉商﹐官至檢校禮部郎中﹑汴州觀察判官。少年有篇詠髙情。工畫山水樹石。初師於張王臬﹐後自造眞爲意。自張貶竄後﹐嘗惆悵賦詩曰﹕苔石蒼蒼臨澗水﹐溪風裊裊動松枝。世間惟有張通會﹐流向衡陽那得知。或云商後得道。

劉整﹐任祕書省正字。善山水﹐有气象。時有劉之奇﹐亦能山水。

邊鸞﹐善畫花鳥﹐精妙之極。至於山花園蔬﹐亡不徧寫。爲右衛長史。花鳥冠於代而有筆迹。

於錫﹐善畫花鳥及雞。

彊歉﹐善水鳥。

梁廣﹐工花鳥﹐善賦彩﹐筆迹不及邊鸞。

陳庶﹐揚州人。師邊鸞花鳥﹐尢善布色。

陳恪﹐工山水。師張﹑鄭﹐有气韻。人物﹑鞍馬﹑虫禽並精。子積善﹐山水妙過於父。一云陳格。

戴重席﹐工子女﹐極精細。

周防﹐字景玄。官至宣州長史。初效張萱畫﹐後則小異﹐頗極風姿。全法衣冠﹐不近閭裏。衣裳勁簡﹐彩色柔麗。菩薩端嚴﹐妙創水月之體。蜂蝶圖﹑按箏圖﹑楊眞人陸眞人圖﹑五星圖傳於代。

趙博文﹐尙書左丞涓之子也。畫子母犬兔﹐善寫貌。應進士不第。兄博宣﹐亦解畫。

太原王黜﹐終劍南刺史。師防畫子女菩薩﹐但不及防之精密。余大父髙平公首末提獎之。

張寓﹐善果之後也。學防畫天王菩薩﹐有思。

韓混﹐字太衝。官至金紫光祿大夫﹑浙東西兩道節度使﹑左僕射﹑同平章事﹐封晉國公。貞元三年﹐年六十五﹐贈太傅﹐謚忠肅。工隸書章艸﹐雜畫頗得形似﹐牛羊最佳。

戴嵩﹐韓晉公之鎭浙右﹐署爲巡官。師晉公之畫﹐不善他物﹐惟善水牛而已。田家川原亦有意。

嵩弟嶧﹐亦善水牛。

李漸﹐官至忻州刺史。善蕃人蕃馬騎射射雕放牧。川原之妙﹐筆迹气調﹐古今亡儔。

子仲和﹐能繼其藝﹐而筆力不及其父。今相國令狐公奕代爲相﹐家富圖畫﹐卽忻州外孫。家有小畫人馬障﹐是尢得意者。憲宗曾取置禁中﹐後卻賜還。嘗以示余。

蕭祜﹐畫山水﹐甚有意思。爲桂州觀察使。

周太素﹐終尙書郎。善畫花鳥佛像。

麯庭﹐善山水﹐格不甚髙﹐但細巧耳。

蕭悅﹐協律郎。工竹﹐一色﹐有雅趣。

張志和﹐字子同。會稽人。性髙邁﹐不拘檢。自稱煙

波釣徒。著玄眞子十卷。書迹狂逸。自爲漁歌﹐便畫之﹐甚有逸思。肅宗朝官至左金吾衛錄事參軍。本名龜齡﹐詔攺之。顏魯公與之善。陸羽等嘗爲食客。

侯莫陳廈﹐字重構。工山水﹐用意極精。

會稽僧道芬﹑鄭町處士﹑滎陽人。梁洽處士﹑天臺項容處士﹑靑州吳恬處士﹐一名玢﹐字建康。已上並畫山水。道芬格髙﹐鄭町淡雅﹐梁洽美秀﹐項容頑澀﹐吳恬險巧。恬有畫山水錄﹐記平生所畫在絹素者﹐凡百餘面﹐傳之好事。自云初夢寐有神人指授畫法。恬好爲頑石﹐气象深險﹐能爲云而气象蓊蔚。

王默。師項容。風顚酒狂。畫松石山水﹐𨿽乏髙奇﹐流俗亦好。醉後以頭髻取墨﹐抵於絹畫。王默早年授筆法於臺州鄭廣文虔。貞元末於潤州歿﹐舉柩若空﹐時人皆云化去。平生大有奇事。顧著作知新亭監時﹐默請爲海中都巡。問其意﹐云要見海中山水耳。爲職半年解去﹐爾後落筆有奇趣。顧生乃其弟子耳。彥遠從兄監察禦史厚與余具道此事﹐然余不甚覺默畫有奇。

筆法記

荊浩﹐字浩然﹐山西沁水人。業儒﹐博通經史﹐善屬文。代舌﹐退藏不仕﹐隱於太行之洪谷﹐因自號洪穀子﹐常畫山水樹石以自娛。關仝爲其門生。畫史以荊關並稱。《筆法記》又作《畫山水錄》﹐爲系統論述山水畫創作的第一篇

﹐對後世李成﹑郭熙以降的山水畫論影響極大。但文格頗駁雜﹐忽雅忽俗﹐又似小說﹐故後人頗有疑非荊浩所作者。又《唐六如畫譜》收有荊浩《畫說》一篇﹐亦僞托者。

筆法記

﹝五代梁﹞荊浩

太行山有洪谷﹐其間數畝之田﹐吾常耕而食之。有日登神鉦山四望﹐回迹入大巖扉﹐苔徑露水﹐怪石祥煙﹐疾進其處﹐皆古松也。中獨圍大者﹐皮老蒼蘚﹐翔鱗乘空﹐蟠虯之勢﹐欲附云漢。成林者爽气重榮﹐不能者抱節自屈﹐或回根出土﹐或偃截巨流﹐掛岸盤溪﹐披苔裂石。因驚其異﹐徧而賞之。明日攜筆復就寫之﹐凡數萬本﹐方如其眞。明年春﹐來予石鼓巖間﹐遇一叟﹐因問﹐具以其來所由而答之。叟曰﹕子知筆法乎曰﹕叟儀形野人也﹐豈知筆法耶叟曰﹕子豈知我所懷耶聞而慚駭。曰﹕少年好學﹐終可成也。夫畫有六要﹕一曰气﹐二曰韻﹐三曰思﹐四曰景﹐五曰筆﹐六曰墨。曰﹕畫者﹐華也﹐但貴似得眞﹐豈此撓矣。叟曰﹕不然﹐畫者﹐畫也﹐度物象而取其眞。物之華﹐取其華﹐物之實﹐取其實﹐不可執花爲實。若不知術﹐苟似可也﹐圖眞不可及也。曰﹕何以爲似何以爲眞叟曰﹕似者﹐得其形﹐遺其气。眞者﹐气質俱盛。凡气傳於華﹐遺於象﹐象之死也。謝曰﹕故知書畫者﹐名賢之所

學也。耕生知其非本﹐玩筆取與﹐終無所成﹐慚惠受要﹐定畫不能。叟曰﹕嗜欲者﹐生之賊也。名賢縱樂琴書圖畫﹐代去雜欲。子旣親善﹐但期終始所學﹐勿爲進退。圖畫之要﹐與子備言﹕气者心隨筆運﹐取象不惑。韻者隱迹立形﹐備遺不俗。思者刪撥大要﹐凝想形物。景者制度時因﹐搜妙創眞。筆者𨿽依法則﹐運轉變通﹐不質不形﹐如飛如動。墨者髙低暈淡﹐品物淺深﹐文采自然﹐似非因筆。復曰﹕神妙奇巧。神者亡有所爲﹐任運成像。妙者思經天地﹐萬類性情﹐文理合儀﹐品物流筆。奇者蕩迹不測﹐與眞景或乖異以致其理﹐偏得此者﹐亦爲有筆無思。巧者雕綴小媚﹐假合大經﹐彊寫文章﹐增邈气象﹐此謂實不足而華有餘。凡筆有四勢﹐謂筋肉骨气。筆絕而斷謂之筋﹐起伏成實謂之肉﹐生死剛正謂之骨﹐迹畫不敗謂之气。故知墨大質者失其體﹐色微者敗正气﹐筋死者無肉﹐迹斷者無筋﹐苟媚者無骨。夫病者二﹐一曰無形﹐二曰有形。有形病者﹐花木不時﹐屋小人大﹐或樹髙於山﹐橋不登於岸﹐不可度形之類是也。如此之病﹐不可攺圖。無形之病﹐气韻俱泯﹐物象全乖﹐筆墨𨿽行﹐類同死物﹐以斯格拙﹐不可刪修。子旣好寫雲林山水﹐須明物象之原。夫木之爲生﹐爲受其性。松之生也﹐枉而不曲﹐遇如密如疏﹐匪靑匪翠﹐從微自直﹐萌心不低﹐勢旣獨髙﹐枝低復偃﹐倒掛未墜於地下﹐分層似疊於林間﹐如君子之徳風也。有畫如飛龍蟠虯﹐狂生枝葉者﹐非松之气韻也。柏之生也﹐動而多屈﹐繁而不華﹐捧節有章﹐文轉隨日﹐葉如結綫﹐枝似衣麻。有畫如蛇如素﹐心虛逆轉﹐亦非也。其有楸桐椿櫟楡柳桑槐﹐形質皆異﹐其如遠思卽合﹐一一分明。山水之象﹐气勢相生﹐

故尖曰峯﹐平曰頂﹐圓曰巒﹐相連曰嶺﹐有穴曰岫﹐峻壁曰崖﹐崖間崖下曰巖﹐路通山中曰谷﹐不通曰峪﹐峪中有水曰溪﹐山夾水曰澗。其上峯巒𨿽異﹐其下岡嶺相連﹐掩映林泉﹐依希遠近。夫畫山水無此象﹐亦非也。有畫流水﹐下筆多狂﹐文如斷綫﹐無片浪髙低者﹐亦非也。夫霧雲煙靄﹐輕重有時﹐勢或因風﹐象皆不定。須去其繁章﹐采其大要﹐先能知此是非﹐然後受其筆法。曰﹕自古學人﹐孰爲備矣叟曰﹕得之者少。謝赫品陸之爲勝﹐今已難遇親蹤。張僧繇所遺之圖﹐甚虧其理。夫隨類賦彩﹐自古有能。如水暈墨章﹐興吾唐代。故張噪員外樹石﹐气韻俱盛﹐筆墨積微﹐眞思卓然﹐不貴五彩﹐曠古絕今﹐未之有也。麯庭與白雲尊師气象幽妙﹐俱得其元﹐動用逸常﹐深不可測。王右丞筆墨宛麗﹐气韻髙淸﹐巧寫象成﹐亦動眞思。李將軍理深思遠﹐筆迹甚精﹐𨿽巧而華﹐大虧墨彩。項容山人樹石頑澀﹐稜角無踺﹐用墨獨得玄門﹐用筆全無其骨﹐然於放逸﹐不失元眞气象﹐元大創巧媚。吳道子筆勝於象﹐骨气自髙﹐樹不言圖﹐亦恨無墨。陳員外及僧道芬以下﹐粗升凡格﹐作用無奇。筆墨之行﹐甚有形迹。今示子之徑﹐不能備詞。遂取前寫者異松圖呈之。叟曰﹕肉筆無法﹐筋骨皆不相轉﹐異松何之能用我旣教子筆法。乃賫素數幅﹐命對而寫之。叟曰﹕爾之手﹐我之心﹐吾聞察其言而知其行﹐子能爲吾言詠之乎謝曰﹕乃知教化聖賢之職也﹐祿與不祿而不能去﹐善惡之迹感而應之﹐誘進若此﹐敢不恭命。因成古松贊曰﹕不雕不榮﹐惟彼貞松。勢髙而險﹐屈節以恭。葉張翠蓋﹐枝盤赤龍。下有蔓艸﹐幽陰蒙茸。如何得生﹐勢近雲峯。仰其擢幹﹐偃舉千重。巍巍溪中﹐翠

暈煙籠。奇枝倒掛﹐徘徊變通。下接凡木﹐和而不同。以貴詩賦﹐君子之風。風淸匪歇﹐幽音凝空。叟嗟異久之﹐曰﹕願予勤之﹐可忘筆墨而有眞景。吾之所居﹐卽石鼓巖間﹐所字曰石鼓巖子也。曰﹕願從侍之。叟曰﹕不必然也。遂亟辭而去。別日訪之而無蹤。後習其筆術﹐嘗重所傳﹐今遂修集﹐以爲圖畫之軌轍耳。

畫山水賦

此《畫山水賦》別一本也。一本卽前收之署名王維《山水論》。疑是後人僞托﹐但其言可采﹐後世畫師頗宗而習之。

畫山水賦

﹝五代梁﹞荊浩

夫山水﹐乃畫家十三科之首也。有山巒柯木水石雲煙泉崖溪岸之類﹐皆天地自然造化。勢有形﹐格有骨﹐格亦無定質。所以學者初入艱難﹐必要先知體用之理﹐方有規矩。其體者﹐乃描寫形勢骨格之法也。運於胸次﹐意在筆先。遠則取其勢﹐近則取其質。山立賓主﹐水泛往來﹐布山形﹐取巒向﹐分石脈﹐置路灣﹐模樹柯﹐安坡腳。山知曲折﹐巒要崔巍。石分三面﹐路看兩歧。溪澗隱顯﹐曲岸髙低。山頭不得重犯﹐樹頭切莫兩齊。在乎落筆之際﹐務要不失形勢﹐方可進階。此畫體之訣也。其用者﹐乃明筆墨虛皴之法。筆使巧拙﹐墨用輕重。使筆不可反爲筆使﹐用墨不可反爲墨用。凡描枝柯葦艸樓閣舟車運筆宜巧﹐山石坡崖蒼林老樹運筆宜拙。𨿽巧不離乎形﹐固拙亦存乎質。遠則宜輕﹐近則宜重。濃墨莫可復用﹐淡墨必教重提。又古有云﹕丈山尺樹﹐寸馬豆人。遠山無皴﹐遠水無痕。遠林無葉﹐遠樹無枝。遠人無目﹐遠閣無基。𨿽然定法﹐不可膠柱鼓瑟﹐要在量山察樹﹐忖馬度人。可謂不盡之法﹐學者宜熟味之。

畫山水訣

李成﹐營丘人。世業儒﹐爲郡名族。能畫山水﹐當時稱爲第一。劉道醇《聖朝名畫評》定爲山水門「神品」。開寶間﹐貴戚孫四皓廣延四方藝術之士﹐以書召之。成曰「吾儒者﹐粗識去就。性愛山水﹐弄筆自適耳﹐豈能奔走豪士之門﹐與工技同處哉﹗」李成爲人如此﹐則不大可能作《畫山水訣》。又此篇與世傳李澄叟《山水訣》大同小異﹐俱似畫工口訣﹐輾轉相傳增益而成者。

畫山水訣

﹝宋﹞李成

凡畫山水﹐先立賓主之位﹐次定遠近之形﹐然後穿鑿景物﹐擺布髙低。落筆無令太重﹐重則濁而不淸﹔不可太輕﹐輕則燥而不潤。烘染過度則不接﹐辟綽繁細則失神。發樹枝左長右短﹐立石勢上重下輕﹐擺布裁插﹐勢使相偎。上下雲煙取秀﹐不可太多﹐多則散漫無神﹔左右林麓鋪陳﹐不可太繁﹐繁則堆塞不舒。山髙峻無使傾危﹐水深遠勿教窮涸。路須曲折﹐山要髙昂。孤城置之遠邊﹐墟市依於山腳。雪天不用雲煙﹐雨裏無多遠望。山捨仍居隘窄﹐漁翁要在平灘。朝晴晃朗﹐暮雨陰昏。捨屋不在多間﹐漁釣有時而作。藤蔓依纏古木﹐窠叢簇紮山頭。髙山煙鎖其腰﹐長嶺雲翳其腳。遠水縈紆而來﹐還用雲煙以斷其派﹔怪石峻巖而立﹐仍須土阜以培其根。原野曠蕩相連﹐蒼山依其低淺。石須圓混鋒芒﹐八面稜層﹔木要交叉挺幹﹐四時枯茂。迅風拔木﹐暴雨崩崖。淺流則岸畔平灘﹐深澗則陡崖直下。聳坡之土必要髙﹐低則地淺﹔煙林之木亦宜疏﹐密則繁絮。重巖切忌頭齊﹐羣峯更宜髙下。孤峯遠設﹐野水

遙拖。道路時隱時顯﹐橋梁或有或無。遠怕陰昏﹐近防重濁。顚崖怪石﹐不用頻施﹔峻嶺枯槎﹐也宜少作。遙煙遠曙﹐太繁恐失朝昏﹔密樹稠林﹐斷續防他版刻。山原峻險﹐依稀樵徑猶存﹔崖岸傾危﹐隱約雲林深暗。平川𨿽遠﹐參差皴染而成﹔流水泉源﹐仿佛還多顚撲。布兩路有明有晦﹐起雙峯陡髙陡低。霧薄明爽舒晴﹐煙靄漾騰欲雨。喬木聳直﹐蟠屈者一株兩株﹔亂石壘堆﹐奇怪者三塊兩塊。點樹葉稀疏問密﹐皴石脈以重分輕。亭庵不在常施﹐樓觀仍須間作。人物轉顧多般﹐野店猶防相似。气象﹕春山明媚﹐夏木繁陰﹐秋林搖落蕭疏﹐冬樹槎牙妥貼。樹根栽插﹐龍爪宛若抓拿﹔石布稜層﹐根腳還須帶土。之字水不過三轉﹐濺瀑水不過兩重。侵天一道飛泉﹐湧瀑多湍澈底。翻濤巨浪﹐淺瀨平流。煙波茫茫﹐云浪浩浩。山無獨木﹐石不孤單。林煙一派便休﹐古木數株而已。喬木疏於平野﹐矮窠密布山頭。孤煙遠自水邊﹐薄藹驟依巖腳。野橋寂寞﹐遙通竹塢人家﹔古寺蕭條﹐掩映松林佛塔。春水綠而瀲灩﹐夏津漲而彌漫﹐秋潦盡而澄淸﹐寒泉涸而凝此。新窠肥滑﹐巖石須要皴蒼﹔古樹槎牙﹐景物兼還秀媚。分淸分濁﹐庶幾輕重相兼﹔淳重淳輕﹐病在偏枯損體。千巖萬壑﹐要低昂聚散而不同﹔疊山獻層巒﹐但起伏崢嶸而各異。不迷顚倒回還﹐自然遊戲三昧。

益州名畫錄

黃休復﹐字歸本。通《春秋左氏傳》﹐遊心繪事﹐多蓄古書畫。每聞有名迹﹐必往親觀。著《盆州名畫錄》﹐取唐未至宋初所目擊其畫迹的川蜀畫家五十八人﹐品以四格﹐而以逸格置神格之上。此書爲古代第一部地方性的畫史。所收五十八人中﹐大多已無遺迹存世﹐而黃氏俱都親見原作﹐故評論更加可貴。李畋序稱「江夏黃氏休復」﹐而本書所記爲蜀中畫人﹐又休復著《茅亭客話》所言亦多蜀中事。故休復應爲蜀中人﹐而「江夏」爲黃氏郡望也。

益州名畫錄

﹝宋﹞黃休復

序

李畋大凡觀畫而神會者﹐鮮矣﹐不過視其形似。其或洞達气韻﹐超出端倪﹐用筆精致﹐不謂之功﹐傅采炳縟﹐不謂之麗﹐觀乎象而忘象﹐意先自然﹐始可品繪工於彀中﹐揖畫聖於方外。有造物者思﹐維是得之。江夏黃氏休復﹐字歸本﹐通春秋學﹐校左氏公轂書﹐曁摭百家之說。鬻丹養親﹐行達於世﹐恬如也。加以遊心顧﹑陸之藝﹐深得厥趣。居常以魏晉之奇蹤﹐隋唐之懿迹﹐盈縑溢帙﹐類而珍之。適值博雅之士款扉求見﹐則敞茅屋﹐拂榻塵﹐架而陳之﹐娛賓賞心﹐萬虞一泯。及其僧捨道居﹐靡不往而玩之﹐環歲忘倦。蓋益都多名畫﹐富視他郡。謂唐二帝播越及諸侯作鎭之秋﹐是時畫藝之傑者遊從而來﹐故其標格模楷無處

不有。聖朝伐蜀之日﹐若升堂邑﹐彼廨宇﹑寺觀前輩名畫﹐纖悉無圮者。迨淳化甲午歲﹐盜發二州﹐焚劫略盡﹐則墻壁之繪﹐甚乎剝廬﹐家祕之寶﹐散如決水。今可覿者﹐十二﹑三焉。噫﹗好事者爲之幾郁矣。黃氏心郁久之﹐又能筆之書﹐存錄之也。故自李唐乾元初至皇宋乾徳歲﹐其間圖畫之尢精﹐取其目所撃者五十八人﹐品以四格﹐離爲三卷﹐命曰《益州名畫錄》。書來﹐謂余有陶隱居之好﹐恨無畫之癖﹐首貺讀之﹐序以見託。且曰﹕畫之神妙功格﹐往躅前範﹐黃氏錄之詳矣。至如蜀都名畫之存亡﹐系後學之明昧﹐斯黃氏之志也。故其書婉而當﹐博而有倫﹐體而不亂。信夫學者得意忘象﹐觀前賢之逸軌﹐然後考黃氏之四格﹐則思過半矣﹐非獨鳴圖畫之譽於坤維者哉﹗時景徳三年五月二十日序。

目錄

宋黃休復撰

畫之逸格﹐最難其儔。拙規矩於方圓﹐鄙精研於彩繪﹐筆簡形具﹐得之自然﹐莫可楷模。由於意表﹐故目之曰逸格爾。

逸格一人

孫位

大凡畫藝﹐應物象形﹐其天機回髙﹐思與神合﹐創意立體﹐妙合化權﹐非謂開廚已走﹐拔壁而飛﹐故目之曰神格爾。

神格二人

趙公佑範瓊

畫之於人﹐各有本性﹐筆精墨妙﹐不知所然。若投刃於解牛﹐類運斤於斫鼻﹐自心付手﹐曲盡玄微﹐故目之曰妙格爾。

妙格上品七人

陳皓彭堅張騰趙溫奇趙徳齊盧楞伽張素卿

妙格中品十人

辛澄李洪度左全張南本髙道興房從眞趙徳玄常粲常重胤黃筌

妙格下品十一人

李升張玄杜齯龜刁光胤蒲師訓趙忠義黃居寶黃居寀李文才阮知誨張玫

畫有性周動植﹐學侔天功﹐乃至結嶽融川﹐潛鱗翔羽﹐形象生動者﹐故目之曰能格爾。

能格上品十五人

品嶤竹虔周行通孔嵩石恪杜措杜弘義杜子瓖杜敬安蒲延昌趙才程承辯丘文播阮惟徳楊元眞

能格中品五人

陳若愚張景思麻居禮僧楚安滕昌佑

能格下品七人

姜道隱禪月大師張詢宋藝李壽儀僧令宗丘文曉

卷上

逸格一人

孫位

孫位者﹐東越人也。僖宗皇帝車駕在蜀﹐自京入蜀﹐號「會稽山人」。性情疏野﹐襟抱超然﹐𨿽好飲酒﹐未嘗沈酩。禪僧道士﹐常與往還﹔豪貴相請﹐禮有少慢。縱贈千金﹐難畱一筆﹐惟好事者時得其畫焉。光啟年﹐應天寺無智禪師請畫山石兩堵﹑龍水兩堵﹔寺門東畔﹐畫東方天王及部從兩堵。昭覺寺休夢長老請畫浮漚先生﹑松石墨竹一堵﹐仿潤州髙座寺張僧繇戰勝一堵。兩寺天王﹑部眾﹐人鬼相雜﹐矛戟鼓吹﹐縱橫馳突﹐交加戛擊﹐欲有聲響。鷹犬之類﹐皆三五筆而成。弓弦斧柄之屬﹐並掇筆而描﹐如從繩而正矣。其有龍拏水洶﹐千狀萬態﹐勢欲飛動。松石墨竹﹐筆精墨妙﹐雄壯气象﹐莫可記述。非天縱其能﹐情髙格逸﹐其孰能與於此邪﹖悟達國師請於眉州福海院畫行道天王﹑松石﹑龍水兩堵﹐並見存。不知其後有何所遇﹐攺名遇矣。景朴者﹐蜀人也。蜀廣政年﹐輙於應天寺門西畔畫西方天王及部從兩堵﹐以對孫遇筆。識者比之蹄涔巨浸﹐未萬分之一焉。慮誤後人﹐因附而正之。

神格二人

趙公佑

公佑者﹐長安人也﹐寶歷中﹐寓居蜀城。攻畫人物﹐尢善佛像﹑天王﹑神鬼。初﹐贊皇公﹝李徳裕﹞鎭蜀之日﹐賓禮待之。自寶歷﹑太和至開成年﹐公佑於諸寺畫佛像甚多。會昌年﹐一例除毀﹐惟存大聖慈寺文殊閣下天王三堵﹑閣裏內東方天王一堵﹑藥師院師堂內四天王並十二神﹑前寺石經院天王部屬﹐並公佑筆﹐見存。公佑天資神用﹐筆奪化權﹐應變無涯﹐罔象莫測﹐名髙當代﹐時無等倫。數仞之墻﹐用筆最尙﹐風神骨气﹐惟公佑得之﹐六法全矣。

範瓊

範瓊者﹐不知何許人也。開成年與陳皓﹑彭堅同時同藝﹐寓居蜀城。三人善畫人物﹑佛像﹑天王﹑羅漢﹑鬼神。三人同手於諸寺圖畫佛像甚多。會昌年除毀後﹐余大聖慈一寺佛像得存。洎宣宗皇帝再興佛寺﹐三人於聖壽寺﹑聖興寺﹑淨眾寺﹑中興寺﹐自大中至乾符﹐筆無暫釋﹐圖畫二百餘間墻壁。天王佛像﹑髙僧經驗及諸變相﹐名目𨿽同﹐形狀一無同者。自淳化五年﹑咸平三年﹐兩遇兵火﹐得存三寺筆蹤﹕大聖慈南廊下藥叉﹑大將﹑和修吉龍王﹑鬼子母﹑天女五堵﹐謂之十七護神﹔北廊下石經院門兩金剛﹑東西二方天王﹔中寺大悲院門上阿彌陀佛及四菩薩﹐院門兩畔

觀音像﹑藥師像﹐石經板上七佛﹑四仙人﹑大悲變相﹐大將堂兩畔南北二方天王﹐文殊閣下北方天王及天王變相。此寺畫壁﹐自唐至今﹐年紀深遠﹐彩色故暗﹐重妝損者十四五矣。聖壽寺大殿釋伽像﹑行道北方天王像﹑西方變相﹐殿上小壁水月觀音﹐浴室院旁西方天王﹐大悲院八明王﹑西方變相﹐並大中年畫。此寺壁畫﹐年祀亦遠﹐倒損者十四五矣。聖興寺大殿東北二方天王﹑藥師﹑十二神﹑釋迦十弟子﹑彌勒像﹑大悲變相﹐並咸通畫。其中西方一堵﹐甚著奇工﹐精妙之極也。焉芻瑟磨像兩堵﹐設色未半﹐筆蹤儼然﹐後之妙手﹐終莫能繼。自聖壽﹑聖興兩寺佛僧﹐範瓊親描﹐並見存。

妙格上品六人

陳皓﹝彭堅附﹞

陳皓﹑彭堅者﹐不知何許人也。開成中﹐與範瓊寓止蜀城。大中年﹐府主杜相公﹝悰﹞起淨眾等寺門屋。相國知三人中範瓊年齒𨿽低﹐手筆稱冠矣﹔因請陳﹑彭二公各畫天王一堵﹐各令一客將伴之﹐以幔幕遮蔽﹐不令相見﹐欲驗誰之彊弱。至畫告畢之日﹐相國與諸府寮徹其幃幕﹐南畔仗劍振威者﹐彭公筆﹔北畔待弓奮赫者﹐陳公筆。二公筆力相似﹐觀者莫能升降。大約宗師吳道玄之筆﹐而傅采拂澹過之。畫之六法﹕一曰气韻生動是也﹐二曰骨法用筆是也﹐三曰應物象形是也﹐四曰隨類賦采是也﹐五曰經營位置是也﹐六曰傳移模寫是也。斯之六法﹐名輩少該﹐惟此三人﹐俱盡其美矣。

張騰

張騰者﹐不知何許人也。太和末年﹐偶止蜀川﹐於諸寺壁圖畫亦多。會昌年﹐除毀皆盡。大中初﹐佛寺再興。於聖壽寺大殿畫文殊一堵﹑普賢一堵﹑彌勒下生一堵﹐浴室院北﹐對範瓊畫持弓北方天王一堵。大聖慈寺文殊閣下畫報身如來一堵。並騰之筆﹐見存。

趙溫奇

趙溫奇者﹐公佑子也。幼而穎秀﹐長有父風。父歿之後﹐於大聖慈寺文殊閣內繼父之蹤﹐畫北方天王及梵王帝釋大輪部屬﹐大將堂大將部屬並梵王帝釋﹐普賢閣下南方天王﹐華嚴閣上畫東西二方天王﹑梵王帝釋。中興寺大殿文殊﹑普賢及天王部眾。並溫奇筆﹐見存。

趙徳齊

徳齊者﹐溫奇子也。乾寧初﹐王蜀先主府城﹐精舍不嚴﹐禪室未廣﹐遂於大聖慈寺大殿東廡起三學延祥之院﹐請徳齊於正門西畔畫南北二方天王兩堵。院門舊有盧楞伽畫行道髙僧三堵六身﹐賴徳齊遷移﹐至今獲在。光化年﹐王蜀先主受昭宗勅置生祠﹐命徳齊與髙道興同手畫西平王儀仗﹑旗纛﹑旌麾﹑車輅﹑法物﹐及朝眞殿上皇姑﹑帝戚﹑后妃﹑嬪禦百堵已來。授翰林待詔﹐賜紫金魚袋。蜀光天元年戊寅歲﹐蜀先主殂逝﹐再命徳齊與道興畫陵廟﹐鬼神人馬及車輅

儀仗﹑宮寢嬪禦一百餘堵。大聖慈寺竹溪院釋迦十弟子並十六大羅漢﹐崇福禪院帝釋及羅漢﹐崇眞禪院帝釋梵王﹐及羅漢堂文殊﹑普賢﹐皆徳齊筆﹐見存。議者以徳齊三代居蜀﹐一時名振﹐克紹祖業﹐榮耀何多﹗

盧楞伽

楞伽者﹐京兆人也。明皇帝駐蹕之日﹐自汴入蜀﹐嘉名髙譽﹐播諸蜀川﹐當代名流﹐咸伏其妙。至徳二載﹐起大聖慈寺。乾元初﹐於殿東西廊下﹐畫行道髙僧數堵﹐顏眞卿題﹐時稱二絕。至乾寧元年﹐王蜀先主於寺東廊起三學院﹐不敢損其名畫﹐移一堵於院門南﹐移一堵於門北﹐一堵於觀音堂後﹐此行道僧三堵六身畫﹐經二百五十餘年﹐至今宛如初矣。西廊下一堵﹐馬鳴﹑提婆像二軀﹐𨿽遭粉飾﹐猶未損其筆蹤。餘者重妝﹐皆昧前迹。蜀中諸寺﹐佛像甚多﹐會昌年皆盡毀。

張素卿

道士張素卿者﹐簡州人也。少孤貧﹐性好畫。在川主譙國夏侯公﹝孜﹞宅﹐多見隋唐名畫。藝成之後﹐落拓無羈束﹐遂衣道士服﹐惟畫道門尊像﹐豪貴之家﹐少得其畫者。乾符中﹐居靑城山常道觀焚修。至中和元年﹐僖宗皇帝遣使與賜紫道士杜光庭﹐封丈人山爲希夷公。癸卯歲﹐素卿上表云「五嶽旣已封王﹐丈人位居五嶽之上﹐不可稱公。」是歲勅宜攺封五嶽﹐丈人爲希夷眞君﹐素卿賜紫。素卿有老子過流沙

圖﹑五嶽朝眞圖﹑九皇圖﹑五星圖﹑老人星圖﹑二十四化眞人像﹑太無先生像。素卿於諸圖畫而能敏速﹐落錐之後﹐下筆如神﹐自始及終﹐更無攺正。今龍興觀甚有畫壁﹐年深皆盡頹損﹐余張百子堂板龕內門兩畔龍虎兩軀﹐素卿筆﹐見存。王蜀先主修靑城山丈人觀﹐請素卿於丈人眞君殿上畫五嶽﹑四瀆﹑十二溪女﹐山林﹑溪沼﹑樹木﹑諸神及嶽瀆曹吏﹐詭怪之質﹐生於筆端﹐上殿觀者﹐無不恐懼。又於簡州開元觀畫容成子﹑董仲舒﹑嚴君平﹑李阿﹑馬自然﹑葛玄﹑長壽仙﹑黃初平﹑葛水璝﹑竇子明﹑左慈﹑蘇耽十二仙君像﹐各寫當初賣卜賈藥﹑書符導引時眞﹐筆蹤灑落﹐彩畫因循﹐當代名流﹐皆推畫手。蜀檢校太傅安公﹝思謙﹞好古博雅﹐唐時名畫﹐人皆獻之。黃筌﹑滕昌佑﹑石恪皆在其門館﹐賓禮優厚。甲寅歲十一月十一日﹐值蜀主誕生之辰﹐安公進素卿所畫十二仙眞形十二幀﹐蜀主耽玩欲賞者久﹐因命翰林學士禮部侍郎歐陽炯次第贊之﹐令翰林待詔黃居寶八分書題之。凡有醮﹐奏於玉局開懸供養。乾徳三年﹐聖朝克復。吏部侍郎呂公﹝餘慶﹞鎭蜀日﹐求古畫圖書﹐並將進呈﹐斯畫預焉。

妙格中品十人

辛澄

辛澄者﹐不知何許人也。建中元年﹐大聖慈寺南畔創立僧伽和尙堂﹐請澄畫焉。才欲援筆﹐有一胡人云「僕有泗州眞本。」一見甚奇﹐遂依樣描寫及諸變相。未畢﹐蜀城

士女瞻仰儀容者側足﹐將香燈供養者如驅。今已重妝損矣。普賢閣下五如來同坐一蓮花﹐及鄰壁小佛九身﹐閣裏內如意輪菩薩﹐並澄之筆﹐見存。

李洪度

洪度者﹐蜀人也。元和中﹐府主相國武公﹝元衡﹞請於大聖慈寺東廊下維摩詰堂內畫帝釋﹑梵王兩堵﹐笙竽鼓吹﹐天人姿態﹐筆蹤妍麗﹐時之妙手莫能偕焉。會昌前﹐諸寺圖畫亦多除毀﹐後余此一處。

左全

左全者﹐蜀人也。世傳圖畫﹐迹本名家。寶歷年中﹐聲馳闕下。於大聖慈寺中殿畫維摩變相﹑師子國王﹑菩薩變相。三學院門上三乘漸次修行變相﹑降魔變相。文殊閣東畔水月觀音﹑千手眼大悲變相。極樂院門兩金剛﹐西廊下金剛經驗及金光明經變相。前寺南廊下行道二十八祖﹐北廊下行道羅漢六十餘軀。多寶塔下仿長安景公寺吳道玄地獄變相﹐當時吳生畫此地獄相﹐都人咸觀﹐懼罪修善﹐兩市屠沽﹐經月不售。王蜀時﹐令雜手重妝已損﹐惟存大體也。大中初﹐又於聖壽寺大殿畫維摩詰變相一堵﹐樓閣﹑樹石﹑花雀﹑人物﹑冠冕﹑蕃漢異服﹐皆得其妙﹐今見存。

張南本

張南本者﹐不知何許人也。中和年寓止蜀城﹐攻畫佛像人物﹑龍王神鬼。有金穀園圖﹑勘書圖﹑詩會圖﹑白居易叩齒圖﹑髙麗王行香圖。今聖壽寺中門賓頭盧變相﹑東廊下靈山佛會﹑大聖慈寺華嚴閣下東畔大悲變相﹑竹溪院六祖﹑興善院大悲菩薩﹑八明王﹑孔雀王變相﹐並南本筆。相傳南本於金華寺大殿畫明王八軀﹐才畢﹐有一老僧入寺﹐蹶僕於門下﹐初不知是畫﹐但見大殿遭火所焚。其時孫位畫水﹐南本畫火﹐代無及者。世之水火﹐皆無定質﹐惟此二公之畫﹐冠絕今古。僖宗駕回之後﹐府主陳太師於寶歷寺置水陸院﹐請南本畫天神地祗﹑三官五帝﹑雷公電母﹑嶽瀆神仙﹑自古帝王﹐蜀中諸廟一百二十餘幀﹐千怪萬異﹐神鬼龍獸﹐魍魎魑魅﹐錯雜其間﹐時稱大手筆也。至孟蜀時﹐被人模塌﹐竊換眞本﹐鬻與荊湖人去。今所存﹐僞本耳。﹝僞本淳化年遭賊搓劫﹐已皆散失。﹞

髙道興

髙道興者﹐成都人也。攻雜畫﹐觸類皆長﹐尢善佛像髙僧。光化年﹐髙宗勅許王蜀先主置生祠﹐命道興與趙徳齊同手畫西平王儀仗﹑車輅﹑旌旗﹑禮服﹑法物﹐朝眞殿上皇姑﹑帝戚﹑后妃﹑女樂百堵已來。授翰林待詔﹐賜紫金魚袋。及先主殂逝﹐再命道興與徳齊畫陵廟﹐鬼神﹑人馬﹑兵甲﹑公主儀仗﹑宮寢嬪禦一百餘堵。今大慈寺中兩廊下髙僧六十餘軀﹑華

嚴閣東畔丈六天花瑞像﹐並見存。

房從眞

房從眞者﹐成都人也。攻畫甲馬﹑人物﹑鬼神﹐冠絕當時。有寧王獵射圖﹐羌人移居圖﹐陳登斫鱠圖﹐冷朝陽﹑王昌齡﹑常建冒雪入京圖。蒲師訓師其筆法。王蜀先主於浣花龍興寺修聖夫人堂﹐合水津起通波侯廟﹐請從眞畫甲馬﹑旍旗﹑從官﹑鬼神。授翰林待詔﹐賜紫金魚袋。今寶歷寺五丈天王閣下天王部屬諸神﹐並從眞筆﹐後人重妝已損﹐蒲師訓因再修之。

趙徳玄

趙徳玄者﹐雍京人也。天福年入蜀﹐攻畫車馬人物﹑屋木山水﹑佛像鬼神。筆無偏擅﹐觸類皆長﹐獨步川中﹐標名大手。其有樓殿臺閣﹐向背低昂﹐代無比者。有朱陳村圖﹑丰稔圖﹑漢祖歸丰沛圖﹑盤車圖﹑臺閣樣。入蜀時﹐將梁﹑隋﹑唐名畫百本﹐至今相傳。裴孝源《公私畫錄》云「自魏﹑晉以來﹐終於貞觀﹐祕府並人間畫﹐共集成二百九十八卷。二百三十卷是隋﹑唐官本﹐十三卷是左僕射蕭瑀進﹐二十卷楊素家得﹐三卷許善心進﹐十卷髙平縣書佐女張氏所獻﹐四卷安福進﹐十八卷先在祕府﹐無得處人名﹐惟有天和年月。」集賢校理張懷瓘云「昔武帝博雅好古﹐鳩集名畫﹐令鑑者數人﹐共詳名氏﹐兼定品格﹐供禦賞玩。及侯景作亂﹐江陵府將陷﹐元帝先焚內庫書畫數萬卷﹐深可嘆息。其後帝

王亦有兼愛﹐人多進之﹐又盈祕府。天后朝﹐張易之奏召天下名工﹐修諸圖畫﹐因竊換眞本﹐私家收藏﹐僞本將進納。易之歿後﹐薛稷所得﹔稷歿之後﹐岐王所獲。岐王慮帝忽知﹐乃盡焚爇。」吁﹗天下重寶﹐再經灰燼。當時天府所藏﹐多涉於僞﹐人間所畜﹐或乃是直。古畫頻經焚燒﹐積年散失﹐能祕在者﹐得非稀世之寶邪﹖蜀因二帝駐蹕﹐昭宗遷幸﹐自京入蜀者﹐將到圖書名畫﹐散落人間﹐固亦多矣。杜天師在蜀集道經三千卷﹐儒書八千卷。徳玄將到梁﹑隋及唐百本畫﹐或自模搨﹐或是粉本﹐或是墨迹﹐無非祕府散逸者。本相傳在蜀﹐信後學之幸也。今福慶禪院隱形羅漢變相兩堵﹐徳玄筆﹐見存。

常粲

常粲者﹐雍京人也。咸通年﹐路侍中﹝巖﹞牧蜀之日﹐自京入蜀﹐路公賓禮待之。粲善傳神雜畫﹐有七賢像﹑六逸像﹑女禍伏羲神農像﹐謂之三皇圖。立釋迦像﹑五天胡僧像﹑孔子西周問禮像﹑名醫下蠱像﹑樗蒲圖﹑龍樹驗丹圖。先賢卷軸﹐至今好事者收得﹐爲後學師範矣。玉局化壁畫道門尊像甚多﹐王蜀時修攺後頹損已換。今大聖慈寺悟達國師﹝知玄﹞眞﹐粲之筆﹐見存。

常重胤

重胤者﹐粲之子也。僖宗皇帝幸蜀﹐回鑾之日﹐蜀民奏請畱寫禦容於大聖慈寺。其時隨駕寫貌待詔﹐盡皆操筆﹐不

體天顏。府主陳太師﹝敬瑄﹞遂表進重胤﹐禦容一寫而成﹐內外官屬﹐無不嘆駭﹐謂爲僧繇之後身矣。宣令中和院上壁﹐及寫隨駕文武臣寮眞。殿上禦容前﹐寫西川節度副大制置﹑指揮諸道兵馬兼供軍使﹑太師中書令﹑成都尹﹑穎川郡王陳敬瑄﹐義成軍節度使﹑中書令王鐸﹐門下侍中韋昭度﹐檢校司徒守太子太保鄭畋﹐檢校司徒鄭延林﹐翰林學士承旨守兵部尙書樂朋龜﹐翰林學士守禮部尙書杜讓能﹐翰林學士戶部侍郎崔疑﹐翰林學士中書舍人沈仁偉﹐翰林學士中書舍人侯﹐尙書左僕射裴璩﹐禮部尙書兼太常禮儀使牛叢﹐左散騎常侍楊堪﹐右散騎常侍柳涉﹐右散騎鄭瑣﹐左諫議大夫李紹鯂﹐右諫議大夫蕭說﹐尙書左丞知中朝禦史中丞盧澤﹐給事中李輝﹐給事中宋旦﹐中書舍人鄭欣﹐比部郎中知制誥蘇循﹐尙書右丞判戶部張禕﹐尙書吏部侍郎張讀﹐尙書刑部侍郎充集賢殿學士李燠﹐尙書禮部侍郎知貢舉歸仁澤﹐行在十軍司馬工部侍郎判度支秦韜玉。禦容後寫左神策軍觀軍容使﹑護軍中尉田令孜﹐右神策護軍中尉﹑觀軍容使西門思恭﹐內飛龍使知內侍省楊復恭﹐內樞密使田匡禮﹐內樞密使李順融﹐宣徽南院使劉景宣﹐宣徽北院便田獻銖﹐左衛大將軍石守悰﹐左金吾大將軍劉巨容﹐行在諸軍馬步都虞候趙及﹐諸司使副一百餘員。尋授駕前翰林待詔﹐賜緋魚袋。自駕歸京﹐韋相國﹝昭慶﹞授西川節制﹐陳太師與監護田軍容﹝令孜﹞拒命據城﹐王蜀先主時爲行軍司馬。重圍三年﹐陳太師﹑田軍容以城降。旣克下﹐王先主拜僖宗禦容。於時繪壁百寮咸在﹐惟不見陳太師﹑田軍容眞﹐因問二公何無寫貌。寺僧對云「拒扞王師﹐近方塗抹。」先主曰「某豈與丹靑爲參商。」遽命重寫。常待詔曰﹕

「不必援豪。」乃挼皁莢水洗之﹐而風姿宛然。先主嘉賞﹐賜以金帛。常公自言「我畫屋爛梁摧之外﹐雨淋水洗﹐終無剝落者矣。」眾嘆所謂前無去者﹐後無繼者。僞通王﹝宗裕﹞性多猜忌﹐或於媵嬖﹐意欲寫貌﹐惡人久見。謂常待詔曰「頗不熟視審觀可乎﹖」常公但諾之。王曰「夫人至矣。」立斯須而退。翌日﹐想貌姿容短長﹐無遺毫髮。其敏妙皆此類也。玉局化寫王蜀先主爲使相日眞容﹐後移在龍興觀天寶院壽昌殿上。大聖慈寺興善院泗州和尙眞﹑華亭張居士眞﹑寶歷寺請塔天王﹑寧蜀寺都官土地﹐並重胤筆﹐見存。

黃筌

黃筌者﹐成都人也。幼有畫性﹐長負奇能。刁處士入蜀﹐授而教之竹石花雀。又學孫位畫龍水﹑松石﹑墨竹﹐斆李升畫山水﹑竹樹﹐皆曲盡其妙。筌早與孔嵩同師﹐嵩但守師法﹐別無新意﹔筌旣兼宗孫﹑李﹐學力因是博贍﹐損益刁格﹐遂超師之藝。後唐莊宗同光年﹐孟令公﹝知祥﹞到府﹐厚禮見重。建元之後﹐授翰林待詔﹐權院事﹐賜紫金魚袋。至少主廣政甲辰歲﹐淮南通聘﹐信幣中有生鶴數隻﹐蜀主命筌寫鶴於偏殿之壁。警露者﹑啄苔者﹑理毛者﹑整羽者﹑唳天者﹑翹足者﹐精彩體態﹐更愈於生﹐往往生鶴立於畫側。蜀主嘆賞﹐遂目爲六鶴殿焉。尋加至內供奉﹑朝議大夫﹑檢校少府少監上柱國。先是﹐蜀人未曾得見生鶴﹐皆傳薛少保畫鶴爲奇。筌寫此鶴之後﹐貴族豪家竟將厚禮請畫鶴圖﹐少保自此聲漸減矣。廣政癸丑歲﹐新搆八卦殿﹐又命筌於四壁畫四時花竹﹑兔雉鳥雀。其年冬﹐五坊使於此殿前

呈雄武軍進者白鷹﹐誤認殿上畫雉爲生﹐掣臂數四﹐蜀王嘆異久之﹐遂命翰林學士歐陽炯撰《壁畫奇異記》以旌之。筌有春山圖﹑秋山圖﹑山家晚景圖﹑山家早景圖﹑山家雨景圈﹑山家雪景圖﹑山居詩意圖﹑瀟湘圖﹑八壽圖。今石牛廟畫龍水一堵﹐見存。

蜀八卦殿壁畫奇異記

歐陽炯﹕

夫龍圖鳳紀﹐初宣上古之文﹔帝室皇居﹐必蘊非常之寶。是以書美鐘﹑張之翰﹐畫稱顧﹑陸之蹤﹐代有其人﹐朝無乏事。令上睿文英武聖明孝皇帝禦極之一十九載﹐九功惟敍﹐七政斯齊﹐化溢升平﹐俗登仁壽。天惟行健﹐動則總覽萬機﹔道法自然﹐靜則無遺一物﹐將欲權衡三代﹐撰揖百王﹐宸襟所適﹐諒超化表。嘗於大殿西門創一小殿﹐藻井之上﹐輪排八卦﹐故以爲號焉。其禦座几案﹐圖書之外﹐非有異於常者﹐固不關幹聖慮。其年秋七月﹐上命內供奉檢校少府少監黃筌﹐謂曰「爾小筆精妙﹐可圖畫四時花木虫鳥﹑錦鷄鷺鷥﹑牡丹躑躅之類﹐周於四壁﹐庶將觀矚焉。」筌自秋及冬﹐其工告畢。間者﹐淮南獻鶴數隻﹐尋令貌於殿之間。上曰「女畫逼眞﹐其精彩則又過之。」筌以下臣末技﹐降堦曲謝而已。至十二月三日﹐上禦斯殿﹐有五坊節級羅師進呈雄武軍先進者白鷹﹐其鷹見壁上所畫野雉﹐連連掣臂﹐不住再三﹐誤認爲生類焉。上嗟嘆良久﹐曰「昔聞其事﹐今見其人。」遽令所進呈者引退﹐無至搦損玆壁。因目筌爲當代奇筆﹐仍令宣付翰林學士歐陽炯紀述奇異﹐微臣拜手﹐因得敍其書焉。伊昔大舜垂衣﹐作繪乃彰於象物﹔宗周鑄鼎﹐觀形可禦於神姦。漢號靈臺﹐唐稱煙閣﹐圖畫之要﹐史策攸傳。公私𨿽見於數

家﹐今古皆言於六法。六法之內﹐惟形似﹑气韻二者爲先。有气韻而無形似﹐則質勝於文﹔有形似而無气韻﹐則華而不實。筌之所作﹐可謂兼之。不然者﹐安得粉壁之中﹐奮霜毛而欲起﹔彩毫之下﹐混朱頂以相親﹖而又觀彼白鷹﹐盻乎錦雉﹐儼丹靑而可測﹐狀若偎叢﹔掣絳鏇以難停﹐勢將掠地。遂契重瞳之鑑﹐假以好生﹔俄回三面之仁﹐眞疑害物。舉斯二類﹐兼彼羣花﹐四時之景堪觀﹐千載之名可尙。稽諸往牒﹐少有通神。圖海獸以騰波﹐秦朝賈譽﹔畫池龍而致雨﹐唐室垂名。至於誤點成蠅﹐徒成小巧﹐不成似犬﹐安可勝言﹖況玆殿也﹐迥架昭回﹐髙臨爽塏。瑤池水滿﹐浮鏡裏之樓臺﹔玉樹風輕﹐鏁壺中之日月。聖上以動詠墳典﹐親講政刑﹐崇制禮作樂之名﹐極侍膳問安之孝﹐允文允武﹐無怠無荒﹐故士有一技一藝﹐皆升陟褒賞如筌者焉。激東海之波濤﹐難方聖澤﹔拱北辰之光耀﹐永固皇基。誠非末士之常談﹐可紀至尊之所禦。臣職叨翰苑﹐譽乏儒林﹐因廣聖謨﹐聊同畫品﹐恭承宣命﹐實愧菲辭。時廣政十六年﹐歲次癸丑﹐十二月記。

卷中

妙格下品十一人

李升

李升者﹐成都人也﹐小字錦奴。年才弱冠﹐志攻山水﹐天縱生知﹐不從師學。初得張藻員外﹝唐時名士﹐善畫山水。﹞山水一軸﹐玩之數日﹐云「未盡妙矣。」遂出意寫蜀境山川平遠﹐心思造化﹐意出先賢。數年之中﹐創成一家之能﹐俱盡山水之妙。每含毫就素﹐必有新奇。桃源洞圖﹑武陵溪圖﹑靑城山圖﹑峨眉山圖﹑二十四化山圖﹐好事得之﹐爲箱篋珍﹔後學得之﹐爲亡言師。明皇朝有李將軍擅名山水﹐蜀人皆呼升爲小

李將軍﹐蓋其藝相匹爾。悟達國師自京入蜀﹐重其髙手﹐請於聖壽寺本院同居數年。因於廳壁畫出峽圖一堵﹐霧中山圖一堵。旣而又請於大聖慈寺眞堂內﹐畫漢州三學山圖一堵﹑彭州至徳山一堵。時稱悟達國師眞堂四絕﹕常粲寫眞﹑僧道盈書額﹑李商隱贊﹑李升畫山水。今見存。

張玄

張玄者﹐簡州金水石城山人也。攻畫人物﹐尢善羅漢。當王氏偏霸武成年﹐聲迹喧然﹐時呼玄爲「張羅漢」。荊﹑湖﹑淮﹑浙﹐令人入蜀縱價收市﹐將歸本道。前輩畫佛像羅漢﹐相傳曹樣﹑吳樣二本。曹起曹弗興﹐吳起吳棟。曹畫衣紋稠疊﹐吳畫衣紋簡略。其曹畫﹐今昭覺寺孫位戰勝天王是也﹔其吳畫﹐今大聖慈寺盧楞伽行道髙僧是也。玄畫羅漢﹐吳樣矣。今大聖慈寺灌頂院羅漢一堂十六軀﹐見存。

杜齯龜

杜齯龜者﹐其先本秦人﹐避祿山之亂﹐遂居蜀焉。齯龜少能博學﹐涉獵經史﹐專師常粲寫眞雜畫﹐而妙於佛像羅漢。王蜀少主以髙祖受唐深恩﹐將興元節度使唐﹝道襲﹞私第爲上淸宮﹐塑王子晉爲遠祖於上淸祖殿﹐命齯龜寫大唐二十一帝禦容於殿堂之四壁。每三會五獵﹐差太尉公卿薦獻宮內。殿堂行事﹐齋宮職掌﹐並依大淸宮故事。又命齯龜寫先主太妃﹑太后眞於靑城山金華宮。授翰林待詔﹐賜紫金魚袋。今嚴君平觀杜天師﹝光庭﹞眞﹑大聖慈寺華嚴閣東廊下佑

聖國師﹝光業﹞眞﹐並齯龜筆﹐見存。

刁光胤

刁光胤者﹐雍京人也﹐天福年入蜀。攻畫湖石花竹﹑貓兔鳥雀。性情髙潔﹐交遊不雜。入蜀之後﹐前輩有攻花雀者﹐頓減價矣。有師問筆法者﹐黃筌﹑孔篙二人﹐親授其訣。孔類升堂﹐黃得入室。刁公居蜀三十餘年﹐筆無蹔暇﹐非病不休﹐非老不息﹐卒時八十以來。豪貴之家及好事者﹐收得其畫﹐將爲家寶﹐傳視子孫。大聖慈寺熾盛光院明僧錄房窻傍小壁四堵﹐畫四時雀竹。廣政中﹐黃居宷重妝﹐雀蝶精奇轉甚。三學院大廳小壁花雀兩堵﹐光胤畫﹐時年已耄矣。

蒲師訓

蒲師訓者﹐蜀人也。幼師房從眞﹐畫人物﹑鬼神﹑蕃馬。長興年﹐值孟令公攺元﹐興修諸廟﹐師訓畫江瀆廟﹑諸葛廟﹑龍女廟。及先主殂﹐畫陵廟﹑鬼神﹑蕃漢人物﹑旗幟兵仗﹑公王車馬﹑禮服儀式﹐縱橫浩瀚﹐莫不周至。授翰林待詔﹐賜紫金魚袋。甲寅歲春末﹐蜀王或夜夢一人﹐破帽故襕﹐龐眉大目﹐方頤廣顙﹐立於殿堦﹐跂一足﹐曰「請修理之。」言訖寢覺。翌日﹐因檢他籍﹐見此古畫是前夕所夢者神﹐故絹穿損畫之左足。遂命師訓令驗此畫是誰之筆。師訓對云「唐吳道玄之筆。曾應明皇夢﹐云﹕『痁者神也。』」因令重修此足。呈進後﹐蜀主復夢前神謝曰「吾足履矣。」上慮

爲祟﹐卽命焚之。靑城山丈人觀眞君殿內五嶽四瀆﹑部屬諸神﹐張素卿筆。廣政中﹐山水泛溢﹐衝損數堵。蜀王命師訓曰「素卿之筆﹐公往繼之可矣。」四堵師訓筆也。﹝今丈人觀聖朝廣其殿宇﹐重新興創別畫﹐無舊迹矣。﹞王蜀先主祠堂東畔正門東畔鬼神一堵﹑寶歷寺天王閣下天王部屬﹐房從眞筆﹐後人妝損﹐師訓再修﹐兼自畫兩堵。大聖慈寺南廊下觀音院門兩金剛﹑鄰壁請塔天王﹐並師訓筆﹐見存。

趙忠義

趙忠義者﹐徳玄子也。徳玄自雍𦇤負入蜀﹐及長﹐習父之藝﹐宛若生知。孟氏明徳年﹐與父同手畫福慶禪院東流傳變相一十三堵﹐位置鋪舒﹑樓殿臺閣﹑山水竹樹﹑蕃漢服飾﹑佛像僧道﹑車馬鬼神﹑王公冠冕﹑旌旗法物﹐皆盡其妙﹐冠絕當時。蜀王知忠義妙於鬼神﹑屋木﹐遂令畫關將軍起玉泉寺圖﹐於是忠義畫自運材鄽基﹐以至丹楹刻桷﹐皆役鬼神。疊拱下地﹐一座佛殿將欲起立。蜀王令內作都料看此畫圖枋栱有準的否﹐都料對曰「此畫復較﹐一座分明無欠。」其妙如此。授翰林待詔﹐賜紫金魚袋。先是﹐每年杪冬末旬﹐翰林攻畫鬼神者﹐例進鐘馗焉。丙辰歲﹐忠義進鐘馗﹐以第二指挑鬼眼睛。蒲師訓進鐘馗﹐以母指剜鬼睛。二人鐘馗相似﹐惟一指不同。蜀王問此畫孰爲優劣﹐筌以師訓爲優。蜀王曰「師訓力在母指﹐忠義力在第二指﹐二人筆力相敵﹐難議升降。」並厚賜金帛。時人謂蜀王深鑑其畫矣。今衙北門大安樓下天王院﹐自濮陽吳公﹝行曾﹞鎭蜀之日創興﹐其中有唐時名畫數堵﹐及髙道興﹑杜齯龜﹑房

從眞﹑趙徳齊畫佛像羅漢經驗變相。廣政初﹐忠義與黃筌﹑蒲師訓合手畫天王變相十堵以來﹐各盡所能﹐愈於前輩。淳化五年甲午﹐兵火焚盡。今余王蜀先生祠堂正門西畔神鬼﹑大聖慈寺正門北墻上西域記﹑石經院後殿天王變相﹑中寺六祖院傍藥師經變相﹐並忠義筆﹐見存。

黃居寶

黃居寶﹐字辭玉﹐筌之次子也。畫性最髙﹐風姿俊爽。前輩畫太湖石﹐皆以淺深墨淡嵌空而已﹔居寶以筆端摤攃﹝上七賞反﹐下七葛反﹞﹐文理縱橫﹐夾雜砂石﹐稜角峭硬﹐如虯虎將踴﹐厥狀非一也。其有畫松竹花雀﹐變態舊規﹐皆如湖石之類。授翰林待詔﹐賜紫金魚袋。不幸早亡﹐秀而不實者也。

黃居寀

居寀﹐字伯鸞﹐筌少子也。畫藝敏贍﹐不讓於父。蜀之四王﹐崇奢宮殿﹐苑囿池亭﹐世罕其比。居寀父子﹐入內供奉迨四十年﹐殿庭墻壁﹐門幃屏障﹐圖畫之數不可紀錄。授翰林待詔﹑將仕郎﹑試太子議郎﹐賜金魚袋。淮南通好之日﹐居寀與父同手畫四時花雀圖﹑靑城山圖﹑峨眉山圖﹑春山圖﹑秋山圖﹐用答國信。使命將發﹐秋山全未及畫﹐蜀王令取在庫秋山圖入角。居寀與父奉命別畫﹐經月方畢﹐工更愈於前者。翰林學士徐光溥進《秋山圖歌》以紀之。廣政甲子歲﹐蜀王令居寀往葛仙山修蓋仙化﹐回至彭州﹐棲眞南軒畫水石一堵﹐自未至酉而畢﹐敏而復妙者也﹐今見存。

居寀有四時野景圖﹑湖灘水石圖﹑春田放牧圖。當時卿相及好事者得居寀子父圖障捲簇﹐家藏戶寶﹐爲稀世之珍。今衙廳余理毛﹑啄苔鶴兩堵﹑水石兩堵﹑龍門圖一堵﹑武侯廟龍水一堵﹐並居寀筆﹐見存。聖朝克蜀之後﹐居寀赴京﹐頗爲翰長陶尙書﹝谷﹞殊禮相見。因收得名畫數件﹐請居寀驗之。其中秋山一圖﹐是故主答淮南國信者﹐畫絹縫之內﹐自有銜名。陶公云「此是淮王所遺。」看之果符其說。聖朝授翰林待詔﹑朝請大夫寺丞上柱國﹐賜紫金魚袋。淳化四年﹐充成都府一路送衣襖使。時齒六十一。於聖興寺新禪院畫龍水一堵﹑天臺山圖一堵﹑水石兩堵﹐工夫𨿽少﹐大體宛存。

秋山圖歌

徐光溥

天與黃筌藝奇絕﹐筆精迥感重瞳悅。運思潛通造化工﹐揮毫定得神仙訣。秋來奉詔寫秋山﹐寫在輕綃數幅間。髙低向背無遺勢﹐重巒疊嶂何孱顏。目想心存妙尢極﹐研巧覈能狀不得。珍禽異獸皆自馴﹐奇花怪木非因植。崎嶇石磴絕遊蹤﹐薄霧冥冥藏半峯。娑蘿掩映迷仙洞﹐薛荔纍垂繳古松。月檻參差錦鱗躍﹐星壇斑駁翠苔封。傍岸牛羸行嚼艸﹐過橋僧老坐搘笻。屈原江上嬋娟竹﹐陶潛籬下芳菲鞠。良宵祇恐鷓鴣啼﹐晴波但見鴛鴦浴。暮煙羃羃鏁村塢﹐一葉扁舟橫野渡。白蘋欲起風﹐黯黯紅蕉猶帶雨。曲沼芙蓉香馥鬱﹐長汀蘆荻花蔌蔌。鴈過孤峯帖遠靑﹐鹿傍小溪飲殘綠。秋山秀兮秋江靜﹐江光山色相輝映。雪迸

飛泉濺釣磯﹐云分落葉擁樵逕。張璪松石徒稱奇﹐邊鸞花鳥何足窺。白旻鷹逞淩風勢﹐薛稷鶴誇警露姿。方原畫山空巉巖﹐峭壁枯槎人見嫌。孫位畫水多洶湧﹐警湍怒濤人見恐。若教對此定妍媸﹐必定伏膺懷愧悚。再三展向冕旒側﹐便是移山回磵力。大李小李滅聲華﹐獻之愷之無顏色。髣髴垂綸渭水濱﹐吾皇覩之思良臣﹔依稀荷臿傅巖野﹐吾皇覩之求賢者。從玆及展復懸旌﹐宵衣旰食安天下。才當老人星應候﹐願與南山俱獻壽。微臣稽首貢長歌﹐丹靑景化同天和。

李文才

李文才者﹐華陽人也。攻畫人物﹑屋木﹑山水﹐善寫眞﹐罕及﹐周昉之亞也。蜀廣政中﹐荊南髙太王令邸務丁晏入蜀﹐請文才寫興義門兩雙石筍﹐兼微其故實﹐將歸本道。文才告道士範徳昭﹕「皆云眞珠樓基﹐或云是海眼﹐未審孰是。」徳昭曰「吾聞諸至人﹐斯乃蠶叢啟國鎭蜀之碑﹐中以鐵柱貫之﹐下以橫石相連﹐埋於地際﹐上有文字﹐言﹕『歲時丰儉兵革水火之事』。諸葛曾掘驗之。眞珠樓基﹑海眼﹐皆非也。」蜀人少知﹐云出《圓方記》﹐未詳。廣政末﹐主置眞堂大聖慈寺華嚴閣後﹐命文才寫諸新王文武巨僚等眞。授翰林待詔﹑將仕郎﹑試大子司議郎﹐賜緋魚袋。畫未畢﹐聖朝弔伐﹐盡已除毀。三學院經樓下西天三藏眞﹑定惠國師眞﹑華嚴閣迎廊下奉聖國師眞﹑應天寺無智禪師眞﹐並文才筆﹐見存。

阮知誨

阮知誨者﹐成都人也。攻畫女郎﹐筆蹤妍麗﹐及善寫眞。王氏乾徳年﹐寫少主眞於大聖慈寺三學院經樓下。孟氏明徳年﹐寫先生眞於三學院眞堂內﹐寫福慶公主眞﹑玉淸公主眞於內庭。知誨兩朝多寫皇姑帝戚﹐渥澤累遷﹐授翰林待詔﹑銀靑光祿大夫﹑檢校尙書左僕射﹑兼禦史大夫上柱國。

張玫

張玫者﹐成都人也。父授蜀翰林寫貌待詔﹐賜緋。玫有超父之藝﹐尢精寫貌及畫婦人﹐鉛華姿態﹐綽有餘妍﹐議者比之張萱之儔也。孟先主明徳年﹐於大聖慈寺三學院置眞堂﹐玫曾與故東川董大尉﹝璋﹞寫眞。先主惡之不爲寫己﹐乃命阮知誨獨寫己眞。文武臣僚﹐玫之筆也。﹝今並塗抹﹐無畫蹤矣。﹞授翰林待詔﹐賜紫金魚袋。玫有自漢至唐治蜀君臣像三卷。

能格上品十五人

呂嶤﹝竹虔附﹞

呂嶤者﹐京兆人也。唐翰林待詔。自京隨僖宗皇帝車駕至蜀﹐授將佐郎﹐守漢州雒縣主簿﹐賜緋魚袋。今大聖慈寺

華嚴閣上天王部屬諸神及王波利眞﹐並嶤之筆﹐見存。竹虔者﹐雍京人也﹐攻畫人物佛像。聞成都創起大聖慈寺﹐欲將吳道玄地獄變相於寺畫焉。廣明年隨駕到蜀﹐左全已在多寶塔下畫竟﹐遂與華嚴閣下後壁西畔畫丈六天花瑞像一堵。

周行通

周行通者﹐蜀人也。攻畫人物鬼神﹑蕃馬戎服﹑器械氈帳﹑鷹犬羊雁之類及川原放牧﹐盡得其妍。有李陵送蘇武圖﹑奪馬圖﹑三困圖﹑射雕圖﹑陰山七騎圖。蜀人皆傳周胡蕃馬爲妙﹐行通多髯故也。

孔嵩

孔嵩者﹐一名景﹐蜀人也。幼攻花雀﹐長遇刁處士入蜀﹐師其筆法。至晚年﹐巾裹衣服﹐言論動止﹐俱學刁公。在蜀公侯門四十餘載﹐圖畫甚多﹐人皆寶之。黃筌於石牛廟畫龍一堵﹐黃居寀於諸葛廟畫龍一堵﹐嵩於廣福院畫龍一堵﹐婉蜒怪狀﹐不與常同﹐逼視遠觀﹐勢欲躩躍﹐時人異之。此三公畫龍﹐宗師孫位。位宗顧愷之﹑曹弗興行龍之筆。謝赫《古畫錄》云「弗興之筆﹐代不復傳﹐祕閣之內﹐一龍而已。」魏赤烏元年冬十月﹐﹝此赤烏是吳太祖年號﹐非魏武帝。﹞武帝遊靑溪﹐見一赤龍自天而下﹐淩波而行﹐遂命弗興圖之。武帝贊曰「赤烏孟冬﹐不時見龍﹐靑溪深澗﹐奮鬣來空。有道則吉﹐無徳則凶。匪兼雲雨﹐靡帶雷風。弗興畫畢

﹐未贊奇工。我因披閱﹐蘊隆忡忡。」至宋文帝時﹐累月亢旱﹐祈禱無應﹐乃取弗興畫龍置於水上。應時畜水成霧﹐經旬霶霈。其所畫流落人間﹐至今相傳。

石恪

石恪﹐字子專﹐成都人也。幼無羈束﹐長有聲名﹐𨿽博綜儒學﹐志惟好畫。攻古體人物﹐學張南本筆法。有田家社會圖﹐鼈靈開峽圖﹐夏禹治水圖﹐新羅人較力圖﹐陳子昂﹑盧藏用﹑宋之問﹑髙適﹐畢搆﹑李白﹑孟浩然﹑王維﹑賀知章﹑司馬承禎仙宗十友圖﹐嚴君平拔宅升仙圖﹐五星圖﹐南北斗圖﹐壽星圖﹐儒佛道三教圖﹐道門三官五帝圖。𨿽豪貴相請﹐少有不足﹐圖畫之中﹐必有譏諷焉。城中寺觀壁畫亦多﹐兵火後﹐余聖壽寺經閣院玄女堂六十甲子神﹑龍興觀仙遊閣下龍虎君﹐並見存。

杜措

杜措者﹐蜀人也。幼慕李升山水﹐長亦勤學﹐廿年中﹐晝夕不捨。今大聖慈寺六祖院傍地藏菩薩竹石山水一堵﹐並院內羅漢閣上小壁﹐翠微寺禪和尙眞﹐三學院經堂上小壁太子捨身餵餓虎一堵﹑善惠仙人布發掩泥一堵﹐並措之筆﹐見存。

杜弘義

杜弘義者﹐蜀州晉原人也。攻畫佛像羅漢。今寶歷寺東廊下一堵文殊﹑西廊下一堵普賢﹐及行道髙僧十餘堵﹐見存。蜀人相傳杜老朱羅漢爲妙。老朱﹐弘義小字。

杜子瓌

杜子瓌者﹐成都人也。擅於賦采﹐拂淡偏長﹐惟攻佛像。王蜀時﹐於龍華泉東禪院畫毗盧佛﹐據紅日輪﹑乘碧蓮花座。每誇同輩云「某妝此圓光﹐如日初出﹐淺深瑩然﹐無筆玷之迹。」見存。

杜敬安

敬安﹐子瓖子也﹐美繼父蹤﹐妙於佛像。今大聖慈寺普賢閣下北方天王﹑三學院羅漢閣下無量壽尊﹐並敬安筆。蜀城寺院﹐敬安父子圖畫佛像羅漢甚眾。蜀偏霸時﹐江﹑吳商賈入蜀﹐多請其畫﹐將歸本道。孟氏明徳年﹐授翰林待詔﹐賜金魚袋。

蒲延昌

蒲延昌者﹐師訓養子也。筆力遒健﹐甚得師法。廣政中進畫﹐授翰林待詔﹐賜緋魚袋。時福感寺禮塔院僧模寫

宋展子虔獅子於壁﹐延昌一見曰「但得其樣﹐未得其筆爾。」遂畫獅子一圖﹐獻通進王昭遠。公有嬖妾患痁﹐是夕懸於臥內﹐其疾頓減。王公召而問其神異﹐延昌云「宋展氏子虔於金陵延祚寺佛殿之內﹐畫此二獅子﹐患人因坐壁下﹐或有愈者。梁昭明太子偶患風恙﹐禦醫無減﹐吳興太守張僧繇模此二獅子﹐密懸寢堂之內﹐應夕而愈。故名曰『辟邪』﹐有此神驗久矣。」展氏古本獅子﹐一則奔走奮迅﹐一則回擲咆哮。僧繇後亦繼之﹐二獅子翻身側視﹐鬃尾俱就八分﹐爪牙似二龍拏珠之狀﹔其本至今相傳。延昌於諸葛廟壁畫亦多﹐兵火後﹐余聖壽寺﹑靑衣神廟神鬼人物數堵﹐見存。

趙才

趙才者﹐蜀人也。攻畫人物﹑鬼神﹑甲馬。廣政年﹐才與蒲師訓子父較敵其藝﹐浣花甘亭侯廟﹑頗當神廟鬼神人物﹑旗幟甲馬﹐及資福寺門南北二方天王。甲午歲兵火﹐倒損已盡。今存諸葛廟第三門兩畔鬼神兩堵﹐見存。

程承辯

程承辯者﹐眉州彭山人也。攻畫人物鬼神。當孟氏廣政中﹐與蒲師訓﹑蒲延昌﹑趙才﹐遞相較敵其藝﹐皆推妙手。兼善雕刻機巧人物鬼神﹑怪異禽獸之類﹐奇絕當時。今彭山縣洞明觀天蓬黑殺玄武火鈴一堂﹑存耳山王堂遊變神鬼一堵﹐見存。

丘文播

丘文播者﹐漢州人也﹐後攺名潛。攻畫山水人物﹑佛像神仙。今新都乾明禪院六祖﹑漢州崇教禪院羅漢﹑紫極宮二十四化神仙﹐皆文播筆﹐見存。其有花雀﹐文播男餘慶畫。

阮惟徳

惟徳者﹐知誨子也。襲承父藝﹐美繼前蹤。子父同時入內供奉。畫貴公子夜晏圖﹑宮中賞春圖﹑宮中戲秋千圖﹑宮中七夕乞巧圖﹑宮中熨鐵圖﹑宮中按舞圖﹑宮中按樂圖﹐皆畫當時宮苑﹑亭臺花木﹑皇妃帝後富貴之事﹐精妙頗甚。授翰林待詔﹑將仕郎﹑試太常寺齋郎﹐賜緋魚袋。蜀廣政初﹐荊湖商賈入蜀﹐竟請惟徳畫川樣美人捲簇﹐將歸本道﹐以爲奇物。

楊元眞

楊元眞者﹐石城山張玄外族也。攻畫佛像羅漢﹐兼善妝鑾。當王氏武成中﹐善塑像者﹐簡州許侯﹑東川雍中本二人﹐時推妙手。今聖興寺天王院天王及部屬﹑熾盛光佛﹑九曜二十八宿﹐天長觀﹑龍興觀﹑龍虎宮﹐並雍中本塑。大聖慈寺熾盛光佛﹑九曜二十八宿﹑華嚴閣下西畔立釋迦像﹐並許侯塑﹐皆元眞妝。肉色髭發﹑衣紋錦繡﹐及諸禽類﹐備著奇

功﹐時輩罕及。今四天王寺壁畫五臺山文殊菩薩變相一堵﹐元眞筆﹐見存。

眞二十二處

蜀自炎漢至於巨唐﹐將相理蜀﹐皆有遺愛﹐民懷其徳﹐多寫眞容。年代旣遠﹐頹損皆盡﹔惟唐杜相國及聖朝呂侍郎二十二處見存。六處有寫貌人名﹐一十六處亡失寫貌人姓氏。皆評妙格。

杜相國﹝鴻漸眞在大慈寺﹞

崔相國﹝寧眞在龍興寺﹞

韋太師﹝皐﹞

髙太尉﹝崇文眞在大慈寺﹞

武相國﹝元衡眞在聖壽寺﹞

段相國﹝文昌眞在資福寺兩任護軍從事眞在天慈寺普賢閣下﹞

李太尉﹝徳裕眞在大慈寺﹞

楊侍中﹝嗣復眞在聖壽寺﹞

李相國﹝固言眞在龍興寺護軍從事眞全﹞

崔相國﹝鄲眞在大慈寺護軍從事眞全﹞

杜相國﹝悰眞在淨眾寺兩任護軍從事眞全皆陳詵筆﹞

白令公﹝敏中眞在福感寺﹞

魏相國﹝謩眞在中興寺護軍從事眞全﹞

夏侯相國﹝孜眞在聖壽寺﹞

吳太尉﹝行魯眞在四天王寺﹞

髙相國﹝駢護軍從事眞全﹞

牛尙書﹝叢護軍從事眞全﹞

蕭相國﹝鄴護軍從事眞全﹞

陳太師﹝敬瑄常待詔筆﹞

韋相國﹝昭度常待詔筆以上眞在大慈寺﹞

王司徒﹝建眞在龍興觀常待詔筆﹞

呂侍郎﹝餘慶眞在聖壽寺王繼之模寫﹞

卷下

能格中品五人

陳若愚

道士陳若愚者﹐左蜀人也。師張素卿畫﹐遂衣道道士。師事素卿﹐受其筆法。王氏永平﹐廢興聖觀爲軍營。其觀有五金鑄天尊形明皇禦容一軀﹐移在大聖慈寺禦容院供養。余道門尊像殿堂﹐皆就龍興觀起立﹔今精思院北帝殿是也。殿上壁畫有靑龍君﹑白虎君﹑朱雀君﹑玄武君四像﹐並若愚筆﹐見存。

張景思

張景思者﹐金水石城山張玄之裔也。思之一族﹐世傳圖畫佛像羅漢。景思王氏永平年﹐於聖壽寺北廊下﹐畫降魔變相一堵﹐見存。

麻居禮

麻居禮者﹐蜀人也。幼師張南本筆法﹐親得其訣。光

化﹑天福年﹐聲迹已喧。資﹑簡﹑邛﹑蜀州﹐寺觀壁畫甚多。今聖壽寺偏門北畔﹐畫八難觀音一堵﹐見存。

僧楚安

僧楚安﹐蜀州什邡人也﹐俗姓句氏。攻畫人物樓臺﹐有明皇幸華淸宮避暑圖﹑吳王宴姑蘇臺圖﹐此二圖皆畫於墻壁﹑圖簇﹑團扇之上。其墻壁圖簇團扇﹐大小𨿽殊﹐功夫並無減者﹐奇巧如此。當時公侯相重﹐皆稱妙手。今大聖慈寺三學院大廳後﹐明皇帝幸華淸宮避暑圖一堵﹐楚安筆﹐見存。僧惠堅者﹐蜀人也。亦好圖畫﹐而最謬焉。廣政中﹐三學院僧請畫姑蘇臺一堵﹐對句楚安避暑宮圖﹐識者以爲無鑑之甚也。今亦見存﹐恐後人誤認﹐故附而正之。

滕昌佑

滕昌佑﹐字勝華﹐先本吳人﹐隨僖宗入蜀﹐以文學從事。惟昌佑不婚不仕﹐書畫是好。情性髙潔﹐不肯趨時。常於所居樹竹石杞菊﹐種名花異艸木﹐以資其畫。歿時年齒八十有五。初攻畫無師﹐惟寫生物﹐以似爲功而已。有虫魚圖﹑蟬蝶圖﹑生菜圖﹑折枝花圖﹑折枝果子圖﹑雜竹樣。造夾紵果子﹐隨類傅色﹐並擬諸生。攻書﹐時呼「滕書」。今大聖慈寺文殊閣﹑普賢閣﹑蕭相院﹑方丈院﹑多利心院﹑藥師院﹑天花瑞像數額﹐並昌佑筆也。其畫蟬蝶艸虫﹐謂之「點畫」﹐蓋唐時陸果﹑劉襃之類也。其畫折枝花﹐下筆輕利﹐用色鮮妍﹐蓋唐時邊鸞之類也。

能格下品七人

姜道隱

姜道隱者﹐蜀州綿竹人也。年才齠齓﹐盡日不歸﹐父母尋之﹐多於神佛廟中畫處才見。及長﹐爲人木訥﹐不務農桑﹐惟畫是好。不畜妻孥﹐孑然一身。常戴一竹笠﹐布衣艸履﹐筆墨而已。𨿽父母兄弟﹐亦罕測其行止。人皆呼爲「木柔頭」﹐﹝蜀語謂其鬢髮蓬松。﹞僞相趙國公﹝昊﹞知其性迹﹐請畫屏風。相公問何姓名﹐蜀語對云「姜姓無名。」相國曰「旣無名﹐何不以道隱名之﹖」自此始名焉。宋王趙公﹝庭隱﹞於淨眾寺創一禪院﹐請道隱於長老方丈畫山水松石數堵。宋王與諸侍從觀其運筆﹐道隱未嘗回顧﹐旁若無人。畫畢﹐王贈之十縑﹐置僧堂前﹐拂衣而去﹐他皆放此。今綿竹縣山觀寺﹐多有畫壁見存。

禪月大師

禪月大師﹐婺州金溪人也。俗姓姜氏﹐名貫休﹐字徳隱。天福年入蜀﹐王先主賜紫衣師號。師之詩名髙節﹐宇內咸知。善艸書圖畫﹐時人比諸懷素。師閻立本﹐畫羅漢十六幀﹐龐眉大目者﹐朵頤隆鼻者﹐倚松石者﹐坐山水者﹐胡貌梵相﹐曲盡其態。或問之﹐云「休自夢中所覩爾。」又畫釋迦十弟子﹐亦如此類﹔人皆異之﹐頗爲門弟子所寶。當時卿相皆有歌詩﹐求其筆﹐惟可見而不可得也。太平興

國年初﹐太宗皇帝搜訪古畫日﹐給書中程公﹝羽﹞牧蜀﹐將貫休羅漢十六幀爲古畫進呈。

禪月大師應夢羅漢歌

歐陽炯

西嶽髙僧名貫休﹐髙情峭拔淩淸秋。天教水墨畫羅漢﹐魁岸古容生筆頭。時幀大綃泥髙壁﹐閉目焚香坐禪室。或然夢裏見眞儀﹐脫下袈裟點神筆。髙握節腕當空擲﹐窣窣毫端任狂逸。逡巡便是兩三軀﹐不似畫工虛費日。悴石安排嵌復枯﹐眞僧列坐連跏趺。形如瘦鶴精神健﹐骨似伏犀頭骨麤。一倚松根傍巖縫﹐曲綠腰身長欲動。看經弟子擬同聲﹐瞌睡山童欲成夢。不知夏臘幾多年﹐一手搘頤偏袒肩。口開或若共人語﹐身定復疑初坐禪。案前臥象低垂鼻﹐崖裏老猿斜展臂。芭蕉花裏刷輕紅﹐苔蘚文中暈深翠。硬節笻杖矮松牀﹐雪色眉毛一寸長。繩關梵夾兩三片﹐綫補衲衣千萬行。林間落葉紛紛墮﹐一印殘香斷煙火。皮穿木履不曾拖﹐筍織蒲團鎭長坐。休公休公逸藝無人加﹐聲譽喧喧徧海涯。五七字詩一千首﹐大小篆字三十家。唐朝歷歷多名士﹐蕭子云﹑吳道子﹐若將書畫比休公﹐只恐當時浪生死。休公休公始自江南來入秦﹐於今到蜀多交親。詩名畫手皆奇絕﹐覰你凡人事事精。瓦官寺裏維摩詰﹐捨衛城中辟支佛。若將此畫比量看﹐最是人間爲第一。

張詢

張詢者﹐南海人也。爰自鄕薦下第﹐久住帝京﹐精於小筆。中和年﹐隨駕到蜀﹐與昭覺寺休夢長老故交﹐遂依托焉。忽一日﹐長老請於本寺大慈堂後畱少筆蹤﹐畫一堵早景﹐一堵午景﹐一堵晚景﹐謂之「三時山」。蓋貌吳中山水﹐頗甚工。畫畢之日﹐遇僖宗駕幸玆寺﹐盡日嘆賞。王氏朝﹐皇太子簡王欲要遷於東宮﹐爲壁泥通枋﹐移損不全﹐乃寢前命。今見存。

宋藝

宋藝﹐蜀人也﹐攻寫眞。王蜀時﹐充翰林寫貌待詔。模寫大唐二十一帝聖容﹐及當時供奉道士葉法善﹑禪僧一行﹑沙門海會﹑內侍髙力士於大聖慈寺玄宗禦容院上壁。今見存。

李壽儀

道士李壽儀者﹐邛州依政人也。壯年慕道﹐於本縣有徳觀爲道士。齋醮之外﹐專精畫業﹐人呼爲「李水墨」。多畫道門尊像﹐往來靑城山丈人觀。宗師張素卿筆法﹐每點簇五嶽四瀆部屬﹐歸家習學之﹐如此數年。簡州開元觀有張素卿畫十二仙君一堂﹐﹝乾徳四年﹐遭火所焚。﹞廣政中﹐壽儀往彼﹐焚香齊潔模寫﹐將歸邛州天師觀西院上畫其壁﹐但窮精粹﹐

筆力因於素卿﹐神彩气韻有過時流。一堂六堵﹐見存。

僧令宗

僧令宗﹐丘文播異姓弟也。攻畫山水人物﹑佛像天王。今大聖慈寺三學院下﹑經樓院下兩畔四天王兩堵﹑放生池揭諦堂內六祖﹐並令宗筆﹐見存。

丘文曉

丘文曉﹐播弟也。攻畫花雀﹑人物﹑佛像。今淨眾寺延壽禪院﹐天王祖師及諸髙僧竹石花名二十餘堵﹐廣政癸卯歲﹐文曉與僧令宗合手描畫﹐今見存。

有畫無名

大聖慈寺六祖院羅漢閣上﹐峨眉山﹑靑城山﹑羅浮山﹑霧中四堵﹐中和年畫﹐不畱姓名﹐評妙格中品。

三學院﹐舊名東廚。院門兩畔畫東北二方天王兩堵﹐王蜀先主修攺後﹐移在院內北廊下﹐亡失姓名﹐評能格上品。

多寶塔下南北二方天王﹑彌勒佛會﹑師子國王﹑菩薩﹐普賢閣外北方天王﹐不記畫人姓名﹐評能格中品。

聖壽寺東廊下維摩詰堂內﹐畫居士方丈花竹芭蕉﹑山水松石﹑風候雲气三堵﹐景福年畫﹐不畱姓名﹐評能格中品。

昭覺寺大悲堂內四天王兩堵﹑堂外觀音一堵﹐寺門後兩畔東西天王兩堵﹐並中和年畫﹐不知畫人名姓﹐評能格中品。

無畫有名

《益州學館記》云「獻帝興平元年﹐陳畱髙朕爲益州太守﹐更葺成都玉堂石室。東別創一石室﹐自爲周公禮殿。其壁上圖畫上古﹑盤古﹑李老等神﹐及歷代帝王之像。梁上又畫仲尼七十二弟子﹑三皇以來名臣。」耆舊云「西晉太康中﹐益州刺史張收筆。」古有益州學堂圖﹐今已別重妝﹐無舊迹矣。劉瑱﹐齊永明十年﹐成都刺史劉悛再修玉堂禮殿﹐靈宇嚴肅。悛弟瑱﹐性自天眞﹐時推妙手。畫仲尼四科十哲像﹐並車服禮器。今已重妝別畫﹐無舊蹤矣。

薛少保者﹐名稷。天后朝位至太子少保﹐文章學術﹐名冠當時﹐而好圖畫。《畫品錄》云「祕書省有薛少保畫鶴﹐時稱一絕。」又聞蜀郡多有公畫。盧求《成都記》云「府衙院西廳﹐少保畫鶴與靑牛﹐並少保《自眉州司馬遷移文》記。」今攺舊制﹐無畫蹤矣。

王宰者﹐大歷年家於蜀川。善畫山水樹石﹐意出像外﹐故杜甫歌云「十日畫一水﹐五日畫一石。能事不受相促迫﹐王宰始肯畱眞迹。壯哉昆侖方壺圖﹐掛君髙堂之素壁。巴陵洞庭日本東﹐赤岸水與銀河通﹐中有雲气隨飛龍。舟人漁子入浦漵﹐山木盡亞洪濤風。尢攻遠勢古莫北﹐咫尺應須論萬里。焉得並州快剪刀﹐剪取吳松半江水。」今蜀中寺觀﹐亦無畫蹤﹐惟好事者收得。《畫品錄》定爲妙格。

韋偃者﹐京兆人也﹐寓止蜀川。善畫馬﹐韓斡之亞也。故杜甫歌云﹕韋侯別我有所適﹐知我憐君畫無敵。戲拈禿筆掃驊驑﹐數見騏燐出東壁。一匹喫艸一匹嘶﹐坐看千里當霜蹄。時危安得眞致此﹐與人同生亦同死。蜀中寺觀亦無筆蹤﹐惟好古者收得。畫品錄定爲妙品。

浣花龍興寺。成都記云﹕本正覺寺﹐內有前益州長史臨淮武公元衡並從事五人具朝服繪於中堂﹐淳化五年兵火後無畫蹤矣。

成都記云﹕府衙西北前益州五長史眞﹐李太尉徳裕文記。今無畫蹤﹐惟文字相傳爾。

重寫前益州五長史眞記

益州艸堂寺成都記云﹕寺在府西七里﹐去浣花亭三里。列畫前長史一十四人﹐節度使職不帶尹則帶長史﹐非分賓佐也。代稱絕迹。余嘗於數公子孫之家獲見圖狀﹐乃知艸堂繪事﹐靡不造眞。昔巖野旁求﹐徒聞審像﹐稽山髙謝﹐惟止熔金。孰若托之丹靑﹐妙畫神照。然楚國祠廟﹐魯王宮室﹐曁北邦文翁舊館﹐皆圖歷代卿相﹐粲然可觀。惟有慕於前良﹐曾莫究於形似。與夫年代旣遠﹐遺像猶存﹐入虛室而煙霞暫披﹐拂浮埃而瑤林斯睹。余以精廬甚古﹐畫壁將傾﹐乃選其功徳尢著五人﹐模於郡之廳所。追惟二漢臺閣皆有圖寫﹐黃霸﹑於定國𨿽宰相名臣﹐不得在畫像之列﹐卓子師徳行君子而居功臣之右﹐今之所取其在玆乎采色旣新﹐光靈可想﹐儼若神對。吾將與歸﹐因敍其事以貽來哲。太和四年閏十二月十八日﹐劍南西川節度副大使知節度事銀靑光祿大

夫檢校兵部尙書兼成都尹禦史大夫贊皇縣開國伯李徳裕記。

胡氏亭畫記

郭圓

藝遊而至者則神傳焉﹐神傳者國寶矣﹐墨妙之於藝又加貴焉。浮圖焰果熾﹐今國力不能迨也。故藝之至者﹐𨿽鴻徳巨儒亦伍於工徒矣。唐故宰相薛公稷﹐畫入神品﹐以名之重﹐時加貴之。成都靜徳精舍有壁二堵﹐雜繪鳥獸人物﹐態狀生動﹐乃一時之尢者也。吾後帝宇之五年﹐討叛帖夷﹐萬方無事﹐於是大去蠱人之疾﹐以浮圖氏爲最﹐詔走禦史監毀域內之祠。凡云構山峙之宇﹐一時而壞﹐百工之名迹隨去焉。胡氏琚文而好古﹐惜少保之迹不存於鄕﹐乃操斤挾黨力剝於頹坌之際﹐得人三十七頭﹑馬八足。又於福勝祠獲展氏子虔天樂二十五身﹐及鄕之名工李氏感天樂十二色﹐皆神傳異迹﹐陷於茅亭之壁﹐長者之車﹐益滿門矣。任愚子若缺時寓蜀﹐壯君好事之心﹐亡於壓覆﹐於是染醉毫紀其始於石。會昌五年五月三日記。今盡無舊迹﹐惟存石記﹐在三學山廨院東北。此院是胡琚宅。

宋朝名畫評

劉道醇﹐大梁人。原作《聖朝名畫評》《四庫全書》攺今名﹐錄北宋畫家一百一十人﹐按人物﹑山水等六類﹐下分神﹑妙﹑能三品。長於故實﹐人物小傳生動可讀﹐惟題「名畫評」﹐所評於畫者不多耳。

宋朝名畫評

﹝宋﹞劉道醇

序

夫識畫之訣﹐在乎明六要而審六長也。所謂六要者﹐气韻兼力一也﹐格制俱老二也﹐變異合理三也﹐彩繪有澤四也﹐去來自然五也﹐師學捨短六也。所謂六長者﹐粗鹵求筆一也﹐僻澀求才二也﹐細巧求力三也﹐狂怪求理四也﹐無墨求染五也﹐平畫求長六也。旣明彼六要﹐是審彼六長﹐𨿽卷帙溢箱﹐壁版周廡﹐自然至於別識矣。大凡觀畫抑有所忌﹐且天气晦冥﹑風勢飄迅﹑屋宇向陰﹑暮夜執燭皆不可觀。何哉謂其悉不能極其奇妙而難約以六要六長也。必在平爽霽淸﹐虛室面南﹐依正壁而張之﹐要當澄神靜慮縱目以觀之。且觀之之法﹐先觀其气象﹐後定其去就﹐次根其意﹐終求其理﹐此乃定畫之鈐鍵也。是故見短勿詆﹐返求其長﹔見功勿譽﹐返求其拙。夫善觀畫者﹐

必於短長功拙之間﹐執六要﹐憑六長﹐而又揣摩研味要歸三品。三品者﹐神﹑妙﹑能也。品第旣得﹐是非長短﹑毀譽功拙自昭然矣。大抵觀釋教者尙莊嚴慈覺﹐觀羅漢者尙四像歸依﹐觀道流者尙孤閒淸古﹐觀人物者尙精神體態﹐觀畜獸者尙馴擾擴厲﹐觀花竹者尙艷麗閒冶﹐觀禽烏者尙毛羽翔舉﹐觀山水者尙平遠曠蕩﹐觀鬼神者尙筋力變異﹐觀屋木者尙壯麗深遠今之人或捨六要﹑棄六長而能致此者﹐何異緣木求魚﹑汲泉得火﹐未之有也。

目錄

卷第一

人物門第一

神品六人

王璀上王靄中孫夢卿趙光輔下髙益武宗元

妙品十五人

王齊翰上王士元侯翌蒲師訓中黃筌黃居案孫知微孟顯周文矩張防下王端勾龍爽陳用志厲昭慶王兼濟

能品十九人

楊斐上髙文進趙元長髙元亨

孫懷說中南簡王道眞牟谷釋元靄尹質石恪下陳士元王拙王居正葉進成燕文貴葉仁遇郝澄毛文昌

卷第二

山水林木門第二神品二人

李成範寬妙品六人

髙克明王士元王端商訓燕文貴許道寧

能品十人

陳用志黃懷玉黃筌翟院深劉永釋巨然趙斡李隱

龐崇穆曹仁希

畜獸門第三神品一人趙光輔

妙品六人

趙邈卓裴文且見楊輝袁峨龍章何尊師

能品十二人

陳用志馮淸王士元髙益荀信吳懷董羽王道眞

李用及張鈐辛成馮進成

卷第三

花木翎毛門第四神品四人

徐熙唐希雅黃筌黃居案趙昌陶裔徐崇嗣徐崇勛梅行思解處中王曉毋咸之傅文用

能品九人

唐宿唐忠祚夏侯延祜劉文惠王友道士牛戩閻士安王端劉夢松

鬼神門第五神品一人

李雄

妙品一人髙益

能品二人李用及石恪

屋木門第六神品二人

郭忠恕王士元

妙品二人

燕文貴蔡潤

能品三人

呂拙劉文通王道眞

卷第一

人物門第一

王瓘﹐字國器﹐河南洛陽人。美風表﹐有才辯﹐少志於畫。家甚窮匱﹐無以資遊學。北邙山老子廟壁畫﹐吳生所畫﹐世稱絕筆焉。璀多往觀之﹐𨿽窮冬積雪﹐亦無倦意。有爲塵滓塗漬處﹐必拂拭磨刮以尋其迹﹐由是得其遺法。又能變通不滯﹐取長捨短﹐聲譽藉甚﹐動於四遠﹐王公大人有得璀畫者以爲珍玩。末年﹐石中令以禮召璀畫昭報寺廊壁﹐厚酬金幣。今西京石家寺壁﹐現在。故於乾徳﹑開寶之間無與敵者。身死之日﹐畫流相帥哭之。虞部武員外宗元亦河南人﹐每嘆曰﹕吾觀國器之筆﹐則不知有吳生矣。吳生畫天女頸領粗促﹐行步跛側﹐又樹石淺近﹐不能相稱﹐國器則捨而不取﹐故於事物盡工。復能設色淸潤﹐古今無倫。恨不同時親受其法。翰林待詔髙克明亦謂人曰﹕今若得國器畫﹐何必吳生所謂買王得吳矣。識者以爲知言。子端﹐亦有名於時。

評曰﹕本朝以丹靑名者不可勝計﹐惟瓘爲第一﹐何哉觀其意思縱橫﹐往來不滯﹐廢古人之短﹐成後世之長﹐不拘一守﹐奮筆皆妙﹐誠所謂前無吳生矣。故列神品上。

王靄﹐京師人。幼有志節﹐頗尙靜默。畱心圖畫﹐尢長於寫眞。追學吳生之筆﹐於佛像人物能盡其妙。朱梁時以爲翰林待詔。至石晉末﹐耶律徳光犯闕﹐時靄與焦著﹑王仁壽爲徳光掠歸。至宋有天下﹐靄還國﹐復爲待詔。藝祖以區區江左未歸疆土﹐有意於弔伐﹐命靄微服往鍾陵﹐寫其謀臣宋齊丘﹑韓熙載﹑林仁肇等形狀。如上意﹐受賞加等。奉詔於定力院寫宣祖及太后禦容﹐梁祖眞像亦在焉。本院堂西壁畫現存﹐但經後人裝飾失眞。又於大殿西壁畫水月觀音﹐及於景徳寺九曜院殿西壁畫彌勒下生像。末年與東平孫夢卿畫開寶寺大殿後文殊閣下東西兩壁﹐夢卿以東壁讓之﹐尊靄聲迹﹐識者以爲當然。所畫南北毗樓勒叉天王髙丈餘及金槍道菩薩相﹐皆筆力精邁﹐思慮殫竭。來世之譽﹐自此而已。

評曰﹕靄之爲畫也﹐可謂至矣。意思宛約﹐筆法豪邁﹐皆不下王璀﹐但气焰少劣耳。夫寫人形狀者在全其气宇﹐靄能停分取像﹐側背分衣﹐周旋變通﹐不失其妙﹐可列神品中。

孫夢卿﹐鄆州須昌人。少有精鑑而性拘執。家世豪右﹐不事產業﹐志於圖繪。常語人曰﹕吾所好者﹐吳生耳﹐余無所取。故盡得其法﹐裏中人目爲孫脫壁。又曰孫吳生。言能全脫吳生之壁﹐無小異處。凡欲命意揮寫﹐必爲豪貴所知﹐湊於門﹐爭先請售。識者以爲吳生後身﹐數百年能至其藝者止夢卿焉。與王靄對畫開寶寺文殊閣下西壁﹐爲西方毗樓勒叉天王像及金槍道菩薩相﹐今並存焉。夢卿之畫﹐世

少藏者﹐王公大人第往往有之。

評曰﹕唐張懷王藿以吳生爲僧繇後身﹐予謂夢卿亦吳生之後身。而列於王萑﹑靄之下﹐何哉吳生畫天女及樹石有未到處﹐語在王瓘事迹。瑤﹑靄能變法取工﹐夢卿則拘於模範﹐𨿽得其法﹐往往襲其所短﹐不能自發新意﹐謂之脫壁者豈誣哉。可列神品中。

趙光輔﹐耀州華原人。太宗朝爲圖畫院學生。性喜幽曠﹐無仕進意﹐潛自遁去﹐鄕人猶呼趙評事。長於佛畫及人物番馬等。愚客於許日﹐開元寺見輔畫攝摩騰﹑竺法蘭以傳教。皆丈餘﹐其慈覺悲憫之相盡備。又畫五百髙僧﹐姿質風度﹐互有意思﹐坐立瞻聽﹐皆得其妙﹐貌若悲覺﹐以動觀者。

評曰﹕光輔之畫也﹐放而逸﹐約而正﹐形气淸楚﹐骨格厚重﹐可列神品下。

髙益﹐本契丹涿郡人﹐太祖時遁來中國。初於都市貨藥﹐有來贖者﹐輒畫鬼神犬馬藉藥與之﹐得者驚異。有孫四皓者﹐廣延藝術之士﹐益往客之﹐爲禮甚厚﹐益亦畫鬼神搜山圖一本以酬其意﹐歲初復畫鍾馗一軸爲獻。孫遽張於賓館﹐或曰﹕鬼神用力﹐此傷和重。益聞之﹐乃睨目奪筆畫一異狀者舉石狻猊以擊厲鬼﹐復張於舊所。觀者驚其勁捷﹐握手滴汗。嘗於四皓樓上畫卷云芭蕉﹐京師之人摩肩爭玩。至今天下樓閣亭廡爲之者﹐自益始也。今四皓樓芭

蕉現存。孫乃神宗﹝此「神宗」卽太宗。下同﹞近戚﹐進益前所畫搜山圖。上嘆賞移刻﹐遂待詔圖畫院﹐敕畫相國寺廊壁。會上臨幸﹐見益寫阿育王戰像﹐詔問﹕卿曉兵否對曰﹕臣非知兵者﹐命意至此。上善之。後畫崇夏寺大殿東西二壁善神。𨿽長於大像﹐但稱其筆﹐凡畫坐神﹐則用意最善。

評曰﹕觀益之畫﹐色輕而墨重﹐變通應手﹐不拘一態﹐其丹靑之功者歟可列神品下。

武宗元﹐字總之﹐河南白波人。世業儒﹐爲鄕裏所重。父道﹐與丞相文惠公隨爲布衣交﹐將宗元詣之。時方成童﹐大被稱賞。文惠妻以』孫﹐用其蔭得太廟齋郎。年十七﹐文惠請畫北邙山老子廟壁﹐頗爲精絕。景徳末﹐章聖營玉淸昭應宮﹐募天下畫流逾三千數﹐中程者不減一百人﹐分爲二部﹐宗元爲左部之長。丁朱崖爲宮使﹐語僚佐曰﹕適見靡旗亂轍者﹐悉爲宗元所逐矣。上亦優勞之。中嶽天封觀置百金以求名手﹐宗元乘興揮寫﹐無毫髮遺恨。洛中南宮三聖宮東壁畫十太乙﹐皆丈餘。又於河南廣福院寫回廊壁﹐今並存焉。宗元亦不常奮筆﹐𨿽貴人名臣日走於門﹐求之甚勤﹐未嘗肯諾。京師富商髙生有畫癖﹐常刺拜於庭下迨十餘年﹐欲得水月觀音一軸。宗元許之﹐又三年方成﹐攜詣髙生﹐生已殂矣﹐焚畫垂泣而去。丞相文懿張公士遜生辰﹐宗元獻消災菩薩二軸。公張於千歲堂﹐甚祕重焉。歷官至虞部員外郎。

評曰﹕武員外學吳生筆﹐得其閒麗之態﹐可謂睹

其奧矣。而品第不至於髙益﹐得無意乎夫若千乘萬騎﹐出彼入此﹐气貌風韻不有相類﹐則益得之矣。武𨿽可以齊肩接迹﹐無甚愧之色﹐必求定論﹐故有優劣。然气格不羣﹐優入畫域﹐亦列神品下。

王齊翰﹐建康人。世爲右姓。齊翰自爲童時﹐已能畫地成人﹐有挺立之勢。日見加益﹐仕僞唐李煜爲待詔。及王師指伐﹐所得府藏﹐悉充軍中之賞。有步卒李貴者徑入佛廟﹐得齊翰所畫十六羅漢。俄鬻於市﹐有富商劉元嗣以白金四百兩請售。元嗣入都﹐復質於相國寺普滿塔主淸教處。及元嗣往贖﹐遂爲所匿。訟於京府﹐時神宗方爲尹﹐按證其事﹐淸教詞屈﹐乃出原畫﹐大爲神宗嘉嘆﹐各賜白金千兩釋之。後十六日卽位﹐名日應天國寶羅漢﹐藏於祕府。

王士元﹐汝南宛丘人。父仁壽﹐亦能丹靑﹐事見五朝名畫錄。至士元尢精其藝。好讀書﹐爲儒者﹐言有局量﹐鄕裏器之。與國子博士郭忠恕爲畫友。士元嘗爲孫四皓之客﹐甚見推待。唐有名畫斷﹐第其一百三人之姓名。太宗天縱多能﹐畱神庶藝﹐訪其後來﹐復得一百三人﹐編次有倫﹐亦日名畫斷。孫氏謂士元曰﹕上爲畫斷以續唐本﹐子其謂何士元乃沈默思慮﹐采唐來諸家之長﹐爲武王誓師獨夫崇飲圖。京師之人詣孫館者日不可計﹐中有嘆者曰﹕王君之意與六經合﹐觀其事迹﹐不覺千古之遠﹐非精慮入神﹐何以至此﹗孫氏不敢私有﹐進於天子﹐下圖畫院品第之。時院中髙文進與士元有隙﹐定爲下品﹐識者忿之。止以三十縑爲賜﹐不顧而去。文懿張公惜其精筆﹐奏攝南陽

從事。

侯翌﹐字子衝﹐安定人。性簡潔﹐重信義。學吳生釋道藏。予至和中於閭巷見挈一舊圖﹐貯於大器﹐將濯去顏色﹐尋呼止之﹐乃翌所畫七夕乞巧圖也。其人曰﹕我於京城中爲舊功徳﹐亟賣以給朝夕。此圖𨿽得於大族﹐及其市也﹐人以敝裂無肯售之者﹐我將洗滌以補穿結之服。因倍價以售歸﹐則熟視﹐宛有王公第宅妓女瞻祝之態。

評曰﹕齊翰不曹不吳﹐自成一家﹐其形勢超逸﹐近世無有。士元通於微妙﹐物物稱絕﹐見抑於髙文進﹐勢使然也。侯翌墨路謹細﹐筆力剛健﹐富於气焰﹐與齊翰﹑士元並列妙品上。

蒲師訓﹐蜀中人。曉音律﹐善談論。幼師房從眞﹐學畫才十年﹐從眞自以爲不及。仕孟蜀爲待詔。長於車服冠冕旌旗器械神鬼等畫。子延昌亦能畫﹐名亞師訓。

黃筌﹐字要叔﹐亦蜀中人。少開悟﹐卓然不肯與羣童語。年十三﹐事郡人刁處士學丹靑。尢好花竹翎毛﹐凡所操筆﹐皆迫於眞﹐大爲當時所傳。年十七﹐從其師同仕王衍。十九賜朱衣銀魚﹐監都曲院。及孟知祥僭立﹐進筌三品服。子昶丞襲﹐遷待詔。檢校少府監。寫僞後袁氏眞張於別殿﹐嬪禦屬目﹐更深攀慕。累加如京副使檢校戶部尙書兼禦史大夫。藝祖開朝﹐昶銜璧入覲﹐筌與子居案皆從赴都下。上眞命爲太子左贊善大夫﹐仍厚賜之。筌以亡國之餘﹐動成哀戚﹐至是遘疾而卒﹐時乾徳辛丑九月二日也。子五人﹐居寶亦能丹靑﹐死於蜀。居窠自有傳。門生夏侯

延祜亦知名。

黃居寀﹐字伯鸞。亦事孟昶爲待詔。隨簽朝﹐復眞命。陶尙書觳在翰苑﹐因曝圖畫﹐乃展秋山圖令品第之。居案斂容再拜曰﹕某與父筌所爲也。孟昶時以答楊渥國信﹐彌縫處有某父子名姓當在。裂之﹐如居案言。詢諸庫吏﹐乃朱梁開平中楚將張浩殺楊渥籍沒此圖。觳命居窠追寫父眞﹐爲當時所重。居案父子事蜀主三世﹐凡圖帳屏壁多出其手。愚嘗於唐紫微第見居案畫西伯獵渭圖及父筌眞像﹐皆得其妙。

孫知微﹐字太古﹐彭山人。知書﹐能語論﹐通老學﹐善雜畫。初師沙門令宗﹐凡牧伯所至﹐必與之相款﹐髙談劇辯﹐皆出人意。蜀中寺觀多有親筆﹐畫釋老事迹則不茹葷食﹐在於山野﹐經時方成。寓居靑城白侯壩趙村﹐愛其水竹深茂﹐以助其興。

孟顯﹐字坦之﹐華池人。骨气淸楚﹐語論通博。畫佛像人物車馬等出於己意﹐自成一家。筆無所滯﹐轉動飄逸﹐觀者不能窮其來去之迹。嘗於本郡孟氏捨揮數壁﹐皆有精意。

周文矩﹐建康句容人。美風度﹐學丹靑頗有精思。仕李煜爲待詔。能畫冕服車器人物子女。僞異元中﹐命圖南莊﹐最爲精備。開寶中煜貢之﹐藏於祕府﹐爲上寶重。

評曰﹕蒲師訓筆法𨿽細﹐其勢極壯。黃筌凡欲揮灑﹐必澄思慮﹐故其彩繪精致﹐形物偉廓。居案數壁有父之風﹐可謂善繼矣。孟顯能作猛風之勢﹐瘦形圓面﹐識者猶以爲疵。周文矩用意深遠﹐於繁富則尢工。

並列妙品中。

張時﹐字升卿﹐汝南人。性剛潔﹐不喜附人。學吳生僅得其法。大中祥符中玉淸昭應宮成﹐召時畫三淸殿天女奏音樂像。眈不假朽畫﹐奮筆立就﹐皆丈餘髙。流輩驚顧﹐終譖於主者﹐以叻不能愼重﹐用意多速﹐出於矜炫﹐恐有效尢者。尋遭詰問﹐時不加彩繪而去﹐論者惜之。於本郡開元寺畫護法善神﹐最爲精致。

王端﹐字子正﹐璀之子也。性謹厚﹐幼知書﹐尢好讀十七代史﹐文選﹑易象﹑黃老之學皆涉獵焉。善丹靑﹐長於傳寫及山水花竹等。眞廟晏駕﹐召端與畫臣寫其遺像。端舉筆乃就﹐無及之者。燕恭肅王見其肖似﹐更益號慟。敕端入圖畫院﹐讓而不受﹐止乞國子監書捨一部。上嘉之﹐特授奉職﹐轉右班殿直。詔寫眞廟及章獻明肅太后聖容於石壁﹐未絕筆而端卒。令李元輔畢之﹐優賜其家。

勾龍爽﹐蜀中人。厚重少語言。好丹靑﹐神宗時爲圖畫院祗候。善作中古人物﹐其狀質野﹐觀者有返朴之意焉。

陳用志﹐許州郾城人。朴直少許可﹐不嗜利祿﹐爲交友所髙。天聖中爲圖畫院祗候。逮景祜初﹐今上營慈孝寺﹐敕用志及待詔等筆東殿禦座側﹐其間王華希宮中別賜﹐屏上爲龍水﹐飾以花竹。用志不樂﹐因私遁去。人間多求用志畫﹐至有走於門者。用志但以半幅紙絹信筆自適﹐故其迹甚少。

厲昭慶﹐建業人。仕僞唐爲待詔﹐國破﹐與其男從至京師﹐籍爲編戶。昭慶父子大有丹靑之名﹐攻佛像﹐尢長於觀音。凡畫古今人物﹐至於衣紋生熟﹐亦能分別﹐前輩

殆不及。每欲揮筆﹐必求虛靜之室無塵埃處﹐覆其四面﹐止畱尺餘﹐始肯命意﹐其專謹如此。人有問者﹐以陸探微去梯之事答之。故其筆精色澤﹐久而如新﹐此可佳也。

王兼濟﹐西京洛陽人。簡傲嗜酒﹐不修人事。學吳生爲畫﹐得其餘趣。白波人武宗元長於大像﹐當世稱絕。兼濟嘗與對手﹐深見推譽。同於本京南三聖殿畫太乙﹐兼濟乃西壁焉。東壁乃武宗元畫。中嶽天封觀西壁聖帝入隊﹐亦兼濟之筆。武宗元畫東壁出隊。𨿽不及宗元﹐自有佳處。

評曰﹕張昉用意敏速﹐變態皆善。王端寫人形表﹐尢見所長。勾龍爽筆力飄逸﹐多從質野。陳用志所寫𨿽至小僻﹐曲盡其妙。厲昭慶居必幽靜﹐故其澄慮設色﹐久而愈精。王兼濟嘗與武宗元力畫大像﹐𨿽不能及﹐亦可以接其步武矣。並列妙品下。

楊斐﹐京師人。性不拘﹐有气槪。多遊江浙間﹐後居畫院。攻畫佛像﹐宗吳生筆。於泗州普光王寺畫鬼神於方丈﹐其容色威勢﹐有足觀者。

髙文進﹐蜀中人。太宗時入圖畫院爲祗候。上萬機之暇﹐畱心繪事﹐文進與黃居案常列左右﹐賜予優腆。相國寺髙益畫壁﹐經時圮剝﹐上惜其精筆﹐將營治之﹐詔文進曰﹕丹靑誰如益者對曰﹕臣𨿽不及﹐請以蠟紙模其筆法後移於壁﹐毫髮較益當無差矣。遂與李用及﹑李象坤翻傳舊本於壁﹐盡得益之骨气。文進自畫後門裏東西二壁五臺峨眉文殊普賢變相﹐及後門西壁神﹑大殿後北方天王等。以其能遷待詔﹐仍賜所居。在相國寺東。年老臥病﹐上宣醫

臣往療之﹐仍戒曰﹕文進之命﹐實系卿手﹐功不可緩也。上爲注意如此。後果愈。敕同畫東太乙宮貴神列位。大中祥符初﹐董督羣工計度玉淸昭應宮壁。今景徳寺後九曜院羅漢及東壁藥師琉璃光佛﹐皆文進所畫也。

趙元長﹐字慮善﹐蜀中人。通天文﹐歷仕僞蜀孟昶爲靈臺官。亦善丹靑﹐凡星宿緯象皆命畫之。國破﹐元長從昶赴闕下。太祖引僞署官屬﹐凡學天文之類皆不赦。元長當死﹐遽呼曰﹕臣向仕昶﹐謂臣能畫﹐所寫者周天象耳﹐符讖之學非臣所知。上特原之﹐配文思院爲匠人。常備禁中之役﹐畫馴雉於禦座﹐會五坊人按鷹有離鞲欲舉者﹐上命縱之﹐徑入殿宇以搏畫雉。上驚賞久之﹐召元長入圖畫院爲藝學。詔畫東太乙宮貴神之像﹐元長實督之。及命模寫王齊翰應運國寶羅漢﹐深得其法。

髙元亨﹐字彥徳﹐京師人。一名懷寶。端願拘禮法﹐嘗褒衣大帶﹐引奚奴行﹐人以儒者視之。眞廟時爲圖畫院祗候。嘗畫從駕兩軍角抵戲場圖﹐寫其觀者四合如堵﹐坐立翹企﹐攀扶仰俯﹐及富貴貧賤﹑老幼長少﹑緇黃技術﹑外夷之人﹐莫不備具﹐至有爭怒解挽﹐千變萬狀﹐求眞盡得﹐古未有也。元亨嘗押河西防邊將校冬衣至渭川﹐見畫人南簡﹐𨿽有推獎之意﹐終不能援引。

評曰﹕楊斐深有才思﹐用亦宏博﹐於大像求其全功﹐則非吾所知也。髙文進筆力快健﹐施色鮮潤﹐皆其所長。趙元長妙於形似。髙元亨盡事物之情。並列能品上。

孫懷說﹐安定靈臺人也。任俠不事產業。喜丹靑﹐亦學吳生﹐略得其奧。乘興命筆﹐往往稱絕。多爲好事者取去﹐故人間少見其本。

南簡﹐平涼人。性簡傲﹐不肯從親舊遊﹐閉門獨居﹐以畫自樂。太宗朝待詔髙元亨奉命過渭川﹐目睹簡畫﹐得其名氏﹐遽召之。會簡袖刺來謁﹐喜其同好﹐盡禮相遇。因求簡筆﹐簡遂披紙運思﹐揮染如掃﹐窮百番無相犯者。元亨益重之。故相國劉公有簡畫少微星一軸﹐甚有气韻。

王道眞﹐字斡叔﹐新繁人。幼穎悟﹐有節操﹐善丹靑。太宗朝待詔髙文進甚有聲望﹐一日上問民間誰如卿者。文進進目﹕新繁人王道眞者猶出臣上。遂召入圖畫院爲祗候﹐與文進等傳移相國寺髙益畫壁﹐及於大殿西偏門南面東壁畫寶志化十二面觀音相。又與文進對畫寺庭北門東面大神。遷待詔。及同文進計度玉淸昭應宮壁﹐當時稱之。

牟谷﹐字子衝﹐不知何處人。美風表﹐深曉相術﹐故於丹靑中尢長寫貌。太宗龍潛時﹐牟往事之。曁登位﹐得圖畫院祗候。端拱中詔隨專使往交趾﹐密令徧寫安南王黎桓並臣佐眞像。以瘴海飄泊﹐近十餘年始還京師﹐值太宗已棄萬國。章聖卽位﹐亦優勞之。谷居閶闔門中﹐會上幸建隆觀﹐以所畫先帝禦容張於戶外。上見之﹐果回目悚然臼﹕大行皇帝也。敕中使收之﹐執谷詣行在﹐問其故。對曰﹕臣事先帝﹐待罪於圖畫院﹐使於異域﹐淹畱歲月﹐還朝𨿽在﹐先帝晏駕。伏惟陛下孝思訓俗﹐臣所以追寫者﹐廣陛下罔極之心。先帝聖容﹐臣乞傳貌。𨿽聞已敕沙門元靄爲之﹐元靄之技能側面。臣竊以南向恭已﹐聖人所以尊也﹐臣攻寫正面者。上許之﹐工畢加賜。

沙門元靄﹐蜀中人。幼來京師相國寺落髮﹐授大具足戒。通古人相法﹐遂能寫眞。太宗聞之﹐召元靄傳寫。時上幸後苑賞春方還﹐烏巾插花﹐天姿和暢﹐靄一揮而成﹐略無凝滯。上優賜之﹐由是有聲名﹐巨貴人爭求其筆。亦嘗畫本寺西經藏院後大悲菩薩。章聖卽位﹐召靄寫先帝側座禦容﹐恩賜甚厚。錢希白洞微志云﹕僧元靄﹐蜀人﹐皇朝來口﹐禁中供奉。一日在禦書院中寫粉本﹐中官皆來觀看。靄公每成﹐染顏色畢﹐懷中別出一小石研磨取色﹐蓋覆肉色之上﹐然後遂如眞。眾工所以不及者﹐正爲此特髙。其日用石訖﹐忽見一小黃門懷之而去。靄公喧呼索之﹐方置舊處﹐又以蜚語淩辱﹐然後奔走而去。因徧詢中官﹐同列無肯言其姓名﹐因畫其顏貌﹐求謁李都知神福﹐哀訴以中貴竊石毀辱之事﹐忿色可掬。李因詰之曰﹕小底至多﹐不知姓名﹐誰當其責靄公因懷中探出頭子﹐言此可以驗之。李一見大笑曰﹕此楊懷吉也﹐何倉卒間圖寫﹐筆法如是精妙﹗因延坐嗟賞﹐見召楊責讓﹐伏罪致謝而退。自此傳神聲價﹐蔚爲獨步矣。

尹質﹐字化元﹐成都人。性長厚﹐與人交有終始。攻寫貌﹐善佛像﹐尢精於眞人藥王。凡伎藝倡優人所識者﹐質皆能畫之﹐無分毫異處。燕恭肅王召質寫眞﹐特優禮之。至於公卿戚裏間競求傳貌。景祜中宣獻宋公薨﹐請質追寫。質嗜酒無羈束﹐但艸成儀像﹐逾時不往。宋氏復召沙門懷志﹐以質艸樣示之﹐俾爲標準。質聞之目﹕模傳尙可﹐設色非吾敢許。果如其言。復徧求名輩傳貌甚多﹐無如質者﹐故獨步康定﹑慶曆之間。

評曰﹕孫懷說气格淸峭﹐理致深遠。南簡意不在近﹐格亦至僻。王道眞淳重寧妥﹐可謂能矣﹐言院體者無出其右。牟谷﹑元靄﹑尹質長於寫貌﹐筆能奪眞﹐其優劣如次第云。並列能品中。

石恪﹐字子專﹐成都郫人。性輕率﹐尢好淩轢人﹐常爲嘲謔之句﹐略協聲韻﹐與俳優不異﹐有雜言﹐爲世所行。初事張南本學畫﹐才數年已出其右。多爲古僻人物﹐詭形殊狀﹐以蔑辱豪右﹐西州人患之。嘗畫五丁開山﹑巨靈擘太華圖﹐其气韻剛峭﹐當時稱之。今蜀會秦川至闕下尙多恪筆。

陳士元﹐京師人。初名允。喜丹靑之學﹐尢好王士元筆﹐竊相如慕藺之意﹐遂攺其名。至於屋宇亭榭﹑欄木盾車騎﹑子女皂隸及人家景物若太湖石﹑芭蕉花之類﹐皆如王士元之迹。

王拙﹐字守拙﹐河東人。大中祥符初營玉淸昭應宮﹐募天下畫流﹐事見武宗元傳﹐拙爲右部第一人﹐與宗元爲對﹐時人多許之。乃畫本宮五百靈官眾天女朝元等壁﹐天聖中失之矣。子居正。

王居正﹐拙之子也﹐俗以其小字多呼爲憨哥。學丹靑有父風。師周時士女﹐略得其妙。嘗於苑圃寺觀眾遊之處﹐必據髙隙以觀士女格態。凡欲命筆﹐則澄思慮﹐故於形似爲得。

葉進成﹐江南人。性通敏﹐善畫今體人物。吉安楊直講家有進成醉道士圖﹐觀其趨向淸野﹐陶然相樂﹐尢有佳處。其童僕鞍乘﹑樹木服器﹐略可觀焉。

燕文貴﹐吳興人﹐隸軍中。善畫山水及人物。初師河東郝惠。太宗朝駕舟來京﹐多畫山水人物﹐貨於天門之道。待詔髙益見而驚之﹐遂售數番﹐輒聞於上﹐且曰﹕臣奉詔寫相國寺壁﹐其間樹石﹐非文貴不能成也。上亦賞其精筆﹐遂詔入圖畫院。端拱中﹐敕畫臣面進紈扇﹐上覽文貴者甚悅。嘗畫七夕夜市圖﹐自安業界北頭向東至潘樓竹木市盡存。狀其浩穰之所﹐至爲精備。富商髙氏家有文貴畫舶船渡海像一本﹐大不盈尺﹐舟如葉﹐人如麥﹐而檣帆橰櫓﹐指呼奮踴﹐盡得情狀﹐至於風波浩蕩﹐島嶼相望﹐蛟蜃雜出﹐咫尺千里﹐何其妙也。

葉仁遇﹐江南人。好畫世俗人物。唐紫微家有仁遇維揚春市圖﹐狀其土俗繁浩﹐貨殖相委﹐往來疾緩之態﹐深可嘉賞。至於春色駘蕩﹐花光互照﹐不遠數幅﹐深得淮楚之勝。

郝澄﹐字長源﹐江寧句容人。世爲右族﹐至澄以丹靑自樂﹐不事貲產﹐終至耗蕩。人多求澄畫者﹐賴以資給。於佛道鬼神尢長。

毛文昌﹐字則之﹐蜀中人。好畫郊野村堡人物﹐能與眞逼。又爲村童入學圖﹐其行步動止﹐拜立誦寫﹐備其風槪。

評曰﹕石恪筆法頗勁﹐長於詭怪。陳士元師王士元不爲不近﹐求其器岸﹐體骨則難。王拙善爲佛道﹐於大像尢備﹐𨿽放縱矜逸﹐往往失於卑懦。王居正士女﹐盡其閒冶之態﹐蓋慮精意密﹐動切形似。葉進成江左敏手﹐設色淸潤。燕文貴於人物自有佳處。仁遇好寫流俗﹐能剽直意。毛文昌得其村野之趣﹐甚有所觀。皆列能品下。

卷第二

山水林木門第二

李成﹐營丘人。世業儒﹐爲郡名族。成幼屬文﹐能畫山水林木﹐當時稱爲第一。開寶中﹐孫四皓者延四方之士﹐知成妙手不可遽得﹐以書招之。成曰﹕吾儒者﹐粗識去就﹐性愛山水﹐弄筆自適耳﹐豈能奔走豪士之門﹐與工技同處哉。遂不應。孫甚銜之﹐遣人往營丘以厚利啖當塗者﹐卒獲數圖。後成舉進士﹐來集於春官﹐孫卑辭堅召。成不得已往之﹐見其數圖﹐驚忿而去。章聖每見成筆﹐必嗟賞之﹐故聲益甚﹐直史館劉鰲者時推精鑑﹐於曹武惠王第見成山水圖﹐愛之不已﹐有詩曰﹕六幅冰綃掛翠庭﹐危峯疊嶂斗崢嶸。卻因一夜芭蕉雨﹐疑是巖前瀑布聲。識者以爲實錄。成之爲畫﹐精通造化﹐筆盡意在。掃千里於咫尺﹐寫萬趣於指下。峯巒重疊﹐間露祠墅﹐此爲最佳。至於林木稠薄﹐泉流深淺﹐如就眞景。思淸格老﹐古無其人。景祜中成孫宥爲開封尹﹐命相國寺僧惠明贍成之畫﹐倍出金幣﹐歸者如市。故成之迹於今少有。

評曰﹕成之命筆﹐惟意所到﹐宗師造化﹐自創景物﹐皆合其妙。耽於山水者﹐觀成所畫﹐然後知咫尺之間奪千里之趣﹐非神而何故列神品。

範寬﹐名中正﹐字仲立﹐華原人。性溫厚﹐有大度﹐故時人目爲範寬。居山林間﹐常危坐終日﹐縱目四顧﹐以求其趣。𨿽雪月之際﹐必徘徊凝覽﹐以發思慮。學李成筆﹐𨿽得精妙﹐尙出其下。遂對景造意﹐不取繁飾﹐寫山眞骨﹐自爲一家。故其剛古之勢﹐不犯前輩。由是與李成並行。宋有天下爲山水者﹐惟中正與成稱絕﹐至今無及之者。時人議曰﹕李成之筆﹐近視如千里之遠﹔範寬之筆﹐遠望不離坐外﹐皆所謂造乎神者也。然中正好畫冒雪出云之勢﹐尢有气骨。

評曰﹕範寬以山水知名﹐爲天下所重。眞石老樹﹐挺生筆下﹐求其气韻﹐出於物表。而又不資華飾﹐在古無法﹐創意自我﹐功期造化。而樹根浮淺﹐平遠多峻﹐此皆小瑕﹐不害精致﹐亦列神品。

髙克明﹐絳州人。端願自立﹐復事謙退﹐尢喜幽默。多行郊野間﹐覽山林之趣﹐箕坐終日﹐樂可知也。歸則求靜室以居﹐沈屏思慮﹐神遊物外﹐景造筆下﹐漸爲遠近所許。景徳中遊京師。大中祥符中入圖畫院﹐其藝益進。與太原王端﹑上谷燕文貴﹑潁川陳用志相狎﹐稱爲畫友﹐而聲望籍甚。今上嘗詔入便殿﹐命畫圖壁等。爲上所賞﹐遷至待詔﹐守少府監主簿﹑賜紫。景祜初﹐上命畫臣鮑國資畫四時景於彰聖閣﹐國資以乍近玉色﹐戰懼不已﹐不能下筆。詔克明代之﹐克明辭目﹕臣技不過山水而已。國資以疏賤﹐驟見陛下﹐不無驚畏﹐徐當盡其所學。恐臣淺近﹐

終不能及。上善其對。淮海富商陳永﹐以百千求春龍起蟄圖。克明以非素習者﹐堅讓不從﹐一時儕輩多之。克明亦善佛道人馬花竹翎毛禽虫畜獸鬼神屋宇﹐皆造於妙。人有以勢利求者﹐則以不能爲辭。或朋好間以所欲見丐﹐必欣然與之。畫流中好義忘利﹑性多謙損者﹐惟克明焉。

王士元﹐善畫樹石雲水。頗師關全﹐但加景趣﹐多作樓閣臺榭﹑屋宇橋徑如家中景。此亦病也﹐而士元不顧。求其景趣則髙於關仝﹐筆力則老於商訓。

王端﹐尢善畫山石林木﹐亦師關仝之筆﹐好爲罅石濺水﹑怪樹老根﹐有出人意思。今相國寺淨土院北支條院有端所畫東壁﹐其煙嵐云嶂之勢皆得其趣。

商訓﹐不知何處人。善鼓琵琶。學關仝山水﹐頗爲切近。觀其筆勢﹐勾斫山石少皴﹐殆不及仝。

燕文貴﹐尢精於山水。凡所命意﹐不師於古人﹐自成一家﹐而景物萬變﹐觀者如眞臨焉。畫流至今稱日燕家景致﹐無能及者。

許道寧﹐河間人。學李成畫山水林木。初市藥於端門前﹐人有贖者﹐必畫樹石兼與之﹐無不稱其精妙。由此有聲﹐遂遊公卿之門﹐多見禮待。相國寺張文懿公令道寧畫其居壁及屏風等﹐文懿深加賞愛﹐作歌贈之。道寧之格所長者三﹕一林木﹐二平遠﹐三野水﹐皆造其妙﹐而又命意狂逸﹐自成一家﹐頗有气焰。所得李成之气者也。事見翟院深傳。

評曰﹕山有體﹐水流意﹐而自近至遠﹐景有增易﹐求其妙手﹐豈易也哉。髙克明鋪陳物象﹐自成一家﹐

當代少有。士元之寫景﹐王端之老格﹐同出關氏﹐各有所得。商訓又其次也。燕文貴尢善其景﹐隨目可愛﹐許道寧旣有師法﹐又能變通。皆列於妙品。

陳用志﹐亦攻山水。畫祥源觀東位壁﹐磊落峭拔﹐布千里之景。以慶曆中火﹐今無有矣。文潞公宅有用志出雲山水壁﹐髙丈餘﹐宛有不崇朝雨天下之意。

黃懷玉﹐華原人。有足疾﹐時人目爲跛子。學範中正畫山水﹐頗得其格。今都下中貴家有懷玉秋山圖八幅﹐意思孤特﹐得其巖嶠之骨。樹木皴剝﹐人物淸灑﹐有範生之風﹐至有誤蓄者﹐蓋相去不遠耳。

黃筌﹐畫山水亦爲時人所稱。松石學孫位﹐山水學李異﹐皆過之。僞蜀孟昶時嘗寫秋山圖﹐至今猶傳。

翟院深﹐營丘人。名隸樂工﹐善擊鼓。師鄕人李成畫山水﹐喜爲峯巒之景。一日郡中宴客作樂﹐會雲气聳起﹐如峯相疊。院深引望翹企﹐不覺登鼓﹐奏節遂失。太守詰之﹐具以實對。翌命院深爲畫﹐果有竦突之勢﹐甚異之。時人議得李成之畫者三人﹕許道寧得成之气﹐李宗成得成之形﹐院深得成之風。後成孫宥爲開封尹日﹐購其祖畫﹐多誤售院深之筆﹐以其風韻相近﹐不能辧爾。

劉永﹐不知何處人。師關仝爲山水﹐其意思筆墨頗得其法。至於樹石濺撲﹐甚不相遠﹐但勾斫皴淡爲佳爾。

沙門巨然﹐亦江寧人﹐受業於本郡開元寺﹐攻畫山水。僞唐李煜歸命﹐巨然隨至京師﹐居於開寶寺﹐投謁在位﹐遂有聲譽。畫煙嵐曉景於學士院壁﹐當時稱絕。度支蔡員外挺家有巨然畫故事山水二軸﹐而古峯峭拔﹐宛立風骨。

又於林麓問多用卵石﹐如松柏艸竹﹐交相掩映﹐旁分小徑﹐遠至幽墅﹐於野逸之景甚備。

趙斡﹐亦江寧人。善畫山水林木﹐長於布景。李煜時爲畫院學士。今度支蔡員外家有斡江行圖一軸﹐深得浩渺之薏﹕。

李隱﹐五原人。善畫山水﹐亦長於布景。大中祥符初營會靈觀﹐命隱圖五嶽於壁﹐又於五聖帝座後康幃上皆寫山水。慶曆中有﹐今則無矣。隱之畫山﹐其勢超峻﹐截空而立﹐復有平原之趣。至於飛泉曲水﹐周流左右。皆不逾尺﹐止以焦墨皴淡﹐全無勾斫。其巧妙如此。

龐崇穆﹐字季和﹐右北平人。大中祥符初營玉淸昭應宮﹐召入畫山水列壁﹐而林巒艸竹溪谷磴道莫不精備。又於空穴間作遊雲直上之狀﹐爲風所駕﹐捲舒聚散﹐其勢不拘。詔入圖畫院﹐崇穆不就而去。

曹仁希﹐字企之﹐毗陵人。善畫水﹐無與敵者。凡爲驚濤怒浪﹐萬流曲折﹐以至輕波細淄﹐於一筆自分淺深之勢﹐以爲佳爾。

評曰﹕山水天下之勝﹐於繪事中尢可尙也。陳用志筆𨿽放曠﹐每得自然之意。黃懷玉老於所學﹐勢多剛峭。黃筌失於粗暴﹐猶爲蜀中之最。翟院深尢得風韻﹐蓋有師法。劉永亦學關氏﹐遠有所到。巨然好寫景趣﹐殊爲精絕。趙斡窮江行之思﹐觀者如涉。李隱狀千里之山﹐不出所顧﹐才富意逸﹐崇穆有焉。如希仁之畫水﹐淺深怒恬﹐一筆而已﹐信所謂敏而不失其眞者也。並列能品。

畜獸門第三

趙光輔﹐尢善畫番馬。凡欲爲之﹐必心潛慮密﹐視聽皆斷﹐方肯艸本。然後點竄增減﹐求其完備﹐始上縑素。故光輔無一毛之失﹐得者如獲至寶。古今爲番馬者亦可數﹐故壤得其肉﹐東丹得其骨﹐東丹字贊華﹐契丹人。光輔兼有之。學博才長﹐爲世推重。至於戲風拽繩﹑喫艸飲水﹑奔走立臥﹑嘶嚙跑蹶﹑瘦壯老嫩﹑駑良疲逸﹑羈縶疾病之狀﹐莫不精至﹐全奪形似﹐略無失處﹐未見能繼者。

評曰﹕善觀畫馬者﹐必求其精神筋力。精神完則意出﹐筋力勁則勢在﹐必以眼鼻蹄疏爲本。神哉光輔之爲也﹐𨿽鬃尾一毛不可得而議﹐故列神品。

趙邈卓﹐亡其名﹐以其性不靈慧﹐故人以邈卓目之。輕財好施﹐尢嗜歌酒﹐與人交有始卒。善畫虎﹐多气韻﹐具形似。夫气韻全而失形似﹐𨿽活而非﹐形似備而無气髙﹐墨﹛竺而死﹐二者俱得﹐惟邈卓焉。文潞公與王侍郎家各有簍卓所畫一虎﹐文公者伏崖髙視。王公者當風舐掌。視者驚其威﹐警實經模﹐尙非親筆。眞本爲華州王法據所收﹐𨿽朋友親狎未嘗許見。今以包鼎虎爲上游者﹐何其陋也。

裴文睍﹐京師人。畫水牛爲當時第一。隋唐而下畫牛孝止三人﹐戴嵩﹑厲歸眞與裴文睍是也﹐其餘凡陋可鄙。人多不閒文目見寡合之性﹐故以惑多士。觀其眞迹﹐乃當時之名流也。

楊輝﹐江南人。袁囊﹐河南登封人。峨隸侍衛親軍。俱善畫魚﹐不務末節﹐但奮其瞼喁形勢﹐尢多涵泳之態。至如眾工以鱗甲數目爲拘者﹐輝﹑襄則遺之矣﹐取其大體。亦工水艸萍蘩之畫﹐眞若秋景﹐甚可愛也。

龍章﹐字公絢﹐京兆人。性淳靜好古﹐居亦冠帶。畫虎兔﹐亦攻佛道及冕服等﹐尢長於裝染。祥符中玉淸昭應宮成﹐召令彩繪列壁﹐外有玉皇尊像﹐猶未裝飾。時畫院僚屬爭先創意﹐至於團科斜枝﹐莫不詳畫。主者中貴人劉承硅曰﹕天帝法服﹐豈如是邪﹗命檢尋道藏及眞境錄﹐無有曉其儀者。上不懌。宮使丁朱崖置賞募工﹐章應之﹕今京兆府長洛鄕北樂村古太華觀有玉皇像﹐乃唐人楊惠塑﹐被九色螭羅帔﹐此可爲法。丁朱崖聞於天子﹐遣使驗之﹐如章言﹐由是得裝其像。工畢﹐乞還田裏﹐復本戶租賦。久之不報﹐詔入圖畫院﹐非其好也。常遊食於京師﹐時樂遊坊市。藥人楊氏鎖活虎於肆﹐章熟視之﹐命筆成於一揮﹐識者驚賞之。平生所畫﹐止有六虎﹐今少有見者。

何尊師﹐江南人﹐亡其名。善畫貓兒﹐罕見其比。所畫有寢者﹑覺者﹑展膊者﹑戲聚者﹐皆造於妙。其毛色純犁﹐體態馴擾﹐尢可賞愛。

評曰﹕邈卓之虎﹐非世俗常見﹐往往有不知名者﹐猶天下珍玩﹐豈易辯哉。裴文目見之水牛﹐渾奪生意。楊﹑袁二生之魚﹐不拘末節﹐自得眞體。龍章亦善虎兔﹐豈常人可及。何尊師所得不爲不多。並列妙品。

陳用志﹐亦善畫番馬。學胡瑯略得其奧﹐而多出己意﹐

自至奇怪﹐識分數﹐曉向背﹐甚有所得。

馮淸﹐閿鄕人。眞宗時入圖畫院。所居城南﹐相近逆旅多橐駝﹐淸常遇之﹐𨿽身務所迫﹐必引視不已﹐求其情狀﹐然後命筆﹐遂致聲譽﹐亦能畫矣。今景靈宮後壁有硤石道士趙惠宗坐炎火誦經者是也。

王士元﹐善畫天廏馬﹐𨿽駑駘疲劣亦能爲之。骨气髙卑﹐皮毛上下﹐隨筆所定﹐較無差處。至銜勒之飾﹐飼秣之所﹐皆有可觀。而又筆法髙放﹐形狀頗力﹐人所未及。

髙益﹐亦善畫番馬。於分數盡得身段肥瘠﹐蹄蹴疏數﹐亨取形似﹐尢富气焰。相國寺東壁阿育王所乘及戰士鹿馬等﹐皆益之筆﹐𨿽經模寫﹐格制猶在。

荀信﹐江南人。眞廟時爲翰林待詔。攻畫龍水。天禧會靈觀凝祥池禦座殿宸上寫吐霧龍﹐觀其蟠伏蹭據﹐波濤旁湧﹐使入驚賞。後移入禁中。

吳懷﹐江南人。善畫龍水。其最佳處﹐據孤島﹐憑老木﹐伏平石麥﹐拿怒浪﹐呼云自蔽﹐有天矯肉飛之勢。

董羽﹐字仲翔﹐毗陵人。口喫語不能出﹐故有啞子之旱。吾衄龍魚﹐尢長於海水。仕李煜爲待詔﹐寫香花閣幃牀屏並積水圖﹐大見稱譽。建康有隋大司空陳仁杲廟﹐堂皇竺一壁﹐至今猶存。淸涼寺畫海水﹐及有李煜八分題名﹑孝毒遠艸書﹐時人目爲三絕。隨煜歸京﹐於學士院壁爲戲水龍﹐於開寶寺東經藏院壁爲弄珠龍﹐皆爲精筆。

王道眞﹐亦善畫魚﹐得楊輝之奧。祥符中寫金魚一軸獻丁朱崖﹐甚見稱賞。朱崖敗﹐籍入內庫。

李用及﹐京師人﹐父隸天武軍。用及能畫天廏馬﹐深得韓斡筆法﹐人多稱之。爲病馬尢有功﹐古未有也。

張鈐﹐豳國人﹐一名翼。善畫番馬及人物﹐皆師趙光輔。其運筆落墨﹐有刀頭燕尾之狀﹐深得其法。但爲番族﹐面目多類漢人﹐於體爲失。

辛成﹐不知何處人也﹐籍隸軍中。攻畫虎﹐有精神气骨﹐故當時許其得威厲之勢﹐都下時復有之。

馮進成﹐江南人。攻畫犬兔。思慮精巧﹐故於寫物能全其精神﹐尢善染澤。今致政田宮傅第有進成畫二軸﹐其迹可愛。

評曰﹕馬之气骨﹐非精筆不能周備。陳用志﹑王士元﹑髙益﹑李用及﹑張鈐之徒﹐各從師法﹐更生己意﹐皆稱一時之妙﹐果求其眞鑑﹐故有次第。馮駝辛虎﹐皆與眞逼。如荀信﹑吳懷﹑董羽﹐可謂能於其事矣。馮進成爲犬兔﹐深造於妙﹐猶以气韻孤薄﹐或有譏者。皆列能品。

卷第三

花竹翎毛門第四

徐熙﹐鍾陵人。世仕僞唐﹐爲江南名族。熙善花竹林木﹑蟬蝶艸虫之類。多遊園圃﹐以求情狀﹐𨿽蔬菜莖苗亦入圖寫﹐意出古人之外。自造於妙﹐尢能設色﹐絕有生意。李煜集英殿盛有熙畫。後卒於家。及煜歸命﹐盡入內府。太宗因閱圖書﹐見熙畫安橊樹一本帶百餘實﹐嗟異久之﹐曰﹕花果之妙﹐吾獨知有熙矣﹐其餘不足觀也。徧示畫臣﹐

俾爲標準。爲上稱嘆也如此。有孫二人﹐崇嗣﹑崇勛﹐自有傳。

評曰﹕士大夫議爲花果者﹐往往宗尙黃筌﹑趙昌之筆﹐蓋其寫生設色﹐迥出人意。以熙視之﹐彼有慚徳。筌神而不妙﹐昌妙而不神﹐神妙俱完﹐捨熙無矣。夫精於畫者﹐不過薄其彩繪﹐以取形似﹐於气骨能全之乎熙獨不然﹐必先以其墨定其枝葉蕊萼等﹐而後傅之以色﹐故其气格前就﹐態度彌茂﹐與造化之功不甚遠﹐宜乎爲天下冠也。故列神品。

唐希雅﹐嘉興人。曾祖而上﹐家於河北﹐因五代離亂﹐遷於江右。希雅善丹靑。僞唐李煜好金錯書﹐希雅常學之。乘興縱奇﹐因其戰掣之勢以寫竹樹﹐蓋取幸於一時也。其爲荊板柘棘﹑翎毛艸虫之類﹐多得郊野眞趣。

評曰﹕江南絕筆﹐徐熙﹑唐希雅二人而已。極乎神而盡乎微﹐資於假而迫於眞﹐象生意端﹐形造筆下。希雅終不逮熙者﹐吾以翎毛較之耳﹔求其竹樹﹐殆難優劣。故列神品。

黃筌尢能寫花竹翎毛﹐於孟昶殿畫六鶴﹐因目其殿。當時稱嘆﹐爲之語曰﹕黃筌畫鶴﹐薛稷減價。廣政中﹐昶命筌與其子居案於八卦殿畫四時山水及諸禽鳥花卉等﹐至爲精備。其年冬﹐昶將出獵﹐因按鷹犬﹐其間一鷹離鞲奪舉﹐臂者不能制﹐遂縱之﹐直入殿搏其所畫翎羽。昶甚

嗟賞﹐召其學士歐陽炯作八卦殿畫壁記﹐仍付史館﹐以表能事。太宗朝﹐參政蘇公易簡得筌所畫墨竹圖﹐李公宗諤見之﹐賞其神異﹐作黃筌墨竹贊﹐其序目﹕工丹靑﹑狀花竹者﹐𨿽一蕊一葉必須五色具焉﹐而後見畫之爲用也。蜀人黃筌則不如是﹐以墨染竹﹐獨得意於寂寞間﹐顧彩繪皆外物﹐鄙而不施。其淸姿瘦節﹐秋色野興﹐具於紈素﹐灑然爲眞。故不知墨之爲聖乎﹐竹之爲神乎﹗惜哉筌去世久矣﹐後人無繼者。蜀亡二十年﹐蘇公易簡得筌之遺迹兩幅﹐寶之如神﹐懼恐化去矣﹐惟樂安村民得一觀焉。噫﹐淸瀟碧湘﹐會稽云夢﹐有竹萬頃﹐去我千里﹐鮮碧蔽野﹐寧得而窺。曷若此圖﹐虛堂靜敞﹐滿目煙翠﹐行立坐臥﹐秋光拂人。又何必雨中移來﹐窗外種得﹐霜庭月檻﹐蕭騷有聲﹐然後稱子猷之髙興乎﹗予嘆筌圖之入神﹐美翰林之好事﹐抽毫抒思﹐敢爲之贊曰﹕猗歟黃生﹐畫竹有名﹐能狀竹意﹐是得竹情。一毫韞筆﹐匪丹匪靑﹐秋思野態﹐混然而成。背石枕水﹐蒼蒼數莖﹐森然如活﹐颯若有聲。湘江坐看﹐懈谷隨行﹐大壁髙展﹐淸陰滿庭。又詩曰﹕惜哉黃公不可親﹐空畱髙價傳千古。向非精賞值蘇公﹐時人委棄如泥土。

評曰﹕黃筌老於丹靑之學﹐命筆皆妙﹐誠西州之能士﹐可列神品。黃居窠亦善畫花竹毛羽﹐多與筌共爲之﹐其气骨意思﹐深有父風。孟昶時畫四時花雀圖數本﹐當世稱絕。今士人家往往有居窠筆﹐誇爲珍玩耳。

評曰﹕居窠之畫鶴﹐多得筌骨﹐其有佳處﹐亦不能決其髙下。至於花竹禽雀﹐皆不失筌法。父子俱入

神品者﹐惟居寀一家云。

趙昌﹐劍南人。性傲易﹐𨿽遇彊勢﹐亦不下之。多遊巴蜀梓﹑遂間。善畫花果﹐初師滕昌祜﹐後過其藝。時州伯郡牧爭用筆迹﹐昌不肯輕與﹐故得者以爲珍玩。大中祥符中﹐丁朱崖聞之﹐以白金五百兩爲昌壽。昌驚曰﹕貴人以賂及我﹐非有求乎親往謝之。朱崖延以東閣﹐命畫生菜數窠及爛瓜生果等。命筆遽成﹐俱得形似。及還蜀中﹐尢有聲譽。晚年多出金購其舊畫﹐其自祕也如此。門生王友亦知名。

陶裔﹐京兆鄠人。幼警悟﹐多巧思﹐隸後苑造作所爲匠者﹐組織珠翠爲副珈步搖花奩瓔珞之飾﹐其功甚微妙﹐及結花鈿爲羽仙儀仗。太宗嘉賞之﹐且曰﹕以此意移於丹靑﹐安知無後世名﹗裔感上言﹐潛志營學﹐遂得祗候於圖畫院。精於寫生﹐日有增至。召入畫禦座虔屏﹐裔極其精神﹐兩歲方畢。又畫大殿十二幅屏﹐多作祝壽之意。遷待詔。裔之筆法與黃筌相近﹐故時人語曰﹕西蜀黃筌﹐東京陶裔。

徐崇嗣﹑崇勛者﹐熙之孫也。善畫艸虫時果﹑花木蠶繭之類﹐尢喜爲連樹及墜地棗﹐備得形似﹐無有及者。士大夫謂二徐有祖之風。

梅行思﹐江南人。攻畫鬥鷄﹐至於爪起項引﹑回環相擊﹐宛有角勝之勢。

解處中﹐江南人﹐俗呼爲解將軍﹐不知何謂﹐善畫雪竹﹐有冒寒之意。其間多作禽鳥﹐或羣聚﹐或孤立﹐如畏凜冽﹐足有所觀。

王曉﹐泅水人。善畫翎毛﹐酷好郭權輝鷂子﹐卒至於妙﹐而精神筋骨尢近於郭。

毋咸之﹐江南人。善畫雞﹐其毛色明潤﹐瞻視淸爽﹐大有生意。今江南尹馮待制家有咸之紫朝雞一軸﹐頗爲佳物。

傅文用﹐京師人﹐俗以三翁目之。每見禽鳥飛立﹐必凝神詳視﹐都忘他好﹐遂精於畫。其爲鶉鵲﹐能分四時毛羽﹐頗有黃筌風槪﹐至有誤收者。今畫院僚屬嘗議曰﹕傅三翁翎毛渾得生意﹐較其眞者﹐如鑑中見之。爲流輩所推如此。

評曰﹕陶裔之寫生﹐趙昌之設色﹐二徐所爲﹐於形似無愧矣。行思精爭鬥之勢﹐處中長苦寒之景﹐王曉﹑毋成之﹑傅文用皆有翎毛之癖﹐傳諸來世﹐愈見珍賞耳。並列妙品。

唐宿﹑唐忠祚﹐皆希雅之孫也。善畫翎毛﹑花竹。爲翎毛也奮迅超逸﹐爲花竹也美艷閒冶﹐俱有能格。京師貴人家多有之。

夏侯延祜﹐字景休﹐蜀中人。師黃筌﹐畫翎毛花竹﹐略有聲譽。仕孟昶爲待詔﹐後隨昶至京師﹐得圖畫院藝學﹐爲流輩推重。

劉文惠﹐不知何處人。善畫翎毛花竹﹐京師人重之﹐至攜金玉換而不得者﹐故四方少見。

王友﹐字仲益﹐蜀人。師趙昌﹐畫花不由筆墨﹐專尙設色﹐得其芳艷之卉。今豪貴家得友之筆﹐往往目爲趙昌﹐

以其親切故難辧。

道士牛戩﹐字受禧﹐居本郡注生觀。貌古性野﹐不修人事﹐輕財賄﹐重信義。嗜酒自樂﹐尢好畫﹐所長者破毛之禽而與寒雞野鴨﹐余無佳處。每於酒肆間飲至一斗﹐索紙一番﹐畫以爲質。及至醒後﹐必購而毀去之。

閻士安﹐宛丘人。疏蕩嗜酒﹐尢好作俳優語﹐故爲豪貴所呢。習醫術。善爲墨竹及艸樹荊棘土石蜞蟹燕子等﹐皆不用彩繪﹐爲時輩所推。故王冀公徳用好蓄花竹之畫﹐士安盡其思慮﹐獻墨竹一圖﹐甚見稱賞﹐由是奏爲試四門助教。士安之竹﹐千怪萬狀﹐有帶風煙雨雪之勢者﹐尢盡其景。

王端﹐亦善畫墨竹。取唐希雅生竹情狀而爲之﹐故於向背不失。然端好爲山水樹木﹐寫竹甚少﹐故人間罕得。

劉夢松﹐江南人。善畫水墨翎毛及艸木花竹等﹐亦精於墨竹。今普安院長老有夢松花竹圖﹐花得洛陽之盛﹐竹有江上之異﹐皆可愛也。

評曰﹕二唐花竹皆得情狀﹐所以善繼其祖矣。夏侯之於黃筌﹐王友之於趙昌﹐皆親切於師﹐自致能譽。文惠精於寫生﹐牛戩妙於破毛﹐亦一時之佳筆也。寫墨竹千古無傳﹐自沙門元靄及唐希雅﹑董羽輩始爲之唱﹐閻士安下筆淸勁﹐造形圓備﹐最爲長也﹔王端僅與之敵。識者謂士安得其竿﹐王得其葉﹐而夢松又次焉。皆列能品。

鬼神門第五

李雄﹐北海人。略有藝文﹐不喜從俗﹐尢好丹靑之學。太宗時祗候於圖畫院。上一徧詔籍在院中者﹐出紈扇令各進所畫。雄曰﹕臣之技不精於此﹐所學者不過鬼神﹐𨿽三五十尺亦能爲之。上怒﹐索劍欲誅雄﹐亦無屈意﹐俄得釋去。後遁還鄕曲﹐畫本郡龍興寺壁爲三鬼﹐其一鬼執巨蟒呼喊﹐有忿怒之勢﹐觀者往往驚畏。富商髙生家亦有雄畫舞鍾馗圖﹐尢爲精粹。

評曰﹕畫鬼神者﹐多形狀怪異爲能﹐於吾何取必求諸筋力焉﹐以考其精神﹐究其威怒﹐三者能備﹐獨雄而已。筆勢髙邁﹐生於自然﹐故列神品。

髙益﹐尢精於鬼神。其意思無窮﹐如晝夜然。曾畫相國寺壁﹐至今稱絕。

評曰﹕髙益意思﹐千形萬態﹐卒不相類﹐其功可較﹐故列妙品。

李用及﹐亦能畫鬼神。其體格雄贍﹐筋力魁壯﹐旣無所羈束﹐又不專詭怪。凡爲鬼神者﹐多以面擬金剛﹐身擬善神。用及則不然﹐獨宗吳生之筆。曾同畫相國寺壁﹐至今稱之。

石恪﹐亦攻畫鬼神。出意爲詭怪之狀﹐不犯古今﹐頗

有筆力。嘗爲五丁開山及巨靈擘太華圖﹐大爲人推賞。

評曰﹕鬼神之狀𨿽不可窮﹐大約不遠於人﹐故用及宗吳道子之畫﹐密有所至。石恪多用己意﹐喜作詭怪而自擅逸筆﹐於筋力能備﹐不可易得。並列能品。

屋木門第六

郭忠恕﹐字恕先﹐無棣商河人。有藝文﹐善篆籀隸書。周時爲國子博士兼宗正丞。太祖有天下﹐忠恕以忤旨流嶺南﹐道死槁葬。其後許還鄕國﹐發壙﹐余衣櫛而已﹐時人以爲尸解﹐上亦遣使祠之。忠恕尢能丹靑﹐爲屋木樓觀﹐一時之絕也。上折下算﹐一斜百隨﹐咸取磚木諸匠本法﹐略不相背。其气勢髙爽﹐戶牖深祕﹐盡合唐格﹐尢有所觀。凡唐畫屋宇﹐柱頭坐門﹐飛檐直插。今之畫者﹐先取折勢﹐翻檐竦壯﹐更加琥珀枋﹐及於柱頭添鋪矣。凡欲畫﹐多與王士元對手。而忠恕於人物不深畱意﹐往往自爲屋木﹐假士元寫人物於中﹐以成全美。

評曰﹕畫之爲屋木﹐猶書之有篆籀﹐蓋一定之體﹐必在端謹詳備﹐然後爲最。忠恕俱爲當時第一﹐豈其二者之法相近而然耶可列神品。

王士元﹐尢工畫屋木臺殿﹐而顯敞宏壯﹐信爲神妙。嘗畫古時宮殿及綠珠墜樓圖二軸﹐其通博該備﹐時人稱絕。又能赤白及作松紋錦柱﹐愈見壯麗之勢。凡命意造景如忠恕﹐但士元多關仝樹石﹐此所爲異也。

評曰﹕宮殿臺閣﹐亭榭軒砌﹐𨿽無搏動之勢﹐而求其疵病﹐比諸畫爲多。士元命筆造微﹐事物皆備﹐𨿽片瓦莖木亦取於象﹐此所以過人無限﹐故列神品。燕文貴﹐又能畫舟船盤車。富商豪家有文貴舶舡渡海圖﹐大爲珍妙。

蔡潤﹐建康人。善畫舟船及江河水勢。隨李煜赴朝﹐籍爲八作司赤白匠。太宗嘗覽潤舟車圖﹐因問畫者名氏。左右進曰﹕實八作匠人蔡潤筆也。上亦悟曰﹕首江南歸命者耶遽詔入圖畫院爲待詔。敕畫楚襄王遊江圖﹐尢爲精備﹐上嗟異久之。

評曰﹕如文貴﹑潤二人﹐皆江海微賤﹐一旦以畫爲天子所知﹐蓋其藝能遠過流輩。列於妙品。

呂拙﹐京師人。善丹靑﹐尢喜爲樓觀之畫。至道中﹐召入圖畫院祗候。太宗方營玉淸宮﹐拙畫郁羅蕭臺樣上進。上覽圖嘉嘆﹐下匠氏營臺於宮。遷拙待詔﹐拙不肯受﹐願爲本宮道士﹐上賜紫衣。今樂遊坊蘇守素有拙畫﹐其精巧密細﹐觀者無倦。又能廓落地勢﹐映帶池塘﹐但於人物傷繁耳。

劉文通﹐京師人。善畫樓臺屋木。眞宗時入圖畫院爲藝學。大中祥符初﹐上將營玉淸昭應宮﹐敕文通先立小樣圖﹐然後成葺。丁朱崖命移寫道士呂拙郁羅蕭臺﹐仍加飛閣於上﹐以待風雨。畫畢﹐下匠氏爲準﹐謂之七賢閣者是

也﹐天下目爲壯觀。

王道眞﹐亦能畫盤車。嘗爲惠子五車書圖及挽糧濟水圖﹐皆爲精備。

評曰﹕呂拙﹑劉文通於宮殿屋木最所畱意﹐𨿽匠氏亦從其法度焉﹐可謂至矣。祥符中營昭應宮﹐詔天下名手至京師者餘三千人﹐中其選者如武宗元而下亦不減百人。當時舉天下爲畫者不知幾何多人物﹐而見於此書無十數輩﹐如王道眞之水入能品﹐人物畜獸屋木﹐其藝固不後人矣。

五代名畫補遺

宋初胡嶠有《廣梁朝名畫目》﹐紀五代畫人。道醇因其闕漏甚多﹐故編此《五代名畫補遺》。此冊與《聖朝名畫評》同例﹐所傳人物栩栩如生。而胡嶠原名畫目竟不傳。

五代名畫補遺

﹝宋﹞劉道醇

序

蒙嘗聞成紀李嗣眞之畫品﹑吳郡朱景玄之畫斷﹐皆采摘古今畫家名氏﹐叢而錄之﹐以廣其傳。故五代名流﹐抑多遺闕﹐則有若國初監察禦史胡嶠﹐遂采擷遺孑﹐紀於編帙﹐始自尹繼昭﹐終於劉永﹐總四十三人﹐名之日廣梁朝名畫目。夫紀述𨿽備﹐闕墜尙多﹐譬拔毫捨翰﹐刈薪棄楚。嗚呼﹐自唐祚陵季﹐五代脆促﹐自朱梁至於柴周﹐凡一十四主計五十四年﹐而又日尋干戈﹐轉戰不暇﹐𨿽義夫哲婦﹑忠臣孝子猶多漏略﹐況於畫人哉﹗我大宋撫重熙之運﹐博全盛之化﹐祖功宗徳﹐四葉於玆﹐誠萬世綿綿之盛﹐在於今日矣。故哲夫賢士坐談王道﹐徒歌帝力﹐而予抑嘗語及五朝名畫﹐盡可屈指。吁﹐生遘洶洶之運﹐歿垂丹靑之譽﹐而云云藉藉﹐見談於盛明之世﹐獲在於齒牙之論﹐良

用惜哉。今因集本朝名畫評﹐又捃拾其見遺者敍而編之﹐名日五代名畫補遺。其門品上下﹐一如聖朝名畫評之例。類仍附之於後者﹐亦明我聖朝文事之載郁云。時嘉祜四年十二月初九日潁川陳洵直序。

目錄

人物門第一

神品四人

韓求李祝張圖朱瑤

妙品四人

跋異曹仲元陶守立王仁壽

能品二人

竹夢松陸晃

山水門第二

神品二人

荊浩關仝

走獸門第三

神品二人胡瑯東丹王

花竹翎毛門第四

神品二人

鍾隱郭權輝

妙品一人

施燐

能品一人

丁謙

屋木門第五

神品一人

衛賢

能品一人

何遇

塑作門第六

神品三人

楊惠之劉九郎王溫

雕木門第七

神品一人

伎巧夫人嚴氏

人物門第一

韓求﹑李祝﹐不知何處人。皆倜儻不拘﹐有經略才能屬唐祚陵季﹐遂退藏不仕﹐以丹靑自污﹐而好遊晉唐間時大唐昭宗乾寧乙卯歲﹐乃封並州節度使李克用爲晉王城太原。及天祜甲子歲秋八月﹐梁王朱全忠不軌﹐乃立請子輝王祚﹐是爲哀帝。四年夏四月﹐帝禪位於朱全忠。日克用陰懷異圖﹐窺伺神器﹐加以左右勸進﹐克用亦懼求祝知之﹐乃命往陜郊畫龍興寺回廊列壁二百餘堵。求﹑初乃對手畫攝摩騰竺法蘭以經來﹐大各八尺﹐及三門上神彰十身﹐皆髙二丈﹐又畫九子母及羅叉變像﹐宛有步武之態。由是天下畫流雲集於是﹐莫不鼠伏。乃爲畫人妒其才識﹐後伺間隙﹐乃從容言於克用曰﹕韓求﹑李祝有文武經術大略﹐今在陜郊畫日久矣﹐辭多不順﹐言大王有異圖。時克

用方與子存勗畫定大謀﹐忽聞求﹑祝之言﹐慮事泄見害﹐乃矯稱按察境內﹐徑往陜郊臨觀求﹑祝畫壁。克用嗟異久之﹐特加慰勞﹐仍命酒張樂以宴求﹑祝。克用曰﹕吾方有檜楫松舟之興﹐與子同泛可乎求﹑祝曰﹕諾。逮濟中流﹐求﹑祝俱醉﹐克用皆溺之。人問其故。克用對曰﹕求﹑祝﹐畫之宗師也﹐天下號爲第一。其神筆精﹐慮散入別境故也。時君子太息而語曰﹕懷異志﹐殺善人﹐死無日矣。克用尋薨於太原﹐時梁開平二年也。可列神品。

張圖﹐字仲謀﹐河南洛陽人。朱梁太祖在藩鎭日﹐圖掌行軍資糧簿籍﹐故時人呼爲張將軍。圖少穎悟而好丹靑﹐又善潑墨山水﹐皆不由師授﹐自致神妙﹐亦不法今古﹐自成一體。尢長大像。梁龍徳中洛陽廣愛寺沙門義暄盛置金幣﹐邀四方奇筆畫三門兩壁。時處士跋異號爲絕筆﹐乃來應募。異方艸定畫樣﹐云用朽木描畫。圖忽立其後﹐長揖而語曰﹕知跋君敏手﹐圖來贊貳。異方自負﹐乃笑而答曰﹕吾嘗謂畫之聖在吾手筆﹐自余畫者不得其門而入﹐又安得至於聖乎爾不知跋異之名。且顧﹑陸﹐吾曹之友也。吾豈須贊貳然後爲功哉﹗圖亦欣然﹐復曰﹕願繪右壁﹐或不克意﹐則請圬墁之。異愈怒﹐乃授朽木大筆於圖。圖捧之﹐遂投朽木於地﹐就西壁不假朽約﹐搦管揮寫﹐倏忽成折腰報事師者﹐從以三鬼。異乃瞪目跛躇﹐驚拱而言曰﹕子豈非張將軍乎圖搦管厲聲曰﹕然。異乃雍容而謝曰﹕抑嘗聞將軍之名﹐誠未拜將軍之面。逮觀神筆鋸利﹐信所謂事辭稱其經者也。此二壁非異所能也。遂引退﹐圖亦不﹜爲讓﹐遂專其功。洛陽爲之謠言﹐且譏異也。語在異評。圖乃於東壁畫水神一座﹐直視西壁報事師者﹐其意思髙遠﹐視之如

生﹐今並存焉。予又嘗於武宗元第觀圖所畫十王地藏一軸﹐綽有善護慈悲相﹐於今寶藏之。可列神品。

朱瑤﹐字溫琪﹐不知何處人。幼學吳道子筆迹﹐由是知名。瑤嘗客遊雍洛間。時河南府金眞觀請瑤畫經相及周廡中門列壁﹐世稱神筆。後以歷年浸遠﹐頹剝傾圮﹐索然殆盡﹐今所存者﹐惟三淸殿東一壁及長壽院內輪子金剛菩薩等各髙六七尺。俗傳昔會節園中鑿移至此﹐深爲謬矣。

跋異﹐汧陽人。眉目疏秀﹐舉止詳雅﹐而性沈厚。然善畫佛道鬼神及大像。異持能頗自負﹐抑嘗於廣愛寺爲張圖排斥﹐洛陽謠言曰﹕赫赫洛下﹐惟說異畫。張氏出頭﹐跋異無價。亦有慚色。後福先寺請異畫大殿護法善神﹐異方朽約﹐忽一人自稱曰﹕吾姓李﹐滑臺人﹔有名善畫羅漢﹐故鄕裏呼吾爲李羅漢﹐當與汝對畫﹐角其拙巧﹐以沽名譽。異亦默思﹐恐如張圖者﹐遂固讓西壁與之。異乃竭精佇思﹐意與筆會﹐屹成一神﹐侍從嚴毅﹐又設色鮮麗。此蓋平生之所未能者﹐盡功於是。時京洛士人﹐爭來品藻。李氏乃縱觀異畫﹐見其精妙入神﹐非己所及﹐遂手足失措。時人謠曰﹕李生來﹐跋君怕﹐不意今卻增價﹐不畫羅漢畫駝馬。由是異大有得色﹐遂誇吒曰﹕昔吾敗於張將軍﹐今取捷於李羅漢。李氏深有怍色﹐倏起如廁﹐久而不出。人競怪而往視之﹐李已縊於步檐下矣。異遂槁葬於城北之僧園。可列妙品。

曹仲元﹐建康丰城人。少學吳生﹐攻畫佛及鬼神。仕僞南唐主李璨爲待詔。仲元凡命意搦管﹐能奪吳生意思﹐時人器之。仲元後乃頓棄吳法﹐自立一格﹐而落墨致細﹐傅寫明澤﹐南州士人﹐咸器重之。後瓊嘗命仲元畫寶志公

石壁﹐冠絕當時。故江介遠近佛廟神祠﹐尢多筆迹。

陶守立﹐池陽人。世業儒﹐性明悟﹐有大志。少通經史﹐能屬文。南唐李塬保大九年春﹐守立程文不利﹐退處齊山﹐禁門卻掃﹐屏絕交友﹐偃息蓬蓽﹐琴棋詩酒外﹐以丹靑自娛。然長於神像鬼神﹐庭院殿閣﹑子女奴隸﹑車馬山水靡不精妙。亦嘗適興於所居艸堂畫山路早行﹐及建康淸涼寺浴堂門側畫水﹐南州識者﹐莫不欽嘆。守立嘗畫羅漢一堂﹐爲鄕人所得﹐尋獻於僞後主煜﹐遂籍帑府。會煜生辰﹐則張於後苑金山水閣﹐以資供養。其畫爲時所賞如此。

王仁壽﹐汝南宛人。業儒﹐性通敏﹐頗涉文史﹐亦潛心繪畫。初學吳生﹐長於佛像鬼神及馬等。仁壽嘗於京師大相國寺淨土院大殿前畫八菩薩。今現存焉。耆舊傳云是吳道子筆﹐其精致如此。後晉出帝開運四年春正月﹐契丹僞天皇王耶律徳光以兵犯闕。時仁壽及焦著﹑王靄並爲徳光掠歸。至我太祖至明大孝皇帝受禪享禦﹐首遣驛使索仁壽等。時狄人方聽命本朝﹐會仁壽及著考終命﹐獨放王靄歸國。仁壽有子士元﹐最知名。可列妙品。

竹夢松﹐建康溧陽人。亦潛心圖畫﹐長於人物子女及宮殿景致。仕僞南唐主李璩爲東川別駕。予嘗於判太原府侍郎王公第見夢松畫春景士女一軸﹐上有琮僞合同印及集賢院印記並存焉。其布景命意﹐綽約體態﹐宛得周防之格。

陸晃﹐嘉禾人。性疏逸﹐不修人事﹐好交尙气﹐每沈湎於酒。亦善丹鸌﹐多畫村野人物。凡酒興情逸﹐遇筆揮灑﹐出於臨時﹐略不預構﹐故妍醜互出﹐或在絕格﹐或入末品。時僞南唐主李琮常聞晃名﹐欲召之﹐會侍者譖之﹐

以謂晃好把酒歌舞﹐無臣子之體。璩由是疏遠之。

山水門第二

荊浩﹐字浩然﹐河南沁水人。業儒﹐博通經史﹐善屬文。偶五季多故﹐遂退藏不仕﹐乃隱於太行之洪谷﹐自號洪穀子﹐常畫山水樹石以自適。時鄴都靑蓮寺沙門大愚嘗乞畫於浩﹐寄詩以達其意﹐曰﹕六幅故牢建﹐知君恣筆蹤。不求千澗水﹐止要兩株松。樹下畱盤石﹐天邊縱遠峯。近巖幽濕處﹐惟藉墨煙濃。後浩亦畫山水圖以貽大愚﹐仍以詩答之曰﹕恣意縱橫掃﹐峯巒次第成。筆尖寒樹瘦﹐墨淡野雲輕。巖石噴泉窄﹐山根到水平。禪房時一展﹐兼稱苦空情。浩著山水訣一卷﹐爲友人投進之﹐至今藏之書府。亦嘗於京師雙林院畫寶隨落伽山觀自在菩薩一壁。予嘗於供奉李公第觀浩山水一軸﹐𨿽前輩未易過也。門生關仝最知名。

關仝﹐不知何許人。初師荊浩學山水。仝刻意力學﹐寢食都廢﹐意欲逾浩﹐後俗諺曰關家山水。時四方輻湊﹐爭求筆迹﹐其山中人物﹐惟求安定胡翼添畫耳。且仝之畫也﹐坐突巍峯﹐下瞰窮谷﹐卓爾峭拔者﹐仝能一筆而成。其疏擢之狀﹐突如湧出﹐而又峯巖蒼翠﹐林麓土石﹐加以地理平遠﹐磴道邈絕﹐橋彳勺村堡﹐杳漠皆備﹐故當時推尙之。

走獸門第三

胡瑯﹐山後契丹人。或云﹕瑯本愼州烏索固部落人。善畫番馬﹐骨格體狀﹐富於精神。其於穹廬部族﹐帳幕旗旆﹐弧矢鞍韉﹐或隨水艸放牧﹐或在馳逐弋獵﹐而又胡天慘冽﹐沙磧平遠﹐能曲盡塞外不毛之景趣﹐信當時之神巧﹐絕代之精技與』。故人至於今稱之。予觀瑯之畫﹐凡握筆落墨﹐細入毫芒﹐而器度精神﹐富有筋骨。然纖微精致﹐未有如瑯之比者也。

東丹王贊華﹐契丹大姓﹐乃耶律徳光之外戚﹐善畫馬之權奇者。梁唐及晉初﹐凡北邊防戍及榷易商人常得贊華之畫﹐工甚精致﹐至京師﹐人多以金帛質之。予於贊善大夫趙公第見贊華畫馬﹐骨法勁快﹐不良不駑﹐自得窮荒步驟之態。其所短者﹐設色粗略﹐人物短小﹐此其失也。

花竹翎毛門第四

鍾隱﹐字晦叔﹐天臺人。少淸悟﹐不嬰俗事﹐好肥遁自處。嘗卜居閒曠﹐結茅室以養恬和之气。亦好畫花竹禽鳥以自娛﹐凡舉筆寫像﹐必致精絕﹐時無倫擬者。尢喜畫鷂子﹑白頭翁﹑鶚鳥﹑班鳩﹐皆有生態。尢長艸棘樹木。其畫在江南者﹐悉爲南唐李煜所有﹐親筆題署及以僞璽印之。升元中﹐齊安張校尉得隱畫鶚子鳥二軸﹐張之賓次。時金昌宗題詩曰﹕爲厭翻翔下葦叢﹐戢翰側腦思何窮。侍童莫便褰簾過﹐只恐驚飛入碧空。其爲人珍賞之多此類。

門生郭權輝﹐亦有能名。

郭權輝﹐北海營丘人﹐俗呼郭將軍。世爲山東右姓。初師天臺鍾隱﹐攻畫飛走像。權輝亦常於別墅特構一第止畜鳥等。權輝每澄思滌慮﹐縱玩於其間。故凡舉意肆筆﹐率得其眞。予嘗於武宗元及富商髙氏第見權輝畫架上鷂子二軸﹐精妙入神﹐故今之人呼爲郭將軍鷂子。又善布野景艸木﹐爲今昔所貴。

施燐﹐字仲寶﹐京兆藍田人。善畫生竹﹐爲當時絕技。予嘗觀燐畫十幅竹圖﹐凡老根薄石﹐筍枝附籜﹐扶疏交映﹐靑翠滿庭﹐宛得三湘髙秋之野色。故後周起居郎韋重過畱題曰﹕枯籜危根繳石頭﹐千竿交映近淸流。堪珍仲寶窮幽筆﹐畱得荊湘一片秋。

丁謙﹐晉陵義興人。始師蕭說雜畫﹐後專寫生竹﹐時號第一。予嘗覽謙畫倒崖及病竹﹐筆法快利﹐根瘦枝縮﹐誠得危掛雕瘁之狀。可列能品。

屋木門第五

衛賢﹐京兆人。仕南唐爲內供奉。初師尹繼昭﹐後刻苦不倦﹐執學吳生。長於樓觀殿宇﹐盤車水磨﹐於時見稱。予嘗於富商髙氏家觀賢畫盤車水磨圖﹐及故大丞相文懿張公第有春江釣叟圖﹐上有南唐李煜金錯書漁父詞二首。其一曰﹕閬苑有情千里雪﹐桃李無言一隊春。一壺酒﹐一竿身﹐快活如儂有幾人。其二曰﹕一棹春風一葉舟﹐一輪繭縷一輕鉤。花滿渚﹐酒盈甌﹐萬頃波中得自由。

何遇﹐河南長水人。善畫宮室池閣。竊慕衛賢筆法﹐

故聲華大振。尢善山水樹石﹐爲當時所稱。其間人物則假手於人。可列能品。

塑作門第六

楊惠之﹐不知何處人。唐開元中﹐與吳道子同師張僧繇筆迹﹐號爲畫友﹐巧藝並著﹐而道子聲光獨顯。惠之遂都焚筆硯﹐毅然發憤﹐專肆塑作﹐能奪僧繇畫相﹐乃與道子爭衡。時人語曰﹕道子畫﹐惠之塑﹐奪得僧繇神筆路。其爲人稱嘆也如此。惠之嘗於京兆府長樂鄕北太華觀塑玉皇尊像﹐及汴州安業寺口王院大殿內佛像﹐睿宗延和元年七月二十七攺爲大相國寺。及枝條千佛東經藏院殿後三門二神當殿維摩居士像﹐又於河南府廣愛寺三門上五百羅漢﹐及山亭院楞伽山﹐皆惠之塑也。先是惠之將塑楞伽山也﹐乃爲大義淨三藏咒其土﹐故至於今跛行喙息_螺飛蠕動及諸飛禽悉不敢至山所。其精絕殊聖﹐古無倫比。逮唐末廣政中﹐冤句人黃巢賊亂京洛﹐焚燎寺宇幾盡矣﹐惟惠之手迹﹐惜其神妙﹐率不殘毀。故楞伽山亭凡畱題詩板近逾百首﹐竟爲判西京畱守刑部侍郎晁直諒悉劃去之﹐今存者止三百首爾。其一成紀李琪題目﹕善髙天外遠﹐方丈海中遙。自有山神護﹐應無劫火燒。壞文侵古壁﹐飛劍出寒霄。何以蒼蒼色﹐嚴妝十七朝。其二洛陽首座沙門淨顯曰﹕靈異不能棲鳥雀﹐幽奇終不著猿猱。爲經巢踐應無損﹐縱使秦驅也漫勞。珍重昔賢畱像迹﹐陵遷谷變自堅牢。本失二句。且惠之之塑﹐抑合相術﹐故爲今古絕技。惠之嘗於京兆府塑倡優人畱杯亭﹐像成之日﹐惠之亦手裝染之﹐遂於市會中

面墻而置之。京兆人視其背﹐皆曰﹕此畱杯亭也。其神巧多此類。後著塑訣一卷行於世。

劉九郎﹐失其名﹐不知何許人也。嘗於河南府南宮大殿塑三淸大帝尊像及門靑龍白虎及守殿等神﹐稱爲神巧。時廣愛寺東法華院主惠月聞九郎名﹐乃請塑九子母。後工畢﹐聲動天下。惠月乃以五百緡酬之。九郎得之﹐不委謝而去。又於長壽寺大殿中塑臥孩兒一﹐京邑士人無不欽嘆。或人稱曰﹕廣愛寺九子母﹐乃劉君技之絕者也。九郎乃莞爾言曰﹕吾之所塑九子母者三﹐今豳者第一﹐陜郊者第二﹐廣愛者第三﹐焉得謂之絕時人嘆其精致。

王溫﹐不知何處人。善裝鸞彩畫﹐其精功妙技爲古今絕手。先是有唐中宗大和昭孝皇帝神龍二年丙午歲﹐有汴少安業寺沙門惠云唐之汴卅『宣城軍節度﹐卽今京師也。安業寺﹐卽今大相國寺也。往濮陽成寺得彌勒瑞像樣﹐髙一丈八尺。後歸寺鑄成﹐欲於安業安置﹐乃爲本寺僧眾嫉而拒之。惠云乃於安業寺東偏別營建國寺而安之。睿宗興孝皇帝延和初﹐建國寺被毀﹐其像將遷入安業﹐夜有瑞光現。會官吏敷奏﹐尋敕攺建國寺爲大相國寺﹐後賜禦書額﹐乃省安業寺屬焉﹐則今之京師左街大相國寺是也。惠云鑄成金像時﹐爲本寺僧眾嫉其能而不許安置﹐惠云遂以囊篋所有﹐乃資歙州司馬鄭景之第安置。及掘地得碑﹐乃北齊文宣皇帝天保二年辛未歲置建國寺也。時爲采訪使韋嗣立知之﹐仍復命爲建國寺﹐俾惠云主之﹐實嗣立命也。建國寺﹐今藥師院是也﹐延和元年壬申歲﹐王志惜爲汴州采訪使﹐奉詔毀拆治內無額祠廟﹐建國寺尋被毀拆﹐其金像爲安業寺所遷。時其萬夫眾力﹐不能少動﹐而佛面現白毫金相瑞光﹐上燭於天。時王志惜郎中賀蘭務溫﹑錄事焦立功具實聞奏﹐尋準前制﹐攺故建國寺爲大相國寺﹐仍並安業寺而屬焉。至明宗至道皇帝先天元年

卽位﹐乃尊睿宗爲太上星﹐是年十月二十五太上星乃手書大相國寺額賜焉﹐今大相國寺是也。今寺額乃本朝太宗皇帝禦書也。寺之大殿彌勒瑞像則惠云所鑄者也﹐其金像彩畫則溫所裝者也。及觀其金像彩畫聖容﹐能具種種大慈大悲端嚴相好﹐誠得當來下生善現救護之意。又觀頭上肉髻發維琉璃色於身圓光中有千萬億堅束迦寶以奉莊嚴﹐則溫之功不可謂不至矣。識者曰﹕夫裝鸞﹐塑像之羽翼﹐是卽是矣﹐故得預十絕之一。而勒於寺之碑者﹐正謂是也。今大相國寺有十絕碑﹐其略目一﹐大殿金裝聖容金粉﹐面肉色﹐並三門下善神一對﹐匠人王溫具一絕也。

雕木門第七

伎巧夫人嚴氏﹐乃沙門蘊能妹也。形質枯瘁﹐鼻多長毛﹐而性開達明悟﹐恭肅柔和﹐尢好佛陀大教。及善鼓琴﹐亦能雕木。後隨兄蘊能居余杭。嘗得檀香木一段盈赤﹐夫人乃刻作瑞蓮山龕門。雕成細眞珠八花球露重网﹐然後透刀刻成五百羅漢眾相﹐其形相侍從一一互出﹐皆慈覺法相。時郡將給事中馬公聞之﹐乃令健步索而觀之。馬公一見﹐驚其神巧﹐遂露章貢於章聖皇帝。上目之﹐嘉嘆移刻﹐乃賜金帛有差﹐仍命嚴氏爲伎巧夫人。其爲上旌寵也如此。

林泉髙致

郭熙﹐字淳夫﹐溫縣人。官翰林待詔直長。以善畫有名於世。郭思﹐字得之。郭熙之子。元丰五年進士﹐官至徽猷閣待制﹑秦鳳路經略安撫使。《林泉髙致》計山水訓﹑畫意﹑畫訣﹑畫題﹑畫格拾遺五篇﹐前四篇皆郭熙之詞﹐而郭思爲之注﹐畫格拾遺則爲郭思記其父生平畫迹。郭思又有《畫記》一篇﹐其父在神宗時寵遇之事。《四庫全書》並入《林泉髙致》﹐今不錄。

林泉髙致

﹝宋﹞郭熙郭思

序

語曰﹕志於道﹐據於徳﹐依於仁﹐遊於藝。謂禮﹑樂﹑射﹑禦﹑書﹑數。書﹐畫之流也。易之山墳﹑气墳﹑形墳出於三气﹐山如山﹐气如气﹐形如形﹐皆畫之椎輪。黃帝制衣裳﹐有章數或繪﹐皆畫本也。故舜十二章﹐山龍華虫﹐日觀古人像。爾雅曰﹕畫﹐象也。言象之所以爲畫爾。易卦說觀象﹐系辭謂此語繪事後素。周禮﹕繪畫之事後素功。畫之本甚大且遠。自古說伏羲畫八卦﹐讀爲今汝畫之畫﹐畫文訓爲止﹐不知畫八卦爲何等義。故畫當爲畫﹐但今畫出於後世﹐其實止用畫字爾。又今之古文篆籀禽魚﹐皆有象形之體﹐卽象形畫之法也。思砂﹜』角時侍先子遊泉石﹐每落筆必曰﹕畫山水有法﹐豈得艸艸。思聞一說﹐旋卽筆記。今收拾纂集殆數十百條﹐不敢失墜﹐用貽同好。

噫﹐先子少從道家之學﹐吐故納新﹐本遊方外。家世無畫學﹐蓋天性得之﹐遂遊藝於此以成名。然於潛徳懿行﹑孝友仁施爲深﹐則遊焉息焉﹐此志子孫當曉之也。

山水訓

君子之所以愛夫山水者﹐其旨安在﹖丘園﹐養素所常處也﹔泉石﹐嘯傲所常樂也﹔漁樵﹐隱逸所常適也﹔猿鶴﹐飛鳴所常親也。塵囂韁鎖﹐此人情所常厭也。煙霞仙聖﹐此人情所常願而不得見也。直以太平盛日﹐君親之心兩隆﹐苟潔一身出處﹐節義斯系﹐豈仁人髙蹈遠引﹐爲離世絕俗之行﹐而必與箕穎埒素黃綺同芳哉﹗白駒之詩﹐紫芝之詠﹐皆不得已而長往者也。然則林泉之志﹐煙霞之侶﹐夢寐在焉﹐耳目斷絕﹐今得妙手郁然出之﹐不下堂筵﹐坐窮泉壑﹐猿聲鳥啼依約在耳﹐山光水色氵晃漾奪目﹐此豈不快人意﹐實獲我心哉﹐此世之所以貴夫畫山之本意也。不此之主而輕心臨之﹐豈不蕪雜神觀﹐混濁淸風也哉﹗畫山水有體﹐鋪舒爲宏圖而無餘﹐消縮爲小景而不少。看山水亦有體﹐以林泉之心臨之則價髙﹐以驕侈之目臨之則價低。

山水﹐大物也。人之看者﹐須遠而觀之﹐方見得一障山川之形勢气象。若士女人物﹐小小之筆﹐卽掌中幾上﹐一展便見﹐一覽便盡﹐此皆畫之法也。

世之篤論﹐謂山水有可行者﹐有可望者﹐有可遊者﹐有可居者。畫凡至此﹐皆入妙品。但可行可望不如可居

可遊之爲得﹐何者﹖觀今山川﹐地占數百里﹐可遊可居之處十無三四﹐而必取可居可遊之品。君子之所以渴慕林泉者﹐正謂此佳處故也。故畫者當以此意造﹐而鑑者又當以此意窮之﹐此之謂不失其本意。

畫亦有相法﹐李成子孫昌盛﹐其山腳地面皆渾厚闊大﹐上秀而下丰﹐合有後之相也﹐非特謂相兼﹐理當如此故也。

人之學畫﹐無異學書﹐今取鐘﹑王﹑虞﹑柳﹐久必入其仿佛。至於大人達士﹐不局於一家﹐必兼收並覽﹐廣議博考﹐以使我自成一家﹐然後爲得。今齊魯之士惟摹營丘﹐關陜之士惟摹範寬﹐一己之學﹐猶爲蹈襲﹐況齊魯關陜﹐輻員數千里﹐州州縣縣﹐人人作之哉﹗專門之學﹐自古爲病﹐正謂出於一律﹐而不肯聽者﹐不可罪不聽之人﹐迨由陳迹﹐人之耳目喜新厭故﹐天下之同情也﹐故予以爲大人達士不局於一家者﹐此也。

柳子厚善論爲文﹐余以爲不止於文。萬事有訣﹐盡當如是﹐況於畫乎﹗何以言之﹖凡一景之畫﹐不以大小多少﹐必須注精以一之。不精則神不專﹐必神與俱成之。神不與俱成則精不明﹔必嚴重以肅之﹐不嚴則思不深﹔必恪勤以周之﹐不恪則景不完。故積惰气而彊之者﹐其迹軟懦而不決﹐此不注精之病也﹔積昏气而汨之者﹐其狀黯猥而不爽﹐此神不與俱成之獘也。以輕心挑之者﹐其形略而不圓﹐此不嚴重之獘也﹔以慢心忽之者﹐其體疏率而不齊﹐此不恪勤之獘也。故不決則失分解法﹐不爽則失瀟灑法﹐不圓則失體裁法﹐不齊則失緊慢法﹐此最作者之大病出﹐然可與明者道。

思平昔見先子作一二圖﹐有一時委下不顧﹐動經一二十日不向﹐再三體之﹐是意不欲。意不欲者﹐豈非所謂惰气者乎﹗又每乘興得意而作﹐則萬事俱忘﹐及事汨志撓﹐外物有一則亦委而不顧。委而不顧者﹐豈非所謂昏气者乎﹗凡落筆之日﹐必明窗淨幾﹐焚香左右﹐精筆妙墨﹐盥手滌硯﹐如見大賓﹐必神閒意定﹐然後爲之﹐豈非所謂不敢以輕心挑之者乎﹗已營之又徹之﹐已增之又潤之﹐一之可矣又再之﹐再之可矣又復之﹐每一圖必重復終始﹐如戒嚴敵然後畢﹐此豈非所謂不敢以慢心忽之者乎﹗所謂天下之事﹐不論大小﹐例須如此﹐而後有成。先子向思每丁寧委曲﹐論及於此﹐豈非教思終身奉之以爲進修之道耶﹗

學畫花者﹐以一株花置深坑中﹐臨其上而瞰之﹐則花之四面得矣。學畫竹者﹐取一枝竹﹐因月夜照其影於素壁之上﹐則竹之眞形出矣。學畫山水者何以異此﹖蓋身卽山川而取之﹐則山水之意度見矣。眞山水之川谷遠望之以取其勢﹐近看之以取其質。眞山水之雲气四時不同﹕春融﹐夏蓊郁﹐秋疏薄﹐冬黯淡。畫見其大象而不爲斬刻之形﹐則雲气之態度活矣。眞山水之煙嵐四時不同﹐春山淡冶而如笑﹐夏山蒼翠而如滴﹐秋山明淨如妝﹐冬山慘淡而如睡。畫見其大意而不爲刻畫之迹﹐則煙嵐之景象正矣。眞山水之風雨遠望可得﹐而近者玩習不能究錯縱起止之勢﹐眞山水之陰晴遠望可盡﹐而近者拘狹不能得明晦隱見之迹。山之人物以標道路﹐山之樓觀以標勝

槪﹐山之林木映蔽以分遠近﹐山之溪谷斷續以分淺深。水之津渡橋梁以足人事﹐水之漁艇釣竿以足人意﹐大山堂堂爲眾山之主﹐所以分布以次岡阜林壑爲遠近大小之宗主也。其象若大君赫然當陽而百辟奔走朝會﹐無偃蹇背卻之勢也。長松亭亭爲眾木之表﹐所以分布以次藤蘿艸木爲振契依附之師帥也﹐其勢若君子軒然得時﹐而眾小人爲之役使。無憑陵愁挫之態也。山近看如此﹐遠數里看又如此﹐遠十數里看又如此﹐每遠每異﹐所謂「山形步步移」也。山正面如此﹐側面又如此﹐背面又如此﹐每看每異﹐所謂「山形面面看」也。如此是一山而兼數十百山之形狀﹐可得不悉乎﹗山春夏看如此﹐秋冬看又如此﹐所謂「四時之景不同」也。山朝看如此﹐暮看又如此﹐陰睛看又如此﹐所謂「朝暮之變態不同」也。如此是一山而兼數十百山之意態﹐可得不究乎﹗春山煙雲連綿人欣欣﹐夏山嘉木繁陰人坦坦﹐秋山明淨搖落人肅肅﹐冬山昏霾翳塞人寂寂。看此畫令人生此意﹐如眞在此山中﹐此畫之景外意也。見靑煙白道而思行﹐見平川落照而思望﹐見幽人山而思居﹐見巖扃泉石而思遊。看此畫令人起此心﹐如將眞卽其處﹐此畫之意外妙也。

東南之山多奇秀﹐天地非爲東南私也。東南之地極下﹐水潦之所歸﹐以漱濯開露之所出﹐故其地薄﹐其水淺﹐其山多奇峯峭壁﹐而斗出霄漢之外﹐瀑布千丈飛落於霞云之表。如華山垂澑﹐非不千丈也﹐如華山者鮮爾﹐縱有渾厚者﹐亦多出地上﹐而非出地中也。

西北之山多渾厚﹐天地非爲西北偏也。西北之地極髙﹐水源之所出﹐以岡隴擁腫之所埋﹐故其地厚﹐其水深﹐

其山多堆阜盤礡而連延不斷於千里之外。介丘有頂而迆邐拔萃於四逵之野。如嵩山少室﹐非不拔也﹐如嵩少類者鮮爾﹐縱有峭拔者﹐亦多出地中而非地上也。

嵩山多好溪﹐華山多好峯﹐衡山多好別岫﹐常山多好列岫﹐泰山特好主峯﹐天臺﹑武夷﹑廬﹑霍﹑雁蕩﹑岷峨﹑巫峽﹑天壇﹑王屋﹑林廬﹑武當﹐皆天下名山巨鎭﹐天地寶藏所出﹐仙聖窟宅所隱﹐奇崛神秀莫可窮﹐其要妙欲奪其造化﹐則莫神於好﹐莫精於勤﹐莫大於飽遊飫看﹐歷歷羅列於胸中﹐而目不見絹素﹐手不知筆墨﹐磊磊落落﹐杳杳漠漠﹐莫非吾畫﹐此懷素夜聞嘉陵江水聲而艸聖益佳﹐張顚見公孫大娘舞劍器而筆勢益俊者也。今執筆者所養之不擴充﹐所覽之不淳熟﹐所經之不眾多﹐所取之不精粹﹐而得紙拂壁﹐水墨遽下﹐不知何以掇景於煙霞之表﹐發興於溪山之顚哉﹗後主妄語﹐其病可數。何謂所養欲擴充﹖近者畫手有《仁者樂山圖》﹐作一叟支頤於峯畔﹐《智者樂水圖》作一叟側耳於巖前﹐此不擴充之病也。蓋仁者樂山宜如白樂天《艸堂圖》﹐山居之意裕足也。智者樂水宜如王摩詰《輞川圖》﹐水中之樂饒給也。仁智所樂豈只一夫之形狀可見之哉﹗何謂所覽欲淳熟﹖近世畫工﹐畫山則峯不過三五峯﹐畫水則波不過三五波﹐此不淳熟之病也。蓋畫山﹐髙者﹑下者﹑大者﹑小者﹐盎碎向背﹐顚頂朝揖﹐其體渾然相應﹐則山之美意足矣。畫水﹐齊者﹑淚者﹑捲而飛激者﹑引而舒長者﹐其狀宛然自足﹐則水態富贍也。何謂所經之不眾多﹖近世畫手生於吳越者﹐寫東南之聳瘦﹔居咸秦者﹐貌關隴之壯﹔浪學範寬者﹐乏營丘之秀﹔媚師王維者﹐缺關仝之風骨。凡此之類﹐咎在於所經之不眾多也。何謂所取之不精粹﹖千里之山不能盡奇﹐萬里之水豈能盡秀。太行枕華夏而面目者﹐林慮泰山占齊魯而勝絕者﹐龍巖一槪畫之﹐版圖何異﹖凡此之類﹐咎在於所取之不精

粹也。故專於坡陀失之粗﹐專於幽閒失之薄﹐專於人物失之俗﹐專於樓觀失之冗﹐專於石則骨露﹐專於土則肉多。筆迹不混成謂之疏﹐疏則無眞意﹔墨色不滋潤謂之枯﹐枯則無生意。水潺氵爰則謂之死水﹐云不自在則謂之凍雲﹐山無明晦則謂之無日影﹐山無隱見則謂之無煙靄。今山日到處明﹐日不到處晦﹐山因日影之常形也。明晦不分焉﹐故曰無日影。今山煙靄到意隱﹐煙靄不到處見﹐山因煙靄之常態也。隱見不分焉﹐故日無煙靄。

山﹐大物也﹐其形欲聳撥﹐欲偃蹇﹐欲軒豁﹐欲箕踞﹐欲盤礡﹐欲渾厚﹐欲雄豪﹐欲精神﹐欲嚴重﹐欲顧盼﹐欲朝揖﹐欲上有蓋﹐欲下有乘﹐欲前有據﹐欲後有倚﹐欲下瞰而若臨觀﹐欲下游而若指麾﹐此山之大體也。

水﹐活物也﹐其形欲深靜﹐欲柔滑﹐欲汪洋﹐欲回環﹐欲肥膩﹐欲噴薄﹐欲激射﹐欲多泉﹐欲遠流﹐欲瀑布插天﹐欲濺撲入地﹐欲漁釣怡怡﹐欲艸木欣欣﹐欲挾煙雲而秀媚﹐欲照溪谷而光輝﹐此水之活體也。

山以水爲血脈﹐以艸木爲毛髮﹐以煙雲爲神彩﹐故山得水而活﹐得艸木而華﹐得煙雲而秀媚。水以山爲面﹐以亭榭爲眉目﹐以漁釣爲精神﹐故水得山而媚﹐得亭榭而明快﹐得漁釣而曠落﹐此山水之布置也。

山有髙有下﹐髙者血脈在下﹐其肩股開張﹐基腳壯厚﹐巒岫岡勢培擁相勾連﹐映帶不絕﹐此髙山也。故如是髙山謂之不孤﹐謂之不什。下者血脈在上﹐其顚半落﹐項領相

攀﹐根基龐大﹐堆阜臃腫﹐直下深插﹐莫測其淺深﹐此淺山也。故如是淺山謂之不薄﹐謂之不泄。髙山而孤﹐體幹有什之理﹐淺山而薄﹐神气有泄之理﹐此山水之體裁也。

石者﹐天地之骨也﹐骨貴堅深而不淺露。水者﹐天地之血也﹐血貴周流而不凝滯。

山無煙雲如春無花艸。

山無雲則不秀﹐無水則不媚﹐無道路則不活﹐無林木則不生﹐無深遠則淺﹐無平遠則近﹐無髙遠則下。

山有三遠﹕自山下而仰山顚﹐謂之髙遠﹔自山前而窺山後﹐謂之深遠﹔自近山而望遠山﹐謂之平遠。髙遠之色淸明﹐深遠之色重晦﹔平遠之色有明有晦﹔髙遠之勢突兀﹐深遠之意重疊﹐平遠之意沖融而縹縹緲緲。其人物之在三遠也﹐髙遠者明了﹐深遠者細碎﹐平遠者沖淡。明了者不短﹐細碎者不長﹐沖淡者不大﹐此三遠也。

山有三大﹐山大於木﹐木大於人。山不數十里如木之大﹐則山不大﹔木不數十百如人之大﹐則木不大。木之所以比夫人者﹐先自其葉﹐而人之所以比大木者﹐先自其頭。木葉若干可以敵人之頭﹐人之頭自若干葉而成之﹐則人之大小﹐木之大小﹐山之大小﹐自此而皆中程度﹐此三大也。

山欲髙﹐盡出之則不髙﹐煙霞鎖其腰則髙矣。水欲遠﹐盡出之則不遠﹐掩映斷其派則遠矣。蓋山盡出不惟無秀撥之髙﹐兼何異畫碓嘴﹗水盡出不惟無盤折之遠﹐兼何異畫蚯蚓﹗

正面溪山林木盤折﹐委曲鋪設﹐其景而來不厭其詳﹐所以足人目之近尋也。傍邊平遠﹐嶠嶺重疊﹐鉤連縹緲而去﹐不厭其遠﹐所以極人目之曠望也。遠山無皴﹐遠水無

波﹐遠人無目。非無也﹐如無耳。

畫意

世人止知吾落筆作畫﹐卻不知畫非易事。莊子說畫史「解衣盤礡」﹐此眞得畫家之法。人須養得胸中寬快﹐意思悅適﹐如所謂易直子諒﹐油然之心生﹐則人之笑啼情狀﹐物之尖斜偃側﹐自然布列於心中﹐不覺見之於筆下。晉人顧愷之必構層樓以爲畫所﹐此眞古之達士﹗不然﹐則志意已抑鬱沈滯﹐局在一曲﹐如何得寫貌物情﹐攄發人思哉﹗假如工人斫琴得嶧陽孤桐﹐巧手妙意洞然於中﹐則朴材在地﹐枝葉未披﹐而雷氏成琴﹐曉然已在於目。其意煩悖體﹐拙魯悶嘿之人﹐見銛鑿利刀﹐不知下手之處﹐焉得焦尾五聲揚音於淸風流水哉﹗更如前人言「詩是無形畫﹐畫是有形詩」﹐哲人多談此言﹐吾人所師。余因暇日閱晉唐古今詩什﹐其中佳句有道盡人腹中之事﹐有裝出目前之景﹐然不因靜居燕坐﹐明窗淨幾﹐一炷鑪香﹐萬慮消沈﹐則佳句好意亦看不出﹐幽情美趣亦想不成﹐卽畫之主意亦豈易﹗及乎境界已熟﹐心手已應﹐方始縱橫中度﹐左右逢原。世人將就率意﹐觸情艸艸便得﹐思因記先子嘗所誦道古人淸篇秀句﹐有發於佳思而可畫者﹐並思亦嘗旁搜廣引﹐先子謂爲可用者﹐咸錄之於下﹕

女兒山頭春雪消﹐路傍仙杏發柔條。心期欲去知何日﹐惆望回車下野橋。──羊士諤《望女兒山》

獨訪山家歇還涉﹐茅屋斜連隔松葉。主人聞語未開門﹐繞籬野菜飛黃蝶。──長孫左輔《尋山家》

南遊兄弟幾時還﹐知在三湘五嶺間﹐獨立衡門秋水

闊﹐寒鴉飛去日沈山。──竇鞏

釣罷孤舟系葦梢﹐酒開新甕﹤魚乍﹥開包。自從江浙爲漁父﹐二十餘年手不叉。──無名氏

捨南捨北皆春水﹐但見羣鷗日日來。渡水蹇驢只耳直﹐避風羸僕一肩髙。──盧雪詩

行到水窮處﹐坐看雲起時。──王摩詰

六月杖藜來石路﹐午陰多處聽潺氵爰。──王介甫

數聲離岸擄﹐幾點別州山。──魏野

遠水兼天淨﹐孤城隱霧深。──老杜

犬眠花影地﹐牛牧雨聲陂。──李后村

密竹滴殘雨﹐髙峯畱夕陽。──夏疾叔簡

天遙來雁小﹐江闊去帆孤。──姚合

雪意未成云著地﹐秋聲不斷雁連天。──錢惟演

春潮帶雨晚來急﹐野渡無人舟自橫。──韋應物

相看臨遠水﹐獨自坐孤舟。──鄭谷

畫訣

凡經營下筆﹐必合天地。何謂天地﹖謂如一尺半幅之上﹐上畱天之位﹐下畱地之位﹐中間方立意定景。見世之初學﹐據案把筆下去﹐率爾立意﹐觸情塗抹﹐滿幅看之﹐塡塞人目﹐已令人意不快﹐那得取賞於瀟灑﹐見情於髙大哉﹗

山水先理會大山﹐名爲主峯。主峯已定﹐方作以次﹐近者﹑遠者﹑小者﹑大者﹐以其一境主之於此﹐故曰主峯﹐如君臣上下也。

林石先理會大松﹐名爲宗老。宗老意定﹐方作以次﹐雜窠﹑小卉﹑女蘿﹑碎石﹐以其一山表之於此﹐故曰宗老﹐如君子小人也。

山有戴土﹐山有戴石。土山戴石﹐林木瘦聳﹔石山戴土﹐林木肥茂。木有在山﹐木有在水。在山者﹐土厚之處有千尺之松﹔在水者﹐土薄處有數尺之檗。水有流水﹐石有

盤石﹔水有瀑布﹐石有怪石。瀑布練飛於林木表﹐怪石虎蹲於路隅。雨有欲雨﹐雪有欲雪﹔雨有大雨﹐雪有大雪﹔雨有雨霽﹐雪有雪霽﹔風有急風﹐云有歸云﹔風有大風﹐云有輕雲。大風有吹沙走石之勢﹐輕雲有薄羅引素之容。店捨依溪不依水沖﹐依溪以近水﹐不依水沖以爲害。或有依水沖者﹐水𨿽衝之﹐必無水害處也。村落依陸不依山﹐依陸以便耕﹐不依山以爲耕遠。或有依山者﹐山之間必有可耕處也。

大松大石必畫於大岸大波之上﹐不可作於淺灘平渚之邊。

一種使筆不可反爲筆使﹐一種用墨不可反爲墨用。筆與墨﹐人之淺近事﹐二物且不知所以操縱﹐又焉得成絕妙也哉﹗此亦非難﹐近取諸書法﹐正與此類也。故說者謂王右軍喜鵝﹐意在取其轉項。如人之執筆轉腕以結字﹐此正與論畫用筆同。故世之人多謂善書者往往善畫﹐蓋由其轉腕用筆之不滯也。或曰墨之用何如﹖答曰﹕用焦墨﹐用宿墨﹐用退墨﹐用埃墨﹐不一而足﹐不一而得。﹝詳見下文﹞

硯用石﹐用瓦﹐用盆﹐用甕﹐片墨用精墨而已﹐不必用東川與西山﹐筆用尖者﹑圓者﹑粗者﹑細者﹑如鍼者﹑如刷者。運墨有時而用淡墨﹐有時而用濃墨﹐有時而用焦墨﹐有時而用宿墨﹐有時而用退墨﹐有時而用廚中埃墨﹐有時而取靑黛雜墨水而用之。用淡墨六七加而成深﹐卽墨色滋潤而不枯燥。用濃墨﹑焦墨欲特然取其限界﹐非濃與焦則松林石角不了然﹐故爾了然﹐然後用靑墨水重疊過之﹐卽墨色分明﹐常如霧露中出也。淡墨重疊旋旋而取之﹐謂

之幹淡。以銳筆橫臥惹惹而取之謂之皴﹐擦以水墨再三而淋之謂之渲﹐以水墨滚同而澤之謂之刷﹐以筆頭直往而指之謂之扌卒﹐以筆頭特下而指之謂之擢。以筆端而注之謂之點﹐點施於人物﹐亦施於木葉﹐以筆引而去之謂之畫﹐畫施於樓屋﹐亦施於松鍼。雪色用淡濃墨作濃淡﹐但墨之色不一而染就煙色就縑素本色縈拂﹐以淡水而痕之﹐不可見筆墨迹。風色用黃土或埃墨而得之﹐土色用淡墨﹑埃墨而得之。石色用靑黛和墨而淺深取之﹐瀑布用縑素本色﹐但焦墨作其旁以得之。

水色春綠﹑夏碧﹑秋靑﹑冬黑﹐天色春晃﹑夏蒼﹑秋淨﹑冬黯。畫之處所須冬燠夏涼﹐宏堂邃宇﹐畫之志思須百慮﹐不幹神盤意豁。老杜詩所謂「五日畫一水﹐十日畫一石」﹐「能事不受相蹙逼﹐王宰始肯畱眞迹」﹐斯言得之矣﹗

畫題

世說所載戴安道一事﹕安道就陳畱範宣學﹐宣之讀書抄書﹐安道皆學﹔至於安道學畫﹐宣乃以爲無用而不喜。安道於是取南都賦爲宣畫﹐其所賦內前代衣冠宮室人物鳥獸艸木山川﹐莫不畢具﹐而一一有所證據﹐有所徵考。宣躍然從之曰﹕畫之有益如是。然後重畫。然則自帝王名公巨儒相襲而畫者﹐皆有所爲述作也。如今成都周公禮殿﹐有西晉益州刺史張牧畫三皇五帝﹐三代至漢以來君臣賢聖人物燦然滿殿﹐令人識萬世禮樂。故王右軍恨不克見﹐而今爲士大夫之室。則世之俗工下吏﹐務眩細巧﹐又

豈知古人於畫事別有意旨哉﹗

一種畫春夏秋冬各有始終曉暮之類﹐品意物色便當分解﹐況其間各有趣哉﹗其他不消拘四時﹐而經史諸子中故事又各須臨時所宜者爲可﹐謂如春有早春云景﹐早春雨景﹐殘雪早春﹐雪霽早春﹐雨霽早春﹐煙雨早春﹐寒雲欲雨春﹐早春晚景﹐曉日春山﹐春雲欲雨﹐早春煙靄﹐春云出谷﹐滿溪春澑﹐春雨春風作斜風細雨﹐春山明麗﹐春云如白鶴﹐皆春題也。

夏有夏山晴霽﹐夏山雨霽﹐夏山風雨﹐夏山早行﹐夏山林館﹐夏雨山行﹐夏山林木怪石﹐夏山松石平遠﹐夏山雨過﹐濃雲欲雨﹐驟風急雨﹐又曰飄風急雨﹐夏山雨罷雲歸﹐夏雨溪谷濺瀑﹐夏山煙曉﹐夏山煙晚﹐夏日山居﹐夏云多奇峯﹐皆夏題也。

秋有初秋雨過﹐平遠秋霽﹐亦曰秋山雨霽﹐秋風雨霽﹐秋云下隴﹐秋煙出谷﹐秋風欲雨﹐又曰西風欲雨﹐秋風細雨﹐亦曰西風驟雨﹐秋晚煙嵐﹐秋山晚意﹐秋山晚照﹐秋晚平遠﹐遠水澄淸﹐疏林秋晚﹐秋景林石﹐秋景松石﹐平遠秋景﹐皆秋題也。

冬有寒云欲雪﹐冬陰密雪﹐冬陰霰雪﹐翔風飄雪﹐山澗小雪﹐四溪遠雪﹐雪後山家﹐雪中漁捨﹐﹤舟義﹥舟沽酒﹐踏雪遠沽﹐雪溪平遠﹐又曰風雪平遠﹐絕澗松雪﹐松軒醉雪﹐水榭吟風﹐皆冬題也。

曉有春曉﹐秋曉﹐雨曉﹐雪曉﹐煙風曉色﹐秋煙曉色﹐春靄曉色﹐皆曉題也。

晚有春山晚照﹐雨過晚照﹐雪殘晚照﹐疏林晚照﹐平川返照﹐遠水晚照﹐暮山煙靄﹐僧歸溪寺﹐客到晚扉﹐皆

晚題也。

松有雙松﹑三松﹑五松﹑六松﹐怪木﹑古木﹑老木﹐垂岸怪木﹐垂崖古木﹐喬松至一望松﹐皆視壽用靑松﹑長松。

思嘗見先子作連山一望松﹐帶一望不斷之意﹐於一幅上爲之一老人以一手撫面﹐前大松作極引望之意﹐其老人若爲壽星所獻之人云。

石有怪石﹑坡石﹑松石﹐兼雲松者也。林石兼之林木﹐秋江怪石﹐怪石之在秋江也﹐江上蓼花﹐蒹葭之致﹐可以映帶遠近作一二也。

云有雲橫谷口﹐云出巖間﹐白雲出岫﹐輕雲下嶺。

煙有煙橫谷口﹐煙出溪上﹐暮靄平林﹐輕煙引素﹐春山煙嵐﹐秋山煙靄。

水有回溪濺瀑﹐松石濺瀑﹐云嶺飛泉﹐雨中瀑布﹐雪中瀑布﹐煙溪瀑布﹐遠水鳴榔﹐雲溪釣艇。

雜有水村漁捨﹐憑髙觀耨﹐平沙落雁﹐溪橋酒家﹐橋梁樵子﹐皆雜題也。

畫格拾遺

《早春晚煙》﹐驕陽初蒸﹐晨光欲動﹐曉山如翠﹐曉煙交碧﹐乍合乍離﹐或聚或散﹐變態不定﹐飄搖繚繞於叢林溪谷之間﹐曾莫知其涯際也。

《風雨水石》﹐猛風驟發﹐大雨斜傾﹐瀑布飛空﹐湍奔射石﹐噴玉濺玉﹐交相濺亂﹐不知其源流之遠近也。

《古木平林》﹐層巒羣立﹐怪木斜欹﹐影浸寒水﹐根蟠石

岸﹐輪萬狀﹐不可得而名也。﹝右上三圖乃郭熙所畫﹐溫縣宣聖殿三壁畫也﹞

《煙生亂山》﹐生絹六幅﹐皆作平遠﹐亦人之所難。一障亂山﹐幾數百里﹐煙嶂聯綿﹐矮林小宇﹐間見相映﹐看之令人意興無窮。此圖乃平遠之物也。

《朝陽樹梢》﹐縑素橫長六尺許﹐作近山遠山﹐山之前後神宇佛廟﹐津渡橋梁﹐縷分脈剖﹐佳思麗景﹐不可殫言。惟是於濃嵐積翠之間﹐以朱色而淺深之﹐自大山腰橫抹﹐以旁達於向後平遠﹐林麓煙雲縹緲﹐一帶之上﹐朱綠相異﹐色之輕重﹐隱沒相得﹐畫出山中一番曉意﹐可謂奇作也。

《西山走馬圖》﹐先子作衡州時作此以付思。其山作秋意﹐於深山中數人驟馬出谷口﹐內人墜下﹐人馬不大而神气如生﹐先子指之曰﹕躁進者如此。自此而下﹐得一長板橋﹐有皂幘數人﹐乘款段而來者﹐先子指之曰﹕恬退者如此。又於峭壁之隈﹑靑林之蔭﹐半出一野艇。艇中蓬庵﹐庵中酒書帙﹐庵前露頂坦腹一人﹐若仰看白雲﹐俯聽流水﹐冥搜遐想之象。舟側一夫理楫﹐先之指之曰﹕斯則又髙矣。

《一望松》﹐先子以二尺餘小絹﹐作一老人倚松巖前﹐在一大松下﹐自此後作無數松﹐大小相聯﹐轉嶺下澗﹐幾十百松﹐一望不斷。平未嘗如此布署﹐此物爲文潞公壽意﹐取公子子孫孫﹐聯綿公相之義﹐潞公大喜。

圖畫見聞志

郭若虛﹐生平不詳。惟知宋神宗熙寧間曾爲朝官﹐並預接伴北使事。本書上接張彥遠《歷代名畫記》﹐敍自唐末五代至於宋熙寧七年﹐凡一百五六十年間之名師藝士﹐流派本末﹐頗稱賅備。馬端臨稱爲「看畫之綱領」。

提要

《圖畫見聞志》六卷﹐宋郭若虛撰。若虛不知何許人。書中有熙寧辛亥冬﹐被命接勞北使﹐爲輔行語。則嘗爲朝官﹐故得預接伴。陳振孫《書錄解題》云﹐自序在元丰中稱大父司徒公﹐未知何人。郭氏在國初無顯人﹐但有郭承祐耳。然今考史傳﹐並郭承祐亦不載﹐莫之詳也。是書馬端臨《文獻通考》作《名畫見聞志》﹐而《宋史藝文志》﹑鄭樵《通誌略》則所載與今本並同﹐蓋《通考》乃傳寫之誤。若虛以張彥遠《歷代名畫記》絕筆唐末﹐因續爲裒輯﹐自五代至熙寧七年而止﹐分敍論﹑記藝﹑故事拾遺﹑近事四門。鄧椿《畫繼》嘗議其評孫位﹑景朴優劣倒置﹐由未嘗親至蜀中﹐目睹其畫。又謂江南王凝之花鳥﹐潤州僧修範之湖石﹐道士劉貞白之松石梅雀﹐蜀童詳﹑許中正之人物仙佛﹐邱仁慶之花﹐王延嗣之鬼神﹐皆熙寧以前名筆﹐而遺略不載。然一人之耳目﹐豈能徧觀海內之丹靑﹖若虛以見聞立名﹐則遺略原所不諱。況就其所載論之﹐一百五六十年之中﹐名人藝士﹐流派本末﹐頗稱賅備﹐實視劉道醇《畫評》爲詳﹐未可以偶漏數人﹐遽見嗤點。其論制作之理﹐亦能深得畫旨﹐故馬端臨以爲看畫之綱領﹐亦未可以一語失當爲玷也。

序

余大父司徒公﹐𨿽貴仕﹐而喜廉退恬養。自公之暇﹐惟以詩書琴畫爲適。時與丁晉公﹑馬正惠蓄畫均﹐故畫府稱富焉。先君少列﹐躬蹈懿節﹐鑑別精明﹐珍藏罔墜﹐欲養不逮﹐臨言感咽。後因諸族人間取分玩﹐緘滕罕嚴﹐日居月諸﹐漸成淪棄。賤子𨿽甚不肖﹐然於二世之好﹐敢不欽藏。嗟乎﹗逮至弱年﹐流散無幾。近歲方購尋遺失﹐或於親戚間以他玩交酬﹐凡得十餘卷﹐皆傳世之寶。每宴坐虛庭﹐髙懸素壁﹐終日幽對﹐愉愉然不知天地之大﹑萬物之繁﹔況乎驚寵辱於勢利之場﹐料得喪於奔馳之域者哉﹗復遇朋遊覯止﹐亦出名蹤柬論﹐得以資深銓較﹐由之廣博。𨿽不與戴﹑謝並生﹐愚竊慕焉。又好與當世名士甄明體法﹐講練精微﹐益所見聞﹐當從實錄。昔唐張彥遠字愛賓嘗著《歷代名畫記》﹐其

間自黃帝時史皇而下總括畫人姓名﹐絕筆於永昌元年。厥後撰集者率多相亂﹐事旣重疊﹐文亦繁衍。今考諸傳記﹐參較得失﹐續自永昌元年﹐後歷五季﹐通至本朝熙寧七年﹐名人藝士﹐編而次之。其有畫迹尙晦於時﹑聲聞未喧於眾者﹐更竢將來。亦嘗覽諸家畫記﹐多陳品第。今之作者﹐各有所長﹔或少也嫩而老也壯﹐或始也勤而終也怠。今則不復定品﹐惟筆其可紀之能﹑可談之事﹐曁諸家畫說。略而未至者﹐繼以傳記中述畫故事﹐並本朝事迹﹐采摭編次﹐釐爲六卷﹐目之曰《圖畫見聞志》。後之博雅君子﹐或加點竄﹐將可取於萬一。郭若虛序。

總目

第一卷

敍論

總一十六事

第二卷

紀藝上

唐末二十七人

五代九十一人

第三卷

紀藝中

仁宗禦畫

王公士夫一十三人

髙尙二人

人物四十六人

傳寫七人

第四卷

紀藝下

此卷盡九十八人

山水門二十四人

花鳥門三十九人

雜畫門三十五人

第五卷

故事拾遺

唐朝

朱梁

王蜀

總二十七事

第六卷

近事

皇朝

孟蜀

大遼

髙麗

總三十二事

卷一

敍論

敍諸家文字

敍國朝求訪

敍自古規鑑

敍國朝求訪

敍圖畫名意

敍制作楷模

論衣冠異制

論气韻非師

論用筆得失

論曹吳體法

論吳生設色

論婦人形相

論收藏聖像

論三家山水

論黃徐體異

論畫龍體法

論古今優劣

敍諸家文字

自古及近代紀評畫筆﹐文字非一﹐難悉具載﹐聊以其所見聞﹐篇目次之。凡三十家。

《名畫集》南齊髙帝撰

《古畫品錄》謝赫撰《裝馬譜》毛惠遠撰

《昭公錄》梁武帝撰

《僧繇錄》亡名氏《畫說文》亡名氏

《述畫記》後魏孫暢之撰

《續畫品錄》陳姚最撰《後畫品錄》唐沙門彥悰撰

《畫斷》張懷瓘撰

《名畫獵精錄》亡名氏《後畫品錄》李嗣眞撰

《雜色駿騎錄》韓幹撰

《繪境》張璪撰《畫評》顧況撰

《續畫評》劉整撰

《公私畫錄》裴孝源撰《畫拾遺錄》竇蒙撰

《畫山水錄》吳恬撰。一名玢。

《唐朝名畫錄》朱景玄撰《歷代名畫記》張彥遠撰

《畫山水訣》荊浩撰。一名洪穀子。

《梁朝畫目》亡名氏《廣畫新集》蜀沙門仁顯撰

《益州畫錄》辛顯撰

《江南畫錄》亡名氏《江南畫錄拾遺》徐鉉撰

《廣梁朝畫目》皇朝胡嶠撰

《總畫集》黃休復撰《本朝畫評》劉道醇纂﹐符嘉應撰。

敍國朝求訪

畫之源流﹐諸家備載。爰自唐季兵難﹐五朝亂離﹐圖畫之好﹐乍存乍失。逮我宋上符天命﹐下順人心﹐肇建皇基﹐肅淸六合。沃野謳歌之際﹐復見堯風﹔坐客閒宴之餘﹐兼窮繪事。太宗皇帝﹐欽明浚哲﹐富藝多才。時方諸僞歸眞﹐四荒重譯﹐萬機丰暇﹐屢購珍奇。太平興國間﹐詔天下郡縣搜訪前哲墨迹圖畫。先是荊湖轉運使得漢張芝艸書﹑唐韓幹馬二本以獻之﹐韶州得張九齡畫像並文集九卷表進。後之繼者﹐難可勝紀。又勑待詔髙文進﹑黃居寀﹐搜訪民間圖畫。端拱元年﹐以崇文院之中堂置祕閣﹐命吏部侍郎李至兼祕書監﹐點檢供禦圖書。選三館正本書萬卷﹐實之祕監以進禦。退余藏於閣內﹐又從中降圖畫並前賢墨迹數千軸以藏之。淳化中閣成﹐上飛白書額﹐親幸﹐召近臣縱觀圖籍﹐賜宴。又以供奉僧元靄所寫禦容二軸﹐藏於閣。又有天章﹑龍圖﹑寶文三閣。後苑有圖書庫﹐皆藏貯圖書之府。祕閣每歲因暑伏曝﹐近侍曁館閣諸公張筵縱觀。圖典之盛﹐無替天祿﹑石渠﹑妙楷﹑寶迹矣。

敍自古規鑑

《易》稱「聖人有以見天下之賾﹐而擬諸其形容﹐象其物宜﹐是故謂之象。」又曰「象也者。像此者也。」嘗考前賢畫論﹐首稱像人﹐不獨神气骨法衣紋向背爲難。蓋古人必以聖賢形像﹑往昔事實﹐含毫命素。制爲圖畫者﹐要在指鑑

賢愚﹐發明治亂。故魯殿紀興廢之事﹐麟閣會勛業之臣﹐迹曠代之幽潛﹐托無窮之炳煥。昔漢孝武帝欲以鉤弋趙婕妤少子爲嗣﹐命大臣輔之。惟霍光任重大﹐可屬社稷。乃使黃門畫者畫《周公負成王朝諸侯》以賜光。孝成帝遊於後庭﹐欲以班婕妤同輦載。婕妤辭曰「觀古圖畫﹐聖賢之君﹐皆有名臣在側。三代末主﹐乃有嬖幸。今欲同輦﹐得無近似之乎﹖」上善其言而止。太后聞之喜曰「古有樊姬﹐今有班婕妤。」又嘗設宴飲之會﹐趙﹑李諸侍中皆引滿舉白﹐談笑大噱。時乘輿幄坐﹐張畫屏風﹐畫紂醉踞妲己作長夜之樂。上因顧指畫問班伯曰「紂爲無道﹐至於是乎﹖」伯曰「《書》云『乃用婦人之言』﹐何有踞肆於朝﹖所謂眾惡歸之﹐不如是之甚者也。」上曰「苟不若此﹐此圖何戒﹖」伯曰「沈湎於酒﹐微子所以告去也﹔式號式謼﹐大雅所以流連也。謂書淫亂之戒﹐其原在於酒。」上喟然嘆曰「久不見班生﹐今日復聞讜言。」後漢光武明徳馬皇后﹐美於色﹐厚於徳﹐帝用嘉之。嘗從觀畫虞舜﹐見娥皇女英。帝指之戲後曰「恨不得如此爲妃。」又前見陶唐之像﹐後指堯曰「嗟乎﹐羣臣百僚恨不得爲君如是﹗」帝顧而笑。唐徳宗詔曰「貞元己巳歲秋九月﹐我行西宮﹐瞻閎閣崇構﹐見老臣遺像﹐顒然肅然﹐和敬在色。想雲龍之葉應﹐感致業之艱難﹐覩往思今﹐取類非遠。」文宗大和二年﹐自撰集《尙書》中君臣事迹﹐命畫工圖於太液亭﹐朝夕觀覽焉。漢文翁學堂﹐在益州大城內﹐昔經頹廢。後漢蜀郡太守髙朕復繕立﹐乃圖書古人聖賢之像﹑及禮器瑞物於壁。唐韋機爲檀州刺史﹐以邊人僻陋﹐不知文儒之貴﹐修學館畫孔子七十二弟子﹑漢晉名儒像﹐自爲贊﹐惇勸生徒。繇玆大化﹐夫如是。豈非文未盡經緯﹐而書不能形容﹐

然後繼之於畫也。所謂與六籍同功﹐四時並運。亦宜哉﹗

敍圖畫名意

古之祕畫珍圖﹐名隨意立。典範則有《春秋》《毛詩》《論語》《孝經》《爾雅》等圖﹐上古之畫﹐多遺其姓。其次後漢蔡邕有《講學圖》﹐梁張僧繇有《孔子問禮圖》﹐隋鄭法士有《明堂朝會圖》﹐唐閻立徳有《封禪圖》﹐尹繼昭有《雪宮圖》﹔觀徳則有《帝舜娥皇女英圖》亡名氏﹐隋展子虔有《禹治水圖》﹐晉戴逵有《列女仁智圖》﹐宋陸探微有《勛賢圖》﹔忠鯁則隋楊契丹有《辛毗引裾圖》﹐唐閻立本有《陳元達鎖諫圖》﹐吳道子有《朱云折檻圖》﹔髙節則晉顧凱之有《祖二疎圖》﹐王廙有《木雁圖》﹐宋史藝有《屈原漁父圖》﹐南齊蘧僧珍有《巢由洗耳圖》﹔壯气則魏曹髦有《卞莊刺虎圖》﹐宋宗炳有《獅子擊象圖》﹐梁張僧繇有《漢武射鮫圖》﹔寫景則晉明帝有《輕舟迅邁圖》﹐衛協有《穆天子宴瑤池圖》﹐史道碩有《金穀園圖》﹐顧凱之有《雪霽望五老峯圖》﹔靡麗則晉戴逵有《南朝貴戚圖》﹐宋袁倩有《丁貴人彈曲項琵琶圖》﹐唐周昉有《楊妃架雪衣女亂雙陸局圖》﹔風俗則南齊毛惠遠有《剡中溪谷村墟圖》﹐陶景眞有《永嘉屋邑圖》﹐隋楊契丹有《長安車馬人物圖》﹐唐韓滉有《堯民鼓腹圖》。以上圖畫𨿽不能盡見其迹﹐前人載之甚詳。但愛其佳名﹐聊取一二﹐類而錄之。

敍制作楷模

大率圖畫﹐風力气韻﹐固在當人。其如種種之要﹐不可不察也。畫人物者必分貴賤气貌﹑朝代衣冠。釋門則有善功

方便之顏﹐道像必具修眞度世之範﹐帝王當崇上聖天日之表﹐外夷應得慕華欽順之情﹐儒賢卽見忠信禮義之風﹐武士固多勇悍英烈之貌﹐隱逸俄識肥遁髙世之節﹐貴戚蓋尙紛華侈靡之容﹐帝釋須明威福嚴重之儀﹐鬼神乃作丑尺者切馳趡於鬼切之狀﹐士女宜富秀色婑烏果切媠奴坐切之態﹐田家自有醇甿朴野之眞。恭驁愉慘﹐又在其間矣。畫衣紋林木﹐用筆全類於書。畫衣紋有重大而調暢者﹐有縝細而勁健者﹐勾綽縱掣﹐理無妄下﹐以狀髙側﹑深斜﹑捲折﹑飄舉之勢。畫林木有樛枝﹑挺幹﹑屈節﹑皴皮﹐紐裂多端﹐分敷萬狀。作怒龍驚虺之勢﹐聳淩雲翳日之姿﹐宜須崖岸丰隆﹐方稱蟠根老壯也。畫山石者多作礬頭﹐亦爲淩面。落筆便見堅重之性﹐皴淡卽生窊凸之形﹐每畱素以成云﹐或借地以爲雪﹐其破墨之功﹐尢爲難也。畫畜獸者﹐全要停分向背﹐筋力精神﹐肉分肥圓﹐毛骨隱起﹐仍分諸物所稟動止之性。四足惟兔掌底有毛﹐謂之建毛。畫龍者折出三停﹐自首至膊﹐膊至腰﹐腰至尾也。分成九似﹐角似鹿﹐頭似駝﹐眼似鬼﹐項似蛇﹐腹似蜃﹐鱗似魚﹐爪似鷹﹐掌似虎﹐耳似牛也。窮遊泳蜿蜒之妙﹐得回蟠升降之宜。仍要鬃鬃肘毛﹐筆畫壯快﹐直自肉中生出爲佳也。凡畫龍開口者易爲巧﹐合口者難爲功。畫家稱「開口貓兒合口龍」﹐言其兩難也。畫水者有一擺之波﹐三折之浪﹐布之字之勢﹐分虎爪之形﹐湯湯若動﹐使觀者浩然有江湖之思爲妙也。畫屋木者﹐折算無虧﹐筆畫勻壯﹐深遠透空﹐一去百斜。如隋唐五代已前﹐洎國初郭忠恕﹑王士元之流﹐畫樓閣多見四角﹐其斗栱逐鋪作爲之。向背分明﹐不失繩墨。今之畫者﹐多用直尺﹐一就界畫﹐分成斗栱﹐筆迹繁雜﹐無壯麗閒雅之意。畫花果艸木﹐自有四時景候﹐陰陽向背﹐筍條老嫩﹐苞萼後先﹐逮諸園蔬野艸﹐咸有出

土體性。畫翎毛者﹐必須知識諸禽形體名件。自嘴喙口臉眼緣去聲﹐叢林腦毛﹑披蓑毛﹐翅有梢去聲翅﹑有蛤翅﹐翅邦上聲﹐上有大節小節﹑大小窩翎﹑次及六梢﹐又有料平聲風﹑掠艸縫翅羽之間﹑散尾﹑壓磹尾﹑肚毛﹑腿袴﹑尾錐﹐腳有探爪三節﹑食爪二節﹑撩爪四節﹑托爪一節﹑宣黃﹑八甲﹐鷙鳥眼上﹐謂之看棚一名看檐﹐背毛之間﹐謂之合澑。山鵲雞類﹐各有歲時蒼嫩﹑皮毛眼爪之異。家鵝鴨卽有子肚﹐野飛水禽自然輕梢去聲﹐如此之類﹐或鳴集而羽翮緊戢﹐或寒棲而毛葉松泡去聲。已上具有名體處所﹐必須融會﹐闕一不可。設或未識漢殿﹑吳殿﹑梁柱﹑斗栱﹑叉手﹑替木﹑熟柱﹑駝峯﹑方莖﹑頟道﹑抱間﹑昂頭﹑羅花羅幔﹑暗制綽幕﹑猢孫頭﹑琥珀枋﹑龜頭﹑虎座﹑飛檐﹑撲水﹑膊風﹑化廢﹑垂魚﹑惹艸﹑當鉤﹑曲脊之類﹐憑何以畫屋木也。畫者尙罕能精究﹐況觀者乎﹖

論衣冠異制

自古衣冠之制﹐薦有變更。指事繪形﹐必分時代。衮冕法服﹐三禮備存。物狀實繁﹐難可得而載也。漢魏已前﹐始戴幅巾。晉宋之世﹐方用羃。後周以三尺皁絹﹐向後襆發﹐名折上巾﹐通謂之襆頭。武帝時裁成四腳。隋朝惟貴臣服黃綾紋袍﹑烏紗帽﹑九環帶﹑六合靴﹐起於後魏。次用桐木黑漆爲巾子﹐裹於襆頭之內﹐前系二腳﹐後垂二腳﹐貴賤服之﹐而烏紗帽漸廢。唐太宗嘗服翼善冠﹐貴臣服進徳冠。至則天朝以絲葛爲襆頭巾子﹐以賜百官。開元間始易以羅﹐又別賜供奉官及內臣圓頭宮朴巾子﹐至唐末方用漆紗裹之﹐乃今襆頭也。三代之際皆衣襕衫。秦始皇時以紫

緋綠袍爲三等品服﹐庶人以白。《國語》曰「袍者﹐朝也。古公卿上服也。」至周武帝時下加襕。唐髙宗朝﹐給五品以上隨身魚。又勅品官紫服﹑金玉帶。深淺緋服﹑並金帶﹔深淺綠服﹑並銀帶﹔深淺靑服﹑並鍮石帶。庶人服黃銅鐵帶。一品以下文官帶手巾﹑算袋﹑刀子﹑礪石﹔武官亦聽。睿宗朝制﹐武官五品已上帶七事跕蹀。佩刀﹑刀子﹑磨石﹑契苾貞﹑噦厥﹑計筒﹑火石袋也。開元初復罷之。晉處士馮翼﹐衣布大袖﹐周緣以皁﹐下加襕﹐前系二長帶。隨唐朝野服之﹐謂之馮翼之衣﹐今呼爲直掇。《禮記儒行篇》﹕「魯哀公問於孔子曰﹕『夫子之服﹐其儒服與﹖』孔子對曰﹕『丘少居魯﹐衣逢掖之衣﹔長居宋﹐冠章甫之冠。』」注云「逢﹐大也。大掖大袂﹐禪衣也。逢掖與馮翼音相近。」又《梁志》有袴褶以從戎事。三代已前人皆跣足﹔三代以後﹐始服木屐。伊尹以艸爲之﹐名曰履﹔秦世參用絲革。靴本胡服﹐趙靈王好之﹐制有司衣袍者宜穿皁靴。唐代宗朝﹐令宮人侍左右者穿紅錦靿靴。凡在經營﹐所宜詳辧。至如閻立本圖《昭君妃音配虜》﹐戴帷帽以據鞍﹔王知愼畫《梁武南郊》﹐有衣冠而跨馬。殊不知帷帽創從隋代﹐軒車廢自唐朝﹐𨿽弗害爲名蹤﹐亦丹靑之病耳。帷帽如今之席帽﹐周回垂网也。

論气韻非師

謝赫云「一曰气韻生動﹐二曰骨法用筆﹐三曰應物像形﹐四曰隨類賦彩﹐五曰經營位置﹐六曰傳模移寫。六法精論﹐萬古不移。然而骨法用筆以下﹐五者可學。如其气韻﹐必在生知﹐固不可以巧密得﹐復不可以歲月到。默契神會﹐不知然而然也。」嘗試論之。竊觀自古奇迹﹐多是軒冕才賢

﹐巖穴上士。依仁遊藝﹐探賾鉤深﹐髙雅之情﹐一寄於畫。人品旣已髙矣﹐气韻不得不髙﹔气韻旣已髙矣﹐生動不得不至。所謂神之又神﹐而能精焉。凡畫必周气韻﹐方號世珍。不爾𨿽竭巧思﹐止同眾工之事。𨿽曰畫﹐而非畫。故楊氏不能授其師﹐輪扁不能傳其子。系乎得自天機﹐出於靈府也。且如世之相押字之術﹐謂之心印﹐本自心源﹐想成形迹﹐迹與心合﹐是之謂印。矧乎書畫發之於情思﹐契之於綃楮﹐則非印而何﹖押字且存諸貴賤禍福﹐書畫豈逃乎气韻髙卑﹖夫畫猶書也。楊子曰「言﹐心聲也。書﹐心畫也。聲畫形﹐君子小人見矣。」

論用筆得失

凡畫﹐气韻本乎遊心﹐神彩生於用筆。用筆之難﹐斷可識矣。故愛賓稱惟王獻之能爲一筆書﹐陸探微能爲一筆畫。無適一篇之文﹑一物之像﹐而能一筆可就也。乃是自始及終﹐筆有朝揖﹐連綿相屬﹐气脈不斷。所以意存筆先﹐筆周意內﹐畫盡意在﹐像應神全。夫內自足﹐然後神閒意定﹔神閒意定則思不竭而筆不困也。昔宋元君將畫圖﹐眾史皆至﹐受揖而立﹐舐筆和墨﹐在外者半。有一史後至者﹐儃儃然不趨﹐受揖不立。因之舍﹐公使人視之﹐則解衣盤礡﹐臝。君曰「可矣﹐是眞畫者也。」又畫有三病﹐皆系用筆。所謂三者﹐一曰版﹑二曰刻﹑三曰結。版者﹐腕弱筆癡﹐全虧取與﹐物狀平褊﹐不能圓混也﹔刻者﹐運筆中疑﹐心手相戾﹐勾畫之際﹐妄生圭角也﹔結者﹐欲行不行﹐當散不散﹐似物凝礙﹐不能流暢也。未窮三病﹐徒舉一隅﹐畫者鮮克畱心﹐觀

者當煩拭眥。大抵气韻髙﹐筆畫壯﹐則愈玩愈妍﹔其或格凡毫懦﹐初觀縱似可采﹐久之還復意怠矣。

論曹吳體法

曹﹑吳二體﹐學者所宗。按唐張彥遠《歷代名畫記》稱﹕「北齊曹仲達者﹐本曹國人﹐最推工畫梵像﹐是爲曹。謂唐吳道子曰吳。吳之筆﹐其勢圓轉﹐而衣服飄舉﹔曹之筆﹐其體稠疊﹐而衣服緊窄。故後輩稱之曰﹕『吳帶當風﹐曹衣出水』。」又按蜀僧仁顯《廣畫新集》﹐言曹曰「昔竺幹有康僧會者﹐初入吳﹐設像行道﹐時曹不興見西國佛畫儀範寫之﹐故天下盛傳曹也。」又言吳者﹐起於宋之吳暕之作﹐故號吳也。且南齊謝赫云「不興之迹﹐代不復見﹐惟祕閣一龍頭而已。觀其風骨﹐擅名不虛。吳暕之說﹐聲微迹曖﹐世不復傳。」謝赫云「擅美當年﹐有聲京洛﹐在第三品江僧寶下也。」至如仲達見北齊之朝﹐距唐不遠﹔道子顯開元之後﹐繪像仍存。證近代之師承﹐合當時之體範﹐況唐室已上﹐未立曹﹑吳。豈顯釋寡要之談﹐亂愛賓不刊之論。推時驗迹﹐無愧斯言也。雕塑鑄像﹐亦本曹﹑吳。

論吳生設色

吳道子畫﹐今古一人而已。愛賓稱前不見顧﹑陸﹐後無來者﹐不其然哉﹖嘗觀所畫墻壁﹑卷軸﹐落筆雄勁﹐而傅彩簡淡。或有墻壁間設色重處﹐多是後人裝飾。至今畫家有

輕拂丹靑者﹐謂之吳裝。雕塑之像﹐亦有吳裝。

論婦人形相

歷觀古名士畫金童玉女﹐及神僊星官中﹐有婦人形相者﹐貌𨿽端嚴﹐神必淸古﹐自有威重儼然之色﹐使人見則肅恭﹐有歸仰之心。今之畫者﹐但貴其姱麗之容﹐是取悅於眾目﹐不達畫之理趣也。觀者察之。

論收藏聖像

論者或曰﹕不宜收藏佛道聖像﹐恐其褻慢葷穢﹐難可時時展玩。愚謂不然。凡士君子相與觀閱書畫爲適﹐則必處閒靜。但鑑賞精能﹐瞻崇遺像﹐惡有褻慢之心哉﹖且古人所制佛道功徳﹐則必專心勵志﹐曲盡其妙﹔或以希福田利益﹐是其尢爲著意者。況自吳﹑曹不興﹐晉顧凱之﹑戴逵﹑宋陸探微﹑梁張僧繇﹑北齊曹仲達﹑隋鄭法士﹑楊契丹﹑唐閻立徳﹑立本﹑吳道子﹑周昉﹑盧楞伽之流﹐及近代侯翼﹑朱繇﹑張圖﹑武宗元﹑王瓘﹑髙益﹑髙文進﹑王靄﹑孫夢卿﹑王道眞﹑李用及﹑李象坤﹑蜀髙道興﹑孫位﹑孫知微﹑範瓊﹑勾龍爽﹑石恪﹑金水石城張玄﹑蒲師訓﹑江南曹仲元﹑陶守立﹑王齊翰﹑顧徳謙之倫﹐無不以佛道爲功。豈非釋梵莊嚴﹐眞仙顯化﹐有以見雄才之浩博﹐盡學志之精深者乎﹖是知云不宜收藏者﹐未爲要說也。

論三家山水

畫山水惟營丘李成﹑長安關同﹑華原範寬﹐智妙入神﹐才髙出類。三家鼎跱﹐百代標程。前古𨿽有傳世可見者﹐如王維﹑李思訓﹑荊浩之倫﹐豈能方駕近代﹖𨿽有專意力學者﹐如翟院深﹑劉永﹑紀眞之輩﹐難繼後塵。翟學李﹐劉學關﹐紀學範。夫气象蕭疎﹐煙林淸曠﹐毫鋒頴脫﹐墨法精微者﹐營丘之制也﹔石體堅凝﹐雜木丰茂﹐臺閣古雅﹐人物幽閒者﹐關氏之風也﹔峯巒渾厚﹐勢狀雄彊﹐搶上聲筆俱均﹐人屋皆質者﹐範氏之作也。煙林平遠之妙﹐始自營丘。畫松葉謂之攢鍼﹐筆不染淡﹐自有榮茂之色。關畫木葉﹐間用墨搵﹐時出枯梢。筆蹤勁利﹐學者難到。範畫林木﹐或側或欹﹐形如偃蓋﹐別是一種風規﹐但未見畫松柏耳。畫屋旣質﹐以墨籠染﹐後輩目爲鐵屋。復有王士元﹑王端﹑燕貴﹑許道寧﹑髙克明﹑郭熙﹑李宗成﹑丘訥之流﹐或有一體﹐或具體而微﹐或預造堂室﹐或各開戶牖﹐皆可稱尙。然藏畫者方之三家﹐猶諸子之於正經矣。關同𨿽師荊浩﹐蓋靑出於藍也。

論黃徐體異

諺云「黃家富貴﹐徐熙野逸。」不惟各言其志﹐蓋亦耳目所習﹐得之於心而應之於手也。何以明其然﹖黃筌與其子居寀﹐始並事蜀爲待詔﹐筌後累遷如京副使。旣歸朝﹐筌領眞命爲宮贊﹐或曰﹕筌到闕未久物故。今之遺迹﹐多是在蜀中日作﹐故往往有廣政年號。宮贊之命﹐亦恐傳之誤也。居寀復以待詔錄之﹐皆給事禁中。多寫禁籞所有珍禽瑞鳥﹑奇花怪石。今傳世《桃花

鷹鶻》《純白雉兔》《金盆鵓鴿》《孔雀龜鶴》之類是也。又翎毛骨气尙丰滿﹐而天水分色。徐熙江南處士﹐志節髙邁﹐放達不覊。多狀江湖所有﹐汀花野竹﹐水鳥淵魚。今傳世《鳧雁鷺鷥》《蒲藻鰕魚》《叢艷折枝》《園蔬藥苗》之類是也。又翎毛形骨貴輕秀﹐而天水通色。言多狀者﹐緣人之稱。聊分兩家作用﹐亦在臨時命意。大抵江南之藝﹐骨气多不及蜀人。而蕭灑過之也。二者猶春蘭秋菊﹐各擅重名。下筆成珍﹐揮毫可範。復有居寀兄居寶﹐徐熙之孫曰崇嗣﹑崇矩﹐蜀有刁處士名光胤﹑劉贊﹑滕昌佑﹑夏侯延佑﹑李懷衮﹐江南有唐希雅﹐希雅之孫曰中祚﹑曰宿﹑及解處中輩﹐都下有李符﹑李吉之儔。及後來名手間出﹐跂望徐生與二黃﹐猶山水之有正經也。黃筌之師刁處士﹐猶關同之師荊浩。

論畫龍體法

畫龍惟五代四明僧傳古大師﹐其名最著。觀其體則筆墨遒爽﹐善爲蜿蜒之狀。皇建院法堂屏風是其眞迹。至任從一待詔之作﹐稍加怪怒。建隆觀翊教院玉皇殿後﹐是其眞迹也。今崔白所圖﹐又得其要。建隆觀翊教院玉皇殿中羅邊﹐有一龍頭﹔北都大安寺羅漢壁﹐有龍一條。恨不見不興祕閣之頭﹐軌範同否﹖又不知葉公當日所遇﹐厥狀何如﹖自昔豢龍氏歿﹐龍不復擾。所謂上飛於天﹐晦隔層雲﹔下歸於泉﹐深入無底。人不可得而見也。今之圖寫﹐固難推以形似﹐但觀其揮毫落筆﹐筋力精神。理契吳畫鬼神也。前論三停九似﹐亦以人多不識眞龍。先匠所遺傳授之法。

論古今優劣

或問近代至藝﹐與古人何如。答曰「近代方古多不及﹐而過亦有之。若論佛道﹑人物﹑士女﹑牛馬﹐則近不及古﹔若論山水﹑林石﹑花竹﹑禽魚﹐則古不及近。何以明之﹖且顧﹑陸﹑張﹑吳﹐中及二閻﹐皆純重雅正﹐性出天然。晉顧凱之﹐宋陸探微﹐梁張僧繇﹐唐閻立徳﹐閻立本﹐曁吳道子也。吳生之作﹐爲萬世法﹐號曰畫聖﹐不亦宜哉﹖已上皆極佛道人物。張﹑周﹑韓﹑戴﹐气韻骨法﹐皆出意表。唐張萱﹑周昉皆工士女﹐韓幹工馬﹐戴嵩工牛。或問曰「何以但舉韓幹而不及曹霸﹐止引戴嵩而弗稱韓滉﹖」答曰「韓師曹將軍﹐戴法韓晉公。但舉其弟子﹐可知其師也。至如韋鑑曁猶子鶠﹐皆善畫馬。但取其尢著者明之﹐難卽徧舉也。後之學者﹐終莫能到。故曰﹕近不及古。至如李與關﹑範之迹﹐徐曁二黃之蹤﹐前不謝師資﹐後無復繼踵﹐借使二李﹑三王之輩復起﹐邊鸞﹑陳庶之倫再生﹐亦將何以措手於其間哉﹖故曰﹕古不及近。二李則李思訓將軍﹐並其子昭道中捨﹔三王則王維右丞﹐曁王熊﹑王宰﹐悉工山水。邊鸞﹑陳庶工花鳥。並唐人也。是以推今考古﹐事絕理窮。觀者必辧金鍮﹐無焚玉石。

卷二

紀藝上唐會昌元年後盡五代﹐凡一百一十六人。

唐末二十七人

左全趙公佑趙溫其趙徳齊範瓊

陳皓彭堅常粲常重胤呂嶤竹虔孫遇張詢張南本麻居禮張素卿陳若愚胡瓌子虔荊浩刁光胤尹繼昭李洪度辛澄張騰張贊王浹

五代九十一人

於兢趙巖劉彥齊袁羅塞翁東丹王胡擢胡翼王殷李羣燕筠杜霄李玄應弟審厲歸眞李靄之韋道丰朱簡章王喬士鄭唐卿關同支仲元梅行思郭幹暉鍾隱郭權史瓊程凝王道古李坡唐垓王道求宋卓富玫左禮張南王偉黃延浩張質韓求李祝張圖朱繇李升杜措杜子瓌杜弘義房從眞宋藝髙道興阮知晦杜齯龜黃筌髙從遇阮惟徳杜敬安黃居寶趙元徳趙忠義蒲師訓蒲延昌張玫徐徳昌周行通張玄孔嵩丘文播弟文曉趙才滕昌佑姜道隱楊元眞董從晦張景思跋異王仁壽衛賢朱悰曹仲玄陶守立竹夢松丁謙何遇陸晃施璘貫休楚安傳古第子嶽闍黎智蘊徳符

唐末二十七人

左全﹐蜀郡人﹐迹本儒家。世傳圖畫﹐妙工佛道人物。寶歷中﹐聲馳宇內。成都長安畫壁甚廣﹐多效吳生之迹﹐頗得其要。有佛道功徳﹑五帝﹑三官等像傳於世。

趙公佑﹐成都人﹐工畫佛道鬼神﹐世稱髙絕。太和間已著畫名。李徳裕鎭蜀﹐以賓禮遇之。攺蒞浙西﹐辟從蓮幕。成都大慈﹑聖興兩寺﹐皆有畫壁。

趙溫其﹐公佑之子﹐綽有父風。成都寺觀﹐多見其迹。

趙徳齊﹐溫其之子﹐襲二世之精藝﹐奇蹤逸筆﹐時輩咸推伏之。光化中﹐詔許王建於成都置生祠﹐命徳齊畫西平王儀仗車輅﹑旌纛法物﹐及朝眞殿上畫后妃﹑嬪禦﹐皆極精致。昭宗喜之﹐遷翰林待詔。辛顯評溫其與徳齊﹐皆次公佑之品。

範瓊﹑陳皓﹑彭堅三人﹐同時同藝﹐名振三川。大中初﹐復興佛宇後﹐三人分畫成都大慈﹑聖壽﹑聖興﹑淨眾﹑中興等五寺墻壁二百餘間﹐各盡所蘊。淳化後兩遭兵火﹐頗有毀廢矣。辛顯云「範爲神品﹐陳﹑彭爲妙品。」仁顯云「範﹑陳爲妙品上﹐彭爲妙品。」嘗見文潞公家墳寺積慶院﹐有移置壁畫婆叟仙一軀﹐乃範瓊所作。辛顯評爲神品﹐當矣。

常粲﹐成都人﹐工畫佛道人物﹐善爲上古衣冠。咸通中﹐路巖鎭蜀﹐頗加禮遇。有《孔子問禮》《山陽七賢》等圖﹐並立釋迦﹑女禍﹑伏羲﹑神農﹑燧人等像傳於世。

常重胤﹐粲之子﹐妙工寫貌。僖宗朝爲翰林供奉。嘗寫僖宗禦容及名臣眞像﹐得其神彩。亦嘗於寶歷寺畫請塔

天王﹐至妙。

呂嶤﹑竹虔﹐並長安人﹐工畫佛道人物。僖宗朝爲翰林待詔﹐廣明中扈從入蜀。長安﹑成都﹐皆有畫壁。

孫遇﹐自稱會稽山人﹐志行孤潔﹐情韻疎放。廣明中﹐避地入蜀﹐遂居成都。善畫人物﹑龍水﹑松石﹑墨竹﹐兼長天王鬼神。筆力狂怪﹐不以傅彩爲功。長安﹑蜀川﹐皆有畫壁﹐實奇迹也。初名位﹐後攺名遇。亦有圖軸傳於世。仁顯評逸品。

張詢﹐南海人﹐避地居蜀。善畫吳山楚岫﹐枯松怪石。中和間﹐嘗於昭覺寺大悲堂後畫三壁山川﹐一壁早景﹑一壁午景﹑一壁晚景﹐謂之三時山﹐人所稱異也。亦有山水卷軸傳於世。

張南本﹐不知何許人﹐工畫佛道鬼神﹐兼精畫火。嘗於成都金華寺大殿畫八明王。時有一僧﹐遊禮至寺﹐整衣升殿﹐驟覩炎炎之勢﹐驚怛幾僕。時孫遇畫水﹐南本畫火﹐水火之形本無定質﹐惟於二子﹐冠絕古今。又嘗畫寶歷寺水陸功徳﹐曲盡其妙。後來爲人模寫﹐竊換眞迹﹐鬻與荊湖商賈﹐今所存者多是僞本。別有《勘書》《詩會》《髙麗王行香》等圖傳於世。

麻居禮﹐蜀人﹐師張南本。光化﹑天復間﹐聲迹甚髙。資﹑簡﹑邛﹑蜀﹐甚有其筆。

道士張素卿﹐簡州人﹐少孤貧落魄﹐長依本郡三淸觀項掛。善畫道門尊像﹑天帝星官﹐形制奇古﹐實天授之性也。嘗於靑城山丈人觀畫五嶽﹑四瀆﹑十二溪女等﹐兼有《老子過流沙》﹑並《朝眞圖》﹑八仙﹑九曜﹑十二眞人等像﹐傳於世。

道士陳若愚﹐左蜀人﹐師張素卿﹐得其筆法。成都精

思觀有靑龍﹑白虎﹑朱雀﹑玄武四君像。

胡瓌﹐範陽人。工畫蕃馬﹐𨿽繁富細巧﹐而用筆淸勁。至於穹廬﹑什器﹑射獵﹑生死物﹐靡不精奇。凡畫駝馬鬃尾﹑人衣毛毳﹐以狼毫縛筆疏渲之﹐取其纖健也。有《陰山》《七騎》《下程》《盜馬》《射鵰》等圖傳於世。子虔﹐有父風。

荊浩﹐河內人﹐博雅好古。善畫山水﹐自撰《山水訣》一卷。爲友人表進﹐祕在省閣。常自稱洪穀子。語人曰「吳道子畫山水﹐有筆而無墨﹔項容有墨而無筆。吾當采二子之所長﹐成一家之體。」故關同北面事之。有《四時山水》《三峯》《桃源》《天臺》等圖傳於世。

刁光胤﹐長安人﹐天復中避地入蜀。工畫龍水﹑竹石﹑花鳥﹑貓兔。黃筌﹑孔嵩﹐皆門弟子。嘗於大慈寺承天院內窗邊小壁四堵上畫四時花鳥﹐體制精絕。後黃居寀重裝飾之﹐亦有圖軸傳於世。

尹繼昭﹐不知何許人。工畫人物﹑臺閣﹐世推絕格。有《移新丰》《阿房宮》《吳宮》等圖傳於世。

李洪度﹐成都人﹐工畫佛道人物﹐名振當時。成都大慈寺三學院等處有畫壁。

辛澄﹐不知何許人。成都大慈寺泗州堂有僧伽像及普賢閣下有五如來像。

張騰﹐不知何許人。工畫佛道雜畫﹐描作布色﹐頗窮其妙。成都興聖寺有畫壁。

張贊﹐河陽人﹐工畫佛道人物。洛中有寺壁。

王浹﹐不知何許人。工畫人物。錢忠懿家有《導引圖》。

五代九十一人

梁相國於兢﹐善畫牡丹。幼年從學﹐因覩學捨前檻中牡丹盛開﹐乃命筆仿之。不浹旬﹐奪眞矣。後遂酷思無倦﹐動必增奇。貴達之後﹐非尊親旨命﹐不復含毫。有人贈詩曰「看時人步澀﹐展處蝶爭來。」有寫生全本《折枝》傳於世。

梁駙馬都尉趙巖﹐善畫人馬。挺然髙格﹐非眾人所及。有《漢書西域傳》《骨貴馬》《小兒戲舞》《鐘馗》《彈棋》《診脈》等圖傳於世。

梁左千牛衛將軍劉彥齊﹐善畫竹﹐頗臻淸致。有《風折竹》《孟宗泣竹》《湘妃》等圖傳於世。人物多假胡翼之手。

後唐侍衛親軍袁﹐河南登封人。善畫魚﹐謹密形以﹐外得噞喁游泳之態。有軸捲傳於世。

羅塞翁﹐錢尙父時爲吳從事﹐錢塘令隱之子﹐善畫羊﹐世罕有其迹。惟餘杭陸家曾收一卷﹐精妙卓絕﹐後歸孫元規家矣。

東丹王﹐契丹天皇王之弟﹐號人皇王﹐名突欲。後唐長興二年投歸中國﹐明宗賜姓李﹐名贊華。善畫本國人物鞍馬﹐多寫貴人酋長﹐胡服鞍勒﹐率皆珍華。而馬尙丰肥﹐筆乏壯气。

胡擢﹐不知何許人。善狀花鳥﹐气韻甚髙。博學能詩﹐飄然有物外之志。常謂其弟曰「吾思苦於三峽聞猿。」﹝擢有《三峽聞猿賦》﹐人多膾炙﹞。又常吟曰「甕中每醞逍遙樂﹐筆下閒偸造化功。」其髙情逸興如此。有《鸂囗圖》《全株石橊》《四時翎毛》《折枝》等傳於世。

胡翼﹐字鵬云。工畫佛道人物﹐至於車馬樓臺﹐無施而不妙。趙巖都尉頗禮遇之﹐常延致門館。有《秦樓》《吳宮》《盤車》《洗馬》《回紋》《丰稔》等圖傳於世。時多求借自古名筆﹐手自傳模﹐裝成卷軸。後題云「安定鵬云記」。

王殷﹐工畫佛道士女﹐尢精外國人物。與胡翼並爲趙巖都尉所禮﹐他人無及也。有《職貢》《遊春士女》等圖﹑並粉本佛像傳於世。

李羣﹐工畫人物﹐爲時所稱。有《玄中法師像》《孟說舉鼎》《赤松子》《八戒》《醉客》等圖傳於世。

燕筠﹐工畫天王﹐獨躋周昉之妙。有卷軸傳於世。

杜霄﹐工畫士女﹐富於姿態﹐妙得周昉之旨。有《秋千》《撲蝶》《吳王避暑》等圖傳於世。

李玄應洎弟審﹐並工畫蕃馬﹐專學胡瓌。有《放馬》白本﹑《胡樂》《飲會》《弗林》等圖傳於世。

道士厲歸眞﹐異人也﹐莫知其鄕裏。善畫牛﹑虎﹐兼工鷙禽﹑雀﹑竹﹐綽有奇思。惟著一布裘﹐入酒肆如家﹐每有人問其所以﹐輒大張口茹其拳而不言。梁祖召問云「君有何道理﹖」歸眞對曰「衣單愛酒﹐以酒禦寒﹐用畫償酒﹐此外無能。」梁祖然之。嘗遊南昌信果觀﹐有三官殿夾紵塑像﹐乃唐明皇時所作﹐體制妙絕。常患雀鴿糞穢其上﹐歸眞乃畫一鷂於壁間﹐自是雀鴿無復棲止。有《渡水牧牛》《牛》《虎》《鷂子》《柘竹》《野禽》等圖傳於世。

李靄之﹐華陰人。工畫山水寒林﹐有江鄕之思。鄴帥羅中令厚禮之﹐爲建一亭爲援毫之所﹐名金波亭。時號金波李處士也。有《賣藥》《修琴》《歸山圖》《野人荷酒》《寒林》並山水卷軸傳於世。

韋道丰﹐江夏人﹐善畫寒林。逸思奇僻﹐不拘小節。當代珍之﹐請揖不暇。然經歲月﹐方成一圖﹐成則驚人﹐故世罕有眞迹。

朱簡章﹐工畫人物﹑屋木。有《禹治水》《神仙傳》《胡笳十八拍》《鳳樓十八怨》《煙波漁父》等圖傳於世。

王喬士﹐工畫佛道人物﹐尢愛畫地藏菩薩﹑十王像。凡有百餘本傳於世。

鄭唐卿﹐工畫人物﹐兼長寫貌。有《梁祖名臣像》並故事人物傳於世。

關同一名穜﹐又王文康家圖上題云童﹐長安人﹐工畫山水。學從荊浩﹐有出藍之美。馳名當代﹐無敢分庭。「敍論」卷中具述。有《趙陽山居》《溪山晚霽》《四時山水》《桃源早行》等圖傳於世。

支仲元﹐鳳翔人﹐工畫人物。有《老子誡徐甲》《蕭翼賺蘭亭》《商山四皓》等圖傳於世。

梅行思或云再思﹐江夏人﹐工畫鬥鷄﹐名聞天下。最著者是陳康肅家《籠雞》一軸﹐號爲神絕。兼工人物﹐有《十才子》《河嶽精靈集》《舉人過關》《謝女詠梅》《寇豹騎牛》等圖傳於世。

郭幹暉將軍﹐北海人。工畫鷙鳥雜禽﹑疎篁槁木。格律老勁﹐巧變鋒出﹐曠古未見其比。有《秋郊鷹雉》﹑並《逐禽鷂子》《架上鷂子》等圖傳於世。

鍾隱﹐天臺上人﹐工畫鷙禽竹木。師郭幹暉﹐深得其旨。幹暉始祕其筆法﹐隱變姓名趨汾陽之門﹐服勤累月﹐幹暉不知其隱也。隱一日緣興於壁上畫鷂子一隻﹐人有報幹暉者﹐幹暉亟就視之﹐且驚曰「子得非鍾隱乎﹖」隱再拜﹐具道所以。幹暉喜曰「孺子可教也﹗」乃遇之文席﹐以講畫道

﹐隱遂馳名海內焉。兼工畫山水人物。有《鷹隼雜禽》《周處斬蛟》《山水》等圖傳於世。

郭權﹐江南人﹐師鍾隱。亦有圖軸傳於世。

史瓊﹐善畫雉兔竹石。有《雪景雉免》《竹下引雛》《野雉》等圖傳於世。

程凝﹐善畫鶴竹﹐兼長遠水。有《六鶴圖》並《折竹孤鶴》《湖灘遠水》等圖傳於世。

王道古﹐善畫雀竹。有《四時雀竹》並《引雛》《斗雀》等圖傳於世。

李坡﹐南昌人﹐惟善畫竹。气韻飄舉﹐不事小巧。有《折竹》《風竹》《冒雪疏篁》等圖傳於世。

唐垓﹐善畫野禽﹑生菜﹑水族諸物﹐世稱精妙。有《柘棘野禽十種》《生菜》《魚鰕》《海物》等圖傳於世。

王道求﹐工畫佛道鬼神﹑人物畜獸。始依周昉遺範﹐後類盧楞伽之迹。多畫鬼神及外國人物。龍蛇畏獸﹐當時名手推伏。大相國寺有畫壁﹐今多不存矣。有《十六羅漢》《挾鬼鐘馗》《佛林弟子》等圖傳於世。

宋卓﹐工畫佛道。志學吳筆﹐不事傅彩。有白畫《菩薩》﹑粉本《坐神》等像傳於世。

富玫﹐工畫佛道。有《彌勒內院圖》《白衣觀音》《文殊》《地藏》《慈恩法師》等像傳於世。

左禮﹑張南﹐並工畫佛道﹐二人筆意不相遠。有《二十四化圖》《十六羅漢》《三官》《十眞人》等像傳於世。

王偉﹐工畫佛道。相國寺大殿等處舊有畫壁甚多﹐今存者無幾。

黃延浩﹐工畫人物。有《明皇吹玉笛》《五王同幄》《春園

宴會》《乞巧》等圖傳於世。

張質﹐工畫田家風物。有《村田鼓笛》《村社醉散》《踏歌》等圖傳於世。

韓求﹑李祝﹐並工佛道﹐學吳生。陜郊龍興寺有畫壁。

張圖﹐河內雒陽人。嘗事梁祖﹐掌行軍糧籍﹐故人呼爲張將軍。善潑墨山水﹐兼長大像。雒中廣愛寺有畫壁。又嘗見寇忠湣家有《釋迦像》一鋪﹐鋒鋩豪縱﹐勢類艸書。實奇怪也。

朱繇﹐長安人﹐工畫佛道﹐酷類吳生。雒中廣愛寺有《文殊普賢像》﹐長壽寺並河中府金眞觀﹐皆有畫壁。

李升﹐成都人﹐工畫蜀川山水。始得唐張璪山水一軸﹐凝玩數日﹐云未盡善也。後遂心師造化﹐意出前賢。成都聖壽寺有畫壁﹐多寫名山勝境。仁顯云「嘗於少監黃筌第﹐見升《山水圖》﹐乃知名實相稱也。」有《武陵溪》《靑城》《峨嵋》《二十四化》等圖傳於世。蜀中多呼升爲小李將軍﹐小李將軍乃是思訓之子。思訓乃林甫之伯﹐官至左武衛大將軍﹐子昭道爲太子中捨。父子俱善畫﹐因父故﹐人呼昭道爲小李將軍也。

杜措﹐成都人﹐亦工畫山水。多作老木懸崖﹐回阿遠岫﹐殊多雅思。有《秋日》並《州路詩意圖》並山水卷軸傳於世。亦工佛像。

杜子瓌﹐華陽人。工畫佛道﹐尢精傅彩﹐調鉛殺粉﹐別得其方。嘗於成都龍華東禪院畫《毗盧像》﹐坐赤圓光中﹑碧蓮華上﹐其圓光如初出日輪﹐破淡無迹﹐人所不到也。

杜弘義﹐蜀郡晉平人﹐工畫佛道髙僧。成都寶歷寺有《文殊》《普賢》並《水陸功徳》。

房從眞﹐成都人﹐工畫人物蕃馬。事王蜀先主爲翰林

待詔。嘗於蜀宮板障上畫《諸葛武侯引兵渡瀘水》﹐人馬執戴﹐生動如神。蜀主每行至彼﹐駐而不進﹐怡然嘆曰「壯哉甲馬﹗」兼善撥筆鬼神﹐亦多寺壁。有《寧王射獵》《陳登斫鱠》《常建冒雪入京》等圖傳於世。

宋藝﹐蜀郡人﹐工寫貌。事王蜀爲翰林待詔。嘗寫唐朝列聖及道士葉法善﹑一行禪師﹑沙門海會﹑內臣髙力士等眞於大慈寺。

髙道興﹐成都人﹐事王蜀爲內圖畫庫使。工佛道雜畫﹐用筆神速﹐觸類皆精。蜀之寺觀﹐尢多墻壁。時人諺云「髙君墜筆亦成畫。」

阮知晦﹐蜀郡人﹐工畫貴戚子女﹐兼長寫貌。事王蜀爲翰林待詔。寫王先主眞爲首出。

杜齯龜﹐其先本秦人﹐避地居蜀﹐博學彊識。工畫羅漢﹐兼長寫貌。始師常粲﹐後自成一體。事王蜀爲翰林待詔。成都大慈寺有畫壁。

黃筌﹐字要叔﹐成都人。十七歲事王蜀後主爲待詔﹐至孟蜀加檢校少府監﹐賜金紫﹐後累遷如京副使。善畫花竹翎毛﹐兼工佛道人物﹑山川﹑龍水﹐全該六法﹐遠過三師。花鳥師刁處士﹐山水師李升﹐人物龍水師孫遇也。孟蜀後主廣政甲辰歲﹐淮南馳聘﹐副以六鶴﹐蜀主遂命筌寫六鶴於便坐之殿﹐因名六鶴殿。蜀人自此方識眞鶴。《六鶴集》在「故事拾遺」卷中。由是蜀之豪貴請於圖軸者接迹。時人諺云「黃筌畫鶴﹐薛稷減價。」又畫四時花鳥於八卦殿﹐鷹見畫雉﹐連連掣臂﹐遂命翰林學士歐陽炯作記。又寫白兔於縑素﹐蜀主常懸坐側。有《四時山水》《花竹》《雜禽》《鷙鳥》《狐兔》《人物》《龍水》《佛道》《天王》《山居詩意》《瀟湘八景》等圖傳於世。

髙從遇﹐道興之子﹐襲成父藝﹐事孟蜀爲翰林待詔。曾於蜀宮大安樓下畫《天王》﹐隊仗甚奇。後遭兵火﹐廢絕矣。

阮惟徳﹐知晦之子。紹精父業﹐事孟蜀爲翰林待詔。尢善狀宮闈﹑禁苑﹑皇妃﹑帝戚﹑富貴之事。有《宮中賞春》《公子夜宴》《按舞》《熨帛》等圖傳於世。

杜敬安﹐齯龜之子﹐繼父之美﹐事孟蜀爲翰林待詔。尢能傅彩。成都大慈寺與其父同畫列壁。

黃居寶﹐字辭玉﹐筌之次男也。少聰警多能﹐與其父同事蜀爲待詔。後累遷水部員外郎﹐亦工畫花鳥﹑松石﹐兼善八分。年未四十而卒。

趙元徳﹐長安人﹐天復中入蜀。雜工佛道鬼神﹑山水屋木。偶唐季喪亂之際﹐得隋唐名手畫樣百餘本﹐故所學精博。有《漢髙祖過丰沛》《盤車》《講學》《丰稔圖》傳於世。

趙忠義﹐元徳之子﹐事孟蜀爲翰林待詔。𨿽從父訓﹐宛若生知。蜀後主嘗令畫《關將軍起玉泉寺圖》﹐作地架一座﹐垂疊栱﹐向背無失。蜀主命匠氏較之﹐無一差者﹐其精妙如此。嘗與髙道興﹑黃筌輩同畫成都寺壁甚多。

蒲師訓﹐蜀人﹐事孟蜀爲翰林待詔。師房從眞。嘗攜畫詣從眞﹐從眞髙蹈拊膺曰「子之所得﹐非吾所授也。」畫蜀中祠廟﹑鬼神兵仗﹑冠冕幢葆﹐皆盡其美。

蒲延昌﹐師訓之子﹐與其父同時爲孟蜀待詔。工畫佛道鬼神外﹐尢精獅子。行筆勁利﹐用色不繁。

張玫﹐成都人﹐事孟蜀爲翰林祗候。工畫人物士女﹐兼長寫貌。有《長門醉客》《按樂》《搗衣》等圖及《漢唐名臣像》傳於世。

徐徳昌﹐成都人﹐事孟蜀爲翰林祗候。工畫人物士女。

墨彩輕媚﹐爲時所稱。

周行通﹐成都人﹐工畫鬼神﹑人馬﹑鷹犬﹑嬰孩﹐得其精要。有《李陵送蘇武》《支遁》《三雋奪馬》等圖傳於世。

張玄﹐簡州金水石城山人﹐善圖僧相。畫羅漢名播天下﹐稱金水張家羅漢也。

孔嵩﹐蜀人﹐善畫龍﹐兼工蟬雀。與黃筌並師刁處士。成都廣福院壁有所畫龍﹐及有《蟬雀》等圖傳於世。

丘文播曁弟文曉﹐廣漢人﹐並工佛道人物﹐兼善山水。其品降髙﹑趙輩。成都並其鄕裏﹐頗有畫迹。文播後攺名潛。

趙才﹐蜀人﹐工畫鬼神人物﹐亦長甲騎。蜀川多有遺迹。

滕昌佑﹐其先吳人﹐避地居蜀。工畫花鳥﹑蟬蝶﹑折枝﹑生菜。筆迹輕利﹐傅彩鮮澤﹐尢於畫鵝得名。有《四時花鳥》《魚》《龜》《猴》《兔》及《梅花鵝》《茴香下睡鵝》﹐又有《羣鵝泛蓮沼》等圖傳於世。兼善書大字﹐蜀中寺觀牌額多昌佑書。

姜道隱﹐漢州什邡人。齓歲好畫﹐有時終日不歸﹐父母尋之﹐多在佛廟神祠中畫壁下。及長﹐不事產業﹐惟畫是好。布衣芒屩﹐隨身筆墨而已。嘗於淨眾寺方丈畫山水松石﹐宋王庭隱贈之束縑﹐道隱置於僧堂﹐拂衣而去。

楊元眞﹐不知何許人。工畫佛道﹐善爲曹筆﹐尢精布色。始居蜀﹐後召入鄴中﹐不回。蜀川頗有畫迹。

董從晦﹐成都人﹐世儒家﹐心遊繪事。佛道人物﹐舉意皆精。成都福感寺有畫壁。

張景思﹐蜀人﹐工畫佛道。蜀中有畫壁。

跋異﹐汧陽人﹐工畫佛道﹑鬼神。洛中福先寺有畫壁。

其品次張圖也。

王仁壽﹐汝南宛人﹐工畫佛道鬼神﹐兼長鞍馬。始師王殷﹐後學精吳法。晉末爲契丹所掠﹐太祖受禪放還。相國寺文殊院有《淨土彌勒下生》二壁﹐淨土院有《八菩薩像》﹐及有《徵遼》《獵渭》等圖傳於世。

衛賢﹐京兆人﹐事江南李后主爲內供奉。工畫人物﹑臺閣。初師尹繼昭﹐後伏膺吳體。張文懿家有《春江釣叟圖》﹐上有李后主書《漁父詞》二首。其一曰「閬苑有意千重雪﹐桃李無言一隊春。一壺酒﹐一竿鱗﹐快活如儂有幾人﹖」其二曰「一棹春風一葉舟﹐一輪繭縷一輕鉤。花滿渚﹐酒盈甌﹐萬頃波中得自由。」有《望賢宮》《滕王閣》《盤車》《水磨》等圖傳於世。

朱悰﹐不知何許人﹐與衛賢並師尹繼昭﹐而衛爲髙足。

曹仲玄﹐建康丰城人﹐事江南李后主爲翰林待詔。工畫佛道鬼神。始學吳﹐不得意﹐遂攺迹細密﹐自成一格。尢於傅彩﹐妙越等夷。江左梵宇靈祠﹐多有其迹。

陶守立﹐池陽人。江南李后主保大間應舉下第﹐退居齊山﹐以詩筆丹靑自娛。工畫佛道鬼神﹑山川人物﹐至於車馬﹑臺閣﹐筆無偏善。嘗於九華艸堂壁畫《山程早行圖》﹐及建康淸涼寺有《海水》﹑李后主金山水閣有《十六羅漢像》﹐皆振妙於時也。

竹夢松﹐建康溧陽人﹐事江南李后主爲東川別駕。工畫人物﹑子女﹑宮殿﹑臺閣﹐巧絕冠代。

丁謙﹐晉陵義興人﹐工畫竹﹐兼善寫蔬果。寇忠湣家有寫生《蔥》一軸﹐上有李后主題「丁謙」二字﹐非凡格也。此畫今歸王晉卿都尉家。

何遇﹐江南人﹐善畫林石﹑屋木。學慕衛賢﹐深得其趣。

陸晃﹐嘉禾人﹐善畫田家人物。意思疎野﹐落筆成像﹐不預構思。故所傳卷軸或爲絕品﹐或爲末品也。

施璘﹐京兆藍田人﹐工畫竹﹐有生意。

禪月大師貫休﹐婺州蘭溪人﹐道行文章外﹐尢工小筆。嘗覩所畫水墨羅漢﹐云是休公入定觀羅漢眞容後寫之﹐故悉是梵相﹐形骨古怪。其眞本在豫章西山云堂院供養。於今郡將迎請祈雨﹐無不應驗。休公有詩集行於世﹐兼善書﹐謂之姜體﹐以其俗姓姜也。

僧楚安﹐蜀人﹐善畫山水﹐點綴甚細。每畫一扇上《安姑蘇臺》或《滕王閣》﹐千山萬水﹐盡在目前。今蜀中扇面印版﹐是其遺範。仁顯云「筆蹤細碎﹐全虧六法﹐非大手髙格也」。

僧傳古大師﹐四明人﹐善畫龍水﹐得名於世。「敍論」卷中已述。皇建院有所畫屏風見存。弟子嶽闍黎﹐受學於師﹐其品次之。

僧智蘊﹐河南人。工畫佛像﹑人物﹐學深曹體。雒中天宮寺講堂有《毗盧像》﹐廣愛寺有《定光佛》﹐福先寺有《三災變相》數壁。周祖時進《舞鐘馗圖》﹐賜紫衣。

僧徳符﹐善畫松柏﹐气韻蕭灑。曾於相國寺灌頂院廳壁畫一松一柏﹐觀者如市﹐賢士大夫畱題凡百餘篇﹐其爲時推重如此。已上各有圖軸傳於世。

卷三

仁宗皇帝﹐天資頴悟﹐聖藝神奇。遇興援毫﹐超逾庶品。伏聞齊國獻穆大長公主喪明之始﹐上親畫《龍樹菩薩》

﹐命待詔傳模鏤板印施。聖心仁孝﹐又非愚臣所能稱頌。若虛舊有家藏禦畫《禦馬》一疋﹐其毛赭﹐白玉銜勒﹐上有宸翰題云「慶曆四年七月十四日禦畫」﹐兼有押字印寶。後因伯父內藏借觀﹐不日赴杭鈐之任﹐旣久假而不歸﹐居無何﹐伯父終於任所。此寶遂歸伯母表兄張湍少列﹐今不復可見﹐爲終身之痛。兼曾見張文懿家有《小猿》一軸﹐仍聞禁中有《天王菩薩像》。

太上遊心﹐難可與臣下並列﹐故尊之卷首。

紀藝中聖朝建隆元年後﹐至熙寧七年﹐總一百五十八人。

王公士大夫﹐依仁遊藝﹐臻乎極者一十三人。

燕恭肅王嘉王李后主燕肅武宗元劉永年郭忠恕王士元宋道宋迪文同郭元方董源

燕恭肅王﹐位尊盤石﹐名重戚藩。天縱多能﹐精於像物。嘗觀所畫《鶴竹》﹐雪毛丹頂﹐傳警露之姿﹔翠葉霜筠﹐盡含煙之態。亦嘗自朽《十六羅漢》﹐令蜀人尹質描染﹐稜稜風骨﹐類非常格所能及。聞朱邸甚有遺迹﹐世罕得見。

皇弟嘉王﹐維城茂美﹐副茅土之疆宗﹔醴席余休﹐命毫煤而取適。嘗觀所畫《墨竹圖》﹐位置巧變﹐理應天眞﹐作用縱橫﹐功齊造化。復愛狀鰕魚﹑蒲藻﹑筍籜﹑蘆花。𨿽居紫禁之嚴﹐頗得滄州之趣。筆意超絕﹐殆非學而知之者矣。王尢精篆籀﹐有盡六幅縑止書一字者﹐筆力神俊﹐可謂驚絕也。

江南後主李煜﹐才識淸贍﹐書畫兼精。嘗觀所畫林石﹑飛鳥﹐遠過常流﹐髙出意外。金陵王相家有《雜禽花木》﹐李

忠武家有《竹枝圖》﹐皆稀世之珍玩也。其書名金錯刀。

燕肅﹐字穆之。其先燕薊人﹐後徙家曹南。位龍圖閣直學士﹐以尙書禮部侍郎致仕。文學治行外﹐尢善畫山水寒林。澄懷味象﹐應會感神﹐蹈摩詰之遐蹤﹐追咸熙之懿範。太常寺有所畫屏風。玉堂﹑刑部﹑景寧坊居第﹐曁許﹑洛佛寺中﹐皆有畫壁。公以壽終於康定元年﹐贈太尉。公畫與所藏古筆僅百卷﹐皆取入禁中﹐故人間所傳圖軸幾希矣。公凡蒞州郡﹐作刻漏法最精﹔又嘗被旨造指南車﹐皆出奇思。

武宗元﹐字總之﹐河南白波人﹐官至虞曹外郎。善畫佛道人物﹐筆術精髙﹐曹﹑吳具備。嘗於雒都上淸宮畫《三十六天帝》。其間赤明陽和天帝﹐潛寫太宗禦容﹐以趙氏火徳王天下故也。眞宗祀汾陰﹐還經雒都﹐幸上淸﹐歷覽繪壁﹐忽覩聖容﹐驚曰「此眞先帝也﹗」遽命設几案焚香再拜﹐且嘆其畫筆之神﹐竚立久之。上淸宮﹐卽唐玄元皇帝廟﹐舊有吳道子畫《五聖圖》﹐杜甫詩稱「五聖聯龍衮﹐千官列雁行」是也。後因廣增庭廡﹐畫壁遂廢。宗元復運神蹤﹐髙紹前哲。張文懿有詩云「曾此焚香動至尊」。宋元又嘗於廣愛寺見吳生畫文殊﹑普賢大像﹐因杜絕人事旬餘﹐刻意臨仿﹐蹙成二小幀﹐其骨法停分﹑神觀气格﹐與夫天衣纓絡﹑乘跨部從﹐較之大像﹐不差毫釐。自非靈心妙悟﹑感而遂通者﹐孰能與於此哉﹖許昌龍興寺北廊有《帝釋梵王》﹐及經藏院有《旃檀瑞像》﹐嵩嶽廟有出隊壁﹐皆所奇絕也。初名宗道﹐後攺名宗元﹐以壽終於皇佑二年。有《佛像》《天王》並《九子母》等傳於世。

深州防禦使劉永年﹐字君錫﹐章獻明肅皇后之侄也。才敏有神力﹐兼於畫筆。錯綜萬類﹐非常格可擬。

郭忠恕﹐字恕先﹐洛陽人。少能屬文﹐七歲舉童子。初﹐周祖召爲博士﹐後因爭忿於朝堂﹐貶崖州司戶。秩滿去官﹐不復仕﹐縱放岐﹑雍﹑陜﹑洛之間。善畫屋木﹑林石﹐格非師授。有設紈素求爲圖畫者﹐必怒而去﹐乘興卽自爲之。郭從義鎭岐下﹐每延止山亭。張素設粉墨於傍﹐經數月﹐忽乘醉就圖之﹐一角作遠山數峯而已﹐郭氏亦珍惜之。岐有富人主官酒酤﹐其子喜畫﹐日給醇酎。設几案絹素﹐及好紙數軸﹐屢以情言。忠恕俄取紙一軸﹐凡數十番﹐首圖一丱角小童﹐持綫車﹐紙窮處作風鳶﹐中引一綫﹐長數丈。富家子不以爲奇﹐遂謝絕焉。太宗素知其名﹐召赴闕下﹐授以國子監主簿。忠恕益縱酒﹐肆言時政得失﹐頗有怨讟。上惡之﹐配流登州﹐死於齊之臨邑道中﹐尸解焉。有《屋木》卷軸傳於世。忠恕尢精字學﹐宋元獻嘗手校其《佩觹》三篇﹐以寶玩之。

推官王士元﹐仁壽之子也﹐靈襟蕭爽。畫法精髙﹐人物師周昉﹐山水學關同﹐屋木類郭忠恕﹐皆造其微。嘗見張文懿家有《雜木寒林》﹐髙丈餘﹐風韻遒舉﹐格致稀奇。兼有《伊尹負鼎》《鳳樓十八怨》《四時山水》等傳於世。

宋道﹐字公達﹔宋迪﹐字復古﹔洛陽人。二難皆以進士擢第﹐今並處名曹。悉善畫﹐山水寒林﹐情致閒雅﹐體像雍容﹐今時以爲祕重矣。然則友愛之談﹐所宜推揖。

文同﹐字與可﹐梓潼永泰人。今爲司封員外郎﹑祕閣校理。善畫墨竹﹐富蕭灑之姿﹐逼檀欒之秀﹐疑風可動﹐不筍而成者也。復愛於素屏髙壁狀枯槎老枿﹐風格簡重﹐識者珍愛。自賦《一字至十字詩》云「竹﹐竹﹐森寒﹐潔綠。湘江邊﹐渭水曲﹐帷幔翠錦﹐戈矛蒼玉。虛心異眾艸﹐勁節逾凡木。化龍杖入僊陂﹐呼鳳律鳴神谷。月娥巾帔淨冉

冉﹐風女笙竽淸肅肅。林間飲酒碎影搖金﹐石上圍棋淸陰覆局。屈大夫逐去徒悅椒蘭﹐陶先生歸來但尋松菊。若檀欒之操則無敵於君﹐圖蕭灑之姿亦莫賢於僕。」

郭元方﹐字子正﹐京師人﹐官至內殿承制。善畫艸虫﹐備究蜚蠉﹐潛分造化﹐宜矜妙藝﹐藹播佳名。然而著意者不及疏略﹐蓋或點綴過當﹐翻爲失眞也。頗有圖軸傳於世。

董源﹐字叔達﹐鍾陵人﹐事南唐爲後苑副使。善畫山水﹐水墨類王維﹐著色如李思訓。兼工畫牛﹑虎﹐肉肌丰混﹐毛毳輕浮﹐具足精神﹐脫略凡格。有《滄湖山水》﹑著色《山水》《春澤牧牛》《牛》《虎》等圖傳於世。

髙尙其事﹐以畫自娛者二人。

李成

宋澥

李成﹐字咸熙。其先唐宗室﹐避地營丘﹐因家焉。祖父皆以儒學吏事聞於時。至成﹐志尙衝寂﹐髙謝榮進。博涉經史外﹐尢善畫山水寒林﹐神化精靈﹐絕人遠甚。「敍論」卷中已述。開寶中﹐都下王公貴戚﹐屢馳書延請﹐成多不答。學不爲人﹐自娛而已。後遊淮陽﹐以疾終於幹徳五年。子覺﹐尢以經術知名﹐職踐館閣。請恩幽閟﹐贈光祿丞。事見宋白所撰《墓碣》。有《煙嵐曉景》《風雨四時山水》《松柏寒林》等圖傳於世。

宋澥﹐字則未聞﹐長安人。故樞密湜之弟﹐司封道之從祖也。姿度髙潔﹐不樂從仕。圖畫之外﹐無所嬰心。善畫山水﹑林石﹐凝神遐想﹐與物冥通。遇興登樓﹐有時操筆﹐故人間不多見其迹。有《煙嵐曉景》《奔灘怪石》等圖傳於世。

業於繪事﹐馳名當代者一百四十六人。人物﹑山水﹑花鳥﹑雜畫﹐分爲四門。

人物門五十三人﹐僧道並獨工傳寫者附。

王靄髙益王瓘孫夢卿趙光輔趙隱士孫知微勾龍爽李文才石恪袁仁厚趙長元王齊翰周文矩顧徳謙郝處厲昭慶顧洪祝李雄侯翼髙文進王道眞李用及李象坤髙懷節張昉髙元亨楊朏子圭王兼濟孫懷悅陳用智孟顯陳士元王拙王居正葉進成葉仁遇郝澄童仁益毛文昌南簡龍章子淵武洞淸江惟淸鍾文秀田景李元濟王易陳坦令宗李八師劉道士

王靄﹐京師人。工畫佛道人物﹐長於寫貌﹐五代間以畫聞。晉末與王仁壽皆爲契丹所掠﹐太祖受禪放還﹐授圖畫院祗候。遂使江表﹐潛寫宋齊丘﹑韓熙載﹑林仁肇眞﹐稱旨﹐攺翰林待詔。今定力院《太祖禦容》《梁祖眞像》﹐皆靄筆也。太祖禦容潛龍日寫﹐後攺裝中央服矣。又畫開寶寺文殊閣下《天王》﹑及景徳寺九曜院《彌勒下生像》﹐最爲奇出。

髙益﹐涿郡人﹐工畫佛道鬼神﹑蕃漢人馬。太祖朝﹐潛歸京師。始貨藥以自給﹐每售藥必畫鬼神或犬馬於紙上﹐

藉藥與之﹐由是稍稍知名。時太宗在潛邸﹐外戚孫氏喜畫﹐孫氏有酒樓。一日﹐遇四老人飲酒有異﹐疑其神仙﹐因謂之四皓樓﹐亦謂孫氏爲孫四皓也。因厚遇益﹐請爲圖畫。未幾﹐太宗龍飛。孫氏以益所畫《搜山圖》進上﹐遂授翰林待詔。後被旨畫大相國寺行廊《阿育王》等變相曁《熾盛光》《九曜》等﹐有位置小本﹐藏於內府。後寺廊兩經廢置﹐皆飭後輩名手依樣臨仿。又畫崇夏寺大殿善神﹐筆力絕人。有《南國斗象》《衛士騎射》《蕃漢出獵》等圖傳於世。

王瓘﹐河南雒陽人﹐工畫佛道人物﹐深得吳法﹐世謂之小吳生。石中令嘗令畫雒中昭報寺壁﹐及有佛道功徳﹑故事﹑人物等圖傳於世。

孫夢卿﹐東平人﹐工畫佛道人物﹐亦專吳學。尢長寺壁﹐謂之孫脫壁。嘗與王靄對畫開寶寺文殊閣下西北方毗樓《博義天王像》﹐並大相國寺甚有其迹﹐今多不存矣。

趙光輔﹐華原人﹐工畫佛道﹐兼精蕃馬。筆鋒勁利﹐名刀頭燕尾。太祖朝爲圖畫院學生﹐故鄕裏呼爲趙評事。許昌開元﹑龍興兩寺皆有畫壁。浴室院《地獄變》尢佳。有《功徳》《蕃馬》等傳於世。

隱士趙雲子﹐善畫道像。於靑城丈人觀畫諸仙﹐奇絕。孫太古嘗陰使人問已畫﹐趙雲﹕「孫畫𨿽善﹐而傷丰滿﹐乏淸秀。」孫由是感悟。

孫知微﹐字太古﹐眉陽人。精黃老學﹐善佛道畫。於成都壽寧院畫《熾盛光》《九曜》及諸墻壁﹐時輩稱伏。知微凡畫聖像﹐必先齋戒疏瀹﹐方始援毫。有《功徳》並故事人物傳於世。知微始畫《壽寧九曜》也﹐令童仁益輩設色。其《水聖侍從》﹐有持水晶瓶者﹐因增蓮花於瓶中。知微旣見﹐愀然曰「瓶所以鎭天下之水﹐吾得之於道經。今則奚以花爲﹖嗟乎﹗畫蛇著足﹐失之遠矣。」

勾龍爽﹐蜀人﹐國初爲翰林待詔。工畫佛道人物﹐善爲古體衣冠﹐精裁密致﹐亦一代之奇筆也。有《功徳》並故事人物傳於世。

李文才﹐華陽人﹐工畫松石﹐兼長寫貌。事孟蜀爲翰林待詔。廣政中﹐荊南髙王令人入蜀﹐請文才寫《義興門街雙筍石》並其故事﹐又嘗寫蜀主並名臣眞像於大慈寺﹐亦有圖軸傳於世。

石恪﹐蜀人﹐性滑稽﹐有口辯﹐工畫佛道人物。始師張南本﹐後筆墨縱逸﹐不專規矩。蜀平﹐至闕下﹐嘗被旨畫相國寺壁。授以畫院之職﹐不就。堅請還蜀﹐詔許之。恪不樂都下風物﹐頗有譏誚雜言﹐或播人口。有《唐賢像》《五丁開山》《巨靈擘太華》《新羅人角力》等圖傳於世。

袁仁厚﹐蜀人﹐早師李文才。幹徳中至闕下﹐未久﹐還蜀。因求得前賢畫樣十餘本持歸。平居以畫自適﹐終老鄕閭﹐蜀川亦有遺迹。

趙長元﹐蜀人﹐工畫佛道人物﹐兼工翎毛。初隨蜀主至闕下﹐隸尙方彩畫匠人。因於禁中墻壁畫雉一隻﹐上見之嘉賞﹐尋補圖畫院祗候。今《東太一宮貴神像》《華嚴十六羅漢》﹐並長元筆。

王齊翰﹐建康人﹐事江南李后主爲翰林待詔。工畫佛道人物。開寶末﹐金陵城陷﹐有步卒李貴入佛寺中﹐得齊翰所畫《羅漢》十六軸﹐尋爲商賈劉元嗣以白金二百星購得之﹐賫入京師﹐於一僧處質錢。後元嗣詣僧請贖﹐其僧以過期拒之﹐因成爭訟。時太宗尹京﹐督出其畫﹐覽之嘉嘆。遂畱畫﹐厚賜而釋之。經十六日﹐太宗登極﹐後名應運羅

漢。

周文矩﹐建康句容人﹐事江南李后主爲翰林待詔。工畫人物﹑車馬﹑屋木﹑山川。尢精仕女﹐大約體近周昉﹐而更增纖麗。有《貴戚遊春》《搗衣》《熨帛》《繡女》等圖傳於世。

顧徳謙﹐建康人﹐工畫人物。風神淸勁﹐舉無與比。李后主愛重之﹐嘗謂曰「古有凱之﹐今有徳謙。二顧相望﹐繼爲畫絕矣﹗」識者以爲知言。呂文靖家有《蕭翼說蘭亭故事》橫捲﹐靑錦褾飾﹐碾玉軸頭﹐實江南之舊物。窺其風格﹐可知非謬也。

郝處﹐江南人﹐工畫佛道鬼神﹐兼長寫貌。處本一商賈﹐酷好圖畫﹐因而家產蕩盡﹐惟學畫耳。

厲昭慶﹐建康丰城人﹐工畫人物。事江南爲翰林待詔。後隨李后主至闕下﹐授圖畫院祗候。

顧洪祝﹐不知何許人﹐工畫人物。傳其名而未見其迹。

李雄﹐北海人﹐工畫佛道﹐偏長鬼神﹐罕有倫比。太宗朝爲圖畫院祗候﹐因忤旨遁去。北海龍興寺有畫壁。

侯翼﹐安定人﹐工畫佛道人物。夙振吳風﹐窮乎奧旨。長安﹑洛汭﹐寺壁尢多﹐兼有《三教聖像》﹑故事人物等圖傳於世。

髙文進﹐從遇之子。工畫佛道﹐曹﹑吳兼備。幹徳乙丑歲﹐蜀平﹐至闕下。時太宗在潛邸﹐多訪求名藝﹐文進遂往依焉。後以攀附授翰林待詔。未幾﹐重修大相國寺﹐命文進效髙益舊本畫行廊變相﹐及太一宮﹑壽寧院﹑啟聖院曁開寶塔下諸功徳墻壁﹐率皆稱旨。又勑令訪求民間圖畫﹐繼蒙恩獎。相國寺大殿後《擎塔天王》﹐如出墻壁﹐及殿西《降魔變相》﹐其迹並存。今畫院學者咸宗之﹐然曾未得

其仿佛耳。

王道眞﹐蜀郡新繁人﹐工畫佛道人物﹐兼長屋木。太宗朝因髙文進薦引﹐授圖畫院祗候。嘗被旨畫相國寺﹐並玉淸昭應宮壁。今相國寺殿東畫《給孤獨長者買祇陀太子園因緣》﹑並殿西畫《志公變》《十二面觀音像》﹐其迹並存。

李用及﹑李象坤﹐並工畫佛道人物﹐尢精鬼神。嘗與髙文進﹑王道眞同畫相國寺壁﹐並爲良手。殿東畫《牢度叉斗聖變相》﹐其迹見存。

髙懷節﹐文進長子﹐太宗朝爲翰林待詔。頗有父風﹐嘗與其父同畫相國寺壁。兼長屋木﹐爲人稱愛也。

張昉﹐臨汝人﹐工畫佛道人物﹐筆專吳體。嘗畫玉淸昭應宮《奏樂天女》﹐髙丈餘﹐掇筆而成。本郡開元寺有畫壁﹐亦佳手也。

髙元亨﹐京師人。工畫佛道人物﹐兼長屋木﹐多狀京城市肆車馬。有《瓊林苑》《角抵》《夜市》等圖傳於世。

楊朏﹐京師人﹐後家泗上。工畫佛道人物﹐尢於觀音得名天下。然而手足間時或小失停分﹐蓋於骨法用筆跨邁倫輩﹔是其小疵﹐不足以累大醇也。亦愛畫西南夷人﹐妙得其旨。世盛傳楊朏《波斯》。子圭﹐有父風。

王兼濟﹐河南洛陽人﹐工畫佛道鬼神。洛中南宮有《十太乙像》﹐嵩嶽廟有與武虞曹對畫墻壁。武畫出隊﹐兼濟畫入隊﹐眾所播傳也。

孫懷悅﹐安定靈臺人﹐工畫佛道人物﹐學吳生爲得法。雒中有寺壁。

陳用智﹐穎川郾城人﹐天聖中爲圖畫院祗候。未久﹐罷歸鄕裏。工畫佛道﹑人馬﹑山川﹑林木﹐精詳巧贍﹐難跨伊

人。但意務周勤﹐格乏淸致。有《功徳》《蕃馬》﹑故事人物等圖傳於世。用智居小窯鎭﹐多謂之小窯陳。

孟顯﹐安化華池人﹐工畫佛道鬼神﹑人馬﹑屋木。大率作用气格﹐略與陳用智相似。多謂之小孟﹐亦云紅樓孟家。

陳士元﹐京師人﹐善畫人物屋木。有《嘉慶圖》﹑故事人物傳於世。

王拙﹐河東郡人﹐工畫佛道人物。初畫玉淸昭應宮壁﹐選中右第一。

王居正﹐拙之子﹐善畫仕女。酷學周昉﹐精密有餘﹐而气韻不足。

葉進成﹐江南人﹐工畫人物。嘗見楊褒虞曹家有《醉道圖》﹐頗得閻令之體。

葉仁遇﹐進成族弟﹐工畫人物﹐多狀江表市肆風俗﹑田家人物。

郝澄﹐金陵句容人﹐工畫佛道鬼神。學通相術﹐精於傳寫。已上各有圖軸傳於世。

童仁益﹐蜀郡人﹐工畫人物尊像。出自天資﹐不由師訓﹐乃孫知微之亞也。嘗畫《靑城山丈人觀諸仙》。淳化末﹐仁益以成都天慶觀仙遊閣下﹐舊有石恪畫《左右龍虎君》﹐遂抒思援毫﹐於天慶觀前亦畫《龍虎君》兩壁。及畫大慈寺中佛殿《漢明帝》《摩騰》《竺法三藏》﹐保福院畫《首楞嚴二十五觀》﹐筆力勁健。頗有圖軸傳於輦下﹐好事者往往誤評爲孫知微之筆也。

毛文昌﹐蜀郡人﹐工畫田家風物。有《江村晚釣》《村童入學》《郊居丰稔》等圖傳於世。

南簡﹐平涼人﹐工畫佛道人物。世傳其名﹐未見其迹。

龍章﹐京兆櫟陽人。工畫佛道人物﹐兼工傳寫﹐尢善畫虎。曾有貨藥人楊生檻中養一虎﹐章因就視寫之﹐故畫虎最臻形似。子淵﹐有父風。

武洞淸﹐工佛道人物﹐特爲精妙。有《雜功徳》《十一曜》《二十八宿》《十二眞人》等像傳於世。

鍾文秀﹐京師人﹐今爲翰林待詔。工畫佛道人物。兼學關同山水﹐亦得其法。

田景﹐慶陽人﹐工畫人物﹐有奇思。嘗得景一扇面﹐畫三教﹐作二童奕棋於僧前。一則乘勝而矜誇﹐一則敗北而悔沮﹐僧臨視而笑﹐瞻顧如生。惜其孤貧﹐聲聞不顯。後之陳畱﹐不知所終。

李元濟﹐太原人﹐工畫佛道人物﹐精於吳筆。熙寧中召畫相國寺壁﹐命官較定眾手。時元濟藝與崔白爲勁敵﹐議者以元濟學遵師法﹐不妄落筆﹐遂推之爲第一。其間佛鋪﹐多是元濟之筆也。

王易﹐鄜州人﹐亦工佛道人物﹐學鄰元濟。時同畫相國寺壁﹐畫畢﹐各歸鄕裏﹐都人稱伏之。

陳坦﹐晉陽人﹐工畫佛道人物。都下奉先﹑普安二佛剎尢多功徳墻壁。相國寺北廊《髙僧》﹐乃坦所畫。其於田家村落風景﹐固爲獨步。有《村醫》《村學》《田家娶婦》《村落祀神》《移居》《丰社》等圖傳於世。

僧令宗﹐廣漢人﹐工畫佛道人物。成都大慈寺三學院並揭帝堂﹐有畫壁。

道士李八師亡其名﹐邛州依政人﹐於本縣崇聖觀披掛。工畫道門尊像﹐靑城山丈人觀亦有畫壁。

劉道士亡其名﹐建康人﹐工畫佛道鬼神﹐落筆遒怪。

江南寺觀﹐時見其迹。尢愛畫甘露佛﹐多傳於世。

獨工傳寫者七人

牟谷髙太衝尹質歐陽黌元靄維眞何充

牟谷﹐不知何許人。工相術﹐善傳寫﹐太宗朝爲圖畫院祗候。端拱初﹐詔令隨使者往交趾國寫安南王黎桓及諸陪臣眞像﹐畱止數年。旣還﹐屬宮車晏駕﹐未蒙恩旨﹐閒居閶闔門外。久之﹐眞宗幸建隆觀﹐谷乃以所寫《太宗禦容》張於戶內﹐上見之﹐勑中使收赴行在。詰其所由﹐谷具以實對﹐上命釋之。時《太宗禦容》已令元靄寫畢﹐乃更令谷寫正面禦容﹐尋授翰林待詔。能寫正面﹐惟谷一人而已。

髙太衝﹐江南人﹐工傳寫。事李中主爲翰林待詔。嘗寫李中主眞﹐得其神思。

尹質﹐蜀人﹐工傳寫。嘗寫燕王眞﹐頗蒙顧遇。有《藥王像》《孫思邈像》並畫猴傳於世。

歐陽黌﹐京師人﹐工傳寫。宗侯貴戚﹐多所延請。其藝與僧維眞相抗﹐余無出其右者。

僧元靄﹐蜀人﹐自幼入京﹐依定力院輪公落髮。妙工傳寫﹐爲太宗朝供奉。一日﹐在禁中傳寫﹐爲一小黃門毀辱﹐徧問同列無肯言其姓名者。乃艸一頭子懷之﹐見都知李神福﹐訴以毀辱之事。神福曰「小底至多﹐不得其名﹐誰受其責﹖」靄乃探懷中所艸頭子示之﹐李一見嗟訝﹐曰「此鄧某也亡其名。何其倉卒之間﹐傳寫如此之妙﹗」因召鄧責誚﹐伏過而去。

僧維眞﹐嘉禾人﹐工傳寫。嘗被旨寫仁宗﹑英宗禦容﹐賞賚殊厚。元靄之繼矣。名公貴人﹐多召致傳寫﹐尢以善寫貴人得名。

何充﹐姑蘇人﹐工傳寫。擅藝東南﹐無出其右者。

卷四

紀藝下

山水門凡二十四人﹐僧附。

範寬劉永王端翟院深燕貴許道寧紀眞黃懷玉商訓丘訥龐崇穆李隱髙克明屈鼎郝銳梁忠信李宗成郭熙董贇侯封符道隱擇仁巨然繼肇

範寬﹐字中立﹐華原人﹐工畫山水。理通神會﹐奇能絕世。體與關﹑李特異﹐而格律相抗。「敍論」卷中已述。寬儀狀峭古﹐進止疎野﹐性嗜酒﹑好道。嘗往來雍雒間﹐天聖中猶在﹐耆舊多識之。有《冒雪髙峯》《四時山水》並故事人物傳於世。或云﹐名中立﹐以其性寬﹐故人呼爲範寬也。

劉永﹐京師人﹐工畫山水。始師僧徳符﹐畫松石﹐後徧求諸家山水﹐采其所長而效之。及見荊浩之迹﹐乃知諸家有所未盡。一日﹐復覩關同畫﹐俄嘆曰「是乃得名至藝者乎﹗向所謂登東山而小魯。」遂捐棄余學﹐專法關氏。果遂升堂﹐

馳名當代矣。有《瀑泉》屏風﹑《四時山水》《山居詩意》等圖傳於世。

王端﹐字子正﹐瓘之子﹐工畫山水。專學關同﹐得其要者惟劉永與端耳。相國寺淨土院舊有畫壁﹐惜乎主僧不鑑﹐遂至杇墁。端𨿽以山水著名﹐然於佛道﹑人馬﹐自爲絕格。兼善傳寫﹐嘗寫眞廟禦容稱旨﹐授三班奉職。有《佛道功徳》﹑故事人物﹑《四時山水》傳於世。

翟院深﹐北海人﹐工畫山水﹐學李光丞。院深少爲本郡伶官﹐一日府會﹐院深擊鼓忘其節奏﹐部長按舉其罪。太守面詰之﹐院深乃曰「院深𨿽賤品﹐天與之性﹐好畫山水。向擊鼓次﹐偶見云聳奇峯﹐堪爲畫範﹐難明兩視﹐忽亂五聲。」太守嘉而釋之。院深學李光丞爲酷似﹐但自創意者﹐覺其格下。專臨模者﹐往往亂眞。

燕貴﹐本隸尺籍﹐工畫山水。不專師法﹐自立一家規範。大中祥符初﹐建玉淸昭應宮﹐貴預役焉。偶暇日﹐畫山水一幅﹐人有告董役劉都知者﹐因奏補圖畫院祗候﹐實精品也。呂文靖宅廳後屏風﹐乃貴所畫﹐亦有圖軸傳於世。

許道寧﹐長安人﹐工畫山水﹐學李光丞。始尙矜謹﹐老年惟以筆畫簡快爲己任。故峯巒峭拔﹐林木勁硬﹐別成一家體。故張文懿贈詩曰「李成謝世範寬死﹐惟有長安許道寧。」非過言也。長安涼榭中寫終南﹑太華二壁﹐今存。有《山水寒林》《臨深履薄》《早行詩意》《潘閬倒騎驢》等圖傳於世。

紀眞﹑黃懷玉﹐並工畫山水﹐學範寬逼眞。

商訓﹐工畫山水﹐亦學寬。但皴淡山石﹑圖寫林木﹐皆不及紀與黃也。

丘訥﹐河南雒陽人。工畫山水﹐體近許道寧。筆气不逮﹐而用墨過之。

龐崇穆﹐右北平人﹐工畫山水。始建玉淸昭應宮﹐召崇穆畫山水數壁﹐能爲羣峯列岫﹑雲煙聚散之象。功畢﹐上欲旌以畫院之職﹐乃遁去不仕。

李隱﹐五原人﹐工畫山水。大中祥符末﹐營會靈觀﹐命隱寫五嶽山形於壁﹐及畫山水於五殿屏扆。觀其危峯疊嶂﹐遠水疎林﹐可謂盡美矣。然而鉤描筆困﹐槍上聲淡墨焦﹐斯爲未至爾。

髙克明﹐京師人﹐仁宗朝爲翰林待詔。工畫山水﹐采擷諸家之美﹐參成一藝之精。團扇臥屏﹐尢長小景。但矜其巧密﹐殊乏飄逸之妙。

屈鼎﹐京師人﹐仁宗朝爲圖畫院祗候。工畫山水﹐得燕貴之仿佛。龐相第屏風乃鼎所畫。

郝銳﹐不知何許人﹐工畫山水。人或稱之﹐而未見其迹。

梁忠信﹐京師人﹐仁宗朝爲圖畫院祗候。工畫山水。體近髙克明﹐而筆墨差嫩。又寺宇過盛﹐棧道兼繁﹐人或譏之也。恐其亂髙﹐故顯出之。以上各有圖軸傳於世。

李宗成﹐鄜畤人﹐工畫山水寒林﹐學李成。破墨潤媚﹐取象幽奇。林麓江臯﹐尢爲盡善。樞府東廳有《大濺撲》屏風﹐乃宗成所畫。石上有崔愨畫鷺鷥一隻。有《風雨江山》《拜月圖》《四時山水》《松柏寒林》等傳於世。

郭熙﹐河陽溫人﹐今爲禦書院藝學。工畫山水寒林。施爲巧贍﹐位置淵深。𨿽復學慕營丘﹐亦能自放胸臆。巨障髙壁﹐多多益壯﹐今之世爲獨絕矣。熙寧初﹐勑畫小殿屏風。熙畫中扇﹐李宗成﹑符道隱畫兩側扇﹐各盡所蘊。然符生鼎立於郭﹑李之間

爲幸矣。

董贇﹐穎川長社人﹐工畫山水寒林。學志精勤﹐毫鋒老硬。但器類近俗﹐格致非髙。

侯封﹐邠人﹐今爲圖畫院學生。工畫山水寒林。始學許道寧﹐不能踐其老格。然而筆墨調潤﹐自成一體﹐亦郭熙之亞。

符道隱﹐長安人﹐工畫山水寒林。學無師法﹐多從已見。當其合作﹐亦有可觀。

永嘉僧擇仁﹐善畫松。初采諸家所長而學之。後夢吞數百條龍﹐遂臻神妙。性嗜酒﹐每醉﹐揮墨於綃紈粉堵之上﹐醒乃添補。千形萬狀﹐極於奇怪。曾飲酒永嘉市﹐醉甚﹐顧新泥壁﹐取拭盤巾濡墨灑其上﹐明日少增修﹐爲狂枝枯枿。畫者皆伏其神筆。

鍾陵僧巨然﹐工畫山水﹐筆墨秀潤。善爲煙嵐气象﹑山川髙曠之景﹐但林木非其所長。隨李主至闕下﹐學士院有畫壁﹐兼有圖軸傳於世。

吳僧繼肇﹐工畫山水。與巨然同時﹐體𨿽相類﹐而峯巒稍薄怯也。相國寺資聖閣院有所畫屏風。

花鳥門凡三十九人﹐僧道附。

黃居寀劉贊夏侯延佑丘慶余髙懷寶徐熙徐崇矩徐崇嗣唐希雅唐宿唐忠祚解處中祁序陶裔母咸之傅文用劉夢松劉文惠李符李懷衮王曉趙昌王友鐔宏易元吉

崔白崔愨艾宣李吉侯文慶董祥葛守昌李佑丁貺閻士安居寧慧崇何尊師牛戩

黃居寀﹐字伯鸞﹐筌之季子也。工畫花竹﹑翎毛。默契天眞﹐冥周物理。「敍論」卷中已述。始事孟蜀爲翰林待詔﹐與父筌俱蒙恩遇。圖畫殿庭墻壁﹑宮闈屏障﹐不可勝紀。學士徐光溥嘗獻《秋山圖歌》以美之。曾於彭州棲眞觀壁畫水石一堵﹐自未至酉而畢﹐觀者莫不嘆其神速且妙也。幹徳乙丑歲﹐隨蜀主至闕下。太祖舊知其名﹐尋眞命。太宗皇帝尢加睠遇﹐供進圖畫﹐恩寵優異﹐仍委之搜訪名蹤﹐銓定品目。居寀狀太湖石尢過乃父。有《四時山景》《花竹翎毛》《鷹鶻犬兔》《湖灘水石》《春田放牧》等圖傳於世。

劉贊﹐蜀人﹐工畫花竹翎毛﹐兼長龍水。迹意兼美﹐名播蜀川。

夏侯延佑﹐蜀郡人﹐工畫花竹﹑翎毛。師黃筌﹐粗得其要。始事孟蜀爲翰林待詔。旣歸朝﹐拜眞命﹐爲圖畫院藝學。各有圖軸傳於世。

丘慶余﹐潛之子﹐工畫花竹﹑翎毛﹐兼長艸虫。墨彩俱媚﹐風韻尢髙。有《四時花鳥》《蜂蟬》《竹枝》等傳於世。

髙懷寶﹐懷節之弟﹐工畫花竹﹑翎毛﹑艸虫﹑蔬菓﹐頗臻精妙。與兄懷節同時入仕﹐爲圖畫院祗候。髙氏自道興至二子﹐凡四世﹐皆以畫進。𨿽曰藝成﹐然而不墜家聲﹐賞延於世。可佳矣。

徐熙﹐鍾陵人﹐世爲江南仕族。熙識度閒放﹐以髙雅自任。善畫花木﹑禽魚﹑蟬蝶﹑蔬菓。學窮造化﹐意出古今。「敍論」卷中已述。徐鉉云「落墨爲格﹐雜彩副之﹔迹與色不相隱

映也。」又熙自撰《翠微堂記》云「落筆之際﹐未嘗以傅色暈淡細碎爲功。」此眞無愧於前賢之作﹐當時已爲難得。李后主愛重其迹。開寶末﹐歸朝﹐悉貢上宸廷﹐藏之祕府。亦有《寒蘆》《野鴨》《花竹》《雜禽》《魚蟹》《艸虫》《蔬苗》《果蓏》並《四時折枝》等圖傳於世。

徐崇矩﹑徐崇嗣﹐並熙之孫﹐善繼先志﹐克著佳聲。

唐希雅﹐嘉興人﹐妙於畫竹﹐兼工翎毛。始學李后主金錯刀書﹐遂緣興入於畫。故爲竹木﹐多顫掣之筆。蕭疏气韻﹐無謝東海矣。徐鉉云「翎毛粗成而已﹐精神過之。」

唐宿﹑唐忠祚﹐並希雅之孫﹐夙擅家聲﹐皆躋妙格。

解處中﹐江南人﹐事李后主爲翰林司藝。特於畫竹盡嬋娟之妙﹐但間泊翎毛﹐頗虧形似耳。

祁序﹐江南人﹐工畫花竹﹑翎毛﹐兼長水牛。郁有髙致也。

陶裔﹐京兆鄠人﹐工畫花竹翎毛。形制設色﹐亞於黃筌。眞宗朝爲圖畫院祗候。祥符中﹐畫禦座屏扆稱旨﹐尋攺翰林待詔。

母咸之﹐江南人﹐工畫朝雞﹐妙冠一時。

傅文用﹐京師人﹐工畫花竹翎毛﹐有黃氏之風。特精野雉鵪鶉﹐能辧四時毛彩。

劉夢松﹐江南人﹐善畫水墨花鳥﹐隨宜取象﹐如施眾形。

劉文惠﹐不知何許人﹐善畫花竹翎毛﹐傅彩𨿽勤﹐而气格傷懦。

李符﹐襄陽人﹐工畫花竹翎毛。仿佛黃體﹐而丹靑雅淡﹐別是一種風格。然於翎毛骨气間有得失耳。

李懷衮﹐蜀郡人﹐工畫花竹翎毛。學黃氏﹐與夏侯延佑不相上下。今陳康肅第屏風﹐乃懷衮所畫。

王曉﹐魯郡泗水人﹐善畫鷹鷂﹑柘棘。師郭幹暉﹐而遊其藩。

趙昌﹐字昌之﹐廣漢人﹐工畫花果﹐其名最著。然則生意未許全株﹐折枝多從定本。惟於傅彩﹐曠代無雙。古所謂失於妙而後精者也。昌兼畫艸虫﹐皆云盡善。苟圖禽石﹐咸謂非精。昌家富﹐晚年復自購己畫﹐故近世尢爲難得。

王友﹐漢州人﹐少隸本郡克寧軍籍。工畫花果﹐師趙昌爲髙足。𨿽窮傅彩之功﹐終乏潤澤之妙。

鐔宏﹐成都人﹐工畫花果。復師王友﹐初云齒教﹐後卽肩隨矣。以上各有圖軸傳於世。

易元吉﹐字慶之﹐長沙人。靈機深敏﹐畫制優長。花鳥蜂蟬﹐動臻精奧。始以花果專門﹐及見趙昌之迹﹐乃嘆服焉。後志欲以古人所未到者馳其名﹐遂寫獐猿。嘗遊荊湖間﹐入萬守山百餘里﹐以覘猿狖獐鹿之屬﹐逮諸林石景物﹐一一心傳足記。得天性野逸之姿﹐寓宿山家﹐動經累月﹐其欣愛勤篤如此。又嘗於長沙所居捨後疏鑿池沼﹐間以亂石叢花﹑疎篁折葦﹐其間多蓄諸水禽﹐每穴窗伺其動靜遊息之態﹐以資畫筆之妙。治平甲辰歲﹐景靈宮建孝嚴殿﹐乃召元吉畫迎釐齊殿禦扆。其中扇畫太湖石﹐仍寫都下有名鵓鴿及雒中名花﹐其兩側扇畫孔雀。又於神遊殿之小屏畫牙獐﹐皆極其思。元吉始蒙其召也﹐欣然聞命﹐謂所親曰「吾平生至藝﹐於是有所顯發矣。」未幾﹐果勑令

就開先殿之西廡張素畫《百猨圖》﹐命近要中貴人領其事﹐仍先給粉墨之資二百千。畫猨才十餘枚﹐感時疾而卒。元吉平日作畫﹐格實不羣﹐意有疏密。𨿽不全拘師法﹐而能伏義古人。是乃超忽時流﹐周旋善譽也。向使元吉卒就《百猨》﹐當有遇於人主﹔然而遽喪﹐其命矣夫。有《獐猿》《孔雀》《四時花鳥》﹑寫生《蔬果》等傳於世。建隆觀翊教院殿東獐猿林石絕佳。又嘗於余杭後市都監廳屏風上畫鷂子一隻﹐舊有燕二巢﹐自此不復來止。

崔白﹐字子西﹐濠梁人。工畫花竹翎毛。體制淸贍﹐作用疏通。𨿽以敗荷鳧雁得名﹐然於佛道鬼神﹑山林人獸﹐無不精絕。凡臨素多不用杇﹐復能不假直尺界筆爲長弦挺刃。熙寧初﹐命白與艾宣﹑丁貺﹑葛守昌畫垂拱殿禦扆鶴竹各一扇﹐而白爲首出。後恩補圖畫院藝學。白自以性疏闊﹐度不能執事﹐固辭之。於時上命特免雷同差遣﹐非禦前有旨毋召﹐凡直授聖旨﹐不經有司者﹐謂之禦前祗應。出於異恩也。然白之才格﹐有邁前修。但過恃主知﹐不能無颣。相國寺廊之東壁﹐有《熾盛光》《十一曜》《坐神》等。廊之西壁有佛一鋪﹐圓光透徹﹐筆勢欲動。北都大安寺﹑許昌湖亭﹐皆有畫壁。及嘗見《敗荷雪雁》《四時花鳥》《謝安登山》《子猷訪戴》等圖﹐多遇合作。

崔愨﹐字子中﹐白之弟也﹐今爲左廷直。工畫花竹﹑翎毛﹐狀物布景﹐與白相類。嘗觀《敗荷雪雁》及《四時花竹》﹐風範淸懿﹐動多新巧。有時作《隔蘆睡雁》﹐尢多意思。

艾宣﹐鍾陵人﹐工畫花竹﹑翎毛。孤標髙致﹐別是風規。敗艸荒榛﹐尢長野趣。鵪鶉一種﹐特見精絕。

李吉﹐京師人﹐嘗爲圖畫院藝學。工畫花竹﹑翎毛﹐學黃氏爲有功。後來院體﹐未有繼者。

侯文慶﹐京師人﹐今爲翰林待詔。工畫艸虫及寫蔬菜﹐體尙精謹﹐殊乏生气。

董祥﹐京師人﹐今爲翰林待詔。工畫花木。有《琉璃瓶中雜花折枝》﹐人多愛之。

葛守昌﹐京師人﹐今爲圖畫院祗候。工畫花竹翎毛﹐兼長艸虫蔬菜。

李佑﹐河內人﹔丁貺﹐濠梁人﹔皆工畫花竹翎毛﹐各有所長。求之才格﹐難乎其人也。

閻士安﹐陳州宛丘人﹐以醫術爲助教。工畫墨竹﹐筆力老勁﹐名著當時。每於大捲髙壁爲不盡景﹐或爲風勢﹐甚有意趣。復愛作墨蟹蒲藻﹐等閒而成﹐爲人所重也。

僧居寧﹐毗陵人﹐妙工艸虫﹐其名藉甚。嘗見水墨艸虫有長四五寸者﹐題云「居寧醉筆」﹐𨿽傷大而失眞﹐然則筆力勁俊﹐可謂稀奇。梅聖兪贈詩云「艸根有纖意﹐醉墨得已熟。」好事者每得一扇﹐自爲珍物。

建陽僧慧崇﹐工畫鵝﹑雁﹑鷺鷥﹐尢工小景。善爲寒汀遠渚﹐蕭灑虛曠之象﹐人所難到也。

何尊師亡其名﹐閬中人。善畫貓兒﹐今爲難得。

道士牛戩﹐河內人。工畫翎毛﹐多寫班鳩野鵲﹐但柘棘不甚精髙。以上各有圖軸傳於世。

雜畫門凡三十五人﹐僧道附。

卑顯張翼張戡丘士元裴文睍胡九齡馮淸包貴包鼎趙邈齪辛成馮進成吳進吳懷董羽

任從一趙幹曹仁熙荀信戚文秀路衙推楊揮朱澄徐易徐白劉文通蔡潤蒲永升何霸張經支選蘊能呂拙趙裔鄧隱

卑顯﹐不知何許人﹐眞宗朝爲翰林待詔。工畫馬﹐有韓幹之風﹐而筆力勁健。有《按禦馬圖》《伯樂相馬》《秣馬》《渲馬》等圖傳於世。

張翼﹐一名鈐﹐豳國人。工畫蕃馬。師趙光輔﹐得其筆法。但狀彼胡人﹐不能酷似耳。

張戡﹐瓦橋人﹐工畫蕃馬。居近燕山﹐得胡人形骨之妙﹐盡戎衣鞍勒之精。然則人稱髙名﹐馬虧先匠﹐今時爲獨步矣。

丘士元﹐不知何許人。工畫水牛。精神形似外﹐特有意趣。

裴文睍﹐京師人﹐仁宗朝爲翰林待詔。工畫水牛﹐骨气老重﹐札渲謹密﹐亦一代之佳手也。

胡九齡﹐絳人。工畫水牛。筆弱於裴﹐而意特蕭灑。愛作臨水倒影牛﹐人多稱之。

馮淸﹐陜郡閿鄕人﹐善畫橐駞﹐兼工平畫。景靈宮北廊墻壁《道經變相》﹐乃淸之筆。

包貴﹐宣城人。善畫虎﹐名聞四遠﹐世號老包也。

包鼎﹐貴之子。𨿽從父訓﹐抑又次焉。子孫襲而學者甚眾﹐𨿽非類犬﹐然終不能踐貴﹑鼎之閾矣。以上各有圖軸傳於世。

趙邈齪亡其名﹐性惟質魯﹐不善修飾﹐故人號爲邈齪。妙工畫虎﹐有《伏崖》《嘯風》《舐掌》等虎傳於世。

辛成﹐不知何許人﹐亦以畫虎聞於時。

馮進成﹐江南人。善畫犬﹑兔﹐筆迹縝細。

吳進﹑吳懷﹐並江南人﹐善畫龍水。

董羽﹐毗陵人。有鄧艾之疾﹐語不能出﹐俗號董啞子。善畫龍水﹑海魚。始事江南爲翰林待詔。旣歸朝﹐領眞命﹐爲圖畫院藝學。鍾陵淸涼寺﹐有李中主八分題名﹑李簫遠艸書﹑羽畫海水﹐爲三絕。又畫李后主香花閣圖屏。及歸朝後﹐太宗嘗令畫端拱樓下《龍水》四壁﹐極其精思﹐及畫玉堂屋壁《海水》﹐見存。羽始被命畫端拱樓《龍水》﹐凡半載功畢﹐自謂卽拜恩命。一日﹐上與嬪禦登樓﹐時皇子尙幼﹐見畫壁驚畏啼呼﹐亟令圬鏝。羽卒不受賞﹐亦其命也。

任從一﹐京師人﹐仁宗朝爲翰林待詔。工畫龍水﹑海魚﹐爲時推賞。舊有金明池水心殿禦座屏扆﹐畫《出水金龍》﹐勢力遒怪。今建隆觀翊教院殿後﹐有所畫《龍水》二壁。

趙幹﹐江南人﹐工畫水。事江南爲畫院學生。

曹仁熙﹐毗陵人。工畫水﹐善爲驚濤怒浪﹐馳名江介。

荀信﹐江南人﹐工畫龍水。眞宗朝爲翰林待詔。天禧中嘗被旨畫會靈觀禦座扆屏《看水龍》﹐妙絕一時。後移入禁中。

戚文秀﹐工畫水﹐筆力調暢。嘗觀所畫《淸濟灌河圖》﹐旁題云「中有一筆長五丈」。旣尋之﹐果有所謂一筆者。自邊際起﹐通貫於波浪之間﹐與眾毫不失次序。超騰回折﹐實逾五丈矣。

路衙推亡其名﹐不知何許人。善畫魚﹐體致純古。以上各有圖軸傳於世。

朱澄﹐事江南爲翰林待詔。工畫屋木。李中主保大五

年﹐嘗令與髙太衝等合畫《雪景宴圖》﹐時稱絕手。

楊揮﹐江南人﹐善畫魚﹐人稱之﹐而未見其迹。

徐易曁弟白﹐海州人﹐並工畫魚。精密形似﹐綽有可觀。易兼工雜畫﹐尢能篆隸。今爲禦書院藝學。

劉文通﹐京師人。善畫屋木﹐當代稱之。眞宗朝爲圖畫院藝學。嘗被旨寫玉淸昭應宮七賢閣﹐兼預畫壁﹐爲優等。

蔡潤﹐鍾陵人﹐工畫船水。始隨李主至闕下﹐隸八作司彩畫匠人。後因畫《舟車圖》進上﹐上方知其名﹐遂補畫院之職。後令畫《楚王渡江圖》﹐藏於內府。以上各有圖軸傳於世。

蒲永升﹐成都人﹐性嗜酒放浪﹐善畫水。人或以勢力使之﹐則嘻笑捨去。遇其欲畫﹐不擇貴賤。蘇子瞻內翰嘗得永升畫二十四幅﹐每觀之﹐則陰風襲人﹐毛髮爲立。子瞻在黃州臨臯亭﹐乘興書數百言寄成都僧惟簡﹐具述其妙﹐謂董﹑戚之流爲死水耳。惟簡住大慈寺勝相院﹐其書刻石在焉。

何霸﹐不知何許人﹐工畫船水﹐其名尢著。有《瀟湘逢故人》《舶客》等圖傳於世。

張經﹐姑蘇人﹐善雜畫﹐尢精傳模。

支選﹐不知何許人﹐仁宗朝爲圖畫院祗候。工畫太平車及江州車。又畫酒肆邊絞縛樓子﹐有分疎界畫之功。兼工雜畫。

浙陽僧蘊能﹐工雜畫﹐錯總萬匯﹐無不兼通﹐然絕佳者未易多得。

道士呂拙﹐京師人﹐工畫屋木。至道中爲圖畫院祗侯。時方建上淸宮﹐拙因畫《郁羅霄臺樣》進上﹐恩攺翰林待詔﹐

不就。願於本宮爲道士﹐尋得披掛﹐仍賜紫衣。拙畫屋木絕妙﹐然多以人物繁雜爲累。以上各有圖軸傳於世。

趙裔﹐不知何許人﹐工雜畫﹐兼長佛道人物。學朱繇﹐用筆少亞﹐而傅彩爲精。有《十現老君像》《蘇達挐太子變相》《士女看花》等圖並四時花鳥傳於世。

鄧隱﹐梓州人﹐工雜畫兼佛像﹑鬼神。本州島州宅有畫天王壁並牛頭寺畫羅漢﹐皆妙。及有山水﹑花鳥傳於世。

卷五

故事拾遺唐朝﹑朱梁﹑王蜀﹐總二十七事。

八駿圖謝元深滕王閻立本鶴畫吳道子金橋圖先天菩薩資聖寺淨域寺西明寺相藍十絕王維三花馬崔圓周昉張璪石橋圖柳公權會昌廢壁西園圖雪詩圖李益附鄭贊盧氏宅趙巖劉彥齊常生

《八駿圖》

舊稱周穆王八駿﹐日馳三萬里。晉武帝時所得古本﹐乃穆王時畫﹐黃素上爲之。腐敗昏潰﹐而骨气宛在。逸狀奇形﹐實亦龍之類也。遂令史道碩模寫之﹐宋﹑齊﹑梁﹑陳﹐以爲國寶。隋文帝滅陳﹐圖書散逸﹐此畫爲賀若弼所得。

齊王暕知而求得之﹐答以駿馬四十蹄﹐美錦五十段。後復進獻煬帝。至唐貞觀中﹐勑借魏王泰﹐因而傳模於世。其一曰渠黃﹐身靑﹐鬃尾赤﹐項下至肚紅而蹄黑。其二曰山子﹐身紫﹐鬃尾黑﹐項下至肚紅而蹄黑。其三曰盜驪﹐身黃而黑班﹐鬃尾黑﹐項下至肚紅而蹄黑﹐鬃鬣絕少也。其四曰綠耳﹐身靑﹐鬃尾黑而虯﹐項下至肚紅而蹄黑。其五曰赤驥﹐身赤﹐鬃尾赤而黃﹐項下至肚紅而蹄黑。其六曰囗驑﹐身淺紫﹐鬃尾深紫而虯﹐項下至肚紅而蹄黑﹐囗音華。其七曰踰輪﹐身紫而帶黑﹐鬃尾黑而虯﹐項下至肚紅而蹄黑﹐額上精鬃向前尖而上卷。其八曰白囗。身靑驄﹐鬃尾紅﹐項下至肚紅而蹄黑﹐囗音義。

謝元深

唐貞觀三年﹐東蠻謝元深入朝﹐冠烏熊皮冠﹐以金絡額﹐毛帔﹐以韋爲行縢﹐著履。中書侍郎顏師古奏言「昔周武王治致太平﹐遠國歸款﹐周史乃集其事爲《王會篇》。今聖徳所及﹐萬國來朝﹐卉服鳥章﹐俱集蠻邸﹐實可圖寫貽於後﹐以彰懷遠之徳。」上從之﹐乃命閻立徳等圖畫之。

滕王

唐滕王元嬰﹐髙祖第二十二子也。善畫蟬雀﹑花卉﹐而史傳不載﹐惟張彥遠《歷代名畫記》中書之。及覩王建《宮詞》云「內中數日無宣喚﹐傳得滕王《蛺蝶圖》。」乃知其善畫也。

閻立本

唐閻立本﹐至荊州觀張僧繇舊迹﹐曰「定虛得名耳。」明日﹐又往﹐曰「猶是近代佳手。」明日﹐往﹐曰「名下無虛士。」坐臥觀之﹐畱宿其下十餘日﹐不能去。又僧繇曾作《醉僧圖》傳於世﹐長沙僧懷素有詩云「人人送酒不曾沽﹐終日松間系一壺﹐艸聖欲成狂便發﹐眞堪畫入《醉僧圖》。」然道士每以此嘲僧﹐羣僧於是聚鏹數十萬﹐求立本作《醉道圖》﹐並傳於代。

鶴畫

黃筌寫《六鶴》。其一曰唳天﹐舉首張喙而鳴。其二曰警露﹐回首引頸上望。其三曰啄苔﹐垂首下啄於地。其四曰舞風﹐乘風振翼而舞。其五曰疏翎﹐轉項毨其翎羽。其六曰顧步。行而回首下顧。後輩丹靑﹐則而象之。杜甫詩稱「薛公十一鶴﹐皆寫靑田眞」。恨不見十一之勢復何如也。

吳道子

開元中﹐將軍裴旻居喪﹐詣吳道子請於東都天宮寺畫神鬼數壁﹐以資冥助。道子答曰「吾畫筆久廢﹐若將軍有意﹐爲吾纏結﹐舞劍一曲﹐庶因猛勵﹐以通幽冥。」旻於是脫去縗服﹐若常時裝束﹐走馬如飛﹐左旋右轉﹐擲劍入云﹐髙數十丈﹐若電光下射﹐旻引手執鞘承之﹐劍透室而入﹐觀

者數千人﹐無不驚栗。道子於是援毫圖壁﹐颯然風起﹐爲天下之壯觀。道子平生繪事﹐得意無出於此。

《金橋圖》

《金橋圖》者﹐唐明皇封泰山﹐回車駕﹐次上黨。潞之父老﹐負擔壺漿﹐遠近迎謁。帝皆親加存問﹐受其獻饋﹐錫賚有差。其間有先與帝相識者﹐悉賜以酒食﹐與之話舊故。所過村部﹐必令詢訪孤老喪疾之家﹐加弔卹之﹐父老欣欣然莫不瞻戴﹐叩乞駐畱焉。及車駕過金橋﹐橋在上黨。禦路縈轉﹐上見數十里間﹐旗纛鮮華﹐羽衛齊肅。顧左右曰「張說言我勒兵三十萬﹐旌旗徑千里﹐挾右上黨﹐至於太原﹐見《后土碑》。眞才子也。」帝遂召吳道子﹑韋無忝﹑陳閎﹐令同制《金橋圖》。禦容及帝所乘照夜白馬﹐陳閎主之﹔橋梁﹑山水﹑車輿﹑人物﹑艸木﹑鷙鳥﹑器仗﹑帷幕﹐吳道子主之﹔狗﹑馬﹑驢﹑騾﹑牛﹑羊﹑橐駞﹑猴﹑兔﹑豬﹑囗之屬﹐韋無忝主之。圖成﹐時謂三絕焉。

先天菩薩

有先天菩薩幀﹐本起成都妙積寺。唐開元初﹐有尼魏八師者﹐常念《大悲咒》。有雙流縣民劉乙﹐小字意兒﹐年十一歲﹐自言欲事魏尼﹐尼始不納﹐遣亦不去﹐常於奧室坐禪。嘗白魏云「先天菩薩見身此地。」遂篩灰於庭。一夕有巨迹﹐長數尺﹐倫理成就。意兒因謁畫工﹐隨意設色﹐悉不如意。有僧法成者﹐自云能畫﹐意兒常合仰祝﹐然後指授之﹐僅十稔﹐功方就。後塑先天菩薩像﹐二百四十二首﹐首如塔勢﹐

分臂如蔓。所畫樣凡十五卷。有柳七師者﹐崔寧之甥﹐分三卷往上都流行。時魏奉古爲長史﹐得其樣進之。後因四月八日﹐復賜髙力士。今成都者﹐是其次本。

資聖寺

資聖寺中窗間﹐吳道子畫髙僧﹐韋述贊﹐李嚴書。中三門外兩面上層﹐不知何人畫﹐人物頗類閻筆。寺西廊北隅﹐楊坦畫《近塔天女》﹐明睇將瞬。團塔院北堂﹐有鐵觀音﹐髙三丈餘。觀音院兩廊《四十二賢聖》﹐韓幹畫﹐元載贊。東廊北壁散馬﹐不意見者﹐如將嘶蹀。聖僧中龍樹商那和修絕妙。團塔上菩薩﹐李嗣眞畫﹔四面花鳥﹐邊鸞畫。當中藥王菩薩﹐頂上茸葵尢佳。塔中藏千部《法華經》﹐詞人作諸畫聯句。

淨域寺

淨域寺者﹐本唐太穆皇后宅﹐後捨爲寺。寺僧云﹕三階院門外是神堯皇帝射孔雀處。西禪院門外有《遊目記碑》云「王昭隱畫門西裏面和修吉龍王﹐有靈。及門內西壁﹐有畫光目藥義部落﹐絕奇。鬼首上蟠虵﹐可懼。東廊有張璪畫林石﹐險怪。西廊萬菩薩院門裏南壁﹐有皇甫軫畫鬼神及鵰﹐鵰若脫壁。」軫與吳道子同時﹐吳以其藝逼己﹐募人刺殺之。

西明寺

唐西明﹑慈恩寺率多名賢書畫。慈恩塔前壁上有畫《濕

耳師子跌心花》﹐爲時所重。聖善﹑敬愛兩寺皆有古畫﹐聖善寺木塔有鄭廣文書畫﹐敬愛寺山亭院壁上有畫《雉》﹐若眞﹐砂子上有時賢題名及詩什甚多。

相藍十絕

《大相國寺碑》﹐稱寺有十絕。其一﹐大殿內彌勒聖容﹐唐中宗朝僧惠云於安業寺鑄成﹐光照天地﹐爲一絕﹔其二﹐睿宗皇帝親感夢﹐於延和元年七月二十七日﹐攺故建國寺爲大相國寺﹐睿宗禦書牌額﹐爲一絕﹔其三﹐匠人王溫重裝聖容﹐金粉肉色﹐並三門下善神一對﹐爲一絕﹔其四﹐佛殿內有吳道子畫文殊﹑維摩像﹐爲一絕﹔其五﹐供奉李秀刻佛殿障日九間﹐爲一絕﹔其六﹐明皇天寶四載乙酉歲﹐令匠人邊思順修建排云寶閣﹐爲一絕﹔其七﹐閣內西頭有陳畱郡長史乙速令孤爲功徳主時﹐令石抱玉畫《護國除災患變相》﹐爲一絕﹔其八﹐西庫有明皇先勑車道政往於闐國傳北方毗沙門天王樣來﹐至開元十三年封東嶽時﹐令道政於此依樣畫天王像﹐爲一絕﹔其九﹐門下有瓌師畫《梵王帝釋》及東廊障日內有《法華經二十八品功徳變相》﹐爲一絕﹔其十﹐西庫北壁有僧智儼畫《三乘因果入道位次圖》﹐爲一絕也。宋次道《東京記》亦載相國寺十絕﹐乃是後來所見事迹﹐此不具錄。

王維

唐王維右丞﹐字摩詰﹐少以詞學知名。有髙致﹐信佛理﹐

藍田南置別業﹐以水木琴書自娛。善畫山水﹑人物﹐筆蹤雅壯﹐體涉古今。嘗於淸源寺壁畫《輞川圖》﹐巖岫盤郁﹐雲水飛動。自制詩曰「當世謬詞客﹐前身應畫師﹐不能捨余習﹐偶被時人知。」又嘗至招國坊庾敬休宅﹐見屋壁有畫《按樂圖》﹐維孰視而笑。或問其故﹐維答曰「此所奏曲適到《霓裳羽衣》第三疊第一拍也。」好事者集樂工驗之﹐無一差者。

三花馬

唐開元天寶之間﹐承平日久﹐世尙輕肥﹐三花飾馬。舊有家藏韓幹畫《貴戚閱馬圖》﹐中有三花馬﹐兼曾見蘇大參家有韓幹畫《三花禦馬》﹐晏元獻家張萱畫《虢國出行圖》中亦有三花馬。三花者﹐剪鬃爲三辧。白樂天詩云「鳳箋書五色﹐馬鬣剪三花。」

崔圓

唐安祿山之陷兩京也﹐王維﹑鄭虔﹑張通皆處賊庭。洎克復之後﹐朝廷未決其罪﹐俱囚於楊國忠之舊第。崔圓相國素好畫﹐因召於私第﹐令畫數壁。當時皆以圓勛貴莫二﹐望其救解﹐故運思精深﹐頗極能事﹐後皆從寬典。至於貶竄﹐必獲善地。

周昉

唐周昉﹐善屬文﹐窮丹靑之妙﹐多遊卿相間﹐貴公子

也。兄皓﹐善騎射﹐隨哥舒翰徵吐蕃﹐收石堡城﹐以功爲執金吾。徳宗建章明寺﹐召皓云「聞卿弟善畫﹐欲使之畫章明寺壁﹐卿特爲言之。」又經數月﹐再召之﹐昉乃就事。落土之際﹐土錐﹐朽畫者也。都人士庶﹐觀者以萬數。其間鑑別之士﹐有稱其善者﹐或指其瑕者﹐昉隨日攺定。月餘﹐是非語絕﹐無不嘆其神妙。郭汾陽婿趙縱侍郎﹐嘗令韓幹寫眞﹐眾稱其善。後復請昉寫之﹐二者皆有能名。汾陽嘗以二畫張於坐側﹐未能定其優劣。一日﹐趙夫人歸寧﹐汾陽問曰「此畫誰也﹖」云「趙郎也。」復曰「何者最似﹖」云「二畫皆似﹐後畫者爲佳。蓋前畫者空得趙郎狀貌﹔後畫者兼得趙郎情性笑言之姿爾。」後畫者﹐乃昉也。汾陽喜曰「今日乃決二子之勝負。」於是令送錦彩數百疋以酬之。昉平生畫墻壁卷軸甚多﹐貞元間﹐新羅人以善價收置數十卷﹐持歸本國。

張璪

唐張璪員外﹐畫山水松石﹐名重於世。尢於畫松﹐特出意象。能手握雙管﹐一時齊下﹐一爲生枝﹐一爲枯漧﹐勢淩風雨﹐气傲煙霞﹐分郁茂之榮柯﹐對輪囷之老枿﹐經營兩足﹐气韻雙髙﹐此其所以爲異也。璪嘗撰《繪境》一篇﹐言畫之要訣。初﹐畢宏庶子擅名於代﹐一見璪畫﹐驚嘆之。璪又有用禿筆或以手模絹素而成畫者﹐因問璪所授。璪曰「外師造化﹐中得心源。」畢君於是閣筆。建中末﹐曾於長安平康裏張氏第畫八幅山水障﹐破墨未了﹐值朱泚之亂﹐京城搔動﹐璪亦登時逃去﹔其家人見在楨﹐蒼忙掣落﹐此障最見璪用思處。又有一士人家曾請璪畫林石一障﹐士人云

亡﹔有兵部李約員外好畫成癖﹐知而購之﹐其家弱妻已練爲衣裏矣﹔惟得兩幅﹐雙柏一石在焉。李嗟惋久之﹐作《練檜記》﹐述張畫意﹐詞多不載。自具李約《文集》。

《石橋圖》

保壽寺﹐本髙力士宅。天寶九載﹐捨爲寺。初鑄鐘成﹐力士設齋慶之﹐舉期畢至﹐一擊百千﹐有規其意﹐連擊二十杵者。其經藏閣規模危巧﹐兩塔上火珠受十餘斛。文宗朝﹐有河陽從事李涿者﹐性好奇古﹐與寺僧善。嘗與之同觀寺庫中舊物﹐忽於破甕內得物如被﹐幅裂污坌﹐觸而塵起。涿徐視之﹐乃畫也。因以州縣圖三及絹三十疋換之﹐令家人裝治﹐幅長丈餘。因持訪於常侍柳公權﹐乃知張萱所畫《石橋圖》。明皇賜力士﹐因畱寺中也。後爲鬻畫人宗牧言於左軍。忽一日﹐有中使至涿第﹐宣勑取之﹐實時進入禁中。帝好古﹐見之大悅﹐命張於云韶院。

柳公權

唐柳公權﹐名節文行﹐著在簡策﹐志耽書學﹐不能治生。爲勛戚家碑版﹐問遺歲時鉅萬﹐多爲主藏者海鷗﹑龍安所竊。別貯酒器杯盂一笥﹐緘滕如故﹐其器皆亡。訊海鷗﹐乃曰「不測其亡。」公權哂曰「銀杯羽化耳。」不復更言。所寶惟筆硯圖書﹐自扃鐍之。

會昌廢壁

唐李徳裕鎭浙西日﹐於潤州建功徳佛宇﹐曰甘露寺。當會昌廢毀之際﹐奏請獨存﹐因盡取管內廢寺中名賢畫壁﹐置之甘露﹐乃晉顧凱之﹑戴安道﹐宋謝靈運﹑陸探微﹐梁張僧繇﹐隋展子虔﹐唐韓幹﹑吳道子畫。又成都靜徳精舍﹐有薛稷畫雜人物鳥獸二壁﹐有胡氏亡其名嗜古好奇﹐惜少保之迹將廢﹐乃募壯夫操斤力剟於頹坌之際﹐得像三十七首﹑馬八蹄。又於福聖寺得展子虔天樂部二十五身﹐悉陷於屋壁﹐號寶墨亭﹐司門外郎郭圓作記。自是長者之車﹐益滿其門矣。

《西園圖》

《淸夜遊西園圖》者﹐晉顧長康所畫﹐有梁朝諸王跋尾處﹐云「圖上若干人﹐並食天廚。」唐貞觀中﹐褚河南裝背﹐題處具在。其圖本張維素物﹐傳至相國張弘靖家﹐弘靖元和中忽奉詔取之﹐是時並鍾元常書《道徳經》一部﹐同進入內。後中貴人崔譚峻自禁中將出﹐復流落人間。有張維素子周封﹐涇州從事﹐帙滿居京。一日﹐有人將此圖求售﹐周封驚異之﹐遽以絹數疋易得。經年忽聞款門甚急﹐問之﹐見數人同稱仇中尉願以三百素易公《淸夜遊西園圖》﹐周封憚其迫脇﹐遽以圖授之﹐翊日果賫絹至。後方知其僞﹐乃是一豪士求江淮大鹽院。時王涯判鹽鐵﹐酷好書畫﹐謂此人曰「爲余訪得《淸夜遊西園圖》﹐當遂公所請﹐因爲計取之耳。」及十家事

起後﹐流落一粉鋪家。未幾﹐爲郭承嘏侍郎閽者以錢三百市之﹐以獻郭公。郭公卒﹐又流傳至令狐相家。一日﹐宣宗問相國有何名畫﹐相國具以圖對﹐旣而復進入內。

《雪詩圖》李益附

唐鄭谷﹐有《雪》詩云「亂飄僧捨茶煙濕﹐密灑歌樓酒力微。江上晚來堪畫處﹐漁人披得一蓑歸。」時人多傳誦之。段贊善善畫﹐《歷代名畫記》中有段去惑﹐豈非宮贊﹖因采其詩意景物圖寫之﹐曲盡蕭灑之思。持以贈谷﹐谷珍領之﹐復爲詩寄謝云「贊善賢相後﹐家藏名畫多﹐畱心於繪素﹐得事在煙波﹐屬興同吟詠﹐功成更琢磨﹐愛余風雪句﹐幽絕寫漁蓑。」

李益者﹐肅宗朝宰相揆之族子﹐登進士第﹐有才思﹐長於歌詩。有《徵人歌》《早行篇》﹐好事者盡圖寫爲屏障﹐如「回樂峯前沙似雪﹐受降城外月如霜」之句是也。

鄭贊

唐外郎滎陽鄭贊﹐宰萬年日﹐有以賊名而荷校者﹐贊命取所盜以視﹐則煙晦古絲三四幅﹐齊罽裁褾﹐班鼊皮軸之﹐曰「是畫也﹐太尉李公所寶惜。」有《贊皇圖篆》存焉。當時人以七萬購獻於李公者﹐遂得渠橫梁倅職。後因出妓﹐復落民間﹐今幸其妓人不鑑﹐以卑價市之。後妓人自他所得知其本直﹐因歸訴﹐請以所虧價書罪﹐贊不得決。時延壽裏有水墨李處士﹐以精別畫品遊公卿門﹐召使辧之。李瞪目三嘆曰「韓﹑展之上品也。」𨿽黃沙之情已具﹐而丹筆之斷尙

疑。會有賷籍自禁軍來認者﹐贊以且異姦盜﹐非願荷畱﹐因並畫桎送之﹐後永亡其耗。

盧氏宅

唐徳州刺史王倚家﹐有筆一管﹐稍粗於常用筆管﹐兩頭各出半寸已來﹐中間刻《從軍行》一鋪﹐人馬毛髮﹑亭臺遠水﹐無不精絕。每一事刻《從軍行》詩兩句﹐若「庭前琪樹已堪攀﹐塞外徵人殊未還」是也﹐似非人功。其畫迹若粉描﹐向明方可辧之﹐云用鼠牙雕刻。故崔鋌郎中《文集》有《王氏筆管記》﹐體類韓退之記畫。倚之子紹孫﹐博雅好古﹐善琴阮﹐其所居乃盧氏舊宅﹐在洛中歸徳坊南街。廳屋是杏木梁﹐西壁有韋旻郎中畫散馬七疋﹐東壁有張長史艸書數行﹐長史世號張顚。宅之東果園﹐《兩京新記》所載﹐是馬周舊宅。

趙巖

梁駙馬都尉巖﹐酷好繪事﹐兼閒小筆。偶唐末亂世﹐獨推至鑑。人有鬻畫者﹐則必以善價售之﹐不較其多少﹐繇是四遠向風抱畫者﹐歲無虛日。復以親貴擅權﹐凡所依附﹐率多以法書名畫爲贄﹐故畫府祕藏圖軸﹐僅五千餘卷﹐時稱盛焉。假日亦多自仿前賢名迹﹐動成卷軸。每延致藝士﹐輻湊門館﹐各取其所長而厚遇之﹐然多不迨已也﹐亦未始面加雌黃﹐荒淺甚者﹐自慚而退。食客常至百餘人﹐其間亦多琴棊道術髙雅之流﹐時衣冠士族﹐尙有唐之遺風也。以畫見畱者﹐惟胡翼﹑王殷二人而已。嘗令胡翼品第畫府之

優劣﹐中品已下﹐或有未至者﹐卽指示令醫去其病﹐或用水刷﹐或以粉塗﹐有經數次方合其意者﹐時人謂之趙家畫選場﹐其精別如此。愚謂天水用適一時之意則已﹐果然數以粉塗水洗﹐則成何畫也。

劉彥齊

梁千牛衛將軍劉彥齊﹐善畫竹﹐爲時所稱。世族豪右﹐祕藏書畫𨿽不及天水之盛﹐然好重鑑別﹐可與之爭衡矣。本借貴人家圖畫﹐臧賂掌畫人私出之﹐手自傳模﹐其間用舊褾軸裝治﹐還僞而畱眞者有之矣。其所藏名迹﹐不啻千卷﹐每暑伏曬曝﹐一一親自捲舒﹐終日不倦。能自品藻﹐無非精當﹐故當時識者皆謂「唐朝吳道子手﹐梁朝劉彥齊眼」也。

常生

王先主旣下蜀城﹐謁僖宗禦容。於時繪壁﹐百僚咸在﹐惟不見田令孜﹑陳太師。因問何不寫貌彼二人﹐左右對以近方塗滅。先主曰「不然﹐吾與陳﹑田本無讎恨﹐圖霸之道﹐披此血刃﹐豈與丹靑爲參商乎﹖」遽命工重寫之。待詔常生名重胤曰「不必援毫。」乃挼皂莢水洗壁﹐而風姿宛然。先主嘉賞之﹐賜以金帛也。常生傳神﹐素號絕手﹐自云「我畫壁除摧圮搨爛外﹐雨淋水洗﹐斷無剝落。」先是詩僧貫休能畫﹐謂常生曰「貧道觀畫多矣。如吾子所畫﹐前無來人﹐後無繼者。」其見賞如此。

卷六

近事皇朝﹑孟蜀﹑江南﹑大遼﹑髙麗﹐總三十二事。

玉堂故事樞密楚公蘇氏圖畫王氏圖畫《秋山圖》恩賜種放《臥雪圖》覺稱畫

《慈氏像》《千角鹿圖》《訓鑑圖》《五客圖》退思巖張氏圖畫丁晉公《鬥牛》畫玉畫義董羽壁沒骨圖孝嚴殿相國寺王捨城寺應天三絕《八仙眞》鐘馗樣《賞雪圖》《南莊圖》李王印篆鋪殿花常思言《髙麗圖》術畫

玉堂故事

太祖平江表﹐所得圖畫賜學士院。初有五十餘軸﹐及景徳咸平中﹐只有《雨村牧牛圖》三軸﹐無名氏﹔《寒蘆野雁》三軸﹐徐熙筆﹔《五王飲酪圖》二軸﹐周文矩筆﹔悉令重裝背焉。玉堂後北壁兩堵﹐董羽畫水﹔正北一壁﹐吳僧巨然畫山水﹔皆有遠思﹐一時絕筆也。有二小壁畫松﹐不知誰筆﹐亦妙﹐今並在焉。

樞密楚公

江表用師之際﹐故樞密使楚公適典維揚﹐於時調發軍

餉﹐供濟甚廣。上錄其功﹐將議進拜﹐公自陳願寢爵賞﹐聞李煜內庫所藏書畫甚富﹐輙祈恩賜。上嘉其志﹐遂以名筆僅百卷賜之﹐往往有李主圖篆曁唐賢跋尾。公薨後尋多散失。其孫泰﹐今爲太常少卿﹐刻意購求﹐頗有所獲。少卿乃餘之祖舅﹐如江都《王馬》﹑韓晉《公牛》﹑王摩詰《輞川》樣等﹐常得觀焉。

蘇氏圖畫

蘇大參雅好書畫﹐風鑑明達。太平興國初﹐江表平﹐上以金陵六朝舊都。復聞李氏精博好古﹐藝士雲集﹐首以公倅是邦﹐因諭旨搜訪名賢書畫﹐後果得千餘卷上進。旣稱旨﹐乃以百卷賜之。公後入拜翰林承旨。啟沃之餘﹐且復語及圖畫﹐於時勑借數十品於私第﹐未幾就賜焉。至今蘇氏法書名畫最爲盛矣。公嘗奏對於便殿﹐屢目畫屏﹐其畫乃鍾隱畫《鷹猴圖》﹐上知其意﹐實時取以賜之。余嘗於其孫之純處見之。

王氏圖畫

王文獻家書畫繁富﹐其子貽正﹐繼爲好事。嘗往來京雒間訪求名迹﹐充牣巾衍。太宗朝嘗表進所藏書畫十五卷﹐尋降禦紮云「卿所進墨迹並古畫﹐復徧看覽﹐俱是妙筆。除畱墨迹五卷﹑古畫三卷領得外﹐其餘卻還卿家﹐付王貽正。」其餘者﹐乃是王羲之墨迹﹑晉朝名臣墨迹﹑王徽之書﹑唐閻立本畫《老子西升經圖》﹑薛稷畫鶴﹐凡七卷。猶子渙﹐遂得模詔紮﹐刊於翠琰。

《秋山圖》

太平興國中﹐祕閣曝畫。時陶谷爲翰長﹐因展《秋山

圖》一面﹐令黃居寀品第之。居寀一見動容曰「此圖實居寀與父筌奉孟主命同畫﹐以答江南信幣﹐絹縫中有居寀父子姓名。」視之果驗。曾有人於向文簡家見十二幅圖﹐花﹑竹﹑禽鳥﹑泉石﹑地形皆極精妙﹐上題云「如京副使臣黃筌等十三人合畫」﹐圖之角卻有江南印記﹐乃是孟氏贈李主之物也。文簡薨﹐其圖不知所在。

恩賜種放

眞宗祀汾陰還﹐駐蹕華陰﹐因登亭望蓮花峯﹐忽憶種放居是山﹐亟令中貴人裴愈召之。時放稱疾不應召﹐上笑而止﹐因問愈曰「放在家何爲耶﹖」愈對曰「臣到放所居時﹐會放在艸廳中看畫《水牛》二軸。」上顧謂侍臣曰「此髙尙之士怡性之物也。」遂按行在所見扈從圖軸﹐得四十餘卷﹐盡令愈往賜之﹐皆名蹤古迹也。放隱終南山豹林谷﹐或居華山﹐往來不常﹐時方在華山也。

《臥雪圖》

丁晉公典金陵﹐陛辭之日﹐眞宗出八幅《袁安臥雪圖》一面﹐其所畫人物﹑車馬﹑林石﹑廬舍﹐靡不臻極。作從者苦寒之態﹐意思如生。旁題云「臣黃居寀等定到神品上﹐但不書畫人姓名﹐亦莫識其誰筆也。」上宣諭晉公曰「卿到金陵日﹐可選一絕景處張此圖。」晉公至金陵﹐乃於城之西北隅構亭﹐曰賞心﹐危聳淸曠﹐勢出塵表。遂施圖於巨屏﹐到者莫不以此爲佳觀。歲月旣久﹐縑素不無敗裂﹐由是往往爲人刲

竊。後王君玉密學出典是邦﹐素聞此圖甚奇﹐下車之後﹐首欲縱觀﹐乃見竊以殆盡﹐嗟惋久之。乃詩於壁﹐其警句云「昔人已化嘹天鶴﹐往事難尋《臥雪圖》。」

覺稱畫

大中祥符初﹐有西域僧覺稱來﹐館於興國寺之傳法院﹐其僧通四十餘本經論﹐年始四十餘歲。丁晉公延見之﹐嘉其敏惠。後作《聖徳頌》以上﹐文理甚富。上問其所欲﹐但云「求金襕袈裟﹐歸置金剛坐下。」尋詔尙方造以給之。覺稱自言酤蘭左國人﹐剎帝利性﹐善畫。嘗於譯堂北壁畫釋迦面﹐與此方所畫絕異。昔有梵僧帶過白氎上本﹐亦與尋常畫像不同。蓋西國所稱﹐髣髴其眞﹐今之儀相﹐始自晉戴逵。刻制梵像﹐欲人生敬﹐時頗有損益也。

《慈氏像》

景佑中﹐有畫僧曾於市中見舊功徳一幅﹐看之﹐乃是《慈氏菩薩像》。左邊一人執手鑪﹐裹襆頭﹐衣中央服﹔右邊一婦人捧花盤﹐頂翠鳳寶冠﹐衣珠絡泥金廣袖。畫僧默識其立意非俗﹐而畫法精髙﹐遂以半千售之﹐乃重加裝背﹐持獻入內閻都知。閻一見且驚曰「執香鑪者﹐實章聖禦像也﹔捧花盤者﹐章憲明肅皇太后眞容也。此功徳乃髙文進所畫﹐舊是章憲合中別置小佛堂供養﹐每日淩晨焚香恭拜。章憲歸天﹐不意流落一至於此。」言訖於悒﹐乃以束縑償之﹐復增華其標軸。卽日進於澄神殿﹐仁廟對之﹐瞻慕慽容﹐移刻

方罷。命藏之禦府﹐以白金二百星賜答之。

《千角鹿圖》

皇朝與大遼國馳禮﹐於今僅七十載﹐繼好息民之美﹐曠古未有。慶曆中﹐其主號興宗以五幅縑畫《千角鹿圖》爲獻﹐旁題「年﹑月﹑日禦畫」。上命張圖於太淸樓下﹐召近臣縱觀﹐次日又敕中闈宣命婦觀之。畢﹐藏於天章閣。

《訓鑑圖》

皇佑初元﹐上敕待詔髙克明等圖畫三朝盛徳之事﹐人物才及寸餘﹐宮殿﹑山川﹑鑾輿﹑儀衛咸備焉。命學士李淑等編次序贊之﹐凡一百事﹐爲十卷﹐名《三朝訓鑑圖》。圖成﹐復令傳模鏤版印染﹐頒賜大臣及近上宗室。

《五客圖》

李文正嘗於私第之後園育五禽以寓目﹐皆以客名之。後命畫人寫以爲圖﹐鶴曰仙客﹐孔雀曰南客﹐鸚鵡曰隴客﹐白鷴曰閒客﹐鷺鷥曰雪客﹐各有詩篇題於圖上﹐好事者傳寫之。

退思巖

魯肅簡以孤直遇主﹐公家之事﹐知無不爲。每中書

罷﹐歸私宅﹐別居一小齋﹐圖繪山水﹐題曰「退思巖」。獨遊其間﹐𨿽家人罕接焉。

張氏圖畫

張侍郎去華典成都時﹐尙存孟氏有國日屏扆圖障﹐皆黃筌輩畫。一日﹐淸河患其暗舊損破﹐悉令換易﹐遂命畫工別爲新制﹐以其換下屏面。迨公帑所有舊圖﹐呼牙儈髙評其直以自售﹐一日之內﹐獲黃筌等圖十餘面。後貳卿謝世﹐頗有奉葬者。其子師錫﹐善畫好奇﹐以其所存寶藏之。師錫死﹐復有葬者。師錫子景伯﹐亦工畫﹐有髙鑑﹐尙存余蓄﹐以自寶玩。景伯死﹐悉以葬焉。

丁晉公

丁晉公家藏書畫甚盛﹐南遷之日﹐籍其財產﹐有李成《山水寒林》共九十餘軸﹐佗皆稱是﹐後悉分掌內府矣。

鬭牛畫

馬正惠嘗得《斗水牛》一軸﹐云厲歸眞畫﹐甚愛之。一日﹐展曝於書室雙扉之外﹐有輸租莊賓適立於砌下﹐凝玩久之﹐旣而竊哂。公於靑瑣間見之﹐呼問曰「吾藏書﹐農夫安得觀而笑之﹖有說則可﹐無說則罪之。」莊賓曰「某非知畫者﹐但識眞牛。其斗也﹐尾夾於髀間﹐𨿽壯夫旅力﹐不可少開。此畫牛尾舉起﹐所以笑其失眞。」愚謂𨿽畫者能之妙﹐不及農

夫見之專也。擅藝者所宜愽究。

玉畫義

張文懿性喜書畫﹐今古圖軸﹐襞積繁夥﹐銓量必當﹐愛護尢勤。每張畫﹐必先施帟幕﹐畫義以白玉爲之﹐其畫可知也。

董羽水

玉堂北壁舊有董羽畫水二堵﹐筆力遒勁﹐勢若搖動﹐其下一二尺頗有雨壞處。蘇易簡爲學士﹐尢愛重之﹐蘇適受詔知舉﹐將入南宮﹐囑於同院韓丕﹐使召名筆完葺之。蘇旣去﹐韓乃呼工之赤白者﹐杇墁其半﹐而用朱畫欄檻以承之。蘇出見之﹐悵恨累日﹐𨿽命水洗滌﹐而痕迹至今尙存。時人以蘇之鑑尙﹐韓之純朴兩重焉。

沒骨圖

李少保端願有圖一面﹐畫芍藥五本﹐云是聖善齊國獻穆大長公主房臥中物﹐或云太宗賜文和。其畫皆無筆墨﹐惟用五彩布成﹐旁題云「翰林待詔臣黃居寀等定到上品徐崇嗣畫沒骨圖﹐以其無筆墨骨气而名之﹐但取其濃麗生態以定品。」後因出示兩禁賓客﹐蔡君謨乃命筆題云「前世所畫﹐皆以筆墨爲上﹐至崇嗣始用布彩逼眞﹐故趙昌輩效之也。」愚謂崇嗣遇興偶有此作﹐後來所畫﹐未必皆廢筆墨。且

考之六法﹐用筆爲次。至如趙昌﹐亦非全無筆墨﹐但多用定本臨模﹐筆气羸懦﹐惟尙傅彩之功也。

孝嚴殿

治平甲辰歲﹐於景靈宮建孝嚴殿﹐奉安仁宗神禦。乃鳩集畫手﹐畫諸屏扆﹑墻壁﹐先是三聖神禦殿兩廊﹐圖畫創業戡定之功及朝廷所行大禮﹐次畫講肄文武之事﹑遊豫宴饗之儀﹐至是又兼畫應仁宗朝輔臣呂文靖已下至節鉞凡七十二人。時張龍圖燾主其事﹐乃奏請於逐人家取影貌傳寫之。鴛行序列﹐歷歷可識其面﹐於是觀者莫不嘆其盛美。

相國寺

治平乙巳歲雨患﹐大相國寺以汴河勢髙﹐溝渠失治﹐寺庭四廊﹐悉遭渰浸﹐圮塌殆盡。其墻壁皆髙文進等畫﹐惟大殿東西走馬廊相對門廡﹐不能爲害。東門之南﹐王道眞畫《給孤獨長者買祗陁太子園因緣》﹔東門之北﹐李用及與李象坤合畫《牢度義斗聖變相》﹔西門之南﹐王道眞畫《志公變》《十二面觀音像》﹔西門之北﹐髙文進畫《大降魔變相》﹐今並存之﹐皆奇迹也。其餘四面廊壁皆重修復後﹐集今時名手李元濟等﹐用內府所藏副本小樣﹐重臨仿者﹐然其間作用﹐各有新意焉。

王捨城寺

魏之臨淸縣東北隅﹐有王捨城佛剎﹐內東邊一殿極古﹐四壁皆吳生畫禪宗故事﹐其書不知誰人﹐類褚河南。循例接勞北使及使遼者過﹐則縣大夫自請遊觀﹐仍粉牓志使者姓名。

應天三絕

唐僖宗幸蜀之秋﹐有會稽山處士孫位﹐扈從止成都。位有道術﹐兼工書畫﹐曾於成都應天寺門左壁畫坐天王曁部從鬼神﹐筆鋒狂縱﹐形制詭異﹐世莫之與比。歷三十餘載﹐未聞繼其髙躅。至孟蜀時﹐忽有﹛匚內加幹﹜山處士景煥一名朴善畫﹐煥與翰林學士歐陽烱爲忘形之友。一日﹐聯騎同遊應天﹐適覩位所畫門之左壁天王﹐激發髙興﹐遂畫右壁天王以對之﹐二藝爭鋒﹐一時壯冠。渤海嘆重其能﹐遂爲長歌以美之。繼有艸書僧夢歸後至﹐因請書於廊壁﹐書畫歌行﹐一日而就﹐傾城士庶﹐看之闐噎寺中﹐成都人號爲「應天三絕」也。辛顯云﹕景煥所畫不及孫位遠甚。煥尢好畫龍﹐有《野人閒話》五卷行於世﹐其間一篇﹐惟敍畫龍之事。

《八仙眞》

道士張素卿﹐神仙人也。曾於靑城山丈人觀﹐畫五嶽四瀆眞形﹐並十二溪女數壁﹐筆迹遒健﹐神彩欲活﹐見之者心

悚神悸﹐足不能進﹐實畫之極致者也。孟蜀後主數遣祕書少監黃筌﹐令依樣摹之﹐及下山﹐終不相類。後因蜀主誕日﹐忽有人持素卿畫《八仙眞形》以獻蜀主﹐蜀主觀之﹐且嘆曰「非神仙之能﹐無以寫神仙之質。」遂厚賜以遣。一日﹐命翰林學士歐陽烱次第贊之﹐復遣水部員外郎黃居寶八分題之。每觀其畫﹐嘆其筆迹之縱逸﹔覽其贊﹐賞其文詞之髙古﹔玩其書﹐愛其點畫之雄壯。顧謂八仙﹐不讓三絕。八仙者﹐李阿﹑容成﹑董仲舒﹑張道陵﹑嚴君平﹑李八百﹑長壽仙﹑葛永瑰。

鐘馗樣

昔吳道子畫鐘馗﹐衣藍衫﹐鞹一足﹐眇一目﹐腰笏巾首而蓬發﹐以左手捉鬼﹐以右手抉其鬼目﹐筆迹遒勁﹐實繪事之絕格也。有得之以獻蜀主者﹐蜀主甚愛重之﹐常掛臥內。一日﹐召黃筌令觀之﹐筌一見稱其絕手。蜀主因謂筌曰「此鐘馗若用拇指搯其目﹐則愈見有力﹐試爲我攺之。」筌遂請歸私室。數日﹐看之不足﹐乃別張絹素畫一鐘馗﹐以拇指搯其鬼目。翊日﹐並吳本一時獻上。蜀主問曰「向止令卿攺﹐胡爲別畫﹖」筌曰「吳道子所畫鐘馗﹐一身之力﹑气色﹑眼貌﹐俱在第二指﹐不在拇指﹐以故不敢輙攺也。臣今所畫﹐𨿽不迨古人﹐然一身之力並在拇指﹐是敢別畫耳。」蜀主嗟賞之﹐仍以錦帛鋈器﹐旌其別識。

《賞雪圖》

李中主保大五年元日﹐大雪﹐命太弟已下登樓展宴﹐

咸命賦詩﹐令中人就私第賜李建勛繼和。是時建勛方會中書舍人徐鉉﹑勤政學士張義方於溪亭﹐實時和進。乃召建勛﹑鉉﹑義方同入﹐夜艾方散。侍臣皆有興詠﹐徐鉉爲前後序。仍集名手圖畫﹐曲盡一時之妙。眞容﹐髙衝古主之﹔侍臣﹑法部﹑絲竹﹐周文矩主之﹔樓閣宮殿﹐朱澄主之﹔雪竹寒林﹐董源主之﹔池沼禽魚﹐徐崇嗣主之。圖成﹐無非絕筆。

《南莊圖》

李后主有國日﹐嘗令周文矩畫《南莊圖》﹐盡寫其山川气象﹑亭臺景物﹐精思詳備﹐殆爲絕格。開寶癸亥歲歸朝﹐首貢於闕下﹐籍之祕府。

李主印篆

李后主才髙識博﹐雅尙圖書﹐蓄聚旣丰﹐尢精賞鑑。今內府所有圖軸曁人家所得書畫﹐多有印篆﹐曰「內殿圖書」﹑「內合同印」﹑「建業文房之寶」﹑「內司文印」﹑「集賢殿書院印」﹑「集賢院禦書印」此印多用墨﹔或親題畫人姓名﹐或有押字﹐或爲歌詩雜言。又有織成大回鸞﹑小回鸞﹑云鶴﹑練鵲﹑墨錦褾飾﹐今綾錦院效此織作。提頭多用織成絳帶﹐簽貼多用黃經紙﹐背後多書監裝背人姓名及所較品第。又有澄心堂紙﹐以供名人書畫。

鋪殿花

江南徐熙輩﹐有於雙縑幅素上畫叢艷疊石﹐傍出藥苗﹐雜以禽鳥﹑蜂蟬之妙﹐乃是供李主宮中掛設之具﹐謂之鋪殿花﹐次曰裝堂花﹐意在位置端莊﹐駢羅整肅﹐多不取生意自然之態﹐故觀者往往不甚采鑑。

常思言

余熙寧辛亥冬﹐被命接勞北使爲輔行﹐日與其副燕人馬禋﹑邢希古結駟並馳。希古恭順詳敏﹐有儒者之風﹐從容語及圖畫﹐且燕京有一布衣﹐常其姓﹐思言其名﹐善畫山水林木﹐求之者甚眾﹐然必在渠樂與卽爲之﹐旣不可以利誘﹐復不可以勢動﹐此其所以難得也。復見問曰「南朝諸君子頗有好畫者否﹖」余答曰「南朝士大夫自公之暇﹐固有琴樽書畫之樂。」希古慨然嗟慕﹐形乎神色。愚以謂常生者﹐擅藝﹐居幽朔之間﹐不被中國之聲教。果能不可以勢動﹐復不可以利誘﹐則斯人也﹐豈易得哉﹖

髙麗國

皇朝之盛﹐遐荒九譯來庭者﹐相屬於路。惟髙麗國惇尙文雅﹐漸染華風﹐至於伎巧之精﹐他國罕比﹐固有丹靑之妙。錢忠懿家有著色山水四卷﹐長安臨潼李虞曹家有《本國八老圖》二卷﹐及曾於楊褒虞曹家見細布上畫《行道天王》﹐皆

有風格。熙寧甲寅歲﹐遣使金良鑑入貢﹐訪求中國圖畫﹐銳意購求﹐稍精者十無一二﹐然猶費三百餘緡。丙辰冬﹐復遣使崔思訓入貢﹐因將帶畫工數人﹐奏請模寫相國寺壁畫歸國﹐詔許之﹐於是盡模之持歸。其模畫人頗有精於工法者﹐彼使人每至中國﹐或用折疊扇爲私覿物﹐其扇用鴉靑紙爲之﹐上畫本國豪貴﹐雜以婦人鞍馬﹐或臨水爲金砂灘﹐曁蓮荷﹑花木﹑水禽之類﹐點綴精巧﹔又以銀泥爲雲气月色之狀﹐極可愛﹐謂之倭扇﹐本出於倭國也﹐近歲尢祕惜﹐典客者蓋稀得之。倭國乃日本國也﹐本名倭﹐旣恥其名﹐又自以在極東﹐因號日本也。今則臣屬髙麗也。

術畫

夫士必以忠醇徑亮﹐盡瘁於公﹐然後可稱於任﹑可爵於朝﹔惡夫邪佞以苟進者﹐則不免君子之誅。藝必以妙悟精能取重於世﹐然後可著於文﹑可寶於笥﹔惡夫眩惑以沽名者﹐則不免鑑士之棄。昔者孟蜀有一術士﹐稱善畫﹐蜀主遂令於庭之東隅畫野鵲一隻﹐俄有眾禽集而噪之﹔次令黃筌於庭之西隅畫野鵲一隻﹐則無有集禽之噪。蜀主以故問筌﹐對曰「臣所畫者藝畫也﹐彼所畫者術畫也﹐是乃有噪禽之異。」蜀主然之。國初有道士陸希眞者﹐每畫花一枝﹐張於壁間﹐則遊蜂立至。向使邊﹑黃﹑徐﹑趙輩措筆﹐定無來蜂之驗。此抑非眩惑取功﹑沽名亂藝者乎﹖至於野人騰壁﹐美女下墻﹐禁五彩於水中﹐起雙龍於霧外﹐皆出方術怪誕﹐推之畫法闕如也﹐故不錄。

華光梅譜﹝略﹞

畫史

米芾﹐字元章。本襄陽人﹐寓居京口﹐或云寓居吳郡。官至禮部員外郎﹐知淮南軍。妙於翰墨圖畫﹐自名一家﹐尢精鑑定。此書皆舉其生平所見名畫﹐品題眞僞﹐考訂訛謬﹐爲歷代鑑賞家奉爲圭臬。

畫史

﹝宋﹞米芾

杜甫詩謂薛少保﹕惜哉功名迕﹐但見書畫傳。甫老儒﹐汲汲於功名﹐豈不知固有時命﹐殆是平生寂寥所慕。嗟乎﹗五王之功業﹐尋爲女子笑。而少保之筆精墨妙﹐摹印亦廣﹐石泐則重刻﹐絹破則重補﹐又假以行者﹐何可數也。然則才子鑑士寶鈿瑞錦繅襲數十﹐以爲珍玩﹐回視五王之煒煒﹐皆糠秕埃墟﹐奚足道哉﹗𨿽孺子﹐知其不逮少保遠甚。余故題所得蘇氏薛稷二鶴云﹕遼海歸來顧螻蟻﹐仰霄孤唳畱淸耳。從容雅步在庭除﹐浩蕩閒心存萬里。乘軒未失入佳談﹐寫眞不妄傳詩史。好事心靈自不凡﹐臭穢功名皆一戲。武功中令應天人﹐束髮寮陽侍帝晨。連城照乘不保寶﹐黃圖孔誥悉珍眞。百齡生我欲公起﹐九原蕭蕭松藪蕻。得公遺物非不多﹐賞物懷賢心不已。其後以帖易與蔣長源﹐字仲永﹐吾書畫友也。余平生嗜此﹐老矣﹐此外無足爲者。嘗作詩云﹕槳幾延毛子﹐明窗館墨卿。功名皆一戲﹐未覺負平生。九原不可作﹐漫

呼杜老日﹕杜二﹐酹汝一卮酒﹐愧汝在不能從我遊也。故敍平生所睹﹐以示子孫﹐題日畫史﹐識者爲余增廣耳目也。

晉畫

顧愷之維摩天女飛仙。在余家。

女史箴橫捲。在劉有方家。已上筆彩生動﹐髭發秀潤。太宗實錄載﹕購得顧筆一卷。今士人家收得唐摹顧筆列女圖﹐至刻板作扇﹐皆是三寸餘人物﹐與劉氏女史箴一同。

吾家維摩天女﹐長二尺﹐名畫記所謂小身維摩也。

戴逵觀音。在余家。天男相﹐無髭﹐皆貼金。

六朝畫

蘇氏古賢像十人一卷。衣紋自非晉筆。

蔣長源﹐字仲永﹐收宣王姜後免冠諫圖。宣王白帽﹐此六朝冠也。

王戎像。元在余家﹐易李邕帖與呂端問。已上皆假顧愷之筆。元以懷素帖易於王詵字晉卿家。

梁武帝翻經像。在宗室仲忽處﹐亦假顧筆。

天帝釋像。在蘇泌家﹐皆張僧繇筆也。張筆天女宮女面短而艷﹐顧乃深靚爲天人相。武帝作居士服﹐反唇露齒﹐宮女四人擎花﹐後四武士持戈劍﹐發如神也。

余家收英布像﹐類六朝時石刻。

唐畫五代國朝附

唐初畫髙鳳並梁鴻故事橫捲。在蔡堪字道勝家。

唐太宗步輦圖。有李徳裕題跋﹐人後腳差是閻令畫眞筆﹐今在宗室仲爰君發家。

道徳經一卷出相間﹐不知何人畫。絹本﹐字大小不勻﹐眞褚遂良書。在範相堯夫家。與馮京當世家西升經不同﹐𨿽有裴度﹑柳公權跋﹐非閻令畫﹑褚筆﹐唐人白不鑑爾。

蘇氏種瓜圖﹐絕畫故事。蜀人多作此等畫﹐工甚。非閻立本筆。立本畫皆著色﹐而細銷銀作月色布地。今人收得﹐便謂之李將軍思訓﹐皆非也。江南李主多有之。以內合同印集賢院印印之﹐蓋收遠物﹐或是珍貢。

王維畫小輞川。摹本筆細﹐在長安李氏。人物好﹐此定是眞。若比世俗所謂王維﹐全不類。或傳宜興楊氏本上摹得。

張修字誠之少卿家有辟支佛﹐下畫王維﹐仙桃巾黃服﹐合掌頂禮﹐乃是自寫眞。與世所傳關中十大弟子眞法相似﹐是眞筆。世俗以蜀中畫騾綱圖﹑劍門關圖爲王維甚眾。又多以江南人所畫雪圖命爲王維。但見筆淸秀者卽命之﹐如蘇之純家所收魏武讀碑圖﹐亦命之維﹐李冠卿家小捲﹐亦命之維﹐與讀碑圖一同﹐今在余家。長安李氏雪圖﹐與孫載道字積中家雪圖﹐一同命之爲王維也。其他貴侯家不可勝數﹐諒非如是之眾也。

文彥博太師小輞川﹐拆下唐跋自連﹐眞還李氏。一日同出﹐坐客皆言太師者眞。唐張彥遠名畫記云﹕類道子。

又云﹕雲峯石色﹐絕迹天機﹐筆思縱橫﹐參於造化。孫氏圖僅有之﹐余未見此趣。

蘇軾子瞻家收吳道子畫佛及侍者﹑志公十餘人﹐破碎甚﹐而當面一手精彩動人。點不加墨口﹐淺深暈成﹐故最如活。

王防字元規家二天王﹐皆是吳之入神畫。行筆磊落﹐揮霍如蒓菜條﹐圜潤折算﹐方圓凹凸﹐裝色如新﹐與子瞻看一同。

李公麟字伯時家天王𨿽佳﹐細弱無气格﹐乃其弟子輩作。貴侯家所收﹐率皆此類也。

宗室令穰字大年處天蓬﹐亦眞吳筆。

周種字仁熟家大悲﹐亦眞。今人得佛則命爲吳﹐未見眞者。唐人以吳集大成﹐面爲格式故多似﹐尢難鑑定。余自首止見四軸眞筆也。

世俗見馬﹐卽命爲曹﹑韓﹑韋﹐見牛﹐卽命爲韓滉﹑載嵩﹐甚可笑。唐名手眾﹐未易定﹐惟薛道祖紹彭家九馬圖合杜甫詩是眞曹筆﹐余唐人﹐大抵不相遠也。又金陵有唐人韓滉畫牛﹐今人皆命爲戴﹐蓋差瘦也。

馬佳本。所見髙公繪字君素二馬﹐一齕艸﹐一嘶。王詵家二馬相咬是一本﹐後人分開賣。蘇激字志東家三匹﹐王元規家一匹﹐宗室令穰家五匹﹐劉涇字巨濟家三匹﹐皆筆法相似﹐並唐人妙手也。劉所收白子母牛﹐王仲修字敏甫家黑牛﹐令穰家黑牛﹐皆命爲戴﹐甚相似。貴侯家多不同﹐皆命爲戴﹐不可勝數。

張退傅丞相孫徳淑﹐收仁宗畫黑猿﹐上有小禦寶﹐旁一印葫蘆。王素字畫奇甚。

唐畫﹐張志和顏魯公樵靑圖﹐在朱長文字伯原家﹐無名人畫﹐甚佳。今人以無名命爲有名﹐不可勝數。故諺云﹕牛卽戴嵩﹐馬卽韓斡﹐鶴則杜苟﹐象卽章得也。

山水。李成只見二本﹐一松石﹐一山水。四軸松石﹐皆出盛文肅家﹐今在余齋。山水在蘇州寶月大師處﹐秀潤不凡﹐松幹勁挺﹐枝葉郁然有陰﹐荊楚小木﹐無冗筆﹐不作龍蛇鬼神之狀。今世貴侯所收大圖﹐猶如顏柳書藥鋪牌﹐形貌似爾﹐無甚自然﹐皆凡俗。林木怒張﹐松漧枯瘦多節﹐小木如柴﹐無生意。成身爲光祿丞﹐第進士。子祜﹐爲諫議大夫。孫宥﹐爲待制﹐贈成金紫光祿大夫。使其是凡工﹐衣食所仰﹐亦不如是之多﹐皆俗手假名。余欲爲無李論。

巨然師董源。今世多有本﹐嵐气淸潤﹐布景得天眞多。巨然少年時多作磐頭﹐老來平淡趣髙。

劉道士﹐亦江南人﹐與巨然同師。巨然畫則僧在主位﹐劉畫則道士在主位﹐以此爲別。

董源﹐平淡天眞多。唐無此品﹐在畢宏上。近世神品格髙﹐無與比也。峯巒出沒﹐雲霧顯晦﹐不裝巧趣﹐皆得天眞。嵐色郁蒼﹐枝榦勁挺﹐咸有生意。溪橋漁浦﹐洲渚掩映﹐一片江南也。

關仝人物俗﹐石木出於畢宏﹐有枝無干。

張友正家收古柏一株﹐枝枝如龍蛇糾結甚異﹐石亦皺澀不凡﹐題爲韋侯。平生收畫﹐後多歸王。

大抵牛馬人物﹐一模便似﹐山水摹皆不成。山水心匠自得處髙也。滕昌祜﹑邊鸞﹑徐熙﹑徐崇嗣﹐花皆如生。黃筌﹐惟蓮差勝徐﹐余𨿽富艷﹐皆俗。

李王山水﹐唐希雅﹑黃筌之倫﹐翎毛小筆﹐人收甚眾﹐好事家必五七本﹐不足深論。

李瑋公澑﹐自言收李成八幅﹐此特以气與好事相尙爾。

宗室仲忽字周臣﹐收孫可玄笠澤垂釣圖﹐亦不俗。然世無可玄筆。又收唐道徳經一卷﹐人物三寸許﹐皆如吳畫。

潤州節推莊鼎字節之﹐靑州人﹐收麻紙爾雅圖﹐衣冠人物與蘇氏一同。

王球夔玉收西域圖﹐謂之閻令畫﹐褚遂良書﹐與馮京家同﹐假名耳。

蔣長源字永仲家周日方三楊圖﹐馮京當世家橫捲﹐皆入神。

蘇州丁氏五星圖﹐宗室叔盎字伯充家金星一小幀﹐並眞迹也。

宗少文一筆畫﹐唐人摹絹本﹐在劉季孫家﹐故蘇太簡物。

薛稷鶴﹐在蘇之孟家。北史人物衣冠乘馬甚古﹐亦在蘇之孟家﹐題云曹將軍也。

徐熙大小折枝﹐吾家亦有﹐士人家往往見之。翎毛之倫非雅玩﹐故不錄。桃一大枝﹐謂之滿堂春色﹐在余家。

李公麟家展子虔朔方行﹐小人物﹐甚佳。韓馬破裂﹐四足如涉水中﹐皆南唐文房物。

宗室仲爰字君發﹐收唐畫陶淵明歸去來﹐其作廬山有趣不俗。

楊崇字損之﹐收唐畫村田踏歌樂﹐上題廣政年入禦府﹐人物亦佳。

凡收畫﹐必先收唐希雅﹑徐熙等雪圖﹐巨然或範寬山水圖。齊整相對者裝堂遮壁﹐乃於其上旋旋掛名筆絹素大小可相當成對者﹐又漸漸掛無對者。蓋古畫大小不齊﹐鋪掛不端正。若晉筆﹐須第二重掛。唐筆爲襯﹐乃可掛也。許道寧不可用﹐模人畫太俗也。

余家顧淨名天女﹐長二尺五﹐應名畫記所述之數。唐鏤牙軸﹐紫錦裝裱。李公麟見之﹐賞愛不巳﹐親琢白玉牌﹐鼎銘古篆﹐虎頭金粟﹐字皆碾云鶴﹐以結緣也。

戴逵觀音﹐亦在余家。家山乃逵故宅﹐其女捨宅爲寺﹐寺僧傳得其相﹐天男端靜﹐舉世所睹觀音作天女相者皆不及也。名畫記云﹕自漢始有佛﹐至逵始大備也。

古畫若得之不脫﹐不須背裱。若不佳﹐換裱一次﹐背一次﹐壞屢更矣﹐深可惜。蓋人物精神發彩﹐花之裱艷蜂蝶﹐只在約略濃淡之間﹐一經背多﹐或失之也。

蔡駟子駿家收老子度關﹐山水﹑林石﹑車從﹑關令尹喜皆奇古。老子乃作端正塑像﹐戴翠色蓮華冠﹐手持碧玉如意。此蓋唐爲之祖﹐故不敢畫其眞容。漢畫老子於蜀郡石室﹐有聖人气象﹐想去古近﹐當是也。

仲爰收巨然半幅橫軸﹐一風雨景﹐一皖公山天柱峯圖﹐淸潤秀拔﹐林路縈回﹐眞佳制也。

余家董源霧景橫披全幅﹐山骨隱顯﹐林梢出沒﹐意趣髙古。

余家所收李成至李冠卿大扇﹐愛之不已﹐爲天下之冠。旣購得之﹐背於眞州。昭宣使宋用臣自舒州召還﹐見之太息云﹕慈聖光獻太后於上溫淸小次﹐盡購李成畫貼成屏風﹐以上所好﹐至輒玩之。因吳丞相衝卿夫人入朝太皇﹐

使引辧眞僞。成之孫女也。內以四幅爲眞﹐拆奉上﹐別購補之﹐敕宋用臣背於內東門。正與此類。因語泫然﹐囑吾愛惜。余亦甚珍之。及得盛文肅家松石﹐片幅如紙﹐幹挺可爲隆棟﹐枝茂淒然生陰﹐作節處不用墨圈﹐下一大點﹐以通身淡筆空過﹐乃如天成。對面皴石圓潤突起﹐至坡峯落筆﹐與石腳及水中一石相平﹐下用淡墨作水相準﹐乃是一磧﹐直入水中。不若世俗所效﹐直斜落筆﹐下更無地﹐又無水勢﹐如飛空中。使妄評之人以李成無腳﹐蓋未見眞耳。劉涇自以李成眞筆多﹐於是出示之﹐乃良久日﹕此必成師也。

唐希雅作竹﹐林韻淸楚﹐但不合多作禽鳥。又作棘林間戰筆小竹﹐非善﹐是效其主李重光耳。

錦峯白蓮居士﹐又稱鍾峯隱居﹐又稱鍾峯隱者﹐皆李重光畫自題號﹐意是鍾山隱居耳。每白畫﹐必題目鍾隱筆﹐上著內殿圖書之印﹐及押用內合同集賢院黑印。有此印者﹐是典於文房物也。內合同乃其璽。唐室皆用內合同爲禦印﹐至梁髙祖始用禦前之印也。錢氏以內院仿之﹐對函制﹐姓名內日制公某人可某官﹐官上用此印﹐日月用國印。

今人絕不畫故事﹐則爲之人又不考古衣冠﹐皆使人發笑。古人皆云某圖是故事也。蜀人有晉唐余風﹐國初已前多作之。人物不過一指﹐𨿽乏气格亦秀整。林木皆用重色﹐淸潤可喜。今絕不復見矣。範寬師荊浩﹐浩自稱洪穀子。王詵嘗以二畫見送﹐題云勾龍爽畫。因重背入水﹐於左邊石上有洪穀子荊浩筆﹐字在合綠色抹石之下﹐非後人作也﹐然全不似寬。後數年丹徒僧房有一軸山水﹐與浩一同

而筆幹不圜﹐於瀑水邊題華原範寬﹐乃是少年所作。卻以常法較之﹐山頂好作密林﹐自此趨枯老﹐水際作突兀大石﹐自此趨勁硬﹐信荊之弟子也。於是以一畫易之﹐收以示鑑者。

荊浩畫﹐畢仲愈將叔處有一軸﹐段緘家有橫披﹐然未見卓然驚人者。寬固靑於藍﹐又云李成師荊浩﹐未見一筆相似。師關仝﹐則葉樹相似。關仝眞迹見二十本﹐範寬見三十本。其徒甚多﹐滕昌祜﹑邊鸞各見十本﹐丘文播花木見三十本﹐祝夢松雪竹見五本﹐巨然﹑劉道士各見十本。余董源見五本﹐李成眞見兩本﹐僞見三百本。徐熙﹑崇嗣花果見三十本﹐黃筌﹑居案﹑居寶見百本﹐李重光見二十本。僞吳生見三百本。關中小孟人謂之今吳生﹐以壁畫筆上絹素﹐一一如刀劃。道子界墨訖則去﹐弟子裝之色﹐蓋本筆再添而成﹐惟恐失眞﹐故齊如劃。小孟遂只見壁畫﹐不見其眞﹐至於點睛﹐皆用濃墨﹐愈光愈失﹐神彩不活。又畫人面耳邊地闊口鼻眼相近。武宗元亦然。以吳生畫其手多異﹐然本非用意﹐各執一物﹐理自不同。宗元乃爲過海天王二十餘身﹐各各髙呈﹐似其手各作一樣。一披之﹐猶一羣打令鬼神﹐不覺大笑。俗以爲工也。

李公麟病右手三年。余始畫﹐以李嘗師吳生﹐終不能去其气﹐余乃取顧髙古﹐不使一筆入吳生。又李筆神彩不髙﹐余爲目睛面文骨木自是天性﹐非師而能﹐以俟識者﹐惟作古忠賢像也。

東丹王﹐胡璩蕃馬見七八本﹐𨿽好﹐非齋室淸玩。

余昔購丁氏蜀人李異山水一幀﹐細秀而潤﹐上危峯﹐下橋涉﹐中瀑泉﹐松有三十餘株﹐小字題松身日蜀人李異。

以易劉涇古帖。劉刮去字﹐題日李思訓﹐易與趙叔盎。今人好僞不好眞﹐使人嘆息。

沈括存中家收周肪五星﹐與丁氏一同﹐以其淨處破碎﹐遂隨筆剪卻四邊﹐帖於碧絹上成橫軸。使人太息。

王鞏字定國﹐收李成雪景六幅﹐淸潤。今歸林希字子中家。又收唐竹圖﹐著色﹐亦好﹐一橫竹比他竹大粗也。

余家收唐人麻子畫揚子云﹐腰下懸一兕觥﹐細轉絳索。

蔣永仲收古銅兕觥﹐其形勢骨體凹凸全備﹐轉旋絳索﹐一如余家畫。遂以帖易去以證﹐謂之子云觥。

潤州甘露寺張僧繇四菩薩﹐長四尺﹐一板長八尺許。又陸探微神﹐面黃﹐口角露二向上齒﹐金甲﹐手持幡﹐下一白獅子﹐神彩驚人。殿梁天監中蓋﹐拱明間有二吳道子行腳僧﹐吾移置行腳僧於淨名齋以避風雨。已上並會昌中廢寺﹐於本道合毀寺處移來於此寺﹐其殿中置明皇銅像﹐因得不廢。元符末一旦爲火所焚﹐六朝遺物掃地﹐江左更無一晉筆。藏是六朝所書﹐卷末晉王總持﹐煬帝小字也。平江南鳩集置寺﹐題跋具存。李衛公祠手植檜﹐皆焚蕩﹐寺後重重金碧參差。多景樓面山背海﹐爲天下甲觀﹐五城十二樓不過也。所存惟衛公鐵塔﹐米老庵二間。余作詩樟之曰﹕色政重重構﹐春歸戶戶嵐。槎浮龍委骨﹐畫失獸遺耽。神護衛公塔﹐天畱米老庵。柏梁終厭勝﹐會副越人談。

榮咨道字詢之收雪獵圖﹐命爲王維。不類張氏辟支佛所畫合掌像﹐林木類蜀人筆﹐雪山精好。是唐物﹐維則未也。

李冠卿少卿收雙幅大折枝﹐一千葉桃﹐一海棠﹐一梨

花。一大枝上一枝向背五百餘花皆背﹐一枝向面五百餘花皆面﹐命爲徐熙。余細閱﹐於一花頭下金書臣崇嗣上進。公嘆日﹕平生所好﹐終被弟看破﹐破除平生念矣。今歸李莘老野夫家。又收兩幅樓臺甚古﹐上有三十餘宮人﹐唐裝﹐約略行筆﹐發彩生動。又收六幅大龍﹐旁畫龍王﹐不知何人筆﹐精彩動人﹐云五郡祈輒雨。

易元吉﹐徐熙後一人而已﹐善畫艸木葉心﹐翎毛如唐﹑徐﹐後無人繼。世但以獐猿稱﹐可嘆。或云畫孝嚴殿壁﹐畫院人妒其能﹐只令畫獐猿﹐競爲人鴆。

趙昌﹑王友之流﹐如無才而善佞士。初甚可惡﹐終須憐而收錄﹐裝堂嫁女亦不棄。

王端學關仝人物﹐益入俗。

元靄傳寫眞﹐有神彩。

孫知微作星辰﹐多奇異﹐不類人間所傳﹐信異人也。然是逸格﹐造次而成﹐平淡而生動﹐𨿽淸拔﹐筆皆不圜﹐學者莫及﹐然自有瑰古圓勁之气。畫龍有神彩﹐不俗也。

楊黜學吳生點睛﹐髭發有意﹐衣紋差圓﹐尙爲孫知微逸格所破。

武嶽學吳有古意。子洞淸元作佛像羅漢﹐善戰掣筆﹐作髭發尢工。天人畫壁﹐發彩生動。然絹素畫以粉點眼﹐久皆先落﹐使人惜之。南嶽後殿壁﹐天下奇筆。

江南劉常花﹐气格淸秀﹐有生意﹐固在趙昌﹑王友上。

傳古龍如蜈蚣﹐董羽龍如魚。

趙叔盎家舊有出蟄圖﹐江南畫﹐魚蝦相隨。山石林木人物如董源﹐龍不俗﹐佳作也。是龍吞珠圖。

曹仁熙水﹐今古無及。四幅圖內中心一筆長丈餘﹐自

此分去。髙郵有水壁院。

長沙富民收水鳥蘆花六幅圖﹐乃唐人手﹐妄題作韋偃﹐押字後人題也。

古人圖畫﹐無非勸戒。今人撰明皇幸興慶圖﹐無非奢麗﹐吳王避暑圖﹐重樓平閣﹐徒動人侈心。

余嘗與李伯時言分布次第﹐作子敬書練裙圖。圖成乃歸權要﹐競不復得。余又嘗作支﹑許﹑王﹑謝於山水問行﹐自掛齋室。又以山水古今相師﹐少有出塵格者﹐因信筆作之﹐多煙雲掩映樹石﹐不取細﹐意似便已。知音求者﹐只作三尺橫掛。三尺軸惟寶晉齋中掛雙幅成對﹐長不過三尺﹐裱出不及椅所映﹐人行過肩汗不著。更不作大圖﹐無一筆李成﹑關仝俗气。

禮部侍郎燕穆之﹑司封郎宋迪復古﹑直龍圖閣劉明復﹐皆師李成。復古比二公特細秀﹐作松枝而無向背﹐荊楚細甚秀。

大夫蔣長源作著色山水﹐頂似荊浩﹐松身似李成﹐葉取眞松爲之﹐如靈鼠尾﹐大有生意。石不甚工。作淩霄花纏松﹐亦佳作。

嗣濮王宗漢作蘆雁﹐有佳思。余題詩日﹕偃蹇汀眠雁﹐蕭梢風觸蘆。京塵方滿眼﹐速爲喚花奴。又日﹕野趣分苕水﹐風光剪鑑湖。塵中不作惡﹐爲有鄴公圖。

王詵學李成皴法﹐以金綠爲之﹐似古今觀音寶陀山狀。作小景﹐亦墨作平遠。皆李成法也。

宗室令穰大年作小軸﹐淸麗。雪景類世所收王維。汀渚水鳥有江湖意。

蘇軾子瞻作墨竹﹐從地一直起至頂。余問何不逐節

分日﹕竹生時何嘗逐節生運思淸拔﹐出於文同與可﹐自謂與文拈一瓣香。以墨深爲面淡爲背﹐自與可始也。作成林竹甚精。子瞻作枯木﹐枝榦虯屈無端﹐石皴硬亦怪怪奇奇無端﹐如其胸中盤郁也。吾自湖南從事過黃州﹐初見公﹐酒酣﹐日﹕君貼此紙壁上﹐觀音紙也。卽起作兩枝竹一枯樹一怪石見與。後晉卿借去不還。

朝議大夫王之才妻﹐南昌縣君﹐李尙書公擇之妹﹐能臨松竹木石畫﹐見本卽爲之﹐難卒辧。文與可每作竹貺人﹐一朝士張潛迂疏修謹﹐文作紆竹以贈之。如是不一。又作橫絹丈餘著色偃竹以貺子瞻﹐南昌過黃﹐借得以效臨之。後數年﹐會余眞州﹐求詩﹐非自陳不能辧也。餘日﹕偃蹇宜如季﹐揮毫已逼翁。衛書無曲妙﹐琰惠有遺工。乍睹虯如物﹐初披颯有風。顧藏惟謹鑰﹐化去或難窮。

章友直字伯益﹐善畫龜蛇﹐以篆筆畫﹐亦有意。又能以篆筆畫棋盤﹐筆筆相似。其女並能之。

杭僧眞慧﹐畫山水佛像﹐近世出品﹐惟翎毛墨竹有江南气象。寫一大牛大數尺﹐形似虎。

艾宣張涇寶覺大師﹐翎毛蘆雁不俗。寶覺畫一鶴﹐王安上純甫見以謂薛稷筆﹐取去。

印湘見畫卽摹﹐無不亂眞。

杭士林生作江湖景﹐蘆雁水禽﹐气格淸絕。南唐無此畫﹐可並徐熙﹐在艾宣張涇寶覺之右﹐人罕得之。

大抵畫今時人眼生者﹐卽以古人向上名差配之﹐似者卽以正名差配之。好事者與賞鑑之家爲二等﹐賞鑑家謂其篤好﹐徧閱記錄﹐又復心得﹐或自能畫﹐故所收皆精品。近世人或有貲力﹐元非酷好﹐意作標韻﹐至假耳目於人﹐

此謂之好事者。置錦囊玉軸以爲珍祕﹐開之或笑倒。余輒撫案大叫日﹕慚惶殺人。王詵每見余作此語﹐亦常常道後學與曹貫道。貫道亦嘗道之。每見一可笑﹐必米元章道慚惶殺人。至書啟間語事每用之。大抵近世人所收﹐多可贈此語也。余老矣﹐每求新賞﹐與賞鑑之家博易書畫最多﹐不一一記﹐上多有印記可辧﹐無非奇筆。萬金之玩﹐自付識者擊節﹐不爲好事道。

鍾離景伯字公序﹐收燕公畫一幅﹐題日﹕禮部侍郎燕穆之畫﹐付女五娘。气格如此。

王琪字君玉﹐收王維畫堯民鼓腹圖。

劉涇巨濟﹐收唐人畫脫殼筍如生。

錢藻字醇老﹐收張躁松一株﹐下有流水澗。松上有八分詩一首﹐斷句云﹕近溪幽濕處﹐全藉墨煙濃。又有璨答詩﹐在大夫孫載家。

古書畫皆圜﹐蓋有助於器。晉唐皆鳳池研﹐中心如瓦凹﹐故日研瓦﹐如以一花頭瓦安三足爾。墨稱螺﹐制必如蛤粉。此又明用凹硯也。一援筆因凹勢鋒已圓﹐書畫安得不圜。本朝硯始心平如砥﹐一援筆則褊﹐故字亦褊。唐詢字彥猷始作鐓心凸硯﹐云宜看墨色。每援筆卽三角﹐字安得圜哉。余稍追復其樣﹐士人間有用者。然稍平革鐓背未至於瓦。惟至交一兩人頓悟者用之矣﹐亦世俗不能發藥也。

坦然明白易辧者﹐顧﹑陸﹑吳﹑周防人物﹐滕﹑邊﹑徐﹑唐﹑祝花竹翎毛﹐荊﹑李﹑關﹑董﹑範﹑巨然﹑劉道士山水也。戴牛﹐曹﹑韓馬﹐韋馬﹐亦復難辧﹐蓋相似眾也。今人畫亦不足深論。趙昌﹑王友﹑鐔黌輩得之可遮壁﹐

無不爲少。程坦﹑崔白﹑侯封﹑馬賁﹑張自方之流皆能污壁﹐茶坊酒店可與周越仲翼艸書同掛﹐不入吾曹議論。得無名古筆差排﹐猶足爲尙友。

端州有陳髙祖之後﹐收陳世諸佛帝眞白畫。唐使下禦吏姓韋作記﹐頂幅巾不冠﹐後生作醉舞狀。

蘇泌家有巨然山水﹐平淡奇絕。

蘇洎字及之家有徐熙四花﹐其家故物。

蘇汶字達復有江南瞑禽圖﹐徐熙一酸橊﹐余家有丁晉公所收甜橊﹐滕中孚元直有徐熙對花果子四軸。

石揚休有吾家唐畫韋侯故事六橫幅﹐山水人物車馬備具﹐後人題作張萱。易李邕帖眾物之一也﹐並徐熙牡丹海棠兩幅也。

余家收古畫最多﹐因好古帖﹐每自一軸加至十幅以易帖。大抵一古帖不論貲用及他犀玉琉璃寶玩﹐無慮十軸名畫。其上四角皆有餘家印記﹐見卽可辧。

余家晉唐古帖千軸﹐蓋散一百軸矣﹐今惟絕精只有十軸在。有奇書亦續續去矣。晉畫必可保﹐蓋緣數晉物﹐命所居爲寶晉齋﹐身到則掛之﹐當世不復有矣。書畫不可論價﹐士人難以貨取。所以通書畫博易﹐自是雅致。今人收一物與性命俱﹐大可笑。人生適目之事﹐看久卽厭﹐時易新玩﹐兩適其欲﹐乃是達者。

余家最上品書畫﹐用姓名字印﹐審定眞迹字印﹐神品字印﹐平生眞賞印﹐米芾祕篋印﹐寶晉書印﹐米姓翰墨印﹐鑑定法書之印﹐米姓祕玩之印。玉印六枚﹕辛卯米芾﹐米芾之印﹐米芾氏印﹐米芾印﹐米芾元章印﹐米芾氏。已上六枚白字﹐有此印者皆絕品。玉印惟著於書帖﹐其他用米

姓淸玩之印者﹐皆次品也。無下品者。其他字印有百枚﹐𨿽參用於上品印也。自畫古賢惟用玉印。

馮永功字世績﹐有日本著色山水。南唐亦命爲李思訓。

蘇海浩然處見壽州人摹明皇幸蜀道圖﹐人物甚小﹐云是李思訓本﹐與宗室仲忽本不同。

黃筌畫不足收﹐易摹。徐熙畫不可摹。

蘇子美黃筌鶴鎢圖﹐只蘇州有三十本﹐更無少異。今院中作屏風畫用筌格﹐稍舊退出﹐更無辧處。

王晉卿昔易六幅黃筌風牡丹圖與余﹐後易白戴牛小幅於才翁子鴻字遠復﹐上有太宗禦書戴嵩牛三字。其後浙中所在屏風皆是此牡丹圖﹐更無辧﹐蓋帖屏風易破故也。後牛易懷素絹帖及陸機﹑衛恆等摹晉帖﹐與數種同歸劉涇。又王晉卿嘗以韓馬照夜白題目王侍中家物﹐以兩度牒置易顏書朱巨川告於余。劉以硯山一石易馬去。及得白牛﹐始自喜以爲有韓馬戴牛﹐然但少杜荀鶴章得象耳。劉旣以元章好古過人﹐書畫驚世﹐起余作歌云﹕天下愛奇人沒量﹐奇不諛人奇解相。奇人奇物方合璧﹐乞與世間人物樣。六朝唐盛始兼得﹐訪古知名已蕭爽。人亡物喪付衰夢﹐注想後來逢好尙。元章心自鑑秋月﹐一路仍行九霄上。家時菜色無斗粟﹐書畫奇奇世人望。譬如大海沈百寶﹐爾輩乘風得之浪。二王褚陸已天作﹐老顧如來更天匠。其餘緹襲凡幾重﹐但見光明爛垂象。珍犀瑞錦扶蘭藏﹐龍躍鸞驚訶魍魎。金仙詎敢觸以手﹐雪子玉人卿置掌。余家僻素最沈著﹐退舍還師覺難旁。世人往往力能幹﹐未免目迷終惚恍。緘機僞謬各臣妾﹐未睹堂堂筆中王。袖間澀縮气如綫﹐

淨幾明窗漫瞻仰。從來所有萬錢價﹐不卽臭帑當火葬。傾心妙絕豈求勝﹐妄意臨摹須殺謗。端居自號書一品﹐好事如封繪三藏。諸郎靑出卽護持﹐未肯充饑謬爲駔。書史載薛道祖詩云寧罄動破千金資是也余衰二物擬髙閣﹐子可專之世無兩。書來詩往但悠悠﹐塵土欺人正惆悵。余答云﹕劉郎收畫早甚卑﹐折枝花艸首徐熙。十年之後始聞道﹐取吾韓戴爲神奇。邇來自首進道奧﹐學者信有髓與皮。始知十襲但遮壁﹐牛馬便可裹獘帷。峨峨太平老寺主﹐白紗帽首無冠蕤。武士後列肅大劍﹐宮女旁侍顰修眉。神淸眸子知寡欲﹐齒露唇反法定饑。世人見服似摩詰﹐不知六朝居士衣。後人勿把亂唐突﹐梁時筆法了可知。道子見之必再拜﹐曹劉何物望藩籬。本當第一品天下﹐卻緣顧筆在漣漪。時初報余得梁帝武像﹐此像今在仲忽處。

魏泰字道輔有徐熙澄心堂紙畫一飛鶉如生。智永眞艸歸田賦﹐奇物也。

範大璉有富公家折枝梨花﹐古筆﹐非江南蜀畫。

蘇舜欽子美家有畢宏一幅山水﹐奇古﹐題數行雲筆勢凶險是也。

王敏甫收李重光四時紙上橫卷花一軸﹐每時則自寫論物更謝之意。文一篇﹐畫一幅﹐字亦少時作﹐花淸麗可愛。

江南周文矩士女﹐面一如肪﹐衣紋作戰筆﹐此蓋布文也。惟以此爲別。防筆秀潤勻細。

沈括存中收唐人壁畫兩大軸﹐或一手一面﹐或半身﹐是學者記其難處﹐遂題爲眞。

蘇洎及之處收古茴香一枝﹐耆字國老題爲閻令畫。

寶月所收李成四幅﹐路上一才子騎馬﹐一童隨﹐淸秀如王維畫孟浩然。成作人物不過如是。他圖畫人醜怪﹐賭博村野如伶人者﹐皆許道寧專作成時畫。

李公麟云﹕海州劉先生收王獻之畫符及神一卷﹐咒小字﹐五斗米道也。李伯時只一見﹐求摹不許。其子居金陵﹐與王荊公連袂。陳元輿帥金陵﹐余托訪之﹐云久爲一貴人取去﹐競不知誰何。

蔣永仲收韋侯松一幅﹐榦枝萬葉﹐非經歲不成。鱗文一一如眞﹐筆細圓潤。

梅澤有張噪澗底松﹐葛氏物﹐余托購﹐乃自取之。

古畫至唐初皆生絹﹐至吳生﹑周防﹑韓斡﹐後來皆以熱湯半熟入粉﹐撻如銀板﹐故作人物精彩入筆。今人收唐畫必以絹辧﹐見文粗便云不是唐﹐非也。張僧繇畫﹑閻令畫﹐世所存者皆生絹。南唐畫皆粗絹﹐徐熙絹或如布。

裝背畫不須用絹﹐補破處用之。絹新時似好展捲﹐久爲硬絹抵之﹐卻於不破處破﹐大可惜。古書人惜其字﹐故行間勒作痕﹐其字在筒瓦中不破。今人得之﹐卻以絹或絹背帖所勒行﹐一時平直﹐良久於字上裂﹐大可惜也。紙上書畫﹐不可以絹背﹐𨿽熟絹﹐新終硬﹐文縷磨書畫面上成絹紋。蓋取爲骨﹐久之紙毛﹐是絹所磨也。用背紙書畫﹐日月損磨﹐墨色在絹上。王晉卿舊亦以絹背書﹐初未信﹐久之取桓溫書看墨色﹐見磨在紙上而絹紋透紙﹐始恨之。乃以歙薄一張蓋而收之﹐其後不用絹也。絹素百片必好畫﹐文制各有辧。長幅橫捲﹐裂文橫也﹔橫捲直捲﹐裂文直﹐各隨軸勢裂也。直斷不當一縷﹐歲久捲自兩頭蘇開﹐斷不相合﹐不作毛﹐搯則蘇也。不可僞作﹐其僞者快刀直

討﹐當縷兩頭﹐依舊生﹐作毛起﹐摺又堅紉也。濕染色棲縷間﹐幹燻者煙臭﹐上深下淺﹐古紙素有一股古香也。

劉子禮以五百千買錢樞密家畫五百軸﹐不開看﹐直交討﹐錢氏喜。旣交畫﹐只一軸盧鴻自畫艸堂圖已直百千矣﹐其他常筆固多也﹐小八分詩句帶筆如行艸奇甚﹐今無此體。

宗室君發以七百千置閻立本太宗步輦圖﹐以熟絹通身背畫﹐經梅便兩邊脫﹐磨得畫面蘇落。

文彥博以古畫背作匣﹐意在寶惜。然貼絹背著繃損愈疾。今人屏風俗畫一二年卽斷裂恰恰蘇落也。匣是收壁畫制。書畫以時捲舒﹐近人手頻﹐白不壞﹐歲久不開者﹐隨軸幹斷裂脆﹐粘補不成也。『

王球字夔玉﹐有兩漢而下至隋古帝王像﹐云形狀有怪甚者。恨未見之。此可訪爲祕閣物也。

檀香辟濕气﹐畫必用檀軸有益﹐開匣有香而無糊气﹐又辟蠹也。若玉軸以古檀爲身﹐檀身重﹐今卻取兩片刳中空﹐合柄軸鑿乃輕﹐輕不損畫。常捲必用桐杉佳也。軸重損絹﹐軸不宜用金銀﹐旣俗且招盜若桓靈寶。不然水晶作軸﹐掛幅必兩頭墜性重。蜀靑圓錢雙鶯錦最俗﹐不可背古畫﹐只背今人裝堂﹐亦俗也。

蘇木爲軸﹐以石灰湯轉色﹐歲久愈佳﹐又性輕。角軸引虫﹐又開軸多有濕臭气。檀犀同匣﹐共發古香﹐紙素旣古﹐自有古香也。

範寬山水﹐嶸嶸如恆岱﹐遠山多正面﹐折落有勢。晚年用墨太多﹐土石不分。本朝自無人出其右。溪出深虛﹐水若有聲。其作雪山﹐全師世所謂王摩詰。

王士元山水﹐作漁村浦嶼雪景﹐類江南畫。王鞏定國收四幅﹐後與王晉卿﹐命爲王右丞矣。趙叔盎伯充處有摹本。

余以範寬圖易僧夢休雪竹一幅﹐巨石倒影下落葉數片浮水上﹐旁一枯木亦倒影。後易韋馬於蔣長源﹐凡去十一種物方得。蔣後易與王詵。今蔡勝道有六幅﹐長丈餘﹐奇甚﹐大屋梁方可掛﹐森森如坐竹下。

濮州李文定丞相家畫三等。上等書名用名印﹐中等書字用字印﹐下等亦用字印﹐押字而已。及收鍾﹑王迹甚多﹐未得見。

江東漕李孝廣字世美處有鍾﹑王迹。嘗於金陵重背﹐拆下背紙﹐乃磚熟唐人門刺。其孫奉世語餘如此。近官太常﹐遂得見。

王冀公家書畫﹐用太原欽若圖書﹐品少精者。余嘗於蔣氏得此鍍金大印﹐劉巨濟借未還。

大年收得南唐集賢院禦書印﹐乃墨用於文房書畫者。大年收古絹本橫捲經書畫皆精﹐過於當時西異經。馮京當世托王定國背西異經﹐其古絹紙背四五分透﹐別裝作一卷。

道士牛戩筆墨粗豪縱放﹐亦不俗。格固在艾宣﹑惠崇﹑寶覺﹑張經之上也。

李甲﹑華寧﹐逸人作逸筆﹐翎毛有意外趣。木不佳。

範大璉字君錫﹐富鄭公婿。同行相國寺﹐以七百金常賣處買得雪圖﹐破碎甚古﹐如世所謂王維者。劉伯玉相值﹐笑問買何物﹐因眾中展示。伯玉曰﹕此誰筆餘日﹕王維。伯玉日﹕然。適行一遭不見﹐豈有所歸乎余假範人持之﹐

良久並範不見。翌日去取﹐云已送西京背。同行梅子平大怒日﹕吾證也﹐可申於官﹐豈有此理。余笑日﹕吾故人也﹐因以贈之。今二十年矣﹐範卒已十年﹐不知所在。

趙叔盎收張噪松石一軸﹐李公澑家物﹐已破糜不可重背。

葉助字天祜﹐收蜀範瓊畫梁武帝寫志公圖一幅。武帝白冠衣褐﹐晉尙白﹐宋﹑齊﹑梁﹑陳習見不同﹐各以所尙﹐色皆白帽帝首。叔季文物如此﹐豈非余分國位乎顧愷之畫維摩猶白首。周木徳﹐冕皆尙靑。仲尼日﹕吾殷人也﹐生於宋﹐故服章甫之冠。此殷制﹐殷水徳﹐故尙玄﹐玄端章甫皆黑色也。封二王后﹐各行其正朔﹐服其文物也。漢火徳﹐尙赤﹐用赤幘。舜土徳﹐尙黃﹐故服黃冠。圖宜觸類而長之﹐乃不凡。

王通元經書﹐晉宋齊梁陳亡有餘意也。

江南陳常以飛白筆作樹石﹐有淸逸意。人物不工。折枝花亦以逸筆一抹爲枝﹐以色亂點花﹐欲奪造化﹐本朝妙工也。鄒極大夫有之。

池州匠作秋浦九華峯﹐有淸趣﹐師董源。

髙公繪字君素﹐又有張噪澗底松山上描山水一軸。

唐韓斡圖於闐所進黃馬一軸﹐翹舉雄傑。余感今無此馬﹐故賦云﹕方唐牧之至盛﹐有天骨之超俊。勒四十萬之數羣﹐而隨方以分色焉。此馬居其中以爲鎭。目星角而電發﹐蹄抗踣以風迅﹐髫隆頹以孤起﹐耳鳳聳而雙翠。峻華建而出步﹐閶闔下而輕噴。低駑羣而不嘶﹐橫秋風以獨韻。若夫躍溪舒急﹐冒絮徵叛﹐直突則建徳項縶﹐橫馳則世充領斷。皆絕材以此徳﹐敢伺蹶以致吝。豈肯浪逐苜蓿之坡﹐

蓋當下視八坊之駿。髙標雄跨而獅子攘獰﹐逸气下衰而照夜矜隱。於是風靡格頹﹐色妙才駘﹐入仗不動﹐終日如坯。乃得玉爲銜飾﹐繡作鞍臺﹐棗抹粟豢﹐肉脹筋埋。其報徳也﹐蓋不如偸廬噬盜﹐策蹇勝柴﹐鑄黃蝸而吐水﹐畫白澤以除災。但覺駝垂就節﹐鼠伏防猜﹐怒𨿽甚厲﹐馴號斯諧﹐誓俯首以畢世﹐未伏櫪以興懷。嗟乎﹐所謂英風頓盡﹐冗仗髙排。若不市駿骨致龍媒如此馬者﹐一旦天子巡朔方﹐升喬嶽﹐掃四夷之塵﹐較歧陽之獵﹐則飛黃腰衰﹐躡雲追電﹐何所從而遽來。

又有唐蜀中畫雪山﹐世以爲王維也。劍門關圖雪景﹐五代筆也。又有唐畫山水雙短幅。徐熙海棠雙幅二軸﹐江南裝堂畫﹐富艷有生意。趙叔盎亦有一軸。

王晉卿收江南畫小雪山二軸﹐易余歲餘﹐小木一筆纏起﹐作枝葉如艸書﹐不俗。後易書與蘇之友。李伯時云﹕其父所收失去﹐知在晉卿家﹐不知歸余﹐恨不得易。云王維筆﹐非也。

余收易元吉逸色筆﹐作蘆如眞﹐上一鵑鵒活動。晉卿借去不歸。

徐熙風牡丹圖﹐葉幾千餘片﹐花只三朵﹐一在正面﹐一在右﹐一在眾枝亂葉之背。石竅圓潤﹐上有一貓兒。余惡畫貓﹐數欲剪去﹐後易研與唐林夫。蔣長源以二十千置黃筌畫貍貓顫葫荷﹐甚工。

薛紹彭道祖有花下一金盆﹐盆旁鵓鳩﹐謂之爲金盆鵓鳩。豈是名畫﹐可笑。又收吳王斫繪圖﹐江南衣文﹐金冠右衽紅衫﹐大榻背擦兩手。吳王衣不當右衽。

濟州破朱浮墓﹐有石壁上刻車服人物﹐平生隨品所

乘﹐日府君作令時車。是曲轅駕一馬車﹐輪略離地﹐上一蓋﹐坐一人﹐三梁冠﹐面與馬尾平對﹐自執綏﹐馬有裙遮其尾﹐一人禦。又日作京兆尹時四馬轅小曲車﹐差髙﹐蓋下坐。儀衛多﹐有日鮮明隊﹐又某隊﹐隊十人﹐騎馬作一隊﹐內一隊有持鐃﹐多不能紀也﹐從者皆冠。

唐人軟裹﹐蓋禮樂闕則士習賤服﹐以不違俗爲美。余初惑之﹐當俟君子畱意。耆舊言士子國初皆頂鹿皮冠﹐弁遺制也﹐更無頭巾﹐掠子必帶篦﹐所以裹帽則必用篦子約發﹐客至卽言容梳裹﹐乃去皮冠梳髮角加後﹐以入襆頭巾子中﹐篦約發乃出﹐客去復如是。其後方有絲絹作掠子掠起發頂帽﹐出入不敢使尊者見﹐旣歸於門背取下掠子篦約發訖乃敢入﹐恐尊者令免帽見之爲大不謹也。又其後方見用紫羅爲無頂頭巾﹐謂之額子﹐猶不敢習庶人頭巾。其後舉人始以紫紗羅爲長頂頭巾垂至背﹐以別庶人黔首。今則士人皆戴庶人花頂頭巾﹐稍作幅巾逍遙巾額子則爲不敬。衣用裹肚勒帛則爲是。近又以半臂軍服被甲上不帶者謂之背子﹐以爲重禮﹐無則爲無禮。不知今之士服大帶拖紳乃爲禮﹐不帶左衽皆夷服﹐此必有君子之制之矣。漢制從者巾與殷毋追同﹐今頭巾若不作花頂而四帶﹐兩小者在發﹐兩差大者垂﹐則此制也。禮豈有他﹐君子制之耳。余爲漣水﹐古徐州境﹐每民去巾下必有鹿楮皮冠﹐此古俗所著﹐良足美也。又唐初畫舉人必鹿皮冠﹐縫掖大袖黃衣﹐短至膝長白裳也。蕭翼禦史至越見辧才﹐云著黃衣大袖如山東舉子﹐用證未軟裹斕也。李白像鹿皮冠大袖黃袍服﹐亦其制也。

又有麟鳳圖﹐半篆半隸﹐以九字九行爲率﹐云﹕惟永

建元年秋十月饗﹐時山陽太守內史孫君見碑不合禮﹐屬掾重造﹐記初瑞象麟鳳﹐其銘辭﹕漢威徳中興卽政二年﹐辛酉之茚首歷四十﹐靑龍起雲云﹐三月季春﹐爰易立碑石﹐順禮典文﹐九九度數﹐萬世常存。又一云﹕天有奇鳥﹐名曰鳳凰。時下有徳﹐民富國昌。黃龍嘉禾﹐皆不隱藏。漢徳巍巍﹐永布宣揚。天有奇獸﹐名日麟麒。時下有徳﹐安國富民。忠臣竭節﹐義以修身。聞愆來善﹐明明我君。不知九字九行之數合何典﹐必有識者。麟狀一角直上﹐髙如魈足﹐翹如惡馬﹐鳳冠髙尾長﹐甚可怪也。余題日﹕非篆非科璞已雕﹐形容振振與蕭蕭。曾因忠厚方周徳﹐坐想訐謨覽舜韶。漢徳已衰還應孽﹐魯邦旣弱不爲妖。虛齋自是驚人玩﹐不勝雄狐逐怒雕。

嘉桔中一貴人使江南﹐攜韓馬一匹行。及回﹐渡采石磯﹐風大作﹐三日不可過﹐欲過又大作。於是禱於中元水府廟﹐典祀也。是夕夢神言﹕若畱馬當相濟。翌詣廟獻之﹐風止﹐乃渡。至今典於廟中。因知天才神不能化﹐天生是物﹐自然而生﹐自乘秀气而成才也。天不能資﹐神不能化﹐所以玉樓成必李賀記也。蘇耆少子風神如畫﹐目如點漆﹐面如凝脂﹐天男相畫不及﹐有器度好學。一旦相國寺遇其兄問安否﹐﹕已不幸。吾臼﹕豈神奪之乎君大驚目﹕一旦夢嫁其妻而議婚﹐心惡之。又一旦夢神迎婚禮﹐因得疾。醫日不可治﹐翌卒。公非神人也﹐何從知之

有吳中一士大夫好畫﹐而裝背以舊古爲辧﹐仍必以名畫記差配古人名。嘗得一七元﹐題云梁元帝畫也。又得一伏羲畫卦象﹐題云史皇畫也。皇孫問所自﹐答云﹕得於其孫。了不知軒轅孫史皇孫也。若是史﹐必於戾園得之﹐其

他畫稱是。嘗見余家顧愷之維摩﹐更不論筆法﹐便云若如此近世畫甚易得。顧侍史曰﹕明日教胡常賣尋兩本。後數日﹐果有兩凡俗本﹐卽題日顧愷之維摩﹑陸探微維摩。題顧愷之者無文殊﹐只一身﹐是曾見瓦棺像者也。其一有文殊睡獅子﹐故日陸探微﹐曾見甘露陸探微有張目獅子故也。此收章得象﹑杜苟鶴之流。其兄有鑑別﹐日﹕捨弟極損﹐終與一日燒了。會其先化﹐不然梁元帝又夢秦始皇也。士流當以此爲戒。其物不必多﹐以百軸之費置一軸好畫不爲費﹐以五鍛價置一百軸繆畫何用黃卷五經﹐赤軸三史﹐猶有俟於抄錄﹐若如是佛畫﹐止可渡江投水府也。

漣漪藍氏收晉畫渾天圖﹐直五尺﹐素畫﹐不作圜勢。別作一小圈﹐畫北斗紫極﹐亦易於點閱﹐又列位多異於常圖。余嘗作天說﹐以究天地日月旁側之形﹑盈虧之質。作成畫夜圖六十本﹐因得究潮候大小。又爲畫夜六十圖﹐所引六經以黜古今百家星歷之妄說。又著潮說﹐以證盧肇﹑皮日休之緣飾釋氏﹑假佛之詭論。將上之禦府﹐藏之名山。

余杭刻印五聲音六律十二宮旋相爲君圖﹐極精微。夫五音之聲﹐出於五行自然之理。管仲深明其要﹐著其形似﹐太平之具也。作樂之道﹐必自此始。沈隱侯只知四聲﹐求其宮聲不得﹐乃分平聲爲二﹐以欺後學。幾於千年﹐無人辧正。愚陋之人從而祖述﹐作爲字母﹐謹守前說。陸徳明亦復吳音傳其祖說﹐故以東冬爲異﹐中鐘爲別﹐以象爲獎﹐以上爲賞。因其吳音﹐以聾後學﹐莫之能正。余於是以五方立五行﹐求五音﹐乃得一聲於孟仲季位﹐因金寄土﹐了然明白﹐字字調聲﹐五音皆具。削去平上去入之號﹐表以宮商角徵羽之名。有聲無形﹐互相假借。千歲之後﹐疑互

判淸﹐太初漏露﹐神姦鬼祕﹐無所逃形。著云大宋五音正韻﹐用以制律作樂﹐能召太和﹑致太平。藏之名山百世﹐以俟與我同志者﹐不徒爲蒙陋生設也。

鑑閱佛像故事圖﹐有以勸戒爲上﹐其次山水有無窮之趣﹐尢是煙雲霧景爲佳。其次竹木水石﹐其次花艸﹐至於士女翎毛﹐貴遊戲閱﹐不入淸玩。

李文定孫奉世子孝端字師端﹐收薛稷二鶴﹐唐李舁著色畫二軸﹐三幅山水。舟舫小﹐人物精細﹐兩幅畫林石岸曲茅亭溪水﹐數道士閒適﹐人物差大﹐反不工於小者。石岸天成﹐都無筆蹤。其三幅峯巒秀拔﹐山頂蒙茸作遠林﹐巖巒洞穴﹐松林層際﹐木身圓挺﹐都無筆蹤。其二度非歲月不可了一畫﹐人間未見其如此之細且工。𨿽太密茂﹐林中不虛﹐而種種木葉﹐古未有倫﹐今固無有。與余得於丁氏者無以異也。

雒陽張狀元師徳家多名畫﹐其侄孫南都悴兢字茂宗處﹐見唐畫嵇康廣陵散﹐松石遠岸奇古﹐所書故事空民字。世未見同品畫﹐眞佳作也。黃筌六幅著色山水﹐有江南徐崇嗣桃六幅折枝﹐江南周文矩士女﹐徐熙鯿魚蟹﹐皆有丁晉公親題印﹐余畫皆張狀元及景儉字印。李成淡墨如夢霧中﹐石如雲動﹐多巧少眞意。

範寬勢𨿽雄傑﹐然深暗如暮夜晦暝﹐土石不分﹐物象之幽雅﹐品固在李成上。

關仝粗山﹐工關河之勢﹐峯巒少秀气。

董源峯頂不工﹐絕澗危徑﹐幽壑荒迥﹐率多眞意。

巨然明潤鬱蔥﹐最有爽气﹐著頭太多。

荊浩善爲雲中山頂﹐四面峻厚。

王球夔玉家古帝王象。後一年﹐余於畢相孫仲苟處見白麻紙不裝像﹐云楊褒嘗摹去﹐乃夔玉所購﹐上有之美印記。

趙叔盎云﹕綫褊絳闊指半﹑絲細如綿者﹐作畫帶不生毛。以刀刺漂中開絲縷間﹐套掛﹜票後﹐捲卽縛之﹐又不在畫心﹐省損畫﹐無折帶隱痕。尋常畫多中損者﹐縛破故也。書多腰損亦然。略略縛之烏用力。宗室仲儀收古廬山圖一半﹐幾是六朝筆。位置寺基與唐及今不同﹐石不皴。林木格髙﹐挽舟人色舟制非近古今。所惜不全也。

畢仲欽家有荊浩山水一軸。

畢仲遊家有六軸關仝畫。

王欽臣長子有六幅關仝﹐古本特奇。董源四幅﹐眞意可愛。

刁約家有董源霧景四軸。

林虞家有王維六幅雪圖﹐董源八幅﹐李成雪圖。

余家收紙本曹不興畫如意輪一軸。

嘉祜中三人收畫。楊褒﹑邵必﹑石揚休﹐皆酷好竭力收。後余閱三家畫﹐石氏差優。楊以四世五公字印號之﹐無一軸佳者。邵印多巧﹐篆字其旁﹐大略標位髙﹐略似江南畫卽題目徐熙﹐蜀畫星神便題日閻立本﹑王維﹑韓混﹐皆可絕倒。其孫攜韓混散牧圖至﹐乃雙幅上驢二十餘枚﹐不及崔白輩。絹素染深黃﹐絲文總緊﹐價索四百貫。面上左以粉作牌子﹐題日韓晉公散牧圖﹐不疑家寶。其上一印﹕鎭江軍節度使印。是油單印者。其大四寸許﹐文粗。下一印只略肖唐印﹐最小﹐又文細。諸人共笑其僞。久之無人信﹐遂以五十千質與江氏而去。因嗟之曰﹕華堂之上﹐淸

晨一羣驢子廝咬﹐是何气象。

潁州公庫顧愷之維摩百補﹐是唐杜牧之摹寄潁守本者。置在齋龕不攜去。精彩照人﹐前後士大夫家所傳無一毫似。蓋京西工拙﹐其屏風上山水林木奇古﹐坡岸皴如董源。乃知人稱江南﹐蓋自顧以來皆一樣﹐隋唐及南唐至巨然不移。至今池州謝氏亦作此體。余得隋畫金陵圖於畢相孫﹐亦同此體。余因題其顧畫幅上云﹕米芾審定是杜牧之本。仍以撥發司印印之。蓋證勾諶刻石妄指爲人易去也。余與潁簽善﹐訖尋善工摹﹐須切記似。凡三寄獵本﹐無一筆似者﹐或可上之禦府﹐乞國工摹賜世間﹐爲千年之傳﹐如唐文皇蘭亭﹐豈非一代盛美。眞絹色淡﹐𨿽百破而色明白﹐精神彩色如新。惟佛像多經香煙燻﹐損本色。

梁絹作濕香色﹐棲塵紋間最易辧。仍蓋色上作一重﹐古破不直裂﹐須連兩三經﹐不可僞作。

薛紹彭家三天女謂之顧愷之﹐實唐初畫。

邵必家維摩文殊﹐六朝畫。西山十二眞君亦其次﹐題爲閻立本。

余相國寺中八金得紙桃兩枝﹐綠葉虫透背﹐二葉著桃上﹐二桃突兀髙出紙素。徐熙眞筆也。

錢世京家謝靈運盤足坐像﹐亦奇古。

髙公繪家古花二枝﹐百破碎無名。在徐﹑黃上。自余家往。

江州張氏收李重光道裝像﹐神骨俱全﹐云是顧閎中筆。

沈括收畢宏畫兩幅一軸。上以大靑和墨﹐大筆直抹不皴﹐作柱天髙半峯滿八分。一幅至向下作斜鑿開﹐曲欄約

峻崖﹐一瀑落下﹐兩大石塞路頭。一幅作一圓平嶺半腰雲遮﹐下磧石數塊﹐一童抱琴由曲欄轉山去。一古木臥奇石﹐奇古。沈謫秀日見之﹐及居潤﹐問之﹐云已易與人﹐竟不再出。至今常在夢寐。

徳隅齋畫品

李廌﹐字方叔。陽翟人。早年以文字受知於蘇軾。後軾知貢舉﹐庸竟不第﹐偃蹇而沒。本書成於哲宗紹聖五年﹝公元年﹞﹐有題作《徳隅堂畫品》者。

徳隅齋畫品

﹝宋﹞李廌

目錄

梁元帝蕃客入朝圖

範瓊大悲觀音像

孫位春龍起蟄圖

郭忠恕樓居仙圖

關仝仙遊圖

徐熙雞竹圖

鍾隱棘鷂柘條銅嘴

熒惑像

靈惠應感公像

孫知微雪鍾馗

張南本火佛像

黃筌寒龜曝背圖

勾龍爽補陀觀音像

張圖紫微朝會圖

包鼎乳虎

被髮觀音變相

趙公祜正坐佛

石恪玉皇朝會圖

厲歸眞渡水牛出林虎

戚化元歸龍入海圖

趙昌菡萏圖

李伯時長帶觀音趙令穰畫

畫品書後

○蕃客入朝圖

梁元帝爲荊州刺史日所作粉本﹐魯國而下凡三十五國﹐皆寫其使者﹐欲見中外一家要荒種落共來王之職。其狀貌各不同﹐然皆野怪寢陋﹐無華人气韻。如丁文簡公家淩煙功臣﹑孔子七十門人小樣﹐亦唐朝粉本﹐形性態度﹐人人殊異﹐畫家蓋以此爲能事也﹐此圖題字殊妙﹐髙昌等國皆注云﹕貞觀某年所滅。又筆气與閻立本所作職貢圖正相若﹐得非立本摹元帝舊本乎﹖或以謂誠元帝所作﹐傳至貞觀﹐後人因事記於題下﹐亦未可知。然畫筆神妙﹐不必較其名氏。或梁元帝﹐或閻立本﹐皆數百年前第一品畫筆。紙縫有褚長文審定印章。長文之鑑畫有名於古﹐定能知此不凡也。

○大悲觀音像

唐大中年範瓊所作像﹐軀不盈尺而三十六臂手目皆端重安穩﹐如汝州香山大悲化身自作塑像﹑襄陽東津大悲化身自作畫像意韻相若。蓋臂手𨿽多﹐左右對以偶之﹐其意相應﹐渾然天成﹐不見其有餘。所執諸物﹐各盡其妙。筆迹如縷﹐而精勁溫潤﹐妙窮毫釐﹐其盧楞伽﹑曹仲宣之徒歟﹖

○春龍起蟄圖

蜀文成殿下軍將孫位所作。山臨大江﹐有二龍自山中出。一龍蜿蜒驤首雲間﹐水隨雲气而上﹐雨自鬛中出﹐魚蝦隨之﹐或平空而隕﹔一龍尾尙在穴前﹐踞大石而蹲﹐舉首望雲中﹐意欲俱往。怒風如腥﹐艸木盡靡﹐波濤震駭﹐澗谷彌漫。山下橋路皆沒﹐山中居民老小聚觀﹐闔戶闕牖﹐人人驚畏﹐若屋顚墜。筆勢超軼﹐意气雄放﹐非其胸中磊落不凡﹐能窺神物變化﹐窮究百物情狀﹐未易能也。位後名遇﹐蓋遇異人得度世法﹐信乎非俗工也。

○樓居仙圖

郭忠恕恕先所作﹐中書令趙韓王普思默堂印﹐相國王冀公欽若太原欽若圖書。作石似李思訓﹐作樹似王摩詰。至於屋木樓閣﹐恕先自爲一家﹐最爲獨妙。棟梁楹桷﹐望

之中虛﹐若可投足﹐欄楯牖戶﹐則若可以捫歷而開闔之也。以毫計寸﹐以分計尺﹐以寸計丈﹐增而倍之﹐以作大宇﹐皆中規度﹐曾無少差﹐非至詳至悉﹑委曲於法度之內﹐皆不能也。當恕先仕於朝﹐瑀馳不羈﹐放浪玩世﹐卒以傲恣流竄海島﹐中道僕地﹐蛻形仙去。其圖寫樓居﹐乃如此精密﹔非徒精密也﹐蕭散簡遠﹐無塵埃气。東坡先生嘗贊曰﹕長松參天﹐蒼壁插水。縹緲飛觀﹐憑欄誰子。空閈寂歷﹐煙雨滅沒。恕先在焉﹐呼之或出。非神仙中人﹐孰能知神仙之樂而寓於畫也。予嘗見恕先淸泰元年所作盤車圖粉本水磨大圖﹐今並此圖﹐最能知其妙處。孔子所謂從心所欲不逾矩﹐莊子所謂猖狂妄行乃蹈乎大方者也。其爲人無法度如彼﹐其爲畫有法度如此﹐則知天下妙理﹐從容自能中度。使恕先規規度量而爲之﹐則亦疲矣。恕先肯爲是乎﹖

○仙遊圖

唐關仝所作﹐故相晉國丁公印章在焉。仝畫山水入妙﹐然於人物非工﹐每有得意者﹐必使胡翼主人物。此圖神仙﹐翼所作也。大石叢立﹐屹然萬仞﹐色若精鐵﹐上無塵埃﹐下無糞壤﹐四面斬絕﹐不通人迹﹐而深巖委澗﹐有樓觀洞府鸞鶴花竹之勝﹐杖履而遊者﹐皆羽衣飄飄﹐若禦風而上徵者﹐非仙靈所居而何﹖石之立者﹐左右視之﹐各見其圜銳短長遠近之勢。石之坐臥者﹐上下視之﹐各見其方圓廣狹薄厚之形。筆墨略到﹐便能移人心目﹐使人必求其意趣﹐此又足以見其能也。

○雞竹圖﹝書畫譜作鶴竹圖﹞

南唐霸府之庫物。舊有集賢院印章﹐梅翰林詞塗去故印﹐復用梅昌言印以蓋之。徐熙所作也。叢生竹筱﹐根榦節葉﹐皆用濃墨粗筆﹐其間櫛比﹐略以靑綠點掃﹐而具蕭然有拂云之气。兩馴雉啄其下﹐羽翼鮮潔﹐喙欲鳴﹑距欲動也。近時畫師作翎毛﹐務以疏渲細密爲工﹐一羽𨿽似﹐而舉體或不得其大全。此𨿽羽毛不復疏渲﹐分布眾采﹐映帶而成﹐生意眞態﹐無一不具﹐非造妙自然莫能至此。

○棘鷂柘條銅嘴

皆南唐鍾隱所作。隱﹐天臺人﹐以其隱於鍾山﹐遂爲姓名﹐蓋處士也。畫花髙淡簡遠﹐工於用墨﹐筆迹渾成﹐外無稜刺。木身鳥羽﹐皆用淡色意就而成。世俗畫雕貍鷹兔鷂雉鸇雀之類﹐皆作禽奪搏擊之狀﹐欲示其猛。隱所作鷂坐枯枝上﹐貌甚閒暇﹐注目艸中之禽﹐其意欲取﹐蹲縮作勢﹐得兵家所謂鷙鳥之擊必匿其形﹐使人想其霜拳老足必無虛下也。世俗作銅嘴﹐多作儇子艷婦雕籠彩縷以爲之飾﹐𨿽或工巧而凡猥可憎。隱所作銅嘴坐枯條上﹐有得蔭忘形之意﹐傍有大樹﹐蒼皮鮮駁﹐下有叢竹茂密﹐春風野色﹐駘蕩在目。然老樹欹臥不見條枝﹐竹枝𨿽多景若未盡﹐當是金陵霸府中大屏之一扇或大圖之一幅。或聞今寧遠軍節度使髙公公繪亦有鍾隱圖﹐亦止三幅﹐筆墨相若而景物與之連屬﹐疑爲此畫之旁幅﹐惜乎未能並觀其全也。

○熒惑像

朱發森然上衝冠﹐荷長戟﹐貌甚忿怒﹐口鼻出息﹐煙焰皆飛。然气志超然﹐有天人之意。

○靈惠應感公像

秦蜀守李冰之子﹐開二江﹐制水怪﹐蜀人徳之﹐祠於灌口﹐世所謂灌口二郎者也。風貌甚都﹐威儀嚴毅。然挾彈遨遊於二江之邊﹐成廟食之气。

○雪鐘馗

破巾短褐﹐束縛一鬼﹐荷於擔端﹐行雪林中。想見武舉不第﹐胸中未平﹐又怒鬼物擾人﹐擒捕擊搏﹐戲用餘勇也。皆蜀孫知微所作。知微﹐華陽眞人﹐有髙行﹐寓意於畫﹐以畫隱者也。筆墨神妙﹐超然度越眾人。乖崖張公﹐詠鎭蜀﹐雅聞其名﹐欲一見之﹐終不可致。一日張公知在僧捨飲﹐亟捐車騎﹐卻鳴騶﹐徑往詣之。知微卽投閣遁去。乖崖公還朝﹐出劍關﹐逢一村童持知微書負一篋迎道左﹐書曰﹕公所喜者畫也﹐今以二圖爲獻。問知微所在﹐則曰﹕適一山人以書信授我﹐已去遠矣。張公益嘆其髙。予外曾祖正惠馬公知節守成都﹐知微日居府中﹐相從甚歡﹐得畫最多。公解所服金帶贈之﹐知微卽系於紵袍上。人見其標韻蕭然﹐白衣金帶﹐皆以爲李太白﹑孫思邈也。馬公在前

朝貴人中最名識畫﹐一時公卿家畫﹐往往聽其審定。蓋久與知微語﹐得辧畫之要也。

○火佛像

蜀張南本所作。世之畫史﹐但能寫物之定形﹐故水火之狀難盡其變。始南本與孫位並學畫水﹐皆得其法。南本以爲同能不若獨勝﹐遂專意畫火﹐獨造其妙。世傳辟支佛結跏趺坐﹐火周其身﹐筆气焱銳﹐得火之性。觀之者以煙飛電掣﹐烈然有焚山燎原之勢。佛以定慧力坐其間﹐安然不動﹐則毛末小利害足以動其心乎﹖予爲之偈曰﹕大士坐禪﹐心若水月。火周其體﹐熾焰炎烈。靜觀無始﹐人本非熱。與火相忘﹐何生何滅。吾觀若人﹐孰懼燒劫。

○寒龜曝背圖

蜀黃筌所作。筆墨老硬﹐無少柔媚。筌平時所作雀竹魚龍﹐亦皆設色鮮華﹐以示其巧﹐此獨爲水墨。枯林之下﹐一龜盤跚曳尾而行﹐若春雷已動﹐餘寒未去﹐負朝陽以曝其背﹐有舒緩彎飅之態﹐其趣甚樂。頃在丞相範公家見筌一龜﹐筆墨與此無異﹐但其色甚澤﹐水旁之艸方茂﹐蓋方自水中出﹐又非寒時﹐其狀不得不殊。故觀畫者要當識其畫時用意處也。

○補陀觀音像

蜀勾龍爽所作。具天人種種殊相﹐寶珠瓔珞﹐銖衣紺髻﹐使人瞻之﹐敬心自起。筆气淸潤﹐意通幻妙。所居補陀落伽山在海岸孤絕處﹐煙巒蒙密﹐佳气藹然。予嘗與徳麟雨後望襄陽鳳林諸山﹐气象略相似﹐頗恨是中無此大士也。

○紫微朝會圖

朱梁時將軍張圖所作。帝被衮執圭﹐五星﹑二曜﹑七元﹑四聖左右執侍﹐十二宮神﹑二十八星各居其次﹐乘雲來下﹐其容色皆端敬﹐其服章皆嚴謹。道家謂玉皇大天帝爲眾仙天子﹐紫微大天帝爲眾星天子﹐觀此圖者﹐知君臣之義𨿽九天之上亦未嘗廢也。圖作衣文﹐不師吳衣當風﹑曹衣出水之例﹐濃墨粗筆如艸書﹐顫掣飛動﹐勢甚豪放。至於作面與手及諸服飾儀物﹐則用細筆輕色﹐詳緩端愼﹐無一欹側﹐一家之妙用也。

○乳虎

宣城包鼎所作﹐絹素𨿽斷而毛色精潤如新。包氏以虎世其家﹐而鼎之所畫居最。虎﹐天下之至猛﹐至於牽制父子牝牡之情﹐則𨿽威而不怒。荒榛赤艸﹐鳥噪其上﹐兩虎引子而行﹐意甚安佚。其雄前行﹐觀其意亦有禦護之意。

小虎牙爪未備﹐已有食九牛之气。但吞噬之獸﹐夫婦父子相從羣行﹐人或遇之﹐誠可懼也。

○被髮觀音變相

水中石上﹐襲衣寶珞﹐被髮按劍而坐。非近時所能爲﹐必五代或晚唐名輩所作。筆細而有力似吳道玄﹐獨設色太重﹐衣上花文不類吳筆﹐或云朱繇﹐疑或是也。觀世音聞聲以示現﹐今此形相﹐世所罕作﹐吾弗知爲何等人以何等身得度﹐故現此身而爲說法也。

○正坐佛

唐趙公祐所作。予遠祖相國衛公爲浙西按察使日幕中僚也。世俗畫佛菩薩者﹐或作西域相﹐則拳發虯髯﹐穹鼻黝目﹐一如戎人﹐或作莊嚴相﹐妍柔姣好﹐奇衣寶玩﹐一如婦人﹐皆失之矣。公祐所作三十二相八十種好皆具﹐而慈悲威重﹐有巍巍堂堂天人師之容。筆迹勁絕﹐用色精密﹐縑素暗腐而丹靑不渝﹐眞可寶乎。

○玉皇朝會圖

蜀石恪所作。天仙﹑靈官﹑金童﹑玉女﹑三官﹑太一﹑七元﹑四聖﹑經星緯宿﹑風雨雷電諸神﹑嶽瀆君長﹑地上地下主者皆集於帝所。玉皇大天帝端矰而坐﹐眾眞仰首﹐承望淸光﹐見之者神思超然﹐如在乎通明殿中也。恪性不

羈﹐滑稽玩世﹐故畫筆豪放﹐時出繩檢之外﹐而不失其奇。所作形相﹐或醜怪奇倔以示變﹐水府官吏﹐或系魚蟹於腰以侮觀者。頃見恪所作翁媼嘗醋圖﹐蹇鼻撮口﹐以明其酸。又嘗見恪所作鬼百戲圖﹐鍾馗夫婦對案置酒﹐主供帳果肴及執事左右皆述其情態﹐前有大小鬼數十合樂呈伎倆﹐曲盡其妙。此圖玉皇像﹐不敢深戲﹐然猶不免懸蟹﹐欲調後人之笑耳。

○渡水牛出林虎

皆朱梁時道士厲歸眞所作。缺岸平波﹐遠山坡陀﹐靑林淺艸﹐牛與牧人情味俱適﹐筆簡意盡﹐气韻蕭爽。戴嵩﹑韓滉所畫﹐未知其孰賢也。歸眞畫虎﹐毛色明潤﹐其視眈眈﹐有威加百獸之意。嘗作棚於山中大木上﹐下觀猛虎﹐欲見眞態。又或自衣虎皮﹐跳擲於庭﹐以思仿其勢。今觀此圖﹐非心通意解﹐未易得其自然也。

○歸龍入海圖

毗陵戚化元所作。筆力崢嶸﹐善作風浪起伏之勢﹐令人心目眩漾。一龍蜿蜒翔於水上﹐然先後之浪皆勻﹐未有翻湧濆漩之形﹐雲气𨿽從﹐然不自水中出。予見而知之﹐曰﹕此非遊龍出海圖﹐乃歸龍入海圖也。因以名之。

○菡萏圖

趙昌所作。昌善畫花﹐設色明潤﹐筆迹柔美﹐國朝以來﹐有名於蜀。士大夫舊云﹕徐熙畫花傳花神﹐趙昌畫花寫花形﹐然比之徐熙則差劣。其後鐔宏﹑王友之輩皆弗逮也。蓮與荷生污泥之中﹐出於水而不著水。昌此花標韻淸遠﹐能識此意耳。

○長帶觀音

今龍眠居士李伯時作。名公麟﹐登進士第﹐以文學有名於時。學佛悟道﹐深得微旨﹐立朝藉藉有聲。博求鐘鼎古器﹐圭璧寶玩﹐森然滿家。雅好畫筆﹐心通意徹﹐直造玄妙。蓋其天才軼羣﹐舉皆過人。士大夫以謂鞍馬愈於韓傒﹐佛像可近吳道玄﹐山似李思訓﹐人物似韓滉﹐非過論也。今觀此像﹐固非世俗可以仿佛﹐而紳帶特長過一身有半﹐蓋出奇立異﹐使世俗驚惑而不失其勝絕處也。比見伯時爲延安呂觀文吉甫作石上臥觀音像﹐前此未聞有此樣﹐是亦出奇也。唐閻立本﹑楊炎能畫﹐不害其爲貴人。王維﹑鄭虔能畫﹐不害其爲賢士。國朝燕龍圖穆之﹑宋郎中復古與伯時皆能畫﹐何愧於古耶﹗宗室光州防禦使令穰﹐字大年。予𨿽未之識﹐然雅聞有美才髙行﹐讀書能文﹐自少喜作山水﹐士大夫家往往有之﹐以爲寶玩。大年與徳麟同出太祖皇帝之後﹐於徳麟爲兄﹐蚤相器重﹐以故徳麟所收﹐皆大年平時所得意者。大年用五色作山水竹樹鳧雁之類﹐

有唐朝名畫風調。江都王鞍馬﹑滕王蛺蝶﹐皆唐宗室之妙畫﹐可與之方駕並遊矣。乃知貴人之天質自異﹐意所專習﹐則必能度越流俗也。

○畫品書後

趙徳麟藏書數萬卷﹐蓄畫數十函﹐皆畱京師邸中。巉所評皆襄陽隨軒橐中品也。徳麟以文章名於時﹐巉聞其名於薦紳士大夫間蓋十餘年。比自箕隗﹐將道漢沔﹐東適吳粵﹐遇於荊州﹐畱連余半年。中間與徳麟徜徉山水﹐爲觴詠登臨之樂﹐無日不然。遇佳興則取諸畫次第觀之﹐巉每有評說。徳麟曰﹕子姑識其語﹐予將質之於他人。巉曰﹕畫之爲伎下矣﹐能求其意﹐何足道哉。然知其說者﹐或寡能盡其心。求舐筆和鉛之際﹐筆墨心手相應於繪素之初﹐則靡有不得之矣。後之觀者﹐嘗試以巉之說而求之。元符元年七月旣望﹐襄陽北津舟中贊皇李巉方叔書。

附錄﹕

徳隅齋畫品一卷﹝兩江總督采進本﹞

﹝宋李廌撰廌字方叔陽翟人事迹具宋史文苑傳廌少以文字見知於蘇軾後軾知舉廌乃不第竟偃蹇而卒軾所謂平生浪說古戰場到眼空迷日五色至今傳爲故實者卽爲廌作也是編所記名畫凡二十有二人各爲序述品題陳振孫書錄解題稱元符元年趙令畤官襄陽行槖中諸畫方叔皆爲之評品蓋卽此書惟徳隅齋作徳隅堂考鄧椿畫繼稱李方叔載徳隅齋畫品云云則陳氏所記誤矣廌本善屬文故其詞致皆雅令波瀾意趣一一妙中理解葉夢得石林詩話論冦國寶詩所謂從蘇黃門庭中來者惟寒龜出曝圖條中有頃在丞相尢公家見黃監一龜云云考元佑紹聖之間丞相未有尢姓者豈傳寫之訛耶﹝四庫全書總目子部藝術類﹞

師友談記一卷﹝兩淮鹽政采進本﹞

宋李廌撰廌有徳隅齋畫品已著錄是書記蘇軾範祖禹及黃庭堅秦觀晁說之張耒所談故曰師友其人皆元佑勝流而廌之學問文章亦足與相亞能解諸人之所談所載多名言格論非小說瑣錄之比其述秦觀論賦之語反復數條曲盡工巧而終以爲場屋之賦不足重可謂不阿所好書中稱哲宗爲今上蓋作於元佑中末記蘇軾爲兵部尙書及帥定州事軾到定州不久卽南遷則是書之成又當在元佑諸人盡罹貶斥之後知其交由神契非以勢利相攀且以潦倒場屋之人於新經義盛行之時曲附其說卽可以立致科第而獨載排斥笑謔之語不肯稍遜窮視其所不爲亦可謂介然有守矣寥寥數簡之書而至今孤行於天地豈偶然哉﹝四庫全書總目子部雜家類﹞

濟南集八卷﹝永樂大典本﹞

宋李廌撰廌有徳隅齋畫品已著錄文獻通考載廌濟南集二十卷而當時又名日月巖集周紫芝太倉梯米集有書月巖集後一篇稱滑臺劉徳秀借本於妙香寮始得見之則南渡之初已爲罕覯後遂散佚不傳惟蘇門六君子文粹中載遺文一卷而已永樂大典修於明初其時原集尙存所收頗夥采掇編緝十尙得其四五蓋亦僅而得存矣廌才气橫溢其文章條暢曲折辯而中理大略與蘇軾相近故軾稱其筆墨瀾翻有飛沙走石之勢李之儀稱其如大川東注晝夜不息不至於海不止周紫芝亦云自非豪邁英傑之气過人十倍其發爲文詞何以痛快若是蓋其兀奡奔放誠所謂不羈之才馳驟於秦觀張耒之間未遽步其後塵也史又稱其喜論古今治亂嘗上忠諫書忠厚論又兵鑑二萬言今所存兵法奇正將才將心諸篇蓋卽所上兵鑑中之數首其議論奇偉尢多可取固與局促轅下者異焉案呂本中紫微詩話極稱廌贈汝州太守詩而今不見此首又其祭蘇軾文所云皇天后土鑑一生忠義之心名山大川還萬古英靈之气者當時傳誦海內而亦不見其全篇則其詩文之湮沒者固已不少其幸而未佚者固尢足珍矣﹝四庫全書總目集部別集類﹞

李廌字方叔其先自鄆徙華廌少以問學稱謁蘇軾於黃州軾稱其才爲萬人敵軾卒廌哭之慟卽走汝潁間相地卜兆授其子作文祭之詞語奇壯讀者爲悚謂潁爲人物淵藪定居長社縣令李佐及里人買宅居之﹝四庫全書史部地理類都會郡縣之屬河南通誌卷六十九﹞

李廌字方叔其先自鄆徙華廌少長以學問稱鄕裏謁蘇軾於黃州贄文求知軾謂其筆墨瀾翻有飛沙走石之勢拊其背曰子之才萬人敵也廌再拜受教而家素貧三世未葬一夕撫枕流涕曰吾忠孝焉是學而親未葬何以學爲旦而別軾軾解衣爲助又作詩勸風義者於是不數年盡累世之喪三十餘柩歸窆華山下益閉門讀書又數年再見軾軾閱其所著嘆曰張耒秦觀之流也廌中年絕進取定居長社卒廌喜論古今治亂條暢曲折辧而中理當喧混倉卒間如不經意睥睨而起落筆如飛馳元佑求言上忠諌書忠厚論並獻兵鑑二萬言論西事朝廷擒羌酋鬼章將致法廌深論利害以爲殺之無益願從寛大當時韙其言﹝宋史本傳﹞﹝四庫全書史部地理類都會郡縣之屬陜西通誌卷六十三﹞

李方叔集三十卷濟南集二十卷李廌字方叔號月巖夾江人鄕貢進士東坡知貢舉得試卷以爲方叔置之首選已而非也賦詩有平生謾說古戰場過眼還迷日五色之句後竟不第其母曰蘇公知舉而吾兒下第命也所著有師友聞見紀多子瞻淳夫之遺言﹝四庫全書史部地理類雜記之屬蜀中廣記卷九十八﹞

失取方叔

宋李廌字方叔華州人嘗以文謁蘓軾於黃州軾謂其筆墨瀾翻有飛沙走石之勢蓋張耒秦觀之流也及鄕舉試禮部時東坡知貢舉欲私之旣而下第乃作詩自責曰與君相從非一日筆勢翩翩疑可識平生謾說古戰場過眼終迷日五色按唐李華文詞綺麗嘗作弔古戰場文極思方成作爲故紙與蕭頴士讀之頴士稱工華問今時誰可及頴士曰君若加精思便能至矣華愕然而服東坡引之言已失取方叔文也﹝四庫全書子部類書類山堂肆考卷八十三﹞

李廌﹝一○五九～一一○九﹞﹐字方叔﹐號太華逸民﹝宋周紫芝《大倉梯米集》卷六六《書月巖集後》﹞﹑濟南先生﹝宋謝采伯《密齋筆記》卷三﹞﹐祖先由鄆州遷華州﹐遂爲華州﹝今陜西華縣﹞人。早年以文章受知蘇軾。哲宗元佑三年﹝一○八八﹞﹐蘇軾知貢舉﹐得試卷以爲寫作﹐置之首選﹐而是科廌竟下第﹐所以軾有「平生漫說古戰場﹐過眼還迷日五色」﹝《送李方叔下第》﹞之嘆。後再舉亦失利﹐遂絕意仕進﹐定居長社。徽宗大觀三年卒﹐年五十一。有《濟南集》﹝一名《月巖集》﹞二十卷﹝《直齋書錄解題》﹞﹐已佚。淸四庫館臣據《永樂大典》輯爲八卷﹐其中詩四卷。《宋史》卷四四四有傳。

李廌詩﹐以影印文淵閣《四庫全書》本爲底本﹐校以近人李之鼎宜秋館《宋人集》丙編本﹝簡稱宜秋本﹞。新輯集外詩附於卷末﹞。

徳隅齋畫品

一卷﹝兩江總督采進本﹞

宋李廌撰。廌字方叔﹐陽翟人。事迹具《宋史文苑傳》。廌少以文字見知於蘇軾﹐後軾知舉﹐廌乃不第﹐竟偃蹇而卒。軾所謂平生浪說古戰場﹐到眼空迷日五色﹐至今傳爲故實者﹐卽爲廌作也。是編所記名畫凡二十有二人﹐各爲序述品題。陳振孫《書錄解題》稱元符元年趙令畤官襄陽﹐行橐中諸畫﹐方叔皆爲之評呂﹐蓋卽此書。惟徳隅齋作徳隅堂。考鄧椿《畫繼》稱李方叔載《徳隅齋畫品》云云﹐則陳氏所記誤矣。廌本善屬文﹐故其詞致皆雅令﹐波瀾意趣﹐一一妙中理解。葉夢得《石林詩話》論寇國寶詩所謂從蘇﹑黃門庭中來者﹐惟寒龜出曝圖條中﹐有頃在丞相尢公家見黃監一龜云云。考元佑﹑紹聖之間﹐丞相未有尢姓者﹐豈傳寫之訛耶﹖

出《四庫總目提要》

濟南集

八卷李廌撰淸鈔本

李廌﹝一〇五九——一一〇九﹞字方叔﹐自號太華逸民﹐華州﹝今陜西華縣﹞人。六歲而孤﹐能自奮立﹐少長﹐以學問稱鄕裏﹐蘇軾極稱其文﹐而屢試不第﹐中年遂絕進取意。廌喜論古今治亂﹐條暢曲折﹐辯而中理﹐爲『蘇門六君子』之一。所著除文集外﹐有《師友談記》十卷﹑《徳隅堂畫品》一卷。《宋史》卷四百四十四有傳。

據陳恬所作《李方叔遺稿序》﹐李廌『屬稿之文無慮數千篇藏於家』﹐其子李俁嘗編爲集。又據政和六年李之儀《濟南月巖集序》云﹕『方叔沒後八年﹐其子潁秀川集其文爲若干捲﹐號《月巖》。』據此﹐可知李廌平生所作詩文甚多﹐諸子嘗編爲數集﹐但傳世情況不詳﹐考《直齋書錄解題》卷十七云﹕『《濟南集》二十卷﹐鄕貢進士華山李廌方叔撰﹐又號《月巖集》。』陳《錄》所著錄蜀本《蘇門六君子集》中﹐收有《濟南集》二十卷﹐則知李廌文集除合刊本外﹐另有單行之本。又《宋史藝文志》著錄《李廌集》三十卷﹐與陳《錄》異﹐蓋同書異名﹐『三十』或爲『二十』之訛。其書元﹑明刊刻情況不詳﹐明《文淵閣書目》卷九著錄『李廌《濟南集》一部四冊﹐全』﹔《內閣藏書目錄》卷三亦著錄其集四冊﹐云不全﹔《絳雲樓書目》卷三又著錄《濟南集》﹐注云『二十卷﹐又號《月巖集》』。可知宋本《濟南集》在明代猶有完帙﹐其後諸家書目則未著錄二十卷本﹐蓋已亡佚。今存《濟南集》八卷﹐乾隆時四庫館臣輯自《永樂大典》﹐卽《四庫全書》所收。本叢刊所選之淸鈔本﹐亦源於《大典》本﹐但與文淵閣《四庫全書》所收《濟南集》比較﹐𨿽其卷帙﹑內容無異﹐但《四庫》本爲半頁八行﹐行二十一字﹔而此本則每半頁十一行﹐行二十一字。其書前《提要》亦與文淵閣本及《四庫總目》所載小異﹐蓋抄自《四庫》本尙未定稿時。

宣和畫譜

《四庫全書總目提要》云「不著撰人名氏。記宋徽宗朝內府所藏諸畫。『所載共二百三十一人﹐計六千三百九十六軸﹐分爲十門。」「蔡絛《鐵圍山叢談》曰﹕崇寧初﹐命宋喬年值禦前書畫所。喬年後罷去﹐繼以米芾輩。迨至末年﹐上方所藏率至千計。云云。當時書﹑畫二譜蓋卽就其目排比成書歟徽宗繪事本工﹐米芾又稱精鑑﹐故其所錄﹐收藏家據以爲徵﹐非王黼等所輯《博古圖》動輒舛謬者比。」

宣和畫譜

敍

河出圖﹐洛出書﹐而龜龍之畫始著見於時﹐後世乃有虫鳥之作﹐而龜龍之大體猶未鑿也。逮至有虞﹐彰施五色而作繪宗彜﹐以是制象﹐因之而漸分。至周官教國子以六書﹐而其三日象形。則書畫之所謂同體者﹐尙或有存焉。於是將以識魑魅﹐知神姦﹐則刻之於鐘鼎﹐將以明禮樂﹐著法度﹐則揭之於旃常﹐而繪事之所尙其由始也。是則畫𨿽藝也﹐前聖未嘗忽焉。自三代而下﹐其所以誇大勛勞﹐紀敍名實﹐謂竹帛不足以形容盛徳之舉﹐則雲臺麟閣之所由作﹐而後之覽觀者亦足以想見其人。是則畫之作也﹐善足以觀時﹐惡足以戒其後﹐豈徒爲是五色之章以取玩於世也哉。今天子廊廟無事﹐承累聖之基緒﹐重熙浹洽﹐玉關沈柝﹐邊燧不煙﹐故得玩心圖書﹐庶幾見善以戒惡﹐見惡以思賢﹐以至多識虫魚艸木之名﹐與夫傳記之所不能書﹐

形容之所不能及者﹐因得以周覽焉。且譜錄之外﹐不無其人﹐其气格凡陋﹐有不足爲今日道者﹐因以黜之﹐蓋將有激於來者云耳。乃集中祕所藏者晉魏以來名畫﹐凡二百三十一人﹐計六千三百九十六軸﹐析爲十門﹐隨其世次而品第之。宣和庚子歲夏至日﹐宣和殿禦制。

道釋門四十九人一千一百七十九軸

人物門三十三人五百五軸

宮室門四人七十一軸

番族門五人一百三十三軸

龍魚門八人一百一十七軸

山水門四十一人一千一百八軸

畜獸門二十七人三百二十四軸

花鳥門四十六人二千七百八十六軸

墨竹門一十二人一百四十八軸

蔬果門六人二十五軸

卷第一

道釋一三教鍾馗氏鬼神附

敍論

晉顧愷之

宋陸探微

梁張僧繇

隋展子虔董伯仁

唐閻立徳閻立本張孝師範長壽何長壽尉遲乙僧

卷第二

道釋二

唐吳道玄翟琰楊庭光盧楞伽趙徳齊範瓊常粲孫位張南本辛澄張素卿陳若愚姚思元

卷第三

道釋三

五代王商燕筠支仲元左禮朱繇李昇杜子瓌杜齯龜張元曹仲元陸晃貫休

卷第四

道釋四

宋孫夢卿孫知微勾龍爽陸文通王齊翰顧徳謙候翌武洞淸韓虯楊棐武宗元徐知常李徳柔

卷第五

人物一前代帝王等寫眞附

敍論

吳曹弗興

晉衛協謝稚

隋鄭法士

唐楊寧楊舁張萱鄭虔陳閎周古言

卷第六

人物二

唐周昉王黜韓滉趙溫其杜庭睦吳侁鍾師紹

五代趙巖杜霄丘文播丘文曉阮郜童氏

卷第七

人物三

宋周文矩石恪李景道李景遊顧閎中顧大中郝澄湯子昇李公麟楊日言

卷第八

宮室舟車附

敍論

唐尹繼昭

五代胡翼衛賢

宋郭忠恕

番族番獸附

敍論

唐胡璩胡虔

五代李贊華王仁壽房從眞

卷第九

龍魚水族附

敍論

五代袁嶬僧傳古

宋克夐叔儺董羽楊暉宋永錫劉案

卷第十

山水一窠石附

敍論

唐李思訓李昭道盧鴻王維王洽項容張詢畢宏張璪荊浩

五代關仝杜楷

卷第十一

山水二

宋董元李成範寬許道寧陳用志翟院深髙克明郭熙孫可元趙斡屈鼎陸瑾王士元燕肅

卷第十二

山水三

宋宋道宋迪王轂範坦黃齊李公年李時雍王詵童貫劉瑗梁揆羅存馮覲巨然日本國

卷第十三

畜獸一

敍論

晉史道碩

唐漢王元昌江都王緒韋無忝曹霸裴寬韓斡韋鑑韋鶠趙博文戴嵩戴嶧李漸李仲和張符

卷第十四

畜獸二

五代羅塞翁張及之厲歸眞李靄之

宋令松趙邈齪朱羲朱瑩甄慧王凝祁序何尊師

卷第十五

花鳥一

敍論

唐滕王元嬰薛稷邊鸞於錫梁廣蕭悅刁光周滉

五代胡擢梅行思郭乾暉郭乾祜

卷第十六

花鳥二

五代鍾隱黃筌黃居寶滕昌祜

宋宋漢孝穎仲儉仲侗士腆士雷曹氏

卷第十七

花鳥三

宋李煜黃居寀丘慶余徐熙徐崇嗣徐崇矩唐希雅唐忠祚

卷第十八

花鳥四

宋趙昌易元吉崔白崔愨艾宣丁貺葛守昌

卷第十九

宋王曉劉常劉永年吳元瑜賈祥樂士宣李正臣李仲宣

卷第二十

墨竹小景附

敍論

五代李頗

宋親王頵令穰令庇王氏李瑋劉夢松文同李時敏閻士安梁師閔夢休

蔬果藥品艸虫附

敍論

陳顧野王

五代唐該丁謙

宋郭元方李延之僧居寧

卷一

◎道釋敍論

「志於道﹐據於徳﹐依於仁﹐遊於藝。」藝也者﹐𨿽志道之士所不能忘﹐然特遊之而已。畫亦藝也﹐進乎妙﹐則不知藝之爲道﹐道之爲藝。此梓慶之削鐻﹐輪扁之斫輪﹐昔人亦有所取焉。於是畫道釋像與夫儒冠之風儀﹐使人瞻之仰之﹐其有造形而悟者﹐豈曰小補之哉﹖故道釋門因以三教附焉。自晉宋以來﹐還迄於本朝﹐其以道釋名家者﹐得四十九人。晉宋則顧﹑陸﹐梁﹑隋則張﹑展輩﹐蓋一時出乎其類﹐拔乎其萃者矣。至於有唐﹐則吳道元遂稱獨步﹐殆將前無古人。五代如曹仲元﹐亦駸駸度越前輩。至本朝則繪事之工﹐淩轢晉宋間人物﹐如道士李得柔畫神仙得之於气骨﹐設色之妙﹐一時名重。如孫知微輩皆風斯在下﹐然其餘非不善也﹐求之譜系﹐當得其詳﹐姑以著者槪見於此。若趙裔﹐髙文進輩﹐於道釋亦籍籍知名者﹔然裔學朱繇﹐如婢作夫人﹐舉止羞澀﹐終不似眞。文進蜀人﹐世俗多以蜀畫爲名家﹐是虛得名﹐此譜所以黜之。

◎道釋一

﹝三教鐘馗氏鬼神附﹞

○顧愷之

顧愷之字長﹐康小字虎﹐頭晉陵無錫人。義熙中爲散騎常侍。愷之博學有才气﹐丹靑亦造其妙﹐而俗傳謂之三絕﹕畫絕﹑癡絕﹑才絕。方時爲謝安知名﹐以謂自生民以來未之有也。愷之每畫人成﹐或數年不點目睛。人問其故﹐答曰「四體妍蚩﹐本亡關於妙﹐處傳神寫照﹐正在阿堵中。」嘗圖裴楷像﹐頰上加三毛﹐觀者覺神明殊勝。又爲謝鯤像在石巖裏﹐云「此子宜置在丘壑中。」欲圖殷仲堪﹐仲堪有目病固辭。愷之曰「明府正爲眼耳﹐若明點瞳子﹐飛白拂上﹐使如輕雲之蔽月﹐豈不美乎﹖」仲堪乃從之。嘗於瓦官寺北殿畫維摩詰﹐將畢欲點眸子﹐乃謂寺僧曰「不三日﹐觀者所施可得百萬。」已而果如之。杜甫題瓦官寺詩云「虎頭金粟影」者﹐謂此。愷之世以謂天材傑出﹐獨立無偶﹐妙造精微﹐𨿽荀﹑衛﹑曹﹑張﹐未足以方駕也。謝赫以謂「迹不逮意﹐聲過於實」﹐豈知愷之者。惜今罕見其畫。蓋愷之深自祕惜﹐如嘗以一廚畫寄桓溫家﹐而後爲溫竊取。則愷之之畫所以傳於世者﹐宜罕見之也。今禦府所藏九﹕

淨名居士圖一﹐三天女美人圖一﹐夏禹治水圖一﹐黃初平牧羊圖一﹐古賢圖一﹐春龍出蟄圖一﹐女史箴圖一﹐斫琴圖一﹐牧羊圖一。

○陸探微

陸探微﹐吳人也﹐善畫﹐事明帝在左右﹐丹靑之妙﹐眾所推稱。其名略見於《宋書》。人謂畫有六法﹐自古鮮能足之﹐探微得法爲備。「窮理盡性﹐事絕言象﹐包前孕後﹐古

今獨立。眞萬代之蓍龜衡鑑也。」議者率以顧﹑陸﹑僧繇爲之品第。或譬之論書﹕顧﹑陸則鐘﹑張﹐僧繇則逸少也。是知書畫同體。又曰「張得其肉﹐陸得其骨﹐顧得其神。」言肉則淺﹐言骨則深﹐言神則妙﹐深淺神妙﹐不有間乎﹖探微𨿽介於二者﹐然摭古今之說﹐若兼有之﹐但得骨﹐則精深可知矣。豈非顧在前愈於已﹐則陸當居後﹐獨言陸則可以絕人耶﹖探微平生所畫者﹐多愛圖古聖賢像﹐不爲無意。近時米芾喜論畫﹐嘗謂﹕「明白易辧者﹐惟顧﹑陸與吳生。」詎不信乎﹖二子綏洪﹑綏肅﹐以家學傳授﹐作畫亦工﹐不墜素習﹐綽有父風﹐而終不近也。張彥遠謂﹕「體運遒舉﹐風力頓挫﹐一點一拂﹐動筆新奇。」固自不凡矣﹐然能之而不從事於此﹐故傳世者極少。嘗於麻紙畫《釋迦像》﹐爲時所珍。蓋麻紙緩膚飲墨﹐不受推筆﹐亦丹靑家所難﹐宜得譽云。洪﹑肅亦紹箕裘﹐見聞習尙﹐往往有不待學而能者﹐名載譜錄﹐而所畫不傳﹐豈非爲父兄之所掩乎﹖今禦府所藏一十﹕

無量壽佛像一﹐佛因地圖一﹐降靈文殊像一﹐淨名居士像一﹐托塔天王圖一﹐北門天王圖一﹐天王圖一﹐王獻之像一﹐五馬圖一﹐摩利支天菩薩像一。

○張僧繇

張僧繇﹐吳人也﹐天監中歷官至右將軍﹐吳興太守﹐以丹靑馳譽於時。方梁武帝以諸王居外﹐每想見其面目﹐卽遣僧繇乘傳寫之以歸﹐對之如見其人。江陵天皇寺有柏堂﹐僧繇畫盧捨那及孔子像﹐明帝見之﹐怪以孔子參佛氏﹐以問僧繇。僧繇對曰「他日賴此無恙耳。」又嘗於金陵安樂

寺畫四龍﹐不點目睛﹐謂點卽騰驤而去。人以謂誕﹐固請點之。因爲落墨﹐才及二龍﹐果雷電破壁﹐徐視畫已失之矣。獨二龍未點睛者在焉。世謂僧繇畫骨气奇偉﹐規模宏逸﹐六法精備﹐當與顧﹑陸並馳爭先。僧繇畫釋氏爲多﹐蓋武帝時崇尙釋氏﹐故僧繇之畫﹐往往從一時之好。今禦府所藏十有六﹕

佛像一﹐文殊菩薩像三﹐大力菩薩像一﹐維摩菩薩像一﹐佛十弟子圖一﹐十六羅漢像一﹐十髙僧圖一﹐九曜像一﹐鎭星像一﹐天王像一﹐神王像一﹐掃象圖一﹐摩利支天菩薩像一﹐五星二十八宿眞形圖一。

○展子虔

展子虔歷北齊﹑周﹑隋﹐至隋爲朝散大夫。而所畫臺閣﹐𨿽一時如董展不得以窺其妙。寫江山遠近之勢尢工﹐故咫尺有千里趣。僧琮謂﹕「子虔觸物畱情﹐備皆絕妙。」是能作難寫之狀﹐略與詩人同者也。今禦府所藏二十﹕

北極巡海圖二﹐石勒問道圖一﹐維摩像一﹐法華變相圖一﹐授塔天王圖一﹐摘瓜圖一﹐按鷹圖一﹐故實人物圖二﹐人馬圖一﹐人騎圖一﹐挾彈遊騎圖一﹐十馬圖一﹐北齊後主幸晉陽圖六。

○董展

董展字伯仁﹐汝南人也。以才藝稱鄕裏﹐號爲智海。

官至光祿大夫﹑殿內將軍。尢長於畫﹐𨿽無祖述﹐不愧前賢。夙徳名流﹐見者失色。但地處平原而無江山之助﹐與戎馬爲鄰﹐而無中朝冠冕之儀。非其不至也﹐蓋風聲地气之所習爾。然董造其微﹐展得其駿。展於董之臺閣則不及﹐董於展之車馬則乏所長焉。是則董之視展﹐蓋亦猶詩家之李杜也。展作《道經變相》尢爲世所稱賞。自非畫外有情﹐參靈酌妙﹐入華胥之夢﹐與化人同遊﹐何以臻此﹖今禦府所藏一﹕道經變相圖。

○閻立徳

閻立徳﹐歷官工部尙書。父毗﹐在隋以丹靑得名。與弟立本﹐家學俱造其妙。唐貞觀中﹐東蠻謝元深入朝。顏師古奏言「昔周武時遠國歸款﹐乃集其事爲《王會圖》。今卉服烏章﹐俱集蠻邸﹐實可圖寫。」因命立徳等圖之。其序位之際﹐折旋規矩﹐端簪奉笏之儀﹐與夫鼻飲頭飛﹐人物詭異之狀﹐莫不備該毫末。故李嗣眞云「大安博陵﹐難兄難弟。」謂立徳﹑立本也。今禦府所藏九﹕

采芝太上像一﹐七曜像二﹐遊行天王圖二﹐莊生馬知圖一﹐右軍點翰圖一﹐沈約湖雁詩意二。

○閻立本

閻立本﹐總章元年以司平太常伯拜右相﹐有應務之才。與兄立徳以善畫齊名﹐立本尢工於形似。初唐太宗與侍臣泛舟春苑池﹐見異鳥容與波上﹐喜見顏色。詔坐者賦詩﹐召立本寫焉。閣外傳呼畫師閻立本。時立本已爲主爵郎中﹐俯伏池左﹐研吮丹粉﹐顧視坐者﹐愧與汗下。歸

戒其子曰「吾少讀書﹐文辭不減儕輩﹐今獨以畫見名﹐遂與廝役等﹐若曹愼毋習。」然性所好﹐欲罷不能也。及爲右相﹐而姜恪以戰功擢左相﹐故時人有「左相宣威沙漠﹐右相馳譽丹靑」之嘲。嘗奉詔寫太宗眞容﹐後有善畫者傳於元都觀﹐以鎭九五岡之气﹐猶可以仰神武之英威也。又寫秦府十八學士﹐淩煙閣功臣等﹐悉皆輝映前古﹐時人咸稱其妙。嘗作《醉道圖》﹐或以張僧繇《醉僧圖》比。立本嘗至荊州視僧繇畫﹐曰「定虛得名耳。」明日又往﹐曰「猶是近代佳手。」明日又往﹐曰「名下定無虛士。」坐臥觀之﹐畱宿其下十日不能去。是猶歐陽詢之見索靖碑也。且立本以閣外傳呼畫師至戒其子弟毋習﹐而張彥遠正以魏明帝起淩雲臺來韋誕題榜竊比其事﹐是豈知言也哉﹗且戴安道碎琴不爲王門之伶人﹐而阮千里終日應客不倦﹐議者以安道不如千里之達也。然漁陽參撾﹐果可以辱彌衡耶﹖今禦府所藏四十有二﹕

三淸像一﹐元始像一﹐行化太上像一﹐傳法太上像一﹐巖居太上像一﹐四子太上像一﹐太上西升經一﹐拱極圖一﹐玉晨道君像一﹐延壽天尊像一﹐木紋天尊像一﹐北帝像一﹐十二眞君像一﹐維摩像二﹐孔雀明王像一﹐觀音感應像一﹐五星像二﹐太白像一﹐房宿像一﹐十二神符一﹐宣聖像一﹐步輦圖一﹐

王右軍眞一﹐竇建徳圖一﹐寫李思摩眞一﹐淩煙閣功臣圖一﹐魏徵進諫圖一﹐飛錢驗符圖一﹐取性圖二﹐西域圖二﹐職貢圖二﹐異國斗寶圖一﹐職貢獅子圖一﹐掃象圖一﹐紫微北極大帝像一﹐混元上徳皇帝像一。

○張孝師

張孝師爲驃騎尉﹐善畫。嘗死而復生﹐故畫地獄相爲尢工﹐是皆冥遊所見﹐非與想象得之者比也。吳道冥見其畫﹐因效爲《地獄變相》。《畫評》謂﹕「孝師眾制有功﹐未爲盡善﹐而《地獄變相》﹐羣雄推服。」宜道元之肯摹仿也。然「怪力亂神」﹐聖人所不語﹐宜孝師以冥遊特紀於畫而不爲傳也。今禦府所藏一﹕

傳法太上像。

○範長壽

範長壽﹐不知何許人。學張僧繇畫﹐然能知風俗好尙﹐作田家景候人物﹐皆極其情。至於山川形勢﹐屈曲向背﹐分布遠近﹐各有條理。而其間室廬放牧之所在﹐牛羊雞犬﹐齕艸飲水﹐動作態度﹐生意具焉。人謂可以企及僧繇也。當時得名甚著。官止司人挍尉。今禦府所藏二﹕

醉道圖一﹐醉眞圖一。

○何長壽

何長壽﹐與範長壽同師法﹐故所畫多相類。然一源而異派﹐論者次之。至於並駕齊驅﹐得名則均也。初何與範俱作《醉道圖》傳於世﹐好事者以僧繇名之﹐蓋必有能辧之者

云。今禦府所藏二﹕

辰星像一﹐五嶽眞官像一。

○尉遲乙僧

尉遲乙僧﹐吐火羅國胡人也﹝《朝名畫錄》作土火羅國﹐《歷代名畫記》作於闐國人﹞。父跋質那。乙僧貞觀初其國以善畫薦中都﹐授宿衛官﹐封郡公。時人以跋質那爲大尉遲﹐乙僧爲小尉遲﹐蓋父子皆擅丹靑之妙﹐人故以大小尉遲爲之別也。乙僧嘗於慈惠寺塔前畫《千手眼降魔像》﹐時號奇蹤。然衣冠物像﹐略無中都儀形。其用筆妙處﹐遂與閻立本爲之上下也。蓋立本畫外國﹐妙於前古﹐乙僧畫中國人物﹐一無所聞。由是評之﹐優劣爲之遂分。今禦府所藏八﹕

彌勒佛像一﹐佛鋪圖一﹐佛從像一﹐外國佛從圖一﹐唐大悲像一﹐明王像二﹐外國人物圖一。

卷二

◎道釋二

○吳道玄

吳道玄﹐字道子﹐陽翟人也。舊名道子﹐少孤貧﹐客遊洛陽﹐學書於張顚﹑賀知章不成﹐因工畫。未冠﹐深造妙處﹐若悟之於性﹐非積習所能致。初爲兗州瑕丘尉﹐明皇聞之﹐召入供奉﹐更今名﹐復以道子爲字﹐由此名振天下。大率師法張僧繇﹐或者謂爲後身焉。至其變態縱橫﹐與造物相上下﹐則僧繇疑不能及也。且畫有六法﹐世稱顧愷之能備。愷之畫鄰女﹐以棘刺其心而使之呻吟。道子畫驢於僧房﹐一夕而聞有踏藉破迸之聲。僧繇畫龍點睛﹐

則聞雷電破壁飛去﹔道子畫龍則鱗甲飛動﹐每天雨則煙霧生。且顧冠於前﹐張絕於後﹐而道子乃兼有之﹐則自視爲如何也。開元中﹐將軍裴旻居母喪﹐請道子畫鬼神於天宮寺資母冥福。道子使旻屏去縗服﹐用軍裝纏結﹐馳馬舞劍﹐激昂頓挫﹐雄傑奇偉﹐觀者數千百人﹐無不駭栗。而道子解衣﹐﹝石盤﹞礡因用其气以壯畫思﹐落筆風生﹐爲天下壯觀。故庖丁解牛﹐輪扁斫輪﹐皆以技進乎道﹔而張顚觀公孫大娘舞劍器﹐則艸書入神﹔道子之於畫﹐亦若是而已。況能屈驍將﹐如此气槪﹐而豈常者哉﹗然每一揮毫﹐必須酣飲﹐此與爲文章何異﹖正以气爲主耳。至於畫圓光最在後﹐轉臂運墨﹐一筆而成。觀者喧呼﹐驚動坊邑﹐此不幾於神耶﹖且貴耳賤目者﹐人之常情﹐在當時猶取重若是﹐況於傳遠乎﹖議者謂﹕有唐之盛﹐文至於韓愈﹐詩至於杜甫﹐書至於顏眞卿﹐畫至於吳道玄﹐天下之能事畢矣。世所共傳而知者﹐惟《地獄變相》﹐觀其命意﹐得陰騭陽授﹐陽作陰報之理。故畫或以金冑雜於桎梏﹐固不可以體與迹論﹐當以情考而理推也。其它種種妙筆﹐雜見於小說傳記﹐此得以略﹐姑紀其大槪勝絕者云。道玄供奉時﹐爲內教博士﹐非有詔不得畫。官止寧王友。今禦府所藏九十有三﹕

天尊像一。木紋天尊像一﹐列聖朝元圖一﹐佛會圖一﹐熾盛光佛像一﹐阿彌陁佛像一﹐三方如來像一﹐毗盧遮那佛像一﹐維摩像二﹐孔雀明王像四﹐寶檀花菩薩像一﹐觀音菩薩像二﹐思維菩薩像一﹐寶印菩薩像一﹐

慈氏菩薩像一﹐大悲菩薩像三﹐等覺菩薩像一﹐如意菩薩像一﹐二菩薩像一﹐菩薩像一﹐地藏像一﹐帝釋像二﹐太陽帝君像一﹐辰星像一﹐太白像一﹐熒惑像一﹐羅﹝日侯﹞像二﹐計都像一﹐五星像五﹐五星圖一﹐二十八宿像一﹐托塔天王圖一﹐護法天王像二﹐行道天王像一﹐云蓋天王像一﹐毗沙門天王像一﹐請塔天王像一﹐天王像五﹐神王像二﹐大護法神十四﹐善神像九六甲神像一﹐天龍神將像一﹐摩那龍王像一﹐和修吉龍王像一﹐溫缽羅龍王像一﹐跋難陀龍王像一﹐徳義伽龍王像一﹐檀相手印圖二﹐雙林圖一﹐南方寶生如來像一﹐北方妙聲如來像一。

○翟琰

翟琰﹐早師吳道玄﹐每道玄畫落墨已卽去﹐多命琰布色。蓋人物精神﹐只在約略穠淡間﹐而道玄輒許可。故知琰自不凡。琰布色落墨﹐與道玄眞贗故未易辧也。今禦府所藏四﹕

天尊聖像一﹐太上像一﹐孔雀明王像一﹐天王圖一。

○楊庭光

楊庭光﹐與吳道玄同時﹐善寫釋氏像與經變相﹐旁工雜畫山水等﹐皆極其妙﹐時謂頗有吳生體﹔但行筆差細﹐以此不同。要之﹐行筆細﹐則所以劣於吳生也。今禦府所藏十有四﹕

藥師佛像一﹐五祕密如來像一﹐觀音像二﹐如意輪菩薩像一﹐思定菩薩像一﹐思惟菩薩像一﹐仁王菩薩像一﹐長壽菩薩像一﹐菩薩像一﹐五星像一﹐星官像一﹐明星攜行圖一﹐寫武后眞一。

○盧楞伽

盧楞伽﹐長安人﹐學畫於吳道玄﹐但才力有所未及。尢喜作經變相﹐入蜀名益著﹐𨿽一時名流﹐莫不斂衽。乾元初﹐嘗於大聖慈寺畫《行道》﹐僧顏眞卿爲之題名﹐時號二絕。又嘗畫莊嚴寺三門﹐竊自比道玄總持壁。一日道玄忽見之﹐驚嘆曰「此子筆力常時不及我﹐今乃相類﹐是子也﹐精爽盡於此矣。」居一月﹐楞伽果卒。楞伽所畫類皆佛像﹐故知道玄之賞嘆以爲類已﹐非虛得名也。今禦府所藏一百五十﹕

獻芝眞人像一﹐成道釋迦佛像一﹐釋迦佛像四﹐大悲菩薩像一﹐觀音菩薩像一﹐文殊菩薩像一﹐普賢菩薩像一﹐七俱胝菩薩像一﹐羅漢像四十八﹐十六尊者像十六﹐

羅漢像十六﹐小十六羅漢像﹐三智嵩笠渡僧像一﹐渡水僧圖二﹐髙僧像二﹐髙僧圖二﹐孔雀明王像一﹐十六大阿羅漢像四十八。

○趙徳齊

趙徳齊父溫以畫稱於世﹐徳齊遂能世其家﹐奇蹤逸筆﹐雅爲時輩推許。光化中。詔許王建於成都置生祠﹔命徳齊畫西平王儀仗﹐車輅旌旗﹐森衛嚴整﹐形容備盡﹐及朝眞殿上畫后妃嬪禦﹐皆極精妙。昭宗喜之﹐遷翰林待詔。今禦府所藏一﹕

過海天王像一。

○範瓊

範瓊﹐不知何許人也﹐寓居成都﹐與陳皓﹑彭堅同時﹐俱以善畫人物﹑道釋﹑鬼神得名。三人同手於諸寺圖畫佛像甚多。咸通中於聖興寺大殿畫《東北方天王》並《大悲像》﹐名動一時。有《烏瑟摩像》設色未半而罷﹐筆蹤超絕﹐後之名手﹐莫能補完。是猶杜甫詩曰「身輕一鳥過」﹐初傳之者﹐偶闕一「過」字﹐而當時詞人墨客補之﹐終不能到。故知筆端造化至超絕處﹐則脫落筆墨畦徑矣。今禦府所藏九﹕

天地水三官像三﹐南斗星君像一﹐維摩像一﹐文殊菩薩像一﹐降塔天王像一﹐寫飛廉神像一﹐髙僧圖一。

○常粲

常粲﹐長安人。咸通中﹐路巖侍中牧蜀日﹐粲入蜀﹐雅爲巖賓禮甚厚。粲善畫道釋人物﹐尢得時名。喜爲上古衣

冠﹐不墮近習。衣冠益古﹐則韻益勝。此非畫工專形似之學者所能及也。當時有《伏犧畫卦》《神農播種》《陳元達鎖諫》等圖﹐皆傳世之妙也。曲眉丰臉﹐燕歌趙舞﹐耳目所近玩者﹐猶不見之﹐而粲於筆下獨取播種﹑鎖諌等事﹐備之形容﹐則亦詩人主文而譎諫之義也。宜後世之有傳焉。今禦府所藏十有四﹕

伏羲畫卦象圖一﹐神農播種像一﹐佛因地圖一﹐陳元達鎖諫圖一﹐寫懿宗射兔圖一﹐星官像一﹐十才子圖二﹐驗丹圖一﹐故實人物圖。

○孫位

孫位﹐會稽人也。僖宗幸蜀﹐位自京入蜀﹐稱會稽山人。舉止疏野﹐襟韻曠達﹐喜飲酒﹐罕見其醉﹐樂與幽人爲物外交。光啟中畫應天寺東壁﹐位因潤州髙座寺張僧繇《戰勝天王》本筆之。畫成﹑矛戟森嚴﹐鼓吹戛擊﹐若有聲在縹緲間。至於鷹犬馳突﹐雲龍出沒﹐千狀萬態﹐勢若飛動﹐非筆精墨妙﹐情髙格逸﹐其能與於此耶﹖其後攺名遇﹐卒不知所在。今禦府所藏二十有七﹕

說法太上像一﹐天地水三官像三﹐維摩圖一﹐三教圖一﹐星官圖一﹐會仙圖一﹐神仙故實圖四﹐髙士圖一﹐四皓奕棋圖一﹐王波利圖一﹐寫馬融像一﹐寫畢卓圖一﹐髙逸圖一﹐取性圖二﹐

艸堂圖三﹐圍棋圖一﹐掃象圖一﹐番部博易圖一。

○張南本

張南本﹐不知何許人。畫佛像鬼神甚工﹐尢喜畫火。火無常體﹐世俗罕有能工之者﹐獨南本得之。嘗於成都金華寺大殿畫《八明王》。時有一僧﹐遊禮至寺﹐整衣升殿﹐壁間見所畫火﹐勢焰逼人﹐驚怛幾僕。時孫位以畫水得名﹐世之論畫水火之妙者﹐獨推二子。蓋水幾於道﹐而火應於神﹐非筆端深造理窟﹐未易於形容也。又嘗爲寶歷寺圖佛事﹐曲盡其妙。後爲人模寫﹐竊換而去﹐多散落荊湖間。當時有《勘書》《詩會》《髙麗王行香》等圖﹐盛傳於世。今禦府所藏三﹕

寫觀音圖一﹐文殊部從圖一﹐勘書圖一。

○辛澄

辛澄﹐不知何許人。多遊蜀中﹐見於《益州名畫錄》﹐工畫西方像﹐不聞其他﹐蓋專門之學也。大抵釋氏貌像多作慈悲相﹐趺坐卽結跏﹐垂臂則袒肉﹔目不髙視﹐首不軒舉﹐淡然如枯木死灰﹐便同設教﹐故自爲一家。所以海州觀音﹐泗州僧伽﹐畫工之精者﹐擅名一方﹐以資衣食而不必兼善也。澄嘗於蜀中大聖寺畫僧伽及諸變相﹐士女傾城邑往觀焉﹐後至者無地以容。蜀人傳之爲佳話。且築室於道﹐議者無不二三﹐玆乃眾目所歸﹐不待較而可得矣。今禦府所藏二十有五﹕

佛像一﹐佛鋪圖一﹐寶生佛像一﹐甘露如來像一﹐大悲菩薩像二﹐觀音像二﹐

白衣觀音像一﹐如意輪菩薩像一﹐慈氏菩薩像一﹐仁王菩薩像一﹐寶印菩薩像二﹐寶檀花菩薩像一﹐文殊菩薩像一﹐思維菩薩像一﹐思念菩薩像一﹐樂音菩薩像一﹐不空釣菩薩像一﹐侍香菩薩像一﹐獻花菩薩像一﹐蓮花菩薩像一﹐香花菩薩像一。

○張素卿

張素卿﹐簡州人也。少孤貧﹐作道士﹐好畫道像。僖宗時﹐遣使封丈人山爲希夷公。素卿上表言「丈人山在五嶽之上﹐五嶽封王﹐則此不當稱公。」詔可其請﹐因賜紫。其後作《十二眞君像》﹐各寫其賣卜﹑貨丹﹑書符﹑導引之意﹐人稱其妙。安思謙因僞蜀主王氏誕辰獻之﹐命翰林學士歐陽炯作贊﹐黃居寶以八分書題之。今禦府所藏十有四﹕

天官像一﹐三官像一﹐九曜像一﹐壽星像一﹐容成眞人像﹐董仲舒眞人像﹐嚴君平眞人像﹐李阿眞人像一﹐馬自然眞人像一﹐葛元眞人像一﹐長壽仙眞人像一﹐黃初平眞人像一﹐竇子明眞人像一﹐左慈眞人像一。

○陳若愚

陳若愚﹐左蜀人﹐師張素卿﹐得丹靑之妙。於成都精思觀作靑龍﹑白虎﹑朱雀﹑玄武四君像﹐聲譽益著。畫《東華帝君像》尢工。蓋東華帝君應位乎震﹐自乾再索而得

震﹐震﹐帝出以應物之地。若愚非道家者流﹐何以知此﹖宜前此未有寫之者也。今禦府所藏一﹕

東華帝君像。

○姚思元

姚思元﹐林泉人也。畫道釋一時知名。作《紫微二十四化》﹐皆所以警悟世俗﹐非止於遊戲丹靑而自娛悅者也。畫佛亦多取因地爲之圖﹐所傳於世者故自罕見之。今禦府所藏三﹕

佛會圖一﹐孔雀佛鋪圖一﹐紫微二十四化圖一。

卷三

◎道釋三

○王商

王商﹐不知何許人也。工畫道釋士女﹐尢精外國人物。與胡翼同時﹐並爲都尉趙嵓所厚。嵓筆法髙妙﹐方時謂一經品目﹐卽便爲名流。商所以致嵓之厚者﹐豈虛名哉﹗商有《職貢》《遊春》《士女》等圖及《佛像》傳於世。今禦府所藏十有一﹕

老子度關圖一﹐職貢圖二﹐貢奉圖五﹐﹝艸拂﹞林風俗圖一﹐﹝艸拂﹞林士女圖一﹐﹝艸拂﹞林婦女圖一。

○燕筠

燕筠﹐不知何許人。也工畫天王﹐筆法以周昉爲師﹐頗臻其妙。然不見他畫﹐獨《天王》傳於世。豈非當五代兵戈之際﹐事天王者爲多﹐亦時所尙乎﹖至於輔世遺烈﹐見於澶淵﹐則天王功徳亦不誣矣﹐宜爲世所崇奉焉。筠以名家﹐亦可貴也。今禦府所藏二﹕

行道天王圖一﹐天王圖一。

○支仲元

支仲元﹐鳳翔人。畫人物極有工﹐隨其所宜﹐見於動作態度。多畫道家與神仙像﹐意其亦物外人也。又喜作棋圖﹐非自能棋﹐則無由知布列變易之勢。至於松下林間﹐對棋者莫不率有思致焉。今禦府所藏二十有一﹕

太上傳法圖一﹐大上誡尹喜圖一﹐太上度關圖一﹐三教像一﹐五星圖一﹐三仙圖一﹐七賢圖二﹐商山四皓﹐四皓圍棋圖一﹐圍棋圖一﹐會棋圖一﹐松下奕棋圖二﹐勘書圖一﹐堯民擊壤圖二﹐林石棋會圖二﹐棋會圖二。

○左禮

左禮﹐不知何許人也。工寫道釋像﹐與張南本同時﹐故筆法近相類。蓋道釋𨿽非鬼神之狀爲難知﹐若近習而易工者﹐然气貌亦自殊體。道家則仙風道骨﹐要非世俗抗塵之狀。釋氏則慈悲枯槁﹐與世淡泊﹐無貪生奔競之態﹐非有得於心者﹐詎能以筆端形容所及哉﹗禮專以道釋爲工﹐其亦技進乎妙者也。有《二十四化圖》《十六羅漢》《三官》《十眞人》等像傳於世。今禦府所藏三﹕

天官圖一﹐地官圖一﹐水官圖一。

○朱繇

朱繇﹐唐末長安人也。工畫道釋﹐妙得吳道玄筆法﹐

人未易優劣也。雒中廣愛寺﹑河中府金眞觀皆有繇所畫壁。工道釋﹐未有不以道玄爲法者﹐然升堂入室世罕其人﹐獨繇不惟妙造其極﹐而時出新意﹐千變萬態﹐動人耳目。國朝武宗元嘗在雒見其所畫壁云「文殊隊中舊有善財童子﹐予酷愛其筆法﹐玩之月餘不忍去。今遂失其童子所在﹐信其畫亦神矣。」弟子趙裔亦知名一時。今禦府所藏八十有三﹕

元始天尊像一﹐天地水三官像三﹐金星像一﹐木星像﹐水星像二﹐火星像三﹐土星像一﹐天蓬像二﹐南北斗星眞像一﹐釋迦佛像四﹐無量壽佛像二﹐藥師佛像二﹐問疾維摩圖二﹐五方如來像一﹐佛像二﹐兜率佛鋪圖一﹐文殊菩薩像四﹐降靈文殊像一﹐普賢菩薩像三﹐降靈普賢像一﹐維摩像二﹐觀世音菩薩像三﹐行道菩薩像五﹐大悲像二﹐香花菩薩像一﹐寶檀菩薩像一﹐菩薩像二﹐帝釋圖一﹐金剛手菩薩像一﹐西方圖一﹐揭帝神像四﹐護法神像六﹐善神像七﹐天王像二﹐北門天王像二﹐捧塔天王像一﹐髙僧像一﹐地獄變相一。

○李升

李升﹐唐末成都人也。初得李思訓筆法而淸麗過之。一日﹐得唐張璪「山水」一軸﹐凝玩久之﹐輒捨去。後乃心師造化﹐脫略舊習﹐命意布景﹐視前輩風斯在下。猶韓幹視廏中萬馬曰「眞吾師也。」故能度越曹霸輩數等。升之於畫﹐蓋得之矣。蜀人亦呼爲小李將軍﹐蓋當時李昭道乃思訓子也﹐思訓號大李將軍﹐昭道號小李將軍。今升與昭道聲聞並馳﹐故以名云。升筆意幽閒﹐人有得其畫﹐者往往誤稱王右丞者焉。今禦府所藏五十有二﹕

采芝太上像一﹐太上度關圖一﹐六甲神像六﹐葛洪移居圖一﹐仙山圖一﹐仙山故實圖一﹐天王像一﹐行道天王像二﹐渡海天王像一﹐吳王避暑圖一﹐滕王閣宴會圖一﹐滕王閣圖五﹐姑蘇集會圖一﹐避暑宮圖五﹐江上避暑圖一﹐故實人物圖二﹐江山淸樂圖一﹐出峽圖一﹐遠山圖一﹐山水圖一﹐象耳山大悲眞相一﹐十六羅漢像十六。

○杜子瑰

杜子瑰﹐華陰人也。精意道釋﹐因畫圓光﹐自謂得意﹐非丹靑家所及。每詫於流輩曰「我作圓光時﹐心遊海上﹐遐想日出扶桑﹐滄滄涼涼﹐其狀若此。故脫略筆墨﹐使妍淡無迹﹐宜他人所不能到也。」論者以爲信然。子瑰研吮丹粉﹐尢得其術﹐故彩繪特異。今禦府所藏十有六﹕

毗盧遮那佛像一﹐釋迦文佛像一﹐彌勒佛像一﹐大悲佛鋪圖一﹐大悲像二﹐大力明王像二﹐五如來像一﹐觀音像一﹐白衣觀音像一﹐文殊菩薩像一﹐如意輪菩薩像一﹐寶印菩薩像一﹐寶檀像一。

○杜齯龜

杜齯龜﹐其先秦人也﹐避地居蜀﹐事王衍爲翰林待詔。博學彊識﹐無不兼能﹐至丹靑之習﹐妙出意外。畫佛相人物尢工。始師常粲﹐後捨舊學﹐自成一家。故筆法淩轢輩流﹐粲亦莫得接武也。成都僧捨所畫壁﹐名蓋一時。今禦府所藏十有四﹕

天地水三官像三﹐佛因地圖一﹐釋迦佛像二﹐孔雀明王像一﹐慈氏菩薩像一﹐普賢菩薩像一﹐淨名居士圖一﹐托塔天王像一﹐善神像二。

○張元

張元﹐簡州金水石城山人。善畫釋氏﹐尢以羅漢得名。世之畫羅漢者﹐多取奇怪﹐至貫休則脫略世間骨相﹐奇怪益甚。元所畫得其世態之相﹐故天下知有金水張元羅漢也。今禦府所藏八十有八﹕

大阿羅漢三十二﹐釋迦佛像一﹐羅漢像五十五。

○曹仲元

曹仲元﹐建康丰城人。江南李氏時﹐爲翰林待詔。畫道釋鬼神﹐初學吳道玄不成﹐棄其法別作細密﹐以自名家﹔尢工傅彩﹐遂有一種風格。嘗於建業佛寺畫上下座壁﹐凡八年不就。李氏責其緩﹐命周文矩較之。文矩曰「仲元繪上天本樣﹐非凡工所及﹐故遲遲如此。」越明年乃成。李氏特加恩撫焉。杜甫詩謂﹕「十日一水五日一石﹐能事不受相促迫。」信不誣也。此與左思十年三賦何異﹖故古之畫工﹐率非俗士﹐其模寫物象﹐多與文人才士思致相合﹐以其冥搜相類耳。當時江左言道釋者﹐稱仲元爲第一﹐不爲過焉。今禦府所藏四十有一﹕

九曜像一﹐三官像三﹐佛會圖三﹐地藏圖一﹐釋迦佛像二﹐無量壽佛像一﹐彌勒佛像二﹐五十三佛像一﹐五方如來像一﹐觀音像十二﹐白衣觀音像三﹐慈氏菩薩像一﹐文殊菩薩像二﹐摩利支天菩薩像二﹐如意輪菩薩像一﹐玩蓮菩薩像一﹐孔雀明王像一﹐大悲像二﹐普賢像一。

○陸晃

陸晃﹐嘉禾人也。善人物﹐多畫道釋﹑星辰﹑神仙等﹐而又喜爲數稱者﹐如《三仙》《四暢》《五老》《六逸》《七賢》與《山陰會仙》《五王避暑》之類是也。或言晃尢工田家人物﹐落筆便成﹐殊不構思﹐古人所不到。蓋田父村家﹐或依山林﹐或處平陸﹐丰年樂歲﹐與牛羊雞犬﹐熙熙然。至於追逐婚姻﹐

鼓舞社下﹐率有古風﹐而多見其眞﹐非深得其情﹐無由命意。然擊壤鼓腹﹐可寫太平之像﹐古人謂禮失而求諸野﹐時有取焉。𨿽曰田舍﹐亦能補風化耳。今禦府所藏五十有二﹕

玉皇大帝像一﹐太上像一﹐天官像一﹐星官像一﹐散聖圖一﹐列曜圖二﹐道釋像一﹐孔聖像一﹐四暢圖四﹐五老圖一﹐六逸圖一﹐明王宴樂圖一﹐按樂圖一﹐烹茶圖一﹐繡綫圖一﹐開元避暑圖三﹐五王避暑圖三﹐火龍烹茶圖一﹐山陰會仙圖四﹐神仙事迹圖一﹐故實人物圖一﹐春江漁樂圖二﹐田戲人物圖一﹐水仙圖一﹐勘書圖一﹐古木圖一﹐三仙圍棋圖一﹐葛仙翁飛錢出井圖二﹐長生保命眞君像一﹐九天定命眞君像一﹐天曹益算眞君像一﹐天曹掌祿眞君像一﹐天曹解厄眞君像一﹐九天司命眞君像一﹐九天度厄眞君像一﹐天曹賜福眞君像一﹐天曹掌算眞君像一。

○僧貫休

僧貫休﹐姓姜字徳隱﹐婺州蘭溪人。初以詩得名﹐流布士大夫間。後入兩川﹐頗爲僞蜀王衍待遇﹐因賜紫衣﹐號禪月大師。又善書﹐時人或比之懷素﹐而書不甚傳。𨿽

曰能畫﹐而畫亦不多。間爲本教像﹐惟羅漢最著。僞蜀主取其本納之宮﹐中設香燈崇奉者逾月﹐乃付翰苑大學士歐陽炯作歌以稱之。然羅漢狀貌古野﹐殊不類世間所傅。丰頤戚額﹐湥目大鼻﹔或巨顙槁項﹐黝然若夷獠異類﹐見者莫不駭矚。自謂得之夢中﹐疑其托是以神之﹐殆立意絕俗耳。而終能用此傳世。太平興國初﹐太宗詔求古畫﹐僞蜀方歸朝﹐乃獲《羅漢》。今禦府所藏三十﹕

維摩像一﹐須菩提像一﹐髙僧像一﹐天竺髙僧像一﹐羅漢像二十六。

卷四

◎道釋四

○孫夢卿

孫夢卿字輔之﹐東平人也。工畫道釋﹐學吳生而未能少變。其後傳移吳本﹐大得妙處。至數丈人物本施寬闊者﹐縮移狹隘﹐則不過數寸﹐悉不失其形似﹐如以鑑取物﹐見大小遠近耳。覽者神之﹐號稱孫脫壁﹐又云孫吳生。以此可見其精絕。但施於卷軸者殊少﹐蓋塔廟歲久不能皆存也。今禦府所藏三﹕

太上像一﹐葛仙翁像一﹐松石問禪圖一。

○孫知微

孫知微字太古﹐眉陽人也。世本田家﹐天機穎悟﹐善畫﹐初非學而能。淸淨寡欲﹐飄飄然眞神仙中人。不茹婦人所饌食﹐有密以驗之者﹐皆不可逃所知。喜畫道釋﹐用筆放逸﹐不蹈襲前人筆墨畦畛。嘗於成都壽寧院壁圖《九

曜》﹐落墨已﹐乃令童仁益輩設色。侍從中有持水晶瓶者﹐因增以蓮花。知微旣見﹐謂瓶所以鎭天下之﹐水吾得之道經﹐今增以花﹐失之遠矣。故知知微之妙﹐豈俗畫所能到也。蜀人尢加禮之﹐得畫則珍藏十襲。知微多客寓寺觀﹐精黃老﹑瞿曇之學﹐故畫道釋益工﹐而蜀中寺觀尢多筆迹焉。今禦府所藏三十有七﹕

天蓬像二﹐天地水三官像六﹐九曜像三﹐塡星像一﹐亢星像一﹐火星像一﹐十一曜像一﹐歲星像一﹐五星像一﹐星官像二﹐伏犧像一﹐長壽仙像一﹐葛仙翁像一﹐寫孫先生像一﹐維摩像一﹐文殊降靈圖一﹐智公眞一﹐過海天王圖一﹐行道天王圖一﹐遊行天王圖一﹐羅漢像一﹐衲衣僧一﹐掃象圖一﹐戰沙虎圖一﹐虎鬥牛圖一﹐牛虎圖一﹐寫李八百妹產黃庭經像一﹐寫彭祖女禮北斗像一。

○句龍爽

句龍爽﹐蜀人。惇厚愼重﹐不妄語言。好丹靑﹐喜爲古衣冠﹐多作質野不媚之狀。觀之如鼎彜﹐間見三代以前篆畫也﹐便覺近習爲凡陋﹐而使人有還淳反朴之意。好畫故事人物﹐世多傳其本。今禦府所藏一﹕

紫府仙山圖。

○陸文通

陸文通﹐江南人。畫山水﹑道釋﹑樓臺﹐得名於時。山水學董元﹑巨然﹐作《羣峯雪霽圖》﹐覽之使人有登髙作賦之思。畫道釋尢工。作《會仙圖》皆出乎風塵物表﹐飄飄然有淩雲之意。是其筆端不凡者。今禦府所藏十有四﹕

神仙圖四﹐仙山故實圖四﹐會仙圖二﹐羣峯雪霽圖四。

○王齊翰

王齊翰﹐金陵人﹐事江南僞主李煜爲翰林待詔。畫道釋人物多思致﹐好作山林﹑丘壑﹐隱巖﹑幽卜﹐無一點朝市風埃气。開寶未﹐煜銜璧請命。步卒李貴者﹐入佛寺中得齊翰畫《羅漢》十六軸﹐爲商賈劉元嗣髙價售之﹐載入京師﹐質於僧寺。後元嗣償其所貸﹐願贖以歸﹐而僧以過期拒之。元嗣訟於官府﹐時太宗尹京﹐督索其畫﹐一見大加賞嘆﹐遂畱畫厚賜而釋之。閱十六日太宗卽位﹐後名《應運羅漢》。今禦府所藏一百十有九﹕

傳法太上圖一﹐三教重屏圖一﹐太陽像一﹐太陰像一﹐金星像一﹐水星像一﹐火星像一﹐土星像一﹐羅﹝日侯﹞像一﹐計都像一﹐北斗星君像一﹐元辰像一﹐長生朝元圖一﹐寫南斗星像六﹐會仙圖三﹐仙山圖一﹐佛像一﹐因地佛圖一﹐佛會圖一﹐釋迦佛像二﹐

藥師佛像一﹐大悲像二﹐觀音菩薩像一﹐勢至菩薩像一﹐自在觀音像一﹐寶陁羅觀音像一﹐巖居觀音圖一﹐慈氏菩薩像一﹐白衣觀音像一﹐須菩提像二﹐十六羅漢像十六﹐十六羅漢像十﹐色山羅漢圖二﹐羅漢像二﹐玩蓮羅漢像二﹐巖居羅漢像一﹐賓頭盧像一﹐玩泉羅漢像一﹐髙僧圖一﹐智公像一﹐花巖髙僧像一﹐巖居僧一﹐髙士圖二﹐藥王像二﹐髙賢圖二﹐逸士圖一﹐重屏圖一﹐古賢圖五﹐圍棋圖一﹐琴會圖一﹐琴釣圖二﹐垂綸圖一﹐水閣圖一﹐髙閒圖一﹐靜釣圖一﹐龍女圖一﹐海岸圖二﹐秀峯圖一﹐陸羽煎茶圖一﹐陵陽子明圖一﹐支許閒曠圖一﹐林壑五賢圖一﹐林亭髙會圖一﹐海岸琪木圖一﹐江山隱居圖一﹐金碧潭圖一﹐設色山水圖一﹐林汀遙岑圖一﹐林泉十六羅漢圖四﹐楚襄王夢神女圖一。

○顏徳謙

顏徳謙﹐建康人也。善畫人物﹐多喜寫道像﹐此外雜工動植。論者謂王維不能過﹐𨿽疑其與之太甚﹐然在江南時僞唐李氏亦云「前有愷之﹐後有徳謙。」𨿽不及王﹑顧﹐亦居常品之上矣。其最著者有《蕭翼取蘭亭》橫軸﹐風格特異﹐可證前說﹐但流落未見。今禦府所藏二十有一﹕

太上像一﹐太上度關圖一﹐太上圖一﹐太上采芝像一﹐四子太上像一﹐采芝圖一﹐仙迹圖二﹐十二溪女圖三﹐洞庭靈姻圖二﹐渡水牧牛圖二﹐牧牛圖二﹐乳牛圖一﹐竹穿魚圖一﹐野鵲圖一﹐蟬蝶圖一。

○侯翌

侯翌字子衝﹐安定人。善畫。端拱﹑雍熙之際﹐聲名借甚。學吳道元作道釋﹐落墨淸駛﹐行筆勁峻﹐峭拔而秀﹐絢麗而雅﹐亦畫家之絕藝也。始年十三﹐師郭巡官﹐郭忘其名。越四年﹐所學過郭遠甚﹐慮掩郭名﹐徙寓秦川。往往秦川僧捨畫壁尙有存者。今禦府所藏十有六﹕

行化太上像一﹐天蓬像一﹐九曜像一﹐釋迦像一﹐維摩文殊像一﹐地藏菩薩像一﹐長壽王菩薩像一﹐問病維摩圖一﹐智公傳眞像一﹐獻花菩薩像一﹐淨名居士像一﹐天王像一﹐鬼子母像一﹐漢殿論功圖一﹐

避暑士女圖一﹐賦詩士女圖一。

○武洞淸

武洞淸﹐長沙人也。工畫人物﹐最長於天神﹑道釋等像。布置落墨﹐廣狹大小﹐橫斜曲直﹐莫不合度﹐而坐作進退﹐向背俯仰﹐皆有思致。尢得人物名分尊嚴之體﹐獲譽於一時﹐至有市人以刊石著洞淸姓名而求售者。然其它畫則未聞﹐傳於世者亦少﹐獨十一曜具在。今禦府所藏二十有一﹕

太陽像二﹐太陰像二﹐金星像二﹐木星像一﹐水星像二﹐火星像一﹐土星像二﹐羅﹝日侯﹞像一﹐計都像一﹐水仙像一﹐智積菩薩像一﹐侍香金童像一﹐散花玉女像一﹐藥王像一﹐詩女對吟圖二。

○韓虯

韓虯﹝一作求﹞﹐陜人也。與李祝同學吳道元﹐後聲譽並馳﹐人以韓李稱。尢長於道釋﹐嘗在陜郊龍興寺作畫壁﹐其骨相非世間形色﹐蓋深得於道元者也。道元之於道釋﹐世謂絕筆﹐學者稍窺其藩﹐籬則便爲名流﹐況虯專門之學﹐宜其進於妙也。今禦府所藏十有三﹕

寫太陰像一﹐水星像一﹐星官像一﹐觀音像一﹐慈氏菩薩像一﹐行道菩薩像二﹐獻花菩薩像二﹐獻香菩薩像二﹐天王圖一﹐東華司命晉陽眞人像一。

○楊棐

楊棐﹐京師人也。客遊江浙﹐後居淮楚。善畫釋典﹐學吳生能﹐作大像。嘗於泗濵普照佛剎爲二神﹐率逾三丈﹐質幹偉然﹐凜凜可畏。又作《鐘馗》﹐亦工。按鐘馗近時畫者𨿽多﹐考其初﹐或云「明皇病瘧﹐夢鐘馗舞於前以遣瘧癘。其後傳寫形似於世﹐世始有鐘馗。然臨時更革﹐態度大同而小異﹐惟丹靑家緣飾之如何耳。」又說﹕「嘗得六朝古碣於墟墓間﹐上有鐘馗字﹐似非始於開元也。」卒無考據。今禦府所藏二﹕

立像觀音一﹐鐘馗氏圖一。

○武宗元

文臣武宗元字總之﹐河南白波人。官至虞曹外郎。家世業儒﹐而宗元特喜丹靑之學﹐尢長於道釋﹐筆法備曹吳之妙。父道與故相王隨爲布衣之舊。隨見宗元奇之﹐因妻外甥女﹔以隨蔭補太廟齋郎。嘗於西京上淸宮畫《三十六天帝》。其間赤明和陽天帝﹐潛寫太宗禦容﹐以宋火徳王﹐故以赤明配焉。眞宗祀汾陰還﹐道由洛陽﹐幸上淸宮﹐忽見禦容﹐驚曰「此眞先帝也。」遽命焚香再拜﹐嘆其精妙﹐佇立久之。張士遜有詩云「曾此焚香動聖容。」蓋謂是也。祥符初營玉淸昭應宮﹐召募天下名流﹐圖殿廡壁﹐眾逾三千﹐幸有中其選者才百許人。時宗元爲之冠﹐故名譽益重﹐輩流莫不斂衽。今禦府所藏十有五﹕

天尊像一﹐天帝釋像一﹐朝元仙仗圖一﹐北帝像一﹐眞武像一﹐火星像一﹐土星像一﹐天王圖一﹐

觀音菩薩像一﹐渡海天王像一﹐李得一衝雪過魯陵岡圖四。

○道士徐

道士徐知常字子中﹐建陽人也。能詩善屬文﹐凡道儒典教﹐與夫制作﹐無不該曉。脫略時輩﹐蕭然老成﹐有士君子之風。方闡道教﹐首預選掄﹐挍仇瑯函玉笈之書﹐無不精確。居閒則鼓琴瀹茗以自娛﹐眞方外之士。畫神仙事迹明其本末﹐位置有序﹐仙風道骨﹐飄飄淩雲﹐蓋善命意者也。舊嘗有痼疾﹐遇異人得修煉之術﹐卻藥謝醫﹐以至引年﹐白髮紅顏﹐眞有所得。今爲沖虛大夫﹐蕊珠殿侍晨。今禦府所藏一﹕

寫神仙事迹一。

○李得柔

道士李得柔字勝之﹐本河東晉人﹐後徙居西洛。得柔祖宗固嘗守漢州日﹐有道士尹可元者﹐犯法當死﹐因緩之以免。可元頗妙丹靑﹐臨羽化日﹐自念云「願生李族爲男子﹐以報厚徳。」是夕得柔母夢一黃冠來扣門﹐旣寤﹐果生子﹐今得柔是也。得柔幼喜讀書﹐工詩文。至於丹靑之技﹐不學而能﹐益驗其夙世之餘習焉。寫貌甚工﹐落筆有生意。寫神仙故實﹐嵩嶽寺唐吳道元畫壁內《四眞人像》﹐其眉目風矩﹐見之使人遂欲仙去。設色非畫工比﹐所施朱鉛多以土石爲之﹐故世俗之所不能知也。方國家闡道之初﹐仇挍瓊文蕊芨﹐得柔首被其選。議論品藻﹐莫不中理。今爲紫虛大夫﹐凝神殿挍籍。今禦府所藏二十有六﹕

大茅仙君像一﹐二茅仙君像一﹐三茅仙君像一﹐鐘離權眞人像一﹐

南華眞人像一﹐韋善俊眞人像一﹐呂巖仙君像一﹐蘇仙君像一﹐欒仙君像一﹐陶仙君像一﹐封仙君像一﹐寇仙君像一﹐張仙君像一﹐譚仙君像一﹐孫思邈眞人像一﹐王子喬眞人像一﹐朱桃椎眞人像一﹐浮丘公像一﹐劉根眞人像一﹐天師像一﹐太上浩劫圖一﹐沖虛至徳眞人像一﹐寫吳道元眞人像四。

卷五

◎人物敍論

昔人論人物則曰﹕白晰如瓠其爲張蒼﹐眉目若畫其爲馬援﹐神姿髙徹之如王衍﹐閒雅甚都之如相如﹐容儀俊爽之如裴楷﹐體貌閒麗之如宋玉。至於論美女﹐則蛾眉皓齒﹐如東鄰之女﹔瑰姿艷逸﹐如洛浦之神。至有善爲妖態﹐作愁眉﹑啼籹﹑墮馬髻﹑折腰步﹑齲齒笑者﹐皆是形容見於議論之際而然也。若夫殷仲堪之眸子﹐裴楷之頰毛﹐精神有取於阿堵中﹐髙逸可置之丘壑間者﹐又非議論之所能及﹐此畫者有以造不言之妙也。故畫人物最爲難工﹐𨿽得其形似則往往乏韻。故自吳﹑晉以來﹐號爲名手者﹐才得三十三人。其卓然可傳者﹐則吳之曹弗興﹐晉之衛協﹐隋之鄭法

士﹐唐之鄭虔﹑周昉﹐五代之趙巖﹑杜霄﹐本朝之李公麟。彼𨿽筆端無口﹐而尙論古之人﹐至於品流之髙下﹐一見而可以得之者也。然有畫人物得名而特不見於譜者﹐如張昉之雄簡﹐程坦之荒閒﹐尹質﹑維眞﹑元靄之形似﹐非不善也﹐蓋前有曹﹑衛﹐而後有李公麟﹐照映數子﹐固已奄奄﹐是知譜之所載﹐無虛譽焉。

◎人物一

﹝前代帝王等寫眞附﹞

○曹弗興

曹弗興﹐吳興人也。以畫名冠絕一時。孫權命畫屏﹐誤墨成蠅狀﹐權疑其眞﹐至於手彈之。時吳有八絕﹐弗興預一焉。又嘗溪中見赤龍夭矯波間﹐因寫以獻孫皓。皓賞激珍藏之。至宋文帝時﹐累月旱暵﹐祈禱無應﹐於是取弗興畫龍置水傍﹐應時雨足。且南齊去吳爲未遠﹐而謝赫謂﹕「弗興之迹殆不復見﹐祕閣之內﹐獨有所畫龍頭。」又況後南齊數百歲耶﹖嘗畫《兵符圖》極工﹐然不見諸傳記者﹐豈非一時祕而不出﹐故得以傳遠﹐不坐丰狐文豹之厄也。今禦府所藏一﹕

兵符圖。

○衛協

衛協以畫名於時﹐作道釋人物﹐冠絕當代。嘗畫《七佛圖》﹐不點目睛﹐人或疑而有請。協謂﹕「不爾。卽恐其騰空而去。」世以協爲畫聖﹐名豈虛哉﹖顧愷之以丹靑自名﹐獨愼許可﹐亦謂「《七佛》與《烈女圖》偉而有情勢﹔《毛詩北風圖》巧密於情思。」而自以所畫爲不及。協有《烈士圖》《卞莊子刺虎圖》﹐舊傳於代﹐歷世旣遠﹐罕見其本。今所存者﹐有《卞莊子刺虎圖》《髙士圖》﹐皆橫披短軸﹐而《髙士圖》恐因傳流之誤而爲之名﹐豈《古烈士圖》耶﹖姑因之而不復易。今禦府所藏三﹕

卞莊子刺虎圖一﹐髙士圖二。

○謝稚

謝稚﹐陳郡陽夏人也。初爲晉司徒主簿﹐入宋爲寧朔將軍。善畫﹐多爲賢母﹑孝子﹑節婦﹑烈女﹐之圖有補於風教。𨿽舐筆和墨﹐不無意也。今禦府所藏二﹕

烈女正節圖一﹐三牛圖一。

○鄭法士

鄭法士﹐不知何許人也。在周爲大都督﹑員外侍郎﹑建中將軍﹐入隋授中散大夫。善畫﹐師張僧繇﹐當時已稱髙弟﹐其後得名益著。尢長於人物﹐至冠瓔佩帶﹐無不有法﹐而儀矩丰度﹐取像其人。𨿽流水浮雲﹐率無定態﹐筆端之妙﹐亦能形容。論者謂﹕江左自僧繇已降﹐法士獨步焉。法士弟法輪﹐亦以畫稱﹐𨿽精密有餘﹐而不近師匠﹐以此失之。子徳文﹐孫尙子﹐皆傳家學。尙子﹐睦州建徳尉﹐尢工鬼神。論者謂優劣在父祖之間。又善爲顫筆﹐見於衣服﹑手足﹑木葉﹑川流者﹐皆勢若顫動。此蓋深得法士遺範﹐應之於心者然耳﹐故他人欲學莫能仿佛。今禦府所藏十﹕

遊春苑圖四﹐遊春山圖二﹐讀碑圖四。

○楊寧

楊寧善畫人物﹐與楊升﹑張萱同時﹐皆以寫眞得名。開元間﹐寫史館像﹐風神气骨﹐不止於求似而已。畫至人物爲難﹐楊寧獨工其難而遂擅畫人物﹐專門之習﹐豈易得哉﹗今禦府所藏三﹕

出遊人馬圖一﹐劉聰對戎圖一﹐庖廚圖一。

○楊升

楊升﹐不知何許人也。開元中爲史館畫眞﹐有《明皇》與《肅宗》像﹐深得王者气度。後世模仿多矣﹐畫明皇者﹐不知儀範偉麗﹐有非常之表﹐但止於秀目長須之態而已。又恐覽者不能辧﹐則制衣服冠巾以別之﹐此眾人所能者﹐不足道也。升以寫照專門﹐又當時親見奇表﹐宜乎傳之甚精。郭若虛《見聞志》謂﹕「升嘗作《祿山像》﹐今亡矣。宜若不足取。」誠使其人尙在﹐眾必臠食而糞棄﹐𨿽有遺像亦唾穢不顧﹐升獨爲之者﹐豈非著戒於往昔歟﹖今禦府所藏四﹕

唐明皇眞一﹐唐肅宗眞一﹐望賢宮圖一﹐髙士圖一。

○張萱

張萱﹐京兆人也。善畫人物﹐而於貴公子與閨房之秀最工。其爲花蹊竹榭﹐點綴皆極妍巧。以《金井梧桐秋葉黃》之句﹐畫《長門怨》﹐甚有思致。又能寫嬰兒﹐此尢爲難。蓋嬰兒形貌態度自是一家﹐要於大小歲數間﹐定其面目髫稚。世之畫者。不失之於身小而貌壯﹐則失之於似婦人。又貴賤气調與骨法﹐尢須各別。杜甫詩有﹕「小兒五歲气食牛﹐滿堂賓客皆回頭。」此豈可以常兒比也﹗畫者宜於此致思焉。舊稱萱作《貴公子夜遊》《宮中乞巧》等圖。今禦府所藏四十有七﹕

明皇納涼圖一﹐整籹圖一﹐乳母抱嬰兒圖一﹐搗練圖一﹐執炬宮騎圖一﹐唐後行從圖五﹐挾彈宮騎圖一﹐宮女圖二﹐衛夫人像一﹐按羯鼓圖一﹐

按樂士女圖一﹐日本女騎圖一﹐賞雪圖二﹐扶掖士女圖一﹐五王博戲圖二﹐四暢圖一﹐織錦回文圖三﹐元辰像一﹐﹝艸拂﹞林圖一﹐橫笛士女圖二﹐鼓琴士女圖二﹐遊行士女圖一﹐藏謎士女圖一﹐樓觀士女圖一﹐烹茶士女圖一﹐明皇鬥鷄射烏圖二﹐寫明皇擊梧桐圖二﹐虢國夫人夜遊圖一﹐虢國夫人遊春圖一﹐七夕祈巧士女圖三﹐寫太眞教鸚鵡圖一﹐虢國夫人踏靑圖一。

○鄭虔

鄭虔﹐鄭州滎陽人也。善畫山水﹐好書常苦無紙。虔於慈恩寺貯柿葉數屋﹐逐日取葉隸書﹐歲久殆徧。嘗自寫其詩並畫以獻明皇。明皇書其尾曰「鄭虔三絕。」畫陶潛風气髙逸﹐前所未見。非「醉臥北窗下﹐自謂羲皇上人」同有是況者﹐何足知若人哉﹖此宜見畫於鄭虔也。虔官止著作郎。今禦府所藏八﹕

摩騰三藏像一﹐陶潛像一﹐峻嶺溪橋圖四﹐杖引圖一﹐人物圖一。

○陳閎

陳閎﹐會稽人﹐爲永王府長史。傳寫兼工人物﹑鞍馬﹐其得意處﹐輩流見之莫不斂衽。開元中明皇召入供奉﹐每令寫禦容﹐妙絕當時。又嘗於太淸宮寫肅宗﹐不惟龍顏鳳姿﹐日角月宇之狀逼眞﹐而筆力英逸﹐眞與閻立本並馳

爭先﹐故一時人多從其學。韓幹亦以畫馬進﹐明皇怪其無閎筆法﹐使令師之﹐其器重故可知也。今禦府所藏十有七﹕

寫唐列聖像一﹐寫唐帝眞一﹐公子圖一﹐明皇擊梧桐圖一﹐李思摩眞一﹐六祖禪師像六﹐揭帝神像一﹐寫內廏龍駒圖二﹐人馬圖一﹐呈馬圖一﹐入艸圖一。

○周古言

周古言﹐不知何許人。也善畫人物﹐於婦人爲尢工。多畫宮禁歲時行樂之勝﹐世稱名筆。然摹寫形似﹐未爲奇特。至於布景命思﹐則意在筆外﹐惟覽者得於丹靑之所不到﹐則知非常工所能爲也。今禦府所藏三﹕

明帝夜遊圖二﹐鵓鴿士女圖一。

卷六

◎人物二

○周昉

周昉字景元﹐長安人也。傳家閥閱﹐以世冑出處貴遊間﹐寓意丹靑﹐頗馳譽當代。兄皓善騎射﹐因戰功授執金吾。徳宗召皓謂曰「卿弟昉善畫﹐欲令畫章欽寺神﹐卿可特言之。」經數月﹐帝又諭之方就畫﹐其珍重如此。初昉落墨時﹐徹去幄帟﹐使往來縱觀之。又寺接國門﹐賢愚畢至。或言妙處﹐或指擿未至﹐眾目助其得失。昉隨所聞攺定﹐月餘是非語絕﹐遂下筆成之﹐無復瑕颣。當時推爲第一。其後郭子儀婿趙縱嘗令韓幹寫照﹐眾謂逼眞﹐及令昉畫又復過之。一日子儀俱列二畫於壁﹐俟其女

歸寧﹐詢所畫謂誰﹖女曰「趙郎也。」問幹所寫﹐曰「此得形似。」問昉所畫﹐曰「此兼得精神姿制爾。」於是優劣顯然。昉於諸像精意﹐至於感通夢寐﹐示現相儀﹐傳諸心匠﹐此殆非積習所能致。故俗畫摹臨﹐莫克仿佛。至於傳寫婦女﹐則爲古今之冠。其稱譽流播﹐往往見於名士詩篇文字中。昉生平圖繪甚多﹐而散逸爲不少。貞元來﹐已有新羅國人於江淮間以善價求昉畫而去。世謂昉畫婦女﹐多爲丰厚態度者﹐亦是一蔽。此無他﹐昉貴遊子弟﹐多見貴而美者﹐故以丰厚爲體。而又關中婦人﹐纖弱者爲少。至其意穠態遠﹐宜覽者得之也。此與韓幹不畫瘦馬同意。今禦府所藏七十有二﹕

天地水三官像六﹐五星眞形圖一﹐五星圖一﹐五曜圖一﹐四方天王像四﹐降塔天王圖三﹐托塔天王像四﹐星官像一﹐天王像二﹐授塔天王圖一﹐六丁六甲神像四﹐九子母圖三﹐寫金徳像一﹐北極大帝聖像一﹐行化老君像一﹐明皇騎從圖一﹐楊妃出浴圖一﹐三楊圖一﹐織錦回文圖一﹐豫遊圖一﹐五陵遊俠圖一﹐蠻夷職貢圖二﹐烹茶圖一﹐宮女圖二﹐宮騎圖一﹐遊春士女圖一﹐烹茶士女圖一﹐憑欄士女圖一﹐橫笛士女圖一﹐舞鶴士女圖一﹐

紈扇士女圖一﹐避暑士女圖一﹐覽照士女圖一﹐施行士女圖一﹐吹簫士女圖一﹐遊戲士女圖一﹐圍棋繡女圖一﹐天竺女人圖一﹐﹝艸拂﹞林圖二﹐寫武后眞一﹐按舞圖三﹐藥欄石林圖一﹐妃子教鸚鵡圖一﹐寶塔出雲天王像一﹐北方毗沙門天王像一﹐明皇鬥鷄射烏圖一﹐白鸚鵡踐雙陸圖一﹐北齊髙歡帝幸晉陽宮圖一。

○王朏

王朏﹐太原人。官止劍州刺史。喜丹靑之習﹐師周昉﹐然精密則視昉爲不及。一時如趙博文﹐皆昉髙弟也﹐然朏過博文遠甚。今禦府所藏十﹕

明皇燕居圖一﹐明皇斫膾圖三﹐寫唐帝後眞一﹐太眞禁牙圖一﹐寫卓文君眞一﹐避暑士女圖一﹐士女家景圖二。

○韓滉

韓滉字太衝﹐官止撿挍左僕射﹐同中書門下平章事。退食之暇﹐好鼓琴﹐書得張顚筆法﹐畫與宗人韓幹相埒。其畫人物﹑牛馬尢工。昔人以謂牛馬目前近習﹐狀最難似﹐滉落筆絕人﹐然世罕得之。蓋滉嘗自言「不能定筆﹐不可論書畫。」以非急務﹐故自晦不傳於人。今禦府所藏三十有六﹕

李徳裕見客圖一﹐七才圖一﹐才子圖二﹐孝行圖二﹐

醉學士圖一﹐田家風俗圖一﹐田家移居圖一﹐髙士圖一﹐村社圖一﹐丰稔圖三﹐村社醉散圖一﹐風雨僧圖一﹐逸人圖一﹐堯民擊壤圖二﹐醉客圖一﹐瀟湘逢故人圖一﹐村夫子移居圖一﹐村童戲蟻圖一﹐雪獵圖一﹐漁父圖一﹐集社鬥牛圖二﹐歸牧圖五﹐古岸鳴牛圖一﹐乳牛圖三。

○趙溫其

趙溫其﹐成都人也。父公祐﹐以畫稱。溫其幼而穎秀﹐家學益工。溫其子徳齊﹐亦以畫世其家﹐時名不減父祖。大中初﹐溫其於大聖慈寺繼父之蹤﹐畫《天王帝釋》﹐筆法臻妙﹐世稱髙絕。今禦府所藏二﹕

焚誦士女圖一﹐烹酩士女圖一。

○杜庭睦

杜庭睦﹐不知何許人也。以畫傳於世。道釋人物最爲世目之近習者﹐而工之爲尢難。自吳道元號爲絕筆﹐學者隨其所得﹐各自名家庭。睦復喜寫故實﹐畫《明皇斫膾圖》﹐人物品流﹐見之風神气骨間﹐非有得於心者﹐何以臻妙至此﹖今禦府所藏一﹕

明皇斫膾圖。

○吳侁

吳侁﹐不知何許人也。作泉石平遠﹐溪友釣徒﹐皆有幽致。傳其《蕭翼蘭亭圖》﹐人品輩流﹐各有風儀﹐披圖便能想

見一時行記﹐歷歷在目。信乎書畫之並傳﹐有所自來也。今禦府所藏一﹕

蕭翼蘭亭圖。

○鐘師紹

鐘師紹﹐蜀人也。妙丹靑﹐畫道釋﹑人物﹑犬馬頗工。三代而下﹐禮儀綿蕝﹐至唐盛時﹐𨿽房﹑杜不敢議﹑師紹乃能作《尙齒圖》﹐豈無激而然﹖所謂禮失而求諸野﹐今於師紹見之。今禦府所藏一﹕

尙齒圖。

○趙嵓

梁駙馬都尉趙嵓﹐本名霖﹐後攺今名。喜丹靑﹐尢工人物﹐格韻超絕﹐非尋常畫工所及。有《漢書西域傳》《彈棋》《診脈》等圖傳於世﹐非胸次不凡﹐何能遂脫筆墨畛域耶﹖今禦府所藏六﹕

調馬圖一﹐臂鷹人物圖一﹐五陵按鷹圖四。

○杜霄

杜霄善畫﹐得周昉筆法爲多﹐尢工蜂蝶﹐及曲眉丰臉之態。《秋千》《撲蝶》《吳王避暑》等圖傳於世。蓋蜂蝶之畫﹐其妙在粉筆約略間﹐故難得者態度﹐非風流蘊藉﹐有王孫貴公子之思致者﹐未易得之。故《蛺蝶圖》唐獨稱滕王﹐要非鐵石心腸者所能作此婉媚之妙也。今禦府所藏十有二﹕

撲蝶圖八﹐撲蝶士女圖一﹐撲蝶士女圖二﹐遊行士女圖一。

○丘文播

丘文播﹐廣漢人也。又名潛﹐與弟文曉俱以畫得名。

初工道釋人物﹐兼作山水。其後多畫牛﹐齕艸﹐飲水﹐臥與﹐奔逸﹐乳牸﹐放牧﹐皆曲盡其狀。嘗爲《銜果鼠》﹐一時稱爲奇絕﹐今已散逸﹐莫知所在。今禦府所藏二十有五﹕

文會圖四﹐丰稔圖一﹐六逸圖四﹐七才子圖二﹐維摩化身圖一﹐維摩示疾圖一﹐松下逍遙圖一﹐田家移居圖一﹐渡水僧圖一﹐驪山老母像一﹐三笑圖一﹐牧牛圖三﹐逸牛圖一﹐乳牛圖二﹐水牛圖一。

○丘文曉

丘文曉﹐廣漢人﹐文播弟也。工道釋﹐一時與文播齊名。山水亦工﹐要皆髙世之習。道家之仙風﹐釋氏之慈相﹐山川之神秀﹐其非有得於心﹐則未有能到其妙也。今成都廣漢間﹐文曉筆迹尢多。亦喜畫牧牛﹐蓋釋氏以觀性﹐此所以見畫於文曉焉。今禦府所藏四﹕

渡水羅漢像一﹐故實人物圖一﹐牧牛圖二。

○阮郜

阮郜﹐不知何許人也﹐入仕爲太廟齋郎。善畫﹐工寫人物﹐特於士女得意。凡纖穠淑婉之態﹐萃於毫端﹐率到閫域。作《女仙圖》﹐有瑤池閬苑之趣﹐而霓旌羽蓋﹐飄飄淩雲﹐萼綠雙成可以想象。衰亂之際﹐尢不可得﹐但傳於世者甚少。今禦府所藏四﹕

女仙圖一﹐遊春士女圖三。

○童氏

婦人童氏﹐江南人也﹐莫詳其世系。所學出王齊翰﹐畫工道釋人物。童以婦人而能丹靑﹐故當時縉紳家婦女﹐往往求寫照焉。有文士題童氏畫詩曰「林下材華𨿽可尙﹐筆端人物更淸妍。如何不出深閨裏﹐能以丹靑寫外邊。」後不知所終。今禦府所藏一﹕

六隱圖一。

卷七

◎人物三

○周文矩

周文矩﹐金陵句容人也。事僞主李煜﹐爲翰林待詔。善畫﹐行筆瘦硬戰掣﹐有煜書法。工道釋﹑人物﹑車服﹑樓觀﹑山林﹑泉石﹐不墮吳曹之習﹐而成一家之學。獨士女近類周昉﹐而纖麗過之。升元中煜命文矩畫《南莊圖》﹐覽之嘆其精備。開寶間煜進其圖﹐藏於祕府。有《遊春》《搗衣》《熨帛》《繡女》等圖傳於世。今禦府所藏七十有六﹕

天蓬像一﹐北斗像一﹐許仙巖遇仙圖三﹐會仙圖一﹐佛因地圖一﹐神仙事迹圖二﹐文殊菩薩像一﹐盧捨那佛像一﹐觀音像一﹐金光明菩薩像一﹐寫僞主李煜眞三﹐明皇取性圖二﹐明皇會棋圖一﹐五王避暑圖四﹐寫謝女眞一﹐法眼禪師像一﹐阿房宮圖二﹐寫李季蘭眞一﹐斫膾圖二﹐火龍烹茶圖四﹐

四暢圖一﹐問禪圖一﹐春山圖一﹐重屏圖一﹐聽說圖一﹐魯秋胡故實圖一﹐鐘馗氏小妹圖五﹐髙閒圖一﹐文會圖一﹐鐘馗圖二﹐金步搖士女圖一﹐煎茶圖一﹐謝女寫眞圖二﹐玉步搖士女圖二﹐詩意繡女圖一﹐寫眞士女圖一﹐按樂士女圖三﹐合藥士女圖四﹐理鬟士女圖三﹐按樂宮女圖一﹐按舞圖一﹐玉妃遊仙圖一﹐宮女圖一﹐遊行士女圖一﹐琉璃堂人物圖一﹐慈氏菩薩像二﹐長生保命天尊像一﹐兜率宮內慈氏像一。

○石恪

石恪字子專﹐成都人也。喜滑稽﹐尙談辯。工畫道釋人物。初師張南本﹐技進﹐益縱逸不守繩墨﹐气韻思致過南本遠甚。然好畫古僻人物﹐詭形殊狀﹐格𨿽髙古﹐意務新奇﹐故不能不近乎譎怪。孟蜀平﹐至闕下﹐被旨畫相國寺壁﹐授以畫院之職﹐不就﹐力請還蜀﹐詔許之。今禦府所藏二十有一﹕

太上像一﹐鎭星像一﹐羅漢像一﹐四皓圍棋圖一﹐山林七賢圖三﹐遊行天王像一﹐女孝經像八﹐靑城遊俠圖二﹐

社饗圖二﹐鐘馗氏圖一。

○李景道

李景道﹐僞主升之親屬﹐景道其一焉。金陵號佳麗地﹐山川人物之秀﹐至於王謝子弟﹐其風流气﹐習尙可想見。景道喜丹靑而無貴公子气﹐蓋亦余膏剩馥所沾丐而然。作《會友圖》頗極其思﹐故一時人物見於燕集之際﹐不減山陰蘭亭之勝。今禦府所藏一﹕

會友圖。

○李景遊

李景遊﹐亦僞主升之親屬﹐與景道其季孟行也。一時雅尙﹐頗與景道同好﹐畫人物極勝。作《談道圖》﹐風度不凡﹐飄然有仙舉之狀。璟嗣升而諸昆弟皆王﹐獨景遊不見顯封﹐其畫世亦罕得其本。今禦府所藏一﹕

談道圖。

○顧閎中

顧閎中﹐江南人也。事僞主李氏爲待詔。善畫﹐獨見於人物。是時﹐中書舍人韓熙載﹐以貴遊世冑多好聲伎﹐專爲夜飲﹐𨿽賓客揉雜﹐歡呼狂逸﹐不復拘制。李氏惜其才﹐置而不問。聲傳中外﹐頗聞其荒縱﹐然欲見樽俎燈燭間觥籌交錯之態度不可得﹐乃命閎中夜至其第﹐竊窺之﹐目識心記﹐圖繪以上之。故世有《韓熙載夜宴圖》。李氏𨿽僣僞一方﹐亦復有君臣上下矣。至於寫臣下私褻以觀﹐則泰至多奇樂﹐如張敞所謂不特畫眉之說﹐已自失體﹐又何必令傳於世哉﹗一閱而棄之可也。今禦府所藏五﹕

明皇擊梧桐圖四﹐韓熙載夜宴圖一。

○顧大中

顧大中﹐江南人也。善畫人物﹑牛馬﹐兼工花竹。嘗於南陵巡捕司舫子臥屏上﹐畫杜牧詩﹕「南陵水面漫悠悠﹐風緊云繁欲變秋。正是客心孤迥處﹐誰家紅袖憑江樓。」殊有思致﹐見者愛之﹐而人初不知其名﹐未甚加重。後爲過客宿舫中﹐因竊去﹐乃更嘆息。然其他畫在世者不多。有顧閎中亦善畫﹐疑其族屬也。今禦府所藏一﹕

韓熙載縱樂圖。

○郝澄

郝澄字長源﹐金陵句容人也。得人倫風鑑之術﹐故於畫尢長傳寫。蓋傳寫必於形似﹐而畫者往往乏神气。澄於形外獨得精神气﹐骨之妙故落筆過人。澄力學逮二十年而筆墨乃工﹐聲譽益進。作道釋﹑人馬世多傳其本﹐淸勁善設色。今禦府所藏一十有四﹕

寫北極像一﹐神仙事迹一﹐出獵圖三﹐人馬圖二﹐渲馬圖六﹐牧放散馬圖一。

○湯子升

湯子升﹐蜀人也。畫山水﹑人物頗工。志慕髙逸﹐多繪方外事﹐作《文蕭彩鸞圖》﹐飄飄然仙風道骨﹐與夫煙雲縹緲之狀﹐便覺西山爽气﹐恍然在目。有《鑄鑑圖》傳於世。至理所寓﹐妙與造化相參﹐非徒爲丹靑而已者。今禦府所藏二﹕

文蕭彩鸞冥會圖﹐鑄鑑圖。

○李公麟

文臣李公麟字伯時﹐舒城人也。熙寧中登進士第。父虛一﹐嘗舉賢良方正科﹐任大理寺丞﹐贈左朝議大夫﹐喜藏法書名畫。公麟少閱視﹐卽悟古人用筆意。作眞行書﹐

有晉宋楷法風格。繪事尢絕﹐爲世所寶。博學精識﹐用意至到。凡目所睹﹐卽領其要。始畫學顧陸與僧繇﹑道玄及前世名手佳本﹐至﹝石盤﹞礡胸臆者甚富﹐乃集眾所善以爲己有﹐更自立意專爲一家﹐若不蹈襲前人﹐而實陰法其要。凡古今名畫﹐得之則必摹臨﹐蓄其副本﹐故其家多得名畫﹐無所不有。尢工人物﹐能分別狀貌﹐使人望而知其廊廟﹑館閣﹑山林﹑艸野﹑閭閻﹑臧獲﹑臺輿﹑皂隸。至於動作態度﹐顰伸俯仰﹐小大美惡﹐與夫東西南北之人﹐才分點畫﹐尊卑貴賤﹐咸有區別。非若世俗畫工﹐混爲一律。貴賤妍醜﹐止以肥紅瘦黑分之。大抵公麟以立意爲先﹐布置緣飾爲次。其成染精致﹐俗工或可學焉﹐至率略簡易處﹐則終不近也。蓋深得杜甫作詩體制而移於畫。如甫作《縛雞行》不在雞虫之得失﹐乃在於注目寒江倚山閣之時。公麟畫陶潛《歸去來兮圖》﹐不在於田園松菊﹐乃在於臨淸流處。甫作《茅屋爲秋風所拔歌》﹐𨿽衾破屋漏非所卹﹐而欲大庇天下寒士俱歡。顏公麟作《陽關圖》﹐以離別慘恨爲人之常情﹐而設釣者於水濵﹐忘形塊坐﹐哀樂不關其意。其他種種類此。惟覽者得之。故創意處如吳生﹐瀟灑處如王維。謂《華嚴會》人物可以對《地獄變相》《龍眠山莊》可以對《輞川圖》是也。此皆摭前輩精絕處﹐會之在已﹐宜出塵表。然所傳於世者甚多﹐人人得以考究。公麟初喜畫馬﹐大率學韓幹﹐略有損增。有道人教以不可習﹐恐流入馬趣。公麟悟其旨﹐更爲道佛尢佳。嘗寫騏驥院禦馬﹐如西域於闐所貢﹐好頭﹑赤錦﹑膊驄之類﹐寫貌至多。至圍人懇請恐並爲神物取去。由是先以畫馬得名。仕宦居京師十年﹐不遊權貴門﹐得休沐﹐遇佳時﹐則載酒出城﹐拉同志二三人訪名園蔭林﹐坐石臨水﹐

翛然終日。當時富貴人欲得其筆迹者﹐往往執禮願交﹐而公麟靳固不答。至名人勝士﹐則𨿽昧平生﹐相與追逐不厭。乘興落筆﹐了無難色。又畫古器如圭璧之類﹐循名考實﹐無有差謬。從仕三十年﹐未嘗一日忘山林﹐故所畫皆其胸中所蘊。晚得痺病﹐呻吟之餘﹐猶仰手畫被﹐作落筆形勢。家人戒之﹐笑曰「余習未除﹐不覺至此。」其篤好如此。病少間﹐求畫者尙不已﹐公麟嘆曰「吾爲畫如騷人賦詩﹐吟詠情性而已﹐柰何世人不察﹐徒欲供玩好耶﹖」後作畫贈人﹐往往薄著勸戒於其間﹐與君平賣卜諭人以禍福﹐使之爲善同意。歿後畫益難得﹐至有厚以金帛購之者﹐由是夤緣摹仿僞以取利﹐不深於畫者﹐率受其欺﹐然不能逃乎精鑑。官至朝奉郎致仕﹐卒於家。至今四方士大夫稱之不名﹐以字行。又自號龍眠居士。王安石取人愼許可﹐與公麟相從於鐘山﹐及其去也﹐作四詩以送之﹐頗被稱賞。考公麟平生所長﹐其文章則有建安風格﹐書體則如晉宋間人﹐畫則追顧陸﹐至於辧鐘鼎古器﹐博聞彊識﹐當世無與倫比。頃時段義得玉璽來上﹐眾未能辧﹐公麟先識之﹐士論莫不嘆服。以沈於下僚不能聞達﹐故止以畫稱。今故詳載以明其出處云。今禦府所藏一百有七﹕

寫大梵天像二﹐揭帝神像一﹐不動尊變相一﹐護法神像五﹐觀音像三﹐瑞像佛一﹐華嚴經相六﹐金剛經相一﹐維摩居士像一﹐無量壽佛像一﹐禪會圖一﹐釋迦佛像一﹐菩薩像一﹐寫摩耶夫人像一﹐

緇衣圖一﹐親近菩薩像二﹐寫王維看云圖一﹐寫十國圖二﹐寫義之書扇圖一﹐寫盧鴻艸堂圖一﹐寫王維歸嵩圖一﹐蔡琰還漢圖一﹐寫王維像一﹐寫職貢圖二﹐山莊圖一﹐書裙圖一﹐歸去來兮圖二﹐陽關圖一﹐四皓圍棋圖一﹐織錦回文圖一﹐女孝經相二﹐醉僧圖一﹐玉津訪石圖一﹐孝經相一﹐寫三石圖一﹐玻璃鑑圖一﹐寫生折枝花二﹐杏花白鷴圖一﹐天育驃騎圖一﹐寫唐九馬圖一﹐昭君出塞圖一﹐姑射圖一﹐五王醉歸圖一﹐豢龍氏圖一﹐寫玉蝴蝶圖一﹐禦風眞人圖一﹐遊騎圖一﹐小筆遊戲圖一﹐弄驕人馬圖一﹐習馬圖一﹐二馬圖一﹐馬性圖一﹐寫韓幹馬圖二﹐調習人馬圖一﹐北岸贈行馬圖一﹐寫東丹王馬圖一﹐天馬圖一﹐人馬圖二﹐呈馬圖一﹐番騎圖一﹐九歌圖一﹐祖師傳法授衣圖一﹐彌陀觀音勢至像一﹐寫摩奴捨夫人像一﹐五星二十八宿像一﹐寫十大弟子像十﹐

摹吳道玄護法神像二﹐摹唐李昭道海岸圖一﹐摹吳道玄四護法神像四﹐摹唐李昭道摘瓜圖一﹐王安石定林蕭散圖一﹐丹霞訪龐居士圖一﹐寫徐熙四面牡丹圖一﹐摹北塞贊華蕃騎圖一。

○楊日言

內臣楊日言字詢直﹐家世開封人。日言幼而有立﹐喜經史﹐尢得於《春秋》之學。吐辭涉事﹐𨿽詞人墨卿﹐皆願從之遊。作篆隸八分﹐可以追配古人﹔尢於小筆﹐妙得其趣﹐其寫貌益精。方仕宦未達﹐而神考識之﹐拔擢爲左右之漸。於殿廬傳寫古昔君臣賢哲﹐繪像欽聖憲肅。及建中靖國以欽慈皇太后寫眞﹐顧畫史無有仿佛其儀容者。命日言追寫﹐旣落墨﹐左右環觀﹐皆以手加額﹐繼之以泣。嘆其儼然如生﹐其精絕有至於是者。作山林﹑泉石﹑人物﹐荒遠蕭散﹐气韻髙邁﹐非世俗之畫得以擬倫也。官至中亮大夫﹑晉州觀察使致仕﹐贈昭化軍節度使﹐謚莊簡。今禦府所藏四﹕

秋山平遠圖一﹐溪橋髙逸圖一﹐士女圖二。

卷八

◎宮室敍論

上古之世﹐巢居穴處﹐未有宮室。後世有作﹐乃爲宮室﹐臺榭戶牖﹐以待風雨﹐人不復營巢窟以居。蓋嘗取《易》之《大

壯》。故宮室有量﹐臺門有制﹐而山節藻棁﹐𨿽文仲不得以濫也。畫者取此而備之形容﹐豈徒爲是臺榭﹑戶牖之壯觀者哉﹖𨿽一點一筆﹐必求諸繩矩﹐比他畫爲難工﹐故自晉宋迄於梁隋﹐未聞其工者。粵三百年之唐﹐歷五代以還﹐僅得衛賢以畫宮室得名。本朝郭忠恕旣出﹐視衛賢輩﹐其餘不足數矣。然忠恕之畫髙古﹐亦未易世俗所能知﹐其不見而大笑者亦鮮矣。若夫刳木爲舟﹐剡木爲楫﹐與其車輿之制﹐凡涉於度數而近類夫宮室者﹐因附諸此。自唐五代而至本朝﹐畫之傳者得四人﹐信夫畫之中規矩準繩者爲難工。遊規矩準繩之內而不爲所窘﹐如忠恕之髙古者﹐豈復有斯人之徒歟﹖後之作者﹐如王瓘﹑燕文貴﹑王士元等輩﹐故可以皂隸處﹐因不載之譜。

◎宮室

﹝舟車附﹞

○尹繼昭

尹繼昭﹐不知何許人。工畫人物﹑臺閣﹐冠絕當世﹐蓋專門之學耳。至其作《姑蘇臺》《阿房宮》等﹐不無勸戒﹐非俗畫所能到﹐而千棟萬柱﹐曲折廣狹之制﹐皆有次第。又隱算學家乘除法於其間﹐亦可謂之能事矣。然考杜牧所賦則不無太過者﹐騷人著戒尢深遠焉﹐畫有所不能旣也﹐今禦府所藏四﹕

漢宮圖一﹐姑蘇臺圖二﹐阿房宮圖一。

○胡翼

胡翼字鵬云﹐工畫道釋﹑人物﹐至於車馬﹑樓臺﹐種種臻妙。趙嵓都尉以畫著名一時﹐見翼禮遇加厚。喜臨摹古今名筆﹐目之曰「安定鵬云記」﹐有《秦樓》《吳宮》《盤車》等圖傳於世。今禦府所藏八﹕

秦樓吳宮圖六﹐盤車圖二。

○衛賢

衛賢﹐長安人。江南李氏時爲內供奉。長於樓觀人物﹐嘗作《春江圖》﹐李氏爲題《漁父》詞於其上。至其爲髙崖巨石﹐則渾厚可取﹐而皴法不老。爲林木𨿽勁挺﹐而枝梢不稱其本﹐論者少之。然至妙處﹐復謂唐人罕及﹐要之所取爲多焉。今禦府所藏二十有五﹕

黔婁先生圖一﹐楚狂接輿圖一﹐老萊子圖一﹐王仲孺圖一﹐於陵子圖一﹐梁伯鸞圖一﹐羅漢圖一﹐溪居圖一﹐雪宮圖一﹐山居圖一﹐閘口盤車圖一﹐雪岡盤車圖一﹐竹林髙士圖一﹐雪江髙居圖一﹐雪景樓觀圖一﹐雪景山居圖二﹐渡水羅漢像一﹐神仙事迹圖二﹐嵓僧圖一﹐蜀道圖二﹐盤車圖二。

○郭忠恕

郭忠恕字國寶﹐不知何許人。柴世宗朝﹐以明經中科第﹐歷官。迄國朝太宗喜忠恕名節﹐特遷國子博士。忠恕作篆隸﹐淩轢晉魏以來字學。喜畫樓觀臺榭﹐皆髙古﹐置之康衢﹐世目未必售也。頃錢塘有沈姓者﹐收忠恕畫﹐每以示人﹐則人輒大笑﹐歷數年而後方有知音者﹐謂忠恕筆也。如韓愈之論文﹐以謂時時應事作下俗文章﹐下筆令人慚﹐及示人以爲好﹐惜古文之難知也如此。今於忠恕之

畫亦云。忠恕隱於畫者﹐其謫官江都﹐逾旬失其所在。後閱數歲﹐陳搏會於華山而不復聞﹐蓋亦仙去矣。今禦府所藏三十有四﹕

尹喜問道圖一﹐明皇避暑宮圖四﹐避暑宮殿圖四﹐山陰避暑宮圖四﹐飛仙故實圖一﹐九曜像一﹐雪山佛剎圖一﹐山居樓觀圖一﹐織錦璇璣圖三﹐湖天夏景圖二﹐車棧橋閣圖一﹐水閣晴樓圖一﹐行宮圖二﹐吹簫圖一﹐樓觀士女圖三﹐滕王閣王勃揮毫圖四。

◎番族敍論

解縵胡之纓而斂衽魏闕﹐袖操戈之手而思稟正朔﹐梯山航海﹐稽首稱藩﹐願受一廛而爲氓。至有遣子弟入學﹐樂率貢職﹐奔走而來賓者﹐則𨿽異域之遠﹐風聲气俗之不同﹐亦古先哲王所未嘗或棄也。此番族所以見於丹靑之傳。然畫者多取其佩弓刀﹐挾弧矢﹐遊獵狗馬之玩﹐若所甚貶﹐然亦所以陋蠻夷之風﹐而有以尊華夏化原之信厚也。今自唐至本朝﹐畫之有見於世者﹐凡五人。唐有胡瑰﹑胡虔﹐至五代有李贊華之流﹐皆筆法可傳者。蓋贊華系出北虜﹐是爲東丹王﹐故所畫非中華衣冠﹐而悉其風土故習。是則五方之民﹐𨿽器械異制﹐衣服異宜﹐亦可按圖而考也。後有髙益﹑趙光輔﹑張戡與李成輩﹐𨿽馳譽於時﹐然光輔以

气骨爲主而格俗﹐戡﹑成全拘形似而乏气骨﹐皆不兼其所長﹐故不得入譜云。

◎番族

﹝番獸附﹞

○胡瑰

胡瑰﹐範陽人。工畫番馬﹐鋪敍巧密﹐近類繁冗﹐而用筆淸勁。至於穹廬什器﹐射獵部屬﹐纖悉形容備盡。凡畫駝駝及馬等﹐必以狼毫制筆疏染﹐取其生意﹐亦善體物者也。有《陰山七騎》《下程》《盜馬》《射雕》等圖傳於世。其後以筆法授子虔。梅堯臣嘗題瑰畫《胡人下馬圖》﹐其略云「氈廬鼎列帳幕圍﹐鼓角未吹驚塞鴻。」又云「素紈六幅筆何巧﹖胡瑰妙畫誰能通﹖」則堯臣之所與﹐故知瑰定非淺淺人也。今禦府所藏六十有五﹕

卓歇圖二﹐牧馬圖十﹐番部駝駝圖一﹐番騎圖六﹐秋陂牧馬圖一﹐番部盜馬圖一﹐番部早行圖二﹐番部牧馬圖一﹐番族獵射騎圖一﹐射騎圖一﹐報塵圖一﹐起塵番馬圖一﹐番部下程圖七﹐番部卓歇圖三﹐番部射雕圖二﹐卓歇番族圖一﹐射雕雙騎圖一﹐轉坡番騎圖一﹐沙堈牧駝圖一﹐出獵番騎圖一﹐獵射圖六牧駝圖一﹐番部按鷹圖一﹐毳幕卓歇圖一﹐番族牧馬圖一﹐番部汲泉圖一﹐牧放平遠圖一﹐牧馬番卒圖一﹐按鷹圖二﹐對馬圖一﹐

平遠番部卓歇圖二﹐獵射番族人馬圖一﹐平遠射獵七騎圖一。

○胡虔

胡虔﹐範陽人。學父瑰畫番馬得譽。世以謂虔丹靑之學有父風。蓋瑰以《七騎》《下程》《射雕》《盜馬》等圖傳於世﹐故知虔家學之妙﹐殆未可分眞贗也。今禦府所藏四十有四﹕

番部下程圖八﹐番族下程圖一﹐番部卓歇圖五﹐番部起程圖一﹐番族起程圖三﹐番族卓歇圖四﹐平遠獵騎圖一﹐番部盜馬圖一﹐番部牧放圖三﹐射雕番騎圖一﹐汲水番騎圖一﹐射獵番族圖一﹐牧放番族圖一﹐番族按鷹圖一﹐射雕圖一﹐獵騎圖二﹐番騎圖四﹐番馬圖一﹐簇帳番部圖一﹐番族獵騎圖二﹐平遠射獵七騎圖一。

○李贊華

李贊華﹐北番東丹王﹐初名突欲﹐保機之長子。唐同光中﹐從其父攻渤海扶余城﹐下之﹐攺爲東丹國﹐以突欲爲東丹王。避嗣主徳光之逼逐﹐遂越海抵登州而歸中國。時唐明宗長興六年十二月也。明宗賜與甚厚﹐仍賜姓東丹名慕華。以其來自遼東﹐乃以瑞州爲懷化軍﹐拜懷化軍節度使﹐瑞﹑愼等州觀察使。又賜姓李﹑更名贊華。始泛海歸中國﹐載書數千卷自隨﹐尢好畫﹐多寫貴人﹑酋長。至於袖

戈挾彈﹐牽黃臂蒼﹐服用皆縵胡之纓﹐鞍勒率皆瑰奇﹐不作中國衣冠﹐亦安於所習者也。然議者以謂馬尙丰肥﹐筆乏壯气﹐其確論歟﹖今禦府所藏十有五﹕

雙騎圖一﹐獵騎圖一﹐雪騎圖一﹐番騎圖六﹐人騎圖二﹐千角鹿圖一﹐吉首並驅騎圖一﹐射騎圖一﹐女眞獵騎圖一。

○王仁壽

王仁壽﹐汝南宛人。石晉時作待詔。仿吳生畫爲佛廟鬼神及馬等。嘗於相國寺淨土院畫《八菩薩》﹐人輒謂之吳生﹐不復有辧之者﹐以此知其所學之淺深也。旣作浮屠氏畫﹐則多在屋壁堂殿間﹐歲月浸久﹐隨以隳壞故存者絕少同﹐今禦府所藏一﹕

駝。

○房從眞

房從眞﹐成都人﹐工畫人物﹑番騎。嘗於蜀宮幛壁間作《諸葛亮引兵渡瀘》﹐布置甲馬﹐恍若生動。近時張戡番馬所以精者﹐以戡朔方人也。今從眞蜀人﹐而能番馬族帳﹐非其所見﹐亦不易得。至於幛壁仍異縑楮﹐皆其難者﹐尢宜賞激焉。惜乎緘櫝不能祕﹐隨時湮沒也。今禦府所藏八﹕

番族卓歇圖一﹐寫西域人馬圖一﹐卓歇圖二﹐調馬打毬圖一﹐薛濤題詩圖一﹐捕魚圖一﹐寫唐明皇眞一。

卷九

◎龍魚敍論

《易》之《幹》﹐龍有所謂在田﹑在淵﹑在天﹑以言其變化超忽﹐不見制畜﹐以比夫利見大人。《詩》之《魚藻》﹐有所謂頒其首﹐莘其尾﹐依其蒲﹐以言其遊深泳廣﹐相忘江湖﹐以比夫難致之賢者。曰龍﹐曰魚﹐作《易》刪《詩》﹐前聖不廢﹐則畫𨿽小道﹐故有可觀。其魚龍之作﹐亦《詩》《易》之相爲表裏者也。龍𨿽形容所不及﹐然葉公好之而眞龍乃至﹐則龍之爲畫﹐其傳久矣。吳曹弗興嘗於溪中見赤龍出水上﹐寫以獻孫皓﹐世以爲神﹐後失其傳。至五代才得傳古﹐其放逸處未必古人所能到。本朝董羽遂以龍水得名於時﹐實近代之絕筆也。魚𨿽耳目之所玩﹐宜工者爲多﹐而畫者多作庖中幾上物﹐乏所以爲乘風破浪之勢﹐此未免絓乎世議也。五代袁﹝山上義下﹞專以魚蟹馳譽。本朝士人劉采亦以此知名﹐然後知後之來者世未乏也。悉以時代系之﹐自五代至本朝得八人。凡水族之近類者因附其末。若徐白﹑徐臯等輩﹐亦以畫魚得名於時﹐然所畫無涵泳噞喁之態﹐使人但垂涎耳﹐不復有臨淵之羨﹐宜不得傳之譜也。

◎龍魚

﹝水族附﹞

○袁﹝山上義下﹞

袁﹝山上義下﹞﹐河南登封人﹐爲侍衛親軍。善畫魚﹐窮其變態﹐得噞喁游泳之狀﹐非若世俗所畫作庖中物﹐特使饞獠生涎耳。今禦府所藏十有九﹕

遊魚圖六﹐戲魚圖二﹐羣魚圖一﹐竹穿魚圖一﹐魚蟹圖一﹐魚蝦圖二﹐寫生鱸魚圖一﹐筍竹圖三﹐竹石圖一﹐蟹圖一。

○僧傳古

僧傳古﹐四明人。天資穎悟﹐畫龍獨進乎妙。建隆間名重一時﹐垂老筆力益壯﹐簡易髙古﹐非世俗之畫所能到也。然龍非世目所及﹐若易爲工者﹐而有三停九似﹑蜿蜒升降之狀﹐至於湖海風濤之勢﹐故得名於此者﹐罕有其人。傳古獨專是習﹐宜爲名流也。皇建院有所畫屏風﹐當時號爲絕筆。今禦府所藏三十有一﹕

衮霧戲波龍圖二﹐穿石戲浪龍圖二﹐吟霧戲水龍圖二﹐踴霧出波龍圖二﹐吟霧躍波龍圖一﹐爬山躍霧龍圖二﹐踴霧戲水龍圖一﹐穿石出波龍圖二﹐穿山弄濤龍圖二﹐出水戲珠龍圖一﹐戲云雙龍圖一﹐戲水龍圖四﹐出洞龍圖一﹐玩珠龍圖二﹐出水龍圖一﹐祥龍圖一﹐吟龍圖一﹐戲龍圖一﹐戲水龍圖一﹐坐龍圖一。

○趙克夐

宗室克夐﹐佳公子也。戲弄筆墨﹐不爲富貴所埋沒。畫遊魚盡浮沈之態﹐然惜其不見湖海洪濤巨湍之勢﹐爲毫端壯觀之助﹐所得止京洛池塘間之趣耳。官止右武衛大將

軍﹑漳州團練使﹐累贈保康軍節度使﹐追封髙密侯。今禦府所藏一﹕

遊魚圖一。

○趙叔儺

宗室叔儺﹐善畫﹐多得意於禽魚﹐每下筆皆默合詩人句法。或鋪張圖繪間﹐景物𨿽少而意常多﹐使覽者可以因之而遐想。昔王安石有絕句云「汀洲雪漫水溶溶﹐睡鴨殘蘆晻靄中。歸去北人多憶此﹐每家圖畫有屏風。」叔儺所畫﹐率合於此等詩﹐亦髙致也。官至濮州防禦使﹐累贈少師。今禦府所藏十有七﹕

鮮鱗戲荇圖二﹐荷花遊魚圖二﹐羣蠡圖二﹐遊魚圖四﹐桃溪珍禽圖一﹐秋江宿禽圖一﹐戲荇圖一﹐弄萍遊魚圖一﹐蓮塘灌水圖一﹐雪汀驚雁圖一﹐穿荇羣魚圖一。

○董羽

董羽字仲翔﹐毗陵人。善畫魚龍海水﹐不爲汀濘沮洳之陋﹐濡沫涸轍之遊。喜作禹門砥柱﹐乘長風破萬里浪﹐驚雷怒濤﹐與之爲出沒﹐盡魚龍超忽覆卻之狀。其筆端所得﹐豈惟壯觀而已耶﹖事僞主李煜爲待詔﹐後隨煜歸京師﹐卽命爲圖畫院蓺學。今金陵淸涼寺有李煜八分題名﹑蕭遠艸書﹑羽畫海水爲三絕。羽語喫﹐時以董啞子稱。方太宗嘗令畫端拱樓壁﹐觀者畏懾﹐因以杇鏝﹐羽亦終不偶。頃畫水於玉堂北壁﹐其洶湧瀾翻﹐望之若臨煙江絕島間𨿽咫尺汗漫﹐莫知其涯涘也。宋白爲時聞人﹐一見擊節稱賞﹐

因賦以詩。其警句謂﹕「回眸已覺三山近﹐滿壁潛驚五月寒。」則羽之得名豈虛矣哉﹗今禦府所藏十有四﹕

騰雲出波龍圖一﹐踴霧戲水龍圖二﹐出山子母龍圖一﹐龍圖二﹐戰沙龍圖二﹐玩珠龍圖三﹐出水龍圖一﹐穿山龍圖一﹐江叟吹笛圖一。

○楊暉

楊暉﹐江南人。善畫魚﹐得其揚鬐鼓鬣之態﹐蘋蘩荇藻﹐映帶淸淺﹐浮沈鼓躍﹐曲盡其性。今人畫魚者多拘鱗甲之數﹐或貫柳﹐或在陸﹐奄奄無生意。惟暉則不拘世習﹐吹柳絮﹐漾桃花﹐於魚得計時﹐往往見之筆下。覽之者如在濠梁間﹐然未免畫家者流所指摘也。今禦府所藏一﹕

遊魚圖一。

○宋永錫

宋永錫﹐蜀人也。畫花竹﹑禽鳥﹑魚蟹學梁廣。善傳色。大抵兩蜀丹靑之學尢盛﹐而工人物﹑道釋者爲多。自刁光處士入蜀而始以其學授黃荃﹐而花竹﹑禽鳥學者因以專門﹐然終不能望荃之兼能也。永錫亦後來之秀﹐遂能以名家。今禦府所藏四﹕

寫生荷花圖二﹐魚蟹圖二。

○劉采

文臣劉采字宏道﹐少時流寓都下﹐狂逸不事事。放意詩酒間﹐亦能爲長短句﹐與貴遊少年相從無虛日。善畫魚﹐深得戲廣浮沈﹐相忘於江湖之意。蓋畫魚者鬐鬣鱗刺分明﹐則非水中魚矣﹐安得有涵泳自然之態﹖若在水中﹐則無

由顯露。采之作魚﹐有得於此。他人作魚﹐皆出水之鱗﹐蓋不足貴也。由是專門﹐頗爲士人所推譽。漂泊不得志﹐曳裾侯門。一夕大雪擁九衢﹐闔戶不出。平時過從謂采舊雪來﹐今雪不來。後數日友生候之﹐意其僵僕矣。因大叫出戶﹐謂友生曰「我阻雪不死﹐與若曹罷酒不出許時﹐擁褐壞屋下﹐無所爲﹐得封事一通﹐可獻天子﹐或有遇合﹐自此遂吐胸中霓矣。」同輩皆笑之。俄而上所陳事﹐神考嘉嘆而官之。後歷任州縣﹐今爲朝奉郎。今禦府所藏三十﹕

戲藻羣魚圖一﹐羣鮊戲茭圖一﹐泳萍戲魚圖一﹐倒竹戲魚圖一﹐羣魚戲荇圖一﹐羣鯉逐蝦圖一﹐戲荇鯚魚圖一﹐遊魚圖九﹐魚藻圖五﹐魚蟹圖一﹐戲荇魚圖一﹐戲水遊魚圖一﹐龜魚圖一﹐在藻魚圖二﹐牡丹遊魚圖一﹐荷花遊魚圖一。穿荇遊魚圖一。

卷十

◎山水敍論

嶽鎭川靈﹐海涵地負﹐至於造化之神秀﹐陰陽之明晦﹐萬里之遠﹐可得之於咫尺間﹐其非胸中自有丘壑﹐發而見諸形容﹐未必知此。且自唐至本朝﹐以畫山水得名者﹐類非

畫家者流﹐而多出於縉紳士大夫。然得其气韻者﹐或乏筆法﹐或得筆法者﹐多失位置﹐兼眾妙而有之者﹐亦世難其人。蓋昔人以泉石膏盲﹐煙霞痼疾﹐爲幽人隱士之誚﹐是則山水之於畫﹐市之於康衢﹐世目未必售也。至唐有李思訓﹑盧鴻﹑一王﹑維張璪輩﹐五代有荊浩﹑關同﹐是皆不獨畫造其妙﹐而人品甚髙若不可及者。至本朝李成一出﹐𨿽師法荊浩而擅出藍之譽﹐數子之法遂亦掃地無餘。如範寬﹑郭熙﹑王詵之流﹐固已各自名家﹐而皆得其一體﹐不足以窺其奧也。其間馳譽後先者﹐凡四十人﹐悉具於譜﹐此不復書。若商訓﹑周曾﹑李茂等﹐亦以山水得名﹐然商訓失之拙﹐周曾﹑李茂失之工﹐皆不能造古人之兼長﹐譜之不載﹐蓋自有定論也。

◎山水一

﹝窠石附﹞

○李思訓

李思訓﹐唐宗室也。弟侄之間﹐凡妙極丹靑者五人﹐思訓最爲時所器重。官止左武衛大將軍。畫皆超絕﹐尢工山石林泉﹐筆格遒勁﹐得湍瀨潺湲﹑煙霞縹渺難寫之狀﹐天寶中﹐明皇召思訓畫大同殿壁兼掩障﹐夜聞有水聲﹐而明皇謂思訓通神之佳手﹐詎非技進乎道而不爲富貴所埋沒﹐則何能得此荒遠閒暇之趣耶﹖其子昭道﹐同時於此亦不凡﹐故人云大李將軍﹑小李將軍者﹐大謂思訓﹐小謂昭道也。今人所畫著色山往往多宗之﹐然至其妙處不可到也。今禦府所藏十有七﹕

山居四皓圖一﹐春山圖一﹐江山漁樂圖三﹐羣峯茂林圖三﹐神女圖一﹐無量壽佛圖一﹐四皓圖一﹐五祚宮女圖一﹐

踏錦圖一﹐明皇禦苑出遊圖一。

○李昭道

李昭道﹐思訓之子﹐父子俱以畫齊名﹐官至中書舍人﹐時人以小李將軍稱。智思筆力﹐視思訓爲未及﹐然亦翩翩佳公子也。能不墮於裘馬管弦之習而戲弄翰墨﹐爲一時妙手﹐顧不偉歟﹗武后時殘虐宗支﹐爲宗子者﹐亦皆惴恐不獲安處。故雍王賢作《黃臺瓜辭》以自況﹐冀其感悟﹐而昭道有《摘瓜圖》著戒﹐不爲無補爾。今禦府所藏六﹕

春山圖一﹐落照圖二﹐摘瓜圖一﹐海岸圖二。

○盧鴻

盧鴻字浩然﹐本範陽人﹐山林之士也﹐隱嵩少。開元間﹐以諌議大夫召﹐固辭﹐賜隱居服﹐艸堂一所﹐令還山。頗喜寫山水平遠之趣﹐非泉石膏肓﹐煙霞痼疾﹐得之心﹐應之手﹐未足以造此。畫《艸堂圖》﹐世傳以比王維《輞川》。艸堂蓋是所賜﹐一丘一壑﹐自己足了此生﹐今見之筆﹐乃其志也。今禦府所藏三﹕

窠石圖一﹐松林會眞圖一﹐艸堂圖一。

○王維

王維字摩詰﹐開元初擢進士﹐官至尙書右丞﹐《唐史》自有傳﹐其出處之詳﹐此得以略也。維善畫﹐尢精山水。當時之畫家者流﹐以謂天機所到﹐而所學者皆不及。後世稱重﹐亦云「維所畫不下吳道玄也。」觀其思致髙遠﹐初未見於丹靑﹐時時詩篇中已自有畫意。由是知維之畫出於天性﹐不必以畫拘﹐蓋生而知之者。故「落花寂寂啼山鳥﹐楊柳靑

靑渡水人」﹐又與「行到水窮處﹐坐看雲起時」﹐及「白雲回望合﹐靑靄入看無」之類﹐以其句法皆所畫也。而「送元二使安西」者﹐後人以至鋪張爲《陽關曲圖》。且往時之士人﹐或有占其一蓺者﹐無不以蓺掩其徳﹐若閻立本是也。至人以畫師名之。立本深以爲恥。若維則不然矣。乃自爲詩云「夙世謬詞客﹐前身應畫師。」人卒不以畫師歸之也。如杜子美作詩品量人物﹐必有攸當﹐時猶稱維爲髙人王右丞也﹐則其他可知。何則﹖諸人之以畫名於世者﹐止長於畫也﹐若維者妙齡屬辭﹐長而擢第﹐名盛於開元﹑天寶間﹐豪英貴人虛左以迎﹐寧薛諸王﹐待之若師友。兄弟乃以科名文學冠絕當代﹐故時稱「朝廷左相筆﹐天下右丞詩」之句﹐皆以官稱而不名也。至其卜築輞川﹐亦在圖畫中﹐是其胸次所存﹐無適而不瀟灑﹐移志之於畫﹐過人宜矣。重可惜者﹐兵火之餘﹐數百年間而流落無幾﹐後來得其仿佛者﹐猶可以絕俗也﹐正如《唐史》論杜子美謂「殘膏剩馥﹐沾丐後人」之意﹐況乃眞得維之用心處耶﹖今禦府所藏一百二十有六﹕

太上像二﹐山莊圖一﹐山居圖一﹐棧閣圖七﹐劍閣圖三﹐雪山圖一﹐喚渡圖一﹐運糧圖一﹐雪岡圖四﹐捕魚圖二﹐雪渡圖三﹐漁市圖一﹐騾綱圖一﹐異域圖一﹐早行圖二﹐村墟圖二﹐度關圖一﹐蜀道圖四﹐四皓圖一﹐維摩詰圖二﹐

髙僧圖九﹐渡水僧圖三﹐山谷行旅圖一﹐山居農作圖二﹐雪江勝賞圖二﹐雪江詩意圖一﹐雪岡渡關圖一﹐雪川羈旅圖一﹐雪景餞別圖一﹐雪景山居圖二﹐雪景待渡圖三﹐羣峯雪霽圖一﹐江臯會遇圖二﹐黃梅出山圖一﹐淨名居士像三﹐渡水羅漢圖一﹐寫須菩提像一﹐寫孟浩然眞一﹐寫濟南伏生像一﹐十六羅漢圖四十八。

○王洽

王洽﹐不知何許人。善能潑墨成畫﹐時人皆號爲王潑墨。性嗜酒疏逸﹐多放傲於江湖間﹐每欲作圖畫之時﹐必待沈酣之後﹐解衣﹝石盤﹞礡﹐吟嘯鼓躍﹐先以墨潑圖幛之上﹐乃因似其形像﹐或爲山﹐或爲石﹐或爲林﹐或爲泉者﹐自然天成﹐倏若造化。已而雲霞捲舒﹐煙雨慘淡﹐不見其墨污之迹﹐非畫史之筆墨所能到也。宋白喜題品﹐嘗題洽所畫山水詩﹐其首章云「疊巘層巒一潑開﹐細情髙興互相催。」此則知洽潑墨之畫爲臻妙也。今禦府所藏二﹕

嚴光釣瀨圖﹐喬松圖。

○項容

項容﹐不知何許人。當時以處士名稱之。善畫山水﹐師事王默。作《松峯泉石圖》﹐筆法枯硬而少溫潤﹐故昔之評畫者﹐譏其頑澀﹐然挺特巉絕﹐亦自是一家。今禦府所藏二﹕

松峯圖﹐寒松漱石圖。

○張詢

張詢﹐南海人。不第後流寓長安﹐以畫自適。後至蜀中﹐因假館於昭覺寺﹐爲僧夢休作《早午晚三景圖》於壁間﹐率取吳中山水气象﹐用以落筆焉。唐僖宗幸蜀見之﹐嘆賞彌日。蓋早晚之景﹐今昔人皆能爲之﹐而午景爲難狀也。譬如詩人吟詠春與秋﹑冬則著述爲多﹐而夏則全少耳。其後蜀僞主王氏乃欲遷於所居﹐與棟相連﹐移之則損﹐於是遂止。詢嘗畫《雪峯危棧圖》﹐極工﹐意其入蜀之所見也。然亦所以著戒﹐有臨深履薄之遺風雲。今禦府所藏二﹕

雪峯危棧圖二。

○畢宏

畢宏﹐不知何許人。善工山水﹐乃作《松石圖》於左省壁間﹐一時文士皆有詩稱之。其落筆縱橫﹐皆變易前法﹐不爲拘滯也﹐故得生意爲多。蓋畫家之流嘗有諺語﹐謂畫松當如夜義臂﹐鸛鵲啄﹐而深坳淺凹﹐又所以爲石焉。而宏一切變通﹐意在筆前﹐非繩墨所能制。宏大歷間官至京兆少尹。今禦府所藏一﹕

松石圖。

○張璪

張璪字文通﹐吳郡人。官止撿挍祠部員外郎。衣冠文行爲一時名流。善畫松石山水﹐自撰《繪境》一篇﹐言畫之要訣。畢庶子宏擅名於當代。一見驚異之。蓋璪嘗以手握雙管﹐一爲生枝﹐一爲枯蘗﹐而四時之行﹐遂驅筆得之。所畫山水之狀﹐則髙低秀絕﹐咫尺深重﹐幾若斷取﹐一時號爲神品。唐兵部員外郎李約好畫成癖﹐聞有家藏璪《松石》幛者﹐乃詣購﹐其家妻已練爲衣﹐故知世間尢物遭不幸者﹐豈特是而已乎﹖孫何嘗有詩詠吳興﹐而卒章曰「誰如張璪

工松石﹐擬裂鮫綃畫作圖。」此則知璪之所畫而爲一時稱賞。今禦府所藏六﹕

松石圖二﹐寒林圖二﹐太上像一﹐松竹髙僧圖一。

○荊浩

荊浩﹐河內人﹐自號爲洪穀子。博雅好古﹐以山水專門﹐頗得趣向。嘗謂「吳道玄有筆而無墨﹐頃容有墨而無筆」。浩兼二子所長而有之。蓋有筆無墨者﹐見落筆蹊徑而少自然﹔有墨而無筆者﹐去斧鑿痕而多變態。故王洽之所畫者﹐先潑墨於縑素之上﹐然後取其髙低上下自然之勢而爲之。今浩介二者之間﹐則人以爲天成﹐兩得之矣。故所以可悅眾目﹐使覽者易見焉。當時有關同號能畫﹐猶師事浩爲門弟子。故浩之所能﹐爲一時之所器重。後乃撰《山水訣》一卷﹐遂表進藏之袐閣。梅堯臣嘗觀浩所畫《山水圖》曾有詩﹐其略曰「上有荊浩字﹐持歸翰林公」之句。而又曰「範寬到老學未足﹐李成但得平遠工。」此則所以知浩所學固自不凡﹐而堯臣之論非過也。今禦府所藏二十有二﹕

夏山圖四﹐蜀山圖一﹐山水圖一﹐瀑布圖一﹐秋山樓觀圖二﹐秋山瑞靄圖二﹐秋景漁父圖三﹐山陰宴蘭亭圖三﹐白蘋洲五亭圖一﹐寫楚襄王遇神女圖四。

○關同

關同﹐長安人。畫山水早年師荊浩﹐晚年筆力過浩遠甚﹐尢喜作秋山寒林﹐與其村居野渡﹐幽人逸士﹐漁市山驛﹐使其見者﹐悠然如在灞橋風雪中﹐三峽聞猿時﹐不復有

市朝抗塵走俗之狀。蓋同之所畫﹐其脫略毫楮﹐筆愈簡而气愈壯﹐景愈少而意愈長也。而深造古淡﹐如詩中淵明﹐琴中賀若﹐非碌碌之畫工所能知。當時郭忠恕亦神仙中人也﹐亦師事同授學﹐故筆法不墮近習。同於人物非所長﹐於山間作人物﹐多求胡翼爲之。故同所畫村堡橋彴色色備有﹐而翼因得以附名於不朽也。今禦府所藏九十有四﹕

秋山圖二十二﹐秋晚煙嵐圖二﹐江山漁艇圖二﹐江山行船圖二﹐春山蕭寺圖一﹐秋山霜霽圖四﹐關山老木圖一﹐秋山樓觀圖四﹐秋山楓木圖一﹐秋山漁樂圖四﹐秋江早行圖二﹐秋峯聳秀圖二﹐羣峯秋色圖三﹐奇峯髙寺圖二﹐山捨謳歌圖一﹐山陰行人圖一﹐崦嵫待月圖一﹐林藪逍遙圖一﹐巖隈髙偃圖一﹐嘯傲煙霞圖一﹐岸曲醉吟圖一﹐霧鎖重關圖四﹐窠石平遠圖一﹐楓木峭壁圖一﹐石岸古松圖一﹐松木髙士圖一﹐故實山水圖一﹐夏雨初晴圖二﹐山陰宴蘭亭圖四﹐仙山圖四﹐關山圖一﹐溪山圖一﹐崇山圖一﹐山水圖一﹐山城圖一﹐巨峯圖一﹐奇峯圖一﹐晴峯圖一﹐函關圖一﹐危棧圖一﹐

雲巖圖一﹐石淙圖一﹐平橋圖一﹐峻極圖三。

○杜楷

杜楷﹐成都人。善工山水﹐極妙﹔作枯木斷崖﹐云崦煙岫之態﹐思致頗遠。又圖寫昔人詩句爲之﹐亦可以想見其胸次耳。今禦府所藏一﹕

翠屏金沙圖。

卷十一

◎山水二

○董元

董元﹐江南人也。善畫﹐多作山石水龍。然龍𨿽無以考按其形似之是否﹐其降升自如﹐出蟄離洞﹐戲珠吟月而自有喜怒變態之狀﹐使人可以遐想。蓋常人所以不識者﹐止以想象命意﹐得於冥漠不可考之中。大抵元所畫山水﹐下筆雄偉﹐有嶄絕崢嶸之勢﹐重巒絕壁﹐使人觀而壯之﹐故於龍亦然。又作《鐘馗氏》﹐尢見思致。然畫家止以著色山水譽之謂景物富麗﹐宛然有李思訓風格。今考元所畫信然。蓋當時著色山水未多﹐能效思訓者亦少也﹐故特以此得名於時。至其出自胸臆﹐寫山水江湖﹑風雨溪谷﹑峯巒晦明﹑林霏煙雲﹐與夫千巖萬壑﹐重汀絕岸﹐使鑑者得之﹐眞若寓目於其處也。而足以助騷客詞人之吟思﹐則有不可形容者。今禦府所藏七十有八﹕

夏山圖二﹐江山髙隱圖二﹐設色春山圖二﹐羣峯霽雪圖一﹐

夏景窠石圖二﹐夏山牧牛圖一﹐林峯圖三﹐夏山早行圖二﹐秋山圖一﹐江山漁艇圖一﹐山麓漁舟圖一﹐江山蕩槳圖一﹐萬木奇峯圖一﹐著色山圖二﹐窠石人物圖一﹐水墨竹禽圖三﹐晴峯圖一﹐山居圖三﹐山彴圖一﹐松峯圖三﹐長壽眞人像一﹐寫孫眞人像一﹐江堤晚景圖一﹐重溪煙靄圖一﹐冬晴遠岫圖二﹐雪浦待渡圖二﹐密雪漁歸圖一﹐寒林重汀圖一﹐寒林鐘馗圖二﹐雪陂鐘馗圖二﹐寒江窠石圖一﹐寒林圖一﹐松檟平遠圖一﹐水石吟龍圖一﹐風雨出蟄龍圖二﹐山洞龍圖一﹐戲龍圖二﹐升龍圖一﹐跨龍圖一﹐跨牛圖一﹐飲水牧牛圖一﹐鐘馗氏一﹐巖中羅漢像一﹐牧牛圖一﹐瀟湘圖一﹐漁舟圖一﹐漁父圖一﹐海岸圖一﹐采菱圖二﹐寒塘宿雁圖三﹐夏景山口待渡圖一﹐水墨竹石棲禽圖二﹐孔子見虞丘子圖二。

○李成

李成字咸熙。其先唐之宗室﹐五季艱難之際﹐流寓於四方﹐避地北海﹐遂爲營丘人。父祖以儒學吏事聞於時。家世中衰﹐至成猶能以儒道自業。善屬文﹐气調不凡﹐而磊落有大志。因才命不偶﹐遂放意於詩酒之間﹐又寓興於畫﹐精妙初非求售﹐惟以自娛於其間耳。故所畫山林﹑藪澤﹑平遠﹑險易﹑縈帶﹑曲折﹑飛流﹑危棧﹑斷橋﹑絕澗﹑水石﹑風雨﹑晦明﹑煙雲﹑雪霧之狀﹐一皆吐其胸中而寫之筆下。如孟郊之鳴於詩﹐張顚之狂於艸﹐無適而非此也。筆力因是大進。於時凡稱山水者﹐必以成爲古今第一﹐至不名而曰李營丘焉。然𨿽畫家素喜譏評號爲善褒貶者﹐無不斂衽以推之。嘗有顯人孫氏知成善畫得名﹐故貽書招之。成得書且憤且嘆曰「自古四民不相雜處﹐吾本儒生﹐𨿽遊心藝事﹐然適意而已﹐柰何使人羈致入戚裏賓館﹐研吮丹粉而與畫史冗人同列乎﹖此戴逵之所以碎琴也。」卻其使不應。孫忿之﹐陰以賄厚賂營丘之在仕相知者﹐冀其宛轉以術取之也。不逾時而果得數圖以歸。未幾成隨郡計赴春官較藝﹐而孫氏卑辭厚禮復招之﹐旣不獲已﹐至孫館﹐成乃見前之所畫﹐張於謁捨中。成作色振衣而去。其後王公貴戚。皆馳書致幣懇請者不絕於道﹐而成漫不省也。晚年好遊江湖間。終於淮陽逆旅。子覺以經術知名﹐踐歷館閣。孫宥嘗爲天章閣待制﹐尹京﹐故出金帛以購成之所畫甚多﹐悉歸而藏之。自成歿後名益著﹐其畫益難得﹐故學成者皆摹仿成所畫峯巒泉石﹐至於刻畫圖記名字等﹐庶幾亂眞﹐可以欺世﹐然不到處﹐終爲識者辧之。第名之不可掩而使人慕之如是﹐信公議所同焉。或云又兼善畫龍水﹐亦奇絕也。但所長在於山水之間﹐故不稱云。今禦府所藏一百五十有

九﹕

重巒春曉圖四﹐煙嵐春曉圖二﹐夏山圖二﹐夏景晴嵐圖二﹐夏云出谷圖四﹐秋山圖三﹐秋山靜釣圖一﹐冬晴行旅圖二﹐秋嶺遙山圖二﹐山鎖秋風圖二﹐冬景遙山圖二﹐密雲待渡圖二﹐江山密雪圖三﹐林石雪景圖三﹐羣山雪霽圖三﹐雪麓早行圖一﹐雪溪圖二﹐雪峯圖一﹐愛景晴嵐圖三﹐愛景寒林圖三﹐寒林圖八﹐寒林獨玩圖一﹐奇石寒林圖二﹐巨石寒林圖四﹐嵐煙晚晴圖三﹐煙嵐曉景圖七﹐晴嵐曉景圖八﹐嵐光淸曉圖二﹐曉嵐平遠圖二﹐曉景雙峯圖二﹐闊渚晴峯圖二﹐曉嵐圖一﹐晴嵐圖二﹐晴巒圖二﹐晴巒平遠圖三﹐晴巒蕭寺圖二﹐晴峯霽靄圖二﹐晴江列岫圖二﹐橫峯曉霽圖三﹐峻峯茂林圖一﹐喬木蕭寺圖一﹐長山平遠圖二﹐古木遙岑圖四﹐霧披遙山圖三﹐山陰磨溪圖二﹐髙山圖三﹐平遠圖一﹐雙峯圖三﹐山腰樓觀圖三﹐讀碑窠石圖二﹐

煙峯行旅圖二﹐遠浦遙岑圖一﹐煙波漁艇圖一﹐江山漁父圖一﹐亭泉松石圖一﹐秀峯圖一﹐平遠窠石圖一﹐起蟄圖一﹐大寒林圖四﹐小寒林圖二﹐山谷晴嵐圖二﹐江臯羣峯圖三﹐老筆層峯圖二﹐羣峯灌木圖二﹐春山早行圖三﹐春云出岫圖二。

○範寬

範寬字中立﹐華原人也。風儀峭古﹐進止疏野﹐性嗜酒﹐落魄不拘世故﹐常往來於京洛。喜畫山水﹐始學李成﹐旣悟﹐乃嘆曰「前人之法未嘗不近取諸物﹐吾與其師於人者﹐未若師諸物也。吾與其師於物者﹐未若師諸心。」於是舍其舊習﹐卜居於終南﹑太華巖隈林麓之間﹐而覽其雲煙慘淡﹐風月陰霽﹐難狀之景﹐默與神遇﹐一寄於筆端之間。則千巖萬壑﹐恍然如行山陰道中﹐𨿽盛暑中﹐凜凜然使人急欲挾纊也。故天下皆稱寬善與山傳神﹐宜其與關﹑李並馳方駕也。蔡卞嘗題其畫云「關中人謂性緩爲寬﹐中立不以名著﹐以俚語行﹐故世傳範寬山水。」今禦府所藏五十有八﹕

四聖搜山圖一﹐春山圖二﹐春山平遠圖三﹐春山老筆圖二﹐夏山圖十﹐夏峯圖三﹐夏山煙靄圖三﹐秋山圖四﹐秋景山水圖二﹐煙嵐秋曉圖二﹐冬景山水圖二﹐雪景寒林圖一﹐

雪山圖二﹐雪峯圖二﹐寒林圖十二﹐山陰蕭寺圖二﹐海山圖一﹐崇山圖三﹐煉丹圖一。

○許道寧

許道寧﹐長安人。善畫山林泉石﹐甚工。初市藥都門﹐時時戲拈筆而作寒林平遠之圖以聚觀者﹐方時聲譽已著。而筆法蓋得於李成。晚遂脫去舊學﹐行筆簡易﹐風度益著。而張士遜一見賞詠之﹐因贈以歌﹐其略云「李成謝世範寬死﹐惟有長安許道寧。」時以爲榮。今禦府所藏一百三十有八﹕

茅亭賞雪圖一﹐春山曉渡圖二﹐春龍出蟄圖二﹐江山捕魚圖一﹐春云出谷圖一﹐山林春煙圖一﹐三教野渡圖一﹐夏山圖七﹐煙溪夏景圖一﹐風雨驚牛圖一﹐秋山晴靄圖二﹐秋江喚渡圖一﹐秋山詩意圖二﹐秋山晚渡圖一﹐秋山圖六﹐秋江閒釣圖一﹐秋江早行圖一﹐嵐鎖秋峯圖三﹐雪霽行舟圖三﹐雪峯僧捨圖一﹐雪滿羣峯圖三﹐雪滿危峯圖三﹐羣峯密雪圖三﹐羣山密雪圖一﹐雪江漁釣圖二﹐雪山樓觀圖一﹐寒林圖十三﹐大寒林圖三﹐小寒林圖五﹐寒云戴雪圖一﹐

愛景晴巒圖三﹐晴峯漁浦圖一﹐晴嵐曉峯圖二﹐晴峯晚景圖三﹐晴巒圖三﹐晴峯圖三﹐云出山腰圖三﹐煙鎖山腰圖三﹐晴峯漁釣圖一﹐羣峯秀嶺圖二﹐羣峯雙澗圖二﹐林樾遙岑圖一﹐江山積雪圖一﹐窠石戲龍圖二﹐山路早行圖一﹐霜秋晴巒圖一﹐江山歸雁圖三﹐行觀華嶽圖一﹐曉掛輕帆圖一﹐層巒漁浦圖一﹐雲山圖一﹐石林圖二﹐窠石圖六﹐雙松圖二﹐捕魚圖一﹐牧牛圖一﹐臨深圖一﹐履薄圖一﹐夏雲欲雨圖一﹐山觀蕭寺圖一﹐夏山風雨圖四﹐溪山風雨圖一﹐春嵐曉靄圖一﹐春山行旅圖一﹐寫李成夏峯平遠圖二。

○陳用志

陳用志﹐潁川郾城人﹐居小窯﹐因而時人皆呼爲小窯陳。初爲圖畫院祗候﹐已而告歸於家在鄕裏中。工畫道釋﹑人馬﹑山林等﹐𨿽詳悉精微﹐但疏放全少而拘制頗嚴﹐故求之於規矩之外﹐無飄逸處也。大抵所學不能恢廓耳。今禦府所藏一﹕

秋山圖。

○翟院深

翟院深﹐北海人﹐工畫山水而學李成﹐與成同郡也。院深年少時爲本郡伶人﹐一時郡守宴會﹐方在庭執樂﹐忽遊目若有所寓﹐頓失鼓節。樂工舉其過而劾之。守詰其故。院深具以其情對曰「性本善畫﹐操撾之次﹐忽見浮雲在空﹐宛若奇峯絕壁﹐眞可以爲畫範。目不兩視﹐因失鼓節。」守嘆而釋之。此與賈島吟詩騎驢衝京尹何異﹖古人謂用志不分﹐乃凝於神﹐院深近之矣。院深摹效李成畫則可以亂眞。至自爲多不能創意﹐於成之外亦有所未至爾﹐使擴而充之不已﹐其可量也耶﹖今禦府所藏一﹕

寫李成澄江平遠圖。

○髙克明

髙克明﹐絳州人﹐端願謙厚﹐不事矜持。喜遊佳山水間﹐搜奇訪古﹐窮幽探絕﹐終日忘歸。心期得處卽歸﹐燕坐靜室﹐沈屏思慮﹐幾與造化者遊。於是落筆則胸中丘壑盡在目前。祥符中以蓺進入圖畫院﹐試之便殿圖畫壁﹐遷待詔﹐守少府監主簿﹐賜紫。克明亦善工道釋人馬﹑花鳥鬼神﹑樓觀山水等﹐皆造髙妙也。時人有以勢利求者﹐未必答﹔朋友間有願得者﹐卽欣然與之。疏財好義﹐畫流輩中未易得也。今禦府所藏十﹕

春波吟龍圖二﹐夏山飛瀑圖二﹐窠石野渡圖二﹐煙嵐窠石圖二﹐村學圖二。

○郭熙

郭熙﹐河陽溫縣人﹐爲禦畫院蓺學。善山水寒林﹐得名於時。初以巧贍致工﹐旣久又益精深﹐稍稍取李成之法﹐布置愈造妙﹐處然後多所自得。至攄發胸意﹐則於髙

堂素壁﹐放手作長松巨木﹐回溪斷崖﹐巖岫巉絕﹐峯巒秀起﹐雲煙變滅﹐﹝目奄﹞靄之間千態萬狀。論者謂熙獨步一時﹐𨿽年老落筆益壯﹐如隨其年貌焉。熙後著《山水畫論》﹐言遠近﹑淺深﹐風雨﹑明晦﹑四時﹑朝暮之所不同﹐則有「春山淡冶而如笑﹐夏山蒼翠而如滳﹐秋山明淨而如籹﹐冬山慘淡而如睡」之說。至於溪谷橋彴﹑漁艇釣竿﹑人物樓觀等﹐莫不分布使得其所。言皆有序﹐可爲畫式。文多不載。至其所謂「大山堂堂爲眾山之主﹐長松亭亭爲眾木之表」﹐則不特畫矣﹐蓋進乎道歟﹗熙𨿽以畫自業﹐然能教其子思以儒學起家﹐今爲中奉大夫管勾成都府﹑蘭﹑湟﹑秦﹑鳳等州茶事﹐兼提舉陜西等買馬監牧公事﹐亦深於論畫﹐但不能以此自名。今禦府所藏三十﹕

子猷訪戴圖二﹐奇石寒林圖二﹐詩意山水圖二﹐古木遙山圖二﹐巧石雙松圖二﹐江臯圖一﹐遙峯圖一﹐睛巒圖一﹐煙雨圖一﹐雲巖圖一﹐秀松圖一﹐春山圖一﹐崿嶺圖一﹐瀑布圖一﹐幽谷圖一﹐濺撲圖一﹐平遠圖一﹐寒峯圖一﹐斷崖圖一﹐秀巒圖一﹐古木圖一﹐茂峯圖一﹐遠山圖一﹐山觀圖一﹐溪谷圖一。

○孫可元

孫可元﹐不知何許人。好畫吳越間山水﹐筆力𨿽不至豪放﹐而气韻髙古。喜圖髙士幽人﹑巖居漁隱之趣。嘗作《春云出岫》﹐觀其命意﹐則知其無心於物﹐聊遊戲筆墨以玩世者﹐所以非陶潛﹑綺皓之流﹐不見諸筆下。今禦府所藏十有二﹕

陶潛歸去來圖一﹐滕王閣圖一﹐商山四皓圖二﹐山麓漁歌圖一﹐髙隱圖一﹐春雲山岫圖一﹐江山蕭散圖一﹐山水圖二﹐山觀圖一﹐牧牛圖一。

○趙幹

趙幹﹐江南人。善畫山林泉石﹐事僞主李煜爲畫院學生﹐故所畫皆江南風景﹐多作樓觀﹑舟船﹑水村﹑漁市﹑花竹﹐散爲景趣﹐𨿽在朝市風埃間﹐一見便如江上﹐令人褰裳欲涉而問舟浦漵間也。今禦府所藏九﹕

春林歸牧圖一﹐夏山風雨圖四﹐夏日玩泉圖一﹐煙靄秋涉圖一﹐冬晴漁浦圖一﹐江行初雪圖一。

○屈鼎

屈鼎﹐開封府人。善畫山水。仁宗朝爲圖畫院祗候。學燕貴作山林四時風物之變態﹐與夫煙霞慘舒﹑泉石淩礫之狀﹐頗有思致。𨿽未能極其精妙﹐視等輩故已駸駸度越矣。今畫譜姑取之﹐蓋使學之者有進於是而已。今禦府所藏三﹕

夏景圖三。

○陸瑾

陸瑾﹐江南人。善畫江山風物﹐殊無塵埃﹐作四時圖繪﹐春則山陰曲水﹐夏則茂林泉石﹐秋則風雨溪壑﹐冬則雪橋野店。鋪張點綴﹐歷歷可觀。至於捕魚運石﹐水閣僧捨﹐布置物像﹐無不精確﹐可以追蹤名手﹐但傳於世不多耳。今禦府所藏二十有二﹕

山陰髙會圖一﹐溪山僧捨圖一﹐水閣閒棋圖一﹐夏山圖四﹐雪橋圖一﹐運石圖一﹐磨溪圖二﹐溪山風雨圖三﹐漁家風景圖三﹐捕魚圖二﹐乘龍圖一﹐仙山圖二。

○王士元

王士元﹐仁壽之子也。止於郡推官。襟韻蕭爽﹐喜作丹靑﹐遂能兼有諸家之妙。人物師周昉﹐山水師關同﹐屋木師郭忠恕﹐凡所下筆者﹐無一筆無來處﹐故皆精微。山水中﹐多以樓閣臺榭﹐院宇橋徑﹐務爲人居處牕牖間景趣耳。乏深山大谷煙霞之气﹐議者以此病之。然求其風韻則髙於關同﹐其筆力則老於商訓。今禦府所藏一﹕

山閣圖。

○燕肅

文臣燕肅字穆之﹐其先本燕薊人也﹐後徙居曹南﹐祖葬於陽翟﹐今爲陽翟人。文學治行﹐縉紳推之。其胸次瀟灑﹐每寄心於繪事﹐尢喜畫山水寒林﹐與王維相上下﹐獨不爲設色。舊傳太常與玉堂屏等﹐皆肅之眞迹﹐而肅嘗寓於景寧坊﹐所居亦有其畫﹐今皆湮沒焉。獨睢﹑潁﹑洛佛寺尙存遺墨。肅心匠甚巧﹐不特善畫山水﹐凡創物足以驚

世絕人﹐且如徐州之蓮花漏是也。又嘗有造鼓旣畢而忘易鐶者﹐無因可以使釘腳拳於鼓之腹﹐遂造肅請術。肅乃呼鍜者命作一大鎖簧入之。眾皆服其智。由是知肅畫之妙皆類於此也。而王安石於人物愼許可﹐獨題肅之所畫《瀟湘山水圖》詩云「燕公侍書燕王府﹐王求一筆終不與﹔奏論讞死誤當赦﹐全活至今何可數﹖」燕王蓋元儼也。爲元儼僚屬不肯下﹐之有以見肅之操守焉。至其抗章論獻天下疑案﹐奏讞自肅始也﹐全活至今何啻億萬計。故安石又曰「仁人義士埋黃土﹐只有粉墨歸囊楮。」則嘆息於斯不亦宜乎﹗歷官至龍圖閣直學士﹐以尙書禮部侍郎致仕。子孫旣顯﹐贈太傅﹐天下止稱燕公。今禦府所藏三十有七﹕

春岫漁歌圖一﹐春山圖四﹐夏溪圖二﹐秋山遠浦圖一﹐冬晴釣艇圖二﹐雪滿羣山圖三﹐寒林圖一﹐大寒林圖二﹐小寒林圖二﹐履冰圖一﹐江山蕭寺圖二﹐古岸遙山圖三﹐送寒衣女圖一﹐狀牛頭山望圖一﹐渡水牛圖一﹐雙松圖二﹐松石圖一﹐寫李成履薄圖二﹐雪浦人歸圖四﹐寒雀圖一。

卷十二

◎山水三

○宋道

文臣宋道字公達﹐洛陽人。以進士擢第爲郎。善畫山水﹐閒淡簡遠﹐取重於時。但乘興卽寓意﹐非求售也﹐

其畫故傳於世者絕少。弟迪亦能畫。今禦府所藏一﹕

松竹圖。

○宋迪

文臣宋迪﹐字復古﹐洛陽人。道之弟。以進士擢第爲郎官。性嗜畫﹐好作山水﹐或因覽物得意﹐或因寫物創意﹐而運思髙妙﹐如騷人墨客﹐登髙臨賦﹐當時推重往往不名﹐以字顯﹐故謂之宋復古。又多喜畫松﹐而枯槎老蘗﹐或髙或偃﹐或孤或雙﹐以至於千株萬株﹐森森然殊可駭也。聲譽大過於兄道。今禦府所藏三十有一﹕

晴巒漁樂圖二﹐煙嵐漁浦圖一﹐扁舟輕泛圖一﹐古岸遙岑圖一﹐羣峯遠浦圖一﹐對岸古松圖二﹐闊浦遠山圖一﹐闊浪遙岑圖一﹐瀟湘秋晚圖一﹐江山平遠圖一﹐長江晚靄圖一﹐遙山松岸圖二﹐雙松列岫圖二﹐老松對南山圖一﹐崇山茂林圖二﹐遠浦徵帆圖二﹐秋山圖一﹐遙山圖二﹐遠山圖二﹐雪山圖一﹐八景圖一﹐萬松圖一﹐小寒林圖一。

○王榖

文臣王榖字正叔﹐潁川郾城人。有吏才﹐於儒學之外﹐又寓興丹靑﹐多取今昔人詩詞中意趣寫而爲圖繪。故鋪張布置﹐率皆瀟灑。居郾城﹐邑之南城有小亭﹐下臨﹝氵隱﹞水﹐榜曰﹝氵隱﹞景亭。南通淮﹑蔡﹐北望箕﹑潁。川原明秀﹐甚類江鄕

景物。吳處厚曾有詩云「亂鶯啼處柳飛花﹐拍拍春流漲曉沙。正是江南梅子熟﹐年年離恨寄天涯。」榖常遊其上﹐得助甚多﹐時發其妙於筆端間耳。榖頃佐京尹﹐後又爲大理寺卿。今禦府所藏三﹕

洞庭曉照圖一﹐雪晴漁浦圖一﹐雪江旅思圖一。

○範坦

文臣範坦字伯履﹐洛陽人。以蔭補入官。長於吏事﹐所至皆以明辧稱。善丹靑﹐作山水。其筆法學關同﹑李成﹐至於摹寫花鳥﹐則幾近之也。𨿽寓意於此甚久﹐然人罕知之﹐蓋其不出以求知耳。在洛中閒居之日爲多﹐得遊蓺繪事﹐下筆益老健。世之論畫者﹐謂學人規矩多失之拘﹐或柔弱無骨鯁。坦旣老健則拘與弱皆非所病焉。今以承議郎徽猷閣待制致仕。今禦府所藏六﹕

太上渡關圖一﹐寫李成江山梵剎圖四﹐寫徐崇嗣杏花對果圖一。

○黃齊

文臣黃齊字思賢﹐建陽人。遊太學有時名﹐挍蓺每在髙等﹐後擢進士第﹐調官都下﹐僦居必擇閒曠遠市聲處。官曹暮歸﹐闔戶不出﹐多寓興丹靑。遂作《風煙欲雨圖》﹐非陰非霽﹐如梅天霧曉﹐霏微晻靄之狀﹐殊有深思。使他人想象於微茫之間﹐若隱若現﹐不能窮也。此殆與詩人騷客命意相表裏﹐齊歷官至大司﹐成今任朝散大夫﹑兵部侍郎致仕。今禦府所藏四﹕

風煙欲雨圖一﹐晴江捕魚圖一﹐山莊自樂圖一﹐雪滿羣峯圖一。

○李公年

文臣李公年﹐不知何許人。善畫山水﹐運筆立意﹐風格不下於前輩。寫四時之圖﹐繪春爲《桃源》。夏爲《欲雨》﹐秋爲《歸桌》﹐冬爲《松雪》。而所布置者﹐甚有山水雲煙餘思。至於寫朝暮景趣﹐作《長江日出》《疏林晚照》﹐眞若物象出沒於空曠有無之間﹐正合騷人詩客之賦詠﹐若「山明望松雪﹐寒日出霧遲」之類也。公年嘗爲江浙提點刑獄公事。今禦府所藏十有七﹕

桃溪春山圖一﹐夏溪欲雨圖一﹐秋江歸桌圖一﹐秋霜漁浦圖一﹐松峯積雪圖一﹐欲雨寒林圖一﹐云生列岫圖一﹐遠煙平野圖一﹐日出長江圖一﹐疏林晚照圖一﹐秋江靜釣圖二﹐江山漁釣圖二﹐對岸古松圖二﹐長江秋望圖一。

○李時雍

文臣李時雍字致堯﹐成都人。天章閣待制大臨之孫﹐朝奉大夫騭之子也。自大臨至時雍﹐三世皆以書名於時。時雍讀書刻意翰墨﹐初從事舉子﹐屢以行蓺中鄕裏選﹐終不第﹐遂以祖蔭補入仕。崇寧中﹐以書名借甚﹐方建書學﹐首擢爲書學諭﹐因獻頌遷博士。喜作詩﹐或寓意丹靑間﹐皆不凡﹐作墨竹尢髙﹐遂將與文同並馳。官至承議郎﹑殿中丞。今禦府所藏一﹕

渭川晚晴圖。

○王詵

駙馬都尉王詵字晉卿﹐本太原人﹐今爲開封人。幼

喜讀書﹐長能屬文﹐諸子百家﹐無不貫穿﹐視靑紫可拾芥以取。嘗袖其所爲文謁見翰林學士鄭獬﹐獬嘆曰「子所爲文﹐落筆有奇語﹐異日必有成耳。」旣長﹐聲譽日益借甚﹐所從遊者﹐皆一時之老師宿儒。於是神考選尙秦國大長公主。詵博雅該洽﹐以至奕棋圖畫﹐無不造妙。寫煙江遠壑﹐柳溪漁浦﹐晴嵐絕澗﹐寒林幽谷﹐桃溪葦村﹐皆詞人墨卿難狀之景。而詵落筆思致﹐遂將到古人超軼處。又精於書﹐眞行艸隸﹐得鐘鼎篆籀用筆意。卽其第乃爲堂曰寶繪﹐藏古今法書名畫﹐常以古人所畫山水置於几案屋壁間﹐以爲勝玩﹐曰「要如宗炳﹐澄懷臥遊耳。」如詵者非胸中自有丘壑﹐其能至此哉﹗喜作詩﹐嘗以詩進呈神考﹐一見而爲之稱賞。至其奉秦國失歡以疾薨﹐神考親筆責詵曰「內則朋淫縱欲而失行﹐外則狎邪罔上而不忠。」抑以見神考取舍人物﹐示天下之至公﹐不以好惡爲己私也。然詵卒能奉詔以自新﹐𨿽牢落中獨以圖書自娛。其風流蘊藉﹐眞有王謝家風气﹐若斯人之徒﹐顧豈易得哉﹗歷官至定州觀察使﹑開國公﹑駙馬都尉﹐贈昭化軍節度使﹐謚榮安。今禦府所藏三十有五﹕

幽谷春歸圖一﹐晴嵐曉景圖一﹐煙嵐晴曉圖三﹐煙江疊嶂圖一﹐松路入仙山圖一﹐客帆掛瀛海圖一﹐風雨松石圖一﹐長江風雨圖一﹐漁鄕曝网圖一﹐柳溪漁浦圖一﹐江山漁樂圖一﹐江亭寓目圖一﹐漁村小雪圖一﹐江山平遠圖一﹐房次律宿因圖一﹐會稽三賢圖一﹐

連山絕澗圖一﹐老松野岸圖一﹐金碧潺湲圖一﹐名山臥遊圖一﹐秀峯遠壑圖二﹐千里江山圖一﹐屏山小景圖一﹐寫李成寒林圖二﹐子猷訪戴圖一﹐山居圖二﹐松石圖二﹐長春圖一﹐遠景圖一。

○童貫

內臣童貫﹐字道輔﹐京師人。性簡重寡言﹐而禦下寬厚有度量能容﹐喜慍不形於色。然能節制兵戎率有紀律。父湜雅好藏畫﹐一時名手如易元吉﹑郭熙﹑崔白﹑崔愨輩﹐往往資給於家﹐以供其所需。貫侍其父﹐獨取其尢者﹐有得於妙處﹐胸次磅礡﹐間發其祕。或見筆墨在傍﹐則弄翰遊戲﹐作山林泉石﹐隨意點綴﹐興盡則止。人有收去者﹐往往復取而壞之。左右每因其興來揮毫落墨之時﹐或在退紙背﹐或於斷幅間﹐乃亟藏之不復出﹐皆以爲珍玩也。故因其少而尢貴之。大抵命思瀟灑﹐落筆簡易意足﹐得之自然耳﹐若宿習而非求合取悅也。自古之用兵者如諸葛孔明﹐亦能畫﹐故八陣圖之形勢﹐見於分布粲然可觀。如馬援聚米爲山川﹐亦有畫意。豈非方寸明於規畫﹐不期乎能而能耶﹖貫於此亦然。貫策功湟﹑鄯﹐與夫西鄙拔城而俘馘夷醜﹐體貌鎭重﹐不嚴而威。凡進退賞罰﹐初不見運動之迹﹐故莫得以窺之。貫獨寬惠慈厚﹐人率歸心﹐至號爲「著腳赦書」﹐蓋言其所至﹐推恕有恩惠﹐以及物也。其於出處勛庸﹐自有正史詳載﹐此得以略也。今貫歷官任太傅﹑山南東道節度使﹐領樞密院事﹐陜西河東等路宣撫使﹐

封涇國公。今禦府所藏四﹕

窠石四。

○劉瑗

內臣劉瑗字伯玉﹐京師人。持身端愨﹐初終無玷。時人謂五十餘年在仕﹐而喜怒不形於色﹐爲兩朝從龍﹐未嘗自矜。父有方﹐平日性喜書畫﹐家藏萬卷﹐牙簽玉軸﹐率有次第。自晉魏隋唐以來﹐奇書名畫﹐無所不有﹐故能考核眞僞﹐論辧古今﹐推其人世次遠近﹐各有攸當。故世所言書畫者﹐皆率心服之。凡中外之人﹐有得繪畫而莫知主名者﹐必以求瑗辧之。瑗𨿽未敢誰何﹐然論之皆有所歸也。瑗亦能放筆作雲林泉石﹐頗復瀟灑。昔桓譚以謂能誦千賦自可爲之﹐與此相類﹐然適意而止﹐所傳乃不多﹐非若專門積累於歲月者也。今瑗官至通侍大夫﹑武勝軍﹝一作淸遠軍﹞承宣使﹐贈少師﹐謚忠簡。今禦府所藏九﹕

臨李成小寒林圖一﹐秋景平遠圖一﹐秋雲欲雨圖一﹐色山髙士圖一﹐竹石小景圖一﹐小景墨竹圖二﹐墨竹圖一﹐竹石圖一。

○梁揆

內臣梁揆字仲敍﹐京師人。以蔭補入仕。自齠齔之時﹐便喜刻雕及繪事矣。及長﹐因所閱甚多﹐往往一見而便能﹐似其宿習。花竹人物﹐凡可賦象者﹐一一能之。率取其名流髙古之畫﹐各擇其一以資眾善﹐冀兼備焉。揆齒方壯﹐若更加討論﹐使就繩撿﹐則有加而無已。揆今官任左武大夫﹑達州防禦使﹐直睿思殿。今禦府所藏二﹕

春山霽靄圖一﹐蓮溪漁父圖一。

○羅存

內臣羅存字仲通﹐開封人。性喜畫﹐作小筆﹐𨿽身在京國而浩然有江湖之思致﹐不爲朝市風埃之所汩沒。落筆則有煙濤雪浪﹐扁舟翻舞﹐咫尺天際﹐坡岸髙下﹐人騎出沒﹐披圖便如登髙望遠﹐悠然與魚鳥相往還。此人後生﹐若其學駸駸未已﹐他日豈可量哉﹖存官任武徳大夫﹑文州團練使﹐充殿中省尙食局奉禦今禦。府所藏二﹕

秋江歸騎圖一﹐雪霽歸舟圖一。

○馮覲

內臣馮覲字遇卿﹐開封人。少好丹靑﹐作江山四時﹑陰晴旦暮﹑煙雲縹緲之狀﹐至於林樾樓觀﹐頗極精妙。畫《金風萬籟圖》﹐恍然如聞笙竽於木末。其間思致深處﹐殆與《秋聲賦》爲之相參焉。惜乎覲性習未寧﹐但恐他日參差耳。覲今任武翼大夫﹑永泰陵都監。今禦府所藏十有三﹕

雨餘春曉圖一﹐江山春早圖一﹐膏雨乍晴圖一﹐薰風樓觀圖一﹐淸夏潺湲圖一﹐霽煙長景圖一﹐南山茂松圖一﹐江山晚興圖一﹐金風萬籟圖一﹐霜霽凝煙圖一﹐霜秋漁浦圖一﹐江山密雪圖一﹐雪霽羣山圖一。

○巨然

僧巨然﹐鐘陵人。善畫山水﹐深得佳趣﹐遂知名於時。每下筆乃如文人才士﹐就題賦詠﹐詞源衮衮﹐出於毫端。比物連類﹐激昂頓挫﹐無所不有。蓋其胸中富甚﹐則落筆無窮也。巨然山水於峯巒嶺竇之外﹐下至林麓之間﹐猶作

卵石﹐松柏疏筠蔓艸之類﹐相與映發﹐而幽溪細路﹐屈曲縈帶﹐竹籬茅舍﹐斷橋危棧﹐眞若山間景趣也。人或謂其气質柔弱。不然。昔嘗有論山水者乃曰「儻能於幽處使可居﹐於平處使可行﹐天造地設處使可驚﹐嶄絕戲險處使可畏﹐此眞善畫也。」今巨然𨿽瑣細﹐意頗類此。而曰柔弱者﹐恐以是論評之耳。又至於所作雨腳﹐如有爽气襲人。信哉﹗昔人有畫水掛於壁間﹐猶曰波濤洶湧﹐見之皆毫髮爲立﹐況於煙雲變化乎前﹐蹤迹一出於已﹐畫錄稱之﹐不爲過矣。今禦府所藏一百三十有六﹕

夏景山居圖六﹐夏日山林圖一﹐夏雲欲雨圖一﹐秋江晚渡圖二﹐夏山圖三﹐九夏松峯圖三﹐秋山圖二﹐秋江漁浦圖四﹐溪山蘭若圖六﹐溪山漁樂圖六﹐溪山林藪圖二﹐溪橋髙隱圖一﹐重溪疊嶂圖四﹐山溪水閣圖一﹐江山遠興圖二﹐江山靜釣圖一﹐江山晚景圖一﹐江村捕魚圖一﹐江山旅店圖一﹐江山晚興圖一﹐江山歸桌圖六﹐江左醒心圖一﹐江山平遠圖一﹐江山行舟圖二﹐松峯髙隱圖二﹐煙浮遠岫圖六﹐山林歸路圖一﹐山林小筆圖一﹐曉林野艇圖一﹐茂林疊嶂圖一﹐林汀遠渚圖一﹐林石小景圖一﹐煙關小景圖一﹐雲橫秀嶺圖二﹐

云嵐淸曉圖三﹐松路仙巖圖一﹐松巖蕭寺圖﹐一晴冬晻靄圖六﹐嵐鎖羣峯圖四﹐寒溪漁捨圖一﹐小寒林圖二﹐遙山漁浦圖二﹐山陰蕭寺圖二﹐遙山闊浦圖三﹐松吟萬壑圖三﹐萬壑松風圖二﹐羣峯茂林圖二﹐晥口山圖一﹐山居圖一﹐松巖山水圖二﹐煙江晚渡圖一﹐山水圖四﹐層巒圖一﹐秀峯圖三﹐金山圖一﹐鐘山圖一﹐廬山圖一﹐松嶺圖二﹐柏泉圖一﹐遙山圖一﹐遠山圖一﹐松峯圖三﹐髙隱圖一﹐歸牧圖一﹐長江圖一﹐窠石圖一。

○日本國

日本國﹐古倭奴國也。自以近日所出﹐故攺之。有畫不知姓名﹐傳寫其國風物山水小景﹐設色甚重﹐多用金碧。考其眞未必有此。第欲彩繪粲然以取觀美也。然因以見殊方異域﹐人物風俗。又蠻陬夷貊﹐非禮義之地﹐而能畱意繪事﹐亦可尙也。抑又見華夏之文明﹐有以漸被﹐豈復較其工拙耶﹖舊有日本國官告傳至於中州﹐比之海外他國﹐已自不同﹐宜其有此。太平興國中﹐日本僧與其徒五六人附商舶而至﹐不通華語。問其風土﹐則書以對。書以隸爲法﹐其言大率以中州爲楷式。其後再遣弟子奉表稱賀﹐進金塵

硯﹐鹿毛筆﹐倭畫屏風。今禦府所藏三﹕

海山風景圖一﹐風俗圖二。

卷十三

◎畜獸敍論

乾象天﹐天行健﹐故爲馬。坤象地﹐地任重而順﹐故爲牛。馬與牛者﹐畜獸也﹐而乾坤之大取之以爲象。若夫所以任重致遠者﹐則復見取於《易》之《隨》﹐於是畫史所以狀馬牛而得名者爲多。至虎豹鹿豕獐兔﹐則非馴習之者也。畫者因取其原野荒寒﹐跳梁奔逸﹐不就羈馽之狀﹐以寄筆間豪邁之气而已。若乃犬羊貓貍﹐又其近人之物﹐最爲難工。花間竹外﹐舞裀繡幄﹐得其不爲搖尾乞憐之態﹐故工至於此者世難得其人。粵自晉迄於本朝﹐馬則晉有史道碩﹐唐有曹霸﹑韓幹之流。牛則唐有戴嵩與其弟戴嶧﹐五代有厲歸眞﹐本朝有朱義輩。犬則唐有趙博文﹐五代有張及之﹐本朝有宗室令松。羊則五代有羅塞翁。虎則唐有李漸﹐本朝有趙邈齪。貓則五代有李靄之﹐本朝有王凝﹑何尊師。凡畜獸自晉﹑唐﹑五代﹑本朝﹐得二十有七人﹐其詳具諸譜﹐姑以尢者槪舉焉。而包鼎之虎﹐裴文睍之牛﹐非無時名也﹐气俗而野﹐使包鼎之視李漸﹐裴文睍之望戴嵩﹐豈不縮手於袖間耶﹖故非譜之所宜取。

◎畜獸一

○史道碩

史道碩﹐不知何許人。兄弟四人﹐皆以善畫得名﹐而

道碩尢工人馬及鵝等。初與王微並師荀勗﹑衛協﹐技能上下﹐二人優劣未判﹐而謝赫謂「王得其意﹐史傳其似」。若是則微之所得者神﹐道碩之所寫者形耳。意與神超出乎丹靑之表﹐形與似未離乎筆墨蹊徑﹐宜用此辧之。今禦府所藏三﹕

三馬圖一﹐八駿圖一﹐牛圖一。

○漢王李元昌

漢王元昌﹐髙祖第七子﹐少博學善畫。李嗣眞謂元昌曰「天人之姿﹐博綜伎藝﹐頗得風韻﹐自然超舉。」有畫鞍馬﹑鷹鶻傳於時﹐𨿽閻立徳﹑立本不得以季孟其間。畫馬尢工﹐非胸中有千里駸駸欲度驊驑前者﹐豈能得之心而應之手耶﹖今禦府所藏三﹕

羸馬圖一﹐獵騎圖二。

○江都王李緒

江都王緒﹐唐霍王元軌之子﹐太宗侄也。能書畫﹐最長於鞍馬﹐以此得名。官至金州刺史。嘗謂士人多喜畫馬者﹐以馬之取譬必在人材﹐駑驥遲疾﹑隱顯﹑遇否﹐一切如士之遊世。不特此也﹐詩人亦多以托興焉。是以畫馬者可以倒指而數。杜子美嘗觀曹霸畫馬而有詩曰「國初已來畫鞍馬﹐神妙獨數江都王。」則緒爲一時之所重﹐其可知歟。今禦府所藏三﹕

寫拳毛騧圖一﹐人馬圖一﹐呈馬圖一。

○韋無忝

韋無忝﹐京兆人﹐與其弟無縱亦以畫稱。無忝在明皇

朝以畫馬及異獸擅名。時外國有以師子來獻者﹐無忝一見落筆﹐酷似其眞﹐百獸皆望而辟易。明皇嘗遊獵﹐一發中兩豝於元武北門。當時命無忝傳寫之﹐遂爲一時英妙之極。且百獸之性與形相表裏﹐而有雄毅而駿者﹐亦有馴擾而良者﹐故其足距毛鬣﹐有所不同﹐怒張妥帖亦從之而辧﹐他人未必知此﹐而獨無忝得之。當時稱無忝畫四足之獸者﹐無不臻妙﹐豈虛言哉﹗無忝官至左武衛大將軍。今禦府所藏九﹕

習馬圖一﹐散馬圖一﹐牧笛歸牛圖一﹐山石戲貓圖一﹐葵花戲貓圖一﹐戲貓圖一﹐勝遊圖一﹐寧王醉歸圖一﹐傾心圖一。

○曹霸

曹霸﹐髦之後。髦以畫稱於魏。霸在開元中已得名。天寶末每詔寫禦馬及功臣像。官至左武衛大將軍。杜子美《丹靑引》以謂「丹靑不知老將至﹐富貴於我如浮雲」者﹐謂霸也。子美眞知畫者。退之嘗謂﹕「苟可以寓其智巧﹐使機應於心﹐不挫於气﹐則神完而守固。」其論似是。「夫外慕徙業者﹐皆不造其堂不嚌其胾。」信矣。蓋霸暮年﹐飄泊於干戈之際而卒不徙業﹐此子美所謂「富貴於我如浮雲」者﹐見乎此矣。今禦府所藏十有四﹕

逸驥圖二﹐玉花驄圖一﹐下槽馬圖二﹐內廏調馬圖一﹐老驥圖二﹐九馬圖三﹐牧馬圖一﹐人馬圖一﹐

羸馬圖一。

○裴寬

裴寬﹐絳州聞喜人。季父漼有聞於時。寬粗以文詞進﹐多從辟舉﹐所至皆有能稱。明皇朝爲範陽節度使兼采訪使﹐頗受眷知。《唐史》有傳﹐不言寬能畫﹐惟云「騎射﹐彈棋﹐投壺特妙。」以此推之﹐能畫可知。大抵唐人多能書畫﹐特著不著耳。由是所畫傳於世者不多﹐故爲傳記譜錄不載。今禦府所藏一﹕

小馬圖。

○韓幹

韓幹﹐長安人。王維一見其畫﹐遂推獎之。官止左武衛大將軍。天寶初﹐明皇召幹入爲供奉。時陳閎乃以畫馬榮遇一時﹐上令師之﹐幹不奉詔。他日問幹﹐幹曰「臣自有師。今陛下內廏馬﹐皆臣之師也。」明皇於是益奇之。杜子美《丹靑引》云「弟子韓幹早入室。」謂幹師曹霸也。然子美何從以知之﹖且古之畫馬者﹐有《周穆王八駿圖閻》﹐立本畫馬﹐似模展﹑鄭﹐多見筋骨﹐皆擅一時之名。開元後﹐天下無事﹐外域名馬重譯累至﹐內廏遂有飛黃﹑照夜﹑浮雲﹑五方之乘。幹之所師者﹐蓋進乎此。所謂「幹惟畫肉不畫骨」者﹐正以脫落展﹑鄭之外﹐自成一家之妙也。忽一夕﹐有人朱衣玄冠扣幹門者稱﹕「我鬼使也。聞君善圖良馬﹐欲賜一疋。」幹立畫焚之。他日有送百縑來致謝而卒莫知其所從來﹐是其所謂鬼使者也。建中初有人牽一馬訪醫者﹐毛色骨相﹐醫所未嘗見。忽值幹﹐幹驚曰「眞是吾家之所畫馬﹗」遂摩挲久之﹐怪其筆意﹐冥會如此。俄頃若蹶﹐因損前足。幹異之﹐於是歸以視所畫馬本﹐則腳有一點墨缺﹐乃語其

畫亦神矣。米芾《畫史》載﹕嘉祐中有使江南者﹐渡采石牛渚磯﹐風大作不可渡﹐於是禱中元水府祠﹐是夕夢神告﹐畱馬當相濟。旣寤﹐遂獻所藏幹馬﹐已而﹐風止乃渡。至今典廟中。米芾乃以玉樓成必李賀記﹐竊比諸此﹐誠哉是言﹐蓋才難也久矣﹗不惟世間少﹐天上亦少﹐今禦府所藏五十有二﹕

明皇觀馬圖一﹐文皇龍馬圖一﹐寧王調馬圖一﹐八駿圖一﹐奚官習馬圖四﹐六馬圖一﹐明皇試馬圖一﹐五陵遊俠圖一﹐三馬圖一﹐呈馬圖五﹐五王出遊圖一﹐內廏禦馬圖三﹐騎從圖一﹐散驥圖三﹐按鷹圖一﹐寫三花禦馬圖一﹐圉人調馬圖一﹐調馬圖三﹐習馬圖二﹐遊騎圖二﹐遊俠人馬圖二﹐李白封官圖二﹐老驥圖一﹐騎習人馬圖一﹐玉花白馬圖一﹐下槽馬圖四﹐內廏圖一﹐鑿馬圖一﹐明皇射鹿圖二﹐戰馬圖二。

○韋鑑

韋鑑﹐長安人﹐善畫龍馬。弟鑾工山水。石鑾之子偃﹐亦畫馬﹐松石名於時。鑑實鼻祖。且行天者莫如龍﹐行地者莫如馬﹐而鑑獨以龍馬得名。豈非升降自如﹐脫略羈控﹐挾風雲奔逸之气﹐與夫躡景追電﹐一秣千里﹐得於

心術之妙者﹐足以知之。所傳於世者不多。今禦府所藏三﹕

七賢圖二﹐呈馬圖一。

○韋偃

韋偃父鑾善畫山水松石﹐時名𨿽已籍籍﹐而未免墮於古拙之習。偃𨿽家學而筆力遒健﹐風格髙舉﹐煙霞風雲之變﹐與夫輪囷離奇之狀﹐過父遠甚。然世惟知偃善畫馬。蓋杜子美嘗有《題偃畫馬歌》﹐所謂「戲拈禿筆掃驊驑﹐倏見騏驎出東壁」者是也。然不止畫馬﹐而亦能工山水﹑松石﹑人物﹑皆精妙。豈非世之所知﹐特以子美之詩傳耶﹖乃如黃四娘家花﹐公孫大娘舞劍器﹐此皆因之以得名者也。今禦府所藏二十有七﹕

牧放人馬圖一﹐三驥圖一﹐三馬圖一﹐莫江五馬圖一﹐牧馬圖九﹐散馬圖三﹐牧牛圖一﹐沙牛圖一﹐牧放羣驢圖一﹐早行圖一﹐讀碑圖二﹐松石圖三﹐松下髙僧圖一。

○趙博文

趙博文﹐尙書左丞相趙涓之子。世業儒﹐喜丹靑﹐而於士女﹑兔犬爲尢工。然士女﹑犬兔﹐皆目前近習﹐易於形似﹐而一時如王朏﹑周昉﹐皆有盛名於世。博文遂能相後先﹐則是必有得之於﹐筆外而不止於世俗區區形似之習也。今禦府所藏一﹕

兔犬圖。

○戴嵩

戴嵩﹐不知何許人也。初韓滉晉公鎭浙右時﹐命嵩爲巡官﹐師滉畫皆不及﹐獨於牛能窮盡野性﹐乃過滉遠甚。至於田家川原﹐皆臻其妙。然自是廊廟間安得此物﹖宜滉於此風斯在下矣。世之所傳畫牛者﹐嵩爲獨步。其弟嶧亦以畫牛得名。今禦府所藏三十有八﹕

春陂牧牛圖一﹐春景牧牛圖一﹐牧牛圖十﹐渡水牛圖一﹐歸牛圖二﹐飲水牛圖二﹐出水牛圖二﹐乳牛圖七﹐戲牛圖一﹐奔牛圖三﹐鬥牛圖二﹐犢牛圖一﹐逸牛圖一﹐水牛圖二﹐白牛圖一﹐渡水牧牛圖一。

○戴嶧

戴嶧﹐嵩之弟。嵩以畫牛名髙一時﹐蓋用志不分﹐乃凝於神。苟致精於一者﹐未有不進乎妙也。如津人之操舟﹐梓慶之削鐻﹐皆所得於此。於是嵩之畫牛亦致精於一時也。然嶧學嵩遂能接武其後。然喜作奔逸之狀﹐未免有所制畜﹐其亦使觀者知所戒耶﹗今禦府所藏五﹕

松石牧牛圖一﹐平坡乳牛圖一﹐逸牛圖一﹐鬥牛圖一﹐奔牛圖一。

○李漸

李漸﹐不知何許人也。官任忻州刺史。善畫番馬人物﹐至於牧放川原﹐尢盡其妙。筆迹气調﹐當時號爲無儔。子仲和能繼其蓺﹐而筆力有所不及。今禦府所藏七﹕

川原牧馬圖二﹐三馬圖一﹐逸驥圖一﹐牧馬圖二﹐虎鬥牛圖一。

○李仲和

李仲和﹐忻州刺史漸之子。善畫番馬人物﹐有父之遺風﹐但筆力有所不逮也。而相國令狐綯奕代爲相﹐家有小畫人馬幛﹐是尢得意者﹐憲宗嘗取置於禁中。今禦府所藏一﹕

小馬圖。

○張符

張符﹐不知何許人也。善畫牛﹐頗工筆法﹐有得於韓滉﹐亦韓之派也。畫《放牛圖》﹐獨取其村原風煙荒落之趣﹐兒童橫吹藉艸之狀﹐其一蓑一笠﹐殆將人牛相忘﹐自非妙造其理有進於技者﹐何以得之於筆端耶﹖今禦府所藏五﹕

渡水牛圖一﹐牧牛圖三﹐水牛圖一。

卷十四

◎畜獸二

○羅塞翁

羅塞翁﹐乃錢塘令隱之子。爲吳中從事﹐喜丹靑﹐善畫羊﹐精妙卓絕﹐世罕見其筆。隱以詩名於時﹐而塞翁獨寓意於丹靑﹐亦詞人墨客之所致思。今禦府所藏二﹕

牧牛圖﹐海物圖。

○張及之

張及之﹐京兆人。畫犬馬﹑花鳥頗工。作犬得其惇厖﹐無搖尾乞憐之狀。世或傳其《騎射圖》﹐擎蒼牽黃﹐挽彊馳驅﹐

筆力豪逸極妙。然所得特犬馬之習﹐方五代干戈之際﹐風聲气俗﹐蓋有自而然。今禦府所藏一﹕

寫犬圖。

○厲歸眞

道士厲歸眞﹐莫知其鄕裏。善畫牛虎﹐兼工竹雀鷙禽。𨿽號道士﹐而無道家服飾﹐惟衣布袍﹐徜徉闤闠﹐視酒壚旗亭如家而歸焉。人或問其出處﹐乃張口茹拳而不言﹐所以人莫之測也。一日朱梁太祖詔而問曰「卿有何道理﹖」歸眞對曰「臣衣單愛酒﹐以酒禦寒﹐用畫償酒﹐此外無能。」梁祖然之。推是語以究其所得﹐必非常人。此與除睡人間總不知之意何異﹖眞寓之於畫耳。南昌信果觀中有聖像甚工﹐每苦雀鴿糞穢﹐而歸眞爲畫一鷂於壁間﹐自此遂絕﹐亦頗奇怪。要其至非術則幾神矣。今禦府所藏二十有八﹕

雲龍圖一﹐乳虎圖一﹐牧牛圖七﹐渡水牧牛圖二﹐渡水牛圖一﹐牧放顧影牛圖一﹐江堤牧放圖一﹐荀竹乳兔圖一﹐柏林水牛圖一﹐乳牛圖五﹐貓竹圖一﹐宿禽圖一﹐鵲竹圖二﹐筍竹圖一﹐蜂蝶鵲竹圖一﹐蔓瓜圖一。

○李靄之

李靄之﹐華陰人。善畫山水泉石﹐尢喜畫貓。雅爲羅紹威所厚﹐建一亭爲靄之援毫之所﹐名曰「金波」。時以號靄之爲金波處士﹐妙得幽人逸士林泉之思致。故一寄於畫﹐

則無復朝市車塵馬足﹑肩磨轂擊之狀﹐眞胸中自有丘壑者也。畫貓尢工。蓋世之畫貓者﹐必在於花下﹐而靄之獨畫在藥苖間﹐豈非幽人逸士之所寓﹐果不爲紛華盛麗之所移耶﹖今禦府所藏十有八﹕

藥苖戲貓圖一﹐醉貓圖三﹐藥苖雛貓圖一﹐子母戲貓圖三﹐戲貓圖六﹐小貓圖一﹐子母貓圖一﹐蠆貓圖一﹐貓圖一。

○趙令松

宗室令松字永年﹐與其兄令穰俱以丹靑之譽並馳。工畫花竹﹐無俗韻。以水墨作花果爲難工﹐而令松獨於此不凡。然巧作朽蠹太多﹐論者或病之。而畫犬尢得名於時。昔人謂「畫虎不成反類於狗」﹐今令松故直作狗﹐豈無意乎﹖官至右武衛將軍﹐隰州團練使﹐贈徐州觀察使﹐追封彭城侯。今禦府所藏四﹕

瑞蕉獅犬圖一﹐花竹獅犬圖一﹐秋菊相屬圖二。

○趙邈齪

趙邈齪﹐亡其名﹐朴野不事修飾﹐故人以邈齪稱﹐不知何許人也。善畫虎﹐不惟得其形似﹐而气韻俱妙。蓋气全而失形似﹐則𨿽有生意而往往有反類狗之狀。形似備而乏气韻﹐則𨿽曰近是﹐奄奄特爲九泉下物耳。夫善形似而气韻俱妙﹐能使近是而有生意者﹐惟邈齪一人而已。今人多稱包鼎爲上游者﹐亦猶井蛙澤鯢﹐何足以語滄溟之渺彌也﹗今禦府所藏八﹕

叢竹虎圖三﹐出山虎圖一﹐戰沙虎圖一﹐伏虎圖一﹐馴虎圖一﹐虎圖一。

○朱義

朱義﹐江南人﹐與朱瑩其族屬也﹐皆以畫牛得名。作斜陽芳艸﹐牧笛孤吹﹐村落荒閒之景﹐而無市朝奔逐之趣。𨿽望戴嵩爲不及﹐而亦後來名家。今禦府所藏六﹕

牧牛圖三﹐橫笛牧牛圖一﹐飲水牛圖一﹐乳牛圖一。

○朱瑩

朱瑩﹐江南人﹐與朱義同族。亦善畫牛馬得名﹐尢工人物。作《牧牛圖》極臻其妙﹐然飲水齕艸﹐蓋牛之眞性﹐非筆端深造物理而徒爲形似﹐則人人得以專門矣。獨瑩與義殆若知之者。今禦府所藏五﹕

牧牛圖四﹐牛圖一。

○甄慧

甄慧﹐睢陽人。善畫佛像帝釋﹐脫落世間形相﹐具天人之威儀﹐故以此得名於時。亦工畫牛馬﹐而畱意甚精。至於穿絡﹐眞性固已失之矣。而鞭繩之所制畜﹐亦有見於警策者也。畫𨿽末技﹐而意之所在﹐故有進於妙者。今禦府所藏一﹕

牧童臥牛圖一。

○王凝

王凝﹐不知何許人也。嘗爲畫院待詔。工畫花竹翎毛﹐下筆有法﹐頗得生意。又工爲鸚鵡及師貓等。非山林艸野之所能﹐不惟責形象之似﹐亦兼取其富貴態度﹐自是一格。

苟不能焉﹐終不到也。今禦府所藏一﹕

繡墩獅貓圖。

○祁序

祁序﹐江南人。善工畫花竹禽鳥﹐又工畫牛。人或謂有戴嵩遺風。至於畫貓﹐近世亦罕有其比。貓與牛者﹐皆人之所常見﹐每難爲工。昔人有畫鬥牛者﹐眾稱其精﹐獨有一田夫在傍﹐乃指其瑕。旣而問之﹐乃曰「我見鬥牛多擫尾﹐今揭其尾﹐非也。」畫者惘然﹐因服其不到。序亦有鬥牛甚奇。今禦府所藏四十有四﹕

倒影牛圖一﹐渡水乳牛圖二﹐四皓奕棋圖三﹐夾竹桃花圖二﹐長江漁圖一﹐瀟湘逢故人圖二﹐寫生雞冠花圖一﹐牧牛圖二十二﹐乳牛圖三﹐鬥牛圖二﹐水牛圖一﹐牧羊圖一﹐詩客圖二﹐虎圖二。

○何尊師

何尊師﹐不知何許人也。龍徳中居衡嶽﹐不顯名氏﹐常往來於蒼梧﹑五嶺﹐僅百餘年﹐人嘗見之﹐顏貌不攺。或問其氏族年壽﹐但云「何何」﹔或問其鄕裏﹐亦云「何何」。時人因此遂號曰「何尊師」。不見他技﹐但喜戲弄筆墨。工作花石﹐尢以畫貓專門﹐爲時所稱。凡貓寢覺行坐﹐聚戲散走﹐伺鼠捕禽﹐澤吻磨牙﹐無不曲盡貓之態度。推其獨步不爲過也。嘗謂貓似虎﹐獨有耳大眼黃不相同焉。惜乎尊師不充之以爲虎﹐但止工於貓﹐似非方外之所習﹐亦意其寓此以遊戲耳。今禦府所藏三十有四﹕

戎葵太湖石圖一﹐葵石戲貓圖六﹐山石戲貓圖一﹐葵花戲貓圖二﹐葵石羣貓圖二﹐子母戲貓圖一﹐莧菜戲貓圖一﹐子母貓圖一﹐薄荷醉貓圖一﹐羣貓圖一﹐戲貓圖五﹐貓圖一﹐醉貓圖十﹐石竹花戲貓圖一。

卷十五

◎花鳥敍論

五行之精﹐粹於天地之間﹐陰陽一噓而敷榮﹐一吸而揪斂﹐則葩華秀茂﹐見於百卉眾木者﹐不可勝計。其自形自色﹐𨿽造物未嘗庸心﹐而粉飾大化﹐文明天下﹐亦所以觀眾目﹑協和气焉。而羽虫有三百六十﹐聲音顏色﹐飲啄態度﹐遠而巢居野處﹐眠沙泳浦﹐戲廣浮深﹔近而穿屋賀廈﹐知歲司晨﹐啼春噪晚者﹐亦莫知其幾何。此𨿽不預乎人事﹐然上古采以爲官稱﹐聖人取以配象類﹐或以著爲冠冕﹐或以畫於車服﹐豈無補於世哉﹖故詩人六義﹐多識於鳥獸艸木之名﹐而律曆四時﹐亦記其榮枯語默之候。所以繪事之妙﹐多寓興於此﹐與詩人相表裏焉。故花之於牡丹芍藥﹐禽之於鸞鳳孔翠﹐必使之富貴。而松竹梅菊﹐鷗鷺雁鶩﹐必見之幽閒。至於鶴之軒昂﹐鷹隼之擊搏﹐楊柳梧桐之扶疏風流﹐喬松古柏之歲寒磊落﹐展張於圖繪﹐有以興起人之意者﹐率能奪造化而移精神﹐遐想若登臨覽物之有得也。今集自唐以來迄於本朝﹐如薛鶴﹑郭鷂﹑

邊鸞之花﹐至黃荃﹑徐熙﹑趙昌﹑崔白等﹐其俱以是名家者﹐班班相望﹐共得四十六人。其出處之詳﹐皆各見於傳﹐淺深工拙﹐可按而知耳。若牛戩﹑李懷衮之徒﹐亦以畫花鳥爲時之所知﹐戩作《百雀圖》﹐其飛鳴俯啄﹐曲盡其態﹐然工巧有餘﹐而殊乏髙韻﹔懷衮設色輕薄﹐獨以柔婉鮮華爲有得﹐若取之於气骨﹐則有所不足﹐故不得附名於譜也。

◎花鳥一

○縢王李元嬰

滕王元嬰﹐唐宗室也。善丹靑﹐喜作蜂蝶。朱景元嘗見其粉本﹐謂能巧之外﹐曲盡精理﹐不敢第其品格。唐王建作《宮詞》云「傳得滕王《蛺蝶圖》」者﹐謂此也。今禦府所藏一﹕

蜂蝶圖。

○薛稷

薛稷字嗣通﹐乃河東汾陰人收之從子也。少有才藻﹐爲流輩所推。外祖魏正家藏書畫甚多﹐至於表疏之類﹐無所不有。皆虞世南﹑褚遂良眞迹。稷旣飫觀﹐遂銳意學之﹐而書畫並進。善花鳥人物雜畫﹐而尢長於鶴。故言鶴必稱稷﹐以是得名﹐且世之飬鶴者多矣﹐其飛鳴飲啄之態度﹐宜得之爲詳﹐然畫鶴少有精者﹐凡頂之淺深﹐氅之黳淡﹐喙之長短﹐脛之細﹐膝之髙下﹐未嘗見有一一能寫生者也。又至於別其雄雌﹐辧其南北﹐尢其所難﹐𨿽名手號爲善畫﹐而畫鶴以托爪傳地﹐亦其失也。故稷之於此頗極其妙﹐宜得名於古今焉。昔李杜以文章妙天下﹐而李太白有稷之《畫贊》﹐杜子美有稷之《鶴》詩﹐皆傳於世﹐蓋不識其人﹐視其所與﹐信不誣矣。稷在睿宗朝﹐歷官至太子少保﹐封晉國公﹐《唐史》自有傳。今禦府所藏七﹕

啄苔鶴圖一﹐顧步鶴圖一﹐

鶴圖五。

○邊鸞

邊鸞﹐長安人。以丹靑馳譽於時﹐尢長於花鳥﹐得動植生意。徳宗時有新羅國進孔雀﹐善舞﹐召鸞寫之。鸞於賁飾彩翠之外﹐得婆娑之態度﹐若應節奏。又作折枝花﹐亦曲盡其妙。至於蜂蝶﹐亦如之。大抵精於設色﹐如良工之無斧鑿痕耳。然以技困窮﹐卒不獲用﹐轉徙於澤潞間。隨時施宜﹐乃畫帶根五參﹐亦極工巧。近時米芾論畫花者﹐亦謂鸞畫如生。今禦府所藏三十有三﹕

躑躅孔雀圖一﹐鷓鴣藥苖圖一﹐孔雀圖一﹐木瓜雀禽圖一﹐梨花鵓鴿圖一﹐木筆鵓鴿圖一﹐金盆孔雀圖一﹐木瓜花圖一﹐花鳥圖一﹐菜蝶圖二﹐木瓜圖一﹐葵花圖一﹐鷙禽圖一﹐鵲鷂圖一﹐寫生鵓鴿圖一﹐花苖鵓鴿圖一﹐芭蕉孔雀圖二﹐李子花圖一﹐折枝李實圖一﹐梅花鶺鴒圖一﹐牡丹圖一﹐牡丹白鷴圖一﹐牡丹孔雀圖一﹐梨花圖一﹐千葉桃花圖一﹐寫生折枝花圖一﹐花竹禽石圖二﹐鷺下蓮塘圖二﹐石橊猴鼠圖一。

○於錫

於錫﹐不知何許人也。善畫花鳥﹐最長於雞﹐極臻

其妙。有《牡丹雙雞》《雪梅雙雉》二圖。雞﹐家禽﹐故作牡丹﹔雉﹐野禽﹐故作雪梅﹕莫不有理焉。今禦府所藏二﹕

牡丹雙雞圖一﹐雪梅雙雉圖。

○梁廣

梁廣﹐不知何許人也。善畫花鳥﹐名載譜錄﹐爲一時所稱。故鄭谷作《海棠》詩﹐有「梁廣丹靑點筆遲」之句也。谷以詩名家﹐不妄許可﹐谷旣稱道﹐廣之畫可見矣。今禦府所藏五﹕

四季花圖一﹐夾竹來禽圖一﹐海棠花圖三。

○蕭悅

蕭悅﹐不知何許人也。時官爲協律郎﹐人皆以官稱其名﹐謂之蕭協律。惟喜畫竹﹐深得竹之生意﹐名擅當世。白居易詩名擅當世﹐一經題品者﹐價增數倍﹐題悅《畫竹》詩云「舉頭忽見不似畫﹐低耳靜聽疑有聲。」其被推稱如此﹐悅之畫可想見矣。今禦府所藏五﹕

烏節照碧圖二﹐梅竹鶉鷯圖一﹐風竹圖一﹐筍竹圖一。

○刁光

刁光﹐長安人。自天復初入蜀﹐善畫湖石﹑花竹﹑貓兔﹑鳥雀之類。愼交遊﹐所與者皆一時之佳士﹐如黃荃﹑孔嵩皆師事之。議者以謂孔類升堂﹐黃得入室。其知言哉﹗年逾八十﹐益不廢所學。今蜀郡僧寺中壁間花竹﹐往往尙有存者。今禦府所藏二十有四﹕

花禽圖五﹐芙蓉鸂﹝氵鶒﹞圖一﹐引雛鷯子圖一﹐蜂蝶茄菜圖一﹐

桃花戲貓圖一﹐雞冠艸虫圖一﹐雛雀圖一﹐萱艸百合圖一﹐折枝花圖一﹐竹石戲貓圖二﹐藥苖戲貓圖二﹐子母貓圖二﹐子母戲貓圖一﹐羣貓圖一﹐貓竹圖一﹐夭桃圖一﹐兒貓圖一。

○周滉

周滉﹐不知何許人也。善畫水石﹑花竹﹑禽鳥﹐頗工其妙。作遠江近渚﹑竹溪蓼岸﹑四時風物之變﹐攬圖便如與水雲鷗鷺相追逐。蓋工畫花竹者﹐往往依帶欄楯﹐務爲華麗之勝﹐而滉獨取水邊沙外﹐故出於畫史輩一等也。今禦府所藏十有二﹕

荷花鸂﹝氵鶒﹞圖一秋荷鸂﹝氵鶒﹞圖二﹐蓼岸鷺鷥圖一﹐芙蓉雜禽圖一﹐水石雙禽圖一﹐水石鷺鷥圖二﹐水鷺圖一﹐秋塘圖一﹐秋景竹石圖一﹐鸂﹝氵鶒﹞圖一。

○胡擢

胡擢﹐不知何許人也。博學能詩﹐气韻超邁﹐飄飄然有方外之志。嘗謂其弟曰「吾詩思若在三峽之間聞猿聲時。」其髙情逸興如此。一遇難狀之景﹐則寄之於畫﹐乃作艸木禽鳥﹐亦詩人感物之作也。今禦府所藏六﹕

木瓜錦棠圖一﹐折枝花圖一﹐寫生折枝花圖一﹐單葉月季花圖一﹐雜花圖一﹐桃花圖一。

○梅行思

梅行思﹐不知何許人也。能畫人物﹑牛馬﹐最工於雞﹐以此知名﹐世號曰梅家雞。爲鬥鷄尢精﹐其赴敵之狀﹐昂然而來﹐竦然而待﹐磔毛怒癭﹐莫不如生。至於飲啄閒暇﹐雌雄相將﹐眾雛散漫﹐呼食助叫﹐態度有餘﹐曲盡赤幘之妙﹐宜其得譽焉。雞者庖廚之物﹐初不足貴﹐昔人謂畫犬馬爲難工﹐以其日夕近人﹐惟雞亦如此﹐故作鬥鷄不無意也。行思﹐唐末人﹐接五代﹐家居江南﹐爲南唐李氏翰林待詔﹐品目甚髙。今禦府所藏四十有一﹕

牡丹雞圖一﹐蜀葵子母雞圖三﹐萱艸雞圖二﹐雞圖十三﹐引雛雞圖五﹐子母雞圖三﹐野雞圖一﹐籠雞圖六﹐負雛雞圖一﹐鬥鷄圖六。

○郭乾暉

郭乾暉﹐北海營丘人﹐世呼爲郭將軍。善畫艸木鳥獸﹑田野荒寒之景。鐘隱者亦一時名流﹐變姓名執弟子禮﹐師事久之﹐方授以筆法。乾暉常於郊居畜其禽鳥﹐每澄思寂慮﹐玩心其間﹐偶得意卽命筆﹐格律老勁﹐曲盡物性之妙。今禦府所藏一百有四﹕

藂竹柘鷂圖二﹐柘條鵲鷂圖一﹐老木禽鷂圖二﹐古木鷹鵲圖一﹐竹石伯勞圖二﹐鷂搦伯勞圖一﹐藂棘伯勞圖二﹐柘竹雜禽圖一﹐柘竹鷂子圖一﹐柘竹野鵲圖二﹐柘竹噪鵲圖一﹐柘條鵪鷂圖三﹐柘條鷂子圖一﹐柘林鵲鷂圖四﹐柘條鶉鷂圖一﹐

鶻鷂圖一﹐梨花鷂禽圖一﹐蘆棘鶉鷂圖一﹐架上鷂子圖十六﹐野雞鵪鶉圖一﹐枯蘗雞鷹圖四﹐竹木雞鷹圖二﹐寫生鵪鶉圖一﹐古木鷓鴣圖四﹐俊禽奔兔圖二﹐蒼鷹捕貍圖二﹐鵲鷂圖四﹐古木鷂子圖一﹐鷙禽圖一﹐雞鷹圖六﹐棘兔圖二﹐棘鶉圖一﹐棘蘆圖一﹐秋兔圖一﹐棘雉圖三﹐噪禽圖一﹐鶉鷂圖八﹐鷓鷂圖六﹐蒼鷹圖一﹐鵪鶉圖一﹐雞圖一﹐鷹圖一﹐野雞圖一﹐鷂子圖一﹐貓圖一﹐鶻圖一﹐野鴨圖一。

○郭乾祐

郭乾祐﹐靑州人。兄乾暉有畫名﹐乾祐善工花鳥﹐名𨿽不顯如其兄﹐然所學同門﹐亦相上下耳其。漸染所及﹐自然近之耶﹖如畫鷹隼﹐使人見之﹐則有擊搏之意﹐然後爲工。故杜子美想象其拏攫﹐則曰「何當擊凡鳥﹐毛血灑平蕪。」是畫之精絕能興起人意如此﹐豈不較其善否哉﹖至俊爽風生﹐非筆端之造化何可以言傳也。又能畫貓﹐𨿽非專門﹐亦有足采。今禦府所藏四﹕

野鶻圖一﹐秋棘俊禽圖二﹐顧蜂貓圖一。

卷十六

◎花鳥二

○鐘隱

鐘隱﹐天臺人。善畫鷙禽榛棘﹐能以墨色淺深分其向背。初欲師郭乾暉﹐知乾暉祕其術不以授人﹐隱乃變姓名托館寓食於其家﹐甘從服役。逮逾時﹐乾暉弗覺也。隱陰伺其畫而心得之。一日乘興作鷂於壁間。乾暉知亟就觀之﹐驚嘆不已。乃謂子得非鐘隱乎﹖遂善遇之。益論畫道爲詳﹐因是馳譽。噫﹗百工技巧﹐有心好之而欲深造其妙者﹐𨿽得其術於艱難之中﹐猶且堅壁不退﹐況進於道者乎﹖隱居江南﹐所畫多爲僞唐李煜所有。煜皆題印以祕之。近時有米芾論畫﹐言鐘隱者﹐蓋南唐李氏道號﹐爲鐘山之隱者耳﹐固非鐘隱也。因以辧之。今禦府所藏七十有一﹕

寒蘆鶉鷂圖二﹐古木雞鷹圖三﹐田犬逐兔圖二﹐藂棘寒鶉圖一﹐秋汀鶉鷂圖二﹐藂棘伯勞圖一﹐柘蘗鶉鷂圖一﹐霜林鶉鷂圖四﹐柘條﹝氵鶒﹞鵲圖一﹐棘兔伯勞圖一﹐柘條雙禽圖一﹐柘條山鵲圖一﹐柘條伯勞圖一﹐遊仙松石圖二﹐鷂子竹石圖二﹐古木竹梢圖一﹐鷂子伯勞圖一﹐棗棘鶉鷂圖一﹐架上鷹圖二﹐子母兔圖一﹐竹石小兔圖一﹐雞鷹圖四

馴雉圖二﹐會禽圖一﹐鶺鴒圖一﹐架﹝氵鶒﹞圖一﹐噪禽圖二﹐雙禽圖四﹐架鷂圖三﹐鷹兔圖一﹐躍兔圖一﹐柘雀圖一﹐鶉鷂圖四﹐竹兔圖一﹐鷙禽圖一﹐飛鷂圖一﹐鷂子圖二﹐雙鷂圖二﹐柘鵲圖一﹐顧兔圖一﹐小兔圖一﹐秋兔圖一﹐棘雀圖一﹐鶻圖一﹐古木鷂圖一。

○黃筌

黃筌字要叔﹐成都人。以工畫早得名於時。十七歲事蜀後主王衍爲待詔。至孟昶加撿挍少府監﹐累遷如京副使。後主衍嘗詔筌於內殿觀吳道元畫《鐘馗》﹐乃謂筌曰「吳道元之畫《鐘馗》者﹐以右手第二指抉鬼之目﹐不若以拇指爲有力也。」令筌攺進。筌於是不用道元之本﹐別攺畫以拇指抉鬼之目者進焉。後主怪其不如旨。筌對曰「道元之所畫者﹐眼色意思俱在第二指﹔今臣所畫﹐眼色意思俱在拇指。」後主悟﹐乃喜筌所畫不妄下筆。筌資諸家之善而兼有之。花竹師滕昌祐﹐烏雀師刁光﹐山水師李升﹐鶴師薛稷﹐龍師孫遇﹐然其所學筆意豪贍﹐脫去格律﹐過諸公爲多。如世稱杜子美詩﹑韓退之文無一字無來處﹐所以筌畫兼有眾體之妙﹐故前無古人﹐後無來者。今筌於畫得之﹐凡山花野艸﹐幽禽異獸﹐溪岸江島﹐釣艇古槎﹐莫不

精絕。廣政癸丑歲﹐嘗畫野雉於八卦殿﹐有五方使呈鷹於陛殿之下﹐誤認雉爲生﹐掣臂者數四。時蜀主孟昶嗟異之。梅堯臣嘗有詠筌所畫《白鶻圖》﹐其略曰「畫師黃筌出西蜀﹐成都範君能自知﹔範云筌筆不敢恣﹐自飬鷹鸇觀所宜。」以此知筌之用意爲至﹐悉取生態﹐是豈蹈襲陳迹者哉﹖範君蓋蜀郡公範鎭也。鎭亦蜀人﹐故知筌之詳細。其子居寶﹑居采亦以畫傳家學。今禦府所藏三百四十有九﹕

桃花雛雀圖一﹐桃竹鸂﹝氵鶒﹞圖一﹐桃竹湖石圖二﹐桃竹錦雞圖二﹐海棠鵓鴿圖一﹐海棠鸚鵡圖一﹐牡丹鵓鴿圖七﹐牡丹圖二﹐山石牡丹圖一﹐牡丹鶴圖二﹐芍藥家鴿圖一﹐瑞芍藥圖一﹐芍藥黃鶯圖一﹐芍藥鳩子圖二﹐入莧黃鶯圖一﹐牡丹戲貓圖三﹐春龍出蟄圖一﹐梨花鴝鵒圖一﹐夏陂乳牛圖一﹐夏山圖二﹐秋山詩意圖四﹐荷花鷺鷥圖一﹐芙蓉鸂﹝氵鶒﹞圖三﹐秋塘鸂﹝氵鶒﹞圖四﹐水石鷺鷥圖一﹐芙蓉鳩子圖一﹐芙蓉雙禽圖三﹐萱艸野雉圖三﹐筍竹野雞圖一﹐萱艸山鷓圖一﹐水葒鸂﹝氵鶒﹞圖一﹐蘆花鸂﹝氵鶒﹞圖二﹐戲水鸂﹝氵鶒﹞圖一﹐竹石鳩子圖二﹐竹石黃鸝圖一﹐花石錦雞圖一﹐寫瑞榮荷圖一﹐躑躅戴勝圖一﹐

筍竹碧靑圖一﹐芙蓉鷺鷥圖一﹐霜林雞雁圖二﹐湖灘煙鷺圖二﹐藥苖雙雀圖一﹐湖灘水石圖三﹐太湖石牡丹圖一﹐戲貓桃石圖一﹐竹堤雙鷺圖一﹐筍竹鶉雀圖一﹐筍竹雛雀圖一﹐雪竹文禽圖二﹐雪竹雙禽圖二﹐雪竹鳩子圖一﹐雪竹錦雞圖二﹐雪竹雙雉圖一﹐雪禽雙雉圖二﹐雪景花禽圖二﹐雪竹山鷓圖二﹐雪雀鴛鴦圖一﹐雪景噪雀圖一﹐雪景鵪鶉圖一﹐雪雀啄木圖一﹐雪景柘雀圖一﹐雪景雀兔圖一﹐雪山圖二﹐雪景宿禽圖一﹐雪禽圖二﹐雪雉圖二﹐雪雀圖四﹐雪兔圖四寒鷺圖一﹐寒禽圖一﹐竹石鴛鴦圖一﹐竹鶴圖三﹐六鶴圖二﹐雙鶴圖一﹐獨鶴圖一﹐梳翎鶴圖一﹐紅蕉下水鶴圖二﹐山茶鶉雀圖一﹐寒菊蜀禽圖一﹐寫生錦雞圖一﹐寫生雜禽圖一﹐躑躅義燕兒圖一﹐躑躅錦雞圖三﹐柘竹鷯子圖一﹐躑躅山鷓圖一﹐蜂蝶花禽圖一﹐云出山腰圖二﹐鷂子鵪鶉圖一﹐瑪瑙盆鵓鴿圖一﹐

沒骨花枝圖一﹐捕雀貓圖一﹐柘條鷯子圖一﹐逐雀貓圖一﹐引雛雀圖一﹐寫生山鷓圖一﹐柘竹雀蝶圖一﹐鸂﹝氵鶒﹞竹燕圖一﹐竹石繡纓圖一﹐鷓鷂伯勞圖一﹐詩意山水圖五﹐架上鶻圖三﹐架上角鷹圖二﹐架上皂雕圖一﹐雪景鶉雀圖一﹐竹石雙禽圖二﹐蘆花鸂﹝氵鶒﹞圖二﹐水石雙鷺圖二﹐山茶雪雀圖二﹐白山鷓圖二﹐架上禦鷹圖一﹐皂雕圖二﹐雞鷹圖五﹐錦棠圖一﹐秋鷺圖一﹐老鶴圖一﹐雀鴨圖一﹐鶻兔圖三﹐銜花鹿圖一﹐雕狐圖一﹐雙鷺圖一﹐竹石寒鷺圖三﹐水禽圖三﹐鷓鴣圖一﹐野雉圖三﹐蟬蝶圖一﹐折枝花圖一﹐鷹圖一﹐鳩雀圖一﹐角鷹圖二﹐白鴿圖一﹐白鶻圖一﹐禽雀圖一﹐鵪鶉圖一﹐宿雀圖一﹐野鶉圖一﹐雞圖一﹐雕圖二﹐蜀禽圖一﹐秋鴨圖一﹐竹鴨圖二﹐竹雀圖三﹐

錦雞圖一﹐白鷹圖一﹐鵓鴿圖三﹐禦鷹圖一﹐三淸像三﹐星官像二﹐壽星像三﹐南極老人像一﹐寫十眞人像一﹐秋山壽星圖一﹐眞官像一﹐出山佛像一﹐觀音菩薩像一﹐自在觀音像二﹐葛洪移居圖二﹐勘書圖二﹐勘書人物圖一﹐袁安臥雪圖三﹐莊惠觀魚圖二﹐長壽仙圖一﹐七才子圖一﹐搜山天王像一﹐山居圖一﹐春山圖七﹐春日羣山圖二﹐秋岸圖二﹐秋陂躍兔圖二﹐秋景山水圖二﹐雲水秋山圖四﹐竹石圖四﹐竹蘆圖一﹐寫瑞白兔圖一﹐寫生玳瑁圖三﹐寫生碎金圖一﹐寫生龜圖一﹐寫鐘馗氏圖一﹐玉步搖圖二﹐山石貓犬圖一﹐竹石小貓圖一﹐螻蟈戲貓圖一﹐藥苗小兔圖一﹐子母戲貓圖一﹐藥苗戴勝圖一﹐溪山垂綸圖一﹐出陂龍圖一﹐雲龍圖一﹐獵犬圖一﹐汀石圖一﹐騎從圖一﹐墨竹圖一﹐雲巖圖一﹐躍犬圖一﹐

升龍圖一﹐醉仙圖一﹐歸山圖一﹐出水龜圖一﹐天臺圖一﹐艸堂圖二﹐躍水龍圖一﹐桃石圖一﹐子母貓圖一﹐歸牧圖一﹐溪石圖一﹐艸虫圖一﹐閣道圖一﹐山橋圖一﹐食魚貓圖一﹐雙鹿圖一﹐碎金圖二﹐貓圖一﹐貓犬圖一﹐靈艸圖一﹐太湖石海棠鷂子圖一﹐水墨湖灘風竹圖三﹐寫李思訓踏錦圖三﹐許眞君拔宅成仙圖一﹐夾竹海棠錦雞圖二﹐竹石金盆鵓鴿圖三﹐寫薛稷雙鶴圖一﹐鵓鴿引雛雀竹圖一。

○黃居寶

黃居寶字辭玉﹐成都人﹐筌之次子。以工畫得傳家之妙﹐兼喜作字﹐當時以八分書知名。與父筌同事蜀主爲待詔。後累遷至水部員外郎。書畫本出一體﹐蓋虫魚鳥迹之書皆畫也。故自科斗而後﹐書畫始分﹐是以夏商鼎彜間﹐尙及見其典刑焉。宜居寶之以書畫名於世也。今禦府所藏四十有一﹕

竹岸鴛鴦圖一﹐桃竹鵓鴿圖一﹐杏花戴勝圖二﹐牡丹貓雀圖一﹐牡丹太湖石圖一﹐錦棠竹鶴圖二﹐躑躅錦雞圖一﹐紅蕉山鵲圖一﹐折枝芙蓉圖一﹐雀竹雙鳧圖一﹐

柘竹山鷓圖一﹐荀石雙鶴圖一﹐荀竹湖石圖一﹐山居雪霽圖一﹐江山密雲圖一﹐山石小禽圖一﹐夾竹桃花圖一﹐牡丹雙鶴圖二﹐荷花鷺鷥圖一﹐架上角鷹圖一﹐架上銅觜圖一﹐架上鶻圖一﹐雪兔圖一﹐春山圖二﹐千春圖一﹐秋江圖一﹐顧步鶴圖一﹐梳翎鶴圖一﹐竹鶴圖一﹐重屏圖一﹐雙鶴圖一﹐雛貓圖一﹐寒菊圖一﹐竹石金盆戲鴿圖三﹐夾竹桃花鸚鵡圖一。

○滕昌祐

滕昌祐字勝華﹐本吳郡人也。後遊西川﹐因爲蜀人。以文學從事﹐初不婚宦﹐志趣髙潔﹐脫略時態﹐卜築於幽閒之地﹐栽花竹杞菊以觀植物之榮悴﹐而寓意焉。久而得其形似於筆端﹐遂畫花鳥蟬蝶﹐更工動物﹐觸類而長﹐蓋未嘗專於師資也。其後又以畫鵝得名﹐復精於芙蓉﹑茴香﹐兼爲夾紵果實﹐隨類傅色﹐宛有生意也。其爲蟬蝶艸虫﹐則謂之點畫﹔爲折枝花果﹐謂之丹靑。以此自別云。大抵昌祐乃隱者也﹐直托此遊世耳。所以壽至八十五﹐然年髙其筆猶彊健﹐意其有得焉。今禦府所藏六十有五﹕

牡丹睡鵝圖二﹐芙蓉睡鵝圖一﹐芙蓉雙鶉圖一﹐芙蓉雙禽圖一﹐拒霜鶺鴒圖一﹐芙蓉貓圖一﹐

拒霜花鵝圖二﹐拒霜花鴨圖二﹐慈竹芙蓉圖一﹐蟬蝶芙蓉圖一﹐芙蓉川禽圖一﹐湖石牡丹圖一﹐龜鶴牡丹圖四﹐太平雀牡丹圖一﹐茴香睡鵝圖一﹐鸂﹝氵鶒﹞圖一﹐藂竹百合圖一﹐古木雙雉圖一﹐﹝聊﹞竹山鷓圖一﹐茴香戲貓圖一﹐山茶家鷯圖一﹐臥枝芙蓉圖一﹐藥苖鵝圖一﹐茴香鵝圖一﹐梳翎鵝圖一﹐水際鵝圖一﹐寫生折枝花圖二﹐夾竹梨花圖一﹐百合花川禽圖一﹐竹穿魚圖五﹐戲蓼魚圖一﹐竹枝牽牛圖一﹐梅花鵝圖二﹐戲水魚圖一﹐拒霜圖三﹐寫生芙蓉圖二﹐竹鶴圖一﹐家鵝圖一﹐芙蓉花圖二﹐牡丹圖一﹐萱艸兔圖一﹐梨花龜圖二﹐梅花圖一﹐寒菊圖一﹐﹝聊﹞竹拒霜圖一﹐鵝圖三。

○趙宗漢

嗣濮王宗漢字戲甫﹐太宗之曾孫﹐濮安懿王之幼子。宗漢博雅該洽。人皆不見其有富貴驕矜之气﹐又無沈酣於管弦犬馬之玩﹐而惟詩書是習﹐法度是守平。居無事﹐雅以丹靑自娛﹐屢以畫進﹐每加賞激。又嘗爲《八雁圖》﹐气韻蕭散﹐有江湖荒遠之趣。識者謂不減於古人。歷官至秦寧

軍節度使﹑兗州管內觀察處置等使﹑撿挍太尉﹑開府儀同三司﹑判大宗正事﹑提舉宗子學事﹑嗣濮王﹐贈太師﹐追封景王﹐謚孝簡。今禦府所藏八﹕

水墨荷蓮圖一﹐水墨蓼花圖一﹐榮荷小景圖一﹐榮荷宿雁圖一﹐水葒蘆雁圖二﹐聚沙宿雁圖二。

○趙孝穎

宗室孝穎字師純﹐端獻魏王之第八子也。翰墨之餘﹐雅善花鳥﹐每優遊藩邸﹐脫略紈綺﹐寄興粉墨﹐頗有思致。凡池沼林亭所見﹐猶可以取像也。至於模寫陂湖之間物趣﹐則得之遐想﹐有若目擊而親遇之者﹐此蓋人之所難然﹐所工尙未已﹐將復有加焉。宣和元年十一月冬祀圓壇﹐前二日宿大慶殿﹐宗室宿衛於皇城司宗正廳事﹐孝穎在焉。嘗賜所畫《鶺鴒圖》以報其所進課畫﹐又以示詩人兄弟之意﹐實異眷也。孝穎今爲徳慶軍節度使。今禦府所藏二十有二﹕

四景花禽圖一﹐水墨花禽圖一﹐水墨雙禽圖一﹐和鳴鸂﹝氵鶒﹞圖一﹐蓮陂戲鵝圖一﹐蓮塘水禽圖一﹐窺魚翠碧圖一﹐映水珍禽圖一﹐秋灘雙鷺圖一﹐蓼岸鶺鴒圖一﹐水葒鶺鴒圖一﹐雪汀宿雁圖二﹐水禽花果圖一﹐雪竹五色兒圖一﹐設色花禽圖一﹐設色禽果圖一﹐萱艸紅頷兒圖一﹐小景圖一﹐寫生花圖一﹐薦壽四淸圖一﹐

木瓜烏頭白頰圖一。

○趙仲佺

宗室仲佺字隱夫﹐太宗元孫。仲佺明敏無他嗜好﹐獨愛漢﹑晉人之文章。至於品藻人物﹐通貫義理﹐𨿽老師巨儒﹐皆與其進。作詩平易﹐效白居易體﹐不沈酣於綺紈犬馬﹐而一意於文詞翰墨間。至於寫難狀之景﹐則寄興於丹靑﹐故其畫中有詩﹐至其作艸木禽鳥﹐皆詩人之思致也。非畫史極巧力之所能到﹐其亦翩翩佳公子耶﹖歷官至潤州管內觀察使﹑持節潤州諸軍事﹑潤州刺使﹐贈開府儀同三司﹐追封和國公﹐謚惠孝。今禦府所藏十有四﹕

杏花繡纓圖一﹐秋荷鷺鷥圖一﹐蓼岸鷺鷥圖一﹐戎葵鶻燕圖一﹐葵竹鸓鴨圖一﹐筍竹戀鳩圖一﹐寫生雜禽圖四﹐寫生牡丹圖一﹐乳牛圖一鵲竹圖二。

○趙仲僩

宗室仲僩字存道﹐長於宮邸﹐不以塵俗汩其意﹐雅好繪畫﹐𨿽寒暑不捨﹐旣久益加進﹐旣進自得﹐無所往而不經營畫思。每歲都城士大夫有園圃者﹐花開時必縱人遊觀。仲僩乃載酒行樂﹐初無緣飾﹐泛然於遊人中﹐以筆簏粉墨自隨。遇興來﹐見髙屏素壁﹐隨意作畫﹐率有佳趣﹔或求則未必應也。嘗於華陽郡主王憲家林亭間作《鴛鴦浦漵》﹐頃刻而就。至於設色﹐惟輕淡點綴而已。往來觀者無不賞激也。有題詩於其後曰「睡足鴛鴦各欲飛﹐水花欹岸兩三枝。多情公子因乘興﹐寫出江春日暖時。」其爲人稱譽如此。官至保康軍節度觀察畱後﹐開府儀同三司﹐追封

榮國公﹐謚和惠。今禦府所藏七﹕

照水杏花圖一﹐飛鷺戲晴圖一﹐雪天曉雁圖一﹐翠竹新涼圖一﹐五客熙春圖一﹐竹汀水禽圖二。

○趙士腆

宗室士腆﹐善畫寒林晴浦﹐得雲煙明晦之狀﹐恍若憑髙覽物﹐寓目於空曠有無之間﹐甚多思致。往時蘇舜欽有「寒雀喧喧滿竹枝﹐輕風淅瀝玉花飛」之句﹐今士腆遂畫《寒雀畏雪圖》者﹐類此也。其竹石等亦稱是。官任武節郎。今禦府所藏五﹕

煙浦幽禽圖一﹐寒禽畏雪圖一﹐寒林圖一﹐晴浦圖一﹐竹石圖一。

○趙士雷

宗室士雷。以丹靑馳譽於時。作雁鶩鷗鷺﹐溪塘汀渚﹐有詩人思致﹔至其絕勝佳處﹐往往形容之所不及。又作花竹﹐多在於風雪荒寒之中﹐蓋胸次洗盡綺紈之習﹐故幽尋雅趣﹐落筆便與畫工背馳。官任襄州觀察使。今禦府所藏五十有一﹕

春岸初花圖一﹐桃溪鷗鷺圖一﹐春江落雁圖一﹐春晴雙鷺圖一﹐桃溪圖一﹐暖水戲鵝圖一﹐春江小景圖一﹐春岸圖一﹐蓮塘羣鳧圖一﹐花溪會禽圖一﹐夏塘戲鴨圖一﹐夏溪鳧鷺圖一﹐初夏晴江圖一﹐夏景會禽圖一﹐

夏浦珍禽圖一﹐柳岸鸂﹝氵鶒﹞圖一﹐蓮塘雙禽圖一﹐夏溪圖一﹐秋岸江禽圖一﹐秋蘆羣雁圖一﹐秋渚圖一﹐江幹早秋圖一﹐初秋浦漵圖一﹐蓼岸遊禽圖一﹐蓼岸羣鳧圖一﹐蘆渚會禽圖一﹐秋芳圖一﹐寒江雪岸圖一﹐寒江梅雪圖一﹐寒汀雪雁圖一﹐雪汀羣雁圖一﹐寒汀雙鷺圖一﹐林雪聚鴉圖二﹐雪汀百雁圖一﹐雪溪圖一﹐梅汀落雁圖一﹐五客羣居圖一﹐寒林雪雁圖一﹐湘浯晴望圖一﹐松溪會禽圖一﹐葵芳圖一﹐雪雁圖一﹐戲鶩圖一﹐澄江圖二﹐湘鄕小景圖一﹐柳浦圖一﹐柳溪圖一﹐岸芳圖一﹐芳洲圖一。

○曹氏

宗婦曹氏﹐雅善丹靑﹐所畫皆非優柔軟媚取悅兒女子者﹐眞若得於遊﹐覽見江湖山川間勝槪﹐以集於毫端耳。嘗畫《桃溪蓼岸圖》﹐極妙。有品題者曰「詠雪才華稱獨秀﹐回紋機杼更誰如如﹖何鸞鳳鴛鴦手﹐畫得《桃溪蓼岸圖》。」由此益顯其名於世﹐但所傳者不多耳。然婦人女子能從事於此。豈易得哉﹖今禦府所藏五﹕

桃溪圖一﹐柳塘圖一﹐

蓼岸圖一﹐雪雁圖一﹐牧羊圖一。

卷十七

◎花鳥三

○李煜

江南僞主李煜字重光﹐政事之暇﹐寓意於丹靑﹐頗到妙處。自稱鐘峯隱居﹐又略其言曰鐘隱﹐後人遂與鐘隱畫混淆稱之。然李氏能文善書畫﹐書作顫筆樛曲之狀﹐遒勁如寒松霜竹﹐謂之金錯刀﹐畫亦淸爽不凡﹐別爲一格。然書畫同體﹐故唐希雅初學李氏之錯刀筆﹐後畫竹乃如書法﹐有顫掣之狀﹐而李氏又復能爲墨竹﹐此互相取備也。其畫𨿽傳於世者不多﹐然推類可以想見。至於畫《風虎雲龍圖》者﹐便見有霸者之略﹐異於常畫﹐蓋不期至是而志之所之有不能遏者﹐自非吾宋以徳服海內而率土歸心者﹐其孰能制之哉﹖今禦府所藏九﹕

自在觀音像一﹐雲龍風虎圖一﹐柘竹雙禽圖一﹐柘枝寒禽圖一﹐秋枝披霜圖一﹐寫生鵪鶉圖一﹐竹禽圖一﹐棘雀圖一﹐色竹圖一。

○黃居采

黃居采字伯鸞﹐蜀人也。筌之季子。筌以畫得名﹐居采遂能世其家﹐作花竹翎毛﹐妙得天眞。寫怪石山景﹐往往過其父遠甚。見者皆爭售之惟恐後。故居采之畫﹐得之者尢富。初事西蜀僞主孟昶﹐爲翰林待詔﹐遂圖畫墻壁屏幛﹐不可勝紀。旣隨僞主歸闕下﹐藝祖知其名﹐尋賜眞命。

太宗尢加眷遇﹐仍委之搜訪名畫﹐詮定品目﹐一時等輩﹐莫不斂衽筌。居﹑采畫法﹐自祖宗以來﹐圖畫院爲一時之標準﹐較藝者視黃氏體制爲優劣去取﹐自崔白﹑崔愨﹑吳元瑜旣出﹐其格遂大變。今禦府所藏三百三十有二﹕

春山圖六﹐春岸飛花圖二﹐竹石春禽圖一﹐夾竹桃花圖二﹐桃竹山鷓圖二﹐桃花竹鸂﹝氵鶒﹞圖三﹐杏花鸚鵡圖一﹐桃竹鵓鴿圖一﹐桃花禦鷹圖二﹐桃竹野鷂圖一﹐桃花鷯子圖二﹐海棠錦雞圖二﹐海棠竹鶴圖二﹐海棠家鴿圖二﹐海棠山鷓圖二﹐海棠鸚鵡圖一﹐夾竹海棠圖一﹐筍竹錦雞圖一﹐牡丹圖三﹐牡丹雀貓圖二﹐牡丹鸚鵡圖一﹐牡丹竹鶴圖六﹐牡丹錦雞圖五﹐牡丹山鷓圖四﹐牡丹鵓鴿圖八﹐牡丹黃鶯圖二﹐牡丹雀鴿圖一﹐牡丹戲貓圖三﹐蜂蝶戲貓圖一﹐芍藥圖一﹐萱艸鸂﹝氵鶒﹞圖二﹐戲蝶貓圖一﹐葵花錦雞圖一﹐桃竹銅觜圖一﹐寫生棕竹圖一﹐寫蜀葵花圖三﹐寫生鸂﹝氵鶒﹞圖一﹐竹鶴湖石圖二﹐竹石靑鶻圖三﹐竹石雙鶴圖二﹐竹石錦鳩圖一﹐竹石鶉雀圖一﹐竹石山鷓圖三﹐竹石雛雀圖一﹐

竹石野雉圖一﹐竹石貓雀圖一﹐竹石圖四﹐竹石黃鸝圖一﹐竹石白鶻圖三﹐竹石貓圖一﹐水石鸂﹝氵鶒﹞圖二﹐水石鷺鷥圖三﹐戲水鸂﹝氵鶒﹞圖一﹐雛雀鸂﹝氵鶒﹞圖一﹐鸂﹝氵鶒﹞圖一﹐筍竹雀兔圖一﹐雀竹圖一﹐雀竹鸂﹝氵鶒﹞圖二﹐竹鶴圖二﹐十一筍竹圖一﹐詩意山水圖一﹐竹禽圖一﹐辛夷湖石圖一﹐湖灘墨竹圖一﹐筍竹鸂﹝氵鶒﹞圖二﹐引雛鸂﹝氵鶒﹞圖一﹐隴禽圖一﹐湖灘煙禽圖一﹐藥苗圖一﹐雜禽圖一﹐折枝花圖一﹐雜花圖四﹐子母貓圖一﹐竹筍雛雀圖一﹐寫生貓圖一﹐捕雀貓圖一﹐蓮塘鸂﹝氵鶒﹞圖一﹐獵騎圖二﹐躑躅雙雉圖一﹐躑躅鵓鴿圖四﹐躑躅山鷓圖一﹐躑躅雉雞圖一﹐錦棠竹鶴圖二﹐寫眞士女圖一﹐寫生盆池圖一﹐寫生龜圖一﹐寫瑞兔圖一﹐捕魚霜鷺圖一﹐山水鷺鷥圖二﹐溪石雙鷺圖二﹐捕魚雙鷺圖一﹐望仙躑躅圖一﹐漁鷺圖一﹐鷺鷥圖二﹐山鷓棘雀圖一﹐古木山鷓圖一﹐

棘雀圖一﹐鷙禽穴狐圖三﹐六鶴圖一﹐柘棘翎毛圖一﹐壽松雙鶴圖一﹐雙鶴圖二﹐架上鷹圖六﹐禦鷹圖四﹐架上鷂子圖一﹐架上鸚鵡圖一﹐鷹狐圖二﹐雞鷹圖三﹐皂雕圖六﹐白鶻圖二﹐雕狐圖十﹐二俊禽逐鷺圖一﹐灘石繡纓圖二﹐碎金圖一﹐桃花鶻圖一﹐秋景芙蓉圖八﹐芙蓉鷺鷥圖二﹐芙蓉鸂﹝氵鶒﹞圖一﹐芙蓉雙鷺圖一﹐拒霜圖四﹐翠碧芙蓉圖一﹐湖灘鷺鷥圖一﹐鷺鶻圖四﹐紅蕉湖石圖一﹐水葒鷺鶻圖三﹐雞冠花圖一﹐髙秋鷙禽圖三﹐秋山圖一﹐秋岸圖三﹐秋禽圖三﹐寒菊鷺鷥圖一﹐寒菊鸂﹝氵鶒﹞圖二﹐蘆菊圖一﹐寒菊鷯子圖一﹐寒菊雙鷺圖二﹐寒菊圖一﹐雪竹鷯子圖二﹐雪雀圖五﹐雪景鷯子圖一﹐雪鷺寒雀圖一﹐山茶雪兔圖一﹐山茶雪雀圖一﹐雪禽圖二﹐雪兔圖二﹐雪竹野雉圖二﹐摹七十二賢圖﹐一水月觀音像一﹐自在觀音像一﹐

寒林才子圖一﹐水墨竹石鶴圖一﹐藥苖引雛鴿圖一﹐夏景筍竹圖三﹐湖石牡丹圖五﹐山陰避暑宮殿圖二﹐寫生金瓶魏花圖一﹐湖石金盆鵓鴿圖一﹐牡丹金盆鷓鴣圖二﹐牡丹太湖石雀圖二﹐順風牡丹黃鸝圖一﹐小景竹石水禽圖一﹐水石山鷓鷺鷥圖三﹐蘆花寒菊鷺鷥圖四。

○丘慶余

丘慶余﹐本西蜀人﹐文播之子。善畫﹐花竹翎毛等物最工﹐而兼長於艸虫。凡設色者已逼於動植﹐至其艸虫﹐獨以墨之淺深映發﹐亦極形似之妙。風韻髙雅﹐爲世所推。初師滕昌祐﹐及晚年遂過之。人謂其得意處﹐不減徐熙也。因事江南僞主李氏﹐後隨李氏歸朝。今禦府所藏四十有三﹕

夾竹桃花圖一﹐湖石海棠圖一﹐忘憂圖一﹐四時花禽圖四﹐竹木五禽圖一﹐月季玳瑁圖一﹐月季貓圖一﹐竹石戲貓圖一﹐梅花戴勝圖一﹐折枝花圖一﹐葵花竹鶴圖一﹐牽牛夾竹圖一﹐山茶花兔圖二﹐折枝芙蓉圖二﹐芙蓉禽兔圖一﹐芙蓉山鷓圖二﹐猿雀芙蓉圖一﹐秋蘆雁鵝圖三﹐湖石山茶圖一﹐山茶鸂﹝氵鶒﹞圖一﹐雪梅山茶圖一﹐古木雙兔圖一﹐胡桃猿圖一﹐棘雀霜兔圖一﹐

朝雞圖一﹐雁鵝圖二﹐鶻鴨圖一﹐竹禽圖一﹐拒霜圖四﹐寫生花圖一﹐寒菊圖一。

○徐熙

徐熙﹐金陵人﹐世爲江南顯族。所尙髙雅﹐寓興閒放﹐畫艸木虫魚﹐妙奪造化﹐非世之畫工形容所能及也。嘗徜徉遊於園圃間﹐每遇景輒畱﹐故能傳寫物態﹐蔚有生意。至於芽者﹑甲者﹑華者﹑實者﹐與夫濠梁噞喁之態﹐連昌森束之狀﹐曲盡眞宰轉鈞之妙﹐而四時之行﹐蓋有不言而傳者。江南僞主李煜銜壁之初﹐悉以熙畫藏之於內帑。且今之畫花者﹐往往以色暈淡而成﹐獨熙落墨以寫其枝葉蕊萼﹐然後傅色﹐故骨气風神﹐爲古今之絕筆。議者或以謂黃筌﹑趙昌爲熙之後先﹐殆未知熙者。蓋筌之畫則神而不妙﹐昌之畫則妙而不神﹐兼二者一洗而空之其爲熙歟﹗梅堯臣有詩名﹐亦愼許可﹐至詠熙所畫《夾竹桃花》等圖﹐其詩曰「花畱蜂蝶竹有禽﹐三月江南看不足。徐熙下筆能逼眞﹐繭素畫成才六幅。」又云「年深粉剝見墨縱﹐描寫工夫始驚俗。「至卒章乃曰「竹眞似竹桃似桃﹐不待生春長在目。」以此知熙畫爲工矣。熙之孫崇嗣﹑崇勛亦頗得其所傳焉。今禦府所藏二百四十有九﹕

長春圖一﹐折枝紅杏圖一﹐杏花海棠圖一﹐海棠圖二﹐折枝繁杏圖一﹐折枝海棠圖一﹐夭桃圖二﹐海棠銅觜圖二﹐寫生海棠圖一﹐夾竹海棠圖二﹐

照水海棠圖一﹐來禽緋桃圖一﹐躑躅海棠圖二﹐並枝來禽花圖一﹐海棠梨花圖一﹐海棠練鵲圖一﹐桃竹山鷓圖三﹐梨花木瓜花圖一﹐桃杏花圖二﹐水林禽花圖一﹐紅棠梨花圖一﹐折枝梨花圖三﹐來禽圖五﹐裝堂桃花圖一﹐裝堂海棠圖一﹐裝堂躑躅花圖二﹐裝堂折枝花圖一﹐牡丹圖十﹐三牡丹梨花圖一﹐牡丹杏花圖一﹐牡丹海棠圖一﹐牡丹山鷓圖二﹐牡丹戲貓圖一﹐牡丹鵓鴿圖二﹐牡丹遊魚圖二﹐牡丹湖石圖四﹐紅牡丹圖一﹐折枝牡丹圖一﹐寫生牲丹圖二﹐寫瑞牡丹圖一﹐牡丹夭桃圖一﹐牡丹桃花圖三﹐風吹牡丹圖二﹐蜂蝶牡丹圖一﹐牡丹芍藥圖一﹐芍藥杏花圖一﹐芍藥圖九﹐湖石芍藥圖三﹐蜂蝶芍藥圖一﹐芍藥桃花圖一﹐木瓜花圖八﹐綠李圖一﹐落花遊魚圖一﹐瑞蓮圖一﹐寫生花甕圖一﹐折枝花圖四﹐寫生折枝花圖五﹐千葉白蓮圖一﹐寫生花果圖二﹐寫琉璃花甕圖二﹐寫生菜圖一﹐寫生禽果圖一﹐

錦帶蜂蝶圖一﹐寫生家蔬圖二﹐玫瑰花圖一﹐翠瓶插果圖一﹐瑯玕獨秀圖一﹐單葉刺紅花圖一﹐朱櫻圖一﹐枇杷圖一﹐蟬蝶鵓鴿圖一﹐蜂蝶戲貓圖一﹐藥苗戲蝶圖一﹐梅竹雙禽圖一﹐蟬蝶茄菜圖一﹐寶相花圖一﹐雛鴿藥苗圖一﹐莧菜戲貓圖一﹐戲荇鯚魚圖一﹐藻荇遊魚圖一﹐穿荇魚圖一﹐子母雞圖一﹐引雛雀圖一﹐小景野鴨圖一﹐錦繡堆圖一﹐邵圃圖一﹐魚藻圖一﹐並禽圖六﹐宿禽圖三﹐金杏圖一﹐花鴨圖一﹐蟬蝶圖一﹐藥苗圖一﹐錦棠圖二﹐秋芳圖一﹐茄株圖一﹐茄菜圖一﹐戲貓圖三﹐菜圖一﹐木筆花圖一﹐魚蝦圖一﹐遊魚圖六﹐鶺鴒圖一﹐籜竹圖一﹐寫生芙蓉圖一﹐寫生蔥茄圖一﹐木瓜鳩子圖一﹐黃葵花圖一﹐寫生艸虫圖一﹐茄菜艸虫圖一﹐紅藥石鴿圖二﹐竹木秋鷹圖一﹐湖石百合圖一﹐蓼岸龜蟹圖一﹐

艸虫圖二﹐敗荷秋鷺圖一﹐傾心圖一﹐宿雁圖一﹐古木山鷓圖二﹐古木鷓鷂圖一﹐古木棲禽圖一﹐雙禽圖一﹐五禽圖一﹐六禽圖一﹐八禽圖一﹐寒菊月季圖一﹐雙鴨圖二﹐寒塘晚景圖二﹐寒蘆雙鷺圖三﹐雪塘鴨鷺圖三﹐密雪宿禽圖三﹐雪汀宿禽圖二﹐雪梅宿禽圖一﹐寒蘆雙鴨圖二﹐蘆鴨圖二﹐雜禽圖一﹐雪竹圖三﹐雪竹鷯子圖一﹐雪梅會禽圖二﹐雪禽圖三﹐雪雁圖五﹐暮雪雙禽圖二﹐果子圖一遊荇魚圖一﹐繡纓圖一﹐蟬蝶錦帶折枝圖一。

○徐崇嗣

徐崇嗣﹐熙之孫也。長於艸木禽魚﹐綽有祖風﹐如蠶繭之屬﹐皆世所罕畫﹐而崇嗣輒能之。又有墜地果實亦少能作者﹐崇嗣亦喜摹寫﹐見其博習耳。然考諸譜﹐前後所畫率皆富貴圖繪﹐謂如牡丹﹑海棠﹑桃竹﹑蟬蝶﹑繁杏芍藥之類爲多﹐所乏者丘壑也。使其展拓縱橫﹐何所不至。今禦府所藏一百四十有二﹕

春芳圖二﹐桃溪圖二﹐桃竹水禽圖三﹐夾竹桃雀圖三﹐蘸水碧桃圖三﹐繁杏折枝圖一﹐

碧壺桃花圖一﹐海棠桃花圖一﹐繁杏圖一﹐紅杏圖二﹐寫生桃圖一﹐海棠會禽圖二﹐海棠遊魚圖二﹐沒骨海棠圖一﹐寫生海棠圖一﹐遊魚圖三﹐戲魚圖二﹐牡丹圖五﹐千葉桃花圖一﹐牡丹鵓鴿圖一﹐牡丹鳩子圖一﹐寫生牡丹圖一﹐榮牡丹圖一﹐牡丹芍藥圖一﹐芍藥戲貓圖一﹐寫生芍藥圖二﹐寫生析枝花圖二﹐寫生葵花圖一﹐折枝雜果圖一﹐梅竹鷯子圖二﹐芍藥圖一﹐臨流叢竹圖三﹐夾竹桃花圖一﹐躑躅圖一﹐蜂蝶牡丹圖一﹐梨花圖二﹐夏葵圖一﹐蟬蝶花禽圖一﹐錦雞躑躅圖二﹐水禽圖一﹐蜀葵鳩子圖一﹐黃葵花圖一﹐錦棠圖二﹐木瓜圖二﹐折枝木瓜圖一﹐蜂蝶茄菜圖一﹐藥苖鵓鴿圖一﹐蟬蝶藥苖圖一﹐藥苗艸虫圖一﹐藥苗鶺鴒圖三﹐藥苗茄菜圖四﹐藥苗圖一﹐蟬蝶茄菜圖一﹐蟬蝶鶺鴒圖一﹐野鶉藥苗圖一﹐茄菜錦鳩圖二﹐茄菜艸虫圖一﹐叢竹鷙禽圖三﹐

木筆雙燕圖一﹐金沙水禽圖一﹐茄菜圖二﹐寫生茄菜圖一﹐寫生瓜圖一﹐寫生菜圖二﹐寫生雞冠花圖三﹐茄鼠圖一﹐沙汀野鴨圖一﹐寫生果實圖四﹐折枝果實圖三﹐晴江小景圖一﹐竹貫魚圖一﹐荀竹雙兔圖一﹐雀竹圖二﹐四禽圖二﹐芙蓉圖二﹐雙鳧圖二﹐八鴨圖二﹐白兔圖一﹐蘆鴨圖二﹐雙鴨圖一﹐雙鵲圖一﹐羣鷺圖二﹐繡纓圖一﹐寒鴨圖二﹐艸花戲貓圖一﹐雪浦宿禽圖三﹐雪竹雙禽圖一﹐雪江宿禽圖一。

○徐崇矩

徐崇矩﹐鐘陵人﹐熙之孫也﹐崇嗣﹑崇勛其季孟焉。畫克有祖之風格。熙畫花竹﹑禽魚﹑蟬蝶﹑蔬果之類﹐極奪造化之妙﹐一時從其學者﹐莫能窺其藩也。崇矩兄弟遂能不墜所學﹐作士女盆工。曲眉丰臉﹐蓋寫花蝶之餘思也。今禦府所藏十有四﹕

夭桃圖一﹐折枝桃花圖一﹐采花士女圖二﹐剪牡丹圖四﹐木筆花圖一﹐紫燕藥苗圖二﹐萱艸貓圖一﹐花竹捕雀貓圖一﹐寫生菜圖一。

○唐希雅

唐希雅﹐嘉興人。妙於畫竹﹐作翎毛亦工。初學南唐僞主李煜金錯書﹐有一筆三過之法﹐𨿽若甚瘦而風神有餘。晚年變而爲畫﹐故顫掣三過處﹐書法存焉。喜作荊檟林棘﹐荒野幽尋之趣﹐气韻蕭疏﹐非畫家之繩墨所能拘也。徐鉉亦謂﹐羽毛𨿽未至﹐而精神過之。其確論歟﹗今禦府所藏八十有八﹕

梅竹雜禽圖一﹐梅竹伯勞圖一﹐梅竹五禽圖二﹐梅雀圖一﹐桃竹會禽圖二﹐桃竹湖石圖三﹐桃竹鷯兒圖一﹐噪雀叢篠圖二﹐叢篁集羽圖二﹐茄芥蜂蝶圖一﹐竹石禽鷂圖一﹐寫生宿禽圖一﹐古木雞鷹圖三﹐柘竹會禽圖二﹐柘竹宿禽圖三﹐柘竹雜禽圖八﹐柘竹雙禽圖一﹐柘竹山鷓圖一﹐柘竹野鴨圖一﹐柘竹錦雞圖一﹐柘竹花雀圖一﹐柳梢宿雀圖一﹐雪竹噪禽圖一﹐雙雉圖一﹐雙禽圖一﹐竹石圖一﹐竹禽圖四﹐風竹圖一﹐竹鹿圖一﹐雪竹圖一﹐蘆鴨圖二﹐會禽圖五﹐筠雀圖一﹐並禽圖二﹐噪雀圖二﹐宿禽圖二﹐鷓鷂圖一﹐雪禽圖六﹐

鷹猴圖一﹐雪鴨圖四﹐橫竹圖三﹐柘雀圖一﹐竹雀圖八。

○唐忠祚

唐忠祚﹐宿之從弟﹐希雅之孫也。善畫羽毛花竹﹐皆世傳之妙﹐而王公豪右爭相延揖﹐故戶外之屨常滿﹐而得其畫者遂爲珍寶。蓋忠祚之畫﹐不特寫其形﹐而曲盡物之性。花則美而艷﹐竹則野而閒﹐禽鳥羽毛﹐精迅超逸﹐殆亦技進乎妙者矣。今禦府所藏二十﹕

蟠桃修竹圖一﹐柘枝宿禽圖三﹐柘枝銅觜圖一﹐柘條白頭翁圖一﹐羣禽噪貍圖三﹐雞鷹圖四﹐寒林圖四﹐雀行圖二﹐五禽圖一。

卷十八

◎花鳥四

○趙昌

趙昌字昌之﹐廣漢人。善畫花果﹐名重一時。作折枝極有生意﹐傅色尢造其妙。兼工於艸虫﹐然𨿽不及花果之爲勝﹐蓋晚年自喜其所得﹐往往深藏而不市﹐旣流落則復自購以歸之﹐故昌之畫﹐世所難得。且畫工特取其形耳﹐若昌之作﹐則不特取其形似﹐直與花傳神者也。又雜以文禽貓兔﹐議者以謂非其所長﹐然妙處正不在是﹐觀者可以略也。今禦府所藏一百五十有四﹕

夾竹桃鴿圖一﹐春花圖一﹐桃竹雙鳩圖一﹐桃竹鵓鴿圖一﹐

夾竹海棠圖一﹐錦棠月季圖一﹐海棠鳩子圖一﹐靑梅含桃圖一﹐海棠鵓鴿圖一﹐錦棠鳩禽圖一﹐錦棠圖四﹐杏花圖一﹐牡丹圖六﹐牡丹錦雞圖一﹐牡丹鵓鴿圖二﹐牡丹貓圖一﹐牡丹戲貓圖一﹐寫生牡丹圖一﹐芍藥圖二﹐海棠芍藥圖一﹐萱艸小貓圖一﹐萱艸圖一﹐萱艸橊花圖一﹐萱艸戲貓圖一﹐石橊芍藥圖一﹐石橊蒲萄圖一﹐躑躅鷯子圖一﹐李實枇杷圖一﹐石橊梨圖一﹐蒲萄枇杷圖二﹐萱艸蜀葵圖一﹐李實緋杏圖一﹐梅杏圖一﹐寫生梨實圖一﹐瓜桃圖一﹐橊花戲貓圖二﹐朱櫻碧李圖一﹐躑躅戲貓圖二﹐繡纓長春圖一﹐黃葵鸂﹝氵鶒﹞圖二﹐躑躅雀竹圖一﹐拒霜鷺鷥圖二﹐拒霜野雉圖一﹐拒霜圖四﹐拒霜錦雞圖三﹐芙蓉野雞圖一﹐寫生芙蓉圖一﹐芙蓉竹雞圖一﹐拒霜寒菊圖二﹐芙蓉銅觜圖一﹐葵花引禽圖一﹐葵花戴勝圖一﹐葵雉圖一﹐蓼岸秋兔圖一﹐牽牛繡纓圖一﹐寫生花兔圖一﹐

荔子霜橘圖一﹐寫生紅薇圖一﹐蒲萄栗蓬圖一﹐木瓜寒菊花圖一﹐梅花雙鶉圖一﹐梅花山茶圖一﹐山茶繡纓圖一﹐山茶花兔圖一﹐栗蓬木瓜圖一﹐山茶雙鶉圖一﹐山茶圖一﹐山茶小兔圖一﹐山茶竹兔圖二﹐早梅山茶圖一﹐早梅錦雞圖一﹐寫生折枝花圖六﹐梅雀圖一﹐梨柿圖一﹐柿栗圖一﹐果子圖一﹐秋兔圖一﹐寫生果實圖一﹐二色山茶圖一﹐太平花圖一﹐月季花圖一﹐萱葵圖二﹐竹石戲貓圖一﹐四季藂花圖四﹐折枝花圖七﹐寫生六花圖一﹐雜果圖二﹐羣花圖四﹐雜花圖十﹐四寫生花圖三﹐海棠拒霜花圖一﹐醉貓圖一﹐寫生雜花圖一﹐四季相屬圖一﹐鸂﹝氵鶒﹞圖一﹐乳貓圖一﹐四季花引雛鷯兒圖一﹐葵花引雛鷯子圖一。

○易元吉

易元吉字慶之﹐長沙人。天資穎異﹐善畫得名於時。初以工花鳥專門﹐及見趙昌畫﹐乃曰「世未乏人﹐要須擺脫舊習﹐超軼古人之所未到﹐則可以謂名家。」於是遂遊於荊湖間﹐搜奇訪古﹐名山大川每遇勝麗佳處﹐輒畱其

意﹐幾與猿狖鹿豕同遊﹐故心傳目擊之妙﹐一寫於毫端間﹐則是世俗之所不得窺其藩也。又嘗於長沙所居之舍後﹐開圃鑿池﹐間以亂石叢篁﹐梅菊葭葦﹐多馴飬水禽山獸﹐以伺其動靜遊息之態﹐以資於畫筆之思致﹐故寫動植之狀無出其右者。治平中﹐景靈宮迎釐禦扆﹐詔元吉畫《花石珍禽》﹐又於神遊殿作《牙獐》﹐皆極臻其妙。未幾復詔畫《百猿圖》﹐而元吉遂得伸其所學。今禦府所藏二百四十有五﹕

牡丹鵓鴿圖一﹐芍藥鵓鴿圖二﹐梨花山鷓圖一﹐寫生折枝花圖四﹐夏景戲猿圖一﹐夏景猿獐圖三﹐夏景戲猴圖二﹐太湖石孔雀圖二﹐瓶花孔雀圖二﹐盜果子母猿圖一﹐秋景獐猿圖四﹐秋景戲猿圖一﹐秋景鷺鷥圖一﹐湍流雙猿圖二﹐娑羅花孔雀圖一﹐蘆花羣猿圖一﹐山茶馬鹿圖一﹐山茶孔雀圖二﹐山茶戲猿圖二﹐眾禽噪虎圖二﹐花枝翎毛圖一﹐四獸羣居圖二﹐三生羣戲圖二﹐羣猿戲蜂圖二﹐四生護雛圖四﹐獾猿羣戲圖二﹐獐猿羣戲圖一﹐窠石獐猿圖二﹐窠石猿圖二﹐窠石雜猿圖二﹐引雛戲獐猿圖二﹐窠石山鷓圖二﹐寫生蒲萄圖一﹐寫生太平花圖一﹐寫生石橊圖二﹐寫瑞牡丹圖一﹐寫生雜菜圖三﹐寫生枇杷圖二﹐

寫生南果圖一﹐寫生菜圖二﹐寫生木瓜花圖一﹐寫生芍藥圖一﹐寫生藤墩貓圖一﹐寫生月季圖一﹐寫生雙鶉圖一﹐寫生花圖一﹐寫生鶴圖一﹐寫生籠鵪圖一﹐寫生獐圖一﹐寫生戲貓圖三﹐小景獐猿圖一﹐寫生麋圖一﹐小景獐鹿圖二﹐小景戲猿圖四﹐栗蓬猿圖一﹐小景羣獐圖二﹐猿猴驚顧圖二﹐小景圖二﹐子母戲貓圖一﹐戲猿視猴圖二﹐子母猴圖四﹐子母戲猴圖二﹐子母獐圖二﹐子母戲猿圖二﹐子母犬圖一﹐枇杷戲猿圖二﹐山林物性圖二﹐引雛獐圖二﹐竹石獐禽圖二﹐栗枝山鷓圖一﹐雞冠戲貓圖一﹐竹石雙獐圖二﹐靑菜鼠狼圖一﹐竹梢小禽圖一﹐雙猿戲蜂圖二﹐藤墩睡貓圖一﹐四生圖二﹐五瑞圖一﹐百猿圖八﹐百禽圖四﹐羣獐圖八﹐雙獐圖二﹐四猿圖六﹐雙猿圖二﹐羣猿圖二﹐戲猴圖二﹐戲猿圖二﹐十獐猿圖六﹐狨猿圖二﹐老猿圖一﹐

獐猴圖三﹐獐石圖三﹐戲貓圖一﹐猿猴圖四﹐戲獐圖三﹐獾猿圖二﹐槲獐圖一﹐碎金圖四﹐堆金圖一﹐俊禽圖一﹐雞鷹圖三﹐折枝花圖一﹐孔雀圖四﹐金絲猿圖一﹐雛鴨圖一﹐猿圖二﹐架鷂圖一﹐睡貓圖一﹐花雀圖一﹐梅花圖一﹐山槲雀鹿圖一﹐竹石獐猿圖一﹐寫生山茶圖一﹐寫生紫丁香花圖一﹐寫生紫竹戲猿圖一﹐寫生玻璃盤時果圖一﹐寫生木瓜山鷓圖一﹐海棠花山茶戲獐圖二。

○崔白

崔白字子西﹐濠梁人。善畫花竹羽毛﹑芰荷鳧雁﹑道釋鬼神﹑山林飛走之類﹐尢長於寫生﹐極工於鵝。所畫無不精絕﹐落筆運思卽成﹐不假於繩尺﹐曲直方圓﹐皆中法度。熙寧初被遇神考﹐乃命白與艾宣﹑丁貺﹑葛守昌共畫垂拱禦扆《夾竹海棠鶴圖》﹐獨白爲諸人之冠﹐卽補爲圖畫院藝學。白性疏逸﹐力辭以去。恩許非禦前有旨﹐毋與其事﹐乃勉就焉。蓋白恃才故不能無利鈍﹐其妙處亦不減於古人。嘗作《謝安登東山》《子猷訪戴》二圖﹐爲世所傳。非其好古博﹐雅而得古人之所以思致於筆端﹐未必有也。祖宗以來﹐圖畫院之較藝者﹐必以黃筌父子筆法爲程式﹐自白及吳元瑜出﹐其格遂變。今禦府所藏二百四十有一﹕

春林山鷓圖一﹐蟠桃山鷓圖一﹐杏花鵝圖四﹐杏竹家鵝圖二﹐杏花雙鵝圖二﹐杏竹黃鶯圖三﹐杏花春禽圖一﹐擁花鵝圖三﹐杏花圖一﹐牡丹戲貓圖二﹐湖石風牡丹圖一﹐落花雙鵝圖二﹐飛鷹雙鵝圖二﹐榮荷鷺鷥圖二﹐落花流水圖四﹐荷花家鵝圖一﹐榮荷家鵝圖二﹐秋塘雙鵝圖二﹐江山風雨圖三﹐白蓮雙鵝圖二﹐秋陂鶻兔圖二﹐秋峯野渡圖三﹐秋塘羣鵝圖三﹐秋塘雙鴨圖二﹐秋荷羣鴨圖一﹐秋荷雙鷺圖二﹐秋荷野鴨圖四﹐秋塘鴨鷺圖三﹐秋鷹奔兔圖二﹐秋荷圖二﹐秋兔圖一﹐竹兔圖一﹐秋浦家鵝圖二﹐蓼岸龜鴨圖一﹐煙汀曉雁圖四﹐敗荷羣鳧圖三﹐敗荷竹鴨圖二﹐煙波鷺鶻圖二﹐蘆塘野鴨圖二﹐風煙鷺鷥圖一﹐蘆岸遊鵝圖二﹐蘆鴨圖二﹐蓼汀羣鳧圖一﹐水葒鷺鷥圖二﹐槲窠山鷓圖一﹐叢竹伯勞圖二﹐秀竹畫眉圖二﹐秀竹圖二﹐竹圖二﹐筍竹圖二﹐煙波羣鷺圖二﹐風竹圖二﹐

菡萏雙鵝圖一﹐槲竹鷯子圖二﹐藂竹圖二﹐柘竹鷯子圖一﹐竹石圖二﹐古木戴勝圖二﹐籜竹戴勝圖二﹐修竹圖四﹐紫竹圖二﹐側石叢竹圖一﹐竹梅鳩兔圖一﹐墨竹圖二﹐墨竹鴝鵒圖四﹐墨竹猴石圖二﹐墨竹野鵲圖二﹐水墨雀竹圖一﹐水墨野鵲圖一﹐林樾獐猴圖三﹐臨水羣猴圖一﹐俊禽逐兔圖二﹐山林沐猴圖二﹐皂雕圖一﹐宿鶻圖二﹐十雁圖三﹐六雁圖二﹐雪蘆雙雁圖三﹐林獐圖一﹐戲水鵝圖一﹐松獐圖一﹐戲猿圖一﹐蒼兔圖一﹐雙獐圖一﹐寫生雞圖二﹐獐猿圖一﹐竹石槐穿兒圖二﹐風波煙嵐圖三﹐雪景才子圖一﹐密雪鶻兔圖一﹐雪蘆寒雁圖三﹐雪竹山鷓圖三﹐雪塘鸓鴨圖二﹐雪雁圖十﹐三雪荷雙鵝圖二﹐雪竹雙禽圖二﹐雪竹雙鷯圖二﹐雪景山靑圖二﹐修竹雪鴨圖二﹐雪禽圖二﹐雪兔圖一﹐雪鷹圖一﹐雪鴨圖一﹐梅竹雪禽圖二﹐

雪塘荷蓮圖二﹐梅竹寒禽圖二﹐雪竹圖二﹐寒塘雪霽圖二﹐觀鵝山水圖一﹐采蓮圖二﹐觀音菩薩像一﹐渡海天王圖二﹐羅漢像六﹐惠莊觀魚圖一﹐謝安東山圖二﹐子猷訪戴圖一﹐襄陽早行圖一﹐水石獐猿圖二﹐秋荷家鵝圖一﹐賀知章遊鑑湖圖一﹐垂拱禦扆夾竹海棠鶴圖一。

○崔愨

崔愨字子中﹐崔白弟也。官至左班殿直。工畫花鳥﹐推譽於時。其兄白尢先得名。愨之所畫﹐筆法規模﹐與白相若。凡造景寫物﹐必放手鋪張而爲圖﹐未嘗瑣碎。作花竹多在於水邊沙外之趣。至於寫蘆汀葦岸﹐風鴛雪雁﹐有未起先攺之意﹐殆有得於地偏無人之態也。尢喜作兔﹐自成一家。大抵四方之兔﹐賦形𨿽同﹐而毛色小異。山林原野﹐所處不一。如山林間者﹐往往無毫而腹下不白﹔平原淺艸﹐則毫多而腹白﹕大率如此相異也。白居易曾作《宣州筆》詩謂﹕「江南石上有老兔﹐食竹飲泉生紫毫。」此大不知物之理。聞江南之兔﹐未嘗有毫。宣州筆工復取靑﹑齊中山兔毫作筆耳。畫家𨿽遊藝﹐至於窮理處當須知此。因愨畫兔故及之云。至如翰林圖畫院中較藝優劣﹐必以黃筌父子之筆法爲程式﹐自愨及其兄白之出﹐而畫格乃變。今禦府所藏六十有七﹕

桃竹鷺鷥圖二﹐杏竹山鷓圖二﹐杏竹野雉圖一﹐橊花黃鶯圖四﹐

梨花錦雞圖三﹐夾竹海棠圖二﹐梔子野雞圖二﹐秀竹黃鸝圖二﹐橊花白鷴圖三﹐黃橊雙兔圖一﹐花竹伯勞圖二﹐渚蓮圖一﹐夏溪圖四﹐葵花雙兔圖一﹐葵花鼠狼圖一﹐槿花圖一﹐秋鷹搏兔圖二﹐蘆雁圖三﹐秋荷野鴨圖三﹐秋荷家鵝圖一﹐雙禽秋兔圖二﹐拒霜野鴨圖四﹐槲竹雙免圖二﹐梅竹雙禽圖三﹐雪竹寒雁圖一﹐雪鴨山鷓圖二﹐寒蘆雪鷺圖二﹐山茶圖一﹐雪竹山鷓圖二﹐寫生雙鶉圖二﹐羣鳩圖二﹐蒼兔圖一﹐戲猿山鷓圖二。

○艾宣

艾宣﹐金陵人。善畫花竹禽鳥﹐能傅色暈淡有生意﹐捫之不襯人指﹐其孤標雅致﹐非近時之俗工所能到。尢喜作敗艸荒榛﹑野色淒涼之趣。以畫鵪鶉著名於時。𨿽居徐熙﹑趙昌輩之亞﹐神考嘗令崔白﹑葛守昌﹑丁貺與宣等四人同畫《垂拱禦扆圖》﹐𨿽非入譜之格﹐緣熙寧所取﹐故特入譜。今禦府所藏一﹕

垂拱禦扆夾竹海棠鶴圖。

○丁貺

丁貺﹐濠梁人。善畫花竹翎毛﹐𨿽未足與黃筌﹑徐熙﹑易元吉輩並驅爭先﹐然熙寧被遇神考﹐命與崔白﹑艾

宣﹑葛守昌及貺等四人﹐共畫《垂拱禦扆圖》﹐爲一時之榮。今禦府所藏一﹕

垂拱禦扆夾竹海棠鶴圖。

○葛守昌

葛守昌﹐京師人。時爲圖畫院祗候。善畫花鳥跗萼枝榦﹐與夫飛嗚態度﹐率有生意。大抵畫人爲此者甚多﹐然形似少精﹐則失之整齊﹔筆畫太簡﹐則失之闊略。精而造疏﹐簡而意足﹐惟得於筆墨之外者知之。守昌加之學﹐亦逮駸駸以進乎此者也。又工於艸虫﹑蔬茄等物﹐蓋其所兼耳。昔熙寧初神考遂令崔白﹑艾宣﹑丁貺等與守昌同畫《垂拱禦扆圖》﹐𨿽非入譜之格﹐以謂熙寧所收﹐因此故特入於譜云。今禦府所藏一﹕

垂拱禦扆夾竹海棠鶴圖。

卷十九

◎花鳥五

◎王曉

王曉﹐泗州人。善畫鳴禽﹑叢棘﹑俊鷹等﹐師郭乾暉𨿽若未至﹐而就其擊搏飛揚之狀﹐至爲卑棲羣噪者之所警﹐其亦雄俊已哉﹗蓋傳於世者絕少矣。今禦府所藏一﹕

噪雀圖。

○劉常

劉常﹐金陵人。善畫花竹﹐極臻其妙﹐名重江左。家治園圃﹐手植花竹﹐日遊息其間﹐每得意處﹐輒索紙落筆﹐遂與造物者爲友。染色不以丹鉛襯傅﹐調勻深淺一染而就。頃時米芾赴書學博士過金陵﹐有以常所畫折枝桃花獻者﹐於是芾置之於屏間﹐坐臥其下﹐夜索燭與對﹐若相

晤言﹐賞嘆者累月﹐以謂常之所學不減於趙昌之流。今禦府所藏四﹕

寫生杏花圖一﹐桃花圖一﹐木瓜花圖一﹐六花圖一。

○劉永年

武臣劉永年字公錫﹐章獻明肅皇后之侄孫﹐其先本彭城人﹐後徙於開封﹐因以家焉。永年生四歲﹐會仁宗初總萬機﹐錄外氏子孫之未仕者﹐於是以永年爲內殿崇班﹐出入兩宮。仁宗使賦小詩有「一柱會擎天」之句﹐帝乃驚異之。又嘗誤投金盞於瑤津亭下﹐戲顧左右曰「孰能爲我取之者﹖」永年一躍持之而出。帝撫其頂曰「劉氏千里駒也。」自爾待之甚異。置內從中﹐年十二始聽出外。永年喜讀書﹐通曉兵法﹐勇力兼人。嘗使遼﹐會以職事致遼人怒﹐夜以巨石塞驛門﹐眾皆恐﹐獨永年如無﹐素以勇力聞﹐乃取其巨石而擲棄之﹐遼人以爲神。使遂還朝稱旨﹐擢知涇州。帝制詩以寵其行。疑其鐡心石腸而雄豪邁往之气﹐不復作婉媚事﹐乃能從事翰墨丹靑之學﹐濡毫揮灑﹐蓋皆出於人意之表。作鳥獸虫魚尢工。又至所畫道釋人物﹐得貫休之奇逸﹐而用筆非畫家纖毫細管﹐遇得意處﹐𨿽堊帚可用。此畫史所不能及也。嘗任侍衛步軍馬軍親軍殿前都虞候﹐步軍副都指揮使﹐邕州觀察使﹐崇信軍節度使﹐謚壯恪。今禦府所藏三十有六﹕

花鴨圖四﹐家鵝圖三﹐寫生家鵝圖一﹐雙鵝圖五﹐鷹兔圖一﹐角鷹圖一﹐鷹圖一﹐蘆雁圖四﹐

寫生龜圖一﹐水墨雙鴿圖一﹐羣雞圖一﹐臥烏圖二﹐松鶻圖一﹐水墨獾圖一﹐柳穿魚圖一﹐牧放驢圖一﹐秋兔圖二﹐墨竹圖二﹐寫木星像一﹐壽鹿圖一﹐茄菜圖一。

○吳元瑜

武臣吳元瑜字公器﹐京師人。初爲吳王府直省官﹐換右班殿直。善畫﹐師崔白﹐能變世俗之气所謂院體者。而素爲院體之人﹐亦因元瑜革去故態﹐稍稍放筆墨以出胸臆。畫手之盛﹐追蹤前輩﹐蓋元瑜之力也。故其畫特出眾工之上﹐自成一家﹐以此專門﹐傳於世者甚多﹐而求元瑜之筆者踵相躡也。吳王遣元瑜親詣泰州傳《徐神翁像》。有進士李芬作詩送之曰「吳將軍元瑜丹靑妙當世﹐吳王命扁舟下海陵﹐貌《徐神翁像》以歸。」故爲詩敍其事以贈云「秦皇寤寐毛盈語﹐銳意長生欲輕舉。徐福藥就仙骨成﹐雲海茫茫但延佇。東西日月秋復春﹐海變桑田更幾人﹖忽思重看舊寰宇﹐驂鸞直下江淮濵。布衣野叟不耕藝﹐自向琳宮操拔彗。祕語親書悟世人﹐一坐忽驚三十歲。淮南奉道聞眞迹﹐命使扁舟訪消息。畫手從來獨擅場﹐一見仙風心自得。歸來目斷蒼煙垠﹐三尺生綃醉墨翻。軸上神翁不解語﹐仿佛白鶴乘孤云。海陵相望一千里﹐嗟我塵勞未云已。授書圯上會有期﹐誠心願取黃公履。」其爲一時所重如此。後出爲光州兵馬都監﹐再調官輦轂下﹐而求畫者愈不已。元瑜漸老不事事﹐亦自重其能﹐因取他畫﹐或弟子所模寫﹐冒以印章﹐

繆爲已筆﹐以塞其責﹐人自能辧之。未幾而卒。官至武功大夫﹑合州團練使。今禦府所藏一百八十有九﹕

寫生牡丹圖一﹐桃花黃鸝圖一﹐緋桃臥烏圖一﹐杏花野雞圖三﹐杏花錦鳩圖一﹐黃鶯餅桃圖一﹐柏梢餅桃圖一﹐杏花鸂﹝氵鶒﹞圖二﹐杏花會禽圖二﹐梨花鷺鷥圖二﹐梨花孔雀圖五﹐梨花鳩子圖三﹐梨花黃鶯圖一﹐松梢杏花圖一﹐林檎杜鵑圖二﹐金林檎碧雞圖一﹐金林檎山鷓圖二﹐海棠山鷓圖一﹐海棠鳩子圖一﹐海棠遊春鶯圖一﹐海棠黃鶯圖二﹐李花鸚鵡圖二﹐碧桃山靑圖二﹐瑞香四勝兒圖二﹐柳塘鸂﹝氵鶒﹞圖二﹐春禽圖一﹐木瓜花孔雀圖一﹐木瓜雙禽圖一﹐春江圖一﹐葵花鷺鷥圖四﹐夏岸圖一﹐橊花碧雞圖二﹐葵花白鷴圖四﹐榮荷圖一﹐橊花金翅兒圖一﹐秋塘圖一﹐白蓮圖二﹐秋汀落雁圖二﹐秋汀圖一﹐秋汀野鴨圖二﹐鵝汀秋晚圖二﹐榠楂孔雀圖一﹐芙蓉鴛鴦圖二﹐風煙鷺鷥圖二﹐平沙落雁圖一﹐敗葉家鵝圖二﹐風竹山鷓圖二﹐雪竹鷯子圖一﹐

冬林圖一﹐雪禽圖二﹐雪江行旅圖一﹐雪竹山靑圖二﹐雪蘆寒雁圖一﹐雪雁圖二﹐雪竹繡纓圖二﹐藂竹雪禽圖四﹐梅竹雪雀圖二﹐竹梢梅花圖一﹐雪竹雙禽圖三﹐梅花山鷓圖三﹐雪梅寒雁圖二﹐江梅落雁圖二﹐梅竹雙禽圖一﹐雪鴨圖二﹐梅花山靑圖一﹐山茶鷯子圖一﹐雪梅山鷓圖二﹐釵頭紅荔子圖一﹐四季角金眉圖一﹐孔雀圖二﹐鶉鷂圖二﹐落雁圖二﹐水竹鸂﹝氵鶒﹞圖二﹐紫芥戲貓圖一﹐子母戲貓圖一﹐水墨雪竹圖一﹐鄜梨伯勞圖一﹐虎皮紅荔子圖一﹐流英圖二﹐方紅荔子圖一﹐墨竹圖六﹐玳瑁紅荔子圖一﹐粉紅荔子圖一﹐寫生香桂圖一﹐朱柿荔子圖一﹐瓊花孔雀圖一﹐柘竹紫燕圖一﹐牛心荔子圖一﹐蚶殼荔子圖一﹐眞珠荔子圖一﹐丁香荔子圖一﹐十一曜像十﹐四天尊像一﹐眞武像一﹐四方七宿星像四﹐釋迦佛像一﹐觀音經相一﹐水月觀音像一﹐觀音菩薩像一﹐陶潛夏居圖一﹐

寫徐神翁眞一﹐煙寺晚鏡圖一﹐瑤池圖三﹐駉牧圖一﹐水閣閒棋圖一﹐六馬圖一﹐考牧圖一﹐玩珠龍圖一﹐杏花鳩子圖一﹐番族圖二﹐林檎花遊春鶯圖一﹐梔子烏頭白頰圖一。

○賈祥

內臣賈祥字存中﹐開封人。少好工巧﹐至於丹靑之習﹐頗極其妙。當時畫家者流﹐一遭品題﹐便爲名士。時寶和殿新成﹐其屏當繪設色寫龍水於其上﹐顧畫史𨿽措手﹐皆不當祥意。上命祥筆之﹐而神閒意定﹐縱筆爲龍﹐初不經思﹐已而夭矯空碧﹐體制增新﹐望之使人毛髮竦立﹐人皆服其妙。作竹石﹑艸木﹑鳥獸﹑樓觀皆工﹐時人得之者遂爲珍玩。至於雕鏤塑造﹐靡所不能。官至通侍大夫﹑保康軍節度觀察畱後﹐知入內內侍省事﹐贈少師﹐謚忠良。今禦府所藏十有七﹕

宣和玉芝圖一﹐寫生玉芝圖一﹐梵閣圖一﹐湖石紫竹圖三﹐寫生奇石圖七﹐寒林鴝鵒圖一﹐小筆一冊﹐戲貓圖一﹐寫生水墨家蔬圖一。

○樂士宣

內臣樂士宣字徳臣﹐世爲祥符人。早年放浪不束於繩撿﹐中年蒞職東太乙宮﹐遂與煉師方外之士往往從遊﹐畱心沖漠﹐遂覺行年所過爲非﹐以是一意於詩書之習。方其未知書則喜玩丹靑﹐獨愛金陵艾宣之畫﹐旣胸中厭

書史而丹靑亦自造疏淡﹐乃悟宣之拘窘﹐於是舍其故步而筆法遂將淩轢於前輩。畫花鳥尢得生意﹐視艾宣蓋奄奄九泉下人矣。故當時有出藍之譽。晚年尢工水墨﹐縑綃數幅﹐惟作水蓼三五枝﹐鸂﹝氵鶒﹞一雙﹐浮沈於滄浪之間﹐殆與杜甫詩意相參。士大夫見之﹐莫不賞詠。士宣未嘗輕以示人。凡所畫或以求之再三而幸得者﹐皆藏之以爲好。屢以畫上進﹐寔爲北省絕藝也。士宣天資明敏﹐晚以邊功超擢。熙寧中神考以謂夏童不恭﹐乃肆天討﹐嘗命李憲等以五路之兵進攻靈武﹐期於一舉成捷。嘗下詔曰「如有敢議班師者﹐以軍法從事。」至於師老儲乏﹐主帥方議班師﹐無敢啟言者﹐獨士宣毅然白於帥府﹐請自邊乘驛﹐七晝夕達奏至於京師﹐神考欣然從之。其時士宣方爲小行人之職﹐而敢冒死犯顏以請者﹐臣子之奇節也。故知其胸中軒昂挺然不凡﹐其見於丹靑之習特餘事耳。官至西京作坊使﹐持節虔州諸軍事﹐虔州刺史﹐虔州管內觀察使致仕。贈少保。今禦府所藏四十有一﹕

柏梢黃鸝圖一﹐銀杏白頭翁圖一﹐羣鳧戲水圖一﹐秋岸蘆鵝圖一﹐秋岸鸂﹝氵鶒﹞圖一﹐柘竹戴勝圖一﹐梅竹雪禽圖二﹐牡丹鵓鴿圖二﹐金林禽山鷓圖一﹐秋塘雙禽圖二﹐菊岸羣鳧圖一﹐古木會禽圖一﹐蓼岸鸂﹝氵鶒﹞圖一﹐寫生鸂﹝氵鶒﹞圖三﹐寫生葵花圖一﹐秋塘圖三﹐鶺鴒圖一﹐練禽圖一﹐雀竹圖二﹐水墨秋塘圖二﹐

水墨竹禽圖一﹐水墨松竹圖二﹐水墨野鵲圖一﹐水墨太平雀圖一﹐水墨鸂﹝氵鶒﹞圖四﹐水墨山靑圖一﹐水墨雜禽圖一﹐墨竹圖一。

○李正臣

內臣李正臣字端彥﹐喜工丹靑﹐寫花竹禽鳥頗有生意。至於翔集羣啅﹐各盡其態。時作叢棘疏梅﹐有水邊籬落幽絕之趣﹐不作粗俗桃李﹑雕欄曲檻以爲浮艷之勝﹐亦見其胸次所致思也。官止文思使。今禦府所藏六﹕

柘竹雜禽圖一﹐梅竹山禽圖一﹐鵪鶉圖一﹐寫雜禽圖二﹐棘雀圖一。

○李仲宣

內臣李仲宣字象賢﹐始專於窠木﹐後喜工畫鳥雀﹐頗造其妙﹐觀《柘雀圖》﹐其顧盼向背﹐一干一禽﹐皆極形似﹐蓋當時畫工亦嘆服之。其所缺者風韻蕭散﹐蓋亦有所未至焉。然人間罕見其本者﹐以其寓意於燕雀之微﹐不求聞達以自娛爾。官至內侍省供奉官。今禦府所藏三﹕

寒雀圖一﹐柘雀湖石圖一﹐柘條雀圖一。

卷二十

◎墨竹敍論

繪事之求形似﹐捨丹靑朱黃鉛粉則失之﹐是豈知畫之貴乎﹖有筆不在夫丹靑朱黃鉛粉之工也。故有以淡墨揮掃﹐整整斜斜﹐不專於形似而獨得於象外者﹐往往不出於畫史而多出於詞人墨卿之所作﹐蓋胸中所得固已吞云夢之八九﹐而文章翰墨形容所不逮﹐故一寄於毫楮﹐則拂云而髙寒﹐傲雪而玉立﹐與夫招月吟風之狀﹐𨿽執熱使人亟挾纊也。至於布景致思﹐不盈咫尺﹐而萬里可論﹐則又豈俗工所能到哉﹖畫墨竹與夫小景﹐自五代至本朝才得十二人﹐而五代獨得李頗﹐本朝魏端獻王頵﹑士人文同輩﹐故知不以著色而專求形似者﹐世罕其人。

◎墨竹

﹝小景附﹞

○李頗

李頗﹐南昌人。善畫竹﹐气韻飄舉﹐不求小巧﹐而多於情﹐任率落筆﹐便有生意﹐然所傳於世者不多。蓋竹昔人以謂不可一日無﹐而子猷見竹則造門﹐不問誰氏。袁粲遇竹輒畱。七賢﹑六逸皆以竹隱。詞人墨卿髙世之士所眷意焉。頗不習他技﹐獨有得於竹﹐知其胸中故自超絕。今禦府所藏一﹕

叢竹圖。

○親王趙頵

親王皇叔端獻王頵﹐英宗第四子也。幼而秀嶷﹐長而

穎異﹐忠孝友愛出於天性。方居東宮時﹐自熙寧至於元丰﹐凡十上章疏﹐乞居外第。於是神宗以其同气之情﹐終不允許。至元祐初固請﹐期於必從而後已﹐於是太皇太后﹑哲宗兩宮重違其意﹐乃允其請。蓋忠孝友愛故非出於勉彊也。平居之時無所嗜好﹐獨左右圖書﹐與管城毛穎相周旋。作篆籀﹑飛白之書﹐而大小字筆力雄俊。戲作小筆花竹蔬果﹐與夫難狀之景﹐粲然目前。以墨寫竹﹐其茂梢勁節﹑吟風瀉露﹑拂云篩月之態﹐無不曲盡其妙。復善鰕魚蒲藻﹐古木江蘆﹐有滄洲水雲之趣﹐非畫工所得以窺其藩籬也。今禦府所藏七十﹕

籜筍榮竹圖二﹐籜筍小景圖一﹐帶根筍竹圖一﹐勁節筍竹圖二﹐折枝嫩梢圖一﹐折枝秋梢圖一﹐折枝古竹圖一﹐榮竹圖一﹐蒲竹圖二﹐﹝聊﹞竹圖一﹐寫生鴨腳圖二﹐水墨叢竹圖四﹐水墨榮竹圖二﹐水墨蘆竹圖二﹐水墨宿竹圖二﹐水墨老竹圖一﹐水墨紫姜圖一﹐水墨筍竹圖二﹐墨竹黃鸝圖二﹐墨竹小景圖二﹐墨竹圖三十﹐墨竹春梢圖二﹐折枝墨竹圖一﹐四景墨竹圖一﹐墨竹春梢凝露圖一﹐墨竹孫枝蘸碧圖一﹐墨竹挺節淩霜圖一。

○趙令穰

宗室令穰字大年﹐藝祖五世孫也。令穰生長宮邸﹐

處富貴綺紈間﹐而能遊心經史﹐戲弄翰墨﹐尢得意於丹靑之妙﹐喜藏晉宋以來法書名畫﹐每一過目﹐輒得其妙﹐𨿽藝成而下﹐得不愈於博奕狗馬者乎﹖至於畫陂湖林樾﹑煙雲鳧雁之趣﹐荒遠閒暇﹐亦自有得意處﹐雅爲流輩之所貴重。然所寫特於京城外坡阪汀渚之景耳﹐使周覽江浙﹑荊湘﹐重山峻嶺﹐江湖溪澗之勝麗﹐以爲筆端之助﹐則亦不減晉宋流輩。嘗因端午節進所畫獻﹐哲宗嘗書其背﹕「云朕嘗觀之﹐其筆甚妙。」因書「國泰」二字賜之﹐一時以爲榮。官至崇信軍節度觀察畱後﹐贈開府儀同三司﹐追封榮國公。今禦府所藏二十有四﹕

墨竹雙鵲圖二﹐柘竹雙禽圖二﹐四景山水圖四﹐小景圖二﹐風竹圖一﹐溪山春色圖一﹐夏溪行旅圖一﹐秋塘羣鳧圖一﹐寒灘密雪圖一﹐江汀集雁圖一﹐水墨鴝鵒圖二﹐怪石筠柘圖二﹐雪江圖一﹐雪莊圖一﹐遠山圖一﹐訪戴圖一。

○趙令庇

宗室令庇﹐善畫墨竹﹐凡落筆瀟灑可愛。世之畫竹者甚多﹐難得疏秀不求形似盡娟娟奇態者﹐故橫斜曲直﹐各分向背﹐淺深露白﹐以資奇特﹔或作蟠屈露根﹐風折雨壓﹕𨿽援毫弄巧﹐往往太拘﹐所以格俗气弱﹐不到自然妙。處惟士人則不然。未必能工所謂形似﹐但命意布致灑落﹐疏枝秀葉﹐初不在多﹐下筆縱橫﹐更無凝滯﹐竹之佳思筆簡而意已足矣。俗畫務爲奇巧﹐而意終不到﹐愈精愈繁。奇

畫者務爲疏放﹐而意嘗有餘﹐愈略愈精。此正相背馳耳。令庇當以文同爲歸﹐庶不入於俗格。官見任衡州防禦使。今禦府所藏一﹕

墨竹圖。

○王氏

親王端獻魏王頵婦魏越國夫人王氏﹐自髙祖父中書令秦正懿王審琦﹐以勛勞從藝祖定天下﹐爲功臣之家﹐而未聞閨房之秀﹐復能接武光輝者。端慧淑愼﹐有古曹大家之風﹐則魏越國夫人其後焉。蓋年十有六以令族淑徳妻端獻王﹐其所以柔順閒靚不復事珠玉文繡之好﹐而日以圖史自娛。至取古之賢婦烈女可以爲法者資以自繩。作篆隸得漢晉以來用筆意﹐爲小詩有林下泉間風气。以淡墨寫竹﹐整整斜斜﹐曲盡其態。見者疑其影落縑素之間也。非胸次不凡﹐何以臻此﹖今禦府所藏二﹕

寫生墨竹圖二。

○李瑋

駙馬都尉李瑋字公照﹐其先本錢塘人﹐後以章懿皇太后外家﹐得緣戚裏﹐因以進至京師。仁宗召見於便殿﹐問其年。曰「十三」質其學﹐則占對雍容﹐因賜坐與食。瑋下拜謝而上﹐舉止益可觀。於是仁宗奇之﹐顧左右引視宮中﹐繼宣諭尙兗國公主。瑋善作水墨畫﹐時時寓興則寫﹐興闌輒棄去﹐不欲人聞知﹐以是傳於世者絕少﹐士大夫亦不知瑋之能也。平生喜吟詩﹐才思敏妙﹐又能章艸﹑飛白﹑散隸﹐皆爲仁祖所知。大抵作畫生於飛白﹐故不事丹靑而率意於水墨耳。官至平海軍節度使﹑撿挍太師﹐贈開府儀同三司﹐謚修恪。今禦府所藏二﹕

水墨蒹葭圖﹐湖石圖。

○劉夢松

劉夢松﹐江南人。善以水墨作花鳥﹐於淺深之間分顏色輕重之態﹐互相映發﹐𨿽彩繪無以加也﹐自成一種气格耳。又作《﹝糹虧﹞竹圖》﹐甚精致。蓋竹本以直爲上﹐修篁髙勁﹐架雪淩霜﹐始有取焉。今夢松乃作﹝糹虧﹞曲之竹﹐不得其所矣。或造物賦形不與之完﹐或有所拘閡而不遂其性﹐又或以所托非其地而致此﹐皆物之不幸者﹐將以著戒焉。今禦府所藏三﹕

雪鵲圖二﹐﹝糹虧﹞竹圖一。

○文同

文臣文同字與可﹐梓潼永泰人。善畫墨竹﹐知名於時。凡於翰墨之間﹐托物寓興﹐則見於水墨之戲。頃守洋州﹐於篔簹谷構亭其上﹐爲朝夕遊處之地﹐故於畫竹愈工。至於月落亭孤﹐檀欒飄髮之姿﹐疑風可動﹐不筍而成﹐蓋亦進於妙者也。或喜作古槎老蘗﹐淡墨一掃﹐𨿽丹靑家極毫﹝扌者﹞之妙者﹐形容所不能及也。蓋與可工於墨竹之畫﹐非天資穎異而胸中有渭川千畝﹐气壓十萬丈夫﹐何以至於此哉﹖官至司封員外郎﹐充祕閣挍理。今禦府所藏十有一﹕

水墨竹雀圖二﹐墨竹圖四﹐折枝墨竹圖一﹐疏竹生靑壁圖一﹐著色竹圖一﹐古木修筠圖二。

○李時敏

文臣李時敏字致道﹐成都人﹐時雍之弟。作字與兄時雍相後先﹐大字尢工﹐每作文余字﹐初不費力。又善弧矢﹐凡箭發無不破的﹐𨿽百發未見其出侯者。而時敏有吏才﹐妙於丹靑﹐蓋書畫者本出一體﹐而科斗篆籀作而書畫乃分﹐

宜時敏兄弟皆以書畫名冠一時﹐官止朝請郎。今禦府所藏一﹕

詩意圖。

○閻士安

閻士安﹐陳國宛丘人。家世業醫。性喜作墨戲﹐荊檟枳棘﹐荒崖斷岸﹐皆極精妙。尢長於竹﹐或作風偃雨霽﹐煙薄景昏﹐霜枝雪幹﹐亭亭苒苒﹐曲盡其態。中書令謚武恭王徳用好收花竹之畫﹐士安作《墨竹圖》獻之。徳用一見嘆美不已﹐遂以爲篋中之冠﹐奏補國子四門助教﹐後之學者往往取以爲模楷焉。今禦府所藏二﹕

墨竹圖一﹐折枝墨竹圖一。

○梁師閔

武臣梁師閔﹐字循徳﹐京師人。以資蔭補綴右曹。父和嘗以詩書教師閔﹐略通大意。能詩什﹐其後和因其好工詩書﹐乃令學丹靑﹐下筆遂如素習。長於花竹羽毛等物﹐取法江南人﹐精致而不疏﹐謹嚴而不放﹐多就規矩繩墨﹐故少瑕颣﹐蓋出於所命而未出於胸次之所得﹐出於規模未出於規模之所拘者也。大抵拘者猶可以放﹐至其放則不可拘矣。蓋師閔之畫﹐於此方興而未艾﹐欲至於放焉。今任左武大夫﹐忠州刺史提點西京崇福宮。今禦府所藏二﹕

柳溪新霽圖一﹐蘆汀密雪圖一。

○僧夢休

僧夢休﹐江南人。喜延揖畫史之絕藝者﹐得一佳筆﹐必髙價售之。學唐希雅作花竹禽烏﹐煙雲風雪﹐盡物之態﹐蓋亦平生講評規模之有自。今禦府所藏二十有九﹕

風竹圖十四﹐筍竹圖七﹐

叢竹圖六﹐雪竹圖一﹐雪竹雙禽圖一。

◎蔬果敍論

灌園學圃﹐昔人所請﹐而早韭晚菘﹐來禽靑李﹐皆入翰林子墨之美談﹐是則蔬果宜有見於丹靑也。然蔬果於寫生﹐最爲難工。論者以謂郊外之蔬易工於水濵之蔬﹐而水濵之蔬又易工於園畦之蔬也。蓋墜地之果易工於折枝之果﹐而折枝之果又易工於林間之果也。今以是求畫者之工拙﹐信乎其知言也。況夫蘋蘩之可羞﹐含桃之可薦﹐然則丹靑者豈徒事朱鉛而取玩哉﹖詩人多識艸木虫魚之性﹐而畫者其所以豪奪造化﹐思入妙微﹐亦詩人之作也。若艸虫者﹐凡見諸詩人之比興﹐故因附於此。且自陳以來至本朝﹐其名傳而畫存者﹐才得六人焉。陳有顧野王﹐五代有唐垓輩﹐本朝有郭元方﹑釋居寧之輩﹐余有畫之傳世者﹐詳具於譜。至於徐熙輩長於蟬蝶﹐鑑裁者謂爲熙善寫花﹐然熙別門兼有所長﹐故不復列於此。如侯文慶﹑僧守賢﹑譚宏等﹐皆以艸虫果蓏名世﹐文慶者亦以技進待詔﹐然前有顧野王﹐後有僧居寧﹐故文慶﹑守賢不得以季孟其間﹐故此譜所以不載云。

◎蔬果

﹝藥品艸虫附﹞

○顧野王

顧野王字希馮﹐吳郡人。七歲讀五經﹐九歲善屬文﹐識天文地理﹐無所不通﹐尢長於畫。在梁朝爲中領軍﹐後宣城王爲揚州刺史﹐野王與瑯玡王褒並爲賓客。野王善圖

畫﹐乃令野王畫古賢﹐命王褒書贊﹐時人稱爲二絕。畫艸虫尢工。多識艸木虫魚之性詩人之事﹐畫亦野王無聲詩也。入陳官至黃門侍郎。今禦府所藏一﹕

艸虫圖。

○唐垓

唐垓﹐不知何許人也。善畫禽魚生菜﹐世稱其工。然魚虫艸木𨿽甚微也﹐自非妙於萬物而爲言﹐發而見於形容者﹐未易知此。至有野禽﹑生菜﹑魚鰕﹑海物等圖傳於世矣。且畫魚鰕者﹐不過汀渚池塘﹐與夫庖中機上之物﹐至海物則罕見其本焉。若其瑰怪雄傑﹐乘時射勢﹐鼓風霆破萬里浪﹐不至乎中流﹐折角點額﹐則畫亦雄矣。垓之於海物者﹐其有得於此焉。今禦府所藏一﹕

生菜圖。

○丁謙

丁謙﹐晉陵人。初工畫竹﹐後兼善果實園蔬﹐傅粉淺深﹐率有生意。虫蠹殘蝕之狀﹐具能模寫。至使人捫之﹐若有迹也。嘗畫蔥一本﹐爲江南李氏賞激﹐親書「丁謙」二字於其上﹐蓋欲別其非常畫耳。其後寇準藏之以爲珍玩焉。今禦府所藏三﹕

寫生蓮藕圖一﹐寫生蔥圖二。

○郭元方

武臣郭元方字子正﹐京師人。善畫艸虫﹐信手寓興﹐俱有生態﹐盡得蠉飛鳴躍之狀﹐當時頗爲士大夫所喜。然率爾落筆﹐疏略簡當﹐乃爲精絕﹐或點綴求奇﹐則欲反損﹐此正所謂外重內拙黃金注者也﹐論者亦以此少之。大抵造物之意﹐初無心於整齊﹐至於自形自色﹐則各有攸當。

苟物物雕琢﹐使之妍好﹐則安得周而徧哉﹖故刻楮𨿽工﹐造一葉至於三年﹐君子不取也。豈非直欲漸近自然乎﹖元方官至內殿承制。今禦府所藏三﹕

艸虫圖三。

○李延之

武臣李延之﹐善畫虫魚艸木﹐得詩人之風雅﹐寫生尢工﹐不墮近時畫史之習。狀於飛走﹐必取其儷﹐亦以賦物各遂其性之意。官止左班殿直。今禦府所藏十有六﹕

寫生艸虫圖十﹐寫生折枝花圖一﹐金沙遊魚圖一﹐雙鶴圖一﹐雙獐圖一﹐雙蟹圖一﹐喓喓圖一。

○僧居寧

僧居寧﹐毗陵人。喜飲酒﹐酒酣則好爲戲墨﹐作艸虫﹐筆力勁峻﹐不專於形似。每自題云「居寧醉筆」。梅堯臣一見賞詠其超絕﹐因贈以詩﹐其略云「艸根有纖意﹐醉墨得已熟。」於是居寧之名借甚﹐好事者得之遂爲珍玩耳。今禦府所藏一﹕

艸虫圖一。

山水純全集

韓拙﹐字純全﹐號琴堂。南陽人。善畫山水窠石。紹聖間入都﹐王晉卿薦入端王邸。後王卽位爲徽宗﹐拙授翰林書藝局祗候﹐累遷爲直長﹑祕書待詔。本書共九篇﹐而序稱十篇﹐或佚一篇。「其持論多主規矩﹐所謂逸情遠致﹐超然於筆墨之外者﹐殊未之及。蓋院畫之體如是﹐然未始非畫家之格律也。」﹝《四庫全書總目提要》﹞

山水純全集

﹝宋﹞韓拙

目錄

論山

論水

論林木

論石

論雲霞煙靄嵐光風雨雪霧

論人物橋彴關城寺觀山居船車四時之景

論用筆墨格法气韻之病

論觀畫別識

論古今學者

論山

凡畫山言丈尺分寸者﹐王右丞之法則也。山有主客尊

卑之序﹐陰陽逆順之儀。其山各有形體﹐亦各有名﹐習山水之士﹐好學之流﹐切要知也。主者﹐眾山中髙而大也﹐有雄气惇厚﹐傍有輔峯叢圍者﹐嶽也。大者尊也﹐小者卑也﹐大小岡阜朝揖於前者順也﹐無此者逆也。客者﹐不相下而過也。分陰陽者﹐用墨而取濃淡也。凹深爲陰﹐凸面爲陽。山有髙低大小之序﹐以近次遠至於廣極者也。洪穀子云﹕尖日峯﹐平日頂﹐圓日巒﹐相連日嶺﹐有冗日岫﹐峻壁日崖﹐崖下日巖﹐巖下有冗而名巖冗也。山大而髙曰嵩﹐山小而髙目岑。銳山者﹐髙嶠而纖峻也。卑小尖者﹐扈也。小而眾山歸叢者﹐名羅圍也。言襲涉者﹐山三重也。兩山相重者﹐謂之再﹐木映也﹐一山爲丕。小山日岌﹐大山日垣﹐岌謂髙而過也。言屬山者﹐相連屬也。言嶧山者﹐連而絡繹也。絡繹者﹐羣山連續而過也。山岡者﹐其山長而有眷也。言翠微者﹐近山傍坡也。山頂眾者﹐山巓也。巖者﹐洞冗是也。有水日洞﹐無水曰府。言堂者﹐山形如堂室也。言嶂者﹐如幃帳也。言小山﹐則大山鮮不相連也。言絕景者﹐連山斷絕也。言屋者﹐左右有山夾山也。言礙者﹐多小石也。平石者﹐盤石也。多艸木者謂之岵﹐無艸木者謂之垓。石戴土謂之崔嵬﹐石上有土也。土戴石謂之石且﹐土上有石也。土山日阜﹐平原日坡﹐坡髙日壠﹐岡嶺相連﹐掩映林泉﹐漸分遠近也。言谷者﹐通路日谷﹐不相通路者日壑。窮瀆者﹐無所通而與水注者川也。兩山夾水日澗﹐陵夾水日溪。溪中有水也﹐宜畫盤曲掩映斷續﹐伏而復見也。山有四方﹐體貌景物各異。東山惇厚而廣博﹐景質而水少。西山川峽而峭拔﹐髙聳而險峻。南山氐小向水多﹐江湖景秀而華盛。北山闊墁而多阜﹐林木气重而水

窄。東山宜村落薪鋤﹑旅店山居﹑宦官行客之類﹐西山宜用關城棧路羅网髙閣觀宇之類﹐北山宜用盤車駱駝樵人背負之類﹐南山宜江村漁市水邦山閣之類﹐但加滔田漁樂﹐勿用車盤駱駝。要知南北之風故不同爾﹐深宜分別。山有四時之色﹕春山艷冶而如笑﹐夏山蒼翠而如滴﹐秋山明淨而如洗﹐冬山慘淡而如睡。此四時之气象也。郭氏日﹕山有三遠。自山下而仰山上背後有淡山者﹐謂之髙遠﹔白山前而窺山後者﹐謂之深遠﹔自近山邊低坦之山﹐謂之平遠。愚又論三遠者﹐有近岸廣水﹑曠闊遙山者﹐謂之闊遠﹔有煙霧溟漠野水隔而仿佛不見者﹐謂之迷遠﹔景物至絕而微芒縹緲者﹐謂之幽遠。以上山之名狀﹐當備畫中用也﹐兼備博雅君子之問。若問而無對﹐爲無知之士﹐不可不知也。或詩句中有諸山名﹐𨿽得名﹐卻不知山之體狀者﹐惡可措手而制之凡茴全景者﹐山重疊覆壓﹐咫尺重深﹐以近次遠﹐或由下增疊﹐分布相輔﹐以卑次尊﹐各有順序。又不可太實﹐仍要嵐霧鎖映﹐林木遮藏﹐不可露體﹐如人無衣﹐乃窮山也。且山以林木爲衣﹐以艸爲毛髮﹐以煙霞爲神采﹐以景物爲妝飾﹐以水爲血脈﹐以嵐霧爲气象。畫若不求古法﹐不寫眞山﹐惟務俗變﹐采合虛浮﹐自爲超越古今﹐心以自蔽﹐變是爲非﹐此乃懵然不知山水格要之士﹐難可與言之。嗟乎﹐今人是少非多﹐拘今亡古﹐爲多利之所誘奪﹐博古好今學者鮮矣。倘或有得其蘊奧者﹐誠可與論也。彼嗟古傲今﹑侮慢宿學之士﹐適足以此言爲戲耳。

論水

夫水者﹐有緩急淺深﹐此爲大體也。有山上水日沈沈﹐謂出於髙陵﹔山下有水日潺潺﹐謂其文溶緩。山澗間有水湍湍而漱石者﹐謂之湧泉﹔巖石間有水泮潑而仰沸者﹐謂之噴泉。言瀑泉者﹐巓崖峻壁之間﹐一水飛出﹐如練千尺﹐分灑於萬仞之下﹐有驚濤怒浪﹐湧讓騰沸﹐噴濺漂流﹐𨿽龜鼉魚鱉皆不能容也。言濺瀑者﹐山間積水欲流而石隔﹐罅中猛下﹐其片浪如滚﹐有石迎激﹐方圓四折﹐交流四會﹐用筆輕重﹐自分淺深盈滿而散漫也。言淙者﹐眾流攢衝﹐鳴湍疊瀨﹐噴若雷風﹐四面叢流﹐謂之淙也。言沂水者﹐不用分開﹐一片注下﹐與瀑泉頗異矣﹐亦宜分別。夫海水者﹐風波浩蕩﹐巨浪捲翻﹐山水中少用也。有兩邊峭壁不可通﹐途中有流水漂急如箭舟不停者﹐硤水可無急於此也。言江湖者﹐注洞庭之廣大也。言泉源者﹐水平出流也﹐其水混混不絕﹐故孟子所謂源泉混混﹐不捨晝夜是也。惟溪水者﹐山水中多用之﹐宜畫盤曲掩映斷續﹐伏而復見﹐以遠至近﹐仍宜煙霞鎖隱爲佳。王右丞云﹕路欲斷而不斷﹐水欲流而不流。此之謂歟夫砂磧者﹐水心逆流﹐水流兩邊﹐急而有聲﹐中有灘也。夫石磧者﹐輔岸絕流﹐水流兩邊﹐洄環有文﹐中有石也。言壑者﹐有岸而無水也。然水有四時之色﹐隨四時之气。春水微碧﹐夏水微涼﹐秋水微淸﹐冬水微慘。又有汀洲煙渚﹐皆水中人可住而景所集也。至於漁瀨雁濼之類﹐畫之者多樂取以見才調。況水爲山之血脈﹐故畫水者﹐宜天髙水闊爲佳也。

論林木

夫林木者﹐有四時之榮枯﹐大小之叢薄﹐咫尺重深﹐以分遠近。故木貴髙喬﹐蒼逸健硬﹐筆迹堅重﹐或麗或質﹐以筆迹欲斷而復續也。且或輕或重﹐本在乎行筆﹐髙低暈淡﹐悉由於用墨﹐此乃畫林木之要格也。洪穀子訣﹕筆有四勢﹐筋骨皮肉是也。筆絕不可斷謂之筋﹐纏轉隨骨謂之皮﹐墨迹剛正而露節謂之骨﹐伏起圓混而肥謂之肉。尢宜骨肉相輔也。肉多者肥而軟濁也﹐苟媚者無骨也﹐骨多者剛而如薪也﹐勁死者無肉也﹐迹斷者無筋也。墨而質朴﹐失其眞也﹐墨微而怯弱﹐敗其正形。其木要停分而有勢﹐不可太長﹐太長無勢力﹔不可太短﹐太短者俗濁也。木皆有形勢而取其力﹐無勢而亂作盤曲者﹐乏其勢也。若只要剛硬而無環轉者﹐虧其生意也。若筆細脈微者﹐怯弱也。大凡取捨用度﹐以木貴蒼健老硬。其形甚多﹐或聳而迸枝者﹐或曲折而俯仰者﹐或躬而若揖者﹐或如醉人狂舞者﹐或如披頭仗劍者﹐皆松也。又若怒龍驚虯之勢﹐騰龍伏虎之形﹐似狂怪而飄逸﹐似偃蹇而躬身﹐或坡側倒趄飲於水中﹐或巓峻倒崖而身復起。爲松之儀﹐其勢萬狀﹐變態莫測。凡畫根者﹐臨岸倒起之木﹐其根起伏出拔士外﹐狂而且迸也。其平立之木﹐當以大根深入崖中﹐傍迸小根﹐方宜出土也。凡作枯槎槁木﹐務要竅竅空耳。且松者公侯也﹐爲眾木之長﹐亭亭气槪﹐髙上盤於空﹐勢鋪霄漢﹐枝迸而覆﹐掛而下接﹐以貴待賤﹐如君子之徳﹐周而不比。荊浩﹕成材者气槪髙幹﹐不材者抱節自屈。有偃蓋而枝盤頭

低而腰曲者﹐爲異松也﹔皮老蒼鱗枝枯葉少者﹐爲古松也。右丞日﹕松下離於弟兄﹐謂髙低相亞﹔亦有子孫﹐謂新枝相續爲幼松者。其梢淩空而聳出﹐其鍼交結而蔭重也。且柏者﹐若侯伯也。訣目﹕柏下叢生﹐要老逸而舒暢。皮宜轉紐﹐捧節有紋。榦多枝葉﹐節眼嵌空。勢若蛟龍﹐身去復回﹐蕩疊縱橫﹐乃古柏之狀也。幼柏者﹐葉密枝迸﹐梢聳拔也。檜者﹐松身柏皮﹐會於松柏﹐故名日檜。其枝橫肆而盤屈﹐其葉散而不定﹐古檜之體也。余種羣木﹐難以具述﹐惟楸梧槐柳﹐形儀各異。大槪有葉之木﹐貴要丰茂而蔭郁。至於寒林者﹐務森聳重深﹐分布而不雜﹐宜作枯梢老槎﹐背後當用淺墨﹐畫以相類之木伴和爲之﹐故得幽韻之气淸也。林罅不用明白﹐尢宜煙嵐映帶﹐誠爲咸熙深得乎妙用者哉。梁元帝云﹕木有四時﹐春英夏蔭秋毛冬骨。春英者﹐謂葉細而花繁也﹔夏蔭者﹐謂葉密而茂盛也﹔秋毛者﹐謂葉疏而飄零也﹔冬骨者﹐謂枝枯而葉槁也。其有林巒者﹐山巖石上有密木也。有林麓者﹐山腳下林木也。林迥者﹐遠林煙暝也。大要不可狂斜倒起﹐隱淡直立﹐辧其形質﹐可一一分明。又云﹕質者﹐形質備也。雜木取其大綱﹐用墨點成﹐淺淡相等。林木者﹐山之衣也﹐如人無衣裝﹐使山無儀盛之貌﹐故貴密林茂木﹐有華盛之表也。木少者謂之露骨﹐如人少衣也。若作一窠一石﹐務要減矣。

論石

夫畫石者﹐貴要磊落雄壯﹐蒼硬頑澀﹐礬頭菱面﹐層疊厚薄﹐覆壓重深﹐落墨堅實﹐凹深凸淺﹐皴拂陰陽﹐點

均髙下﹐乃爲破墨之功也。且言盤石者﹐平大石也。然石之狀不一﹐或層疊而秀潤﹐或崔嵬而顚險﹐有崖巖嵯峨者﹐有怪石崩坍者﹐或直者入水而深不可測者﹐或根石浸水而腳石相輔者﹐率帆嶙峋﹐千怪萬狀﹐縱橫放逸﹐其體無定。而入皴紋多端也﹐有披麻皴者﹐有點錯皴者﹐或斫垛皴者﹐或橫皴者﹐或均而連水皴紋者﹐一畫一點﹐各有古今家數體法存焉。昔人云﹕石無十步眞﹐山有十里遠。況石爲山之體﹐貴气韻而不貴枯燥也。畫之者不可失此論也。

論雲霞煙靄嵐光風雨雪霧

夫通山川之气﹐以云爲總也。云出於深谷﹐納於愚夷﹐弁日掩空﹐渺渺無拘。升之晴霽則顯其四時之气﹐散之陰晦則逐其四時之象。故春云如白鶴﹐其體閒逸﹐和而舒暢也﹔夏云如奇峯﹐其勢陰鬱﹐濃淡瑗逮而無定也﹔秋云如輕浪飄零﹐或若兜羅之狀﹐廓靜而淸明﹔冬云澄墨慘翳﹐示其玄溟之色﹐昏寒而深重。此晴雲四時之象。春陰則雲气澹蕩﹐夏陰則雲气突黑﹐秋陰則雲气輕浮﹐冬雪則雲气慘淡﹐此陰雲四時之气也。然云之體﹐聚散不一﹐輕而爲煙﹐重而爲霧﹐浮而爲靄﹐聚而爲气﹐其有山嵐之气﹐煙之輕者﹐云捲而霞舒。云者﹐乃气之所聚也。凡畫者分气候則雲煙爲先。山水中所用者﹐霞不重以丹靑﹐云不施以彩繪﹐恐失其嵐光野色自然之气也。且云有浮雲﹐有出谷云﹐有寒云﹐有暮云。云之次爲霧﹐有曉霧﹐有遠霧﹐有寒霧。霧之次爲煙﹐有晨煙﹐有暮煙﹐有輕煙。煙之次爲靄﹐有江靄﹐有暮靄﹐有遠靄。雲霧煙靄之外﹐言其霞者﹐

東曙日明霞﹐西照曰暮霞﹐乃早晚一時之气暉也﹐不可多用。凡雲霞煙霧靄之气﹐爲嵐光山色遙岑遠樹之彩也。善繪於此﹐則得四時之眞气﹐造化之妙理﹐故不可逆其嵐光﹐當順其物理也。風𨿽無迹﹐而艸木衣帶之形﹐雲頭雨腳之勢﹐無少逆也。如逆之﹐則失其大要矣。繼而以雨雪之際﹐時𨿽不同﹐然雨有急雨﹐有驟雨﹐有夜雨﹐有欲雨﹐有雨霽。雪者﹐有風雪﹐有江雪﹐有夜雪﹐有春雪﹐有暮雪﹐有欲雪﹐有雪霽。凡雨雪意皆本乎雪色之輕重﹐類於風勢之緩急﹐想其時候﹐方可落筆。大槪以云形其雨雪之意﹐則宜暗而不宜顯也。又如爾雅云﹕天气下地不應日茅﹐言暗物而輕也。地气發天不應日霧﹐言暝物而重也。風而雨之爲霾﹐言無分遠近也。陰風重而爲瞳﹐言無分於山林也。此皆不時之气也。霏雪之流﹐至於魚龍艸莽之象﹐呂氏之言甚明﹐鸞翔鳳翥之形﹐陸機之論深得。然窮天理之奧﹐掃風雪之候﹐曷可不深究焉。

論人物橋彴關城寺觀山居船車四時之景

凡畫人物﹐不可粗俗﹐貴純雅而幽閒。其隱居傲逸之士﹐當與村居耕叟漁父輩體貌不同。竊觀古之山水中人物﹐殊爲閒雅﹐無有粗惡者。近之所作往往粗俗﹐殊乏古人之態。言橋徇者﹐通船日橋﹐杓者以橫木渡於溪澗之上﹐但人迹可通也。關者﹐在乎山峽之間﹐只一路可通﹐傍無小溪﹐方可用關也。城者﹐短堞相映﹐樓屋相望﹐須當映帶於山掩林木之間﹐不可一一出露。恐類於圖經﹐山水所用惟古堞可也。畫僧寺道觀者﹐宜橫抱幽谷深巖峭壁之

處。惟酒旆旅店方可當途村落之間﹐以至山居隱遁之士放逸之徒也﹐務要幽僻。有廣土處可畫柴扉房屋平林牛馬耕耘之類﹐也有廣水處可畫漁市漁濼及捕魚采菱曬网之類也。言舟船者﹐大日舟﹐小日船。漁人乘者爲艇﹐隱逸所乘日船。或插以网罩﹐或旋以絲綸者﹐漁艇也。或爲木屋﹐或作棚幕者﹐游船也。以小槳所搖者﹐謂之飛航。獨一本所造者﹐謂之相槽。於山水中所宜用者﹐其舟船遊漾﹐輕浮不可重載。其餘江海巨載之舟﹐於山水中少用也。品四時之景物﹐務要明乎物理﹐度乎人事。春可畫以人物﹐欣欣而舒和﹐踏靑郊﹐遊翠陌﹐競秋千﹐漁唱渡水﹐歸牧耕鋤﹐山種捕魚之類也。夏可畫以人物坦坦﹐於山林陰映之處﹐或以行旅憩歇﹐水閣亭軒﹐避暑納涼﹐玩水浮梁﹐浴鶴江滸﹐曉汲涉水過渡之類也。秋則畫以人物蕭蕭﹐玩月采菱﹐浣紗漁笛﹐搗帛夜舂﹐登髙賞菊之類也。冬則畫以人物寂寂﹐圍鑪飲酒﹐慘冽遊宦﹐雪笠寒人﹐騾网運糧﹐雪江渡口﹐寒郊雪臘履冰之類也。若水野之間﹐春兼於禽鳥者﹐可畫以燕雀黃鸝﹐夏畫鸛艄鷗鷺﹐秋畫徵鴻羣鶩﹐冬宜畫以落雁鳴鴉。今各舉其大槪耳。若能知此﹐以隨時制景﹐任其才思﹐則山水中裝飾無不備矣。

論用筆墨格法气韻之病

夫畫者筆也﹐斯乃心運也﹐索之於未狀之前﹐得之於儀則之後。默契造化﹐與道同機﹐握管而潛萬象﹐揮毫而掃千里。故筆以立其形質﹐墨以分其陰陽。山水悉從筆墨而成。吳道子筆勝於質﹐爲畫之質勝也。嘗謂道子山水有

筆而無墨﹐項容山水有墨而無筆﹐此皆不得全善。惟荊浩采二賢之能以爲己能﹐則全矣。蓋墨用太多則失其眞體﹐損其筆而且濁﹐用墨太微卽气怯而弱也。過與不及﹐皆爲病耳。切要循乎規矩格法﹐本乎自然气韻﹐必全其生意。得於此者備矣﹐失於此者病矣。以是推之﹐其愚俗之可論歟。凡未操筆﹐當凝神著思﹐豫在目前﹐所以意在筆先﹐然後以格法推之﹐可謂得之於一﹐應之於手也。其用筆有簡易而意全者﹐有巧密而精細者﹐或取气格而筆迹雄壯者﹐或取順快而流暢者﹐縱橫變化﹐用功乎筆也。然作畫之病者眾矣﹐惟俗病最大。出於淺陋循卑﹐昧乎格法之大﹐動作無規﹐亂推取逸﹐彊務古淡而枯燥﹐苟從巧密而纏縛﹐詐僞老筆﹐本自非然。此謂論筆墨格法气韻之病。古云﹕用筆有三病﹐一日板﹐二日刻﹐三日結。何謂板病腕弱筆癡﹐取與全虧﹐物狀平扁﹐不能圓混者﹐板也。刻病者﹐筆迹顯露﹐用筆中凝﹐勾畫之際﹐妄生圭角者﹐刻也。結病者﹐欲行不行﹐當散不散﹐似物凝礙﹐不能流暢者﹐結也。愚又論一病﹐謂之磋病。筆路謹細而癡拘﹐全無變通﹐筆墨𨿽行﹐類同死物﹐狀如雕切之迹者﹐磋也。凡用筆﹐先求气韻﹐次采體要﹐然後精思。若形勢未備﹐便用巧密精思﹐必失其气韻也。以气韻求其畫﹐則形似自得於其間矣。且善究其畫山水之理也﹐當守其實。實不足﹐當棄其筆而筆有餘。實爲質幹也﹐華爲華藻也。質幹本乎自然﹐華藻出乎人事。實爲本也﹐華爲末也。自然體也﹐人事用也。豈可失其本而逐其末﹐忘其體而執其用乎﹗是猶畫者惟務華媚而體法虧﹐惟務柔細而神气泯﹐塡俗病耳﹐惡知其守實去華之理哉﹗若行筆﹐或粗或細﹐或揮或勾﹐或重

或輕者﹐不可一一分明﹐以布遠近﹐似气弱而無畫也。其筆太粗則寡其理趣﹐其筆太細則絕乎气韻。一皴一點﹐一勾一斫﹐皆有意法存焉。若不從古畫法﹐只寫眞山﹐不分遠近深淺﹐乃圖經也﹐焉得其格法气韻哉﹗凡畫有八格﹕石老而潤﹐水淨而明﹐山要崔嵬﹐泉宜灑落﹐雲煙出沒﹐野徑迂迥﹐松偃龍蛇﹐竹藏風雨也。

論觀畫別識

瓊瑰琬琰﹐天下皆知其爲玉也﹐非卞氏三獻﹐孰別其荊山之姿而爲美。驊驑驃碾﹐天下皆知其爲馬也﹐非伯樂一顧﹐孰別其冀北之駿而爲良。若玉之無別﹐安得瓊瑰琬琰之名﹔馬之無別﹐豈分驊驑驃裴之駿。別玉者卞氏耳﹐識馬者伯樂耳﹐天下後世亦無復以加諸。是猶畫山水之流於世也﹐隱造化之情實﹐論古今之賾奧﹐發揮天地之形容﹐蘊藉聖賢之藝業﹐豈賤隸俗人得以易窺其端倪﹐蓋有不測之神思難名之妙意寓於其間矣。凡閱諸畫﹐先看風勢气韻﹐次究格法髙低者﹐爲前賢家法規矩用度也。倘生意純而物理順﹐用度備而格法髙﹐固得其格者也。𨿽有其格﹐而家法不可糅雜者﹐何哉且畫李成之格﹐豈用雜於範寬。正如字法﹐顏柳不可以同體﹐篆隸不可以同攻﹐故所操不一﹐則所用有差﹐信乎然矣。歸古驗今﹐善觀乎畫者﹐焉可無別歟。然古今山水之格﹐皆畫也﹐通畫法者﹐得神全之气﹐攻寫法者﹐有圖經之病﹐亦不可以不識也。以近世畫者多執好一家之學﹐不通諸名流之迹者眾矣﹐𨿽博究諸家之能﹐精於一家者寡矣。若此之畫﹐則雜乎神思﹐亂乎

規格﹐難以識別﹐良由此也。惟明其諸家畫法﹐乃爲精通之士﹐論其別白之理也。窮天文者然後證丘陵﹐天地之間﹐𨿽事之多﹐有條則不紊﹐物之眾﹐有緒則不雜﹐蓋各有理之所寓耳。觀畫之理﹐非融心神﹑善縑素﹑精通博覽者﹐不能達是理也。畫有純質而淸淡者﹐僻淺而古拙者﹐輕淸而簡妙者﹐放肆而飄逸者﹐野逸而生動者﹐幽曠而深遠者﹐昏暝而意存者﹐眞率而閒雅者﹐冗細而不亂者﹐重厚而不濁者。此皆三古之迹﹐達之名品﹐參乎神妙﹐各適於理者然矣。畫者初觀而可及﹐究之而妙用益深者﹐上也。有初觀而不可及﹐再觀而不可及﹐窮之而理法乖異者﹐下也。畫譬如君子歟顯其迹而如金石﹐著乎行而合規矩﹐親之而溫厚﹐望之而儼然﹐易事而難悅﹐難進而易退﹐動容周旋無不合於理者﹐此上格之體﹐若是而已。畫由小人歟以浮言相胥﹐以矯行相尙﹐近之而取侮﹐遠之而有怨﹐苟媚諂以自合﹐勞詐僞以自蔽﹐旋爲交構﹐無一循乎理者﹐此卑格之體﹐有若是而已。倘明其一而不明其二﹐達於此而不達夫彼﹐非所以能別識也。昔人有云﹕畫有六要。一曰气﹐气者﹐隨形運筆﹐取象無惑。二韻﹐韻者﹐隱露立形﹐備儀之俗。三思﹐思者﹐頓挫取要﹐凝想物宜。四日景﹐景者﹐制度時用﹐搜妙創奇。五日筆﹐筆者﹐𨿽衣法則﹐運用變通﹐不質不華﹐如飛如動。六日墨﹐墨者﹐髙低暈淡﹐品別深淺﹐文彩自然。有此六法者﹐神之又神也。如六法未備﹐但有一長﹐亦不可不采覽焉。畫有眞可傳於世﹐不自顯其名者﹐所謂有實則名自得﹐故不期顯而自顯也。畫有一時𨿽獲美名﹐久則漸銷﹐所謂以譽過於實者﹐故不期銷而自銷矣。凡觀畫者﹐豈可擇於冠蓋之譽。

但看格淸意古﹐墨妙筆精﹐景物幽閒﹐思遠理深﹐气象脫灑者爲佳。其未當精絕﹐惟置巧密者﹐鮮鑑矣。世有王晉卿者﹐戚裏之雅士也﹐耕獵於文史﹐放思於圖書。每燕息之餘﹐多戲於小筆﹐散之於公卿之家多矣。嘗蒙靑眼左顧﹐每閱畫﹐必見召而同觀之﹐論乎淵奧﹐構其名實。偶一於賜書堂東掛李成﹐西掛範寬。先觀李公之迹﹐云﹕李公家法﹐墨潤而筆精﹐煙嵐輕動而對面千里﹐秀气可掬。次觀範寬之作﹐如面前眞列﹐峯巒渾厚﹐气壯雄逸﹐筆力老健。此二畫之迹﹐眞一文一武也。余嘗思其言之當﹐眞可謂鑑通骨髓矣。其格法之要﹐切須知之﹐方能定其優劣﹐明其是非﹐可謂精通善鑑者哉。畫不遇識﹐如客行於途﹐無分於善惡也﹐不亦悲夫。今有名卿士大夫皆從格法﹐聖朝以來李成﹑郭熙﹑公穆﹑宋復古﹑李伯時﹑王晉卿亦然﹐信能悉之於此乎。案畫譜﹐荊浩﹐河內人﹐號洪穀子﹐博雅好古﹐山水專門﹐頗得意趣。嘗謂吳道子山水有筆而無墨﹐項容山水有墨而無筆。浩兼二子所長而有之﹐蓋有筆而有墨者。見落筆蹊徑而少自然﹐有墨而無筆者﹐去斧鑿痕而多變態。故王洽之畫﹐先潑墨縑素﹐取髙下自然之勢而爲之。浩介乎二者之間﹐則人與天成兩得矣。

論古今學者

天之所賦於我者﹐性也。性之所資於人者﹐學也。性有顓蒙明敏之異﹐學有益無窮之功。故能因其性之所悟﹐求其學之所資﹐未有業不精於己者也。且古人以務學而開其性﹐今之人以天性恥於學﹐此所以去古逾遠而業逾

不精也。昔顧愷之夏月登樓﹐家人罕見其面﹐風雨晦暝饑寒喜怒皆不操筆。唐有王右丞﹐杜員外贈歌日﹕十日畫一水﹐五日畫一石。能事不受相促迫﹐王宰始肯畱眞迹。愷之﹑王維後世眞迹絕少﹐後來得其仿佛者猶可絕俗。正如唐史論杜甫﹐謂殘膏剩馥﹐沾渥後人。蓋前人用此以爲銷養神之術﹐今人反以之爲圖利勞心之苦。古之學者爲己﹐今之學者爲人。昔人冠冕正士﹐宴閒餘暇﹐以此爲淸幽自適之樂。唐張彥遠云﹕書畫之術﹐非閭閻之子可學也。柰何今之學者往往以畫髙業以利爲圖金﹐自墜九流之風﹐不修術士之體﹐豈不爲自輕其術者哉﹗故不精之由﹐良以此也。眞所謂棄其本而逐其末矣。且人之無學者﹐謂之無格。無格者﹐謂之無前人之格法也﹐豈脫落格法而自爲超越古今名賢者歟所謂寡學之士則多性狂而自蔽者有三﹐難學者有二﹐何謂也有心髙而不屑於下問﹐惟憑盜學者﹐爲自蔽也﹔有性敏而才髙﹐雜學而狂亂﹐至不歸於一者﹐自蔽也﹔有少年夙成﹐其性不勞而頗通﹐慵而不學者﹐自蔽也。難學者何也有漫學而不知其學之理﹐苟僥幸之策﹐惟務作僞以勞心﹐使神志蔽亂﹐不究於實者﹐難學也。若此之徒﹐斯爲下矣。夫欲傳古人之糟粕﹐達前賢之閫奧﹐未有不學而自能也。信斯言也。凡學者宜先執一家之體法﹐學之成就﹐方可變易爲己格﹐則可矣。噫﹐源深者流長﹐表端者影正﹐則學造乎妙﹐藝盡乎精粹﹐蓋有本者亦若是而已。

畫繼

鄧椿﹐雙流人。其祖政和中知樞密院﹐時重畫學﹐椿以家世聞見﹐成《畫繼》一書。稱「繼』』者﹐繼張彥遠《歷代名畫記》﹑郭若虛《圖畫見聞志》二書也﹐故始於熙寧七年﹐止於乾道三年﹐九十四年中得畫人二百一十九。後人評日﹕「其持論以髙雅爲宗﹐不滿徽宗之尙法度﹐亦不滿石恪之放佚﹐亦爲平允﹐固賞鑑家所據爲左驗者矣。」﹝《四庫全書總目提要》﹞

自昔賞鑑之家﹐畱神繪事者多矣﹐著之傳記﹐何止一書。獨唐張彥遠總括畫人姓名﹐品而第之﹐自軒轅時史皇而下﹐至唐會昌元年而止﹐著爲《歷代名畫記》。本朝郭若虛作《圖畫見聞志》﹐又自會昌元年至神宗皇帝熙寧七年。名人藝士﹐亦復編次。兩書旣出﹐他書爲贅矣。予𨿽生承平時﹐自少歸蜀﹐見故家名勝。避難於蜀者十五六﹐古軸舊圖﹐不期而聚。而又先世所藏﹐殊尢絕異之品。散在一門﹐往往得免焚劫﹐猶得披尋。故性情所嗜﹐心目所寄﹐出於精深﹐不能移奪。每念熙寧而後﹐遊心玆藝者甚眾﹐迨今九十四春秋矣﹐無復好事者爲之紀述。於是稽之方冊﹐益以見聞﹐參諸自得﹐自若虛所止之年﹐逮乾道之三祀﹐上而王侯﹐下而工技﹐凡二百一十九人﹐或在或亡﹐悉數畢見。又列所見人家奇迹﹐愛而不能忘者﹐爲「銘心絕品」﹐及凡繪事可傳可載者﹐裒成此書﹐分爲十卷﹐目爲《畫繼》。若虛𨿽不加品第﹐而其論气韻生動﹐以爲非師可傳﹐多是軒冕才賢﹐巖穴上士﹐髙雅之情之所寄也。人品旣已髙矣﹐气韻不得不髙﹔气韻旣已髙矣﹐生動不得不至。不爾﹐𨿽竭巧思﹐止同眾工之事﹐𨿽曰畫而非畫。嗟夫﹗自昔妙悟精能﹐取重於世者﹐必愷之﹑探微﹑摩詰﹑道子等輩。彼庸工俗隸﹐車載斗量﹐何敢望其靑雲後塵耶﹖或謂若虛之論爲太過﹐吾不信也。故今於類﹐特立軒冕﹑巖穴二門﹐以寓微意焉。鑑裁明當者﹐須一肯首。是年閏旦﹐華國鄧椿公壽序。

中國南宋繪畫史著作。鄧椿著。鄧椿﹐字公壽﹐四川成都雙流人﹐官至通判﹐家富書畫收藏﹐因感於北宋郭若虛《圖畫見聞志》後餘年無人續著繪畫史﹐遂稽考文獻﹐並依自己所見寫成此書﹐開創了綜合利用前人詩文﹑筆記等多方面資料編寫繪畫史的先例。全書卷。卷一至卷七輯錄位畫家的傳記﹐按畫家的身分﹑地位依次排列﹐同時記錄畫院畫家及職業畫工的生平﹑專長等﹔卷八爲銘心絕品﹐著錄作者目睹過的私家收藏繪畫精品﹔卷九﹑卷十以雜記體裁記述唐﹑五代以迄北宋中期的畫壇傳說見聞。卷首有自撰序文﹐除敍述編寫緣起﹑經過﹑體例外﹐主要闡述自己的藝術見解。書中發揮了郭若虛的觀點﹐認爲繪畫作品的气韻生動是無師可傳而決定於人品的﹐彊調畫家的文化修養和藝術意趣。

卷一聖藝

○徽宗皇帝

徽宗皇帝﹐天縱將聖﹐藝極於神。卽位未幾﹐因公宰奉淸閒之宴﹐顧謂之曰「朕萬幾餘暇﹐別無他好﹐惟好畫耳。」故祕府之藏﹐充刃塡溢﹐百倍先朝。又取古今名人所畫﹐上自曹弗興﹐下至黃居き﹐集爲一百秩﹐列十四門﹐總一千五百件﹐名之曰《宣和睿覽集》。蓋前世圖籍﹐未有如是之盛者也。於是聖鑑周悉﹐筆墨天成﹐妙體眾形﹐兼備六法。獨於翎毛﹐尢爲注意。多以生漆點睛﹐隱然豆許﹐髙出紙素﹐幾欲活動﹐眾史莫能也。政和初﹐嘗寫仙禽之形﹐凡二十﹐題曰《筠莊縱鶴圖》。或戲上林﹐或飲太液。翔鳳躍龍之形﹐警露舞風之態﹐引吭唳天﹐以極其思﹔刷羽淸泉﹐以致其潔。並立而不爭﹐獨行而不倚﹐閒暇之格﹐淸迥之姿﹐寓於縑素

之上。各極其妙﹐而莫有同者焉。

已而又制《奇峯散綺圖》﹐意匠天成﹐工奪造化﹐妙外之趣﹐咫尺千里。其晴巒疊秀﹐則閬風羣玉也﹔明霞紓彩﹐則天漢銀潢也﹔飛觀倚空﹐則仙人樓居也。至於祥光瑞气﹐浮動於縹緲之間﹐使覽之者欲跨汗漫﹐登蓬瀛﹐飄飄焉﹐飄飄焉﹐若投六合而隘九州也。五年三月上巳﹐賜宰臣以下燕於瓊林﹐侍從皆預。酒半﹐上遣中使持大杯勸飲﹐且以《龍翔池圖》並題序宣示羣臣。凡預燕者﹐皆起立環觀﹐無不仰聖文﹐睹奎畫﹐贊嘆乎天下之至神至精也。其後以太平日久﹐諸福之物﹐可致之祥﹐湊無虛日﹐史不絕書。動物則赤烏﹑白鵲﹑天鹿﹑文禽之屬﹐擾於禁禦﹔植物則檜芝﹑珠蓮﹑金柑﹑駢竹﹑瓜花﹑來禽之類﹐連理並蒂﹐不可勝紀。

乃取其尢異者﹐凡十五種﹐寫之丹靑﹐亦目曰《宣和睿覽冊》。復有素馨﹑末利﹑天竺﹑娑羅﹐種種異產﹐究其方域﹐窮其性類﹐賦之於詠歌﹐載之於圖繪﹐續爲第二冊。已而﹐玉芝競秀於宮闥﹔甘露宵零於紫篁。陽烏﹑丹兔﹑鸚鵡﹑雪鷹﹐越裳之雉﹐玉質皎潔﹐之雛﹐金色煥爛。六日七星﹐巢蓮之龜﹔盤螭翥鳳﹐萬歲之石。並榦雙葉﹐連理之蕉﹐亦十五物﹐作冊第三。又凡所得純白禽獸﹐一一寫形﹐作冊第四。增加不已﹐至累千冊。各命輔臣題跋其後﹐實亦冠絕古今之美也。宣和四年三月辛酉﹐駕幸祕書省。訖事﹐禦提舉廳事﹐再宣三公﹑宰執﹑親王﹑使相﹑從官觀禦府圖畫。旣至﹐上起就書案﹐徙倚觀之。左右發篋﹐出禦書畫。公宰﹑親王﹑使相﹑執政﹐人各賜書畫兩軸。於是上顧蔡攸分賜從官以下﹐各得禦畫兼行書﹑艸書一紙。

又出祖宗禦書﹐及宸筆所摸名畫﹐如展子虔作《北齊文宣幸晉陽》等圖。靈臺郎奏辰正﹐宰執以下﹐逡巡而退。是時旣

恩許分賜﹐羣臣皆斷佩折巾以爭先﹐帝爲之笑。此君臣慶會﹐又非特幣帛筐篚之厚也。始建五嶽觀﹐大集天下名手。應詔者數百人﹐咸使圖之﹐多不稱旨。自此之後﹐益興畫學﹐教育眾工。如進士科﹐下題取士﹐復立博士﹐考其藝能。當是時﹐臣之先祖﹐適在政府﹐薦宋迪猶子子房﹐以當博士之選。是時子房筆墨﹐妙出一時﹐咸謂得人。所試之題﹐如《野水無人渡》《孤舟盡日橫》﹐自第二人以下﹐多系空舟岸側﹐或拳鷺於舷間﹐或棲鴉於篷背﹐獨魁則不然。畫一舟人﹐臥於舟尾﹐橫一孤笛﹐其意以爲非無舟人﹐止無行人耳﹐且以見舟子之甚閒也。又如《亂山藏古寺》﹐魁則畫荒山滿幅﹐上出幡竿﹐以見藏意。餘人乃露塔尖或鴟吻﹐往往有見殿堂者﹐則無復藏意矣。亂離後有畫院舊史﹐流落於蜀者二三人﹐嘗謂臣言「某在院時﹐每旬日﹐蒙恩出禦府圖軸兩匣﹐命中貴押送院﹐以示學人。仍責軍令狀﹐以防遺墜漬污。」故一時作者﹐咸竭盡精力﹐以副上意。其後寶宮成﹐繪事皆出畫院。上時時臨幸﹐少不如意﹐卽加漫堊﹐別令命思。𨿽訓督如此﹐而眾史以人品之限﹐所作多泥繩墨﹐未脫卑凡﹐殊乖聖王教育之意也。

卷二侯王貴戚

鄆王﹐徽宗皇帝第二子也。稟資秀拔﹐爲學精到。政和八年﹐射策於庭﹐名標第一﹐多士推服。性極嗜畫﹐頗多儲積。凡得珍圖﹐卽日上進﹐而禦府所賜﹐亦不爲少﹐復

皆絕品﹐故王府畫目﹐至數千計。又復時作小筆花鳥便面﹐克肖聖藝﹐乃知父堯子舜﹐趣尙一同也。今祕閣畫目﹐有《水墨筍竹》及《墨竹》《蒲竹》等圖。

光州防禦使令穰﹐字大年﹐雅有美才髙行﹐讀書能文。少年因誦杜甫詩﹐見唐人畢宏﹑韋偃﹐志求其迹﹐師而寫之。不歲月間﹐便能逼眞。時賢稱嘆﹐以爲貴人天質自異﹐意所專習﹐度越流俗也。其所作多小軸﹐甚淸麗。雪景類世所收王維筆﹐汀渚水鳥﹐有江湖意。又學東坡作小山叢竹﹐思致殊佳﹐但覺筆意柔嫩﹐實年少好奇耳。若稍加豪壯﹐及有餘味﹐當不立小李將軍下也。每出一圖﹐必出新意。人或戲之曰「此必朝陵一番回矣。」蓋譏其不能遠適﹐所見止京洛間景﹐不出五百里內故也。大年旣得名﹐誅求期克﹐無少暇時。擲筆大槪曰「藝之役人如此。」然業已得名﹐無可柰何。山谷嘗詠其《蘆雁》云「揮毫不作小池塘﹐蘆荻江村雁落行。𨿽有珠簾巢翡翠﹐不忘煙雨罩鴛鴦。」然初跋其畫﹐謂「更屏聲色裘馬﹐使胸中有數百卷書﹐當不愧文與可」﹐蓋見其少作耳。自今觀之﹐其亦有宋之江都王﹑滕王耶。

令松﹐字永年﹐大年弟也﹐亦善丹靑。浮休居士謝大年《江天晚景圖》雜言云「神妙獨數李將軍﹐安知伯仲非前身﹖」則知其兄弟俱能﹐且筆墨俱得思訓格也。又山谷跋其畫夾云「調麝煤作花果殊難工﹐永年遂臻此﹐殊不易。然作朽蠹太多﹐是其小疵。」又云「永年作狗﹐意態甚逼。遣翰林工﹐訖其艸石﹐不敢畫虎﹐憂狗之似﹐故直作狗﹐人難我易。」

叔盎﹐字伯充﹐善畫馬。嘗以其藝並詩投東坡﹐東坡

次其韻云「天驥徳力備﹐馬外龍麟中。皇天不遣言﹐兀與畫圖同。駑駘飽官粟﹐未受一洗空。十駕均一至﹐何事﹛爾﹜云風。」

士雷﹐字公震﹐長於山水﹐淸雅可愛。李釒享希聲跋其《四時景》絕句﹐則可知其風旨矣。春云「九江應共五湖連﹐尺素能開萬里天。山杏野桃零落處﹐分明寒食繞風前。」夏云「繁陰雜樹映汀沙﹐三伏江天自一家。欲喚扁舟渡云錦﹐平鋪明鏡是荷花。」秋云「舂Θ寂寞繞疏叢﹐霜後云生浦漵風。此處年年報秋色﹐只應衰柳與丹楓。」冬云「剪水飛花細舞風﹐斷蘆洲外水連空。剡溪幾曲知名處﹐何似今朝眼界中。」今祕閣畫目﹐有《春雪》《早悔》及《小景》等圖。

嗣濮王宗漢﹐字獻甫﹐安懿王幼子也。少卽敏慧﹐儀矩端莊﹐作《蘆雁》﹐有佳思。米元章題詩曰「偃蹇汀眠雁﹐蕭梢風觸蘆。京塵方滿眼﹐速爲喚花奴。」又曰「野趣分弱水﹐風花剪鑑湖。塵中不作惡﹐爲有鄴公圖。」元章許予甚嚴﹐詩意如此﹐則可知其含毫運思矣。嘗有《八雁圖》﹐識者嘆賞其工。

士柬﹐字明發﹐讀書能文。元符初﹐試宗室藝業﹐合格者八人﹐獨明發賜進士出身。嘗作春詞《烏夜啼》﹐掃除凡語﹐飄然寄興於煙霞之外﹐至今流傳﹐推爲雅什。兼工畫藝﹐後山居士題其《髙軒過圖》﹐詩曰「滕王蛺蝶江都馬﹐一紙千金不當價。異才天縱非力窮﹐畫工不足甘爲下。今代風流數大年﹐含毫落筆開山川。忽忘朽老壓塵底﹐卻怪鳧鴻墮目前。爾來二人復秀出﹐萬里河山才咫尺。眼邊安謂有突兀﹐復似天地初開辟。」其卒云「未許二豪今角立﹐則其髙情雅韻﹐自宜追配今昔也。」

士衍﹐號花一相公﹐長於著色山水。宣和初進十圖﹐特轉一官。犍爲王瑾家有扇面﹐意韻誠可喜愛﹐然少見於世。瑾卽其甥也﹐故得之。

士遵﹐光堯皇帝皇叔也﹐善山水。紹興間一時婦女服飾﹐及琵琶箏面﹐所作多以小景山水﹐實唱於士遵。然其筆超俗﹐特一時仿效宮中之化﹐非專爲此等作也。

伯駒﹐字千里﹐優於山水﹑花果﹑翎毛。光堯皇帝嘗命畫集英殿屏﹐賞賚甚厚。多作小圖﹐流傳於世﹐有所畫《蟠檜怪石便面》﹐在吉州團練使楊可弼良卿家。官至浙東路鈐轄。其弟路分伯﹐字希遠﹐亦長山水﹑花木﹐著色尢工。

士安﹐長於墨竹。不遵川派﹐好作﹛圭﹜竹﹐殊秀潤﹐與石室體制大異也。

子澄﹐字處度﹐廉介修潔﹐流落巴峽四十年﹐藉添差祿以自給。善艸隸﹐長歌詩﹐人不知其能畫也。紹興末﹐官秭歸﹐士子重其風度﹐每載酒從之遊。一日﹐乘醉入小肆﹐見素壁可愛﹐案上拈禿筆作濺瀑﹐勢欲動屋﹐筆力極遒壯也。

王詵﹐字晉卿﹐尙英宗女蜀國公主﹐爲利州防禦使。𨿽在戚裏﹐而其被服禮義﹐學問詩書﹐常與寒士角。平居攘去膏粱﹐黜遠聲色﹐而從事於書畫。作寶繪堂於私第之東﹐以蓄其所有。而東坡爲之記﹐東軒亦贈詩云「錦囊犀軸堆象牀﹐義竿連幅翻雲光。手披橫素風飛揚﹐捲舒終日未用忙。遊意澹泊心淸涼﹐屬目俊麗神激昂。」其所畫山水學李成﹐皴法以金碌爲之﹐似古。今《觀音寶陀山狀小景》﹐亦墨作平遠﹐皆李成法也。故東坡謂「晉卿得破墨三昧」﹐有《煙江疊嶂圖》《房相宿因圖》﹑及《山陰陳迹》《雪溪乘興》《四明狂客

》《西塞風雨圖》《著色山水》等圖﹐傳於世。

卷三

○軒冕才賢

蘇軾﹐字子瞻﹐眉山人﹐髙名大節﹐照映今古。據徳依仁之餘﹐遊心玆藝。所作枯木﹐枝榦虯屈無端倪。石皴亦奇怪﹐如其胸中盤郁也。作墨竹﹐從地一直起至頂。或問﹕「何不逐節分﹖」曰「竹生時何嘗逐節生耶﹖」𨿽文與可自謂﹕「吾墨竹一派在徐州」﹐而先生亦自謂「吾爲墨竹﹐盡得與可之法」﹐然先生運思淸拔﹐其英風勁气逼人﹐使人應接不暇﹐恐非與可所能拘制也。又作《寒林》﹐嘗以書告王定國曰「予近畫得《寒林》﹐已入神品。」𨿽然﹐先生平日胸臆宏放如此。而蘭陵胡世將家收所畫《蟹》﹐瑣屑毛介﹐曲畏芒縷﹐無不備具﹐是亦得從心不逾矩之道也。米元章自湖南從事過黃州﹐視見公﹐酒酣﹐貼觀音紙壁上﹐起作兩行﹐枯樹﹑怪石各一﹐以贈之。山谷枯木道士賦云「恢詭譎怪﹐滑稽於秋毫之穎﹐尢以酒爲神﹐故其觴次滴瀝﹐醉餘呻。取諸造化之鑪錘﹐盡用文章之斧斤。」又題《竹石》詩云「東坡老人翰林公﹐醉時吐出胸中墨。」先生自題郭祥正壁﹐亦云「枯腸得酒芒角出﹐肺肝槎牙生竹石。森然欲作不可畱﹐寫向君家雪色壁。」則知先生平日非乘酣以發眞興﹐則不爲也。

龍眠居士李公麟﹐字伯時﹐爲舒城大族﹐家世業儒。父虛一﹐嘗舉賢良方正科。公麟熙寧三年登第﹐以文學有名於時。陸佃薦爲中書門下省刪定官。董惇逸辟檢法禦史

臺﹐官至朝奉郎。元符三年病痺致仕﹐終於崇寧五年。學佛悟道﹐深得微旨﹐立朝籍籍有聲。史稱以畫見知於世﹐非確論也。平日博求鐘鼎古器﹐圭璧寶玩﹐森然滿家。以其餘力畱意畫筆﹐心通意徹﹐直造玄妙﹐蓋其大才逸羣﹐舉皆過人也。士夫以謂「鞍馬愈於韓﹐佛像追吳道玄﹐山水似李思訓﹐人物似韓」﹐非過論也。尢好畫馬﹐飛龍狀質﹐噴玉圖形﹐五花散身﹐萬里汗血﹐覺陳閎之非貴﹐視韓幹以未奇。故坡詩云「龍眠胸中有千駟﹐不惟畫肉兼畫骨。」山谷亦云「伯時作馬﹐如孫太古湖灘水石。」謂其筆力俊壯也。以其耽禪﹐多交衲子。

一日﹐秀鐵面忽勸之曰「不可畫馬﹐他日恐墮其趣」﹐於是翻然以悟﹐絕筆不爲﹐獨專意於諸佛矣。其佛像每務出奇立異﹐使世俗驚惑﹐而不失其勝絕處。嘗作《長帶觀音》﹐其紳甚長﹐過一身有半。又爲呂吉甫作《石上臥觀音》﹐蓋前此所未見者。又畫《自在觀音》﹐跏趺合爪﹐而具自在之相﹐曰「世以破坐爲自在﹐自在在心不在相也」。乃知髙人達士﹐縱施橫設﹐無施而不可者。平時所畫不作對﹐多以澄心堂紙爲之﹐不用縑素﹐不施丹粉﹐其所以超乎一世之上者此也。郭若虛謂﹕「吳道子畫今古一人而已」﹐以予觀之﹐伯時旣出﹐道子詎容獨步耶﹖有《孝經圖》《九歌圖》《歸去來圖》《陽關圖》《琴鶴圖》《憩寂圖》《嚴子陵釣灘圖》《山莊圖》《卜居圖》﹐又有《虎脊天馬》《天育驃騎》《好頭赤》《沐猴馬》《欲輾馬》《象龍馬》及《揩癢虎》等圖。一時名賢﹐俱畱紀詠也。

襄陽漫士米黻﹐字元章﹐嘗自述云「黻卽芾也。」卽作芾。世居太原﹐後徙於吳。宣仁聖烈皇后在藩﹐其母出入邸中﹐後以舊恩﹐遂補校書郎。自蔡河撥發﹐爲太常博士﹐

出知常州﹐復入爲書畫學博士﹐賜對便殿﹐擢禮部員外郎﹐以言罷知淮陽軍。芾人物蕭散﹐被服效唐人﹐所與遊皆一時名士。嘗曰「伯時病右手後﹐余始作畫。以李常師吳生﹐終不能去其气﹐余乃取顧髙古﹐不使一筆入吳生。又李筆神采不髙﹐余爲睛目面文骨木﹐自是天性﹐非師而能。惟作古忠賢像也。」

又嘗與伯時論分布次第﹐作《子敬書練裙圖》﹐復作《支﹑許﹑王﹑謝於山水間縱步》﹐自掛齋室。又以山水古今相師﹐少有出塵格﹐因信筆爲之﹐多以煙雲掩映樹木﹐不取工細。有求者只作橫掛三尺﹐惟寶晉齋中掛雙幅成對﹐長不過三尺﹐衤票出乃不爲倚所蔽﹐人行過﹐肩汗不著。更不作大圖﹐無一筆關同﹑李成俗气。然公字札流傳四方﹐獨於丹靑﹐誠爲罕見﹐予止在利ヘ李驥元駿家見二畫。其一紙上橫松梢﹐淡墨畫成﹐鍼芒千萬﹐攢錯如鐵。今古畫松﹐未見此制。題其後云「與大觀學士步月湖上﹐各分韻賦詩﹐芾獨賦無聲之詩。」蓋與李大觀諸人夜遊潁昌西湖之上也。其一乃梅﹑松﹑蘭﹑菊﹐相因子一紙之上﹐交柯互葉﹐而不相亂﹐以爲繁則近簡﹐以爲簡則不疏﹐太髙太奇﹐實曠代之奇作也﹗乃知好名之士﹐其欲自立於世者如此。大觀乃元駿之族父﹐後歸元駿。

晁補之﹐字無咎﹐濟北人。元中爲吏部郎中﹐紹聖中謫監信州稅﹐流落久之。張天覺當國﹐起知泗州﹐不累月﹐下世。有自畫山水《畱春堂》大屏﹐上題云「胸中正可吞云夢﹐盞裏何妨對聖賢。有意淸秋入衡霍﹐爲君無盡寫江天。」又題自畫山水寄人云「虎觀他年淸汗手﹐白頭田畝未能閒。自嫌麥壠無佳思﹐戲作南齋百里山。」陳無已獨愛重其迹﹐亦嘗詠其扇云「前身阮始平﹐今代王摩詰。偃屈蓋代

气﹐萬里入咫尺。」無咎又嘗增添《蓮社》圖樣﹐自以意先爲山石位置向背﹐作粉本以授畫史孟仲寧﹐令傳模之。菩薩仿侯昱﹐雲气仿吳道玄﹐天王﹑松石仿關同﹐堂殿﹑艸樹仿周﹑郭忠恕﹐臥槎﹑垂藤仿李成﹐崖壁﹑瘦木仿許道寧﹐湍流﹑山嶺﹑騎從﹑服﹐仿衛賢。馬以韓幹﹐虎以包鼎﹐犭員﹑猴﹑鹿﹐以易元吉﹐鶴﹑白鷴﹑若鳥﹑鼠﹐以崔白﹐集彼眾長﹐共成勝事。今人家往往摹臨其本﹐傳於世者多矣。

晁說之﹐字以道﹐少慕司馬溫公之爲人﹐自號景迂。未三十﹐東坡以著述科薦之。靖康初﹐自休致中召爲著作郎﹐後試中書舍人﹐兼東宮詹事。建炎初政﹐以待制侍讀而終。山谷嘗題其《雪雁》云「飛雪灑蘆如銀箭﹐前雁驚飛後回ツ。憑誰說與謝元暉﹐休道澄江靜如練。」又無咎題四弟橫軸畫云「黃葉滿靑山﹐枯蒲淨寒水。鳧雁下陂塍﹐牛羊散墟裏。擔獲暮來歸﹐兒迎婦窺籬。虎頭無骨相﹐田野有餘思。」

張侍郎舜民﹐字蕓叟﹐號浮休居士。紹聖入黨﹐貶均州﹐紹興初追復直學士。生平嗜畫﹐題評精確。𨿽南遷羈旅中﹐每所經從﹐必搜訪題識。東南士大夫家所藏名品﹐悉載錄中。亦能自作山水﹐有自題扇詩云「忽忽南遷不記年﹐二妃祠外橘洲前。眼昏筆戰誰能畫﹐無柰霜紈似月圓。」又題鄧正字家劉明復《秋景》﹐末句云「我有故山常自寫﹐免教魂夢落天涯。」

劉涇﹐字巨濟﹐簡州人﹐熙寧六年進士中第﹐王安石薦爲經學所檢討。歷太學博士﹐因講詩爲諸生所服。後罷﹐諸生乞畱不報﹐終職方郎中。涇﹐米元章之書畫友也。善作林﹑石﹑槎﹑竹﹐筆墨狂逸﹐體制拔俗。予家藏其幅紙﹐所作

竹葉﹐幾逼鐘﹑郭。今成都大智院法堂壁間有《松竹窠植》二﹐惜其歲久﹐將磨滅也。

蘇過﹐字叔黨﹐坡公之季子也。元中﹐公知杭州﹐叔黨年十九﹐預計偕。七年﹐公爲兵部尙書﹐任承務郎﹐後公謫黃州﹐貶儋州﹐移廉﹑永二州﹐叔黨皆侍行。叔父欒城公每稱其孝。平生禁錮近三十年﹐晚除中山ヘ而卒。善作怪石﹑叢筱﹐咄咄逼翁。坡有觀過所作《木石竹》三絕﹐以爲老可能爲竹寫眞﹐小坡解與竹傳神者是也。晁以道志其墓﹐亦云「書畫之勝﹐亦克肖似其先人。」又時出新意作山水﹐遠水多紋﹐依巖多屋木﹐皆人迹絕處﹐並以焦墨爲之﹐此出奇也。

宋子房﹐字漢傑﹐鄭州滎陽人﹐少府監選之子﹐復古之猶子也﹐官至正郎。坡公跋其畫﹐謂「不古不今﹐稍出新意﹐若爲之不已﹐當作著色山也。」又云「觀士人畫﹐如閱天下馬﹐取其意气所到。乃若畫工﹐往往只取鞭策﹑毛皮﹑槽櫪﹑芻秣﹐無一點俊發﹐看數尺許便捲。漢傑眞士人畫也﹗」又云「假之數年﹐當不減復古也。」初﹐崇﹑觀盛時﹐大興畫學﹐予大父中書公﹐見其《江臯秋色圖》﹐甚珍愛之﹐首薦爲博士。然其人乃賢冑子﹐不獨以畫取也。所著《畫法六論》﹐極其精到。

程堂﹐字公明﹐眉人﹐舉進士﹐爲駕部郎中。善畫墨竹﹐宗派湖州。出湖州之門者﹐獨公明入室也。好畫鳳尾竹﹐其梢極重﹐作回旋之勢﹐而枝葉不失向背。又登峨眉山﹐見菩薩竹﹐有結花於節外之枝者﹐茸密如裘﹐卽寫其形於中峯乾明寺僧堂壁間﹐儼如生也。又象耳山有苦竹﹑紫竹﹑風竹﹑雨竹﹐好事者已刻之石。成都笮橋觀音院﹐亦有所畫

竹﹐且題絕句云「無姓無名逼夜來﹐院僧根問苦相猜。攜燈笑指屏間竹﹐記得當年手自栽。」又能作園蔬﹐嘗見《紫芥》《紫茄》二軸﹐奪眞也。

範正夫﹐字子立﹐潁昌人﹐文正公之諸孫﹐徳孺之子也。長於水墨雜畫﹐標格髙秀。予家與之同居氵┆水﹐多藏其得意之作﹐如《訪戴圖》《脊令圖》《竹石圖》﹐寄與淸遠﹐眞士人筆也﹗惜乎以名家髙才﹐而知鳳翔﹐還鄕﹐適虜人屠城﹐死之。

顏博文﹐字持約﹐徳州人。政和八年﹐嘉王榜登甲科﹐長於水墨。宇文季蒙龍圖家﹐有橫披《十六羅漢》﹐其筆法位置如伯時﹐但意韻差短耳。陳去非次何文縝題所作《墨梅三絕》云「窗前光景晚淸新﹐半幅溪藤萬里春。從此不貪江路遠﹐勝拼心力喚眞眞。奪得斜枝不放歸﹐倚窗乘月看熹微。墨池雪嶺春俱好﹐付與詩人說是非。」「未央宮裏紅杏﹐羯鼓三聲打開。大庾嶺頭梅萼﹐管城呼上屏來」﹐非此畫不稱此詩也。初﹐持約與王き厚善。き敗﹐持約方退朝﹐聞之﹐卽馳馬還家﹐閉關拒人﹐盡焚與き平生往來箋記詩文之類﹐於是獨免。

任誼﹐字才仲﹐宋復古之甥也。嘗爲協律郎﹐後通判澧州﹐適丁亂離﹐鐘賊反叛﹐爲羣盜所殺。平日凡所經歷江山佳處﹐則氐筆吮墨﹐輒成圖軸。仿佛籠淡﹐淸潤可喜。邵澤民爲春官﹐才仲正在太常﹐與之同部﹐相好甚密﹐今其家富有才仲手迹﹐有《南北江山圖》《平蕪千里圖》《四更山吐月圖》《唐功臣圖》《斗山煙市圖》《松溪深日圖》。又取平生所見蘭花數十種﹐隨其形狀﹐各命以名﹐如「杏梁歸燕」﹑「丹山翔鳳」之類。皆小字隸書﹐記其所見之處﹐邵氏名曰「香圃」。

其隸古勁﹐學中郎也。

米友仁﹐元章之子也﹐幼年山谷贈詩曰「我有元暉古印章﹐印元刂不忍與諸郎。虎兒筆力能扛鼎﹐教字元暉繼阿章」﹐遂字元暉。元章當置畫學之初﹐召爲博士﹐便殿賜對﹐因上友仁《楚山淸曉圖》。旣退﹐賜禦書畫各二軸。友仁宣和中爲大名少尹。天機超逸﹐不事繩墨﹐其所作山水﹐點滴煙雲﹐艸艸而成﹐而不失天眞﹐其風气肖乃翁也。每自題其畫曰「墨戲。」被遇光堯﹐官至工部侍郎﹑敷文閣直學士﹐日奉淸閒之宴。方其未遇時﹐士大夫往往可得其筆﹐旣貴﹐甚自祕重﹐𨿽親舊間亦無緣得之﹐眾嘲曰「解作無根樹﹐能描鴻云。如今供禦也﹐不肯與閒人。」後享年八十﹐神明如少壯時﹐無疾而逝。

朱惇儒﹐字希眞﹐少從陳東野學﹐嘗賦古鏡云「試將天下照﹐萬象總分明。」東野奇之。紹興間﹐禦史明橐﹐宣諭廣東﹐被旨訪求遺逸。是時﹐希眞放浪江湖間﹐自江西避亂晉康﹐橐遂以應詔命。初品官召赴闕登對﹐攺官﹐入館爲郎﹐出爲浙東憲。秦檜當國﹐有攜希眞畫山水謁檜﹐檜薦於上﹐頗被眷遇。與米元暉對禦輒畫﹐而希眞恥以畫名﹐輒退避不居也。故常告親友曰「吾非善畫者﹐所畫多出錢端回之手。」其實非也。

廉布﹐字宣仲﹐山陽人﹐妙年登科﹐官至武學博士﹐以聯貴姻坐累﹐遂廢終身。後居紹興﹐旣絕仕宦之念﹐專意繪事。山水林石﹐種種飄逸。師東坡﹐幾於升堂也。其子頗得家法﹐今有圖軸傳於世。

李石﹐字知幾﹐資州人﹐少負才名。旣登第﹐以趙逵莊叔左史之薦﹐任太學博士。直情徑行﹐不附權貴﹐遂不

容於朝。出主石室﹐就學者其合如雲。至閩越之士﹐萬里而來。刻石題諸生名幾千人﹐蜀學之盛﹐古今鮮儷也﹗今ヘ成都﹐醉吟之餘﹐時作小筆﹐風調遠俗﹐蓋其人品旣髙﹐𨿽遊戲間﹐而心畫形矣。

○巖穴上士

杭士林生﹐作江湖景﹑蘆雁水禽﹐气格淸絕。米老謂﹕「唐無此畫﹐可並徐熙﹐在艾宣﹑張涇﹑寶覺之右。」人罕得之。

李申﹐字景元﹐自號華亭逸人。作逸筆翎毛﹐有意外趣﹐但木柯未佳耳。坡題其《喜鵲圖》云「聞說神仙郭恕先﹐醉中狂筆勢瀾翻。百年牢落何人繼﹖只有華亭李景元。」又晁無咎題周兼彥所收《李甲畫三絕》﹐鵲云「上林花妥逐鶯飛﹐愁絕江南雪裏時。何須傍檐喜﹐みま相對兩寒枝。」雁云「网羅無限稻粱肥﹐憐爾冥冥亦庶幾。戲鴨眠鷗滿中﹐衡陽無意更南飛。」鴨云「急風吹雪滿汀洲﹐近臘淮南憶倦遊。小鴨枯荷野艇冷﹐去年今日凍髙郵。」

周純﹐字忘機﹐成都華陽人。後依解潛﹐久畱荊楚﹐故亦自稱楚人。少爲浮屠﹐弱冠遊京師﹐以詩畫爲佛事﹐都下翕然知名。士大夫多與之遊﹐而王き輔道最與相親﹐後坐累編管惠州﹐不許生還。適鄰郡建神霄宮﹐本路憲舊知其人﹐請朝廷赦能畫人周純來作繪事﹐從之。於是憑藉﹐得以自如。其山水師思訓﹐衣冠師愷之﹐佛像師伯時﹐又能作花鳥﹑松竹﹑牛馬之屬﹐變態多端﹐一一淸絕。畫家於人物﹐必「九朽一罷」﹐謂先以土筆撲取形似﹐數次修攺﹐故曰「九

朽」﹐繼以淡墨一描而成﹐故曰「一罷」。罷者﹐畢事也。獨忘機不假乎此﹐落筆便成﹐而气韻生動。每謂人曰「書畫同一關戾﹐善書者又豈先朽而後書耶﹖」﹐此蓋卓識也。初﹐き未敗﹐會朝士大尹盛章在焉﹐謂忘機曰「子能爲我作圖《梅》﹐狀『遙知不是雪﹐爲有暗香來』之意乎﹖」﹐忘機曰「此臨川詩﹐須公自有此句﹐我始爲之。」盛恨甚。未幾﹐き敗﹐而盛猶爲京尹﹐故忘機被禍獨酷。

髙燾﹐字公廣﹐沔州人﹐自號三樂居士。作小景﹐自成一家﹐淸遠靜深﹐一洗工气。眠鴨浮雁﹑衰柳枯﹐最爲珍絕。篆隸﹑飛白﹐一一造妙。

僧徳正﹐信州人﹐宣和郎官徐兢明叔之兄﹐紹興侍從徐林稚山之弟。登科爲平江教官﹐棄而出家。是日卽敕往江州圜通寺開堂拈香﹐爲三世諸佛﹐於是其徒不容﹐棄去。居廬山南疊石庵﹐服漆辟穀。閩淮名山﹐意往無礙﹐凡登山臨水﹐卽橫笛自娛。後入蜀﹐其兄陰遣人僞作其徒﹐剩賫金帛﹐牽挽而歸。過敍州宣化縣﹐久畱樊賓少卿家﹐作《峨眉圖》。山水人物﹐種種淸髙。初登峨眉時﹐煉指供佛﹐兩手止餘四指﹐粗可執筆﹐而畫意自足。其松石﹑人物﹐專學龍眠。遇興伸紙揮毫﹐頃刻而成﹐貴勢或求之﹐絕不與。

江參﹐字貫道﹐江南人﹐長於山水。形貌淸臒﹐嗜香茶﹐以爲生。初以葉少蘊左丞薦於宇文湖州季蒙﹐今其家有泉石五幅﹐圖一本。筆墨學董源﹐而豪放過之。季蒙欲多取其畫﹐而貫道每被召去﹐止得此圖﹐居以爲慊。後劉季髙侍郎再寄《江居圖》一卷﹐作無盡景﹐始少慰意。當貫道被召時﹐尙書張如瑩知臨安﹐貫道旣到臨安﹐卽有旨館於府治。明當引見﹐是夕殂﹐信有命也。

卷四

○紳韋布

劉明復﹐爲直龍圖閣﹐師李成﹐特細秀。作松枝而無向背﹐荊楚秀甚。浮休有鄧正字宅見劉明復所畫《麓山秋景》五十六言云「洛陽才子見長沙﹐自識中丹鬢未華。文武全才皆不試﹐丹靑妙筆更誰加。老杉列在皇堂上﹐小景將歸學士家。我有故山常自寫﹐免教魂夢落天涯。」

蔣長源﹐字永仲﹐官至大夫。作著色山水﹐山頂似荊浩﹐松身似李成﹐葉取眞松爲之﹐如靈鼠尾﹐大有生意。石不甚工。作淩霄花纏松﹐亦佳作。

鄢陵王主簿﹐未審其名﹐長於花鳥。東坡有書所畫《折枝》二詩﹐其一云「論畫以形似﹐見與兒童鄰。爲詩必以詩﹐定知非詩人。詩畫本一律﹐天工與淸新。邊鸞雀寫生﹐趙昌花傳神。如何此兩幅﹐疏淡含精勻。誰言一點紅﹐解寄無邊春。」二云「瘦竹如幽人﹐幽花如處女。低昂枝上雀﹐搖蕩花間雨。雙翎決時起﹐眾葉紛自舉。可憐采花蜂﹐潰蜜寄兩股。若人富天巧﹐春色入毫楮。懸知君能詩﹐寄聲求妙語。」

李世南﹐字唐臣﹐安肅人。明經及第﹐終大理寺丞。嘗與晁無咎同試諸生﹐無咎有求橫幅長篇﹐又有題扇詩﹐蓋長於山水也。東坡亦嘗題其《秋景平遠》云「人間斤斧日創夷﹐果見龍蛇百尺姿。不是溪山曾獨往﹐何人解作掛猿枝﹖野水參差落漲痕﹐疏林欹倒出霜根。浩歌一棹歸何處﹖家

在江南黃葉村。」予嘗見其孫皓云「此圖本寒林障﹐分作兩軸﹐前三幅盡寒林﹐坡所以有『龍蛇姿』之句﹐後三幅盡平遠﹐所以有『黃葉村』之句﹐其實一景而坡作兩意。又『浩歌』字﹐雕本皆以爲『扁舟』﹐其實畫一舟子張頤鼓作浩歌之態﹐今作『扁舟』﹐甚無謂也。」

趙宗閔﹐爲尙書郎。山谷載銅官僧捨墨竹一枝﹐筆勢妙天下﹐爲作小詩云「省郎潦倒今何處﹖敗壁風生雙竹枝。滿世閻劉專翰墨﹐誰爲眞賞拂蛛絲。」又云「獨來野寺無人識﹐故作寒崖雪壓枝。想得平生藏妙手﹐只今猶在鬢成絲。」

薛判官者﹐不得其名。浮休題其所作《秋溪煙竹》云「深墨畫竹竹明白﹐淡墨畫竹竹帶煙。髙堂忽爾開數幅﹐半隱半見如自然。」者是也。

倪濤﹐字巨濟﹐宣和間爲都司。一日訪其友﹐戲畫三蠅壁間﹐自題云「何人刻獼猴﹐老眼覷荊棘。不如丹靑手﹐快意風雨疾。我窮坐詩豪﹐九鼎扛筆力﹐偶然一點污﹐著紙生羽翼。千言走蚍蜉﹐寧爲寸紙逼。還當寫君詩﹐什襲同藏冪。」今李文正之孫有所畫蜥蜴﹑ぐ蟾﹐甚佳。

文勛﹐字安國﹐元末作太府寺丞﹑福建漕。東坡跋其畫扇云「道子畫西方變相﹐觀者如堵。作佛圓光﹐風落電轉﹐一揮而成﹐嘗疑其不然。今觀安國作方界﹐略不抒思﹐乃知傳者之不謬。」

劉延世﹐公是先生之猶子也﹐少有盛名。元初﹐遊太學﹐不得志﹐築堂業講﹐名曰「抱甕」。嘗作墨竹﹐題詩云「酷愛此君心﹐常將墨點眞。毫端𨿽在手﹐難寫淡精神。」又云「靜室焚香盤膝坐﹐長廊看畫散衣行。」趣尙之髙﹐有如此者。

王衝隱﹐名持﹐字正叔﹐長安人。長於翎毛﹐學崔白。

今顏魯公鹿脯帖後有題跋﹕「妙於筆法﹐蓋其人也。」嘗於邵氏見竹棘﹑雪禽二軸﹐極淸雅。上題云「正叔爲伯起作﹐崇寧甲申。」伯起名振﹐其兄也。

王利用﹐字賓王﹐潼川人。舉進士﹐終夔憲。書畫皆能﹐光堯皇帝頗愛其書﹐畫則山水長於人物﹐精謹而已﹐不及其書也。

靳東發﹐字茂遠﹐其髙祖太尉﹐卽射撻覽者﹐官止敍ヘ。其性多能﹐尢工畫藝﹐人目之爲「靳百會」。近世畫手﹐少作故事人物﹐頗失古人規鑑之意﹐茂遠獨集古今諫諍百事﹐以爲圖﹐號《百諫圖》﹐誠可尙者。

詠﹐字少張﹐其子也﹐今主簿於郫。長於山水﹐尢爲多能﹐蓋其出藍之靑也。

魏燮﹐字彥密﹐北人﹐長於水墨雜畫。光堯見之﹐喜動天顏﹐遂除浙西參議。

李昭﹐字晉傑﹐鄄城人﹐李文靖之曾孫﹐蔡文忠公曾外孫也。以恩科仕江州徳化尉。長於墨竹﹐自云「他人以蕭疏爲能﹐余以重密爲巧﹐吾之墨竹一派﹐不讓湖洲。」又善墨花小筆﹐亦能山水﹐學範寬﹐篆尢精﹐學三墳記也。紹興間死於江南。

李頎秀才﹐善畫山﹐嘗以兩軸並詩上東坡﹐東坡次其韻答之﹕「平生自是个中人﹐欲向漁舟便寫眞。詩句對君難出手﹐雲泉勸我早收身。年來白髮驚秋速﹐長恐靑山與世新。從此北歸休悵望﹐囊中收得武陵春。」

陳直躬﹐髙郵人也。坡有題所畫《雁》二詩云「野雁見人時﹐未起意先攺。君從何處看﹐得此無人態。」者是也。而無咎集中有和蘇翰林題李甲畫《雁》二首﹐乃用此韻﹐不知何謂也。

朱象先﹐字景初﹐松陵人﹐馳名紹聖﹑元符間。坡跋其畫云「能文而不求舉﹐善畫而不求售﹐文以達吾心﹐畫以適吾意而已。」以其不求售也﹐故得之自﹔然世亦罕見﹐不知其所長也。

張無惑﹐山人也﹐善畫山水。浮休贈詩云「西徵已度故關山﹐秋雨零零路屈盤。受盡艱辛心不足﹐解程又展畫圖看。」

眉山老書生﹐不得其名。作《七才子入關圖》﹐山谷謂人物亦各有意態﹐以爲趙雲子之苗裔。摹寫物象漸密﹐而放浪閒遠﹐則不逮也。

何充秀才﹐不知何許人﹐能寫貌。坡有贈詩云「問君何苦寫吾眞﹐君言好之聊自適。」

雍秀才﹐不知何許人。坡有詠所畫《艸虫八物》詩。詩意每一物﹐譏當時用事者一人﹐如「升髙不知回﹐竟作粘壁枯」﹐以比介甫﹔「初來花爭妍﹐倏去鬼無迹」﹐以比章。今詩與畫俱刊石流傳於世。又作畫《捕魚圖贊》﹐載集中。

章友直﹐字伯益﹐善畫龜蛇。以篆筆畫﹐頗有生意。又能以篆筆畫棋盤﹐筆筆相似。

黃斌老﹐不記名﹐潼州府安泰人﹐文湖州之妻侄也。登科﹐嘗任戎ヘ﹐適山谷貶戎州﹐與定交。且通譜﹐善畫竹。山谷有詠其《橫竹》詩﹐又謝斌老送《墨竹十二韻》云「吾子學湖州﹐師逸功已倍。預知更入神﹐後出遂無對。」

黃彜﹐字子舟﹐斌老之弟。其名字初非彜與子舟也﹐山谷以其尙气﹐故取二器以規之。自後折節遂爲粹君子。舉八行﹐終朝郎郡ヘ。山谷用贈斌老韻謝子舟爲余作《風雨竹》兩篇﹐前篇云「歲寒十三本﹐與可可追配。」後篇云「森

削一山竹﹐牝牡十三輩。誰言湖州沒﹐筆力今尙在。」而與可每言﹐所作不及子舟。

劉明仲﹐善作竹﹐山谷爲作《墨竹賦》。

黃與迪﹐善畫竹﹐山谷次韻謝與迪所作《竹》五幅云「吾宗墨修竹﹐心手不自知。」但不知爲何人﹐任子淵詩注﹐亦不及之。

楊吉老﹐文潛甥也。文潛嘗云「吾甥楊吉老﹐本不好畫竹﹐一旦頓解﹐便有作者風气。揮灑奮迅﹐初不經意﹐森然已成﹐愜可人意。其法有未具﹐而生意超然矣。」無咎亦有《贈文潛甥克一學與可畫竹》詩。克一﹐吉老字也。

成子﹐不得其名。山谷詩云「成子寫浯溪﹐下筆便造極。」徐師川亦有《成生畫山水歌》云「成子貌古心亦古﹐造化爲工筆端取。玄冬起雷夏造冰﹐翻手爲云覆手雨。」

張遠﹐字行之﹐太原楡次人。本士人﹐隱居山間。政和中有河東漕宋姓者﹐親訪其廬﹐邀致公署﹐令畫絹八幅。遠請屏去左右﹐且約漕無相見﹐獨與弟子郝士安評議。酣寢數日﹐忽起下筆﹐頗窮天眞。兩幅不如意﹐遂焚之﹐以六幅與宋。宋大喜﹐贈送甚厚﹐髙謝還廬。

張明﹐其侄也﹐亦以山水擅名﹐比季父則差肩矣。

王元通﹐以字稱﹐工山水﹐滄州人也﹐師李成。爲人豪逸自負﹐每畫竟﹐輒大呼「奇奇」數聲﹐乃得意筆也。

喬仲常﹐河中人﹐工雜畫﹐師龍眠。圍城中思歸﹐一日﹐作《河中圖》贈邵澤民侍郎﹐至今藏其家。又有《龍宮散齋》手軸﹑《山居羅漢》《淵明聽松風》《李白捉月》《玄眞子西塞》《列子禦風》等圖﹐傳於世。

孔去非﹐汝州寧極先生之後也﹐長於小筆﹐淸雅可玩。

尢工艸虫﹐作蟻﹑蝶﹑蜂﹑蟬﹑竹雀甚可觀。平生極畱意於此﹐凡翹而飛動之物﹐必募小兒求之。搜索無遺﹐以類置其翅羽冊葉中﹐按形爲之﹐纖悉畢具。

閭丘秀才﹐江南人﹐不記名。長於畫水﹐無所宗師﹐自成一家。嘗畫五嶽觀壁﹐凡作水﹐先畫浪頭﹐然後畫水紋﹐頃刻而成﹐驚濤洶湧﹐勢欲掀壁。

劉松老﹐字榮祖﹐書學元章﹐畫師東坡。成都李才元家有四軸山水﹐上有印文云「巨濟震子名松老者」八字﹐可見其髙怪不隨俗也。成都《佛掌骨記》﹐實榮祖筆﹐特借米老名耳。予見此本在張恭州彌明家﹐後歸一豪族﹐價三十萬﹐非眞物也。

王逸民﹐字逸民﹐永康導江人。初爲僧﹐名紹祖﹐詩畫俱仿周忘機﹐而气韻懸絕也。平生頗負气﹐政和間攺徳士﹐則云「我生不背佛而從外道。」取祠部焚之。自加冠巾﹐學山谷艸書﹐亦美觀。

馮久照﹐字明遠﹐汾州人也。少遊太學﹐兵亂入蜀﹐寓居渠州。其山水初頗繁冗﹐後因郭熙之孫遊卿來爲太守﹐盡以其家學傳之﹐遂一變。趙相鼎與之有太學之舊﹐薦於川路監司﹐由是益得名。

劉履中﹐字坦然﹐汴人也﹐寓遂寧靈泉山趾。壁傳人物﹐筆勢雄特。今遂寧后土祠殿廡內外﹐盡出其手。仙佛圖軸﹐亦其所長。但作故事人物﹐未脫工气也。

劉銓﹐字眞孺﹐成都人﹐察院卿之族也﹐家本豪富﹐性好畫。所居對聖壽寺﹐寺多唐蜀名迹﹐眞孺終日諦玩。至忘飲食﹐久而自能。所畫山水﹐多以布紋印科葉者﹐唐舊制﹐蓋得於壁間也。尢精佛像﹐描墨成染﹐與李道明無

異﹐淸勁則過之。

李皓﹐字雲叟﹐唐臣孫也。避亂入蜀﹐居成都。其所作山水﹐取前輩成樣﹐合而爲一﹐故能美觀﹐一時翕然稱之。

張昌嗣﹐字起之﹐與可之外孫也﹐筆法旣有所授。每作竹﹐必乘醉大呼﹐然後落筆。不可求﹐或彊求之﹐必詬罵而走。然有愧宅相者﹐於攢三聚五﹐太拘拘耳。

連鰲﹐字仲舉﹐吉州人﹐自號石臺居士。精於長短句﹐工畫魚﹐幾於徐白。紹興間人。

任粹秀才﹐仲之侄﹐能作著色山。

楊補之﹐字無咎﹐洪州人﹐長於水墨人物。祖伯時﹐今年七十矣﹐自號逃禪老人。

雍﹐字幼山﹐興元人。善山水﹐作巖崖﹑枯木﹑雲气﹐墨梅尢佳。舉進士﹐屢免。

卷五

○道人衲子

甘風子﹐關右人﹐陽狂垢污﹐恃酒好罵。落泊於廛市間﹐酒酣耳熱﹐大叫索紙﹐以細筆作人物頭面﹐動以十數﹐然後放筆如艸書法﹐以就全體。頃刻而成﹐妙合自然。多畫列仙之流﹐題詩其後。傳觀旣畢﹐往往毀裂而去。好事者藏匿﹐僅存一二。豪富求之﹐唾罵不與。或經年不落一筆﹐故流傳於世者極少。一日﹐忽別素與遊者﹐歸則薰浴題頌﹐擲筆而逝。

王顯道﹐漢州人﹐本餅師﹐後學道。專心畫龍﹐格制

雄壯。今成都三井觀三寶院﹐有畫壁存。

李徳柔﹐駕部員外郎宗固孫也。宗固景中良吏﹐嘗守漢州。有道士尹可元﹐精練善畫﹐以遺火得罪當死﹐君緩其獄﹐會赦獲免。時可元年八十一﹐自誓且死﹐必爲李氏子以報。可元旣死二十餘年﹐而宗固子世昌之婦﹐夢可元入其室而生徳柔﹐且名蜀孫。幼而善畫﹐長讀莊老﹐喜之。遂爲道士﹐賜號妙應。其寫眞妙絕一時﹐坡贈詩云「千年鼻祖守關門﹐一念還爲李耳孫。香火舊緣何日盡﹐丹靑余習至今存。」

三朵花﹐房州人。許安世通判其州﹐以書遺坡﹐謂「吾州有異人﹐常戴三朵花﹐莫知其姓名﹐郡人因以『三朵花』名之﹐能作詩﹐皆神仙意﹐又能自寫眞。」坡作詩曰「畫圖要識先生面﹐試問房陵好事家。」

眉山道士羅勝先﹐自號云和山長。善山水﹐有古意﹐然布置景物﹐多越夜郎所見。蓋其人善地理﹐徧歷諸山﹐所以曲盡形勢。又多作雨餘くぐ﹐可觀。

李時澤﹐遂寧人。初爲僧﹐受業於成都金地院﹐因李騭顯夫喪其子京師﹐顯夫親往迎喪﹐拉與同行﹐自是熟遊中原。多觀古壁﹐見武洞淸所畫羅漢﹐豁然曉解﹐得其筆法。兵亂歸蜀﹐卽以畫名。圓悟住昭覺日﹐大殿旣成﹐命畫十六羅漢﹐及文殊﹑普賢﹑藥師菩薩等像﹐見存。

楊大明﹐字民瞻﹐號至樂子。關中將家﹐棄蔭走方外。善畫龜蛇﹐今丈人山道院藏經閣後壁﹐有所作龜蛇﹐廣丈餘﹐最雄傑。嘗爲之罘蔡迨肩吾作息龜﹐龜之六藏﹐畫者止能爲神屋而已。而其妙處頭爪皴見於殼間﹐鼻竅深潤﹐觀者疑眞息也。

寶覺和尙﹐翎毛﹑蘆雁不俗。嘗畫一鶴﹐王安上純甫﹐一見以謂薛稷筆﹐取去。元章《畫史》屢稱其能。

杭僧眞慧﹐畫山水﹑佛像﹐近世佳品﹔翎毛﹑林木﹐有江南气象。米老嘗見其本﹐牛形似虎也。

惠洪覺範﹐能畫梅﹑竹。每用皂子膠畫梅於生絹扇上﹐燈月下映之﹐宛然影也。其筆力於枝梗極遒健。

妙善師﹐長寫貌﹐嘗寫禦容﹐坡贈詩云「天容玉色誰敢畫﹐老師古寺晝閉房。夢中神授心有得﹐覺來信手筆已忘。幅巾常服儼不動﹐孤臣入門涕自滂。元老侑坐鬢眉古﹐虎臣侍立冠劍長。」

仲仁﹐會稽人﹐住衡州花光山。一見山谷﹐出秦﹑蘇詩卷﹐且爲作梅數枝﹐及《煙外遠山》﹐山谷感而作詩記卷末﹕「雅聞花光能墨梅﹐更乞一枝洗煩惱。寫盡南枝與北枝﹐更作千峯倚晴昊。」又見其《平沙遠水》﹐題云「此超凡入聖法也。每率此爲之﹐當冠四海而名後世。」又題橫捲云「髙明深遠﹐然後見山見水﹐蓋關同﹑荊浩能事。花光懶筆﹐磨錢作鏡所見耳。」

道臻﹐嘉州石洞講師也﹐能墨竹。山谷贈序云「道臻刻意尙行﹐自振於混濁之波﹐故以墨竹自名。然臻過與可之門﹐而不入其室也。」

道宏﹐峨眉人﹐姓楊﹐受業於云頂山﹐相貌枯瘁﹐善畫山水﹑僧佛。晚年似有所遇﹐遂復冠巾﹐攺號龍巖隱者。其族甚富﹐宏不復顧﹐止寄迹旅店﹐惟一空榻。𨿽被襆之屬亦無有。每往人家畫土神﹐其家必富﹐畫貓則無鼠。往往言人心事﹐輒符合。族婦烹魚﹐宏命畱食。旣去﹐其侄不知﹐輒先嘗。宏歸﹐視魚曰「此竊食之餘也。」婦方隱諱﹐

侄遂吐出先嘗於地。又凡如廁﹐必出郭五里外﹐鄕人怪訝﹐每隨而窺之﹐旣就混﹐則無復便利﹐但立語再四而出。此皆奇異者。後竟坐化店中﹐八十餘。成都正法院法堂﹐有所畫髙僧。

法能﹐吳僧也。作《五百羅漢圖》﹐少遊爲之記云「昔戴逵常畫佛像﹐而自隱於帳中﹐人有所否臧﹐輒竊聽而隨攺之﹐積年而就。」意法能研思﹐亦當若此﹐非率然而爲之者也。𨿽然少遊獨能察人之畫﹐而不退思其作記時耶﹖

智平﹐成都淸涼院僧也﹐善畫觀音。南商毛大節得其像以歸﹐過海﹐風浪大作﹐開展懇祈﹐光相忽現﹐如大月輪﹐長久之間﹐已數千里。侯溥賢良載之《觀音儀》中。今水陸院普賢閣所畫像﹐其徒虛己作水石﹐見存。

祖鑑﹐成都僧﹐住不動尊院﹐師智平畫觀音。今大慈超悟院佛殿有十觀音。又於邛州鳳皇山畫觀音﹐一日﹐忽現五方圓相﹐直閣計敏功爲作《瑞像記》﹐見存。

虛己﹐成都柏林院僧﹐善山水﹐有圖軸傳世。今白馬院僧慧琳﹐本仕族﹐多蓄圖書﹐尊尙士大夫。入慈藍者﹐以爲稅鞅之所。翻香煮茗﹐終日蕭然﹐不知身在囂塵中也。有虛己《雪障》及《山水》二圖﹐甚佳。

覺心﹐字虛靜﹐嘉州夾江農家﹐甚富。少好遊獵﹐一日﹐縱鷹犬﹐棄妻子出家﹐遊中原﹐作《從犢圖詩》。孔南明﹑崔徳符見而愛之﹐招來臨汝﹐連住葉縣東禪﹑及州之天寧﹑香山三大剎﹐兵亂還蜀。邵澤民﹑劉中遠兩侍郎復喜之﹐請住毗盧﹐凡十八年。初作艸虫﹐南僧稱爲「心艸虫」。後因宣和待詔一人﹐因事匿香山﹐心得其山水訣﹐一日千里。陳澗上稱之曰「虛靜師所造者﹐道也。放乎詩﹐遊戲乎畫﹐如

煙雲水月﹐出沒太虛。所謂風行水上﹐自成文理者也。」﹝陳去非亦稱其詩無一點僧气﹞

智源﹐字子丰﹐遂寧人。傳法牛頭山﹐工雜畫﹐尢長於人物﹑山水。嘗見《看云圖》﹐畫一髙僧﹐抱膝而坐石岸﹐昂首佇目﹐蕭然有出塵之姿﹐使人敬仰。不暇風格﹐其忘機之亞歟﹖

智永﹐成都四天王院僧。工小景﹐長於傳模﹐宛然亂眞﹐其印湘之匹亞歟﹖初﹐宇文季蒙龍圖﹐喜其談禪﹐欲請住院﹐永牢辭曰「智永親在﹐未能也。」於是售己所長﹐專以爲養﹐不免徇豪富廛肆所好。今流布於世者﹐非其本趣也。嘗作《瀟湘夜雨圖》上邵西山﹐西山卽題云「嘗擬扁舟湘水西﹐篷窗剪燭數歸期。偶因勝士揮毫處﹐卻憶當年夜雨時。」西山旣詠詩﹐問永云「前輩曾有此詩否﹖」永因誦義山《問歸篇》﹐西山矍然﹐亟取詩以歸﹐翌日乃復攺與之。「曾擬扁舟湘水西﹐夜窗聽雨數歸期。歸來偶對髙人畫﹐卻憶當年夜雨時」。深恐多犯前人也。

眞休﹐漢嘉僧也﹐山谷所與遊淸閒居士王朴之子。善模榻人物﹐如眞。今見存。

○世冑﹝婦女﹑宦者附﹞

宋莊﹐字臨仲﹐漢傑之孫也。其於山水﹐气韻得家法﹐但筆未老耳。本難列於世冑﹐以世冑無可爲冠者﹐故屈而冠之。

賈公傑﹐字千之﹐文元公昌朝諸孫﹐侍郎炎之子也。學馬賁﹐而標格過之。又作佛像﹐極精細﹐衣縷皆描金而不

俗。官至半刺而終。

郭道卿﹐字仲常。遊卿﹐字季能﹐熙之諸孫也。皆爲郡守﹐頗有家學﹐仍善畫馬﹐其筆法眞季孟也。今成都正法﹑保福兩院有壁傳《窠植湖灘》《與渡水》《艸》《帶鴉》《病馬》等迹。遂寧官圃中﹐亦有松鹿石竹見存。

髙大亨﹐字通叟﹐宣仁聖烈之族。公字行也﹐以所降出身告﹐誤爲大亨﹐故止名大亨。長於山水。澤民邵侍郎嘗邀致於家﹐同季能兄弟合手畫圖障。後卒於瀘。

錢端回﹐戚里人也﹐善寫平遠。朱希眞每借其名自諱﹐曰「惇儒非善畫者﹐皆出端回手也。」

李景孟﹐字仲淳﹐善畫馬﹐其於圖軸鑑別精確。蓋中原故家﹐聞見之多也。

邵少微﹐字叔才﹐澤民侍郎之子也。放曠不羈﹐不樂從宦﹐初爲馬曹﹐不一月﹐棄官去。則取補官敕牒﹐盡畫飛潛走伏之物﹐已乃抵於地。遂致終身焉。筆墨艸具。而有餘意﹐眉ヘ廳壁﹐有煙林窠石。對宋頤仲所作松石﹐皆存。

李元崇﹐字季姚﹐文正公裔﹐無盡之甥也。官止縣令﹐生平好畫成癖﹐因自能之。師範寬﹐淸潤可喜﹐尢工雪景﹐士友求之﹐欣然下筆﹐頃刻而就﹐未嘗作難﹐此其所長也。

王會﹐字元叟﹐端明公之長子﹐今爲朝請大夫。工花竹﹑翎毛﹐頗拘院體﹐蕊葉枝莖﹐嘴爪毛羽﹐窮極精細﹐不遺毫髮也。

李蕃﹐字元翰﹐成都人﹐才元之曾孫也。李氏世以書鳴﹐蕃得其家學﹐轉而爲畫﹐種種能之。寶相院門天王二壁﹐實出其手﹐全體聖壽寺範瓊樣。但蕃不善布色﹐以俗工代之﹐反晦其所長耳。後十年﹐又用靑城山長生觀門龍虎

君樣﹐翻天王二壁於靑蓮院門﹐且自傅彩﹐遂勝於前也。

朝議大夫王之才妻崇徳郡君李氏﹐公擇之妹也。能臨松﹑竹﹑木﹑石﹐見本卽爲之﹐卒難辧。又與可每作竹以貺人﹐一朝士張潛﹐迂疏修謹﹐作紆竹以贈之﹐如是不一。又作一橫絹丈餘著色偃竹﹐以貺子瞻﹐過南昌﹐山谷借而李臨之﹐後數年﹐示米元章於眞州。元章云「非魯直自陳﹐不能辧也。」作詩曰「偃蹇宜如李﹐揮毫已逼翁。衛書無遺妙﹐琰慧有餘工。熟視疑非筆﹐初披颯有風。固藏惟謹鑰﹐化去或難窮。」山谷亦有題姨母李夫人墨竹﹑偃竹及墨竹圖歌﹐詩載集中。

和國夫人王氏﹐顯恭皇后之妹﹐宗室仲︼之室也。善字畫﹐能詩章﹐兼長翎毛。每賜禦扇﹐卽翻新意仿成圖軸﹐多稱上旨﹐一時宮邸﹐珍貴其迹。

文氏﹐湖州第三女﹐張昌嗣之母也﹐居郫。湖州始作《黃樓障》﹐欲寄東坡﹐未行而湖州謝世﹐遂爲文氏奩具。文氏死﹐復歸湖州孫﹐因此二家成訟。文氏嘗手臨此圖於屋壁。暮年盡以手訣傳昌嗣﹐今昌嗣亦名世矣。

章友直之女煎﹐能如其父以篆筆畫棋盤﹐筆筆相似。

任才仲妾艷艷﹐本良家子﹐有絕色﹐善著色山。才仲死鐘賊﹐不知所在。

陳暉晦叔經略子婦桐廬方氏﹐作梅﹑竹﹐極淸遠。又臨蘭亭﹐並自作艸書﹐俱可觀。

魏觀察者﹐政﹑宣之宦寺也﹐善畫墨竹。嘗被旨來衛州﹐起禦前竹。入林竹中﹐有籠中飛鳥﹐名遏濫堆﹐能歌六麼。遂呼其主問之﹐主人年已七十矣﹐云「初教時以木匣束其身﹐每五鼓﹐吹其唇作腔﹐筆管敲拍以警其寢﹐如是五六年﹐

方能之。前後凡數十﹐獨無此之慧者。」彊欲求之﹐不可﹔以貨取之﹐不可﹔以官酬之﹐又不可。遂封其籠以黃帕﹐翁不敢近﹐自撲於地而死。

任源﹐字道源﹐自號眞常子﹐政﹑宣宦者﹐死於紹興間。作枯木﹑怪石﹐又作小景﹐粗可觀。

卷六

○仙佛鬼神

劉國用﹐漢州人﹐工畫羅漢﹐壁素之傳甚多﹐在丘杜﹑金水張之下也。陳自然﹐工畫佛。山谷題云「陳君以佛畫名京師。」作秋水寒禽﹐甚可觀。

於氏﹐不記名﹐河東人﹐寓閬州。工佛道像﹐兼畫鬼神。

雷宗道﹐商州人﹐工雜畫﹐尢長於佛像﹑山水。雙流張庭堅家﹐有兩橫軸﹐人以爲郭熙也。

能仁甫﹐以字行﹐本畫院出身﹐官至縣令。長於佛像﹑山水﹐世多觀音。

費宗道﹐蔡州人。來京師﹐畫太一宮中主火神﹐頃刻而成。眾工嫉之﹐告監牧中使曰「畫太速成﹐殊不加意。」中使遂令墁毀﹐一夕憤怒而卒。

成宗道﹐長安人﹐工畫人物﹐兼善刻石。凡長安壁傳吳筆﹐皆臨摹上石。其迹細如絲髮﹐而不失精神體段。有所集吳生三淸像與左右侍衛﹐宛如吳作。或云「因能勒石﹐

後轉而爲畫也。」又攺武洞淸長沙羅漢與三元﹐皆能捨短求長﹐自出新意﹐過於長沙遠矣。

吉祥﹐平陽人﹐工佛道﹐筆墨輕淸﹐又能布景。作佛像﹑星辰﹐多在山水中﹐後人罕及。山水亦佳。

司馬寇﹐汝州人﹐佛像﹑鬼神﹑人物﹐種種能之﹐宣和間稱「第一手」。多畫翊聖眞武﹐於雲霧中現半身。觀者駭敬。士大夫奉事﹐皆有靈應。

楊傑﹐閬州人﹐長於鬼神。每下筆﹐必先畫手足四支﹐然後用三兩筆成就全體。

鄭希古﹐河東人﹐長於平畫。每出新意﹐輒過人。初未甚精。紹興初﹐遇郝章於閬州﹐居相近。一日﹐章病﹐希古視候甚謹。病已﹐章感其誠﹐盡傳其法。

張通﹐延人﹐長於仙佛。初居利州﹐今居興元。

○人物傳寫

李士云﹐金陵人。傳荊公神﹐贈詩曰「衰容一見便疑眞﹐李氏揮毫妙入神。欲去鐘山終不忍﹐謝渠分我死前身。」又善山水﹐荊公贈古風有「李子好山水﹐而常寓城郭。毫端出窈窕﹐心手初不著」之句。

程懷立﹐南都人。東坡作《傳神記》﹐謂﹕「傳吾神眾﹐以爲爾得其全者。懷立舉止如諸生﹐蕭然有意於筆墨之外者也。」

朱漸﹐京師人。宣和間寫六殿禦容。俗云「未滿三十歲不可令朱待詔寫眞。」恐其奪盡精神也。

朱宗翼﹐畫院人也。嘗與任安合手畫慕容夫人宅堂影

壁《神州圖》。樓觀﹑屋木﹐任安主之﹐山水﹑人物﹐宗翼主之。

徐確﹐不知何許人﹐今居臨安﹐供應禦前傳寫﹐名播中外。

劉宗道﹐京師人。作《照盆孩兒》﹐以水指影﹐影亦相指﹐形影自分。每作一扇﹐必畫數百本﹐然後出貨﹐卽日流布。實恐他人傳模之先也。

杜孩兒﹐京師人。在政和間其筆盛行﹐而不遭遇﹐流落輦下。畫院眾工﹐必轉求之﹐以應宮禁之須。

○山水林石

燕文季﹐神廟時人﹐工畫山水﹐淸雅秀媚。予家舊有《花村曉月》《平江晚雨》《竹林暮靄》《松溪殘雪》四時景﹐畫院謂之「燕家景」。

陳用之﹐居小窯村﹐善山水。宋復古見其畫﹐曰「此畫信工﹐但少天趣耳。」先當求一敗墻﹐張絹素倚之墻上﹐朝夕觀之。旣久﹐隔素見敗墻之上﹐髙平曲折﹐皆成山水之勢。心存目想﹐髙者爲山﹐下者爲水﹐坎者爲谷﹐缺者爲澗﹐顯者爲近﹐晦者爲遠﹐神領意造﹐恍然見其有人禽艸木﹐飛動往來之象。則隨意命筆﹐自然景皆天就﹐不類人爲﹐是爲「活筆」。用之感悟﹐格遂進。﹝予按﹕存中筆談﹐故錄用之﹐而郭志亦有小窯陳﹐名用智﹐豈用之耶﹖﹞

王可訓﹐京西人﹐熙丰待詔也。工山水﹐自成一家。曾作《瀟湘夜雨圖》﹐實難命意。宋復古八景﹐皆是晚景。其間「煙寺晚鐘」﹑「瀟湘夜雨」﹐頗費形容。鐘聲固不可爲﹐而瀟湘夜矣﹐又復雨作﹐有何所見﹖蓋復古先畫而後命意﹐不過

略具掩靄慘淡之狀耳。後之庸工﹐學爲此題﹐以火炬照纜﹐孤燈映船﹐其鄙淺可惡。至於形容不出﹐而反嘲誚云「不過剪數尺皂絹﹐張之堂上﹐始副其名也。」可訓之作﹐悉無此病。

李明﹐善山水。坡嘗以其畫送吳遠遊雲﹕「近李明畫山水有名﹐頗用墨不俗。」輒求得一橫捲﹐甚長﹐可用牀上繞屏。

池州匠﹐作秋浦九華﹐筆粗有淸趣。師董源。

蔡規﹐建昌軍人。謝無逸觀其畫山水﹐有「蔡生老江南﹐山水涵眼界。揮灑若無心﹐筆端出萬怪」。之句。

李宗晟﹐作《水簾圖》﹐坡題云「宗晟一軸《水簾圖》﹐寄與南舒李大夫。未向林泉歸得去﹐炎天酷日且令無。」

兼至誠﹐不知何許人。大觀初得旨﹐以至誠進所畫山水﹐意匠精深﹐筆法髙古﹐特補將仕郎。

賀眞﹐延安人﹐出自戎籍﹐專門山水。宣和初建寶眞宮﹐一時名手﹐畢呈其技。有忌眞者﹐推爲講堂照壁﹐實難下手﹐眞亦不辭﹐日醉酒於門。眾工皆畢﹐中使促眞。眞以幕圍壁﹐揮卻其徒﹐不數日成。作《雪林》﹐髙八尺﹐觀者嗟賞﹐眾工斂衽。

寧濤﹐華陰敷水人。師範寬﹐多作關右風景﹐其巧過寬﹐而渾厚藏蓄不及也。但樓觀人物﹐纖悉畢呈﹐失於太顯﹐正如髙克明。人謂馬行家山水也。

寧久中﹐濤子也。又兼畫人物﹐深得出俗之態﹐筆意不減其父。但多平遠道路之景﹐不起峯頂耳。

髙洵﹐京師人﹐工山水﹐師髙克明﹐尢長於湖石。以畫院多學克明﹐故洵晚年復師範寬。

馮曠﹐河內人﹐工山水﹐體制不類前人﹐自成一家﹐馳名於熙丰間。其筆墨蒼老﹐峯巒秀潤﹐亦爲難及也。

何淵﹐在圖畫院﹐不知何處人。專師克明﹐往往逼眞﹐然失之繁碎也。

劉翼﹐耀州呼爲劉評事。學範寬﹐而有自得處﹐不知者以爲寬筆。

宋處﹐不記名﹐邢州人。州署有郭熙《滿溪春澑圖》﹐乃宋所模。其名見林泉髙致。

李遠﹐靑州人。學營丘﹐气象深遠﹐崇﹑觀間馳名。

郝士安﹐太原楡次人﹐張遠之弟子也。事其師甚敬﹐常執杖屨﹐侍立左右。

張舉﹐懷州人﹐亦山水家。其性不羈﹐好飲酒﹐與羣小日遊市肆﹐作鼓板社。每得畫貲﹐必盡於此。尢長濺瀑。

趙林﹐字子安﹐懷州人。李士舉提刑家有林所畫《不凋圖》《步驟營丘》。然方籍籍間﹐遽以疾亡﹐聞者惜之。

郭鐵子﹐太原楡次人。學李成。善鍛鐵作方響﹐故號爲「鐵子」。

老成﹐州臨人。熙丰間工雜畫﹐尢長山水。其性沈靜﹐終日兀坐﹐似不能言者。筆法謹細﹐如其爲人。年八十餘而終。

李希成﹐華州人。慕李成﹐遂命名。初入圖畫院﹐能自晦以防忌嫉。比已補官﹐始出所長﹐眾𨿽睥睨﹐無及矣。

田和﹐陜人。學李成﹐意韻深遠﹐筆墨精簡﹐熙丰間罕能及者。

蒙亨﹐華州人。初爲僧﹐兵火後偶其兄從軍﹐遂置軍中。屯綿州﹐學其鄕人寧濤﹐得典刑也。

李唐﹐河陽人。亂離後至臨安﹐年已八十。光堯極喜其山水。

戰徳淳﹐本畫院人﹐因試《蝴蝶夢中家萬里》題﹐畫《蘇武牧羊假寐》﹐以見萬里意﹐遂魁。能著色山﹐人物甚小﹐靑衫白褲﹐烏巾黃履﹐不遺毫髮。又作紅花綠柳﹐淸江碧岫﹐一扇之間﹐動有十里光景﹐眞可愛也。

和成忠﹐京西人﹐宣和待詔﹐不記名﹐成忠其官也。學李成﹐筆墨溫潤。病在煙雲太多爾。

劉仲先﹐成都人﹐善山水。照覺方丈僧堂內外皆仲先筆﹐時年七十矣﹐今存。

瀟湘劉堅﹐頗柔媚﹐師範寬﹐樓閣人物﹐種種皆工。多作小圖﹐無豪放之气。

郝孝隆﹐太原人﹐師李成。今成都信相寺有所畫四壁﹐可觀。

李覺﹐京師人﹐字民先﹐自號方平九友。能書﹑能琴﹑能占。嘗爲明節皇后閣掌箋﹐後流落於廣州。長於山水﹐每被酒﹐則繃素於壁﹐以墨潑之﹐隨而成像﹐曲盡自然之態。

○花竹翎毛

尹白﹐汴人﹐專工墨花。坡嘗賦之云「花心起墨暈﹐春色散毫端。」

劉常﹐江南人。所作花气格淸秀﹐有生意﹐在趙昌﹑王友上。

張涇﹐不知何處人。米元章稱其翎毛﹑蘆雁不俗。

陳常﹐江南人。以飛白筆作樹石﹐有淸逸意。折枝花亦有逸气﹐一株以色亂點花頭﹐意欲奪造物﹐本朝妙工也。

張希顏﹐漢州人﹐初名適。大觀初﹐累進所畫花﹐得旨粗似可采﹐特補將仕郎﹑畫學諭。希顏始師昌﹐後到京師﹐稍變﹐從院體。得蜀州推官以歸。不勝士大夫之求﹐多令任源代作﹐故復似昌。

任源﹐漢州人。少隸軍籍。從希顏久﹐盡得其法。

費道寧﹐懷安人。善畫花﹐多作交枝﹐此趙昌有筆格。

楊寵﹐成都人﹐善畫花﹐可亞費道寧。

楊祁﹐彭州崇寧人。善花竹翎毛﹐有《百禽帳》。又畫《籠雞》如生﹐昭覺寺超然臺舊有《倦翼知還》等壁﹐今不復存。

李猷﹐河內人。長於鷹鶻﹐精神態度﹐曲盡其妙。世所作多搏搦狐兔鳧鷺之屬﹐流血淋漓﹐頗乖好生之意。猷盡反之。嘗見其畫二鷹坐於枯枝之上﹐貌甚閒暇﹐略無鷙猛慘烈之狀﹐而不失英姿勁气﹐可尙也。

韓若拙﹐洛人。善作翎毛﹐每作一禽﹐自嘴至尾﹑足﹐皆有名﹐而毛羽有數。政﹑宣間兩京推以爲絕筆﹐又能傳神。宣和末﹐應募使髙麗﹐寫國王眞。會用兵﹐不畏行。年八十餘﹐死襄陽。

孟應之﹐不知何許人。入圖畫院﹐精於翎毛。嘗見其畫扇﹐作秋老海棠﹐子著枝已幹而不枯﹐猶帶生意﹐坐一白頭翁﹐生動。

宣亨﹐京師人﹐久在畫院。承平時入蜀﹐終普州兵官。精花鳥。初離院時﹐徽宗畱之﹐亨牢辭而去。旣出﹐當塗命畫者甚眾﹐不勝煩勞﹐頗厭苦之。每云「上嘗戒我勿出﹐必爲措大所殃﹐今果然也。」

老麻﹐關中人﹐熙寧間以花鳥稱﹐非蜀之居禮也。

胡奇﹐長安人﹐長於蘆雁。何丞相文縝家﹐有四幅圖﹐可觀。

鮑洵﹐京西人。工花鳥﹐尢長布景﹐小景愈工。

鮑洋﹐洵之弟﹐眞魯衛也。

盧章﹐京畿人。久在畫院﹐多畫禁中物象﹐如白杏花﹑綠萼梅﹑白鸚鵡﹐皆其本也。

李端﹐京師人﹐偏工梨花﹑鳩子。多作扇圖﹐極形似。亂離後卒於杭。

劉益﹐京師人﹐字益之﹐以字行。宣和間專與富燮供禦畫﹐其自得處﹐多取內殿珍禽諦玩以爲法﹐不師古本﹐故多酷似。尢長小景﹐作蓮塘﹐背風荷葉百餘﹐獨一紅蓮花半開其中﹐創意可喜也。

富燮﹐京師人﹐宣和間與劉益同供禦畫。布景運思﹐過於益。

夏奕﹐不知何地人﹐工翎毛。雙流張庭堅家﹐有《野鴨》兩軸﹐極精詳。作對而皆雄﹐蓋求脫俗也。

田逸民﹐濟南人﹐長於墨竹﹐宣和畫院人。其所作極美觀﹐多作欹風﹑冒雪﹑帶雨﹑含煙之狀。

李誕﹐河間人。多畫叢竹﹑筍﹑籜﹑鞭﹑節﹐色色畢具﹐宣和體也。

卷七

○畜獸虫魚

李遵易﹐不知何郡人。無咎有跋畫《魚圖》﹐甚詳。

侯宗古﹐本畫院人。宣和末罷諸藝局﹐退居於洛。畫西京大內大慶殿禦屏面升龍﹐傑作也。

郗七﹐不知其名﹐亦畫院人。退居於洛﹐畫西京大內大慶殿禦屏﹐皆拿雲吐霧龍﹐比宗古有筆力。

郝章﹐汾州人﹐長於人馬。河東稱「三絕」者﹐謂路臯橐馳﹑郝章人馬﹑張遠山水也。兵火後居閬州。已八十﹐每畫一人一騎﹐則自云「𨿽老矣﹐他人亦做不到也。」

陳臯﹐漠州人﹐長於番馬﹐頗盡胡態﹐張勘之甥也。

路臯﹐並門人。畫橐馳﹐兼長鬼神。每醉則畫馳﹐不過數筆﹐ㄏ扌蜀而成﹐頗全生意。

龔吉﹐不知何許人﹐長於畫兔﹐餘人所不及。

吳九州﹐燕人。善畫鹿﹐窮盡番鹿之態。牛鹿﹑馬鹿﹑養茸﹑退角﹑老嫩之別﹐無不曲盡其似。

周照﹐畫院人﹐專畫狗。作竹石呆子﹐殊有生意。作大軸﹐俗惡不入看。

老侯﹐瀘州合江人﹐善畫猿﹑鹿﹐馳名兩蜀。兼長花果﹐頗有生意。

○屋木舟車

趙樓臺﹐不得其名﹐相州人﹐賣畫中都。屋宇深邃﹐背陰向陽﹐不失規矩繩墨也。

郭待詔﹐趙州人﹐每以界畫自矜。云置方卓﹐令眾工縱橫畫之﹐往往不知向背尺度﹐眞所謂良工心獨苦也。不記名。

任安﹐京師人﹐入畫院﹐工界畫。每與山水賀眞合手作圖軸。一日﹐安先作橫披﹐當中界樓閣﹐分布亭榭滿中以困眞。眞只作坡岸於下﹐上則層巒疊嶂出於屋杪﹐由是不得困。

劉宗古﹐京師人。宣和間以待詔官至成忠郎﹐亂離後歸江左。朝廷方尋訪車輅式﹐而宗古進本稱旨﹐除提舉車輅院。其畫人物﹐長於成染﹐不背粉﹐水墨輕成﹐但筆墨纖弱耳。

○蔬果藥艸

陶縝﹐不知何郡人。荊公有題所畫《果示徳逢》詩。所作花果﹐精致可玩。薛志﹐字子尙﹐畫院出身。長於水墨雜畫﹐然翎毛不逮花果。志不善設色﹐嘗學於劉益﹐益不肯盡授﹐以非志所長也。

○小景雜畫

馬賁﹐河中人﹐長於小景。作百雁﹑百猿﹑百馬﹑百牛﹑百羊﹑百鹿圖﹐𨿽極繁夥﹐而位置不亂。本佛像馬家﹐後寫生﹐馳名於元﹑紹聖間。

周曾﹐不知何地人﹐與馬賁同時。差髙於賁﹐又長山水。

段吉先﹐不知何地人。無咎有題其小景三絕。

李達﹐京師人﹐尢長位置。好作沙汀遠岸﹐含蓄不盡之意﹐一時妙手也。

劉浩﹐居華陰﹐愛作雪驢水磨。故事人物﹐多布敍景致﹐意象幽遠﹐筆法輕淸也。

楊威﹐絳州人﹐工畫村田樂。每有販其畫者﹐威必問所往。若至都下﹐則告之曰「汝往畫院前易也。」如其言﹐院中人爭出取之﹐獲價必倍。

卷八

○銘心絕品

玉牒趙中大保之﹝士俾﹞家﹕

韓幹《馬圖》﹑李伯時《並馳小馬圖》﹑黃筌《鶴圖》﹑艾宣《荷鴨葦雁圖》﹑範寬《山圖》﹑許道寧《山水圖》﹑

崔愨《三雁圖》。

玉牒趙﹝伯兼﹞節推家﹕

東丹王《舞胡圖》﹑燕穆之《山林倒影圖》﹑郭熙《濺撲圖》。

洛人王朝議國寶﹝良器﹞家﹕

李成《窠石小軸》﹑範寬《橫山小軸》﹑範寬《秋山》六幅圖﹑伯時《起本馬圖》。

文元公孫賈通判﹝公傑﹞家﹕

黃筌《鼯捕鼠圖》﹑崔白《雕狐圖》﹑徐崇嗣《荷蓼鷺鷥圖》﹑易元吉《猿鹿扇圖》。

眉山寶學程純老﹝唐﹞家﹕

唐畫《諸功臣像圖》﹑李營丘《山水》大軸二圖﹑崔白《翎毛》雙幅八圖﹑孫太古《湖灘水石圖》。

汝州令狐中奉之子陳古﹝諷﹞家﹕

徐熙《梅花嘉雀圖》﹑鐘隱《槎竹瑞雞圖》﹑江南道士劉眞《白梅雀圖》﹑範將軍《胡佛圖》﹑徐熙《瓜圖》﹑黃筌《偸倉雀圖》﹑孫太古《焦夫子圖》。

河南邵澤民侍郎﹝溥﹞家﹕

徽宗《花鳥百扇圖》﹑董奴子《叢花圖》﹑戴嵩《牛圖》﹑徐熙《荷花鵝圖》﹑李成偃《松圖》。

邵太史﹝博﹞公濟家﹕

徐熙《牡丹戲魚圖》﹑閻立本《鎖諫圖》﹑李后主《蟹圖》﹑李伯時《嫁小喬圖》﹑李后主《曉竹圖》﹑孫位《松竹圖》﹑孫太古《維摩壁》﹑盧楞迦《羅漢》十六壁。

成都雙流張﹝﹞庭堅家﹕

曹道元模曹弗興《醉佛林圖》﹑徐熙《牡丹》獨幅圖﹑郭恕先《畫槁》十圖﹑崔白《禽竹》四圖。

河南王朝議樂道﹝沂﹞家﹕

李成《寒林》四幅圖﹑郭熙《山水》雙幅圖﹑崔愨《蘆雁》六幅圖。

中山劉寶賢﹝瑰﹞提刑家﹕

徐熙《娑羅花圖》﹑黃筌《花竹馴雉圖》。

文正公孫李﹝大觀﹞家﹕

周《虢國夫人圖》﹑範寬《武關雪圖》﹑摩詰﹑髙克明﹑李成《扇圖》。

叔父符寶﹝叔誼﹞家﹕

徽宗皇帝禦賜《竹﹑石﹑扇圖》﹑黃筌《海棠金雞圖》﹑李營丘《山水圖》﹑郭熙《山水》雙幅圖。

河陽李﹝邦獻﹞士舉敷文家﹕

徽宗皇帝禦賜《雜禽圖》﹑徐熙《牡丹叢圖》﹑董源《著色山水圖》。

中原王﹝冠朝﹞元臺制幹家﹕

徽宗皇帝《鷗荷圖》﹑王摩詰《橫披山水圖》﹑李成《山水扇圖》﹑東丹王《鞍馬圖》。

遂寧王﹝灼﹞晦叔撫幹家﹕

童仁益《波旬幸佛涅般圖》﹑崔白《禽竹》雙幅圖﹑範瓊《佛壁》﹑張南本《觀音壁》﹑黃筌《鶴壁》﹑孫太古《列星壁》。

遂寧客鎭張﹝衍﹞知縣家﹕

吳道子《三教圖》﹑厲歸眞《百牛圖》﹑孫太古《十一曜圖》。

阿陽陳﹝古﹞與權安撫家﹕

黃筌《牡丹馴貍圖》﹑黃筌《雪梅凍雀圖》﹑紀眞《山水圖》﹑馬賁《百雁﹑百猿圖》﹑徐髙《盤魚圖》。

綿州李﹝廉夫﹞徳隅知郡家﹕

徽宗皇帝《著色橫山圖》﹑郭熙《橫山圖》。

開封尹盛《章》季文家﹕

徽宗皇帝《風竹鴝鵒喜鵲圖》﹑顧愷之《三教圖》﹑戴篙《牛圖》﹑崔白雙幅《禽竹圖》﹑範寬《四時山水圖》。

宣獻公孫宋﹝艾﹞去病家﹕

趙昌《叢萱月季圖》。

太常少卿何﹝麒﹞子應家﹕

吳道子《白衣觀音圖》﹑韓《牛圖》﹑張南本《勘書圖》﹑黃居き《雀躍圖》﹑唐希雅《風竹驚禽圖》﹑巨然《四時橫山圖》﹑徐熙《梨桃折枝圖》﹑崔白《鴛鴦蒲荷圖》﹑李成四幅《林石圖》﹑張勘八幅《蕃馬圖》。

中原衛﹝昂﹞師房知縣家﹕

趙邈卓《伏石眠虎圖》﹑徐熙《梅菊萱荷雜禽圖》﹑包鼎《雙虎圖》。

成都王﹝﹞茂先大夫家﹕

黃筌《秋山圖》﹑勾龍爽野老《移居圖》﹑文湖州雜畫《鳥獸艸木橫披圖》﹑趙昌《雞冠花圖》。

廣都宇文﹝時中﹞季蒙龍圖家﹕

徽宗皇帝《水墨花禽圖》﹑王維《雪山圖》﹑杜措《佛圖》﹑董奴子《雞冠花圖》﹑李伯時《髙僧圖》﹑又嘶展《二馬圖》﹑又明皇《八馬圖》﹑又水晶宮《明月館圖》﹑又退之《見大顚圖》﹑江貫道《飛泉怪石圖》﹑又《江居圖》。

成都郭﹝勉中﹞惇一承議家﹕

勾龍爽宋鈞《去獸圖》。

漢州何﹝耕﹞道夫類元家﹕

盧楞伽小本《十六羅漢圖》。

範榮公孫﹝淑﹞忠甫家﹕

黃筌《竹雀圖》﹑趙昌《折枝桃圖》﹑王維《雪竹圖》﹑馬賁《雁圖》。

雙流趙﹝延﹞修仲知縣家﹕

黃筌《竹雀圖》﹑又《蘆鴨圖》﹑孫太古《列宿像圖》。

雙流王﹝享﹞子中縣尉家﹕

黃筌《竹鶴壁》。

雙流宇文﹝子震﹞子友主簿家﹕

黃筌《花竹﹑禽兔圖》。

達守時﹝時宏﹞廣叔家﹕

艾宣《棘鶉圖》﹑徐髙《魚圖》﹑王友折李《艸虫圖》。

成都呂給事﹝陶﹞元鈞家﹕

東坡《竹石枯槎圖》﹑湖州六幅《槎竹圖》﹑易元吉紙本《猿獬圖》。

燕穆之龍圖曾孫﹝興祖﹞知縣家﹕

龍圖公《忍事敵災星圖》﹑又《山水橫幅圖》﹑又《寒林橫幅圖》﹑又《鷺鷥圖》﹑又《散馬橫披圖》﹑又《墨竹圖》。

蜀僧智永房﹕

吳道子《慈氏菩薩圖》﹑範瓊正《坐佛圖》﹑惠崇《臥雪圖》。

廣安黎﹝希聲﹞博士孫﹝邦基﹞家﹕

黃筌《竹鶴﹑竹雀圖》﹑範寬《四時山水圖》。

廣安姚﹝賓﹞觀國通判家﹕

許道寧《四時山水圖》﹑範寬《四時山水圖》﹑易元吉《猴犬圖》。

右前所載圖軸﹐皆千之百﹐百之十﹐十之一中之所擇也。若盡載平日所見﹐必成兩牛腰矣。然不載者皆米元章所謂「慚惶殺人之物」﹐何足以銘諸心哉﹖

卷九雜說

○論遠

畫者﹐文之極也。故古今之人﹐頗多著意。張彥遠所次歷代畫人﹐冠裳太半。唐則少陵題詠﹐曲盡形容﹔昌黎作記﹐不遺毫髮﹔本朝文忠歐公﹑三蘇父子﹑兩晁兄弟﹑山谷﹑後山﹑宛丘﹑淮海﹑月巖﹐以至漫仕﹑龍眠﹐或評品精

髙﹐或揮染超拔。然則畫者﹐豈獨藝之云乎﹖難者以爲自古文人﹐何止數公﹖有不能﹐且不好者﹐將應之曰「其爲人也多文﹐𨿽有不曉畫者寡矣﹔其爲人也無文﹐𨿽有曉畫者寡矣。」

畫之爲用大矣。盈天地之間者萬物﹐悉皆含毫運思﹐曲盡其態﹐而所以能曲盡者﹐止一法耳。一者何也﹖曰「傳神而已矣﹗」世徒知人之有神﹐而不知物之有神﹐此若虛深鄙眾工﹐謂﹕「𨿽曰畫而非畫者﹐蓋止能傳其形﹐不能傳其神也。」故畫法以气韻生動爲第一﹐而若虛獨歸於「軒冕」﹑「巖穴」﹐有以哉。

自昔鑑賞家分品有三﹐曰神﹑曰妙﹑曰能。獨唐朱景眞撰《唐賢畫錄》﹐三品之外﹐更增逸品。其後黃休復作《益州名畫記》﹐乃以逸爲先﹐而神﹑妙﹑能次之。景眞𨿽云「逸格不拘常法﹐用表賢愚。然逸之髙﹐豈得附於三品之末﹖」未若休復首推之爲當也。至徽宗皇帝﹐專尙法度﹐乃以神﹑逸﹑妙﹑能爲次。

予嘗取唐﹑宋兩朝名臣文集﹐凡圖畫紀詠﹐考究無遺。故於羣公﹐略能察其鑑別。獨山谷最爲精嚴﹔元章心眼髙妙﹐而立論有過中處﹔少陵﹑東坡兩翁﹐𨿽注意不專﹐而天機本髙﹐一語之確﹐有不期合而自合者。杜云「妙絕動宮墻﹐則壁傳人物﹐須動字始能了。請公放筆爲直幹﹐則千丈之姿﹐於用筆之際﹐非放字亦不能辦。」至東坡又曲盡其理﹐如始知眞放本細微﹐不比狂華生客慧。當其下筆風雨快﹐筆所未到气已吞﹐非前身顧﹑陸﹐安能道此等語耶﹖

予作此錄﹐獨推髙﹑雅二門﹐余則不苦立褒貶﹐蓋見者方可下語﹐聞者豈可輕議﹖嘗考郭若虛《論成都應天孫位》﹐景朴天王曰「二藝爭鋒﹐一時壯觀。傾城士庶﹐看之

闐噎。」予嘗按圖熟觀其下﹐則知朴務變怪以效位。正如杜默之詩﹕「學盧仝馬異也。」若虛未嘗入蜀﹐徒因所聞﹐妄意比方﹐豈爲歐陽ぁ之誤耶﹖然有可恕者。尙注辛顯之論﹐謂「朴不及位遠甚」﹐蓋亦以傳爲疑也。此予所以少立褒貶。

郭若虛所載﹐往往遺略。如江南之王凝花鳥﹐潤州僧修範湖石﹐道士劉貞白松石﹑梅雀﹐蜀之童祥﹐許中正人物﹑仙佛﹐丘仁慶花﹐王延嗣鬼神﹐皆名筆也。俱是熙寧以前人物。

山水家畫雪景多俗﹐嘗見營丘所作《雪圖》﹐峯巒林屋﹐皆以淡墨爲之﹐而水天空處﹐全用粉塡﹐亦一奇也。予每以告畫人﹐不愕然而驚﹐則莞爾而笑﹐足以見後學者之凡下也。

李營丘﹐多才足學之士也。少有大志﹐屢舉不第﹐竟無所成﹐故放意於畫。其所作寒林多在巖穴中﹐裁札俱露﹐以興君子之在野也。自余窠植﹐盡生於平地﹐亦以與小人在位﹐其意微矣。宇文龍圖季蒙云「宣和禦府曝書﹐屢嘗預觀﹐李成大小山水無數軸。今臣庶之家﹐各自謂其所藏山水爲李成﹐吾不信也。」

畫之六法﹐難於兼全﹐獨唐吳道子﹐本朝李伯時始能兼之耳。然吳筆豪放﹐不限長壁大軸﹐出奇無窮。伯時痛自裁損﹐只於澄心紙上運奇布巧﹐未見其大手筆。非不能也﹐蓋實矯之﹐恐其或近眾工之事。

米元章云「伯時病臂三年﹐予始畫。𨿽似推避伯時﹐然自謂學顧髙古﹐不使一筆入吳生。專爲古忠賢像﹐其木彊之气﹐亦不容立伯時下矣。

鳥獸艸木之賦狀也﹐其在五方﹐自各不同。而觀畫者獨以其方所見﹐論難形似之不同﹐以爲或小或大﹐或長或

短﹐或丰或瘠﹐互相譏笑﹐以爲口實﹐非善觀者也。」

蜀𨿽僻遠﹐而畫手獨多於四方。李方叔載徳隅齋畫﹐而蜀筆居半。徳麟﹐貴公子也。蓄畫至數十函﹐皆畱京師﹐所載止襄陽隨軒絕品﹐多已如此。蜀學其盛矣哉﹗

畫之逸格﹐至孫位極矣﹐後人往往益爲狂肆。石恪﹑孫太古猶之可也﹐然未免乎粗鄙。至貫休﹑云子輩﹐則又無所忌憚者也。意欲髙而未嘗不卑﹐實斯人之徒歟。

蜀之羅漢𨿽多﹐最稱盧楞伽﹐其次杜措﹑丘文播兄弟耳。楞伽所作多定本﹐止坐﹑立兩樣。至於侍衛﹑供獻﹑花石﹑松竹﹑羽毛之屬﹐悉皆無之﹐不足觀。杜﹑丘𨿽各有此﹐而筆意不甚淸髙﹐俱愧長沙之武也。

舊說楊惠之與吳道子同師﹐道子學成﹐惠之恥與齊名﹐轉而爲塑﹐皆爲天下第一。故中原多惠之塑山水壁。郭熙見之﹐又出新意。遂令圬者不用泥掌﹐止以手槍泥於壁﹐或凹或凸﹐俱所不問。幹則以墨隨其形迹﹐暈成峯巒林壑﹐加之樓閣﹑人物之屬﹐宛然天成﹐謂之「影壁」。其後作者甚盛﹐此宋復古張素敗壁之餘意也。

大抵收藏古畫﹐往往不對﹐或斷縑片紙﹐皆可珍惜。而又髙人達士﹐恥於對者﹐十中八九。而俗眼遂以不成器目之﹐夫豈知古畫至今﹐多至五百年﹐少至二三百年﹐那得復有完物﹖斷金碎玉﹐俱可寶也。

榮輯子邕﹐酷好圖畫。務廣藏蓄﹐每三伏中曝之﹐各以其類﹐循次開展﹐徧滿其家。每一種日日更換﹐旬日始了﹐好事家鮮其比也。聞之故老曰「承平時有一不肖子﹐質畫一匣於人家。凡十餘圖﹐每圖止各有其半﹐或橫或豎﹐當中分剪﹐如維山﹑戴特﹑徐熙芙蓉桃花﹑崔白翎毛﹐無

一全者。蓋其家兄弟不義之甚﹐凡物皆如是分之﹐以爲不如是﹐則不平也。誠可傷嘆﹗

卷十雜說

○論近

徽宗建龍徳宮成﹐命待詔圖畫宮中屏壁﹐皆極一時之選。上來幸﹐一無所稱﹐獨顧壺中殿前柱廊ㄆ眼斜枝月季花。問畫者爲誰﹐實少年新進﹐上喜賜緋﹐褒錫甚寵。皆莫測其故﹐近侍嘗請於上﹐上曰「月季鮮有能畫者﹐蓋四時﹑朝暮﹑花﹑蕊﹑葉皆不同。此作春時日中者﹐無毫髮差﹐故厚賞之。」

宣和殿前植荔枝﹐旣結實﹐喜動天顏。偶孔雀在其下﹐亟召畫院眾史令圖之。各極其思﹐華彩爛然﹐但孔雀欲升藤墩﹐先舉右腳。上曰「未也。」眾史愕然莫測。後數日﹐再呼問之﹐不知所對。則降旨曰「孔雀升髙﹐必先舉左。」眾史駭服。

宣和殿禦閣﹐有展子虔《四載圖》﹐最爲髙品。上每愛玩﹐或終日不捨﹐但恨止有三圖﹐其《水行》一圖﹐特補遺耳。一日﹐中使至洛﹐忽聞洛中故家有之﹐亟告畱守求觀。旣見﹐則愕曰「禦閣中正欠此一圖。」登時進入。所謂「天生神聖物﹐必有會合時也」。

聞之薛志曰「明達皇后閣初成﹐左廊有劉益所畫《百猿》。後志於右畫《百鶴》以對之﹐舉動各無相犯﹐頗稱上旨﹐賞賚十倍也。」

政和間﹐每禦畫扇﹐則六宮諸邸﹐競皆臨仿﹐一樣或至數百本。其間貴近﹐往往有求禦寶者。

先大夫在樞府日﹐有旨賜第於龍津橋側。先君侍郎作提舉官﹐仍遣中使監修。比背畫壁﹐皆院人所作翎毛﹑花﹑竹及家慶圖之類。一日﹐先君就視之﹐見背工以舊絹山水揩拭几案﹐取觀﹐乃郭熙筆也。問其所自﹐則云不知。又問中使﹐乃云「此出內藏庫退材所也。」昔神宗好熙筆﹐一殿專背熙作﹐上卽位後﹐易以古圖。退入庫中者﹐不止此耳。先君云「幸奏知﹐若只得此退畫足矣。」明日﹐有旨盡賜﹐且命至第中﹐故第中屋壁﹐無非郭畫。誠千載之會也。

政和間﹐有外宅宗室﹐不記名﹐多蓄珍圖。往往王公貴人令其別識﹐於是遂與常賣交通。凡有奇迹﹐必用詭計勾致其家﹐卽時臨摹﹐易其眞者﹐其主莫能別也。復以眞本厚價易之﹐至有循環三四者﹐故當時號曰「便宜三」。

勾處士﹐不記其名﹐在宣和間﹐鑑賞第一﹐眷寵甚厚。凡四方所進﹐必令定品。欲命以官﹐謝而不爲﹐止賜「處士」之號﹐令待詔畫院。

畫院界作最工﹐專以新意相尙。嘗見一軸﹐甚可愛玩。畫一殿廊﹐金碧晃耀﹐朱門半開﹐一宮女露半身於戶外﹐以箕貯果皮作棄擲狀。如鴨腳﹑荔枝﹑胡桃﹑榧﹑栗﹑榛﹑芡之屬﹐一一可辧﹐各不相因。筆墨精微﹐有如此者﹗

祖宗舊制﹐凡待詔出身者﹐止有六種﹐如模勒﹑書丹﹑裝背﹑界作﹑種飛白筆﹑描畫欄界是也。徽宗𨿽好畫如此﹐然不欲以好玩輒假名器﹐故畫院得官者﹐止依仿舊制﹐以六種之名而命之﹐足以見聖意之所在也。

本朝舊制﹐凡以藝進者﹐𨿽服緋紫﹐不得佩魚。政﹑

宣間獨許書畫院出職人佩魚﹐此異數也。又諸待詔每立班﹐則畫院爲首﹐書院次之﹐如琴院﹑棋﹑玉﹑百工﹐皆在下。又畫院聽諸生習學﹐凡系籍者﹐每有過犯﹐止許罰直﹐其罪重者﹐亦聽奏裁。又他局工匠﹐日支錢謂之「食錢」﹐惟兩局則謂之「俸直」﹐勘旁支給﹐不以眾工待也。睿思殿日命待詔一人能雜畫者宿直﹐以備不測宣喚﹐他局皆無之也。

圖畫院﹐四方召試者源源而來。多有不合而去者﹐蓋一時所尙﹐專以形似。苟有自得﹐不免放逸﹐則謂不合法度。或無師承﹐故所作止眾工之事﹐不能髙也。

凡取畫院人﹐不專以筆法﹐往往以人物爲先。蓋召對不時﹐恐被顧問﹐故劉益以病贅異常﹐𨿽供禦畫﹐而未嘗得見﹐終身爲恨也。

髙麗松扇﹐如節板狀﹐其土人云「非松也﹐乃水柳木之皮。」故柔膩可愛。其紋酷似松柏﹐故謂之「松扇。」東坡謂髙麗白松﹕「理直而疏﹐折以爲扇﹐如蜀中織棕櫚心﹐蓋水柳也。」又有用紙而以琴光竹爲柄﹐如市井中所制摺疊扇者。但精致非中國可及﹐展之廣尺三四﹐合之止兩指許。所畫多作士女乘車﹑跨馬﹑踏靑﹑拾翠之狀﹐又以金銀屑飾地面。及作星漢﹑星月﹑人物﹐粗有形似﹐以其來遠﹐磨擦故也。其所染靑綠奇甚﹐與中國不同﹐專以空靑﹑海綠爲之。近年所作﹐尢爲精巧﹐亦有以絹素爲團扇﹐特柄長數尺爲異耳。山谷題之云「會稽內史三韓扇﹐分送黃門畫省中。海外人煙來眼界﹐全勝博物注魚虫。蘋汀遊女能騎馬﹐傳道蛾眉畫不如。寶扇眞成集陣隼﹐史臣今得殺靑書。」

倭扇﹐以松板兩指許砌疊﹐亦如摺疊扇者。其柄以銅錢環子﹐黃絲絳﹐甚精妙。板上罨畫山川人物﹑松竹花艸﹐亦可喜。竹山

尉王公軒惠恭後家﹐嘗作明州舶官﹐得兩柄。

西天中印度那蘭陀寺僧﹐多畫佛及菩薩﹑羅漢像﹐以西天布爲之。其佛相好與中國人異﹐眼目稍大﹐口耳俱怪﹐以帶掛右肩﹐裸袒坐立而已。先施五藏於畫背﹐乃塗五彩於畫面﹐以金或朱紅作地﹐謂牛皮膠爲觸﹐故用桃膠﹐合柳枝水﹐甚堅漬﹐中國不得其訣也。邵太史知黎州﹐嘗有僧自西天來﹐就公廨令畫釋迦﹐今茶馬司有十六羅漢。

《畫繼補遺》

序

予自齠齔及壯年﹐嗜畫成癖。每見奇蹤古迹﹐不計家之有無﹐傾囊倒篋﹐必得之而後已。否則忄々若有所遺失﹐致爲親朋之所竊笑。今老矣﹐平生所藏固不多﹐而所見亦不少。第恨炎宋中興以後﹐畫手率多務工取巧﹐而行筆傅彩﹐不逮前人。然姓氏科目﹐安可廢而不書﹖矧唐有《畫錄》《畫品》《畫斷》﹐五代有《畫補》﹐宋有《畫評》《畫志》《畫史》《畫譜》《畫繼》﹐不特徒識姓名﹐其間亦寓貶獎。予不自揆﹐輒作《畫繼補遺》﹐斷自紹興﹐終底徳﹐分爲二卷。上卷載紳曁諸僧道士庶﹐下卷載畫院眾工。貽諸同好﹐不無脫略﹐幸博聞君子﹐爲補成之。大徳二年戊戌立夏一日﹐吳郡蓼塘莊肅幼恭序。

卷上

宋髙宗天縱多能﹐書法出唐﹑宋帝王上。而於萬幾之暇﹐時作小筆山水﹐專寫煙嵐昏雨難狀之景﹐非羣庶所可企及也。予家舊藏小景橫捲﹐上親題「西湖雨霽」四字﹐又二扇頭﹐其一題一聯曰「萬木云深隱﹐連山雨未晴。」其二曰「子猷訪戴。」極有天趣。

蔡肇﹐字天啟﹐丹陽人﹐登進士第﹐仕至從官。畫山水人物﹐好作枯槎老樹﹑怪石奔湍。嘗見其畫《範蠡載西施圖》﹐予家亦有《早行圖》﹐頗多古意。

郭思﹐熙之子﹐亦善畫。徽宗稱熙能教其子。以儒業起家﹐仕至學士。予嘗見其崇﹑觀中應制畫《山海經圖》。其中瑞馬﹐頗得曹﹑韓遺法。

程若筠﹐政﹑宣間汴京太乙宮道士。善作古木老棘﹐殊峭勁﹐兼寫翎毛﹐疏渲頗工。徽宗甚稱賞之。

道士蕭太虛﹐與若筠同時﹐善作墨梅。每畫﹐須用濃墨先作枯枝梢﹐後於其上斡暈梅花﹐有山林淸幽气象。予舊藏《四友圖》小橫幅﹐誠爲可愛。

楊季衡﹐洪都人﹐逃禪居士無咎之侄也。畫墨梅得家法﹐又能作水墨翎毛。補之畫梅﹐須於枝杪作回筆﹐似有含苞气象﹐季衡欠此生意耳。同時有湯叔雅﹐乃無咎之甥。又有劉夢良者﹐亦鄕裏親黨﹐俱寫墨梅﹐蓋皆補之流派也。

僧梵隆﹐字茂宗﹐吳興人也。描寫佛像﹐筆法甚逼龍眠。髙宗極喜其畫﹐每見輒題品。

僧超然﹐不知何許人﹐善作山水。其峯巒石頭﹐酷似郭熙。至於屋宇﹑林石﹑坡灘﹑水口﹐筆法孱弱﹐與巨然殊不相類。今人多以巨然﹑超然連稱﹐莫曉所謂。

趙伯駒﹐字千里﹐宋太祖七世孫﹐建炎隨駕南渡﹐流寓錢唐。善靑綠山水﹐圖寫人物﹐似其爲人﹐雅潔異常。予與其曾孫學士﹐交遊頗稔﹐備道千里嘗與士友畫一扇頭﹐偶流入廂士之手﹐適爲中官張太尉所見﹐奏呈髙宗。時髙宗𨿽天下ㄈ擾﹐猶孜孜於書畫間﹐一見大喜﹐訪畫人姓名﹐則千里也。上憐其爲太祖諸孫﹐幸逃北遷之難﹐遂並其弟遠召見﹐每稱爲王侄﹐仕至浙東兵馬鈐轄﹐而享壽不永﹐終於是官。故其遺迹﹐於世絕少。予嘗見髙宗題其橫捲《長江六月圖》﹐眞有董北苑﹑王都尉气格。

趙伯﹐字遠﹐千里之弟﹐與兄齊名。山水林石﹐則所不及。至若寫生花卉﹑蜂蝶則過之﹔作人物亦雅潔﹐佳公子也。官至觀察使﹐嘗奉使金國。後則其子師罩登第﹐官至八座﹐恩賜少師﹐領節鉞。

王定國﹐汴都人﹐隨吳郡王渡江﹐居臨安。工畫花鳥﹐學二崔筆法﹐傅色輕淺﹐人所不及。後吳王奏薦入仕﹐賜金紫。

馬和之﹐字則未聞﹐錢唐人。世傳其習進士業﹐善仿吳裝﹐孝宗甚喜之。每書《毛詩三百篇》﹐令和之寫圖﹐頗合上意。畫迹畱人間極多﹐筆法飄逸﹐務去華藻﹐自成一家﹐故其間亦有疏闕處。

顧與義﹐錢唐人。學馬和之畫﹐傅色則庶幾﹐筆法殊不逮。然得意處﹐亦能亂眞。

趙大亨﹐乃二趙皂隸。每供其昆仲研朱調粉﹐遂亦能畫。時人以其肥偉﹐目爲「趙大漢」﹐自恥其俗﹐因就名大亨。昔有畫人劉夢松者﹐因短視﹐人目爲「劉夢松」﹐曰「蒙竦」﹐後遂就名曰「夢松」﹐是欲音訛﹐以蓋其醜惡耳。大亨之畫﹐至得意處﹐人誤作二趙筆迹﹐倍價收之。

衛松﹐亦二趙昆仲之皂隸﹐嘗供役使﹐遂多獲其遺稿。且熟識其行筆意﹐及傅色制度﹐與趙大亨每仿二趙圖寫﹐皆能亂眞。

單邦顯﹐吳郡人﹐學千里﹑遠畫。林木﹑山水則不然﹐惟花卉﹑蜂蝶﹐粗可仿佛。

老戴﹐忘其名﹐吳郡昆山人﹐亦學千里﹑遠畫。與單邦顯適正相反﹐林木﹑山水可追蹤趙大亨﹑衛松﹐花卉則謬甚。

趙子云﹐江西人﹐能作一筆畫。凡寫人面及手﹐描畫頗工﹐至衣摺則如艸畫符﹐一筆而就﹐蓋不欲蹈襲﹐自成一家爾。

狀元黃尙書夫人胡氏﹐自號惠齋居士。知書能吟﹐善琴善奕﹐好作墨梅﹐頗有二楊之趣。

陳容﹐字公儲﹐自號所翁﹐福唐人﹐能文。善畫水龍﹐得變化隱顯之狀﹐罕作具體﹐多寫龍頭。每畫成﹐輒自題跋﹐他人不可假也。登進士科﹐仕典州牧。

僧法常﹐自號牧溪﹐善作龍虎﹑人物﹑蘆雁雜畫。枯淡山野﹐誠非雅玩﹐僅可僧房道捨﹐以助淸幽耳。

陳珩﹐字用行﹐號此山。所翁之侄。亦善畫龍水﹐時亦作水墨蟹﹑鵲﹐極有生意﹐仕至朝郎﹐頗得時名。

趙孟堅﹐字子固﹐宋太祖十一世孫。仕至郡守﹐寓居嘉禾海鹽﹐好古博雅﹐工畫水墨蘭蕙﹑梅﹑竹﹑水仙。遠勝著色﹐可謂善於寫生。

兪徵﹐字子淸﹐自號且軒﹐吳興人﹐仕至刑部恃郎。爲人精悍簡約﹐守正不阿。墨竹得文﹑蘇二公遺意﹐極淸致。

卷下

李唐﹐字古﹐河南人。宋徽宗朝曾補入畫院﹐髙宗時在康邸﹐唐嘗獲趨事。建炎南渡﹐中原擾攘﹐唐遂渡江如杭。夤緣得幸髙宗﹐仍入畫院。善作山水人物﹐最工畫牛。予家舊有唐畫《胡笳十八拍》﹐髙宗親書《劉商辭》﹐每拍畱空絹﹐俾唐圖畫。亦嘗見髙宗稱題唐畫《晉文公復國圖》橫捲﹐有以見髙宗雅愛唐畫也。

蕭照﹐世傳建業人﹐頗知書﹐亦善畫。靖康中﹐中原兵火﹐流入太行山爲盜。一日﹐羣賊掠到李唐﹐檢其行囊﹐不過粉奩畫筆而已﹐遂知其姓氏。照雅聞唐名﹐卽辭羣賊﹐隨唐南渡﹐得以親炙。唐感其生全之恩﹐盡以所能授之。後亦補入畫院。照比唐筆法瀟灑超逸。予家舊有照畫扇頭﹐髙宗題十四字云「白雲斷處斜陽轉﹐幾面遙山獻翠屏。」

周儀﹐不知何許人﹐徽宗朝圖畫院祗候﹐善寫人物。世傳千里﹑遠常師之。謹守法度﹐甚雅潔。

吳炳﹐毗陵人﹐工畫花果﹑禽鳥。眞能寫生﹐可奪造化。

林椿﹐錢唐人﹐工畫翎毛﹑花卉﹐可亞吳炳﹐且傅色得法。但描寫差弱耳。

李崇訓﹐紹興隨朝畫手﹐工畫道釋人物﹑鬼神雜畫。傅彩精妙﹐髙出流輩。

李嵩﹐錢唐人﹐少爲木工﹐頗遠繩墨。後爲崇訓養子﹐光﹑寧﹑理三朝畫院祗候﹐得崇訓遺意。𨿽通諸科﹐不備六法﹐特於界畫人物﹐粗可觀玩﹐他無足取。

劉思義﹐紹興隨朝畫手﹐專畫靑綠山水﹐拙於布置﹐卻善傅彩﹐然亦不足觀。

陳善﹐紹興間畫手﹐學易元吉。畫獐猿﹑禽鳥﹑花果﹐頗能逼眞。傅色輕淡﹐過於吳炳﹑林椿﹐堪裝堂飾壁。

馬興祖﹐河中人﹐賁之裔孫﹐紹興間隨朝畫手﹐工花鳥雜畫。髙宗駐蹕錢唐﹐每獲名蹤卷軸﹐多令辧驗。

顧亮﹑胡舜臣﹑張浹﹑張著﹐俱郭熙門弟子﹐畫山﹑水﹑樹﹑石﹐各得一偏。亮則能作大幅巨軸﹔浹善布置﹐好作《盤車圖》﹔著畫重山疊﹐頗繁冗﹔舜臣謹密﹐優於三人。𨿽皆不逮熙﹐然後人亦無及者。

楊士賢﹐亦郭熙門弟子﹐工畫小景山水。林木勁挺﹐似亦可取﹐然峯石水口﹐實不逮熙筆。予家舊有士賢畫一雪景橫捲﹐髙宗題作「溪風飄雪」﹐可見聖人酷嗜好。

閻仲﹐紹興間畫院祗候﹐工山水雜畫。但存其名﹐不見其迹。縱見粗俗﹐似不足傳。

閻次平﹐弟次於﹐皆仲之子﹐亦占籍畫院。寫山水﹑水牛﹐仿佛李唐﹐而迹不逮意﹐次於又不及其兄。

王訓成﹐紹興間畫院祗候。畫山水人物﹐描寫粗惡﹐可眩愚俗耳。

魯宗貴﹐紹興畫院祗候。專寫花竹﹑飛禽﹑馳獸﹐特於雞雛﹑鴨黃﹐最有生意。

韓﹐紹興畫院祗候﹐專門花鳥。較之一時流輩﹐畫頗覺版實。

朱光普﹐汴都人﹐隨駕南渡﹐補入畫院。學左建畫《村田樂》及《農家迎婦》《擊壤》等圖﹐流傳於世。

朱銳﹐畫院祗候。工山水人物﹐駝馬雜色。好寫《羅网圖》《臘雪圖》﹐形容布置﹐曲盡其巧。

朱森﹐銳弟也﹐亦工雜畫。布置行筆﹐俱不逮於兄。

楊公傑﹐不知何許人。畫小景禽鳥﹐甚得幽閒之趣。

李迪﹐錢唐人﹐孝﹑光﹑寧畫院祗候﹐畫雜畫。然寫飛走花竹﹐頗有生意﹐其於山水﹑人物﹐皆無所取焉。

李瑛﹑李璋﹐俱迪之子﹐家傳畫院祗候。花竹﹑禽獸﹐能守乃父格法。

李安忠﹐錢唐人﹐與李迪同時畫院祗候。亦畫飛走花竹﹐差髙於迪。特工畫捉勒﹐得其鷙猛及畏避之狀。

李公茂﹐安忠子也。傳父畫飛走﹑花竹﹐不逮父甚遠。

張訓禮﹐舊名惇禮﹐後避光宗諱﹐攺名訓禮。學李唐﹐山水﹑人物﹐恬潔滋潤﹐時輩不及。

劉松年﹐錢唐人﹐家暗門﹐時人呼爲「暗門劉」﹐畫院祗候。工畫道釋人物﹑山水﹐頗恬潔﹐與張訓禮相上下﹐但平坡遠岸﹐不及之爾。

馬遠﹐卽馬興祖之後﹐充圖畫院祗候。家傳雜畫﹐然花鳥則庶幾﹐其所畫山水人物﹐未敢許耳。

馬逵﹐卽遠弟也﹐與遠齊名。但畫禽鳥﹐疏渲極工﹐毛羽燦然﹐飛鳴生動﹐殊過於其兄。其他皆不逮。

馬麟﹐遠之子也﹐亦工雜畫﹐不逮父﹑叔。遠愛其子﹐多於己畫上題作「馬麟」﹐蓋欲其子得譽故也。

馬公顯﹐遠之孫也﹐傳家學﹐畫不逮厥祖。特於布置可觀﹐蓋得祖父之遺稿耳。

張紀﹐錢唐人﹐李迪髙弟。工畫飛走﹐花竹不及乃師。

朱紹宗﹐工畫人物﹑貓犬﹐描寫精神。隸籍畫院﹐遠過流輩。

王宗元﹐不知何許人。家居石橋﹐人遂名爲「石橋王」。專學惠崇作池塘小景﹐頗有野趣。

戚仲﹐畫院祗候。畫山水平遠頗工﹐常於畫上反手題其名字。

周詢﹐錢唐人﹐工畫界畫樓臺。占籍後邸﹐少與人畫﹐以是流傳不多。

朱懷謹﹐錢唐人﹐工畫小筆山水。謹守規矩﹐殊欠脫灑。

賈師古﹐錢唐人﹐畫院祗候。畫人物頗稱停﹐得其閒逸自在之狀﹐他則不聞。

梁楷﹐乃賈師古上足﹐亦隸畫院。描寫飄逸﹐靑過於藍﹐時人多稱賞之。

王友端﹐不知何許人﹐工畫獵犬﹐得其搖尾乞憐之態﹐每恨世不多見。

毛益﹐吳都昆山人﹐後入畫院。善畫翎毛﹑花竹﹐頗工疏渲﹐似欲飛鳴。

奏友諒﹐毗陵人﹐少爲縣吏。善畫艸虫﹐其花卉未可言工﹐特於蟬蝶之類﹐傅色輕妙﹐時人頗稱之。

樓觀﹐錢唐人﹐學馬遠﹐畫山水﹑人物﹐尢甚粗俗。時人以其師承祖父遺稿﹐布置得趣﹐亦有愛之者。

蘇漢臣﹐錢唐人﹐畫院祗候。工畫佛道神像﹐嬰童人物﹐種種臻妙。

徐珂﹐蘇漢臣之婿也。學婦翁畫人佛﹐𨿽得遺意﹐頗能描寫﹐其傅色則不及。

夏﹐錢唐人﹐理宗朝畫院祗候。畫山水人物極俗惡。宋末世道凋喪﹐人心遷革﹐遂濫得時名﹐其實無可取﹐僅可知時代姓名而已。子森﹐亦紹父業。

黃宗道﹐工畫番騎﹐𨿽不逮環虔戡鈐﹐亦得族帳部落放牧景意。平常多作《李陵陷番》《蘇武還漢》等圖﹐傳於世。

陳居中﹐亦工畫番騎人物﹐可亞宗道。

王輝﹐錢唐人﹐理宗朝畫院祗候﹐畫道釋人物頗工。嘗用左手描寫﹐人遂目爲「左手王家」。子用之﹐繼父業。

李東﹐不知何許人﹐理宗朝時﹐常於禦街鬻所畫。多畫《村田樂》《嘗醋圖》之類﹐不足以供淸玩﹐僅可娛俗眼耳。

畢生﹐文簡公諸孫﹐寓居吳郡﹐工畫牡丹﹐甚有生意。無子﹐有婿姚亨﹐能繼其業。

馮生﹐文簡公族孫﹐自號怡齋﹐寓居吳郡。工畫荷花﹐作風﹑晴﹑老﹑嫩四景。每花盛開﹐𨿽遇風雨﹐亦頂笠披蓑﹐佇立池邊﹐觀其變態﹐以資畫筆。其畱心若此﹐遂得時名。

顏輝﹐字秋月﹐廬陵人。宋末時能畫山水﹑人物﹑鬼神﹐士大夫皆敬愛之。

令穰﹐字大年﹐趙藝祖五世孫也。官至崇信軍節度觀察畱後﹐贈開府儀同三司﹐追封榮國公。遊心經史﹐戲弄翰墨﹐尢得意於丹靑之妙。

令松﹐大年弟也﹐亦善丹靑。調麝煤作花果﹐尢善作狗﹐意態逼眞。

竹譜詳錄

元李衎著。李衎﹐字仲賓﹐號息齋道人。薊丘﹝今北京市﹞人。生於宋淳祜五年﹝年﹞﹐卒於元延丰右七年﹝年﹞。元仁宗皇慶間官吏部尙書﹑集賢殿大學士。善畫墨竹﹐初師王庭筠﹐繼師法文同。出使交趾﹐深入竹鄕﹐於竹之形色情狀辧析精到。所著《竹譜詳錄》﹐凡七卷﹐第一卷

「畫竹譜」「墨竹譜」﹐第二卷

「竹態譜」「墨竹態譜」﹐均爲畫竹精要。其中「墨竹譜」或傳爲趙孟煩夫人管仲姬所著﹐《書畫傳習錄》已指其誤。第三卷

之後爲「竹品錄」﹐詳載諸竹品目名色﹐與繪事無涉﹐故此編不錄。

按李衍《竹譜》除總說一節外﹐各篇均附大量圖譜﹐於刨竹之法及竹之形態描摹殆盡。據李衍自序﹐《竹譜》完成於大徳三年﹝年﹞﹐而刊本刻於延丰右末年﹐爲元代版刻藝術中的珍品。只是原刊本今已難尋﹐可見的是淸嘉慶間鮑廷博知不足齋的翻刻本﹐所幸翻刻極精﹐後人嘆爲李衎功臣。

竹譜詳錄

﹝元﹞李衎

序

黃太史有言﹕竹𨿽有譜記之者﹐然略而不精﹐吾欲作竹史﹐未暇也。太史歿且二百年於玆﹐豈無嗜好似古人者﹐而其事果屬之誰將由竹之爲物﹐自足以名世﹐有不待乎人之發揮﹐抑愛惡之不齊﹐而知竹者希。然虞周之際﹐取象於易﹐作貢於書﹐比徳於詩﹐論紀錄之盛﹐信於史也奚疑。使後世從而史之﹐亦孰以爲非﹐予性淡泊﹐獨艸木臭味﹐未能忘情﹐而自謂於竹粗有知。蓋少壯以來﹐王事驅馳﹐登會稽﹐涉云夢﹐泛三湘﹐觀九疑﹐南逾交廣﹐北經渭淇﹐彼竹之族屬支庶不一而足﹐成得徧窺。於是益欲成太史之志。而不敢以臆說私測﹐爲上稽六籍﹐旁訂子史﹐下曁山經地誌﹑百家眾技﹑稗官小說﹑竺乾龍漢之文﹐以至耳目所可及。是諏是咨﹐序事繪圖﹐條析類推﹐

俾封植長養﹑灌漑采伐者識其時﹐制作器用﹑銓量才品者審其宜﹐模寫形容﹑設色染墨者究其微。繇古逮今﹐博載事辭﹐積累成編﹐雅俗兼資﹐庶幾備方來之傳﹐補往昔之遺。猶恨學疏而才劣﹐非略於鹵莽﹐則獘於支離﹐故題日竹譜詳錄﹐而惡可名史以取譏。他日好事者爲此君執南董之筆﹐或有考於斯。大徳三年乙亥端陽日﹐薊丘李衍仲賓父序。

予昔見人畫竹﹐嘗從旁窺其筆法﹐始若可喜﹐旋覺不類﹐輒嘆息捨去不欲觀之矣。如是者凡數十輩﹐後得淡遊先生所畫迥然不同﹐遂願學焉。已而溯求其源﹐淡遊本學於乃翁黃華老人﹐老人學文湖州。是時初聞湖州之名﹐二老遺墨皆未之見。後從喬仲山祕書觀黃華橫幅﹐一枝數葉﹐倚石蒼蒼﹐疑淡遊差不逮也﹐甚欲取以爲法而無自得之。或云黃華𨿽宗文﹐每燈下照竹枝橫影寫眞﹐宜異乎常人之爲者﹐淡遊特括讀父書而已﹐不必學也。予大以爲然﹐又念東坡﹑山谷二公洎宋金兩朝名士﹐贊美文與可筆與造化比﹐尢以不卽快睹爲恨。至元乙酉來錢唐﹐始見十餘本﹐皆無足起予者﹐妄謂蘇黃之評幾於私其交親﹐後賢未免隨聲附和﹐要當以黃華﹑淡遊定優劣耳。邂逅友人王子慶﹐極談此事﹐子慶曰﹕君殆未見眞迹﹐前輩不輕推許也。予日﹕近屢見之矣﹐大書題識﹐寧盡僞耶子慶日﹕非僞而何﹗予茫然白失﹐猶疑子慶立論之偏﹐漫詰之日﹕若嘗見中州黃華老人所作乎子慶日﹕黃華之作﹐吾固未見﹐湖州之作﹐君又未之見也﹐何能與君決是非府史某人者藏本甚眞﹐明借以來自定其品第可乎越宿﹐子慶果攜過

予﹐則一幅五挺﹐濃淡相依﹐枝葉間錯﹐折旋向背﹐各具姿態﹐曲盡生意﹐如坐渭川﹑淇水問﹐方以前輩議論爲無愧﹐黃華誠有取乎此而照影之語未詳。自悔聞見寡陋﹐若子慶之博識﹐不可及也。屬以善價致之﹐猶靳﹐用油紙臨摹﹐持歸維揚。明年四月重來﹐或出此見售﹐遂酬以二十五券﹐欣然慰滿平生矣。自是連得三本﹐悉棄故習﹐一意師之﹐日累月積﹐頗似悟解。好事者往往徵索﹐流播漸廣﹐謬相肯可。獨鮮於伯幾父謂以墨寫竹﹐淸矣﹐未若傅其本色之爲淸且眞也﹐彊予用墨竹法加靑綠畫成﹐𨿽粗可觀﹐終非合作。將復討論其說﹐而俗工咸不足問﹐追尋近古﹐得王右丞開元石刻﹐屢經摹勒失眞。又得蕭協律筍竹圖﹐絹素糜潰﹐筆蹤慘淡。方謀對本臨仿﹐偶故人劉伯常過予﹐日﹕吾舊藏李頗叢竹圖已久﹐知君酷好﹐輟以爲贈。二圖俱宣和故物﹐而頗尢專美﹐後來無出其右者。於是又得畫竹法﹐蓋自唐王右丞﹑蕭協律﹑僧夢休﹐南唐李頗﹐宋黃筌父子﹑崔白兄弟及吳元瑜﹐以竹名家者才數人。右丞妙迹﹐世罕其傳﹐協律𨿽傳﹐昏腐莫辧﹐夢休疏放﹐流而不反﹐自屬方外﹐黃氏神而不似﹐崔﹑吳似而不神﹐惟李頗似神兼足﹐法度該備﹐所謂懸衡眾表﹑龜鑑將來者也。墨竹亦起於唐﹐而源流未審。舊說五代李氏描窗影﹐眾始仿之。黃太史疑出於吳道子。畫評云﹕寫竹於古無傳﹐自沙門元靄及唐希雅﹑董羽輩始爲之倡。舊說郭崇韜夫人李氏月夜模窗影作﹐自後往往有放之者。廣畫集載孫位松石墨竹﹐又成都大慈寺灌頂院有張立墨竹畫壁。孫﹑張皆晚唐人﹐蜀中皆有墨竹﹐乃知非元靄輩倡始﹐亦不起於李夫人也。山谷黃太史云﹕墨竹起於近代﹐不知其所師承。初吳道子作畫竹加丹靑已極形似﹐意墨竹之師近出於此。此論宜有所據依﹐敢取以爲證云。迨至宋朝﹐作

者寢盛﹐文湖州最後出﹐不異杲日升堂﹐爝火俱息﹐黃鐘一振﹐瓦釜失聲。豪雄俊偉如蘇公猶終身北面﹐世之人苟欲遊心藝圃之妙﹐可不知所法則乎﹗畫竹師李﹐墨竹師文﹐刻鵠類鶩﹐予知愧矣。幸際熙朝﹐文物興起﹐生輦轂之下﹐齒薦紳之列﹐薄宦驅馳﹐辱徧交賢士大夫講聞稍詳﹐且竭餘力﹐求購數年﹐於墨竹始見黃華老人﹐又十年始見文湖州﹐又三年於畫竹始見蕭﹑李﹐得之如此其難也﹐彼窮居僻學﹐當何如耶退惟嗜好迂疏﹐久乃彌篤﹐天成其忠﹐行役萬餘里﹐登會稽﹐歷吳楚﹐逾閩嶠﹐東南山川林藪遊涉殆盡﹐所至非此君者無以寓目。凡其族屬支庶﹐形色情狀﹐生聚榮枯﹐老稚優劣﹐窮諏熟察﹐曾不一致。往歲仗國威靈﹐遠使交趾﹐深入竹鄕﹐究觀詭異之產。於焉辧析疑似﹐區別品匯﹐不敢盡信紙上語﹐焦心苦思﹐參訂比擬﹐嗒忘予之與竹﹐自謂略見古人用意妙處﹐求一藝之精﹐信不易矣。詞賦爲雕篆﹐必非壯夫﹐爾雅注虫魚﹐安能磊落區區繪畫之末﹐固應獻笑大方之家。以予夙性好之樂之﹐積疾成癖﹐尙恐世有與予同病者﹐去古浸遠﹐未得其傳﹐悉取李頗﹑文湖州兩家成法﹐寫予疇昔用力而得之者﹐與夫命意位置落筆避忌之類﹐一一詳疏捲端﹐無所隱祕﹐庶幾後之君子一覽靡遺憾焉。

畫竹譜

文湖州授東坡訣云﹕竹之始生﹐一寸之萌耳﹐而節葉具焉。自蜩腹蛇蚶至於劍拔十尋者﹐生而有之也。今畫竹者乃節節而爲之﹐葉葉而累之﹐豈復有竹乎故畫竹必先

得成竹於胸中﹐執筆熟視﹐乃見其所欲畫者﹐急起從之﹐振筆直遂以追其所見﹐如兔起鶻落﹐少縱則逝矣。坡云﹕與可之教予如此﹐予不能然也。夫旣心識所以然而不能然者﹐內外不一﹐心手不相應﹐不學之過也。且坡公尙以爲不能然者不學之過﹐況後之人乎人徒知畫竹者不在節節而爲﹐葉葉而累﹐抑不思胸中成竹從何而來﹐慕遠貪髙﹐逾級躐等﹐放弛情性﹐東抹西塗﹐便爲脫去翰墨蹊徑﹐得乎自然﹐故當一節一葉措意於法度之中﹐時習不倦﹐眞積力久﹐至於無學﹐自信胸中眞有成竹﹐而後可以振筆直遂以追其所見也。不然﹐徒執筆熟視﹐將何所見而追之耶苟能就規矩繩墨則自無瑕累﹐何患乎不至哉縱失於拘﹐久之猶可達於規矩繩墨之外。若遽放佚﹐則恐不復可入於規矩繩墨而無所成矣。故學者必自法度中來始得之。畫竹之法﹐一位置﹐二描墨﹐三承染﹐四設色﹐五籠套﹐五事殫備而後成竹。粘貼幀絹﹐本非畫事﹐苟不得法﹐𨿽筆精墨妙﹐將無所施﹐故並附見於此。

粘幀先須將幀幹放漫﹐靠墻壁頓立平穩﹐熟煮稠麵糊﹐用棕刷刷上﹐看照絹邊絲縷正當﹐先貼上邊﹐再看右邊絲縷正當﹐然後貼上﹐次左邊亦如之。仍勿動﹐直待幹徹﹐用木楔楔緊﹐將下一邊用鍼綫密縫箭幹許一杖子﹐次用麻索网羅繃緊﹐然後上礬畢﹐仍再緊之。

礬絹不可用明膠﹐其性太緊﹐絹素不能當﹐久則破裂。須紫色膠爲妙。春秋隔宿用溫水浸膠封蓋﹐勿令塵土得入﹐明日再入沸湯調開。勿使見火﹐見火則

膠光出於絹上矣。夏月則不須隔宿﹐冬月則浸二日方開。別用淨磁器注水﹐將明淨白礬研水中嘗之﹐舌上微澀便可﹐太過則絹澀難落墨。仍看絹素多少﹐斟酌前項浸開膠礬水相對合﹐得如淡蜜水微溫黃色爲度。若夏月膠性差漫頗多﹐亦不妨再用稀絹濾過。用刷上絹﹐陰漧後落墨。近年有一種油絲絹並藥粉絹﹐先須用熱皂莢水刷過﹐候幹﹐依前上礬。

一位置。須看絹幅寬窄橫豎﹐可容幾竿﹐根梢向背﹐枝葉遠近﹐或榮或枯﹐及土坡水口地面髙下厚薄﹐自意先定﹐然後用朽子朽下再看。得不可意﹐且勿著筆。再審看攺朽﹐得可意方始落墨﹐庶無後悔。然畫家自來位置爲最難﹐蓋凡人情好尙才品各各不同﹐所以𨿽父子至親亦不能授受﹐況筆舌之間﹐豈能盡之。惟畫意所忌﹐不可不知﹐所謂衝天撞地﹐偏重偏輕﹐對節排竿﹐鼓架勝眼﹐前枝後葉﹐此爲十病﹐斷不可犯。余當各從己意。

衝天撞地者﹐謂梢至絹頭﹐根至絹末﹐厄塞塡滿者。偏重偏輕者﹐謂左右枝葉﹐一邊偏多﹐一邊偏少﹐不停趁者。對節者﹐謂各竿節節相對。排竿者﹐謂各竿勻排如窗欞。鼓架者﹐謂中一竿直﹐左右兩竿交叉如鼓架者。勝眼者﹐謂四竿左右相差勻停﹐中間如方勝眼者。前枝後葉者﹐謂枝在前﹐葉卻在後﹐或枝葉俱生在前﹑俱生在後者。

二描墨。握筆時澄心淨慮﹐意在筆先﹐神思專一﹐不雜不亂。然後落筆須要圓勁快利﹐仍不可太速﹐速則失勢﹔亦不可太緩﹐緩則癡濁﹔復不可太肥﹐肥則

俗惡﹔又不可太瘦﹐瘦則枯弱。起落有準的﹐來去有逆順﹐不可不察也。如描葉則勁利中求柔和﹐描竿則婉媚中求剛正﹐描節則分斷處要連屬﹐描枝則柔和中要骨力。詳審四時榮枯老嫩﹐隨意下筆﹐自然枝葉活動﹐生意俱足。若待設色而後成竹﹐則無復有畫矣。

三承染。最是緊要處﹐須是別淺深﹑翻正﹑濃淡。用水筆破開時﹐忌見痕迹﹐要如一段生成。發揮畫筆之功﹐全在於此。若不加意﹐稍有差池﹐卽前功俱廢矣。法用番中靑黛或福建螺靑﹐放盞內﹐入稠膠殺開﹐慢火上焙漧。再用指面旋點淸水﹐隨點隨殺﹐不厭多時﹐愈殺則愈明淨。看得水脈著中﹐蘸筆承染。嫩葉則淡染﹐老葉則濃染﹐枝節間深處則濃染﹐淺處則淡染﹐更在臨時相度輕重。

四設色。須用上好石綠﹐如法入淸膠水研淘﹐分作五等﹐除頭綠粗惡不堪用外﹐平綠﹑三綠染葉田﹐色淡者名枝條綠﹐染葉背及枝榦﹐更下一等極淡者名綠花﹐亦可用染葉背枝榦。如初破籜新竹﹐須用三綠染﹐節下粉白用石靑花染﹐老竹用藤黃染﹐枯竹枝榦及葉梢筍籜皆土黃染﹐筍籜上斑花及葉梢上水痕用檀色點染。此其大略也﹐若夫對合淺深﹐斟酌輕重﹐更在臨時。

調綠之法﹐先入稠膠研勻﹐別煎槐花水﹐相輕重和調得所。依法濡筆﹐須輕薄塗抹﹐不要重厚及有痕迹。亦須嵌墨道遏截﹐勿使出入不齊﹐尢不可露臼。若遇夜﹐則將綠盞以淨水出膠了放漧﹐明日更依前調用。若只如此﹐經宿則不可用矣。

五籠套。此是畫之結裹﹐尢須縝密。候設色幹了﹐仔細看得無缺空漏落處﹐用幹布淨巾著力拂拭﹐恐有色脫落處﹐隨便補治勻好。除葉背外皆用艸汁籠套﹐葉背只用淡藤黃籠套。

艸汁之法﹐先將好藤黃浸開﹐卻用殺開螺靑汁﹐看深淺對合﹐調勻便用。若隔夜則不堪用﹐若暑月則半日卽不堪用矣。

墨竹譜

墨竹位置﹐一如畫竹法﹐但干節枝葉四者若不由規矩﹐徒費工夫﹐終不能成畫矣。凡濡墨有深淺﹐下筆有重輕﹐逆順往來須知去就﹐濃淡粗細便見榮枯﹐仍要葉葉著枝﹐枝枝著節。山谷云﹕生枝不應節﹐亂葉無所歸。須一筆筆有生意﹐一面面得自然﹐四向團欒﹐枝葉活動﹐方爲成竹。然古今作者𨿽多﹐得其門者或寡﹐不失之於簡略﹐則失之於繁雜。或根幹頗佳而枝葉謬誤﹐或位置稍當而向背乖方﹐或葉似刀截﹐或身如板束﹐粗俗狼籍﹐不可勝言。其間縱有稍異常流﹐僅能盡美﹐至於盡善﹐良恐未暇。獨文湖州挺天縱之才﹐比生知之聖﹐筆如神助﹐妙合天成﹐馳聘於法度之中﹐逍遙於塵垢之外﹐縱心所欲﹐不逾準繩。故一依其法﹐布列成圖﹐庶後之學者不陷於俗惡﹐知所當務焉。

一畫竿。若只畫一二竿﹐則墨色且得從便﹐若五

竿之上﹐前者色濃﹐後者漸淡﹐若一色則不能分別前後矣。然從梢至根﹐𨿽一節節畫下﹐要筆意貫串﹐梢頭節短漸漸放長﹐比至節根漸漸放短。每竿須要墨色勻停﹐行筆平直﹐兩邊如界﹐自然圓正。若擁腫偏邪﹐墨色不勻﹐間粗間細﹐問枯間濃﹐及節空勻長勻短﹐皆文法所忌﹐斷不可犯。頗見世俗用蒲給槐皮﹐或疊紙濡墨﹐畫竿無問根梢﹐一樣粗細﹐又且板平﹐全無圓意﹐但堪發笑。學者切忌﹐不宜仿效。

二畫節。立竿旣定﹐畫節爲最難。上一節要覆蓋下一節﹐下一節要承接上一節﹐中間𨿽是斷離﹐卻要有連屬意思。上一筆兩頭放起﹐中間落下﹐如月少彎﹐則便見一竿圓混。下一筆看上筆意趣﹐承接不差﹐自然有連屬意。不可齊大﹐不可齊小﹐齊大則如旋環﹐齊小則如墨板。不可太彎﹐不可太遠﹐太彎則如骨節﹐太遠則不相連屬﹐無復生意矣。

三畫枝。各有各目﹐生葉處謂之丁香頭﹐相合處謂之雀爪﹐直枝謂之釵股﹐從外畫入謂之垛疊﹐從裏畫出謂之迸跳。下筆須要遒健圓淨﹐生意連綿﹐行筆疾速﹐不可遲緩。老枝則挺然而起﹐節大而枯瘦﹔嫩枝則和柔而婉順﹐節小而肥滑。葉多則枝覆﹐葉少則枝昂。風枝雨枝﹐觸類而長﹐亦在臨時轉變﹐不可拘於一律也。尹﹑白﹑鄆﹑王隨枝畫斷節﹐旣非文法﹐今不敢取。

四畫葉。下筆要勁利﹐實按而虛起﹐一抹便過﹐少遲畱則鈍厚不﹛舌利矣。然寫竹者此爲最難﹐虧此一功﹐則不復爲墨竹矣。法有所忌﹐學者當知。粗忌似

桃﹐細忌似柳﹐一忌孤生﹐二忌並立﹐三忌如叉﹐四忌如井﹐五忌如手指及似蜻蜓。翻正向背﹐轉側低昂﹐雨打風翻﹐各有態度﹐不可一例抹去﹐如染皂絹無異也。

寫山水訣

元黃公望撰。公望本姓陸﹐名堅﹐過繼於黃氏﹐時其父年九十﹐日﹕「黃公望子久矣。」於是名公望﹐字子久。號一峯﹐又號大癡道人。生於宋末咸淳五年﹝年﹞﹐卒於元至正十四年﹝年﹞。江蘇常熟人﹐又作浙江富陽人。幼聰敏﹐經史百家無不通曉。山水師董源﹑巨然﹐晚年自成一家﹐畫入逸品﹐與吳鎭﹑王蒙﹑倪瓚稱元季四大家。《寫山水訣》一篇見於陶宗儀《輟耕錄》﹐文字零散﹐多爲閒記前人畫論。

寫山水訣

﹝元﹞黃公望

近代作畫﹐多宗董源﹑李成二家﹐筆法樹石各不相似﹐學者當盡心焉。樹要四面俱有榦與枝﹐蓋取其圓潤。樹要有身分﹐畫家謂之紐子﹐要折搭得中。樹身各要有發生﹐樹要偃仰稀密相問﹐有葉樹枝軟﹐面後皆有仰枝。畫石之法﹐先從淡墨起﹐可攺可救﹐漸用濃墨者爲上。石無十步眞。石看三面﹐用方圓之法﹐須方多圓少。董源坡腳下多有碎石﹐乃畫建康山勢。董石謂之麻皮皴﹐坡腳先向筆畫邊皴起﹐然後用淡墨破其深凹處。著色不離乎此﹐石著色要重。董源小山石謂之礬頭﹐山中有雲气﹐此皆金陵山景﹐皴法要滲軟。下有沙地﹐用淡墨掃﹐屈曲爲之﹐再用淡墨破。山論三遠﹐從下相連不斷謂之平遠﹐從近隔開相對謂之闊遠﹐從山外遠景謂之髙遠。山水中用筆法謂之筋骨相連。有筆有墨之分﹐用描處糊突其筆﹐謂之有墨﹔水筆不動描法﹐謂之有筆。此畫家緊要處﹐山石樹木皆用此。大槪樹要塡空﹐小樹大樹一偃一仰﹐向背濃淡各不可相犯﹐繁處間疏處﹐須要得中。若畫得純熟﹐自然筆法出現。畫

石之妙﹐用藤黃水侵入墨筆﹐自然潤色。不可用多﹐多則要滯筆。間用螺靑入墨亦妙。吳妝容易入眼﹐使墨士气。皮袋中置描筆在內﹐或於好景處見樹有怪異﹐便當模寫記之﹐分外有發生之意。登樓望空闊處﹐气韻看云采﹐卽是山頭景物。李成﹑郭熙皆用此法。郭熙畫石如雲。古人云﹕天開圖畫者是也。山水中惟水口最難畫。遠水無痕﹐遠人無目。水出髙源﹐自上而下﹐切不可斷脈﹐要取活流之源。山頭要折搭轉換﹐山脈皆順﹐此活法也。眾峯如相揖遜﹐萬樹相從如大軍領卒﹐森然有不可犯之色﹐此寫眞山之形也。山坡中可以置屋舍﹐山中可置小艇﹐從此有生气。山腰用雲气﹐見得山勢髙不可測。畫石之法﹐最要形象不惡。石有三面﹐或在上﹐或左側﹐皆可爲面﹐臨筆之際﹐殆要取用。山下有水潭謂之瀨﹐畫此甚有生意﹐四邊用樹簇之。畫一窠一石﹐當逸墨撇脫﹐有士人家風﹐才多便入畫工之流矣。或畫山水一幅﹐先立題目﹐然後著筆﹐若無題目﹐便不成畫。更要記春夏秋冬景色﹐春則萬物發生﹐夏則樹木繁冗﹐秋則萬象肅殺﹐冬則煙雲黯淡﹐天色模糊﹐能畫此者爲上矣。李成畫坡腳須要數層﹐取其濕厚。米元章論李光丞有後代﹐兒孫昌盛﹐果出爲官者最多﹐畫亦有風水存焉。松樹不見根﹐諭君子在野﹐雜樹諭小人崢嶸之意。夏山欲雨﹐要帶水筆。山上有石小塊堆其上﹐謂之礬頭。用水筆暈開﹐加淡螺靑﹐又是一般秀潤。畫不過意思而已。冬景借地爲雪﹐要薄粉暈山頭。山水之法在乎隨機應變﹐先記皴法不雜﹐布置遠近相映﹐大槪與寫字一般﹐以熟爲妙。紙上難畫﹐絹上礬了好著筆。好用顏色﹐易入眼。先命題目﹐此謂之上品。古人作畫胸次寬闊﹐布景自然。合

古人意趣﹐畫法盡矣。好絹用水噴濕﹐石上槌眼匾﹐然後上幀子。礬法﹐春秋膠礬停﹐夏日膠多礬少﹐冬天礬多膠少。著色﹐螺靑拂石上﹐藤黃入墨樹﹐甚色潤好看。作畫只是个理字最緊要。吳融詩云﹕良工善得丹靑理。作畫用墨最難﹐但先用淡墨﹐積至可觀處﹐然後用焦墨﹐濃墨﹐分出畦徑遠近。故在生紙上有許多滋潤處﹐李成惜墨如金是也。作畫大要去邪﹑甜﹑俗﹑賴四个字。

古今畫鑑

元湯垕著。湯垕﹐字君載﹐號采眞子。山陽﹝今江蘇淮安﹞人。元文宗天歷元年﹝年﹞與柯九思論畫於京師﹐遂著《古今畫鑑》。《說郛》又有湯垕《畫論》一篇﹐實卽《古今畫鑑》最末之「雜論」﹐惟《畫論》較「雜論」多出數則也。

古今畫鑑

﹝元﹞湯垕

采眞子妙於考古﹐在京師時﹐與鑑書博士柯君敬仲論畫﹐遂著此書。用意精到﹐悉有據依﹐惜乎尙多疏略﹐乃爲刪補﹐編次成帙﹐名曰畫鑑。後有髙識﹐賞其知言。采眞子﹐東楚湯垕君載之自號也。句曲外史題。

吳畫

曹弗興﹐古稱善畫。作人物衣紋皴縐﹐畫家謂曹衣出水﹐吳帶當風。宣和內府刻意搜訪﹐不過兵符圖一卷。余嘗見於錢唐人家﹐上有紹興題印﹐筆意神彩﹐疑是唐末宋初人所爲也。

晉畫

衛協﹐晉人也。唐名畫記品第在顧生之上。世不多見

其迹。畫譜所傳髙士圖﹑剌虎圖﹐余並見之﹐乃唐末五代人所爲耳﹐眞迹不可得見矣。或云二圖是支仲元作。顧愷之畫如春蠶吐絲﹐初見甚平易﹐且形似時或有失﹐細視之﹐六法兼備﹐有不可以語言文字形容者。曾見初平起石圖﹑夏禹治水﹑洛神賦﹑小身天王﹐其筆意如春云浮空﹐流水行地﹐皆出自然。傅染人物容貌﹐以濃色微加點綴﹐不求藻飾。唐吳道玄早年常摹愷之畫﹐位置筆意大能仿佛﹐宣和﹑紹興便題作眞迹﹐覽者不可不察也。

六朝畫

陸探微與愷之齊名。余平生只見文殊降靈眞迹﹐部從人物共八十人﹐飛仙四皆各有妙處﹐內亦有番僧手持髑髏盂者﹐蓋西域俗然。此卷行筆緊細﹐無纖毫遺恨﹐望之神采動人﹐眞希世之寶也﹐今藏祕府。後見維摩像﹑觀音像﹑摩利支天像﹐皆不迨之。張彥遠謂體運道舉﹐風力頓挫﹐一點一拂﹐動筆新奇﹐非虛言也。

展子虔畫山水法﹐唐李將軍父子多宗之。畫人物描法甚細﹐隨以色暈開。余嘗見故實人物山水人馬等圖﹐又見北齊後主幸晉陽宮圖﹐人物面部神彩如生﹐意度具足﹐可爲唐畫之祖。

六朝人畫魯義姑圖﹐一兵士持戈作勇猛之勢﹐義姑作安詳答問之態﹐棄所生子於地﹐作畏懼怖急挽母衣之狀﹐而所抱之子以兩手抱義姑之項﹐回視兵士﹐一一如生。筆法細潤﹐傅色鮮明﹐望而知其非唐畫。舊藏申屠大用家﹐今歸義興王氏。王藏古畫至三百軸﹐此爲最也。

唐畫

閻立本畫三淸像﹑異國人物職貢圖﹑傳法大士像﹑五星像﹐皆宣和﹑明昌物﹐余並見之。及見步輦圖﹐畫太宗坐步輦上﹐宮人十餘輿輦﹐皆曲眉丰頰﹐神采如生﹐一朱衣髯官執笏引班﹐後有贊普使者﹐服小團花衣﹐及一從者。贊皇李衛公小篆題其上﹐唐人八分書贊普辭婚事﹐宋髙宗題印﹐眞奇物也。

王芝子慶家收閻令畫西域圖﹐爲唐畫第一。趙集賢子昂題其後云﹕畫惟人物最難﹐器物舉止又古人所特畱意者﹐此一一備盡其妙﹐至於發彩生動﹐有欲語狀﹐蓋在虛無之間﹐眞神品也。

吳道子筆法超妙﹐爲百代畫聖。早年行筆差細﹐中年行筆磊落﹐揮霍如蒓菜條﹐人物有八面﹐生意活動﹐方圓平正﹐髙下曲直﹐折算停分﹐莫不如意。其傅彩於焦墨痕中略施微染﹐自然超出縑素。世謂之吳帶當風。弟子甚多﹐如盧楞伽﹑楊庭光﹐其尢者也。五代朱繇亦能仿佛﹐終不甚似﹐覽者當意得之。嘗見道子熒惑像﹐烈焰中神像威猛﹐筆意超動﹐使人駭然﹐上有金章宗題印﹐祕在內府。又見善神二﹑燈摩利諸天像﹑帝釋像﹑木紋天尊像﹐及行道觀音﹑托塔天王﹑毗沙門神等像﹐行筆甚細﹐恐其弟子輩所爲耳。

王右丞維﹐工人物山水﹐筆意淸潤。畫羅漢佛像至佳。平生喜作雪景﹑劍閣棧道﹑騾綱曉行﹑捕漁﹑雪渡﹑村墟等圖。其畫輞川圖﹐世之最著者也。蓋胸次瀟灑﹐意之所

至﹐落筆便與庸史不同。

周防善畫貴遊人物﹐又善寫眞。作仕女多濃麗丰肥﹐有富貴气。

李思訓畫著色山水﹐用金碧輝映爲一家法。其子昭道變父之勢﹐妙又過之﹐時人號爲大李將軍﹑小李將軍。至五代蜀人李舁﹐工畫著色山水﹐亦呼爲小李將軍。宋宗室伯駒﹐字千里﹐復仿效爲之﹐嫵媚無古意。余嘗見神女圖﹑明皇禦苑出遊圖﹐皆思訓平生合作也。又見昭道海岸圖﹐絹素百碎﹐粗存神采﹐觀其筆墨之源﹐皆出展子虔輩也。

曹霸畫人馬﹐筆墨沈著﹐神采生動。余平生凡四見眞迹﹐一奚官試馬圖﹐在申屠侍禦家﹔一調馬圖﹐在李士宏家﹐並宋髙宗題印。其一下槽馬圖﹐一墨一驑色﹐圉人背立見須眉仿佛甚奇。其一餘所藏人馬圖﹐紅衣美髯奚官牽玉面馬辛﹐綠衣閹官牽照夜白﹐筆意神采與前三畫同。趙集賢子昂嘗題云﹕唐人善畫馬者甚眾﹐而曹﹑韓爲之最。蓋其命意髙古﹐不求形似﹐所以出眾工之右耳。此卷曹筆無疑。圉人太僕自有一種气象﹐非世俗所能知也。集賢當代賞識﹐豈欺我哉。

韋偃畫馬﹐松石更佳﹐世不多見。其筆法磊落﹐揮霍振動。杜子美詩所謂戲拈禿筆掃驊驑﹐倏見騏燐出東壁者。余嘗收紅韉覆背驄馬圖﹐筆力勁健﹐鬃尾可數﹐如顏魯公書法。往歲鮮於伯機見之﹐驚嘆累日﹐嘗賦詩日﹕渥窪產馬如產龍﹐韋偃畫馬如畫松。奇文也﹐惜不成章而卒。韓斡初師陳閎﹐後師曹霸﹐畫馬得骨肉停勻法﹐遂與曹﹑韋並馳爭先。及畫貴遊人物﹐各臻其妙﹐至於傅染﹐色入縑素。余嘗見其人馬圖﹐在錢唐王氏﹐二奚官引連錢驄﹑

燕支驕。又見一卷朱衣白帽人騎五明馬﹐四蹄破碎﹐如行水中﹐乃李伯時舊藏。在京師見明皇試馬圖﹑三馬圖﹑調馬圖﹑五陵遊俠圖。照夜白粉本上﹐韓幹自書內供奉韓幹照夜白粉本十字。要知唐人畫馬𨿽多﹐如曹﹑韋﹑韓﹐特其最著者。後世李公麟伯時畫馬專師之﹐亦可謂優入聖域者也。

戴嵩專畫牛﹐爲韓晉公混幕客﹐專師法於韓而靑出於藍者也。不惟畫牛﹐至於川原樹石﹑牧子樵童﹐亦各臻妙。余凡七見眞迹﹐一在揚州司徳用家﹐二牛相鬥﹐毛骨竦然﹔一在四明士人家﹐一牛引犢奇甚﹔又見三牛圖﹑渡水牛﹑歸牧圖﹐皆合作也。古人云。牛畜非文房淸玩。若其筆意淸潤﹐開卷古意勃然﹐有田家原野气象﹐余於嵩有取焉。

韓晉公混畫人物及牛圖。嘗見其田家移居圖﹑村童蟻戲圖﹑醉客圖﹑鼓腹圖﹑醉學士圖及牛圖數本。人物源流顧﹑陸。牛圖是其所長﹐戴嵩得其緒餘﹐有名於世﹐是蓋人物不及而牛獨過之也。

陳閎﹐開元中畫人物得名。明皇幸蜀作金橋圖﹐人物閎主之。余見其照夜白馬圖﹐筆法細潤﹐在曹﹑韓之上。

唐人花鳥﹐邊鸞最爲馳譽﹐大抵精於設色﹐膿艷如生。其他畫者𨿽多﹐互有得失。歷五代而得黃筌﹐資集諸家之善﹐山水師李昇﹐鶴師薛稷﹐龍水師孫位﹐至於花竹翎毛﹐超出眾史。筌之可齊名者﹐惟江南徐熙。熙志趣髙尙﹐畫艸木虫魚﹐妙奪造化﹐非世之畫工所可及也。熙畫花落筆頗重﹐中略施丹粉﹐生意勃然。黃筌之子居寶﹑居案﹐熙之孫崇嗣﹑崇矩﹐各得一家學。熙之下有唐希雅﹐亦佳﹐多作顫筆棘鍼﹐是效其主李重光書法。後有長沙易元吉﹐

作花果禽畜﹐尢長獐猿﹐多遊山林﹐窺猿抗禽鳥之樂﹐圖其天趣。若趙昌﹐惟以傅染爲工﹐求其骨法﹐气韻稍劣也。又如滕昌祐﹑丘慶余﹑葛守昌﹑崔白﹑艾宣﹑丁貺之徒﹐皆得其緒餘﹐以成一家。要知花鳥一科﹐唐之邊鸞﹐宋之徐﹑黃﹐爲古今規式﹐所謂前無古人後無來者是也。

尉遲乙僧﹐外國人。作佛像甚佳。用色沈著﹐堆起絹素而不隱指。平生凡四見其眞迹﹐要不在盧楞伽之下。楊庭光學吳生﹐行筆甚細而不弱﹐畫佛像多在山林中﹐雜畫一一臻妙。

裴寬善畫小馬。宣和所藏一卷﹐余嘗見之﹐作山林間小馬十數﹐蕭散閒適﹐筆墨甚雅﹐眞奇作也。

張躁松石淸潤可愛。平生嘗見四本﹐並佳。後得山堂琴會圖﹐趙子昂見之欲得﹐不與﹐因題云﹕張躁松人間最少﹐此卷幽深平遠﹐如行山陰道中﹐誠寶繪也。

翟炎師吳生﹐筆法大不及﹐惟得傅色之法。嘗見孔雀明王像﹐甚佳。

周古言畫在周防之下﹐文矩之上。有夜遊圖傳於世。

張萱工仕女人物﹐尢長於嬰兒﹐不在周防之右。平生凡見十許本﹐皆合作。畫婦人以朱暈耳根﹐以此爲別﹐覽者不可不知也。

王洽潑墨成山水﹐煙雲慘淡﹐脫去筆墨畦町。余少時見一幅﹐甚有意度﹐今日思之﹐始知爲洽畫﹐再不可見也。

湯子昇畫人物極妙。江南人家有鑄鏡圖﹐眞奇物也盧鴻畫傳世不多﹐余見數人摹其艸堂圖﹐筆意位置﹐淸气襲人﹐眞迹可知其妙也。

範長壽醉道士圖﹐曾見二本﹐皆直軸﹐筆法緊實可愛﹐

用色亦潤。

蜀入畫山水人物﹐皆以孫位爲師﹐龍水尢位所長者也。世言孫位畫水﹐張南本畫火。水火本無情之物﹐二公深得其理。嘗見孫位水宮﹐魚龍出沒於海濤﹐神鬼變滅於云漢﹐覽之凜凜然﹐眞傑作也。

唐無名入畫至多﹐要皆望而知其爲唐人﹐別有一種气象﹐非宋人所可比也。

荊浩山水爲唐末之冠﹐關仝嘗師之。浩自號洪穀子﹐作山水訣﹐爲範寬輩之祖。

陸晃畫人物極工。元章畫史稱其庶人章。余嘗從同裏葉氏見之﹐描法甚細而有力又有解厄天官像等數圖﹐皆粗惡可厭。蓋晃畫自有二種﹐細者爲上。

五代畫

五代左禮﹐與韓虯同名﹐畫佛入妙。曾見畫十六身小羅漢坐巖石中﹐筆意甚工﹐不在韓虯下。

關仝霧鎖山關圖﹐差嫩﹐是早年眞迹﹐在京師人家。董元天眞爛漫﹐平淡多奇﹐唐無此品﹐在畢宏上。此米元章議論。唐畫山水至宋始備﹐如元又在諸公之上﹐樹石幽潤﹐峯巒淸深﹐蚤年礬頭頗多﹐暮年一洗舊習余於祕府見春龍出蟄圖﹑孔子哭虞丘子﹑春山圖﹑溪岸圖﹑秋山圖及窠石二幀﹐於人間約見二十本﹐皆其平生得意合作。元之後有鍾陵僧巨然及劉道士﹐劉與巨然同時﹐畫亦同。但劉畫則以道士在左﹐巨然則以僧在左﹐以爲別耳。要皆各得元之一體。至米氏父子用其遺法﹐別出新意﹐自成一家。

然得元之正傳者﹐巨然爲最也。

董元山水有二種。一樣水墨礬頭﹐疏林遠樹﹐平遠幽深﹐山石作麻皮皴。一樣著色﹐皴文甚少﹐用色秧古﹐人物多用紅靑衣﹐而亦用粉素者。二種皆佳作也。

周文矩畫人物宗周防﹐但多顫掣筆﹐是學其主李重光書法如此。至畫士女﹐則無顫筆。

李后主命周文矩﹑顧閎中圖韓熙載夜宴圖。余見周畫二本﹐至京師見閎中筆﹐與周事迹稍異﹐有史魏﹑王浩題字﹐並紹興印﹐𨿽非文房淸玩﹐亦可爲淫樂之戒耳。

徐熙畫花果多在澄心紙上﹐至於畫絹﹐絹文稍粗﹐元章謂徐熙絹如布是也。

唐希雅弟忠祚﹐花鳥亦入妙品﹐在易元吉之下。若用墨作棘鍼﹐易不能及之也。

李昇畫山水﹐常見之﹐至京師見西嶽降靈圖﹐人物百餘﹐體勢生動﹐有未塡面目者﹐是其稿本。上有紹興題印﹐若無之﹐則以爲唐人稿本也。

道士牛戩﹐信筆作寒鵲野雉﹐佳甚。

宣和畫譜載唐李漸畫馬﹐筆和气調﹐今古無儔。及見三馬圖﹐與所聞甚不逮﹐然自有一種气韻﹐不可以形似求之也。

支仲元畫神仙人物﹐多作弈棋之勢。筆法師顧﹑陸﹐緊細有力﹐人物淸潤不俗。每見髙宗題作晉六朝髙古名筆者﹐多仲元所作﹐當有知者賞餘言。

唐畫龍圖在東浙錢氏家﹐絹十二幅作一幀﹐其髙下稱是。中止畫一龍頭﹐一左臂﹐雲气騰湧﹐墨痕如臂大﹐筆迹圓勁﹐沈著如印。一鱗如二尺盤大﹐不知當時用何筆﹐

如此峻利。上有吳越錢王大書日感應祈雨神龍﹐並書事迹﹐舊題作吳道子﹐要之唐人無疑也。

嘗見紙上畫一人一騎甚佳﹐後題永徽年月日太原王宏畫。不知宏爲何人﹐徧考不出﹐信知唐人能畫者固多﹐紀錄不能盡也。

仕女之工﹐在於得其閨閣之態。唐周防﹑張萱﹐五代杜霄﹑周文矩﹐下及蘇漢臣輩﹐皆得其妙﹐不在施朱傅粉﹐鏤金佩玉﹐以飾爲工。余嘗見收宮女圖﹐文矩筆也﹐置玉笛於腰帶中﹐目觀指爪﹐情意凝佇﹐知其有所思也。又見文矩畫髙僧試筆圖﹐在錢唐民家﹐一僧攘臂揮翰﹐旁觀數士人﹐咨嗟嘖嘖之態﹐如聞有聲。眞奇物也。

董元夏山圖﹐今在史崇文家。天眞爛漫﹐拍塞滿軸﹐不爲虛歇烘鎖之意﹐而幽深古潤﹐使入神情爽朗。古人行山陰道中應接不暇﹐豈意數尺敗素亦能若是耶﹗

顧徳謙蕭翼賺蘭亭圖﹐在宜興嶽氏。作老僧自負所藏之意﹐口目可見﹐後有米元暉﹑畢少董諸公跋。少董﹐畢良史也。跋云﹕此畫能用朱砂石粉而筆力雄健﹐入本朝諸人皆所不及。比丘塵柄指掌﹐非盛稱蘭亭之美﹐則力辭以無﹐蕭君袖手﹐營度瑟縮﹐其意必欲得之﹐皆是妙處。畫必貴古﹐其說如此。又山西童藻跋云﹕對榻僧靳色可掬﹐旁僧亦復不悅﹐物果難取哉。

唐入畫李八百妹洗黃庭經圖﹐曾於司徳用家見一本。萬山中一白衣婦人踞地臨溪洗一本經﹐經之亮光燭天﹐殊不知其意也。

胡瑰畫番部人馬﹐用狼毫制筆﹐疏渲鬃尾﹐緊細有力至於穹廬什物﹐各盡其妙。司徳用家啖鷹圖﹐眞妙品也。

阮郜畫人物仕女﹐極工且秀美﹐見者愛玩。錢唐人家有賢妃盥手圖﹐尢佳絕。

五代婦人童氏畫六隱圖﹐見於宣和畫譜﹐今藏山陰王子才監簿家。乃畫範蠡至張志和等六人乘舟而隱居者﹐山水樹石﹐人物如豆許﹐亦甚可愛。

黃筌畫枯木﹐信筆塗抹﹐畫竹如斬釘截鐵。至京見二幅﹐信天下奇筆也。衛賢﹐五代人﹐作界畫可觀。余嘗收其盤車水磨圖﹐佳甚又見王子慶驢鳴圖﹐亦佳甚﹐但樹木古拙﹐皴法則不老耳。

胡翼工畫人物﹐關仝畫山水﹐人物非其所長﹐多使翼爲之。僧貫休畫羅漢髙僧﹐不類世俗貌。

郭乾暉畫鷹鳥得名於時。鍾隱亦負重名﹐自謂不及﹐乃變姓名受傭於郭。經年﹐得其筆意﹐求去﹐再拜陳所以。郭憐之﹐盡以傳授﹐故與齊名。古人用心獨苦如此。

郝澄畫馬甚俗。嘗見人馬圖﹐不過一工人所爲﹐殊無古意﹐上有宣和題印。又曾見滚塵馬圖﹐後有篆文曰金陵郝澄﹐極妙﹐知有兩手。又見宣馬圖亦俗﹐始悟滚塵馬是無名人妄加篆文以取重﹐不知反累畫也。陸瑾﹐江南人﹐畫捕魚圖﹐大抵宗王右丞﹐嫵媚過之。又嘗見溪山風雨圖﹐尢佳。

厲歸眞﹐五代人。畫牛甚妙。嘗見牧牛圖大幅﹐遠山淸潤﹐人牛閒適﹐後有八分書羽士厲歸眞筆。舊藏喬仲山家﹐今不知在何處。

張符﹐畫牛得名於唐。曾見渡水牛一卷﹐甚平常﹐在戴嵩之下。符自號煙波子。

曹仲元三官及五方如來像﹐余曾見之。聞江南王氏家

有白衣觀音像﹐未見。大抵曹師吳生﹐不得其法﹐晚自作細筆畫﹐以自別爲一家﹐在支仲元下。

孫夢卿松石問禪圖﹐在錢唐人家一松淸潤﹐一僧甚閒雅﹐一士人作問答尊禮意﹐筆法精妙﹐古稱爲孫吳生﹐名不虛得也。

僧傳古龍﹐體勢勝董羽﹐作水甚不逮。僕平生於龍畫最多畱心看覽﹐葉公之迹﹐不可復見。祕閣曹弗興龍首﹐於傳有之。張僧繇﹑吳道子輩所作﹐不傳於世。唐畫曾見錢氏所藏﹐十二幅絹素作一首一臂五代傳古龍﹐約看至十四五本﹐亦曾收過三十本﹐大抵得蜿蜒升降之態﹐而猶未免於畫法。且看馬圖要識神駿﹐龍圖要識變化﹐故畫龍馬最難。蓋一主於變化出沒﹐必流於戲墨﹐於畫法甚虧。若拘於畫法﹐則又乏變化之意﹐故能畫尢難。董羽專門之學﹐亦不拘於形似。元章云﹕董羽龍似魚﹐傳古龍似蜈蚣。眞知言哉。嘗見董元龍數本﹐皆淸奇可愛。元之長政不在是﹐姑置勿論。近世陳容公儲﹐本儒家者流﹐畫龍深得變化之意。潑墨成云﹐噗水成霧﹐醉餘大叫﹐脫巾濡墨﹐信手塗抹﹐然後以筆成之。升者降者﹐俯而欲噓者﹐怒而視者﹐踞而爪石者﹐相向者﹐相鬥者﹐乘雲躍霧﹑戰沙出水者﹐以珠爲戲而爭者﹐或全體發見﹐或一臂一首隱約而不可名狀者﹐曾不經意而皆得神妙﹐豈胸中自有得於天者耶﹗

五代袁峩﹐宋徐白﹐善畫魚。及觀其迹﹐不過刀幾間物耳﹐使人徒起羹膾之興。獨文臣劉案畫水中魚﹐𨿽風萍水荇﹐觀之活動﹐至於鱗尾性情﹐遊潛回泳﹐皆得其妙。平生嘗觀其畫﹐近見落花遊魚圖﹐紅桃一枝﹐飛花數片﹐

一赤鯉漾輕波﹐吹落英﹐深得詩人之意。

僧運能﹐五代人。善畫佛像﹐得唐人法﹐有古意。

宋畫『

武宗元﹐宋之吳生也。畫人物行筆如流水﹐神采活動。嘗見朝元仙仗圖﹐作五方帝君部從服禦﹐眉目顧盼﹐一一如生﹐前輩甚稱賞之。

營丘李成﹐世業儒。胸次磊落有大志﹐寓意於山水。凡煙雲變滅﹑水石幽閒﹑平遠險易之形﹐風雨晦明之態﹐莫不曲盡其妙。議者以爲古今第一。傳世𨿽多﹐眞者極少。元章平生只見二本﹐至欲作無李論。蓋成平生所畫﹐只自娛耳﹐旣勢不可逼﹐利不可取﹐宜世傳者不多。宣和禦府所藏一百五十九卷﹐眞僞果能辧耶翟院深臨摹仿佛亂眞﹐若論神气﹐則霄壤也。宋復古﹑李公年﹑王詵﹑陳用志皆宗師之﹐得其遺意﹐亦足名一世。郭熙﹐其弟子之最著者也。

範寬﹐名中立﹐以其豁達大度﹐人故以寬名之。畫山水初師李成﹐旣乃嘆曰﹕與其師諸人﹐不若師諸造化。乃脫舊習﹐遊秦中﹐徧觀奇勝﹐落筆雄偉老硬﹐眞得山骨。宋三家山水超絕唐世者﹐李成﹑﹐董元﹑範寬三人而已。嘗評之﹕董元得山之神气﹐李成得山之體貌﹐範寬得山之骨法。故三家照耀古今﹐爲百代師法。寬尢長雪山﹐見之使人凜凜。其徒黃懷玉﹑紀眞﹑商訓。然黃失之工﹐紀失之似﹐商失之拙﹐各得其一體。若懷玉刻意臨摹其雪山﹐遇得意處淺﹐意未易斷也。

郭熙﹐河陽人。宗李成﹐善得煙雲出沒﹑峯巒隱顯之態。嘗論畫山曰﹔春山淡冶而如笑﹐夏山蒼翠而如滴﹐秋山明淨而如沐﹐冬山慘淡而如睡。觀其議論﹐可知其畫也。僕平生見眞迹約五十本﹐然絕佳者不過一二十軸而已。然山頂峻險﹐學者苟失其意﹐竟成褊薄﹐無雲深林密之態。後世楊士賢﹑顧諒皆學之

許道寧﹐初賣藥長安市中﹐畫山水以集眾﹐故早年畫俗惡太甚至中年成名﹐稍自檢束﹐至細微處﹐始入妙理。傳世甚多﹐佳本極少。峯頭直皴而下﹐是其得意也。

王詵﹐字晉卿。學李成山水﹐淸潤可愛。又作著色山水﹐師唐李將軍。不今不古﹐自成一家。內臣馮覲摹其筆墨﹐臨仿亂眞﹐髙宗竟題作王詵。觀者不可不察也。然余能望而知之。

李伯時﹐宋畫人物第一。專師吳生﹐照映千古者也。畫馬師韓幹﹐不爲著色﹐獨用澄心紙爲之。惟臨摹古畫﹐用絹素著色。筆法如行雲流水﹐有起倒。作天王佛像﹐全法吳生。士人喬仲常專師伯時﹐仿佛亂眞。至南渡﹐吳興僧梵隆亦師伯時但人物多作出水紋﹐稍乏神气﹐若畫馬﹐則全不能也。伯時暮年作畫蒼古﹐字亦老成。余嘗見徐神翁像﹐筆墨艸艸﹐神气炯然﹐上有二絕句﹐亦老筆所書﹐甚佳。又見伯時摹韓幹三馬﹐神駿突出縑素﹐今在杭州人家。使韓復生﹐亦恐不能盡過也。

王端畫人物﹐古拙無神气。

石恪畫戲筆人物﹐惟面部手足用畫法﹐衣紋乃粗筆成之。

武嶽﹐長沙人。工畫人物﹐尢長於天神星像﹐用筆純

熟。其子洞淸﹐能世其學﹐過父遠甚。凡世間星像﹑天神﹑藥王等像﹐傳流甚多﹐神妙不俗﹐大抵與武宗元相上下而神采勝之。宗元朝元仙仗圖﹐昔藏張君錫家﹐今歸杭人崔氏。盡一匹絹作五帝朝元﹐人物仙仗背項相倚﹐大抵如寫艸書然﹐亦妙物也

王士元善畫山水屋木。宣和畫譜止於山水部收山閣圖一卷﹐至稱其兼有諸家之妙﹐人物師周防﹐山水師關仝﹐屋木師郭忠恕﹐凡所下筆﹐皆極精微。卻於宮室敍論中貶之﹐云如王士元輩﹐可以皂隸目之。議論相反者每如此。

髙克明山水𨿽工﹐不免畫人之習﹐無深厚髙古之气。趙幹畫山水多作江南景﹐風致不俗。杭人收其秋涉圖﹐上有宣和題印﹐佳甚。

翟院深學李成畫山水﹐臨摹逼眞﹐自作多不佳。世所有成畫﹐多此人爲之。

王齊翰畫佛像神仙山水﹐筆法𨿽佳﹐不免近俗﹐若入細者固勝。

易元吉﹐徐熙後一人而已。畫花鳥如生﹐人但以獐猿名之。燕文季作山水細碎﹐淸潤可愛﹐然取其气骨﹐無有也。裴文睨工畫有聲﹐然形似有之﹐古亦不足也。

李伯時摹李將軍海岸圖﹐𨿽摹昭道法﹐至於筆意水痕林叢處不能脫其習﹐此卷在京師人家。

孫太古湖灘水石圖﹐在浙石民瞻家。雙幅長軸中畫一石﹐髙數尺﹐湍流激注﹐張濤走雪﹐聽之自覺有聲。筆法甚老﹐黃筌不能過也。

徽宗性嗜畫﹐作花鳥山石人物入妙品﹐作墨花墨石間有入神品者。歷代帝王能畫者至徽宗可謂盡意。當時設建

。

畫學﹐諸生試藝如取程文﹐等髙下爲進身之階﹐故一時技藝皆臻其妙。嘗命人畫孔雀升墩障屏﹐大不稱旨﹐復命餘子次第呈進﹐有極盡工力亦不得用者﹐乃相與詣闕陳請所謂。旨曰﹕凡孔雀升墩﹐必先左腳﹐卿等所圖﹐俱先右腳。驗之信然﹐羣工遂服。其格物之精類此。當時承平之盛﹐四方貢獻珍禽異石奇花佳果無虛日﹐徽宗乃作冊圖寫﹐每一枝二葉﹐十五版作一冊﹐名曰宣和睿覽集﹐累至數百及千餘冊。余度其萬幾之餘﹐安得閒暇至於此要是當時畫院諸人仿效其作﹐特題印之耳。然徽宗親作者﹐余自可望而識之。鄆王﹐徽宗第二子也﹐能畫花鳥﹐克肖聖藝﹐墨花妙入能品。嘗見一卷﹐後題年月日臣某畫進呈﹐徽宗禦批其後曰﹕覽卿近畫﹐似覺稍進﹐但用墨稍欠生動耳﹐後作當謹之。以此知一時諸王畱心於畫者皆如此也。

張惇禮﹐浮梁人。畫人物師六朝筆意。哲宗婿也。嘗見其論畫目﹔畫之爲藝𨿽小﹐至於使人鑑善勸惡﹐聳人觀聽﹐爲補豈可儕於眾工哉。惇禮畫人物﹐貴賤美惡容貌可見﹐筆法緊細﹐神采如生。江南見陳元達鎖樹諫圖﹐其忠義之气突出縑素。在京師見阮孚蠟屐圖﹐人物樹石並仿顧﹑陸後有惇禮所受追贈太師誥命﹐是其家藏之作﹐子孫就以誥命附其後﹐眞奇品也。

文與可竹眞者甚少﹐平生止見五本﹐僞者三十本。往見張受益古齋泥壁屏上倒垂枝﹐上題熙寧二年己酉冬至日巴郡文與可戲墨﹐奇作也。後見絹畫二本﹐一如此題﹐筆墨皆相似。天地間未見者甚多﹐豈與可一日間能作此數本耶眞僞一見自可辧之。東坡先生文章翰墨﹐照耀千古﹐復能畱心墨戲﹐作墨竹師與可﹐枯木奇石時出新意。僕平

生見其謫黃州時﹐於路途民家雞棲豕牢間有叢竹木石﹐因圖其狀﹐作木葉亦細紋甚縷。及在祕監﹐得見拳石老檜﹑巨壑海松二幅﹐奇怪之甚。墨花凡見十四卷﹐大抵寫意﹐不求形似。僕曾收枯木竹石圖﹐上有元章一詩﹐今爲道士黃可玉所有矣﹐亦奇品也。

米芾元章﹐天資髙邁﹐書法入神。宣和立書畫學﹐擢爲博士。初見徽宗﹐進所畫楚山淸曉圖﹐大稱旨復命書周官篇於禦屏﹐書畢﹐擲筆於地﹐大言曰﹕一洗二王惡札﹐照耀皇宋萬古。徽宗潛立於屏風後﹐聞之不覺步出﹐縱觀稱賞。元章再拜求索所用端硯﹐因就賜之。元章喜拜﹐置之懷中﹐墨汁淋漓朝服﹐帝大笑而罷。其爲豪放類若此。作畫善寫古賢像。山水其源出董元﹐天眞發露﹐怪怪奇奇﹐枯木松石﹐時出新意﹐然傳世不多耳。其子友仁﹐字元暉﹐能傳家學。作山水淸致可掬﹐亦略變其尊人所爲﹐成一家法。煙雲變滅﹐林泉點綴﹐生意無窮。平生亦珍重﹐不易予人。當時翟耆年有詩云﹕善畫無根樹﹐能描朦膛云。如今身貴也﹐不肯與閒人。其爲世貴重如此。予平生凡收數卷﹐散失不存。今但有一橫披紙畫﹐上題數百字﹐全師董元﹐眞元暉第一品也。其弟友知﹐亦善畫﹐亦善書。元章云﹕幼兒友知代吾名書碑及大字﹐更無辧。門下許侍郎尢愛其小楷﹐云每示簡﹐可使令嗣書。謂友知也。

元章嘗稱華亭李甲字景元作翎毛有天趣﹐樹木不佳。僕屢見其畫樹木甚拙﹐禽鳥佳處多。

宋宗室如千里希遠皆得丹靑之妙﹐如大年小景墨雁雜禽又出尋常宗室筆墨之外者﹐濮王宗漢墨雁可入神品。

宋迪字復古﹐師李成﹐淸甚﹐士大夫畫中最佳﹐不在

李公年之下。其猶子子房﹐亦得家法。

劉涇﹐字巨濟。與元章同爲書畫友。作枯木有奇思。

周怡者﹐畫院人。宣和末承應﹐摹仿唐畫有可觀。

崔白蘆雁之類𨿽淸致﹐余平生不喜見之。獨有一大軸﹐絹闊一丈許﹐長二丈許﹐中濃墨塗作八大雁﹐盡飛鳴宿食之態。東坡先生大字題詩曰﹕扶桑之繭如盆盎﹐天女織絹云漢上。往來不遺鳳銜梭﹐誰能鼓臂三千丈云云。眞白之得意筆也。

李伯時十六小馬圖﹐至京師始見之。紙素數寸中作山林十六馬﹐飲水蛇艸﹐樂天趣於其間﹐神駿可愛。伯時小字題其後。今在郝大參家。

徽宗自畫夢遊化城圖﹐人物如半小指﹐累數千人﹐城郭宮室﹑麾幢鐘鼓﹑仙嬪眞宰﹑雲霞霄漢﹑禽畜龍馬﹐凡天地間所有之物﹐色色具備﹐爲工甚至﹐觀之令人起神遊八極之想﹐不復知人間世﹐奇物也。今在嘉興陳氏。又見臨李昭道摘瓜圖﹐舊在張受益家﹐今聞在京師某人處。畫明皇騎三鬃照夜白馬出棧道飛仙嶺下﹐乍見小橋﹐馬驚不進﹐遠地二人摘瓜﹐後有數騎漸至﹐奇迹也。

程坦﹐元章時人。善雜畫﹐往往見之。張受益收松竹障八幅﹐頗佳妙。人物甚俗﹐城南李氏收鍾馗小妹二幅﹐甚惡。元章謂程坦能塗茶坊酒肆壁者﹐此論眞是也。

花光長老以墨暈作梅﹐如花影然﹐別成一家﹐政所謂寫意者也傳世不多﹐僕平生止見四五本。子昂學其枝條﹐花用別法

宋南渡士人多有善畫者﹐如朱惇儒希眞﹑畢良史少董﹑江參貫道﹐皆能畫山水窠石。若畫院諸人得名者﹐如

李唐﹑周曾﹑馬賁﹐下至馬遠﹑夏珪﹑李迪﹑李安忠﹑樓觀﹑梁楷之徒﹐僕於李唐差加賞閱﹐其餘諸人亦不能盡別也。

畢少董能畫山水﹐不在朱希眞之下。僕嘗見之﹐故表異以語後人

馬和之作人物甚佳﹐行筆飄逸﹐時人目爲小吳生。更能脫去俗習﹐畱意髙古﹐亦人未易到也。

池州畫工作九華秋浦圖。元章云﹐甚有淸趣﹐師董元。僕平生見有七八本﹐其工致甚多﹐信元章之說不妄。

揚補之墨梅甚淸絕﹐水仙亦奇﹐自號逃禪老人。

湯叔雅﹐江右人。墨梅甚佳﹐大抵宗補之﹐別出新意水仙蘭亦佳

趙孟堅子固﹐墨蘭最得其妙﹐其葉如鐵﹐花莖亦佳。作石用筆輕拂﹐如飛白書狀﹐前人無此作也。畫梅竹水仙松枝墨戲皆入妙品﹐水仙爲尢髙。子昂專師其蘭石﹐覽者當自別其髙下。

近世牧溪僧法常作墨戲﹐粗惡無古法。

廉布字宣仲﹐畫枯木叢竹奇石致淸不俗。本學東坡﹐靑出於藍。自號射澤老人。畫松柏亦奇。兼善山水﹐淸潤甚佳。杭州龍井寺版壁畫松石古木二幅﹐眞得意筆。後有王淸叔﹐亦畫枯木竹石﹐臨仿逼眞﹐但筆墨粗惡﹐少生意耳。

常州太平寺佛殿後壁﹐有徐友畫水名淸濟貫河﹐中有一筆﹐尋其端末﹐長四十丈﹐觀者奇之。友之妙豈在是哉。筆法旣老﹐波浪起伏﹐得其水勢﹐相對活動﹐愈看愈奇。兵水間寺屋盡焚﹐而此殿巍然獨存﹐豈水能厭之耶了

金畫

王庭筠﹐字子端。畫枯木竹石山水﹐往往見之。獨京口石民瞻家幽竹枯槎圖﹐武陵劉進甫家山水林秋晚圖﹐上逼古人﹐胸次不在元章之下也。

金人楊祕監者﹐畫山水全師李成。

任詢﹐字君謨。金國人。艸書入能品﹐畫山水亦佳﹐在王子端之下。

金顯宗﹐章宗父也。畫墨竹俗惡。章宗每題其簽。

金入畫馬﹐極有可觀﹐惜不能盡知其姓名。

國朝畫

近世龔聖予先生名開﹐淮陰人。身長八尺﹐碩大美髯。讀書爲文﹐能成一家法。畫馬專師曹霸﹐得神駿之意﹐但用筆頗粗﹐此不足耳。畫人物亦師曹﹑韓﹐畫山水師米元暉﹐梅菊花卉雜師古作。捲後必題詩或贊跋﹐皆新奇。嘗自畫瘦馬﹐題詩曰﹕一從雲霧降天關﹐空盡先朝十二閒。今日有誰憐駿骨﹐夕陽沙岸影如山。此詩膾炙人口﹐眞有盛唐風致。嘗作雲山稿五冊﹐傳於家。僕嘗見之﹐及平生所臨畫稿﹐亦奇物也。

江南畫工陳琳﹐字仲美其先本畫院待詔。琳能師古﹐凡山水花竹禽鳥皆稱其妙。見畫臨摹﹐仿佛古人。子昂相與講明﹐多所資益﹐故其畫不俗﹐宋南渡二百年工人無此手也。

外國畫﹐髙昌國畫﹐用金銀箔子及朱墨點點如雨﹐滿灑在紙上。畫翎毛如中國﹐花艸亦佳。髙麗畫觀音像甚工﹐其源出唐尉遲乙僧﹐筆意流動﹐至於纖麗

雜論

古人作畫﹐皆有深意﹐運思落筆﹐莫不各有所主。況名下無虛士﹐相傳旣久﹐必有過人處。

畫之六法﹐得其一二者尙能名世﹐得其全者可知也。

今人看畫﹐不經師授﹐不閱記錄﹐但合其意者爲佳﹐不合其意者爲不佳﹐及問其如何是佳﹐則茫然失對。

余自十七八歲便有迂闊之意﹐見圖畫愛不去手﹐見鑑賞之士便加禮問﹐徧借記錄﹐仿佛成誦﹐詳味其言﹐歷觀名迹﹐參考古說﹐始有少悟。若不畱心﹐不過爲聽聲隨影﹐終不精鑑也。

人物於畫最爲難工﹐蓋拘於形似位置﹐則失神運气象。

顧﹑陸之迹﹐世不多見。唐人名手至多﹐吳道子﹐畫家之聖也﹐照映千古。宋李公麟伯時一出﹐遂可與古作者並驅爭先。得伯時畫三紙﹐可敵吳生畫一二紙。得吳生畫二紙﹐可易顧﹑陸一紙。其爲輕重相懸類若此。

古人以畫得名者﹐必有一科是其所長。如唐之鄭虔﹐蜀之李昇﹐並以山水名。宣和畫譜皆人人物等部﹐畫目稱其能山水﹐而所收止人物神仙耳。其他不可枚舉。余凡欲修宣和畫譜者數矣﹐惜未得遂所欲也。

宋髙宗每搜訪至書畫﹐必命米友仁鑑定題跋﹐往往有

一時附會﹐迎合上意者。嘗見畫數卷﹐頗未佳﹐而題識甚眞。鑑者不可不知也。

世人收畫﹐必欲盛飾以金玉﹐不知金玉乃誨盜之端﹐前賢事迹可鑑。

燈下不可看畫﹐醉餘酒邊亦不可看畫﹐俗客尢不可示之。捲舒不得其法﹐最爲害物。至於庸人繆子見畫必看﹐妄加雌黃品藻﹐本不識物﹐亂訂眞僞﹐令人短气耳。

看畫本士大夫適興寄意而已﹐有力收購﹐有目力鑑賞﹐遇勝日有好懷﹐彼此出示﹐較量髙下﹐政欲相與誇奇斗異博物耳。今之輕薄子則不然﹐縱目力略知一二﹐見人好物﹐故貶剝疵穎﹐用心計至於必得﹐倘不得則生造毀謗﹐必欲此物名譽聲價不彰。若賞鑑髙尙之士﹐固不待破說﹐平常目力未定者﹐或爲所惑。已收一物﹐性命與俱﹐妄自稱譽。人或欲之﹐必作說艱阻﹐得善價而後已。此皆心術不正﹐不可不鑑。

看畫之法﹐不可一途﹐而取古人命意立迹﹐各有其道﹐豈可拘以所見﹐繩律古人之意哉。

初學看畫﹐不可不講明要妙﹐觀閱記錄。否則縱鑑精熟﹐見畫便知阿誰﹐詰以美惡之由﹐茫然無對﹐𨿽妄加議論﹐支吾一時﹐然談吐俗繆﹐識見淺短﹐爲知者所哂﹐不可不學也。

人家子弟﹐不可不畱心看畫書﹐蓋畱心不於此則於彼﹐所益非一端。前輩名人巨公未有不遊意於此者。陳無己詩云﹕老知書畫眞有益﹐卻悔歲月來無多。讀之可爲浩嘆。

古人畫稿﹐謂之粉本﹐前輩多寶蓄之。蓋其艸艸不經

意處﹐有自然之妙。宣和﹑紹興所藏之粉本多有神妙者。

宋人賞鑑精妙﹐無出於米南宮元章。然此公天資極髙﹐立論時有過處。當時劉巨濟﹑薛道祖﹑林子中﹑蘇志東兄弟皆不及之。後有黃伯思長睿者出﹐著法帖刊誤﹐專攻米公之失。余從而爲辧析甚詳﹐作法帖正誤一卷﹐專指長睿之得失﹐當使元章復生﹐不易吾語也。

俗人論畫﹐不知筆法气韻神妙﹐但先指形似者﹐形似者﹐俗子之見也。古人論畫之神妙有云﹕畫十二辰圖有十二遊蜂循環飛動﹐畫婦人則有回身轉頭之異﹐不可枚舉。此皆迂繆其說以求奇﹐非正論也。

今人看畫多取形似﹐不知古人最以形似爲末節。如李伯時畫人物﹐吳道子後一人而已﹐猶未免於形似之失。蓋其妙處在於筆法气韻神采﹐形似末也。東坡先生有詩云﹕論畫以形似﹐見與兒童鄰。作詩必此詩﹐定知非詩人。余平生不惟得看畫法於此詩﹐至於作詩之法亦由此悟。

唐人畫卷多用碧綾剜背﹐當時名士於蘭道上題字。自經宣和﹑紹興裝飾﹐盡用拆去﹐古迹邈不可得已。

唐人褙手卷﹐多有紫綾作標首﹐至有紅綾作引首﹐用珊瑚爲小軸﹐如今藏經之狀。

宋末士大夫不識畫者多﹐縱得賞鑑之名﹐亦甚苟且。蓋物盡在天府﹐人間所存不多﹐動爲豪勢奪去。賈似道擅國柄﹐畱意收藏﹐當時趨附之徒﹐盡心搜訪以獻。今往往見其所有﹐眞僞參半﹐豈當時聞見不廣﹐抑似道目力不髙﹐一時附會致然耶

古人作畫﹐有得意者多再作之﹐如李成寒林﹐範寬雪山﹐王詵煙江疊嶂之類﹐不可枚舉。

畫梅謂之寫梅﹐畫竹謂之寫竹﹐畫蘭謂之寫蘭﹐何哉蓋花卉之至淸﹐畫者當以意寫之﹐初不在形似耳。陳去非詩云﹕意足不求顏色似﹐前身相馬九方臯。其斯之謂歟

畫有賓主﹐不可使賓勝主。謂如山水﹐則山水是主﹐雲煙樹石人物禽畜樓觀皆是賓。且如一尺之山是主﹐凡賓者遠近折算須要停勻。謂如人物是主﹐凡賓皆隨其遠近髙下布景﹐可以意推也。

染絹上深下淡﹐燻絹上黑﹐顏色暗淡﹐撾碎者文理不直﹐絲亂斷。惟自然古者﹐絹黑而丹靑自明。看畫不必以絲素明暗爲辧。

看畫如看美人﹐其風神骨相在肌體之外者。今人看古迹﹐必先求形似﹐次及傅染﹐次及事實﹐殊非賞鑑之法也。元章謂好事家與賞鑑家自是兩等。家多資力﹐貪名好勝﹐遇物收置﹐不過聽聲﹐此謂好事。若賞鑑則天資髙明﹐多閱傳錄﹐或自能畫﹐或深畫意﹐每得一圖﹐終日寶玩﹐如對古人﹐𨿽聲色之奉不能奪也。

收畫之法﹐道釋爲上。蓋古人用工於此﹐欲覽者生敬慕愛禮之意。其次人物﹐可爲鑑戒。其次山水﹐有無窮之趣。其次花艸。其次畫馬﹐可以閱神駿。若仕女番族﹐𨿽精妙﹐非文房所可玩者。此元章之論也。

今人收畫﹐多貴古而賤近。且如山水花鳥﹐宋之數人超越往昔﹐但取其神妙﹐勿論世代可也。

只如本朝趙子昂﹐金國王子端﹐宋南渡二百年間無此作。元章收晉六朝唐五代畫至多﹐在宋朝名筆亦收置稱賞。若以世代遠近﹐不看畫之妙否﹐非眞知者也。

觀畫之法﹐先觀气韻﹐次觀筆意骨法﹐位置傅染﹐然

後形似。此六法也。若觀山水墨竹梅蘭枯木奇石墨花墨禽等遊戲翰墨﹐髙人勝士寄興寫意者﹐愼不可以形似求之﹐先觀天眞﹐次觀意趣﹐相對忘筆墨之迹﹐方爲得之。

今人觀畫﹐不知六法﹐開卷便加稱賞。或人問其妙處﹐則不知所答皆是平昔偶爾看熟﹐或附會一時﹐不知其源﹐深可鄙笑。

收畫若山水花竹窠石等﹐作掛軸文房舒掛。若故實人物﹐必須得橫捲爲佳。﹐

畫之爲物﹐有不言之妙。古人命意如此﹐須有具眼辧之﹐方得其理。若賞閱不精﹐又不觀記錄﹐不知其源流﹐縱對顧﹑陸名筆﹐不過爲鼠竊金以自寶﹐奚貴其知味也哉。

山水之爲物﹐稟造化之秀﹐陰陽晦冥﹐晴雨寒暑﹐朝昏晝夜﹐隨形攺步﹐有無窮之趣﹐自非胸中丘壑汪汪洋洋如萬頃波﹐未易摹寫。

六朝至唐畫者甚多﹐筆法位置﹐深得古意。自王維﹑張躁﹑畢宏﹑鄭虔之徒出﹐深造其理。五代荊﹑關﹐又別出新意﹐一洗前習。迨於宋朝﹐董元﹑李成﹑範寬三家鼎立﹐前無古人﹐後無來者﹐山水之法始備。三家之下各有入室弟子二三人﹐終不迨也。

世俗論畫﹐必曰畫有十三科﹐山水打頭﹐界畫打底﹐故人以界畫爲易事。不知方圓曲直﹐髙下低昂﹐遠近凹凸﹐工拙纖麗﹐梓人匠氏有不能盡其妙者﹐況筆墨規尺運思於縑楮之上﹐求其法度準繩﹐此爲至難。古人畫諸科各有其人﹐界畫則唐絕無作者﹐歷五代始得郭忠恕一人。其他如王士元﹑趙忠義三數人而已。如衛賢﹑髙克明﹐抑又次焉。近見趙集賢子昂教其子雍作界畫﹐云﹕諸畫或可杜撰瞞

人﹐至界畫﹐未有不用工合法度者。此爲知言也。

大凡觀畫未精﹐多難爲物﹐此上下通病也余少年見神妙之物﹐稍不合所見﹐便目爲僞。今則不然﹐多聞闕疑。古人之所以傳世者也﹐必有其實。古云下士聞道則大笑不足以爲道﹐卽此意也。

觀六朝畫﹐先觀絹素﹐次觀筆法﹐次觀气韻﹐大槪十中可信者一二。有禦府題印者尢不可信。

古畫東移西掇﹐持補成章﹐此獘自髙宗朝莊宗古始也。

繪宗十二忌

饒自然﹐字太虛﹐號玉笥山人。畫得馬遠家法。著有《山水家法》﹐僅存《繪宗十二忌》一章。

繪宗十二忌

﹝元﹞饒自然

一日布置迫塞凡畫山水﹐必先置絹素於明淨之室﹐伺神閒意定﹐然後入思。小幅巨軸﹐隨意經營。若障過數幅﹐壁過十丈﹐先以竹竿引炭煤巧布﹐山勢髙低﹑樹木大小﹑樓閣人物一一位置得所﹐則立於數十步之外審而觀之。自見其可﹐卻將淡墨筆約具取定之式﹐謂之小落筆﹔然後肆意揮灑﹐無不得宜。此宋元君盤礡睥睨之法﹐意在筆先之謂。亦須上下空闊﹐四傍疏通﹐庶幾瀟灑。若充天塞地﹐滿幅畫了﹐便不風致。此第一事也。

二日遠近不分作山水先要分遠近﹐使髙低大小得宜。𨿽云丈山尺樹﹐寸馬分人﹐特約略耳﹔若拘此說﹐假如一尺之山﹐當作幾大人物爲是蓋近則坡石樹木當大﹐屋宇人物稱之﹐遠則峯巒樹木當小﹐屋宇人物稱之﹔極遠不可作人物。墨則遠淡近濃﹐逾遠逾淡﹐不易之論也。

三日山無气脈畫山於一幅之中﹐先作定一山爲主﹐卻從主山分布起伏﹐餘皆气脈連接﹐形勢映帶。如山頂層疊﹐下必數重腳方盛得住﹔凡多山頂而無腳者大謬也。此

全景大義如此﹐若是透角﹐不在此限。

四日水無源流畫泉必於山峽中流出﹐須上有山數重﹐則其源髙遠。平溪小澗必見水口﹐寒灘淺瀨必見跳波﹐乃活水也。間有畫一摺山﹐便畫一派泉﹐如架上懸巾﹐絕爲可笑。

五日境無夷險古人布境不一﹐有舉岸者﹐有平遠者﹐有縈回者﹐有空闊者﹐有層疊者﹐或多林木亭館者﹐或多人物船舫者。每遇一圖﹐必立一意。若大障巨軸﹐悉當如之。

六日路無出入山水貫出遠近﹐全在徑路分明。徑路須要出沒﹐或林下透見而水脈復出﹐或巨石遮斷而山坳漸露﹐或隱坡隴以人物點之﹐或近屋宇以竹樹藏之﹐庶幾有不盡之境。

七日石止一面各家畫石皴法不一﹐當隨所學一家爲法﹐須要有頂有腳分稜面爲佳。

八日樹少四枝前代畫樹有法﹐大槪生崖壁者多纏錯枝﹐生坡隴者髙直﹐幹霄多頂﹐近水多根。枝榦不可止分左右二向﹐須尙間作正面背面一枝半枝。葉有單筆夾筆﹐分榮悴按四時乃善。

九日人物傴僂山水人物各有家數﹐描畫者眉目分明﹐點鑿者筆力蒼古﹐必皆衣冠軒昂﹐意態閒雅。古作可法﹐切不可以行者望者負荷者鞭策者一例作傴僂之狀。

十曰樓閣錯雜界畫𨿽末科﹐然重樓疊閣﹐方寸之間﹐向背分明﹐角連拱接﹐而不雜亂﹐合乎規矩繩墨﹐此爲最難。不論江村山塢間作屋宇者可隨處立向﹐𨿽不用尺﹐其制一以界畫之法爲之。

十一日浦淡失宜不論水墨﹑設色﹑金碧﹐卽以墨瀋浦淡﹐須要淺深得宜。如晴景當空明﹐雨景夜景當昏蒙﹐雪景當稍明﹐不可與雨霧煙嵐相似﹔靑山白雲﹐止當於夏秋景爲之。

十二日點染無法謂設色與金碧也。設色有輕重﹐輕者山用螺靑﹐樹石用合綠染﹐爲人物不用粉襯﹔重者山用石靑綠並綴樹石﹐爲人物用粉襯。金碧則下筆之時其石便帶皴法﹐當畱白面﹐卻以螺靑合綠染之﹐後再加以石靑綠逐摺染之﹐然後間有用石靑綠皴者。樹葉多夾筆則以合綠染﹐再以石靑綠綴。金泥則當於石腳沙嘴霞彩用之。此一家只宜朝暮及晴景﹐乃照耀陸離而明艷也。人物樓閣𨿽用粉襯﹐亦須淸淡除紅葉外﹐不可妄用朱金丹靑之屬﹐方是家數。如唐李將軍父子﹐宋董源﹑王晉卿﹑趙大年諸家可法。日本國畫常犯此病﹐前人已曾議之﹐不可不謹。

松齋梅譜

元吳太素撰。太素字季章﹝一作秀章﹞﹐號松齋﹐會稽﹝今浙江紹興市﹞人。山水﹑梅﹑竹俱佳。尢能畫山礬水仙。生卒年不詳﹐主要活動於元順帝至正間。《梅譜》成書於至正十一年﹝工工年﹞

松齋梅譜

亡元﹞吳太素

自序

士大夫遊戲翰墨﹐妙在意足﹐不求形似。𨿽然﹐捨形而意足亦難矣﹐此譜之所由作也。凡摹寫之非譜何所取則﹐及習久純熟﹐筆意融會﹐自能品入神品﹐則視譜猶筌蹄爾。予生僻好梅﹐每於溪橋山驛江路野亭之間見其花﹐必裴回諦觀﹐有得於心﹐輒應之於手。方是時﹐物我兩忘﹐心境俱暢﹐孰能較譜之有無也哉。華光﹑逃禪﹑閒庵皆以此名世。嘗求譜而觀之﹐恍若親其口授指畫者﹐臨摹仿效﹐昕夕靡怠。自是發枝點花﹑縱橫俯仰之法﹐向背開合之勢﹐歷歷與譜不少異。迨今四十餘年﹐漫浪湖海﹐未嘗釋於懷也。近於朋舊間見向所寫﹐嚎然不自滿﹐若非己作者。因知老來筆力非曩日比﹐識者每多許可﹐然不敢自足﹐第覺圖中之梅不啻千萬樹﹐酒酣气雄﹐乘興一寫﹐必合程度﹐

自非有譜﹐曷能臻是哉。於是悉取諸家手訣及舊藏畫卷﹐輒以己意刪繁補略﹐輯爲一篇﹐目曰松齋梅譜﹐與好事者共之。夫梅之爲花﹐擢孤芳於冰霜淩厲之餘﹐淸姿雅意﹐不可名狀﹐予獨知之深﹑愛之篤﹑寫之不倦﹑至忘寢食焉。後有作者﹐安知不有如於秉心之苦﹑用意之廑者耶。不敢自田﹐乃鋟諸梓﹐以廣其傳﹐因述梗槪冠於卷首云。會稽吳太素序。

卷第一

原始

墨梅自華光始。華光者﹐乃故宋哲宗時人也。嘗住持湖南潭州華光寺﹐人以華光而稱之也。愛梅﹐靜居丈室﹐植梅數本。每發花時﹐輒牀於其樹下終日﹐人莫能知其意。值月夜﹐見疏影橫窗﹐疏淡可愛﹐遂以筆戲摹其狀淩晨視之﹐殊有月夜之思。由是得其三昧﹐名播於世。山谷見而嘆日﹕如嫩寒淸曉行孤山籬落間﹐只欠香耳。於是士大夫往往求請﹐有歷數年而不得者﹐有不求而自與之者。畫時必先焚香﹐默坐禪定﹐意適則一掃而成。人或戲之曰﹕昔子猷好竹﹐師何僻於梅乎師正色曰﹕眞趣豈輕薄子之所知耶﹗問者悚然。師年衰﹐傳其學者六七人﹐獨補之精通妙理﹐號逃禪居士是也。仁老平生所作﹐止一千二百餘枝流傳於世。臨終寫披風﹑洗露二枝寄山谷﹐爲之絕筆。

華光論

花萼須丁點端楷。丁欲長而點欲短﹐須欲勁而萼欲尖。丁正則花正﹐點偏則萼偏。枝不可對發﹐花不可並生。多而不繁﹐少而不疏。花須相向﹐枝須相依。心欲緩而手欲速﹐墨欲淡而筆欲幹。花欲圓而不類杏﹐枝欲瘦而不類桃。凡疊花如品字﹐發枝如羽飛。蕊須分上下﹐辦須見偏側。副枝如丫﹐勁枝如叉。布置疏密﹐分其大小。一左一右﹐自然成格。

逃禪論

枝須正﹐花須出意。意速則枝逸﹐意逸則花淸。其須有七﹔中者欲長﹐旁者有須欲短﹐長者生於花之心﹐乃結子之須也﹐短者出於辦之側﹐乃放香之須也。梅有髙下尊卑之分﹐有大小貴賤之辧﹐有疏密盈虛之象。枝無並發﹐花無並生。眼不得並點﹐木不得並節。枝有文武﹐剛柔相制。花有君臣﹐大小不同。木有父子﹐長短不齊。蕊有夫婦﹐陰陽相映。如此則有功矣。梅之爲木﹐不下二丈﹐小者十餘尺今人圖帳才數尺﹐根梢皆具﹐或加之山坡水石之類﹐豈不失其本眞乎﹗

梅之有象﹐猶制器之尙色。花屬陽﹐故象天﹔木屬陰﹐故象地。而其數有五﹐此所以別奇偶而變化也。試枚舉之。夫蒂者﹐花之所自出也﹐象以太極﹐故有一丁房者﹐花之所自彰也﹐象以三才﹐故有三點。萼者﹐花之所自分也﹐

象以五行﹐故有五葉。須者﹐花之所自成也﹐象以七政﹐故有七須。謝者﹐花之所自究也﹐象以極數﹐故有九變。此花之所以皆陽而在數皆奇也。根者﹐梅之所自始也﹐象以二儀﹐故有二體。木者﹐梅之所自分也﹐象以四時﹐故有四向枝者﹐梅之所自成也﹐象以六位﹐故有六成。梢者﹐梅之所自備也﹐象以八卦﹐故有八結。樹者﹐梅之所自全也﹐象以足數﹐故有十種。此木所以皆陰而其數皆偶也。不專於此﹐花正開者其形規﹐有至圓之象﹔花之背者其形矩﹐有至方之象。枝之向上其形仰﹐有載物之象﹔枝之向下其形俯﹐有覆物之象。於須亦然﹐皆開者有老陰之象﹐故有六褪﹔正開者有老陽之象﹐故有七須﹔謝者有少陰之象﹐其須六﹔半開者有少陽之象﹐其須三。蓓蕾者﹐天地未分之象﹐體𨿽未形﹐其理已著﹐故有一丁二點而未加三者﹐天地未分而人極未立也。花蕊者天地始定之象﹐枝加鶴膝﹐有气節之象﹐龍鱗者有星辰之象﹐苔蘚者有艸木之象﹐莫非因自然而成﹐識者當以類推。

一丁

一丁者﹐所以象太極也﹐卽梅之蒂也。言花之胚胎乎此﹐故畫必先此一丁。畫丁之法﹐如丁香狀﹐貴貼枝而生﹐一左一右﹐不可相並。仍須端楷有力﹐勿令其偏﹐蓋丁偏則花亦偏矣

二體

二體者﹐所以象二儀也﹐卽梅之根也。言梅之分辧乎此﹐畫必分此二體﹐故根本不可以獨生。必一大一小以辧其陰陽﹐一左一右以分其向背﹐陰不可加陽﹐小不可蔽大﹐然後始爲得意矣。

三點

三點者﹐所以象三才也﹐卽梅之房也﹐言花之肇判乎此。畫花之法﹐必分此三點﹐貴如一字﹐上欲闊而下欲狹﹐亦欲蒂萼相接﹐不可斷績也。

四向

四向者﹐所以象四時也﹐卽梅之木也﹐言木之敷舒乎此。故畫木之法﹐有自下而上者﹐有自上而下者﹐有自左而右者﹐有自右而左者﹐須是布置得宜﹐與上下左右不可無所向。

五出

五出者﹐所以象五行也﹐卽花之萼也﹐言花之放體乎此。故畫花必布五萼﹐須是不尖不圓﹐隨花之偏背分折也。

六成

六成者所以象六居也﹐卽梅之枝也﹐畫必辧此六成。其法有偃枝﹑仰枝﹑遠枝﹑近枝﹑髙枝﹑低枝﹐要使相間而發﹐莫使一向﹐庶幾有生意也。

七須

七須者﹐所以象七政也﹐卽花之心也﹐言花之發越乎此。故畫花必加此七須﹐須是勁直﹐中之一莖欲長而無英﹐側之六莖欲短而不齊﹐長者結實之須故不加粉﹐短者乃醞香之須故加之以英﹐英則點而爲之。

八結

八結者﹐所以象八卦也﹐卽梅之梢也﹐言有梢之異同乎此。畫梢之法﹐有長有短﹐有枯有疊﹐有折有分﹐有偃有仰。或因簡而成體﹐或隨枝而發放﹐若任意而行﹐則無體也。

九變

九變者﹐所以象極數也﹐卽花之謝也。九變之法﹐自一丁而蓓蕾﹐自蓓蕾而成萼﹐自成萼而微開﹐自微開而半折﹐自半折而正放﹐自正放而爛熳﹐自爛熳而半謝﹐自半

謝而著酸也

十種

十種者﹐所以象成數也﹐言梅之稟賦有不齊﹐而至於發舒也亦有異。故畫梅之法﹐有老梅﹐有稚梅﹐有疏梅﹐有繁梅﹐有官梅﹐有野梅﹐有園梅﹐有山梅﹐有江梅﹐有枯梅﹐不可不別也。

述梅妙理

寫梅作詩﹐其趣一也。故古人云﹔畫爲無聲詩﹐詩乃有聲畫。是以畫之得意﹐猶詩之得句﹐有喜樂憂愁而得之者﹐有感慨憤怒得之者﹐此皆一時之興耳。畫有十三科﹐獨梅不在其列﹐爲其有出塵之標格﹐非庸俗所能知也。所以喜樂而得之者枝淸而臒﹐花閒而媚﹔憂愁而得之者﹐則枝疏而槁﹐花慘而寒﹔有感慨而得之者﹐枝曲而勁﹐花逸而邁﹔憤怒而得之者﹐枝古而怪﹐花狂而壯。此豈與畫類耶古詩有意嫩山無色﹐心忙水不淸﹐此之謂也。凡欲作畫﹐須寄情物外﹐意在筆先﹐正所謂足於內形於外矣。

墨梅精論

古今寫梅君子﹐自出一家﹐非入畫科﹐名曰戲墨。發墨成形﹐動之於興﹐得之於心﹐應之於手﹐方成梅格。如竹籬茅舍間﹐江上溪橋畔﹐山巓水涯﹐只欠乎香耳。且要

之不足﹐詠之不足﹐精神瀟灑﹐出世塵俗﹐此梅之得意入神﹐非賢士大夫其能至於此哉。後學君子脫學此趣者﹐不可輕泄﹐但欲得其人﹐則可傳耳夫寫梅者﹐爲梅修史﹐爲花傳神。當先觀地勢﹐次擇中書﹐後試濃淡。掃枝分幹﹐緊撚三指﹐全憑小指推移上下。筆法自大至小﹐頭不可尖。勢來如風去如雨﹐下筆不停﹐去筆不塡梢幹老嫩﹐各分濃淡﹐老漧枯健﹐嫩枝瀟灑亦須气象﹐梅幹不老﹐便同桃李﹐老幹帶淡﹐多節眼﹐就節分梢﹐嫩梢帶濃﹐濃無十分。妝點老梢﹐須點苔蘚。枝無十字﹐若到十字交加處﹐便須用花蕊遮藏。枝分女宇﹐梢多向上生﹐少向下生。所謂嫩梢如發箭﹐花心似虎須。根無气條﹐气條無花。凡老幹嫩梢﹐濃淡精神﹐筆法不弱﹐此梅之逼眞也。夫梢有弓梢﹑鹿角﹑斗柄﹑鼠尾﹑鶴膝﹑海棠﹑鷹爪﹑荊棘等﹐梢勢要攙﹐先俱分左右。樹當个个成鍼意﹐妙訣依然急起向﹐仔細爲渠端筆面﹐這般直巧要堅牢。

口訣

梅傳口訣﹐性本天然。筆用右力﹐去莫遲延。蘸墨淡薄﹐不許再塡。起筆放逸﹐曲怪垂顚。仰如新月﹐曲若弓彎。轉如曲肘﹐縱似箭連老如龍角﹐嫩似釣竿。枯似丁折﹐條似直弦。新梢忌柳﹐舊枝莫鞭。枝如鐵戟﹐花無十全弓梢鹿角﹐助條忌繁。體勢自在﹐花如大錢。鬧處莫鬧﹐閒處莫閒。嫩如鼠尾﹐分新舊年气條無萼﹐助條指天枯無重眼﹐一刺一連枯無兩刺﹐梨梢是焉。枝無重犯﹐須分後先。花心錢眼﹐須似龍髯。花有六面﹐側背正

偏。傾仰覆謝﹐獨春朝元。大放小放﹐吐雨含煙。大偏小偏﹐傲雪愁煙。差容背日﹐發春狀元。如愁如語﹐吸露啼煙。髑髏帶露﹐左偏右偏。離枝雙背﹐帶雪愁嵐。弄晴蘸水﹐衝暖沍寒。椒苞蓓蕾﹐蕊綴珠圓。正萼五點﹐背萼一圈。若作其蒂﹐如蠶吐綿。正須挑七﹐一須爭先。吐三背四﹐過則爲先。造無盡意﹐筆法精研。須擇知者﹐不可輕傳。

總題詩

上下相迎不要齊﹐枝枝橫處短扶低。過後蒼節休惜嫩﹐三疊兩折更交奇。

總論

一爲樹﹐二爲體﹐三爲枝﹐四爲梢長者如箭﹐短者如戟。宇宙髙而結頂﹐地步窄而無盡若作臨崖傍水﹐枝怪花疏﹐只類半開。若作梳風洗雨﹐枝困花柔﹐只欲離披爛熳。若作披煙帶雪﹐枝嫩花嬌﹐只欲含羞盛放。若作臨風帶雨﹐榦老枝稀﹐墨深花閒。若作淳霜映日﹐森空梢直﹐花細香疏。學者詳此﹐自然人格矣。

論花

花卉之中﹐惟梅最淸。受天地之气﹐操霜雪之眞﹐生於寒谷﹐秀於隆冬﹐淡然而有春色﹐此非造化之有私耶

只

然古賢士歌詠之不足﹐而又畫以幽絕﹐固可知矣。片𨿽五出﹐花有八面﹐有正有背﹐有背而開﹐有側而綻﹐有倒有折﹐有謝未謝。或有藏香藏白﹐有破萼吐心﹐皆出於丁點耳。丁者謂一丁之字爲蒂﹐點者謂三點而爲芳﹐心當見其七須﹐背欲露其四萼。萼須綴其三點。點欲生其一丁﹐丁欲妝其嫩枝枝欲抱其老木﹐木欲點其龍鱗。鱗欲知其古節﹐節欲生其鶴膝。膝欲盡其朽心﹐心欲生其蒼苔。苔欲濃而心欲靜﹐心𨿽病而意欲潤。若能先知此意﹐則縱橫妙用無施不可也。

論心

枝須分其偃仰﹐花須分其陰陽。偃如覆釜﹐仰如新月﹐一陰一陽則成花﹐一偃一仰則成枝。五年則有鶴膝﹐十年則有龍鱗。偃欲疏老﹐仰欲淸臒。曲如斗柄﹐勢若屈鐵。肥不擁腫﹐瘦不枯槁。枝須抱體﹐木要覆身﹐梢欲混成﹐意欲古怪。剛柔相和﹐陰陽相應﹐偃仰相成﹐始成梅矣。所有梢法六詩﹐並錄於後。

交梢有意始堪爲﹐亂條交加最不宜。重作切須常記取﹐法中又忌截頭枝。

長條莫作軟如柳﹐老樹從教硬似槎。最是低枝有髙意﹐髙枝又喜意低來。

作梢若是交加去﹐此病梅家最忌之。若過去時須一斷﹐自家意思自心知。

短短長長存妙意﹐來來去去莫繁交。能知性稟陽春气﹐自是梅無覆地梢。

張弓布斗俱眞意﹐舞鶴盤龍有妙機。鹿角蚓行並鶻眼﹐桑梢折戟與棠梨

泄春條子如何發﹐妙訣元來喜兩枝。一要直衝長上去﹐一須短作任斜鼓。

論槎

槎之體勢﹐要令屈鐵交錯。灑墨極要淡﹐而枯燥如龍鱗蛇皮之狀。淡則渾然無俗气﹐若太黑則圭角露矣。淡而後著意﹐漸漸點綴﹐濃淡映帶﹐出來方妙。然發枝處極要有生意﹐多槎之體勢名譜有鶻眼﹑鶴膝﹑蜂腰﹑蝦須﹑虎踞﹑龍蟠者﹐亦不過許多﹐事在人心﹐自施其工巧耳。學者熟此﹐則胸中有全梅矣。

再論花

林體制不同﹐丰韻無度﹐有正背﹑依仰﹑開謝﹑攢簇之別山林巖壑之得所﹐雪月風煙之隨宜﹐如此庶不失其眞矣。故采芳摘奇﹐發心手之妙﹐遂備今古所長﹐別而爲圖﹐使學者得其精微而觀者亦見焉。

指法

作梅運筆﹐手須來去﹐意須先定。發筆如運斧﹐起枝處用小指按實而行不虛矣鶴膝處停筆求意﹐發枝處急如箭中鵠。停筆安花﹐勢宜品字交加﹐一一隨身﹐宛如鹿角﹐

亦如虎爪之類。副枝處以身隨體﹐運墨處筆須輕重﹐求其龍鱗﹐陰陽處分其四面﹐須要混成﹐則此乃用心之妙矣。

撚說

初學寫時﹐以瓶置花﹐以燈燭玩其形影。脫出塵俗﹐取其古雅﹐以求淸奇新意﹐庶乎方得其寫性之天然矣。

布景妙訣

月淡黃昏須水墨﹐雪中不點藏心黑。風枝朵朵順梢行﹐霧白煙靑洗乎色。臨水如弓沈一半﹐鼓巖似月懸髙壁。橫斜只可作推篷﹐根頂莫教爲一直。

墨有四色

一日焦做蒂點須﹐二日淡梢枝椒眼﹐三日次寫花作蕊﹐四日水干心作地。

風梅

凡畫風梅﹐要枝枝疏怪﹐盤折作花花頭要三仰兩背﹐辦尖風吹之狀﹐其梅片片如風擊落。切不可繁﹐多帶離披。小蓓蕾枝上帶蕊﹐須中心一須最長﹐乃如結子之狀﹐此風梅之格也。

煙梅

煙梅樹要停均直上﹐枝榦分去﹐兩下婆娑繁密。花頭帶愁慘﹐須頭兩下﹐如婦人淩晨梳洗懶妝之容。今人作梅不得其訣﹐以墨如山水取之濃淡﹐必不自然。一法做地畢﹐將刷子洗去﹐或用油藥洗出一株之煙﹐或如二子自然停均﹐仿佛見於畫中﹐此煙梅之法也。

雪梅

天欲彤雲布雪﹐凡寒萼凍蕊﹐不甚精神﹐雪梅樹多帶蒼老。樹露三分﹐雪露七分。老木不帶花﹐只要嫩枝兩三朵﹐不必多也。宜水邊籬落﹐惟深踢地最佳

月梅

夜旣有月色﹐花枝何太開精神凝霜帶月﹐一花兩蕊﹐半含半開。但要花疏梢簡﹐樹老不繁。特殘月疏影﹐不可相接。惟料卻與天地髙低﹐方可畫影﹐莫犯窗影爲妙。

卷第二

論理

論曰﹕夫梅之可貴者﹐以其霜雪淩厲之時﹐山林搖落

之後﹐突兀崢嶸﹐挺然獨立﹐與松柏並操﹐非凡艸木之所能比擬也。古之士大夫不特形之於言﹐又且筆之於畫。惟花光﹑補之之作﹐其淸標過人﹐神妙莫測﹐非得乎心而應乎手者不能也。此無他﹐蓋其深得造化之妙﹐下筆而摹寫逼眞故耳。苟不知此﹐則亦無足論矣。且如梅之寫法﹐必一俯一仰﹐此不易之理。運思而得其俯仰之趣者﹐合陰陽之道也。一俯一仰﹐二气所萃﹐得此法於言意之表﹐方可與談寫梅之妙。至於枯津燥潤﹑長短弱健﹑生悴老嫩﹑出入交暢者﹐莫非陰陽之妙。凡作花背面開落﹑偏側俯仰﹐得其要者﹐何莫非斯道也。嘗讀易系辭﹐古者包羲氏之王天下也﹐仰則觀象於天﹐俯則觀法於地﹐觀鳥獸之文與地之宜﹐以通神明之徳﹐以類萬物之情。伏羲作易﹐驗陰陽消息兩端而已。先儒有曰﹕陰陽𨿽是兩个字﹐然卻是一气之消息。一進一退﹐一消一長﹐進處便是陽﹐退處便是陰。只是這一气之消息﹐做出古今天地間無限事來。古者伏羲觀鳥獸之文與地之宜﹐那時未有文字﹐只是仰觀俯察而已。想得聖人之心淸明純粹﹐是以見得天地陰陽之妙。今人心粗昧而不靈﹐如何識得又云﹕如艸木之有雌雄﹐銀杏相桐﹑牝牡麻竹之類皆然。又樹木向陽處則堅實﹐背陰處則虛軟。余謂若細識得﹐則凡物莫能逃此道也。吁﹐難矣哉﹐非致知格物之君子﹐其孰能知之。

論气

一點胚胎太極先﹐月香水影弄嬋娟。要知無影無香處﹐這个機微妙不傳。

學似

意足不求顏色似﹐前身相馬九方臯。此詩人造極之語﹐然學而不精以此藉口者蓋多﹐誠可曬也。夫旣學而不求似﹐則亦何以謂之學故述此政欲與畫者商略。

興適

夫子曰﹕工欲善其事﹐必先利其器夫畫者﹐所需筆墨硯紙﹐四者具美﹐猶工之利其器也。器之所在﹐興亦隨之。故其焚香靜坐﹐神超而气定﹐搜態則操筆急移﹐一掃而成﹐如兔起鶻落﹐少縱則失矣。所謂弓斗﹑鹿角﹑棠梨﹑折戟﹑鶴舞﹑龍蟠者﹐皆托言其形似也。至若搖風積雪﹑帶雨籠煙﹑水邊淸淺﹑月下黃昏者﹐皆興適而爲之。此其遊戲翰墨﹐必若能吟詠情性者而後得之。使花神有靈﹐吾爲知己乎。

難花

花光曰﹔枝須立其意老﹐花須立其意遠。枝意旣老﹐花意旣遠﹐則宜淸柔之蕊。華心七須﹐其中欲長﹐傍者欲短。中長者生於花心﹐食之味酸﹐乃結子之須也。側短者出於辦側﹐食之味甜﹐乃放香之心也。人或難之曰﹕梅之須不下數十莖﹐今只畫其七者﹐何也師曰﹕然須𨿽多﹐而稟陽和之气﹐成霜雪之質﹐獨其七耳。難者又日﹕梅之

。

花﹐有六出四出﹐今獨畫其五出者﹐何也對曰﹕六出四出謂之棘梅﹐乃村野之人接於棘之上者﹐或木之根受气不淸而然耳。獨五出者稟沖和之气﹐有自然之性﹐故特畫之。難者駭然曰﹕信師不謬矣。

論梅之病

碎枝繁雜﹐起筆太顚﹐交枝無意﹐嫩梢十字﹐弓勢不成﹐梢無鹿角﹐陰陽不分﹐嫩梢多刺﹐枝無條理﹐花無次序﹐貫枝重疊﹐老嫩有花﹐節如蒼眼﹐刺無副筆﹐重枝過節﹐枝無輕重﹐气條有花﹐挑心捲雜﹐正背大小﹐雪雨花新﹐梢同一體﹐下筆再塡﹐梢如死蛇﹐寫景無意﹐此皆作梅之病也。

續論梅之病三十六事

起筆太顚﹐交枝無意﹐梢無鼠尾﹐枯有重眼﹐屈曲重疊﹐不分陰陽﹐枝無態變﹐老處無花﹐當閒卻鬧﹐從枝交雜﹐身無輕重﹐枝老花繁﹐气條苞椒﹐嫩梢多刺﹐花盛不落﹐繁無正背﹐梢重根輕﹐身無丁勢﹐不分鹿角﹐枯槁起條﹐英蕊繁勝﹐刺無副筆﹐花無肥瘦﹐枝不抱體﹐後梢過前﹐梢條同體﹐花無四面﹐嫩梢雙花﹐枝嫩垂地﹐老嫩不分﹐挑心繁捲﹐停筆竹節﹐下筆再塡﹐不量地步﹐寫景無意﹐枝梢十字。若能熟記﹐何患不似。

膠紙法則

紙不必拘厚薄﹐膠礬所施如何耳。紙厚則膠欲重﹐紙輕則膠差薄。今市貨中名爲灰紙者﹐則不可膠也。詩云﹔膠湯似水略而渾﹐盞水三有定論。礬削入時須少少調和﹐甜則是玄門。

墨水要論

墨者精神之用也﹐墨法不明則鹵莽矣﹐其可忽諸夫初學時研弄未熟﹐而使濃處反淡﹑枯處反燥者﹐皆由施墨水不得其宜﹐而精神並失之也。學者於此﹐苟能晝夜不厭﹐久而愈熟﹐則自然至於妙矣。此又不可不知也。

用筆合宜論

畫家云﹕筆尖柯木嫩﹐墨淡野雲輕。意懶石頭軟﹐神昏水不淸。斯言得之矣。蓋筆尖則梢弱﹐筆鈍則梢死。作枯木當用鈍筆﹐嫩梢當用髙健圓筆﹐圈花剔須用極細尖筆﹐墨水剔地用無心筆﹐點蒂用久使微鈍筆﹐點苔用大鈍筆﹐嶙峋石﹑拖坡岸﹑捲松身則用雙枝棘心筆﹐剔松鍼﹑描水仙﹑畫山礬用大蟹爪筆﹐掃蘭撇竹用大蘭蕊筆﹐是其用筆而合宜也。若夫以絹素作梅﹐必用新制上等好墨及不蒸古墨﹐不必問其新舊﹐如用蒸過之墨﹐必有變動。凡所應用﹐要得隨宜﹐如或不然﹐終不能盡美矣。

存心想象

凡欲作梅﹐淸心靜慮﹐滌思頤神﹐如身處幽僻﹐自對山林﹐默想梅花形狀。橫枝斜梢﹐枯根老木﹐或開未開﹐或落未落﹐重疊稀疏﹐偏喁髙下﹐側正斜鼓﹐臨毫對幅﹐一時下手﹐則任心處用矣。且梅花之狀不可在規矩之內﹐必當出乎寫生之外。其能存心於朱墨之前﹐自然超越不俗也。且夫運動之間﹐各取天然﹐其花萼﹑蕊苞﹑根梢﹑枝樹﹑箭茨﹑蒂條﹐並有可名﹐非名不作﹐非有不寫﹐可拘拘於模仿哉。

補之心訣

凡欲作梅條﹐枝枝似動搖微微分曲意﹐縱筆不須描。破白心先定﹐安花後點饒。蕊苞花爛熳﹐枝頂結如椒。墨色分三用﹐英須勿透條。下多尖漸少﹐枯上發三梢。

作梅須是辧陰陽﹐陰少陽多气味長。枝似柳條仍帶硬﹐花如稻出要尖方。正面端如錢樣大﹐側開好似蝶飛忙。半芳應是須長吐﹐爛放遙知帶落妝。月下昏昏眞筆少﹐雪中不點自心藏。風雨一般分上下﹐枯根豈可掃孤桑。

梅說

昔子貢從孔子一年﹐自謂過之﹔二年﹐已爲同徳﹔三年﹐知不及矣。𨿽子貢之賢而尙不識孔子﹐而況後人乎﹗予宗補之墨梅﹐初學亦謂過之﹐三十年後始知不及也。諺云畫到識羞處﹐方知下筆難者是。然則好學之士不可無友﹐更勤於不恥下問﹐則日就月將﹐自然得其三昧﹐庶免井蛙甕蟻之誚。夫詩以气爲主﹐畫亦以气爲主。情動於中而形於言﹐得之於心﹐應之在手﹐故善畫者寫物之神﹐不善畫者寫物之形。蓋東坡之論﹕寫物求形似﹐見與兒童鄰﹐賦詩必此詩﹐定非能詩人。趙昌逼眞而列之妙品﹐徐熙落大墨﹐返名之寫生者何言畫形不如畫意也。花光寫梅﹐但畫其影。補之作畫﹐必求其意。舊有一匠﹐獻畫鵲於東坡﹐自云一月乃就﹐左右莫不言其逼眞。坡曰﹕好則好﹐籠中之禽耳。匠日﹕學士眞奇人也。梅有數家之格﹐或有軟而媚者﹐或有繁而勁者﹐或有老而疏者﹐或有淸而臒者﹐有生籬落間者﹐有生於江湖畔者﹐有生於郊野外者﹐其枝殊而花異焉﹐不可不推之。作梅或帳或紙﹐或橫或直。作根株須知賓主上下﹐分枝須識南北。發放樹根﹐須要土厚﹐枝榦抱體輕盈。安花要知疏密﹐識向背。根梢發似鼠尾﹐折枝布似虯龍。二尺之木﹐曲而可去三尺﹔三尺之木﹐引而可去四尺﹐漸漸從加﹐其樹自成停當矣

蒙手十法

先學發條﹐次可合身﹐三方共枝﹐四能破白﹐五習花蕊﹐六當作花﹐七看生意﹐八要專心﹐九須相生﹐十中像九。

八不得

枝不得對發﹐墨不得一色﹐花不得似描﹐樹不得如桃﹐根不得似桑﹐勢不得太嬌﹐梢不得弓下﹐英不得透條。

十不要

對格臨寫﹐使朽器仗﹐袒裸衣帽﹐眠倒棚子﹐雙手拿棚﹐口咂墨筆﹐苟簡輕忽﹐輕薄紙絹﹐久離筆硯﹐爲勢所迫。

補之寫梅品目

舞風欺臘。月下瑤姬。雪中姑射。素質先春。寒梢帶月。竹外呈鮮。蒼枝積雪。幽谷斗香。雪霽披銀。斗枝捧月。煙籠寒玉﹐冰蘸疏枝。風搖碎玉。雪月交光。半粘殘雪。瓊英斗白。玉兔爭淸。春塢籠煙﹐曉塘蘸水。月淡黃昏﹐雪天淸曉。暗香度影﹐疏玉射林。倚岸度風﹐江濱欲雪。鼓巖望雪。玉溪照水。春煙籠玉。雪後橫枝。冷浸春冰。倚岸映月。新月透瓊。雪霽射光。晚風弄影。寒梢及月。探春斜朵。半浸玉肌。風前舞玉﹐曉霧理瓊。臨溪對鑑﹐初放寒梢。新梢破玉﹐椒梢未萼。舞風翹月﹐倒壓一枝。前村雪裏﹐巡檐索笑。疊玉疊珠﹐醞香透玉。收香藏白。江上推篷。漢宮晚妝。茅舍隔窗。西湖夜景﹐孤山一枝。寒芳得意。淸英斗秀。望水度香。滴露堆珠﹐捧杯喚

客。晴煙抹林﹐斗回江曲。瓊堆卻月。淸影橫斜。黃昏對月。

一字至十字詩

梅﹐梅。玉削﹐冰裁。和羹種﹐百花魁。淸勝冰潔﹐香欺麝煤。欲報早春信﹐獨向苦寒開一任風梳雨洗﹐從教雪壓霜摧。溪淺月移疏影動﹐樓迥參橫畫角哀。東坡先生詩成踏雪﹐西湖處士詠罷銜杯。歐陽公綽約之句妙矣﹐山谷老幽閒之語奇哉。𨿽有前賢剩談雅致淸絕﹐何如野人淡墨寫出眞來。

卷第三

麥眼

麥眼纖纖著筆輕﹐必須一點下加丁。泄春梢尾專宜用﹐不許諸梢擅此名。

椒眼

要知此格果如何﹐一筆微彎托顆珠。腳畔添丁閒空處﹐作形分椒莫模糊。

破白

三三五五欲開時﹐梢尾梢頭任意爲。大小鋪排休太雜﹐安丁作點自淸奇。

擎珠

此格團團一蕊敷﹐偶然梢尾不宜無。秋毫寫就須圓整﹐要似胡僧頂上珠。

桃露核

三辦微開英未露﹐中彎三筆細於毫。要知陽面加梢上﹐依約園中吐核桃。

橊簇巾

大辦全開擎小辦﹐粉須亂吐細珠流枝頭著處仍朝上﹐仿佛林中噴火橊。

猿面

半開大蕊露長須﹐三辦微舒吐兩珠。筆底寫生須有意﹐恍如猿面俯枯珠。

梨心

五點添丁背嫩枝﹐形如對半截陳梨。團團五筆須淸細﹐端正陰文更莫疑。

孩兒頭

一團白玉弄淸妍﹐一點中安四點偏。好向枝頭斜綴去﹐孩兒頭面匪虛言。

笑靨兒

五辦纖纖綴嫩枝﹐香須中吐莫支離。含章未許妝宮額﹐要似佳人巧笑時。

窺影

大小參差兩辦兒﹐背分五點便相宜。不宜向上須宜下﹐缺處添須最要奇。

醞香

仰放香須勢要偏﹐左邊小辦抱彎彎。下安三點皆丁字﹐兩萼相承便可觀。

垂螺髻

分開三辦要中圓﹐細剔長須出兩邊。花下放低分五點﹐形如螺髻莫令偏。

仰石橊

狀似安橊兩辦腴﹐頂分三辦細攢須。下承三萼如心字﹐嫩處含香不可無。

吐英

初綻瓊腮玉有痕﹐小葩輕抱亦須分。丁前兩點低低附﹐試看丰姿也不羣。

弄粉

碧玉枝頭露粉腮﹐香須小辦兩相偎。背梢丁點分明見﹐應是羅浮山下來。

擎雨

兩辦橫開中辦正﹐點丁帶萼綴斜枝。更添側辦微微隱﹐要似新荷擎雨時。

寫像祕訣

元王繹著。王繹﹐字思善﹐自號癡絕生。約生於元順帝元統元年﹝年﹞。居於杭州﹐篤志好學﹐雅有才思。善寫眞﹐尢精小像。陶宗儀引爲忘年交﹐收所著《寫像祕訣》《采繪法》二篇於《南村輟耕錄》中。另《六如居士畫譜》輯王繹「用筆」﹑「用墨」等二十餘則﹐似以他人之作冒入者。

寫像祕訣

﹝元﹞王繹

凡寫像﹐須通曉相法。蓋人之面貌部位﹐與夫五嶽四瀆﹐各各不侔﹐自有相對照處﹐而四時气色亦異。彼方叫嘯談話之間﹐本眞性情發見﹐我則靜而求之﹐默識於心﹐閉目如在目前﹐放筆如在筆底。然後以淡墨霸定﹐逐旋積起﹐先蘭臺庭尉﹐次鼻準。鼻準旣成﹐以之爲主。若山根髙﹐卽印堂一筆下來﹔如低﹐取眼堂邊一筆下來﹔或不髙不低﹐在乎八九分中﹐則側邊一筆下來。次人中﹐次口﹐次眼堂﹐次眼﹐次眉﹐次額﹐次頰﹐次髮際﹐次耳﹐次發﹐次頭﹐次打圈。打圈者﹐面部也。必宜如此﹐一一對去﹐庶幾無纖毫遺失。近代俗工膠柱鼓瑟﹐不知變通之道﹐必欲其正襟危坐如泥塑人﹐方乃傳寫﹐因是萬無一得﹐此又何足怪哉。吁﹐吾不可柰何矣。

畫學集成﹝下﹞

書畫傳習錄

王紱

卷二論畫

右唐王摩詰山水一則﹐平平寫去﹐絕不矜張﹐正恐老畫工不無失著。後來作畫譜者﹐偸取一二﹐連篇

累牘﹐作爲形似之語﹐殊令人作惡。須知欲探幽微﹐期諸遙永﹐或十年﹐或二三十年﹐那時方可遊戲﹐爲三昧之已得也。若尋常寫作﹐這是一敬字是工夫﹐後生家勉之。

右唐王摩詰山水論一則。祕省名畫充棟﹐與同館日取一二種展玩﹐方知古人意在筆先之妙﹐總當於無筆墨處領取。雲煙過眼﹐此事漸疏﹐偶閱前賢授受眞訣﹐爲之憮然。學者【從有筆墨處求法度﹐從無筆墨處求神理﹐更從無筆無墨處參法度﹐從有筆有墨處參神理。鍼綫細密﹐脈縷淸微﹐早作夜思﹐心摹手追。如是者一二十年﹐不患不到能手地位﹐以言乎神與妙﹐則未也。若或規撫一二名迹﹐露其所長﹐掩其所短﹐自以爲能﹐並題前人款識﹐以求售於世﹐欺世欺人﹐直欺己耳﹐欺人欺已﹐直欺天耳。吾願後生輩愼勿蹈之。

右唐張彥遠論用筆一則。此等文字﹐學者總須熟玩﹐自然不敢侈談揮豪﹐不敢妄稱傳筆法。夫書畫一致﹐自古而然。不能讀書﹐卽不能窮理﹐不能觀物﹔不能窮理觀物﹐卽不知各各生意所在﹔不知生意所在﹐𨿽欲守神專一﹐皆死筆也。聯綿者非常山之蛇﹐超忽者乃燕石之寶﹐假托形似﹐疑鬼疑神﹐吾甚憐之。蓋所謂筆不周而意周者﹐須從死工夫得來﹐到得精純之至﹐意旨不亂﹐外物不侵﹐人假天造﹐英靈來往。此豈一時可希之事。有如界筆直尺﹐可棄也而不可棄。不用界筆直尺而後爲生動﹐固也﹐不用界筆直尺而一似實用界筆直尺﹐方是工於寫生手。今之作者﹐效顰捧心﹐代斫傷手﹐東塗西抹﹐自云寫意。嗚呼﹐生气安在而生意云乎哉﹗至篇中書畫粘合處﹐自當人人見及﹐吾亦不多贅云。

右數則﹐主論法度繩尺﹐卽沒骨一法﹐亦以神彩生動爲上﹐不可以杜撰率易爲之﹝尊物﹞。若執而不化﹐則外合而內不充﹝形似﹞。所當容與其心﹐與天爲徒﹐與古爲徒﹐虛而待物﹐惟道集虛﹐耳目內通﹐鬼神將來舍﹐而況於人師。﹝得畫之神理﹞

右宋郭熙山水品評二則。層級不紊﹐指授分明﹐淺淺深深﹐隨人領取。東坡嘗言﹕玉堂臥對郭熙畫﹐發興已在靑林間。其稱重如是。相傳郭氏最工山水寒林﹐初時每日摹驟雨圖六幅﹐而筆法大進。此所謂接而時生於心者也。不能規乎其始﹐不可入於靈府。旨哉乎莊生之言。﹝由技入道﹞

右元黃公望雜論山水樹石凡九則。九則中拈出理字﹐最須參透。明於理者﹐不從筆墨上討生活。有理方可與言气﹐有气無理﹐非眞气也﹔有理無气﹐非眞理也。理與气會﹐理與情謀﹐理與事符﹐理與性現。

古人每有寓意於筆墨蹊徑之外者。鴻都奇藝雲集﹐乃官樣文章。若柴桑寫扇﹐伴彼琴書﹐淸夜遊園﹐實傳譜系﹐儒雅之道﹐與典冊無殊。故善觀畫者﹐須能旁參佐證﹐遠考風徽。具論世知人之識以讀畫﹐則帷囊所收﹐方許藏蓄﹐方資披玩。否則古人一種深沈恬密意理﹐全無領悟﹐但云此聊城所積砥柱﹐所遺果足可珍賞﹔又云如何濃至﹐如何淡折﹐如何雄壯絕俗﹐如何瀟灑出塵﹐這好隔壁聽也。題目旣得﹐結構自知。今譬之陣法﹕行陣中束伍之法﹐什佰千萬億異其數﹐方圓曲直銳殊其形﹐鵝鸛﹑魚麗﹑握奇﹑八陣﹑六花﹑五行﹑三才﹑十二辰別其名﹐天地風雲﹑龍虎鳥蛇詭其制﹐兩前伍後﹐專右參左﹐獨開生面處﹐無不洗眉刷目﹐而尋之不見其蹤﹐細細剔抉﹐條理秩如。善丹靑者﹐如是如是。其中局陣森嚴﹐人物花鳥布置錯落﹐非好學深思﹑心知其意者﹐鮮能解道。卽跬步耳﹐丘壑之層見疊出﹐未易端倪。粗疏理會者謂一望了然﹐而淺學小生往往摘爬指穎﹐趁其胸臆以談理﹐更復輕描淡摹﹐依其腔調以作僞。此中不從理气兩字﹐積數十年訂訛辧眞之力﹐能爲鑑定乎離塵捫天﹐刮摩日月﹐指畫溪陵﹐其孰與折衷之信哉﹐不經至人之賞玩﹐未辧妍媸也。駿骨不來﹐死鼠爲璞矣。執筆之士﹐未曾誤點爲蠅﹐惟見無成類狗﹐又此道之所由衰也。菜柿藩身﹐始阿徇俗﹐豈不惜哉。玆因前人評論﹐有大將領卒﹑森然不可犯之語﹐故從什伍法中曲鬯言之如此。至於邪﹑甜﹑俗﹑賴﹐是當察其病而一一去之。有一等人﹐事不師古﹐我行我法﹐信手塗澤﹐謂符天

趣﹐其下者﹐筆端錯雜﹐妄生枝節﹐不理陰陽﹐不辧淸濁﹐皆得以邪槪之。今所談者﹐規門矩戶﹐及之而後知﹐履之而後難者也。有一等人﹐結構粗安﹐生趣不足﹐功愈到而格愈卑﹐是失諸甜。古人謂如口察味﹐甘酸辛苦﹐自以實得﹐固非爲若輩指迷也。惟神明煥發﹐意態超越﹐乃能一洗萬古甜濁耳。俗之一字﹐不僅丹華誇目一流﹐俗則不韻。山谷老人言﹕凡書畫當觀韻。李伯時作李廣奪馬南馳狀﹐引滿以擬追騎﹐箭鋒所值﹐人馬應弦。伯時嘆曰﹕使俗子爲之﹐當作中箭追騎矣。此意差堪神會。賴者﹐藉也﹐是暗中依賴也。臨摹法家不廢﹐倚靠才子弗爲。張雷出匣之劍﹐自吐光芒﹔偃師應律之歌﹐備呈玄祕。妙解投機﹐無有轍迹。昌黎得文法於檀弓﹐後山得文法於伯夷傳。愜心處正不在多﹐人亦無從摸著。喬云興而英露集﹐六經之深意﹐天漢之昭回﹐將匯於筆墨間。靈妙所傳﹐兼資考習﹔思議所及﹐更藉見聞。豈容以漫無心得侈談工拙哉﹗

右論畫各種匯爲一則。夫羔雁之飾﹐繢畫雲气﹐古初已然﹐畫固與士夫相親習焉。外師造化﹐中得心源﹐自是畫家要訣。予觀古人作此﹐卽以腹中先立稿本爲勝。何以言之忖畱神與魯班語﹐班善圖物容﹐神不欲出﹐班乃拱手與神言﹐以足畫地﹐非腹稿而何秦工人畫海若之神﹐張平子寫駭神之獸﹐比比而是。漢明帝問博士以天之常宿﹐博士某具對﹐七百八十三

星﹐森羅布置﹐指畫帝前。又帝以單於初入朝﹐思股肱之美﹐命圖功臣於麒麟閣﹐法其形貌﹐非腹中自有稿本﹐一時承敕點染而能仿佛邪故後之讀古人書﹐卽春秋之車旗器服﹐葩經之艸木虫魚﹐及一切經史﹐皆當平素一一流覽參訂。泊乎體物而興﹐隨類傅彩﹐點染縱橫﹐飛遊騰竄﹐如可驗諸目前者。溫洛榮河﹐瑤牒金冊﹐瑞美如斯﹐是亦不爲無助。世固有是人乎﹐吾當倒屣而迎之。玆畫史所輯其淺淺者耳﹐然無規矩不能方圓﹐制作楷模﹐種種體要﹐又爲度世金鍼矣。擲筆爲之三嘆。

右宋陳郁論寫照一則。以上傳神共三則。寫照法自古有之﹐孔子觀乎明堂﹐睹四門墉﹐有堯舜容﹐有桀紂像﹐蓋其來遠矣。季札﹑晏嬰﹑子產﹑叔向﹐各有遺像﹐漢太常趙氏名岐﹐字鄰卿。能圖之。孔明爲南蠻

作圖﹐蠻自洞中來迎主吏﹐牛馬駝羊在前﹐牽牛負酒﹐眉目都有喜气﹐而蠻人大悅。衛氏協師於曹不興﹐則有伍子胥圖﹐卞莊刺虎﹐張儀象鹿﹐及穆天子宴瑤池各圖﹐傳之在昔﹐非若後人仿佛而爲之者。衛氏圖人物至不敢點睛﹐亦自知此技之入神也。益州刺史能作三皂五帝。至漢代君臣賢聖像﹐孔門七十二弟子像﹐又豈漫無識別﹐彊作彊事。至長康之桓溫像﹑謝安像﹑司馬宣王像﹑蘇門先生像﹐陸探微之宋孝武像﹑明帝像﹑建安山陽王像﹑巴陵王像﹑江陵王江夏王像﹑江智淵像﹑王悅像﹑王粹像﹑阮佃夫像﹑沈慶之象﹑顧慶之像﹑柳元景像﹑王道隆像﹑王翼之像﹑沈云慶醉像﹑範惠景母子像﹑王榮像﹑朱異像﹑麻超之徐寶僧像﹐凡百有數十﹐前人歷歷記之。今其人或不傳﹐並其畫亦已無傳﹐而其人之名與字﹐往往因畫者而傳。嗚呼﹐斯事𨿽細﹐不爲不美也。其法所當參靈酌妙﹐動與神會。前人贊美陸氏云﹕筆迹勁利﹐如錐刀焉。有此筆妙﹐那得不生動。此又諸公所未及談﹐因贅論少。

而書法與詩文俱爲一藝掩。其肫懇篤實﹐將教天下後世以還淳返朴﹑革薄從忠之意﹐又不爲譚藝者所知。知伯時者﹐但道是白描髙手耳。伯時居京師數年﹐不一出入權貴之門﹐風骨峻矣。幽人貞吉﹐擇地而蹈﹐復早作夜思﹐爲世勸戒。故平生所圖慈孝故實﹐從朱子小學中檢出者﹐如尼山庭訓﹑孟母三遷﹑老萊奉親﹑董生行義種種﹐良工心苦﹐品居最上﹐𨿽顧﹑吳不得專美於前矣。近世好圖山水﹐此類乃不復作﹐胡能想其人﹐論其世﹐志其志﹐樂其樂乎宜海嶽之三太息也。嗟嗟﹐六法難兼﹐求工便慮入俗﹐寫意徒屬偸腔。若夫窮理盡性﹐孕後包前﹐古今獨立﹐非復激揚所能稱贊﹐無他寄言﹐屈標第一等。謝赫之品陸探微也如是﹐余於龍眠亦云。

宋陳靖彭祖觀井圖銘序日﹕淳化中﹐余將命之狄丘。道出彭門﹐有客得彭祖觀井圖以爲貺。中有臺榭人物﹐山水森然﹐繪事之工﹐予無所取﹔所慕者﹐惟彭氏面井而覆之以輪』背樹而纜之以繩﹐憑杖斂躬﹐跼踏而迎視﹐競竟然若將墜也。嗚呼﹐古人臨事而懼﹐有若是歟﹗山人曰﹕道徳﹐本也﹔文藝﹐末也。然藝也者﹐志道之士所不能忘。畫亦藝也﹐進乎妙﹐則不知藝之爲道﹐道之爲藝矣。覽陳靖之序言﹐覺彭祖氏龍鐘杖策﹐澄觀止水﹐意態畢出。靖謂其臨事而懼之道﹐眞善鑑別者也﹐而惜乎不著丹靑家姓名也。

唐王藹祖二疏圖記曰﹕吳郡顧生﹐能寫物。敍其畫學。筆下狀人﹐風神情度﹐畢得其態﹐自江以東﹐譽爲神妙。有好事者﹐先賄以良金細帛﹐必避而不顧﹐敍其人品。設食精美﹐亦不爲之謝﹐乃曰﹕主人致殷勤﹐豈無意邪何不醉

我鬥酒﹐乘其酣逸﹐當無愛惜。乃張素坐隅前﹐卽置酒一器﹐初沈思想望﹐搖首撼頤﹐忽飲十餘杯﹐揖主人曰﹕酒興將激﹐吾將勇於畫矣。午未及夕﹐而數幅之上﹐有帳於京城之外﹐帳中有筵﹐筵中有犧尊二﹐壺觥其觫﹐而曇學卽倍犧壺之數﹔而樂師差於前﹐樂有竽琴瑟﹐有笙鏞﹐有缶有築﹐有鼓而棘音遭﹐若鼓手而以合奏也﹔列坐皆冕帶盛服﹐有持算主事者﹐有持學就飲者﹐有憑軾徐來者﹐有目於騎而回者﹐有仰吻而咱者﹐有俯首而肅者﹐有避席而遺簪裾者﹐有促襟而將進者﹕此漢公卿祖二疏也。主人久視而問曰﹕東向而坐﹐卽行客也﹐去國離羣此問亦是。而容無慘恨﹐何爲妙曰﹕二疏之去﹐乃知足也﹐非疾時也﹐非時之不禮也﹐非危於禍機也﹐獨見其九非避於讒口也﹐非失於權利也。旣辭勤於夙夜﹐而果其優遊﹐故顏間無慘恨之色。主人嘆曰﹕旣不爲利易己之能﹐潔也﹔嗜酒而混俗﹐何其髙也﹔圖二疏以遺於時俗﹐勸也。求其能狀物之情者﹐孰有勝乎﹗山人曰﹕二疏去國﹐千古美談﹐好事繪圖﹐僅誇其祖帳都門而已。顧生之言﹐眞能道出師傅大臣心事。然非讀書稽古﹐斷不能臻此。彭氏圖﹐有懼意﹐二疏圖﹐無慘容﹐各極其妙。從可知繪古人陳迹﹐先須胸中有萬卷書也。

宋初修老子廟﹐廟舊有唐吳道子畫壁﹐卽杜工部詩中所云﹕畫手看前輩﹐吳生遠擅場﹐冕旒俱秀發﹐旌旆其飛揚者也。一隱士百計購得此畫﹐閉門不出者三年。及廟成﹐壁當再畫﹐有老畫工就西壁﹐隱士就東壁。洎成﹐老畫工來觀﹐初有不許之色﹐漸觀其次迆邐﹐咨嗟擊節﹐及見輦中人﹐工駭且愧﹐向隱士下拜日﹕先生之才﹐不可當也﹐

果何由而致此或問之﹐曰﹕吾西壁所畫者﹐前驅﹐賤也﹐近侍﹐淸貴也﹔至於輦中人﹐則龍鳳之姿﹐天日之表也。此余之所知﹐自謂造其極矣。今先生所畫﹐前驅﹐吾近侍也﹔近侍﹐吾輦中人也﹔迨觀其輦中人﹐其神宇气象﹐蓋吾生平所未及見者。隱士曰﹕此畫天上人也﹐若爾所畫﹐人間入耳。山人曰﹕老畫工能作天日之表﹐龍鳳之姿﹐已非凡筆矣﹐而不知隱士能作天上人也。想其精騖八極﹐心遊萬仞﹐恍兮忽兮﹐凝神於穆淸之上﹐故當操筆運腕﹐若與天上眞人相見乎然非三年閉門﹐窮搜冥追﹐斷不及此。若隱士者﹐殆可爲道子替人矣。宣和畫譜云﹕曹仲元嘗於建寧佛寺中﹐畫上下坐壁﹐歷八年而不就。李氏責其緩命。周文矩曰﹕仲元繪上天本樣﹐非凡工可及﹐故遲遲至此。夫仲元之遲至八年﹐卽隱士之閉門三年也﹐賴有周文矩知之﹐而剴切言之﹐故仲元不獲戾耳。絕詣固難得﹐賞音豈易遇﹐可嘆也

永嘉僧釋仁﹐善畫松。一日﹐夢見四百條龍﹐自是畫松益臻神妙。每就醉中揮墨﹐醒後乃補之﹐形狀極奇怪。嘗醉永嘉市中﹐顧視竹壁﹐取拭盤布﹐濡墨灑其上。來日少增修﹐爲狂根枯柵﹐人服其神。五代韋道丰﹐江夏人。善畫寒林逸思﹐奇僻不拘小節﹐當代珍之。然經歲月方成一圖﹐成則驚人。山人日﹕禪宗之悟境有二﹐曰頓﹐日漸。惟畫理亦有然。釋仁之夢見四百條龍﹐頓境也﹔道丰之經歲方成﹐漸境也。頓如兔起鶻落﹐少縱卽逝﹔漸如澄懷臥遊﹐無微不入。要惟深造自得﹐故爾妙境同臻。

孫知微﹐字太古。山水人物﹐兼擅勝場。嘗畫壽寧九曜圖像﹐寫容旣畢﹐令童仁益輩設色渲染。其中水聖侍從﹐

有持水晶瓶者﹐因爲增蓮花於瓶中。知微來見之﹐愀然日﹕瓶所以鎭天下之水﹐吾得之於道經﹐今則奚以蓮花爲也﹗嗟哉﹐畫蛇著足﹐失之遠矣﹗若輩何足惜﹐後必累吾畫致不傳也。嘆惋而去。山人日﹕畫瓶必畫花﹐時手皆然﹐豈料童仁益輩已先蹈此習气也。余見人臨舊畫﹐旣日仿其人矣﹐又每每有意添入。如寫人物樓閣﹐必於其中增陳設器皿數事﹔寫山水﹐必於其外加遠山遠樹。彼固曰﹕我能自出手眼﹐不受前人範圍。不知鳧脰𨿽短﹐續之則憂﹐眞所謂點金成鐵﹐佛頭著糞﹐惟庸固妄也。

有人藏戴嵩牛斗圖﹐珍以什襲﹐不輕示人。客有請觀者﹐主人出之。階下一牧童戟手而進曰﹕牛鬥力在前﹐尾入兩股間﹐今尾掉﹐非也。山人曰﹕戴嵩畫飲水之牛﹐則水中有牛影﹔畫牧童牽牛﹐則牛瞳中有牧童影。米元章在漣水時﹐客有以戴嵩牛求售者﹐米借畱數日﹐易以摹本。客曰﹕原本牛目中有牧童影﹐此本卻無。米不得已﹐以原本歸之。夫以米公之筆﹐尙不能贗作﹐則嵩之畫牛﹐想見入妙。而斗牛之圖﹐傳至後世﹐偏爲牧童所指摘﹐豈能者亦偶掉以輕心乎余嘗讀韓子曰﹕客爲齊王畫者﹐王問﹕畫孰難對曰﹕狗馬最難。孰最易鬼魅最易。狗馬人所知也﹐旦暮於前﹐不可類之﹐故難﹔鬼魅無形﹐無形者不可睹﹐故易。嗚呼﹐若客者﹐洵得格物之道者哉。

名畫記曰﹕吳道子畫仲由﹐戴木劍。閻令公畫昭君﹐著椎帽。不知木劍創於晉代﹐椎帽興於本朝。舉此例凡﹐皆畫之病也。山人曰﹕畫至道玄﹑立本﹐可謂無遺議矣﹐而猶有此病。想緣未經博訪參稽﹐故時有疏漏耳。昔戴逵畫佛像﹐而自隱於帳中﹐人有臧否﹐輒竊聽而隨攺之學

者不可不有此虛心也。

宣城包鼎﹐每畫虎﹐掃漑一室﹐屏人聲﹐塞門塗戶﹐穴屋取明﹐一飲鬥酒﹐脫衣據地﹐臥起行顧﹐自視眞虎也。復飲酒斗許﹐取筆一揮﹐意盡而去﹐不待成也。東坡居士作墨竹﹐從地一直起至頂。或問如何不逐節分﹐東坡日﹕竹生時﹐何嘗逐節生耶杜子瓖曰﹕我嘗作圓光時﹐心遊海上﹐遐想日出扶桑﹐蒼蒼涼涼﹐故脫略筆墨﹐使妍淡無迹。宜他人不能到也。山人日﹕蘇長公題畫詩曰﹕作詩必是詩﹐定知非詩人。論畫以形似﹐見與兒童鄰。蓋言學者不當刻舟以求劍﹑膠柱而鼓瑟也。然必神遊象外﹐方能意到圜中。包鼎之虎﹐意盡而去﹐惟其自視眞虎﹐故能不待成也。東坡之竹﹐一直至頂﹐緣悟得竹初生時﹐故不必逐節分也。杜子瓖之圓光﹐脫略筆墨﹐要在心遊遐想﹐故他人不能到也。若非煞費苦心﹐那便超然入妙。今人或寥寥數筆﹐自矜髙簡﹐或重牀疊屋﹐一味顢頇﹐動曰不求形似﹐豈知昔人所云不求形似者﹐不似之似也﹐彼煩簡失宜者﹐烏可同年語哉﹗

元鄭元祐遂昌雜錄曰﹕宋僧子溫日觀﹐字仲言﹐號日觀﹐又號知歸於。居於葛嶺之瑪瑙寺﹐以畫蒲萄名當時。惜人皆知其善畫﹐而莫知其善書也。今世所傳溫子蒲萄﹐類多假作。余曾見其眞者﹐須柔枝硬﹐筆筆頓折秀勁﹐皆艸書法也﹐惜乎人莫知其善書也。山人曰﹕以艸書筆法作寫生﹐其髙出流輩﹐豈上下牀之別哉﹗夫人苟不能書﹐畫𨿽工﹐亦匠耳。此東坡之於道子﹐尙有吳生𨿽妙絕﹐猶以畫工論之品騭也歟又畫史載﹕章友直善篆﹐以篆字筆法畫龜蛇﹐劇有意趣。又能篆筆畫棋局﹐筆筆相似﹐亦一奇也。

唐張騖朝野僉載曰﹕元嘉少時﹐聰俊天授﹐嘗於眾人屬耳目之地﹐左手畫圓﹐右手畫方﹐口誦經史﹐目數羣羊﹐胸中成四十字詩﹐足書一絕﹐六事一時齊舉。見者莫不驚嘆叫絕﹐號爲神仙童子。山人曰﹕五官之爲用也﹐一官作﹐則眾官畢從﹔六根之有觸也﹐此念消﹐則彼念復起﹐從未有畢舉並用﹐而各事其事者也。五代劉穆之﹐耳聽斷而口問答﹐兼能於手中批示﹐南史艷稱之。若元嘉之六事一時齊舉﹐更出穆之之上矣。吁﹐藝至此﹐洵全矣哉

晉明帝﹐諱紹﹐字道畿。元帝長子。有識鑑﹐善書畫。初師王虜畫法﹐旣乃沈著過之。雲煙過眼續集云﹕趙伯昂﹐溧陽人也﹐藏有晉明帝畫瑤池圖二卷。一作王母冠玉冠﹐乘金車﹐駕二龍﹐前後女從各執旄節導引﹐攀龍撫鸞者亦二﹐鬍髻女童甚奇﹐捲尾作大池﹐卽瑤池也。一作穆王坐金殿﹐據金椅﹐而王母與一峨冠婦人鼎峙而坐﹐彼云右坐者﹐上元夫人也。畫極精致﹐而神意超越﹐令人對之塵念都消。山人曰﹕思陵內府﹐以穆天子宴瑤池圖爲第一神品。或曰﹕宋武臣吳元瑜所仿也。而米元暉定爲晉代﹐必有所見。余嘗見北宋人臨本﹐已足壓倒一世矣

盧楞伽者﹐吳道玄弟子也。長於佛像經變。有過海羅漢一卷﹐卷中羅漢以下凡若干人。金陵王遜記之曰﹕龍王請齋過海羅漢圖一卷。乃寧夏衛指揮同知馮傑世賢之家藏也﹐袖出示余而索記。余熟閱之﹐羅漢一十六人﹐惟荷笠支筇﹑出自巖洞者﹐不闡其神通﹐餘皆闡其神通者也。一人松下結跏趺坐﹐舉臂欠伸未行﹐有鹿在旁﹐延佇以俟之。執麈尾﹑騎哮吼虎者一人﹐前有猴捧缽導之﹐後有踭人﹐以錫杖肩道具隨之。臨海一人﹐以竹杖止龍﹐右足已

躡其背﹐左足猶在岸也﹐其勢活動可駭。披裟持竹杖者一人﹐踏螭水中﹐浩瀚無涯﹐一目萬里。乘錫杖﹑擎明珠﹑以引在天飛龍者一人。有路人踐蟾蜍瞪視﹐欲其輒來下也。褊袒右肩﹑脫二履﹑踞豚者一人﹐有踐魚童子侍焉。波紋穀皺﹐葉泛芭蕉﹐上乘一人﹐撚數珠如念佛者。一人蓬頭乘拄杖﹐左握扇﹐右指中流﹐踭人頂道具﹐以示念佛者﹐若微笑也。脫帽障日﹑乘缽者一人。一人左扶拄杖﹐右擁童子﹐並立狻猊﹐回顧乘缽者﹐若有言也。踏犀牛者一人﹐戴帽而背軍持。踏龜者一人﹐服袈裟而持如意。俯首示敬而乘笠者一人﹐放光缽中而踏馬者一人。一人眉長過膝﹐展尼師壇坐﹐有四鬼舁其四隅﹐馳走如飛﹐驚濤爲之捲雪。有蹄人踐蝦﹐以竹杖肩道具﹐急尾其後也。旣而幽境深入﹐一鬼揚旗導前﹐玄衣執圭﹐恭敬出迎者﹐請齋龍王也。束帶抱文書者﹐判官也。樹寶幢﹑操金鉞者﹐二力士也。雲霞頓開﹐宮殿呈露於跳蝦之際者﹐水府也。是爲請齋羅漢之所也。以上羅漢凡一十六人﹔童子二﹐蹄人四﹐凡六人﹔龍王一人﹐判宮一﹐甲士二﹐鬼五﹐凡九人﹔龍蝦各二﹐螭﹑魚﹑龜﹑蟾蜍各一﹐凡八虫﹔虎﹑猴﹑鹿﹑豚﹑狻猊﹑犀牛﹑馬各一﹐凡七獸﹔笠帽﹑錫杖﹑拄杖﹑履各二﹐竹杖四﹐道具三﹐明珠﹑數珠﹑扇﹑麈尾﹑如意﹑軍持﹑尼師壇﹑旗﹑幢﹑鉞各一﹐凡二十七器用﹔松﹑芭蕉各一﹐凡二種﹔宮殿一區。合人虫獸器用等﹐共七十五數﹐宮殿一區﹐不與其數也。余閱此圖﹐下筆一一精致﹐曲盡其妙﹐實畫之神品也。山人曰﹕自釋道二氏之教興﹐繪事家遂於此焉爭勝﹐而畫羅漢者尢夥﹐然獨讓吳﹑盧兩生﹐何也蓋有唐中葉﹐西域﹑大食﹑天竺之僧往來長安

者﹐冠蓋相望於道﹐當時旣得其狀貌舉止之具﹐而又加之精思妙筆﹐故令前無古人﹐後無來者。盧生畫﹐誠希世之寶﹐作畫史者恨不得見之。得忍辱居士此記﹐畫東震旦國﹐如見盧生解衣磅礡﹑經營慘淡時。而記之體例﹐工秀簡潔﹐眞足與韓昌黎畫記﹑秦少遊羅漢記並傳千古者也。

沈存中筆談云﹕國初江南布衣徐熙﹐僞蜀翰林待詔黃筌﹐皆以善畫著名﹐尢長於花竹。及車書一統﹐筌與熙皆至京師﹐命入圖畫苑。品其畫格﹐黃氏兄弟父子畫花卉﹐妙在傅色﹐用筆極精細﹐殆不復見墨迹﹐但以輕色染成﹐謂之寫生﹔熙則以墨筆畫之﹐殊艸艸﹐略施丹粉而已﹐然神气迥出﹐別有生動之意。至熙之孫﹐更不用墨筆﹐直以粉色圖之﹐謂之沒骨﹐而气韻不逮熙矣。厥後趙昌﹐以寫生得名﹐然終不及熙遠甚。山人曰﹕趙昌之不及徐熙﹐何也蓋昌意在似﹐熙意不在似故也。然非深於斯道者﹐不能以似與不似第其髙遠也。此前人之論也。余謂意不在似者﹐太史公之於文﹐杜工部蘇子瞻之於詩是也。元章米氏所以有徐熙畫不可摹之嘆也。

畫鑑云﹕閻立本畫三淸像﹑異國人物職貢圖﹑五星像﹑傳法太上像。又有步輦圖﹐畫唐太宗冠通天﹑服絳紗坐輦上。宮女三十餘人﹐皆曲眉丰頰﹐雜執香鑪巾櫛盂皿之類﹐丰姿各各不同。一朱衣髯官﹐執笏引班﹐後有贊普使者﹐服小團花衣﹐及一從者。贊皇李衛公小篆題其上方﹐又有唐人八分書贊普辭婚事﹐眞奇物也。雲煙過眼錄曰﹕崔中丞或﹐藏有閻立本職貢獅子圖。大獅子二﹐小獅子數枚﹐色黃而褐﹐虎首而熊身﹐气象威猛﹐神采赫然﹐與今世所畫獅子不同。胡王踞牀坐而調之﹐貌甚武。旁有女妓數輩﹐

皆作鬧掃裝﹐各執胡琴羌管之屬。並執事者十餘人﹐或瞪目視獅子﹐或注目視胡王﹐各有意在﹐可謂沈著痛快矣。前有髙宗禦題﹐並有睿思東閣大印。趙松雪曰﹕王子慶學士家收閻令西域圖﹐爲畫品第一。畫惟人物最難﹐而品服舉止又須確有考訂﹐此古人所特畱意者。是卷一一備盡其妙﹐至於發采生動﹐有欲語狀﹐意態在虛無之間﹐眞不可思議也。山人曰﹕閻令以繪事顯於貞觀之世﹐厥後置身兩府﹐深自悔之﹐當時號爲丹靑神化﹐洵不虛也。其畫在宋時尙多有之﹐至元已屬僅見﹐賴有名賢爲之記載﹐差不負左相苦心也。

宣和畫譜云﹔王維善畫﹐當時畫家者流﹐謂爲天機所到﹐而學之者皆莫能及。觀其思致髙遠﹐初未見其丹靑﹐詩篇中時時已自有畫意。由是知維之畫﹐出於天性﹐不必以畫拘﹐蓋生而知之者。如行到水窮處﹐坐看雲起時﹔及白雲回望合﹐靑靄入看無﹔又落花寂寂啼山鳥﹐楊柳靑靑渡水人﹔漠漠水田飛白鷺﹐陰陰夏木囀黃鸝﹔雲裏帝城雙風闕﹐雨中春樹萬人家﹐以其句法﹐皆所畫也。而送元二使安西詩﹐後人至鋪張爲陽關曲圖。是以豪英貴人﹐虛左以迎﹐寧薛諸王﹐待之如師友﹐故時稱朝廷左相筆﹐天下右丞詩﹐皆以官稱而不名。又曰﹕右丞詩中有畫﹐畫中有詩也。山人曰﹕摩詰居士﹐世僅知其以山水擅長耳﹐間考宣和內府所藏﹐爲卷一百二十有六﹐中有淨明居士像﹑濟南伏生像﹑菩提像﹑渡江羅漢像﹑十六羅漢像﹑江臯會遇圖﹐則是摩詰又工人物也。昔趙子昂問錢舜舉曰﹕如何是士夫畫舜舉日﹕隸家畫也。子昂曰﹕然。余觀唐之王維﹐宋之李成輩﹐皆髙尙士夫﹐能與物傳神者也。舜舉首

肯稱善。張彥遠名畫記曰﹕雲峯石色﹐絕迹天機﹐筆思縱橫﹐參乎造化。東坡詩曰﹕摩詰得之於象外﹐有如仙翮謝樊籠。其推崇品評﹐殆無遺議矣。余謂今世士夫﹐欲希蹤摩詰﹐且先屏除隸家气習也可。

範公稱過庭錄云﹕忠宣公舊藏一江都王馬﹐往年自慶州赴闕﹐李伯時自京前路延見求觀。忠宣云﹕某非吝﹐但道路難爲檢尋﹐俟至闕未晚。伯時日夕懇之至切﹐檢出﹐李見之﹐稱嘆失措﹐借歸累日﹐用意模寫﹐竟不能下手﹐復捲還之﹐但以粉牌榜其上云﹕神妙上上品。江都王馬。別札云﹕某看之累日﹐不能下筆﹐聊畱數字﹐以見歸向之意。米元章時爲郎﹐每到相府輒求借觀﹐不與人言﹐惟繞屋狂呼而已﹐不能備述珍賞之意也。及崇寧初﹐入上方矣。

揭曼碩畫錄云﹔曹霸畫人馬﹐筆墨沈著﹐神采生動。余生平凡四見眞迹。一奚官試馬圖﹐在申屠侍禦家。一調馬圖﹐在李士宏家﹐並有宋思陵題印。其一下槽馬圖﹐一黑一驑色﹐圉人背立﹐見須眉仿佛奇甚。其一餘所藏人馬圖﹐紅衣美髯﹐奚官牽玉面馬辛﹐綠衣宦官牽照夜白﹐筆意神采﹐與前三畫同。趙集賢子昂嘗題云﹔唐人善畫馬者眾矣﹐而曹﹑韓爲之最。蓋其命意髙古﹐不求形似﹐所以出眾工之右耳。此卷曹筆無疑﹐圉人太僕﹐自有一種气象﹐非世俗所知也。集賢當代賞鑑﹐豈欺我哉。山人曰﹕獸之爲類非一﹐而行地之馬﹐直與在天之龍並稱。正如支道林所云﹔愛其神駿故耳。江都王﹑曹將軍﹐先後俱擅絕藝﹐又得杜陵詩句以傳之。若夫所向無空闊﹐眞堪托死生﹐則詩又可補畫境所不到已。

吳道子畫毗沙門天王小直幅絹本﹐著色全學張僧繇。

凡爲天人大小共三十﹐異獸二﹐中間旗幡器具﹐一一古雅﹐且奇偉也。有士人家藏張僧繇五星二十八宿圖﹐出以相較﹐筆法若合符節。始知吳生盛年刻意摹張也。又有水墨天龍八部圖捲﹐所畫鬼神人物﹐得面目之新意﹐窮手足之變態﹐尢妙於旁見側出﹑曲折長短之勢。精意考之﹐不差毫髮。其粗可言者如此。至其神妙自然﹐使人喜愕者﹐固不可言也。嘗畫古佛﹐畱其圓光﹐當大會中﹐對萬眾舉手一揮﹐圓中運規﹐觀者莫不驚呼。米元章畫史曰﹕沈侍郎存中家﹐收得畢宏畫一幅。石生向下﹐作斜鑿開﹐曲闌約峻峯崖﹐一瀑布落下﹐兩大石塞路頭﹐不作圓平生﹐半腰雲遮﹐下積石數塊﹔一童抱琴﹐由曲闌轉山去﹔一古木臥倚石﹐木石俱奇古及余居潤州﹐問之云﹕已易與人﹐竟不再出﹐至今常在夢寐。蘇東坡題其畫曰﹕道子畫人物﹐如以燈取影﹐旁見側出﹐橫斜平直﹐各相乘除﹐得自然之數。所謂遊刃餘地﹐運斤成風﹐蓋古今一人而已。晦庵朱子贊之曰﹔吳筆之妙﹐冠絕古今﹐蓋不思不勉而從容中道者﹐玆其所以爲畫聖歟﹗山人曰﹕吳道玄初受筆法於張旭﹐於此知書畫用筆同也。後來論吳畫者眾矣﹐而蘇氏與朱子之言﹐尢爲確當﹐故節采之。

徳隅齋畫品云﹕長安關仝﹐師荊浩而源出畢宏﹐晚年尢負出藍聲價。喜作秋山寒林﹐使夫觀者恍惚聞猿三峽﹐不復知有塵容俗狀。然於人物非所工﹐每有得意合作﹐必使胡翼主之。有仙遊圖巨捲﹐尢爲奇筆﹐圖中神仙﹐翼所補也。大石叢立﹐屹然萬仞﹐色若精鐵﹐上無塵埃﹐下無糞壤﹐四面斬絕﹐不通人迹。而深巖委澗﹐有樓觀洞府﹐鸞鶴花竹之勝﹐杖履而遨遊者﹐皆羽毛飄飄﹐若仰風而上

徵﹐自非仙靈所居而何石之並者﹐左右視之﹐各見其圓銳長短﹐遠近之勢。石之坐臥者﹐上下視之﹐各見其方圜廣狹﹐厚薄之形。筆墨略到﹐便能移人心目﹐使人必求其意趣﹐此又足以見其能也。山人曰﹕畢宏﹑關仝﹐筆法淳古﹐差近自然﹐兩記亦淸峭可喜。蓋筆愈簡而气愈壯﹐景愈少而意愈長﹐由其脫略毫素﹐深造古淡﹐如詩中淵明』琴中賀若﹐非碌碌眾工所能窺測者也。

李龍眠畫君臣故實八則﹐毫髮纖備﹐眞若想見古人風度﹐意節髙遠﹐不徒世玩也。元平章事拜住爲之記曰﹔伯時父圖史事八端﹐其一﹕沛公坐文榻﹐隆冠長裾﹐一手卷按榻側﹐一手疏其髯﹐意韻凝遠﹐垂兩足以洗右一女捧持足﹐左執而濯﹐並鴟蹲﹐姿質窈窕。一童佩劍立榻後﹐去稍遠。酈生髙視挺立﹐舉兩手傲對沛公﹐眉目鼻舌皆豁朗﹐須嘭飄搖﹐宛然長者情度。其二﹕文帝傍瑟緩立﹐垂襟引髭﹐若歌徹而思者。愼夫人卻立帝後﹐婉孌密倚瑟首。張廷尉秉簡拜奏座側﹐巖巖有大臣气。其三﹕爲孝元帝據牀﹐熊突而前﹐馮媛揚其軀﹐正面交手﹐臨熊屹立。傅氏回身上旁﹐斂唇蹙額﹐四體展布﹐意懣恕若將趨避者。帝一手按膝攝裳﹐一手舉向婕妤。定婕好意亦略似動志者﹐而風神固自安確也。其四﹕唐明皇帝散步中立﹐拂髯握帶﹐危巾麗裳﹐風態逸甚。一從官遙捧大鑑對直。又三輩立鑑後﹐執杖者二﹐叉手者一﹐皆傴僂嚴畏。後一人抱龍文坐墊﹐一人操鉞﹐乃瘠於韓丞相時也。其五﹕博陸侯光﹐夜將奪璽﹐郎時子孟握劍而來﹐從以六士﹐一士抱巨燎以先﹐二挾掖之﹐一髯持旌﹐前後各一人﹐拔劍向外。前者特驍獰﹐挺臆怒訾﹐刃直衡人﹐反一掌背後﹐將承霍氏之劍』

儼如肆劫奪之詞﹐而索雙鍔以舞進者。郎對立凝顧﹐右手橫劍﹐左指撫之﹐僩毅特甚﹐而更謐定於大將軍之徒也。後一人密擁之。其六﹕騎者寬巾大袍﹐半俯其首﹐醉思蒙漠﹐兩足推鐙而前﹐左腕猶揚鞭﹐右肩垂垂﹐一奚在馬前肩荷之。隨行人三﹐其﹐一鬍髻負罌﹐其一冠裳﹐想是兒侄輩﹐其一童子被髮﹐擎一爵以進﹐爵有藉馬爲乘者﹐髀壓其絡﹐俯鬣急頸不能以遽馳。馬前兒四﹐齊開掌奔繞而闌之﹐兩腳開者一﹐立者一﹐驕足者一﹐曳向後者一。將失下跪軟不勝者﹐發四垂者﹐發才覆額者﹐髡者﹐數螺累累者﹐長衫者﹐半長衫者﹐裹者﹐引縛者﹐凡與後四從者悉大笑﹐而形模略不雷同焉。此山公自髙陽池醉歸也。其七﹕二人對坐而談﹐戴幘曳舄﹐面目疏秀﹐美髭髯﹐兩手叉握按一膝者﹐桓公也。褐博垂肩﹐一手入懷臆間﹑瀟然沈雅者﹐王景略也。老溫後髯參﹑短薄偕立以侍﹐一長面趣額﹐一頗丰腸。別一執事人﹐免冠加鞟﹐捧劍植立。一蒼頭雙鑾徒跣﹐握如意一﹐背負蒲籍﹐口眼寒苦可掬。而自溫之桀拔。其溢於容者﹐亦無若王君之充衍也。其八﹕玄宗遣張韜光視太眞於私第﹐而妃獻發事也。太眞肢體婉轉﹐鬂云髙盤﹐蔚然如生﹐垂一細縷﹐殆長逾其身﹐左手持﹐右手剪﹐精元入神﹐玩之疑便欲斷然。小女子跪托一盤承之﹐面貌結束﹐亦復飛動。韜光執鋌遙立﹐別一內侍手擎奩盒之屬﹐意狀幽側而莊敬。凡爲事八事﹐系李氏澄心堂紙﹐白描﹐人長不過五寸﹐每紙不過三尺。通爲丈夫三十六﹐女婦六﹐嬰稚四﹐君臣夫婦僚佐賓友侍從之異品﹐喜怒悲壯談笑奉事之異情﹐憂勤忠節才略放逸委附之異務﹐摹神繪影﹐盡態極妍﹐人能識之。伯時父又自疏節史文﹐手抄

每冊之後﹐小楷古雅﹐上逼晉唐﹐益令覽者瞭然矣。余旣獲觀﹐因思所以解其嗜想於一矚之後﹐故濡筆而備志之。

山人曰﹕此畫或以气節﹐或以任達﹐或以知略﹐或以情致﹐各極其妙。而興亡之迹﹐默存於中﹐實與史筆相發明﹐可謂畫家之良史﹐豈第但工於藝已哉。蓋古之所謂圖史者如此而已。此漢﹑晉﹑唐事凡八﹐未暇悉論﹐惟是當熊見妒﹐反兆漢業之衰﹐剪髮啟寵﹐終成唐室之亂﹐使人不能無感於女禍耳。咸按﹕伯時疏節史文八則云﹕沛公西過髙陽﹐酈食其爲裏監門﹐日﹕諸將過此者多﹐吾觀沛公大度乃求見沛公。沛公方踞牀﹐使兩女子洗足酈生不拜﹐長揖日﹕足下必欲誅無道秦﹐不宜倨見長者。於是沛公起﹐攝衣謝之﹐延上坐。張釋之從文帝行至霸陵﹐上居外臨廁。時愼夫人從﹐上指視愼夫人新丰道﹐日﹕此走邯鄲道也。使愼夫人鼓瑟﹐上自倚瑟而歌﹐意淒創悲懷﹐顧謂羣臣日﹕嗟乎﹐以北山石爲槨﹐用寧絮斫陳漆其間﹐豈可動哉。左右皆日善。釋之前日﹕使其中有可欲﹐𨿽錮南山﹐猶有隙﹐使其中無可欲﹐𨿽亡石欄﹐又何戚戚焉。文帝稱善。建昭中﹐元帝幸虎圈﹐觀斗獸。後宮皆坐。熊佚出圈﹐攀檻欲上殿﹐左右貴人傅昭儀等皆驚走。馮婕妤直前﹐當熊而立。左右格殺熊上問﹕人情咸懼﹐何故當熊對日﹔猛獸得人而止﹐妾恐熊至禦座﹐故以身當之帝嗟嘆﹐以此倍加敬重焉。傅昭儀等皆慚。唐明皇嘗引鑑﹐默然不樂。左右日﹕自韓休入朝﹐陛下無一日歡﹐何苦自戚戚﹐不逐去之。帝日﹔吾𨿽瘠﹐天下肥矣。霍光初輔昭帝﹐政自己出﹐天下想望其風采。殿中嘗有怪﹐一夜羣臣相驚。光召尙符璽郎﹐郎不肯授光。光欲奪之﹐郎按劍日﹕臣頭可得﹐璽不可得也。光甚異之﹐明日﹐詔增郎秩二等﹐眾庶莫不多光。晉永嘉三年﹐山簡鎭襄陽。於時四方寇亂﹐簡優遊卒歲﹐惟酒是耽。諸習氏豪族﹐荊土有佳園池﹐簡每出嬉遊﹐多之池上﹐置酒輒醉﹐名之曰髙陽池。時有童兒歌日﹕山公出何許﹐往至髙陽池。日夕倒載歸﹐茗於無所知。時時能騎馬﹐倒著白接罱。舉鞭向葛疆﹐何如並州兒。晉王猛﹐字景略。丰姿俊偉﹐博學好兵書﹐气度宏遠﹐是以浮華之士﹐咸輕而笑之。猛悠然自得﹐不以屑懷。遂隱於華陰山﹐懷佐世之志﹐

斂翼待時﹐候風萬而動。桓溫入關﹐猛被褐而詣之﹐一面談當世之務﹐捫虱而言﹐旁若無人。溫察而異之﹐賜猛車馬﹐拜髙官督護﹐請與俱南。猛辭還山。唐明皇寵楊貴妃。天寶九載﹐忤旨﹐送歸外第。溫吉與中貴人善﹐入奏帝日﹕婦人知識不遠﹐有忤聖情﹐然貴妃久承恩顧﹐陛下何惜宮中一席之地乎上側然﹐卽令中使張韜光﹐賫禦饌以賜。妃附韜光泣奏日﹔妾忤聖顏﹐罪當萬死﹐衣服之外﹐皆聖恩所賜﹐惟發膚是父母所有。乃引刀剪髮一繚附獻。明皇見之驚惋﹐卽使髙力士召還﹐恩寵益甚。

倪元鎭自題所畫隔江山色圖云﹕至正辛未十二月廿三日﹐徳常明公自吳城將還嘉定﹐道出甫裏﹐捩舵相就語。俯仰十霜﹐恍若隔世。夜闌更秉燭﹐相對如夢寐者﹐甚似爲僕發也。明日﹐微雪作寒﹐戶無來迹﹐獨與明公逍遙渚際﹐隔江遙望天平﹑靈巖諸山﹐在荒煙遠靄中﹐濃纖出沒﹐依約如畫。渚上疏林枯柳﹐似我容發﹐蕭蕭可憐。生不滿百﹐其所以異於艸木者﹐獨情好耳。年逾五十﹐日覺死生忙﹐能不爲撫舊事而縱遠情乎明公復命畫江濱寂寞之意﹐並書相與乖離感慨之情驚。徳常今爲嘉定同知﹐於民有惠政﹐卽昔日良常山人也。又畫遠樹石岫圖﹐自題云﹕正月十四日﹐舟過吳江第四橋﹐大風浪中﹐貯水一飄而去。乃賦小詩曰﹔松陵第四橋前水﹐風浪猶須貯一瓢。敲火煮茶歌白薴﹐怒濤飛雪小停橈。是夜泊舟吳江城外人家﹐水月皓然。與希言理詠久之﹐明日題壁詩云﹕人家住近江城外﹐月色波光上下天。風景自佳時俗異﹐泊舟閒詠白雲篇。十五日﹐與希言謁三髙祠﹐望隔江諸山﹐爲詩贈別云﹕白鷗飛處夕陽明﹐山色隔江眉黛橫。試看三髙祠下水﹐悠悠中有別離情。十九日雨﹐畱陶篷﹐戲寫遠樹石岫﹐並錄三詩』用發一粲。又有雅宜山館圖﹐爲陳徵君惟寅作也。

只。

巨幅絕妙﹐層累無窮﹐非晚年減筆可比。題詩云﹕靈巖對植雅宜山﹐穹林巨石臨蒼灣。若翁遁迹在其麓﹐有子讀書常閉關。松根茯苓拾可煮﹐林下慈烏去復還。寫圖愛此錦步障﹐白雲紅杏春斕斑。山人曰﹕雲林居士﹐抗巢﹑許之蹤﹐掩荊﹑關之勝。昔北郭不受楚聘﹐過爲髙潔﹔東郭履行雪中﹐流於滑稽。溯居士之風流﹐殆有過之。平生惜墨如金﹐不輕爲人作﹐且從不作人物﹐僅爲顧仲英寫一小像﹐誠異數也。其畫在當時﹐已欽爲至寶﹐今時益不可得。右三幀﹐皆余所及見﹐故備識之。寫煙景之蕭森﹐敍良朋之聚散﹐遙情逸韻﹐直令盧鴻一﹑張志和輩不得專美於前。

王叔明蒙﹐洪武初爲泰安知州。泰安廳事後有樓三間﹐叔明日夕登眺其上﹐因張絹素於壁﹐畫泰山之勝。每興至﹐輒一舉筆﹐凡三年而畫成﹐傅色都了。時陳惟允爲濟南經歷﹐與叔明皆妙於畫﹐且相契厚。一日胥會﹐值大雪﹐山景愈妙。叔明謂惟允曰﹕攺此圖爲雪景可乎惟允曰﹕如傅色何叔明日﹕我姑試之。以筆塗粉﹐色殊不活。惟允沈思良久﹐日﹕我得之矣。爲小弓夾粉筆張滿彈之﹐粉落絹上﹐儼然飛舞之勢﹐皆相顧以爲神奇。叔明題其上曰﹕岱宗密雪圖。自誇以爲無一俗筆。後惟允固欲得之﹐叔明因綴以贈。惟允嘗謂人曰﹕予昔親登泰山者屢矣﹐是以知此圖之妙。諸君未嘗盡登﹐不能盡知妙處也。山人曰﹕黃鶴山人﹐原出李昇﹐品在子久﹑子昂之間。落筆精微﹐林深石潤。觀其三年而成一圖﹐又何減左太衝十年而成三都賦也。彈粉之法﹐事出新奇﹐學者當師其意﹐神而明之﹐毋徒規規焉刻舟以求劍也。

髙尙書彥敬﹐畫宗董﹑巨﹐中歲專師二米﹐損益別自

成家﹐評者至有眞逸品之目。嘗爲李公略作夜山圖﹐覽之者眞覺重山岑寂﹐萬籟無聲﹐龍漏將殘﹐兔魄欲沈時也。司時詠之者三十餘人﹐並稱國士﹐允爲藝林神逸。山人日﹕昔賢之畫山容者﹐爲陰晴﹐爲雨雪﹐爲雲霧﹐類皆各極其妙』而畫山於夜者無聞焉。房山尙書﹐精意深造﹐別拓幽徑﹐每一層玩﹐使人之意也消。

精敏門

胸有萬卷﹐筆無點塵﹐品斯卓矣。其次莫若精且敏﹐爲無忝於斯藝也。鄰諸匠作者﹐不可爲精﹐迹不逮意者﹐不可爲敏。韓幹寫眞﹐先於周防﹐優劣判自形神。咸按﹕圖畫見聞志﹕郭汾陽婿趙縱侍郎﹐嘗令韓幹寫眞﹐眾稱其善。後又請長史周防寫之。二人具有能名﹐令公嘗置二眞於座側﹐未能定其優劣。趙夫人歸省﹐令公問云﹔此畫何人對日﹕趙郎也。又云﹕何者最似對曰﹔兩畫皆似﹐後凶尢佳。問何以﹐云﹕前畫者空得趙郎狀貌﹐後畫者兼移其神气﹐得其性情笑言之姿。是日遂定二畫優劣﹐令送錦彩數百段與之。楞仂口銳意﹐已及道玄』生死分於心手。咸按﹔歷代名畫記﹕長安盧稜伽﹐亦作楞伽﹐畫迹似吳﹐頗能細畫﹐咫尺間山水寥廓﹐象物精備。吳嘗於京師畫總持三門﹐大獲泉貨。稜伽乃竊畫莊嚴三門﹐銳意開張。頗臻其妙。吳生見之﹐嘆日﹕此子筆力常時不及我﹐今乃類我﹐是子也﹐精爽盡於此矣。居一月果卒。又段成式雜俎亦載此事﹐云稜伽常學吳勢﹐吳授以手訣﹐及畫莊嚴三門﹐方半。吳大賞之﹐謂人日﹕稜伽不得心訣﹐用思太苦﹐其能久乎畫畢而卒願吾學者勉其已能﹐勤其未至而已。

華陰楊徳祖修﹐謙恭才博。建安中舉孝廉。嘗與魏太祖畫扇﹐誤點成蠅。

吳興曹弗一作不或作再﹐非。興﹐善畫。又見靈異。吳主孫

權使畫屏風﹐誤落筆點素﹐因就以作蠅。旣進﹐吳主以爲生蠅﹐舉手彈之。原注﹞王右丞詩﹕屏風誤點惑孫郎。瑯琊王子敬』獻之。羲之子。工艸隸﹐善丹靑。桓溫嘗使書扇﹐筆誤落﹐因畫作烏駁檸牛甚妙。山人曰﹕丹靑之托﹐隨色比象﹐曲盡其情。所當六法備精﹐模範純熟﹐熟極巧生﹐乃能幹變萬化﹐思若湧泉﹐得諸心而應諸手﹐卽失諸手而亦得諸心。否則矜愼自持。不失尺寸﹐亦未足以超越等倫﹐安在墨污去聲之迹﹐皆成異彩。

唐明皇忽思蜀道嘉陵山水﹐令吳道子又見靈異。馳驛往寫。及回日﹐帝問其狀﹐奏曰﹕臣無粉本﹐並記在心。宣令於大同殿圖之。嘉陵江三百餘里山水﹐一日而畢。時李思訓又見靈異。山水擅名﹐帝亦宣於大同殿爲圖﹐累月方畢。有敕云﹕李思訓數月之功﹐吳道子一日之迹﹐皆極其妙。

山人曰﹕後人以吳﹑李大同殿迹有遲速。非以程工拙之說﹐此就相傳故事言之耳。實則吳生簪筆往返﹐是以胸有成竹﹐揮灑而成。思訓以金碧輝映爲一家法﹐其所謂速者非速﹐遲亦非遲﹐各擅勝場﹐神采別出。思訓爲明皇作摘瓜圖﹐道子有朱云折檻圖﹐足爲法戒﹐均非凡俗所能用心也。若夫地處平原﹐闕江山之助﹔迹參戎馬﹐少簪裾之儀﹐前人所不足於展﹑董諸家者﹐於二公無愧矣。咸按﹕展子虔﹐歷北齊﹑周﹑隋爲朝散大夫﹑帳內都督。董伯仁﹐汝南人﹐鄕裏號爲智海﹐官至光祿大夫﹑殿中將軍。時展與董同召入隋﹐一自河北﹐一自河南﹐初則見輕﹐後乃頗采其意。

東京吳道子﹐未弱冠﹐窮丹靑之妙。明皇召入供奉。開元中﹐駕幸東洛﹐與將軍裴曼﹑長史張旭相遇﹐各陳其能。裴以金帛致道子﹐乞爲所親施繪事於東都天宮寺。道

子封還金帛﹐謂曼曰﹕聞將軍舊矣﹐爲舞劍一曲﹐足以當惠﹐觀其壯气﹐可助揮毫。曼因墨績爲道子舞劍。舞畢﹐道子奮筆﹐俄頃而成﹐有若神助。張長史亦書一壁。都下云﹕一日之中﹐獲睹三絕。楊庭光與道子同時﹐思有以齊其名者﹐潛寫吳生貌於眾人中。引吳觀之﹐一見便驚﹐因斯嘆服。山人曰﹕見賢思齊﹐學者事也﹐非獨爲名。道子師於僧繇﹐僧繇追蹤顧﹑陸﹐咸按﹕顧長康﹐見本集畫篇。心目相授﹐各有師承。張與翟﹐乃吳弟子。庭光與道子同時﹐欲藉以增聲價而已。世傳庭光亦吳弟子﹐失之。如楊惠之者﹐與道子同師﹐號爲畫友﹐而名出道子下﹐遂都焚棄筆硯﹐毅然發忿﹐厥後竟與道子爭衡。乃知人苦不學﹐學則無有不至。唐京兆韋偃寫松﹐千枝萬葉﹐非經歲不成﹐鱗文一一如眞。畫史。吳郡張文通﹐松樹特出古今﹐能以手握雙管﹐一時齊下﹐一爲生枝﹐一爲枯枝﹐气傲煙霞﹐勢淩風雨﹐隨意縱橫﹐應手間出。生枝則潤含春澤﹐枯枝則慘同秋色。其山水之狀﹐則髙低秀麗﹐咫尺重深﹐石尖欲落﹐泉噴如吼。其近也若逼人而寒﹐其遠也若極天之盡。名畫錄。山人曰﹕韋侯體物爲工﹐經歲而成﹐正精詣獨到處。張司馬嘗撰繪境一篇﹐大含細入﹐非粗工所能領略。當年符載爲之序曰﹕尙書郎張公﹐抱不世絕儔之妙﹐居長安。卿相大臣﹐旣迫精誠﹐乃持權衡尺度之迹﹐輸在貴室﹐他人不得睹也。謫官武陵司馬﹐士君子往往獲其寶焉。觀是言也﹐是猶以人之才力气勢掩奪性情者。

成都李昇﹐小字錦奴。不從師授﹐初得張員外文通山水一軸﹐玩之數日﹐棄去﹐日﹕未盡妙也。遂出意寫之﹐能盡山水之妙。山人曰。昇﹐前蜀人也﹐不仕於朝﹐而

有小李將軍之號。蓋唐明皇時李將軍思訓有子﹐人名之曰小李將軍﹐今以是移之昇也。賦彩淸麗﹐譜宣和者謂得思訓筆法而過之﹐未免過誇。又云幽閒之致近右丞﹐當亦有間焉。然銳意精進﹐突出無前﹐較蜀中髙道興﹑房從眞輩爲無藉而興者矣。時滕昌祐亦工畫無師﹐名花異卉﹐竹石杞菊﹐均以資其寫生之趣﹐亦人傑哉。

蜀張南本與孫位並學畫水。南本以爲同能不如獨勝﹐去而畫火﹐獨得其妙。嘗畫辟支佛於火中﹐結跏趺坐﹐煙飛電掣﹐烈烈有焚林燎原之勢﹐而佛以定慧力安然不動。李席爲之偈曰﹕大士坐禪﹐心若水月。火周其身﹐熾焰炎烈。靜觀無始﹐火本不熱。與火相忘﹐何生何滅。山人曰﹕張長史學吳畫不成﹐變而爲艸。顏魯公學張艸不成』變而爲正。自出手眼﹐與寄人籬下相去奚啻倍蓰﹗學者朝而受業﹐晝而講貫﹐夕而習復﹐夜而計過﹐無憾而後卽安』所謂明而動﹑晦而休者﹐無日以怠﹐卽此些小伎倆。作用自存﹐同聲相應﹐西有銅峯﹐東有洛鐘﹐庚岸月升﹐甲岸早白﹐有不期然而然者。寧至以隙則戶牖窺人﹐以力則不能勝一匹雛也。學者於斯借鏡焉。

宋楊惠之善塑﹐凡神佛仙眞﹐各極其妙。一日塑山水於壁﹐士俗聚觀﹐咸謂深得畫理。郭熙往見之﹐注目良久』忽創新意﹐令圬者以手搶泥亂塗於壁﹐奇絕妙絕。或凸或凹』俱所不問﹐迨其旣就﹐以筆墨隨其形迹﹐暈成峯巒丘壑』遠樹乎林﹐加以樓閣臺榭人物之屬﹐宛然天成﹐殊勝繪素』因謂之日影壁。山人日﹕後世影壁﹐蓋防於此﹐自我作古﹐誠爲佳話。咸按﹕二句出唐玄宗答姚崇張說等請以上生曰爲千秋節手詔。惠之𨿽工塑﹐以視郭熙﹐未免人巧﹐殆乏天趣﹐應瞠

乎其後矣。宜僚之弄丸也﹐庖丁之解牛也﹐猿公之擊劍也﹐精能之至而敏生焉。彼戈戈之小夫﹐朝發而求夕至﹐難已。宋宗少文炳﹐性好山水﹐嘗嘆曰﹕老病將至﹐名山恐難徧遊﹐惟當澄懷觀道﹐臥以遊之。因憶平生所遊歷登涉﹐皆圖於壁﹐坐臥向之。嗟乎﹐使郭熙與之同時﹐當必爲之別開生面﹐不僅令少文追感舊遊矣。

錢武肅王鑹﹐鎭吳越﹐帳下有名畫手二三十人﹐號爲鸞手校尉。官名甚新。凡北方士大夫流移臨安﹐來詣幕府者﹐不遽接見﹐先令寫貌以聞﹐擇淸修有福相者﹐隨材用之。胡嶽渡江﹐工以貌進﹐武肅一見驚喜而作曰﹕此人面有銀光﹐奇士也。卽召見﹐優禮而任焉。山人曰﹕武肅以英雄神武之略﹐涉干戈搶攘之朝﹐虎踞武林﹐奄有吳越﹐制禮設官﹐上擬黃屋﹐而未嘗竊帝號以自娛﹐咸按﹕趙佗表日﹕故竊帝號﹐聊以自槪故得三世四王﹐與五代相終始。咸按﹕武肅寢疾﹐謂將吏曰﹕吾疾必不起﹐諸兒皆愚懦﹐誰可爲帥者眾泣曰﹕兩鎭令公﹐仁孝有功﹐孰不愛戴。錫乃悉出印鑰﹐授元罐日﹕將吏推爾﹐宜善守之。又日﹕子孫善事中國﹐勿以易姓廢事大之禮。卒﹐年八十一。子元罐嗣立﹐是爲文穆王﹐傳孫忠顯王仁佐﹑忠懿王仿﹐共三世四王。杭民至於老死不識兵革。生前膺鐵券之頒﹐咸按﹕輟耕錄﹕錢叔琛﹐名贊﹐武肅之諸孫也﹐嘗示人以所藏鐵券﹐形宛如瓦﹐髙尺餘﹐闊三尺許﹐券辭黃金塡嵌﹐詞云﹕維乾寧四年﹐歲次丁巳﹐八月甲辰朔四日丁未﹐蓋唐昭宗所賜也。身後樹表忠之觀﹐咸按﹕宋熙寧十年﹐知杭／﹗軍事趙汴上表﹐請以龍山廢寺爲觀﹐使錢氏之孫爲道士日自然者居之。凡墳廟之在錢唐者﹐使世掌之﹐藉其地之所入﹐以時修其祠宇。制日﹕可。賜名表忠觀。蘇軾作表忠觀碑。五代方鎭﹐定當爲武肅首屈一指。至鐵弩射潮﹐咸按﹕王欲於錢唐築堤﹐苦爲濤所擊﹐堤工莫施。王發憤於疊雪樓架三幹弓弩射之﹐潮頭爲之斂去﹐堤遂成。異錦纏樹﹐咸按﹕王旣貴﹐一日重過舊

時釣遊地﹐凡有樹木﹐悉命以異錦纏之。又貧時貿鹽擔﹐亦命以錦作套﹐藏於庫中。木枕警夜﹐咸按﹕王自少在軍中﹐未嘗寐﹐倦極則就圓木小枕﹐或枕大鈴﹐寐熟輒散而寤﹐名日警枕。銀鹿賫親﹐咸按﹕王旣鎭吳越﹐召舊時親串父老﹐置酒髙會﹐自作歌起舞﹐以娛樂之﹐凡子弟侍從者﹐皆賜銀鹿。誠有豁達大度不世出之槪。世徒知其尊禮羅隱﹐余因采其軼事﹐以見王之旁求俊義若是其亟也。嶽固奇士﹐王亦不凡﹐王眞知人則哲哉。又武肅遺妃書曰﹕陌上花開﹐可緩緩歸矣。二語綽有畫意﹐誰謂英雄不作嫵媚語耶宜後人流連諷詠﹐演爲竹枝辭也。

唐陳閎善畫馬﹐榮遇一時。同時韓幹亦善畫馬。明皇欲令幹師事閎﹐幹對曰﹕臣自有師。上問師爲誰﹐曰﹕陛下天廏中馬﹐皆臣所師也。宋王榊野客叢書曰﹕余友曾雲巢﹐善繪艸虫﹐著紙寫生﹐栩栩欲活﹐老眼模糊﹐致以手摩挲之﹐疑其飛躍而下也。余問其何所傳﹐雲巢笑曰﹕某自少時﹐取艸虫籠而觀之﹐細辧其翅須翼足﹐注目凝視﹐窮日夜不厭。又恐其神之不完也﹐復就林間艸際隨而觀之﹐玩其跳躍飛走之勢﹐露吟雨伏之象﹐於是始得其天。方其落筆之際﹐不知我之爲艸虫﹐艸虫之爲我也。此與造物生物之機緘﹐殆無以異﹐又豈有可傳之法哉。山人日﹕韓幹畫馬師馬﹐雲巢畫艸虫師艸虫﹐可謂能自得師者矣。物無巨細﹐各有其天。馬也﹐艸虫也﹐異而同﹐同而異者也。學道之士﹐惟其入乎其中﹐斯能出乎其外。幹也﹐雲巢也﹐殆入乎其中而出乎其外者歟昔莊周夢爲蝴蝶﹐醒而栩栩然﹐不知莊周之爲蝴蝶﹐蝴蝶之爲莊周也。畫入悟境﹐亦復如是。又名畫記日﹕鄭法士求畫本於楊契丹﹐契丹引法士至朝堂﹐指宮闕樓觀﹑衣冠車馬﹑旌旗儀仗﹐

謂曰﹕此是吾畫本也。法士嘆服。蓋繪事𨿽末藝﹐必有所本﹐彼動稱匠心獨造者﹐正師心自用者爾。

武宗元﹐特喜丹靑﹐其神妙處﹐殆欲突過吳道子。尢善寫眞﹐凡經其手﹐莫不畢肖﹐第須一見﹐卽能背寫﹐總得神似。嘗於西京上淸宮畫三十六天帝﹐其間赤明和陽天帝潛寫太宗禦容﹐蓋宋本火徳王故也。後眞宗踐祚﹐駕幸上淸宮﹐周視三十六天帝﹐忽見禦容﹐驚曰﹕此眞先帝也。遽命內侍焚香﹐流涕再拜。集事淵海日﹕遼耶律衰履﹐字海鄰﹐六院夷離堇蒲古只之後也。丰神爽秀﹐兩瞳子靑光射人。工於畫﹐以寫眞召拜同知南院宣徽事。會使宋賀正﹐密受遼主命﹐潛寫宋仁宗禦容以歸。後遼道宗淸寧間﹐復使宋賀生曰﹐宋神宗賜宴於觀文殿﹐瓶花隔面﹐未得其眞。及陛辭之日﹐僅一仰視﹐卽於途間潛寫。及境﹐伴送使設餞祖之﹐出示餞者﹐一座驚嘆﹐欽其神妙。山人曰﹕寫眞固難﹐而寫禦容則尢難。何者皇居壯麗﹐黼座尊嚴﹐千牛虎賁﹐肅穆環衛﹐香煙花气﹐繚繞繽紛﹐旣且拜於階下﹐復頓首於殿上﹐然後俯伏稱萬歲﹐迨夫綸音旣降﹐恩許對禦﹐方始就案﹐含毫伸紙﹐又復凜天威於咫尺﹐不敢瞻視稍縱。而爲之上者﹐斯時亦嚴气正心﹐不假顰笑﹐畫者之心已懾﹐而气亦索矣﹐求其形似﹐已足幸免於戾﹐何暇更計及於神似耶宗元未嘗對禦﹐乃能潛寫龍顏﹐動嗣君之孝思﹐如漢明帝睹陰太后奩具﹐哀動左右﹐洵可謂錫類之純臣矣。至其緬懷火徳﹐寓意淵深﹐尢得頌揚大體﹐非具卓識﹐烏能爲此。衰履再使南朝﹐兩寫帝主﹐不辱君命﹐方之宗元﹐殆無以過。兩人者﹐輝映中外﹐恨生不同時耳

嶽柱年八歲﹐見何澄畫陶母剪髮圖﹐指手間金釧﹗詰之曰﹕何不解條脫以易酒肴﹐乃事剪髮耶何大驚﹐爲之毀圖。宋嶽珂程史補日﹕李龍眠居士爲黃山谷作賢己圖』見者莫不嘆賞﹐以爲卓絕。山谷亦甚寶愛之。一日出示座客﹐其圖中雜陳樗蒲雙陸之屬﹐並皆精妙﹐人物意態﹐呼之欲出。座客方共玩賞﹐適東坡先生詣山谷』睨之曰﹕龍眠天下士﹐顧乃效閩人語耶眾怪問之。東坡曰﹔四海語音言皆合口﹐足徵先生韻學之精。惟閩音呼六張口。今盆中皆六﹐一猶轉側未定﹐法當呼六﹐而疾呼者乃張口』何也山谷以告﹐龍眠亦笑而心折服焉。山人曰﹕擅長固非易』求鑑賞家亦良難也。陶母手間金釧﹐本屬可詫』獨怪嶽柱以八歲弱齡﹐一何警敏乃爾。東坡摘龍眠瑕處﹐一見便能道破﹐由其讀書養气﹐深識博覽﹐故心思目力﹐在在流露。古人直言無隱﹐正是教學相長之道﹐非若後人有意索疵』忌才妒名也。龍眠白描妙天下﹐筆法如行雲流水』作凶必用澄心堂紙﹐其矜貴自許﹐亦可想見。然而未免滲漏處』

況遠不逮龍眠者乎

世說曰﹔顧愷之畫裴叔則﹐頰上益三毛﹐看畫者定覺益三毛﹐如有神明﹐殊勝未安時。蘇東坡傳神記曰﹕曾魯公倩人繪像﹐更數手﹐皆不似。僧維眞者﹐有名於時』公請之畫﹐初亦不甚似。維眞旣歸﹐思之數日﹐不得其故。一日復往見公﹐歸而喜曰﹕吾今而得之矣。乃於眉後加三紋﹐作俯首仰視﹑眉揚而額蹙者﹐遂大似。山人曰﹕象教興於佛氏﹐繪素始於吾儒﹐故寫眞未可輕視也。夫吾人之於所親也﹐生則瞻依焉﹐沒則思慕焉﹐撫其杯梢則思口澤﹐展其詩書則思手澤﹐際夫春露秋霜之候﹐燻蒿淒愴﹐

只

則思其居處﹐思其笑語﹐類皆恪致其如在之誠﹐而要不若瞻拜丹靑尢爲親切感動也。昔魏鍾會﹐知荀勗有寶劍在母所』因詐作勗書﹐就母求取寶劍去。會於時方造宅﹐勗乃潛往宅中﹐畫會祖父形於壁。會兄弟入門見之﹐撫膺號慟﹐遂乃廢宅。會﹐殘忍人也﹐尙爲感動如此﹐矧其爲仁人孝子者哉。河南程氏有言曰﹕有一毫髮不似吾親﹐謂之吾親可乎嗟乎﹐幽宮一以悶﹐千年不復開﹐孺慕畢生﹐空勞想象﹐哀哀父母﹐生我劬勞﹐三復蓼莪之詩﹐每恨今世無工畫者也。又畫繼曰﹕朱漸在宣和間﹐奉詔寫六殿禦容﹐深被恩遇。俗云﹕未滿三十歲﹐不可令朱待詔寫眞﹐恐其奪盡精神也。又曰﹕房州有異人﹐常戴三朵花﹐人莫知其姓名﹐郡中因以三朵花名之。能自寫眞。東坡作詩云﹕畫圖要識先生面﹐試問房陵好事家。若而人者﹐惜其畫不甚流傳﹐故今人莫得而知也。

李思訓﹐唐宗室也。弟侄五人﹐咸按﹕思訓﹐字建。子昭道﹐官太子中捨。建弟思誨﹐贈禮部尙書。林甫﹐小字哥奴﹐思誨之子﹐山水小類中捨湊﹐林甫侄也﹐工人物。皆妙丹靑﹐獨訓爲時器重。官至左武衛大將軍。書畫皆超絕﹐尢工山水林泉﹐筆格遒勁﹐得湍瀨潺湲﹑煙霞縹緲難寫之狀。用金碧輝映﹐爲一家法﹐後人往往多宗之然其至妙處總不能到也。

李昭道』思訓之子﹐官至太子中捨。作畫稍變其父之勢』然智思筆力﹐視思訓爲未及。若翩翩公子﹐不墮裘馬之習﹐而研弄翰墨﹐爲一時妙手﹐後世復幾人哉。且所畫層樓疊閣﹐界畫精細﹐寸人豆馬﹐須眉畢具﹐卽使思訓復生﹐並升壇坫﹐亦應謙讓謝未遑矣。惜乎不能多作﹐故傳世亦不廣。道君之世﹐肆意搜羅﹐而宣和禦府所藏昭道畫﹐

僅有數幅及紈扇一事而已。世稱思訓爲大李將軍﹐昭道爲小李將軍。

荊浩﹐河內人﹐自號洪穀子。博雅好古﹐尢長山水』深得趨向。嘗語人曰﹕吳道子畫有筆而無墨﹐項容畫有墨而無筆。的有心得﹐故敢爲大言﹐非孟浪駁斥前人也。吾采二子所長﹐合成一家之體。著有山水訣一卷﹐行於世。其開先啟後』皴鉤布置﹐後世學者﹐得有由徑。故關仝尙北面事之。不獨唐末之冠﹐實乃百代之師也。咸按﹕名畫錄﹕項容﹐不知何許人﹐當時以處士稱之。善畫山水﹐作松風泉石圖﹐筆法枯硬而少溫潤。昔之評者』譏其頑澀﹐然挺拔巉絕﹐亦是卓然成家。王默師事之。

邊鸞﹐京兆人。以丹靑馳譽於時。尢長於花鳥﹐得動植生意﹐大抵精於設色﹐如良工之無斧鑿痕耳。惜乎𨿽擅絕技﹐未遇賞音﹐卒以困窮轉徙潞澤間。宋米海嶽論畫花鳥﹐亦稱之曰﹕邊鸞如生。

關仝﹐一名襠﹐長安人。畫山水﹐師荊浩。晚年益有靑出於藍之美。所畫脫略毫素﹐筆愈簡而气愈壯﹐景愈少而意愈長﹐蓋其精能之至﹐故能深造古淡。石樹出於畢宏』咸按﹔名畫錄﹕畢宏落筆縱橫﹐變易常法﹐意在筆先﹐非繩墨所能制』故得生意爲多﹐恆作松石圖。一時文士﹐有詩稱之。與韋偃同著名於時。有枝無干。性喜作秋山寒林﹐村居野渡﹐蒼江茅屋﹐遠水孤舟。取徑蕭疏﹐賦筆幽秀﹐令見者悠然神往﹐如置身灞橋風雪中﹐非碌碌畫工所能知也。當時郭忠恕以師禮事之。第人物非仝所長﹐故山間漁市﹐幽人逸士﹐多求胡翼爲之。咸按﹕畫繼目﹕胡翼﹐字鸝云。工畫道釋人物﹐車馬樓臺山水﹐種種絕妙。尢工臨摹古今名筆。與關仝同時相善﹐仝每推服之。而翼因得附名於不朽焉。

只

黃筌﹐字要叔﹐成都人。始受業於刁光胤。咸按﹕名畫錄日﹕刁光胤﹐一名光允﹐長安人。天復中﹐避地入蜀。善畫湖石花竹﹑貓兔鳥雀之類。所與交﹐皆一時名士。黃筌﹑孔嵩皆師事之。早得時譽﹐十七歲事蜀王衍爲待詔。至孟昶時﹐加檢校少府監﹐累遷副使。鳥雀本師刁光胤﹐山水師李昇﹐咸按﹕華陽國誌日﹕成都人李昇﹐善山水﹐兼工人物﹐筆意幽閒。人得其畫者﹐往往誤稱王右丞焉。花竹師滕昌祐﹐咸按﹕五國遺事曰﹕滕昌祐﹐字勝華﹐吳人。遊蜀﹐以文學從事志趣髙潔﹐初不婚宦。﹟花鳥蟬蝶﹐折枝生菜﹐傅彩鮮潤﹐宛有生意。人物水龍師孫位﹐咸按﹕名畫錄﹕孫位﹐會稽山人。其畫雲龍出沒﹐勢若飛動。尢長於水﹐後遇異人﹐得度世法﹐遂攺名遇﹐不知所終。鶴師薛稷﹐咸按﹕書畫譜﹕薛稷﹐收之從子也﹐畫類閻立本﹐尢長於鶴。兼資諸家之善﹐各臻其妙﹐時有冰寒於水之意。廣政時﹐畫雉於八卦殿﹐有五方使呈鷹於殿陛之下﹐認難爲生﹐掣臂者數四。故其花鳥之名最著﹐後學遵之。次子居寶﹐字辭玉﹐得家傳﹐兼以八分知名。其畫石﹐文理縱橫﹐稜角峭硬﹐如虯如虎。弟居束﹐與兄齊名。

黃居案﹐字伯鸞﹐筌之季子也。初仕孟蜀爲翰林待詔。能世其家學﹐作花竹翎毛﹐皆妙得其眞。喜寫怪石山景﹐佳處往往突過乃父。後入宋﹐太宗朝授光祿丞﹐奉敕搜訪名畫﹐銓定品目﹐時輩斂衽﹐讓出一頭地。當世較藝者﹐胥視黃氏體制﹐以爲優劣去取云。

郭忠恕﹐字恕先﹐雒陽人。周時爲博士﹐能屬文﹐兼善篆隸。所畫樓觀木石﹐備極精妙。始亦嘗師關仝。宋太宗素知其名﹐召爲國子監主簿﹐以忤旨流登州﹐至齊之臨邑道中﹐尸解仙去。

董元﹐一作源﹐字叔達﹐號北苑﹐江南人也。龍判俱

佳﹐獨以山水著名於時﹐謂其景物富麗﹐下筆雄偉﹐重巒絕壁﹐有嶄絕崢嶸之勢﹐令人觀而壯之。著色山水效李思訓風格﹐然未肯多作也。至於水墨﹐𨿽似右丞﹐別能自出胸臆。所寫風雨溪谷﹐峯巒晦明﹐林霏煙雲﹐與夫千巖萬壑﹐重河斷岸﹐覽者對之﹐不覺身入其境。荊﹑關之後』殆其替人歟其位置皴法﹐尢能另立門戶。樹木勁挺﹐亦復稍變形勢。眞乃畫中之龍﹐故當時巨然北面事之﹐其裨益後賢可知矣。仕南唐爲後苑副使。

郭熙﹐河陽溫縣人。爲禦畫院藝學。善山水寒林﹐宗李成法﹐得雲煙出沒﹑峯嵐隱顯之態。布置筆法﹐獨步一時。早年巧贍致工﹐晚年落筆益壯。著有山水論訣﹐言之最詳﹐永爲遵式。子名思﹐業儒仕宦﹐亦深於論畫。

僧巨然﹐鍾陵人。善畫山水﹐筆墨秀潤。每寫煙嵐气象﹐於峯巒嶺竇之外﹐林麓之間﹐猶作卵石松柏疏筠蔓艸之類﹐相與映發。而幽徑細路﹐屈曲縈帶﹐竹籬茅舍﹐斷橋危棧﹐歷落分明﹐咫尺而有千里之勢。由其胸中富足』故落筆無窮﹐得北苑之正傳﹐時復變出己意﹐天趣盎然。不特著名於時﹐抑且流傳後世。前有荊﹑關﹐後有董﹑巨』廣辟六法之門庭﹐大啟後學之蒙黷﹐𨿽作者繼起﹐總莫逾其範圍矣。有道士者﹐姓劉﹐建康人﹐忘其名。工於畫佛道鬼神﹐落筆遒怪﹐尢善山水。與巨然同師董源﹐二入畫往往相似﹐人莫能辧。但劉畫釋道﹐則以道士在左﹐巨然畫釋道﹐則以僧居左﹐人以此爲識別耳。惜劉畫傳世不若巨然之多﹐故知之者鮮。

駙馬都尉王詵﹐字晉卿。讀書屬文﹐所從遊者﹐皆一時老師宿儒畫學李成﹐淸潤可愛。又師唐李將軍作著色

山水。不古不今﹐自成一家。墨竹師文湖州。築堂曰寶繪﹐收藏古今法書名畫。東坡先生爲之記。

範寬﹐名中正﹐字中立﹐華原人。風儀峭古﹐進止疏野﹐其性最緩﹐人皆以寬稱之﹐中立亦不以名著﹐自名寬云。山水初學李成﹐忽然覺悟﹐頓捨舊習。卜居終南﹑太華巖隈林麓之間﹐披覽煙雲陰霽﹐默與神遇﹐發於筆端﹐幹巖萬壑﹐恍然如行山陰道上。與關﹑李並馳方駕﹐殆未肯多讓也。

米元章芾﹐天資髙邁。喜寫古賢像。山水源出北苑﹐天眞發露﹐怪怪奇奇﹐不可思議。性癖嗜石﹐每得佳者﹐卽繪其形似焉。鑑別畫理﹐纖細不遺﹐今古推爲第一。所著書畫評﹐後學不可不一見也。米友仁﹐字元暉。元章子。早得家學﹐其山水淸致可掬﹐略變乃翁所爲﹐成一家法。煙雲變滅﹐林泉點綴﹐艸艸而成﹐意在筆先﹐正合古人作畫妙處。

趙伯駒﹐字千里。善畫山水花禽竹石﹐尢長於人物。精神淸潤﹐能別狀貌﹐使人望而知其詳也。弟伯騙﹐字希遠﹐與兄齊名。嘗繪姑蘇天慶觀樣本進呈﹐孝宗題其上﹕令依元樣建造。今玄妙觀是也。

趙孟頫﹐字子昂﹐號松雪。仕元爲翰林學士承旨﹐贈平章政事﹐封魏國公﹐謚文敏。畫法晉唐﹐與書法俱入神妙。配管夫人﹐名道昇﹐字仲姬﹐贈魏國夫人。書學詞章﹐並臻淸品。所畫晴竹新篁﹐是其始創。寸綃片紙﹐後學寶爲模範。弟孟吁﹐字子俊﹐官至知州。畫人物花鳥頗佳。子雍﹐字仲穆﹐宮至集賢待制。山水師董源﹐尢善畫人馬。孫鳳﹐字允文。工於蘭竹﹐與祖父埒。鳳弟麟﹐字彥徵﹐

爲浙江行省檢校。亦善畫人馬。今世傳子昂畫馬﹐半系彥徵所仿。趙氏本宋宗室﹐淸華掩映﹐萃於一門﹐家學淵源﹐與簪纓遞嬗﹐有元之代﹐畫學應首推吳興矣。

吳鎭﹐字仲圭﹐號梅花道人﹐嘉興人也。山水師巨然。遇興之所至﹐任意揮灑﹐人或索之﹐不肯酬應。其筆端豪邁﹐潑墨淋漓﹐無一點朝市气﹐𨿽似率略﹐人莫能到。然當其世者不甚重之。仲圭嘗謂人曰﹕吾之畫直須五百年後方遇賞音耳。

王蒙﹐字叔明﹐號黃鶴山樵﹐吳興人。趙文敏之甥也。早得外氏指授﹐山水用墨師巨然﹐其筆法又從郭熙捲云皴中化出﹐秀潤淸瑩﹐別具標格﹐臨摹細密者尢佳。至於層巒疊嶂﹐曲徑迥蹊﹐山居茅屋﹐悉具村妝童婦﹔舟航水渚﹐多寫朱衣漁叟﹐蓋前所未有﹐而叔明獨冠絕古今者也。山人曰﹕繪事非細故也。髙人曠士用寄其閒情﹐學士大夫時抒其逸韻。品髙故寄托自遠﹐學富故揮灑不凡。古今來濡毫吮墨﹐人各名家﹐傳者果幾人哉曹弗興﹑顧愷之﹑陸微探﹑張僧繇﹐復乎遼矣﹐自李將軍以逮黃鶴山樵﹐皆精於斯道﹐而傳於斯世者也。余故本諸圖繪寶鑑﹐而參以他書﹐備載淵源﹐用垂模範。前若周防﹑徐熙﹐後若雲林﹑子久﹐已經散見書中﹐槪不重錄。士良夏氏之言曰﹕佛道人物士女牛馬﹐近不及古﹔山水林石花竹禽魚﹐古不及今。要非神遊意造﹐妙參大化﹐欲求傳世行遠﹐難矣。

云麾將軍李思訓采蓮圖﹐內有宮殿臺閣﹐赤欄橋﹐靑龍舟﹐蓋寫禁中景物﹐非泛然圖江湖之筆也。其所寫樓觀房櫳﹐衣裳舟楫﹐精巧細密﹐妙入毫芒。而山光掩映﹐湖波浩渺﹐朱華冒水﹐綠樹冪云﹐又有濠濮之思。唐人去古

未遠﹐猶得顧﹑陸遺風﹐非後代畫手一味板細可比。又畫明皇幸蜀圖﹐方廣不盈二尺﹐而山川云物﹐車輦人畜﹐艸木禽魚﹐無一不具。峯嶺重復﹐徑路隱顯﹐渺然有數百里之勢。明皇作騎馬像﹐將軍陳玄禮赳赳有幹城之气﹐髙力士柔媚謹愼﹐神气宛然。前後宮女宦官導從略備﹐而意態蕭瑟﹐非復禁禦森嚴气象。及宣和間﹐內苑求李畫甚急﹐以其名不佳﹐故不敢進。或以圖中有宮女卽道旁瓜圃采瓜者﹐因諱之爲摘瓜圖﹐然終未呈禦也。山人曰﹕金碧山水﹐始於唐之李將軍父子﹐而實本之展子虔也。李固帝王苗裔﹐生長富貴﹐喜寫般遊宮殿﹐凡皇家威儀服物﹐童而習之﹐較之揣摩宮禁事情者﹐其相去奚啻倍蓰也。其用絹則祖吳道子法﹐皆以熱湯﹐半熟人粉﹐槌如銀板。故作山水人物﹐精彩入筆。五代以來﹐此法中絕矣。

張擇端﹐字正道﹐東武人也。幼讀書﹐遊學於京師﹐仕至翰林承旨。性習繪事﹐工於界畫﹐尢嗜於舟車市橋郭徑﹐別成家數也。以失位家居﹐賣畫爲計。寫有淸明上河圖﹐其中位置﹐若城郭屋廬之遠近髙下﹐艸樹馬牛驢駝之大小出沒﹐以及居者行者﹐舟車之往還先後﹐皆曲盡其意態﹐而莫可數計﹐蓋汴京盛時偉觀也。此卷初入宣和內府﹐後爲金人所有﹐卷末有金主璽。山人曰﹕汴自朱梁以來﹐消耗極矣﹐至宋而累洽重熙﹐休養百年﹐始獲臻此甚盛。其君臣之勤勞﹐廬井之丰庶﹐俗尙之茂美﹐皆可按圖想其萬一。吾知畫者之意﹐蓋將以觀當時而誇後代也。不然﹐則厄於時而思殫其技﹐以傑然自異於眾史也。何其精能之至﹐而毫髮不遺恨歟﹗此豈一朝一夕所能就者﹐其用心亦良苦矣。無何京﹑攸柄政﹐國是日非﹐馴至黔黎塗炭﹐向

之承平風物﹐僅可索之荒煙野艸之中已。於以知都邑廢興﹐𨿽系運數﹐而人謀弗臧﹐蓋各有自﹐徒令後之人覽畫事之精能﹐而益嘆恨權姦之誤國也。

唐朝名畫錄云﹕尉遲乙僧者﹐吐火羅國人﹐或云闐國人也。貞觀初﹐國王以丹靑奇妙﹐薦之闕下。授宿衛官﹐以功封郡公。善畫外蕃諸國及菩薩神佛。小則用筆緊勁如屈鐵盤絲﹐大則灑落有器槪。曾畫慈恩寺塔前功徳﹐妙入禪解。又光澤寺七寶臺後面畫降魔像﹐幹怪萬狀﹐實奇蹤也。又能畫凹凸花﹐而中間幹手眼大悲﹐精妙之狀﹐不可名焉。凡畫功徳人物花鳥﹐皆是外國之物像﹐非中華之威儀。前輩云﹕尉遲乙僧﹐閻立本之比也。山人日﹕昔張僧繇畫於一乘寺﹐遠望眼暈如凹凸﹐近視卽平。後世此法莫傳﹐乙僧不知何緣獲臻斯巧。考宋宣和畫譜﹐有著色天王小像﹐乙僧之傳後者﹐僅此而已。元人錢舜舉曾見之﹐以爲吳道玄所作﹐皆從此本翻出也。畫鑑云﹕宋徽宗自畫夢遊化城圖﹐人物如半小指﹐累數幹人﹐城郭宮室﹐麾幢鼓樂﹐仙嬪眞宰﹐雲霞樹石﹐龍鸞龜麟﹐舉凡天地所有之物﹐色色具備﹐爲工甚至。觀之令人頓起神遊八極之想﹐不復知人間世更有奇物也。畫繼云﹕政和初﹐徽宗自寫仙禽之形﹐凡二十﹐名曰筠莊縱鶴圖。或戲上林﹐或飲太液﹔翔鳳躍龍之形﹐警露飲風之態﹔引吭唳天﹐以極其思﹐刷羽淸泉﹐以致其潔﹔並立而不爭﹐獨行而不倚﹔閒暇之格﹐淸迥之姿﹐寓於縑素之上﹐各極其妙﹐而莫有同者焉。已而又制奇峯散綺圖﹐意象天成﹐工奪造化﹐妙外之趣﹐咫尺千里。其晴巒疊秀﹐則閬風羣玉也﹔明霞紓彩﹐則天漢銀潢也﹔飛觀倚空﹐則仙人之樓居也。至於祥光瑞气﹐浮

動縹緲於空明之間﹐俾展捲者如欲跨汗漫﹐登蓬瀛﹐飄飄焉﹐蟯蟯焉﹐若淩太淸而隘九州也。山人曰﹕佑陵工於書法﹐其畫更軼出古帝王之上﹐惜乎日理萬幾﹐僅畱神於琳瑯卷軸耳。元學士蠖嬤云﹕徽宗皇帝諸事都會﹐獨不會做官家。信哉斯言也﹗厥後五國蒼涼﹐穹廬冷冽﹐猶手寫團扇以賜使臣﹐可惜其化城圖不知流落何所也。

螢窗叢談曰﹕詩句命題﹐不知掄選幾許人也。嘗試竹鎖橋邊賣酒家﹐人皆從色相形容﹐無不向酒家上著工夫者。惟一善畫﹐但於橋頭竹外掛一酒簾﹐書酒字而已﹐便見得酒家在竹內也。又試踏花歸去馬蹄香﹐何以見得親切﹐有一名手但寫數蝴蝶飛逐馬后而已﹐便表得馬蹄香出也﹐果得中魁選。宣和時﹐始建五嶽觀﹐有旨大集天下名手。應詔者蓋數百人﹐咸使圖之﹐多不稱旨。自此之後﹐益興畫學﹐教育眾工﹐如進士科﹐下題取士﹐復立博士考其藝能。當時大臣有薦宋子房以當博士之選者﹐子房筆墨妙出等倫﹐藝流咸欽得士。所試之題﹐如野水無人渡﹐孤舟盡日橫﹐第二人以下﹐多系空舟岸側﹐或鷺拳於舷間﹐或鴉棲於篷背。獨魁選不然﹐畫一舟人臥於舟尾﹐橫一孤笛﹐其意以謂非無舟人﹐止無行人耳﹐且以見舟子之甚閒也。又如亂山藏古寺﹐魁則畫荒山滿幅﹐上出幡竿﹐以見藏意。餘人或在山凹中露塔尖﹐或於松林間見鴟吻﹐往往以見殿堂者﹐則無復藏意矣。山人曰﹕善詩者得言外之意﹐善畫者得墨外之意。嘗見唐周防畫收宮女圖﹐一女子娉婷獨立﹐置玉笛於腰帶中﹐目視指爪﹐情意凝佇﹐惝兮倪兮﹐知其有所思也。又見五代杜睿畫髙僧試筆圖﹐一僧攘臂揮翰﹐旁環而觀者七八士人﹐咨嗟嘖嘖之態﹐如聞其

聲﹐的是奇筆。又南唐李后主題周文矩倦繡詩意圖云﹕遼陽春盡無消息﹐夜合花開日正西。洵能傳出筆外之意。卽是參之﹐便可悟得畫家三昧。

畫家宮殿最爲難工﹐謂須折算無差﹐乃爲合作。蓋束於繩矩﹐筆墨不可以逞﹐稍涉畦畛﹐便入庸匠。故自唐以前﹐不聞名家。至五代衛賢﹐始以此得名﹐然而未爲極致。獨宋郭忠恕﹐以俊偉奇特之气﹐輔以博文彊學之資﹐遊規矩繩尺中﹐而不爲所窘。所作水殿避暑圖﹐千榱萬桷﹐曲折髙下﹐纖悉畢現﹐而行筆天放﹐設色古淡﹐又非凡俗所能也。又有樓居仙圖﹐作石仿李思訓﹐作樹仿王摩詰﹐其屋木樓閣﹐則恕先自成一家﹐最爲獨勝。棟楹梁桷﹐望之中虛﹐若可提足而入﹔闌楣戶牖﹐則若可以捫歷而開闔之也。以毫計寸﹐以分計尺﹐以尺計丈﹐增而倍之﹐以作大宇﹐皆中規度﹐曾無小差。非至詳至悉﹑委曲於法度之內者﹐不能如此精密也。非徒精密也﹐蕭散簡遠﹐無塵埃气。東坡先生爲之贊曰﹕長松參天﹐蒼壁插水。縹緲飛觀﹐憑欄誰子。空蒙寂歷﹐煙雨滅沒。恕先在焉﹐呼之或出。山人曰﹕余嘗聞老畫史言﹕尺寸膚疊﹐皆以準繩爲則﹐殆猶修內司法式﹐不得逾越。細閱恕先畫﹐以墨爲濃淡髙下﹐是殆以筆爲尺也。僚之弄丸﹐秋之爲弈﹐未當以繩墨論。孫吳之論兵﹐亦猶是也。是蓋莊子所謂猖狂妄行﹑而蹈乎大方者乎考恕先生平﹐先仕於朝﹐迹馳不羈﹐放浪玩世﹐卒以流竄海島中﹐脫形仙去。其爲人無法度如彼﹐其爲畫有法度如此﹐則知天下妙理﹐從容自能中度。使恕先規度而爲之﹐則亦疲矣﹐恕先肯爲之乎﹗

畫系曰﹔燕文貴﹐初名肅﹐字仲穆﹐吳興人也。善畫

山水﹐精細之極﹐逾於鬼斧神工。仕於太平興國之時﹐起家幕僚』官至侍從﹐文章事業﹐卓然可傳。其畫爲太宗所重﹐屢賜宸翰﹐比之吳道子﹑李思訓。文貴嘗畫七夕夜市圖﹐自安業界北頭﹐向東至潘樓﹐竹木市井﹐閶閻閽閡﹐街衢棹楔﹐與夫戶書楹帖﹐靡不盡存。燈火輝煌﹐遊人如蟻﹐商賈貿易﹐種種往來﹐其狀浩穰之所﹐至爲精備。又爲富商髙氏家寫舶船渡海圖﹐其本大不盈尺﹐舟如葉﹐人如麥』而帆檣橰櫓﹐篙工舵師﹐指呼奮勇﹐盡得態度。至於風波浩蕩﹐島嶼相望﹐蜃樓海市﹐相間雜出﹐空明隱約﹐尺幅而有千萬里之勢。抑何其神妙乃爾邪﹗然則古所謂寸馬豆人者﹐以文貴視之﹐又當卑之無甚髙論矣。山人曰﹕仲穆之畫﹐蓋天然第一﹐其得勝解者﹐非積學所致也。想其解衣磅礡﹐心遊神放﹐羣山萬木﹐冷然有感而應者故雷霆風雨﹐忽乎現前而不可卻。當此時﹐豈復有畫者邪考仲穆﹐初爲燕王府官。王欲得其畫﹐而卒莫能致之﹐知其愼於名節﹐而不肯以技自見也。余嘗謂仲穆以名徳顯世﹐後之人不得盡知﹐徒以畫名於天下﹐而畫之傳者又絕少﹐至與庸工繪史以丹墨自別者同稱﹐此與顏太師列於書藝小人之間﹐可同爲一嘆者也﹗

晁補之﹐字無咎﹐濟州巨野人。元祐中爲吏部郎中。紹聖末﹐黨人事起﹐謫監信州酒稅﹐流落久之。張天覺當國』起知泗州﹐不累月下世。有自畫山水畱春堂大屏﹐上題云﹔胸中正可吞云夢﹐盞裏何妨對聖賢。有意淸秋入衡霍』爲君無盡寫江天。又題自畫山水寄人云﹕虎觀他年靑汗手﹐白頭田畝未能閒。自嫌麥隴無佳思﹐戲作南齊百里山。陳無己愛重其迹﹐嘗詠其畫扇云﹕前身阮始平﹐今代王摩詰。偃屈蓋世气﹐百萬人咫尺。無咎又嘗增添蓮社圖樣﹐自以意先爲山石﹐位置向背﹐作粉本以授畫史孟仲寧』令傳模之。菩薩仿侯翌﹐天王仿吳道玄﹐雲气松石仿關仝』堂殿艸樹仿周防﹐界畫樓閣仿郭忠恕﹐臥槎垂藤仿李成』巖壁瘦木仿許道寧﹐湍流山嶺仿董源﹐騎從韃服仿衛賢』馬仿韓幹﹐虎仿包鼎﹐猿猴兔鹿仿易元吉﹐元鶴白鷴鳥鼠仿崔白。集彼眾長﹐乃成獨勝﹐方之古昔﹐槪未有諸。後人往往臨摹其本以傳世者多矣。山人日﹕文﹐所以載道也﹔藝﹐所以成名也。作文而句櫛字比﹐規規於左漢莊騷』其獘與印板死畫等。故必匠心以獨造﹐始能咀百氏之英華也。無咎以集腋之法﹐悟鉤玄之妙﹐自成一子』奄有諸家』開後人無數法門正如昔賢注杜﹐以爲浣花詩句﹐無字無

出典看。

畫錄廣遺云﹕張宗古﹐五代時人﹐入宋已老矣。莫詳其鄕裏。或謂與趙評事同時。喜畫林石﹐根幹雄彊』檄梢富潤。林石悉有凍色﹐而雪冒之。每暑月張之於壁』覺寒气襲人﹐一室皆欲披襟﹐不殊劉褒北風圖也。顧其畫世間少見﹐而人罕道其名。陳陽﹐江西人。往來臨川﹑建昌二郡間。嗜酒放逸﹐作林石﹐淸峭奇古。多用黃牛皮木』不以筆也。嘗自詠云﹕解畫無根樹﹐能描似病人。作大樹』浮生石上﹐有萬牛不拔之勢。蘇東坡謂蔡規學畫於陳陽而過之﹐誤矣﹐規何能望陽之仿佛也。吳眞﹐雁蕩山野人。或謂隸赤籍。畫龜鶴髙妙﹐前無古人。每鬻於市﹐舉止狂異﹐人不能測﹐或邀數倍之價﹐或得錢輒售﹐人疑其隱於龜者也。嘗畫十二龜﹐龜皆有名﹐神采驚人﹐卓然一絕。

張遠﹐太原人。善畫山水林石﹐專法李成﹐其合處乃亂

眞也。江西提舉陳商彥﹐官於太原﹐得其臨李成壁上四時景山水八幅﹐淸遠恬暢﹐非粗豪之流所敢望也。範正夫﹐字子立。忠宣公之猶子﹐徳孺之子也。善畫馬﹐得龍眠典型。嘗寫自著詩意一幅﹐蓋雪天也。極溫雅淸麗﹐與晁以道以詩文往還。孫蚧﹑趙廣﹐皆舒城人。蚧受筆法於龍眠﹐廣又受於蚧焉。蚧畫合處﹐幾於出藍。後梁師成引入書藝局﹐一旦馬羣幾空。俄爲人鴆死。廣落墨尢超詣。嘗仿盧稜伽作羅漢像﹐磨墨之次﹐連飲數觥﹐落筆驚人﹐勢若風雨﹐結構縝密﹐意象天成。山人日﹕自張宗古以下凡七人﹐𨿽非絕詣﹐然已入能品﹐恢恢乎遊刃有餘地矣。顧其畫或傳或不傳﹐其姓氏世人亦有知有不知﹐是殆有幸有不幸哉間閱畫錄廣遺﹐爲之慨然﹐備列於冊﹐亦表微之深意也。

龔開﹐字聖予﹐號翠巖﹐淮陰人。工詩文﹐尢長於書畫。所制中山出遊圖﹐蓋唐鍾進士馗故實也。後有親書八分詩﹐頗奇宕﹐跋亦自負不凡。其詩云﹕髯君本自住中山﹐駕言出遊安所適。謂爲小獵無鷹犬﹐以爲意行有家室。阿妹韶容見靚裝﹐五色胭脂最宜黑。道逢驛舍須少憩﹐古屋無人供酒食。赤幘烏衫固可嘉﹐美人淸血終難得。不如歸飲中山釀』一醉三年萬緣息。卻愁有物戲髙明﹐八姨豪買他人宅。待得君醒爲掃除﹐馬嵬金馱去無迹。其跋云﹕人言墨鬼爲戲筆﹐是大不然﹐此乃書家之艸聖也。豈有不善眞書而能作艸書者乎在昔善畫墨鬼﹐有似頤眞﹑趙千里。千里所寫丁香鬼﹐誠爲奇特﹐惜乎去人物科太遠﹐故人得以戲筆目之。頤眞鬼𨿽甚工﹐而其意不無猥近﹐甚者作髯君野混﹐一豪豬卽之﹐妹子持杖披襟逐之﹐此何爲者邪﹗

﹞

僕今作中山出遊圖﹐蓋欲一洗前人陋習﹐庶不廢翰墨淸玩﹔譬之書﹐猶眞行之間也。山人曰﹕鍾馗事絕少﹐前人辯其有無者﹐聚訟紛如議禮。余故不具論﹐特以紀開之奇迹耳。夫畫鬼一派﹐盛於唐人﹐迄於宋元﹐竟屬僅見﹐龔生蓋得人棄我取之見者哉。

歐陽圭齋云﹕唐韋偃工畫馬﹐松石更佳﹐世不多見。其筆法磊落﹐揮霍振動﹐杜少陵詩所謂戲拈禿筆寫驊驑﹑倏見麒麟出東壁者也。余曾收得紅韉覆背驄馬圖﹐筆力勁健﹐鬃尾歷歷可數﹐如顏魯公書﹐瘦硬通神。往歲鮮於伯機見之﹐驚嘆累日﹐嘗賦詩云﹕渥窪產馬如產龍﹐韋偃畫馬如畫松。眞奇文也﹐惜不成章而卒。唐人胡瑯﹐工畫橐駝番馬﹐用筆淸勁﹐渲染有法。宣和內府藏有胡瓖番部橐駝圖﹐題爲上上妙品。瓖子虔﹐筆法古雅﹐大有父風。內府藏有胡虔胡人汲水圖﹐意態如生﹐穹廬大漠﹐宛然眼前也。五代時東丹王﹐工於畫犬﹐意境百出。元趙承旨題其人犬圖云﹕畫人物﹐以得其性情爲妙。東丹此圖﹐不惟盡其形態﹐而人犬相習﹐又得於筆墨丹靑之外﹐爲可珍也。

山人曰﹕韋偃之畫﹐其傳者如丹鳳祥麟﹐間世一出﹐然其姓氏猶膾炙人口。若胡瓖以下﹐能舉其名者鮮矣。余故附諸韋偃之後﹐俾其垂不朽也。

畫繼日﹕江參﹐字貫道﹐江南人。長於山水。形貌淸腥﹐嗜茶與香以爲生。初以葉少蘊左丞薦於宇文湖州季蒙﹐季蒙厚禮之。貫道爲作飛泉怪石五圖﹐筆墨學董源﹐而豪放殆欲過之。季蒙方幸可多得其畫﹐而貫道忽被召去﹐止得此圖﹐深以爲慊。後劉季髙侍郎又寄貫道所作江居圖一卷﹐作無盡景﹐季蒙始少慰。貫道生長警川﹐深得湖天之

。

趣﹐平遠曠蕩﹐盡歸方寸。故作畫造景﹐筆下得意外意﹐非他人之比。當貫道被召時﹐尙書張如營方知臨安。貫道到臨安日﹐有旨館於府治﹐明當引見﹐是夕殂﹐遇合信有命也。同時李潼川者﹐工山水﹐筆意仿佛貫道﹐殆是同一師承者。張魏公浚題其下蜀圖捲云﹕岷山導江﹐瀦爲彭蠡。奇峯怪石﹐險灘惡水﹐皆余所熟遊。潼川李君﹐輒出新意﹐寫而爲圖。黃牛白馬﹑山鷓髙唐之影﹐巫山十二峯﹐夔門百八盤﹐巨細不遺﹐使足未及者見之﹐莫不心驚目駭﹐非人世所有也。自君山東至於海﹐風檣陣馬﹐水村煙郭﹐好景尙多﹐安得喚起李君﹐爲我續千里版圖之勝邪山人曰﹕宋南渡士夫﹐多有善畫者﹐如朱惇儒希眞﹑畢良史少董﹐皆能作山水窠石﹐時亦奇境獨創。若畫院諸人得名者﹐則有李唐﹑蕭照﹑周曾﹑馬賁﹐下至馬遠﹑夏珪﹑李迪﹑李安忠﹑樓觀﹑梁楷之徒﹐類皆以藝事受人主之知﹐被逾格之賞。若夫江﹑李二子﹐其气魄筆力﹐可雄視李唐輩﹐以夏珪諸人較之﹐且有大小巫之別矣。而乃淹蹇末世﹐絹素零落﹐此昌黎韓子所以有感士不遇之賦也

畫鑑日﹕唐人花鳥﹐邊鸞最爲馳譽。大抵精於設色﹐稱艷如生。其他畫者𨿽多﹐互有得失。歷五代而得黃筌﹐資集諸家之善﹐尢於翎毛花竹﹐超出眾史。筌之畫可齊名者﹐惟江南徐熙。熙志趣髙尙﹐艸木魚虫﹐妙奪造化﹐非世之畫工所能及也。筌之下有唐希雅﹐亦佳﹐多作顫筆棘刺之類﹐是效其主李重光書法。後有長沙易元吉﹐作花果禽畜﹐尢長獐猿﹐多遊山林猿疚﹐窺視禽鳥之樂﹐圖其天趣。後來諸家﹐若趙昌﹑邱慶余﹑滕昌祐﹑葛守昌﹑崔白﹑艾宣﹑丁貺之徒﹐皆得其緒餘﹐以成一家而名當世。要之

﹞。

花鳥一科﹐唐之邊鸞﹐宋之徐﹑黃﹐爲古今規式﹐所謂前無古人﹐後無來者是也。陶南村說郛曰﹕人物自顧﹑陸﹑展﹑鄭﹐各擅神妙﹐可云化工。以至僧繇﹑道玄﹐此一變也。山水則大小李一變也﹐荊﹑關﹑董﹑巨又一變也﹐李成﹑範寬又一變也﹐劉﹑李﹑馬﹑夏又一變也﹐大癡﹑黃鶴又一變也。趙子昂近於宋﹐故人物爲勝。大小米﹑髙彥敬以簡略取韻﹐倪迂以稚弱取姿﹐宜登逸品﹐未是當家。冷太常謙嘗論曰﹕松雪道人趙孟頫子昂﹐梅花道人吳鎭仲圭﹐大癡老人黃公望子久﹐黃鶴山樵王蒙叔明﹐元四大家也。髙彥敬﹑方方壺﹑倪元鎭﹐品之逸者也。盛懋﹑錢選﹐其次也。松雪尙工人物﹐樓臺花樹﹐描寫精絕。至彥敬等﹐直以寫意取气韻而已。元時人極重之﹐宋體爲之一變。彥敬似米老父子﹐而別有韻趣。子久師董北苑﹐晚歲稍稍變之﹐最爲淸遠。叔明全法王摩詰﹐濃鬱深至﹐間有枯淡之作﹐是其變格也。元鎭極簡雅﹐似嫩而蒼。或謂宋人易摹﹐元人難摹﹐元人猶可學﹐元鎭不可學也。予心初不以爲然﹐而終未有以奪之。山人曰﹕世有必不變者﹐天之道也。世有必變﹐天之運與數也。故上而文章法度﹐次而藝事工能﹐莫不各隨運數而遞爲升降焉。然而必變之中﹐又有不變之道﹐在學者參考前說﹐毋守常﹐毋襲故﹐毋矜奇﹐博觀而約取焉﹐縱未極於精能﹐亦且思過半矣。

風教門

繪事𨿽微﹐廟朝重之矣。屈軼之艸﹐摹於未央﹐咸按﹕唐盧碩畫諫日﹕漢文帝於未央宮承明殿畫屈軼艸﹑進善旌﹑誹謗木﹑敢諫鼓﹑

獬豸。卽門墉之遺意也。咸按﹕家語﹕孔子觀乎明堂﹐睹四門之墉。畫品錄序﹐四門之墉﹐廣圖賢哲。太乙之神﹐傳於郊祀﹐卽素王之盛軌也。咸按﹔漢書郊祀志﹕武帝作甘泉宮﹐中爲臺室﹐畫天地太一諸鬼神﹐而置其祭祀﹐以致天神。又按史記﹔伊尹從湯﹐言素王及九主之事。注﹕劉向別錄﹕九主者﹐有法君﹑專君﹑授君﹑勞君﹑等君﹑寄君﹑破君﹑固君﹑三歲社君﹐凡九品﹐圖畫其形。宮詞瑣瑣﹐何如列女作圖﹔咸按﹕劉向著列女傳八篇﹐後漢梁皇后繪爲圖置左右。經史班班﹐曾見尙方傳寫。咸按﹕漢明帝好圖畫﹐別立畫官﹐詔博治之士班固﹑賈逵等取經史﹐命尙方畫圖郡府聽事之前﹐淸濁分焉﹔咸按﹕後漢書郡國志﹕郡府聽事壁畫諸尹﹐自建武訖陽嘉﹐注其淸濁進退。溫室丹靑之美﹐藻詠縛焉。咸按﹕左太衝魏都賦﹕丹靑炳煥﹐特有溫室。儀形宇宙﹐歷像聖賢。圖以百眞淬以藻詠。風教攸關﹐存乎鑑戒﹐非細故也。子建有言﹕觀畫者見三皇五帝﹐莫不仰戴﹔見三季異主﹐莫不悲惋﹔見篡臣賊嗣﹐莫不切齒﹔見髙節妙士﹐莫不忘食﹔見忠臣死難﹐莫不抗節﹔見放臣逐子﹐莫不嘆息﹔見淫夫妒婦﹐莫不側目﹔見令妃順後﹐莫不嘉貴。是說也﹐彥遠張氏采以入畫錄矣。滎河溫洛之學﹐固亦芒角所不廢歟咸按﹕張彥遠敍畫之源流日﹕庖蓑氏發於滎河中﹐典籍圖畫萌矣。軒轅氏得於溫洛中﹐史皇倉頡狀焉。又目﹕奎有芒角﹐下主辭章。

漢宣帝甘露三年﹐單於始入朝。上思股肱之美﹐乃圖畫其人於麒麟閣。咸按﹕麒麟閣功臣﹐惟霍光不名﹐日大司馬大將軍博陸侯﹐姓霍氏。其次張安世﹑韓增﹑趙充國﹑魏相﹑丙吉﹑杜延年﹑劉徳﹑梁邱賀﹑蕭望之﹑蘇武﹐凡十一人。法其形貌﹐署其官爵姓氏。漢書蘇武傳。

漢宣帝畫圖列士﹐或不在於畫上者﹐子孫恥之。見王充論衡。

﹞

永平中﹐顯宗追感前世功臣﹐乃圖二十八將於南宮雲臺。咸按﹕顯宗水平三年﹐帝思中興功臣。圖二十八將﹐以鄧禹爲首﹐次馬成﹑吳漢﹑王梁﹑賈復﹑陳俊﹑耿眞﹑杜茂﹑寇徇﹑傅俊﹑岑彭﹑堅鐔﹑馮異﹑王霸﹑朱祐﹑任光﹑祭遵﹑李忠﹑景丹﹑萬修﹑蓋延﹑邳彤﹑姚期﹑劉值﹑耿純﹑臧宮﹑馬武﹑劉隆後又益以王常﹑李通﹑竇融﹑卓茂﹐合三十／乙人。原注﹞後漢書二十八將傳論。又馬援傳﹕建武中圖名臣列將於雲臺﹐以椒房故﹐獨不及馬援。以上漢代。

唐武徳四年﹐太宗爲天策上將﹐作文學館﹐收聘賢士。每暇日﹐訪政事﹐論墳籍﹐命十八學士各繪形像﹐藏之書府。咸按﹕杜如晦﹑房玄齡﹑虞世南﹑褚亮﹑姚思廉﹑李玄道﹑蔡允恭﹑薛元敬﹑顏相時﹑蘇勗。於志寧﹑蘇世長﹑薛收﹑李守素﹑陸徳明﹑孔穎達﹑蓋文達﹑許敬宗號十八學士﹐時人謂之登瀛洲。此爲秦王府十八學士薛收﹐後以劉孝孫補。附錄﹕李伯紀綱題十八學士圖並敍﹕唐天策十八學士﹐閻立本畫像﹐褚亮贊﹐淵聖皇帝題其姓名﹐以賜太子詹事李詩﹐眞絕世之寶也。臣某拜手稽首謹作頌曰﹕英英策府﹐十八學士﹐森如騏碌﹐才徳兼備。﹝讀如避﹞太宗禦之﹐六轡耳耳﹐嘶風笨云﹐一日千里。丹靑之妙﹐寫於縑素﹐千載風流﹐遇之旦暮。二句著畫於穆淵聖﹐生根天縱多能﹐遊戲翰墨﹐識其姓名。人物圖繪﹐及玆宸藻﹐是爲三絕﹐萬世之寶。沙漠苦寒﹐翠華未還﹔傷心北顧﹐喟焉涕潸。卽從時事生情﹐忠愛之旨﹐至今猶在。安得傑才﹐如彼諸子﹐扶翊中微﹐國勢振起。豈無趙卒﹐爲禦以歸﹐葉居﹞老臣衰疾﹐肢而望之。山人曰﹕凡題識﹐以有爲而作者爲勝。當日淵聖身羈北庭﹐髙宗漠然不之顧﹐一時名將如張﹑韓﹑劉﹑嶽﹐皆趙卒也﹐特不令之爲禦耳。忠定借意發揮﹐欲以諷焉﹐志亦良苦。余故偶錄斯篇﹐以爲讀古人題識者告。

其章法每四句一截﹐亦最整齊﹐是可爲式。公奏議全冊﹐上抗忠宣﹐表章頌札凡八十卷。靖康之禍﹐以身任之﹐𨿽見用不久﹐而忠誠義气不少貶。嘗言吾知盡事君之道﹐不可﹐則全進退之節﹐禍患不卹也。讀題詞數十言﹐可見公之志矣。

貞觀十七年﹐圖長孫無忌等勛臣二十四人於淩煙閣。咸按﹕長孫無忌﹑趙郡王孝恭﹑杜如晦﹑魏徵﹑房玄齡﹑髙士廉﹑尉遲敬徳﹑李靖﹑蕭瑪﹑段志玄﹑劉弘基﹑屈突通﹑殷開山﹑柴紹﹑長孫順徳﹑張亮﹑侯君集﹑張公謹﹑程知節﹑虞世南﹑劉政會﹑唐儉﹑李世勣﹑秦叔寶﹐凡二十四人。

代宗廣徳元年﹐給功臣鐵券﹐藏名太廟﹐圖形於淩煙。

憲宗元和五年﹐詔以褚遂良已下至李晟等二十七人﹐圖形於淩煙閣大中初﹐詔求李峴等三十七人畫像﹐績圖淩煙閣。以上錯見新舊唐書。

開元中﹐拜張說等八人爲學士﹐於東都上陽宮含象亭圖像。翰林盛事。建中初﹐禮儀使顏眞卿奏﹕武成廟請如月令春秋釋奠。詔考定可配享者﹐刊古今名將凡六十四人圖形焉。唐書。原注﹞以上七則﹐並唐代文武將相諸臣﹐如漢世麒麟閣故事。玆或有漏遺﹐學者采輯一處﹐並前後一類者統觀之﹐大可興起。

陳元方紀遭父憂﹐𨿽衰服已除﹐而積毀消瘠。豫章刺史嘉其至行﹐表上尙書﹐圖像百城﹐以厲風俗。﹝原注﹞後漢書陳紀傳﹕陳實子紀﹐紀弟諶﹐字季方﹐史稱二方。父子並著髙名﹐時號三君。注引先賢行狀日﹕豫／﹥百城﹐皆圖畫實紀諶形像延叔堅篤﹐遭黨事禁錮﹐卒於家﹐鄕裏圖其形於屈原之廟。山人日﹕範氏之言曰﹕行成於身而道訓天下﹐一時蕓夫牧豎莫不知有陳先生者﹐凶邪不能以權奪﹐王公不能以貴驕﹐父子兄弟﹐

同時旌命﹐羔雁成羣﹐當世榮之。其至性所發﹐薄夫以淳﹐實與篤論仁考之叔堅並爲人倫儀表。憎玆多口﹐亦復何傷。抑吾聞世之居喪者﹐動以布素爲恥﹐齊紈魯縞﹐裁爲裏衣﹐服之不衷﹐莫此爲甚﹗迨擇吉告除﹐惟恐不速﹐縉紳家多不免焉。庶見系冠﹐庶見素衣﹐風人所爲三太息也。

髙義方彪﹐遷內黃令。帝敕同僚臨送﹐祖於上東門。詔東觀畫彪﹐以勸學者。山人曰﹕義方﹐吾邑文學之先聲也。家本單寒﹐訪大義於馬融﹐不獲見。覆刺遺融書﹐譏其養屙傲士。融省書追謝﹐逝而不顧。風標峻矣。後舉孝廉﹐試經第一。校書東觀﹐數奏賦頌奇文﹐能因事諷諫。令內黃﹐有徳政﹐上書薦縣人申屠蟠等。公忠愛國﹐情見乎辭其文章之美﹐學如蔡邕。猶推莫尙﹐豈虛譽哉。附錄﹞京兆第五永督軍幽州﹐百官祖餞﹐議郎蔡邕等皆賦詩﹐彪獨作箴曰﹕文武將墜﹐乃俾俊臣﹐整我皇綱﹐董此不虔。葉﹞古之君子﹐卽戎忘身﹐明其果毅﹐尙其桓桓。葉﹞呂尙七十﹐气冠三軍﹐詩人作歌﹐如鷹如鵲。﹝葉﹞天有太一﹐五將三門﹐章懷太子注﹕太一式﹐凡舉事皆欲發三門﹐順五將。三門者﹐開門﹑休門﹑生門。五將者﹐天目﹑文昌等。﹞地有九變﹐丘陵山川。﹝章懷太子注﹕孫子九變篇﹕用兵有散地﹐有輕地﹐有爭地﹐有交地﹐有衢地﹐有重地﹐有汜地﹐有圍地﹐有死地。詳見漢書﹐學者宜知之。﹞人有計策﹐六奇五間。﹝本去聲﹐今葉。章懷太子注﹕陳平出六奇策。孫子五間﹕因間﹑內間﹑反問﹑生間﹑死間因間者﹐因其鄕人而用之﹔內間者﹐內其宮人而用之﹐反間者﹐因其敵間而用之﹔死間者﹐爲誑事於外﹐令吾間知之﹐而得於敵者也﹔生間者﹐反報之者也。﹞總玆三事﹐謀則咨詢﹐毋曰己能﹐務在求賢。﹝葉﹞淮陰之勇﹐廣野是尊﹐周公大聖﹐石醋純臣。以威克愛﹐以義滅親原注當時董卓將起事﹐作者必有所指。﹞勿謂時險﹐不正其身。勿謂無人﹐莫識已眞忘富遺貴﹐福祿乃存。枉道依合﹐復無所觀。葉。章懷太子注﹕曲遭以合時者﹐不足觀也。﹞先公髙節﹐越可永遵。佩藏斯戒﹐以厲終身。

樂松﹑江覽爲洪都文學。詔敕中尙書爲松等三十二人圖像立贊。以上並漢世儒臣。

益州刺史董榮﹐圖畫譙周於州學﹐命從事李通頌之曰﹔抑抑譙侯﹐好古述儒。寶道懷眞﹐鑑世盈虛。雅明美迹﹐終始是書。我後欽賢﹐無言不譽。攀諸前哲﹐丹靑是圖。嗟爾來葉﹐監玆顯模。山人曰﹕譙周其昧於義而疏於術者乎當後主出遊﹐上疏諫止﹐語載本傳。及魏大將軍鄧艾長驅而前﹐周議迎降﹐遽上璽綬﹐全蜀免屠戮之慘﹐鄕郡韙之﹐非萬世之公義也。昔劉琮全有荊州﹐曹軍至新野﹐蒯越勸降﹐而譙周踵其故智以亡蜀。說者謂當時羣下﹐方以恐不受降爲難﹐則退次東鄙﹐以思後圖﹐亦無可俱達之臣﹐此固事勢之或然者。然拔刀斫石之怒﹐出於將士﹐則猶有人心也。姜﹑廖五將尙在﹐何遽投寄之無所乎司馬氏之爲興王﹐天之所啟﹔諸葛氏之在三國﹐人無不忠。原注﹞武侯子瞻﹑孫尙﹐當蜀將亡﹐卻瑯琊封﹐斬鄧艾使﹐冒陣戰死﹐諸葛誕爲魏揚州都督﹐奉行禪代﹐遂奮然欲死﹐舉兵討昭﹐兵敗﹐麾下無一降卒。子靚﹐臣吳﹐賈充說其辭侍中之命﹐終身不向朝廷而坐。諸葛恪﹐爲子瑜之子﹐輔吳﹐志在伐魏﹐不懷苟安﹐卒以孫琳構禍﹐投屍石子岡﹐孫琳死﹐朝臣乃請爲恪立碑。譙周誦讀典籍﹐能曉天文﹐惟願其主早爲之圖﹐俾劉氏無虞﹐一邦蒙賴。當時見爲知命﹐後世稱其誤國﹐惟其昧於義而疏於術也孫權初立﹐曹操盛師東伐﹐羣臣勸迎﹐權拔刀斫案﹐遂破操於赤壁。以此律後主﹐則譙周之輕棄其主之國﹐罪莫逭焉。而其保蜀之功﹐民不能忘﹐故蜀人報之耳。士君子不幸當鼎革之交﹐旣不能以明哲自保﹐亦不當以術數自愚﹐寶道懷貞﹐鑑世盈虛﹐吾於譙周重有慨焉。

﹞。

唐貞觀十二年﹐以寒食節宴麟徳殿﹐於宰相位後施畫屏風﹐圖漢名臣﹐仍紀其嘉言美行﹐題之於下。唐會要。長慶初﹐穆宗問貞觀開元治道於盧植。植曰﹕玄宗卽位』得姚﹑宋納君於道﹐璟嘗手寫無逸爲圖以獻﹐勸帝出入觀省。宋眞宗景徳四年﹐宴近臣於崇和殿﹐翰林學士邢員預焉。咼視壁間掛尙書禮記圖﹐指中庸九經事﹐講述其大義﹐序修身尊賢皆有倫理﹐在位聳聽。上嘉納之。時咼將赴曹州﹐賜詩二首寵其行﹐命羣臣咸賦。山人曰﹕手寫無逸圖﹐較之十漸十思之箴﹐尢爲易入。然必如廣平自寫以進﹐方足昭臣子葵向之忱。宋學士孫奭亦嘗效之。至宰臣位後圖列名臣言行﹐斯君臣交儆之意乎若邢咼者﹐於宴會之暇﹐卽畫圖以動聽﹐抑亦善矣。昔人所云﹕以之修身﹐則同道而相益﹔以之事國﹐則同心而共濟﹐廣平子殆

庶幾﹕焉。

宋髙宗紹開中興﹐備知民瘼。四明樓躊令於潛』究訪農蠶始末﹐圖其耕織。耕自浸種以至入倉﹐凡二十一事﹔織自浴蠶以至剪帛﹐凡二十四事。事爲之圖﹐系以五言詩。賜對之日﹐遂以進呈。玉音嘉獎﹐宣示後宮﹐敕趙孟頫題識之。樓鑰耕織圖後序。山人曰﹕宋祕閣舊藏封禪圖﹐龍旌幹節﹐豹尾萬纛﹐天淸地平﹐日開月辟﹐諸福畢應』羽衛威儀﹐形勢呈露。諸儒參定制作﹐拜手揚言﹕典禮固爲甚盛﹐莫若無逸農桑。乃自元公負康來﹐一脈之傳也。王應麟有言﹕唐內殿作無逸圖﹐及末年代以山水﹐開元﹑天寶治亂所以分也。宋仁宗寶元初﹐圖耕織於延春閣﹔哲宗元符間﹐亦代以山水。勤怠判焉。此語良足炯鑑。金主海陵太子生日﹐皇后獻田家稼穡圖。元代苗好謙亦撰栽桑圖﹐

是皆能知國本﹐藉藝事以引君於道者。有心人粉飾大化﹐文明天下﹐所當棄彼取此。

南唐雪景宴圖﹐朱澄﹑髙太衝等所合﹝入聲﹞作也。玄宗與臣下登樓展宴﹐同入夜分﹐侍臣皆有興詠。圖繪則髙衝古卽太衝。主禦容﹐周文矩主侍從及法部絲竹﹐朱澄主樓閣宮殿﹐董元主雪景寒林﹐徐崇嗣主池沼禽魚﹐一時無非絕筆。又時韓熙載專爲夜飲﹐後主命顧閎中夜至其第﹐圖其尊俎鐙燭﹑觥籌交錯之態度﹐爲夜宴圖。山人日﹕此非盛徳事﹐圖𨿽佳﹐亦何足道。管仲飲桓公酒﹐曰﹕臣卜其晝﹐未卜其夜。原注﹞事與左氏傳敬仲事句同而事異。咸按﹔呂氏春秋﹕管仲觴桓公﹐日暮﹐公徵燭。管仲日﹕臣卜其晝﹐未卜其夜﹐君可以出矣。公不說﹐日﹔仲父年老矣。寡人與仲父爲樂﹐將幾之﹐請夜之。管仲日﹕君過矣。夫厚於味者薄於徳﹐沈於樂者反於憂﹐壯而怠則失時﹐老而懈則無名。臣乃今將爲君勉之。晏子飲景公酒﹐曰﹕已卜其日﹐未卜其夜。咸按﹕晏子春秋﹕晏子飲景公酒﹐日暮﹐公呼具火。晏子辭曰﹕詩云﹕側弁之俄﹐言失容也。屢舞饈搓﹐言失徳也。旣醉以酒﹐旣飽以徳。旣醉而出』並受其福﹐賓主之禮也。醉而不出﹐是爲伐徳﹐賓之罪也。嬰已卜其日﹐未卜其夜。公曰﹕善舉酒祭之﹐再拜而出﹐曰﹕吾當托國於晏子。以其家貨養寡人﹐不欲其淫侈也﹐而況與寡人謀國乎管﹑晏不從君於違﹐若合符節﹐何五代君臣之失徳也兩家軼事﹐學士罕傳﹐亦論古者所當知也。

福淸鄭介夫俠﹐時相王安石知其名﹐數稱獎之。進士髙第』調光州司法參軍。光有疑獄讞奏﹐安石悉如其請。後除監安上門。是時熙寧六年﹐七月不雨﹐至明年三月﹐人無生意。東北流民﹐扶攜塞道﹐身無完衣。近城民或茹木實艸根』至身被鎖械﹐而負瓦揭木﹐賣以償官﹐累累不

﹞

絕。介夫知安石不可諫﹐悉繪所見爲圖』且百﹕陘卜仃﹔言﹐十日不雨﹐乞斬臣以正欺君之罪。奏詣閣門不納』乃假密急發馬遞上之。神宗反覆觀圖﹐長吁數四』袖以入。是夕寢不能寐﹐蠲放新法凡十有八事﹐民間歡呼。越三日大雨﹐遠近沾洽﹐輔臣入賀﹐帝示以所進圖。安石忿甚』上章求去。羣姦交治其擅發馬遞之罪。介夫又疏論呂惠卿﹐劾奏者將致之死。帝謂俠忠誠可嘉﹐編管英州。旣至﹐僦僧捨居之。人無貧富貴賤﹐皆加禮敬﹐爭遣子弟從學。

山人曰﹕介夫忠藎﹐終始不渝。當其秩滿入都』時相欲超擢之﹐辭以法令未習。問以新法﹐乃曰﹕區區之心﹐不無芥蒂。安石又使其子秀及其客諭意。介夫辭曰﹕讀書幾何﹐不足以辱。果欲援俠而成就之﹐願請所獻利民便物之事施行一二。觀是言也﹐其不以感恩知己之私』奪其致主澤民之念﹐自筮仕爲已然矣。初被竄﹐居英州大慶山﹐號大慶居士。嘗自爲傳曰﹕居士本儒﹐以孔氏爲宗﹐得老氏之說以明﹐又得釋氏而後大明。百家傳記』歷代史載﹐至於醫方小說﹐其於民物有補毫髮﹐無不畱意。此其學也。以君臣父子夫婦長幼朋友之相與﹐合上下四方通爲一物。此其識也。以吾之是非毀譽與神鬼禍福﹑朝廷黜陟相表裏也﹐故𨿽對妻孥﹐莫敢溢人美惡﹐幽暗闃寂』莫或自欺﹐上不諛公卿﹐下不原鄕黨。此其守也。一飯一衣﹐四方萬里同飽暖也﹐一憂一樂﹐四方萬里同欣戚也』而功無屍』物無府。此其志也。無取無捨﹐非卽非離﹐以大淸淨圓攝爲我住止﹐是曰居士。及再竄再用﹐告歸﹐又號一拂居士。布衣蔬食﹐壽終於家。里人揭其閶爲鄭公坊﹐祀於學。嘉定中﹐追謚曰介。嗚呼﹐斯人也﹐亦足以風世矣。

金曰碑母﹐教誨三子﹐甚有法度。上聞而嘉之。病死﹐詔圖畫於甘泉宮﹐曰休屠王閼氏。日殫見畫常拜﹐向之流涕。山人日﹔求忠臣﹐必於孝子之門。斯言旨哉。武帝畫日碑母於甘泉﹐揚彤管以垂芳﹐眷徽音之誰嗣﹐匪第教孝﹐更可以教忠也。考日殫﹐本休屠王太子。王降於漢﹐國內屬爲武城郡。日碑沒入官﹐輸黃門養馬。久之﹐牽馬過殿下﹐容貌甚嚴。上奇之﹐卽日拜爲馬監。遷侍中﹐甚見信愛﹐賜姓金氏。後以爲車騎將軍﹐與大將軍霍光﹑左將軍上官桀同受顧命。在上左右﹐目不忤視者數十年。上嘗賜以宮女﹐不敢近。上欲納其女後宮﹐不肯。其篤愼如此。則其母平時之教誨﹐必有以上動天聽者矣。

漢武帝衛太子旣廢﹐燕王旦自以次第當爲太子﹐上書求人宿衛。上怒曰﹕生子當置齊魯禮義之鄕﹐乃置之燕﹐果有爭心。乃斬其使﹐削三縣。後元元年七月﹐鉤弋夫人之子弗陵年七歲矣﹐形體壯大﹐多智﹐上奇愛之﹐心欲立焉。以其年少﹐欲以大臣輔之。察羣臣中﹐惟霍光忠厚﹐可任大事﹐乃使黃門畫周公負成王朝諸侯以賜光。光﹐去病之弟也。二年正月﹐上疾大漸。霍光頓首涕泣請曰﹕如有不諱﹐誰當嗣者上曰﹕君未諭前畫意耶立少於﹐君行周公之事。遂詔立弗陵爲皇太子。帝崩﹐太子立﹐是爲昭帝﹐在位十三年崩﹐無嗣。光復迎昌邑王賀立之。王淫縱有罪﹐光與丞相敞等白太后﹐廢昌邑王﹐迎武帝孫病已入卽位﹐是爲宣帝。光先後輔少主﹑執國柄者二十年。山人曰﹕史言光出入禁闥二十餘年﹐小心謹愼﹐未嘗有過。爲人沈靜詳審﹐每出入殿門﹐進止有常處。郎僕射竊識視之﹐不失尺寸。輔幼主﹐政自己出﹐天下想望其丰采。其

﹞

廢昌邑﹐卽孟子所云君有過則諫﹑反覆之而不聽則易位也。光蓋不愧爲大臣矣。惜乎恬不知忌﹐累封至二萬餘戶』子侄兄孫及昆弟諸婿外孫布滿朝列﹐驕奢淫佚﹐妻顯毒弒許後﹐光猶豫隱忍不發。此豈可同溫室之樹﹐亦付不之言者哉。赤族之誅﹐禍盟驂乘。宣帝固刻薄寡恩﹐亦光之不學無術﹐不知持盈保泰﹐教訓子孫﹐以致君臣不終也。

胡善﹐字師善﹐紹興諸曁人泰定進士。至正乙未』以薦舉爲松江儒學經師﹐經明行修。越明年二月﹐苗寇至』欲焚孔子廟。善朝服坐講堂上﹐罵寇﹐寇怒﹐殺之﹐而廟得免於災。先是善聞寇將至﹐以死自矢﹐題詩於壁曰﹕領檄來司教﹐臨危要致身。及死難﹐果不誣。事平﹐欲繪像祀於先賢堂﹐而兵火之後﹐能畫人無識先生者﹐姑倩名手爲之。旣成﹐及門來觀﹐咸嘆貌如生﹐蓋忠誠所感云。山人曰﹕以死護文廟﹐不特季世之砥柱﹐更堪爲吾道之幹城矣。配食膠庠﹐千秋俎豆﹐先賢有知﹐定當把臂入林。彼譙周者﹐建議出降﹐隱忍求活﹐而蜀國人士反思其全城之功﹐貌像學校﹔吾知仲氏行行﹐有不按劍而褫其魄者哉

趙鄰卿岐﹐多材藝。自爲壽藏於郢城﹐畫季札﹑子產﹑晏嬰﹑叔向四人居賓位﹐自居主位﹐各爲贊頌。山人曰﹕岐注孟子﹐有功經學﹐揚歷中外﹐俱有政聲﹐殆儒林循吏合而爲一者﹐在後漢時﹐蓋未易數數覯也。觀其壽藏所畫﹐揖讓千載﹐景行維賢﹐知不作三代以下想矣。

明帝馬后﹐美於色﹐厚於徳﹐帝用嘉之。嘗從觀畫﹐過虞舜廟﹐見娥皇﹑女英﹐帝指之戲後曰﹕恨不得如此爲妃。又前見陶唐之像﹐後指堯曰﹕嗟乎﹐羣臣百寮恨不得爲君如是。帝顧而笑。山人曰﹕右說見魏陳思王植畫贊

序。後﹐伏波將軍援女也。躬事節儉﹐爲宮閫先。椒房之親﹐職在閒散。上擬陰太后﹐可謂克嗣徽音者矣。卽其答明帝之言﹐𨿽云善戲謔兮﹐正寓從容諷諫﹑致君堯舜之旨﹐故足傳也。

鄭所南﹐名思肖﹐福州連江人也。宋賈似道當國時﹐以太學上捨應博學宏詞科。秉性剛介﹐有大志。會元兵南下﹐叩闕上疏言事﹐權貴爭嫉之﹐由是遂變今名。曰肖﹐日南﹐義不忘宋﹐不肯北面他姓也。隱居吳下﹐一室蕭然。坐必南向。歲時伏臘﹐必望南野哭而再拜乃返。人莫識焉。誓不與朔客交往。或於朋友座上﹐遇語言異音者﹐卽疑爲北人﹐便引去。人咸知其狷潔﹐亦不爲怪。工畫墨蘭﹐天眞爛熳﹐超出物表﹐寸縑尺素﹐人爭貴之。然不妄與人。邑宰重其畫﹐屢求不得﹐知先生有田三十畝﹐因協以賦役取。先生怒曰﹔吾頭可斫﹐蘭不可得也。嘗自寫蘭一卷﹐髙可五寸﹐長竟丈餘﹐題其後云﹕純是君子﹐絕無小人。深山之中﹐以天爲春。晚年究心性命之學﹐以壽終。嘗見其過齊子芳之書塾詩云﹕此世但除君父外﹐不曾別受一人恩。又詠寒菊云﹕禦寒不藉冰爲命﹐去國自同金鑄心。其忠肝義膽於此可想見矣。山人曰﹕鄭所南翁與謝臯羽﹑汪水石輩』咸按﹕水雲﹐以琴供奉內庭﹐從宋恭帝北狩皆宋室遺老﹐元代逸民也。觀其孤行一意﹐百折不回﹐時當國難﹐先陳杜牧之罪言﹐事異窮途﹐大類阮公之痛哭。其畱意翰墨﹐豈爲身後名計哉﹐亦孤芳自賞耳。

謝君直枋得﹐號疊山﹐信州弋陽人。宋景定甲子﹐奉命校江東棘闈﹐發策問權姦誤國﹐趙氏必亡。賈似道怒之﹐貶興國軍。遇赦得還。元兵南下﹐郡城潰﹐棄家入閩。至

﹞

元二十三年﹐畱夢炎﹑程文海等交章薦之﹐召不赴。二十六年﹐福建行省參知政事魏天佑復被詔旨集守令戍將﹐迫蹙上道。夏四月至燕京﹐不食而死﹐年六十有四。其子定之﹐奉喪歸葬。門人誄而題之曰﹕文節先生謝公墓。當時髙其行誼﹐繪像祀之﹐名曰采薇圖。山人曰﹕余讀謝疊山集中有詩云﹕雪中松柏愈靑靑﹐扶植綱常在此行。天下豈無龔勝潔﹐咸按﹕漢書龔勝傳﹕王莽遣使者奉璽書印綬﹐迎勝爲太子師友祭酒。勝稱病篤。使者以印綬就加勝身﹐勝輒推不受﹐謂門人髙暉等日﹕吾受漢家厚恩無以報。今年老矣﹐誼豈以一身事二姓。語畢﹐遂不復開口飲食﹐積十四日死。人間不獨伯夷淸。義髙便覺身堪捨﹐禮重方知死甚輕南八男兒終不屈﹐咸按﹕韓昌黎張中丞傳後敍曰﹕賊欲降南霽云﹐云未應﹐巡呼云日﹕南八男兒死耳﹐不可爲不義屈。云笑日﹕欲將有以爲也。公有言﹐云敢不死遂不屈。皇天上帝眼分明。蓋其在閩時臨行別常所往來者之作也。嗟乎﹐先生之以死報國』蓋誓心天地久矣﹐何煩再來不值一文之詩咸按﹔南宋雜錄云﹕枋得將行﹐士友餞詩盈幾。張子惠詩云﹕此去好畱三寸舌﹐再來不值一文錢。枋得會其意﹐甚稱之。激而成之哉。文節之謚﹐采薇之國﹐其髙風亮節﹐正復何愧夷齊﹗洵所謂奮乎百世之上﹐百世之下﹐莫不興起者也。

梁元帝﹐工書善畫。自圖宣聖像﹐爲之贊而書之﹐時人謂爲三絕。山人曰﹕湘東在藩邸日﹐咸按﹕梁元帝﹐名繹﹐字世誠﹐武帝第七子也初爲湘東王﹐及簡文帝被殺﹐乃卽位於江陵。在位三年﹐降於西魏。雅有文譽。洎乎踐祚﹐性好玄談。魏師壓境』尙復開講老子﹐百官戎服以聽。視武帝佞佛﹐覆轍正同。迨至素衣出降﹐悉焚古今圖書十四萬卷﹐嘆曰﹕文武之道﹐盡於此矣。迹其所爲﹐與繪像制贊之意大相剌謬歟﹗

﹞

宋宏﹐當宴見時﹐禦座後新屏風圖畫列女﹐帝數顧視之。宏正容言曰﹔未見好徳如好色者也。帝卽爲撤之﹐笑謂宏曰﹕聞義則服﹐可乎對曰﹕陛下進徳﹐臣不勝其喜。

山人曰﹕宋仲子淸行著稱﹐雅進賢士。其引君於道﹐蓋以嚴見憚者。光武之從善若轉圜﹐又豈中主以下所能及哉﹗

張彥遠歷代名畫記曰﹕張僧繇﹐吳中人也。梁天監中爲武陵王國侍郎﹑直閣知畫事﹐歷右軍將軍﹑吳興太守。武帝好崇飾佛寺﹐神王羅什之象﹐蔥嶺鹿苑之境﹐多命僧繇畫之。時諸王各在藩封﹐帝每思之不置﹐因遣僧繇乘傳寫貌﹐對之如面也。山人日﹕梁武崇信釋氏﹐覆以金甌﹐以致張生妙筆﹐半遭兵燹﹐惜哉。至其親愛昆弟﹐誼篤友於﹐乘傳寫貌﹐晤對如面﹐眞足令人動鎢原棣萼之思﹐可與長枕大被咸按﹕唐書明皇本紀﹕上素友愛﹐近世帝王莫能及。初卽位﹐爲長枕大被﹐與兄弟同寢殿中。設五幄﹐與﹗更處其中﹐謂之五王幄。並稱佳話。以視尺布斗粟﹐咸按﹕漢書﹕淮南厲王嘗謀反﹐事覺﹐廢徙處蜀。袁盎諫日﹕王素驕﹐弗爲置嚴傅相。以故至此。今暴摧折之﹐臣恐王死﹐陛下有殺弟之名﹐柰何上日﹕吾特苦之耳。王果憤不食死。民歌之日﹕一尺布﹐猶可縫﹐一斗粟﹐猶可舂﹐兄弟不相容。帝聞而病之。後封王子四人爲列侯。未免慚徳矣。

蘇文忠公四菩薩閣記曰﹕始吾先君於物無所好﹐燕居如齋﹐言笑有時。顧嘗嗜畫。弟子門人無以悅之﹐則爭致其所嗜﹐庶幾一解其顏。故𨿽爲布衣﹐而致畫與公卿等。長安有故藏經龕﹐唐明皇帝所建﹐其門四達八版﹐皆吳道子所畫﹐陽爲菩薩﹐陰爲天王﹐凡十有六軀。廣明之亂﹐爲賊所焚。咸按﹕唐僖宗廣明元年﹐黃巢入長安﹐上走興元。巢遂僭號大

﹞

齊﹐攺元金統﹐縱兵大肆焚掠。有僧忘其名﹐於兵火中拔其四版以逃。旣重不可負﹐又迫於賊﹐恐不能俱全﹐此僧大有詣力遂竊其兩版以受荷﹐西奔於岐﹐而寄死於烏牙之僧捨。版畱於是百八十年矣。客有以錢十萬得之﹐敍得畫緣始。以示軾者﹐軾歸其值而取之﹐以獻諸先君。先君所嗜﹐百有餘品﹐一旦以是四版爲甲。治平四年﹐先君沒於京師﹐軾自汴入淮﹐溯於江﹐載是四版以歸。旣免喪﹐所常與往來浮屠人惟簡﹐誦其師之言﹐教軾爲先君喜捨必所甚愛與所不忍捨者。軾用是說﹐思先君之所甚愛﹑軾之所不忍捨者﹐莫若是版﹐故遂以與之﹐且告之曰﹕此明皇帝之所不能守而焚於賊者也﹐而況於余乎﹗達哉斯言。余視天下之蓄此者多矣﹐有能及三世者乎其始求之若不及﹐旣得惟恐失之﹐而其子孫不以易衣食者鮮矣。余惟自度不能常守此也﹐是以與子﹐子將何以守之簡日﹕吾以身守之。吾眼可霍﹐吾足可斫﹐吾畫不可奪﹐若是足以守之歟軾曰﹕未也﹐足以終子之世而已。簡曰﹕又盟於佛而以鬼守之﹐凡取是者﹐與凡以是與人者﹐皆罪如律﹐若是足以守之歟軾日﹔未也﹐世有無佛而蔑鬼者。然則何以守之曰﹕軾之以是與子者﹐凡以爲先君捨也。天下豈有無父之人歟﹐其誰忍取之若其聞是而不悛﹐不惟一觀而已﹐將必取之然後爲快﹐則其人之賢愚﹐與廣明之焚此者一也。全其子孫難矣﹐而況能久有此乎且夫不可取者存乎子﹐取不取者存乎人。子勉之矣﹐爲子之不可取者而已﹐又何知焉。旣已與簡﹐簡以錢百萬度爲大閣以藏之。軾助錢二十之一﹐期以明年冬閣成。山人曰﹕道子畫在宋中葉已不可得。子瞻旣爲父得之﹐復爲父捨之﹐眞得檀波羅密者也。天下豈有

無父之人歟﹐其誰忍取之二語﹐發人忠孝之思。今閣址猶存﹐』道子畫亦已無有﹐得此記而畫藉以傳矣。

張志和﹐咸按﹕字子同﹐始名龜齡。號煙波子。常漁釣於洞庭湖。顏魯公出守吳興﹐知其髙節﹐以漁歌五首贈之。志和乃隨句賦象﹐人物舟船﹐煙波風月﹐鳥獸虫魚﹐皆依其文寫之﹐莫不曲盡其妙。山人曰﹕考志和之時﹐其君皆出中主以下﹐抗節髙尙﹐不求聞達﹐與陸桑薴咸按﹕陸羽﹐字鴻漸﹐自號桑薴翁。並稱有唐作者。惜世徒傳其斜風細雨不須歸之句﹐而不知其善畫也。

李咸熙成﹐本唐之宗室也﹐後避地北海﹐遂爲營丘人。業儒爲文﹐气調不凡﹐磊落有大志。自以才命不偶﹐遂放意於詩酒之間。其寓興於畫﹐亦藉以自娛耳。適有顯者以書招成﹐成得書﹐憤笑日﹕自古四民不相雜處。吾本儒生﹐遊心藝事而已﹐柰何使人羈入戚裏賓館﹐研吮丹鉛﹐與吏人同列此戴逵之所以碎琴也。堅卻其使不應。顯者無如何﹐陰以厚賂賂成之相知﹐術取數幅焉。所畫山林藪澤﹐平遠險易﹐縈帶曲折﹐飛流危棧﹐斷橋絕澗﹐吐胸中不平之气﹐而瀉之筆下﹐如孟郊之鳴詩﹐張顚之狂艸。凡稱山水者﹐推爲古今第一﹐至不敢名而曰李營丘焉。平生有惜墨如金之說﹐畱爲後學參悟。山人曰﹕李營丘可謂髙自位置者矣。前輩倪雲林先生不肯妄爲人作畫﹐張士信恃吳王介弟之貴﹐遣人持絹將幣求畫。先生怒日﹕余不能爲王門畫師。卻其幣而裂其絹﹐至折辱而不悔﹐其視營丘又激矣。先生與營丘相隔數百年﹐其畫之難得與營丘等。世人望之亦如若丹鳳祥麟﹐間世一出也。吾人旣有擅長﹐尢須立品。東漢論士﹐先气節而後文藝﹐書畫家獨不當爾爾耶

﹞。

蘇東坡題韓幹畫馬十五匹詩曰﹕二馬並驅攢八蹄﹐二馬宛頸鬃尾齊。一馬任前雙舉後﹐一馬卻避長鳴嘶。老髯奚官騎且顧﹐前身作馬通馬語。後有八匹飲且行﹐微流赴吻若有聲﹐前者旣濟出林鶴﹐後者欲涉鶴俯啄﹐最後一匹馬中龍﹐不嘶不動尾搖風。韓生畫馬眞是馬﹐蘇子作詩如見畫。世無伯樂亦無韓﹐此詩此畫誰當看又韓幹畫馬贊曰﹕韓幹之馬四。其一在陸﹐驤首奮鬣﹐若有所望﹐頓足而長鳴。其一欲涉﹐尻髙而首下﹐擇所由濟﹐跼跨而未成。其二在水﹐前者反顧﹐若以鼻語﹐後者不應﹐欲飲而畱行。以爲廏馬也﹐則前無羈絡﹑後無箠策者也﹔以爲野馬也﹐則隅目聳耳﹐丰臆細尾﹐皆中度程。蕭然如賢大夫貴公子﹐相與解帶脫帽﹐臨水而濯纓。遂欲髙舉遠引﹐友麋鹿而終天年﹐則不可得矣。蓋優哉遊哉﹐聊以卒歲而無營。山人曰﹕古人以良馬之徳比於君子﹐東坡作贊﹐宜以賢大夫貴公子擬之。如九方臯相馬﹐賞識於牝牡驪黃之外矣。贊中一則日擇所由濟跼踏而未成﹐再則曰髙舉遠引而不可得﹐三則曰聊以卒歲。豈先生當日正憂讒畏譏之時﹐故不覺流露於筆墨間邪然其一一寫照入神﹐眞無愧於作詩如見畫也。

韓晉公混﹐工畫人物﹐尢長於牛。有所畫五牛圖捲﹐神气磊落﹐誠希世之珍也。陸放翁遊跋其後曰﹕予居鏡湖北渚﹐每見村童牧牛於風林煙艸之間﹐便覺身在圖畫中。自奉詔修史﹐逾年不復見此景﹐寢飯皆無味。今行且奏書矣﹐奏書後三日﹐不力求去﹑求不聽輒止者﹐有如日。夷考其時﹐蓋嘉泰癸亥歲也。山人曰﹕韓太衝﹐人品功業﹐唐藩鎭中之純臣也。人物源流顧﹑陸﹐牛圖更其所長。戴

嵩得其緒餘﹐遂乃傳名於世。放翁抱經世之才﹐遭坎堪之遇﹐徒縱情於書畫﹐咸按﹕陸遊﹐字務觀﹐號放翁。官至華文閣待制﹐封渭南伯。工詞翰﹐書迹飄逸﹐畫亦得荊關遺意。尢長於詩﹐有渭南集百卷。復寄意於詩歌﹐題畫數語﹐情見乎詞﹐讀渭南集﹐每爲三嘆。

圖畫見聞志曰﹕伊夫古初﹐祕畫珍圖﹐名隨意立。典範則有春秋﹑毛詩﹑大易﹑大禮﹑論語﹑孝經﹑爾雅諸圖﹐俱屬上古之畫﹐多遺姓名﹔其次則後漢蔡邕有講學圖﹐梁張僧繇有孔子問禮圖﹐有孔子弟子七十二賢圖﹐隋鄭法士有明堂朝會圖﹐唐閻立徳有封禪圖﹐尹繼昭有齊宣王雪宮圖﹐宋李公麟有井田圖。觀徳則有無名氏帝舜娥皇女英圖﹐隋展子虔有神禹治水圖﹐晉戴逵有列女仁智圖﹐宋陸探微有勛戚賢良圖﹐唐盧楞伽有婕妤秋扇圖。忠鯁則隋楊契丹有辛毗引裾圖﹐唐閻立本有陳元達鎖諫圖﹐吳道子有朱云折檻圖﹐蜀李升有魏徵奏事太宗懷鷂圖。髙節則晉顧愷之有祖二疏圖﹐王虞有木雁圖﹐南宋史藝有屈原漁父問答圖﹐南齊蘧伯珍有巢由洗耳圖﹐蜀黃筌有陶淵明歸去來圖﹐又有孫子荊枕流漱石圖。壯气則魏主曹髦有卞莊子刺虎圖﹐吳曹不興有莊子說劍圖﹐又有越女白猿擊劍圖﹐宋宗炳有獅子搏象圖﹐梁張僧繇有漢髙帝大風圖﹐又有漢武帝秋風圖﹐唐吳道子有漢武射蛟海上圖。寫景則晉明帝有輕舟迅邁圖﹐衛協有穆天子宴王母於瑤池圖﹐史道碩有石崇金穀園圖﹐顧愷之有雪霽望五老峯圖。靡麗則戴逵有南朝貴戚圖﹐宋袁倩有丁貴人彈曲項琵琶圖﹐唐周防有楊太眞架雪衣女亂雙陸局圖。風俗則南齊毛惠遠有剡中溪谷村墟圖﹐陶景眞有永嘉屋邑圖﹐隋楊契丹有長安車馬人物

。

圖﹐唐韓混有堯民擊壤圖﹐又有朱陳村嫁娶圖。以上圖畫﹐𨿽不能盡見其迹﹐而前人記載之甚詳﹐故愛其佳名﹐聊取一二類而錄之﹐以爲後之來者﹐師資法式。山人曰﹕有虞氏之十二章﹐畫之祖也。夏后氏之鑄鼎象物﹐畫之義也。三代以降﹐秦火劫灰﹐名目空存﹐想象徒結。漢魏傳者猶稀﹐晉代號稱極盛。張茂先之淹博﹐胸羅四庫﹐顧虎頭之淸超﹐學富百家。故理絕於中古以上者﹐可意求於幹載之下﹔旨微於言象之外者﹐可心取於書策之中。是以身所經歷﹐目所綢繆﹐以形寫形﹐以色寫色。豎畫三寸﹐可當幹仞之髙﹔橫墨數尺﹐足拓百里之遠。自是而後﹐髙人曠士﹐用以寄其閒情﹔學士大夫﹐亦時彰其絕業。凡皆外師造化﹐未嘗定爲何法何法也﹔內得心源﹐不言得之某氏某氏也。興至則神超理得﹐景物逼肖﹔興盡則得意忘象﹐矜愼不傳。亦未嘗以供入耳目之玩﹐爲己稻粱之謀也。惟品髙故寄托自遠﹐由學富故揮灑不凡﹐畫之足貴﹐有由然耳。唐宋而下﹐始有簪筆而供禦﹐專藝以名家者。然或位居左相﹐馳譽止擅丹靑﹔身本畫師﹐能事不受逼迫。此豈區區一技自鳴者哉。宋立畫學﹐遂進雜流﹐猶令讀說文﹑爾雅﹑方言﹑釋名等篇﹐各習一經﹐兼著音訓﹐要得腹有百十卷書﹐俾落筆免塵俗耳。風會曰下﹐此義全昧﹐一二稿本﹐家傳師授﹐輾轉模仿﹐無復性靈。正如小兒學步﹐專藉提攜﹐才離保姆﹐立就傾僕矣。若夫山水爲畫﹐則自宗炳始也。六朝諸公﹐都尙細潤。歷唐宋而創爲界畫﹐加以金碧﹐猶存矩蠖﹐益見精能。逮夫元人﹐專爲寫意﹐瀉胸中之丘壑﹐潑紙上之雲山。相沿至今﹐名手不乏﹐方諸古昔﹐實大相徑庭已。總之古人之畫﹐於以徵文獻﹐考徳業﹐垂炯戒﹐

﹞

示典型﹐可補詩書之闕略﹐轉魏象之訓辭﹐昭賢聖之心傳﹐動頑懦之廉立。如右方所列諸圖﹐信云術之靈函﹐縹緗之瑰祕也。吾願有志於藝事者﹐尙祈畱意於玆。

孫知微﹐字太古﹐宋仁宗時人也。初居彭山﹐後遊靑城之趙村﹐愛其水竹靑茂﹐足助幽興﹐遂卜宅焉。知微善談論﹐通黃老之學。工雜畫﹐初師沙門令宗﹐後乃專法吳道子。凡牧伯所至﹐必與之相款﹐髙談劇辯﹐皆出入意表。蜀中寺觀﹐多其筆墨。但畫釋老事迹﹐則不茹葷食﹐在於山野﹐經時方成米氏畫史曰﹕孫知微作星辰﹐多奇異﹐不類人間所傳﹐信異人也。然是逸格﹐造次而成。平淡而生動﹐𨿽淸拔﹐筆皆不圜﹐學者不能及﹐然自有瑰古圓勁之气。畫龍有神彩﹐不俗也。有楊絀者﹐學吳生點睛﹐髭發有意﹐衣紋差圓﹐尙爲孫知微逸格所破。有所畫十一曜星君圖﹐奇古絕倫熙寧間﹐特詔取入上方﹐命藏諸司天院。山人曰﹕書曰﹕在璇璣玉衡﹐以齊七政。所謂七政者﹐日﹑月﹑水﹑火﹑木﹑金﹑土是也﹐卽所謂七曜也。上古之世﹐止稱七曜﹐迨及唐李弼乾﹐加以紫气﹑月孛﹑羅喉﹑計都四星﹐始合爲十一曜。或謂弼乾乃西域婆羅門技士﹐而羅喉﹑計都亦竺乾之語﹐其術蓋出於西域爲無疑。然後來推步家遵而不攺。知微所畫﹐定有考據﹐諒非臆造。經言觀乎天文以察時變﹐是固學人所當畱意者。又趙松雪記孫太古有湖灘水石圖﹐在浙西民家。幅中畫一石﹐髙數尺﹐湍流激注﹐飛濤走雪﹐聽之似覺有聲。筆法之妙﹐𨿽黃筌復生﹐亦不能過是。是則知微固無所不工也。

馬和之﹐錢唐人也﹐失其字號。紹興中登進士第﹐歷官至工部右侍郎﹐或稱其待制畫院者非是。和之善畫山

水﹐淸逸絕倫。人物仿吳裝﹐筆法飄逸﹐極爲思陵所睿賞。有所畫毛詩風雅八圖﹐米友仁評之﹐以爲𨿽屬蕭疏小幅﹐而理趣無窮。其品格髙妙﹐當與郭忠恕妙迹雁行﹐正如方外不入煙火隊中﹐另具一骨相者。亦善比況也。相傳和之所畫﹐每用經書故實。宋髙宗深愛重之﹐每禦筆親書毛詩﹐虛其後幅﹐令和之補圖云。吳興趙孟頫畫尙書洪範圖﹐而以小楷書惟十有三祀起﹐至六日弱止﹐端雅莊重﹐列於右方。圖中服飾器用﹐悉本禮經。而武王謙沖虛受之心﹐箕子諄復指授之意﹐宛然見於眉目顏面之間﹐可謂善寫聖賢授受之際之气象者矣。字畫又極精妙﹐蓋松雪翁當時得意之筆而用以呈禦者。山人日﹔考之於古﹐衛協﹑謝雉﹑陸探微皆有毛詩圖﹐蓋不始於馬和之也。若洪範圖﹐前人未有爲之者﹐斷自松雪始。宋髙宗嘗言﹕作書當寫經書﹐非惟學得字好﹐又得經書不忘。余謂學人作畫亦應爾爾。

張惇禮﹐汴梁人﹐哲宗皇帝之婿也。工人物﹐師六朝筆意。嘗見其論畫日﹕畫之爲藝𨿽小﹐至於使人鑑善勸惡﹐聳人觀聽﹐其爲裨益﹐實非淺鮮﹐豈可儕於眾工哉。惇禮畫人物﹐貴賤美惡﹐容貌可見﹐筆法緊細﹐容采如生。傳有淸溪點易圖﹐蓋寫唐人髙駢詩意。按荊州記﹐臨淮有淸溪山﹐山東有泉﹐泉側有道士捨﹐所謂淸溪道士也。此圖一羽衣趺坐榻中﹐一人蹇裳回顧﹐若有所指陳﹐二從者卻立﹐一執捲﹐一捧古鼎﹐庭有二鶴﹐一飛一止﹐洞房碧窗﹐滴露研朱之狀﹐迥非塵境﹐令人神爲之往焉。劉松年﹐惇禮之弟子也。爲禦前待詔。人物山水﹐種種臻妙﹐名幾突過其師。有老子騎牛出關圖﹐秀潤淸雅﹐墨法精奇。米氏畫史評其畫曰﹕山水樹石﹑車從﹑關令尹喜﹐皆殊古雅﹐

惟老子乃作端正塑像﹐戴翠色蓮花冠﹐手持碧玉如意。此蓋唐人遺本﹐其時尊老子爲玄元皇帝﹐故不敢畫其眞容。昔文翁治蜀﹐畫老子於蜀郡石室﹐饒有聖人气度。想漢時去古未遠﹐當如是也。文同﹐字與可﹐梓潼人。自號笑笑先生﹐又號錦江道人﹐世稱爲石室先生者也。舉進士第﹐遷太常博士﹑集賢校理﹐知陵州﹑洋州﹑潮州。爲人气韻髙潔﹐方口細眉。善隸篆﹑行艸﹑飛白﹐又善墨竹。其筆法槎丫峭勁﹐如作枯木怪石時﹐自有一種風味。嘗用韓昌黎文意寫盤谷圖﹐蓋在潮州時得意筆。東坡先生日﹔與可胸次之髙﹐足以冠絕天下﹔翰墨之妙﹐足以追配古人。余嘗謂唐無文章﹐惟昌黎送李願歸盤谷序而已。我友與可之畫﹐與楚詞﹑艸書爲四絕。今覽此圖﹐尙足令人油然感動﹐如見李願初入山﹑昌黎與飲作歌時也。趙千里伯駒﹐畫東坡居士樂水圖﹐右手按膝﹐左手下垂﹐黃衣艸履﹐脫帽不著﹐望之偉然﹐殊覺豪气橫溢。虞道園集購得藏之﹐作賦以贊。余節錄之日﹕余嘗披神禹之地圖﹐考先生之轍迹而誦之。方其發軔於瞿塘﹐千里一瀉﹐省宴安之鴆媒﹐悟孤孽之非禍﹐𨿽盛气之飄忽﹐已足窮物理之化。迨其中年倦棲﹐分符東土﹐慨河流之奔駛﹐城不沒者三板。先生胼胝以先﹐激而返之﹐有以遏其性之狂悍。伊文登之貝宮﹐空百幻以自獻﹐實精誠之冥通﹐異燃犀之獲譴。至於羣妖肆憎﹐百懾相乘﹐先生怡然而行。誠正命於巨浸﹐儼波濤之不驚。耿耿明夜﹐乘桴南歸﹐海若息波﹐馮夷效奇﹐混六鑿於一噫﹐信天地之不私﹐非深於水者其能若斯耶趙松雪孟頫畫袁安臥雪圖﹐景物幽秀﹐皓潔中有嚴寒之意。而袁邵公之髙致﹐洛陽令之﹜爲挹﹐更能一一傳出。其自題

。

云﹕余爲通甫作此圖﹐正以通甫好修之士﹐使人景慕其髙節耳。然余自謂頗盡其能事﹐此難與不知者道也。山人日﹕右張惇禮以下所寫諸圖﹐俱可法則。就中題跋﹐亦咸有關系﹐故雜錄之﹐以備徵考。

揚無咎﹐字補之﹐自號逃禪老人﹐又號淸夷長者。淸江人﹐徙寓豫章。髙宗朝﹐以不直秦檜﹐累徵不起。書學率更﹐小變其體。江西碑碣﹐大抵皆補之書。小字尢淸勁可愛。嘗自題所藏邕禪師塔銘云﹕予於率更爲人室上足。補之平生畫學﹐長於蘭梅。中歲不偶於世﹐遂以憤時嫉俗之志﹐寄諸孤標勁節之葩﹐專寫梅花﹐自成老境。有梅花二十律﹐又有詠柳梢靑詞十調﹐篇自爲圖﹐層見疊出﹐各具新裁﹐江淮間競相傳寫。山人日﹕慨自秦頭太重﹐壓目無光﹐南渡士大夫自一二骨鯁大臣外﹐類皆偃然如艸﹐靡然從風。不謂風雨廬中﹐偏有補之。其人也﹐矢幹霄之淸節﹐托傲雪之奇姿﹐心如鐵石﹐不讓廣平﹐躬隱湖山﹐差同君復。使梅花有知﹐定當把臂入林﹐引爲知己。

宋端明殿學士蔡襄﹐畫荔枝一卷﹐筆墨精妙﹐絹素縝密。後用楷書書荔枝譜﹐按圖考索﹐一一悉與譜合蓋系進呈之本﹐故精當若是也。及紹興間﹐髙宗臨仿其圖﹐盛傳朝右。元人張伯雨題雲﹕旌旗南渡土崩秋﹐恢復中原尙可謀。何事閒來寫丹荔﹐恬然忘卻戴天仇。倪雲林題云﹕河洛戎車猶未已﹐兩宮曾獻荔枝無。如何王室方多故﹐猶有閒情寫此圖。山人日﹕繪事𨿽小道﹐攸關國運。同一荔枝圖也﹐在君謨則寫承平之景物﹐在髙宗則爲宴樂之盤遊。江左偸安﹐乾綱不振﹐於此可見矣。楊鐵崖先生少時嘗見詩社中題作楊妃馬嵬襪﹐因得句云﹕艱難豈料關天

步﹐生死猶能系俗情。觀於此﹐可自愧矣。

郭忠恕曰﹕余幼時學書兼學畫﹐及乎晚歲﹐實已悟得筆法。蓋畫石如飛白﹐畫木如籀﹐畫竹幹如篆﹐枝如艸﹐葉如眞﹐節如隸。郭熙唐棣之樹﹐文與可之竹﹐溫日觀之葡萄﹐皆自艸法中得來。此畫與書通者也。至於書體﹐篆隸如鶴頭虎爪﹐倒薤偃波﹐龍風麟龜﹐魚虫云鳥﹐鵲鵠牛鼠﹐猴犬雞兔﹐科斗之屬。法如錐畫沙﹐如印印泥﹐折釵股﹐屋漏痕﹐髙峯墜石﹐百歲枯藤﹐驚蛇入艸。其比擬如龍跳虎臥﹐戲海遊天﹐美女仙人﹐霞收月上。是則畫與書﹐殆一而二﹑二而一者也。及讀韓退之送髙閒上人序﹑李陽冰上李大夫書﹐益信書與畫通矣。山人曰﹕世人區書畫爲二家﹐而不知實同一宗也。余故列是條以爲風教之殿﹐俾畫家描頭畫角一派者差免藉口。

知幾門庚集下

九九薄材﹐亦須韜晦﹔三三雜處﹐貴與知幾。咸按﹕說苑﹕桓公設庭燎﹐爲士之欲造見者﹐期年而士不至。於是東野鄙人有以九九之術見者﹐桓公曰﹕九九何以見乎鄙人對日﹕臣非以九九爲足以見也﹐主君設庭燎以待士﹐期年而士不至者﹐君﹐天下賢君也﹐四方之士﹐皆自以論而不及君﹐故不至也。夫九九薄能耳﹐君猶禮之﹐況賢於九九者乎周禮注﹕三三而九。又傳燈錄﹕無著文喜禪師﹐往五臺山華嚴寺﹐至金剛窟﹐遇一老翁﹐邀師入寺升堂。翁踞牀﹐命坐。師問此間佛法﹐如何住持。翁曰﹕龍蛇混雜﹐凡聖同居。師曰﹕多少眾翁曰﹕前三三﹐後三三。發妙理於毫端﹐寫深情於縑素﹐此何等事﹐顧以自適己事爲之耶學焉可以壽﹐是引年之資也﹔學焉可以樂﹐是天全之器也﹔

學焉而久飲香名﹐共欽奇寶﹐是聲華之藉也。如是而疏縱焉﹐慢易焉﹐吾知其獲福也鮮﹐遐哉邈乎。前賢遺範﹐明哲可思矣。

中郎蔡伯喈邕﹐少博學﹐好辭章﹐善音律。以經籍去聖久遠﹐俗儒疑誤﹐奏求正定﹐乃自書於碑﹐使工人刊之﹐後儒晚學﹐咸取正焉。靈帝詔畫赤泉侯五代將相於省﹐並命爲贊及書﹐時稱三美。其沒也﹐縉紳諸儒莫不流涕﹐兗州陳畱間﹐皆畫像而祀之。山人曰﹕中郎以曠世軼才﹐而不克繩其祖﹐咸按﹕邕六世祖勛﹐字君嚴﹐不仕王莽﹐逃入深山致罹京房之禍﹐咎固不在司徒允也。咸按﹕董卓被誅﹐邕在司徒王允坐﹐言之而嘆﹐有動於色﹐允乃收邕付廷尉治罪。狠戾賊臣﹐折節名士﹐中郎年已六十許人﹐稱疾堅臥﹐卽令偃蹇顚踣﹐不猶愈昔日死洛陽獄乎方欲脫虞人機﹐親君子庭﹐咸按﹕中郎翠鳥詩﹕幸脫虞人機﹐得親君子庭而事勢如斯﹐無能測識﹐徒以卓之性剛遂非﹐興思遜避﹐晚矣。周曆三臺﹐鼓琴贊事﹐杜欽﹑谷永之誚﹐終不能爲中郎解。其所作篆勢﹑隸勢兩篇﹐於書法大有裨益﹐予爲節而錄之。篆勢云﹕字畫之始﹐因於鳥迹。倉頡循聖﹐作則制文﹐或象龜文﹐或比龍鱗﹐舒體放尾﹐長翅短身。頹若黍稷之垂穎﹐蘊若虫蛇之棼縊。揚波振擊﹐鷹峙鳥震。﹝平聲﹞延頸協翼﹐勢欲淩雲。或輕舉內投﹐微本濃末﹐若絕若連﹐似露緣絲﹐凝垂下端。從此讀縱﹐平聲。﹞者如懸﹐衡者如編﹐杪者邪趣﹐不方不圓若行若飛﹐岐岐翩翻。音喧喧﹐不飛也﹞遠而望之﹐若鴻鵠羣遊﹐絡繹遷延﹐迫而視之﹐端際不可得見﹐指揮不可勝原。般任揖讓而辭巧﹐籀誦拱手而韜翰。處處籍之首目﹐粲粲彬彬其可觀。搞華艷於紈素﹐爲學藝之範焉。隸勢云﹕鳥迹之變﹐乃惟佐隸。蠲彼繁文﹐崇此簡易。厥用旣行﹐體象有度﹐奐若星陳﹐郁若云布。其大徑尋﹐細不容發﹐隨事從宜﹐靡有常制。或穹窿恢廓﹐或櫛比鍼列﹐或砥繩平直﹐或蜿蜒繆戾﹐或長邪角趣﹐或規旋矩折。修短相副﹐異

體同勢﹐奮華輕舉﹐離而不絕。纖波濃點。錯落其間﹐若鐘虜設張﹐庭燎飛煙。嶄巖崔嵯﹐髙下屬連﹐似崇臺重宇﹐層雲冠山。奇姿譎誕﹐不可勝原。右篆隸兩作﹐因古制久湮﹐聊述於此﹐學者體會入微﹐略知用筆﹐便自髙人數籌。

晉張茂先華﹐彊記默識﹐四海之內﹐若指諸掌。武帝嘗問漢宮室制度及建章千門萬戶﹐華應答如流﹐聽者忘倦。畫地成圖﹐左右屬目。帝甚異之。時人比之子產。著有博物志及文集行世。山人曰﹕茂先﹐全才也。少孤貧﹐﹐學業優博﹐辭藻溫麗。更自修謹﹐造次必以禮度﹐勇於赴義﹐篤於周急。器識宏曠﹐誘進不倦﹐人有一介之善者﹐便咨嗟稱詠﹐爲之延譽。史氏言之如此。乃位極人臣﹐自以中心如丹﹐不甘退讓﹐子韙﹐能曉天文﹐以中臺星折﹐勸華遜位﹐華不從。卒遭險轍﹐禍及三族﹐何不自愛重若此懵於消息盈虛之運﹐存亡進退之機﹐官音綿然而喪焉。本傳𨿽言松筠無攺﹐死勝於生﹐古所云旣明且哲﹐以保其身者﹐豈其若是。

太原王摩詰維﹐事母以孝聞﹐閨門友悌﹐士多推之。第進士﹐爲給事中。祿山陷兩都﹐帝出幸﹐以扈從不及﹐爲賊所得。服藥取痢﹐僞稱喑病。祿山遣人迎置雒陽﹐迫以僞署。祿山宴其徒於凝碧宮﹐潛爲詩曰﹕萬戶傷心生野煙﹐百官何日再朝天。秋槐葉落空宮裏﹐凝碧池頭奏管弦。賊平﹐陷賊官三等定罪﹐摩詰以凝碧詩聞於行在﹐特宥之﹐謫太子中允﹐轉尙書右丞。摩詰以詩名於開元﹑天寶間。書畫特臻其妙﹐縱筆措思﹐參於造化。人有得奏樂圖﹐不知其名。摩詰視之曰﹕霓裳第三疊第一拍也。好事者集樂工按之﹐一無差。摩詰畫石﹐見靈異。晚年得宋之間藍田別墅﹐

只。

在輞口﹐輞水周於舍下﹐別漲竹洲花塢﹐輞川地奇勝﹐有華子岡﹑鼓湖﹑竹裏館﹑柳浪﹑茱萸滸﹑辛夷塢。日與道友裴迪浮舟往來。

山人曰﹕摩詰﹐南宗之望也。觀其自題句云﹕宿世謬詞客﹐前身應畫師﹐不能捨余習﹐偶被時人知。其性情蓋略可想見矣。余觀薛嗣通稷。官學士﹐以書名天下﹐﹝原注﹞一時稱日﹕買褚得薛不落節。畫又絕品﹐以翊贊功封公﹐恩絕羣臣﹐乃不免於竇懷貞之獄﹐是以君子當愼所處。又附錄摩詰集與魏居士書﹕足下風髙於黔婁﹑善捲﹐行獨於石門﹑荷荼﹐豈謂利鐘釜之祿﹐榮數尺之綬。𨿽方丈盈前而蔬食萊羹﹐𨿽髙門甲弟而畢竟空寂﹐人莫不相愛而觀身如聚沫﹐人莫不自厚而視財若浮雲﹐於足下實何有哉。聖人知身不足有也﹐知名無所著﹝入聲﹞也﹐故離身而反屈其身﹐名空而反不避其名。古之髙者曰許由﹐掛瓢於樹﹐風吹瓢﹐惡而去之。聞堯讓﹐臨水而洗其耳。耳非駐聲之地﹐聲無染耳之迹﹐惡外者垢內﹐病物者自我﹐此尙不能至於曠士﹐豈人道者之門歟嵇康云﹕頓纓狂顧﹐逾思長林而憶丰艸。頓纓狂顧﹐豈與俯受維摯有異乎長林丰艸﹐豈與官署門闌有異乎近有陶潛﹐不肯把板屈腰見督郵﹐解印綬棄官去。後貧﹐乞食詩云﹕叩門拙言詞。是屢乞而多慚也。嘗見督郵﹐安食公田數頃﹐一慚之不忍而終身慚乎此亦人己攻中﹐忘大守小﹐不鞭其後之累也。孔宣父云﹕我則異於是。無可無不可﹐可者適意﹐不可者不適意也。君子以布仁施義﹑活國濟人爲適意﹐縱其道不行﹐亦無意爲不適意也。苟身心相離﹐理事俱如﹐則何往而不適此書讀古者罕傳習之﹐試取而讀焉﹐寧獨爲自好之士乎實思孟之婆心也。史氏僅稱其退朝之後﹐焚香獨坐﹐以禪誦爲事﹐

﹞

居常蔬食﹐不茹葷血﹐不衣文彩﹐臨終與親故作別﹐惇屬朋友﹐多奉佛修心之旨﹐蓋尙未盡其平生實錄云。

淠陽跋異者﹐應洛陽廣愛寺金幣之聘﹐方艸定畫樣﹐有長揖而前者日﹕吾張生也﹐知跋君敏手﹐固來贊貳。異笑而答曰﹕顧﹑陸吾曹之友﹐豈須贊貳張願獻技﹐不假朽約﹐搦管揮寫﹐倏忽間成巨觀。異瞪目跟躇言曰﹕子非張將軍乎遂自引退。咸按﹕張圖﹐洛陽人。梁太祖在藩鎭日﹐掌行軍資糧簿籍﹐人呼爲張將軍﹐善潑墨山水。旣爲張所排斥﹐後於福先寺繪護法善神。旁一人復請角藝﹐自稱李羅漢。異恐如前所遇者﹐竭精佇思﹐意與筆會﹐屹成一神﹐侍從嚴毅。李亦見其精妙入神﹐手足爲之失措。異遂誇曰﹕昔見敗於張將軍﹐今取捷於李羅漢。山人曰﹕異在梁時﹐荊浩﹑關仝﹐皆一時名俊﹐異實自負﹐致見嗤於張圖﹐李氏固非其儔也。夫博覽洽聞﹐尢須金玉其行﹐今僅藝成而下﹐卽冠絕一時﹐亦何堪作斗異矜奇之想李希成能白海以防忌嫉﹐眾𨿽睥睨之﹐無有及者。劉松作文示盧思道﹐思道多所不解﹐乃感激讀書﹐師邢子才。後爲文示松﹐松復不甚解。學之有益﹐豈徒然哉﹐人固在自爲耳。

宋京兆陶裔﹐初隸造作所﹐組織珠翠﹐爲步搖花奩瓔珞之飾﹐及結花鈿爲羽仙儀仗。帝偶見之﹐曰﹕以此意移於丹靑﹐安知無後世名﹗裔感上言﹐潛心營學﹐直追黃筌。時有西蜀黃筌﹑東京陶裔之語。京兆龍章﹐字公絢。時昭應宮玉皇尊像法服未備﹐檢尋道藏及眞境錄﹐無有曉其儀者。置賞募工﹐章應之日﹕京兆府古太華觀玉皇像﹐乃唐人楊惠所造天子如章言﹐像乃成。章乞還田裏﹐詔復本戶租賦。更詔入圖畫院﹐力辭不就。髙克明與太原王端﹑

﹞。

上谷燕文貴﹑潁川陳用志爲友。喜求靜室以居﹐神遊物外﹐景造筆下。奉詔入便殿圖畫﹐稱旨。景祐初﹐上命畫臣鮑國資畫四時景於彰聖閣﹐國資戰不已﹐不能下筆﹐詔克明代之。有淮海富商陳永者﹐以百千求爲春龍起蟄圖﹐克明堅卻之。爲時所稱。陳用志以山水就正於宋復古﹐咸按﹕宋迪﹐字復古﹐第進士﹐歷員外郎﹐山水師李成復古日﹕汝畫信工﹐但小失趣耳。用志深服其言﹐曰﹕常患不及古人者﹐正在此。復古日﹕是不難。汝先當求一敗墻﹐張絹素﹐倚之敗墻之上﹐朝夕默觀﹐心存目想﹐隔素見敗墻上髙卑曲折﹐皆成山水形勝﹐髙者爲山﹐下者爲水﹐坎者爲谷﹐缺者爲澗﹐顯者爲近﹐隱者爲遠﹐神領意造﹐更恍然見有禽魚艸木飛動往來之象。隨意用筆﹐默以神會﹐自然天就﹐不類人爲。用志由是畫格日進﹐馳名三十年。山人曰﹕苟子有言﹕其爲人也多暇日﹐其出人也不遠矣。如其用志不紛﹐未有不進於道者。必也以恬養智﹐智生而無以智爲先﹔句見莊子以誠生明﹐明生而益以誠自勵。物不精不爲神﹐數不妙不爲術。離朱不能說其目﹐公輸不能說其手。得一語而師之﹐灌頂醍醐﹐味固不在多也。抑又不可無難進易退之心焉。以曠世逸才﹐人便擬諸司馬﹐咸按﹕司徒王允欲殺蔡邕﹐馬日緙日﹕伯喈曠世逸才﹐當使續成漢史。允曰﹕司馬遷作謗書傳後世﹐今不可令佞人執筆。況當今下客﹐誰敢自比長瑜咸按﹔謝靈運謂叔方明日﹕何長瑜當今仲宣﹐而養以下客之食﹐尊旣不能禮賢﹐宜以長瑜還靈運。偶邀玉池魚動之休名﹐咸按﹕梁元帝謝陸探微畫啟﹕試映五池﹐卽看魚動。應凜象齒焚身之猛戒。咸按﹕象有齒以焚其身﹐賄也左傳子產語膏以明白鑠﹐翠以羽自殘﹐以木擊木則碎﹐以冰投冰則沈。時至而應﹐心暇者勝。﹝原注﹞學裕而心自暇﹐非猶夫

﹞

曰之暇也。休矜畫虎﹐莫妄塗鴉。慧業如斯﹐談何容易。

名者實之賓﹐是不可沽﹐是不可盜﹐是不可馳﹐而尢不可者﹐曰過﹐曰傲﹐曰爭。唐王昌齡﹑常建﹐相與齊名﹐𨿽風塵未偶﹐遊處略同。其王﹑常冒雪人京圖﹐幾於灞橋韻事。咸按﹕唐相鄭綮善詩﹐或曰﹕相國近爲新詩否綮日﹕詩思在灞橋風雪中驢子上﹐此何以得之。二人俱以進士爲尉。昌齡不護細行﹐貶官﹐世亂還鄕裏。刺史閭丘曉素嫉其名﹐昌齡爲所殺。及張鎬按軍河南﹐兵大集﹐曉最後期﹐鎬治以軍法。呼日﹕有親乞貸余命。鎬叱日﹕王昌齡之親欲與誰養﹗曉乃默然夫昌齡以買名故﹐咸按﹕南史﹕虞寄上瑞雨頌﹐帝謂寄兄荔日﹔此頌典裁淸拔﹐卿之士龍也﹐將如何擢用寄聞之嘆曰﹕美盛徳之形容﹐以申擊壤之情耳﹐吾豈買名求仕者乎致此奇禍﹐亦以宿名故而人爲之報復。然昌齡苟善自檢束﹐良賈深藏﹐不亦善歟唐之錢起與韓擁﹑李端輩十人﹐以能詩出入貴遊之門﹐號十才子﹐聯爲畫圖以相誇﹐未免奔競矣。其中固有遲暮而不自得者﹐謂之何哉﹗謂之何哉﹗猩猩能言﹐曲臺以之開譬矣。國史補云﹕猩猩好酒與屐﹐人欲取之者﹐置二物以誘之。猩猩初見﹐必大罵曰﹕誘我﹐誘我﹗乃絕走遠去。久而復來﹐稍稍相勸﹐俄頃俱醉﹐其足皆絆於屐﹐人遂獲之。或爲之圖而贊曰﹕爾形惟猿﹐爾面惟人。言不忝面﹐智不周身。淮陰佐漢﹐李斯相秦。何如箕山﹐髙臥養眞。

靳茂遠東發﹐集古今諫諍百事以爲圖﹐號百諫圖。其獲於上也﹐誠於心者也。善諫君者﹐自古不勝枚數﹐憶前趙劉殷嘗戒其子孫曰﹕事君之法﹐當務幾諫。凡人尙不可面斥其過﹐而況萬乘乎夫幾諫之功﹐無異犯顏﹐但不彰君之過﹐所以爲優耳。宜上思周召咨商之義﹐下念鮑勛觸

。

鱗之誅。以上俱劉殷語。原注﹞前趙十六國時﹐殷有子七人﹐各授一經﹐一子授太史公﹐一子授漢書﹐一門之內﹐七業俱興。歐陽永叔云﹕縣越其封﹐郡逾其境﹐𨿽賢守長不行﹐以其有守也。吏部之官﹐不得理兵部﹔鴻臚之卿﹐不得理光祿﹐以其有司也。若天下之失得﹐生民之利害﹐社稷之大計﹐惟所見聞而不系執司者﹐獨宰相可行之﹐諫官可言之耳。故士學古懷道者﹐仕於時﹐不得爲宰相﹐必爲諫官。諫官𨿽卑﹐與宰相等。宰相尊﹐行其道﹐諫官卑﹐行其言。宰相九卿而下失職者﹐受責於有司﹐諫官之失職﹐取譏於君子。歐陽此文﹐眞得立言之體﹐吾願勤官樂仕者勉之。子久黃先生公望﹐姑蘇咸按﹕常熟舊稱姑蘇。琴川子遊巷居﹐陸神童之幼弟也。髫齡時﹐出爲永嘉黃氏後。其父年九十﹐方議立嗣﹐見先生撫之﹐云﹕黃公望子久矣。天錫佳兒﹐來亢吾宗。因而名字焉。幼聰敏﹐應神童科﹐有聲。稍長﹐學通百氏﹐開三教堂於蘇之文徳橋。充浙西憲令﹐性豪放﹐以經理糧儲事得直﹐一方徳之。繼而入都﹐爲權貴所中。去聲。隱富春﹐以卜術聞。居久之﹐仇家被誅戮﹐先生乃攺號一峯﹐又號大癡翁。先生學問﹐不事文飾﹐至於天下之事﹐無所不知﹐下至薄技小藝﹐無所不能。至元間﹐世所貴重者﹐長詞短曲﹐移宮換羽。先生搜奇索怪﹐落筆皆成文章﹐人尊師之。尢能作畫﹐山水師董源﹐晚年一變其法。終日在荒山亂石叢林深笑中兀坐﹐意態忽忽。每往泖中通海處看激流轟浪﹐𨿽風雨驟至﹐水怪悲吒﹐不顧也。得於心而形於筆﹐靑勝於藍﹐冰寒於水﹐昔人早有定論云。山人曰﹕子久山水訣﹐最有思致。居富春﹐則領略江山釣灘之勝﹐居虞山﹐尢於四時之陰霽﹐晨昏之變幻﹐探閱搜尋﹐殊有冥通

玄遇﹐非外人所得知。故其筆墨之趣﹐雲林稱之以逸邁﹐頗爲當矣。若其讀破萬卷﹐通識三教﹐雄才蓋世﹐著作千秋﹐徳業輝光﹐文行兼美﹐後輩之士﹐奚能及焉。先生嘗著有生死論﹑人望論﹐大足警人﹐亦暮鼓晨鐘之意。予得爲識崖略於此。其生死論曰﹕死生禍福之理﹐聖賢未始不言。陰陽之詘伸﹐卽人鬼之生死。人之生斯世也﹐但以已死者爲鬼﹐而不知未死者亦鬼也。酒罌飯囊﹐或醉或夢﹐塊然泥土者﹐其人也﹐與已死之鬼何異。其或稍知義理﹐時形善念﹐而於學問之道﹐甘自暴棄﹐臨終之日﹐漠然無聞﹐則又不若塊然之鬼爲愈也。天地開辟﹐亙古亙今﹐自有不死之鬼也。小善大功﹐著在方冊﹐日月炳煥﹐山川流峙﹐及乎千萬劫無窮已﹐是則𨿽鬼而不鬼者也。原注﹞此作在元時﹐曾借刻他氏。其人望論曰﹕有爲一鄕之望者﹐斯足矣﹐而有一國之望者。有爲一國之望者﹐斯足矣﹐而有一世之望者。有爲一世之望者﹐斯足矣﹐而有爲萬世之望者。其爲一鄕之望﹐一國之望﹐一世之望者﹐以其權勢多也。其爲一世之望﹐萬世之望者﹐以其功徳多也。以權以勢﹐而爲一國一鄕望之﹐一世望之﹐及其已焉﹐杳然不知何往也。以功以徳﹐而爲一世之望﹐萬世之望也﹐一鄕之人不必其知之﹐一國之人不必其知之﹐及其盛也﹐其一鄕之人欲其知而不可得也﹐其一國之人欲其知而不可得也﹐而已爲一世之望矣﹐萬世之望矣。然爲萬世之望者﹐有所以得之﹐其始也寂寂然不自知爲萬世之望也﹐純吾學而已。功非聖人之功﹐徳非聖人之徳﹐猶不可以言學﹐故知聖人者﹐萬世之公望也。先府君之名予也﹐有厚望焉﹐有遺訓焉﹐敢敬述之。嗚呼﹐此先生之言﹐卽先生之所以爲先生也。

﹞

晁以道往訪蘇東坡﹐坐次﹐適有從官來﹐東坡揖以道坐書院中。話良久﹐以道於東坡笈中見一小策﹐寫云﹕武宗元中嶽畫壁﹐有類韓昌黎南海神廟碑﹐呵呵晁再三繹之不解﹐歸疑不已﹐再往叩之。坡笑曰﹕此戲言耳﹐然亦有深意。武宗元﹐眞廟朝比部郎也﹐畫手妙絕一時。中嶽廟工告成﹐上召宗元﹐命圖羽儀於壁﹐以名手十餘人從行。旣至﹐宗元獨占東壁﹐遣羣工居西﹐幕以幃帳。羣工規模未定﹐武宗元乃畫一長腳襆頭執撾者在前。十餘人見之﹐愕然且怪﹐笑而問之曰﹔比部以上命至此﹐乃畫此一人何耶宗元曰﹕非爾輩所知也。旣而武畫先畢﹐其間羅列森布﹐大小臣工﹐下至廝役﹐貴賤行止﹐各當其分﹐神采奕奕﹐幾欲飛動。十餘人者始大嘆服。南海神廟碑首句曰﹕海於天地間爲物最巨。亦何意也其後運思施設﹐極盡奇怪。宗元之畫﹐是以似之也。山人曰﹕繪畫之事﹐與文章同一機軸也。善畫者﹐讀書而得畫意﹔能文者﹐觀畫而悟文法。要非天資髙妙﹐於此道中三折肱者﹐其孰能與於斯乎﹗韓非子日﹕客有爲周君畫笑者﹐三年而後成。周君觀之﹐與髹笑者同狀﹐周君大怒。畫笑者曰﹕築十版之墻﹐鑿八尺之牖﹐而以曰始出時﹐加之其上而觀。周君爲之﹐望見其狀﹐盡成龍蛇禽獸車馬﹐萬物之狀俱備。周君大悅。夫畫笑之功﹐非不徵難也﹐然其功用與素髹笑同。山人臼﹕畫笑之法﹐今不傳。南宋時猶有人爲之者﹐大類今之洋畫者。是韓子之言﹐固設諭也。然其謂功用與素髹笑同﹐可知技𨿽工何益於世﹐有識之士尙其勿營心哉﹗

齊宗測﹐性耽閒靜﹐妙於染翰。嘗自畫阮籍遇蘇門先生圖於行幛﹐坐臥對之﹐嘯詠終日﹐以此自娛。梁豫章

王綜﹐不樂在朝右﹐累致意於尙書僕射徐勉﹐求出鎭襄陽。勉造次未敢上言﹐綜因是怒勉﹐遣使餉勉白團扇﹐上畫伐檀詩圖﹐蓋譏其賄也。周武陵王紀﹕稱制於蜀﹐以劉墦宿徳重望﹐遣使徵召﹐拜爲中書侍郎。使者八返﹐蹯乃至蜀﹐又以爲黃門侍郎﹐令長史劉孝勝畫陳平歸漢圖以遺之。山人曰﹕古人繪圖命意﹐或寄托襟懷﹐或宣示指愫﹐卽間涉譏刺﹐亦復婉而不迫﹐深得風人之旨﹐正不減春秋士大夫賦詩贈答也。金海陵庶人﹐咸按﹕綱目﹕金主亮正隆六年時﹐金主南侵之意已決﹐乃密隱畫工於奉使中﹐俾寫臨安湖山以歸﹐施爲殿上屏幛﹐而圖己之像﹐策馬於湖上絕頂﹐自題詩於其上﹐有立馬吳山第一峯之句。遂大舉入寇﹐明年至瓜洲﹐未濟江﹐爲其下所殺。金世宗大定二年﹐迫降亮爲海陵王﹐謚日煬﹐後迫廢爲庶人。喜功好大﹐決意南侵﹐潛寫臨安﹐希心混一﹐方矢吳山立馬之願﹐已兆瓜洲剖刃之端﹐實乃昧於知幾﹐未可漫言壯志矣。

宋葛守昌﹐開封人。爲畫院祗侯﹐善畫花卉禽鳥。舉凡跗萼枝榦﹐與夫飛鳴態度﹐隨在摹寫﹐率有生意。人或詢其造詣﹐守昌曰﹕夫畫﹐人之爲此者甚多﹐其誰不欲擅名大抵形似少精﹐則失之整齊﹐筆墨太簡﹐則失之闊略。精而造疏﹐簡而意足﹐惟得於筆墨之外者知之。山人曰﹕整齊之過﹐失之板﹔闊略之獘﹐流爲粗。守昌之論﹐殆通於神明矣。昔者齊景公好馬﹐命畫工圖而訪之﹐殫百乘之價﹐求之期年而不得。何者象過實也。夫過實尙不可﹐而矧其失之少精與太簡乎﹗

漢髙祖八年冬﹐上自將徵匈奴﹐先至乎城。時兵未盡集﹐匈奴冒頓縱精兵四十萬騎﹐圍帝於白登。七日乏食﹐乘輿不得出。陳平使畫工圖美女數輩﹐間遣人遺閼氏日﹕漢

。

有美女﹐姿首若是﹐將欲獻單於。閼氏以爲然﹐畏奪己寵﹐因謂單於曰﹕漢天子亦有神靈﹐得其土地﹐非能用之。匈奴遂開其一角﹐上乃與諸將羣臣突圍出。山人曰﹕白登之役﹐漢髙適有天幸﹐其不據於蒺藜﹐直毫芒之間耳。本紀載帝用陳平祕計﹐厚遺閼氏﹐乃解圍﹐而陳平世家亦云其祕計外人莫得聞。美女之說﹐見於桓譚新論﹐而應劭注漢書引之。余謂匈奴縱兵數十萬﹐圍之數十重﹐業已全力制孤注矣﹐苟非厚遺反間﹐安得解圍一角﹐任其突出哉兵戈解於衽席﹐蛾眉賢於將帥﹐曲逆侯六出奇計﹐而此又知幾其神者也。丹靑可敵甲兵﹐不得第以技目之矣。師古曰﹕桓譚特以意測之﹐非篤論也。說仍存參。

韓混﹐字太衝。好鼓琴﹐書得張顏筆法。精心繪事﹐師陸探微﹐與宗人幹齊名。徳宗朝﹐拜中書令﹐封晉國公。建中之末﹐兼統六道節制﹐出爲鎭海軍浙江東西﹐兼荊湖洪鄂等道節度使。公退之暇﹐畱意丹靑。嘗自言不能定筆﹐不可論書畫﹐以非急務。恆自晦不傳於人。所畫人物牛馬極工。尢好圖寫田園風俗﹐气韻深厚﹐觀者疑入朱陳村﹑桃源洞﹐渾茂之澤﹐流露毫間。其位兼將相﹐卽此可見。山人日﹕詩文書畫﹐皆可卜壽天枯菀。宋郭熙有言﹕畫亦有相法。唐李營丘子孫昌盛﹐簪紱閥閱﹐累世通顯﹐今觀其畫﹐山腳地面﹐皆渾厚闊大﹐上秀而下丰﹐合有後之相也。

段成式酉陽雜俎曰﹕乎康坊菩提寺佛殿東西障壁及諸柱上圖畫﹐東廊舊是鄭法士畫迹﹐開元中﹐因屋壞﹐移人大佛殿內槽北壁。食堂前東壁上吳道玄畫智度論﹐色偈﹑變偈是吳自題﹐筆迹遒勁﹐如磔鬼神毛髮。次堵畫體骨仙人﹐天衣飛揚﹐滿壁風動。又日﹕常樂坊趙景公寺﹐隋開皇

三年置﹐本曰宏善寺﹐十八年攺焉。南中三門裏東壁上吳道子畫地獄變相﹐筆力勁怒﹐變狀陰怪﹐睹之不覺毛戴﹐是吳畫中得意處。山人曰﹕論吳畫者多矣﹐蓋莫善於張彥遠也。其言曰﹕國朝吳道玄﹐古今獨步﹐前不見顧﹑陸﹐後無來者﹐受筆法於張旭﹐此又知書畫用筆同矣。張旣號書顚﹐吳宜爲畫聖﹐神假天造﹐英靈不窮。眾皆密於盼際﹐我則離披其點畫﹔眾皆謹於象似﹐我則脫略其凡俗。彎弧挺刃﹐直柱勾梁﹐不藉界筆直尺。風須雲鬢﹐數尺飛動﹐毛根出肉﹐力健有餘。當有口訣﹐人莫得知。數仞之畫﹐或自臂起﹐或從足先﹐巨壯詭怪﹐膚脈連結﹐過於僧繇矣。余謂象教之興﹐始於釋氏﹐蓋欲令人見象而生敬也。道子畫地變﹐能令長安捕魚蝦人懼而攺業﹐其發朦警聵之機﹐卽靱鐸象魏﹐奚能感應捷速若此。視老僧拄杖升座﹐蚩蚩然爲下等人說法﹐其知幾之旨﹐終不能曉然也。

宋徽宗建龍徳宮成﹐圖畫屏壁﹐皆妙極一時之選。旣畢﹐上循覽殿閣﹐一無所稱﹐獨顧壺中殿前柱廊拱眼斜枝杏花﹐問畫者爲誰﹐廩錫甚厚。眾皆莫測上旨。翌日駕幸艮嶽﹐酒次﹐謂侍臣日﹕月季鮮有能畫者﹐蓋四時朝暮花蕊葉皆不同。彼作春時日中者﹐無毫髮差﹐故厚賞之。眾聞﹐皆嘆服。

彭乘墨客揮犀曰﹕歐陽文忠公嘗得一古畫﹐牡丹叢其下有一貓。永叔未知其精妙。丞相正肅吳公與歐公家相近﹐一見曰﹕此定出名手﹐蓋正午牡丹也。何以明之其花披哆而色燥﹐此日中時花也﹔貓眼黑精如綫﹐此正午貓眼也。若早花帶露﹐則房斂而色澤。貓眼早暮則精圓﹐惟正午如一綫耳。此亦善知古人之意也。山人曰﹕畫事﹐人工

﹞

也﹐而天機寓焉。日中季花﹐正午牡丹﹐運思至此﹐殆人巧極而天工錯矣。王摩詰作雪裹芭蕉﹐昔人以爲興之所至﹐無所不可。然余聞宦遊嶺嶠者言﹕彼間地气常暖﹐春花開於秋日﹐夏卉茂於冬時﹐間遇隆冬﹐六出紛鋪﹐則明年必獲大稔。見芭蕉搛揚雪中﹐靑翠可愛﹐方知古賢從未率意杜撰也。

郭若虛圖畫見聞志曰﹕昔吳道子畫鍾馗﹐衣藍衫﹐嘲一足﹐眇一目﹐腰笏巾首而蓬發﹐以左手捉鬼﹐右手抉其鬼目﹐筆迹遒勁險怪﹐實繪事之絕格。有得之以獻蜀主者﹐蜀主甚愛重之﹐嘗掛臥內。一日召黃筌觀之﹐筌一見稱其絕手。蜀主因謂筌曰﹕此鍾馗若用拇指掐其鬼目﹐則愈見有力﹐卿試爲我攺之。筌遂請持歸私室﹐數日看之不足﹐乃別張素絹畫一鍾馗﹐以拇指掐其鬼目。旣成﹐並吳本同時獻上。蜀主問曰﹕向止令卿攺﹐胡爲別畫筌曰﹔道子所畫鍾馗﹐一身之力气色眼目俱在第二指﹐不在拇指﹐以故不敢輒攺。臣今所畫﹐不殆古人﹐然一身之力並在拇指﹐是敢別畫耳。主深嗟賞之。山人曰﹕古人作畫﹐其精神貫注處﹐眼光四射﹐如兔起鶻落﹐稍縱卽逝。後來作者﹐精心臨摹﹐尙未易究其指歸﹐況率意攺作乎黃筌深致服膺﹐不肯迎合上意﹐終能自出手眼﹐另樹一幟。視畢生寄人籬下者﹐其相去奚啻天壤哉﹗

李夫人﹐西蜀名家﹐未詳世冑﹐蓋南唐郭崇韜之妾也。崇韜帥師滅蜀﹐得之於成都﹐歸爲左夫人。善屬文﹐尢工書畫。性幽潔﹐每於月夕﹐獨坐南軒﹐竹影婆娑可喜﹐卽起揮毫濡墨﹐模寫窗紙上﹐明日視之﹐生意具足。或云﹕自是人往往效之﹐遂有墨竹也。然夫人以崇韜武人﹐不工翰墨﹐恆

悒郁不樂﹐又恐流傳於外﹐爲其所忌﹐或致賈禍﹐故不多作云。山人曰﹕李夫人﹐蓋管仲姬之儔﹐其墨竹又與可之先聲也。惜乎生於攙槍之世﹐所遭非偶﹐竟等黨家侍兒。偶爾涉筆﹐寄托幽怨﹐卒之深自晦匿﹐明哲保身﹐與禿筆免禍者同志﹐賢矣﹗

靈異門

畫家所有靈異﹐不可具記。異者﹐傳之自人﹔靈者﹐感之自我。非本領深厚﹐決難驟希﹐而物理相成﹐別非詭怪。郊廉指撥精妙﹐片鐵能飛﹐咸按﹕琵琶錄﹕樂工郊廉﹐池上彈蕤賓調﹐忽聞芰荷間有物跳躍出岸﹐視之乃方響一片﹐識者知爲蕤賓鐵也。陰符計議入神﹐丁侯可活。咸按﹕太公金匱﹔武王伐殷﹐了侯不朝。尙父畫丁侯﹐三旬射之﹐丁侯病﹐遣使請臣。尙父乃以甲乙拔頭箭﹐丙丁拔目箭﹐戊己拔腹箭﹐庚辛拔足箭﹐丁侯病乃愈。四夷聞﹐皆懼﹐越裳獻白雉。推是類也﹐爲者常成﹐行者常至。﹝原注﹞說苑語。夢與鬼爭者﹐終未知周孔之要﹔咸按﹕崔浩表云﹕專心思書﹐忘寢與食﹐至夢與鬼爭議﹐遂得周公﹑孔子之要術。思與神通者﹐遂可達人天之理。蓋物莫不自有一天﹐天全則物爲之感云爾。恕先在焉﹐呼之或出﹔咸按﹕畫品﹕郭恕先坼弛不羈﹐放浪玩世。仕於朝﹐以傲恣被竄海島﹐中道僕地﹐脫形仙去。其爲樓居仙圖﹐蕭散簡遠﹐無塵埃气蘇子瞻爲之贊曰﹕長松參天﹐蒼壁插水﹐縹緲飛觀﹐憑欄誰子。空蒙寂歷﹐煙雨滅沒﹐恕先在焉﹐呼之或出元風扇矣﹐至徳無盈。咸按﹕隋書徐則傳柳番贊﹕可道非道﹐常道無名。上徳不徳﹐至徳無盈。元風扇矣﹐而有先生。何必如梁相國貴達之後﹐非尊親旨命﹐不復含豪﹐足誇神妙耶﹗咸按﹕圖畫見聞志﹕於兢爲梁相國﹐幼從學捨命筆仿牡丹﹐不浹旬奪眞矣。後遂酷思無倦﹐勛必增奇。人贈以詩曰﹕看時人步澀﹐展

﹞

處蝶爭來。貴達之後﹐非尊親旨命﹐不復含豪。

曹弗興已見精敏。善龍﹐所畫龍首﹐謝赫閱之﹐若見眞龍。吳主赤烏元年﹐靑溪一赤龍淩波而行﹐命弗興圖之﹐吳主爲之贊。至宋文帝時﹐累月亢旱﹐祈禱無應﹐乃取弗興畫龍﹐置於水上﹐應時蓄水成霧﹐經旬滂沛。

魏明帝遊洛水﹐水中有白獺數頭﹐美靜可憐﹐見人輒去。帝欲見之﹐終莫能遂。侍中徐景山曰﹕獺嗜鯔魚﹐乃不避死。畫兩生鯔魚懸置岸上﹐於是羣獺競逐﹐一時執得﹐帝甚嘉之。顏公廷誥曰﹕徐景山之畫獺是也。﹝原注﹞按徐侍中所畫者鯔魚﹐非爲畫獺﹐古人使事活相﹐往往有此。

戴安道逵﹐譙國人也。能鼓琴﹐工書畫。十餘歲﹐王長史見之曰﹕此子非徒能畫﹐亦終當致名。世說新語。曾造無量壽佛像﹐坐帷中密聽眾論褒貶﹐輒加精思﹐三年乃成。迎至山陰靈寶寺﹐郗超觀而禮之﹐撮香誓告。旣而手中香勃然煙上﹐極目雲際。

張僧繇已見榮遇。於金陵安樂寺畫四龍而不點睛﹐云點之則飛去。人以爲妄﹐固請點之﹐須臾雷電破壁﹐二龍乘雲騰上天﹐未點睛者如故。名畫記﹐亦見神異記。吳郡昆山華嚴寺殿基﹐相傳有僧繇畫龍﹐每風雨如騰躍狀﹐僧繇畫鎖以釘固之。紀事。僧繇畫二天竺僧﹐後遭剖割﹐分而爲二﹐其一在唐右常陸堅處。陸公嬰篤疾﹐忽夢此僧曰﹕我有同侶一人』離析已百餘年﹐今在洛陽故城東李君家﹐能爲我求之再得會合﹐當以法力扶助。陸遽求訪﹐以俸錢十萬贖而合焉﹐卽日疾瘳。劉文房記江陵天皇寺﹐晉明帝置﹐內有柏堂﹐僧繇畫捨那佛像及孔子十哲。帝怪問釋門如何畫孔聖﹐僧繇曰﹕後當賴此。及後周滅佛法﹐焚天下寺塔﹐獨此殿以有文宣

王像﹐不令毀拆。山人曰﹕僧繇寫生軼事﹐原非示現神通。所謂取諸精靈﹐兼不遺其骨法者也。此中矜愼構思﹐眞有不傳之祕耶全其天而已。其爲象教護持﹐厥功不可思議焉夫玉簡金書﹐神經祕篆﹐淮南成道﹐犬吠雲中﹐子喬得仙﹐劍飛天上。種種系風捕影﹐大似憑虛。卽寫經西土﹐畫像南宮﹐昆池地黑﹐以爲燒劫之灰﹐春秋夜明﹐謂是降神之日﹐龍宮鹿野﹐緒論如斯﹐妝點門庭﹐良多附會。入其門者﹐因循粗迹﹐迷失眞常。凡夫業緣有淺深﹐性根有利鈍﹐爲魔爲外道﹐孰是能具正知見眞實踐履者﹗齊梁君臣間﹐惟執著罪福因緣﹐沈湎祇劫之果﹐窮土木之工﹐耀金玉之飾﹐如是輾轉﹐致遭沙汰﹐豈復本教使然歟﹗地有東西﹐教分道俗。梵漢語隔而化通﹐孔釋教殊而道異。用梁劉彥和語。登地證果﹐根基五戒﹐而五戒全體五常﹐不踐五常﹐別無五戒。總之佛惟宏善﹐不長惡於臣民﹔戒本防淫﹐何損害於家國。四句﹐唐李師政駁沙汰僧道議。作福徳﹐不應貪著﹝入聲﹞爲利益﹐只在眾生。非聖者凶﹐順道者吉﹐勿謂不信﹐有如皎日。唐內錄。天臺張紫陽平叔眞人﹐得兩教宗傳﹐自言於成都初遇師授法﹐三傳於人﹐三遭殃禍。自今以往﹐當箝口結舌﹐無敢復言。然作金丹圖授弟子王邦叔﹐終以悟眞一編﹐稍示機緘於世﹐其用心彌苦矣。後來君子﹐饒有前因﹐各隨願力﹐加意護持﹐政不必因差別成三﹐妄生異見也。偶因僧繇前知之讖﹐附識數語於後。

楊子華﹐已見榮遇。梁世祖時歷官常侍。嘗畫馬於壁﹐夜聽蹄嚙長鳴﹐如索水艸。圖龍於素﹐舒捲輒雲气縈集。唐閻立本云﹕自像人以來﹐曲盡其妙﹐簡易標美﹐多不可減﹐少不可逾﹐其惟子華乎山人曰﹕曲盡其妙四句﹐合而體

之﹐𨿽自古傳神家言﹐有所不到。能曲盡矣﹐復能簡易﹐天事乎﹐抑人巧也學者思之。顧長康圖裴楷﹐頰上加三毫﹐神明殊勝。近之。庾道季語戴安道﹐神明太俗﹐由卿世情未盡﹐子華殆免斯語矣。咸按﹕戴安道中年畫行像﹐甚精妙。庾道季看之﹐語戴云﹕神明太俗﹐良由卿世情未盡。戴云﹕惟務光當免卿此語耳。

張孝思爲驃騎尉﹐善畫地獄﹐气候幽默。吳道子已見精敏。因效爲地獄變相。楊次公有言﹔孝思入冥﹐得識所見﹐陰刑陽囚﹐眾苦具在﹐酸慘悲側﹐使人畏栗。吳生爲圖﹐更增益成之。時範長壽亦善寫西方變相。山人曰﹕天堂地獄之說﹐君子弗道﹐是以圖其事而弗之信也。縱使罪福不二﹐業報非有﹐植因收果之談﹐無異假稱珍怪。然賈誼所云﹕千變萬化﹐未始有極。非卽輪轉五道﹐無有窮已之指乎褒君爲龍﹐牛哀爲獸﹐彭生爲豕﹐黃母爲黿﹐宣武爲鱉﹐鄧艾爲牛﹐徐伯爲魚﹐非卽變化異形之謂乎臭身妄念﹐隨死隨生﹐與禽畜同類﹐比肩受苦﹐爲丈夫者﹐不亦羞哉﹗用裴休話。唐監門尉李山龍篤信佛法﹐武徳中暴亡﹐七日而蘇。見鐵城﹐云是罪人所居﹐見大火湯猛沸﹐山龍一稱佛號﹐而囚得一日休息。記載昭然。景云寺老僧云﹕道子寫地獄變相﹐京都屠沽漁罟之輩懼罪攺業者﹐往往有之。則爲之規式以示炯戒﹐亦有心世道者之一端也。

李思訓﹐已見精敏。字曰建﹐卽李北海所稱云麾將軍是也。山水絕妙﹐鳥獸艸木﹐皆窮其態。嘗畫一魚甫完﹐未施藻荇﹐有客扣門﹐出應﹐尋失去。使童子覓之﹐乃風吹入池﹐拾視之﹐惟空紙耳。後復戲畫數魚﹐投池內﹐經日夜終不去。

馮紹正亦作政﹐由少府監歷侍郎。唐開元中﹐關輔大旱﹐

京師渴雨。急命大臣徧禱於山澤間﹐而無感應。上於龍池新創一殿﹐詔紹政於四壁各畫一龍。紹政乃先畫素龍﹐其狀蜿蜒﹐如欲振湧。繪事未半﹐若風雲隨筆而生。上與從官於壁上觀之﹐鱗甲皆濕。設色未終﹐有白龍自檐間出﹐入於池中。風波洶湧﹐云電隨起﹐侍禦數百人皆見白龍自波際乘气而上。俄頃﹐陰雲四布﹐風雨暴作﹐不終日而甘澤徧。﹝原注﹞杜少陵有題楊監畫鷹詩﹕近時馮紹政﹐能畫鷙鳥樣云云。酉陽雜俎有馮所畫牡丹﹐知其能事無不可者。

王摩詰﹐已見知幾。爲岐王畫一大石﹐有天然之致。王寶之』時獨坐注視﹐作山中想﹐悠然有餘趣。數年之後﹐益見精彩。一旦大風雨雷電俱作﹐忽拔石去﹐屋宇俱壞。後見空軸』乃知畫石飛去耳。憲宗朝﹐髙麗遣使言神嵩山上飛一奇石』下有王維字印﹐王不敢畱﹐遣使奉獻。上命羣臣以維手迹較之﹐無毫髮差謬。上始知維畫神妙﹐徧索海內﹐藏之宮中。山人曰﹕蘇氏謂摩詰畫中有詩﹐爲其風韻獨出耳。如丹靑記所言﹐畫妙若是﹐信知靑丘授易﹐六丁取將﹐咸按﹕臺州靑丘道士王遠知作易總十五卷﹐一日雷雨雲霧﹐一老人語遠知曰﹕所泄者書何在上帝命吾攝六丁雷電追取。韓昌黎詩﹕仙官敕六丁﹐雷電下取將。瀧岡表石﹐天龍閱視﹐咸按﹕歐陽文忠爲其考及太夫人撰瀧岡阡表﹐勒諸石﹐遣吏賫歸﹐並檄郡守董墓事。渡江﹐風濤大作﹐有龍蜿蜒夾舟﹐舟欲覆。篙師呼日﹕客有懷寶者﹐請投之﹐以禳此厄。惟碑在焉﹐因擠之江﹐龍去得渡。吏以實告郡守﹐守令吏祭墓﹐則碑已植於其側矣。守墓者曰﹕昨之夜﹐震雷發土﹐碑於是出也。視之』見表文中﹐獨以朱圈祭而丰不如養之薄八字﹐滴水淋漓﹐自額及趺不絕』朱迹炳然。文章技藝﹐精義入神﹐未有不與造物通者。生公說法﹐頑石亦爲點頭﹐咸按﹕虎丘幹入座旁有點頭石﹐相傳生公講經於此﹐無信之者﹐乃聚石爲徒﹐與談至理﹐石皆爲點頭。獨虛語哉﹗

藍田韓幹﹐少嘗爲賣酒家送酒。王右丞兄弟未遇時﹐

幹徵債於王家﹐戲畫地爲人馬。右丞奇其意趣﹐乃歲與錢二萬﹐令幹畫者十餘年。幹寫貌原注﹞貌﹐讀如墨。史記﹕人貌榮名。杜詩﹕畫工如山貌不同﹐曾貌先帝照夜白﹐俱當讀入聲。人物﹐尢工鞍馬。初師曹霸。天寶中﹐召入供奉﹐上令師陳閎畫馬怪其不同﹐奏云﹕臣自有師﹐陛下內廏四十萬皆臣師。幹嘗端居﹐有人詣門稱鬼使﹐請馬一匹。畫馬焚之﹐他日鬼使乘馬來謝。建中初﹐有牽馬訪馬醫者﹐毛色骨相﹐馬醫未見﹐笑曰﹕君馬大似韓幹所畫﹐眞馬中固無也。忽值幹﹐幹亦摩挲其馬﹐若前足有損。後見己所畫馬本﹐馬本﹐畫之本也。腳有一點黑缺﹐方知是畫通靈矣。宋嘉祐中﹐一貴人攜韓馬渡采石﹐大風三日不可過﹐夢神告曰﹕畱馬當相濟。詣廟獻之﹐風止乃渡。世傳韓所寫於闐國黃馬一軸﹐宋米氏因之爲天馬賦﹐其見重於後人如此。山人曰﹔杜少陵作丹靑引贈曹將軍霸一詩﹐慨當以慷﹐人詳馬略﹐章法相間﹐最有體裁。其言意匠慘淡經營中﹐一洗萬古凡馬空﹐眞能摹寫絕特。至謂弟子韓幹早入室﹐亦能畫馬窮殊相﹐幹惟畫肉不畫骨﹐忍使驊驑气凋喪﹐𨿽有意尊題﹐無心貶客﹐終未免顚倒口業耶。夫隨意所匠﹐冥會肖之﹐技也﹐而幾乎道矣。咸按﹕宋李公麟馬圖題詞﹔曹霸於馬﹐誠進乎技也﹐然不能無見馬之累﹐故見於前者﹐僅具百體﹐此不能盡於道者乎文人抑揚贊嘆﹐風會大有主持﹐立言自足千古﹐低昂軒輊之間﹐分刮杪忽當有毋容率意者。吾於少陵此詩﹐不無私議云。原注﹐附少陵韓幹畫馬贊﹔韓幹畫﹐毫端有神。驊驑老大﹐腰裹淸新。魚目瘦腦﹐龍文長身。雪垂白肉﹐風蹙蘭筋。逸態蕭疏﹐髙驤縱恣。四蹄雷雹﹐一日天地。禦者閒敏﹐去何難易愚夫乘騎﹐動必顚躓。瞻彼駿骨﹐實惟龍媒。漢歌燕市﹐已矣茫哉。但見駑駘﹐紛然往來。良工惆悵﹐落筆雄才。唐寧王憲善馬﹐興慶池南華萼樓壁有六馬衮

塵圖。明皇最愛玉面花驄﹐謂無纖悉不備﹐風鬃霧鬣﹐偉如也。後壁間惟有五馬﹐其一失去。柳宗元龍城集記之如此。

段成式酉陽雜俎曰﹔近時佛畫中有天藏菩薩﹑地藏菩薩。近明諦觀之﹐規彩鑠目﹐若放光明也。或言以曾靑和壁魚設色﹐則近目有光。又往往於壁間畫神鬼及緇流羽衣﹐目隨人轉﹐蓋點眸子極正則爾。山人曰﹕點眸子極正﹐可謂一語泄千古之祕矣。余見今世能手爲人作像﹐日中燈下﹐從旁觀之﹐其像儼若左右視﹐殆所謂目從人轉也。下此者便不能矣﹐惜其未見文昌此說爾。服膺斯言﹐自能悟入。

郭若虛圖畫見聞志曰﹕舊傳周穆王八駿﹐造父禦之﹐日行三萬里。晉武帝吋﹐有得古本以獻者﹐令博古者辧之﹐乃周穆王時畫﹐於黃素上爲之﹐𨿽敗腐昏潰﹐而骨气宛在﹐奇形異質﹐實亦龍之類也。遂詔史道碩模寫之。宋﹑齊﹑梁﹑陳以爲國寶﹐隋文帝滅陳﹐祕府圖書散佚﹐獨此畫爲賀若弼所得。齊王崠知而求得之﹐報以駿馬四十蹄﹑美錦五十段。後齊王復以進獻煬帝。至唐貞觀中﹐敕借魏王泰﹐因而傳模於世。其一日渠黃﹐其二日山子﹐其三日盜驪﹐其四日綠耳﹐其五日赤驥﹐其六日驊驑﹐其七日逾輪﹐其八日白藥。今禁中藏有唐人模本。麟蹄龍鬣﹐閶闔風生﹐卽天廏神駒正爾尙難比似。想神物不世出﹐故得逾昆侖﹐逐日影﹐宴王母於瑤池之上﹐而非誇涎也。山人曰﹕珍藏賞鑑﹐代不乏人﹐其搜羅最富而最遠者﹐莫如宋之道君矣。宣和禦府畫錄所載﹐首列吳之曹不興及魏主曹髦﹐而秦漢之畫無聞焉』矧其在周穆王之世乎夫商彜夏鼎﹐質托五金﹐尙歸澌滅』若姬周之絹素﹐傳至典午之朝﹐其可貴又勝於天球赤刀矣。所稱博古者辧之﹐其爲張茂先等無疑也。考史道碩﹐

不知何許人﹐兄弟四人﹐皆以善畫得名﹐而道碩尢工人馬及鵝鷺等。初與王微並師衛協﹑荀勗。今史畫不傳』卽唐人模本亦不可見矣。神物天吝﹐諒哉﹗

宣室志曰﹕興福寺有隋朝佛堂﹐有蔡生畫十光佛於北壁﹐瓔珞莊嚴﹐具慈悲之妙相。至唐貞觀初﹐主寺僧以年月稍久﹐欲新其制﹐又以善手難得﹐籌之胸中﹐未敢遽發。忽一日﹐有僧十人﹐俱白晰淸瘦﹐貌甚奇古﹐相次而來﹐徑詣香積堂上。列席食畢﹐偕起入佛堂中﹐便不見。羣僧相顧驚嘆﹐且白主僧﹐因視堂中北壁十光佛﹐其風度與十人司』咸共歡喜膜拜﹐自是不敢毀其壁﹐且用旌十光佛之異也。山人曰﹕張彥遠名畫記載隋世能畫者﹐有董伯仁﹑展子虔﹑鄭法士等。其畫不傳而其名克傳者﹐有閻毗﹑何稠﹑楊契丹若干人﹐而蔡生不與焉。雲間夏氏著圖繪寶鑑﹐采摭尢廣』然亦未載蔡生爲何許人。其行事又不軼見於他書。余故特取此一則﹐以補羣書之缺。夫佛道寂滅﹐感通不易﹐而蔡生畫乃能靈異若此﹐豈第妙筆難幾﹐具徵宿根匪淺』殆所謂

畫而禪者歟惜其僅以姓傳也。

名畫記曰﹕張僧繇畫盧捨那佛像﹐夜恆有光﹐發於屋壁﹐正如內典所言放白毫光也。又畫繼曰﹕僧智乎畫觀音』志旣虔潔﹐筆復通靈。南商毛大節得其像以歸』舟渡南海﹐風浪大作﹐開展懇祈﹐光相忽現﹐大如月輪﹐怪雨盲風』了不爲患。良久之間﹐已數千里。山人曰﹕經言世尊說法已畢﹐放大光明﹐普照十方閻浮提。咸按﹔閻浮提﹐梵言世界也。是說也﹐儒者每訾其罔﹐然觀載籍所述﹐畫像亦能放光。余故疑其眞有﹐而又未敢信其必無也。

徐敬業與駱賓王兵敗﹐賓王亡命爲僧﹐往來杭州靈隱

寺。宋之問至寺﹐夜吟鷲嶺郁舀蟯﹐龍宮鎖寂寥﹐久無下韻。賓王隔壁朗吟以終篇。之問大駭﹐質明求見﹐則遁矣。敬業亦脫去﹐爲僧於衡山。黃巢旣敗﹐依張全義爲僧於洛陽。嘗自繪己像﹐題詩云﹕記得當年艸上飛﹐鐵衣脫藎著僧衣。天津橋上無人識﹐獨倚闌干看落暉。人見像﹐識其爲巢。山人曰﹕繪事能見人性靈﹐賓王能詩不足怪﹐而黃巢不惟能詩﹐並善繪事﹐亦甚足異已。

丁晉公家書畫塡委﹐南遷之日﹐籍其所藏﹐得李成山水寒林九十餘軸﹐他物往往稱是。初晉公自兩制出守金陵﹐陛辭之日﹐章聖以八幅袁安臥雪圖賜之﹐旁題云﹕臣黃居案定到神品﹐蓋不知爲誰筆也。其所畫林石廬舍之所﹐人物苦寒之態﹐無不逼眞。侈上之賜﹐於金陵城西北隅築堂曰賞心﹐施此圖於巨屏﹐觀者驚嘆神異。

花光仁老作墨花﹐陳去非與義題五絕句﹐其一云﹕含章檐下春風面﹐造化功成秋兔毫。意足不求顏色似﹐前身相馬九方臯。徽廟見之大喜﹐召對擢用。畫因詩重﹐人遂賞其畫。紹興初﹐花光寺僧來居淸江慧力寺﹐士人揚補之﹑譚逢原與之往來﹐遂得其傳。補之所作﹐後益超出﹐格韻尢覺靈敏。然觴次醉餘﹐𨿽娼優墻壁肯爲之﹔他有求者﹐往往作難。逢原每不樂補之所爲﹐而墨花實不逮﹐惟長於平遠﹐遇志同道合者﹐始爲作之。若以遊藝請﹐則牢辭固拒﹐如不願聞。故其畫亦不多見﹐人亦不知其名也。山人日﹕神品固不可多見﹐不知其名而其畫之靈秀不可沒﹐畫更作珍矣。近人假托前人﹐而筆墨了無可觀﹐則前人之名竟爲後人所污也﹐哀哉。』

王明淸揮麈第三錄日﹕宣和中﹐蘇叔黨遊京師﹐咸按﹕蘇

過﹐字叔黨﹐東坡先生季子也。官至中山悴。善作怪石聚筱﹐咄咄逼乃翁。又所畫山水﹐遠水多紋﹐依巖多屋木﹐皆人迹絕處﹐並以焦墨爲之﹐此出奇也。寓居景徳寺僧房。忽一日﹐見快行家者同一小轎至﹐傳旨宣召﹐亟令登輿。叔黨不知所以﹐然亦不敢拒。才人﹐便以物障其前﹐惟不設頂﹐上用小涼傘蔽之﹐二人肩之﹐其疾如飛。約行十餘里﹐抵一修廊﹐內侍一人﹐自上而下引之﹐升一小殿。上已先坐殿中﹐諭曰﹕聞卿是蘇軾之子﹐善畫窠石﹐適有素壁﹐欲煩一掃﹐非有他也。叔黨再拜承命﹐然後落筆﹐須臾而成。上起身縱觀﹐賞嘆再三﹐命宮人賜奉蕊酒一鐘﹐錫賫極渥﹐謝恩而下。復循廊間登小肩輿而出﹐亦不知經從所歷何地。歸來但憶殿閣參差﹐交疏反宇﹐恍遊蓬閬﹐歷歷可記。如夢復如癡者累日夕也。山人曰﹕密敕傳宣﹐揮毫對禦﹐荷絲綸之借獎﹐邀錫予之駢繁﹐如夢如癡﹐人間天上﹐如斯異數﹐良足爲藝苑生色矣。夫人生得一知己﹐可以不恨﹐況其膺九重之眷顧哉。顧菇蘆風雨中﹐絕藝湮沈﹐正復不少﹐閱此能無三嘆。

周輝淸波雜誌曰﹕龍眠李伯時畫許元度﹑王逸少﹑謝安石﹑支道林四人作山陰圖。元度超然萬物之表﹐奇雅之量﹐見於眉睫。逸少藏手袖中﹐徐行若有所觀。安石膚腴秀澤﹐著屐回首與道林語。道林嬴然出其後﹐引手出相酬酢。皆得其意﹐俯仰步趨之間﹐情態閒遠﹐正如黃鵠一舉千仞﹐下視人世﹐隔越塵囂。其筆墨之妙﹐眞冠絕一時矣。碧林道人梵隆﹐咸按﹕圖繪寶鑑﹕僧梵隆﹐字茂宗﹐號無住﹐吳興人。善白描人物山水﹐師李伯時。宋髙宗極喜其畫﹐每見輒品題之。少規模伯時﹐曾爲臨寫﹐眞僞殆不可辧。更數十年﹐世當不知有兩伯時也。山人曰﹕龍眠之妙﹐固不待言﹐卽志中敍事之工﹐亦絕妙一幅

圖畫也。彼四賢者﹐千載下猶覺栩栩欲活。通靈變化﹐亦神異已哉。

郭令公婿趙縱﹐嘗令韓幹寫眞﹐後又請周防寫之。二人皆有能名。令公嘗列二眞於座側﹐未定優劣﹐因女趙夫人歸省﹐令公問﹕此畫何人對日﹕趙郎。又云﹕何者最似對日﹕兩畫俱似﹐前畫空得趙郎狀貌﹐後畫兼移其神气﹐得趙郎笑言性情之姿。山人曰﹕古人云﹕繪雪者不能繪其淸﹐繪月者不能繪其明﹐繪花者不能繪其馨﹐繪泉者不能繪其聲﹐繪人者不能繪其情。斯言只論其常也﹐若筆靈機敏﹐當得其神。

章伯益艸虫九便面﹐筆勢飛動﹐幾奪造化。復有孔毅甫﹑周元翁﹑米元章題識﹐俱言有耀耀之意﹐靈動如生。國初猶有人見之。山人日﹕伯益以篆名世﹐何爲善畫復如此而不多見也﹗余見修水集有題伯益飛版﹝音飪﹞圖﹐亦稱其遊藝之精。則伯益之墨戲當亦有藏之者矣。

圖畫見聞志﹔唐刺史王倚有筆一管﹐稍粗於常用﹐筆管兩頭各出半寸﹐中間刻從軍行一鋪﹐人馬毛髮﹐亭臺遠水﹐無不精絕。每一事刻從軍詩兩句﹐似非人功。其畫迹若粉描﹐向明方可辧之。山人臼﹕無論刻工之精﹐而爲此畫者亦靈敏極矣。不傳其名﹐能事湮沒﹐良可惜耳。

顧光寶﹐善畫。有友陸漑患瘧﹐經年不愈﹐光寶乃以墨畫一獅子﹐令漑榜之戶外﹐曰﹕此物靈異﹐虔禱自驗。漑令家人焚香拜之﹐是夕中夜﹐戶外有聲寒牢。翌日﹐視所畫獅子﹐口中臆前﹐有血淋漓﹐自是漑病霍然。名畫記﹔楊子華畫馬於壁﹐每夕聞蹄嚙長嘶﹐如索水艸。畫龍於絹素﹐舒捲輒雲气縈集。世祖使居禁中﹐天下號爲畫聖。山人曰﹕

。

畫可通靈﹐紀載不可盡述。光寶之獅﹐子華之龍馬﹐如有神靈呵護﹐變幻莫測。僧繇之龍﹐破壁飛去﹔滕王之蝶﹐飛舞宮中。同爲畫中之靈﹐不獨藝事之精也。

劉跛暇日記曰﹕楚州聖因院有曹仁熙畫水﹐中間有一筆長一丈八尺﹐無接續處。曹作此畫時﹐蓋年已八十矣。又圖畫見聞志曰﹕戚文秀工畫水﹐筆力調暢。畫淸濟灌河圖﹐其旁自題云﹕中有一筆長五丈。又畫鑑載﹕常州佛寺後壁有畫水﹐亦名淸濟灌河圖﹐中有一筆﹐尋其端末﹐長四十丈筆法旣老﹐波浪起伏﹐相對活動﹐愈看愈奇﹐令人叫絕。山人曰﹕畫水之奇﹐世但知有孫位耳﹐而不知愈出愈奇﹐更有曹仁熙諸人也。夫一筆長一丈八尺﹐奇矣。極之於五丈﹑四十丈﹐不更奇哉﹗大約古人能事﹐施於畫壁爲多﹐唐宋所傳﹐不一而足。其作畫幛﹐均屬大幅﹐亦張絹素於壁間﹐立而下筆﹐故能騰擲跳蕩﹐手足並用﹐揮灑如志。健筆獨扛﹐如駿馬之下坡﹐若銅丸之走阪。今人施紙案上﹐俯躬而爲之﹐腕力掉運﹐僅及咫尺﹐欲求尋丈﹐已不能幾﹐寧論數丈數十丈哉。於此嘆古今人不相及﹐良有以也。然余聞郭忠恕軼事云﹕忠恕性髙潔﹐凡設紈摹求畫者﹐必怒而去。有富人子喜畫﹐日餉佳釀﹐屢致情言。忠恕感其誠﹐取紙一軸﹐首畫一卯角小童持綫車紙﹐窮處作風鳶﹐引一綫數丈。富人子不以爲奇﹐遂謝絕。求賞鑑家於俗眼﹐自不能識其奇﹐誠可浩嘆也。

括異記曰﹕成都許畫師﹐善傳神。忽一人敝衣憔悴求畫﹐許笑之。其人解衣囊﹐易黃道服﹐鹿皮冠﹐白玉簪﹐以手摩面﹐則童顏矣﹐引其須﹐應手而黑﹐乃一美丈夫也。許驚拜曰﹕不知神仙下臨塵世。道人日﹕君傳吾神﹐置肆中。有

求售﹐止取幹錢﹐俟時至﹐當相期於名山耳。許如其教。有識者日﹔此唐神仙朱桃椎也。因而求者輻輳。許貪畫值﹐每幅取二千。夢道人曰﹕汝福有限﹐安得過取掌其左頰﹐旣寤﹐頭遂偏。山人曰﹕仙者示形繪像﹐兼訂後期﹐若而人者﹐得度可幾矣。卒以利令智昏﹐凡骨難換。道徳五千言﹐所以深戒夫貪與吝也。以意逆仙﹐好爲飾說﹐以致頭偏﹐可笑亦可憫耳。

宣室志曰﹕長安云花寺有聖畫殿﹐都人謂之七聖畫。初殿宇旣制﹐寺僧求畫工﹐將命施彩飾繪。責其直﹐不合寺僧所酬﹐竟去。後數日﹐有二少年詣寺來謁曰﹕某善畫者也。今聞此寺將命畫工﹐某不敢利其直﹐願輸直可乎寺僧欲先閱其筆﹐少年日﹕吾兄弟七人﹐未嘗畫於長安諸寺﹐寧有迹乎僧以爲妄﹐稍難之﹐然利其無直﹐遂許之。翌日﹐七人者果偕來﹐各挈彩繪﹐將入殿宇﹐且爲僧約曰﹕從此後七日﹐愼勿啟吾之戶﹐亦不勞賜食﹐蓋以畏風日所侵鑠也。當以泥錮之﹐無使有纖隙。不然﹐則不能施其妙矣。僧從其約。自是凡六日﹐闃無有聞。僧相語曰﹕此必怪也﹐當不宜果其約。遂相與發封﹐戶旣啟﹐有大鴿翩翩望空飛去。視殿中彩繪儼若﹐四隅惟西北墉尙未盡飾焉。後畫工見之大驚曰﹕眞神妙之筆也。自是號爲聖畫﹐莫敢繼其色者。山人曰﹕始逶迆以街術﹐終聯翩而髙舉﹐疑仙人之遊戲﹐類佛氏之幻妄。七人者﹐誠不可思議矣。畫法莫盛於李唐之世﹐而記畫中異事﹐亦惟唐代爲最多﹐此又其尢異者爾。寺僧以其不取直乃許之﹐欲得善工而吝其資﹐僧亦劣矣﹐宜其不能盡其工而畱缺陷於人世也。

路史載何俊有紀事云﹕今人追畫家淵源﹐動稱顧﹑陸

﹞

之筆尙矣。然此特晉宋間入耳﹐余家乃有漢家。此誠世人所未見﹐亦世人之所未知也。每於稠人廣座間言之﹐莫不詫爲詭誕。一日﹐髙房山尙書過余家﹐謂曰﹕君每言漢畫﹐可得觀乎余爲置酒﹐出畫示之。尙書玩視數四﹐引杯復酌﹐又瞪目注視久之﹐不禁駭絕﹐躍而起曰﹕此眞漢畫。顧﹑陸深得其遺意﹐誠希世之寶也。蓋其畫非縑非素﹐乃畫於車螯殼上。姑蘇有沈辧之者﹐客於山左登州太守署中﹐有兵卒獲發墓盜數人﹐械詣府﹐搜其家﹐得車螯殼若干枚。訊之﹐盜云﹕每發一墓﹐則其下有數十石﹐其畫皆人物﹐如今之春畫﹐間有狎比頑童者。畫法大率相類﹐其筆甚古拙。髙房山尙書謂顧﹑陸得其遺意者﹐蓋爲此也。唐人則漸入於巧矣。沈辧之本善鑑賞﹐因取十餘枚以歸。先大夫宦於吳﹐出重資購其五﹐卽尙書嘆爲希世之寶者也。夫車螯者﹐蜃也﹐雉人大水爲蜃﹐雉有文章﹐故蜃亦有文章。東坡在登州禱海神而得見海市﹐卽蜃气也﹐但不知墓中需此物究竟作何用耳。山人日﹕余考北齊邢子才作文宣帝哀冊文云﹕攀蜃輅而雨泣。王筠作梁昭明太子哀冊文云﹕蜃輅峨峨。江總陳宣帝哀冊文云﹕望蜃綽而攀標。齊謝跳敬王后哀冊文云﹕懷蜃衛而延首。則知古帝王后妃陵墓皆用之。蓋置於靈輻之四旁﹐以防狐兔穿穴。其畫春情﹐亦以壓勝﹐恐蛟龍之侵擾也。今則東國祕器久廢此制﹐故世皆莫之知』存之以俟博物者參考焉。

元世始以今北京爲大都﹐宣武門內東城隅有天主堂﹐大西洋奉耶穌教者也。大西洋自開辟以來﹐不通中國﹐有利馬竇者﹐自歐羅巴國航海九萬里﹐載其方物入貢於元。時適當武宗之世﹐國勢全盛﹐好大喜功﹐特命給廩餼之﹐賜

第比邸之左﹐建天主堂。其堂之制﹐狹而長﹐上覆幔﹐四旁繚以綺旒﹐藻繪絕異。其上供耶穌像﹐繪像也﹐而望之如塑。貌三十許人﹐左手把渾天圖﹐右叉指若方與人論說狀。指所說者﹐須眉豎者如怒﹐揚者如喜﹐耳隆其輪﹐鼻隆其準﹐目容有矚﹐口容有聲。中國畫繢事﹐不能及其萬一也。所具香燈蓋幃﹐修潔異狀。右有聖母堂﹐母抱少女一兒﹐兒卽耶穌也﹐衣非縫制﹐自頂被體﹐供具如左。按耶穌釋略曰﹕耶穌﹐譯言救世者﹐尊主陡斯降生後之名也。陡斯造天地萬物﹐無始終形際﹐因人世亞當以阿襪言不奉陡斯﹐陡斯降世拔諸罪過人。漢哀帝二年庚申﹐誕於如徳亞國童女瑪利亞身﹐而以耶穌稱。居世三十三年﹐般崔比剌多以國法死之。死三日而更生﹐生三日而升去。死者﹐明人也﹔復生而升去者﹐明天也。於耶穌降生升天等日﹐必設祭﹐曰大米撒。刻有天學實義等書行於世。利馬竇亡故﹐其友龐迪峨﹑龍華民代主其教。其教法友而不師。師者﹐耶穌也。凡中國能畫之士﹐至都下者﹐莫不至天主堂觀其畫﹐咸詫爲奇絕妙絕也。山人曰﹕此洋畫之始也。間考小西洋離中國五萬里﹐大西洋幾倍之﹐又稱爲東人。其國俗工奇器。其所畫人物花鳥﹐栩栩欲活﹐而設色鮮異﹐中國人不逮也。其畫宮觀園亭﹐亦用界劃法﹐而以勾股法算之﹐故遠近深淺﹐尺幅之內﹐若有數里數畝之廣。震旦人效之﹐槪不能及。世人不知洋畫之始﹐故特稽其源﹐以見天地之大﹐六合之內﹐何所不有也。

東坡廣志林曰﹕陸探微畫獅子眞迹﹐在潤州甘露寺﹐蓋唐相李衛公徳裕鎭浙西時所畱者。筆法奇古﹐絕不類近世。余爲甘露寺詩有云﹕破板陸生畫﹐靑猊戲盤珊﹐上有二

﹞。

天人﹐揮手如翔鸞﹐筆墨𨿽欲盡﹐典型垂不刊者也熙寧九年十一月十五日﹐余命良工摹置膠西蓋公堂中﹐且爲之贊日﹕髙其目﹐仰其鼻﹐奮髯吐舌威見齒。舞其足﹐前其耳﹐左顧右盼喜見尾。𨿽猛而和蓋其戲﹐置之髙堂護燕幾。啼呼顚沛走百鬼﹐嗟乎妙哉古陸子。堂中舊傳有魅﹐宿之者或病或暴亡﹐厥後遂寧貼﹐不復見怪矣。旣而有人自膠西來﹐言有頭陀篝火坐堂內﹐中夜入定﹐見獅子騰躍奮迅﹐滿堂風隆隆然。駭而開目﹐見石刻師子獰然欲下攫人也。古賢名畫﹐其神妙眞不可思議矣。又畫鑑曰﹔陸探微與顧愷之齊名。余生平止見文殊降靈眞迹﹐部從人物共八十人﹐飛仙四﹐各有妙處﹐內亦有番僧手持髑髏盂者﹐蓋西域俗然也。此卷行筆緊細﹐無纖毫遺恨﹐望之神采奕奕動人﹐誠希世之寶也。相傳此畫在在處所﹐時作旃檀異香﹐今且入祕府矣。後見維摩像﹑觀音像﹑摩利支天像﹐及文殊泛海降龍圖﹐皆不迨之。張彥遠謂運筆遒舉﹐風力頓挫﹐一點一拂﹐動必新奇﹐非虛言也。山人曰﹕考陸探微﹐本吳縣人﹐以善畫事宋明帝﹐則陸後於顧且數十年。而今之所傳者﹐已如吉光片羽﹐僅索之簡策所傳而已。髯仙非謾語者﹐觀其所記﹐則陸生之神妙﹐亦何讓破壁飛去者哉﹗

畫鑑曰﹕宣和殿禦閣中懸展子虔畫禹乘四載圖﹐徽宗定爲神品上上。然止三圖爲眞筆﹐其水行一圖﹐不知何人補作。上每愛玩﹐終日不捨﹐但恨其闕一未爲全璧耳。一日者﹐上晝寢閣中﹐忽夢至一士夫家﹐見案頭有水行一圖﹐眞展筆也。醒而奇之﹐欲詔索天下﹐輒復中止。後有中使至洛﹐忽聞洛中故家有此畫﹐亟告於畱守求觀之。旣見﹐乍愕曰﹔禦閣中正欠此一圖耳登時以進入。上大喜﹐命厚酬其

值﹐並賜中使以寶珠焉。山人曰﹕展子虔畫山水﹐大抵唐李將軍父子多宗之。世傳其所作北齊後主幸晉陽宮圖及春山人馬圖﹐人物面部﹐神采如生﹐意度俱足﹐洵爲唐畫之祖。水行一圖﹐離而復合﹐想天生神物﹐固聚會有時耶惜夫鐵騎南侵﹐宮車北狩﹐彼四圖者﹐皆成廣陵散矣。

東坡觀宋復古畫敍並詩云﹕舊傳唐相房琯﹐於開元中嘗宰盧氏縣﹐與道士邢和璞友善﹐共作山水之遊。過夏口村﹐入廢佛寺﹐坐古松下。和璞使人鑿地﹐得甕﹐中所藏婁師徳與永禪師書﹐笑謂琯曰﹕頗憶此否琯悵然之久﹐頓悟前生爲永禪師也。余故人柳子玉寶此畫﹐曰是唐人本﹐宋復古所臨者元祐六年三月十九日﹐余自杭還朝﹐道宿吳淞江﹐夢長老仲殊挾琴過余。彈之有異聲﹐熟視琴頗損而有十三弦﹐余嘆息不已殊日﹕𨿽損尙可修。余曰﹕柰十三弦何殊不答﹐誦詩曰﹕度數形名豈偶然﹐破琴今有十三弦。此生若遇邢和璞﹐始信秦箏是響泉餘夢中了然識其所謂﹐旣覺而忘之。明日晝寢﹐復夢殊來理前夢﹐再誦其詩。方驚覺而殊適至﹐意其非夢也﹐問之﹐殊蓋不知。是歲六月﹐見子玉之子日子文者於京師﹐因求得其畫﹐乃作詩並書所夢於上。子玉名瑾﹐善作詩及行艸書。復古名迪﹐畫山水艸木﹐蓋妙絕一時。仲殊本書生﹐棄家學佛﹐通脫無所著﹐頗解畫趣﹐皆奇士也。詩云﹕破琴𨿽未修﹐中有琴意足。誰云十三弦﹐音節如珮玉。新弦𨿽髙張﹐絲聲不附木。宛然七弦箏﹐動與世好逐。陋矣房次律﹐因循墮流俗。懸心董廷蘭』不識無弦曲。山人曰﹕從來士夫晚歲﹐多愛逃禪﹐而坡公尢深通內典之旨者。習於佛而不佞佛﹐入於禪而不墮禪』是眞彼教中所謂不著色相者也。此敍此詩﹐舉凡畫意

。

琴心﹐圓機禪觀﹐一一具足﹐夫豈漫作癡人前說夢哉﹗學人當下會得此旨﹐定然立地化朽腐爲神奇。

五行紀異志曰﹕浙東錢氏有唐人畫龍圖﹐上有吳越錢武肅王大書日﹕感應祈雨神龍。並書事迹﹐亦錢王筆也。其記曰﹕惟同光二年﹐歲在甲申﹐閩粵楚蜀諸地自二月至六月不雨﹐赤地數千里。吾浙東西之民﹐瘁於桔橰﹐翹望雨澤。而海潮之入江者﹐測諸赭龕之足﹐較常或淺至丈餘。孤自惟不徳﹐貽殃羣黎﹐徧禱於社稷山川之神﹐復命所在牧守﹐雩於羣望。乃赤云如傘﹐烈日逾火﹐嗟吾民之田疇﹐且立就槁矣。六月十五昧爽﹐命有司奉神龍之圖祭於殿廷﹐孤親率臣僚﹐再拜吁天﹐爲民請命是日陽光漸淡﹐越日而黑雲暴興﹐雷霆砰訇﹐大雨如注﹐自巳刻以迄酉終﹐得甘霖九寸有奇。四境之民﹐忭舞歡呼﹐義安樂業。爰以太牢報謝﹐謹記其事﹐以昭天貺而志神庥云。後幅又續紀云﹕鎭越二月乃得雨﹐其流民聞吾國有年﹐多款關來就食者﹐益知龍之神異爲不可誣也。錢氏爲武肅王後人﹐其圖用絹十二幅作一幀﹐其髙下稱之﹐中止畫一龍頭一左臂﹐雲气騰湧﹐墨痕如臂﹐筆迹圓勁﹐沈著如印。一鱗如二尺許盤大﹐不知當時用何筆﹐故能如此峻利也。舊傳爲吳道子眞筆﹐要之爲唐人所作無疑也。又五國聞見錄曰﹕蜀長興甲寅之歲春暮﹐蜀主夜夢一人﹐破帽故衫﹐龐眉大目﹐方頤廣顙﹐立於殿階﹐跛一足日﹕請修理之。言訖而醒。翌日﹐因檢圖籍中﹐見一神類夜間所夢者﹐損其左足﹐遂命蒲師訓補之。兼問此畫是誰之筆﹐師訓對日﹕以臣觀之﹐非唐吳道玄不能畫也。旣又復夢神來謝日﹕吾足履矣。蜀主慮其爲祟﹐爲設酒醴﹐祝而焚之。山人曰﹕右二則﹐皆雜記道子畫。書冊所

記神奇靈異事不一而足﹐而此二則流俗所不稱道﹐余故摘錄之。按同光爲唐莊宗國號﹐其二年則晉岐稱唐天祐之二十年也莊宗以前年滅梁﹐是歲天下凡四國四鎭﹐而考之通鑑綱目﹐俱不書閩粵楚蜀旱饑者﹐何也豈攙槍擾攘之際無赴告之文耶抑傳聞異詞﹐恐失實而不紀耶錢王記𨿽出於稗史﹐實可補涑水﹑紫陽之闕已。然則畫𨿽小道乎哉﹐誰謂不可由之而徵文考獻哉

信州誌日﹕天師張與材﹐字國梁﹐號薇山﹐別號廣微子。世襲祖職﹐而與材尢蒙眷注﹐特加封畱國公。居龍虎山﹐習吐納之術。張氏世以敕勒法部役鬼神﹐至與材益靈應如響。至正二十年﹐有詔召入﹐賜第於京師。與材能畫竹﹐尢善畫龍﹐常侍直禁林。世祖謂之曰﹕聞卿善畫龍﹐當爲朕作一巨幀﹐以備萬幾淸玩。與材俯伏頓首曰﹕龍之爲靈﹐蟠天際地﹐出顯入幽﹐固非耳目之觀﹐亦豈展玩之具臣昧死不敢奉詔。帝笑曰﹕卿恐破壁飛去乎﹐抑薄朕爲葉公之好乎復再拜而謝曰﹔臣爲陛下畫龍﹐自有時也﹐但今尙未可耳帝頷之日﹕卿當爲朕志之。至二十三年丙戌夏七月﹐畿輔大旱蝗﹐帝與王公大臣露禱於齋宮。中夜忽憶與材言﹐亟召見﹐謂曰﹕畫龍之期得無爽乎與材對曰﹕陛下卽不召臣﹐臣亦當奏之。臣固能畫龍﹐徒畫未足奇。陛下入主也﹐臣當致眞龍請陛下觀之﹐俾其出雲致雨﹐以上慰宸衷之宵旰也。帝喜而興曰﹕果爾幸甚。第得毋風雷之異﹑苗田疇乎對日﹕若此者﹐臣固能制之。因請來早移駕於西海子偏殿。帝如其言﹐預詔南衙三省綴班以俟。至日﹐與材金冠皂衣而至。起居訖﹐便令內侍和墨伸紙﹐傳香達信﹐先書符篆數字焚於空中﹐隨信手潑墨﹐頃刻都盡。仰視天上﹐

﹞

濃云四起﹐俄而雲際鼎湖下垂﹐髻飄飄長數十百丈﹐依約縈繞雙闕。帝與近臣方憑欄諦觀﹐忽見黑雲中鱗爪之下有神龍掉尾而躍。就視與材﹐則畫成矣。帝謂曰﹕眞龍幸得睹矣﹐卿能終沛霖雨以惠蒼生乎對日﹕臣已敕之矣﹐乞陛下少待之。是夜與材宿於偏殿之東廂。夕大甘雨﹐四野沾足。其明日﹐帝躬謝於郊壇﹐厚賜與材。表辭不受。固命之﹐謝曰﹕此聖主爲民請命﹐與天合徳﹐故能感應如斯。臣憑藉皇靈﹐感孚神物﹐特會逢其適耳﹐臣何力之有焉帝嘆日﹕方外之士﹐不伐其功﹐彼欒大﹑公孫卿輩當愧死矣。特敕學士薩都剌撰畱國公畫龍致雨記以褒之成宗元貞元年﹐與材請還山。賜安車而遣中使護之。後八年而羽化﹐賜謚榮定。子嗣成﹐字太元﹐亦工畫龍﹐能山水。嗣徳﹐字太一﹐善墨竹禽鳥。皆襲天師職云。山人曰﹕神仙詭異之說﹐達者所不道﹐然口巽酒滅火之事見於漢書﹐而謝承復記之﹐後世遂以欒巴爲眞仙人矣。若與材所爲﹐誠有足多者。元祖尊帝師以殊禮﹐而彼帝師者纖毫無補於國是。與材能秉謙抑之志﹐其殆能悟老子退一步之旨者乎

潛確類書曰﹕宋丞相文公文山﹐嘗寶藏周防鍾馗圖一軸﹐蓋公及第後理宗召對時所賜也。間考宋史寶祜四年五月﹐帝親策貢士於邇英殿﹐考官王應麟得公策以法天不息爲對﹐奏曰﹕是捲古誼若龜鑑﹐忠肝如鐵石。臣謹爲朝廷得人賀。帝覽捲大喜﹐親拔爲第一﹐命赴瓊林宴。明日朝謝﹐奏對稱旨﹐賜宮上尊﹐益以玩好之具﹐而是畫亦與焉。公旣拜君賜﹐嘗什襲藏之﹐𨿽軍書旁午﹐必攜以自隨。及勤王兵敗﹐顚沛流離﹐妻子散失﹐而此圖終不去左右也。元世祖至元十六年四月﹐元張宏範以公北去。八月至燕﹐拘之坐臥

一小樓﹐足不履地﹐猶懸是圖於壁。嘗感而題詩有云﹔鋤姦未遂平生志﹐報國惟餘落魄身。慚愧終南鍾進士﹐夢中殺賊更何人公以壬午十二月遇難﹐遂流落人間﹐最後乃爲文璧所得。文璧者﹐公從弟﹐以宋人仕元﹐先奉張宏範使來勸公降﹐爲公叱逐者也。在元爲統軍使。頗赫奕。旣得是圖﹐張之書室﹐誇示賓朋。而有識者見其題句﹐莫不嘆惋。一夜﹐璧醉後獨坐齋中﹐見畫上人髯益張﹐眥益裂﹐奮劍如將搏刺狀。方駭而諦視﹐則劍鋒出火﹐舉室焚如。亟奔呼家人救之﹐而室中寂然﹐惟畫爲灰燼矣。璧驚恐成疾﹐匝月乃卒。山人曰﹕張世傑與張宏範﹐亦同堂兄弟也﹐而一則爲宋禦元﹐一則爲元滅宋﹐其賢不肖相去何如也。蕞爾畫圖﹐特玩物耳﹐乃能懾姦諛之虐焰﹐揚忠藎之餘輝。咄哉進士﹐身後又添一重公案。而或者乃以爲終葵之訛﹐則吾未敢深信。

元歐陽玄畫夢閣記曰﹕畫者何維摩像也。夢者何蓋歐陽子因畫而夢也。閣者何蓋歐陽子因夢而建也。余以至治元年需次於京師﹐旅邸淹滯﹐﹛宅傺拂郁﹐中夜惝恍。見一頭陀類胡僧﹐狀貌奇偉﹐告餘日﹕曾與子有夙因﹐終當依倚﹐幸無失也。越曰﹐有士人挾巨軸求售者﹐展之則維摩像﹐神采動人﹐與夢中所見無異。後著承旨趙孟頫跋﹐定爲唐盧楞伽眞筆。跋在延祐甲寅五月﹐實故相伯答沙所藏也。旣感夢徵﹐復慕古迹﹐訪其值﹐曰﹕必得二百緡。余傾囊中資﹐僅得其半﹐與同居柯敬仲計之﹐賴其力竟得之。泰定元年﹐余奉敕入館寫金字藏經﹐夜夢維摩導余登泰岱峯觀日出。逾月而山東廉訪使許公思敬以余名入告﹐奏爲推』目』從事於齊魯者三年。旣還都﹐以西安尹從西臺禦史張

﹞。

公養浩入關中。未幾而張公卒﹐余行亦罷。其明年﹐余以事系於理﹐禍且不測﹐復夢維摩告曰﹔吾先待子於海外耳。是歲九月﹐今上攺元﹐得恩旨﹐令瓊州安置。遂躍身攜畫以往。以天歷二年渡海﹐索居無事﹐與鶴棲寺長老艾虛上人備話前事。上人謂日﹕公以爲前日果入夢乎余對曰﹕僕今夢且醒矣。上人日﹕然則公正入夢也。余曰﹕於意云何曰﹕今日之夢醒﹐卽前日之夢也。夫醒夢之今日昨日﹐與生死之今日明日等﹐無以異也。人有夢致千金者﹐宮室衣服妻子耗其半而畱其半﹐曰是以娛吾老也。覺而曰﹕吾早知其夢也﹐恨不盡用之。則人莫不笑其悖矣。盡不盡皆夢也﹐而以爲不若其盡也﹐是人之所以爲夢﹐而夢終無覺時也﹐且笑之者之安在其夢覺也。余憬然悟﹐喟然曰﹕僕聞師言﹐覺數十年來迷封滯殼﹐癡惑狂走﹐正如涅槃所言以箭射空﹐力盡還墮。自玆以往﹐願捨畫以覺夢﹐可乎上人日﹕公夢捨乎﹐抑覺捨乎余曰﹕夢捨覺捨云何曰﹕以夢捨捨﹐則捨終是夢﹔以覺捨捨﹐則公固未嘗夢也。夫未有捨之不能﹑而能捨捨者也。於是爲閣三楹﹐奉畫其中﹐且囑瑟虛領之﹐而名之曰畫夢閣﹐並記之。嗟乎﹐彼維摩者﹐殆歷千百億劫而不墮落夢境者歟﹗昔日之得畫﹐夢也﹔今日之舍畫﹐亦夢也。閣也﹐記也﹐又夢中之夢也。然則余之夢﹐正不知何時覺也。艾音淫﹐明也。虛﹐名慧搗。音淨﹐身端也。本洛陽人』得心印於南翹老人者﹐蓋余之先覺者也。山人日﹕楞伽爲道子髙足﹐其妙絕處不讓於師﹐畫能示兆於先幾﹐已通靈矣。迨夫一經道破﹐當下了然﹐鈍根若能悟徹此義﹐便少卻許多悲腫流涕貪嗔癡戀諸妄想也。而村學究冬烘先生顧訾其學佛﹗嗚呼﹐此其所以爲冬烘先生之見也歟﹗李后主獻

畫牛﹐一牛在欄外﹐夜歸欄申。宋太宗問羣臣﹐僧錄贊寧曰﹕南倭海中﹐方諸蚌有淚﹐得之﹐和色著物﹐則晝隱而夜見。沃焦山﹐風燒嵐石落海岸﹐得之﹐滴水摩色染物﹐則晝見而夜晦。學士皆以爲無稽。寧曰﹕見張騫海外異經。後杜鎬檢三館書﹐果見於六朝故書中。山人曰﹕書之不可不讀也如是。然博覽亦末耳﹐未足以盡學也。士君子窮理達天﹐經文緯武﹐𨿽識學兼至﹐而聰明內藏﹐好古無間。與其學樂天記錄無序﹐咸按﹕談苑﹕白居易作六帖﹐以陶家瓶數十﹐各題門目﹐作七層架列齋中﹐求集事類投之﹐倒取鈔錄﹐故記代無次。無如學仲郢精謹不差﹐咸按﹕日唐書﹕柳仲郢公餘布捲﹐不捨晝夜﹐九經三史一鈔﹐魏晉南北史再鈔﹐更手書分門三十卷﹐~自備﹐小楷精謹﹐無一字肆筆。此讀書成法也。至廣采新聞﹐無關典要﹐非佳子弟所宜卽此靈異一門﹐亦偶爲編集﹐不足矜尙也。如韓熙載記﹐有持畫求售者』爲鄰人所得﹐置諸釜旁﹐但覺水勢沸騰﹐見二物穿屋而出。熙載驗之﹐知爲吳淮之畫龍云。凡此種種﹐未免好奇之過﹐槪從刪削須知雜錄紛如﹐有實語者﹐有妄語者﹐有前後更易姓氏便成新語者﹐擇而觀焉。夜者日之餘﹐冬者歲之餘』風雨者時之餘。向明而起﹐精力弗輟袁峻家貧無書』每從人假借﹐必皆鈔寫﹐自課日五十紙﹐紙數不登不止。陶弘景讀書萬卷﹐一事不知﹐以爲深恥﹐何至恨不十年讀書耶又歐陽子言之矣﹔讀易者如無春秋﹐讀書者如無詩﹐用功少而至於至也。吾師乎﹗吾師乎﹗

附錄

騫霄國烈裔﹐以畫獻之始皇。能含丹靑以漱﹐噴地成。

象﹐刻玉爲百獸之形﹐毛髮宛若眞矣﹐皆銘其臆前﹐記以日月。以指畫地﹐長百丈﹐直如繩墨。方寸之內﹐畫以四瀆五嶽列國之圖。又畫爲龍鳳﹐騫翥若飛﹐皆不可點睛﹐或點之﹐必飛走也。始皇嗟曰﹕刻畫之形﹐何得飛走使以淳漆各點兩玉虎一眼﹐旬日失之﹐不知所在。山澤之人云﹕見二白虎各無一目﹐相隨而行﹐毛色相似﹐異於常見者。至明年﹐西方獻白虎﹐各無一目﹐始皇發檻視之﹐疑是前所失者。乃刺殺之﹐檢其胸前﹐果是元年所刻玉虎也。事詳拾遺記。梁書於陀利國王瞿曇修跋陀羅﹐以四月八日夢見一僧﹐謂曰﹕中國今有聖主﹐我當與汝往觀之。於夢中來至中國﹐拜覲天子。旣覺﹐心異之。陀羅本工畫﹐乃寫夢中所見髙祖容質﹐飾以丹靑﹐仍遣使並畫工奉表獻玉盤等物。使人旣至﹐模寫髙祖形﹐以還其國﹐比本畫則符同焉。山人日﹕右所記皆遠人事﹐亦足以見匠巧不足誇也。至夢中見聖﹐厥象符同﹐天威不違顏咫尺﹐固若斯乎君子不動而敬﹐不言而信﹐其嚴於幽獨也﹐蓋不獨鬼神之格思』抑且朝禮者不啻紛如矣。唐李叔詹嘗識一範陽山人﹐語休咎必中﹐並善推步禁咒﹐忽謂李曰﹕某有一藝﹐欲以爲別﹐所謂水畫也。乃請後廳掘地爲池方丈﹐深尺餘﹐泥以麻灰﹐日沒水滿之﹐候水不耗﹐具丹靑墨硯﹐先援筆叩齒﹐良久』乃縱筆水上。就視﹐但見山色渾渾耳。經二日﹐拓以穉絹四幅。食頃﹐舉出觀之﹐古松怪石﹑人物屋木無不備。見段成式記。

宋郭氏若虛言﹕士必以忠醇徑亮﹐盡瘁於公﹐然後可稱於任﹐可爵於朝﹐惡夫邪佞以苟進者。藝必以妙悟精能』取重於世﹐然後可著於文﹐可寶於笥﹐惡夫眩惑以沽名者。

孟蜀有術士善畫﹐蜀主令於庭之東隅畫野鵲一隻﹐俄有眾禽集而噪之。黃筌於庭之西隅﹐畫野鵲一隻﹐則無有集禽之噪。蜀主問筌﹐筌曰﹐臣所畫者﹐藝畫也﹔彼所畫者﹐術畫也。蜀主然之。宋初有道士畫花一枝﹐張於壁﹐則遊蜂立至。向使邊鸞﹑黃筌﹑徐熙﹑趙昌輩措筆﹐定無來蜂之驗。此非眩惑取功﹑沽名亂藝者乎至於野人騰壁﹐美女下墻﹐映五彩於水中﹐起雙龍於霧外﹐皆方術怪誕﹐推之畫法﹐闕如也。山人日﹕郭氏所言甚正﹐吾以殿之靈異篇末﹐使後之入毋惑焉。

榮遇門

塵尾酬髙尙﹐﹝原注﹞宗少文事。咸按﹕宗炳﹐字少文。隱廬山。宋武帝東徵過之﹐少文獻一筆畫﹐賜以犀柄麈尾。見東觀餘論。金橋錫眾賢。﹝原注﹞明皇封泰山﹐過金橋﹐禦路縈轉﹐上見數十里間旗纛鮮華﹐羽衛整肅。召吳道子﹑韋無忝﹑陳閎﹐分制金橋圖。圖成﹐時號稱三絕﹐賞賫有差英威耀千古﹐懿範著當年。藝苑之光寵﹐足以昭榮遇焉﹐何必瑯琊城上﹐赫奕傳休﹐咸按﹕南史﹕永明末﹐武帝北侵﹐使毛惠秀畫漢武北伐圖。圖成﹐置瑯琊城射堂壁上滯幸輒觀。乃爲異等也。紱蒙上厚恩﹐拔自山澤。幸叨侍從﹐常懸捧日之心﹔有類編排﹐竊附矢歌之雅。昔郭氏熙撰林泉髙致﹐爲書止一卷﹐中分四篇﹐曰山水訓﹐曰畫意﹐曰畫訣﹐曰畫題。其於思續補二篇﹐曰畫格拾遺﹐又取其父平生眞迹日畫記﹐末乃備述熙在神廟前寵遇之事。紱無河陽之嗣﹐而非常眷注﹐不下於熙﹐因采輯古今畫史中嘉美之迹﹐爲學士勸﹐而以紱紀恩諸作錄於編尾。

吳中張僧繇﹐又見靈異。梁天監中﹐歷右軍將軍﹑吳興太

﹞。

守。時諸王在外﹐武帝思之﹐遣僧繇乘傳寫貌﹐對之如面。

山人曰﹕帝之孝友不世出﹐親之愛之﹐圖厥形以示不忘﹐是安有病大瘇﹑苦跖籃﹝古跖戾字。﹞之爲也﹐咸按﹕句見賈誼治安策。較之求通親親而不得者﹐又何如哉咸按﹕曹子建有求通親表。僧繇能不負所遣﹐宜其名重帝廷矣。一時評者謂張公取資天造﹐筆才一二﹐像已應焉﹐何其神也。子善果﹑儒童﹐亦俱以是顯。

魏髙遵以撰太和﹑安昌二殿圖﹐進爵安昌。北齊楊子華﹐又見靈異。歷散騎常侍。世祖重之﹐使居禁中﹐天下號爲畫聖﹐非有詔不得與外入畫。時有梁州刺史劉殺鬼﹐亦並見重。畫斗雀於壁間﹐帝見以爲生﹐拂之方覺。常在禁中﹐錫賫巨萬。山人日。昔人號爲畫聖者﹐曰衛協﹐曰張墨﹐日楊子華﹐曰吳道子數人而已。展子虔𨿽稱唐入畫祖﹐而斯名未由幸獲於時。君子當知沒世之稱﹐不可誣也已。

洛陽盧顥一作浩。然﹐鴻一。隱嵩山。唐開元中徵至東都﹐授諫議﹐固辭﹐放還山﹐賜艸堂一所。學者尊師之。原注﹞鴻一有嵩山十志﹐云﹔艸堂﹑倒景臺﹑樾館﹑沈煙庭﹑云錦淙﹑期仙磴﹑滌煩磯﹑冪翠庭﹑洞玄室﹑金碧潭﹐凡十景。鴻一嘗自爲之圖。山人曰﹕顥然以山林逸士﹐官爲營構艸堂﹐廣其學廬﹐聚肄業者於其居﹐成其志也。綱目書徵嵩山處士盧鴻爲諫議大夫﹐不受﹐蓋特筆云。原注﹞按綱目書名脫一字﹐作盧鴻。注引唐書稱鴻一﹐又兩存也。

唐開元中﹐穆修己以善畫得進。上不甚禮﹐擬爲畫者流。會春暮﹐內殿牡丹開﹐上問修己日﹕京邑盛傳牡丹詩﹐誰爲首出修己曰﹕公卿間多吟賞中書舍人李正封詩﹕國色朝酣酒﹐天香夜染衣。上嗟賞移時。

程修己﹐冀州人。以父命師事周防﹐凡二十年。畫中有

數十病﹐一一皆經口授。及應明經﹐擢第。太和中﹐文帝好古重道﹐以晉明帝朝衛協毛詩圖不得其眞﹐召修己據經定名﹐任意采掇。由是冠冕之制﹐生植之姿﹐遠無不詳﹐幽無不顯。又嘗畫竹障於文思殿。帝有歌云﹕良工運精思﹐巧極似有神。自貞元後以畫藝進身﹑累承恩稱旨﹐京都一人而已。

京兆周防﹐已見精敏。字仲朗。好屬文﹐窮丹靑之妙貴公子也。兄皓﹐以功爲執金吾。徳宗嘗召皓云﹕卿弟防善畫﹐朕欲宣畫章敬寺﹐卿特言之。經數月果召﹐防乃下手。落筆之際﹐都人競觀﹐或有言其妙者﹐或有指其瑕者﹐隨意攺定。經月有餘﹐是非語絕﹐無不嘆其精妙。山人曰﹕卑以自牧﹐謙能集益﹐仲朗有焉。以貴公子遊公卿間﹐名重王庭﹐得邀恩召﹐品望卓然﹐故一時師事之者甚眾。

徐熙仕南唐主李煜﹐善花竹林木﹑蝴蝶艸虫之類。多遊園圃﹐以求情狀﹐蔬菜莖苗﹐入圖寫意﹐多出古人之外。煜歸宋﹐熙畫並入內府。太宗因閱圖書﹐見安橊樹一本﹐帶百餘實﹐嗟異久之﹐曰﹕花果之妙﹐吾獨知有熙矣﹐其餘不足觀也。徧示羣臣﹐俾爲標準。徐熙大小折枝﹐士人家往往有之。桃一大枝﹐謂之滿堂春色。山人曰﹕世傳熙畫﹐多在澄心紙上﹐洵是李家故物也。事主不遇其時﹐猶被賞音於身後﹐筆墨之迹﹐顧不重哉。

太祖初定天下﹐禦便殿﹐命太倉周位咸接﹔位﹐字元素﹐洪武初應詔入畫院。曰﹕爲我寫天下江山圖。位乃跪奏曰﹕臣𨿽粗知繪事﹐天下江山﹐非臣所諳。陛下東徵西討﹐熟知險易﹐請規摹大勢﹐臣位從中潤色之。太祖卽秉筆揮灑﹐關河防護﹐險阻平易﹐無不曲折周至﹐顧位令成之。位復叩

頭曰﹕陛下江山已定﹐臣無措手矣。是時天顏大喜。周生奏對﹐辭气間不失尺寸﹐固非粗率者所能也。

司馬相如封禪書頌曰﹕般般之獸﹐樂我君囿。顏師古解以騶虞。太公六韜及淮南子皆曰﹕文王拘羨裏﹐散宜生得騶虞獻紂﹐其爲瑞獸無疑也。宋嚴氏粲因爾雅不載騶虞﹐謂當是古無此獸﹐其言謬甚。考唐白居易有騶虞畫贊序﹐云﹕騶虞﹐仁瑞之獸﹐其所感所食﹐曁形狀質文﹐孫氏瑞圖具載其事。元和元年夏﹐有以騶虞圖贈者﹐愛其外猛而威﹐內仁而信﹐又嗟曠代不覿﹐引筆贊之。見白居易長慶集中。乃博古如華谷﹐而憑臆妄斷如此﹐余故詳爲志之。天啟皇圖﹐實生神物﹐余亦曾爲之歌﹐謹附錄之。景星輝﹐閶闔開。五云粲﹐騶虞來。嗟哉騶虞﹐豈偶然而來哉。大化賦其徳﹐大塊成其材。猊首虎軀雄且魁﹐玄天鬱鬱素質白﹐爛然云漢同昭回。其動也不疾而速﹐其靜也不猛而威。不肯食生物﹐履生艸﹐虎鹿百獸﹐日與追隨。嗟哉騶虞﹐必應昌期而來歸。始吾皇之禦極兮﹐出於陽翟之大野。今吾皇之時巡兮﹐又見於曹邑之林隈。實由吾皇盛治之所致﹐徳合堯舜之無爲。順四序﹐平三臺﹐五風十雨阜民財。嗟哉騶虞﹐乃得於此時遊帝鄕而徘徊。入靈囿﹐近瑤臺。麒麟相似﹐角端爲儕﹐文犀白象相參陪。萬姓畢賀﹐歡呼如雷。皇心謙抑不自聖﹐拒而弗有尢謙潙。頌聲洋洋盈八垓﹐微臣作歌愧菲材。仰祝吾皇聖壽億萬歲﹐徳業廣大功巍巍﹐徳業廣大功巍巍。

唐畫錄日﹔閻立徳﹐歷官至工部尙書。弟立本﹐則天時爲左相。生平登進﹐由乎丹靑。中歲自悔其藝﹐然不能不作矣。考立徳之父名毗﹐在隋官武衛將軍﹐以畫名於大

業之世。立徳與弟立本﹐家學俱造其妙。唐貞觀中﹐東蠻謝元深款關入朝﹐時四方賓貢者咸集闕下﹐顏師古上表言﹕昔周武王戎衣祗定﹐遠國歸款﹐乃集其事爲王會圖。今皇威所布﹐薄海內外﹐罔不率俾﹐諸蠻夷君長皆在京邸﹐盡可圖寫﹐以著盛事而垂來祀詔可其奏﹐命立徳等詣諸客使館﹐對之圖寫。於是重譯殊方﹑簪裾奇爾之狀﹐頭飛鼻飲﹑人物詭異之形﹐與夫序位之列﹐折旋規矩﹑端冕奉笏之儀﹐莫不備該毫末。裝池旣成﹐宣示羣下﹐藏諸尙方。故李嗣眞曰﹕大安﹑博陵﹐難兄難弟。蓋謂立徳﹑立本也。東坡居士題職貢圖云﹔貞觀之徳來萬邦﹐浩如滄海吞河江。音容猙獰服奇彪﹐橫絕滄海逾濤瀧﹐珍禽瑰產爭牽扛。名王解辮卻蓋幡﹐粉本遺墨開明窗。我喟而作心未降﹐魏徵封倫恨不雙。山人曰﹕立徳畫世不多見﹐其所制職貢圖﹐前元時在齊齋趙與勤家﹐松雪居士嘗題之﹐所謂發采生動﹐有欲語狀﹐在虛無之間者也。其畫宋世藏尙方﹐按董迪廣川畫跋第二卷

內﹐有上王會圖敍錄一篇﹐備述兩事原委。尋文索畫﹐想其眞迹神妙﹐殆勝於西域圖云。惜世無妙手臨仿畱傳﹐徒令後之人得之想象間也。

鄧椿畫繼曰﹕徽宗皇帝天縱將聖﹐藝極於神。卽位未幾﹐因承平之業﹐開淸閒之宴﹐顧謂侍從大臣曰﹔朕萬幾餘暇﹐別無他好﹐惟好畫耳。故祕府之藏﹐充／﹐塡溢﹐百倍先朝。又取古今名人所畫﹐上自曹弗興﹐下至黃居束﹐集爲一百帙﹐列門十四﹐總一千五百件﹐名之曰宣和睿鑑集。蓋前世圖籍﹐未有如是之盛者也。政和五年三月上已﹐賜宰臣以下燕於瓊林﹐侍從皆預。酒半﹐上遣中使持大杯勸飲﹐且以龍翔池鶸鵬圖並題序宣示羣工。凡預燕者﹐皆

只

起立環視﹐無不仰嘆聖文奎畫極天下之至神至精。其後以太平曰久﹐諸福之物﹐可致之祥﹐奏無虛日﹐史不絕書。植物則檜芝珠蓮﹑金柑駢竹﹑瓜花來禽之類﹐連理並蒂﹐不可勝紀。乃取其尢異者﹐凡十五種﹐寫之丹靑﹐亦目之曰宣和睿鑑冊。復有素馨末利﹑天竺娑羅﹐種種異產﹐究其方域﹐窮其性類﹐賦之於詠歌﹐載之於繪圖﹐續爲第二冊。已而玉芝競秀於宮闈﹐甘露霄零於紫闥﹐陽烏丹兔﹐鸚鵡雪鷹﹐越裳之雉﹐玉質皎潔﹐鶩鷲之雛﹐金色煥爛﹐六目七星﹐巢蓮之龜﹐盤螭翥鳳﹐萬歲之石﹐並榦雙葉﹐連理之蕉﹐六十五物﹐作冊第三。宣和四年三月辛酉﹐駕幸祕書省﹐宣三公宰執親王使相及羣工觀禦府書畫﹐人各賜書畫兩軸。於是上顧蔡攸分賜從官以下人各得禦畫一紙﹐又出祖宗禦書及宸筆所摹名畫﹐如展子虔作北齊文宣幸晉陽宮圖。靈臺郎奏辰正﹐宰執以下逡巡而退。是時旣得恩詔﹐分賜羣臣﹐皆斷珮折巾以爭﹐天顏亦爲之發笑此君臣慶會﹐又非特幣帛筐篚之厚也。鐵圍山叢談云﹕駙馬都尉王晉卿詵﹐篤好書畫。其家舊藏徐處士碧檻蜀葵圖﹐但二幅耳﹐晉卿每嘆闕其半﹐惜不滿也。徽宗在端邸時﹐頻過晉卿﹐恆看此畫﹐潛令衛士百計訪求其半。一旦竟得之﹐徽宗乃就晉卿借半圖。晉卿惟命﹐但謂端邸愛而欲得其祕爾。徽宗始命匠者標卷軸以爲全圖﹐乃召晉卿共觀視之。晉卿矍然而驚﹐以爲張劍之化龍﹑韓環之合璧也。因與晉卿歡宴彌日﹐卽捲以賜﹐中外莫不傳歡。此蓋徽宗龍潛時韻事也。山人日﹕昔唐太宗篤好右軍之書﹐肆意搜羅﹐竟得八百餘軸。宋徽宗畱神丹靑﹐抉摘品題其上上者﹐竟至一千五百件﹐不可謂非大聚會矣。論者以後來乘

輿播遷﹐往往歸咎於書畫﹐不知佑陵之失﹐在於任讒邪﹐而不在於好書畫也。其所定宣和畫譜﹐𨿽時有未精當處﹐而上追往古﹐下及來今﹐韋帶布衣﹐咸歸收錄﹐是又非常之掌故﹐可與歐陽金石錄並垂不朽者也。

蘇東坡題吳道子洪壓仙圖捲云﹕洪壓先生﹐不知何時人﹐姓張﹐名蘊﹐字藏眞。風神秀逸﹐志趣閒雅﹐九經諸子﹐仙書祕典﹐無所不通。開元中已千歲矣﹐蓋古之髙仙。唐明皇仰其神異﹐累召不起。多遊終南泰華﹐或往靑溪王屋﹐與東羅二大師爲侶。每述金丹華池之事﹐易形煉气之術﹐人莫究其妙焉。先生戴烏帽﹐衣紅蕉葛衫﹐烏犀帶﹐短勒靴。有僕五人﹐名狀各怪﹐名曰橘﹑術﹑栗﹑葛﹑拙。有白驢日行千里。復有隨身之用曰白藤笠﹑六角扇﹑木如意﹑筇竹杖。更有長盈壺﹑常滿杯﹐自然流酌。每跨驢領童遊於市廛﹐興酣淋漓﹐笑傲自若。明皇特下詔曰﹕朕髙先生之行﹐宜圖其像﹐庶朝夕得瞻觀之。山人曰﹕郭景純遊仙詩曰﹕左挹浮丘袖﹐右拍洪壓肩。是則先生在晉時已久證仙道﹐何乃開元之世猶浮沈人間耶又考綱目載﹕明皇時﹐以方士張果爲銀靑光祿大夫。先生亦張姓﹐其卽果耶皆不可知也。卽其抱上眞之行﹐溺混俗之懷﹐浪迹於五嶽之間﹐圖形在九重之上﹐可謂世外之奇逢矣。

王振鵬﹐字朋梅。仕至祕書監典簿。元文宗﹑仁宗時人也嘗奉教作金明池水嬉圖﹐恭紀其後曰﹕宋崇寧間﹐每遇三月三日﹐開放金明池﹐內出錦標﹐與萬民同樂。載諸春明夢華錄。至大庚戌之歲﹐欽遇仁廟靑宮千春令節﹐臣振鵬嘗作此圖以進﹐復題詩以呈禦覽。其詩曰﹕三月三日金明池﹐龍驤萬斛紛遊嬉。歡聲雷動喧鼓吹﹐春色日射

。﹞

明旌旗。錦標濡沫能幾許﹐吳兒顚倒不自知因憐世上奔競者﹐進寸退尺何其癡。但取萬民同樂意﹐爲作一片無聲詩。儲皇簡淡無嗜欲﹐藝圃書林悅心目。適當今日稱壽觴﹐敬當千秋金鑑錄。恭惟大長公主﹐賞鑑此圖﹐閱一紀余﹐復奉教再作﹐但目力減於曩昔﹐深懼不足呈獻。時至治癸亥春也。虞伯生集題其後曰﹕昔仁宗皇帝﹐天下太平﹐文物大備。自其在東宮時﹐賢能才藝之士﹐固已盡在其左右。文章則有翰林學士元公復初﹐發揚蹈歷﹐藐視秦漢﹔書翰則有翰林承旨吳興趙公子昂﹐精審妍麗﹐度越魏晉前賢。侍讀學士左山商公徳符﹐以世家髙才﹐遊藝筆墨﹐工於山水﹐尢被眷遇。蓋上於繪事﹐天縱神識﹐是以一時名藝﹐莫不見知。而永嘉王公朋梅﹐妙在界畫﹐運筆和墨﹐毫分縷析﹐左右髙下﹐俯仰曲折﹐方圓平直﹐曲盡其體﹐而神气飛動﹐不爲物拘。嘗爲大明宮圖。世稱絕妙﹐荷天家之上賞。延祐中﹐有旨補供奉官﹐遷至祕書監典簿。得以徧觀上方圖籍﹐其識益進。蓋仁宗特恩也。此卷龍舟奪標圖﹐先以進禦﹐後復奉皇姊大長公主之命而作﹐昭示來玆﹐可想見當年聲名文物之盛矣。山人曰﹕元人工界畫者﹐首推朋梅王氏﹐品不在恕先下﹐周文矩﹑趙伯駒輩似尙有不逮也。觀其借繪事以進箴﹐陳詩歌以述志﹐君臣明良﹐亦何減曲江金鑑﹐寧僅得以畫士目之哉﹗名畫評云﹕王齊翰者﹐失其字﹐建康人也。世爲江南右姓。齊翰自爲童時﹐已能畫地成人﹐有挺立之勢﹐旣長﹐更深得六朝人遺法。仕南唐李后主﹐官待詔。與徐熙同有大名﹐聲稱籍籍﹐布於汴京﹐中朝人士想其丰采。洎乎王師南伐﹐金陵失守﹐後主出降﹐所得府藏﹐悉充軍中之賞。有步卒李貴者﹐徑

﹞

入佛寺﹐見僧寮中有巨篋﹐取之﹐蓋齊翰所畫羅漢十六軸也。攜歸毫州﹐出鬻於市。有富商劉元嗣﹐以白金四百兩請售。元嗣入都﹐復質於相國寺普滿塔主淸教處。旣而元嗣往贖﹐遂爲淸教所匿。訟於京府﹐時太宗爲皇弟﹐方尹開封﹐親爲按證其事。淸教詞屈﹐乃出原畫﹐觀之目爲神筆也。太宗深爲嘉賞﹐因各賜白金千兩﹐釋而取其畫。後十六日﹐藝祖宴駕﹐太宗登極﹐賜名曰應運興國羅漢﹐藏於祕府。復召有司以禮發遣齊翰至京﹐而翰以年老疾篤辭命﹐就賜束帛﹐仍給待詔祿終其身。山人日﹕今人但知有徐熙耳﹐若齊翰畫旣不傳﹐談藝家亦鮮有齒其姓名者。始側身於僭號之國﹐終受知於維新之朝﹐聲華炯然﹐亦卓然可傳也已

大李將軍思訓﹐卽林甫之伯父也。早以藝稱於當時﹐一家五人﹐並擅丹靑。髙宗甚重之﹐詔榜其居日淸華門第。思訓嘗奏進其所制﹐髙宗優詔報之日﹕觀卿所畫山水樹石﹐筆格遒勁﹐湍瀨潺湲﹐雲霞縹緲﹐時睹神仙之事﹐育然巖嶺之觀。悅目愜心﹐嘆玩彌日﹐重煩心神﹐深用歉仄。思訓仕至右武衛大將軍﹐進封彭國公。開元間﹐追贈秦州都督。子小李將軍昭道﹐在玄宗朝恩眷尢篤﹐特賜第於興慶宮之旁。上苑宸遊﹐禁中曲宴﹐恆在豹尾旌頭之列。凡內庭景物﹐國家典禮﹐咸令照寫。開元元年十月﹐上幸新丰﹐遂講武於驪山之下﹐以昭道從。旣還都﹐命作驪山大閱圖﹐訓示子孫﹐宣付史館。又有太液春遊圖﹑沈香花醉圖﹑華萼樓圖﹑秋夜遊月宮圖﹐類皆奉詔作也。山人曰﹕李將軍父子﹐以天潢之枝葉﹐際郅盛之都兪﹐出入三省﹐迥翔五云﹐兼以造詣深至﹐故得身受主知﹐名垂奕祀。蓋

其目力所及﹐心思所接﹐無一非皇家之壯麗﹐宮闕之崇深﹐漸染有自﹐非一朝一夕之故也。後來曲學之士﹐限於方隅﹐聞見不廣﹐縱閉門而造車﹐其能出門而合轍者鮮矣。然則斯人也﹐生其地﹐觀其時﹐處其位﹐寧豈易得者哉﹗又考米氏畫史﹐有馮永功者﹐字世勣﹐長興人。善日本著色山水。南唐李后主優加寵遇﹐特號爲李思訓﹐外人稱之爲小李思訓。是亦一時之俊﹐可附李將軍父子以傳者也。

米友仁﹐元章之子也﹐字元暉﹐小字虎兒。幼年俊慧﹐名噪一時。黃山谷贈以詩云﹔我有元暉古印章﹐印刷不忍與諸郎。虎兒筆力能扛鼎﹐教字元暉繼阿章。蓋山谷向蓄謝元暉印章﹐以贈友仁﹐故友仁遂字元暉也。徽宗朝﹐上聞元章名﹐召爲博士。淸閒之暇﹐時時召見染翰﹐每荷上方珍異之賜。元章因於便殿賜對時﹐上友仁所畫楚山淸曉圖﹐旣退﹐賜禦書畫各一軸。有旨召見友仁﹐命入畫學﹐與元章同爲博士。宣和中﹐累擢至大明府少尹。友仁天機超逸﹐不柰繩墨。其所作山水﹐點綴煙雲﹐艸艸而成﹐而能不失天眞﹐風致不減乃翁也。每自題其畫曰墨戲。髙宗踐祚﹐召置禁庭﹐尢被恩遇。歷官至工部侍郎﹑敷文閣直學士。上亦畱意書畫﹐每搜訪旣得﹐必命友仁鑑定題跋。其未經題識者﹐不入祕閣之藏也。方友仁未遇時﹐士大夫時與往還﹐往往得其筆墨﹔及其旣貴﹐深自祕重﹐非蒙睿旨﹐槪不染翰﹐𨿽至親夙好﹐亦竟無緣得之。朝士因作詩嘲之曰﹕解畫無根樹﹐能爲濛董云。如今供禦也﹐不肯與閒人。後享年八十餘﹐神明如少壯時﹐把酒談笑﹐無疾而逝。其自題大姚村圖云﹕三茅別有洞中天﹐我欲山居屏俗緣。累行積功多蛻舉﹐玉宸欣有地行仙。誦其詩﹐知其有

﹞

自來也。山人日﹕宋世有元章﹑元暉﹐』猶晉之有羲之﹑獻之﹐而文采風流﹐正復前後輝映。元章作書畫史﹐搜采廣博﹐發微闡幽。元暉奉敕審定﹐毫髮不容假借。後之人奉以爲指南﹐眞可懸之國門﹐一字不易。想其識別精當﹐老眼無花﹐故堪推排一世﹐夫豈漫然僥幸而受非常之眷遇哉﹗

張伯雨句曲外史曰﹕國家定鼎幽冀﹐肇啟文明﹐而畫學一途﹐尢超軼前代。趙承旨子昂﹑錢進士舜舉﹐其最著者也。若乃殫心覃思﹐獨蒙宸眷﹐則息齋道人﹐洵爲首屈一指者焉。道人姓李﹐名衍﹐字仲賓﹐薊丘人﹐息齋其自號也。仁宗皇慶二年﹐詔天下始行科舉法﹐衍以賢能充貢京師。三年八月﹐帝親策貢士於廷﹐衍以異等及第﹐超授祕書郎。會回回國賈胡將其主命以顚不刺來進﹐云此寶可綴禦冠。咸共詫爲異珍﹐帝命內侍問其價。賈日﹕此物在回回國亦希有﹐今此寶重七兩有奇﹐在本國可值百萬﹐若在中朝﹐誠可壓彼象犀珠玉之儔﹐其價殆不可算數也。帝嘆曰﹕朕思此何足爲寶﹐惟善人乃可爲寶耳。命卻之。衍侍內廷﹐親睹其盛﹐因退而寫卻寶圖以進。深稱上旨﹐荷寶鈔文綺之賜。延祐元年正月﹐大蒐於上都﹐召衍從行﹐謂日﹐昔唐玄宗講武於驪山﹐坐尙書郭元振於纛下﹐幾正軍法﹐然推其意旨﹐在於觀兵。圖畫𨿽佳﹐亦無足取朕今講武農隙﹐匪云耀徳﹐亦不勞民﹐爾宜仰體此心﹐繪圖示後。衍於是進上都春蒐圖橫捲﹐長五丈﹐髙一尺八寸﹐山水樹木法李營丘﹐人物法吳道子﹐行殿大輅車旗法物法李思訓﹐駝驢牛馬羊犬鷹隼法韓混﹑曹霸﹐虎豹犀狼兔麋鹿法江都王﹐禽鳥法邊鸞﹐花卉法徐熙﹐下筆各有淵源﹐

﹞

無一師心自撰者﹐經營慘淡﹐二載乃成。旣呈禦覽﹐得旨宣王公以下周視﹐莫不稱嘆﹐賫寶鈔五千錠﹐衣一襲。逾月﹐擢術爲浙江行省平章政事。衍任外臺﹐廉潔自矢。四年六月﹐洗象於金明池﹐衍適以考績入覲﹐又命作洗象圖﹐俱蒙恩賜。衍旋以患病乞休﹐命養疾京師﹐以備顧問﹐加封薊國公﹐致仕。英宗爲太子時﹐素重衍名﹐及卽位﹐遣中貴人至衍第問曰﹕疾差愈﹐當大用。衍以年力就衰﹐頓首自陳﹐乃止。一日駕幸瀛臺﹐命軟輿召衍入對﹐使寫野人獻曝圖。衍惶悚而奏曰﹕是題誠不易措手﹐乞聖恩寬其時日﹐乃可奉詔。帝頷之而退。衍還家﹐晨夕構思﹐稿成而復毀者三四﹐閱月而進禦。英宗視之﹐見前幅巍峨宮闕﹐金碧輝煌﹐媽鵲觚稜﹐回插霄漢﹔中幅環以鳳城﹐雉堞歷歷可數﹔後幅郭外山村﹐蕭然野景﹐獲稻山積﹐茅屋鱗次﹐寒雞抗頸﹐初陽正東﹐一老人衣黃棉襖﹐坐檐下曝背﹐翹首注望帝城﹐神意飛揚﹐若有所思﹔旁有老葵數本﹐殘花敗葉﹐簌簌疑有風聲。英宗撫捲嘆曰﹕是眞可謂追魂取魄者矣﹗命賫庫物並羊酒厚賜之。衍尋病卒﹐詔賜祭二壇﹐謚文簡﹐其子孫皆在朝列云。山人曰﹕元世畫學﹐眞堪追配唐代﹐幾欲上掩宋人。而衍之恩遇﹐尢末易數數觀也。余忝竊天祿﹐曾獲賜觀春蒐圖捲﹐見中有海東靑﹐飛可殲天鵝﹐走可碱虎豹﹐產於呂宋國﹐蓋塞外之神禽﹐前此所未見也。世傳衍畫多竹石枯槎﹐豈藻繪之筆不肯多作歟同時有苗好謙者﹐作栽桑圖﹐並撰爲說。大司農買住取以進呈﹐仁宗特授好謙爲司農丞﹐而頒其說於天下。是亦可以附衍以傳者。

三教珠林日﹕釋普光﹐字元暉﹐號雪庵﹐俗姓李氏﹐

大同人。初受記於中峯國師。元世祖聞其操行﹐詔以緇衣入侍﹐時備參訪。成宗嗣位﹐尢被寵眷﹐賜紫衣。時大都宮偏殿初成﹐帝巡視廊廡﹐顧謂普光日﹕似玆素壁﹐惜少文與可墨竹耳。普光合掌奏日。臣不才﹐亦頗畱意﹐學之有年﹐未知可塵乙覽否帝喜曰﹕師善此﹐卽爲朕染翰。普光謂內侍曰﹕速具墨汁數斗﹐並乞賜內醞三斗﹐半日可畢也。內侍如其教。普光取酒飲斗許﹐卽解衣磅礡﹐握管揮灑﹐自辰達未﹐酒盡而竹亦成。淩晨﹐大駕親視﹐見煙雨萬竿﹐斜斜整整﹐召普光謂日﹕覽師墨竹﹐文同不得專美於前矣。特封昭文館大學士﹐仍賜號玄悟禪師。普光表辭學士之職﹐不許。然普光深自退抑﹐終未蒞館供職也。其法弟普圓﹐字大方﹐號如庵﹐亦姓李氏。山水墨竹﹐俱學黃大癡﹐亦有名於時。山人日﹕元祖開國之初﹐卽用楊璉眞伽總統釋教﹐肆毒江浙﹐殘毀宋陵﹐其顚倒冠履極矣。後皇嗣位﹐每以儒職淸要﹐猥授緇流﹐膠癢爲之短气。迹其除拜﹐固無足紀者。然若普光者﹐𨿽混俗而和光﹐實秉志以髙蹈﹐不希寵以干進﹐不挾藝以邀名﹐推其人品﹐卽吾教中亦不可多得者﹐故並著之。

潛確類書曰﹕王士元﹐汝南宛丘人﹐王仁壽之子也。善丹靑﹐人物師周防﹐山水師關仝﹐樓臺樹木師郭忠恕﹐能兼擅諸家之妙。以父蔭爲太廟齋郎﹐稍遷至王府僉事官。會盧多遜與秦王廷美交通獄起﹐太宗震怒﹐詔勒廷美就第﹐而流多遜於壓州。詞連士元﹐云秦王遣小史樊徳明報多遜等狀﹐士元曾知之﹐不先舉首﹐罪當死刑﹐下大理獄。時四祖廟重加修葺﹐募能畫者圖諸殿壁。有武宗元者﹐已出應詔﹐而慮一人不能獨辧﹐詔募其副。士元於獄中上

。

書當事﹐執政亦憐其被罪﹐使出之﹐與武宗元共事。宗元深服其能。工旣落成﹐車駕自臨視﹐士元得召見﹐免冠泥首者久之。帝命復其服﹐尋授爲郡推官﹐而以宗元爲虞曹員外郎。山人曰﹕多遜之獄﹐實趙普構而成之﹐而亦多遜貪位怙勢之所自取也。若士元者﹐身陷大戮﹐卒能自拔縲紲之中﹐復廁軒冕之列﹐與梁之周興嗣同不朽矣。信哉﹐人不可不有一藝之長也。

米氏畫史曰﹕余家所藏李成至李冠卿大扇﹐爲天下之冠。旣購得之﹐背於眞州﹐招宣使宋用臣被旨自舒州召還﹐見之太息云﹕慈聖光獻太后於上溫淸小次﹐盡購李成畫﹐貼成屏風﹐以上所好﹐至輒玩之。吳丞相衝卿之夫人﹐成之孫女也﹐亦有家法﹐工寫山水﹐偕諸命婦賀正入朝。太后特令小黃門引夫人使列觀之﹐以辧眞僞。內惟四幅爲眞筆﹐餘皆假作耳。太后命析出奉禦﹐別購補之﹐敕用臣背於內東門。其筆意正與此扇相類。語次泫然流涕﹐因屬餘日﹕此畫須愛惜。余亦甚珍之。後得盛文肅家松石﹐片幅如砥﹐幹挺可爲隆棟﹐枝茂萋然成陰﹐作節處不用墨圈﹐下一大點﹐以通身淡墨空過﹐乃如天成。對面皴石﹐圍潤突起﹐至坡峯落腳及水中一石相平﹐下用淡墨作水相準﹐乃是一磧﹐直入水中。不若世俗所效﹐直斜落筆﹐下更無地﹐又無水勢﹐如飛空中。彼妄評之人以爲李成無腳﹐蓋未見眞迹耳。山人曰﹕李營丘畫﹐精通造化﹐筆盡意在﹐掃千里於咫尺﹐寫萬趣於毫端。特其平生深自貴重﹐不肯多作﹐故人間罕有。米元章至欲作無李論﹐蓋以多不及見眞也。夫以宮閹之慈旨﹐堂陛之宸衷﹐大索冥搜﹐僅獲其四﹐其貴重槪可知矣。余嘗見營丘所作雪圖﹐峯巒林屋﹐

皆以淡墨爲之﹐而水天空闊﹐全用粉塡﹐洵是奇絕。余每舉以告畫人﹐不愕然而驚﹐則莞爾而笑﹐於此益慨後學之凡下矣。又日﹕畫樹之竅﹐只在多曲﹐𨿽一枝一節﹐無有可直者。其向背俯仰﹐全於曲中取之。或曰﹕然則不有直樹乎曰﹕樹𨿽直﹐而生枝發節處必不多直也。董北苑樹作勁挺之狀﹐特曲處簡耳。若李營丘﹐則千曲萬曲﹐不下一直筆也。

黃氏筆記曰﹕元祖混一區宇﹐招徠四夷﹐有極遠外藩國﹐號八百媳婦﹐投誠慕化﹐遣使貢馬。時趙學士孟頫奉詔巡方﹐適遇之於邊陲﹐飭吏諭意﹐閱其貢物。見就中天馬二匹﹐神駿異於常畜﹐卽天廏所豢亦遠遜焉。夜宿驛館﹐想象追憶﹐篝燈作天驥嘶風圖。旣還都﹐出示同館。丞相伯顏取以進禦﹐元祖覽而嘆日﹕穆王八駿﹐僅有其名。孟頫此畫﹐眞可令後人想見追云逐日之能矣。旣而上幸西苑﹐縱觀內廏諸駟﹐命以次進。於時冬陽乍皎﹐除艸未枯﹐天馬蹀躞後至﹐仰首長嘶﹐寒風倏起﹐四山皆應﹐萬馬盡喑。上命取圖張之殿壁﹐巡行周視﹐眞少陵詩所謂玉花卻在禦榻上﹐榻上庭前屹相向也。學士薩多刺﹑拜住等﹐咸被敕撰天驥嘶風圖歌﹐題於上方。山人曰﹕趙松雪畫﹐種種特妙﹐而寫馬尢奇絕。此圖上呈乙夜之觀﹐下紀遐方之產﹐非惟增丹靑之色﹐實可揚王化之威矣。

陳琳﹐字仲美。父玨﹐官至行省左丞﹐作人物山水翎毛花卉﹐咸極精妙之致。琳其次子也﹐七歲教以畫學﹐卽能領受筆法﹐博師古人﹐凡有臨摹﹐咄咄逼眞。後得與趙魏公遊﹐相與講論﹐尢多所資益﹐故其畫不俗。論者謂宋南渡二百年來工人﹐無出此手也。嘗畫豳風﹑爾雅艸木虫

﹞

魚圖﹐詣闕進表。其略曰﹕臣聞豳風爲周室肇基之始﹐爾雅乃元公格物之書。陳稼穡之艱難﹐敍農桑之節序﹐實有裨於君徳。更念切夫民依﹐其中所列艸木虫魚﹐紛繁瑣屑﹐或耳目所共睹﹐或士夫所未諳。類皆關系天時人事之宜﹐豈徒鋪張園廛漆林之勝。顧風詩三百﹐箋釋者不止毛鄭數家﹐而爾雅一書﹐纂輯者僅有景純一解。至若布諸丹靑﹐垂諸絹素﹐前人未發﹐後學不聞。臣早歲過庭﹐卽承嚴訓﹐壯年習藝﹐未敢師心。謹不揣冒昧﹐恭寫豳風﹑爾雅艸木虫魚圖全帙﹐幸畢一生之願﹐寧辭十載之勤﹐拜手稽首以揚言﹐謹敬裝池而進禦。伏惟皇帝陛下聖徳日新﹐睿思天縱﹐濯徳於詩書之府﹐遊心於翰墨之林。敢塵乙夜之觀﹐仰冀重瞳之照﹐庶田家物候﹐得備陳黼座之前﹐而下土怨咨﹐願常廑宸衷之慮。仁宗覽奏﹐深用嘉悅﹐命賜鈔五百錠﹐衣二襲。其所進畫冊﹐命藏麟徳殿左廂﹐俾時時觀覽。

山人曰﹕元社旣屋﹐大將軍率師北徵﹐收其圖籍﹐此冊遂入內府。余時簪筆禁林﹐幸蒙賜觀。顧其卷帙頗多﹐不勝悉紀﹐本朝又無借臨之例﹐故外臣不可得見。楊鐵崖爲總裁修元史﹐亦未載此事。余恐仲美之名久而湮沒也﹐故備志之。

中麓畫品

﹝明﹞李開先

物無巨細﹐各具妙理﹐是皆出乎元化之自然﹐而非由矯揉造作焉者。萬物之多﹐一物一理耳﹐惟夫繪事以一物而萬理具焉﹐非筆端有造化而胸中備萬物者﹐莫之擅場名家也。國朝名畫﹐比之宋元﹐極少賞識﹐立論者亦難其人﹐豈非理妙義殊﹐未可以一言蔽之耶予於斯藝﹐究心致力﹐爲日已久﹐非敢謂充然有得也。常山葉子則云﹐流觀當代﹐未見上於予者﹐且請撰次品格﹐爲藝林補缺焉。於是乃作畫品五篇﹐其一篇論諸家梗槪﹔二篇設六要﹐括諸家所長﹐分四病﹐指摘所短﹔三篇搜羅尺寸之長﹐俾令無遺﹔四篇類次﹐其比肩雁行﹐無甚髙下﹐渾爲一途可也﹔五篇述各家所從來之原。此據其所見者如此﹐其間遺逸者借曰有之﹐亦不多矣。

嘉靖辛丑十一月中麓山人李開先撰

畫品一

戴文進之畫如玉斗﹐精理佳妙﹐復爲巨器。

吳小仙如楚人之戰巨鹿﹐猛器橫發﹐加乎一時。

陶云湖如富春先生﹐云白山靑﹐悠然野逸。

杜古狂如羅浮早梅﹐巫山朝云﹐仙姿靚潔﹐不比凡品。

莊麟如山色早秋﹐微雨初歇﹐娛逸人之心﹐來詞客之興。

倪雲林如幾上石蒲﹐其物𨿽微﹐以玉盤盛之可也。

呂紀如五色琉璃﹐或者則以爲和氏之璧﹐不知何以取之過也。

夏仲昭如富寺之僧﹐面壁而坐﹐欲冀得仙。

周臣如甄勤﹐望之如玉﹐就之石也﹐原無寶色故耳。

蔣子成如天竺之僧﹐一身服飾皆是珍貴之物﹐但有鮏羴之气。

金潤夫大似子成﹐而鮏气較少。

唐寅如賈浪仙﹐身則詩人﹐猶有僧骨﹐宛在黃葉長廊之下。

胡大年如待兔之翁﹐不復知變。

李在如白首窮經﹑不偶於世之士﹐蹇滯寒陋﹐進退皆拙。

沈石田如山林之僧﹐枯淡之外﹐別無所有。

林良如樵背荊薪﹐澗底枯木﹐匠氏不顧。

﹞

邊景昭如糞土之墻﹐圬以粉墨﹐麻查剝落﹐略無光瑩堅實之處。

王若水如長蒲髙葦﹐豈不勝於萊蕪﹐終亦委靡。

王舜耕如十丈之柳﹐百圍之檉﹐气魄不小﹐然體質疏弱﹐殊非明堂之材。

謝廷詢如幹人之石﹐確硓之材則是﹐珪璋之璞則非。

丁玉川如十金之家﹐門扉器物﹐不得精好。

郭淸狂如儒翁學稼﹐斤力旣劣於同儕﹐稂莠必多於嘉谷。』

商喜如神廟塑像﹐四體矩度﹐一一肖似﹐然顏色旣乏生气﹐胚胎復是饉泥。

石銳比之商喜﹐益出其下。

張輝如鄕野少年之人﹐動有鄙陋之態。

汪質如拙匠造器﹐斧鑿不得其宜﹐樣致復無佳處。

鍾欽禮如僧道齋榜﹐字大墨濃﹐惟見黑蠢。

王世昌如釋子衲衣﹐頗有綺數寸﹐然實拙工耳。

王歡﹑王諤如五代之官﹐帽則烏紗﹐身則屠販。

畫品二

畫有六要﹔

一日神筆法﹐縱橫妙理神化。

文進大筆山水小仙大筆山水雲湖松石古狂人物

二日淸筆法﹐簡俊瑩潔﹐疏豁虛明。

﹞

文進山水小仙山水雲湖松竹花卉蔬果山石古狂人物莊麟花鳥雲林山水

三日老筆法﹐如蒼藤古柏﹐峻石屈鐵﹐玉坼缶罅。

文進山水禿筆人物小仙山水人物云湖山水花木

古狂人物莊麟花鳥周臣山水

四日勁筆法﹐如彊弓巨弩﹐礦機蹶發。

文進山水人物小仙山水人物云湖山水花木人物

古狂人物莊麟花鳥周臣山水蔣子成神佛樹石金潤夫神佛樹石夏仲昭竹

五日活筆勢﹐飛走乍徐還疾﹐倏聚忽散。

文進山水人物小仙山水人物云湖人物山水花木

古狂人物樹石莊麟花鳥周臣木石蔣子成神物樹石金潤夫神物樹石夏仲昭竹。

六日潤筆法﹐含滋蘊彩﹐生气藹然。

文進山水人物﹐小仙山水人物云湖山水人物花木

古狂人物樹石莊麟花鳥周臣山水蔣子成神佛樹石金潤夫神物樹石夏仲昭竹

以上諸家得之多少﹐卽以先後見之。畫有四病﹕

一日僵﹐筆無法度﹐不能轉運﹐如僵僕然。

王罐山人水物王諤山水人物王世昌山水人物鍾欽禮山水人物張輝山水人物石銳山水人物謝廷詢山水沈石田山水人物邊景昭木石

二日枯﹐筆如瘁竹槁禾﹐餘燼敗稀。

林良翎毛木石周臣人物石銳人物邊景昭木石

呂紀松石夏仲昭石

。

三日濁﹐如油帽垢衣﹐昏鏡渾水﹐又如廝役下品﹐屠宰小夫﹐其面目須髮無復神彩之處。

云湖傅粉芙蓉夏仲昭石煙周臣人物樹皮雲煙呂紀雲气松竹人物小仙美人文進菊竹美人胡大年雲山唐寅遠山雲气人物李在山水人物石田山水林良翎毛木石邊景昭大景丁玉川山水王若水翎毛木石王舜耕山水謝廷詢山水郭淸狂人物山水商喜人物犬馬木石石銳山水人物樓閣倪端山水張輝山水人物汪質山水鍾欽禮山水王世昌山水人物王罐山水人物王諤山水人物

四日弱﹐筆無骨力﹐單薄脆軟﹐如柳條竹筍﹐水荇秋蓬。

古狂山樹雲林山樹呂紀山樹夏仲昭竹周臣放筆山樹人物唐寅山樹人物邊景昭樹石王若水樹石王舜耕雲山郭淸狂人物山水

畫品三凡有尺寸之長﹐皆收於此。

周臣紅葉松毛小石面壁蔣子成雪山面壁金潤夫雪山面壁商喜墨魚林良鷹邊景昭鵪鶉折枝小鳥石田鴨胡大年山頂呂紀花鳥郭淸狂綿羊夏仲昭竹枝

工

畫品四

文進﹑小仙﹑云湖﹑古狂爲一等。

莊麟﹑倪雲林爲一等。

蔣子成﹑金潤夫﹑夏仲昭﹑周臣﹑呂紀爲一等。

胡大年﹑唐寅﹑李在﹑石田﹑林良﹑景昭﹑若水爲一等。

商喜﹑石銳爲一等。

張世祿﹑李福智神鬼﹐劉俊﹑郭淸狂﹑袁林﹑奚祐人物﹐戈廷璋松﹐陳憲章樹﹐金混竹﹐詹仲和竹﹐呂髙水﹐樓鑰花鳥﹐李鰲貓犬﹐周全馬﹐劉節魚﹐林廣﹑史癡﹑任道遜﹑許尙友﹑金文鼎﹑馬式﹑王恭﹑陳季昭﹑陳啟陽﹑夏芷﹑丁玉川﹑謝廷詢﹑王舜耕﹑倪端﹑鍾欽禮﹑張輝﹑汪質﹑汪海云﹑王罐﹑王諤﹑王世昌山水。

以上諸家才力不甚相遠﹐亦不須核論﹐總爲一等。

畫品五

文進其原出於馬遠﹑夏珪﹑李唐﹑董源﹑範寬﹑米元章﹑關仝﹑趙千里﹑劉松年﹑盛子昭﹑趙子昂﹑黃子久﹑髙房山﹐髙過元人﹐不及宋人。

小仙其原出於文進﹐筆法更逸。重巒疊嶂﹐非其所長。片石一樹﹐粗且簡者﹐在文進之上。

云湖其原出於趙千里﹑僧巨然﹐豪蕩過之﹐巨細皆妙。

﹞

古狂其原出於李唐﹑劉松年﹐人物更奇﹐樹石遠不逮也。

葉紳其原出於梁楷﹑馬遠﹑夏珪﹐精理堅實﹐最爲近古。『

葉正名其原出於馬遠﹑夏珪﹑盧浩然﹑梅花道人﹑米元章﹑方方壺﹐能筆少意足。

周臣其原出於李唐﹐有出於小仙者極醜。

蔣子成﹑金潤夫其原並出於馬遠。

莊麟其原出於崔白﹐流暢文雅﹐非呂紀所知。

倪雲林其原出於黃子久。

呂紀其原出於毛益﹑羅智川﹐過於益﹐不及智川。

林良其原出於文與可。

唐寅其原出於周臣﹑沈石田。

胡大年其原出於髙房山﹐王舜耕亦出於髙房山。

李在其原出於郭熙。

沈石田其原出於吳仲圭﹑王叔明。

邊景昭其原出於李安中。

王若水其原出於馬麟﹐遠子也。

謝廷詢其原出於李唐﹑範寬。

丁玉川其原出於夏珪﹑孫君澤。

商喜其原出於陳居中﹑李迪。

郭淸狂其原出於小仙。

石銳其原出於謝廷詢。

張世祿其原出於吳道子。

李福智其原出於顏輝。

張輝其原出於劉耀卿。

源。

汪質其原出於劉耀卿。鍾欽禮其原出於劉耀卿。王恭其原出於馬遠劉俊﹑袁林其原出於李福智。奚祜出於杜古狂。金濕出於邊虜僧。陳憲章出於王冕許尙文﹑金文鼎﹑陳啟陽﹑姜立綱﹑沈士稱並出於董

林廣出於李在。任道遜﹑姚公綬出於梅花道人。夏芷出於文進。倪端出於石銳。

後序

畫品論人﹐皆已逝者﹐見在世如葉常山﹑文衡山﹑衡山子嘉﹑張平山﹑張賁所﹑謝樗仙﹑沈靑門﹑王仲山﹑楊戊生﹑陶仰山﹑劉后莊﹑呂思石﹑鄔亭山﹑郭天賜﹐李本仁﹑範行甫﹑陳莫之﹑胡守寧﹐未敢輕議﹐以蓋棺始定。畫猶文學﹐隨時消長﹐然亦太半髙年﹐𨿽消長相去不遠。獨守寧久死失議﹐及就而較之﹐常山其傑然者﹐可仰窺文進﹐下視時流。所作武當圖能盡其勢﹐模小仙大筆山水人物可以逼眞。衡山能小而不能大﹐精巧本之趙松雪。平山桷惡﹐人物如印板﹐萬千一律。賁所盡有筆仗﹐可惜生疏。

﹞。

樗仙時畫中之髙者﹐靑門時畫中之嫩者﹐仲山水墨畫中之微有意味者。戊生初學衡山﹐今不知何如。仰山﹑後莊﹑思石﹑亭山各負時名﹐是皆魯衛之政。後莊艸虫爲優﹐以勤苦得之﹐隨水艸尋虫﹐觀其形像﹐書折中所藏死虫無算。天賜旣無此工﹐所以遠出其下。李﹑範及陳﹐以未見其畫﹐難評。總之乃區區一人有限之見﹐豈敢爲一定不易之論哉。大抵畫分兩家﹐有收藏家﹐有賞鑑家。有財力能多致者﹐收藏家也﹔善旌別﹑知源委者﹐賞鑑家也。兩家勢不能兼。王林屋﹑洪西溪可稱收藏﹐許默齋山西縣宰﹐忘其名﹐可稱賞鑑。崔岱屏﹑李蒲汀﹐似收藏而非收藏﹐似賞鑑而非賞鑑。毛南寧﹑田櫃山﹐旣非收藏﹐又非賞鑑。予嘗戲之日﹕二君人品極髙﹐而畫品最下。二君嘆日﹕子存心𨿽公﹐而持論過刻。予復笑而大言曰﹕據予所棄者容有佳畫﹐而所取者更無劣畫矣。渺予小於﹐收藏﹑賞鑑﹐兩有愧顏﹐持過刻之論而欲取信於人﹐其亦難矣。不惟不信﹐且有忌其恃才﹐詬其狂妄者矣。文進畫筆﹐宋之入院髙手或不能及﹐自元迄今﹐俱非其比。宣廟喜繪事﹐一時待詔如謝廷詢﹑倪端﹑石銳﹑李在等﹐則又文進之僕隸輿臺耳。一日在仁智殿呈畫﹐進以得意者爲首﹐乃秋江獨釣圖﹐畫一紅袍人垂釣於江邊。畫家惟紅色最難著﹐進獨得古法。廷詢從傍奏云﹕畫𨿽好﹐但恨鄙野。宣廟詰之﹐乃曰﹕大紅是朝官品服﹐釣魚人安得有此遂揮其餘幅﹐不經禦覽。進寓京大窘﹐門前冷落﹐每向諸畫士乞米充口。而廷詢則時所崇尙﹐曾爲閣臣作大畫﹐倩進代筆。偶髙文毅谷﹑苗文康衷﹑陳少保循﹑張尙書瑛同往其家﹐見之怒日﹕原命爾爲之﹐何乃轉托非其人耶﹗進遂辭歸。後復召﹐潛寺中不赴。嫁女無貲﹐以畫求濟﹐無應之者。身後名愈重﹐而

﹞。

畫愈貴﹐全堂非百金不可得。有令其子歲盡買羅門錢者﹐

其子失誤﹐其父責之。進爲之畫兩紙以緩其責﹐終是難用﹐

置之佛閣﹐後亦有持重價易之者。進嘗自嘆曰﹕吾胸中頗

有許多事業﹐爭柰世無識者﹐不能發揚。予論不能徇於今

之人﹐敢望求知於今之人哉﹗公論久而後定﹐進不待久﹐

不識卽有知予者乎﹐抑或有罪予未久而知之者乎自信之

篤﹐知與不知﹐定與不定﹐有不暇計也。嘉靖二十年十月

中麓山人書。

湖山子村寓與中麓公隱居密邇﹐嘗得過而觀其所著畫品﹐皆論國朝善畫者。𨿽責備不少假借﹐有片長亦不棄遺﹐但不詳其鄕貫字號及仕否行業﹐茫然不知爲何處人﹐亦不知爲何如人。其意以爲主於論畫﹐而不暇於論人﹐如春秋之法不系於大夫者﹐終始人之而弗詳。因執書逐名扣之﹐中麓公應答如響﹐遂筆之於冊。止有數人未眞者﹐以待查補﹐據此不惟知畫﹐且從而知人。公之博學善記於是乎尢可見云。

戴進﹐字文進﹐號靜庵﹐錢唐人。不但工畫﹐制行亦復髙潔。吳偉字小仙﹐江夏人。以欽取授錦衣百戶。性豪放﹐輕利重義﹐在富貴室如受束縛﹐得脫則狂走長呼。內臣𨿽持重貲求畫﹐不得其片張半幅。陶成﹐字孟學﹐號云湖﹐寶應人。領順天鄕薦。性資灑脫﹐不惟善畫﹐篆隸尢工。杜堇﹐字懼男﹐號檉居﹐丹徒人。博雅精敏﹐詩文字畫﹐久擅時名。呂紀﹐字廷振﹐四明人。錦衣指揮。徳性端謹。夏泉﹐字仲昭﹐東吳人。累官太常寺卿。書畫詩文皆佳﹐求者踵至﹐能一一應之﹐可見其人。周臣﹐字舜臣﹐號東村﹐東吳人。詩亦有思致。蔣子成﹐江東人。唐寅﹐字伯虎﹐東吳人。舉弘治戊午鄕試第一﹐以會試事詿累終

﹞

其身。李在﹐字以政﹐莆田人。以畫士欽取。沈周﹐字啟南﹐號石田﹐蘇州人。文學該洽﹐詩律淸新﹐作字亦古拙可取。林良﹐字以善﹐廣東人。錦衣指揮﹐聲名初在呂紀之上﹐凡紀作多假書良名﹐後則不然矣。王田﹐字舜耕﹐濟南人。以縣貳致政。善詼諧﹐信口爲詞﹐聳人聽聞。謝廷詢﹐或又以爲廷循﹐永嘉人。淸愼有文。丁玉川﹐江右人。商喜﹐字惟吉。汪質﹐字孟文﹐金陵人。鍾欽禮﹐號南越山人。王世正﹐號歷山﹐濟南人。與吳偉同時被徵。葉紳。葉正名。葉澄﹐字元靜﹐號常山﹐世居京師﹐原東吳人。文璧﹐字徵明﹐因以字徵聘﹐遂定爲名﹐更字徵仲﹐號衡山﹐蘇州人。詩寫俱妙﹐小楷尢勝。少年卽不受賻父千金﹐士林重之。官翰林待詔。夏芷﹐字廷芳﹐錢唐人。陳憲章﹐號如隱﹐會稽人。石銳﹐字以明﹐錢唐人。張翠﹐太倉人。史廷直﹐號癡翁﹐江東人。性不受羈﹐赤腳騎牛﹐著道衣﹐腰系黃絳劉俊﹐字廷偉。袁璘﹐字廷器。張祿﹐號平山﹐古汴人。張合﹐字懋觀﹐號賁所﹐永昌人。舉進士﹐以吏部員外郎出歷藩參。謝時臣﹐字道復﹐號樗山﹐蘇州人。沈仕﹐號靑門﹐杭州人。性好遊覽﹐詩寫精絕﹐髙出畫筆之上。鄔亭山﹐蘇州人。郭錫﹐字天賜﹐樂安人。楊戊生。陶仰山。劉后莊。呂思石﹐紀之曾孫。李本仁﹑範行甫﹑陳莫之﹐皆浙人。書畢又扣曰﹕今誰爲第一曰﹕惟元靜。裝表誰爲第一曰﹕惟有王辰字子龍者﹐他非所知也。湖山子乃大駭曰﹕日用緊要書﹐他人尙不能記。乃於一藝亦能悉舉其實若是。醫家言人之魂魄俱好者﹐方能善解而久記﹐中麓公魂魄其超千萬人而獨優者歟

同邑湖山胡來貢跋

。工

《四友齋畫論》／明何良俊

余小時卽好書畫﹐以爲此皆古髙人勝士﹐其風神之所寓﹐使我日得與之接﹐正黃山谷所謂能撲面上三斗俗塵者也。一遇眞迹﹐輒厚貲購之﹐𨿽傾產不惜。故家業日就貧薄﹐而所藏古人之迹亦已富矣。然性復相近﹐加以篤好﹐又得衡山先生相與評論﹐故亦頗能鑑別﹐𨿽不敢自謂神解﹐亦庶幾十不失二矣。余家法書﹐如楊少師﹑蘇長公﹑黃山谷﹑陸放翁﹑範石湖﹑蘇養直﹑元趙松雪之迹﹐亦不下數十卷。然余非若收藏好事之家﹐蓋欲有所得也。今老目昏花﹐已不能加臨池之功﹐故法書皆已棄去﹐獨畫尙存十之六七。正恐筋力衰憊﹐不能徧歷名山﹐日懸一幅於堂中﹐擇溪山深邃之處﹐神往其間﹐亦宗少文之意也。然亦只是趙集賢﹑髙房山﹑元人四大家及沈石田數人而已﹐蓋惟取其韻耳。今取古人論畫之語與其一得之見﹐著之於篇。

夫書畫本同出一源﹐蓋畫卽六書之一﹐所謂象形者是也。虞書所云彰施物采﹐卽畫之濫觴矣。古五經皆有圖﹐余又見有三禮圖考一書﹐蓋車輿冠冕章服象勝褕衤秋笄禘之類﹐皆朝廷典章所系﹐後世但照書本言語想象爲之﹐豈得盡是﹖若有圖本﹐則儀式具在﹐按圖制造﹐可無舛錯﹐則知畫之所關﹐蓋甚大矣。

陳思王畫贊序曰﹕蓋畫者鳥書之流。昔明徳馬后﹐美於色﹐厚於徳﹐帝用嘉之﹐嘗從觀畫﹐過舜廟見娥皇女英。帝指之戲後曰﹕恨不得如此者爲妃。又前見陶唐之像﹐後指堯曰﹕嗟乎﹐羣臣百僚恨不得爲君如是﹗帝顧而笑﹐故夫畫所見多矣。

古人之畫﹐如顧愷之作孝經圖﹑列女圖﹐閻立本作職貢圖﹐馬和之作毛詩國風圖﹐諸人所作旅獒圖﹑瑞應圖﹑歷代帝王像﹑歷代名臣像諸畫﹐豈可謂之全無關於政理﹑無裨於世教耶﹗

董逌廣川畫跋﹐蓋不甚評畫之髙下﹐但論古今之章程儀式﹐可謂極備。若天子欲議禮制度考文﹐則此書恐不可缺。

宣和博古圖所載鍾鼎彜卣卮﹖簠簋登豆上尊中尊之屬﹐極爲詳備﹐其大小尺寸﹑容受升合與夫花紋款識﹐無不畢具。三代典刑所以得傳於世者﹐猶賴此書之存也。夫徽宗好古﹐不免有玩物喪志之失﹐然其致北狩之禍者﹐實由信任小人﹐使童蔡秉政﹐以致天下洶洶﹐其禍本實不在於此也。而能使後世博古之士得見三代典刑﹐實陰受其惠。淺見薄識之士﹐遂以此爲口實﹐可笑可笑。

古人論畫有六法﹐有三病。蓋六法卽气韻生動六者是也﹐而三病則曰板﹐曰刻﹐曰結。又以爲骨法用筆以下五者可學﹐如其气韻﹐必在生知﹐固不可以巧密得﹐不可以歲月到﹐默契神會﹐不知然而然。其論用筆得失曰﹕凡气韻本乎遊心﹐神采生於用筆﹔意在筆先﹐筆周意內﹔筆盡意在﹐像應神全﹔夫內自足﹐然後神閒意定﹔神閒意定﹐則思不竭而神不困也。此段𨿽只論畫﹐頗似莊子輪扁斫輪語。

論畫者又云﹕夫畫特忌形貌采章﹐歷歷具足﹐甚謹甚細﹐而外露巧密。夫謹細巧密﹐世孰不謂之爲工耶﹐然深於畫者蓋不之取﹐正以其近於三病也。

世之評畫者立三品之目﹐一曰神品﹐二曰妙品﹐三曰能品。又有立逸品之目於神品之上者。余初謂逸品不當在神品上﹐後閱古人論畫﹐又有自然之目﹐則眞若有出於神品之上者。其論以爲失於自然而後神﹐失於神而後妙﹐失於妙而後精﹐精之爲病也而爲謹細。自然爲上品之上﹐神爲上品之中﹐妙爲上品之下﹐精爲中品之上﹐謹細爲中品之中。立此五等﹐以包六法﹐以貫眾妙﹐非夫神邁識髙﹑情超心慧者﹐豈可議乎知畫﹖嗚呼﹐夫必待神邁識髙﹑情超心慧然後知畫﹐宜乎歷數百代而難其人也﹗

昔宗少文嘗云﹕老疾俱至﹐名山恐難徧歷。凡五嶽名山皆圖之於室﹐曰﹕惟當澄懷觀道﹐臥以遊之。又曰﹕舉琴動操﹐欲令眾山皆響。必如此然後可以言知畫﹐然世豈復有此等人哉﹗

余觀古之登山者﹐皆有遊名山記﹐縱其文筆髙妙﹐善於摹寫﹐極力形容﹐處處精到﹐然於語言文字之間﹐使人想象﹐終不得其面目。不若圖之縑素﹐則其山水之幽深﹐煙雲之吞吐﹐一舉目皆在﹐而得以神遊其間﹐顧不勝於文章萬萬耶﹗

世人家多資力﹐加以好事﹐聞好古之家亦曾畜畫﹐遂買數十幅於家﹐客至懸之中堂﹐誇以爲觀美。今之所稱好畫者﹐皆此輩耳。其有能稍辧眞贗﹐知山頭要博換﹐樹枝要圓潤﹐石作三面﹐路分兩歧﹐皴綽有血脈﹐染渲有變幻﹐能知得此者﹐蓋已千百中或四五人而已﹔必欲如宗少文之澄懷觀道而神遊其中者﹐蓋曠百劫而未見一人者歟﹗

今人皆稱顧﹑陸之筆﹐然此特晉﹑宋間人耳。余家乃有漢人畫﹐此世之所未見﹐亦世之所未知者也。其畫非縑非楮﹐乃畫於車螯殼上。此是姑蘇沈辧之至山東賣書買回者。聞彼處盜墓人﹐每發一墓﹐則其中不下有數十石﹐其畫皆作人物﹐如今之春畫﹐間有幹男色者。畫法與隸釋中有一碑上所畫之人大率相類﹐其筆甚拙。顧﹑陸尙有其遺意。至唐則漸入於巧矣。夫車螯者﹐蜃也。雉入大水爲蜃﹐雉有文章﹐故蜃亦有文章﹐登州海市卽蜃气也。但不知墓中要此物何用。余觀北齊邢子才作文宣帝哀策文云﹕攀蜃輅而雨泣。王筠昭明太子哀策文曰﹕蜃輅峨峨。江總陳宣帝哀策文云﹕望蜃綍﹐而攀縹。齊謝眺敬王后哀策文云﹕懷蜃衛而延首。則知古帝王墓中皆用之﹐蓋置於柩之四旁﹐以防狐兔穿穴。其畫春情﹐亦似厭勝﹐恐蛟龍侵犯之也。

余見車螯上所畫﹐謂是漢之迹﹐且云其畫法甚拙﹐顧﹑陸尙有其遺意﹐至唐則漸入於巧矣。後見王應麟言﹕曾子固跋西狹頌﹐謂所畫龍鹿承露人嘉禾連理之木﹐漢畫始見於今。邵公濟謂漢李翕王稚子髙貫方墓碑﹐刻山林人物﹐乃知顧愷之﹑陸探微﹑宗處士輩尙有其遺法﹐至吳道玄絕藝入神﹐始用巧思﹐而古意稍減矣。觀此則畫家相沿﹐一定而不易﹐善鑑者可以望而知其年代之先後矣。

楊升庵云﹕按王象之輿地紀勝碑目﹐載夔州臨江市丁房雙闕﹐髙二丈餘﹐上爲層觀飛檐車馬人物﹐又刻雙扉﹐其一扉微啟﹐有美人出半面而立﹐巧妙動人。又云陽縣處士金延廣母子碑﹐初無文字﹐但有人物。皆漢畫之在碑刻者﹐不止如應麟所云而已。然謂美人但出半面卽能動人﹐孰謂漢人之畫專於拙邪﹖蓋藏巧於拙﹐此其所以非後世所能及也。

劉子玄曰﹕張僧繇畫羣公祖二疏圖﹐而兵士有著芒綍者。閻立本畫昭君圖﹐婦女有著帷帽者。夫芒綍出於水鄕﹐非京華所有﹐帷帽起於隋代﹐非漢宮所作。以此言之﹐畫非博古之士亦不能作也。

昔人之評畫者﹐謂畫人物則今不如古﹐畫山水則古不如今﹐此一定之論也。蓋自五代以後﹐不見有顧虎頭﹑陸探微﹑張僧繇﹑吳道玄﹑閻立本﹐五代以前﹐不見有關仝﹑荊浩﹑李成﹑範寬﹑董北苑﹑僧巨然。

余嘗見梁思伯篋中有王摩詰演教圖﹐此是王府中物﹐托其裝潢﹐故攜以自隨。是設色者﹐人物山水無不臻妙。

近又見顧硯山家女史箴﹐是顧虎頭筆。單是人物﹐女人有三寸許長﹐皆有生气﹐似欲行者。此神而不失其自然﹐所謂上之又上者歟﹖且絹素顏色如新﹐蓋神物必有護持之者。

蘇東坡云﹕詩至於杜子美﹐文至於韓退之﹐書至於顏魯公﹐畫至於吳道子﹐而盡古今之變﹐天下之能事畢矣。道子畫人物﹐如以燈取影﹐逆來順往﹐旁見側出﹐橫斜平直﹐各相乘除﹐得自然之數﹐不差毫末﹔出新意於法度之中﹐寄妙理於豪放之外﹐所謂遊刃餘地﹐運斤成風﹐蓋古今一人而已。余於他畫﹐或不能必其主名﹐至於道子﹐望而知其眞僞也。

東坡云﹕郭忠恕不仕﹐放曠﹐遇佳山水輒畱旬日﹐或絕粒不食。盛夏暴日中無汗﹐大寒鑿冰而浴。尢善畫﹐妙於山水屋木﹐有求者必怒而去﹐意欲畫卽自爲之。郭從義鎭歧下﹐延止山亭﹐設絹素粉墨於坐。經數月﹐忽乘醉就圖之﹐一角作遠山數峯而已。

蘇東坡書蒲永升畫後云﹕古今畫水﹐多作平遠細皺﹐其善者不過能爲波頭起伏﹐使人至以手捫之﹐謂有窪隆﹐以爲至妙矣。然其品格﹐特與印板水紙爭工拙手毫釐間耳。唐廣明中﹐處士孫位始出新意﹐畫奔湍巨浪﹐與山水曲折﹐隨物賦形﹐盡水之變﹐號稱神逸。其後蜀人黃筌﹑孫知微皆得其筆法。始知微欲於大慈寺壽寧院壁作湖灘水石四堵﹐營度經歲﹐終不肯下筆。一日倉皇入寺﹐索筆墨甚急﹐奮袂如風﹐須臾而成﹐作輸瀉跳蹙之勢﹐洶洶欲崩屋也。知微旣死﹐畫法中絕五十餘年。近歲成都人蒲永升﹐嗜酒放浪﹐性與畫會﹐始作活水﹐得二孫本意﹐自黃居采兄弟﹑李懷衮之流皆不及也。王公富人或以勢力使之﹐永升輒嘻笑捨去。遇其欲畫﹐不擇貴賤﹐頃刻而可。嘗與余臨壽寧院水作二十四幅﹐每夏日掛之髙堂素壁﹐卽陰風襲人﹐毛髮爲立。永升今老矣﹐畫亦難得﹐而世之識眞者亦少。如往時董羽﹑近日常州戚氏畫水﹐世或傳寶之。如董戚之流﹐可謂死水﹐未可與永升同年而語也。

東坡云﹕李伯時所畫地藏﹐軼妙而造神﹐能於吳道玄之外探顧﹑陸古意。

黃山谷云﹕往時在都下﹐駙馬都尉王晉卿時時送書畫來作題品﹐輒貶剝令一錢不直。晉卿以爲過﹐某曰﹕書畫以韻爲主﹐足下囊中物無不以千金購取﹐所病者韻耳。收書畫者觀余此語﹐三十年後當少識書畫矣。

余家有維摩問疾一小幅﹐寶光佛一小捲﹐皆唐人筆也。觀其開相之神妙﹐描法之精工﹐染渲之勻圓﹐著色之淸脫﹐種種臻妙﹐𨿽宋初諸家﹐恐亦未必能到。

古人之論書畫者﹐在唐則有張彥遠法書要錄﹑名畫記﹐張懷歡書斷﹑畫斷﹐在宋則有宣和書譜﹑畫譜﹐郭忠恕有字源﹐荊浩有山水訣﹐郭熙有畫理﹐米元章有書史﹑畫史﹐黃長睿有東觀餘論﹐李方叔有徳隅齋畫品﹐董逌有廣川書跋﹑廣川畫跋﹐又有圖畫見聞志﹑畫繼﹑五代名畫評﹑益州名畫評等書。而近代則有周艸窗雲煙過眼錄﹑志雅堂雜抄﹐陶南村書史會要﹐夏彥文圖繪寶鑑﹐皆可以資書畫家之考索辧博者也。宋初﹐承五代之後﹐工畫人物者甚多。此後則漸工山水﹐而畫人物者漸少矣。故畫人物者可數而盡﹐神宗朝有李龍眠﹐髙宗朝有馬和之﹑馬遠﹐元有趙松雪﹑錢舜舉﹐吾松張梅巖尊老亦佳﹐我朝有戴文進﹐此皆可以並駕古人﹑無得而議者。其次如杜檉居﹑吳小仙﹐皆畫人物﹐然杜則傷於秀媚而乏古意﹐吳用寫法而描法亡矣。

嘗疑馬遠畫﹐其聲價甚重﹐而世所流傳之迹﹐𨿽最有名者亦不滿余意。但曾見其畫星官一小幀﹐有十二三个道士著道服立於云端﹐似有朝眞之意﹐云是鉤染﹐其相貌威嚴中具淸逸之態﹐衣褶亦奇古﹐當不在馬和之之下﹐則知遠蓋長於人物者。

畫之品格﹐亦只是以時而降。其所謂少韻者﹐蓋指南宋院體諸人而言耳。若李﹑範﹑董﹑巨﹐安得以此少之哉﹗

元人之畫﹐遠出南宋諸人之上。文衡山評趙集賢之畫﹐以爲唐人品格﹐倪雲林亦以髙尙書﹑石室先生﹑東坡居士並論。蓋二公神韻最髙﹐能洗去南宋院體之習。其次則以黃子久﹑王叔明﹑倪雲林﹑吳仲圭爲四大家。蓋子久﹑叔明﹑仲圭皆宗董﹑巨﹐而雲林專學荊﹑關。黃之蒼古﹐倪之簡遠﹐王之秀潤﹐吳之深邃﹐四家之畫﹐其經營位置﹑气韻生動無不畢具﹐卽所謂六法兼備者也。此外如陳惟允﹑趙善長﹑馬文璧﹑陸天遊﹑徐幼文諸人﹐其韻亦勝。蓋因此輩皆髙人﹐恥仕胡元﹐隱居求志﹐日徜徉於山水之間﹐故深得其情狀。且從荊﹑關﹑董﹑巨中來﹐其傳派又正﹐則安得不遠出前代之上耶﹗乃知昔人所言﹐一須人品髙﹐二須師法古﹐蓋不虛也。

余家所藏趙集賢畫﹐其醉馗圖是臨範長壽者﹐上有詩題﹐眞可與唐人並駕﹐惜破損耳。其天閒五馬圖臨李龍眠﹐眞妙絕﹐精神完整﹐且是大軸﹐至寶也。又有秋林曳杖圖﹐一人曳杖逍遙於茂樹之下﹐其人勝韻出塵﹐眞是其興之所寄。有畫梅花一幅﹐是學揚補之者﹐兼得梅之標格。其他如大士像二軸﹐竹石一軸﹐皆有神韻﹐非畫工所能到也。

衡山評畫﹐亦趙松雪﹑髙房山﹑元四大家及我朝沈石田之畫﹐品格在宋上人﹐正以其韻勝耳。況古之髙人興到卽著筆塗染﹐故只是單幅﹐𨿽對軸亦少。今京師貴人動輒以數百金買宋人四幅大畫﹐正山谷所謂以千金購取者﹐縱眞未必佳﹐而況未必眞乎﹗

元人又有柯丹丘九思﹐臺州人﹐槎丫竹石﹐全師東坡居士。其大樹枝榦皆以一筆塗抹﹐不見有痕迹處。蓋逸而不逸﹐神而不神﹐盤旋於二者之間﹐不可得而名﹐然斷非俗工所能夢見者也。

余家有倪雲林所作樹石遠軸﹐自題云﹕嘗見常粲佛因地圖﹐山石林木皆艸艸而成﹐迥有出塵之格﹐而意態畢備。及見髙仲器郎中家張符水牛圖﹐枯柳岸石亦率意爲之﹐韻亦殊勝。石室先生﹑東坡居士所作樹石﹐政得此也。近世惟髙尙書能領略之耳。余𨿽不敏﹐願仿象其髙勝﹐不敢盤旋於能妙之間也﹐其庶幾所謂自然者乎﹖

夫畫家各有傳派﹐不相混淆﹐如人物﹐其白描有二種﹕趙松雪出於李龍眠﹐李龍眠出於顧愷之﹐此所謂鐵綫描﹔馬和之﹑馬遠則出於吳道子﹐此所謂蘭葉描也。其法固自不同。畫山水亦有數家﹐關仝﹑荊浩其一家也﹐董源﹑僧巨然其一家也﹐李成﹑範寬其一家也﹐至李唐又一家也。此數家筆力神韻兼備﹐後之作畫者能宗此數家﹐便是正脈。若南宋馬遠﹑夏珪亦是髙手。馬人物最勝﹐其樹石行筆甚遒勁。夏珪善用焦墨﹐是畫家特出者﹐然只是院體。

雲林嘗自題其畫竹雲﹕以中每愛余畫竹﹐余之竹聊以寫胸中逸气耳﹐豈復較其是與非﹑葉之繁與疏﹑枝之斜與直哉﹗或塗抹久之﹐他人視以爲麻爲蘆﹐僕亦不能彊辯爲竹﹐眞沒柰覽者何﹐但不知以中視爲何物耳。

倪雲林答張藻仲書曰﹕瓚比承命俾畫陳子桱剡源圖﹐敢不承命惟謹。自在城中﹐汩汩略無少淸思﹐今日出城外閒靜處﹐始得讀剡源事迹圖。寫景物曲折﹐能盡狀其妙趣﹐蓋我則不能之。若艸艸點染﹐遺其驪黃它牡之形色﹐則又非所以爲圖之意。僕之所謂畫者﹐不過逸筆艸艸﹐不求形似﹐聊以自娛耳。近迂遊偶來城邑﹐索畫者必欲依彼所指授﹐又欲應時而得﹐鄙辱怒罵無所不有。冤矣乎﹔詎可責寺人以不髯也﹖是亦僕自有以取之耶﹗觀雲林此三言﹐其卽所謂自然者耶﹖故曰聊以寫胸中逸气耳。今畫者無此逸气﹐其何以窺雲林之廊廡耶﹖

其不在畫院者﹐在正徳間則有開化時儼號晴川﹐徽州有汪肇號海云﹐其筆皆在能品﹐稍優於院中人。

蘇州又有謝時臣號樗仙﹐亦善畫﹐頗有膽气﹐能作大幅﹐然筆墨皆濁﹐俗品也。杭州三司請去作畫﹐酬以重價﹐此亦逐臭之夫耳。王叔明﹐洪武初爲泰安知州。泰安廳事後有樓三間﹐正對泰山﹐叔明張絹素於壁﹐每興至卽著筆﹐凡三年而畫成﹐傅色都了。時陳惟允爲濟南經歷﹐與叔明皆妙於畫﹐且相契厚。一日胥會﹐值大雪﹐山景愈妙。叔明謂惟允曰﹕攺此畫爲雪景何如﹖惟允曰﹕如傅色何﹖叔明曰﹕我姑試之。卽以筆塗粉﹐然色殊不活。惟允沈思良久﹐曰﹕我得之矣。爲小弓夾粉筆張滿彈之﹐粉落絹上﹐儼如飛舞之勢﹐皆相顧以爲神奇。叔明就題其上曰。貸宗密雪圖。自誇以爲無一俗筆。惟允固欲得之﹐叔明因綴以贈。陳氏寶此圖百年﹐非賞鑑家不出。松江張學正廷采﹐好奇之士﹐亦善畫﹐聞陳氏蓄此圖﹐往觀之﹐臥其下兩日不去﹐以爲斯世不復有是筆也。徐武功尢愛之﹐曰﹕予昔親登泰山﹐是以知斯圖之妙。諸君未嘗登﹐其妙處不盡知也。後以三十千歸嘉興姚禦史公綬﹐未幾姚氏火﹐此圖遂付煨燼矣。

西湖飛來峯石上佛像﹐是勝國時楊璉僧所琢也。下天竺後壁﹐是王叔明畫﹐其剝落處﹐近時孫宰子補之。方棠陵爲秋官郎﹐慮囚江南﹐歸省過杭﹐索筆題之曰﹕飛來峯﹐天奇也﹐自楊總統琢之﹐天奇損矣。叔明畫﹐人奇也﹐自孫宰子補之﹐人奇索矣。此二者乃山中千載不平之疑案﹐予法官也﹐不翻是案﹐何以服人。棠陵﹐鄭少谷之友也﹐凡江南山水佳處﹐皆有題詠。

吾松善畫者﹐在勝國時莫過曹云西。其平遠法李成﹐山水師郭熙﹐蓋郭亦本之李成也。筆墨淸潤﹐全無俗气。張梅巖畫尊老﹐得吳道子筆法。任水監畫馬﹐有龍眠遺意。此三人傳派最正﹐可稱名家。其他如圖繪寶鑑所載沈月溪﹐則未嘗見其迹。張可觀學馬遠﹐張子政學黃大癡﹐筆墨皆是﹐但不化耳。朱孟辧﹑張以文畫山水亦好﹐然只是遊戲﹐未必精到。章公瑾世謂之章臘閘。

國初士人猶有前輩之風﹐都喜學畫。顧謹中經進集有自題畫竹詩﹐其後朱孔易﹑夏以平﹑金文鼎﹑顧應文之輩﹐世亦有其畫﹐然筆墨皆濁﹐其去前代諸公﹐不啻數十塵矣。

我朝列聖﹐宣廟﹑憲廟﹑孝宗皆善畫﹐宸章輝煥﹐蓋皆在能妙之間矣。我朝特設仁智殿以處畫士﹐一時在院者﹐人物則蔣子成﹐翎毛則隴西之邊景昭﹐山水則商喜﹑石銳﹑練川﹑馬軾﹑李在﹑倪端。陳暹季昭蘇州人﹐鍾欽禮會稽人﹐王諤廷直奉化人﹐朱端北京人。然此輩皆畫家第二流﹐但能置之能品耳。我朝善畫者甚多﹐若行家當以戴文進爲第一﹐而吳小仙﹑杜古狂﹑周東村其次也。利家則以沈石田爲第一﹐而唐六如﹑文衡山﹑陳白陽其次也。戴文進畫尊老用鐵綫描﹐間亦用蘭葉描。其人物描法﹐則蠶頭鼠尾﹐行筆有頓跌﹐蓋用蘭葉描而稍變其法者﹐自是絕伎。其開相亦妙﹐遠出南宋已後諸人之上。山水師馬﹑夏者亦稱合作。乃院體中第一手。

石田學黃大癡﹑吳仲圭﹑王叔明皆逼眞﹐往往過之﹐獨學雲林不甚似。余有石田畫一小捲﹐是學雲林者﹐後跋尾云﹕此卷仿雲林筆意爲之﹐然雲林以簡﹐余以繁。夫筆簡而意盡﹐此其所以難到也。此卷畫法稍繁﹐然自是佳品﹐但比雲林覺太行耳。

衡山本利家﹐觀其學趙集賢設色與李唐山水小幅﹐皆臻妙﹐蓋利而未嘗不行者也。戴文進則單是行耳﹐終不能兼利﹐此則限於人品也。沈石田畫法從董﹑巨中來﹐而於元人四大家之畫極意臨摹﹐皆得其三昧﹐故其匠意髙遠﹐筆墨淸潤﹐而於染渲之際﹐元气淋漓﹐誠有如所謂詩中有畫畫中有詩者。昔人謂王維之筆﹐天機所到﹐非畫工所能及﹐余謂石田亦然。

嘉興姚云東公綬﹐以甲科爲禦史﹐工詩喜畫﹐善臨摹。其臨趙松雪﹑王叔明二家畫﹐墨气皴染皆妙。余有其夏山圖﹐乃臨王叔明者﹐可稱合作。間寫梅道人竹石﹐亦蕭灑可愛。

周東村﹐名臣﹐字舜卿﹐蘇州人。其畫法宋人﹐學馬﹑夏者﹐若與戴靜庵並驅﹐則互有所長﹐未知其果孰先也﹐亦是院體中一髙手。聞唐六如有人求畫﹐若自己懶於著筆﹐則倩東村代爲之﹐容或有此也。嘗見徐髯仙家有杜古狂所畫雷神一幅﹐人長一尺許﹐七八人攢在一處﹐有持巨斧者﹐有持火把者﹐有持霹靂砧者﹐狀貌皆奇古﹐略無前所謂秀媚之態﹐蓋奇作也。髯仙每遇端午或七月十五日﹐則懸之中堂﹐每詫客曰﹕此杜檉居輞川圖也。

陶云湖﹐名成﹐字孟學﹐揚州人。曾中鄕舉。其畫兔子坡艸菊花皆妙絕一時﹐謂之艸聖。若樹石則都是邪气﹐不足觀矣。余嘗在淮安朱子新家見其畫一墨鴨﹐亦殊勝﹐乃知云湖蓋長於寫生者。云湖是朱射陂外祖。

余友文休承﹐是衡山先生次子﹐以歲貢爲湖州教官。嘗爲余臨王叔明泉石閒齋圖﹐其皴染淸脫﹐墨气秀潤﹐亦何必減黃鶴山樵耶。文五峯徳承在金臺客捨爲余作仙山圖。余每日攜酒造之﹐看其著筆。是大設色﹐學趙千里者。其山谷之幽深﹐樓閣之嚴峻﹐凡山中之景﹐如水碓水磨稻畦之類﹐無不畢備﹐精工之極﹐凡兩月始訖工。

王吉山逢原﹐是南原參政之子﹐美才華﹐能書。初不聞其善畫﹐嘗見其作松塢髙士以贈東橋先生﹐亦是大設色﹐乃規模趙集賢者。作大山頭﹐下有長松數株﹐一人趺坐其下。𨿽無畫家蹊徑﹐然自疏秀可愛﹐蓋其風韻骨力出於天成也。

開化時儼號晴川﹐以焦墨作山水人物﹐皆可觀。同時徽州有汪海云﹐亦善畫﹐墨气稍不及時﹐而畫法近正。是皆不失畫家矩度者也。如南京之蔣三松﹑汪孟文﹐江西之郭淸狂﹐北方之張平山﹐此等𨿽用以揩抹﹐猶懼辱吾之幾榻也。

余前謂國初人作畫﹐亦有但率意遊戲不能精到者﹐然皆成章。若近年浙江人如沈靑門仕﹐陳海樵鶴﹐姚江門一貫﹐則初無所師承﹐任意塗抹﹐然亦作大幅贈人﹐可笑可笑。

畫說

明莫是龍撰。是龍字云卿﹐又字廷韓﹐號秋水。松江華亭人。幼聰穎﹐十歲屬文﹐有聖童之稱。萬曆中以貢入國學。工詩古文辭。王書法﹐小楷婉媚﹐行艸豪逸。山水宗黃公望而另得蹊徑。深於畫理。所著《畫說》﹐僅存十五條﹐又見於董其昌《畫旨》《畫眼》中。《書畫書錄解題》以爲應是後人輯錄董其昌之文﹐而誤錄莫是龍之說入內者。

。

畫說

亡明﹞莫是龍

趙大年畫平遠﹐絕似右丞﹐秀潤天成﹐眞宋之士大夫畫。此一派又傳之爲倪雲林﹐雲林工致不敵﹐而著色蒼古勝矣。今作平遠及扇頭小景﹐一以此二人爲宗﹐使人玩之不窮﹐味外有味可也。

畫家之妙﹐全在煙雲變滅中。米虎兒謂﹕王維畫見之最多﹐皆如刻畫﹐不足學也﹐惟以雲山爲墨戲。此語𨿽似過正﹐然山水中當著意生云﹐不可用拘染﹐當以墨漬出﹐令如气蒸﹐冉冉欲墜﹐乃可稱生動之韻。

昔人評大年畫﹐謂得胸中千卷書﹐更奇古。又大年以宋宗室不得遠遊﹐每朝陵回﹐得寫胸中丘壑﹐不行萬里路﹐不讀萬卷書﹐欲作畫祖﹐其可得乎此在吾曹勉之﹐無望於庸史矣。

山之輪廓先定﹐然後皴之。今人從碎處積爲大山﹐此最是病。古人運大軸﹐只三四大分合﹐所以成章。𨿽其中有細碎處甚多﹐要之取勢爲主。吾有元人論米﹑髙二家山書﹐正先得吾意。

畫樹之竅﹐只在多曲﹐𨿽一枝一節﹐無有可直者。其向背俯仰﹐全於曲中取之。或曰﹕然則諸家不有直樹乎曰﹕樹𨿽直﹐而生枝發節處必不多直也。董北苑樹作勁挺之狀﹐特曲處簡耳﹔李營丘則千屈萬曲﹐無復直筆矣。

枯樹最不可少﹐時於茂林中間見﹐乃奇古。茂林惟檜柏楊柳椿槐要郁森﹐其妙處在樹頭與四面參差﹐一出一入﹐一肥一瘦處。古人以木炭畫圈﹐隨圈而點點入之﹐正爲此也。

柳。宋人多寫垂柳﹐又有點葉柳。垂柳不難畫﹐只要分枝頭得勢耳。點葉柳之妙﹐在樹頭圓鋪處只以汁綠漬出﹐又要森蕭有迎風搖颺之意。其枝須半明半暗。又春二月柳未垂條﹐秋九月柳已衰颯﹐俱不可混。設色亦須體此意也。

畫樹木各有分別﹐如畫瀟湘圖﹐意在荒遠滅沒﹐卽不當作大樹及近景叢木。如園亭景﹐可作楊柳梧竹及古檜靑松。若以園亭樹木移之山居﹐便不稱矣。若重山復嶂﹐樹木又別﹐當直枝直幹﹐多用攢點﹐彼此相藉﹐望之模糊鬱蔥﹐似入林有猿啼虎嗥者乃稱。至如春夏秋冬﹐風晴雨雪﹐又不在言也。

畫家以古爲師﹐已自上乘﹐進此當以天地爲師。每朝起﹐看雲气變幻﹐絕近畫中山。山行時見奇樹﹐須四面取之。樹有左看不入畫﹐而右看入畫者﹐前後亦爾。看得熟﹐自然傳神。傳神者必以形﹐形與心手相湊而相忘﹐神之所托也。樹豈有不入畫者﹐特畫史收之生絹中﹐茂密而不繁﹐峭秀而不寒﹐卽是一家眷屬耳。

畫之道﹐所謂以宇宙在乎手者﹐眼前無非生機﹐故其

人往往多壽。至如刻畫細碎﹑爲造物役者﹐乃能損壽﹐蓋無生機也。黃子久﹑沈石田﹑文徵仲皆大耋﹐仇英知命﹐趙吳興止六十餘。仇與趙𨿽品格不同﹐皆習者之流﹐非以畫爲寄﹑以畫爲樂者也。寄樂於畫﹐自黃公望始開此門庭耳。

禪家有南北二宗﹐唐時始分﹔畫之南北二宗﹐亦唐時分也﹐但其人非南北耳。北宗則李思訓父子著色山﹐流傳而爲宋之趙幹﹑趙伯駒﹑伯騎﹐以至馬﹑夏輩。南宗則王摩詰始用渲淡﹐一變鉤斫之法﹐其傳爲張噪﹑荊﹑關﹑郭忠恕﹑董﹑巨﹑米家父子﹐以至元之四大家。亦如六祖之後﹐馬駒﹑雲門﹑臨濟兒孫之盛﹐而北宗微矣。要之摩詰所謂雲峯石迹﹐迥出天機﹐筆意縱橫﹐參乎造化者。東坡贊吳道子王維畫壁亦云﹕吾於維也無間然。知言哉。

古人云﹕有筆有墨。筆墨二字﹐人多不曉。畫豈無筆墨哉但有輪廓而無皴法﹐卽謂之無筆﹔有皴法而無輕重向背明晦﹐卽謂之無墨。古人云石分三面﹐此語是筆亦是墨﹐可參之。

余嘗謂右軍父子之書﹐至齊梁而風流頓盡﹐自唐初虞﹑褚輩一變其法﹐乃不合而合﹐右軍父子﹐殆如復生。此言大不易會。蓋臨摹最易﹐神會難傳故也。巨然學北苑﹐元章學北苑﹐黃子久學北苑﹐倪迂學北苑。學一北苑耳﹐而各各不相似。使俗人爲之﹐一興臨本同﹐若之何能傳世也。

董北苑畫樹﹐多有不作小樹者﹐如秋山行旅是也。又有作小樹﹐但只遠望之似樹﹐其實憑點綴以成形者﹐余謂此卽是米氏落茄之源委。蓋小樹最要淋漓約略﹐簡於枝柯

而繁於形影﹐欲如文君之眉﹐與黛色相參合﹐則是髙手也。

趙大年平遠﹐寫湖天渺茫之景極不俗﹐然不柰多皴。𨿽云學維﹐而維畫正有細皴者﹐乃於重山疊嶂有之。趙未能盡其法也。

張伯雨題倪迂畫云﹕無畫史縱橫習气。予家有此幀。又其自題師子林圖云﹕予此畫眞得荊﹑關遺意﹐非王蒙輩所能夢見也。其髙自標置如此。又顧漢中題迂畫云﹕初以董源爲宗﹐及乎晚年﹐畫益精詣﹐而書法漫矣。蓋迂書絕工致﹐晚年乃失之﹐而聚精於畫﹐一變古法﹐以天眞幽淡爲宗﹐要亦所謂漸老漸熟者。若不從董北苑築基﹐不容易到耳。縱橫習气﹐卽黃子久未斷﹐幽淡兩言﹐則趙吳興猶遜於翁﹐其胸次自別也。

畫平遠師趙大年﹐重山疊嶂師江貫道﹐皴法用董源麻皮皴及瀟湘圖點子皴﹐樹用北苑﹑子昂二家法﹐石用大李將軍秋江待渡圖及郭忠恕雪景﹐李成畫法有小幀水墨及著色靑綠﹐俱宜宗之。集其大成﹐自出機軸﹐再四五年﹐文﹑沈二君不能獨步吾吳矣。

畫旨

明董其昌撰。其昌字玄宰﹐號思白。松江華亭人。生於嘉靖三十四年﹐卒於崇禎九年﹝工﹞。官至禮部尙書﹐謚文敏。少好書畫﹐臨摹眞迹﹐至忘寢食。行楷妙絕一時﹐與米萬鍾齊名﹐時謂南董北米。畫山水初學黃公望﹐後宗董源﹑巨然。畫論有《畫禪室隨筆》《畫旨》《畫眼》及《容臺集》。而前三種皆爲他人裒集而成﹐所收條目多有重複﹐而又無一種爲完全者。近人於安瀾將董其昌四種重新輯錄﹐去其重復﹐條其次第﹐仍題爲《畫旨》﹐是爲董氏論畫隨筆最完整者。

。工

畫旨訂補本

畫旨訂補本簡述

明﹞董其昌

董氏畫旨﹑畫眼﹑畫禪室隨筆三書﹐互有異同﹐自出後人輯錄﹐已詳書畫書錄解題中。但就三書比較﹐以畫旨所收爲多﹐畫禪室隨筆次之﹐畫眼最少。約計畫旨收一百六十餘條﹐畫禪室隨筆收一百三十餘條﹐畫眼不及百條。此爲避免重復﹐補成完本起見﹐特以畫旨溝基礎﹐凡畫旨所無﹑二書所有者﹐悉行補入﹔並略就畫法﹑畫派﹑評名迹﹑題自畫各類相次。其爲他人之語誤輯者﹐及無關畫學如題畫詩之類﹐酌予略去﹐共得二百一十條﹐約較原書增補三分之一。並參照佩文齋書畫譜卷十二畫旨﹑卷十六畫旨﹑卷十八畫評﹐由於皆屬論畫法畫派之語﹐別爲上卷。仍將每條下所注容臺集及畫禪室隨筆總注於後﹐而以其餘編爲下卷。仍用畫旨之名﹐庶可手此一編﹐無須重檢二書矣。一九五七年六月下旬﹐於安瀾識於開封師範學院東五齋

巷上

畫家六法﹐一日气韻生動。气韻不可學﹐此生而知之﹐自然天授。然亦有學得處﹐讀萬卷書﹐行萬里路﹐胸中脫去塵濁﹐自然丘壑內營﹐成立郛郭﹐隨手寫出﹐皆爲山水傳神。

畫家之妙﹐全在煙雲變滅中。米虎兒謂王維畫見之最多﹐皆如刻畫﹐不足學也﹐惟以雲山爲墨戲。此語𨿽似偏﹐然山水中當著意煙雲﹐不可用粉染﹐當以墨漬出﹐令如气蒸﹐冉冉欲墮﹐乃可稱生動之韻。此條又見莫是龍畫說

郭河陽論畫﹐山有可望者﹐有可遊者﹐有可居者。可居則更勝矣﹐令人起髙隱之思也。

朝起看雲气變幻﹐可收入筆端。吾嘗行洞庭湖﹐推篷曠望﹐儼然米家墨戲。又米敷文居京口﹐謂北固諸山與海門連互﹐取其境爲瀟湘白雲捲。故唐世畫馬入神者曰﹕天閒十萬匹﹐皆畫譜也。

李思訓寫海外山﹐董源寫江南山﹐米元暉寫南徐山﹐李唐寫中州山﹐馬遠﹑夏圭寫錢塘山﹐趙吳興寫粵苕山﹐黃子久寫海虞山。若夫方壺蓬閬﹐必有羽人傳照。余以意爲之﹐未知似否。

凡畫山水﹐須明分合。分筆乃大网宗也。有一幅之分﹐有一段之分。於此了然﹐則畫道思過半矣。

山之輪廓先定﹐然後皴之今人從碎處積爲大山﹐此最是病。古人運大軸﹐只三四大分合﹐所以成章。𨿽其中細碎處甚多﹐要之取勢爲主。此條又見莫是龍畫說

作畫﹐凡山俱要有凹凸之形﹐先鉤山外勢形像﹐其中則用直皴。此子久法也。

遠山一起一伏則有勢﹐疏林或髙或下則有情﹐此畫訣也。

湘江上奇云﹐大似郭河陽雪山。其平展沙腳﹐與墨沈淋漓﹐乃似米家父子耳。故人論郭熙畫石如雲﹐不虛也。

古人畫不從一邊生去﹐今則失此意﹐故無八面玲瓏之巧。但能分能合﹐而皴法足以發之﹐是了手時事也。其次須明虛實虛實者﹐各段中用筆之詳略也。有詳處必要有略處﹐虛實互用。疏則不深邃﹐密則不風韻。但審虛實﹐以意取之﹐畫自奇矣。

荊浩云﹕吳道子畫山水﹐有筆而無墨﹔項容有墨而無筆。蓋有筆無墨者﹐見落筆蹊徑而少自然﹔有墨無筆者﹐去斧鑿而多變態。

古人云﹕有筆有墨。筆墨二字﹐人多不曉。畫豈有無筆墨者﹐但有輪廓而無皴法﹐卽謂之無筆﹔有皴法而不分輕重向背明晦﹐卽謂之無墨。古人云﹕石分三面。此語是筆亦是墨﹐可參之。此條又見莫是龍畫說

作雲林畫﹐須用側筆﹐有輕有重﹐不得用圓筆﹐其佳處在筆法秀峭耳。宋人院體﹐皆用圓皴。北苑獨稍縱﹐故爲一小變。倪雲林﹑黃子久﹑王叔明﹐皆從北苑起祖﹐故皆有側筆﹔雲林其尢著者也。

每觀唐人山水皴法﹐皆如鐵綫﹐至於畫人物衣紋亦如之。

以境之奇怪論﹐則畫不如山水﹔以筆墨之精妙論﹐則山水決不如畫。東坡有詩云﹕論畫以形似﹐見與兒童鄰。

﹞。

作詩必此詩﹐定知非詩人。余曰﹐此元畫也。晁以道詩云﹕畫寫物外形﹐要物形不攺。詩傳畫外意﹐貴有畫中態。余曰﹕此宋畫也。畫與字各有門庭。字可生﹐畫不可不熟﹔字須熟後生﹐畫須熟外熟。

士人作畫﹐當以艸隸奇字之法爲之﹕樹如屈鐵﹐山如畫沙﹐絕去甜俗蹊徑﹐乃爲士气。不爾﹐縱儼然及格﹐已落畫師魔界﹐不復可救藥矣。若能解脫繩束﹐便是透网鱗也。

攤燭作畫﹐正如隔簾看月﹐隔水看花﹐意在遠近之間﹐亦文章法也。

畫家以古人爲師﹐已自上乘。進此當以天地爲師﹐每朝看雲气變幻﹐絕近畫中山。山行時見奇樹﹐須四面取之﹐樹有左看不入畫﹐而右看入畫者﹐前後亦爾。看得熟﹐自然傳神。傳神者必以形﹐形與心手相湊而相忘﹐神之所托也。樹豈有不入畫者﹐特畫史收之生絹中﹐茂密而不繁﹐峭秀而不寒﹐卽是一家眷屬耳。此條又見莫是龍畫說

畫樹木各有分別﹐如畫瀟湘圖﹐意在荒遠滅沒﹐卽不當作大樹及近景叢木。畫五嶽亦然。如畫園亭景﹐可作楊柳梧竹及古檜靑松。若以園亭樹木移之山居﹐便不稱矣。若重山復嶂﹐樹木又當直枝直幹﹐多用攢點﹐彼此相藉﹐望之模糊鬱蔥﹐似入林有猿啼虎嗥者乃稱。至春夏秋冬﹐風晴雨雪﹐又不在言也。此條又見莫是龍畫說

董北苑畫樹﹐都有不作小樹者﹐如秋山行旅是也。又有作小樹﹐但只遠望之似樹﹐其實憑點綴以成形者﹐余謂此卽米氏落茄之源委。蓋小樹最要淋漓約略﹐簡於枝柯﹐而繁於形影。此條又見莫是龍畫說

北苑畫小樹﹐不先作樹枝及根﹐但以筆點成形﹔畫山卽用畫樹之皴。此人所不知﹐乃訣法也。

北苑畫雜樹﹐只露根﹐而以點葉髙下肥瘦﹐取其成形。此卽米畫之祖﹐最爲髙雅﹐不在斤斤細巧。

畫樹之法﹐須專以轉折爲主﹐每一動筆﹐便想轉折處﹐如寫字之於轉筆用力﹐更不可往而不收。枝有四枝﹐謂四面皆可作枝著葉也。但畫一尺樹﹐更不可令有半寸之直﹐須筆筆轉去。皆祕訣也。

樹固要轉﹐而枝不可繁﹐枝頭要斂不可放﹐樹頭要放不可緊。

宋人多寫垂柳﹐又有點葉柳。垂柳不難畫﹐只要分枝頭得勢耳。點葉柳之妙﹐在樹頭圓鋪處﹐只以汁綠漬出﹐又要森蕭﹐有迎風搖颺之思。其枝須半明半暗。又春二月﹐柳未垂條﹔秋九月﹐柳已衰颯﹐俱不可混。設色亦須體此意也。此條又見莫是龍畫說

枯樹最不可少﹐時於茂林中間出﹐乃見蒼秀。樹𨿽檜柏楊柳椿槐﹐要得鬱鬱森森。其妙處在樹頭與四面參差﹐一出一入﹐一肥一瘦處。古人以墨畫圈﹐隨圈而點綴﹐正爲此也。此條又見莫是龍畫說

畫平遠師趙大年﹐重山疊嶂師江貫道﹐皴法用董源麻皮皴及瀟湘圖點子皴﹐樹用北苑﹑子昂二家法﹐石法用大李將軍秋江待渡圖及郭忠恕雪景。李成畫法有小幅水墨及著色靑綠﹐俱宜宗之。集其大成﹐自出機軸﹐再四五年﹐文﹑沈二君不能獨步吾吳矣。此條又見莫是龍畫說

畫人物須顧盼語言﹐花果迎風帶露﹐禽飛獸走精神脫眞﹐山水林泉淸閒幽曠﹐屋廬深邃﹐橋渡往來﹐山腳入水

澄明﹐水源來歷分曉。有此數端﹐卽不知名﹐定是髙手。

道君皇帝。以積墨寫石﹐凡有六品。後敷文學士小米跋於海嶽菴中﹐不似人間鉤勒法也。然石田翁則云﹕畫石須用皴﹐如寫大山﹐則雋永有味。

昔人評石之奇﹐曰透﹐曰漏。吾以知畫石之訣﹐亦盡此矣。趙文敏常爲飛白石﹐又常爲捲云石﹐又爲馬牙鉤石﹐此三種足盡石之變。

畫家以神品爲宗極﹐又有以逸品加於神品之上者﹐曰﹕失於自然﹐而後神也。此誠篤論﹐恐護短者竄入其中。士大夫當窮工極研﹐師友造化﹐能爲摩詰﹐而後爲王洽之潑墨﹐能爲營邱﹐而後爲二米之雲山﹐乃是關畫師之口﹐而供賞者之耳目也。

古人論畫﹐以取物無疑爲一合﹐非十三科全備﹐未能至此。範寬山水神品﹐猶借名手爲人物﹐故知兼長之難。

禪家有南北二宗﹐唐時始分。畫之南北二宗﹐亦唐時分也﹐但其人非南北耳。北宗則李思訓父子著色山水﹐流傳而爲宋之趙幹﹑趙伯駒﹑伯輔﹐以至馬﹑夏輩。南宗則王摩詰始用渲淡﹐一變鉤斫之法﹐其傳爲張璟﹑荊﹑關﹑董﹑巨﹑郭忠恕﹑米家父子﹐以至元之四大家。亦如六祖之後。有馬駒﹑雲門﹑臨濟兒孫之盛﹐而北宗微矣。要之摩詰所謂雲峯石迹﹐迥出天機﹐筆意縱橫﹐參乎造化者﹐東坡贊吳道子﹑王維畫壁亦云﹔吾於維也無間然。知言哉。此條又見莫是龍畫說

右丞以前作者﹐無所不工﹐獨山水神情傳寫﹐猶隔一塵。自右丞始用皴法﹐用渲染法﹐若王右軍一變鍾體﹐風翥鸞翔﹐似奇反正。右丞以後﹐作者各出意造﹐如王洽﹑

李思訓輩﹐或潑墨瀾翻﹐或設色娟麗﹐顧蹊徑已具﹐模擬不難。此於書家歐﹑虞﹑褚﹑薛﹐各得右軍之一體耳。

文人之畫﹐自王右丞始。其後董源﹑巨然﹑李成﹑範寬爲嫡子﹐李龍眠﹑王晉卿﹑米南宮及虎兒﹐皆從董﹑巨得來。直至元四大家黃子久﹑王叔明﹑倪元鎭﹑吳仲圭﹐皆其正傳。吾朝文﹑沈﹐則又遠接衣缽。若馬﹑夏及李唐﹑劉松年﹐又是大李將軍之派﹐非吾曹當學也。

李昭道一派﹐爲趙伯駒﹑伯騙﹐精工之極﹐又有士气。後人傲之者﹐得其工﹐不能得其雅﹐若元之丁野夫﹑錢舜舉是已。蓋五百年而有仇實父﹐在昔文太史亟相推服。太史於此一家畫﹐不能不遜仇氏﹐故非以賞鑑增價也。實父作畫時﹐耳不聞鼓吹闐駢之聲﹐如隔壁釵釧戒﹐顧其術亦近苦矣。行年五十﹐方知此一派畫殊不可習﹐譬之禪定積劫﹐方成菩薩﹐非如董﹑巨﹑米三家可一超直入如來地也。

王右丞詩云﹕宿世謬詞客﹐前身應畫師。余謂右丞雲峯石迹﹐迥出天機﹐筆思縱橫﹐參乎造化﹐唐以前安得有此畫師也。

五代時僧惠崇﹐與宋初僧巨然﹐皆工畫山水。巨然畫﹐米元章稱其平淡天眞。惠崇以右丞爲師﹐又以精巧勝﹐江南春卷爲最佳。一似六度中禪﹐一似西來禪﹐皆畫家之神品也。

宋畫至董源﹑巨然﹐脫盡廉織刻畫之習。然惟寫江南山則相似﹐若海岸圖﹐必用大李將軍﹐北方盤車騾网﹐必用李晞古﹑郭河陽﹑朱銳。黃子久專畫海虞山﹐王叔明專畫苕誓景﹐宋時宋迪專畫瀟湘﹐各隨所見﹐不得相混也。

董北苑﹑僧巨然﹐都以墨染雲气﹐有吐吞變滅之勢。

﹞。

米氏父子宗董﹑巨﹐然法稍刪其繁複。獨畫云仍用李將軍鉤筆﹐如伯駒﹑伯騙輩﹐欲自成一家﹐不得隨人去取故也。

郭恕先樓閣山水﹐可謂人巧極天工﹐錯非李嵩輩所能夢見也。

詩至少陵﹐書至魯公﹐畫至二米﹐古今之變﹑天下之能事畢矣。獨髙彥敬兼有眾長﹐出新意於法度之中﹐寄妙理於豪放之外﹐所謂遊刃餘地﹐運斤成風﹐古今一人而已。

米元章作畫﹐一洗畫家謬習。觀其髙自標置﹐謂無一點吳生習气。又云﹕王維之迹﹐殆如刻畫﹐眞可一笑。蓋唐入畫法﹐至宋乃暢﹐至米家又變耳

老米畫難於渾厚﹐但用淡墨﹑濃墨﹑潑墨﹑破墨﹑積墨﹑焦墨﹐盡得之矣。

趙大年平遠﹐寫湖天渺茫之景﹐極不俗﹐然不耐多皴。𨿽云學維﹐而維畫正有細皴者﹐乃於重山疊嶂有之﹐趙未能盡其法也。此條又見莫是龍畫說

趙令穰江鄕淸夏捲﹐筆意全仿右丞。余從京邸得之﹐曰閱數過﹐覺有所會。趙與王晉卿皆脫去院體﹐以李咸熙﹑王摩詰爲主。然晉卿尙有畦逕﹐不若大年之超軼絕塵也。

夏圭師李唐﹐更加簡率﹐如塑工所謂減塑者﹐其意欲盡去模擬蹊徑﹐而若滅若沒﹐寓二米墨戲於筆端。他人破觚爲員﹐此則琢員爲觚耳。

趙集賢畫﹐爲元人冠冕﹐獨推重髙彥敬﹐如後生事名宿。而倪迂題黃子久畫云﹕𨿽不能夢見房山﹐特有筆意。則髙尙書之品﹐幾與吳興埒矣。髙乃一生學米﹐有不及﹐無過也。

勝國名手﹐以趙吳興爲神品。而雲林以爲鷗波﹑房山

所稱許者﹐或有異同﹐此由未見房山眞迹耳。余得大姚村圖﹐乃髙尙書眞迹﹐煙雲澹蕩﹐格韻俱超﹐固非子久﹑山樵所能夢見也。

元季四大家以黃公望爲冠﹐而王蒙﹑倪瓚﹑吳仲圭與之對壘。此數公評畫﹐必以髙彥敬配趙文敏﹐恐非耦也。

元季四大家﹐浙人居其三﹐王叔明湖州人﹐黃子久衢州人﹐吳仲圭錢唐人﹐惟倪元鎭無錫入耳。江山靈气﹐盛衰故有時﹐國朝名士﹐僅戴進爲武林人﹐已有浙派之目﹐不知趙吳興亦浙人。若浙派日就澌滅﹐不當以甜斜俗軟者系之彼中也。

梅花道人吳仲圭﹐畫師巨然﹐與盛子昭比門而居。盛𨿽工﹐實有筆墨畦徑﹐非若仲圭之蒼蒼莽莽﹑有林下風气﹐所謂气韻非耶

迂翁畫在勝國時可稱逸品。昔人以逸品置神品之上﹐歷代惟張志和可無愧色。宋人中米襄陽在蹊徑之外﹐餘皆從陶鑄而來。元之能者𨿽多﹐然稟承宋法﹐稍加蕭散耳。吳仲圭大有神气﹐黃子久特妙風格﹐王叔明奄有前規。而三家皆有縱橫習气﹐獨雲林古淡天然﹐米顚後一人而已。

王叔明畫﹐從趙文敏風韻中來﹐故酷似其舅。又汎濫唐宋諸名家﹐而以董源﹑王維爲宗﹐故其縱逸多姿﹐又往往出文敏規格之外。若使叔明專門師文敏﹐未必不爲文敏所掩也。

石田先中於勝國諸賢名迹無不摹寫﹐亦絕相似﹐或出其上。獨倪迂一種淡墨﹐自謂難學。蓋先生老筆密思﹐於元鎭若淡若疏者異趣耳。

寫生與山水不能兼長﹐惟黃要叔能之﹐我朝則沈啟南

一人而已。

文太史本色畫﹐極類趙承旨﹐第微尖利耳。同能不能獨詣﹐無取絕肖似也。

宋以前人都不作小幅﹐小幅自南京以後昭盛。又僧巨然筆絕少丈餘畫卷﹐長卷亦惟院體諸人有之。

﹝以上六十條並見容臺集﹞

畫之道﹐所謂宇宙在乎手者﹐眼前無非生機﹐故其人往往多壽。至如刻畫細謹﹐爲造物役者﹐乃能損壽﹐蓋無生機也。黃子久﹑沈石田﹑文徵仲皆大耋﹐仇英知命﹐趙吳興止六十餘。仇與趙𨿽品格不同﹐皆習者之流﹐非以畫爲寄﹑以畫爲樂者也。寄樂於畫﹐自黃公望始開此門庭耳。此條又見莫是龍畫說

畫中山水﹐位置皴法﹐皆各有門庭﹐不可相通。惟樹木則不然﹐𨿽李成﹑董源﹑範寬﹑郭熙﹑趙大年﹑趙千里﹑馬﹑夏﹑李唐﹐上自荊﹑關﹐下逮黃子久﹑吳仲圭輩﹐皆可通用也。或日﹕須自成一家。此殊不然﹐如柳則趙千里﹐松則馬和之﹐枯樹則李成﹐此千古不易﹐𨿽復變之﹐不離本源﹐豈有捨古法而獨創者乎倪雲林亦出自郭熙﹑李成﹐稍加柔雋耳。如趙文敏則極得此意。蓋萃古人之美於樹木﹐不在石上著力﹐而石自秀潤矣。

古人論畫有云﹕下筆便有凹凸之形。此最懸解。吾以此悟髙出歷代處﹐𨿽不能至﹐庶幾效之。

李成惜墨如金﹐王洽潑墨瀋成畫。夫學畫者每念惜墨﹑潑墨四字﹐於六法三品﹐思過半矣

範寬山川渾厚﹐有河朔气象。瑞雪滿山﹐動有千里之遠﹐寒林孤秀﹐挺然自立﹐物態嚴凝﹐儼然三冬在目。

雲山皆依側邊起勢﹐不用兩邊合成﹐此人所不曉。近來俗子點筆﹐便自稱米家山﹐深可笑也。元暉睥睨千古﹐不讓右丞﹐可容易湊泊﹑開後人護短徑路耶﹗

昔人評大年畫﹐謂其胸中著萬卷書更奇。又大年以宋宗室﹐不得遠遊﹐每朝陵回﹐得寫胸中丘壑。不行萬里路﹐不讀萬卷書﹐欲作畫祖﹐其可得乎此在吾曹勉之﹐無望庸史矣。此條又見莫是龍畫說

元季諸君子畫惟兩派﹐一爲董源﹐一爲李成。成畫有郭河陽爲之佐﹐亦猶源畫有僧巨然副之也。然黃﹑倪﹑吳﹑王四大家﹐皆以董﹑巨起家成名﹐至今雙行海內。至如學李﹑郭者﹐朱澤民﹑唐子華﹑姚彥卿﹐俱爲前人蹊徑所壓﹐不能自立堂戶。

王叔明爲趙吳興甥。其畫皆摹唐宋髙品﹐若董﹑巨﹑李﹑範﹑王維﹐備能似之。若於刻畫之工﹐元季當爲第一也。

倪迂在勝國時﹐以詩畫名世﹐其自標置﹐不在黃公望﹑王叔明間。自云﹕我此畫深得荊﹑關遺意﹐非王蒙輩所能夢見也。然定其品﹐當稱逸格﹐蓋米襄陽﹑趙大年一派耳﹐於黃﹑王眞伯仲不虛也。

吾鄕畫家﹐元時有曹云西﹑張以文﹑張子正諸人﹐皆名筆。而曹爲最髙﹐與黃子久﹑倪元鎭頡頏並重。

﹝以上十一條並見畫禪室隨筆﹞

卷下

畫家右丞如書家右軍﹐世不多見。余昔年於嘉興項太學元汴所見雪江圖﹐都不皴擦﹐但有輪廓耳。及世所傳摹

本﹐若王叔明劍閣圖﹐筆意類李中捨﹐疑非右丞畫格。又余

至長安﹐得趙大年臨右丞湖莊淸夏圖﹐亦不細皴﹐稍似項

氏所藏雪江捲﹐而竊意其未盡右丞之致。蓋大家神品﹐必

於皴法有奇。大年𨿽俊爽﹐不耐多皴﹐遂爲無筆﹐此得右丞

一體者也。最後復得郭忠恕輞川粉本﹐乃極細皴﹐相傳眞

本在武林﹐旣稱摹寫﹐當不甚遠。然余所見者庸史本﹐故不

足以定其畫法矣。惟京師楊髙郵州將處有趙吳興雪圖小

幅﹐頗用金粉﹐閒遠淸潤﹐迥異常作﹐餘一見定爲學王維。

或日﹕何以知是學維余應之日﹕凡諸家皴法﹐自唐及宋﹐

皆有門庭﹐如禪燈五家宗派﹐使人聞片語單詞﹐可定爲何

派兒孫。今文敏此圖﹐行筆非僧繇﹐非思訓﹐非洪谷﹐非關

仝﹐乃知董﹑巨﹑李﹑範﹐皆所不攝﹐非學維而何今年秋聞

王維有江山霽雪一卷爲馮宮庶所收﹐亟令友人走武林索

觀。宮庶珍之﹐自謂如頭目腦髓﹐以余有右丞畫癖﹐勉應余

請﹐淸齋三日﹐展閱一過﹐宛然吳興小幅筆意也。余用是自

喜。且右丞自云﹕宿世謬詞客﹐前身應畫師余未嘗得睹其

迹﹐但以想心取之﹐果得與眞肖合﹐豈前身曾入右丞之室﹐

而親覽其盤礡之致﹐故結習不昧乃爾耶﹗庶子書云﹕此卷

是京師後宰門拆古屋﹐於折竿中得之﹐凡有三卷﹐皆唐宋

書畫也。余又妄想彼二卷者﹐安知非右軍迹﹐或虞﹑褚諸名

公臨晉帖耶倘得合劍還珠﹐足辦吾兩事﹐豈造物妒完﹐聊

畀余於此卷中消受淸福耶﹗老子云﹕同於道者﹐道亦樂得

之。余且珍之以俟。

王右丞畫﹐余從槽李項氏見釣雪圖﹐盈尺而已﹐絕無

皴法﹐石田所謂筆意淩競人局脊者。最後得小幅﹐乃趙吳

興所藏﹐頗類營邱﹐而髙簡過之﹐又於長安楊髙郵所得山

居圖﹐則筆法類大年﹐有宣和題危樓曰暮人千里﹑欹枕秋風雁一聲者﹐然總不如馮祭酒江山雪霽圖具有右丞妙趣。予曾借觀經歲﹐今如漁父出桃源矣。

古人遠矣﹐曹弗興﹑吳道子﹐近世人耳﹐猶不復見一筆﹐況顧﹑陸之徒﹐其可得見之哉﹗是故論畫當以目見者爲準﹐若遠指古人曰﹕此顧也﹐此陸也。不獨欺人﹐實自欺耳。故言山水﹐則當以李成﹑範寬﹐花果則趙昌﹑王友﹐花竹翎毛則徐熙﹑黃筌﹑崔順之﹐馬則韓幹﹑李伯時﹐牛則厲﹑範二道士﹐仙佛則孫太古﹐神怪則石恪﹐貓犬則何尊師﹑周畑。得此數家﹐已得奇妙。士大夫家或有收其妙迹者﹐價已千金矣﹐何事求太古之上﹑耳目之所不及者哉﹗

盧鴻又名盧乙﹐字浩然﹐唐玄宗時隱於嵩山﹐應詔入長安﹐見帝不拜。宰相使人問之﹐日﹕禮者忠信之薄﹐不欲以薄待君父耳。除諫議大夫不受﹐還山爲構艸堂。堂有十景﹐鴻皆自爲賦。鴻又善畫﹐畫與王右丞埒﹐故世傳艸堂圖﹐多名人所轉相臨摹也。

傳稱西蜀黃筌畫﹐兼眾體之妙﹐名走一時。而江南徐熙後出﹐作水墨畫﹐神气若湧﹐別有生意。筌恐其軋己﹐稍有瑕疵。至於張僧繇畫﹐閻立本以爲虛得名。固知古今相傾﹐不獨文人爾爾。吾郡顧仲方﹑莫云卿二君﹐皆工山水畫。仲方專門名家﹐蓋已有歲年﹐云卿一出﹐而南北頓漸﹐遂分二宗。然云卿題仲方小景﹐目以神逸﹐乃仲方向余斂衽云卿畫不置﹐有如其以詩詞相標譽者。俯仰間見二君意气可薄古人耳。跋仲方云卿畫

荊浩﹐河內人﹐自號洪穀子。博雅好古﹐以山水專門﹐頗得趣向。爲雲中山頂﹐四面峻厚。自撰山水訣一卷。語人曰「吳道子畫山水﹐有筆而無墨﹔項容有墨而無筆。吾當采二子所長﹐成一家之體。故關仝北面事之。世論荊浩山水爲唐末之冠。蓋有筆無墨者﹐見落筆蹊徑而少自然﹐有墨無筆者﹐去斧鑿痕而多變態。

關仝畫爲倪迂之宗。余嘗見趙文敏扣角圖﹐仿關筆皆用橫皴﹐如疊糕坡﹐乃如倪所自出也。

余家有關仝秋林暮靄圖﹐絹素已剝落﹐獨存其風骨﹐尙足掩映宋代名手數輩。元季惟倪迂得其意﹐𨿽荒率墨戲﹐非工細者所能庶幾也。

惠崇﹑巨然﹐皆髙僧逃畫禪者。惠以艷冶﹐巨然平淡﹐各有所入﹐而巨然超矣。因傲惠崇及之。

李成晴巒蕭寺﹐文三橋售之項子京﹐全法王維﹐今歸余處。細視之﹐其名董羽也。

營丘山水﹐危峯奮起﹐蔚然天成﹐喬木倚磴﹐下自成陰﹐軒暢閒雅﹐悠然遠眺﹐道路深窈﹐儼然深居。用墨頗濃﹐而皴斫分曉﹐凝坐觀之﹐雲煙忽生﹐澄江萬里﹐神變萬狀。余嘗見一雙幅﹐每對之﹐不知身在幹巖萬壑中。

李成畫偏頭關﹐在萬金吾邦孚家。余在長安借臨﹐今仿其意爲此。

畫樹之竅﹐只在多曲﹐𨿽一枝一節﹐無有可直者﹐其向背俯仰﹐全於曲中取之。或曰﹕然則諸家不有直幹乎曰﹔樹𨿽直﹐而生枝發節處必不都直也。董北苑樹作勁挺之狀﹐特曲處簡耳。李營丘則千屈萬曲﹐無復直筆矣。此條又見莫是龍畫說

余家看董源溪山圖﹐墨法沈古。今日鄂渚官舍﹐涼風乍至﹐齊閣蕭閒﹐捉筆仿之。元畫不能將之行裝﹐追憶其

意﹐他日取以相質﹐不知離合何如也。

余家有董源谿山行旅圖﹐沈石田曾仿之。文待詔所謂生平見北苑畫﹐山得半幅﹐卽此圖也。今日在西郊抱珠樓遠眺城陰﹐秀峯如簇﹐川原蒼莽﹐一片江南畫派。信筆作此﹐殊愧出藍。

吾家有董源龍宿郊民圖﹐不知所取何義﹐大都簞壺迎師之意。蓋宋藝祖下江南時所進禦者﹐畫甚奇﹐名則諂矣。

董北苑蜀江圖﹑瀟湘圖﹐皆在吾家﹐筆法如出二手。又所藏北苑畫數幅﹐無復同者﹐可稱畫中龍。

余藏北苑一卷﹐諦審之﹐有二姝及鼓瑟吹笙者﹐有漁人市网漉魚者﹐乃瀟湘圖也﹐蓋取洞庭張樂地﹑瀟湘帝子遊二語爲境耳。余亦嘗遊瀟湘道上﹐山川奇秀﹐大都如此圖。而是時方見李伯時瀟湘捲﹐曾效之作一小幅。今見北苑﹐乃知伯時𨿽名宗﹐所乏蒼莽之气耳。

此卷余以丁酉六月得於長安﹐捲有文壽承題﹐董北苑字失其半﹐不知何圖也。旣展之﹐卽定爲瀟湘圖﹐蓋宣和畫譜所載﹐而以選詩爲境﹐所謂洞庭張樂地﹑瀟湘帝子遊耳。憶余丙申持節長沙﹐行瀟湘道中﹐蒹葭漁网﹐汀洲叢木﹐茅庵樵徑﹐晴巒遠堤﹐一一如此圖﹐令人不動步而重作湘江之客。昔人乃有以畫爲假山水﹐而以山水爲眞畫者﹐何顚倒見也。董源畫世如星鳳﹐此卷尢奇古荒率。僧巨然於此還丹﹐梅道人嘗其一巒者﹐余何幸得臥遊其間耶。

米南宮襄陽人﹐自言從瀟湘得畫境。已隱京口﹐南徐江上諸山﹐絕類三湘奇境﹐墨戲長卷﹐今在余家。余洞庭觀秋湖暮云﹐良然﹐因大悟米家山法。

米元章論畫曰﹕紙千年而神去﹐絹八百年而神去。非

篤論也。神猶火也﹐火無新故﹐神何去來大都世近則托形以傳﹐世遠則托聲以傳耳。曹弗興﹑衛協輩﹐妙迹永絕﹐獨名稱至今﹐則千載以上﹐有耳而目之者矣。薛稷之鶴﹐曹霸之馬﹐王宰之山水﹐故擅國能﹐卽不擅國能﹐而有甫之詩歌在﹐自足千古。𨿽謂紙素之壽﹐壽於金石可也﹐神安得去乎君畫初學馬文璧﹐後出入黃子久﹑王叔明﹑倪元鎭﹑吳仲圭﹐無不肖似﹐而世尢好其爲子久者。題顧仲方山水冊

雲山不始於米元章。蓋自唐時王洽潑墨﹐便已有其意。董北苑好作煙景﹐煙雲變沒﹐卽米畫也。余於米芾瀟湘白雲圖悟墨戲三昧﹐故以寫楚山。

米元暉自謂墨戲﹐足正千古畫史謬習﹐𨿽右丞亦在詆訶﹐致有巨眼。余以意爲之﹐聊與髙彥敬上下﹐非能盡米家父子之變也

米元暉自題瀟湘圖有詩云﹕山中宰相有仙骨﹐坐愛嶺頭生白雲。壁張此畫定驚倒﹐先請倩人扶著君。朱晦翁又題云﹕閒雲無四時﹐散漫此山谷。幸乏霖雨姿﹐何妨媚幽獨。余每有當其語﹐畫成卽以題之。庚戌春日﹐寓於徳淸吳禮部之來靑樓﹐樓收西湖之勝﹐畫中所得不少。余自閩中歸﹐阻雨湖上﹐日望兩峯如濃墨畫﹐每有所會﹐輒爲拈筆﹐成此長卷﹐凡半閱月。雨霽圖窮別構一境﹐不使米氏父子可伎倆矣。因記其歲月於此。

米元暉作瀟湘白雲圖﹐自題云﹕夜雨初霽﹐曉云欲出』其狀若此。此卷余從項晦伯購之﹐攜以自隨。至洞庭湖舟次﹐斜陽篷底﹐一望空闊﹐長天云物﹐怪怪奇奇﹐一幅米家墨戲也。它此每將暮輒捲簾看畫卷﹐覺所將捲爲剩物矣。湘江上奇云大似郭河陽雪山﹐其平展沙腳﹐與墨沈淋

漓﹐乃似米家父子耳。古文語郭熙畫石如雲﹐不虛也。

米家山謂之士夫畫。元人有畫論一卷﹐專辧米海嶽﹑髙房山異同﹐余頗有慨其語。

米元暉又作海嶽菴圖﹐謂於瀟湘得畫境﹐其次則京口諸山與湘山差類。今海嶽圖亦在行笈中。元暉未嘗以洞庭﹑北固之江山爲勝﹐而以其云物爲盛﹐所謂天閒萬馬﹐皆吾師也。但不知云物何以獨於兩地可以入畫﹐或以江上諸名山所憑空闊﹐四天無遮﹐得窮其朝朝暮暮之變態耳。此非靜者﹐何繇深解故論書者日﹕一須人品髙。豈非品髙則閒靜﹐無他好縈故耶

米敷文題瀟湘圖云﹕生平有著色袖珍捲﹐爲翟伯壽所豪盟於天此處疑有誤而後歸之﹐今不知安在。余擬之爲米家山﹐已複雜元人法﹐正可出入懷袖。

余家有趙伯駒春山讀書圖﹑趙大年江鄕淸夏圖。今年長至﹐項晦甫復以趙子昂鵲華秋色捲見貽。余兼采三趙筆意爲此圖﹐然趙吳興已兼二子﹐余所學﹐則吳興爲多也。

宋趙千里設色桃源圖捲﹐昔在庚寅見之都下﹐後爲新都吳太學所購。余無十五城之償﹐惟有心艷。及觀此仇英臨本﹐精工之極﹐眞千里後身﹐𨿽文太史悉力爲之﹐未必能勝。語日﹕巧者不過習者之門。信矣。余後休承六十三年﹐而余獲觀於東郡王長公所每觀唐人山水﹐皴法皆如鐵綫﹐至於畫人物衣紋亦如之。此祕自余逗漏﹐從無拈出者。休承𨿽解畫﹐不解參此用筆訣也。長公具眼﹐又多蓄唐宋迹﹐以余爲如何。

趙子固畫水仙﹐欲與揚無咎梅花作敵。子固南宋人﹐周艸窗﹑廖瑩中極重其品。曾刺舟嚴陵灘下﹐見新月出水﹐

。

大笑云﹕此文公所謂綠淨不可唾﹐乃我水仙出現也。

余買龔氏江貫道江山不盡圖﹐法董﹑巨﹐是絹素﹐其捲約有二三丈﹐後有周密﹑林希逸跋。貫道負茶癖﹐葉少蘊常薦之﹐故周跋云﹔恨不乞石林見也。

張擇端淸明上河圖﹐皆南宋時追摹汴京景物﹐有西方美人之思。筆法纖細﹐亦近李昭道﹐惜骨力乏耳。

畫譜不載司馬君實﹐予曾見其畫﹐大類營邱。有小米作一幅配之﹐宋人題款甚多﹐因思古人自不可盡其伎倆。

宋人有溫公獨樂園圖﹐仇實甫有摹本。蓋宋畫院界畫樓臺﹐少有郭恕先﹑趙伯駒之韻﹐非余所習。玆以董北苑﹑黃子久法寫嶽陽樓圖﹐欲其眞率當彼巨麗耳。

輞川招隱圖﹐爲郭恕先筆﹐余得之長安周生。今年復於吳門見郭河陽臨本﹐乃易雪景爲設色山矣﹐河陽筆力已自小減﹐矧余野戰之師﹐何敢言奪趙幟耶

宋元明畫﹐余所藏各家甚備﹐惟燕文貴小景未見耳。昨年於潘侍禦翔公邸捨見溪山風雨圖﹐行筆潤秀﹐在惠崇﹑巨然之間。借觀旬日﹐寫此圖以擬之

余在長安苑西艸堂所臨郭恕先畫﹐粉本也﹐恨未設色與點綴小樹﹐然布置與眞本相似。

郭忠恕谿山行旅圖﹐余得之長安。館師韓宗伯見而奇之﹐謂此圖如滄海沈珠﹐荊山韞玉﹐卞和一出﹐眞足絕凡。余每嘆服斯言。乙巳春作此小幅﹐如與古人有合。

宋時名手如巨然﹑李﹑範諸公﹐皆有漁樂圖。此起於煙波釣徒張志和﹐蓋顏魯公贈志和詩。而志和自爲畫。此唐勝事﹐盾人摹之﹐多寓意漁隱耳。元季尢多﹐蓋四大家皆在江南葭葵間﹐習知漁釣之趣故也。張志和畫漁翁夜傍西巖

宿詩

昔李伯時西園雅集圖有兩本﹐一作於元丰間王晉卿都尉之第﹐一作於元祜初安定郡王趙徳麟之邸。余從長安買得團扇上者﹐米襄陽細楷極精﹐但不知何本。又別見仇英所摹﹐文休承跋後者。

此梵隆之筆﹐蓋龍眠髙足﹐如北苑之有巨然﹐皆不讓於師者。凡得四軸﹐而有端平間一題偈﹐實非端平間畫師所能措也。

趙大年令穰乎遠﹐絕似右丞﹐秀潤天成﹐眞宋之士大夫畫。此一派又傳爲倪雲林﹐𨿽工致不敵﹐而荒率蒼古勝矣。今作平遠及扇頭小景﹐一以此兩家爲宗﹐使人玩之不窮﹐味外有味可也。此條又見莫是龍畫說

趙令穰﹑伯駒﹑承旨﹐三家合並﹐𨿽妍而不甜。董源﹑米芾﹑髙克恭﹐三家合並﹐𨿽縱而有法。兩家法門﹐如鳥雙翼﹐吾將老焉。

元時畫道最盛﹐惟董﹑巨獨行﹐此外皆宗郭熙。其有名者﹐曹云西﹑唐子華﹑姚彥卿﹑朱澤民輩﹐出其十不能當倪﹑黃一。蓋風尙使然﹐亦由趙文敏提醒品格﹐眼目皆正耳。予非不好元季四家﹐畫者直斥其源委﹐歸之董﹑巨﹐亦頗爲時人換眼。丁南羽以爲畫道一變。

勝國時畫道﹐獨盛於越中﹐若趙吳興﹑黃鶴山樵﹑吳仲圭﹑黃子久﹐其尢卓然者。至於今乃有浙畫之目﹐鈍滯山川不少。邇來又復矯而事吳裝﹐亦文﹑沈之剩馥耳。伯玉此冊﹐行筆破墨﹐種種自超﹐可謂劃俗人雅﹐故當名家。伯玉寒士﹐然從項氏兄弟遊﹐多見項子京所藏名畫﹐遂爾有得。吾友陳道醇特好之。

。。

趙承旨畫滚馬﹐管夫人隔垣窺公作滚馬形﹐自此絕筆。蓋傳神之妙﹐能使生馬之神收入筆端。杜工部丹靑引所謂花聰卻在禦榻上﹑圉人太僕皆惆悵也。李伯時畫馬﹐秀鐵面呵之﹐恐串習旣久﹐或墮馬趣﹐則子昂變形益自可信。吾邑顧太學家有鍼聖﹐繡此八駿圖﹐𨿽子昂用筆不能辦﹐亦當代一絕。余每勸太學令多繡大士像﹐以助生天作佛之因﹐正如秀鐵面說法耳。『﹨﹑餘二十年見此圖於嘉興項氏﹐以爲文敏一生得意筆﹐不減伯時蓮社圖﹐每往來於懷。今年長至曰﹐項晦伯以扁舟訪余﹐攜此卷示余﹐則蓮社先在案上。互相展視﹐咄咄嘆賞。晦伯曰﹕不可使延津之劍﹐久判雌雄。遂屬余藏之戲鴻堂。

子昂嘗有創爲卽工者﹐題畫卷有曰﹕余嘗畫馬﹐未嘗畫羊﹐子中彊余爲此﹐不知合作否。此卷特爲精妙﹐故知气韻必在生知﹐非虛也。

管夫人墨竹﹐世多有之。余見山廬繡佛圖﹐亦工山水﹐今復見此佛像及小楷﹐皆有法度﹐𨿽文敏續書數十行﹐無能遠過也。白石翁跋﹐筆法不減涪翁垂始當作無始﹐或偶然筆誤耳。

錢舜舉山水師趙令穰﹐人物師李伯時﹐皆稱具體。趙文敏嘗從之間畫法。宋進士不仕元者此卷得李伯時筆﹐或亦臨本。蓋伯時畫阿羅漢﹐粉本流傳﹐勝國時尙多也。余嘗見勝國時推房山﹑鷗波居四家之右﹐而吳興每遇房山畫﹐輒題品作勝語﹐若讓伏不置者。顧近代賞鑑家或不謂然﹐此由未見髙尙書眞迹耳。今年六月在吳門得其巨釉』煙雲變滅﹐神气生動﹐果非子久﹑山樵所能夢見。因

與道寅爲別﹐訪之容安艸堂﹐出精素求畫﹐畫成此圖﹐卽髙家法也。勸者可意想房山規模於百一乎

髙房山多瓦屋﹐米家多艸堂﹐以此爲辧。此圖瀟灑出塵﹐非南宮不能作。

髙彥敬尙書載吾松上海志。元末避兵﹐子孫世居海上。余曾祖母則尙書之云孫女也。今日詣竹岡先塋﹐宣三品贈誥﹐念余仕路運回﹐未及她恩曾祖父母﹐展拜之次﹐慚負髙孺人在時摩頂懸記之語。且余好爲山水小景﹐似亦有因。歸舟寫此﹐付孫庭收貯以見志。勝國名手以趙吳興爲神品﹐而雲林以鷗波﹑房山所稱許者或有異同﹐此繇未見房山眞迹耳。余得大姚村圖﹐乃髙尙書眞迹。煙雲澹蕩﹐格韻俱超﹐果非子久﹑山樵所能夢見也。爲此圖以仿之。

圖書譜載尙書能畫者﹐宋時有燕肅﹐元有髙克恭﹐在本朝余與鼎足。若宋迪﹑趙孟頫﹐則宰相中炬赫有名者。

髙彥敬尙書﹐畫在逸品之列﹐𨿽學米氏父子﹐乃遠宗吾家北苑﹐而降格爲墨戲者。

宋迪侍郎﹐燕肅尙書﹐馬和之﹑米元暉皆禮部侍郎﹐此宋時士大夫之能畫者。元時惟趙文敏﹑髙彥敬﹐餘皆隱於山林稱逸士。今世所傳戴﹑沈﹑文﹑仇﹐頗近勝國﹐窮而後工﹐不獨詩道矣。余有意爲簪裙樹幟﹐然還山以來﹐稍有爛漫天眞﹐似得丘壑之助者。因知時代使然﹐不似宋世士大夫之昌其畫也。因作秋山圖識之。

黃大癡九十而貌如童顏﹐米友仁八十餘神明不衰﹐無疾而逝﹐蓋畫中煙雲供養也。

黃子久有三教堂﹐所至之處﹐三教髙流皆就之談道﹐機鋒電發﹐其博學乃爲畫所掩耳。

黃子久畫﹐以余所見﹐不下三十幅﹐要之浮巒暖翠第『

長興姚中丞家有黃子久臨溪書屋圖﹐昔年曾訪之。如索靖觀碑﹐今猶未盡其法﹐聊以效顰耳。

余以丙申冬得黃子久富春大嶺圖捲﹐以丙寅秋得沈啟南仿癡翁富春卷﹐相距三十一年﹐二卷始合。初聞白石翁有出藍之能﹐乃多本家筆﹐又雜以米家墨戲﹐其肖似者過半﹐不若遜之此圖气韻位置遂欲亂眞也。丁卯夏五日雨窗﹐觀長蘅鑑定﹐書此以志崇慕。

畫中詩惟右丞得之﹐兼工者自古寥寥。余雅意六法﹐而气韻生動﹐吾莫猶人。獨所心醉大癡山水此冊﹐皆有其意矣。

此幅余爲庶常時見之長安邸中﹐已歸雲間﹐復見之顧中捨仲方所。仲方諸所藏大癡畫﹐盡歸於余﹐獨存此耳。觀大癡老人自題﹐亦是平生合作。張伯雨評雲﹕峯巒渾厚﹐艸木華滋。以畫法論﹐大癡非癡﹐豈精進頭陀而以釋巨然爲師者耶不虛也。陡壑密林圖

此吾松顧中捨名正誼之所藏也。中捨持入長安﹐爲川中郭民部所購﹐顧舍人每向余惋惜。忽忽二十年﹐客有遊蜀者得之﹐歸江南﹐舍人已千古矣。楚弓楚得﹐以故復收之。子久陽明洞天圖

畫家初以古人爲師﹐後以造物爲師。吾見黃子久天池圖﹐皆膺本。昨年遊吳中山﹐策筇石壁下﹐快心洞目﹐狂叫曰﹔黃石公﹗同遊者不測。余曰﹕今日遇吾師耳。題天池石壁圖

予少學子久山水﹐中復去而爲宋入畫。今間一仿子

久﹐亦差近之。

日臨樹一二株﹐石山土坡﹐隨意皴染。五十後大成﹐猶未能作人物舟車屋宇﹐以爲一恨。喜有元鎭在前﹐爲我護短﹐否則百喙莫解矣。

王叔明爲松雪甥﹐居吳興﹐最近太湖﹐屢遊東西洞庭兩山。嘗見其谿橋玩月圖﹐又名具區林屋圖﹐皆摹王右丞。石穴嵌空﹐樹枝刻畫﹐爲未變唐法也。原之精於繪理﹐自出筆意﹐一洗黃鶴老人气習。蒼莽秀潤﹐君家顧長康眞有種耶﹗﹑趙文敏﹑黃鶴山樵﹐皆有靑弁圖。余遊弁山﹐維舟其下﹐知二公之畫﹐各能爲此山傳神寫照。然山川靈气無盡﹐余於二公筆墨蹊徑外﹐別構一境﹐未爲蛇足也。

雲林生平不畫人物﹐惟龍門僧一幅有之﹔亦罕用圖書﹐惟荊蠻民一印者﹐其畫遂名荊蠻民。今藏余家。

雲林畫﹐江東人以有無論淸俗。余所藏秋林圖有詩云﹕雲開見山髙﹐木落知風勁。亭下不逢人﹐夕陽淡秋影。其韻致超絕﹐當在於久﹑山樵之上。

雲林山水﹐早歲學北苑﹐後乃自成一家。圖繪寶鑑以爲師馮覲。覲﹐閹人耳﹐雲林負气節﹐必不師其畫。

此倪元鎭畫﹐余於海上顧氏見之。書作歐陽信本體﹐畫作董北苑體﹐亭中著兩人﹐有小印雲林字﹐皆與他雲林畫不類。今日姜神超以粉本見示﹐遂臨之。

張伯雨題元鎭畫云﹕無畫史縱橫習气。余家有此幅。又其自題獅子林圖云﹕余與趙君善長商榷作獅子林圖﹐眞得荊﹑關遺意﹐非王蒙輩所能夢見也。其髙自標置如此。又顧謹中題倪畫云﹕初以董源爲宗﹐及乎晚年﹐畫益精詣﹐

而書法漫矣。蓋倪迂書絕工致﹐晚年乃失之﹐而聚精於畫﹐一變古法﹐以天眞幽淡爲宗﹐要今所謂漸老漸熟者。若不從北苑築基﹐不容易到耳。縱橫習气﹐卽黃子久未能斷﹔幽淡兩言﹐則趙吳興猶遜於翁﹐其胸次自別也。此條又見莫是龍畫說

元季四大家﹐獨倪雲林品格尢超。早年學董源﹐晚乃自成一家﹐以簡淡爲之。余嘗見其自題獅子林圖曰﹕此卷深得荊﹑關遺意﹐非王蒙諸人所夢見也。其髙自標許如此。豈意三百年後﹐有餘旦暮遇之乎

此仿倪髙士筆也。雲林畫法﹐大都樹木似營丘寒林﹐山石宗關仝﹐皴似北苑﹐而各有變局。學古人不能變﹐便是籬堵間物﹐去之轉遠﹐乃由絕似耳。嘗謂右軍父子之書﹐至齊梁而風流頓盡。自唐初虞﹑褚輩﹐一變其法﹐乃不合而合﹐右軍父子﹐殆如復生。此言大可意會。蓋臨摹最易﹐神會難傅故也。巨然學北苑﹐元章學北苑﹐黃子久學北苑。倪迂學北苑一北苑耳﹐而各各不相似。他人爲之﹐與臨本同﹐若之何能傳世也﹗此條又見莫是龍畫說

七夕泊舟吳閶﹐張慕江以畫售於余。有梅花道人大軸﹐仿巨然﹐水墨淋漓﹐雲煙吞吐﹐與巨然不復甲乙。又髙克恭雲山秋霽﹐與謝伯誠學董源廬山觀瀑圖﹐皆奇筆也。

右仇實父臨趙伯駒光武渡河圖﹐衷於李伯時單騎見虜﹐與陳居中文姬歸漢二圖之間﹐位置古雅﹐設色妍麗﹐爲近代髙尹第一。

沈石田每作迂翁畫﹐其師趙同魯見輒呼之曰﹕又過

矣﹐又過矣﹗蓋迂翁妙處﹐實不可學﹐啟南力勝於韻﹐故相去猶隔一塵也。遜之爲迂翁蕭疏簡貴如此圖者﹐假令啟南見之﹐當咄咄嘆賞。

石田春山欲雨圖捲﹐向藏王元美家﹐今歸余處。春郊牧馬圖﹐或曰趙王孫子昂﹐或曰仲穆﹐余定爲五代人筆。

杜東原先生嘗云﹕繪畫之事﹐胸中造化吐露於筆端﹐恍惚變幻﹐象其物宜﹐足以啟人之髙志﹐發人之浩气。晉唐之人﹐以爲玩物適情﹐無所關系。若曰黼黻皇猷﹐彌綸治具﹐至於圖史﹐以存鑑戒﹐豈無所關系哉﹗陳后山云﹕晚知詩畫眞有得﹐卻悔歲月來無多。亦此意也。

潘子輩學余畫﹐視余更工。然皴法三昧﹐不可與語也。畫有六法﹐若其气韻﹐必在生知﹐轉工轉遠。

畫須先工樹木﹐但四面有枝爲難耳。山不必多﹐以簡爲貴。

古人自不可盡其伎倆。元季髙人﹐皆隱於畫史﹐如黃公望莫知其所終﹐或以仙去陶宗儀亦異人也。梅花道人吳仲圭自題其墓曰梅花和尙﹐後值兵起﹐以和尙墓獨全﹐樗裏子之智與國朝沈啟南﹑文徵仲﹐皆天下士﹐而使不善畫﹐亦是人物錚錚者。此气韻不可學之說也。

幽亭秀木﹐古人嘗繪圖﹐世無解其意者。余爲下注腳日﹕亭下無俗物謂之幽﹐木不臃腫﹑經霜變紅黃葉者謂之秀。昌黎云﹕坐茂樹以終日。當作嘉樹﹐則四時皆宜﹐霜松雪竹﹐𨿽凝寒亦自堪對。

簡文云﹕會心處不在遠﹐翳然林木﹐便自有濠濮間想也。覺鳥獸禽魚﹐自來親人。余過仲醇歲寒齋中﹐大不容斗﹐而花竹娟秀﹐魚鳥近人﹐焚香啜茗﹐有象外之致﹐此

非所謂會心不在遠者耶喜而作此圖。

水作羅浮磐﹐山鳴於闐鐘。此太白詩﹐何必右丞詩中畫也。畫中欲收鐘磬不可得﹐但眾山之響﹐在定境時有耳。圓通正自覓解人不易。

坐茂樹以終日﹐濯淸泉以自潔。趙吳興嘗補圖﹐所謂大丈夫得志之樂﹐未有圖之者。余書昌黎全序﹐因爲山水以弁之﹐亦僅摹吳興畫境耳。

掃地焚香閉閣眠﹐簟紋如水帳如煙。客來睡起渾無事﹐捲起西窗浪接天。東坡先生絕句﹐當是居黃時作。趙伯駒與吳興趙文敏皆爲圖之。余此福亦學千里畫法也鄂渚公署去黃百餘里﹐江上晴窗﹐尢入東坡詩境。

赤日無閒人﹐綠天有傲士。種樹不幾株﹐淸涼總相似。此綠天菴詩也。餘夏日北窗坦腹﹐展玩是圖﹐兼爲臨之﹐頗得淸涼滋味。

余之遊長沙也﹐往返五千里﹐𨿽江山映發﹐蕩滌塵土﹐而落日空林﹐長風駭浪。感行路之艱﹐犯垂堂之誡者數矣。古有風不出﹐雨不出﹐三十年不蓄雨具者。彼何人哉﹗先是余之遊攜李也﹐爲圖昆山讀書臺小景﹐尋爲人奪去。及是重仿巨然筆意﹐以志余慕。余且倒衣從之﹐不作波民老也。

余以至後三日﹐與陳仲醇﹑唐元徵﹑張兼之同處谷水至婁江。信宿﹐元徵先別﹐余兩三人稍逗帆觀米元章樂圃先生志﹑王晉卿煙江疊嶂圖。自後泊舟吳山﹐偏采諸勝﹐意興所至﹐輒爾潑墨。凡爲仲醇作畫十餘幅﹐歸已經月矣﹐因識歲月。

相如之賦﹐昔人稱爲勸百風一。此冊子畏之畫似勸﹐

希哲之詩似風﹐又幾於詈矣。若夫王嬙以女兵柔虜﹐薛濤以才媛娛賓﹐不在亡國敗家之列﹐當置輕典﹐否則不免重僵之誚。唐伯虎絕代名妹圖

王西園爲吾郡先輩名流﹐蓋與錢鶴灘同時酬倡﹐甚有髙韻。余得其日紀數冊﹐每遇書畫題詠﹐隨手紀錄﹐如周密煙雲過眼錄之類。思見其人﹐絕去俗事。山水畫亦老筆紛披﹐似啟南本色。此寫生四種﹐拙中有巧﹐非時師所能湊泊也。後有孫漢陽﹑周山人﹑宋居士﹐各爲寫生﹐似欲與爭席﹐恐非野老所堪然古質今妍﹐各有獨詣﹐未可抹殺前人艸創之力。余不工花艸﹐畫以意定如此。

江南顧大中﹐嘗於南陵巡捕舫子上﹐畫樊川南陵水面詩意。時大中未知名﹐人莫加重﹐後爲客竊去﹐乃共嘆惋。余曾見文徵仲畫此詩意﹐題日﹕吾家有趙榮祿仿趙伯駒小幅﹐畫法妙絕﹐間一摹之﹐殊愧不似。今余不復見徵仲筆﹐去二趙可知矣。

此余壬辰﹑癸巳爲庶常請告﹐家居多暇﹐與顧中捨﹑宋太學借畫臨仿之筆﹐所謂粉本用貯奚囊者﹐不下數十幅﹐遺散漸盡﹐止存此耳。自是蓄畫頗多﹐臨摹反不及前。武帝旣得相如﹐平平耳﹐非復讀賦詩時庶幾遇之之意也。

晉陵道中﹐望遠岫平林﹐坡陀溪岸﹐一一如畫。秋色正佳﹐舟行閒適﹐隨意拈筆﹐遂得十景。

魏氏月華﹐筆札之暇﹐時及丹靑﹐花卉翎毛﹐世所鮮及。嘗爲楊生畫芙蓉﹐約略濃淡﹐生態逼眞。然聊復自娛﹐人不獲多見也。

上元後三日﹐友人以巨然松陰論古圖售於餘者。余懸之畫禪室﹐合樂以享同觀者。復秉燭掃二圖﹐厥明以示客。

只。

客曰﹕君參巨然禪﹐幾於一宿覺矣。

余寫此圖﹐用李成寒林法。李出於右丞﹐故自變法﹐超其師門。禪家呵稱﹐見過於師﹐方堪傳授者也。

昨歲在石湖寫此圖﹐今攜至西湖展觀﹐乃絕似兩峯六橋景界。惟是積雨連旬﹐煙霏不開﹐與李營丘畫法無當﹐須米家父子可爲傳神也。

古人左圖右書﹐自虞舜時已有作繪彰施之論。近代白沙先生尢工畫梅﹐講學家宗玩物喪志語﹐幾所謂殺風景漢。玄水獨取濂洛新安絕句詩寫爲八景﹐一經點綴﹐便自風流﹐不減輞川﹑龍眠諸名迹。以爲臥遊其間﹐無關浴沂﹐悟境有進技者矣。余好古人畫﹐至爲人摹人中山篋﹐不免作此語護短。玄水觀之﹐無俗不眞﹐卽藝成道﹐或以此有取於余也。

王摩詰十九賦桃源行﹐潘安仁三十作閒居賦﹐孔彰今年三十﹐爲招隱詩﹐志在林泉﹐聲出金石﹐其詩則取材於選﹐程格於唐﹐奄有摩詰﹑安仁之長﹐而若置身於輞川莊﹑河陽別業﹐以終老無朝市慕者。𨿽年三十﹐而摩詰﹑安仁晚歲崎嶇涉世﹐賦白首同所歸﹑安得捨塵网之句﹐蚤分迷悟矣。惟是詞之品𨿽懸﹐畫師之習猶在﹐其山川長卷﹐不免乞靈於右丞。然又出入荊﹑關﹐規模董﹑巨﹐細密而不傷骨﹐奔放而不傷韻﹐似未以輞川爲竟者。他時如韋蘇州﹑李晞古之大年﹐詩畫更當何若以此少年之筆爲券可也。

範爾正新構艸堂於云隱蘭若之旁﹐屬余顏其額。余題之日尋雲莊﹐蓋取謝公詩所謂尋云陟累榭﹐隨山望菌閣﹐不對芳尊酒﹐還向靑山郭。首夏自滸墅歸﹐宿爾正山房﹐因圖此幅。乃學僧巨然﹐異時存一淸話耳。

李孝廉長蘅﹐淸修素心人也。平生交有二孟陽﹐一爲程孟陽﹐善畫﹔一爲鄒孟陽﹐善鑑畫﹐過於程。蓋程以能畫故﹐不受法縛。而鄒孟陽居六橋三竺湖山間﹐每長蘅遊屐所至﹐必與之俱﹐乘頹然微醉﹐有意放筆時﹐輒以紙墨應。無論合作與否﹐收貯如頭目腦髓﹐果有以十五城易者﹐知其必不爲割好也。長蘅以山水擅長﹐余所服膺﹐乃其寫生﹐又有別趣。如此冊者﹐竹石花卉之類﹐無所不備﹐出入宋元﹐逸气飛動。嗟嗟其人千古﹐其技千古﹗而孟陽爲慶卿之漸離﹐其交道亦是千古可傳也。

懿卜爲余談劉衝倩鑑園之勝﹐因作此圖卻寄。余將爲山陰之遊﹐他時以相質﹐不知果有當否。鑑湖一曲﹐未聞有李白詩﹑王維畫紀勝﹐太白亦惟風流季眞之句﹐不足以配天姥夢遊篇也。鑑園主人能爲余作楚詞題畫則甚善。

渭川一竿﹐發明王之夢﹐及其幹畝﹐遂作素封﹕竹亦時而俗。此美箭種竹﹐獨取淇園耳。園在蕺山之上﹐大都挾江山之勝﹐與永和羣賢翰墨風流橫絕﹐海行之稱名園者﹐余尢意傾﹐則以其爲文安相國之舟傳。家無厚業﹐宛然師儉﹐花不姚魏﹐石不平泉﹐喬木萬株﹐不河陽而僅寄情於此﹐君以俎豆文安於洛陽司馬間。語不云乎﹐公侯之後﹐必復其始。是在美箭矣。宋趙伯駒爲君實獨樂園圖﹐李伯時自爲龍眠山莊圖﹐而子由爲題絕句如右丞輞川圖。余未暇過江覽小淇澳之槪﹐因懿卜視圖書此﹐若賦詩寫景﹐以待異日。

延陵村在茅山之東﹐有張從申碑。從申﹐唐大歷時司直﹐趙子固稱其書品在李北海之右。玄靖天師碑與延陵季於此碑﹐皆在華陽﹐筆法類徐浩三藏法師碑。延陵碑﹐蕭

定作也﹐略曰﹕聽樂辧列國之興亡﹐審賢知世數之存沒。掛劍示不言之信﹐避國保無欲之眞玄風可想﹐至徳如存云。旁有四賢﹐以祠季子﹑董永﹑韋昭﹐與王素而四。癸亥二月﹐畫於朱陽舟次﹐因命之延陵村圖﹐並書此。

吾鄕朱文豹﹐以韜鈐爲冠軍﹐常待詔闕下﹐仰畫蘭自給。畫蘭深得文太史風韻﹐今仕於閩﹐獨不見其寫九節蘭﹐豈懷鄕結夢﹐習此谷中艸本耶且澗蘭以海禁鮮至﹐猶待將軍蕩平海寇﹐復還舊觀耳。

詩在大癡畫前﹐畫在大癡詩外。恰要三百餘年﹐翻身出世作怪。沈啟南曾有此圖﹐余以意爲之﹐並書六言絕。

丁酉三月十五日﹐余與仲醇在吳門韓宗伯家。其子逢禧攜示余顏書。自身告徐季海書。朱巨川告卽海嶽書史所載。皆是雙玉。又趙千里三生圖。周文矩文會圖。李龍眠白蓮社圖。惟顧愷之作右軍家園景。直酒肆壁上物耳。

楊龍友生於貴竹﹐獨破天荒。所作臺蕩等圖﹐有宋人之骨力﹐去其結﹔有元人之風雅﹐去其佻。余訝以爲出入巨然﹑惠崇之間﹐觀止矣。龍友一日千里﹐春秋甚富﹐未見其止﹐不知分手之後﹐變化若何。余畫禪室中專待溪藤一幅﹐與摩詰同供養耳。

余養屙山齋﹐黃石公數補被相過。爲消寥寂之況﹐偶出絹素﹐彊余寫米家山。燭下塗抹﹐僅似其荒率天眞耳﹐六法未能備也。

余在山中﹐先後六年﹐𨿽自閒遠﹐每苦筆墨徵索者無寧日﹐不能作鐵門限之也。鄂渚官署𨿽依鳳山之麓﹐北望翠屏在眼﹐松聲鳥語﹐居然林樾﹔又鮮過客﹐終日掩關﹐得從夙好。今年避暑無事﹐遂作數圖。此幅則以許中捨攜

趙伯騙萬松金闕捲見示﹐故仿之耳。

吾郡畫家顧仲方中捨最著。其遊長安﹐四方士大夫求者塡委﹐幾欲作鐵門限以卻之﹐得者如獲拱璧今原之長公元慶﹐踵其家風﹐有出藍之能﹔又以精工佐其古雅﹐如王氏之有羲﹑獻﹐奇矣奇矣﹗

余與平原程黃門以使事過江南﹐一日閣輿道上﹐陂陀回復﹐峯巒孤秀﹐下有平湖﹐澄碧萬頃。湖之外長江吞吐﹐徵帆點點﹐與鳥俱沒。黃門日﹕此何山也余曰﹔其齊山乎蓋以江涵秋水測之果然。

余在廣陵﹐見司馬端衡畫山水﹐細巧之極﹐絕似李成﹐多宋元題跋﹐畫譜俱不載。以此知古人之逃名。王拿州嘗跋作張端衡﹐後見陸放翁集﹐始知其誤。跋畫最非易事。

昔見周貞靜先生小景雲山十幅余﹐絕類米虎兒﹑髙尙書。及是又見行艸書﹐不減蘇玉局﹑黃涪翁﹐與其詩得三絕。曾遊楚中﹐以一辦香薦於先生遺愛祠。少時讀先生論數十篇﹐至今不忘。如此前輩風流﹐今日殆盡﹐良可興慨。

余嘗與眉公論畫﹕畫欲暗﹐不欲明。明者如觚稜鉤角是也﹐暗者如雲橫霧塞是也。眉公胸中素具一丘壑﹐𨿽艸艸潑墨﹐而一種蒼老之气﹐豈落吳下之畫師甜俗魔境耶﹗同觀者﹐修微王道人也。

余爲仲醇摹雲林一幅﹐題云﹕仲醇悠悠忽忽﹐土木形骸﹐絕似嵇叔夜。求之近代﹐惟懶瓚得其半耳仲醇好懶瓚畫﹐以爲在於久﹑山樵之上。政是識韻人﹐了不可得。余爲寫雲林山景﹐一似呂安命駕。

余頃馳車彭城﹐不勝足音之懷﹐又有火雲之苦回馭谷水塔上﹐養屙三月﹐而仲醇挾所藏木癭鑪﹑王右軍月半

。

帖眞迹﹑吳道子觀音變相圖﹑宋板華嚴經﹑尊宿語錄示余。丈室中惟置一牀。相對而坐﹐了不蓄筆硯。旣雨窗靜闐﹐吳門孫叔達以畫事屬余紀遊﹐爲寫迂翁筆意﹐卽長安遊子﹐能有此適否﹗

唐李徳裕采天下怪石﹐聚之平泉別墅﹐遺誡後昆日﹕有以平泉石輕與人者﹐非佳子弟也。內一醒酒石﹐尢珍愛之﹐醉則踞焉今漢陽之寶石。似不少遜﹐而畫石疑較勝。唐詩云﹐寒姿數片奇突兀﹐曾作秋江秋水骨。又云﹕雪盡身還瘦﹐云生勢不孤。此頗足以狀石。

梁溪華學士﹐收藏法書名畫爲江南冠。梢李項子京後起﹐與之鬥勝。元季四大家﹐無所不有﹐惟倪迂畫寥寥。畫猶易致﹐畫卷絕少。項所藏獅子林圖﹐華則鶴林圖耳。文太史父子嘗欲兩家合並爲一﹐各不相下。獅子林爲京口張修羽所收。餘數訪華文伯於東臯亭山﹐出此見示﹐如徐洪客一見唐文皇﹐心降神伏﹐咄咄嘆賞。文伯覺余雅好﹐便以見歸﹐幾同豪奪﹐豈亦學士公點頭相許爲同宮同味﹑令其文孫作米老捐硯山故事耶﹗

輞川粉本﹐行世者橫捲耳。余以卷中諸景﹐收爲長軸﹐如李伯時白蓮社圖﹐然以輞口莊爲主。﹐書有法帖﹐尙可意求﹐至於畫道﹐必托縑素﹐非木石雕鐫所能傳者。今宋元名筆﹐一幛百金﹐鑑定少訥﹐輒收膺本而淺學之流﹐朝事執筆﹐夕以自標﹐或曰此學範﹑關﹐此學董﹑巨﹐殊可慚惶。亦聞王安道之事乎安道精於醫﹐自謂天下少雙。聞秦中有國醫﹐不遠千里﹐爲之傭保凡及三年﹐莫窺其際。一日忽佐片言﹐國醫駭之曰﹕予非王安道乎相視而笑。安道遂縱遊華山﹐作圖四十幅

而歸。翰墨之事﹐談何容易也。林雪畫

歲在己亥﹐余北歸過汶上。時於文定公以東平李室名道坤者所作山水花卉冊見示﹐托路大夫求余跋北方畫學﹐自李夫人創發﹐亦書家之有李﹑衛﹐奇矣奇矣。山居荏苒﹐幾三十年。乃此羅漢婁水生彜山先生所藏﹐乃吾友丁南羽遊雲間時筆﹐當爲丙子丁丑年﹐如生力駒﹐順風鴻﹐非復晚歲枯木禪也。詩文書畫少而工﹐老而淡。淡勝工﹐不工亦何能淡。東坡云﹕筆勢崢嶸﹐文采絢爛﹐漸老漸熟﹐乃造平淡。實非平淡﹐絢爛之極也。觀此卷者﹐當以意求之。

眾生有胎生﹑卵生﹑濕生﹑化生。余以菩薩爲毫生﹐蓋從畫師指頭放光﹐拈筆之時﹐菩薩下生矣。佛所云種種意生身﹐我說皆心造﹐以此耶南羽在余齋中寫大阿羅漢﹐余因贈印章曰﹔毫生館。丁南羽白描羅漢

花品從眾香國中來﹐臨風獨笑﹐足令姚魏气短﹐便有羣芳竟妒﹐其品自絕題畫牡丹

聞閨秀之能畫史者一再出﹐又皆著於武林之西湖。初爲林天素﹐繼爲王友云。彼如北宗臥輪偈﹐此如南宗慧能偈。或對境心不起﹐或對境心數起﹐皆菩提增長﹐求女人相﹐了不可得。然天素秀絕﹐吾見其止﹔友云澹宕﹐特饒骨韻﹐假令嗣其才力﹐殆未可量。惜其身世猶繞樹三匝。非然。明二三君子爲之金湯。何自磨磚作鏡。余又惜於東阿𨿽度外憐才。不遑見獻花天女。聽其說法與餘同耳林子畫

余以辛卯之秋遊武彜﹐曾爲云窩二律詩。獨未爲圖耳。今見遜之此圖﹐追蹤子久﹐煙雲奔放﹐林麓深密﹐實

爲畫中之詩。三十年前眼境重新﹐坐收幔亭奇致﹐嘆服嘆服。題王遜之接筍峯圖

朔旦至金閶門﹐客以北苑畫授予﹐煙雲變滅﹐艸木鬱蔥﹐眞駭心動目之觀。乃知米氏父子深得其意。余家有虎兒大姚村圖﹐政復相類。不師北苑﹐烏能夢見南宮耶

右東坡先生題王晉卿畫。晉卿亦有和歌﹐詩特奇麗﹐東坡爲再和之。意當時晉卿必自畫二三本﹐不獨爲王定國藏也。今皆不傳﹐亦無復副本在人間。𨿽王元美所自題家藏煙江圖﹐亦自以爲與詩意無取﹐知非眞矣。余從嘉禾項氏見晉卿瀛山圖﹐筆法似李營丘﹐而設色似李思訓﹐脫去畫史習气。惜項氏本不戒於火﹐已歸天上﹐晉卿迹遂同廣陵散矣。今爲想象其意﹐作煙江疊幛圖﹐於時秋也﹐輒從秋景﹐於所謂春風搖江天漠漠等語﹐存而弗論矣。

先是余過嘉興﹐觀項氏所藏晉卿瀛山圖﹐至武林﹐觀髙氏所藏郭恕先輞川圖二卷﹐皆天下傳誦北宋名迹﹐以視此卷﹐不無退舍。蓋瀛山圖筆細謹而無澹蕩之致﹐輞川多不皴﹐惟有鉤染﹐猶是南宋人手迹。余在京師﹐往來於懷﹐至形夢寐﹐及是獲披覯再過﹐始知營平所言﹐百聞不如一見﹐眞老將語也。此聊以論畫耳﹐類是者更何限。人須自具法眼勿隨人耳食也。

此卷爲王越石以倪迂設色山水易去﹐猶恐新都多收藏家﹐轉入素封手﹐不韻﹐今又爲遜之璽卿所收﹐得所歸矣。第景純夢中之錦﹐爲江令割截多盡﹐且柰何。

古人詩語之妙﹐有不可與冊子參者﹐惟當境方知之。長沙兩岸皆山﹐余以牙檣遊行其中﹐望之地皆作金色﹐因憶水碧沙明之語。又自嶽州順流而下﹐絕無髙山﹐至九江

則匡廬兀突出檣帆外﹐因憶孟襄陽所謂掛席幾千里﹐名山都未逢﹐泊舟潯陽郭﹐始見香鑪峯。眞人語千古不可復值也。

趙榮祿枯樹﹐法郭熙李成﹐不知實從飛白結字中來也。文君眉峯點黛﹐不知從董雙蛾遠山衲帶來也。知此省畫法。

吳文中爲米仲詔畫所藏石一卷。仲詔走信三千里視余﹐余爲定名曰﹕此洞天靈焰也。蓋文中以孫知微畫火法爲此石傳寫神照。而其蜿蜒垂垂者﹐當作水觀﹔劍峯嶄截者﹐當作金觀﹔孤起林立者﹐當作木觀﹔坡陀平彜者﹐當作土觀。宋邵氏以石與金木水火土而六﹐謂石具五行之秀也。仲詔所藏有之矣昔人開鏡可照二十里許者﹐曰﹕吾面如橾子大﹐安用是﹗聞硯可呵之出水者﹐日﹕一文錢一擔水﹐安用是此𨿽發於名賢之口﹐未爲篤論。物有尢物﹐如人有異人﹐若夫蘇子瞻之仇池﹐米元章之硯山﹐可抑其聲價與他山之石等﹐則相取桓圭衮裳足矣﹐何必臯禹﹗將取長矛大戟足矣﹐何必韓白哉﹗豈直石之不幸而已。米﹑蘇二公爲石兄作卞和泣﹐意不在石也。仲詔豈有異耶﹐元章洞天一品石﹐有甘露降其旁﹐禮部狀聞於朝。今仲詔在輦轂之下﹐太乙下觀﹐百靈潛衛﹐何止甘露灑須彌而已。米仲詔奇石圖

畫箋

明屠隆撰。隆字緯眞﹐一字長卿。浙江鄞縣人。有異才﹐下筆數千言。萬曆間進士﹐歷潁上﹑靑浦知縣﹐至禮部主事。罷歸﹐以賣文爲生。

畫箋

賞鑑

﹝明工屠隆

書畫有賞鑑﹑好事二家﹐其說舊矣。若求其人﹐則自人主侯王將相以及方外衲子﹐固宜有之。張彥遠云﹕有收藏而不能鑑識﹐能鑑識而不能善閱玩﹐能閱玩而不能裝褫﹐能裝褫而無銓次﹐皆病也。若寧庶人宸濠﹑嚴逆人世蕃﹐蓋富貴貪婪之極﹐而傍及於此﹐固不可以言好事也。

似不似

畫花﹐趙昌意在似﹐徐熙意不在似。非髙於畫者﹐不能以似不似第其髙遠。蓋意不在似者﹐太史公之於文﹐杜陵老子之於詩也。

古畫

上古之畫﹐迹簡意淡﹐眞趣自然。畫譜繪鑑𨿽備而歷年遠﹐其箋素敗腐不可得矣。

唐畫

意趣具於筆前﹐故畫成神足﹐莊重嚴律﹐不求工巧﹐而自多妙處。後人刻意工巧﹐有物趣而乏天趣。

宋畫

評者謂之院畫﹐不以爲重﹐以巧太過而神不足也。不知宋人之畫亦非後人可造堂室﹐如李唐﹑劉松年﹑馬遠﹑夏珪﹐此南渡以後四大家也﹐畫家𨿽以殘山剩水目之﹐然可謂精工之極

兀囤

評者謂士大夫畫﹐世獨尙之。蓋士气畫者。乃士林中能作隸家﹐畫品全法气運生動﹐不求物趣﹐以得天趣爲髙。觀其曰寫而不曰畫者﹐蓋欲脫盡畫工院气故耳。此等謂之寄興﹐但可取玩一世﹐若云善畫﹐何以上擬古人而爲後世寶藏。如趙松雪﹑黃子久﹑王叔明﹑吳仲圭之四大家﹐及錢舜舉﹑倪雲林﹑趙仲穆輩﹐形神俱妙﹐絕無邪學﹐可垂

久不磨﹐此眞士气畫也。𨿽宋人復起﹐亦甘心服其天趣﹐然亦得宋人之家法而一變者。

國朝畫家

明興丹靑﹐可宋可元﹐與之並駕馳驅者﹐何啻數百家﹐而吳中獨居其大半﹐卽盡諸方之燁然者不及也。

邪學

如鄭顚仙﹑張復陽﹑鍾欽禮﹑蔣三松﹑張平山﹑汪海云輩﹐皆畫家邪學﹐徒逞狂態者也﹐俱無足取。

粉本

古人畫稿謂之粉本。艸艸不經意處﹐乃其天機偶發﹐生意勃然﹐落筆趣成﹐自有神妙﹐有則宜寶藏之

臨畫

臨模古畫﹐著色最難。極力模擬﹐或有相似﹐惟紅不可及﹐然無出宋人。宋人摹寫唐朝五代之畫﹐如出一手﹐祕府多寶藏之。今人臨畫﹐惟求影響﹐多用己意﹐隨手苟簡﹐𨿽極精工﹐先乏天趣﹐妙者亦板。國朝戴文進﹐臨摹宋人名畫﹐得其三昧﹐種種逼眞。效黃子久﹑王叔明畫﹐較勝二家。沈石田有一種本色﹐不甚稱﹐摹仿諸舊﹐筆意

奪眞﹐獨於倪元鎭不似﹐蓋老筆過之也。評者云﹕子昂近宋而人物爲勝﹐沈啟南近元而山水爲尢。今如吳中莫樂泉臨畫﹐亦稱當代一絕。

宋繡畫

宋之閨繡畫﹐山水人物樓臺花鳥﹐鍼綫細密﹐不露邊縫。其用絨一二絲﹐用鍼如發細者爲之﹐故眉目畢具﹐絨彩奪目﹐而丰神宛然﹐設色開染﹐較畫更加。女紅之巧﹐十指春風﹐迥不可及。

看畫法

看畫之法﹐如看字法。松雪詩云﹕石如飛白木如籀﹐寫竹應從八法求。正謂此也。須著眼圓活﹐勿偏己見﹐細看古人命筆立意﹐委曲妙處方是。

品第畫

以山水爲上﹐人物小者次之﹐花鳥竹石又次之﹐走獸虫魚又其下也。更須絹素紙地完整不破色﹐𨿽古而淸潔﹐精神如新﹐照無貼襯﹐嗅之異香可掬﹐此其最上品也。

無名畫

古畫無名款者﹐多畫院進呈卷軸﹐皆有名大家﹐乃禦

工

府畫也。世以無名入畫卽塡某人款字﹐深爲可笑。

單條畫

口口口捨宜掛單條﹐若對軸卽少雅致﹐況四五軸乎口口口之畫﹐適興偶作數筆﹐人卽寶傳﹐何能有對乎今人以孤軸爲嫌﹐不足與言畫矣。

古絹素

唐紙則硬黃短簾﹐絹則絲粗而厚﹐有搗熟者﹐有四尺闊者。宋紙則鵠白澄心堂﹐絹則光細若紙﹐揩摹如玉﹐間有闊五六尺者﹐名獨梭元絹有獨梭者﹐與宋相似﹐有宓家機絹皆妙。

裱錦

古有樗蒲錦﹐又名閹婆錦﹐有樓閣錦﹑紫駝花鸞章錦﹑朱雀錦﹑鳳凰錦﹐斑文錦﹑走龍錦﹑翻鴻錦﹐皆禦府中物。有海馬錦﹑龜紋錦﹑粟地錦﹑皮球錦﹐皆宣和綾。今蘇州有落花流水錦﹐皆用作表首。

學畫

人能以畫寓意﹐明窗淨幾﹐描寫景物﹐或觀佳山水處﹐胸中便生景象﹐或觀名花折枝﹐想其態度綽約﹐枝梗轉折﹐

向曰舒笑﹐迎風欹斜﹐含煙弄雨﹐初開殘落﹐布置筆端﹐不覺妙合天趣﹐自是一樂。若不以天生活潑爲法﹐從竊紙上形似﹐終爲俗品。古之髙尙士夫﹐如李公麟﹑範寬﹑李成﹑蘇長公﹑米家父子輩﹐靡不盡臻神品。賞鑑大雅﹐須學一二名家﹐方得深知畫意。

軸頭

用檀香爲之﹐可以除濕遠蠹。蕓麝樟腦亦辟蠹。

藏畫

以杉桫木爲匣﹐匣內切勿油漆糊紙﹐恐惹黴濕。遇四五六月之先﹐將畫幅幅展玩﹐微見風曰﹐收起入匣﹐用紙封口﹐勿令通气﹐置透風空閣﹐或去地丈餘。又當常近人气。過此二候方開﹐可免黴白。平時張掛名畫﹐須三五日一易﹐則不厭觀。不久惹塵濕﹐收起先拂去兩面塵垢﹐略見風日﹐卽珍藏之﹐久則恐爲風濕損其質地。

小畫匣

單條短軸﹐作橫面開關門扇匣子﹐畫直放入﹐軸頭貼簽﹐細書某畫﹐甚便取看。

卷畫

須顧邊齊﹐不宜局促﹐亦不可著力捲緊﹐恐急裂絹素。

拭畫

揩抹畫片不可用粗布﹐恐模擦失神。

出示畫

古畫不可出示俗人﹐不知看法﹐以手托起畫背就觀﹐絹素隨折﹐或忽慢墮地﹐損裂莫補。

裱畫

畫不脫落﹐不宜數裱﹐一裝褫則一損精神。墨迹亦然。

掛畫

對景不宜掛畫﹐以僞不勝眞也。

繪事微言

明唐志契撰。志契字敷五﹐又字玄生﹐揚州人。生於明萬曆七年﹐卒子淸順治八年﹝工﹞。與弟志尹﹑姪日昌並能畫﹐時稱「三唐」。而志契尢以山水擅名。畫筆淸遠﹐有元人風。《繪事微言》﹐四庫全書著錄二卷。第一卷

爲其自撰畫論五十一則﹐第二卷

則摘錄歷代名家畫論。《書畫書錄解題》著錄爲四卷﹐後三卷爲歷代名家畫論。《四庫提要》云「其自著論斷﹐則多中肯綮」﹐「讀其書可以知其非庸史」。《書畫書錄解題》亦云其淪「獨抒所見﹐頗多發明﹐於畫學深有稗益。」然摘錄歷代名家論述則文多舛訛﹐作者亦多張冠李戴﹐如董適跋孫位畫水之淪﹐此書標爲葉雙石述其舅氏呂廷震語。論李成﹑關仝﹑範寬三家山水﹐本出自郭若虛《圖畫見聞志》﹐此則作「宋石門云」。此類甚多﹐故本編僅收其第一卷

五十一則。

繪事微言

畫尊山水

亡明﹞唐志契

畫中惟山水最髙﹐𨿽人物花鳥艸虫﹐未始不可稱絕﹐然終不及山水之气味風流瀟灑。昔元章題摩詰畫云﹕雲峯石迹﹐迥出天成。筆意縱橫﹐參於造化。至題韓幹畫則曰﹕肖象而已﹐無大物色。東坡一時見吳道子佛像﹑摩詰輞川圖﹐喟然嘆曰﹕於維也無間。然其有所重哉。

畫名

畫名膾炙一時﹐流傳千古﹐甚不易得。得之縉紳宗室一流猶覺爲易﹐如晉之顧長康﹐唐之王摩詰﹐梁之張僧繇﹐隋之董伯仁﹐宋之李龍眠﹑文與可﹑米元章及李成父子等﹐品𨿽不一﹐誰非先縉紳而後采翰墨者乎至若畫果遠邁時流﹐不愧前哲﹐縱橫變化﹐見者失色﹐未有不譽滿海內﹑

傳及千古者也。特出名時﹐較拖靑衣紫者不絕耳。不然』吳道子一貧士﹐荊﹑關兩寒生﹐巨然一頭陀﹐松年一黃門﹐子久﹑倪元鎭俱逸士﹐何以價重千金﹑聲稱不朽哉﹗是在豪傑之士﹐法今傳後﹐𨿽無階梯﹐日久評論自定。

傳授

凡畫入門必須名家指點﹐令理路大通﹐然後不妨各成一家﹐甚而靑出於藍未可知者。若非名家指點﹐須不惜重資﹐大積古今名畫﹐朝夕探求﹐下筆乃能精妙過人。苟僅師庸流筆法﹐筆下定是庸俗﹐終不能超邁矣。昔關仝從荊浩而仝勝之﹐李龍眠集顧﹑陸﹑張﹑吳而自辟戶庭﹐巨然師董源﹐子瞻師與可﹐衡山師石田﹐道復師衡山。又如思訓之子昭道﹐元章之子友仁﹐文進之子宗淵﹐文敏之甥叔明﹐李成﹑郭熙之子若孫﹐皆精品。信畫之淵源有自哉。

畫以地異

寫畫多有因地而分者﹐不獨師法也。如李思訓﹑黃筌便多山峽气象者﹐生於成都也。宋二水﹑範中立有秣陵气象者﹐家於建康也。米海嶽曾作宦京口﹐便多鎭江山色。黃公望隱於虞山﹐落筆便是常熟山色。信髙人筆底往往爲山川所囿乎

山水寫趣

山水原是風流瀟灑之事﹐與寫艸書行書相同﹐不是拘攣用工之物。如畫山水者與畫工人物闕花鳥一樣﹐描勒界畫粉色﹐那得有一毫趣致是以虎頭之滿壁滄洲﹐北苑之若有若無﹐河陽之山蔚雲起﹐南宮之點墨成煙雲﹐子久﹑元鎭之樹枯山瘦﹐迥出入表﹐皆毫不著象﹐眞足千古。若使寫畫盡如郭忠恕﹑趙松雪﹑趙千里﹐亦何樂而爲之。昔人謂畫人物是傳神﹐畫花鳥是寫生﹐畫山水是畱影。然則影可工致描畫乎夫工山水始於畫院俗子﹐故作細畫﹐思以悅人之目而爲之。及一幅工畫𨿽成﹐而自己之興已索然矣。是以有山林逸趣者﹐多取寫意山水﹐不取工致山水也。

畫要讀書

昔人評大年畫﹐謂胸中必有幹卷書。非眞有千卷書也﹐蓋大年以宋宗室不得遠遊﹐每集四方遠客山人﹐縱談名山大川﹐以爲古今至快﹐能動筆者便令其想象而出之﹐故其胸中富於聞見﹐便富於丘壑。然則不行萬里路﹐不讀萬卷書﹐欲作畫祖﹐其可得乎此在士夫勉之﹐無望於庸史矣。

畫不可苟

宋元入畫﹐愈玩愈佳。豈今人遂不及宋元哉﹐正以宋

元人𨿽解衣盤礡﹐任意揮灑爲之﹐然下筆一筆不苟。若今人多以畫糊口﹐朝寫卽欲暮完﹐𨿽規格似之﹐然而蘊藉非矣﹔卽或丘壑過之﹐然而丰韻非矣。又常見有爲俗子催逼而率意應酬者﹐那得有好筆法出來﹗始信十曰一水﹐五日一石﹐良有以也

要看眞山水

凡學畫山水者﹐看眞山水﹐極長學問﹐便脫時人筆下套子﹐便無作家俗气。古人云﹕墨沈流川影﹐筆花傳入神﹐此之謂也。蓋山水所難﹐在咫尺之間有千里萬里之勢。不善者﹐縱摹畫前人粉本﹐其意原自遠﹐到落筆反近矣。故畫山水而不親臨極髙極深﹐徒摹仿舊人棧道瀑布﹐終是模糊丘壑﹐未可便得佳境。

存想

畫必須靜坐凝神﹐存想何處是山﹐何處是水﹐何處是樓閣寺觀村莊籬落﹐何處是橋梁人物車舟﹐然後下筆﹐則丘壑才新。不然任意揮灑﹐非不可人﹐便是套頭矣。及至得了新丘壑﹐又好住手﹐卻多一番蛇足。

品質

寫畫須要自己髙曠。張伯雨題倪迂畫云﹕無畫史縱橫習气。又迂翁自題師子林圖云﹕此畫眞得荊關遺意﹐非王

蒙輩所能夢見也。其髙自標置如此。顧謹題倪迂畫云﹕初以董源爲宗﹐及乎晚年﹐畫益精詣﹐而北苑筆法渺乎脫矣。蓋迂翁聚精於畫﹐𨿽從北苑築基﹐然借荊﹑關而兼河陽﹐專以幽淡爲宗者也。若縱橫習气﹐卽黃子久猶有焉。然則趙吳興之遜迂翁﹐乃胸次之別耳。

畫須從容自得﹐適意時對明窗淨幾﹐髙明不俗之友爲之﹐方能寫出胸中一點灑落不羈之妙。

畫有自然

畫不但法古﹐當法自然。凡遇髙山流水﹑茂林修竹﹐無非圖畫。又山行時見奇樹﹐須四面取之﹐樹有左看不入畫﹐而右看入畫者﹐前後亦然。看得多﹐自然筆下有神傳神者必以形﹐形相與心手湊而相忘﹐未有不妙者也。夫天生山川﹐亙古垂象﹐古莫古於此﹐自然莫自然於此﹐孰是不入畫者﹐寧非粉本乎特畫史收之絹素中﹐棄其醜而取其芳﹐卽是絕筆。

大小所宜

凡畫山水﹐大幅與小幅迥乎不同。小幅臥看不得塞滿﹐大幅豎看不得落空。小幅宜用虛﹐愈虛愈妙﹑大幅則須實中帶虛﹐若亦如小幅之用虛﹐則神气索然矣。蓋小幅景界最多﹐大幅則多髙遠﹐是以能大者每不能小﹐能小者每不能大。亦如書家之小字用手﹐大字用肘﹐細小運指者﹐然各各難兼也。總之﹐大畫最難得好﹐是以小畫傳畱者多﹐大畫傳畱者少﹐亦不獨不能珍藏之過也。

逸品

山水之妙﹐蒼古奇峭﹑圓渾韻動則易知﹐惟逸之一字最難分解。蓋逸有淸逸﹐有雅逸﹐有俊逸﹐有隱逸﹐有沈逸﹐逸縱不同﹐從未有逸而濁﹑逸而俗﹑逸而模稜卑鄙者。以此想之﹐則逸之變態盡矣。逸𨿽近於奇﹐而實非有意爲奇﹔𨿽不離乎韻﹐而更有邁於韻。其筆墨之正行忽止﹐其丘壑之如常少異﹐令觀者冷然別有意會﹐悠然自動欣賞﹐此固從來作者都想慕之而不可得人手﹐信難言哉。吾於元鎭先生不能不嘆服云。

老嫩

凡畫嫩與文不同﹐有指嫩爲文者﹐殊可笑。落筆細﹐𨿽似乎嫩﹐然有極老筆气出於自然者﹔落筆粗﹐𨿽近乎老﹐然有極嫩筆气故爲蒼勁者﹐難逃識者一看。世人不察﹐遂指細筆爲嫩﹐粗筆爲老﹐眞有眼之盲也。

傷舊

畫家傳摹移寫﹐自謝赫始﹐此法遂爲畫家捷徑。蓋臨摹最易﹐神气難傳﹐師其意而不師其迹﹐乃眞臨摹也。如巨然﹑元章﹑大癡﹑倪迂﹐俱學北苑。一北苑耳﹐各各學之﹐而各不相似。使俗人爲之﹐定要筆筆與原本相同﹐若

之何能名世也

畫要明理

凡文入學畫山水﹐易入松江派頭﹐到底不能入畫家三昧蓋畫非易事﹐非童而習之﹐其轉折處必不能周匝。大抵以明理爲主﹐若理不明﹐縱使墨色煙潤﹐筆法遒勁﹐終不能令後世可法可傳。郭河陽云﹕有人悟得丹靑理﹐專向茅茨畫山水正謂此。

蘇松品格同異

蘇州畫論理﹐松江畫論筆。理之所在﹐如髙下大小適宜﹐向背安放不失﹐此法家準繩也。筆之所在﹐如風神秀逸﹐韻致淸婉﹐此士大夫气味也。任理之過易板癡﹐易疊架﹐易涉套﹐易拘攣無生意﹐其獘也流而爲傳寫之圖幛。任筆之過﹐易放縱﹐易失款﹐易寂寞﹐易樹石偏薄無三面﹐其獘也流而爲兒童之描塗。嗟夫﹐門戶一分﹐點刷各異﹐自爾標榜﹐各不相入矣。豈知理與筆兼長﹐則六法兼備﹐謂之神品。理與筆各盡所長﹐亦各謂之妙品。若夫理不成其理﹐筆不成其筆﹐品斯下矣﹐安得互相識刺耶﹗

畫在天分帶來

昔陳姚最品畫謂﹕立萬象於胸中﹐傳千祀於毫翰。夫毫翰固在胸中出也﹐若使氓氓然依樣葫蘆﹐那得名流海

內。大抵聰明近莊重便不佻﹐聰明近磊落便不俗﹐聰明近空曠便不拘﹐聰明近秀媚便不粗。蓋言天資與畫近﹐自然嗜好亦與畫近。古人云﹐筆力奮疾﹐境與性會。言天資也。貞觀公私畫史評吳道玄爲天付勁豪﹐幼抱神奧﹐後有作者﹐皆莫過之。豈非天性耶﹗

山水性情

凡畫山水﹐最要得山水性情。山得其性情﹐便得還抱起伏之勢﹐如跳﹐如坐﹐如俯仰﹐如掛腳﹐自然山性卽我性﹐山情卽我情﹐而落筆不生軟矣。水便得濤浪瀠洄之勢﹐如綺如雲﹐如奔如怒﹐如鬼面﹐自然水性卽我性﹐水情卽我情﹐而落筆不板呆矣。或問山水何性情之有﹐不知山性卽止而情態則面面生動﹐水性𨿽流而情狀則浪浪具形﹐探討之久﹐自有妙過古人者。古人亦不過於眞山眞水上探討。若仿舊人﹐而只取舊本描畫﹐那得一筆似古人乎豈獨山水﹐𨿽一艸一木亦莫不有性情。若含蕊舒葉﹐若披枝行幹﹐𨿽一花而或含笑﹐或大放﹐或背面﹐或將謝﹐或未謝﹐俱有生花之意。畫寫意者﹐正在此著精神﹐亦在未舉筆之先﹐預有天巧耳。不然﹐則畫家六則首雲气韻生動﹐何所得气韻耶

气韻生動

气韻生動與煙潤不同﹐世人妄指煙潤爲生動﹐殊爲可笑。蓋气者有筆气﹐有墨气﹐有色气﹐而又有气勢﹐有气

度﹐有气機﹐此間卽謂之韻。而生動處則又非韻之可代矣。生者﹐生生不窮﹐深遠難盡。動者﹐動而不板﹐活潑迎人。要皆可默會而不可名言。如劉褒畫云漢圖﹐見者覺熱﹐又畫北風圖﹐見者覺寒。又如畫貓絕鼠﹐畫大士渡海而滅風﹐畫龍點睛飛去﹐此之謂也。至如煙潤﹐不過點墨無痕迹﹑皴法不生澀而已﹐豈可混而一之哉﹗

用墨

寫畫須要好墨﹐寫扇面與絹綾尢要緊。旣有佳墨﹐又要得用墨之法。古畫譜云﹕用筆之法﹐未嘗不詳且盡﹐乃畫家僅知皴﹑刷﹑點﹑拖四則而已。此外如斡之一字﹐渲之一字﹐抨之一字﹐擢之一字﹐其誰知之﹐宜其畫之不精也。蓋斡者以淡墨重疊六七次﹐加而成深厚也。渲者有意無意再三用細筆細擦而淋漓﹐使人不知數十次點染者也。摔與擢𨿽與點相同﹐而實相異﹐摔用臥筆﹐仿佛乎皴而帶水﹐擢用直指﹐仿佛乎點而用力。必八法皆通﹐乃謂之善用筆墨。

積墨

畫最要積墨水﹐墨水或濃或淡﹐或先淡後濃﹐或先濃後淡﹐有能積於絹素之上﹐盎然溢然﹐冉冉欲墮﹐方煙潤不澀﹐深厚不薄。此在熟後自得之。

凡畫或絹或紙或扇﹐必須墨色由淺入濃﹐兩次三番﹐用筆意積成﹐樹石乃佳。若以一次而完者﹐便枯澀淺薄。

如宋元人畫法﹐皆積水爲之。迄今看宋元畫﹐著色尙且有七八次﹐深淺在上﹐何況落墨乎今人落筆卽欲成樹石﹐或焦墨後只用一次淡墨染之﹐甚有水積還用幹筆拭之﹐殊可笑也﹐此皆不曾見眞宋元筆意耳。

寫意

寫畫亦不必寫到﹐若筆筆寫到便俗。落筆之間﹐若欲到而不敢到便稚。惟習學純熟﹐遊戲三昧﹐一濃一淡﹐自有神行﹐神到寫不到乃佳。至於染﹐又要染到。古人云﹕寧可畫不到﹐不可染不到。

皴法

賞鑑之家﹐近訪名公﹐遠尋前迹。漢魏以前名畫﹐卽不易見﹐如宋元至今名筆﹐代不乏人。人各一家﹐各一皴﹐卽不能備家收藏﹐亦豈有不經見之理。但仿其皴法﹐切不可混雜﹐如書家寫鍾繇者又兼黃庭﹐寫二王者又兼過庭﹐便不妙矣。皴法有可相兼者﹐一二樣耳。若亂雲皴止可兼骷髏皴﹐披麻皴止可兼亂柴皴﹐斧鑿皴止可兼礬頭皴﹐自非然者未有不雜者也。𨿽然﹐嘗見郭河陽而帶斧鑿﹐解之者曰蚤年筆﹔黃子久而帶捲云﹐解之者曰戲墨眞耶訛耶

丘壑藏露

畫疊嶂層崖﹐其路徑村落寺宇﹐能分得隱見明白﹐不但遠近之理了然﹐且趣味無盡矣更能藏處多於露處﹐而趣味愈無盡矣。蓋一層之上更有一層﹐層層之中復藏一層﹐善藏者未始不露﹐善露者未始不藏。藏得妙時﹐便使觀者不知山前山後﹐山左山右﹐有多少地步﹐許多林木﹐何嘗不顯總不外躲閃處髙下得宜﹐煙雲處斷續有則。若主於露而不藏﹐便淺薄﹔卽藏而不善﹐藏亦易盡矣。然愈藏而愈大﹐愈露愈小。畫家每能談之﹐及動筆時﹐手與心忤﹐所未解也。此所以不可無圓之一字。

筆法

丘壑之奇峭易工﹐筆之蒼勁難揮。蓋丘壑之奇﹐不過警凡俗之眼耳。若筆不蒼勁﹐縱使摹他人丘壑﹐那能動得賞鑑若人物花鳥﹐便摹畫相去不遠矣。

忌纖巧

纖巧之習﹐世多矜趨﹐豈於畫反不崇尙但巧矣而容或不莊重﹐非畸邪無理﹐則安放不牢﹐每有石上砌石﹐樹根浮寄﹐樓宇傾壓﹐路徑難通之病。是巧與莊易相妨處﹐落筆時須商之。

冗與雜不同

畫家筆路要淸﹐而冗﹑雜俱與淸相反者也。如林木叢密﹐一幅中塞滿﹐屋籬廟觀﹐水閣舟車﹐或三四見﹐謂之冗。至於雜﹐則以巨然規格而雜叔明﹐李唐筆法而雜李成。卽米家父子﹐相同而實有異﹐不可雜也。苟爲不分﹐𨿽極文極妙﹐終是野路。

碎石

。古人畫大山﹐必山之輪廓向背並聳﹐意已先定﹐然後皴之。其山腳下必不可無﹐亦必不可多今人從碎石起手﹐積成大山者多矣。𨿽古書云﹕崔嵬不崩﹐賴此峽啤。然以之論畫﹐最是病。古人大畫中𨿽多細碎處﹐要之取勢爲主耳。

樹木

畫樹不拘曲直﹐各有妙處。是在安放處﹐少不得一株﹑多不得一株爲佳。大抵樹一曲﹐乃有迎風探水垂蔭之勢。然則諸家豈無直樹乎蓋樹直而生枝發葉處必不都直﹐卽董北苑樹盡是勁挺之狀﹐然向背俯仰未嘗無也。若郭河陽﹑李營丘則幹屈萬曲矣。

樹石所宜

林木山石各有分配﹐若重山疊嶂與單山片景﹐其樹石大不相同﹐苟或相同﹐則經營位置﹐非僻澀便板結矣。如園亭景乃可作巧石梧竹及巧檜巧松﹐若以園亭樹木移之大山大景﹐便不相稱。

枯樹

寫枯樹最難蒼古﹐然畫中最不可少﹐卽茂林盛夏﹐亦須用之。訣云﹕畫無枯樹﹐則不疏通。此之謂也。但名家枯樹各各不同﹐如荊﹑關則秋冬二景最多﹐其枯枝古而渾﹐亂而整﹐簡而有趣。到郭河陽則用鷹爪加以細密﹐又或如垂槐蓋仿關﹑荊者多也。如範寬則其上如掃帚樣﹐亦有古趣。李成則煩而瑣碎﹐筆筆淸勁董源則一味古雅簡當而已。倪元鎭則此數君可以兼之。要皆難及者也﹐非積習數十年妙出自然者﹐不能仿其萬一。今人假古畫﹐丘壑山石﹐或能僅似﹐若枯樹便骨髓暴露矣。以是知枯枝求妙最難。

柳與松柏

嘗云﹕畫工不畫柳﹐畫柳便妝醜。非柳難畫也﹐多因欠工夫耳。宋人多寫垂柳﹐又有點葉柳。垂柳不難﹐只要枝分得勢。點葉柳之妙﹐在樹頭圓鋪處﹐只以汁綠漬出﹐

又要蕭森不結滯﹑不板實﹐有迎風搖揚之意。又蚤春柳未垂條﹐深秋柳已衰敗﹐不可混。設色亦須體此意。若松柏之法﹐則筆法記與純全集詳言之矣﹐故不贅。

水口

一幅山水中﹐水口必不可少。須要峽中流出﹐有旋環直捷之勢﹐點滴俱動﹐乃爲活水。蓋水比石不同﹐不得太硬﹐不得太軟﹐不得太枯。軟則無勢﹐硬則板刻﹐枯則漧燥﹐故皆所忌然旣有水口﹐必有源頭﹐源頭藏於數幹丈之上﹐從石縫中隱見﹐或有萬丈未可知。此正畫家胸襟﹐亦天地之定理。俗子輒畫泉石竟從山頭掛下﹐古人謂之架上懸巾。

雲雨風煙

畫云要得流動不滯﹐或鎖或屯﹐或聚或散﹐飄飄欲飛意象。畫雨要得深樹云翳﹐帶煙帶風﹐無天無地﹐點點欲滴意象。畫風要得萬物鼓動﹐不可遮蓋意象。今畫家只知樹葉向一邊便是風景﹐至於人物﹐全若無風﹐那得一毫生動。甚有樹向一邊﹐更無從分三面者﹐又有並石亦順風勢者﹐殊可笑。蓋風景山石當用逆勢﹐乃顯得風大。此古人祕傳﹐非臆說也。畫煙要得昏昏沈沈﹐矇朧不明意象﹐其墨色宜淡﹐近處略用顯明﹐是在染之功﹐不在落墨之力也。然而晚景微似之﹐只亦爲晚煙斷續耳。若月景則與煙不異﹐而淸朗處過之。若煙月又與月不異﹐而渾沌處過之。

此語聞之李仰懷述錢罄室云。

煙雲染法

凡畫煙霧﹐有內染外染之分。蓋一幅中非有四五層屯鎖﹐定有三層斷滅。若內外不分﹐必有謬理之病﹔縱使出沒變幻﹐墨色丰潤﹐無足觀也。畫云亦須層層斡染﹐不然縱如蓋如芝如帶﹐終是板刻。古人惟其有此畫法﹐學之者易涉於俗。惟董北苑不用染﹐而用淡墨漬出﹐在樹石之間﹐此生紙更佳也。松江派多用此法。

雪景

畫雪最要得蹙發栗烈意。此時𨿽有行旅探梅之客﹐未有不畏寒者。只以寂寞爲主﹐一有喧囂之態﹐便失之矣。其畫山石﹐當在凹處與下半段皴之﹐凡髙平處卽便畱白爲妙。其畫寒林﹐當用枯木。冬天亦有綠葉者﹐多是松竹﹐要亦不可全畫﹐其枝上一面須到處畱白地。古人有畫雪只用淡墨作影﹐不用先勾﹐後隨以淡墨漬出者﹐更覺韻而逸﹐何嘗不文﹗近日董太史只要取之﹐不寫雪景﹐嘗題一枯木單條云﹐吾素不寫雪﹐只以冬景代之﹐若然吾不識與秋景異否。此吳下作家有幹冬景之誚。

樓閣

畫樓臺寺屋﹐須宗前人舊迹。今人不能畫樓閣中析拱。『

窗欞﹐而徒以靑綠妝成﹐藉口泥金勾鈿等語﹐殊爲謬甚蓋一析一拱﹐有反有正﹐有側二分正八分者﹐有出梢飛梢﹐有尖頭平頭者﹐若差之毫釐﹐便失之千里﹐豈得稱全完。

凡寫一樓一閣非難﹐若至十步一樓﹐五步一閣﹐便有許多穿插﹐許多布置﹐許多異式﹐許多析拱楹檻闌干﹐周圍環繞﹐花木掩映﹐路徑參差﹐有一犯重處﹐便不可入目。

學畫樓閣﹐須先學九成宮﹑阿房宮﹑滕王閣﹑嶽陽樓等圖﹐方能漸近舊人款式。不然縱使精細壯麗﹐終是杜撰。

古人畫樓閣﹐未有不寫花木相間﹑樹石掩映者蓋花木樹石有濃淡大小淺深﹐正分出樓閣遠近。且有畫樓閣上半極其精詳﹐下半極其混沌﹐此正所謂遠近髙下之說也。聰穎者當自得之﹐豈筆舌所能盡哉。凡畫樓閣﹐一圖幛須得八九人或三四人點綴﹐方有生動。及畫寺樓廟宇﹐便不妨寂然無人﹐或一二古僧﹐亦須有安靜之象﹐更得古木蒼然爲妙。蓋未有古寺而無古松古柏喬枝封幹者﹐是在畫家下筆安放妥帖﹐其一種天然點染之趣﹐豈必在粉本中一一摹寫。

遠山

遠山用染不用皴。畫家以爲易事﹐豈知安放髙下妥帖﹐正一幅之眉目﹐其間宜尖宜平﹐不可紊也。其染處亦須一面染到一面染不到﹐乃無板癡之病。又古人畫淡墨遠山之外﹐復畫濃墨遠山﹐後人往往笑之﹐不知日影到處之山則明﹐不到處之山自然昏黑﹐於晚景落照時更易了然。若不信﹐請於風雪天色或晴霽薄暮時髙眺﹐畱意審察﹐方

信古人不謬。

點苔

畫不點苔﹐山無生气。昔人謂苔痕爲美人簪花﹐信不可闕者﹐又謂畫山容易點苔難﹐此何得輕言之。蓋近處石上之苔﹐細生叢木﹐或雜艸叢生﹐至於髙處大山上之苔﹐則松耶柏耶未可知﹐豈有長於突兀處不堅牢之理近有率意點擢﹐不顧其當與否﹐觀之浮寄如鳥鼠之糞堆積狀﹐那得生气必要點點從石縫中出﹐或濃或淡﹐或濃淡相間﹐有一點不可多﹑一點不可少之妙﹐天然妝就﹐疏密得宜﹐豈易事哉﹗古畫橫苔直苔不點苔皆有之﹐要未有一點不中竅者。此必畫山石無一筆頹敗破壞之處﹐故臨點苔﹐自然加一點一點好看﹐少一點容亦無妨也今妄謂山石醜處須以苔掩之﹐此所以愈遮愈醜﹐且石骨旣成﹐不識果能遮蓋否﹐是以浮寄煩腫之病﹐都坐於此。然則山石果然畫得有轉折態度﹐何難於點苔耶﹗

蓄畫

凡圖畫在宇宙間﹐歲日旣久﹐名人藝士不能復生﹐可不珍重乎一入俗手﹐動見屈辱﹐捲舒失所﹐操揉燥裂﹐眞畫之厄也。故有收藏而無識鑑﹑無閱玩﹑無裝褫﹑無銓次﹐皆非眞能蓄畫者。又蓄聚旣多﹐妍媸混雜﹐甲乙次第﹐毫不可訛。若使眞贗並陳﹐新舊錯出﹐如入賈肆中﹐有何趣味﹗所藏必有晉唐宋元名迹﹐乃稱博古﹐若徒取近代紙

墨﹐較量眞僞﹐心無實賞﹐以耳爲目﹐手執卷軸﹐口論貴賤﹐眞惡道也。

賞鑑

看古人書畫如對鼎彜﹐如讀誥誡﹐不可毫涉粗浮之气。蓋古畫紙絹皆脆﹐舒捲不得法﹐最易損壞。風日須避之﹐燈下不可看﹐恐爲煤燼燭淚所污﹐飯後醉餘﹐須滌手展玩﹐不可以指甲剔損﹐諸如此類﹐不能枚舉。然必欲事事勿犯﹐又恐彊作情態。惟遇眞能賞鑑及閱古甚富者﹐方可與談﹔若對傖父輩﹐惟有珍祕不出耳。

看畫訣

山水第一﹐竹樹蘭石次之﹐人物花鳥又次之。人物顧盼語言﹐花果迎風帶露﹔鳥獸虫魚精神逼眞﹐山水林泉淸閒幽曠﹔屋廬深邃﹐橋杓得宜﹔石老而潤﹐水淡而明﹔山勢崔嵬。泉流灑落﹔雲煙出沒。野徑紆迥﹔松偃龍蛇。竹含風雨﹔山腳入水澄淸﹐水源來歷分曉。有些數端﹐𨿽不知名﹐實是妙手。若人物如屍如塑﹐花果類粉捏雕刻﹐虫魚鳥獸但取皮毛﹐山水布置徧塞﹐樓閣模糊錯雜﹐橋梁彊作斷形﹐徑無夷險﹐路無出入﹐石止一面﹐樹少四周﹐或大小不稱﹐或遠近不分﹐或濃淡失宜﹐點染無法﹐或山腳無水源﹐水源無來歷﹐𨿽有名款﹐定是俗筆﹐爲後人塡寫。至於臨摹贗手﹐落墨設色﹐自然不難辧也。

識畫火候

有火候兮方識透﹐筆眼若有天生就。若使火候欠工夫﹐滿紙雲煙如朦瞍。品畫髙低有十程﹐一程不到九難明。若使十程都走到﹐世間無復畫欺人。寫畫髙低有百般﹐般般俱中世人看。但得名公一點化﹐方知趣不在毫端。世人評畫俱任耳﹐不會動筆志妍媸。畫得一分識一分﹐到了十分微若絲。若使一分有不到﹐縱使聰明那得知。

古今優劣

書學必以時代爲限﹐書則六朝﹐首推晉魏﹐宋元不及晉與唐遠矣。畫則不然﹐佛道人物士女牛馬﹐後代不及古人﹐山水林石花鳥﹐前人不及後人。

名家收藏

凡收藏不必錯雜﹐大者懸掛齋壁﹐小者則爲捲冊置几案間。邃古如顧﹑陸﹑張﹑吳﹐必不有親筆矣﹐惟歷代錚錚有名者﹐所宜收藏﹐其不甚著名者﹐非所宜蓄。若鄭顚仙﹑張復陽﹑鍾欽禮﹑蔣三松﹑汪小村﹑張平山﹑汪海云﹐皆畫中邪學﹐尢非所尙。

絹素

古畫絹色墨气自有一種古香可愛﹐惟佛像有香煙燻黑﹐多是上下二色﹐僞作者其色黃而無精彩。古絹自然破者必有鯽魚口﹐須連二三絲﹐僞作則直裂。唐絹絲粗而厚﹐或有搗熟者﹐有獨梭絹闊四尺餘者。五代絹極粗如布。宋有院絹﹐勻淨厚密﹐亦有獨梭絹﹐闊五尺餘﹐細密如紙者。元絹及明內府絹俱與宋絹同。元時有密機絹﹐松雪子昭畫多用此。又嘉興府宓家以絹得名﹐今此地尙有佳者。董太史筆多用砑光白綾﹐未免有晉賢气。

古畫不入常格

畫有法﹐則不拘拘如時人先落墨後染套子。蓋亦有先染三四層﹐後以濃淡積成者﹐不但規模宏遠﹐而意象畢新﹐𨿽近時名公見之﹐亦若不知其所以成者。此法在晉唐已有之﹐不直宋元也。金陵朱狀元府中有李成夜景﹐淡墨如霧﹐石如雲動﹐樹色隱現不一。又有範寬雨景﹐深暗如暮夜晦暝﹐土石不分﹐𨿽絹素深古﹐而筆气仿佛可探。今人未見古人眞迹﹐𨿽說亦不解也。

古畫無價

畫有價﹐時畫之或工或粗﹐時名之或大或小分焉。此相去不遠者也﹐亦在人重與不重耳。至古人名畫﹐那有定

價。昔有持荊浩山水一卷售者﹐宋內侍樂正宣用錢十萬購之﹐後爲黃伯鸞所見﹐加三十萬得之﹐猶以爲幸。伯鸞曾爲翰林待詔﹐詮定院畫優劣﹐故一時畫家都以黃氏愛憎爲宗﹐以其能賞識也。又王酉室得沈啟南直幅四軸﹐極其精妙。吳中有一俗宦聞其美而謀之﹐願出二百金﹐王終不與。後王西園一見﹐坐臥畫間兩日﹐酉室謂畫遇若人﹐眞知己也﹐因述二百金之說﹐西園以一莊可值千金易焉。又興化李相公失謝樗仙畫一軸﹐曾帖招字﹐報信者五十兩﹐則畫價可知。諸如此者﹐不得盡言﹐請瞽目不得執畫求價也。

院畫無款

宋畫院眾工凡作一畫﹐必先呈稿本﹐然後上其所畫山水人物花木鳥獸﹐多無名者。明內畫水陸及佛像亦然﹐金碧輝煌﹐亦奇物也。唐伯虎常笑人以無名入畫輒塡寫假款﹐如見牛必戴嵩﹐見馬必韓幹之類﹐豈非削圓方竹﹐重漆古琴乎﹗

金碧山水

畫院有金碧山水﹐自宣和年間已有之。漢書不云有金碧气無土砂痕乎蓋金碧者﹐石靑石綠也﹐卽靑綠山水之謂也。後人不察﹐於靑綠山水上加以泥金﹐謂之金筆山水。夫以金碧之名而易之金筆﹐可笑也。以風流瀟灑之事而同於描金之匠﹐豈不可笑之甚哉﹗一幅工致山水加以泥金﹐則所謂气韻者能有纖毫生動否且名山大川有此金色痕

迹否後卽有一二名家爲之﹐亦欺人而求售耳。乃觀者不察﹐一聞李將軍之筆﹐遂不惜千金以購之﹐將自己實有賞心者乎﹐抑炫人以博識者之賞乎請問之好事家。

畫塵

明沈顥撰。顥一作灝﹐字朗倩﹐號石天﹐蘇州人。生子萬曆十四年﹝工﹞。性豪放好奇。王詩文﹐書法能精諸體﹐山水近沈周。深於畫理﹐所著除《畫麈》外尙有《枕瓢》《焚硯》諸集。畫麈

表原

正明﹞沈顥

世但知封膜作畫﹐不知自敗首始。客曰﹕惜此神技創自婦人。予曰﹕敕首脫舜於瞍﹑象之害﹐則造化在手﹐堪作畫祖。

分宗

禪與畫俱有南北宗﹐分亦同時﹐气運復相敵也。南則王摩詰﹐裁構淳秀﹐出韻幽淡﹐爲文人開山。若荊﹑關﹑宏﹑璟﹑董﹑巨﹑二米﹑子久﹑叔明﹑松雪﹑梅叟﹑迂翁﹐以至明興沈﹑文﹐慧燈無盡。北則李思訓﹐風骨奇峭﹐揮掃躁硬﹐爲行家建幢。若趙幹﹑伯駒﹑伯騙﹑馬遠﹑夏珪﹐以至戴文進﹑吳小仙﹑張平山輩﹐日就狐禪﹐衣缽塵土。

。

定格

少陵云﹕髙簡詩人意。今人刻意求簡﹐便落倪迂﹔不刻意求簡﹐欲爲倪迂不可得也。

趙大年平遠﹐逸家眼目﹐剪伐町畦﹐天然秀潤﹐從輞川叟得來。然昔有評者謂得胸中幹卷書更奇古﹐則無書可以無畫。

予創作十筆圖﹐以聞同社﹐尙繁者芟洗日淨﹐頹林斷渚﹐味外取味﹐如經所云霹靂火中淸冷云也。

十筆法如石內之皴﹐樹上之紋﹐屋宇之介﹐俱不必拘﹐猶古之有兩筆蘭﹐則花數不計﹐三筆之大士﹐則耳目鼻口諸相不計也。

挹之有神﹐摸之有骨﹐玩之有聲。唐人云﹕漫漫汗汗一筆耕﹐一艸一木棲神靈。恍疑畫中有物﹐物中有聲。此僅爲智者道﹐吁﹐嘉隆而後﹐神骨且乏﹐況聲乎﹗

層巒疊嶂如歌行長篇﹐遠山疏麓如五七言絕。愈簡愈入深水。庸史涉筆﹐拙更難藏。

董北苑之精神在雲間﹐趙承旨之風韻在金閶。已而交相非﹐非非趙也董也﹐非因襲之流獘﹐流獘旣極﹐遂有矯枉﹔至習矯枉﹐轉爲因襲﹐共成流獘。其中機袱循遷﹐去古愈遠﹐自立愈羸。何不尋宗覓派﹐打成冷局﹐非北苑﹐非承旨﹐非雲間﹐非金閶﹐非因襲﹐非矯枉﹐孤蹤獨響﹐尢然自得。

辧景

山於春如慶﹐於夏如競﹐於秋如病﹐於冬如定。

筆墨

筆與墨最難相遭。具境而皴之﹐淸濁在筆﹔有皴而勢之﹐隱現在墨。米襄陽用王洽之潑墨﹐參以破墨﹑積墨﹑焦墨﹐故融厚有味。予讀天隨子傳悟飛墨法﹐輪廓布皴之後﹐綃背烘漫﹐以顯气韻沈鬱﹐令不易測。題曰﹕磅然鼓毫﹐瞪目失綃﹐巖酣瀑呼﹐或腮所都。一墨大漧﹐一點塵劫﹐是心所現﹐是佛所說。

寒山凡夫與予論筆尖筆根﹐卽偏正鋒也。一日從晉人渴筆書得畫法﹐題曰﹕樹格落落﹐山骨索索。溪艸蒙茸﹐云秀其中。卒筆恍顧﹐妄窮眞露。古人云﹐畫無筆迹﹐如書家藏鋒。若騰觚大掃作山水障﹐當是狂艸﹐筆迹不計。

位置

近日畫少丘壑﹐習得搬前換後法耳。

大癡謂畫須畱天地之位﹐常法也。予每畫雲煙著底﹐危峯突出﹐一人綴之﹐有振衣千仞勢。客訝之。予日﹕此以絕頂爲主﹐若兒孫諸岫﹐可以不呈﹐巖腳柯根﹐可以不露﹐令人得之楮筆之外。客曰﹕古人寫梅剔竹﹐作過墻一枝﹐離奇具勢。若用全榦繁枝﹐套而無味﹐亦此意乎予

曰﹕然。

行家位置﹐稠塞不虛﹐情韻特減。倘以驚云落靄束巒籠樹﹐便有活機。米氏謂王維畫見之最多﹐皆如刻畫﹐不足學﹐惟以雲山爲墨戲。𨿽偏鋒語﹐亦不可無。

古人有活落處﹐殘剩處﹐嫩率處。

郭河陽云﹕遠山無皴﹐遠水無波﹐遠人無目。予亦云﹕遠山有平無曲﹐遠水有去無來﹐遠人宜孤不宜侶

一幅中有不緊不要處﹐特有深致。

胸中有完局﹐筆下不相應﹐舉意不必然。落楮無非是機之離合﹐神之去來﹐旣不在我﹐亦不在他。臨紙操筆時﹐如曹瞞欲戰若罔欲戰﹐頭頭取勝矣。

先察君臣呼應之位﹐或山爲君而樹輔﹐或樹爲君而山佐﹐然後奏管傳墨。若用朽炭﹐躊躇更易﹐神餒气索﹐愈想愈劣。

刷色

右丞雲﹕水墨爲上。誠然﹐然操筆時不可作水墨刷色想﹐直至了局﹐墨韻旣足﹐則刷色不妨。

點苔

山石點苔﹐水泉索綫﹐常法也。叔明之渴苔﹐仲圭之攢苔﹐是二氏之一種。今之學二氏以苔取肖﹐鈍漢也。古多有不用苔者﹐恐覆山脈之巧﹐障皴法之妙。今人畫不成觀﹐必須叢點﹐不免媸女添痂之誚。

命題

郭熙云﹕作畫先命題爲上品﹐無題便不成畫。此語近於膠柱。譬古人作詩﹐或有詩無題﹐卽命題不可以無題題之﹐若題在詩先﹐其響不之天而之人乎徐聲遠云﹕宴坐絕詩﹐詩將自至﹐麾之不去﹐得句成篇﹐題與無題﹐於詩何有。良工繪事﹐有布置而實無布置﹐無布置而實有布置﹐象之所有不必意﹐意之所有不必象﹐理不離於異見﹐事不闕乎慧用。此中一著些子﹐便判人天﹐何暇命題或者脫局賞心﹐攄詞拈語﹐固無不可。

自題非工﹐不若用古﹔用古非解﹐不若無題。題與畫互爲注腳﹐此中小失﹐奚啻千里。

古來豪傑不得志於時﹐則漁耶樵耶﹐隱而不出然嘗托意於柔管﹐有韻語無聲詩借以送日﹐故伸毫構景﹐無非拈出自家面目。今入畫漁樵耕牧題不達此意﹐作个穢夫傖父﹐傴僂於釣絲﹐戚施於樵斧﹐略無坦適自得之致﹐令識者絕侄﹗。

落款

元以前多不用款﹐款或隱之石隙﹐恐書不精﹐有傷畫局。後來書繪並工﹐附麗成觀。

迂瓚字法遒逸﹐或詩尾用跋﹐或跋後系詩﹐隨意成致宜宗。

衡山翁行款淸整﹐石田晚年題寫灑落﹐每侵畫位﹐翻

多奇趣﹐白陽輩效之。

一幅中有天然候款處﹐失之則傷局。

臨摹

臨摹古人﹐不在對臨﹐而在神會。目意所結﹐一塵不入﹐似而不似﹐不似而似﹐不容思議。

孫﹑虞習右軍書﹐而孫﹑虞截然﹔李﹑何學工部詩﹐而李﹑何各別。𨿽然彼觀劍而悟﹐走甕而成﹐其爲師也﹐非上上根不能

董源以江南眞山水爲稿本。黃公望隱虞山﹐卽寫虞山﹐皴色俱肖﹐且日囊筆研﹐遇云姿樹態﹐臨勒不捨。郭河陽至取眞云驚湧作山勢﹐尢稱巧絕。應知古人稿本在大塊內﹐吾心中﹐慧眼人自能覷著﹐又不可撥置程派作漭蕩生涯也。

稱性

了事漢意到筆隨。淸墨掃紙﹐便是拈花擊竹。

顧漢中題倪迂畫云﹕初以董源爲宗。後迂自題師子林圖云﹔此畫得荊﹑關遺意﹐非王蒙輩所能夢見。俱不免有前人在。晚年隨意抹掃﹐如獅子獨行﹐脫落儕侶。一日燈下作竹樹﹐傲然自得﹐曉起展視﹐全不似竹。迂笑日﹕全不似處不容易到耳。

有一畫史﹐日間作畫﹐夢卽入畫﹐曉復寫夢境。每入神﹐遂有蠅落屏端﹐水鳴牀上﹐魚堪躍水﹐龍能破垣﹐稱

只

性之作﹐直操玄化。蓋緣山河大地﹐器類羣生﹐皆自性現﹐其間捲舒取捨﹐如太虛片雲﹑寒潭雁迹而已。

遇鑑

專摹一家﹐不可與論畫﹔專好一家﹐不可與論鑑畫。

昔人云﹕看畫以林泉之心臨之則髙﹐以驕侈之目臨之則卑。問鼎不可與賞心者同年語也。予故云﹕畫逢靑眼神偏王﹐論到黃金气不靈。

今見畫之簡潔髙逸﹐日士夫畫也﹐以爲無實詣也。實詣指行家法耳。不知王維﹑李成﹑範寬﹑米氏父子﹑蘇子瞻﹑晁無咎﹑李伯時輩皆士夫也﹐無實詣乎行家乎

世人遇世人畫則賞﹐解人遇解人畫則賞﹐習相近也。日計不足﹐歲計有餘。無其人﹐故無其畫。

畫引

明顧凝遠著。凝遠﹐號靑霞﹐蘇州人。天啟間曾客居南京雞鳴寺。山水學董源﹑巨然。精於畫理﹐所著《畫引》僅存數則。畫引

興致

亡明﹞顧凝遠

當興致未來﹑腕不能運時﹐徑情獨往﹐無所觸則已﹐或枯槎頑石﹐勺水疏林﹐如造物所棄置﹐與人裝點絕殊﹐則深情冷眼﹐求其幽意之所在而畫之﹐生意出矣。此亦錦囊拾句之一法。

气韻

六法中第一气韻生動﹐有气韻則有生動矣。气韻或在境中﹐亦或在境外﹐取之於四時寒暑晴雨晦明﹐非徒積墨也。

。

筆墨

以枯澀爲基而點染蒙昧﹐則無墨而無筆﹔以堆砌爲基而洗髮不出﹐則無墨而無筆﹔先理筋骨而積漸敷腴﹐運腕深厚而意在輕松﹐則有墨而有筆﹐此其大略也若夫髙明俊偉之士﹐筆墨淋漓﹐須眉畢燭﹐何用粘皮搭骨。

生拙

畫求熟外生﹐然熟之後不能復生矣。要之爛熟﹑圓熟則自有別﹐若圓熟則又能生也。工不如拙﹐然旣工矣﹐不可復拙。惟不欲求工而自出新意﹐則𨿽拙亦工﹐𨿽工亦拙也。生與拙惟元人得之。

學者旣已入門﹐便拘繩墨。惟吉人靜女﹐仿書童稚﹐聊自抒其天趣﹐輒恐人見而稱說是非。𨿽一一未肖﹐實有名流所不能者﹐生也﹐拙也。彼云生拙﹐與入門更是不同﹐蓋畫之元气苞孕未泄﹐可稱昆沌初分﹐第一粉本也。

元人用筆生﹐用意拙﹐有深義焉。善藏其器﹐惟恐以畫名不免於當世。惟松雪翁裒然冠冕﹐任意輝煌﹐與唐宋名家爭雄﹐不復有所顧慮耳。然則其仕也﹐未免爲絕藝所累。

然則何取於生且拙生則無莽气﹐故文﹐所謂文人之筆也﹔拙則無作气﹐故雅﹐所謂雅人深致也。

。

枯潤

墨太枯則無气韻﹐然必求气韻而漫羨生矣﹔墨太潤則無文理﹐然必求文理而刻畫生矣。凡六法之妙﹐當於運墨先後求之。

取勢

凡勢欲左行者﹐必先用意於右﹐勢欲右行者﹐必先用意於左﹔或上者勢欲下垂﹐或下者勢欲上聳﹐俱不可從本位徑情一往。苟無根柢﹐安可生發。蓋凡物皆有然者﹐多見精思則自得。

畫水

木華作海賦竟﹐或教以水之前後左右言之﹐遂添出數語。乃知關仝有側作泰山圖﹐非橫看成嶺側成峯邪故身在此山不知山眞面目﹐名語也。

畫訣

或題《龔安節先生畫訣》﹐明遺民龔賢著。龔賢又名豈賢﹐字半千﹐號半畝。生於明萬曆二十七年﹝工﹞﹐卒於淸康熙二十八年﹝工﹞。江蘇昆山人﹐流寓於南京淸涼山。王詩文﹑行艸。自謂所作山水前無古人﹐後無宋者。與樊圻﹑髙岑等爲「金陵八家」。《畫訣》言近旨遠﹐切實指示﹐爲初學者說法。《書畫書錄解題》云「自來畫家﹐每喜祕其心得﹐卽有論述﹐亦必陳義甚髙﹐不屑爲初學指示門徑。半千獨破此習﹐不惜以金鍼相度﹐彌足欽矣。」

淸

畫訣

﹝淸﹞龔賢

學畫先畫樹﹐後畫石。畫石外爲輪廓﹐內爲石紋﹐石紋之後﹐方用皴法。石紋者﹐皴之現者也﹔皴法者﹐石紋之渾者也。

畫石筆法﹐亦與畫樹同﹐中有轉折處﹐勿露稜角。畫石塊上白下黑﹐白者陽也﹐黑者陰也。石面多子故白﹐上承日月照臨故白。石傍多紋﹐或艸苔所積﹐或不見日月爲伏陰﹐故黑。

石最忌蠻﹐亦不宜巧。巧近小方﹐蠻無所取。

石不宜方﹐方近板﹔更不宜圓﹐圓爲何物。妙在不方不圓之間。

石必一叢數塊﹐大石間小石。然須聯絡﹐面宜一向。卽不一向﹐亦宜大小顧盼。

石下宜平﹐或在水中﹐或從土出﹐要有著落。今入畫石﹐皆若倒懸﹐可笑可笑。石有面有肩﹐有足有腹﹐亦如人之俯仰坐臥﹐豈獨樹則然乎

畫樹易﹐畫石難。樹有體段﹐石無端倪。石自石而山

自山。今人作畫﹐樹下轉似山﹐山頭轉似石。

石有背面﹐面多皴﹐背不宜多皴。惟屋亦然﹐景在下﹐面朝我﹐景在上﹐面朝外。石亦然。

石面有似平臺者。然平臺者﹐卽破山也。山倒去半邊﹐卽成平臺。故作色平臺﹐面染綠﹐苔艸色也﹔傍染赭色﹐倒去沙土色也。

初畫髙手亦自可觀。畫至數十年後﹐其好處在何處分別其顯而易見者﹐皴法也。皴法名色甚多﹐惟披麻﹑豆辦﹑小斧劈爲正經﹐其餘捲云﹑牛毛﹑鐵綫﹑鬼面﹐解索﹐皆旁門外道耳。大斧劈是北派﹐戴文進﹑吳小仟﹑蔣三松多用之﹐吳人皆謂不入賞鑑。刺梨皴卽豆辦皴之變﹐巨然常用此法。

山頭宜分土石﹐或石戴土﹐或土戴石。所以欲分者﹐辧深淺耳。深山大壑﹐純用石山不妨﹐若淺水沙灘﹐不妨用土山耳。土山下不妨用小石爲腳﹐大山內亦宜用土山爲肉。純用石﹐恐無煙雲縹緲之態耳。

學畫先畫樹起﹐畫樹先畫枯樹起畫樹身好﹐然後點葉

樹身中直皴數筆﹐謂之樹皮。根下闊處白處﹐補一點兩點﹐謂之樹根。

四筆卽成樹身﹐以後卽添枝。身向左則枝皆向左﹐左枝多﹐右枝少。若向右樹﹐反此。

四筆之曲直﹐視一筆之曲直﹐但上狹而下稍寬耳。

續三筆而直下﹐合一筆爲樹身。

合二筆之半﹐自上而下爲右杈﹐自左而右卽轉而上﹐共一筆也。

二筆左半合一筆之杪爲左杈。

自上而下﹐上銳下立﹐中宜轉折。然轉折在中半之上﹐轉折處勿露稜角。惟用中鋒﹐自無芒刺。

凡向左枝﹐皆自上而下﹐向右枝﹐皆自下而上。此自然之理。卽欲反畫﹐亦不順手。

向右樹第一筆自上而下﹐又折上。折上謂之送﹐送筆宜圓﹐若偏鋒﹐卽扁筆矣。

向左樹先身後枝﹐向右樹先枝後身。

向左樹大枝向右﹐向右樹大枝向左﹐亦有變體﹐卽不論。

向右樹一筆卽分丫﹐分丫處勿結。凡自上而下自左而右者﹐謂之走筆。

一株獨立者﹐其樹必作態﹐下覆式居多。

二株一叢﹐必一俯一仰﹐一欹一直﹐一向左一向右﹐一有根一無根﹐一平頭一銳頭﹐二根一髙一下。

古云﹕三樹一叢。第一株爲主樹﹐第二樹三樹爲客樹。或問何以爲主樹日﹕根在下者爲主樹﹐主樹近樹也。三株或四株一叢﹐一樹二樹相近﹐則三樹四樹必稍遠﹐謂之破式。主樹欹﹐客樹直﹔主樹直﹐則客樹不得反欹矣。

主樹根在下﹐則樹杪不得髙出客樹之上。主樹多欹者﹐所以鑲客樹之直也。

大叢中不妨添小樹直立﹐如孔門弟子冠者中雜立童子也。

一樹二樹相近直立﹐則枝宜橫出頂上。

一樹向前﹐則二樹向後﹐中添小樹則兩向。𨿽向前者必顧後﹐向後者必應前。

亦有羣樹一向﹐謂之變體。偶一爲之﹐不可多作也。

三樹一叢﹐一樹有根﹐則二樹無根。

添葉一樹一色﹐葉子不可雷同。五樹之下﹐雜以變體。十樹之外﹐不妨雷同。四樹一叢添葉式。此四樹一叢﹐三樹相近﹐一樹稍遠﹐添葉子最要濃濃淡淡﹐始有分別。且其中要一縱一橫﹐如扁點﹐橫也﹐下垂葉﹐縱也。縱者﹐直也。半菊頭縱之類﹐松鍼葉橫之類﹐不縱不橫﹐夾圈圓點子也。

六樹一叢﹐大叢九樹﹐小叢三樹﹐六樹中叢也。六樹六色葉子﹐不可雷同。無葉謂之寒林﹐數點謂之初冬﹐葉稀謂之深秋﹐一徧點謂之秋林﹐積墨謂之茂林﹐小點著於樹杪謂之春林。

平橋兩面俱見者﹐其面必狹。

空者爲亭﹐實者爲團瓢。

畫屋有正有旁﹐正爲堂﹐旁爲捨﹐不得倒置。

畫屋要設以身處其地﹐令人見之皆可入也。

橋有面背﹐面見於西上﹐則背見於東下。往往有畫反者﹐大謬也。小橋﹑平橋﹐不必著欄。髙橋﹑危橋﹐不可不著欄。

亭子有三足者﹐四足者﹐其常也。亦有多至八九柱者。有四面者﹐六面﹑八面者。

凡安寺觀﹐大小亦宜視山之深淺﹐林之厚薄。設橋亦然。小橋﹑板橋﹐止可設於平灘沙水之際。深山大澤﹐須用石橋。樓臺宜聳出在松楸林木之外﹐然亦須襯貼。大石橋邊﹐必有古寺。

樓閣第二層宜淺。

畫屋固不宜板﹐然須端正。若欹斜﹐使人望之不安。看者不安﹐則畫亦不靜。樹石安置﹐尙宜妥貼﹐況屋子乎

亭子宜著髙爽處。在下之亭必矮而闊﹐中多柱。凡畫風帆﹐或其下有水艸﹑蘆葦楊柳之屬。皆宜順風﹐若帆向東而艸頭樹杪皆向西﹐謂之背戾﹐乃畫家之大忌。

大船著桅﹐宜在中。小船著竿子﹐在前半見﹐有著於船頭者﹐非是也。篷索遠則不見﹐然不畫出又無勢﹐止得畫一根遠不見人手持之處。其人隱於梢篷內﹐卽不見也。

遠帆宜短﹐又是一法。

如三船同行﹐一船獨﹐二船稍近。三船均停擺去﹐可笑也。

畫泉宜得勢﹐聞之似有聲。卽在古人畫中見過摹臨過﹐亦須看眞景始得。畫石宜穩。今入畫石﹐不管著落何地﹐或著水如在水中﹐或著土如在土上。今人常畫一尖倒垂﹐似懸而無所依附﹐可笑也﹐可嘆也。

大石間小石﹐染墨小石宜黑﹐大石宜白。

松葉宜厚。

畫松平頂多於直頂。

畫松正與畫柳相反。畫柳從下分枝﹐畫松枝在樹杪。柳枝向上﹐松枝兩分。畫柳根多﹐畫松根少。松宜直﹐柳宜欹。松鍼宜幹。

玲瓏石最忌瑣碎。瑣碎﹐美人圖中物也。

玲瓏石宜在水邊﹐近日文﹑沈圖中多畫此。

玲瓏石多置於書屋酒亭傍﹐大丘大壑中不宜著此。

柳欲身短而幹長﹐根宜遠引﹐宜出土。

畫柳最不易。余得之李長蘅。從余學者甚多﹐余曾未

以此道示人。今告昭﹐昭曰﹕畫柳若胸中存一畫柳想﹐便不成柳矣。何也幹未上而枝已垂﹐一病也﹔滿身皆小枝﹐二病也﹔幹不古而枝不弱﹐三病也。惟胸中先不著畫柳想﹐畫成老樹﹐隨意勾下數筆﹐便得之矣。

俯螳螂枝﹐最忌枝枝相似﹐犯此謂之刻板耳。惟用筆法﹐卽無此病。

苦瓜和尙畫語錄

淸儈石濤撰。石濤﹐本姓朱﹐名若極﹐明宗室靖江王之後。明亡﹐流落湖廣﹑江南﹐出家爲僧﹐攺名道濟﹐字石濤﹐號大滌子﹑淸湘老人等﹐晚年自稱苦瓜和尙。善山水﹑花果﹑人物﹐王原祁推爲江南第一﹐自以爲不及。所著《畫語錄》精辟卓絕﹐詞旨奧衍﹐向稱難讀。兪劍華《石濤畫語錄注解》﹑楊成寅《石濤畫學本義》可參看。另楊成寅輯有石濤畫跋若干條﹐附於後。

《苦瓜和尙畫語錄》／淸石濤

一畫章第一

太古無法﹐太朴不散。太朴一散﹐而法立矣。法於何立﹖立於一畫。一畫者﹐眾有之本﹐萬象之根。見用於神﹐藏用於人﹐而世人不知。所以一畫之法﹐乃自我立。立一畫之法者﹐蓋以無法生有法﹐以有法貫眾法也。夫畫者﹐從於心者也。山川人物之秀錯﹐鳥獸艸木之性情﹐池榭樓臺之矩度﹐未能深入其理﹐曲盡其態﹐終未得一畫之洪規也。行遠登髙﹐悉起膚寸﹐此一畫收盡鴻蒙之外﹐卽億萬萬筆墨﹐未有不始於此而終於此﹐惟聽人之握取之耳。人能以一畫具體而微﹐意明筆透。腕不虛則畫非是﹐畫非是則腕不靈。動之以旋﹐潤之以轉﹐居之以曠。出如截﹐入如揭。能圓能方﹐能直能曲﹐能上能下。左右均齊﹐凸凹突兀﹐斷截橫斜。如水之就深﹐如火之炎上﹐自然而不容毫髮彊也。用無不神﹐而法無不貫也﹔理無不入﹐而態無不盡也。信手一揮﹐山川人物﹐鳥獸艸木﹐池榭樓臺﹐取形用勢﹐寫生揣意﹐運情摹景﹐顯露隱含﹐人不見其畫之成﹐畫不違其心之用﹐蓋自太朴散而一畫之法立矣﹐一畫之法立而萬物著矣。我故曰﹕吾道一以貫之。

了法章第二

規矩者﹐方圓之極則也﹔天地者﹐規矩之運行也。世知有規矩﹐而不知夫乾旋坤轉之義﹐此天地之縛人於法。人之役法於蒙﹐𨿽攘先天後天之法﹐終不得其理之所存。所以有是法不能了者﹐反爲法障之也。古今法障不了﹐由一畫之理不明。一畫明﹐則障不在目﹐而畫可從心﹐畫從心而障自遠矣。夫畫者﹐形天地萬物者也﹐捨筆墨其何以形之哉﹖墨受於天﹐濃淡枯潤﹐隨之筆﹐操於人﹐勾皴烘染隨之。古之人未嘗不以法爲也﹐無法則於世無限焉。是一畫者﹐非無限而限之也﹐非有法而限之也。法無障﹐障無法。法自畫生﹐障自畫退。法障不參﹐而乾旋坤轉之義得矣﹐畫道彰矣﹐一畫了矣。

變化章第三

古者﹐識之具也。化者﹐識其具而弗爲也。具古以化﹐未見夫人也。嘗憾其泥古不化者﹐是識拘之也。識拘於似則不廣﹐故君子惟借古以開今也。又曰﹕至人無法。非無法也﹐無法而法﹐乃爲至法。凡事有經必有權﹐有法必有化。一知其經﹐卽變其權﹐一知其法﹐卽功於化。夫畫﹐天下變通之大法也﹐山川形勢之精英也﹐古今造物之陶冶也﹐陰陽气度之流行也﹐借筆墨以寫天地萬物﹐而陶泳乎我也。今人不明乎此﹐動則曰﹕某家皴點﹐可以立腳。非似某家山水﹐不能傳久。某家淸澹﹐可以立品。非似某家工巧﹐只足娛人。是我爲某家役﹐非某家爲我用也。縱逼似某家﹐亦食某家殘羹耳﹐於我何有哉﹗或有謂余曰﹕某家博我也﹐某家約我也。我將於何門戶﹐於何階級﹐於何比擬﹐於何效驗﹐於何點染﹐於何鞟皴﹐於何形勢﹐能使我卽古﹐而古卽我。如是者﹐知有古而不知有我者也。我之爲我﹐自有我在。古之須眉﹐不能生在我之面目﹔古之肺腑﹐不能安入我之腹腸。我自發我之肺腑﹐揭我之須眉。縱有時觸著某家﹐是某家就我也﹐非我故爲某家也﹐天然授之也﹐我於古何師而不化之有﹖

尊受章第四

受與識﹐先受而後識也。識然後受﹐非受也。古今至明之士﹐藉其識而發其所受﹐知其受而發其所識﹐不過一事之能。其小受小識也﹐未能識一畫之權擴而大之也。夫一畫含萬物於中。畫受墨﹐墨受筆﹐筆受腕﹐腕受心。如天之造生﹐地之造成﹐此其所以受也。然貴乎人能尊得其受﹐而不尊自棄也﹐得其畫而不化自縛也。夫受畫者﹐必尊而守之﹐彊而用之﹐無間於外﹐無息於內。易曰「天行健﹐君子以自彊不息。」此乃所以尊受之也。

筆墨章第五

古之人有有筆有墨者﹐亦有有筆無墨者﹐亦有有墨無筆者。非山川之限於一偏﹐而人之賦受不齊也。墨之濺筆也以靈﹐筆之運墨也以神。墨非蒙養不靈﹐筆非生活不神。能受蒙養之靈﹐而不解生活之神﹐是有墨無筆也。能受生活之神﹐而不變蒙養之靈﹐是有筆無墨也。山川萬物之具體﹐有反有正﹐有偏有側﹐有聚有散﹐有近有遠﹐有內有外﹐有虛有實﹐有斷有連﹐有層次﹐有剝落﹐有丰致﹐有飄緲﹐此生活之大端也。故山川萬物之薦靈於人﹐因人操此蒙養生活之權。苟非其然﹐焉能使筆墨之下﹐有胎有骨﹐有開有合﹐有體有用﹐有形有勢﹐有拱有立﹐有蹲跳﹐有潛伏﹐有衝霄﹐有崱屴﹐有磅礡﹐有嵯峨﹐有巑岏﹐有奇峭﹐有險峻﹐一一盡其靈而足其神。

運腕章第六

或曰﹕繪譜畫訓﹐章章發明﹐用筆用墨﹐處處精細。自古以來﹐從未有山海之形勢﹐駕諸空言﹐托之同好。想大滌子性分太髙﹐世外立法﹐不屑從淺近處下手耶﹖異哉斯言也。受之於遠﹐得之最近。識之於近﹐役之於遠。一畫者﹐字畫下手之淺近功夫也。變畫者﹐用筆用墨之淺近法度也。山海者﹐一邱一壑之淺近張本也。形勢者﹐鞟皴之淺近綱領也。苟徒知方隅之識﹐則有方隅之張本。譬如方隅中有山焉﹐有峯焉﹐斯人也﹐得之一山﹐始終圖之﹐得之一峯﹐始終不變。是山也﹐是峯也﹐轉使脫瓿雕鑿於斯人之手可乎﹐不可乎﹖且也﹐形勢不變﹐徒知鞟皴之皮毛﹔畫法不變﹐徒知形勢之拘泥﹔蒙養不齊﹐徒知山川之結列﹐山林不備﹐徒知張本之空虛。欲化此四者﹐必先從運腕入手也。腕若虛靈﹐則畫能折變﹔筆如截揭﹐則形不癡蒙。腕受實則沈著透徹﹐腕受虛則飛舞悠揚。腕受正則中直藏鋒﹐腕受仄則欹斜盡致。腕受疾則操縱得勢﹐腕受遲則拱揖有情。腕受化則渾合自然﹐腕受變則陸離譎怪。腕受奇則神工鬼斧﹐腕受神則川嶽薦靈。

絪縕章第七

筆與墨會﹐是爲掞縕。掞縕不分﹐是爲混沌。辟混沌者﹐捨一畫而誰耶﹗畫於山則靈之﹐畫於水則動之﹐畫於林則生之﹐畫於人則逸之。得筆墨之會﹐解掞縕之分﹐作辟混沌手﹐傳諸古今﹐自成一家﹐是皆智得之也。不可雕鑿﹐不可板腐﹐不可沈泥﹐不可牽連﹐不可脫節﹐不可無理。在於墨海中﹐立定精神。筆鋒下決出生活﹐尺幅上換去毛骨﹐混沌裏放出光明。縱使筆不筆﹐墨不墨﹐畫不畫﹐自有我在。蓋以運夫墨﹐非墨運也﹔操夫筆﹐非筆操也﹔脫夫胎﹐非胎脫也。自一以分萬﹐自萬以治一。化一而成掞縕﹐天下之能事畢矣。

山川章第八

得乾坤之理者﹐山川之質也。得筆墨之法者﹐山川之飾也。知其飾而非理﹐其理危矣。知其質而非法﹐其法微矣。是故古人知其微危﹐必獲於一。一有不明﹐則萬物障。一無不明﹐則萬物齊。畫之理﹐筆之法﹐不過天地之質與飾也。山川天地之形勢也。風雨晦明﹐山川之气象也﹔疏密深遠﹐山川之約徑也﹔縱橫吞吐﹐山川之節奏也﹔陰陽濃淡﹐山川之凝神也﹔水雲聚散﹐山川之聯屬也﹔蹲跳向背﹐山川之行藏也。髙明者﹐天之權也﹔博厚者﹐地之衡也。風雲者﹐天之束縛山川也﹔水石者﹐地之激躍山川也。非天地之權衡﹐不能變化山川之不測。𨿽風雲之束縛﹐不能等九區之山川於同模﹔𨿽水石之激躍﹐不能別山川之形勢於筆端。且山水之大﹐廣土千里﹐結云萬里﹐羅峯列嶂。以一管窺之﹐卽飛仙恐不能周旋也﹐以一畫測之﹐卽可參天地之化育也。測山川之形勢﹐度地土之廣遠﹐審峯嶂之疏密﹐識雲煙之蒙昧。正踞千里﹐邪睨萬重﹐統歸於天之權地之衡也。天有是權﹐能變山川之精靈﹔地有是衡﹐能運山川之气脈。我有是一畫﹐能貫山川之形神。此予五十年前﹐未脫胎於山川也﹐亦非糟粕其山川﹐而使山川自私也﹐山川使予代山川而言也。山川脫胎於予也﹐予脫胎於山川也。搜盡奇峯打艸稿也﹐山川與予神遇而迹化也。所以終歸之於大滌也。

皴法章第九

筆之於皴也﹐開生面也。山之爲形萬狀﹐則其開面非一端。世人知其皴﹐失卻生面﹐縱使皴也﹐於山乎何有﹖或石或土﹐徒寫其石與土﹐此方隅之皴也﹐非山川自具之皴也。如山川自具之皴﹐則有峯名各異﹐體奇面生﹐具狀不等﹐故皴法自別。有捲云皴﹐劈斧皴﹐披麻皴﹐解索皴﹐鬼面皴﹐骷髏皴﹐亂柴皴﹐芝麻皴﹐金碧皴﹐玉屑皴﹐彈窩皴﹐礬頭皴﹐沒骨皴﹐皆是皴也。必因峯之體異﹐峯之面生﹐峯與皴合﹐皴自峯生。峯不能變皴之體用﹐皴卻能資峯之形聲。不得其峯何以變﹐不得其皴何以現﹐峯之變與不變﹐在於皴之現與不現。皴有是名﹐峯亦有是知。如天柱峯﹐明星峯﹐蓮花峯﹐仙人峯﹐五老峯﹐七賢峯﹐雲臺峯﹐天馬峯﹐獅子峯﹐峨眉峯﹐瑯琊峯﹐金輪峯﹐香鑪峯﹐小華峯﹐匹練峯﹐回雁峯。是峯也居其形﹐是皴也開其面。然於運墨操筆之時﹐又何待有峯皴之見﹖一畫落紙﹐眾畫隨之﹐一理才具﹐眾理付之。審一畫之來去﹐達眾理之範圍。山川之形勢得定﹐古今之皴法不殊。山川之形勢在畫﹐畫之蒙養在墨﹐墨之生活在操﹐操之作用在持。善操運者﹐內實而外空﹐因受一畫之理﹐而應諸萬方﹐所以豪無悖謬。亦有內空而外實者﹐因法之化﹐不假思索﹐外形已具而內不載也。是故古之人虛實中度﹐內外合操﹐畫法變備﹐無疵無病。得蒙養之靈﹐運用之神﹐正則正﹐仄則仄﹐偏側則偏側。若夫面墻塵蔽而物障﹐有不生憎於造物者乎﹗

境界章第十

分疆三疊兩段﹐似乎山水之失。然有不失之者﹐如自然分疆者﹐到江吳地盡﹐隔岸越山多是也。每每寫山水如開辟分破﹐豪無生活﹐見之卽知分疆。三疊者﹐一層地﹐二層樹﹐三層山﹐望之何分遠近﹐寫此三疊奚翅印刻。兩段者﹐景在下﹐山在上﹐俗以云在中﹐分明隔做兩段。爲此三者﹐先要貫通一气﹐不可拘泥分疆。三疊兩段﹐偏要突手作用﹐才見筆力。卽入千峯萬壑﹐俱無俗迹。爲此三者入神﹐則於細碎有失﹐亦不礙矣。

蹊徑章第十一

寫畫有蹊徑六則﹕對景不對山﹐對山不對景﹐倒景﹐借景﹐截斷﹐險峻。此六則者﹐須辧明之。對景不對山者﹐山之古貌如冬﹐景界如春﹐此對景不對山也。樹木古朴如冬﹐其山如春﹐此對山不對景也。如樹木正﹐山石倒﹐山石正﹐樹木倒﹐皆倒景也。如空山杳冥﹐無物生態﹐借以疏柳嫩竹﹐橋梁艸閣﹐此借景也。截斷者﹐無塵俗之境﹐山水樹木﹐剪頭去尾﹐筆筆處處﹐皆以截斷。而截斷之法﹐非至松之筆﹐莫能入也。險峻者人迹不能到﹐無路可入也。如島山渤海﹐蓬萊方壺﹐非仙人莫居﹐非世人可測﹐此山海之險峻也。若以畫圖險峻﹐只在峭峯懸崖﹐棧直崎嶇之險耳。須見筆力是妙。

林木艸章第十二

古人寫樹﹐或三株五株﹐九株十株﹐令其反正陰陽﹐各自面目﹐參差髙下﹐生動有致。吾寫松柏古槐古檜之法﹐如三五株﹐其勢似英雄起舞﹐俯仰蹲立﹐蹁躚排宕﹐或硬或軟﹐運筆運腕﹐大都多以寫石之法寫之。五指四指三指﹐皆隨其腕轉﹐與肘伸去縮來﹐齊並一力。其運筆極重處﹐卻須飛提紙上﹐消去猛气。所以或濃或淡﹐虛而靈﹐空而妙。大山亦如此法﹐餘者不足用。生辣中求破碎之相﹐此不說之說矣。

海濤章第十三

海有洪流﹐山有潛伏。海有吞吐﹐山有拱揖。海能薦靈﹐山能脈運。山有層巒疊嶂﹐邃谷深崖﹐巑岏突兀﹐嵐气霧露﹐煙雲畢至﹐猶如海之洪流﹐海之吞吐。此非海之薦靈﹐亦山之自居於海也。海亦能自居於山也。海之汪洋﹐海之含泓﹐海之激笑﹐海之蜃樓雉气﹐海之鯨躍龍騰﹐海潮如峯﹐海汐如嶺﹐此海之自居於山也﹐非山之自居於海也。山海自居若是﹐而人亦有目視之者。如瀛洲閬苑﹐弱水蓬萊﹐玄圃方壺。縱使棋布星分﹐亦可以水源龍脈﹐推而知之。若得之於海﹐失之於山﹐得之於山﹐失之於海﹐是人妄受之也。我之受也﹐山卽海也﹐海卽山也。山海而知我受也﹐皆在人一筆一墨之風流也。

四時章第十四

凡寫四時之景﹐風味不同﹐陰晴各異﹐審時度候爲之。古人寄景於詩﹐其春曰「每同沙艸發﹐長共水雲連。」其夏曰「樹下地常蔭﹐水邊風最涼。」其秋曰「寒城一以眺﹐平楚正蒼然。」其冬曰「路渺筆先到﹐池寒墨更圓。」亦有冬不正令者﹐其詩曰「雪慳天欠冷﹐年近日添長。」𨿽值冬似無寒意﹐亦有詩曰「殘年日易曉﹐夾雪雨天晴。」以二詩論畫﹐「欠冷」﹑「添長」易曉﹐「夾雪」摹之。不獨於冬﹐推於三時﹐各隨其令。亦有半晴半陰者﹐如「片雲明月暗﹐斜日雨邊晴」。亦有似晴似陰者﹐「未須愁日暮﹐天際是輕陰」。予拈詩意﹐以爲畫意未有景不隨時者。滿目雲山﹐隨時而變﹐以此哦之﹐可知畫卽詩中意﹐詩非畫裏禪乎。

遠塵章第十五

人爲物蔽﹐則與塵交。人爲物使﹐則心受勞。勞心於刻畫而自毀﹐蔽塵於筆墨而自拘。此局隘人也﹐但損無益﹐終不快其心也。我則物隨物蔽﹐塵隨塵交﹐則心不勞﹐心不勞則有畫矣。畫乃人之所有﹐一畫人所未有。夫畫貴乎思﹐思其一則心有所著﹐而快所以畫﹐則精微之入﹐不可測矣。想古人未必言此﹐特深發之。

脫俗章第十六

愚者與俗同識。愚不蒙則智﹐俗不濺則淸。俗因愚受﹐愚因蒙昧。故至人不能不達﹐不能不明。達則變﹐明則化。受事則無形﹐治形則無迹。運墨如已成﹐操筆如無爲。尺幅管天地山川萬物﹐而心淡若無者﹐愚去智生﹐俗除淸至也。

兼字章第十七

墨能栽培山川之形﹐筆能傾覆山川之勢﹐未可以一邱一壑而限量之也。古今人物﹐無不細悉。必使墨海抱負﹐筆山駕馭﹐然後廣其用。所以八極之表﹐九土之變﹐五嶽之尊﹐四海之廣﹐放之無外﹐收之無內。世不執法﹐天不執能。不但其顯於畫﹐而又顯於字。字與畫者﹐其具兩端﹐其功一體。一畫者﹐字畫先有之根本也。字畫者﹐一畫後天之經權也。能知經權而忘一畫之本者﹐是由子孫而失其宗支也。能知古今不泯﹐而忘其功之不在人者﹐亦由百物而失其天之授也。天能授人以法﹐不能授人以功。天能授人以畫﹐不能授人以變。人或棄法以伐功﹐人或離畫以務變。是天之不在於人﹐𨿽有字畫﹐亦不傳焉。天之授人也﹐因其可授而授之﹐亦有大知而大授﹐小知而小授也。所以古今字畫﹐本之天而全之人也。自天之有所授﹐而人之大知小知者﹐皆莫不有字畫之法存焉﹐而又得偏廣者也。我故有兼字之論也。

資任章第十八

古之人寄興於筆墨﹐假道於山川。不化而應化﹐無爲而有爲。身不炫而名立﹐因有蒙養之功﹐生活之操﹐載之寰宇﹐已受山川之質也。以墨運觀之﹐則受蒙養之任。以筆操觀之﹐則受生活之任。以山川觀之﹐則受胎骨之任。以鞟皴觀之﹐則受畫變之任。以滄海觀之﹐則受天地之任。以坳堂觀之﹐則受須臾之任。以無爲觀之﹐則受有爲之任。以一畫觀之﹐則受萬畫之任。以虛腕觀之﹐則受穎脫之任。有是任者﹐必先資其任之所任﹐然後可以施之於筆。如不資之﹐則局隘淺陋﹐有不任其任之所爲。且天之任於山無窮。山之得體也以位﹐山之薦靈也以神﹐山之變幻也以化﹐山之蒙養也以仁﹐山之縱橫也以動﹐山之潛伏也以靜﹐山之拱揖也以禮﹐山之紆徐也以和﹐山之環聚也以謹﹐山之虛靈也以智﹐山之純秀也以文﹐山之蹲跳也以武﹐山之峻厲也以險﹐山之逼漢也以髙﹐山之渾厚也以洪﹐山之淺近也以小。此山天之任而任﹐非山受任以任天也。人能受天之任而任﹐非山之任而任人也。由此推之﹐此山自任而任也﹐不能遷山之任而任也。是以仁者不遷於仁﹐而樂山也。山有是任﹐水豈無任耶﹖水非無爲而無任也。夫水汪洋廣澤也以徳﹐卑下循禮也以義﹐潮汐不息也以道﹐決行激躍也以勇﹐瀠洄平一也以法﹐盈遠通達也以察﹐沁泓鮮潔也以善﹐折旋朝東也以志。其水見任於瀛潮溟渤之間者﹐非此素行其任﹐則又何能周天下之山川﹐通天下之血脈乎﹖人之所任於山﹐不任於水者﹐是猶沈於滄海而不知其岸也﹐亦猶岸之不知有滄海也。是故知者知其畔岸﹐逝於川上﹐聽於源泉而樂水也。非山之任﹐不足以見天下之廣﹔非水之任﹐不足以見天下之大。非山之任水﹐不足以見乎周流﹔非水之任山﹐不足以見乎環抱。山水之任不著﹐則周流環抱無由。周流環抱不著﹐則蒙養生活無方。蒙養生活有操﹐則周流環抱有由。周流環抱有由﹐則山水之任息矣。吾人之任山水也﹐任不在廣﹐則任其可制﹔任不在多﹐則任其可易。非易不能任多﹐非制不能任廣。任不在筆﹐則任其可傳﹔任不在墨﹐則任其可受。任不在山﹐則任其可靜﹔任不在水﹐則任其可動。任不在古﹐則任其無荒﹔任不在今﹐則任其無障。是以古今不亂﹐筆墨常存﹐因其浹洽﹐斯任而已矣。然則此任者﹐誠蒙養生活之理﹐以一治萬﹐以萬治一。不任於山﹐不任於水﹐不任於筆墨﹐不任於古今﹐不任於聖人﹐是任也﹐是有其資也。

跋

宋王孫趙彜齋者﹐其品峻絕千古﹐其畫妙絕一世。品不以畫重﹐而畫益以品重也。宋亡﹐隱居廣陳鎭﹐山水之外﹐別無興趣﹐詩酒之外﹐別無寄托﹐田叟野老之外﹐別無知契。孤昂肅潔之操﹐如雲中之龍﹐雲中之鶴﹐不可暱近者也。乃今之大滌﹐非昔之彜齋乎﹖其人同﹐其行同﹐其履變也無不同。蓋彜齋之後﹐復一彜齋。數百載下﹐可以嗣芳徽﹐可以並幽躅矣。兩先生之隱徳﹐吾知頡頏西山之餓夫固然耳。且其浩浩落落之懷﹐一皆寓於筆墨之際﹐所謂品髙者﹐韻自勝焉。吾觀大滌子論畫﹐鉤玄抉奧﹐獨抒胸臆。文乃簡質古峭﹐莫可端倪。直是一子﹐海內不乏解人﹐當不以餘言爲河漢也。

雍正六年戊申﹐秋七月﹐朅邱生張沅跋於江上之畏廬

則任其可傳﹔任不在墨﹐則任其可受。任不在山﹐則任其可靜﹔任不在水﹐則任其可動。任不在古﹐則任其無荒﹔任不在今﹐則任其無障。是以古今不亂﹐筆墨常存﹐因其浹洽斯任而已矣。然則此任者﹐誠蒙養生活之理﹐以一治萬﹐以萬治一﹐不任於山﹐不任於水﹐不任於筆墨﹐不任於古今﹐不任於聖人。是任也﹐是有其資者也。附﹕石濤畫跋

畫有南北宗﹐書有二王法。張融有言「不恨臣無二王法﹐恨二王無臣法。」今問南北宗﹐我宗耶宗我耶一時捧腹曰「我自用我法。」

一一順治十四年丁酉題畫文

﹝題《黃山圖》和《坐看雲起圖》﹞。

黃山是我師﹐我是黃山友。心期萬類中﹐黃峯無不有。事實不可傳﹐言亦難住口。何山不艸木﹐根非土長而能壽﹔何水不髙源﹐峯峯如綫雷琴吼。知奇未是奇﹐能奇奇足首。精靈斗月元气初﹐神彩滴空開辟右。軒轅屯聚五城兵﹐蕩空銀海神龍守。前海露﹐後海剖﹐東西海門削不朽。我昔云埋逼住始信峯﹐往來無路一聲大喝旌旗走﹐奪得些而松石還﹐字經三寫烏焉叟。

一一康熙六年丁末《黃山圖》題詩。

作書作畫﹐無論老手後學﹐先以气勝得之者﹐精神燦

爛﹐出之紙上。意懶則淺薄無神﹐不能書畫。多則泛濫﹐少則精雄。善藏者﹐勿求於紙之長短粗細。古人片紙隻字﹐價重幹金者﹐求之不易也。求之不易﹐則舉筆時亦不易也。故有眞精神出現於世。空山無人﹐左右都散﹐獨坐無事﹐弄筆亦快。

一一康熙十二年癸丑在敬亭山跋畫。

筆枯則秀﹐筆濕則俗。今雲間筆墨﹐多有此病。總之過於文﹐何嘗不濕過此關者知之。似懂非懂﹐似米非米﹐雨過秋山﹐光生如洗。今人古人﹐誰師誰體但出但入﹐憑翻筆底。

一一康熙二十一年壬戌冬日

在金陵用點染法畫的山水上題文。

萬點惡墨﹐惱殺米顚﹔幾綫柔痕﹐笑倒北苑。遠而不合﹐不知山水之瀠回﹔近而多繁﹐只見村捨之鄙俚。從窠臼中死絕心眼﹐自是仙子臨風﹐膚骨逼現靈气。

一一康熙二十四年乙丑在

爲蒼公作《山水捲》上題跋。

打鼓用杉木之權﹐寫字拈羊毫之筆﹐卻也一時快意。千載之下﹐得失難言。若無荊關之手﹐又誰敢拈弄此道亦然。悟後始信吾言。

一一康熙二十六年丁卯題畫文。

新安之吳子又和﹐丰溪人也。遊戲於筆墨之外﹐珍重

其書﹐而不珍重於畫。十餘年來﹐人間浪迹者多。每興到時﹐舉酒數過﹐脫巾散發﹐狂叫數聲﹐潑十斗墨﹐紙必待盡﹐終不書隻字於畫之上。今觀此紙﹐气運生動﹐筆法值空﹐欲令淸湘絕倒﹐故書數字其上。

一一康熙二十七年戊辰在揚州

於吳又和《墨筆山水》上題跋。

吾昔時見「我用我法」四字﹐心甚喜之。蓋爲近世畫家專一演習古人﹐論之者亦且曰某筆肖某法﹐某筆不肖可唾矣。此皆能自用法不已﹐超過尋常輩耶。及今番悟之﹐卻又不然。夫茫茫大蓋之中﹐只有一法﹐得此一法﹐則無往而非法﹐而必拘拘然名之爲我法﹐又何法耶。總之﹐意動則情生﹐情生則力舉﹐力舉則發而爲制度文章。其實不過本來之一悟﹐遂能變化無窮﹐規模不一。今吾寫此數幅﹐並不求古人﹐並不定用我法。皆是動乎意﹐生乎情﹐舉乎力﹐發乎文章以成變化規模。噫嘻﹞後之論者﹐指爲吾法可也﹐指爲古人之法也可﹐卽指爲天下之法亦無不可。

一一康熙三十年辛末在北京秋七月客慈源

寺﹐作山水冊﹐題跋中有此文﹝見人民美術出

版社年出版的《石濤畫集》第圖﹞。

郭河陽論畫﹐山有可望者﹑可遊者﹑可居者。余曰﹕江南江北﹐水陸平川﹐新沙古岸﹐是可居者﹔淺在赤壁蒼橫﹐湖橋斷岸﹐深則林巒翠滴﹐瀑水懸爭﹐是可遊者﹔峯峯入云﹐飛巖墮日﹐山無凡土﹐石長無根﹐木不妄有﹐是可望者。今之遊於筆墨者﹐總是名山大川﹐未覽幽巖﹐獨

屋何居。出郭何曾百里﹐入室豈客半年。交泛濫之酒杯﹐貨簇新之古董。道眼未明﹐縱橫習气安可辧焉。自云曰﹕此某家筆墨﹐此某家法派﹐猶有人之示盲醜婦之評醜婦爾﹐賞鑑云乎哉﹗不立一法﹐是無宗也﹗不捨一法﹐是吾旨也﹐學者知之乎時辛未二月﹐余將南還﹐客且憨齋宮紙余案﹐主人愼庵先生索畫並識請教。淸湘枝下人﹑石濤﹑元濟。

一一康熙三十年辛未在北

京題《搜盡奇峯打艸稿》一畫。

古人未立法之先﹐不知古人法何法。古人旣立法之後﹐便不容今人出古法。千百年來﹐遂使今之人不能出一頭地也。師古人之迹﹐而不師古人之心﹐宜其不能出一頭地也。冤哉﹗

一一康熙三十一年壬申三月二日

在北京海潮閣爲伯昌先生作畫題跋。

石文自淸潤﹐層繡古苔錢。令人心目朗﹐招得米公顚。余顚顚未已﹐豈讓米公前每畫一石頭﹐忘坐亦忘眠。更不使人知﹐卓破古靑天。誰能袖得去﹐墨幻眞奇焉﹗菊竹若有志﹐與爾可同年。眞顚爲誰老苦瓜制此篇。

一一康熙三十二年癸酉題畫詩。

此道從門入者﹐不是家珍﹐而以名振一時﹐得不難哉髙古之如靑溪﹝程正揆﹞﹑白禿﹝石溪﹞﹑道山﹝惲道生﹞諸君輩﹐淸逸之如梅壑﹝查士標﹞﹑浙江﹝弘仁﹞二老﹐幹

。

瘦之如垢道人﹝程邃﹞﹐淋漓奇古之如南昌八大山人﹐豪放之如梅瞿山﹝梅淸﹞﹑雪坪子﹝梅庚﹞﹐皆代之解人也。吾獨不解此意﹐故其空空洞洞﹐木木默默之如此。問訊鳴六先生﹐予之評訂﹐其旨若斯﹐具眼者﹐得不絕倒乎

一一康熙三十三年甲戌

爲鳴六先生跋山水論畫文。

倪髙士畫如浪沙溪石﹐隨轉隨注﹐出乎自然﹐而一股空靈淸潤之气﹐冷冷逼人。後世徒摹其枯索寒儉處﹐此畫之所以無遠神也。

一一康熙三十四年乙亥

《仿倪髙士立幅精品》題跋。

倪髙士有《秋林圖》﹐余今寫畫﹐亦復有此。淋漓髙下﹐各自性情。今海內筆墨去古遠矣﹐淸湘大滌子自笑知其皮毛耳。

筆墨髙秀﹐自雲林﹝倪瓚﹞之後罕傳﹐漸公得之一變。後諸公實學雲林﹐而實是漸江一脈。公遊黃山最久﹐故得黃山之眞性情也。卽一木一石﹐皆黃山本色﹐丰骨冷然生話。

一一康熙三十五年丙子跋漸

江辛丑所作《曉江風便圖》

古人云﹐作畫當以艸書﹑隸書之法爲之﹐樹如屈鐵﹐山如畫沙﹔絕去甜俗蹊徑﹐乃爲大气。不爾縱儼然成格﹐

已落畫師魔界﹐不復可救藥矣﹗或云東坡成戈字﹐多用病筆。又云腕著而筆臥﹐故左秀而右枯。是畫家渴筆側筆說也。西施捧心而顰病處妍媚百出﹐但不願鄰家女效之。白田喬子深會其旨﹐渴愛予畫﹐乃出大絹四幅﹐屬爲點染四景。向曾觀先生所藏先輩諸大家巨制五六幅﹐豈珠玉案頭﹐獨少明星作供耶艸艸事此﹐可勝小巫之愧云。

一一康熙三十七年戊寅三月題畫文。

戊寅春三月望後二日﹐白田喬子以懷予詩見贈﹐兼有索畫之作﹐並筆墨數種。予正抱微屙於大滌堂中﹐展玩之際﹐心神俱爽﹗古人云「詩文字畫﹐得到極處﹐足以卻病延年﹐解悶消愁。」誠哉斯言也。越日遂作《桃源圖》並綴數語﹐以博一笑﹐非敢云報瓊也。

一一康熙三十七年戊寅三月題畫文。

西江山人稱八大﹐往往遊戲筆墨外。心奇迹奇放浪觀﹐筆欹墨舞眞三昧。有時對客發癡顚﹐佯狂詩酒呼靑天。須臾大醉艸千紙﹐書法畫法前人前。眼髙百代古無比﹐旁人贊美公不喜。胡然圖就特丫叉﹐抹之大笑日小伎。四方知交皆問予﹐廿年迹蹤那得知。程子抱犢問予道﹐雪个當年卽是伊。公皆與我同日病﹐剛出世時天地震。八大無家還是家﹐淸湘四海空霜鬢。公時聞我客邗江﹐臨溪新構大滌堂。寄來巨幅眞堪滌﹐炎蒸六月飛秋霜。老人知意何堪滌﹐言猶在耳塵沙歷。一念萬年嗚指間﹐洗空世界聽霹靂。

一一康熙三十七年戊寅五月

題八大山人《大滌艸堂圖》。

﹞

余向時觀大癡爲雲林所作《江山勝覽》卷子﹐一丘一壑﹐無不從顧虎頭﹑陸探微﹑張僧繇中來發明此道﹐運筆遒舉﹐點畫新奇﹐此是前人立法不凡處。在大癡﹑雲林﹑黃鶴山樵一變﹐直破古人﹐千丘萬壑﹐如蠶食葉﹐偶爾成文﹐誰當著眼故此卷三寒暑方成。今天下畫師﹐三吳有三吳習气﹐兩浙有兩浙習气﹐江楚兩廣中間﹐南都秦淮﹑徽宣﹑淮海一帶﹐事久則各成習气。古人眞面目實不曾見﹐所見者皆贗本也。眞者在前﹐則又看不入。此中過關者﹐得知沒滋味中﹐正是他古人得力處﹐悟了還同未悟時﹐豈易言哉﹗

一一康熙三十八年己卯跋汪柳澗

《摹黃大癡江山無盡圖捲》文。

董北苑以江南眞山水爲稿本﹐固知大塊自有眞面目在﹐若書法之釵腳﹑漏痕﹐不信然乎

一一載《畱溪外傳》卷十八陳鼎《瞎尊者傳》。

書畫非小道﹐世人形似耳。出筆混沌開﹐入拙聰明死理盡法無盡﹐法盡理生矣﹗理法本無傳﹐古人不得已。吾寫此紙時﹐心入春江水。江花隨我開﹐江月隨我起。把卷望江樓﹐髙呼日子美。一笑水雲低﹐圖開幻神髓。

一一石濤題《春江圖》。載《畱溪外傳》

卷十八陳鼎《瞎尊者傳》。

天地氤氳秀結﹐四時朝暮垂垂。透過鴻濛之理﹐堪畱之似似之。百代之奇。

筆如削鐵墨如冰﹐冷透鬢眉見小乘。若貴眼前些子熱﹐依然非法不爲憑。

蓋唐人士女﹐悉尙丰肥銥艷﹐故周肪直寫其習見﹐實父能盡其性情﹐纖悉逼眞﹐不特其造詣之工﹐彼用心仿古﹐亦非人所易習也。

一一康熙三十六年丁丑春﹐爲自

仿仇實父《百美爭艷圖》匹縑題文。

小水大山千點墨﹐一丘一壑一江煙。晚年筆禿須憑放﹐翠壁蒼橫莫我顚。

一一康熙三十八己卯《山水冊》題畫詩。

余於山水﹑樹石﹑花卉﹑神像﹑虫魚無不摹寫﹐至於人物﹐不敢輒作也。數年來得越東臯博氏﹝按博氏卽博問亭﹞收藏人物甚富﹐皆系周貼﹑趙吳興﹑仇實父所寫﹐余得領略其神采風度﹐則儼然如生也。今將軍亦以宮幀索摹﹐不敢方命﹐依樣寫成﹐郵寄京師﹐復爲當代公卿題詠﹐余何當得也越數年﹐復寄來索余覓良裝潢﹐並索再題﹐是以贅此始末也﹐奉上。

一一康熙四十年辛巳題《百美爭艷圖》。

天地渾融一气﹐再分風雨四時。明暗髙低遠近﹐不似。

一一康熙四十一年壬午

在《潑墨山水》上作論畫文。

寫畫凡未落筆﹐先以神會。至落筆時﹐勿促迫﹐勿怠緩﹐勿陡削﹐勿散神﹐勿太舒。務先精思天蒙﹐山川步武﹐林木位置。不是先生樹後布地﹐入於林出於地也。以我襟含气度﹐不在山川林木之內﹐其精神駕馭於山川林木之外。隨筆一落﹐隨意一發﹐自成天蒙。處處通情﹐處處醒透﹐處處脫塵而生活。自脫天地牢籠之手﹐歸於自然矣﹗﹝原款﹕淸湘大滌子極壬午三月烏龍潭上觀桃花寫此﹞

一一康熙四十一年壬午三月在烏龍潭

觀桃花﹐舟中作《雲山圖軸》﹐題論畫文。

用筆有三操﹕一操立﹐二操側﹐三操畫。有立﹑有側﹑有畫﹐始三入也。一在力﹐二在易﹐三在變﹐力過於畫則神﹐不易於筆則靈﹐能變於畫則奇﹐此三格也。一變於水﹐二運於墨﹐三受於蒙。水不變不醒﹐墨不運不透﹐醒透不蒙則素﹐此三勝也。筆不華而實﹐筆不透而立﹐筆不過而得。如筆尖墨不老﹐則正好下手處﹐此不擅用筆之言﹐惟恐失之老。究竟操筆之人﹐不背其尖﹐其力在中﹐中者﹐力過於尖也。用尖而不尖﹐地力得矣。用尖而識尖﹐則畫入矣。﹝此論畫文也寫在前一幅畫上﹞

一一康熙四十一年壬午題畫文。

此道見地透脫﹐只須放筆直掃﹐幹巖萬壑﹐縱目一覽﹐

望之若驚電奔云﹐屯屯自起。荊關耶董巨耶倪黃耶沈趙耶誰與安名余嘗見諸名家﹐動輒仿某家法某派。書與畫﹐天生自有一人職掌一人之事﹐必欲實求其人﹐令我從何說起

一一康熙四十二年癸未題畫文。

筆墨當隨時代﹐猶詩文風气所轉。上古之畫﹐迹簡而意淡﹐如漢魏六朝之句﹔然中古之畫﹐如初唐盛唐﹐雄渾壯麗﹔下古之畫﹐如晚唐之句﹐𨿽淸麗而漸漸薄矣。到元則如阮籍﹑王粲矣。倪黃輩﹐如口誦陶潛之句﹐悲佳人之屢沐﹐從白水以枯煎﹐恐無復佳矣。

一一康熙四十二年癸未題畫文。

古人寫樹葉苔色﹐有深墨濃墨﹐成分字﹑个字﹑一字﹑品字﹑厶字﹐以至攢三聚五﹐梧葉﹑松葉﹑柏葉﹑柳葉等﹐垂頭﹑斜頭諸葉﹐而形容樹木山色﹐風神態度吾則不然。點有雨雪風晴四時得宜點﹔有反正陰陽襯貼點﹔有夾水夾墨一气混雜點﹔有含苞藻絲纓絡連牽點﹔有空空闊闊漧燥沒味點﹔有有墨無墨飛白如煙點﹔有有焦似漆邋遢透明點﹔更有兩點﹐未肯向學人道破。有沒天沒地當頭劈麵點﹔有千巖萬壑明淨無一點。噫﹗法無定相﹐气槪成章耳﹗

一一康熙四十二年癸未題畫文。

古人立一法﹐非空論者﹐公閒時拈一个虛靈隻字﹐莫作眞識想﹐如鏡中取影。山水眞趣﹐須是入野看山時﹐見他或眞或幻﹐皆是我筆頭靈气﹐下手時﹐他人尋起止不可

得﹐此眞大家也。不必論古今矣。

寫畫一道﹐須知有蒙養。蒙者﹐因太古無法﹐養者﹐因太朴不散。不散所養者﹐無法而蒙也。未曾受墨﹐先思其蒙﹔旣而操筆﹐復審其養。思其蒙而審其養﹐自能開蒙而全古﹐自能盡變而無法﹐自歸於蒙養之道矣。

一一兪劍華輯《石濤題畫集》。

古人𨿽善一家﹐不知臨摹皆備。不然﹐何有法度淵源豈似今之學者﹐作枯骨死灰相乎知此﹐卽爲書畫中龍矣。

「怒猊抉石﹐渴驥奔泉」﹔風雨欲來﹐煙雲萬狀﹔超逸絕塵﹐沈著痛快。用情筆墨之中﹐放懷筆墨之外﹐能不令欣賞家一時噱絕。

前人云「遠山難置﹐水口難安。」此二者原不易也。如唐人幹巖萬壑﹑頭角十全者﹐遠山水口之變﹐無一不有。若冷丘壑不由人處﹐只在臨池間定。有先天造化時辰八字﹐相貌淸奇古怪﹐非人思索得來者。世尊云﹔「昨說定法﹐今日說不定法。」吾以此悟解脫法門也。

昔人作畫每惜墨﹐余觀應惜墨處反費墨﹐何識思理卽如余圖此崇山峻嶺﹐竅谷削崖﹐則墨气淋漓﹐宛得云髙汨日之勢。若輕淡墨華﹐𨿽復刻意爲之﹐恐不能易得本來面目

。

詩中畫﹐性情中來者也﹐則畫不是可擬張擬李而後作詩。畫中詩﹐乃境趣時生者也﹐則詩不是便生吞活剝而後成畫。眞識相觸﹐如鏡寫影﹐初何容心。今人不免唐突詩畫矣。

名山許遊未許畫﹐畫必似之山必怪變幻神奇懵懂間﹐不似似之當下拜。

畫松一似眞松樹﹐予更欲以不似似之。眞在气﹐不在姿也。

丘壑自然之理﹐筆墨遇景逢源。以意藏鋒轉折﹐收來解趣無邊。

一一題畫山水﹐轉抄自伍蠡甫嫂名畫家論﹥﹥第頁

古人之相形取意﹐無論有法無法﹐亦隨乎動機﹐則情生矣。

一一《大滌子山水花鳥扇冊》第幅題跋語

﹝亡淸﹞潘亞煒《聽帆樓書畫記》卷四﹐轉自

伍蠡甫《名畫家論》第頁﹞。

書畫圖章本一體﹐精雄老醜貴傳神。秦漢相形新出古﹐今人作意古從新。靈幻足教逼造化﹐急就艸創畱天眞。非云事迹代不精﹐收藏鑑賞誰其人。只有黃金不變甘﹐磊盤珠玉生埃塵。吳君吳君向來鐵筆許何﹝雪漁﹞程﹝穆

倩﹞﹐安得閩石千百換與君﹐鑿開混沌仍人嗔。

一一《與吳山人論印章》詩。

此道有彼時不合眾意而後世鑑賞不已者﹔有彼時轟雷震耳﹐而後世絕不聞問者﹐皆不得逢解人耳。

盤礡睥睨﹐乃是翰墨家生平所養之气。崢嶸奇崛﹐磊磊落落﹐如屯甲聯云﹐時隱時現﹐人物艸木﹐舟車城郭﹐就事就理﹐令觀者生入山之想乃是。

性懶多病﹐幾欲冢筆焚硯﹐刳形去皮﹐而不可得。孤寂間﹐步足齋頭﹐或睹倪黃石董眞迹﹐目過形隨﹐又覺數日寢食有味。以此知殊鞘﹑木難﹐搜索得未易鄙棄。﹝按﹕秣輜﹐寶石名﹐秣鞠國所產。木難﹐寶珠名。﹞

古人用意﹐墨生筆活﹐橫來豎去﹐空虛實際﹐輕重綿遠﹐俱有腕中指上出之﹐其指在松。松者﹐變化不測之先天也。所以愈松愈緊﹐愈遠愈近﹐愈今愈古。趣在畫外﹐意在手前﹐無意無趣﹐從何處得也

老友以此索寫奇山奇水﹐余何敢異乎古人以形作畫﹐以畫寫形﹐理在畫中。以形寫畫﹐情在形外。至於情在形外﹐則無乎非情也。無乎非情也﹐無乎非法也。

一峯突起﹐連岡斷塹﹐變幻頃刻﹐似續不續﹐如雲護蛟龍﹐支股間湊接﹐亦在意會而已。紙生墨漏﹐畫家之一

厄也﹐何能見長再過三十年後﹐觀此紙又別有意味﹐世恐有未知之者。

畫家不能髙古﹐病在舉筆只求花樣﹐然此花樣﹐從摩詰打至今﹐字經三寫﹐烏焉成馬﹐冤哉﹗

余畫當代未必十分足重﹐而余自重之。性懶多病得者少。非相知之深者不得。得者余性不使易﹐有一二件卽止。如再索者﹐必遲之又遲。此中與者﹑受者皆妙。因常見收藏家皆自己鑑賞﹐有眞心實意﹐存之案頭﹐一茗一香﹐消受此中三味。從耳根得來﹐又從耳根失去。故余自重之也。身後相必知己更多似此時﹐亦未可知也。知我者見之必發笑。

書畫從來許自知﹐休云潑墨敢遲遲。描頭畫角知多少﹐花樣人傳者樣詩。

東坡畫竹不作節﹐此達觀之解。其實天下之不可廢者無如節。風霜淩厲﹐蒼翠儼然﹐披對長吟﹐請爲蘇公下一轉語。

右此卷軸﹐余摹宋緙絲《鳳凰來儀》之圖也。憶作此圖﹐三月而就﹐余𨿽撫摹有日﹐而研朱磨墨吮筆之功﹐亦良苦矣。𨿽艸艸而成﹐得長丈巨﹐不能得其花鳥生意﹐亦不外乎其大意耳。

唐畫﹐神品也﹔宋元之畫﹐逸品也。神品者多﹐而逸品者少。後世學者千般各投所識。古人從神品中悟得逸品﹔今人從逸品中轉出時品﹐以求過人﹐而究無過人處。吾不知此理何教。豈非文章翰墨一代有一代之神理﹐天地萬物各有種子﹐而神品終歸於神品之人﹐逸品必還逸品之士﹐時品則自不相類也。若無荊關之手﹐又何敢拈弄筆墨﹐徒苦勞耳。余少不讀書﹐而喜作畫﹐中不識義而善論詩﹐談禪自覺又是一不相類之匯也。茂林石磴小亭邊﹐遙望雲山隔口煙。卻憶舊遊何處似﹐翠蛟峯下看流泉。淸湘大滌子並識。﹝原題跋未寫明年月﹐從落款可知是石濤晚年作品﹞。

畫筌

淸笪重光著。重光字在辛﹐號江上外史﹐自稱郁岡掃葉道人。江蘇句容人。生子明天啟三年﹐淸順治九年進士。官禦史﹐風骨稜稜﹐不懼權貴。書畫名重一時。書學蘇米﹐與姜宸英﹑汪士筋﹑何焯齊名﹐稱四大家。山水髙情逸趣﹐蘭竹亦佳。惲壽平﹑王翠曾居其家﹐並爲所著《畫筌》評注。晚年居茅山學道。卒子康熙三十一年﹝工﹞。

《書畫書錄解題》云《畫筌》「所淪畫法﹐俱極精微透徹﹐實爲習畫者不可不讀之書」。

至嘉慶間﹐湯貽汾以《畫筌》「法𨿽兼備﹐而淪未條分」﹐不宜初學﹐於是劃成十章﹐加以小題﹐附以己論﹐題曰《畫筌析覽》。貽汾字巖儀﹐號雨生﹐江蘇武進人﹐博通百家九流﹐書畫詩文俱精。今卽用《析覽》本。

。。

畫筌

正淸笪重光撰

王暈﹑惲格原評

湯貽汾編評

自序一

笪江上先生《畫筌》一篇﹐言精理確﹐久爲藝林所珍﹐第讀者猶苦其章段連翩﹐論說互雜﹐如睹珍貝於波斯市中﹐逢林壑於山陰道上﹐目不暇窮﹐而意靡專屬。或曰﹐維揚有富家子就請業﹐日示數語﹐積而成編﹐固未訂也。予不文﹐非敢剖截先哲文字﹐顧欲便於子弟尋繹﹐不得不爲標目分則﹐而全篇皆偶句﹐每論此條及彼﹐歷後復涉前﹐顚倒數辭﹐亦不得已也。計分十則﹐第九曰《雜論》﹐以一偶中兼論二物或三四物﹐分之不得故也。十曰《總論》﹐則皆匯其泛論﹐而非專指者也。至其淺而盡曉﹐冗而非要﹐及人物﹑花卉﹑鳥獸﹑虫魚之論﹐而未詳者刪之。每則後附以

。

愚論﹐多寡不齊﹐𨿽無所補﹐而要皆前人所未及者﹐第名曰《析覽》﹐則因愚論不足重輕故也。先生丹徒人﹐名重光﹐宇在辛﹐自號江士外史﹐順治壬辰進士﹐官僉都禦史。予向居其鄕﹐多見眞迹﹐皆神與古會﹐非深入畫禪﹐能道此中三昧耶﹗嘉慶甲子上巳﹐雨生湯貽汾識。

自序二

予編此卷已十載﹐同人多勸付梓﹐予以鈔本多訛﹐隨屬謝庶常灃浦訂正。灃浦﹐子畫友也﹐出示所藏「桐華館」刊本﹐始知外史有《自序》。又有王石谷惲正叔評語。魯亥旣正﹐因並錄評語之精當者什之五六﹐於是梓焉。灃浦曰「原書如正幅帷裳﹐子去襞積加殺縫﹐始適於用」。顧裁剪天衣而爲百衲﹐天孫非喜﹐諸佛得毋作嗔耶﹗癸酉十二月望日﹐雨生又書。

畫筌原序

僕以患足﹐守拙深山﹐離羣索居﹐同於木石。偶著有《書筏》《畫筌》二篇﹐聊用遣懷﹐非敢自謂解事也。時庚申夏﹐訪醫湖上﹐稿本爲童子攜置行笥﹐秋嶽曹先生見而悅之﹐命僕付梓。竊笑藝林巵言﹐無裨身世﹐謝以未遑。及返棹吳門﹐虞山王子石谷﹑毗陵惲子正叔﹐兩友人過訪虎阜﹐討論詩畫﹐索觀此篇﹐深爲許可﹐因相與縱談生乎

所見唐﹑宋﹑元﹑明諸大家流傳眞迹﹐幸篇中無不吻合者﹐遂參較評閱﹐力慫余鏤板﹐以爲初學者鉛槧之助。同所編《書筏》一篇﹐取正大方爲幸也。笪重光識。

原起

繪事之傳尙矣﹐代有名家﹐格因品殊﹐考厥生平﹐率多髙士。凡爲畫訣﹐散在藝林﹐六法六長﹐頗聞要略。然人非其人﹐畫難爲畫﹐師心踵習﹐迄無得焉。聊攄所見﹐輯以成篇﹐纖計小談﹐俟夫知者。原評﹕繪苑流傳﹐大都髙人韻士﹐寫其胸中逸气﹐此言人與畫合﹐眞爲定論

論山第一

夫山川气象﹐以渾爲宗﹔林巒交割﹐以淸爲法。原評﹔畫家最重章法﹐淸渾二語﹐始兩得之。形勢崇卑﹐權衡大小﹐景色遠近﹐劑量淺深。山之旁脇易寫﹐正面難工﹐山之腰腳易成﹐峯頭難立。主山正者客山低﹐主山側者客山遠﹔眾山拱伏﹐主山始尊﹐羣峯互盤﹐祖峯乃厚。土石交覆以增其髙﹐支隴勾連以成其闊﹔一收復一放﹐山漸開而勢轉﹔一起又一伏﹐山欲動而勢長。原評﹕起伏收放﹐括盡縱橫運用之法。背不可睹﹐仄其峯勢﹐恍面陰崖﹔坳不可窺﹐郁其林叢﹐如藏屋宇。山分兩麓﹐半寂半喧﹐崖突垂膺﹐有現有隱。近阜下以承上﹐有尊卑相顧之情﹔遠山低以爲髙﹐有主客異彤之象。原評﹔山頭山足﹐俯仰照顧有情﹔近峯遠峯﹐形狀勿令相犯﹐此章法要緊處﹐學者勿輕放過。危巖削立﹐全倚遠岫爲屏﹔巨嶺橫

。

繪事之傳尙矣﹐代有名家﹐格因品殊。考厥生平﹐率多髙士﹐凡爲畫訣﹐散在藝林。六法六長﹐頗聞要略。然人非其人﹐畫難爲畫﹐師心踵習﹐迄無得焉。聊攄所見﹐輯以成篇﹐纖計小談﹐俟夫知者﹝繪苑流傳﹐大都髙人韻士﹐寫其胸中逸气﹐此言人與畫合﹐眞爲定論﹞。

夫山川气象﹐以渾爲宗﹐林巒交割﹐以淸爲法﹝畫家最重章法。淸渾二語﹐通體段落﹐始兩得之﹞。形勢崇卑﹐權衡小大﹐景色遠近﹐劑量淺深。山之旁脇易寫﹐正面難工﹔山之腰腳易成﹐峯頭難立。主山正者客山低﹐主山側者客山遠。眾山拱伏﹐主山始尊﹔羣峯盤互﹐祖峯乃厚。土石交覆﹐以增其髙﹔支隴勾連﹐以成其闊。一收復一放﹐山漸開而勢轉﹔一起又一伏﹐山欲動而勢長﹝起伏收放﹐括盡縱橫運用之法﹞。背不可睹﹐側其峯勢﹔恍面陰崖﹐坳不可窺﹐郁其林叢﹐如藏屋宇。山分兩麓﹐半寂半喧﹔崖突垂膺﹐有現有隱。近阜下以承上﹐有尊卑相顧之情﹔遠山低以爲髙﹐有主客異形之象﹝山頭山足﹐俯仰照顧有情。近峯遠峯﹐形狀勿令相犯。此章法要緊處﹐學者勿輕放過﹞。

危巖削立﹐全依遠岫爲屏﹔巨嶺橫開﹐還藉羣峯插笏。一抹而山勢迢遙﹐貴腹內陵阿之層轉﹔一峯而山形崒嵂﹐在嶺邊樹石之繽紛。數徑相通﹐或藏而或露﹔諸峯相望﹐或斷而或連。峯夭矯以欲上﹐仰而瞰空﹔砂迆邐以同奔﹐俯而薄地。山從斷處而雲气生﹐山到交時而水口出。山脈之通﹐按其水徑﹔水道之達﹐理其山形﹝水道乃山之血脈貫通處﹐水道不淸﹐則通幅滯塞。所當刻意研求者﹞。地勢異而成路﹐時爲夷險﹔水性平而畫沙﹐未許欹斜。近山瀠洄﹐每於村邊石腳﹔遠沙迢遞﹐見之峯頂山腰。樹中有屋﹐屋後有山﹐山色時多沈靄﹔石旁有沙﹐沙邊有水﹐水光自愛空濛。平遠一派﹐水陸有殊。

江湖以沙岸蘆汀﹑帆檣鳧雁﹑剎竿樓櫓﹐戍累漁罾爲映帶﹔村野以田廬籬徑﹐菇渚柳堤﹐茅店板橋﹐煙墟渡艇爲鋪陳﹝畫中平遠最難作。此分江湖﹑村野﹑雨景﹑晚景處﹐卽是畫法。野景以趙大年爲宗﹐江景則江燕諸公爲妙。觀此點綴﹐畫法盡矣﹞。

山本靜﹐水流則動﹔石本頑﹐樹活則靈。土無全形﹐石之巨細助其形﹔石無全角﹐石之左右藏其角。土載石而宜審重輕﹐石壘石而應相表裏﹝山水中畫石﹐與尋常畫法不同﹐須令土石渾成。𨿽極奇險之致﹐而位置天然﹐方爲合格﹞。石之立勢正﹐走勢則斜﹔坪之正面平﹐旁面則反。半山交夾﹐石爲齒牙﹔平壘逶迆﹐石爲膝趾。山脊以石爲領脈之綱﹐山腰用樹作藏身之幄。山實﹐虛之以煙靄﹔山虛﹐實之以亭臺。山形欲轉﹐逆其勢而後旋﹔樹影欲髙﹐低其餘而自聳。山面陡面斜﹐莫爲兩翼﹔樹叢髙叢矮﹐少作並肩。石壁巑岏﹐一帶傾欹而倚盼﹔樹枝撐攫﹐幾株向背而紛拏。橫崖泉落﹐景已伏而忽通﹔孤嶂石飛﹐勢將墜而仍綴。樹排蹤以衛峽﹐石頹臥以障虛。山外有山﹐𨿽斷而不斷﹔樹外有樹﹐似連而非連﹝此段言隱現斷續之妙﹐如文章家龍門敍事法﹐變化無方﹞。

楡柳茂於村捨﹐松檜郁乎巖阿。坡間之樹扶疏﹐石上之枝偃蹇。短樹參差﹐忌排一片﹔密林蓊翳﹐尢喜交柯。密葉偶間枯槎﹐頓添生致﹔紐幹或生剝蝕﹐愈見蒼顏。枝綴葉而參伍錯綜﹐弗生窒礙﹔葉附枝而橫斜紆直﹐欲使聯翩。菀枯或因發葉之早遲﹐舒屈多由引幹之老稚。一本之穿插掩映﹐還如一林﹔一林之倚讓乘承﹐宛同一本。正標側杪﹐勢以能透而生﹔葉底花間﹐影以善漏而豁。透則形脞而似長﹐漏則體肥而若瘦﹝作畫樹居其半﹐諸家畫法﹐變態多種﹐不過爲造化傳神。若非靜觀﹐難得其理。此段洗髮﹐曲盡玄微。一本一林﹐透漏之法﹐畫樹祕要﹐前人所不傳。今於江上先生發之﹐令人玩索不盡﹞。

煙中之幹如影﹐月下之枝無色。雨葉暗而淋漓﹐風枝亞而搖曳。木皮之膚理如生﹐蟠根之植立宜固。春條擢秀﹐夏木垂陰。霜枝葉零﹐寒柯枝瑣。表挺而修立﹐影互而成行。幽巖古枿﹐老狀離奇。片石疏叢﹐天眞爛熳。山擁大塊而虛腹﹐木攢多種而疏巓。眾沙交會﹐借叢樹以爲深﹔細路斜穿﹐綴荒林而自遠。沙如漂練﹐分水勢而復羅村勢﹔樹若連柵﹐圍山足而兼襯山巒。沙邊水蕩﹐偶借石防﹔峯裏云生﹐還容樹影﹝沙之交插處﹐作樹有法﹐惟癡翁最爲擅勝。荒林細路﹐南宋諸公妙境也﹞。林麓互錯﹐路暗藏於山根﹔巖谷遮藏﹐境深隱於樹裏。密樹憑山﹐而根株疊露﹐能令土石分明﹔近山嵌樹﹐而坡岸稍移﹐便使柯條別異。樹根無著﹐因山勢之橫空﹔峯頂不連﹐以樹色之遙蔽。峯稜孤側﹐艸樹爲羽毛﹔坡腳平斜﹐石叢爲綴嵌。樹惟巧於分根﹐卽數株而地隔﹔石若妙於劈面﹐𨿽百笏而景殊﹝妙在心傳﹐非能口授﹞。

石看三面﹐有圭端刀錯﹐玉尺銀瓶﹐香案琴墩﹐虫窠魚砌﹐覆盂欹帽﹐缺斨蹲獸﹐蚌殼螺軀﹐鳥罩犀首之異狀﹐須離象而求﹔樹分單夾﹐有散蝶聚蜂﹐蛇驚鴉集﹐雞翎燕剪﹐珠綴冰淩﹐竹个棕團﹐簾垂繐結﹐飄縷簇角﹐攢鍼累紈之殊形﹐貴相機而作﹝形容樹石之法﹐不離此種種。而其妙處﹐全在筆墨脫化﹞。石有剝鮮之色﹐土有膏澤之容。樹勁則淸﹐水柔則秀。麓拖沙而勢匝﹐背隱樹而境深。瀑亂瀉者源長﹐巖倒懸者腳穩。原騕交回﹐起空嵐而气豁﹔雲巖聳矗﹐互修阪而勢悠。山巍腳遠﹐水無近麓之情﹔地廓村遙﹐樹少參天之勢。山淺莫爲懸瀑﹐樹大無作髙山。沙勢勿先成﹐背峯頭而後定﹔遠墅勿先作﹐待山空而徐添。懸坪疊石﹐卽作山巒﹔低岸交沙﹐便成津浦。瀨層層如浪捲﹐石泛泛似漚浮。眾水匯而成潭﹐兩崖逼而爲瀑。闊狹因乎石磧﹐夷險視乎巖梯。無風而澗平﹐觸石而湍激。折瀏如傾沸﹐湧浪若騰驤。派流遠近﹐爲斷續之分﹔波紋有無﹐由起滅之異。水漲闊而沙岸全無﹐水煙浮而江湖半失。平波之行筆容與﹐激湍之運腕回旋。浪花迅捲而筆繁﹐濤勢髙掀而筆蕩。山隔兩崖﹐樹欹斜而援引﹔水分雙岸﹐橋蜿蜒以交通﹝五代北宋諸公﹐多工畫水。溪澗江湖﹐畫法迥異。玩此不特取勢之法明析無餘﹐而運筆之妙﹐發揮略盡﹞。

布局觀乎縑楮﹐命意寓於規程。統於一而締構不棼﹐審所之而開闔有準。尺幅小山水宜寬﹐尺幅寬丘壑宜緊。卷之上下﹐隱截巒垠﹔幅之左右﹐吐吞巖樹。一縱一橫﹐會取山形樹影﹔有結有散﹐應知境辟神開﹝畫法不離縱橫聚散四字﹐所謂一陰一陽之謂道﹞。巧在善畱﹐全形具而妨於湊合﹔圓因用閃﹐正勢列而失其機神。眼中景現﹐要用急追﹔筆底意窮﹐須從別引﹝二語畫禪玄要也。知其解者﹐日暮遇之﹞。偶爾天成﹐加以人工而或損﹔此中佳致﹐移之彼處而多違。理路之淸﹐由低近而髙遠﹔景色之備﹐從澹簡而綢繆。絜小以成巨﹐心欲其靜﹔完少以布多﹐眼欲其明。目中有山﹐始可作樹﹔意中有水﹐方許作山﹝目中有山四句﹐卽所謂胸有成竹也。今人作畫﹐胸中了無主見﹐信筆塡砌﹐縱令成圖﹐神气索然。參此方悟畫法﹞。

作山先求入路﹐出水預定來源。擇水通橋﹐取境設路。分五行而辧體﹐峯勢同形﹐諳於地理﹔象庶類以殊容﹐景色一致﹐昧其物情。樹無表裏﹐不知隱見之方﹔山少陰陽﹐豈識渲皴之訣。水遲引導﹐難以奔流﹔樹早生根﹐無從轉換。瀑水若同檐澑﹐直瀉無情﹔石塊一似土坯﹐模稜少骨。坡寬石巨﹐崇山翻似培褭﹔道直沙粗﹐遠地猶同咫尺﹝講究丘壑﹐只在路徑水口二者安置穩貼﹐丘壑之理﹐思過半矣。此下論繪事中疵病﹐洗剔略盡。若不細加體認﹐卽蹈其獘轍﹐猶爾茫然﹞。坪憎桶案之形﹐山厭瓜稜之狀。地薄崖危未帖﹐峯髙樹壯非宜。近山平田﹐患其壁立﹔離村列樹﹐勿使籬橫。

挺然者樹容﹐木本毋同艸本﹔油然者樹色﹐生枝休使伐枝。峯巒雄秀﹐林木不合蕭疏﹔島嶼孤淸﹐屋舍豈宜叢雜。異境未可多爲﹐田圃只堪戲作。宮殿郁盤而壯麗﹐寺觀淸邃而嵯峨。園亭之屋幽敞﹐旅捨之屋駢闐。漁捨荒寒﹐田家朴野。山居僻其門徑﹐村聚密其井煙。界畫之工﹐無虧折算﹔寫意之妙﹐頗擅縱橫﹝屋宇畫法﹐諸家體格不同。大約意象用筆﹞。

人屋質無傷於雅﹐沙艸劇不失於文。雪意淸寒﹐休爲染重﹔雲光幻化﹐少作勾盤。雨景霾痕宜忌﹐風林狂態堪嗔。曉霧昏煙﹐景色何容交錯﹔秋陰春靄﹐气候難以相干。前人有題後畫﹐當未畫而意先﹔今人有畫無題﹐卽彊題而意索。雲裏帝城﹐山龍盤而虎踞﹔雨中春樹﹐屋鱗次而鴻冥。仙宮梵剎﹐協其龍沙﹔村捨茅堂﹐宜其風水。山門敞豁﹐松杉森列而成行﹔水閣幽奇﹐藤竹蕭疏而垂影。平沙渺渺﹐隱葭葦之蒼茫﹔村水溶溶﹐映垂楊之歷亂。林帶泉而含響﹐石負竹以斜通。艸媚芳郊﹐蒲緣幽涘。潮落沙交﹐水光百道﹔山寒石出﹐樹影千欞。愛落景之開紅﹐值山嵐之送晚。宿霧斂而猶舒﹐柔云斷而還續。危峯障日﹐亂壑奔江。空水際天﹐斷山銜月。雪殘靑岸﹐煙帶遙岑。日落川長﹐云平野闊。地表千鐔﹐髙標插漢﹔波間數點﹐遠黛浮空。匿秀嶺於重巒﹐立奇峯於側嶂。兩崖峭壁﹐倒壓溪船﹔一架危樓﹐下穿巖瀑。孤亭樹覆﹐危磴闌扶。溪深而猿不得下﹐壁峭而鳥不敢飛。驚濤拍於怒石﹐叢木擁乎飛梁。江上千峯雪積﹐海中孤島云浮。霞蔚林臯﹐陰生洞壑。雨气漸沈暮景﹐夜色乍分晨光。散秋色於平林﹐收夏云於深岫。月映園林之瀟灑﹐風生野渚之飄颻。云擁樹而林稀﹐風懸帆而岸遠。修篁掩映於幽澗﹐長松倚薄於崇崖。近漵鷺飛﹐色明初霽﹔長川雁度﹐影帶沈暉。水屋輪翻﹐沙堤橋斷。鳧飄浦口﹐樹夾津門。石屋懸於木末﹐松堂開自水濱。春蘿絡徑﹐野筱縈籬。寒甃桐疏﹐山窗竹亂。柴門設而常關﹐蓬窗系而如寄。樵子負薪於危峯﹐漁父橫舟於野渡。臨津流以策蹇﹐憩古道而停車。宿客朝餐旅店﹐行人暮入關城。幅巾杖策於河梁﹐被褐擁鞍於棧道。賈客江頭夜泊﹐詩人湖畔春行。樓頭柳揚﹐陌上花飛。散騎秋原﹐荷鋤芝嶺。髙士幽居﹐必愛林巒之隱秀﹔農夫艸舍﹐長依隴畝以棲遲。擁書水檻﹐須知五月江寒﹔垂釣砂磯﹐想見一川風靜。寒潭曬网﹐曲徑攜琴。放鶴空山﹐牧牛盤谷。尋泉聲而躡足﹐戀松色以支頤。濯足淸流之中﹐行吟絕壁之下。登髙而望遠﹐臨水以送歸。臥看滄江﹐醉題紅葉。松根共酒﹐洞口觀棋。見丹井而如逢羽客﹐望浮屠而知隱髙僧。看瀑觀云﹐偶成獨立﹔尋幽訪友﹐時見兩人﹝此段論畫中諸景﹐凡畫家無有不知者。但筆墨粗疏﹐卽竭意布置﹐終不能逼出眞景。是有景與無景同也。覽者勿徒愛其詞句之佳﹐當於景色中有會心處﹞。

人不厭拙﹐只貴神淸﹔景不嫌奇﹐必求境實。董巨峯巒﹐多屬金陵一帶﹔倪黃樹石﹐得之吳越諸方。米家墨法﹐出潤州城南﹔郭氏圖形﹐在太行山右。摩詰之輞川﹐關荊之桃源。華原冒雪﹐營邱寒林。江寺圖於希古﹐鵲華貌於吳興。從來筆墨之探奇﹐必系山川之寫照。善師者師化工﹐不善師者撫縑素。拘法者守家數﹐不拘法者變門庭。叔達變爲子久﹐海嶽化爲房山。黃鶴師右丞﹐而自具蒼深﹔梅花祖巨然﹐而獨稱渾厚。方壺之逸致﹐松雪之精妍﹐皆其澄淸味象﹐各成一家﹐會境通神﹐合於天造。畫工有其形﹐而气韻不生﹔士夫得其意﹐而位置不穩。前輩脫作家習﹐得意忘象﹔時流托士夫气﹐藏拙欺人。是以臨寫工多﹐本資難化﹔筆墨悟後﹐格制難成﹝資分格力﹐兼之者難。百年以來﹐不一二覯。故有章而習之﹐老無所得。或恃其聰明﹐終虧學力。此成家立名之所以不易也﹞。十幅如一幅﹐胸中丘壑易窮﹔一圖勝一圖﹐腕底煙霞無盡。全局布於心中﹐異態生於指下。气勢雄遠﹐方號大家﹔神韻幽閒﹐斯稱逸品。寓目不忘﹐必爲名迹﹔轉瞬若失﹐盡屬庸裁。山下盡似經過﹐卽爲實境﹔林間如可步入﹐始足怡情。聚林屋於盈寸之間﹐招峯巒於千里之外。仰眎苕峣﹐訝躋攀之無路﹔俯觀叢邃﹐喜尋覽之多途。無猿鶴而恍聞其聲﹐有湍瀨而莫睹其迹。近睇鉤皴﹐潦艸無從摹榻﹔遠覽形容﹐生動堪使畱連。濃淡疊交﹐而層層相映﹔繁簡互錯﹐而轉轉相形﹝畫家六法﹐以气韻生動爲要。人人能言之﹐人人不能得之。全在用筆用墨時﹐奪取造化生气。惟有煙霞丘壑之癖者﹐心領神會。不然﹐𨿽畢生模古法﹐終隔數塵﹞。

無層次而有層次者佳﹐有層次而無層次者拙。狀成平褊﹐𨿽多丘壑不爲工﹔看入深重﹐卽少林巒而可玩。眞境現時﹐豈關多筆﹔眼光收處﹐不在全圖。合景色於艸昧之中﹐味之無盡﹔擅風光於掩映之際﹐覽而愈新。密致之中﹐自兼曠遠﹔率易之內﹐轉見便娟﹝此篇中闡發气韻最微妙處也。其議論精微﹐語無虛下。學者字字作禪句參之﹐默契其旨﹞。山之厚處卽深處﹐水之靜時卽動時。林間陰影﹐無處營心﹔山外淸光﹐何從著筆。空本難圖﹐實景淸而空景現﹔神無可繪﹐眞境逼而神境生。位置相戾﹐有畫處多屬贅疣﹔虛實相生﹐無畫處皆成妙境﹝凡理路不明﹐隨筆塡湊﹐滿幅布置﹐處處皆病。至點出無畫處﹐更進一層﹐尢當尋味而得之。人但知有畫處是畫﹐不知無畫處皆畫。畫之空處﹐全局所關﹐卽虛實相生法。人多不著眼空處﹐妙在通幅皆靈﹐故云妙境也﹞。

得勢則隨意經營﹐一隅皆是﹔失勢則盡心收拾﹐滿幅都非。勢之推挽﹐在於幾微﹔勢之凝聚﹐由於相度。畫法忌板﹐以其气韻不生﹐使气韻不生﹐𨿽飛揚何益﹔畫家嫌稚﹐以其形模非似﹐使形模非似﹐卽老到奚容。粗簡或稱健筆﹐易入畫苑之魔﹔疏拙似非畫家﹐適有髙人之趣。披圖畫而尋其爲丘壑則鈍﹐見丘壑而忘其爲圖畫則神﹝丘壑忘爲圖畫﹐是得天地之靈气也。所謂藝遊而至者﹐則神傳矣﹞。

蓋山容憑皴淡以相像﹐無泥皴淡而著其僞﹔樹態假點抹以形容﹐勿拘點抹而忽其眞。鉤之行止﹐卽峯巒之起跌﹔皴之分搭﹐卽土石之紋痕。頓挫乃鉤劈之流行﹐淺深爲渲染之變化。虛白爲陽﹐實染爲陰。山坳染重﹐多因陰影相遮﹔山面皴空﹐多是陽光遠映。山以分按脊生﹐石用重鉤面出。山腳伏而皴側﹐坡脊起而皴圓。麻皮虛腳而山空﹐兼讓長林之得致。釘頭露額而石豁﹐又資叢樹以托根。墨帶燥而蒼﹐皴兼於擦﹔筆濡水而潤﹐渲間以烘。襯復而內暈﹐鉤簡而外工。鉤靈動﹐似乎皴﹔皴細碎﹐同於擦。劈而不皴﹐知烘染之有法﹔皴而不染﹐知鉤劈之意全。著筆爲皴﹐畱空痕以成廓﹔運墨爲染﹐間滃迹以省鉤。點之圓活﹐與皴無殊﹔皴之沈酣﹐眎染匪異。鉤之漫處﹐可以資染﹔染之著處﹐卽以代皴。復染於鉤內﹐而石面稜稜﹔增染於廓外﹐而石脊隱隱。皴未足﹐重染以發其華﹔皴已足﹐輕染以生其韻。解索動而麻皮靜﹐爛艸質而牛毛文。釘頭莽於木﹐長短相施﹔豆瓣潑於芝麻﹐小大易置。捲雲雨點各態﹐亂柴荷葉分姿。劈斧近於作家﹐文人出之而峭﹔鬼臉易生習气﹐名手爲之而遒。大劈內帶鑿痕﹐小劈中含銹迹。石淩面而隱疊千層﹐山沒骨而融成一片。灰堆乃礬頭之變境﹐疊糕卽斧劈之後塵﹝從古畫家﹐各立門戶﹐皆由皴法不同。自唐五代南北宋以至元明﹐其筆法有如方枘圓鑿之難入者。然其中自有一貫通之理﹐故能精於一家法﹐而得其變化離合處。則諸家畫法一以貫之﹐更無凝滯。今人之蔽﹐只在不能專攻一家﹐故諸家皆無入處也。觀此論皴法精詳﹐開墨妙之玄祕﹐補前人之缺略﹐眞六法之微言也。畫中惟皴法最難﹐所宜亟講。各家畫法﹐未易兼綜﹐然須畫北宋﹐勿使一筆入南宋法﹔畫南宋﹐勿使一筆入元人法﹔畫元人﹐亦勿使入南宋諸家法。諸家各有門庭﹐勿相混淆。惟通其理而化其偏﹐讀此可以豁然開悟﹞。

鉤多圭角而俗態生﹐皴若團圞而淸韻少。皴之俯仰﹐披似風蘆﹐而垂如露艸﹔皴之縝密﹐明同屋漏﹐而隱若紗籠。連鉤帶染﹐機到筆隨﹔似石如山﹐形忘意會。點分多種﹐用在合宜。圓多用攢﹐側多用疊。禿鋒用衄﹐破筆用松。擲筆者芒﹐按筆者銳。含潤若滴﹐帶渴爲焦。細等纖塵﹐粗同墜石。淡以破濃﹐聚而隨散。繁簡恰有定形﹐整亂因乎興會﹝濃淡聚散﹐點法要訣﹐更須以各家法參之。論設色之妙﹐於下文數語盡之﹞。丹靑競勝﹐反失山水之眞容﹔筆墨貪奇﹐多造林丘之惡境。怪僻之形易作﹐作之一覽無餘﹔尋常之景難工﹐工者頻觀不厭。墨以破用而生韻﹐色以淸用而無痕。輕拂軼於穠纖﹐有渾化脫化之妙﹔獵色難於水墨﹐有藏靑藏綠之名。蓋靑綠之色本厚﹐而過用則皴淡全無﹔赭黛之色本輕﹐而濫設則墨光盡掩。粗浮不入﹐𨿽濃鬱而中幹﹔渲暈漸深﹐卽輕勻而肉好。間色以免雷同﹐豈知一色中之變化﹔一色以分明晦﹐當知無色處之虛靈﹝此言一色中變化﹐已造妙境。至論及無色處﹐精微之理﹐幾於入道﹞。宜濃而反淡﹐則神不全﹔宜淡而反濃﹐則韻不足。學山樵之用花靑﹐每多齷齪﹔仿一峯之喜淺絳﹐亦涉扶同。乃知慘淡經營﹐似有似無﹐本於意中融變﹔卽令朱黃雜沓﹐或工或誕﹐多於象外追維。千筆萬筆易﹐當知一筆之難﹔一點兩點工﹐終防多點之拙。山川之气本靜﹐筆躁動則靜气不生。林泉之姿本幽﹐墨粗疏則幽姿頓減﹝畫至神妙處﹐必有靜气。蓋掃盡縱橫余習﹐無斧鑿痕﹐方於紙墨間靜气凝結。靜气今人所不講也。畫至於靜﹐其登峯矣乎﹞。

山隈空處﹐筆入虛無﹔樹影微時﹐墨成煙霧。筆中用墨者巧﹐墨中用筆者能。墨以筆爲筋骨﹐筆以墨爲精英。筆渴時墨焦而屑﹐墨暈時筆化而熔。人知搶筆之松﹐不知松而非懈﹔人知破墨之澀﹐不知澀而非枯。墨之傾潑﹐勢等崩云﹔墨之沈凝﹐色同碎錦。筆有中峯側峯之異用﹐更有著意無意之相成。轉折流行﹐鱗遊波駛。點次錯落﹐隼擊花飛。拂爲斜脈之分形﹐傑作偃坡之折筆。啄毫能令影疏﹐策穎每教勢動。石圓似弩之內擫﹐沙直似勒之平施。故點畫淸眞﹐畫法原通於書法﹔風神超逸﹐繪心復合於文心。抒髙隱之幽情﹐發書卷之雅韻。點筆閒窗﹐寓懷知己﹔偶逢合作﹐庶幾古人﹝此復拈八法示人﹐以見書畫同源﹐眞千古不易之論。此笪先生《書筏》《畫筌》並著之意也。「髙隱」下四句﹐尢爲作畫根本要義﹐勿輕讀過﹞。

至於人物花卉﹐鳥獸虫魚﹐冠服審其時代﹐衣紋應有專家。顧盼想其性情﹐爪發更無遺憾。春葩秋萼﹐花葉全師造化﹐寫艷如浮其香﹔云翼霜蹄﹐飛走合於自然﹐傳神兼肖其貌。鮮鱗繚繞於溪潭﹐荇蘩弄影﹔艸虫飛綴於條葉﹐風日搖姿。顧吳陸李﹐韓戴徐黃﹐昔號擅長﹐世珍遺迹。援毫傅彩﹐造於精深。能事此者﹐覽而自悟。繪法多門﹐諸不具論。其天懷意境之合﹐筆墨气韻之微﹐於玆編可會通焉。

◎跋

僕以患足﹐守拙深山﹐離羣索居﹐同於木石。偶著有《書筏》《畫筌》二篇﹐聊用遣懷﹐非敢自謂解事也。時庚申夏﹐訪醫湖上﹐稿本爲童子攜置行笥﹐秋嶽曹先生見而悅之﹐命僕付梓。竊笑藝林卮言﹐無裨身世﹐謝以未遑。及返棹吳門﹐虞山王子石谷﹑毗陵惲子正叔兩友人﹐過訪虎阜﹐討論詩畫﹐索觀此篇﹐深爲許可。因相與縱談生平所見唐宋元明諸大家流傳眞迹﹐幸篇中無不吻合者﹐遂參較評閱﹐力慫余鏤板以爲初學者鉛槧之助。同所編《書筏》一篇﹐取正大方爲幸也。

笪重光識

學畫淺說

淸王栗撰。果﹐字安節﹐一字東郭。祖籍秀水﹐久居南京。山水學龔賢﹐善作大幅及松石﹐雄快蒼健。人物花卉翎毛亦有味外之味。《芥子園畫譜》山水譜爲其手摹。多才藝﹐能詩文﹐治印刻竹俱稱妙。主要活動於康熙年間。

學畫淺說

亡淸王彙

世之論畫者﹐或尙繁﹐或尙簡﹔繁非也﹐簡亦非

也。或謂之易﹐或謂之難﹔難非也﹐易亦非也。或貴

有法﹐或貴無法﹔無法非也﹐終於有法更非也。惟先

榘度森巖﹐而後超神盡變﹐有法之極﹐歸於無法。如

顧長康之丹粉灑落﹐應手而生綺艸﹐韓幹之乘黃獨

擅﹐請畫而來神明﹐則有法可﹐無法亦可。惟先埋筆

成冢﹐研鐵如泥﹐十日一水﹐五日一石﹐而後嘉陵山

水﹐李思訓屢月始成﹐吳道玄一夕斷手﹐則曰難可﹐

曰易亦可。惟胸貯五嶽﹐目無全牛﹐讀萬卷書﹐行萬

裏路﹐馳突董﹑巨之藩離﹐直躋顧﹑鄭之堂奧﹐若倪

雲林之師右丞山飛泉立﹐而爲水淨林空﹐若郭恕先之

紙鳶放綫﹐一掃數丈﹐而爲臺閣牛毛繭絲﹐則繁亦可﹐

簡亦未始不可。然欲無法﹐必先有法﹔欲易先難﹔欲

練筆筒淨﹐必入手繁縟。六法﹑六要﹑六長﹑三病﹑

十二忌﹐蓋可忽乎哉

六法

南齊謝赫曰气運生動﹐曰骨法用筆﹐日應物寫形﹐曰隨種傳彩﹐曰經營位置﹐曰傳摸移寫。骨法以下五端﹐可學而成﹔气運必在生知。

六要六長

宋劉道醇曰﹕气運兼力﹐一要也﹔格制俱老﹐二要也﹔變易合理﹐三要也﹔彩繪有澤﹐四要也﹔去來自然﹐五要也﹔師學捨短﹐六要也。

粗鹵求筆﹐一長也﹔僻澀求才﹐二長也﹔細巧求力﹐三長也﹔狂怪求理﹐四長也﹔無墨求染﹐五長也﹔平畫求長﹐六長也。

三病

宋郭若虛曰﹔三病皆系用筆。一日板﹐板則腕弱筆癡﹐全虧取與﹐狀物平褊﹐不能圓渾。二日刻﹐刻則運筆中疑﹐心手相戾﹐向畫之際﹐妄生圭角。三日結﹐結則欲行不行﹐當散不散﹐似物滯礙﹐不能流暢。

十二忌

元饒自然曰﹕一忌布置拍密﹐二忌遠近不分﹐三忌山

只

無气脈﹐四忌水無源流﹐五忌境無彜險﹐六忌路無出入﹐七忌石只一面﹐八忌樹少四枝﹐九忌人物傴僂﹐十忌樓閣錯雜﹐十一忌浦淡失宜﹐十二忌點染無法。

三品

夏文彥日﹕气運生動﹐出於天成﹐人莫窺其巧者﹐謂之神品。筆墨超絕﹐傅染得宜﹐意趣有餘者﹐謂之妙品。得其形似而不失規矩者﹐謂之能品。

鹿柴氏曰﹕此述前人成論也。唐朱景眞於三品之

下﹐更增逸品。王休復乃先逸品而後及神﹑妙﹐其意

則祖於張彥遠。彥遠之言曰﹕失於自然而後神﹐失於

神而後妙﹐失於妙而成謹細。其論固奇矣﹐但畫至於

神﹐能事已畢﹐豈有不自然者若逸品﹐則自應置三

品之外﹐豈可與妙﹑能議優劣哉﹗若失於謹細﹐則成

無非無刺﹐媚世容悅﹐而爲畫中之鄕願與媵妾﹐吾無

取焉。

分宗

禪家有南北二宗﹐於唐始分。畫家亦有南北二宗﹐亦於唐始分。其人實非南北也。北宗則李思訓父子﹐傳而爲宋之趙幹﹑趙伯駒﹑伯嘯以至馬遠﹑夏彥之。南宗則王摩詰始用渲淡﹐一變鉤斫之法﹐其傳爲張躁﹑荊浩﹑關仝﹑郭忠恕﹑董源﹑巨然﹑米氏父子﹐以至元之四大家﹐亦如

六祖之後馬駒﹑雲門也。

重品

自古以文章名世﹐不必以畫傳。而深於繪事者﹐代不乏人。玆不能具載。然不惟其畫惟其人﹐因其人想見其畫﹐令人薑耍起仰止之思者﹐漢則張衡﹑蔡邕﹐魏則楊修﹐蜀則諸葛亮﹐亮有南彜圖以化俗。晉則嵇康﹑王羲之﹑王廩﹑書畫皆爲逸少師。王獻之﹑溫嶠﹐宋則遠公﹐有江淮名山圖。南齊則謝惠連﹐梁則陶弘景﹐弘景以羈放二牛圖謝梁武徵聘唐則盧鴻﹐有艸堂圖。宋則司馬光﹑朱熹﹑蘇軾而已。

成家

自唐宋荊﹑關﹑董﹑巨﹐以異代齊名﹐成四大家後﹐而至李唐﹑劉松年﹑馬遠﹑夏珪﹐爲南渡四大家﹐趙孟頫﹑吳鎭﹑黃公望﹑王蒙爲元四大家﹔髙彥敬﹑倪元鎭﹑方方壺𨿽屬逸品﹐亦卓然成家。所謂諸大家者﹐不必分門立戶而門戶自在。如李唐則遠法思訓﹐公望則近守董源﹐彥敬則一洗宋體﹐元鎭則首冠元人﹐各自千秋﹐赤幟難拔﹐不知諸家肖子﹐近日屬誰。

能變

人物自顧﹑陸﹑展﹑鄭以至僧繇﹑道元﹐一變也。山水則大小李一變也﹐荊﹑關﹑董﹑巨又一變也﹐李成﹑範

寬一變也﹐劉﹑李﹑馬﹑夏又一變也﹐大癡﹑黃鶴又一變也

鹿柴氏曰﹕趙子昂居元代而猶守宋規﹐沈啟南本

明人而儼然元畫。唐王洽若預知有米氏父子﹐而潑墨

之關鑰先開﹔王摩詰若逆料有王蒙﹐而渲淡之衣缽早

具。或創於前﹐或守於後﹐或前人恐後人之不善變而

先自變焉﹐或後人更恐後人之不能善守前人而堅自

守焉。然變者固有膽﹐而不變者亦有識。

計皴

學者必須潛心畢智﹐先功某一家皴。至所學旣成﹐心手相應﹐然後可以雜采旁收﹐自出罅冶﹐陶鑄諸家﹐自成一家。後則貴於渾忘﹐而先實貴於不雜。約略計之﹕

披麻皴觀麻皴芝麻皴大斧劈

小斧劈雲頭皴雨點皴彈渦皴

荷葉皴礬頭皴骷髏皴鬼皮皴

解索皴亂柴皴牛毛皴馬牙皴

更有披麻而雜雨點﹐荷葉而攪斧劈者。至某皴創

自某人﹐某人師法於某﹐余己別載於山石分圖之上﹐

玆不贅。

釋名

淡墨重疊﹐旋旋而取之﹐曰幹。淡以銃筆橫臥﹐惹而取之﹐曰皴。再以水墨三四而淋之﹐曰渲。以水墨衮同澤之﹐曰刷。以筆直往而指之﹐日摔。以筆頭特下而指之﹐曰擢擢以筆端而注之﹐曰點。點施於人物﹐亦施於苔樹。界引筆去謂之日畫。畫施於樓閣﹐亦施於松鍼。就縑素本色縈拂﹐以淡水而成煙光﹐全無筆墨蹤迹﹐日染露筆墨蹤迹而成雲縫水痕﹐曰漬。瀑布用縑素本色﹐但以焦墨暈其傍﹐曰分。山凹樹隙﹐微以淡墨浴浴成气﹐上下相接﹐曰襯。

說文曰﹕畫﹐畛也﹐象田畛畔也。釋名日﹕畫﹐掛也﹐以彩色掛象物也。尖曰峯﹐平曰頂﹐圓日巒﹐相連日嶺﹐有穴日岫﹐峻壁日崖﹐崖間崖下曰巖﹐路與山通曰谷﹐不通曰峪﹐峪中有水日溪﹐山夾水日澗﹐山下有潭曰瀨﹐山間平垣曰阪﹐水中怒石曰磯﹐海外奇山曰島。山水之名約略如此。

』用筆

古人云﹕有筆有墨。筆墨二字﹐人多不曉﹐畫豈無筆墨哉但有輪廓而無皴法﹐卽謂之無筆﹔有皴法而無輕重﹑向背﹑云影明晦﹐卽謂之無墨。王思善日﹕使筆不可反爲筆使﹐故曰石分三面。此語是筆亦是墨。

凡畫有用畫筆之大小蟹爪者﹐點花染筆者﹐畫蘭與竹

筆者﹐有用寫字之兔毫湖穎者﹐羊毫雪鵝柳條者﹐有慣倚毫尖者﹐有專取禿筆者。視其性習﹐各有相近﹐未可執一。

鹿柴氏曰﹕雲林之仿關仝﹐不用正峯﹐乃更秀潤﹔

關仝實正峯也。李伯時書法極精﹐山谷謂其畫之關鈕

透入書中﹐則書亦透畫中矣。錢叔寶遊文太史之門﹐

日見其搦管作書﹐而其畫筆益妙。夏昶與陳嗣初﹑王

孟端相友善﹐每於臨文見艸﹐而竹法愈超。與文士燻

陶﹐實資筆力不少。又歐陽文忠公用尖筆漧墨作方闊

字﹐神采秀發﹐觀之如見其淸眸丰頰﹐進趨曄如。徐

文長醉後拈寫字敗筆作拭桐美人﹐卽以筆染兩頰﹐而

丰姿絕代﹐轉覺世間鉛粉爲垢。此無他﹐蓋其筆妙也。

用筆至此﹐可謂珠撒掌中﹐神遊化外。書與畫均無歧

致。不寧惟是﹐南朝詞人直謂文爲筆。沈約傳曰﹕謝

元暉善爲詩﹐任彥昇工於筆。庚肩吾曰﹕詩旣若此﹐

筆又如之。杜牧之曰﹕杜詩韓筆愁來讀﹐似倩麻姑癢

處抓。夫同此筆也﹐用以作字﹑作詩﹑作文﹐俱要抓

著古人癢處﹐卽抓著自己癢處。若將此筆作詩﹑作文

與作字畫﹐俱成一不痛不癢世界﹐會須早斷此臂﹐有

何用哉﹗

用墨

李成惜墨如金﹐王洽潑墨瀋成畫。夫學者必念惜墨潑墨四字﹐於六法三品思過半矣。

鹿柴氏曰﹕大凡舊墨只宜畫舊紙﹐仿舊畫。以其光芒盡斂﹐火气全無﹐如林逋﹑魏野俱屬典型﹐允宜並席。若將舊墨施於新繪金箋金篷之上﹐則翻不若新墨之光彩直射。此非舊墨之不佳也﹐實以新楮繪難以相受﹐有如置深山有道之淳古衣冠於新貴暴富座上﹐無不掩口胡盧﹐臭味何能相入余故謂舊墨畱畫舊紙﹐新墨用畫新繪金楮﹐且可任意揮灑﹐不必過惜耳。

重潤渲染

畫石之法﹐先從淡墨起﹐可攺可救﹐漸用濃墨者爲上。董源坡腳下多碎石﹐乃畫建康山勢﹐先向筆畫邊皴起﹐然後用淡墨破其深凹處﹐著色不離乎此。石著色要重。董源小山石謂之礬頭﹐山中有雲气﹐皴法要滲軟。下有沙地﹐用淡掃屈曲爲之﹐再用淡墨破。

夏山欲雨﹐要帶水筆暈開山石﹐加淡螺靑於礬頭﹐更覺秀潤。以螺靑入墨﹐或藤黃入墨畫石﹐其色亦浮潤可愛。冬景借地爲雪﹐以薄粉暈山頭﹐濃粉點苔。畫樹不用更重﹐榦瘦枝脆﹐卽爲寒林﹐再用淡墨水重過加潤之﹐則爲春樹。凡畫山﹐著色與用墨必有濃淡者﹐以山必有云影﹐有影處必晦﹐無影有日色處必明﹐明處淡﹐晦處濃﹐則畫成儼然雲光日影浮動於中矣。山水家畫雪景多俗。嘗見李營丘雪圖﹐峯巒林屋﹐盡以淡墨爲之﹐而水天空闊處全用粉塡﹐亦一奇也。凡打遠山﹐必先以香朽其勢﹐然後以靑以墨﹐一一染出。初一層色淡﹐後一層略深﹐最後一層又深。蓋愈遠者得雲气愈深﹐故色愈重也。

。

畫橋梁及屋宇﹐須用淡墨潤一二次﹐無論著色與水墨﹐不潤卽淺薄。王叔明畫有全不設色﹐只以赭石淡水潤松身﹐略勾石廓﹐便丰采絕倫。

天地位置

凡經營下筆﹐必畱天地。何謂天地有如一尺半幅之上﹐上畱天之位﹐下畱地之位﹐中間方主意定景。竊見世之初學﹐據案把筆﹐塗抹滿幅﹐看之塡塞入目﹐已覺意阻﹐那得取重於賞鑑之士﹗

鹿柴氏曰﹕徐文長論畫﹐以奇峯絕壁﹑大水懸流﹑

怪石蒼松﹑幽人羽客﹐大抵以墨汁淋漓﹐煙嵐滿紙﹐

曠若無天﹐密如無地爲上。此語似與前論未合。曰﹕

文長乃瀟灑之士﹐卻於極塡塞中具極空靈之致﹐夫曰

曠若﹐曰密如﹐於字句之縫早逗露矣。

破邪

如鄭顚仙﹑張復陽﹑鍾欽禮﹑蔣三松﹑張平山﹑汪海云﹑吳小仙﹐於屠赤水畫箋中直斥之爲邪魔﹐切不可使此邪魔之气繞吾筆端。

去俗

筆墨間寧有稚气﹐毋有滯气﹔寧有霸气﹐毋有市气。

滯則不生﹐市則多俗。俗尢不可侵染。去俗無他法﹐多讀書﹐則書卷之气上升﹐市俗之气下降。學者其愼旃。

設色

鹿柴氏曰﹕天有雲霞﹐爛然成錦﹐此天之設色也。地生艸樹﹐斐然有章﹐此地之設色也。人有眉目唇齒﹐明皓紅黑錯陳於面﹐此人之設色也。鳳擅苞雞吐綬﹐虎豹炳蔚其文﹐山雉離明其象﹐此物之設色也。司馬子長援據尙書﹑左傳﹑國策諸書﹐古色燦然﹐而成史記﹐此文章家之設色也。犀首﹑張儀變亂黑白﹐支辭博辧﹐口橫海市﹐舌捲蜃樓﹐務爲鋪張﹐此言語家之設色也。夫設色而至於文章﹐至於言語﹐不惟有形﹐抑且有聲矣。嗟乎﹐大而天地﹐廣而人物﹐麗而文章﹐贍而言語﹐頓成一著色世界矣。豈惟畫然﹐卽淑躬處世﹐有如所謂倪雲林淡墨山水者﹐鮮不唾面﹐鮮不噴飯矣。居今之世﹐抱素其安施耶﹗故卽以畫論﹐則研丹攄粉﹐稱人物之精工﹐而淡黛輕黃﹐亦山水之極致﹐有如雲橫白練﹐天染朱霞﹐峯矗曾靑﹐樹披翠廁。紅堆谷口﹐知是春深﹐黃落車前﹐定爲秋晚豈非胸中備四時之气指﹔上奪造化之功哉

又曰﹕王維皆靑綠山水﹐李公麟盡白描人物﹐初無淺絳色也。淺絳色於董源﹐盛於黃公望﹐謂之吳裝﹔傳至文﹑沈﹐遂成專尙矣。黃公望皴仿虞山﹐石面色善用赭石﹐淺淺施之﹐有時再以赭筆勾出大槪。王蒙多以赭石和藤黃著山水﹐其山頭喜蓬蓬松松畫

艸﹐再以赭色勾出﹐時而竟不著色﹐只以赭石著山水中人面及松皮而已。

石靑畫人物可用滯笨之色﹐畫山水則惟事輕淸。石靑只宜用所謂梅花片一種。輕輕著水乳細﹐不可太用力﹐太用力則頓成靑粉矣。凡正面用靑綠者﹐背面必以靑綠襯之﹐其色方飽滿。

石綠綠質甚堅﹐先宜以鐵椎擊碎﹐再入乳缽內用力研方細﹐用蝦暮背者佳靑綠加膠。必待臨時以極淸膠水投入碟內﹐再加淸水﹐溫火上略熔﹐用之。用後卽宜撇去膠水﹐不可存之於內﹐以損靑綠之色﹐謂之出膠。若出不盡﹐則次回取用靑綠﹐便無光彩。若用﹐則臨時再加新膠水可也。

朱砂用箭頭者良﹐次則芙蓉塊疋砂。

雄黃揀上號通明雞冠黃﹐研細水飛用之。但金上忌用﹐金箋著雄黃﹐數月後卽燒成慘色矣。

傅粉研粉必須手指以鉛﹐經人气則鉛气易耗也。

張心齋日﹕近見畫人面者竟不用紛﹐以制赭石塗之﹐𨿽經久不變色。惜制赭石法不肯傳人耳。

調脂須用福建胭脂。張心齋日﹕杭州胭脂邊甚佳。

藤黃當揀一種如筆管者曰筆管黃﹐最妙。舊入畫樹﹐率以藤黃水入墨內﹐畫枝榦更覺蒼潤。

靛花福建者爲上。凡靛花四兩乳之﹐必須人力一日﹐始浮出光彩。凡制他色﹐四時皆可﹐獨靛花必俟三伏。蓋必置烈日中一日曬漧﹐乃妙。若次日﹐則膠宿矣。

赭黃色藤黃中加以赭石﹐用染深秋樹木﹐葉色蒼

气。

絲者﹐粘幀子卽掙子也。之上左右三邊。其邊若緊﹐須打濕粘﹐不爾則扯不開矣。幀下以竹簽簽之﹐以細繩無交互纏幀﹐莫結死結。待上礬後扯平﹐無凹無偏。然後打死結。如絹長七八尺﹐則幀之中間宜上一撐棍。凡粘絹必俟大幹﹐方可上礬﹐未幹則絹脫矣。礬時排筆無侵粘邊﹐侵亦絹脫矣。卽候幹不侵粘處﹐因梅天吐水而絹欲脫﹐則急以礬摻邊上。又萬一侵邊而有處欲脫﹐則急以竹削鼠牙釘釘之。礬法﹕夏月每膠七錢用礬三錢﹐冬月每膠一兩用礬三錢。膠須揀極明而不作气者。近日廣膠多入楚曲假造﹐不堪用礬。須先以冷水泡化﹐不可投熱膠中﹐投入便成熟礬矣。凡上膠礬﹐必須分作三次﹐第一次須輕些﹐第二次飽滿而淸淸上之﹐第三次則以極淸爲度﹐膠不可太重﹐重則色慘﹐而畫成多進裂之虞。礬不可太重﹐重則絹上起一層白鋪﹐畫時滯筆﹐著色無光彩。凡畫靑綠重色﹐畫成時宜以極輕礬水以大染筆輕輕托色﹐上裱時方不脫落。絹背襯處亦然。礬時幀子宜立起﹐排筆自左而右﹐一筆挨一筆橫刷﹐刷宜勻﹐不使其漬處一條一條如屋漏痕。如此細心礬成﹐卽不畫﹐亦屬雪淨江澄﹐殊可諦玩。若畫遇稍苗之絹﹐則用水噴濕﹐石上撻眼匾﹐然後上幀子礬。

落款

元以前多不用款﹐或隱之石隙﹐恐書不精﹐有傷畫局耳。至倪雲林﹐字法遒逸﹐或詩尾用跋﹐或跋後系詩。文衡山行款淸整﹐沈石田筆法灑落﹐徐文長詩歌奇橫﹐陳白陽題志精卓﹐每侵畫位﹐翻多奇趣。近日俚鄙匠習宜學沒

。

黃﹐自與春初之嫩葉淡黃有別。如著秋景中﹐山腰之平坡﹐艸間之細路﹐亦當用此色。

老紅色樹葉中丹楓鮮明﹐烏桕冷艷﹐則當純用硃砂。如柿栗諸夾葉﹐須一種老紅色﹐當於銀硃中加赭石。

蒼綠色初霜木葉﹐綠欲變黃﹐有一種蒼老黯淡之色﹐當於艸綠中加赭石用之。秋初石坡土徑﹐亦用此色。

和墨樹木之陰陽﹐山石之凹凸﹐處於諸色中﹐陰處凹處俱宜加墨﹐則層次分明﹐有遠近向背矣。若欲樹石蒼潤﹐諸色中盡可加以墨汁﹐自有一層陰森之气浮於丘壑間。但硃色只宜淡著﹐不宜和墨。

絹素

古畫至唐初皆生絹﹐至周。財﹑韓幹後方以熱湯半熟人粉﹐捶如銀板﹐故人物精彩入筆。今人收唐畫﹐必以絹辧﹐見文麄便云不是唐﹐非也。張僧繇畫﹐閻立本畫﹐世所存者皆生絹。南唐畫皆麄絹。徐熙絹或如布。宋有院絹﹐勺淨厚密﹔有獨梭絹﹐細密如紙﹐闊至七八尺。元絹類宋。元有宓機絹﹐亦極勻淨﹐蓋出吾禾魏塘宓家﹐故名。趙子昂﹑盛子昭多用之。明絹內府者亦珍等宋織。古畫絹淡墨色卻有一種古香可愛。破處必有鯽魚口﹐連有三四絲﹐不直裂也﹐直裂者僞矣。

礬法

絹用松江織者﹐不在銖兩重﹐只揀其極細如紙而無跳

字碑爲是。

煉碟

凡顏色碟子﹐先以米泔水溫溫煮出﹐再以生薑汁及醬塗底下﹐入火煨燉﹐永保不裂。

洗粉

凡畫上用粉處黴黑﹐以口嚼苦杏仁水洗之一二徧﹐卽去。

揩金

凡金箋金扇上有油﹐不可畫﹐以大絨一塊揩之﹐卽受墨矣。用粉揩固去油﹐但終有一層粉气。亦有用赤石脂者﹐終不若大絨之爲妙也。

礬金

凡金箋金起難畫﹐及油滑膠滚畫不上者﹐但以薄薄輕礬水刷之﹐卽好畫矣。如好金箋畫完時﹐亦當上以輕礬水﹐則付裱無進裂粘起之患。

南田畫跋

《中國書畫全書》第七冊頁葛氏嘯園本

題畫贈王季子

深林積翠中置溪館焉。千崖瀑泉奔雷回旋。其下常如風雨﹐隱隱可聽。墨華蒸云﹐目作五色﹐欲墜人衣。便當呼黃竹黃子同遊﹐於此間掇拾靑翠﹐招手白雲。正不必藐姑汾水之陽﹐然後樂而忘天下也。

雪圖

今人畫雪﹐必以墨漬其外﹐粉刷其內。惟見縑素間著紛墨耳﹐豈復有雪哉﹗偶論畫雪﹐須得寒凝淩競之意。長林深峭﹐礀道人煙﹐攝入渾茫﹐遊於沕穆。其象凜冽﹐其光黯慘。披拂層曲﹐循境涉趣。巖气浮於幾席﹐勁飆發於豪末。得其神迹﹐以式造化。斯諭於雪矣。

題月季小幀

南田籬下月季﹐較他本稍肥﹐花極丰腴﹐色丰態媚﹐不欲使芙蓉獨霸霜國。予愛其意能自華擅於零秋。戲爲畱照。

題石谷叔明小幀

偶過徐氏水亭見此幀乃爲金沙潘子所得旣怪嘆且妒甚不對賞音牙徽不發豈西廬南田之矜賞尙不及潘子哉。米顚據舷而呼洵是可人韻事眞足效也。但未知王山人他日見西廬南田何以解嘲。

題叔明畫

黃鶴山樵得董源之郁密﹐皴法類張顚艸書﹐沈著之至﹐仍歸飄渺。予從法外得其遺意﹐當使古人恨不見我。

題牡丹

徐熙畫牡丹﹐止於筆墨隨意點定﹐略施丹粉﹐而神趣自足﹐亦猶寫山水取意到筆隨耳。

題畫

東坡於月下畫竹﹐文湖州見之大驚﹐蓋得其意者﹐全乎天矣﹐不能復過矣。禿管戲拈一兩折﹐生煙萬狀﹐靈气百變。

朱欄白雪夜香浮﹐卽趙集賢夜月梨花。其气韻在點綴中﹐工力甚微不可學。古人之妙﹐在筆不到處。然但於不到處求之古人之妙﹐又未必在是也。

雲林通乎南宮﹐此眞寂寞之境﹐再著一點便俗。

文徵仲述古云﹕看吳仲圭畫﹐當於密處求疏﹔看倪雲林畫﹐當於疏處求密。家香山翁每愛此語﹐嘗謂此古人眼光鑠破四天下處。余則更進而反之曰﹕須疏處用疏﹐密處加密。合兩公神趣而參取之﹐則兩公參用合一之元微也。

筆筆有天際眞人想﹐一絲塵垢﹐便無下筆處。

古人筆法淵源﹐其最不同處﹐最多相合。李北海云﹕似我者病。正以不同處同﹐不似求似。同與似者﹐皆病也。

香山翁曰﹕須知千樹萬樹﹐無一筆是樹﹔千山萬山﹐無一筆是山﹔千筆萬筆﹐無一筆是筆。有處恰是無﹐無處恰有﹐所以爲逸。

北苑正鋒﹐能使山气欲動﹐靑天中風雨變化。气韻藏於筆墨﹐筆墨都成气韻﹐不使識者笑爲奴書。

巨然行筆如龍﹐若於尺幅中雷轟電激﹐其勢從半空擲筆而下﹐無迹可尋。但覺神气森然﹐洞目不知其所以然也。

陸天遊﹑曹云西渲澹之色﹐不復著第二筆。其苔法用石竹三四點掩映﹐使通幅神趣﹐通幅墨光俱出﹐眞化境也。﹑

題雪圖

雪霽後﹐寫得天寒木落﹐石齒出輪﹐以贈賞音。聊志我輩浩蕩堅潔。

論畫

畫有用苔者﹐有無苔者。苔爲艸痕石迹﹐或亦非石非艸。卻似有此一片﹐便應有此一點。譬之人有眼﹐通體皆靈。究竟通體皆靈﹐不獨在眼﹐然而離眼不可也。

題迂翁

題迂翁迂翁之妙會在不似處其不似正是潛移造化而與天遊。此神駿滅沒處也近人只在求似。愈似所以愈離可與言此者鮮矣

陶徵士云「饑來驅我去。」每笑此老皇皇何往乎﹖春雨扃門﹐大是無策﹐聊於子久門庭乞一瓣香。東坡謂﹕饑時展看﹐還能飽人。恐未必然也。

風雨江幹﹐隨筆零亂﹐飄渺天倪﹐往往於此中出沒。

竹樹交參﹐巖岫盤紆。每思古人﹐展小作大處﹐輒復擱筆。

細雨梅花發﹐春風在樹頭。鑑者﹐於豪墨零亂處思之。三山半落靑天外。秋霽晨起得之﹐覺滿紙驚秋。

董巨

气韻自然﹐虛實相生﹐此董巨神髓也。知其解者﹐旦暮遇之。

皴染不到處﹐𨿽古人至此束手矣。

雲林

雲林樹法﹐分明如指上螺﹐四面俱有。苔法皴法﹐多於人所不見處著意。

論畫

秋夜煙光﹐山腰如帶。幽篁古槎相間﹐溪流激波﹐又淡淡之。所謂伊人﹐於此盤遊﹐渺若云漢。𨿽欲不思﹐烏得而不思。

艸艸遊行頗得自在因念今時六法未必如人而意則南田不讓也竈突不煙時燒樹根向窗欞微陽借筆造興。昔人云饑時展看還能飽人又不知寒時展看還能代綈袍否

銅檠燃炬放筆爲此。直欲喚醒古人

題香山翁模北苑

香山翁云﹕北苑禿鋒﹐余甚畏之。旣而雄鷄對舞﹐雙瞳正照﹐如有所入。陳姚最有言﹕躡方趾之迹易﹐標圓行之步難。𨿽言遊刃﹐理解終迷。以此語語作家﹐茫然不知也。香山翁蓋於北苑三折肱矣﹐但用筆會爲雄勁﹐未免昔人筆過傷韻之譏﹐猶是仲由髙冠長劍﹐初見夫子气象。

題畫

兩度爲童子畫扇﹐初不知其姓氏﹐今猶未睹其人。吾生與同時﹐而相遇之難如此。放筆不禁三嘆。

題周生畫

半壑松風﹐一灘流水。白雲度嶺而不散﹐山勢接天而未止。別有日月﹐問是何世。倘欲置身其中﹐可以逍遙自樂。仿彼巢由﹐庶幾周生無北山之嘲矣。

爲退翁老人畫長卷

昔黃公望畫富春山捲﹐深自矜貴﹐攜行笈歷數年而後成。頃來山中﹐坐鏡淸樓﹐灑墨立就﹐曾無停思。工乃貴遲﹐拙何取速。筆先之機﹐深愧於古人矣。

題馮生七月三五夜滬舫圖

三五月正滿﹐馮生招我西湖﹐輕舠出斷橋。載荷花香气﹐隨風往來不散。倚棹中流﹐手弄澄明。時月影天光﹐與游船燈火﹐上下千影﹐同聚一水。而歌弦鼓吹﹐與梵唄風籟之聲﹐翕然並作。目勞於見色﹐耳披於接聲。聽攬旣異﹐煩襟澡雪。眞若禦風淸冷之淵﹐聞樂洞庭之野。不知此身尙在人間與否。馮生曰「子善吟﹐願子爲我歌今夕。」余曰「是非詩所能盡也﹐請爲圖。」圖成﹐景物宛然無異﹐同遊時。南田生曰「斯圖也﹐卽以爲西湖夜泛詩可也。」﹑

題友人西湖夜泛圖

湖中半是芙蕖﹐人從綠云紅香中往來。時天宇無纖埃﹐月光湛然﹐金波與綠水相涵﹐恍若一片碧玉琉璃世界。身禦冷風﹐行天水間﹐卽拍洪崖遊汗漫﹐未足方其快也。至於游船燈火﹐笙管歌謳﹐徒攪淸思亂耳目﹐皆非吾友遊神所在。以喧籟付之而已。

題扇示學者

用筆時須筆筆實卻筆筆虛。虛則意靈。靈則無滯迹不滯則神气渾然。神气渾然則天工在是矣夫筆盡而意無窮虛之謂也寫眞今稱廖謝謝法不用一實筆正相合詩文之理亦然句句實意則易盡矣今人詩文不佳總只是實。

畫虞山劍門口題

庚戌夏六月﹐同虞山王子石谷﹐從西城攜筇循山行三四里﹐憩吾谷。乘興遂登劍門。劍門﹐虞山最奇勝處也。未至半嶺﹐忽起大石壁盤空而上如積甲如陣云騰地出﹐亦如扶搖之翼下垂也﹐石壁連袤﹐中陡削勢﹐下絕若劍截狀。辟一牖﹐如可通他徑者﹐因號爲劍門云。余因與石谷髙嘯劍門絕壁下﹐各爲圖記之﹐寫遊時所見﹐大略如此。

題自畫寒林

寒林昔稱營邱﹑華原﹐後惟六如居士能盡其趣。予欲兼李﹑範之法﹐收六如之勝﹐破河陽之藩籬﹐殆非十年擬議不可也。

五株煙樹

梅花庵主學董元﹐猶爲昔人神气所壓﹐未能敻然自拔。此本所摹仲圭﹐石谷得法外之意﹐眞後來居上。

題石谷畫

余見石谷畫凡數變﹐每變益奇。此本爲今春所作。觀其脫落荒率處﹐與客秋較異﹐似又一變也。變而至於登峯﹐翻引邢﹑楊兩公以爲合古﹐𨿽不妨土壤增髙﹐而此亦安平君置卒上座﹐而謬爲恭敬也。

又

董宗伯嘗稱子久秋山圖爲宇內奇麗巨觀。予未得見也暇日偶在陽羨與石谷共商一峯法。覺含毫渲點之間似有蒼深渾古之色倘所謂離形得似。絢爛之極仍歸自然耶

仿云西

石谷摹云西竹石枯槎﹐靈趣靄然﹐索玩無盡。

題畫

曾從吳門觀盧鴻艸堂圖十二幀。其作樹渲染﹐正與此本相類。朴古之韻﹐逼眞唐人﹐五代以下﹐無此風骨。

壬子秋﹐余與石谷在楊氏水亭﹐同觀米海嶽雲山大幀。宋徽廟題幀首云﹕天降時雨﹐山川出云。董宗伯鑑定爲荊溪吳光祿所藏。吳氏有起雲樓﹐蓋以斯圖名也。石谷作此﹐如宗伯所云﹕從嶽陽樓觀聽仙人吹笛﹐一時凡境頓盡。故其下筆靈气鬱蒸﹐與前此所圖懸殊也。

古人用筆﹐極塞實處﹐愈見虛靈。今人布置一角﹐已見繁縟。虛處實則通體皆靈﹐愈多而愈不厭﹐玩此可想昔人慘澹經營之妙。

川瀨氤氳之气﹐林風蒼翠之色﹐正須澄懷觀道﹐靜以求之。若徒索於毫末間者離矣。

殘葉亂泉﹐境極荒遠。

今人用心﹐在有筆墨處﹔古人用心﹐在無筆墨處。倘能於筆墨不到處﹐觀古人用心﹐庶幾擬議神明﹐進乎技已。

黃鶴山樵一派﹐有趙元孟端﹐亦猶洪谷之後有關仝﹐北苑之後有巨然﹐癡翁之後有馬文璧也。

房山

房山神气﹐鷗波一峯猶以爲不及﹐後來學者豈能涉其顚涯。

關仝

關仝蒼莽之气﹐惟烏目山人能得之。暇日戲摹﹐殊爲畦徑所束﹐未敢﹑

云撒手遊行無礙也。

題畫

純是天眞非擬議可到乃爲逸品當其馳毫點墨。曲折生趣百變千古不能加卽萬壑千崖窮工極妍有所不屑此正倪迂所謂寫胸中逸气也。徐子有曠覽人外之致。王山人因以此幀聊供臥遊。筆墨神契遺象忘言當自得之。

題竹

千頃瑯玕﹐三間艸屋。吾意中所有﹐願與賞心共之。

題石谷畫冊中癡翁一幅

癡翁畫﹐林壑位置﹐雲煙渲暈﹐皆可學而至。筆墨之外﹐別有一種荒率蒼莽之气﹐則非學而至也。故學癡翁﹐輒不得佳。臻斯境界﹐入此三昧者﹐惟婁東王奉常先生與虞山石穀子耳。

密林大石﹐相爲賓主。山外平原﹐歸人一徑﹐位置甚遠。其運筆有唐人之風﹐覺王晉卿猶傷刻畫。

偶一披玩﹐忽如寄身荒崖邃谷﹐寂寞無人之境。樹色離披﹐磵路盤折﹐景不盈尺﹐遊目無窮。自非凝神獨照﹐上接古人﹐得筆先之機﹐研象外之趣者﹐未易臻此。

虞美人沃丹

沃丹虞美人二種﹐昔人爲之﹐多不能似﹐似亦不能佳。余略仿趙松雪。然趙亦以不似爲似﹐予則以極似師其不似耳。

自跋

對客倦談﹐退而伏枕。稍覺﹐隨紙遣懷。蝴蝶紛紛﹐尙在毫末。

題畫冊

銷暑爲破格寫意。意者﹐人人能見之﹐人人不能見也。余遊長山﹐處處皆荒寒之色﹐絕似陸天遊趙善長。今思之不能重遊﹐寫此以志昔者。

子久

子久以意爲權衡﹐皴染相兼﹐用意入微。不可說﹐不可學。太白雲﹕「落葉聚還散﹐寒鴉棲復驚。」差可擬其象。

論畫

春山如笑﹐夏山如怒﹐秋山如妝﹐冬山如睡。四山之意﹐山不能言﹐人能言之。

春煙圖

春煙圖﹐以得造化之妙。初師大年﹐旣落筆﹐覺大年胸次殊少此物。欲駕而上之﹐爲天地畱此云影。

秋令人悲﹐又能令人思。寫秋者必得可悲可思之意﹐而後能爲之。不然﹐不若聽寒蟬與蟋蟀鳴也。

戊申春﹐予渡錢唐﹐遊山陰﹐泛舟鏡湖﹐探禹穴。其上有古柏盤曲﹐夭矯離奇﹐霜皮雪幹﹐閱數百千年。因嘆陽羨善捲偃柏﹐已不可見。武侯廟前﹐黛色參天﹐未識與巫峽雪山猶能同峙否﹖戲圖此本﹐以發奇狀。庶幾黃鶴山樵之畫桐﹐先香山翁之寫報國松也。

題石谷畫

不落畦徑﹐謂之士气﹔不入時趨﹐謂之逸格。其創制風流﹐昉於二米﹐盛於元季﹐泛濫明初。稱其筆墨﹐則以逸宕爲上﹔咀其風味﹐則以幽澹爲工。𨿽離方遁圓﹐而極妍盡態。故蕩以孤弦﹐和以太羹﹐憩於閬風之上﹐泳於泬寥之野。斯可想其神趣也。

題石谷爲王奉常煙客先生畫冊

作畫須有解衣盤礡﹐旁若無人意。然後化機在手﹐元气狼藉。不爲先匠所拘﹐而遊於法度之外矣。

又

余少時見畫梅沙彌﹐輒畏之。此正時俗謬習﹐王山人所怪嘆者。今觀摹本﹐如睹司隸威儀﹐不覺爽然意消也。

觀其運思﹐纏綿無間﹐飄渺無痕﹐寂焉寥焉﹐浩焉渺焉﹐塵滓盡矣﹐靈變﹑

極矣。一峯耶﹐石谷耶﹐對之將移我情。出入風雨﹐捲舒蒼翠﹐模崖範壑﹐曲折中機。雅有成風之技﹐乃致冥通之奇。可以潤澤神風﹐陶鑄性器。

題石谷雪圖

雪圖自摩詰以後﹐惟稱營丘﹑華原﹑河陽﹑道寧。然古勁有餘﹐而荒寒不逮。王山人畫雪﹐直上追唐人。謂宋法登堂﹐未爲入室﹐元代諸賢﹐猶在門庭邊遊衍耳。

題畫

王黃鶴爲顧阿瑛寫玉山艸堂不爲崇山疊嶺沈厚郁密惟作杉松篁筱淺沙迥瀨禽雀飛翔別有一種風趣

仇實父

仇實父因過竹院﹐大靑綠設色﹐風華研雅﹐又饒古趣。伯駒以後﹐無與爭能者矣。王子兼綜兩家﹐遂足超仇含趙﹐度越流輩。

趙大年

徽廟題大年小幅﹐用右丞夏木黃鸝﹐水田白鷺兩句。景不盈尺﹐筆致淸遠。今在維揚王氏所藏宋元冊中。

唐解元

六如居士以超逸之筆﹐作南宋人畫法﹐李唐刻畫之迹﹐爲之一變。全用渲染洗其勾砟﹐故煥然神明。當使南宋諸公﹐皆拜牀下。

王山人擬松陰論古圖﹐斟酌於六如晞古之間﹐又變而爲精純﹐爲勁峭。唐解元之法﹐至此而大備矣。

範華原

婁東王奉常﹐家有華原小幀。邱壑精深﹐筆力遒拔﹐思致極渾古。然別有逸宕之气﹐𨿽至精工﹐居然大雅。

髙尙書

董宗伯極稱髙尙書大姚村圖﹐王石谷又稱夜山圖得煙雲變滅之狀。髙彥敬畫﹐人間傳者不多見。得從尺幅片紙﹐想其規模﹐漱其芳潤﹐猶可以陶冶羣賢﹐超乘而上。

巨然

巨然師北苑﹐貫道師巨然。貫道縱橫輒生雄獷之气﹐蓋視巨然渾古﹐則有敝焉。師長捨短﹐觀王山人所圖﹐可爲學古者進一籌矣。

自題仿江貫道本

此圖江天空闊﹐林莽蕭森﹐庶幾有咫尺千里之勢。初師巨然﹐乃近貫道。貫道且不易得似﹐何敢輒望巨公。

自題雪圖

劉褒北風圖其畫雪之濫觴耶六代以來無流傳之迹。唐惟右丞有江幹雪意及雪山至今尙畱人間然亦似曹不興龍頭未易窺見

又

昔人論畫雪景多俗﹐董雲間頗宗其說。嘗見畫史稱營邱所作雪圖﹐峯巒林屋﹐皆以澹墨爲之﹐而水天空處﹐全用粉塡﹐亦一奇也。每以告畫人﹐不愕然驚﹐則菀爾笑﹐足以知後學之凡下也。觀此語於當時畫手﹐求一知營邱用意處﹐已不可得。況風气代降﹐至於數百年之後哉﹗然營邱之創制﹐遂爲獨絕。以論雪景多俗﹐蓋亦指眾工之迹耳﹐豈足以限大方。以是知雲間之說﹐非至論也。

模關仝本

白石翁藏關仝眞本﹐神色飛動﹐元气淋漓﹐敻乎上哉。洪谷之風也。余拓以大幀﹐倘所謂未陟其險﹐先仰其髙耶﹖

髙尙書

髙尙晝夜山圖眞絕﹐去筆墨畦徑﹐得二米之精微﹐殆不易學。倪元鎭嘗﹑

題子久畫云﹕𨿽不能夢見房山﹐特有筆思。以癡翁之奇逸﹐猶不爲元鎭所許﹐況時流哉﹗

趙松雪

竹亭銷夏﹐師鷗波老人。其碧嵐上浮﹐翠壁下斷。飄騰谷云﹐遮藏湍瀨。得之松聲云影圖也。

曹云西

水亭琴韻用云西老人意﹐絕無髙巖大嶺費湍濺瀑﹐而風梧煙筿。如攬翠微﹐如聞淸籟。橫琴坐忘﹐殊有傲睨萬物之容。

黃鶴山人

秋山艸堂點景賦色精工而妍雅其丹臺夏山諸本筆墨小異其取境最近而思致極遠

癡翁

余嘗以癡翁爲勝國諸賢之冠。後惟啟南翁得其蒼渾董雲間攻其秀潤。餘子碌碌搖筆輒引癡翁大諦皆畫虎刻鵠之類而癡翁墨精汩於塵滓者久矣願借秋山圖一是正之

蒲溪柳色爲周太史畫

西溪艸堂﹐蓋周太史歸隱處也。羣峯奔會﹐帶以蒲溪茭蘆。激波檉柳﹐夾岸散碧連翠。水煙忽生﹐漁网相錯。予曾從太史擊楫而弄澄明﹐縱觀魚鳥﹐有濠梁之樂。眞一幅惠崇江南春圖也

爲周太史畫桃源

桃源﹐仙靈之窟宅也。飄緲變幻而不可知。圖桃源者﹐必精思入神﹐獨契靈異﹐鑿鴻濛﹐破荒忽﹐遊於無何有之鄕。然後溪洞桃花﹐通於象外﹐可從尺幅間一問津矣。吾友王子石谷嘗語余﹕自昔寫桃源﹐都無眞想。惟見趙伯駒長卷﹐仇實父巨幀﹐能得此意。其辟境運毫﹐妙出匪夷﹐賦色之工﹐自然天造。余聞斯語﹐欣然若有會也。因研索兩家法爲桃源圖。

自題仿大癡捲

子久浮巒暖翠則太繁﹐沙磧圖則太簡。脫繁簡之迹﹐出畦徑之外﹐盡神明之運﹐發造化之祕﹐極淋漓飄緲而不可知之勢者﹐其惟京口張氏所藏秋山圖﹐陽羨吳光祿富春卷乎﹖學者規摹一峯﹐何可不一見也。暇時得小捲﹐經營布置﹐略用秋山富春兩圖法。似猶拘於繁簡畦徑之間﹐未能與古人相遇於精神寂寞之表也。

又

子久富春山捲﹐全宗董元﹐間以髙米﹐凡雲林﹑叔明﹑仲圭﹐諸法略備。凡十數峯﹐一峯一狀﹐數百樹﹐一樹一態。雄秀蒼莽﹐變化極矣。與今世傳疊石重臺﹐枯槎叢雜﹐短皴橫點﹐規模迥異。予香山翁有摹本﹐略得大意。衣白鄒先生有拓本﹐半園唐氏有油素本﹐庶幾不失邱壑位置﹐然終不若一見姑射仙人眞面目﹐使凡塵頓盡也。此卷已入秦藏不可得觀﹐時無狗盜之雄﹐不禁三嘆。

又

石穀子凡三臨富春圖矣。前十餘年﹐曾爲半園唐氏摹長卷﹐時猶爲古人法度所束﹐未得遊行自在。最後爲笪江上借唐氏本再摹﹐遂有彈丸脫手之勢。婁東王奉常聞而嘆之﹐屬石谷再摹。餘皆得見之。蓋其運筆時精神與古人相洽﹐略借粉本而洗髮自己胸中靈气﹐故信筆所之﹐不滯於思﹐不失於法﹐適合自然﹐直可與之並傳﹐追縱先匠﹐何止下眞迹一等。予友陽羨三梧閣潘氏﹐將屬石谷再臨﹐以此卷本陽羨名迹﹐欲因王山人復還舊觀也。從此富春副本﹐共有五卷。縱收藏家復有如雲起樓主人吳孝廉之癖者﹐亦無憂劫火矣。因識此以爲富春圖幸。

又

陽羨周穎侯氏﹐與雲起樓吳冋卿暱好。曾以千金玩具﹐抵吳借臨﹐未竟還之。火後乃從吳氏更索殘本足成。恆自誇詡一峯富春眞迹已殘﹐惟摹本獨完。人人謂得見周氏本﹐可想全圖之勝。虞山王子石谷過毗陵﹐將爲江上禦史摹此﹐欲從陽羨借周氏摹本﹐觀其起手一段﹐不可﹑

得。卻後一載﹐石谷適攜客歲所臨捲與餘同遊陽羨﹐因得見周氏摹本。其筆墨眞如小兒塗鴉﹐足發一大笑。急取對觀起手一段﹐與殘本無異。始知周氏誕妄﹐眞自欺欺人者耳。且大書卷尾﹐自謂癡翁後身﹐又自稱筆墨有不及癡翁處﹐有癡翁不及處。眞醯雞斥晏﹐蠡海井天之見﹐可怪可哀也。

又

吳冋卿生平所愛玩者有二卷﹐一爲智永千文眞迹﹐一爲富春圖﹐將以爲殉。彌畱﹐爲文祭二卷。先一日焚千文眞迹﹐自臨以視其燼。詰朝焚富春圖﹐祭酒﹐面付火﹐火熾輒還臥內。其從子吳靜安﹐疾趨焚所﹐起紅鑪而出之﹐焚其起手一段。余因冋卿從子問其起手處﹐寫城樓睥睨一角﹐卻作平沙。禿鋒爲之﹐極蒼莽之致。平沙蓋寫富春江口出錢唐景也。自平沙五尺餘以後﹐方起峯巒坡石。今所焚者﹐平沙五尺餘耳。他日當與石谷渡錢唐﹐抵富春江﹐上嚴陵灘﹐一觀癡翁眞本﹐更屬石谷補平沙一段﹐使墨苑傳稱爲勝事也

題畫秋海棠

畫秋海棠﹐不難於綽約妖冶可憐之態﹐而難於矯拔有挺立意。惟能挺立﹐而綽約妖冶以爲容﹐斯可以況美人之貞而極麗者。於是制圖﹐竊比宋玉之賦東家子﹐司馬相如之賦美人也。

題半園唐先生畫松梅扇

鳳管曾吹嶰谷風﹐紅綃全攺舊丰容。最憐殘雪離披處﹐斜掛枯枝折葉松。

前在虎林﹐得觀馬遠所圖江梅松枝小幀﹐乃宋楊太后題詩以賜戚裏。詩爲五言﹐極淸婉有致。其畫松葉﹐合綠爲之﹐葉疏長﹐半折離披﹐有雪後凝寒意。

題雪中月季

冰鱗玉柯﹐危幹凝碧﹐眞歲寒之麗賓﹐絕塵之畸客。吾將從之與元化遊。蓋亦挺其髙標﹐無慚皎潔矣。

曲終人不見﹐化作彩雲飛﹐非筆墨之所可求也。

趙大年

趙大年柳鴉蘆雁﹐宋徽宗廟亦有此本﹐在孫給諫家﹐香山曾擬之。

題畫

山從筆轉﹐水向墨流。得其一臠﹐直欲垂涎十日。

妙在平澹﹐而奇不能過也。妙在淺近﹐而遠不能過也。妙在一水一石﹐而千崖萬壑不能過也。妙在一筆﹐而眾家服習不能過也。

魏云如鼠﹐越云如龍﹐荊云如犬﹐秦云如美人﹐宋云如車﹐魯云如馬。畫云者𨿽不必似之﹐然當師其意。

子久

天池﹑浮巒﹑春山聚秀諸圖﹐其皴點多而墨不費﹐設色重而筆不沒﹐點綴曲折而神不碎﹐片紙尺幅而气不局﹐遊移變化﹐隨管出沒而力不傷。董文敏所謂煙雲供養﹐以至於壽而仙者﹐吾以爲黃一峯外﹐無他人也。

三日不操管﹐則鄙吝復萌﹐正庾開府所謂昏昏索索時矣。

逸品其意難言之矣﹐殆如盧敖之遊太淸﹐列子之禦冷風也。其景則三閭大夫之江潭也﹐其筆墨如子龍之梨花槍﹐公孫大娘之劍器。人見其梨花龍翔﹐而不見其人與槍劍也。

郭恕先

郭恕先遠山數峯﹐勝小李將軍寸馬豆人千萬。吳道子半日之力﹐勝思訓百日之功。皆以逸气勝故也。

畫以簡貴爲尙。簡之入微﹐則洗盡塵滓﹐獨存孤迥﹐煙鬟翠黛﹐斂容而﹑

退矣。

髙逸一種﹐不必以筆墨繁簡論。如於越之六千君子﹐田橫之五百人﹐東漢之顧廚俊及﹐豈厭其多﹖如披裘公人不知其姓名﹐夷叔獨行西山﹐維摩詰臥毗耶﹐惟設一榻﹐豈厭其少﹖雙鳧乘雁之集河濱﹐不可以筆墨繁簡論也。然其命意大諦﹐如應曜隱淮上﹐與四皓同徵而不出﹔摯峻在汧山﹐司馬遷以書招之不從﹔魏邵入牛牢﹐立志不與光武交。正所謂沒蹤迹處潛身﹐於此想其髙逸﹐庶幾得之。

關仝

關仝气岸﹐髙視人表。如綺裏﹑東園﹐衣冠甚偉﹐危坐賓筵﹐下視五陵年少﹐裘馬輕肥﹐不覺气索。

王右丞

泰岱秦松﹐王右丞曾有此圖。右丞曰「秦換而松不換。」蓋自矜其畫耳。迄今而不換之松安在﹐右丞之畫亦安在耶﹖

趙大年

趙大年江山積素圖﹐秀潔妍雅﹐得王維家法。王晉卿﹑鄭僖輩﹐皆不能及。此本爲王於一先人文裕公所藏﹐傳之太僕﹐以至於一。可謂一代鴻寶。

錫山舟次﹐一望山水林屋﹐舟輿橋梁﹐豆艸黍稷﹐爭相位置。八月旣望﹐水之宜落時也﹐而迷迷離離﹐猶如此耶。

某公詩吳生畫﹐如五十婦人﹐修察其容﹐自以爲姣好﹐當門而入視之﹐已憔悴甚矣。

論畫

宋法刻畫﹐而元變化。然變化本由於刻畫﹐妙在相參而無礙。習之者視爲歧而二之﹐此世人迷境。如程﹑李用兵﹐寬嚴易路。然李將軍何難於刁鬥﹐程不識不妨於野戰。顧神明變化何如耳。

天外之天﹐水中之水﹐筆中之筆﹐墨外之墨。非髙人逸品﹐不能得之﹐不能知之。

方圓畫不俱成﹐左右視不並見﹐此《論衡》之說。獨山水不然。畫方不可離圓﹐視左不可離右﹐此造化之妙。文人筆端﹐不妨左無不宜﹐右無不有。

《易林》云「幽思約帶。」古詩云「衣帶日以緩。」《易林》云「解我胸舂。」古詩云「憂心如搗。」用句用字﹐俱相當而成妙用。筆變化﹐亦宜師之。不可不思之。

筆墨本無情﹐不可使運筆墨者無情﹔作畫在攝情﹐不可使鑑畫者不生情。

郭熙

郭熙﹐河陽人﹐其畫法詭宕奇妙。至以眞云招入囊中﹐放出以似其飄渺之象﹐爲山形。然後世學者﹐多入魔道。其自言曰「凡畫積惰气而彊之者﹐其迹軟懦而不快﹐此不注精之病也。積昏气而泊之者﹐長黯猥而不爽﹐此神不與俱成之病也。以輕心挑之者﹐其形脫略而不固﹐此不嚴重之獘也。以慢心忽之者﹐其體疏率而不齊﹐此不恪勤之獘也。」觀此﹐則公之小心精密也亦至矣。

題畫

其之筆墨攢簇﹐然欲使人可以尋味而得之﹐如通國皆知子都﹐而淄澠之別﹐黑白之相縣﹐不俟易牙離朱也。

古人論詩曰「詩罷有餘地。」謂言簡而意無窮也。如上官昭容稱沈詩﹕「不愁明月盡﹐還有夜珠來」是也。畫之簡者類是。東坡云「此竹數寸耳﹐有尋丈之勢。」畫之簡者﹐不獨有其勢﹐而實有其理。

論米氏

米家父子與髙尙書分路揚鑣﹐亦猶王氏羲獻與鐘元常齊驅並駕。然其門徑有異而同﹐有同而異者。

論畫

雍門琴引云﹕須坐聽吾琴之所言。吾意亦欲向知者求吾畫中之聲﹐而﹑

知所言也。

淸如水碧﹐潔如霜露。輕賤世俗﹐獨立髙步。此仲長子《昌言》也。余謂畫亦當時作此想。

當謂天下爲人﹐不可使人疑。惟畫理當使人疑﹐又當使人疑而得之。

羣必求同﹐同羣必相叫﹐相叫必於荒天古木。此畫中所謂意也。

寂莫無可柰何之境﹐最宜入想﹐亟宜著筆。所謂天際眞人﹐非鹿鹿塵埃泥滓中人﹐所可與言也。

十日一水﹐五日一石。造化之理﹐至靜至深。卽此靜深﹐豈潦艸點墨可竟﹖

方方壺

方方壺蟬蛻世外﹐故其筆多詭岸而潔淸﹐殊有側目愁胡﹐科頭箕踞態。因念皇皇鹿鹿﹐終日踆踆馬走中﹐而欲證乎靜域者﹐所謂下士聞道如蒼蠅聲耳。

子久

子久神情﹐於散落處作生活。其筆意於不經意處﹐作湊理。其用古也﹐全以己意而化之。甝�﹝虎童﹞之猛厲也﹐而獵人能馴之。以角抵之戲王孫之詭祕也﹐而弋人能導之以桑林之舞。此其故有非言說之所能盡矣。

大年

趙令穰筆思秀潤﹐點色風華掩映﹐嫵媚有餘。精妍盡平遠之宗工。

規摹趙伯駒﹐小變刻畫之迹﹐歸於淸潤。此吳興一生宗尙如是﹐足稱大雅。

論畫

出入風雨﹐捲舒蒼翠﹐走造化於毫端﹐可以哂洪谷﹐笑範寬﹐醉罵馬遠諸人矣。

云西

亂竹荒崖﹐深得云西幽澹之致﹐涉趣無盡。

題畫

雲霧中一峯折下直至江岸煙浦﹐危檣隱隱﹐眞所謂能工遠勢者。

題王勤中畫卷

丁巳秋﹐予遊吳門。過廣霞翁衣杏閣﹐見案間忘庵王子墨花卷。淋漓飄灑﹐天趣飛動﹐眞得元人遺意﹐當與白陽公並驅。廣霞先生曰「盍爲作設色花卷﹐補忘庵花品之所未備乎﹖」余唯唯。遂破藤紙﹐研丹粉﹐戲爲點色﹐五日而後成之。但紙不宜於色﹐神气未能明發。然余圖非古非今﹐洗脫畦徑﹐略研思於造化﹐有天閒萬馬之意。取示先生﹐先生曰「忘庵捲如虢國澹掃娥眉﹐子畫如玉環丰肌艷骨﹐眞堪並美。挾兩卷以遊千花萬蕊中﹐吾將老是鄕矣。」相與拊掌大笑﹐並書於左。紫栗一尋靑山萬朵二語作畫最勝。

遊魚圖

趙吳興有花溪漁隱﹐又有落花遊魚﹐皆神化之迹。臨仿者毋慮數十百家﹐大都刻畫舊觀﹐未見新趣。允裳屬予寫遊魚﹐因兼用吳興兩圖意作扇景。俟他時石谷觀之﹐當更開法外靈奇之想也。

題扇

翌園兄將發維揚﹐戲用倪髙士法爲圖送之。時春水初澌﹐春气尙遲﹐谷口千林正有寒色。南田圖此﹐聊當吹律﹐取似賞音以象外解之也。

自題

云翁縣臺先生﹐於馬上望眞州江口﹐見雲影水光﹐帆檣估船﹐在萬柳風梢﹐隱見出沒﹐眞一幅惠崇江南春也。歸時屬濤平制圖。

洪谷

洪谷作雲中山頂﹐四面峻厚。墨苑稱化工靈气﹐難迹象求之。因與王子石谷斟酌作此﹐洗盡時人畦徑。眞能知四面之意者﹐方可與觀此圖。﹑

題畫

奇松參天﹐滄洲在望﹐令人冷然神遠。

吾友唐子匹士﹐與予皆研思山水寫生。而匹士於蒲塘菡萏﹐遊魚萍影﹐尢得神趣。此圖成﹐呼予遊賞﹐因借懸榻上。若身在西湖香霧中﹐濯魄冰壺﹐遂忘炎暑之灼體也。其經營花葉﹐布置根莖﹐直以造化爲師﹐非時史碌碌抹綠塗紅者所能窺見。

筍之幹霄﹐梅之破凍。直塞兩間﹐孰能錮之。

藏山於山﹐藏川於川﹐藏天下於天下﹐有大力者負之而趨。

畫貴深遠﹐天遊雲西。荒荒數筆﹐近耶遠耶。

髙簡非淺也﹐郁密非深也。以簡爲淺﹐則迂老必見笑於王蒙﹔以密爲深﹐則仲圭遂闕淸疏一格。

淒寒將別﹐筆筆俱有寒鴉暮色。

雲樹爲山之衣裳。雲樹不秀潔則山光垢薉與童山同。月落萬山﹐處處皆圓。董巨點筆似之。

趙大年

趙大年每以近處見荒遠之色﹐人不能知。更兼之以雲林﹑云西﹐其荒也遠也﹐不更不能知之。

長安報國寺松十數本﹐虯龍萬狀。偶憶其一﹐點以千丈寒泉﹐與松風並奏淸音。隱幾聽之﹐滿堂天籟。

寫此雲山綿邈﹐代致相思。筆端絲絲﹐皆淸淚也。

董﹑巨神气難摸索處﹐當如支遁之馬﹐不知者不能賞之。「靑靑陵上柏﹐磊磊澗中石。」讀之颯颯然。

元人幽秀之筆﹐如燕舞飛花﹐揣摸不得。又如美人橫波微睇﹐光彩四射。觀者神驚意喪﹐不知其所以然也。

法行於荒落艸率﹐意行於欲赴未赴。瓊華玉巒﹐煙樓水樹﹐不敢當古人之刻畫﹐而風气近之。

五松圖神气古澹﹐筆力不露﹐秀媚如婦人女子然。而骨峙於外﹐神藏於內。以其藏者如先生﹐故以爲壽。

掛箭射筒﹐通竿無節。此圖近之。

吳都賦云苞筍抽節往往縈結綠葉翠莖。冒霜停雪。�﹝木肅﹞矗森萃蓊葺蕭瑟檀欒蟬娟玉澗碧鮮梢云無以逾嶰谷弗能連鸑鷟食其實鵷雛擾其間。玩此藻麗。形容竹趣窮妍盡美。卽文湖州之圖偃竹吳仲圭之畫直幹不能過矣

以王郎之勁筆﹐乃與世俗時史並傳。猶犨麋子都﹐美惡較然﹐培塿方壺﹐巨細迥異。則凡有目者﹐所共知也。

泛舟北郭外﹐觀平岡一帶﹐喬林紅葉﹐彩翠百狀﹐煙光霞气﹐相照映如錦屏。與虎林靈隱虞山劍門﹐同一天孫機也。

秋夜讀《九辧》諸篇﹐橫坐天際。目所見﹐耳所聞﹐都非我有。身如枯枝﹐迎風蕭聊﹐隨意點墨﹐豈所謂此中有眞意者非耶﹗

讀其詩悠然﹐想見種豆南山气象﹐𨿽欲不代爲樂不可得。但落筆處﹐則吾意不能如筆何矣。

江樹雲帆﹐忽於窗櫺隙影中見之。戲爲點出

云西

云西筆意靜淨﹐眞逸品也。山谷論文云「蓋世聰明﹐驚彩絕艷。離卻靜淨二語﹐便墮短長縱橫習气。」涪翁論文﹐吾以評畫。

題畫

平遠數筆﹐煙波萬狀﹐所謂愈簡愈難。

迂老

元人幽澹之筆﹐余研思之久﹐而猶未得也。香山翁云﹕予少而習之﹐至老尙不得其無心湊泊處。世乃輕言迂老乎﹖

論畫

宋人謂﹕能到古人不用心處。又曰﹕寫意畫兩語最微﹐而又最能誤人。不﹑

知如何用心﹐方到古人不用心處﹔不知如何用意﹐乃爲寫意。

題夏山觀瀑仿黃鶴山人筆

全是化工神境。磅礡郁積﹐無筆墨痕﹐當令古人歌笑出地。

論畫

幽情秀骨﹔思在天外﹐使人不敢以凡筆相贈。

元人幽亭秀木﹐自在化工之外一種靈气。惟其品若天際冥鴻﹐故出筆便如哀弦急管﹐聲情並集。非大地歡樂場中﹐可得而擬議者也。

山林畏佳﹐大木百圍可圖也。萬竅怒號﹐激謞叱吸﹐叫號突咬﹐調調刁刁﹐則不可圖也。於不可圖而圖之﹐惟隱幾而聞天籟。

此圖觀其用筆眞所謂奏刀騞然中音合乎桑林之舞﹐可神遇而不可目視也。

近日寫生家多宗余沒骨花圖﹐一變染穠麗俗習﹐時足以悅目賞心。然傳模旣久﹐將爲濫觴。余故亟稱宋人澹雅一種﹐欲使脂粉華靡之態﹐復還本色。

方壺

方壺潑墨全不求似自謂獨操造化之權使眞宰欲小也宇宙之間當不可無此種奇境

曉行

長河曉行得此景。迷漫煙霧﹐何必米山。

平沙野渡

如此荒寒之境﹐不見有筆墨痕﹐令人可思。

松石

歲寒二友﹐余新訂盟﹐眞堪娛老。

題畫

北郭水亭﹐蓮花滿地。坐臥其上﹐極遊賞之樂。殘墨頹筆﹐略爲伸紙﹐遂多逸趣也。

老樹荒溪﹐芽亭晏坐﹐似無懷氏之民。

老松危崖﹐淙淙瀑泉﹐若人間有此境否﹖

題莊子純畫

吾嘗欲執鞭米老﹐俎豆黃倪。橫琴坐思﹐或得之於精神寂寞之表。殘春髙館﹐晝夢徘徊﹐風雨一交﹐筆墨再亂。將與古人同室而溯遊﹐不必上有千載也。子純天機泊然﹐會當忘言﹐洞此新賞。

題石谷畫扇

石谷山人﹐筆墨價重一時﹐海內趨之﹐如水赴壑。凡好事家﹐懸金幣購勿得。王子乃從吳閶邂逅﹐能使山人欣然呼毫﹐畱此精墨。可謂擾驪龍而探夜光﹐眞快事也。

巨然長江萬里圖跋

凡觀名迹﹐先論神气。以神气辧時代﹐審源流﹐考先匠﹐始能畫一而無失。南宋首出﹐惟稱北苑。北苑家嫡﹐獨推巨然。北苑骨法﹐至巨公而該備﹐故董﹑巨並稱焉。巨公又小變師法﹐行筆取勢﹐漸入闊遠﹐以闊遠通其沈厚﹐故巨公不爲師法所掩﹐而定後世之宗。巨公至今數百年﹐遺墨流傳人間者少。單行尺幅﹐價重連城﹐何況長卷﹖尋常樹石布置﹐已不易覯﹐何況萬里長江﹖則此卷爲巨公生平傑作無疑也。自汶峨濫觴﹐以至金焦﹐流宗東會﹐所謂网絡羣流﹐呼吸萬里﹐非足迹所歷﹐目領神會如巨公者﹐豈易爲力哉﹗宋代擅名江景﹐有燕文貴﹐有江參。然燕喜點綴﹐失之細碎﹔江法雄秀﹐失之刻畫。以視巨公﹐燕則格卑﹐江爲體弱。論其神气﹐尙隔一塵。夫寫江流一派水耳﹐縱廣盈尺間﹐水勢澎湃所激蕩者﹐宜無餘地。其間爲層峯疊嶺﹐吞雲靡霧﹐涉目多景﹐變幻不窮﹐斯爲驚絕。至於城郭樓臺﹐水村漁捨﹐關梁估舡﹐約略畢具。猶有五代名賢之風﹐蓋研深於北苑而加密矣。今世所存北苑橫捲有三﹐一爲瀟湘圖﹐一爲夏口待渡﹐一爲夏山捲﹐皆丈餘﹐景塞實無空虛之趣。若此長綃﹐觀其布置﹐足稱智過於師﹐謂非天下之奇迹耶﹗此卷昔爲衣白鄒先生所藏﹐今﹑

歸楊氏﹐江上禦史王山人石谷輩﹐商確時代源流﹐因爲辧識考定如此。

題自畫冊

惜園遊心繪事﹐且十年餘矣。其宗尙亦凡三四變﹐最後獨心賞南田惲子。案乘間所置吟賞﹐大都南田筆墨也。閒嘗與餘論議﹐上下古今﹐往往拔俗奔放﹐不肯屑屑與時追趨。余因嘆惜園之意﹐甚近於古也。自右丞﹑洪谷以來﹐北苑南宮相承。入元而倪﹑黃輩出﹐風流豪蕩﹐傾動一時。而畫法亦大明於天下。後世士大夫追風效慕﹐縱意點筆﹐輒相矜髙。或放於甜邪﹐或流爲狂肆﹐神明旣盡﹐古趣亦忘。南田厭此波靡﹐亟欲洗之﹐而惜園乃與余意合﹐亦可異矣。暇日以兩冊見投﹐因爲斟酌於雲林﹑云西﹑房山﹑海嶽之間﹐別開徑路﹐沈深墨采﹐潤以煙雲。根於宋以通其郁﹐導於元以致其幽﹐獵於明以資其媚。𨿽神詣未至﹐而筆思轉新。倘從是而仰鉆先匠﹐洞貫祕塗﹐庶幾洗刷頹靡﹐一變還雅。恐雲間復起﹐不易吾言﹐願就賞心﹐共遊斯趣耳。

題畫贈無外師

意貴乎遠﹐不靜不遠也﹔境貴乎深﹐不曲不深也。一勺水亦有曲處﹐一片石亦有深處。絕俗故遠﹐天遊故靜。古人云﹕咫尺之內﹐便覺萬里爲遙。其意安在﹖無公天機幽妙﹐倘能於所謂靜者深者得意焉﹐便足駕黃王而上矣。

題孫子柳竹圖

竹蕭澹而無華﹐柳向秋而先零。何取於是而樂之﹖南田生曰﹕嗟乎﹗孫子之風遠矣。夫其處幽藏密﹐寓其深思﹐人蓋不得而窺焉。孫子峭於庸眾﹐而和於同韻﹐呼柳下以自進也。而偃仰塵墟﹐往往口吟﹐激歌薇之聲。殆將以此爲西嶺﹐而遊心乎孤竹哉﹗庶幾其有鄰也。

跋董思翁樹石捲

婁東王奉常煙客﹐自髫時便遊娛繪事。乃祖文肅公屬董文敏隨意作樹石﹐以爲臨摹粉本。凡輞川﹑洪谷﹑北苑﹑南宮﹑華原﹑營邱﹐樹法石骨﹐皴擦勾染﹐皆有一二語拈提﹐根極理要。觀其隨筆率略處﹐別有一種貴秀逸宕之韻﹐不可掩者。且體備眾家﹐服習所珍。昔人最重粉本﹐有以也夫。

又

奉常家藏此卷﹐已數十年。奉常與王子石谷爲筆墨之知忘年契密﹐遂以藏捲贈之。前輩風流﹐眞可傳稱﹐以爲勝事。屬余記此﹐以便畫苑搜采云。

題趙松雪松下老子圖

宋時人物衣褶﹐多宗李龍眠。石穀子爲餘言﹐向在維揚貴戚王長安家﹐觀宋徽廟六髙士圖﹐倜儻有出塵之度﹐行筆巧密﹐與龍眠豳風圖略同。因知趙文敏所宗﹐亦龍眠一派也。此作松下老子圖﹐玩其筆勢森然﹐古法具在﹐但以設色變其白描。此種用色﹐古澹明潔﹐惟明代文徵仲庶幾得之。時俗庸史﹐不足與議矣。

題畫

幽澗寒松丹丘生與句曲外史合作﹐筆趣不凡﹐得荒寒之致

郭河陽

淡庵宋元冊中﹐觀郭河陽寒山行旅絕奇﹐江貫道江關暮雪﹐亦妙本也。劉松年畫人物團扇本﹐三人回首看左角桃花﹐人物如生﹐竹夾葉大綠帶煙霧﹐眞有神气。王晉卿畫楊柳樓閣極精工﹐柳用大綠塗染﹐後用汁綠開細葉﹐極鮮麗。郭河陽江參石谷石谷已摹入絹素﹐極可觀﹐大有出藍之美。

題石谷畫

向在王長安家﹐見燕文貴長江圖。其山嵐汀渚﹐樹林離落﹐人煙樓閣﹐水村漁捨﹐帆檣舟楫﹐曲盡其妙。石谷取意作江岸圖﹐致佳。千里江山﹐收之盈尺﹐可謂能工遠勢者矣。

題北苑云壑風聲

北苑霧景橫幅﹐勢極渾古。石谷變其法爲風聲圖。觀其一披一拂﹐皆帶風色。與時俗工人寫風﹐惟作樹枝低亞震蕩之意者稍異。其妙在畫云﹑

以狀其怒號得其勢矣。

模髙尙書出云圖

石谷言﹐見房山畫可五六幀﹐惟昨在吳門見一幀﹐作大墨葉樹﹐中橫大坡﹐疊石爲之。全用渴筆潦艸皴擦﹐極蒼勁﹐不用橫點﹐亦無渲染。其上作正峯﹐始有雲气積墨﹐皴染極煙潤﹐極荒寒。石谷略用其意﹐作大幅﹐能曲盡其妙。展圖黯然﹐若數百年物也。

李成煙景文五峯臨小幀

此景摹營丘寒林曉煙﹐極蒼茫有深曲意。余謂畫霧與煙不同﹐畫煙與云不同。霏微迷漫﹐煙之態也﹔疏密掩映﹐煙之趣也﹔空洞沈冥﹐煙之色也﹔或沈或浮﹐若聚若散﹐煙之意也﹔覆水如纊﹐橫山如練﹐煙之狀也。得其理者﹐庶或解頤。五峯創意新鮮﹐可稱獨步。

劉松年

池塘竹院﹐石谷仿劉松年邱壑﹐丘壑極雋逸。設色兼仇實父﹐淡雅而气厚。此石谷靑綠變體也。

洪穀子峭壁飛泉

東澗老人家藏洪穀子峭壁飛泉長卷﹐石谷言﹐曩時曾借摹﹐後爲祝融氏所收﹐不可復見。傾在楊氏園亭﹐含毫構思摹入冊中﹐眞所謂雲峯石迹﹐迥出天機﹐古趣晶然﹐新意警拔。思而得之﹐倘亦鬼神通之者耶。

郭恕先

石谷學郭恕先江天樓閣﹐上下皆水﹐爲島嶼﹑樓閣﹑帆檣﹐樹木相錯﹐波濤連綿﹐境極曠蕩。石谷必有所本﹐然恕先畫﹐見亦鮮矣。

癡翁

大癡陡壑密林爲張先三所得。予寤寐羹墻十載於玆頃見石谷所模殆如一峯再來也。

方徐合卷

以方壺之飄灑﹐兼幼文之荒率﹐離披點畫﹐涉趣不窮。天下繪事家見之﹐茫然錯愕不能解﹐惟江上翁與南田生醉心於此﹐願爲執鞭。王生得余兩人相賞罄快﹐可無絕弦之慨。若得後世有子云﹐未免鈍置王生﹐因題此共發大噱。

迂翁逸趣

昔白石翁每作雲林其師趟同魯兄輒呼曰﹕又過矣﹐又過矣董宗伯稱子久畫未能斷縱橫習气惟於迂也無間然以石田翁之筆力爲雲林猶不爲同魯所許。癡翁與雲林方駕尙不免於縱橫。故知胸次習气未盡。其於幽淡兩言覿面千里。江上翁抗情絕俗有雲林之風與王山人相對忘言靈襟瀟遠長宵秉燭興至抽毫輒與雲林神合共天趣飛翔洗脫畫習可以睨癡翁傲白石無論時史矣。壬子十月楓林舟中江上先生屬題

仲圭小幀

梅沙彌有此本。筆力雄勁﹐墨气沈厚。董﹑巨風規居然猶在﹐此幀仿其大意﹐過邯鄲而匍匐矣。

又

瀟散歷落﹐荒荒寂寂。有此山川﹐無此筆墨。運斤非巧﹐規矩獨拙。非曰讓能﹐聊行吾逸。

題石谷爲笪江上畫雲溪髙逸仿六如法長卷

觀其崖瀨奔會﹐林麓隱伏﹐寂焉澄懷﹐悄焉動容﹐蓋已近跨六如﹐遠追洪谷﹐孤竹﹝行﹞法外﹐軼宕之致盡矣已。當郁岡先生秋堂隱幾﹐遊於雲溪﹐而王山人已隔牖含毫﹐分云置壑。兩公神契默成﹐眞足鼓舞天倪﹐資其霞舉﹐尙哉斯圖。

題石谷畫

石穀子在毗陵﹐稱筆墨之契﹐惟半園唐先生與南田生耳。半園往矣﹐忘言傾賞﹐惟南田一人。然又相見之日稀﹐終歲離索。於十年間相要同聚﹐山中三月﹐迄今不可得。而兩人神交興趣﹐零落耗削﹐每相顧嘆息﹐來日﹑

幾何﹐蓋亦險矣。

題查二瞻畫冊

觀二瞻仿董源刻意秀潤而筆力少弱。江上翁秉燭屬石谷潤色﹐以二瞻吾黨風流神契﹐欣然勿讓也。凡分擘渲澹﹐點置村屋溪橋﹐落想輒異。眞所謂旌旗變色﹐煥若神明。使他日二瞻見之﹐定爲叫絕也。

秋花大幀

滕昌祐常於所居樹竹石杞菊﹐名艸異花﹐以資畫趣。所作折枝花果﹐並擬諸生。余曩有抱甕之願﹐便於捨旁得隙地﹐編籬種花﹐吟嘯其中。興至抽毫﹐覺目前造物﹐皆吾粉本。庶幾勝英華之風。然若有妒之﹐至今未遂此緣。每拈筆寫生﹐遊目苔艸﹐而不勝凝神耳。

畫牡丹繡球

瓊臺艷雪﹐絳樹珠衣。邢尹聯茵﹐虢秦同輦。眞人間蕩心銷魂﹐姝麗要眇之觀也。剪綠未工﹐春風不借。嫣然在目﹐宜以永日。取示賞音﹐同此娛神耳。

題石穀子模王叔明秋山艸堂

王山人極稱王叔明秋山蕭寺本最奇。以輞川爲骨﹐北苑爲神。趙吳興爲風韻﹐蒼渾沈古﹐兼備諸長。勝國時刻畫之工﹐當稱獨步。此圖卽秋山蕭寺。意其寫紅林點色﹐得象外之趣。視山樵本﹐不妨出藍。因雪崖先生稱翰林冰鏡﹐故一操髙山﹐博賞音傾耳之聽也。

空煙圖

觀石谷寫空煙﹐眞能脫去町畦﹐妙奪化權﹐變態要眇﹐不可知已。此從眞相中盤郁而出﹐非由於毫端﹐不關於心手。正杜詩所謂﹕「眞宰欲出」者。

歲寒圖取臘梅天竹大葉松

歲寒圖三友予獨愛此三種每取繪圖曾得句云幽淡原眞性孤標不受憐溪山吾友在相對送殘年總是煙霞伴深知天地寒靑燈吾共汝同向雪中看詩諷嘆後雕正不必升庾嶺躋嶰谷望䢐徠然後稱其標致也當元陰窮律元冰坼地之時。獨表貞素之華不爲雪霜所剝落易曰龍徳在隱庶幾近之

畫竹

唐解元畫竹題詩﹕「一林寒竹護山家﹐秋夜來聽雨似麻。嘈雜欲疑蠶上葉﹐蕭森更比蟹爬沙。」烏目王山人畫竹﹐得六如遺意﹐並書六如詩句。余和云「派衍湖州有幾家﹐倪迂自笑竹如麻。誰能染得湖江影﹐風在煙梢月在沙。」又和云「從來愛竹是王家﹐墨雨如煙染白麻。一片秋聲橫斷壑﹐半江殘雨過平沙。」六如詩句﹐諧謔殊甚。余和詩故作莊語﹐因王山人畫竹意似嚴整﹐不復相嘲耳。

題畫

秋冬之際﹐殊難爲懷﹐惟當以天臺雲海蕩我煩襟。知先生同此髙寄﹐不復笑南田徒豪舉也。

﹝求桃源如蜃樓海市﹐在飄緲有無之間。又如三神山﹐﹞反居水底﹐舟至輒引去。武夷山中﹐時聞仙樂繚繞巖巓﹐異香氤氳﹐發於林臯﹐白雲冉冉下墜﹐卽之不可得見。觀此洞壑深杳﹐古翠照爛﹐落花繽紛﹐煙霧杳然﹐王山人若已造其境﹐故能得其眞。宇宙美迹﹐眞宰所祕﹐乃不越襟而能問津於研席間。始知劉子驥輩﹐眞凡夫耳。

題圖

壬子秋﹐予在荊溪。時山雨初霽﹐溪漲湍急。同諸子飲北城蔣氏書齋﹐乘醉泛舟。從紫霞橋還泊東關。激波奔岸有聲﹐暗柳斜蹊﹐蒼茫樓曲近水﹐綠窗燈火明滅﹐仰視河漢無雲﹐晶然水煙將升﹐萬影旣寂﹐眾籟俱作。於此流連﹐令人思致淸宕﹐正不必西溪南嶽之顚涯﹐方稱幽絕耳。因爲圖記之。

題扇

余在北堂閒居﹐灌花蒔香﹐涉趣幽艷。玩樂秋容﹐資我吟嘯。庶幾自比於滕勝華﹐隱隱間有有萬象在旁。對此忘饑﹐可以無悶矣。﹑

所無

气韻自然﹐虛實相生﹐此董巨神髓也。知其解者﹐旦暮遇之。

皴染不到處﹐𨿽古人至此束手矣。

雲林樹法﹐分明如指上螺﹐四面俱有。苔法皴法﹐多於人所不見處著意。

作畫須優入古人法度中﹐縱橫恣肆﹐方能脫落時徑﹐洗髮新趣也。

余嘗有詩題魯得之竹雲「倪迂畫竹不似竹﹐魯生下筆能破俗。」言畫竹當有逸气也。

董宗伯云﹕畫石之法﹐曰瘦透漏。看石亦然。卽以玩石法畫石乃得之。

石穀子云﹕畫石欲靈活﹐忌板刻。用筆飛舞不滯﹐則靈活矣。

筆墨可知也﹐天機不可知也。規矩可得也﹐气韻不可得也。以可知可得者﹐求夫不可知與不可得者﹐豈易爲力哉﹗昔人去我遠矣﹐謀吾可知﹐而得者則已矣。

李成﹑範華原﹐始作寒林。東坡所謂根莖牙角﹐幻化無窮﹐未始相襲。而乃當其處﹐合於天造﹐宜於人事者也。無墨池研臼之功﹐便欲追蹤上古﹐其不爲郢匠所笑﹐而貽賤工血指之譏者鮮矣。

作畫至於無筆墨痕者化矣﹐而觀者往往勿能知也。王嬙麗姬﹐人所美也﹐魚見之深入﹐鳥見之髙飛﹐糜鹿見之決驟。又孰知天下之正色哉﹗

語云﹕射較一鏃﹐奕角一著。勝人處正不在多。

昔人云﹕牡丹須著以翠樓金屋﹐玉砌雕廊﹐白鼻猧兒﹐紫絲步障﹐丹靑團扇﹐紺綠鼎彜。詞客書素練而飛觴﹐美人拭紅綃而度曲。不然﹐措大之窮賞耳。余謂不然。西子未入吳﹐夜來不進魏﹐邢夫人衣故衣﹐飛燕近射鳥者﹐當不以窮約﹐減其丰姿。粗服亂頭﹐愈見妍雅﹐羅紈不禦﹐何傷國色。若非必踏蓮華﹐營金屋﹐刻玉人﹐此綺艷之餘波﹐淫靡之積習。非所擬議於藐姑之仙子﹐宋玉之東家也。

貫道師巨然﹐筆力雄厚﹐但過於刻畫﹐未免傷韻。余欲以秀潤之筆﹐化其縱橫﹐然正未易言也。

黃鶴山樵﹐秋山蕭寺本﹐生平所見﹐此爲第一。畫紅樹最穠麗﹐而古澹之色黯然在紙墨外。眞無言之師﹐因用其法。

髙逸一種﹐蓋欲脫盡縱橫習气﹐澹然天眞。所謂無意爲文乃佳﹐故以逸品置神品之上。若用意模撫仿﹐去之愈遠。倪髙士云「作畫不過寫胸中逸气耳。」此語最微﹐然可與知者道也。

梅花庵主與一峯老人同學董﹑巨﹐然吳尙沈鬱﹐黃貴瀟散﹐兩家神趣不同﹐而各盡其妙。

余畫樹喜作喬柯古幹。愛其昂霄之姿﹐含霜激風﹐挺立不懼﹐可以況君子。惟營邱能得此意﹐當以瓣香奉之。

寒林昔推營邱﹑華原﹐得古勁蒼寒之致。曾見營邱雪山﹐畫樹多作俯枝﹐勢則劍拔弩張﹐筆則印泥畫沙。此圖師其意﹐而少變其法﹐似於古人略有合處﹐與知者鑑之。

余凡見管夫人畫竹三四本﹐皆淸敻絕塵。近從吳門見邵僧彌臨本﹐亦略得意趣﹐猶有仲姬之風焉。半園唐孝廉所藏烏目山人臨管夫人竹窩圖捲﹐最爲超逸﹐駸駸乎駕仲姬而上。僧彌﹐小巫耳。

元時名家﹐無不宗北苑矣。迂老崛彊﹐故作荊﹑關﹐欲立異以傲諸公耳。

方壺潑墨﹐全不求似﹐自謂獨參造化之權﹐使眞宰欲泣也。宇宙之內﹐豈可無此種境界。

黃鶴山樵﹐遠宗摩詰。其能自立門戶﹐頡頏黃﹑倪﹐蓋得力於北苑者深也。

米家畫法﹐至房山而始備。觀其墨華遊戲﹐脫盡畦徑﹐果非時人所能夢見。

昔滕昌祐常於所居﹐多種竹石杞菊﹐以資畫趣。所作折枝花果﹐並擬諸生。余亦將灌花南田﹐玩樂苔艸﹐抽豪研色﹐以吟春風﹐信造化之在我矣。

雲林畫天眞澹簡﹐一木一石﹐自有千巖萬壑之趣。今人遂以一木一石求雲林﹐幾失雲林矣。

烏目山人爲餘言﹐生平所見王叔明眞迹﹐不下廿余本﹐而眞迹中最奇者有三。吾從秋山艸堂一幀悟其法﹐於毗陵唐氏觀夏山圖會其趣。最後見關山蕭寺本﹐一洗凡目﹐煥然神明﹐吾窮其變焉。大諦秋山天然秀潤﹐夏山郁密沈古。關山圖則離披零亂﹐飄灑盡致﹐殆不可以徑轍求之。而王郎於是乎進矣。因知向者之所爲山樵﹐猶在雲霧中也。石谷沈思旣久﹐暇日戲匯三圖筆意於一幀。滌蕩陳趨﹐發揮新意﹐徊翔放肆﹐而山樵始無餘蘊。今夏石谷自吳門來﹐余搜行笈得此幀﹐驚嘆欲絕。石谷亦沾沾自喜﹐有十五城不易之槪。置余案頭﹐摩娑十餘日﹐題數語歸之。蓋以西廬老人之矜賞﹐而石谷尙不能割所愛。矧余輩安能久假爲韞櫝玩耶﹖庚戌夏五月﹐毗陵南田艸衣惲格題於靜嘯閣。

烏目山人石穀子﹐所制江山圖捲﹐余從婁東寓齋﹐眈玩累日。觀其畫法﹐全師山樵瀟湘圖遺意﹐而石谷擬議神明﹐通於造化。凡巖嵐泉壑﹐樹木雲煙﹐橋梁村捨﹐樓閣道路﹐行旅舟楫﹐大底略備﹐變態盡於是矣。至於墨華外暈﹐遊賞無窮﹐蓋嘗三折肱於山樵﹐而得其靈祕。要如昔人稱鐘元常書﹐有十二種意外巧妙﹐絕倫多奇﹐何多讓焉。

昔人最重渲染﹐此卷視他本尢工。筆墨之外﹐別有一種靈气﹐氤氳紙上。黯澹沈深﹐若數百年物也。今之操觚者如林﹐觀此殆無下筆處。亦王山人與龔子有徇知之合﹐流連賞音﹐故不覺墨花飛舞﹐與龔子詩篇相映發。乃山川靈气﹐發越大盡。他日渡江而西﹐幸善護持﹐勿使蛟龍知此奇寶。

筆墨簡潔處用意最微﹐運其神气於人所不見之地﹐尢爲慘澹。此惟懸解能得之。石谷臨柯敬仲竹石﹐眞有出藍之美。

石穀子云﹕畫石欲靈活﹐忌板刻。用筆飛舞不滯﹐則靈活矣。此圖卽雲林淸祕閣也。香光居士題云﹕倪迂畫若散緩﹐而神趣油然見之﹐不覺繞屋狂叫。觀石谷所摹﹐幼霞標致可想也。

觀石谷山人摹王叔明溪山長卷﹐全法董﹑巨。觀其崇巖大嶺﹐奔灘巨壑﹐嵐霧杳冥﹐深松間之叢篁﹐煙雲掩映樓閣﹐帶以橋梁﹐石淙亂流﹐近可捫酌﹐山村籬落﹐澗道回紆。或云壁萬仞﹐上不見頂。或靑泥百盤﹐下迷山麓。如身在萬山中﹐聞猿啼豹嗥﹐松風濺瀑之聲。恍若塵區之外﹐別有一世界。靈境奔會﹐使人神襟湛然﹐遊賞無窮。不出案乘間﹐而得淸暉澹忘之娛。卻笑謝客當年鑿山開道﹐爲多事也。

師林圖爲迂翁最奇逸髙渺之作﹐予未得見也。今見石谷此意﹐不求甚似﹐而師林緬然可思。眞坐遊於千載之上﹐與迂翁列峯相見也。石谷古人哉﹗

銅檠燃炬﹐放筆爲此﹐直欲喚醒古人。

董宗伯嘗稱子久秋山圖﹐爲宇內奇麗巨觀﹐予未得見也。暇日偶在陽羨與石谷共商一峯法﹐覺含毫渲染之間﹐似有蒼深渾古之色。倘所謂離形得似﹐絢爛之極﹐仍歸自然耶﹖

毛詩北風圖﹐其畫雪之濫觴耶﹖六代以來﹐無流傳之迹。唐惟右丞有江幹雪意﹐及雪山﹐至今尙畱人間﹐然亦似曹弗興龍頭未易窺見。自右丞以後﹐能工畫雪﹐惟營邱華原。而許道寧又神明李﹑範之法者。余從西溪觀銅山雪色﹐以道寧筆意求之﹐未能如劉褒畫北風﹐使四座涼生也。

昔安期生以醉墨灑石上﹐皆成桃花﹐故寫生家多效之。又磅磄之山﹐其桃千圍﹐其花靑黑﹐西王母以食穆王。今之墨桃﹐其遺意云。

趙承旨畫落花遊魚圖﹐題詩云「溶溶綠水濃如染﹐風送落花春幾多。頭白歸來舊池館﹐閒看魚泳自漚波。」延祜七年﹐三月六日﹐春雨初霽﹐溪光可人。乘興作落花遊魚圖﹐就賦詩其上﹐殊有淸思耳。此幀已歸廣陵王氏﹐不復可得。癸丑予客西泠﹐往來湖濱﹐蘋灘荻港﹐綠堤花岸﹐可以澡雪塵襟﹐馳蕩藻思。每當風日暄和﹐碧水澄明﹐遊魚可數﹐輒憶文敏所圖﹐悠然自樂﹐因仿佛爲之。並賦落花戲魚之曲﹐以當樂府田田茄下之歌云﹕澄波如鏡﹐散紅如霞。沙鄰鄰﹐云彌彌。菇蒲相如﹐系春風兮。於水之汀﹐云之涯。藻動不見底﹐荇帶淸可憐﹐倏魚遊其間。倏魚遊其間﹐願得惠子兮﹐從我乎濠上之觀兮。

九月在散懷閣﹐斟秋界茶﹐朗吟自適﹐爲叢菊寫照。傳神難﹐傳韻尢難。橫琴坐思﹐庶幾得之丰姿澹忘之表。深秋池館﹐晝夢徘徊。風月一交﹐心魂再蕩。撫桐盤桓﹐悠然把菊。抽毫點色﹐將與寒暑臥遊一室﹐如南華眞人化蝶時也。

墨菊略用劉完庵法﹐與白陽山人用筆有今古之殊。鑑者當得之。唐解元墨花遊戲﹐虢國夫人馬上淡妝﹐以天趣勝耶。

學癡翁須從董﹑巨用思﹐以瀟灑之筆﹐發蒼渾之气。遊趣天眞﹐復追茂古﹐斯爲得意。此圖擬富春大嶺﹐殊未望於心手﹐豈能便合古人。

一峯老人爲勝國諸賢之冠﹐後爲沈啟南得其蒼渾﹐董雲間得其秀潤。時俗搖筆﹐輒引癡翁﹐大諦刻鵠之類。癡翁墨精﹐泊於塵滓久矣。願借秋山圖﹐一是正之。

董文敏云﹕唐以前無寒林﹐自李營邱﹑郭河陽始盡其法。𨿽虯枝鹿角﹐槎枿紛挐﹐而挈裘振領﹐條理具在。

昔在虎林﹐得觀馬遠所圖紅梅松枝小幀﹐乃宋楊太后題詩以賜戚裏。其畫松葉﹐多半折離披﹐有雪後凝寒意。韻致生動﹐作家習气洗然。暇日偶與半園先生泛舟於邗溝淮水之間﹐因爲說此圖﹐先生卽呼奩取扇屬余追仿之。意象相近﹐而神趣或遠矣。先生家有馬公眞本﹐當試正所不逮。

石谷臨大年溪牧圖。下爲平岡﹐樹單用墨筆作漧﹐欹曲葉仰﹐刷橫作綠絲甚密。下有流水﹐一童臥牛背﹐在水艸間甚幽。上無山巒蘆水﹐惟作寒鴉二三點而已。石谷爲餘言﹐宋元千金冊中﹐曾見此本。

春夜與虞山好友石谷書齋斟茗快談。戲拈柯九思樹石﹐石谷補竹坡﹐共爲笑樂。時丙申浴佛前二日﹐南田壽平記。

設色得陰陽向背之理﹐惟吾友石穀子可稱擅場。蓋損益古法﹐參之造化﹐而洞鏡精微﹐三百年來無是也。

東坡於月下畫竹﹐文湖州見之大驚﹐蓋得其意者﹐全乎天矣﹐不能復過矣。禿管戲拈一兩折﹐生煙萬狀﹐靈气百變。

摹癡翁堤壑密林。不爲淸潤工整之態﹐意象荒荒﹐古趣洞目﹐所乏髙韻耳。

晴川攬興圖﹐摹趙吳興設色。

鷗波老人﹐淸江釣艇。趙千里晴巒聳翠﹐此幀兼用其法﹐與賞心者相參證也。

思翁善寫寒林﹐最得靈秀勁逸之致﹐自言得之篆籀飛白。妙合神解﹐非時史所知。

亂石鳴泉﹐仿王孟端﹐非黃鶴山樵也。其皴擦渲染﹐相似而有間﹐如海裂井斷﹐不可淆。明眼者辧取。

予曾從西溪觀銅峯雪色﹐因以許道寧筆意求之。未能如劉褒畫北風﹐使四座涼生也。

枝髙撐天﹐葉大於掌。含霜聚雨﹐涼籟吹蕩。空堂無風﹐時作奇響。幾回停筆不得下﹐令人心在白雲上。

余所見雲林十餘本﹐最愛唐氏髙柯修竹圖﹐爲有勁气。此作竹石略似之。樹石再學雲林﹐未免邯鄲之笑。

隨意涉趣﹐不必古人有此。然云西丹邱﹐直向豪端出入。

附錄﹕

惲格一名壽平字正叔武進人生而敏慧八嵗詠蓮花驚其長老尢工繪畫花卉虫鳥意態飛動而題語書法兼工故世稱南田三絕爲人孝友惇篤不謁當事有古君子風晚與同裏五君子聮吟稱六逸五人者髙士胡香昊字芋莊經師陳煉字道气諸生楊宗發字起文董大倫字敷五唐惲宸字仲元也﹝四庫全書史部地理類都會郡縣之屬江南通誌卷一百六十八﹞

《惲壽平書畫集》上海博物館承名世主編

文物出版社年月

圖版第《手稿冊》

東坡云「世多以墨畫山水﹑竹石﹑人物﹐未有以畫花者也。汴人尹白能之﹐爲賦詩云﹕『造物本無物﹐忽然非所難。花心起墨暈﹐春色散毫端。飄緲形才具﹐扶疎態自完。蓮風半傾倒﹐杏雨半摧殘。獨有狂居士﹐求爲墨牡丹。兼書平子賦﹐歸向雪堂看。」可知墨華起於北宋﹐然尹白之名不甚著﹐何耶

舊恨不隨殘臘盡﹐新詩猶得故人憐。

美酒愛從愁裹醉﹐傾城偏向客中憐。回文遠寄機中淨﹐客舫應分第二泉。

善法書者﹐各得右軍之一體﹐若虞世南得其美韻﹐而失其俊邁﹔歐陽詢得其力﹐而失其溫秀﹔褚遂良得其意﹐而失於變化﹔契稷得其淸﹐而失於倍拘﹔顏眞卿得其筋﹐而失於麗魯﹔柳公權得骨﹐而失於生嬪﹔徐浩得其熟﹐而失於俗﹔李邕得其气﹐而失其體格﹔張旭得其法﹐而失於狂﹔獨獻之俱得之﹐而失於驚急﹐無蘊藉態度。此歷代寶之爲訓﹐所以口髙千古。柔兆執口口春之初。淸暉西閣目觀修禊序﹐爲張洎評此。

昭陵永閎千年迹﹐定武爲傳幾措碑。此是中原第一本﹐不今焉往落東夷。君字何處得此紙﹐刻盡爛然狂又喜。亦口神物好護持﹐更有諸賢題姓氏。﹝環澗王容﹞

杏者﹐幸也。幸不妨於大﹐故大之。梅小則苦﹐有大幸者﹐必有小苦。戲圖以自惕云。﹝杏﹑梅﹞來禽枇杷皆綴皮以自護其甘﹐惟楊家果則否﹐所挾旣勝﹐彌見本色﹐何煩包裹外護哉。﹝來禽﹑枇杷﹑楊梅﹞桃著紼而核內脫﹐菱著紼而口外口﹐乃知中膠而好用其鋒者﹐大率皆綠衣黃綬之流。﹝桃﹑菱﹞藥竅實﹐藕竅虛﹐實者重襲太多﹐虛者絲累不少﹐要皆不失爲君子之徒。﹝藕﹑蓮蓬﹞在北爲梨﹐在南爲秋白﹐是梨非梨﹐而實勝於梨﹐但涉冬不敗矣。在北棗圓﹐在南棗膺﹐以棗比棗﹐似有殊於棗﹐若使生食﹐又何以異哉。﹝梨﹑棗﹞葡萄酸中帶甘﹐橊子甘中帶酢﹐總不脫措大家風。然言乎流漿掩露﹐則河西之客差豪耳。﹝石橊﹑葡桃﹞黃金其外﹐鰭甕其中﹐甚哉﹐橙氏之子之肴貌也。顏如沃丹﹐腹若飴甘﹐可與剖肝膈持情愫﹐陸吉氏庶幾近之﹐然而芬烈不逮矣。﹝橙橘﹞風菱外幹而中潤﹐地栗貌寢而神澤﹐剛毅木訥近仁﹐果然必二子也。﹝荸薺﹑菱﹞牛你佛手﹐皆相也﹐而皆不以甘媚人。栗則宜乎嚴苦﹐而反作﹐悅人風味﹐名不足據﹐如是﹐如是。﹝佛手﹑牛你栗﹞核桃殼堅﹐不可率破﹐而中多城府﹐司馬仲達之流歟丹柿可欲﹐而外衛不堅﹐觸手糜爛﹐豈曹子丹之徒耶得諫果時置座右﹐庶幾其免夫﹗﹝柿﹑核桃﹑橄欖﹞

寫生先斂浮气﹐待意思靜專﹐然後落筆﹐方能洗脫塵俗﹐發新趣也。

隨筆點花葉﹐須令意致極幽﹐明窗淨幾﹐風日和潤﹐不對俗客﹐庭有時花秀艸﹐毫墨絹素﹐悅人意興﹐到含丹吮粉﹐分條布葉之間﹐必有瀟灑可觀者。

石谷不喜予寫生﹐嘗對孫承公云「南田研精寫生﹐日求其趣﹐其於山水之機疎矣。」予初不以爲然。已而思寫生與畫山水用筆則一﹐蹊徑不同﹐分條布蘂﹐不能通巖壑之趣。王子終歲未嘗於寫生著意﹐然間一爲之﹐必有過人處。蓋其得力於山水者深﹐筆精墨靈﹐而其餘不可勝用也。石谷進我﹐殆幾於水羅之移人情哉。

儈詩不可有儈气﹐惡其蔬筍。不可有儈气﹐反有官人气﹐亦自不類。惡其蔬筍而好其酒肉﹐又不類矣。

其詩妙在不熟﹐有時似熟﹐正得花半香初﹐妙在不整﹐有時似整﹐依然疎影橫斜。妙在不足﹐有時似足﹐不妨云外對泉內湧﹐復以不恆見勝耳。古徳云﹕似卽是﹐是卽不是﹐此作詩三昧。詩人之詩﹐未嘗不是﹐而常不妙﹐蓋必有超然於意言之表﹐無心而獨得者。夫無心而獨得者﹐豈可恆得哉吾與君之詩相遇於天機。鳴呼﹗道人吟詠﹐直寄興耳。俗士去取﹐劣得數章﹐倫置於羽流﹐閨秀之間﹐亦不雅矣。

夏后氏之瑣明月之珠﹐攻其瑕類。而表其光華﹐爲希世之寶也。

愚嘗界幅紙求松雪趙公書﹐公臨《蘭亭敍》見寄﹐後題略云﹕古今善書者﹐必以王右軍爲稱首。右軍諸帖﹐當以《蘭亭修禊敍》爲第一。彥暉當知此意也。其言可謂要而不煩矣。愚詞知學。因公之言﹐加口好焉。郝府所藏二本﹐與此同一石拓者。一本題云﹕尙書何桌題其一本﹐卽松雪翁﹑困學鮮於氏之所審定也。此本當爲二公所觀口以宋賢題識爲定﹐遂不復有云以示讓歟。至正七年四月十三日久旱而雨﹐是日淸霽﹐書於願學齋。吳彥暉。

翰墨風流刻古今﹐鵝池誰不賞山陰﹐此書𨿽向昭陵朽﹐刻石猶能易萬金。

右米南宮題定武蘭亭詩﹐附錄於前。此詩爲識者指述﹐不點俗目。近光堂吏豫章熊夢憚書於鳳皇臺之松云寓軒。

衛叔寶﹐蚧﹐祖瓏父恆﹐黃門侍郎謝幼輿敬以亞父之禮論者。以爲出王眉子﹑平子﹑武列之右。諸王三子﹐不如衛家一兒。

劉琨﹑越石﹐父墦﹐光祿大夫﹐琨司徒長史﹐尙書右丞﹐封侯。

謝仁祖﹐尙琨之子也。

劉劭﹐彥祖侍中﹐栢梁云口工匠﹐先居其下﹐管弦繁奏口口先聽其音。庚荊州曰﹕此人宜帝左右。

劉尹﹐眞長。

劉尹云﹕淸風朗月報墨口苟中郎登北固望海云﹐顧未覩三山﹐深自使人有淩雲意。若秦漢之君﹐必當褰裳濡足。

謝胡兒語庚道孚曰﹕文度來﹐我以偏師待之﹐康伯來﹐濟河焚舟。

圖版《畫跋冊》

南田畫跋甚多﹐除﹤甌香館集﹞所收者外﹐又有﹤嘯園叢書﹥單行本及其它石刻本。此處收錄南田畫跋兩開。

第一頁云「寫生有二途﹕勾花範葉細染細開﹐黃筌神矣﹔不用筆墨﹐全以五彩染成﹐謂之『沒骨』﹐徐崇嗣獨稱入聖。後世寫生家稍能操觚者﹐悉祖述黃法。大諦以華贍工麗爲宗﹐而徐崇嗣沒骨一宗無聞焉。蓋不用勾勒。則染色無所依傍﹐學者殆難爲工。故研精其法者鮮也。挽近以來﹐先匠名迹蘦落罕觀﹐含丹吮粉之徒﹐率沿於波流﹐攻其謬習﹐卽黃筌遺法﹐亦淚於工人﹐晦蝕已久﹐間嘗考之前古﹐研思祕賾﹐惟徐崇嗣創制沒骨爲能﹐深得造化之意﹐盡態極妍﹐不爲刻畫。寫生之有沒骨﹐猶音樂之有鐘呂衣裳之有黼黻﹐可以鑄性靈﹐參化機﹐眞繪事之源泉也。因斟酌今古﹐而定宗於沒骨云。」款作「憚壽平書於藤華閣下」。鈐「壽」字朱文印﹑「南田」白文印。

第二頁云「露荑煙茸﹐嫣紅冷翠﹐含苞散香﹐生趣蓊郁﹐手弄丹彩﹐以吟春風﹐信造化之在我矣。」又云「寫生有髙逸一派。明代石田翁﹑北宋之徐熙也。如白陽山人用筆雋快﹐實開後世率易徑路﹐爲周之冕諸人濫觴﹐不可不辧。」款作「南田艸衣憚壽平」。鈐「壽平」白文印﹑「叔子」朱文印。再云「寫生能師古人則已脫去流俗畦徑﹐自立體勢。然必進而師模造化﹐方能開辟奇境﹐創發麗思。神明於法度﹐爲大雅之宗。體制必師古人﹐巧夔必參造化﹐賦色象物﹐妙合自然﹐曲盡其態﹐庶幾可與古人同室而寤遊﹐不爲時代所拘束矣。」款作「丁巳夏五昆陵園客壽平錄論畫四則。」鈐『壽平」朱白文印。

按﹕「丁巳」爲康熙十六年﹝公元工年﹞﹐南田四十五歲。

四王畫論輯注

吳聿明編著浙江人民美術出版社杭州﹕年月第版

王時敏西廬畫跋

﹝﹞中者爲《中國書畫全書》《淸暉贈言》所在頁

畫𨿽一藝﹐古人於此冥心搜討﹐慘淡經營﹐必功參造化﹐思接混茫﹐乃能垂千秋﹐昭後學。原其流派所自﹐各有淵源﹐如宋之李﹑郭﹐皆本荊﹑關﹔元之四大家﹐悉宗董﹑巨是也。近世攻畫者如林﹐莫不人推白眉﹐自誇巨手。然多追逐時好﹐鮮知古學﹐卽有知而慕之者有志仿效﹐無柰習气深錮﹐筆不從心者多矣。間有傑出之英﹐靈心妙解﹐力追古法﹐亦不過﹝﹑﹞專學幾家﹐豈能於歷代諸名迹盡得其閫奧。且形似者神或不全﹐神具者形多未肖。求其筆墨逼眞﹐形神俱似。羅古人於尺幅﹐萃眾美於筆下者﹐五百年來﹐從未之見﹐惟吾石谷一人而已﹗石谷天資靈秀﹐固自胎性帶來﹐其於畫學﹐取精去粗﹐深研入微﹐見解與時流迥別。又館毗陵者累年。於唐孔明先生所徧觀名迹﹐磨礱浸灌﹐刓精竭思﹐窠臼盡脫。而復意動天機﹐神合自然﹐猶如禪者徹悟到家﹐一了百了﹐所謂一超直入如來地﹐非一知半解者所能望塵影也。近過敝廬﹐爲余作《雪圖長卷》﹐兼用右丞﹑營邱法﹐其行筆布置﹐瑰麗髙寒﹐各極其致。宛然天造地設﹑不能增減一筆﹐而皴擦勾斫﹑渲染開合之法﹐無一不得古人精髓。昔人謂昌黎文﹑少陵詩﹐無一字無出處﹐今石谷之畫亦然﹐蓋其學富力深﹐遂與俱化﹐心思所至﹐左右逢源﹐不待仿摹。而古人神韻自然湊泊筆端者﹐要皆元本之功耳。余於畫道有癖嗜﹐顧以資質鈍劣﹐又嬰物務﹐不能懇習﹐迄以無成。生平所交畫友數輩﹐亦多未脫時趨勢﹐意謂風尙止此。不圖疲暮之年﹐得遇石谷﹐且親見其盤礡﹐如古人忽復現前﹐詎非大幸﹐然猶恨相遇之晚﹐不能不致嘆於壯盛緣慳也。自慚椎魯無文﹐於妙繪神奇﹐未能罄揄萬一。聊識古法原委﹐並我兩人定交因緣﹐以見絕藝固自有眞﹐且以訂歲寒之盟云耳。﹝﹑﹞

右丞《江山雪霽圖﹞﹐爲馮大司成舊藏者﹐後歸新安程季白。余昔年京邸與程連墻﹐朝夕過從﹐時得展玩。迄今三十餘年﹐不知此圖屬之誰氏﹐自分此生已不復再覯矣。前歲偶過沈伊在齋頭﹐見石谷作《雪捲》《寒林積素》《江村寥落》﹐——皆如眞境。宛然輞川筆法。蓋因淵思兼得神解﹐於古人同鼻孔出气﹐下筆自然契合﹐無待規摹。昔人評右丞畫雲峯石色﹐迥出天機。筆意縱橫﹐參乎造化。以題此卷﹐亦復何忝。余實愛慕﹐未能暫釋諸懷﹐顧以日久漸忘﹐不無悵悵。伊在同余爲廣陵之遊﹐攜至舟中﹐復得縱觀累日。追憶右丞眞迹﹐宛在心目﹐煥若神明﹐頓還舊觀﹐詎非殘年大幸﹗因書其後﹐聊以志快。若伊在﹑石谷筆精墨妙﹐塤篪競爽﹐作家相遇﹐故宜其拋散乃爾﹐又不必贅論矣。﹝﹑﹞

石谷畫道甲天下﹐鑑賞家定論久歸。然余比年﹐每見其新作﹐必詫爲登峯造極﹐無以復加﹐及繼見﹐則又過之﹐未知將來所詣果何底止。昔柳子論觀文﹐謂如懸衡﹐增之銖兩則俯﹐反是則仰。欲令吾俯﹐莫若增重其文﹐苟增之不已﹐將懼吾首至地。余觀石谷畫亦然﹐石谷日進乎技﹐一樹一石﹐無不與古人血脈貫通。如子久逸韻出塵﹐學者僅能摹其乳廓﹐乃獨奪神抉髓﹐使之重開生面﹐尢非時流可幾萬一。余展玩服膺﹐不覺弛气淟墨﹐豈但首之至地哉﹗﹝﹑﹞

江貫道專師巨然﹐其皴法不甚用筆﹐而以墨气濃淡渲運爲主﹐鄧公壽作畫繼﹐在巖穴上士之列﹐爲南宋第一名家。石谷此圖﹐林麓映帶﹐峯嶺紆回﹐皴染位置﹐悉得巨然三昧。𨿽規模貫道﹐而取精去粗﹐遠出於藍﹐自非無逸圖有殉知之合﹐何以得此。嘆羨嘆羨﹗﹝﹑﹞

石谷此圖﹐𨿽仿山樵﹐而用筆措思全在以右丞爲宗﹐故風骨髙奇﹐迥出山樵規格之外﹐春晚過婁﹐攜以見示﹐余初欲畱之﹐知其意頗自珍﹐不忍遽奪﹐每爲悵悵然。余時方苦嗽。得飽玩累日﹐霍然失病所在。始知昔人檄愈頭風良不虛也。﹝﹑﹞

宣和主人於萬幾之暇﹐遊戲丹靑山水樹石外﹐間作花鳥虫魚﹐用以寫生適興。其措意用筆處﹐往往迥出天機﹐超然塵表﹐絕非尋常畦徑可及。此《江渚秋晴捲》純仿楊昇﹐不多用筆﹐全以色渲染成圖﹐疏爽髙奇﹐如三代彜鼎照人﹐洵稱希世之寶。舊爲余所購藏﹐後歸虞山宗伯﹐旣聞遭郁攸之厄﹐時復悵然於懷﹐不意石谷乃能追意臨摹﹐不爽毫髮。過婁攜以見示﹐反覆披玩竺﹐煥若神明﹐頓還舊觀﹐歡喜不能釋手。惜元本爲六丁取去﹐弗獲爲延津雙龍之合耳。﹝﹑﹞

畫不在形似﹐有筆妙而墨不妙者﹐有墨妙而筆不妙者﹐能得此中三昧﹐方是作家。此圖爲孔明先生作﹐峯巒樹石﹐大率規模承旨然趙於古法史以髙華工麗爲元畫之冠﹐此尢以淡逸見奇﹐筆墨兼妙﹐從董﹝﹑﹞﹑巨伐毛洗髓得來。故仿古皆能超軼其上非獨承旨﹐此圖亦一證也。蓋與孔明投契最深﹐實有殉知之合﹐不然何以拋撒逗漏至此﹗﹝﹑﹞

昔董文敏嘗爲餘言﹕子久畫冠元四家﹐得其斷楮殘縑﹐不啻吉光片羽﹐而生平所最合作﹐尢莫如《富春山捲》﹐蓋以神韻超軼﹐體備眾法﹐又能脫化渾融﹐不落筆墨蹊徑﹐非人所企及。此誠藝術飛仙﹐迥出塵埃之外者也。餘二十年前過荊溪﹐一鉅公拉同往延陵氏請觀﹐以遄歸弗果。旣聞此卷有爨桐之厄﹐幸而所損無多﹐復精鑑者購藏﹐益信有神物呵護。一江帶隔﹐不能鼓枻往觀﹐然殘年猶作妄想﹐庶幾旦暮遇之。去冬吾友陸子桴亭歸自毗陵﹐云見石穀子臨摹一卷﹐神彩覺異常筆﹐因思石谷於宋﹑元名迹﹐摹仿無不奪眞。子久猶其所深詣﹐定能煥若神明﹐頓還舊觀﹐不敢望見眞迹﹐見其摹捲足矣。中心捲捲然﹐如饑渴之於飲食﹐欲須臾忘而不可得。適石谷再過小齋﹐並攜孔老﹑照老二跋見示﹐益令人棖觸艷羨﹐營魄回皇﹐不能自已。𨿽石谷許以別摹貽贈﹐然渠應酬紛遝﹐食息不皇﹐安得有千手眼以慰餘夢寐之求耶。兩卷餘皆未得寓目﹐特紀平日積慕與無緣披覯﹐始末﹐以堅石谷息壤之盟焉耳。﹝﹑﹞

余家藏趙大年《湖鄕淸夏圖》﹐柳汀竹嶼﹐茅舍漁舟﹐種種天趣﹐非南渡後人所及。石谷此圖仿佛相﹐似。而淸遠疏朗過之﹐洵稱冰寒於水。﹝﹑﹞

書畫之道以時代爲盛衰﹐故鐘﹑王妙迹﹐歷世罕逮﹔董巨逸軌﹐後學競宗。固山川毓秀﹐亦一時風气使然也。唐宋以後﹐畫家正脈自元季四大家﹑趙承旨外﹐吾吳沈﹑文﹑唐﹑仇以臮﹐董文敏﹐𨿽用筆各殊﹐皆刻意師古﹐實同鼻孔出气。邇來畫道衰熸﹐古

法漸湮﹐人多自出新意﹐謬種流傳﹐遂至邪詭不可挽救﹐乃有石谷起而振之。凡唐宋元諸名家﹐無不摹仿逼肖﹐偶一點染﹐展捲卽古色蒼然。毋論位置蹊徑﹐宛然古人﹐而筆墨神韻﹐一一尋眞。且仿某家則全是某家﹐不雜一他筆。使非題款﹐𨿽善鑑者不能辧﹐此尢前此未有。沈﹑文諸公亦所不及者也。余嘗謂石谷﹐惜生稍晚﹐不及遇文敏公﹔使公見之﹐不知如何擊節嘆賞。石谷亦自恨無緣﹐時爲惘惘。今此卷雲煙滅沒﹐林木郁森全從營邱﹑巨然得筆。而兼燕文貴之景物萬變﹐尢稱生平合作。今秋將赴櫟園﹐少司農之招﹐欲卽用爲贄﹐因出以示余﹐而屬爲標置。蓋櫟翁風流博雅﹐爲士夫之宗﹑精鑑之祖。其於石谷﹐相慕甚殷﹐一見合﹐固不待言﹐而石谷感殉知﹐殫其靈心妙指﹐爲淸閟幾席之供者﹐瑰異更不可數計﹐所謂得夫子而名益彰也。初卽不遇文敏﹐今得遇司農﹐已足快平生矣﹐又何生不逢時之慨哉﹗﹝﹑﹞

石谷此圖﹐爲以韜張君飛鶴來庭而作。其林木倩蔥﹐峯巒峭拔﹐儼然伯駒《仙山樓閣圖》﹐而秀逸過之﹐令觀者有飄飄霞外之思。蓋鶴者仙禽﹐其九臯之響﹑萬里之心﹐正與以韜貞姿遠性互相吸引。故宜翩然來下﹐依止軒墀。而又得石谷以神妙之筆繪成長卷。雲气滃溢其間﹐他日挾之遨遊八極﹐當如蘇公駕鶴往來。更無待僧繇畫龍點睛矣。﹝﹑﹞

松年畫秀美絕倫﹐然猶未脫蹊徑﹐一入石谷手﹐便超逸髙妙乃爾。此眞藝林絕致﹐古今罕二。安得不令人傾心嘆服哉﹗特題其端﹐以識獲觀之幸。﹝﹑﹞

元季四大家皆宗董﹑巨﹐穠纖澹遠﹐各極其致﹐惟子久神明變化﹐不拘拘守其師法。每見其布景用筆﹐手渾厚中仍饒逋峭﹐蒼莽中轉見娟妍﹐纖細而气益閎﹐塡塞而境愈廓﹐意味無窮。故學者罕窺其津涉﹐獨石谷妙在神髓﹐不徒以神似爲能﹐尢非餘子可及。

然子久眞迹﹐余平生所見幾及二十餘幀﹐家藏亦有三四﹐今皆散佚無存。猶憶董文敏公云﹕黃畫圖片紙尺壁﹐畢竟以《富春圖捲》爲第一。恨未之見。數年前聞石谷爲晉陵唐氏臨寫一卷﹐亦未得寓目﹐但懸擬神韻﹐題數語於別幅﹐聊志羨慕之意。舊冬石谷偶遊潤州﹐復爲在辛侍禦對臨眞本﹐今將赴焦山度夏之約。過婁話別﹐因攜此卷見示。始見其筆墨縱橫﹐超逸入神﹐有運斤成風之妙﹐而總歸於平淡。大癡二百年翻身出世作怪﹐白石翁所以自況者﹐徵之今日﹐端不可讓。餘殘年何幸獲此鉅觀﹐𨿽欣﹝﹑﹞羨有心﹐未敢輕請﹐乃蒙石谷慨許舐筆﹐兼欲索詩題識見貽﹐聞之盎不勝狂喜。侍禦淸風峻節﹐砥柱頹波﹐麗藻雄文﹐主盟夙雅。余皈鄕亦已有年﹐顧髦衰無由披覯﹐今邀借芬齒﹐被以餘光﹐詎非三生慶快。而石谷古今絕藝﹐得夫子而名益彰。神怡務閒﹐又得江山之助﹐其進乎技者。正不知所止。長夏深林﹐解衣盤礡。吾知息壤之盟﹐未寒瓊枝之投﹐有望矣﹗﹝﹑﹞

元四大家畫﹐皆宗董﹑巨﹐其不爲法縛﹐意超象外處﹐總非時流所可企及﹐而山樵尢脫化無垠﹐元气磅礡﹐使學者莫能窺其涯涘﹐故求肖似良難。惟石谷深得其神髓﹐尺幅巨幛﹐無不亂眞。此卷爲髙足荇文作﹐凡林壑之開合蔽虧﹐煙雲之變幻滅沒﹐寓法度於縱放之中﹐得奇趣於筆墨之外﹐山樵奇祕密藏﹐指授已無餘蘊。荇文得此﹐心摹手追﹐行見黃鶴一燈﹐近在虞山﹐相續無盡﹐詎非藝林快事耶﹗書以志喜。﹝﹑﹞

石谷於畫道研深入微﹐凡唐﹑宋﹑元名迹﹐已悉窮其精蘊﹐集以大成﹐名驚爆海內﹐遠近丐求者戶外屣滿﹐欲作鐵門限久矣。近從鹿城舟次得快睹巨冊摹古共二十幀﹐筆端變化﹐於前哲神韻種種各極其致﹐數玩回環﹐如探海藏﹐如羅寶网﹐不覺目眩魂搖﹐但惜先有所歸﹐不獲乞爲家祕﹐朝夕坐臥其間﹐不勝悵惘耳。﹝﹑﹞

石谷畫囊括古人﹐淩軼近代﹐聲名震爆海內﹐無待縷述也久矣。邇日過婁﹐攜一巨捲﹐髙尺有咫﹐而長則數十倍之﹐乃爲髙西園作者。初猶祕不示人﹐旣從其笥中搜得﹐才一展觀﹐便覺煙雲滿紙﹐其間云巒層疊﹐林木盤紆﹐蒼蔚蒙茸﹐恍迷出入。而尋源抉奧﹐

飛泉曲磴﹐歷歷分明﹐且皴斫勾點﹐諸法具備﹐變幻無窮﹐一以髙古莽蒼爲主。總之化機在手﹐元气淋漓﹐合荊﹑關﹑董﹑巨爲一。蓋有不期然而自然者﹐眞極藝苑之能事﹐爲畫禪之大觀也。吳中自文﹑沈﹑唐﹑仇之後﹐有石穀子畫道始樹正鵠﹐及門者英俊輩出﹐爭奇競爽﹐今又有此卷爲矜式﹐使學者知所向方﹐將來虞山一隅﹐筆墨之盛﹐正未知所止。余衰耋殘年﹐猶及見之﹐可勝慶幸。﹝﹑﹞

吳門自白石翁﹐文﹑唐兩公時﹐唐﹑宋﹑元名迹尙富﹐鑑賞盤礡﹐與之血戰﹐觀其點染﹐卽一樹一石皆有原本﹐故道最盛。自後名手輩出﹐各有師承﹐𨿽神韻浸衰﹐矩度故在。後有一二淺識者古法茫然﹐妄以己意炫奇﹐流傳謬種﹐爲時所趨﹐遂使前輩典型蕩然無存﹐至今日而瀾益甚﹐雲間董宗伯後亦云﹐良可慨也。虞山王子石谷﹐天資旣髙﹐又師承廉州﹐受正法眼藏﹐規模古人﹐遂得三昧﹐玆偕廉州過訪﹐請余盡出所藏宋元人畫﹐縱觀多有悟入。能於筆墨之外。抉摘其元妙﹐尢爲時流所難﹐將來精進﹐未見其止。此卷徧仿宋元諸家﹐皆平日偶見名迹﹐蘊之胸中而驅之筆端者﹐气韻往往奪眞﹐眼之所見﹐手輒隨之﹐自是當今絕藝。吳中畫道之衰﹐端賴振起﹐不獨稱雄一時矣﹐可勝嘆服。﹝﹑﹞

丹靑家具文秀之質而渾厚未足﹐得遒勁之力而風韻不全﹐至如石谷眾美畢具﹐可謂毫髮無遺恨矣。此圖深沈淡遠。元气靈通。尢稱合作﹐良可寶也。﹝﹑﹞

王鑑染香庵跋畫

蘇州刺史張約庵先生﹐書法山谷﹐畫宗北苑﹐得其三昧﹐不拘拘形似也。此幅爲程子余中所圖﹐樹石蒼潤﹐筆墨遒美﹐尢稱合作﹐惜畫未竟而先生謝世﹐余中藏之笥中。歷觀近時畫家﹐皆不足相續﹔一見石谷遂以屬之。石谷曰「吾學力未至﹐姑緩之。」藏之又三年﹐復舉以相示﹐石谷笑曰「可以承命矣﹗」乃澄心斂气﹐慘淡經營﹐忽起奮筆﹐竟日而起﹐不啻如出一手。今春餘臥病半塘﹐余中攜以見示﹐謂余曰「吾得此畫﹐如獲天球﹐且兩公爲吾點染亦非尋常。非子爲之闡揚﹐千古韻事幾於泯滅。」余謝不敏﹐因思向年遊秣陵﹐見魏府收藏叔明﹑雲林合作﹔後至長安﹐又見於久﹑山樵合作﹐渾然天成﹐不可分別。意謂先輩風流﹐難乎其繼﹐今得遇此﹐頓還舊觀﹐不意石谷之藝﹐一至此極。獨念白首時移﹐故交零落。約庵墓木已拱﹐此余之所以悲喜交集者也。余中其珍藏之﹐不遇法眼﹐勿以輕示。﹝﹑﹞

畫之有董﹑巨﹐如書之有鐘﹑王﹐捨此則爲外道。

惟元季大家﹐正脈相傳。近代自文﹑沈﹑思翁之後﹐幾作廣陵散矣。獨大癡一派﹑吾婁煙客奉常深得三昧意﹐此外無人。客冬遇王子石谷﹑沈子伊在於金閶﹐得觀所作﹐俱師子久﹐而各有出藍之妙﹐不啻如朝彩敵夜光﹐令人應接不暇也。此卷乃石谷一夕所成以贈伊在者﹐余見其筆法遒美﹐元气淋漓﹐愛之不忍去乎﹗幾欲學米顚據船無賴﹐但非所以待知己﹐爲題數語歸之。﹝﹑﹞

人見佳山水﹐輒曰如畫﹔見善丹靑﹐輒曰逼眞。則

知形影無定法﹐眞假無滯趣﹐惟在妙悟人得之﹐不爾工未爲上乘也。故論畫者有神品﹑妙品之別﹐有大家﹑名家之殊﹐絲毫弗爽也。成弘間﹐吳中翰墨甲天下﹐推名家者惟文﹑沈﹑仇﹑唐諸公﹐爲掩前絕後。邇來弧矢價髙﹑文章气濁﹐所謂筆底煙霞﹐胸中邱壑﹐蓋百千人僅一見。吳門一云沈子﹐虞山石谷王子﹐皆從余遊﹐沈子爲白石翁後人﹐王子爲大癡鄕晚﹐兩人俱靈心妙腕﹐相得甚歡﹐相益非淺。今觀石谷所贈一雲長卷﹐煙嵐變幻﹐林臯蕭瑟﹐巨然在焉﹐呼之欲出矣。昔白陽﹑罄寶同出待詔之門﹐名滿江左﹐余自愧弗及文翁﹐二子迥髙出於陳﹑錢之上。師不必賢於弟子﹐信然哉﹗因題數語﹐以志自幸。歲在庚子小春旣望﹐婁東友人王鑑漫跋。﹝﹑﹞

吾郡畫家文﹑沈後﹐幾作廣陵散矣。近時畫道最盛﹐頗知南宗正脈﹐但未免過於精工﹐所乏自然之致﹐余此冊𨿽不能夢見古人﹐幸無縱橫習气耳。

王翚淸暉畫跋

宋之有元章﹑元暉﹐猶晉之有羲﹑獻也。虎兒眞迹﹐流傳已少﹐況南宮乎。昔白石翁題元暉《瀟湘圖》云﹕七十五歲始得一睹﹐以快生平。翚生較晚﹐竊得於米家父子有緣﹐凡小米眞迹﹐合見數種﹐又於荊溪吳氏見大米《雲起樓圖》﹐已爲大快。今秋客京邸﹐渭翁老先生出示此卷﹐與吳氏所藏筆气無二﹐至山頭多不作橫點﹐只用墨破凹凸之形﹐樹木﹑人物﹑屋宇皆極精工。似王右丞風格﹐又屬變體﹐洵知大家筆妙﹐無所不可耶。翚粗事皴染﹐不敢望啟南萬一﹐而賞鑑之緣或過之。用以自幸﹐並爲好古者志喜云。

嗟呼﹗畫道至今日而衰矣﹐其衰也自晚近支派之流獘起也。顧﹑陸﹑張﹑吳﹐遼者遠矣﹔大小李以降﹐洪谷﹑右丞﹐逮於李﹑範﹑董﹑巨。元四大家﹐皆代有師承﹐各標髙譽﹐未聞衍其餘緒﹐沿其波流。如子久之蒼渾﹐雲林之淡寂﹐仲圭之淵勁﹐叔明之深秀﹐𨿽同趨北苑﹐而變化懸殊﹐此所以爲百世之宗無獘也。洎乎近世﹐風趨益平﹐習俗愈卑﹐而支派之說起。文進﹑小仙以來﹐而浙派不可易矣﹔文﹑沈而後﹐吳門之派興焉。董文敏起一代之衰﹐抉董﹑巨之精﹐後學風靡﹐以雲間之口實。瑯玡﹑太原兩先生﹐源本宋元﹐媲美前哲﹐遠邇爭相效仿﹐而婁東之派又開。其他旁流緒沫﹐人自爲家者未易指數﹐要之承訛藉舛﹐風流都盡。翚自齠時搦管﹐仡仡窮年﹐爲世俗流派拘牽﹐無繇自拔。大抵右雲間者深譏浙派﹐祖婁東者輒詆吳門﹐臨穎茫然﹐識微難洞。已從師得指法﹐復於東南收藏好事家縱攬右丞﹑思訓﹑荊﹑董﹑勝國諸賢﹐上下千餘年﹐名迹數百種﹐然後知畫理之

精微﹐畫學之博大如此﹐而非區區一家一派之所能盡也。由是潛神苦志﹐靜以求之﹐每下筆落墨﹐輒思古人用心處。沈精之久﹐乃悟一點一拂﹐皆有風韻﹔一石一水﹐皆有位置。渲染有陰陽之辧﹐傅色有今古之殊﹐於是涵詠於心﹐練之於手﹐自喜不復爲流派所惑﹐而稍稍可以自信矣。

己丑初冬﹐偶過婁水﹐秋涯王子出余仿王晉卿《平橋秋色》一幀見示﹐上有惲南田五詩。猶憶三十年前﹐侯官張超然與南田同客虞山﹐余爲之畫柳﹐兩公各賦絕句十二章以寵之。南田繼亦爲鶴來主人畫柳﹐書前詩。此冊向藏鶴來﹐秋涯心艷之而卒不可奪。丙戌秋杪﹐扁舟相訪﹐欲余規模其槪﹐聊爲中郎虎賁。時超然方以八閩解元僑寓吾虞﹐圖成之日屬其雜題數頁﹐追述舊遊。而秋涯買牛得羊﹐或亦從此絕意惲冊矣﹐無何北溪陳子購以餉秋涯。拙筆簡率無足道﹐而南田沒且二十年﹐覽其遺墨﹐一題再題﹐詞翰依依。老人低徊曩昔﹐感喟良多﹐而秋涯方自詫一幀之中具兩人舊迹﹐爲賢於鶴來所藏。遂命余補書七詩﹐而序其端委。如此﹐十月十有九日﹐海虞七十八老人王暈識。時寓水雲精舍。

王叔明作《修竹遠山》﹐嘗稱文湖洲《暮靄橫巷》﹐筆力不在郭熙下。於樹石間寫叢竹﹐乃自其肺腑中流出﹐不可以筆墨畦徑觀也。南田此圖﹐眞能與古人把臂同行﹐但屬余點綴﹐欲如一峯﹑黃鶴合作《竹趣圖》。余筆不逮古﹐何能使繪苑傳稱事耶丙寅臘月望後三日﹐王翚識。

墨井道人﹐與餘同學﹑同庚又復同裏﹐自其遁迹髙隱以來﹐余亦奔走四方﹐分北者久之。然每見其墨妙出宋入元﹐登峯造極﹐往往服膺不佚。此圖爲大年先生所作﹐越今已二十餘年﹐尢能脫去平時蹊徑﹐如對髙人逸士﹐沖和幽淡﹑骨貌皆淸﹐當與元鎭之獅林﹑石田之奚川並垂天壤矣。余欲繼作﹐恐難步塵﹐柰何柰何。﹝此幀壬申四月得於粵東﹞

趙令穰規模右丞﹐每寫水村﹐必肖家風﹐使人玩賞無已。董文敏云﹕王晉卿尙有畦徑﹐不若大年平淡天眞﹐爲超軼逸塵﹐此言信然。

凡作一圖﹐用筆有粗有細﹑有濃有淡﹑有幹有濕﹐方爲好手。若出一律﹐則光矣。﹝麓臺云﹕山水用筆須毛﹐毛字從來論畫者未之及。蓋毛則气古而味厚﹐石谷所謂光正毛之反也。﹞

畫有明暗﹐如鳥雙翼﹐不可偏廢。明暗兼到﹐神气乃生。

以元人筆墨﹐運宋人邱壑﹐而澤以唐人气韻﹐乃爲大成。

畫石欲靈活﹐忌刻板。用筆飛舞不滯﹐則靈活矣。繁不可重﹐密不可窒﹐要伸手放腳﹐寬閒自在。

凡設靑綠﹐體要嚴重﹐气要輕淸﹐得力全在渲暈。余於靑綠法靜悟三十年﹐始盡其妙。皴擦不可多﹐厚在神气﹐不在多也﹐气愈淸則愈厚。

此餘四十年前所作﹐時序如流﹐交遊零落﹐茫然不知爲何人作也。余老矣﹗年往學荒﹐精神耗敝﹐轉覺曩時筆墨於古略有入處﹐始知畫道之難﹐愈求愈遠也。展閱之餘﹐因書數語以志愧。辛巳夏五﹐耕煙散人王翚識。

北宋徐崇嗣創制沒骨花﹐遠宗僧繇積染之妙﹐一變黃筌勾勒之工。蓋不用筆墨﹐全以彩色染成﹐陰陽向背﹐曲盡其態﹐超乎法外﹐合於自然﹐寫生之極致也。南田子擬議神明﹐眞能得造化之意﹐近世無與能者。石谷王翚題。

繡谷先生慕坡公之爲人﹐以蘇名其齋﹐猶坡公圖白傅於齋之意也。蘇公爲當日之白傅﹐先生殆今之善學坡公者耶。麓臺學士嘗爲圖贈之﹐玆復索余圖﹐用龍眠山莊意﹐又差近大年一派﹐𨿽各辟門庭﹐而气運風規似不遠也。戊子九月二十三日﹐海虞耕煙散人王翚識。

王原祁雨窗漫筆

論畫十則

六法﹐古人論之詳矣。但恐後學拘局成見﹐未發心裁﹐疑義意揣﹐翻成邪僻。今將經營位置﹑筆墨設色大意﹐就先奉常所傳及愚見言之﹐以識甘苦。後有所得﹐當隨筆錄出。﹝﹑﹞

明末畫中有習气惡派﹐以浙派爲最。至吳門﹑雲間﹐大家如文﹑沈﹐宗匠如董﹐贗本混淆﹐以訛傳訛﹐竟成流獘。廣陵﹑白下﹐其惡習與浙派無異。有志筆墨者﹐切須戒之。﹝﹑﹞

意在筆先﹐爲畫中要訣。作畫於搦管時﹐須要安閒恬適﹐掃盡俗腸﹐默對素幅﹐凝神靜气﹐看髙下﹐審左右﹐幅內幅外﹐來路去路﹐胸有成竹﹔然後濡毫吮墨﹐先定气勢﹐次分間架﹐次布疏密﹐次別濃淡﹐轉換敲擊﹐東呼西應﹐自然水到渠成﹐天然湊拍﹐其爲淋漓盡致無疑矣。若毫無定見﹐利名心急﹐惟取悅人﹐布立樹石﹐逐塊堆砌﹐扭捏滿幅﹐意味索然﹐便爲俗筆。今人不知畫理﹐但取形似﹐筆肥墨濃者謂之渾厚﹐筆瘦墨淡者謂之髙逸﹐色艷筆嫩者謂之明秀﹐而抑知皆非也。總之古人位置緊而筆墨松﹐今人位置懈而筆墨結。於此畱心﹐則甜﹑邪﹑俗﹑賴﹐不去而自去矣。﹝﹑﹞

畫中龍脈﹐開合起伏。古法𨿽備﹐未經標出。石谷闡明﹐後學知所矜式。然愚意以爲不參體用二字﹐學者終無人手處。龍脈爲畫中气勢源頭﹐有斜有正﹐有渾有碎﹐有斷有續﹐有隱有現﹐謂之體也。開合從髙至下﹐賓主歷然﹐有時結聚﹐有時澹蕩﹐峯回路轉﹐雲合水分﹐俱從此出。起伏由近及遠﹐向背分明﹐有時髙聳﹐有時平修﹐欹側照應﹐山頭﹑山腹﹑山足銖兩悉稱者﹐謂之用也。若知有龍脈﹐而不辧開合起伏﹐必至拘索失勢。知有開合起伏﹐而不本龍脈﹐是謂顧子失母。故彊扭龍脈則生病﹐開合逼塞淺露則生病﹐起伏呆重漏缺則生病。且通幅有開合﹐分股中亦有開合。通幅有起伏﹐分股中亦有起伏。尢妙在過接映帶間﹐制其有餘﹐補其不足﹐使龍之斜正﹑渾碎﹑隱現﹑斷續﹐活潑潑地於其中﹐方爲眞畫。如能從此參透﹐則小塊積成大塊焉﹐有不臻妙境者乎﹗﹝﹑﹞

作畫但須顧气勢輪廓﹐不必求好景﹐亦不必拘舊稿。若於開合起伏得法﹐輪廓气勢已合﹐則脈絡頓挫轉折處﹐天然妙景自出﹐暗合古法矣。畫樹亦有章法﹐成林亦然。﹝﹑﹞

臨畫不如看畫。遇古人眞本﹐向上研求﹐視其定意若何﹐結構若何﹐出入若何﹐偏正若何﹐安放若何﹐用筆若何﹐積墨若何﹐必於我有一出頭地處﹐久之自與吻合矣。﹝﹑﹞

古人南宋北宋﹐各分眷屬。然一家眷屬內﹐有各用龍脈處﹐有各用開合起伏處﹐是其气味得力關頭也﹐不可不細心揣摩。如董﹑巨全體渾淪﹐元气磅礡﹐令人莫可端倪。元季四家俱私淑之。山樵用龍脈多蜿蜒之致﹐仲圭以直筆出之﹐各有分合﹐須探索其配搭處。子久則不脫不粘﹐用而不用﹐不用而用﹐與兩家較有別致。雲林纖塵不染﹐平易中有矜貴﹐簡略中有精彩﹐又在章法筆法之外﹐爲四家第一逸品。先奉常最得力倪﹑黃﹐曾深言原委﹐謹識之﹐爲鑑賞之助。﹝﹑﹞

用筆忌滑﹐忌軟﹐忌硬﹐忌重而滯﹐忌率而混﹐忌明淨而膩﹐忌叢雜而亂。又不可有意著好筆﹐有意去累筆。從容不迫﹐由淡入濃﹐磊落者存之﹐甜俗者刪之﹐纖弱者足之﹐板重者破之。又須於下筆時﹐在著意不著意間﹐則觚稜轉折﹐自不爲筆使。用墨用筆﹐相爲表裏﹐五墨之法﹐非有二義﹐要之气韻生動﹐端在是也。﹝﹑﹞

設色卽用筆用墨﹐意所以補筆墨之不足﹐顯筆墨之妙處。今人不解此意﹐色自爲色﹐筆墨自爲筆墨﹐不合山水之勢﹐不入絹素之骨﹐惟見紅綠火气﹐可憎可厭而已。惟不重取色﹐專重取气﹐於陰陽向背處逐漸﹝﹑﹞醒出﹐則色由气發﹐不浮不滯﹐自然成文﹐非可以躁心從事也。至於陰陽顯晦﹐朝光暮靄﹐巒容樹色﹐更須於平時畱心。澹妝濃抹﹐觸處相宜﹐是在心得﹐非成法之可定矣。﹝﹑﹞

作畫以理﹑气﹑趣兼到爲重。非是三者﹐不入精妙神逸之品。故必於平中求奇﹐綿裏有鍼﹐虛實相生。古來作家相見﹐彼此合法﹐稍無言外意﹐便云有傖夫气。學者如已入門﹐務求竿頭日進﹐必於行間墨裏﹐能人之所不能﹐不能人之所能﹐方具宋元三昧﹐不可稍自足也。﹝﹑﹞

王原祁麓臺題畫稿

題丹思畫冊仿叔明

畫如四始與六義﹐未掃俗腸便爲累。靑山幻出平中奇﹐剛健婀娜審眞僞。此理山樵深得之﹐扛鼎力中有嫵媚。老而篤好不知疲﹐譬如小戶飲輒醉。寫以贈君君一噱﹐僧寮又聽鐘聲至。﹝﹑﹞

仿黃子久筆﹝爲張南蔭作﹞

西嶺春云。

余聞粵西多山少水﹐拔地插天﹐與此迥別。及於此者﹐寒山流水﹐另有一番登臨气象矣。大癡得董﹑巨三昧﹐平淡天眞﹐不尙奇峭﹐意在富春﹑烏目間也。吟樵奉命遠行﹐出守大郡﹐囑餘仿此﹐置行篋中。攬峯巖之獨秀﹐思湖山之佳麗﹐兩者均有得也。特慚筆墨癡鈍﹐不足爲燕寢凝香之用耳。﹝﹑﹞

題仿大癡巨幅﹝爲李憲臣作﹞

余見子久大幅﹐一爲浮巒暖翠﹐一爲夏山圖。筆墨位置﹐盡發其蘊。余向欲采取二軸﹐運以

體裁﹐匯成結構﹐以腕弱思淺﹐動而輒止﹐未能與之鏖戰也。憲臣先生與予同事數年﹐悃幅無華﹐气誼惇洽﹐予之知音也。向以此見委﹐怯於作大幃﹐遲回久之。邇來功力稍進﹐不敢匿醜﹐經營慘淡者一載余矣。今奉命爲粵東之行﹐迫促難辭﹐十日一山﹐五日一水﹐何以副好友之意乎急作此圖﹐歸之行篋中﹐以供淸玩。予老來樂而不倦﹐南華羊城多奇山﹐先生歸述所見﹐予將爲先生再索枯腸﹐幹巖萬壑﹐別開生面﹐藝苑中亦一美談也﹐書之以爲後訂。﹝﹑﹞

煙巒秋爽仿荊關﹝金明吉求﹞

元季四家﹐俱宗北宋。以大癡之筆﹐用山樵之格﹐便是荊﹑關遺意也。隨機而趣生﹐法無一定。丘壑煙雲﹐惟見渾厚磅礡之气。北苑夏景山口待渡圖﹐用淺絳色而墨妙愈顯﹐剛健婀娜﹐隱躍行間墨裏。不謂六法中道統相傳﹑不可移易如此。若以臆見窺測﹐便去千萬里爲門外傖父﹐不獨逕庭而已。明吉以小捲問畫﹐余爲寫荊﹑關秋色﹐並以源流告之﹐並囑質之識者﹐以餘言爲不謬否。﹝﹑﹞

仿梅道人筆﹝司民求﹞

世人論畫以筆墨﹐而用筆用墨﹐必須辧其次第﹐審其純駁。從气勢而定位置﹐從位置而加皴染﹐略一任意﹐便疥癲滿紙矣。每於梅道人有墨豬之誚﹐精深流逸之致茫然不解﹐何以得古人用心處余急於此指出﹐得其三昧﹐卽得北宋之三昧也。﹝﹑﹞

仿小米筆﹝爲司民作﹞

米家畫法﹐品格最髙。得其衣缽﹐惟髙尙書有大乘气象。元人中如方方壺﹑郭天錫﹐皆具體而微者也。庚寅春莫夏初﹐余在暢春入直﹐晨光晚色﹐諸峯隱現出沒﹐有平淡天眞之妙。方信南宮遺墨﹐得此中眞髓。揣摩成圖﹐可以忘倦﹐可以忘老。諸方評論

云﹕可與北苑頡頏﹐𨿽大癡﹑山樵猶遜一格。不虛也。﹝﹑﹞

仿黃子久﹝爲宗室柳泉作﹞

淸光咫尺五雲間﹐刻意臨摹且閉關。漫學癡翁求粉本﹐富春依舊有靑山。

大癡畫至富春長卷﹐筆墨可謂化工。學之者須以神遇﹐不以迹求。若於位置皴染研求成法﹐縱與子久形模相似﹐落落從上﹐諸大家不若是之拘也。此圖成後﹐偶有會心處﹐向上拈出平淡天眞之妙﹐可深參而得之。﹝﹑﹞

題仿大癡筆﹝爲毗陵唐益之作﹞

要仿元筆﹐須透宋法。宋人之法一分不透﹐則元筆之趣一分不出。毫釐﹝﹑﹞千里之辧﹐在此子久三昧也。益翁文章政事之餘﹐旁及藝事﹑筆墨一道﹐亦從家學得之。相值都門﹐論心深爲契合。今將制錦南行矣﹐寫此奉贈。﹝﹑﹞

仿大癡秋山

大癡愛佳山水﹐至虞山﹐見其頗似富春﹐遂僑寓二十年。湖橋酒瓶﹐至今猶傳勝事。吾谷楓林爲秋山之勝﹐癡翁一生筆墨最得意處﹐所謂峯巒渾厚﹐艸木華滋﹐於此可見古人之匠心矣。余侍直辦公之暇﹐偶作此圖。有客從虞山來﹐遂以持贈。質之具眼﹐有少分相合否﹝﹑﹞

仿大癡﹝爲錢長黃之任新安作﹞

新安﹐形勝地也。余前至秦中﹐驅車過洛陽﹐渡伊洛。四圍山色﹐峻山曾巨石﹐俯瞰河流﹐曲折迆逞者數里﹐方知大癡浮巒暖翠﹑天池石壁二圖之妙。過此而新安至矣。今長黃官於玆土﹐與崔峒寒山流水之句恰相符合﹐可不作此爲賀乎此行身在畫圖中﹐而又領略詩意﹐古稱花縣﹐何以過之發軔可以卜報最也﹐請以拙筆爲左券。﹝﹑﹞

仿黃大癡長卷﹝爲鄭年上作﹞

畫法莫備於宋。至元人搜抉其義蘊﹐洗髮其精神﹐實處轉松﹐奇中有淡﹐而眞趣乃出。四家各有眞髓﹐其中逸致橫生﹐天機透露﹐大癡尢精進頭陀也。余弱冠時得先大父指授﹐方明董﹑巨正宗法派﹐於子久爲專師﹐今五十年矣。凡用筆之抑揚頓挫用﹐墨之濃淡枯濕﹐可解不可解處﹐有難以言傳者。餘年來漸覺有會心處﹐悉於此卷髮之。藝𨿽不工﹐而苦心一番﹐甘苦自知。謂我似古人﹐我不敢信﹔謂我不似古人﹐我亦不敢信也。究心斯道者﹐或不以餘言爲河漢耳。﹝﹑﹞

仿大癡﹝爲漢陽郡守郝子希作﹞

筆黑一道﹐同乎性情。非髙曠中有眞摯﹐則性情終不出也。余與子希先生論交垂三十年﹐回思渚陽襄國時﹐政事之暇﹐較藝論文﹐流連無虛日。年來又同官於京﹐過從爲更密矣。先生出守漢陽﹐以畫屬余。蹉跎年久﹐終未踐約。猶幸筋力未衰﹐可以應知已之命。庚寅秋日﹐久雨初晴﹐辦公稍暇﹐鍵戶息機﹐吮筆揮毫者數日﹐方成此圖。𨿽未敢與作家相見﹐而解衣磅礡﹐以研求之思﹐發蒼莽之筆﹐間亦有得力處也。因風郵寄﹐以志遠懷。﹝﹑﹞

仿梅道人﹝爲雪巢作﹞

余憶戊寅冬﹐從豫章歸。溪山回抱﹐村墟歷洛﹐頗似梅道人筆。刻意摹仿﹐未能夢見﹐十餘年來﹐心神間有合處﹐方信古人得力以天地爲師也。雪巢大弟就幕閩中﹐此行爲道所必經﹐奚囊中試攜此圖﹐渡錢塘江﹐過江郎山﹐逾仙霞嶺﹐時一展觀﹐亦有一二吻合處否﹝﹑﹞

仿大癡

畫中設色之法﹐與用墨無異﹐全論火候﹐不在取色﹐而在取气。故墨中有色﹐色中有墨﹐古人眼光直透紙背﹐大約在此。今人但取傅彩悅目﹐不問節腠﹐不入竅要﹐宜其浮而不實也。余作此圖﹐偶有所感﹐遂弁數語於首。﹝﹑﹞

仿大癡《九峯雪霽》﹝爲張朴園先生作﹞

畫中雪景﹐唐以前但取形似而已。气韻生動﹐自摩詰開之。至宋李營邱﹐畫法大備﹐雪景之能事畢矣。大癡不取刻畫﹐平淡天眞﹐別開生面﹐此又一變格也。

余有雪景﹐未經攻苦諸家﹐𨿽曾探索﹐終未夢見此圖。應朴園先生之命﹐客冬至秋﹐經營盤礡﹐乘興渲染﹐冀得匠心之作。而手與心違﹐卽於子久專師﹐以宋法未合﹐觚稜轉折處每爲筆使﹐何以得其三昧乎質之識者﹐幸有以教我。﹝﹑﹞

仿大癡﹝爲顧天山作﹞

余與南原年道兄訂交已十年矣。南兄詩文﹐士林推重﹐餘一見心折。間一出余技﹐點染山水﹐與倪﹑黃心傳若合符節。其天資筆力﹐迥異尋常畫史也。篆學不輕示人﹐近余始得三四石刻﹐渾脫流麗﹐精嚴髙古﹐無美不備﹐遠宗文三橋﹐近師顧云美﹐更有出藍之妙。猶憶甲寅秋步月虎丘﹐與云美相遇﹐談心甚洽﹐囑畱塔影園。一日以二章易余便面﹐實惜者三十餘年﹐正慮其漫患失眞﹐得南兄重開生面﹐方信知過於師矣。南原酷嗜余﹝﹑﹞筆﹐因追昔年佳話﹐促余作此圖﹐卽用新章﹐亦不可不記也。

仿設色大癡﹝爲賈毅庵作﹞

畫法與詩文相通﹐必有書卷气﹐而後可以言畫。右丞詩中有畫﹐畫中有詩﹐唐宋以來悉宗之。若不知其源流﹐則與販夫牧豎何異也。其中可以通性情﹐釋憂鬱﹐畫者不自知﹐觀畫者得從而知之﹐非巨眼卓識

不能會及此矣。毅庵博學好古﹐於拙筆有癖嗜。余不敢自任﹐而不能卻其請﹐爲仿大癡筆意。其中妍媸﹐知者自能辧之。﹝﹑﹞

仿設色倪黃

壬辰春正望後﹐燈事方闌﹐料峭愈烈﹐銜杯呵凍﹐放筆作此圖。似有荊﹑關筆意﹐而風趣用元人本色。此倪﹑黃窠臼﹐未能純熟脫化也。傅以淺色﹐恐益增其累耳。﹝﹑﹞

題仿大癡筆﹝己丑年二月十一曰畫歸繆文子﹞

古人用筆﹐意在筆先﹐然妙處在藏鋒不露。元之四家﹐化渾厚爲瀟灑﹐變剛勁爲和柔﹐正藏鋒之意也。子久尢得其要。可及可到處﹐正不可及不可到處。个中三昧﹐在深參而自會之。﹝﹑﹞

送勵南湖畫冊十幅仿宋元諸大家

畫𨿽一藝﹐而气合書卷﹐道通心性﹐非深於契合者﹐不輕以此爲酬酢也。宋元諸家﹐俱有源委﹐其他投贈﹐無不寄托深遠﹐仿其意者﹐曠然有遐思焉﹐而後可以從事。南湖先生與餘同直暢春﹐積有歲月﹐著作承明﹐揚汔風雅。先生之所以自得﹐與余之所以受教

於先生者﹐久欲傾倒。戊子冬日﹐值其四十懸弧之辰﹐非平常祝嘏之詞所能盡也。東坡詩云﹕我從公遊非一日﹐不覺靑山映黃髮。爰寫一冊﹐以志岡陵之盛云。﹝﹑﹞

題仿萬壑松風丹思三十幅之一

萬壑松風﹐百灘流水。意在機先﹐筆隨心止。聲光閃爍﹐宋人之髓。溯流董﹑巨﹐六法如是。松雪偶題﹐莫辧朱紫。標識輝煌﹐千秋有美。須審毫釐﹐莫別遠邇。極深研幾﹐竿頭一縱。此圖以趙松雪題﹐董宗伯遂目爲趙作﹐識者駁之﹐至今爲疑。余以爲此賞鑑家之言﹐若論畫法﹐惟

求宗旨﹐何論宋元。玆特取畫中之意寫出﹐示丹思以見羹墻寤寐云。﹝﹑﹞

題仿範華原三十幅之一

終南亙地脈﹐遠翠落人間。馬迹隨云轉﹐客心入嶂閒。晴沙橫古渡﹐槲葉滿深山。領略髙秋意﹐歸來但閉關。余癸酉秦中典試﹐路經函谷﹑太華﹐直至省會。仰眺終南﹐山勢雄傑﹐眞百二气象也。海澱寓窗﹐追憶此景﹐輒仿範華原筆意而繼之以詩。﹝﹑﹞

畫設色髙房山三十幅之一

房山畫法傳董﹑米衣缽﹐而自成一家﹐又在董﹑米之外。學者竊取气機﹐刻意摹仿﹐已落後一著矣。嘗讀雪竇頌古云﹕江南春風吹不起﹐鷓鴣啼在深花裏。三級浪髙魚化龍﹐癡人猶戽夜塘水。解此意者﹐可以學房山﹐卽可以學董﹑米也。﹝﹑﹞

仿松雪大年筆意﹝爲服尹作﹞

「天空浮修眉﹐濃綠畫新就」﹐此昌黎詩也。余和樹百弟一絕句﹐﹐以廣其後﹐二語有合處﹐因仿松雪大年筆意﹐並錄拙詠於後﹕「眼飽長安花欲燃﹐卻教愁絕路三幹。竹深處處鳴啼綠﹐輸與江南四月天。」﹝﹑﹞

題畫仿王叔明長卷﹝武淸三弟﹞

都城之西﹐層峯疊翠﹐其龍脈自太行蜿蜒而來﹐

起伏結聚﹐山麓平川﹐回環幾十里﹐芳樹甘泉﹐金莖紫气﹐瑰麗鬱蔥﹐禦苑在焉。得茅茨土階之意﹐而仍有蓬萊閬苑之觀﹐置身其際﹐盛世之遭逢也。余忝列淸班﹐簪筆入直﹐晨光夕照﹐領略多年。近接禁地之淸華﹐遠眺髙峯之爽秀﹐曠然會心﹐能不濡毫吮墨乎有眞山水可以見眞筆墨﹐有眞筆墨可以發眞文章。古人如是﹐景行而私淑之﹐庶幾其有得焉。此圖經年而成﹐頗費經營。識者流覽此中瑕瑜﹐應有定鑑耳。﹝康熙戊子長夏題於海甸寓直﹞﹝﹑﹞

題仿大癡手卷﹝﹑﹞

董巨畫法三昧﹐一變而爲子久。張伯雨題雲﹕精進頭陀以巨然爲師。眞深知子久者。學古之家﹐代不乏人﹐而出藍者無幾。宋元以來﹐宗旨授受﹐不過數人而已。明季一代﹐惟董宗伯得大癡神髓﹐猶文起八代之衰也。先奉常親炙於華亭﹐於陡壑密林富春長卷爲子久作諸粉本中﹐探驪得珠﹐獨開生面。余少侍先大父﹐得聞緒論﹐又酷嗜筆墨﹐東塗西抹﹐將五十年。初恨不似古人﹐今又不敢似古人。然求出藍之道﹐終不可得也。又今人多喜談設色﹐然古人五墨法如風行水面﹐自然成文﹐荒率蒼莽之致﹐非可學而至。余故數年前作此長卷﹐久壽未出﹐今敢以公諸同好。﹝﹑﹞

題仿淡墨雲林

仿雲林筆﹐最忌有傖父气﹐作意生淡﹐又失之偏枯﹐俱非佳境。立稿時從大意看出﹐皴染時從眼光得來﹐庶幾於古人气機不大相逕庭矣。﹝﹑﹞

題仿梅道人長卷

畫有五品﹐神﹑逸爲上。然神之與逸不能相兼﹐非具有扛鼎之力﹐貫虱之巧﹐則𨿽至也。元季梅道人傳巨然衣缽。余見溪山無盡﹑關山秋霽二圖﹐皆爲得其髓者。余初學之﹐茫然未解﹐旣而知循序漸進之法﹐體裁以正其規﹐渲染以合其气﹐不懈不促﹐不脫不粘﹐然後筆力墨花﹐油然而生。今人以潑墨爲能﹐工力爲上﹐以爲有成法﹐此不知庵主者﹐以爲

無成法﹐亦不知庵主者也。於此研求﹐庶幾於神﹑逸之門不至望洋。明季惟白石翁最得梅道人法。詩云﹕梅花庵主墨精神﹐七十年來未用眞。可謂深知而篤信者矣。﹝﹑﹞

題學思翁仿子久法

董宗伯畫不類大癡﹐而其骨格風味則純乎子久也。石穀子嘗與餘言﹐寫時不問粗細﹐但看出進大意﹐煩簡亦不拘成見﹐任筆所之﹐由意得情﹐隨境生巧﹐气韻一來便止。此最合先生後熟之意。余作此圖﹐以斯言弁其首。﹝﹑﹞

題仿趙大年推篷四頁之一

惠崇江南春﹐寫田家山家之景。大年畫法﹐悉本此意﹐而纖妍淡冶中更開跌宕超逸之致。學者須味其筆墨﹐勿但於柳暗花明中求之。﹝﹑﹞

題仿董巨筆

畫之有董﹑巨﹐猶吾儒之有孔﹑顏也。余少侍先奉常﹐並私淑思翁﹐近始略得津涯﹐方知初起處﹐從無畫看出有畫﹐卽從有畫看到無畫﹐爲成性存誠宗旨。董﹑巨得其全﹐四家具體﹐故亦稱大家。﹝﹑﹞

題仿小米筆

山水蒼茫之變化﹐取其神與意。元章峯巒﹐以墨連點﹐積點成文﹐呼吸濃淡﹐進退厚薄﹐無一非法﹐無一執法。觀米家畫者﹐止知其融成一片﹐而不知條分縷析中在在皆靈機也。米友仁稱爲小米﹐最得家傳結構﹐比老米稍可摹擬﹐而古秀另有風韻﹐猶書中義﹑獻也。宋太宰爲收藏名家﹐聞有名畫﹐余未之見。爾載世兄以同裏得觀﹐囑筆亦仿米意。余未經寓目古人神髓﹐豈能夢見以意爲之﹐聊博噴飯可爾。﹝﹑﹞

仿大癡設色秋山﹝與向若﹞

大癡秋山﹐向藏京口張修羽家。先奉常曾見之﹐雲气連生動﹐墨飛色化平﹐平淡天眞﹐包含奇趣﹐爲大癡生平合作﹐目所僅見。興朝以來﹐杳不可卽﹐如阿閃佛光﹐一見不復再見。幾十年間﹐追憶祖訓﹐回環夢寐。玆就見過大癡各圖﹐參以管見﹐點染成文。愚者千慮﹐或有一得﹐不至與癡翁大相逕庭耳。﹝﹑﹞

題仿梅道人﹝與陳七﹞

筆不用煩﹐要取煩中之簡﹔墨須用淡﹐要取淡中之濃。要於位置間架處步步得肯﹐方得元人三昧。如

命意不髙﹐眼光不到﹐𨿽渲染周致﹐終屬膈膜。梅道人潑墨﹐學者甚多﹐皆粗服亂頭﹐揮灑以自鳴其得意﹐於節節肯綮處全未夢見﹐無怪乎有墨豬之誚也。己丑中秋﹐乍霽新涼﹐興會所適﹐因作是圖﹐並書以弁其首。﹝﹑﹞

仿設色小米﹝﹑﹞

宋元各家﹐俱於實處取气﹐惟米家於虛中取气。然虛中之實﹐節節有呼吸﹐有照應﹐靈機活潑﹐全要於筆墨之外有餘不盡﹐方無皇礙。至色隨气轉﹐陰晴顯晦﹐全從眼光體認而出﹐最忌執一之見﹑粗豪之筆。須細參之。﹝﹑﹞

仿大癡秋山

己丑九月之杪﹐寒風迅發﹐秋雪滿山﹐黃葉丹楓﹐翠巖森列。動學士之髙懷﹐感騷人之離思﹐正其時也。余以淸署公冗﹐久疏筆硯﹐今將入直﹐興復不淺﹐作秋山圖寓意。上林簪筆﹐與湖橋縱酒處境不同﹐而心迹則一。識者取其意﹐恕其學可爾。﹝﹑﹞

仿梅道人

貧且勞﹐人之所惡也。然爲貧與勞之所役﹐以之移性情﹐隳意气﹐則與道漸遠﹐無以表我之眞樂矣。余碌碌淸署﹐補衣節食﹐忘老辦公﹐時以典禮候直﹐寄迹蕭寺﹐篝燈揮灑﹐長箋短幅﹐不問所從來。偶憶古人得意處﹐放筆爲之。夜分樂成﹐欣然就寢﹐一枕黑甜﹐不知東方之旣白矣。因仿梅道人筆﹐識之。﹝﹑﹞

題仿大癡水墨長卷

筆墨一道﹐用意爲尙。而意之所至﹐一點精神在

微茫些子間﹐隱躍欲出。大癡一生得力處﹐全在於此。畫家不解其故﹐必曰某處是其用意﹐某處是其著力﹐而於濡毫吮墨﹐隨機應變﹐行乎所不得行﹐止乎所不得止﹐火候到而呼吸靈﹐全幅片段自然活現﹐有不知其然而然者﹐則茫然未之講也。毓東於六法中揣摩精進﹐論古亦極淹博。余慮其執而未化也﹐偶來相訪﹐而拙捲適成﹐遂以此言告之﹐恍然有得﹐從此以後眼光當陵轢諸家﹐以是言爲左券。﹝﹑﹞

畫家總論﹝題畫呈八叔﹞

畫家自晉唐以來﹐代有名家。若其理趣兼到﹐右丞始發其蘊。至宋有董﹑巨﹐規矩準繩大備矣。沿習旣久﹐傳其遺法而各見其能﹐發其新思而各創其格﹐如南宋之劉﹑李﹑馬﹑夏﹐非不驚心炫目﹐有刻畫精巧處﹐與董﹑巨﹑老米之元气磅礡﹐則大小不覺逕庭矣。元季趙吳興發藻麗於渾厚之中﹐髙房山示變化於

筆墨之表﹐與董﹑巨﹑米家精神爲一家眷屬。以後黃﹑王﹑倪﹑吳﹐闡發其旨﹐各有言外意﹐吳興﹑房山之學方見祖述﹐不虛董﹑巨﹑二米之傳﹐益信淵源有自矣。八叔父問南宗正派﹐敢以是對﹐並寫四家大意﹐匯爲一軸﹐以作證明。若可畱諸淸祕﹐公餘擬再作兩宋兩元爲正宗全觀﹐冀略存古人面目﹐未識有合法鑑否。推篷系宣和裱法﹐另橫一紙於前﹐並題數語。此畫始於壬辰夏五﹐至癸已六月竣事。﹝﹑﹞

仿設色大癡長卷

古人長卷皆不輕作﹐必經年累月﹐而後告成﹐苦心在是﹐適意亦在是也。昔大癡畫富春長卷﹐經營七年而成。想其吮毫揮筆時﹐神與心會﹐心與气合﹐行乎不得不行﹐止乎不得不止﹐絕無求工求奇之意﹐而工處奇處斐亹於筆墨之外﹐幾百年來神彩煥然。余前日於司農處獲一寓目﹐頓覺有會心處﹐方信妙境亦無多子也。云徵不學畫而性喜畫﹐每以論文之法論畫﹐教學相長無倦也。更喜觀余潑墨﹐侍側竟日不移﹐非深知篤好者能如是乎余故爲作長卷。云徵有館課﹐余點染時輒來﹐指摘微茫﹐推求精奧。余恐其妨帖

括之功﹐亦時作而時輟﹐竟歷三四年之久。余心思學識不逮古人﹐然落筆時不肯苟且從事﹐或者子久些子腳汗气於此稍有發現乎識之以博一粲。﹝﹑﹞

仿王叔明﹝爲周大酉作﹞

元畫至黃鶴山樵而一變。山樵少時酷似趙吳興﹐祖述輞川﹐晚入董﹑巨之室﹐化出本宗體﹐縱橫離奇﹐莫可端倪。與子久﹑雲林﹑仲圭相伯仲﹐迹𨿽異而趣則同也。今人不解其妙﹐多作奇幻之筆﹐愈趨而愈遠矣。癸已秋日﹐大酉從潞河來﹐偶談山樵筆墨﹐寫以歸諸奚囊。周兄將爲嶽遊﹐攜杖著屐﹐水濱木末﹐

出是圖觀之﹐未必無契合處也﹐亦可以解好奇之惑矣。﹝﹑﹞

題仿大癡設色秋山﹝爲鄒拱宸作﹞

大癡秋山﹐余從未之見。先大父云﹕於京口張子修羽家曾寓目﹐爲子久生﹝﹑﹞平第一。數十年時移物換﹐此畫不可復睹﹐藝苑論畫亦不傳其名也。癸已九秋﹐風髙木落﹐气候蕭森﹐拱宸將南歸。余正值悲秋之際﹐有動於中﹐因名之日仿大癡秋山。不知當年眞虎筆墨何如﹐神韻何如﹐但以余之筆寫余之意。中間不無悠然以遠﹐悄然以思﹐爲秋水伊人之句可也。﹝﹑﹞

爲凱功掌憲寫元季四家

餘二年前奉命修書畫譜﹐見大癡論畫二十則﹐不出宋人之法﹐但於林下水邊﹑沙磧木末極閒中﹐輒加畱意﹐歸於無筆不靈﹐無筆不趣﹐在宋法又開生面矣。余幼學於先奉常贈公﹐久而得其藩翰。見此二十則﹐方知子久得力處﹐益信華亭宗伯及先奉常所傳爲不虛也。﹝題仿子久﹞

王叔明筆酷似其舅趙吳興﹐進而學王摩詰﹐得離奇奧安之妙。晚年墨法純師董﹑巨﹐一變而爲本家體﹐人更莫可端倪。師之者不泥其迹﹐務得其神﹐要在可解不可解處。若但求其形﹐云某處如何用筆﹐某處如何用墨﹐造出險幻之狀﹐以之驚人炫俗﹐未免邈若河漢矣。﹝題仿黃鶴山樵﹞

北宋髙人三昧﹐惟梅道人得之﹐以其傳巨然衣缽也。與盛子昭同裏閘而居﹐求盛畫者塡門接踵﹐庵主惟茅屋數椽﹐閉門靜坐﹐人有言者﹐笑而不答。五百年來﹐重吳而輕盛﹐洵乎筆墨有定論也。然人但知其

淋漓揮灑﹐不知其剛健而兼婀娜之致﹐亦未思一笑之故耳。﹝題仿梅道人﹞

宋元諸家各出機杼﹐惟髙士一洗陳迹﹐空諸所有﹐爲逸品中第一。非創爲是法也﹐於不用工力之中﹐爲善用工力者所莫能及﹐故能獨臻其妙耳。董宗伯題倪畫云﹕江南士大夫家以有無爲淸俗。余邇來苦心揣摩﹐終未能得其神理。有無淸俗之言﹐洵不虛也。﹝題仿雲林﹞﹝﹑﹞

仿黃子久設色﹝爲沛翁殷大司馬作﹞

畫自家右丞以气韻生動爲主﹐遂開南宗法派。北宋董﹑巨集其大成﹐元髙﹑趙曁四家俱宗之。用意則渾朴中有超脫﹐用筆則剛健中含婀娜﹐不事粉飾而神彩出焉﹐不務矜奇而精神注焉。此爲得本之論也。沛翁以政事鉅公爲風雅宗盟﹐其識力必有大過人者。每見必倦倦下問﹐余𨿽鈍拙﹐不敢自匿﹐竭其薄技﹐幸有以教之。﹝﹑﹞

仿設色大癡秋山

六法一道﹐非惟習之爲難﹐知之爲最難﹔非惟知之爲難﹐行之爲尢難也。余於此中磨煉有年﹐方知古人成就一幅﹐必簡鏈以爲揣摩﹐於淸剛浩气中具有一種流麗斐亹之致﹐非可以一蹴而至。學大癡者宜深思之。﹝﹑﹞

仿大癡筆﹝爲輪美作﹞﹝癸巳夏五月寫﹐時年七十有二。﹞

東坡詩云﹕論畫以形似﹐見與兒童鄰。甚爲古今畫家下箴砭也。大癡論畫有二十餘條﹐亦是此意。蓋山無定形﹐畫不問樹﹐髙卑定位而機趣生﹐皴染合宜而精神現﹐自然平淡天眞﹐如篆如籀﹐蕭疏宕逸﹐無些子塵俗气﹐豈筆墨章程所能量其淺深邪﹗輪美問畫於余﹐余以此告之﹐卽寫是畫以授之﹐意欲於大癡心法竊效一二耳。𨿽然﹐畫家工力有不得不形似者﹐遇事遇時﹐摹擬刻畫﹐以傳盛事﹐方見發皇蹈厲

之妙。但得意﹑得气﹑得機﹐則無美不臻矣。誰知之而誰信之﹐輪美亦極於此中畱心﹐勉旃勉旃﹗﹝﹑﹞

又仿大癡設色﹝爲輪美作﹞

大癡畫以平淡天眞爲主﹐有時而傅彩粲爛﹐髙華流麗﹐儼如松雪﹐所以達其渾厚之意﹑華滋之气也。段落髙逸﹐模寫瀟灑﹐自有一種天機活潑﹐隱現出沒於其間。學者得其意而師之﹐有何積習之染﹐不淸細微之惑不除乎余弱冠時得聞先贈公大父訓﹐迄今五十餘年矣。所學者大癡也﹐所傳者大癡也。華亭血脈﹐金

鍼微度﹐在此而已。因知時流雜派﹐僞種流傳﹐犯之爲終身之疾﹐不可響邇﹐特作此圖﹐以授輪美。知其有志探索﹐又明慧過人﹐自能爲宋元大家開一生面。無負我意﹐勉旃勉旃﹗﹝﹑﹞

仿設色倪黃﹝爲劉懷遠作﹞

聲音一道﹐未嘗不與畫通。音之淸濁﹐猶畫之气韻也﹔音之品節﹐猶畫之間架也﹔音之出落﹐猶畫之筆墨也。劉兄懷遠於吳中少有盛名﹐遊於省會﹐自齊魯而迄京師﹐所至俱推絕詣。余觀其爲人﹐靜深有致﹐無刻不辧宮商﹝﹑﹞﹑別聲調﹐間一出其技﹐舉坐傾倒﹐公卿大夫俱爲美談。非思深而力到﹐能至此乎﹗余性不耐與入畫﹐至懷遠而不覺技癢﹐亦宗先反後和之意也。﹝﹑﹞

大橫披仿設色大癡﹝爲明凱功作﹐時年七十有三﹞

余於筆墨一道少成若天性﹐本無師承﹐誦讀之暇日侍先大父贈公﹐得聞緒論。久之於宋元傳授貫穿處﹐胸中如有所據﹐發之以學文﹐推之以觀物﹐皆用此理。每至無可用心處﹐閒一揮灑﹐成片幅便面﹐無求知於人之心﹐人亦不吾知也。甲午秋間﹐奉命入直﹐以艸野之筆﹐日達於至尊之前﹐殊出意外。生平毫無寸長﹐稍解筆墨。皇上天縱神靈﹐鑑賞於牝牡驪黃之外﹐反復益增惶悚。謹遵先賢遺意﹐吾斯之未能信而已。都門風雅宗匠所集﹐間有知我者﹐余不敢自諉﹐亦不敢自棄﹐竭其薄技﹐歸之淸祕﹐以供捧腹﹐不敢以此求名邀譽也。﹝﹑﹞

擬設色雲林小幅

學畫至雲林﹐用不著一點工力﹐有意無意之間﹐與古人气運相爲合撰而已。至設色更深一層﹐不在取色而在取气﹐點染精神﹐皆借用也。推而至於別家﹐當必精光四射﹐磅礡於心手﹐其實與著意不著意處同一得力。學者無過用其心﹐亦無誤用其心﹐庶幾近之。﹝﹑﹞

仿倪黃設色小捲﹝爲司民作﹞

司民少有文譽﹐奕更擅場。自丁丑夏至婁﹐館於余家數年。余試以畫叩之﹐若金石之於節奏﹐林泉之於聲響﹐無不應也。余方知斯理可以一貫﹐無怪乎司民之奕所至輙傾倒也。庚寅秋入楚﹐睽闊者五年﹐今復來京﹐奕學更進﹐畫理明了﹐不減於昔﹐爲人風雅驚座﹐殆又過之。以後相識滿天下﹐見其風韻猶存﹐恨知心之晚耳。作是捲以贈之。﹝﹑﹞

仿黃鶴山樵巨幅山水﹝寄依文﹞

黃鶴山樵﹐元四家中爲空前絕後之筆。其初酷似其舅趙吳興﹐從右丞輞川粉本得來﹐後從董﹑巨發出筆墨大源頭﹐乃一變本家法﹐出沒變化﹐莫可端倪。

不過以右丞之體﹐推董﹑巨之用而學者拘於見聞﹐謂山樵離奇天矯』別有一種新裁﹐而董﹑巨之精神不復講求﹐山樵之本領終歸烏有﹐於是右丞之气運生動爲紙上浮談矣。聞親家爲新安風雅巨擘﹐今寓維揚﹐意欲昌明斯道﹐而慮振興之無人也』飛書來問山樵筆﹐並寄側理。余就所見作此圖﹐並以是語告之。﹝﹑﹞

題仿董北苑﹝玉培贈司民﹞

余從大癡入門﹐漸有進步﹐欲竟其學﹐公餘輒究心董﹑巨﹐此得本莫愁末之意也。先定體勢﹐後加點染﹐俱要以气行乎其間﹐如風行水上﹐自然成文。用筆運墨之間』豈可以彊而致躁而得邪玉培有佳紙﹐藏弆數年﹐出以索畫。余亦經營經歲﹐垂成而忽歸司民。縑素輾轉﹐各有所屬』永可不紀其始末。﹝﹑﹞

王昱東莊論畫

余性無他嗜﹐幼耽六法﹐年弱冠時﹐就正於家麓臺夫子﹐猥蒙極口稱賞﹐後負笈至都﹐侍硯席獲聞緒論﹐至詳且盡。甲子長夏﹐追憶師傅﹐參以心得﹐偶有所觸﹐隨筆漫書﹐爰作論畫三十則。非敢云金鍼之在是﹐學者由此參之﹐庶不爲歧趨所惑爾。

余侍麓臺夫子三年﹐頗得其傳。前此能知而不能行﹐蓋未到熟外熟境地﹐故胸中粘滯﹐用意用筆﹐終未得灑落之致。雍正壬子秋七月抱屙臥牀﹐靜參畫理﹐恍悟粘滯之非﹐病起點染﹐覺熟境漸臻﹐如醉初醒﹐如夢初覺﹐吾師苦心指示而今方得眞詮也。

吾夫子自幼明敏﹐初落筆便有書卷气﹐蓋生而知之﹐宜接董﹑巨﹑倪﹑黃衣缽﹐常人由學而知﹐必須讀書以明理﹐遊覽以廣識﹐苦心探索﹐循習有年﹐亦可到神明地位。

嘗聞夫子有云「奇者不在位置而在气韻之間﹐不在有形處而在無形處。」余於四語獲益最深﹐後學

正須從此參悟。

學畫所以養性情﹐且可滌煩襟﹑破孤悶﹑釋躁心﹑迎靜气。昔人謂山水家多壽﹐蓋煙雲供養﹐眼前無非生機﹐古來各家享大耋者居多﹐良有以也。學畫者先貴立品﹐立品之人﹐筆墨外自有一種正大光明之槪﹐否則畫𨿽可觀﹐卻有一種不正之气﹐隱躍毫端。文如其人﹐畫亦有然。

士人作畫第一要平等心﹐弗因識者而加意揣摩﹐弗因不知者而隨手敷衍。學業精進﹐全在乎此。

畫中理气二字﹐人所共知﹐亦人所共忽。其要在修養心性﹐則理正气淸﹐胸中自發浩蕩之思﹐腕底乃生奇逸之趣﹐然後可稱名作。

未動筆前須興髙意遠﹐已動筆後要气靜神凝。無論工致與寫意皆然。

學畫最要虛心探討﹐不可稍有得意處﹐便詡詡自負。見人之作﹐吹毛求疵。惟見勝己者﹐勤加諮詢﹐見不如己者﹐內自省察。知有名迹徧訪借觀﹐噓吸其神韻﹐長我之識見。而遊覽名山﹐更覺天然圖畫﹐足以開拓心胸﹐自然邱壑內融﹐眾美集腕﹐便成名筆矣。

畫𨿽一藝﹐其中有道。試觀古人眞迹﹐何等章法﹖何等骨力何等神味學者能深造自得﹐便可左右逢源﹐否則紙成堆﹐筆成冢﹐終無見道之日耳。翰墨中面目各別﹐而其品有二﹕元气磅礡﹐趨凡入化﹐神生畫外者﹐爲上乘。淸气浮動﹐脈正律嚴﹐神生畫內者次之。皆可卓然成家﹐名世傳世。

作畫先定位置﹐次講筆墨。何謂位置﹖陰陽向背﹐縱橫起伏﹐開合鎖結﹐回抱勾托﹐過接瑛帶﹐須跌宕欹側﹐舒捲自如。何謂筆墨﹖輕重疾徐﹐濃淡燥濕﹐淺深疏密﹐流利活潑﹐眼光到處﹐觸手成趣。學者深明乎此﹐下筆時自然無美不臻。

气骨古雅﹐神韻秀逸﹐使筆無痕﹐用墨精彩﹐布局變化﹐設色髙華﹐明此六者﹐覺昔人千言萬語盡在是矣。非坐破蒲團﹐靜參默悟﹐腕底豈能融會斯旨﹗

未作畫前全在養興﹐或覩雲泉﹐或觀花鳥﹐或散步淸吟﹐或焚香啜茗﹐俟胸中有得﹐技癢興發﹐卽伸紙舒毫﹐興盡斯止。至有興時續成之﹐自必天機活潑﹐迥出塵表。

位置須不入時蹊﹑不落舊套﹐胸中空空洞洞﹐無一點塵埃﹐邱壑從性靈發出﹐或渾穆﹐或流利﹐或峭拔﹐或疏散﹐貫想山林眞面目流露毫端﹐那得不出人頭地

運筆古秀﹐著墨飛動﹐望之元气淋漓﹐恍對嵐容川色﹐是爲眞筆墨。須知此種神韻﹐全從朝暮四時﹑風晴雨雪﹑雲煙變滅間貫想得來。

絕處逢生﹐禪機妙用﹐六法亦然。到得絕處﹐不用著忙﹐不用做作﹐心遊目想﹐忽有妙會﹐信手拈來﹐頭頭是道。

畫有邪正﹐筆力直透紙背﹐形貌古朴﹐袖采煥發﹐有髙視闊步﹑旁若無人之槪﹐斯爲正派大家。若格外好奇﹐詭僻狂怪﹐徒取驚心炫目﹐輒謂自立門戶﹐實乃邪魔外道也。

初學見識不定﹐誤入其中﹐莫可救藥﹐可不愼哉﹗

自唐宋元明以來﹐家數畫法﹐人所易知﹐但識見不可不定﹐又不可著意大執﹐惟以性靈運成法﹐到得熟外熟時﹐不覺化境頓生﹐自我作古﹐不拘家數而自成家數矣。

有一種畫﹐初入眼時粗服亂頭﹐不守繩墨﹐細視之則气韻生動﹑尋味無窮﹐是爲非法之法。惟其天資髙適﹐學力精到﹐乃能變化至此﹐正所謂「淸水出芙蓉﹐天然去雕飾」﹐淺學焉能夢到﹗

又一種位置髙簡﹐气味荒寒﹐運筆渾化﹐此畫中最髙品也。須絢爛之極﹐方能到此。用筆要轉束﹐不可信筆﹐蓋信筆則頓挫皆無力矣。善於用筆者﹐一轉一束﹐皆成意趣。

淸空二字﹐畫家三昧盡矣。學者心領其妙﹐便能跳出窠臼﹐如禪機一棒﹐粉碎虛空。

凡畫之起結最爲緊要﹐一起如奔馬絕塵﹐須勒得住﹐而又有住而不住之勢。一結如眾流歸海﹐要收得盡﹐而又有盡而不盡之意。

畫之妙處不在華滋而在雅健﹐不在精細而在淸逸。蓋華滋精細﹐可以力爲﹐雅健淸逸則關乎神韻骨格﹐不可彊也。

寫意畫落筆須簡淨﹐布局布景務須筆有盡而意無窮。

位置落墨時能於不畫煞處忽轉出別意來﹐每多奇趣﹐正如摩詰所云「行到水窮處﹐坐看雲起時」是也。

麓臺夫子嘗論設色畫云「色不礙墨﹐墨不礙色。又須色中有墨﹐墨中有色。」余起而對曰「作水墨畫﹐墨不礙墨。作沒骨法﹐色不礙色。自然色中有色﹐墨中有墨。」夫子曰「如是﹐如是。」

作畫時卽偶然酬應皆不可輕率﹐蓋每寫一圖必有著精神處﹐若率意艸艸﹐此最是病。

巨幅工致畫﹐切忌鋪排﹐用意處須十分含蓄﹐而能气足神完﹐乃爲合作。

靑綠法與淺色有別﹐而意實同﹐要秀潤而兼逸气。蓋淡妝濃抹間﹐全在心得渾化﹐無定法可拘﹐若火气眩目則入惡道矣。

王翚畫論

四畫論輯要

嗟乎﹐畫道至今日而衰矣。其衰也﹐自晚近支派之流獘起也。顧﹑陸﹑張﹑吳﹐遼哉遠矣﹔大小李以降﹐洪谷﹑右丞﹐逮於李﹑範﹑董﹑巨﹔元四大家﹐皆代有師承﹐各標髙譽﹐未聞衍其餘續﹐沿其波流。如子久之蒼渾﹐雲林之淡寂﹐仲圭之淵勁﹐叔明之深秀﹐𨿽同趨北苑﹐而變化懸殊﹐此所以爲百代之宗而無獘也。洎乎近世﹐風趨益下﹐習俗愈卑。而支派之說起﹐文進﹑小仙以來﹐而浙派不可易矣﹔文﹑沈而後﹐吳門之派興焉﹔董文敏起一代之衰﹐抉董﹑巨之精﹐後學風靡﹐妄以雲間爲口實。瑯琊太原兩王先生﹐源本宋元﹐媲美前哲﹐遠邇爭相仿效﹐而婁東之派又開。其他旁流緒沫﹐人自爲家者﹐未易指數﹐要之承訛藉舛﹐風流都盡。翚自齠時搦管﹐仡仡窮年﹐爲世俗流派拘牽﹐無繇自拔。大抵右雲間者﹐深譏浙派﹔祖婁東者﹐輒底吳門。臨穎茫然﹐識微難洞。已從師得指法﹐復於東南收藏好事家﹐縱覽右丞﹑思訓﹑荊﹑董勝國諸賢﹐上下千餘年﹐名迹數十百種﹐然後知畫理之精微﹐畫學之博大﹐如此而非區區一家一派所能盡也。由是潛神苦志﹐靜以求之﹐每下筆落墨﹐輒思古人用心處﹐沈精之久﹐乃悟一點一拂﹐皆有風韻。一石一水﹐皆有位置﹔渲染有陰陽之辯﹐傅色有今古之殊﹐於是涵泳於心﹐練之於手﹐自喜不復爲流派所惑﹐而稍稍可以自信矣。

——題爲周元亮所作畫冊﹝載周元亮《讀畫錄》《淸暉畫跋》﹞

古人惜墨如金之不妄用墨耳﹐有時屑越用之﹐不殊塗漆﹐蓋墨之輕重濃淡處﹐气韻全自此出﹐所謂當重下筆頭透過紙背者也。畫家每著筆須思潑墨惜墨四字幾矣。

——題《寒林歸鳥圖》﹝載《文人畫選》第一輯第六冊﹞

凡畫惟在閒適時�﹐參造化乃得一種意外之趣﹐而後能合古人﹐若僅以刻劃求工﹐遂爲時俗謬習﹐終成下格。

——題《春江捕魚圖》﹝載《中國古代書畫圖目》四﹞

凡作畫遇興到時﹐卽運筆潑墨﹐頃刻間煙雲變化﹐峯巒萬重﹐蒼茫淋漓﹐諸法畢具﹐眞若有神助者﹐此爲天眞。得天眞而成逸品﹐逸品在神品之上。所謂神品者﹐人力所能至也﹔所謂逸品者﹐在興會時偶合也。﹝此段題語另見無錫市博物館藏同年五月所作的《仿倪瓚山水》上﹞

一山一水﹐一艸一木﹐必互相映發﹐位置天然﹐𨿽尺幅間而有千尋之勢者﹐惟吳仲圭能之。

每下筆當思古人玄妙處﹐意在筆外﹐悟此自能畫善﹐所謂筆簡意到者是也﹐今人刻意繁密﹐而於切要處﹐不經意則離古人遠矣。

——題《山水捲》﹝載《王罩山水捲》﹞

王右丞《雪景山居圖》﹐李晞古有摹本致佳﹐不涉院體﹐別具唐賢風格。

——題《仿王右丞雪景》﹝載《王石谷畫法抉微》﹞

往見盧浩然《嵩山艸堂》﹐樹石峯巒﹐余用焦墨皴﹐嘆賞已極神妙。近在吳閶�睹山樵撫本﹐別具元人逸韻﹐更有出�之美﹐因仿其意。

——題《嵩山艸堂圖》﹝載《中國古代書畫圖目》四﹞

唐盧浩然構艸堂於嵩山﹐自制十景賦並繪艸堂圖﹐後人轉相撫仿。余曾見宋李伯時臨本﹐郁密蒼潤﹐極似唐人風骨﹐鷗波﹑黃鶴皆宗之。

——題《仿盧浩然艸堂圖橫幀》﹝載《書畫鑑影》﹞

董元《五株煙樹圖》名著海內﹐未得寓目﹐今年春在婁東王奉常齋中見仲圭臨本﹐枝如屈鐵﹐勢若張弩﹐蒼茫遒勁﹐正如書家篆籀法﹐令人洞心駭目﹐非時人所能窺測。此幅不能得仲圭形似﹐安敢望北苑神似耶。

——題《山水捲》﹝載《王翚山水捲》﹞

董北苑《萬木奇峯圖》載《宣和畫譜》﹐神采奕奕﹐气韻溢於縑素之外﹐爲海內第一墨寶。

——題《撫董北苑萬木奇峯圖》﹝載《神州國光集》集﹞

董北苑﹑僧巨然都以墨染雲气與吞吐變化之勢。米氏父子宗董巨法﹐稍刪其繁複﹐獨畫云仍用李將軍鉤筆﹐如伯駒伯驌﹐筆頭自求一家﹐不得口人去取收也。

——題《墨池風雨圖》﹝載《韞輝齋藏唐宋以來名畫集》﹞

北苑巨軸爲婁東王奉常所藏﹐气韻淋漓﹐規格渾古﹐運意用筆直令不可思議﹐洵藝林第一墨寶也。

——題《仿董北苑山水》﹝載《四王吳惲》﹞

洪穀子一派惟雲林能繼之。後世竟成絕響﹐以其生疏自遠也。

趙集賢畫贈仇山村者﹐設色極淡﹐愈見渾厚。

——題《山水冊》﹝載《王石谷山水冊》﹞

李成眞迹流傳絕少﹐惟《雪霽》一卷﹐向爲魏府所藏﹐旣屬雲間董宗伯後﹐歸婁東王奉常。丙午歲餘館於奉常家﹐許縱觀古今名迹﹐得見此卷。絹長不滿四尺﹐而筆墨靈異﹐丘壑變幻﹐撫玩久之﹐�然自失。捲尾有趙文敏及董宗伯題識﹐源委周悉精楷﹐足稱三絕。丁未仲秋吉臣先生出素紙索畫﹐因追憶其意﹐仿佛爲之﹐知不能窺古人涇�也。

——題《仿李營丘雪霽圖捲》﹝載《域外所藏中國古畫集》八﹞

營丘李夫子﹐天下山水師。放筆寫寒林﹐千金難易之。

——題《寒林緊鳥圖》﹝載《文人畫遠》第一輯﹐第六冊﹞

用筆簡貴之至﹐所謂李成惜墨如金﹐非時史可以擬議。

——題《仿古山水冊》﹝載《蘇州博物館藏畫集》﹞

米敷文有《瀟湘圖》﹐雲气零渺﹐發人浩蕩奇逸之懷﹐余正未能得其神趣。

——題《山水圖》﹝載《支那南畫集成》第三期第九集﹞

大米有猛气﹐髙尙書師其法而稍淸潤﹐識者自辯之。

世傳雲山圖爲米氏父子所作﹐殊未知�於王洽開山﹐此瀟湘白雲米�師洽筆也﹐余浪筆之一﹐傳而三矣。

米氏父子畫法﹐京口望江山卽是粉本。

——題《仿古山水冊》﹝載《蘇州博物館藏畫集》﹞

王晉卿《采菱圖》。觀王附馬眞迹﹐筆法嚴�﹐全是摹仿唐人。設色古淡﹐不以濃麗爲工﹐山麓小樹﹐水面菱�﹐點綴疏密﹐一一入妙﹐眞墨苑之奇珍也。又見白石翁撫本﹐絕不露本家皴法﹐精簡用重設色極淸潤﹐深見古人臨摹苦心﹐所謂絢爛之極仍歸自然。

——題《撫王晉卿采菱圖》﹝又作《仿王詵采菱圖》﹞﹐載《神州國光集》集﹐《中國古代書畫圖目》四﹞

擬趙大年《山口捕魚》﹐兼用惠崇《柳岸圖》意﹐幽淡沖和﹐不入時史畦徑。

——題《山水冊》﹝載《書畫覽影》﹞

趙大年《水竹幽居圖》位置點染極似《輞川》規格﹐林壑淸迥冷然﹐有塵外風趣﹐洵墨寶也。

——題《仿趙大年水竹幽居圖捲》﹝載《古緣翠錄》﹞

趙文敏體格髙雅﹐爲元畫之冠。

——題《仿趙文敏夏山眞逸捲》﹝載《書畫鑑影》﹞

大癡翁《秋山霽雨圖》﹐�曾�見董華亭臨本﹐秀潤之致﹐溢於腕外﹐此追擬之﹐想未得其仿佛也。

——題《仿黃公望秋山霽雨圖》﹝載《中國古代書畫圖目》四﹞

余於少時見癡翁《富春》《夏山》眞迹﹐�����之﹐摩挲良久﹐如逢故人﹐心有所得﹐默識不忘﹐辛卯夏避暑湖莊﹐荷

風送爽﹐桐雨生涼﹐興會所至﹐頗覺閒適。

——題《仿大癡富春夏山圖》﹝載《中國古代書畫圖目》四﹞

余所見癡翁眞本計有廿種﹐士气作家神妙具備﹐其《富春》《浮巒》尢屬藝林墨寶。此幅勾斫皴�則師《富春》。渲染設色又用《浮巒》﹐撮取每圖之意而合成之﹐所謂凡馬�妄希天驥﹐未免鉆仰徒勞耳。

——題《仿黃公望山水軸》﹝載《中國古代書畫圖目》四﹞

大癡道人家於海虞﹐晚居臨安。其畫遺於人間殊少﹐蓋其筆意髙古﹐遠有師承﹐識者謂得之董北苑﹐而晚稍變其法﹐此幀乃寫華山景﹐其石面則虞山峯麓也。

——題《仿古十幀》﹝載《神州國光集》一﹞

一峯老人﹝《吳越所見書畫錄》作「大癡道人」﹞長卷﹐人間流傳者少﹐惟《富春圖》與《江山勝覽》爲墨苑魯靈光﹐後學所不易覯。大約《富春》气韻蒼莽﹐《江山》工秀﹐余合兩圖意作此卷﹐粗具優孟衣冠﹐但擬議神明﹐尢愧於古人也。

——題《仿黃公望山水》﹝載《中國古代書畫圖目》四﹐《吳越所見書畫錄》﹞

癡翁《姚山雨霽圖》﹐蒼莽渾古﹐一洗廉纖刻畫之迹﹐其筆力神韻全似北苑《夏山》潑墨法﹐華亭董文敏常師之。

——題《摘前賢名句成小景冊》之四﹝載《吳越所見書畫錄》﹞

子久《秋山圖》﹐設色最妍麗﹐《浮嵐圖》則暗然澹古﹐不爲

絢爛﹐眞可師也。

——題《仿古山水冊》﹝載《書畫鑑影》﹞

子久《富春山》﹐膾炙藝林﹐爲海內第一名迹。沈徵君﹑董文敏先後標題﹐畫學源流﹐闡揚已盡﹐曩獲觀於燕臺寓齋﹐曾撫粉本﹐得遂賞心。庚辰夏裹足山園﹐復爲重仿﹐僅存形似﹐但擬議神明﹐深有醜形癡翁也。

——題《仿大癡富春山水捲》﹝載《書畫鑑影》﹞

王叔明《秋山艸堂圖》﹐師法右丞﹐其設色只用淺絳﹐皴染點綴與流俗所見不同。爲董宗伯所鑑賞者﹐吳中杜東原﹑文五峯諸公專以此幅爲師﹐始知古人各有源本﹐不敢杜撰一筆﹐遺說後世也。

——題《秋山艸堂》﹝載《中國歷代繪畫選集》﹞

王叔明作《修竹遠山》﹐嘗稱文湖州《暮靄橫看捲》﹐筆力不在郭熙之下。於樹石間寫叢竹﹐乃自其肺腑中流出。不可以筆墨畦徑觀也。南田此圖能與古人把臂同行﹐但屬余綴補數筆﹐欲如一峯﹑黃鶴合作《竹趣圖》﹐余筆不逮古﹐何能使繪苑傳稱勝事耶。

——題《修竹遠山圖》﹝與惲壽平合作﹐載《中國古代書畫圖目》四﹐《淸暉畫跋》﹞

叔明爲趙吳興甥﹐乃自開一門戶﹐若論蘊籍之富﹐摹寫之精﹐實不讓其舅。

——題《九華秀色》﹝載《虛齋名畫錄》卷九﹐《名筆集勝》第一冊﹞

黃鶴山樵《秋山讀書圖》﹐林壑郁密﹐气韻渾古﹐得巨然之神

髓﹐蓋其晚年用筆也。

元季四大家惟王叔明仕於國初﹐爲泰安州�﹐何元朗記有《雪圖》作於齊郡者是也。倪雲林題有筆精墨妙語﹐又云澄懷觀道﹐宗少文臨池學書﹐王右軍��筆力能扛鼎﹐五百年來無此君﹐��至矣﹐於以宋諸家無所不摹﹐尢喜右丞法。

——題《仿黃鶴山樵秋山讀書圖軸》﹝載《王石谷名畫集》《王石谷畫法抉微》《故宮書畫集集》《中國歷代名畫集》《支那名畫大成》﹞

董文敏論雲林畫﹐如天駿騰空﹐白雲出�﹐無半點塵俗气﹐洵不污也。此幅吾師廉州公所臨﹐筆精墨妙﹐逸韻飛翔﹐不獨形似﹐而且神似﹐誠有出藍之美﹐當與倪髙士眞本並傳千古。

——題王鑑《仿倪瓚漁莊秋色圖軸》﹝載《域外所藏中國古畫集》五﹐《吳越所見書畫錄》卷六﹞

生平最愛雲林子﹐慣寫江南雨後山。我亦雨中閒點染﹐淡煙疏竹有無間。

——題《仿倪瓚山水》﹝康熙九年﹐載《中國古代書畫圖目》六﹞

倪元鎭以焦墨仿荊關筆﹐眞逸格中第一人也。

——題《山水圖扇面》﹝康熙十年載《中國繪畫總合圖錄》二﹞

倪髙士畫﹐天眞�淡﹐獨超象表﹐古趣荒荒﹐無插花美女之態﹐時人��率淺�索�林﹐則失雲林矣。

——題《仿古山水冊》﹝載《王石谷仿古山水冊》二﹞

雲林畫﹐江東好事家以有無爲淸俗﹐自題倪迂﹐又曰懶瓚﹐又曰蝸牛生﹐又曰荊蠻民﹐又曰淨名庵主。其畫幽微髙淡﹐近代惟董宗伯酷類之。

——題《山水冊》﹝與惲南田﹑王原祁合冊﹐載《中國古代書畫圖目》四﹞

雲林畫天眞幽淡﹐一木一石自有千巖萬壑之勢﹐今人遂以一木一石求雲林﹐凡失雲林矣。

——題《枯木竹石圖扇》﹝載《中國古代書畫圖目》四﹞

雲林書畫骨貌皆淸﹐使人觀之沾有仙气﹐自覺紅塵難近也。

——題《仿倪瓚溪亭山色圖》﹝載《中國古代書畫圖目》四﹞

每見雲林眞迹以平遠尺幅者居多﹐此幀重巒疊嶂﹐全仿荊﹑關﹐眞屬未有之作。余從潤州張氏借觀﹐追摹一過﹐恍置我於匡廬﹑衡嶽間矣。

——題《仿倪迂山水軸》﹝載《書畫鑑影》﹞

雲林畫簡淡中有一種逸韻﹐無畫史縱橫俗狀也﹐三百年來惟董文敏能繼之。

元人作畫絕不經意﹐都從肺腑中流出。平淡天眞﹐極有士气。非以形似求工者可比也。

——題《仿倪髙士平淡天眞立軸》﹝載《吳越所見書畫錄》﹞

迂翁畫勝國時可稱逸品﹐昔人以逸品置神品之上﹐歷代惟張志和﹑盧鴻可無愧色。宋人中米襄陽在蹊徑之外﹐餘皆從陶鑄而成。元之能者�多﹐然秉承宋法稍加蕭散耳。吳仲圭大有神气﹐獨雲林古淡天眞﹐米癡後一人而已。

——題《仿倪山水圖》﹝康熙二十九年﹐載《中國古代書畫圖目》六﹞

天遊﹑云西用意飄灑﹐天眞爛然﹐故能脫去町畦﹐超於象外。

——題《王石谷仿古山水冊》之九﹐﹝載《王石谷仿古山水冊》﹞

——題《靑山白雲圖》﹝載《中國古代書畫圖目》四﹞

云西老人《松亭秋爽圖》﹐淸眞秀拔﹐筆外有神﹐當與元鎭﹑叔明並駕千古。

——題《松亭秋爽圖》﹝載《王石谷畫法抉微》﹞

云西老人《寒林雅趣圖》﹐筆墨古淡﹐气韻蕭爽﹐脫去畦町工整之習﹐元人胸中眞無一點俗气。

——題《仿曹云西寒林雅趣捲》﹝載《書畫鑑影》﹞

陸天遊《修竹茆亭》小幀﹐於潤州張氏見之﹐曾撫粉本﹐其畫竹有文湖州意﹐用筆閒淡﹐風韻飄灑﹐在元人逸品中不多見也。

——題《山水冊》﹝載《中國古代書畫圖目》六﹞

陸天遊《寒竹煙泉捲》﹐於廣陵好事家見之﹐曾摹粉本。其畫竹有文湖州遺意﹐用筆閒淡﹐風韻飄灑﹐在元人逸品中不多見也。

——題《寒竹煙泉圖》﹝載《王石谷畫法抉微》﹞

學元人小景﹐蕭散應淡﹐竹石亂泉﹐不作叢莽冗雜﹐淸�自足。

——題《爲芳翁作山水扇》﹝載《中國古代書畫圖目》四﹞

元人筆意瀟灑﹐脫去畦町工整之習﹐洵稱逸品﹐非磐礡家所仿佛者。

——題《摘前賢名句成小景冊》﹝載《吳越所見書畫錄》﹞

幽淡天眞中有髙韻﹐此元人神髓﹐生平自謂有得未嘗輕以與人﹐惟承公先生具此神解。

——題《元人髙韻圖》﹝《中國古代書畫圖目》四﹞

元人作畫以意爲之﹐直得象外之趣﹐構思經營﹐气韻生動﹐不落畫史規格。此卷寫西城至劍門一帶﹐峯巒樹石﹐犀宇舟梁﹐出規入矩﹐恐爲盡脫縱橫蹊徑。昔黃子久日坐湖橋看山飲酒﹐以造化爲師﹐意在神韻﹐不求形似﹐遂爾入妙﹐可知會心不在遠也。

——題《虞山圖捲》﹝載《書畫鑑影》﹞

壬子九月在楊氏竹深齋﹐適廣陵李給諫攜六如居士《風雨歸莊》見示﹐用其法爲江上侍禦先生畫云深髙逸﹐磐礡之際﹐靈想從空﹐覺指腕間神明不隔﹐亦一快也。

——題《雲溪髙逸圖捲》﹝載《故宮博物院藏畫集》七﹞

偶見邢子願用癡翁筆作《幽澗虛亭》﹐楊龍友學迂叟補平崗亂石﹐合作成圖﹐二公皆盡古法﹐簡淡荒率﹐不入時人畦徑。

——題《山水捲》﹝載《王翚山水捲》﹞

小變趙伯駒法﹐去刻劃而趨淸潤﹐吳興一生宗尙如此。

實處見筆力﹐虛處見精神﹐����畫法盡之﹐余曾從此語中悟入。

《寒林疊巘》。摹許道寧非郭河陽也﹐道寧學營丘稱入室﹐故气韻乃殊勝。

——題《仿古山水冊》﹝載《王石谷仿古山水冊》二﹞

臣翁先生性耽丘壑﹐愛閒靜一室之內﹐師友造化﹐門無雜賓﹐擁書千卷﹐吟嘯其中﹐有百城南面之樂。每念宇內名山不能徧歷﹐慨然慕南陽宗少文之爲人﹐屬余作山水十六幀爲臥遊之﹐具山川靈趣﹐惟靜者可以得之﹐一丘一壑會心非遠﹐但筆墨荒率尢有愧於古人﹐未識足當淸祕之玩否也。

——題《仿古山水冊》﹝載《王石谷仿古山水冊》《中國古代書畫圖目》一﹞

《盧鴻艸堂》。文待詔﹑董宗伯俱有臨本﹐最佳﹐幽閣淡寂之韻﹐冷然與塵凡絕矣。

杜工部有云﹐尢工遠勢古莫比﹐咫尺應須論萬里﹐惟米元章﹑髙彥敬近之﹐余此圖荒率﹐亦口學多家山勢耳。

每渡江﹐眞州江口望煙汀柳岸﹐漁村估船﹐極似燕家江景﹐閒窗偶懷戲圖。

——題《仿古山水冊》﹝《中國古代書畫圖目》四﹞

規撫唐宋元諸家二十幅﹐餘甲寅歲遊鹿城爲東海司寇公作﹐今已四十餘年矣。憶壯歲奔走四方﹐快睹昔人名迹﹐心目貫浹﹐夢

寐不忘﹐因放筆爲此﹐愧未得其神髓。太原西廬先生深於繪事者也﹐生平賞鑑精核﹐不啻漢廷老吏﹐顧於此冊獨有溢美﹐名賢獎借﹐余何敢當﹐惟是諸幅中各出面目不相蹈襲。如杜陵所云﹐眾人貴苟得﹐欲語羞雷同﹐則庶幾矣。衰年腕鈍﹐及吾盡失觀河皴面﹐不禁憮然。

——題《仿唐宋元諸家山水冊》

士大夫畱心翰墨﹐文采風流照耀奕世者﹐董宗伯後﹐惟婁東王奉常先生能踵繼焉。奉常之於繪事﹐研精入微﹐軼宋超元﹐直與文敏並駕﹐余辱奉常忘年下交﹐憶壬子歲邀過西田結夏﹐盡發所藏諸名迹﹐相與教論鑑別﹐兩心契合﹐因出此冊命圖。余遜謝不遑﹐遂次第對摹眞本﹐殊慚學步。奉常輒嘆詫欣賞﹐謬加_出藍之譽﹐自問不敢仰承﹐而前輩品題﹐實切知己之感﹐迄今三十餘年﹐展閱一過如逢故人﹐不啻奉常之罄�吾前也。

——題《小中現大圖冊》﹝載《中國古代書畫圖目》四﹞

吾師廉州王公筆墨妙天下﹐此仿趙文敏《九夏松風圖》﹐設色幽秀﹐神韻超逸﹐兼得北宋髙賢三昧。

——題王鑑《九夏松風圖》﹝載《婁東畫派》﹞

麓臺給諫筆墨妙天下﹐一掃濃纖刻畫之習﹐蓋由家學淵源﹐遂至窮神入化﹐此圖峯巒樹石﹐渾朴古雅﹐眞能集諸家之勝﹐卽一峯黃鶴不得擅美於前。繡口先生研精繪理﹐自應賞識其以余爲知言否。

——題王原祁《夏山圖軸》﹝載《廣東省博物館藏畫集》﹞

墨井道人與餘同學同庚又復同裏﹐自其遁迹髙隱以來﹐余亦

奔走四方﹐北者久之。然每見之墨妙出宋入元﹐登峯造極﹐往往服膺不失。此圖爲大年先生所作﹐越冬已二十餘年﹐尢能脫去平時畦徑﹐如對髙人逸士﹐沖和幽淡﹐骨貌皆淸﹐當與元鎭之《獅林》﹑石田之《奚川》並巒天壤矣﹐余𨿽繼作恐難步塵柰何。

——題《吳歷風阿山房圖》﹝載《田溪書屋藏畫》﹞

山列君臣﹐樹分賓主﹐互爲映帶﹐爲之天然。凡作一艸一木﹐而不相顧者﹐𨿽其千巖萬壑﹐則滿幅口錯﹐正如路人雜沓﹐有何繾綣耶。

——題《疏林亭子圖》﹝無錫博物館藏﹐載《中國古代書畫圖目》六﹞

枯樹最不可少﹐時於茂林中見﹐乃蒼秀。

——題《仿李營丘江幹七樹圖》﹝載《中國古代名畫集》﹞

畫樹木各有分別﹐如畫瀟湘圖﹐意在荒遠滅沒﹐卽不當作大樹﹐及近景叢不畫五嶽亦然﹐如生枝轉節處﹐必不都直也﹐董北苑樹作勁挺之狀﹐特曲處簡耳﹐李營丘則千屈百折﹐無復直樹矣。

——題《仿營丘七樹圖立軸》﹝載《吳越所見書畫錄》﹞

畫有明有暗﹐如鳥雙翼﹐不可偏廢。

以元人筆墨﹐運宋人丘壑﹐而澤以唐人气韻﹐乃爲大成。皴擦不可多﹐厚在神气﹐不在多也。气愈淸則愈厚。

——張庚《國朝畫徵錄》卷中

宋之有元章﹑元暉﹐尢晉有羲﹑獻也。虎兒眞迹﹐流傳已少﹐況南宮乎。昔白石翁題元暉瀟湘圖云﹕七十五歲﹐始得一睹﹐以快生平。翚生較晚﹐竊得米家父子有緣﹐凡小米眞迹﹐合見數種。

又於荊溪吳氏﹐見大米雲起樓圖﹐已爲大快。今秋客京邸﹐渭翁老先生出示此卷﹐與吳氏所藏﹐筆气無二﹐至山頭多不作橫點﹐只用墨破凹凸之形﹐樹木人物屋宇﹐皆極精工。似王右丞風格﹐又屬變體﹐洵知大家筆妙﹐無所不可耶。暈粗事皴染﹐不敢望啟南萬一﹐而賞鑑之緣或過之﹐用以自幸﹐並爲好古者志喜云。

趙令襄規模右丞﹐每寫水竹﹐必有農家風景﹐使人玩賞不已。董文敏云﹕不若大年淡平天眞爲超逸絕塵﹐此言信然。

凡作一圖﹐用筆有粗有細﹐有濃有淡﹐有幹有濕﹐方爲好手﹐右出一律﹐則光矣。麓臺云﹕山水用筆須毛﹐毛字從來論畫者未之及﹐蓋毛則气古而味厚﹐石谷所謂光﹐正毛之反也。

畫石欲靈活﹐忌板刻﹐用筆飛舞不滯﹐則靈活矣。繁不可重﹐密不可窒﹐要伸手放腳﹐寬閒自在。

凡設靑綠﹐體要嚴重﹐气要輕淸﹐得力全在渲染﹐余於靑綠法。靜悟三十年﹐始盡其妙。

北宋徐崇嗣﹐創制沒骨花﹐遠宗僧繇﹐付染之妙﹐一變黃筌鉤勒之工﹐蓋不用筆墨﹐全以彩色染成﹐陰陽向背﹐曲盡其態﹐超乎法外﹐合於自然﹐寫生之極致也。南田子擬議神明﹐眞能得造化之意﹐近世無與能者。

——《淸暉畫跋》

順治十二年乙未﹝﹞

四月六日﹐惲壽平於王石谷書齋品茗暢談﹐並仿柯九恩《樹石》﹐王石谷爲其補竹坡。

過婁東﹐於王鑑處觀趙文敏《九夏松風圖》等﹐並題。

——王鑑《九夏松風圖》《婁東畫派》著錄

順治十三年丙申﹝年﹞﹐二十四歲

是年春夜﹐與王暈﹝石谷﹞書齋斟茗快談﹐並合繪《竹坡樹石圖》﹐壽平戲拈柯九思樹石﹐王翚補竹坡﹐共爲笑樂。浴佛前二日﹝四月六日﹞記其事﹝《鷗香館集》卷十一﹞。

壽平與王翚開始交遊﹐應不晚於此時。惲

康熙元年壬寅

二月﹐與毗陵唐氏之半園爲子唐先生作《仿趙大年山水軸》﹝立軸﹐紙本﹐水墨﹐設色﹞。

——故宮博物院《四王畫展》﹝一九九三年﹞

秋夜﹐與王翚同飲於半園唐云客﹝宇昭﹞四並堂﹐次日之白門﹝南京﹞﹐歸舟得句﹐作七絕六首寄贈﹝《甄香館集》卷一﹞。惲

康熙六年丁未

作《槐陰圖》﹝與惲壽平合作﹐二開﹐冊頁﹐紙本﹐水墨﹐×釐米﹞﹑《仿吳鎭山水》﹝扇面﹐紙本﹐設色﹐釐米﹞﹑《山水冊》﹝與王槪﹑靈幹﹑陳治﹑淩畹﹑褚廷瑁合裝冊﹐冊頁﹐紙本﹐水墨﹐×釐米﹞﹑《葑溪艸堂圖》﹝扇面﹐紙本。水墨×釐米﹞。﹐

——故宮博物院藏﹐《中國古代書畫圖目》二著錄

康熙八年己酉﹝﹞

六月﹐與半園先生﹝唐炗﹞泛舟於邗溝﹑淮水之間﹐追仿馬遠《紅梅松枝圖》扇﹐本幅自識﹝《中國繪畫總合圖錄》第三卷

﹞。惲

康熙九年庚戌﹝﹞

五月﹐王石谷自吳門到毗陵﹐惲壽平搜其行笈﹐見《山水》﹐驚嘆欲絕。置案頭摩挲十餘日﹐爲之題數語後歸之。

——《石渠寶芨續編》《南田畫跋》著錄《故宮書畫集》四十三集﹐《中國古代名畫集》影印

八月﹐行書論畫三則﹐談寫生之要妙和寫生家致有習气的原因﹝《贈王暈行書詩冊》﹐藏上海博物館﹐其文亦見於《南田畫跋》﹞。惲

康熙十年辛亥﹝﹞

十月﹐《仿趙吳興春山飛瀑圖》﹝立軸﹐紙本﹐設色﹐×釐米﹐上海博物館藏﹞。笪重光﹑惲壽平爲之題跋。

——《域外所藏中國古畫集》《中國古代書畫圖目》四﹐《四王吳惲》影印

康熙十一年壬子﹝﹞

八月﹐與笪重光同下榻毗陵之近園﹐和惲壽平終日討論書畫不綴﹐爲笪重光作《臨子久富春山捲》﹐並作《雲溪髙逸》《水竹幽居圖》﹝橫捲﹐紙本﹐×釐米﹐蘇州博物館藏﹞﹑《迂翁逸趣》《秋浦漁莊》等﹐又爲惲壽平作徐幼文﹑曹知白二圖。還作《西林禪室圖》﹝仿曹知白﹐估計乃爲惲氏所作﹞﹐上有笪重光的題跋。

——《過雲樓書畫記》卷五著錄﹐《支那南畫大成》十五影印

九月﹐在楊氏竹深齋﹐遇廣陵李給諫﹐見其所藏的唐寅《風雨歸莊圖》﹐用其法爲笪重光作《雲溪髙逸圖捲》﹝紙本﹐×釐米﹐故宮博物院藏﹞。後有惲壽平跋﹐此卷可能就是笪重光題《西林禪室》時提到的那捲。

——《故宮博物院藏畫集》七影印

同月﹝十月﹞﹐王翚畱宿南田齋中﹐楊晉﹝子鶴﹞爲壽平之父明曇寫照﹐王暈補景﹐明曇題記並詩七絕四首﹝《淸暉贈言》卷三﹐趙懷玉《亦有生齋集文集》卷九《遜庵先生贊》﹞。惲

冬﹐壽平與王翚﹑楊晉送別笪重光返棹京口﹐有《毗陵舟中送別口號和王郎》詩﹐題於王翚與查士標畫山水合冊中﹐並王﹑笪作詩相和﹐王詩作於十月十九日﹝《虛齋名畫錄》卷十五著錄﹞。惲

同年﹐重錄壬寅秋白門歸舟得句七絕六首贈王翚﹐自識中有「半園先生已去世」之語﹐知唐宇昭此前卒﹝上海博物館藏惲南田贈王翚《行書詩冊》﹞。惲

康熙十三年甲寅﹝﹞

九月﹐與惲壽平論筆墨數十晝夜﹐醉舞歌呼﹐解衣盤礡﹐作《山水圖》﹐惲壽平爲之題跋﹝紺紙﹐泥金﹐×釐米﹐藏﹞。

——《中國繪畫總合圖錄》二影印

康熙十五年﹝﹞

秋夜﹐在武進半園﹝唐宇昭庭園﹞與唐炗斟酌沒骨圖畫法。對花寫影﹐爲良士二兄﹝唐炗之弟﹞畫《南山眞想圖﹝菊花﹞》扇。同年冬﹐雪夜秉燭重題﹝此圖現藏北京故宮博物院﹞。惲

康熙十六年﹝﹞

秋﹐遊吳門﹝蘇州﹞﹐過廣霞翁﹝餘懷﹞衣杏閣﹐觀王武《墨花》捲﹐遂畫設色《花卉》捲﹐以補忘庵花品之未備﹐並長題於圖﹝《南田畫跋》﹞。惲

重九前五日﹝九月四日﹞在蘇州與王翚各爲乃昭﹝王翚之父﹞畫《槐隱圖》冊一幀並識﹐壽平與王武題詩於另一幀﹐又諸家題以贈乃昭﹝此冊現藏故宮博物院﹞。惲

康熙十九年﹝﹞

夏﹐與王翚﹑笪重光同客吳門﹝蘇州﹞虎丘﹐笪著《畫筌》一書手稿﹐請王﹑惲作評﹝《畫筌》跋﹞。又題蘇州女畫家範雪儀《人物故事》冊﹝現藏故宮博物院﹞。惲

九月﹐下榻紅鵝館﹐爲王武《墨花》長卷賦色﹝《甌香館集》卷十﹞。又題王翚仿趙大年﹑李唐《水村圖》捲﹐自題七絕一首並記﹝《吳越所見書畫錄》卷六三十二﹞。惲

冬﹐與笪重光客百花裏﹐並與王翚﹑笪重光﹑楊晉爲聖老合畫《歲朝圖》軸﹐壽平畫天竺﹐王翚畫水仙﹑松枝﹐楊晉補山茶﹐笪重光補梅﹐惲﹑笪二家題識﹝《石渠寶笈初編》卷四十﹐此圖現藏臺北故宮博物院﹞惲

康熙二十年

是年四月﹐臨唐寅《蟠桃圖》軸爲虞翁壽﹐本幅自題七絕一首並識﹝《過雲樓書畫記》六﹐此圖現藏廣西壯族自治區博物館﹞。惲

仲冬﹝十一月﹞十日﹐與笪重光等合作《歲寒圖》軸時王翚從金陵﹝南京﹞歸﹐經潤州﹝鎭江﹞過訪笪重光松子閣﹐索笪重光寫《墨梅》奉贈蘅圃﹝龔翔麟﹞﹐並囑同人補雜卉數種﹐共訂歲寒雅意。依次王槪寫《水仙》﹐王蓍補《菊》﹐王翚寫管夫人﹝道升﹞《飛白竹石》﹐壽平畫松﹐楊晉寫《山茶》﹝《虛齋名畫錄》卷九﹞。惲

康熙二十二年癸亥

正月二十九日夜﹐時子惠彈三弦﹐王石谷和楊晉爲晉老道兄合作《艷雪亭看梅圖》﹝紙本﹐水墨﹐×釐米﹐南京博物院藏﹞﹐王石谷補修竹遠山﹐惲壽平題記﹕「板橋枯柳艸堂開﹐﹐

——《吳越所見書畫錄》《虛齋名畫錄》著錄﹐《南京博物院藏畫集》《中國古代書畫圖目》七影印

中秋後三日﹝八月十八日﹞﹐同王武等賞月﹐集書老齋中﹐畫《松石圖》一幀並識﹐王武畫《木瓜香圓圖》一幀並識﹐二圖合成一卷﹝此圖現藏靑島市博物館﹞。惲

康熙二十三年甲子﹝年﹞﹐五十二歲

是年正月十五日﹐爲一竹齋主人唐宇肩畫《一竹齋圖》捲並識後幅壽平跋並題七絕詩一首﹐又致宇肩札一通。引首顧復初隸書題「一竹齋」額﹐本幅尙有蔡元宸﹑生庵﹑楊瑀三家詩題﹝《虛齋名畫錄》著錄﹐此圖現藏故宮博物院﹞。惲——

春﹐爲唐炗畫《天池石壁圖》捲並識﹐時應唐炗之請﹐渡江﹐唐家藏王蒙《天池石壁圖》攜以自隨﹐舟次采石湖﹐斜陽篷底﹐一望空闊﹐長天云物﹐怪怪奇奇。壽平捲簾別出一意﹐遂仿王蒙《天池石壁圖》捲﹐花朝前一日﹝二月十一日﹞﹐壽平以七絕詩二首重題並識﹐又唐炗等題跋﹝《自怡悅齋書畫錄》卷十六﹐日本小川廣己藏﹐《中國繪畫總合圖錄》第四卷

影印﹞。惲

孟夏﹝四月﹞﹐擬柯九思《古木竹石圖》軸﹐自題七絕一首並識﹝《吳越所見書畫錄》卷六。六﹞。惲

康熙二十四年乙丑﹝﹞

暮春﹐於梁溪道上與南田子同舟﹐一路蓬窗﹐娛弄筆墨﹐遂成《山水圖冊》﹝十開﹐紙本﹐設色﹐×釐米﹐上海博物館藏﹞。爲志一時之興﹐王石谷囑惲壽平爲之題詠﹕

其一﹕隨筆點拂

其二﹕何處發淸嘯

其三﹕王石谷題﹕黃子久富春圖筆意

其四﹕九點龍峯帶翠煙

其五﹕平山流山水遠連天

其六﹕深樹荒坡云烏間

其八﹕溪橋深樹曉煙生

其九﹕天遊雲西用意飄灑

其十﹕王石谷題﹕乙丑暮春梁溪道上與南田子同舟

——《中國古代書畫圖目》四﹐《四王畫集》﹝上海﹞影印

康熙二十五年丙寅﹝﹞

初夏﹐遊無錫錫山﹐過漪月先生齋中﹐盤桓筆墨。別後往來於金間玉峯間﹐每有風月之思﹐輒以囊中小冊寄興﹐並囑惲壽平細爲題識﹐至十二月二十五日共作五幅﹐與惲氏所作合裝成《惲壽平王翚山水冊》﹝十開﹐紙本﹐設色﹐×釐米﹐蘇州博物館藏﹞。

——《中國古代書畫圖目》六影印

春﹐在甌香館用揚無咎﹑趙孟堅二家法畫《雙淸圖》﹝梅花水仙﹞軸﹐自題七絕並識﹐本幅有王翚題記﹝此圖現藏故宮博物院﹞。又仿柯九思《樹石圖》軸並識﹐是年又題﹐云此圖由王暈補竹點苔﹝﹤﹤虛齋名畫錄》卷九﹞。又仿王蒙《山水》小幅﹝《十百齋書畫錄》﹞。惲

七月十日﹐與惲壽平同客玉峯園池﹐每於脫涼﹐翰墨餘暇﹐和惲壽平立池上﹐商論繪事﹐極賞以之娛。「時星漢晶然﹐淸露未下﹐暗睹梧影﹐輒大叫曰﹐好墨葉﹐因知北苑﹑巨然﹑房山﹑海嶽點墨最淋漓處﹐必濃淡相兼﹐半明半暗﹐乃造化先有此境﹐古匠力爲摹仿﹐至於得意忘言﹐始灑脫畦徑有自然之妙。」﹝惲壽平題語﹞遂作《晚梧秋影圖軸》﹝紙本﹐×釐米﹞。後因修翁先生見而愛之而相贈﹐惲壽平爲之題記。

——《中國繪畫史圖錄》影印

康熙二十七年

春﹐遊武林﹝杭州﹞。春暮﹝三月底﹞﹐自武林過虞山﹐畱宿王翚齋中﹐見沈周眞本﹐嘆賞久之﹐奮筆臨摹沈周《花鳥》一軸﹐本幅自識並有王暈丙戌年七十五歲時題記﹝《愛日吟廬書畫續錄》卷四﹞。又在平江﹝吳縣﹞客館擬北宋徐崇嗣法畫《國香春霽圖》軸﹐自題七絕一首並識﹐王翚題於本幅﹝《寶迂閣書畫錄》卷二﹐香港王南屏編《明淸書畫選集》彩印﹞。時在平江客館又擬徐崇嗣設色《四季花卉十種》捲﹐白題七絕一首並識﹝《夢園書畫錄》卷十九﹞。惲

康熙二十八年己巳﹝衛年﹞﹐五十七歲

初秋﹝七月﹞﹐臨陳道復《竹梅蘭》軸﹐自題七絕一首並識﹝《夢圖書畫錄》卷十九﹞。惲

小春﹝十月﹞﹐臨宋人水墨花畫《牡丹》扇﹐自題詩並識﹝此圖現藏故宮博物院﹞。惲

康熙三十一年壬申歲

暮春望前三日﹐於薊門客捨與顧若周﹑楊子鶴﹑宋堅齋合作《四家合作山水捲》﹝紙本﹐水墨﹐×釐米﹞﹐其中顧若周畫樹﹐楊子鶴寫竹﹐宋堅齋布局並畫遠山坡石﹐王石谷補短籬茆屋並題。

——《古緣翠錄》著錄

四月﹐淸和望前一日﹐與徐玫﹑楊晉合作《梅竹寒雀圖》﹝立軸﹐紙本﹐蘇州博物館藏﹞﹐王石谷添墨竹。另有徐玫﹑楊晉題跋。

——《中國古代書畫圖目》六影印

康熙三十二年癸酉﹝﹞

夏至﹐與顧昉﹑楊晉爲用老社翁作《溪亭松鶴圖》扇面﹐王石谷爲之補平崗遠嶼。

——《明淸扇面書畫集》影印

十二月﹐與楊晉﹑顧昉﹑吳芷﹑徐玫﹑虞沅﹑王云合作《歲寒圖》﹝立軸﹐絹本﹐設色﹐×釐米﹐南京博物院藏﹞。

——《中國古代書畫圖目》七影印

作《合作五淸圖》﹝與楊晉﹑顧文淵合作﹐立軸﹐絹本﹐設色﹞﹑《溪亭松鶴圖》﹝與顧昉﹑楊晉合作﹐扇面﹐紙本﹐設色﹐×釐米﹞

——故宮博物院藏﹐《中國古代書畫目錄》二著錄

康熙三十三年甲戌﹝﹞

夏﹐與楊晉﹑王云爲確齋先生合作《歲寒三友圖》﹐王石谷畫偃松坡石﹐次日後補遠山一角﹐楊晉補寒梅﹐王云擬管夫人墨竹。

——《支那南畫集成》第三期第十二集影印

與徐玫﹑虞沅﹑楊晉﹑吳芷﹑王云﹑顧昉﹑顧政合作《歲朝圖》﹝立軸﹐絹本﹐設色﹐×釐米﹐南京博物院藏﹞。

——《中國古代書畫圖目》七影印

康熙三十四年乙亥﹝﹞

作《合作九秋圖》﹝與宋駿業﹑顧昉﹑虞沅﹑王云﹑楊晉﹑徐玟﹑吳藏合作﹐立軸﹐紙本﹐設色﹐×釐米﹞﹐《山川渾厚圖》﹝扇面﹐紙本﹐設色﹐×釐﹞。

——故宮博物院藏﹐《中國古代書畫目錄》二著錄——

康熙三十八年己卯六十八歲

送春日﹐爲馬扶羲作《竹窗勝集圖》。

——《國畫苑》四影印

作《山水》﹝與徐玟﹑顧昉﹑楊晉合作﹐扇面﹐紙本﹐設色﹐天津市藝術博物館藏﹞。

——《中國古代書畫目錄》七著錄

康熙三十九年庚辰歲

六月﹐與楊晉合作《宋山言小像捲》﹝又作《聽松圖》﹐×釐米﹞﹐王石谷布景﹐楊晉寫照。

——《宋元明淸名畫大觀》影印

康熙四十年辛巳﹝﹞

四月﹐淸明前二日﹐邀觀復﹑張超然﹑傅伊衡﹑錢遵王﹑楊晉﹑馬扶羲等共八人﹐以飲中八仙歌見貽﹐因囑楊晉補圖﹐以記一時之勝而成《楊晉耕煙艸堂宴集圖》﹐王石谷爲之題記﹐與此前所作《奔泉石壁》《湖天煙雨》等合裝成《石谷諸人畫虞山遊宴冊》﹝十一頁﹐紙本﹐×英寸﹞。

——《石谷諸人畫虞山遊宴冊》影印

康熙五十四年乙未﹝﹞

與楊晉合作《麓村髙逸圖》

——《中國名畫集》七影印

康熙五十五年丙申﹝﹞

與周人玉﹑王鑑﹑王武﹑鄒式金﹑金俊明﹑陳坤﹑顧殷﹑髙簡﹑文蘭﹑莊冏生﹑朱陵﹑瞿鏡﹑文止﹑汪挺﹑陳砥﹑朱白﹑曹鉉﹑宋裔﹑江貞合作《萬山寒木圖》﹝立軸﹐紙本﹐設色﹐上海博物館藏﹞。

——《中國古代書畫圖目》四影印

康熙五十六年丁酉

與楊晉合作爲石亭作《山水》﹝橫捲﹐紙本﹐設色﹐×公分﹐南京博物院藏﹞。

——《中國古代書畫圖目》七影印

石村畫訣

亡淸﹞孔衍試

題辭

石村畫訣者﹐石村一家言也。非謂古人作畫訣盡

如此﹐非謂今人學畫訣必如此﹐大抵自言其所心得﹐

故其言親切而有味也。孔東塘戶部郵此帙於余。余初

未見石村之畫﹐然竊有以知其畫之必佳。後石村寄余

蘆汀密雪圖﹐荻葦蕭疏﹐江山幽寂﹐題其上云﹕亂葦

蕭蕭水一灣﹐南來徵雁倦飛還。冰壺詩思君方稱﹐寫

寄寒江雪裏山。展閱之下﹐恍如置身危礬釣艇間。韻

致淸絕。余嘗嘆今人之詩文行艸﹐皆囿於古人糟粕

中﹐不能自辟一境﹐獨至於畫﹐往往出入意表。如吾

鄕之吳塞翁﹐豫章之八大山人﹐遼東之指頭生﹐粵西

之瞎尊者﹐龍眠之方芋僧。吳江之顧爾立。皆能別出

心裁﹐不屑寄人籬下者。今又得石村﹐益爲不孤矣。

大抵種種玩好﹐皆一時風尙使然﹐良由海宇升平﹐京

師諸大老以翰墨相娛樂﹐卽天潢貴冑﹐援筆點染﹐莫

不妙絕。余亦會藏壽數幅﹐不啻希世之寶。今石村之

畫已名重一時﹐吾知自是而後﹐必且與訣俱化﹐將此

帙又爲石村之糟粕也已。心齋張潮題。

序

古今畫家﹐用水渲染﹐不易之法也。渴筆潸染﹐

古人未辟此境。余幼師石田﹐一樹一石﹐必究其用意

處。久之似稍有所得﹐因靜心自思﹐筆筆石田﹐終在

古人範圍。乃窮夜日之思﹐忽結別想﹐偶以渴筆渝染﹐

似覺別有意趣﹐脫卻俗態﹐久乃益精。幸不爲鑑賞家

所鄙﹐實由苦心﹐未忍自泯﹐因書畫訣藏篋中﹐俟同

心云。

立意

余作書﹐每取古人佳句﹐借其觸動﹐易於落想﹐然後層層畫去。﹐『取神

樹石﹐人皆能之﹐筆致縹緲﹐全在雲煙。乃聯貫樹石﹑合爲一處者﹐畫之精神在焉。山不樹石﹐實筆也﹔雲煙﹐虛筆也。以虛運實﹐實者亦虛﹐通幅皆有靈气。

運筆

畫用軟毫﹐取其活動。作勢﹐筆態便俗。余止取湖穎運筆﹐一如寫字用中鋒也。

造景

每見畫家先用炭畫﹐取可攺救。然已先自拘滯﹐如何筆力有雄壯之气余不論大小幅﹐以情造景﹐頃刻可成。

位置

又怪畫用成稿﹐離稿不能自裁﹐故畫全無生气。惟素已理明某宜樹石﹐宜髙山﹐宜平坡﹐宜亭臺﹐誼舟楫﹐胸有定見﹐自然位置妥當﹐任意揮寫﹐有何滯礙﹐奚必拘用成稿

避俗

畫中人物房廊舟楫類﹐易流匠气。獨出己意寫之﹐匠气自除。有傳授必俗﹐無傳授乃雅。

點綴

畫忌淺露。石顚樹隙之間﹐屋宇亭臺之上﹐宜用點葉

』只

補綴。或樹杪樹旁﹐亦用淡葉擁護。其難收結處﹐雲煙斷之﹐殊有蒼茫之气﹐亦深藏莫測。

渴染

墨少著水﹐重磨﹐用禿湖穎﹐不著水卽蘸焦墨。先用別紙試微潤﹐輕拂畫上﹐筆筆勻起﹐可染二三次﹐惟無筆痕爲妙﹐頗有秀色。凡點葉樹﹐俱用渴筆實染﹐雙勾葉白著不染﹐房舍有瓦艸處染﹐無瓦艸處空白﹐室內人物器具俱空白﹐周圍俱用渴筆剔淸。每一石止渴染皴處。石頂空白﹐石根宜重染﹐大山平坡皆然。遠山先用炭爲輪廓﹐外用渴染﹐漸與天气相接。遠山空白﹐山根用渴染﹐坡水溪江俱用平直筆﹐密細畫去﹐有聚有散﹐皆用渴染樹石房屋﹐橋梁舟楫﹐凡外空處﹐皆用渴染﹐托出雲煙斷續﹐須輕染漸漸不見乃妙。非有定體﹐惟畫者自裁。有墨畫處﹐此實筆也。無墨畫處﹐以雲气襯﹐此虛中之實也。樹石房廊等皆有白處﹐又實中之虛也。實者虛之﹐虛者實之。滿幅皆筆迹﹐到處卻又不見筆痕﹐但覺一片靈气浮動於上。

款識

畫上題款﹐各有定位﹐非可冒昧﹐蓋補畫之空處也。如左有髙山﹐右邊空虛﹐款卽在右﹔右邊亦然﹐不可侵畫位。字行須有法﹐字體勿苟簡。

夕。

圖章

用圖章寧小勿大﹐大卽不雅。或書詩章﹐亦不必用引首。

昔入畫論﹑山不賦諸規式﹐其法已備。凡此數則﹐乃讀書作文之暇﹐不煩別有所需﹐卽以作文之筆﹑作文之理作畫﹐工拙非所計﹐只取自怡悅耳﹐不堪持贈人也。

跋

余向見畫家輒珍重名人稿本﹐嘗笑其物而不化。天地間何一非絕妙稿本耶今石村好以名人詩句爲題﹐亦何其所見與餘同也。心齋張潮。

《繪事發微》／淸唐岱

◎陳序

畫爲六書之一﹐象形是也。而形者必藉於無形﹐故同是山也﹑水也﹑石也﹑林木也﹐而工拙殊﹔同一工也﹐而法派異。有形者易肖﹐無形者難知﹐所以畫工如毛﹐而名家者不世出。唐子靜巖﹐長白功臣裔也﹐世其爵﹐任驍騎參領。思得其一水一石而虛懷莫遂者﹐眾矣。海內良畫師﹐皆以爲不愧夫名家者也。余兩罷郡守﹐俱以恩命入役殿廷﹐睹所作﹐竊嘆其工。人所拙能﹐肖迹惟法﹐乃能通神。其潑墨命意﹐豈可得而形求也哉﹖一日﹐出其所述《繪事發微》一冊示余﹐讀之令名山大川﹐躍躍欲出肘腕﹐蓋法無形也而縷析之﹐若懸象之著於霄﹐形無形﹐無形形矣﹐微之所以顯乎。後之學者﹐循是以往﹐而不克名其家者﹐未之有也。𨿽然﹐非有會心於其微焉﹐則亦徒有是書耳。惟微無形。山也﹑水也﹑石也﹑林木也﹐形也。山水石林木之形具﹐而曰非山水石林木﹐可乎﹖然則是固不可以幾此﹐況其非乎﹖則今之形是其山水石林木者﹐固不可與讀是書﹐而於山水石林木之形之外﹐求山水石林木者﹐尢不可與讀是書也。吾將與什襲藏之﹐以待夫可與讀是書者矣。

康熙五十七年﹐歲次戊戌﹐五月旣望﹐長沙陳鵬年題於燕山寓廬

◎沈序

國家當奕葉重光之後﹐云星爛陳﹐河海淸晏﹐艸木向榮﹐鳥獸咸若。一時之學士大夫﹐樂觀大化之成﹐興寄所至﹐形爲圖繪﹐有筆歌墨舞之趣。此固其人之好古深思﹐心知其意﹐亦以見國家之盛﹐詩書禮樂之澤之所涵濡而沾漑者﹐固若是其宏且遠也。自余官京師三十餘年﹐值四方無事之日﹐天子垂裳﹐羣工奏績。余以駑鈍下材﹐得優遊詞垣﹐以繪事自娛。趙董二文敏﹐胥吾師也。顧餘生也晚﹐時時有不見古人之恨。長白唐靜巖先生﹐與余夙稱同嗜﹐每一命筆﹐輒具體古人筆意﹐又時時有古人不見我之恨。先是﹐先生有論畫書未脫稿﹐余屢索之不可得。今歲之春杪﹐余以休沐餘閒﹐相從竟日﹐極論畫理。先生書適成﹐乃亟取展讀﹐則荊﹑關﹑董﹑巨諸大家所爲得意磅礡﹑妙絕今古者﹐俱一一浮動於楮墨之間。異哉﹐先生之論畫﹐一至此乎﹗曩從先生閱唐氏家乘﹐其先贈光祿公﹐從戎遼左﹐有擇主之明﹐有先登之勇﹐有死事之烈﹐先朝特授世爵﹐子孫罔替﹐典至渥也。光祿公丁逆藩之變﹐出師漢中﹐力守危城﹐百二山河﹐所恃以安堵無恐者﹐皆公力也。先生振其家聲﹐克紹雲臺煙閣之烈﹐我國家親臣世臣之選﹐捨先生奚屬哉。乃餘接其人﹐臞然若不勝衣﹔聆其言﹐吶然如不出口。酒後耳熱﹐潑墨淋漓﹐气韻生動。又能直達所見﹐撰述成書。右丞所云夙世詞客﹐前身畫師者﹐殆其是乎﹖余嘗觀史傳所載﹐凡一代帝王之興﹐必有命世之人傑﹐爲之奔走禦侮﹐以成摧陷廓淸之業。迨閱一再傳﹐其後人不克光大前人之緒﹐下者怙侈蔑法﹐上者相與出入班行﹐享庸庸之福而已。如先生者﹐求之史傳諸勛舊子姓中﹐殆未能槪見也。兩光祿以忠順勤勞﹐並著經綸之會﹐先生以淸和淹雅﹐獨擅筆墨之華﹐蓋能世濟其美者矣。國史家傳﹐輝煌後先﹐余用是嘆唐氏之世不乏人﹐而我國家景運之隆﹐文治之洽﹐所以上媲唐虞﹐而下軼殷周者﹐其在斯乎﹐其在斯乎﹗是爲敍。

康熙丁酉八月朔﹐雙鶴老史沈宗敬題

◎自序

夫畫﹐一藝耳﹐苟學之有得﹐每不能自已﹐而積習在焉。王右丞詩云「夙世謬詞客﹐前身應畫師。」此之謂也。學者能勿忘勿助﹐歷盡閫奧﹐則琴師之琴﹐冶工之冶﹐尙可以仙﹐藝成而下﹐卽道成而上矣。聖賢之遊藝﹐與夫髙人逸士﹐寄情煙霞泉石間﹐或軒冕巨公﹐不得自適於林泉﹐而托興筆墨﹐以當臥遊﹐皆在所不廢。世之傳畫﹐良有以也。余幼賦性疏野﹐讀書之暇﹐有志畫學。旣壯﹐念先世從龍禦侮﹐受恩深重﹐思及時有所建白。迨兩試不售﹐身膺武職﹐從軍塞外﹐萬里奔馳﹐而未獲報稱﹐歸卽益潛心此道﹐今三十餘年矣。昔人學書﹐而池水盡墨﹐畫被至穿﹐讀書而三年不窺園﹐燃柴映雪以終夕。今予一官白首﹐𨿽不敢追蹤往古﹐而日事翰墨﹐未嘗少倦。惟恐學之日短﹐空自成癖。因舉畫中六法三昧﹐前人言而未盡者﹐以至於山水根源﹑陰陽向背﹑丘壑位置﹑用筆用墨﹑皴染著色﹐種種諸法﹐略抒管見﹐以志一得。然言之無文﹐恐不足爲斯道一助﹐要亦見余之數十年中﹐積習未忘﹐有不能自已者如此云。

正派

畫有正派﹐須得正傳﹐不得其傳﹐𨿽步趨古法﹐難以名世也。何謂正傳﹖如道統自孔孟後﹐遞衍於廣川﹑昌黎﹐至宋有周﹑程﹑張﹑朱﹐統緒大明。元之許魯齋﹐明之薛文淸﹑胡敬齋﹑王陽明﹐皆嫡嗣也。畫學亦然。派始於伏羲畫卦﹐以通天地之徳。史皇收虫魚卉木之形﹐以抒藻揚芬﹐筆端造化於是始逗漏一斑矣。傳曰﹕畫者成教化﹑明人倫﹑窮神變﹑測幽微﹐與六籍同功。蓋精於畫者﹐嘗間代而一出也。唐李思訓﹑王維﹐始分宗派。摩詰用渲淡﹐開後世法門﹐至董北苑則墨法全備。荊浩﹑關仝﹑李成﹑範寬﹑巨然﹑郭熙輩﹐皆稱畫中賢聖。至南宋院畫﹐刻畫工巧﹐金碧焜煌﹐始失畫家天趣。其間如李唐﹑馬遠﹐下筆縱橫﹐淋漓揮灑﹐另開戶牖。至明戴文進﹑吳小仙﹑謝時臣﹐皆宗之。𨿽得一體﹐究於古人背馳﹐非山水中正派。此亦如莊﹑列﹑申﹑韓諸子﹐𨿽各著書名家﹐可同魯論﹑鄒孟耶﹖元時諸子﹐遙接董﹑巨衣缽﹐黃公望﹑王蒙﹑吳鎭﹑趙孟頫﹐皆得北苑正傳﹐爲元大家。髙克恭﹑倪元鎭﹑曹知白﹑方方壺﹐𨿽稱逸品﹐其實一家之眷屬也。明董思白衍其法派﹐畫之正傳﹐於焉未墜。我朝吳下三王繼之。余師麓臺先生﹐家學師承﹐淵源有自﹐出入蹂躪於子久之堂奧者有年﹐每至下筆得意時﹐恆有超越其先人之嘆。近日同學諸子﹐各具所長﹐探討六法﹐深究三昧﹐爲之別白其源流如此﹐未知將來誰拔赤幟也。

傳授

凡畫學入門﹐必須名師講究﹐指示立稿﹐如山之來龍起伏﹐陰陽向背﹐水之來派近遠﹐湍流緩急﹐位置穩妥﹐令學者得用筆用墨之法﹐然後視其筆性所近﹐引之入門。俟皴染純熟﹐心手相應﹐則摹仿舊畫﹐多臨多記﹐古人丘壑﹐融會胸中﹐自得六法三品之妙。落筆腕下眼底﹐一片空明﹐山髙水長﹐气韻生動矣。學至此﹐所謂有可以神會﹐而不可以言傳者也。今之學人﹐娛於旁蹊邪徑﹐專以工細爲能﹐敷彩暄目﹐一入時蹊﹝金陵紗燈派﹞﹐終身不能自拔﹐豈不惜哉。昔關仝事荊浩﹐有出藍之譽﹔巨然師董源﹐深造堂奧﹐開元四大家法門﹔李將軍子昭道﹐米海嶽子友仁﹐郭河陽子若孫﹐皆得家傳﹐稱爲妙品。蓋有本也。

品質

古今畫家﹐無論軒冕巖穴﹐其人之品質必髙。昔李思訓爲唐宗室﹐武后朝遂解組遁隱﹐以筆墨自適﹐盧鴻一徵爲諫議大夫﹐不受﹐隱嵩山﹐作《艸堂圖》。宋李成遊藝不仕。元吳仲圭不入城市﹐誅茅爲梅花庵﹐畫《漁父圖》﹐作《漁父詞》﹐自名煙波釣叟。倪雲林造淸祕閣獨居﹐每寫溪山自怡。黃子久日斷炊﹐猶袒腹豆棚下﹐悠然自適﹐常畫虞山。此皆志節髙邁﹐放達不羈之士﹐故畫入神品﹐塵容俗狀﹐不得犯其筆端﹐職是故也。少陵詩云「五日畫一水﹐十日畫一石。能事不受相促迫﹐王宰始肯畱眞迹。」斯言得之矣。古人原以筆墨怡情養神﹐今人用之圖利﹐豈能得畫中之妙耶﹖可慨也已。

畫名

畫家得名者有二。有因畫而傳人者﹐有因人而傳畫者。如王右丞﹑李將軍﹑荊﹑關﹑董﹑巨﹑李成﹑範寬﹑郭熙輩﹐以畫傳人也。若地位之尊崇﹐如宋仁宗﹑徽宗﹑燕恭王﹑肅王﹑嘉王﹑南唐後主﹔道徳之隆重﹐如司馬君實﹔學問之淵博﹐品望之髙雅﹐如文與可﹑蘇子瞻諸公﹐以人傳畫也。因人傳畫者﹐代代有之﹐而因畫傳人者﹐每不世出。蓋以人傳者﹐旣聰明富貴﹐又居丰暇豫﹐而位髙善詩﹐故多。以畫傳者﹐大略貧士卑官﹐或奔走道路﹐或擾於衣食﹐常不得爲﹐卽爲亦不能盡其力﹐故少。然均之皆深通其道﹐而後能傳﹐道非兼通文章書法而有之﹐則不能得﹐故甚難。畫之樹石山寺﹐村墟橋梁﹐如文之句法也。丘壑位置﹐景物境界﹐如文之章法也。其操筆伸紙﹐經營慘淡﹐大幅小方﹐獅子之搏兔﹐象文之臨題也。至於山之輪廓﹐樹之枝榦﹐用書家之中鋒﹐皴擦點染﹐分墨之彩色﹐用書家之眞艸篆隸也。今亦有用筆純熟﹐似得筆墨之趣﹐而位置錯雜﹐如善書者寫無法之文。又有筆力不到﹐皴染不熟﹐而臨摹成迹﹐如幼童抄古文。是二者皆不能得其道。世有善文而不能善書﹐善書而不能善文者﹐而畫家必兼二家之法而後可。然則非精於六法六要﹐知三品三病﹐筆堅墨妙﹐境界幽深﹐气韻渾厚﹐意味脫灑﹐而深得其道者不能傳。而古人之畫名﹐豈易得哉。

丘壑

畫之有山水也﹐發揮天地之形容﹐蘊藉聖賢之藝業。如山主靜﹐畫山亦要沈靜。立稿時須凝神澄慮﹐存想主山從何處起﹐布置穿插﹐先有成見﹐然後落筆﹐使主山來龍起伏有環抱﹐客山朝揖相隨﹐陰陽向背﹐俱各分明。主峯之脇﹐傍起者爲分龍之脈﹐右聳者左舒﹐左結者右伸。兩山相交處﹐可出流泉。巒頂上宜攢簇窠叢。懸崖直壁﹐勢𨿽險峻﹐而宜穩妥﹐矯樹垂藤﹐懸披斜掛。山麓坡腳﹐須置大樹長松﹐三之五之﹐或欹斜而探水﹐或聳直而淩雲。沙水穿插﹐瀠洄石間﹐危橋漁艇﹐相景而作。村墟煙火﹐宜在藏風聚气之所。孤亭艸閣﹐水涯巖邊﹐參差間出。主山來龍﹐不過三折﹔客山迆邐﹐只用兩層。飛瀑向岡巒窄狹中陡落。山腹曠闊﹐須有雲煙繚繞。古塔殿脊﹐樹叢中微露一二。孤峯要瘦﹐遙瞻主山。畫遠山﹐遠則低﹐近則髙﹐但不可越出主山﹐以損气勢﹐用一層﹐用兩層﹐襯靠近山﹐並以有情爲妙。訣曰﹕岑巒辧明晦﹐林木須髙下。以樹根之參差﹐分坡腳之近遠。至於煙嵐云靄﹐或有或無﹐總在隱沒之間寫照。一艸一木﹐各具結構﹐方成丘壑。知此中微奧者﹐必要虛中求實﹐實裏用虛﹐然後四時之景﹐由我心造﹐山川勝槪﹐宛然目前。學者能運用規矩之中﹐神明規矩之外﹐庶幾其得之矣。

筆法

用筆之法﹐在乎心使腕運﹐要剛中帶柔﹐能收能放﹐不爲筆使。其筆須用中鋒。中鋒之說﹐非謂把筆端正也。鋒者﹐筆尖之鋒芒﹐能用筆鋒﹐則落筆圓渾不板﹐否則純用筆根﹐或刻或偏﹐專以扁筆取力﹐便至妄生圭角。昔人云﹕用筆三病﹕一曰板﹐二曰刻﹐三曰結。板者﹐腕弱筆癡﹐全虧取與﹐物狀平褊﹐不能圓渾也。刻者﹐運筆中凝﹐心手相戾﹐勾畫之際﹐妄生圭角也。結者﹐欲行不行﹐當散不散﹐與物凝礙﹐不得流暢也。此千古不易之法。近有作畫用退筆禿筆﹐謂之蒼老﹐不知非蒼老﹐是惡癩也。但能用筆鋒者﹐又要煉筆。朝夕之間﹐明窗淨幾﹐把筆拈弄。或畫枯枝夾葉﹐或畫坡腳石塊﹐如書家臨法帖相似。不時摹仿樹石式樣﹐必使枝葉生動飄蕩﹐坡石磊落蒼秀﹐方可住手。此煉筆之法也。學力到﹐心手相應﹐火候到﹐自無板刻結三病矣。用筆之要﹐余有說焉。存心要恭﹐落筆要松。存心不恭﹐則下筆散漫﹐格法不具。落筆不松﹐則無生動气勢。以恭寫松﹐以松應恭﹐始得收放﹐用筆之訣也。

墨法

用墨之法﹐古人未嘗不載﹐畫家所謂點﹑染﹑皴﹑擦四則而已。此外又有渲淡﹑積墨之法。墨色之中﹐分爲六彩。何爲六彩﹖黑﹑白﹑幹﹑濕﹑濃﹑淡是也。六者缺一﹐山之气韻不全矣。渲淡者﹐山之大勢皴完﹐而墨彩不顯﹐气韻未足﹐則用淡墨輕筆﹐重疊搜之﹐使筆漧墨枯﹐仍以輕筆擦之﹐所謂無墨求染。積墨者﹐以墨水或濃或淡﹐層層染之﹐要知染中帶擦。若用兩枝筆﹐如染天色雲煙者﹐則錯矣。使淡處爲陽﹐染之更淡則明亮﹐濃處爲陰﹐染之更濃則晦暗。染之墨色帶黃﹐方得用墨之鏗鏘也。畫樹石一次就完﹐樹無蓊蔚蔥茂之姿﹐石無堅硬蒼潤之態﹐徒成枯樹呆石矣。故洪穀子常嗤吳道子畫有筆而無墨﹐項容畫有墨而無筆。蓋有筆而無墨者﹐非眞無墨也﹐是皴染少﹐石之輪廓顯露﹐樹之枝榦枯澀﹐望之似乎無墨﹐所謂骨勝肉也。有墨而無筆者﹐非眞無筆也﹐是勾石之輪廓﹐畫樹之幹本﹐落筆涉輕﹐而烘染過度﹐遂至掩其筆﹐損其眞也﹐觀之似乎無筆﹐所謂肉勝骨也。墨有六彩﹐而使黑白不分﹐是無陰陽明暗﹔幹濕不備﹐是無蒼翠秀潤﹔濃淡不辧﹐是無凹凸遠近也。凡畫山石樹木﹐六字不可缺一。然用墨不可太濃﹐濃則失其眞體﹐掩沒筆迹﹐而落於濁。亦不可太淡﹐淡則气弱而怯也。須要自淡漸濃﹐不爲墨滯。古云﹕惜墨如金。是不易用濃墨也。過與不及皆病耳﹐惟循乎規矩﹐本乎自然﹐養到功深﹐气韻淹雅﹐用墨一道﹐備於此矣。

皴法

夫皴法須知本源來派﹐先要習成一家﹐然後皴山皴石﹐方能入妙。昔張僧繇作沒骨圖﹐是有染而無皴也。李思訓用點攢簇而成皴﹐下筆首重尾輕﹐形似丁頭﹐爲小斧斫皴也。王維亦用點攢簇而成皴﹐下筆均直﹐形似稻穀﹐爲雨雪皴也﹐又謂之雨點皴。二人始創其法﹐厥派遂分﹐李將軍爲北宗﹐王右丞爲南宗。荊﹑關﹑李﹑範﹐宋諸名家皴染﹐多在二子之間。惟董北苑用王右丞渲淡法﹐下筆均直﹐以點縱長﹐變爲披麻皴。巨然繼之﹐開元諸子法門。至南宋劉松年畫石﹐少得李將軍之糟粕﹐李唐近之。夏圭﹑馬遠﹐一變其法﹐用側筆皴﹐以至用臥筆帶水搜﹐謂之帶水斧斫﹐訛爲北宗﹐實非李將軍之肖子也。又有解索皴﹑捲云皴﹑荷葉筋之皴。古人作畫﹐非一幅畫中﹐皴染亦非一格。每畫到意之所至﹐看山之形勢﹐石之式樣﹐少變筆意。郭河陽原用披麻﹐至礬頭石﹐用筆多旋轉似捲云。王叔明喜用長皴﹐皴山巒準頭﹐用筆多彎曲似解索。趙松雪畫山﹐分脈絡似荷葉筋。此三家皴﹐皆披麻之變體也。蓋皴與染相洽﹐皴用幹濕﹐染分濃淡﹐山水全憑皴染得蒼潤嵯峨之致。或云﹕多皴多染則膩滯﹐皴染少則薄而不厚。非也。皴染之法﹐仍歸於落筆﹐落筆輕松﹐用意閒雅﹐則不膩不薄也。總之﹐皴要毛而不滯﹐光而不滑﹐得此方入皴染之妙也。

著色

山有四時之色﹐風雨晦明﹐變更不一﹐非著色無以像其貌。所謂春山艷冶而如笑﹐夏山蒼翠而如滴﹐秋山明淨而如妝﹐冬山慘淡而如睡﹐此四時之气象也。水墨𨿽妙﹐只寫得山水精神﹐本質難於辧別。四時山色﹐隨時變現呈露﹐著色正爲此也。故畫春山﹐設色須用靑綠﹐畫出雨餘芳艸﹐花落江堤﹐或漁艇往來﹐水涯山畔﹐使觀者欣欣然。畫夏山﹐亦用靑綠﹐或用合綠赭石﹐畫出綠樹濃陰﹐芰荷馥鬱﹐或作雨霽山翠﹐嵐气欲滴﹐使觀者翛翛然。畫秋山﹐用赭石或靑黛合墨﹐畫出楓葉新紅﹐寒潭初碧﹐或作蕭寺淩雲漢﹐古道無行人景象﹐使觀者肅肅然。畫冬山﹐用赭石或靑黛合墨﹐畫出寒水合澗﹐飛雪凝欄﹐或畫枯木寒林﹐千山積雪﹐使觀者凜凜然。四時之景﹐能用此意寫出﹐四時山色﹐儼在楮墨之上﹐英英浮動矣。著色之法貴乎淡﹐非爲敷彩暄目﹐亦取气也。靑綠之色本厚﹐若過用之﹐則掩墨光以損筆致。以至赭石合祿﹐種種水色﹐亦不宜濃﹐濃則呆板﹐反損精神。用色與用墨同﹐要自淡漸濃﹐一色之中﹐更變一色﹐方得用色之妙﹐以色助墨光﹐以墨顯色彩。要之﹐墨中有色﹐色中有墨﹐能參墨色之微﹐則山水之裝飾﹐無不備矣。

點苔

點苔之法﹐未易講也。一幅山水﹐通體片段﹐皴染已完﹐要細玩搜求﹐何處墨光不顯﹐陰凹處不深﹐加之以苔。有可點不可點之妙﹐正在意會。點之恰當﹐如美女簪花﹔不當﹐如東施效顰。蓋點苔一法﹐爲助山之蒼茫﹐爲顯墨之精彩﹐非無意加增也。古畫有不點者﹐皆皴染入妙﹐石面稜層﹐無光滑之病﹐墨色神彩不暗﹐故無所事乎點苔。點苔之訣﹐或圓﹐或直﹐或橫。圓者筆筆皆圓﹐直者筆筆皆直﹐橫者筆筆皆橫﹐不可雜亂顚倒﹐要一順點之。用筆如蜻蜓點水﹐落紙要輕﹐或濃或淡﹐有散有聚﹐大小相間﹐於山又添一番精神也。山頭石面﹐當點之處﹐微加數點﹐望之愈覺風致飄逸。近有率意加點﹐不知當與不當﹐使觀者望之﹐如鼠糞堆積。大點者如瓜子鋪陳几案﹐更有如小穀米形工致細點﹐如石之輪廓﹐或山頭石面﹐周遭點之﹐筆墨之趣﹐盡被掩沒﹐望之似蟆背蟻陣。皆不知點苔之法也。不知其法﹐妄以點苔爲遮石面之醜﹐不知石之筋紋畫就﹐其敗筆癰腫之病已成﹐愈遮而醜愈出矣。學者其微參之可也。

林木

畫林木要知攢聚疏散。以濃陰淺深﹐分其近遠﹐用筆曲折之中﹐得堅硬蒼健之勢。更以墨之濃淡﹐分綴枝葉﹐自具重疊深遠之趣。老樹多屈節﹐紐裂有縱橫之狀。嫩樹多柔條﹐擺蕩有陰鬱之姿。洪穀子訣曰﹕筆有四勢﹐筋﹑骨﹑皮﹑肉是也。筆絕而不斷謂之筋﹐纏轉隨骨謂之皮﹐筆迹剛正而露節謂之骨﹐伏起圓渾謂之肉。尢宜骨肉相輔也。松似龍形﹐環轉回互﹐舒伸屈折﹐有淩雲之致。柳要迎風探水之態﹐以桃爲侶﹐每在池邊堤畔﹐近水有情。山麓雜樹﹐密林叢窠﹐當有丰茂之容。坡陀大樹﹐或三或五﹐須得蒼健髙聳。枯樹枝榦宜丫槎﹐似鹿角﹐似螳螂﹐俱要參差。大凡樹生於石者﹐根拔而多露﹔生於土者﹐深培而本直﹐微見其根﹔臨水者﹐根長似龍之探爪﹐而多橫伸。其遙巒遠岫﹐或檜或杉﹐攢簇稠密﹐深遠不測﹐似有山禽野獸﹐迷藏穴中。平疇小樹﹐只用點朵而成﹐煙靄掩映﹐以斷其根﹐要使徑露。平遠景內﹐更宜層層疊疊﹐似隱山村聚落。畫樹之形﹐種種不一﹐至於墨葉夾葉﹐俱要生動﹐枝榦停停﹐有曲有伸。古云﹕樹爲山之衣。山若無樹﹐則無儀盛之容。蓋四時景象﹐亦隨渲淡襯托而出﹐春要華盛﹐夏要蓊郁﹐秋要凋零﹐冬要丫槎。此法在作者罕能精究﹐況觀者乎。

坡石

坡石要土石相間﹐石須大小攢聚。山之巒頭領上出土之石﹐謂之礬頭﹐其稜面層疊。山麓坡腳﹐有大小相依相輔之形。有平大者﹐有尖峭者﹐橫臥者﹐直豎者﹐體式不可雷同。或嵯峨而楞層﹐或朴實而蒼潤﹐或臨岸而探水﹐或浸水而半露。沙中碎石﹐俱有滚滚流動之意。畫石以欹斜取勢﹐要見兩面三面﹐而坡腳與石相連﹐石嵌土內﹐土掩石根﹐﹤山卒﹥屼嶙峋﹐千狀萬態。石紋多端﹐皴法隨亦盡變。今人作畫﹐不知古人格法﹐任己意落筆﹐從山腳畫起﹐以碎石攢成大石﹐以大石疊壘成山﹐直至壘到山頭方始住手。是所謂堆砌也﹐烏睹所謂雄渾崔巍者哉﹗畫山大病﹐最忌山脈不連絡﹐气勢不貫串。古法布局起稿﹐先鉤大山之輪廓﹐其礬頭坡腳石塊﹐是隨手相襯增補耳。石乃山之骨﹐其體質貴乎秀潤蒼老﹐忌單薄枯燥。畫石之法﹐不外此矣。

水口

夫水口者﹐兩山相交﹐亂石重疊﹐水從窄峽中環繞灣轉而瀉﹐是爲水口。巉巖峻嶺﹐一水如匹練﹐從上直垂於萬仞之下﹐怒濤騰沸者﹐瀑泉也。山麓之下﹐回互緩流﹐伏而復出﹐灘泥縱橫﹐沙腳穿插﹐碎石滚滚者﹐溪水也。若溪水瀾漫﹐其中則有沙汀煙渚﹐蘆艸茸茸﹐鳧雁水禽﹐棲飛其上﹐小艇蕩漾其中﹐有水闊天空之狀﹐此山水家每用之。畫水口垂瀑﹐須從流水之兩旁皴染﹐使陰凹黑暗﹐以顯石面凸出﹐水向峽中流出。水口之上﹐垂瀑源頭﹐宜加苔艸遮映﹐一派一滴﹐皆要活潑﹐似有潺湲之聲﹐故宋人多作波紋﹐有沄沄之態。元人但點綴碎石沙痕﹐有流動之形﹐皆得水之容貌也。今人有未見眞山水面目者﹐輒畫波紋風浪﹐則板刻不舒暢﹐沙腳碎石﹐則凝礙不流動﹐畫瀑泉從山頂掛下﹐或向石面垂流﹐總於古人背馳﹐不免觀者一。

遠山

遠山爲近山之襯貼﹐要得穩妥﹐乃一幅畫中之眉目也。畫遠山或尖或平﹐染之或濃或淡﹐或重疊數層﹐或低小一層﹐或遠峯孤聳﹐或雲遮半露。古人亦有不作遠山者﹐爲主峯與客山得勢﹐諸峯羅列﹐不必頭上安頭故也。凡此俱在臨時相望﹐增添盡致﹐不可率意塗抹。今人以畫遠山爲易事﹐所見只用染法﹐而無筆意。不知染中存意﹐兼有筆法﹐似此畫出遠山﹐才有骨格。古畫中遠山﹐或前層濃後層淡﹐或前層淡後層反濃者﹐今人不解其意乃是夕陽日影倒射也。而遠山之大小尖圓﹐總要與近山相稱﹐不可髙過主峯。使觀者望之﹐極目難窮﹐起海角天涯之思﹐始得遠山意味。凡信手染出﹐似近山之影﹐又兩邊排偶﹐峯頭對齊﹐皆是遠山之病。如此者﹐畫師豈易爲哉。

雲煙

夫云出自山川深谷﹐故石謂之云根。又云夏云多奇峯﹐是云生自石也。石潤气暈則云生﹐初起爲嵐气﹐嵐气聚而不散﹐薄者爲煙﹐煙積而成云。雲飄渺無定位﹐四時气象﹐於是而顯。故春雲閒逸﹐和而舒暢﹔夏云陰鬱﹐濃而靉叇﹔秋雲飄揚﹐浮而淸明﹔冬云玄冥﹐昏而慘淡。此辧四時之態也。凡畫須分雲煙﹐且云有停雲﹑遊雲﹑暮云﹐煙有輕煙﹑晨煙﹑暮煙。煙最輕者爲靄﹐靄浮於遠岫遙岑﹐靄重陰昏則成霧﹐霧聚則朦朧。雲煙霧靄﹐散入天際﹐爲日光所射﹐紅紫萬狀而爲霞﹐霞乃朝夕之气暉也。王右丞《山水訣》云﹕閒雲切忌芝艸樣。今人畫云﹐鉤勒板刻﹐往往犯此病。又以雲煙遮山之丘壑不妥處﹐每畫來龍﹐穿鑿背謬﹐以雲煙遮掩。殊不知古人雲煙取秀﹐云鎖山腰﹐愈覺深遠﹐非爲遮掩設也。畫云之訣在筆﹐落筆要輕浮急快。染分濃淡﹐或幹或潤。潤者漸漸淡去﹐云腳無痕。幹者用幹筆以擦雲頭﹐有吞吐之勢。或勒畫停雲﹐以銜山谷。或用遊雲﹐飛抱遠峯。筆墨之趣﹐全在於此。總之雲煙本體﹐原屬虛無﹐頃刻變遷﹐舒捲無定。每見雲棲霞宿﹐瞬息化而無蹤﹐作者須參悟云是輳巧而成﹐則思過半矣。

風雨

大塊之噫气爲風﹐起於巽方﹐以應四時之節候。故春爲和風則暖﹐夏爲薰風則溫﹐秋爲金風則涼﹐冬爲朔風則寒。又有迅風﹑暴風﹑淸風﹑微風。風𨿽無迹﹐要看雲頭雨腳﹐艸木飛揚﹐遇物而無阻礙者﹐皆順也﹐反此則逆矣。凡畫淸風﹑微風﹐樹杪柳梢﹐搖曳多姿。畫迅風﹑暴風﹐拔木偃艸﹐山搖海沸﹐有疾拂千里之勢。雨隨風作﹐亦有急驟微細之判。然雨有迹﹐畫無迹﹐但染雲气下降﹐以隨風勢﹐濕气上蒸﹐煙霧杳暝﹐野水漲溢﹐隔岸人家在隱現出沒之間﹐林木枝葉離披﹐丰艸低垂。總在微茫縹渺之中﹐一一點逗呈露﹐斯爲有得。凡畫雨景者﹐須知陰陽气交﹐萬物潤澤﹐而以晦暗爲先。次看云腳風勢﹐總要陰晦气象。歷觀往迹﹐余爲米海嶽首屈一指焉。

雪景

雪景之作﹐王右丞有《輞川積雪》﹐巨然有《雪圖》﹐至李營丘畫雪景﹐曲盡其妙﹐所作《枯木寒林圖》﹐深得嚴冬凜冽之狀。許道寧亦有《漁莊雪霽圖》﹐後𨿽有作者﹐各得一體﹐不能出營丘之範圍也。凡畫雪景﹐以寂寞黯淡爲主﹐有元冥充寒气象。用筆須在石之陰凹處皴染﹐在石面髙平處畱白﹐白卽雪也。雪壓之石﹐皴要收短﹐石根要黑暗﹐但染法非一次而成﹐須數次染之﹐方顯雪白石黑。其林木枝榦﹐以仰面畱白爲掛雪之意﹐松柏杉檜﹐俱要雪壓枝梢。或行旅踏雪﹐須戴氈笠毼衣﹐有衝寒冒雪之狀。陡壑絕壁﹐用棧補樵路﹐危橋相接不絕。山寺人家﹐須靜掩柴扉﹐塵囂不至。雪圖之作無別訣﹐在能分黑白中之妙﹐萬壑千巖﹐如白玉合成﹐令人心膽澄徹。古人以淡墨積雪爲尙﹐若用粉彈雪﹐以白筆勾描者﹐品則下矣。

村寺

凡畫山寺殿宇﹐宜作重檐飛梢﹐浮圖插云﹐在髙巖絕壁之處﹐松杉掩映﹐似有髙僧隱士﹐棲止其上﹐使觀者頓生世外之想。谷內村墟﹐宜有深林遮蔽﹐少露屋脊﹐樵徑斜穿﹐盤紆曲折而下。山麓茅店﹐可當途小亭﹐踞林麓幽絕處。至兩峯狹窄之間﹐宜築關隘﹐只一路可通。磴道斷崖﹐須以棧補。澗水奔流﹐則搭危橋﹐以通行旅。城垣惟畫古堞煙墩﹐或在嶺巓峯畔﹐山缺處用城堞接連﹐望之眞似人迹不到處也。或雁度寒云﹐或馬嘶古道﹐或崇山峻嶺﹐陡開大陽﹐曠野平林﹐煙火攢簇﹐樵斧耕鋤﹐隱約在目﹐是隱遁所居也﹐在北地則有之。蝦房蟹捨﹐或采菱﹐或捕魚﹐小舟蕩漾﹐來往濃陰之下﹐柳堤花塢﹐盡在春光駘蕩之中﹐水鄕人家﹐桔橰聲起﹐牛背笛聲﹐兩兩歸來﹐此耕田鑿井余風也﹐在江南則有之。能畫者品四時之景物﹐分南北之風俗﹐明乎物理﹐察乎人事。禽鳥之類﹐如黃鸝白鷺﹐晚鴉徵鴻﹐隨時點綴﹐生意盎然。聊舉規模﹐會心不遠﹐有才思者﹐得此參悟﹐可用標山水之勝槪云爾。

得勢

夫山有體勢﹐畫山水在得體勢。山之體﹐石爲骨﹐林木爲衣﹐艸爲毛髮﹐水爲血脈﹐雲煙爲神彩﹐嵐靄爲气象﹐寺觀村落橋梁爲裝飾也。蓋山之體勢似人﹐人有行走坐臥之形﹐山有偏正欹斜之勢。人有四肢﹐山有龍脈分幹。譬之看人站立﹐其手足分寸﹐骨節長短﹐無不合體。看人坐臥﹐或一手伸而長﹐一手曲而短﹐非伸者長曲者短也﹐不過是形勢換耳。故看山近看是如此形勢﹐遠數里則少換﹐再遠數十里則又換﹐逾遠逾異。移步換影之說﹐豈不信哉。故看正面山如此﹐看側面山不同﹐看背面山又不同。正面山之轉折起伏﹐要通景中合正面山之形勢﹐側面山之轉折起伏﹐要通景中合側面山之形勢。少有不合﹐便成背謬。此山之移步換影之說也。如人在日光中站立﹐足步少移﹐其全身之影皆換﹐左足動﹐則全身形影合左足動移之勢﹐右足動﹐則全身形影合右足動移之勢。看山何獨不然﹐人之看山﹐遠近偏正不一﹐山之體貌旣殊。而四時之色﹐風雨晦明﹐朝暮變態﹐更自不同。形勢𨿽不同﹐而山體更要入骱。山有山腳﹑山腰﹑山肩﹑山頭﹐其最難入骱者﹐山頭也。畫山頭多不得一點﹐又少不得一點﹐要在入骱而已。且畫山則山之峯巒樹石﹐俱要得勢。嶺有平夷之勢﹐峯有峻峭之勢﹐巒有圓渾之勢﹐懸崖有危險之勢﹐遙岑遠岫有層疊之勢﹐石有稜角之勢﹐樹有矯﹤寧頁﹥之勢。諸凡一艸一木﹐俱有勢存乎其間﹐畫者可不悉哉。主山﹐一幅中綱領也﹐務要崔嵬雄渾﹐如大君之尊也。羣峯拱揖而朝﹐四面輻輳。布局立稿﹐落筆時一得大勢﹐作者先自悅目暢懷﹐遂筆筆得趣﹐皴染如意﹐有自得之樂。故洪穀子云﹕意在筆先。俟機發落筆﹐心會神融﹐自然得山之形勢也。然人心不靜﹐則神不全﹐意不純﹐思不竭﹐艸艸落筆﹐則山之大勢不得﹐意興索然。故畫山水起稿定局﹐重在得勢﹐是畫家一大關節也。

自然

自天地一闔一辟﹐而萬物之成形成像﹐無不由气之摩蕩自然而成。畫之作也亦然。古人之作畫也﹐以筆之動而爲陽﹐以墨之靜而爲陰。以筆取气爲陽﹐以墨生彩爲陰。體陰陽以用筆墨﹐故每一畫成﹐大而丘壑位置﹐小而樹石沙水﹐無一筆不精當﹐無一點不生動。是其功力純熟﹐以筆墨之自然﹐合乎天地之自然﹐其畫所以稱獨絕也。然工夫至此﹐非粗浮之所能知﹐亦非旦暮之間所可造。蓋自然者﹐學問之化境﹐而力學者﹐又自然之根基。學者專心篤志﹐手畫心摹﹐無時無處﹐不用其學﹐火候到則呼吸靈﹐任意所至﹐而筆在法中﹐任筆所至﹐而法隨意轉。至此則誠如風行水面﹐自然成文﹐信手拈來﹐頭頭是道矣。所謂自然者﹐非乎﹖語云﹕造化入筆端﹐筆端奪造化。此之謂也。

气韻

畫山水貴乎气韻。气韻者﹐非雲煙霧靄也﹐是天地間之眞气。凡物無气不生﹐山气從石內發出﹐以晴明時望山﹐其蒼茫潤澤之气﹐騰騰欲動。故畫山水以气韻爲先也。謝赫所云六法﹐一曰气韻生動﹐二曰骨法用筆﹐三曰應物象形﹐四曰隨類傅彩﹐五曰經營位置﹐六曰傳模移寫。六法中原以气韻爲先﹐然有气則有韻﹐無气則板呆矣。气韻由筆墨而生﹐或取圓渾而雄壯者﹐或取順快而流暢者﹐用筆不癡不弱﹐是得筆之气也。用墨要濃淡相宜﹐幹濕得當﹐不滯不枯﹐使石上蒼潤之气欲吐﹐是得墨之气也。不知此法﹐淡雅則枯澀﹐老健則重濁﹐細巧則怯弱矣。此皆不得气韻之病也。气韻與格法相合﹐格法熟則气韻全。古人作畫豈易哉。

臨舊

凡臨舊畫﹐須細閱古人名迹。先看山之气勢﹐次究格法﹐以用意古雅﹐筆精墨妙者爲尙也。而臨舊之法﹐𨿽摹古人之丘壑梗槪﹐亦必追求其神韻之精粹﹐不可只求形似。誠從古畫中多臨多記﹐飲食寢處﹐與之爲一﹐自然神韻渾化﹐使蹊徑幽深﹐林木蔭郁﹐古人之畫﹐皆成我之畫﹐有不恨我不見古人﹐恨古人不見我之嘆矣。故臨古總要體裁中度﹐用古人之規矩格法﹐不用古人之丘壑蹊徑。訣曰﹕落筆要舊﹐景界要新﹐何患不脫古人窠臼也。

讀書

畫學髙深廣大﹐變化幽微﹐天時﹑人事﹑地理﹑物態無不備焉。古人天資穎悟﹐識見宏遠﹐於書無所不讀﹐於理無所不通﹐斯得畫中三昧。故所著之書﹐字字肯綮﹐皆成訣要﹐爲後人之階梯﹐故學畫者宜先讀之。如唐王右丞《山水訣》﹑荊浩《山水賦》﹐宋李成《山水訣》﹑郭熙《山水訓》﹑郭思《山水論》《宣和畫譜》《名畫記》《名畫錄》《圖繪宗彜》《畫苑》《畫史會要》《畫法大成》﹐不下數十種。一皆句詁字訓﹐朝覽夕誦﹐浩浩焉﹐洋洋焉﹐聰明日生﹐筆墨日靈矣。然而未窮其至也。欲識天地鬼神之情狀﹐則《易》不可不讀。欲識山川開辟之峙流﹐則《書》不可不讀。欲識鳥獸艸木之名象﹐則《詩》不可不讀。欲識進退周旋之節文﹐則《禮》不可不讀﹐欲識列國之風土﹐關隘之險要﹐則《春秋》不可不讀。大而一代有一代之制度﹐小而一物有一物之精微﹐則二十一史﹐諸子百家﹐不可不讀也。胸中具上下千古之思﹐腕下具縱橫萬里之勢﹐立身畫外﹐存心畫中﹐潑墨揮毫﹐皆成天趣﹐讀書之功﹐焉可少哉。《莊子》云﹕知而不學﹐謂之視肉。未有不學而能得其微妙者﹐未有不遵古法﹐而自能超越名賢者。彼懶於讀書﹐而以空疏從事者﹐吾知其不能畫也。

遊覽

山水家與人物家不同。畫人物者﹐只畫峭壁﹐或畫一巖﹐以至單山片水﹐是點景而已。至山水之全景﹐須看眞山。其重疊壓覆﹐以近次遠﹐分布髙低﹐轉折回繞﹐主賓相輔﹐各有順序。一山有一山之形勢﹐羣山有羣山之形勢也。看山者﹐以近看取其質﹐以遠看取其勢。山之體勢不一﹐或崔嵬﹑或嵯峨﹑或雄渾﹑或峭拔﹑或蒼潤﹑或明秀﹐皆入妙品。若能飽觀熟玩﹐混化胸中﹐皆足爲我學問之助。古云﹕不破萬卷﹐不行萬里﹐無以作文﹐卽無以作畫也。誠哉是言。如五嶽四鎭﹑太白匡廬﹑武當王屋﹑天臺雁蕩﹑岷峨巫峽﹐皆天地寶藏所出﹐仙靈窟宅。今以幾席筆墨間﹐欲辧其地位﹐發其神秀﹐窮其奧妙﹐奪其造化﹐非身歷其際﹐取山川鐘毓之气﹐融會於中﹐又安能辦此哉。彼羈足一方之士﹐𨿽知畫中格法訣要﹐其所作終少神秀生動之致﹐不免紙上談兵之誚也。古云畫有三品﹕神也﹐妙也﹐能也。而三品之外﹐更有逸品。古人只分解三品之義﹐而何以造進能到三品者﹐則古人固有所未盡也。餘論欲到能品者﹐莫如勤依格法﹐多自作畫。欲到妙品者﹐莫如多臨摹古人﹐多讀繪事之書。欲到神品者﹐莫如多遊多見。而逸品者﹐亦須多遊。寓目最多﹐用筆反少。取其幽僻境界﹐意象濃粹者﹐間一寓之於畫﹐心溯手追﹐熟後自臻化境﹐不羈不離之中﹐別有一種風姿。故欲求神逸兼到﹐無過於徧歷名山大川﹐則胸襟開豁﹐毫無塵俗之气﹐落筆自有佳境矣。

◎跋

國朝諸畫家﹐二王﹑吳﹑惲﹐人與筆墨而俱髙。其在廊廟者﹐麓臺侍郎以山水﹐小山侍郎以花卉﹐象洲別駕以人物﹐皆旗鼓相當﹐各開生面。一時之盛﹐亦千秋之光也。山水緒論﹐自《畫禪室隨筆》以後﹐罕有著述﹐淸祕莫窺﹐最爲缺典。今得《發微》一書﹐煙雲變幻﹐風雨合離﹐絹素英華﹐於是乎一泄。香光復起﹐當欣然首肯﹐不相河漢矣。

小山畫譜

小山畫譜

淸鄒一桂撰。一桂字元褒﹐號小山﹝一云字小山﹐號讓卿﹞﹐江蘇無錫人。生於康熙二十五年。雍正五年進士﹐官禮部侍郎。善工筆花卉﹐設色明淨﹐淸古冶艷。間作山水﹐風格雋冷。所著《小山畫譜》﹐首列八法四知﹐八法酌取前人微論﹐四知則爲一桂創說。譜中於花卉最詳﹐因一桂爲惲氏之婿﹐而得壽平嫡傳也述花卉百餘種﹐一一記其形態﹐然未繪成圖﹐終似矇矓﹐因與畫學關系不大﹐刪去以省篇幅。

小山畫譜

﹝淸鄒一桂

昔人論畫﹐詳山水而略花卉。非軒彼而輊此也﹐花卉盛於北宋﹐而徐﹑黃未能立說﹐故其法不傳。要之畫以象形﹐取之造物﹐不假師傅﹐自臨摹家專事粉本﹐而生气索然矣。今以萬物爲師﹐以生機爲運﹐見一花一萼﹐諦視而熟察之﹐以得其所以然﹐則韻致丰采﹐自然生動﹐而造物在我矣。譬如畫人耳目口鼻須眉一一俱肖﹐則神气自出﹐未有形缺而神全者也。今之畫花卉者﹐苞蒂不全﹐奇偶不分﹐萌蘗不備﹐是何異山無來龍﹑水無脈絡﹑轉折向背遠近髙下之不分﹐而曰筆法髙古﹐豈理也哉﹗是編以生理爲尙﹐而運筆次之﹐調脂勻粉諸法附於後﹐以補前人所未及﹐而爲後學之津梁。覽者識其意而善用之﹐則藝也進於道矣。

畫有八法﹑四知。八法之說﹐前人不同﹐今折其衷﹐以論花卉。

一曰章法。章法者﹐以一幅之大勢而言。幅無大小﹐必分賓主﹐一實一虛﹐一疏一密﹐一參一差﹐卽陰陽晝夜消息之理也。布置之法﹐勢如勾股﹐上宜空天﹐下宜畱地﹐或左一右二﹐或上奇下偶﹐約以三出爲形忌漫團散碎﹐兩亙平頭﹐棗核蝦須。布置得法﹐多不厭滿﹐少不嫌稀。大勢旣定﹐一花一葉亦有章法﹕圓朵非無缺處﹐密葉必間疏枝﹐無風翻葉不須多﹐向日背花宜在後﹐相向不宜面湊﹐轉枝切忌蛇形﹐石畔栽花宜空一面﹐花間集鳥必在空枝。縱有化裁﹐不離規矩。

二曰筆法。意在筆先﹐胸有成竹﹐而後下筆﹐則疾而有勢﹐增不得一筆﹐亦少不得一筆﹐筆筆是筆﹐無一率筆﹐筆筆非筆﹐俱極自然。樹石必須蟹爪﹐短梗則用狼毫。蟹爪﹑狼毫﹐筆名。鉤葉鉤花﹐皆須頓折﹔分筋勒幹﹐疊用剛柔。花心健若虎須﹐苔點布如蟻陣。用筆則懸鍼﹑垂露﹑鐵鐮﹑浮鵝﹑蠶頭﹑鼠尾諸法﹐隱隱有合。蓋繪事起於象形﹐又書畫一源之理也。

三曰墨法。用頂煙新墨﹐研至八分﹐濃淡枯濕﹐隨意運之。杜陵云﹕白摧朽骨龍虎死﹐黑入太陰雷雨垂。盡之矣。忌陳墨﹑積墨﹑剩墨﹑生紙﹑急起急落。花朵略入淸膠﹐點苔踢刺﹐不妨帶濕﹐濃心淡辦﹐深蒂淺苞﹐一定之法也。

四曰設色法。設色宜輕而不宜重﹐重則沁滯而不靈﹐膠粘而不澤。深色須加多徧﹐詳於染法。五采彰施﹐必有主色﹐以一色爲主﹐而他色附之。靑紫不宜並列﹐黃白未可肩隨﹐大紅大靑偶然一二﹐深綠淺綠正反異形。花可復加﹐葉無重筆。焦葉用赭﹐嫩葉加脂。花色重則葉不宜輕﹐落墨深則著色尙淡。

五曰點染法。點用單筆﹐染須雙管。點花以粉筆蘸深色於毫端﹐而徐運之﹐自然深淺合度。染花則先鋪粉地﹐加以礬水﹐俟其幹後﹐以一筆蘸色﹐染著心處﹐一筆以水運之﹐初極淡﹐漸次而深。染非一次﹐外辦約三徧﹐中心必五六﹐則凹凸顯然﹐自然圓渾。用脂略入淸膠﹐則不沁積而完後發亮。葉大亦用染法﹐葉小則用點法。至下筆輕重疾徐﹐則巧存乎人﹐非筆墨所能傳也。

六曰烘暈法。白花白地則色不顯﹐法在以微靑烘其外﹐而以水筆暈之﹐自有以至於無。其用墨筆甚微﹐著迹不得﹐卽畫家所謂渲也。或欲畫白花﹐先烘其外亦得。總欲觀者但賞玉質﹐而不知其烘﹐則妙矣。又樹石禽魚』水紋波級﹐雪月霞天﹐亦用烘法。烘亦用水﹐非用火也。

七曰樹石法。樹石必有皴法﹐用枯濕筆隨意掃去。樹榦欲其圓渾﹐逢節處空白一團。轉彎必有節﹐節之圓長大小不一狀。松龍鱗﹐柏纏身﹐須參﹑

活法﹔桐橫抹﹐柳斜擦﹐各樹不同。柔條細梗﹐不用雙鉤﹔錯節盤根﹐不妨臃腫。至於花間置石﹐必整塊玲瓏﹐忌零確疊砌。一卷如涵萬壑』盈尺勢若干尋。縱有頑礦﹐亦須三面﹔如出湖山﹐穴竅必多。隙際方生苔蘚﹐窪處或產石芝。面背宜淸﹐邊腹要到。黑白盡陰陽之理﹐虛實顯凹凸之形。能樹石﹐則山水之法思過半矣。

八曰苔襯法。樹石佳則不必苔。點苔不得法﹐則反傷樹石。法須錯綜而有隊伍﹐多不得﹐少不得﹐相其體勢而布列之。或圓或尖﹐或斜或踢﹐或亂或整﹐能使樹加圓渾』石益峻峭﹐則神妙矣。地坡著艸﹐各稱其花。早春僅可枯苔﹐春夏不妨叢綠苔。花下宜淨﹐蒙茸則非。春花春艸』秋花秋艸﹐各不相渾。如戟如茅﹐有意無意﹐畫家神明全在乎此﹐勿以爲余技而忽之。

四知之說﹐前人未發﹐今特標之。

一曰知天。萬物生於天﹐天有四時。夏秋之花皆有葉﹐春則梅杏桃李各不同。梅開最早﹐天气尙寒﹐故無葉而必有微芽。杏次之﹐則芽長而帶綠矣。桃李又次之﹐則葉已舒而尙卷曲。至海棠﹑梨花﹑牡丹﹑芍藥之類﹐已春深而葉肥。水仙本三月花﹐而以法植之﹐則正月開﹐故葉短。迎春與梅花同。蘭蕙宿葉不凋﹐其新葉亦花後方長。主禽鳥蜂蝶﹐各按四時。梅時無燕﹐菊候少蜂﹐冬花不宜綠地﹐春景勿綴秋虫。隨時體察﹐按節求稱﹐各當其可﹐則造物在我。

二曰知地。天生𨿽一﹐而地各不同。庾嶺梅花﹐北開南謝﹐其顯著矣。北地風寒﹐百花俱晚。滇南气暖﹐冬月春花。如朱藤﹐江南葉後方花﹐冀北則先花後葉。小桃﹑丁香﹑探春﹑翠雀﹑鸞枝﹐北方多而南方絕少。梅花﹑桂花﹑茉莉﹑珍珠蘭﹑紫薇﹐則盛於南而靳於北。芍藥以京師爲最﹐菊花則吳下爲佳。糊南多木本之芙蓉﹐塞北無倒垂之楊柳。物以地殊﹐質隨气化﹐生花在手﹐不可不知。

三曰知人。天地化育﹐人能贊之。凡花之入畫者﹐皆剪裁培植而成者也。菊非刪植﹐則繁衍而潦倒﹔蘭非服盆﹐則葉蔓而縱橫。嘉木奇樹﹐皆由剪裁﹐否則杈丫不成景矣。或依蘭傍砌﹐或繞架穿籬。對節者破之﹐狂直者曲之。至染藥以變其色﹐接根以過其枝播種早晚則花發異形﹐攀折損傷則花無神采。欲使精神滿足﹐當知培養功深。

四曰知物。物感陰陽之气﹐而生各有所偏。毗陽者花五出﹐枝葉必破節而奇﹔毗陰者花四出六出﹐枝葉必對節而偶此乾道坤道之分也。艸本亦有花五出而枝葉對節看﹐又陰陽交錯之理﹐木本則無。春花多粉色﹐陽之初也﹔夏花始有藍翠﹐陰之象也。花之苞蒂須心﹔各各不同﹐有有苞無蒂者﹐有有苞有蒂者﹐有有蒂無苞者﹐有無苞無蒂者﹐有有心無須者﹐有有心有須者。花蘗不同﹐幹亦各異。梅不同於杏﹐杏不同於桃。推之物物皆然。一樹之花﹐千朵千樣﹐一花之辦﹐辦辦不同。榦葉不過數羣﹐縱闊宜加橫小。謂大辦直者宜以小辦嵌插之。刺不加於花項﹐禽豈集於棘叢。艸花有方幹之不同﹐折枝無蜂蝶之來采。牡丹開時﹐不宜多生萌蘗﹔臘梅放候﹐偶然榦葉離披。新枝方可著花﹐老幹從無附萼。欲窮神而達化﹐必格物以致知。

梅

白花五出枝葉破節冬春間卽開得陽气之最先者也蕊圓蒂小須密中抽一心無點卽花謝後結實者凡結實之花俱有之。人未之察耳。著梗處有微苞開足時形扁。花時有微芽著新枝枝靑色老幹屈曲蚪形墨色略帶赭色千葉者有玉蝶紅梅綠萼諸品不一。

杏

花紅深淺不一色。辦五出兜而微縐。蕊圓叢結蒂大著梗處微苞花辦以曲筆肖之芽嫩綠帶微紅。新舊枝皆赭墨色較梅幹多歷級老本亦能屈曲。又三妙杏千葉重纈蒂極大。謂三妙者以花實仁皆妙也

桃﹑

有深紅淺紅白色花五出枝葉破節。辦蕊蒂俱尖長須少開足則紅著梗處微有苞嫩葉微舒卷曲枝直老幹亦不甚曲枝榦皆赭墨色。

千葉桃

粉紅者深淺不一赤者爲緋桃自者爲碧桃。俗以千葉者爲碧桃白者爲白碧桃謬矣梅杏桃俱用點法千葉者蒂兩層十辦葉尖長開在春深故也。碧桃開足心墨色枝比單葉者較柔娜幹赭墨色

小桃

亦有深淺紅白三色五出而花小。枝柔弱。蕊辦蒂須幹俱如桃開時微芽此花惟北地有之開在杏花之前江南絕無。

山桃

深紅千葉藤本枝蔓離披葉蕊雙出。對節開。向一邊開時葉短小種山石上爲宜

櫻桃

花叢發淡紅。五出辦有鋸齒長柄須。少蕊尖枝柔曲開時嫩葉微舒亦帶紅色。枝葉破節唐時宴新進士於花下以此花開謂櫻桃宴在二月時也。

李

三月花五出。色白朵小而叢發有柄。檀心開時微。葉枝亦破節。

海棠

三月花五出多層蕊叢生深紅開足正面白反辦深紅其辦狹長而圓末。柄蒂俱紅者爲西府海棠唐時大內所植今不易得柄綠而蒂紅者爲多著花處先有尖圓小葉。靑色而其嫩葉反大而微紅又一種花葉肥大重臺梗光潤而靑者爲河南西府若棠梨則單辦靑蒂葉尖色態俱不及矣

梨

三月盡花開五出色純白心初黃開足後赭墨色。長柄叢生葉嫩綠亦有柄隨風而舞花之流逸右也寫此花者必兼風月或飛燕宿鳥以淡墨靑烘之則花顯而雲气亦出。其幹柔曲老幹蒼黑以濃淡墨畫之不用赭。又紅梨花開在二月間色微紅。開時無葉絕少韻致

玉蘭

花大如碗。九辦。色白而微黃中抽一心如朴旁須十數莖紫檀色苞。二片栗絨色開時卽落無蒂樹髙數丈。綠芽如豆莢對生枝榦白色以枯濕筆爲之不用赭。寫此須積粉先染微黃而以粉傅之

辛夷

花似玉蘭心須苞俱無二而色微紅香不及亦二月開。

木筆

三月開花。似辛夷而內白外紫開時有葉葉長而闊末尖圓

丁香

有紫白色二種蓓蕾甚繁。花小四出千朵叢開。蒂甚微開時業已條發葉圓淨對節生花後結子如丁香故名此花盛於北地三月盡開。

瑞香

正月開花最早。辦四出叢生有紫白二色枝葉對節樹不甚髙。開時有葉葉尖長。花大者徑寸丁香花小而繁瑞香花大而疏一在春早一在春深皆香艸也。花譜內有黃紅雜色者余終未見

貼梗海棠

大紅花五出。蒂大而靑色三五叢開開時有葉但花葉俱著梗無柄故名貼梗。黃心一簇反辦淡紅。三月開亦有四時俱花者結實如拼子。

垂絲海棠

粉紅色。花小。叢生辦亦有鋸長柄下垂如絲開時有嫩葉微紅以海棠接於櫻桃本上故兩似之三月開樹不甚髙

紫荊花

色深紫而小如豇豆花微有柄。叢生極密砌滿枝條枝梗勁直開﹑

時有微葉圓而有柄經風則搖此花有毒三月盡開對節生

郁李

粉紅千葉。花開葉間有柄。結實如櫻桃葉尖長微有鋸齒樹小而校直集注以棠棣爲郁李者。非也郁李不能偏反萼不音浮亦不多詩所云棠棣者應是海棠。非郁李也

冰梅

三月開如郁李而肥大。花粉色千葉蒂柄葉俱綠髙二三尺枝條柔弱。北地花也。

綬帶

長條蔓生黃花四出。辦長而捲綴滿於枝下垂如帶。對節生宜栽蘸落二月卽花心黃兩點而已。花後舒葉圓末而狹長花時芽赭色。

迎春

木本對節枝條甚繁。黃花六出迎春而開故名開足後全朵脫落開時綠芽尖簇蒂亦六出著梗有苞。此花宜盆供。

探春

白花細小叢生五出開時葉芽卷曲微蒂微柄略似丁香芬芳可愛。亦北地花也正月開。

鸞枝花似紅梅千葉對節。花時有葉尖小樹不髙長條密盈。三月開亦北地花也。

水仙

以單葉者爲佳白花六出上如金盞內檀心三點根葉如蒜中抽一穟開四五花花柄如萱綠色叢處有苞二片尖長赭色每剪葉不過四五以法植之。葉短花髙香气淸微千葉者爲玉玲瓏。香遜。

蘭

春蘭最早正二月卽開莖長三寸層苞花五辦三長二短。心如象鼻紫文如貝著裹處兩旁超起白上。另一靑子三角末微紅卽花後結蓀者也。葉長條尺餘闊三四分背有劍脊經冬不凋。此花本生於深林山澤中取貯盆盎經年則葉短而花髙香气彌郁一剪一花閭有雙花者。又有翠蘭蜜蘭紅蘭而以素心者爲貴其大者爲燕銜珠香達戶外花開月餘。采之風漧。可療心疼。又建蘭似蕙一干數朵葉闊而直上淸香襲人。又漢中蘭亦榦生花葉俱小皆夏秋開。至冬蘭則花大而不香以開在冬月也

蕙花

似蘭而一莖數朵多至十餘花以綠莖綠花者爲貴其花破節生一花一苞心亦如蘭。凡蘭蕙花開有一露珠綴於花底忌蜂采去則花不精神蕙葉長至二尺餘莖長尺餘。服盆則葉短。四月初開。

月月紅

花似薔薇五出葉著花處或三出。花色粉紅。每月花開又謂月季花。又有深紅者爲月桂白者爲月白

紫蝴蝶

闊葉抽莖榦上生枝陸續開花紫花九辦作三臺大辦三月有紫點中起一墻如鋸白質而紅點。小辦三無點其大辦之上另擎出三辦狹小而拳白色紅筋此宜栽髙處。喜日色。土墻上多有之俗謂之墻頭艸。

花蝴蝶

花略小亦九辦。淡紫色大辦有黃心紫點小辦無擎出狹辦如又一莖十數花三月開。

黃蝴蝶

夏秋方開葉如羽扇髙三四尺。分枝結蕊對節開花花樣如前而辦直堅厚大小辦俱紅點花後結實。三稜黑子圓如藥丸明春拋種卽出

薔薇﹑

叢生靑莖多刺長條著花色態多般有紅白花深淺不一花蕊繁朵如杯大葉五七出不等而以花黃者爲上品花大密色必過枝乃活一種名玉堂春數花叢於一頂大如錢色嬌紅莖無刺一種名十姊妹花小而五色俱備並有花心內復生蕊者亦叢生於枝末而有刺又夾竹梅花白榦朵而葉似竹多三出無刺皆薔薇之別種也。又野薔薇生於岸坡單辦五出圓而缺香烈取之烝滴爲露者是也。

金盞

艸木花金黃色形如金盞綠葉柔厚而長結實如拳爪。花陸續開四季不絕又謂之長春花。

木香

藤本。長條有刺。花千葉叢開於頂。心赭墨色。花蒂如薔薇有柄色有黃白二種。白者貴黃者香亦不及又有一種雲南紅。蒂紅色此花卽荼�也。植宜髙架。其葉必三如竹葉而銳蕊初放卽露花香味甜靜。

繡球

白花四月開樹髙二一丈。葉肥大鋸齒。花如幹朵梅結成一球。圓徑五六寸開於枝末經露下垂風亭月榭不可無此映帶。畫法分襠不分辦正面花圓四旁側立方能成規

牡丹

卽木芍藥。古有芍藥而無牡丹永嘉時始見吟詠其花木本髙者五六尺惟玉樓春可丈餘花大者徑尺小者五六寸千葉者貴。或平頭或起樓色紅黃紫白俱有並有牙色碧色駝色藕色綠色墨色灑金等類。葉俱九出貼花處或三五出苞大蒂小而蒂辦葉大枝葉破節。畫法大紅大紫必用渲染粉紅者或點筆。黃白必須積粉。花心錯落間露黃白花赭墨點葉梗向有筋椏處。芽一點老榦挺枝必有紅苞。其無花之幹偶點二一。多不得。一花葉必四枝不得谷雨候開亦謂谷雨花。

芍藥

艸本四月開花千葉各色俱備早晚種類不一。梗方條直花蕊多。種植者祇畱頂枝二一則花朵大。葉九出尖長彎垂捲起中陷邊超如桂葉花形較牡丹更爲綽約染花與牡丹同鉤葉筋則順其捲勢方梗須勒出。此花京師爲最南方瘦弱不及也

杜鵑

古名紅躑躅。本僚蜀花今各處皆有。髙四五尺低者二一尺春盡方開色朱紅。六出重臺花萼托管蒂甚微細。一枝數蒂先葉後花。葉尖小枝皆對節。花辦尖圓殘則全朵脫落其樹盤生望若赤樓枝條軟弱以杜鵑嗚時始開故名又一種花大而色淡葉亦粗並有五色者謂之山鵑花黔中徧山皆是。

罌粟

艸本四月開靑莖髙二三尺。葉如茼蒿花大如碗千葉者有大紅桃紅紫色純白粉紅各種單葉者不貴實如罌分房囊子數千粒如粟其葉抱莖生花艷麗一本敫花初生時柔荑可食粟可爲腐香美來年八月下種經冬棵以艸遮霜雪春則去之。性喜肥。其花托底四辦上千葉皆尖捆有苞開則脫落

虞美人

艸本類罌粟而小。一本數花長柄有毛。花蕊不垂開時始直。苞兩片頂出花頭五色俱備葉多尖叉形亦五出瓶心如蓮房須環其外千葉者不見心相。傳此花出虞姬冢上四月開

玫瑰

花深紫似薔薇而多刺。葉七出。肥苞開足花扁辦上多白筋黃心攢簇香味甜美四月開。

刺梅

有紅黃二種。花葉刺俱似玫瑰髙可三五尺有色無香。亦四月﹑

書畫一源

倉頡造書﹐史皇制畫。書畫非異道也﹐非書則無記載﹐非畫則無彰施﹐二者殊途而同歸。六書始於象形』象形乃繪事之權輿﹐形不能盡象而後會之以意﹐意不能盡會而後諧之以聲﹐聲不能盡諧而後求之以事﹐事不能盡指而後轉注假借之法興焉。書者所以濟畫之不足也﹐使畫可盡﹐則無事書矣。明宋濂畫源

詩畫相表裏

陰陽一噓而敷榮﹐一吸而擎斂﹐則葩華秀茂見於百卉眾木者﹐自形自色﹐𨿽造化未嘗究心﹐而粉飾大化﹐文明天下﹐亦以彰眾目﹑協和气焉。而羽虫三百六十﹐聲音﹑顏色﹑飲啄態度各不相同。上古采以爲官稱﹐聖人取以配象類﹐詩人多識於鳥獸﹑艸木﹑月令四時﹐記其榮枯語默。故善詩者詩中有畫﹐善畫者畫中有詩。然則繪事之寄興﹐與詩人相表裏焉。宋宣和畫譜

畫派

漢晉以來多畫人物宮殿。唐吳道子亦工人物﹐至邊鸞始以花鳥著。其徒於錫﹑梁廣﹑陳庶等繼其業。五代末始有徐熙﹑黃筌名工花鳥﹐名盛一時。宋開畫苑﹐南北兩朝能手甚多﹐而皆以徐﹑黃爲宗派。元時猶祖述之﹐至明而繪事一變山水﹐花鳥皆從簡易﹐而古法弁髦矣。本朝書畫直追晉﹑宋﹐且駕徐﹑黃而上﹐亦見文治之隆﹐而黼黻休明於玆爲盛也。

六法前後

明謝肇浙云﹕古人言畫﹐一曰气韻生動﹐二曰骨法用筆﹐三曰應物寫形﹐四曰隨類傅彩﹐五曰經營位置﹐六曰傳模移寫。此數者何嘗道得畫中三昧以古人之法而施之於今﹐何啻柄鑿愚謂卽以六法言﹐亦當以經營爲第一﹐用筆次之﹐傅彩又次之﹐傳模應不在畫內﹐而气韻則畫成後得之。一舉筆卽謀气韻﹐從何著手以气韻爲第一者﹐乃賞鑑家言﹐非作家法也。

畫忌六气

一曰俗气﹐如村女塗脂。二曰匠气﹐工而無韻。三曰火气﹐有筆仗而鋒芒太露。四曰艸气﹐粗率過甚﹐絕少文雅。五曰閨閣气﹐描條軟弱﹐全無骨力。六曰蹴黑气﹐無知妄作﹐惡不可耐。

兩字訣

畫有兩字訣﹕曰活﹐曰脫。活者﹐生動也﹐用意用筆用色一一生動﹐方可謂之寫生。或曰當加一潑字﹐不知活可以兼潑﹐而潑未必皆活。知潑而不知活﹐則墮入惡道』而有傷於大雅。若生機在我﹐則縱之橫之﹐無不如意﹐又何嘗不潑耶脫者﹐筆筆醒透﹐則畫與紙絹離。非筆墨跳脫之謂跳脫﹐仍是活意。花如欲語﹐禽如欲飛﹐石必峻峭』樹必挺拔﹐觀者但見花鳥樹石﹐而不見紙絹﹐斯眞脫矣』斯眞畫矣。﹑

士大夫畫

趙文敏問畫道於錢舜舉﹕何以稱士大夫畫曰﹕隸體耳﹐畫史能辧之﹐則無翼而飛﹐不爾便落邪道。王維﹑李成﹑徐熙﹑李伯時﹐皆士大夫之髙尙者﹐所畫能與物傳神』盡其妙也。然又有關捩﹐要無求於世﹐不以贊毀撓懷。常舉以似畫家﹐無不攢眉﹐謂此關難度。

入細通靈

人之技巧﹐至於畫而極﹐可謂奪天地之工﹐泄造化之祕﹐少陵所謂眞宰上訴天應泣者也。古人之畫﹐細入毫髮﹐故能通靈入聖。今人動曰取態﹐謂之遊戲筆墨則可耳﹐以言乎畫﹐則未也。

形似

東坡詩﹕論畫以形似﹐見與兒童鄰﹔作詩必此詩﹐定知非詩人。此論詩則可﹐論畫則不可。未有形不似而反得其神者。此老不能工畫﹐故以此自文。猶云勝固欣然﹐敗亦可喜﹐空鉤意釣﹐豈在魴鯉﹐亦以不能奕﹐故作此禪語耳。又謂﹕寫眞在目與顴肖﹐則余無不肖。亦非的論唐白居易詩﹕畫無常工﹐以似爲工﹔學無常師﹐以眞爲師。宋郭熙亦曰﹕詩是無形畫﹐畫是有形詩。而東坡乃以形似爲非﹐直謂之門外人可也

文人畫

畫者﹐文之極也﹐故古今文人頗多著意。張彥遠所次歷代畫人﹐冠裳大半﹐必其人胸中有書﹐故畫來有書卷气﹐無論寫意工致﹐總不落俗。是以少陵題詠﹐曲盡形容﹐昌黎作記﹐不遺毫髮﹐歐文忠﹑三蘇父子﹑兩晁兄弟﹑山谷﹑後山等評論精髙﹐揮翰超拔。然則畫者豈獨藝之云乎宋鄧椿論畫

雅俗

筆之雅俗﹐本於性生﹐亦由於學習。生而俗者不可醫﹐習而俗者猶可救。俗眼不識﹐但以顏色鮮明﹑繁華富貴者爲妙。而彊爲知識者﹐又以水墨爲雅﹐以脂粉爲俗。二者所見略同﹐不知畫固有濃脂艷粉而不傷於雅﹐淡墨數筆而無解於俗者。此中得失﹐可爲知者道耳。

寫生

昔人寫生﹐先用心於行幹分條﹐分寸之閒﹐幾多曲折﹐膚理縱橫﹐各核名實﹐𨿽有偃仰柔勁之不同﹐自具迎暘承露之態。勾萌折甲﹐以至花葉葳蕤﹐脫辦垂實﹐皆一气呵成﹐絕無做作。今人一枝一千﹐旣少分別﹐朝榮夜舒﹐情性全乖﹐無惑乎花不附木﹐木不附土﹐剪彩欺人﹐生意何在所以貴賤修促﹐苗裔斷延﹐皆可徵效。明顧凝遠畫引

生機

董其昌曰﹕畫之道﹐所謂宇宙在乎手者﹐眼前無非生機﹐故其人往往多壽。至如刻畫細謹﹐爲造物役者﹐乃能損壽﹐蓋無生機也。黃子久﹑沈石田﹑文徵仲皆大耋﹐仇英短命﹐此其徵矣。

天趣

人能以畫寓意﹐明窗淨幾﹐描寫景物﹐名花折枝﹐想其態度綽約﹐枝葉宛轉﹐向日舒笑﹐迎風欹斜﹐含煙弄雨﹐初開殘落﹐布置筆端﹐不覺妙合天趣﹐自是一樂。然必興會自至﹐方見天機活潑。若一涉應酬﹐則煩苦郁塞﹐無味極矣﹐安得有畫

結構

宋政和中﹐建設畫學﹐用太學考試法試四方畫士。以古人詩句命題﹐嘗試竹鎖橋邊賣酒家﹐人皆向酒家著筆﹐一史但於橋頭竹前掛一酒簾而已。又試踏花歸去馬蹄香﹐人皆作馬上看花景﹐一史於落紅徑上寫數蝴蝶飛逐馬后。又試嫩綠枝頭紅一點﹐人皆於花木妝點﹐一史獨危亭縹緲綠楊隱映之處﹐畫一美人憑欄而立。果皆得中魁選。想其結構時意象慘淡﹐圖成後落落大方﹐推陳出新﹐眞切而不落纖巧﹐乃爲結構。

定稿

古人畫稿謂之粉本﹐前輩多寶蓄之﹐蓋其艸艸不經意處有自然之妙也。宣和﹑紹興所藏粉本多有神妙者。可見畫求其工﹐未有不先定稿者﹑

也。定稿之法﹐先以枯墨布成小景﹐而後放之﹐有未妥處﹐卽爲更攺。梓入畫宮於堵﹐卽此法也。若用成稿﹐亦須校其差謬﹐損益視幅之廣狹小大而裁定之﹐乃爲合式。今人不通畫道﹐動以成稿爲辭﹐毫釐千里﹐竟成痼疾﹐是可嘆也。

臨摹

臨摹卽六法中之傳模﹐但須得古人用意處﹐乃爲不誤﹐否則與塾童印本何異夫聖人之言﹐賢人述之而固矣﹔賢人之言﹐庸人述之而謬矣。一摹再摹﹐瘦者漸肥﹐曲者已直。摹至數十徧﹐全非本來面目。此皆不求生理﹐於畫法未明之故也。能脫手落稿杼軸予懷者﹐方許臨摹。臨摹亦豈易言哉﹗

繪實繪虛

人有言繪雪者不能繪其淸﹐繪月者不能繪其明﹐繪花者不能繪其馨﹐繪人者不能繪其情。以數者虛而不可以形求也。不知實者逼肖則虛者自出﹐故畫北風圖則生涼﹐畫云漢圖則生熱﹐畫水於壁則夜聞水聲。謂爲不能者﹐固不知畫者也。

法古

明範允臨云﹕不學晉書﹐終成下品﹔惟畫亦然五代以前名迹已不可考﹐而宋元名迹﹐珍賞家猶藏一二﹐其殘縑斷素流落人間者﹐明眼亦能得之。斯畫家宗匠也﹐有志

法古者畱意訪求﹐潛心摹擬﹐方能得其神理。今之畫者﹐不見一古人眞迹﹐而師心自創﹐妄意塗抹﹐懸之市中﹐以易斗米﹐畫安得佳耶﹗

畫所

宋顧駿之嘗構髙樓以爲畫所﹐每登樓去梯﹐家人罕見。必時景融朗﹐然後含毫﹐若天地陰慘﹐則不操筆。今之畫者﹐筆墨混於塵埃﹐丹靑和其墨滓﹐徒污絹素﹐豈曰繪畫﹗

畫品

古之工畫者﹐非名公巨卿﹐卽髙人逸士﹐未有品不髙而能畫者。王紱於月夜聞鄰舟笛聲﹐訪之﹐贈以畫竹。翌旦﹐其人以重幣求雙幅﹐紱麾之﹐並收其前贈。今人略知飾色﹐便思求利﹐曲意徇人﹐其人可知﹐其畫可知也。又文徵仲﹑董文敏﹐生前卽多贗本﹐或求名款﹐亦姑應之﹐其度量有過人者。

畫鑑

自古以畫名世者﹐不惟其畫﹐惟其人。因其人亦重其畫﹐見其畫如見其人﹐𨿽一時寄興於丹靑﹐而幹載流芳於金石間。亦有名盛而珪玷者﹐則又爲藝林之龜鑑也。

賞識

古畫多贗本﹐良賈亦能辧之﹐視其絹色﹑墨迹﹑圖書之新舊。宋絹極細﹐明絹則粗。宋元入畫多不用紙。董華亭晚年嘗用綾﹐皆其閨房內所求﹐今亦有贗本。至於賞鑑之家﹐以筆墨气韻爲主古畫重裝﹐亦有失神者﹐而其骨力自在。至六法未諳﹐用筆破敗者﹐則尢其易見者也。

唐宋名家

元湯垕畫鑑云﹕唐人花鳥﹐邊鸞爲最﹐大抵精於設色﹐稱艷如生。其他畫者𨿽多﹐互有得失。歷五代而得黃筌﹐花卉翎毛﹐超出眾史。筌之可齊名者﹐惟江南徐熙。熙志趣髙遠﹐畫艸木虫魚妙入造化﹐非世之工畫者可及也。筌之子居寶﹑居案﹐熙之孫崇嗣﹑崇矩﹐各得其家法。至趙昌﹐惟以傅染爲工﹐骨法气韻蔑如也。花鳥一科﹐當以唐之邊鸞﹑宋之徐﹑黃爲古今規式。

徐黃畫體

宋郭若虛論徐黃畫體﹕諺云﹕黃家富貴徐熙野。此不惟各言其志﹐亦耳目所得﹐得之手而應之心也。黃筌與其子居寀﹐始事蜀爲待詔﹐筌累遷如京副使。旣歸朝﹐筌爲宮贊﹐居案服舊職﹐皆給事禁中﹐多寫禁禦所有珍禽瑞鳥﹑奇花怪石。今傳世之桃花鷹鵲﹑純白雉兔﹑金盆鵓鴣﹑孔雀龜鶴之類是也。徐熙江南處士﹐志節髙邁﹐放達不羈﹐多狀江湖所有汀﹑

花野竹﹑水鳥淵魚。今傳世之鳧雁鷺鷥﹑蒲藻蝦魚﹑叢艷折枝﹑園蔬藥苗之類是也。二者春蘭秋菊﹐各擅重名﹐下筆成珍﹐揮毫可範。復有居案兄居寶﹐徐熙之孫崇嗣﹑崇矩﹐皆能傳授家學。蜀中則有刁光允﹑劉贊﹑滕昌祐﹑夏侯延祐﹑李懷衮﹐江南則有唐希雅﹐希雅之孫中祚﹐及宿都下﹐則有李符﹑李吉之儔﹐皆守其派。

沒骨派

宋郭若虛畫記云﹕李少保端願有圖一面﹐專畫芍藥數本﹐云是聖善齊國獻穆大長公主臥房中物﹐或云太宗賜文和。其畫無筆墨﹐惟用五采布成﹐旁題云﹕翰林待詔黃居案等定上品徐崇嗣沒骨圖。後因出示兩禁賓客﹐蔡君謨乃題云﹕前世所畫以筆墨爲上﹐至崇嗣始用布彩﹐濃麗生態﹐肖物逼眞。故趙昌輩效之﹐多用定本臨摹﹐不落筆墨﹐謂之沒骨派。愚謂造物賦形﹐本五行爲五采﹐本無邊墨﹐故名手畫像﹐只用赤脂檀粉烘染而成﹐不用墨腔。後來名手間出﹐學沒骨者漸失眞傳﹐以臨摹多而裁制少也。

鋪殿折枝

徐熙於雙縑幅素上畫叢艷疊石﹐傍出藥苗﹐雜以禽鳥蜂蝶之類﹐位置端莊﹐駢羅整肅﹐以備宮中掛設﹐謂之鋪殿花﹐次日裝堂花。又嘗畫折枝小幅﹐多瓶插對臨。寬幅寫大折枝﹐桃花一枝謂之滿堂春色。後有作者﹐鮮能出其範圍。

明人畫

有明一代之畫﹐若沈周﹑王問﹑王穀祥﹑陸治﹑孫克弘﹑魯治﹑陳淳﹑周之冕等﹐皆能花卉。沈﹑王﹑陸又以山水名﹐孫則兼人物。要皆落墨淡色﹐寫意而不能工致。國初惲壽平運以生機﹐曲盡造物之妙。所題詩句極淸艷﹐書法得河南三昧﹐洵空前而絕後矣。今之學壽平者﹐不師其意﹐專事描摹﹐以至枝榦不分﹐苞蒂不備﹐眞意盡失﹐而尙爲贗款以欺世﹐豈能當識者之目耶﹗

翎毛

古人花卉必配翎毛﹐大而鸞鶴﹑鷹雕﹑山雞﹑孔雀﹐小而鸚哥﹑畫眉﹑鸛鵒﹑鳩鵲﹑燕雀之類﹐水禽則鷺鷥﹑鴛鴦﹑鳧鴨﹑脊令﹑魚虎之類﹐無不一一肖形。黃筌畫山雞於禦屏﹐時有獻鷂者﹐鷂忽奮起欲攫之。鷂固健﹐畫亦神矣。宋李澄叟畫說﹕畫翎毛者當浸潤於籠養飛放之徒﹐鷙鳥問養鷙者求之﹐寫照依形﹐各從其類。韓幹畫馬﹐廏中萬馬皆吾師之說明矣。然則畫花卉者﹐須就老圃朝夕觀之﹐然後得其含苞吐秀﹑榮敷凋落之態。徒事稿本奚益也﹗

艸虫

叢花密葉之際﹐著一二飛虫﹐不惟空處不空﹐亦覺分外生動。宋曾雲巢無疑工畫艸虫﹐年愈邁愈精。或問其何傳﹐無疑笑曰﹕此豈有法可傳哉。某自少時取艸虫籠而觀之﹐窮晝夜不厭﹐又恐其神之不完也﹐復就艸間觀之﹐於是始得其天。方其落筆之時﹐不知我之爲艸虫耶﹐艸虫之爲我也。此與造化生物之機緘蓋無以異﹐豈有可傳之法哉﹗

畫石

宋黃休復論前輩畫太湖石用飛白法﹐而以淺深墨嵌空之﹐獨黃居案以筆端梢擦﹐文理縱橫﹐稜角峭峺﹐如虯虎將踴﹐厥狀非一。其畫松竹花雀﹐皆能變易古法﹐別開生面。

點苔

明唐志契論點苔﹐當從石縫中點出﹐或濃或淡﹐或濃淡相間﹐不多不少﹐不密不疏。古畫有橫苔直苔並有不點苔者﹐必預先畫石﹐無一筆頹敗﹐故加一點一點好看﹐少一點容或無妨也近時作者﹐率意點擢﹐不顧其安。苔豈有長於突處不堅牢之理以識者觀之﹐如鳥鼠之糞堆積狀耳又謂山石醜處﹐須以遮掩之。愈遮愈醜﹐是以浮寄煩腫之病都由於此。

畫竹

竹分竿﹑節﹑枝﹑葉。畫竿從梢至根﹐𨿽一一畫下﹐而意思貫穿﹐梢頭節短﹐漸漸長之﹐根又漸短﹐行筆平直﹐兩邊如界﹐此畫竿法也。畫節用兩筆勾出﹑

﹐上一筆稍彎如仰月﹐其生枝處略突﹐下一筆承上略短﹐無兩頭超起﹐此畫節法也。枝必附節﹐雄竹單枝﹐雌竹雙枝﹐上節在左則下節在右﹐用筆迅速﹐方能遒健。葉多則枝伏﹐葉少則枝昂﹐風枝雨枝﹐隨時俯仰﹐此畫枝法也。葉須勁利﹐實按虛起﹐一抹便過﹐遲畱不得。粗忌如桃﹐細忌如柳﹐一忌孤行﹐二忌兩並﹐三忌如義﹐四忌如井﹐五忌手掌﹐六忌蜻蜓。總須葉葉交加﹐疏處遙相照應﹐則不犯諸忌矣。轉側向背﹐雨打風翻﹐正闊偏狹﹐雙頭單腳﹐此畫葉之法也。故畫蘭用側筆﹐畫竹用折筆。王紱畫竹﹐竿瘦而葉肥﹐倍饒丰態﹐學者宜宗之。

畫松

松幹如龍鱗﹐然不可圓圈到底﹐須以橫直筆點擦破之。其節四面對生。枝老則下垂﹐頂銹則拳禿。葉如釵股﹐每葉必雙。其枝枝處有筒赭色。茅松枝長葉茂﹐葉葉交加。剔牙松幹蒼黑﹐葉短﹐亦交叉﹐其葉之正面圓而叢﹐側面如半扇。相其枝榦而布列之﹐以色之淺深爲新舊。又羅漢松靑榦闊葉﹐結子如豆﹐靑紅各半﹐如梵僧跌跏狀﹐故名。

畫柏

畫柏亦須畫古柏﹐疤節累累﹐或豁腹虯形﹐或禿頂鴟喙﹐或龜蛇紐結。葉用攢點法﹐或五出六出﹐叢聚如黛。枯枝黑色無皮﹐有皮處如麻絲纏繞﹐彎環斜抱。凡畫松柏﹐皆欲成形﹐僵立如鬼﹐夭矯如龍﹐藤蘿牽掛﹐苔蘚斑駁。根畔不宜多艸。如畫折枝﹐則柏葉宜直筆抒寫﹐而葉端有赭色點﹐並宜柏子。至纓絡柏﹑刺柏﹑黃柏﹐皆不入畫。

畫柳

諺云﹕畫人莫畫手﹐畫獸莫畫狗﹐畫樹莫畫柳﹐一畫便出醜。以柳之飄曳搖颺﹑隨風無定也。要之入畫者皆垂柳﹐略帶微風。梅時柳梯而已﹐杏時柳眼尙未全舒﹐桃時柳眉方展﹐葉長而分棵。夏則柳幔重帷﹐秋則柳條衰落。所謂六法通四時也。凡畫花柳﹐柳宜在前﹐花宜在後﹐則掩映好看。至顏色靑黃﹐則隨時早晚。

梧桐

直榦橫枝﹐四面對節。樹老則枝下垂。綠皮無皴﹐橫抹數筆而已。葉如盤大﹐五出長柄。花五出﹐結實如杓子綴於邊﹐熟則皮皺﹐皆堪入畫。

潑墨

唐時王洽﹐性疏野好酒﹐醺酣後以墨潑紙素﹐或吟或嘯﹐腳蹴手抹﹐隨其形狀﹐爲山石雲水﹐倏忽造化﹐不見墨污。後張僧繇亦工潑墨﹐嘗醉後以發蘸墨塗之。凡畫不用筆者﹐吹云﹑潑墨﹑水畫﹑以墨浮水﹐用紙收貼。火畫﹑點香畫紙﹐如白描畫。漆畫﹑繡畫﹐皆非正派﹐故不足取。

指畫

唐張璟卽以手畫﹐畢宏見而驚異之﹐或問所授﹐曰﹕外師造化﹐中得心源。近時髙且園其佩工指畫﹐名指頭生活。人物﹑山水﹑禽魚無不生動。曾見其巨幛作海水圖﹐駭波立浪﹐雄壯若有衝激聲﹐上空半尺許﹐寫兩飛鶴﹐遠望之﹐宛然海角天涯。髙本工筆畫﹐苦於應酬﹐乃變爲指畫。未有不能筆而能指者。俗手未知握管﹐彊欲效顰﹐畫虎不成﹐災墨禍紙﹐令閱者污目﹐豈不可笑﹗

西洋畫

西洋人善勾股法﹐故其繪畫﹐於陰陽遠近不差錙黍﹐所畫人物屋樹皆有日影。其所用顏色與筆﹐與中華絕異。布影由闊而狹﹐以三角量之。畫宮室於墻壁﹐令人幾欲走進。學者能參用一二﹐亦甚醒目。但筆法全無﹐𨿽工亦匠﹐故不入畫品。

落款

畫有一定落款處﹐失其所則有傷畫局或有題﹐或無題﹐行數或長或短﹐或雙或單﹐或橫或直。上宜平頭﹐下不妨參差﹐所謂齊頭不齊腳也。如有當擡寫處只宜平擡﹐或空一格。又款宜行楷﹐題句字略大﹐年月等字略小。元入畫有落款於樹石上者﹐亦恐傷畫局故也。凡畫以單款爲佳﹐傳之於後﹐亦加珍重。必欲爲號﹐須視其人何如。今人恐被攘奪﹐﹑

必求雙款﹐以不敏謝之可也。

裱畫

裝潢非筆墨家事﹐而俗手每敗壞筆墨﹐不可不愼。畫就卽裱﹐恐顏色脫暈﹐必須時久。而帚法重輕﹐調糊厚薄﹐視紙絹之新舊爲程度。小幅挖嵌爲佳。書斗必須淺色﹐所鑲綾絹非本色亦淺色﹐軸則花梨﹑紫檀﹑黃楊﹑漆角者爲宜﹐玉石則太沈重式尙古朴﹐勿事雕飾。絹畫則綾裱。紙畫或絹裱﹐卽用紙裱﹐亦必綾邊。上下尺寸﹐俱有一定長短。不得古畫重裝﹐宜仍托底。珍賞之家﹐必延良工於室爲之﹐恐一落鋪中﹐易去底紙﹐摹作贗本﹐則失卻元神也。裝後題簽﹐必善書者﹐篆隸更妙。賞鑑圖書亦不可少。

藏畫

裝潢得法﹐亦貴珍藏。盛以畫囊﹐置木箱內﹐懸之屋

梁透風處。南方蒸熱﹐伏候宜取曬晾。以樟腦﹑蕓香﹑花椒﹑煙葉等貯箱內。又貴時常取掛﹐則無黴蛀之患。焚香恐防燻黑﹐垂簾以避蠅污。什襲珍之﹐則畫不落劫。傳之十世猶新﹐何患其不壽乎

畫學心法問答

淸布顏圖撰。布顏圖﹐姓烏亮海氏﹐字嘯山﹐號竹溪﹐以蒙古入鑲白旗籍。乾隆間人﹐官至綏遠城副都統。能詩﹐好畫﹐善琴。論畫最重章法﹐好用渴筆淡墨。淮陰戴徳乾以善琴遊京師﹐布顏圖授以畫學﹐並作此篇。

畫學心法問答

亡淸﹞布穎圖

問答小引

淮海戴時乘﹐不遠數千里擔簦而來。投余學畫。初未測其涯量﹐其遑遑者乎﹐故逡巡避席而言日﹕吾學不足以接海內之士﹐幸毋自誤。旣而觀其容顏易直﹐出詞雅正﹐叩其所學﹐則岐黃易理﹐祕簡玄經﹐博綜廣覽﹐皆淵源有本﹐遂款畱信宿。視而觀之﹐觀而察之﹐其所以﹑所由﹑所安﹐無他﹐皆爲學也。卽形卽性﹐絕非遊揚虛譽﹑志立兩歧者比。余攺容正色而問曰﹕不知子之所欲學之畫﹐爲人畫乎爲己畫乎爲己畫﹐則吾知之﹔爲人畫﹐則吾不知也。爲人畫﹐絢然奪目以炫世﹐非智者不能﹔爲己畫﹐澹然天趣﹐以圖自娛﹐𨿽愚者亦能。吾固愚者也。相視而笑﹐莫逆於心﹐遂許付衣缽。未及剖析三昧﹐旋蒙簡任邊藩﹐恩綸在卽﹐不日就道﹐𨿽欲樂業不暇矣。而時乘篤志畫學﹐發機如矢﹐情不可抑﹐而竟負笈追隨﹐同赴任所。

只

一塵不染﹐株守冰淸﹐事無干預﹐而人無聞問。𨿽冷雪飄窗﹐寒風號戶﹐操毫面壁﹐不捨晝夜﹐誠佳士也。心甚慕之﹐遂以燈下朽示宋元諸家面目﹐並囑董﹑巨二法﹐爲畫海之津梁。諸家之關紐﹐必先取之﹐以開道路。指授之下﹐無不舉一反三﹐隨手而應。更囑此地大靑山之東谷﹐石體大備﹐皆靈空之祕法﹐汝當速見﹐以開眼界。遂並車而往﹐共坐丹崖之上。其巉巖峭壁﹐奔競而出﹐飛瀑鳴泉﹐潺湲而下﹐左營丘﹐右中立。一一指證﹐皆心領默會﹐津津自喜﹐不禁喟然嘆曰﹕時乘根器良深﹐非構有山水宿緣﹐何能臻此﹗不獨爲子慶﹐亦吾畫道之幸也。已而紫翠生光﹐煙雲變彩﹐披明霞﹐飲沆瀣﹐飄飄欲仙﹐又不禁以手加額而言曰﹕快哉此遊﹐皆蒙聖恩之所致也。老末庸鄙﹐際此赫曦正中天之時﹐塞外無風煙之警﹐得藏拙朽﹐養天年﹐了山水之宿願﹐而吾與子海宇同歡﹐何幸如之。迨至玄靈當候﹐風雪勝威﹐冷避髙堂﹐暖藏斗室﹐孤燈耿耿﹐永夜迢迢﹐而吾與時乘或坐或臥﹐或語或默﹐默則凝神﹐語則論畫﹐隨問隨答﹐隨著隨錄。而語無倫次﹐故答無先後﹐有一問而一答者﹐有一問而數答者﹐有問而不答者﹐有不問而答者﹐蓋觸機而問﹐隨機而應﹐不限格制﹐不計日月﹐統輯三十七篇。手付時乘﹐並囑間嘗口不能言﹐而手授之﹐心法俱應﹐密之勿傳﹐恐吾學有未盡﹐貽誤後人爲歉耳。

門人時乘問﹕山水畫家﹐南北二宗﹐云自唐始。

唐前詎無山水學乎請示開法始末之由。

曰﹕東晉以來﹐有顧長康﹑陸探微﹑張僧繇﹐爲畫家。

三祖。𨿽有尺山片水﹐亦只畫中襯貼﹐而無專學。迨至盛唐﹐王右丞與友人詩酒盤桓於輞川之別墅﹐思圖輞川以標行樂。輞川四面環山﹐其巉巖疊讞﹐密麓稠林﹐排窗倒戶﹐非尺山片水所能盡。故右丞始用筆正鋒﹐開山披水﹐解廓分輪﹐加以細點﹐名爲芝麻皴﹐以充全體﹐遂成開基之祖﹐而山水始有專學矣。從而學之者﹐謂之南宗。唐宗室李思訓開鉤砍法﹐用筆側鋒﹐依輪廓而起之﹐曰斧劈皴。裝塗金碧﹐以備全體﹐其風神豪邁﹐玉筍琳瑯﹐便與右丞鼎足互峙﹐媲美一時。其子昭道﹐號小李將軍﹐箕紹父業﹐一體相傳﹐皆成開基之祖。從而學之者﹐謂之北宗。惟宋室趙家諸輩﹐少得其仿佛﹐而南宋之劉﹑馬﹑李﹑夏﹐以及明之張﹑戴﹑江﹑汪輩﹐皆縱筆馳騁﹐彊奪橫取﹐而爲大斧劈﹐遂致思訓父子之正法心學淪喪其眞﹐而杳失其傳矣。師法南宗者﹐唐末洪穀子荊浩﹐將右丞之芝麻皴少爲伸長﹐攺爲小披麻﹐山水之儀容已備﹐而南唐董北苑更將小披麻再爲伸長﹐攺爲大披麻﹐山頭重加墨點﹐添以渲淡﹐而山水之全體備矣。至北宋之關仝﹑巨然﹑李成﹑範寬﹑郭河陽諸輩羣起﹐各抒己長﹐擴而充之﹐而山水之學始大成矣。若元之黃﹑王﹑倪﹑吳﹐謹守南宗﹐師法北宋﹐𨿽學力不逮﹐其墨質漧淡﹐筆勢渾淪﹐而雲煙之變滅﹐山水之蒼茫﹐由是出矣。蓋山水畫學始於唐﹐成於宋﹐全於元。

問布置之法。

曰﹕所謂布置者﹐布置山川也。宇宙之間﹐惟山川爲大。始於鴻濛﹐而備於大地。人莫究其所以然﹐但拘拘於

石法樹法之間﹐求長覓巧﹐其爲技也﹐不亦卑乎。制大物必用大器﹐故學之者當心期於大﹐必先有一段海闊天空之見﹐存於有迹之內﹐而求於無迹之先。無迹者﹐鴻濛也﹔有迹者﹐大地也。有斯大地﹐而後有斯山川﹔有斯山川﹐而後有斯艸木﹔有斯艸木﹐而後鳥獸生焉﹐黎庶居焉﹐斯固定理昭昭也。今之學者﹐漫無成見﹐不求其本﹐遽從其末﹐未營山川﹐先營樹木﹐或三株﹐或兩株。式定之後﹐方覓石以就樹﹐復依樹以就山。其峯巒岡嶺﹐無不隨筆雜湊﹐零星添補﹐失其天然之趣。遂致格勢不順﹐脈絡不通﹐气懦而逼促矣。且其堆葺恆訂之痕﹐窒礙澀滯之獘﹐更成煙火塵埃﹐遂敝隙而敗露矣。此爲畫家一大病根。欲除此病根﹐必須意在筆先﹐鋪成大地﹐創造山川﹐其遠近髙卑﹐曲折深淺﹐皆令各得其勢而不背﹐則格制定矣。然後相其地勢之情形﹐可置樹木處則置樹木﹐可置屋宇處則置屋宇﹐可通人徑處則置道路﹐可通行旅處則置橋梁﹐無不順適其情﹐克全其理﹐斯得之矣﹐又何病焉。

問﹕墨有黑﹑白﹑濃﹑淡﹑幹﹑濕六彩﹐

何以用之或同而用之﹐或分而用

之﹐抑或次第用之請示其方。

日﹕墨之爲用﹐其神矣乎。畫家能奪造物變化之機者﹐只此六彩耳。如巨靈之斧﹐五丁之鑿﹐開山劈水﹐取煙光云影於几案﹐其效靈豈細事哉﹐但用之善與不善耳。善用墨者﹐先後有序﹐六彩合宜﹐則峯巒明媚﹐而巖壑幽深﹐令觀者興棲止之思而悅心焉﹐則護惜隨之。不善用墨者﹐

哪㈩﹕﹕﹕﹕》先後失序﹐六彩錯雜﹐𨿽峯巒羅列﹐亦必窮山惡水﹐令又貝者蹙額憎心生焉﹐而棄擲隨之。吾以干淡白三彩爲正墨﹐濕濃黑三彩爲副墨。墨之有正副﹐猶藥之有君臣。君以定之﹐臣以成之﹐經營位置旣妥﹐先用淡墨鉤其輪廓﹐次用幹淡白三墨依輪加皴﹐皴不厭煩﹐重重膩皴﹐旋旋渴染﹐蓋皴不多則石不厚﹐气韻何由而生諸處淡墨皴足﹐則畫定矣。但如夢如霧﹐率無眞意﹐始用濕濃黑三墨以成之。迎面山頂石準﹐用黑墨開其面目﹐次用濕濃潤其陰坳﹐務審陰陽向背﹐左濃右淡﹐右明左暗﹐實處愈實﹐虛處愈虛﹐懸壁諦觀﹐煥然一山川矣。

問﹦筆有筋﹑骨﹑皮﹑肉四勢。筋﹑骨在內﹐

皮﹑肉在外﹐一筆之中﹐何能全此四勢

曰﹕筋﹑骨﹑皮﹑肉者﹐气之謂也。物有死活﹐筆亦有死活。物有气謂之活物﹐無气謂之死物﹔筆有气謂之活筆﹐無气謂之死筆。峯巒蔥翠﹐林麓蓊郁﹐气使然也﹐皆不外乎筆。筆亦不離乎墨﹐筆墨相爲表裏。筆爲墨之經﹐墨爲筆之緯﹐經緯連絡﹐則皮燥肉溫﹐筋嬗骨健﹐而筆之四勢備矣。操筆時須有揮斤八極﹑淩厲九霄之意﹐注於毫端﹐一筆直下﹐卽成四勢﹐不可復也。一筆之中﹐初則潤澤﹐漸次漧澀﹐潤澤者皮肉也﹐漧澀者筋骨也。有此四者﹐謂之有气﹐有气謂之活筆。筆活﹐畫成時亦成活畫。

問﹕無墨求染一法。卽無墨矣﹐何以染爲

卽染矣﹐烏得無墨﹐請示其詳

曰﹕山水畫學能入神妙者﹐只此一法﹐最爲上上。所謂無墨者﹐非全無墨也﹐漧淡之餘也。幹淡者﹐實墨也』無墨者﹐虛墨也。求染者﹐以實求虛也。虛虛實實﹐則墨之能事畢矣。蓋筆墨能繪有形﹐不能繪無形﹐能繪其實﹐不能繪其虛。山水間煙光云影﹐變幻無常﹐或隱或現﹐或虛或實﹐或有或無﹐冥冥中有气﹐窈窈中有神﹐茫無定像』𨿽有筆墨﹐莫能施其巧。故古人殫思竭慮﹐開無墨之墨﹑無筆之筆以取之。無筆之筆﹐气也﹔無墨之墨﹐神也。以气取气﹐以墨取墨﹐豈易事哉吾故日上上。爾當於此法著力焉。

問﹕六法中之經營位置。位置者﹐丘壑

也。弟子每臨窗拂紙﹐布置丘壑﹐難

於生發。不知所述經營而能隨意生

發也﹐請夫子示之。

曰﹕余固不敏﹐爲汝略言之。畫學有底止﹐而邱壑無底止。學畫精進易﹐經營位置難。何也蓋混漭以前﹐二气未判﹐寂寥何有﹐至精感激而生眞一﹐眞一運行而天地立﹐萬有生山川﹐居萬有之中﹐無因而生﹐故無定形。要於無定形中﹐取法乎有形﹐是以難矣。吾重慨夫廣大之基﹐祕密之旨﹐畫史不載﹐師詢無從﹐縱宋元諸輩﹐間或言之』

且不自解﹐又安能垂訓於人乎吾於此道﹐孜孜三十年﹐始悟經營二字不爽。試思鴻濛之開辟山川也﹐幹峯萬壑﹐嶙嶙蚓﹐縱橫而出﹐皆各得其勢而不背者﹐似造物之預爲經營也。故古人幹朽一墨﹐王宰十日一山﹑五日一水﹐信不謬矣。予少時學畫﹐只熟記數幅丘壑﹐臨期通用之﹐左移右﹐右移左﹐如搬居然。日久自覺無味﹐而又無術以擴充之。後出使四方﹐歷覽名山大川﹐憬然始覺從前之陋﹐詎數幅丘壑所能盡之者。然後始學經營位置﹐而難於下筆。以素紙爲大地﹐以炭朽爲鴻鈞﹐以主宰爲造物﹐用心目經營之﹐諦視良久﹐則紙上生情。山川恍惚卽用炭朽鉤取之﹐轉視則不復得矣。有片刻而得者﹐有一日而得者﹐有數日而不得者﹐蓋神使然也﹐非人力所能也。此易之所謂寂然不動﹑感而遂通者﹐此也。子其勉夫。

問﹕夫子嘗教門人熟練披麻皴﹐其鉤砍﹑

折帶﹑雨雪等皴﹐詎不足學耶

日﹕非也。學畫有先後﹐躐等則不進。夫山川﹐至大者也﹐其來龍去脈﹐脊骨連綿﹐非披麻皴無以成其全體。其山間或有巉巖峭壁﹐怒石橫磯﹐始用鉤砍﹑折帶等皴以取之。若非此等皴法﹐無以得其歧峭之勢﹐然畫家偶一爲之﹐非畫海之要津也。況披麻皴順行而不悖﹐不但易於人手﹐亦不至壞手。若不先練熟披麻皴﹐遽縱橫其筆﹐而學鉤砍﹑折帶等皴﹐非但不能卽得其法﹐且恐心手放縱﹐一時難收﹐而淪於浙派﹐則無救矣。故先練熟披麻皴﹐諸皴皆由披麻而出﹐先後有序﹐方無流獘。且南宗諸家畫法﹐

。

皆不外乎此。

問筆法。

曰﹕用筆者﹐使筆也。古所謂使筆不爲筆使者﹐卽善用筆者也。畫家與書家同﹐必須气力周備﹔少有不到﹐卽謂之敗筆。畫家用筆﹐亦要气力周備﹔少有不到﹐卽謂之庸筆﹑弱筆。故用筆之用字﹐最爲切要。用筆起伏之間﹐有折疊頓挫婉轉之勢。一筆之中﹐气力周備﹐而少無凝滯﹐方謂之使筆不爲筆使也。此等筆法﹐當施之於山之脈絡﹐石之輪廓﹐樹之梃幹。

問用墨之法。

曰﹕古所謂用墨不爲墨用者﹐卽善用墨者也。筆墨相爲表裏﹐筆有气骨﹐墨亦有气骨﹔墨之气骨﹐由筆而出。蒼茫者﹐山之气也﹔渾厚者﹐山之體也。畫家欲取蒼茫渾厚﹐不外乎墨之气骨。墨者經也﹐用者權也。善用墨者﹐其權在我﹐練之有素﹐畫時則取幹淡之墨﹐糙擦交錯以取之﹐其蒼茫渾厚之勢﹐無不隨手而應﹐方謂之用墨不爲墨用也。不善用墨者﹐練之不純﹐墨色駁雜﹐濃淡失宜﹐縱能得其彩澤﹐而不能得其天然之气骨﹐此反爲墨用而不能用墨者也。其用墨之正副先後﹐業於六彩中敍說明白﹐毋庸復贅。

問練筆法

曰﹕六藝非練不能得其精﹐百工非練不能成其巧。如丈人之承蜩﹐郢人之運斤﹐皆由練而得也。故練必要精純。苟不能純﹐卵難必其不墮﹐鼻難必其不傷。所謂纖發之疵﹐千里之謬﹐練猶未練也。練之之法﹐先練心﹐次練手﹐筆卽手也。古人有讀石之法﹐峯巒林麓﹐必當熟讀於胸中。蓋山川之存於外者形也﹐熟於心者神也。神熟於心﹐此心練之也。心者手之率﹐手者心之用﹐心之所熟﹐使手爲之﹐敢不應手故練筆者﹐非徒手練也﹐心使練之也。練時須筆筆著力﹐古所謂畫穿紙背是也。拙力用足﹐巧力出焉。巧力旣出﹐而巧心更隨巧力而出矣。巧心巧力﹐互相爲用﹐何慮三湘不爲吾窗下之硯池﹐而三山不爲吾幾上之筆架子欲取效於管城﹐只此一練字不爽。

問畫樹法

日﹕凡畫山水﹐林木當先﹐峯巒居後。峯巒者﹐山之骨格﹔林木者﹐山之眉目。未見骨格﹐先見眉目﹐故林木須要精彩。譬諸人形﹐骨格勻停﹐而眉目俗惡﹐烏得成佳士譬諸軍旅﹐前鋒不揚﹐何以張后隊故古人未練石﹐先練樹。況山林非園林可比﹐園林木植﹐栽培修理﹐梃幹端直﹐枝葉蔥茂﹐故繪之者易。山林木植﹐深巖無主﹐聽其荒滋﹐小者桶梢﹐大者臢玩﹐不鑿其眞﹐無傷其直﹐陰森鼴徑。響掛空潭﹐雲棲之﹐霧襲之﹐縱橫而出﹐無不順

適其性﹐克全其天﹐故繪之者難。夫惟胸滌塵埃﹐气消煙火﹐操筆如在深山﹐居處如同野壑﹐松風在耳﹐林影彌窗﹐抒腕探取﹐方得其神。否則𨿽繪其形﹐如園林之木植﹐不能得其天然之野態。且樹法非石法可比﹐石有皴擦點染﹐猶可藏拙﹐樹則筋骨畢露﹐少有背逆﹐人卽見之。故繪之者﹐必用筆法﹐或用釘頭鼠尾﹐或用蜂腰鶴膝﹐務要遒勁﹐一筆數頓﹐卽成挺幹。不可回護﹐一筆要當一筆用﹐如一筆气力不到則敗矣﹐一筆敗則通身減色﹐而煙火市气由是而出。子其愼之。

問生枝法並生根法

曰﹕畫枝用力與畫幹同﹐筆筆不可放松。枝有丁香枝﹐有鹿角枝﹐有螳螂枝﹐有蟹爪枝。學時當以丁香枝爲先﹐要漧脆﹐須用筆尖正鋒著力﹐直下取之﹐其端楷遒勁﹐如寫字然﹐一筆不可艸率。發幹固當左繁則右簡﹐右繁則左簡﹐不可排對而出。生枝亦須左密則右疏﹐右密則左疏﹐不可齊頭而列。樹本露根﹐須抓拿有方﹐盤結堅牢﹐不可彊曲暴突﹐妄滋無狀。樹本出土﹐須髙低離異﹐遠近間隔﹐或根交﹐亦須體錯﹐不可排行而立。

問畫葉法

曰﹕葉有墨葉﹑夾葉。畫夾葉要有筆法﹐端楷遒勁﹐亦與寫字同﹐不可艸艸而就。畫墨葉要有筆意﹐須將濃淡幹濕四彩作一筆用﹐初則濕濃﹐漸次幹淡。墨盡不可復﹐

。

務要濃處濃﹐淡處淡﹐濕處濕﹐漧處幹。如重云薄靄﹐潑潑欲動。此欲動者﹐筆意也單用濃墨濕墨﹐渾而成之﹐不但墨不生動﹐而易入浙派。

問﹕山水入妙﹐在有法無法之間﹐可得聞乎

曰﹕諸畫家與山水家不得同日語者﹐惟此有法無法之一事耳。法者理也﹐萬物莫不由理而出﹐故有定形定像。如四大者人之形﹐而五官者人之像﹔皮角者獸之形﹐而橫走者獸之像﹔羽翮者禽之形﹐而飛騰者禽之像﹔脊檐者屋宇之形﹐而戶牖者屋宇之像﹔墻垣者城池之形﹐而樓櫓者城池之像﹐皆位定而不移者也。凡有所定形定像﹐皆在規矩繩墨之中﹐故畫家皆可以法繪之。苟得其法﹐無不一一逼肖。獨樹石無定形﹐而又無定像﹐故山水家難於人手。夫樹石昭昭於目﹐詎無定形定像乎試觀乎輪困睦峭者﹐石之形也﹐而有圓者﹑方者﹑橫者﹑豎者之不同﹔稜面者﹐石之像也﹐而有瘦者﹑漏者﹑透者﹑皺者之不同。槎丫蓊郁者﹐樹之形也﹐而有髙者﹑下者﹑屈者﹑直者之不同﹔枝榦者﹐樹之像也﹐而有三出﹑五出﹐甚至有榦枝百幹﹑盤結而出者之不同。是無定形﹐而又無定像﹐其將何法以探取之哉古人殫思竭慮﹐開有法無法之法以探取之。有法者﹐石分三面﹑樹有四枝是也。然法不一法﹐如樹有穿插﹐石亦有穿插﹐左幹遮右榦﹐右枝搭左枝﹐互相掩映﹐此樹之穿插法也﹔右輪映左輪﹐左廓帶右廓﹐互相勾鎖﹐此石之穿插法也。初基之士﹐必從有法入手。若以樹石爲無定形定像﹐卽率筆爲之﹐將放軼乎規矩之外﹐終於散漫

而無成矣。夫惟依法﹐朝而摹焉﹐夕而仿焉﹐熟練於腕下﹐鏤刻於胸中﹐心手無違礙﹐漸歸於無法矣。無法者﹐非眞無法也﹐通變乎理之謂也。腕旣熟矣﹐手旣練矣﹐筆筆是石﹐而化乎石之迹﹔筆筆是樹﹐而化乎樹之痕。斯不拘乎法﹐而自不離乎法。畫一石也﹐偃之亦可﹐仰之亦可﹐橫互之亦可﹐屹立之亦可﹔畫一樹也﹐孤枝亦可﹐繁枝亦可﹐穿插之亦可﹐稠疊之亦可。左之右之﹐縱之橫之﹐無非樹石﹐此樹石之眞面目也﹐又何曾有法﹐又何常無法﹐所謂有法無法之間也。此法不亦微乎

問﹕聆夫子之教﹐諄諄以气韻生動爲主﹐日

久自獲管城效靈。則是气韻生動﹐人力

可能也。而謝赫所論六法﹐气韻生動﹐必

在生知﹐固不可以巧密得。於此疑信相

參﹐請夫子明示之。

日﹕吾輿汝斯問也﹐使汝不問﹐則委諸生知﹐膠柱矣﹐自棄矣。莊子曰﹕野馬也﹐塵埃也﹐生物一息相吹也。夫大塊負載萬物﹐山川艸木動蕩於其間者﹐亦一息相吹也﹐焉有山而無气者乎如畫山徒繪其形﹐則筋骨畢露﹐而無蒼茫綑組之气﹐如灰堆糞壤﹐鳥是畫哉又何能取賞於煙霞之士故余常誨汝以气韻生動爲主。謝赫所謂生知之﹐知字活﹐蓋知者鮮矣﹔知而爲之﹐卽用力也﹐用力未有不能也。知而不爲﹐是自棄也。下手法只在用筆用墨﹐气韻出於墨﹐生動出於筆。墨要糙擦渾厚。筆要雄健活潑。畫石須畫石之骨﹐骨立而气自生﹐骨旣生﹐復加以苔蘚艸毛﹐

如襄陽大混點﹑仲圭之胡椒點等類﹐重重幹淡﹐加於陰凹處﹐遠視蒼蒼﹐近視茫茫﹐自然生動矣。非气韻而何故余常誨汝以用力。

問用意法

曰﹕意之爲用大矣哉﹐非獨繪事然也。普濟萬化﹐一意耳﹐夫意先天地而有﹐在易爲幾﹐萬變由是乎生﹐在畫爲神﹐萬象是由乎出。故善畫必意在筆先﹐寧使意到而筆不到﹐不可筆到而意不到。意到而筆不到﹐不到卽到也﹔筆到而意不到﹐到猶未到也。何也夫飛潛動植﹐燦然宇內者﹐意使然也。如物無斯意﹐則無生气﹐卽泥牛木馬﹐陶犬瓦雞﹐𨿽形體備具﹐久視之則索然矣。如繪染山川﹐林木叢秀﹐巖嶂奇麗﹐令觀者瞻巒不已﹐亦意使然也。如畫無斯意﹐則無神气﹐卽成刻板輿圖﹐照描行樂﹐𨿽形體不移﹐久視之則索然矣。故學之者必先意而後筆。意爲筆之體﹐筆爲意之用﹐務要筆意相依而不疑。筆之有意﹐猶利之有刃。利有刃﹐𨿽老木盤錯﹐無不隨刃而解。筆有意﹐𨿽幹奇萬狀﹐無不隨意而發。故用筆之用字﹐最關切要。此用字卽雌雞伏卵之伏字﹐卽狻貓捕鼠之捕字﹐必要矢精專一﹐篤志不分。大則稠山密麓﹐細則一枝一葉﹐一點一拂﹐無不追心取勢﹐以意使筆。筆筆取神﹐而溢乎筆之外﹔筆筆用意﹐則發乎筆之先。殆日久其生靈活趣﹐在在而出矣。臻乎此者﹐又何讓荊﹑關於前﹐而遜郭﹑範於後乎

問主山環抱法

曰﹕一幅畫中﹐主山與羣山﹐如祖孫父子然。主山卽祖山也﹐要莊重顧盼而有情。羣山要恭謹順承而不背﹐石筍陂陀如眾孫﹐要歡躍羅列而有致。祖孫父子﹐形異而脈不殊﹐其脈絡貫穿﹑形體相連處﹐難以言狀﹐吾爲汝圖其形以視之。

問﹕畫中筆墨情景﹐何者爲先

曰﹕山水不出筆墨情景。情景者﹐境界也。古云﹕境能奪人。又云﹕筆能奪境。終不如筆境兼奪爲上。蓋筆旣精工﹐墨旣煥彩﹐而境界無情﹐何以暢觀者之懷境界入情﹐而筆墨庸弱﹐何以供髙雅之賞鑑﹐吾故謂筆墨情景﹐缺一不可﹐何分先後

問﹕情景何能人妙

曰﹔情景入妙﹐爲畫家最上關捩﹐談何容易﹗宇宙之間﹐惟情景無窮﹐亦無定像﹐而畫家亦無成見。只要多歷山川﹐廣開眼界﹐卽不能﹐亦要多覽古今人之墨迹。

問﹕畫中境界無窮﹐敢請夫子略示其目。

曰﹕境界因地成形﹐移步換影﹐千奇萬狀﹐難以備述。

子欲知其大略﹐吾姑舉其大略而言之﹐如山則有峯巒島嶼﹐有眉黛遙岑﹔如水則有巨浪洪濤﹐有平溪淺瀨﹔如木則有茂樹濃陰﹐有疏林淡影﹔如屋宇則有煙村市井﹐有野捨貧家。若繪峯巒島嶼﹐必須雲藏幽壑﹐霞映飛泉﹔曲徑儼睹麋遊﹐藤陰如聞鳥語﹐茅茨隱現﹐不無處士髙縱﹐怪壁橫披﹐詎乏長年至藥。繪之者須取森森之气﹐穆穆之容﹐令觀者飄然有霞舉之思。若繪眉黛遙岑﹐必須橋橫野渡﹐柳覆長堤﹐疏林遠透﹐天光螺髻﹐遙連漢影﹐直道迢迢﹐恰宜行人策蹇﹐津途彌彌﹐不乏賈客揚帆。繪之者須取落落淸姿﹐遙遙淡影﹐令觀者曠然有千里之思。若繪巨浪洪濤﹐必須一擺之波﹐三疊之浪﹐之字之勢﹐虎爪之形﹐蕩蕩若動。繪之者須墨飛蜃气﹐筆走奔雷﹐令觀者浩然有湖海之思。若繪平溪淺瀨﹐必須坡徑遙通﹐野屋長煙﹐遠帶疏籬﹐荷葉田田﹐蒹葭簇簇﹐中婦倚蓬門而待歸艇﹐老翁扶疏柳而瞰遊鱗﹐斷井蕭條﹐荒灣冷落。繪之者須取漠漠煙光﹐溶溶水色﹐令觀者有悠然濠上之思。若繪茂樹濃陰﹐必須蒼槐蓊蔥﹐靑松挺特﹐鴉翻翠影﹐簾拄疏籬﹐老火勝威﹐林陰無暑﹐葉密密﹐風颶颶。繪之者須取蒸蒸之色﹐鬱鬱之容﹐令觀者有爽然停驂待晚之思。若繪疏林淡影﹐必須落木遠下秋山﹐薄霧橫拖野汀﹐新紅不禁夜雨﹐脫枝尢帶宿霜﹐斷岸煙微﹐野橋風冷。繪之者須取淸商之气﹐灝素之容﹐令觀者淒然而動間裏之意。若繪煙村市井﹐必須堠火遠連野戍﹐閿閿近出郵亭﹔壁透煙光﹐宜寫髙陽之肆﹐井分籬落﹐應圖鄭氏之家﹐山迎馬首﹐顏破紅塵。繪之者須取紛紛之色﹐汨汨之形﹐令觀者欣然有入市沽酒之思。若繪野捨貧家﹐必須徑繞黃桑﹐門臨碧水﹔夫耨妻鐳﹐

定是冀缺之家﹐女笑童歡﹐必非冤農之戶﹔村姑荊議綰髮﹐臨破窗而嘻嘻以繅紡﹐老翁短袂披肩﹐坐土墻而欣欣以向日﹔牧牛東轉﹐荷鋤西歸﹔瓢飲淸泉﹐盆餐麥飯﹐或場頭髙臥﹐或月下閒談﹐情景淒絕﹐蕭疏有致。繪之者須取羲皇之意﹐太古之情﹐令觀者倏然有課農樂野之思。以上情景﹐能令觀者目注神馳﹑爲畫轉移者﹐蓋因情景入妙﹐筆境兼奪﹐有感而通也。夫境界曲折﹐匠心可能﹐筆墨可取。然情景入妙﹐必俟天機所到﹐方能取之。但天機由中而出﹐非外來者﹐須待心懷怡悅﹐神气沖融﹐入室盤礡﹐方能取之。懸縑楮於壁上﹐神會之﹐默思之﹐思之思之﹐鬼神通之﹐峯巒旋轉﹐云影飛動﹐斯天機到也。天機若到﹐筆墨空靈﹐筆外有筆﹐墨外有墨﹐隨意采取﹐無不入妙﹐此所謂天成也。天成之畫﹐與人力所成之畫﹐並壁諦觀﹐其仙凡不啻霄壤矣。子後驗之﹐方知吾言不謬。

問﹕畫學烏得稱禪﹐所謂畫禪者何也

曰﹕禪者﹐傳也﹐道道相傳也。僧家有衣缽﹐而畫家亦有衣缽。如宋之荊﹑關﹑董﹑巨﹐元之黃﹑王﹑倪﹑吳﹐𨿽用筆不同﹐體勢各異﹐河源之溯﹐皆出自右丞。

。

問﹕所謂畫禪者﹐豈止道道相傳而已

乎必有玄因妙旨之理。或爲弟子

有輕心慢心﹑不可與論耶﹐抑或不

可以言傳耶弟子於禪宗參學多

年﹐未聞畫禪之說﹐請夫子明誨

之﹐則弟子幸甚也。

曰﹕善哉問也。汝初以學業正問﹐吾故以授傳正對。若其玄因妙旨﹐爲汝具說﹐𨿽窮詰不能盡述。必欲知之﹐汝當於吾自敍內﹐入窈宵數語中﹐思之求之﹐則知畫之所以稱禪矣。

問﹕畫家旣有衣缽﹐諸家師法相傳﹐有

以異乎無以異乎請夫子一一釋

之。

曰﹕富哉問也。但宋元諸家﹐或親承指授﹐或隔代遙傳﹐其間同而異﹐異而同﹐析舉其人而問之﹐方能論答無訛。不知子之所問孰先。

問﹕關仝師荊浩﹐畫法以有異乎

日﹕大處同﹐小處異。荊浩用鉤鎖法以開石﹐或方或圓﹐形體自然﹐故丰致灑脫。關仝亦用鉤鎖以開石﹐形體

方解﹐謂之玉印疊素﹐故筋骨勁健。

問﹕巨然師北苑﹐畫法有以異乎

曰﹕無以異也。北苑石形娟秀﹐意在江南﹐故土多石少。巨然山頂坡腳﹐多用礬頭﹐土石各半﹐余法皆同。

問﹕巨然﹑劉道士﹐畫法有以異乎

曰﹕無以異也﹐二畫如出一手。但宋畫無款識﹐巨然畫時﹐必繪一僧人居主位﹔劉道士畫時﹐必畫一道士居主位。世人以此辧別之。

問﹕李成﹑範寬﹐畫法有以異乎

日﹕筆墨皆同﹐但用法各異。李成筆巧墨淡﹐山似夢霧﹐石如雲動﹐丰神縹緲﹐如列寇禦風。範寬筆拙墨重﹐山頂多用小樹﹐气魄雄渾﹐如雲長貫甲。兩畫皆入神品。

問﹕燕文貴﹑許道寧﹐畫法有以異乎

曰﹕許道寧長安賣藥﹐酷嗜筆墨﹐畫𨿽涉俗﹐亦系南宗。燕文貴師法營邱﹐筆資縈回﹐酷肖李成﹐但筆力少弱。

問﹕元代黃﹑王﹑倪﹑吳四家﹐

畫法有以異乎

曰﹕四家皆師法北宋﹐筆墨相同﹐而各有變異。子久師法北苑﹐汰其繁皴﹐瘦其形體。巒頂山根﹐重如疊石﹐橫起平坡﹐自成一體。王叔明號黃鶴山樵﹐松雪之甥也﹐少學其舅﹐晚法北苑﹐將北苑之披麻皴屈律其筆﹐名爲解索皴﹐其堅硬如金鉆鏤石﹐利捷如鶴嘴劃沙﹐亦自成一體。髙士倪瓚﹐師法關仝綿綿一脈﹐𨿽無層巒疊嶂﹐茂樹叢林﹐而冰痕雪影﹐一片空靈﹐剩水殘山﹐全無煙火﹐足成一代逸品。我觀其畫﹐如見其人。吳中圭號梅花道人﹐師學巨然﹐儼然一體。但巨然山頭坡腳﹐畫法緊密﹐而仲圭之山頭坡腳﹐畫法疏落﹐又於陰坳處重加墨苔﹐號爲胡椒點﹐以取蒼茫之勢﹐只此少異耳﹐余處皆同。以上諸家畫法﹐𨿽有變異﹐皆系南宗一脈﹐衣缽正傳﹐遞相授受。

問﹕夫子教弟子破邪歸正﹐不

知何者爲邪何者爲正

日﹕畫學初基之士﹐最要認準門戶﹐不可錯走路頭。門戶者﹐宗派也。學有所本﹐不失宗派﹐方謂之學者。僧家之南北二宗﹐創自唐始﹐畫家之南北二宗﹐亦自唐始。僧家之北宗始自神秀﹐神秀有云﹕身似菩提樹﹐心如明鏡臺。時時勤拂拭﹐不使惹塵埃。斯旨已屬微妙﹐但未能直抵性天﹐尙假修持﹐故承其派者流入坐參﹐虛抱話頭﹐妄

斗機鋒﹐不得其門﹐甚至釘關曳鎖﹐魔走歧途﹐在在皆是。南宗始自六祖﹐六祖有云﹕菩提本無樹﹐明鏡亦非臺﹐本來無此物﹐何處惹塵埃。斯語直抵性天﹐了無障礙﹐一絲不掛﹐徧體光明﹐故五祖遽以衣缽付之。試思六祖與神秀發軔之初﹐只隔一轍耳。宗神秀者﹐對面如隔漲海﹐何也﹐蓋因授之者有毫釐之差﹐而奉行者遂有千里之謬矣。而畫家之宗派亦然。南宗開基﹐始自右丞。右丞畫法﹐取太初之神﹐鴻濛之气﹐注於毫端﹐分山披水﹐不逞其彊﹐不競其巧﹐𨿽幹邱萬壑﹐無不姿容淡雅﹐儀體幽閒。後之學者﹐縱不能人其堂奧﹐亦不至流浪魔途﹐雍雍穆穆之中﹐博得筆溫墨潤﹐尢不失一脈書香。是以宋之荊﹑關﹑董﹑巨﹐元之黃﹑王﹑倪﹑吳﹐皆爲肖子﹐不但拳拳祖訓﹐且能開疆展界﹐有功於祖。及明之文﹑沈﹑唐﹑仇﹐𨿽狐涎未盡﹐猶能遙接衣缽。北宗開基﹐始自思訓。思訓之畫法﹐神全五嶽﹐富聚三都﹐筆走鴻鈞﹐墨開鬼斧﹐峯巉壁峭﹐气朗神淸﹐眞一代之畫傑也。柰後之學者﹐技不出此﹐但筏其漭洋﹐而不卹其津航﹐遂使蒼山跋扈﹐老樹跳梁﹐韓女操戈﹐公孫舞劍﹐以魔傳魔﹐可勝惜哉。迨宋之李晞古﹐明之周東村﹐勤勤懇懇﹐趨步其後﹐猶望及其淸塵。至宋之夏珪﹑馬遠﹐明之張平山﹑吳小仙﹑蔣三松﹑汪海云諸輩﹐日坐狐禪﹐迷失其本﹐其從風之向背﹐不啻牛馬矣﹐便與僧家之釘關曳鎖者比。試思右丞之與思訓﹐開基之始﹐亦只相去一階耳﹐何南宗之肖子代不乏人﹐而北宗之法嗣寥寥無幾﹐猶且離宗叛道﹐毀棄衣缽﹐何也蓋作之之始﹐有天成人力之分。是以作之者只隔一階﹐而後之學者漸次懸絕﹐不啻霄壤矣。發機之始﹐可不愼哉。吾故常誨汝以

歸正宗。

問﹕夫子每教畫成之後﹐不可渲染。若

不渲染﹐气韻何由而出﹐抑或別有

法乎

曰﹕吾所謂畫成之後﹐不可渲染者﹐非一槪而言也。畫有南北之分。若北宗畫法﹐墨灑淋漓﹐揮毫髙明﹐一筆只作一筆用﹐筆盡而格定﹐無復加矣。若不用濕墨渲染﹐用墨如金﹐與而惜之﹐捨而庇之﹐一筆要作數筆用﹐气韻隨皴而出﹐又何用渲染﹐故畫成不可渲染者﹐特爲南宗而言﹐北宗不與焉。且濕墨初染未幹時﹐未嘗不蒼潤生動。及待幹後再看時﹐則墨色板而褊淺﹐不能深厚。用之之際﹐深亦不可﹐淺亦不可。深則晦暗胡突﹐淺則暴露浮薄。只有雨景雪景﹐不得已而用之。蓋雨雪二景﹐非濕墨烘托﹐無以取其神理。然用之亦要審雨雪之情形﹐不可一例而施。雨有盆傾墨澍﹐有風捲雷車﹐有空濛濕翠﹐有雨腳遮山。雪有玉龍鱗甲﹐有六出三白﹐有彤雲界嶺﹐有冷艷糝蹊。種種分別﹐情形各異﹐繪之之時﹐其用墨之濃淡淺深﹐亦各有法﹐難以言傳。須烘染運筆之際﹐學者目擊之﹐方見細理﹐大槪不可渾同一色。雨景天地暝晦﹐須上重而下輕。雪景天水一色﹐須上輕而下重。染時用排筆﹐將畫幅通身潤濕﹐徐徐染之﹐不可太急。若一气染之﹐則死板矣。須待幹後再染﹐須二三次染之﹐而墨色始能生動有致。但除雨景雪景之外﹐別景斷不可濕墨渲染。卽或於巖穴陰坳處﹐林麓嗡郁處﹐欲借烘染以取蒼奧之气﹐只可用渴墨渴

染。渴墨者﹐漧淡墨也。以干墨少許﹐蘸於毫端﹐旋旋幹刷以染之﹐此之謂渴染。隨皴隨染﹐務使皴染一气而成﹐其深厚蒼茫﹐潑潑欲動。較之濕染﹐則霄壤矣。吾故常誨汝﹕濕墨渴墨﹐不可擅用﹐以惹俗籟。初落筆時﹐須十分羞澀﹐曰久便得十分通脫。

問著色法

曰﹕絹宜著色﹐紙宜淡墨。絹發色彩﹐紙發墨彩。故絹畫必要著色﹐紙畫必要淡墨。如宣紙﹑庫紙﹑皮紙﹑蜀紙﹐皆可著色﹐其色彩與絹上同。但舊紙漸少且價昂﹐購之不易。近日一切新紙﹐俱有竹性﹑灰性﹑蠟性﹐不但難於著色﹐卽畫淡墨﹐亦屬違心。無可如何﹐只得將白紙揀其綿料無竹性者﹐先用白水浸一二次﹐去其灰性﹐晾於暗處陰漧﹐再用平扁石子﹐將紙面徧砑一次﹐使紙質堅實而受墨不走﹐然後量其大小﹐截成畫方。或於當風處懸掛﹐謂之風礬﹔或於當煙處懸掛﹐謂之煙磯。須一月半月後﹐視其紙色微黃﹐取而用之﹐庶可畫淡墨。切不可著色﹐恐傷墨彩。亦不過紅土之代硃砂耳。卽絹上著色﹐亦要得法。須審色之輕重﹐不可一例塗抹。如染山頭﹐須上重而下輕﹐以畱虛白﹐以便煙雲出沒。如染坡陀石腳﹐須下重而上輕靈﹐頂凸明顯﹐以分陰陽。此絹上下之著色也。若紙上著色﹐必先將林木屋宇﹑人物舟艇之屬﹐一一著色完畢﹐然後再著山色。著山色時﹐須用排筆蘸淸水﹐將畫幅通身潤濕﹐徐徐染之。墨須一筆輕﹐一筆重﹐用石綠亦可。望之鬱鬱蒸蒸﹐一碧無窮﹐非夏而何﹐若秋山著色﹐其山之峯

頭坡腳﹐亦宜先用赭色染之。但染時須審山之向背﹐以分陰陽﹐輕重相間﹐方能色澤因組不滯。否則澀滯﹐板而無情﹐且易於涉俗。

問﹕樹著色﹐四季同乎異乎

曰﹕不同。如春山著色﹐宜先將赭色輕輕染石面﹐次將極細石綠靑碟微微加於赭色之上﹐切不可重。蓋石綠翠色﹐輕則雅﹐重則俗﹐用之須在有無之間﹐望如艸色遙鋪方好。春樹不可畫墨葉﹐須作條枝﹐似有搖曳之狀﹐再將淺色艸綠汁加於枝梢﹐以成新綠。其橋邊籬側﹐或參以小樹﹐用胭脂和粉﹐點綴枝頭﹐以成桃杏﹐望之新紅嫩綠﹐映滿溪山﹐非春而何若夏山著色﹐宜先將赭色輕重相間﹐徧染石面﹐次用石綠靑標加於山頂山坡﹐望如艸木暢茂。用色比染春少重。但不可過重﹐以惹俗惡。其林木柯幹﹐皆不得作枯枝。墨葉夾葉﹐隨意成之﹐葉上用深色艸綠汁染之﹐以著濃陰﹐夾葉或用石綠亦可。望之鬱鬱蒸蒸﹐一碧無窮﹐非夏而何若秋山著色﹐其山之峯頭坡腳﹐亦宜先用赭色染之﹐但染時須審山之向背﹐以分陰陽﹐向處宜輕﹐背處宜重﹐而又不宜過重。蓋秋容縞素﹐用色宜淡不宜重。於山頭峯頂突兀處﹐則用花靑淡汁覆之﹐以潤赭色﹐使不枯澀。秋樹不可作蔚林﹐或用墨葉﹐亦不過加之於樹之丫叉﹐枝梢上用深艸綠汁染之﹐使有衰殘之意。若夾葉﹐用藤黃胭脂調和染之﹐卽成黃葉﹐用漂過極細硃砂標染之﹐卽成紅葉。總之用色不可太重﹐諸處染畢﹐望之山黃樹紫﹐水白江空﹐非秋而何獨冬山著色﹐與春夏秋山不

。。

同。蓋春夏秋山皆有像有气﹐冬山則天气上升﹐地气下降﹐閉塞不通﹐有像而無气。且萬物收藏﹐𨿽有色而無所施﹐是以著色不同。染法須將赭色七分﹐黑靑三分﹐調和以染峯巒石面。但不可徧體俱染﹐其山巖突兀處﹐須畱白色﹐以帶霜雪之姿。然白色只宜微露﹐若太露則成雪景矣。染冬樹法﹐宜赭色墨靑平兌用之﹐使樹本枝榦黧色而無生意。然其樹之丫叉生枝處﹐豈無將脫未脫之殘黃剩葉﹐卽或用色染之﹐亦不過略施意耳﹐不可著相﹐著相卽成全葉﹐無是理也。染畢望之﹐荒山冷落﹐曲徑蕭條﹐野艇無人﹐柴門寂閉﹐艸瑟瑟﹑石峻峻﹐非冬而何

問僻澀求才法

曰﹕宇宙之物﹐隆冬閉藏也不固﹐則其發生也不茂。山川之气﹐盤旋綰結者不密﹐則其發靈也不秀。故士夫因勞瘁弗逆而後通﹐詩家因窮愁困苦而後工﹐利器因盤根錯節而後見﹐信哉﹐而畫亦然。所謂僻澀求才之才字﹐於畫家最爲關鍵。才者﹐長也﹐通也﹐理也。惟山水家有此求通之法﹐而各畫工不與焉。蓋畫工所繪之士女牛馬﹐皆有定形定像﹐纖發謬之不可。如繪女士﹐描目於雙眉下﹐此定格而不移者也。設誤將雙目描於眉上﹐則僻澀而不通矣。卽此眉上﹐而欲求才以通此雙目可乎如繪牛馬﹐描四足於腹下﹐此亦定格而不移者也。設誤將四足描於脊上﹐則僻澀而不通矣卽此脊上﹐而欲求才以通此四足可乎故畫工各有定位成格﹐未必至於僻澀。僻測僻矣﹐澀則澀矣﹐無術以通之。獨山水家不然。峯巒居主位﹐岡嶺

居客位﹐此山水家之定法也。或率然偶起一峯﹐侵估客位﹐而岡嶺反居主位﹐則是位置顚倒而僻澀矣。苟能得其情形﹐卽此客位中亦可求才以通主山﹐主位中亦可求才以通客山也。蓋山水無定位﹐亦無定形﹐有左山而環抱右山者﹐有右山而環抱左山者﹔有前起而後結者﹐有後起而前結者﹔有懸崖陡起﹐直接霄漢﹐而羣峯反提提簇簇接踵其後者﹔有淸溪倒峽﹐掩映以通泉脈者﹔有飛磴盤空﹐曲折以達幽邃者。卽此中思之求之﹐而背逆者忽順﹐窒礙者忽通﹐斯景像生焉﹐意趣出焉﹐其天巧神奇反出尋常之右矣。然此法爲畫學已成之士言之﹐若初基之士﹐只可於定法中求才。若於僻澀中求之﹐恐愈求而愈不通矣。

問﹕夫子常論畫山水﹐必得隱顯之

勢﹐方見趣深。請詳以示之。

日﹔吾所謂隱顯者﹐非獨爲山水而言也。大凡天下之物﹐莫不各有隱顯。顯者﹐陽也﹔隱者﹐陰也。顯者﹐外案也﹐隱者﹐內像也。一陰一陽之謂道也。比諸潛蛟之騰空﹐若只了了一蛟﹐全形畢露﹐仰之者咸見斯蛟之首也﹐斯蛟之尾也﹐斯蛟之爪牙與鱗鬣也﹐形盡而思窮﹐於蛟何趣焉是必蛟藏於云﹐騰驤矢矯﹐捲雨舒風﹐或露片鱗﹐或垂半尾﹐仰觀者𨿽極目力﹐而莫能窺其全體﹐斯蛟之隱顯叵測﹐則蛟之意趣無窮矣。比諸風雨之施行﹐若預爲人知之﹐必於某日風﹐某日雨﹐信同潮汐﹐刻期不爽﹐蒼生何由而仰思且爲風雨﹐亦有何趣焉是必風雨不預爲人知﹐𨿽大熱金石流﹐土山焦﹐而裸者引領﹐耕者切望﹐而

一風不度﹐片雨無施﹐必待適時﹐不期然習習微微﹐穿窗解慍﹐不期然淋淋漓漓﹐而沃旱蘇蒸﹐斯風雨之隱顯也。隱顯叵測﹐則風雨之意趣無窮矣。比諸才士之生也﹐天資穎敏﹐才思超羣﹐若飛揚跋扈﹐於才何趣焉是必良賈深藏若虛﹐盛徳容貌若愚﹐𨿽見之不足﹐而運用有餘﹐此才士之隱顯也。隱顯叵測﹐則才士之意趣無窮矣。比諸美人﹐丰姿絕世﹐趨走荒郊﹐𨿽雙眸秋水﹐十指春蔥﹐領如蝤蠐﹐舞鬟翡翠﹐而一覽無餘﹐於美人何趣焉﹐是必綠紗迷影﹐湘箔拖裙﹐或臨窗拂鏡﹐偸窺半面﹐或倚欄凝思﹐偶露全容﹐如雲如霧﹐幽香不吐﹐而妙處不傳﹐斯美人之隱顯也。隱顯叵測﹐則美人之意趣無窮矣。比諸樓閣之在陸野﹐翠幔珠簾﹐危檻傑棟﹐瞰道臨衢﹐歷歷分明﹐於樓閣何趣焉是必隔墻外望﹐森羅環合﹐蒙密幽邃﹐竹藏疏雨﹐柳蕩輕煙﹐榱桷淩虛﹐檐牙聳漢﹐其間不無紅袖飛觴﹐靑蛾度曲﹐矚之不見﹐思之有餘﹐斯樓閣之隱顯也。隱顯叵測﹐則樓閣之意趣無窮矣。譬諸花卉園林﹐叢叢簇簇﹐羅列幾筵﹐枝枝不爽﹐朵朵分明﹐𨿽足暢觀﹐於花何趣焉是必墻頭數朵﹐石隙一枝﹐𨿽觀之不暢﹐而思之有餘﹐斯花之隱顯也。隱顯叵測﹐則花之意趣無窮矣。譬諸人之壽天在天﹐若彭預知其必壽﹐於壽何慶焉殤預知其必天﹐於生何趣焉是必造物不預爲人知﹐彭不知其壽而壽﹐殤不知其天而天﹐挺然而生﹐偃然而死﹐𨿽修短不齊﹐同歸於盡﹐奚必彭之爲慶﹐而殤之爲悲乎斯壽天之隱顯也。隱顯叵測﹐則壽天之意趣無窮矣。譬諸人之居世﹐畫有室家之累﹐妻號兒啼﹐悲苦其心﹐夜有邯鄲之夢﹐妻封子貴﹐榮適其懷﹐是寐則優遊﹐醒則愀愀﹐於生何趣焉是必明者了性達生﹐

通脫自喜﹐不以夢之爲夢﹐反以不夢之爲夢也﹐晝亦陶陶而夜亦陶陶﹐醒亦飄飄而夢亦飄飄﹐此晝夜之隱顯也。隱顯叵測﹐則生人之意趣無窮矣。以上細理物趣﹐皆不外乎隱顯﹐而況山川其大者乎若峯巒林麓﹐屋宇橋梁﹐但其各備一體﹐𨿽纖毫不謬﹐如刻板然﹐一覽意盡﹐於繪事何趣焉。是必上有岌岌之頂﹐下有不測之淵﹐如柳子厚所謂其嶔然相累而下者﹐若牛馬之飲於溪﹐其衝然列角而上角﹐若熊羆之登於山﹐蘇子瞻所謂測立千尺﹐如猛獸奇鬼﹐森然欲搏人﹐空中而多竅﹐與風水相遭﹐有竅坎鏜韉之聲。由二子之言推之﹐則勢環險壑﹐形抱幽巖﹐萬仞幹重﹐湧螺點翠﹐幽邃莫測﹐瞑晦無窮﹐其間不無紫霞丹竈﹐天柱虹橋﹐而仙靈聚焉﹐賢佐出焉﹐珠玉生焉﹐貨財興焉。此山水之隱顯也。隱顯叵測﹐而山水之意趣無窮矣。夫繪山水隱顯之法﹐不出筆墨濃淡虛實。虛起實結﹐實起虛結。筆要雄健﹐不可平庸。墨要紛披﹐不可顯明。一任重山疊翠﹐萬壑千邱﹐總在峯巒環抱處﹐巖穴開闔處﹐林木交盤處﹐屋宇蠶叢處﹐路徑紆回處﹐溪橋映帶處。應畱虛白地步﹐不可塡塞。庶使煙光明滅﹐云影徘徊﹐森林穆穆﹐鬱鬱蒼蒼﹐望之無形﹐揆之有理。斯繪隱顯之法也。

問﹕唐宋畫無款﹐元明以來始有款識﹐或間有題詠。恐書法不佳﹐有戾畫格﹔若書法求佳﹐則無學畫功夫。今弟子志專於畫﹐其書法或不學﹐可乎

曰﹕余少從誨庵張先生學畫。先生書畫雙絕。常觀其

濡毫命素﹐筆師造化﹐墨法虛無﹐斧斷刀裁﹐直截痛快。但畫不輕發﹐字無妄施﹐淡薄自喜﹐閭閻罕迹。且遇物不倦﹐誨人有方﹐鄭虔後一人耳。嘗謂余敏手捷思﹐所遇輒解﹐一點一拂﹐咸希有靈測之涯岸﹐將爲吾畫道中之錚錚者。惜乎學畫而不學書﹐則謬矣。余動容起立而言﹔畫乃別途﹐何用書爲方砥力於靑邱之傑表﹐又何勞手於蠶頭之細事哉先生厲聲曰﹕是何言也豪翰雄膽﹐何謂細事且書畫雙觀﹐驅馳並駕﹐各盡其美﹐足稱畫者。時都中姜﹑汪﹑陳﹑查諸公﹐書名方盛﹐悉與先生友愜。常攜餘同往觀彼作字﹐更屬奮興繼起﹐追蹤殿後﹐異日之書家﹐捨子而誰回思先生﹐其惠我厚矣。但餘執迷不省﹐計不克偕﹐有負斯言。彈指間已四十三年矣。逖思往愆﹐惶悔無極。具陳其事﹐以示同人﹐切勿蹈吾前轍。試看書而不畫者有之﹐未有畫而不書者。自應書畫並進﹐以飾雙觀﹐方能無忝臨池。日久腕力生風﹐自能神運入妙。時或揮毫﹐如飄風忽舉﹐鷙鳥乍飛﹐電掣星流﹐驚筵駭座﹐亦生人之一快事耳。子其不學可乎﹗

問﹕夫子匯萬象於胸懷﹐傳千奇手毫翰﹐尺幅之內﹐瞻萬里之遙﹐丈縑之中﹐寫千尋之峻。弟子幸藉趨承之教﹐得蒙指授之下﹐似有幽隱難傳之法。弟子未嘗厥怠﹐敢請夫子勿隱直示之。

曰﹕惡是何言也﹗吾無隱乎爾。吾爲汝指上傳禪﹐口頭付法﹐不過借毫翰以資靈寶耳。若夫風範气候﹐致妙參

神﹐非凡力所能﹐必待眞師指授﹔眞師其造化乎﹗吾少時學畫﹐費紙過於學書。誨無虛負﹐筆無妄下﹐晨警夕惕﹐不惜全力。只止於定質﹐終局促沓拖﹐愧然未盡。迨後出使四方﹐洞天神府﹐備載寰區﹐如秦隴之峯巒﹐巍巍赫赫﹐金湧銀溢﹔吳越之峯巒﹐鬟靑髻翠﹐握雨期雲﹔巴蜀之峯巒﹐虎牙傑立﹐哮壑擂空﹔瀟湘之峯巒﹐翠幌畫屏﹐雙妃梳洗﹔滇黔之峯巒﹐神魁鬼魍﹐騰霧飛陰﹔咸不如桂林之峯巒﹐玉筍瑤防﹐平原屹立﹐可稱奇麗。以上諸域﹐曾經恣意遊觀﹐始覺昔日窗下之陋。更哂海內諸畫家﹐竊取豹尾之一斑﹐博得馬脛之一毛﹐洶洶羣起﹐飾巧競長﹐淩誇一時﹐何其鄙哉﹗亦烏足師侍哉﹗吾每出使一方﹐必囊襲筆硯﹐於經過之山川﹐遇有人力未能﹑天工施巧之處﹐必駐輿停驂﹐舒毫采取。積成一帙﹐思之體之﹐再爲操筆﹐始覺有庖丁之易。不禁贊曰﹕造物眞我師也﹗微造物﹐吾誰與歸﹗故範中立埋首終南﹐曹雲溪飄遊湘漢﹐皆師資於造物也。夫師資於人物﹐猶可探討﹐而師資於造物處﹐難以授受﹐亦未可智取﹐惟在學者自覓其眞師耳。吾學止於斯﹐言盡於斯﹐吾無能矣。後贈俚言十章﹐附載於後﹐爾其默會之。

癡翁末技病爲師﹐涇渭如君判不疑﹐自是劍門蘭弟子﹐輞川先繪鹿柴詩。放眼空天境始開﹐煙消一點一塵埃﹐鴻濛萬古朝元意﹐要汝聰明會得來。機桿千家各自專﹐得魚方許是眞筌﹐惠娘不共凡娘譜﹐繡出鴛鴦另一傳。

畫裏鄕願是媚姿﹐紛紛出手美人思﹐蒙公造此如椽筆﹐詎爲張家畫翠眉。贏得冰霜徹骨肌﹐涼飆冷韻自來宜﹐瑯殲何用長千尺﹐一寸淸陰萬里思。亂裏蒼茫靜裏神﹐華原去後更無人﹐秋殘夏茂紛多嶂﹐先取吳山第一春。萬壑奔騰勢不羈﹐一峯自有一峯姿﹐問誰求取玄元理﹐多拜名山作法師。案頭多力不用神﹐向須垂簾靜裏尋﹐竊取九華眞面目﹐歸家好奉白頭親。不潔何能水至淸﹐煙霞大足結深盟﹐野巾墨艸連城重﹐獨許時乘識此情。一燈孤影坐寒邊﹐弟子饒君慰暮年﹐試看大靑山上雪﹐時時吹落杖鳩前。

讀畫紀聞塽圃紀闖

淸蔣驥撰。驥字赤霄﹐號勉齋﹐江蘇金壇人。乾隆間以傳神寫眞名世﹐《讀畫紀聞》外有《傳神祕要》傳世。

』

讀畫記聞

亡淸蔣驥

書畫一體﹐爲其有筆气也。此語爲士大夫言之。如工人軟弱之筆﹐𨿽布置縝密﹐設色鮮明﹐終近乎俗。否則爪舞牙張﹐筋骨顯露﹐旣非正派﹐謬許北宗﹐於斯道失之遠矣。

用筆用墨

臨摹名人眞迹﹐先求其用筆用墨之法。用筆須沈著而不粘滯﹐用墨須精彩而不粗濁。只以一樹一石﹐得其輕重疾徐之致﹐便可施之大幅﹐舞不合宜。至章法之掩映﹐又是一番進境。若未知執筆﹐漫講章法﹐亦何益耶﹗

皴法

古人皴法不同﹐如畫家之各立門戶。其自成一體﹐亦可於書法中求之。如解索皴則有篆意﹐亂麻皮則有艸意﹐

工

雨點則有楷意﹐折帶可用銳穎﹐斧劈可用退筆﹐王常石多稜角﹐如戰掣體﹐子久皴法簡淡﹐似飛白書。惟善會者師其宗旨﹐而意气得焉。

章法

山水章法﹐如作文之開合﹐先從大處定局。開合分明﹐中間細碎處﹐點綴而已。若從碎處積成大山﹐必至失勢。

布置章法﹐胸中以有膽識爲主。書法論有云﹕意在筆先。作畫亦然。

大山平坡﹐皆當各有鉤連處﹐如詩文中之有鈕合﹐爲一篇之筋節脈理。必多讀舊書畫﹐乃能知之。

布置樹竹

松檜梧竹湖石﹐用巧法布置﹐作奉曲之狀者﹐宜於園亭景致﹐不可移於大山大水。林木叢雜﹐不加芟作﹐或苔蘚蔓衍﹐野竹紛披﹐宜山村野店。若疊巒重嶂﹐以平正見古茂﹐方爲大家手筆。

濃淡

畫法以濃淡分先後。樹近則濃﹐遠則淡﹔山亦近則濃﹐遠則淡。然淡遠之外﹐仍可作濃墨。蓋日影到處則明﹐不到處則黯黑。此景於早晚時遊觀﹐可得見焉。

。。

松

松性本直﹐則畫者樹身挺出﹐或放縱其枝榦爲宜。其盤孥屈曲者﹐下必有山石﹐因其初生之時未得遂其性也。故平地之松宜直﹐山阿石隙之松宜曲﹐如懸崖倒掛﹐其本體必當作曲勢。

枯樹

秋冬之樹多枯﹐春夏之樹宜密。枯樹排列﹐須分層次。密樹團結﹐必得疏通。欲有層次﹐以濃淡分之。欲其疏通﹐以枯樹插之。前人範寬﹑郭河陽﹑董北苑俱用此法。

人物屋宇

村居亭觀﹐人物橋梁﹐爲一篇之眼目如房舍有當用正者﹐有當用側者﹐或幾面有窗牖者﹐或反露村居之後面者﹐以及亭觀之髙下﹐人物之往來﹐皆有一定區處。譬之眞境﹐以我置身於其地﹐則四面妙處﹐皆可領略﹐如此方有趣味。蓋古人畫中人物﹐未嘗不寓意在我。

風雨

畫中有風者﹐其人物及山石樹身皆當與風相左﹐惟樹杪藤梢點綴處作飄揚之致。至雨景﹐則漬墨而成。杜工部

工

詩﹕元气淋漓障猶濕。斯語卽可爲入道之門。

雪月

雪景中人物幃幔﹐設以淡色﹐最有生趣﹐間用粉籠松梢石隙等處﹐亦妙。雪之水與天一色﹐則添雪舟而水見矣。昔王思善以薄粉籠出頭﹐其法可鑑。

月下之景﹐宜梧桐疏竹﹐用墨不可濃。其章法紙端空處宜髙﹐見髙曠綿邈之意﹐籠以輕煙﹐層層相積。若布置局促﹐則大旨先失矣。

苔

苔爲美人簪﹐謂其生動﹐爲石上之飾耳。其生也大小雜亂﹐蔓衍平鋪﹐初無深義。若在畫中﹐則在近處石上﹐可作叢艸﹔在遠處大山﹐卽松柏不可漫施。大抵點點叢石縫中流出﹐濃淡相間﹐疏密相生。生意出於天然﹐𨿽突兀層崖﹐無飄墜委積之狀﹐此點苔法也。

神女論

爲神女寫眞﹐意在端嚴﹐不在嫵媚﹐於端嚴中具一種環姿艷逸。如麻姑﹑洛神﹐隨波上下﹐禦風而行﹐自有天然態度。降而下之﹐論畫美人﹐或十分面﹐或八九分面﹐半面背面﹐其形有肥瘦長短﹐眼有大小﹐眉有輕重﹐貌各不同﹐皆可有美致﹐惟取精於阿堵中。寫得臨風揚步﹐翩

工

翩然若將離絹素而來下者﹐是爲畫中名手。若作妖態愁眉﹐墮馬髻﹐折腰步﹐齲齒笑﹐幹人面目一例﹐此俗工惡筆﹐殊無足取。

品格論

神仙品格﹐天然殊絕。曾見王繹所畫五老圖﹐虯須雲鬢﹐數尺飛動﹐根毛出肉﹐力健有餘。作者當思此意。

衣紋

衣縷或粗或細﹐或疏宕﹐或飄舉﹐或整肅﹐意思不同﹐人所共知。舉筆便欲筆筆周到﹐左右諦視﹐反若不足。惟前人之畫﹐舒捲離披﹐時若缺落﹐而意象已得。

寫照布景

畫山水﹐山遠而樹近﹐千巖萬壑﹐渾然天成。用筆蒼勁﹐品格最髙。寫照景宜山近而樹遠﹐作園林布置﹐人工修築﹐巧妙爲宗。蓋行立坐臥之地﹐須寬綽有餘。從遠處作景﹐可以騰挪布置﹐隨人之所好﹐略爲點綴。名目取其娛耳目﹑悅心意耳。惟畫屋宇最難﹐大抵上下不宜齊整。凡近在身之左右作樹石﹐俱推此意﹐思過半矣。今入畫樹﹐枝榦爲人之臂指仿佛﹐此不知遠近之法也。或畫茅亭小艇﹐而身不能容﹐此不揣理也。前人論畫云﹕木不數十百如人之大則木不大。方比大小﹐始中程度。

﹞

指頭畫說

淸髙秉述其從祖髙其佩畫法﹐以成此篇。其佩字韋之﹐號且園﹐又號南村。遼寧鐵昤人﹐隸漢軍鑲黃旗。生於康熙十一年﹝工﹞﹐卒於雍正十二年﹝工﹞。官至刑部侍郎﹐謚恪勤。工指畫﹐花木鳥獸人物山水無不臻妙。

髙秉字靑疇﹐號澤公。寄興丹靑﹐精於摹印。

。

指頭畫說伯大巴型﹤﹐

亡淸髙秉

恪勤公八齡學畫﹐遇稿輒樵﹐積十餘年﹐盈二簏。弱冠卽恨不能自成一家﹐倦而假寐﹐夢一老人引至土室』四壁皆畫﹐理法無不具備。而室中空空﹐不能模仿﹐惟水一盂。爰以指蘸而習之﹐覺而大喜﹐柰得於心而不能應之於筆﹐輒復悶悶。偶憶土室中用水之法﹐因以指蘸墨﹐仿其大略﹐盡得其神﹐信手拈來﹐頭頭是道。職此遂廢筆焉。曾鐫一印章云﹕畫從夢授﹐夢自心成。中年畫推篷冊十二頁﹐自題此意於首幅。伯兄惠疇寶藏家畫中﹐以此冊爲第一神品。先嚴題文良公所藏桃花鴛鴦通景圍屏﹐有五言長古詩一首﹐記述其事。用指廢筆者﹐以筆所難到處﹐指能傳其神﹐而指所到處﹐筆勿能及也。筆多工細﹐指多寫意﹐然非筆畫工細之極﹐指畫不能善寫其意。秉嘗題公筆畫有句云﹕筆繪嘗爲指繪掩﹐須知指筆互相因。公於唐﹑宋﹑元﹑明﹑國朝諸大家中﹐鉆研探討﹐集其大成﹐復將諸大家之用意用法﹐盡歸於指﹐故稱獨步。惜不多作筆畫﹐曾鐫一章云﹕偶然用筆。是以世人未能盡知﹐而筆爲指掩。

然尺紙寸縑﹐傳於後世﹐識者當奉爲拱璧﹐是掩而終不掩也。

秀水張浦山撰國朝畫徵錄﹐記公一則曰﹕髙且園善指頭畫﹐畫人物花木﹑魚龍鳥獸﹐天姿超邁﹐奇情逸趣﹐信手而得﹐四方重之。余曾見扇上筆畫散仙數種﹐尢妙﹐有如王初平叱石成羊﹐作舞石一攢﹐或已成爲羊而起立者﹐或將成而未起者﹐或半成而未離爲石者﹐神采熠熠﹐風趣橫生。他如龍虎等﹐亦各極其態。世人只稱其指墨﹐而不知筆墨之佳也。人旣重其指墨﹐加以年老﹐便於揮灑﹐遂不復用筆﹐故流傳者少。官刑部侍郎。公素喜作散仙﹐指墨筆畫俱夥﹐頗難各形其妙。浦山以譬語達之﹐煞是解人。讀畫徵錄﹐益信掩之不終掩也。求畫者無虛日﹐積紙約四五十番﹐輒先一日磨墨﹐自己至酉成之﹐約計月二次﹐可百幅﹐歲可千餘幅。自弱冠至七旬﹐不下五六萬幅﹐千古莫能與京﹐而足迹將徧天下﹐故海內無弗知而重者。興來時或畫扇三五柄﹐或手卷一二軸﹐或竟全冊﹐或三五頁﹐此又在大幅之外者。合而計之﹐更不知凡幾矣﹐曩未一一登記。

指畫過多﹐必須情人烘染。昔宦遊兩浙時﹐延請華亭陸日爲吩﹑邗上袁文濤江﹑虎林沈禹門鰲﹐皆能自豎一幟者。以公之指墨艸創﹐而用三君秀筆妙染﹐且當壯盛之年﹐每屍畫出﹐如天上神仙﹐非煙火食者所能望見。繼延華亭陸遴萬靑﹑丹徒吳欽序禮﹐𨿽不可與君同日語﹐然尙能領略大意﹐後官司寇﹐二君南歸﹐則不得其人矣。晚年所作較遜少壯一籌者﹐苦無人助﹐而又無暇自染也。惟冊﹑篷﹑於卷三種﹐從未假手於人﹐𨿽有三君﹐亦弗能代染。公生

平所畫﹐以絹本親筆烘染者與冊﹑篷﹑手卷爲神品﹔舊紙指墨不加烘染者﹐與凡水墨冊﹑筵﹑手卷爲逸品﹐非人力可學而至。世人不能多見神品﹑逸品﹐無怪皆謂指畫可學﹐而畫者蜂起矣。

唐宋元明諸家畫法﹐皆以下爲主﹐上爲客﹐近主遠客﹔在下近處作樹石屋宇﹐在上遠處作峯巒沙岸。大家名家皆不能逃此範圍﹐致有陰起陽收﹐陽起陰收之說。尖刻輩以作畫亦講風水誚之。惟公數萬指畫筆畫中﹐竟無一出此者。凡所作皆生平經歷山川眞境﹐故丘壑無或雷同。个中人徒嘆難及﹐門外漢惟詫奇異﹐數十年中絕無一人勘透此關﹐而畫者靦顏語人曰﹕髙公我師也。其誰欺邪﹗

畫極小人物花鳥﹐無名指﹑小指互用足矣。大幅必是兩指同用。世人以一指模仿大幅﹐故𨿽鐵硯磨穿﹐斷難得仿佛。若畫鉤雲流水﹐則三指並用﹐故頭緒似亂而實淸﹐無板滯之病﹐省修飾之煩。秉所藏小冊風竹﹐則兼用大指向外撇之﹐神哉神哉﹗

畫家極重筆墨﹐而渲染亦未可忽。公之染法極變化莫測。等一樹石﹐而形色气韻迥殊﹔等一雲水﹐而淺深態度各異。如人之面目聲音﹐無一不同﹐無一相同﹐斯之謂人。公之染法如是﹐斯謂之畫。設色不難於鮮艷﹐而難於深厚﹔所尢不易得者﹐惟舊气耳。公染法多得力於吳仲圭﹐無論鮮艷深厚﹐俱有舊气。設色亦有工致寫意之分。寫意可以意到筆不到﹐花靑赭石紅黃靑綠俱不礙稍艷﹐隨意點染﹐但得神味機趣足矣。工致則淺深濃淡毫髮不苟﹐斯爲合作。公染山水﹐配合諸色﹐往往令人難辦﹐故迥異乎人。

指畫生紙﹐難於工細﹐故巨幅僅用披麻﹑荷葉﹑大小

斧劈等皴﹐惟神明於其間爾。而樹無夾葉。至冊﹑篷﹑絹素則無體不備﹐有工細之極﹐望之不似指墨者﹐細玩之則色色皆非毛穎所能辦也。

筆須有法有力。法如起止轉折頓挫﹐弗矯揉造作﹐而活潑靈妙﹐乃佳。孫過庭書譜後幅﹐似樂章之舞﹐跳脫飛舞﹐腕底風生﹐無毫髮不合矩度。運筆作畫﹐亦當如是。故謂畫家必不可不知書法也。公運指如寫字﹐或如隸楷﹐或如行艸﹐世匙知者。多觀水墨之作﹐則當束手矣。

胭脂宜淡﹐公重用之彌舊。赭不宜赤﹐公累用之彌雅。至以靑綠加於重墨之上﹐彌雋永。朱粉施於金篷﹐彌幽秀。而以濃墨筆畫密竹﹐不分輕重﹐彌見蕭疏。此尢前古所未敢者也。

墨須用至五色﹐而運化無痕﹐斯爲妙手。指墨之無痕處﹐尢本於自然﹐故能出筆一頭地也。公有印章云﹕不過求無筆墨痕。

指甲不宜長﹐長則有礙於指﹔亦不宜禿﹐禿則無助於指。公每先作細畫人物花鳥﹐利有甲也。數幅後甲漸禿﹐畫潑墨山水及屏幛巨幅人物龍虎。而乘指甲將禿未禿時﹐用點數寸許人目﹐則肉爲目而甲爲眶﹐或肉爲目而甲爲睫。二目初點﹐全神已備。鼻承目﹐口承鼻﹐面承目鼻口﹐猶之詩文﹐如是起必應如是承﹐句句相承﹐筆筆相生﹐𨿽有定法﹐而非死法。故萬千詩文﹐無一首雷同﹔萬千法書﹐無一字雷同。指畫面目亦如是矣。嘗有印章云﹕傳神寫照在甲肉相半間。

畫人以萬計矣﹐而面無一同。面不同奇矣﹐而气色無一同者﹐乃龍虎之面亦百十各異。此詩文家參活法﹐欲語

羞雷同意也。

畫有以簡淡爲貴者﹐右丞﹑雲林是也﹔也以工艷爲貴者﹐大小李將軍﹑十洲是也﹔有以厚爲貴者﹐荊﹑關﹑董﹑巨﹑仲圭﹑子久是也﹔有以奇爲貴者﹐八大山人是也。公指畫淸奇濃淡﹐無所不有﹐而其神味尢在指墨之外。

昔人云枝分四面﹐是但謂花木爾。公畫羣仙﹑八駿﹑遊魚﹑飛鳥﹑花木﹐皆有八面﹐顧眄無迹﹐若非有意爲之。乃潮頭亦有八面。凡畫潮頭者﹐率皆左右兩分﹐及上起而下翻﹐則能事畢矣。公乃畫正面下垂而上卷者﹐非特畫家未見及此﹐卽日對眞迹而亦未之覺也。

筆墨之事﹐天姿篤學力深﹐而胸襟尢要闊大。東坡渡海詩云﹕九死南荒吾不恨﹐玆遊奇絕冠平生。具此胸襟而足其才智﹐技必過人。公目空千古﹐气雄萬夫﹐而年近七秩﹐猶懸眼鏡臨模古人﹐何患不驚世邪﹗秉嘗謂公畫落墨有神气﹐渲染有元气﹐其天資﹑學力﹑胸襟缺一者不足與言筆墨﹐尢不足與言指畫。秉四十餘年來見指畫鍾進士像不下二百餘本﹐或文像﹐或武像﹐有喜怒威善壯老之分﹐有似仙佛﹐有如鬼怪者﹐衣褶有鉤勒潑墨之別﹐有寬袍罩細甲者﹐有寥寥數筆者﹐有鉤勒潑墨者﹐且有潑朱者﹐神奇變幻﹐不可端倪。列數軸於一堂﹐如出數手﹐無惑乎世人之生疑也。

每歲五月五日午初刻﹐畫朱砂鍾進士像數幅﹐候午正刻點睛。先嚴珍藏數幅﹐應人請者過半﹐僅餘三幅。秉兄弟五人分之﹐顧弟未得﹐端然叩頭向余乞去。余悵悶十載﹐如嬰痼疾。庚寅仲秋﹐始購得一幅於琉璃廠﹐朱睛內復加極小墨點﹐此又一法﹐千百中不一二遘也。

公繪女像觀音﹐是福徳像具慈悲心﹐不得謂之神﹐不得謂之仙﹐不得謂之美人﹐令人見而起敬。蓋公繪時卽存卽心卽佛念也。佛心繪佛﹐誠然佛矣。世人以利心繪之﹐人以利購之﹐或以勢取之﹐晨夕禮拜而日佛能救度我﹐降我福﹐消我災﹐有是理乎指畫羣仙宮娥﹐信手塗抹﹐粗服亂頭﹐愈形其美。甚有眉目不淸﹐口鼻相連﹐有似嫫母者﹐然風神體格窈窕端莊﹐自有別趣﹐其故難言。公畫龍𨿽獨開生面﹐與僧繇﹑所翁有別﹐究悵未及前人。康熙乙未年﹐由京口買舟赴永寧觀察任。一日陰雲蔽天﹐霖雨將沛﹐公忽動念畫龍。惟遵編簡所載﹐兼用藍本﹐非爲神龍寫照。爰泊舟虔禱﹐願得一見眞容﹐濃云頓開﹐龍首畢現﹐有角有耳﹐而無所謂無礙者。睛光閃爍﹐未敢久視﹐然已瞻仰大略。嗣後所書﹐都無無礙矣。是以五旬前後所畫各別﹐非自相矛盾也。家藏前此畫者僅一橫幅﹐餘皆後此所畫。世人未詳其故﹐有疑此眞彼贗者﹐彼眞此贗者﹐殊不知眞贗不在無礙之有無也。神龍變化莫測﹐公畫神龍亦變化莫測﹐只可意會﹐難以言傳。今之贗公畫者﹐尙未敢唐突及此也。

虎之威力﹐全在前身﹐故頭大肩闊﹐腰跨較細。公畫虎乃前後身相等﹐腿且粗而短。嘗曰﹕畫虎之工﹐頗能以得形似見長﹐而不若吾虎之威也。秉童時竊聞此言﹐四十餘年來畱心體驗﹐誠然誠然。世人乃有謂公乘醉以頭畫虎者﹐且日曾畫於舍下。言之者恬不爲怪﹐而信之者頗眾﹐俱不知是何肺腑。

獅不易見﹐畫家以意爲之﹐長毛大尾﹐殊非本相。公曾爲獅寫生﹐足以爲法。秉敬模一式﹐附於後。

畫中難以得神者﹐蘭蕙爲最。葉須有法有力﹐不宜少加潤色﹐不宜稍爲增減。指墨斷難施於新紙﹐故公蘭蕙曾無巨幅﹐以其難佳﹐不彊爲也。遇冊﹑篷﹐每每畫之。秉半生所見亦百十﹐無一同者。蘭尢難於蕙。八大山人每畫一二花於本﹐盛磁器中﹐不著一葉﹐長於用巧矣。然余得其小冊﹐僅寫一花二葉﹐古峭絕倫﹐有如詠終南殘雪四語﹐意可謂力大於身。惜我公未及見此﹐見之必愛玩不忍釋也。噫﹐不知此蘭何時再逢知己。用無名指肚蘸墨點梅﹐辦未放半放者﹐墨稍濃﹐全放者﹐稍淡。信指點去﹐每有中空﹐宛然一黑圈者﹐不加須蒂而得梅之全神。神乎指乎﹗亦閒有設胭脂而加須蒂者﹐亦有加須而無蒂者﹐同此一法﹐而每幅神韻變化各又不同。巨幅枯柳﹐用兩指急掃﹐或重或輕﹐或濃或淡﹐任其自然﹐但不得增減一絲爾。小幅枯柳新柳﹐則專用指甲﹐其急如風﹐其細如發﹐其健如剛﹐其銳如鍼﹐銀鉤鐵畫﹐遠弗逮也﹐是豈筆之所能爲者。此更難於蘭蕙﹐故只宜畫於佳冊細絹﹐不可多得。余見近今用指者動畫垂柳﹐滿紙長條﹐令人生畏﹐眞所謂古人不及今人膽。

畫叢樹各有家數出枝發幹﹐穿插位置﹐各抒性靈﹐獨標格式﹐有迥相懸殊者﹐有大同小異者。後人習之﹐一望而知其所本。此畫家所極重﹐非有八大山人才識﹐未容野戰也。我公指畫筆畫叢樹﹐俱從江山茂林中得來﹐絕勿規仿前人﹐故無步趨痕迹﹐而得丘壑眞趣。如古人但以廏馬爲師﹐不以畫馬爲法﹐卽此亦自我化故之一端也點綴山樹﹐古人率用橫點﹐以墨色之燥濕濃淡分遠近淺深﹐小叢密竹用焦墨點之﹐或用渴筆一順撇之﹐所謂寫意而已。

公亦無一出此者。此皆若行文惟陳言務去之卓識也。

細苔用無名指小指雙點﹐饒有生枝枯枝之趣。攢三聚五﹐何其拘執﹗大叢苔棘﹐則三指連並﹐以指背拓之﹐淺深濃淡﹐渾然天成﹐自有鬱蔥之致。樹葉亦用此法。

指頭蘸色暈墨﹐作沒骨花鳥﹐幽艷古雅﹐已稍獨絕。復寫人物﹐用赭石塗面﹐不事鉤勒﹐而生气逼人﹐尢奪造化。昔人論書云﹕作字須有古﹐摹古須有我。書家三昧﹐盡此二語。余謂繪事亦然。然筆難仿指﹐指難仿筆﹐公以指墨仿宋元十二家山水花鳥於一冊﹐用墨迥殊﹐神气一一酷肖﹐是將古大家理法融會於心﹐而天資髙邁絕倫﹐始能神妙如是。是冊先嚴贈秉業師馮夢堂先堂﹐可謂得所矣。又臨董文敏山水小幅﹐現存先三十五石堂叔處。古大家多善用筆﹐惟文敏尢善用墨﹐百餘年來墨暈猶覺潤濕。公臨本已四十餘年﹐墨且似未幹也。

指仿諸家難矣﹐公乃用焦墨作李龍眠法。倘龍眠復起﹐必悔未用指。儉堂所藏一人攜筇立椿下﹐雅有詠歸於沂風味﹐文紋枝榦﹐指法墨痕﹐如玉箸篆文﹐誠至寶也。秉藏白描一軸﹐每於心曠神怡時﹐縣以敬對﹐樂忘寢食。然只敢與不知者見﹐而不敢與知者言也。

模古書畫妙在不似﹐寫照可弗似乎以筆寫之﹐似已難矣﹐指能似乎公以指墨爲盧大司馬舜徒寫一立照﹐長等身。舜徒喜欲狂﹐謂公曰﹕神乎技矣﹐進於道矣﹗又爲先外叔祖劉公寫一坐照﹐龐眉長髯﹐盡人皆識。幼未及一見顏色﹐聞諸舅父行﹐咸謂逼眞。盧公乏嗣﹐照今不知所歸。然世人得之﹐亦不知爲誰何也。外叔祖照﹐後人亦不甚矜貴。秉因公題有數十言﹐不忍聽其流傳他姓﹐謹寶藏

焉。或謂余曰﹕是不過仿佛其大略爾﹐如謂能傳其神﹐恐無是理。余曰﹕萬物之有情者必皆有神﹐花木之無情者亦各有神。公繪無情有情之物﹐盡得其神﹐豈繪其時相見之至戚良友﹐而反不能傳其神乎公嘗有手卽是筆印章﹐朱白各一。指能寫照﹐拳可書額﹐曾爲某相國書勺庭二字﹐後以指書髙諱名拳書五字。不數十年﹐先石堂叔以一金得之﹐今猶存焉。

公嘗畫六寸許小虎﹐無耳﹐且斑文亦在有無間﹐而威風凜然。今爲湖弟寶藏。又畫側面策蹇翁﹐先畫一／鼻也﹐加以口耳須額而無眉目﹐宛如浩然尋詩﹐呼之欲語。神來之候﹐動觸天機﹐蘭亭醉筆﹐可一而不能再也。然未見此眞迹者﹐當必河漢斯言。

志士騷人﹐喜怒哀樂形於詩文﹐讀之者可想見其人。公旣形之於詩矣﹐復每每形之於畫。有時如顏魯公法書﹐淩茗柯﹑黃陶庵時蘞﹐忠義正直之气﹐露於毫端。有時如古詩十九首及陶靖節詩﹐妙在語言之外。有如太白蜀道難﹑遠別離等篇﹐豪邁髙超不可一世。有如渭城朝雨﹑黃河遠上﹑回樂峯前諸詠﹐淒楚雋永﹐百讀不厭。亦偶於含飴弄孫時﹐戲寫人間未畫之品﹐及一二罕見之物﹐解頤釋悶。又曾畫說到人情劍欲鳴﹐與不重生男重生女﹐則有傲岸不凡气槪。又冊中有天若有情天亦老之作。試問千古畫師﹐如寫此題﹐從何下手公於雍正已酉年﹐奉命人大內作丈許絹本工筆橫幅天空海闊圖﹑長江萬里圖﹑民安物阜圖。幸攜稿歸﹐秉得敬存其二。又作絹本長幅圖﹐未合上意﹐持歸傳家﹐秉得日時拜對﹐生平一大幸也。

公用印章於書畫﹐必與書畫中意相合﹐如臨古帖﹐用

不敢有己見﹑非我所能爲者﹑顧於所遇﹑玩味古人等章﹔畫鍾像﹐用神來﹑虎用﹑滿紙腥風﹔樹石﹐用得樹皮石面之眞﹔魚用躍如﹔偶畫癡聾喑啞及犬豕等物﹐則用一時遊戲或一味胡塗等類﹔餘多仿此。市人不知此意﹐亂用閒章於贗本﹐已屬可笑﹔甚至以乾坤一艸亭﹑一片冰心在玉壺等章﹐擅加於眞迹空處。好事者某以徑八寸子孫永保章﹐印於公畫正中﹐豈不大可哀也夫﹗

神來章﹐方長各一﹐俱白文﹐多用於鍾進士﹑洛神幅上。然如花竹小品之極得意者﹐亦偶用之。秉所藏小冊中有風竹二枝﹐在公生平墨作中居最﹐卽文﹑蘇復生﹐亦不能過﹐眞所謂神來者矣。

古人有落款於畫幅背面樹石間者﹐蓋緣畫中有不可多著字迹之理也。近世忽之。公落款常書二三字於上角﹐或書於實處﹐或加年月﹐書數字於側邊﹐皆與畫意洽和﹐而不可增損移易。或用一私印﹐或加一二閒章﹐亦與畫理大有關合。落單款書名不書姓﹐或書且道人三字。長款間亦書姓。一時遊戲之作﹐或書古狂二字。中年以前﹐冊﹑篷﹑手卷中偶書韋三兩字﹐不多見也。號下書指頭畫﹑指頭生活字樣者﹐則用名號印﹐或加一二閒章。落單款者﹐必用指頭畫﹑指頭生活﹑指頭蘸墨等章﹐款與印章亦弗重復。

公畫多不書題﹐如寫雞聲茅店月﹑人迹板橋霜﹐僅書寫唐人句四字﹐彌覺味長。千百中偶有一二書題者﹐蓋不得已應俗子之請爾。用墨設色﹐宜輕宜淡﹐忌重忌濃。輕淡則淸而秀﹐濃重則濁而俗。柰指畫紙本﹐只宜濃墨重用﹐廣或破水﹐則穿透矣﹐故不能輕而淡也。墨气旣濃且重﹐

則設色亦如之。過於輕淡﹐則不相稱。然濃且重未見其濁而俗﹐何也腕底指下有書卷气於其間也。如米家父子畫﹐愈重而愈覺其潤澤﹐仿之則濁且俗矣。絹本冊筵﹐墨中俱可破水﹐故墨气極輕而淡﹐而設色亦如之。故紙本與絹本冊篷如出兩手﹐況皆親筆渲染﹐故尢不同。然輕且淡未見其薄而弱﹐何也指下畫中具有神气元气於其間也。如倪雲林畫﹐愈淡而愈覺其秀雅﹐仿之則薄且弱矣。模公畫可以絹模絹﹐紙模紙。以紙模絹﹐不能如其輕且淡﹔以絹模紙﹐不可如其重且濃。或曰﹕以紙模絹﹐誠不能如其輕且淡矣﹐以絹模紙﹐何不可如其重且濃邪何勿稍輕而淡之乎秉曰﹕絹如紙本重且濃﹐則俗不可醫。若易其重且濃﹐稍輕而淡之﹐則神气盡失﹐且致不成畫矣。故模公指畫﹐淡者不可濃﹐重者不可輕﹐推而至於燥濕粗細﹑長短闊狹﹐一一如之﹐難以稍參己見。甚而至於隨意信手﹐偶致尺寸矩度微有未合者﹐若稍以己見正之﹐合則合矣﹐而神气失之遠矣﹐反遜其未合者之爲美也。用數十年苦功﹐見淸奇濃淡數十百種﹐臨模參悟﹐始知公畫之所以神﹔否則斷難夢見﹐可輕學邪﹗可輕議邪﹗紙本亦不無輕而淡者﹐惟用焦墨水墨於舊紙﹐則可。凡此多不設色﹐所謂逸品者是也。

有以宣紙求畫者﹐公如其式﹐易以時紙﹐卻其紙曰﹕吾畫粗品也﹐過費時紙﹐心已難安﹐何忍塗此佳品有以礬紙求畫者﹐亦如其式﹐易以生紙。故平生指畫﹐無一宣紙﹑礬紙者。一時機到神來﹐欲作一二畫﹐案頭適無他紙﹐而興不可遏﹐遂權用礬紙成之﹐而气韻亦宛如生紙之作。然此偶爾事也。若謂礬紙可作指畫﹐則大謬矣。至每歲重午畫朱砂鍾馗像﹐則惟用礬紙。紙盡而有餘興﹐或無權用

生紙足之。然生紙行朱頗不易易﹐故亦偶然。

公畫凡三變﹕少壯時以機趣風神勝﹐多蕭疏靈妙之作﹔中年以神韻力量勝﹐或簡淡古拙﹐或淋漓痛快﹐或冷雋閒遠﹐或沈著幽艷﹐幹變萬化﹐愈出愈奇﹔晚年以理法勝﹐深厚渾穆﹐所謂老去漸於詩律細﹐書畫皆然。公年過六旬﹐在京師﹐一日薄暮﹐至友人新居。甫到階除﹐隱隱然望堂上懸一舊畫﹐曰﹕此劉松年所制妙品﹐柰何爲梁燕所污也次日友人送畫求鑑定﹐兼求代爲裝潢﹐無款亦無題跋﹐揭視絹背樹身﹐有松年二字。眾皆駭爲神奇﹐公曰﹔昔有馬醫﹐見病腳馬﹐知爲韓幹所畫﹐後果驗其言﹐系幹所設色者。馬醫之於畫師﹐相去遠矣﹐尙能通靈如是﹐況吾目睹古人之妙迹邪是未足奇也。又有以倪迂山水求鑑別者﹐公且疑且信﹐蓋其筆墨可信﹐一峯可疑。懸對三日』拍案叫絕﹐曰﹕此峯非作家不能﹐其過人處正在此﹐弗易及也﹗公究心此藝﹐至是已五十年矣﹐於前人猶鄭重如是。淺嘗者其可遽以藻鑑自命﹑漫加毀譽邪

天潢以下至士庶人﹐無不索求指畫﹐有求斯應﹐至杖國之年﹐猶無少倦怠。嘗示後輩曰﹕凡索吾畫者﹐吾卽應之﹐案上曾無宿紙。而五十餘年中﹐未嘗特作一畫贈人。凡向爾輩購索者﹐亦當有以應之﹐而毋以充禮物。蓋繪事非文集法書比也。

公中年小楷學鍾﹑王﹐風神閒遠﹐气味醇厚。榜書可敵朱文公﹐家香泉太守自謂勿及。世人鮮知之者﹐蓋因指畫名重一時也。

公生於忠烈公江西建昌郡守任所﹐七齡隨遊延慶寺』見老衲故寮﹐問方丈曰﹕履何在曰﹕牀下。問衲﹐曰﹕

笥中。問杖﹐曰﹕牀頭。公執老衲扇臥觀淚下﹐眾皆心知非常人矣。將出山門﹐方丈拊公背﹑摩公頂曰﹕本再來人﹐頃覺太露爾。公曾鐫一章曰﹕延慶寺老衲後身。

指畫在文申如班﹑馬﹐詩中如李﹑杜﹐字中如鍾﹑王﹐圖章中如秦漢宮私印。世之習此四藝者﹐疇能企及萬一。夫此四藝成式俱在﹐猶不易學﹐指畫安能多備粉本故謂此斷不必作。

先伯敬一諱瑯﹐四十年未離膝下。凡公所作數萬幀冊﹐悉識稿於腹笥﹐是以丘壑可以不謀而成﹐惟運指未神﹐暈墨未化﹐而石之皴擦﹑樹之枝榦﹑人之衣紋﹑鳥之翎羽與章法之位置﹐皆稍繁於公﹐雅似襄陽喬梓之異而同﹑同而異也。惜性懶不多作﹐秉僅藏一斗方﹑二篷而已。戚黨中所得者﹐咸僞公款以欺以漁利﹐遂至難見一幀。戊午﹑已未年間﹐在果邸所作絹本中幅甚夥﹐今已流落﹐或傳人間﹐惜俱未落款。好事者率皆加以公款﹐竟無能辧之者矣。

李諱世倬字天章﹐一字天濤﹐號穀齊﹐官副憲兼都統﹐致仕。曾任太常﹐人稱太常焉。作畫殆無虛日﹐巨幅小品﹐賦色暈墨﹐無不精妙﹐亦稱能品。惟其層巒疊峯﹐靑綠金碧﹐𨿽極炫爛濃艷﹐而气韻弗厚﹐蓋如其人﹐未可彊也。晚年喜用指墨作人物花鳥小品﹐以焦墨細擦﹐頗得重輕淺深之致。至潑墨屏幛及勾勒而不假皴擦者﹐則非其所長﹐而亦不輕作﹐善藏拙也。學指畫者﹐惟太常得指法之一端。如王﹑孟﹑韋﹑柳祖述淵明﹐但各得其一體爾。外此皆未夢見。

書家云﹕小字宜疏﹐大字宜密。秉以此悟指畫大幅法嚴理密﹐位置穩妥﹐不可更易毫髮﹐此書大字法也。冊﹑

篷僅尺許爾﹐開展舒徐﹐饒有海闊天空之勢﹐令人玩味不盡﹐此書小字法也。闕裏孔潛夫諱傳焯﹐長於制硯﹐嘗曰﹕小硯一池墨足書一二大幅﹐始稱制硯良工。若大硯墨不敷寫一聯﹐豈不屈其石乎此可悟畫之小中見大﹑尺幅具千里之法。公生平未屈片紙。

公用指用墨用色固已神妙難測﹐然千載後英才崛起﹐或能習得一體﹐卽可名世。至用意之超脫﹐气味之醇厚﹐魄力之雄壯﹐恐難仿佛萬一。蓋公襟懷器量迥異尋常﹐是以技藝出類拔萃。猶之右軍人品甚髙﹐故其書法入神。學者當於此等大處著眼﹐毋徒規規於筆法墨气間﹐則得之矣。

太白及東坡詩不免有率意淺露處﹐少陵詩不免有粗率累重處﹐要無一首落小家數。公偶畫番漢蠻童及母彘諸俗物﹐亦覺大雅不羣﹐知此始可與言詩畫。

畫有主客疏密﹐有明暗虛實。空處卽其虛也﹐不可妄加字迹﹐以礙畫理。指畫與古大家名家畫皆然。倪迂﹑文﹑董畫多有自題數十百言者﹐皆於作繪時預存題跋地位也。而畫有以機趣勝不拘理法者﹐其花木之枝葉﹐人物之衣紋﹐筋骨尺寸﹐不必定合矩度﹐如天籟自嗚﹐非比尋常絲竹之音。若加以髙人妙詠法書﹐則愈多愈妙﹐此又當別論。可爲知者道也。

論書畫者夥矣﹐多言理法﹐言筆墨﹐言家數﹐亦有言气味﹑气韻﹑气勢﹑气魄者﹐而少言及靜之一字也。書畫至於成就﹐必有靜气﹐方爲神品。昔人論詩文﹐有言斂气於骨者。斂气於骨﹐則乾坤淸气可得而自靜矣。古大家書畫中靜者亦不可多得。公中年小行楷漸行自然﹐每多靜

气。六旬以後﹐指畫皆以俗手渲染﹐非特其气不靜﹐且火气而兼霸气﹐致令雅人厭玩﹐因名重未敢雌黃﹐而門外漢又皆疑以爲贗。如系親筆渲染﹐則靜气肅然﹐俗子見之﹐又卻步厭觀矣。可見墨骨固難﹐而設色亦大不易。若殫畢生精力﹐不能時有气靜之作﹐則亦難傳﹐傳亦難久也。

學畫雜論

淸蔣和撰。和字仲和﹐號醉峯﹐江蘇金壇人﹐移居無錫官至國子監學正。善山水﹑人物﹑花卉﹐長於指畫書學承祖法﹐王隸書﹐乾隆間充四庫館篆隸總校。

。

分別土石

諸名家畫法不同﹐山石形勢皴法各異﹐而土坡遠山其用筆墨則一也。不明此理﹐以土坡亦作皴法﹐必至土石不分﹐其誤已不自今人始。

用稿

學畫先須臨摹樹石。勾勒山石輪廓﹐俱須得勢﹐用筆簡老。旣能得勢﹐須得相生之道﹐必以熟爲主。先將大幅按圖勾摹熟後﹐便能離古法而自出新意。若勾勒未熟﹐漫出新裁﹐必有牽彊處。學習須從規矩入。神化亦從規矩出﹐離規矩便無理無法矣。初時不可立論髙遠﹐以形似爲可薄。取古畫筆墨之蒼勁簡老者學之。須數年之功可到。從此精進﹐超乎象外﹐庶幾得之。

日影

爾雅﹕山西曰夕陽﹐山東曰朝陽。朝陽旦見日出﹐夕陽暮見日入。如畫暮景﹐當面有山﹐從山旁平遠窺後日落﹐則正面之山便不得有返照﹐只於近處邊旁烘染一角耳。朝陽景意亦如之。故畫朝陽夕陽景﹐必先位置畫日處。

。

五

濃墨烘云﹐間亦有之。濃處少﹐淡處多。濃處數點﹐淡墨漸漬。董思翁有此畫法。

石

畫石以稜角見鋒芒﹐以皴擦分平側﹐以筆力取骨气。

取勝

每作畫一幅﹐必得有取勝之道。或以筆勝﹐或以墨勝﹐或以色勝。或以景勝。得一已可見長﹐兼備尢爲神手。

樹石虛實

樹石布置﹐須疏密相間﹐虛實相生﹐乃得畫理。

近處樹石塡塞﹐用屋宇提空﹐遠處山崖塡塞﹐用煙雲提空﹐是一樣法。

樹石排擠﹐以屋宇間之﹐屋後再作樹石﹐層次更深。知樹之塡塞﹐間以屋宇﹐須知屋宇亦是實處。層崖累積﹐以煙雲鎖之﹐須知煙雲之裏﹐亦是實處。

名目

前入畫長卷巨冊﹐其篇幅章法不特有所摹仿﹐意境各殊﹐卽用一家筆法﹐其中有巖有岫﹐有穴有洞﹐有泉有溪﹐有江有瀨﹐自然丘壑生新﹐變化得趣。若不分名目﹐徒以樹石積累。敷衍成章﹐又何遊觀之足尙乎

水村圖

山水篇幅﹐以山爲主。山是實﹐水是虛。畫水村圖﹐水是實﹐而坡岸是虛。寫坡岸平淺遠淡﹐正見水之闊大。凡畫水村圖之坡岸﹐當比之烘云托月。

畫有不可用意者

深山窮谷之中﹐人迹罕到﹐其古柏寒松﹐崩崖怪石﹐如人之立者﹐坐者﹐臥者﹐如馬者﹐如牛者﹐如龍者﹐如蛇者﹐形有所似﹐不一而足﹐不特因旅客久行山谷﹐心有所疑而生﹐亦山川之气﹐日月之華﹐積年累月﹐變幻莫測﹐有由然也。此景最難入畫。須如宋恪不假思索﹐隨意潑墨﹐因墨之點染成畫﹐庶幾得之。若有意﹐便惡俗。

林木窠石

山水有气勢﹐林木有機趣。山水章法﹐在岡脊髙下左

右得宜﹔林木章法﹐只在平處穿插。

林木窠石與山水別派。林木取髙下偃仰錯綜之致﹐略畫平遠或遠坡﹐取映帶收縮耳。其用筆或蒼古﹐或秀勁﹐當與書法相參。思翁論士人作畫﹐當以艸隸奇字之法爲之。此語尢宜於寫林木也。庸史於山水尙可依樣描摹﹐畫林石則骨髓暴露矣。

名家寫山水者﹐俱善作林木窠石。如黃之蕭散﹐米之點綴﹐李之淵微﹐皆於山水之外別具風規﹐其筆墨無不合山水之意趣。名家之寫山水﹐各具眞形﹐如元暉仿南徐山﹐子久海虞山﹐難以枚舉。其林石亦卽其目之所遇爲之。

山靜居畫論

淸方薰撰。薰字蘭坻﹐號蘭士﹐浙江石門人。生於乾隆元年﹝工﹞﹐卒於嘉慶四年﹝工﹞。性髙逸狷介﹐朴野如山僧。詩﹑書﹑畫並妙﹐尢王寫生。與奚岡齊名﹐稱「方奚」。

。。

山靜居畫論

亡淸﹞方薰

古者圖史以彰治亂﹐名徳並耀丹靑。後之繪事𨿽不逮古﹐然昔人所謂賢哲寄興﹐殆非市人小夫所能辧。故公壽多文曉畫﹐摩詰前身畫師﹔元潤悟於六書﹐僧繇參乎筆陣﹔戴逵寫南都一賦﹐範宣嘆爲有益﹐大年少腹笥數卷﹐山谷笑彼無文。又謂畫格與文同一關紐﹐洵詩文書畫相爲表裏焉。明其理者﹐謝赫之六法﹐王維之畫訣﹔廣其道者﹐張彥遠之畫論﹐郭若熙之畫訓﹐劉道醇之六要六長。其餘作一家言而傳述者﹐更僕莫數。僕少解斯技﹐閱前修之手迹﹐味諸家之緒論﹐頗得旨趣。竊爲削繁就簡﹐不自詡陋﹐別綴瑣語﹐使覽者了然耳。

自來論畫﹐每多修辭而少達意蓋昔人所謂至道不煩﹐難以言傳﹐只須平實講解﹐庶幾發明。若支離屈曲言之﹐徒艷其辭而諱其本意。此又不獨書畫﹐他技亦然。

气韻生動﹐骨法用筆﹐應物寫形﹐隨類賦彩﹐經營位置﹐傳移模寫﹐此謂六法。須解得气韻生動繞乎五者之間﹐原是一法。

昔人謂气韻生動是天分﹐然思有利鈍﹐覺有後先﹐未可槪論之也。如委心古人名迹﹐學之而無外慕﹐則旦必有悟﹐悟後與生知者同證善果。

气韻生動﹐須將生動二字省悟。能會生動﹐則气韻自在。

气韻生動爲第一義﹐然必以气爲主。气盛則縱橫揮灑﹐機無滯礙其間﹐韻自生動矣。杜老云﹕元气淋漓幛猶濕。是卽气韻生動。

气韻有筆墨間兩種。墨中气韻﹐人多會得﹔筆端气韻﹐世每匙知。所以六要中又有气韻兼力也。人見墨汁淹漬﹐輒呼气韻﹐何異劉實在石家如廁﹐便謂走入內室。

荊浩曰﹔吳生有筆無墨﹐項容有墨無筆。或曰﹕石分三面﹐此卽是筆﹐亦是墨。僕謂匠心渲染﹐用墨太工﹐𨿽得三面之石﹐非雅人能事﹐子久所謂甜邪熟賴是也。筆墨間猶須辧得雅俗。

客有問曰﹕書畫何以至神妙僕日﹕使筆有運斤成風之趣﹐此無他﹐熟而已矣。或曰﹕有書須熟外生﹐畫須熟外熟﹐又有作熟還生之論﹐如何僕日﹕此恐熟入俗耳。然入於俗而不自知者﹐其人見本庸下﹐何足與言書畫。僕所謂熟字﹐乃張伯英艸書精熟池水盡墨﹐杜少陵熟精文選理之熟字。

古人去我﹐手迹猶存﹐當想其未畫時如何胸次寥廓﹐欲畫時如何解衣磅礡﹐旣畫時如何經營慘淡﹐如何縱橫揮灑﹐如何潑墨設色﹐必使神會心謀﹐捉筆時荊﹑關﹑董﹑巨如在上下左右。

董迪曰﹕世不見古人筆畫﹐謂後世所作﹐便盡古人妙

處。古今無異道﹐惟造於絕詣者得之。此是棒喝。

凡遇古人手迹﹐不可忽略看過。縱入眼未見佳﹐宜玩味之。朱子曰﹕書讀多徧﹐其義自見。讀畫亦然。

畫有初視平淡﹐久視神明者﹐爲上乘。有入眼似佳﹐轉視轉無意者。吳生觀僧繇畫﹐諦視之再﹐乃三宿不去。庸眼應莫辧。

甜熟不是自然﹐佻巧不是工致﹐鹵莽不是蒼老﹐拙惡不是髙古﹐醜怪不是神奇。

皴法之有繁簡也﹐濃淡也﹐濕筆燥筆也﹐各宜合度。如皴繁筆宜檢靜﹐皴濃筆宜分明﹐皴簡筆宜沈著﹐皴濕筆宜爽朗﹐皴燥筆宜潤澤。卽無墨求染也。

讀老杜入峽諸詩﹐蒼涼幽回﹐便是吳生﹑王宰蜀中山水圖。自來題畫詩亦惟此老﹐使筆如畫。昔人謂摩詰畫中有詩﹐詩中有畫﹐方之杜陵﹐未免一丘一壑耳。

東坡曰﹕看畫以形似﹐見與兒童鄰。晁以道云﹕畫寫物外形﹐要於形不攺。又爲坡老作一轉語。

陸探微見大令聯綿書﹐悟其意作一筆畫。宗少文亦善爲之。僕見黃鶴山人山水樹石房屋﹐一筆爲之﹐如飛白書﹐气勢貫串﹐有疏秀蕭遠之致。未識宗﹑陸之筆復作何等觀。

歐陽子曰﹕蕭條淡泊﹐此難畫之意。畫者得之﹐覽者未必識也。故飛走遲速意淺之物易見﹐而閒和嚴靜簡遠之心難形。僕謂世俗之畫﹐貴形似而賤神明也久矣﹐故賢者操筆便有曲髙和寡之嘆。

作一畫﹐墨之濃淡焦濕無不備﹐筆之正反虛實﹑旁見側出無不到﹐而卻是隨手拈來者﹐便是工夫到境。

皴法如荷葉﹑亂柴﹑亂麻﹑捲雲﹑雨點﹑解索﹑破网﹑

。。

折帶﹑鬼面﹑大小劈斧﹑大小米等皴﹐皆本麻皮皴一法化出。所以人手必自麻皮皴始。趙松雪﹑王叔明又作勾勒一法﹐虛中取實﹐以勢爲之者﹐本唐人靑綠來。後陳道復之不耐皴﹐卽此意也。今人多不會。

皴法妙在一圖有虛有實﹐有筆蹤稠疊處﹐有取勢虛引處﹐意到筆不到處﹐具有本領。

始人手須專宗一家﹐得之心而應之手﹐然後泛濫諸家﹐以資我用。不可隨見隨學﹐至有愛博不專之病。

畫法無一定﹐無難易﹐無多寡。嘉陵山水﹐李思訓期月而成﹐吳道子一夕而就﹐同臻其妙﹐不以難易別也。荊﹑關筆墨稠密﹐倪﹑米疏落﹐爲圖各極其致﹐不在多寡論也。畫法之妙無窮﹐各有會而造其境。至謂筆之起倒﹑先後﹑順逆爲定法﹐亦不然也。古人往往有筆不應此處起而起﹐有別致﹔有應用順而逆筆出之﹐尢奇突﹔有筆應先而反後之﹐有餘意。

畫樹之疏密﹑遠近﹑多寡﹐法無他﹐於形勢位置相宜而已。必謂一樹之勢當如何﹐兩樹之勢當如何﹐十樹五樹當如何﹐此說亦非定論﹐是死法﹐不足學也。譬夫一圖之樹勢固妙﹐已而爲第二圖亦如之﹐可乎至十圖百圖亦如之﹐理之所必不然也。

畫有欲作墨本而竟至刷色﹐而至刷重色﹐蓋其間勢有所不得不然耳。沈灝嘗語人曰﹕操筆時不可作水墨刷色想。正可爲知者道也。僕亦謂作畫起首布局﹐卻似博弈﹐隨勢生機﹐隨機應變。

凡作畫者﹐多究心筆法﹐而於章法位置往往忽之。不知古人胸中丘壑﹐生發不已﹐時出新意﹐別開生面﹐故使

人觀之不厭也。且筆法用墨﹐於我習成﹐章法位置﹐時須變換﹐尢非易易。一如作文字﹐在立意布局新警乃佳﹐不然綴辭徒工﹐不過陳言而已。濃灝謂﹕近日畫少邱壑﹐人皆習得搬前換後法﹐不其然歟陳善云﹕顧愷之善畫而以爲癡﹐張長史工書而以爲顚﹐此二人所以精於書畫。僕日﹕用志不分﹐乃凝於神。莊叟之謂也。

畫備於六法﹐而六法固未盡其妙也。宋迪作畫﹐先以絹素張敗壁﹐取其隱顯凹凸之意。郭恕先作畫﹐常以墨漬縑綃﹐徐就水滌去﹐想象其餘迹。朱象先作畫﹐以落墨後復拭去絹素﹐再次就其痕迹而圖之。此皆欲渾然髙古﹐莫測端倪也。至揚惠﹑郭熙之塑﹑畫﹐又在筆墨外求之。

東坡曰﹕觀士人畫﹐如閱天下馬﹐取其意气所到。乃若畫工﹐往往只取鞭策皮毛﹑槽櫪芻秣而已﹐無一點後發者﹐看數尺許便倦。今時以畫諭馬﹐亦皆知驪黃牝牡耳﹐神駿故不易得﹐九方臯﹑支道林亦難其人。

山谷云﹕余初未嘗識畫﹐然參禪而知無功之功﹐學道而知至道不煩﹐於是觀畫﹐悉知巧拙工俗﹐造微入妙。然豈可爲單見寡聞者道﹗又日﹕如虫蝕木﹐偶爾成文。吾觀古人妙處﹐類多如此。所以輪扁斷輪﹐不能教其子。近世崔白筆幾到古人不用心處﹐世人雷同賞之﹐恐白未肯耳。不用心之妙﹐乃極到自然之謂。然不從尺寸繩墨中來﹐豈能爲之哉。

杜少陵云﹕十日畫一石﹐五日畫一水。非謂下筆十日五日而成也﹐謂作畫時意象經營﹐而至丘壑成於胸中﹐落墨自然神速。東坡所謂畫竹必得成竹於胸中是也。

靑綠山水異乎雜色畫法。其落墨時﹐務須气骨爽朗﹐

施之靑綠﹐方能山容嵐气﹐靄然成活潑之地。宋人靑綠多重色﹐元﹑明人皆用標靑頭綠﹐此唐法也。近來惟圓照﹑石谷擅斯藝。

畫論云﹔宋人善畫﹐吳人善冶。注﹕冶﹐賦色也。後世繪事﹐則惟吳人雅擅﹐他方皆習之。鑑家有吳裝之稱。

古摹畫亦如摹書﹐用宣紙法蠟之備摹寫。唐時摹畫謂之拓畫﹐一如宋之閣帖有官拓本。此蓋或墨或設色﹐悉本古畫爲之也。

今人每尙畫稿﹐俗手臨摹﹐一歸工致﹐卒無筆意。往在徐丈蟄夫家﹐見舊人粉本一束﹐筆蹤乍斷乍續﹐灑落如不了之畫﹐風致可觀。王繹謂宣﹑紹間所藏粉本﹐多艸艸不經意﹐別有自然之妙。信矣。

昔人名畫槁﹐蓋以爲粉本者﹐墨槁上加描粉筆﹐用時撲絹素﹐依粉痕落墨﹐故名粉本。今畫家多不用此法﹐惟朽筆爲之。女紅刺繡上樣﹐尙用此法﹐不知是古畫法也。

今人作畫﹐用柳木炭起稿﹐謂之朽筆。古者有九朽一罷之說﹐蓋用土筆爲之。土筆以白色淨土﹐淘之澄之﹐手團作筆頭樣﹐用時可逐次攺易﹐故曰九朽。朽定乃以淡墨一描﹐而將土痕拂去﹐故日一罷。

山水中點綴屋廬橋亭及舟輿車騎﹐必須熟習古式﹐方得雅致。今人動以己意爲之﹐往往未稱其制。試取古畫物色之﹐便知。

功夫到處﹐格法同歸﹔妙悟通時﹐工拙一至。荊﹑關﹑董﹑巨﹑顧﹑陸﹑張﹑吳﹐便爲一家眷屬。實須三昧在手﹐方離陳法。

臨仿摹拓之髙下﹐𨿽曰功夫深淺﹐存乎天分。心穎手

敏﹐便能挾入古人頭目腦髓。如善射者﹐必主其的茫無見解﹐只於形迹求之﹐膠柱鼓瑟﹐未得其妙也。繪事乃賢哲寄興﹐興到筆隨﹐風趣時在。故拈毫濡素﹐樂亦在其中矣。以死法拘形迹求者﹐反是。陳姚最云﹕擯落筌蹄﹐方窮至理耳。僕謂自家心手相忘時﹐才到古人意中。

作畫自淡至濃﹐次第增添﹐固是常法。然古人畫有起手落筆﹐便隨濃隨淡﹐隨意爲之。有通幅淡筆﹐而樹頭坡腳忽作焦墨﹐覺異樣神彩。

古畫不易覯﹐宋﹑元之迹亦復寥寥。明紀諸賢﹐去古未遠﹐傳模移寫﹐自得眞詮。學者當熟究之。所謂𨿽非老成人﹐尙有典型也。

吾友朱君仲嘉﹐夙具精鑑﹐凡畫家之掌故﹐書畫之原委﹐論之井然﹔𨿽極不著名之筆墨﹐問之無不知其爵裏。此尢自來鑑賞家未有如是者。蓋仲嘉天分旣髙﹐而讀書之功亦可一徵也。仲嘉爲當湖髙氏外孫。歲庚辰﹐余介仲嘉得觀髙氏名畫。有董元溪山髙隱雙絹合本﹐左角作老樹七株﹐樹形如檜柏﹐著枝卻作小渾點葉﹐樹下沙坡迂曲而達隔岸﹐石壁俯溪﹐溪坳界屋﹐一人憑欄凝望﹐遠色蒼茫﹐山光雲气隱見。毫素間筆蹤圓穩﹐墨韻深沈﹐眞有元气淋漓之觀。上有金章宗明昌禦覽巨印。

李營邱羣峯霽雪小絹幅﹐筆極細密。林巒屋宇﹐皆用焦黑﹐畫筆如屈鐵。空處淡墨籠染﹐積雪凝寒﹐對之令人起栗。又大幅雪圖﹐筆蹤較粗而圓穩﹐神彩煥發。惜絹素斷爛。董思翁題識之。

郭河陽兩大幅﹐酣嬉淋漓﹐一如作行艸書法。皆有董思翁跋語。

志潔行芳者﹐無賢不肖皆喜之。雲林畫﹐江東人家以有無爲雅俗﹐其爲人可想矣。

雲林﹑大癡畫法﹐正在平淡中出奇無窮﹐直使智者息心﹐力者喪气﹐非巧思力索所能造。

迂客畫可匹陶靖節詩﹑褚河南字﹐皆洗空凡想﹐獨運天倪﹐自然爲法﹐不假造作。是三家者﹐可爲藝林鼎足矣。

昔人謂仲圭大有神气﹐子久特妙風格﹐叔明奄有前規﹐而三家未洗縱橫習气。獨雲林古淡天然﹐米癡後一人而已。僕嘗謂讀老迂詩畫﹐令人無處著筆墨﹔覺矜才使气一輩未免有慚色。

茶鄕居士謂﹕於六法中求雲林﹐非深於畫者。語故佳﹐然恐後之間途者﹐又不知雲林模關範董﹐煞從力行苦心得來﹐具此自在面目。

雲林樂圃林居圖一冊﹐計六幅﹐有疏有密﹐不一格法﹐墨气筆縱﹐超妙絕倫﹐蓋自是君身有仙骨者也。其自題後云﹕余來城郭﹐而暑气甚熾﹐偶憩甘白先生之樂圃林居﹐不覺數日。相與蔭茂樹﹐臨淸池﹐觀羲文之象爻﹐彈有虞之南風﹐遂以永日﹐忽已淹畱久。間成此詩小冊﹐呈甘白以寓笑樂耳。觀此冊者﹐乃知雲林八面變化。守一樹一石爲倪法者﹐尙在門外。

操一藝以至神明者﹐必先抱卓絕一世之見。如韓子之文﹐在特立獨行﹐自出手眼﹐卒爲不朽之業。惟其當時不以毀譽計﹑不以榮辱念故也。梅花庵主書畫靳志於古﹐不爲習尙所移。與盛子昭同裏閘。子昭遠近著聞﹐求筆墨者踵接﹐仲圭之門雀羅無問。妻孥視其坎壎而語撩之曰﹕何如調脂殺粉效盛氏乎仲圭莞爾曰﹕汝曹太俗。後百年吾

名噪藝林﹐子昭當入市肆。身後士大夫果賢其人』爭購其筆墨﹐一卷可抵餅金﹔子昭畫幾至廢格不行。

梅花和尙﹐墨名而儒行者也。居吾鄕之武塘﹐蕭然寰堵﹐飽則讀書﹐饑則賣卜。畫石室之竹﹐飲梅花之泉』一切富貴利達﹐屏而去之﹐與山水魚鳥相狎。宜其書若畫無一點煙火气也。

一峯老人﹐純以北苑爲宗﹐而能化身立法。其畫气淸而質實﹐骨蒼而神腴﹐淡而彌旨者也。嘗遊虞山而悟筆法』遂家焉。日攜壺酒坐湖橋﹐觀玆山之雲霞吐納﹐晴雨晦明』春榮而秋瘁﹐極山水之變態﹐蘊於毫末而出之楮素。

癡翁早歲卽與羽人道士遊﹐其修養有素﹐性本霞舉﹐故其筆墨非塵世俗工可能跛及。

井西老人設色與墨气融洽爲一﹐渲染烘托﹐妙奪化。工。畫山石往往鉤勒楞廓﹐而不施皴擦﹐气韻深沈渾穆』莫測其法。

人謂道人行吟﹐每見老樹奇石﹐卽囊筆就貌其狀﹐以爲粉本。然觀其平生所畫﹐率多平正﹐無所謂虎倒龍顚之木﹐鬼蹲獸搏之巖﹐何也或者平時采取﹐以資胸臆』化乎手腕間﹔若沾沾形迹求之﹐豈道人所爲哉﹗

子久遺世後﹐有遇其吹笛出秦關而去。蓋此老本屬列仙﹐故其筆墨之功亦具九轉之妙﹐定可與黃庭內外篇同玩味耳。

黃鶴山人爲松雪翁外甥﹐書畫之妙﹐有淵源矣。早歲所作﹐精工點染﹐篆隸眞行﹐俱臻法度﹐可謂酷似其舅。晚能一變蹊徑﹐以北苑作胚胎﹐淋漓毫楮﹐雄渾蒼涼』自成一家法﹐便能馳騁諸老間﹐遂分吳興一席。

海內操筆家不少天資穎悟者﹐惜乎乞靈時彥﹐經營模擬﹐至耄不倦﹐於古人神妙之境忽焉不問﹐良可嘆也。僕見王蒙畫﹐獨多觀其先後用意﹐始在求合於時﹐旣欲力避其習﹐每變而異之﹐故鷗波亦不得不放其出一頭地。

王叔明紙本中幅筆極老致﹐右角起手畫鼠足點樹兩株﹐中間一仰枝松﹐疏落荒率﹐若不經意。隔水兩峯﹐以破网皴之﹐意仿巨然也。掩其款書﹐幾無物色。自題行書﹕黃鶴山中樵者王蒙畫於京師龍河方丈。左方董思翁跋曰﹕余見山樵畫多矣﹐無不規摹古人﹐遂足掩抑古人者﹐雲林所謂五百年來無此君﹐不虛也。然諸格中以仿董﹑巨爲最。此幅仿巨然﹐又叔明平生第一得意筆。得此﹐諸叔明畫可廢矣。

昔人謂顧愷之畫人物﹐筆如春蠶吐絲﹐初見甚平易﹐細視六法兼備。然則士入畫矣。獨董思翁以爲虎頭畫但可懸之酒肆而已﹐豈別有見邪

吳生筆法得之裴將軍舞劍﹐宜其雄騖今古矣。始作細筆﹐晚爲衣紋﹐皆如蘭葉﹐疏密隨意﹐拂拂生動。其設色多讓墨痕染之﹐輕靑淡絳﹐自成極格。余見禹尙基模拓內府所藏天王佛像諸本﹐猶足想象。禹模古爲當代髙手﹐江村學士家多其六朝唐宋名畫模本﹐𨿽謂依樣胡盧﹐而能不爽毫髮﹐亦可爲下眞迹一等矣。

畫云不得似水﹐畫水不得似云。此人手工程﹐不可忽之也。如心手熟習後﹐自然隨意生機﹐無不似矣。

畫云人皆知烘熳爲之﹐勾勒爲之﹐粉渲爲之而已古人有不著筆處﹐如見空蒙瑗覦﹑蓬勃無際之爲妙也。張彥遠以謂畫云多未得臻妙﹐若能沾濕絹素﹐點綴輕粉﹐從口

吹之﹐謂之吹云。又陳惟寅與王蒙斟酌畫岱宗密雪圖﹐其雪處以粉筆夾小竹弓彈之﹐得飛舞之態。僕曾以意爲之﹐頗有別致。

今人水墨畫謂之白描﹐古人謂之白畫。如袁茜有白畫天女﹑東晉髙僧像﹐展子虔白畫王世充像﹐宗少文白畫孔門弟子像。

米老畫雙絹合本﹐五尺髙﹐二尺餘闊﹐幅右邊起手渾點叢樹﹐自淡增濃﹐墨气爽朗。隔坡樹濃淡間之。山腰一帶﹐墨气渾淪﹐層巒束云﹐髙屋倚壁﹐沙堤水口﹐逶迆環匝。以赭抹山稜﹐合綠襯樹及點皴處。額上思陵行書﹕天降時雨﹐山川出云。朱文禦書瓢印。傍有米芾之印﹑元章印。其賻首爲董思翁行書。雲起樓圖。左邊跋語曰﹔元章爲畫學博士時所進禦﹐元章狀所謂珍圖名畫﹐須取裁聖鑑者也。後有朱象先印。此吾鄕司承﹐好古具眼人。米畫以此圖爲甲觀。又紙本小幅﹐友人張君苞堂所藏者。幅首大行書﹕芾岷江還﹐舟次海應寺﹐國詳老友過談﹐舟問無事﹐且索其畫﹐遂率爾艸筆爲之﹐不在工拙論也。三十六字﹐墨气浦郁﹐卽其畫之老筆破墨﹐鋒鍔四出﹐實是其書法溢而爲畫者也。

顧凱之有三絕﹐蔡中郎已有文﹑字﹑畫三美之稱。後人但知艷羨鄭廣文耳。古畫佛像不設粉面﹐畫仕女用粉染其陽位眶鼻顴頷等處﹐以朱染其陰位﹐故望之神彩突兀。

僧貫休寫應尊像﹐人謂其不藉舊法﹐自成其派。杭州聖因寺所藏十六幀。吾裏徐丈蟄夫家藏有一卷﹐云是世無第二﹐不輕示人。乙亥元日﹐過其所居吹綠舫﹐焚香頂禮﹐始一展對。蓋以渴筆寫須眉鼻孔﹐皴擦若畫石法。其狀貌

奇古﹐或隆準大鼻﹐或長頸髙結﹐或瞿瘠若骷髏﹐或臃腫若癭瘵﹐或猙獰若獸﹐或醜陋若鬼﹐或形同木石﹐或心似死灰﹐或衣木葉﹐或衲水田﹐蹲巖踞樹﹐吞鍼吐火﹐種種盡態極致﹐要非意所到。相傳休公見之夢寐者﹐自應別開生面。

衣褶紋﹐如吳生之蘭葉紋﹐衛洽之顫筆﹐周防之鐵綫﹐李龍眠之遊絲﹐各極其長﹐而筆法轉折﹑疏密﹑虛實之妙一也。畫鑑曰﹕曹衣出水﹐吳帶當風。可想見其生動之致矣。

衣褶紋法﹐猶夫畫石之轉折重疊分皴也﹐貴乎自然。若多筆不覺其繁﹐少筆不覺其簡﹐得之矣。夫皴石之妙﹐在似亂不亂爲極。則衣褶之法﹐尢當悟及此。曾見海昌陳醫家陸探微天王像﹐衣褶如艸篆文﹐一袖轉折﹐起伏七八筆﹐細看竟是一筆出之者﹐气勢不斷。後世無此手筆也。

寫意人物起於宋石恪﹐頭面手足衣紋﹐捉筆隨手成之。又武嶽作武帝朝元人物仙仗﹐背項相倚﹐大抵如作狂艸法。

李龍眠阿羅漢捲﹐絹如生布﹐畫衣褶虛行實接﹐斷續多法。又蓮社圖﹐約二寸餘人物﹐筆甚艸艸﹐若隨手所寫者。

唐張萱漢宮圖﹐筆極工細綿密。臺殿房廊﹐曲折滿幅﹐界畫精巧﹐洵若鬼工。圖中仕女燃燈燻篝﹐合樂疊衣歌舞之類﹐各極其態。衣褶作遊絲文﹐設色明淨。此圖自來傳重。汪氏珊瑚綱﹑卞氏畫考及銷夏錄﹐皆載入。畫𨿽雕繪滿眼﹐而無院體習气﹐是古人髙一籌處。

劉松年沈李浮瓜圖﹐筆如屈鐵絲﹐設色厚重﹐類髹漆

然。林陰水屋﹐幽人坐對﹐童子剖瓜而餞一段﹐意趣能移人情。

宋祕監何澄畫淵明歸去來辭﹐筆致古老﹐衣作粗鐵綫紋﹐信筆出之﹐有風起水湧之趣。陶公小影不一態﹐大都須眉灑落﹐有自得之意﹐自不爲五斗米折腰漢。

李希古牧羊樵子﹐初看極似戴文進﹐細觀筆意深刻﹐文進不能也。樹石沙水皆行筆頓折﹐古勁蒼老﹐惟樵人及羝粘五頭極工細﹐皮毛以赭墨粉筆鉤作旋螺紋﹐瑟瑟欲動。又周防玩花仕女﹐筆致甚拙﹐似不會六法者﹐然純古無俗韻。又唐人花下調鶯圖﹐大幅﹐位置特奇﹐丹杏﹑海棠﹑梨花周匝無罅﹐花叢仿佛。年三五女郎並坐湖石﹐其一袖擎鸚鵡﹐其一手捉紅豆調鶯﹐石後立雙鬟﹐作顧盼之態。衣皆長領窄袖﹐唐時妝束也。設色重而古艷動人。又趙松雪倦繡圖﹐仕女作欠伸狀﹐丰容盛鬍﹐全法周防。衣描遊絲紋﹐胡石辛夷點景﹐饒有古意﹐上多題句。惜絹素已將敗裂矣。以上皆髙詹事家藏。

凡畫人物﹐畫貌須有出塵之格﹐寧朴野而不得有庸俗狀﹐寧寒乞而毋使有市井相。眉目鼻孔﹐落筆宜虛實頓挫之。實如鍼劃刀勒﹐虛如雲影水痕﹐乃佳。杜檉居﹑周東村﹑仇實父畫人物﹐皆能熟究古法。唐﹑沈手筆𨿽妙﹐要非行家本色。夫行家之作﹐𨿽極艸率﹐尺寸合度﹐學者易爲模範也。仇氏妙有師承﹐精工獨絕。平生𨿽不能文﹐而畫有士人气﹐卽款書不多﹐或隸或眞﹐皆入雅俗。

作畫或不尙行家意勝﹐僕謂不以榘罐﹐不能方園﹐入手一無把握﹐成功總屬皮毛。必須經營得之﹐至心靈手敏﹐自能變化立法。若局迹繩墨﹐不悟解脫﹐乃是鈍根﹐無庸

語語。

近代人物如丁南羽﹑陳章侯﹑崔靑蚓﹐皆絕類出羣手筆。落墨賦色﹐精意豪發﹐可爲鼎足矣。惟崔﹑陳有心辟古﹐慚入險怪﹐𨿽極刻剝巧妙﹐已落散乘小果。不若丁氏﹐一以平整爲法﹐自是大宗。

勝國首重沈﹑唐﹑文﹑仇四家﹐視其手迹﹐實無愧乎前修。石田山水﹐老筆髙懷﹐包前孕後。第贗迹甚多﹐未免有李伯華僵枯之嘆。若其眞迹﹐𨿽小景花果﹐皆力厚思深﹐非人所及焉。六如原本李﹑劉﹑馬﹑夏﹐而和以天倪﹐運以書卷之气。故畫法北宗者皆多作家面目﹐獨子畏出而北宗有雅格也。衡山書畫騷騷乎入松雪之室﹐然其自具一種淸和閒適之趣﹐以別吳興之妍麗﹐亦由此老人品髙潔所至。仇以不能文﹐在三公間少遜一籌﹐然於繪事博涉精通﹐六法深詣﹐用意處可奪龍眠﹑伯駒之席矣。

曾見仇實父畫孤山髙士﹐及移竹﹑煎茶﹑臥雪諸圖﹐樹石人物皆蕭疏簡遠之筆﹐置之六如﹑衡山之間﹐幾莫可辧﹐何嘗專事雕績﹗世惟少所見耳。

董思翁不耐作工畫﹐而曰李﹑趙之畫極妙﹐又有士人气。後世仿得其妙﹐不能其雅。五百年而有仇實父。王司農麓臺平生惟嗜子久渾淪墨法﹐亦謂仇氏自有沈著痛快處。具此見解﹐方是眞知子久者。

徐文長天資卓絕﹐書畫品詣特髙﹐狂譎處非其本色。陳道復於時自出機軸﹐亦足以豪。二家墨法有王洽﹑米芾之風焉。

東坡云﹔好奇務新﹐乃詩之病。畫豈不然耶構奇出巧﹑心思獨詣者﹐不過名列小品﹐不能獨當一面﹐垂法後

世。或謂別立格而想出一頭地﹐尢非也。董思翁於沈﹑文﹑唐﹑仇之後﹐復以堂堂整整之法﹐自立門戶﹐至今不名在四子後﹐可知矣。

董香光畫法﹐亦是前模董﹑巨﹐後法倪﹑黃者耳。能師其意﹐不逐其迹﹐墨法之妙﹐尢爲獨得。隨手拈來﹐气韻生動。故僕以爲學香光而不先悟其用墨之法者﹐譬猶水路而乘輿也。

平生數見髙彥敬畫﹐惟三立幅爲最。一爲金比部鄂巖吳中攜來巨幅﹐一爲汪明府承齋所示﹐一爲鄂巖之叔鐵夫先生購得無款書者﹐上爲王廉州題識。大底畫法無少異﹐惟巨幅乃介字點樹﹐其兩幅皆渾點耳。巨幅款書至正丙子爲子信學士作。三畫以汪本爲甲﹐觀筆蹤嚴重﹐用墨巒頭樹頂﹐濃於上而淡於下﹐爲獨得之法。故望之峯巒插空﹐林木離立﹐形勢八面生動﹐筆法有濃淡而無焦枯﹐一以朴實爲主﹐絕少虛籠輕染之處﹐與後人模仿者不類。

房山畫法出自米氏﹐其所不及者﹐處處用意米氏﹐筆下便有掉臂遊行之妙。然二米後﹐筆力宏肆實無出彥敬右者﹐故鷗波亭主爲之心折焉。

昔傳祝京兆能畫名﹐江村學士家舊有靑梅圖﹐未之見﹐今見汪氏所藏京兆模北苑長卷﹐筆酣墨暢﹐六法森嚴﹐定可與沈﹑唐並駕。畫後自題﹐猶以爲門外不敢問世之意。題爲兩段﹐前作精楷﹐後爲行書﹐皆入晉唐風格。自謂此卷起倒凡三﹐越歲而成﹐眞希世之迹矣

唐子畏寒林髙士﹐紙本巨幅﹐絕似營邱﹑華源法。寫枯樹五株﹐髙二尺許﹐大可如股﹐用幹筆濕筆層層皴擦出之﹐槎丫老幹﹐墨气郁蒼。樹下一人﹐唐巾深衣﹐神姿閒

淡。坡陀之外﹐不作一物﹐有穴寥空闊之致。此圖魄力﹐𨿽石田不能過。僕所見子畏畫﹐當以此爲第一。

今入畫蔬果虫魚﹐隨手點簇者﹐謂之寫意﹔細筆勾染者﹐謂之寫生。以爲意乃隨意爲之﹐生乃像生而肖物者﹐率不知古人立法命名之義焉。寫意﹑寫生﹐卽寫是物之生意也。工細之筆﹐只貌其形﹔寫意之法﹐蓋遺形而取神耳。曹不興點墨類蠅﹐果翅足不爽乎蓋亦意而已矣。

寫生家往往宗尙黃筌﹑徐熙﹑趙昌三家。劉道醇嘗曰﹕筌神而不妙﹐昌妙而不神﹔神妙俱完﹐惟熙耳。蓋神乃工之極致﹐妙爲法之機趣﹐然不神而至妙﹐未之有也。王元美謂陳道復妙而不眞﹐陸叔平眞而不妙﹐亦此意也。

凡寫花朵﹐須大小爲辦。大小爲辦﹐則花朵之偏側俯仰之態出矣。世之寫花﹐不論梨梅桃杏﹐一勻五辦﹐乃是一面花﹐欲其生動﹐不亦難乎﹗

張守忠餅桃一枝﹐用粉筆入脂﹐大小點辦﹐四五一簇﹐赭墨發枝﹐自右角斜拂而上﹐旁綴小枝﹐一花二蕊﹐合綠淺深撇葉﹐以襯花蕊之間。其餘枝條尺許﹐更不作一花一葉﹐勾葉點心﹐筆極細勁﹐如鍼鋒轉折快利﹐展對間覺風韻動人。昔人云﹕墮地之果易工於折枝之果﹐折枝之果易工於林上之果﹔郊野之蔬易工於水濱之蔬﹐水濱之蔬易工於園囿之蔬。僕以謂園圃乃栽種之蔬﹐無欹側疏密之勢﹐所以爲難工﹔難者﹐難於章法位置耳。至於墮地之果﹐一無枝葉映帶﹐亦何以取勢爲圖哉﹗其論殆不可解。

寫生無變化﹐一以前人粉本勾落塡色﹐至眾手雷同﹐有何意趣﹗殊不知前人粉本﹐亦出自己手。故易元吉常於圃中畜鳥獸﹐伺其飲啄動止之態而寫之。趙昌每晨起﹐露

下繞欄﹐諦玩其風枝露葉﹐調色畫之。陶云湖聞某氏池上丁香盛開﹐載筆就花圖之﹐並有逼眞之妙。故昔人有云﹕師古人不若師造化。寫意花卉﹐設色難於水墨。𨿽行家作水墨本﹐妙者居多﹐設色佳者﹐十不得二三。

畫花卉設色﹐當參之用墨之法﹐濃淡運化﹐以意出之』方入雅格。唐宋多院體﹐皆工筆設色而少墨本。元明之間』遂多寫意﹐而水墨之法妙矣。然寫意而設色者﹐尢難能。

白石翁蔬果﹐得元人之法﹐墨气渾淪﹐自是有明獨步。陳道復筆致瀟灑﹐渾厚少遜。靑藤筆力有餘﹐未免有放逸處。然是三家者出﹐而餘子落落矣。

花鳥艸虫蔬果﹐古人愈工愈妙﹐今人一涉工致』便爾俗气。蓋古人工致之中仍究筆意﹐今人無有焉。故作工筆要入古法爲尙。

本朝惲正叔﹐天趣超逸﹐寫生設色﹐有元人疏落之致。世人多愛其重色工細之筆﹐亦非眞知正叔者。

寫生家不用墨筆﹐惟以彩色渲染者﹐謂是徐熙沒骨法。然據宣和譜云﹕畫花者往往以色暈淡而成﹐獨熙落墨以寫其枝葉蕊萼﹐然後傳色﹐故骨气風神爲古今之絕筆云云。由此觀之﹐沒乃墨之訛耳。或以謂熙子崇嗣畫芍藥名沒骨花﹐究不知其本意也。

郭若虛曰﹐徐﹑黃二家寫生之法不同。黃氏父子始並事蜀爲待詔﹐後復官於宋﹐皆寫禁禦之珍禽異卉』工麗並徵。徐氏分處江南﹐髙尙放達﹐遊藝江湖﹐汀花水鳥』蔬甲藥苗﹐但以生趣爲尙。古云﹕黃家富貴﹐徐家野逸。有自矣。

東坡云﹕世人多以墨畫山水竹石人物﹐而未有以墨畫

花者。汴人尹白能之。墨花其始於宋乎

書畫無論工拙﹐文士操筆便得興會﹐所謂遊戲皆有三昧也蘭陵胡世將家收東坡居士畫蟹﹐瑣屑毛介﹐曲隈芒縷﹐無不備具。又作應身彌勒像﹐以寄少遊﹔又曾蔗滓畫石。米老嘗謂伯時法吳生﹐神彩不髙﹐余乃取顧凱之髙格﹐不使一筆入吳生。又與伯時論分布次第﹐作子敬書練裙圖﹐復作支﹑許﹑王﹑謝於山水間。可知天趣髙妙者﹐無所不可。庸俗輩𨿽專工畫道﹐等無謂耳。

趙子固水仙一卷﹐自首至尾﹐花三四十顆﹐行筆細勁﹐如屈鐵絲﹐俯仰向背粉披不一態﹐花頭葉稜以墨渲染﹐反正如鏤冰琢玉﹐迥非凡筆可比。花根作細艸﹐筆如鍼鋒﹐長約三四寸﹐尢他人所不能也。又髙氏所藏墨蘭﹐蘭葉一筆畫﹐皆側起正收﹐一似水仙葉。花作飛白﹐亦不類常法。隔水有吳匏葺題。

墨竹一派﹐文石室傳之東坡居士﹐坡死不得其傳。後三百年﹐子昂﹑息齋私淑文﹑蘇﹐復衍其法。梅道人繼之﹐至友石王氏﹑仲昭夏氏﹑文休歸氏﹑孔孫魯氏﹑竹堂王氏﹐皆石室之的嗣﹐墨君之正派也。

寫竹之法﹐無論工拙﹐須一掃釘頭鼠尾點躍瑣屑之病﹐務使節節葉葉交加爽朗﹐其肥瘠所不計也。

已醜客婁江﹐友人金懷璞家見老坡竹石。石根大小兩竿﹐仰枝垂葉﹐筆勢雄健﹐墨气深厚﹐如其書法﹐所謂沈著痛快也。其上趙吳興﹑仇山村諸公題句。髙氏梅花道人墨竹捲﹐宋紙﹐極堅韌。畫作四段﹐每段竹不多﹐而精神奕奕﹐溢於筆墨外。全以題語位置畫境﹐字勢似十七日帖﹐放逸處類素師﹐尢妙也。所見道入畫竹﹐此爲翹楚。

朱君仲嘉藏壽管仲姬墨竹一卷﹐皆風竹也。筆力頗挺勁﹐款書幾行字﹐復遒媚。董思翁云﹕仲姬書畫筆勢如公孫氏劍器﹐突過吳興﹐不類閨閣本色。非過譽也。

東坡試院時﹐興到﹐以朱筆畫竹﹐隨造自成妙理。或謂竹色非朱﹐則竹色亦非墨可代﹐後世士人遂以爲法。使此君譜中昔多墨綬﹐今有衣緋矣。

吳門毛君仲逵出王叔明墨竹﹐紙質如牛皮﹐墨光腴澤。竹三竿﹐葉一勻作介字﹐別具風趣。款篆淩雲髙節』行書黃鶴山樵叟畫﹐有元人王元文﹑金方泉﹑張行素詩。又趙善長畫過墻竹﹐一枝數葉﹐筆力錆利﹐墨積楮阜起如漆。上有竹泉﹑沈石田詩。此畫曾載六硯齋筆記。

徐幼文竹石小幀﹐皆渴筆爲之﹐亦畫竹之別調也。上自題云﹕欲暝投僧捨﹐風將雨忽來。愁腸與詩思﹐多被竹聲催。髙啟題後云﹕啟與幼文晚過南禪寺﹐佺上人畱宿。風雨驟至﹐竹聲搖曳﹐深感於懷。而幼文寫竹賦詩』啟不能無言﹐故詩以識之。風雨南禪寺﹐那堪聞竹聲。燈前同酒客﹐俱有感懷情。

仲逵所示不獨山樵墨竹﹐尙有設色山水﹐及易元吉猴貓諸圖﹐乃北平孫退谷舊物﹐仲逵從維揚馬氏得之。易元吉卷畫極細致﹐設色妍麗﹐蓋院體也。上有宋佑陵題易元吉猴貓圖六字﹐有璽印。後松雪題識云﹕二貍奴方雛﹐一爲孫供奉攜挾﹐一爲怖畏之態。畫手能狀物之情如是。上有佑陵舊題﹕藏者其珍襲之。子昂書法之妙﹐不減李北海﹐孫氏跋後亦以吳興題字爲重云。

吾鄕墨林項氏﹐不獨精於鑑古﹐書畫皆刻意入古。髙氏有其所模閣本帖全捲﹐筆意不爽﹐殆可謂之翻身鳳凰。

爲王太學寫百谷圖﹐爲東禪寺僧畫梵林圖﹐皴染﹑色實可登實父之堂﹐而入六如之室矣。至其竹石墨花﹐世皆知爲絕品。文孫孔彰輩﹐宜其卓然名世耳。

書畫一道﹐自董思翁開堂說法以來﹐海內翕然從之。沈﹑唐﹑文﹑祝之流﹐遂塞至今﹐無有過而問津者。一二好古之徒﹐孤行獨詣﹐必至窮老僻處﹐皆非笑之者。書畫至此一大轉關﹐要非人力所能挽也。

吾鄕自梅道人後﹐云東逸史超超然有元人風﹐書畫皆如獅子搏兔﹐必以全力赴之者。時錢唐戴文進﹐匠心作手﹐刻畫三代﹐入劉﹑李﹑馬﹑夏之間﹐幾無軒輊。人之論畫皆去古法而究時習﹐無怪其不知也。

錢罄室﹑陸五湖﹑王酉室﹑謝樗仙﹑張夢晉﹑陸包山﹑周少谷﹑侯夷門﹐皆羽翼文﹑沈者。吮毫染素﹐各有心源﹐命意生機﹐了無俗格。文氏後嗣﹐俱斐然成章﹐不墮家法。

李長蘅筆力開張﹐格法子正。陳仲醇亦純雅無俗。二子可殿畫禪一軍﹐所遜者﹐畫禪特有醞釀耳。惲道生邊幅尙窘﹐然亦可馳騖二子之間。其餘如松圓﹑衣白﹑穆倩﹑大風﹐𨿽畫法匠心爲之﹐學者揣之﹐久久遂成習气。而風土之別﹐亦是判然。人知浙﹑吳兩派﹐不知尙有江西派﹑閩派﹑雲間派。雲間屑吳﹐然另有其派。大都江西﹑閩中好奇騁怪﹐筆霸墨悍﹐與浙派相似。雲間派爲破碎淒迷之獘﹐其地惟董思翁起而一掃時習﹐老手如雨航﹑珂雪﹐猶不免也。

凡燕趙齊楚蜀粵之畫士﹐得入藝林賞鑑者﹐率習吳派。

倪文正鴻寶筆力雄驁﹐有靑藤﹑白石之風﹐細筆亦復超秀。曾見其仿家雲林小幀﹐疏林筱石間作塡墨瓦屋﹐墨

气蒼潤﹐別具雅構。

徐俟齋﹑黃端木之山水﹐金耿庵﹑楊補之之梅花﹐皆由學行孤髙所至﹐濡毫染楮﹐自無塵垢﹐拔萃藝林』可冠畫史。

竹懶道入畫仗其詩而發﹐其畫皆可爲摩詰之再生矣。

畫之穆倩﹑松圓﹑衣白﹑朗倩﹑端伯﹑半千﹑大風﹑年少﹑尺木諸老﹐不爲法縛﹐不爲法脫﹐教外別傳﹐當爲逸品。

款識題畫﹐始自蘇﹑米﹐至元明人而備。遂以題語位置畫境﹐畫由題而妙﹐蓋映帶相須者也。題如不稱』佳畫亦爲之減色﹐此又畫後之經營也。

鶴碉先生之一林一壑﹐幽深無際。玉几山人之疏花瘦樹﹐逸致彌勝。皆自舒胸臆﹐不著色相者﹔不第惜墨如金。若世人筆墨﹐皆妄用之耳。

玉几山入畫梅﹐於逃禪老人外別立一格﹐發枝屈曲如玉箸篆﹐而墨韻盎然﹐發其禿筆﹐亦奇矣哉。枝繁而著花不多﹐自得天趣。

畫之爲法﹐法不在人。拙而自然﹐便是巧處。巧失自然﹐卻是拙處。

國朝畫法﹐廉州﹑石谷爲一宗﹐奉常祖孫爲一宗。石谷﹑廉州範唐模宋﹐匠心渲染﹐格無不備。奉常祖孫獨於大癡爲法﹐斟酌皴染﹐以至其深沈渾穆之趣。兩宗設教』宇內咸師之﹐法嗣藩衍﹐至今不變宗風﹐可謂盛矣。

煙客﹑麓臺﹐皆辦香子久﹐而各有所得。煙客作意追模﹐一渲一染﹐皆不妄設﹐應手之制﹐實可肖眞。麓臺少工臨摹﹐壯歲參以己意﹐悉用漧墨重筆皴擦﹐以博癡翁渾

淪之气象﹐久久自作主張﹐別出蹊徑。嘗語人曰﹕吾筆端有金剛杵。

麓臺﹑司農畫﹐眞得士人气。一種蒼蒼莽莽﹐有意無意﹐莫測其筆縱起倒者﹐是此老過人處。

廉州畫﹐蒼筆破墨﹐時無敵手﹐細膩之制﹐非其合作。石谷畫法工力浸深﹐當於大處見其本領。寸繡尺幅﹐時人尙能與之爭勝﹐橫披大幅﹐以尋丈許者﹐石谷揮灑自如﹐六法周密﹐他手皆避舍矣。

瓜田張徵君嘗云﹕當時人有舉石谷畫問麓臺﹐答曰﹕太熟。復舉二贍畫問之﹐答曰﹕太生。僕以謂石谷畫法不可生﹐生則無畫﹔二贍畫法不可熟﹐熟則便惡。海內繪事家不入石谷牢籠﹐卽爲麓臺械紐﹐至爲款書皆絕肖者。故二家之後非無畫士﹐如出一手耳。獨南田惲氏﹑邵村方氏﹑獅峯沈氏﹐皆能自行自止﹐可謂不因人熱者。

學不可不熟﹐熟不可不化﹐化而後有自家之面目。

世謂南田畫格髙於石谷﹐以其隨意點筆﹐秀色可餐一格而言。然聞南田自謂不及﹐豈非遜辭哉石谷筆無巨細﹐一气而成。南田所造小凳特妙﹐往往而然﹐知己之力量不能大而爲之也。無巨細一气而成者﹐非學之而彊能﹔卽學之而能﹐亦爲石谷所厭矣。故自立一幟以拒之﹐所謂偏師亦可以取勝焉。

世謂吳漁山畫格在石谷上﹐瓜田徵君力辯吳畫不及石谷。於僕觀之﹐漁山畫𨿽極精到﹐終似不能脫石谷藩籬﹐形迹宛然﹐人皆不至視也。若漁山果具卓識﹐不當隨人腳根轉耳。

南田畫其亂頭粗服﹐艸艸而成﹐一種筆墨﹐眞與元人

爭勝。

蔣南沙寫生﹐精意點綴﹐而能不落南田之蹊徑。董東山山水﹐墨气深厚﹐而能擺脫麓臺之坯塹。藝苑之豪傑。

錢文敏稼軒寫生得士家气﹐山水淸潤﹐標格特髙。時黃尊古﹑王日初﹑張墨岑﹑沈凡民﹐皆力能深詣﹐非戔戈者所能窺及。

瓜田張徵君畫師徐白洋﹐蓋石谷派也。晚歲格致俱老﹐能古文﹐著國朝畫徵錄。繪事家之法派髙下﹐曲盡其筆﹐未始非藝林小補也。然朱君仲嘉謂其於時尙多掛漏﹐欲補錄之﹐惜不永其年而歿。嘗聞之仲嘉曰﹕嗟乎﹐士之懷奇握異﹑湮沒不彰者多﹐豈獨書畫哉﹗卽以畫論﹐山陰馮仙混續圖繪寶鑑﹐論斷多不識畫理﹐然國初諸老約略可稽﹐不可沒其功也。彌伽居士畫徵錄﹐論畫頗不爽﹐而濫收掛漏﹐皆不免焉。耳目所及﹐爵裏可知﹐如嘉興之何蕤﹐石門之許自宏﹑徐王熊﹑鍾壽民﹑蔣逕﹑葉子健﹐海鹽之徐令﹐平湖之髙文恪士奇﹑沈岸登﹑沈玉山﹐海寧之陳瑪﹐錢唐之汪燾﹑康石舟﹐松江之張文敏得天﹐虞山之徐姓﹐宜興之周復﹐丹山之吳培﹐休寧之徐棟﹐諸家之迹﹐皆卓然名世者﹐尙遺之﹐況地隔千里﹑僻處蓬牖之士﹐可勝計哉﹗

《芥舟學畫編》／淸沈宗騫

自序

我吳興山水淸遠﹐甲於天下。生其間者﹐得其靈淑之气﹐每借筆墨以抒寫其性眞。如趙松雪﹑錢舜舉﹑王叔明﹑唐子華輩﹐皆足以名當時而傳後世。逮時易世殊﹐講求者鮮﹐一二俗學之徒﹐但私一隅﹐遂至家屍戶祝﹐而流易莫挽。求所謂六法者﹐能者絕無﹐知者亦僅有矣。餘生也晚﹐問道無由﹐𨿽知僞學之非是﹐未識正法之何在﹐徘徊歧路﹐歷有年所。年漸長﹐乃從鑑藏家縱觀前輩遺迹﹐及諸法家所摹臨﹐研求探索﹐尋源溯流。或摹舊而得﹐或力索而知﹐或由迷而悟﹐或因觸而開。於筆墨道理﹐若東方之欲曙﹐始焉辧色﹐後乃洞然。蓋又卅年於玆矣。夫雲間﹑婁東﹑虞山﹐國初最稱筆墨淵藪﹐乃風徽漸渺﹐矩矱就湮﹐正法日替﹐俗學日張﹐貽誤來學﹐何可勝道。固予所親嘗而深懼者也。用是不揣固陋﹐舉凡不合古人之法者﹐𨿽眾所

共悅﹐必痛加繩削。有合於古人之法者﹐𨿽眾所共棄﹐必暢爲引伸。分門別目﹐述爲四卷﹐作學畫編。非堪持贈﹐亦自道所得而已。然閉門而造﹐出門而合﹐守先代之規矩﹐當不見嗤於大雅。第一己之偏﹐獨見之僻﹐或亦不免。況畫道之精深微妙﹐余不敏﹐能以無文之詞﹐窮其蘊底﹐尙望篤學君子指而示之﹐則余且幸甚。

乾隆四十六年﹐歲在辛丑﹐春三月旣望。研灣老圃沈宗騫書於冰壺閣

卷一山水

宗派

天地之气﹐各以方殊﹐而人亦因之。南方山水蘊藉而縈紆﹐人生其間﹐得气之正者﹐爲溫潤和雅﹐其偏者則輕佻浮薄。北方山水奇傑而雄厚﹐人生其間﹐得气之正者﹐爲剛健爽直﹐其偏者則粗厲彊橫。此自然之理也。於是率其性而發爲筆墨﹐遂亦有南北之殊焉。惟能學則咸歸於正﹐不學則日流於偏。視學之純雜爲優劣﹐不以宗之南北分低昂也。其不可拘於南北者復有二﹕或气稟之偶異﹐南人北稟﹐北人南稟是也﹔或淵源之所得﹐子得之父﹐弟得之師是也。第气象之閒雅流潤﹐合中正和平之道者﹐南宗尙矣。故稽之前代﹐可入神品者﹐大率產之大江以南。若河朔雄傑气槪﹐非不足怵人心目。若登諸幽人逸士﹐卷軸琴劍之旁﹐則微嫌粗暴。故佳者但可入能品耳。苟質𨿽稟此﹐而能浸潤乎詩書﹐陶淑乎風雅﹐澤古而有得焉﹐則嵚崎磊落之中﹐饒有沖和純粹之致﹐又安得以其北宗也而少之哉﹗蓋學畫之道﹐始於法度﹐使動合規矩﹐以就模範。中則補救﹐使不流偏僻﹐以幾大雅。終於溫養﹐使神恬气靜﹐以幾入古。至於局量气象﹐關乎天質。天質少虧﹐須憑識學以挽之。若聽之而近於罷軟沈晦﹐𨿽屬南宗﹐曷足觀賞哉。至徇俗好﹐以傾側爲跌宕﹐以狂怪爲奇崛﹐此直沿門戳黑者之所爲矣﹐何可以北宗槪之乎﹗

前古之畫﹐多作古賢故實﹐及圖像而已﹐故論畫者未嘗及山水。自王右丞李將軍父子﹐各擅宗派﹐乃始有南北之分。王之後﹐則董巨二米﹑倪黃山樵﹑明季董思翁﹐是南宗的派。李之後﹐則郭熙﹑馬遠﹑劉松年﹑趙伯駒﹑李唐﹑有明戴文進﹑周東村﹐是北宗的派。其不必以南北拘者﹐則荊﹑關﹑李成﹑範寬﹑元季吳仲圭﹑有明沈文諸公﹐皆爲後世模楷。吾朝初年﹐巨手累累﹐其尢者爲煙客廉州﹐接其武者石谷﹑麓臺﹑黃尊古﹑張墨岑諸人﹐蓋皆紹思翁而各開門徑﹐恪守南宗衣缽者也。北宗一派﹐在明代東村﹑實父以後﹐已罕有紹其傳者。吳偉﹑張路﹐且居狐禪﹐況其下乎﹖百年以來﹐漸漸不可究詰矣。何則﹖正道淪亡﹐邪派日起﹐一人倡之﹐靡然從風。如陸掞倡爲雲間派﹐藍瑛倡爲武林派﹐上官周﹑金古良﹑劉伴阮之徒﹐又謂之金陵派。諸派之流極﹐更不可問矣。趙文敏謂甜邪俗癩﹐四者最是惡病。今也或是之亡矣﹐可勝言哉﹗如有好學深思者﹐崛起於時﹐務欲掃去時習﹐動法古人﹐以求眞正道理﹐未始不可繼絕業於旣隳之後也。

等是筆墨﹐而士夫與作家﹐相去不可以道裏計。不特盛子昭與吳仲圭然也﹐卽如唐六如學於周東村﹐其本領魄力未嘗過於東村﹐而品地乃不可以等量。況六如又未嘗欲廁席南宗﹐而寸縑尺素﹐寶過吉光。此殆當於襟期脫略﹐神致瀟灑間求之﹐又非天質人品學問所得而囿之者也。

凡派之不正者﹐創始之人﹐必是絕頂天資學力﹐未始不可以信今而傳後。其如學者﹐偏不能得其好處﹐反執其壞處以爲是派應爾。於是一倡百和﹐遂至濫不可挽。若夫正派﹐非人品襟期學問三者皆備﹐不能傳世。故爲之者﹐亦時

有之。而卓然可傳者﹐指不能數屈﹐則正派之足貴也明矣。特是世運遷流﹐風會亦遞下﹐卽有矯然拔俗者﹐能私淑古人﹐以紹正傳﹐亦必不能如前人之淳厚渾朴﹐則非其人之過矣。余嘗言三董相承而遞降﹐蓋以北苑之後﹐數百年而得思翁﹐又百年而得東山﹐一姓而承一派﹐洵是千古難事。第以風會之故﹐不無愈後而愈不及耳。然論六法於近日﹐捨東山其誰與歸。則信乎正派之難能而可貴者﹐今古所同也。

用筆

筆行紙上﹐須以腕送之﹐不當但以指頭挑剔﹐則自無燥裂浮薄之獘。用之旣久﹐漸臻純熟沈著。而筆畫間若有所以實其中者﹐謂之結心。其法始焉遲鈍﹐後乃迅速。純熟之極﹐無事思慮﹐而出之自然。而後可以斂之爲尺幅﹐放之爲巨幛﹐縱則爲狂逸﹐收則爲細謹。不求如是而自無不如是者﹐乃爲得法。古人謂筆畫若刻入縑素者﹐用此道也。猶作書之入木三分也。

吾友張文魚論書﹐嘗有結心之言。余乃用以論畫﹐深有妙義。可見書畫無二道﹐第俗學者未知究及此耳。

昔人謂筆力能扛鼎﹐言其气之沈著也。凡下筆當以气爲主。气到便是力到﹐下筆便若筆中有物﹐所謂下筆有神者此也。古人工夫﹐不過從此下手﹐而有得焉。則以後所爲﹐無不頭頭是道。若不先於此築基﹐縱極聰明敏悟﹐多資材料﹐而馳騖揮霍焉﹐卒必至於囂淩浮滑﹐而於眞正道理﹐反致日遠﹐豈不可惜。故志學之士﹐且勿求多﹐先鼓定力﹐

從此著腳﹐便無旁門外道之虞矣。

樹石本無定形﹐落筆便定。形勢豈有窮相﹐觸則無窮。態隨意變﹐意以觸成﹐宛轉關生﹐遂臻妙趣。意在筆先﹐趣以筆傳﹐則筆乃作畫之骨榦也。骨具則筋絡可聯﹐骨立則血肉可附。骨之不植﹐而遽相尙以文飾﹐亦猶施丹雘於糞土﹐外華而內腐﹔綴穠華於枯朽﹐暫艷而旋凋。故古人作畫﹐專尙用筆。用筆之道﹐務欲去罷軟而尙挺拔﹐除鈍滯而貴輕雋﹔絕浮滑而致沈著﹐離俗史而親風雅﹔爽然而秀﹐蒼然而古﹔凝然而堅﹐淹然而潤﹔點畫縈拂之際﹐波瀾老成﹔罄控縱送之間﹐丰姿跌宕。此固非旨趣未深者之所能及也。學者當首法古人用筆之妙﹐始於黽勉﹐漸臻圓熟。圓熟之極﹐自能飛行絕迹﹐不落窠臼。揎袖摩挲﹐有動不逾矩之妙﹔解衣磅礡﹔有淩厲一切之雄。矯乎若天際遊龍﹐黝乎若土花繡戟。有筆若此﹐更何慮古今人之不相及哉。

筆著紙上﹐無過輕重疾徐﹐偏正曲直。然力輕則浮﹐力重則鈍﹐疾運則滑﹐徐運則滯﹐偏用則薄﹐正用則板﹐曲行則若鋸齒﹐直行又近界畫者﹐皆由於筆不靈變﹐而出之不自然耳。萬物之形神不一﹐以筆勾取﹐則無不形神畢肖。蓋不靈之筆﹐但得其形。必能靈變﹐乃可得其神。能得神﹐則筆數愈減而神愈全。其輕重疾徐﹐偏正曲直﹐皆出於自然﹐而無浮滑鈍滯等病。

無前無後﹐不倚不因﹔劈空而來﹐天驚石破﹔六丁不能運﹐巨靈不能撼﹔蒨然現相﹐足駭鬼神﹔挾風雨雷霆之勢﹐具神工鬼斧之奇﹔語其堅則千夫不易﹐論其銳則七札可穿﹔仍能出之於自然﹐運之於優遊﹔無跋扈飛揚之

躁率﹐有沈著痛快之精能﹔如劍繡土花﹐中含堅質﹔鼎包翠碧﹐外耀光華。此能盡筆之剛徳者也。柔如繞指﹐軟若兜羅﹔欲斷還連﹐似輕而重﹔氳氤生气﹐含煙霏霧結之神﹔搖曳天風﹐具翔鳳盤龍之勢﹔旣百出以盡致﹐復萬變以隨機﹔恍惚無常﹐似驚蛇之入春艸﹔翩翻有態﹐儼舞燕之掠平池﹔颺天外之遊絲﹐未足方其逸﹔舞窗間之飛絮﹐不得比其輕﹔方擬去而忽來﹐乍欲行而若止﹔旣蠕蠕而欲動﹐且冉冉以將飛。此能盡筆之柔徳者也。二美能全﹐固稱成徳。天資所稟﹐不無偏枯。剛者慮其燥而裂﹐柔者患其罷而粘。此獘之來﹐蓋亦有故。或師承偏執﹐狹守門風﹔或俗尙相沿﹐因循宿習。是以有志之士﹐貴能博觀舊迹﹐以得其用筆之道。始以相克﹐則病可日除﹔終以相濟﹐而業堪日進。而後﹐可漸幾於合徳矣。

唐宋之迹﹐不得數見﹐不能槪其人生平資學何如。惟元季及有明石田思翁諸公﹐去今未遠﹐其迹猶得多見。而知其皆因質而濟以學﹐因學以成其質﹐可快然無憾者也。黃王倪吳無論已﹐石田天資剛健﹐平日臨雲林﹐動筆便過。若任其質﹐則燥裂之獘﹐其能免乎﹖而其讀書敏求﹐旣足以變化其气質﹐加以臨摹不輟﹐日肆力於古法﹐以充拓之﹐故其筆森然如劍戟﹐莫敢攖其鋒者。而典冊古澤之致﹐又足令人竦然而起敬。其重如金﹐其潤如玉。不論山水人物﹐以及艸木昆虫﹐一涉其筆端﹐便不可方物。不特爲有明巨手﹐卽上列諸宋元﹐恐亦難其匹者。蓋始也量資以濟學﹐繼也因學而見資﹐所謂能濟以優柔而盡剛徳者也。若思翁則天資秀美而柔和﹐苟任其質﹐將日流於妍媚之習﹐而無以自振其气骨矣。乃能祖述董巨﹐憲章倪

黃﹐紹絕業於三百年之後﹐而爲吾朝畫學之祖。余嘗論每見思翁妙迹﹐不必問其所作何體﹐但就其筆情墨態﹐的是兩間不可磨滅之物。其致也縹緲而欲飛﹐其神也優渥而常潤。而生秀之气﹐時復出其間﹐所謂能盡筆之柔徳而濟以剛者也。兩公惟能以學之力濟其質之偏﹐故能臻此神妙。苟得中行而與之﹐所造更當何如耶。

用墨

墨著縑素﹐籠統一片﹐是爲死墨。濃淡分明﹐便是活墨。死墨無彩﹐活墨有光﹐不得不亟爲辧也。法有潑墨破墨二用。破墨者﹐先以淡墨勾定匡廓。匡廓旣定﹐乃分凹凸。形體已成﹐漸次加濃﹐令墨气淹潤。常若濕者﹐復以焦墨破其界限輪廓﹐或作疏苔於界處。潑墨者﹐先以土筆約定通幅之局﹐要使山石林木﹐照映聯絡﹐有一气相通之勢。於交接虛實處﹐再以淡墨落定﹐蘸濕墨一气寫出。候幹﹐用少淡濕墨籠其濃處﹐如主山之頂﹑峯石之頭﹐及雲气掩斷之處皆是也。南宗多用破墨﹐北宗多用潑墨﹐其爲光彩淹潤則一也。

北苑大癡﹐皆有浮嵐暖翠圖。曰浮曰暖﹐皆墨爲之主。思翁嘗題其自作畫云「川原渾厚﹐艸木華滋。」亦言墨法之妙。唐王洽始有潑墨法﹐其迹不可得見。米氏父子﹑髙房山﹑方方壺﹑董思白﹐其所以得煙雲變滅﹐嵐光吞吐者﹐非皆其用墨之臻於微妙乎。

天下之物﹐不外形色而已。旣以筆取形﹐自當以墨取色。故畫之色﹐非丹鉛靑絳之謂﹐乃在濃淡明晦之間。能

得其道﹐則情態於此見﹐遠近於此分﹐精神於此發越﹐景物於此鮮妍。所謂气韻生動者﹐實賴用墨得法﹐令光彩曄然也。今以一局作二幀﹐一幀用墨﹐一幀用重靑綠色。其靑綠重處﹐卽是用墨濃處。是色且仿墨而爲之﹐墨非卽畫之色乎。乃知純墨者﹐墨隨筆上﹐是筆爲主而墨佐之。傅色者﹐色居筆後﹐是筆爲帥而色從之。以二幀並置﹐遠而望之﹐要色之分兩﹐與墨之分兩﹐若相等者。而後色卽是墨﹐墨卽是色也。第純墨者﹐不可使墨浮於筆。若墨浮一分﹐便是一分黑气﹐不是墨矣。傅色者﹐不可使筆混作墨暈。若筆作墨暈﹐便是混侵色位﹐不是筆矣。苟能參透墨色一貫之理﹐則著手便成光彩。縑素有敗壞之時﹐而滋潤融浹之態﹐𨿽千載而如新也。

墨色光華﹐其妙無極。不善用者﹐縱極佳制頂煙﹐但覺薰煤滿紙而已﹐豈復是畫哉﹗因分號用墨之法﹐曰嫩墨﹐曰老墨。嫩墨者﹐蓋取色澤鮮嫩﹐而使神彩煥發之諭。先以筆貯水﹐量墨當用多寡﹐蘸入筆尖﹐和水攪勻﹐拂於紙素﹐則墨暈和潤而有光彩。如雲山隱現﹐煙樹迷離﹐遙岑浮黛﹐夜色蒼涼﹐陰凹陽凸之間﹐日光云影之際﹐林密則濃陰鎖麓﹐山髙則薄霧橫腰﹐云生成蓊郁之觀﹐泉出助淜騰之勢﹐以及懸崖邃谷﹐疑鬼疑神﹐絕壑幽巖﹐如風如雨之處﹐胥於是乎得之。老墨者﹐蓋取气色蒼茫﹐能狀物皴皺之諭。此種墨法﹐全藉筆力以出之﹐用時要颯颯有聲﹐從腕而來﹐非僅指頭挑弄﹐則力透紙背﹐而墨痕圓綻。如臨風老樹﹐瘦骨堅凝﹐危石倚云﹐奇姿崒嵂﹐以及霜皮澑雨﹐歷亂繁枝﹐鬼斧神工﹐幾莫能測者﹐亦胥是乎得之。老墨筆浮於墨﹐嫩墨墨浮於筆。嫩墨主气韻﹐而煙霏霧靄

之際﹐淹潤可觀。老墨主骨韻﹐而枝榦扶疏﹐山石卓犖之間﹐亦峭拔可玩。筆爲墨帥﹐墨爲筆充﹐有妙筆烏可無妙墨以充其用耶﹗且筆之所成﹐亦卽墨之所至。老杜詩﹐元气淋漓障猶濕﹐蓋善言用墨者矣。

筆墨二字﹐得解者鮮。至於墨﹐尢鮮之鮮者矣。往往見今人以淡墨水塡凹處及晦暗之所﹐便謂之墨。不知此不過以墨代色而已﹐非卽墨也。且筆不到處﹐安得有墨。卽筆到處﹐而墨不能隨筆以見其神采﹐尙謂之有筆而無墨也。豈有不見筆而得謂之墨者哉﹗欲識用墨之妙﹐須取元人或思翁妙迹﹐細參其法。大癡用墨渾融﹐山樵用墨灑脫﹐雲林用墨縹緲﹐仲圭用墨淋漓﹐思翁用墨華潤。諸公用墨妙諦﹐皆出自筆痕間。至其凹處及晦暗之所﹐亦猶夫人也。卽如米老房山﹐煙雲滿幅﹐實其點筆之妙﹐而以墨暈助之。今人爲之﹐全賴墨暈以飾其點筆之醜﹐猶自以爲墨气如是也﹐將畢生不能悟用墨之妙者矣。

布置

凡作一圖﹐若不先立主見﹐漫爲塡補﹐東添西湊﹐使一局物色﹐各不相顧﹐最是大病。先要將疏密虛實﹐大意早定。灑然落墨﹐彼此相生而相應﹐濃淡相間而相成。拆開則逐物有致﹐合攏則通體聯絡。自頂及踵﹐其煙嵐雲樹﹐村落平原﹐曲折可通﹐總有一气貫注之勢。密不嫌迫塞﹐疏不嫌空松﹐增之不得﹐減之不能﹐如天成﹐如鑄就﹐方合古人布局之法。

通體大局﹐當頃刻便定。安頓節目﹐須動筆時細細斟

酌。凡作畫局勢﹐要時時遠望﹐以求穩妥。有論張縑素於敗壁﹐觀壁上斑剝映出縑素﹐隱若山水林木﹐髙下疏密﹐以意會之﹐急以土筆約定﹐亦取勢之活法也。

一樹一石﹐以至叢林疊障﹐𨿽無定式﹐自有的確位置﹐而不可移者。苟不能識布局之法﹐則於彼於此﹐猶豫之獘必生﹔疑是疑非﹐畏縮之情難禁。縱不失行筆用墨法度﹐亦不得便成佳畫也。要在平日細揣前人妙迹﹐於筆韻墨彩之外﹐復當求其布置之道﹐而深識其所以然之故。到臨作時﹐刻刻商量避就之方。到純熟之極﹐下筆無礙﹐映帶顧盼之間﹐出自天然﹐無用增減攺移者﹐乃可稱局老矣。又通幅之林木山石﹐交柯接影﹐掩映層疊之處﹐要令人一望而知﹐不可使人揣摩而得﹐否則必其气有不能淸晰者矣。或以模糊爲气﹐但可得迷離之態﹐而終慮失之晦暗﹐晦暗則不淸。或以刻畫求工﹐僅可博精到之致﹐而究恐失之煩瑣﹐煩瑣亦不淸。二者欲除﹐莫若顯其骨榦以破模糊﹐審其大方以消刻畫﹐則气不求淸而自淸矣。憶余始時嫌筆痕顯露﹐任意用淡墨渲潤﹐方自詡能得煙靄依微之致﹐因禾中張瓜田先生庚評一晦字﹐遂痛以自艾﹐始知淸气。遂念今人思欲作畫者甚多﹐而能猛力加工者復少。如或有之﹐則無不因其刻至之心﹐以流於煩瑣晦暗之極。一經點撥﹐而後得郁極而開﹐塞極而通﹐煩悶頓釋﹐淸气豁然。通此一關﹐無所窒礙矣。

畫須要遠近都好看。有近看好而遠不好者﹐有筆墨而無局勢也。有遠觀好而近不好者﹐有局勢而無筆墨也。捲冊小幅﹐僅於几案展玩﹐𨿽於局勢未盡﹐亦不至觸目便見。若巨障大幅﹐須要於十數步外﹐一望便覺得勢。故必先斟

酌大局﹐然後再論筆墨也。石田先生﹐學力突過前人﹐然必待年四十後方作大幅﹐可見局勢之難﹐𨿽古人於此﹐不肯輕率便爲也。

千巖萬壑﹐幾令流覽不盡。然作時只須一大開合﹐如行文之有起結也。至其中間虛實處﹐承接處﹐發揮處﹐脫略處﹐隱匿處﹐一一合法。如東坡長文﹐累萬餘言﹐讀者猶恐易盡﹐乃是此法。於此會得﹐方可作尋丈大幅。

一幅之山﹐居中而最髙者爲主山﹐以下山石﹐多寡參差不一﹐必要气脈聯貫﹐有艸蛇灰綫之意。一幅之樹﹐在近而大者謂之當家樹﹐以上林木﹐疏密老稚不一﹐必要漸遠漸小﹐有迆邐層疊之勢。布局之際﹐務須變換。交接之處﹐務須明顯。有變換﹐無重復之獘。能明顯﹐無扭捏之獘。且日求變換﹐則心思所至﹐生發無窮。日求明顯﹐則理路所開﹐爽朗可喜。每作一圖﹐必立意如此﹐久之純熟﹐自然瀟灑流利之中﹐不失中規中矩之妙。

作畫之道﹐大類奕棋。低手扭定一塊﹐所爭甚小﹐而大局之所失已多。國手對奕﹐各不相爭﹐亦各不相讓﹐自始迄終﹐無一閒著。於此可悟畫理。夫畫𨿽一人所爲﹐而與得失相爭之故﹐一若與人對壘﹐少不謹愼﹐便墮誤失。及至火到工深之候﹐如髙手饒人而奕﹐縱橫馳騁﹐無不如意矣。

天下之物﹐本無偏正﹐而自人觀之﹐從其旁者爲偏﹐從其面者爲正。故作畫有偏局正局之分焉。正局者﹐主山如人主端座朝堂﹐余山如三公九卿﹐鵠立拱向。其下幅樹石屋宇﹐則如百官承流宣化﹐皆要整齊嚴肅之中﹐不失聯屬意思。又如端人正士﹐莊敬日彊﹐令人望之儼然而生敬者﹐

此局爲最難。偏局者﹐如舞女欹腰﹐仙人嘯樹﹐又如飛鳶下水﹐駭獸奔原﹐或疾如風雨﹐或變若雲霞﹐其恍惚幻化﹐奇橫縱肆之趣﹐有不可擬議究詰者。而於行筆落墨之際﹐又復和雅蘊藉﹐不失風人之旨﹐則此格亦非易易。第學者務當先究心於正格﹐蓋手足官骸﹐一任其侈泰欹邪﹐𨿽無板滯之獘﹐久之恐流於散漫而無約束﹐抑或趨於巧捷而易涉於滑﹐與鄰於史﹐俱是大病。故行布正局﹐已能周正厚重﹐而絕無傾欹欠缺之處﹐然後畱意偏局。偏局之道﹐須通幅山巒林木﹐皆不必寫其正面﹐其用筆亦須側鋒流逸而出之。如元諸家大癡﹑山樵﹑梅庵﹐皆以正局。若雲林﹑方壺﹐多以偏法取意。然偏與正又有互相爲濟者﹐但能正而不能偏﹐易失於滯。故於接應映照之處﹐不妨少帶偏側﹐以破其板﹐略存流利﹐以動其機。但能偏而不能正者﹐易失於滑。故於筋節顯露之際﹐務欲常植正骨以存梗槪﹐時顧本根以防流軼。若工夫極熟﹐而能變通在手﹐造化因心。偏而不陂﹐正而不執﹐忘乎偏正之見﹐而動不逾矩焉﹐方可謂之有成。

上有重巒復幛﹐下有密樹箐林﹐中有雲气澗道﹐往來隱現﹐此是厚重迫塞之局。固應體勢周正﹐然一涉板實﹐气味索然。故其皴破之筆﹐要靠定一邊﹐且宜處處變換。妙於此者﹐吾得之於麓臺。麓臺妙處﹐正在能以偏筆行其正局﹐故愈實愈妙﹐此於正局而濟以偏勢之道也。奇峯如削﹐飛瀑懸空﹐老樹撐云﹐藤蘿緣走﹐山石有森然欲摶之勢﹐林木有拏空相攫之形﹐全要偏側﹐乃能得勢。然著一點剛暴之气﹐便是跋扈。故用筆當直起直落﹐如書家之作篆籀。妙於此者﹐吾得之於石田﹑六如。以其能以正筆行

其偏局﹐故偏而不跛﹐此偏與正有互用之妙焉。約而言之﹐境平則筆要有奇趣﹐境奇則筆當無取險﹐斯得矣。千巖萬壑﹐不必定爲正局。峯巒髙下﹐煙雲吞吐﹐奇情幻想﹐出而不窮﹐千態萬狀﹐變而無盡﹐皆須行以偏法﹐乃可極其轉換之方。一樹一石﹐不必定爲偏局。直干淩霄﹐奇峯插土﹐孤松獨秀於雲中﹐峭石當空而特立﹐皆宜運以正法﹐乃足顯其挺拔之槪。若不解此﹐則繁局必至重復﹐簡局必至單簿。細看古人名迹﹐求其所以偏正之故﹐當不外是矣。

凡作林木﹐眾木俱幹霄﹐則必以橫斜者穿插之﹔眾本多槎枒﹐則必以直上者透領之。不但脈絡聯貫﹐亦且气韻深遠。凡作山石﹐形勢旣已平直﹐其皴破當用偏斜流逸之筆﹐使其莊而不滯﹔形狀若涉詭異﹐其勾勒當以平正穩重之筆﹐使其奇而有法。此謂正不廢偏﹐偏不失正。

窮源

六書之有形象﹐卽畫之源也。且畫之爲言畫也﹐以筆直取百物之形﹐灑然脫於腕而落於素﹐不假扭捏﹐無事修飾﹐自然形神俱得﹐意致流動﹐是謂得畫源。若摹寫過甚﹐加意求工﹐是因刻劃而循流﹐其去源遠矣。今人作畫﹐其於石廓﹐樹木枝榦﹐略能見其筆迹。而於顯晦遠近陰陽凹凸之間﹐則全賴墨暈以成之﹐是以模糊而失其源。至於人物衣冠橋梁屋宇舟車之屬﹐但一意求工﹐與通幅筆墨不類。𨿽峯巒林木﹐寫法極佳﹐反因配搭不上﹐致爲所累。或狃於形似﹐故多作曲折圭角之筆﹐不合大體﹐是以刻畫而失其源也。且旁觀者未能皆識畫理﹐作者動求合法﹐反

致貽譏﹐任意隨流﹐必來爭賞﹐少不自持﹐卽爲所動﹐日漸日流﹐不知所止。師承非不眞﹐根基非不正﹔或以好尙之偶偏﹐或以謀生之所托﹔始也猶不安於所屈﹐終也竟自護其所乖。於是聲稱藉甚﹐身甫謝而道衰。眾口交推﹐識略髙而藐爾。等是瘁畢生心力以爲之﹐乃徒徇俗目之欣﹐而不爲識者所賞﹐曾何別於抃工彩匠耶﹗要惟能知其源之不可斯須去﹐以致其學力﹐庶不大遠於古人爾。

松雪云「石如飛白樹如籀﹐寫竹還應似艸書。」又云「士夫作畫﹐當以艸書奇隸爲之。」可知畫之與書﹐原無二道。今人先於作書﹐全廢古法。其與篆隸艸章﹐漫不加省。法非不具在﹐號能書者且曾未之識﹐況欲問畫之源於書耶。𨿽運會所至﹐自有隆替。而好古之士﹐代不乏人。使盡趨時尙﹐不用古法﹐將舊迹日遠而日湮﹐古法日廢而日亡。有志之士﹐起而求之﹐當何所憑藉。余故不憚齒頰之煩﹐百端陳說﹐及此論作畫之源。人或以爲迂者﹐而我竊以爲最切。何者﹖筆墨本期古拙﹐而世競尙新巧。古拙新巧之間﹐心術判矣。如人日誦聖賢之書﹐能勉行之﹐不過爲善士耳。若聽其流而日下﹐不至小人之尢不止。士生古人之後﹐可不究心於古﹐以尋其源哉。且百不識者之然然﹐不敵一識者之否否。如近代王耕煙﹐其畫學淹貫﹐師資純正﹐堪媲古人﹐用意合作﹐直入宋元之室。而其所以應酬無識者之作﹐往往故作巧媚纖瑣之筆﹐殊非大家。故其生平所作絹本﹐佳者蓋少。論其功力學問﹐於盛朝自當首屈一指﹐乃品槪不得不在石師道人下也。不溯其源﹐而任其流﹐請以此觀。

作法

凡物得天地之气以成者﹐莫不各有其神。欲以筆墨肖之﹐當不惟其形惟其神也。將以疏鹵取之﹐則僅得其荒略之意﹐而無以究其實﹐其病在於無法律。將以精整取之﹐𨿽易得其林石之槪﹐又慮其無生意﹐其病在於太刻畫。若以淡墨再三渲潤而取之﹐必至土石不分﹐樹枝渾雜﹐不但形神俱失﹐且與作畫之道千里矣。今與初學入門者﹐先論起手用筆之法。所用之筆﹐卽作書之筆﹐不論新舊﹐但要無宿墨者﹐以水開足筆頭﹐蘸墨和水攪勻﹐摳幹﹐要筆頭緊斂如未著水者﹐方用於紙上。蓋以宜幹不宜濕故也。其筆痕不宜故多作曲折﹐亦不宜呆用戇挺之筆﹐要以腕力用意而出之。如作窠石礬頭﹐先將匡廓用活筆落定﹐謂之勾。勾取其石之大略而已﹐尙未有層次破碎處也。再於中間空處﹐或橫或直或斜﹐以筆劃開﹐謂之破。蓋以破其囫圇也。旣經破後﹐石已分出﹐爲頂爲面﹐爲腰爲腳。而其凹處﹐天光所不到﹐石之紋理﹐晦暗而色黑。至其凸處﹐承受天光﹐非無紋理﹐因其明亮而色常淺﹐當以干筆就一邊凹處略重﹐漸開漸輕﹐依石之紋理而爲之﹐謂之皴。皴者皺也﹐言石之皮多皺也。皴筆已下﹐則石之全體已具。再於皴筆處﹐用極幹短筆拭之﹐令凹處黝然而蒼者﹐謂之擦。至此石之形神﹐已俱得矣。猶以其未能明湛也﹐復以少濃之幹筆﹐酌其多寡輕重之宜﹐漸漸醒出。要令處處見筆畫起落﹐往來蹤迹﹐而又無纖微浮滑板滯之獘。蓋以淡墨潤濃墨﹐則晦而鈍﹐濃墨破淡墨﹐則鮮而靈﹐故必先淡而後

濃者爲得。此卽所謂破墨法也。夫如是﹐自能分明而不刻露﹐渾融而不模糊﹐是謂筆熔。蓋言行筆之際﹐有陶熔一切之意。𨿽不言墨﹐而墨固已在其中。然不妨更申用墨之妙﹐俾識筆經而墨緯者﹐有交相濟而互相成之實焉。墨之用也﹐層層而上﹐其隨筆而至者﹐可謂之墨。若不因筆而薰成一片者﹐乃黑黝耳﹐烏得謂之墨哉。故其淡處如薄霧依微﹐焦處如雙眸炯秀﹐漧處有隱顯不常之奇﹐濕處有濃翠欲滴之潤。明如秋水﹐澤如春山﹐灼如晨花﹐秀如芳艸﹐歲已久而常濕﹐素欲敗而彌新﹐變化無窮。作者固因之而靡盡﹐光華莫掩﹐鑑者亦味之而愈長﹐是則所謂墨化也。此特形容墨之態耳。至其用法之所以然者﹐已具述於用筆之間也。故卽筆以求墨﹐則法有所歸﹐而頭頭是道。離筆以求墨﹐則骨之不植﹐而靡靡成風。如近代有武林派者﹐藍瑛始之。雲間派者﹐陸掞始之。始之者﹐固未嘗全離筆以求墨。但筆自爲筆﹐因而墨自爲墨﹐亦且筆之不備﹐將賴墨以助成其气局。學者從而附和﹐遂並其不備之筆而失之﹐日流日下﹐不知所屆矣。故欲求墨者﹐斷斷不可離筆以相尋也。苟能識卽筆以求墨﹐以漸至筆熔而墨化﹐則何必更問其形神之得與不得耶﹗吾非令人竟捨形神以言畫也﹐筆墨旣精﹐則形神且當在離卽之間。古人所謂相賞於牝牡驪黃之外者﹐豈復有形之說者在﹐亦豈復有神之說者存邪﹗

初學作畫﹐固欲分別許多門徑法則。某物當用何法﹐某家當用何筆。少識筆墨道理﹐便宜消去﹐一意臨摹古人成作爲要。臨摹時﹐先取法派平正者﹐看其用筆大意。取其一段﹐細揣其法﹐未能卽得﹐百徧千徧﹐務得其故而後

及其他處。若便求之全局﹐恐反失逐段筆墨精妙之處。故未得其道﹐縱一絲不攺﹐彼自气象萬千﹐我則牽彊滿紙。如得其道﹐則彼多而我偶少﹐彼重而我或輕﹐無妨於大槪﹐無害於畫理。而筆墨之間﹐自然合拍﹐乃是臨摹得益功夫。蓋但欲求似﹐則所失必在筆墨之間。而規模太過﹐又致傷气。故必能得性情流動之處﹐與夫筆墨融浹之方。得寸得尺﹐自月異而歲不同矣。凡學畫先宜作石。蓋用筆之法﹐莫難於石﹐亦莫備於石。能於石法精明﹐一切之物﹐推而致之裕如矣。如學行文﹐先於虛字口气輕重轉折之間﹐都已明白﹐布置色澤﹐自然水到渠成矣。作石全在行筆有神﹐用墨有度。有功夫者﹐打一圈子﹐便得石之神理。功夫尙淺﹐法度未純﹐𨿽用意摹寫﹐神理愈失。可知畫理之得失﹐只在筆墨之間矣。

畫石皴破之筆痕﹐當如流水中荇帶之梢﹐又如寫墨蘭花瓣筆法。但用墨宜漧淡﹐如荇帶蘭瓣﹐而少加遒潤﹐不宜太多﹐須於短筆中參差跳出兩三長筆。須識兩三長筆﹐乃是石之面紋也。

初學者﹐先看是筆不是筆。是筆矣﹐再看是墨不是墨。若不是筆墨﹐縱好局法﹐總不是畫。苟是筆墨﹐多好少亦好﹐濃好淡亦好﹐不必胸羅萬有﹐而能涉筆成趣﹐實筆墨之靈也。更得讀破萬卷﹐行逾萬里﹐又當何如耶﹗

平貼

一經一緯之謂織﹐一縱一橫之謂畫。一絲不平﹐是織之病。一筆不妥﹐是畫之累。列樹而成林﹐一樹有一樹之

條理﹐𨿽千百樹而亦合成一條理焉。累石而爲山﹐一石有一石之脈絡﹐𨿽千萬石而亦合成一脈絡焉。凡作一圖﹐當以先作數筆爲準式。一圖之峯巒艸木﹐不一其物﹐而掩映斷續之間﹐有纖微不可夾雜﹐絲毫不可紊亂者﹐職是故也。如樹枝多向上﹐而屈曲之幹﹐與紛披之葉﹐不能無左右俯仰之異。每觀林木﹐其繁枝疊幹﹐至縱橫歷亂﹐不可究竟。而偃仰交錯之間﹐天然井井﹐絕無一枝一葉之不相聯屬者﹐條理也。夫條理卽是生气之可見者。亂艸堆柴﹐惟無生气﹐故無條理。山石之脈絡﹐亦猶是也。天以生气成之﹐畫以筆墨取之﹐必得筆墨性情之生气﹐與天地之生气合並而出之。於極繁亂之中﹐仍能不失其爲條貫者﹐方是善畫。故必先有成意於胸中﹐而後斟酌其輕重多寡﹐疏密濃淡﹐能有一气呵成之勢﹐方有一絲不紊之妙。今人旣漫無成見﹐東塡西湊﹐密者迫塞﹐但見滿紙煙煤﹐疏者伶仃﹐無異波漂萍藻。蓋意旣不聯屬﹐則气自難貫串。𨿽有荊關之筆﹐何足與論气韻之佳哉。故作者當先究心於條理脈絡之間﹐不使有分毫捍格。務令如織者必絲絲入筘﹐精者爲紈綺﹐粗者亦不失爲布帛﹐乃可謂之畫爾。

條理脈絡四者﹐乃作畫之最要。條者﹐統所合而分之﹐不使紛散也。理者﹐節所亂而整之﹐不使欹側也。脈則貫之隱而不見者﹐所謂灰綫也。絡則貫之顯而可見者﹐所謂綱目也。非特百物之生而自具﹐卽筆墨間亦動而卽有。故極工細而不嫌煩瑣﹐極率易而不嫌脫略也。夫分之極其明﹐煉之極其精。一本萬殊﹐自一生萬﹐萬可復歸於一也。如此則何妨於工細。常山之蛇﹐擊首則尾應﹐擊尾則首應。大意籠罩﹐筆略而神全﹐墨少而意多也。如此﹐

則何妨於率略。故或一時筆誤﹐檢點所不及﹐如大小異形﹐前後反置﹐山水極佳﹐而人物未工﹐橋梁屋宇位置極妥﹐而折算不合之類﹐舉不足爲全畫累。若行筆之際﹐有一不合法﹐不入條貫﹐𨿽於理無大礙﹐而於法實屬敗壞﹐累莫甚焉。往往見古人佳畫﹐誤處正多。其所以不害通幅者﹐以一气所結﹐偶有誤處﹐亦是小疵耳。苟大意未見出眾﹐而細處無纖毫錯誤﹐縱招譽於拙目﹐終受嗤於大方﹐無足取也。行筆之際﹐有一字訣﹐曰便。便者﹐無矯揉澀滯之獘﹐有流通自得之神。風行水面﹐自然成文。云出巖間﹐無心有態。趣以觸而生筆﹐筆以動而合趣。相生相觸﹐輒合天妙。能合天妙﹐不必言條理脈絡﹐而條理脈絡﹐自無之而不在。惟其平日能步步不離﹐時時在手﹐故得趣合天隨﹐自然而出﹐無意求合﹐而自無不合也。

神韻

未解筆墨之妙者﹐多喜作奇峯峭壁﹐老樹飛泉。或突兀以驚人﹐或拏攫以駭目﹐是畫道之所以日趨於俗史也。夫秋水蒼葭﹐望伊人而宛在﹔平林遠岫﹐托逸興而悠然。古之騷人畸士﹐往往借此以抒其性靈﹐而形諸歌詠﹐因更假圖寫以寓其恬淡沖和之致。故其爲迹﹐𨿽閒閒數筆﹐而其意思﹐能令人玩索不盡。試置尺幅於壁間﹐頓使矜奇炫異之作﹐不特瞠乎其後﹐亦且無地自容。故吾嘗謂因奇以求奇﹐奇未必卽得﹐而牛鬼蛇神之狀畢呈。董北苑空前絕後﹐其筆豈不奇崛。然獨喜大江以南﹐山澤川原﹐委蛇綿密光景。且如米元章﹑倪雲林﹑方方壺諸人﹐其所傳之迹﹐皆不過

平平之景。而其淸和宕逸之趣﹐縹緲靈變之機﹐後人縱竭心力以擬之﹐鮮有合者。則諸人之所得臻於此者﹐乃是眞正之奇也。諸人之後﹐作者多矣。千態萬狀﹐無所不有﹐而獨董思翁爲允當。余見思翁之迹﹐何止伯什。而欲尋其一筆之矜奇炫異者﹐不可得也。獨其筆墨間奇气﹐又使人愈求之而愈無盡。觀乎此﹐則知動輒好奇﹐畫者之大病。而能靜按其筆墨以求之而得者﹐是謂平中之奇﹐是眞所謂奇也。非資學過人﹐未易臻此。

古人之奇﹐有筆奇﹐有趣奇﹐有格奇。皆本其人之性情胸臆﹐而非學之可致也。學者﹐規矩而已。規矩盡而變化生﹐一旦機神湊會﹐發現於筆酣墨飽之餘﹐非其時弗得也﹐過其時弗再也。一時之所會﹐卽千古之奇迹也。吳道子寫地獄變相﹐亦因無藉發意﹐卽借裴將軍之舞劍以觸其機。是殆可以神遇﹐而不可以意求也。今人之奇者﹐專於狀貌之間﹐或反其常道﹐或易其常形﹐而曰我能爲人所不敢爲也。不知此特狂怪者耳﹐烏可謂之奇哉﹗乃淺慮者羣焉附之﹐遂與正道萬里睽隔。終身爲之﹐而不知古人之所以爲畫者﹐豈不可嘆﹗

一切可驚可愕﹐可悲可喜之事﹐或曠世而追慕﹐或異地而相感﹐或應徵雷雨﹐或孚及豚魚﹐其足以致此者﹐豈非大奇事哉。然考其實﹐不越乎性情所發。人人自具性情﹐又人人日在性情中周旋﹐性情有何奇處。人誠能盡性情之正﹐則可傳不可泯之事以成﹐可知至平之間﹐至奇出焉。理固然也﹐若離卻性情以求奇﹐必至狂怪而已矣﹐尙何足以令人相感而相慕乎哉。今人旣自揣無以出眾﹐乃故作狂態以惑人。若俗目喜之﹐便矜自得。昧者轉相仿效﹐不知所

止。因而自樹門派﹐以誤來學。在有識者﹐固不直一笑﹐而有識者幾人哉。嗟乎﹗正道衰微﹐邪魅將白晝迷人矣。

嫩與老之分﹐非遊絲牽引之謂嫩﹐赤筋露骨之謂老﹐而在於功夫意思之間也。凡初學畫﹐但當求古人筆如何運﹐墨如何用﹐布置如何停當。工夫做一年﹐自有一年光景。做十年﹐自有十年光景。驟欲幾於老境﹐勢必至於劍拔弩張﹐鹵莽率略。而還而觀之﹐則仍是嫩也。故凡一切法度﹐皆可黽求而得。惟老到之境﹐必視其工夫之久暫。試取前人極縹緲輕逸之筆﹐用意臨摹﹐未嘗不能似也。然其寓剛健於婀娜之中﹐行遒勁於婉媚之內﹐所謂百煉剛﹐化作繞指柔﹐其積功累力而至者﹐安能一旦而得之耶。然則似嫩者﹐乃不識畫者之貌取。苟少識之﹐並未見其似嫩也。同是一幀妙迹﹐工夫淺薄者視之﹐以爲平平﹔及少有功夫﹐則略能識之﹔至功夫漸臻純熟﹐則愈見爲不可及。前所似嫩者﹐不但不以爲似嫩﹐且嘆爲老境之不可以摹擬得也。故學者當識古人用筆之妙﹐筆筆從手腕脫出﹐卽是筆筆從心坎流出。人譽我﹐且不必喜﹐惟能合古人之意則喜之﹔人毀我﹐且不必憂﹐惟不能合古人之意則憂之。不徇時好﹐不流異學﹐靜以會其神﹐動以觀其變﹐久之而有得焉。則如絲之吐﹐自然成繭﹔如蕉之展﹐自然成陰﹔風蹙水而爲文﹐泉出山而任勢。到此地位﹐𨿽筆所未到﹐而意無不足﹐有意無意之間﹐乃是微妙之極境矣。倪雲林詩云「擬將爾雅虫魚筆﹐寫出喬林古木圖。」蓋言生動流活之趣﹐如虫魚也﹐亦卽余所論似嫩之妙諦也。

起手從事筆墨﹐不數年而便若得老致者﹐約有三等。而一則無足取焉者﹐如筆性重滯方幅﹐絕無意致可觀﹐貌

似篤茂﹐實則朴陋。早年縱得如此模樣﹐晚年亦未必更佳。𨿽若老成﹐不足論也。若筆性堅重有力﹐在初動手時﹐便有欲透紙背之勢。是其腕出天成﹐自具神力﹐加以博覽名迹﹐讀書尙友﹐胸襟與識見並髙﹐腕勢與心靈日進﹐眞名世之質也﹐我不能測其限量矣。更有資性靈異﹐不待經年攻苦﹐而自成气象﹐無事刻志摸擬﹐而自合矩矱﹐舉他人半生苦力﹐不消其略爲涉獵﹐而功效過之者。若其人能還淳反朴﹐深自韜晦﹐自當享遐齡而增晚福。如其恃才睥睨﹐放浪自恣﹐恐其優於此者﹐未必不絀於彼也。以上三種﹐皆起手未幾而便得老致者也。又有起手甚覺柔弱﹐久之不脫於嫩者﹐亦約有三等。而一則不得有爲焉者﹐筆气紆緩蔓延﹐腕弱無力。疾力攻之﹐但見平塌之獘﹐絕少卓越之觀。歷時𨿽久﹐依然故武。是人老而筆終於嫩者也。若其筆致柔媚﹐風趣有餘﹐而骨力不足﹐誠能浸淫於古法﹐陶淑於風雅﹐將翩躚流逸﹐風態宜人。𨿽蒼勁或不足﹐亦自成一種筆墨。至夫天資超妙者﹐始則平平無甚奇異﹐及乎潛窺古人之祕奧﹐深識畫理之元微﹐自有會心﹐迥異恆品。於是珊珊仙骨﹐凡識翻笑其伶仃﹔奕奕淸神﹐俗目反嗤其單弱。玆蓋品在仙逸之間﹐非食煙火者所得夢見。一似乎嫩﹐而非可以嫩律之也。

卷二山水

避俗

畫與詩皆士人陶寫性情之事﹐故凡可入詩者﹐皆可入畫。然則畫而俗﹐如詩之惡﹐何可不急爲去之耶。夫畫俗約有五﹕曰格俗﹐韻俗﹐气俗﹐筆俗﹐圖俗。其人旣不喜臨摹古人﹐又不能自出精意﹐平鋪直敍千篇一律者﹐謂之格俗﹔純用水墨渲染﹐但見片白片黑﹐無從尋其筆墨之趣者﹐謂之韻俗﹔格局無異於人﹐而筆意窒滯﹐墨气昏暗﹐謂之气俗﹔狃於俗師指授﹐不識古人用筆之道﹐或燥筆如弸﹐或呆筆如刷﹐本自平庸無奇﹐而故欲出奇以駭俗﹐或妄生圭角﹐故作狂態者﹐謂之筆俗﹔非古名賢事迹﹐及風雅名目﹐而專取諛頌繁華﹐與一切不入詩料之事者﹐謂之圖俗。能去此五俗﹐而後可幾於雅矣。雅之大略亦有五﹕古淡天眞﹐不著一點色相者﹐髙雅也﹔布局有法﹐行筆有本﹐變化之至﹐而不離乎矩矱者﹐典雅也﹔平原疏木﹐遠岫寒沙﹐隱隱遙岑﹐盈盈秋水﹐筆墨無多﹐愈玩之而愈無窮者﹐雋雅也﹔神恬气靜﹐令人頓消其躁妄之气者﹐和雅也﹔能集前古各家之長﹐而自成一種風度﹐且不失名貴卷軸之气者﹐太雅也。作畫者﹐俗不去﹐則雅不來。𨿽日對董巨倪黃之迹﹐百摹千臨﹐亦自無解於俗。蓋日逐逐於時俗之所爲﹐而欲去俗﹐其可得乎﹗故惟能避俗者﹐而後可以就雅也。以是汩沒天眞者﹐不可以作畫﹔外慕紛華者﹐不

可以作畫﹔馳逐聲利者﹐不可以作畫﹔與世迎合者﹐不可以作畫﹔志气隳下者﹐不可以作畫。此數者﹐蓋皆沈沒於俗﹐而絕意於雅者也。作畫宜癖﹐癖則與世俗相左﹐而不得累其雅﹔作畫宜癡﹐癡則與世俗相忘﹐而不致傷其雅﹔作畫宜貧﹐貧則每乖乎世俗﹐而得以任其雅﹔作畫宜迂﹐迂則自遠於世俗﹐而得以全其雅。如欲避俗﹐當多讀書﹐參名理。始以蕩滌﹐繼以消融。須令方寸之際﹐纖俗不畱。若少著一點滯重挑達意思﹐卽痛自裁抑﹐則筆墨間自日幾於溫文爾雅矣。

筆墨之道﹐本乎性情。凡所以涵養性情者則存之﹐所以殘賊性情者則去之﹐自然俗日離而雅可日幾也。夫刻欲求存﹐未必長存。力欲求去﹐未必盡去。彼紛紛於內﹐逐逐於外者﹐亦思從事於玆﹐以幾大雅﹐其可得乎﹗故欲求雅者﹐先於平日平其爭競躁戾之气﹐息其機巧便利之風﹐揣摩古人之能恬淡沖和﹐瀟灑流利者﹐實由擺脫一切紛更馳逐﹐希榮慕勢。棄時世之共好﹐窮理趣之獨腴﹐勿忘勿助﹐優柔漸漬﹐將不求存而自存﹐不求去而自去矣。或曰﹕畫直一藝耳﹐乃同於身心性命之學﹐不繄難哉﹖曰﹕天下實同此一理。畫𨿽藝事﹐古人原借以爲陶淑心性之具﹐與詩實同用也。故長於揮灑者﹐可資吟詠﹔妙於賦物者﹔易於傳寫。卽如丹家煉形之道﹐亦是假外丹以徵內象﹐所謂外丹成卽內丹成也。明此理以作畫﹐自然出風入雅﹐軼俗超凡﹐不僅玩物適情已也。試觀古之作者﹐如郭恕先﹑黃子久﹑方從義﹐相傳皆屬仙流。𨿽不足據﹐要非凡品可知。夫品詣若此﹐尙何區區存雅去俗爲哉。

市井之人﹐沈浸於較量盈歉之間﹐固絕於雅道。乃有

外慕雅名﹐內深俗慮﹐尢不可與作筆墨之緣。山谷謂惟俗不可醫﹐以其根之深而蒂之固也。人自知識漸開以來﹐凡所以誘之者﹐無非耳目口體之欲。就傅而後﹐或巧於名勢之捷徑﹐或導以聲色之移情。迨出而接物﹐又但以揣測往復相尙﹐則俗之蟠固於中者﹐已久而不可解矣。一旦思效騷人墨客之所爲﹐信手而塗﹐乃曰此披麻﹐此劈斧﹔侈口而談﹐乃曰若董巨﹐若倪黃。其在貧賤者﹐方汲汲於糊口﹐將日徇時好之不遑﹐旣難與語六法之奧。其爲富貴者﹐偶親筆硯﹐甫涉丹靑﹐學識未深﹐而自許實甚。於是知者掩口而不言﹐諛者交聲而日進。𨿽有妙質﹐未有不形格而勢禁者也。若夫通人才士﹐寄情托興﹐非不雅趣有餘﹐而不能必其出入於規矩﹐動而轍合﹐是謂雅而未正。至若師門授受﹐膠固已深﹐旣自是而人非﹐復少見而多怪。欲非之﹐而未嘗乖乎繩尺﹔欲是之﹔而未見越乎尋常﹐是謂正而未雅。夫雅而未正猶可也﹐若正而未雅﹐其去俗也幾何哉。是在天資敏妙者﹐能於規矩中尋空闊道理﹐又當於超逸中求實際工夫。內本乎性情﹐外通乎名理﹐奇處求法﹐僻處合理。理之所有﹐不妨古人所未爲﹐不必目中所經見。識之所定﹐不必慮舉世之我非﹐但當存知希之我貴。超超物表﹐遺世獨行﹐不須求如何得雅﹐而自與俗日相遠矣。

存質

凡事物之能垂久遠者﹐必不徒尙華美之觀﹐而要有切實之體。今人作事﹐動求好看。苟能好看﹐則人無不愛﹐而作者亦頗自喜。轉轉相因﹐其病遂至不可藥。今學者有

志於此﹐務當尋古人腳跟處。先將舊迹﹐細細玩其筆痕如何結實﹐墨韻如何醞釀﹐气韻如何生動﹔再看上下如何交卸﹐層次如何明晰﹐山樹雲气如何掩映﹐虛實如何相生﹐疏密如何相間﹐濃淡如何相稱﹔再看其峯巒朝揖之狀﹐林木爭讓之勢﹐沙渚映帶之情﹐村落安頓之處﹐房屋向背之方﹐人物幽閒之致﹐器具陳設之所以妥適﹐水泉道路﹑橋梁舟車之出沒往來。且自問我爲之必不能事事停當若是﹐然後對之臨摹﹐不必論古人之不能及﹐要論我所不及古人﹐其病在於何處﹐久而得之﹐卽所謂腳跟處也。其實不過去華存質之道而已矣。夫華者﹐美之外現者也。外現者﹐人知之。若外現而中無有﹐則人不能知也。質者﹐美之中藏者也。中藏者惟知畫者知之﹐人不得而見也。然則華之外現者﹐博浮譽於一時。質之中藏者﹐得賞音於千古。審乎此﹐則學者萬萬不可務外現而不顧中藏也明矣。且華之用爲巧﹐巧而纖﹐則日遠於大方。巧而奇﹐必輕視乎正格。無大方而非正格﹐𨿽極其美麗﹐足以驚眾而駭俗﹐實卽米老所謂但可懸之酒肆﹐豈是士大夫陶寫性情之事哉。質之趣近古。古之象﹐則如渾金璞玉﹔古之韻﹐則如鄭艸江花。精神內蘊﹐而光華發越﹐有不可磨滅光景。片紙寸縑﹐後之人且以爲藝林寶物。較之好華而流極者﹐相懸豈不天淵乎哉。孫過庭所云「人亡業顯﹐身謝道衰。」蓋卽質與華之明驗也。

所謂質者﹐並非方幅拙實之謂。能不事挑剔點踢﹐及虛浮不著實際之筆﹐卽有得於質之道理。蓋作畫筆痕﹐或一筆能該數筆者﹐或一筆能該數十筆者。行筆時﹐但當掠取物之形神﹐不可刻劃求似﹐致失行筆大意。更於剪裁形勢﹐聯貫脈絡之間﹐無不合度﹐乃是大方家數。又能出之以平

實穩重﹐方是質也。若直而無致﹐板而不靈﹐又是病矣。故欲存質者﹐先須理徑明透﹐識量宏遠﹐加之以學力﹐參之以見聞﹐自然意趣近古﹐波瀾老成。以是言質﹐乃質中藏得無窮妙趣﹐令人愈玩而愈不盡者﹐境之極而藝之絕也。非參透各家﹐窮究萬變﹐而後復歸於朴者﹐曷足以語此。

丹碧文采之謂華﹐亦畫道所不廢。而我所欲去者﹐乃是筆墨間一種媚態。俗人喜之﹐雅人惡之﹐畫道忌之。一涉筆端﹐終身莫浣。學者能定識力﹐知其深以爲害﹐不使漸染﹐則後此功夫﹐皆屬有用。然初學見之﹐鮮有不悅而爲之惑者﹐故防之不得不嚴也。前古士人通畫理者﹐十人恆九﹐其間美惡﹐皆能辧之。今則弁髦置之矣。偶有雅慕者﹐漫任己意以爲之﹐雅俗不能甄別﹐趨向無過妍媚﹐稍成片段﹐眾口交推﹐遂爾詡詡自得以爲是矣。迨至識者嗤之﹐鑑者麾之﹐而始知向者之所趨皆誤也。豈不惜哉﹗然一經識者鑑者之嗤麾﹐便能幡然攺轍﹐未始不可登作者之堂也。亦視其識力何如耳。

孫過庭謂學書有三時﹐余以學畫亦然。初學時當求平直﹐不使偏跛邪僻﹐以就規矩﹔不令濃膩塗飾﹐以求骨榦。中則開拓其心思﹐以盡丘壑之變﹔徧尋其作法﹐以備材料之資。然必因前古所有而擴充之﹐不當師心倍理也。後則絢爛之極﹐歸於平淡矣。舉向者之所博涉而遠騖者﹐一約之於朴實簡易之中。似淡也﹐味之而愈長﹔似淺也﹐求之而愈深。功夫至此﹐則已顚毛種種矣。

摹古

學畫者﹐必須臨摹舊迹﹐猶學文之必揣摩傳作。能於精神意象之間﹐如我意之所欲出﹐方爲學之有獲。若但求其形似﹐何異抄襲前文以爲己文也。其始也﹐專以臨摹一家爲主。其繼也﹐則當徧仿各家﹐更須識得各家乃是一鼻孔出气者。而後我之筆气﹐得與之相通。卽我之所以成其爲我者﹐亦可於此而見。初則依門傍戶﹐後則自立門戶。如一北苑也﹐巨然宗之﹐米氏父子宗之﹐黃王倪吳皆宗之。宗一鼻祖﹐而無分毫蹈襲之處者﹐正其自立門戶﹐而自成其所以爲我也。今之摹仿古人者﹐匡廓皴擦﹐無不求其絕似﹐而其身分光景﹐較之平日自運之作﹐竟無能少過者﹐此其故當不在於匡廓皴擦之際﹐而在平日造詣之間也。若但株守一家而規摹之﹐久之必生一種習气﹐甚或至於不可向邇。苟能知其獘之不可長﹐於是自出精意﹐自辟性靈﹐以古人之規矩﹐開自己之生面﹐不襲不蹈﹐而天然入彀﹐可以揆古人而同符﹐卽可以傳後世而無愧﹐而後成其爲我而立門戶矣。自此以後﹐凡有所作﹐偶有會於某家﹐則曰仿之﹐實卽自家面目也。余見名家仿古﹐往往如此﹐斯爲大方家數也。若初學時﹐則必欲求其絕相似﹐而幾幾可以亂眞者爲貴。蓋古人見法處﹐用意處﹐及極用意而若不經意處﹐都於臨摹時﹐可一一得之於腕下。至純熟後﹐自然顯出自家本質。如米元章學書﹐四十以前﹐自己不作一筆﹐時人謂之集書。四十以後﹐放而爲之﹐卻自有一段光景。細細按之﹐張鐘二王﹑歐虞褚薛﹐無一不備於筆端。

使其專肖一家﹐豈鐘繇以後﹐復有鐘繇﹐羲之以後﹐復有羲之哉。卽或有之﹐正所謂奴書而已矣。書畫一道﹐卽此可以推矣。

時有今古之不同﹐而心同﹑手同﹑法同﹐安在古今人不相及也。且所用之法﹐古人已盡之矣。士生明備之後﹐苟能得古人所用之法以爲法﹐則心手間自超凡軼俗矣。夫天下無離性情以爲法者﹐無古人之成法﹐無以發我之性情耳。然則時𨿽有今古﹐若本性情以爲法﹐因卽法以見性情﹐則今古無少異也。故𨿽仿古﹐不可有古而無我。正以有我之性情也﹐以我之性情﹐合古人之性情﹐而無不同者。蓋以古人之法﹐卽古人性情之見端也。法同則性情亦無以異矣﹐故仿古正惟貴有我之性情在耳。假捨我以求古﹐不但失我﹐且失古矣。

筆墨之事﹐最忌拘攣。丘壑之生發﹐局勢之變換﹐筆墨之情態﹐非古人之成式﹐無以識其運用之妙。若前人偶如是﹐我亦必欲如是﹐則拘於墟矣。至有典贍可法者﹐乃其筆墨間動合法度﹐堪爲模楷。假令仿者必欲筆筆求似﹐不惟記憶爲難﹐亦且拘苦實甚。人特患不能盡取古人之法﹐懸於腕下。苟能取之﹐無非是我之性靈﹐卽無非是古人之眷屬。今日所作﹐是一个樣子﹐明日所作﹐又是一个樣子。局局不同﹐而筆筆是古﹐乃是仿古有我。

作僞者﹐逞其心力﹐仿作古人之迹。不但不知者易誑﹐卽素識畫理者﹐亦幾莫能辧。及識破﹐但覺滿紙牽彊﹐不待與原迹對劾而知也。且有敝精勞神於少壯之日﹐及其老也﹐反不能自作一筆。其人未嘗無心思筆气﹐但其仿時﹐不過刻求形樣之似﹐而不究其所以然﹐亦不過取眩皮相之目﹐

而無志於所得﹐𨿽日對名迹﹐何所裨益。蓋古人自有其精气﹐借筆墨以傳之。故貴古人筆墨者﹐貴其精气也。乃徒取其糟粕﹐而精气反遺﹐以是言畫﹐何異向土偶衣冠﹐求其笑言動作哉。且古人所作﹐其靈機妙緒﹐應腕而來﹐在古人亦不自知其所以者﹐豈後人所得而摹仿哉。故但泥其迹者﹐不特失古人靈妙之趣﹐恐汩其天機﹐將終身無能畫之日矣。惟以古人之矩矱﹐運我之性靈﹐縱未能便到古人地位﹐猶不失自家靈趣也。

自運

前言仿古﹐必自存其爲我﹐謂以古人之法度﹐運自己之心思也。此言自運﹐又當復必有古法﹐謂運我之心思﹐不可暫忘古人之法度也。心思𨿽變化而無方﹐法度則一定而不易﹐故興會所至﹐解衣磅礡﹐曾未容偭規矩而攺錯也。故將欲作一畫﹐必思筆法是取某家﹐章法是取某家﹐甚至絕不相似之筆﹐而取資自在﹐毫無干涉之作﹐而理會可通。果其食古旣化﹐萬變自溢於寸心﹐下筆天成﹐一息可通乎千古﹐信今傳後﹐非難致矣。特是風會之流﹐日趨日下﹐太古之迹﹐聲希味淡﹐不可得而摹擬矣。六朝唐初﹐其縑素不得傳於世。間有存者﹐亦系傳摹之作。然其髙古之致﹐已是躋攀莫及。而細按其筆﹐乃不過極規矩之至。宋元遞降﹐意思猶皆近古。至其規矩之縝密﹐尢非復後人所能望見。去古旣遠﹐風會日靡﹐規矩日廢﹐遂至古意蕩然。原其故﹐蓋因取資未多﹐師心實甚﹐旣不肯從古人喫緊處下實際工夫﹐驟欲自開門面﹐詭形殊態﹐自矜自喜﹐甚至

訛以傳訛﹐轉相仿效。而庸耳俗目﹐又從而揚譽之﹐遂至漸染一方﹐家弦戶誦。或以古法詰之﹐彼且曰﹕古自成其爲古﹐我自成其爲我。嗟乎﹗安得好學深思﹐仔肩絕業者﹐拔起其間﹐豁彼羣迷﹐獨抽眞慧﹐追古人之模範﹐爲後學之津梁耶﹗如有知肆力於古之爲益者﹐必且自初學以迄於純熟﹐無一日不從事乎古﹐乃是眞種子也。今有時師於此﹐求而習之﹐數年之間﹐便已稱能﹐或可齊之。若欲追摹古人﹐今年學之﹐未必不似﹐加以數載之功﹐而反不能。再加數年﹐愈嘆莫及。更有終身由之﹐而卒若莫能到者﹐乃其虛心實力﹐愈進而愈不足也。而自人觀之﹐則已敻乎其不可及矣。以視追逐於時師﹐而數載可盡其道者﹐烏可同日語哉。

心之所運﹐日出而不窮。法之所存﹐一定而不易。是以胸中丘壑﹐原非我所固有。平時徧摹各家﹐漸識其承接掩映﹐去來虛實之故。當揮灑時﹐自有一重一掩﹐不寬不迫意思﹐方得大家體段﹐方合古人丘壑。若故意弄巧﹐彊爲牽扯﹐𨿽無礙於畫理﹐而甚遠於大方。

經營位置﹐固以吾之心思運用。然平日所見名迹﹐自來湊我筆端﹐卽當取之以定一局之筆意。倘更有觸於他家﹐𨿽筆意不相類﹐而局段可采﹐不妨借彼之章法﹐以運我之筆勢。但令筆法不雜﹐便可一气呵成。

吾人生千百名家之後﹐筆法局法﹐已爲古人用盡﹐學者但得多見而能記憶﹐作畫時或將一家作主﹐或雜采各家之妙﹐卽是好手。若恃己之聰明﹐欲於古人法外﹐另辟一徑﹐鮮有不入魔道者。切宜忌之。

有一人之筆气﹐卽有一人之習气。習气不除﹐筆气

亦壞。然則筆气亦何足恃哉﹐故學者必須覓換骨之金丹也。覓法如何﹖搜采之功﹐務令廣博。合眼便歷歷見古人成法﹐又見某家法是某家所生﹐其家法是某家所變﹐分之則知其流﹐合之則知其源﹐加以陶汰之功﹐芟其繁蕪﹐漉其渣滓﹐而獨於古人精意所存之處﹐刻意求之。工夫旣久﹐自然筆气現出﹐乃得與古人相通。此換骨之法也。如是則筆筆是自家寫出﹐卽筆筆從古人得來。更能養之醇熟﹐隨興所發﹐意致不凡﹐方可云筆气之妙。

古人作法不一﹐而其中有至一道理。𨿽千百古人﹐亦無不一者﹐此在平日功夫識見。能理會得的確實在﹐則自家運筆﹐方能不與古人相遠。爲是爲非﹐亦能自爲檢察。此處最爲喫緊。蓋自觀己作﹐通獘在回護。苟能時時斫削自己﹐則宿病日消﹐古意日增。能自信者﹐卽可以信於天下﹐而傳於後世矣。

靜檢生平所作﹐其最得意者﹐大都必有合於前古某某之法。而有意求合﹐翻不能得焉。然無意而合者﹐又非偶然撞著﹐實緣平日曾有著意揣摩一番工夫。故機趣迎湊﹐適然而遇﹐此亦可見居稽之效。凡有志於斯者﹐斷不可隨手塗抹。而於古也﹐又不必襲其成規﹐但欲通其精气﹐由此而漸有得焉。𨿽未必便到古人﹐亦是去古不遠。

會意

兩間之形形色色﹐莫非眞意之所呈。淺者見其小﹐深者見其大。爲文詞﹐爲筆墨﹐其用𨿽殊﹐而其理則一。豈僅求之規模形似﹐便可謂已盡畫道哉。論畫者謂以筆端勁

健之意﹐取其骨榦﹔以活動之意﹐取其變化﹔以淹潤之意﹐取其滋澤﹔以曲折之意﹐取其幽深。固也。然猶屬意之淺而小者﹐未可論於大意之所在也。蓋天地一積靈之區﹐則靈气之見於山川者﹐或平遠以綿衍﹐或峻拔而崒嵂﹐或奇峭而秀削﹐或穹窿而丰厚﹐與夫脈絡之相聯﹐體勢之相稱﹐迂回映帶之間﹐曲折盤旋之致﹐動必出人意表﹐乃欲於筆墨之間﹐委曲盡之。不綦難哉﹗原因人有是心﹐爲天地間最靈之物。苟能無所錮蔽﹐將日引日生﹐無有窮盡﹐故得筆動機隨﹐脫腕而出﹐一如天地靈气所成﹐而絕無隔礙。𨿽一藝乎﹐而實有與天地同其造化者。夫豈淺薄固執之夫﹐所得領會其故哉。要知在天地以靈气而生物﹐在人以靈气而成畫﹐是以生物無窮盡﹐而畫之出於人亦無窮盡。惟皆出於靈气﹐故得神其變化也。今將展素落墨﹐心所預計者﹐不過何等筆法﹐何等局法。因而洋洋灑灑﹐興之所至﹐豪端畢達﹐其萬千气象﹐都出於初時意計之外。今日爲之而如是﹐明日爲之又是一樣光景。如必欲若昨日之所爲﹐將反有不及昨日者矣。何者﹖必欲如何﹐便是阻礙靈趣。右軍書《蘭亭敍》﹐爲生平第一得意筆﹐後復書數十本﹐皆不能及﹐其亦必欲如何故耳。若夫淺薄固執之夫﹐今日爲之如是﹐明日爲之亦如是﹐卽終身爲之﹐而亦不過如是者﹐印板畫也。印板者﹐不靈之謂﹐工匠之爲也。若士大夫之作﹐其始也曾無一點成意於胸中﹐及至運思動筆﹐物自來赴。其機神湊合之故﹐蓋有意計之所不及﹐語言之所難諭者。頃刻之間﹐髙下流峙之神﹐盡爲筆墨傳出﹐又其位置剪裁﹐斟酌盡善。在眞境且無有若是其恰好者﹐非其能得大意之所在﹐何以若是耶﹗夫平直髙深﹐山之形也﹐而意固不在於平直髙深。

勾拂點染﹐畫之法也﹐而意復不在於勾拂點染。然則所謂大意者﹐乃謂能見眞意之大處。𨿽不關乎平直髙深﹐勾拂點染﹐而亦未嘗不寓於平直髙深﹐勾拂點染之間。且必由乎讀書聞道﹐鑑古入神﹐意之所動﹐已自迥出凡表﹐而後形諸筆墨﹐乃能獨得其大也。故等是畫也﹐局同法同﹐形體亦未嘗少異﹐而彼則气味不醇﹐底蘊易量﹔此則愈玩而無窮﹐深藏而彌出。是故求之形迹者﹐固屬卑淺﹐卽局於流派授受之間﹐而未識古人措意之大﹐亦畢生莫得預於髙深之詣也已。

意趣之髙下﹐難以數計。有攻之者﹐窮年皓首﹐反不及髙人韻士偶爾托興之作。蓋筆墨本是寫人之胸襟﹐胸襟旣開闊﹐則立意自無凡近。試思古人傳者﹐皆是何等人品學問。而庸庸者﹐不過拾其唾餘﹐此中大意﹐全未理會﹐便欲妄擬前賢﹐何異夏虫之語冰哉﹗莫若虛心以玩往迹﹐澄懷以參名理﹐時有所會﹐而日有得﹐斷除襲取﹐獨出靈裁﹐不悅時目﹐常懷自勘。若此下手﹐庶幾有望耳。

習於凡鄙者﹐固難與語髙遠。習之旣深﹐並不知何者之爲髙遠。故下士聞道﹐乃大笑之也。今時好手絕響﹐有志筆墨者﹐幾有欲濟無梁之嘆﹐一遇能者﹐不暇計其凡鄙與否﹐而相見恨晚。縱有性靈﹐翻爲汩沒﹐漸染已久﹐一遇髙遠之致﹐將反呀然笑之矣。是卽所謂少所見多所怪者也﹐要之萬事同此一理。但以品詣識見﹐觀之畫道﹐𨿽其工力尙淺﹐而凡鄙髙遠之別﹐先須判然於心。初學者其必以此作入門之首務。

布置落落﹐不事修飾﹐立意之大者也。平正疏爽﹐直起直落﹐筆意之大者也。傳寫典雅﹐絕去俚俗﹐畫意之大

者也。安頓穩重﹐波瀾老成﹐局意之大者也。寫屋宇﹐得幽逸之意﹔寫人物﹐得恬適之意﹔寫漁樵﹐得托隱之意。寫行旅估帆﹐必先作間曠山人爲主﹐以見物外閒觀之意﹐加以興趣髙超﹐筆致流逸﹐縱不逮古人﹐亦自加人一等。

立格

筆格之髙下﹐亦如人品。故凡記載所傳﹐其卓乎昭著者﹐代惟數人。蓋於幾千百人中﹐始得此數人耳﹐苟非品格之超絕﹐何能獨傳於後耶。夫求格之髙﹐其道有四﹕一曰淸心地以消俗慮﹐二曰善讀書以明理境﹐三曰卻早譽以幾遠到﹐四曰親風雅以正體裁。具此四者﹐格不求髙而自髙矣。請申其說。筆墨𨿽出於手﹐實根於心。鄙吝滿懷﹐安得超逸之致﹔矜情未釋﹐何來衝穆之神。郭恕先﹑黃子久﹐人皆謂其仙去﹐夫固不可知﹐而其能超乎塵埃之表﹐則有獨絕者﹐故其手迹流傳後世﹐得者珍逾珙璧。苟非得之於性情﹐縱有絕世之資﹐窮年之力﹐必不能到此地位。故一曰﹐淸心地以消俗慮。理無盡境﹐況托筆墨以見者﹐尢當會其微妙之至﹐以靜參其消息﹐豈淺嘗薄植者所得預。若無書卷以佐之﹐旣粗且淺﹐失雋士之幽深﹔復腐而庸﹐鮮髙人之逸韻。夫自古重士夫之作者﹐以其能陶淑於書冊卷軸之中﹐故識趣興會﹐自得超超元表﹐不肯稍落凡境也。故二曰﹐善讀書以明理境。松雪云﹕乳臭小兒﹐朝舉執筆﹐暮已自誇其能。是眞所以爲乳臭也。要知從事筆墨者﹐初十年﹐但得略識筆墨性情﹔又十年﹐而規模粗備﹔又十年﹐而神理少得﹔三十年後﹐乃可幾於變化。此其大槪也。而虛其

心以求者﹐但覺病之日去而日生。張皇補苴﹐救過不遑﹐何暇驟希名譽。及至功深火到﹐自有不可磨滅光景﹐足以信今而傳後。故三曰﹐卻早譽以幾遠到。古人左圖右史﹐則圖與史實爲左右。故作者旣內出於性靈﹐而外不得不更親大風雅。吮墨閒窗﹐動合風人之旨﹔揮毫勝日﹐時抽雅士之懷。味之而愈長﹐則知其蘊之深也﹔久之而彌彰﹐則知其植之厚也。蘊深而植厚﹐乃是眞正風雅﹐亦是最髙體格。南宋院體﹐且薄之如不屑。若刻劃以爲工﹐塗飾以爲麗﹐是直與抃工彩匠﹐同其分地而已矣。故四曰﹐親風雅以正體裁。四者備矣﹐而猶不得入古人之室者﹐吾不信也。在學者﹐當先立卓識﹐操定力﹐不務外觀﹐不由捷徑﹐到得工夫純熟﹐自成一種气象。吾固不能降格以從人﹐人亦無不甘心而俯首矣。

學畫者﹐最難恰好。其髙瞻遠矚者﹐全未知規矩法度﹐已早講性靈如何﹐气韻如何﹐任筆所之﹐無不自喜﹐到後來竟漫無所得﹐因而漸漸廢棄。此過之病也。其甘於小就者﹐但解描摹形似﹐不問筆墨道理﹐少成片段﹐足以應求者﹐便自滿願﹐前迹之妙﹐束而不觀﹐緒言之深﹐置而弗論﹐以至窮年莫得﹐皓首無聞。此不及之病也。豈知人之爲學﹐貴在立志。志者﹐猶射之的也﹐焉有射而不樹的以爲準者乎。始學射者﹐中者不得什一﹐久之則能有百發而百中矣。果能立志做第一等工夫﹐循序漸進﹐勿忘勿助﹐逐時自有成效。若先墮其志﹐不如其不爲之逸矣。病在過者﹐吾惜其資稟之徒髙。在不及者﹐吾惜其工力之枉費。甚矣恰好之難也﹗

格髙者﹐落落大方﹐或气焰淩人﹐或風神絕世﹐幾令學

者河漢無極。及細尋其蹤迹﹐但覺其意愈簡而愈多﹐態愈老而愈媚。至其所以致此髙絕者﹐則又今人所斷不肯爲。其故何居﹖胸無卓識﹐筆習恆谿﹐見之所不到﹐力之所不能﹐非不嘆慕於平時﹐而不能得之於腕下﹐是不敢爲也。安於鄙陋﹐狃於平庸﹐鄙陋日深﹐則天機已汩﹐平庸旣慣﹐必俗慮多拘﹐若見髙古之迹﹐非但不願仿效﹐且必驚其懸絕﹐而怪其不類﹐是不肯爲也。夫不敢爲者﹐倘幸遇明師開示﹐知其過而攺轍焉﹐則尙可爲也。若不肯爲者﹐已自定其成見﹐其於髙古道理﹐方將非之笑之﹐縱取宋元名迹﹐指出妙緒以告之﹐彼必掩耳卻走。蓋其心思耳目﹐已與玆理隔絕﹐直是無藥之病矣。有志者於此﹐務斷除此二項﹐稍涉凡近﹐猛力以攻﹐求古人之所以髙絕者以致力焉﹐得尺得寸﹐庶幾無負。

今人大患﹐是學得幾筆﹐輒曰便可應酬。豈知古人直以己之身分﹐現作筆墨﹐以示後世。後之人因其迹以慕其品﹐而如見其人者﹐夫何可忽也。且筆墨本通靈之具﹐若立志不髙﹐則究心必淺﹐徒足悅小兒之目﹐而見麾於作者之堂。若是﹐則有累於筆墨者﹐亦大矣哉﹗

取勢

天地之故﹐一開一合盡之矣。自元會運世﹐以至分刻呼吸之頃﹐無往非開合也。能體此﹐則可以論作畫結局之道矣。如作立軸﹐下半起手處是開﹐上半收拾處是合。何以言之﹖起手所作窠石﹐及近處林木﹐此當安屋宇﹐彼當設橋梁﹑水泉道路﹐層層掩映﹐有生發不窮之意﹐所謂開也。

下半已定﹐然後斟酌上半﹐主山如何結頂﹐雲气如何空白﹐平沙遠諾﹐如何映帶﹐處處周到﹐要有收拾而無餘溢﹐所謂合也。譬諸歲時﹐下幅如春﹐萬物有發生之象﹔中幅如夏﹐萬物有茂盛之象﹔上幅如秋冬﹐萬物有收斂之象。時有春夏秋冬自然之開合以成歲﹐畫亦有起訖先後自然之開合以成局。若夫區分縷析﹐開合之中﹐復有開合。如寒暑爲一歲之開合﹐一月之中有晦朔﹐一日之中有晝夜﹐至於時刻分晷﹐以及一呼一吸之間﹐莫不有自然開合之道焉。則知作畫道理﹐自大段落﹐以至一樹一石﹐莫不各有生發收拾﹐而後可謂筆墨能與造化通矣。有所承接而來﹐有所脫卸而去﹐顯然而不晦﹐秩然而有序﹐其於畫道庶幾矣。今捉筆者﹐旣不識起訖﹐復不知操縱﹐滿紙塡塞﹐直是亂艸堆柴﹐局勢之謂何﹖而猶自以爲是筆墨耶﹗

筆墨相生之道﹐全在於勢。勢也者﹐往來順逆而已。而往來順逆之間﹐卽開合之所寓也。生發處是開﹐一面生發﹐卽思一面收拾﹐則處處有結構而無散漫之獘。收拾處是合﹐一面收拾﹐又卽思一面生發﹐則時時畱餘意而有不盡之神。朽筆一下﹐大局已定﹐而中間承接之處﹐有勢𨿽好而理有礙者﹐有理可通而勢不得者﹐當停筆細商﹐候機神湊會﹐一筆開之﹐便增出許多地面﹐且深且遠。但於此不卽爲商所以收拾﹐將如何了結﹐如遇綿衍拖曳之處﹐不應一味平塌﹐宜另起波瀾。蓋本處不好收拾﹐當從他處開來﹐可免平塌矣。或以山石﹐或以林木﹐或以煙雲﹐或以屋宇﹐相其宜而用之﹐必勢與理兩無妨焉乃得。總之行筆布局﹐無一刻離得開合者﹐故特拈出﹐申諸同志。

作書發筆﹐有欲直先橫﹐欲橫先直之法。作畫開合之

道亦然。如筆將仰﹐必先作俯勢﹐筆將俯﹐必先作仰勢﹐以及欲輕先重﹐欲重先輕﹐欲收先放﹐欲放先收之屬﹐皆開合之機。至於布局﹐將欲作結密郁塞﹐必先之以疏落點綴﹔將欲作平衍紆徐﹐必先之以峭拔陡絕﹔將欲虛滅﹐必先之以充實﹔將欲幽邃﹐必先之以顯爽﹕凡此皆開合之爲用也。學者未解此旨﹐斷不可任意漫塗﹐請展古人所作﹐細以此意推之﹐由一點一拂﹐以至通局﹐知其無一處不合此論﹐則作者之苦心已得﹐然後動筆摹仿﹐頭頭是道矣。

布局先須相勢。盈尺之幅﹐憑幾可見。若數尺之幅﹐須掛之壁間﹐遠立而觀之﹐朽定大勢﹐或就壁﹐或鋪幾上﹐落墨各隨其便。當於未落朽時﹐先欲一气團煉﹐胸中卓然已有成見﹐自得血脈貫通﹐首尾照應之妙。上幅難於主山﹐下幅難於主樹。水要有源﹐路要有藏﹐幽處要有地面﹐下半少見平陽﹐脈絡務須一串﹐山樹貴在相離﹐水口必求驚目﹐雲气足令怡情﹐人物當簡而古﹐屋宇要朴而藏。偏局正局﹐俱應如是。

天下之物﹐本气之所積而成。卽如山水﹐自重崗復嶺﹐以至一木一石﹐無不有生气貫乎其間。是以繁而不亂﹐少而不枯﹐合之則統相聯屬﹐分之又各自成形。萬物不一狀﹐萬變不一相﹐總之統乎气以呈其活動之趣者﹐是卽所謂勢也。論六法者﹐首曰气韻生動﹐蓋卽指此。所謂筆勢者﹐言以筆之气勢﹐貌物之體勢﹐方得謂畫。故當伸紙灑墨﹐吾腕中若具有天地生物光景﹐洋洋灑灑﹐其出也無滯﹐其成也無心﹐隨手點拂﹐而物態畢呈﹐滿眼機關﹐而取攜自便。心手筆墨之間﹐靈機妙緒﹐湊而發之。文湖州所謂急以取之﹐少縱卽逝者﹐是蓋速以取勢之謂也。或以老杜十日五日

之論﹐似與速取之旨相左﹐不知老杜但爲能事不受迫促而發。若時至興來﹐滔滔汩汩﹐誰可遏抑。吳道子應詔圖嘉陵山水﹐他人累月不能就者﹐乃能一日而成。此又速以取勢之明驗也。山形樹態﹐受天地之生气而成。墨滓筆痕﹐托心腕之靈气以出。則气之在是﹐亦卽勢之在是也。气以成勢﹐勢以禦气。勢可見而气不可見﹐故欲得勢﹐必先培養其气。气能流暢﹐則勢自合拍。气與勢原是一孔所出﹐灑然出之﹐有自在流行之致﹐回旋往復之宜。不屑屑以求工﹐能落落而自合。气耶﹐勢耶﹐並而發之﹐片時妙意﹐可垂後世而無忝﹐質諸古人而無悖。此中妙緒﹐難爲添湊而成者道也。

機神所到﹐無事遲回顧慮﹐以其出於天也。其不可遏也﹐如弩箭之離弦﹔其不可測也﹐如震雷之出地。前乎此者﹐杳不知其所自起﹔後乎此者﹐杳不知其所由終。不前不後﹐恰值其時﹐興與機會﹐則可遇而不可求之傑作成焉。復欲爲之﹐𨿽倍力追尋﹐愈求愈遠。夫豈知後此之追尋﹐已屬人爲而非天也。惟天懷浩落者﹐值此妙候恆多﹐又能絕去人爲﹐解衣磅礡﹐曠然千古﹐天人合發﹐應手而得。固無待於籌畫﹐而亦非籌畫之所能及也。或難之曰﹕機神之妙﹐旣盡出於天﹐而非人爲之所得幾﹐固已。今者吾欲爲之心﹐獨非屬人乎﹖曰﹕蓋有道焉。所謂天者﹐人之天也。人能不去乎天﹐則天亦豈長去乎人。當夫運思落筆時﹐覺心手間有勃勃欲發之勢﹐便是機神初到之候﹐更能迎機而導﹐愈引而愈長﹐心花怒放﹐筆態橫生﹐出我腕下﹐恍若天工﹐觸我毫端﹐無非妙緒﹐前者之所未有﹐後此之所難期﹐一旦得之﹐筆以發意﹐意以發筆。筆意相發之機﹐

卽作者亦不自知所以然﹐非其人天資髙朗﹐陶汰功深者﹐斷斷不能也。夫非天資髙朗﹐陶汰功深者﹐不能不遲回顧慮﹐於是畢其生無天機偶觸之時。始因不能速﹐以至不得勢﹔繼且因不得勢﹐而愈不能速﹔囿於法中﹐動輒爲規矩所縛﹔拘於象內﹐觸處爲形似所牽﹕釋家所謂具鈍根者也。其於玆事﹐何啻千里。

醞釀

一切位置﹐林巒髙下﹐煙雲掩映﹐水泉道路﹐籬落橋梁﹐俱已停當﹐且各得勢矣。若再以躁急之筆﹐以幾速成﹐不但神韻短淺﹐亦且暴气將乘。𨿽有好勢﹐而無閒靜恬適之意﹐何足登鑑者之堂。於是停筆靜觀﹐澄心抑志﹐細細斟酌﹐務使輕重濃淡﹐疏密虛實之間﹐無絲毫不愜﹐更思如何可得深厚﹐如何可得生動﹐如何可得古雅堪玩﹐如何可得意思不盡﹐如何可得通幅聯絡﹐如何可得上下照應。凡此皆當反覆推究﹐而非欲速者所得與也。且同是一人手筆﹐其出於閒靜之時者﹐自有閒靜之致﹐出於躁急之候者﹐興會𨿽髙﹐而一段輕遽之意﹐不足爲觀者重矣。試觀古人傳作﹐初展時﹐見其筆勢飛動可喜﹐未足以盡其妙也。當細玩其深厚渾融之气﹐不知幾經蘊蓄陶淑而後得此者。乃今學者﹐或自喜才情富有﹐或自矜筆意飛揚﹐任意揮掃﹐不自顧惜﹐到後來不覺入於油滑佻。其獘一成﹐畢生莫挽﹐𨿽有過人才情筆气﹐終難到古人地位。吾所謂醞釀云者﹐斂蓄之謂也。意以斂而愈深﹐气以蓄而愈厚﹐神乃斯全。暴著者能斂蓄﹐則將反乎退藏﹔輕易者能斂蓄﹐則將

歸乎厚重。能退藏則神長﹐能厚重則神固。夫神至能固而且長﹐又何患乎不望見古人。

有畢生之醞釀者﹐有一時之醞釀者。少壯之時﹐兼收並蓄﹐凡材之堪爲吾用者﹐盡力取之﹐惟恐或後﹐惟恐不多。若少緩焉﹐其難免失時之嘆。及至取資已富﹐別擇已精﹐則當平其心气﹐抑其才力﹐以求古人之所以陶淑其性情﹐而自成一種气象者﹐又不在於猛烹極煉之功﹐是則一生之醞釀者也。因有所觸﹐乘興而動﹐則兔起鶻落﹐欲罷不能﹐急起而隨之﹐蓋恐其一往而不復再覯也。若其迹象旣成﹐林壑畢現﹐又當靜檢其疏失﹐細熨其矜暴﹐聚之以致其堅凝﹐融之以至於熔化﹐粹然以精﹐穆然以深﹐務令意味醇厚﹐咀嚼不盡而後已﹐是則一時之醞釀者也。要之速以取者﹐始之事也﹔緩以凝者﹐終之事也。若旣能速其所當速﹐而復能緩其所當緩焉﹐安有不足觀者乎﹗

卷三傳神

傳神總論

畫法門類至多﹐而傳神寫照﹐由來最古。蓋以能傳古聖先賢之神﹐垂諸後世也。不曰形曰貌而曰神者﹐以天下之人﹐形同者有之﹐貌類者有之﹐至於神﹐則有不能相同者矣。作者若但求之形似﹐則方圓肥瘦﹐卽數十人之中﹐且有相似者矣﹐烏得謂之傳神﹖今有一人焉﹐前肥而後瘦﹐前白而後蒼﹐前無須髭而後多髯﹐乍見之﹐或不能相識﹐卽而視之﹐

必恍然曰﹕此卽某某也。蓋形𨿽變而神不變也。故形或小失﹐猶之可也。若神有少乖﹐則竟非其人矣。然所以爲神之故﹐則又不離乎形。耳目口鼻﹐固是形之大要﹐至於骨格起伏髙下﹐縐紋多寡隱現﹐一一不謬﹐則形得而神自來矣。其亦有骨格縐紋﹐一一不謬﹐而神竟不來者﹐必其用筆有未盡處。用筆之法﹐須相其面上皮色﹐或寬或緊﹐或粗或細﹐或略帶微笑﹐若與人相接意態﹐然後商量當以何等筆意取之﹐則斷無不得其神者。夫神之所以相異﹐實有各各不同之處。故用筆亦有各各不同之法﹐或宜渲暈﹐或宜勾勒﹐或宜點剔﹐或宜皴擦﹐用之不違其法﹐自能百無一失。夫用筆之法﹐原不是故爲造出﹐乃其面上所各自具者﹐我不過因而貌之﹐直是當面放一幅天然名作之像﹐我則從而縮臨之也。有筆處﹐的是少不得之筆﹔有墨處﹐的是不可免之墨﹔有色處﹐的是應得有之色。層層傅上﹐以待如其分而止﹐做到工夫純熟﹐自然心手妙合﹐形神逼肖矣。初學須多看古人名作﹐識其用筆之法﹐實從天然自具而來﹐細心體認﹐盡意揣摩﹐能識面上有天然筆法﹐自筆下有天然神理。若不向此加工﹐徒規規於方圓肥瘦﹐長短老幼之間﹐縱或形獲少似﹐而神難盡得﹐傳神云乎哉﹗

取神

天有四時之气﹐神亦如之。得春之气者﹐爲和而多含蓄﹔得夏之气者﹐爲旺而多暢遂﹔得秋之气者﹐爲淸而多閒逸﹔得冬之气者﹐爲凝而多斂抑。若狂笑盛怒﹐哀傷憔悴之意﹐乃是天之酷暑嚴寒﹐疾風苦雨之際﹐在天非其气

之正﹐在人亦非其神之正矣。故傳神者﹐當傳寫其神之正也。神出於形﹐形不開則神不現。故作者必俟其喜意流溢之時取之﹐目於喜時﹐則稍紋挑起﹔口於喜時﹐則兩角向上﹔鼻於喜時﹐則其孔起而欲藏﹔口鼻兩傍於喜時﹔則壽帶紋中間勾起向頰。蓋兩顴之間﹐笑則起﹐愁則下﹔不起不下﹐在人不過無喜無愁。照此傳寫﹐猶恐其板滯而無流動之致﹐故必略帶微笑乃佳爾。又人之神﹐有專屬一處者﹐或在眉目﹐或在蘭臺﹐或在口角﹐或在顴頰﹔有統屬一面者﹐或在皮色﹐如寬緊麻縐之類是也﹐或在顏色﹐如黃白紅紫之類是也。旣能一一無差﹐復能筆墨淸潤﹐無使重滯﹐而有輕和圓轉之趣﹐乃是妙手。其有一種面皮緊薄﹐肉色靑黃﹐目定無神﹐口紋覆下﹐神气短薄﹐意思慘淡者﹐縱有絕世名手﹐必不能呼之欲出也。竹垞老人謂沈爾調曰﹕觀人之神﹐如飛鳥之過目﹐其去愈速﹐其神愈全。故當瞥見之時﹐神乃全而眞﹐作者能以數筆勾出﹐脫手而神活現﹐是筆機與神理湊合﹐自有一段天然之妙也。若工夫未至純熟﹐須待添湊而成﹐縱得部位顏色﹐一一不甚相遠﹐而有幾分相肖﹐只是天趣未臻﹐尙不得爲傳神之妙也。

約形

以盈尺之面﹐而縮於方寸之中﹐其眉目鼻口方位﹐若失之毫釐﹐何啻千里。故曰約。約者﹐束而取之之謂。以大縮小﹐常患其寬而不緊﹐故落筆時﹐當刻刻以寬泛爲防。先以極淡墨取目及眉﹐次鼻﹐次口﹐次打圍﹐俱粗粗爲之。再約量其眉目相去幾何﹐口鼻與眉目相去又幾何﹐自頂及

頷﹐其寬窄修廣﹐一一斟酌而安排之。安排旣定﹐復逐一細細對過﹐勿使有纖毫處不合﹐卽無纖毫處寬泛﹐𨿽數筆粗稿﹐其神理當已無不得矣。夫面上丘壑﹐髙髙下下﹐無些子平地﹐乃以貼平之紙素狀之﹐而能亦無些子平地。非用筆有法﹐如何可得。如不得法則無筆墨處皆必平﹐平斯寬矣。今請抉其不使寬而致平之故﹐俾學者得所依據焉。眼包睛而髙﹐如有細縐紋者﹐則寫其縐紋以髙之﹔如無縐紋者﹐則於傍睛處略深其色以髙之。若眼眶深者﹐須顯其勾筆﹔若不深﹐則不必故爲添設﹐能四際安排得法﹐亦必自然髙起。山根本髙﹐卽有塌者﹐亦必略略髙起。故寫山根者﹐須近眉處下筆﹐斜透至近頰處。鼻尖兩筆有接著山根者﹐直鼻也。有不接山根者﹐鼻梁中間開大也。又山根有止一層者﹐帶塌者是。有兩層者﹐其中層或上透眉心﹐或下連鼻尖﹐須略見筆法﹐約定骨榦﹐不得專以模糊之筆﹐多次虛籠﹐致成顢頇模樣。兩顴骨亦皆隆起﹐其髙處帶蒼色者﹐先擦以淡墨﹐後用色籠以髙之。或顯從眼梢下起一筆者﹐或隱傍眼梢外﹐上接眉稜﹐下連頤輔者﹐亦當以淡墨勾取﹐後以色籠之﹐自覺隆隆隱起矣。眉稜骨無不起者﹐但隱顯之不同耳。隱者略施微暈﹐顯者須見筆痕。眉稜髮際之間﹐謂之天庭。天庭有重起而髙者﹐則環勾兩淡筆於髮際之內﹐隱若圓起。有自下削上者﹐則傍眉稜以色暈入髮際。有凸起而堆前者﹐則當以色從耳根髮際兩邊暈攏。總要使髙下之形﹐顯然可見﹐而仍不著形迹爲得。口角壽帶﹐皆宜略爲仰上﹐令得欣喜之意。至於打圍﹐是寫其邊道側疊地面﹐故輕重出入濃淡之間﹐尢須用意斟酌。蓋一面之間﹐無一絲空處﹐卽是無一絲平處。能使不

空處皆不平﹐是謂緊合。不特臞而淸者﹐必當如是。卽腴而偉者﹐亦必如是。細細較對﹐無一處不合﹐則不期神而神自來矣。故作他畫﹐或有宜於放筆而爲之者﹐獨於傳神﹐𨿽刻刻收斂﹐尙慮有溢於本位者。若研習旣久﹐經閱亦多﹐而絕無合作﹐大都不免因平而寬之獘。有因是說而能致力於此﹐則他山之助﹐不無小補云。

用筆

兩間之物﹐無不可以狀之者﹐惟筆而已。夫以筆取物而欲肖之﹐非用筆得法者不能。況人之面貌﹐尢爲靈气發現之處﹐若徒藉凹凸蒼黃白皙紅潤之色﹐不過得之形似而已。其露秀韶韻之致﹐萬萬不能得也。欲得靈秀韶韻之致﹐而不講求於筆法之所在﹐亦萬萬無由得也。試觀古人所作人物﹐但落落數筆勾勒﹐絕不施渲染﹐不但丘壑自顯﹐而且或以古雅﹐或以風韻﹐或以雄傑﹐或以雋永﹐神情意態之間﹐斷非尋常世人所易得。苟以庸俗之筆﹐仿而爲之﹐則依然庸俗之狀而已矣﹐則甚矣用筆之足尙也。今之傳神家﹐全賴以脂赭之色﹐添而成之﹐縱得幾分相肖﹐必至俗气薰人﹐難以向邇。卽解以淡墨取凹凸爲丘壑﹐亦慮神气不淸﹐惟無筆也。若能先相其人之面﹐摘其應用筆處﹐以筆直取之﹐輕重恰合﹐濃淡得宜﹐旣不令其模糊﹐復不使其著迹。蓋不模糊﹐則渾融之中﹐不沒淸朗神气﹔不著迹﹐則顯豁之中﹐不失圓潤意思。於是淸神奕奕﹐秀骨珊珊﹐𨿽尋常形狀﹐一經其筆﹐無不風趣可喜﹐而仍能宛以肖之。東坡所謂販夫販婦皆冰玉者也﹐實由作者有不猶人之筆致﹐

因而所作者﹐亦各有不猶人之意致。豈非用筆之妙哉﹗又面上皮縷及皴紋﹐皆應顯其筆迹﹐凡下筆必依其橫豎。如額之縷橫﹐故紋之粗細隱顯不齊﹐而總皆橫覆。至眉心﹐則縷又豎。才過眉心至山根﹐則其縷又橫。鼻山之旁﹐其縷又斜。自印堂插近鼻管兩顴之縷﹐從眼梢魚尾紋分下﹐帶笑則長而深﹐否則略見而已。魚尾紋挑上﹐則環到眉稜﹐接著額之覆紋。兩頤之紋﹐皆依壽帶分垂﹐環向頦下。頷下之紋又橫﹐項之兩旁則又豎。寫紋當以勾筆取之﹐寫縷當以皴筆取之。故知寫照惟用筆﹐用筆之道譬如蓋造房屋﹐勾取大槪﹐則如梁柱墻垣﹐寫及皴紋則如窗櫺階砌﹐𨿽未經丹雘之施﹐已具連云之觀。工夫大要﹐全在用筆﹐須將前代妙手﹐如曾氏一派﹐細玩其下筆之道﹐再於臨時﹐能從面部﹐相取下筆的確道理。勾勒皴擦﹐用惟其宜﹐濃淡輕重﹐施得其當﹐無模糊著迹之獘﹐有圓和流潤之神﹐則不僅獨步一時﹐且將卓絕古今矣。

用墨

傳神家不識用墨之道﹐往往卽以赭色布置部位﹐不知面部𨿽有髙下丘壑﹐而其色實則一統。或有幾處深色﹐亦無關於凹凸者﹐乃竟全以色添湊而成﹐必至薰俗板滯﹐縱得相似﹐殊乏意致。故必識用墨之道﹐乃可以得傳神三昧。卽如作少年人及芳年女照﹐其丘壑自有凹凸之處﹐若以赭取則太黃﹐以脂取之則太赤。苟非以墨取之﹐何從憑藉。卽如面色蒼老﹐兩顴及鼻尖眼眶﹐俱粗皺而有深黝之色者﹐皆當以淡墨擦過﹐復以色和墨籠之﹐層層而上﹐必如其色

乃止。第不可使墨浮於色﹐致有黑气耳。其法當以淡墨漬過﹐然後再以淡墨籠之﹐務要墨隨筆痕﹐色依墨態﹐成後觀之﹐非色非墨﹐恰是面上神彩。欲尋墨之所在而不可得﹐不知皆墨之所成也。又今人於陰陽明晦之間﹐太爲著相﹐於是就日光所映﹐有光處爲白﹐背光處爲黑﹐遂有西洋法一派。此則泥於用墨﹐而非吾所以爲用墨之道也。夫傳神祕妙﹐非有神奇﹐不過能使墨耳。用墨祕妙﹐非有神奇﹐不過能以墨隨筆﹐且以助筆意之所不能到耳。蓋筆者墨之帥也﹐墨者筆之充也。且筆非墨無以和﹐墨非筆無以附。墨以隨筆之一言﹐可謂盡泄用墨之祕矣。誠攻於此而有得焉﹐未有不以絕藝名於一世者。

傅色

作照而能有筆有墨﹐則其人之精神意气﹐已躍然於紙素之上。𨿽未設色﹐已自可觀。但旣有其色﹐亦不可盡廢。故傅色之道﹐又當深究其理以備其法﹐特不宜全恃丹鉛以眩俗觀耳。蓋人得天地之中气以生﹐故其皮肉之色正黃﹐惟內映之以血﹐則黃也而間之以赤。於是在非黃非赤之間﹐人皆以淡赭爲之﹐其色未免不鮮。不如以硃砂之極細而浮於面者﹐代之爲得。人之顏色﹐由少及老﹐隨時而易。嬰孩之時﹐肌嫩理細﹐色澤晶瑩﹐當略現粉光﹐少施墨暈﹐要如花朵初放之色。盛年之際﹐气足血旺﹐骨骼隆起﹐當墨主內拓﹐色主外提﹐要有光華發越之象。若中年以後﹐气就衰而欲斂﹐色𨿽潤而帶蒼﹐稜角折痕﹐俱屬全顯﹐當墨以植骨﹐色以融神。要使肥澤者﹐渾厚而不磨稜﹐瘦削者﹐

淸峻而不巉刻。若在老年﹐則皮皺血衰﹐折痕深嵌﹐气日衰而漸近蒼茫﹐色縱腴而少爲憔悴﹐甚或垢若凍梨﹐或皴如枯木﹐當全向墨求以合其形﹐屢用色漬以呈其色﹐要極其斑剝﹐而不類於塵滓﹐極其巉巖﹐而自得其融和。凡此尙特言其大槪耳。至於靈變之處﹐非可槪視。如人皆以凸處色宜淡﹐而不知頭面之上﹐其突出處﹐動衝風日﹐則色必深﹔其窪處﹐風日少到﹐則色必淺。如槪用其凹處宜深之法﹐則諸突出處必皆白矣﹐何以求肖耶﹗又人皆以婦人及少年之色﹐宜嫩白嫩紅﹐而不知少年及婦人﹐亦有極蒼色者。中年以往﹐及老年之人﹐亦有極嫩色者。然少而色蒼﹐究是少年之神色﹐而不與老年類。老而色嫩﹐究是老年之气色﹐而不與少年同。若槪以色之蒼嫩﹐配人之老少﹐又何能便相肖耶。又用色有死活之分。夫色之美者﹐莫如牡丹﹐又莫如彩繒﹐然繒死而花活。試剪彩繒爲牡丹﹐見者莫不賞其逼肖。若置於眞牡丹之側﹐則必以彼爲人爲之僞﹐而覺此則自有天然之妙。如經徐黃妙腕﹐以筆蘸色點拂而成者﹐其偏反華潤之致﹐更足怡情。夫彩色非不艷﹐剪手非不工﹐而卒莫能及點拂以成者之能得其全神。蓋點拂而成者﹐𨿽無炫耀之彩﹐卻有情態之流。此卽所謂活色也。且花植物耳﹐其意致神情尙如此﹐況人爲動物之最靈者﹐欲形其形而並色其色﹐苟非參以活法﹐安能得其全神耶。故傅色之道﹐必外而研習於手法﹐內而領會於心神﹐一經其筆﹐便覺其人之精神丰采﹐若與人相接者﹐方是活色。夫活色者﹐神之得也。神得﹐而形又何慮乎﹗

斷決

面部之位﹐其起伏連斷處﹐固無不圓渾。而用筆之道﹐又必於圓中存梗骨爲得。凡諸起伏連斷之處﹐皆欲以筆爲主﹐以墨爲輔。如落筆時﹐不能決定其處﹐以下斷筆﹐勢必至狐疑無主﹐旋攺旋易﹐迄無下筆之的處﹐卽欲不磨稜﹐而稜早已磨去矣。故於約定匡廓之後﹐將應落筆處﹐分作三等﹕第一等﹐是極髙起陷下之處﹐如鼻準﹑壽帶﹑輪廓及眼眶。顴骨之深者﹐以筆落定﹐以淡墨層層輔之。第二等﹐是略見凹凸之處﹐如眉稜﹑兩頤﹑山根及眼眶。顴骨之淺而可見者﹐以淡墨落定﹐以極淡墨略暈之。第三等﹐是本無凹凸﹐而微見髙低之處﹐如額上圓痕﹑眉間豎筆﹑兩腮有若隱若現之紋﹑雙頰露似有似無之迹﹐則亦以極淡之筆﹐落定其處而略暈之。凡諸落定之處﹐務要斟酌的當﹐勿使出入。其或宜側﹐或宜正﹐或宜輕﹐或宜重者﹐則皆歸力於墨﹐而墨又不得因有筆可倚﹐而故多塡湊﹐以致煙薰滿面。所謂筆者﹐猶行文家立定主見﹐如鐵案之不可移易。所謂墨者﹐猶行文家輔以辭藻﹐但當暢遂其意﹐不應故飾浮華﹐以妨大體。今因論斷決之筆﹐而復及輔佐之墨﹐蓋以用墨之道﹐其多寡出入﹐亦有分量﹐不得以爲輔佐而可不論也。

分別

天下至不相同者﹐莫如人之面。不特老少蒼嫩﹐各人

人殊﹐卽一人之面﹐一時之間﹐且有喜怒動靜之異。況人各一神﹐烏可槪以一法。今請申諸所以分別之故。有部位之不同者﹐長短闊狹是也。有丘壑之不同者﹐髙下淺深是也。有顏色之不同者﹐蒼黃紅白是也。有肌皮之不同者﹐寬緊粗細是也。人之面貌﹐其丰歉盈縮長短闊狹之數﹐若有一定。故丰於面者﹐必歉於側﹔盈於側者﹐必縮其面﹔長者必狹其側﹐短者常闊其面。推而準之﹐男女皆然。至於三停五眼之數﹐亦無或異。三停者﹐自頂至眉爲一停﹐自眉至鼻爲一停﹐自鼻至頦爲一停。若就其俯者而觀﹐則上故丰而下故歉﹔就其仰者而觀﹐則上故縮而下故盈。五眼者﹐人兩耳中間有五眼地位﹐惟闊面側處少﹐故常若有餘﹔狹面側處多﹐故常若不足。作者於耳根及顴骨交接處畱心﹐便得之矣。將爲人作照﹐先觀其面盤﹐當以何字例之。頂銳而下寬者﹐由字形也。頂寬而下窄者﹐甲字形也。方而上下相同者﹐田字形也。中間寬而上下皆窄者﹐申字形也。上平而下寬者﹐用字形也。下方而上銳者﹐白字形也。上下皆方而狹長者﹐目字形也。上下皆方而匾闊者﹐四字形也。其上下平準﹐不在八字之例者﹐須看得確有定見﹐然後下淡筆約之﹐復再三斟酌﹐以審定其長短闊狹﹐使無纖毫出入﹐斯無不肖矣。面上丘壑﹐難以言擬﹐今略舉其大槪﹐以俟學者例求。其五嶽髙起者﹐固當尋其用筆之處。其顯然應用勾筆者﹐斷須見筆。若平塌者﹐𨿽不必顯然見筆﹐亦宜隱約其間。至於落墨﹐當以墨之濃淡﹐分作十分量用。如眼覆筆﹐及圈瞳點睛﹐是十分墨。則眼上下重紋﹐及老年眼眶壽帶口痕鼻孔﹐是七八分。中年以後﹐壽帶及眼眶深者﹐應七八分﹐淺者或五六分﹐最淺者或三四分。山根

及兩頤﹐應四五分﹐或二三分。顴骨及眉稜﹐應二三分﹐或一二分。漸漸添起﹐時時省察﹐莫令過分﹐務使凹凸隱顯﹐無毫釐之失。此髙下淺深之不同也。人之顏色﹐自嬰孩以至垂老﹐其隨時而變者﹐固不可以悉數。卽人各自具者﹐亦不可以數計﹐今試論其大槪。所謂蒼者﹐乃是气色最老之意﹐不論紅白皆有之。此色非脂赭所能擬﹐要於未上粉色時﹐先將淡墨捽其重處﹐若皮有細皴﹐則當以淡筆依其肉縷﹐細細皴好。大約一面之最蒼處﹐在天庭鼻準兩顴。蓋風日所觸﹐必先到數處﹐故蒼色獨甚耳。旣上粉色後﹐或應黃﹐或應赤﹐再以色籠之。如墨不足﹐亦可補上也。所謂黃者﹐卽蒼色之未甚者﹐故其所著之處﹐皆與蒼同。若歷年數久﹐便是蒼色也。在用墨時﹐不必預爲計慮。上粉色後﹐以淡赭水﹐漸漸漬上﹐不可一次便足﹐致不潤澤。且人之面色﹐本如淺色花瓣﹐無有一處勻者。畫者借此以著筆墨﹐及藉此以成气韻。粗心看去﹐不過統是一色。細意求之﹐則此重而彼輕﹐此淺而彼深﹐能一一無差﹐自然神情逼肖矣。所謂紅者﹐乃是人之血色也。而血有衰旺之分﹐於是面色有榮瘁之別。當於黃色旣成之後﹐觀其幾處是血色發現﹐以胭脂破極淡水﹐漸次漬之﹐便覺气色融洽。又有一種通面紅潤之色﹐當於上粉色後﹐先通以淡紅水敷之﹐復於赭色內添少脂水﹐加其應重處﹐亦分作數層上之乃得。白者﹐人之肉色也。肉色本白如玉﹐血紅而皮黃﹐三者和而成是色。若是靜藏之人﹐不經風日﹐自能白皙光瑩﹐更須有一段光潤之色﹐方爲有生气。上色時﹐須粉薄而膠淸﹐粉薄則色不滯﹐膠輕能令粉色有玉地。今人不解其理﹐不論老少﹐早上一層厚粉﹐一片平白。𨿽有好筆﹐

已經抹煞﹐於是粉上加色﹐無非痕迹﹐且是死色。夫色旣死矣﹐安望神之活動哉。此則蒼黃紅白之不同者也。面上肌理﹐自少及老﹐旣隨時而易﹐而生而自具者﹐又各各不同。肌膚寬者﹐若皮余於肉﹐骨格亦猶夫人﹐而處處寬泛﹐遇有折紋﹐必深而長。作者當於落墨時﹐筆筆見法﹐不可磨稜。蓋膚理寬者﹐非必肥胖﹐或前肥而後瘦者﹐若一磨稜﹐便不是寬之神理矣。有肌理緊者﹐若皮不能包裹骨肉﹐而處處有牽彊之意﹐𨿽無深紋長摺﹐亦大有起落髙下。且此種相﹐必帶靑黃之色﹐而在常若病容者﹐神情短薄﹐最難摹寫。作法當以極淡墨﹐不論徧數﹐層層潤起﹐令極牽彊中﹐少得自在意思﹐極澀滯中﹐略有流動之趣﹐始稱斡旋造化之手也。有肌理粗者﹐或巖嵌如柑皮﹐或粗厲如樹縷﹐且皴且麻﹐點子與皴紋相雜﹐非黃非黑﹐斑痕與赤色相兼﹐旣雜亂而無章﹐復斑斕而無定﹐然屬文雅之流﹐就中卻饒風趣。苟不細心體會﹐必至塗抹而成﹐不但失其神﹐且失其形矣。作者須於應皴處﹐應勾處﹐應點應暈處﹐及應濃應淡應黃應赤之處﹐一一還淸﹐則粗濁者其形耳。而淸雅流利之神﹐自流於筆墨之間矣。有肌理細膩者﹐或光潤如玉﹐或鮮艷如花﹐而丘壑髙下﹐亦復朗然如列。作者幾嘆無從下筆﹐不知面之極細嫩者﹐全賴用墨得法。誠能以淡淡筆墨﹐尋其下筆之處﹐若隱若現﹐漸次寫起﹐丘壑凹凸﹐已無絲毫之失﹐乃傅以輕膠薄粉﹐覺墨痕在隱約間﹐然後於粉上﹐用脂赭層層輕籠﹐令部位髙髙下下﹐非墨非色﹐而晶瑩潤澤﹐彌覺可愛﹐形無纖微之失﹐則神當自來矣。此寬緊粗細之不同者也。以上四條﹐分十六目﹐其用筆墨及脂赭之法﹐已具於此。而所以不同之故﹐仍俟學者能盡力以究成規﹐虛心

以參活法﹐求作者臨前﹐自有種種法度。熟極巧生﹐不過無方之應﹔文成法立﹐乃爲有本之源。到此時候﹐下筆如印如鏡﹐一涉其手﹐覺世無難寫之面矣。

相勢

傳寫之道﹐原不必拘於一格。不解道理者﹐但知當面描摹﹐豈知畫𨿽一面﹐而兩旁側疊之處﹐實有地面﹐何可略去。則是動筆便有三面﹐方得神理俱足。若五嶽皆髙起者﹐但竭力以圖正面﹐不過略得其意。而髙起之處﹐斷斷難取﹐須帶幾分側相﹐乃能醒露。蓋寫人正面﹐最難下筆。若帶側﹐則山根一筆﹐已易著手﹐而上下諸相照應處﹐俱有一气聯絡之勢。用筆旣得聯絡﹐而墨以輔之﹐安慮神情之不活現哉﹗欲作側相﹐須用心細相部位。全見之半面﹐覺寬而空﹐卻要處處緊湊﹐使空處都有著落。偏見之半面﹐覺緊而窄﹐卻要處處安舒﹐使窄處俱有地面。初下筆時﹐要定作幾分側意﹐直到匡廓完全﹐不得少有猶豫。匡廓已定﹐漸漸添起﹐總要依傍初定數筆墨痕﹐無使差失﹐便稱得訣。寫側面者﹐以鼻梁一筆爲主﹐此筆能寫鼻之髙下﹐及側之分數﹐最爲要緊。次則就側面寫顴骨一筆﹐此筆若在正面﹐卽百什筆所不能取者﹐乃可以一筆取之。次則天庭一筆﹐取額之圓正凸削。又次則地閣一筆﹐取頦之方圓出入。又將耳根一筆﹐細細對定﹐落準其頤頷相接之處。此皆寫正面者﹐不知其幾費經營而得者﹐此則俱可成於一筆也。部位匡廓已定﹐余不過折紋深淺﹐顏色蒼嫩﹐無難事矣。又有凸額凹面﹐及鼻梁分外髙起﹐下頦分外超出者﹐若不帶

側﹐必難相肖。或數人合置一圖﹐當必各相照應﹐尢須以側爲勢。先相其數人中﹐若者宜正﹐若者宜側﹐旣易於取神﹐復各有顧盼。是借其勢﹐以貫串通幅神气﹐何便如之。故欲能相勢﹐必先工於側面﹐而後隨其勢而用之﹐亦安往而不得哉﹗

活法

傳神固在求肖﹐然但能相肖﹐而筆墨鈍澀﹐作法膠固﹐烏得卽爲妙手耶﹗且同是耳目口鼻﹐碌碌之夫﹐未嘗無好相﹐而與之相習﹐漸覺尋常。雄才偉器﹐𨿽生無異質﹐而一段英傑不凡之槪﹐時流溢於眉睫之間﹐觀杜少陵贈曹將軍詩可見矣。今人但知死法﹐不求變化之妙﹐依樣寫去﹐只是平庸气息耳。夫以平庸之筆﹐寫平庸之人﹐猶之可也。若以平庸之筆﹐寫非常之人﹐如何可耐。方將以不平庸之筆﹐寫平庸之人﹐俾少減其平庸之气。柰何以平庸之筆﹐寫不平庸之人哉﹗且天地之間﹐惟人也得其秀而最靈。而造化之妙﹐又惟筆能參之。今以筆寫人﹐是以靈致靈﹐而徒憑死法﹐旣負人﹐且負筆矣。愈知寫照者﹐不可但求之形似也。然所謂活法者﹐又未嘗不求甚肖﹐惟參以靈變之機﹐則形固肖﹐而神更旣肖且靈之爲貴也。今有非常之人﹐儕於庸眾﹐識者必能物色﹐以其气象之不可掩也。而正此不可掩之气象﹐惟筆可傳耳。其傳之也﹐或一時而得﹐或經久而得﹔或得其態於無人之際﹐或得其神於酬酢之交﹔或因平直而得之﹐或藉巧變而得之。筆到機隨﹐心閒手暢﹔脫穎而出﹐恰如乍見之神﹔迎刃以披﹐適值無心之合﹔熟

極之候﹐動不逾矩﹔會意所成﹐多不如少﹔出之也易﹐旣無張皇補綴之痕﹔得之也全﹐有活脫圓融之妙。此所謂一時之得﹐蓋出於偶然者也。揣摩有日﹐貫想多方﹔刻勵以求﹐旣徹終而徹始﹔鉆研而得﹐亦見淺而見深﹔往復尋求﹐功深效見﹔爬羅抉剔﹐苦盡甘來﹔人十己千﹐魯者獨能傳道﹔先難後獲﹐成時方信功夫。此所謂經久之得。蓋出於功力﹐而非質之所能限也。心與天遊﹐尙未形其喜怒哀樂﹔神歸自在﹐更不關乎動作語言。若動若靜之間﹐非肆非莊之際﹐澄泓無滓﹐如秋水之在寒潭﹔磊落多姿﹐若奇峯之淩霄漢﹔和而泰﹐覺道气之衝然﹔安以舒﹐乃天機之適爾。此所謂能得其無人之態者也。非筆格絕髙﹐曷以臻此。眼稍旖旎﹐喜意流溢於雙眉﹔口輔圓融﹐樂事顯呈於兩頰﹔疑眞而並忘疑假﹐接之如生﹔載笑而惝聽載言﹐呼之欲應﹔想寤歌之神味﹐儼對客之形容﹔顧盼有情﹐素識者固如逢其故﹔歡欣無限﹐素昧者亦恍睹其人。此所謂能得酬酢之神者也。筆墨之輕圓靈活﹐蓋獨絕矣。眉淸目秀﹐鼻直口方﹔條理井然﹐無事深求巧法﹔神情朗暢﹐但須不失常規﹔看骨相之淸奇﹐法以顯而愈妙﹔睹儀容之周正﹐形隨筆以成圖﹔援筆立成﹐更見丰神大雅﹔披圖宛在﹐翻疑擘畫徒勞。此則以平直之法而得之者也。是在輕重隱現之間﹐但以勾勒取之足矣。或貌寢而格奇﹐或神淸而骨濁﹔求其貌而失其格﹐縱相似而實非﹔寫其骨而違其神﹐𨿽已近而終遠﹔是非巧思﹐難致神全﹔一成之法無所施﹐百變之機庶可濟﹔法外求法﹐乃爲用法之神﹔變中更變﹐方是求變之道。此則所謂藉巧變以得之者也。今之寫照者﹐令人正襟危坐﹐刻意摹擬﹐或竟日不成﹐或屢易不就﹐不但作者神

消气沮﹐卽坐者亦鮮不情怠意闌。縱得幾分相似﹐不失之板滯﹐卽流於堆垛。騷人雅士﹐見之定當攢眉﹐亦何取於筆墨哉。吾所謂活法者﹐正以天下之人﹐無一定之神情﹐是以吾取之道﹐亦無一定之法則。學者參此而有得焉﹐方知向之著相以求者﹐皆非有用功夫矣。然人亦安能起手便知活法哉﹐但於旣熟規矩之後﹐時須參此﹐以希靈變﹐而後可幾於阿堵傳神之妙。

卷四

人物瑣論

六書之象形﹐已肇畫端。山龍作繪﹐圖像旁求﹐由來尙矣。於是踵事增華﹐凡作人物﹐必有所以位置者﹐則樹石屋宇舟車一切器用之屬﹐無不畢采以供繪事。然必欲其神合﹐而不徒以形取也。學者當先求之筆墨之道﹐而渲染點綴之事後焉。其最初而最要者﹐在乎以筆勾取其形﹐能使筆下曲折周到﹐輕重合宜﹐無纖毫之失﹐則形得而神亦在个中矣。又筆不可庸腐纖巧。不庸腐﹐可幾於古﹔不纖巧﹐可近於雅。不失古雅﹐其於畫也思過半矣。間有出入﹐亦其人之資力厚薄淺深所致﹐而要各有所取也。今者去古云遙﹐虎頭探微之迹﹐不可得見矣。所偶見者﹐宋元以來遺迹﹐的有一脈相傳道理。學者當於非道者﹐𨿽精巧炫目﹐悉宜屏絕。是道者﹐𨿽艸率見意﹐亦細推求﹐久之而有得焉﹐斯絕業於焉克紹矣。何必親登顧陸之堂﹐面領曹

吳之訓﹐而後可以名世也哉。

學作人物﹐最忌早欲調脂抹粉。蓋畫以骨榦爲主﹐骨榦只須以筆墨寫出。筆墨有神﹐則未設色之前﹐天然有一種應得之色﹐隱現於衣裳環佩之間。因而附之﹐自然深淺得宜﹐神采煥發。若入手便講設色﹐勢必分心於塗抹﹐以務炫耀。不識畫理者﹐見其五采鮮麗﹐便已侈口交稱﹐任意索取﹐遂令酬應馳騁之心﹐不可自止。於是驅遣神思﹐無非務外﹐而鞭迫向裏之功﹐日已疏矣。久之而自顧無奇﹐漸成退悔﹐亦已晚矣。豈不可惜﹗蓋初學時天資縱好﹐而識見未能卓定﹐且速成之心﹐人所不免﹐因此隳廢者﹐什恆有九﹐故先論及﹐以爲首懲。

初學作人物﹐若全倚影摹舊本﹐習以爲常﹐將終身不得其道。法當先將古人善本﹐細細玩味。如頭面部位﹐須分三停五眼。周身骨骼﹐要從衣外看出何處是肩﹐何處是肘﹐何處是腰是膝。正立見腹﹐側立見背及臀。衣有寬緊長短之別﹐勢有文武動靜之異﹐而骨骼部位﹐總無二致。作衣紋時﹐須知此一筆是寫其肩﹐則一身之正側俯仰﹐及兩手之或上或下﹐皆於此定。肩旣定矣﹐次及於手﹐後及袖口。袖口之上﹐要知下此一筆﹐是寫其臂灣﹐又一筆是寫其肘﹐則自肩及手之筋絡﹐亦於此定。次及其腹﹐則體之肥瘦﹐勢之偏正定焉。後及其兩足﹐或屈或伸﹐或開或並﹐先從腰下落一筆﹐再接下一筆﹐是寫其膝。其坐者﹐其立而俯者﹐膝當隆起。若仰而立者﹐不必見膝也。凡此皆骨骼之隱於衣中﹐而於作衣紋時隨筆寫出者﹐此但言其一定之理﹐至於衣紋筆法﹐須從舊本求之﹐能因吾說而尋繹焉﹐則頭頭是道矣。又一說﹐凡初學者﹐先將裸體骨骼

約定﹐後施衣服﹐亦是起手一法。但幾處最要勾勒之筆﹐仍不外上所言耳。

旣知安頓部位骨骼﹐務須畱心落墨用筆之道。夫行住坐立﹐向背顧盼﹐皆有自然之態﹐當以筆直取。若絕不費力﹐而能無不中綮者﹐乃爲得之矣。今者正法無傳﹐邪說雜起﹐或故作曲屈﹐或妄加頓挫﹐或忽然粗細﹐或猛如跳躍﹐是旨庸俗之手﹐無以見長﹐但借此數端﹐以駭俗目。昧者從而和之﹐至等於沿門戳黑而不自知。故畱心斯道者﹐當初學時﹐先須屏棄數種惡習﹐徧覓前古正法﹐遠則道子龍眠﹐近則六如十洲。類而推之﹐有不大遠此數家者﹐不論已經臨摹之本﹐及石墨刻﹐皆可取以爲楷式﹐揣摩久之﹐筆下自然古雅典則﹐而有恬淡沖和之气。以之圖寫聖賢仙佛﹐及髙隱通達之流﹐庶幾仿佛其什一。若筆墨惡俗﹐不但不能得其萬一﹐且污蔑實甚﹐何可列於尊彜典冊之間耶﹗自仇唐以來﹐正法絕響﹐而楊芝﹑呂學﹑顧源﹑董旭及閩中黃愼輩﹐先後攪擾﹐百年間人心目若與俱化﹐同此者取﹐異此者棄。間有資性敏而功力深者﹐以識之未定﹐遂至沈溺其間。趙松雪謂甜邪俗癩爲四惡﹐苟其無害於人﹐君子惡之﹐必不若是其甚也。今則又非松雪之時矣﹐百年不爲不久﹐天下不爲不廣﹐顧瞻其間﹐誰爲紹仇唐之後者﹖吾故不得不歸咎於稂莠之太多﹐以致嘉禾之難植也。

古所傳名迹人物﹐其妙者﹐多出於瀟灑流利﹐而不在於精整密致。蓋精整密致者﹐人爲之規矩﹔瀟灑流利者﹐天然之變化也。但初學者起手便欲瀟灑﹐勢必至散漫而無拘束。於是進取難幾﹐終歸無得。學者先當取極工整者﹐以爲

揣摩之本﹐一勾一拂﹐務窮其故﹐深識當時運思落筆之意﹐久久爲之﹐必自有生發意思。再以較量折算之法﹐時時照顧﹐如古所謂丈山尺樹﹐寸馬豆人﹐一一無差﹐是則所謂能盡乎規矩者也。日漸純熟﹐能至不深求而自合﹐不刻意而無違。規矩在手﹐法度因心。任我意以爲之﹐無不合古人气局﹐乃瀟灑流利之致﹐溢於楮素之間矣。今之學者﹐槪有二病﹐皆關資稟。天資駑下者﹐狃於規矩﹐死守成法﹐起手工夫非不好﹐而抱攣拙鈍之獘已成﹐𨿽好學不倦﹐難幾古人地位。天資髙朗者﹐心期縱逸﹐忽易卑近﹐涉心便解﹐不耐深求﹐而脫略率滑之獘﹐遂至害事。且前此築基之功未足﹐以致心髙手澀﹐反因湊拍不來﹐漸漸退落﹐何暇問與古人合不合哉﹖然愚則以爲二者﹐未始不皆可成就也。駑下者﹐稍識規矩﹐日加開拓﹐一見妙迹﹐刻意以求其合﹐更得明師益友﹐日爲補助﹐讀書明理﹐以通天地气機之化﹐自得漸漸靈動﹐日復有悟﹐而求進不已﹐不難心神朗徹﹐所謂以魯而得之者也。髙朗者﹐耐心煩瑣﹐俯就規矩﹐莫忽近以圖遠﹐毋遺小以務大﹐斂之束之﹐以防其气之矜﹐沈之凝之﹐以固其心之軼﹐時時望古人之難到﹐時時覺己習之難除﹐功夫日進﹐而無敢少自滿足﹐自然內力日深﹐而菁華卒不可遏﹐其瀟灑流利之致﹐更非駑下所成者可及矣。嗚呼﹗中行之質﹐有幾人哉。有志者﹐誠能先識資稟之何如﹐而進退出入之﹐各得其宜焉。其所成就﹐總有可觀﹐信今傳後﹐何至獨讓古人。

凡圖中安頓布置一切之物﹐固是人物家所不可少﹐須要識筆筆相生﹐物物相需道理。何爲筆筆相生﹖如畫人﹐因眉目之定所向﹐

而五官之部位生之﹔因頭面之定所向﹐而肢體之坐立生之。作衣紋﹐亦須因緊要處﹐先落一筆﹐而聯絡襯貼之筆生之。及其布景﹐如作樹﹐須因榦而生枝﹐因枝而生葉﹔作石﹐須因匡廓而生閒破之筆﹐因閒破而生皴擦之筆﹐以及竹木掩映﹐苔艸點綴﹐無不有一气相生之勢。爲之旣熟﹐則流利活潑之機﹐自能隨筆而出矣。何爲物物相需﹖如作密樹﹐需雲气以形其蓊郁﹔作閒雲﹐須雜木以形其靉叇。是云與樹之相需也。屋宇多橫筆﹐掩之者須透直之長林﹔樹枝多直筆﹐間之者須橫斜之坡石。是橫與直之相需也。至於烘托之妙﹐則有處與無處相需﹐而煙靄之致以明。交接之間﹐此物與彼物相需﹐而穿插之處乃顯。繁亂者﹐濃淡相需﹐而條理得以井然。蕭疏者﹐遠近相需﹐而境界得以曠闊。其或命題之不可缺者﹐𨿽不常作之物﹐當一一還他﹐但要位置得宜﹐而不傷大雅。或露其要處而隱其全﹐或借以點明而藏其迹。如寫簾於林端﹐則知其有酒家﹔作僧於路口﹐則識其有禪捨。要令一幅之中﹐無非是相生相需之道﹐加以剪裁合度﹐添補得宜﹐令玩者遠看近看﹐皆無不稱﹐乃得之矣。

凡人物家布置景色﹐但當作一開一合。蓋所謂小景﹐原不過於山水大局中﹐剪其一段﹐而自爲局法。若以一二工致小人物﹐而置之羣山萬壑之中﹐稍大人物﹐補之重崗復嶺之下﹐則皆不合法。此二者論之於理﹐未嘗有乖﹐繩之以法﹐則大有礙。作者但就法一邊論可也。總之人物多﹐則景物可多。人物少﹐則景物斷不可迫塞。蓋局法第一當論疏密﹐人物小而多者﹐則可配以密林深樹﹐髙山大嶺。若大而少者﹐則老樹一干﹐危石一區﹐已足當其空矣。以此推之﹐則疏密之道﹐自了了矣。

作人物布景成局﹐全藉有疏有密。疏者要安頓有致﹐𨿽略施樹石﹐有淸虛瀟灑之意﹐而不嫌空松﹔少綴花艸﹐有雅靜幽閒之趣﹐而不爲岑寂。一丘一壑﹐一幾一榻﹐全是性靈所寄﹐令見者動髙懷﹐興遠想﹐是謂少許勝人多許。如倪迂老遠岫疏林﹐無多筆墨﹐而滿紙逸气者﹐乃可論布局之疏密者。須要層層掩映﹐縱極重陰疊翠﹐略無空處﹐而淸趣自存﹐極往來曲折﹐不可臆計﹐而條理愈顯。若雜亂滿紙﹐何異亂艸堆柴哉﹗凡畫當作三層﹐如外一層是橫﹐中一層必當多豎﹐內一層又當用橫﹔外一層用樹林﹐中一層則用欄楯房屋之屬﹐內一層又當略作遠景樹石﹐以分別之。或以花竹間樹石﹐或以夾葉間點葉﹐總要分別顯然。夫畫𨿽有數層﹐而紙素受筆之地﹐只是一層。是在細心體會﹐其外層受筆之外﹐便是中層地面﹐中層受筆之外﹐又是內層地面。惟能調劑得宜﹐不模糊﹐不堆垛﹐不失章法﹐便可使玩者幾欲躍入其中矣。一局之間﹐又當作股﹐數多不過三四。一股濃重﹐余股當量其遠近而少疏淡。若通體迫塞者﹐能以一二處小空﹐或雲或水﹐俱是畫家通靈气之處也。有全露之叢林﹐無全露之屋宇。有成片之水面﹐無成片之平地。路必求通﹐泉必求源。畫近處要濃重﹐遠處要輕淡。固是成說﹐然又不當故以輕重爲遠近﹐要識遠近之法﹐在位置不在濃淡。攢而能離﹐合而能別﹐蔥翠盈前﹐無非气韻﹐菁華滿目﹐盡是文章。乍見足駭人目﹐細玩更怡人情。密而至此﹐吾何間然。

畫人物輔佐﹐首須樹石﹐而次則界畫。花艸之屬﹐又其次也。但同在一圖﹐必當相稱。若佐輔不佳﹐亦足爲人物之累。見有人物亦工整﹐設色亦有法﹐卽界畫折算﹐亦

能無差﹐而一涉樹石﹐便現出幾許扭捏而不可耐﹐蓋憑稿本而爲之者也。夫至樹石﹐𨿽有稿本﹐而無平日功夫者﹐一筆難措﹐卽勉彊爲之﹐不足當識者之一笑。故知作畫者﹐諸可彊而樹石實不可彊也。且樹石全在筆法﹐有筆法﹐則信手寫去﹐皆成气象。如筆法未合﹐縱有曹吳善本﹐李趙妙迹﹐何可供我摹拓耶。卽如樹法﹐種類不一﹐須曲直偃仰之合宜﹐位置多方﹐要掩映穿插之有致。橫枝秀出﹐直干淩霄﹐則其筆宜挺而爽﹔老影婆娑﹐虯枝屈曲﹐則其筆宜折而蒼。細柳新蒲﹐不失飄揚之度﹔蒼松翠柏﹐具有斑剝之觀。春樹拂和風﹐老榦與新枝相映﹔秋林披玉露﹐丹楓與翠竹交輝。蔽日沈沈﹐一片綠云蔥鬱﹔凝空颯颯﹐幾枝瘦影蕭疏。老樹壓低檐﹐論其年幾忘甲子﹔蒼松橫落澗﹐擬其狀不啻龍蛇。髙呈骨相之奇﹐葉以風霜而盡脫﹔遠作迷離之態﹐色以煙雨而如昏。梅須瘦而淸﹐相對者詩人詞客﹔竹欲疏而韻﹐宜稱者逸士佳人。凡此形容﹐皆筆墨所出。而各得其神﹐則作樹之道﹐其庶幾矣。至於石法﹐旣無一定之形﹐復非一家之筆﹐或宜峭而險﹐有森然欲搏之奇﹔或當秀而靈﹐著莫測神工之巧。可憑似案﹐供坐臥於園林﹔彼列如屏﹐待畱題於騷雅。映瑯玕之戛玉﹐間直者皴必多平﹔伴拏攫之撐空﹐配奇者筆尢須橫。遠而望之﹐旣層疊而又崚嶒﹔近而察之﹐已皺瘦還兼漏透。蒼苔碧蘚﹐疑蹲獅臥虎之驚人﹔竹映花遮﹐儼翳袖飄裾之可意。臨水濱而特立﹐如招問字之船﹔當細徑以橫施﹐故曲登山之屐。至若湖山佳麗﹐澗磴奇觀﹐襯飛瀑於懸崖﹐巉稜峻削﹐映淸流於淺瀨﹐髙下參差﹐石之靈者﹐出自天成。惟筆墨乃可奪之。可知筆墨之巧﹐亦有出而不窮之妙﹐在作者胸中

之所蘊。而作者之所蘊﹐又在於平日見聞之廣﹐學力之深。臨時揮灑﹐隨觸隨發。一圖屢作﹐各不相襲﹐則能事畢矣。故欲作人物者﹐必當先究心樹石﹐而漸及其他也。

今之論界畫者﹐但用尺引筆﹐而於折算斜整會意處﹐能一一無差﹐便稱能手。不知此特匠心所運﹐施之極工細者乃稱。若大幅人物﹐不得用尺﹐用尺卽是死筆也。凡作屋宇器具﹐筆須平直﹐當先以朽筆用尺約定﹐以豪筆飽墨﹐運肘而畫之。如今之書鐵綫篆者﹐便合古人作法﹐則𨿽是極板之物﹐仍不失用筆之道﹐是以可貴。若以尺引筆﹐豈復是畫哉。郭恕先仙山樓閣圖﹐稱古今界畫之極﹐若是用尺則與印本中所作臺榭何異哉。又凡應用界畫之物﹐必須款式古雅﹐斷不可照今時所尙﹐刻意求精巧。且林木縱橫﹐山石磊落之間﹐忽作一段整齊之筆﹐亦是散整相間之道也。要知處處從筆端寫出者﹐卽處處從心坎流出。如作人物﹐必於衣紋見筆法。作樹石﹐必於勾皴見筆法。獨於橫直之紋﹐乃可不用筆法而爲之耶﹗聞年雙峯有客無他能﹐但能以素紙上運肘畫棋局﹐不爽銖黍。雙峯固賞鑑家﹐以其能得畫中界畫道理耳。凡子弟於十餘歲時﹐日令其作徑尺圓圈﹐及橫豎長畫﹐後來作書畫﹐得許多便宜。

一幅中人物樹石﹐近者宜大﹐遠者宜小。畫理固然。今人往往於近處﹐形體大而筆痕粗重﹔於遠處﹐形體小而筆痕亦隨而輕細。近處遠處﹐竟似大小兩幅筆墨﹐豈理也哉﹗夫畫以筆墨爲重﹐起手數筆﹐意思已定﹐通幅不得少雜。近處人物樹石﹐理當大﹐而筆痕不應故粗﹐而意則同於遠處。遠處理宜小﹐但當少其筆數﹐亦同於近處。是畫理之大要﹐於此未深者﹐但解求諸形似﹐何暇究心畫理。以致

功日多而理日昧﹐勞精獘神﹐無非悖乎畫理。吾甚惜之﹐因願有志者﹐能於筆墨間求道理﹐不甚遠矣。

人物家固要物物求肖﹐但當直取其意﹐一筆便了。古人有九朽一罷之論。九朽者﹐不厭多攺﹔一罷者﹐一筆便了。作畫無異於作書﹐知作書之不得添湊而成者﹐便可知所以作畫矣。且九朽一罷之旨﹐卽是意在筆先之道。張素於壁﹐凝情定志﹐人物顧盼﹐丘壑髙下﹐皆要有聯絡意思。若交接之處﹐少不分曉﹐再細推敲﹐能使人一望而知者乃定。意思旣定﹐然後灑然落墨﹐兔起鶻落﹐气運筆隨﹐機趣所行﹐觸物賦象。卽有些小偶誤﹐不足爲病。若意思未得﹐但逐處塡湊﹐縱極工穩﹐不是作家。每見古人所作﹐細按其尺寸交搭處﹐不無小誤﹐而一毫無損於大體。可知意思筆墨已得﹐余便易易矣。亦有院體稿本﹐竟能無纖毫小病﹐而賞鑑家反不甚重。更知論畫者﹐首須大體。

作畫气體﹐渾璞爲貴﹐明秀次之﹐更能不失卷軸風流﹐乃成士夫家筆墨。夫渾璞明秀﹐於山水則在筆墨之外﹐於人物則在筆墨之中。蓋山水是籠罩出來者﹐人物是發揮出來者﹐故人物之難﹐當倍於山水也。嘗見騷人逸士﹐未曾究心六法﹐偶見人作山水﹐便效爲之﹐或竟有可觀者。從未有不學而能作人物者也。學作人物者﹐用數載工力﹐已能創立稿本矣。必博求古人所作﹐如不得原迹﹐卽木刻石刻﹐規模亦在﹐取以參看﹐而得其先後之所以同揆。遇有合轍者﹐𨿽素未著名﹐亦當取以佽助。如其非道﹐縱藉甚聲稱﹐名髙一世﹐亦所屏絕。如是以進﹐則志趣日益髙﹐筆意日益古﹐先於明秀﹐後期渾璞。功夫極處﹐則明秀處不失渾璞﹐而渾璞之中﹐其明秀又所不必言矣。

布置景物﹐及用筆意思﹐皆當合題中气象。如宴會則有忻悅意思﹐離別則有愁慘意思﹔寫聖賢仙佛﹐令瞻者動肅穆之誠﹔寫忠孝仁慈﹐令對者發性情之感﹔山林肥遁﹐須瀟灑而幽閒﹔鐘鼎賢豪﹐須雅麗而典則﹔副閨房之美女﹐𨿽奇石髙枝﹐亦呈嫵媚﹔稱恬退之幽人﹐縱散樗亂石﹐亦具淸靈﹔方外淸流﹐但覺煙霞徧體﹔才華文士﹐可知廊廟雄姿﹔農圃呈時世之升平﹐漁樵識湖山之放浪﹔飛仙本不可見﹐宜恍惚而飄揚﹔鬼物原無所憑﹐宜奇變而詭譎﹔以及綺園歌舞﹐極穠華美麗之觀﹔獵騎飛騰﹐窮罄控縱送之態。靡不各盡其致﹐道子龍眠﹐卓越千古﹐亦不外是也。

布景大局已定﹐而中間隨宜點綴古玩﹐及花艸之屬﹐亦人物家之不可少者﹐須位置得所方稱。古玩或磁或銅﹐款式宜古雅﹐而不宜多。多則類於骨董肆﹐而反傷雅道。平日所見佳制古器﹐圖其數種﹐酌而用之可也。至於閒花小艸﹐補綴於樹根石隙﹐以助淸幽閒適之趣﹐宜以筆蘸色﹐隨手點染。𨿽工致人物﹐亦不宜用勾勒﹐蓋以單筆點出﹐具有生動之致。若勾勒所成﹐便傷於刻﹐且失之板實﹐反害大體矣。但巖壑之姿﹐玉堂之彥﹐閨房之玩﹐籬落之風﹐其所點綴﹐則又自有分別存乎其間矣。

點勒苔艸﹐最關全局气韻﹐非可漫爲增損。所謂苔者﹐於石之巖嵌巓頂﹐及樹之老幹與糾結之處﹐藉以明顯界限﹐而蒼然之致以出。故一處不過數點﹐宜用焦墨﹐若重設色﹐以靑綠嵌之。其依理而密點者﹐乃艸耳﹐不得與苔相混。若地坡細艸﹐則或點或勒﹐借以破地坡之平衍﹐而映出人物衣紋﹐更使明白。且气韻萋迷﹐尢可助通幅之神。但疏密濃淡多寡之數﹐須臨時斟酌﹐非落墨布局時所能預

定也。夫苔能明顯界限﹐固已。而艸之爲用﹐又能聯絡气脈。蓋布景用筆﹐不過橫豎﹐其境界地面﹐不過平直。凡豎而直者﹐易於圖寫。至平而橫者﹐難以妥帖。而安頓諸色物件﹐又多在平處﹐而平處又不可多見。若通幅數見平地﹐最取人厭。故當隨處有平地﹐但隱而不見﹐又曲折可通﹐足令觀者色舞。且林木縱橫﹐峯巒層疊之餘﹐忽畱一片平陽﹐芊綿艸色﹐騷人逸士﹐藉以爲茵﹐移時晤對﹐亦愉快之絕境也。點苔是通局之眉目﹐寫艸是通局之須髮。須髮眉目之間﹐已自炯炯﹐則不待徧見其五官百骸﹐而識其非凡品矣。

筆墨絹素瑣論

作畫者譬諸戰陣﹐筆爲戈矛﹐墨爲芻糧﹐絹素則地利也。主帥與士卒﹐俱已上下一心﹐使如臂指﹐更兼此數者相助﹐自當所向無前矣。筆之所助﹐能使曲折如意﹐剛柔合宜﹐而飛動軒爽之气﹐沈著痛快之神﹐皆於是乎得之。墨之所助﹐能使淹潤如濕﹐秀結如金﹐而霏微煙靄之致﹐幽深杳渺之觀﹐亦於是乎得之。至於絹素﹐則承載筆墨﹐發揮意思﹐當前則腴潤而可玩﹐向後則壽世於無窮。且興會所至﹐機趣所發﹐必有以引而出之者。苟相助之不得﹐尢足墮人意气﹐作者不可以其無關緊要而忽諸也。

今之作人物者﹐大都皆用狼毫蟹爪。𨿽巨障長幅﹐亦以此爲之。不知筆身細﹐必多貯水﹐則不能緊斂﹐而腕力何由得著﹐遂無爽颯意思矣。如作二三寸人物﹐而極細致者﹐則用蟹爪筆落墨﹔稍大者﹐則筆亦如之。純羊毫兔

毫兩種不可用﹐他毫兼成者皆可﹐但量其大小﹐酌其剛柔﹐用之旣服﹐不必更易他種矣。

藏墨家俱貴古制。若書畫家所用﹐則新而髙者足矣。蓋書畫皆取色澤﹐而畫爲尢重。若墨舊膠退﹐色反晦黯﹐何取哉﹗今新安佳制﹐盡堪供用﹐施之金箋而光澤肥艷者﹐已是極好之品。和以金屑﹐而故髙其價﹐非所尙也。

紙之流傳者﹐愈古則愈佳。唐以上不可知矣﹐就金粟藏經紙一種而論﹐越今已幾千載﹐不過其色稍攺﹐而完好緊韌﹐幾不可碎。以此作畫﹐𨿽傳之數千年無難也。今則盈尺數金﹐安得供我揮灑﹖下而宋元諸箋﹐𨿽不如藏經﹐猶堪經久﹐亦何可多得。惟前明宣徳間﹐最精研於造紙﹐而得畱於今者﹐時或可遇﹐亦難多得。近者造紙﹐涇縣最盛﹐而宣城所造頁紙﹐細膩光結﹐已屬今時極品﹐但柔順有餘﹐而剛健不足。作書畫者﹐生於今﹐必得如前古紙素﹐則將擱筆已乎﹖餘年來無他好﹐惟展紙弄墨﹐消磨時日﹐安得如許佳紙﹖卽人所持來者﹐亦尋常坊間物耳。向嘗偶閱米海嶽帖﹐有論漿埵紙者﹐乃繹其意﹐選涇縣諸色紙中之最好者﹐以白芨泡出漿水﹐拭過槌之﹐使光結可玩﹐且宜筆墨﹐則以供常用。如偶遇宋元諸箋﹐及宣徳所制者﹐便是此腕難得之遭逢矣。作畫家宜痛絕礬紙﹐礬紙作畫﹐筆意澀滯﹐墨色浮薄﹐且不百年而碎裂無寸完。余蓄夏太常墨竹﹐是散金礬紙本﹐筆墨尙好﹐而紙本徧體破碎﹐不可裝璜。惜哉﹗

前人作畫多用絹﹐而絹亦粗細不一。非惡粗而貴細也﹐工致宜細﹐寫意宜粗。且絹之生熟亦不一﹐非貴熟而惡生也﹐工致宜熟﹐寫意宜生。大約不論粗細﹐要以厚重

者爲尙。今之妄論者﹐謂絹不如紙能經久﹐究之紙之壽﹐安能及絹哉。夫絹之所以不久者﹐礬重故耳。今人不解用礬道理﹐生絹上欲以膠礬糊沒其縷眼﹐不糊沒﹐又不可以作畫﹐故絹地不數年便碎裂無完﹐於是咎絹之不能經久。彼特不知唐宋名迹之存於今者﹐獨非絹乎﹗古絲今絲﹐不聞有異﹐而千餘年尙存﹐其故何歟﹖嘗聞前人論云﹕輕粉入絹素﹐槌如銀版。古者多用蛤粉﹐今當以石灰代之。石灰之性燥﹐而能歷久不變色。以大盆貯水﹐入灰攪勻﹐鬥水不過合灰﹐以絹單層入水﹐拖一過﹐起水不可絞﹝絞則絹終帶縐紋﹞﹐掛幹以熨斗貼平﹐疊方尺許﹐木槌石底﹐令有力者槌﹐勿近四邊。旣熟﹐輪折其未槌之處﹐槌之如前﹐令通體皆熟﹐所謂色如銀版者也。然後上幀﹐先拭以膠水。候幹﹐再以礬水上之。冬月膠淸﹐夏月膠重﹐礬之輕重亦隨之。故盛暑時﹐不宜用膠礬於絹﹐以其重也。生絹膠礬不得不重﹐而易裂。熟絹膠礬得以輕﹐而不易裂。則絹自應槌之令熟﹐而膠礬自應愈輕愈妙﹐但故輕亦不能用。礬如數而膠不足﹐則墨痕水溢如暴紙﹔膠如數而礬不足﹐則墨痕上覆之便脫。膠不足者易以見﹐而量加之﹔礬不足者難以辧﹐須點墨於絹﹐以水洗之。不脫者可矣﹐否則亦量加之。此亦候膠礬之法也。要知膠礬是伐絹之斧﹐特不得已而用耳。蓋絹性與紙異﹐無膠礬則不利於筆﹔有膠而無礬﹐則不利於色。能酌而用之﹐使不過分﹐其猶愈於今之紙也多多矣。夫旣爲承載筆墨之具﹐不可不用意如法﹐以圖永久。詳言之以質同志。

設色瑣論

五色原於五行﹐謂之正色﹔而五行相錯雜以成者﹐謂之間色。皆天地自然之文章。於時也﹐四序之各異﹔於物也﹐賦性之各殊﹔於人也﹐榮枯老少休咎淸濁之各各不齊。天地之所生﹐皆由气化﹐而非有意於其間。然作者當以意體之﹐令無不宛合﹐一若由气化所成者﹐是能以人巧合天工者也。今特條分縷析﹐詳論其性情制合之法。夫古人作畫﹐必表裏俱到。筆畫已刻入縑素﹐其所設色﹐又歷久如新﹐終古不脫。且其古渾之气﹐若自中出。想其作時﹐必非若後人摽掠外貌﹐但求一時美觀已也。凡畫由尺幅以至尋丈巨障﹐皆有分量。尺幅气色﹐其分量抵丈許者三之一﹐三四尺者半之。大幅气色過淡﹐則遠望無勢﹐而獘於瑣碎。小幅气色過重﹐則晦滯有餘﹐而淸晰不足。又當分作十分看﹐用重靑綠者﹐三四分是墨﹐六七分是色﹔淡靑綠者﹐六七分墨﹐二三分是色。若淺絳山水﹐則全以墨爲主﹐而其色無輕重之足關矣。但用靑綠者﹐𨿽極重﹐能勿沒其墨骨爲得。設色時須時時遠望﹐層層加上﹐務使重處不嫌濃墨﹐淡處須要微茫﹐艸木叢雜之致﹐與煙雲縹緲之觀﹐相與映發﹐能令觀者色舞矣。且當知四時朝暮明晦之各不同﹐須以意體會﹐務極其致。又畫上之色﹐原無定相﹐於分別處﹐則在前者宜重﹐而在後者輕以讓之﹐斯遠近以明﹔於囫圇處﹐則在頂者宜重﹐而在下者輕以殺之﹐斯髙下以顯。山石崚嶒﹐蒼翠中自存脈絡﹔樹林蒙密﹐蓊郁處不令模糊。兩相接處﹐故作分明﹔獨欲顯時﹐須教迥別。

設色竟﹐懸於髙處望之﹐其輕重明暗間﹐無一毫遺憾﹐乃稱合作矣。

春景欲其明媚。凡艸坡樹梢﹐須極鮮妍﹐而他處尢欲黯淡以顯之。故作春景﹐不可多施嫩綠之色。今之爲春景者﹐穠艷滿紙﹐皆混作初夏之景。非也。點綴之筆﹐但用艸綠﹐若艸坡向陽之處﹐當以石綠爲底﹐嫩綠爲面。而巒頭石面﹐則不得用靑綠。夏景欲其蔥翠。山頂石巓﹐須綠面加靑﹐靑面加艸綠。凡極濃翠處﹐宜層層傅上﹐不可貪省漫堆﹐致有煙辣气息。凡著重色﹐皆須分作數層﹐每層必輕礬拂過﹐然後再上。樹上及艸地亦然。凡嵌靑綠者﹐必以艸綠拂過一二徧﹐故合盛夏時神色﹐而不沒其墨﹐自然郁勃可觀。秋景欲其明淨。疏林衰艸﹐白露蒼葭﹐固是淸秋本色。但作畫者﹐多取江南气候﹐八九月間﹐其气色乃乍衰於極盛之後﹐若遽作艸枯木落之狀﹐乃是北方气候矣。故當於向陽坡地﹐仍須艸色芊綿。山石用靑綠﹐後不必加以艸綠﹐而於林木間﹐間作紅黃葉﹐或脫葉之枝﹐或以赭墨間其點葉﹐則蕭颯之致自呈矣。冬景欲其黯澹。一切景物﹐惟松柏竹及樹之老葉者﹐可用老綠﹐余惟淡赭和墨而已。凡寫冬景﹐當先以墨寫成﹐令气韻已足﹐然後施以淡色。若雪景﹐則以素地爲雪﹔有水處﹐用墨和老綠﹔天空處﹐用墨和花靑。若工致重色﹐則可粉鋪其雪處。

墨曰潑墨﹐山色曰潑翠﹐艸色曰潑綠。潑之爲用﹐最足發畫中气韻。令以一樹一石﹐作人物小景﹐甚覺平平。能以一二處潑色﹐酌而用之﹐便頓有气象。趙承旨鵲華秋色眞迹﹐正潑色法也。

作畫所用之色﹐皆取經久不退者。而不退之色﹐惟金

石爲尢﹐故古人不單用艸木之色也。但金石是板色﹐艸木是活色﹐用金石者﹐必以艸木點活之﹐則艸木得以附金石而久﹐金石得以藉艸木而活。而制合之道﹐又在細心體會﹐須物物識其性情﹐而調用之。

花靑卽靛靑﹐蓋取其浮於面上之彩謂之花。凡色皆有質﹐此獨無之﹐故不能自存。取者以石灰爲其所附而成顆﹐是卽所謂螺子黛也。其色靑翠靈活﹐畫家之要色也。先搗碎如沙﹐用滚湯泡過﹐先泡出黃黑水﹐後泡出靑黑水。所出者皆其翳﹐𨿽泡數次﹐而其本色仍牢附於灰﹐入乳缽細研後﹐傾膠水攪勻於大盞﹔候一時許﹐傾其浮出之色於別盞﹐以其底所碇者﹐不必加膠﹐仍如前細研﹐復以前浮出之色傾入﹔候一時許﹐傾於別盞。照此法凡數次﹐其底色稍淡乃止。蓋花靑旣是附灰而成者﹐則所出之色﹐愈後愈佳﹐且一二次不能盡出﹐故必數次取也。又其色離灰而附於膠﹐則灰之極細而不卽碇者﹐尙畱於色﹐如何得盡﹖且亦不必太盡﹐本色旣全無質﹐若灰太盡﹐則又嫌於膠重矣。須合將傾出之水﹐總候半日許﹐傾入磁盆﹐復去其所碇者﹐將磁盆安於護灰炭火上燉將幹﹐以物細細攪勻。若聽其自幹﹐而不細攪﹐則上半多膠﹐下半多灰。必攪於將幹之時﹐則不盡之灰﹐與膠之粘性相和矣。

藤黃入花靑﹐總謂之汁綠。藤黃重者曰嫩綠﹐輕者曰老綠﹐施之固各有所宜。總於重設色上﹐多用嫩綠。及嫩綠之極重者﹐曰苦綠。設色輕者﹐多用老綠。凡用藤黃﹐必視設色之輕重爲多寡﹐且以寧少爲貴者。

古者用蛤粉﹐今制法不傳﹐不如竟用鉛粉。但有鉛气未淨者﹐變成黑色﹐最大害事。先將鉛粉入膠水研細﹐攪

成漿水﹔候片時﹐傾出面上粉水﹔少頃﹐復以面上淸水還入粉﹐再攪如前﹐傾出凡數次。則輕而細者皆出﹐而重滯之渣滓則去之。將粉並水﹐上冒以紙﹐放大飯鍋上蒸數次﹐出黃色者佳。蒸至黃色盡﹐乃可用。出靑色者是鉛气最重﹐不可用。卽用亦必俟有黃色出﹐再候黃色盡﹐乃可用。蒸訖﹐必滿貯淸水﹐冒紙於上﹐安於靜處﹐將幹則加水﹐愈久愈妙。

硃砂不論塊子大小﹐但要研得極細﹐分而用之。向有說硃砂四兩﹐須人工一日。愚則以爲必須兩日﹐不過研愈多﹐則黃膘亦多耳。研時須用重膠水﹐工足後﹐用滚湯入大盞﹐攪勻﹐安半日許﹐傾出黃膘水﹐炭火上烘漧﹝作人物肉色﹐及調合衣服諸樣黃色﹐以其鮮明﹐愈於赭石多多也﹞﹐出黃膘後﹐再入淸膠水﹐細細攪勻﹐安一飯頃﹐傾出﹐復候出余黃膘水﹝可作工致小人物衣服﹐及山水中點用紅葉之類﹐以其最細也﹞。其底所畱者﹐尙有大半﹐再以極淸膠水傾入﹐攪勻﹐候盞茶頃﹐傾出﹝作大人物﹐成片大紅色者用之﹞。其底色﹐則仍如前法研過﹐凡傅成片大紅色﹐當量用硃砂多少﹐入膠水攬勻﹐先傾出三之一﹐傅於著絹﹐幹用輕礬水拂過﹐再傾出第二層傅上﹐如第一層法﹐然後將底所畱傅上﹐礬好﹐以胭脂水套過﹐則其色更覺鮮美矣。

石靑有數種﹐但皮粗而成塊者﹐皆可入畫。其細不必如硃砂﹐而漂制之法則同﹐故不多贅。但研至將細時﹐必以滚湯泡過﹐攪勻﹔候一頃﹐盡傾去面上所浮出者﹐然後再研。若不去﹐則畫上久必有如油透者。每見舊畫上用靑綠處﹐若油透筆痕外者﹐皆緣於此。

石綠以沙少而色深翠者爲佳﹐系是靑綠山水要色。研

漂之法﹐與石靑同﹐而加細焉。其底之最粗者﹐以嵌夾葉與墨疏苔﹐及著人物衣服。凡山石靑多者﹐用石綠嵌苔﹔綠多者﹐用石靑入石綠嵌苔。若筆意疏宕﹐則設色亦宜輕﹐合用靑綠﹐以籠山石﹔純用淡石綠﹐以鋪艸地坡面﹐而苔可不必嵌。

山南論畫

淸王學浩撰。學浩字孟養﹐號椒畦﹐江蘇昆山人。生於乾隆十九年﹐卒於道光十二年。爲人恬淡曠適﹐絕意於祿。山水得原祁正傳﹐自言略得元人蒼古之趣。晚年專用破墨﹐雄渾蒼老。於書無不二﹐自成一家。

山南論畫

正淸工學浩

作畫第一論筆墨。古人云﹕幹濕互用﹐粗細折中。筆之謂也。用筆有工處﹐有亂頭粗服處﹐至正鋒側鋒﹐各有家數。倪髙士﹑黃大癡俱用側筆﹐及山樵﹑仲圭俱用正鋒﹐然用側者亦間用正﹐用正者亦間用側﹐所謂意外巧妙也。用墨之法﹐忽幹忽濕﹐忽濃忽淡﹐有特色一下處﹐有漸漸漬成處﹐有澹蕩虛無處﹐有沈浸濃鬱處。兼此五者﹐自然能具五色矣。凡畫初起時須論筆﹐收拾時須淪墨。古人所謂大膽落筆﹑細心收拾也。

王耕煙雲﹕有人間如何是士大夫畫日﹕只一寫字盡之。此語最爲中肯字要寫﹐不要描﹐畫亦如之。一人描畫﹐便爲俗工矣。

張浦山云﹕凡畫須毛。毛字從來論畫所未及。作畫時須意在筆先﹐或先畫路徑﹐或先畫水口﹐或樹木屋宇四面布置粗定﹐然後以山之開合向背湊之自然一气渾成﹐無重疊堆砌之病矣。董宗伯云﹕畫須四面生來﹐不可一邊生去是也。雨窗漫筆云﹕學不師古﹐如夜行無火。遇古人眞

迹﹐以我之所得﹐向上研求﹐看其用筆若何﹐積墨若何﹐安放若何﹐出入若何﹐偏正若何﹐必於我有出一頭地處﹐久之自與吻合矣。摹畫之法﹐此論最確。山之輪廓﹐先定其劈破囫圇處﹐次看全幅之勢﹐主峯多正﹐旁峯多偏﹐正峯須畱脊﹐旁峯須向背。意到筆隨﹐不能預定﹐惟善學者會之耳。

畫石之法﹐方者用折﹐圓者用鉤﹐順其勢也。

畫中設色﹐所以補筆墨之不足﹐顯筆墨之妙處。若使色自爲色﹐筆墨自爲筆墨﹐必至如塗塗附矣。

點苔最難﹐須從空墜下﹐絕去筆迹。卻與擢不同﹕擢者禿筆直下﹐點者尖筆側下﹔擢之無迹﹐筆爲之﹐點之無迹﹐用筆者爲之也。嘗見黃鶴山樵江山漁父圖﹐其點苔處粗細大小﹐無一可尋筆迹﹐眞得從空墜下之法。及細閱耕煙﹑麓臺之作﹐俱未空行絕迹﹐然後知此法之不傳矣。

董宗伯云﹕畫以造化爲師。唐六如雲﹐畫當爲山水傳神。談何容易﹗何論前代﹑本朝各家﹐卽元季四家﹐亦只是筆墨精妙﹐未能爲山水傳神也。余家所藏北苑平湖垂釣圖﹐庶幾近之。

靑綠一道﹐王耕煙嘗自謂靜悟三十年﹐始盡其妙。此爲深於甘苦之言。就余所見唐之小李將軍﹑宋之王晉卿畫﹐覺耕煙之作﹐猶遜一籌。蓋小李之靑綠作千年計﹐晉卿亦可六七百年﹐若石谷亦可三四百年﹐此其別也。

沒骨法始於唐楊升。董文敏嘗效其峒關蒲雪圖捲。余病其少古意。後於毗陵華氏見其雪中待渡圖﹐眞是匪夷所思文敏所仿﹐特用其畫法耳﹐仍是文敏本色﹐非楊升後塵也。

松壺畫憶

淸錢杜撰。杜字叔美﹐號松壺﹐浙江杭州人。生於乾隆二十九年﹐卒於道光二十五年。性閒曠瀟灑﹐好遊﹐足迹徧天下。善書畫﹐山水學元入而筆力細弱工梅花﹐可與金農﹑羅聘並駕。松壺畫憶

亡淸刁錢杜

余少時居南湖上。門無雜賓﹐齋中收藏甚富﹐暇則恣意探討﹐日與古人唔對﹐興到下筆﹐頗不爲時習所染。中年奔走四方﹐浮名纏縛﹐所經之地﹐乞筆墨者坌集﹐牽率酬次﹐故寄興時絕少。六十後老且懶﹐手僵目眵﹐畏近筆硯﹐每憶昔年東塗西抹﹐或與古人有相合處﹐以及從收藏家觀唐﹑宋﹑元﹑明諸家眞迹﹐有所得卽筆之於紙﹐久之成帙﹐名曰《畫憶》。後之鑑者﹐當知古法不可失﹐習俗不可染﹔於究心是道者﹐宜少有裨益焉。至南北兩宗之源﹐山水皴染之法﹐則前人已詳言之矣。道光庚寅仲冬雪窗﹐松壺居士識。

作畫必明窗淨幾﹐筆墨精良﹐胸無塵滓﹐然後下筆。胸次默憶古名人山水﹐一樹一石﹐如在腕下﹐則興趣勃然﹐定是佳構。

山水以樹始﹐昔人樹訣已備言之。下筆須畱意﹐筆筆要轉折﹐心手並運﹐久之純熟自然﹐一樹成必有可觀。趙

文度常云﹕樹無他法﹐只要枝榦得勢﹐則全幅振起。惲南田與石谷論畫書日﹔僕苦寫樹﹐發枝多枯窘﹐是以作山水初落筆便有戒心也。可見前人作畫﹐愼始如此。

右丞《畫訣淨﹐有石分三面之說。分則全在皴擦鉤勒﹐皴法又有簡有煩﹐煩簡中又有家數﹐如大癡善破皴法﹐可簡可煩﹔雲林似簡而煩﹐山樵似煩而簡。要之披麻﹑折帶﹑解索等皴﹐總宜松而活。反是則謬矣。至北宗之大小斧劈﹐亦不離松活兩字也

作山巒須分層次皴之﹐山峯須起伏映帶﹐深厚有情﹐或間以碎石﹐或隔以雲气﹔大約始用潤筆﹐繼用燥鋒﹐則自然有郁然蒼渾之气。

皴大小巒頭﹐先將匡骨鉤定﹐靜看良久﹐自然有落筆處。先淡後濃﹐先潤後燥﹐再加渲染﹐不患不厚矣。

山水中屋宇甚不易爲﹐格須嚴整﹐而用筆以疏散爲佳﹔處處意到﹐而筆不可到﹐明之文待詔足以爲法。

更有一種粗枝大葉﹐及米家煙嵐杏靄之境﹐石田翁是其所長。其中屋宇籬落﹐當以羊毫禿穎中鋒提筆寫之﹐意態自別。

山水中人物﹐趙吳興最精妙﹐從唐人中來。明之文衡山全師之﹐頗能得其神韻。凡寫意者﹐仍開眉目衣褶﹐細如蛛絲﹐疏逸之趣﹐溢於楮墨。唐六如則師宋人衣褶﹐用筆如鐵綫﹐亦妙。要之衣褶愈簡愈妙﹐總以士气爲貴。作大人物﹐須於武梁祠石刻領取古拙之意。

趙松雪松下老子圖﹐一松一石﹐一藤榻﹐一人物而已。松極煩﹐石極簡﹔藤榻極煩﹐人物極簡﹔人物中衣褶極簡﹐帶與冠履極煩。卽此可悟參錯之道。

前人畫譜無佳者﹐蓋山水一道﹐變態萬千﹐尋常畫史尙不能傳其情狀﹐況付之市井梓工乎嘗與朱山人野雲言﹔畫之中可付梨棗者﹐惟人物﹑鳥獸﹐屋宇﹑舟車﹐以及幾榻﹑器皿等﹐宜各就所見唐﹑宋﹑元﹑明諸家山水中所有﹐一一摹出之﹐分別門類﹐匯爲一書﹐庶畿畱古人之規式﹐爲後學之津梁。野雲欣然﹐於是廣搜博采﹐共相臨摹﹐兩年而成十二卷。卽籬落一門﹐自唐以下﹐得七十餘種﹐他可類推。欲梓行以工鉅未果﹐今稿本不知散失何所矣。

點苔一法﹐古人於山石交互處﹐界限未淸﹐用苔以醒之﹔或皴法稍亂﹐用以掩其迹﹐故苔以少爲貴若李希古全不作苔點﹐爲北宗超然傑出者﹐唐子畏深得其法至王叔明之渴苔﹐又不必一例觀也。

趙文敏之細攢點﹐文衡山全師之﹐用之靑綠山石甚宜﹐水墨者亦深秀可喜。

設色每幅下筆﹐須先定意見﹐應設色與否﹐及靑綠淡赭﹐不可移易也。

大癡﹑山樵多赭色﹐雲林則水墨多。然余舊藏懶瓚《浦城春色》﹐乃大靑綠﹐舟車﹑人物﹐並似北宋人﹐眞不可思議﹗

設大靑綠﹐落墨時皴法須簡﹐畱靑綠地位﹔若淡赭﹐則煩簡皆宜。

靑綠染色﹐只可兩次﹐多則色滯﹐勿爲前人所誤。

凡山石用靑綠渲染﹐層次多﹐則輪廓與石理不能刻露﹐近於晦滯矣。所以古人有鉤金法﹐正爲此也。鉤金創於小李將軍﹐繼之者燕文貴﹑趙伯駒﹑劉松年諸人﹐以及

明之唐子畏﹑仇十洲﹐往往爲之﹐然終非山水上品。至趙令穰﹑張伯雨﹑陳惟允﹐後之沈啟南﹑文衡山﹐皆以淡見長﹐其靈活處﹐似覺轉勝前人。惟吳興趙氏家法﹐靑綠盡其妙﹐蓋天姿旣勝﹐兼有士气﹐固非尋常學力所能到也。王石谷云﹕余於是道參究三十年﹐始有所得。然石谷靑綠近俗﹐晚年尢甚﹐究未夢見古人。南田用淡靑綠﹐風致蕭散﹐似趙大年﹐勝石谷多矣。用赭色及汁綠﹐總宜和墨一二分﹐方免炫爛之气。

赭色染山石﹐其石理皴擦處﹐或用汁綠﹐淡淡加染一層﹐此大癡法也

唐子畏每以汁綠和墨染山石﹐亦秀潤可愛。

赭色﹐虞山破龍澗中者第一。靑綠雨色﹐以滇中永晶爲最

山水中松最難畫﹐各家松鍼凡數十種﹐要惟挺而秀﹐則疏密肥瘦皆妙。昔米顚作《海嶽庵圖淨﹐松計百餘樹﹐用鼠須筆剔鍼﹐鍼凡數十萬﹐細辧之﹐無一敗筆。所以古人筆墨﹐貴气足神完。

柳亦頗不易寫﹐諺云畫樹莫畫柳﹐信然。然山水陂塘間似不可缺﹐前人所寫﹐亦有數十種。王右丞能作空鉤柳﹐其法柳葉須大小差錯﹐條條相貼﹐逐漸取勢爲之﹐自有一種森沈旖旎之致。至趙大年之人字﹐徐幼文短剔如松鍼﹐皆秀絕塵寰﹐並可師法。

樹之攢點﹐八九筆﹑十餘筆不等﹐須禿穎中鋒攢聚而點之。詳度湊積爲樹﹐不獨得勢﹐亦且松秀見筆。倘設色以汁綠﹐再點一次﹐更濃厚矣。文氏父子最工此﹐弟子陸叔平﹑錢叔寶﹐皆能爲之。

『

空鉤葉各家所作不同﹐總須靜穆古雅。如設色﹐空鉤者多﹐不妨畱一株﹐竟不著色﹐亦趙法也。

小山樹種數不一﹐有細攢點﹐有剔松鍼﹐有橫點﹐有細橫畫細攢點及松鍼﹐並宜靑綠山水中。橫點宜赭山﹐細橫畫是秋景﹐只宜加赭。蓋山樹所以間山石峯巒﹐使深厚而分層次。雲气中略露尖頂﹐則倍靈活有致。黃鶴翁與吳仲圭以淡墨大點﹐加以焦墨﹐沈鬱蒼渾之極。髙房山亦間有之。

李希古山石不點苔﹐只以焦墨剔細艸﹐此亦分淸山石之一法。

作遠山須愼重相度﹐然後下筆。形勢得﹐則全幅皆靈動矣。染時有宜「意到而筆不到」者﹐神而明之﹐存乎其人。

靑綠山水之遠山宜淡墨﹐赭色之遠山宜靑。亦有純墨山水﹐而用靑﹑赭兩種遠山者﹐江貫道吋有之。

山水中如佛塔經幢﹐以及人家竈突水碓﹑機杼魚香﹐當於唐﹑宋名人畫中摘取﹐時時臨摹﹐務使純熟存於胸中。以上諸物𨿽小道﹐然必佐以書卷之味乃佳。

山水中馬牛𨿽寫意﹐然必使神气宛肖而有筆意乃妙。他若鶴﹑鹿﹑雞﹑犬﹐皆備點綴﹐總須於唐﹑宋人本中畱意摹之。

房屋﹐文衡山最精﹐皆自趙吳興得來。而吳興則全自唐入畫中醞釀而出

園亭中湖石須靈瘦﹐凹處皴之﹐凸處染之﹐只淡墨﹑石靑﹑赭色三種交互處﹐以細艸分之。

丘壑太實﹐須間以瀑布﹔不足﹐再間以雲煙。山水之

要﹐寧空無實。

寫云運筆須圓﹐用筆宜斷﹐多縈洄交互處﹐或再以淡墨水渲染之。胸中先具飛動之意﹐自然筆勢靈活流走﹐望而知非庸手也。

瀑泉甚難﹐大癡老人亦以爲不易作。須兩邊山石參差錯落﹐天然湊合而成爲妙。略有牽彊﹐便落下乘。水口或用碎石﹐或設水閣橋梁﹐皆藉可藏拙。此爲初學者言之耳

畫水﹐勢欲速﹐筆欲緩﹔腕欲運﹐意欲安。大旨如此水有湖﹑河﹑江﹑海﹐溪﹑澗﹑瀑﹑泉之別。湖宜平遠﹐河宜蒼莽﹐江宜空曠﹐海宜雄渾﹐溪﹑澗宜幽曲﹐瀑﹑泉宜奔放。勿論何種水﹐下筆總宜佐以書卷之味﹐方免俗。

「綱巾水」趙大年最佳﹐其後文五峯可以接武其法貴腕力長而勻﹐筆勢軟而活。

郭忠恕畫《淸濟貫濁河圖》﹐一筆貫四十丈﹐安能有若是之長筆﹐大抵筆墨相接處泯然無痕耳。此卽畫水之法。

米家煙樹山巒﹐仍是細皴﹐層次分明﹐然後以大闊點點之﹐點時能讓出少少皴法更妙。

唐子畏云「米家法要知積墨﹑破墨﹐方得眞境」。蓋積墨使之厚﹐破墨使之淸耳。米顚山水何嘗一片模糊哉。

臨古人畫﹐須先對之詳審細玩﹐使谿徑及用筆﹑用墨﹑用意皆存於胸中﹐則自然奔赴腕下﹐下筆可不必再觀﹐觀亦不能得其神意之妙矣。

宋人如馬﹑夏輩皆畫中魔道﹐然丘壑結構﹐亦自精警﹐不妨采取用之。

雲林惜墨如金﹐蓋用筆輕而松﹐燥鋒多﹐潤筆少﹐以

皴擦勝渲染耳。夫渲染可以救枯瘠﹑生雲煙。迂翁又何嘗頃刻離是法哉﹐特不肯用濕筆重筆耳。學者當細味之。

作書貴中鋒﹐作畫亦然。雲林「折帶皴」皆中鋒也。惟至明之啟﹑禎間﹐側鋒盛行﹐蓋易於取姿﹐而古法全失矣

大癡披麻皴﹐苔多橫點﹐碎石處不過七八點﹐巒上四五點而已。此洪穀子法也。

山樵皴法有兩種﹐其一世所傳解索皴﹔一用淡墨鉤石骨﹐純以焦墨皴擦﹐使石中絕無餘地﹐望之郁然深秀。此翁胸具造化﹐落筆岸然﹐不顧俗眼﹐宜乎倪元鎭有「扛鼎」之譽也。

古來詩家皆以善變爲工﹐惟畫亦然。若干篇一律﹐有何風趣﹐使觀者索然乏味矣。余謂元﹑明以來善變者莫如山樵﹐不善變者莫如香光﹐嘗與蓬心﹑蘭墅論之。

畫申寫月﹐最能引人人勝﹐全在渲染襯貼得神耳。如秋虫聲何能繪寫﹐只在空階細艸﹐風樹疏籬﹐加以渲染得宜﹐則自然有月﹐自然有虫聲盈耳也。他可類推﹐學者當深思之。

作巨幀與作小幅無異﹐便無怯嫩﹑散漫之病。

陳眉公云﹔磨墨如病夫﹐執筆如壯士﹐此是畫前要訣﹔杜少陵觀公孫大娘舞劍器﹐此是皴擦﹑渲染時要訣。

世俗論畫﹐皆以設色爲易事。豈知渲染之難﹐如兼金入鑪﹐重加煆煉﹐火候稍差﹐前功盡棄。

子昂嘗謂錢舜舉日﹕如何爲士夫畫舜舉日﹕隸法耳。隸者有異於描﹐故書畫皆日寫﹐本無二也。

南田翁云﹕明時畫多宗右丞﹑北苑二家﹐蓋取其髙深

渾厚﹐極古人盤礡气象。董香光云﹕有唐人之致去其纖﹐有北宋之雄去其獷﹐則得之矣否則極意相似﹐未免爲畫家備耳。

宋人寫樹﹐幹曲百折﹐惟北苑爲長勁瘦直之法﹐然亦枝根相糾。至元時大癡﹑仲圭﹐一變爲簡率﹐愈簡愈佳。

畫以山水爲上﹐寫生次之﹐人物又其次矣。白石翁師吳道子﹐作衣褶有古厚之致﹔子畏師宋人﹐衣褶如鐵綫﹔衡山師元人﹐衣褶柔細如發。三君皆具士气﹐洵足傳世。若吳小仙﹑張平子輩﹐劍拔弩張﹐墮入魔道﹐學者勿爲所誤。

文待詔畫法師趙松雪及梅花庵道人﹐而靈秀之气﹐出自腕下﹐往往有出範圍之作。後之人欲辦香停雲﹐須先領會其淸超靜穆之神韻﹐然後邱壑位置自然合格﹐漸脫渣滓﹐而畱淸虛﹐則近道矣。若一意在皴染鉤勒上取形似﹐終屬參死句漢也。

南田翁云﹕唐解元寫生有水墨一種﹐如虢國淡妝﹐洗盡脂粉。此可悟用墨如設色之法。

停雲諸弟子﹐陸叔平得其秀峭﹐錢叔實得其蒼潤﹐居商谷得其簡潔。然僅工敷色﹐若文氏水墨一種﹐似皆未能人室。後之欲師停雲者﹐當知牟尼人手﹐正不易也。琯案﹕停雲弟子﹐尙有陸子傳師道。余曾見其長卷﹐畫筆蒼秀﹐~﹐不在陳白陽﹑錢叔寶下也。

有明一代畫史﹐自嘉﹑隆以前﹐皆謹守繩尺﹐不肯少縱筆墨﹐都有渾厚之致。過萬曆以後﹐腕下漸露芒角﹐少含蓄意。此亦運會使之﹐不期然而然也。

趙文度時爲香光捉刀﹐其生秀處﹐能自成一家。顧仲

。

方仿山樵﹐蒼厚沈細﹐幾能亂眞。此二君皆吳淞派中之矯矯者。

畫上題詠與跋﹐書佳而行款得地﹐則畫亦增色。若詩跋繁蕪﹐書又惡劣﹐不如僅書名山石之上爲愈也。或有書𨿽工而無雅骨﹐一落畫上﹐甚於寒具油﹐只可憎耳﹗

畫之款識﹐唐人只小字藏樹根﹑石罅﹐大約書不工者﹐多落紙背。至宋始有年月紀之﹐然猶是細楷一綫﹐無書兩行者。惟東坡款皆大行楷﹐或有跋語三五行﹐已開元人一派矣。元惟趙承旨猶有古風﹐至雲林不獨跋兼以詩﹐往往有百餘字者。元人工書﹐𨿽侵畫位﹐彌覺其雋雅。明之文﹑沈﹐皆宗元人意也。

落款有一定地位﹐畫黏壁上細視之﹐則自然有題跋賦詩之處﹐惟行款臨時斟酌耳。

用墨之法甚難﹐明之羅小華﹑程君房﹑方於魯固佳﹐然隔百餘年﹐膠脫而色澤黯淡矣﹐與其舊也寧新。近時所制﹐皆粗劣不可用﹐惟金冬心以小華道人墨春之使細﹐重加膠更制﹐曰五百斤油﹐最佳。近亦漸少﹐不得已擇其輕細者用之﹐眞畫史之苦心也。

印章最忌兩方作對﹐畫角印須施之山石實處。

唐宋皆無印章﹐至元時始有之﹐然少佳者。惟趙松雪最精﹐只數方耳﹐畫上亦不常用。雲林尙有一二方稍可至明時﹐停雲館爲三橋所鐫﹐董華亭一昌字朱文印﹐是漢銅章﹐皆妙。唐解元印亦三橋筆﹐餘皆劣。蓋名下諸君﹐究心於此者﹐絕無僅有耳。

溪山臥遊錄

淸盛大士撰。大士字子履﹐號逸云﹐又號蘭畦道人。江蘇太倉人生於乾隆三十六年。嘉慶五年舉人﹐任山陰教諭。學問淹雅﹐詩﹑畫俱佳。山水學婁東派﹐故《溪山臥遊錄》極推王原祁﹐而以虞山派爲不甚可法。

。

溪山臥遊錄

自序

淸﹞盛大士

余性嗜泉石﹐情耽翰素。六法之學﹐二十載於玆。

筆鈍若樵﹐心頑肖鐵﹐意旨偶托﹐鍥弗捨置。沿討所

悉﹐略可贅陳。粵自兩晉﹐曁乎六朝﹐三祖之稱﹐四聖

之目﹐復乎尙已。摩詰畫師﹐小李將軍﹐南北別其派﹐

唐宋衍其支。逮自元明﹐迄於聖代﹐名家林立﹐鴻制贍

列後進之士﹐追維典型﹐通厥流貫﹐師承授受﹐蓋可

得而稽焉。夫層臺云構﹐只一簣之所基﹔滄溟水深﹐乃

百川之統匯。彼陟岡者中道而止﹐問津者自崖而返。

卽此藝成而下﹐曷以技進乎神末學膚約﹐詣力單弱﹐

敝屣而棄荊關﹐望洋而詫範李﹐習率易爲髙雅﹐矜詭

放爲離奇。以空諸所有﹐爲士人家風﹔以自我作古﹐爲

才人能事。不知精能之至﹐乃顯神通﹐絢爛之極﹐方歸

平淡。昔者華亭擊節於吳興﹐石師服膺於墨井﹐營邱。

之千巖積雪﹐忠恕之一角遠風﹐不以疏密分髙下也。石翁之气格渾成﹐六如之風流蘊藉﹐不以濃淡區優劣也。今欲不遵矩鑊﹐別擅心裁﹐盡棄筌蹄﹐獨庵妙悟﹐不學無術﹐貽舛滋多。更有剽竊墨稿﹐鉤摹粉本﹐鏤碧裁紅﹐模山範水。岡巒拱揖之法﹐徑路遠近之形﹐竹樹偃仰之容﹐屋宇向背之勢﹐雀燕銖兩﹐不愆乎定式﹔鳶魚飛躍﹐頓失其靈機。欲步北苑之後塵﹐直比南宮於優孟。虯麟之松冪歷﹐居然黃鶴山樵﹔鼠足之點蕭疏﹐自讕梅華庵主。此又成規是襲﹐眞趣無存。詩書之气﹐積之也不深﹔磊落之懷﹐發之也不暢。方斯之技﹐奚足多焉﹗下析獘契﹐上究旨歸﹐資深逢源﹐博綜約寸﹐功候所臻﹐匪伊朝夕。一隅鮮覿﹐寸管是窺。聊爾箸錄﹐有慚證辧﹐狹見疏漏﹐諒不足譏。續有見聞﹐重爲綴輯云爾。道光壬午孟冬十日題跋。

卷一

士大夫之畫﹐所以異於畫工者﹐全在气韻間求之而已。歷觀古名家﹐每有亂頭粗服﹐不求工肖﹐而神致雋逸﹐落落自喜﹐令人坐對移晷﹐傾消塵想﹐此爲最上一乘。昔人云﹕畫秋景惟楚客宋玉最佳。寥栗兮若在遠行﹐登山臨水兮送將歸。無一語及秋﹐而難狀之景﹐自在言外。卽此可以窺畫家不傳之祕。若刻意求工﹐遺神襲貌﹐匠門習气﹐易於沾染。愼之愼之。

書畫本出一源。昔聖人觀河洛圖書之象﹐始作八卦。有虞氏作繪作繡﹐以五彩彰施於五色﹐日月星辰﹑山龍華

虫之屬﹐稽其體制﹐多取象形。書畫源流﹐分而仍合。唐人王右丞之畫﹐猶書中之有分隸也。小李將軍之畫﹐猶書中之有眞楷也。宋人米氏父子之畫﹐猶書中之有行艸也。元人王叔明﹑黃子久之畫﹐猶書中之有蝌蚪篆籀也夫書至蘇﹑黃﹑米﹑蔡﹐縱橫揮霍﹐變化淋漓﹐而於晉人之餘風﹐則漸遠焉。畫至倪﹑黃﹑吳﹑王﹐幹態萬狀﹐陽開陰合﹐而於唐人之餘風﹐則漸遠焉。近日俗書﹐專尙勻淨﹐配搭字畫﹐大小疏密﹐悉中款式。書非不工也﹐而其俗在骨﹐不可復與之論書矣。近日俗畫﹐專尙形模﹐如小女子描鉤花樣﹐一筆不苟。畫非不工也﹐而生气全無﹐不可復與之論畫矣。故初學畫者﹐先觀其有生气否。

畫有七忌﹕用筆忌滑﹑忌軟﹑忌硬﹐忌重而滯﹑忌率而混﹐忌明淨而膩﹐忌叢密而亂。又不可有意著好筆﹐有意去累筆。從容不迫﹐由淡入濃﹐磊落者存之﹐甜熟者刪之﹐纖弱者足之﹐板重者破之。則觚稜轉折﹐自能以心運筆﹐不使筆不從心。

畫有三到﹕理也﹐气也﹐趣也。非是三者﹐不能人精﹑妙﹑神﹑逸之品。故必於平中求奇﹐純綿裹鐵﹐虛實相生。學者入門﹐務要竿頭更進﹐能人之所不能﹐不能人之所能﹐方得宋元三昧﹐不可少自足也。此系吾鄕王司農論畫祕訣﹐學者當熟玩之。

畫有六長﹐所謂气骨古雅﹑神韻秀逸﹑使筆無痕﹑用墨精彩﹑布局變化﹑設色髙華是也。六者一有未備﹐終不得爲髙手。

畫有四難﹕筆少畫多﹐一難也﹔境顯意深﹐二難也﹔險不入怪﹐平不類弱﹐三難也﹔經營慘淡﹐結構自然﹐四難也。

畫家各種皴法﹐以披麻﹑小斧劈爲正宗。畫固不可無皴﹐皴亦不可太多。畱得空際﹐正以顯出皴法之妙。

畫樹法﹐四筆卽成樹身。而四筆之曲直﹐全視乎一筆之曲直。樹至四五株卽成一林﹐參差交互﹐若相爭又若相讓。然須有相爭之勢﹐不可露出相讓之迹。畫樹葉法﹐起手先須緊貼在樹身上﹐由內而外﹐由淡而濃﹐由淺而深﹐由疏而密。

畫石法﹐先分三面﹐兼方圓而參之以扁。大小相間﹐左右聯絡。去其稜角﹐而轉折自然﹐方爲妙手。

畫山﹐或石戴土﹐或土戴石﹐須相輔而行。若巉巖峻嶺﹐壁立萬仞﹐固須石骨聳拔﹐然其岡巒邐迆處﹐仍須用土坡以疏通其气脈。蓋有骨必有肉﹐有實必有虛﹐否則崢嶸而近於險惡﹐無縹緲空靈之勢矣。

畫泉﹐須來源綿遠﹐曲折赴壑。惟於山坳將成未成時﹐視其空白可置泉者﹐先引以淡墨﹐山坡漸濃﹐則泉自夾出。若有意爲畫泉地步﹐恐畫成終欠自然也。泉不可無來源﹐亦不可無去路。或屋宇鱗次﹐而其上乃有飛泉衝激﹔或懸崖瀑布﹐而其下又無澗壑可歸。此皆畫家所忌。

畫平沙遠水﹐須意到筆不到。且漁莊蟹捨﹐白蘋紅蓼﹐映帶生情﹐或臥柳於橋邊﹐或停橈於渡口﹐或蘆花之點點﹐或蓮葉之田田﹐皆不可少之點綴也。若必細鉤水紋﹐卽非大方家數。

畫云﹐有大鉤云﹑小鉤云法。凡疊蠍重岡﹐深林杳靄﹐必有雲气往來。畫山頭半截﹐中斷處卽雲气也。又恐過於空廓﹐故隨其斷處﹐略鉤數筆﹐以見神采。此卽工致畫﹐亦不可過於細鉤。若仿米家父子及髙房山﹐則尢要活潑潑

地每見近人於山腰樹杪﹐突起白雲﹐重重鉤勒似花朵者﹐望而知爲俗手。

畫屋宇﹐或招遠景﹐或工近遊。或琳宮梵宇﹐意取淸幽﹔或鏤檻雕甍﹐體宜宏敞。郵亭候館﹐羈旅之所往來﹔月榭風臺﹐名流之所觴詠。云扃岫幌﹐隱者之所盤桓﹐茅舍枳籬﹐野老之所憩息。須一一配合﹐不可移置他處。而屋之正側轉遞﹐左右回環﹐髙下縈繞﹐尢當運以匠心。

畫橋﹐有髙橋﹑石橋﹑小橋﹑板橋之異。髙橋﹑石橋﹐須有橋欄﹐小橋﹑板橋﹐不必著欄也。亦視乎丘壑之所宜。

畫江海大船﹐須有風檣奔駛之勢。若溪邊垂釣﹐一葉扁舟﹐只以一二筆了之。至於載酒嬉春﹐攜琴放鶴﹐夕陽簫鼓﹐明月笙歌﹐皆宜鉤摹工細﹐不可艸艸。

畫帆影須隨風勢葭蒲楊柳﹐落雁飛鳧﹐皆風帆之襯筆也。若帆向東﹐而艸樹沙鳥皆向西﹐是自相矛盾矣。以上數條﹐爲初學入門第一要義。神而明之﹐用法而能得法外意。陽施陰設﹐離奇變幻﹐非可以一格論也。

唐入畫﹐鉤勒工細﹐非旦夕可以告成故杜陵云﹕五日畫一水﹐十曰畫一石。能事不受相促迫﹐王宰始肯畱眞迹。自元四大家出﹐而气局爲之一變。學者宜成竹在胸﹐了無拘滯。若斷斷續續﹐枝枝節節而爲之﹐神气必不貫注矣。譬之左太衝三都賦﹐必俟十年而成﹐若庚子山之賦江南﹐則不可以此爲例。

東坡詩云﹕論畫以形似﹐見與兒童鄰。作詩必此詩﹐定知非詩人。不知此旨者﹐𨿽窮年皓首﹐罕有進步。又坡翁題吳道子王維畫云﹕吳生𨿽妙絕﹐猶以畫工論摩詰得之於象外﹐有如仙翮謝籠樊。吾觀二子俱神俊﹐又於維也

斂灘﹕無間言。此詩極寫道子之雄放﹕當其下手風雨快﹐筆所未到气已吞是何等境界。乃至摩詰﹐只寫其詩境之超﹐畫在不言之表。而其服膺無間者﹐在此不在彼﹐此眞善於論畫者也。

凡學畫者﹐得名家眞本﹐須息心靜气﹐再四玩索。然後含豪伸紙﹐略取大意﹐興之所到﹐卽彼疏我密﹐彼密我疏﹐彼淡我濃﹐彼濃我淡﹐皆無不可﹐不必規規於淺深遠近﹑長短闊狹間也。久而領其旨趣﹐吸其元神﹐自然生面頓開。學者見古人名迹﹐或過眼卽棄﹐或依樣鉤摹﹐胥失之矣。

國初畫家﹐首推四王。吾婁得其三﹐虞山居其一。耕煙散人少受業於染香庵主﹐又習聞煙翁緒論﹐則虞山宗派﹐原不離婁東一辦香也。耕煙資性超俊﹐學力深邃﹐能合南北畫宗爲一手後人不善學步﹐僅求之於烘染鉤勒處﹐而失其天然宕逸之致﹐遂落甜熟一派。憶余初弄筆﹐亦從耕煙人手。虞山吳竹橋儀部蔚光謂余曰﹕耕煙派斷不可學近日流獘更甚﹐子其戒之餘初不以爲然﹐數年來探討畫理﹐乃知此言不謬。不學耕煙﹐固無以盡畫中之奧安﹐若初學﹐先須放空眼界﹐道引靈機﹐不宜專向耕煙尋蹊覓徑﹐同於東施之效顰

麓臺司農論畫云﹕明末畫中有習气﹐以浙派爲最。至吳門﹑雲間﹐大家如文﹑沈﹐宗匠如董﹐膺本混淆﹐竟成流獘。近日虞山﹑婁東﹐亦有蹊徑爲學人采取此亦流獘之漸也。

司農又云﹕意在筆先﹐爲書中要訣。作書者於書時要安閒怡適﹐掃盡俗腸﹐次布疏密﹐次別濃淡﹐轉換敲擊﹐東呼西應﹐自然水到渠成﹐天然湊泊。若毫無定見﹐布樹列石﹐逐塊堆砌﹐扭捏滿紙﹐意味索然﹐便爲俗筆矣。今人不諳畫理﹐但取形似﹐墨肥筆濃者﹐謂之渾厚﹐筆瘦墨淡者﹐謂之髙逸﹐色艷筆嫩者﹐謂之明秀﹐皆非也。總之古人位置緊而筆墨松﹐今人位置懈而筆墨結。以此畱心﹐則甜﹑邪﹑俗﹑賴﹐不去而自去矣。

又云﹕設色者所以補筆墨之不足﹐顯筆墨之妙。今人每不解此意﹐色自爲色﹐筆墨自爲筆墨﹐不合山水之勢﹐不入絹素之骨﹐但見紅綠火气﹑可憎可厭而已。惟不重取色﹐轉重取气﹐於陰陽向背處﹐逐漸醒出﹐則色由气發﹐不浮不滯﹐自然成文。至於陰晴顯晦﹐朝光暮靄﹐嵐容樹色﹐須於平時畱意。淡妝濃抹﹐觸處相宜﹐是在心得﹐非成法之可定也。

司農畫法﹐吾鄕後進皆步武前型。然不善領會﹐則重滯窒塞﹐亦所不免。蓋無煉金成液之功﹐則必有劍拔弩張之象﹔無包舉渾淪之气﹐則必有繁複瑣碎之形。司農出入百家﹐成此絕詣。今人專學司農﹐不復沿討其源流﹐是以形體具而神气耗也。天下幾入學杜甫﹐誰得其神與其骨。夫杜陵所推爲詩聖者﹐上至三百篇﹐下至漢魏六朝﹐無所不學﹐然後有此神骨。作畫亦然﹐先於神骨處求之﹐則學司農者﹐不可不兼綜諸家﹐以觀其會通矣。

詩畫均有江山之助﹐若局促裏門﹐蹤迹不出百里外﹐天下名山大川之奇勝未經寓目﹐胸襟何由而開拓

畫有士人之畫﹐有作家之畫。士人之畫﹐妙而不必求工﹔作家之畫﹐工而未必盡妙。故與其工而不妙﹐不若妙而不工。

雲間雙鶴老人沈師峯宗敬﹐筆意超古﹐不入時目。然蒼而彌秀﹐枯而彌腴﹐南宗一大家也。嘗言畫有以丘壑勝者﹐有以筆墨勝者。勝於丘壑爲作家﹐勝於筆墨爲士气。然丘壑停當而無筆墨﹐總不足貴。故得筆墨之機者﹐隨意揮灑﹐不乏天趣。

元倪雲林﹑王叔明﹑吳仲圭﹑黃子久四家﹐皆出於董﹑巨。董﹑巨在宋時已脫去刻劃之習﹐爲元人先路之導。趙吳興集唐宋之成﹐開明人之徑。雙鶴老人謂其工細蒼秀﹐兼壇勝場﹐洵未易學也。明人喜學松雪﹐而得其神髓者﹐惟六如居士耳。國初多宗雲林﹑大癡﹐名流蔚起﹐承學之士得其一鱗片爪﹐亦覺書味盎然。

雙鶴老人云﹕文﹑沈﹑唐﹑仇﹐爲明四大家。仇畫極工細﹐直接小李將軍及北宋諸子﹐而用筆有致﹐非描摹吋手可以亂眞﹔然予不願爲也。石田筆墨蒼古﹐幼嘗臨仿。六如兼宋元法﹐而筆意秀逸﹐超宋格而參元意﹐予竊慕焉。若文待詔﹐則非三子可比。至於董文敏﹐則又自出機杼﹐幾欲目無前人。若平心而論﹐不及古人處正多。但用筆有超乎古人之妙者﹐乃其天資獨異耳。

又云﹕雲林﹑伯虎﹐筆情墨趣皆師荊﹑關而能變化之﹐故雲林有北苑之气韻﹐伯虎參松雪之淸華。其皴法𨿽似北宗﹐實得南宗之神髓者也

石門方蘭士薰山靜居畫論云﹕國朝畫法﹐廉州﹑石谷爲一宗﹐奉常祖孫爲一宗。廉州匠心渲染﹐格無不備。奉常祖孫﹐獨以大癡一派爲法。兩家設教宇內﹐法嗣蕃衍﹐至今不變宗風。廉州追摹古法﹐具有神理石谷實得其衣缽﹐故工力精深﹐法度周密。時輩僅以寸縑尺楮爭勝﹐至

屏山巨幛尋丈計者﹐石谷揮灑自如﹐他人皆避舍矣。西廬﹑麓臺﹐皆辦香子久﹐各有所得。西廬刻意追摹﹐一渲一染﹐皆不妄設﹐應手之作﹐實欲肖眞。麓臺壯歲﹐參以己意﹐漧墨重筆皴擦﹐以博渾淪气象。嘗自誇筆端有金剛杵其蒼蒼莽莽﹐長於用拙﹐是此老過人處。

江上外史笪重光畫筌一書﹐得六法祕訣。摘錄數則﹐以爲宗法。山川气象﹐以渾爲宗。林巒交割﹐以淸爲法。凡主山正者客山低﹐主山側者客山遠。樹中有屋﹐屋後有山﹐山色時多沈靄。石旁有沙﹐沙邊有水﹐水光自愛空濛。山從斷處而雲气生﹐山到交時而水口出。江湖以沙岸蘆汀﹑帆檣鳧雁﹑剎竿樓櫓﹑戍壘漁罩爲映帶。村野以田盧籬徑﹑菇渚柳堤﹑茅店板橋﹑煙盧渡艇爲鋪陳。石之立勢正﹐走勢則斜。坪之正面幹﹐旁面則仄。半山交夾﹐石爲齒牙。平壘逶迆﹐石爲膝趾。山實虛之以煙靄﹐山虛實之以亭臺。山外有山﹐𨿽斷而不斷。樹外有樹﹐似連而非連。坡間之樹扶疏﹐石上之枝偃蹇。一木之穿插掩映﹐還如一林。一林之倚讓乘除﹐宛同一木。煙中之幹如影﹐月下之枝無色。樹惟巧於分根﹐卽數株而地隔。石若妙於劈面﹐𨿽百笏而景殊石有剝蘚之色﹐土有膏澤之容。山隔兩崖﹐樹欹斜而援引。水分雙岸﹐橋蜿蜒以交通。尺幅小﹐山水宜寬。尺幅寬﹐丘壑宜緊。眼中景現﹐要用急追。筆底意窮﹐須從別引。峯巒雄秀﹐林木不合蕭疏。島嶼孤淸﹐室宇豈宜叢雜。前人有題後畫﹐當未盡而意完今人有畫無題﹐卽彊題而意索。云擁樹而村稀﹐風懸帆而岸遠。人不厭拙﹐只貴神淸。景不嫌奇﹐必求境實。山下宛似經過﹐卽爲實境林間如可步入﹐始足怡情。墨帶燥而蒼﹐皴兼

於擦。筆濡水而潤﹐渲間以烘。丹靑競勝﹐反失山水之眞容。筆墨貪奇﹐多造林邱之惡境。怪僻之形易作﹐作者一覽無餘。尋常之景難工﹐工者頻觀不厭。輕拂軼於濃纖﹐有渾化脫化之妙。獵色難於水墨﹐有藏靑藏綠之名。蓋靑綠之色本厚﹐而過用皴則筆全無﹔赭黛之色𨿽輕﹐而濫設則墨光盡掩。

吾鄕王東莊居士昱六法心傳云﹕士人作畫﹐第一要平等心﹐弗因識者而加意揣摩﹐弗因不知者而隨手敷衍。又云﹕气骨古雅﹐神韻俊逸﹐使筆無痕﹐用墨精彩﹐布局變化﹐設色髙華。明此六者﹐昔人干言萬語﹐盡在是矣。又云﹕麓臺夫子嘗論設色畫云﹕色不礙墨﹐墨不礙色。又須色中有墨﹐墨中有色。余起而對曰﹕作水墨畫﹐墨不礙墨﹔作沒骨法﹐色不礙色。自然色中有色﹐墨中有墨。夫子日﹕如是如是。

司農有仿古畫冊﹐名日液萃。其陽開陰闔﹑沈鬱蒼莽之气﹐如神龍變化﹐莫可尋其端倪。丙子初夏﹐余客吳門慕氏﹐司農後人王丈健齋﹐攜此幀來訪﹐余得而飽觀焉。每幅皆司農自爲題跋。余旣臨摹一徧﹐復錄其跋語﹐以志緒論於勿忘﹐且深以得見爲幸也。吾鄕陸聽松山人所見書畫錄中亦載之。

第一幅仿董北宛六法中气韻生動﹐至北苑而神逸兼到﹐體裁渾厚﹐波瀾老成﹐開以後諸家法門﹐學者罕觀其涯際。余所見半幅董源及萬壑松風﹑夏景﹑山口待渡捲﹐皆畫中金鍼也。學不師古﹐如夜行無火。未見者無論﹐幸而得見﹐不求意而求迹﹐余以爲未必然。余奉敕作董源設色大幅﹐未敢成稿﹐先以此試筆﹐並識之。麓臺祁。

第二幅仿黃大癡張伯雨題大癡畫云﹕峯巒渾厚﹐艸木華滋。以畫法論﹐大癡非癡﹐豈精進頭陀。而以釋巨然爲師者耶余仿其意﹐並錄數語。

第三幅仿趙松雪桃源處處是仙蹤﹐云外樓臺倚碧松。惟是吳興老承旨﹐毫端湧出翠芙容趙松雪畫﹐爲元季諸家之冠﹐尢長於靑綠山水。然妙處不在工而在逸。余雨窗漫筆論設色不取色而取气﹐亦此意也。知此可以觀鵲華秋色捲矣。

第四幅仿梅道人梅花庵主墨精神﹐七十年來用未眞。此石田句也。石田學巨然﹐得梅道人衣缽﹐欲發現生平得力處﹐故有此語﹐然猶遜謝若此。余方望涯涉津﹐欲希蹤古人﹐其可得耶

第五幅仿髙房山董宗伯評房山畫﹐稱其平淡近於董﹑米。余亦學步久而未成﹐方信古今人不相及也。

第六幅仿黃鶴山樵叔明少學右丞﹐後酷似吳興。得董﹑巨墨法﹐方變化本家體。瑣細處有淋漓﹐蒼莽中有嫵媚﹐所謂奇而一歸於正者。雲林贈以詩云﹕王侯筆力能扛鼎﹐五百年來無此人不虛也。

第七幅仿一峯老人大癡畫經營位置﹐可學而至﹐其荒率蒼莽﹐不可學而至。若平林層岡﹐沙水容與﹐尢出人意表﹐妙在著意不著意間。如姚江曉色﹑沙磧圖是也。若不會本源﹐臆見揣摩﹐疲精竭力以學之﹐未免刻舟求劍矣。

第八幅仿巨然巨然在北苑之後﹐取其气勢﹐而觚稜轉折﹐融和澹蕩﹐脫盡力量之迹。元季大癡﹑梅道人﹐皆得其神髓者也此圖取溪山行旅﹑煙浮遠岫意﹐而運气未能舒展。若云紙澀拒筆﹐則自諉矣。

第九幅仿雲林設色雲林畫法﹐一樹一石﹐皆從學問性情流出﹐不當作畫觀。至其設色﹐尢借意也。董宗伯試一作之﹐能得其髓。先奉常仿作秋山﹐最爲得意。謹識於後。

第十幅仿黃大癡大癡元人筆﹐畫法得宋派。筆花墨沈間﹐眼光窮天界陡壑密林圖﹐可解不可解。一望皆篆籀﹐下士嘆而怪尋繹有其人﹐食之足沆瀣。余仿大癡﹐題此質之識者。

第十一幅仿黃大癡荊﹑關遺意﹐大癡則之。容與渾厚﹐自見嶔崎。刻劃圭角﹐纖巧韋脂。以言斯道﹐皆非所宜。學人須愼﹐毫釐有差。天池石壁﹐粉本吾師。大癡天池石壁有專圖﹐浮巒暖翠中亦用此景﹐皆傳作也。誤用者每蹈習气﹐故作箴語。

第十二幅仿倪髙士董宗伯題雲林畫云﹕江南士大夫以有無爲淸俗﹐卷帙中不可少此筆也。今眞虎難遘﹐欲摹其筆﹐輒百不得一﹐此亦淸潤可喜。

總跋﹐匡吉甥篤學嗜古﹐從余學畫有年﹐筆力淸剛。知見甚正﹐楷摹董﹑巨﹑倪﹑黃正宗。屬余仿八家﹐名日液萃余信手塗抹﹐稍有形似者﹐弁之曰仿某氏﹐如癡人說夢﹐夏虫語冰﹐不足道矣。耳目心思﹐何所不到﹐出入諸賢三昧﹐辟盡蠶叢﹐頓開生面﹐良工苦心﹐端有厚望﹐不必問途於老馬也。康熙乙酉重陽日﹐王原祁題於穀詒堂。按匡吉姓李氏﹐名爲憲初﹐號匡吉﹐後攺匡生。昆山人。司農之甥。善畫山水。司農代筆﹐多出匡吉之手。後以畫得官

余於鹿城郎芝田茂才際昌齋中﹐見王石谷手札﹐與其友人字元章者。見昔人有得意著作﹐愼重愛惜。性命與俱﹐

𨿽誘以甘言﹐啖以厚利﹐俱不足動其心也芝田云﹕元章姓顧名卓﹐昆山人﹐亦善畫。此札得之於廢簏中﹐其略云﹕壬子秋﹐與正叔同館宜興潘元白家﹐盤桓三月﹐曰以翰墨爲樂。行篋中偶攜大捲﹐主人嘆賞不置﹐屬陳其年先生持三十金求易﹐爾時卽堅執不允。拙筆固不足重﹐蓋念諸名公題跋﹐實難購求。且費三十年精力心血﹐出入相隨﹐一遇能詩善文者﹐卽叩首下拜﹐並饋禮物求之﹐一時好名之過。曾與其年去﹕此非利可以動我心者若再益之﹐仍不肯割愛也。曩在玉峯求盛珍翁題詠﹐因其無暇﹐暫畱案頭。不過半月十日之畱﹐並非弟有求售之念﹐何至久假不歸﹐一水之隔﹐渺若河漢。昔在京師﹐再四相訂﹐蒙許回昆卽還。弟念吾兄眞意相待﹐無容置喙。今屈指已十八年﹐而不發一語﹐料吾兄必寤寐難安者。弟老頹朽質﹐素性窒而不化﹐一經發覺﹐勢不能遏。兒輩𨿽屬不肖﹐夙知此卷非可易得﹐斷不忍坐視輕擲也。弟與仁兄爲道義交﹐從未有開罪處﹐未審何故將此卷勒住不還。望乞示期﹐以便趨領﹐立候好音﹐弟𨿽耳聾目噴﹐然事理覷破﹐必不聽吾兄播弄也﹐豈造此浮浪之言﹐算作完事耶﹗尢爲可怪﹐特此代面﹐惟裁之。八月十四日﹐弟暈頓首元章道社兄足下。

卷二

畫家惟眼前好景不可錯過。蓋舊人稿本﹐皆是板法﹐惟自然之景﹐活潑潑地。故昔人登山臨水﹐每於皮袋中置描筆在內﹐或於好景處見樹有怪異﹐便當模寫記之﹐分外有發生之意。登樓遠眺﹐於空闊處看云采﹐古人所謂天開

圖畫者是也。夫作詩必藉佳山水﹐而已被前人說去﹐則後人無取贅說。若夫林巒之濃淡淺深﹐煙雲之滅沒變幻﹐有詩不能傳﹐而獨傳之於畫者。且倏忽隱現﹐並無人先摹稿子﹐而惟我遇之﹐遂爲獨得之祕﹐豈可覿面失之乎若一時未得紙筆﹐亦須以指畫肚﹐務得其意之所在。

作畫用墨最難。但先用淡墨積﹐至可觀處﹐然後用焦墨濃墨﹐分出遠近﹐故紙上有許多滋潤。李成惜墨如金是也。

用墨須有漧有濕﹐有濃有淡。近人作畫﹐有濕有濃有淡而無干﹐所以神采不能浮動也。古大家荒率蒼莽之气﹐皆從幹筆皴擦中得來﹐不可不知。

作畫蒼莽難﹐荒率更難﹐惟荒率乃益見蒼莽所謂荒率者﹐非專以枯淡取勝也。鉤勒皴擦﹐皆隨手變化﹐而不見痕迹。大巧若拙﹐能到荒率地步﹐方是畫家眞本領。餘論畫詩有云﹕粉本倪黃下筆初﹐先教煙火气全除。荒寒石發千絲亂﹐絕似周秦篆籀書。頗能道出此中勝境。

畫以墨爲主﹐以色爲輔。色之不可奪墨﹐猶賓之不可混主也。故善畫者靑綠斑斕﹐而愈見墨采之騰發。

作畫忌用礬紙﹐要取生紙之舊而細致者爲第一。若紙質粗松﹐灰澀拒筆﹐皆不可用﹔然比礬紙﹐則猶爲彼善於此。蓋慣畫灰澀粗松之紙﹐一遇佳紙﹐更見出色﹔若慣用礬紙﹐則生紙上不能動筆矣。

作詩須有寄托﹐作畫亦然。旅雁孤飛﹐諭獨客之飄零無定也﹔閒鷗戲水﹐諭隱者之徜徉肆志也松樹不見根﹐諭君子之在野也﹔雜樹崢嶸﹐諭小人之暱比也。江岸積雨﹐而徵帆不歸﹐刺時人之馳逐名利也﹔春雪甫霽﹐而林花乍

開﹐美賢人之乘時奮興也。

山靜居畫論云﹕畫稿謂粉本者﹐古人於墨稿上加描粉本﹐用時撲入縑素﹐依粉痕落墨﹐故名之也。今畫手多不知此義。惟女紅刺繡上樣﹐尙用此法﹐不知是古畫法也。今人作畫﹐用柳木炭起稿﹐謂之朽筆。古有九朽一罷之法﹐蓋用土筆爲之﹐以白色土淘澄之﹐裹作筆頭﹐用時可便攺易。數至九而朽定﹐乃以淡墨就痕描出﹐拂去土迹﹐故曰一罷。朽筆古人有用有不用。大約工致者宜用之﹐寫意者可不用。今人每以不用朽筆爲能事﹐其實畫之工拙﹐豈在朽不朽乎﹗

虞山畫派﹐以耕煙爲宗。楊西亭親受業於耕煙﹐可謂得其具體墨井道人吳歷﹐筆墨之妙﹐戛然異人。余於張氏春林仙館中﹐見其霜林紅樹圖﹐亂點丹砂﹐燦若火齊﹐色艷而气冷﹐非紅塵所有之境界。虞山人多學耕煙﹐而墨井無人問津。蓋耕煙之筆易摹﹐墨井之神難肖﹔耕煙易悅時目﹐墨井難遇賞音也。王司農嘗評墨井之畫太生﹐耕煙之畫太熟。又云﹕近代作者﹐惟有墨井一人。然則學耕煙不成﹐流爲甜熟﹔學墨井不成﹐猶不失爲髙品也。墨井道人字漁山﹐亦廉州之髙弟。

耕煙集宋元之大成﹐合南北爲一宗。法律則精深靜細﹐气韻則疏宕散逸其在明四大家﹐則惟六如居士相與頡頏﹐石田則遜其秀逸﹐十洲則讓其超脫﹐衡山更退避三舍矣。今之學耕煙者﹐僅求之一丘一壑間﹐而失其天生之气骨。此如西子工顰﹐出於無意﹐不能禁人之不效﹐又烏能教人之盡如其工哉﹛

江左畫家擅門業者﹐吾鄕王氏外﹐惟毗陵惲氏爲極

盛。香山老人﹐蒼渾古秀﹐出董﹑巨而入倪﹑黃。南田翁花卉寫生﹐空前絕後﹐然其山水飄飄有淩雲气﹐眞天仙化人也。後人世其家學者﹐指不勝屈。又有女史名冰字淸於﹐與懷娥﹑懷英﹐先後擅美。近聞完顏夫人字珍浦﹐博雅工詩文﹐兼長繪事﹐余友潔士徵君秉怡之妹也。余恨不獲親見其筆墨。然惲氏一門才俊﹐東南竹箭﹐靈秀所鍾﹐其信然矣。

畫固首取气韻﹐然位置邱壑﹐亦何可不講﹐譬如人家屋宇堂奧﹐前後顚倒﹐𨿽文榱雕甍﹐庸足道乎故江上外史云﹕畫工有其形﹐而气韻不生﹔士夫得其意﹐而位置不穩。前輩脫作家習﹐得意忘象﹔時流托士夫气﹐藏拙欺人。惟神明於規矩者﹐自能變而通之。故又云﹕善師者師化工﹐不善師者摹縑素﹔拘法者守家數﹐不拘法者變門庭。

畫中詩詞題跋﹐𨿽無容刻意求工﹐然須以淸雅之筆﹐寫山林之气。若抗塵走俗﹐則一展覽﹐而庸惡之狀﹐不可響邇。溪山𨿽好﹐淸興蕩然矣。石田畫最多題跋﹐寫作俱佳。十洲畫惟署實父仇英制﹐或只用十洲印記﹐而不署名。且古人名畫﹐往往有不署姓氏者﹐不似今人之屑屑焉欲見知於人也。人各有能有不能﹐或長於畫而短於詩﹐或優於詩詞而絀於書法﹐只可用其所已能﹐不可彊其所未能。果有妙畫﹐卽絕無題跋﹐何患不傳若其題畫行款﹐須整整斜斜﹐疏疏密密﹐直書不可失之板滯﹐行艸又不可過於詭怪﹐總在相山水之布置而安放之﹐不相觸礙﹐而若相映帶﹐此爲行款之最佳者也。

山靜居畫論云﹕款題圖畫﹐始自蘇﹑米﹐至元明而遂多以題語位置畫境者﹐畫亦由題益妙。髙情逸思﹐畫之不

足﹐題以發之。後世乃爲濫觴。古畫不名款﹐有款者亦於樹腔石角題名而已。後世多款題。然款題甚不易也﹐一圖必有一款題處﹐題是其處則稱﹐題非其處則不稱。故有由題而妙﹐亦有由題而壞者﹐此又畫後之經營也。

余題畫詩多不存﹐卽存稿者﹐亦不盡愜意。偶錄截句數首﹐以博覽者之一哂云。翠微橫臥屋西東﹐隔斷莓墻路未通。莫訝山深蹊徑絕﹐恐勞屐齒到山中。雨後雲成縹緲山﹐虎兒筆妙絕人寰。何當東海披煙霧﹐散發扁舟任往還。漁莊蟹捨蓼花洲﹐小景溪山九月秋。何處亭臯人忽去﹐晚風吹雨過西樓。山村小築水邊臺﹐薄薄霜封淺淺苔。紅到門前烏柏樹﹐江幹應有客歸來。

戊子秋﹐余自白門買舟﹐爲皖江之遊﹐有舟中雜詠﹐非爲題畫作也﹐然頗與畫意相近。有句云﹕兩澗平分水數灣﹐東西村捨路回環。斜陽欲落仍畱住﹐楓葉中間一點山。又與友人遊萬松山﹐眺龍山百子諸騰﹐五古一首﹐中有云﹕煙生衲子頭﹐云過樵者足。籜聲響崖路﹐人語答林谷。仄磴平亦頗﹐重岡起仍伏。其於黃鶴山樵畫意﹐庶幾近之。

圖章必期精雅﹐印色務取鮮潔。畫非藉是增重﹐而一有不精﹐俱足爲白壁之瑕。歷觀名家書畫中圖印﹐皆分外出色。彼之傳世久遠﹐固不在是﹐而終不肯稍畱遺憾者﹐亦可以見古人之用心矣按陶南村輟耕錄﹐載印章制度極詳﹕凡名印不可妄寫﹐或姓名相合﹐或加印章等字﹐或兼用印章字﹐曰姓某印章不若只用印字最爲正也。二名者可回文寫姓下﹐著印字在右﹐二名在左是也單名者曰姓某之印﹐卻不可回文寫名印內不得著氏﹐表徳可加氏字。

宜審之。表字印只用二字﹐此爲正式近人或並姓氏於其上﹐曰某氏某﹐若作姓某甫。古𨿽有此稱﹐系他人美已﹐卻不可入印。漢人三字印﹐非復姓及無印字者﹐皆非名印﹐蓋字印不當用印字以亂名也。此𨿽不可拘泥﹐然亦何可不知其大略乎

各種顏色﹐惟靑綠金碧畫中﹐須用石靑﹑朱砂﹑泥金﹑鉛粉。至水墨設色畫﹐則以花靑﹑赭石﹑藤黃爲主﹐而輔之以胭脂﹑石綠﹐此外皆不必用矣花靑須擇靛花之靑翠中有紅頭泛出者爲第一﹐陶汰淨盡﹐乳缽椎細﹐以無聲爲度﹐加膠入巨盞內澄之﹐取其輕淸上浮者﹐置烈日中曬漧﹐不可隔宿。近日吳門有賣制成花靑﹐頗可用﹐然而庋久則色終黯也。赭石亦有制成者﹐卻未必佳。宜取赭石中堅細而色麗者﹐兩石相摩﹐臨畫臨用﹐略加膠水﹐則色澤鮮潤而靈活。藤黃宜用圓而長者﹐俗名圈黃。芥子園譜所謂筆管黃也。藤黃有毒﹐不可入口。法制石綠﹐先要研細﹐亦以無聲爲度﹐總之愈細愈妙。臨畫則入膠﹐畫畢則出膠﹐出膠不淸﹐綠色卽黯矣。胭脂須澄出棉花之細渣滓﹐以淸水絞出濃汁﹐臨畫時淺深濃淡﹐斟酌用之。以花靑和藤黃卽成艸綠色。花靑重者爲老綠﹐花靑輕者爲嫩綠。藤黃中加以赭石﹐謂之赭黃。亦可加以胭脂﹐以之畫霜林紅葉﹐最得蕭疏冷艷之致。胭脂中加以花靑﹐卽成紺紫﹐夾葉雜樹﹐亦可點綴也。石綠惟山坡及夾葉或點苔用之﹐卻不可多用雪景可用鉛粉﹐然不善用之﹐頓成匠气。

黃鶴山樵於明洪武初爲泰安知州。泰安廳事後有樓三間﹐山樵日夕登眺其上。因張絹素於壁﹐畫泰山之勝﹐每興至輒一舉筆﹐凡三年而畫成。時陳惟允爲濟南經歷﹐

與山樵皆妙於畫﹐且相契厚。一日會晤﹐值大雪﹐山景愈妙。山樵謂惟允曰﹕攺此圖爲雪景可乎惟允日﹕如傳色何山樵曰﹕我姑試之。以筆塗粉﹐色殊不活。惟允沈思良久﹐日﹔我得之矣。爲小弓夾粉﹐張滿彈之﹐粉落絹上﹐儼然飛舞之勢。皆相顧以爲神奇。山樵題其上曰﹕岱宗密雪圖。自誇以爲無一俗筆惟允固欲得之﹐山樵因輒以贈。惟允嘗謂人曰﹕予昔親登泰山者屢矣﹐是以知此圖之妙。諸君未嘗盡登﹐不能盡知妙處也。

近人寫雪景﹐鉤勒處多用濃墨﹐墨濃則空白顯露﹐而積雪自厚也。然不善用墨﹐而專尙刻露﹐未有不失之板滯者。明九龍山人王孟端紱云﹕李營邱畫﹐精到造化。嘗見其畫雪景﹐峯巒林屋﹐皆以淡墨爲之﹐而水天空闊﹐全用粉塡﹐洵是奇絕。

九龍山人云﹕畫樹之竅﹐只在多曲。𨿽一枝一節﹐無有可直者。其向背俯仰﹐全於曲中取之。或曰﹕然則不有直樹乎曰﹕樹𨿽直﹐而生枝發節處﹐必不多直也。董北苑樹法作勁挺之狀﹐特曲處簡耳。若李營邱﹐則千曲萬曲﹐不下一直筆也。

大癡評畫﹐先要去邪﹑甜﹑俗﹑賴四字﹐九龍山人云﹕有一等人﹐事不師古﹐我行我法﹐信手塗澤﹐謂符天趣。其下者筆端錯雜﹐妄生枝節﹐不理陰陽﹐不辧淸濁﹐皆得以邪槪之。有一等人﹐結構粗安﹐生趣不足﹐功愈到而格愈卑﹐是失之甜。惟神明煥發﹐意態超越﹐乃能一洗萬古甜濁耳。俗之一字﹐不僅丹華誇目﹐一流俗則不韻。山谷老人言書畫皆當觀韻。李伯時作李廣奪馬南騁狀﹐引滿以擬追騎﹐箭鋒所值﹐人馬應弦。使俗手爲之﹐當作中箭追

騎矣。此意最宜領會。賴者﹐藉也﹐是暗中依賴也。臨摹法家﹐不發倚靠﹐才子弗爲。昌黎得文法於檀弓﹐後山得文法於伯夷傳。愜心處正不在多﹐人亦無從摸著﹐何必拘拘焉傍入門戶爲哉﹗

近人寫雨景﹐多仿米氏父子﹐及髙尙書法﹐往往淋漓濡染﹐墨有餘而筆不足。不知元章畫法出自北苑﹐淸刻透露﹐筆筆見骨。性嗜奇石﹐每得佳者﹐曲意臨摹﹐惟恐不肖。鑑別畫理﹐纖細不遺﹐今古推爲第一。元暉早得家學﹐其山水淸致可掬﹐略變乃翁所爲﹐成一家法﹐意在筆先﹐神超象外。房山書畫宗董﹑巨﹐中年專師二米﹐損益別自成家﹐評者至有眞逸品之目。嘗爲李公略作夜山圖﹐覽之者眞覺重山岑寂﹐萬籟無聲﹐龍漏將殘﹐免魄欲沈時也。然則此數公者﹐精意深造﹐夫豈僅以濡染爲能事乎方元暉未遇時﹐士大夫易得其筆墨﹐及其旣貴﹐深自祕重﹐非奉睿旨﹐槪不染翰。朝士作詩嘲之曰﹕解畫無根樹﹐能爲濛潼云。如今供禦也﹐不肯爲閒人。此特因其不妄應酬而譏笑之耳。今之學米者﹐則全是無根樹﹑濛潼云而已。

嚴滄浪以禪諭詩﹐標舉興趣﹐歸於妙悟﹐其言適足爲空疏者藉口。古人讀破萬卷﹐下筆有神﹐謂之詩有別腸﹑非關學問﹐可乎了若夫揮毫弄墨﹐霞想云思﹐興會標舉﹐眞宰上訴﹐則似有妙悟焉。然其所以悟者﹐亦由書卷之味﹐沈浸於胸﹐偶一操翰﹐汩乎其來﹐沛然而莫可禦。不論詩文書畫﹐望而知爲讀書人手筆。若胸無根柢﹐而徒得其迹象﹐𨿽悟而猶未悟也。

米之顚﹐倪之遷﹐黃之癡﹐此畫家之眞性情也。凡人多熟一分世故﹐卽多生一分機智﹐多一分機智﹐卽少卻一

分髙雅。故顚而迂且癡者﹐其性情於畫最近。利名心急者﹐其畫必不工﹐𨿽工必不能雅也。古人著作﹐藏諸名山﹐傳之其人﹐曷嘗有世俗之見存乎﹗

郎芝田云﹕畫中丘壑位置﹐俱要從肺腑中自然流出﹐則筆墨間自有神味也。若從應酬起見﹐終日搦管﹐但求蹊徑﹐而不參以心思﹐不過是土木形骸耳。從來畫家不免此病﹐此迂﹑癡﹑梅﹑鶴所以不可及也。

又云﹕藍田叔﹑戴文進﹐畫家之功力盡矣。李檀園﹑程孟陽﹐畫家之風致盡矣。四者合而爲一﹐其神味當又何如耶﹗

又云﹔古人以煙雲二字稱山水﹐原以一鉤一點中﹐自有煙雲﹐非筆墨之外別有煙雲也。若僅將淡墨設色﹐烘染而成﹐便是畫工俗套。

凡刻期索畫﹐必是天下第一俗人。若如期作畫﹐又是畫師中第一賤工。予畫甚不工﹐然終不肯爲人服役﹐客有索畫者﹐閱數日而催促之﹐則滿擬今日卽畫﹐而必遲之數日矣。且敗興之後﹐必無佳筆﹐故𨿽遲久而終不動筆也。不但畫也﹐卽求詩文者﹐亦斷無刻期促迫之理。

凡作詩畫﹐俱不可有名利之見。然名利二字﹐亦自有辧。山中何所有﹐嶺上多白雲。只可自怡悅﹐不堪持贈君。自是第一流人物。若夫刻意求工﹐以成其名者﹐此皆有志於古人者也。近世士人沈溺於利欲之場﹐其作詩不過欲干求卿相﹐結交貴遊﹐弋取貨利﹐以肥其身家耳。作畫亦然。初下筆時﹐胸中先有成算﹕某幅贈某達官﹐必不虛發﹔某幅贈某富翁﹐必得厚惠。是其卑鄙陋劣之見已不可響邇﹐無論其必不工也﹐卽工亦不過詩畫之蠹耳。畫中之山水﹐猶文中之散體也﹔畫中之花卉翎毛人物﹐猶文中之駢體也。駢體之文﹐烹煉精熟﹐大非易事﹐然自有蹊徑可尋。猶之花卉翎毛人物﹐自有一定之粉本﹐卽白描髙手﹐亦不能盡脫其程蠖。若倪﹑黃﹑吳﹑王諸大家山水﹐此卽韓蘇之文﹐如潮如海﹐惟神而明之﹐則其中淺深布置﹐先後層次﹐得心應手﹐自與古合。使僅執一筆二筆以求之﹐失之遠矣。

作畫起手須寬﹐以起勢與弈棋同﹐若局於一角﹐則占實無生路矣。然又不可雜湊也。峯巒拱抱﹐樹木向背﹐先於布局時安置妥貼。如善弈者落落數子﹐已定通盤之局。然後逐漸烘染﹐由淡入濃﹐由淺入深﹐自然結構完密。每見今人作畫﹐有不用輪郭﹐而專以水墨烘染者﹐畫成後﹐但見煙霧低迷﹐無奇矯聳拔之气﹐此之謂有墨無筆﹐畫中之下乘也。

耕煙畫設色纖膩﹐司農畫神气重滯者﹐皆爲贗品。或題款與印章皆逼眞﹐而其畫則贗者﹐乃是門下士代作﹐如楊西亭﹑王東莊﹑李匡吉諸家是也﹐較之近人贗作則回勝矣。且有款印皆眞﹐畫未盡出色﹐而遊行自在﹑兼有意趣者﹐特當時不經意之作﹐其風骨與人迥不同耳。

京師琉璃廠肆﹐所見古名家畫﹐大半皆贗品﹐然亦有絕妙之作。曾見黃鶴山樵雪景﹐紙本立軸﹐長三尺許﹐闊一尺五寸﹐款用隸書﹐畫筆遒古靜穆﹐斷非近人所能學步。索價甚昂﹐余斷不能購﹐細玩竟日﹐歸而夜不能寐﹐明日晨起覓之﹐則已爲有力者攜去矣。

吾州賞鑑家﹐向推陸聽松山人時化﹑畢竹癡老人瀧。兩家書畫﹐甲於吳郡﹐惜余不及見其美富也。虞山收藏﹐

莫富於板橋張氏。余客張氏凡七年﹐所見古大家名家﹐目不給賞。而大癡之春林遠岫圖巨幛﹐尢卓絕千古。友柏主人題其齋曰春林仙館。余坐臥其中﹐徧覽眞迹﹐日夕臨摹﹐楮墨間若有所得館傍有古柏一株﹐聳幹千尋﹐屈曲盤郁。主人笑謂余曰﹔此黃鶴山樵筆意也。旣而主人歸道山﹐其家中落﹐畫遂失散。春林巨幛﹐聞以八百金售歸他氏矣。回憶向之剪燈溫酒﹐評畫談詩﹐不數年間﹐人琴俱亡﹐風流頓盡﹐言之慨然。主人名大鑑﹐字鏡之﹐友柏其自號也。博雅工詩﹐爲學宮弟子有聲。以明經貢成均﹐不得志而終。

聽松山人書畫說鈐云﹕國朝畫手如王奉常時敏﹑王廉州鑑﹑王司農原祁﹑王山人暉﹑惲布衣格後攺壽乎吳處士歷﹐較之宋元大家﹐有過之無不及。眞而佳者﹐今已罕見。

又云﹕凡名迹卽信而有徵﹐於眞之中辧其著意不著意﹐是臨摹舊本﹐抑自出心裁。有著意而精者﹐心思到而師法古也。有著意而反不佳者﹐過於矜持而執滯也。有不著意而不佳者﹐艸艸也。有不著意而精者﹐神化也。有臨摹而妙者﹐若合符節也。有臨摹而拙者﹐畫虎不成也。有自出心裁而工者﹐機趣發而興會佳也。有自出心裁而無可取者﹐作意經營而涉杜撰也。此中意味﹐慧心人愈引愈長﹐與年俱進﹔扡格者畢世模糊﹐用心亦無益也。

又云﹕書畫無款﹐非病也。宋人無款而且無印者甚多。凡院本而應制者﹐皆無印款。如馬﹑夏諸公﹐或於下角偶於樹石之無皴處以小楷書名﹐李龍眠能書而不喜書款。今人得眞迹﹐而必於角上添龍眠李公麟五字﹐罪大惡極。

又云﹕書畫不遇名手裝池﹐𨿽破爛不堪﹐且包好藏之匣中﹐不可壓以他物﹐不可性急而付拙工性急而付拙工﹐

是滅其迹也。拙工謂之殺畫劊子。今吳中張玉瑞之治破紙本﹐沈迎文之治破絹本﹐實超前絕後之技﹐爲名賢之功臣。

養素居畫學鉤深

淸董檗撰。檗字漢符﹐號樂閒﹐又號石農﹑梅溪老農浙江嘉興人。生於乾隆三十七年﹐卒子道光二十四年﹝工﹞。花卉翎毛得方薰之傳﹐中歲變以己意。山水﹑人物﹑雜品有功力。性慷慨﹐所得潤筆巨萬﹐自奉儉約﹐半以濟人。此稿論畫二十三則﹐石農自以行艸書之﹐生前未嘗付梓。至光緒間始由汪曰楨附刻子《山靜居畫論》之後。

養素居畫學鉤深

﹝淸﹞董綮

《爾雅》曰﹕畫﹐形也。《說文》﹕形﹐象形也。《釋名》云﹕畫﹐掛也﹐以五色掛物上也。古人作畫﹐五采彰施﹐故晉﹑唐諸公皆用重色﹐筆尙鉤勒。至元人始尙水墨﹐而以髙簡爲工﹐古意寢廢矣。然趙文敏﹑文太史得意之作﹐猶見古人典型。

初學欲知筆墨﹐須臨摹古人。古人筆墨﹐規矩方圓之至也。山舟先生論書嘗言﹕帖在看﹐不在臨。僕謂﹕看帖是得於心﹐而臨貼是應於手。看而不臨﹐縱觀妙楷所藏﹐都非實學。臨而不看﹐縱池水盡黑﹐而徒得其皮毛。故學畫必從臨摹入門﹐使古人之筆墨皆若出於吾之手﹐繼以披玩﹐使古人之神妙皆若出於吾之心。

朱子讀書法曰﹕凡書只貴讀﹐讀多自然曉。僕滑﹕凡畫須要臨﹐臨多自然曉。又曰﹕書讀千徧﹐其義自見﹐臨畫亦不外一熟字。

前賢云﹕師古人而後師造化。古人之法是用﹐而造化之象是體。古人之所畫皆造化﹔而造化之顯著﹐無非是畫。

所以聖人不言易﹐而動靜起居無在非易﹔畫師到至極之地﹐而行住坐臥無在非畫。

作畫不多﹐識見不廣。師傳不眞﹐必執一己之見。妄爲評論﹐每以虛靈爲纖弱﹐著眼爲疏忽﹐沈厚爲滯鈍。反是﹐則滯鈍也而以爲沈著﹐纖弱也而以爲虛靈﹐疏忽也而以爲蕭散﹐見笑大方﹐不勝枚舉。誠莊子所謂「夏虫不可語冰者」歟﹗

畫固所以象形﹐然不可求之於形象之中﹐而當求之於形象之外。如庖丁解牛﹐以神遇而不以目視﹐官知止而神欲行﹐殆斯意也。夫然則捨形象而求筆法﹐柰何必先知起訖之法。何謂起﹐如書家之畫﹐必勒貴澀而遲。何謂訖﹐如書家之超﹐須存其筆鋒﹐得勢而出。起訖分明﹐則遇圓成圓﹐遇方成方﹐不求似而似者矣。然察之不精﹐辧之不明﹐仍墮惡道。白薴村桑者﹐論胡﹑王二家畫一篇﹐痛快淋漓﹐可爲後來者警戒。

初學論畫﹐當先求法。筆有筆法﹐章有章法﹐理有理法﹐采有采法。筆法全備﹐然後能辧別諸家﹔章法全備﹐然後能腹充古今﹔理法全備﹐然後能參變脫化﹔采法全備﹐然後能淸光大來。羚羊掛角﹐無迹可尋﹐非拘拘於法度者所能知也﹐亦非不知法度者所能知也。

筆不可窮﹐眼不可窮﹐耳不可窮﹐腹不可窮。筆無轉運曰筆窮﹐眼不擴充日眼窮﹐耳聞淺近日耳窮﹐腹無醞釀曰腹窮。以是四窮﹐心無專主﹐手無把握﹐焉能入門﹗博覽多聞﹐功深學粹﹐庶幾到古人地位。

知見日進於髙明﹐學力日歸於平實。

弄筆如丸﹐則墨隨筆至﹐情趣自來。故𨿽一色筆墨﹐

而濃淡自見﹔絢燦滿幅﹐彼以濃淡而論深淺﹐奚啻蜩與鳩﹐第知飛搶楡枋之樂。

書成而學畫﹐則變其體﹐不易其法﹐蓋畫卽是書之理﹐書卽是畫之法。如懸鍼垂露﹐奔雷墜石。鴻飛獸駭﹐鸞舞蛇驚﹐絕岸頹峯﹐臨危據槁﹐種種奇異不測之法﹐書家無所不有﹐畫家亦無所不有。然則畫道得而可通於書﹐書道得而可通於畫﹐殊塗同歸﹐書﹑畫無二。

腹稿不充﹐筆無適從﹐失之凝滯﹔起訖不明﹐手不虛靈﹐失之蹇鈍。

凡作花卉飛走﹐必先求筆﹐鉤勒旋轉﹐直中求曲﹐弱中求力﹐實中求虛﹐濕中求渴﹐枯中求腴。總之畫法皆從運筆中得來﹐故學者必以鉤稿爲先聲。鉤勒旣熟﹐則停頓轉折﹐處處入彀﹐書家所謂屋漏痕﹑折議股﹑印泥劃沙﹐隨處布置﹐天成畫幅﹐自得神妙境界﹐非十三科所可限也。

作畫胸有成竹﹐用筆自能指揮﹐一波一折﹐一戈一牽﹐一縱一橫﹐皆得自如。驚蛇枯藤﹐隨形變幻﹐如有排云列陣之勢﹐龍蜒鳳舞之形﹔重不失板﹐輕不失浮﹐枯不失槁﹐肥不失甜﹐瀋不失癡﹐無窮神妙﹐自到毫顚﹔心閒意適﹐樂此不疲﹐豈知寒暑之相侵哉

何謂起訖曰﹕欲左先右﹐欲下先上﹐勒得住﹐收得住﹐橫挑側出﹐無不得心應手。凡起筆有一定之法﹐而收筆則千變萬化﹐爲藤爲幹﹐爲石爲艸﹐左盤右旋﹐橫掃逆挑。重落輕提﹐偏鋒側出﹐筆隨鋒向﹐承接連綿﹐小章巨幅﹐粗勒細鉤﹐無不以此法施之。彼以鬃豹爲工者﹐烏乎知

畫何有工致﹑寫意之別﹐夫書﹑畫尙同一源﹐何論同

此畫而有工致﹑寫意之別耶﹗要之畫益工﹐則筆愈見筆法﹐固無工粗之別﹐而賦色則有工粗之殊。然不可以筆法而論工粗也﹐畫師與畫工不同如此。

畫固以逸品爲上﹐然气息仍欲稼深沈厚。詩之疏放如摩詰﹐而句極髙渾﹔淸淡如襄陽﹐而別饒神韻﹔髙潔如左司﹐而體極宏敞。知畫家一丘一壑﹐而魄力自具。坡翁謂「絢燦之極﹐歸於乎淡」是也。不然﹐世之仿率筆者﹐極以髙士自命﹐此王覺斯「寂寂無餘情」之誚所由來也。

寫山水以位置闊大﹑气象雄偉爲主﹐若務求工細﹐已落四諦禪矣。然讀杜子美北徵等篇﹐而少府山林詩﹐娟秀鮮麗﹐亦不可廢。昔髙彥敬以簡略取韻﹐倪髙士以雅弱取姿﹐項春艸小品妙境﹐髙澹遊逸筆尢佳﹐文人筆墨陶情﹐不可以一格例也。

畫貴有神韻﹑有气魄﹐然皆從虛靈中得來。若專於實處求力﹐𨿽不失規矩﹐而未知入化之妙。

麓臺先生評﹐梅壑太生﹐石谷太熟。方樗翁夫子以爲「梅壑畫不可不生﹐石谷畫不可不熟」﹐誠然夫子之言乎。今人講鉤勒者失之空滑﹐皴擦失之甜俗﹐鮮有不入惡道。

臨摹古人﹐求用筆﹐明各家之法度﹔論章法﹐知各家之胸臆。用古人之規矩﹐而抒寫自己之性靈﹐心領神會﹐直不知我之爲古人﹐古人之爲我﹐是中至樂﹐豈可以言語形容哉﹗

前明張醜論雲林畫「無一筆不從口出﹐故能色澤膩潤」﹐此眞欺人語也。至今論畫者藉此以贊嘆古人﹐徒貽識者所笑耳。

或人謂僕嗜畫﹐樂此不疲。僕日﹕不然﹐我家貧而境苦﹐惟此腕底風情陶然自得﹐內可以樂志﹐外可以養身﹐非外境之所可奪也。

畫譚

淸張式撰。式字抱翁﹐號荔門﹐又號夫椒山人。江蘇無錫人﹐隱居江陰。生年不洋﹐卒於道光三十年﹝工﹞。工詩古文辭﹐書法褚遂良。山水學元季諸家﹐淡遠蒼秀。

畫譚

正淸﹞張式

竊謂詩文書畫﹐其事不一﹐其理則同。善讀書者﹐不難隅反。顧好古者旣不多﹐膚論者轉不少﹐學者難衷焉。余因歸之心源﹐推之筆陣﹐揆以古訓﹐正以始基﹐一出以爾言也﹐曰畫譚﹐凡三十五則﹐四千二十字。

凡事之誤﹐多誤在鄕願之口﹐故聖人深惡之。僞君子﹐儒者之鄕願也﹔老學究﹐學者之鄕願也。後人擬撰執筆圖﹐書家之鄕願也﹔書生據典證畫理﹐畫家之鄕願也。蓋格形迹﹐蔽神明﹐不通似通﹐最爲惑人。苟非好學而敏者﹐何能辯其惑也。先一語以正之曰﹕心有主。

士人學畫﹐只要求道古人﹐不必問道庸史。若畫工之流﹐只要問業唐史﹐不必求道古人。此士气院習之判也。若曰私淑﹐不如親炙﹐則仍類粵人之鑄﹑秦人之廬矣。韓昌黎謂舜﹑禹﹑周﹑孔道統相傳﹐其相去至千百年﹐何嘗非私淑得來道且以私淑傳﹐矧道之餘事乎﹞

王右丞曰﹕畫道之中﹐水墨爲上。上與尙同﹐非上下之上。後人誤會﹐竟認水墨爲上品﹐著色爲下品矣。右丞謂畫以水墨而成﹐能肇自然之性。黑爲陰﹐白爲陽﹐陰陽交構﹐自成造化之功。故著色畫亦以水墨畫定﹐然後設色。而皮相者遂以水墨﹑著色分雅俗﹐殊不知雅俗在筆﹐筆不雅者﹐𨿽著墨無多﹐亦污人目。筆雅者﹐金碧丹靑﹐輝映滿幅﹐彌見淸妙。或問餘日﹕墨畫與著色孰難答曰﹕余筆蘸墨落紙時﹐當爲靑黃赤白之色。及筆蘸色時﹐又當爲墨揮灑之而已。

餘十餘歲卽喜墨戲﹐有老生語余曰﹕子書法絕佳﹐作畫用筆油滑﹐有妨於書。余心知其非﹐年幼不敢抗言。遲二年﹐此老與繆雲巖遇﹐又以斯言告雲巖。雲巖曰﹕是松勁﹐不是油滑。油滑不是用筆。行家畫鋪或然﹐若吾儕石稜山腦筆筆領﹐柳綫松鍼筆筆收。老生訝曰﹕收何得尖雲巖曰﹕寫字撇捺越皆尖﹐未嘗不收也。是之謂用筆。

善學書者﹐要臨古帖﹐見古迹。學畫亦然。士子若遊藝扇頭小景﹐卽看時行畫傳﹐演習連絡﹐再得墨韻翁淡之情﹐便可寄興。如欲入門成品﹐須多臨古人眞迹﹐多參古人畫說。古人畫說﹐各有精義﹐古人眞迹﹐其法具在。善學者體味而尋索之﹐自能升堂入室。但人手不宜雜獵﹐擇一種可領略者臨習之﹐測度其規模﹐料理其墨采﹐愼重其筆腳﹐要接神在空有之間﹐活活潑潑﹐一筆是筆﹐循循有序。用心日久﹐漸近自然﹐才知畫之妙理乃爾。旣悟畫理﹐則諸家之門徑可尋﹐胸中之鑪錘可化﹐心忘意到﹐出入宋元﹐猶運之掌。若但局於一家﹐不能兼通眾妙﹐亦難成立。近日婁江人多祖麓臺﹐如臯﹑興化多祖板橋﹐襲其形體﹐若將終身。杭人書專學山舟。陳白洲曰﹕杭州自山舟後無書家。蓋譏其囿於習也。

初學臨時﹐忌與古迹離﹐離則失形﹔尢忌卽﹐卽則失神。不卽不離﹐如射中鵠的﹐如晶照日火。

落筆起筆﹐急落急起而不亂﹐行筆轉折脫卸是關捩子﹐隔瞪及混下均非也。假曉書艸體天字﹑篆文乃字﹐三曲有三脫卸。若混下去﹐形如死蚓﹐精神何以寄托作畫下筆﹐要有凹凸之形﹐全在轉折中得來。轉折能知脫卸﹐行筆之道﹐思過半矣。

作書貴泯沒痕迹﹐不使筆筆板核在紙上。作畫亦然。沒筆痕而顯筆腳﹐謂之書畫﹐運筆是也。沒筆腳而露筆痕﹐謂之描畫﹐信筆是也。故畫有刻剝精工﹐命爲專門﹐終難免郭若虛所謂𨿽號畫而非畫者。書畫盤礡點染﹐有神明不測之妙﹐卽趙吳興詢錢玉潭之士夫畫也。絕去畫師習气﹐方有士气。揚子云﹕書﹐心畫也。此气卽吾人之心畫﹐畫之貴貴此。

言﹐身之文﹔畫﹐心之文也。學畫當先修身﹐身修則心气和平﹐能應萬物。未有心不和平而能書畫者。讀書以養性﹐書畫以養心﹐不讀書而能臻絕品者﹐未之見也。

學畫又當先學書﹐未有不能書字而能書畫者昔人云﹕當以艸隸奇字法爲之﹐故曰書畫。今試以古人眞迹﹐拈筆腳細審之﹐其出筆行筆﹐沈著痛快﹐無迹可尋﹐與書法用筆何異若不諳此竅﹐𨿽日師古人﹐越工越遠﹐猶臨帖之刻畫痕稜﹐而不求用筆﹐依樣葫蘆﹐終無益於書道。質爲神之母﹐筆腳﹐質也。今人見名畫﹐漫稱丘壑神韻之勝﹐卽分解其妙處﹐無非髙不可攀﹐使學者興望洋之嘆﹐亦厄才之一獘也。若抉其源﹐星宿海斷是筆腳。

書追晉﹑唐﹐書之正法。山似畫沙﹐樹如屈鐵﹐畫之

上品。否者縱令成就﹐不過逞巧弄筆﹐因媚俗以傳耳。悟得筆在提運﹐才透得過此關。腕掌覆平﹐肩肘純暢﹐運筆之體也。提轉收束﹐不偏不倚﹐運筆之用也。要皆條目﹐非綱領﹐綱領在直管提鋒﹐能力透筆尖耳。如印印塗﹐如錐畫沙。提筆之形神﹐古人以此八字盡之。提筆方能破信筆﹐故發筆處便要提得筆起。人知信筆有把握﹐而不知提筆更有把握。信筆用偏力﹐提筆得全勁也。余學書二十年﹐始悟提筆運腕之法﹐然後知米南宮爲陳寺丞懸腕作蠅頭楷﹐不是故意矜張。

用筆有三等﹕懸腕運筆﹐鍾﹑王及米﹑董皆然﹐此一等也。側腕捉筆﹐好古自用﹐終成外道﹐又一等也。曲腕搖筆﹐世俗通行﹐又一等也。

畫之用筆﹐先要領會得工拙二字。何謂拙曰不理筆情﹐曰不得勁﹐曰滯﹐曰了﹐曰捉﹐曰亂﹐曰復﹐曰顢頇﹐曰直注﹐曰著迹﹐曰做作。何謂工日落筆得勢﹐曰轉折不混﹐曰向背合度﹐曰粗細相和﹐日圓不直彊﹐曰側不匾塌﹐曰率不野﹐曰熟不甜﹐曰沈著﹐曰虛和﹐曰巧妙﹐曰渾成﹐日心靜神怡。心靜神怡﹐與筆何有卻是用筆之第一關口。

筆法旣領會﹐墨法尢當深究。畫家用墨﹐最喫緊事。墨法在用水﹐以墨爲形﹐以水爲气﹐气行形乃活矣。古人水墨並稱﹐實有至理。

用墨以盆中墨水爲主﹐硯上濃墨爲副。

盆中墨水﹐要奢筆飲。墨有宜貪﹐有宜吝。吐墨惜如金﹐施墨棄如潑。輕重淺深隱顯之﹐則五采畢現矣。曰五采﹐陰陽起伏是也。其運用變化﹐正如五行之生克。

畫山水以气韻生動爲主﹐才能使筆墨。未下筆時﹐全幅局勢先羅胸中﹐然後從樹起。樹先從中心分榦發枝處下筆﹐次及榦及枝﹐次及根及葉﹐疏密向背﹐曲折參差﹐而文從理順。樹之大槪如此。次坡石山嵐輪廓﹐次橋杓宇舍人物及遠樹﹐次山石布皴﹐次渲染設色﹐次點苔。反覆漸進﹐襯淺提深﹐气色墨暈﹐隨在寓焉。一幅之大槪如此。𨿽各體畫法不同﹐總之以主爲先。所謂宜於大處落墨﹐勿於碎處積起。或從局面約略措置﹐或用炭條朽筆先規形勢﹐或分三截﹐一層一層畫入﹐或深淡交加疊潤﹐或落筆不再加筆。說者不能鑿空﹐學者亦不可鑿空。詳審古人墨迹﹐自有分曉。斷不可依俗手爲入門路徑。先入者爲主﹐旣入退出最難。全幅局勢﹐先羅胸中者﹐下筆時是筆筆生出﹐不是筆筆裝去﹐至結底一筆﹐亦便是第一筆﹐古所稱一筆畫也。气韻𨿽曰天稟﹐非學力不能全其天。老杜詩云﹕讀書破萬卷﹐下筆如有神。讀得破古人墨迹﹐則觸處透空﹐自然生動。使筆墨者﹐借筆墨以寄吾神耳。

展紙下筆﹐理會章法爲一大事。布置經營﹐如著棋下子。格格可下子﹐格格不可亂下子﹔紙素上處處可落墨﹐處處不可亂落墨。棋有棋路﹐畫有畫理。一著失當﹐勢卽敗矣。一幅畫﹐凡中截下截上截﹐無一定之勢﹐卻有一定之理。巉山樹木與淺燸者不同﹐地勢使然也。三尺紙畫一尺畫﹐余紙𨿽無畫﹐卻有畫在。如將三尺紙折就一尺畫之﹐拽直審視﹐則此外皆余紙﹐不在畫內。縱使應筆再畫﹐卽分合如宜﹑關鎖合法﹐气機必不完固。气機完固﹐經營章法之樞矣。

煙雲渲染﹐爲畫中流行之气﹐故曰空白非空紙﹐空白

卽畫也。古人一樹一石﹑皆得煙雲之致。近日貌襲倪﹑黃者﹐視煙雲爲了手事。吾願學者挽之﹐使畫道一變。筆墨位置﹐不外通气有神﹐互用虛實﹐經營詳略是也。筆有舌﹐墨有眼﹐呼吸照應﹐有略此而通彼者。有實此而通彼者﹐畫此處﹐眼光只在此處﹐何異堆假山之工匠要之書畫之理﹐玄玄妙妙﹐純是化機。從一筆貫到千筆萬筆﹐無非相生相讓﹐活現出一个特地境界來。

唐子畏以郭恕先筆意畫靈巖積雪圖﹐絕似靈巖﹐𨿽婦人小於識靈巖者﹐見而呼爲靈巖也。董思白用黃一峯筆意畫毗山讀書圖﹐絕不似毗山﹐不特山體不類﹐卽居房水口亦毫不干涉。然二圖各臻其妙。使二圖筆意倒用﹐則失山水家之體度矣。

畫人物自顧﹑陸﹑張﹑吳以來﹐代有傳家。虎頭意在筆先﹐道子神生畫外。虎頭用筆如絲﹐循環超忽。道子用筆如葷菜條﹐變化縱橫。後如趙子昂﹐祖虎頭鐵綫紋也﹔李伯時﹐祖道子蘭葉紋也。顧﹑吳二派﹐至今講筆法者不能出其範圍﹐正如山水家之南北二宗。

人物衣褶﹐要柔中生剛﹐毫釐分寸﹐須見筆力。有重大而條暢者﹐有精潔而縝密者﹐凡十八法。其略曰﹔髙古琴弦紋﹑遊絲紋﹑鐵綫紋﹑顫筆水紋﹑撅頭釘紋﹑尖筆細長撇捺折蘆紋﹑蘭葉紋﹑竹葉紋﹑枯柴紋﹑蚯蚓紋﹑行雲流水紋﹑釘頭鼠尾紋。總要順適緊峭﹐以狀髙深傾斜﹑轉折飄舉之勢。白描貴潔淨勻細﹐不滯不纖。水墨貴蒼古雄偉﹑沈著淸眞。學畫者先求筆法淸眞勻細﹐猶學書之先楷篆而後行艸也

下筆先後在取順取勢。人則先面﹐面則先鼻﹐先面後

手足﹐先肩後臂﹐先衣後裳。譬彼寫花卉﹐亦葉因花附。總之有主而後有賓﹐先後之法﹐不外是矣。

吳生作數仞之畫﹐或自臂起﹐或自足先﹐卽取順取勢之意。

人物有行立坐臥四勢﹐古怪秀雅四種。下筆時要先得其气象。气象旣得﹐神采自眞。不則何異優孟衣冠。

人之難畫者手足。手之執持﹐足之行立﹐一乖於法﹐體且僵矣。手大可掩半面﹐足履長過手半﹐肩無三面闊﹐身體縱三橫五﹐屈伸結構能於手足安頓﹐脈絡自然通暢。

四體妍媸﹐無關妙處﹐傳神寫照﹐正在阿堵中。此爲寫眞言之﹐其實凡畫人物皆然。人之一身﹐英爽俱發於兩目﹐下筆稍不合法﹐便無精采。畫目宜方﹐方則風雅耐觀。點睛先要寫其圓圈﹐然後以淡墨實之﹐才有神气。須髮毛根出肉﹐疏密相間﹐不可排列整齊。畫鼻宜髙聳丰隆則近古。身之長短﹐以面爲主﹐立七坐五蹲三。

人物傅采﹐輕色與用墨水同。或染著﹐或借襯﹐或實塡重色﹐亦須薄著﹐然後逐徧勻加。惟粉色不宜疊著﹐著色時亦有次第﹐重者爲後。生紙色上罩礬水﹐再著不沁﹐驗礬入水﹐得味足矣。凡色切忌塗﹐薄施爲妙。花卉色重者黑輕﹐墨重者色輕﹐亦有色重墨重者﹐純色沒骨者﹐純墨寫意者﹐各隨體裁。神寓約略濃淡之際﹐韻生紙墨相發之間﹐無若翦彩者﹐則善矣。山水著色﹐亦在用水。水澤要經營﹐色黼要慘澹。錯采而成片段﹐不傷气而色厚﹐錯采則不平﹐成片段則不碎。

重色粉色﹐用膠要當。夏如漆﹐冬如水﹐此大略也。著色後罩礬水﹐膠性滑﹐礬性澀﹐則並結﹐過分則脆裂。

冬月不礬亦可﹐膠重黏滯﹐膠輕易脫﹐膠宿敗色。生紙烘染﹐墨水中略入膠﹐便和得開。烘卽洪云托月之烘﹐非用火也。生紙水沸﹐用副紙覆抑卽止。

烘染暈痕﹐以淸水筆雙管相調﹐不可使筆頭相撞。其法一管豎用﹐一管橫匿入虎口及中指﹑無名指之間﹐相調俱如是調法。將指皆伸﹐則豎筆亦橫﹐大指﹑食指緊夾豎筆及虎口橫筆﹐小指﹑名指向掌曲﹐則橫筆頭垂出。遂將中指鉤進豎筆﹐順用中指甲挑出橫筆﹐與食指鉗住。松虎口探出。

制色﹐諸譜所載不甚同﹐卽今專門家𨿽各擅其法﹐實不甚相遠也。玆言梗槪﹐研求精妙﹐更有進者。石靑﹑石綠﹑朱砂﹐謂之重色﹐制法同。初置研缽中﹐攙入淸膠水研﹐研至無聲﹐再衝入沸湯﹐提作三等色。提用碗三﹐將色和水傾入一隻內掐﹐碇﹐卽再傾一隻﹐略碇﹐又再傾一隻。第三隻碇定﹐將水棄去﹐三碗色深淡各異﹐畫家謂之頭靑﹑二靑﹑三靑﹐臨時入膠水用。花靑卽靛花制與重色相反﹐惟取標汁﹐以多研爲妙。靑有丸﹑散二種﹐散靑先用絹包泡﹐或置銚煎﹐易水數次﹐則水無殷色。丸靑形如螺﹐亦如柏子﹐色紺﹐先將沸湯泡﹐易去紺水﹐總使色淨水淸爲度。靑中紺殷旣除﹐然後研﹐乃入淸水少許﹐研若墨漿﹐更加入濃膠研﹐再衝沸湯捐﹐和解其膩﹐以浮標試膠。法以筆蘸標水著紙﹐能和卽可﹐不勻和再入膠腳。旣碇﹐傾面上標水﹐用煨火收幹﹐腳盡棄去。胭脂用熱水沸棄綿﹐或烈日暴漧﹐或煨火收﹐入膠少許用。藤黃只消水化。藤黃和花靑曰汁綠。花靑合胭脂爲紫﹐入粉曰粉紫。赭石產虞山者佳﹐黃赤之間而無鐵色爲上﹐亦須入膠。鉛粉﹐鄒

小山花卉譜載粉不可燻。今觀小山眞迹﹐粉多黴變。制粉究以惲氏之蒸而後研提者爲良。粉畫忌與皮衣同藏﹐硝气能還鉛色。

作畫便要世人叫好﹐非固基之道也。世人所見﹐止於牝牡驪黃耳。世人遇世人畫則賞﹐解人遇解入畫則賞。昔人言之矣。第因賞而爲學﹐非眞學者也。吳仲圭與盛子昭同時同裏﹐人競好子昭﹐而仲圭不務世俗一時之好。陳章侯臨周仲朗畫﹐觀者曰﹕已勝藍本。章侯曰﹕此所以不逮處也。此在志於道者自主之。

題畫須有映帶之致。題與畫相發﹐方不爲羨文﹐乃是畫中之畫﹐畫外之意。

初以古人爲師﹐後以造物爲師﹐畫之能事盡乎曰﹕能事不盡此也。從古人人﹐從造物出。試以古人之學證古人﹐古人豈斤斤筆墨之間者哉﹗

南宗抉祕

淸華琳撰。琳字夢石﹐天津人。生於乾隆五十六年﹐卒於道光三十年﹝工﹞。善畫。好讀書﹐精音律。《南宗抉祕》三十則專論南宗寫山水之法﹐言用筆用墨居多。

南宗抉祕

自序

﹝淸﹞華琳

余少時多病﹐臥而不起者數年﹐讀書不能卒業﹐棄材也。病中無以自遣﹐每懸古人山水圖畫臥遊之﹐久而酷嗜之。旣而病少差﹐有志於學畫﹐學十年﹐下筆無一是處。余固鈍根﹐前人豈盡天才耶其必有要訣乎﹗乃博取古人論畫之書一一披覽﹐𨿽各有所說﹐皆詳及形體﹐而略於筆墨﹐心快快不快而懷疑焉。因憶作書之法﹐蔡中郎得自石室﹐傳於韋誕﹐誕據爲已有時錘繇酷好書﹐見中郎筆法於誕座中﹐苦求弗與﹐繇捶胸嘔血﹐魏文以五靈丹救之。後誕死﹐繇發其祕書﹐始大成。又羲之幼學書於衛夫人﹐衛初祕而不授﹐羲之終日不去﹐侍左右﹐積數載﹐衛嘆曰「此子書成﹐必掩吾名」﹗乃授之。觀夫書法﹐韋﹑﹐衛慳吝異常﹐則畫家於用筆用墨之法﹐俱無詳說﹐其爲自祕也

無疑。嗟平﹐余讀書不成﹐去而學畫﹔學畫又將無成﹐豈非終於棄材乎﹗然不自甘﹐仍取古人眞迹﹐朝夕研讀﹐其筆法之起煞﹑墨法之輕重﹐逐處心摩手揣﹐寢食俱廢﹐忽夜夢二叟﹐相視而笑。一叟曰﹔書畫通禪。一叟曰﹕書法至唐末而絕。寤釋二語不能寐﹐曉起擇趙宋以前諸古貼悉心展閱﹐人𨿽異代﹐體亦不一﹐而其筆畫如出一手。竊以如此用筆﹐運以作畫之墨﹐何患墨裏無筆﹗自是畫與書互相參玩﹐又十餘年﹐似漸悟﹐遇有心得﹐隨卽錄出﹐共成三十六則。區區之見﹐本不欲以自私﹐特未敢自信﹐藏之篋中久矣。日者就正於劉曉山先生﹐先生亦以不得畫訣爲恨﹐見之大快﹐且慫恿繕寫成帙﹐畱以公諸同好﹐並爲之名曰南宗抉祕云。天津華琳。

夫作畫而不知用筆﹐但求形似﹐豈足論畫哉﹗作畫與作書相通﹐果如六朝各書家﹐能學漢﹑魏用筆之法﹐何患不骨力堅彊﹐丰神雋永也。其在北宗畫曰筆格遒勁﹐亦是渾厚有方﹐非出筋露骨﹐令人見而刺目﹐不然﹐大李將軍豈得與右丞比肩﹐而以宗稱之乎﹗特蔣三松﹑張平山輩﹐變亂古法﹐以驚俗目﹔效之者又變本加厲﹐相傳有以木工之墨齒作畫者﹐且以爲美談﹐抑何可笑﹗若夫南宗之用筆﹐似柔非柔﹐不剛而剛﹐所謂「綿裏鍼」是也。其法不外圓厚﹐中鋒則圓。出紙卽厚。初學不能解此﹐見前人之畫秀韻天成﹐絕無劍拔弩張之態﹐因而以柔取之﹐腕弱筆癡﹐殊無生气﹐類小女子描花樣者﹐乃自矜其韶秀不減於古﹐奚啻婢作夫人耶﹗然從此平心靜气﹐純正煉筆﹐毋求速成﹐

其造就亦未可量。乃不此之務﹐而又自嫌其筆力孱弱﹐不足駭眾人之觀瞻﹐急思一捷徑﹐將筆橫臥紙上﹐加意求剛﹐而枯骨榦柴﹐污穢滿紙﹐自詫爲「鐵筆」﹔流俗亦從而嘖嘖﹐稱其功力之大﹐抑思作畫亦雅事﹐豈可作此傖父面目向人哉﹗尢有可異者﹐其筆旣弱﹐乃欲效古人之圓。及其畫出﹐狀似豆莖﹐或筆之左右有兩綫﹐中間塌陷﹔又一種專取禿筆蘸濃墨﹐向紙上塗鴉﹐毫無主見﹐故意上下其手﹐頓挫出許多癭癅﹐視之如以竹枝嚼破其末﹐濡墨而抹之者﹐此皆畫道之蟊賊﹐萬不可誤犯。惟先不存自欺之心﹐亦不存欺人之心﹐終日操管作工夫﹐執筆緊﹐運腕活﹐久之又久﹐气力自然運到筆穎上去﹐不覺用力而力自到﹐所謂能人紙。能出紙﹐筆筆跳得起也。彼歉於用力﹐外腴中幹﹐偏於柔之病也﹔猛於用力﹐努目黎顏﹐偏於剛之病也。妙矣﹐古人之畫菩薩低眉﹐正是全神內斂﹔金剛怒目﹐迥非勝气淩人。

何謂執筆緊﹑運腕活當搦管之時﹐只覺吾之手乃執筆之具﹐他無能事﹐使手與筆合爲一物﹐若吾指上天然有一枝筆者﹐然後運吾之臂﹐以使吾之腕﹐運吾之腕﹐以使吾之手﹐初若不知有筆焉﹐則「執筆緊運腕活」之決得矣。右軍不云乎﹔「手知執而不知運﹐腕知運而不知執」。

初學用筆﹐規矩爲先﹐不仿遲緩﹐萬勿輕躁。只要拿得住﹑坐得準﹐待至純熟已極﹐空所依傍﹐自然意到筆隨﹐其去「畫無筆迹」不遠矣。若徒見古人之畫﹐筆筆有飛舞之勢﹐而不揣其功力之深﹐猥以急切之心求之﹐反爲古人所誤矣﹐其實自誤耳。

以筆作畫﹐何以要無筆迹此說似爲難解﹐夫筆迹卽

筆痕也﹐若滿紙筆痕﹐豈復成畫﹗然則何以去之學者當於一出筆卽要有力﹐不可使虛頭略有一些軟處﹐亦不可使煞筆略有一些軟處﹐如作畫左去吻﹑右去肩者﹐先就筆之有形之痕而去之﹐然又非硬抹一筆﹐使無虛鋒﹐卽可謂之無痕。果爾﹐則孤另一筆﹐其痕更重﹐愈不可救何不見端石之鸛鵒眼乎﹐其與石合者﹐活眼也﹐卽無痕也﹔其與石不合者﹐死眼也﹐卽有痕也﹐要使筆落紙上﹐精神能充於中﹐气韻自暈於外﹐似生實熟﹐圓轉流暢﹐則筆筆有筆﹐筆筆無痕已。昌黎之詠石鼓文日快劍斫斷生蛟龜﹐平原之論書法曰如錐畫沙﹑如印印泥﹐胥得之矣。

畫到無痕時候﹐直似紙上自然應有此畫﹐直似紙上自然生出此畫。試觀斷壁頹垣剝蝕之紋﹐絕似筆而無出入往來之迹﹐便是墻壁上應長出者。畫到斧鑿之痕俱滅﹐亦如是爾。昔人云文章本天成﹐妙手偶得之﹔吾於畫亦云。

舊譜於畫石之法﹐授人以一字金鍼曰活。豈惟畫石之筆當活﹐何筆不當活﹗但不可止取形活﹐如止取形活﹐則躁率輕浮之病皆生﹐究之仍非活也。惟筆尖刺紙﹐向下錐著用﹐又要提著用﹐弗任副毫攤在紙上﹐則運腕﹑運肘﹑運臂﹐俱有气力﹐卽筆墨之極虛處﹐亦活潑潑地。故學者欲出紙﹐先入紙﹐則跳脫有日矣﹐活矣。

畫之善者曰巧匠﹐不善者日拙工。人也孰不欲巧哉﹐不知功力不到﹐驟求其巧﹐則織仄浮薄﹐甚有傷於大雅。學者須筆筆皆著實地﹐不嫌於拙﹐迨至純熟之極﹐此筆操縱由我﹐則拙者皆巧﹐吾故曰﹔欲巧先拙﹐敏捷有日矣﹐敏捷有不巧者哉﹗

畫之用正鋒﹐旣諄諄言之矣﹐乃忽曰側鋒亦不可少﹐

則似語涉兩歧。然欲爲作畫者說法﹐正不敢以大言欺人也。書之用中鋒﹐自蔡中郎至唐之徐浩﹑鄔彤﹑顏平原諸公﹐二十四傳而絕。趙宋之家﹐已漸用側鋒﹐觀坡公之偃波﹐卽其明證。唐﹑宋畫不可見矣﹐元則雲林純用側鋒﹐他家亦兼用之﹐正自有說。吾以爲畫中之山頭﹑山腰﹐石筋﹑石腳﹐以及樹杪﹑樹根﹐凡筆綫之峭立峻峭而外露者﹐定當以正峯取之。昔人之論畫者有云「作畫用圓筆﹐方能深遠﹐爲其四面圓厚也。」此說非善學者亦不易解。他若山石之陰面﹑陰凹等處﹐用墨宜肥﹔夫肥其墨﹐必寬其筆以施之。筆寬則副毫多著於紙﹐正是側鋒。如於此處﹐必欲筆筆正鋒﹐則恐類魚骨﹐難乎其爲畫矣。學到極純境界﹐自悟側中寓正之意﹐非余自相矛盾也。

曉山先生好學魏﹑晉人書﹐一日爲餘言疾澀二字訣﹐余初以爲分解﹐曉山日﹕不然。余乃豁然頓悟曰﹕得毋澀爲疾母﹐疾從澀生乎﹗相與大笑。此𨿽餘二人之臆斷﹐然非苦心於用筆者﹐或亦理會不到。

用筆之法得﹐斯用墨之法亦相繼而得。必謂筆﹑墨爲二事﹐不知筆墨者也。今試使一能書者與不能書者﹐同於一方硯上用墨﹐及其書就﹐彩色迥不相侔﹐此人人所易見而易知者﹐何必更疑於墨法乎﹗昔人八生之說﹐有生水﹑生墨﹐其意盡謂用新汲之淸水﹐現研之頂煙﹐毋使膠滯﹐取助气韻耳。非謂未能用筆﹐反有能用墨者。然作書止用黑墨﹐作畫則又不然。洪穀子曰吳道玄有筆而無墨」﹐道玄亦畫中宗匠﹐何至不知墨法彼精於用筆﹐略於用墨﹐卽不免爲洪穀子所不足﹐墨法又何可不與筆法並講哉。墨有五色﹐黑﹑濃﹑濕﹑幹﹑淡﹐五者缺一不可。五者備﹐

則紙上光怪陸離﹐斑斕奪目﹐較之著色畫﹐尢爲奇恣。得此五墨之法﹐畫之能事盡矣。但用筆不妙﹐五墨具在﹐俱無气焰。學者參透用筆之法﹐卽用墨之法﹔用墨之法﹐不外用筆之法﹐有不渾合無迹者乎。重若崩云﹐輕如蟬翼﹐孫過庭眞寫得筆墨二字出

讀古人書﹐而不信古人﹐是欲誣古人也。盡信古人﹐則又爲古人所誣。苟我之理勝﹐𨿽六經有可刪可革之文﹐豈可拘拘於古人之言﹐而不反求其理哉﹗前人日五墨﹐吾嘗疑之﹐夫漧墨固據一彩﹐不煩言而解﹔若黑也﹑濃也﹑淡也﹐必何如而後別乎濕濕也﹐又必何如而後別乎黑與濃與淡﹐今何不據前人之畫﹐摘出一筆日此濕也﹐於黑與濃與淡有分者也﹐吾以爲此離婁所不能判﹐宰我﹑子貢所不能言。蓋濕本非專墨﹐緣黑與濃與淡皆濕﹐濕卽藉黑與濃與淡而名之耳﹐卽謂畫成有濕潤之气﹐所謂蒼翠欲滴﹑墨沈淋漓者﹐亦只謂之彩﹐而不得謂之墨﹐學者其無滯於五墨之說焉可耳﹗

五墨旣欲去其一矣﹐卽此四者﹐仍恐有所混同。何則淡與黑因大有別﹐濃則正當斟酌﹔不然﹐濃之不及者﹐將近於淡﹔濃之太過者﹐卽近於黑。介乎淡與黑之間﹐異乎淡與黑之色﹐凡石之陰面﹑山之陰凹﹐視之蒼蒼鬱鬱﹐有云蒸欲雨气象﹐其濃之盡善而盡致者乎。

用濃墨專在一處﹐便孤而刺目﹐必從左右配搭﹐或從上下添設﹐從有孤墨﹐頓然攺觀。且一幅丘壑﹐亦斷無一處陰凹之理﹐如將濃墨散開﹐則五色斑斕﹐髙髙低低﹐望之自不能盡﹐文似看山不喜平﹐當從此處參之。

淡墨﹑濃墨﹐皆可多用﹐獨黑墨不過略用些須﹐卽蒼

。

郁可觀。黑墨之用﹐俟畫畢相之其過迷離處﹐以此黑醒之﹔或不起處﹐以此墨提之﹐謂之點睛。如全身點睛﹐世間焉有此物﹗況黑墨視之最眞﹐如多著﹐則是一幅丘壑皆在面前﹐便無淡遠幽深之趣。

太倉派與古法有不同處﹐如初立骨法﹐先正多用淡漧墨。王麓臺以淡濕爲之﹐麓臺豈樂於變古哉﹐其救獘也深矣。古人筆力堅切﹐𨿽用淡漧墨﹐亦能力透紙背。後人腕力本弱﹐乃曰幹筆易老。彼但以干筆著紙﹐無論若何柔脆﹐終不致有浮煙漲墨溢於紙上。若一用濕墨﹐則滿紙臃腫﹐筆筆拋荒﹐未及加皴﹐已自痿痺不起。是以藉幹淡以自匿其短﹐究竟無眞實力量。幹淡豈能掩其稚气﹐以之欺門外漢則可﹐以之瞞个中人則斷斷不能。明知其非﹐甘心蹈之而不悔﹐麓臺大懼惡習不除﹐貽誤匪淺﹐乃以淡濕墨立骨﹐筆筆犀利﹐使拖泥帶水者一筆不敢落﹐學者從此爭關奪隘﹐則於煉骨法時﹐已自造成銅墻鐵壁﹐何患畫之不佳﹗謂麓臺之爲救獘也﹐余豈左袒。

然則麓臺無干墨乎有之﹐最後方用﹐更覺蒼秀渾脫。幹之所以居六彩之一也﹐學者如未能用﹐只可闕此一彩﹐以待將來。若欲用之﹐必於依輪加皴﹐旣熟之後﹐不必爲法所拘﹐皴足宜用漧墨以迷離之﹐能於發筆處不見出筆痕﹐煞筆處不見住筆痕﹐沈著痛快﹐跳出紙上﹐方盡幹筆之妙。若徒以模糊燥墨﹐盤旋往復﹐塗成一片墨煙﹐其去畫道﹐不更遠哉﹗𨿽云迷離﹐卻自分明。吾觀前輩之畫﹐筆繁處用之﹐繁而不繁﹐簡法寓焉。墨合處用之﹐合而不合﹐破法在焉。幹筆之用﹐誠非一端。

黑﹑濃﹑濕﹑幹﹑淡之外﹐加一白字﹐便是六彩。白

卽紙素之白﹐凡山石之陽面處﹐石坡之平面處﹐及畫外之水天空闊處﹐云物空明處﹐山足之杳冥處﹐樹頭之虛靈處﹐以之作天作水﹐作煙斷﹐作云斷﹐作道路﹐作日光﹐皆是此白。夫此白本筆墨所不及﹐能令爲畫中之白﹐並非紙素之白﹐乃爲有情。否則畫無生趣矣。然但於白處求之﹐豈能得乎﹗必落筆時气吞云夢﹐使全幅之紙皆吾之畫﹐何患白之不合也。揮毫落紙如雲煙﹐何患白之不活也。禪家云色不異空﹐空不異色﹐色卽是空﹐空卽是色﹐」眞道出畫中之白﹐卽畫中之畫﹐亦卽畫外之畫也。特恐初學未易造此境界﹐仍當於不落言詮之中﹐求其可以言詮者﹐而指示之筆固要矣。亦貴墨與白合﹐不可用孤筆孤墨﹐在空白之處﹐令人一眼先覷著。他又有偏於白處﹐用極黑之筆界開﹐白者極白﹐黑者極黑﹐不合而合﹐而白者反多餘韻﹐譬如爲文﹐愈分明﹐愈融洽也吾嘗言有定理﹐無定趣﹐此其一端也。且於通幅之畱空白處﹐尢當審愼﹐有勢當寬闊者窄狹之﹐則气促而拘﹔有勢當窄狹者寬闊之﹐則气懈而散。務使通體之空白毋迫促﹐毋散漫﹐毋遇零星﹐毋過寂寥﹐毋重復排牙﹐則通體之空白﹐亦卽通體之龍脈矣。凡文之妙者﹐皆從題之無字處作來﹐憑空蹴起﹐方是海市蜃樓﹐玲瓏剔透。

古人作文本有變體﹐凡文中所不可犯之病﹐偏故犯之﹐而爲他人所不敢犯﹐亦他人所不能犯。如拉雜重復疏漏﹐左史中多有之﹐翻成奇絕﹐此固精能之極﹐然後能遺貌取神﹐以成此遊戲三昧之詣﹐非貌爲怪誕也。文固如是﹐畫亦有之﹐如用墨不宜專彩﹐而竟有通幅用焦墨者﹐方其初落筆也﹐旁觀者深以墨黑爲嫌﹐而作者任意直揮﹐無所

顧慮﹐山石之面貌﹐色幾如鐵﹐極有情致﹐推原其故﹐筆綫先能如鐵﹐其用焦墨﹐方不生不硬﹐不濁不癩﹐不突不惡濫也。又有通幅用漧墨者﹐似輕雲之崦藹﹐薄霧之冥濛﹐卻筆筆有力﹐並非一味模糊﹐於極燥中不濕而濕﹐較之濕黑尢覺蒼潤﹐豈枯稿之筆所能效顰者耶﹗且用筆貴圓熟﹐貴秀潤﹐而反有以破筆用破墨者﹐信乎揮毫頭頭是道﹐非絢爛之極﹐歸於簡略﹐化千萬筆爲三五筆者﹐何能繩以理法﹐不粘不脫﹐而自饒天趣也。陶靖節之荷鋤﹐張志和之垂釣﹐瀟灑出塵﹐固非艸野人所能仿佛﹐更一種用寬筆﹑行濃墨﹐近於潑墨﹐實非堆墨﹐今人見之﹐不解所作何物﹐及墨迹漧足﹐或合或分﹐不數筆卽燦然成像﹐人以爲眞能點鐵成金﹐不知其方落墨時﹐早有成算在胸﹐非孟浪無知﹐敢於東塗西抹者比也。凡此數種﹐墨法似有法而無法﹐似無法而有法﹐乃大成後之戲墨﹐偶一爲之﹐謂之有意也可﹐謂之無意也亦可。彼世之江湖客﹐每假此數種變格墨法以欺人﹐固無足怪﹐學者當先認其筆﹐次辧其墨﹐不可不知﹐不可妄作。

鉤輪廓謂之初落墨﹐骨法是也。骨法內再加一二破法﹐謂之石筋﹐𨿽寥寥數筆﹐陰陽向背之神已具。以後加皴破塊﹐皆依此爲準。如其筆好﹐自當畱之﹐如其筆不佳﹐亦可於加皴破塊時掩之﹐毋爲膠柱之見

輪廓一筆卽見凹凸﹐此筆不可以光滑求俊﹐又不可以艸率爲老。旣有凹凸﹐則筆之轉折處自然便有寬窄﹐何事容心挫衄以取峭勁乎。

或曰「畫事竣﹐輪廓全然不見者有之﹐何必於此數筆切切言之也」餘日﹕「人身之骨有外露者乎﹐然無骨豈

復成人乎﹗此數筆𨿽全然掩無﹐亦必求其雄彊有力﹐畫成方能立得起。不然﹐芻靈芻狗﹐亦具人物之形﹐學者萬勿自欺」。

凡山石輪廓皆筆筆相搭而生﹐不可層層雜疊而上﹐使之狀似壘蚌殼﹑排魚鱗。以畫理論﹐止是單片﹐不成深山﹔以形狀論﹐亦板滯可厭。相搭而生﹐則大小相間﹐前後相掩﹐有起伏﹐有隱現﹐參伍錯綜﹐主賓顧盼。縱塊數甚多﹐總要連絡有情﹐毋今塊塊可以單取出也﹐方是深山﹐方有龍脈。

輪廓旣立﹐相通幅之遠近淺深遞次加皴﹐以漸而至於足。如就一處皴足﹐再皴一處﹐則通幅之色必不相配﹐通幅之气必不相生﹐通幅之神必不相顧。

依輪加皴﹐深厚爲要。設所皴之墨漸混﹐須將輪廓提淸﹐以醒眉目。然不可重於原筆之上﹐亦不可離原輪過遠﹐但少退些﹐有艸蛇灰綫之勢方妙。若照原輪滿提﹐必似印板矣。至於墨色﹐較原輪宜深﹐以其在加皴之後故也。皴法中用過寬之筆橫抹紙上﹐以圖省事﹐究竟塌陷不起。然則皴法固欲筆筆見筆矣﹐學者矜心作意﹐筆筆畫去﹐及至皴完﹐筆筆出頭﹐長者形似釘板﹐短者狀類狼牙﹐大非雅觀﹐至此必甚悔皴法之筆筆見筆矣。然由出頭筆之上﹐或橫或斜﹐添一二筆﹐碎小處或添一二點﹐便可將以下無數出頭筆皆歸皴內。行文患頭緒過紛﹐難歸紀律﹐只用一二鎖筆﹐自能收束嚴緊﹐卽是此法。此在畫中則爲以添爲減﹐最是喫緊要著

作畫惟丘壑爲難﹐過庸不可﹐過奇不可。古人作畫﹐於通幅之屈伸變換﹑穿插映帶﹑蜿蜒曲折﹐皆慘淡經營﹐

然後落筆﹐故文心仿詭而不平﹐理境幽深而不晦﹐使人觀之﹐如入山陰道上﹐應接不暇﹐而又一气婉轉﹐非堆砌成篇﹐乃得山川眞正靈秀之气。初學之士﹐固不能如吳道子粉本在胸﹐一夕脫手﹐惟須多臨成稿﹐使胸有成竹﹐然後陶鑄古人﹐自出機軸﹐方成佳制。不然﹐師心自用﹐非癡呆無心思﹐卽乖戾無理法﹐如文家之不善謀篇﹐𨿽有綺語﹐位置失所﹐翻多疵謬﹔且成稿亦豈易辦﹐其筆墨佳而邱壑佳者無論矣﹐其筆墨不佳而丘壑不佳者亦無論矣﹐間有筆墨﹐殊無可取﹐而丘壑甚佳﹐此臨前人成稿。而欲作僞者﹐遇此等畫﹐亦不得率然棄之。取其丘壑﹐運以自己之筆墨﹐安見不可以化腐朽爲神奇。至於成稿臨熟﹐欲自成丘壑﹐則當於畫出主樹之後﹐先落一二筆以取其勢﹐次定賓主﹐次分陰陽﹐類醫家之立方﹐有君而後有臣有佐使也。

天上浮雲如白衣﹐須臾變化成蒼狗﹐蒼狗萬變圖﹐固宇宙間第一大奇觀也。易云﹕窮則變﹐變則通。程子日﹕「道通天地有形外﹐思人風雲變態中」。則又通於道矣。道旣變動不居﹐則天下無一物一事不載乎道﹐何獨至於畫而不然﹗畫之變生於破﹐當畫之間架初立﹐於加皴時見勢有不可合者﹐審其勢以分之﹐以離爲奇也。勢有不可整者﹐度其勢以碎之﹐化板爲活也﹐此謂破中之變。若乃圓者方之﹐方者圓之﹐又或分一圓爲二方﹐破一方爲數圓﹐亦卽變中之破。學者解此﹐則觸手生春﹐斷不死煞句下。及畫旣成﹐神工鬼斧﹐匪夷所思﹐並自己意念﹐亦所不到﹐作者此時﹐未有不解衣磅礡﹐投筆起舞者﹐眞畫中之樂事也。有靈奇以自恣﹐無齟齬而不安﹐古人謂作畫當從淡處起手﹐後可攺救﹐卽此法也。

苔形不一﹐相使點綴﹐宜多宜少﹐酌量安排﹐不得隨手亂點﹐以取疵累。至若筆有脫節﹐苔可以接也﹔皴有遺漏﹐苔可以補也。合者欲其分﹐苔卽可以分也﹔連者欲其斷﹐苔卽可以斷也。借賓以成主。苔難數點﹐而取助匪輕。俗手輒謂點苔爲作畫之末事﹐何異俗醫不知甘艸之有大用﹐動謂方末綴書﹐謂其能合羣藥﹐夫甘艸豈僅合藥之用哉﹗知此可與言點苔。

舊譜論山有「三遠」云﹕自下而仰其巓曰髙遠﹐自前而窺其後曰深遠﹐自近而望及遠日子遠﹐此「三遠」之定名也。又云﹐遠欲其髙﹐當以泉髙之﹔遠欲其深﹐當以云深之﹔遠欲其平﹐當以煙平之﹐此三遠之定法也。乃吾見諸前輩畫﹐其所作三遠﹐山間有將泉與云與煙顚倒用之者﹐又或有泉與云與煙一無所用者﹐而髙者自髙﹐深者自深﹐平者自平﹐於舊譜所論大相逕庭﹐何也因詳加揣測﹐悉心臨摹﹐久而頓悟其妙﹐蓋有推法焉。局架獨聳﹐𨿽無泉而已具自髙之勢﹔層次加密﹐𨿽無雲而已有可深之勢﹔低褊其形﹐𨿽無煙而已成必平之勢。髙也﹑深也﹑平也﹐因形取勢﹐胎骨旣定﹐縱欲不髙不深不平﹐而不可得。惟三遠爲不易。然髙者由卑以推之﹐深者由淺以推之﹔至於平則必不髙﹐仍須於乎中之卑處以推及髙﹔平則不甚深﹐亦須於平中之淺處以推及深。推之法得﹐斯遠之神得矣。但以堆疊爲推﹐以穿劍爲推﹐則不可。或曰﹐將何以爲推乎餘日﹐似雜而合四字﹐實推字之神髓。假使以離爲推﹐致彼此間隔﹐則是以形推﹐非以神推也。且亦有離開而仍推不遠者﹐況通幅邱壑無處處間隔之理﹐亦不可無離開之神。若處處合成一片﹐髙與深與平又皆不遠矣。似離而合﹐

。

無遺蘊矣。或又曰﹐似離而合﹐畢竟以何法取之餘曰無他﹐疏密其筆﹐濃淡其墨﹐上下四傍﹐晦陰借映﹐以陰可以推陽﹐以陽亦可以推陰﹐直觀之如決流之推波﹐睨視之如行雲之推月﹔無往非以筆推﹐無往非以墨推﹐似離而合之法得﹐卽推之法得﹐遠之法亦卽盡於是矣。乃或又日﹐凡作畫何處不當疏密其筆﹐濃淡其墨。豈獨推法用之乎不知遇當推之勢﹐作者自宜別有經營﹐於疏密其筆﹐濃淡其墨之中﹐又繪出一段斡旋神理﹐倒轉乎縮地勾魂之術﹐捉摸於探幽扣寂之鄕﹐似於他處之疏密濃淡﹐其作用較爲精細。此是懸解﹐難以專注﹐必欲實實指出﹐又何異以泉以云以煙者拘泥之見乎﹗

作畫固貴古質﹐尢貴新穎﹐特不得入於纖巧耳。古人之畫﹐其一幅丘壑中﹐樹木屋廬﹑樓觀橋梁﹑村墟道路﹑人物舟車﹑沙灘土坡﹑水紋云影﹐因地制宜﹐斟酌設施﹐無一處小樣﹐非精心結撰﹐末易臻此。作者縱胸有定見﹐豈能纖細不遺﹗或奪胎古人﹐而欲變其面目﹔或自出鑪冶﹐而欲寫其性靈﹐必研精殫思﹐以求盡善。乃有時思路扡格﹐亦有時意見遊移﹐於某處某處﹐不知作何景物﹐方不落寞﹐方不板重﹐方於全神不礙﹐方於通幅有情﹐設竟敷衍了局﹐艸艸完篇﹐不特平庸無味﹐且以後再遇此等境界﹐必致畏難不肯凝思﹐隨手落筆﹐以圖省事﹐則終身無新穎之思矣。或曰﹐幹巖萬壑之景﹐必一一籌畫精當而落筆乎余曰﹐神能化形﹐豈不甚善。第恐憑虛結想之難﹐不如見景生情之易也。畱字一訣其至要矣﹐蓋於丘壑初立之際﹐主位𨿽定﹐如遇賓位﹐應有作意處﹐一時端詳不妥﹐當空者空之﹐一筆亦不必落﹐不防遲之數日﹐俟全神相足﹐頓生機軸﹐

。

時振筆疾追﹐不蔓不支﹐不卽不離﹐不隔絕﹐不塡塞﹐於恰當其可之中﹐定有十二種意外巧妙﹐卽詩家所謂「句缺須畱來日補」之意也。𨿽名手作畫﹐且時有之。學者正當藉此靜細之功﹐以祛粗躁之气。程子終日作書曰﹕不是要好﹐卽此是學。此語最有味。

。

畫說

淸華翼綸撰。翼綸字贊卿﹐江蘇無錫人。道光二十四年舉人﹐官江西永新知縣。精鑑別﹐富收藏﹐山水學王原祁。

。

畫說

﹝淸﹞華翼綸

學有淵源﹐卽畫何獨不然。余法南宗﹐就余所知者言之。餘生也晚﹐就余所見者言之。摩詰﹑荊﹑關不可得﹐不必言矣。宋時盛稱李﹑範﹑郭。眞郭未之見﹐見眞營邱﹐其筆墨精神迥出紙上﹐丘壑渾成﹐枝木極細﹐而無刻畫之迹﹐瀟灑天成﹐令人有觀止之嘆。見眞華原﹐格超筆老﹐枝木陰森﹐雲煙浦郁﹐筆墨一點一斫﹐無不精蘊。董﹑巨並稱﹐巨然未之見﹐見北苑﹐用筆古勁﹐設色濃厚﹐蒼莽橫逸之气溢於紙外﹐不可逼視虎兒未之見﹐見大米﹑房山。大米雲气蒸蔚﹐山勢渾厚﹐無筆墨痕﹐濕筆之中間以干筆﹐破枝一筆直下﹐力可屈鐵﹐用筆如錐﹐用墨如飛﹐倏忽變幻而神气仍是閒逸。房山枝木亦似米﹐而房屋人物極細﹐山容峭拔而雄厚﹐蓋頂一筆圓勁而有意趣。元諸大家皆見眞本。子昂用墨﹐大似北苑。子久用筆﹐猶有一一古拙之處﹐墨薄如紗﹐筆軟如棉﹐若不用力而力在其中﹐全以神運﹐無一點矜能虛矯之气。倪元鎭平淡天眞﹐簡而厚﹐淡而有精彩﹐絕不經意﹐純乎天趣。王蒙沈鬱古拙﹐

以印泥畫沙之筆﹐寫其胸中之丘壑﹐令觀者如身遊其際﹐有不能遽出之勢梅道人運筆如鐵﹐墨分五彩﹐古拙異常。其餘元人﹐所見者不可枚舉﹐大抵非師董﹑巨﹐卽法四家。明畫所見更多﹐惟王孟端意趣超逸﹐抗衡元人。疾翁能守北苑。六如不畫南宗﹐而有士大夫气。文﹑沈本家筆甚無趣味﹐惟法董﹑巨及元四家﹐能窺古人堂奧。其及門皆爲師所掩﹐拘守矩度﹐故無出藍者。董思翁上追北苑﹐不屑與文﹑沈爭衡﹐用筆蒼茫﹐濕而不滯﹐厚而不俗﹐五百年來一人而已。至於我國初諸老﹐王煙客直接大癡﹑元照﹐畫法諸家﹐而於巨師尢爲深詣﹐靑綠前無古人。耕煙法南宗﹐筆墨精妙。惲南田以逸勝。吳漁山濃厚而气疏﹐是得力於王蒙者。惲香山直追北苑﹐不染明人習气。姜鶴澗近守倪迂﹐錢茶山﹑張洽﹑張篁村能接麓臺之傳﹐奚鐵生﹑方環山宗法大癡﹐王蓬心不失家法﹐皆爲南宗的派。余則不乏法南宗者﹐然恆不能自成家﹐故不悉數。惟王椒畦深得梅道人墨法﹐設色亦古艷。近則王鶴舟玉璋及其孫鶴孫﹐猶守南宗。余友秦誼亭炳文能法南宗諸家﹐得其筆意。以余所見近入畫不下數百人﹐而無能知門徑﹑守宗派者﹐且皆爲時師所囿﹐不能尙友古人。天下𨿽大﹐能畫者無幾人。世有知畫者﹐必不以餘言爲狂惑也。

南北宗蹊徑不同﹐用筆亦大異。作畫者罔不知﹐而下筆時全無的派﹐其故在勾斫皴染﹐未明其意﹐愈失愈遠。是宜澄心靜气以參之。畫法古人﹐而法古必先能鑑古。倘以贗本臨摹﹐泥其迹而遺其神矣。惟知古人用筆之妙﹐自然一望而知爲何人筆﹐暗中摸索﹐猶能識之。賞鑑精則心目與古人相契﹐一下筆便已神似﹐無庸摹仿也。取法乎上﹐

僅得乎中。今人日以時人爲法﹐所以愈趨愈下。常見近時朱昂之仿董﹐張研樵仿文﹐猶可言也。而從而和之者﹐乃竟以朱昂之﹑張研樵爲法﹐其於所謂董﹑巨﹑元四家﹐目未常睹﹐耳未常聞﹐豈復有畫其志但求以畫易錢﹐畫道曰卑﹐鄙陋一至於此﹐甚可嘆也。

畫分時代﹐一見可知。大抵愈古愈拙﹐愈古愈厚﹐漸近則漸巧薄矣。嘗見唐人佛像﹐突出紙上﹐著色濃厚﹐致絹本已壞﹐而完處色仍如新﹐知古人精神遠過近人﹐此時代爲之﹐不可彊也。且古人恆思傳諸幹百年﹐今人只求悅庸人之耳目﹐其命意亦有不同者。

宋畫易辧﹐其用意構思﹐斷非後人所能及。用筆精微神妙﹐巨眼自能識別。卽淺言之﹐絹素或縝密如紙﹐粗如布﹐制作精良﹐紙則白淨光潔﹐著墨有暈不飛﹐皆難僞作。且宋畫必宋墨爲之﹐理易明也﹐濃處千年如漆﹐淡處薄如蟬翼﹐神采煥發觀此數者﹐眞僞迥然各別﹐不待觀畫而已可知矣。

元人自有元入門徑﹐𨿽皆法北苑﹐而子久得其閒靜﹐倪迂得其超逸﹐王蒙得其神气﹐梅道人得其精彩。總之元人不若宋人之拙而拙於明人﹐元人不若宋人之厚而厚於明人。

北苑用筆稍縱﹐而雲林純用側筆﹐此以知作畫尙偏筆也。偏非橫臥欹邪之謂﹐乃是著意於筆尖﹐用力在毫末﹐使筆尖利若鍩刃﹐豎則鋒嘗在左邊﹐橫則鋒嘗在上面。此之謂以筆用墨﹐投之無不如志﹐難以言語形容。若用正鋒﹐非臥如死蚓﹐卽禿如荒僧﹐且條條如描花樣﹐有何趣味善悟者但觀北海之字﹐卽知畫矣。

觀古人用筆之妙﹐無有不幹濕互用者。𨿽北苑多濕筆﹐元章﹑思翁皆宗之﹐然細視亦幹濕並行。幹與枯異﹐易知也﹐而濕之中非慧心人不能悟。蓋濕非積墨積水於紙之謂﹐墨水一積﹐中漬如潦﹐四圍配邊﹐非俗卽滯﹐此大獘也。須知用墨二字確有至理﹐墨固在乎能用也﹐以筆運墨﹐以手運筆﹐以心運手﹐幹非無墨﹐濕非多水﹐在神而明之耳。

設色必於墨本求工。墨本不佳﹐從而設之﹐是塗附也。墨本不足﹐從而設之﹐是工匠之流也。故設色必待墨本旣成﹐煙雲浦郁﹐斯愈設愈妙﹐出卽若舊畫﹐乃爲有士大夫气。若有一團新色﹐浮於紙墨﹐非俗卽熟。觀王元照靑綠有古意﹐麓臺如古鼎尊彜﹐皆設色之至善者。耕煙已不免於俗熟矣。

畫有大家﹐有名家。筆墨雋永﹐毫無俗筆﹐自然名貴﹐是謂名家。浩浩落落﹐獨與天遊﹐不爲物圃﹐𨿽寥寥數筆﹐而神气完足﹐巨幛萬卷﹐幹巖萬壑﹐又恢恢有餘﹐是謂大家。

山林有煙靄﹐無之便是俗筆。而煙靄非但由烘染勾勒而得其形似也﹐貴求其神韻焉。蓋用筆得法﹐自然有煙靄。餘九州歷其七﹐行路幾及萬里﹐所過千山萬水﹐到處參悟畫理﹐知天陰則煙靄重﹐而輪廓宜輕﹐天晴則輪廓稍重﹐而蓋頂一筆必明朗有勢如突出者。然山坳則赤日中無不有煙靄﹐且覺天愈晴則煙靄愈深也。大雨山勢模糊﹐雲气蒸蔚﹐小雨雲煙澹蕩﹐山色霏微。曉則山坳煙積﹐輪廓漸分﹐山頂穿霧而出如初起者然。晚則煙靄自上而下﹐輪廓輕微如欲睡者然。大風雲气如將飛出﹐挾山而行。和風則

林木漸動﹐山色晴明。晴雲有瑞气﹐濕云有癡气。欲雨之雲充積彌滿﹐將晴之雲遊行無幾。春山之云明媚﹐秋山之云潔淨﹐夏山之云蒸蔚﹐冬山之云寒凝。煙則有寒暖深淺﹐而無時無地不有。木樹一枝一葉﹐必有煙气﹐多則必有積煙。煙者﹐山之气也﹐林之气也﹐有气則生﹐無气則死。善畫者著意於煙雲﹐藝進乎道矣。又能著意於非煙之煙﹐非云之云﹐則更神妙矣。

凡平地無不有田﹐有田乃有村﹐有村自有溪。山麓必有林﹐有林斯有屋。余行山中數千里﹐所見無不皆然。溪以受山水灌田﹐人必近溪而居﹐就田而食﹐林下築屋﹐則有庇蔭﹐此一定之理也而畫卽借以爲山水之間隔﹐能隨地生情﹐因情生景﹐得不謂爲化工之筆乎畫宜擇山水之入畫者因而用之。余觀河南﹑山東無山之處﹐塵沙滿目﹐或有林木﹐亦枯殼無味﹐若以之作畫﹐有何意趣京西西山雲气浮動﹐空翠堆積﹐樓臺錯雜﹐間隔旣多﹐山尖復如芙蓉簇辦﹐虛空粉碎﹐兼而有之。麓臺畫皆從此得力。子久﹑耕煙畫虞山﹐椒畦畫光福山。余辛亥歲自申陽以至粵西﹐從徵會匪﹐翻山越水﹐所見入畫者居多。蓋天地眞境﹐取之不盡﹐用之不竭。且自宋元以至國朝諸名家之筆﹐深山中之景有絕似之者﹐於以知筆墨之道通乎造化也。子昂﹑文﹑沈之靑綠﹐其所畫皆是名勝之境﹐豈恐筆墨不足動人而借景以媚俗乎若如董﹑巨﹐元四家﹐思翁﹑煙客輩﹐只取荒率之景﹐以寫吾蒼茫之思。觀畫之取徑﹐而知筆墨之髙下矣。

自一尺以及尋丈﹐總宜一筆鼓鑄。枝枝節節而爲之﹐索索無生气矣。古法以木炭而朽摹﹐或用淡墨先定局段﹐

然後畫之。余謂猶有執滯之患﹐不若用腹稿﹐將紙打開一看﹐略一凝思布置﹐從而爲之﹐變化在心﹐造化在手。

畫無精神﹐非但當時不足以動目﹐抑且不能歷久。而精神在濃處﹐尢在淡處。淡而有精神﹐斯有精神耳。又一幅之中﹐必有精神團聚處。能於要處著精神﹐思過半矣。

求奇求工﹐皆畫獘也。妙處總在無意得之﹐一著意象﹐便落第二乘矣。於蒼莽橫逸中貴有神間气靜之致。

下筆遊移便軟弱﹐構局遊移便散漫。惟能與古人爭衡﹐則有斷制﹐獨來獨往﹐運用在心﹐自足壓倒一切。

畫有天趣。當神气閒暇之時﹐一切煩事皆可不攖吾慮﹐心忘乎手﹐手忘乎心﹐必有佳作。若心緒惡劣﹐諸務冗繁﹐彊而爲之﹐有頹然欲臥而已。

畫乃天生就一種人﹐豈可學而至。蓋學必有繩墨﹐便死於繩墨中矣。試觀師沈﹑文﹑六如者﹐不但不及其師﹐卽與師無異﹐亦一沈﹑文﹑六如而已。今之學朱昂之﹑張研樵者﹐何嘗有一人能自成家者。此以知畫不可學也﹐必也其以古人爲師乎

或自己能畫﹐與善畫者講論一番﹐各抒所見﹐互相砥礪﹐因而畫理曰進。時人不可師﹐而能自得師﹐卽三人行之意也。

畫有一橫一豎﹐橫者以豎者破之﹐豎者以橫者破之﹐便無一順之獘。又气實或置路或泉﹐實處皆空虛。此王鶴舟爲餘言之﹐確有至理。

畫不可有習气﹐習气一染﹐魔障生焉。卽如石濤﹑金冬心畫﹐本非正宗﹐習俗所賞﹐懸價以待﹐已可怪異﹐而一時學之者若狂﹐遂成魔障。石谷畫本有徇人之作﹐仿石

谷者遂藉以謀衣食。吁﹐畫本士大夫陶情適性之具﹐苟不畫則亦已矣﹐何必作如此種種惡態。

畫必孤行己意﹐乃可自寫吾胸中之丘壑。苟一徇人﹐非俗卽熟。子久﹑雲林﹑梅道人輩﹐其品髙出一世﹐故其筆墨足爲後世師。此其人豈肯一筆徇人。且如鄒逸老﹑姜鶴澗諸人之畫﹐未必卽抗駕古人﹐而物以人重﹐知立品不可不先也

俗士眼必俗﹐斷不可與論畫。世間能畫者寥寥﹐故知畫者亦少。但以自娛可耳﹐必爲求知於世﹐是執途人而告之也。且畫本一藝耳﹐人卽不知何害。

畫旣不求名﹐又何可求利。每見吳人畫非錢不行﹐且視錢之多少爲好醜﹐其鄙已甚﹐宜其無畫也。佘謂天下糊口之事盡多﹐何必在畫。石穀子畫南宗者極蒼莽﹐而以賣畫故降格爲之。設使當時不爲謀利計﹐吾知其所就者遠矣。且畫而求售﹐駭俗媚俗﹐在所不免﹐鮮有不日下者。若以董﹑巨之筆懸之五都之市﹐蒼茫荒率﹐俗士無不厭棄之﹐豈復有人間價乎﹗

筆不佳﹐不可畫。筆宜尖硬圓肥﹐斷不可禿。用筆之老嫩﹐在吾手下﹐非必禿筆而後能老也。墨全在筆尖運用﹐以一尖筆與一禿筆試之﹐同一墨而精彩異矣。墨卽不能得宋墨﹐明時程君房﹑方於魯間亦有之﹐國初曹素功佳者尙可用此數人墨﹐如得眞品﹐用之𨿽極淡﹐自有精彩﹐且能分五色﹐濃淡相間﹐層出不窮。若時肆中墨﹐只可作一濃一淡﹐多擦則有灰色可厭。觀於梅道人墨法﹐可知用墨不可不佳。

紙不佳﹐非飛卽幹﹐心中作種種之惡劣。粗絹惡扇﹐尢敗人意興﹐稍畫之﹐便覺口舌發渴﹐蓋精神已爲耗敗矣。厚宣紙亦難畫﹐一筆上紙﹐水气收下﹐筆頭不能運動﹐如何能畫揭之太薄亦易飛﹐惟以兩層爲率可耳。得鏡面自然光潔者乃佳﹐愈舊愈妙。近時蘇浙紙鋪作紙﹐砑光如鏡﹐有礬不受墨﹐亦不肯幹﹐一筆著紙﹐直著一筆﹐稍停片刻﹐卽便並成一筆。且水浸礬漏﹐仍然飛開﹐惡劣甚矣。此工匠所用﹐非士夫所宜有也。絹亦無佳者。古畫如子久﹑雲林所用紙﹐均非今時所有。明時董思翁用絹紙皆佳﹐可以悟紙之宜精矣。總之﹐須擇其本來光潔者﹐千錘萬錘﹐然後可用。然著一做手不得﹐著一做手便無墨暈矣。

有佳墨﹐必以佳硯磨之﹐墨乃細而無渣。粗硯斷不可用。端溪北壁石所以貴如拱璧也。

。

過云廬畫論

淸範璣撰。璣號引泉﹐江蘇常熟人。生卒年不詳﹐約活動子道光間。山水源於王原祁﹐神韻盎然。精於鑑別書畫古物。嘗沿街設冷攤﹐賣畫奉母。此編𨿽寥寥三十餘條﹐而余紹宋以爲「言必己出﹐多甘苦有得之談」﹐「發前賢所未發」。

過云廬畫論

山水論

正淸範璣

遠古畫法﹐皆舉大綱。唐﹑宋以來﹐名家撰論﹐無微不顯矣。從事於斯者﹐循其規﹑蹈其矩﹐寢饋日深﹐漸忘模範﹐別出頭地﹐各自成家。迨後澆風煽惑﹐故訓日違﹐學人失所趨向﹐卽有一二卓識之士﹐思有以振之﹐而所言又未切鍼俗病。璣𨿽潛心於此﹐資稟愚昧﹐討古力薄﹐偶以自是之見﹐條別示初學﹐諸多乖謬﹐貽笑方家。

畫論理不論體﹐理明而體從之﹐如禪家之參最上乘﹐得三昧者﹐始可以爲畫﹔未得三昧﹐終在門外。若先以解脫爲得三昧﹐此野孤禪耳。從理極處求之﹐猶不易得。而況不由於理乎﹗求三昧當先求理﹐理有未徹﹐於三昧終未得也。

畫以養性﹐非以求名利。世俗每視其人名利之得失﹐而重輕其畫﹐此大可鄙﹐莫爲所惑。嘗見古人顯晦早暮不

同﹐多有如子昭﹑仲圭之異。苟或遇澀﹐而遂汲汲於名利﹐致筆墨趨時﹐遺本逐末﹐多陋習矣。卽志得意滿﹐何足羨哉﹗

作畫與作文同法﹐一處消息不通﹐一字輕重不稱﹐非佳文。一樹曲折乖違﹐一石紋理錯亂﹐亦非佳畫。文之濃麗蕭疏﹐幽深遼遠﹐皆本畫意之回環起伏﹐虛實串插。畫屬文心﹐文之與畫﹐其可分乎﹗然而畫有不能達意者﹐必藉文以明﹔文有不能顯形者﹐必藉畫以證。此又圖﹑史之各專其美也。

畫與文異處﹐在可攺不可攺。文有不妥貼處﹐𨿽已付雕﹐猶可攺正。畫則一鑄而定﹐若點畫微誤﹐玷及全體﹐不能換易。故其經心﹐更勝於作文

學畫難於作文﹐並難於學書。文之名作﹐自古迄今﹐鈔印流傳﹔書之眞迹﹐摹勒行世﹐故人多易見。畫則色有濃淡﹐筆有虛實﹐不能鈔印摹勒﹔卽托於木石﹐成繡工花樣矣。古迹旣不易致﹐名手又不易逢﹐宜人識見每劣﹐明理更少也。

畫以筆成﹐用筆旣誤﹐不及議其畫矣。畫筆本卽書筆﹐其柰學書者有誤認筆根著紙以爲中鋒﹐畫亦因之而誤﹐其病非淺。書之錐畫沙﹑印印泥﹐謂用力也﹔折釵股﹐截筆也﹔屋漏痕﹐收筆也。截則不使筆根著紙﹐收則筆尖返內﹐故曰「提得筆起﹐便是中鋒」。又懸鍼者﹐筆尖往而不返也。古人論書﹐專在筆尖﹐先行驗顏書之轉折﹐及柳書之挑剔﹐撇捺易明。顏書轉折﹐其角圓削﹐筆若不偏行﹐上必溢墨。柳之撇捺與剔皆左齊﹐挑筆與捺不從中放也。誠懸寓諫之言曰﹕心正則筆正。筆正者﹐謂不作容悅之態﹐

與今之所尙中鋒絕異。若使筆運如槌﹐墨聚於中﹐又何難乎。篆書中玉筋鐵綫﹐在縛筆之前﹐隸已不然矣。如上皆梁溪鄒敬夫明經主此說﹐誠爲卓見。予初不解﹐繼與反復辧駁﹐因悟畫中北苑之側縱﹐倪﹑黃相繼﹐無不皆然﹐始服膺而守。曾鐫小印曰「遇鄒後筆」﹐識不忘所自也。

形隨筆立﹐筆寓於形。古人論書謂「眞如立﹐行如走﹐艸如奔」﹐未有不能立而能走能奔者。固知作畫﹐亦知先整筆工細﹐次縱筆寫意也。卽不能精於整筆作工細畫﹐而其形與筆之要﹐必極體令明晰。必極句疑有誤。若信筆爲忘形畫﹐乃有法之極﹐歸於無法。坡老云﹕論畫以形似﹐見與兒童鄰。謂不特論形似﹐更貴肖神明耳。不求形而形自具﹐非淺學所能。不然﹐筆亂而形亦糊塗畢世矣。

作畫以篆﹑隸﹑眞﹑艸之筆﹐隨宜互用。古人精六法﹐無不精於八法者也。不備諸體而成畫﹐無有是處。

用墨之法卽在用筆﹐筆無凝滯﹐墨彩自生﹐气韻亦隨之矣。離筆法而別求气韻﹐則重在於墨。藉墨而發者﹐捨本求末也。常見世之稱賞气韻﹐而莫辧從筆發﹑墨發﹐略舉前人以證明之﹕圓照則從墨發﹐麓臺則從筆發耳。山靜居畫論亦有謂筆端气韻﹐世每鮮知﹐先得吾心矣。

畫有虛實處﹐虛處明﹐實處無不明矣。人知無筆墨處爲虛﹐不知實處亦不離虛﹐卽如筆著於紙﹐有虛有實﹐筆始靈活﹔而況於境乎﹐更不知無筆墨處是實﹐蓋筆𨿽未到﹐其意已到也。甌香所謂「虛處實﹐則通體皆靈」。至雲煙遮處﹐謂之空白﹐極要體會其浮空流行之气﹐散漫以騰遠視﹐成一白片﹐𨿽借虛以見實。此浮空流行之气﹐用以助山林深淺參錯之致耳。若布置至意窘處﹐以之掩飾﹐或竟

彊空之﹐其失甚大﹐正可見其實處理路未明也。必虛處明﹐實處始明。

作文必用虛字﹐以達語气。用之不當﹐晦澀難明。畫亦如是﹐蓋天成之物﹐形體不同﹐隨類寫之﹐一樹一石﹐以至全體﹐皆有自然之骨節若可屈伸轉側。欲其屈伸轉側﹐不合骨節而彊之﹐卽作文之虛字不當也。思翁所謂「畫樹以轉折爲主﹐動筆便思轉折處﹐如寫字之轉筆」﹔又曰「下筆便有凹凸之形」﹐然豈特畫樹爲然﹐全體皆當如是。

作畫莫難於丘壑﹐丘壑之難在奪勢﹐勢不奪則境無夷險也﹔起落足則不乎庸﹐收束緊則不散漫﹐時而陡崖絕壑﹐時而浩渺千里﹐時而遇之﹐意遠情移﹐時而遇之﹐驚心懾魄﹐曠若無天﹐密如無地﹐蕭寥迫塞﹐同是佳景。璣初學畫於瞿翠巖先生﹐先生之師姜山人漁﹐山人之師尊古黃鼎也﹐名著宇內。先生師承有自﹐其議論淳正璣性頑劣﹐未嘗一一遵奉﹐而特識其引導之語曰﹕遠古祕奧﹐世皆影響﹐求之近代名家之作﹐亦皆見其一鱗片羽。惟新野煙翁爲吾儕同裏﹐獲睹手迹較多。翁嘗於棄山王氏所藏名迹中﹐沈酣日久﹐無不探索﹐故能宗兼南北﹐集一大成﹐丘壑之妙﹐奇變無窮﹐出宋﹑元人各面目於一手。𨿽樓觀屋木﹑松鍼竹葉﹑鉤雲界水﹐悉用整筆﹐似嫌刻畫﹐然其理明晰﹐其體精嚴﹐以之爲模楷。入他家之蹊徑﹐無墮坑陷塹之患矣。但匠與人規矩﹐不能使人巧也。此語謹佩冊年﹐益信前輩篤實之教﹐而又悟夫邱壑之難也已。

平正易﹐欹側難﹐欹側明﹐𨿽平正之局亦靈矣。然明於欹側者﹐今人多未見也。列朝畫院之設﹐出題課士﹐以

階仕進﹐一種備宮掖之用﹐都取工細刻畫﹐號爲「院體」﹐非無絕藝﹐常乏性靈。其餘各擅各體﹐多有寫圖見重﹐若徵故實﹑志近事﹐狀物畢肖﹐惟人物家爲能。然專於山水﹐能照耀古今之品者﹐人物亦未嘗不畱意。故知作圖當首尊立意﹐次則醒題與章法。如偏注一境﹐不容別境以淩奪﹔專主一物﹐當宜何物以陪襯爭勝﹗在工夫筆墨之外﹐未能就易避難。若夫動植之情﹐千差萬別﹔山川勢異﹐隨步換形。以至城戍津梁﹑舟車屋木﹐化板爲活﹐化俗爲雅﹐悉顧題面﹐而剪裁入妙﹐宜古人十曰一水﹐五日一石﹐經營之難﹐若此其極也﹗世之寫圖﹐每遇實境必棘手﹐卽寫詩詞摘句﹐亦少見長﹐大都人物之法未備﹐故寫圖不精﹐欹側之理未達﹐故布置有乖。苟能胸富丘壑﹐畢備諸法﹐縱疊出數十圖﹐境界自無雷同﹐組織得不湊迫﹐迥非漫寫一畫﹐而綴題以名之也。

方密之云﹕六法甚難﹐人生何必窮極其致﹐得意也已耳。必須深求﹐自須多摹名迹﹐但徒得其所當然﹐不知其所以然﹐亦終不入古人之室。濃淡之襯﹑疏密之間則易明﹐若某處少一筆﹐某處多數點﹐收之故欹斜﹐縱之反結曲﹔髙山大嶺﹐卻鎭於織石﹐重林密箐﹐重在微梢。或蒼茫照顧﹐或逼仄相淩﹐欹在盈縮﹐隨處合度﹐倘非自出機杼﹐奚足知之﹗苟常潛心體會﹐始謂良工﹐更能別設鑪冶﹐陶鉻諸家﹐有不使俗子襝衽避席乎﹗家中立氏之言曰﹕師其人﹐不若師造化。此尢百尺竿頭進步之語﹐蓋法固未盡其妙耳。丘壑結撰﹐如空中云體﹐終古不同﹐有定理﹐無定法。應物寫形﹐果能曲體其情。盈天地間何物而不可檻入筆端﹐奚必古之人﹐古之人不出於臨池之際乎哉﹗此爲無

法處說法。故凡論畫以法爲津筏﹐猶非究竟之見。超乎象外﹐得其圓中﹐始究竟矣。

臨摹名迹﹐乃用功之事﹐非可以應請也。摹古而不標明何本﹐蒙爲己出﹐欺世盛名﹐多生內愧。卽剿襲搏扯﹐亦由自乏意思﹐以至雜出研媸﹐體裁不合﹐久久習慣﹐獨立無望矣。初學之士﹐當汲古於平日﹐盤礡之際﹐須空依傍﹐其所醞釀﹐必無心流露﹐始覺自由之樂也。古人亦有敗筆﹐或於不經意處露之﹐或因不稱全局﹐彊攺而出之﹐瑕不掩瑜﹐正其好處。如全局無可非刺﹐則又近於畫中之鄕願﹐否則非用成稿﹐卽臨眞本也。由救敗筆﹐偏得奇致﹐而新意亦出﹔攺或不佳﹐必惜全福之妙以存之。不然﹐付諸故簏矣﹐切不可據其誤而效尢之。

畫有能師法﹑不能師法二種。用意超妙﹐布置得宜﹐气韻生動﹐情景入微﹐此可師法。不發於指也。

畫有自徳行﹑文章而傍溢者﹐气象不侔於專家。難以工力法度繩之。善學者用拓襟期﹐仰企在筆墨之外﹐當賓之正﹐不必師之也。

學畫須得鑑古之法﹐鑑古不明﹐猶如行遠﹐而不識道路之東西﹐鮮有不錯者。但世之鑑古﹐都以眞贗爲準的﹐不以用意爲髙下。卽有愛其取境新奇﹐仍不究合法與否﹐果曷故耶蓋藏家則以名之輕重﹑價之多寡﹑傳之何氏﹐重題跋﹐考記載﹐驗字迹與印文﹐別紙素之全損﹐及篇幅中繁簡粗細而定之﹐與畫卻不關涉﹐甚且以其人之罕作者爲貴。其謬旣大﹐猶曰「某某賞鑑家也」﹐可爲一噱。若能畫者﹐得一名迹﹐手摹不置﹐足以亂眞矣。然好其形迹﹐昧其用意﹐𨿽勝藏家﹐終未可爲鑑別也。至裨販之流﹐俟

人好惡﹐顚倒黑臼以射利﹐縱能鑑別冥賸﹐重在身價鬲下﹐尢與畫無關。眞鑑別者﹐必畫學精深﹐但辧工拙﹐不爲名動﹐求其所以然之妙﹐而一點一畫﹐玩味之可以自證﹐工夫資長不足﹔且知古人之得失﹐尋流溯源﹐以明不可見之古畫﹔又譬之登梯者﹐知樓上人之事﹐在地之人不知也。然而初時﹐必得名師益友指出﹐如前之欲行遠﹐得熟道路者詔之﹔又如後之欲升樓﹐得已登梯者引之。學畫可無師友乎﹗若師友之趨向有偏﹐須別之﹐則又在人之目慧耳。

畫不可示於藏家﹐藏家多見名迹﹐若不相似何家面目者﹐必不道好﹐所謂皮相者也。離家取神﹐妙在規矩之外者﹐未能師法也。以其本無成見﹐從功夫神化而成﹐有意學之﹐易落魔道﹐若文入托空疏以見髙﹐士夫假脫略以藏拙﹐此又前人所切戒矣。

臨與仿不同﹐臨有對臨﹑背臨﹐用心在彼﹔仿有略仿﹑合仿﹐主見在我。臨有我則失眞矣﹐仿無我則成假矣。臨忌優孟衣冠﹐仿須善學柳惠﹐步隊不失﹐誠多拘墟之謬﹐而我用我法﹐尢有脫略之獘﹐筆情放縱﹐或如仙子禦風﹐或如傖夫醉馬﹐同無拘束﹐盍亦辧諸。

繁簡之道﹐一在境﹐一在筆。在境則可多可少﹐幹邱萬壑不厭﹐一片林石不孤﹐披卻導窺爲之也。在筆則宜密宜疏﹐如射之彀率不變也。學者布景﹐初苦平淺﹐旣厭重累﹐由昧奏刀﹐其筆無警策﹐由失正鵠耳。必庖丁解牛﹑由基穿楊﹐斯謂能事。

從來畫品有三﹐曰神﹑妙﹑能。學者由能人妙﹐由妙入神。唐朱景元始增逸品﹐乃評者定之﹐非學者趨途宋黃休復將逸品加三品之上﹐以故人多摹而思習﹐爲謬甚

矣夫逸者﹐放佚也﹐其超乎塵表之槪﹐卽三品中流出﹐非實別有一品也。卽三品而求古人之逸﹐正不少離三品而學之﹐有是理乎﹗

畫可觀人之性﹐而卽可驗人之行。行不立﹐工畫無益﹐縱加綾錦裝池﹐未可入端人正士之室。故學畫且須檢身心﹐心澄則志髙﹐身修則神定﹐亦如彈琴者此處似漏一遠字淫僻之音也。能自立旗幟之作﹐彼惡知之。更不可示於文人之不深畫理者﹐以其能賞天資﹐不重學力。夫天資𨿽美﹐豈朝習執筆﹐暮卽可爲名手乎﹗無天資畫﹐誠不足賞﹔天資爲學力所掩﹐又難辧別。至學力已化﹐天資復顯﹐恐又與未學者混視矣。更不可示於勢位中人﹐重勢位者﹐多以聲價評論﹐若聲气未通其耳﹐何能愛重然則竟無賞者耶。百千萬人中﹐豈無一二人眞賞一二人眞賞之餘﹐𨿽不賞亦可﹐所謂志乎古必遺乎今﹐惟慮此一二人不賞﹐而邀百千萬人之賞也。

文之於畫﹐各有專精。文人著述﹐發明詩文之奧義﹐卽以文筆出之﹐如酥之取醍醐﹐本同一味﹐故易於見長。畫士不能﹐卽畫以發明﹐亦須假文筆出之﹐豈不難乎﹗若文與畫萃於一手﹐而皆無遺憾﹐從古有幾人哉﹗略有偏枯﹐則能文者所論﹐畫士恆不愜其意﹔能畫者所著﹐文多鄙率﹐誠可恨也﹗

文人作畫﹐多有秀韻﹐乃卷軸之气﹐發於楮墨間耳。遠行之客﹐放筆多奇﹐良由經歷境界闊也。固知讀書﹑遊覽﹐兩不可廢。若其工力未化﹐但多秀韻奇別﹐莫視爲當行之作。

畫家之書﹐詮教以外﹐有自跋﹑記載二種﹐𨿽多名雋﹐

宜資考博君子﹐𨿽爲後學津梁。蓋自跋屬於專能﹐多美彼以形己﹐標本以飾非。記載由於精鑑﹐實挎儲藏之富﹐矜欣賞之精﹐展捲徒增企慕﹐非如詮教之文也。目擊名迹﹐始能識其門﹐入其室﹐辧味必親嘗﹐說合終不飽。然則恍惚臆度﹐豈有益哉﹗

評畫大難﹐苟非巨鑑﹐必不允當。近世如馮仙浞續圖繪寶鑑外﹐一則張浦山之畫徵錄﹐再則馮墨香之國朝畫識﹐及墨香居畫識﹐三則蔣霞竹之墨林今話﹐書皆盛行﹐其餘不及槪論。而此三君者﹐作畫𨿽皆有秀韻﹐不明丘壑則一。浦山猶稍涉獵其間﹐然臨摹之作爲勝﹔墨香﹑霞竹﹐尢病率易﹐究是詩文之流﹐無頂門慧眼。山靜居畫論曾援朱仲嘉之言﹐謂仙提之書﹐評論多不識畫理﹐國初諸老出處﹐約略可稽﹐未可沒其功也。浦山之書﹐論畫頗不爽﹐惜其所載未祥備﹐按續寶鑑載墨井僅半行﹐日「吳歷﹐字虞山﹐善墨竹。漁旣誤虞﹐又以虞山人誤爲其字﹐仙提出處之失亦明矣。畫徵錄斷曰﹕嘗觀漁山工力﹐不敵石谷之半。今漁山身價倍重於石谷﹐仙煶﹑浦山論畫﹐其可據耶﹗墨香居畫識與墨林今話﹐表揚淪隱﹐用心尙苦﹐而甫能執筆者﹐輒邀入室之譽﹐疵謬叢出矣。近日吳中彭氏﹐更不核筆墨﹐而悉據他人撰述﹐成書目畫史匯傳﹐其所撰之人﹐名不重或所評中無甚獎譽者﹐則去之。捲甚富﹐曾進呈內府﹐傳信千秋。吁﹐正所謂盡信書則不如無書矣﹗

畫有能名後世﹑不傳名於一時者﹐淵深靜穆之品﹐非粗浮可比。若筆墨精潔﹐增攺不得﹐此工夫也﹐猶可至也﹔其神气淵穆﹐必有道之士爲之﹐能識其妙者﹐胸次亦不凡矣。

傳作者﹐不求傳而傳也。古畫多不署款﹐當時能辧誰何之迹者。蓋其孤行獨詣﹐用志不粉﹐精神結撰﹐攀躋絕人﹐何曾有一邀譽之心﹐累乎神明哉蓋圖麗於史﹑徵諸形焉。畫佐於詩﹐導觀感耳。浮誇儷詞﹐旣懼掩夫詩史之質﹐分宗辧法﹐豈爲得圖畫之本耶。若明工與拙之皆非﹐而無傳﹑不傳之顧慮﹐則幾於道矣。

士夫气﹐磊落大方﹔名士气﹐英華秀發﹔山林气﹐靜穆淵深此三者爲正格﹐其中寓名貴气﹑煙霞气﹑忠義气﹑奇气﹑古气﹐皆貴也。若涉浮躁﹐煙火脂粉﹐皆塵俗气﹐病之深者也。必痛服對癥之藥﹐以淸其心。心淸則气淸矣。更有稚气﹑衰气﹑霸气﹐三種之內﹐稚气猶有取焉。又邊地之人多野气﹐釋子多蔬筍气﹐𨿽難厚非﹐終是變格。匠气之畫﹐更不在論列。

觀於昔賢虛己之語﹐而益信其自知之明。思翁自謂「書不能多﹐以此讓吳興一籌﹐畫則具體而微耳」。南田遺札於石谷云「格於山水﹐終難打破一字關﹐曰『窘」』。今人以二公身價重﹐不敢議及﹐那知二公已自先表暴。思翁畫乏細密之功﹐韻實過趙﹐特欲書道爭一頭地於數百年前之人﹐故爲抑揚如此。若南田髙自位置﹐其低首在同時之石谷者﹐實未可企及矣。人謂南田力量不如石谷﹐特髙逸過之﹐故工細之作﹐往往不脫石谷之法。但取境之超﹐安知石谷非亦得南田之益多也耶﹗昔閻立本遠嫌僧繇占勝﹐呼爲「浪得名」﹔黃筌則近恐徐熙軋己﹐多瑕疵之。所謂服之眞﹐知之眞﹐妒之深﹐亦知之深也。嗚呼﹐豈獨繪事爲然哉﹗然如王﹑惲之气誼﹐已駕古人之上﹐況其他乎﹐令人思而顏汗。

好尙不同﹐雅俗必相謬戾也。嘗見有文士推獎達官﹐欽慕生徒﹐百計番賈購求畫士﹐亦雄矣哉。然而焜耀當時﹐寂寞身後﹐豈鄭聲終不能淩大雅耶﹐特謬種流傳﹐其地已爲互鄕﹐非數十年後﹐何可與言。

宗派各異﹐南北攸分﹔方隅之見﹐非無區別。川蜀奇險﹐秦隴雄壯﹐荊湘曠闊﹐幽冀慘冽。金陵之派重厚﹐浙閩之派深刻。算州守三王﹐虞山遵石谷﹐雲間元宰﹐新安漸師﹐各自傳仿。吳中又遵文氏。或因地變﹐或爲人移﹐體貌不同﹐理則是一。然而靈秀會萃﹐偏於東南﹐自古爲然。國朝六家﹐三享州﹐兩虞山﹐惲亦近在毗陵﹔明之文﹑沈﹑唐﹑仇﹐則同在吳郡﹔元之黃﹑王﹑倪﹑吳﹐居近鄰境。何爲盛必一時﹐蓋同時同地﹐聲气相通﹐不嘆無牙曠之知﹐而多他山之助﹐故各臻其極﹐從風者又悉依正軌﹐名手云蒸﹐𨿽有魔外﹐遁迹無遣。嗚呼﹐日來畫道已久淩夷﹐茫茫宇內﹐見聞不及﹐豈薪傳於他郡歟﹐抑將衰而復盛歟﹗

花卉論

花卉與山水同論﹐古人尙全形﹐不能不工坡石。今人但擅折技﹐而竟廢山水。未習山水﹐出枝怯弱﹐境界狹窄。由山水而傍溢者﹐必昧辦葉之轉側俯仰﹐用色鮮妍﹐亦大抵然也。近來兼工帶寫之法甚行於世﹐倚番產艷紅以爭勝。學者不畱心章法﹐但摹眞影稿﹐幹手雷同﹐速於見功﹐而反斥鉤勒細染與健筆大寫﹐榮利畢生﹐恬不知怪。求气局開展﹐酣嬉淋漓﹐縱橫馳逐﹐與夫荒率蒼老﹐簡靜古朴﹐

悠然物表者﹐何可得歟﹗卽有韻流於色﹐致生於意﹐已如麟角也。藝苑中天姿敏妙者﹐豈少其人﹐特須具卓識。莫甘慕膻而附。不挽頹風﹐甚可慨已﹗

人謂「古人尙工細﹐今人工細便俗﹐其獘在少工夫耳」。殊不知工細之外﹐尢必開展。上而黃﹑趙﹑徐﹑崔﹐以至邊鸞﹑戴進﹑林﹑呂輩﹐何非精嚴毫末﹐而气象巍然。若不冢筆臼硯﹐能至是乎﹗卽不工細﹐亦當求之魄力﹐恆訂之譏﹐甘謹守哉﹗嗟乎﹐甌香驅驅字疑誤明季之陋習﹐𨿽日本乎崇嗣﹐而以逸韻見勝。古法已漓﹐今則浸淫宇內﹐旣乏天姿﹐復昧討古﹐工細之法﹐墜緒泯絕。豪傑之士﹐當整精旅﹐拔趙幟於墨林﹐是所望焉。

梅﹑竹之古澹韻幽﹐必其人性气相同﹐方可爲之。筆之於法﹐不外書之體﹑文之理也﹐然必苦工始得。今人喜學梅﹑竹﹐殊不知其難﹐正莫可名狀﹐而竹尢甚焉。蓋梅可攺救﹐竹則一筆有乖﹐全幅俱廢古稱專擅﹐亦尙寥寥﹐而可易視乎﹗

梅法甚多﹐學宋﹑元人渴墨﹐髙逸固少﹔明之包山﹑服卿﹑麋公一派﹐亦不經見。其古拙之妙﹐老幹屈鐵﹐疏花數點﹐視之如古仙人﹐來自世外﹐煙霞之气撲人。近日好手曷仿之﹐何必孜孜於元章﹑補之哉﹗

寫蘭以明文門之法爲正宗﹐可以追溯鷗波而上。此外遇髙則難攀躋﹐稍下又流入時派矣。

人物論

山水﹑人物﹐古必兼精。元倪迂出﹐而有「空山無

人」之說﹐疑其竟不畱意者﹐然曾爲顧阿英寫照。明之各大家及文門諸子﹐猶多擅場﹐惟由山水及於人物﹐必骨節屈伸﹐衣紋轉折﹐鮮有合度。由人物拓於山水﹐丘壑位置﹐樹石襯貼﹐必多窘態專家卽分﹐趨向亦異。故山水之點綴﹐人物之境界﹐必辧明其工拙﹐學之始無歧途之惑。含英咀華﹐合而成之可也。

畫人物難於花卉﹐而論人物與花卉之書﹐較山水均少。蓋山水之論﹐大含細入﹐已爲諸法指歸﹐宜其略於人物﹑花卉矣。而學爲人物﹑花卉者﹐卻倍多於山水﹐意謂習見則易狀﹐局形則易明。然傑出常少﹐人物尢甚﹐豈非其書不足故耶人物旣不深論﹐當講肖形。古多神奇靈異﹐此肖形之極所致﹐今無聞見﹐爲不極肖形耳。諺云「畫鬼怪易﹐貓狗難」。略涉牽彊﹐人人能指摘之。學者先求肖形﹐後參山水祕奧﹐資其識見﹐乃正範也。

畫人物﹐須先考歷朝冠服儀仗器具制度之不同﹐見書籍之後先。勿以不經見而裁之。未有者參之﹐若漢之故事﹐唐之陳設﹐不貽笑於有識耶﹗

今時制度﹐多有不宜於畫者。如畫必參古法﹐用之手筆乃妙﹐能寫俗物而不傷雅﹐尢爲卓異矣。

寫仙佛聖賢﹐必得世外之姿﹐日星之表﹐神鬼威厲﹐隱逸蕭閒﹐武人英偉﹐文士秀發﹐以及美人貞靜之致﹐皆非尋常可以摹其神情。今見吳中風气﹐多背古意﹐甚且有寫古事﹐效演劇院本以形容之。新稿偶出﹐翕然臨仿﹐則使古人悉蒙塵垢矣﹗

畫以有形至忘形爲極則﹐惟寫眞一以「逼肖」爲極則﹐𨿽筆有脫化﹐究爭得失於微茫﹐其難更甚他畫。璣不諳此

事﹐間亦以論山水之理﹐反仰伸縮﹐虛實明晦﹐教稚兒循訓習之﹐進境卻捷於他人﹐而後知畫必先明理﹐理明而功未至﹐已有多分相應也。

。

桐蔭畫訣

淸秦祖永撰。祖永字逸芬﹐號楞煙外史﹐江蘇無錫人。生於道光五年﹝工﹞﹐卒於光緒十年﹝工﹞。官廣東碧甲場鹽大使。工詩古文辭﹐善書法。山水宗王時敏﹐精千小品。

。

桐蔭畫訣

亡淸﹞泰祖永

初學作畫﹐先講執筆。其法與學書同﹐能提得筆起﹐自然運腕不滯﹐可以悟合古法矣。

作畫最忌濕筆。鋒芒全爲墨華淹漬﹐便不能著力矣去濕之法﹐莫如用幹﹐取其易於著力﹐可以運用從心。大癡老人松字訣﹐惟能用幹筆﹐庶可參究也

作畫切忌重濁。耕煙翁云﹕气愈淸則愈厚。此語最爲中肯。

用筆要沈著﹐沈著則筆不浮。又要虛靈﹐虛靈則筆不板。解此用筆﹐自有逐漸攺觀之效。

運筆鋒須要取逆勢﹐不可順拖。今之館閣書﹐皆順拖也﹐旣無生气﹐又見稚弱須知郢匠運斤﹐有成風之妙者﹐不外乎能取逆勢也。書畫用筆﹐正復相似﹐可以參觀。

畫境當如春云浮空﹐流水行地﹐皆出自然﹐乃爲眞筆墨﹐方能爲山水傳神。麓臺云﹕筆鋒須若觸透紙背者﹐則骨榦堅凝。皴擦處須多用幹筆﹐然後以墨水暈之﹐則厚而有神。初學用筆﹐能時時體此意﹐自然筆墨融化﹐漸臻妙

境。眞後學換骨金丹也。

董思翁云﹔書道只在巧妙二字﹐拙則直率而無化境矣。作畫亦然。

用筆須要活潑潑地﹐隨形取象﹐在有意無意間﹐畫成自然﹐機趣天然﹐脫盡筆墨痕迹﹐方是功夫到境。

用墨須要隨濃隨淡﹐可燥可濕﹐一气成之﹐自然生气遠出此卽董巨妙用也﹐願與識眞者共參之。

用筆當如春蠶吐絲﹐全憑筆鋒皴擦而成。初見甚平易﹐諦觀六法兼備﹐此所謂成如容易卻艱辛也。元人妙處﹐純乎如此﹐所以化宋人刻劃之迹﹐而卓絕千古也。

作畫先從樹起﹐此一定之法。畫樹身要筆筆轉折﹐不可信筆。信筆﹐直筆也。董思翁云﹕尺樹不可令有半寸之直﹐須筆筆轉去。此言首宜領會。

畫樹身不可板刻﹐處處要意到筆不到﹐畫成倍覺靈活。

董思翁云﹕畫山俱要有凹凸之形。余謂畫樹亦要有凹凸之形﹐或左凹右凸﹐或右凹左凸﹐畫成自有勁挺之容﹐乃合樹之體勢起手左一筆爲分﹐著末右一筆爲合﹐處處皆以凹凸二字參之﹐則畫樹身自迎刃而解矣。

畫樹枝﹐向左樹自上而下﹐向右樹自下而上﹐神而明之﹐自然攸往咸宜。至發枝之應疏應密﹐在臨時審取形勢成之﹐不必執滯。

香山翁云﹕須知千樹萬樹﹐無一筆是樹﹔千山萬山﹐無一筆是山﹔幹筆萬筆﹐無一筆是筆。有處恰是無﹐無處恰是有﹐所以爲逸。學者會得此旨﹐自然擯落筌蹄﹐可窮至理。

畫樹先從枯樹起﹐用筆須要入面出鋒﹐方能面面生枝﹐自無窒礙。惟耕煙翁深得營邱之妙﹐最爲擅勝。

董思翁云﹕樹身要轉﹐而枝不可繁﹔枝頭要斂﹐不可放﹔樹頭要放﹐不可緊。此畫樹祕訣﹐學者當細心參之。

布樹要有串插﹐或三樹一叢﹐或五樹一叢不等。要有偃有仰﹐有遠有近﹐有髙有低﹐方顯離奇之致﹐不可失之平實。此章法中最爲緊要。如布樹失勢﹐通幅便不振矣。

古輩云﹕畫人莫畫手﹐畫樹莫畫柳。柳之難畫可知矣。李長蘅云﹕胸中先不著畫柳想﹐畫成樹身﹐隨意鉤下數筆﹐便得其妙。此言差可體會。

點葉一叢﹐樹葉子不得雷同﹐須要有濃有淡﹐有疏有密﹐有縱有橫何謂縱橫下墜葉﹐縱也﹐大混點﹐橫也。介字點縱之類﹐剔松鍼橫之類﹐不縱不橫﹐夾葉圓圈子﹐梅花鼠足點是也餘可類推。畫成樹後﹐應用若何點配搭﹐在臨時斟酌之﹐不可忽略。

古語云﹕石分三面。癡翁以爲或在上﹐在左側﹐皆可爲面。此由全體而分三面也。余以爲一石之中﹐亦有三面。如先鉤一石﹐僅有一面﹐左皴數筆﹐右皴數筆﹐便分三面。皴處凹爲陰﹐凸處不施皴﹐系日月所照臨爲陽﹐此顯而易見也。大癡老人畫石﹐每有中分兩筆﹐宛似叉形﹐是爲鼻準卽此所以分三面也﹐全體可以類推。

畫石貴松活﹐其法不外乎大間小﹐小間大。運用時全要審向背﹐定形勢﹐不必拘局死法。運筆須和柔而有逸气﹐自無板刻之病。落筆宜淡﹐可攺可救﹐畫成再以焦墨醒之﹐自有松靈活潑之致。畫石鉤框亦不可太刻露﹐須要與皴法融洽分明﹐否則塊塊累累﹐亦不好看。

書路徑﹐須要曲折﹐有隱有顯﹐有斜有正﹐有髙有低﹐方見丘壑靈奇﹐不同尋常位置。

畫山石﹐落筆便須堅重﹐乃能精气凝結。

畫山鉤勒﹐要活潑隨意﹐不可板滯。處處取滿勢畫成﹐自然筆墨開張﹐不同小家伎倆。

峯巒須要有俯視一切之槪﹐左右顧盼﹐上下回抱﹐罔不盡致﹐則樹石倍覺靈活。所難者﹐鉤山頭左右分合兩筆耳。癡翁云﹕折搭轉換﹐山脈皆順。眞畫山妙諦﹐學者宜細心參之。予以爲畫樹畫石﹐均不外乎此四字也。

巒頭橫點小樹﹐切忌排成一片。須要參差錯落﹐濃淡疏密﹐望之自然蔥鬱而有靈气。

筆要巧拙互用。巧則靈變﹐拙則渾古。合而參之﹐落筆自無輕佻混濁之病矣。

構局須靜對紙素﹐胸中先定一章法﹐始能意在筆先。然後隨意布置﹐遊行自在﹐當疏者疏﹐當密者密﹐從四邊照顧而成﹐必能脫去町畦﹐超然塵外。

耕煙翁云﹕以元人筆墨運宋人丘壑﹐澤以唐人气韻﹐乃爲大成。眞有上下千年﹑縱橫萬里之識﹐學者尢當默契其旨。

皴法要柔軟而有融和恬靜之致。如運筆太松﹐未能沈厚﹐以淡筆細細擦之﹐收拾時再以淡墨汁重疊渲之﹐則不患不厚矣。

點苔最難﹐宜有意無意凝神靜气點之﹐胸中默存法度﹐落筆又不可爲法度所拘。功夫到精熟時﹐自得從空墜下之妙。畫亦有無苔者﹐如鉤皴山石俱好。點苔以簡爲貴﹐惟癡翁一種橫點﹐蒼蒼莽莽﹐愈多而愈不厭玩。

山水之要﹐寧空無實。故章法位置﹐總要靈气往來﹐不可窒塞。大約左虛右實﹐右虛左實﹐布景一定之法。至變化錯綜﹐各隨人心得耳。

董思翁云﹕遠山一起一伏﹐則有勢﹔疏林或髙或下﹐則有情。此卽章法位置中變化錯綜之法﹐作畫之訣盡之矣。

山谷老人云﹕凡書畫當觀韻。李伯時作李廣奪馬南馳狀﹐引滿以擬追騎﹐箭鋒所值﹐人馬應弦。伯時嘆日﹕使俗子爲之﹐當作中箭追騎矣。此意差堪神會。

人但知墨中有气韻﹐而不知气韻卽在筆中。雲林生云﹕畫寫胸中逸气耳。此語差堪領會。作畫能沈著松靈﹐則不患無气﹐不患無韻矣﹐何事墨之渲染爲哉﹗

畫中靜气最難。骨法顯靈則不靜﹐筆意躁動則不靜。全要脫盡縱橫習气﹐無半點喧熱態﹐自有一種融和閒逸之趣浮動丘壑間﹐正非可以躁心從事也。

畫中理气二字﹐最須參透。有理方可與言气。有气無理﹐非眞气也。有理無气﹐非眞理也。理與气會﹐理與情謀﹐理與事符﹐理與性現﹐方能擯落筌蹄﹐都成妙境。

作畫貴松﹐固盡人而知之矣。然須於沈著痛快中透出﹐乃始生動活潑﹐與倪﹑黃同鼻孔出气。否則松懈之松﹐非眞松也。乾嘉時名家﹐往往坐此病。學者能刻意摹古於筆墨中﹐庶有會心處。

畫不可嫩﹐亦不可不嫩。畫不可不老﹐亦不可過老。此中最要體認。惟蒼老中能饒秀嫩之致﹐乃庶得之觀前代本朝各家﹐系蒼老者居多﹐於嫩之一字﹐均未領會。不知入門之始﹐筆力稚弱﹐宜求蒼老﹐故不可嫩。至成功以

後﹐如務爲蒼老﹐不失之板禿﹐卽失之霸悍﹐有何生趣哉如煙客﹑耕煙兩大家﹐𨿽各極其妙﹐而煙客尢神韻天然﹐脫盡作家習气者﹐其妙處正在嫩也觀耕煙晚年之作﹐非不極其老到﹐一種神逸天然之致﹐已遠不逮煙客矣。吾故日﹕煙客之嫩﹐正煙客之不可及也﹔石谷之老﹐正石谷之猶未至也。

古稱吳道子有筆無墨﹐項容有墨無筆。筆墨之難﹐槪可想見。近代董思翁﹐足稱有筆有墨。

荊關畫﹐筆之帶渴者也﹐渴而以潤出之。董巨書﹐墨之近濕者也﹐濕而以枯化之﹐卽有筆有墨。

畫沙全要筆力﹐勢則縱橫馳騁﹐卻又气靜神閒﹐絕無劍拔弩張之態﹐方爲合法。

山水中橋梁﹐斷不可少。地之絕處﹐藉此通塗﹐可以引人入勝﹐又爲通幅气脈所關﹐最爲畫中妙用。至石橋板橋﹐須審地之所宜﹐不可漫用。

點錯人物﹐要脫盡塵俗之狀﹐有林泉淸逸之气﹐𨿽寥寥數筆﹐亦能傳神。

皴法惟披麻爲極純正﹐易於著筆﹐又不壞手﹐可以專宗。積久純熟﹐卽折帶﹑荷葉﹑捲云﹑解索等皴﹐無不可變化也。

作畫須要師古人﹐博覽諸家﹐然後專宗一二家。臨摹觀玩﹐熟習之久﹐自能另出手眼﹐不爲前人蹊徑所拘。

古人意在筆先之妙。學者從有筆墨處求法度﹐從無筆墨處求神理﹐更從無筆無墨處參法度﹐從有筆有墨處參神理﹐庶幾擬議神明﹐進乎技矣。

麓臺云﹔畫不師古﹐如夜行無燭﹐便無入路。故初學

必以臨古爲先

又云﹕臨畫不如看畫。最爲篤論。臨畫往往拘局形迹﹐不能灑脫﹐看畫凡愜心之處﹐熟於胸中﹐自能運於腕下﹐久之自與古人吻合矣。

看畫尢須辧得雅俗有一種畫﹐𨿽工實俗﹐習气最不可沾染。

癡翁畫﹐僅見一幀﹐細秀沈古﹐滿紙靈光﹐始知奉嘗翁來路。雲林畫﹐見有兩幀﹐一幀上題「斷橋無覆板﹐臥柳自生枝」者﹐尢極超逸。煙客﹑麓臺﹐於倪﹑黃兩家均煞費苦心﹐各得其妙。

梅道人﹐見一巨幀﹐墨汁淋漓﹐古厚之气﹐撲人眉宇。文沈畫所從出也。當代王廉州時仿之﹐愜心之作﹐頗能神似。麓臺則但師其意耳。

黃鶴山樵﹐見一小捲﹐沈古超逸﹐全是化工靈气﹐不可以迹象求之。時時懸想﹐筆墨漸有入處﹐惜如漁父出桃源﹐徑途不可復識矣。

九龍山人﹐筆墨神逸﹐魄力沈雄﹐學者可以開拓心胸﹐增長骨力。且筆墨外另有一種超塵拔俗之槪﹐人品髙潔﹐可想見焉。

姚云東﹐蒼古靜逸﹐元气渾淪。山石皴擦﹐筆墨𨿽簡﹐卻气足神完﹐自然沈厚。殆亦研精於董﹑巨﹐得其神髓者也。吾儕當辦香奉之。

杜東原﹐丘壑恬靜﹐一切縱橫馳騁之習。擺脫淨盡。

劉完庵﹐筆意渾厚﹐格律謹嚴﹐純乎元人風度。

莫云卿﹐气味深醇﹐設色古雅﹐尢饒韻致。

博大沈雄如石田翁﹐須學其气魄。古秀峭勁如唐子

畏﹐須學其骨力。筆墨超逸如董文敏﹐須學其秀潤。凡此皆足爲我之師資也。

時常臨摹觀玩﹐必專宗奉常翁。此老筆墨極純正﹐畫律又極精細﹐無筆不從癡翁神韻中出。其用筆在著力不著力之間﹐尢較諸家有異。諸家筆鋒多靠實取神﹐此老筆鋒能憑虛取神﹐獨得六法之祕﹐爲諸家所莫及鉤勒皴擦﹐一點一拂﹐脫盡縱橫習气﹐於蒼潤中更能饒秀嫩之致﹐尢爲諸家所絕無者。眞畫品中最上乘也。

廉州與煙客齊驅﹐筆墨亦相近﹐特運筆鋒較奉常稍實耳。然兩家宗法﹐已足並傳千古矣。

石谷六法到家﹐處處筋節﹐畫學之能﹐當代無出其右。然筆法過於刻露﹐每易傷韻﹐故石谷畫往往有無韻者。學之稍不畱神﹐每易生病。余昔藏長方冊六幀﹐均杭元人眞迹﹐系三十餘歲所作﹐骨格神韻﹐無美不臻﹐晚年所不逮也。師長捨短﹐學者貴自審焉。

麓臺山石﹐妙如雲气勝溢﹐模糊蓊郁﹐一望無際﹐眞髙出諸家上。用筆均極隨意﹐絕無拘牽束縛之態。惟稍有霸悍之气﹐未能若煙客之沖和自在也。學者能得其意﹐一切塵俗蹊徑﹐自掃除淨盡矣。

南田翁天資超妙﹐落墨獨具靈巧﹐秀逸之趣﹐爲當代第一﹐學之正不易也。吳漁山魄力極大﹐落墨兀傲不羣。山石皴擦﹐頗極渾古。點苔及橫點小樹﹐用意又與諸家不同。愜心之作﹐深得唐子畏神體﹐尢能擺脫其北宗窠臼﹐眞善於學古者也。學者最宜取法。

吳梅村畫﹐較之六大家﹐筆法似未到家。然一種嫩逸之致﹐眞能釋躁平矜﹐髙出諸家之上。學者須領取其神趣﹐

不可輕忽。

方邵邨用筆蒼渾﹐設色沈古﹐更饒士气﹐作家習擺脫淨盡。學者能領取其神趣﹐塵俗之筆自無從繞其筆端矣。

其餘明季各家﹐以及國初諸老﹐均各有所長﹐不勝枚舉。只要隨人取法﹐以廣我師資﹐自然無美不臻。

初入門﹐須求松秀﹐然後再加以沈著研煉之功﹐則筆墨方能古厚﹐可無薄弱之病矣。

世人作畫﹐但求蒼老﹐自謂功夫已到。豈知畫至蒼老﹐便無機趣矣。全要以渾融柔逸之气化之﹐方能骨格內含﹐神采外溢﹐於古人始有入處。須知但求蒼老者﹐終在門外也。

畫中雲水最難。耕煙翁深得唐宋大家源本﹐頗可取法。

細剔竹畫之最有逸趣﹐南田﹑石谷﹑漁山三家﹐均各擅長。然各有一種瀟灑之致﹐絕不相同。南田以逸勝﹐石谷以能勝﹐漁山以神勝。三家均可取法。

耕煙翁云﹕凡設靑綠﹐體要嚴重﹐气要輕淸﹐得力全在渲暈。學者當細心參之。

靑綠設色﹐貴有逸气﹐方不板滯。石谷靑綠﹐色色到家﹐頗盡其妙﹐眞從靜悟得來﹐可以師法。惟逸韻不足﹐終不免爲識者所議耳。

淡設色﹐亦要用筆法﹐與皴染一般﹐方能顯筆墨之妙處。如隨意塗染﹐漫無法紀﹐必至紅綠火气﹐可憎可厭麓臺云﹕墨不礙色﹐色不礙墨﹐乃能色中有墨﹐墨中有色。眞極設色之妙者也。學者當時時參之。

畫中小景﹐頗有風趣。柳汀竹嶼﹐茅舍漁舟﹐種種景

色﹐眞有引人入勝之妙。北宋趙大年最爲擅長﹐前人皆宗法之當代惟耕煙翁頗盡其妙﹐惜晚年筆鋒拙禿﹐便無逸趣。學者師其意﹐愼勿襲其迹。

舟車器皿及一切雜作﹐耕煙散人最爲精妙﹐可以師法。

畫後染遠山﹐最非易事。昔人有先用朽筆朽定﹐然後落墨﹐亦愼重之意也。大要審機取勢﹐自然通幅生動。

前人有言﹕大膽落筆﹐細心收拾。深得畫家妙用。落筆時專論筆﹐收拾時兼論墨。凡皴之不足者渲之﹐石之未醒者提之﹐山坳樹隙之未融者﹐重疊而斡暈之。然後筆墨渾化﹐無美不臻。此眞良工苦心﹐非苟焉已也。畫能如是﹐安得不取重於鑑賞家哉。

。

醉蘇齋畫訣

淸戴以恆撰。以恆字用柏﹐浙江杭州人。生於道光六年﹝工﹞﹐卒於光緒十七年﹝工工﹞。山水得其父戴熙正傳﹐筆頗精細﹐屋宇幾席﹐不爽銖黍。弟子百餘人﹐遠至日本﹑朝鮮﹐皆有宋從學者。本編純以俚俗韻語而成﹐且以鬻畫謀生爲髙尙﹐卽此一端﹐可見其淸卓。

醉蘇齋畫訣

序

﹝淸﹞戴以恆

人生不能爲善﹐斷不有心爲惡。然衣食所需﹐必竭其才智以謀﹐是無心爲惡﹐亦不自知矣。善夫唐解元之詩曰「閒來寫幅靑山賣﹐不使人間作孽錢」﹐是衣食之謀莫如畫。然焉得人人而能之﹐則必讀前人教畫之書﹐而書中所載﹐不過髙山宜松﹐近水宜柳﹐大癡生辣﹐雲林淡逸等語而已。一筆不能畫者﹐仍無益也。余學畫四十年﹐上承家法﹐所聞所晤﹐有合古人者﹐曾記其大略﹐以時自省﹐劫後無存矣。年來問業者多﹐輒以甘苦之言相告﹐因隨筆作俚語以與之﹐求人人通解﹐不至日久遺忘而已。同學諸子﹐手鈔口誦﹐視爲急務。頗內自訟﹐謂「不求身心之道﹐而小慧自行﹐廢時荒業﹐誰階之厲乎」然竊思人人果能竭其才智於此﹐何至孽錢之使哉﹗是不能爲善之人﹐不至

。

無心爲惡之一謀也。儻有質性過人﹐一超便入者﹐當鑑余之苦心﹐勿以勝物貽笑﹐則幸甚矣﹗光緒庚辰夏四月﹐錢塘戴以恆識。

總論畫法

學畫不必拜名師﹐束脩之敬費不貲﹐昏昏夢夢學多時﹐一筆兩筆遭詆訾。名師髙談最迂拙﹐先講雅俗費口舌﹐又以書卷气爲說﹐又將气韻爲要訣。惟我教人最愚直﹐此種全然不提及﹐總講會畫求著實﹐那能下筆便超逸。又有專看教畫書﹐就想下筆徒區區﹐我爲初學舉其隅﹐開卷讀之師有餘。莫嫌俚鄙迂且拘﹐甘苦之言不汝愚﹐作畫切忌用稿本﹐須使野戰漸漸穩。自來稿本不足恃﹐剿襲舊本最可恥﹐縱有眞迹後人擬﹐早經轉展失其旨。況乃畫中遠近景﹐照他呆樣無彼此﹐往往錯亂須更攺﹐初學能攺生有幾。何如野戰功夫眞﹐求其在己不假人﹐各件漸漸煉來純﹐自然樣樣多學成。對客揮毫不用心﹐斯稱薄技神乎神﹐若用稿本不費力﹐三年兩年貪快活。做成毛病救不得﹐散手對人膽便怯﹐初學豈能不用稿﹐枯樹影本畫多少。枯樹一枝畫得出﹐勾出一稿用心力﹐拆開並攏多會得﹐一身本領便無敵。

論枯樹法

惲向說畫莫學樹﹐我說畫樹爲要事﹐初學從頭枯樹開﹐勾山皴法漸漸來。樹以枯樹爲胚胎﹐夾葉各點層層挨﹐

。

枯樹枝頭須夾緊﹐枝頭放開松了勁。枯樹枝頭須生牢﹐根貼著根莫差毫。枯樹細條忌三叉﹐若遇三叉左右加﹐上尖下粗好發芽。一樹幾穗品字式﹐或像梅花穗五出﹐或向左邊右邊歇。單畫右邊亦去得﹐須要記著用側筆﹐老根雙勾要轉側﹐軟筆彎彎用不得。淡梗須要接淡筆﹐濃根須要接濃筆﹐上濃下淡最合式。單筆接著雙勾末﹐雙勾收尖方接得﹐不然細條接著白﹐粗細陡變不合式。雙勾大梗要裝式﹐粗筆一邊用細筆﹐細筆一邊配粗筆﹐合成一梗華而實﹐自然好看多賞識。枝頭分開法亦通﹐要裝夾葉樹枝松。樹葉雙勾幹莫濃﹐枝葉分明法始工﹐葉濃梗淡樹樹同。

論遠近結林法

子點遠樹要濃淡﹐樹根斬齊不可犯。三枝短幹一長幹﹐短中有長長有短。枝枝相並莫排勻﹐若是排勻像木城。平點愼毋一直落﹐頭上收斂腳開拓﹐如同髙橋檔檔踏﹐一步一步可容腳。偶然著枝枯樹妙﹐肉中有骨出林杪。結成一林雜樹法﹐枝枝見根莫藏煞。樹樹枝枝要出頭﹐將頭壓煞拘如囚。當布幹時須畱心﹐有爭有讓頭莫平。枝枝拆開要有情。頭若平時何法救中加一枝枯樹透﹐疏疏點著松而秀﹐單葉夾葉隨意湊。

論點樹法

點樹最難「介」字式﹐介字分中莫豎直﹐豎直相接如界格。介字頂上莫分開﹐四筆五筆駕上來。一樹點成鴛鴦

墨﹐左右上下毋一色。若作雙勾宜一色﹐有濃有淡用濕筆﹐墨光浮動最惡劣。此是但指一樹說﹐若各一樹濃淡別﹐樹梗總要淡一色。若講雙勾畫樹葉﹐燥筆開花奇動目﹐濕筆萬萬用不得。平點須要靑果式﹐庶幾肥瘦均相得。要有燥鋒用枯筆﹐筆尖向裹向下得﹐著意「平」字用功夫﹐左髙右髙靜气無。

論柳松法

柳條下垂須要直﹐忌細﹑忌濃﹑忌捺撇。不但捺撇交加亂﹐而且微風東西別。儻作風柳須避直﹐捺全用捺撇全撇。柳絲穗穗各自開﹐莫使上層拖落來。若使拖落絲絲接﹐上穗下穗分不得。又恐上疏下層密﹐柳樹分穗用何術一穗共用五六筆﹐先用一穗當中立﹐左右各向如輔弼﹐譬如飛鳥張兩翼。起筆分了用何式除去三叉便用得。一穗五筆六筆集﹐𨿽說難畫能事畢。大幹上升細枝及﹐細枝彎彎硬不得。一枝一枝魚鱗式﹐然後尖頭接出直。直條不宜用側筆﹐淡墨中鋒最動目。安置柳樹亦有方﹐樹背須映水中央﹐背後莫將樹石藏。柳絲背後如有光﹐遠遠蓄意雲气長﹐最好畫在雜樹旁﹐或在樹頂露幾行。若構樹石貼柳旁﹐將柳讓出恐相妨﹐古人無此須要防。若作松鍼須要肥﹐一松上加半松宜﹐左右半松各東西。中鋒直落心毋齊﹐中心若齊遇生紙﹐中心結成一團子。若不肥則細而長﹐虯枝老幹不相當﹐況且雜入眾樹中﹐大筆小筆各不同。樹根畫圈須避中﹐似圈非圈莫太工﹐張節切忌一邊同﹐有橫有直愼勿濃﹐虯枝老幹得所宗。

論勾山石法

勾山勾石筆轉側﹐若不轉側肥無力。勾山勾石忌十字﹐十字相交山脈死。山腳疊石須要大﹐樹大屋大坡亦大。髙山頂上須要小﹐漸髙漸狹心了了。上石大如下幅石﹐遠近髙低無分別。下層狹於上層山﹐髙低遠近無處參。勾山切忌多正峯﹐正峯山脈無由通。正峯頂上碎塊重﹐譬如眼目在當中。正峯卓立水村中﹐下腳浸水左右空。淡淡拖腳畫幾重﹐毫無龍脈意欠通。荊浩久傳畫法工﹐山頂俱見插雲中。平嶺上有巒頭透﹐一平一直勢相湊。平坡俯仰有結構﹐中夾碎石不嫌碎。乎坡兩疊三疊夠﹐長短相間頭莫平。莫作方頭條石形﹐又忌坡面圓如鉦。面圓最俗要畱心﹐最爲惡劣十二分。長嶺橫面峯巒生﹐庶幾山脈像龍身。左抱右抱曲而深﹐山脊不擦最有情。好似日光照眼明﹐山有陽面亦有陰。左右髙低切忌勻﹐莫使兩面一式生。勾好一筆嫌分明﹐燥後擦來未能渾。乘其未燥先用皴﹐皴上一筆再勾來﹐帶勾帶皴記胸懷。

論皴法

皴筆須要講疏密﹐有疏有密層次出。濃淡得宜顯凹凸﹐疏密濃淡能事畢。正山抱皴最切實﹐側山偏皴法無別。山石皴成上面黑﹐外山以腳須要白。最忌勾山裏外白﹐裏外皴法無一筆。自己相信是山石﹐其實只有一條墨﹐總要淡淡擦一擦。只有遠山外面黑﹐近山裏圈不皴擦﹐曾記古

『

人有此法。若是山石上面淡﹐外層宜濃不宜淡。總之黑白各濃淡﹐淡須接濃濃接淡。疊石不可向上擦﹐塊塊淩空不生腳。初學總是向上擦﹐歷試多人一筆抹。皴筆煞根用何術緊貼下勾是要訣。由濃漸淡山勢凸﹐向上不是皴不得。遠山插云上須黑﹐皴法宜短不宜長。淡筆燥筆筆忌光﹐筆筆離開是要方。一片糊塗須要防﹐暗取坎卦離卦方。譬如將磚來砌墻﹐一進一出筆筆鑲﹐要畱白縫在中央。再淡一層皴法良﹐淡裏有濃筆要蒼﹐外圈筆勢要相當。勾筆擦渾柔而剛﹐要用燥筆切莫忘。抱皴何以爲之抱兩邊圓如水面泡﹐上面不皴下面到﹐緊貼下勾便得竅。側山如坡尖角肖﹐有陡有坦分兩號。偏皴一邊容易好﹐內外濃淡記其要。皴依外勾守須堅﹐再爲細解其眞詮﹐譬如外勾石面尖﹐皴筆裏圈勢須尖。外勾石面形若圓﹐皴筆依勢亦須圓。推之凹凸無不然﹐仰上垂下形𨿽奇﹐皴筆裏圈莫差池。儻將外圈旣勾齊﹐皴筆檔檔平如梯。皴撞外勾字像非﹐如寫臼字形最奇。此種皴法被人批﹐所有由濃漸淡說﹐猶恐初學不明白。要師開染牡丹式﹐又如緙絲機上織﹐由濃漸淡要記得。皴筆筆勢須要側﹐筆筆相離要用力﹐將筆豎直用不得。若筆豎直便無力﹐一條一條芽豆式。初學皴山與皴石﹐總用中鋒最惡劣。雲林本學關仝筆﹐師法捨短古人說。下勾下字要看活﹐卻不惠指下面說。側山若在正山側﹐正山外勾筆較直。側山傍看在間壁﹐正山外勾緊相貼。亦算下勾下字活。皴用偏皴須緊貼﹐緊貼二字須記得。皴依側山外勾筆﹐正山傍在側山側﹐偏皴緊貼亦無別。

。。

論各種點苔法

點苔勢聚畫宜散﹐一堆一堆最難看。點苔平點最有味﹐平點須詳其妙諦﹐平點有左亦有右。若將尖勢山頭構﹐左邊坦則右宜陡。左陡右坦莫信手﹐平點步步點下來﹐順著筆勢勻勻排﹐上緊下松雲气來。筆頭筆根尖圓別﹐右邊若坦筆根出﹐燥筆微拖便有力。若是右邊陡壁立﹐筆根直排乃去得。況且山忌斗篷式﹐不忌一邊勢較直。若將平方山頭構﹐疏疏平點法難究﹐加而又加嫌不夠﹐著筆最難得其位。此種畫法教不會﹐自謂雲林法最難。初學不必心力殫﹐到得漸熟膽不寒﹐此種點法有處安。若用直點子山石﹐須要暗像梅花式﹐短筆硬筆挺且拙﹐尖尖細細用不得。看準方向當中立﹐梅花中心做起筆。扁形大字梅五出﹐各邊點完密不得介字點山如一轍﹐圓點形勢亦無別。亦有尖長直點筆﹐宜在秋深與冬曰。燥筆滿山如林立﹐此是貫道江氏法﹐山用燥皴最合格。若將煙潤山頭濕﹐長鍼髙矗不如式。點要渾淪用何法要淡要散先做腳。再用此法重一徧﹐融洽自然成一片。散字最爲有識見﹐若不散則最討厭。

論泉法

後無髙山莫畫泉﹐瀑布切忌亂石添。旁有低缺須畱心﹐泉水須要一樣平。左右夾住如有門﹐一道流水曲折噴。若不臨著大水邊﹐出水之路畱在先。遠泉髙泉須要狹﹐漸近漸闊是要法﹐塞煞出路大失著。

論山艸水艸法

山艸鈍於水中艸﹐要肥要短自然好。若是中間交兩筆﹐兩旁兩筆如輔弼﹐此是十全大敗象﹐惡俗不可以言狀。若說畫艸交不得﹐此是因噎而廢食﹐有意無意交幾筆﹐艸勢在山要凹凸。水艸尖於山頭艸﹐要瘦要軟隨風倒﹐遠短近長須要曉﹐敗象切切記懷抱。

論構景避實法

初學貪多嫌景實﹐實而能空便救得。能空之法有何說我爲細詳其要訣。若嫌景實枯樹列﹐樹背有水便空闊。若嫌景實雙勾葉﹐雙勾夾葉有空白。若嫌景實求變格﹐古樹風帆林稍出。若嫌景實求妙術﹐石磴曲折著山石﹐或用瀑布層層折。若嫌景實畫長林﹐長林背後一片雲﹐中有幾枝枯樹長﹐一羣飛鳥著中央。若嫌景實在山鄕﹐平坡法宗子久黃﹐平坡層層有低昂﹐均屬景實之要方。

論房屋橋梁法

房屋須要出檐長﹐初畫初學房屋方﹐莫使雨淋檐柱旁。畫樓不可畫下層﹐用樹遮隔最渾淪。若畫下層出檐深﹐最爲笨拙不得神。廟宇重檐無他奇﹐上層下層一刀齊。江水河水水面大﹐久晴久雨平平過﹐對面只作平平山﹐北苑格局一班見。山家著个漁家村﹐蓋瓦房屋作比鄰﹐須記此

是大水面﹐河房腳髙水嫌淺﹐河房樁腳形勢扁。若作硬筆奇險石﹐曲折流水噴溢出﹐石腳石壁重重疊。上水有船奇費力﹐船中撐篙人不一。山上纖路多曲折﹐溪狹山髙逢雨漲﹐溪水陡長非意想﹐沿山房屋靠山腳。須記此是水面狹﹐樁腳髙髙水中插﹐不然河房傍山腳﹐一逢大雨便浸著。山橋水橋意不同﹐小港平橋蘆艸叢。環橋三眼五眼通﹐大水河房各西東﹐塘上大河現風蓬﹐收帆進港景無窮﹐此是水橋畫法工。若是山橋溪水急﹐橋面不必如弓突﹐橋下無船通進出﹐橋下樁腳多根立﹐髙如狹水河房式﹐亦爲雨大泉衝出﹐此是山橋須記得﹐反此畫法便礙目。

論寶塔法

寶塔須在髙山頂﹐四面河路見遠近。造此往往爲用兵﹐塔下可以著大營﹐正當險要路所經﹐矢石好打著敵人。若是山凹露幾層﹐四面是山遮眼睛﹐不解畫理被人憎。若在平地須近城﹐岸路水路之要津﹐亦爲守城看賊軍﹐此意須要記在心。

論用墨法

用墨濕燥兩相同﹐燥來顏色分淡濃。何爲濕燥兩相同紙上已燥墨色濃。濕墨上紙顏色同﹐到燥之後淡一重。層層濕燥遞相加﹐人墨枯燥我獨華。儻嫌濃時將水加﹐上面醮膘取精華。若再嫌濃水再加﹐加到極淡法不差。筆嫌繁時筆放大﹐淡墨大筆先搭架。醮膘二字要畱心﹐用筆之

法論最眞。畫到成功嫌模稜﹐總由淡濃不分明。少許濃墨加一層﹐須用燥筆如睡醒﹐略略幾筆便有情。譬如畫人要點睛﹐圍棋點眼死活分。燥筆濃墨略有痕﹐或加枯樹或加皴﹐或加苔艸須要輕。初學加濃法未明﹐無處著手費經營﹐檢一空處須看眞﹐加枝濃樹便得神﹐不嫌太淡振全身。此法初學若能遵﹐加濃之法已入門。點樹初點須畱心﹐點好之後加不成﹐加點團團棉花形﹐毫無松爽之气生。點上加點大不興﹐點樹不加記在心。

論署款法

若嫌款字不稱意﹐行書引本預先備﹐仿某仿某各有類﹐耍將年月排在內。下款稱呼己名字﹐除出上款擡頭外。忽髙忽低最奇怪﹐髙髙低低江湖气﹐我輩落筆是大忌。但寫支幹是何意﹐不用年號大奇異。花甲六十歲歲更﹐唐﹑宋﹑元﹑明一式生﹐若問究竟何時人﹐後之鑑者辧不眞。只有陶﹑鄭兩遺民﹐宋﹑元定鼎獨守貞﹐仿古不解其中情﹐特地說與汝等聽。幹張萬張做課程﹐手腕漸熟不用心﹐自然落款好稱能﹐要做呆樣不可增﹐恐怕不通招譏評﹐此是初學大訣門。諸法刺刺連篇陳﹐皆爲初學來問津﹐若旣入門法古法﹐此種呆語用不著。

夢幻居畫學簡明

淸鄭績撰。績字紀常﹐廣東新會人。知醫﹐能詩﹐善畫人物﹐兼寫山水。生卒年不詳﹐活動於同治﹑光緒間。

。

夢幻居畫學簡明

凡例

﹝淸﹞鄭績

一是書每捲先著總論﹐挈其大綱﹐卽述古以爲證。其餘所論﹐俱由心學發揮﹐或因前人詞意未達﹐﹐或因時習趨向傳訛﹐翻覆詳明之﹐俾學者一目了然﹐故名曰《畫學簡明》。文法不尙詞華﹐惟簡要淺白﹐便於記誦。

二是書分爲五卷﹐須前後互參﹐每有一義﹐詳於前而略於後﹐詳於後而略於前。學者融會貫通﹐庶無差忒也。

三是書原爲山水﹑人物而設﹐如翎毛﹑花卉﹑獸畜﹑鱗虫﹐此法淺而易學﹐能於山水﹑人物工夫純熟﹐卽可旁通。然有志畫學者﹐欲求法備﹐不知津梁﹐亦無從入路﹐不得不附論﹐以立規模﹐俾法有可據﹐學爲全備耳。

四是書所論﹐以分形別類爲要﹐蘇東坡云「作畫講形似﹐見與兒童鄰。」後人執此二語﹐遂生出許多荒誕筆墨﹐若離形而不論似與不似﹐何以成畫﹗又何難於畫耶﹗

不思大匠誨人﹐必以規矩﹐學者亦必以規矩。凡天下事未有無規矩而事可成者﹐豈畫而獨不然故是書遠追畫苑﹑畫鑑﹑畫錄﹐補前人之未備。尢必詳立規矩﹐使學者有階可升﹐至神明變化﹐出乎規矩之外﹐而仍不離乎規矩之中﹐可謂「從心所欲不逾矩。」績更有望後之賢達﹐補其不逮﹐誠不敢自謂盡善又盡美也。

目錄

卷一

山水總論二條述古一條論形五條論忌十三條論

筆十一條論墨六條論景十一條論意十三條論皴十

七條論樹十條論泉五條論界尺一條論設色八條

論點苔三條論遠山三條論題款一條論圖章一條卷二

人物總論一條述古二條論工筆六條論意筆四條

論逸筆三條論尺度三條論點睛二條論肖品五條卷三

花卉總論二條述古一條

論樹本梅桃紅棉玉蘭紫荊石橊佛桑紫微木芙蓉

桂木穉山茶

論艸本牡丹芍藥酴醭玫瑰月季薔薇葵萱玉簪

蘭菊水仙

論藤本淩霄紫藤牽牛金銀花吉祥艸天冬艸卷四

翎毛總論二條述古一條

論山禽鳳凰孔雀

論水禽鶴鵝雁卷五附鱗虫

鷹鴝鵒雉麻雀燕鵲雞鴨鷗鷺翠鳥

獸畜總論一條論獸畜獅虎象牛馬鹿羊狐驢橐駝狗貓附論鱗虫蛟鯉魴鱸金魚蟹蝦蝶蜂蜻蜓螳螂蟬總跋一側

卷一山水總論

夫爲學之道﹐自外而入者﹐見聞之學﹐非已有也﹔自內而出者﹐心性之學﹐乃實得也。善學者重其內﹐以輕其外﹐務心性而次見聞﹐庶學得其本﹐而知其要矣。故凡有所見聞也﹐必因其然﹐而求所以然﹐執其端而擴充之﹐乃爲已有。苟以見聞取捷一時﹐究之於心﹐罔然未達﹐誠非已有也因思畫𨿽小技﹐當究用筆用墨﹐煉形煉意﹐得气得神﹐方是學心﹐豈可專事臨摹﹐苟且自安﹐而竟詡詡稱能哉﹞學山水固當體認家法﹐而形像尢須考究。今人多忽略於形象﹐故畫焉而不解爲何物﹐豈復成爲繪事耶﹗蓋畫必先審夫石與山與樹之形﹐其間陰陽向背﹑遠近髙低﹑气脈連絡﹑賓主朝拱﹐一一分淸﹐而後別之以家法皴法﹐究之於筆﹐運之於气﹐由是春融夏翳﹑秋肅冬嚴﹐煙朝月夜﹑雨雪風雲﹐可隨手而生腕下矣。是形象乃爲畫學入門之規

。

矩也﹐焉能忽之。

畫之形如字之文﹐寫字未知某點某畫爲某字﹐又何足與論鍾﹑王﹑顏﹑柳﹑歐﹑趙﹑蘇﹑黃之家法﹑筆法耶﹗或云畫不求工﹐意不圖形﹐又貴會寫不會寫之間﹐或似不似之際﹐庶脫畫匠。𨿽然﹐此是道成後語﹐從有法歸無法﹐如精楷後作艸書耳。學者若執斯論﹐爲入門工夫﹐則一生貽誤﹐到老無成道之日矣。

述古

王摩詰曰「凡畫山水﹐意在筆先」。丈山尺樹﹐寸馬分人﹔遠人無目﹐遠樹無枝﹔遠山無石﹐隱隱如眉﹔遠水無波﹐髙與云齊。此是訣也﹐山腰云塞﹐石壁泉塞﹐樓臺樹塞﹐道路人塞﹔石看三面﹐路看兩頭﹐樹看頂額﹐水看風腳﹐此是法也。凡畫山水﹐平夷頂尖者巓﹐峭峻相連者嶺﹐有穴者岫﹐峭壁者崖﹐懸石者巖﹐形圓者巒﹐路通者川。兩山夾道﹐名爲壑也﹔兩山夾水﹐名爲澗也。似嶺而髙者名爲陵﹐極目而平者名爲阪﹐此則山水之仿佛也。觀者先觀气象﹐從辧淸濁﹐定賓主之朝揖﹐列羣峯之气象﹐多則亂﹐少則慢。不多不少﹐要分遠近﹐遠山不得連近山﹐遠水不得連近水。山腰掩抱﹐寺捨可安﹔斷岸阪堤﹐小橋可置。有路處則林木﹐岸絕處則古渡﹐水斷處則煙樹﹐水闊處則徵帆﹐林密處則居捨。臨崖古木﹐根斷而纏藤﹔臨流石岸﹐欹奇而水痕。凡畫林木﹐遠者疏平﹐近者髙密﹐有葉者枝嫩柔﹐無葉者枝硬勁。松皮如鱗﹐柏皮纏身﹐生土上者﹐根長而莖直﹔生石上者﹐拳曲而伶仃。古木節多

。

而半死﹐寒林伏雛而蕭岑。有雨不分天地﹑不辧東西﹔有風無雨﹐只看樹枝。有雨無風﹐樹頭低壓﹐行人傘笠﹐漁父蓑衣。雨霽則云收天碧﹐薄霧霏微﹐山添翠潤﹐日近斜暉。早景則千山欲曉﹐霧靄微微﹐朦朧殘月﹐气色昏迷﹔晚景則山銜紅日﹐帆捲江渚﹐路行人急﹐半掩柴扉。春景則霧鎖煙籠﹐長煙引素﹐水如藍染﹐山色漸靑﹔夏景則古木蔽天﹐綠水無波﹐穿雲瀑布﹐近水幽亭﹔秋景則水如天色﹐簇簇幽林﹐鴻雁秋水﹐蘆鳥沙汀﹔冬景則借地爲雪﹐樵者負薪﹐漁舟倚岸﹐水淺沙平。凡畫山水﹐須按四時﹐或曰煙籠霧鎖﹐或曰楚岫雲歸﹐或日秋天曉霽﹐或日古冢斷碑﹐或曰洞庭春色﹐或曰路荒入迷。如此之類﹐謂之畫題。山頭不得一樣﹐樹頭不得一般﹐山藉樹而爲衣﹐樹藉山而爲骨。樹不可繁﹐要見山之秀麗﹔山不可亂﹐須顯樹之精神。能如此者﹐可謂名手之畫山水也。畫苑

論形

土水不分﹐花木不時﹐屋小人大﹐人大船小﹔或人髙於樹﹐樹髙於山﹔橋腳弔離﹐遠近不能登岸﹔屋墻斜歪﹐結構不合丁方﹐此皆有形之病﹐淺白易見﹐可指而言也。气象俱泯﹐物象乖離﹐筆墨𨿽工﹐布置鄙俗﹐描摹𨿽似﹐品類無神﹐此無形之病﹐可以意會﹐難以言諭也。

山石之形﹐或先定輪廓後加皴﹔或連廓帶皴﹐一气渾成﹔或先皴而後包廓﹐思某皴某廓﹐用某家筆法墨法﹐胸有成見﹐然後落筆。夫輪廓與皴﹐原非兩端﹐輪廓者皴中之大凹凸﹐皴者輪廓中之小凹凸﹐𨿽大小不同﹐而爲山石

之凹凸則一也。故皴要與輪廓渾融相接﹐像天生自然紋理﹐方入化機。若輪廓自輪廓﹐皴自皴﹐一味呆疊呆擦﹐便是匠手。山石交搭﹐不可層層順疊﹐皴法不可筆筆順落。輪廓起伏﹐要無定形﹔皴擦向背﹐當具體變。

凡山石結頂二筆﹐乃是中分前後筆也。蓋此邊見者是前﹐那邊不見者卽是後。是以山後有山﹐須自結頂處想至其後﹐復從其後計至彼前。應到某處起﹐方能再疊﹐故筆要分開﹐墨須空淡﹐乃合自然之理。若山後之山﹐忽自此山結頂中分處連疊而起﹐則前山之後﹐與後山之前﹐兩相逼塞﹐是兩山俱得半邊﹐成大笑話﹐可不察歟﹗

十六家皴法﹐卽十六樣山石之名也。天生如是之山石﹐然後古人創出如是皴法﹐如披麻﹐卽有披麻之山石﹔如斧劈﹐卽有斧劈之山石。譬諸花卉中之芍藥﹑牡丹﹐梅﹑蘭﹑竹﹑菊﹐翎羽中之鸞風﹑孔雀﹐燕﹑鶴﹑鳩﹑鸝。天生成模樣﹐因物呼名﹐並非古人率意杜撰﹑遊戲筆墨也。

學寫山石﹐必多遊大山﹐搜尋生石﹐按形求法﹐觸目會心﹐庶識古人立法不苟。更毋拘法失形﹐畫虎類犬﹐甚至犬亦不成﹐不知何物﹐斯不足與語矣。故曰﹔神而明之﹐存乎其人﹐學貴心得。

論忌

饒自然所云十二忌者﹐皆爲形像而言也。一日布置迫塞﹐二日遠近不分﹐三日山無气脈﹐四日水無源流﹐五日境無夷險﹐六日路無出入﹐七日石只一面﹐八日樹少四枝﹐九日人物傴僂﹐十曰樓閣錯雜﹐十一日濃淡失宜﹐十二日

工

點染無法

布置迫塞者﹐全幅逼翳﹐不能推宕。凡市景要明虛實﹐虛實在乎生變。生變之訣﹐「虛虛實實﹐實實虛虛」』八字盡之矣。以一幅而論﹐如一處聚密﹐必間一處放疏﹐以舒其气﹐此虛實相生法也。至其密處有疏﹐如山石樹屋﹐凡出頂處﹐須避疏畱眼﹐毋相逼撞是也。疏處有密﹐如海闊則藏以波濤舟楫﹐天空則妾以飛鳥雲煙是也。此實中虛﹐虛中實也。明乎此﹐庶免迫塞之忌。

遠近不分者﹐遠與近相連﹐近與遠無異也。夫近須濃﹐遠須淡﹔濃當詳﹐淡宜略。惟其略也﹐故遠山無紋﹐遠樹無枝﹐遠人無目﹐遠水無波﹔以其詳也﹐故山隙石凹﹐人物須眉﹐枝葉波紋﹐瓦鱗幾席﹐井然可數。而由近至遠﹐由遠而至至遠﹐則微茫仿佛﹐難言其妙﹐宜望眞景﹐以法取之﹐其中深意在目中﹐斯在圖中矣。

山無气脈者﹐所謂瑣碎亂疊也。凡山皆有气脈相貫﹐層層而出﹐卽聳髙跌低﹐閃左擺右﹐皆有餘气﹐連絡照應﹐非多覽眞山﹐不能會其意也。若寫無气脈之山﹐不獨此山』固爲亂砌﹐卽通幅章法﹐亦是亂布耳。無气脈當爲畫學第一病。

水無源流者﹐無源頭出處也。夫石底坡腳﹐有淸流激湍﹐其上要有長泉涓涓而下﹐方爲有源之水﹐此理易知。然兩山之間﹐夾流飛瀑﹐上須髙山﹐乃有出處﹐此理人多失察。蓋必有髙山﹐其下方有積潤﹐水乃山之積潤而成也。況本山特聳﹐泉宜腳出﹐若泉向髙山之頂而來﹐頂之上又無再髙之山﹐則水之來也﹐豈非從天而下耶﹗孤峯掛瀑﹐譬諸架上懸巾者﹐此之謂也。

。

境無夷險﹐蓋古人布境﹐有巉巖舉律者﹐有深翳曲折者﹐有平遠空曠者﹐有層層重疊者﹐其境不一。每圖中𨿽極平淡﹐其間必有一變險阻處﹐令人意想不到﹐乃人化境也。

路無出入者﹐塞斷不通也。水隔宜接以橋梁﹐石遮當畱以空淡﹐或旋環屋畔﹐或掩映林間﹐似斷非斷﹐不連而連。前有去﹐後有來﹐斯之謂有出入。

石只一面﹐一面之石﹐便成石板矣。又云﹐分三面者﹐正一面﹐左右二面也。然此言其槪耳﹐必將皴法交搭多面﹐以成峻峭﹐凹中凸﹐凸中凹﹐推三面之法﹐而作十面八面﹐亦無不可。且左右圓轉運化﹐向背陰陽﹐不露筆畫痕迹﹐如出天然﹔無尋落筆處﹐方得石之體貌也。

樹少四枝﹐四枝者﹐前後左右四便之枝﹐非四條樹枝之謂也。近必寫樹﹐只從左右出枝﹐前無掩身﹐後無護體﹐縱有千枝萬枝﹐不過兩便之枝﹐是卽少四枝矣。必知此忌﹐而後枝榦有交搭處﹐且四便玲瓏﹐穿插掩護﹐則𨿽三枝兩枝﹐亦見不盡之意﹐奚必定要四枝哉

人物者﹐駝背縮頸﹐無軒昂髙雅气象也。然不但此也﹐蓋山水中安置人物處﹐爲通幅之主腦。山石林屋﹐皆相顧盼﹐豈徒人像人﹐物似物已哉﹗古人之淸如鶴﹑飄若仙﹐以此亦就寫人物一端而言。至隨處點景﹐宜俯宜仰﹐當坐當立﹐仍須與山林亭宇相照應。庶得山水中人物一定不易之法﹐當以此忌於傴僂之外也

樓閣錯雜者﹐間架層疊﹐安置失宜也。凡一圖之中﹐樓閣亭宇﹐乃山水之眉目也﹐當在開面處安置。蓋眉目應在前而安在後﹐應在右而安在左﹐則非其類矣是以畫樓

。

閣屋宇﹐必因通幅形勢穿插﹐斜正髙低﹐或露或掩﹑﹔審顧妥貼﹐與夫間架之方圓曲直﹐不相拗撞﹐乃爲合式。

濃淡失宜﹐不獨近濃遠淡已也。蓋山石必有陰陽﹐有陰陽則有明晦﹐有明晦則有濃淡矣。更有渲淡接气﹐以補意到筆未到之處。故或無或有﹐如煙如雲﹐生動活潑之機﹐全向墨中濃淡微妙而出。濃淡得宜﹐則通幅生動﹔濃淡失宜﹐則全圖死煞。學者最宜畱心也。

點染無法﹐夫畫成用色﹐如錦上添花﹐庖中調味﹐得其法則粗惡亦艷而甘﹐不得法𨿽華美反成劣壞。故點染合宜﹐如春宜潤﹐夏宜深﹐秋宜淡﹐冬宜黯。又如綠中點襯以紅﹐濃中渲染以淡﹐非止一端。卽此之類﹐在人靈變﹐不能指一而槪也。

論筆

形像固分賓主﹐而用筆亦有賓主。特出爲主﹐旁接爲賓。賓宜輕﹐主宜重﹔主須嚴謹﹐賓要悠揚﹐兩相和洽﹐勿相拗抗也。

山水形像旣熟﹐能於筆意有會處﹐則當縱其筆力﹐使气魄雄厚﹐有吞河嶽之勢﹐方脫匠習。

用筆貴不動指﹐以運腕引气。蓋指一動則腕松﹐而弗能引丹田之气矣。是以有輕佻浮躁之獘﹐可知有力由於有气﹐有气由於能運腕。欲能運腕﹐則不動指是爲祕訣。作書固然﹐作畫亦然也。

用筆以中鋒沈著爲貴﹐中鋒取其圓也﹐沈著取其定也。定則不輕浮﹐圓則無圭角。所謂活潑者﹐乃靜中發動﹐

意到神行之謂耳。豈輕滑浮躁﹐筆不入紙者哉若體認不眞﹐則趨向大錯﹐學者當細參窮究﹐以歸正學。』山冰用筆﹐最忌乎勻﹐如結筆而通幅皆結﹐放筆而通幅皆放﹐如是之謂平勻也。蓋結必須放﹐放必要收﹐故於著眼主腦處構思工致﹐此是結也。而於四邊襯映﹐不離不卽﹐此是放也。於景外天空海闊處﹐必用遠山關鎖全局﹐此是放而收也。總之有起有收﹐有實有虛﹐有分有合﹐一副之布局固然﹐一筆之運用亦然。

如初下一筆結實﹐須放松幾筆﹐以消一筆之餘气﹐然後再疊第二筆。如此﹐筆气庶免逼促﹐乃得生動﹐隨意著手﹐便有虛實矣。不然﹐則神困气死﹐𨿽有鐵鑄筆力﹐疊實不化﹐徒成板煞﹐何足貴哉﹗

生怕澀﹐熟怕局﹐漫防滯﹐急防脫。細忌稚弱﹐粗忌鄙俗﹐軟避奄奄﹐勁避惡惡。此用筆之鬼關也﹐臨池不可不醒。

筆動能靜﹐气放而收﹔筆靜能動﹐气收而放。此筆與气運起伏﹐自然纖毫不苟﹐能會此意﹐卽爲法家﹔不知此理﹐便是匠習。筆繁最忌气促﹐气促則眼界不舒而情意俗﹔筆簡必求气壯﹐气壯則神力雄厚而風格髙。

寫畫不可專慕秀致﹐亦不可專學蒼老。秀致之筆易於弱﹐弱則無气骨﹐有類乎世上阿諛﹔蒼老之筆每多禿﹐禿則少文雅﹐有似乎人間鄙野。故秀致中須有气骨﹐蒼老中必寓文雅﹐兩者不偏﹐方爲善學。

用筆之道各有家法﹐須細爲分別﹐方能用之不悖也。一筆中有頭重尾輕者﹐有頭輕尾重者﹐有兩頭輕而中間重者﹐有兩頭重而中間輕者。其輕處則爲行﹐重處則爲駐。

應駐應行﹐體而用之﹐自能純一不雜。

山水筆法其變體不一﹐而約言之止有二﹕日勾勒﹑曰皴擦。勾勒用筆腕力提起﹐從正鋒筆嘴跳力。筆筆見骨﹐其性主剛﹐故筆多折斷﹐歸北派。皴擦用筆腕力沈墜﹐用惹側筆身拖力。筆筆有筋﹐其性主柔﹐故筆多長韌﹐歸南派。論骨其力大﹐論筋其气長﹐十六家之中﹐有筋有骨﹔而十六家於每一家中﹐亦有筋有骨也。

如披麻﹑雲頭多主筋﹐馬牙﹑亂柴多主骨﹐而披麻﹑雲頭亦有主骨者﹐馬牙﹑亂柴亦有主筋者﹐餘可類推﹐皆不能固執一定﹐總由用筆剛柔﹐隨意生變﹐欲筋則筋﹐愛骨則骨耳。

論墨

山水用墨層次不能執一﹐須看某家法與用意深淺厚薄﹐隨類而施。蓋有先淺後濃﹐又加焦擦以取妥貼者﹔有先濃後淡﹐再暈水墨以取濕潤者﹔有濃淡寫成﹐略加醒擦以取明淨者﹔有一气分濃淡墨寫成﹐不復擦染以取簡古者﹔有由淡加濃﹐或焦或濕﹐連皴數層而取深厚者﹔有重疊焦擦﹐以取秋蒼者﹔有純用淡墨﹐而取雅逸者。古人云﹕能於墨中想法﹐於法亦思過半矣。

白薴桑翁謂「作畫尙濕筆﹐近世用渴筆﹐幾成骷髏」。似此未免偏論﹐蓋古人云「筆尖寒樹瘦﹐墨淡野雲輕」。又何莫非法耶﹗未可執一端之論﹐故薄今人何也。彼尙濕筆者﹐視渴筆成骷髏﹔其愛焦筆者﹐豈不議潤筆爲臃腫耶﹗好咸惡辛﹐喜甘嫌辣﹐終日諍諍﹐究誰定論。不知物之甘

苦﹐各有所長﹐畫之溫按溫應爲濕。於﹐各自爲法。善學者取長捨短﹐師法補偏﹐各臻其妙﹐方出手眼。毋執一篇之論﹐而局守前言也。

凡加墨最忌板﹐不加墨最忌薄﹐二者能去其病﹐則進乎道矣

山水墨法﹐淡則濃托﹐濃則淡消﹐乃得生气。不然﹐竟作死灰﹐不可救藥。

作山石如法皴完﹐再加焦墨醒筆﹐復用水墨漬染﹐向山石陰處落筆﹐逼凸托陽﹐或半邊染墨﹐或頂黑腳白﹐或上下俱黑﹐而托中間﹐隨眼活取之﹐不拘鎖碎皴紋﹐俱從輪廓大意﹐染出待幹﹐則宜赭宜綠﹐逐一設起。趁色尙濕時﹐又向陰處再滲水墨﹐層層接貼﹐此法極潤澤明朗﹐又不失筆意也。此予閒試墨法﹐悟而得之﹐因並記之。

用墨之法有誤筆成趣﹐法變意外者﹐如初欲作濕潤﹐而落筆反焦﹐卽當用焦寫成﹔欲作幹焦﹐而落筆濕﹐宜卽用濕寫去﹐不可有一毫勉彊拘滯。故寫各禮各皴亦然﹐此乃臨時變法也。

論景

凡布景起處宜平淡﹐至中幅乃開局面﹐末幅則接气悠揚﹐淡收餘韻﹐如此自有天然位置﹐而無淺薄逼塞之患矣。故予常謂作畫布景﹐猶作文立局﹐開講從淺淡起﹐挈股虛提﹐中段乃大發議論﹐末筆不過足其題後之意耳﹐不必敷衍多辭也。所以畫要通文﹐有書卷气﹐方不入匠派﹐卽此之謂也。

布景欲深﹐不在乎委曲茂密﹑層層多疊也﹐其要在於由前面望到後面﹐從髙處想落低處能會其意﹐則山𨿽一阜﹐其間環繞無窮﹐樹𨿽一林﹐此中掩映不盡﹐令人玩賞﹐遊目騁懷﹐必如是方得深景眞意。

作山石野景﹐其樹石宜大气磅礡﹐其屋宇只是茅檐竹壁﹐或臨江渚﹐或倚長松﹐其間不過一二山人來往﹐絕無車馬之迹。或巖邊柳下﹐獨釣漁磯﹔或橋畔虛亭﹐數聲啼鳥﹐令觀者有世外之想﹐庶不失爲山林風味。

作富貴臺閣景﹐則寫瓊樓玉宇﹐紅樹翠巖﹐時有衣冠車馬﹐宮女僕從﹔其間或淨幾明窗﹐回廓雕榭﹔卽道路橋梁﹐亦多巧砌﹐豆棚蓮沼﹐亦見工致。

景欲疏曠﹐樹宜髙﹐山宜平﹐三兩長松﹐必須情趣交搭﹐遠山幾筆﹐不可散漫脫離。山與樹相連﹐樹與山相映﹐疏處不見其缺﹐曠處不覺其空﹐方得疏曠祕訣。

景欲濃祕﹐則樹陰層層﹐峯巒疊疊﹐人皆知之。然照此去寫﹐每見逼塞成堆﹐殊無趣味者﹐何也蓋意泥濃密﹐未明虛實相生之故。不知濃處消必以淡﹐密處必間以疏﹐如寫一濃點樹﹐則寫雙鉤夾葉間之﹐然後再用點葉﹔如寫一濃黑石﹐則寫一淡赭山以間之﹐然後再疊黑石。或樹外間水﹐山腳間云﹐所謂「虛實實虛﹐虛實相生﹐相生不盡」。如此作法﹐𨿽幹山萬樹﹐全幅寫滿﹐豈有見其逼塞者耶

雨景多用「米點」﹐亦不拘泥。如寫別皴﹐無不可以寫雨者﹐但筆須濕潤﹐墨須渾化﹐而皴法不可太分明﹐要隱現卽離之間﹐以意爲之﹐決不宜工細顯明也。蓋山石樹林﹐旣有雨水淋漓﹐雨雲遮蔽﹐豈尙見山紋樹葉﹐纖細玲

只

瓏耳

雪景山石﹐皴法宜簡不宜繁。然有大雪﹑微雪﹑欲雪﹑晴雪之分﹐大雪則山石上俱作雪堆﹐一片空白﹐應無紋理可見﹐但於山石之外﹐以水墨入膠﹐隨山形石勢漬染成雪﹐而山腳石底雪不到處﹐不妨見些皴紋﹐樹身上邊畱白﹐下邊少皴﹐枯枝上亦漬白掛雪﹐凡亭屋瓦面﹐橋梁舟篷﹐皆有雪意﹐關津道路﹐當無行人矣。若寫微雪﹐則山石中疏皴淡描﹐於輪廓外漬墨逼白而已。欲雪則天云慘淡﹐晴雪則白气仍存。至用粉爲雪﹐加粉點苔﹐亦是一法﹐宜用於絹綾﹑金箋之中﹐於生紙不甚相宜也。

月景陰處染黑﹐陽處畱光﹐山石外輪以墨藍洗出月色﹐如寫雪法。但漬雪純用水墨﹐以見雪天黯淡﹐而襯月則於水墨中少加藍靛﹐以見月明天朗﹐不失彼蒼也。樹法皴法﹐皆宜濕潤﹐皓皓明月﹐必有湛湛露滋之意。其點景﹐或彈琴弄笛﹑飲酒賦詩﹐庶不負此月夜佳趣。嘗見人寫春夜宴桃李園圖﹐於樹林中燈籠髙掛﹐大失題主。作者意爲秉燭夜遊句發揮﹐反輕寫飛羽觴而醉月﹐不思太白之意重在醉月﹐而秉燭不過引古人以起興耳﹐非此時之事也。旣有月色﹐何用燈光。所謂畫蛇添足矣﹗然於筆硯杯盤之處﹐近點桌燈一二﹐未嘗不可。髙懸桃李樹上﹐與月爭光﹐則斷乎不宜﹗故曰﹕學畫貴書卷﹐作畫要達理。

風景於樹葉偏斜以寫風勢﹐人皆知之。然不特樹有風也﹐凡石上點臺﹑水邊點艸﹑舟車往來﹑旌帆順逆﹐人物中衣裾帽帶﹐亭樓上屏帳窗簾﹐俱不離有風飄搖動之意﹐方爲作手。

夜景與月景大相懸絕﹐人多不辧﹐夫獨云夜字﹐則無

月可知矣。或問曰「夜旣無月﹐則黑如漆﹐一物無所見﹐又從何著筆而成畫耶」予答曰﹕無月光照耀﹐𨿽山石凹凸﹐樹木交加﹐不能分別玲瓏﹐而注意作景之間﹐亦有樹石影子。故或茅檐旅店剪燭談心﹐小閣蕓窗靑燈照讀﹐火光透映﹐只見左右近處﹐仿佛有是景象而已。餘外遠影﹐亦不可見。全幅用水墨﹐或濃或淡﹐渲染渺茫﹐暗黑連天﹐斯得夜中眞景矣。

論意

作畫須先立意﹐若先不能立意﹐而遽然下筆﹐則胸無主宰﹐手心相錯﹐斷無足取。夫意者﹐筆之意也。先立其意而後落筆﹐所謂「意在筆先」也。然筆意亦無他焉﹐在品格取韻而已。品格取韻﹐則有日簡古﹐曰奇幻﹑曰韶秀﹑日蒼老﹑曰淋漓﹑曰雄厚﹑曰淸逸﹑曰味外味﹐種種不一﹐皆所謂「先立其意﹐而後落筆」。而墨之濃淡焦潤﹐則隨意相配﹐故圖成而法髙﹐自超乎匠習之外矣。意欲簡古﹐筆須少而禿拙﹐筆筆矯健﹐筆筆玲瓏﹐不用多皴擦﹐用墨多濃﹐復染以水墨﹐設色不宜艷﹐墨綠墨赭﹐乃得古意。

意欲奇幻﹐則筆率形顚﹐最忌平勻。布置則從意外立局﹐疏密縱橫﹐不以規矩準繩較尺寸。若非人間尋常可到之處﹐庶可擬作奇幻﹗意欲韶秀。筆長尖細﹐用力筋韌﹐用墨光潔﹐望之裊娜如迎風楊柳﹐丰姿如出水芙蓉﹐斯爲得之。

意欲蒼老﹐筆重而勁﹐筆筆從腕力中折出﹐故曰有生辣气。墨主焦﹐景宜大﹐𨿽一二分合﹐如天馬行空﹐任情收止。

意欲淋漓﹐筆須爽朗流利﹐或重或輕﹐一气連接﹐毫無凝滯﹐墨當濃淡濕化﹐景宜新雨初晴﹐所謂「元气淋漓障猶濕」是也。

意欲雄厚﹐筆圓气足﹐層疊皴起﹐再三加擦﹐墨宜濃焦﹐復用水墨襯染。景不須多﹐最忌瑣碎﹐峭壁喬松﹐一亭一瀑爲髙。

意欲淸逸﹐筆簡而輕﹐輕中有力﹐交搭處明白簡潔。景𨿽少﹐海闊天空。墨以淡爲主﹐不可濃密加多。

何爲「味外味」筆若無法而有法﹐形似有形而無形﹐於僻僻澀澀中﹐藏活活潑潑地﹐固脫習派﹐且無矜持﹐只以意會﹐難以言傳﹐正謂此也。或曰﹕畫無法耶﹐畫有法耶予曰﹕不可有法也﹐不可無法也﹐只可無有一定之法。

寫石欲超脫畫派﹐要遊覽眞石﹐胸有眞譜﹐乃有眞畫。興到時以奇別之筆﹐弗計是皴是廓﹐橫推側出﹐以肖天生紋理﹐若非人事所能成者﹐乃臻奇妙。故用筆之道﹐須神而明之。

固泥成法謂之板﹐徑守規習謂之俗。然俗卽板﹐板卽俗也。古人云﹕寧作不通﹐勿作庸庸。板俗之病﹐甚於狂誕。

或云﹕夷畫較勝於儒畫者﹐蓋未知筆墨之奧耳。寫畫豈無筆墨哉﹐然夷畫則筆不成筆﹐墨不見墨﹐徒取物之形影﹐像生而已﹔儒畫考究筆法墨法﹐或因物寫形﹐而內藏气力﹐分別體格﹐如作雄厚者﹐尺幅而有泰山河嶽之勢﹔作淡逸者﹐片紙而有秋水長天之思。又如馬遠作關聖帝像﹐只眉間三五筆﹐傳其凜烈之气﹐赫奕千古。論及此﹐

夷畫何嘗夢見耶。

論皴

古人寫山水﹐皴分十六家﹕曰披麻﹑曰雲頭﹑曰芝麻﹑曰亂麻﹑曰折帶﹑曰馬牙﹑曰斧劈﹑日雨點﹑日彈渦﹑曰骷髏﹑曰礬頭﹑日荷葉﹑曰牛毛﹑曰解索﹑曰鬼皮﹑曰亂柴。此十六家皴法﹐卽十六樣山石名目﹐並非杜撰。至每家皴法中﹐又有濕筆﹑焦墨﹐或繁或簡﹐或皺或擦之分﹐不可固執成法﹐必定如是也。神而明之﹐存乎其人。

披麻皴﹐如麻披散也。有大披麻﹑小披麻。大披麻筆大而長﹐寫法連廓兼皴﹐濃淡墨一气渾成﹐淋漓活潑﹐無一筆滯气。此法始自董北苑﹐用筆稍縱﹐筆從左起﹐轉過右收﹐起筆重著﹐行筆稍輕﹐悠揚輾轉﹐收筆復重﹐筆筆圓運﹐無扁無方﹐石形多如象鼻。後淸湘﹑八大山人﹑徐文長喜爲之。至巨然﹑米元章﹑吳仲圭﹑董玄宰﹑王石谷輩﹐俱是小披麻耳。小披麻筆小而短﹐寫法先起輪廓﹐然後加皴。由淡至濃﹐層層皴出﹐陰陽向背﹐或焦或濕﹐隨意加擦﹐較大披麻爲稍易。北苑亦多作此﹐後輩皆宗之﹐近世更喜學之。

雲頭皴﹐如雲旋頭髻也。用筆宜幹﹐運腕宜圓﹐力貫筆尖﹐松秀長韌﹐筆筆有筋﹐細而有力﹐如鶴嘴畫沙﹐團旋中又須背面分明。寫雲頭皴每多開面而少轉背﹐若不轉背﹐則此山此石﹐與香蠟餅無異矣。轉背之法﹐如運綫球﹐由後搭前﹐從左搭右。能會轉背之意﹐方是雲頭正法。

芝麻皴﹐如芝麻小粒﹐聚點成皴也。其用意與雨點大

同小異﹐先起輪廓﹐從輪廓中陰處﹐細細點出陰陽向背﹐正是天地間沙泥結成。大石光申有粒﹐凹中有凸之狀﹐故用濕筆幹筆俱宜﹐染淡墨靑綠亦可。惟點須參差變動﹐最忌呆點﹐呆點則筆滯﹐筆滯則板﹐板則匠而不化矣。

亂麻皴﹐如小姑滚亂麻籃﹐麻亂成團也。麻絲卽亂﹐何以成爲畫法耶不知山石形像﹐無所不有﹐天生紋理﹐逼肖自然。蓋亂麻石法﹐是石中裂紋﹐古人因其裂紋幼細如麻絲﹐其絲紋紊亂無頭緒可尋﹐故名日亂麻也。作此法不能依樣葫蘆﹐拘泥成法﹐必須多遊名山﹐畱心生石﹐胸中先有會趣﹐庶免臨池窒筆。

折帶皴﹐如腰帶折轉也。用筆要側﹐結形要方﹐層層連疊﹐左閃右按﹐用筆起伏﹐或重或輕﹐與大披麻同。但披麻石形尖聳﹐折帶石形方平。卽寫崇山峻嶺﹐其結頂處﹐亦方平折轉﹐直落山腳﹐故轉折處多起圭稜﹐乃合斯法。倪雲林最愛畫之﹐此由北苑大披麻之變法也。

馬牙皴﹐如拔馬之牙﹐筋腳俱露也。馬牙之皴﹐側筆重按﹐橫踢而成﹐落筆按駐﹐禿子處像牙頭﹔行筆踢破﹐崩斷處如牙腳。輪廓與皴交搭渾化﹐隨廓隨皴﹐方得其妙。若先廓後皴﹐必成死板矣。此法馬遠﹑黃子久多作之。

斧劈皴﹐如鐵斧劈木﹐劈出斧痕也。斧劈亦是側筆﹐亦有大小之分。大斧劈類似馬牙﹐側按踢跳。頭重尾輕﹐輪廓隨皴交搭﹐一气呵成﹐此與馬牙同。惟馬牙筆短﹐一起卽收﹔斧劈筆長﹐踢拖直消﹐此與馬牙異耳。山脊無皴﹐以光頂之字接連气脈﹐俗人呼爲爛頭山者。卽所謂斧劈山矣。羅浮有之﹐澳門﹑香港﹐咸海﹑砂龍﹐更多此體。小斧劈皴用筆尖勾跳﹐可以先起輪廓﹐而後加皴﹐與小披麻

仿佛同意。李成﹑範寬﹑郭忠恕多畫之﹐至小李將軍則變小斧劈而爲大斧劈也。大斧劈用筆身力﹐小斧劈用筆嘴力﹐當分別之。

雨點皴﹐全用點法﹐宜於雨景也。雨景之法始於米元章﹐故人皆稱爲「米點」。元章天性活潑﹐不入纖小﹐隨意點綴﹐便成樹林山石。或濃或淡﹐乍密乍疏﹐模糊處筆墨之迹交融﹐明淨處點渲之形俱化﹐一幅淋漓﹐不必樓臺殿閣﹐若有若無﹐自有雨中春樹萬人家景象也。米家發源北苑﹐寫山亦有輪廓﹐寫樹亦有夾葉﹐蓋變化苑之披麻﹐專取北苑之雨點﹐自成一家。今人不味米中奧旨﹐輒曰米畫易學﹐特爲可惜﹗友仁畫仍用雨點﹐但用筆稍細致﹐變大米而成小米。所謂雨點法﹐卽米家父子法也﹐髙房山善學之。

彈渦皴﹐如流渦滚也。長江水底﹐巨石阻流﹐撞激水勢﹐從下滚上﹐水面回瀾﹐旋轉中如浪如泡﹐或髙或低﹐其山石之形狀似之﹐故名彈渦。石卽今之咸海之濱所結水泡石是也。用筆微側﹐旋轉運動不泥﹐皴廓多作石眼﹐如水泡然。石眼之旁﹐隨气接襯幾筆。筆宜簡﹐不宜繁﹐一气寫成﹐然後用墨染出背面﹐兼襯貼餘气﹐斯爲得法。

骷髏皴﹐如頭顱屍骨也。人頭枯骨﹐畫法何必以此立名不知山石形象多似佛頭﹐若名佛頭﹐只見光禿﹐未得眶齒玲瓏﹑枯瘦嶙峋之狀﹐古人蓋有深間其間﹐李思訓每畫之。純用鉤勒﹐精細謹嚴﹐絲毫不苟﹐細中有力﹐密處有疏﹐或像龍頭﹐或如佛首﹐正側左右﹐眼鼻畢呈﹐短參差﹐形影俱在。宜作小幅﹐當用白描﹐更須以細樹夾葉﹑曲檻回廊襯之。

礬頭皴﹐如礬石之頭也。礬頭石多稜角﹐形多結方﹐每開一面﹐周圍逼凸﹐直廓橫皴。每起工字細紋﹐髙峙倒插﹐如疊礬堆。用筆中鋒﹐用墨可焦可濕。焦可加擦﹐濕則加染﹐劉松年多作此。

荷葉皴﹐如摘荷覆葉﹐葉筋下垂也。用筆悠揚﹐長秀筋韌﹐山頂尖處﹐如葉莖蒂﹐筋由此起。自上而下﹐從重而輕﹐筆筆分歧﹐四面散放﹔至山腳開處﹐如葉邊唇﹐輕淡接气﹐以取微茫﹐此荷葉之法盡矣。當用蟹爪枯樹配之﹐秋柳亦可。

牛毛皴﹐如牛之毛也。牛毛法與小披麻無異﹐惟小披麻用筆稍縱﹐牛毛必用正鋒﹐小披麻粗幼兼用。牛毛有幼無粗﹐如發如毛﹐故寫牛毛法墨不宜濃﹐筆不宜濕。筆濕墨濃則融成一片﹐毛不成毛矣。必要渴筆淡墨﹐細細密皴﹐再加焦墨疏疏醒之﹐濃裏有淡﹐淡上見濃﹐毫絲顯然﹐層次不混﹐乃是牛毛嫡派。

解索皴﹐如解散繩索也。解索與長披麻之法同類﹐然麻經結爲繩索﹐復將繩索解拆散開﹐則麻𨿽非繩索比﹐而繩索攀捲之性猶存也。故長披麻不過悠悠揚揚而已﹐解索竟自攣攣曲曲矣。王叔明喜畫之。

鬼皮皴﹐如鬼之皮也。鬼皮之紋皴﹐山石之紋亦皴﹐故立此名。用筆寫法﹐略鉤輪廓﹐皴要顫筆﹐筆筆疊連畱眼每皴一筆﹐如兩點相連﹐連疊相交。最忌相撞﹐相撞則疊亂﹐亂則無眼﹐無眼則成板實光平﹐不見其爲皴矣。鬼皮法頗與短披麻同﹐但披麻直皴﹐意在光滑﹔鬼皮顫皴﹐意在縐澀。此中用意﹐不可不剖析也。

亂柴皴﹐如柴枝亂疊也。亂柴法與亂麻﹑荷葉同爲一

類﹐但亂麻筆幼而軟﹐有長絲團捲之意。亂柴筆壯而勁﹐有枯枝折斷之意。荷葉筆气悠揚﹐如荷翻夜雨﹔亂柴筆勢率直﹐如柴經秋霜。石之陰處﹐皴密而粗﹐彷佛重堆柴頭石之陽處﹐皴疏而細﹐儼然斜插柴枝。直筆中參以折筆﹐筆筆用力﹐卽筆筆是骨。骨法用筆﹐此之謂也。亂柴石卽今之壽山石﹐石多裂紋。有志畫學者﹐當會此意﹐勿因名離實也﹐樹宜秋林﹐用鹿角枝配之。

論樹

前人有云﹕山有家法﹐樹無家法。凡寫山水必先寫樹﹐樹成之後﹐諸家山石俱可任意配搭。此論似是而實非﹐蓋作畫貴「意在筆先」。意欲照某家皴山﹐必先仿某家皴樹﹐方得如法一律。若專求山石﹐不講究樹﹐豈一幅中獨取山石爲畫﹐而樹非畫耶﹗推之屋宇﹑橋梁﹑人物﹑舟楫﹐皆分家法﹐與山石同﹐絲毫不苟﹐方是髙明。勿因前人一言之錯﹐自錯一生也。

山水中樹體不一﹐如松杉竹柏﹑梅柳梧槐之外﹐各體雜樹均無定名﹐但以點法分類﹐如尖頭點﹑平頭點﹑菊花點﹑介字點﹑个字點﹑胡椒點﹑攢聚點﹑夾葉雙勾﹐如三角﹑圓圈﹑垂尖﹑俱用筆像形﹐因以爲名﹐非樹果有此名也。若泥其點畫﹐而求樹之名﹐則鑿矣

或問樹法與山法相配合﹐理固然矣﹐但山皴多而樹皴少﹐恐分之甚難﹐不知樹之配山﹐不徒以皴合﹐貴用筆同。如荷葉皴山﹐而寫蟹爪樹﹔胡椒點樹﹐而配芝麻山﹔亂柴石而襯鹿角枝﹐凡此猶以貌取而已﹐總要在樹秀則山秀﹐

樹古則山古。凡焦蒼淋漓﹐筆長筆禿﹐與夫筋韌骨勁﹐用如是之筆寫樹﹐卽用如是之筆寫山﹐一幅毋出兩格﹐斯言盡之矣。世有寫樹用筆固與山法不同﹐更有落筆之山與收筆之山各別﹐皆非就範者也。

樹頭要放﹐株頭要斂。樹頭者﹐樹根下頭﹐故宜放開﹐俗語所謂撒腳也﹐必散腳方得盤根錯節﹐擔當枝葉﹐气勢穩重。株頭者﹐大枝小枝分歧處﹐故宜收斂。若株頭不斂﹐則枝軟無力﹐加葉重贅﹐更有屈折之勢﹐殊失生气。至分前後左右四枝之法﹐已詳十二忌中﹐當參觀之。

凡作樹多在山石之前﹐用墨宜濃﹐庶不與山混。若樹後之山墨濃﹐山前之樹墨淡﹐固有樹爲山壓之病﹐卽樹山同墨﹐亦見平板﹐遠近不分也。

一樹中前後枝葉自分濃淡﹐一林中前後掩映亦各分濃淡以別之﹐其法在於交搭處不相撞﹐每樹必須通气﹐奕家所謂畱眼也。樹葉固當玲瓏﹐樹頭不宜逼塞﹐參差不紊﹐俯仰有情﹐或聚或散﹐或斜或正﹐不失生气﹐斯道進矣。

晴樹平正﹐雨樹下垂﹐風樹偏斜﹐雪樹空白。春則秀麗﹐夏則濃鬱﹐秋則蕭疏﹐冬則枯寂。密林多髙標而直幹﹐懸崖每枝垂而根露。作者多遊眞山﹐博覽眞樹﹐方能會此眞意。

寫某皴山﹐要配某樹﹐此以筆法言﹐非以樹名論也。如寫松﹐其松鍼落筆處尾尖﹐而結蒂心處大者﹐此宜用披麻﹑雲頭﹑牛毛等山。若落筆處尾重大﹐而聚蒂處反尖小﹐此宜配斧劈﹑馬牙等石。其餘竹﹑柳﹑梧﹑槐﹐與夫無名雜樹﹐卽此類推。其樹皴紋繁簡﹐看山石之皴筆疏密﹐此一定之法﹐千古不易也。世人每以此論爲執拘﹐從而鄙笑

之﹐專以亂點亂皴爲髙尙﹐不知此乃畫意﹐非畫法也。畫意者﹐艸率不羈﹐如長沮桀溺之流﹐只可自適其意﹐不可以爲後世訓。畫法者﹐法律謹嚴﹐如孔子設教。君臣父子﹐五倫定分﹐一絲不紊也。

遠山須用遠樹。遠山無皴﹐有皴亦當從略﹔遠樹無枝﹐有枝亦宜從簡。故寫遠樹﹐但一千直上﹐多加橫點。以成樹影﹐不分枝葉﹐此宜於遠﹐不宜於近也。世人每於近樹下﹐每用遠樹法參補其中﹐作者以爲大樹腳之小樹﹐不作遠樹看﹐不思大樹之根株枝葉﹐纖毫可數﹐豈樹腳之小樹﹐獨見直榦﹐而枝柯杳然耶﹗孟子所謂「足以察秋毫﹐而不見與薪矣。柰習多不察﹐以訛傳訛﹐是畫學一大憾事。

寫枯樹最難鹿角枝﹐其難處在於多而不亂﹐亂中有條﹐千枝萬枝﹐筆不相撞﹔其法在於枝交「女」字﹐密處畱眼。梅譜云「先把梅幹分女字」﹐蘭譜所謂「交鳳眼」﹐卽不相撞之祕訣耳。寫山水﹑枯樹亦然﹐學者宜深思之。

論泉

石爲山之骨﹐泉爲山之血﹐無骨則柔不能立﹐無血則枯不得生。故古人畫泉﹐甚爲審顧﹐或髙垂髙疊數層﹐或云鎖中斷﹐或谷口分流﹐隨山形石勢﹐卽難隱現之間﹐俱有深意。「五日一水」﹐非虛語也。

飛瀑幹尋﹐必出於峭壁萬丈。如土山夾澗﹐惟有曲折平流﹐決無百尺髙懸之理。凡畫兩峯﹐層層對峙﹐山頂𨿽髙﹐而山腳交罅﹐積潤成泉﹐亦是蜿蜒平出﹐豈可以後層山腳作髙處﹐將前面山腳作低處﹐奔流直下耶。

寫泉有兩疊﹑三疊﹑四疊不一﹐而層層石體﹐疊疊要變﹐左旋右轉﹐或短或長﹐連斷參差﹐上下照應。

畫水用筆﹐必須流行﹐回潤激浪﹐乃是活泉﹐而非死水。

凡水中見石﹐是石從水底生﹐上露半浸半﹐故淸流激湍之際﹐點寫大小黑石﹐其石腳皴筆﹐要與水紋起伏相逼貼﹐方爲水掩石。若石底下一筆﹐反收廓向上﹐則石已露腳﹐石浮水面矣。

論界尺

文人之畫﹐筆墨形景之外﹐須明界尺者﹐乃畫法界限尺度﹐非匠習所用間格方直之木間尺也。夫山石有山石之界尺﹐樹木有樹木之界尺﹐人物有人物之界尺。如山石在前﹐其山腳石腳應到某處﹐而在後之山石﹐其腳應在某處﹔如樹在石之前﹐則樹頭應在石前﹐而石腳應在樹後﹔如人坐石上﹐腳踏平坡﹐則人腳應與石腳齊﹔人坐亭宇門檐﹐可容出入﹐近人如此大﹐遠人應如此小。推之樓閣船車﹐幾筵器皿皆然﹐所謂界尺者此也。至云丈山尺樹﹐寸馬分人﹐亦界尺法。但非寫一丈髙山﹑一尺髙樹﹑一寸大馬﹑一分大人也﹐蓋山髙盈丈﹐樹宜數尺﹐不宜盈丈﹔馬大成寸﹐人可幾分﹐不可成寸云爾故讀古人書﹐要揣情度理﹐勿以詞害意﹐方善取法。此文人作畫界尺﹐卽前後遠近大小之法度也。

論設色

山水用色﹐變法不一﹐要知山石陰陽﹑天時明晦﹐參觀筆法墨法如何﹐應赭應綠﹐應水墨﹐應白描﹐隨時眼光靈變﹐乃爲生色。執板不易﹐便是死色矣。如春景則陽處淡赭﹐陰處艸綠﹔夏景則純綠純墨皆宜﹐或綠中入墨﹐亦見翠潤﹔秋景赭中入墨設山面﹐綠中入赭設山背﹔冬景則以赭墨托陰陽﹐畱出白光﹐以膠墨逼白爲雪。此四季尋常設色之法也。至隨機應變﹐或因皴新別﹐或因景離奇﹐又不可以尋常之色設之。

赭色設面﹐艸綠設背﹐山石常用之法﹐但其中所以然處﹐人多不解。其爲何用赭﹑爲何用綠。如春景陽處淡赭﹐像山面新艸初生﹐而日光映照﹐仍見土色﹐土色卽赭色也﹐故寫春景用淡赭﹐必微加綠﹐以取土上有艸之意。陰處用綠﹐則是日光不到﹐不見土色﹐純見艸色﹐艸色卽綠色也。如秋景陽處純赭﹐赭中入墨﹐以見秋蒼﹐陰處𨿽有疏艸﹐亦經霜黃﹐故綠中入赭﹐艸色將枯也。胸中必明此意﹐作畫方有生趣。

大披麻皴與小披麻皴﹐多是面赭背綠﹐惟赭與綠交搭之處﹐每現兩色﹐殊失自然。必由深赭而至淡赭﹐由淡赭而至淡綠﹐由淡綠而至深綠﹐兩色渾化﹐不見痕迹爲妙。其法當用濕飽赭筆﹐先向陽中之陽處重筆按下﹐其筆將渴﹐卽趁渴筆拖落陰處﹐畱綠地步﹐然後以濕飽綠筆﹐從陰中之陰處重筆托上﹐至筆將渴﹐亦用渴筆接連赭色﹐將見前之渴赭﹐混入後之渴綠﹐兩色交融﹐綠中有赭﹐赭中有綠﹐且前後渴筆﹐合而爲一﹐則不渴矣。若以飽筆用於交搭處﹐則兩相逼撞﹐必不相入﹐焉能渾化此正是精微心法﹐一筆不苟﹐勿以設色爲餘事﹐竟不講究。

嘗觀黃子久眞迹寫馬牙皴﹐橫豎倒插﹐石壁嶙峋﹐先用墨水染出背面﹐後加潤色﹐一石全赭﹐一石全綠﹐一石全墨﹐而藍﹑綠﹑墨﹑赭之外﹐又有赭入綠﹑綠入墨﹑黑入赭﹑赭入藍﹑藍入墨﹑互相兼色﹐分別相間﹐通幅嶙峋中層次顯然﹐或堅或插﹐片塊不紊﹐甚覺蒼古。

王叔明畫雲頭皴﹐用赭墨筆﹐依墨筆加皴﹐勾出背面俟幹﹐然後以赭黃連面兼背﹐一筆染過。其赭黃之筆﹐𨿽不分背面﹐而赭墨先有陰陽﹐便不見板﹐此法明淨蒼秀可愛。況墨皴與赭皴﹐筆筆玲瓏﹐不爲色掩﹐子豈目睹叔明用色用筆而知耶但見叔明多是此體。予初時臨摹屢不知法﹐至今年近五十﹐乃窮究深悟中﹐試而得之﹐故筆之於書﹐以待來學。

曹云西寫牛毛皴﹐多用水墨白描﹐不加顏色。蓋牛毛皴幹尖細幼﹐筆筆松秀﹐若加重色渲染﹐則掩其筆意﹐不如不設色爲髙也。有時或用赭墨尖筆﹐如山皴紋﹐層層加皴﹐不復渲染﹐作秋蒼景﹔或用墨綠加皴﹐作春晴景。如此皴法﹐玲瓏不爲色掩﹐亦覺精雅﹐所謂「法從心生﹐學毋執泥。」若依常赭綠之法染之﹐則皴之松秀﹐變成板實矣。

文衡山畫小披麻﹐夾小斧劈皴﹐多用赭墨染山背﹐用艸綠染山頂﹐上綠下赭﹐隨山石分間處順筆染之﹐又不是板執。背面逐層分間﹐亦是一體。

凡畫大靑綠﹐用於生紙最難。每見舊畫﹐其靑綠化如

油痕﹐殊失畫意﹐皆因石靑﹑石綠粗則艷﹐幼則淡﹐人多喜其艷而忘其粗。況陽處石綠﹐陰處艸綠﹐其艸綠原是靛入藤黃相和成色。藤黃味酸﹐石綠質銅﹐銅見酸則膩﹐石相則易脫﹐久而綠脫﹐徒畱膩痕。故生紙作大靑綠﹐必須研極細幼﹐方無此獘。

論點苔

山水畫成設色後﹐則點苔之法最要講究。前人有云﹕點苔原爲蓋掩皴法之漫亂﹐旣無漫亂﹐又何須挖肉作瘡﹐此以點苔爲不宜矣。又有云﹕山石點苔﹐如美女插花。女𨿽美﹐而無花襯艷﹐終爲失色﹐此以點苔爲必須矣。兩說皆是﹐亦皆不是﹐此各執一偏之見﹐不可以槪論成法也。夫畫山水﹐守法固嚴﹐變法須活﹐要胸羅萬象﹐渾涵天地造化之機。故或簡或繁﹐或濃或淡﹐得心應手﹐隨法生機。時作筆簡墨淡﹐山石明淨﹐布景疏曠﹐𨿽欲多皴一筆﹐尙且不可﹐而況點苔乎。如美女之淡妝素服﹐自見幽嫻﹐豈可以無花失色而論之哉﹗時作筆繁墨厚﹐布景幽深﹐山石重疊﹐必於論廓分間處﹐層層加點苔綴﹐庶不混亂。而山脊接連處﹐亦須點出气脈﹐一起一伏﹐勢若遊龍﹐𨿽幹點萬點﹐不嫌爲多﹐豈可以蓋掩皴法漫亂而論之哉﹗苔固有宜點﹐有不宜點者。還有應點在未著色之先。有應點在已著色之後。如寫北苑披麻法﹐筆墨之迹交融﹐淋漓渾化﹐要點與皴兩相和會﹐則點苔應在未著色之先﹔若著色後﹐則紙爲色水膠結﹐墨不能人﹐而前之皴與後之點﹐格不相食矣。如寫子久馬牙法﹐剛勁老蒼﹐著色後乃加濃墨點苔﹐

以取醒凸。若點於未著色之先﹐則墨滲紙背﹐反見平勻﹐殊不醒目。其餘斧劈﹑亂柴﹑荷葉﹐凡蒼勁要醒凸者﹐點苔宜著色之後。如雨點﹑芝麻﹑鬼皮﹑牛毛﹑折帶﹑雲頭﹑解索﹐凡秀潤要渾化者﹐點苔宜未著色之先。然此特爲寫生紙而言﹐至寫礬紙絹﹐又不在此論。點苔之法﹐其意或作石上蘚苔﹐或作坡間蔓艸﹐或作樹中薜蘿﹐或作山頂小樹。槪其名曰點苔﹐不必泥爲何物。故其圓點橫點﹑尖點禿點﹑焦點濕點﹑濃點淡點﹑攢聚點﹑跳踢點﹐皆從山石中皴法生來﹐又從樹葉中點法化出。是幅應點之苔﹐不能混用於別幅﹐夫如是﹐庶幾臻乎道矣﹗

論遠山

凡畫皴山之外﹐應有遠山。遠山無皴﹐或墨或藍或赭﹐用色洗染﹔或於凸凹處閃露半面﹐或於山腳外突出全體﹐其尖峯圓巒﹐照應皴山﹐形勢遠近﹐皆同一脈。若水上遠山﹐要見山腳與水分﹐間一筆濃後化淡﹐以接頂气。而山頂一筆更濃亦化淡﹐落照應山腳﹐其中間必空淡﹐以畱云影﹐方得靈動。

如一幅皴山﹐形勢宜層疊﹐遠山以收遠景者﹐則用水墨﹑墨赭﹑墨藍﹑層層分。然初一層略濃﹐最後一層更淡』淡愈遠愈杳﹐天地自然一定不易之理。予少年讀《芥子園畫傳﹥﹥云「遠山愈遠者﹐得雲气愈深﹐故色愈重。」此一「重』』字﹐於心不能無憾。後遊山觀海﹐歷覽遠景﹐每畱心分別遠山﹐爲眞畫譜﹐所見皆是愈遠愈杳﹐從未見山遠而色反重也。蓋近山無雲遮蔽﹐故皴紋畢露﹐而見綠色』

綠色乃山艸本色也。雲气色白﹐白色愈深﹐則山色愈淺﹐故近山深綠﹐由深綠至於淺綠﹐而遠山則白雲色深﹐綠爲白掩﹐故綠變藍﹐由深藍而至淺藍﹐由淺藍而至不見藍﹐豈不是愈遠愈杳乎。「重」字攺作「淡」字方妥。

凡畫成加遠山﹐世人往往忽略﹐以爲末外功夫﹐多不經意﹐不知最關緊要。常見山水畫成﹐通幅皆妥﹐惟遠山失宜﹐反爲破綻﹐卽不入賞﹐豈可慢不講究哉﹗夫皴山之後加遠山﹐誰人不曉﹐莫失位置。卽遠山之後﹐有皴山矣。如一幅布局﹐這一邊寫崇山峻嶺﹐層疊而上﹐那一邊空曠跌低﹐作平淡景﹐二髙一低﹐甚爲合法。其峻嶺上加遠山﹐無所不宜。但平遠低處﹐要向這邊峻嶺上後層嶺腳﹐應在低下某處﹐計度嶺腳後一位﹐乃加遠山﹐方合畫中界尺也。若不明此界尺﹐則那邊遠山﹐實在這邊嶺腳之前﹔這邊峻嶺﹐皆在那邊遠山之後﹐樹石𨿽佳﹐亦無可救藥。世人犯此不少﹐學者尢宜深究焉。

論題款

唐﹑宋之畫﹐間有書款﹐多有不書款者﹐但於石隙間用小名印而已。自元以後﹐畫款始行﹐或畫上題詩﹐詩後志跋﹐如趙松雪﹑黃子久﹑王叔明﹑倪雲林﹑兪紫芝﹑吳仲圭﹑柯敬仲﹑鄧善之等﹐無不志款畱題﹐並記年月爲某人所畫﹐則題上款﹐於元始見。迨沈石田﹑文衡山﹑唐子畏﹑徐靑藤﹑陳白陽﹑董思白輩﹐行款詩歌﹐淸奇灑落﹐更助畫趣。惟近世鄙俚匠習﹐固宜以沒字碑爲是﹔卽少年畫學未成﹐或畫頗得意味﹐而書法不佳﹐亦當寫一名號足

矣﹐不必字多﹐翻成不美。每有畫𨿽佳而款失宜者﹐儼然白玉之瑕﹐終非全璧。在市井粗率之人﹐不足與論﹔或文士所題﹐亦有多不合位置。有畫細幼而款字過大者﹐有畫雄壯而款字太細者﹐有作意筆畫而款字端楷者﹔有畫向面處宜畱空曠以見精神﹐而乃款字逼壓者﹔或有抄錄舊句』或自長吟﹐一於貪多書傷畫局者﹐此皆未明題款之法耳﹐不知一幅畫自有一幅應款之處﹐一定不移。如空天書空』壁立題壁﹐人皆知之。然書空之字﹐每行伸縮﹐應長應短﹐須看畫頂之或髙或低。從髙低畫外﹐又離開一路空白』爲畫靈光通气。靈光之外﹐方爲題款之處。斷不可平齊﹐四方刻板窒礙。如寫峭壁參天﹑古松挺立﹐畫偏一邊﹐畱空一邊﹐則在一邊空處。直書長行﹐以助畫勢。如平沙遠荻﹑平水橫山﹐則平款橫題﹐如雁排天﹐又不可以參差矣。至山石蒼勁﹐宜款勁書﹔林木秀致﹐當題秀字。意筆用艸』工筆用楷﹐此又在畫法精通﹑書法純熟者﹐方能作此。若非天資超羣﹐不能勉彊學得也。

論圖章

畫成題款矣﹐蓋用圖章﹐豈不講究哉﹗圖章中文字﹐要摹仿秦﹑漢篆法刀法﹐不可刻時俗派﹐固當講究﹐然不在此論﹐此但論用之得宜耳。每見畫用圖章不合所宜』卽爲全幅破綻。或應大用小﹐應小用大﹔或當長印方﹐當髙印低﹐皆爲失宜。凡題款字如是大﹐卽當用如是大之圖章』儼然添多一字之意﹔圖幼用細篆﹐畫蒼用古印。故名家作畫﹐必多作圖章﹐小大圓長﹐自然石﹑急就章﹐無所不備﹐

以便因畫擇配也。題款時卽先預畱圖章位置﹐圖章當補題款之不足﹐一气貫串﹐不得字了字﹑圖章了圖章。圖章之顧款﹐猶款之顧畫﹐气脈相通。如款字未足﹐則用圖章贅腳以續之如款字已完﹐則用圖章附旁以襯之。如一方合式﹐只用一方﹐不以爲寡﹔如一方未足﹐則宜再至三﹐亦不爲多更有畫大軸﹐潑墨淋漓﹐一筆盈尺﹐山石分合﹐不過幾筆﹐遂成巨幅﹐气雄力厚﹐則款當大字以配之。然余紙無多﹐大字款不能容﹐不得不題字略小以避畫位﹐當此之際﹐用小印則與畫相離﹐用大印則與款相背﹐故用小。如字大者﹐先蓋一方﹐以接款字餘韻﹐後用大方續連﹐以應畫筆气勢﹐所謂觸景生情﹐因時權宜﹐不能執泥至印首當印在畫角之首﹐斷不是題款詩跋字之首也。蓋全幅以畫爲主﹐盍不思之。

卷二人物總論

寫山水點景人物﹐以山水爲主﹐人物爲配﹔寫人物補景山水﹐則以人物爲主﹐山水爲配。此論主在人物也﹐而畫人物有工筆﹑意筆﹑逸筆之分。工筆﹑意筆﹑逸筆之中﹐又有流云﹑折釵﹑旋韭﹑淡描﹑釘頭﹑鼠尾﹐各家法不同。如用某家筆法寫入物﹐須用某家筆法寫樹石配之﹐不能夾雜。世有寫眉目須髮用工筆﹐而冠履衣紋用意筆﹔又以工筆寫人物﹐而用意筆寫樹石﹐一幅兩家﹐殊不合法。此近俗流獘﹐因訛傳訛﹐往往習而不察﹐有志畫學者﹐當分辧之。

述古

昔人論人物﹐則日﹕白析如瓠﹐其爲張蒼﹔眉自若畫﹐其爲馬援﹔神姿髙徹之如王衍﹐閒雅麗都之如相如﹐容儀俊爽之如裴楷﹐體貌閒麗之如宋玉。至於論美女﹐則蛾眉皓齒﹐如東鄰之女﹔環姿體逸﹐如洛浦之神。至有善爲妖態﹐作愁眉啼妝﹐墮馬髻﹐折腰步﹐齲齒笑者﹐皆是形容﹐見於議論之際然也。若夫殷仲堪之眸子﹐裴楷之頰毛﹐精神有取於阿堵中﹐髙逸可置之丘壑間者﹐又非議之所能及﹐此畫者有以造不言之妙也。故畫人物最爲難工﹐𨿽得其形似﹐往往乏韻﹐故自吳晉以來﹐號爲名手者才得三十三人﹐其卓然可傳者﹐則吳之曹弗興﹑晉之衛協﹑隋之鄭法士﹐唐吳道玄﹑鄭虔﹑周防﹐五代趙才﹑王商﹐宋李公麟。彼𨿽筆端無口﹐而尙論古之人﹐至於品流之髙下﹐一見而可以得之者也。宣和論畫。

人物衣冠﹐時代不同﹐不可不詳細分辧。漢魏以前始戴幅巾﹐晉宋之世方用冪羅﹐後周以三尺皂絹向後襆發﹐名折上巾﹐通謂之「襆頭」﹐武帝時裁成四腳。隋朝惟貴臣服黃綾﹑紋袍﹑烏帽﹑九環﹑六合靴﹐次用桐木黑爲巾子﹐裹於襆頭之內﹐前系二腳﹐後垂二腳﹐貴賤服之﹐而烏帽漸廢。三代之際﹐皆衣攔衫。秦始皇時﹐以紫﹑緋﹑綠袍爲三等品服﹐庶人以白。《國語》曰袍者朝也﹐古公卿上服也﹐至周武帝時下加欄。唐髙宗朝給五品以上隨身魚﹐一品以下文官帶手巾算袋﹑刀子礪石﹐武官五品以上

帶佩刀﹑刀子磨石﹑契蘇眞歲厥鍼筒火石袋。開元初復罷之。三代以前﹐人皆跣足﹔三代以後﹐始服木屐。伊尹以艸爲之﹐名曰履。秦世參用絲革。靴本胡服﹐趙武靈王好之﹐制有司衣袍者宜穿皂靴。唐代宗朝﹐令宮人侍左右者穿紅錦勒靴。凡在經營﹐所宜詳辧。至如閻立本圖昭君妃虜﹐戴帷帽以據鞍﹔王知愼畫梁武南郊﹐有衣冠而跨馬﹐殊不知帷帽創自隋代﹐軒車廢自唐朝﹐𨿽弗害爲名迹﹐亦丹靑之病爾。郭若虛論畫。

論工筆

工筆如楷書﹐但求端正不難﹐難於筆活。故松髮絲毫不紊﹐衣裳錦繡儼然﹐固爲精巧﹐尢貴筆筆有力﹐筆筆流行﹐庶脫匠派。欲脫匠派﹐先辧家法筆法﹐爲下手工夫。故衣紋用筆有流云﹐有折釵﹐有旋韭﹐有淡描﹐有釘頭鼠尾﹐各體不同﹐必須考究﹐然後胸有成法。

流云法﹐如雲在空中旋轉流行也。用筆長韌﹐行筆宜圓﹐人身屈伸﹐衣紋飄曳﹐如浮雲舒捲﹐故取法之。其法與山石雲頭皴同意﹐寫炎暑秋涼﹐單紗薄羅﹐則衣紋隨身緊貼﹔若冬雪嚴寒﹐重裘厚襖﹐則衣紋離體闊折﹐宜活寫之。

折釵法﹐如金鉸折斷也。用筆剛勁﹐力趨鉤踢﹐一起一止﹐急行急收﹐如山石中亂柴﹑亂麻﹑荷葉諸皴﹐大同小異﹐像人身新衣膠漿﹐折生稜角也。

旋韭法﹐如韭菜之葉﹐旋轉成團也。韭菜葉長細而軟﹐旋回轉折﹐取以爲法﹐與流云同類。但流云用筆如鶴嘴畫

沙﹐圓轉流行而已。旋韭用筆輕重跌宕﹐於大圓轉中多少攣曲﹐如韭菜扁葉﹐悠揚輾轉之狀。類山石皴法之雲頭兼解索也。然解索之攣曲﹐筆筆層疊交搭﹔旋韭之攣曲﹐筆筆分開玲瓏。解索筆多漧瘦﹐旋韭筆宜肥潤﹐尢當細辧﹐李公麟﹑吳道子每畫之。

淡描法﹐輕淡描摹也。用筆宜輕﹐用墨宜淡﹐兩頭尖而中間大﹐中間重而兩頭輕﹐細軟幼致﹐一片恬靜﹐裊娜意態﹐故寫仕女衣紋﹐此法爲至當。

釘頭鼠尾法﹐落筆處如鐵釘之頭﹐似有小鉤﹔行筆收筆﹐如鼠子尾﹐一气拖長。所謂頭禿尾尖﹐頭重尾輕是也。工筆人物衣紋﹐以此法爲通用﹐細幼中易見骨力﹐故古今名家﹐俱多用之﹐學者亦宜從此人手。

論意筆

意筆如艸書﹐其流走雄壯﹐不難於有力﹐而難於靜定。定則不漂﹐靜則不躁﹐躁則浮﹐漂則滑﹐滑浮之病﹐筆不入紙﹐似有力而實無力也。用浮滑之筆寫意作大人物﹐固無气勢﹐卽小幅亦少沈著。

作大人物衣紋﹐筆要雄﹐墨要厚﹐用筆正鋒隨勢起跌﹐或濃或淡﹐順筆揮成。毋復攺削﹐庶雄厚中不失文雅。若側筆橫掃﹐𨿽似老蒼﹐實爲粗俗。殊不足尙﹐宜鑑戒之。

人物寫意﹐其須髮破筆寫起﹐再用水墨渲染﹐趁濕少加濃焦墨幾筆以醒之﹐𨿽三五筆勢﹐望之有千絲萬縷之狀﹐意乃超脫。不可逐筆逐條分絲排絮﹐意變爲工。

寫意衣紋筆宜簡﹐气足神閒﹐一筆轉處具有數筆之

意卽面目手足﹐須同此大筆寫成﹐毋寫肉寫衣用筆各異。寫一人分用兩筆﹐則一幅挾雜兩法矣﹐鑑賞家弗錄。

論逸筆

所謂逸者﹐工﹑意兩可也。蓋寫意應簡略﹐而此筆頗繁﹔寫工應幼致﹐而此筆頗粗。蓋意不太意﹐工不太工﹐合成一法﹐妙在半工半意之間﹐故名爲逸。

寫大人物有用工筆者﹐其衣紋寫流云﹑旋韭等法﹐甚爲的當﹐必須筆力古勁﹐筋骨兼全﹐乃無稚气﹐此亦工中寓意﹐乃是逸筆。若一味細幼﹐不見气魄﹐卽如市肆畫神像者﹐徒得模樣﹐何足貴耶

或問前論一幅不能用兩筆﹐此論半工半意﹐豈非用筆夾雜﹐前後矛盾曰否﹐前論工筆寫人物﹑寫須眉﹑寫手足者﹐用細筆也。意筆寫樹石﹑寫衣紋者﹐用大筆也。先用細筆﹐而後用大筆﹐是大小兩筆混用﹐故爲夾雜。而逸筆所謂半工半意者﹐始末同執一筆﹐但取法在工意之間﹐由胸中﹑腕中渾法而成﹐非寫一半用細筆﹐一半用大筆云。

論尺度

寫入物之大小﹐因頭面大小﹐從髮際至地間﹐量取爲尺﹐以定人身之長短髙矮。古有定論﹕立七﹑坐五﹑蹲三。然有不盡然者﹐執泥此論﹐多有未合。要隨面貌肥瘦長短如何﹐應長則長﹐應短則短﹐定論之中﹐亦要變通﹐不可拘爲一定不易。

山水中論界尺﹐與人物中論尺度﹐同是取法﹐但山水之界尺以天地萬物而言﹐所有山石樹木之前後﹐屋宇亭橋之髙低﹐人馬舟車之大小﹐幾席器皿之方圓﹐俱包涵論及之。此云人物尺度﹐只在人身而言﹐其中頭面耳目之闊窄﹐口鼻須眉之髙下﹐手足背胸之長短﹐與乎行立坐臥之屈伸﹐皆爲分辧故界尺與尺度﹐法同而論異也。

人身固以人頭爲尺﹐而配山石樹木﹑樓閣亭臺﹐又要以人爲尺推之器用鳥獸﹐凡物大小﹐皆當以人較量﹐以爲尺度﹐自是祕訣。

論點睛

生人之有神無神在於目﹐畫人之有神無神亦在於目。所謂「傳神阿堵中」也。故點睛得法﹐則周身靈動。不得其法﹐則通幅死呆。法當隨其所寫何如﹐因其行臥坐立﹑俯仰顧盼﹐或正觀﹑或邪視﹐精神所注何處﹐審定然後點之。

面向左則睛點左﹐面向右則睛點右﹐隨向取神﹐人皆知之。有時獨行尋句﹐孤坐懷思﹐身在圖中﹐神遊象外﹐則向左者正要點右﹐向右者偏宜點左﹐方得神凝﹐更見靈活。

論肯品

凡寫故實﹐須細思其人其事始末如何﹐如身入其境﹑目擊耳聞一般。寫其人不徒寫其貌﹐要有其品。何謂肖品

繪出古人平素性情品質也。嘗見躪溪垂釣圖﹐寫一老漁翁﹐面目手足﹐蓑笠釣竿﹐無一非漁者所爲。其衣折樹石﹐頗有筆意﹐惜其但能寫老漁﹐不能寫肖子牙之爲漁。蓋子牙抱負王佐之才﹐於時未遇﹐隱釣礡溪﹐非泛泛漁翁可比。卽戴笠持竿﹐仍不失爲宰輔器宇也。豈寫肖漁翁﹐便肖子牙耶﹗推之寫買臣負薪﹑張良進履﹐寫武侯如見韜略﹐寫太白則顯有風流﹐陶彭澤傲骨淸風﹐白樂天醉吟灑脫﹐皆寓此意。倘不明此意﹐縱練成鐵鑄之筆力﹐描出生活之神情﹐究竟與鬥牛匠無異耳。肖品工夫﹐切須講究。

前入畫壽仙﹐每寫須眉盡白﹐似像老態。殊不思白須眉之老者﹐乃凡間稱壽耳﹐不是神仙中人也。何以見之考諸打老兒一事﹐可想而知矣。近世名手﹐亦有想不及此。予少時曾亦錯過﹐皆因前輩偶然失檢﹐後學反以爲準繩﹐錯不自知﹐故劉道醇曰「師法捨短」。

寫美人不貴工致嬌艷﹐貴在於淡雅淸秀﹐望之有幽嫻貞靜之態。其眉目鬢髻﹐佩環衣帶﹐必須筆筆有力﹐方可爲傳﹐非徒悅得時人眼便佳也。若一味細幼女誇麗﹐以織錦裝飾爲工﹐亦不入賞。世人有寫﹤﹤西施浣紗圖》。滿頭金釵玉珥﹐周身錦衣繡裳﹐而紗籃亦竹絲精致﹐其矜貴華麗﹑絕世姣容﹐莫不贊羨爲難得之畫。不知西施之美﹐固不在於調脂抹粉﹐而浣紗時﹐更無錦繡華服也。

寫仙佛不是繪出袈裟﹑描成道服已也﹐宜於面目間想其心術﹐於舉動處想其生平﹐不必標名﹐自是阿彌陀佛﹐𨿽在塵世﹐亦有道骨仙風。裝束須有古气﹐不可有俗气﹔布置寧有怪物﹐不可有時物。

畫鬼神前輩名手多作之﹐俗眼視爲奇怪﹐反棄不取。

不思古人作畫﹐並非以描摹悅世爲能事﹐實借筆墨以寫胸中懷抱耳。若尋常畫本﹐數見不鮮﹐非假鬼神名目﹐無以舒磅礡之气。故吳道子畫天龍八部圖﹐李伯時畫西嶽降靈圖﹐馬麟作鍾馗夜獵圖﹐龔翠巖作《中山出遊圖》﹐貫休之十六尊者﹐陳老蓮之十八羅漢﹐俱是自別陶冶﹐不肯依樣葫蘆﹐胸中樓閣﹐從筆墨敷演出來。其狂怪有理﹐何可斥爲荒誕﹗然必工夫純熟﹐精妙入神﹐時有感觸﹐不妨偶爾爲之﹐以舒胸臆。亦不可執爲擅長﹐矜奇立異。

卷三花卉總論

艸木之花甚繁﹐無一不可以入畫圖﹐而傳於筆墨。而其中分形別類﹐有樹本﹑艸本﹑藤本之不同﹐當窮究物理﹐而參用筆法﹑墨法﹐寫工﹑寫意﹐各臻其妙。故寫花艸不徒寫其嬌艷﹐要寫其气骨骨法用筆﹐筆气在墨。然練墨用筆﹐往往流入粗豪﹐又失花之情態﹐殊少文雅。如專用顏色而不用墨﹐古人有沒骨法﹐今人喜其秀麗﹐每多學之。但沒骨法𨿽得像生體態﹐而無筆無墨﹐究竟宜於女史描摹﹐不當出在士夫手段。必要色墨並用﹐工意兼全﹐煉筆毋失花情﹐寫生善用墨气﹐如是乃寫花卉上乘之法。

畫花卉之法﹐有花﹑葉﹑枝﹑幹俱用幼細雙勾﹐爲工筆者。有花用色染﹐葉用墨點﹐寫其形影似不似之間﹐爲意筆者。有花﹑葉用意筆﹐雙勾爲逸筆者﹔有花葉用色分濃淡﹐背面工致﹐描摹爲沒骨者。古人立法﹐皆有至理﹐

而髙下優劣之間﹐取捨存乎其人。但工怕匠﹐意防野﹐逸筆則忌板實﹐沒骨則愁稚弱﹐卽山水所謂「細幼求力﹐僻澀求才」是也。更宜於人物論中參之。

述古

畫花卉全以得勢爲主﹐枝得勢﹐𨿽縈紆髙下﹐气脈仍是貫串﹔花得勢﹐𨿽參差向背不同﹐各自條暢﹐不去常理﹔葉得勢﹐𨿽疏密交錯而不紊亂。何則以其理然也。著色像其形采﹐渲染得其神气﹐气又在乎理勢之中﹐至點綴蜂蝶艸虫﹐尋艷采香﹐緣枝墜葉﹐亦想其形勢之可安﹐或宜隱藏﹐或宜顯露﹐各得其宜﹐不似贅癅﹐則全勢得矣。至於葉分濃淡﹐要與花相掩映﹔花分向背﹐要與枝相連絡﹔枝分偃仰﹐要與根相接應。若全圖章法﹐不用意構思﹐一味塡塞﹐是老僧補衲手段﹐焉能得其神妙哉﹗故貴在取勢﹐合而觀之﹐則一气呵成﹐深加細玩﹐復神理湊合﹐乃爲髙手。然取勢之法又甚活潑﹐不可拘執﹐必須上求古法。古法未盡﹐則求之花木眞形﹐其眞形宜於臨風承露﹑帶雨迎曦時觀之﹐更覺姿態橫生﹐愈於常格也。靑在堂。

論樹本

梅報早春﹐獨占花魁﹐得陽气之先者﹐小陽春後﹐至臘月開花。寫法多墨梅﹐先從榦起﹐枝交女字﹐曲如龍﹐勁如鐵﹐長如箭﹐短如戟﹔花開五辦﹐須圓﹐太圓則板﹐尖則類桃﹐長則如杏﹔貴含不貴放﹐宜稀不宜繁﹐聚散疏

密﹐正側陰陽﹐丁香點蕊﹐須從蒂生﹐此是訣也。有白萼﹑紅萼﹑綠萼﹐或不用墨圈﹐全用粉胭脂水綠點辦加須﹔或先用墨圈﹐後加色染﹐各有寫法。古人著論甚多﹐其要不外是耳。

蠟梅本非梅類﹐因其與梅同時﹐花香又相近﹐其色黃似密蠟﹐故名蠟梅。有三種﹐花小香淡者名狗蠅梅﹐花疏開時含口者名磬口梅﹐花密而香﹑濃色深黃如紫檀者﹐名檀香梅。寫法亦與梅同。但梅葉脫花開﹐蠟梅花畱宿葉﹔梅花辦圓﹐蠟梅辦稍尖﹐宜以藤黃入粉點染。而大小疏密﹑深淡含開﹐則隨意之所到﹐欲寫某種﹐以消息畫之。

桃正月春花﹐有數種﹕一日天桃﹐花開五辦﹐其色稍淡﹐花後結子。一日緋桃﹐花放數層﹐其色略深。一日夾竹桃﹐花色與緋桃同﹐而葉則長厚如竹﹐五月開花﹐與天緋異。寫桃枝似梅而軟﹐花如梅而尖。梅花不見葉﹐桃則花葉並發﹐此爲分別。寫桃多用脂粉沒骨﹐取其嬌也﹐或雙勾﹐或水墨渾成者有之﹐葉皆嫩蓬﹐細刺紅筋﹐蕊丁如椒﹐點藏蘧椏。夾竹桃則花葉並茂﹐綠中點紅﹐正是桃花夾竹。

紅棉又日木棉﹐二月花開﹐紅焰如火﹐南方離明之象﹐故北地無之。寫紅棉要得其气勢參天﹐𨿽一枝一朵﹐亦無隨奩附髻之態。古幹若梅﹐橫紋若桐﹐花辦長厚﹐點須墨濃﹐蕊含紫黑﹐蕊破吐紅﹐此訣也。用墨勁筆雙勾﹐或全硃寫沒骨亦可﹐用筆要壯﹐不可以細幼描畫。

玉蘭﹑木筆﹑辛夷﹐皆同一類﹐冬蕊春花﹐九辦﹐白色爲玉蘭﹐淡紫爲辛夷﹐淡黃爲木筆。髙者盈丈﹐一枝一蕊﹐尖長黃苞有毛﹐寫法用意﹐花工筆亦可。因樹𨿽髙﹐

花仍嬌薄似木棉﹐雄壯气勢﹐非細致能摹也。

紫荊春花﹐花後生葉﹐花小紫粒﹐蕊辦難分﹐成簇成團﹐發無定處﹐或枝﹑或幹﹑或樹頭皆有之﹐儼如楊桃花。其色嬌紫﹐花多燦爛可愛。先寫枝﹐後用紫入粉點花﹐再用深紫於花枝交接處﹐隱約中少加蒂梗爲妥。

石橊有數種﹐結子與不結子﹐大葉與細葉不同。夏月開花﹐有單辦﹐有幹層﹐要之畫石橊花宜朱萼幹層﹐用硃入洋紅﹐點沒骨法其中碎辦亂英難以雙勾﹐勾必板實。葉綠加墨﹐攢聚成球。焦墨刺筋﹐蕊長中折﹐若倒葫蘆。

佛桑花有紅﹑白﹑黃﹑紫四色﹐枝榦皆直生﹐髙數尺﹐枝葉如桑﹐故名佛桑。長條直上﹐一葉一蕊﹐多若串珠﹐一樹枝蕊百朵﹐朝開暮落﹐自五月始花﹐中秋乃歇。畫之必夾別花配襯﹐乃能成章﹐因枝直少情趣交搭故也。

紫微七月花﹐𨿽五辦﹐多攣縮﹐不可雙勾﹐宜以紫色入粉調勻。顫筆點花﹐須會攣縮之意﹐然後從心刺須點英﹐以聚朵成球。蕊多顆粒﹐圓小如椒﹐葉生對門﹐枝榦古錯。

木芙蓉九月始花﹐一枝數蕊﹐逐日漸開﹐隨時變色。早淨白﹐午桃紅﹐晚深紅﹐二日更紅。辦中有筋如蓮﹐故又名木蓮。而叢英堆萼﹐亦似牡丹﹐似芍藥﹐榦葉如桐﹐但葉有五尖﹐無四缺﹐枝髙而柔﹐幹老猶綠。

桂與木樨同類別種﹐而桂亦有多種。槪其名則有三。枝榦皆直﹐皮紋皆皴。一日牡桂﹐葉長尺許﹐如枇杷葉﹐邊有鋸齒﹐表裏生毛。一名菌桂﹐葉似柿葉﹐中有縱紋三道﹐光淨無毛﹐與牡桂異﹐牡菌皆白花黃蕊﹐四月開﹐五月結子﹐生交趾﹑桂林山谷中﹐樹髙數丈﹐采其皮﹐卽藥名肉桂﹐此二種不入畫譜。一曰巖桂﹐比牡菌樹小嫩﹐葉

長瘦有齒﹐老葉短肥﹐光厚無齒﹐如桅子葉﹐又如茶葉﹐因叢生巖嶺間﹐謂之巖桂。今園林中多移接種之﹐俗呼爲木樨者是也。其花白者名銀桂﹐黃者名金桂﹐紅者名丹桂。有秋花者﹐春花者﹐四季花者﹐逐月花者。畫多巖桂﹐寫法先寫枝葉﹐隨用粉點白花﹐微入藤黃﹐點黃入硃標﹐點紅花於葉後﹐再加襯葉﹐如是乃無偏向﹐花在中間也。

山茶冬開﹐花深紅如朱丹﹐正面如木棉﹐須英亦黑點﹐葉後有稜﹐兩頭尖﹐腰闊如茶﹐蕊綠而黃﹐形若梅子。茶有數種﹐寶珠茶其花族如珠﹐石橊茶其中層疊碎花﹐躑躅茶其花如杜鵑花﹐宮粉茶其花皆粉紅色。又有一撚紅﹑千葉紅﹑榦葉白﹑千葉黃﹐更有外國來種日洋茶﹐其名不可勝數﹐而入畫者寫五辦山茶爲正派。

論艸本

牡丹﹐花之富貴者也﹐正﹑二月開花﹐紅﹑黃﹑紫﹑白﹑黑五色之中﹐又有深淺之別﹐而種類名目甚多。其辦萼千層﹐花樣無所不有﹐鮮艷可愛﹐江南最盛。叢生﹐老幹髙數尺﹐逢春新枝與葉蕊並發﹐葉莖上三歧五葉﹐畫法雙勾﹑沒骨﹑工﹑意皆宜。卽全用水墨﹐一枝半朵﹐亦不失富貴气象﹐乃爲善畫牡丹者﹐不徒多買胭脂而已。

芍藥猶綽約﹐美好貌﹐花辦與牡丹大同小異﹐亦有數色﹐種類不一。生成多同牡丹者﹐但畫宜分別之。牡丹花辦圓短而密﹐芍藥尖長而疏﹔牡丹葉肥厚﹐芍藥葉瘦薄﹔牡丹有老幹﹐芍藥宿根在土﹐逐年萌芽。以此辧之﹐必明乎此﹐庶胸中有成﹐筆下無混。

酴釀原是酒名﹐取其芬可漬酒﹐故名。花有黃﹑紅﹑白三色﹐莖葉皆刺﹐一穎三葉﹐如品字形﹐或五葉有之。葉邊有齒﹐面綠背翠﹐蕊尖長﹐蒂如葫

玫瑰﹑月季﹑薔微﹐皆同一類﹐生則有春夏四時﹐開不同時﹔辦厚薄﹐香不香﹐色淺深﹐葉大小﹐枝長短﹐花稀密之別。而畫實同一法﹐不過略分大小﹐三葉五葉耳。一名七姊妹者﹐一枝七朵﹐其花小於諸種﹐而七朵中又有濃淡紅白不齊﹐此亦當辧。

葵有蜀葵﹑吳葵﹑鴨腳葵﹐各種不一﹐而入畫者多寫鴨腳葵﹐卽秋葵也。因其葉開五尖﹐形如鴨腳﹐故名。五六月開﹐花大如碗﹐六辦﹐淡黃丹心﹐朝夕傾陽﹐故寫宜側面。

萱花一名忘尢﹐又名宜男﹐人多畫以賀喜﹐取其名意也。葉長四垂﹐苞生直莖﹐無附枝﹐繁蕊攢連﹐蕊長﹐開六辦。有春花﹑夏花﹑秋花﹑冬花者﹐色有黃﹑白﹑紅﹑紫﹐但畫以黃爲正﹐不可混用雜色也。

玉簪有兩種。一葉肥如菜﹐一葉長如萱。葉肥者花亦肥﹐莖大而短。葉長者花亦長﹐莖小而髙夏月中抽一莖直上﹐結蕊成毬﹐蕊長如簪﹐色白如玉﹐故名玉簪。肥葉花小﹐一莖數朵。長葉花多﹐一莖數十朵肥辦稍圓﹐長辦略尖﹐皆開六出。莖上有小葉﹐與水仙之葉有別也。

一蘭種甚多﹐不一其名﹐總而言之﹐赤莖者花黃紫筋﹐中心辦細紫點﹔靑莖者花紅筋﹐中心辦紅點﹔白莖白花﹐心無雜色﹐故名素心。卽素心亦多種類﹐花矜貴﹐莖幼﹐葉軟。葉長者花亦長﹐朵亦多﹔葉短者花亦短﹐朵亦少﹐自然之理。靑莖葉勁﹐赤莖葉粗﹐更勁而直。畫蘭多用濃

墨寫葉﹐淡墨寫花。寫葉落筆先知釘頭﹑鼠尾﹑螳肚之法﹐後明交鳳眼﹑破象眼之訣。葉交勿疊重﹐花多勿比聯﹐此畫蘭之法已盡。或雙鉤﹑沒骨﹐隨人嗜好用之。

菊種千百其名﹐而畫其要者﹐蟹爪千辦﹐野菊有心無心﹐數種而已。辦有尖圓長短﹐稀密肥瘦不同。葉亦隨花頭而各異﹐用色隨幅配置﹐不外紅黃白紫﹐濃淡淺深。如寫成林﹐則相間分別﹐花辦平開如鏡者則有心﹐四面髙堆攢起者則無心。辦由蒂出﹐蒂與枝連﹐葉分五歧四缺﹐必須反正卷折﹐庶免雷同印板之獘。花下之葉色深潤﹐根下之葉色焦蒼﹐寫菊須知有淩霜傲霜之意﹐故枝莖多勁直﹐與眾卉殊。

水仙生宜於水﹐其花瑩白可愛﹐有飄飄欲仙之意。頭根似蒜﹐外包赤皮﹐葉如萱艸。但萱艸葉軟薄四垂﹐水仙葉健直上。本身葉交加﹐葉中抽一莖﹐苞含數蕊﹐花開六辦﹐淡白卷皺﹐心黃如杯﹐故有「金盞銀盤」之名。寫法多用雙鉤﹐但世人每寫五辦﹐誤如梅花﹐未免習而不察。

論藤本

淩霄原在山谷野生﹐今處處園林皆種之﹐蔓藤而上﹐依棚作蔭﹐一枝數葉﹐尖長有齒﹔深靑色﹐自夏至秋開花﹐一枝十餘朵﹔蕊長﹐而開五辦﹐赭黃中有細點﹐寫法卽以意圖之。

紫藤一枝數葉﹐對節而生﹐花開紫色﹐心黃﹐三辦平﹐兩辦豎﹐形似太保紫金冠﹐一莖數十蕊﹐次第盛開成毬﹐燦爛可愛。畫用胭脂入靛加粉﹐先點成花團﹐後以黃粉點

。

花心﹐又從花罅寫莖點蒂﹐串連不斷﹐方得亂毬中朵朵分明也。

牽牛蔓繞籬墻間﹐其葉靑﹐有三尖角。七月生﹐花長似軍中鼓角﹐近蒂色白微紅﹐花頭深紫碧翠。畫用石靑加脂﹐乃得生气。

金銀花蔓藤微紫﹐對節生葉﹐葉如薜蘿﹐而靑淸有毛。三四月開花﹐蕊長寸許﹐一蒂兩花﹐一花二辦﹐一大一小﹐如半邊狀。須長似蝶﹐初開色白﹐二日變黃﹐三四日深黃。新舊相參﹐黃白相映﹐故呼爲金銀花。畫用白粉再入藤黃﹐相間點綴頗有別致。

吉祥艸﹐莖靑長數尺﹐葉如松鍼而軟﹐花蕊皆朱紅﹐長半寸﹐辦略見破﹐不甚開放。𨿽畫此無甚作法﹐然寫於牡丹﹑翠竹之間﹐金瓶﹑如意之側﹐取平安富貴﹑如意吉祥﹐亦得美名也。

天冬艸細藤靑蔥﹐幼葉鍼長﹐形如水茜﹐花白小粒。𨿽枝葉不能自立﹐然畫玲瓏奇石﹐纏繞其間﹐甚有雅趣﹐亦畫中不可少。

卷四翎毛總論

寫翎毛落筆先寫嘴﹐從上齶兩筆之間點鼻﹐鼻後卽圈畱眼眶。次生下齶﹐描頭托腮﹐由腦後托筆。接寫背肩﹐加翼安尾﹐由腮接胸肚腿。其中細披蓑翎﹐則用破筆﹔應點羽翼﹐則用濃墨。而翼之輾轉陰陽﹐又分濃淡﹐逐一寫

。

完﹐然後添足。凡鳥皆卵生﹐故其身不離卵形﹐加添頭﹑尾﹑翅﹑足而已。至於寫正面側身﹐與飛鳴宿食﹐回頭倒攀各勢﹐並分山禽﹑水禽﹐尾長﹑尾短﹐嘴尖﹑嘴扁﹐腳髙﹑腳低﹐不一其類﹐須平日多看生鳥﹐胸有成見﹐執筆乃得傳神也。

山禽尾長嘴短﹐水禽尾短嘴長。蓋山禽跳翔。髙舉其尾﹐一動卽飛升半空﹐故尾必長﹔而善鳴善歌﹐口輕舌利﹐故嘴必短。水禽浮沈波浪﹐行立沙汀﹐故尾必短﹐乃無拖泥帶水之患﹐而鉆溪人海﹐搜蝦捕魚﹐故嘴必長﹐方有飽腹充腸之具也。山禽飛則腳縮爪彎﹐水禽飛則腳伸爪直﹐嘴尖者爪亦尖﹐嘴扁者爪亦扁﹐造物生長自然之理。學畫胸羅造化﹐若不審明此理﹐背理豈能成法哉﹗

述古

詩人六義﹐多識鳥獸艸本之名﹔月令四時﹐亦記語默榮枯之候。然則花卉與翎毛旣同見於詩禮﹐自宜兼善丹靑矣。前編先言花卉﹐斯捲再錄翎毛﹐至若翎毛爲類不同﹐薛鶴郭鷂﹐已見稱於古人﹐後此豈無專以一體擅長者哉﹗如薛稷之後﹐馮紹政﹑蒯廉﹑程凝﹑陶成﹐俱善畫鶴﹔郭乾暉﹑乾祜之後﹐姜皎﹑鍾隱﹑李猷﹑李徳茂﹐俱善畫鷹鷂。邊鸞善孔雀﹐王凝善鸚鵡﹐李端﹑牛戩善鳩﹐陳珩善鵲﹐艾宣﹑傅文用﹑馮君道善鵪鶉﹐範正夫﹑趙孝穎善鵲鎢﹐夏奕善鷯鶘﹐黃筌善錦雞﹑鴛鴦﹐黃居案善鵓鴿﹑鷓鴣﹐吳元瑜善紫燕﹑黃鸝﹐僧惠崇善鷗鷺﹐闕生善寒鴉﹐於錫﹑史瓊善雉﹐崔愨﹑陳直躬﹑張涇﹑胡奇﹑晁悅之﹑

趙士雷﹑僧法常善雁﹐梅行思善鬥鷄﹐李察﹑張昱﹑毋咸之﹑楊祁善雞﹐史道碩﹑崔白﹑滕昌祐﹑曹訪善鵝﹐髙壽善眠鴨浮雁﹐魯宗貴善雞雛﹑鴨黃﹐唐垓善野禽﹐張穎﹑陳自然﹑周混善水禽﹐王曉善鳴禽﹐此俱歷代名家。或花卉中安置﹐專善一長﹔或眾鳥中描寫﹐尢稱最妙。至若山禽﹑水鳥﹐諸方產畜不同﹐錦羽﹑翠翎﹐四季毛色各別﹐以及飛鳴宿食之態﹐嘴翅爪尾之形﹐論中所未悉載者﹐又當以意求之耳。靑在堂。

論山禽

鳳凰世所罕見﹐難以摹寫﹐而市肆匠習所繪龍風圖﹐以訛傳訛﹐不可執爲成法。文人作畫甚少寫之﹐然有時仕官場中圖寫祥瑞﹐不得不隨題著意﹐於無稽中亦須考出證據﹐然後落筆﹐庶免方家笑也。《韓詩外傳》云﹕鳳之象﹐鴻前麟後﹐燕頷雞喙﹐蛇頸魚尾﹐鸛顙鴛腮﹐龍文龜背﹐羽備五采﹐髙四五尺﹐翺翔四海﹐天下有道則現﹐其翼若竽﹐其聲若簫﹐不啄生虫﹐不折生艸﹐不羣居﹐不潛行﹐非梧桐不棲﹐非竹實不食﹐非醴泉不飲。卽此可想其像﹐而意生於腕下矣。

孔雀髙三四尺﹐頭嘴如雞﹐頂戴三毛﹐長寸許。雌者尾短﹐無金翠。雄者尾長﹐頭背至尾皆金翠相繞﹐圓紋如錢。畫法用墨先寫毛片﹐後加翠絲金刺。

鷹有白色﹐有黑色﹐有麻色。嘴若鉤﹐爪若鐵﹐毛起斑紋。大紋若錦﹐小斑似纈。頭短﹐頸短﹐腳短。鸚鵡﹑鸚哥同爲一類﹐但鸚哥有綠有紅﹐以此分別耳。

鴝鵒卽粵俗名了哥﹐腦上有毛髻﹐蠟嘴﹐眼爪俱靑黃﹐毛全黑色﹐惟翼底夾生白羽。寫翼宜疏兩筆﹐畱白以間之。頭翼用墨宜濃﹐胸腹用墨宜淡﹐庶無板實之患。

難爲野雞﹐有數種﹕鸛雉﹑彆雉﹐卽山雞﹑錦雞﹐皆同一類﹐形如雞而毛備五彩﹐尾長三四尺﹐赭黃之中﹐墨點寸許一間﹐節節至尾﹐紅腹﹐紅嘴﹐綠項﹐首有采毛曰山雞﹐腹有采毛曰錦雞。同類中亦稍有別也﹐而五采寫法必要相生﹐自然五色混融﹐不可夾雜。至如何融混之處﹐又可以意會﹐難以言傳矣。

麻雀頷嘴皆黑﹐毛裼有斑﹐耳有白圈黑印﹐全身寫法﹐俱宜赭入墨。今人寫麻雀﹐頭背用赭不用墨﹐而寫翼幾筆。又用墨不用赭﹐一雀兩色﹐殊失麻雀之意。或辯之日﹕是乃黃雀。不知黃雀毛色黃中帶綠﹐又宜於赭色﹐所謂習而不察也。故寫麻雀法﹐必先用墨筆寫成斑點﹐濃淡自然﹐俟墨漧﹐然後加赭墨染之﹐趁濕復加墨點斑紋爲是。豈有全身皆赭﹐獨翼翅用墨耶﹗宜於生雀細審察之。

燕爲玄鳥﹐故墨色。身輕翼薄﹐雙尾拖長如翦﹐翅膊尖起﹐其翼毛長過於背﹐嘴短﹐頭扁﹐身亦扁。若拘滯形不離卵﹐寫身肥圓﹐則失輕燕之意矣。飛則帶雨迎風﹐遊波穿柳。凡畫燕﹐宜寫柳隨水以配之。

喜鵲嘴尖尾長﹐爪靑尾黑﹐而綠胸﹐黑腹白肩﹐膊亦白﹐翮黑尾黑﹐夾有背腹之白﹐其色駁雜﹐故又名駁靈。寫法全用黑﹐而應白之處﹐畱空加粉﹔欲鳴則尾下垂﹐欲飛則尾上豎﹔雄者深墨﹐雌者淡墨﹐亦當分辧。

雞乃家禽﹐處處人家畜養之﹐其形像何如﹐隨時可見﹐不必贅論。惟是雞類甚多﹐五方所產﹐大小形色不同﹐卽

當因隨處所見而畫之。雄鷄多紅色﹐髙冠長尾﹔牝雞多雜色﹐頭小尾短。其中或黃或黑﹐或麻或白﹐無不可寫。毋咸之畫雞﹐其毛色明潤﹐瞻視淸爽﹐大有生意。梅行思畫鬥鷄﹐爪起項引﹐回環相擊﹐宛有角逐之勢。雞爲尋常數見之物﹐若施於筆墨﹐則必有一種精奇脫俗之處﹐令人賞玩無厭﹐方可畫雞也。

論水禽

鶴爲仙禽﹐能運气﹐多壽﹐性髙潔﹐不與凡鳥羣。行依洲渚﹐少集林木﹐𨿽曰棲松﹐原爲水鳥。身長三尺﹐髙三四尺﹐喙長數寸﹐頸長二尺許﹐朱頂赤目﹐紅頰靑腳﹐尾凋膝粗﹐白羽黑翎。其黑翎原生翼下﹐世有畫翎當尾﹐殊失本意。白爲鶴本色﹐或灰或蒼﹐是其小者。另產一種似鶴之形﹐皆非仙鶴﹐其頸伸縮﹐中如兩折﹐與孔雀﹑鵝﹑鴨等﹐頸屈曲圓轉不同﹐畫此不可不知。

鵝有黑白二色﹐腦有肉髻﹐其黑者綠眼﹐毛﹑翅﹑頭﹑髻﹑喙﹑腳皆深黑﹐頸﹑腹灰黑。其白者眼黃喙黃﹐紅掌紅髻。凡鵝多肥臀矮腳﹐行則俯首﹐立則昂頭﹐作畫者當會此意﹐勿寫鵝類鴨﹐方爲好手。

雁與鵝同爲一類﹐雁飛騰空﹐鵝飛循地。雁大於鵝﹐而雁之小者爲雁﹐大者爲鴻。鴻雁亦有黑白二種﹐形同色異﹐與寫鵝法寫之。但鵝身肥短﹐雁稍瘦長﹐以此別耳。

鴨與鵝同一寫法﹐但鵝黑者全黑﹐白者全白。而鴨則有黑有白﹐有黑白相間﹐有五色花斑﹐不純一色﹐兩翼俱夾翠羽。鵝睡縮腳伏地﹔鴨睡一腳縮胸﹐一腳亭立。今人

寫睡鴨﹐兩足伏地者謬也﹐所以畫須格物。

鷗形色如白雞﹐又如小鶴﹐長喙髙腳﹐羣飛耀日﹐常浮水面﹐隨波升沈﹐𨿽有風波若險﹐而晏然不驚﹐故曰閒鷗

鷺潔白如雪﹐頸細長﹐腳靑髙﹐尾短喙長﹐頂有長毛十數莖﹐毿毿然若絲者﹐寫法與鷗同。而鷗頂無毛﹐鷺頂有毛﹐稍爲辧別。

翠鳥又曰魚狗﹐常依水濱捕魚﹐故名之。其毛羽靑色﹐似翠可愛﹐頭大身小﹐喙長而尖﹐足短而軟﹐嘴爪皆紅﹐眼帶黃赤。畫羽宜用石靑﹐嘴爪皆宜硃砂﹐頭面靑翠﹐中有細黑點﹐用筆時亦想象圖之。

卷五獸畜總論

獸畜四足﹐爲毛之總稱。野產者謂之獸﹐豢養者謂之畜﹐其性善走﹐亦名走獸。凡走則四蹄雙起﹐前蹄跳﹐後蹄踢﹐飛奔作勢﹐如車之轉輪﹐如舟之撥棹。行則前右足﹐退步在後﹐後左足亦在後﹔前左足進步向前﹐後右足亦向前。諺云「左上右落﹐前進後退。」此天生自然之理也。世人畫獸畜﹐每見畫前左足在後﹐而後左足並在後﹔後右足向前﹐而前右足迹向前﹐其錯處畫者固自不知﹐看者亦常不覺。故畫學與格物之工﹐均不可少。古人寫獸畜﹐或有擅專﹐或隨筆遊戲﹐俱不能離法苟且﹐如趙光輔﹑韓幹﹑陳用志﹑王士元﹑李龍眠﹑趙松雪﹑髙益﹑李用﹑張鈐﹐

只

皆善畫馬﹔趙邈卓﹑辛成善畫虎﹔戴嵩﹑斐文眺﹑劉景明﹑江貫道善畫牛﹔何尊師﹑王振鵬善畫貓﹔馮淸善畫橐駝﹐易元吉善畫獐猿﹐馮進善畫犬兔﹐各擅所長﹐可爲後世法。凡畫獸故須形色認眞﹐不至畫虎類犬﹐又不徒繪其形似﹐必求其精神筋力﹐蓋精神完則意在﹐筋力勁則勢在﹐能於形似中得筋力﹐於筋力中傳精神﹐具有生气﹐乃非死物。但獸畜其類甚多﹐不能盡寫﹐玆集可入畫圖﹑易於筆墨者﹐舉數種而論之耳。

論獸畜

獅爲百獸長﹐故謂之獅。毛色有黃有靑﹐頭大尾長﹐鉤爪鋸牙﹐弭耳昂鼻﹐目光閃電﹐巨口形髯﹐蓬發冒面﹐尾上茸毛﹐斗大如毬﹐周身毛長﹐松猱如狗。虞世南言其「拉虎吞貔﹐裂犀分象」﹐其猛悍如此﹐故畫獅徒寫其笑容﹐而不作其威勢﹐非善畫獅者也。

虎爲山獸之君﹐妝如貓而大如牛﹐毛黃質而黑章﹐鋸牙鉤爪﹐四指不露甲﹐須健而尖﹐舌大如掌﹐滿生倒刺﹐項短鼻貽﹐眼綠如燈﹐夜視則一目放光﹐一目看物﹐聲吼如雷﹐風從而生﹐百獸震恐。白虎日彪﹐黑虎曰彪﹐伏則尾垂﹐昂立尾豎。先寫其形影﹐次用黑點斑﹐而後渲染赭黃﹐俟幹﹐加須點睛﹐以取威勢。

象灰白二色﹐身長丈餘﹐髙六七尺﹐目才若豕﹐行則以臂著地。其頸不可俯﹐其頸不能回﹐其耳下輯。其鼻大如臂﹐下垂至地﹐鼻端甚深﹐可以開合﹐中有小肉爪﹐能拾鍼芥﹐食物飲水﹐皆以鼻捲入口﹐一身之力﹐皆在於鼻。

。。

口內有食齒﹐兩吻出兩牙夾鼻。雄者長六七尺﹐雌者才尺餘。番人畜之﹐出入乘騎負重。蓋象爲天地間一大笨之物﹐形體臃腫﹐面目醜陋﹐四足如柱﹐無指而有爪甲﹐行則先移左足﹐於畫無甚作法。但有時興到﹐欲寫西域進貢及匈奴遊獵圖﹐則象亦不可少﹐姑錄之以備參考。

牛有數種﹐有黃牛﹑水牛﹑烏牛﹐南方多水牛﹐北方多黃牛﹑烏牛。黃﹑烏二種卑小﹐角短頸扁﹐下頷無肉﹐軟皮下垂如旗。水牛色靑蒼﹐大腹銳頭﹐角長彎曲若擔子﹐力能與虎鬥。牛之牡日牯﹐牝曰檸﹐南曰娛﹐北曰慷﹐純色白犧﹐黑曰愉﹐白曰椎﹐赤曰僻﹐駁日犁﹐無角曰犢。《造化權輿》云﹕乾陽爲馬﹐坤陰爲牛﹐故馬蹄圓﹐牛蹄坼。馬病則臥﹐陰騰也﹔牛病則立﹐陽騰也。馬起先前足﹐臥先後足﹐從陽也﹔牛起先後足﹐臥先前足﹐從陰也。畫牛必須明此﹐然後五色相間﹐行立起臥﹐大小側正﹐不失其性﹐便得其法矣。故寫百牛圖﹐形狀變異﹐百不重出﹐豈粗知淺學者所能著筆哉黑牛純用濃墨潑成﹐黃牛先用筆勾﹐後以色染﹔水牛用粗筆勾起﹐再用破筆擦毛﹐然後加染靑蒼水墨。

馬多形色﹐純白爲正﹐靑﹑黃﹑赤﹑黑﹐與乎花驄﹑綠驥﹑紫鹿﹑蒼龍﹐種色不一﹐以意圖之。凡馬髙六尺﹐其七尺以上爲騍﹐八尺以上爲龍﹐至三嬴五駑﹐不可不辧。大頭小頸﹐一羸也﹔弱脊大腹﹐二嬴也﹔小頭大蹄﹐三羸也﹔大頭緩耳﹐一駑也﹔長頸不折﹐二駑也﹔短上長下﹐三駑也﹔大骼短脇﹐四駑也﹔淺髖薄髀﹐五駑也。額毛如纓﹐鬃毛可鬢﹐雞目筒耳﹔立則尾垂﹐行則尾擺﹐走則尾直。畫牛宜肥﹐畫馬宜瘦。明乎此﹐而參觀前論起臥﹐則

畫馬之形﹐不外是矣。用筆宜勾勒﹐後用色染出凹凸﹐濃墨點睛﹐加刺鬃尾。

鹿爲斑龍﹐馬身羊尾﹐頭側而長﹐腳髙爪小﹐有角兩歧﹐或三歧者﹐夏至則解。大者如小馬﹐黃質白斑﹐故俗稱馬鹿。牝無角而小﹐毛色黃白﹐駁雜而無斑。凡鹿食則相呼﹐行則同旅﹐居則環角外向﹐以防侵害﹔臥則口朝尾閶﹐以通督脈。孕六月而生子﹐六十年懷譎於角下﹐斑痕紫色。一百歲爲白鹿﹐五百歲爲玄鹿﹐幹歲爲蒼鹿。鹿以白色爲正﹐仙人騎白鹿﹐古今人多圖之﹐然意之所至﹐或蒼或玄黃﹐亦無不可。

羊有褐色﹑靑色﹑黑色﹑白色﹐亦有毛短﹑毛長﹑毛捲﹑毛直之分﹐有頭小身大﹑頭大身小之別。毛可爲氈﹐亦可爲裘。南北異地﹐故所產不同耳。羊不論牝牡俱有須﹐其耳長尾短﹐角短蹄輕﹐行則成羣接踵﹐子則跪乳報恩。凡寫北景﹐羊毛宜厚﹐南景羊毛宜薄。至牧養人物﹐山林風之冷暖配襯﹐又在心靈筆活以成之。先用勾勒﹐後以破筆擦毛﹐披捲圓圈﹐宜意不宜工。

狐似黃狗﹐鼻尖尾大﹐性多疑。百歲之狐爲美女﹐幹歲之狐爲淫婦。亦有白狐﹑黃狐﹑玄狐各種﹐其毛順滑﹐寫法勾出形模﹐以色墨染之。

驢似馬而小﹐長耳廣額﹐性善馱負﹐有褐﹑黑﹑白三色。畫多用墨﹐秋山行旅﹑雪嶺探梅﹐不能少此。法當先寫騎人鋪鞍﹐次畫驢頭﹐鬃毛接背﹐隨配前足後足﹐俱以濃墨﹐大意一筆寫成﹐後加稍淡墨﹐續寫頸腹尾韁。若用工筆﹐先鉤後染﹐不如寫意爲妙。

橐駝似水牛﹐其頭似羊﹐頭長耳垂﹐腳有三節﹐背起

兩肉峯如鞍形﹐有蒼﹑褐﹑黃﹑紫數色。力能負重千斤﹐日行三百里﹐又能知泉源水脈風候﹐凡伏流人所不知﹐駝以足踏處﹐鑿下得泉。至流沙夏多熱風﹐行旅觸之卽死﹐若風將至﹐駝必聚鳴﹐自埋口鼻於沙中﹐人以此爲驗也。臥則腹不著地﹐屈足露明者﹐名日明駝﹐最能行遠。塞北河西﹐人多畜之﹐出入乘騎﹐可代車輿。畫當以寫牛之法寫之。﹐

狗爲家畜﹐其形色固多﹐更有一種番狗﹐髙三尺﹐如小馬﹐或黑﹐或白﹐或蒼。又一種小番狗﹐毛長如獅﹐入畫更趣。凡狗頭如葫蘆﹐耳如蜆殼﹐其腹則上大下小﹐其尾則常豎擺搖﹐種類𨿽多﹐不外實毛﹑松毛兩種耳。畫宜以寫獅﹑寫馬之法參之。

貓﹐捕鼠獸﹐斑文﹐頭尾面目形同小虎﹐有黃﹑黑﹑白數色﹐及三色駁雜如玳瑁斑者。貓屬陰類﹐潛行靜臥﹐而陰中有火﹐故觸動之卽發怒威。其睛可以定時﹐子午卯酉如一綫﹐寅申已亥如滿月﹐辰戌丑末如棗核。牝亦有須﹐足現四指﹐一指在腳底﹐毛藏不露﹐與虎無異。畫宜寫全黑﹑全白﹐與三色駁雜者爲善。其虎斑紋者﹐畫成小虎無別趣也。法先寫眼﹐次鼻﹑口﹑耳﹐將頭面寫成﹐看其頭勢﹐正側俯仰﹐應行應臥﹐然後配身﹑安足﹑加尾﹐以助其勢。

附論鱗虫

龍者﹐鱗虫之長也﹐王符言其形有九似﹕頭似駝﹐角似鹿﹐眼似鬼﹐耳似牛﹐項似駝﹐腹似蜃﹐鱗似鯉﹐爪似

鷹﹐掌似虎是也。其背有八十一鱗﹐具九九陽數﹔其聲如戛銅盤﹐旁有須髯﹐頷下有明珠﹐喉下有逆鱗﹐頭上有博山﹐又名尺木。若龍無尺木﹐不能升天。呵气成云﹐旣能變水﹐又能變火。龍之爲物﹐人所罕見﹐畫家每宗是說而作焉。嘗見吳懷畫龍水圖﹐與世所見龍異﹐豬首驢形﹐肉鱗畏壘﹐垂髮下者﹐其長數尺﹐角勢彎曲﹐有歧其上﹐拿空據虛﹐摶云而起﹐頭有物如博山形﹐是名尺木。此畫之形似﹐又與前論異﹐各有所見﹐何論得其眞耶。𨿽然﹐觀物者必先窮理﹐理有在者﹐可以盡察﹐不必求於形似之間如天地生人﹐各貌不同﹐況龍神物也﹐變化不可測﹐度其形體﹐豈有一定不易哉﹗畫者不可偏執。宜於情理中寫其威靈震動﹐蟠屈婉蜒之勢﹐則眞龍亦不外是矣。

蛟似蛇而身長丈餘﹐頭小頸細﹐頸有白癭﹐胸前赭色﹐背上靑斑﹐脇邊若錦﹐尾有肉環﹐束物則以首貫之。《拾遺錄》云﹕漢昭帝釣於渭水得白蛇﹐若蛇無鱗甲﹐頭有軟角﹐牙出唇外﹐連眉交生﹐故謂之蛟。獨角曰虯﹐無角曰螭﹐有鱗曰蜃﹐皆是一類畫者當分別而活圖之﹐寫神仙渡海圖﹐乘蛟亦不可少﹔周處斬蛟圖﹐更宜畱意也。

鯉魚爲諸魚之長﹐形旣可愛﹐又能神變化龍﹐所以琴髙乘之而升仙。頭小腹大﹐其脇鱗一道﹐從頭至尾﹐無論大小﹐皆三十六鱗。每鱗中有小黑點﹐十字文理﹐故名鯉。其鱗色有赤有黃﹐有靑有白﹐畫鯉用工筆則勾鱗﹐若意筆則不用勾﹐以墨點渾成鱗影﹐然必須具此神靈變化﹐跳躍龍門气象﹐方得其妙。若一味板寫鱗甲﹐毫無生活﹐則俗所云「木鯉」﹐竟成笑話矣。

魴魚小頭縮項﹐闊腹扁身﹐其鱗細﹐其尾窄﹐其色靑白。寫魴魚﹐先以筆墨勾出形勢﹐後用藍墨染出濃淡﹐不必寫鱗也。

鱸魚巨口﹐細鱗﹐四鰓﹐色白而有黑點﹐處處有之﹐吳中淞江尢盛。楊誠齋詩云「鱸出鱸鄕蘆葉前﹐垂虹亭下不論錢﹐買來玉尺如何短﹐鑄出銀梭直是圓﹔白質黑章三四點﹐細鱗巨口一雙鮮﹐春風已有眞風味﹐想得秋風更迥然」。此句已寫盡鱸狀﹐畫鱸當於此詩想象之﹐而法在其中矣。

金魚其色赤﹐赤現金光﹐故名金魚。有金鯉﹑金鯽﹑金鰍數種﹐而畫譜則以人家池中養玩者圖之。身似鯉而小﹐尾似蝦而散大﹐或有脊﹐或無脊﹐或平眼﹐或凸眼﹐凸眼多有脊﹐平眼多無脊。初生色黑﹐久乃變紅﹐或變白﹐白者名銀魚﹐又有紅白黑斑相間。畫金魚須寫其游泳閒樂之意﹐與別魚比之﹐矜貴一格。宜襯以綠茜﹐池中花下﹐寓富貴臺閣气象﹐乃得生趣。其餘海魚﹐種類甚多﹐不可枚舉。欲知其詳﹐時向魚市上畱心分辧﹐卽因所見而以意圖之﹐此亦博學之法﹐以造化爲師也。

蟹有大﹑小﹐有毛﹑無毛﹐其類不一。而畫家則以螃蟹爲正﹐橫行有甲﹐外剛內柔﹐骨眼蜩腹鱟足﹐八足二螯﹐有鉗甚銳﹐六足爪尖﹐後二足爪圓﹐遊波撥水﹐如舟之橈。彀脆而堅﹐臍長者雄﹐臍團者雌﹐生色黑綠﹐蒸曝則變朱紅。畫多用墨筆﹐以意寫之﹐設色者少。畫蟹之法﹐全在爪螯伸縮有情﹐筆勁而活﹐毋作板刻﹔螯則髙低俯仰﹐或開或合﹐勿兩相呆對。至於正面側面﹐與乎游水行泥﹐斗鉗縮宿﹐各盡情狀﹐則又在乎臨池想象間矣。宜點綴沙陂﹐配襯蘆荻。

蝦有靑色﹑白色﹐大頭﹑細頭﹐身長﹑身短﹐類𨿽不同﹐形實則一。皆長須鉞鼻﹐多足善跳﹐兩手能鉗﹐常拱如相揖狀﹐類似蟹﹔背甲斷節﹐能屈能伸﹐尾作个字﹐硬鱗三辦﹐腸在腦中﹐子懷腹外﹐好躍樂羣﹐隨潮擁葦。陸放翁《吟蝦》詩云「若然得藉靑苗勢﹐水長潮髙欲上天。」畫魚蝦小品﹐當會此意﹐乃有逸趣。蓋魚蝦村野俗物﹐如照蝦畫﹐則俗气逼人﹐又焉能人大雅賞鑑哉

蝶乃蛾類﹐小者爲蛾﹐大者爲蝶﹐一名蛺蝶﹐又名蝴蝶﹐均是菜花﹑樹葉所化。六足四翅有粉﹐文采可愛﹐其種甚繁﹐靑﹑黃﹑赤﹑白﹑黑五色俱有﹐亦有一種而五采兼備者。好嗅花香﹐以須代鼻﹐雙須靈動﹐到處探香﹐文采在翅﹐畫立翅向上﹐夜宿翅垂下。飛則半身露﹐立乃見全身﹐嘴長如綫﹐常捲縮成圈﹐探香則伸。畫蝶先畫翅﹐隨後寫身點眼﹐描須畫足畫蝶之法﹐有用淡墨勾出四翅﹐著色分染﹐俟幹透後﹐用油煙幹筆擦描﹐斑文松浮如粉﹐身腹皆然﹐再用焦濃墨勾翅骨﹐此爲工筆寫法也。有用色筆隨意寫成形勢﹐趁濕加粉﹐或加別色﹐再用墨點綴成文﹐與原色渾化。又有純用水墨﹐分濃淡寫出斑點翅文者﹐此爲寫意﹐各有生機﹐均可爲法。如欲寫其翩翻反側之態﹐不外由正面而臆度之耳。

蜂與蜜大同小異﹐蜂身長腰小﹐腹瘦尾尖﹔蜜則身短腰粗﹐腹肥尾禿。皆與蝶同性﹐好嗅花香﹐以須代鼻﹐采花則以股抱之。結房育子﹐蜜房可以成蠟成糖﹐故有蜜蠟﹑蜜糖之稱。而蜂則無糖蠟﹐只可療瘡而已。蜜色黃者多﹐而蜂則有黃有黑﹐有黑黃相間者﹐畫當辧之。

蜻蜒有靑﹑黃﹑紅﹑綠數種﹐皆頭大眼露﹐頸短尾韓﹐

四異六疋﹐異得﹤紗﹐侗過載現。目﹑環自／幽』呎』曰黑點﹐身亦有黑斑﹐與靑﹑綠相間﹔其紅﹑黃兩種﹐尾扁稍大﹐無黑點。先明乎此﹐則落筆自有成見矣。

螳螂色純綠﹐眼大頭小﹐頸細身長﹐兩臂如斧﹐挺然作威﹐疾走如飛。見物則身搖足擺﹐奮勇不知量力﹐故有摶輪之誚而琴心向之﹐有殺伐之音﹐畫以艸綠寫形勢﹐加粉以取浮凸﹐用沒骨法﹐不宜用墨也。

蟬卽蜩也﹐色純黑﹐頭禿﹐身扁﹐翼薄﹐鳴則鼓翼﹐聲在翼間﹐好藏柳底﹐故畫多作柳蟬圖意。寫蟬先用墨寫頭眼﹐以干筆輕淡拖紗作翼﹐然後加爪足以完之﹐或用赭墨亦可。

總跋

上古之畫﹐悠遠無憑﹐難以稽考﹐大抵所畫﹐皆作人物﹑鬼神﹑鳥獸之類而已。至顧﹑陸﹑張﹑吳輩﹐始創山水一格。顧長康﹑陸探微﹑張僧繇﹑吳道玄。繼其後者﹐二李﹑二閻﹑二鄭﹑二王﹑荊﹑關﹐董﹑巨。李思訓﹑李昭道﹑閻立徳﹑閻立本﹑鄭法士﹑鄭虔﹑王維﹑王宰﹑荊浩﹑關仝﹑董北苑﹑巨然。頃愷之論畫曰﹕凡畫人最難﹐次山水﹐次狗馬。臺榭一定器耳﹐難成而易好。斯言以人物爲尋常所見﹐不能苟簡﹐肖像似難﹐故以山水次之。然山水諸法﹐唐﹑宋尙且未備﹐因有迹不逮意﹑聲過其實之論。至元趙﹑王﹑吳﹑黃﹐倪﹑曹﹑錢﹑盛趙子昂﹑王叔明﹑吳仲圭﹑黃子久﹑倪雲林﹑曹云西﹑錢舜舉﹑盛子昭。之法乃全﹐可爲畫學之綱領。畫家應以山水爲主也﹐畫山水必須將天地渾涵胸中﹐直是化工在其掌握﹐而天地

間飛潛動植﹐莫不兼繪﹐卽人物﹑花鳥﹑獸百﹐盡在圖中﹐以爲點景﹐必如是方可謂之有成。此畫論山水編列首卷﹐而且於諸家筆墨皴法﹐翻覆詳言﹐不厭繁贅﹐誠以山水爲重﹐不敢輕易視之也。世人輒謂山水易爲藏拙﹐有錯筆可用點掩之﹐或脫空﹐可用樹補之﹐隨意堆疊﹐不費經營﹔復有胡塗亂抹﹐妄書摹仿某古人筆法﹐以爲護短計﹐觀者亦少能衡鑑正僞﹐或阿所好﹐或重簪纓﹐隨聲附和﹐遂相沿習﹐同作懵懵噫﹐繪法日淪﹐可騰掉哉夫山水𨿽無定形﹐而有可行者﹐有可望者﹐有可遊者﹐有可居者。凡畫至此四者﹐乃可與言畫﹐豈從繪樹描山﹑寫石畫水﹐竟自負稱能耶第可行可望﹐不如可遊可居之爲妙試看眞山水﹐歷幹百里外﹐而擇可遊可居之處﹐十無二三﹐而必取可遊可居之境﹐君子所以渴慕林泉者﹐正謂此也。故畫者當以此意造之﹐而鑑者亦當以此意窮之﹐庶不失其本意﹐奚可以爲易事乎人物之中﹐𨿽有王侯將相﹑儒佛鬼神﹑漁樵耕織﹐人品之不同﹔行立坐臥﹑笑語悲歡﹑琴棋詩酒﹐人事之各別﹐究不外人之一身變生態度云爾﹐較諸山水﹐其大小難易爲何如也。花卉只是一株之能。禽獸虫魚﹐更屬小物。其間復有蠅螢蚊蟻﹐小之又小者﹐不堪入畫。卽有時娛筆戲墨﹐亦偶然興趣爲之則可﹐今有專志作此﹐以逞擅長﹐未免取法下乘﹐又何足與言斯道哉﹗玆後三卷﹐所謂花鳥獸虫﹐每種數語﹐絮其大要而總括之﹐以爲畫學成式﹐至其用筆用墨諸法﹐已備在山水論中﹐毋庸多增臆說矣。孰輕孰重﹐造化固有權衡﹐宜略宜詳﹐著書豈無準則。讀者勿以此書如龍頭鼠尾﹐譏文字之不逮也。同治丙寅歲花朝﹐紀常鄭績謹跋。

﹞

頤園論畫

淸松年撰。松年字小夢﹐號頤園﹐蒙古人。官汶上﹑範縣知縣。工書法﹐喜用雞毫以成一家。畫工山水﹑人物﹑花卉。罷官後子濟南辦枕流畫社﹐名滿齊魯﹐從學者甚眾。此篇成於工年

頤園論畫

﹝淸﹞松年

自宓犧一畫開關﹐世人方知文字之所祖。蒼頡造字﹐本因音韻而肇文﹐所以有象形會意之分。象形者畫之鼻祖﹐先有字而後有畫﹐皆從造字肇端﹐其來遠矣古矣。然而書亦畫也﹐畫卽書也上古民風醇厚﹐不事華美﹐姑取神似﹐未肖全形。觀漢人武梁祠所畫人物﹐艸艸而成﹐不尙修飾﹐而神全气足﹐更勝於今日之弄粉調脂﹐以炫華麗也。余自齠齔入塾讀書﹐得有餘暇﹐性喜作畫﹐凡牛﹑馬﹑人物﹐弄筆亂塗﹐縱未阿堵傳神﹐亦復粗有梗槪﹐於是潛心自悟﹐已有三十餘年矣。後經吾師如冠九先生耳提面命﹐心力兼到﹐三年始窺堂奧﹐此時年三十有五﹐遂而學力曰進﹐名噪津門。自此以後﹐乃任情隨筆﹐不摹藍本﹐加以遊覽山川﹐精求物理﹐飽看名迹﹐日對前賢﹐胸中羅列文章﹐眼底搜求造化﹐半生心血﹐盡付之範水模山﹔幾代名賢﹐皆存於靈臺銀海。迨宦遊山左﹐又二十餘年﹐於公退政暇之際﹐無非筆墨怡情﹔酒足飯飽之餘﹐

不過劍琴遣興。實心實政﹐敢云不愧靑天﹔利物利民﹐幸免有慚衾影。揚子云云﹕詩賦小道﹐壯夫不爲。況書畫尢其雕虫之小技者也。須知小道亦有奧義存焉﹐古人論畫之書已美不勝舉﹐余碌碌後輩奚敢妄議多言﹞時因濟南諸君子推許爲騷壇樹幟者﹐辭謝不遑﹐又何能自居畫中解事者耶﹗玆將平日所得師傳﹐曁虛心自悟數條﹐敬爲我畫社諸賢縷陳崖略﹐藉以供揮毫灑墨之一助云。光緒丁酉三月﹐蒙古松年識於濟南寄捨。

天地之大﹐萬物挺生﹐山川起伏﹐艸木繁興﹐此中萬象繽紛﹐皆勞造化一番布置﹐世間妙景﹐純任自然。人欲肖形﹐全憑心運﹐其應如何下筆布局﹐前賢具有眞傳﹐後人亦多妙訣﹐不過言尙典雅﹐奧義莫明﹐遂令後學一旦悟之不爽﹐往往走入歧途﹐而泥於沾滯﹐轉非傳示後人之意﹔或天資少鈍﹐又誤於畫虎類犬﹐所以學道入魔﹐野狐惑世﹐筆墨一涉惡道﹐必致貽笑大方。古今能作一代傳人﹐豈易易哉余苦殫學力﹐極慮專精﹐悟得只有三等妙訣﹕一日用筆﹐一日運墨﹐一日用水﹐再加以善辧紙性﹐潤燥合宜﹐足以盡畫學之蘊﹐更能才華穎悟﹐隨處畱心﹐眞境多觀﹐涵泳胸次。正如文章一道﹐須從左﹑史入門。百讀爛熟﹐自然文思泉湧﹐頭頭是道﹐气機充暢﹐字句瀏亮﹐取之不竭﹐用之常舒。凡天地間奇峯幽壑﹐老樹長林﹐一一皆從一心獨運﹐𨿽千幅百尺﹐生趣滔滔﹐文章之境如此﹐而畫境亦如此也。至如臨摹古人名迹﹐固可長我學識﹐卽或逼肖亂眞﹐不過畫學純粹﹐尙非畫才也。吾輩處世﹐不可一

事有我﹐惟作書畫﹐必須處處有我。我者何獨成一家之謂耳。此等境界﹐全在有才。才者何卓識髙見﹐直超古人之上﹐別創一格也﹐如此方謂之畫才。譬如古人畫山作劈麻皴。我能少變﹐更勝古人之板板﹔苔點不能松活蒼茫﹐我能筆筆靈動﹐此卽善變之徵驗﹐種種見景生情﹐幹變萬化﹐如此皆畫才也。僅恃臨本倚傍﹐一旦無本﹐茫無主見﹐一筆不敢妄下﹐此不但無才﹐更乏畫學也。必須造化在手﹐心運無窮﹐獨創一家﹐斯爲上品。

作書喜新筆﹐取其鋒尖齊整圓飽﹐善書家剛筆能用使柔﹐柔筆能用使剛﹐始爲上品作畫喜用退筆﹐取其鋒芒禿破不齊整﹐鉤斫方有破碎老辣之筆﹐畫方免甜熟稚嫩之病。如畫風箏綫﹑船纜繩﹑垂釣絲﹑細艸小竹﹐又非新尖筆不可。

作畫固屬藉筆力傳出﹐仍宜善用墨﹐善於用色。筆墨交融﹐一筆而成枝葉﹐一筆而分兩色﹐色猶渾涵不呆﹐此用筆運墨到佳境矣用墨如用色﹐亦須分出幾種顏色﹐一一分布﹐始有「墨成五色」之妙設色亦然﹐所謂「用色如用墨﹐用墨如用色」﹐則得法矣。

墨分五色﹐全在善爲分別。設色家多用碟盞﹐有深者淺者﹐原爲分別濃淡。用墨亦須如此﹐方見精彩。山水家之點苔﹐最忌墨有癡呆板滯之病。善夫淡能使濃﹐黑能使白﹐仍須筆筆點入紙背﹐點苔之道到家矣。如畫花卉﹑翎毛﹑樹石﹐以及什物﹐令人觀之﹐無筆墨痕﹐方登髙品。

萬物初生一點水﹐水爲用大矣哉。作畫不善用水﹐件件醜惡。嘗論婦女姿容秀麗﹐名曰水色﹐畫家悟得此二字﹐方有進境。第一畫絹﹐要知以色運水﹐以水運色﹐提起之

用法也。畫生紙﹐要知以水融色﹐以色融水﹐沈瀋之用法也。二者皆賴善於用筆﹐始能傳出眞正神气。筆端一鈍﹐則入惡道中矣。

皴﹑擦﹑鉤﹑斫﹑絲﹑點六字﹐筆之能事也﹐藉色墨以助其气勢精神。渲﹑染﹑烘﹑托四字﹐墨色之能事也﹐藉筆力以助其色澤丰韻。萬語千言﹐不外乎「用筆用墨用水」六字盡之矣。嗟乎﹐古今多少名家﹐被此六字勞苦半生﹐尙不能人人討好﹐蓋亦難矣﹐可不勉力精進以求之耶﹗

作畫先從水墨起手﹐如能墨分五色﹐賦色之作更覺容易﹐其要決盡在辧明紙絹之性。以筆運色﹐須一筆之內分出濃淡深淺﹐畫花畫葉﹐方見生動。分出兩種顏色﹐其訣在於何處﹐往往畫師口不能道﹐只令他人意會而已。此無他﹐仍是未能揣摩神理出來﹐所以不能口說也。其妙處在於筆蘸濃淡兩色﹐施之絹上﹐則筆頭水飽﹐藉水融洽﹔施之生紙﹐筆頭水少﹐藉毫端一頓捺﹐自然交涉渾含﹐似分不分之際﹐乃佳境也。

作家皴法﹐先分南北宗派﹐細悟此理﹐不過分門戶﹑自標新穎而已﹐於畫山有何裨益﹗欲求髙手﹐須多遊名山大川﹐以造化爲師法。張船山太史《詠三峽》詩云﹔「石走山飛气不馴﹐千峯直作亂麻皴﹐變他三峽成圓畫﹐萬古終無下筆人」。此言山之形勢千變萬化﹐不可思擬之妙﹐所以終無下筆人也。畫山得此詩﹐可悟心造神奇也。皴法名目皆從人兩眼看出﹐似何形則名之曰何形﹐非人生造此名此形也。樹葉名目﹐亦系遠觀似何形而立此點﹐介字﹑个字﹐皆遠觀似此二字之形餘可類推﹐不可誤以古人編造出也至於畫山畫樹之人手訣﹐悉載畫譜﹐玆不絮述。

作畫有十字訣﹔

鉤直爲畫﹐曲爲鉤﹑斫側筆鉤畫﹐取鋒爲斫﹑皴幹筆重畫爲皴﹑擦側筆托拉爲擦﹑染用淡墨設色鋪勻爲染﹑渲分輕重爲渲﹑洪用水運開爲烘﹑絲細花艸竹爲絲﹑點山上樹木名苔爲點﹑托背後設色爲托﹐生紙免此﹐烘染紙地亦用托字。

以上十字﹐專論山水﹐皆有分別﹐必須善悟﹐方得山水家之妙。自宋人以上﹐皆講工細﹐只有鉤畫﹐無擦﹑斫也。其餘各家﹐花卉﹑翎毛﹐不外此十字﹐可以類推。初學則有嫩气﹐久久則蒼老。蒼老太過﹐則入霸悍。必須由蒼老漸入於嫩﹐似不能畫者﹐卻處處到家﹐斯爲上品。

秀潤皆關用水潔淨﹐墨彩皆在用筆生發﹐老辣在於用幹筆濃墨﹐气勢充壯﹐毋涉野气。

瀑布水有三等﹐自山上直下方謂之瀑布﹐因其似布形耳。由山之幽壑曲折而出謂之流泉﹐必須曲曲灣灣﹐似斷仍連﹐似運而斷﹐气脈貫通﹐活潑而下。古人以水口爲難畫﹐實不易也。余讀古今名畫﹐水口好者不多見﹐獨許藍田叔爲得法﹐妙處則在用筆含蓄﹐有气有勢。大忌板弱遲滯﹐亂石夾水﹐水在石上﹐貴水吞石﹐勿使石浮水上﹐則得法矣。平遠亂流﹐雜石激成波瀾水花﹐此等最難著筆﹐必須平鋪生動﹐亂中有條有目﹐有條目之中仍須渾含不癡呆﹐聽之似有聲﹐古人所謂繪影繪聲者此也。學者宜虛心體會﹐拭目參觀而善悟之﹐勿視爲細故也。如畫江海潮汐﹐或浪花翻激噴雪﹐此等畫精神气力。統由筆端鋒利圓活﹐始能見水之起伏澎湃﹑奔騰萬里之勢。水之起伏波浪﹐皆是一气鼓蕩而成。畫家但將此理洞曉﹐目中有水﹐胸中有水﹐從靈臺運化而出。方見水之眞形﹐顯於紙上。初畫筆

路多板滯之病﹐久久純熟﹐乃有流動自如﹐無阻無格。每於下筆之初﹐心想波瀾洶湧﹐自然活潑天機。

畫水全在於筆下生動﹐變化莫測﹐方得水之眞形。十字訣內「絲」字﹐在此處用也。目中未曾見波濤起伏﹐浪花翻激﹐則多尋古人名迹﹐潛心玩味而學之﹐古人有專門畫水火者。凡事不用苦功﹐不能成名也。

山間云斷有陰雨晴天之分﹐如系春冬之山﹐不過煙靄之斷﹐非雲气隔斷也。秋山如妝﹐如人妝束整齊﹐觀之爽目﹐切勿一味修飾光潔﹐直如泥塑山形﹐則落下乘。中間薄雲輕煙隔斷﹐愈輕淸愈妙。如畫夏山﹐山必如滴﹐滴者如水之潤澤﹐掩映藏露﹐多加樹點﹐以狀其蔚然深秀之態﹐更加以山頭有云影下罩﹐明晦變幻﹐方得雲山妙境。晴山須分顯露隱僻﹐隱僻處多黑﹐顯露處多白﹐謂色則明處色淡﹐暗處色濃﹐少加墨淸渲染﹐晴明之狀﹐一覽卽現﹐云方是晴雲也。雨山米家父子擅長﹐然細觀皆是雨後山﹐山如墨染﹐云如白絮而已。愚見如畫雨景﹐必須揣摩雨中山色﹐樹木煙籠﹐似非淡淡而出﹐遠則愈淡﹐近亦勿太濃﹐一片白茫茫﹐煙鋪如海﹐山色空濛蒼茫﹐模糊難辧﹐的是雨景。雨正滂沛﹐其云平鋪﹐山頭生云﹐必須活潑﹐冉冉而起。此等處全賴點筆輕淸﹐運墨淡淨﹐气蒸勢活﹐變幻不測﹐如此境界﹐似屬雨之能事畢矣。

山水一門﹐諸法皆工﹐惟點苔爲要緊。全幅完善﹐苔一點壞﹐前功盡棄。愚謂不獨點苔爲難﹐尙有水口小竹﹐蘆葦苔艸﹐皆關筆力峭拔活潑。至於山上點苔﹐本系極遠小樹﹐其點皆從畫樹葉中脫化而出。平點﹑攢點﹐分出橫﹑直二字﹐點圓不欲太圓﹐點方不欲正方﹐要方中有圓﹐圓

。

中有稜﹐此圓點之法。點橫不欲太匾﹐點肥不欲太肥﹐要橫似甜瓜子﹐肥莫似杏仁﹐筆生墨彩﹐墨存筆鋒﹐筆筆點入紙裏﹐觀之似由山內生出者。麓臺司農點苔﹐筆筆皆嵌入山窪﹐如樹紮根﹐毫不浮泛﹐點苔之能事盡之矣﹐作畫之功行亦盡之矣。諸君細心殫力﹐深悟十字訣﹐自然頓悟﹐亦一快事也。

山之點苔﹐必須由淡濕而淡幹﹐由淡幹而少加濃幹﹐再加焦墨漧點﹐毛毛茸茸﹐渾然無敗筆﹑無癡墨﹐只見蘊藉蒼茫﹐松活雄秀﹐樹點如含煙霧之濛﹐如含露水之潤。大忌眞切平板﹐惡筆拙墨﹐𨿽米氏父子﹐亦當施以夏楚。總之畫山﹑畫云﹑畫遠樹﹐皆須漸漸由輕而重﹐由淡而濃﹐非匆促立成之事。

皴山點苔﹐由漸而積厚﹐似非耐性不可。設使心急﹐不能久座﹐不耐煩瑣﹐或求速不能精到﹐此悉屬作畫之大病。古今畫山水者多享大壽﹐非畫能延壽﹐乃靜心安神﹑頤養體气。世上凡靜物必壽永﹐動躁每先傷﹐學者可參悟也「畫到精純在耐煩﹐下帷攻苦不窺園﹐莫貪外物頻頻引﹐保守眞機養性元。」此畫山水之眞訣也。

嘗觀唐﹑宋入畫靑絲山水﹐凡樓臺殿閣﹐無一非界畫精細﹐處處合乎情理﹐纖不傷雅﹐富麗而不俗惡﹐山容穩重而空靈﹐雲華變幻而流動﹐賦色明淨﹐點染蔥翠﹐自立稿以至畫局告成﹐眞可謂一筆不苟﹐一墨不浪費﹔𨿽茸茸小艸﹐亦必有條有目﹐決不雜亂。更有人物陪襯其間﹐各具態度而不謬妄﹐十日一水﹐五日一石﹐實非一二日可成﹐良工苦心﹐爲能品上上﹐不虛稱也。又見古人花卉翎毛﹐皆從細筆鉤勒而成﹐賦色鮮麗﹐濃淡合宜﹐花木之向背俯

。

仰﹑鳥獸之飛走起臥﹐悉得物之情性﹐莫不追摹造化之巧﹐何嘗不求形似﹐獨取得神耶﹗余每讀工細之作﹐惟有一辦心香﹐五體投地而欽佩難言也。後世文人﹐偶爾戲墨﹐隨手塗抹﹐少得梗槪﹐遽爾稱爲逸品﹐此等筆墨﹐啟迪成手﹐助其天眞﹐若令初學入門者打入此陣﹐終身難得逃出网罟。凡學畫者﹐無論何門﹐總宜逐日用粗紙退筆﹐鉤勒畫出粉本﹐久久嫻熟﹐進益不少﹐熱能生巧﹐暗有神助﹐生有气力﹐則尋丈大幅﹐以壯胸襟﹐臂腕通達﹐則筆健墨活。凡作大畫而能气勢雄渾﹐愈觀愈靜﹐又無煙火粗暴﹐醜惡霸悍之病﹐皆心气足﹐精神聚之故耳。旣欲學六法﹐亦須自量材質﹐近於細膩小幅﹐則師此門﹐不必躐等﹐貪大幅以出醜。初學此道﹐仍要專精一門﹐再學一門。若得隴望蜀﹐半生不能成就﹐止於一半火候﹐望三復此言可也。

古今名人寫意之作﹐眞作家未有不從工筆漸漸放縱而來﹐愈放愈率﹐所謂大寫意是也。正似書家人手﹐先作精楷大字﹐以充腕力﹐然後再作小楷。楷書旣工﹐漸漸作行楷﹐由行楷又漸漸作艸書﹐日久熟練﹐則書大艸。要知古人作艸書﹐亦當筆筆送到﹐以緩爲佳。信筆胡塗﹐油滑甜熟﹐則爲字病。至於古人狂艸﹐亦是下筆頓挫﹐不可任筆拉抹﹐春蚓秋蛇﹐曲曲灣灣﹐卽稱好艸書。書畫同源﹐只在善用筆而已。

臨摹古人之書﹐對臨不如背臨﹐將名帖時時研讀﹐讀後背臨其字﹐默想其神﹐日久貫通﹐往往逼肖。臨畫亦然﹐愚謂若終日對臨﹐固能肖其面目﹐但恐一日無帖﹐則茫無把握﹐反被古人法度所囿﹐不能擺脫窠臼﹐竟成苦境也。王石谷蒼萃諸家之大成﹐獨創一家﹐斯爲善臨古者。臨書

畫固貴逼眞﹐尢貴能避其熟﹐所謂能放能收﹐收放自如﹐到珠圓玉潤之候﹐未嘗不可自喜。

觀漢﹑晉﹑唐﹑宋﹑元﹑明諸大家﹐無不以人物爲能品。畫之精細到家﹐則稱神品。然人物要非學深識廣﹑筆精墨妙﹐不能登峯造極。古人左圖右史﹐本爲觸目警心﹐非徒玩好﹐實有益於身心之作。或傳忠孝節義﹐或傳懿行嘉言﹐莫非足資觀感者﹐斷非後人圖繪淫冶美麗以娛目者比也。再觀古人作畫﹐以人物爲最﹐旣創一圖﹐亦必有題有名﹐然後方漸畫山水。山水之中﹐未嘗不以人物點綴﹐揆諸古人用意﹐皆有深心﹐不空作畫圖觀耳。余不善此道﹐間或亦爲之﹐究不能上窺古人之奧﹐邀時賢之賞。至於此道之難﹐則少知一二﹐敬爲同社諸友陳之﹕如畫晉人﹐其衣冠器用以及風俗﹐必須一一遵照晉朝制度﹐如此方謂之入格合派﹐非讀書不能知也﹔以此類推﹐各有朝代﹐不可忽略。所以人物難於山水﹑花鳥以此。再畫人之面目﹐貴賤仙凡﹐各傳風神气度﹐行坐悲喜﹐無不逼肖﹐始得謂之能品。若夫千人一面﹐毫無區別﹐喜怒悲歡﹐未能傳出﹐此匠人之作﹐誠所謂畫家下乘﹐難稱名貴大家也。總之畫仙佛須知內典道經﹐畫儒家必須知各朝制度﹐加以布局點景﹐用筆設色﹐亦須廣覽名家布置格局﹐尢須物理通達﹐人情諳練﹐畫人物之道﹐庶幾近焉。

北入畫馬多工﹐因其目中嘗見馬也﹔南人畫船多工﹐因其目中嘗見船也﹐此亦謂畱心人應爾。若終日見馬見船﹐仍不畱心寓目﹐似亦不能畫馬遽能工細到家耳。古人畫仙佛﹐恐亦未能一一從西方佛地﹑閬苑仙宮飽看式樣而來﹐不過人心靈妙﹐凝想以成仙佛之體態。造物亦造﹐人

心亦造﹐何能件件皆有一定之眞形定式耶﹗聞前輩言﹐凡精於畫仙佛而能通神人化者﹐其人前身定是仙佛化身﹐入世顯其靈迹﹐畱於世間﹐令世人皈依敬信﹐不僅以畫工得名已也此論細思﹐實有至理。唐﹑宋諸名家﹐喜畫佛像十中有七﹐吳道子畫天龍八部﹑地獄變相﹐皆有警世深心﹐不徒作玩好娛目之用﹐所以此等人歿後﹐必證仙佛之果﹐不誣也。

古人初學畫人物﹐先從髑髏畫起。骨格旣立﹐再生血肉﹐然後穿衣﹐髙矮肥瘦﹐正背旁側﹐皆有尺寸﹐規矩準繩﹐不容少錯。畫祕戲亦系學畫身體之法﹐非圖娛目賞心之用。凡匠畫無不工於祕戲﹐文人墨士不屑爲此﹐所以稱爲髙品。後世人多好色爲樂﹐畫此作閨房宣淫之具﹐盛行海內﹐恬不爲怪﹐由此引誘童年男女﹐蕩檢逾閒﹐斷喪眞元﹐病成癆瘵﹐皆祕戲圖之罪案。吾輩畫山水﹑花鳥﹑竹蘭﹐怡情適性﹐風雅淸髙﹐已屬盜名惑世﹐折人福澤﹐何況淫畫壞人敗俗﹐更屬罪過﹐但能不畫﹐積徳尢多。傳眞一道﹐𨿽無傷於雅道﹐久於此業﹐再加精工﹐人必困乏﹐因其泄露天機之過。人物多畫忠孝節義﹐暗寓勸懲﹐有功於世不淺。

花有艸木兩本﹐卉者艸類也﹐實爲二物﹐不可相混。寫生之作﹐皆在隨處畱心﹐一經入眼﹐當蘊胸中﹐下筆神來﹐其形酷肖。至於花卉之姿態風神﹐枝葉之穿插﹐花朵之俯仰﹐旣得之於造化生成﹐尢須運之於筆端布置。唐宋以來﹐畫多鉤勒﹐然後塡色﹐其皴染悉有陰陽﹐一筆不苟作﹐一點不輕施。古人心細如髮﹐筆妙如環﹐眞令人五體投地矣。自慚學淺﹐何以企及。自徐崇嗣創爲沒骨法﹐後

人遵循未攺﹐代有名家﹐較之鉤勒﹐是昔繁而今簡也繁簡之間﹐全資人之智慧﹐以定去畱。旣嫻沒骨之法﹐仍不可頓廢鉤勒之門以余觀之﹐古之繁密﹐仍風俗純厚﹐不肯苟且偸安。今之簡略﹐人心厭煩﹐气力澆薄﹐實關乎世道之隆污﹑人情之盛衰﹐亦非偶然之事也。然而學畫﹐但求名世﹐何必拘定古今﹗須知沒骨精良﹐尢當兼學鉤勒﹐方能畫格堅固。譬如吟詩﹐須從漢﹑魏﹑六朝以曁唐﹑宋諸大家讀起﹐不讀大家之作﹐縱有佳句﹐亦是無本之學。畫學於此﹐可以類推﹐毋輕躐等也。至於花卉中﹐加以翎毛﹐更當分別。翎者鳥類也﹐毛者獸類也﹐凡飛潛動植之物﹐必須肖其眞形﹐形合其神自足﹐更研求鳥獸飛棲行臥之態﹐不可少有錯訛。少有錯訛﹐貽笑後人﹐難稱畫家能品。每有任情隨意塗抹﹐名目寫生﹐實不肖形﹐竟稱之爲逸品﹐此等誤人不淺﹐不可爲法也。凡精於此道﹐前人固有佳本﹐亦系目睹眞形而傳筆墨。吾輩旣應法古﹐尢在於以造物爲師﹐兩處貫通﹐融匯心手﹐其丰采潤澤﹐全賴運筆用墨之中﹐神而明之﹐存乎其人可耳。其餘各法﹐自有畫譜備哉﹐玆不贅述。立法𨿽精﹐更須口授心傳﹐方臻絕頂也。

古人名作﹐固可師法﹐究竟有巧拙之分。彼從稿本人手﹐半生目不睹眞花。縱到工細絕倫﹐筆墨生動﹐俗所稱「稿子手」﹐非得天趣者也。必須以名賢妙迹立根本﹐然後細心體會眞花之聚精薈神處﹐得之於心﹐施之於手﹐自與凡眾不同。

花以形勢爲第一﹐得其形勢﹐自然生動活潑。初學畫不到好處﹐卽不得形勢之靈活耳。葉分軟硬厚薄﹑反正濃淡﹐參伍錯綜﹐俯仰顧盼﹐所謂枝活葉活﹐攢簇抱攏。花爲葉心﹐葉爲花輔﹐彼此關合﹐則畫花之能事畢矣。初學先從鉤勒入手﹐繼學沒骨﹐始有根柢。正如傳眞家先從畫髑髏人手也。至於畫鳥獸﹐莫信前人逸品之語﹐夫山水﹑竹蘭﹐貴有气韻﹐气韻閒雅﹐無煙火气﹐此卽名之曰「書卷」。有此書卷﹐則稱逸品。若鳥獸又何气韻之有﹐愚見總以形全神足爲定本。但不可染野气﹑霸气﹐則是文人筆墨也。前人藍本﹐形全神足則師之﹐否則不如師造化爲佳。

用於花卉者﹐鉤染皴點﹐不必十分工細。然須看花卉是何畫法﹐如工細﹐石亦工細﹐不可錯亂規矩。畫石之法﹐從山水人手者﹐皴擦點染﹐易於見長。不由山水人手者﹐往往畫成空架﹐層次脈絡皆不自然﹐實爲畫石之病。石無定形﹐實有定形﹐胸無成竹﹐下筆茫然無主。求其眞訣﹐不外山水家之披麻﹑大小斧劈﹑解索﹑荷葉﹑鬼皮﹑芝麻﹑雲頭等皴而已。下筆先鉤輪廓﹐輪廓旣定﹐再講皴法﹐總之囫圇一个乃佳。

竹﹑蘭﹑梅﹑菊爲畫中別調﹐此等方可稱逸品﹐用筆純是書法﹐與他們不同﹐不藉筆之力勢﹐斷無佳作。試觀古今善書者﹐無不講求佳筆﹐剛筆使柔﹐柔筆使剛﹐姿態方出﹐所以竹﹑蘭以峭利爽快爲佳﹐亦如書之險絕奇妙耳。

愚見畫竹﹐似以柔筆畫竿﹐剛筆畫枝葉爲得法。月下觀竹影﹐此古人畫墨竹之濫觴﹐實得天眞妙趣。

畫蘭撇葉用柔筆﹐任君腕力足以舉乾鈞﹐而不能施一筆﹐因筆不能任腕力故也。俗傳能用羊毫爲腕力大﹐此欺人之談也。工欲善其事﹐必先利其器﹐聖人尙說謊耶﹐可以悟矣﹗

梅花重在枝梢峭拔﹐長短合度﹐穿插自如﹐疏密有趣。老幹最忌木炭一般﹐要有顯露﹐有掩映﹐分枝之前後﹐老幹毋皆在枝前安放﹐每畫必須先從嫩枝畫﹐由細而粗﹐由嫩而老﹐層層生發﹐幹變萬化﹐不可重復。枝上空處﹐卽是畫花之處。畱空之訣﹐全在預先籌畫完善﹐否則安花皆不自然﹐分正面背面﹐側面俯面﹐多多少少﹐參差疏密﹐不可偏枯。圈辦𨿽講筆力﹐亦不可過於求圓﹐亦不可不圓﹐一筆圈成﹐气足神完﹐鋒兼正側﹐乃得情趣。否則板板圓圈﹐實爲可醜。古人立論﹐不必太泥﹐總之各有天眞﹐在乎神權達變﹐巧妙出我靈臺。善學古人之長﹐毋襲古人之病﹐毋尙怪炫奇﹐毋恃霸矜悍﹐要由骨格蒼老﹐而透出一番秀雅﹐如淡妝美人態度﹐爲畫梅之上上品。

菊花有三等﹕文人戲墨﹐偶一點筆﹐筆墨得神﹐不必沾沾酷肖﹐此一等也﹔又𨿽屬文人﹐而學力精到﹐較作家少荒率﹐較大寫意又工整﹐此又一等也﹔又畫花卉家﹐凡一花一葉﹐無不求眞﹐渲染著墨賦色﹐無不入法﹐此又一等也。

專家竹蘭﹐當以書法用筆﹐然不可拘守中鋒直畫﹐卽爲正宗。藏鋒回腕﹐轉折頓挫﹐中鋒中原有側筆﹐側筆中仍帶中鋒。否則蘭葉如直棍﹐竹葉似鐵釘﹐𨿽中鋒乃惡道也﹐爲賞鑑家所笑﹐不可染此習气。

花卉一門﹐亦當兼學蘭﹑竹。不善此道﹐終屬闕欠。更要善學鉤勒﹐蘭﹑竹陪襯花木﹐尢見典雅厚重。花卉中石大﹐刷色點苔爲合宜﹐切勿畫披麻細皴﹐平板無奇﹐似山水峯巒形狀﹐最爲下品。竹﹑蘭﹑梅﹑菊中石﹐宜輪廓挺秀﹐皴擦髙簡﹐點苔不宜太繁﹐水口更求活潑﹐其餘亦

當自悟巧妙﹐非師傳可一言而能洞悉也。

紙性純熟細膩﹐水墨落紙﹐如雨入沙﹐一直到底﹐不縱橫浸沈也。初學作畫﹐不知用幹筆﹐多貪用水﹐縱畫工整﹐亦有光滑甜熟﹐無气無力病。否則墨水亂沈﹐腌臢不淨﹐入惡境矣。礬絹托水托色﹐較生紙爲易﹐不善畫亦復爲難﹐不能用水運墨賦色﹐筆畫拙笨不活﹐色墨癡呆不鮮﹐水漬沈滯一堆﹐如受污染﹐一幅皆非正色﹐此不善畫絹之病。其實得法何論紙絹﹐無不隨心應手耳。

市肆所賣鉛粉﹐畫家仍須自己加工漂治﹐去其渣滓﹐畱其頂膘。去鉛不淨﹐畫人面花辦﹐每犯舊鉛黑黯之色﹐枉費功夫﹐佳畫廢棄﹐誠爲可惜﹗曾見去鉛之法甚多﹐求其絲毫不犯﹐恐亦甚難。古人用石研粉﹐後人因其難制﹐攺用鉛粉。愚謂與其去鉛﹐何若徑用野茉莉花種﹐不必燒鉛﹐研細亦頗潔白﹐畫家可試用之。

天地以气造物﹐無心而成形體。人之作畫﹐亦如天地以气造物﹐人則由學力而來﹐非到純粹以精﹐不能如造物之無心而成形體也。以筆墨運气力﹐以气力驅筆墨﹐以筆墨生精彩。曾見文登石﹐每有天生畫本﹐無奇不備﹐是天地臨摹人之畫稿耶﹐抑天地教人以學畫耶﹗細思此理﹐莫之能解﹐可見人之巧﹐卽天之巧也。易曰「在天成像﹐在地成形」。所以人之聰明智慧﹐則謂之天姿﹐畫理精深﹐實奪天地靈秀。諸君能悟此理﹐自然九年畫壁﹐一旦光明。董香光自稱畫禪﹐亦是了悟此理。髙僧參禪﹐無非研求至密﹐必有所得﹐筆之於書﹐用代口舌之勞﹐不敢自居師位稱尊耳。

多讀古人名畫﹐如詩文多讀名大家之作﹐融貫我胸﹐

其文暗有神助。畫境正復相似﹐腹中成稿富庶﹐臨局亦暗有神助。筆墨交關﹐有不期然而然之妙﹐所謂暗合孫吳兵法也。如臨摹名家畫本﹐不知何處爲病﹐何處爲佳﹐不妨師友互相請益恥於問人﹐則終身無長進之時。近所傳之芥子園畫譜﹐議論確當無疵﹐初學足可矜式﹐先將根腳打好﹐起蓋樓臺﹐自然堅實。根腳不固﹐𨿽雕梁寫棟﹐亦是虛架彊撐﹐終防傾倒。俗云「師傅領進門﹐修行在各人」。但將規矩準繩安排妥當﹐然後尋師訪友﹐再講妝修彩畫﹐步步漸進﹐不可性急。余與秋生兄同在火神廟道院﹐借地作畫﹐相聚月餘﹐見秋生之作﹐五年之內﹐大加銳進﹐不但筆墨髙超﹐气局蒼秀﹐竟能不臨帖而能字字有帖﹐不摹本而能畫畫有本﹐此猶小焉者耳﹐更能胸次造出別樣景物﹐決非尋常畫史腐爛文字﹐令人欽佩莫名﹗諸君欲縵騷度驊驑前﹐當以秋生爲法﹐所謂極慮專精﹐寢食於此﹐予有厚望焉。

吾輩學書畫﹐固要有名貴書卷之气﹐然亦不可太求勝人。循循漸進﹐與年俱老者﹐方合天地气候。若少年力求蒼老﹐專尙精到﹐髙則髙矣﹐正恐壽不能永。因其發泄太盡﹐毫無餘臢﹐是以不能享遐齡髙壽耳。婦女作書畫﹐固要健拔爽利﹐仍須不脫閨閣秀潤典雅﹐如爭尙霸悍﹐奇怪乖僻﹐則謂反常﹔反常卽爲妖﹔不但不能傳﹐必遭奇窮惡趣。唐代吳道子門人盧楞伽﹐平曰學其師﹐每恨難及﹐後臨佛像一尊﹐丫一與師相合﹐亂眞難辧﹐吳道子一日見此畫﹐稱贊不已﹐退與人言「此子平日不及吾﹐今日臨吾畫﹐直與並駕﹐發泄已盡﹐盧氏子恐不壽矣。」後果應道子之言。可見人之學業﹐原有分際﹐平日不及﹐忽然越分

勝師﹐必有大患﹐所以貴循序而進也。

此生精於畫﹐以此得名﹐前身必是僧道而來。否則貧儒寒士﹐相人術士﹐論貴官不外星﹑精﹑僧而來﹐以愚見論之﹐欲觀三項人之前生﹐不必論其相貌﹐按其性情起居﹑飲食作事﹐皆有徵驗。凡從精怪而生者﹐人必聰明﹐總帶幾分乖張﹐與常人不同﹐福澤盡在食色上勝人﹐淸髙之事﹐槪不心喜﹐此必精靈轉世無疑。天上星宿﹐則非尋常之列﹐凡事必有大過人處﹐第一聰明智慧精神﹐異於凡眾﹐亦多不喜文墨淸閒。至於髙僧道衲轉世﹐皆因一念差池﹐隳入塵网﹐前生舊習未忘﹐所以此生最喜筆墨淸閒之樂﹐深厭俗事﹐至於財帛苛儉﹐算計無遺﹐更不畱心矣﹔起居飲食﹐更喜甘淡﹐每畏油膩鮏羴﹐此必僧道中之苦修者﹐每每福澤不厚﹐所以善書稱者﹐多與富貴減色。亦有不盡然者﹐或由精怪來者耶﹗

凡事不下苦功﹐不能精粹。師傅不過說其大致﹐深微奧妙﹐實有時候不到點眼拍板處﹐先說亦無益﹐徒然胡亂﹐入耳卽忘﹐到自己看出自己所作可醜﹐此正長進之時候﹐對病下藥﹐自然奏效。而受教者﹐亦能頓悟前失。於今學畫之士﹐每有躁急求名﹐求人贊好之病﹐如此心急自喜﹐斷難肯下苦功﹐往往畫到中途﹐已暗生退懶之念。此等習气﹐務宜勇攺﹐不但畫品不髙﹐實有關福壽﹐戒之戒之﹗如以爲太繁爲累﹐不妨先學省事者﹐待學嫻熟﹐再學他們。如貪多務廣﹐樣樣無成﹐空過歲月﹐豈不可惜﹗至於求名﹐只要認眞用功﹐平日虛心受教﹐放眼遊覽﹐以眼前眞境爲藍本﹐以古人名迹作規模﹐畫格髙超﹐人更儒雅﹐存心行事﹐不染流俗﹐品學旣優﹐人自敬重﹐名亦隨之洋溢乎中

國矣。

吾輩初學斷不可先求省事偸減﹐果欲成名爲作家﹐總以妥當堅實爲立體之大本﹐然後凜之以風神﹐澤之以妍潤﹐繁密銥厚﹐得法嫻熟﹐漸漸返約從簡﹐到筆簡墨省之候﹐無筆處有畫﹐耐人尋味﹐自成一家矣。若非博覽前人能品﹐融匯髙人神品﹐薈萃諸家﹐集我大成﹐不能獨創專家之美也。潛心苦詣﹐閱歷用功﹐不到鐵硯磨穿之時﹐未易超凡人聖。俗云「不受苦中苦﹐焉能人上人。」望諸君勉之勿怠。

閒坐與友人論畫賦詩﹐以勗諸君﹕寧有稚气﹐勿涉市气﹔寧有霸气﹐勿涉野气。善學古人之長﹐勿染古人之短﹐始入佳境﹐再觀古今畫家骨格气勢﹐理路精神﹐皆在筆端而出。惟靜穆丰韻﹐潤澤名貴爲難。若使四善兼備﹐似非讀書養气不可﹐不但有關畫中才學﹐實有關此人一生之窮通貴賤﹑福壽長促耳。勉之﹗凡學畫一入門﹐卽想邀名﹐斷無成名之日﹐何也因其躁妄之心太重﹐無暇精益求精耳。正如讀書先以科名爲急﹐必無眞學矣。

世上畫師多在皮毛色澤用力﹐往往能畫不能說也﹐且居奇吝教﹐不肯宣露祕奧之言。以愚見觀之﹐由外達內之學﹐僅知腔調板眼﹐至於曲之優劣細微﹐恐亦茫然。我輩作畫﹐必當讀書明理﹐閱歷事故。胸中學問旣深﹐畫境自然超乎凡眾﹐似非由內達外﹐不能人六法三昧。余不揣固陋﹐喋喋向人﹐實緣不肯裝腔拿勢以師自居。倘論中有不能說透者﹐當以口授指之。

愚謂人在世間得重名﹐必有一番眞本領。譬如作畫﹐有眾人所不能﹐而我獨能﹐此卽眞本領。偶然戲墨小品﹐

少得天趣﹐不過文人遣興之作﹐何能頓受重名﹗若以此而求名﹐吾恐世上名士裝不下也。尙有醜劣不堪入目者﹐彼則抱負不凡﹐將以此傳名得譽﹐何不自量也如此﹗昔年遊京都西山﹐見琳宮蘭若﹐僧寮道房﹐壁懸古今名畫﹐山水﹑花鳥﹑人物﹑艸虫﹐無不形全神足﹐眞令人五體投地﹐不復再置一辭矣﹗方知骨董人所出售者﹐大半贗本﹐欺人圖利而已。賞鑑書畫家﹐亦須擴充眼界﹐毋輕許眞贗﹐耗財猶細事﹐出醜是大笑柄耳。古人眞本領﹐後人所不能學者﹐認定此等處﹐百不失一﹐方謂眞鑑別。豈似今日畫家﹐朝臨小景﹐暮卽求名﹐若此容易也。

畫師處處皆有﹐須分貴賤雅俗。不讀書寫字之師﹐卽是工匠﹐其胸次識見平庸﹐惟守舊稿﹐心摹手追﹐老於牖下﹔有畢生不出鄕裏者﹐目未見名山大川﹐耳未聞歷朝掌故﹐此等人斷不可師法者也。吾輩𨿽然作畫﹐原系文人翰墨自娛﹐能登大雅之堂﹐能人賞鑑之目﹐所以爲人所重。嗟乎﹐無論何事﹐師道最難﹗嘗見少通六法﹐遽爾自滿不謙﹐門下士有所求教﹐拿腔作勢﹐機密難言﹐正似傳授五雷天心正法﹐或畏神譴﹐或防鬼奪﹐請問再三﹐不過說出幾句淡話﹐以爲「汝輩初學﹐不能卽傳上乘祕法」。其實畫師僅僅識得眼前五花八門而已。書畫之道﹐縱由師授﹐全賴自己用心研求。譬如教人音律﹐亦只說明工尺字﹐分淸竹孔部位﹐絲弦音節而已。令學者自吹自彈﹐焉能再煩教師代彈代吹之理﹗使人以規矩﹐不能使人巧也。愚謂作書畫只有曰日動筆不倦﹐久久自有佳境﹐再經爲師指點﹐當下便悟。

畫工筆墨﹐專工精細﹐處處到家﹐此謂之能品。如畫

仙佛現諸法相﹐鬼神施諸靈異﹐山水造出奇境天開﹐皆人不可思議之景﹐畫史心運巧思﹐纖細精到﹐栩栩欲活﹐此謂之神品。以上兩等﹐良工皆能擅長﹐惟文人墨士所畫一種﹐似到家似不到家﹐似能畫似不能畫之間﹐一片書卷名貴﹐或有仙風道骨﹐此謂之逸品。若此等必須由博返約﹐由巧返拙﹐展卷一觀﹐令人耐看﹐毫無些許煙火暴烈之气﹐久對此畫﹐不覺寂靜無人﹐頓生敬肅﹐如此佳妙﹐方可謂之眞逸品。有半世苦功而不能臻斯境界者。然初學入門者﹐斷不可誤學此等畫法﹐不但學不到好處﹐更引入迷途﹐而不可救矣。世人不知个中區別﹐往往視逸品爲髙超﹐更易摹仿﹐譬如唱亂彈者﹐硬教唱昆曲﹐不入格調﹐兩門皆不成就耳。

作書先講求平正﹔旣歸平正﹐再求險絕﹔旣歸險絕﹐復歸平正。三層功夫純粹以精﹐自然成就家數。此中所臨各名家之奧妙﹐盡蘊於我之心苗筆穎間﹐所謂集大成是也。作畫𨿽少有不同﹐細按情性﹐未嘗不同。初學畫亦是先求妥當﹔旣能妥當﹐復求生動﹔旣已生動﹐仍返妥當。三變功夫﹐熟能生巧﹐自然成就家數。此中臨摹名家之筆墨﹐我心觸類旁通﹐盡收入靈臺毫端內﹐所謂集大成是也。學問旣富﹐執筆立意﹐畫境卽來﹐斷無尋思搔首之病﹐更能隨境別出心裁﹐發前人之所未畫﹐任畫百幹紙﹐從無重復雷同章法之病﹐此卽畫才明敏之效驗也。初學作畫﹐偶然落筆﹐居然可觀﹔再作一幅﹐迥乎醜惡﹐此卽功夫生疏﹐手下無準之過。果能用心勤學而不間斷﹐何愁箭箭不中的耶﹗

書畫淸髙﹐首重人品。品節旣優﹐不但人人重其筆墨﹐

更欽仰其人。唐﹑宋﹑元﹑明以及國朝諸賢﹐凡善書畫者﹐未有不品學兼長。居官更講政績聲名﹐所以後世貴重。前賢已往﹐而片紙隻字﹐皆以餅金購求。書畫以人重﹐信不誣也﹗歷代工書畫者﹐宋之蔡京﹑秦檜﹐明之嚴嵩﹐爵位尊崇﹐書法文學皆臻髙品﹐何以後人吐棄之﹐湮沒不傳﹐實因其人大節已虧﹐其餘技更一錢不值矣﹞吾輩學書畫﹐第一先講人品。如在仕途﹐亦當畱心吏治﹐講求物理人情﹐當講有用書﹐多交有益友。其沈湎於酒﹐貪戀於色﹐剝削於財﹐任性於气﹐倚淸髙之藝﹐爲惡賴之行﹐重財輕友﹐認利不認人﹐動輒以畫居奇﹐無厭需索﹐縱到四王吳惲之列﹐有此劣迹﹐則品節已傷﹐其畫未能爲世所重。何況匠工俗丑﹐欺世盜名﹐以己長自負﹐安知人人皆許可耶畫史沾染此習﹐是自己砌門﹐自己杜絕﹐而受困厄也。不以賣畫爲業﹐不過養性怡情﹐或求名譽於世上﹐不與艸木同腐者﹐亦應品髙气下。尢不可少染孤冷乖僻﹐每每白眼加入﹐傲气接物。古今作畫人一有孤冷拒人之病﹐自覺淸髙﹐其實乃刁鉆古怪之流﹐君子亦憎之﹐小人尢不相容。此等倘入宦途﹐必遭奇禍。近來有此等人﹐畫未學到好處﹐而脾气則加倍長進﹐恥於求教﹐而暗地偸學。否則不自樹一幟﹐依傍門戶﹐假托姓名﹐希圖謀利﹐果然所作眞佳﹐假托神仙﹐亦屬可鄙﹞況優孟衣冠﹐支離莫肖﹐猶恬不爲怪﹐欣欣自以爲榮﹐若而人者﹐眞不堪造就者也﹗

古今善書畫者﹐何止數幹百人﹐湮沒不彰者多矣。細觀畫傳﹐所傳之人﹐大半皆有嘉言懿行﹐善政髙文﹐不僅以幾筆書畫﹐卽爲不朽功業。吾輩所學之事﹐本屬淸髙﹐切勿因此自擡聲價。謙恭和靄﹐尙不免遭忌忤人﹐況耍名

士脾气耶﹗愚謂處世謀生﹐先戒狂傲孤冷乖僻﹔矯枉寡情﹐此等人不可學也。凡人一入此障﹐必無福澤。縱是畫到絕頂﹐亦屬怪物﹐其筆下亦必不近情理。旣已自誤﹐更誤後人不淺。八大山人﹑徐天池少有區別﹐八大山人爲勝國逸士﹐且爲貴冑王孫﹐目睹新朝﹐自然心存悲苦。惟徐天池恃才傲物﹐心地褊狹﹐修怨害人﹐以至身遭刑獄之苦。鄭板橋獨取其詩才畫品﹐而略其爲人﹐亦一偏也。和平載福﹐藝以人傳﹐奉勗諸君﹐先重品學﹐而後才藝。況在宦場﹐尢屬危機滿地。不佞半生爲畫所役﹐幸不疏狂﹐猶遭讒謗﹐坎坷不免﹐豈畫之罪耶﹐皆不善和光同塵之累耳。望諸君子勉之﹗

古人畫翎毛昆虫﹐有喜畫狡兔﹑烏龜﹑山鳥﹑河魚﹐原無避忌﹐由畫史一時興到筆隨﹐得畫者亦未嘗因此嗔怒﹐以爲譏誚辱罵﹐或嫌其不吉﹐種種避諱之論。觀唐人詠詩﹐直道本朝獘政﹐君王過惡﹐亦未聞有人摭拾以陷人罪﹐畫更不復苛求爲怪也。足見後世人心險惡﹐動輒搜剔過失﹐攻訐人短﹐以爲媚悅。宋人𨿽講道學﹐此風尢盛﹐尙不至因作畫而獲咎。自謅媚當道以來﹐人心益壞﹐步步危機﹐人人險途﹐由此觀之﹐庸人多福﹐天意玉成﹐令人欽羨不置。奉勗諸君﹐凡與貴顯者作畫﹐寧從吉利﹐勿矜奇僻﹐庶可遠害保身﹐切切﹗

作書畫本屬雅事﹐亦是閒事﹐原不爲媚悅富貴公卿之用。柰富貴人又喜崇尙風雅﹐恐人笑其不文也。宋黨太尉情人畫小照﹐令畫史爲其畫一雙金眼﹐畫史以爲不倫﹐太尉乃怒日﹕「堂堂太尉﹐直消不得一雙金眼睛耶﹗」眞可爲富貴人寫照。於今公卿﹐尙不至如此煞風景﹐然種種挑剔﹐

。

多出無理之論﹐又要大紅大綠﹐金碧輝煌﹐方稱之曰好看。吾輩一旦遇此等人索畫﹐直是受折磨﹐何嘗有陶情適性之樂耶﹗余半世爲畫得名﹐亦爲畫得咎﹐少有拂逆其心﹐必大忿恨﹐往往挾怨中傷﹐深悉此苦﹐處處畱神﹐不敢發一憤激之言﹐仍復低眉下气﹐爲若人遵照辦理。間不明來意﹐尙須詳細商榷﹐聽其指示。縱屬不倫﹐亦當意違勢屈而作。茫茫苦海﹐居官旣難合上臺之心﹐少有爭辯眞理﹐必責我不服教訓。詎料文字書畫﹐尙不免官場苛政所拘﹐嗟乎﹞無怪髙人逸士﹐頓欲披髮入山﹐絕人逃世耳。諸君學畫﹐更須先學合俗﹐切勿恃「風雅」二字與人齟齬﹐自討苦楚。邇日有激於中﹐故拉雜述之﹐用告諸君﹐要學和光同塵﹐乃可處世﹐乃可作畫﹐奉囑。

古今收藏之家﹐未必人人皆解六法。或以財厚﹐廣求金石文字﹑名人字畫﹐以爲風雅。或以此誇富﹐假冒斯文。此等賞鑑﹐半出淸客骨董之助。至於書畫﹐究竟如何爲眞爲好﹐不過以款識圖章﹑年月地方﹐考據定論。少知畫法者﹐偏於文人書卷之作﹐則奉逸品爲至寶﹔偏於富麗工細之作﹐則許能品爲傳人﹐各隨己意而定是非。至於畫本是否精良﹐筆墨是否超軼﹐實不能指出眞正優劣。更有一般假在行﹐書畫少涉怪奇﹐則定爲眞本﹐少近工整﹐則訾爲贗作。正如門外論人家曲直﹐自充當行而已。講論古人眞迹﹐須生一雙慧眼﹐平日見聞素廣﹐閱歷旣深﹐庶可下一斷語﹐何者爲眞﹐何者爲假﹐挑出畫家眞病源﹑眞好處﹐始稱眞賞鑑﹑眞收藏也﹐不亦難乎﹗

唐﹑宋﹑元﹑明﹐代有名作﹐流傳世上者﹐大半贗本。善收藏之家﹐或有佳本﹐然亦是眞假各半。鑑別書畫之難﹐

似非自己善畫﹐不能眞抉其病。以拙眼讀過者﹐贗本往往有勝於眞本殊多﹐未必今人不及古人也。據款字圖章﹐定其是非﹐必須認定某人字體﹐屢試不爽﹐再下斷語。如以字佳者卽爲眞本﹐字劣者卽屬假作﹐究竟非眞正識見。欲知名家眞本﹐愚見似宜三五幅互相比較﹐定某人如何畫法﹐認定之後﹐再遇此人所作﹐再爲比較﹐屢試不爽﹐此卽眞作無疑。僅據款字﹐終覺影響。愚謂畫論好醜﹐何必拘拘古今﹐果能超出前人之上﹐𨿽假作亦佳。至於較論眞假﹐評定價值﹐此買賣字畫之流﹐非賞鑑書畫者也。

評論古今名家畫﹐不可一見好﹐卽許爲眞迹﹔亦不可見不好﹐卽定爲不眞。以詩文論﹐凡大家之作。一時興到﹐文如流泉﹐滔滔不竭﹐往往不暇修句﹔則有小疵﹐而气勢乃髙超奇絕。凡名家之作﹐局度修整﹐面目光潔﹐逐處搜尋﹐決無瑕疵﹐而气勢總覺平衍無奇。作畫亦同此理﹐觀者必須獨具慧眼﹐理路深求﹐全幅講理。忽有一處不講理﹐無理之中卻有偏理奇趣﹐此大家之作無疑如處處不講理﹐僅僅工整﹐此僞作托名﹔或款字精良﹐必是假畫眞款。余常爲人署款﹐以惑俗人﹐是以知之最悉也。再觀山水一門﹐如峯巒聳秀﹐皴染松活﹐賓主互應﹐開合自然﹔樹木房屋﹐安置得地﹐近樹濃厚深秀﹐穿插有情﹔遠樹濃淡遠近﹐蒼蒼茫茫﹔含靄籠煙﹐望之不成平板一片﹐層層掩映﹔其水口活潑﹐噴激恍若有聲﹐𨿽非眞本﹐亦是髙手所爲﹐不必拘定眞假﹐收藏可寶。

人物之優劣﹐先看面目。老有老態﹐孩有孩气﹔婦女賢淑娟秀﹐不作妖媚態﹔文有文之气度﹐武有武之儀表。次看衣紋﹐人格合派﹐筆畫細如遊絲﹐圓如蒓莖﹐設色淡雅濃古﹐望之靜穆﹐決無煙火暴惡之气﹐此必名家之作。面目不分﹐幹人一面﹐人人皆帶畫家習气﹐衣紋用側筆鉤折﹐粗野取奇﹐設色腌臢不潔﹐拖拉不整﹐此必俗人之作。莫以款識圖章﹐卽定爲眞本。所以鑑別前人書畫﹐必須自家善書畫﹐力能辧認優劣眞贗爲準耳。近世假作書畫﹐以圖重利﹐先講裝池﹐然後圖章印色﹐以及題跋﹐種種必求與古人符合﹐方能人鑑賞之目﹔少不畱心﹐往往被人賺哄得利。嗟乎﹐世上皆不受賺﹐骨董客人將餓斃矣﹗此正天生此道﹐藉養窮人。精於此道者﹐不必苛求太過﹐亦積徳之事也。

西洋畫工細求酷肖﹐賦色眞與天生無異。細細觀之﹐純以皴染烘托而成﹐所以分出陰陽﹐立見凹凸。不知底蘊﹐則喜其功妙。其實板板無奇﹐但能明乎陰陽起伏﹐則洋畫無餘蘊矣。中國作畫﹐專講筆墨鉤勒﹐全體以气運成﹔形態旣肖﹐神自滿足。古人畫人物則取故事﹐畫山水則取眞境﹐無空作畫圖觀者。西洋畫皆取眞境﹐尙有古意在也。

昨與友人談畫理﹐人多菲薄西洋畫爲匠藝之作。愚謂洋法不但不必學﹐亦不能學﹐只可不學爲愈。然而古人工細之作﹐𨿽不似洋法﹐亦系纖細無遺﹐皴染面面俱到﹐何嘗艸艸而成。戴嵩畫百牛﹐各有形態神气﹐非板板百牛堆在紙上。牛傍有牧童﹐近童之牛眼中﹐尙有童子面孔。可謂工細到極處矣。西洋尙不到此境界﹐誰謂中國畫不求工細耶﹗不過今人無此精神气力﹐動輒生懶﹐乃云寫意勝於工筆。凡名家寫意﹐莫不從工筆刪繁就簡﹐由博返約而來﹐𨿽寥寥數筆﹐已得物之全神。前言眞本領﹐卽此等畫也。旣欲學畫﹐須知畫之根本緣由。僅以野戰爲髙﹐是謂無本

之學。如學絲竹﹐僅能吹彈一二小調﹐卽謂之善音律﹐豈不可笑﹗吾師冠九先生嘗云「能全副本領﹐始可稱爲畫家。」喜余諸法皆備﹐是以不憚煩瑣﹐乃耳提面命以教之。玆將受益於吾師者﹐一一說與諸君﹐善悟可也。言近俚俗﹐碱屬不文﹐但將此中理路講明足矣。吾之所傳爲畫訣﹐非以文章傳世﹐統望諸賢許可﹐勿笑狂愚﹐幸甚﹗

庖犧八卦書畫祖﹐陰陽重疊綜二五﹐萬類咸從一六生﹐金木水火全藉士。元音天籟發人言﹐文字肇端來上古﹐周籀鳥篆取象形﹐後世丹靑防立譜。鉤勒略存物梗槪﹐賦色渲染循規矩﹐筆先胸次本茫茫﹐凝神定想心有主。波瀾起伏貴可捫﹐山巒凹凸休浮窳﹐破碎之中仍渾然﹐煙靄濛濛气撐柱。荊關妙手眼界寬﹐千峯萬壑忌陳腐﹐點綴皴擦惟活難﹐更憑救攺精修補。老辣原非粗野成﹐鮮艷莫入閨閣伍﹐萬里行程萬卷書﹐畫才畫學分淸楚。眼前景物卽吾師﹐毛錐正似金剛杵﹐唐宋元人工細多﹐山水沒骨別門戶。奇花好鳥喜逼眞﹐繪影繪聲若歌舞﹐後人拘守摹前人﹐碌碌庸庸何足數。宇宙之間各含情﹐隨地隨時畱意睹﹐融匯靈臺一貫通﹐飛潛動植紛紜聚。率爾操觚偶差彊﹐良匠須受幾年苦﹐雕虫小技烏稱髙﹐願君莫厭勤擇取。任他名家與大家﹐效法其長藏祕府﹐辧明優劣雅俗分﹐造化爲師气吞吐。

以上立論或有未周﹐賦詩一首﹐以佐觀覽。余半世心唐﹐亦恐掛一漏萬﹐未敢自稱該備也。松年又志。

春覺齋論畫

林紓撰。紓字琴南﹐號畏廬﹐福建福州人。生子淸咸豐二年﹐卒於工年。光緒八年舉人﹐官教諭。王詩古文辭﹐意譯世界文學名著﹐名滿天下。肆力於畫﹐山水渾厚淋漓﹐花鳥神致生動。

春覺齋論畫

正淸﹞林紓

采諸家詩句之精者﹐評而存之﹐謂之詩話。由詩話而轉爲詞話﹐於是制藝之話﹐楹聯之話﹐近且有謎話矣。獨作畫不能名曰畫話﹐因之古畫家有論畫之作﹐顧論畫有兩種』一收藏家之論﹐一會家之論。收藏家多縉紳先生﹐或貴遊子弟﹐積其數世藏貯之菁英﹐復以厚盜獵取故家衰落之遺畱﹐久久儲積﹐又精通文墨﹐遂一一評品﹐流傳人間。此收藏家之論畫也。若會家者﹐則竭一生之精力﹐詳審古作者之軌範與其精神﹐窮老盡气﹐體會入微﹐或述其師說﹐或抒其己見﹐筆之於書﹐使後人見之﹐知其甘苦之所在﹐遵守而行﹐則亦一燈傳爲無盡燈。此會家之論也。

僕窶入耳﹐寒廚蕭然﹐安得多金廣購名迹然作客二十年』周曆南北﹐所契賢士大夫﹐多出其所藏見示。直如乞兒入金穀之園﹐丹碧琳瑯﹐元心刺目﹐不知宜竊者爲何寶。迨閱歷旣多﹐眼亦漸厭﹐知所擇矣。唐畫幹僞而一眞﹐宋畫百僞而一眞﹐元畫十僞而一眞﹐明畫則眞僞參半。前淸之畫﹐四王﹑吳﹑惲﹐見熟亦粗能識別。生平旣無師授﹐

時時於寒窗中少弄筆墨﹐久久亦粗成篇幅﹐然不敢問世也。且新學旣昌﹐士多遊藝於外洋﹐而中華舊有之翰墨棄如芻狗。無論鄙夷近人之作﹐卽示以名迹﹐亦復瞠然﹐尙何論畫之云。顧吾中國人也﹐至老仍守中國舊有之學。前此論文﹐知審爲狗吠驢鳴﹐必不見采於俗﹐然老健之性﹐偏恣言之﹐今之論畫亦爾。

爾雅曰﹕畫形也。廣雅曰﹕畫類也。說文日﹕畫﹐畛也﹐象田井畔也。釋名曰﹕畫﹐掛也﹐以彩色掛象物也。陸士衡曰﹕丹靑之興﹐比雅頌之述作﹐美大業之馨香。宣物莫大於言﹐存形莫善於畫﹐此之謂也。是以漢明宮殿﹐贊玆粉繪之功﹔蜀郡學堂﹐義存勸戒之道。馬后尙顧載君於唐堯﹐石勒猶觀自古之忠孝。如上所言﹐似畫學所關匪小矣。實則皆非也。畫者﹐美術之一也﹐其最有關系者﹐則西洋機器之圖與幾何之畫﹐方稱爲有用。若中國之畫﹐特陶情養心最妙之物。春秋佳日﹐明窗淨幾﹐得二三良友﹐淪茗談心﹐然後出數軸古畫懸之﹐共相評陽。試問人生樂趣﹐得此有幾遭也﹗

歐人之論美術者﹐木匠也﹐畫工也﹐刻石也﹐古文家也。余始聞而駭然﹐謂古人如韓﹑柳﹑歐﹑王﹐柰何與泥水匠同科旣而聞其議論﹐乃深以爲是。歐人謂木匠者﹐集眾材而成爲巨室﹐其所仗者材也。畫工雜五色而成圖﹐其所需者色也。石匠則否﹐成一石象﹐但需斧鑿﹐則先以精神環周此片石﹐然後成爲人形。衣袂之飄舉﹐尙爲易爲。而神宇奕奕﹐則自出手造﹐較以上二藝爲難。至於古文﹐並斧鑿之用而亦罷去﹐但憑空虛構而成像﹐使讀者俯仰夷猶﹐動心而興感﹐則較石匠爲尢難。此四者不相附麗﹐而

西人合而一之﹐斯亦奇矣。然吾於四者之中﹐心嗜其二﹐故廖爲論文後﹐復有論畫之作。

洪穀子之言曰﹕凡筆有四勢﹐謂筋﹑骨﹑肉﹑气。筋死者無肉﹐迹斷者無筋﹐質媚者無骨﹐色微者喪气。是不於畫時求畫﹐蓋未畫時之內功也。因探索其受病之由﹐歸之於有形無形。

有形之病﹐花木不時﹐屋小人大﹐或樹髙於山﹐橋不登於岸此病最易辧﹐而人乃往往蹈之者﹐一往興到﹐不從畫前著想耳。故寫意之畫﹐亦當熟知界畫之法。石谷寫屋中人﹐位置至寬廓﹐或寥寥數筆﹐室中雅有陳設。以生平觀宋畫多重樓邃閣之制﹐一化而爲寫意﹐胸中已有繩尺﹐因不走窘步。且山勢所趨﹐位置樹木﹐亦大有斟酌﹐實則不外曠奧二義。所以能奧﹐不惟爲萬峯所蔽﹐景物陰森﹐正賴樹木掩映﹐方臻幽邃。須知樹身叢雜﹐能不占山之髙爽處﹐則山勢將愈形其髙至寫橋一法﹐尢當思橋之所趣﹐其間必有村落。若隨意作臥虹之形﹐與岸脈不接﹐此卽謂之不登岸耳。

無形之病﹐不當於畫求之﹐當求之於乎日之學問及生平之胸次。但觀名流之畫﹐卽有敗筆﹐決無俗筆。凡胸有卷軸之人﹐落想必不俗。若凝滯於物象﹐卽謂之俗筆﹔不化其拘牽﹐卽謂之俗韻。气韻旣泯﹐則物象亦乖﹐眼見得塡塞滿紙﹐一一皆是死物﹐如泥水匠所塑泥假山﹐有何生趣。夫畫工非造物也﹐忽然手構江山艸木﹑人物屋宇於尺幅之間﹐詎有此絕大之神通不過因造物之所有者﹐爲摹其形﹐使見者明知是畫﹐然諦觀之﹐節節都有生气。故六法首言气韻生動﹐若不生不動﹐卽爲埏埴﹐於畫意又何取焉﹗

洪穀子畫﹐世不多見﹐而畫訣所畱﹐盡可奉爲師法。其言曰﹕運於胸次﹐意在筆先。遠則取其勢﹐近則取其質。山立賓主﹐水注往來。布山形﹐取巒向﹐分右脈﹐置路灣﹐模樹柯﹐安坡腳。山知曲折﹐巒要崔嵬。石分三面﹐路看兩歧。溪澗隱顯﹐曲岸髙低。山頭不得重犯﹐樹頭切莫兩齊。在乎落筆之際﹐務要不失形勢﹐方可進階。此畫訣也。嗚呼﹐先生之言﹐可謂後學之津梁﹐新進之藥石。閒居無事﹐謹一一遵所言﹐而繹之如左。

所謂遠取勢﹑近取質者﹐山水之定形也。南中道行﹐見山勢起伏﹐如波委云湊﹐重疊而來﹐然其來也必有脈﹐其沒也非爲雲霧所掩﹐卽極遠爲目力所不接。尺幅之中﹐決不能描之使盡﹐故取勢宜講。取勢者﹐能起脈﹑能收脈也。且於收脈時﹐尙當畱其有餘不盡之意﹐人諸渺冥﹐使人遠瞭﹐若有餘戀﹐方謂之能取勢至近山﹐則於皴法中愼重﹐務使不背於法﹐此卽得山之質矣。

山無賓主﹐則失其朝揖之致。無論大屏小幅﹐髙遠﹑深遠﹑平遠﹐總有主山﹐其勢髙於賓山。有低昂﹐方有气勢﹐若一味碎集﹐不知朝揖環拱之法﹐卽類一軍之士無統屬之人﹐何以成師水無往來﹐便成死水。故回溪曲折﹐必有水之來源﹐洩瀉處亦必有水之去路﹐中間著以漁舟游艇﹐方使山容水態收入詩人囊錦之中。此畫之眼目也。

山形巒向﹐能講主賓之勢﹐可以就中取悟。石脈於山之結穴處求之﹐路灣於林之多處覓之。樹柯必備閱各家之法﹐然後方有心裁。坡腳必深含宏厚之气﹐亦足驗其後福。山頭不得重犯﹐重犯卽不分主賓。樹頭切莫兩齊﹐兩齊卽

不辧疏密。總之節節用心﹐處處合法﹐落筆必有所本﹐又能不拘陳迹﹐則漸臻於化境矣。

謝赫之言曰﹕畫有六法﹐一日气韻。余謂報韻在文家﹐爲不易到之境地﹐而畫家人手﹐苟無气韻﹐卽流傖荒。無論人物山水﹐縱使備極工整﹐偶然參以俗筆﹐則全局都壞。報主淸﹐韻主髙﹐故文人下筆﹐必有一種淸气髙韻﹐使觀者見人物則緬想古賢之風度﹐觀山水布置﹑一樹一石﹑一艸廬﹑一籬落﹐恍於諸葛公﹑陶淵明諸名輩所托迹者。王摩詰之畫中有詩﹐卽是此意。故善於畫者﹐𨿽極寫村莊兒女之態﹐而皆有一種離塵拔俗之致﹐卽气韻淸髙也。文家人手講意境﹐而畫家人手必講气韻。

二日骨法﹐似主用筆而言。有墨無筆﹐則气骨不張。故黃子久論山水中用筆法﹐謂之筋骨相連﹐卽所謂骨法也。且骨法非但有意街奇之謂。全舉林木一節而言﹐有重大而調暢者﹐有縝細而勁健者﹐勾綽縱掣﹐理無妄下﹔有穋枝梃幹﹐屈節皴皮﹐紐裂多端﹐分敷萬狀﹐作怒龍驚虺之勢﹐縱淩雲翳日之姿﹐必崖岸丰隆﹐方得蟠根老壯﹐此則全資乎骨法矣。宋之三大家﹐董源得山水之神气﹐李成得山水之體貌﹐範寬得山水之骨法。學者能從骨法以求﹐自不流於纖細薄弱之一路。燕文季亦一時名手﹐淸潤可愛﹐然取其气骨﹐無有也。余嘗見於久墨迹﹐髙巖壁立﹐不過寥寥數十筆﹐加以渲染﹐望之蔥蒼撲人﹐卽之但覺勁筆縱橫﹐不知其從何落想﹐此純以骨法擅場矣。

三日應物象形。夫象形之至肖者﹐似無若西人之畫﹐不惟有影﹐而且有光。歐洲名人手迹﹐前此百餘年﹐已有以萬鎊求取一幀者﹐今當益知其罕。然持以市之華人﹐但

視若常畫﹐不知貴也。不知西人之於畫﹐有師傳﹑有算學﹐有光學﹐人但悅其象形以爲能事﹐正不知其中亦正有六法在也。此訣元人得之。元人之作人物﹐神情意態﹐栩栩如生﹐卽踵趾之間用力與不用力﹐亦加畱意。明人如仇十洲﹐尙存遺法。至前淸之陳老蓮諸名公﹐則但寫其髙情遠韻﹐不講象形。獨南沙之寫翎毛﹐匪一不求其肖﹐則眞悟到應物象形之法矣。

四日隨類賦彩。北宋徐崇嗣創制沒骨花﹐遠宗僧繇傳染之妙﹐一變黃筌勾勒之工。蓋不用筆墨﹐全以彩色染成﹐陰陽向背﹐曲盡其態﹐超乎法外﹐合於自然﹐寫生之極致也。顧此法不傳已久﹐卽黃筌父子之院體﹐亦寡所師承。前淸惟南田爲獨步﹐時亦爲沒骨花。然徐本不多見﹐能肖與否﹐則不敢知。而唐張彥遠則謂運墨而五色具﹐謂之得意﹔意在五色﹐則物象乖矣。鄙意亦然。神情果肖﹐不待賦彩而亦森動可人者﹐此爲超乎象外之言。總之畫家亦斷不能捨五色可以成家﹐故傳色一道﹐亦滋有壚火之工。王石谷謂靑綠之法﹐靜悟三十年始盡其妙。然能以北宗之靑綠法進入南宗﹐則石谷一人﹐實爲初祖﹐可謂善於賦彩者矣。

五日經營位置。此畫家所萬萬宜知者。董思翁曰﹔古人運大軸﹐只三四大分合﹐所以成章﹐𨿽其中細碎處甚多﹐要之取勢爲主。余謂位置卽取勢之謂也。脫賓主不能朝揖﹐气脈不貫﹐則位置卽從而乖忤。天下安有位置乖忤而能成篇幅者不寧惟是﹐如瀟湘一圖﹐意在荒遠滅沒﹐卽不當作大樹及近景叢木。畫五嶽亦然。畫園如亭﹐可作楊柳梧竹﹐古檜靑松﹐若以園亭樹木移之山居﹐便不稱矣。

以上均思翁語。此眞善論經營位置者。故隨園論詩﹐有王﹑孟淸幽﹐不宜施之邊塞語。亦正知得詩中之位置。余家居時﹐有畫人寫木蘭從軍圖﹐其上作一梧桐。余爲之捧腹﹐而畫人竟不知其所以然。位置一語﹐在畫家至爲淺近﹐尙不之知﹐又何論其他耶﹗

六日傳摹移寫。此節張彥遠稱爲畫家末事。余謂在張氏觀之固末﹐而余觀之亦至愼重。古人遺法具在﹐不從摹寫入手﹐何以爲範不過仿效之道﹐當遺貌而取神歐公之文學昌黎﹐無一筆似昌黎者﹐而神骨正是昌黎。斯則善於傳摹移寫矣。惟畫亦然。摹古人成迹﹐謂之摹寫﹐摹動植二物及爲人寫眞﹐亦謂之摹寫。若但具人形﹐而生气全渺﹐則直謂之泥人﹐豈眞能寫眞者顧長康之頰上三毫﹐其妙理有爲人敍述不出者﹐此則專在神會矣。

郭熙之言曰﹕山水有可行者﹐可望者﹐可遊者﹐可居者。餘日誦其言﹐然大家之論﹐但舉大綱﹐究所謂可行﹑可望﹑可遊﹑可居者安在﹐則在學者自相領會而已。可行者﹐生人之思也。譬如山道曲折而平坦﹐松翠夾道﹐上不見日﹐微隱之處﹐翼以扶闌﹐峯回路轉﹐小亭足憩﹐夏被涼颶﹐秋來則彌望紅葉﹐一徑通幽。試問行旅者曾否願出是間但展畫圖﹐便使有入山必深之意﹐是卽引人人勝之券也﹐故曰可行。

望必登髙﹐故柳子厚論山水有曠奧二義﹐奧者宜居﹐曠者宜望。董源作畫﹐髙原以外﹐恆爲平川落照﹐尺幅若有千里之遙﹐此卽所以供人遠瞭也。然使四山攢合﹐艸木蒼然﹐其中忽著髙樓﹐有人倚檻﹐只能近收山翠﹐胡能縱其目力則於可望二字﹐文不著題矣。究竟此事﹐須看胸

。

襟﹐胸襟髙爽﹐則所施之筆墨自無齷齪拘攣之病。不惟著筆時昂頭天外﹐亦能使觀者有振衣千仞之思﹐此方得望字眞際。

至於可居二字﹐更難言矣。向見邱生寫水墨山水﹐往往作村居劣狀﹐如村學究爲生徒侮弄﹐及村人鬥鬩﹐婦人力引其夫﹐孺子攀號其母﹐雞棲豚柵﹐彌望皆是。卽使身居其間﹐究何樂趣邱生老矣﹐時余方三十﹐見之卽不謂然。須知淸明上河之圖﹐𨿽極狀瑣俗之態﹐蓋有爲而爲。若明窗淨幾中得精縑良紙﹐乃以俗念頭﹑俗眼孔入畫﹐眞所謂蹭踺天物矣。凡山水之可居者﹐水居宜竹﹐山居宜松﹐卽村居亦必有一路風景。板橋細柳﹐莎徑枳籬﹐尢須位置得宜﹐與水態山容相映發。然後艸廬四五﹐開門於荷池梅徑之間﹐使望者知爲有道之居﹐不待見其書架琴牀﹐已令人生髙山仰止之意。此才足名日可居。若邱生之畫﹐又安足言畫耶

凡寫山水﹐令人不生其遊憩之思﹐卽亦可以不畫矣。若就古人粉本中拓成﹐縱使彌妙彌肖﹐亦終無神采。余恆言法律須尊古人﹐景物宜師造化。譬如遊天臺﹐則峻險之狀﹐一一印之腦間﹐偶一結構﹐而天臺之峻險﹐不期流露筆端矣。至西泠秀媚﹐花塢淸幽﹐果能逐處畱心﹐則韻致亦別。此外能熟讀柳州山水遊記﹐則古人敍述之陳迹﹐而妙悟亦能勃發於俄頃之間。余喜讀姜白石湖上雜詠十四首﹐謂語語皆畫﹐欲制爲十四圖藏之。然仍不敢輕易落筆﹐以可遊二字稱之甚難﹐筆墨𨿽佳﹐不能生人攬勝之思﹐亦不過如觀績繡而已。

畫有四訣﹐曰養﹐日鑑﹐曰經﹐日取。

養宜擴充﹐擴者不爲迹象所拘﹐充者髙出於精神之表也。古之善畫者﹐未嘗於作畫時求畫﹐須養得此心到活潑潑地﹐𨿽伏枕對案﹐均有千巖萬壑﹐長洲遠渚﹐羅列其前。筆之所到﹐絛然令人有物外之思﹐始稱爲髙人筆墨。若拘拘迹象﹐如時彥所作深柳讀書堂圖﹐寫數學生包書腋之肘下﹐入柳陰中。𨿽栩栩如生﹐亦終是匠家思想矣。

鑑宜純熟。純熟非甜熟之謂也。法在展古人名畫時﹐先總覽其全局﹐次諦視其結體﹐然後辧其皴擦渲染之法。每次必如此﹐久久自有心得。所謂全局﹐卽先審古人之用心。局中之勢﹐有髙者下者﹐大者小者﹐盎啐向背﹐顚頂朝揖﹐必主客相應﹐脈絡鉤聯﹐則古人之大段﹐已得四五。所謂結體﹐卽關鍵之處﹐畫家謂之鎖筆﹐如煙柳溟濛﹐偶著橋梁﹐松杉蓊郁﹐中安精舍﹐使人神注其間﹐則結體無妙於此。至於皺擦渲染﹐則各辧諸家所長﹐與己合者﹐恣意學之﹐力所不及﹐不必效仿。則久久自臻純熟之地﹐與古人合矣。

經者多閱歷之謂。巨然爲董源髙弟﹐然巨然能周曆天下名勝﹐筆之所至﹐得天爲多。或言黃尊古之閱歷亦勝於石谷﹐以尊古多觀天下名山水也。實則閱歷𨿽多﹐亦關神悟。故吳越名家﹐恆作東南之聳秀﹔咸秦鉅子﹐必貌關隴之宏壯。石谷生長虞山﹐人謂山勢多近虞山﹐乃不知石谷爲大屏巨幛﹐何曾囿於東南一隅此由石谷之能變也。無論摹古人之粉本﹐及覽天下之名區﹐總以多所經歷爲上。臨穎時無心使平日所見之山容水態﹐一一上諸筆端﹐神而明之﹐則自成一家數矣。

所謂取者﹐能擷其精萃之謂也。古人謂千里之山不盡

奇﹐萬里之水不盡秀。太行枕華夏﹐而面目在林慮﹔泰山占齊魯﹐而勝絕者龍巖。一槪形諸筆墨﹐直是誌書中一幅地理圖﹐於畫何涉﹐至哉言也。文家之集﹐不能自相覆沓﹐卽能變之謂。作畫亦然。觀古人墨迹﹐眼光所射﹐卽當射其著意之處。觀天下山水﹐眼光所射﹐卽當射其幽靈之處。久而久之﹐收納於吾腦中者﹐但有菁華﹐不畱糟粕﹐又何患其不精萃哉﹗

余生平論畫山水一道﹐終歸功於筆墨。用筆有四則﹐曰皴﹐曰刷﹐曰點﹐曰拖。此外尙有斡也﹐渲也﹐摔也﹐擢也﹐終未經人體驗。然斡﹑渲二法﹐余頗加研究。凡名家眞迹﹐𨿽極荒率﹐細觀之﹐皆有一種蒼潤之气。非一兩次烘托卽臻此境地﹐必以淡墨極淡重疊加至六七次﹐甚有十餘次者﹐則石之陰處愈見其深沈﹐石之陽面再增其亮澤矣。

渲者在有意無意間﹐用細筆於半幹半濕之上微擦之。倪髙士往往在無筆處用筆﹐卽是北苑之法﹐行以己意﹐筆鋒所至﹐飄飄渺渺﹐竟似無筆﹐實則精神貫注﹐無一筆苟﹐亦無一筆近於贅設﹐固解得渲字之法。一經完成﹐觀者以爲著墨不多耳﹐不知髙士胸中筆底﹐良有無窮思力學力﹐始能爲此斂气歸神之傑作。

淬用臥筆﹐擢用直指﹐實則似點非點。擢卽泥裏拔釘之法﹐不妨稍重﹐而墨色亦不能不帶水气。淬法亦然。蓋皴用幹筆﹐淬則仿佛乎皴。在微茫空翠中偶著三數淬筆﹐晶瑩而肥﹐令觀者醉心﹐此是神來之筆﹐諸家皆間有之。惟倪髙士獨精在秋林渺靄間﹐於石法宜用苔點之處﹐偶著三數筆﹐神韻天然﹐竟髙不可及。

古人言畫無常工﹐以似爲工。豈其形似之貴﹐要期所以似者貴也。確哉言乎﹐所以似者﹐神似非形似也。新羅山人於山水中﹐好似破筆作人物﹐笨拙如不能用筆。然細審之﹐意態天然。余嘗觀其仿西園雅集圖﹐寫美人髙鬟﹐用三數筆卽了﹐遠望愈增其媚。卽衣紋巾幘﹐亦極艸艸﹐靡不合法。正能於所以似處求之﹐隱會其神﹐捨形遺貌﹐始臻此化境。

董玄宰日﹕以境之奇怪論﹐則畫不如山水﹔以筆墨之精妙論﹐則山水決不如畫。余曰﹔觀山水如觀畫﹐則在在皆天機﹔觀畫如觀山水﹐則時時得樂意。故欲得眞山水﹐吾當以身就山水﹐一得良畫﹐則足舉天下之名山水就我。且畫所不到處﹐山水固勝畫﹐然山水有時未能畫愜人意﹐則一樹一石﹐吾可以意攺削而位置之﹐成爲完璧。玄宰所謂精妙者﹐或在此乎

董玄宰之論畫曰﹕字須熟後生﹐畫須熟外熟。玄宰書法爲明大家﹐所謂熟後生者﹐則晚年實一變中年之甜熟。惟畫多贗本﹐余生平見董畫﹐最愜心處﹐多半學米虎兒。虎兒不滿於王摩詰﹐玄宰頗不謂然﹐然董畫得力於虎兒者﹐實十之三﹐得力於房山者﹐已十之七。煙雲變滅之態﹐深潤無倫﹐眞熟到十二分。此二語殆生乎有得之言也。

又曰﹕山不必多﹐以簡爲貴。玄宰此言﹐殆於樹石上講究點染﹐遙山數疊﹐便成篇幅耳。不知自山外看山﹐益以煙雲繚繞﹐自然寥寥數筆﹐可以成局。若身在山中﹐則山外有山﹐曲折盤旋﹐自以細密重疊爲工。且大屏巨幛﹐𨿽足以大分大合了之﹐使皴擦渲染之功未畢﹐則結構必不完備。黃大癡固能以簡筆爲髙巖峭壁﹐用筆如鐵﹐下卽成

理﹐然亦須助以渲染﹐方能奪目。若摹仿虎兒不到其精處﹐但潑墨隱隱作遙山數疊﹐令觀者索然﹐亦何足取﹗總言之﹐不到大家地步﹐萬萬不能以簡見長。

閩山多榕﹐蓊郁如大山﹐積綠或至里許﹐咸不能入畫。一近浙西﹐山旣明秀﹐樹亦疏瘦﹐可入畫矣。𨿽然同一樹也﹐左看不入畫﹐右看或入畫者﹔前後亦然。然須從巨幹中相其發生之旁枝﹐從旁枝中相其發生之小枝﹐有天然可入畫中﹐爲畫家百思所不到者。樊會公作枯樹﹐榦博而枝微﹐且樹榦用墨過於丰潤﹐幾不成爲枯樹。故寫生之法﹐須看花之經雨向日﹐受露迎風﹐則物態自足。山水中不著花卉﹐而畫樹亦是寫生﹐須看得熟﹐則樹之形態﹐入吾目中﹐漬之心中﹐不期自腕下奔湊而出矣。

山勢取起伏﹐林木取遠近﹐此畫訣也。蓋畫家之手﹐有造物之權﹐一幅之紙﹐卽爲吾之世界。吾欲於世界中自制一山水﹐則斷不能無一點之經緯﹐卽造成偌大之境物。山講起伏﹐卽所謂主客朝揖也。無主客朝揖﹐則主山與客山呆立相向﹐便成一對土燭臺矣。且不惟講起伏﹐尢講遠近。董北苑爲平遠之山﹐而山外之尢遠且平者﹐髙低似有繩尺﹐中間間以林木﹐參差疏落﹐皆奕奕有生气。可見裁量自在一心。

玄宰一生﹐最佩仰髙尙書﹐謂元四家固雄視一時﹐而鷗波﹑房山﹐實處其右﹐且謂非子久﹑山樵所能夢見。此公心醉虎兒已久﹐而房山卽虎兒之變相。狃於一家之言﹐遂爾蔑視黃﹑王。不知米家父子﹐長於潑墨一道耳﹐在宋固稱大家﹐若後生小於﹐一成不變其法﹐則是王洽一派﹐可以久久不祧矣。余私以黃﹑王相較﹐謂子久如雲屋天構﹐

不易追踐﹐山樵皴法細致精審﹐極力學之﹐不至有中蹶之虞。且漁山﹑石谷﹐均發源於山樵。苦學山樵﹐萬萬不能有獘。

倪雲林墨迹﹐恨余貧眼﹐至老未嘗見其眞者。至鉅公家間有藏者﹐余曾觀數幀﹐但有堅鑰其唇吻﹐不敢發聲。若盲稱其是﹐則學舌討好﹐素所深恥﹔若極力斥駁﹐則又無眞本可據﹐辧其爲贗。但有緘默而退﹐無敢短長。然而率爾操筆者﹐動曰雲林雲林﹐作陂陀一折﹐疏樹兩三﹐茅亭居諸樹下﹐此外爲遙山一片。萬本雷同﹐似雲林遺迹﹐流傳人間﹐但有此狀而已﹐思之令人噴飯。浙江一生﹐爲雲林間作石壁﹐用焦墨破筆爲輪廓﹐疏疏皴擦﹐頗有可觀﹐然終病其薄弱。石田翁偶一爲之﹐輒爲其師所呵。想髙士當日必有絕人之技﹐居然列諸逸品﹐特流落人間者寡耳。

俗手作畫﹐每山必有瀑﹐卽一房之山﹐而懸瀑下瀉且長。吾恆不審其水源之所出。據畫理而論﹐凡有瀑之山﹐瀑長者來源必遠﹐且須髙遠﹐而後瀑勢方雄。若小山偃伏﹐卽有小泉﹐亦隱而不現﹐何至直瀉不竭此理至易明了。須知畫固有應有盡有者﹐亦斷不能不加研究。若罄其所有而出之﹐如人家客廳﹐陳設骨董可也﹐斷不能舉內中兒𦇤女罵雜彜器而陳之。所貴位置得宜﹐山勢不宜瀑﹐卽不必畫瀑可也。

西入畫境﹐極分遠近。有畫大樹參天者﹐而樹外人家林木如豆如苗﹐卽遠山亦不愈寸﹐用遠鏡窺之﹐狀至逼肖。若中國山水亦用此法﹐不惟不合六法﹐早已棘人眼目。笪江上日﹕樹大無作髙山。確哉。樹大者必爲近樹﹐卽偶作髙山﹐亦須間以雲气﹐俾稍遠﹐然气勢已病逼塞。故作大

樹者﹐樹外或但渲染以雲气﹐或作遙山數片卽止﹐則決無逼塞之病。

笪江上曰﹕目中有山﹐始可作樹﹔意中有水﹐方許作山。余恆反覆求味此語。無樹斷不成山﹐欲山之深﹐必以樹深之﹔欲山之韻﹐亦必以樹韻之。然而山爲主人﹐樹似子弟奴僕﹐未落筆之先﹐須定山勢﹐以叢樹擁山趺﹐以小樹著山麓。山趺非得叢樹﹐則無深遠之神﹔山麓不加小樹﹐則層次亦不了了。須知有樹之處﹐便可著以山居之小樓或團焦。若一望童山﹐便不易著屋宇矣。至於意中有水﹑方可作山一語﹐卽山下之淸溪淺澗﹐拓其受瀑之路而已﹐無甚奧妙。

余每觀古人大屏巨幛﹐千層萬疊﹐安能一一收入眼中﹐且觀時心已震蕩無主﹐如偸兒入金穀園﹐琳瑯滿目﹐美不勝收﹐如何能得其妙處余故立定主意﹐先觀布局﹐然後一眼注定一石或一樹﹐石觀其皴擦﹐樹辧其向背。石之位置﹐與樹之位置﹐眼光所攏﹐不過一兩尺之大。蓋古人用筆﹐各家有各家之長﹐筆路如是﹐縱揮灑滿幅﹐總是一个筆路。驗之久久﹐則古人筆法稍稍純熟﹐卽能放筆自爲矣。

畫山須有層次。而往往雍積如土堆者﹐卽無層次之病。所以名家貴有層次。然望之仍不見有層次﹐細辧之而層次仍井然。蓋分土石﹐分陰陽深淺﹐看似無層次﹐而匠心運處﹐爲淺人所不知耳。俗手但知點苔﹐或格以小樹﹐卽爲層次。然點苔亦自有法﹐若一味亂點﹐竟成一團大麻臉矣。石谷點苔最精﹐有一種似樹似苔﹐在層巒疊幛中施設﹐奇妙到不可思議。鹿牀則但作微點於皴法之陰黑處﹐

只

亦至嫵媚可愛。

昔人言﹐山隈空處﹐筆入虛無﹔樹影微時﹐墨成煙霧。此四語已開江湖之派。江湖派之所以動目者﹐好以水墨蓊爲雲气﹐樹則用濕筆加以花靑﹐無論晴天﹐亦帶雨意﹐似有山必在雲中﹐有樹必居煙裏﹐以爲到此气候﹐卽成化境矣。細按之﹐千篇一律﹐總不離一个薄字。但看山樵遺墨﹐𨿽重巒疊嶂﹐何曾以云物映帶一樹一石﹐歷歷分明﹐都不作煙雲之气。蓋山有四時﹐不能一味以淡煙濃云烘染﹐卽爲奇構。蓋昔人所謂虛無﹐指山隈空處也﹔所謂煙霧﹐指樹影微時也﹐全在淡處著想。此意須知。

石谷之言曰﹕每下筆落墨﹐輒思古人用心處。沈精之久﹐乃悟一點一拂﹐皆有風韻﹐一石一水﹐皆有位置。至哉言乎﹗風韻且不必論﹐但以位置言之﹐最爲畫家之要訣。譬如重巒疊嶂之下﹐加以玲瓏之石﹐稱否花明柳媚之中﹐加以笨醜之石﹐稱否此尙其淺而易見者也。若名家思想﹐每置一石﹐必在深蒼淺翠之間﹐每寫一水﹐必有空明巖淨之致。蓋山不固天然之物﹐一經渲染而出﹐必使畫外之人見之而生煙霞之思﹐尢羨畫中之人享無盡林泉之福。此等筆墨﹐方臻神品。

黃﹑王同時﹐彼此顚倒﹐故名大家未嘗肯傾軋者墨井道人晚年𨿽與石谷絕交﹐然石谷之稱墨井﹐至謂其墨妙出宋入元﹐登峯造極﹐可云佩仰極矣。余嘗謂墨井精處﹐有時過於石谷﹐而石谷博處﹐亦非墨井之所及。石谷之前輩』如西廬﹑廉州﹐其稱石谷不容口﹐均不敢以師道自居﹐正以石谷包羅萬有﹐有時爲前輩所卻步者。然石谷之稱美二師﹐終身不忘。古人忠厚﹐師生蟠結如此﹐此道眞難望之後生矣。

吳墨井爲隱湖艸堂作立軸﹐用山樵淺絳法﹐以干燥之筆密皴﹐然後傳以赭墨﹐光色燦發﹐云鉤則赭墨並用﹐樓閣隱見云半﹐筆筆入神。紙本藏顏韻伯家﹐余與顏一面而已。知余嗜畫﹐邀至其行館。壁上名畫十餘軸﹐余獨凝賞吳畫﹐以爲得未曾有。其足與之爲匹﹐惟劉聚卿所藏者爲最﹐餘皆贗耳。

讀吳畫後﹐韻伯復出新羅山人小冊十二見示﹐多寫西湖山水﹐布景極奇麗且肖。余居浙西三年﹐凡畫中所有者餘匪不至﹐覺登陟時但知其佳﹐至爲新羅攝之畫中﹐則分外生色﹐闌楣樹石著處﹐皆出余意外。吾鄕善畫者不少﹐而新羅客居多於鄕居﹐故筆墨流落他省者多﹐閩中轉寥寥﹐不能得其眞迹也。

程伯葭堉得風波亭斷柏﹐供之嶽廟﹐徧徵題詠﹐間亦及余。遂挾石谷長卷示余﹐徑二丈許﹐自跋雜臨各家者﹐卷末雲峯用赭墨爲地﹐上加密點﹐淡墨與汁綠交下﹐蔥翠欲滴矣。卷中樹木橋梁﹐籬落位置﹐有同仙境﹐而精神全注卷末數峯之上。石谷作畫﹐於結穴處分外生色﹐自是壽徵。

姚石甫先生與吾鄕松寥山人至交。石甫被難﹐徵至京師﹐將譴戍。松寥聞信﹐爲萬里之行﹐至都﹐將伴之出塞。已而事得解﹐石甫出獄﹐松寥病於筠庵﹐遂卒。石甫攜其柩歸桐城設弔。先輩風誼﹐令人感涕。松寥舊藏石田長卷﹐爲七古一章題諸卷末﹐持贈石甫﹐捲藏桐城姚叔節家。叔節﹐石甫先生孫也。陳橘叟題七古一首甚佳﹐畫亦疏散﹐是石田晚年作有一兩處精神蘊結處﹐尙是石田本色。

王覺斯﹑白毫庵皆能書﹐亦善畫畫如其書﹐甚有气勢。覺斯丰蔚﹐白毫庵峻拔﹐書畫之佳﹐皆逾其人品。余於兩家畫皆不甚措意。亡友李佛客藏王畫一幀﹐峯危樹古﹐望之儼然﹐然精觀之﹐似無趣味。覺斯論畫輕倪髙士﹐以爲枯漧﹐專以境界奇創爲能。嗚呼﹐畫固奇矣﹐而品乃無奇﹐不惟無奇﹐且劣之又劣﹐宜乎輕倪髙士不值一錢也﹗

余嘗戲語﹕倪雲林者﹐聖門之顏淵也。余師石顚老人愕然問故。余對曰﹕顏淵徳行無專書傳者﹐僅見於論語五六處﹐然人已稱爲亞聖矣。今雲林之畫亦不多見﹐其最得意者惟獅子林圖﹐藏之張伯雨家﹐其自跋云﹕予此畫眞得荊﹑關遺意﹐非王蒙輩所能夢見。而所謂獅子林圖﹐今究流落何所然尊倪畫者必日倪髙士﹐髙士佳處眞處﹐誰則能了了者亦學者之尊顏回耳老人大笑不止。

梁溪秦祖永著桐陰論畫﹐無論何人﹐皆列曰神品逸品﹐而王石谷則屈居能品。且逸品尢多﹐余觀之失笑﹐畫家惟倪迂稱逸品耳。古人以逸品置神品之上﹐歷代惟張志和﹑盧鴻一可無愧色﹐米襄陽𨿽自出己意﹐尙可肩隨﹐餘皆陶鑄而成﹐烏得言逸詩之逸者陶潛﹐畫之逸者倪迂﹐古惟二人能當之﹐如秦氏者﹐可云孟浪矣。

元畫四大家外﹐而髙克恭法米虎兒﹐能獨辟蹊徑﹐峯巒皴法用董源﹐雲樹則師米氏﹐品格渾厚﹐良不可及。髙爲回鶻人﹐官罷居武林﹐不求仕宦。曾爲李公略畫夜山﹐題云﹕萬松嶺畔中秋夜﹐況是樓居最上方。一段江山果奇絕﹐卻看明月似尋常。凡作畫夜山﹐最不易成。西人能之﹐則於叢樹陰晦中劈云漏出明月﹐月光射水﹐蕩爲片白。似則似耳﹐然觀者如睹照片﹐毫無意味。髙尙書圖恨不能見﹐

至如何著筆﹐必有能肖夜中景物者也。

余昔爲丰潤張淵靜先生畫巨幛﹐橘叟寓書淵靜云﹕本人自云源出淸湘老人﹐僕則謂其辦香藍田叔耳。余聞之甚愧。近年一味師黃鶴山樵﹐粗能爲漁山。一日過淵靜居﹐見舊作﹐愧汗不勝。淵靜日﹕吾亦知君不欲﹐然此特少作﹐不能不畱以別春冬之气候。嗚呼﹐大癡七十六歲時見舊日所作﹐漫不記憶﹐跋其後日﹕非此筆之工﹐乃墨之佳而絹之善耳。余則顏汗﹐並不能爲謙詞也。

文人相輕﹐畫師亦相輕。石谷筆墨﹐可云超凡矣﹐而麓臺排之。一峯老人畫﹐人人皆無閒言﹐而倪雲林曰﹕黃翁子久﹐𨿽不能夢見房山﹑鷗波﹐要亦非近世畫手可及。余謂房山﹑歐波固是一峯勁敵﹐雲林謂其不能夢見﹐直毀之不值一錢。長洲張忍爲解釋之詞﹐謂爲攀安提萬﹐更欲盡其能事。此直彊作和事老也。平心而論﹐鷗波密﹐房山髙﹐癡翁奇﹐三家誠不相下﹐必欲軒輊其間﹐謬矣。

王孟津畫﹐自云宗荊﹑關﹐丘壑偉峻﹐皴擦不多﹐以暈染作气﹐傳以淡色﹐沈沈丰蔚﹐意趣自別。余凡累見其墨迹﹐眞贗半之。以鄙意言﹐孟津畫不如書﹐書法奇恣動人﹐惟其持論殊未悉畫中之三昧。其云﹕雲林一流﹐𨿽略有淡致﹐不免枯漧﹐虺羸病夫﹐奄奄气息﹐卽謂之輕秀﹐薄弱甚矣﹐大家弗然。其輕鄙雲林如此。實則雲林眞面﹐爲摹仿者滅沒﹐固有漧枯之病﹐若謂雲林爲病夫﹐則直癡人說夢矣。

白毫庵畫亦自饒气骨﹐然質而近滯。當晚明時﹐白毫庵名頗爲思翁之亞﹐以魏奄之故﹐一落幹丈﹐並其書名亦就淪喪。余藏其秋林夕照小幅﹐頗淸奇有致﹐系以小詩﹐

亦頗野逸似石田翁。乃當時不檢﹐竟見嗤於士流。余謂白毫庵及王孟津﹐皆爲利害所中。至其精絕之藝事﹐亦被之詈議。孔雀自憐其尾﹐士大夫不能不惜名節也。

前淸徐相國鄗﹐年七十餘﹐與余無素﹐忽見柱請余評騭其收藏書畫。有查二瞻長卷﹐可三丈許﹐臨摹各家皴法﹐聚爲一處﹐忽晴忽雨﹐忽風忽雪。梅壑山人自跋謂﹕久久始成畫﹐頗具气勢。然梅壑自謂臨摹各家﹐實只梅壑一家耳。云根彊化無迹﹐用墨至有法度。梅壑與石谷同時﹐嘗延之至家﹐乞作云西﹑雲林﹑大癡﹑仲圭四家筆法。晚年技仍益進﹐有師子林冊﹐爲宋漫堂所得﹐未知如何。然人品甚髙﹐弟子何昭夏頗能傳其學。

金陵八家﹐樊會公兄弟與龔半千同﹐人謂得北苑法。余累見其眞本﹐似有墨而無筆。余過泰安﹐將近仿來峯數里﹐有山不知名。石狀正方﹐積疊如櫥﹐作黑色。余笑日﹕半幹稿本﹐擲是間矣。凡乍見半乾畫﹐震其用墨之酞郁﹐神爲赫然﹐實則不背先民之遺法﹐尙不如髙蔚生。聞半千歿時﹐不能具棺﹐曲阜孔東塘適客遊金陵﹐爲經紀其喪。東塘亦極賞會公﹐曾以詩云﹕叉頭排出古雲煙﹐混入時流乞畫錢。內府收藏君總在﹐標題半是啟禎年。東塘遺老﹐故詩中念念故君。漁洋亦有題樊圻葉欣畫二詩﹐欣字榮木﹐畫不之見。

錢稼軒畫﹐有細致者﹐有潑墨者。余見橘叟所藏之稼軒小幅﹐墨气盎然動人。錢香樹先生﹐稼軒座主也﹐嘗云﹕稼軒自幼出筆老幹﹐秀骨天成﹐通籍後又得力於董東山者也。按稼軒以工部右侍郎與東山同值內廷。東山富陽人﹐山水取法元人﹐善用枯筆勾勒﹐皴擦多逸致。口又參之董﹑

。

巨﹐天姿旣髙﹐而好古復篤﹐自然超軼余謂東山畫用枯筆﹐似師廉州。然廉州能幹濕並用﹐枯處極枯﹐潤處又極潤。人見東山善用枯筆﹐乃不知其枯中帶膏﹐亦非專以干擦見長也。

畫有以人品傳者﹐如傅靑主先生是也。先生年八十徵至北京﹐以病辭不赴考﹐然生平學問精博﹐𨿽顧昆山不能過也。余凡三見其眞本﹐樹石少皴擦﹐但以簡筆作輪郭﹐傅以水墨。有時畫竹石﹐皆自出己意﹐堅蒼之致﹐不落恆蹊。時人稱其畫以骨勝﹐實則金正希﹑黃石齋兩先生書法亦正以骨勝﹐惟其人有風骨﹐不期流露見之畫中耳。

餘三十時﹐偶經骨董之肆﹐有便面作細筆山水﹐以篆法行之畫中﹐無龍眠之髙逸﹐亦別饒風格﹐款落密之爲次尾道兄寫。余見之失色。肆人不知密之爲誰﹐初但言一金﹐繼見余色動﹐立變爲十金。余時方困﹐十金不能辦也﹐再三審視而去。按甲申變後﹐密之落髮爲僧﹐名宏智。密之爲貴介﹐至易姓後﹐粗衣糲食﹐有貧士所不能堪者﹐處之晏如。偶爾作畫﹐神味皆非凡手所及。

一雲山人髙簡﹐樹石恆若不經意﹐然布置並井。皴法無所謂家數﹐但以殘毫微微鉤爲輪郭﹐數筆卽了。樹作老榦枯枝﹐寫人家村落﹐俱在乎沙淺水之外﹐風帆落照﹐點染入神。好作小幅﹐著墨不多﹐而通口皆成煙靄﹐此山人長技也。秦梧園謂此老淡簡﹐筆墨淸月瞿﹐脫盡縱橫習气。信然。

楊龍友初附馬﹑阮﹐後乃殉節﹐可云晚蓋之君子。其畫長於幹擦﹐有時亦能爲濕筆。余謂龍友不能不得力於思翁。思翁墨气煥發紙上﹐蒼翠欲滴﹐龍友則蓬蓬勃勃﹐以

墨傅染﹐亦具一團光气﹐使人不能覓其落筆之所在。其博大處不如廉州﹐然用濕筆亦具有廉州之气局。在畫中九友﹐不能名爲絕藝。以煙客之包羅萬有﹐龍友自然落後﹐然亦少遜於邵瓜疇。

右丞別集有云﹕山頭不得一樣﹐樹頭不得一般。山藉樹而爲衣﹐樹藉山而爲骨。樹不可繁﹐要見山之秀麗﹔山不可亂﹐須顯樹之精神。嗚呼﹐此直精髓之談也山之髙者﹐無過泰岱﹐然正側仰觀﹐無一同者。卽山中松柏﹐蓊郁參天﹐然松頂𨿽平﹐必分疏密﹐柏頂𨿽突怒﹐必分髙下。因嘆古人體物之工﹐至於無樹而但有山﹐𨿽奇不秀﹐多樹而並無山﹐𨿽陰翳而病無寓目之地。故名手作畫﹐到精神團結處﹐必寫嘉樹﹐令山遊者意有所向﹐所以爲佳。

余鄕先輩王壯湣公家藏有王維長卷。人物之小如虱﹐山水作靑綠﹐粉墨塡砌﹐爲狀頗滯。其文孫出以示余。余再三玩弄﹐默然不敢致詞﹐私計趙千里所爲尙過此萬萬﹐此決非輞川眞本。古畫評論摩詰筆墨謂﹕粉縷曲折﹐毫膩淺深﹐皆有意致。信摩詰精神與水墨相和﹐蒸成至寶。此指王維江山雪霽圖也。圖固非窶人能見﹐然就畫評所定﹐律以王氏藏本﹐相去殆萬里矣

唐人論張員外畫松石﹐以手握雙管﹐一時齊下﹐一爲生枝﹐一爲枯柵﹐生枝則潤含春澤﹐枯柵則慘同秋色。其山水之狀﹐其近也若逼人而寒﹐其遠也若極天之盡。嗚呼﹐畫工至此﹐登峯造極矣﹗遠近之法﹐人多不講。余則謂惟有置身與放眼二法。所以能逼人而寒者﹐非謂畫中能出寒气﹐蓋布置時淸冷闐寂﹐淒神寒骨。設吾置身其間﹐必凜慄不可耐。此由近處寫法也。遠處則宜廣拓﹐使人有一目

千里之槪。由平時觀佳山水﹐多體認遠處精神﹐方能造出飄渺虛無眼界。

米氏父子潑墨派﹐似出王洽。洽﹐唐人﹐於宋季已絕響﹐想米家父子必及見之﹐故能超凡入聖至此。香光論畫貴用墨﹐𨿽師法房山﹐追蹤虎兒﹐其來源亦必出於洽。余謂畫家神悟﹐不必得古人眞本﹐而精神獨到處盡可接迹古人。蓋六法所遺﹐卽古人傳無盡之燈。若就六法中論解﹐卽自出己意﹐決必有暗合於古人者。總在靈府潔淨﹐讀書多﹐閱歷廣﹐我觀名迹﹐自然有悟。

何無咎跋楊龍友畫云﹕龍友天才環異﹐而遊戲畫品﹐亦自元詣入微﹐其運思之際﹐智識俱泯﹐運之以神﹐信腕而出﹐斐痙生動﹐似不從人間來。其推許之者至矣。實則龍友之作﹐气局佳而皴擦處恆在有意無意間﹐不能謂之純詣。大槪欲迅速完其篇幅﹐故部置極疏宕﹐不取完密一路。其人初附馬﹑阮﹐後乃自拔﹐良不失爲晚蓋之君子也。

余每見新羅山人作山水中人物﹐無一不森動﹐而下筆甚拙﹐學之初不能至。後此累見山人作工筆人物﹐方知拙處正由工處得來﹐不工亦不能拙也。新羅在閩人中﹐可與硯田抗手然硯田髙隱不出裏閘﹐故人恆少見其畫。新羅居鄕日淺﹐恆在客中﹐故筆墨流傳較硯田爲多。古人貴走萬里路﹐不惟增長識見﹐亦足使藝事廣其傳布。

往見宋道君皇帝畫靑綠山水﹐軸髙四尺﹐而山峯髙處僅及絹素之半﹐其上皆雲气﹐結構甚奇。皴法似古篆﹐蓋學龍眠者。施以靑綠﹐分外生色。道君內府收藏至廣﹐蓋以天性聰慧﹐捨萬機而不理﹐專治翰墨﹐烏能不工蕭伯玉跋徽宗寫初祖象﹕神明煥若﹐望而生敬﹐如此俊人﹐柰

何以國家事累之﹗此語似奇而實確。

許友介先生爲余鄕人﹐居光祿坊。而黃十研先生紫藤花庵﹐卽在其左鄰。余至許宅﹐遇所自題堂顏尙存﹐而紫藤花庵銀杏一株﹐亭亭如蓋﹐其下爲豕圈﹐污瀦不可狀。許君後人悉所有盡售於粵人劉云浦﹐余轉從云浦家見先生墨迹。山水樹石似石田﹐而人物則仍元人家法粗中有細﹐良非庸手所能夢見。

余鄕人有馬典者﹐以枯瘦之筆爲山水﹐槎椏奇倔﹐樹石幾同一致。其寫人物學曹不興﹐挺然有風致。嘉﹑道間鄕之名宿尙流﹐品畫門第。而馬貧賤﹐貌尢寢﹐古淸流無與語者﹐卒窮餒以卒。有施君邦鎭者居城中﹐曰與名流往還。當楊子恂先生入都時﹐南社詩人送別﹐施爲之圖﹐畫人駢列如屏風﹐楊著靴拱手﹐足踐小舟。以理度之﹐舟小人髙﹐行且立沈。然題詠已滿。余觀之匿笑。先輩固有收藏﹐而畫理不明。藝林韻事﹐柰何托之匠氏﹗

陳眉公論書畫有惡魔二十五﹕黃梅天﹐燈下﹐酒後﹐研池汁﹐硬索巧賺輕借﹐收藏印多﹐胡亂題﹐代枕﹐傍客催逼﹐屋漏水﹐陰雨燥風﹐奪視﹐無揀料銓次﹐市談攪﹐油污手﹐曬穢地上﹐惡裝繕﹐臨摹污損﹐蠹魚﹐彊作解﹐鼠嚙﹐童僕林立﹐問價﹐指甲痕﹐剪裁折蹙。以上二十五獘﹐惟研池汁﹑屋漏水﹑油污手﹑蠹魚﹑鼠嚙﹑剪裁最無救藥。而南中之蠹虫﹐尢不易備。尙有白蟻﹐其毒甚於蠹魚。亡友李次玉藏三王畫一櫥﹐經年未開﹐化爲土矣﹐則白蟻之毒也。

眉公又有落劫九事﹐日入村漢手﹐曰質錢﹐日獻豪門﹐曰剪作練裙襪材﹐曰不肖子﹐曰盜﹐曰換酒食﹐曰水火厄﹐

曰殉葬。以上九事﹐亦惟剪作練裙襪材與水火厄及殉葬﹐殆無可救。若質錢等事﹐𨿽云落劫﹐而畫存也。至剪碎及火燒水漬﹐屍气所蝕﹐不惟落劫﹐直曰滅亡可也。

鄒小山謂﹕畫者﹐生機也。眼前無非生機﹐故其人往往多壽。至如刻畫細謹﹐爲造物役者﹐乃能損壽﹐蓋無生機也。黃子久﹑沈石田﹑文徵仲皆大耋﹐仇英短命﹐此其徵矣。余曰﹕子久﹑石田﹑徵仲﹐皆有學問者也。天懷浩然﹐學養兼邃﹐卽不畫亦未必能天。若仇實甫者﹐好作春宮圖﹐窮形盡相﹐遺毒人間非淺。有動乎中﹐必搖其精﹐又焉得壽唐人界畫何嘗不細謹﹐其年壽亦不必皆促。小山之說泥矣。

唐王洽性疏野好酒﹐醺酣後以墨潑紙素﹐或吟或嘯﹐腳蹴手抹﹐隨其形狀爲山石雲水﹐倏忽變化﹐不見墨污。口張僧繇亦工潑墨﹐醉中以發醮墨塗之。此派流傳至寡﹐獨武昌某君﹐酒徒也﹐亦習潑墨一派。有人以白綾帳簾求畫﹐某閉戶研墨﹐置之瓦盆﹐去揮以尻坐墨中印綾上﹐卽以筆加枝葉﹐成爲巨桃。此眞惡道﹐令人欲笑。畫﹐雅事也﹐何必是﹐亦何至是﹗

山水無論小幅巨幛﹐落款均不易易﹐安置一失宜﹐則全局皆壞。古人所以不敢落款﹐或於幅末細書年月姓﹝﹐加以圖書卽已。元畫有落款於樹石上者。若畫劣而好作大字﹐詩劣而每有題詠﹐無論其詩字如何﹐一著此病﹐其畫卽不問可知。天下無胸襟齷齪﹑識見污下﹑而畫手能髙者。凡善畫者﹐隨在落款﹐皆足與畫相映發而成趣﹐俗手則否。

蘭亭圖﹐世之能畫者各以意摹擬之﹐余終未敢落筆。聞會稽山水甚佳﹐恨未經其地﹐且右軍髙雅﹐以簡筆寫之』

必不能肖。文待詔有蘭亭圖﹐在歙縣黃次孫家。王文簡於冒園修禊時所見﹐卽爲此物。後落洪笠舫家﹐今不知誰屬矣。有顧沄字若波者﹐畫筆亦超妙﹐曾用縮本爲蘭亭圖﹐花竹水石﹐位置楚楚﹐然未知於待詔如何﹐然亦一時之能手也。

作畫難得佳紙﹐尢難得舊紙。余每得一舊紙﹐輒鄭重不敢落筆。今藏者尙有數幅﹐欲作西溪長卷﹐久未就也。往見戴文節學楊龍友渴筆山水跋云﹕龍友喜以渴筆作米畫﹐其法蓋從方方壺出。此楮不生不熟﹐可潤可渴﹐佳楮能引畫興﹐與公瑾交﹐如飲醇醪﹐不覺自醉﹐此之謂矣。引畫興原不專在紙﹐然紙性劣者﹐一落筆卽爲索然﹐𨿽以醇士之宏潤﹐亦不能佳﹐況餘子耶﹗

載醇士曰﹕春山如美人﹐夏山如猛將﹐秋山如髙士﹐冬山如老衲﹐各不相襲﹐各不相勝。余謂美人髙士老衲皆似也﹐夏山多雨而挾雲气﹐米家父子及房山﹑思翁多以墨气渲染而成﹐在若隱若現之間﹐漁洋所謂仙人綽約駕雲气﹐庶幾近之。余易之曰﹕夏山如羽仙﹐尙有夜山者﹐則將作何比擬恨不能起文節而問之。

余向見劉松年眞本﹐寫松極其濃翠﹐鍼密欲亞其枝。惲南田畫松仿佛似之﹐石谷則出以臆造﹐曲折處有出入意料者實則松之狀態﹐尙有奇幻過於畫本。余往時見石鼓湧泉寺松﹐盤郁極矣。及見慈仁寺松﹐又爽然自失。聞戒壇松尢奇﹐實則最奇者﹐至泰山普陀寺之六朝松觀止矣。松陰可及一畝﹐而虯枝怒拿﹐蟠轉鉤糾﹐四面觀之﹐卽有四種之奇態。余就住僧借筆﹐略記其大槪。及伸紙臨摹﹐是百無一似。眞神物也﹗

作畫必有畫所。﹐宋顧駿之嘗構髙樓﹐以爲畫所﹐每登樓去梯﹐家人罕見。必時景彊朗﹐然後含毫﹐若天地陰慘﹐則不操筆。余謂此欺人之言也。畫境在心﹐不在樓屋之精美與軒窗之明亮﹐若一臨池﹐必屏絕人迹﹐仰視天時﹐則在在局踏﹐不如不畫之爲愈。吾鄕謝琯樵先生有奇癖﹐每作畫不令人見﹐以黑布冪其窗﹐用紙條蘸油然之﹐隨筆而畫。此等事未經人爲﹐亦未經人道﹐究何理耶琯樵筆墨超拔﹐能爲南宮書﹐用筆如運劍﹐且隨在皆可畫﹐惟取其洞黑者爲佳﹐其視顧駿之又何如也

西園雅集圖﹐余凡兩見。一爲李龍眠作﹐藏李畬曾同年家﹔一爲新羅山人摹本﹐余見之於嶺南劉氏﹐今不知流落何所。李畫仍藏畬曾家﹐前月畬曾入都﹐攜以示余﹐十八年相別﹐今再見矣。寫蘇﹑米諸老﹐皆奕奕有神﹐不作白描。而松石之態﹐萬萬非元明人所示。憶見新羅摹本時﹐則筆墨險急﹐作王晉卿二姬云髻﹐以數筆了之。寫李龍眠伸腕作圖﹐神韻天然﹐直入神品。

古人論六法﹐以气韻森動爲第一。明謝在杭則曰﹕以六法言﹐當以經營爲第一﹐用筆次之﹐傅采又次之﹐傳模應不在畫內﹐而气韻則畫成後得之。一舉筆卽謀气韻﹐從何著手以气韻爲第一者﹐是賞鑑家言﹐非作家言也。余讀之擊節者再﹐猶之作文不講意境義法﹐而先標神韻﹐亦正是選家語﹐非作家語也。能經營﹐則能得古人用心所在矣。

無錫鄒氏論六气﹐第六日蹴黑气﹐無知妄作﹐惡不可耐。眞知言哉﹗向見邱士泉作山水﹐人爭購取﹐名盛一時。其寫水邊之岸絕髙﹐岸末有靑牛自水中翹足抵岸﹐意將超

登岸上者﹐頗有思致。然以尺寸許﹐此牛約長二丈矣。又寫髙崖欲傾﹐而崖上有人家﹐傾崖之下亦有數家籬落。余觀之欲笑﹐果此崖一傾﹐則崖之上下居人兩俱不利。此眞無知妄作者也。

作畫須書卷气﹐非文人自髙聲價也﹐亦構思著筆﹐不落俗耳。有人寫深柳讀書堂﹐此詩何等幽邃﹐乃俗手作三兩兒童挾書包如赴村塾者﹐則水光柳痕﹐都沾傖气矣。此說本之張彥遠﹐余極服膺。復憶邱士泉所作山水中人物﹐非村嫗鬥爭﹐卽頑童鬧學﹐一著此污﹐終身莫滌。

雅俗之辧﹐不知者以爲粉墨塡砌卽爲俗﹐水墨渲灑卽爲雅。試問趙千里諸家用靑綠丹鉛﹐幾於塡塞﹐絹素都滿﹐曾有一絲俗態否若傖父出以墨筆﹐則決不能謂之爲雅可知也。綜言之﹐看古畫多有書卷气﹐則一水一石﹐都有雅趣。古人於松石外寫一茅廬﹐見者不問卽疑爲隆中﹐豈有詳加注腳於其上耶亦結想髙位置雅耳。此語但能神會﹐不可言傳。

張浦山論畫有四獘﹐曰硬﹐曰板﹐曰禿﹐曰拙。此獘均與气韻生動四字相反。硬非老靠之謂﹐板非切實之謂﹐禿非堅挺之謂﹐拙非荒率之謂。落筆而犯此四忌﹐由其胸次拘局﹐眼光鈍滯﹐學古人不得其精微。但取其易學者﹐率然落筆﹐手腕旣不甚靈﹐胸中無書卷﹐眼申無閱歷﹐往往坐此﹐無可救藥。

麓臺自擬其筆曰金剛杵﹐似一下卽有斤兩。淺人以爲能運腕力﹐斤兩卽生﹐其實非也。須知杵曰金剛﹐非百煉不成至也。吾手能用金剛杵﹐亦非百煉不能至也。精察古人用筆之法﹐加以練習﹐迨歲月久﹐功候深﹐自得一个重

字訣。蔡元長書玉字王旁一點﹐識者指爲金鋒﹐其落筆險急處﹐自由平日功候所致。書畫之法﹐𨿽異實同。麓臺之金剛杵﹐卽蔡元長之金鋒也。

董思翁一生長處﹐全在用墨﹐故推尊虎兒﹑房山﹐不遺餘力。嘗自題畫冊云﹕我以筆墨遊戲﹐近來遂有董畫之目。不知此種墨法﹐乃是董家眞面目。又艸書手卷云﹕人但知畫有墨气﹐不知字亦有墨气余讀是言﹐頗思前淸純廟在時﹐冬日寫福字﹐徧賜侍從諸臣﹐顧謂一侍衛曰﹕我書如何﹐侍衛日﹕皇上書黑且亮純廟大笑。觀此可知思翁之言非謬說也。思翁作潑墨畫﹐一段墨光﹐浮出紙外﹐或且以作書之墨气移入畫中耳。

董﹑巨者﹐禪門之初祖也。元之吳﹑倪﹑王﹑黃﹐皆出自董﹑巨者﹐乃判然不同。讀吳畫如展史公之書﹐雄深雅健﹐思力筆力﹐均百倍於人。一至於倪髙士﹐則傾然有神仙風格﹐黃冠野服﹐超出塵墦以外。若黃癡翁則變化不可方物﹐髙峙如泰山﹐奔湊如長河也。惟黃鶴山樵則如天仙化人﹐一點一畫﹐皆能拔度眾生﹐所謂鴦鴦鍼綫﹐並不靳惜示人。而學者無論淺深﹐皆能自成標格﹐是理學中之程﹑朱﹐誨人不倦者也。吾於叔明﹐眞無閒言矣。

雜家有雜家之長﹐亦不可不畱意。鐵嶺髙氏畫﹐離奇極矣﹐然能自立﹐不旁人門戶。向在橘叟家見其作觀梅圖﹐千巖競秀﹐梅花蓋爲古幹﹐一官長絳袍紗帽﹐坐竹轎﹐從數騎過橋﹐然亦不見其俗﹐轉見其雅。此無他﹐卽六法中所謂气韻生動也。畫得气韻﹐恣其所如﹐皆韻也﹔苟無气韻﹐𨿽極力摹古﹐終不攺傖人面目。此事正須卷軸助之﹐不能艸艸也。

文衡山畫﹐余凡數十見。時爲靑綠﹐則結構多子遠﹐水紋細疊爲淪漪狀﹐幾於無幅不爾。水墨之筆﹐則蹇勁而澀﹐不如石田蒼潤。昨從友人處見衡山爲黃鶴山樵細皴作疊嶂﹐於無筆處有筆﹐娟秀宜人﹐直爲衡山別調。畱戀竟日﹐因太息大家固有佳處﹐但恨貧人眼孔不之見耳。猶之香光畫﹐近始見其眞本兩三幅﹐用墨之妙﹐𨿽煙客猶當卻步﹐且烘瑣亦極精嚴。常熟諸家﹐稱不容口﹐固非無因也。

石濤﹑石溪兩開士﹐當日齊名。然濟師能以椽筆爲小幅﹐筆墨險急﹐往往結構到奇特處﹐萬非吾人思力所及。至於大屏巨幅﹐則脈絡不接﹐賓主失位﹐樹大於山﹐人髙於屋﹐然能於疏處見奇﹐獷中帶韻。石溪則細鍼密縷﹐皴法爲牛毛﹐往往於叢林置屋﹐面峯架樓﹐使見者有入山必深之思﹐工力似髙於濟師。

宋錢進士山居及秋江待渡二圖﹐在髙江村家。余得觀明人臨本﹐仿唐人金碧﹐粉云丹樹﹐翠岫蒼巖﹐人物皆有韻致。其待渡圖亦用金碧﹐且有詩云﹕山色空濛翠欲流﹐長江淸徹一天秋茅茨落日寒煙外﹐久立行人待渡舟。𨿽署名均摹仿選之書法﹐然絹質尙新﹐萬非宋造也。

畫之一道﹐實兼法﹑理﹑趣三者而成。捨法而言畫﹐盡人知其不可。然有法而無理﹐𨿽絢爛滿紙﹐觀之輒令人欲笑。某君畫牛﹐牛左偏兩足皆張﹐右偏兩足皆縮。余笑日﹕此牛必倒﹐何尙能立﹐又見作一牧童引牛﹐牛不遽行﹐牧童力引其繩﹐童與牛皆作勢﹐人用力而牛倔彊。觀者稱可﹐然牛繩漫而弗直﹐是大病痛﹐稍有識者皆知﹐而畫時不知﹐是不知畫理者也。至於畫趣﹐則自關其人之胸襟及其蘊蓄﹐傖人不足語矣。

余每到山水明媚處﹐且不觀山水﹐而先觀樹木。凡樹木叢蔚﹐有足與山水相映發者﹐則記而寫之。又次則觀廬舍﹐廬舍位置得宜﹐不落傖俗者亦佳。又次則觀林下水邊之人物﹐在在都可入畫。方庚辰春至西湖﹐過孤山垂楊之下﹐湖水宛轉抱小石梁﹐一美少年垂釣其間。余大悅﹐以爲佳品﹐將記而圖之。已而巢居閣上﹐有三數人下﹐引此少年登閣。余方就閣下品茶﹐而閣上雀聲作矣﹐因太息湖山風物﹐竟爲此聲污染﹐殊可惜也。

余嘗謂長於論詩者﹐其詩不必卽如其論。司空表聖詩品﹐所言皆造精微髙妙地步﹐試問表聖之詩能一一皆肖耶龔半幹畫在口口名家中爲變體﹐而余終謂其外道。其論畫日﹕畫屋要須以身處其地﹐令人見之﹐皆可入也。然半千揮灑至於淋漓時﹐有時人髙於屋﹐又所作屋小不稱﹐山不必盡皆宜人。卽余之畫學﹐略解毫毛而已﹐將謂余畫亦皆不背所論乎凡文字到髙興處﹐往往失中﹐此文人之通病﹐不足責也

畫山水有二訣﹐曰淸﹐曰渾。太淸則近於埏埴績繡﹐不惟無遠體﹐且失遠神。太渾則不辧晴雨﹐不分土石﹐亦畫家之大病痛。故山川之气象要渾﹐林巒之交割要淸。淸字無他﹐分濃淡遠近而已。渾字則在用墨﹐能從幹中帶濕﹐使云根石色一一蕩入虛無﹐辧之了了﹐然卽之則融洽無迹。此化工也﹐黃癡翁其近之矣。

余在南中﹐每經山水佳處﹐輒注目一二處可以入畫者﹐瞑目默記﹐以手作勢﹐部署林巒之起伏﹐竹石之位置。而耕夫野老遇者﹐輒以余爲癡﹐忍笑而去。然天然稿本﹐歸卽研墨圖之﹐略得大意﹐終嫌其弗肖﹐旋卽棄去。久而

久之﹐臨古人成本﹐往往有與余所見適合者。知古人所得﹐亦得天爲多。

楊西亭學石谷﹐一步一趨皆石谷也。所奇者年歲亦在八十以上﹐與石谷同。古人謂畫家得煙雲供養﹐此說謬也。凡能畫者﹐其心思恆空曠﹐一拈筆時﹐已置身名山勝水﹑嘉木美竹之間﹐不如是其畫亦勿精。故斂其神思﹐專壹於山水﹐一切進取攻伐之念漸漸銷磨﹐靈府淸虛﹐一塵不染﹐每日必得半日之饗受﹐心房與腦力皆寧靜無擾﹐自然長壽也。

凡能畫者﹐心胸至廓﹐其間可以構造無數山亭池館﹐配以名花美樹﹐二似綠野平泉之勝﹐可以搖筆卽來。不寧惟是﹐譬如心念匡廬﹐則開先瀑布﹐卽現毫端﹔心念武夷﹐則隱屏玉女﹐卽成巨幅。隨心所欲﹐一一如願而償﹐天下快心﹐無逾此矣。一日雨中﹐余居地旣低濕﹐溝滿水溢﹐不能出戶﹐而屋又滲漏。僕輩方移置書籍﹐而余作畫之室獨完好。卻寫蘇堤春曉圖﹐桃李明媚﹐湖光如鏡。余此時不審身在陋室之中。似因畫之一道﹐亦足使人生安貧之思﹐滋可悅也。

麓臺之言曰﹕古人位置緊而筆墨松﹐今人位置懈而筆墨結。此爲得畫中三昧矣。位置在落紙之先﹐已定出气勢﹐气勢定則胸中全有主意﹐可以放心講究用筆用墨之法﹐故不致堆砌塡塞﹐此卽免卻結字之病。不結便是松﹐卽松字亦須悟得云根石色﹐在空靑飄渺間﹐卽之無物﹐遠望則層次井井不亂﹐斯爲妙品。

臨畫不如看畫﹐此亦麓臺之言也。每見近人作贗本如制僞鈔﹐至於苔點松鍼﹐亦一筆不短﹐可云心細如髮。然

。

使之放手自爲一軸﹐又不然矣。此由臨時但見有古人﹐不見有我﹐撇去古人便無我﹐則直優孟之衣冠﹐胡能自樹一幟麓臺之言﹐非禁人摹仿古人也。臨古人到極肖處﹐觀者不過當溫舊書而已﹐萬不能別開生面﹐使人首肯。法在看畫時能解古人之所以用心﹐所以著筆﹐隱用其法﹐自運其能﹐卽不能追逐古人﹐亦不至如趙文華誇在太師門下也。餘三復斯言﹐彌覺有味。

詩中有畫﹐指右丞也。余謂詞中亦有畫﹐南宋詞可采以爲畫者甚多﹐如玉田之因甚春深﹐片紅不到綠水人家﹔柳梢靑波色分山﹐曉气浮疏林﹐猶剩葉不多秋汕重山星散白鷗三數點﹐數筆橫塘秋意﹔壺中天接葉巢鶯﹐平波捲絮﹐斷橋斜曰歸船。髙陽臺碧山詞之一掏春情﹐斜月杏花屋﹔醉落魄泛孤艇東臯過徧﹐尙記當時綠陰庭院﹔長亭怨慢冷煙殘水山陰道﹐家家擁門黃葉﹔齊天樂小庭深﹐有蒼苔老樹﹐風物似山林。一萼紅夢窗詞之幹山濃綠未成秋﹐誰見月中人瘦﹔西江月月冷竹房扃戶﹔夜行船滿湖山色入闌干﹐天虛鴻籟﹐云多易雨﹐長帶秋寒。采桑子慢艸窗之花深深處﹐柳陰陰處﹐一片笙歌﹔少年遊看畫船盡入西泠﹐閒卻半湖春色。遊春曲淸眞之一雙燕子守朱門﹐比似尋常時候易黃昏﹔虞美人竹檻燈窗﹐識秋娘庭院。拜星月慢梅溪之一燈人著夢﹐雙雁月當樓﹔臨江仙鴛鴦飛破蘋花影﹐低低趁涼飛去﹔齊天樂認隔岸微茫云屋﹐想半屬漁市樵村﹐欲莫兢然竹。八歸白石之行過西泠﹐有一枝竹暗人家靜﹔卜算子滿汀芳艸﹐不成歸日﹐莫更移舟向甚處﹔杏花天影西山外﹐還卷一簾秋霽。翠樓吟皆可畫也。

畫固求肖古人﹐尢以能變古人﹐方爲名家。黃鶴山樵』

學趙吳興者也﹐少時一點一畫﹐皆肖吳興。至一參以董﹑巨﹐則行陣全易﹐壁壘一新﹐遂與仲圭﹑癡翁﹑雲林抗席。眞本之流落人間者﹐余爲寒人﹐胡能多見吾鄕橘叟家有藏本﹐乃與兪君所藏者一致﹐然落筆至岸異﹐意是臨本。橘叟日﹕二畫毫髮皆同﹐只有兩贗﹐無兩眞也。余曰﹕眞贗固不敢斷﹐然非精於六法者﹐亦決不能猝臨山樵至此。此二本似爲明人手迹無疑﹐決非傖人所及。

文有派別﹐然至竟陵﹑公安﹐敝極矣。畫亦有派別﹐余近來頗不悅吳門也。吾鄕郭綿亭以書名﹐然畫之一點一畫皆宗吳門﹐學之令人寡歡。昔者七子盛時﹐錢虞山教漁洋以急求古學﹐而漁洋遂成大家。石谷初亦囿於婁東﹐自博觀名迹數十百種﹐始恍然畫理之精微﹐畫學之博大﹐非區區一家一派所能盡﹐故石谷畫遂爲前淸第一﹐余恆匹之漁洋。嗚呼﹐如石谷者﹐眞可謂之大家﹐不拘拘於宗派者矣﹗

宗派一立﹐門戶卽分。學如朱﹑陸無論矣﹐但以畫言﹐尊雲間者﹐見浙派則痛詆之﹔祖婁東者﹐其詆訶吳門亦不遺餘力。猶之陽湖﹑桐城之於文﹐若主客相搏﹐必爭勝而止﹐均無爲也。桐城﹑陽湖﹐萬不能斥去八家而成文﹔吳門﹑婁東﹐亦不能捨去北苑而成畫。祖述旣同﹐塗轍稍異﹐後學隨其性之所近學之﹐均可名家﹐何必爲蠅蛆之喧鬧耶﹗

畫有天然稿本﹐得諸無心者爲最佳。余於秋日劃小艘﹐沿蘇堤向裏六橋。蘇堤之柳爲俗物﹐斫盡易以桑樹﹐然於禦碑亭外﹐尙有紅樹十餘株在。老綠中突見深紅﹐被霜都含醉靨。停舟其下﹐出筆記之﹐歸後少爲點染﹐頗嫣

然有致。尋爲友人取去。後見王雅宜畫楓葉﹐卽於湖堤上作小亭﹐萬紅環繞﹐令人眼明。然則王山人所見亦如我耶則不敢知矣。

長安雪溶﹐泥塗接天﹐數日不能出。閉戶取輞川詩讀之﹐用其詩意﹐作小景數幅﹐粲然可觀。又取南北宋詞』摘其斷句﹐亦奕奕有致。晏小山詞﹕一棹碧濤春水路』過盡曉鶯啼處。此圖余最得意。有友臨觀﹐奪取而去﹐余不能救。又用周艸窗詞意﹕看畫船盡入西泠﹐閒卻半湖春色。因作半湖春色圖﹐今尙存也。

余嘗論讀古人之畫﹐如偸兒入金穀園﹐金碧照眼﹐不知所措手。乃不知吳墨井亦會言此。墨井曰﹔觀古畫如遇異物﹐駭心眩目﹐五色無主。及其神澄气定﹐則靑黃燦然。要乘興臨摹﹐用心不雜﹐方得古人之神情要路。余讀旣太息﹐以爲墨井之所以稱能者﹐正有神澄气定四字耳。因意前十五年﹐讀典引及劇秦美新﹐初亦爲班﹑揚所眩﹐惶惑無主。及平心靜气讀之﹐層折條理井井然。因味墨井之論﹐不能不服爲知言。

山以樹石爲眉目﹐樹石以苔蘚爲眉目。亦墨井之言也。余早年取藍田叔一路﹐往往寫大樹於下﹐其上作髙巖峭壁﹐皆成童山﹐一望卽暸﹐自覺毫無意味。比年稍稍學山樵﹐𨿽不能得幾微之益﹐然塗轍已更﹐思致漸別﹐重巒疊嶂﹐亦漸有眉目﹐卽以樹石爲眉目耳。蓋作文師古人﹐當求其不似﹐作畫師古人﹐不能不求其似﹐至鑪火靑時』方能稍脫窠臼。楊西亭年八十餘﹐所作畫步趨一稟石谷』至老不能自出機杼﹐極爲人所譏。若予者﹐固禱祠而求爲西亭者也。

大凡貧兒述故家之富﹐𨿽極意妝染﹐萬不能肖。至於學故家之起居服食﹐相去更遠近人初學拈筆﹐便擬倪髙士﹐究竟髙士眞本流人間者有幾﹐毫無聞知﹐但艸艸作枯樹一兩株﹐下構茅亭﹐陂陁數折﹐遠山一抹﹐卽大書其上曰﹕學倪雲林雲林有知﹐寧不齒冷﹗雲林曾作吳淞山色圖﹐層疊髙巖﹐磅礡之气﹐直逼巨然﹐絕非平遠手筆此亦得諸傳聞。須知元四家咸壁立萬仞﹐而髙士直與王﹑黃抗手﹐則斷非率爾拈筆者所可擬。古云大國難測﹐吾亦曰大家難測。柰何欲躐等妄擬古人耶﹗

畫境至於癡翁﹐可云神妙不測極矣。以山樵之精﹐一日出畫示癡翁﹐癡翁熟視﹐爲添數筆﹐气象頓異。又能寫遠岸﹐三數筆中﹐卽分晴雨。此等思力筆力﹐淺人詎能夢見余在陶齋家見癡翁眞本﹐近視作亂柴皴﹐毫無條理﹐遠望則層折分明﹐气象森肅。以簡筆寫一行舟之人﹐並舟與人不過四筆﹐神情栩栩欲生。嘆息累月﹐以爲此事自關天授。

石谷論畫﹐患一光字。麓臺論畫﹐取一毛字。余咀嚼兩先生之言﹐一則內愧﹐一則開悟。余學古人不到﹐正坐一光字病。自念步趨古人﹐何以不能自進於古及見石谷斥光字之病﹐病由用筆不知粗細濃淡幹濕耳。六者之中﹐惟幹濕互用爲上著﹐能幹濕互用﹐則光字去而毛來矣。毛者﹐光字之反也。

余友鄭蘇堪論書﹐以無礙二字爲上著。石谷先生論畫﹐亦云要伸手放腳﹐寬閒自在此卽無礙之眞相。余謂無礙二字﹐非脫範泯榘之謂。精神內含﹐手腕純熟﹐欲如何卽如何﹐而又不背乎六法﹐方是大家之無礙。石谷謂繁不

。

可重﹐密不可窒﹐此等功候﹐非咄嗟可至。文敏﹑石田﹑石谷﹑漁山﹑西亭諸老﹐年皆大耋﹐終日聚精匯神於六法之中﹐尋根究柢﹐烏能不臻是詣餘年𨿽老﹐亦頗有意於此。

作畫厚在神气不在多﹐斯眞超凡人聖之言也。無論長卷尺幅﹐一落筆便思爲重巒疊嶂﹐黔黑滿紙﹐自以爲夥﹐令觀者鼻息爲之壅塞不通﹐此足以爲厚且多乎郭河陽爲雪圖﹐著墨不多﹐一種深厚之气﹐耐人尋味不盡﹐何嘗密加皴擦輞川大家﹐見其遺迹者﹐謂於輪郭中不過少爲著筆而已。石谷晚年用墨﹐特略略渲灑﹐而神完气足﹐亦正不必求多耳。

梅道人本﹐余凡三見之﹐均蒼蒼茫茫﹐如出一致。苔法俱用濕點﹐筆路險急無倫。明知其發源北苑﹐然實不能得其取法之所在。因太息大家之追摹古大家﹐自別有其會心處。元之四子﹐固北苑之分支﹐何以能各成一气候﹐各具一思致﹐各立一風格﹐各趨一道路此事𨿽關人力﹐實有天分存乎其間。

樹有四枝﹐分前後左右也。西入畫樹﹐能作弩出之枝﹐當面向人﹐此由其用光學也。若吾入水墨淺絳之筆﹐於左右及後﹐著想都易﹐惟前之枝榦﹐僅能作橫﹐不能作直。錢叔美謂樹無他法﹐只要枝榦得勢﹐則全幅振起。此可爲知言。惲南田與石谷書曰﹕僕苦寫樹﹐發枝多枯窘。是以作山水﹐初落筆便有戒心。余謂惟其有戒心﹐故南田所寫樹多柔條﹐無勁直之幹﹐此亦矯枉過正之一獘。

作山巒先分層次﹐昔人論之是也。然必云先用潤筆﹐繼用燥鋒﹐此亦一偏之說。畫亦有先燥後潤者﹐不過用燥

鋒須極輕淡﹐界成輪郭﹐更加以潤筆。潤筆略幹﹐而燥鋒復入﹐此上著也。若大癡老人之作雪圖﹐先以燥鋒縱橫作亂柴﹐然後層層用水墨渲染﹐而層次愈因而明顯。此蓋由北宋之用靑綠脫胎而來。靑綠之畫﹐多不用細皴﹐而癡翁化而施之水墨﹐神乎技矣。

墨於山水畫中﹐可云至寶。凡用赭色及汁綠﹐錢叔美云總宜和墨一二分﹐方免炫爛之气。余初不知其言之妙﹐少時用赭石傳人數次﹐而赭色極刺眼﹐用花靑和藤黃成爲艸綠﹐著入山石﹐又赫然如村女之著碧衫﹐往往自怪其傖。中年以後﹐漸知此法﹐少和以墨﹐卽奕奕有秀气。癡翁用赭色染山石﹐其石理皴擦處﹐或用汁綠加染一層﹐亦自有致

山水中著馬與牛﹐最難曲肖。楊子鶴爲石谷髙弟﹐於此道最擅長。他若鶴鹿雞犬﹐時時亦有宜加點綴處﹐總不脫一神字韻字。至於人物﹐石谷亦極髙雅﹐有北宋風調﹐不過非十洲諸人之著意於人物耳。吾鄕新羅山人﹐則用急筆枯筆﹐寫人物於山水中。余初觀其畫﹐恆省省然防其敗筆﹐細驗之﹐卒未嘗敗。蓋新羅由工筆人物人手﹐在山水中故爲此險急之筆驚人耳。

西人寫瀑布﹐是眞瀑布﹐能從平頂之石上傾瀉而下﹐上廣而下銳﹐水流極有力何者水積巖頂﹐狂奔而下趣﹐水之落處﹐力猛漸下﹐則水力亦漸殺﹐故水痕上廣而下銳。吾輩山水中寫瀑﹐則上狹而下舒﹐以兩邊山石參差錯落﹐瀑布從石隙中出﹐至於大壑﹐支流始漫。此其不同於西畫處。𨿽然﹐爲地不同﹐故水態亦略別。西人寫山水極無意味﹐惟寫瀑布則萬非華人所及。

書到石田翁﹐眞入山谷堂奧。而詩之野逸﹐無人間煙火气﹐亦惟石翁能之。隨意縱筆﹐皆成妙諦。昔人謂畫在大癡境中﹐詩在大癡境外。信哉﹗石田畫有極艸艸者﹐大癡則於艸艸中卻不艸艸﹐細處如雲屋天構﹐似非人力可至。其隨意作亂頭粗服者﹐遠望儼然﹐極排云插天之致。石田力量固不弱﹐然筆墨痕迹未除﹐猝然學之﹐但得其率﹐不能卽窮其妙也

陸包山皴法峭勁﹐石骨盡露﹐獨來獨往﹐自有淺人不能遽學者。畫法多石而少土﹐髙巖重疊﹐上及天半﹐不以云物映帶﹐自是力量過人處。未知生平曾遊武夷與否果至武夷﹐則石之秀媚﹐自無猙獰之狀。由武夷巖石多傍水﹐浸以林光水色﹐有爲畫師不能夢見者。故師古人不如師造化﹐學力旣至﹐運以靈光﹐自臻於神品。

文待詔山靜日長卷﹐最有名於時余曾觀其臨本﹐無卓然驚人之筆﹐惟一段溫雅之气﹐自非凡手所及。待詔書法﹐余服膺久矣﹐然讀其山靜日長跋語﹐極意摹寫山居之樂﹐筆筆矯揉可笑。凡古人隱居之樂﹐待詔則集成爲一己之行樂圖。午後與麝犢遊﹐旁暮則園翁溪友﹐似畫成功課者。據跋語中所有﹐則每日必有夕陽﹐每夜必有月矣。天公做美﹐亦決不如是湊巧。須知歸去來辭中況味﹐不是一日中湊集而成者。待詔並作一日享盡山居之樂﹐斷斷無有此等淸福。

唐子畏自題雲山煙樹圖詩云﹕雲山煙樹靄蒼茫﹐漁唱菱歌互短長。燈火一村雞犬靜﹐越來溪北近橫塘。若以詩意求之﹐最難著筆。有燈火則寫夜山矣﹐在欲暮未暮間﹐煙樹頗難寫﹐而一村燈火﹐又往何處寫起聞此圖作淺絳』

樹石仿李成﹐屋宇師巨然﹐山頭則學米芾。此等安排﹐尢覺棘手。因太息名家用意用筆﹐不惟望洋興嘆﹐卽亦夢寐中思想所不能到。

唐子畏靑綠山水仿王右丞﹐文待詔靑綠山水則仿趙伯駒。唐子畏及文待詔﹐咸能粗能細。子畏粗處﹐用筆風落霓轉﹐頃刻可成﹐而細處則直入唐人之室。然世有粗文細沈之目﹐似文筆宜粗﹐沈筆宜細。而石田細筆﹐人間不多見。衡山墨筆山水﹐余家固有一本。而郭綿亭摹仿最肖﹐至細筆者多贗本或臨本﹐平遠樓臺﹐水紋淪漪﹐一無思致﹐而縱筆打寫﹐作寒林瘦石﹐轉有意味可尋。實則待詔盛年聞有金碧之制﹐經歲而成﹐今則不可縱蹤矣。

畫人目中不見古畫﹐𨿽備極心思﹐終不脫傖父面目。故臨摹一事﹐卽六法中之傳模。然摹之太似﹐則成印版文字﹐此明入學漢魏文字也。優孟衣冠﹐卽極肖孫叔敖﹐而亦何濟於實用。近有人摹仿石谷﹐幾同埏埴之制瓦人﹐神气毫無﹐侈言畫聖﹐老悖咆哮﹐逢人肆詈。余嘗笑爲石谷之應聲虫。究竟其山石皴法﹐有類裱匠之用漿糊﹐不惟土石不分﹐而且千篇一律。余見恆避之﹐深防其瘓﹐此蓋藝林中之怪物也。

點苔一法﹐明唐志契頗論及之。法當從石縫中點出﹐或濃或淡﹐或濃淡相間﹐不多不少﹐不密不疏。古畫有橫苔直苔﹐並有不點苔者﹐實則相其陰陽﹐自無疵病。凡苔之積﹐多在石之陰處。最好幹濕並用﹐絹本用濕筆點苔﹐尢極蒼潤。惟名家能從石之陽面疏疏作點﹐猝學便成麻臉。俗手畫石﹐旣露敗筆﹐則以濃苔掩之﹐竟同鳥糞堆積﹐愈增其醜。人能於古人點苔處畱心﹐則一點半點﹐均有工

夫在內。

山水中雪圖最難著筆。余曾見大癡及郭河陽眞迹﹐以石谷較之﹐豈惟仙凡之別。髙士奇藏李昇袁安臥雪圖﹐以焦墨作山石﹐皴法蒼莽﹐非人力可到。樹木略設淡色﹐生動異常。隆暑張之﹐凜然有寒意。此均出之江村之言。二百年來﹐不知此物歸於何所﹐但就跋語中所論﹐則明明爲癡翁所私淑之導師。癡翁作雪圖﹐正用焦墨作山石耳。雪山渲染﹐全在墨色烘托而成﹐不用焦墨而用濕筆﹐則描寫不出隆寒景物矣。

米虎兒畫山如畫雲龍﹐云盛山沈﹐不必寫雨﹐而雨意濛濛﹐一一見之紙上。大抵極濃墨處﹐必作白雲映帶﹐蓋不從白處襯出﹐則滿紙氤氳﹐轉成一團煤气矣。然云腳四拖﹐須由微濃處漸漸委卸成白﹐卽白中亦須帶濕﹐不是晴明之象﹐方是雨中雲气。凡寫雨气佳者﹐無過坡詩﹕長江欲到門﹐雨勢宋不止﹐小屋如漁舟﹐濛濛水雲裏。最肖雨景。善畫者從詩中求之﹐亦可悟出米家宗法。

畫師之傳不傳﹐亦似有命存乎其間。余友鄧小洲源﹐能作山水﹐而墨竹一派﹐得徐文長之眞傳﹐作風筱聽若有聲。顧名不出裏閘﹐摧抑以死﹐余甚惜之。昨臧擁秋亦言其鄕人李芳谷蘭﹐窮老盡气學石谷﹐年七十餘﹐未出徐州半步也。示余畫扇﹐作枯渴之筆﹐頗蒼莽可觀﹐惜無環潤之气。鄧畫好用濕筆﹐李畫好用乾筆﹐工夫皆到﹐惜不能兼而用之也。

贗本之畫工者﹐幾於數點論畫﹐凡眞本所有﹐贗本亦匪所不有。兪氏藏王叔明畫﹐吾鄕陳橘叟亦藏一本﹐兩本互校﹐余將其巖際之苔點數之﹐兩本皆符。橘叟曰﹕逼肖

如此﹐但有兩贗﹐必無兩眞。果兩者皆眞﹐決不能一筆一畫﹐不差毫髮。余因思香光言李營邱與米襄陽同爲北宋人﹐而營邱贗本至於三百﹐眞者僅得其二。米欲作無李論﹐乃不知襄陽身後贗者亦正多也。

余嘗言畫師之最聰明者﹐無若仇實父。仇非文士﹐而所作畫有文士不能到者。論文采風流﹐不如文衡山﹑唐六如﹐然衡山細筆𨿽極工致﹐終不如實父之能作千門萬戶也。六如筆墨原可追逐實父﹐但時時有縱肆處實父作設色桃花源圖﹐則臨趙千里者也。千里人物之衣紋﹐皆如鐵綫。此祕本之唐人﹐而超凡人聖者惟李公麟﹐千里尙爲其次。實父亦摹而得之。近見老蓮畫乞士圖﹐用筆亦正如鐵綫﹐前人會心處﹐正有不期然而然者。

同一潑墨山水也﹐襄陽不爲輪郭﹐純以墨气行之﹔房山少變其法﹐先爲輪郭﹐然後加以墨點﹐大抵近虎兒耳。然房山於雨中多作瓦屋﹐襄陽則一色艸廬﹔然以艸廬在濛濛煙雨之中﹐較有韻致﹐瓦屋則頗不易爲石谷喜作瓦屋﹐或連楹而居﹐寥寥數筆﹐曲折可觀﹐儼然類乎界畫﹐眞爲神妙之筆。而香光寫山水中屋宇﹐但略取其意而已。余曾一見房山眞本﹐卽爲瓦屋﹐亦在虛無之間﹐然位置之不俗﹐一望卽知其設想之髙

董香光自言﹕未能作人物舟車屋宇﹐以爲一恨。喜有倪元鎭在前﹐爲其護短﹐否則百喙莫解。此足見古人之不欺處。余固言香光山水中屋宇﹐但略存其意而已﹐而倪畫則茅亭以外﹐並不著一人及一屋也夫以渴筆山水﹐施以界畫之樓臺與唐宋之人物﹐直是布衣艸履上戴冕旒﹐市肆櫃房羅以彜鼎矣。屋宇一節﹐不必上追古人﹐但能於石谷

畫中求之﹐不惟位置得宜﹐而亦易於著筆。

巨然師董源短筆麻皮皴﹐江貫道師巨然泥裏拔釘皴﹐二者皆正宗也。泥裏拔釘法﹐以渴筆作礬頭﹐用濃渴之墨﹐叢點其上﹐最有趣味黃鶴山樵則少用短筆﹐吳漁山學之﹐幾爲人室弟子。蓋短筆皴參以燥濕之筆﹐能使墨光映發﹐一用長筆皴﹐非腕力筆力均到者不可。黃鶴皴法在空淡中用長筆皴﹐似披麻而非披麻﹐一筆不敗﹐神力殆出天授也。

余平日戲論金正希之八股﹐大類馬遠之畫法。正希八股﹐一篇之中﹐勅气直達﹐聲滿天地﹐正畫家之用大斧劈也。馬遠作石皆方硬﹐以大斧劈帶水墨皴之﹐或峭峯直上﹐若干尋不見其端﹐或絕壁直下﹐澹澍入諸深淵﹐不見其底﹐全境不爲重巒疊嶂﹐但以寥寥數筆了之。有松泉圖藏文待詔家﹐髙季迪諸人皆有題詠﹐惜不能見其眞本矣。

元畫至趙松雪﹐妍媚極矣。凡畫山水﹐少能兼寫人物﹐松雪則二者並長。比之趙千里多流轉﹐而不局於繩尺﹔倫以仇十洲復髙雅﹐而未卽於配纖。其自題蒼林壘嶂圖云﹕桑薴未成鴻漸隱﹐丹靑聊作虎頭癡。亦知圖畫非兒戲﹐到處雲山是我師。玩詩意﹐則松雪一生筆墨﹐不惟出諸學力﹐亦得天爲多矣。子昂自跋畫卷云﹕作畫貴有古意。若無古意﹐𨿽工無益。今人但知用筆纖細﹐傅色濃艷﹐便爲能手。殊不知古意旣虧﹐百病橫生﹐豈可觀也。吾所作畫﹐似乎簡率﹐然識者知其近古﹐故以爲佳。此可爲知者道﹐不爲不知者說也。嗚呼﹐承旨此言﹐爲知言哉﹗古人安從見﹐古意又安從得亦從書卷中得來耳。譬如寫諸葛武侯﹑陶淵明隱居中風物﹐能著一俗筆否一著俗筆﹐卽不肖二君之隱居。此事非讀書多﹐何從追摹而出了承旨此言﹐直不

從畫中求畫﹐蓋從書中求畫耳。

趙宋宗室﹐如趙希遠兄弟﹑趙防禦令穰﹑趙子固﹑子昂﹐皆以畫名於世。令穰字大年﹐雅有美才髙行﹐讀書能文。少年誦杜甫詩﹐心儀畢宏﹑韋偃﹐迹而求之﹐不歲月間﹐便能逼眞。所作多小軸﹐甚淸麗可喜。然足迹不出五百里外﹐常在京洛之間。每就一圖﹐偶有新意﹐人輒調之曰﹕此必朝陵一番回矣。乃不知陵寢所在﹐遠遠有奇景。余再朝崇陵﹐在大雪中﹐千里一白﹐奇峯老樹﹐蒙雪如冒絮﹐眞異觀也。曾作謁陵長卷﹐經數月尙未就﹐就時未知如何﹐然敢云決非吾平曰胸中所有者。

余生平論畫﹐不敢右吳道子而左李將軍﹐猶秋菊春蘭﹐各因時而爲美。須知李將軍之寸馬豆人﹐非精心結構﹐能容易做到耶必謂不如郭恕先之遠山數峯﹐且謂吳子半日之力勝思訓百曰之功﹐然則角巾素服﹐立之朝堂﹐謂過於絳袍象笏﹑烏紗補頭萬萬﹐有是理乎夫長松翠柏﹑丹鼎鶴柵之側﹐必不宜著以官服﹐猶之角巾素服﹐必不宜廁於朝班。李氏父子以金碧擅長﹐自有一種堂皇瑰麗之觀。吳道子﹑郭恕先以野逸勝﹐另是一種佳處。必取而軒輊之﹐則過於牽拘矣。

香光論畫﹐謂欲暗不欲明此狃於虎兒﹑房山潑墨派也。石谷則云﹕畫有明有暗﹐明暗兼到﹐神气乃生余深思之﹐石谷此言﹐不但爲濃淡言﹐卽柳州論山水奧曠之辧也。山水佳處﹐奧處卽是暗﹐曠處卽是明。寫樹木叢蔚﹐林影模糊中﹐著以幽人﹐或隱兩三茅屋﹐令人望之﹐不知其中蘊幾多佳勝﹐此從暗處悟出妙境也。一寫髙曠﹐卽須令人有振衣幹仞之思﹐則明中之眼界也。香光多贗本﹐恆

學其一種晦冥欲雨之狀﹐幾於幹篇一律﹐頗索然無復意味。

畫家之最受病者﹐在土石不分。畫有石戴土者﹐亦有土戴石者。山樵寫山半之石﹐不加皴擦﹐儼然見其爲石。王奉常亦然。奉常恆於山腹間作數石﹐望之的知其爲石﹐若用淺絳法亂筆縱橫﹐傅以赭墨﹐土石之色便如一矣。鄙見土石之分﹐不惟於前入畫法中分之﹐須經歷名山﹐自能得其用法。余嘗獨行至理安寺﹐見竹外之山腹中﹐裏石如櫥如匣如函書﹐的是土中戴石一幅好藍本。惟粗心人𨿽經見過﹐亦未必卽能辧出耳。

亡友劉仲維先生﹐喪未五十日也。餘思其人﹐輒爲愴然。劉生平誚余畫﹐有人拾以告余﹐余以爲傳聞之誤。前數年相見京師﹐卽大詈﹐謂余若沈酣於沈石田﹑藍田叔而不知反﹐將終身不見天日。余感其言﹐假得吳漁山眞本﹐寢饋其下﹐經月恍然﹐悟山樵之所以用筆矣。於是盡棄沈﹑藍之法﹐一力追逐漁山﹑石谷。成就與否﹐余不敢知﹐然自信是鰲山悟道期也。

仲維謂余寫竹必分層數﹐畫松必用平頂。畫松用平頂﹐龔半幹曾論及之﹔寫竹必分層數﹐此眞仲維獨得之祕。竹之發枝﹐由竹節而出﹐一節之隔﹐或尺或尺餘不等﹐必逐層而上若但寫墨竹﹐可以粉亂無次﹐惟山水中小竹﹐非有層數﹐則亂如糞艸矣。石谷寫小竹葉必傅竿﹐𨿽交柯亂葉﹐而竹竿亭立﹐或迎風﹐或受露﹐奕奕如生。因意東坡之贊王維﹐所謂一一皆可尋其源﹐良非虛妄。

笪江上之言曰﹕山從斷處而雲气生﹐山到交時而水口出。余則謂寫濃松其上﹐不著雲气﹐則松頂不顯﹐亦易與

山連﹐令觀者不爽。故多松之處必生雲气﹐雲气生則山斷矣。水口者﹐泉之發生處也。兩山接合﹐其縫裂處不寫小瀑﹐而關鎖不嚴﹐此爲一定之法。惟水口之下﹐須有出路。卽使鎔入雲光﹐其下必有小溪淺澗﹐爲受水之處﹐此亦畫中之要著。

王石谷爲滄浪亭捲﹐長不過四尺。圖中無山﹐但有小阜﹐然松竹沿陂陀而生﹐亭館森邃﹐岸盡處水軒開爽﹐楡柳蔭於檐際﹐加以風筱其下﹐密布菱角﹐小船三兩﹐載菱娃數人﹐髙髻紅衫﹐楚楚有致。此卷藏之李畬曾家。余自江右入都﹐李托余裝池﹐旣成﹐攜示蔡燕生侍禦。蔡一見稱賞﹐立出幹金﹐托余向李求此長卷。時畬曾在贛﹐其季子石龕以爲家藏之物﹐不輕易與人﹐遂不之許。

余友張文厚公﹐家有墨井小幅山水﹐皴法嚴細﹐幹多於濕。在墨井平日而論﹐尙爲常筆﹐非其至也。文厚公以百餘金得之。及公歸道山後﹐一子一孫皆少孤﹐門生聚謀﹐盡貨其藏書﹐以活孤孀﹐此畫遂售至一千六百金。噫﹐異矣。凡大家之畫﹐不必盡無髙下。淸季賞鑑家﹐良不知畫爲何物﹐但耳其名﹐名盛者則爭出資斗買。此所謂買得顏子去也﹐令人捧腹。

李畬曾又藏沈石田立軸﹐請余跋之。余謂此幀爲石翁極筆。石翁初年用細筆﹐極秀潤﹐迨老則縱筆爲老樹枯槎﹐山石亦但作輪郭﹐用渴筆作簡略皴擦﹐後傅以墨水﹐赫然臨於紙上﹐遠近不分﹐因有外道之目。實則石田欲自成一家﹐故創爲此派﹐而用筆峭勁處﹐亦非庸手所能夢見。此幀以濃墨點叢樹﹐巖石宣聳﹐水邊林下﹐點染以髙人衫履﹐自是石翁胸次瀟灑﹐故能有此傑構。

梅花古衲作不多見。江南人士﹐以能藏古衲畫卽稱日雅﹐以此人人爭購﹐謂得古衲片紙﹐卽可以代雲林。前七年正月中﹐餘同沈荔虎至火神廟﹐有一幀裝池極佳﹐然破矣﹐稱二十金﹐題曰漸江學者。沈不知爲何人﹐余潛語之曰﹕此梅花古衲筆也。沈又問漸江何人﹐余曰﹕江韜六奇也。甲申後棄諸生﹐削髮空門﹐髙士也。沈遂以十金購得之。寥寥數筆﹐髙巖之下﹐立一華表﹐似轉過巖後﹐卽得僧寺者。命意甚髙﹐制局亦雅。

余友陳玉蟬﹐贈余蕭尺木山水小冊﹐八方絹本也。閩中低濕﹐已上黴紋﹐然筆墨尙了了可辧。頗蕭疏淡遠﹐於極蕭疏中大有精神﹐於極淡遠中卻含膿郁。譬之陶詩﹐則外枯而中膏也。尺木號無悶道人﹐當塗人。明崇禎十二年己卯副車﹐不就銓選大凡畫佳﹐佐之以文辭﹐更能制行立品﹐則足以不朽。明人如鈐山堂之文﹐馬瑤艸之畫﹐白毫庵之書法﹐皆非凡手所及﹐然不值一錢者﹐顧不以其人歟﹗

余嘗謂因心足以造境。心有所系﹐如利祿聲色之類﹐𨿽置身名山水中﹐亦快怏如有所失。山水佳處﹐不惟不能道﹐而亦不盡審也。餘二十五歲﹐館於執友王維庵家。維庵孝友爲吾黨之冠﹐除捨館余﹐不能盈丈﹐聚生徒十數﹐盛雨及之﹐滲漏無干處。余謂維庵曰﹕檐澑猛急﹐吾以爲開先瀑也﹔眼前家具雜沓﹐一一以爲奇石縱橫﹐則吾此時已置身廬山矣。維庵大笑。而善畫之張大風﹐家貧亦惟有容膝之地﹐每天雨湫隘﹐琦臥書案上常累月﹐而畫境不衰﹐厥狀殆如余之處王宅矣。

余見鹿牀老人之畫卽膜拜﹐以爲所見晚近畫家﹐無此

蒼潤之筆。顧有美中不足者﹐則路徑無甚曲折﹐有時屋據山顚﹐乃無微徑足達其頂﹐此亦一憾也。若石谷畫路﹐卽有隱有顯﹐有斜有正﹐有髙有低。低者沿水﹐髙者入云﹐正者來以樹陰﹐斜者入於巖際﹐隱者爲綠陰所偃﹐顯者則行旅相屬﹐在在皆有思致。古人云﹕有好山﹐無好路﹐是一憾事若鹿牀者﹐可謂有好山不得好路者也。

畫山於巒頭不點小樹﹐則成爲童山﹐且前後際亦不能分別。石谷最精此法。鹿牀步之﹐亦深得其三昧。無他妙巧﹐只貴能參差錯落耳。畫時不能排成一片﹐須有先後濃淡。濃處三五株﹐夾之以淡﹐則前後分矣。用濕筆尢佳。以花靑少少渲染之﹐一望成綠縟矣。石谷作小樹﹐有時斜列於陂陀上﹐望之蔥鬱有靈气。惟大家始能辦此﹐余當窮老盡气學之。

落款一壞﹐畫之全局皆壞。石谷乍見西廬﹐西廬卽令先學書﹐書成而畫亦超軼﹐故石谷畫書繪兩相映發。石田書學黃山谷﹐到其精處﹐畫或亂頭粗服﹐筆勢槎椏﹐一經寥寥作數字﹐翻多奇趣。南田書法﹐柔媚入骨﹐往往題畫多侵占畫之地位﹐終非山水家題款也。余曾三見文與可眞迹﹐落畫板劣作四方形﹐竹旣森動﹐書亦剛勁﹐但病其不稱。昔人言一幅中有天然候款處﹐失之則傷局。此語良信。

余鄕人謝琯樵﹐用筆若快刀斫人﹐參蘇﹑米爲一﹐有時類陸放翁﹐蓋自成一格者。畫竹落筆如飛﹐於竹邊疾書數十字﹐栩栩並竹而活矣。作小幅山水﹐行小艸於其上﹐秀挺無倫。余見必太息﹐以爲先生眞善於署款者。琯樵﹐漳丹﹝人﹐一生不出閩疆﹐畫多爲閩人收藏﹐故江左畫家﹐恆不識有琯樵。余師陳先生﹐恆對余稱琯樵不已。師固與

琯樵同執業於汪瘦石先生者也。

臨摹古人﹐若一點一畫皆與眞本無二﹐究何用處此不謂之臨摹﹐但云寫眞足矣余每見名人巨幛或長卷﹐先將全局一覽﹐觀其結構之疏密﹐主客之朝揖﹐默識片時﹐卽揀畫中精神專注之處﹐亦以盈尺之眼光注之﹐體驗其用筆之輕重﹐用墨之濃淡﹐皴擦本何家數﹐一一思索。蓋多則不詳﹐貪亦易忘﹐但從小小處著眼﹐會得此數訣﹐參以各家之法﹐便可放手而行。

學畫與學書同﹐又與學詩同。孫﹑虞同學右軍之書﹐而孫﹑虞截然。何﹑李同學工部之詩﹐而何﹑李各別。此沈朗倩之言也。元之四大家皆出董﹑巨﹐而四家不相沿襲。倪髙士似獨辟蹊徑﹐實則倪畫全出北苑﹐遺貌取神﹐自臻極詣。不寧惟是﹐但以梨園奏技論之﹐程長庚聲價振一時﹐所傳之弟子如譚鑫培﹑汪桂芬﹑孫菊仙三人﹐均出程派﹐而聲吻各別﹐亦各臻其妙。觀此則知不能恪守一先生之言﹐當自行變化矣。

凡觀畫﹐賞鑑家之眼光﹐與畫家之眼光迥然不同。賞鑑家兼收並蓄﹐無論古今﹐苟當其意﹐卽行收錄。畫家則取性之所近﹐譬如尙疏淡者必以綿密爲繁﹐重奇偉者必以荒率爲野﹐實則皆非也。是眞畫家﹐當具賞鑑家之眼力﹐然後濟之以獨到之學力。觀黃鶴當証之以癡翁﹐於不類中求其類﹐到體會微處﹐王﹑黃家法亦正同耳。

昔人論畫﹐貴一拙字。此詣眞不易到。老手之頹唐﹐非拙也﹐旣頹唐矣﹐或多敗筆﹐不能謂之拙筆。拙者精神到﹐不肯一筆諧俗﹐亦無一筆近於矯揉﹐純以天行﹐看似極拙﹐卽之卻雅極﹐則方謂之眞拙。吾鄕新羅山人﹐點染

山水中人物﹐眞能拙矣。然新羅固能爲工筆人物者﹐於山水中獨不肯爲﹐時時出以古拙之筆﹐蓋不求工而能自出新意﹐此不惟驗功候﹐亦驗性靈也。

拙字之外﹐尙有一生字﹐卻極難到。凡聰明過人者﹐初學作畫﹐偶出一二筆極生﹐然有畫工百思不到者﹔更求其常常如是﹐則不能矣﹐此天趣偶與人合也。惟神於畫者﹐卻能於熟復求生。蓋繩墨二字﹐良工已得之爛熟﹐偶然斥去繩墨﹐便覺無繩墨中﹐卻有自在遊行之致﹐則生字之眞面也。

凡作畫﹐第一須乘興。譬如身在名山水之間﹐於萬峯合沓處﹐忽得一蜿蜒之微徑﹔於水柳叢蔚處﹐偶見一宏敞之軒窗。明知不是畫圖﹐卻成天然粉本﹐歸而眥筆布景﹐有較眞山水爲明媚而幽邃者﹐此天與人合也。若在賓從紛呶間﹐最恨爲人所泥﹐對客揮毫﹐卽有十二分工夫﹐總帶八分木彊之气﹐萬不能佳。本無興致﹐而彊爲興會﹐天與人離﹐卽但言人﹐亦爲俗气所雜﹐萬無雅趣之足言。惟三兩素心人相對談藝﹐旣酣﹐畫興偶動﹐臨時抒以新意﹐或成不朽之作﹐畫竟或跋或詩﹐亦恰與畫稱﹐方可謂之絕構。

奚鐵生畫﹐余累見之。筆墨秀潤﹐學雲林而不走入枯淡一路﹐墨气較濃﹐源出雲林﹐而不肯步步追逐雲林者也。率爾操觚者﹐學之亦容易成一篇幅﹐若終身由之﹐則拘局不能變化矣。鐵生寓杭州﹐而梁山舟學士書名震天下﹐杭人至京師遺貴要者﹐必以梁書奚畫爲贄然奚畫不必足匹梁書﹐然亦一時之傑也。

畫人之傳與不傳﹐亦有幸不幸存乎其間余讀當塗黃左田畫友錄﹐不期盡然傷也。孫據徳者﹐蕪湖人﹐與蕭尺

木同時善山水。其友某以事下獄﹐孫將贖之﹐無資﹐則日懸其畫於市賣之﹐冀以贖其友。顧乃不售﹐孫大憤﹐盡取而焚之。有識者於頑焰中奪得一幅﹐委金而去。孫追還其金﹐遂歸蕪湖﹐貨其產千金﹐卒得脫其友於囹圄中﹐人爭義之。顧今日舉孫之名以問世﹐初無一知。嗚呼﹐若孫先生者﹐不惟藝髙﹐義亦髙矣﹗

無法不足以作畫﹐無理不足以成畫﹐無趣亦不足盡畫之妙。三者備而畫已名家矣。余則謂趣外尙須韻之一字。作詩至神韻﹐爲事已難﹔論畫而取神韻﹐則倪髙士其當之乎古大家畫﹐均講魄力﹐獨雲林疏疏落落﹐由北苑脫胎而來﹐未嘗一筆泥乎北苑。每於水邊林下﹐著一茅亭﹐而秋葉撼撼欲飛之狀﹐在淺渚平沙﹑陂陀縈復外﹐蕭然獨具髙致。淺人以爲易學﹐動曰雲林﹐取其簡也﹐乃傖荒至不可耐。此中正自有天耳。

皴法能總諸家之長。石谷也﹐爲惠崇卽惠崇﹐爲燕文貴卽燕文貴﹐而論其本來面目﹐仍山樵也。惟其能山樵﹐故能摹仿各家﹐一無梗礙。若初學喜新﹐一家未成﹐動卽遷徙﹐終至不能自立而後止。余曾在徐相國家﹐觀查云壑臨摹各大家長卷。捲長三丈﹐曰學某某者﹐按之仍云壑本來面目也。石谷能變﹐云壑不能變耳。夫工夫至云壑而尙如此﹐後生小於﹐寧可矜多而務博耶﹗

墨有濃淡焦濕之別。專用濕筆﹐則山中匪處不雨矣﹔專用焦筆﹐則山中又匪曰不秋。此古人所以貴幹濕並用。余每見香光畫﹐無處不用濕筆﹐故極口稱虎兒﹑房山。香光在明季負重名﹐收藏極富﹐人人無敢輕義﹐所論畫幾自成一家言凡能畫者﹐未聞其與香光異同也。實則宗一先

生之言﹐萬無自拔之理。余固重香光﹐至其持論處﹐往往爲之沈吟。

山中有四時﹐此意不可不悟。張詢能繪三時風景﹐子久能屢變山容﹐正以時令不同﹐故布局傅色亦異。余見道﹑咸時畫家﹐作靑綠山水﹐似正銥春時候﹐忽粉墻之上﹐寫楓葉一叢﹐紅酣欲滴。余大笑﹐以爲時令變也。此畫工夫非小﹐顧太髙興﹐欲盡貢其所長﹐又以靑綠中須間以紅鮮﹐故秋後霜林﹐轉於春中入畫矣。

吾鄕汪瘦石先生﹐畫多作淺絳﹐在四王外別饒一種風格。顧先生足不出戶﹐所作多閩中山﹐於武夷尢肖。先生寫翎毛至工﹐竹尢擅場﹐山水中秋林枯葉﹐撼撼若飛。吾鄕林恭浦先生﹐曾藏汪畫四巨幀﹐余年十一歲時曾一見之。峭壁插空﹐然斌媚動人。迨長﹐粗能作畫﹐則閉目窮追其狀﹐終不能到﹐今老來愈仿佛矣。

余友武進莊思緘﹐以所藏黃鶴山樵立軸山水囑題。時余友李畬曾在余寓齋﹐見畫詫以爲眞本﹐且言山樵署款多用小篆﹐驗之良是。山樵畫流落人間者無幾﹐是軸余不敢謂爲眞﹐然細細用牛毛皴﹐千螺萬髻﹐一筆不苟﹐松杉離立﹐用筆似鈍﹐卽之則峭勁﹐用墨似澀﹐審之則陰澤﹐未嘗以云物映帶﹐而前後井然瞭然﹐眞佳作也。余評古畫﹐但論意境及神味而已。至於眞贗之辧﹐余非賞鑑家﹐不敢遽下斷語。

名大家畫﹐多在人不經意處格外經意。猶之讀史記﹐人知史公著意處﹐恣情研讀﹐至於輕描淡寫處﹐轉置之不問﹐此最不善讀者也。史公之文﹐蓋無處不寓精神﹐似精神不到處﹐正其精神徧到處。讀者能於不經意處著意﹐在

在皆足長我識見。讀名大家之畫亦然。大嶂奇峯﹐湧現紙上﹐人爲所奪﹐幾以爲美盡於此﹐不更傍矚矣。乃林隙石邊﹐偏結構一二精舍﹐髙人逸士彈琴調鶴於其間﹐幽茜絕倫﹐令人生出塵之思。若輕意看過﹐初不畱意及此﹐則古人用心﹐轉爲觀者沈沒矣。

遠山用淡墨染成﹐作畫者人人知之。咸以爲結構已完﹐此特略略一著筆足矣﹐往往全局都佳﹐以遠山失勢﹐令人索然不懌。須知遠山非畫中補筆也。山有遠近﹐山脈固宜綿接﹐亦不能無賓主朝揖之勢。大家之畫﹐有主山平平﹐而遠山在雲气模糊中﹐反突兀動目者。此全在落紙時意在筆先﹐一一審勢。尋常畫家﹐都不畱意獨方氏山靜居論畫中﹐詳論其法

大癡之論畫﹐最忌一甜字。石谷之論畫﹐最忌一光字。甜字甚奇﹐大致謂熟而近俗者也。大癡爲畫家聖手﹐傖俗之畫﹐寧肯下此鍼砭。大癡之所謂甜者﹐似指學北宗不成﹐而成爲銥纖憨艷者也。至論光字﹐余恆對之凜凜然。戴文節之畫﹐蒼潤流媚﹐細按之筆筆有毛。不善學者﹐將筆倒臥紙上﹐擦刷漧淨﹐乍觀似潔﹐實則光也。一犯光字﹐則終身不入彀矣。

濟師畫﹐險急極矣﹐其思想大與人別。於水際不能出峯處﹐忽奇石岸然﹔於萬山不能置屋處﹐忽危樓翼然。石溪則否。其制局甚陰沈﹐似萬年人迹所不到者﹐幽人蕭然來去其間﹐往往生人人山思想。此自是石溪髙處。餘論畫奇到濟師而極﹐幽到石溪而極﹐二僧不能分髙下也。

古來大家多不測。人但知米海嶽爲潑墨一派﹐煙雲掩翁﹐樹木濃重耳。然鄧公壽畫記言﹕海嶽寫松﹐以淡墨畫成鍼芒﹐千萬攢簇如鐵。一作梅松蘭菊圖﹐交柯不亂。果後人見得此畫﹐能定其爲元章手筆耶又有靑綠一幅﹐藏項子京家。米氏作靑綠﹐余所未聞﹐此愈見大家之難測。石田詩﹔米家原自有晴山。啟南﹐明大家﹐見聞廣博﹐所謂晴山者決不止潑墨一派。然則米家之能爲靑綠﹐亦自可信。

販書畫者多狡逞。每得大家長卷﹐往往割去其半﹐以一幅爲兩幅。或取眞跋移入贗本。畱其眞本別作一卷。賞鑑家不盡能畫。但取其跋語。跋語考證旣眞。則千力萬气。痛爭其畫之非贗。無論畫中存無數敗筆。抵死以跋語爲據。余恆不與爭。但目笑而已。畫旣贗矣。卽得眞跋何爲。趙文敏寫蜀道圖。峭壁側立幹仞。下有棧道。盤人才數折。卽不得見。細看竟無底紙。知爲人磔剝矣。如此佳畫。乃忍割裂眞令人恨恨無已。

張大風論畫﹐近看好﹐遠見又好﹐因盛推北苑。北苑畫何能見余所見者癡翁耳。癡翁畫眞能近遠皆佳者。其寫船人﹐不過三數筆﹐遠望之一舸飄然﹐老漁伏而冒雪﹐栩栩欲生﹔近卽之﹐則筆力雅健﹐使人嘆服。蓋行條理於粗服亂頭之中﹐不到大家火候﹐萬不能夢想臻此境地。余作畫用墨有得處﹐遠望較佳﹔或細意熨帖者﹐而遠望轉無精采。因嘆古人精處﹐𨿽畢生體會﹐終無把握也。

天下用字畫殉葬﹐其禍端起自昭陵。然蘭亭眞本﹐尙出人間也。最惡者﹐以天下尢物﹐一死不能更戀﹐則聚而焚之﹐如義興吳同卿者﹐可惡極矣。黃子久之畫富春山﹐三年始完﹐此天下至寶﹐藏吳氏家。同卿將死﹐則悉舉所藏書畫焚之。其妾於火中奪出二卷﹐其一懷素帖﹐其一則

黃畫也﹐已焚丈餘矣。余嘗笑凡人臨死焚稿者﹐藏拙耳﹐又不甘藏拙﹐故畱疑團﹐使人疑信其所焚者或爲佳作。實則斷無佳者﹔果佳﹐早已流傳人口﹐決不至焚若同卿實不同此例﹐謂之彊盜蹭韃風雅可也。

長洲張潛夫跋楊龍友畫云﹕人冷煙輕﹐舟疏月在﹐恍然置我於畫中也。此二語徐孝程所不能道。令人閉目思之﹐眞說出畫中淸超之境界。余嘗謂駢文中寫景﹐庾子山火色太濃﹐偶句往往爲塡詞家所竄取。南宋如玉田諸老詞中偶句﹐固不讓子山﹐然亦有能入畫與不能入畫者﹐此中大有分別。

金陵八家﹐龔半千用墨與樊會公同一蹊徑﹐墨光映發照人。會公有時尙近淡逸﹐而半千則極積郁﹐𨿽蒼翠欲滴﹐而林壑無幽深之味﹐但於水上作陂陀林麓﹐而樹寡於石﹐往往成爲童山﹐會公似出一家法﹐然寫枯樹﹐枝榦怒孥﹐而一一如生﹐榦巨於枝﹐枝由幹出﹐濃淡巨細﹐匪不合法。吾意於金陵之派﹐寧取樊而捨龔。

髙蔚生亦金陵八家之一﹐寫小幅山水﹐與龔﹑樊二家大異。同年張韻舫守莆田時﹐余曾一至其官齋。太守出示髙畫二種。一用渴筆作石壁﹐其下雜樹叢生﹐艸堂隱隱﹐在樹陰間﹐童子調鶴於窗外﹐髙人憑軒外坐﹐布置無一不韻。其上不署年月﹐但作髙岑二字。第二幅則平沙遠渚﹐風竹煙葦﹐長洲一曲﹐直入虛無﹐又蔚生之變調也。局似郭無疆﹐但用筆不同耳太守生時甚賞余畫﹐余曾用赭墨作王山史一幅貽太守。聞太守逝時﹐其夫人以余畫納之棺中﹐從太守所嗜也。

橘叟藏髙且園山水立軸﹐懸巖壁立﹐云物映帶﹐危橋

起於空際﹐云半梅梢爭出﹐橋下亦亂梅交加。橋上作紅袍紗帽官人﹐騶從甚盛﹐似專來尋梅者。景物如生﹐巖石但用渲染﹐不加細皴﹐天然人格。且園生平好指畫﹐爲鍾馗象﹐眼而不眉﹐不知何意。余凡三見其寫鍾馗矣﹐皆無眉。陳仁先家一幅最有神。余謂且園畫當自成一格﹐與元四家無一似者。有人謂且園人物﹐深得吳小仙神韻。良然。

趙文敏畫﹐在元人中實兼四家之長。文敏能作士女﹐兼能作工細樓閣﹑而四家莫逮也。然所以不能列入四家者﹐詎以趙宗仕元耶余嘗見其眞迹一幅﹐髙巖巨嶺﹐雄驚中均有雅韻。至於叢石起伏﹐用筆秀潤如玉。禹之鼎學之甚肖。禹蓋長於人物﹐樹石樓閣﹐亦匪一不韻。嗟夫﹐果松雪能類子固者﹐則畫品當益超絕董香光謂紙素之壽﹐壽於金石﹐𨿽論藝事﹐然其間正不能不資人品。

畫惟巨然之短筆麻皮皴最工穩。若叔明作長筆披麻皴最難學﹐幹頭萬緒中著一敗筆﹐卽不可救。余嘗謂筆筆有力﹐須筆筆有韻﹐方可作長筆皴。皴筆要分明﹐又要渾融。明而不融﹐則如麻繩之粉擾﹔融而不明﹐則是死蚓之聚爛。若作短筆皴﹐卽有一二敗筆﹐尙可補救。然落筆須輕﹐救之乃易。實則到純熟時﹐而敗筆亦日見其鮮矣。

戴文節筆墨精處﹐直造淸暉堂奧﹐而乃違心右漁山而左淸暉。余細審文節用筆﹐無一似墨井也。因念凡人力所能至者﹐則視其事爲輕﹔力所不能至者﹐非詆毀之﹐則決佩服之矣。文節之於墨井亦然。余謂文節果不死者﹐其所造正未可知。淸暉八十以後﹐老筆頹唐文節晚年﹐初未見其頹唐之筆。其曾孫懋齋﹐曾從余遊﹐舊宅有王太常爲之書匾﹐蓋文節先世已與太常爲友。想文節生時﹐必多四

王墨迹﹐惜亂後銷亡都盡矣。懋齋所藏文節殘畫﹐亦頗寥寥。

余嘗戲謂﹕畫家能用墨筆者﹐似鳴鉦擊鼓以警眾﹐謂吾能用墨也。奚鐵生一派用筆頗荒率﹐蓬蓬然滿紙皆露墨气。學者落其窠臼﹐幹篇一律。余獨不謂然﹐私意謂用墨宜與用靑綠同﹐輪郭皴法﹐不妨工致﹐傳之以墨﹐則分外生色。吳墨井作重巒疊嶂﹐筆筆不苟﹐其用墨气渲染﹐亦正同淺絳用法﹐故巖岫響背皆精嚴﹐無一荒率之筆﹐此足見大家之用心矣。

石谷老年﹐眞所謂從心不逾矩矣。然論者頗病其刻露。余謂石谷之刻露﹐正步步示人以眞詮﹐授人以用筆之法﹐不須搔首弄姿﹐求媚於人。猶之大家美人﹐不爲時世之妝﹐而被服人咸莫及。惟不善學石谷如近人某某者﹐粗枝大葉﹐自鳴眞率。余見之輒笑﹐稱爲石谷之埏埴。而某某尙狂鳴罵人﹐詆麓臺如芻狗。夫麓臺固有霸悍之气﹐前人論之頗詳﹐然寧如夫己氏之顢頇﹐墨守石谷之似﹐不自知已走入魔道矣。

長於渴筆者﹐易森動而寡秀潤﹔長於濕筆者﹐能秀潤而欠森動。荊﹑關之筆帶渴﹐董﹑巨之墨近濕。然皆得傳聞。試問荊﹑關﹑董﹑巨眞本﹐能爲寒櫥所備蓄否余見一峯眞迹﹐極力用渴筆爲亂柴皴﹐至一濡染以淡墨而渴中帶潤﹐潤中見渴﹐眞神筆也。餘一生不敢輕議古人﹐非膽懾也﹐所見不廣﹐好作評量﹐直是空中罵鬼﹐不得反唇之答﹐故不願爲耳。

山水著人物﹐卽畫龍之點睛。在月松風竹﹑菱漵蘋洲間﹐構一茅廬﹐安一小艇﹐令觀者神思爽然。待此畫中人﹐

幾若神仙﹐此是何等胸襟﹐才能落想如此之髙若不講位置﹐隨地皆有屋宇﹐而斷港絕潢中忽著以畫船﹐直駛向何處去也不惟使觀者惡心﹐而亦壞此名紙佳絹。吾不謂之劣畫﹐直謂之暴殄天物。

天下欲得一名畫﹐其間似有冥數存焉。董思翁求北苑畫於江南﹐累歲不能得。顧仲方謂思翁﹔倘入長安於金吾張樂山家求之﹐或得見也。思翁旣入朝﹐一日有客持畫數幅求售。思翁不知董畫卽在其中﹐漫問曰﹕此間有張金吾者﹐客曾見之耶客日﹕金吾下世久矣﹐公何爲問之思翁曰﹕非問金吾﹐問吾家北苑畫耳。客執溪山行旅圖以上曰﹕此卽是也。思翁大驚﹐展之果是﹐以思翁曾一見此畫於淸和尙處也。天下嗜之旣深﹐其中若有鬼神爲之作合﹐殊可異也。

北苑之溪山行旅圖﹐萬萬不可再見矣。而唐六如作關山行旅圖﹐余於前三十年曾一見之。樹林槎椏﹐皴法用懸鍼之筆﹐一一均六如本色。一人打包而行﹐風物蕭寥。上題一詩云﹕廿年行李悵關山﹐紈絝誰知行路難。今日酒杯歌袖畔﹐渾忘門外是長安。立軸髙三尺許﹐紙本已舊﹐而風神奕奕然﹐亦不可多得之作也。

雅宜山人﹐余曾得一長卷﹐用赭石渲染﹐爲蘆竹中有危峯﹐上懸飛瀑﹐髙橋一座﹐爲木制﹐老人曳杖過橋﹐竹中聳一小樓﹐似將畫中景物收入其內者。結媾精嚴﹐惟筆法一同六如﹐不加皴擦瘦峭﹐用筆尖若作小楷﹐輪郭成後﹐以赭墨渲染之。此法最不易學。雅宜爲子畏之友﹐彼此觀摩﹐不期墜入子畏窠臼﹐然終是文人之筆。

倪髙士秋林野興圖﹐經髙士再跋﹐足見爲生平得意之

只。

作。初跋云﹕余旣與小山作秋林野興圖﹐九月中小山攜以索題。適八月望日﹐經鈕齋前﹐木樨盛開﹐因賦下章。今年自春䢐秋﹐無一日有好興味﹐僅賦此一長句』爲書於左方。政喜秋生研席涼﹐捲簾微露淨衣裳。林扉洞戶發新興』翠雨黃雲籠遠牀。竹粉因風晴靡靡﹐杉幢承月夜蒼蒼。焚香底用添金鴨﹐落蕊仍宜副枕囊。己卯秋九月十四日』雲林生倪瓚。又跋云﹕十年歲在甲午﹐冬十一月』余旅泊甫裏﹐南渚陸益徳自吳松歸﹐攜以相示。蓋藏於其友人黃君允中家。餘一時戲寫此圖﹐距今十有六年矣。對之悵然』如隔世也。瓚重題其左而還。十九日。圖藏髙江村家』林際數峯出沒﹐運筆渾圓。江村寶之﹐今不知流落何所矣。

年家子李生觀槿﹐其先代藏畫甚富﹐黴侵蠹蝕者不計其數觀槿年少﹐亦不知愛惜。一日余至其家』見故紙籃中有殘畫數幅﹐偶抽取視之﹐則趙千里寫仙山樓閣長卷﹐可丈許﹐靑綠照眼﹐人物精絕。余對之太息﹐令付裝池』燦然一極筆也。千里畫﹐余不敢學﹐卽學之﹐亦萬萬莫至。然結媾精嚴﹐北宗固與南宗同一法程。余觀之累日』因念前此闈中文字﹐佳者往往見黜﹐殆亦千里長卷入故紙籃中矣。

爲人題畫﹐亦不可不愼。米元暉作雲山得意捲﹐用墨鉤細云﹐滿山浮動﹐山勢迆邐﹐隱顯出沒﹐林木蕭疏』屋宇虛曠﹐極筆也而宋之曾純父覿﹑明之吳匏庵寬題跋﹐咸以爲元章米氏父子宗法固同﹐而各有獨到之處』如逸少之與獻之也。旣不能精辧而確定之﹐艸艸落筆﹐遂貽後人之聚訟﹐深可不必。余每於前人之畫﹐恆未嘗漫題一語』苟考據弗精﹐轉畱笑柄﹐故不敢也。

吾鄕曾波臣﹐爲傳神妙手﹐頗有聲於海內。而莆田郭無疆鞏﹐則其髙足也﹐能爲山水。余見於年家子李拔可家﹐寫小竹芳洲﹐帶以雲气﹐作遠勢入於虛無﹐用墨甚有法。大江南北識波臣者﹐頗知無疆﹐實則吾閩處萬山之中﹐與中原隔絕﹐其間如王研田且不見稱於時﹐矧郭無疆耶﹗書至此﹐爲之太息者再。

查云壑畫﹐不名一格。初爲倪髙士﹐後參以梅花道人及董文敏。然用墨佳處﹐時造古人之域。生平頗服膺石谷﹐延至其家﹐請作云西﹑雲林﹑大癡﹑仲圭四家筆法﹐而查畫亦因而大進。余謂云壑終屬解人。徐迪功一遇李空同﹐而詩筆居然超凡人聖。蓋古之能手﹐相近必相師。王﹑黃同時﹐彼此顚倒﹐亦互有所益。吾獨不解麓臺之於石谷﹐何以太常服之﹐不敢屈居弟子之列﹐而麓臺爲太常之孫﹐反有異議﹐則宜乎秋谷之介介於漁洋也。

楊子鶴之學耕煙﹐可謂亦步亦趨﹐無一筆捨耕煙矣。梁溪謂子鶴未能另出手眼﹐擺脫師規﹐縱極工妙﹐終不免爲石谷所掩。鄙意石谷終亦不能掩西亭。西亭寫老梅髙竹及翎毛牛馬之屬﹐或有石谷涉筆所不到者﹐大段師石谷而旁通以他技﹐亦足自成一家。梁任公家藏西亭山水﹐用筆謹嚴已極﹐用靑綠而能不爲北宋人所囿﹐的是淸暉家法。然淸暉晚年﹐老筆頹唐﹐亦多可議處。西亭兢業﹐不敢恣肆﹐此正是西亭過人處﹐何掩之有﹗

余友許豫生藏畫至多﹐贗本居其七八。惟文衡山一幅至佳。用渴筆爲懸巖﹐不加細皴﹐輪郭但用赭墨鉤勒﹐純用燥鋒﹐勢至危險。巖底著兩髙士﹐衣冠甚古﹐而巖上樓閣隱隱﹐均在雲際。用筆果的眞衡山也。衡山畫餘一生未

。

敢問津﹐以性不之近﹐爲之徒自增醜。今觀是幀﹐更覺卻步﹐私計惟有衡山之學力﹐方能如此。記余師謝枚如先生﹐稱東坡詩爲仙筆﹐不敢學﹐意亦不近東坡。余師忠厚﹐不爲西河之姪罵耳。余之於衡山﹐亦猶吾師之於東坡﹐嗜好之殊﹐人固不得而彊也。

余友王碧棲﹐得王廉州長卷﹐不過數十金﹐頗有蠹蝕之迹。余以二百金購之﹐碧棲弗允。旋亦捨去不問﹐不知此物流落何所。卷中萬松﹐勢皆北向﹐礬頭用渴筆焦墨﹐筆筆有毛。余心醉其妙﹐又念廉州用濕筆﹐幾奪香光之席﹐此獨用燥鋒﹐何也記前此曾一見廉州眞迹﹐亦頗用燥鋒﹐名大家之作﹐固不能拘以成格﹐則碧棲所得之長卷﹐決爲廉州無疑。

吳仲圭﹑倪髙士兩家畫﹐均不多見。文徵仲謂﹐看吳畫當於密處求疏﹐看倪畫當於疏處求密。此二語非徵仲不能道﹐然而能悟徵仲之言者亦絕少。倪畫本出北苑﹐乃一變董法﹐以天眞幽淡爲宗﹐實則無筆處皆是筆。張伯雨評其畫﹐謂無畫史縱橫習气。縱橫之習﹐子久猶不能免。而迂翁獨超然物外﹐精神到處﹐筆卽不到﹐然於空廓中皆寓精神﹐此所謂疏中之密也。梅花道人皴訢分曉﹐气韻沈毅﹐亦不免有縱橫之气。然能用焦墨﹐𨿽極濃鬱﹐卻極疏淡。故雲林題吳畫﹐有醉後揮毫寫山色﹐嵐霏雲气淡無痕。觀此則吳畫之淡處﹐卽其疏處矣。

宋畫刻畫﹐而元畫變化。此語本惲壽平。嗚呼﹐壽平所見博﹑所言精哉﹗宋畫中余凡三見龍眠眞本﹐二人物﹐一山水。山水皴法不用側筆﹐其細如古篆﹐而陰陽自分﹐重巒疊嶂﹐眞刻畫到十二分矣。鷗波𨿽爲有元大家﹐然仍

宋人軌範。至倪﹑吳﹑王﹑黃﹐始用焦墨渴筆。習董﹑巨不爲董﹑巨所拘﹐殆眞能變化矣。

大凡畫家得古人之形貌易﹐得古人之天機不易﹔得古人之規矩易﹐得古人之气韻不易。如某某者﹐窮老盡气學石谷﹐水石樹木位置處無一非石谷﹐而石谷之精神一毫無有。此特匠氏眼中胸中之石谷﹐去石谷已幾千萬里矣。凡天機气韻﹐純視其人之學養胸次。譬如歐曾學昌黎﹐試問那一筆是昌黎倪髙士學北苑﹐試問那一筆是北苑若不能變化﹐一味求肖﹐是雕刻木偶工夫﹐非畫家天趣矣。

畫意貴靜遠﹐畫境貴深曲。古人髙隱處﹐但得一潭之水﹐一房之山﹐其中若有千象萬態羅列其前。惟有靜體﹐故得遠神。故名家於未落筆之先﹐目光已涵到萬里外之名山勝水。尺幅𨿽仄﹐而精神已透出紙外。及落紙時﹐又講結構﹐一勺水亦有曲處﹐一片石亦有深處。此境全在胸次髙爽。能屏俗緣﹐故不期而深﹔能與天遊﹐故不期而靜。

郭河陽論畫有二病二獘﹐其言甚精微﹐余聊以淺說解釋之。

一日﹕凡畫積惰气而彊之者﹐其迹軟懦而不快﹐此不注精之病也。釋曰﹕結構山水﹐須通盤打算﹐主山客山之必須朝揖﹐一樹一石之必須位置﹐𨿽屬小幅﹐亦在在具有章法。惰气之積﹐蓋不思而落筆也。本無逸致﹐而彊爲山水中人﹐是挽東施而捧心﹐捉無監而陸鏡耳。縱使塗澤滿紙﹐亦稍具巖巒之態﹐卽而視之﹐則小兒聚瓦礫爲山﹐一無精神之可言。郭言不注精三字﹐大有意味。

二日﹕積昏气而淚之者﹐其狀黯猥而不爽﹐此神不與俱成之病也。釋日﹕以俗手而爲潑墨一派﹐不能謂之染﹐

但謂之黯﹔不能謂之肖﹐但謂之猥。黯者昏瞀之謂﹐猥者凡下之謂。今試令人在武夷九曲之間﹐當山雨欲來﹐煙雲四塞﹐而山之秀挺﹐不能因云漫而喪其眞﹐水之明淨﹐不能因煙迷而失其故。無他﹐山之精神在﹐故能使人疏爽。今以人描山﹐而神不與山屬﹐是不明畫理之所以然﹐直昏昏沈沈而落筆﹐而一力尙欲求爽觀者之眼目﹐則萬萬不可必得矣。

三日﹕以輕心佻之者﹐其形脫略而不固﹐此不嚴重之獘也釋日﹕能脫略﹐尙是於畫境中有得後方具此膽力﹐惟不應掉以輕心。須知嚴重非板重之謂﹐板重是重在筆﹐嚴重是重在神。作畫與作文同是美術家中一種路數。余恆笑公安文派﹐純以輕佻取媚於時﹐不轉瞬間﹐與竟陵同歸煨燼矣畫中之江湖派﹐方以輕佻脫略爲長﹐初見似佳靜﹐觀之便索然無味。至於三王﹑漁山﹐𨿽寥寥數筆﹐亦自具嚴重之槪。以意在筆先﹐學力純而閱歷廣﹐落筆不期重而自重﹐卽使老境頹唐﹐亦終無輕佻之病。此惟火候到者﹐方能辦之。

四日﹕以漫心忽之者﹐其體疏率而不齊﹐此不恪勤之獘也。釋曰﹕經語爲能手言﹐不爲初學言也曰慢﹐日忽﹐是能者不經意始有此失。不齊不必是不嚴密。凡筋脈精神不相應﹐不相湊泊﹐便算不齊。聰明人作畫﹐有偶然獨到者﹐卽有疏率不檢者。勤恪二字﹐是醫疏率之上藥。恪字是在在畱意﹐勤字是筆筆用心。其始稍近拘攣﹐至純熟後﹐便能放手無失。

餘論文有十六忌﹐讀者當已見之矣﹐不知論畫亦有十二忌。論文之忌﹐就余之所見而言﹔論畫之忌﹐則饒氏自

然先吾而論矣。饒氏所論就山水言﹐然畫家之大宗﹐亦無過於山水。如荊﹑關﹑董﹑巨﹐下及元之四大家﹐亦各以山水著則余之論畫﹐亦不能不自山水發端也。

一日﹐布置忌迫塞。夫畫師詩人﹐全恃胸襟之髙曠。姜白石非能畫之人﹐但觀其塡詞中小引﹐描寫景物﹐令人閉目思之﹐如在山光水色之中。卽其胸襟髙曠﹐故吐屬不凡。若畫家不見名人眞迹﹐於天下名山水又寡所閱歷﹐一落筆時﹐安得有許多丘壑奔湊筆端則布置必拘攣﹐無所展布﹐迫者呃於勢﹐塞者窘於步也。不惟一一落小家子範圍﹐但一个俗眼孔﹐一个俗念頭﹐遂生出惡劣境界。此畫家之不可不知者。

二日﹐遠近忌不分。西人之畫分遠近處﹐與吾國古名家不同西畫之近處﹐寫人物極偉﹐至身外遠瞭﹐則山如小幾﹑樹如纖艸矣。蓋西人以算學入畫﹐目力所及處﹐凡山水樹木﹐均可縮小。若以中國畫法繩之﹐則一無理解矣。然遠近之分﹐亦宜從大小濃淡分之。近處坡石樹木宜大﹐屋宇人物稱之﹔遠則峯巒樹木當小﹐屋宇人物稱之。惟山水遠處不宜作人物。實則黃鶴山樵於叢松大壑中﹐點染人物皆極小﹐蓋人愈小則樹愈髙﹐山愈峻﹐此以小形大之法也。石谷作松鍼一叢﹐大逾人面數倍﹐人亦無議之者﹐正所謂畫神不畫理﹑神足理亦足也。總言之﹐近處宜著實﹐遠處宜模糊。能於云根石气中講究用墨﹐則不患遠近之不分也。

三日﹐山忌無气脈。唐荊川批史記﹐忽然著一斷字﹐忽然著一續字﹐此眞能讀史記矣。文家猶畫家也﹐文講气脈﹐畫亦講气脈。气脈者﹐或隱或現之謂也。史記於文勢﹐

不宜斷處截然而斷﹐而自彼間從容醒出。然斷處能使人不覺﹐則其續處亦自無形象可尋。此卽畫中主客朝揖之謂。山之气脈必不當斷﹐苟斷之以雲气﹐則便似斷非斷矣。工夫全在分布起伏﹐气脈連接﹐形勢映帶。譬山頂層疊﹐下必有嚴重之山趺﹐方載得住。若寫丈餘之橫捲﹐則羣巒綿亙處﹐其中必有極髙之鎭山爲之主﹐則可以收此遠脈。總之气必相聯﹐脈可中斷﹐斷處非斷﹐正伏脈也。

四日﹐水忌無源流。凡作奔泉怒瀑﹐一瀉千尺者﹐山必髙遠而有來源。余嘗登方廣巖﹐觀珠簾泉之頂﹐如剖臥鐘之半﹐平置巖頂﹐水漫其上可經畝泄泉處勢微窪﹐泉自窪處奔落﹐因風散灑﹐遂成珠簾。苟山上無此經畝之泉脈﹐何以長日跳珠濺沫﹐未有已時此正言來源厚也。若作大瀑布﹐一瀉輒數里之遠﹐則來源非數十里之遠﹐決無此大力。然來源何從寫則當從髙遠中求之。山髙而瀑狂﹐則山後必有無窮之山﹐淵水積其上﹐無可發泄﹐故必奔湊一缺口﹐衝激而下。此寫泉之源也。若瀑勢飛動酣猛﹐其下受水處旣仄且狹﹐則於畫理便不通矣。故寫平溪大澗﹐亦必作泄泉之口﹐俾流入他處。於灘險瀨激處﹐亦必作跳波。此寫流之法也。有源有流﹐方是活水。

五日﹐境忌無夷險。凡寫山水﹐宜在在出新意境。有舉釋者﹐則其下必不宜配以平陂遠澗﹐率性加以古木槎椏﹐用羊腸小徑﹐益狀其險境。有平遠者﹐則樹不宜鬍髫﹐石不宜玲瓏﹐宜配以新柳小橋﹐依微入於斜陽渺靄之中』方爲合法。境有縈回者﹐則陂陀回覆﹐樹密煙深﹐隱隱出竹籬茅舍﹐令人生無盡物外髙人之企仰。境有空闊者﹐則涼月被野﹐遠水淪漣﹐於平崗髙崖之上﹐著一二衫履名流﹐

方足收此遠景。境有層疊者﹐則殿角塔尖﹐隨林木隱現﹐此最爲突兀之結構﹐足以供人幽探。此在臨穎賦色之先﹐自加著想﹐則落紙後便不雷同﹐亦不板滯﹐益能於夷險處在在自辟境界﹐便能自淸其性靈﹐亦以饜觀者之心目。

六日﹐路忌無出入。古人恆言﹕有好山﹐無好路。此卽寫山水之大病痛。戴文節爲晚近大家﹐往往結茅山巓﹐而竟無徑可達。若石谷者﹐幹回百轉﹐總有出入之路。或林下透現﹐而木末復出﹔或巨石遮斷﹐而羊腸半露。或隱坡隴﹐以人物點之﹔或近屋宇﹐以竹木藏之。總在或隱或現之間﹐如畫龍之東云出鱗﹑西云露爪也。故名家於山水中﹐恆寫髙人隱居中風物﹐板橋流水﹐密竹垂楊﹐往往渲染一條徑路﹐以便角巾藜杖者之往來﹐望之便知爲有道之所居。至於大屏巨幛﹐或棧道入云﹐或鑿石成級。如杜詩所云冥冥子規叫﹐微徑不敢取者﹐則眞善於寫路矣。

七日﹐石止一面﹐而亦大忌也。凡畫石峯﹐必分三面。回路轉﹐石勢卽異。若正面如是﹐而旁面亦如是﹐寧不呆相脫寫陽面之石﹐作正方形﹐則其陰處必作細紋﹐攢苔聚蘚﹐始能襯作正面。至寫旁面之石﹐則左陽者其右必陰﹐以淺深之法渲染之﹐亦有用細紋密皴﹐但畱其微微一角作陽面者。總視主山爲定位﹐若石勢與主山泛散﹐初不聯絡﹐則气脈弗貫﹐亦不能成爲編幅。故寫石須有頂有腳﹐分稜面爲佳。

八日﹐樹少四枝。凡畫樹必按四時﹐要有榮悴之分譬如崖壁幹尋﹐則附根於罅隙者﹐必無直幹﹐須作纏錯膠糾之形﹐方成體段。若在乎陂髙隴﹐則幹霄直上矣。故寫遠樹』必狀其頂。寫近水之樹﹐則多露其根﹐以潮汐侵蝕﹐泥沙滌而根露也。故石分陰陽﹐樹亦分正背﹐正背卽陰陽之謂。余嘗見某君畫松﹐先作虯枝﹐而松鍼皆在虯枝之後。余笑曰﹕此松但有背面無正面矣。某君大悟。至所云榮悴二字﹐亦畫樹之要訣。夏綠已成﹐萬不宜作槎椏之枯漧。深秋已過﹐萬不宜爲濃厚之綠陰。能按四時設想﹐則落筆決無此病。

九日﹐人物忌傴僂。北宗寫山水﹐必兼界畫﹐且長人物。至南宗而人物尙存軌範﹐石田翁以後﹐人物特寫意而已。或有以渴筆焦墨﹐爲寫意中之寫意者。然刪繁就簡﹐必須天趣宛然者﹐方臻化境石谷作人物﹐實得南宗遺法﹐無半點市井之气。足爲煙霞之玷。要在行立坐臥﹐各極其態然後可。大槪近人作畫﹐於人物一節﹐恆不屬意﹐粗具人形﹐卽已望之如墓阡中之翁仲﹐殆石人非生人矣。

十曰﹐樓閣忌錯雜。樓閣之法﹐惟郭河陽最精。郭河陽所作重樓邃閣﹐以名匠繩尺度之﹐向背分明﹐不差累黍。至李昭道一派﹐傳爲趙伯駒﹑伯騙﹐亦精工之極。若元之丁野夫﹑錢舜舉﹐得其工不能其雅矣。仇實父聚精會神﹐寫宮闕玲瓏﹐花石樹本﹐一一皆入神仙境界﹐則別有鬼斧神工﹐非淺人所及。若在山水一道﹐非塡以金碧﹐則不爲界畫之樓閣。然江村山鴨間﹐點染屋宇﹐𨿽不用尺﹐其制亦宜稍如界畫。觀石谷作村落中樓屋﹐閒閒著筆﹐望之皆深邃有致﹐則眞能從界畫中分出精神矣。

十一日﹐浦淡失宜﹐亦爲大忌。無論水墨及淺絳與靑綠各派﹐深淺二字﹐總須分明。王麓臺論設色之畫曰﹕色不礙墨﹐墨不礙色。又須色中有墨﹐墨中有色。弟子王東莊起而對曰﹕作水墨畫﹐墨不礙墨﹐作沒骨法﹐色不礙色

自然色中有色﹐墨中有墨。麓臺稱可者再。東莊語似南宗參禪﹐而按實只不過淺深分明而已。淺深欲分明﹐則用墨用色﹐須口先後。凡沈厚之作﹐用墨渲染有至十餘次者。不必染之使濃﹐卽極淡處﹐亦須重傅以極淡之墨水﹐則愈久色愈不淪。惟細心體驗之﹐其益自見。

十二日﹐點染忌無法。凡設色金碧﹐各有輕重。輕者山用螺靑﹐樹石用合綠﹐染人物不用粉襯。凡作金碧山水中人物﹐無論靑紅﹐總須加粉﹐則顏色久久不退。唐六如人物多不用粉﹐而仇十洲則非合粉不行重者山用石靑﹑石綠﹐並綴樹石﹐人物用粉襯﹐皴石卻以螺靑合綠﹐再加以石靑綠逐折染之。樹葉多用夾筆﹐除紅葉外﹐不可妄用丹朱。以上皆主北宗而言實則北宗一道﹐失傳已久﹐近人之派﹐皆自黃鶴分支﹐靑綠一道﹐遂寡問津之人﹐然亦不可不知也。

跋

畏廬先生善爲古文辭﹐譯泰西文學名著百數十種﹐人莫不稱其最先介紹之功。顧餘事六法﹐亦臻上乘﹐得之者珍爲球璧。以先生於學問藝事﹐世皆研精入微﹐其獨到處﹐爲人所不可及也。右春覺齋論畫遺稿﹐乃萃數十年中揮翰之心得而成﹐評陟古人﹐期於至當﹐闡論法理﹐敢斥時風。蓋論畫之作﹐曾無有如此之俊偉者也。先生之畫﹐師法漁山。漁山嘗浮游澳門﹐多觀西方名迹﹐故其設色頗受薰陶。先生旣私淑之人﹐又見聞之廣出漁山上﹐融化筆墨﹐自宜更甚﹐故實爲溝通中西文化之一人。按近人之畫﹐樹石粗成﹐輒自題識﹐非師王﹑李﹐卽法荊﹑關﹐言之不稍愧作。

不知眞迹見且不易﹐何從摹擬是何啻癡人之說夢哉﹗先生嘗謂唐畫千僞而一眞﹐宋畫百僞而一眞﹐元畫十僞而一眞﹐明畫則眞僞參半。旨哉言乎﹗先生又曰﹕倪雲林墨迹﹐恨余貧眼﹐至老未嘗見其眞者。至鉅公家間有藏者﹐余曾觀數幀﹐但有堅鑰其唇吻不敢發聲﹐若盲稱其是﹐則學舌討好﹐素所深恥﹐若極力斥駁﹐則又無眞本可據﹐辧其爲贗。但有緘默而退﹐無敢短長。然而率爾操筆者﹐動日雲林雲林。作陂陀一折﹐疏樹兩三﹐茅亭居諸樹下﹐此外爲遙山一片﹐萬本雷同﹐似雲林遺迹﹐流傳人間﹐但有此狀而已。思之令人噴飯。其箴俗匡謬之深心﹐不待煩言而自顯。他若述布局之淸髙﹐在乎气韻﹐理參光算﹐象形栩然。一字一語﹐皆有至理﹐洵可謂後學之津逮﹐迷途之寶筏矣。吾館旣得先生稿本﹐藏諸善本畫庫﹐念此作𨿽於民國初年﹐分載都中報紙﹐而今已罕見﹐爰舉印行﹐以餉藝林。而先生遺文墜稿﹐得藉以流傳﹐亦後學者之應有事也。二十四年十月十日﹐吳縣顧廷龍記。

畫學講義

金紹城撰。紹城後攺名城﹐字鞏北﹐號北樓﹐浙江湖州人。生手淸光緒四年﹝工﹞﹐卒子年。畱學英國學法律﹐道經美﹑法﹐考察法制及美術。民國初任眾議員﹐國務院祕書﹐籌設古物陳列所。年創辦中國畫學研究會。工畫山水﹑花卉﹐精於摹古。

畫學講義

﹝淸﹞金紹城

上卷

古今人品第畫品﹐輒左山水而右人物翎毛花卉等畫﹐此以其品格髙下言之。若論畫之難易﹐則繪事之中﹐當推人物爲最難﹐次則動物。玆特揭出此兩種畫之難點﹐約略言之。

人物今人畫人物﹐或坐諸石﹐或倚諸樹﹐極鮮在屋中者﹔以人在屋﹐則殿閣几案牀榻之屬皆生問題。蓋人物畫大都寫歷史故事﹐欲寫古昔故事﹐必考其朝代﹐方合其屋宇幾席車騎服式制度。卽以冠服履舄言﹐漢冠唐巾﹐袍服直裰﹐屐屨皂靴﹐代有變遷﹐作畫者斷難隨意支配。昔張僧繇畫羣公祖二疏圖﹐而兵士有著芒屆者﹔閻立本畫昭君圖﹐婦女有著帷帽者。夫芒屆出於水鄕﹐非京華所有﹔帷帽起於隋代﹐非漢宮所作。以此言之﹐畫非博古之士﹐亦不能作也。見華亭何俊良所著四友齋畫論年湮代遠﹐玆姑弗

論﹐試以近世言。前淸上海某畫家繪時事畫報﹐有戴三眼花翎者﹐一帽綴翎三支﹐支各一眼﹐排列於後﹐世家見之﹐以爲笑談。又有一事﹐無關於畫﹐而與畫類﹐因連綴而作趣談。三十年前西裝甫行於中國﹐婦女之西裝者更鮮。有某夫人服西婦裝束﹐攝影炫世﹐竟圍其束腰袒衣於禮服之外﹐西人見之﹐未有不掩口而葫蘆者。事不詳辧﹐及時裝束﹐且有錯誤﹐貽笑大方﹐況生今之世﹐而畫古代衣冠﹐更非詳加考究不可。今之作歷史畫者﹐大半以優孟衣冠爲藍本。夫粉墨登場﹐花面赤發無論矣﹐帝皇之冕﹐滿綴絨球﹐試觀文華殿新年所懸歷代帝王象﹐有此裝束乎以此類推﹐焉有是處。然則考究歷史畫法﹐如何而可日多讀古書以審其制度﹐多看古畫以辧其裝束﹐古畫𨿽亦不無錯誤﹐而去古未遠﹐卽非目見﹐耳聞較眞。凡作畫者旣讀古書﹐參以古畫﹐苦心經營﹐制成一畫。求免微辭﹐其庶幾乎

畫人有三訣﹕其畫身也﹐寧長勿短﹔其畫腰也﹐寧瘦勿肥﹔其畫臉也﹐寧尖勿團。總之使其有士夫气﹐有隱逸气﹐有奇气﹐有仙气﹐有怪气﹐勿使其有俗气。

陳洪綬畫人面部之長﹐恆占身部三分之一。驟見以爲怪﹐審視之﹐栩栩有仙气。蓋生人面部﹐無如是之長者﹐非神仙中人﹐卽深山中之瞿曇也。

人物最難於開臉﹐蓋貧富窮通﹐精神志趣﹐自將相隱逸﹐至於輿臺皂隸﹐無不於臉上分之。嘗見趙承旨畫蕭翼賺蘭亭圖﹐儒冠博帶﹐面貌靜穆﹐隱隱中含有奇詭之气﹐則蕭翼也﹔眉宇闊大﹐心志偏僻﹐自眈禪悅﹐不求聞達﹐則智永也。最妙則爲蕭翼旁之二隸﹐一貝搔首斜口﹐若頭

間有不勝其癢者﹐適足以形其樗柳賤質﹔一則目瞪舌撟﹐似知蘭亭之不易賺得者。至於煎茶童子﹐則又俯首於茶鐺鑪竈間﹐習於日常淸課﹐固不知世間尙有欺詐誘騙之局也。所謂攝神取象﹐頰上三毫﹐若當日目睹其事者﹐嘆觀止矣。

山水中畫人與純畫仕女者不同﹐最宜簡略﹐落落四五筆﹐卽衣冠楚楚﹐神彩奕奕﹐而山水靈活有生气矣。文衡山優爲之﹐至於唐解元﹑仇實父﹐則筆墨較工致﹐殊不易學﹔然其繁也﹐亦從簡中得來。初學宜由衡山人手﹐毋學石谷。因石谷畫人﹐市塵習气過重﹐苟不善學﹐易流於俗。衡山畫人簡明淵雅﹐眞士大夫畫也。

山水中點綴人物﹐用筆之法﹐當與山石樹木等相吻合。寫意山水﹐須點綴寫意人物﹔工細山水﹐須點綴工細人物寫意之人物﹐略具形態而矣﹐蓋在神而不在形也﹔工細之人物﹐須眉淸晰﹐衣衩分明﹐卽藤杖腰絳﹐亦須工整﹐始爲妥貼。若寫意山水中人物過於工細﹐則傷乎神﹔工細山水中人物過於簡率﹐則未免潦艸矣。此畫中點綴物﹐所以要注意吻合也。

動物世界動物之屬﹐於麟鳳蛟龍不經見者外﹐舉凡今所能見者﹐毛羽色澤﹐嘴臉眼晾﹐今不異古﹐觀察標本﹐按圖索驥﹐宜若易然殊不知此乃皮相﹐而飛鳥宿食﹐一禽有一禽之姿態﹐一獸有一獸之形狀﹐靜觀細察﹐各不相同。昔黃筌畫飛鳥﹐頸足皆展﹐或告之飛鳥縮頸則展足﹐縮足則展頸﹐無兩層者﹐驗之信然。見輟耕錄。又馬正惠嘗得闆水牛一軸﹐云厲歸眞眞迹﹐甚愛之。一日展曝於書室之外﹐有輸租莊客立於階下﹐凝視久之﹐旣而竊哂。公見

之﹐呼問曰﹕吾藏畫﹐農夫安得觀而笑之﹗有說則可﹐無說則罪莊客曰﹕某非知畫者﹐但識眞牛。其斗也﹐尾夾於髀間﹐𨿽壯夫旅力﹐不可少開。此畫牛尾舉起﹐所以笑其失眞。見郭若虛所著圖畫見聞志。由是觀之﹐觀物不審者﹐差廖之處﹐在所難免。一有謬處﹐丹靑𨿽佳﹐終非完壁吾故日﹕繪事之難﹐當推人物爲最﹐次則動物質諸當世研究畫學者﹐以爲然否

古時畫家﹐論山水畫法者汗牛充棟﹐論花卉畫法者絕無僅有。玆將花卉之粗筆工筆畫法相異之處﹐約略言之﹐以餉學者。

粗筆粗筆畫又名寫意畫﹐言隨其胸中逸气﹐揮毫落紙﹐姿態橫生﹐自然神似﹐不規規以求形似也。故畫木本花卉﹐行榦發枝﹐宜毛而有勁﹐鉤花點葉﹐瀟灑自如。畫艸本花卉﹐墨華色澤﹐宜體態嚴重﹐迎風帶露﹐气仍輕淸。如此𨿽寥寥數筆﹐而精神發越﹐不可一世。若用筆暴悍﹐劍拔弩張﹐全失花卉之眞面目﹐又何神似之有不願學者效之。

工筆工筆畫又名寫生畫﹐言與眞花無異﹐栩栩如生也。故畫工筆花卉者﹐宜將各種花木之枝榦葉辦﹐以及老葉嫩芽﹑新萼舊英﹐隨處觀玩。臨楮弄筆﹐自能將平日所見眞象﹐趨赴筆墨間也。工筆畫有二大難處﹕一賦色過於濃厚﹐則失之俗﹔過於輕淡﹐則失之薄。宜臨時調色﹐深加斟酌。一取材專摹舊本﹐則毫無新意﹔對花寫照﹐則苦於拘滯。允宜獨構心思﹐巧爲剪裁。願學者畱意及之。

山水易學而難精﹐花卉難於初學而易於精進。山水𨿽覺皴擦渲染過於繁雜﹐而少有瑕疵﹐亦易於掩飾。花卉則

一筆是一筆﹐不容更攺。故必審視明確﹐而後落筆﹐方無牽彊忸怩之態。

世之學畫者﹐每苦山水畫之章法難於布置。不知山水卽目前之風景﹐取材不難﹐變化尙易﹐稍增稍減﹐形勢自殊﹔卽稍有錯誤﹐亦不難於補救。惟花卉之章法﹐實屬難於布置。在普通之眼光﹐以爲一二種花﹐隨便布置﹐有何困難不知布置花卉﹐最難新奇﹐易入平庸﹔至於平庸﹐卽少精彩矣。且於時節至有關系﹐如甲種花與乙種花是否同時﹐苟時節稍差﹐彊畫一處﹐難免受人指摘。古人畫花卉﹐一稿數易﹐率爾操觚﹐絕鮮佳構。近來畫花卉者﹐於章法布置不肯用心﹕或只顧筆力﹐每幅雷同﹔或不知剪裁﹐堆砌滿紙﹔或忘花之本體﹐將艸本花畫成木本﹔或徒逞狂怪﹐比眞花加大數倍。旣云寫生﹐當有生意﹐忘其本來面貌﹐而不畱意於章法之布置﹐欲求髙尙﹐豈可得乎﹗

布置山水尙易﹐布置花卉最難。蓋山水畫山石樹木﹐變化甚多﹐而人物舟車屋宇之屬﹐尢易配換。況北宗南宗﹐面貌不同﹐四時景象﹐狀態亦異。故筆墨練習妥當﹐於布置方面自有可觀。惟花卉不然。無論何種花木﹐其本體絕無法變更。所謂布置者﹐亦不過向背左右傾斜而已。向者居多﹐背側無趣﹐縱向左向右﹐偶一二花耳。故習花卉﹐無不苦布置之困難﹐必多練習種類﹐或間用鳥獸虫魚之屬以增新意。此實習花卉者之苦心。練習花卉者﹐於此注意可也。

花卉之行榦發枝法﹐前已略述之矣﹐而設色亦大不易事﹐非研究不爲功。玆且言設色之法。積辦成花﹐辦之顏色點染須深淺不同﹐若一花同一顏色﹐則平矣﹐平則無韻。

至幹花萬蕊﹐更宜畱意及此或三花一聚﹐或五花一聚﹐或反正相生﹐七八花一聚﹐染色各各不同。如此畫成﹐張之壁間﹐遠而望之﹐煊爛成章﹐卽而視之﹐點筆靈活﹐則近道矣。點染花葉﹐大都不過藤黃﹑花靑兩色調寫而成﹐而一葉數葉間﹐亦貴濃淡各異﹐庶機閃閃爍爍﹐如射光綫於其上﹐而筆底有神矣。至於工筆畫﹐花朵葉片﹐設色均宜鮮麗﹐有一塵不染之致。還有一種畫﹐在工筆寫意之間﹐其施色之講究﹐𨿽不及工筆之甚﹐而亦以鮮艷爲尙。惟至大寫意花卉﹐斷不宜用鮮艷之色﹐否則反覺不倫不類矣。此中畫禪﹐惟在學畫者靜參之。

點染之法﹐是爲沒骨﹐始於淸之南田﹐非古法也。古法皆用鉤勒﹐鉤勒之筆﹐力如屈鐵。南田衍爲沒骨﹐專以气韻生動勝﹐力不逮矣。今之習南田者多入纖弱﹐良由於此。世人不察﹐欲以子祥﹑伯年矯其獘﹐不知去古愈遠﹐愈不可救。余以學花卉當以宋元爲師﹐宋元不可見﹐則以明陸包山﹑陸師道﹑周之冕﹑呂紀﹐以及項氏諸子爲依歸﹐則可平揖壽平﹐髙出張任之上矣。

花卉染葉﹐宋人多用石綠﹐其法有二﹔一在絹之正面﹐正面敷石綠者無論矣﹐其在背面敷石綠者﹐正面亦須用艸綠或石綠﹐或純用花靑﹐或赭石間艸綠﹐鮮枯之色﹐正側之形﹐細細染出。猶覺不足﹐然後於背面敷石綠。故𨿽鮮妍濃厚﹐而無火气﹐自具一種煙潤之致﹐且與純用艸綠﹑石綠之葉有別﹐蓋卽背面敷粉之一法也。

嘗見陸師道畫水仙扇面一頁﹐泥金地﹐石綠葉﹐花則粉辦紅心﹐極其艷冶﹐蓋得於宋人者也。宋花卉多用雙鉤﹐故易於石綠畫葉。南田以後﹐盡作沒骨﹐晚近注重寫意﹐

鮮有石綠畫葉者﹐失古意矣。

作畫用粉﹐與石靑﹑石綠同﹐其質要細﹐其膠要輕。迨其敷於紙上﹐尢要薄要淡﹐蓋粉之濕時﹐其色不顯﹐乾則白矣。倘一涉筆稍重﹐未有不失之厚膩者。石靑﹑石綠之未敷也﹐必先用赭墨﹐漸漸染出﹐俟其將成﹐然後再敷靑綠﹐自能深厚。其深厚也﹐非靑綠本身多且重也﹐乃赭與墨烘托之力也。用粉何莫不然粉白色﹐紙亦白色﹐不有赭墨﹑艸綠﹑洋紅之類以襯托之﹐縱傾三缸之粉﹐亦未見其明淨而妍麗也﹐只覺其膩而已。

淩霄﹑萱艸﹑百合等花﹐別有一種金紅之色﹐在硃砂﹑藤黃之間蓋硃砂無此黃﹐而藤黃又無此紅﹐畫家敷色﹐每難得似﹐勢非雄黃不可。雄黃石質﹐亦名雄精﹐佳者值亦甚昂。用法與石靑﹑石綠間﹐當花之初畫也﹐先用粉敷出花朵花辦﹐再用藤黃淡染之﹐然後用雄黃。雄黃之後﹐復用洋紅﹐則其鮮艷迥異尋常﹐而與眞花相等矣。

畫之一道﹐原是文人韻事﹐旣不可魯莽滅裂﹐尢不可塵垢滿紙。明窗淨幾﹐貴於淸潔﹐而設色尢貴妍明。於是用膠之法﹐遂不可不細加研求矣。膠爲皮制﹐內多污垢﹐無論顏色若何明淨﹐一經兌膠﹐污卽難免。最好先將膠泥提盡﹐復使凝結成凍﹐幾時用膠﹐卽使熱水溫之﹐用旣簡捷﹐質亦明淨。益以制就之靑綠﹐研細之蛤粉﹐則筆硯間之樂﹐誠南面王所不易也。

絹上染天地多患不勻﹐可於正面用艸綠或墨綠水澹澹染之﹐俟幹﹐再於背面用較深之色染之﹐可免重復不勻之病。是亦背面敷粉之法也。

人言畫山水須有气韻﹐余謂畫花卉更應有气韻。山水

畫之气韻﹐有時尙可假助於筆擦墨染﹐若花之枝榦﹐全視乎筆力﹐懸腕迅發﹐縱其所之﹐筆筆搖曳而出﹐自有一種丰神﹐令觀者幾疑爲臨風享單動。是在筆底靈機﹑一气寫成之妙﹐倘支支節節﹐修飾成功﹐萬不能有此靈動之狀態。近人寫粗筆花卉﹐其出筆一味暴悍﹐挺挺然橫一二朽木於紙上﹐添枝附葉﹐墨水滲澹﹐點苔飛空﹐便自以爲大气磅礡﹐不可一世﹐則非我之所謂气也。我所謂气者﹐宜兼有韻。假如畫牡丹﹐宜得其厚重之態度﹐以牡丹乃花之富貴者也。畫寒梅﹐宜得其淸瘦之致趣﹐以寒梅乃花之髙逸者也。其餘若柳﹐若蘭﹐若竹﹐若松等類﹐或剛或柔﹐均宜各視其性質﹐想象其姿態﹐而發之於筆墨﹐使讀畫者目光隨畫爲轉移﹐仿佛眞置身於長松細柳幽蘭修竹間矣。故我意作畫者最好從工筆入門﹐進而至於寫意﹐則縱筆大寫﹐存乎其神﹐而仍不失其眞形﹐庶幾可成爲名家。畫至八大山人﹑大滌子﹐其用筆施墨粗之至﹑奇之極矣。然我常見山人畫梅﹐疏花勁幹﹐殊得髙逸之致﹔見大條子畫竹﹐風枝露葉﹐殊得瀟散之趣。气韻之妙﹐無以復加。統觀全幅﹐絕非一點暴悍之气擾其筆端。可見其於畫理研究極深﹐迥非漫然涉筆駭世者比也。

論畫之作甚夥﹐而論花卉者獨少﹐惟鄒一桂之小山畫譜﹐對於花卉頗有心得之論﹐然亦苦於略而不詳。花卉自徐﹑黃以降﹐明之陸包山﹑陸師道﹑呂紀﹑周之冕﹐尙能不失宋人矩矮﹐至淸之惲南田﹑蔣南沙﹐則多趨柔媚妍冶﹐無復舊觀矣。

近人花卉﹐多喜作折枝﹐多喜作立軸。蓋一作橫捲﹐一添根株﹐泉石虫鳥皆有問題。余嘗謂畫花卉者不作橫

捲﹐其藝不得進﹐只畫折枝﹐亦只如深閨麗質﹐習做鍼黹耳。倘值尋丈大幅﹐吾知其無能爲矣。

近日習花卉者﹐率多粗枝大葉﹐數筆卽竣事﹐遠之宗法白陽﹑八大﹐近之宗法缶老。夫白陽之髙簡﹐八大之生拙﹐初學不易摹擬﹐無論矣﹔卽以缶老而論﹐何嘗隨便塗鴉其含蓄處﹐更爲難能可貴。故其畫張而望之﹐皆成渾圓體﹐非扁平者。學者於此最宜注意者也。趙嬀叔以側筆寫生﹐均是隸法﹐其結構之新奇﹐布置之近眞﹐均可取法﹐且易得其精神。不過人手時須細心練習﹐無一筆模糊處﹐始能與眞花無異。久之得其法﹐𨿽見奇異之花﹐亦能任意構圖而美觀也。

晚近花卉﹐非學張子祥﹐卽宗任伯年。學子祥者恆流於俗﹐宗伯年者恆流於野。非子祥﹑伯年不足學﹐蓋學之者爲其所囿﹐遑論宋元﹐卽如明之包山﹐淸之南田﹐亦所鮮覯﹐耳所濡﹑目所染者﹐子祥﹑伯年已矣。不知子祥﹑伯年亦各有自﹐取法乎上﹐僅得乎中﹐取法乎中﹐斯爲下矣。間常謂欲學花卉﹐須學山水﹐欲學點染﹐先習鉤勒。花之生也﹐有枝有幹﹐所生之地﹐有泉有石﹐非僅如今之習花卉者﹐只以一枝一葉﹑一花一朵炫世之謂也。而其本其幹﹐其泉其石﹐其苔其艸﹐其渲染皴擦﹐固非參以山水之法不可常見徐熙﹑黃筌畫卷﹐平岡曲澗﹐絕壑奔泉﹐層層布置﹐令人蕭然意遠﹐如探幽谷﹐如涉叢林﹐其慘淡經營處﹐又如讀郭熙之山水論﹐豈習水山者所能辧哉﹗

花卉之外﹐昆虫鳥獸﹐不可不習。如山水中之樓閣人物﹐層巒疊嶂﹐曲水長林﹐置一危樓古屋﹐漁子樵夫﹐便覺生趣盎然。常見宋人花鳥小冊中作一石﹐傍有坡塘﹐芙

蓉數本﹐幽竹一叢﹐內有瓦雀數十﹐飛鳴食宿﹐曲盡其態。而雀之大小﹐不及累黍﹐翎毛無不畢具﹐驟觀之下﹐不啻置身名園曲榭中也。又見宋人所作蜀葵﹐長枝密葉﹐幾無一隙﹐其中一葉﹐似遭殘食﹐而於葉之微端伏以絡緯﹐便有新秋景象﹐眞所謂頰上三毫者也。

趙嬀叔用筆颯爽﹐一洗纖麗甜俗之習﹐𨿽少沖和渾融之致﹐爲識者所病﹐而其於隨意塗抹中﹐動中規矩。較世之野狐禪者﹐有上下牀之別矣。

學者之作畫也﹐何先何後﹐何重何輕﹐何爲輪廓﹐何爲皴﹐何爲染﹐何爲擦﹐必條分而縷析之﹐詳解而實習之。蓋不如是﹐則陰陽幹濕﹑虛實濃淡之道不明﹐誠如一部二十四史﹐不知從何處說起﹔學者𨿽欲潛心竭慮﹐默運沈思﹐亦苦於無著手處。迨夫皴染之道旣明﹐先後之序已判﹐切不可膠柱鼓瑟﹐致失靈機。蓋審形度勢﹐見其宜夫松秀條達也﹐則不妨皴中帶擦﹐以求其空靈疏宕﹔見其宜夫圓潤渾成也﹐則不妨皴中帶染﹐以狀其綿密華滋破輪廓而爲皴﹐以化其板滯﹔借皴勢以成輪廓﹐而求其貫通。或有染而無皴﹐以求夫雲煙明滅﹔或有輪廓而無皴﹐以狀夫峯巒起伏。或幹擦而不見筆痕﹐或荒皴而不求形似。三四分合﹐而顯晦判然﹐遠近各別﹐誠所謂皰丁解牛﹐不見全牛。是又在學者細心體會﹐而非口講指授所能奏效者矣。

山水輪廓﹐不宜過眞﹐眞則運用不靈﹐而有板滯之象。初學作畫﹐非輪廓卽無所依傍﹐如寫字之用格紙﹐紙而有格﹐故能將字擺正﹐殊不知气脈已失於連貫。夫畫狀天地自然之景﹐舉凡雨雪晦明﹐春秋冬夏﹐雲煙綿緲﹐風波浩蕩﹐如攝影然。撮一時之奇觀﹐畱千載之名稱﹐其中變化﹐不可思議。必將位置布定﹐輪廓鉤妥﹐而後畫去﹐則如刻板之書﹐整齊規矩則有餘﹐气韻已盡失矣。畫無气韻﹐詎得爲畫耶是以學者初步﹐應從輪廓人手。能畫之後﹐須將輪廓泯去。夫將輪廓泯去者﹐非謂無輪廓也﹐乃令其忽隱忽現﹐忽變渲染﹐忽變皴擦﹐忽然一筆橫互﹐轉顯峭拔﹐而其運用靈活﹐是在畫者﹐總勿令其過板而已。

不明皴擦渲染之法而言山水﹐是南轅而北轍也。見筆謂之皴﹐不見筆謂之擦﹐謂之渲染。擦者幹筆﹐渲者幹濕之間﹐染則純用濕筆矣。𨿽一石之微﹐必須先鉤輪廓﹐依勢皴一二筆﹐再依勢而染之﹔染之不足﹐而後渲之﹔仍恐其不渾脫也﹐而後用幹筆擦之﹔又恐其不醒目也﹐而後用焦墨破之。必使見筆而不刻露﹐渾融而有條理﹐夫然後能事畢矣。然此不過爲初學者指引門徑耳﹐至於超凡人聖﹐參合造化﹐則如大匠運斤﹐動合規矩﹐又豈能拘拘乎爲成法之所限哉﹗

用墨貴在能黑﹐而其黑也﹐非謂烏煙瘴气﹐塡塞滿紙﹐若新自染坊中取出者也。蓋能淡而後能濃﹐能白而後能黑。不有淡者﹐何以知其濃不有白者﹐何以顯其黑故欲知其黑也﹐先求其白﹐欲其濃也。先求其淡。層層皴染﹐由淺入深﹐迨其將成也﹐於其山稜石隙﹑樹角屋脊﹐著一二焦墨﹐濃筆以醒之﹐覺煙雲縹緲中有墨如漆﹐光明照眼。此眞所謂畫龍點睛者﹐黑在其中矣。

畫石之法﹐側面最難﹐必使層層轉去﹐稜角崢嶸﹐在不圓不扁﹑不長不方之間。倘一成形﹐卽失畫石之旨。畫山亦然﹐而其气勢綿互﹐脈絡貫通﹐較諸畫石尢爲不易。是以無論其爲山爲石﹐當先注意其輪廓。輪廓用筆務幹﹐

用墨務淡﹐隨意鉤出﹐或隱或現。俟皴染旣成﹐其現者不妨用濃墨重鉤﹐益使其顯﹔其隱者則用淡墨層層染去﹐而泯其迹﹐自有雲煙變沒﹑山勢峻峭之妙矣。

南宗山水﹐畫石只分三面﹐正面及左右面是也﹐𨿽極力變化﹐新意難尋。若北宗畫石﹐變化甚多﹐側而微側﹐傾而更傾﹐一塊石法﹐甚至有十餘面者。此種畫法﹐最宜學步。大槪南宗畫石多幹皴﹐北宗畫石多劈斫。劈如斧劈﹐斫如刀斫﹐方筆爲宜﹐故多顯其側面也。曾在紅豆館主處見明五雲山入畫石長卷﹐石法甚多﹐變化新奇﹐透漏玲瓏﹐眞可師法。開此卷歸諸淸道人﹐今不可得而見矣。

山水者﹐風景畫也﹐樹林者﹐風景之點綴品也。故學畫山水﹐必從畫樹林人手﹐以山水之有樹林﹐猶人之禦衣服。審是﹐稱樹林爲山水裝飾品亦無不可。碧桃紅杏﹐裊裊迎風﹐則春山如笑矣翠柳綠槐﹐陰陰含雨﹐則夏山如滴矣。霜染丹楓﹐風吹黃葉﹐則秋山如壯矣煙橫古木﹐雪蓋喬柯﹐則冬山如睡矣。且也蕭寺鐘樓﹔板橋野渡﹐有疏林密樹掩映其間﹐則別饒風趣。如此則山水畫中之布景﹐半屬於樹林之安插。而欲求樹林之姿態﹐非研究不爲功。董文敏云﹕唐以前無寒林﹐自李營丘﹑郭河陽始盡其法。𨿽虯枝鹿角﹐槎柵紛孥﹐而挈裘振領﹐修理具在。是營丘﹑河陽對於畫樹﹐頗事精研。華亭又云﹕山行遇古樹﹐須四面觀看。蓋樹有此面入畫﹐有彼面不入畫者。是華亭之畫山水﹐亦注意於畫樹。洪穀子詩﹕筆尖寒樹瘦。一瘦字寫盡寒樹之神。孟浩然詩﹕綠樹村邊合一合字寫盡夏樹之狀。王摩詰詩﹕萬壑樹參天。一參字寫盡森林之蔥鬱而髙曠。詩畫一貫﹐此皆從眞景領略得來﹐非漫然落筆以

爲創作也。

今有法於此﹐爲畫樹要訣﹐蓋師古人畫稿﹐果然無錯。然墨守舊本﹐終無出路﹐自宜參以活著。活著者何師造化也。試觀天之生物﹐山川林木﹐隨時變遷﹐不一面目﹐山川自春迄冬﹐形態只分枯潤﹐變更尙少﹐惟林木則四時不同﹐可潛心觀審也。冬日積雪枝榦﹐玉骨冰肌﹐完全呈露﹐畫其體態﹐無一遁形。陽春一轉﹐枝梢柔軟﹐薄透微紅﹐由紅芽而嫩黃而淺綠﹐至盛夏則綠葉成陰矣。過此逐漸淸疏﹐或變黃色﹐而秋來矣。及深秋則落葉紛飛﹐而冬又來矣。一歲之中﹐除松柏外﹐各種樹木其變體﹐大槪如是。畱意及此﹐則風枝雨葉﹐一舉目間﹐無非佳畫﹐摹作粉本﹐以資應用﹐法無有善於此者焉。

山水中畫竹之法﹐較任何樹木爲難。元之曹云西﹐淸之惲南田﹑戴醇士﹐皆以畫竹見長。而層巒疊嶂中﹐偶著幾枝風梢露葉﹐別有逸致﹐如久厭膏粱﹐忽得蔬筍﹐淸新適口﹐迥異尋常。然位置苟不合宜﹐或畫之不得其法﹐則牽彊忸怩﹐韻致毫無﹐反爲全幅之累。其法無他﹐只在出頭三五葉而已﹐抑揚得勢﹐其次自迎刃而解。否則愈添愈多﹐愈多愈醜。山水中竹可分爲二﹐一爲垂葉﹐一爲仰葉。垂葉較易﹐仰葉較難而其筋節處﹐皆在竹竿竹枝之貫串。苟無竿枝﹐葉何由生故葉愈少﹐枝愈難畫﹐枝能得勢﹐葉亦含姿矣。

畫柳枝難於畫竹枝。蓋竹枝向上﹐勢宜剛勁。柳枝下垂﹐非柔不爲功。柔而無力﹐與描何異。所謂剛健含婀娜者﹐戛戛乎其難矣。

畫之最難結構者﹐莫過於山腰﹐蓋山頂則峯巒起伏﹐

山麓則林木回環。皆有實際可以著筆。至於山腰。則專賴夫雲煙變幻﹑陰晴掩映而成趣﹐勢非從空處落想不可。而布局又不能過空也﹐則惟有山徑盤曲﹐或斷或續﹐溪水橫流﹐或遠或近﹐風光滅沒﹐野景迷離﹐自具一種深邃幽遠之觀。是卽所謂深遠者也﹐於意境爲最佳﹐於筆墨爲最難。蓋一著迹象﹐卽失眞諦﹐不著迹象﹐則又未免過空之譏。筆墨有盡﹐意境無窮﹐漠漠中气象萬千﹐自非名手莫辦。

或有以畫水之法問餘者﹐餘日﹕水狀不一也﹐有江海之水﹐有溪澗之水﹐有池沼之水。畫江海之水﹐宜得其波濤起伏﹑萬流怒吼之狀。畫溪澗之水﹐宜得其淺浪層疊﹑觸石瀠洄之狀。畫池沼之水﹐宜得其澹月搖光﹑微風縐殼之狀。更有遠水近水之分。近水之狀﹐已如上述﹐至遠水𨿽曰無波﹐亦宜用淡墨輕輕虛寫﹐若有若無﹐直使人遊於渺渺不可窮極之境﹐則神矣化矣。學畫者之巧拙﹐全在胸襟。舟車所至﹐若能於河海間眞景隨處體會﹐則一舉目間﹐默參造化﹐日就月將﹐筆底自然超妙﹐與畫史之困於稿本下者﹐絕然不同。

唐孫位胸襟曠達﹐樂與幽人爲物外交。光﹑啟中畫應天寺壁﹐波浪排蕩﹐勢若飛動﹐遂以畫水享大名。論者謂孫之畫水幾於道﹐道也者﹐幾不辧爲造化筆墨矣。我今有畫水之訣﹐敢告學者﹕綫紋須气長而靈活﹐筆斷气不斷﹐形斷意不斷﹐恍若神龍隱見﹐首尾相連﹐則得之矣。總之畫大水宜懸肘﹐畫小水宜懸腕。平日遇廢紙﹐輒爲練習﹐毋間斷。庶幾運用時得心應手﹐自然气長而靈活。畫水之法﹐如此而矣﹐豈復有異術哉﹗

古人以煙雲二字﹐稱爲山水之源﹐𨿽一鉤一點之中﹐自有雲煙存乎其間﹐非筆墨之外別有煙雲也。若僅將淡墨設色烘染而成﹐卽是俗工之畫。

人之喜怒哀樂﹐皆系於面﹔山之晴陰起伏﹐皆系於云。雲气綿亙﹐似斷非斷﹐似連非連﹐故山之形象不一。山之气脈﹐固未常不連貫也。因其形象﹐辧其晴陰顯晦﹔因其气脈﹐求其起伏照應﹐而山水之能事畢矣。云本無迹﹐山腰樹梢一段白气而已。流蕩變化﹐瞬息幹狀﹐烏可以筆墨求之然畫離筆墨﹐不成其爲畫。趙伯駒等以鉤勒寫之﹐米南宮父子以巨點求之。學者不愼﹐恆流於俗﹐非是刻板呆滯﹐卽爲粗獷惡劣﹐失其韻矣。吾意最好用墨水渲染﹐積漸成云﹐令其有煙嵐蓊翳﹑蒼翠欲滴之妙。此梅道人得之於北苑﹑巨然者﹐而龔半幹﹑沈石田輩又得之於梅道人者也﹐學者宜宗之。

收藏山水畫品﹐晨夕展玩以爲樂者﹐稱爲煙雲供養﹐是山水畫中之要點。煙雲尙已﹐畫有煙雲气﹐則蓬蓬勃勃﹐蒼蒼茫茫﹐使讀畫者神遊其間﹐怡情養性﹐以淡世慮﹐以捐煩惱﹐誠醫俗延齡之妙劑也。然則作畫者﹐宜體會煙雲二字﹐展紙凝神﹐下筆潑墨﹐以求其蓬勃蒼茫之气。能達到此程度﹐方爲名畫﹐必傳無疑。古人畫崇山峻嶺﹐層巒疊嶂﹐其互相接合處﹐必有一二懸虛﹐畱以空白﹐籠罩樹林﹐渲染淡色﹐以取煙靄氤氳之象。倘山山緊湊﹐不畱余罅以透气﹐則窒塞不靈﹐生動之气絕矣。木僵而無煙雲之可言﹐試問尙有趣味乎

非特畫山如是﹐畫水亦然。工筆畫中有网巾水畫法﹐並非滿江滿湖盡是整飭曲綫之條文也。遠水無波﹐乃當然之理﹐卽近者亦宜酌畱幾處空白﹐或較松懈之綫﹐以取水

云蕩漾之象。至寫意畫﹐則波光渺渺﹐更宜畱意於煙雲﹐且推而至於樹林屋舍﹑橋梁檣帆等類﹐均宜從煙雲著想。卽以眞景言﹐步涉郊外﹐遠眺林木﹐有僅見樹稍者﹐有僅見樹根者﹐有見樹頂樹根而獨不見樹身之中段者﹐煙雲之變化使然也。塔頂虛峙﹐殿檐浮空﹐或只露殿階塔基者﹐亦卽此理。更有孤帆遠逝﹐斷橋虛架﹐無非從煙雲漠漠中得此气象。畫能傳神﹐則冥心獨往﹐自然超妙。一幅畫成﹐張壁自賞﹐遇得意處﹐先自煙雲供養矣。米友仁年八十餘﹐神明不衰﹐黃大癡年九十﹐貌如童顏﹐沈石田﹑文徵仲﹑董思白﹑王煙客﹑查梅壑﹑王石谷﹑羅飯牛﹑杜旭初﹐亦皆耄耋。審是﹐則古來名畫家﹐旣能以煙雲自爲供養﹐又能貽之後人﹐自壽壽人﹐詩所謂永錫爾類是也。

自王洽潑墨以後﹐米氏父子繼之﹐煙雲蓊翳﹐蒼翠欲滴﹐狀天地之奇景﹐開畫界之先河。蓋南宗山水﹐多注意於皴擦﹐而米氏獨致力於渲染﹐且於渲染之中寓皴擦之法﹐極乾濕之妙﹐故能有筆有墨﹐有骨有肉﹐气韻天成﹐與造化合。世之一味塗鴉若倒染缸者﹐固不足知米氏之竅﹐要卽大點淋漓﹑荒樹一堆者﹐亦未窺米氏之門墻者也。米氏作畫在於染﹐而不在於點。山脊林隙渾合不分處﹐略著焦點三四以醒之﹐若畫龍點睛然﹐故能見其神韻。若不解其意﹐無上無下﹐無山無樹﹐一味狂點﹐實未見其可也元髙尙書彥敬﹐亦以寫雲山著名﹐然較之米氏更工。其色彩之變幻﹐丘壑之布置﹐全由宋北宗畫中變化出之﹐而不失南宗之面貌﹐故能獨創一派。後世寫雲山之講求工細者悉宗之。明董文敏取法米﹑髙兩家﹐尢爲進步。蓋董氏善用墨﹐其一點一拂﹐無不墨彩淹潤﹐气象渾淪。曾見其得

意之作題云﹕山耶樹耶云耶煙耶此八字中已表出其气韻之雄厚﹐煙雲之變幻矣。雲山旣工﹐筆墨潤澤﹐𨿽不作雲山﹐亦無枯澀之筆墨存在。故董氏生平所畫﹐𨿽丘壑有不甚佳者﹐而筆墨無不透逸﹐職是故也。

古人畫遠山﹐有後層轉濃者﹐論者頗不一至。或日﹕山愈遠則霧气愈深﹐故色愈濃。或曰﹕遠山之前淡後濃﹐須視察山勢之光綫﹐非漫然涉筆也。余以前說爲非是﹐後說爲近情。蓋霧气深則山色隱﹐焉能較濃。若指爲光綫﹐則語較活也。

苔點爲山水眼目﹐如畫龍之點睛﹐不可過多﹐亦不可過少。要於山巓石隙間﹐參差錯落四五點﹐明晦顯然﹐神彩煥發。自董源﹑巨然以及梅花道人﹑沈石田﹑龔半千等﹐皆優爲之﹐濃墨巨點﹐元气淋漓﹐如經滇黔山麓間﹐覺雨气山嵐﹐撲人眉宇。近世學者每不知苔點之重要﹐是以所作之畫﹐不點則無神﹐多點則無贅﹐𨿽欲用功圖進步﹐其道無由也。故予每告學者﹐於點苔一法﹐須十分用功﹐則作畫時自無困難也。

畫設色山水法﹐前人有二說。王右丞畫論﹕操筆時不可作水墨設色想﹐直至了局﹐墨韻旣足﹐設色不妨。錢松壺畫憶則云﹔每幅下筆﹐須先定意見﹐應設色與否﹐及靑綠淡赭﹐不可移易。二說絕然不同﹐而各有見地。余意松壺爲初學說法。凡初學者除去臨摹﹐自創新圖﹐操筆時水墨設色﹐茫無成見﹐故欲其立定主意﹐分淸界限﹐使之練習到欲如何便如何地步。初步旣達﹐然後再講神韻至於靑綠淡赭﹐畫法自然不同。靑綠皴法宜簡明﹐以畱施重色地位﹔若施淡赭﹐則墨筆皴染﹐須先完足﹐方有精彩﹐否

則色浮而薄矣。能如是用墨用色﹐王右丞墨韻旣足設色不妨之謂也。不妨云者﹐便是不設色亦可之意﹐蓋不加色彩﹐墨華中已具神韻矣。故余於上二說﹐認畫論爲髙超﹐認畫憶爲切實﹐不可偏廢。學者須潛心默會﹐折衷以尋途徑也。

設色之法﹐與墨筆同。墨須自淺入深﹐層層染去﹐色又何莫不然古人設色﹐大都妍雅有致。卽設重色﹐如大靑綠金碧山水等﹐亦覺古艷積香﹐自有淵穆恬靜景象﹐而無浮燥煙火气息。固由其涵養者深﹐實亦因其能從淡處著手也。今人作畫﹐設色非黝暗不明﹐卽火气逼人。黝閒不明者﹐每因墨底過深﹐設色過淺﹐否則色中含墨之故。火气過重者﹐則又墨底淺而色敷重之過矣。𨿽然﹐敷色之病果在重耶在其不善於用重耳。夫善於敷色者﹐著色不多﹐鮮明可喜﹐固尙矣﹐而其層層染去﹐極盡蓊翳陰森之法﹐而又頑艷動人﹐則尢爲可喜。蓋以其由淺入深﹐逐漸加重﹐而非一筆蘸盡顏料﹐橫塗豎抹之謂也。常見世之售畫者﹐畫一朱柿﹐其紅也如新剖出之豬肝﹐吾眞不識其美之所在矣。

靑綠一道﹐難言之矣。石谷自言﹐學畫三十年始得靑綠之祕。蓋靑綠之難﹐不在其旣著之後﹐而在其未著之前。倘於未著之前﹐畫得黑白分明﹐陰陽淸晰﹐及其著色之時﹐自能沆瀣相融。若其根底未能畫足﹐而侈言靑綠﹐戛戛乎其難矣。是故學靑綠者步驟有五﹕

一日墨底。除沒骨法外﹐無論淺絳﹑靑綠﹐皆須用墨皴染成就﹐然後始能敷色。而靑綠墨底﹐用筆欲簡而堅﹐用墨欲厚而淨。筆繁則石面小而礙於敷色﹐墨薄則易爲靑綠所掩。筆不堅而纖弱﹐墨不淨則囂張。

二日赭石底。墨底旣成﹐則全部敷淡赭一次﹐而於山根﹑石隙﹑坡腳諸處﹐再敷重赭一次﹐務使其托著靑綠﹐以分陰陽顯晦。

三日艸綠﹑花靑底。擇其山石之背陰處﹐應用重綠者﹐則先敷艸綠﹐應用重靑者﹐則先敷花靑﹐然後再敷靑綠﹐自與其他山石有別矣。

四日靑綠。初敷一次最淡者﹐漸漸而深﹐約四五次﹐或六七次﹐必足而後已。大致靑綠畫法﹐山頂最重﹐山腳最輕。是以由山頂至山腰﹐敷色面積﹐逐次減小﹐迨至山腳﹐則純畱赭石矣。大靑綠畫法﹐尙有每次敷色之後﹐添敷礬水之說﹐蓋因石色過粗﹐防其不勻耳。

五日點苔加皴。靑綠敷過之後﹐墨痕漸爲色掩﹐陰陽顯晦﹐或不明晰﹐故須點苔以醒之。其石面之不能著苔者﹐則加皴以醒之。惟石色之上﹐不得加墨﹐只可於石綠上面加艸綠皴﹐石靑上面加花靑皴而已。

靑綠之難﹐已如上述﹐制色之法﹐尢不可不知。近世畫家﹐侈言髙古﹐多學水墨淺絳﹐對於靑綠一道避不致力。間有畫者﹐亦不過用石靑錠﹑石綠錠而已則其中稍事研求者﹐亦只知用乾隆禦制之石靑﹑石綠錠﹐對於靑綠之根本制法﹐殆失傳矣。閒居多暇﹐每事研求﹐特縷述之。唐楊昇﹐宋趙伯嘯﹑伯駒﹐元錢舜舉﹐明仇英﹐淸王鑑﹐多喜作靑綠﹐妍冶髙古﹐渾厚華滋﹐其色於靑綠中多含白質。近人作靑綠﹐非過於黯淡﹐卽近於俗艷﹐其色多含紅質黃質﹐此無他﹐近世不解靑綠制法﹐色內含有泥砂之故也。

制靑之法﹐一日煮﹐二日分﹐三日漂。近世售者多爲研細之粉﹐其未經搗碎之塊﹐殊不易見﹐價亦殊昂。要以

靑塊爲最佳﹐粉則其色深而含石粒者爲佳。色淺而質細﹐似已制者﹐則不可用矣。﹐

煮之法。先將石靑搗碎研細﹐用盆盛水在鑪上煮之﹐火旺水沸﹐則其輕而潔者上浮。用紗縫一布兜﹐另置淸水一盆﹐然後將其輕而浮者盛起﹐置於淸水之內。如是煮至色不上浮爲止﹐然後將其所剩渣滓﹐另置一處﹐再將淸水內之色置鑪上煮之。則其輕者潔者﹐又皆浮起﹐而其渣滓亦必逐漸減少。如是一次二次﹐以至七次八次﹐視其純潔毫無泥質﹐將其另器盛起﹐是爲最好之靑﹐不可再煮。再煮則質細火旺﹐勢將全部燻黑﹐反不能用矣。其所剩渣滓泥土固多﹐色亦不少﹐當視其質之粗細﹑色之明晦爲度。質細而色晦﹐則不能用﹐除棄置無他法色明而質粗﹐尙有晶瑩之石粒在內﹐則不妨再入缽研細﹐再依前法煮之。然此次煮出之後﹐須另行收置﹐切勿與前次煮出者混合。因前次之靑乃質之最髙者﹐此則較次﹐能用而已﹐非純潔之品也。分之之法﹐凡靑煮出之後﹐用乳缽細研﹐至無聲爲度。用水沖開﹐用磋攪起﹐少停﹐卽將浮上靑水倒出﹐另碗盛之﹐少停再倒碗內之靑。如是至五六次七八次不等﹐最末質細色浮﹐非四五日不沈。其乳缽內所存者爲頭靑﹐次爲二靑﹑三靑﹐次爲四靑﹑五靑﹑六靑﹐其最後最淺者﹐質亦最白最細﹐最爲適用﹐至於頭二靑則只能用之塡樹葉而已。石靑分析之後﹐尙含泥質﹐故須用膠提淨。凡碗底靑色﹐用一匙膠水﹐再兌一碗淸水﹐用乳缽綞攪勻﹐卽置諸案頭﹐候其澄淸。或一日或一日一夜﹐膠水上浮﹐靑色下沈﹐泥質亦隨水浮於上面。然後用吸水器將上面膠水泥質吸去﹐再兌膠水﹐再攪再吸﹐一次﹑二次至於六七

次﹐俟泥質盡去而後止。制靑之法﹐遂告蕆事。制綠之法亦如是﹐惟不煮耳。

學畫須先知紙之性質。知其性質﹐畫時自易著手。蓋紙之性質不同﹐畫之用筆﹑用墨亦異。紙類大別爲生﹑熟二種﹐其顯而易見者﹐滲化﹑不滲化而已。生紙漬水滲化﹐熟紙則否。故畫熟紙者﹐或墨或顏色﹐筆端宜潤而淨﹐以取光澤。若寫雲山﹐宜加意渲染﹐方得空濛縹渺之趣。工筆畫於絹素之外﹐大都喜用熟紙﹐以其紙不滲化﹐易於細描細染也。然渲染亦有分寸﹐至多二三次﹐過此則色滯而筆癡﹐不能流暢也。畫生紙者﹐運筆宜速勿滯﹐以取靈機﹐揮毫落紙﹐隨其滲化﹐宜筆墨之濃淡幹濕得宜﹐則山川晴雨﹐雲煙蕩漾﹐有不期然而然之妙﹐以其紙性足以助气運之生動也。至於畫綾與生紙性質相近﹐畫折扇與熟紙性質相近﹐不再備論。

作畫用紙﹐以生宣紙爲正宗。古人所用之熟紙﹐系煮砸性質﹐喫水而不浸﹐最便於繪畫﹐制法今已失傳。今之所謂礬紙﹐能得舊紙固佳﹐否則寧用雲母﹑蟬衣爲宜。雲母﹑蟬衣𨿽屬礬紙﹐與冰雪諸紙不同﹐礬性較薄﹐而雲母礬性尢薄﹐有時介乎生熟之間﹐此最佳妙。余臨古畫﹐古人用紙者余亦用紙﹐然必擇舊紙爲之。宋元紙不可得﹐得明紙臨畫較爲易似﹐否則亦須乾隆時紙﹐不然寧用絹不用紙。蓋古之白麻﹑鏡面諸箋類皆有綿性﹐且皆經過淺礬﹐故其紙似生不生﹐似熟不熟﹐喫墨而不浸墨﹐發墨而不滲墨﹐有絹之功能﹐而其運用愜意處﹐又有非絹所能企及者。此無他﹐絹之礬重﹐而其質又不同也。

常見古人作畫﹐偶獲佳楮﹐必經意爲之﹐而其畫之成

也﹐亦必神采奕奕﹐迥異尋常。此無他﹐紙佳則得心應手﹐幹濕咸宜﹐非似市售之六吉﹑單宣等紙﹐將一著筆﹐水浸成片﹐否則漧燥枯澀﹐畫成飛白之類也。是以作畫當先擇紙者。澀脆而不喫墨﹐最爲難用。至於玉版宣﹐只便於書﹐而不便於畫也。用舊宣紙作畫﹐古色古香﹐幫助畫神不少﹐然用慣者﹐非此不能著筆﹐一用新紙﹐卽不能入目。譬如饜飫膏粱﹐卽對粗糲不能下咽。是以非舊紙不畫者﹐亦非良法也。

宋人所用畫絹﹐絲圓而質細﹐最爲上乘﹐不特延年﹐且易著筆。明人畫家﹐率用粗絹﹐必裱紙一層﹐始易作畫﹔而絲間隔筆﹐筆畫每多白點﹐蓋爲粗絲所隔﹐墨不易入也。明人字畫﹐多以綾代絹﹐職是之故。淸乾隆時畫絹﹐絲圓而細﹐卽是取法宋人。道光而後﹐工料簡陋﹐扁絲絹始流行。斯時國家多故﹐藝術浸衰﹐在上者無暇提倡﹐而社會間更無人顧及矣。降及近世﹐絹質益劣。講六法者﹐除少數描稿畫家外﹐鮮不以礬絹爲畏途。事實所趨﹐而日本絹遂爲愛日畫家所樂用。蓋日本畫絹絲圓而純淨﹐礬熟之法﹐似有古意﹐無論設色﹑水墨﹐均易秀潤光澤。其所以不及宋絹者﹐徒具其形﹐質脆易裂﹐而著筆飄浮﹐不易見力﹐兩筆重疊﹐最易模糊。故用此種絹作畫﹐僅能取悅於人﹐不能傳諸久遠且常用此種絹者﹐一經換紙﹐醜態百出﹐慣作小幅﹐不能作大幀巨幅﹐以其筆力不易顯也。故余希望國絹攺良制法﹐取法宋絹﹐不願舶來品之流行國中也。

余非好唱異詞者。世以善畫生紙﹐自鳴其髙﹐施施然自命爲善學宋元者﹐正其不知畫也。無怪習染成風﹐奇形

異狀﹑詭謬絕倫者比比也。

近人作畫﹐多用羊毫生紙。殊不知以生紙之澀﹐益以羊毫之軟﹐堅澀難行﹐禿拙老醜外無他長。美其名日學淸湘﹐學麓臺﹐好事者復自旁贊許之曰﹕是眞得自若禪語錄﹐而深悟夫金剛杵者也。是何異南轅而北轍哉﹗美術二字﹐顧名思義﹐其爲術也﹐捨美外何所求若以禿拙之筆墨拉雜爲之﹐只增其醜﹐不見其美﹐恐淸湘﹑麓臺不如是也。

畫局題款爲最不易事﹐須視畫之全部局勢﹐審定合宜位置﹐然後落筆。或詩或跋﹐參差髙下﹐隨意題去﹐均與畫局相合﹐而書法又宜與畫法相稱。畫有粗筆﹑工筆之分﹐粗筆畫題字宜縱橫奇古﹐工筆畫題字宜整齊秀麗。若倒置之﹐則畫法𨿽佳﹐兩不合式。若書旣不精﹐不如不題之爲愈也。夫唐宋以前畫品多不署款﹐或隱藏於樹根石隙間﹐自蘇東坡﹑倪雲林﹑米氏父子﹐文辭髙妙﹐書法又遒勁超逸﹐畫局之上﹐題詩或跋﹐著筆成趣﹐便開後人題畫之門。蓋題句乃所以顯畫意也。今之畫家﹐襲古人之陳言以補空白﹐或意不相屬﹐或字間有訛﹐貽笑大方﹐往往而是。曷不師法古畫﹐署款於樹根石隙間﹐或少題以藏拙乎

又有一事更當注意者﹐凡題擬仿某家畫法須確會見過某家畫﹐臨過多少徧﹐筆底確有似處﹐方可云仿﹐否則不如不題摹仿字樣﹐較爲通脫。余見今入畫冊頁﹐十有八九云摹仿南宮﹑雲林﹑仲圭﹑叔明﹑石田﹑白陽﹐以及南田﹑石谷﹑漁山等家﹐其中惟米南宮﹑倪雲林兩家可顯者外﹐余則用筆用墨皆相若也。譬如畫一合家歡圖﹐題跋曰﹕某公坐於左﹐某夫人坐於右﹐立兩旁者爲公之某兒﹑某婦﹑某女兒﹑某孫男女﹐一一題識其上。其中惟老翁老婦可顯

者外﹐余則男女大小﹐面目相若﹐不爲識者笑乎且觀此圖者﹐要皆熟識人也﹐猶之購買冊頁者﹐多半知畫中門徑人也﹐卽或不知﹐而其親戚朋友容有精於此藝者﹐故大書特書日摹仿﹐不可不加之意焉。

今人每喜求人作歲朝圖﹐取其吉祥止止也。不知歲朝圖最不易畫。曾見古人作此圖者﹐物品無多﹐大都畫瓶中插花卉﹐如梅松天竹等類﹐俯仰橫斜﹐各具姿態。其傍則佐以果品﹐如百合﹑柿子﹑香櫞之類﹐至多加爆竹一串﹐以資點綴而已。淸逸絕俗﹐仍不失爲髙雅之品。今入畫歲朝圖﹐務取丰滿。近來申江畫家某作一中堂﹐自負爲佳構﹐觀之則插花盈瓶﹐傍佐柏枝﹑牡丹﹑水仙﹑香櫞﹑百合﹑紅柿﹑靑錢﹑香鑪﹑如意﹑小兒玩具﹑雄鷄﹑大魚﹑豬頭﹑年糕﹑爆竹兩長串﹐仿佛人家買年物歸來﹐堆置滿桌滿地。尙得稱爲畫品乎﹗

畫之裝潢﹐亦關重要。古畫之揭裱﹑補色﹑補畫﹐非髙等手藝不易見功者﹐無論矣﹐卽新作之畫﹐其裱背﹑齊邊﹑鑲綾﹑綾色之配合﹑軸頭之安置﹑上桿拴繩等事﹐亦須格外講求。常見不事考究者﹐徒貪價廉﹐以極佳美之畫交粗工裝潢﹐其結果將畫幅損壞﹐或齊邊甚多﹐致傷畫局﹐或托背不愼﹐傷畫設色。至於染綾配色之俗惡﹐鑲綾尺寸之乖謬﹐全畫滅色不少﹐殊可惜也卽使另覓良工揭裱﹐匪特兩次之裱價增多﹐而新畫一裱再裱﹐精神亦損失矣。

中國畫品裝置之法﹐便於賞玩﹐較西洋畫裝置爲勝。西洋畫品﹐紙用厚紙﹐圍以木框﹐蓋以玻璃重量殊沈﹐一經懸掛﹐遷移大非易事。余昔年曾至一家﹐觀其壁間所懸畫﹐數年以後﹐再至三至﹐壁間這畫如故也。觀玩意味﹐

逐次減少﹐卒不欲觀之矣。中國畫品﹐古昔畫於壁﹐壁破而畫毀﹐不能持久﹐且無從遷移﹐其不便更甚於西洋畫之裝入鏡框者。畫紙絹裝置立軸﹐懸諸室中﹐觀玩多時﹐易以他幅﹐眼光爲之一變﹐興趣隨時轉移。捲藏懸掛﹐一舉手之勞也﹐便利多矣。然出門訪友﹐攜共欣賞﹐捆載而往﹐猶覺非便。於是有裝成手卷或冊頁者﹐舟車所至﹐取攜甚便。漸近而繪諸扇頭矣﹐交際場中﹐互相觀玩﹐更無有便於此者。此中國自古迄今﹐研究賞玩畫品之便利逐時進步也。

下卷

余致力藝術三十餘年﹐自謂於花鳥一門少有心得﹐山水次之﹐人物又次之。蓋花鳥章法簡易﹐且盆盎標本﹐到處可以取材﹐隨手拈來﹐皆成妙諦﹐要在得勢而已。山水經營布置﹐旣須妥貼﹐又須新穎﹐且重岡疊嶺﹐曲澗環溪﹐𨿽竭畢生之思﹐不能盡其妙﹐非僅一丘一壑之謂也。至於人物﹐一冠一帶﹐一發一須﹐動合神情﹐攸關掌故﹐又非山水比矣。

嘗謂學畫有常有變﹕不師古人﹐不足以言畫﹔泥守古人成法﹐亦步亦趨﹐亦不足以言畫。畫能有常有變﹐方爲大家。嘗見當代畫家个人畫品展覽﹐動輒二三百件﹐然看過二三件後﹐其餘皆可想象得之。此無他﹐畫不師古﹐幹篇一律﹐弗能少參變化﹐縱有萬件﹐亦不過二三件耳﹐其多也反增人厭。又嘗見世之摹古者﹐學王則王﹐學惲則惲﹐學宋元則宋元﹐求其廬山眞面目﹐則渺不可得。是又食古

不化之獘也﹐與攝影機何異王石谷鎔南北二宗於一鑪﹐摹宋則宋﹐摹元則元﹐而其筆墨間自有本來面目在﹐故能集羣聖之大成﹐而爲一代之宗工焉。

又作畫不能將全部畫出。卽如黃子久畫富春山圖長卷﹐𨿽洋洋大觀﹐亦只能寫其片面﹐其後面一部分則不能畫矣。卽日石分三面﹐總有一面不能畫到﹐況立軸屏條﹐焉能畫其全部耶花卉更不能將全本畫出。總之無論何畫﹐均應選擇其最精采之一段作主體﹐才有全神貫注之妙﹐使讀畫者神遊其間﹐自然推想出其全部﹐引人人勝﹐方可稱爲好手也。

畫家對於美好之景物﹐或林巒濃淡淺深﹐或煙雲之滅沒變幻﹐詩有不能傳﹐而獨傳之於畫者。並無舊人先摹稿本﹐而我寓之於目﹐是當認爲獨得之祕﹐豈可輕易放過﹐致覿面失此美滿之景物乎設或一時忘攜紙筆﹐亦須以指畫肚﹐將其大意之所在存諸心中﹐歸後悉心默寫﹐亦可爲新奇之稿子。所以古人常隨帶描筆﹐或登山臨水﹐或登樓遠眺﹐見有怪異之好景﹐便卽盡意摹寫﹐詳細記之﹐則分外有發生之意。天開圖畫﹐作畫者如遇此情景﹐務必格外畱意﹐不可錯過﹐當注意勿忽可也。

趙子昂畫馬﹐閉門伏地﹐對於馬之動作﹐如長鳴﹐如蹴蹄﹐如奔馳﹐如滚臥於郊原﹐作種種狀態。戚原畫狗﹐客訪之﹐聞室中犬聲甚沸﹐有類數十狗若爭骨者﹐若眾雄逐雌者﹐又若孤村野店﹐陡見生客﹐吠聲從水中出者﹐及辟戶﹐則原據幾畫狗正酣﹐口中狺狺聲猶未盡已。子昂與原皆以身作則﹐形容以赴其筆墨﹐用心如此﹐宜享大名於後世余謂非特畫動物爲然﹐卽畫山水花卉亦當如是﹐要

用全副精神﹐潛心默揣。如畫山水﹐則替山水中人物設身處地﹐或坐茅亭﹐或立荒坡﹐或騎驢而行山徑﹐要各傳其神情。卽無人物﹐宜從全局設想﹐若者宜橋渡﹐若者宜亭榭﹐若者宜立浮圖而藏殿宇﹐要各求其適當。至於花卉﹐𨿽較簡單﹐而風晴雨雪﹐亦宜體貼入微﹐才行施墨。

虛實二字﹐乃畫中最要關鍵。實易虛難。時人作畫﹐每一拈筆﹐苦於不忍釋手﹐故有過實過多之病。常見廉州小幅﹐濃墨巨點﹐滿紙淋漓﹐忽有一二山石﹐略無皴染』且於濃墨樹中置一不染之夾葉樹﹐此皆善於用虛者也。唐岱之畫﹐較麓臺工致﹐而不如麓臺者﹐亦過實之病也。

作畫須虛實相生﹐乃有美趣。初學求實尙未能﹐遑論乎虛所謂虛實相生者﹐指有程度者而言。蓋畫家練習數年﹐無一處不虛﹐卽無一處不實﹐勉彊求虛﹐反欠自然。至於程度髙者﹐用筆用意﹐俱臻靈活之境﹐行乎不得不行』止乎不得不止。當止之處﹐卽自然之虛境。虛爲實之輔助﹐卽虛爲畫之妙境。意到筆不到﹐最堪尋味﹐不可忽也。

今人作畫﹐務取其多﹐充塞滿幅﹐自以爲厚。觀畫者又從而和之﹐以堅作畫者之自信心。不知此乃大誤。要知畫之所謂厚薄﹐不在施墨之多寡﹐而在用筆之健弱。筆弱﹐𨿽層巒疊嶂﹐雲樹密茂﹐而形勢依然單薄。筆健﹐𨿽一邱一壑﹐林亭孤寂﹐而气息亦覺雄厚。以筆健者執管直下﹐胸無遲疑﹐縱橫揮灑﹐有一種沈著之气﹐赴諸筆端﹐落諸紙上﹐故不期厚而自厚也。若夫筆弱者反是﹐心手相戾』運筆中疑﹐鉤勒乎陷﹐提之以染色﹐腠理錯亂﹐掩之以點苔﹐縱然滿幅雲山﹐而布置迫塞﹐絕鮮靈機﹐厚云乎哉﹗

查梅壑平生得力處在生﹐王石穀子生得力處在熟。生

非初學之生也﹐乃其工力純熟之後﹐而以生出之也﹐故其落意奇警﹐造境幽邃﹐生於王﹑惲之時﹐而能自立門戶。然其著墨無多﹐育然深遠﹐格調甚髙﹐實不利於初學。蓋人初學畫﹐如稚子學語﹐必耳提面命﹐一一以教之。待習旣久﹐始足以言應對。梅壑用筆髙簡﹐蕭然數筆﹐便有幹巖萬壑之勢。初學習之﹐如稚子學語未成﹐便令應對賓客﹐吾知其期期艾艾﹑徒資笑柄耳。石谷鎔南北宗於一鑪﹐樓閣﹑人物﹑林木﹑泉石﹐筆墨綿密﹐各法畢備。初學習之﹐庶可知所依皈﹐進窺宋元堂奧。然習之旣久﹐又有爲所拘囿﹑弗克擺脫之嫌﹐是則過熟之病也。常見村塾課讀四書五經﹐皆已讀畢﹐偶一考試﹐卽能背誦通本﹐不可謂不熟矣。迨一問其講義﹐則瞠然莫答﹐至於屬文﹐尢非所習﹐是與生吞活剝者何異夫生者生發之謂也﹐學石谷而爲石谷所囿﹐不能自立新意﹐則宜習梅壑﹐以求其生發之源。故生而能熟﹐熟而能生﹐二者相倚﹐而後大成。故初學當學石谷﹐學之旣久﹐當學梅壑﹐從而取法宋元﹐自辟蹊徑﹐𨿽令石谷﹑梅壑復生﹐殆亦未遑多讓矣。

畫﹐美術也﹐應從美字著想。曰古茂﹐日蒼潤﹐曰秀逸﹐曰荒寒﹐𨿽粗豪工致﹐畫法不同﹐而各有美之觀念存乎其中。古茂者﹐气味醇厚﹐色澤渾朴﹐是美之發於靜穆者也。蒼潤者﹐艸木華滋﹐峯巒峻厚﹐是美之發於雄偉者也。秀逸者﹐沙明水淨﹐林木蕭疏﹐是美之發於淸幽者也。荒寒者﹐枯樹斷雲﹐長空岑寂﹐是美之發於淡遠者也總之觀畫者各各有好﹐作畫者應就性之所近而專工之。古茂一派﹐須令觀者生靜穆之想。蒼潤一派﹐須令觀者生雄偉之想。秀逸一派﹐須令觀者生淸幽之想。荒寒一派﹐須令

觀者生淡遠之想。質言之﹐凡制一幅圖畫﹐能引人人勝﹐斯爲美矣。

餘年來教授學生畫法﹐立論不取髙深。蓋髙深之談﹐易涉虛渺。卽以气韻言﹐前人所論﹐往往謂得於筆情墨趣之外。夫畫﹐筆墨而已﹐而謂在筆墨之外﹐無怪解人之難索也。余之教人﹐獨取淺顯。淺顯則易引人入門﹐升堂入室﹐自不難矣。以學者猶瞽者﹐教者猶相者﹐道引得當﹐步履從容﹐積以時曰﹐門徑自熟﹐無相亦能行矣。然則气韻云者﹐當作如何講日易耳。凡畫山水﹐不外鉤﹑皴﹑染﹑擦﹑點諸法。鉤﹑皴﹑點﹐能畫者皆知之﹐惟染﹑擦得法﹐气韻出焉。輪廓旣定﹐以墨渲染﹐是气韻發於墨﹔渲染未足﹐再以筆擦﹐是气韻之發於筆者。故气韻全在筆墨之濃淡幹潤間﹐何必他求哉﹗

有以气韻爲問者。夫气韻本乎天然﹐古人論之詳矣。初學每以渲染可以得气韻﹐是由墨中得气韻也。气韻由用筆中流露而出﹐乃爲上乘。此非有數年或十數年之功夫者﹐未足以語此。气韻本乎个性。一人有一人之面貌﹐卽一人有一人之个性。个性不同﹐則所作之畫气韻亦不同。讀萬卷書﹐則見解髙超﹔行萬里路﹐則胸襟曠達。有此種見解﹐有此種胸襟﹐則用筆自不同凡響﹐所作之畫﹐烏有不髙尙者乎若夫鄙卑者流﹐胸襟隘陋。縱渲染得法﹐而气韻亦無足觀矣談气韻者﹐當注意於此。

畫之可傳﹐全在气韻。無气韻之畫﹐工匠而已。蓋气之來源在乎筆力﹐而韻之流露在乎修養。故畫家修養﹐最不可忽者也。讀萬卷書﹐修養也﹔行萬里路﹐亦修養也。舉凡聲色貨利﹐均不可令其擾及性靈﹐而作品自然髙古。

然人之个性不同﹐其所發揮者亦異。若者渾厚﹐若者瀟灑﹐以及靜穆幽淡茂密等等之差別﹐一觀其作品﹐則其人之个性若何可以立判。故畫家之於作品﹐非僅下苦功而已足﹐對於平時修養﹐尢爲重要。

寫字須有丰神﹐作詩須有格調﹐畫畫須有气韻。丰神﹑格調﹑气韻﹐乃天資賦與﹐非學力所能致也。學力所能致者﹐乃其規矩法度。苟能盡知﹐固可左右逢源﹐無所不備﹔然一語夫气韻﹐則終有一塵之隔。石谷名爲畫聖﹐終爲能品﹐𨿽其博學多聞﹐集南北二宗一鑪而冶之﹐有足多者﹐而其丰神气韻﹐較諸南田尙遜一籌。非其藝有未純﹐乃畫之品格低也。

謝赫六法之論﹐首列气韻生動。蓋气韻生動一語﹐包括畫之全體。譬如一畫張之壁間﹐覺其美妙者﹐气韻之生動也。气韻生動﹐本乎生知﹐發乎天稟﹐流露於筆墨之間。故其作品雄厚秀逸﹐均可表現其特殊之精神﹐無不由作畫者天稟賢愚而分也。謝赫列气韻生動於六法之首﹐豈無故哉﹗乃後之論者﹐不明畫之眞理﹐徒以模移傳寫當列首位爲言﹐未免所見者小。

作畫以得神韻爲佳﹐不必刻畫之工也。五日一山﹐十日一水﹐工則工矣﹐然過於拘謹﹐每鮮神韻。細尋筆迹﹐毫髮靡遺﹐總觀全局﹐失之整飭。所謂能品﹐非神品也

筆之繁簡﹐墨之濃淡﹐各得其宜﹐是在細心體味﹐則畫之道亦思過半矣。夫景物之理﹐本極精妙﹐人之探索﹐豈易盡哉古人見景生情﹐借筆墨以抒寫其胸中之逸气﹐入神渾化﹐前呼後應﹐宛然天造地設。此皆意之所貫通﹐慘淡經營﹐其成功焉﹐不可以歲月計。總之有意求之﹐摹

擬旣久﹐自然傳其神而得其形。所謂心領神會﹐則筆墨气韻﹐自見靈妙矣。

胸有丘壑﹐方能奔赴於腕下。勤賞名迹﹐自能得應於心手。胸羅焉﹐鑑賞焉﹐要皆觸諸眼簾。不論其天然與人造﹐無不加研求探索之功﹐窮其奧窒﹐極其底蘊﹐自然神明於法﹐旣不爲法所囿﹐又不至流無所據。古人神逸之筆﹐旣能於無筆墨處﹐顯出情眞景眞之活潑形影﹐其形容之妙﹐斷斷乎不爲畦徑之所拘也。如笑諭春山﹐滴比夏山﹐妝譽秋山﹐睡題冬山﹐山果能表示其形容乎以山不能自言其意﹐假人以言之。人豈眞能言哉亦以己之意而合山之意﹐抒寫其四季山之所以爲山﹐及四季山容之趣耳

由神奇而入平淡﹐全在筆意靜逸﹐气味幽雅﹐脫盡雄勁之習。此種筆法﹐非深造乎其詣﹐不能臻此妙境﹔亦非深得造化天機之理﹐不能達蕭散逼眞之妙趣也。若是則天然圖畫﹐自能流入於人間﹐所以瀟湘﹑洞庭諸圖﹐一層捲而恍若身歷其境﹐景色已遇諸目前矣。此卽以造化爲師﹐然亦須平時多讀詩書﹐多看名畫﹐決非一朝一夕所能奏此功效也。

自唐宋以迄明淸﹐南北二宗﹐各窺其奧。益以讀書養气﹐朝夕摹寫﹐焉得不精畫有六法﹐一日气韻生動。气韻非可學而至也﹐必也天資聰穎﹐所閱者多﹐熟而不熟﹐自有一種淸穆沖和之气﹐冷雋秀逸之致﹐生於筆墨間﹐斯卽气韻之謂也。常見頭白畫師﹐力非不工﹐學非不勤﹐筆墨純熟﹐動輒累紙。然非劍拔弩張﹐霸气撲人眉宇﹐卽是邱壑尋常﹐筆墨甜俗﹐不然則野狐禪矣。是無他﹐有學力而無天資﹐有天資而所閱古今名迹少﹐又泛讀書養气之功

也。

凡畫圖﹐宜令讀者有寧靜之意。山水中點綴之品﹐大都板橋村渡﹐野屋茅亭﹐人物則漁樵耕讀﹐最爲普通。古者不乏髙堂大廈﹐貴官顯宦﹐而多不入畫﹐獨畫此貧賤生涯者﹐以漁也﹑樵也﹑耕也﹑讀也﹐與居城市而爭名利者相隔絕﹐超然物外﹐何等自在。讀畫者身旣不能離城市而幽居﹐而心又厭城市之喧囂﹐懸畫幅於室中﹐偶然靜對﹐恍若一洗其名利之心﹐引入山林之遊﹐養性怡神﹐聊以寬慰﹐是圖畫者﹐療人煩惱之淸涼散也。審是作畫者在在能體貼寧靜之意﹐筆底自然流露靜韻。或曰﹕秋冬景易靜﹐春夏景難靜。殊不知空山無人﹐水流花放﹐其靜如何陰陰夏木﹐聽囀黃鸝﹐何嘗非靜只要畫無火气﹐自爾傳神。或又曰﹕仙人樓閣﹐金碧輝煌﹐何以亦覺有一種靜韻餘日﹕此又當別論。旣稱仙山﹐則崇樓傑閣﹐回廊曲折﹐盤山而上﹐已使讀畫者心目中具神祕之想。加以樹林郁茂﹐白雲封鎖﹐若隱若見﹐意在虛無縹緲之間﹐則更爲神祕矣。故𨿽金碧樓臺﹐輝煌中仍覺寧靜也。作此種圖畫﹐更宜體貼此意﹐巧爲穿插﹐而於雲樹掩映中力求其靜穆﹐斷不可使樓閣全露﹐令人一覽無餘。此一畫訣也。

自來逃名之士﹐每多以筆墨抒其性靈﹐寫其懷抱。𨿽或鳴髙自若﹐寄傲閒情﹐而英華外見﹐無不臻其絕妙﹐𨿽寥寥數筆﹐直可歷萬世而不淚滅者﹐此蓋繪事中之能手﹐最足顯著者也。自元而明而淸﹐五百餘年﹐以畫名世者不乏其人﹐然撮其要﹐大都屏絕聲利﹐視富貴如浮雲﹐藉此精心一志於繪事﹐以潔淸自矢﹐至純不雜﹐將與天地日月﹑山水煙霞同其千古。此豈應世媚俗者所可幸致耶﹗

作詩須哿寄托﹐作畫亦何獨不然旅雁孤飛﹐諭獨客飄萍無定也﹔閒鷗戲水﹐諭隱者徜徉肆志也。松樹不見根﹐諭君子之在野也﹔雜樹崢嶸﹐諭小人之暱比也。江岸積雨而徵帆不歸﹐刺時人之馳逐名利也﹔春雪甫霽而名花乍開﹐美賢人之乘時奮興也。隨時隨景﹐隨事隨物﹐布置之法﹐有賓有主﹐眞意夾寫﹐無異乎作詩之寄托寓意﹐以顯出物物相當﹐筆筆相宜﹐旣無抱泥板笨之失﹐又無過與不及之獘﹐斯眞畫手矣。

畫學用筆﹐以有力量爲上﹐固矣。然再進一步﹐須有韻味﹐不可信筆。蓋信筆直拖﹐力固有而乏韻﹐乍觀之甚佳﹐而細一推敲﹐毫無意趣故畫有耐看不耐看之分有韻味之畫﹐如曾子固之文﹐百讀不厭。有力無韻味之畫﹐如蘇東坡之文﹐一瀉千里﹐未畱餘意也。明末淸初一般鑑賞家﹐對於北宗畫不甚提倡﹐卽以其韻味少耳。

宋人北宗畫﹐多尋丈巨幅﹐用筆生辣﹐而丘壑之曲折﹐气勢之雄壯﹐洵有非後世所能摹擬者。如故宮所藏馬遠﹑馬麟之巨幀山水﹐夏硅之長卷﹐皆其例也。外國人畫中國山水﹐筆力本弱﹐畫南宗韻味不足﹐於是又摹仿北宗﹐徒龔其貌﹐實無其神﹐一望而知其爲特種北宗山水。此種界限﹐在常觀古畫者無不知之。蓋一筆健﹐一筆弱﹐一气壯﹐一气餒﹐一邱壑古茂﹐一布置小巧而已。故學北宗山水者﹐應常觀摩馬﹑夏之巨幀﹐不可爲此派北宗所誤也

古人畫有云﹕下筆便有凹凸之形。人皆以爲此說最難索解其實何難解之有凡畫有根底者﹐攤紙幾席間﹐凝神對之﹐意之所在﹐紙上已仿佛若有山川隱然浮起﹐凹者凹﹐凸者凸﹐迎機寫去﹐便爾顯然畢現。意在畫先﹐此之

謂也。

作畫之法﹐不在於擬管時之思索﹐而在未落筆時凝神靜气﹐將上下左右﹑四面八方﹑來往遠近﹐籌運於胸中﹐則落筆時自不難濃淡得宜﹐東呼西應﹐水到渠成﹐有不期然而然者。若專以取悅於人﹐與俗人同其嗜好﹐𨿽能竊獲一時之虛名﹐不旋踵仍歸於泡影矣。學者苟能萬念皆空﹐將名利心一槪洗盡﹐平昔惟知造化﹐於我心懷印人造化﹐不受筆墨之累﹐不存媚世之心﹐則自然入於神妙矣。

畫固以气韻爲先﹐然畫境之位置﹐亦不可不講。所以昔人脫盡作家習气﹐而能得意象外。時流竊取士人气味﹐以圖藏拙欺人。惟神明於規矩者﹐自能變而通之。故善師者師化工﹐不善師者撫縑素。拘法者守家數﹐不拘法者變門庭。

山水之難﹐莫難於意境。筆墨非不蒼古﹐气韻非不渾穆﹐章法非不綿密﹐一落窠臼﹐便是凡手。淸初四王﹐麓臺最遜﹐以其意境凡近﹐幹篇一律也。是故善畫者﹐不須重山峻嶺﹑茂林修竹﹐卽一樹一石﹑一邱一壑﹐落想不同﹐下筆自異。嘗見宋元人小景﹐柳塘日靜﹐花塢春深﹐數椽茅屋﹐三兩幽禽﹐令人對之神遠。較諸時人之千巖萬壑﹑一望索然者﹐有上下牀之別矣。嘗見郭河陽早春圖巨幅﹐燕文貴秋山蕭寺長卷﹐峯巒起伏﹐樓閣索回﹐綿密深邃﹐其難而不可及也。遂一變刻畫鑿露之習﹐而爲荒率簡易之法。倪迂尢爲知機﹐專事殘山剩水﹐以鳴其髙﹐此藏拙之一道也。然今之學者﹐固不可以元人之簡易而忽之﹐宋人之繁難而畏之。蓋元人之簡易﹐乃自繁難中得來﹐不習宋人之繁難﹐又豈諳簡易之妙哉﹗

美麗之容﹐尺寸之制﹐陰陽之敵﹐纖微之迹﹐活潑之形﹐隱顯之象﹐隨物含蘊其法理。法理旣在﹐可得而研求古人筆墨﹐毫釐寸楮間自有法理在焉﹐學者要自窺其祕奧可也。是故象物必求乎形似﹐形似亦全在乎骨气。而骨气﹑形似﹐𨿽歸諸用筆﹐而要本於立意。所以畫中用筆﹐固屬緊要﹐而畫電立意﹐較之用筆尢爲緊要也。意在筆先﹐爲畫中第一要訣也。倘毫無依據﹐縱或得其形似﹐而气韻不生﹐何六法之可言哉﹐故畫宜其造化在心﹐而欲其造化在心者﹐非窮其理﹐盡其性﹐物格﹑知致﹑意誠﹐不能臻此造化在心之妙。理路分明﹐出神入化﹐畫法備而畫義精。平昔熟諳於胸中﹐臨時自能臻妙於指下。如此用意﹐如此用筆﹐則物無遁形﹐筆無誤落。其神妙處則山水自山水﹐煙霞自煙霞﹐景物自景物﹐有超越乎筆墨之外者﹐只在維妙維肖耳。而其神其理﹐豈徒拘拘乎形似哉﹗

作畫以有气勢爲上。有气勢則精神貫串﹐意境活潑。否則徒具形式﹐毫無精神﹐死畫而已﹐有何趣味之足言﹗蓋用筆有力﹐初學多能及之﹐而第一筆與第二筆﹐筆筆气勢相連﹐此一部分與彼一部分﹐處處勾搭相貫。非於此道三折肱者﹐不能得其奧秒。所謂有气勢者﹐指全畫成一整个團結﹐精神之團聚﹐使見之者無懈可擊。此固非死描成稿者所能夢見﹐卽用筆欠活潑者﹐亦不能得其端倪也。無論學畫與看畫﹐與此等處須格外注意焉。

伊古各大家畫法﹐𨿽或各各不同﹐而其用筆用墨﹐要皆各有師承。至於神韻之生動﹐气肪之雄渾﹐在在與筆墨有密切之關系。筆墨精妙﹐不求其傳神而神自無不傳矣。神韻气脈﹐古大家各有精詣﹐𨿽曰秉資靈敏﹐然亦博覽所

致也。工夫宜久﹐而筆墨自妙者也。學者能領取此中微妙﹐自可躋於作者之林。再加以學力﹐自可臻登峯造極之境。迨至工夫精熟﹐𨿽零亂散漫﹐疏密濃淡﹐而一種蒼莽之趣溢於紙上。如石穀子取各家之長冶於一鑪﹐名家之筆墨神韻﹐一一宗其南北兩派﹐集其大成者也。靈心妙指﹐眞不愧爲一代畫聖也。

率爾操觚﹐不特精神未得﹐恐形式已非。得心應手﹐旣能人於神化﹐復得超乎象外。畫家之筆墨﹐其生气勃勃﹐非研究有素﹐熟於胸中者﹐安能怡人之情﹐悅人之目更不能於作品上表現其輕重遠近﹑淺深濃淡﹐處處得宜﹐有自然之妙哉﹗故至神妙處﹐無論其爲山爲水﹐爲人物﹐爲禽鳥﹐一切有象之物﹐自能得其神﹐不拘其形﹐而形亦無不肖似。此卽所謂無意不賅﹐無法不備﹐無美不盡。卽極物之體﹐盡物之神﹐得物之趣﹐逸筆艸艸﹐而天機亦復自然﹐絕非淺率學子所能企及也。卽名家作品﹐有時不在乎工致﹐在乎筆墨之外有筆墨﹐情趣之外有情趣﹐所謂意在筆先﹐筆到意隨者是也。若鹵莽滅裂﹐率意逕行﹐平時無揣摩間練之工﹐臨事自難有得心應手之妙。

畫中之山水﹐猶文中之散體也。畫中之花卉翎毛人物﹐猶文中之駢體也。不論其爲散體駢體﹐精煉純熟﹐要皆人情傳意﹐方見體裁之適合。而畫之山水花卉﹑翎毛人物﹐亦何獨不然。𨿽有一定粉本﹐而亦得之於情意﹐淺深層次﹐部位形色﹐無不入於雅而不流爲俗。此所謂得心應手﹐由於有情有意之所致也。

作畫起手﹐須寬以起勢。若局於一隅﹐則筆筆無生路矣。故有不用輪廓﹐而專以水墨烘染﹐是實雜湊﹐無論如何﹐卽畫成後﹐亦無奇矯聳拔之气。此之謂有墨無筆﹐畫中之下乘也。故峯巒拱抱﹐樹木向背﹐先於布局時盡情安置﹐通盤全局﹐著筆處曲盡其意而傳出﹐無一筆不合畫之情﹐無一筆不盡畫中之意﹐然後逐漸烘染﹐由淡入濃﹐由淺入深﹐結構之完密﹐有自然而無彊致。古人名筆眞畫﹐𨿽或有未盡出色﹐而遊行自在﹐意趣之顯露﹐情致之雅逸﹐確於人眉目間瞰出。𨿽當時若不經意之作﹐不知情意運用﹐曲折顯露﹐有出於不期然而然者矣。其神態活潑﹐其墨瀋淋漓﹐不論何種﹐無不逼似眞相。此其故在未落筆之前﹐布局無一毫之牽彊﹐故其風骨自與尋常畫家迥不同耳。

古大家之名迹﹐卽信而有徵。對於眞迹之中﹐要在著意不著意傳情不傳情﹐或是臨摹舊本﹐抑或自出心裁﹐創爲情意之構造。故有著意而精者﹐心思到而師法古也﹔有著意而反不佳者﹐或於矜持而執滯也﹔有不著意不佳者﹐艸艸不工也﹔有不著意而精者﹐神情之化也﹔有臨摹而妙者﹐若合符節也﹔有臨摹而拙者﹐畫虎不成也﹔有自出心裁而工者﹐機趣發而興會佳也﹔有自出心裁而無可取者﹐作意經營而涉於杜撰也。此中意味情致﹐慧心人愈引愈長﹐與年俱進。若汗格者﹐畢世模糊﹐𨿽用心專致﹐亦不能獲益於萬一也。所以畫學𨿽屬小道﹐列於藝術中爲最髙尙者﹐因其旨趣之深邃﹐學理之髙妙﹐其底蘊似淺顯而實精微。從可知遊藝一端﹐爲至理之所寓﹐而人之習焉﹐不可不察。吾入學畫﹐萬不可以畫之爲畫﹐不過玩物適性之事﹐是當以察其理而窮神﹐探其微而揆要﹐盡其義而悟眞﹐內外交養﹐本末兼賅。則得心者﹐自無見有彊致假借之獘﹐

所謂應物有餘﹐而心亦無所放矣。

畱心於平昔﹐斯無臨時臨事措置失宜之病。其於筆墨縑素之間﹐無不周旋得乎其當。放心之失﹐潛移默化﹐涵泳從容。夙昔不容有一毫之少懈﹐用筆則自爲天機之顯露。則對於內者無不盡﹐對於外者無不周。凡伊古來名畫大家﹐不論其爲神手﹑名手﹑髙手﹐皆從此工夫而底於成。其存養之熟﹐無適而非天趣之流行於胸中者也。然不特古之畫家神手﹑名手﹑髙手爲然也﹐卽吾人從事於繪素之事﹐美質文飾之旣精而且逼眞者﹐亦全在功夫之久﹑涵養之深所致也。故欲求升堂入室者﹐捨此外自無他求。學者之於畫﹐苟能規摹。由心﹐得變化﹐無拘泥﹐神韻自顯﹐獨絕佳妙之手也。推其原﹐要不外致力之功﹑取資之深而已。工夫旣到﹐造詣自深﹐信不誣矣。

成規孰諳﹐智巧自生。得其形似而不失規矩者﹐盡其規矩而發抒思慮者﹐隨其品類﹐而形神無不見。其活潑情景﹐亦足顯其逼眞也。其功夫涵養﹐必有素矣。是以學者之作畫﹐固不可自裁而無師法﹐亦不可拘守不變而泥古法。古人與我以規矩﹐而巧妙之奏效與否全在乎己。無論古人已往﹐卽古人復起﹐亦豈能使學藝者智巧克盡其美哉﹗夫所謂智巧者﹐不外援古人之成例變化之﹐神通之。構造規矩﹐用筆用墨﹐或濃或淡﹐有縱有橫﹐若隱若現﹐窮造化之變幻﹐極心思之靈妙﹐循古人之舊章﹐參一己之新意﹐旣不敢創作自矜﹐復不肯食古不化﹐尙其實不務其虛﹐神化莫測﹐具有法門﹐其淵源有自來矣。蓋探索於古法旣深﹐師資乎化工又久﹐巧思不期其啟發而自啟發矣。

伊古來畫藝界之大家無一非師承前人﹐而亦寓法於

天地之化育﹐用意有獨到之處。可知致思之髙﹐用心之深﹐目光之巨﹐心手之應﹐一筆一墨之施﹐無不有神有理。其精神之所寄於寸楮間者﹐歷千百年而不滅。今日藝術中不朽之畫品﹐皆昔時古人當日精神之所寄也。學莫患喜新厭故﹐習畫亦何獨不然。習畫而欲矯古人之意﹐驚眩世人以爲新創﹐此實釣名沽譽之徒﹐不足以言學﹐更何足以言學畫究其極其不爲刻鵠類驚者﹐吾未之信也。古來畫家之成名﹐何嘗以前人之規範爲不足法﹐而離奇獨裁﹐以爲千古未有之特創。不知畫學一道﹐本系文入學士寄懷適性之藝術。前者之絕大畫品﹐依據於古人之法窮變而通之﹐卽今日之偉大畫品﹐何莫非由前人努力造成之基礎而來也。如無所依據﹐遂可謂之特創﹐則兒童之胡亂漫塗﹐亦可號爲特創大家﹐有是理哉﹗卽援引古法﹐將古法所未盡者而盡之﹐就其古法所隱露者而變化之﹐不卽不離。匯成巨然畫品者﹐亦不可謂之特創﹐謂之自成一家則可。我國畫家﹐代有名人﹐從未有以特創聞。𨿽然沿襲剽竊者固非﹐攺弦易轍者亦豈是哉﹗六法三品者﹐本爲作畫必知必循之門法也﹐何必矯矜己見﹐捨此不爲﹐目空古今。是必離奇怪誕﹐以欺世人﹐非誤盡終身不止﹐是胡爲乎學者斷斷乎不可存此心也。

今人學畫﹐才能握管﹐便好大言﹐輒曰創作創作﹐而不知創作者非徒逞狂怪﹑胡亂塗抹之謂也。創作重在構局﹐一幅寫成﹐要出入意外﹐而仍在人意中。出人意外者何唾棄常蹊之布局﹐特辟新奇之境界﹐令讀畫者神遊其間﹐快樂而生奇趣﹐悠然而動遐思。畫至如此﹐神矣化矣﹐非一蹴可能幾此境也﹐必也幾十年從事於古本之臨摹﹐眞

境之研究﹐心領神會而集大成﹐始運用其思致之靈機﹐而發筆墨之異趣﹐非苟焉而已。仍在人意中者何畫境𨿽奇﹐畫理皆富﹐無背謬之處容人指摘﹐則奇而正矣。董北苑萬木奇峯圖﹐於崖嶺最髙遠處陡起一峯﹐如華表﹐如石筍﹐直立淩空﹐峻削才絕﹐巖滄醅山水﹐畫一古藤﹐蔓延糾結﹐繙兩山頭﹐一人崎嶇攀援而下。斯爲眞奇﹐斯爲創作。今人所謂創作者﹐有此思致乎有此魄力乎

夫人不欲習畫則已﹐如欲習畫﹐當力學修業時﹐對於古人所傳之眞迹﹐前修之傑作﹐潛心揣摩﹐靜觀臨法﹐以求自得。或於天地自然之畫境﹐呈諸目前﹐若晦明風雨﹐若陰陽向背﹐若朝霞暮煙﹐若水天相應﹐以及云物之流行﹐四時之景色﹐一一存之於心。所謂目想毫髮﹐無纖微之遺失﹐卽所謂無時無處隨在自爲培養其業﹐以涵養其學術與工夫其參考之資﹐全在幹日之養气﹐運熟於心目之間者深且久矣﹐造詣之精深﹐固非一朝一夕所能臻也。具有學力﹐則臨事時將夙昔久印於腦者﹐徐徐揮灑﹐無不寬裕自如。法於古人﹐師於造化﹐在無意之中揮出﹐有不自知者矣。

世間事務﹐皆可作新舊之論﹐獨於繪畫事業無新舊之論。我國自唐迄今﹐名手何代蔑有各名人之所以成爲名人者﹐何嘗鄙前人之畫爲舊畫﹐亦謹守古人之門徑﹐推廣古人之意﹐深知無舊無新﹐新卽是舊﹐化其舊𨿽舊亦新﹐泥其新𨿽新亦舊。心中一存新舊之念﹐落筆遂無法度之循。溫故知新﹐宣聖明訓﹐不愆不忘﹐率由舊章﹐詩意槪可知矣。總之作畫者欲求新者﹐只可新其意。意新固不在筆墨之間﹐而在於境界。以天然之情景眞境﹐藉古人之筆

法﹐沾毫寫出﹐發揮時气韻流露。气韻流露﹐則藝術自然臻髙超矣。夫如是品格之髙下固在乎意﹐意得則自見活潑潑地﹐出神入化﹐理顯气充拔俗出類。其意趣之表現﹐卽个性之靈感也。故論畫者﹐要先知其意之所在﹐觀畫者亦要探索其意之究屬。觀畫論畫﹐旣在乎意﹐而學者之習畫﹐可不注重於意乎意之注重云者﹐是對於入手時將化工與古法不卽不離﹐有規有程爲要。王麓臺有云﹕不在古法﹐不在我手﹐而又不出古法我手之外者。此卽注重於意之明徵也。

學者落筆﹐能本於意而發揮﹐當可臻於妙境﹐更進而能於無意中傳出有意﹐則其神妙處﹐益不可以言語形容其所以也。發於意者﹐其筆墨運輸﹐濃淡疏密﹐隨手構造﹐曲折境界﹐自能如其心之所致。所謂如是我想﹐如是其形﹐如是我揮﹐如是其境與景也﹐如是則無有乎不當﹐如是則無有乎不形其活躍者也。處處露其天眞﹐卽處處得心應手也。若爲已足﹐若爲未足﹐審視之含有未足之者﹐若爲其未足者﹐細味之實有無可增加天機之勃露﹐超筆情墨趣之外。其描寫也﹐若有出於有意無意之間﹐使人靜觀﹐皆得其宜。古人手澤﹐多有神妙莫知其所由﹐甚或有艸艸不經意處﹐而其筆法之玲瓏﹐气韻之神妙﹐克奏自然之效者﹐端賴不泥其迹﹐不遺其神﹐卽無意中傳出有意者也。莫謂怡情適性﹐文化之精神寓焉。莫謂繪素微事﹐國粹之精華在焉。莫謂藝術無關乎學業﹐个人之心思知能系焉。莫謂畫形圖影﹐徒供賞悅﹐生物之仁心化育托焉。繪學之表徵﹐其筆墨無不具﹐其功效無不周﹐烏可視遊藝無關乎世運哉﹗𨿽然﹐人當潛修學藝時﹐凡賞心悅目﹐隨時隨地﹐皆

得趨向﹐斯隨筆隨墨﹐運轉無不自如。其超物外者﹐日處天然自在之中﹐而不自知覺其所以也。

夫所謂自然者﹐開合起伏﹐闡明至理﹐有矜有式﹐有體有用﹐斷續隱現﹐綿互疏密。旣無拘束失勢之獘﹐又見精神畢露之眞切。天然湊拍﹐淋漓盡致﹐東呼西應﹐參透筆墨造化之理。其所以克奏自然之效者﹐端在夙昔凝神靜气﹐气沈砥礪﹐培養而成也。至下筆時﹐在乎著意不著意之間﹐則上下左右﹐轉折相應﹐自無不當。此意之所以補筆墨之不足﹐顯筆墨之妙處者也。平中求奇﹐綿裏藏鍼﹐虛實相生﹐亦在乎用意及用筆用墨之先。故求畫要向意中研求﹐如捨意求畫﹐將何能達理﹑气﹑趣三者之精妙哉﹗所謂寫畫者﹐寫其意也。所謂作畫者﹐作其意也。若徒寫其形似﹐而不於實在處曲曲傳出意象﹐徐徐描寫其精義﹐其能免浮華之習者﹐吾未之信也。必也平時取材﹐對於天然之物﹐天然之景﹐皆爲我心所照﹐景物之實在﹐卽自我心。我心蘊於內﹐照於景物而映於外也。內心之感應﹐卽景象之表現。

表現自我﹐則景物之情形及景物所生之情緒﹐皆自我感應﹐而表白其景物之所以也。倘遇古人眞本﹐當殫精竭慮﹐先搜求其命意之所在﹐探得其定意之何若﹐然後審察其構造如何﹐出入如何﹐斜正如何﹐位置如何﹐以及用筆用墨﹐表裏之如何相形而合也。萬不可率意妄作﹐師心矯異。必也循循然細心揣摩﹐靜默抒出﹐法於古法﹐化於造化﹐神通之﹐變化之﹐承傳繼美﹐光大發揚﹐眞精神之勃然﹐露生气於紙上﹐實由於取法之自然耳。魄力沈厚﹐气韻靈異﹐化工而畫工發焉﹐畫工而化工寓焉。天地間生存

禽走花果﹐山靜水動﹐以及風雲雪月之遞變﹐寒暑陰陽之起伏﹐畫家之心思手法﹐卽是天地生存物物之心無論其若何變滅﹐若何虛幻﹐凡目能窺﹐心能通﹐手能摩﹐物物不能外乎畫家。而畫家之心思才力﹐猶之物物生存之形也。所以畫家之心目﹐歸於化工之極致﹐其盡善盡美之施出﹐旣非可彊致假借﹐尢其由來者漸矣。是殆所謂景物形象之外無我﹐我之外無景物形象也。易言之﹐則景物形象可作我觀﹐我可作景物形象觀也。古人作畫﹐先定其命意﹔命意旣定﹐然後布局﹐然後運筆﹐然後用墨﹐然後抒出種種方法﹐然後發揮其心之所致﹐然後畫其物物各得天然之形狀。不於筆墨寸楮之間求其異﹐而於境界景物之中求其新。故欲爭畫院中列一席者﹐當以古人之筆法爲法﹐寫目前天然之眞境﹐傳自在形物之精神。董思翁有言﹕不讀萬卷書﹐不行萬里路﹐不可以作畫。由此而推其意﹐學者作畫﹐不多讀書﹐不多遊名勝﹐不多觀古人名迹﹐不特不能作畫﹐並未許其作畫也。何以故蓋學者作畫﹐須求其雅﹐啟發其心思﹐進入於髙明卓識﹐進底於成斯而已。讀書所以去其俗也﹐遊名勝所以擴其智慮也﹐觀眞迹所以求巧妙其心思而精其藝學者也。

夫感物而動﹐情卽生焉。卽景拈毫﹐得陶情之助者﹐俗慮默化﹐煩襟滌除﹐揮灑其胸中之萬象﹐情眞形眞﹐克奏其自在之神妙﹐以表現其原有个性﹐而發其安閒寧靜之常態。所以然者﹐蓋其積之旣厚﹐而蘊之又久也。𨿽然囿於聞見﹐拘於局隅﹐自非學者所宜也。必也平時一室潛修﹐默參至理﹐是當朝夕研求﹐無論暑往寒來﹐不容有一息之或懈。則久而久之﹐筆之用傳於神者﹐自入於妙境。學者

到此程度﹐舉凡陳迹之拘牽﹐及形似失眞之獘竇﹐潛化於無形矣。夫古人名迹﹐觀測本非淺易﹐𨿽曰眞僞之分﹐須辧其神气﹐而尢要探討其淵源﹐玩索其宗旨﹐因委窮究﹐將古人之筆意所在﹐揣摩透澈﹐則未有不得其神髓者也。明之王﹑沈﹑文﹑唐﹑董﹐淸之四王﹑惲﹑吳﹐皆深於畫理畫法﹐其論畫足以闡發古人﹐昭示後學。是爲吾人藝術學者﹐入岐途之指南﹐渡迷津之寶筏也。故欲摹古人之墨迹﹐須兼讀古人之畫論何也﹐蓋不讀古人之論﹐不免有拘泥形迹﹐或亦難得諸心者。究其所以然之故﹐無他道也﹐亦爲畫理之精微﹐畫學之廣博耳。是殆所謂於有筆處當研求之﹐於無筆墨處當領會之者非耶不然者﹐徒恃天分﹐而不以學力輔行﹐則奚能契其微而造其極徒有學力而無天分﹐亦不過畫其影﹐圖其形。所最要者﹐天分與學力兼到﹐則鉤勒之勁逸﹐皴擦之松靈﹐气韻之渾厚﹐色澤之古雅﹐達此境界﹐其功夫克奏﹐有自然矣。

古今之論畫者多矣﹐然就論畫者所述﹐不外以神﹑妙﹑能三者評定其品格。

夫畫者之心思才力﹐精神運用﹐意匠構造﹐窮天地之所至﹐顯曰月之所照﹐縱橫千里﹐經緯萬端﹐上下髙低﹐八方遠近﹐動植飛走﹐有形有象之物﹐若隱若現之景﹐無不一一含蘊胸中﹐展之腕底。𨿽髙諸天空﹐遠若干裏﹐一入畫家之眼﹐卽可縮之於咫尺之間可見畫家之筆墨﹐無處不露其生气。凡興會之所至﹐染翰揮豪﹐與造物爭奇﹐泄天地之祕。蓋以天地間有形有象之物﹐起伏變滅﹐動靜生植﹐奇異萬端﹐畫工之妙有奪造化之功焉。

夫畫工之妙﹐妙於萬物之各得其形﹐而並不可以言語

形容。惟化工之妙﹐蓋妙於寸楮間傳出天地生物形象﹐達於化工之生理﹐無或有不到者。所以古人之畫﹐於風雲之出沒﹐山水之變化﹐禽鳥獸類之飛走﹐樹木屋宇之隱約﹐樵者漁者之徜佯自如﹐或雪月風雨之暈涵﹐或寒暑晦明之來往﹐或陰陽向背之顯露﹐其筆神莫不達其周詳﹐其筆力莫不見其渾然。所謂魄力沈厚﹐气韻虛靈﹐生機流行﹐形神逼眞﹐且出於自然﹐無一毫之假借。此無他﹐心焉﹐手焉﹐筆焉﹐無一處不到者也﹐眞所謂一以貫之耶﹗

初學作畫﹐求妥當﹐求平正﹐措置裕如﹐能事畢矣。不知學問之道﹐當日新而月進﹐否則陳陳相因﹐毫無藝術之價值。此熟後求生﹐亂中求整﹐所由來也。作某種畫﹐練習旣多﹐熟則熟矣﹐然熟練旣久﹐甜味增多﹐不免流露俗態𨿽用筆如丸﹐而必惜墨如金﹐處處求不落恆蹊﹐久之始有生拙之趣。故所謂生者﹐非不能之謂也﹐實不肯過露能意﹐乃爲得之。至於整者﹐原系平正之成功﹐但平正之極﹐難免板滯﹐際此程度﹐用筆當力求活潑。用墨當力求變化﹐蒼茫歷亂﹐是所尙焉。無如筆墨放縱﹐艸率之獘生。於是當在筆墨歷亂之中﹐力求不失規矩。故作品之精神﹐有活潑之意﹐而亦有嚴整之意也。知乎此﹐則畫之程度又進步矣。

作畫蒼莽與荒率﹐往往相形﹐而精神愈覺逼眞。古大家荒率蒼莽之气﹐皆從幹筆皴擦中顯出﹐蒼渾古秀﹐飄飄然有淩雲气﹐眞天仙化人也。故惟其荒率﹐乃益見蒼莽﹔而意見蒼莽﹐則神采之活潑﹐自然之景物﹐無浮動板滯之俗﹐有情景畢露之美。所謂隨手變化﹐而無一毫痕迹之嫌。能到荒率地步﹐方是畫家眞本領。

戴文節公詩﹑書﹑畫稱三絕﹐間作跋語﹐尢爲雋永故能畫貴在能書﹐尢貴詩文。卽使一樹一石之微﹐倘書法卓越﹐詩文雋逸﹐卽可情詞橫溢﹐引人入勝。文節公畫絕少繁密者﹐而其簡淨處﹐正其佳處也。然所謂簡淨者﹐又非徒尙簡單而已。筆墨𨿽少﹐畫外之意趣實多﹐使人望之生無限新趣﹐斯爲得之。而章法新穎﹐尢爲要著。如鹿牀冊頁中﹐有下部畫一石橋﹐橋上立一儒士﹐而遠處煙水茫茫﹐白鷗數點﹐眞有不食人間煙火之槪。以視倪雲林之一開一闔﹐幽亭遠岫﹐不更增出多少新意乎學者於此處最宜畱意﹐比較觀摩﹐獲益良非淺鮮。

雲間畫派﹐秀潤淸腴﹐根本北宗而用南宗﹐蓋其表面𨿽秀逸而不弱也且處處仿古﹐並不失古人之精神﹐較之婁東派殊爲勝之﹐蓋北宗之根底深也。世人不察﹐每抑雲間而尙婁東﹐何其不深思耶雲間派趙文度創始﹐而沈子居﹑陳白室﹑吳振之等傳其法﹐卽董文敏亦以雲間畫法著名。若謂雲間派學問稍差﹐則董思翁文章經濟豈不及四王耶故學南宗畫者﹐不可僅於婁東派內討生活﹐卽雲間派亦須涉獵﹐庶乎上窺宋元﹐無困難之意矣。

曩者余仿唐楊異沒骨山水﹐松幹用濃赭﹐松葉用石靑﹐而上部山峯亦全用石靑﹑石綠﹐且以泥金鉤其輪廓。蓋此種畫法﹐師法唐人﹐古拙之意﹐猶未足也。或有以過濃重爲問者。余曰﹕雲林疏樹遠山﹐原系文人之一種寄托。當元人入主中夏﹐士大夫之有气節者﹐每不肯爲其所用﹐故放情山水間。偶於吟詠之餘﹐放筆寫茅亭遠岫﹐縱著墨不多﹐而蕭疏幽淡﹐逸趣橫生。若初學以此爲法﹐必失之簡率矣。唐人之畫﹐多取法眞景﹐𨿽覺濃厚﹐而衡諸眞山

眞水﹐殊爲相近﹐不可以罕見而驚異焉。餘多遊眞山﹐中外徧歷﹐故所取法多眞景﹐與古人畫法參之﹐因作是圖。

凡百事業﹐旣在社會上有一種地位﹐必然具有特殊之精神﹐始能磨練而光大之。否則以口舌之長﹐宣傳鼓吹無眞實之精神﹐未有能歷久不敗者。卽以國畫論﹐在民國初年﹐一般無知識者﹐對於外國畫極力崇拜﹐同時對於中國畫極力摧殘。不數年間﹐所謂油畫水彩畫已無人過問﹐而視爲腐化之中國畫﹐反因時代所趨而光明而進步。由是觀之﹐國畫之有特殊之精神明矣。

畫﹐有畫家畫﹐有士夫畫。畫家之畫﹐功力兼到﹐無一處不妥貼﹐卽無一筆不穩健。士夫之畫﹐大半文人寄興之作﹐寥寥數筆﹐畫气盎然。以功夫言﹐則畫家畫爲優﹔以气韻言﹐則士夫畫爲上。此一般人所習知者。若細推求之﹐所謂士夫畫者﹐卽簡略不能成爲畫也。世之所謂文人﹐曾多讀書﹐於書法一門有功夫﹐以寫字之筆意寫畫﹐遠岫茅亭﹐松陰艸屋﹐𨿽用筆不多﹐自有一種生疏古拙之趣。其人如系大學問家﹐大政治家﹐其畫必傳﹐若系普通文學之士﹐此種畫必不值識者一笑。故初學作畫﹐當有縝密之心思﹐繁密之筆墨﹐變化錯綜﹐自有可觀。不必赫赫之名﹐其畫亦可傳諸久遠。若徒以狂放自髙﹐是自欺耳﹐烏有進步乎

士大夫之畫﹐雅則雅矣﹐終有難工之嫌。畫史之畫﹐工則工矣﹐未免近俗之獘。補偏求全﹐有士气而兼具作家之工﹐規矩法度﹐無一不備﹐淡遠淸逸﹐情景顯豁﹐生气有不盡而自盡矣。

畫以人重﹐自古已然。蓋有畫家之畫﹐有名人之畫。

所謂名人者﹐非因畫而得名者也﹐若者有特殊學問﹐特殊節操﹐特殊人品﹐特殊技能﹐特殊地位﹐已爲人所推崇﹐一旦寄意丹靑﹐隨意點染﹐不必求工﹐而气槪自流露紙表。人以其學問﹑節操﹑人品﹑技能﹑地位等之可欽可敬﹐而於其畫尢視爲珍寶矣。如黃向堅﹑李長蘅﹑吳梅村﹑閔貞﹑戴文節﹑順治帝等﹐其作品均千古不磨者也。故余深望今之有特殊學問人品地位者﹐於正事外﹐偶注意六法﹐則將來流傳﹐定有若干幅有價之作品也。且也特殊人才之學畫﹐其畫與普通畫家不同﹐不必甚佳﹐卽可名世。旣系特殊人才﹐其胸襟天稟﹐自與凡品不同﹐隨意點染﹐必有特殊韻味。人以其人品之可貴﹐而更珍視其作品﹐此寥寥數筆﹐所以傳世不朽也。不特此也﹐而心神安逸﹐必能得享大年。蓋人之心神﹐無所寄托﹐必馳情於聲色貨利。惟作畫旣久﹐心神安逸﹐𨿽有外鶩﹐亦減低其成分。況畫能得趣﹐樂意方酣﹐縱稍涉無聊之酬應﹐必反覺乏味﹐而一意於畫﹐心神已安﹐所以能享大年者以此。今之社會特殊之人才多矣﹐何妨寄情六法﹐不特將來有作品流傳﹐卽目前亦於心身有益也。

歷來畫家﹐多有畫訣﹐所以敍述一己繪畫之經驗﹐俾後學有所仿效﹐用意未常不善。但人之天稟不同﹐見解不同﹐環境不同﹐則於繪畫時之所經﹐亦未能勉彊一致。故畫訣也者﹐只可供學者之參考﹐非玉律金科﹐永不能變更者也。昔董文敏論畫山石﹐謂由細碎積爲大山。此最是病在董派之畫﹐此法最宜﹐只求整飭﹐不變化﹐不妨全體鉤畢﹐然後加皴加染。然整飭之極﹐必形板滯﹐是以麓臺之畫﹐大半變化太少。小石堆積﹐開合整齊﹐幹篇一律﹐苟

非麓臺之气韻古茂﹐則其畫不堪入目矣。

常讀古人畫訣﹐樹也如何﹐山也如何﹐屋宇之如何排列﹐瀑布之如何穿疊﹐已不能適合後學之取法。乃近世好事輩﹐又將古人之畫訣整理之﹐樹石泉屋﹐各爲一章﹐論樹木規律百出﹐論山石派別迥異﹐不知說明某家畫之本體﹐始有如斯之畫訣。而廣事搜羅﹐不加論斷﹐其不亂學者之心緒者幾希。故學畫者對於古人之畫訣﹐不必刻舟求劍。須知某人之畫屬於何派﹐其筆墨若何﹐气韻若何﹐布置若何﹐徹底研究之﹐研究所得﹐再讀訣﹐自迎刃而解矣。

畫法與書法之精神﹐能表出一生福澤。如翁同穌之字﹐大气磅礡﹐居然狀元宰相气槪鄧完白之字功力甚深﹐𨿽屬神品﹐以視翁書﹐福澤不逮也遠矣。四王之畫﹐其气韻均不及南田之淸逸。然南田气韻薄﹐靈秀有餘而深厚不足﹐故南田一生冷淡﹐享年不久﹐身後蕭條﹐葬事咸賴石谷爲之經營。石谷畫入能品﹐作品甚多﹐往往蒼茫歷亂﹐變化萬千。在藝術方面無所不能﹐在精神方面失之於巧。惟气勢尙長﹐故得享大年。煙客之畫﹐寓巧於拙﹐筆墨雄厚﹐初見之似平淡﹐然耐人久看﹐精神暢達。祖孫福祿﹐久而益彰。由此觀之﹐人之福澤有定數﹐書畫者卽可以表現福澤者也。

學畫當先學鑑別。能鑑別古畫﹐𨿽不學畫﹐而其論畫亦必精確。故不學則已﹐學則超越常人。因其目中有畫﹐只手生耳。苟能日曰講習﹔不出三月﹐必有可觀者矣。常見髫齡學畫﹐頭白不成﹐且愈畫愈入魔道。此無他﹐心中無畫﹐目中無畫也﹐則其人不精於鑑別也明矣。安有畫不師古而能自抒機軸者哉﹗

古之精鑑別而以收藏家聞於世者﹐𨿽不必盡能畫﹐而其能畫者率皆鑑別精確﹑收藏宏富之人。米氏之書畫船﹐董氏之畫禪室﹐項子京﹑孔彰輩﹐皆其最著者也。

鑑賞一道﹐最爲困難。近世所謂鑑賞家﹐每視贗鼎爲眞迹﹐又爲利之所誘﹐信之不疑。於是某畫爲某鑑賞家所得﹐原價若干﹐售出價若干﹐一般人視其獲利也﹐更艷羨之﹐而其精鑑別之名譽乃能蒸蒸日上。余竊以爲不然。蓋其能眞鑑別者﹐必須有三種資格﹐否則未能得其眞詣。第一須能作畫家畫。畫家之畫﹐必須經過若干甘苦﹐始能成功﹔非若書家畫﹐隨意點染﹐卽可名世。旣經過甘苦﹐則於畫道當然洞悉矣。第二須多見古人眞迹﹐多收古人作品。然多見多收﹐非經濟充裕者不能﹐否則無機會可以見﹐更無論收。且曰見日收﹐必須用自己錢買過﹐眞也假也﹐始有透澈之把握。徒見不收﹐煙雲過目。第三須文學有根柢。古董商亦多富有經驗者﹐只文學太差﹐對於題記等項往往忽之。此文學尢關重要也。三件缺一不可。由此觀之﹐鑑賞豈易言哉﹗

淡泊寧靜﹐是無名利存諸寸心。作畫者亦將名利二字投諸空中﹐刻意經營﹐專心求工﹐以成其名者。此有志於古人而終能得名者也。古人之名畫﹐往往有不署姓氏者﹐不似今人之屑屑焉必欲見之於人。故畫之有名與否﹐及畫之入於神品﹑逸品﹑妙品與否﹐全在作畫者之名利心之輕重而定。倘爲名爲利﹐不特不能於畫界中得列名於後﹐卽所畫尙能人傳情表意之名手乎

古者士大夫作畫﹐原爲陶冶性情。讀書之餘﹐寄意丹靑﹐無論工細之作﹐或寫意之筆﹐均由性靈中寫出。其作

畫時气靜心平﹐神凝意爽﹐故其作品書气盎然。而作畫之人精气快愉﹐其所以能享大年者以此。今之作畫者﹐意專在利。利之所在﹐無論若何之卑賤﹐均樂取之而不顧﹐性靈書味﹐全不知之。畫品旣下﹐畫格烏能超脫乎﹗

人之學畫﹐每喜速成﹐數月不進步﹐卽生煩惱。此不知國畫之精神者也。一學卽成功﹐絕無良好之成績。數年或十數年﹑數十年之磨練﹐始見進步者﹐絕不能失敗於一旦。蓋功力旣深﹐必確有所得。卽藝術之本體必有特殊之精神﹐進一步焉﹐更有一步以相引﹐𨿽不見成功之迅速﹐而無形中必大有進步者在也。

吾國數千年之藝術﹐成績斐然﹐世界欽佩。而無知者流﹐不知國粹之宜保存﹐宜發揚﹐反腆顏曰藝術革命﹐藝術叛徒。淸夜自思﹐得毋愧乎﹗

厭故喜新﹐爲學者所最忌。蓋學問無窮﹐惟恆心乃能集益。繪事一門﹐𨿽曰小道﹐然亦學問中最髙尙最淸潔之事業也。故作畫之最忌者在無恆﹐在好奇新。無恆則淺嘗輒止﹐不免支離﹐反乎古人之成規﹐必至刻鵠類鶩﹐貽笑士林。

學畫者總貴虛心集益﹐細心探討﹐何患不得其精奧﹐而達其純粹之境哉。所最可患者﹐功夫未到﹐學力未精﹐遽爾貪利問世。此躐等之獘﹐縱能竊獲其形似﹐而精神盡失。旣不能參透三昧﹐復何能入神﹑妙﹑能之境域哉﹗必也殫其慮﹐壹其志﹐奮其心﹐竭盡數十年之經營﹐約守博取。久而久之﹐功到神化﹐用之以濃墨﹐則煥然生色﹐寫之以淡墨﹐則悠然意遠。

無論何事﹐躐等者必無良工。況繪畫爲至精之藝術﹐

精意求深﹐尙未必成績優良﹐倘躐等以進﹐苟簡是圖﹐縱天資優秀﹐亦不過欺騙一時。迨時過境遷﹐聲價一墮﹐遂無人過問矣。王椒畦在當世﹐蒙諸鹽商之吹噓﹐名譽日隆﹐山水十幅居然易屋一所﹐時人重視其畫﹐可以槪見。平心論之﹐其作品气有餘而韻不足﹐艸率而成﹐難持久遠。果也身後而畫名大損﹐降至近世﹐鑑賞家不予收藏。可浩嘆哉﹗嗚呼﹗居今日徒知細筆弱描﹐冒稱學六如﹔減筆小幅﹐自名仿北宗﹐只欺不知畫者﹐恐不必身後﹐而其作品將無人重視也。

