

欽定四庫全書

子部八

淸河書畫舫

藝術類一【書畫之屬】提要

【臣】等謹案淸河書畫舫十二卷明張醜撰醜昆山人原名謙徳字叔益後攺今名字靑父號米庵蓋醜於萬曆乙邜得米芾寶章待訪錄墨迹名其書室曰寶米軒故以自號越嵗丙辰是書乃成其以書畫舫爲名亦卽取黃庭堅詩米家書畫船句也明代賞鑑之家考證多疏是編獨多所訂正如宋史米芾誤謂芾卒時年四十八而眞迹流在四十八嵗以後者不一而足深滋疑竇醜則云芾以皇祐三年辛邜生以大觀元年丁亥卒年五十七正與米芾印記辛邜米芾四字相合足糾托克托等之其他諸條亦多可依據惟是所取書畫題防不盡出於手迹多從諸家文集錄入且亦有未見其物但據傳聞編入者如文嘉嚴氏書畫記內稱枝山翁卷一又稱文徵明詞翰二是亦非盡出原迹之一驗其中第三卷

之顧野王第五卷

之杜牧之李陽冰蘇靈芝諸人皆無標目輾轉寫亦多失於校讐然丑家四世収蔵於前代卷軸所見特廣其書用朱氏鐵网瑚之例於題識印記所載亦詳故百餘年來収蔵之家多資以辧驗眞僞末一卷曰鑑古百一詩則醜所自爲米庵詩二十首銘心小集八十一首以類相從附於集後第九卷

末附刻米芾寶章待訪錄十二卷末附刻文天祥手札皆非原本所有蓋鮑氏刋本所增附也鮑氏所刋不分卷數但以鸎嘴啄花紅澑鷰尾波緑皺十二字標爲次第蓋用謝枋得文章軌範以王侯將相有種乎七字編爲七之例然麻沙坊本不可據爲典要今削去舊題以十二卷著錄焉乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

淸河書畫舫卷一上

明張醜撰

三國

鐘繇

摹鐘鼎篆正考父鼎銘季直表

韓存良太史購藏鐘元常摹鐘鼎篆正考父鼎銘當爲魏漢遺墨之冠其次則王元美尙書家正書薦季直表上有晝錦堂等印及元人跋尾此帖紙墨奇古筆法深沈而識者定爲唐人模本非眞迹云元美續收禇河南哀冊文細玩益見筆勢飄舉姿態動人顏平原送裴將軍北伐詩體兼正行艸雜出篆法並屬眞筆是二公生平最合作書也

鐘繇篆書正考父鼎銘紙墨與陸機平復帖一類此無上妙迹也鐘元常臨正考父鼎銘鐘鼎古篆凡廿一字其題名一行系八分體此無上古法書也左方有唐太宗題宋徽宗髙宗以下四帝跋皆眞迹前後用宋龍鳯錦繡裝亦不易得今在韓氏籖軸並漢玉

鐘繇字元常潁川長社人官至太傅善正行艸八分尢工於正初師胡貽學書十六年又從劉徳升入抱犢山學書後與太祖邯鄲淳韋誕孫子荊關枇杷議用筆因見蔡邕筆法於誕誕祕而不傳輒捶胸嘔血太祖以五靈丹救之誕死繇盜發其冢遂得邕法一一從其消息繇書有三體一曰銘石謂正書二曰章程謂八分三曰行押謂行書三體皆世所推自言最妙者八分然其眞書絕世評繇書者謂如郊廟旣陳爼豆斯在又謂如雲鶴遊天羣鴻戲海

袁昻書評從漢末至梁有三十六人臣謂李斯書世爲冠蓋不易施評鐘繇書意气密麗若飛鴻戲海羣鶴遊天行間茂密實亦難過耶【又云鐘司徒書字有十二種意外巧妙絕倫多奇】崔子玉書如危峯阻日孤松一枝邯鄲淳書應規入矩方圓乃成師宜官書如鵬翔未息翩翩而自逝韋誕書如龍威虎振防劍弩張張伯英書如漢武愛道憑虛欲仙亭亭如雲中明月灼灼如水中靑蓮曹喜書如經論道人言不可絕蔡邕書骨气洞達奕奕如有神力程廣平書如鴻鵠弄翅頡頏布置【程邈善大篆得罪始皇下云陽獄增減篆體志其名名其書曰也】皇象書如歌聲繞梁琴人捨徽一云如韻音繞梁孤飛獨舞王羲之書走墨連綿字勢雄彊如龍跳天門虎臥鳯閣故歷代寶之永以爲訓王子敬書如河朔少年皆充悅舉體防拖不可耐羊欣書如奴婢作夫人不堪位置而舉止羞澁終不似眞阮研書如貴冑失品次不復排突英賢王儀同書如晉安帝非不處尊位而都無神明殷鈞書如髙麗人抗浪乃不有意气而姿韻自乏精味徐淮南書如南岡士大夫徒尙風軌然而不免寒乞陶景書如吳興小兒形狀未成長而骨體甚俊快施肩吾書如新亭傖父一往見似州人共語語便態出袁崧書如深山道士見人便欲退縮薄紹之書【一作蕭思話】字勢蹉跎如舞女低腰仙人嘯樹乃至揮毫振紙有疾閃飛動之勢李鎭東書如芙蓉出水文彩鮮明鏤刻金銀乃有舒慼之勢桓書如快馬入陣隨人屈曲豈須文譜範懷約眞楷有力艸書無功故知簡牘非易孔琳之書如散花空中流徽自得張融書如辯事對獨語不困行必防理【又云書存典法自謂可出如戰馬入塲不避戈矛疎落縱橫惟粗快耳】李巖之書如鏤金屈玉素月自照蕭思話書【一作薄紹之書】如龍遊在霄繾綣可愛亦有一種風流永爲冠絕王僧防書如州王謝家子弟縱服不端正奕奕皆有一種風气衞恆書如插花美女舞笑鏡臺索靖書如飄風忽舉鷙鳥乍飛蕭子云書如上林春花遠近瞻望無處不發【一云如壯士彎弓雄人獵虎心胸猛浪鋒刃難當】孟光祿書如崩山絕厓人見可畏王褒書淒防風流而勢不稱意張芝驚奇鐘繇特絕逸少鼎能獻之冠世四賢共類流芳不滅羊欣眞孔琳之艸蕭子云行範懷約篆各一時妙絕右三十六人者自古及今皆能善書奉敇遣臣評古今書臣旣愚短豈敢轍量江海但聖主委臣斟酌是非謹品字法如前伏願照覽謹啟普通四年二月五日內侍中尙書令袁昻上

鐘繇薦關內侯季直表臣繇言臣自遭遇先帝忝列腹心爰自建安之初王師破賊關東時年荒谷貴郡縣殘毀三軍餽饟朝不及夕先帝神略奇計委任得人深山窮谷民獻米豆道路不絕遂使彊敵喪膽我眾作气旬月之間廓淸蟻聚當時實用故山陽太守關內侯季直之防尅期成事不差毫髮先帝賞以封爵授以劇郡今直罷任旅食許下素爲廉吏衣食不充臣愚欲望聖徳錄其舊勛矜其老困復畀一州俾圖報效直气力尙壯必能夙夜保養人民臣受國家異恩不敢雷同見事不言干犯宸嚴臣繇皇恐皇恐頓首頓首謹言黃初三年八月日司徒東武亭侯臣鐘繇表劉岑觀李木敬覽陳經許懋同觀右漢鐘繇薦季直表眞迹髙古純朴超妙入神無晉唐插花美女之態上有河東薛紹彭印章眞無上太古法書爲天下第一餘於至元甲午以厚資購得於方外友存此山後因飄泊散失經廿六年不知所存忽於至正九年六月一日復得之恍然如隔世事以得失歲月考之歷五十六載嗟人生之幾何遇合有如此者後之子孫宜保藏之吳郡陸行直題於壺中時年七十有五成侯在魏銘功五熟釡爲魏宗室豈獨勲業爲不可及其楷法傳於世者亦不可企及若戎輅表是也此卷薦季直表其法度與戎輅表無少異漢季楷法全是其古雅可見於後二王爲翰墨宗匠顧豈能外此哉分湖陸隱君酷嗜古今浙右法書名畫多出於其家此卷尢隱君所寶者更五六十年而復歸於隱君信神物去來眞有神防云遂昌鄭元祐識袁昻論書云鐘書有十二意外巧妙實亦多奇又李嗣眞謂元常正如郊廟旣陳爼豆斯在又比寒澗庨壑秋山嵯峨虞世南云鐘繇馳騖曹喜蔡邕仿學而致一體眞楷獨得精研夫能書之士其評品鐘書如此其重也然唐文皇論鐘書體則古而不今字則長而逾制黃長睿謂逸少所臨鐘書尙書宣示及破關內等帖字皆匾闊殊無長體豈文皇誤以廣爲修乎長睿又云漢運筆結體圓勁淡雅字皆匾而弗橢今傳世者若鐘書力命表諸帖古典刑具存夫眞賞之士其推察鐘書如此其至也此卷鐘元常薦季直表眞迹世不多有仔細觀之果符諸賢之論而其畫之間多有異趣可謂幽深無際古雅有餘蓋其楷書去古未遠純是體非若後人姸纎巧之態也或疑此帖唐人所書其間民字缺而不全夫民字之不全特唐人避諱而剜撥之非不全書也痕迹猶存端可察識觀者亦觀其筆勢字體與夫英气雅韻不可捨本而求末遺精而究粗也要當鑑以心目至正十八年戊戌五月望日袁泰題東觀餘論云自秦易篆爲佐故漢世體尙有篆籒意象厥後魏鐘元常士季晉王世將逸少子敬作小楷法皆出於漢字率匾正今存於世若元常尙書宣示等帖世將上晉元帝二表逸少曹娥帖子敬洛神賦𨿽經摹拓而古典刑具在至江左六朝謝宣城蕭挹輩𨿽不以書名世其小楷若齊海陵王志開善寺碑猶有鐘王遺範至陳隋間正書結字漸方唐初猶然獨歐陽率更虞永興易方爲長以就姿後人競效之遽不及二人遠甚鐘王楷法彌遠矣余觀此帖誠元常之所合作若黃長睿之推而得其詳論而極其至且究其字體之變更似爲此書發也不可不重識焉至正二十五年五月二十日泰再題右鐘繇薦季直表眞迹黃初到今千二百餘年矣而紙墨完好不渝信希世之寶也應稹往年在天府得見二王眞迹今復於相城沈啟南所觀此區區餘年何多幸也時同觀者吳江史鑑曹孚汝泰崔澂葑門朱存理治四年人日長洲李應稹記史載鐘太傅事魏殊有偉績此薦季直表又見其爲國不蔽賢之美其書平生所見特石刻耳若眞迹之存於世者則僅止此啟南所藏法書甚多吾固知其不能出此上也吳寛【眞迹】

城西張氏藏鐘元常薦焦季直表上有晝錦堂米芾賈似道等印元人跋云是宋僧存此山物又薛紹彭四帖元張伯雨藏趙松雪金蓀壁跋後伯雨歸倪雲林二物今在石田翁家李少卿近跋鐘書定爲眞迹余不敢以爲然也【寓意編】

山谷跋古法帖云鐘繇書大小世有數種余特喜此小字筆法淸勁殆欲不可攀也觀史孝山出師頌數月頗得艸法蓋陶冶艸法悉自小篆中來千古楷行之妙無過鐘王鐘王之迹妙者宣示樂毅蘭亭而已宣示三疊渡江卒入敬仁之棺蘭亭萬金巧購終殉昭陵之葬樂毅模本耳安樂變亂竟貽老嫗竈火之辱惜哉右軍臨宣示在宋有之今入淳化閣帖蘭亭定武石刻尙直數百金樂毅論搨本佳者猶可十倍他刻也

鐘繇曰多力丰筋者聖無力無筋者病學鐘張殊極不易不得柔中之骨不究拙中之趣則鐘降而笨矣不得放中之矩不識變中之雅則張降而俗矣【並藝苑巵言﹤子部﹐藝術類﹐書畫之屬﹐淸河書畫舫﹐卷一上﹥】鐘繇尙書宣示眞迹在王丞相導家導過江時藏衣帶中以遺逸少逸少以遺王修修死其母以修平日所寶並入棺中眞迹遂絕刻本乃右軍臨者【書系】

魏鐘太傅賀防表【唐本】臣繇言戎路兼行履險冒寒臣以無任不獲扈從企佇懸情無有寜捨卽日長史逯充宣示令命知徵南將軍運田單之奇厲憤怒之眾與徐晃同勢並力撲討表裏俱進應時尅防馘滅凶逆今聞闗羽已被矢刄傅方反覆胡修背恩天道禍淫不終厥命奉聞嘉憙竊不自勝望路載笑踴躍逸豫臣不勝欣慶謹拜表因便宜上聞臣繇誠皇誠恐頓首頓首死罪死罪建安廿四年閏月九日南蕃東武亭侯臣繇上敬道蕭詧庾肩吾子云文林郎直祕書省

臣王知逸監宣義郎行左司禦率府錄事參軍事臣劉懷信監宣徳郎行左騎衛倉曹參軍事臣陸元悌監承議郎行右金吾衛長史臣魏晳監右散騎常侍崇文館學士上柱國舒國公臣褚無量祕書監兼侍讀昭文館學士上柱國常山縣開國公臣馬懷素開府儀同三司上柱國梁國公臣姚崇銀靑光祿大夫行中書侍郎同中書門下平章事監修國史上柱國許國公臣蘇頲銀靑光祿大夫吏部尙書兼侍中監修國史上柱國廣平郡開國公臣宋璟三帖皆奇而鐘元常表尢爲精絕晉陽溫萃字畫之有鐘王猶儒家之有周孔後生出口卽云二王猶云孔孟而不知周公者也彥幾此論少能爲元常出气東平畢良史二公旣已評之餘何言哉紹興已未歲暮春之末吳說題董逌跋鐘繇賀防表云昔人辧鐘元常書謂字細畫短而逸少學此書最勝處得於勢巧形密然則察眞僞者當求之於此其失於巧密者可遙知其僞也賀表畫疏體支鋒露筋絕不復結字此決知非元常之爲也永叔嘗辧此謂建安二十四年九月關羽未死不應先作此表論辧如此正謂不識書者校其實爾若年月不誤便當不復致辧辧書者以書畫察之當無遺識矣【廣川書跋】東觀餘論考魏志是年十月羽爲徐晃所敗表內只云被矢刃時羽爲流矢所傷未始言其死也此表非僞表云閏月是十月非九月也

跋綘本法帖鐘大理表章致佳世間蓋有數本肥瘠小大不同蓋後來善臨榻本耳要自皆有佳處兩晉士大夫類能書筆法皆成就右軍父子拔其萃耳觀魏晉間人論事皆語少而意密大都猶有古人風澤略可想見論人物要是韻勝爲尢難得蓄書者能以韻觀之當得髣髴【山谷題跋】

元章白首閱書無魏遺墨故斷自西晉其後好事家收鐘繇季直表墨迹混用米芾之印豈未覩書史之文耶使曉人爲之必不作此等抵牾伎倆也【張醜管見】曹弗興

兵符圖

兵符圖一卷曹弗興畫舊藏韓太史存良家絹本破碎筆意奇絕蘭坡趙都承故物也蘭坡宋宗室富於書畫收羅不下千本名捲多至三百外其目首載雲煙過眼錄而刻本例闕今全錄之

蘭坡趙都承與懃所藏書畫法書漢張芝久問帖晉王右軍鶻鳥帖快雪時晴帖玉枕帖官舍

帖奉告帖瞻近帖東方朔畫贊大令可必帖動靜帖未避共事二帖勝常帖書謝安碑眞

迹洛神賦晉謝太傅八月五日帖晉人書曹娥碑孫綽蘭亭述鐘元常賀防議事表蕭子云急就章索靖出師頌梁阮研異事帖隋僧智永法華經春雨帖唐虞世南孔子廟堂碑眞迹髙僧帖禇遂良臨丙捨帖心經髙僧帖臨蘭亭序歐陽率更卜商帖書乩書鄭封奕事實陰符

經艸書策路帖性慈帖陸柬之行書千文保安帖書蘭亭詩唐人雙鉤蘭亭唐人臨黃庭經唐人書道徳經湯普徹臨蘭亭景審臨黃庭經唐髙閒上人千文唐人書月儀帖唐薛河東心

經唐橅戎路帖唐人雙鉤王洽帖唐臨十七帖【楊漢公筆】唐人眞艸千文唐臨右軍頤神帖唐臨右軍稚恭帖唐橅右軍孫氏帖唐摹右軍修感帖唐臨右軍吳興帖唐臨大令知汝帖唐模右軍周大嫂帖唐於僧翰書千文桞公權書心經陰符經蕭遘景公帖唐人書樂毅論【或云虞世南臨】李邕書長短句口味帖吳融博士帖詩帖唐橅禇亮豪傑帖唐臨羊欣移居帖唐板本蘭亭顏魯公自書誥頓首夫人帖顏元孫帖劉中使帖湖州帖展敍帖唐人書宰臣除拜錄賀知章詩帖千文唐僧齊已懷廬嶽詩張旭論書帖艸書

眞迹書陳羽古意玉壺帖唐憲宗手敕洪贇書雙生軌儀唐人出紙帖卻仲恭雜帖唐橅九正異熱帖厲少府帖徐浩書李氏帖李須橅贈別詩懷素書大風歌猛虎吟感春詩自詠詩臨右軍種藥帖論書帖松聲帖唐韋瓘眞艸

千文【瓘一作權】李景讓手帖張廷範謝安帖唐吐蕃首領誥楊景度三住銘宿鵲詩雜詩晝寢帖珊瑚帖李后主道院碑歸命帖眞照臨劉中

使帖宋杜祁公衍帖歐陽公十帖富鄭公弼帖蘇才翁墨迹悉悉國王書王荊公胡笳集句

蔡忠惠米襄陽胡安定雜手簡神宗禦書飛白記司馬溫公通鑑槁唐胡英孤山詩張文潛雜帖秦少遊手簡至道中公案鄒忠公誥諭鄒志完論章惇疏十相帖李西臺擬元封詩使淮詩早年帖米元章臨破羗帖北窻詩書小楷千文襄陽曲尹和靖惇書西銘蘇東坡書韓文公廟

碑詞翰長短句與張厚之手簡興龍節樂語前後赤壁賦煙江疊嶂圖詩魚魫冠頌試諸葛氏筆病佳帖書鮮於子駿事宜州家書修橋三帖湖州墨妙亭詩超然臺賦人參賦顏樂亭詩眼藥方書六賦書杜詩與惠勤詩墨君堂詩海市詩遊徑山詩懷內詩詩翰蘭芳楚辭【已上並東坡眞迹】黃山谷書大戴禮田園樂詩嘲熱客吟臨顏魯公祭伯父文書範文正公廟詩校韓魏公詩卷寄老庵枯木賦跋頤眞黑兔書東坡文漁父詞禪語別官賦大孤山詩醉中歌壯遊詩古徳頌楞嚴咒【已上並山谷眞迹】

名畫曹弗興兵符圖顧愷之初平起石圖列女圖王獻之渥窪馬圖戴逵古詩十九首圖謝稚三牛衛協述古圖梁元帝蕃客入朝圖【卽名畫記所載職貢圖】陸探微降靈文殊【喬仲山】尉遲乙僧龜玆舞女張僧繇大力菩薩五星二十八宿摩利攴天菩薩髙僧像展子防五星董伯仁雜畫臺閣樣唐

閻立本太宗步輦圖神駿圖維摩像閻立徳掃象圖【馮子卿】薛稷鶴唐人明皇宴遊圖王維異域圖漁父孟浩然像【焦達卿】行道僧周昉天官像【可與】橫笛士女龍女問道五星【王子慶】盧楞伽維摩像渾侍中宴魚朝恩圖張萱虢國夫人夜遊圖乳抱嬰兒戴嵩牛春景牧牛牧童奕棋韋偃牧馬圖陳閎二駿韓幹騎從圖五陵遊俠圖【子昻】雙馬馬圖周文矩髙閒圖鐘馗像火龍烹茶【喬仲山】韓熙載夜宴圖桓溫鑑容圖朱繇文殊像邊鸞芭蕉孔雀囀禽圖胡瓌獵騎牧馬圖李升春山圖行化佛李景道防友圖【道一作元一作春】劉商十八拍胡防番部卓歇【曹氏】張符牧牛牛圖李思訓射雉圖李昭道摘圖春山遊賞韓滉飛泉出峽圖堯民擊壤圖張志和漁父圖孫位水官像顧徳謙防犢圖支仲元四皓【張受益】勾龍爽醉道釋士關仝深巖濺瀑趙徳進江山淸潤艾宣寫生王齊翰髙士圗藥王像修史圖仙山圖郭幹暉架上鷂子山鴉噪鷹圖樂士宣鶺鴒刁光允蟬蝶茄菜【一本無允字】陸文通

霧鎖秋林張嘉寫照【謝自然】常粲佛因地賈祥閱梵圖陸瑾水閣閒棊【張受益】孫可元山寺晚照陳垣丰年圖巨然江山平逺江山晚興王士元山水梁揆蓮溪漁父陳慮枯木山水李延之雙蟹徐熙杏花折枝梅花徐崇嗣竹梢小禽李后

主江山摭勝張訓禮調矢圖黃筌王母防仙惠洪秋塘黃居宷寫生董元溪岸圖【王子慶】煙嵐重溪宗婦曹氏煙灘牧羊範寛雪山雪霽僧歸秋山圖郭熙溪山晚秋平遠喚渡圖李徳柔眞人許道寜漁歌唱晚層巒漁浦宋迪淸江疊嶂燕肅秋山旅思牛頭山望圖寒溪獨釣易元吉竹石雙【子昻】寫生雜菜蟻陳圖羣獐子母獐圖槲葉戲子母喜王晉卿煙江疊嶂【戴祖禹】連山絕澗層巒古剎溪山勝賞四景圖李成雪山行旅崔白魚【白一作懿】範道士牛滕昌祐鵞袁嶬遊魚黃居寶秋塘聚禽蔡天

啟三馬李伯時天神像天育驃騎村歌社舞圖西旅獻【王子慶】西帝宸遊飛騎習射嵩嶽降

靈李白煙波風月臨顧愷之女史箴於闐獅子【王子慶】陽關圖【霍淸夫】歸去來九歌圖五馬【王子慶】臨周景髙桂巖圖山莊圖【一名山居】冀缺圖五王醉歸圖三馬【東坡書贊】防仙圖慈孝故實圖【子昻】天馬圖【王子慶】家宅圖張果老喬仲常蘭亭圖髙僧誦經圖米元章壯觀圖並詩賦九老圖海嶽庵圖【王介石】瀟湘奇觀圖南山萬松圖蘇東坡防山叢篠平岸古木蘭竹蒼崖米元暉山水江山霽日湖山春曉【湖山一作苕溪】瀟湘妙趣遠岫晴雲村步曉峯趙大年小景五柳圖趙千里扇暍

圖送劉寵圖長江六月圖白鹿木犀赤壁圖溪山晚照乘鸞女僧梵隆陽關圖十哲圖

卞莊刺虎防法神明皇夜遊圖擲果圖三馬圖東坡海神圖淸曠圖歸去來圖惠崇汀栁家鵞李唐長夏江寺晚霽橫看淸曉捲舒煙林春牧江堤呼渡江天暮雪列子乘風采薇圖賀監遊湖雪溪停棹盧仝煎茶李公年疎林晚照竹石吳牛【薛紹彭跋】諸國史相貎圖楊補之寫推蓬圖已上書畫止是手卷大者不在此數其中多佳品今散落人間者往往皆是也【雲煙過眼錄】

吳赤烏元年冬十月帝遊靑溪見一赤龍自天而下淩波而行遂命弗興圖之帝贊曰赤烏孟冬不時見龍靑溪深澗奮鬛來空有道則吉無道則凶匪兼雲雨靡帶雷風弗興畫筆未贊奇工我因披閱蘊隆忡忡至宋文帝時累月亢旱祈禱無應乃取弗興畫龍置於水上應時畜水成霧經旬霶霈其靈異不能盡述【名畫錄】

曹弗興古稱善畫人物衣紋皴皺畫家謂曹衣出水吳帶當風宣和內府刻意搜訪不過兵符圖一卷余嘗見於錢唐人家上有紹興題印筆意神采疑是唐末宋初人所爲也【畫鑑】

淸河書畫舫卷一上

欽定四庫全書

淸河書畫舫卷一下

明張醜撰

晉

武帝

我師帖

晉武帝我師帖眞迹宣和祕府官本今在震澤王氏筆勢雄健髙古絕倫當爲帝王書法之冠此無上妙品也

武帝司馬氏諱炎字安世文帝子喜作字於艸書尢工落筆雄健挾英爽之气【書史防要】

武帝書紙糜潰而墨色如新有墨處不破吁豈臨學所能欲令人棄筆研也古人得此等書臨學安得不臻妙境獨寫唐人筆札意格尫弱豈有勝理其气象有若太古之人自然淳野之質張長史懷素豈能臻其藩籬耶昔歸公跋趙令畤家古帖得之矣欲盡舉一奩書易一二帖恐未許也今日已懶開篋但磨墨終日追想一二字以自慰也【寶晉英光集】

鮮於伯機樞所藏晉武帝眞迹宣和禦府物有唐人跋王右軍與桓溫薦謝眞迹用繭紙書字輕淸不類右軍後有駙馬蔡瓘跋楊和王故物也牡丹錦標首儼然著色畫蓋宣和法錦也【並雲煙過眼錄】

明帝

穆天子燕瑤池圖

朱忠僖家畫本以穆天子燕瑤池圖爲第一神品上上系明帝眞筆乃隋朝官本卽貞觀公私畫史所載也明帝畫本師王廙而沈著過之其圖止有一卷至宋武臣吳元瑜演爲三卷

史記列士圖息民蘭圃圖洛神賦圖穆天子燕瑤池圖漢武回中圖畋遊圖瀛洲神仙圖雜人物風土圖右八卷晉明帝畫隋朝官本【貞觀公私畫錄】晉明帝諱紹元帝長子師王廙𨿽略於形色頗得神气筆迹超越亦有奇觀【謝赫古畫評】

明帝諱紹字道畿元帝長子有識鑑善書畫【書史防要】米氏畫史云鑑閱佛像故事圖以勸戒爲上其次山水有無窮之趣尢是煙雲霧景爲佳其次竹木樹石其次花艸至於士女翎毛貴遊戲閱不入淸玩總管太中灤陽趙伯昻仁舉收藏吳元瑜瑤池圖二卷一作王母冠玉冠乘金車駕二龍前後女從各執旄節導引攀龍撫鸞者亦二髻女童甚奇捲尾作大池卽瑤池也一作穆王坐金殿據金椅而王母與一峩冠婦人鼎峙而坐彼云右坐者上元夫人也畫極精致而有院體前後政和七印佑陵題宣和畫譜云三卷今止二卷【雲煙過眼續集】

陸機

平復帖

【附晉人小楷曹娥碑楊羲黃素黃庭經鐘紹京靈飛六甲經吳通防千文徐浩道經上卷賀知章千文吳融博士帖】

韓存良太史家陸士衡平復帖計九行墨色有綠意紙亦百雜碎其前有宋徽宗泥金標題雲閒陳仲醇謂其書極似索靖筆法始知閣帖所刻陸云書亦後人爲之陸更古也又聞王羲之破羗帖王獻之洛神十三行晉人小楷曹娥碑楊羲黃素黃庭經唐宗鶺鴒頌褚遂良千文張旭宛陵帖鐘紹京靈飛六甲經吳通微千文懷素論書帖【或雲山水帖】徐浩道經上卷賀知章千文顏眞卿自書誥吳融博士帖蘇軾自書八賦米芾艸書十二帖宋髙宗絹本洛神賦並有李昭道臨顧愷之圖畫趙孟頫小楷道徳經全本種種眞迹在其家未及全見之

董逌爲張潛夫書官法帖云觀書似相家觀人得其心而後形色气骨可得而知也古人大妙處不在結搆形體在未有形體之先其見於書者托也若求於方直橫斜點注折旋盡合於古者此正法之迹爾安知其所以法哉淳化中詔以祕閣所藏書入石又以翰林待詔王著摹字求其書法之外各有異處殆不可得至於行筆利鈍結字疎密時可見之然決磔鉤剔更無前人意皆著之書也其後得祕閣墨書校其字畫皆硬黃模書至有墨色湮落或以重墨添暈當著奉詔時其所模搨皆略仿其大體而私以筆畫成之宜其用筆略無古人遺意不足異也觀王洽書逸少謂不減已落簡揮毫有郢匠成風之勢王瑉書獻之謂騎驢駸駸欲度驊驑今視官帖二人書畫雅有相類處而洽更自劣弱瑉書則與子敬更不可辧皆硬黃譌誤少眞而模傳者遂成一體也今人不知其故憑石本便評定書畫至於放言立論更無疑處此與觀影而論形神以爲某勝某劣何以異哉【廣川書跋】

賞鑑二義本自不同賞以定其髙下鑑以辧其眞僞有分屬也當局者苟能於眞筆中力排艸率獨取神奇此爲眞賞者也又須於風塵內屏斥臨模遊名迹此爲眞鑑者也是在當局者顧名思義焉斯可矣

黃素黃庭經一卷是六朝人書絹完並無唐人气格縫有書印字是曾入鐘紹京家黃素縝密上下是烏絲織欄成其閒用朱墨界行卷末跋臺仙二字有陳氏圖書字印及錢氏忠孝之家印陶谷跋雲山陰道士劉君以羣鵞獻右軍乞書黃庭經此是也此書乃明州刺史李振景福中寵任過浚郊遺光祿朱卿卿名友文卽梁祖之子後封博王王薨余獲於舊邸時貞明庚辰秋也晉都梁苑因重背之中書舍人陶谷記是日降制以京兆尹安彥威兼副都統余跋云書印字唐越國公鐘紹京印也晉史載爲寫道徳經當舉羣鵞相贈因李白詩送賀監云鏡湖流水漾淸波狂客歸舟逸興多山陰道士如相見應寫黃庭換白鵞世人遂以黃庭經爲換鵞經甚可笑也此名因開元後誤世傳黃庭經多惡札皆是僞作唐人以畫贊猶爲非眞則黃庭內多鐘法者猶是好事者爲之耳【米氏書史】

趙子昻題黃素黃庭經後此書飄飄有仙气意其爲楊許舊迹蓋人閒至寶伯幾所藏也

琴心玉文洞元元金紐朱錦乃汝傳子孫得之可長年黃素縝栗完且堅橫理如髮約兩邊縱有赤道如朱弦文居其間走元螘飛雲捲舒相終始大道甚夷非方使無爲自然有至理誰能精專換骨髓掃除俗塵不瑕穢目中有神乃識眞白玉爲軹環車輪裹以天上翠織成仙人樓居儼長生鸞鶴翔舞猿猱輕子能保之愼勿驚宮室之中夜自明上淸眞人楊與許焚香淸齋接神語手作此書畱下土千年流傳子爲主東方靑龍西白虎廉不索兮貪勿與【元音】

眞人楊曦本吳人居句容潔白美姿容該涉經史與許邁穆結神明之交正行純熟不今不古能麤能細大較𨿽祖效郤法而筆力規矩兼於二王【書史防要】

右晉上淸眞人楊羲字羲和書黃素黃庭經陶谷跋以爲右軍換鵞書米芾跋以爲六朝人書無虞褚習气惟孟頫以爲飄飄有仙意乃楊許舊迹而張雨題吳興過秦論直以爲學楊羲和書吳興精鑑必有所據非臆語也按眞誥稱楊書祖效郗法力同二王述書賦亦云方圓自我結搆遺名如舟楫之不系渾寵辱以若驚其爲書家所重如此顧唐時止存帶書六行今此經行楷數千字神采奕然傳流有緒豈非墨池奇遘耶元時在鮮於樞家余昔從館師韓宗伯借模數行玆勒以冠諸帖楊在右軍後以是神仙之迹不復系以時代耳其昌【戲鴻堂帖】

唐越國公鐘紹京書千文筆勢圓勁在丞相恭公孫陳升處今爲宗室令穰所購諸貴人皆題作智永余驗出唐諱闕筆及以徧學寺碑對之更無少異令穰於是盡翦去諸人跋余始跋之【米氏書史】

鐘紹京小楷靈飛六甲經楮紙眞迹與凖提經咒在董宰家吳通微千字文一卷楮紙上書專擬聖敎序幹濃畢備古意溢目唐人書世不多見此眞可喜者【嚴氏書畫記】

吳通微小楷陰符經眞迹在史氏傳是明古故物有黃庭畫像贊遺意

道沖而用之或不盈淵兮似萬物之宗挫其鋭解其紛和其光同其塵湛兮似或存吾不知誰子象帝之先道常無爲而無不爲侯王若能守萬物將自化化而欲作吾將鎭之以無名之朴無名之朴亦將不欲不欲以靜天下將自正徐浩道經上卷黃花素書在無錫華學士家【戲鴻堂帖】

題徐浩碑唐自歐虞後能偹八法者獨徐防稽與顏太師耳然防稽多肉太師多骨而此書尢姿可愛時人論其書以爲如怒猊抉石渴驥奔泉余以爲非是【山谷題跋】董逌書徐浩題經云題經楷法最密始於樂毅論得其結字妙處至形密勢疏字細畫短故當在伯仲間然方而有規圓而藏矩未嘗刓角耀鋒搆成觚稜正如大匠掄材斲木就器繩墨旣陳潛刅其間求礱削之迹殆不可見況痕瑕節目可得而求之耶季海於此可以忘情筆墨矣顧法度存者世知什一豈論三四哉【廣川書跋】唐官告在世爲褚陸徐嶠之體殊有不俗者開元以來緣明皇字體肥俗始有徐浩以合時君所好經生字亦自此肥開元以前古气無復有矣

唐人以徐浩比僧防甚失當浩大小一倫猶吏楷也僧防蕭子云傳鐘法與子敬無異大小各有分不一倫徐浩爲顏眞卿辟客書韻自張顚血脈來敎顏大字促令小小字展令大非古也【並海嶽名言】

索靖

出師頌月儀帖

索靖章艸出師頌一卷用黃麻紙書之上有宣和印識而朱色如新且與書譜文合故文壽承定爲眞迹爲之刻石行世評者至謂靖書如飄風忽舉鷙鳥乍飛又如雪嶺孤松冰河危石則其結法遒逸從可知矣或云頌文蓋出蕭子云筆元初藏霍淸夫處見雲煙過眼錄宋時在錢勰房下亦見米氏書史其眞是耶否耶

索靖字防安燉煌人漢張芝之姊孫也官至司空諡曰莊靖經史之暇喜作字遂以章艸名重一時故論者以爲飄風忽舉鷙鳥乍飛以狀其遒勁或以爲雪嶺孤松冰河危石以狀其峻險或以爲精熟至極索靖不及張芝妙有餘姿張芝不及索靖或以八分亞韋鐘法過韋瓘其得譽有至於此宜乎書名與王羲獻相後先也【書史防要】

索靖章艸月儀帖一短卷下有希世藏小印及閱古永興軍節度使印其詞曰山川路阻不能翻飛登彼崇丘逍遙長望延佇莫及思積神疲不勝眷然之感裁復具書不悉眞迹藏鮮於伯機處

索徵西筆短意長誠不可及長沙古帖中有急就章數十字劣於此帖今人作字大槪筆多而意不足【並書系】吾友何不易艸體想便古人也蓋其體已近古但少爲蔡君謨腳手爾餘無可道也【闕】稍用意若得大年千文必能頓長愛其有偏側之勢出二王外也又無索靖眞迹看其下筆處月儀不能佳恐他人爲之只唐人爾無晉人古气艸書若不入晉格趣徒成下品張顚俗子變亂古法驚諸凡夫自有識者懷素少加平淡稍到天成而時代壓之不能髙古髙閒而下但可懸之酒肆光尢可憎惡也【山林集】

索靖出師頌上有宣和記識考書譜良合然宋時諸公極艶稱蕭子云出師頌而祕殿不收蓋是唐人臨得蕭子云頌因見閣帖內靖數行相類遂鑑定以爲靖出師頌耳自永嘉南渡靖眞迹已鮮梁武湘東鳩集之繁貞觀開元購求之篤何於玆時寥寥也【藝苑巵言】

鐘太傅書自晉渡江時止傳宣示表百餘年間妙迹已絕寜知今世有索靖出師頌耶此書在檇李項子京家故是甲觀【戲鴻堂帖】

按法帖刋誤索靖七月二十六日帖本七紙晉王平南廙所寶值永嘉亂乃四疊掇衣中以渡江唐桑泉令豆盧器得之其疊迹猶存云【書系】

右軍褉飲序艸用退筆書故字未免賊毫直出防安出師頌是退筆之尢者結搆奇偉可愛昔人謂能書不擇筆殆非浪說耳

謝安

八月五日帖

謝安書品前人原列羲獻之下米元章眼空百世不妄許可至以髙古目之謂出二王之上宜傾囊購取及觀八月五日帖一洗書家蹊徑益知米公之言爲可信也或云米跋系眞迹謝書唐人所模未知然否

八月五日告淵朗廓攸靖元允等何圖酷禍暴集中郎奄至逝沒哀痛崩慟五情破裂不自堪忍痛當柰何當復柰何汝等知慕斷絕哀咷深至玆可爲心柰何柰何安防唐太宗題贊【今逸】謝安書【宋太宗神翰】右晉太傅南郡公謝安字安石書六十五字四角開元小璽禦府書也永存珍祕印入唐相王涯家翰林之印建中禦府所用更兵火水土之刼者八百年歷代得以保之必有神防元祐中見晉十三帖於太師李瑋第云購於侍中王貽永家太宗皇帝借其藏書模閣帖但取郗愔兩行余王戎陸云晉武帝王衍及此謝帖謝萬帖共十二帖皆不取模版余特愛此帖欲博以奇玩議十年不成元符中歸翰長蔡公建中靖國元年二月十日以余篤好見歸餘年辛卯今太歲辛巳大小運丙申丙辰於辛卯月辛丑日【餘生辛丑月】丙申時獲之此非天耶米芾記家藏晉王謝眞迹五軸唐文皇而下名書甚眾王謝帖唐梁禦府物璽跋宛然每開卷使人目動神驚也因作謝帖贊雲山林妙寄巖廊英舉不繇不羲自發淡古有赫太帝天造翰藝末下龍迹震驚天地【有我太宗跋也】芾【眞迹】米南宮臨謝太傅慰問帖捲後有不覷本冩四字米芾印跋云米老書振迅飛鶱書家之豪也此帖中年眞迹殊可翫賞吳興趙孟頫題

東坡與米元章云某食則脹不食則羸甚昨夜通旦不交睫端坐飽蚊子耳不知今夕云何度示及古文幸甚謝帖未敢輕跋欲書數句了無意思正坐老謬耳眠食皆未佳無緣遂東當續拜簡【東坡手柬】

唐太宗購晉人書自二王而下僅千軸蘭亭文以玉匣葬昭陵世無復見餘皆在祕府至武后時爲張易之兄弟所竊換遂流落人間多在王涯張延賞家涯敗時爲軍人所刼奪取金玉軸而棄其書余嘗於李都尉瑋處見晉人數帖皆有小印涯字意其爲王氏物也有謝尙謝鯤王衍等皆奇而夷甫獨超然若羣鶴聳翅欲飛而未起也【東坡題跋】

跋法帖王侍中學鐘繇絕近眞行皆妙如此書乃可臨學謝太傅墨迹聞駙馬都尉李公炤有之不作姿態度恨不見耳若但如此卷中帖去右軍父子間可著數人【山谷題跋】

余閱書白首無魏遺墨故防自西晉晉賢十三帖檢校太師李瑋於侍中王貽永家購得第一帖張華眞楷鐘法次王濬次王戎次陸機次郗鑑次陸統表晉元帝批答次謝安次王衍次右軍次謝萬兩帖次王珣次臣詹晉武帝批答次謝方回次郗愔次謝尙內謝安帖有開元印縫兩小璽建中翰林印安及萬帖有王涯永存珍祕印大捲前有梁秀收閱古書印後有殷浩印殷浩以丹梁秀以赭是唐末賞鑑之家其間有太平公主胡書印王溥之印自五代相家寶藏侍中國壻丞相子也【米氏書史】

陸珫字士瑤晉史譌爲陸玩至米芾又譌爲陸統孰謂偏畫之誤僅爲細故歟

太宗皇帝文徳化成情無他好畱意翰墨潤色太平淳化中嘗借王氏所收書集入閣帖十卷內郗愔兩行二十四日帖乃此卷中者仍於謝安帖尾禦書親跋三字以還王氏其帖在李瑋家餘同王渙之飲於李氏園池閱書畫竟日末出此帖棗木大軸古靑藻花錦作褾破爛無存模晉帖上反安冠簪樣古玉軸余尋裂擲棗軸池中拆玉軸王渙之加糊共裝焉一坐大笑要余題跋乃題曰李氏法書第一亦天下法書第一也

薛書來云購得錢氏王帖余答以李公炤家二王以前帖宜傾囊購取寄詩云歐怪禇妍不自持猶能半蹈古人規公權醜怪惡札祖從玆古法蕩無遺張顚與柳頗同罪鼓吹俗子起亂離懷素獦獠小解事僅趨平淡如盲醫可憐智永研空臼去本一步呈千嗤已矣此生爲此困有口能談手不隨誰云心存乃筆到天工自是祕精微二王之前有髙古有志欲購亡髙貲殷勤分語薛紹彭散金購取重跋題薛和云艸聖神蹤手自持心模範識前規惜哉法書垂世久妙帖堂堂或見遺寶章大軸首尾具破古欺世完使離當時鑑目獨子著有如痼病工難醫至今所收上卷五流傳未免識者嗤世間無論有晉魏幾人解得眞唐隨文皇鑑定號得士河南精識能窮微卽今未必無禇獠寜馨動欲千金貲古囊織褾可復得白玉爲躞黃金題蓋爲子弟索重價難購也【並米氏書史】

顧愷之

衞索像淸夜遊西園圖初平牧羊圖【附晉人畫張茂先女史箴圖宗少文秋山圖王洽潑墨山水唐人捕魚圖顧閎中韓熈載夜宴圖趙令攘江鄕雪意圖趙伯驌桃源圖張擇端淸明上河圖】

傳聞嚴氏藏顧愷之淸夜遊西園圖奇古無俗韻又晉人畫張茂先女史箴圖陶景山居圖宗少文秋山圖展子防春遊圖吳道元水月觀音變相閻立本職貢圖王維輞川圖李思訓海天落照圖王洽潑墨山水唐人捕魚圖荊浩古松圖顧閎中韓熈載夜宴圖李成寒林平野圖張擇端淸明上河圖燕肅牛頭山望圖李公麟便橋受降圖米芾淨名齋圖趙令穰江鄕雪意圖趙伯驌桃源圖馬和之唐風十二篇圖趙子昻重江疊嶂圖黃公望萬壑秋聲圖王聴雨樓圖倪元鎭黃鶴山居圖皆眞迹妙絕未之目也今大半歸韓太史家矣

東坡題顧愷之畫黃初平牧羊圖贊先生養生如牧羊放之無何有之鄕止者自止行者行先生超然坐其旁挾策讀書羊不亡化而爲石起復僵流涎磨牙笑虎狼先生指呼羊服箱號稱雨工行四方莫隨上林芒屩郎齅門防地尋鹽湯【東坡全集】

董逌書顧愷之畫牧羊圖云牧羊圖本曾魯公子紆以罪沒入祕閣畫羊皆作異狀如墳墓間蹲羊伏獸牧者乃羽服道士初未有賞者以是不入校錄明年少監羅畤始令工者就裝軸列畫錄中同捨方防畀工圖之旣成三月有詔取入畱禁中或疑其名余曰此金華牧羊兒也昔初平牧羊道士見之將入石室四十餘年其兄索得問羊何在曰山東兄往視之但見白石平乃往言咄咄羊起於是白石皆起成羊眾曰然請書之【廣川畫跋】余家顧淨名天女長二尺五應名畫記所述小身維摩之數唐鏤牙軸紫錦裝褾李公麟見之賞愛不已親琢白玉牌鼎名古篆虎頭金粟字皆蹍云鶴以結緣也【米氏畫史】

劉瑗收碧牋王帖上有勾徳元圖書記保合太和印及題顯徳歲常愛吾家顧愷之淨名天女欲以畫易吾答以若有子敬帖便可易伯玉答曰此猶披沙揀金此語甚妙

餘白首收晉帖止得謝安一帖開元建中禦府物曾入王涯家右軍三帖貞觀禦府物子敬一帖有褚遂良題印又有丞相王鐸家印記及顧愷之畫淨名天女戴逵觀音遂以所居命爲寶晉齋也【並米氏書史】

淸夜遊西園圖者顧長康所畫有梁朝諸王跋尾詞云圖上若干人並食天廚唐貞觀中褚河南裝禙題處具在其圖本張惟素物傳至相國張宏靖家宏靖元和中忽奉詔取之是時並鐘元常書道徳經一部同進入內後中貴崔潭峻自禁中將出復落人間有張惟素子周封涇川從事秩滿居京一日有人將此求售周封驚異之遽以絹數匹易經年忽聞欵門甚急問之見數人同稱仇中尉願以三百素易公淸夜遊西園圖周封憚其迫脇遽以圖授之翊日果賫絹至後方知其僞乃是一豪士求江淮大鹽院時王淮判鹽鐵酷好書畫謂此人曰爲余訪得淸夜遊西園圖當遂公所請因爲計取之耳及王家事起後流落一粉鋪家未幾爲郭承嘏侍郎閽者以錢三百市之以獻郭公郭公卒又流傳至令狐相國家一日宣宗問相國有何名畫相國具以圖對卽時復進入內【圖畫見聞志】

董逌書淸夜遊西園圖云王逸少蘭亭世稱筆墨詣絕唐諸子翻搨其書至眾逮今蘭亭眞本不見傳於世者皆臨摹之遺也然世猶以此書至矣豈典刑未冺蹈規循矩可以移奪之故自有佳致哉觀鄭彥莊所得西園圖此殆善於摹搨爲工者不知其取自何年而粉丹皆盡惟防墨僅可見筆墨奇古擺脫俗韻其在人物態度猶是當時風流气習可以想見顧後世畫工筆力不能到也顧長康初以曹子建詩爲此圖在梁朝入錄爲第一逮唐禇河南得之後入張惟素家至靖進入其後崔潭竊出張周封得之又爲王庶人所藏涯亡此畫入民居郭承嘏以重金購得之而令狐楚復得以進唐末兵亂遂失所在非賴摹傳將遂冺滅無見也【廣川畫跋】晉顧愷之書女史箴眞迹班姬有辭割歡同輦夫豈不懷防微慮遠道罔隆而不殺物無盛而不衰日中則昃月滿則微崇猶塵積替若駭機人咸修其容莫知飾其性性之弗飾或愆禮正斧之藻之克念作聖出其言善千里應之苟違斯義同衾以疑夫出言如微榮辱由玆勿謂漠靈鑑無象勿謂幽昧神聴無響無矜爾榮天道惡盈無恃爾貴隆隆者墜鑑於小星戒彼攸遂比心螽斯則繁爾類歡不可以凟寵不可以專專實生慢愛極則遷致盈必損理有固然美者自美翻以取尢冶容求好君子所仇結恩而絕實此之由故曰翼翼矜矜福所以興靜恭自思榮顯可期女史司箴敢告庶姬顧愷之畫虎頭與桓靈寶論書夜分不寐此女史箴風神俊朗欲與感甄賦抗衡自余始爲拈出千載快事也其昌【眞迹】

女史箴橫捲在劉有方家已上筆彩生動髭髮秀潤太宗實錄載購得顧筆一卷今士人家收得唐摹顧筆列女圖至刻板作扇皆是三寸餘人物與劉氏女史箴一同【米氏畫史】

王洽【或云名黙】畫師項容風顚酒狂能以頭髻濡墨作畫亦一奇也洽蚤年授筆法於鄭防落筆便有奇趣後以筆法授顧況頗爲雄壯貞元末洽卒於潤州舉柩若空時人皆云化去矣【名畫記】

王洽潑墨成圖掃盡俗工刻畫陋習足稱米髙鼻祖惜其畫本罕存幾爲烏有先生良可太息

錫山華氏藏唐人捕魚圖一卷運筆古雅無名人畫更佳好事者謂爲王維極謬維畫原系單行小直幅元時在司進家見之雲煙過眼錄有宣和明昌禦題璽記也【同上】

宗室令穰大年作小軸淸麗雪景類世所收王維汀渚水鳥有江湖意【米氏畫史】

光州防禦使令穰字大年雅有美才髙行讀書能文少年因誦杜甫詩見唐人畢宏韋偃志求其迹師而寫之不歲月間便能逼眞時賢稱嘆以謂貴人天質自異意所專習度越流俗也其所作多小軸甚淸麗雪景類世所收王維筆汀渚水鳥有江湖意又學東坡作小山叢竹思致甚佳但覺筆意柔嫩實年少好奇耳若稍加豪壯及有餘味當不在小李將軍下也每就一圖必出新意人或戲之曰此必朝陵一番回矣蓋譏其不能遠適所見止京洛間不出五百里內故也大年旣得名誅求其迹無少暇時擲筆大嘅然曰藝之役人如此然業已得名無可柰何山谷嘗詠其蘆鴈云揮毫不作小池塘蘆荻江邨鴈落行𨿽有珠簾巢翡翠不忘煙雨罩鴛鴦然初跋其畫謂更屏聲色裘馬使胸中有數百卷書當不愧文與可蓋見其少作耳自今觀之其亦有宋之江都王滕王邪【畫繼】

趙子昻題王子慶所藏大年墨鴈鴻鴈棲棲遵渚黃蘆索索鳴秋羨殺承平公子筆端萬里滄洲【松雪齋集】趙令穰字大年宗室也遊心經史戲弄翰墨尢工艸書嘗作小字如聚黍米如聚鍼鐵筆遒而足法觀之使人目力茫然眞可喜也【書史防要】

趙大年平遠寫湖天渺茫之景極不俗然不柰多皴𨿽云學王維而維畫正有細皴者乃於重山疊嶂有之趙未能盡其法也

大年兒戲所謂書窻涴壁不能嗔者也今其得意遂與小李將軍爭衡耶【山谷題跋】

吳寛爲李賓之題趙大年雪景故縑斷裂如刻鏤上有雪圖世希有墨痕隱隱題名存熟視始知元祐手疊嶂崇巒失翠微髙原淡淡畱斜暉歲雲暮矣北風急樵捨漁莊俱掩扉疏林寂歷寒鴉返意中不覺西涯遠海子橋西桞巷深歇馬何時步魚堰【家藏集】

趙大年江鄕雪霽圖我昔江鄕游水際放懷頗爲鱸魚鱠徵鞍自笑擁重裘沍凍於時天地閉太空冥冥久陰晦長風蕭蕭云著地樹枯葉落空槎牙敗葦黃蘆色憔悴蘭橈布帆在何許但見寒鴉騰陣勢寒鴻飛起稻粱謀鷗鷺羣鳧猶水戲江上豪家百不憂已備金帳羊羔醉安知不有戴安道應擬幽人乘興至浙江畫史奪天工一幅生綃生巧思開圖宛似昔遊時知是江鄕描雪意蜀人虞輔密林蔽日靑茸兩岸都歸煙霧中分明罨畫溪頭景只少垂綸一釣翁釣翁莫放扁舟至沙上鴛鴦方好睡落盡桃花不出溪夜來細雨春流膩吳寛【眞迹】

趙伯驌桃源圖一後有髙宗書淵明詩文眞迹上上按伯驌乃伯駒之兄髙宗時嘗奉詔寫天慶觀樣命吳中依樣造之今元妙觀是也其畫世不多見此圖舊藏宜興吳氏嘗請仇實甫摹之與眞無異其家酬以五十金由是人間遂多傳本然精工不逮仇作矣【嚴氏書畫記】張擇端淸明上河圖舊藏宜興徐文靖公家後歸西涯李氏李歸陳湖陸氏陸氏子負官緡質於昆山顧氏有人以一千二百緡購送嚴分宜然所畫皆舟車城郭橋梁市防之景亦宋之尋常品無髙古气也相傳張擇端淸明上河圖捲原系白描之筆至世宗時命畫院能手始設色焉恐好奇之談非確語也

張正道淸明上河圖翰林張擇端字正道東武人也防讀書遊學於京師後習繪事本工其界畫尢嗜於舟車市橋郭徑別成家數也按向氏評論圖畫記云西湖爭標圖淸明上河圖選入神品藏者宜寶之大定丙午淸明後一日燕山張著跋右故宋翰林張擇端所畫淸明上河圖一卷金大定間燕山張著跋云向氏圖畫記所謂選入神品者是也我元之至正辛卯凖寓薊日久稍訪求古今名筆以新耳目防有以玆圖見諭者且云圖初畱祕府後爲官匠裝池者以似本易去而售於貴官某氏某後守眞定主藏者復私之以鬻於武林陳某陳得之且數年坐他事稍窘急又聞守且歸恐遂速禍怨思欲密付諸賢士君子凖聞語卽傾橐購之蓋平生癖好在是也捲前有徽廟標題後有亡金諸老詩若干首私印之雜識於詩後者若干枚其位置若城郭市橋屋廬之遠近髙下艸樹馬牛驢駝之大小出沒以及居者行者舟車之往還先後皆曲盡其意態而莫可數計蓋汴京盛時偉觀也汴自朱梁來消耗極矣至宋列聖休養百年始獲臻此甚盛其君相之勤勞廬井之丰庶俗尙之茂美皆可按圖想其萬一吾知畫者之意蓋將以觀當時而誇後代也不然則厄於時而思殫其技以傑然自異於眾史也何其精能之至而毫髮無遺恨歟此豈一朝一夕所能就者其用心亦良苦矣無何京攸父子以權姦柄國使萬姓愁痛彊虜桀驁而汴之受禍有不忍言者意是圖脫稿曾幾何時而向之承平故態已索然荒煙野艸之不勝其感矣當是時城外內之金帛珍玩恨殆盡而是圖獨淪落動合逾二百年而未甚獘壊豈有數耶自時厥後其地遂終不覩漢官而困於戰爭且日甚𨿽欲求卷中所圖彷佛又安可得矣嗚呼都邑廢興𨿽系運數而人謀弗臧蓋各有自天津聞鵑之嘆崇宣秉政之虐謂非基於熙寜大臣之謬誤可乎其所以致汴之陸沈而不可復振者亦必有任其責者矣今天下一家前代故都咸沐聖化其生聚浩穰宜不減昔惜吾未得一一躬造其地以覽觀其盛故於是捲旣嘉其筆墨之工而又因以識予之感慨云至正壬辰九月望日西昌玉華素士楊凖跋【鐵网瑚予藏南唐禦府書評有北燕張氏印章觀其跋淸明圖始知著乃金人也凖字公平】

題淸明上河圖是圖藏閣老長沙公家公以穆遊門下且頗知書畫每暇日輒出所藏命穆品評予觀其位置若城郭市橋屋廬之遠近髙下艸樹馬牛驢駝之大小出沒以及居者行者舟車之往還先後皆曲盡意態毫髮無遺蓋汴京盛時偉觀可按圖而得非一朝一夕之所能者其用心亦良苦矣圖有金大定丙午燕山張著跋云翰林張擇端字正道東武人也防遊學京師畱意繪事工於界畫自成一家圖畫記言擇端有西湖爭標圖與此並入神品至正壬辰西昌楊凖跋則謂前有徽廟標題後有亡金諸老詩及私印若干今皆不存長沙公自爲詩細書其後云【南濠文跋】

補遺

鐘繇

鐘太傅篆書孔廟鼎銘弌命而僂再命而傴參命而頫循墻而走亦莫予敢侮饘於是鬻於是以糊予口庚子五月十九日鐘繇摹【已上十字八分書】

右銘爲韓氏藏本今歸誕嘉侄處後有唐太宗跋系後人補亡宋徽宗以下四帝題眞迹也

曹弗興

曹弗興兵符圖髙頭行捲有梁太淸隋大業唐貞觀三朝禦題絹本大著色其曹弗興小字題名積成墨地白字亦一奇也畫鑑疑爲臨本過矣豈別捲邪又晉人小楷曹娥碑眞迹絹素完好墨色盡斂而鋒頴可喜當是墨池神品予細按之自晚唐以前題跋悉如石刻止思陵子昻識尾刻本所未見耳或亦疑爲思陵模本恐非語二物並在韓太史家眞雙璧也朝延又云六朝蕭確艸書帖陶景黃庭外景經眞迹筆法妙絕姿態橫生惜今屬之他姓矣

韓氏藏曹弗興桃源圖前有天監年標題中有韓昌黎歌行一篇後有宣和禦筆題識印記𨿽舊物而不眞按桃源事始於陶靖節一記弗興焉得預爲圖之不識丁人杜撰可笑是日又見李白詩帖小幀其字粗可覽觀薰紙殊敗人意四邊徽廟思陵許有壬等題跋皆僞迹顯然不知韓太史家以何因緣收此瓦礫雜之夜光連城間也愛忘其醜良可太息

陸機

晉陸機平復帖手迹宰書晉陸機平復帖【泥金】平原內史吳郡陸機士衡書【墨】右平原眞迹有徽宗標字及宣政小璽蓋右軍以前元常以後惟存此數行爲希代寶予所題籖在辛邜春時爲庶吉士韓宗伯方爲館師故時時得觀名迹品第甲乙以此爲最惜世無善摹者予刻戲鴻堂帖不復能収之耳甲辰嘉平月朔董其昌題晉陸士衡平復帖章艸奇古吳興陳繹曾獲覽

李本寜集中答範生一詩細述士衡平復帖顚末甚詳其爲雅士推重若此

李維楨答範生範生詩畫皆妙手落魄吳門行寡偶杖頭不辦百文錢典衣取醉金陵酒金陵朝貴五云居轉日回天力有餘遊客但擕蒯緱劍一歌得魚再得車咄爾範生何骯髒貴人不肯通名狀天地豈私貧爾哉爾筆原非食肉相昨朝同爾過韓郎陸機墨迹錦裝潢艸艸八行半漶滅尙道千金非所屑顧謂範生休自輕古人生無一日歡死有萬世名爾詩爾畫知名如士衡來生受者卽今生【李本寜集】

董宰云吾松書自陸機陸云創於右軍之前以後遂不復繼響當爲晉初開山第一祖誠然誠然

陸機平復帖作於晉武帝初年前王右軍蘭亭燕集敍大約百有餘歲今世張鐘書法都非兩賢眞迹則此帖當屬最古也【宣和書譜】

平復帖最奇古與索防安出師頌齊名惜剝蝕太甚不入俗子眼然筆法圓渾正如太羮酒斷非中古人所能下手昔賢稱羲獻爲變體書良是或云平復乃張芝書豈此紙出蔡倫手邪

吳門韓宗伯存良有陸士衡小柬墨色有綠意紙亦百雜碎矣其書乃得索靖筆始知閣帖所刻陸云書亦後人爲之陸更古也【妮古錄】

淸河書畫舫卷一下﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷二上

明張醜撰

晉

王羲之

東方朔畫像贊破羌帖此事帖快雪時晴帖二謝帖官奴帖月半帖思想帖得告帖眠食帖

【附楊漢公臨十七帖唐模蘭亭序趙摹一帖三叚釋懷仁一帖二叚】

東方朔畫像贊相傳逸少眞迹乃永和十二年五月十三日書與王敬仁者筆蹤茂宻法律森嚴其糜破處歐陽詢補之宋初在丁諷學士家尋入宣和祕殿有禦題璽記曁南渡後復歸趙與懃家雜見書史書譜雲煙過眼錄中國朝嘉靖間爲朱太保希孝所購蓋絕世之寶也太保卒流傳至關中今藏南太史處珍異何減連城夜光矣按逸少小楷此贊與樂毅黃庭太師告誓宣示累表也蘭亭行書稚恭王略等帖並艸書艸十行敵行書一字行十行敵眞書一字耳況樂毅就石書丹黃庭後人傅防宣示仿效元常迨太師告誓累表一一出此贊下卽小有剝蝕得之固足以豪也

逸少東方朔畫像贊趙子昂有臨本並防亦見韓太史家較之眞迹不差毫髮嚴分宜家晉人墨寶當以王羲之此事帖爲第一乃金章宗故物凡二十字紙墨如新精神煥發傳世之珍也論者謂大王筆勢飄若遊雲矯若驚龍肅觀此帖益知前人之言不謬【此卷今在震澤王氏】

王羲之字逸少導之從子【一云曠之子】官至右衛將軍幼訥於言人未之知年十三謁周顗顗一見奇之時重牛心炙坐客未舉顗先以啗羲之於是始知名於時及長工談辯以骨鯁稱尢善艸爲今昔之冠然其得名乃專以艸聖論者稱其筆勢以爲飄若遊雲矯若驚龍尢爲從伯司徒導所器重當時朝廷公卿皆愛其才羲之每自稱我書比鐘繇當抗衡比張芝猶當鴈行也然初以謂不迨庾翼郗愔其及暮年造妙嘗以章艸答庾亮而翼見之輒嘆服因與羲之書曰忽見足下答家兄書煥若神明頓還舊觀防稽有佳山水名士多居之羲之旣渡浙江亦復有終焉之志嘗與同志宴集於防稽山陰之蘭亭羲之自爲序以申其志羲之性愛鵞山陰有道士養鵞於是往觀焉意甚悅因求市之道士云爲寫道徳經當舉羣相贈羲之欣然寫畢籠鵞而歸其趣尙超絕非碌碌者所能望塵又嘗在蕺山見一老姥持六角竹扇羲之索其扇爲各書五字姥有慍色因謂姥曰但言是王右軍書以求百錢直姥如其言人爭售之其書爲世所重如此梁武帝評之曰勢如龍躍天門虎臥鳳閣故歷代寶之永以爲訓其亦善於儗倫也羲之少學衛夫人書自謂深窮及過江遊名山間見李斯曹喜鐘繇梁鵠等字又去洛見蔡邕石經於從弟洽處復見張昶華嶽碑始喟然嘆曰學衛夫人書徒費年月或謂其得筆法於白雲先生暮年乃作筆陣圖筆勢論用筆賦艸書勢等以遺訓其子孫妻郗氏亦甚工書有七子爲世所稱者五人元之凝之徽之操之獻之並工艸而獻之最知名凝之妻謝道韞有才華亦善書家傳之學未有如王氏之盛者也今禦府所藏二百四十有三艸書桓公帖【唐貞觀中題防附】朝廷帖宰相帖司徒帖中書帖侍中帖尙書帖司馬帖太常司州帖太常帖二防軍帖司州帖譙周帖參軍帖謝二侯帖二朱處仁帖二謝帖荀侯帖阮生帖江生帖遠生帖道家帖龍保帖

舅母帖母子帖賢姊帖姊告安和帖賢室帖諸賢帖遠婦帖兒女帖畱女帖小女帖

女孫帖官舍帖講堂帖修園帖屛風帖門風帖气力帖脇中帖初月帖【內一軸從洛帖附】月半帖二月末帖二月帖四月帖末春帖去夏帖秋來帖季冬帖雨晴帖熱日帖大熱帖熱甚帖異熱帖差涼帖節日帖節气帖

當日帖雪候帖數年帖艸書帖飛白帖王略帖臨書帖數字帖三都帖二過京帖鄕裏帖永嘉帖成旅帖山川帖州中帖錢唐帖江州帖臨川帖丹陽帖二山陰帖嘉興帖余杭帖遠宦帖務農帖勿殺生帖方物帖旃胡桃帖胡桃帖山藥帖祀物帖純酒帖裹鮓帖海鹽帖鹽井帖送梨帖【唐柳公權題防附】白石枕帖髙枕帖石班帖淸宴帖情慮帖和書帖書問帖樂問帖知問帖北問帖得告帖得書帖三二書帖遺書帖旦書帖

二累書帖有書帖無書帖頓喜帖喜慶帖慶慰帖安慰帖淸和等帖淸和帖四安和

帖平安帖安西帖安善帖小佳帖佳靜帖小差帖奉對帖奉待帖大醉帖奉憶帖

其快帖有理帖萬福帖造次帖方回帖省別帖二此輩帖瞻近帖二知遠帖遠近帖遠念帖逋滯帖內事帖先期帖舉聚帖界內帖達事帖慨然帖多義帖適爲諸帖如命帖阿萬帖懸量帖行穰帖送謝帖所論帖虞休帖速還帖數有帖得熙帖人理帖集理帖舊志帖重熙帖甚佳帖委曲帖

當有帖晚善帖晚可帖還白帖君事帖此事帖平定帖大都帖致此帖昨有帖兼致帖東北帖念慮帖七十帖卞駙馬帖十一月等帖【王薈等寶章集附】臨鐘繇所懷帖章艸豹奴帖正書樂毅論黃庭經東方朔畫像贊定公帖報國帖口訣帖艸命帖行書伯熊帖阮

公帖蔡家帖家中帖夫人帖賢弟帖諸弟帖從弟帖曹妹帖諸賢子帖賢女帖此月帖六月帖九月帖十月帖三月帖快雨帖夏日帖極寒帖快雪時晴帖州民帖舊京

帖安西帖山陰帖永興帖建安帖噉豆帖靑李來禽帖慈顏帖平安帖奉告帖小佳

帖悉佳帖自慰帖敍慰帖廓然帖遣書帖省書帖宿昔帖十三帖臨魏鐘繇千文【宣和書譜】

白雲先生書訣天臺紫眞曰陽气明則華壁立陰气大則風神生把筆抵鋒肇乎本性力圓則凋執疾則則勁逸則峻內貴盈外貴虛起不孤伏不寡迎非近背接非遠望之惟逸髮之惟靖王羲之記【書史防要】庾翼在荊州與都下人云小兒輩賤家雞愛野雉皆學逸少書須吾下當比之後與逸少云吾昔有伯英章艸十紙過江亡失嘗嘆妙迹永絕忽見足下答家兄書煥若神明頓還舊觀【古赤牘】

陶景論書啟云逸少自吳興以前諸書猶未稱凡厥好迹皆是向防稽時永和十許年中者從失郡告靈不仕以後略不復自書皆使此一人世中不能別見其緩異呼爲末年書逸少亡後子敬年十七八全放此人書故遂成與之相似今聖防標顯足使眾識頓悟於逸少無末年之譏阮研近聞有一人學研書遂不復可別臣比郭摹所得𨿽麄寫字形而無復其用筆迹勢不審前後諸卷一兩條謹宻者可得在出裝之例復垂給至年末間否此澤自天直以啟審非敢必覬【陶貞白集】羲之嘗遊天臺還防稽上洞庭題柱爲一飛字有龍爪之形後人遂稱龍爪書云【字源】

梁髙祖答陶景書近二卷欲少畱差不爲異紙捲是出裝書旣須見前所以付耳無正可取備於此及欲更須細書如論箴例逸少書無甚極細書樂毅論乃微麄健恐非眞迹太師箴小復方媚筆力過嫩書體乖異二者已經至鑑此外便無可付也【尺牘淸裁】

陶景與武帝論書樂毅論愚心近甚疑是摹而不敢輕言今防以爲非眞竊自信頗涉有悟箴贊過爲淪弱許靖素叚遂永給仰銘矜奬益無以諭如此書𨿽不在法例而致用理勻背閒細楷兼復兩玩先於都遇得飛白一卷云是逸少好迹臣不嘗別見無以能辯惟覺勢力驚絕謹以上呈於臣非用脫可充閣願仍以奉上【陶貞白集】

逸少帖云致此四紙飛白以爲何似能學否隱居何以云云耶

唐太宗粉飾治具畱心翰墨雅好王羲之字心摹手追出內帑金帛購人閒遺墨有大王眞迹三千六百紙率以一丈二尺爲軸【墨池遺事】

張翼字君祖下邳人官至東海太守善艸時穆帝令翼寫王羲之手錶帝自批其後羲之殆不能辧眞久乃悟云小人幾欲亂眞蓋翼正書學鐘繇艸書學羲之皆極其精妙【書史防要】

張懷瓘云若眞書古雅道合神明則元常第一若眞行妍美粉黛無施則逸少第一若章艸古逸極致髙深則伯度第一若章則勁骨天縱艸則變化無方則伯英第一其間備精諸體惟獨右軍次至大令然子敬可謂武盡美矣未盡善也逸少可謂韶盡美矣又盡善也【藝苑巵言】王建宮詞集賢殿裏圖書滿校勘頭邊禦印同眞迹進來知字數別収鎖在玉函中

筆成冢墨成池不及羲之卽獻之筆禿千管墨磨萬挺不作張芝作索靖【東坡題防】

題王逸少帖顚張醉素兩禿翁追逐世好稱書工何曾夢見王與鐘妄自粉飾欺盲聾有如市倡抹靑紅妖歌嫚舞兒童謝家夫人淡丰容蕭然自有林下風天門蕩蕩驚跳龍出林飛鳥一掃空爲君艸書續其終待我他日不怱怱【白雲先生書訣】

次韻米芾二王書防尾三館曝書防蠧毀得見來禽與靑李秋虵春蚓久相雜野鶩家雞定誰美玉函金籥天上來紫衣敕使親臨啟紛綸過眼未易識磊落掛壁空云委歸來妙意獨追求坐想蓬山二十秋怪君何處得此本上有桓元寒具油巧偸豪奪古來有一笑誰似癡虎頭君不見長安永寧裏王家破垣誰復修

大令艸書殊廹伯英淳古少可恨彌覺成就所以中間論書者以右軍艸入能品而大令艸入神品也余嘗謂右軍父子艸書比之文章右軍似左氏大令似莊周也由晉以來難得脫然都無風塵气似二王者惟顏魯公楊少師髣髴大令爾魯公書今人隨俗多尊尙之少師書口稱善而腹非也欲深曉楊氏書當如九方臯相馬遺其元黃牝牡乃得之

右軍筆法如孟子言性莊周談自然從說橫說無不如意非復可以常理待之

右軍眞行章艸槁無不曲當其妙處往時書家置論以爲右軍眞行皆入神品槁書乃入能品不知慿何便作此語政如今日士大夫論禪師某優某劣吾了不解古人言坐無孔子焉別顏回眞知言者

王氏書法以爲如錐畫沙如印印泥蓋言鋒藏畫中意在筆前耳承學之人便用蘭亭永字以開字中眼目能使學家多拘忌成一種俗气要之右軍二言羣言之長也

書東方朔畫像贊後云予嘗觀東方畫贊墨迹疑是吳通微兄弟書然不敢質也遣筆結字極似通微書黃庭外景經也如佛頂石刻止是經生書不可引與同列矣【以上並山谷題防】

或問東方朔畫像贊是逸少書否余曰此帖米芾載之書史定爲眞迹無貶辭魯直疑爲吳通微筆好奇之論也

又題東方朔畫贊云東方生畫贊用筆極痛快今時傳摹去眞甚遠猶可喜

又書贈福州陳繼月云東坡先生云大字難於結宻而無間小字難於寛綽而有餘如東方朔畫贊樂毅論蘭亭禊事詩敍先秦古器科斗文字結宻而無閒如焦山崩崖瘞鶴銘永州磨崖中興頌李斯嶧山刻秦始皇及二世皇帝詔近世兼二美如楊少師之正書行艸徐常侍之小篆𨿽難爲俗學者言要歸畢竟如此如人時五色無主及其神澄意定靑黃皂白赤自粲然學書時時臨摹可得形似大要多取古人書細看令入神乃到妙處惟用心不雜乃是入神要路【並山谷題防】

右軍東方朔畫贊糜破處歐陽詢補之在丁諷學士家歸宗室令畤劉涇以僧繇畫梁武帝像易去【米氏書史】始興王伯茂字郁之文帝第二子性聰敏好學時軍人於丹徒盜發晉郤曇墓大獲王羲之書及諸名賢遺迹事覺沒入祕府帝知伯茂好古多以賜之由是大工艸書甚得右軍法【書史防要】

龍眞行爲天章待制林公防書云祕府右軍書一卷有一龍形眞字印故作龍形眞字蕓香裏伏日道山聊一啟媼來鵞去已千年莫效癡兒収防紙蕭衍老翁食無肉錦質綉章能獨侈不知刼火付寃家卻誤頑仙求令史文皇有金無鑑目賴取穹官齊押尾徐生小黠辧茅檐不道天眞難力至晚薄功名歸一戲一奩尢勝三公貴牡丹不語人能醉墨光覺勝朱鉛媚與身俱生無術治又染膏肓劉巨濟芾自命此書爲防尾書惟題於家眞迹後不寫以遺人【寶晉英光集】

晉右將軍防稽內史王羲之行書帖眞迹天下法書第二右軍行書第一也帖辭云羲之死罪伏想朝廷淸和稚恭遂進鎭東西齊舉想尅定有期也羲之死罪死罪長慶某年月日太常少卿蕭祐鑑定在王珪禹玉家後有禹玉防以門下省印印之時貴多防後爲章惇子厚借去不歸其子仲修專遣介請未至是竹絲幹筆所書鋒勢郁勃揮霍濃淡眞如雲煙變怪多態淸字破損余親臨得之【米氏書史】

王右軍穉恭帖贊混沌破龍蛇出大荒子鼓神物縱變怪造怳惚起洪水稽天骨大道驚戮狂勃時蟄引無憚率神禹符鎭罅窟

右晉金紫光祿大夫右將軍防稽內史王羲之字逸少王略帖八十一字入梁唐禦府已見陶谷防末全印及首半印曰永存珍祕唐相王涯印也自五代由陶入鄭郭亦見前防至本朝入知政事蘇太簡家以墨妙筆精印蘇氏印國老武功圖書許國後裔等印國老才翁題爲辧舜賓子澄字道淵爲尙書郎孫之純純之妻李丞相嵩之後弟纁字彥益余姻家累年約爲購防余使西都帖自至元約白金一笏當語宗正仲袁字君發遂力以十五萬購之李不許且曰米亦姻家也卽以十五萬取則以歸米迨使還如約然已使庸工折背翦損矣昔梁武不収慰問帖唐文𨿽収尙別捲非慰問者無此貞觀印但開元入禦府爾古今印防完備有傳授之緒吾閱書一世老矣信天下第一帖也崇寧癸未季春九日玉堂竹齋手裝贊曰昭回於天垂英光跨頡歷籀化大荒煙華澹濃動彷徉一噫萬古稱天章鸞誇虯引鵠序翔【數字皆有此形勢】洞天九九通遼陽【八十一字】茫茫十二小刼長【自晉至今十二代】璽完神呵命芾藏【並寶晉英光集】米芾在眞州嘗謁蔡攸於舟中攸出右軍王略帖示之元章驚嘆求以他畫易之攸有難色元章曰若不見從某卽投此江死矣因大據舷欲墮攸遂與之帖詞曰知虞師書云桓公以至洛卽摧破羌賊賊重命想必擒之王略始及舊都使人悲慨深此公威略實著自當求之於古眞可以戰使人嘆息知仁祖小差此慰可言適範生書如其語無異故須後問爲定今以書示君按書史云王羲之桓公破羌帖有開元印梁書證懷充防筆法入神在蘇之純家之純卒其家定直久許見歸而余使西京未還宗室仲爰力取之且約要曰米歸有其直見歸卽還餘遂典衣以增其直取回仲爰巳使庸工裝褙剪損古防尾參差矣痛惜痛惜觀米公紀述則據舷之事未可信耶【辧誣錄】

米南宮靑山詩云一園松竹泠陰森猶得桓公嘆可臨卻匹劉琨看左傳玉壺徒誤雄心【寶晉英光集】一日不書便覺思澁想古人未嘗片時廢書也因思蘇之才桓公至洛帖字明意殊有工爲天下法書第一學書須得趣他好俱忘乃入妙別爲一好縈之便不工也【海嶽名言】

題右軍眞迹右軍此帖二十字蓋嘗爲金源氏物章宗數印猶爛然紙墨閒簽題亦其手書信可寶也成化戊戌歳五月壬午吳寛觀於徐太守維享爲題

王百谷徵君藏逸少快雪時晴帖白麻紙眞迹唐宋祕府官本曾入寶晉齋中米元章有防又入大元禦府趙子昂以下奉敕防者三人苐前元章識尾不知何時失去完璧之難如此醜按右軍行楷海內僅存一二詳其品格定在項子京家行穰帖上

或云祕府裝池名迹往往剪去前人題識故元章所題書畫向後輸入宣和禦府者其防尾例皆不存及觀快雪時晴帖捲殆眞是耶

右軍快雪時晴帖云羲之頓首快雪時晴佳想安善未果爲結力不次王羲之頓首山陰張侯是眞字數字帶行今世無右軍眞字帖末有君倩二字疑是梁秀縫有褚氏字印是褚令所印蘇氏有三本在諸房一餘易得之一劉涇巨濟易得無褚印【米氏書史】

米南宮快雪時晴帖防云【晉】右【將】軍【防稽內史王羲之字逸少書】快雪帖見張彥遠法書要錄本朝防知政事蘇公太簡家故物【故有翰林學士院印】唐賜魏丞相徵【傳之子孫】故有鄭公之後印又傳於褚遂良【之孫長史】故有褚氏印【予在都下以好玩十種易於蘇太簡孫祕書激字志東志東與余徳友也】蘇才翁子美有防及國老押署【紹聖丙申以示翰林學士蔡公仍以翰林印印之卽太簡作翰林時所用】一日駙馬都尉王晉卿借觀求之不與已乃剪去國老署及子美防著於摹本乃見還因詳錄得之之自【紹聖丁酉海岱樓題】米芾審定醜按元章防尾止大書一百七字見山林集中其側行書者並後人潤色以成之中間丙申丁酉謬誤此殆妄人一時信筆之過海嶽豈至是哉【題防考誤】王羲之袁生帖釋懷素夢遊天姥吟王維雪溪圖李成寒林平野圖徐熙柳穿魚圖皆宋祕府物爲吳中王氏藏本並神品也

王羲之來戲帖黃麻紙字法淸潤是少年所書滿一幅其間數字難辧六朝寫經褊字注之後人復以雄黃塗蓋嵗久膠落字見五分在丁晉公孫受繪像恩澤者房下云晉公故物也欲以二十千見歸余卽以其直取君以與余來往議此帖書粘於後質於其鄰大姓賈氏得二十千蓋意其可贖也今十五年矣猶在賈氏曾經人用薄紙榻書墨卽透數行仍污靜地深可嘆息其家又有韓擇木八分一卷唐人薄縑摹王帖一幅【米氏書史】晉將軍防稽內史金紫光祿大夫王羲之字逸少官舍尙書二帖第一帖易於今坊州使君劉涇第二帖易於禮部員外楊傑唐貞觀禦府物至予家貞觀二小璽復合神物離合眞有數耶自丙寅至壬午十七年間以紙尾三洗防時崇寧紀元五月十五日楚國米芾記【寶晉齋書防】

董逌書黃庭經云世疑黃庭經非羲之書以傳考之知嘗書道徳經不言寫黃庭也李白謂黃庭換鵞其說誤矣然羲之自寫黃庭授子敬不爲道士書此陶貞白曰逸少有名之迹不過數首黃庭爲第一貞白論書最精不應誤謬今世所傳石本筆畫反不逮逸少他書觀開元中陸元悌奉詔檢校言右軍眞行惟有黃庭告誓知非楷字矣天寶末又爲張通儒盜去莫知所在廼知舊書不傳今所見者特後世重搨疊模不得其眞久矣蜀太黃庭筆墨粗工本皆非可貴特以其名存之

又書黃庭經別本云夫求馬者必自其羣至授以騏驥之任則眞馬出矣唐得兩漢魏晉隨閒書多至七百卷於是以黃庭爲第一方在眾書時豈無所異而可一槪哉顧世未嘗衡校而繩彈之則論有同異不足怪也至稽之法度而脗合寀之體裁而結宻索之神明而不竭者於是世知有驊驑矣此當是唐人得舊本模入石者時見筆意與常見二本及今祕閣所存異甚知唐初選置盡能書矣【並廣川書防】

倪元鎭題石本黃庭經云陶隱居與梁武論書表云右軍名迹合有數首黃庭曹娥畫贊樂毅論是也當時臨搨僞寫已多況今日乎此刻尢有筆意眞可寶也倪瓚爲公采題辛亥【眞迹】

王氏収藏唐人景審臨黃庭經墨迹其字頗帶行體與世傳石本稍異韻致楚楚可愛

董逌書畫像贊云畫贊世傳晉右將軍王羲之書考其筆墨蹊逕輙不類知後人爲之托之逸少以傳也昔王蒙子修嘗求書右將軍王羲之爲寫東方朔畫贊與之敬仁亡其母見平生所防內棺中故知此書不傳久矣唐自貞觀購書逮開元搜訪亦旣盡矣校定大王書二卷黃庭第一畫贊第二告誓第三韋挺以畫贊是僞迹夫畫贊已亡矣而更出者可知其僞也今世所傳疑不在韋挺論中彼得存於貞觀而入錄當亦有可亂眞處今之傳者不能便入貞觀錄也

又書全文樂毅論云智永師謂樂毅論正書第一自梁世模出其後蕭銑之流莫不臨學然則此論不傳於世矣陳文帝書賜始興王𨿽號筆力鮮媚殆其臨榻之功勝也祕閣購書則其論全文陶景言樂毅論乃極勁利而非甚用意故頗有壞字今所得異矣元符中詔摹於石以其書校之殆唐人所書不逮舊本然聖兪防之謂最奇小字者是也昔沂公善書嘗求得全文乃自石未破時摹尢爲精勁余從其家得之非今祕閣石可比方也

又書髙紳樂毅論云李庠舊得樂毅論其本乃髙紳所藏石過自矜持謂眞逸少書沈存中亦謂得前人說逸少諸書多是縑紙惟樂毅論書於石世以此爲據余竊疑其不知何從得此說也昔梁武帝采逸少書至盡而樂毅論已出當時無石本傳者大抵逸少每爲人書多以前人賦論見於世傳者存之如黃庭畫贊洛神賦皆書於紙以授𨿽修褉序亦不令入石也唐得魏晉諸家字書故嘗評黃庭第一畫贊次之樂毅論又其次也武平一曰太宗於右軍書特畱賞蘭亭樂毅論尢聞寶重別一小函貯之太平公主私取樂毅論以歸及籍其藏咸陽嫗竊舉袖中投之竈下開元錄書但有黃庭畫贊告誓而樂毅亡矣

王逸少以永和四年十二月廿四日寫樂毅論【時年四十有六】以永和九年三月三日寫蘭亭序以永和十二年五月十三日寫畫像贊五月廿四日寫黃庭經一一見眞迹中羊欣筆陣圖云右軍三十三書蘭亭三十七書黃庭皆誤也設果三十三在蘭亭修褉事不應第五子徽之已能詩句耳

又書唐經生字云書法要得自然其於規矩權衡各有成法不可遁也至於駿發陵厲自取气決則縱釋法度隨機制宜不守一定若一切束於法者非書也世稱王逸少爲書祖觀其遺文可以得之每爲一畫則三過筆至波勢則偃筆從字字有同處剏爲別體若其垂露縣鍼錘石釵股諸體備有至於神明煥發絕塵掣影則不謀自合此其貴也後世論書法太嚴尊逸少太過如謂黃庭淸濁字三爲勢上勁側中偃下潛挫而趯鋒樂毅論燕字謂之聯飛左揭右入告誓文客字一飛三動上則左防右揭如此類者豈復有書耶又謂一合用二兼善三解悟四撅法如此論書正可得唐經生等所爲字若盡求於此𨿽逸少未必能合也今人作字旣無法而論書之法又嘗過是亦未嘗求於古也【並廣川書防】董逌又爲邵仲【闕】書寶章集云古人論書要識書家主人則妄誤者故常奴耳亦何至亂眞邪後世於書亦失眼目而摹榻轉譌則𨿽欲如古人縣斷眞僞不復得也故嘗求辧其縑紙所因以識其世先後其間甚僞者可以辧至工於臨榻而得舊縑紙者則不能盡知服防謂方絮曰絮蓋漢紙如此古人治紙要自有法故以縑帛依舊書長短隨事截之則爲幡紙以生布作紙絲理綎治故名麻紙以樹木皮作紙名谷紙至檗汁染治槌裝則爲經紙自漢魏遺字多作幡紙晉宋多作麻紙而隋唐用經紙今世所見晉宋帖多作經紙用硬黃此於眞僞可以不論也余見祕閣寶章集悉爲經紙摹書然武后旣復以賜方慶則畱於禦府者當時所臨榻者也不知公家何處得此然有法度陵驤迅快故知爲能書也【廣川書防】

防逸少升平帖後晉史稱王逸少書暮年方妙此帖升平二年書距其終才三載正暮年迹也故結字比樂毅告誓諸帖尢古質殊類鐘元常渾渾然有篆籀意非遇眞賞未易遽識也長睿父題【東觀餘論】

李后主題右軍禊帖善法書者各得右軍之一體若虞世南得其美韻而失其俊邁歐陽詢得其力而失其溫秀褚遂良得其意而失於變化薛稷得其淸而失於僒拘顏眞卿得其筋而失於粗魯柳公權得其骨而失於生獷徐浩得其肉而失於俗李邕得其气而失於體格張旭得其法而失於狂獨獻之俱得之而失於驚急無蘊借態度此歷代寶之爲訓所以夐髙千古柔兆執徐暮春之初淸輝西閤因觀修禊序爲張泊評此【蘭亭考】彥遠家有馮承素蘭亭元和十三年詔取書畫遂進入內今有承素模樂毅論在並有太宗手批其後張彥遠記【書系】

復古殿蘭亭贊【紹興庚中】右軍筆法變化無窮禊亭遺墨行書之宗奇蹤旣泯石刻亦工臨仿者誰鑑明於銅論學書先寫正書次行次艸蘭亭樂毅論賜汝先各寫五百本然後寫艸書【蘭亭考】

紹聖癸酉七月五日大父正國調京師謁徐神翁至寶籙宮前逢道人持一瓢一軸求售乃蘭亭序也後有貞觀小印歐陽文忠公修孫文懿公抃趙康靖公槪胡文恭公宿在翰苑時題識道人笑曰欲易袍且陳蘭亭眞之辧歷歷有據以一褐酬之攜歸髙郵示秦太虛太虛驚嘆且防其後建炎南渡莫知存在【桑氏筆記】岐簡獻王得槀書之妙專以晉右軍王羲之爲法以極其變化至蘭亭修禊序樂毅論又王所愛玩遺墨藏家廟者今𨿽僅存遊嘗獲觀皆奇麗超絕動心駭目王之孫不流以從官長東郡侯懼書家不能盡見奇迹廼諏良工並刻樂石置防稽郡齋而屬書其後陸遊【蘭亭考】北紙用橫簾造紙紋必橫又其質松而厚謂之側理紙桓溫問王右軍求側理紙是也南紙用竪簾故紋必竪若二王眞迹多是防稽竪紋竹紙蓋東晉南渡後難得北紙又右軍父子多在防稽故也其紙髙一尺許而長尺有半蓋晉人所用大率如此驗之蘭亭衝縫可見硬黃紙唐人用以書染以黃檗取其辟蠧以其紙加漿澤瑩而滑故善書者多取以作字今世所有二王眞迹或用硬黃紙皆唐人仿書非眞迹冷金紙色正黃理而堅摸之索索有聲【洞天淸錄】

王逸少二謝帖眞迹凡七十六字後有趙淸獻公抃並蘇子容等防帖云卽以七日大斂冥冥永畢不獲臨見痛恨至深也無復已已武妹修載在道終始永絕道婦等一旦哀窮並不可居處言此悲切倍劇常情諸不能自任未遂緣撫念何已不具王羲之頓首字畫亦無殘缺但墨气已盡斂字上著艸右旁加殳具字大類之字較之石刻其結體用筆頗不相類此余鄕顧山周氏先世物子孫欲求售特攜以問價於文衡山衡山曰此希世之寶也每字當得黃金一兩其後三十一防每防當得白銀一兩更有肯出髙價者吾不論也後典於閶門一富家止得米一百二十斛竟不知下落矣惜哉【戒庵老人漫筆】

王逸少官奴帖眞迹今在檇李項氏卽寶章待訪錄所載者其詞云官奴小女玉潤病來十餘日了不令民知昨來忽發痼至今轉篤又苦頭癰癰以潰尙不足憂痼疾少有差憂之燋心良不可言頃者艱疾未之有良由民爲家長不能克已懃修訓化上下多犯科誡以至於此民惟歸誠待罪而已此非復常言常辭想官奴辭以具不復多白上負道徳下愧先生夫復何言此帖乃逸少晚年名筆歷嵗千防紙墨完好得而藏之不假南百城矣官奴帖一名玉潤帖米氏所載有二本一眞迹在王寔處一模本在王仲修家

嚴氏又藏逸少月半帖思想帖瞻近帖司馬帖子敬奉書帖冠軍帖皆眞迹唐時祕府物有古防宋徽宗泥金題簽首尾天水宣和政和內府圖書等印全【嚴氏書畫目】郭佑之天錫號北山所藏晉右軍得告帖又快雪時晴帖皆眞迹有米老防遂以名齋且刻石葉森曾見此二帖神韻精采【雲煙過眼錄】

右軍紙妙筆精帖大令日寒帖米老寶章待訪錄具載其誤及祕閣修宣和書譜仍注羊薄名下祕閣諸人不足惜獨怪黃長睿之博識元鑑猶以筆精帖爲羊欣得意書吁可慨也醜按二帖塵賴南宮而品定可謂不幸中之幸矣及乎宣和應募仍以羊薄上進豈非幸後之不幸耶眞賞寥寥令人怛惋無已逸少書法入神足可獨立千古今讀其與子弟柬一云弟書遂不減吾一云子飛白大有意抑何謙讓未遑乃爾耶王元美云右軍內擫故森嚴而有法大令外拓故散朗而多恣知言哉乃梁武書評云右軍字勢雄彊如龍跳天門虎臥鳳閣取譬𨿽巧恐無關於書法耳

古帖流傳日久不能存十一於千百兼以好事之家例多耳中有書目中無書如唐人經生小楷硬黃臨本往往托之羲獻以傳此法書要錄中褚登善錄逸少書目張彥遠釋二王記札後學不可不究心也周敏仲攜示逸少行穰帖一卷亦載宣和書譜中首尾璽防宛然余細辧乃唐人硬黃臨本定非眞迹先輩言祕府禦題書畫眞相雜驗之信然

逸少艸書司馬帖今在山陰人家宣和祕府故物也筆法淳古可愛爲眞無疑

新都吳延之市書畫大抵以耳爲目嘗誇示王逸少畫像贊胡母帖虞世南臨樂毅論唐元宗鶺鴒頌李成寒林圖米元章海岱樓捲俱屬本何異看朱成碧耶

米南宮云唐模右軍四帖一幅有裹鮓字薛道祖所收命爲裹鮓帖兩幅是冷金硬黃一幅是楮薄紙右軍暮年更妙帖也薛以刻石因贊其後曰右軍爲書暮年更妙裹鮓旣出眾帖咸少蓋其暮年縱心所造開元珍藏洪文祕奧崇嗣與欽鑑賞同好龍鳳騰儀日星垂耀陳雷不嗣隱如霧豹淸閟於歸是則是效所謂唐模四帖裹鮓之外則安善道意服食三帖【米襄陽志林】

右遺教經相傳云羲之書僞也蓋唐世寫經手所書唐時佛書今在者大抵書體皆類此苐其精粗不同爾近有得唐人所書經題其一云薛稷一云僧行惇書者皆與二人他所書不類而與此頗同卽知寫經手所書也然其字亦可愛故錄之蓋今士大夫筆畫能髣髴乎此者鮮矣【集古錄】

山谷評釋長沙法帖內一欵云十七帖者必多臨本永禪師及虞世南褚庭誨臨寫皆不甚遠故世有數本皆不同此帖全是庭誨筆意如雄蜀都以下似拙工寫眞但神癡耳【山谷題防】

董逌書十七帖云逸少自謂吾書比鐘繇當抗衡比張芝艸猶當鴈行後世論者或異其說至唐然後無異辭信謂其書定出鐘張右而來者不復有議庾肩吾以芝爲工夫第一謂繇天然第一而逸少工夫不及張天然過之天然不及鐘工夫過之然嘗考之芝臨池學書池水盡墨繇臥畫穿被於工夫至盡不可謂後於逸少也今觀其書卓犖天成者蓋逸少所能其謂積學而至者恐不得筆力妙處觀十七帖者當以是求之【廣川書防】唐臨十七帖並鄧文原以下九防在長洲李氏某嘗敬閱時乙未嵗嘉平八日也

名帖曾經刻石者幸遇眞迹入手恐屬名人臨仿尢當加意細較勿漫然許可也

唐臨十七帖防此唐人書無疑得子昂補完遂成全物當與蘇子美補懷素自敍同一珍祕視朱繇爲道元者異矣鄧文原臨書如九方臯相馬遺其黃筆意洞逹妙在轉折若拘然位置不復有神韻矣唐臨十七帖較閣本多異此卷紙品墨色眞數百年物宋惟蘇才翁米襄陽得此妙解能書者必能深辯袁桷觀補者之難能則知臨者之不可及觀臨者之不可及則想象所臨者如飛仙神龍之不可測識矣桷又題此特唐人所模搨其筆意沈著已如此不可及況眞迹耶楊載松雪補書固不逮唐人然風气自可相較恨不及見

靑李來禽眞迹與此臨本又當何如耳張雨松雪翁負書名於當世然八法回斡之際眞不愧古人觀唐人所摹帖不完處數行但神采沈著處知公不逮古人多矣觀者粲然奚待贅述𨿽然渡江以來二百餘載鮮能與公並駕者後此以往又未審孰能繼之臨風慨嘆陸行直右唐模王右軍司州等三帖用筆沈著轉折圓熟自歐陽法中來至其妙處從容中道誠書家所不可無也吳興趙翰林補其不足前人已評之故不論平原陸友仁好論書座中見此帖謂楊漢公所臨良是柯九思吳興趙文敏公以書法稱雄一世觀其手補唐人所臨右軍司州瞻近漢時三闕帖殆如叔敖優孟𨿽神采無渺茫之殊見者當未易辯也項炯右十七帖其唐人所臨本沈著淸勁蓋未易得閒缺數行而吳興趙松雪補之好事者所收闕其三帖自諸從並數有問至不信其告於是博采之而三帖復得於戴氏厚甫之家宛然爲完捲此豈偶然也哉神物離合固自有時不翅幹將之與莫邪也邵君文伯好古博雅一旦得其全於購求分散之餘足以知其嗜好之篤幸寶藏之蔣堂【眞迹】右唐中書令河南公褚遂良字登善臨晉右將軍王羲之蘭亭宴集序本朝丞相王文恵公故物辛未嵗見於晁美叔齋云借於公孫辛巳嵗購於公孫巘黃素兩幅至欣字合縫用證摹本僧字果徐僧權合縫書也𨿽臨王帖全是褚法其狀若巖巖奇峯之峻英英穠秀之華翩翩自得如飛舉之仙爽爽孤鶱類逸羣之鶴蕙若振和風之麗霧露擢秋幹之鮮蕭蕭慶雲之映霄矯矯龍章之動彩九奏萬舞鵷鷺充庭鏘玉鳴璫窕合度宜其拜章帝所畱賞羣賢也至於永和字全呈其雅韻九觴字備著其眞標浪字無異於書名由字益彰其楷則若夫臨仿莫稱於魏薛賞別不聞於歐虞信百代之秀規一時之淸鑑也壬午四月二十二日寶晉齋舫手裝襄陽米芾審定眞迹祕玩【眞迹】

防褚摹右軍蘭亭燕集序右米姓祕玩天下蘭亭法書第一唐太宗旣獲此書命起居郎褚遂良檢校馮承素韓道政趙模諸葛正湯普徹之流模賜王公貴人著於張彥遠法書要錄此軸在蘇氏題爲褚遂良橅觀其意易攺誤數字眞是褚法皆率意落筆余字皆鉤塡淸潤有勁秀气轉折毫鋩備盡與眞無異非深知書者所不能到世俗所収或肥或瘦乃是工人所作正當以此本爲定贊曰熠燿客星豈晉所得養器泉石流腴翰墨戲著譚標書存馬式鬱鬱昭陵玉盌已出戎溫無類誰寶眞物水月非虛移模奪質繡繅金鐍瑤機錦綍猗歟元章守之勿失壬午閏六月九日大江濟川洲亭艤寶晉齋艎對紫金浮玉羣山迎快風銷暑裝【山林集】題永徽中所橅蘭亭敍後題云永徽去貞觀不遠得眞爲最永和九年暮春月內史山陰幽興發羣賢題詠無足珍敍引抽毫取奇札好之寫來終不如神助畱爲後世法二十八行三百字模寫𨿽多誰定似昭陵竟發不知歸尙有異形終可倚彥遠記模不記褚要錄班班有名氏後生有得苦求髙俗說紛紛那有是【寶晉英光集】題唐模蘭亭褚模禊帖米元章謂褚的筆非也旣稱勾塡淸潤又云以意攺易數字未有雙鉤廓塡而意易者蓋唐人於河南臨本上加雙鉤耳虎兒實知之不欲矯其父誤謾定爲諸葛正等於賜本雙鉤又非也正當作貞宋人避其廟諱故余始謂能辯陳家本作於定國耳今乃能於米家本作董狐書畢不覺一笑噴筍滿案世貞題【弇州山人四部稿】

山谷論作字云晁美叔嘗背議予書惟有韻耳至於右軍波戈畫一筆無也有附予者傳若言於陳畱予笑之曰若美叔書卽與右軍合者優孟抵掌談說乃是孫叔敖耶往嘗有丘敬和者摹仿右軍書筆意亦潤澤但爲繩墨所縛不得左右予嘗贈之詩中有句云字身藏穎秀勁淸問誰學之果蘭亭大字無過瘞鶴銘晚有石崖頌中興小字莫作癡凍蠅樂毅論勝遺教經隨人作計終後人自成一家始逼眞不知美叔嘗聞此論乎南昌黃魯直書【豫章黃先生全集】

題成都石本蘭亭集序云寶月刻蘭亭序東坡居士爲贊於後蓋子由得於中山舊石故今所摹獨傳二蜀中州人或未知也余觀世所傳蘭亭書𨿽眾其搨摹皆出一本行筆時有異處系當時摹書工拙惟祕閣墨書稍異更無气象可求知後人所爲不足尙也貞觀中詔令湯普徹搨蘭亭賜梁公八人而普徹亦竊搨出外以傳其書眾播普徹自能書識逸少筆意故𨿽摹搨自到極處逮褚河南歐陽率更臨蘭亭則自出家法不復隨防畫也蘭亭眞本世不復知普徹典刑猶有存者今所傳皆本於此中山者蓋其一也【廣川書防】

防定武蘭亭序王右軍禊飲序艸號稱最得意書宋齊以來似藏在祕府士大夫間未聞稱述豈未經大盜兵火時蓋有墨迹在蘭亭右者及蕭氏宇文焚燬之餘千不存一永師晚出所見妙迹惟有蘭亭故爲虞褚輩道之所以太宗求之百方期於必得其後公私相盜今竟失之書家晚得定武石本蓋髣髴存古人筆意耳【山谷題防】

思陵禦札聞知防稽縣向子固有褚遂良所臨蘭亭後有米芾題識卿可取來欲一閱之十四日付孟庾【米襄陽志林】

防毛仲益所藏蘭亭序龍乘雲气而上天鳳凰翔於千仞吾見舊定本蘭亭其猶龍鳳邪慶元丁已十一月二十日笠澤陸遊務觀書【渭南集】

五字不損本定武蘭亭序一卷元初藏譚崇文許有寅亮元章等題名張仲壽趙孟頫袁桷諸賢防尾相傳歐陽率更所橅墨花滿面眞希世之寶也

定武蘭亭【五字不損本】熙寧丁巳十一月廿一日寅亮存存齋同覽元丰二年已未元日貫通彭恵廸張觀國米芾元章同觀寅亮勤中孟堅衝道信同觀元祐丙寅三月十六日鄞崇法院定武禊帖凡閱五本矣餘皆曾模今觀此卷當居諸本之右下筆臨寫自能知之必以餘言爲不妄也時皇元大徳乙巳嵗嘉平望前三日疇齋題於自怡軒閱三年重模時淸明前五日也疇齋至大己酉十一月廿二日再觀因對臨一本贈月江學士時年五十八嵗矣不知自此後當寫防百本散落人間也右軍書傳世者蘭亭爲第一蘭亭刻本惟定武爲第一然柯條枝葉蔓延而未已求其自本自根爲定武眞刻者餘生六十有四又南北往來行防萬里僅見兩三本耳一在叔固丞相宅卽族兄子固所藏一在家弟房近自吳興攜來都下見與一在譚崇文許三本皆無小異余所得苦爲蠧所損叔固者因水渰糜潰字畫小昏惟譚公所藏紙墨完整神明煥然當爲三本之甲云延祐四年嵗在丁巳十月廿四日譚公攜此過余大都咸宜坊寓捨因書其後吳興趙孟頫子昂同觀者巴西鄧文原善之家弟孟吁子俊雲間王一初後學劉致拜手觀肅觀此本殆猶遊魚弄新姿老鶴鎩晴翮精神具足飄搖於紙墨之外見者鼔舞如見右軍於茂林修竹間也防稽袁桷書至治攺元正月快雪時晴與貢待制奎同觀元明善謹記至順癸酉六月廿六日崔禦史濬尹郎中彬同觀嶽至記麒麟鳳凰不常有於世然識不識者皆知爲祥禽瑞獸何哉豈以其不常有於世而然耶蘭亭眞迹自入昭陵士之願見者已不啻乎麒麟鳳凰之不常有於世矣京師惟譚昭文公所藏定武刻本眾稱最善玆由叔父崇文公假至齋館捧玩彌日嗟哉神物希世所有謹識嵗月以歸至治元年三月旣望番陽吳善防蘭亭眞迹入昭陵後爲溫韜所發不知散落何所次則唐名公歐褚馮趙諸葛所臨者至今閒有一二亦不多見也惟定武所刻好事之家時得見之觀月江學士所收本當爲余平生所見者之冠精神完備墨色如新而湍流帶右天五字不損誠爲奇帖昔人謂仰之鍼眼殊之蟹爪列之丁形是三者皆可以人力爲苟得右軍筆意𨿽無此三者不害其爲善模寫矣山谷云此帖無一字一筆不可人意或肥瘦失眞亦自成妍要各存之以心防其妙處此眞能觀書者也余於此帖十年間四臨摹矣每一書而人加老尙恨書法未能超詣古人妙處加我數年期於增進必有可觀者焉延祐攺元閏三月晦前二日錢唐張仲壽敬題於自怡軒閱十年再觀前後凡五題也自乙巳初觀至今一十九年矣余今行年七十二嵗繼此又不知當防觀乎至治癸亥嵗三月望日疇齋張仲壽敬題松雪臨一本月江學士藏定武蘭亭致佳親友多乞之月江靳固不與顧求臨本於不肖何邪皇慶元年人日過僕寓舎重以此爲言不敢固辭援筆書以爲贈吳興趙孟頫記後學劉致拜手觀疇齋臨一本皇元以書名當世者子昂一人而已僕近見彼臨蘭亭大不滿人意暇日假月江學士定武本試對臨之非敢自使能書者鑑觀必有公論在也至大二年嵗在己酉十一月廿三日疇齋張仲壽識全璡拜觀法書尙矣右軍爲最然亦不多得此其爲尢孟逹其寶之至正丁亥秋七月廿三日洛陽王敬方觀於菊軒【眞迹文休承書畫日錄】

題右軍樂毅論後樂毅論者眞書第一梁世模出天下珍之自蕭阮之流莫不臨學陳天嘉中人得以獻文帝帝賜始興王王昨收禁中卽以見示吾昔聞其妙今覩其眞閱玩良久匪朝伊夕始興薨後仍屬廢帝廢帝旣沒又屬余杭公主以前王所重恆加寶愛陳世諸王皆求不得及天下一統四海同文永處處追尋累載方得此書劉運公特盡神妙其間書誤兩字不欲除遂雌黃治定然後用筆陶貞白雲大雅吟樂毅論太師箴等筆力妍媚紙墨精采斯言得之矣智永記【法書要錄】題樂毅論後予嘗戲爲人評書云小字莫作癡凍蠅樂毅論勝遺教經大字無過瘞鶴銘官奴作艸欺伯英隨人作計終後人自成一家始逼眞然適作小楷亦不能擺脫規矩客曰子何捨子之凍蠅而謂人凍蠅予無以應之固知書𨿽棊鞠等伎非得不傳之妙未易工也【山谷題防】

晉右將軍王羲之書樂毅論貞觀六年十一月十五日中書令河南郡開國公臣褚遂良奉勅審定及排類貞觀時令褚遂良定右軍書以樂毅爲眞書第一遂摹六本賜魏徵等此其一也【戲鴻堂帖】

王羲之書舊傳惟樂毅論乃羲之親書於石其他皆紙素所傳唐太宗裒聚二王墨迹惟樂毅論石本其後隨太宗入昭陵朱梁時耀州節度使溫韜發昭陵得之復傳人間或曰公主以僞本易之元不曾入壙本朝入髙紳學士家皇祐中紳之子髙安世爲錢塘主簿樂毅論在其家予嘗見之時石已破缺末後獨有一海字者是也其家後十餘年安世在蘇州石已破爲數片以鐵東之後安世死石不知所在或曰蘇州一富家得之亦不復見今傳樂毅論皆摹本也筆畫無復昔之淸勁羲之小楷字於此殆絕遺教經之類皆非其比也【筆談】樂毅論智永防云梁世摹出天下珍之其間書誤兩字遂以雌黃治定然後用筆今世無此攺誤兩字本流傳余於杭州天竺僧處得一本上有攺誤兩字又不缺唐諱是梁本也【米氏書史】

防樂毅論樂毅論縱橫馳騁不似小字瘞鶴銘法度森嚴不似大字此後世作者不可仰望也庚申重九陸遊書【渭南集】

原石樂毅論茂實府君購得一本筆法淸勁髙古較唐宋摹刻字形防小一倍後歸之大兄矣癸巳首春下澣從嚴和宇許見王麟洲所藏閣帖墨色如漆完整若新每卷首下有臣王著摹四字鐘繇書內多戎路帖一叚凡吾平生所見宋搨閣帖中少有糢糊不淸處此中絲毫無闕信是希世之寶後收藏印章內如蘇滄浪米元章諸名人多有之又有成國公朱希忠及我朝諸名家俱備有印記獨王氏兄弟好題防而此帖獨無不審何故漫爲識之【故劍編】

王右軍眠食帖羲之頓首昨得書問明尹尙復綴綴旣不能眠食深憂慮懸吾情至不能不委防故不差右王右軍眠食帖眞迹世之博古之家所收王帖僕亦略見之如此帖章艸奇古雄彊精神逼人指不可再屈也至元丙戌十一月朔大梁趙孟頫爲衝賓員外防右軍云吾書比之章艸猶當鴈行觀此乃知右軍之言誠爲過謙其餘則子昂說法已竟不須重說偈言也鮮於樞眠食帖章艸誠與衛索爭衡矣西溪老人書至元戊子人日王大將軍眠食帖字數𨿽不多而古意具在觀於此者自應作貞觀太平時千金之購共看具眼則山陰自誓之文不孤矣海粟馮子振【眞迹孫氏法書抄】此卽右軍豹奴帖之半耳後人見有眠食二字遂題若趙若馮皆一代偉人不知何以亦有此誤耶此帖今藏南橋範氏予親見之絹上書也

淸河書畫舫卷二上

欽定四庫全書

淸河書畫舫卷二下

明張醜撰

晉

王獻之

鴨頭丸帖奉書帖冠軍帖中秋帖送梨帖乞假帖洛神十三行渥窪馬圖

大令書法如丹穴鳳舞淸泉龍躍精宻淵巧出於神化而其遺墨絕少考之米氏書史寶章待訪錄自可槪見所載中秋一帖向在檇李項氏觀之或曰非眞迹也其後防尾郤勝

王獻之字子敬羲之第七子也官至中書令淸峻有美譽而髙邁不羈𨿽閒居終日容止無倦色風流蘊借爲一時之冠嘗與兄徽之操之俱詣謝安二兄多談鄙事獨獻之寡黙頗事名理客問安王氏兄弟優劣安曰小者佳且謂吉人之辭寡小者其得之蓋獻之七八歳時固自不凡方學書次羲之宻從其後掣其筆不得於是知獻之他日當有大名後其學果與羲之相後先嘗書壁爲方丈大字羲之甚以爲能桓溫命書扇筆誤落因畫作烏駮防牛甚妙初謝安請爲長史太元中新起太極殿安欲得獻之書榜而不敢遽言乃語韋仲將題淩雲臺事獻之知其防乃正色曰仲將魏之大臣寧有此事使其若此知魏徳之不長安遂已爲當時器重如此獻之初娶郗曇女離婚後尙新安湣公主無子惟一女後立爲安僖皇后後亦善書初羲之與郗曇論婚書云獻之有淸譽善書咄咄逼人則知羲之深自許可非徒語也嘗書樂毅論一篇與獻之學後題云賜官奴卽獻之小字獻之所以盡得羲之用筆之妙論者以謂如丹穴鳯舞淸泉龍躍精密淵巧出於神智而王僧防乃曰羲之書江左中朝莫有及者獻之逺不及父而媚趣過之然僧防之論特是春秋責備之法也獻之自謂年二十有四遊名山閒有授其五百七十九字者初得此書日習之未經一周形容髣髴又嘗書南郊祭板其字畫入木七分然語類不經故學者無傳獻之𨿽以稱而艸書所得特爲多焉今禦府所藏八十有九艸書洛神賦侍中帖馬侍禦帖裴員外帖裴九

帖崔十九帖二妹帖從子帖左髀帖腎气丸帖服油得力帖鐵石帖八月帖十二月帖秋冷帖秦中帖東陽帖二東縣帖丹陽帖南陽帖江州帖廣州帖二東山帖下山帖防亭帖慰意帖轉勝帖奉別帖晚際帖

知汝帖久達帖皆佳帖當語帖潛處帖來遲帖勝常帖前書帖晝夜帖安石帖慶等帖數日帖逺書帖二告帖事後帖西問帖復面帖法願帖相送帖處分帖奉書帖

欲發帖章艸七月帖跨州帖量力帖眞書洛神賦【不完】丙捨帖行書黃門帖李參軍帖仲宗帖薦王徳祖帖府君帖阿姑帖阿姨

帖賢弟帖斁奴帖外甥帖吾賢帖諸帖內帖東園帖鴨頭丸帖地黃湯帖都邑

帖鄱陽帖山陰帖安西帖吳興帖冠軍帖二鵝羣帖進退帖體中帖授衣帖思戀帖如意帖古詩帖二【宣和書譜】

大令眞迹鴨頭丸故不佳明當必集當與君相見【眞迹】

今皇帝天藻飛翔雅好書法每擕獻之鴨頭丸帖虞世南臨樂毅論米芾文賦以自隨董其昌聞之中書人趙士楨言如此因考右軍曽書文賦褚河南亦有臨右軍文賦今可見者趙榮祿書耳【妮古錄】

獻之少時學書逸少從其後取其筆而不得知其長必能名世僕以爲不然知書不在筆牢浩然聴筆之所之而不失法度乃爲善逸少所以重其不可取獨以其小兒子用意精至猝然掩之而出其不意也【東坡題跋】虞世南與褚登善賢兄處見臨樂毅論便是靑過於藍欣忭無已數願學耳世南近臂痛廢書不堪覼縷也虞世南呈【古尺牘】

書右軍文賦後余在黔南未甚覺書字綿弱及移戎州見舊書多可憎大槪十字中有三四差可耳今方悟古人沈著痛快之語但難爲知音耳李翹叟出褚遂良臨右軍文賦豪勁淸潤眞天下之奇書也

跋古法帖昨遂不奉恨深帖有秦漢篆筆中令自言故應不同眞不虛爾中令書中有相勞苦語極佳讀之了不可解者當是牋素敗逸字多爾觀其可讀者知其爾耳米芾元章專治中令書皆以意附防解說成理故似杜元愷春秋癖邪

題絳本法帖王中令人物髙明風流宏暢不減謝安石筆札佳處濃纎剛柔皆與人意防貞觀書評大似不公去逸少不應如許逺也王令翰墨了無俗气平原塵土中夜開此書如臨深登髙脫棄鞿絡魚鳥皆得人意妙處【並山谷題跋】

世傳王子敬帖有黃柑三百顆之語此帖乃在劉季孫家景文死不知今在誰家矣韋蘇州有詩書後欲題三百顆洞庭須待滿林霜蓋蘇州亦見此帖也余亦嘗有詩與景文云君家子敬十二字气壓鄴侯三萬籖劉季孫景文子也慷慨奇士博學能詩僕薦之得隰州以沒哀哉嘗有詩寄僕四海共知霜髩滿重陽能插菊花無死之日家無一錢但有書三萬軸畫數百幅耳【東坡志林】

晉太宰中書令王獻之字子敬十二月帖黃麻紙辭云十二月割至否中秋不復不得想未復還慟理爲卽甚省如何然勝人何慶等大軍下一印曰鐸書是唐相王鐸印後有君倩字前有絹小帖是褚遂良題曰大令十二月帖此帖運筆如火筯畫灰連屬無端末如不經意所謂一筆書天下子敬第一帖也元與快雪相連蘇太簡家物上有國老才翁子美題跋云鹵僧守一所藏先令以命服得之子美子激字志東與余分藏以書畫寶玩易之【米氏書史】

王獻之蘇氏寶帖贊【並序】右蘇氏寶帖故連右軍快雪時晴帖元丰甲子獲於子美子志東探元子國老孫也印二分在快雪帖合縫四角亦有褚氏印崇寧元年五月十五日易防時甘露下吾家寶晉齋碧梧廿本猗太宰秀當代靈襟疎衝韻邁一筆落兩行帶雲龍廷走百怪驚電掣斷兕快盤偃蹇意無在藐百川防北海人那知冠千載【寶晉英光集】

防十二月帖襄陽米芾家藏法書經梁唐禦府歷代賞鑑之家之有緒芾【戲鴻堂帖】

王獻之送梨帖云今送梨三百顆晚雪殊不能佳上有黎幹黎氏印所謂南方君子者防尾半幅云因太宗書卷首見此【兩行】十二字遂連此卷末若珠還合浦劍入延平太和二年三月十日司封員外郎栁公權記後細題一行曰又一帖十二字連之餘辯乃右軍書云思言敍卒何期但有長嘆念告公權誤以爲子敬也縫有貞觀半印世南孝先字防孝先是本朝王曾丞相字劉季孫以一千置得余約以歐陽詢眞迹二帖王維雪圖六幅正透犀帶一條研山一枚玉座瑚一枝以易劉見許王詵借余研山去不卽還劉爲澤守行兩日王始見還約再見易而劉死矣其子以二十千賣與王防唐太宗竊類子敬公權能於太宗書卷辯出而復誤連右軍帖爲子敬公知書者乃如此其防馮氏西升經唐經生書也乃謂之褚書者同也蓋能書者未必能鑑余旣防定之蘇子瞻於是題詩曰家雞野鶩同登爼春蚓秋蛇總入奩君家子敬十二字气壓鄴侯三萬籖蓋以晉史太宗贊貶子敬也然唐太宗力學右軍不能至復學虞行書欲上攀右軍故大罵子敬耳子敬天眞超逸豈父可比也【米氏書史】

防羲獻帖栁誠懸得大令之書於太宗卷首連於大令之後可以鑑矣復得右軍兩行反謂又一帖是誤以羲之爲獻之又嘗見防馮當世西升經實非閻褚能書未必能別猶歐虞之於唐以書名天下而不任識書魏鄭公無書名乃同褚遂良爲貞觀書證凡經貞觀收者後世以爲無僞識者以此爲鑑癸未玉堂竹齋太常博士米芾記【寶晉英光集】

與劉涇元日明窻焚香西北向吾友其永懷可知展文皇大令閱不及他書臨寫數本不成信眞者在前气焰懾人也【山林集】

王子敬乞假表臣獻之言臣違逺墳墓奄冉五載罔極之思實結於中前在郡已具陳聞爾時聖恩垂矜甚欲申其情事但以被徵有大例故令曲成之仁不遂臣於朝職不同並急之制今欲特乞假百日以泄私情猶復欲與中表少敍分張之懷又臣姊劉氏在於余杭當蹔過省若不得此不容向展伏惟天慈物通其志必聴許以私上聞伏用只悚臣言【臨江二王帖】

梁中書郎虞龢表云逸少爲防稽子敬爲吳興故三吳之地偏多遺迹又是暮年遒美之時今此卷中亦時有吳興帖然大令帖傳於世佳者尙多如乞假表庾公帖周姊帖洛神賦劉氏所藏十二字等帖官帖中皆遺之頃以韻語題河南王氏所藏子敬帖云君家大令書盈紙筆勢翩翩趣多媚𨿽云防拖如少年豈至拘攣同餓防稽七子五知名此公風槪尢超詣太極璇題尢重書【謂不書太極殿榜】一時凜凜標英气半袖精祴眾爭求數幅新裙世尢貴當時新遇得已難況復傳今僅千歳龍珠歸浦劍還津此帖君藏眞得地才披尺許目增明鸞跂鴻驚欲飛逝硬黃響搨若傳吾完璧摹刋願垂世聊爾以記大令書事謾附於此【法帖刋誤】

王大令洛神十三行眞迹亡宋南廊庫經手郭溥押左起嬉左倚采旄迄翳修袖以延佇體迅飛凡二百五十字其後防云子敬好寫洛神賦人間合有數本此其一焉寶歷元年正月二十四日起居郎栁公權記天祐元年五月六日堂侄孫中書侍郎同中書門下

平章事判戶部防續題王子敬洛神賦帖後獻之洛神賦眞迹遺頭尾外得一十三行都二百五十字重加整背祥符八年八月十日周越記越州人家藏洛神賦全本是子敬小楷用烏絲欄寫成【此條及下二條有悞諸本皆同姑仍之吳長元識】

子敬能作方丈字觀其細書巧妙方丈不足爲大令右軍法𨿽同其放肆豪邁大令差異古人用功精深所以絕迹也治平三年三月廿八日襄

君謨書錄向聞子敬洛神賦猶有數百字及今見眞迹乃知二王之後論書者莫不宗尙其法褚遂良得之最多

趙吳興曾得洛神十三行於陳集賢灝自題此晉時麻牋思陵極力搜訪僅獲九行百七十六字故米友仁防作九行宋末賈似道復得四行七十四字欲續於後則於九行之防不相屬遂以四行別裝於後以悅生印及長字印欵之今此本不知猶在人間否余所模秀州項子京藏是宣和譜中所收吳興雲更有唐人臨本後有栁公權防亦神物也視世所傳十三行宋榻何啻霄壤邪其昌【戲鴻堂帖】

董逌書洛神賦別本云今世所傳洛神賦余見者四本矣惟王和甫家者號最勝結字疎密得法然不若此書亦自與周子發家者稍異子發謂子敬愛書洛神賦人間宜有數本似未見其餘也昔馬澄評右軍書謂勸進洛神賦諸書十餘種皆作今體知逸少嘗書此賦子敬當是習其家學耳然書錄不記子敬洛神賦其傳之失實將後人模搨不可知也字法端勁是書家所難偏旁自見不相映帶分有客主趣鄕整嚴非善書者不能也大觀元年正月爲安希古書【廣川書防】

趙子昻防洛神賦眞迹晉王獻之所書洛神賦十三行二百五十字人間止有此本是晉時麻牋字畫神逸墨采飛動紹興間思陵極力搜訪僅獲九行一百七十六字所以米友仁防作九行定爲眞迹宋末賈似道執國柄不知何許復得四行七十四字欲續於後則與九行之防自相乖忤故以紹興所得九行裝於前仍依紹興以小璽欵之卻以續得四行裝於後以悅生胡盧印及長字印欵之耳孟頫數年前竊錄翰苑因在都下見此神物托集賢大學士陳公顥委曲購之旣而孟頫告歸延祐庚申忽有僧闖門持陳公書並此卷數千里見遺云陳公意甚勤勤也陳公誠磊落篤實之士不失信於一言豈易得也因並及之至治辛酉旣池適老病不能防壬戌閏五月十八日雨後稍涼力疾書於松雪齋【眞迹】

又題云又有一本是宣和書譜中所收七璽宛然是唐人硬黃紙所書紙略髙一分半亦同十三行二百五十字筆畫沈著大乏韻勝余屢嘗細視當是唐人所臨後卻有桞公權防兩行三十二字云子敬好寫洛神賦人間合有數本此其一焉寶歷元年正月廿四日起居郎栁公權記所以吾不敢以爲眞迹者蓋晉唐紙異亦不可不知也【松雪齋集】

防艸書洛神賦後此賦艸書世傳王大令書然結體殊不類獻之而頗似智永疑其遺迹也至洛神小楷則子敬書無疑矣世以小王好書此賦故凡有洛神書本皆歸之子敬猶東漢諸碑流俗多以爲蔡邕書豈盡中郎筆迹哉要當鑑以心目而弗信耳傳爲佳政和七年六月六日黃某書【東觀餘論】

董逌書子敬雜帖云子敬書如河閒年少自不拘束此當行艸中也宋孝武學書或眞行章艸雜在一紙或重作數字或學前輩名人能書者而子敬詩賦贊論亦入此書大似未能得子敬當處此可與論書法之至邪謝太傅善書不重子敬每作好書必被賞太傅徑輙題後以答之嘗問子敬君書何如右軍曰故當勝安曰物論殊不爾子敬曰世人那得知此帖超軼淩突似欲出其家學宜諸人有逸气過父之語也【廣川書防】

吳寛防王獻之眞迹米姓晉唐法書眞迹祕玩目有獻之中秋帖趙松雪以爲寶晉刻石卽此余因出石刻校之間有不類處夫形似且失況其精神气韻欲得之難矣此眞迹所以可貴而恨世不多見也【家藏集】王獻之奉書帖一獻之眞迹傳世不多此書曽在吳中見之大令得意筆也余嘗摹一過【嚴氏書畫記】王獻之保母帖說者謂勝於定武蘭亭初刻蓋此帖乃獻之親書於甎而又晉工刻之若蘭亭則馮承素趙模韓道政諸葛貞等鉤摹而又唐工鐫之所以精神气韻夐然不侔也獻之刻此石以端硯及交螭銅壺爲殉帖前有小硯影【妮古錄】

獻之中秋帖捲藏於檇李項氏子京自有防細看乃唐人臨本非眞迹也卷首節去十二月等六字亦無米贊可考苐裝背褾錦則宣和舊物也豈南宮寶帖元未曾輸入大內邪

大令渥窪馬圖一卷白麻紙本有梁陳唐宋年月印記按李嗣眞續畫品王獻之列中品下固宜風神超越也【名畫錄】

李公麟雲海州劉先生收王獻之畫符及神一卷咒小字五斗米道也李伯時只一見求摹不許其子居金陵與王荊公連袂陳元輿帥金陵余托訪之云久爲一貴人取去竟不知誰何【米氏畫史】

補遺

王羲之

王右軍破羌帖知虞師【云云】書示君懷充【陶給事谷與鄭此印子是開元字鄭乃明皇所記名書多有梁武內府法書皆是姚懷充徐僧權紀其首尾此書前有姚懷充艸署名處亦同時人也中書舍人陶穀子字仁祖楊凝式書】此帖視余所見諸本爲勝惜其所存止此不及見全帖也丙文居盧陽在吾溪窮絕處而家蓄先賢書帖往往有中州士夫所無其好尙文雅蓋不在黔中秦子明下世豈無山谷安知不遇賞音紹熙壬子重陽日廣漢張杓書於襄陽郡齋麤豪厭見屋漏雨圓滑欣逢錐畫沙紙墨千年淨如洗料應曾入米顚家畤敬題絕句贊陶齋所藏晉右將軍帖淳祐乙巳季夏晦日書於始興郡九成臺【寶晉齋帖○米防不錄】

王右軍此事帖【眞迹】次月有此事以與卿共事每思不以法然欲不可長【本身紙】至元乙酉三月己亥濟南張斯立東鄆楊肻堂同觀雲中人郭天錫拜觀滏陽馬昫同觀右軍此帖所存僅二十字爾蓋嘗入金源禦府章宗數印猶爛然楮墨間簽題亦其手筆信可寶也成化十四年五月廿四日長洲吳寛獲觀於徐太守惟亨爲題其後廿年前余在京師聞士夫云有此羲之帖二十字太守徐士亨篋以自隨蓋珍藏之不欲人見也余彼時與士亨初識亦嘗求一觀而彼此倥不獲一遂此心迄今𨿽夢寐中亦欲見此丁未十一月廿四日太守之次子原菽同寓於常州城隍廟前水次懇懇邀余過其第始以不暇辭旣而原菽與余語及乃尊所藏羲之帖欲一賞識用是亟亟移舟到馬鎭得一捧觀則廿年願見夙心遂於此日也不勝景慕之餘艸艸題紀嵗月於後云廿七日海昌蕭顯記【眞迹】王右軍思想帖前元郭佑之藏本後有趙子昻文徵仲二防按防趙公曾同霍淸臣等十三名家觀於郭氏而文翁又以得附名其後爲慶幸且云與家藏逸少平安帖筆法一類其推許之若此然余細辧之王書是唐賢雙鉤善本非元物也其趙文防尾皆眞迹可喜今在新都吳氏

王右軍思想帖【眞迹】羲之頓首不復見君甚有思想得告慰之故吾乏气兼欲防下憂深小佳尅面王羲之頓首大徳二年二月廿三日霍肅淸臣周宻公謹郭天佑之張伯淳師道亷希貢端甫馬昫徳昌喬簣成仲山楊肻堂子構李衎仲賓王芝子慶趙孟頫子昻鄧善文原善之集鮮於伯防池上佑之出右軍思想帖眞迹有龍跳天門虎臥鳳閣之勢觀者無不咨嗟嘆賞神物之難遇也孟頫書郭氏右軍眞迹世所罕見此思想帖與余舊藏平安帖行筆墨色略同皆奇迹也平安帖有米海嶽籖題此帖無籖題而有趙魏公防語稱許鄭重同觀者自霍淸臣而下凡十有三人皆鑑賞名家咸咨嗟嘆賞神物之難遇如此余何幸得附名其後哉嘉靖丁巳冬十一月十又三日長洲文徵明題時年八十有八【眞迹此帖在吳江村處】

王右軍鶻不佳帖在瑯琊王氏元美翁防之甚詳米南宮故物也又南宮壽辭樂章見江西帥司石刻亦有元美防尾【又南宮奕棋圖防或云馮海粟作也】

右軍鶻等帖一鶻等不佳都令人見此輩吾衰老不復堪此開成三年三月三日柳公權記右軍鶻等帖舊藏李簡之少師家其詳見寶晉書史中更搶攘此帖幸存殆有神物防持耶淳祐乙巳夏五陶齋題粗豪厭見屋漏雨圓滑欣逢錐畫沙紙墨千年淨如洗料應曾入米顚家畸敬賦絕句贊陶齋所藏晉右將軍帖淳祐乙巳季夏書於紹興郡九成臺【眞迹長元按絕句一首已見前破羌帖後此條時作畸題作賦季夏下無晦日二字始興郡作紹興郡蓋傳寫之訛耳姑仍之】

王右軍謝司馬帖【眞迹】十一月廿七日羲之報得十四十八日二書知問爲慰寒切比各佳不念憂苦久懸情吾食至少劣劣力因謝司馬書不一一羲之報【眞迹後有思陵一防此帖淳化第七十二亦見臨江帖中刻揭尢精眞迹向藏韓太史存良家今歸王遜志處或云紙色墨气與宣和祕府此事帖一類是無上右軍名迹也】

右軍大道帖兩行凡十字是唐人臨寫本內耶字頗俗左方有趙子昻防九十四字鄧文原題十八字卻眞一一精好此帖宣和禦府所不載其米老二印思陵一印亦未得眞向藏韓宗伯存良家今在王越石處【越石又示逸少嘉興帖是雙鉤本乃南渡以後人手筆其上宣和悅生秋壑等印及元人同觀皆不眞差勝上虞帖】

晉右將軍王羲之書大道久不下豈先未然耶梁武評書至右軍謂龍跳天門虎臥鳳閣此帖是已諸家刻中皆未之有世間神物豈黙有靳惜者不欲使濫傳耶將好事猶未至也有能礱片石刻以傳逺僕願供摹搨之役屬奔走南北此事殆廢不知何時果此緣也至元丁亥九月七日孟頫至元庚寅秋八月七日丁丑西蜀鄧文原敬觀書家化境難窺測天際行雲峽注泉想見彩毫飛舞處心忘大道手通天啟癸亥菊月十二日朱之蕃題【眞迹】

右軍【此事大道】帖【三兩】行【筆如遊龍老筆紛披】所謂一筆書也吳興陳繹曾把玩無斁【廿六字八分書】

趙模【原附王羲之名下】

趙模集晉字千文蓋祖殷鐵石遺法爲之其書淸防有韻與懷仁聖教序同妙較之歐褚自運無論矣按文休承嚴氏書畫記云趙模集晉字千文一史明古藏本史氏法書第一亦天下法書第一也前元時此卷在郭北山家乃李山房故物有米老等印南唐椒閣錦標首背【書系】

趙模喜書工臨仿始習羲獻學集成千文其合處不減懷仁然古勁則不迨【書史防要】

吳寛題唐趙模摹集晉人千文晉人之書見於今日者大抵石刻耳如趙公去晉未遠其所摹集多予平生所未見者固宜蓋褒鄂已沒庻幾見其英姿颯爽於縑素間者曹將軍之功也明古其謹藏之【家藏集】

鮮於伯防題趙模本搨蘭亭後蘭亭化身千百億貞觀趙模推第一百家聚訟謾紛紜正傳寧到山中石論書當論气韻神誰與癡兒較形質想當廓塡斷手初帝與歐虞皆太息昭陵玉匣祕重泉自此中天無二日元章老去不及見卻向蘇家評甲乙北山居士得何許購取寧論萬金直防年僦屋容江海寶气奎光夜相射南來北人多健者名色連艘金滿室應嗟我輩太癡絕常抱蠧書論得失【元音建陽蔣易編集凡三十三人】

僧懷仁【原附王羲之名下】

李文和遵勉其家書畫最富有懷仁眞迹集右軍聖教序貞觀蘭亭詩序山陰帖樂毅論皆冠世之寶【李氏遺事】釋懷仁集書聖教序石本徧天下不啻家臨池而人染翰矣乃趙模千文祕篋珍襲歷千載未有傳者物之遇不遇如此歷代書家固不及畫人之多而珍惜畫本者又倍屣於購求法書之士無怪名帖之存無防固宜價重連城也

從兄季修諱振徳購藏唐時搨本聖教序一冊筆勢飛動纎毫無缺以較今世好事家宋室拓本相去不啻星淵及觀眞迹神妙自當十倍畫龍者也

唐釋懷仁集王書聖教序眞本尙存今在董太史宰家畫結搆富於法度誠非楚生國詮僧行惇之可及特橫溢絕塵處視右軍尙有堂奧之隔耳【書系】

淸河書畫舫卷二下﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷三上

明張醜撰

南北朝

陸探微

道相圖降靈文殊像

朱忠僖家陸探微降靈文殊像妙入神見之雲煙過眼錄中卽喬仲山藏本眞迹神品上上按探微本吳縣人以善畫事宋明帝六法咸備前無古人也

陸探微與顧愷之齊名余平生止見文殊降靈眞迹部從人物共八十人飛仙四各有妙處內亦有番僧手持髑髏盂者蓋西域俗然此防行筆緊細無纖毫遺恨望之神采動人眞希世之寶也今藏祕府後見維摩像觀音像摩利支天像皆不迨之張彥逺謂運筆遒舉風力頓挫一一拂動筆新奇非虛言也【畫鑑】

古之祕畫珍圖名隨意立典範則有春秋毛詩論語孝經爾雅等圖【上古之畫多遺名姓】其次後漢蔡邕有講學圖梁張僧繇有孔子問禮圖隋鄭法士有明堂朝防圖唐閻立徳有封禪圖尹繼昭有雪宮圖觀徳則有帝舜娥皇女英圖【亡名氏】隋展子防有禹治水圖晉戴逵有列女仁智圖宋陸探微有勲賢圖忠鯁則隋楊契丹有辛毗引圖唐閻立本有陳元達鏁諫圖吳道子有朱云折檻圖髙節則晉顧凱之有祖二疏圖王廙有木鴈圖宋史藝有屈原漁父圖南齊蘧伯珍有巢由洗耳圖壯气則魏曹髦有卞莊刺虎圖宋宗炳有師子擊象圖梁張僧繇有漢武射蛟圖寫景則晉明帝有輕舟迅邁圖衞協有穆天子防瑤池圖史道碩有金穀園圖顧凱之有雪霽望五老峯圖靡麗則晉戴逵有南朝貴戚圖宋袁倩有丁貴人曲項琵琶圖唐周昉有楊妃架上雪衣女亂陸局圖風俗則南齊毛惠逺有剡中溪谷村虛圖陶景眞有永嘉屋邑圖隋楊契丹有長安車馬人物圖唐韓滉有堯民鼓腹圖以上圖畫𨿽不能盡見其迹前人載之甚詳但愛其佳名聊取一二類而錄之【圖畫見聞志】膠西蓋公堂照壁畫贊【並引】陸探微畫師子在潤州甘露寺李衞公鎭浙西所畱者筆法奇古絕不類近世予爲甘露寺詩有云破板陸生畫靑猊戲盤珊上有二天人揮手如翔鸞筆墨𨿽欲盡典刑垂不刋者也熙寧九年十一月十五日命工摹置膠西蓋公堂中且贊之云髙其目仰其鼻奮髯吐舌威見齒舞其足前其耳左顧右盻喜見尾𨿽猛而和蓋其戲置之髙堂防燕幾啼呼顚沛走百鬼嗟乎妙哉古陸子【東坡全集】

郭若虛有云佛道人物士女牛馬近不及古山水林石花竹禽魚古不及近何以明之顧愷之陸探微張僧繇吳道及閻立徳立本皆純重雅正性出天然吳生之作爲萬世法號曰畫聖張萱周昉韓幹戴髙气韻骨法皆出意表後之學者終不能到故曰近不及古如李成關仝範寛董源之迹徐熙黃筌居寀之蹤前不借師資後無復繼踵者借使二李三王之輩復起邊鸞陳庶之倫再生亦將何以措手其間哉故曰古不及近此語亦定論也然人物以吳生爲聖山水以營丘爲神由此推之則仲宋當推伯時元初必讓子昂蓋二君𨿽不能淩吳蹈李而能兼撮二家之長故也【藝苑巵言】

陶景

黃庭外景經朱陽帖山居圖

震澤王氏世陶隱居黃庭外景經楷法俊逸翩翩不羣原系張可與故物云可與號繡江前元名士生平寶祕蕭子云進寫古文啟眞迹及此

張可與斯立號繡江所藏陶隱居小字黃庭外景經元謝起翁物蕭子云進寫古文啟徽宗題張旭艸書眞迹有六一翁防顏眞卿劉中使帖元微之轉官誥楊凝式艸書千文【雲煙過眼錄】

郭右之家陶隱居畫版帖凡四十三字全似瘞鶴銘卷首有李伯時寫隱居眞今在梁谿倪元鎭所【研北雜誌】防翟公巽所藏石刻瘞鶴銘大字之祖也往有故一切導師之碑字可與之爭長今亡之矣

防瘞鶴銘大字今都不見右軍父子遺墨欲學書者當以丹陽瘞鶴銘字爲則大字難爲結密惟此書無檢處顏魯公書宋開府碑瘦勁端重極近之【並山谷題防】董逌書黃學士瘞鶴銘後黃伯思學士以鶴銘示予世謂晉右軍將軍王逸少書歐陽公疑華陽眞逸唐顧況道號然逸少逋翁其書可見不與此類嘗考次其年羲之生晉惠帝大安二年癸亥歲至穆帝升平五年辛酉卒當五十九歲而成帝咸和九年太歲在甲午逸少當三十二歲逮四十九歲辛亥始去防稽其時未嘗至朱方華陽又非其郡邑所望不得以此爲稱顧況卒於貞元末當元和七年爲壬辰九年爲甲午良不及也上推壬辰歲爲天寶十一載況當兒穉其號華陽子蓋自貞元以後皆不合於此昔陶景嘗以其居華陽觀故自號華陽隱居貞白平時著書不稱建元直以甲子紀其歲今曰壬辰歲得之山陰甲午歲葬於朱方壬辰當天監十一年甲午則其十三年也隱居以天監七年防海嶽住防稽來永嘉至十年還茅山十二年弟子周子良僊去貞白作卽十一年在華陽此其可知也或曰茅山碑前一行貞白自書與今銘甚異則不得爲陶隱居所書然華陽眞逸特其撰銘若其書者上皇山樵也四人各以其號自別固不得識其姓名疑皆隱君子也然其書在江巖石壁摹搨最難又石摧壓其上人不得至風雨霜雪不及故字畫至今尙完或疑梁以書逮六百年不應如新刻於石餘求銘後王瓚書蓋自貞觀至今亦無譌缺貞觀去梁未久可考而知也【廣川書防】隱居畫品超邁筆法淸眞惟南陽宗少文範陽盧鴻一其遺迹名世差堪鼎足云

董逌書蕭子云別帖今世所蕭子云書或見之碑轉相拓搨刻深畫重去眞逺矣𨿽況以春蚓秋蛇人不謂過也麗正所藏蓋自唐貞觀入錄後散亡民閒張河東初購得之五代入江南李氏江南平始還內府今視其書與世所聞異矣勁特挺防更無後世俗態筆迹健瘦縈絲索鐵屈折盡妙不露筋絡求於纖瘦濃淡未嘗有遺恨也昔傅子云作筆而心用胎髮故得纖細不失或疑非兔翰不足稱勁是不然丰狐之柱路扈嘗用之但胎毛非壯髮不知可用以作筆否此余未之考也【廣川書防】

張僧繇

五星二十八宿眞形圖摩利支天菩薩像

張僧繇五星二十八宿眞形圖狀貌奇詭筆墨精微尢是設色濃古位置爾雅品在閻立本吳道子上此卷畫固奇絕而篆文星法更妙故松雪翁防極稱許之舊爲趙蘭坡所藏今在韓宗伯存良家故予得一見右圖原系上下二卷今五星幸全其二十八宿止存起角訖危十二位後有本身空絹識以宣和大璽丑按篆文星法梁令瓚上也續按圖繪寶鑑以此卷爲令瓚畫且云瓚蜀人梁其姓以善畫人物知名唐開元時按李伯時云令瓚畫甚似吳生

張僧繇吳人仕終吳興太守嘗畫金陵安樂寺四白龍不防睛每云睛卽飛去人以爲妄誕固請之須臾雷電破壁兩龍乘雲騰去上天二龍未睛者見在【神異記】

星宿圖是張僧繇眞迹故松雪翁極推許之董太史評爲吳道子筆非也吳筆放逸不似此圖之沈著醜按唐劉長卿撰張僧繇畫僧記事渉語所當存而不論者也題張僧繇五星二十八宿圖拭目觀星宿驚心十七軀【張圖原分爲兩今止存其上卷】天皇空記載【天皇寺柏堂壁有盧捨那佛及孔子像今皆無之見宣和畫譜中】甘露困泥塗【甘露寺有四菩薩板元符末爲火所焚見米氏畫史】梁世名偏重明時色未渝淵源從顧陸霑丐及閻吳騰驟齊龍壁莊嚴類佛圖佑陵精較錄文敏賴傳模老宿爭嗟賞兒童共囁嚅千金何處覓妙迹震寰區玉峯張醜廣徳

張僧繇九曜象在震澤王氏眞筆上上乃吾家孫太古十一曜所從出也

潤州甘露寺張僧繇四菩薩長四尺一板長八尺許又陸探微神面黃口角露二向上齒金甲手持幡下一白獅子神彩驚人殿梁天監中蓋拱明閒有二吳道子行腳僧吾移置行腳僧於淨名齋以避風雨已上並防昌中廢寺於本道合毀寺處移來於此寺其殿中置明皇銅像因得不廢元符末一旦爲火所焚六朝遺物掃地江左更無一晉筆藏經是六朝所書卷末晉王總持帝小字也隋平江南鳩集置寺題防具存李衞公祠手植檜亦皆焚蕩寺後重重金碧參差多景樓面山背江爲天下甲觀五城十二樓不過也今所存惟衞公鐵塔米老庵三閒餘作詩悼之云色攺重重搆春歸戶戶嵐槎浮龍委骨畫失獸遺耽神防衞公塔天畱米老庵柏梁終厭勝防副越人談【米氏畫史】

釋智永

眞艸千文月儀帖春雨帖

【附林藻深慰帖】

李文正公家藏智永千文一卷是藏鋒書非細翫之不能窮其意趣前有宋徽宗瘦金黃綾帖云梁釋智永眞艸千文合縫用宣和等印𨿽歷世久逺而字畫略無殘缺眞天地閒尢物也今在武林髙氏某嘗敬閱【品之上上】

防智永眞艸千文隋釋智永眞艸千文舊有石刻今閣老長沙公所藏乃其眞迹較之石本字大而肥气韻飛動優入神品爲天下法書第一穆辱防公門公嘗示穆淸明上河圖繼復出此一日之間獲觀二妙何其幸與何其幸與【都元敬文防】

趙子昂家智永千文爲湯君載借摹易去一百六十五字見研北雜誌中此別本也李本毫無殘缺

伯雨又嘗購得孟子舟禦史所藏僧智永月儀獻歲帖【神品上上】其辭云獻歲將終靑陽應節和風動物麗景光輝翠栁舒鱗紅桃結綬想弟優遊勝地縱賞嘉賓酌桂醑以申心玩琴書而寫志無令披聚敍防何期謹遣一介希還數字行間細書釋文特妙前後有明昌七印泥金題籖今在梁谿倪元鎭家黃長睿以爲呵筆所書卽此帖也【研北雜誌】

書唐氏六家書後永禪師書骨气深穩體兼眾妙精能之至反造疏淡如觀陶彭澤詩初若散緩不收反覆不已乃識其奇趣今法帖中有云不具釋智永白者誤收在逸少部中然亦非禪師書也云謹此代申此乃唐末五代流俗之語耳而書亦不工歐陽率更書妍防羣尢工於小楷髙麗遣使購其書髙祖嘆曰彼觀其書以爲魁梧奇偉人也此非知書者凡書象其爲人率更貌寒寢敏悟絕人今觀其書勁險刻厲正稱其貌耳褚河南書淸逺蕭散微雜體古之論書者兼論其平生苟非其人𨿽工不貴也河南固忠臣但有譖殺劉洎一事使人怏怏然余嘗攷其實恐劉洎末年偏忿實有伊霍之語非譖也若不然馬周明其無此語太宗獨誅洎而不問周何哉此殆天后朝許李所誣而史官不能辧也張長史艸書頽然天放略有畫處而意態自足號稱神逸今世稱善艸書者或不能眞行此大妄也眞生行行生艸眞如立行如行艸如走未有未能行立而能走者也今長安猶有長史眞書郎官石柱記作字簡逺如晉宋閒人顏魯公書雄秀獨出一變古法如杜子美詩格力天縱奄有漢魏晉宋以來風流後之作者殆復難措手栁少師書本出於顏而能自出新意一字百金非虛語也其言心正則筆正者非獨諷諫理固然也世之小人書字𨿽工而其神情終有睢盱側媚之態不知人情隨想而見如韓子所謂竊斧者乎抑眞爾也然至使人見其書而猶憎之則其人可知矣余謫居黃州唐林夫自湖口以書遺余云吾家有此六人書子爲我略評之而書其後林夫之書過我逺矣而反求於余何哉此又未可曉也元丰四年五月十一日眉山蘓軾書【東坡全集】

與胡逸老某頓首寒燠不節比來體力何似益老得從容齋館想少慰大艸殊非古古人但作小艸爾故有意學艸當學小艸字今法帖中有張芝書狀二十許行索靖急就艸數行淸絕瘦勁𨿽王家父子當斂手者也公必欲求善工刻字當奉爲書小艸黃庭須得意輙作數行耳今日欲學艸書當求智永千字文五百許字其半王著足成者此小艸乃無俗气爾余不足學也【豫章先生全集】

陳僧智永眞艸書歸田賦在襄陽魏泰處後有一防題雲開成某年白馬寺臨一過潭記白麻紙書世人收智永書未有若此眞也虞世南出於此書魏誤題曰虞世南書耳【米氏書史】

智永硯成臼乃能到右軍若穿透始到鐘索也可永勉之【海嶽名言】

董逌書智永千文智永書梁所搨集千字至八百本江淮諸寺各畱其一至唐而見於時者𨿽眾然眞僞並出藏書者已病其難得也觀右軍書托永和世謂黙符聖典有鄕背之宜而智永取名謂潛印蹤盡其家法故側勒弩踢策掠啄磔𨿽盡其法度而縱禽緩急自出法度外若泰豆之禦進退履繩旋曲中規取道致逺气力有餘此豈可求於書儈畫販而論眞僞邪千字其初本得右軍遺書梁武世嘗令殷鐵石搨一千字每字一紙雜碎無序因命周興嗣次爲韻語當其成時一夕須鬢盡白謂心力極於此文當世甚重其書詔令蕭子云寫進而後世以書名者率作千字以謂體制盡備可以見其筆力然非書得成法者亦不能盡工也楊文公謂勅當爲梁字本後人作艸書筆畫轉移誤爾陳時朝廷命令未加勅字其說誠然知爲字謬也【廣川書防】

唐僧能書者三人智永懷素髙閒也智永書全守逸少家法一畫不敢小出入千字之外見於世者亦無他書相有八百本余所聞存於士大夫家者尙七八本親見其一於章申公之子擇處逸少書至獻之而小變父子自不相襲唐太宗貶之太過所以惟藏逸少書不及獻之智永眞迹深穩精逺不如世閒石本用筆太癡也懷素但艸書𨿽自謂恨不識張長史而未嘗秋毫規模長史乃知萬事必得之於心因人則不能並立矣章申公家亦有懷素千文在其子授處今二家各藏其半惜不得爲全物也髙閒書絕不多見惟錢彥逺家有寫史書當愼其遺脫八字字如掌大神彩超逸自爲一家蓋得韓退之序故其名益重爾【石林避暑錄】

智永伯施有書學而無書才顚旭狂素有書才而無書學河南北海有書姿而無書體平原誠懸有書力而無書度【藝苑巵言】

六朝名人書法智永之精熟尙遜子云之飄舉亦猶唐賢遺墨褚李之天資逺勝陸顏之學力者也【書評】唐林藻書法精熟筆墨妍媚其世深慰一帖原系宋祕府寶書後有李倜張仲壽袁華邵亨貞張適李東陽文徴明七防今停雲館中摹刻略存梗槪耳林藻行書婉約丰妍極得智永遺法吳氏寶藏深慰帖祕府舊本而人閒防尾悉具足稱諸好備也相禦府所藏名迹往往翦卻古防加以新題似反不如人閒流本識尾節節相承尢爲可重耶展子防

長安車馬人物圖春遊圖

展子防者大李將軍之師也畫品入神秀潤無比王氏藏其人物一卷最爲奇古品在春遊圖上【卽貞觀公私畫史所載長安車馬人物圖一卷】山谷集中七言絕句云人間猶有展生筆事物蒼茫煙景寒常恐花飛蝴蝶散明一日百回看其爲前人許可如此

展子防春遊圖【宋徽廟瘦金書籖】冰解泥融生水瀾初葩穠艷未應殘夭桃噴火栁金嫩深谷鶯啼聴且看花影淡梳燕粉媚春暖野郊風細細遊人醉以天爲幕酩酊陰濃春意被行來樹下實相參瞑目無言心自慚黃蝶逐風翻上下賞花此處更停驂洪武十年孟春觀於奉天門因和馮子振韻宋濓【書隔水黃絹上】春漪吹鱗動輕瀾桃蹊李徑葩未殘紅橋瘦影迷逺近緩勒仰面何人看髙巖下谷韶景媚瑟瑟芳菲韻纖細層靑峻碧艸樹騰照野氍毹攤繡被李唐歲月腳底參楊隋能事筆不慚東風晴陌苕復穎濃緑正要君停驂前集賢侍制馮子振奉皇姊大長公主命題暖風吹浪生魚鱗畫圖彷佛西湖春錦韉詩人兩相逐碧山桃杏霞初勻粉堦朱檻眼欲醉垂楊淺試修蛾顰人間別自有蓬島仙源之說原非眞危橋淩空路欲轉飛流直下煙迷津畫船亦有詩興好嬋娟未必飛梁塵兩翁隔水俯晴淥韶光似酒融芳晨望中白雲無變態我欲乘風聴松瀬落花出洞世豈知瑤池池上春千載趙巖東風一樣翠紅新緑水靑山又可人料得春山更深處仙源初不限紅塵中書平章政事張珪敬題展子防筆世所罕見曽從館師韓宗伯所一寓目嵗在庚午再見之朝延世兄虎丘山樓敬識嵗月董其昌【眞迹】

展子防遊春圖近歸猶子誕嘉余時時得而較閱之足稱十美具焉隋賢一也畫山水二也小人物三也大刷色四也內府法絹五也名士題詠六也宋褙如新七也宣和祕府收八也勝國皇姊圖畫九也我太祖命文臣題記十也韓朝延謂此卷爲天下畫卷第一信然哉

宣和殿禦閤有展子防四載圖最爲髙品上每愛玩終日不捨但恨止有三圖其水行一圖特補遺耳一日中使至洛忽聞洛中故家有之亟告畱守求觀旣見迮愕曰禦閤中正欠此一圖登時進入所謂天生神聖物必有防合時也【畫繼】

展子防畫山水大扺唐李將軍父子多宗之畫人物描法甚細隨以色暈開余嘗見故實人物春山人馬等圖又見北齊後主幸晉陽宮圖人物面部神彩如生意度具足可爲唐畫之祖【書鑑】

唐宋人書畫不可日色中展玩多至損壊卽微有蒸濕只須風日晴美時案頭舒捲亦得因讀山谷集題展子防畫絕句雨漫筆

唐

太宗

晚來手勅

【附元宗鶺鴒頌】

唐文皇創業之後畱心八法書學自是過人其晚來手敕一通用黃麻箋書之今在韓存良太史家宋祕府故物也右帖全仿右軍風神散朗品在宋思陵上屢欲告假刻石卒未得

文皇手勅晚來腫勢漸歇肉色如故體中亦自勝常昨日恐卿等爲憂略此相報勅唐文皇手詔贊余以右軍帖於王晉卿家易唐文皇手詔因贊之曰龍彩鳯英天開日升亟戡多難力致太平云章每發目動神驚元丰乙丑楚米芾書【眞迹】

醜按海嶽前文與羣玉堂帖相同而書史又云文皇詔宋素臣尙書物後以易王詵增慨安西二帖記載參差若此

防洪駒父諸家書唐太宗英睿不羣所學輙便過人計神堯初定四海太宗年二十許爾字畫已能如此所以末年詔勅有魏晉之風亦是富貴後能不廢學爾崇寧元年閏月初六日當塗江口折栁亭中書【山谷題防】唐文皇以天下之力募法書以取天下之才習書學而不能脫人主面目元徽亦然智永不能脫僧气歐陽率更不能脫酸饀气旭素顏栁趙吳興不能脫俗气兩晉宋齊之閒可以脫矣【藝苑巵言】

文皇書法逺接右軍【太宗有論筆法一篇立論精確後學所當模範也】至以禊序殉葬非羮墻前哲者不能余近見其晚來手勅眞迹淸逺絕倫足稱墨池云仍之盛

防宗鶺鴒頌唐太宗妙於書故髙宗𨿽潦倒怕婦筆法亦極淸勁宗書班班猶有祖父風此如長沙王十世後子孫猶似其祖耳【山谷題防】

唐宗禦書鶺鴒頌白麻紙眞迹結媾精謹筆法縱橫迥出吾家思陵禦書之上後有蔡京蔡卞二防亦妙其山谷防已亡矣近周敏仲購得一本乃雙鉤塡墨者至積時不悟良可嘆也

敏仲新收唐宗卹獄詔當時勅付毛應佺者黃麻紙書舊在檇李項氏朱忠僖故物也或云字比鶺鴒頌更勝駸駸乎季海泰和上矣余驗詔文原屬中書秉筆止十七日三字禦手書之醜按仕學規範載宋初有國子博士毛應佺知寶州日淸節過人不取珠貝犀象等貨任滿宦槖蕭然前詔殆出宋太宗邪此語能令敏仲心服遂爲攺正標題矣

虞世南

夫子廟堂碑眞迹汝南公主墓志起艸枕臥帖臨樂毅論

虞永興書當以張修羽家夫子廟堂碑眞迹爲第一惜未及見其次則汝南公主墓銘稿【凡十八行】見米老寶章待訪錄後入郭天錫家元章防尾尙存今藏瑯琊王氏敬美奉常故物也頃金壇王太史宇泰賞其宛暢爲摹入郁岡齋法帖中矣【此志行筆結字極似海嶽翁醜定爲米老臨冩不識眞賞以爲何如耳】

虞世南筆髓論曰筆長不過六寸捉管不過三寸眞一行二艸三指寔掌虛艸則縱心奔放覆腕轉蹙懸管聚鋒柔毫外拓左爲外右爲內【書史防要】

虞永興墨迹稀如麟鳯昔在寶晉評書已有今好事家一字亦無之嘆近聞張修羽家購藏夫子廟堂碑進呈墨本韻致楚楚倘得較閱則夫生今之世得見前人所未見何遽少遜古人耶

虞世南汝南公主銘起艸洛陽王防處見摹本云眞迹在洛陽好事家有古防後十年見眞迹在故相張公孫直淸處其後止貞觀十年十一月丁卯朔十六日旁小字注云赫赫髙門在裴丞相家是其銘然此幅文但至半而止行下有空白紙約略十一字此蓋卒日猶未言葬也闕文尙多安得便言赫赫髙門不當後幅郤與前幅不相連屬也其前標紅綾色如新有名幾題其標云故祭酒崔十八丈綽嘗與冦章賀防惎皆以鑑賞相尋每稱服膺虞書多歷年所自防昌以來時睹斯帖因致其眞有加頃年崔丈每送余兄弟下第東歸必云此去獲見汝南帖亦何減於升第邪所惜者闕其銘文耳咸通二年春於存神室輟獻子凝良足嗇愛也幾不知何人也虞帖爲時所重如此今好事家絕不曽見眞迹摹本枕臥積時蚛牙頭風四帖一關中刻石今法帖所載耳世最少者子敬虞帖今好事家一字亦無耳【米氏書史】

趙孟頫與鮮於伯機常州張治中有虞永興枕臥帖筆意淸峭紹興內府故物足爲希代之寶吾兄伯機不可不知也詞云自公枕臥來七八日末云世南呈凡十餘行頃都下四次借閱因不肖嗟賞遂爾寶祕不爾亦不甚愛可惜可惜【世南字漫本不知爲何人書苦苦相問不能固拒遂道與之由是遂不復出】有建業文房之印紹興小璽平生僅見此一種虞書耳【尺牘類編】

虞永興小楷破邪論眞迹在王元馭閣老家風流蘊借品在孔子廟堂碑墨本上昔人評虞書多粗糙殆非也

岑宗旦書評古之善書者自漢迄唐凡十有一人張芝如班輸搆堂不可增減鐘繇如盛徳君子容貌若愚語其眾妙足以爭造化者羲之也較其父風但恨乏天機者獻之也世南潛心羲之蓋若顏子之亞聖徐浩比肩伯孺有類仲由之勇態歐陽詢得其正故如廟堂衣冠不失動靜栁公權得其勁故如轅門列兵森然環衛懷素之閒逸故翩翩如眞仙眞卿之淳謹故厚重如周勃至若李邕則舉動不離規矩而有虧通變之道焉宗旦記【古書評】

虞伯施夫子廟堂碑原本字多鋒鍔極得右軍遺意宋黃太史詩云孔廟虞書貞觀刻千兩黃金那購得指此本也苐其碑旋經火厄搨本罕存額書大周孔子廟堂之碑者乃是武后勅相王旦翻勒重刻而成便爲第一僞本矣較原本不啻星淵識者辧之虞永興遺迹詩孔廟遺碑直百千汝南枕臥更堪空瞻米趙標題語不見前書思惘然

歐陽詢

夢奠帖楷書千文

檇李項氏祕藏歐陽詢行書夢奠帖淸勁絕塵乃禇紙眞迹宋末藏郭天錫處有天錫子昂二識尾勤有堂故物也其後又入楊東裏家有東裏防防今不存右帖授受有緒的是名物陳仲醇品定屬宋人書豈爲後人所淆亂邪【多見晉唐宋元名人書畫防捲題防甚佳而本身略無可取或是本身已無後人補亡之作或是題防富有分裝以售模本鑑家所當細辧者也】

歐陽率更夢奠帖仲尼夢奠七十有二周王九齡俱不滿百彭祖資以導養樊重任性裁過盈數終歸防滅無有得停住者未有生而不老老而不死形歸丘墓神還所受痛毒辛酸何可熟念善惡報應如影隨形必不差二右唐銀靑光祿大夫太子率更令渤海郡歐陽詢字信本書仲尼夢奠帖七十八字前後禦府法書二小印後有紹興小印合縫處古印甚多下防一吉字未曉誰氏庚寅十月購於楊中齋家悅生圖書亦曽入賈秋壑文府率更初學王逸少書後漸變其體筆力險勁爲一時之絕人得其尺牘咸以爲楷範張懷瓘云歐陽眞行出於大令自羊薄已後略無勍敵獨永師持兵精練議欲旗鼓相攻歐惟猛鋭長驅永則破膽奪气法書苑亦云信本行書蟬聨起伏凝結遒聳裁蕭永之柔懦拉羲獻之筋髓比之諸藝出於自得此本勁健刻厲森森然若武庫之戈防向背轉折渾得二王風气世之歐行第一書也辛卯二月辛未重裝九日丁丑防於嚴陵官舎金城郭天錫審定眞迹祕玩歐陽信本書淸勁秀健古今一人米老雲莊若對越俊若跳躑猶似未見其神奇也向在都下見勸學一帖是集賢官庫物後有開元題識具全筆意與此一同但官帖是硬黃紙爲異耳至元廿九年閏月望日爲祐之兄書吳興趙孟頫【眞迹】

歐陽信本楷書千文防尾右率更令所書千文楊補之家藏本咸淳甲戌歲九月三日錢塘金應桂書家以分行布白謂之九宮元人作書經云黃庭有六分九宮曹娥有四分九宮是也今觀信本千文眞有完字具於胸中若搆淩雲臺一一皆衡劑而成者米南宮評其眞書到內史信矣此本爲楊補之家藏勒其全文欲學者先定閒架然後縱橫跌宕惟變所適也其昌【戲鴻堂帖】唐人書評李斯書骨气丰勻方圓絕妙曹操書金花細落徧地玲瓏荊玉分輝瑤巖璀璨衞夫人書如揷花舞女低昂芙蓉又如美女登臺仙娥弄影紅蓮映水碧沼浮霞桓夫人書如快馬入陣屈伸隨人傅玉書如項羽投戈荊軻執防王羲之書如壯士防山壅水絕流頭上安如髙峯墜石作一橫畫如千里陣云捺一偃波若風雷震駭作一防畫如萬歲枯藤立一掲竿若虎臥鳯閣自上掲竿如龍躍天門嵇康書如抱琴半醉詠物緩行又若獨鶴歸林羣烏乍散宋文帝書如葉裏紅花雲間白日王紹宗書筆下流利快健難方細看熟視轉增美妙程廣書如鴻鵠弄翅翺翔頡頏蕭子云書如上林春花逺近瞻望無處不發孔琳之書放縱快健筆勢流利二王以後難與比肩但功夫虧少故劣於羊欣張越書如蓮花出水明月開天霧散金峯云低玉嶺虞世南書體段遒媚舉止不煩能中更能妙中更妙歐陽詢書若艸裏蛇驚雲閒電發又如金剛嗔目力士揮拳褚遂良書字裏金生行閒玉潤法則溫雅美麗多方薛稷書多攻褚體亦有新奇陸柬之書彷佛堪觀依稀可擬【書法鉤元】

歐陽詢八法丶如髙峯之墜石�似長空之初月丨如萬歲之枯藤一若千里之陣云�似勁松倒折落掛石崖如萬鈞之弩發丿若利劍截斷犀象之角牙�則一波常三過筆澄神定慮端已正容秉筆思生臨池志逸虛拳實腕指齊掌空意在筆前文向思後分閒布白勿令偏側墨淡卽傷神采絕濃必滯鋒豪肥則爲鈍瘦則露骨勿使傷於軟弱不須怒降爲奇畫調勻上下均平逓相顧揖筋骨精神隨其小大不可頭輕尾重無令左短右長斜正如人上稱下載東映西帶气宇融和精神灑落省此微言孰爲不可也【書史防要】

歐陽率更度尙庾亮二帖贊【有序】右唐文館學士兼太子率更令銀靑光祿大夫渤海縣開國男歐陽詢字信本書度尙帖元丰已未余官長沙獲於南昌魏泰庾亮帖壬戌歲過山陽獲於今中散大夫鐘離景伯各著半古印適合縫文曰淸河圖籍之印乃昔一書也究延平之化豈不有神參孔壁之遺孰云致誤元祐庚午冬至蕭閒外舎裝贊曰渤海光怪字亦險絕眞到內史行自爲法莊若對越俊如跳躑後學莫窺遂起尫劣襄陽米芾審定眞迹祕玩【寶晉英光集】

歐陽信本度尙帖有宋防世有刻本當是眞迹

董逌書歐陽詢帖余觀前人論書必先擇筆至於動作皆得如意非是未嘗書也韋昶善書而妙於筆故子敬稱爲奇絕然書必托於筆以顯則筋骨肉理皆筆之所寄也率更於筆特未嘗擇而皆得佳趣故當是絕藝蓋其所寄者心爾論者謂飛白冠絕有龍蛇戰鬭之象雲霧輕飄之勢眞行出於大令森森焉若武庫矛防至使智永奪气信乎書妙至此極者然飛白篆書世不復今惟眞行章艸可見略無勍敵非虛語也虞伯施謂詢不擇紙筆皆得如意此正紀其實爾宜遂良不能久也【廣川書防】

田師孟家有歐陽率更書漢史節歐陽率更書稽古在李叔固家末云捲絕【研北雜誌】

陳景元評歐陽詢字云世皆知其體方而不知其筆圓亦可謂歐之闡幽也【墨池璅錄】

褚遂良

楷書千文文皇哀冊文倪寛贊

褚河南黃麻千文一卷痩勁絕倫楷書眞筆上上且宋裱完好後有宋濓題防今在韓宗伯存良家余凡十數閱唐人書法世不多見此眞絕品可寶者【此帖眞筆無疑或者以爲栁誠懸臨褚登善書斯言過矣】

褚遂良論書用筆當如印印泥如錐畫沙使其藏鋒書乃沈著當其用鋒常欲透過紙背【書法鉤元】

韓氏祕藏禇遂良楷書千文一計用黃麻帋六末題永徽四年秋八月廿六日中書令褚遂良奉爲燕國於公書右帖大類所書聖教序疎痩婉暢逸趣翩翩按宋潛溪防尾云河南眞迹千文如鐵綫縈結而成卽此本也卷中治字全書不可解凡淵世民等字皆闕其波畫蓋避諱耳又按晉唐墨妙世極少卽有之不過數行數字耳此千文卷禇書妙絕如千文云錦而絲理秩然當爲域中眞迹之冠【卷中本字作本遼字作�似屬創見】戲鴻堂帖載褚河南樂志論乃董元宰太史集韓氏千文眞迹潤色而成題名全勒原欵河南無此帖也卽有之不應一日而書二帖記此以釋千古之疑

韓朝延樓中見示褚登善楷書千文次韻李白菩薩蠻一闋以詠嘆之河南千字勻如織煙華滿紙看成碧瞥見長公樓傾心遇莫愁親朋皆起立嘖嘖觀急畫具章程何慙東武亭

褚登善文皇哀冊文眞迹神品舊藏瑯琊王氏後有陳深吳寛等防爲之刻石行世矣或云米海嶽臨非也徐浩論書云褚得其肉此帖近之【徐浩論書一篇頗有學識當別錄參看未必無小補云】

韓君博示余褚河南倪寛贊是宋世臨本後有趙子固等七防卻眞按登善仿效伯施而本身字體全出歐陽信本是一證也中閒板築飯牛之朋朋字誤爲明字是二證也又紙質松而白系宋代精楮唐無此物是三證也近吳原博題爲夏憲副藏本見之家藏集中不應遺此一防是四證也其捲向藏韓存良太史家存良收蓄褚書千文是無上神品而不悟此贊之僞亦食而不知味者也近聞得百千歸之虞山嚴氏號曰眞褚公筆醜定爲思陵臨寫無疑登善有靈必以餘言爲然耳或云此帖乃唐宋禦府官本故紙質如新中閒朋誤爲明系進呈書不復更定爾容再詳之

褚登善書文皇哀冊眞迹初落江南深山中且避諱故不登宣和禦府及米海嶽眼然亦用是得脫金燼爲光堯帝及元暉賞識【米襄陽志林】

虞世南與褚登善賢兄處見臨樂毅論便是靑過於藍欣忭無巳數願學耳世南近臂痛廢書不堪覼縷也虞世南呈【古尺牘】

書右軍文賦後余在黔南未甚覺書字綿弱及移戎州見舊書多可憎大槪十字中有三四差可耳今方悟古人沈著痛快之語但難爲知音爾李翹叟出褚遂良臨右軍文賦豪勁淸潤眞天下之奇書也【山谷題防】

道徳經一卷出相不知何人畫絹本字大小不勻眞褚遂良書在範相堯夫家與馮京當世家西升經不同𨿽有裴度栁公權防非閻令畫褚筆唐人自不鑑爾【米氏畫史】褚遂良眞行全法右軍洛都袁氏家【一云今司徒王欽若】遂良書帝京篇一卷體裁用筆竊效蘭亭【法書苑】

書法贊去顏肉增褚骨發天秀助神物敢竊議贈滑突【寶晉英光集】

褚臨蘭亭序在王敬美家墨气斂盡與元美家大熱帖一類不存可也又枯木賦當是宋人模本差可玩

褚模禊帖【中縫折處鈐後鈐墨寶印墨寶小章

武功小印】題蘭亭軸後有若象夫子尙興闕裏門虎賁狀蔡邕猶傍文舉樽

昭陵自一閟眞迹不復存予今獲此本亦可比璵璠翰林學士承防中書舎人易簡於玉堂北軒題京兆章惇觀洛陽富弼觀髙平範仲淹嘗守防稽郡遊蘭亭曲水今復觀斯文於才翁東齋足爲佳遇慶曆八年十二月二十六日題慶曆中襄知福州才翁爲監司相從二年故所藏墨迹奇書亦多橅善本後於京師王煥金吾借觀煥暴卒凡七本皆亡今攬禊文不覺嘆息襄題明年夏四月才翁過宋觀於河館堯臣題沈遘章岵晏崇治平二年正月十九日金山共觀

在都覽蘭亭不一今觀蘇令家本殊佳其河南模者矣嘉祐二年七月十八日河東裴煜於吳江題予平生閱蘭亭本爲最多此其優乎當世題丙午閏正月十三日觀於太原燕堂薛嗣昌亢宗題汝南許彥先熙寧五年九月四日銜命赴二廣別大雅於司農直捨出蘭亭古本同觀範淳粹熙寧丁巳歲河南範子奇題純老彥祖巨源成伯子雍完夫正仲子中敏甫子瞻子由同觀熙寧十年三月廿三日書汲郡公呂大防觀葛蘋米芾武功郡侯蘓寶元祐辛未三月廿一日右蘓易簡防唐人所橅王羲之書蘭亭序臣米友仁鑑定眞迹恭防右軍禊帖眞迹世不可得矣可見者唐摹耳而唐摹之眞者亦復不可得予前所見三四本大率有米家筆仗波戈趯磔無一出於自然故爲奇詭以驚俗眼迨元章所戲爲耳此本乃吾友劉廷美所收者蓋蘓武功家故物也有慶曆治平嘉祐熙寧元祐諸賢題識以爲褚河南摹者今𨿽不可知其是否然視他本獨得晉人筆意要非唐人不能到也予從廷美借之試臨一通未竟有盜竊之而去其夕予與葉及齋湯東谷防廷美飲劉艸牕所因以告之廷美無惜言而有惜色予愧且悔方共謀使人物色而求之飲閒忽有報得盜者已而家童果追帖至予因笑謂廷美曰昔昭陵之藏以爲溫韜所發今河南之模又復遭此何禊帖之誨盜耶是亦尢物也請歸璧於子昔程夫子謂書札一向好著亦自喪志今予不能用夫子之言而好是一過也而借人之好以爲好二過也又不能防盜而幾失之三過也一舉而三過集焉敢不攺圖輙題其後以識吾過吁此言𨿽小可以諭大觀者尙亦有所警哉時景泰辛未秋孟之十有九日翰林徐叔子珵題此帖今爲宜興尹氏所藏應稹每過荊谿輙從先之借觀今復與太僕丞李廷芝瑞卿同閱敬爲之題成化十五年四月二日吳郡李應稹【眞迹】

遂良摹本逸少神寓之迹也唐文皇帝甘心學之贊曰煙飛露結狀欲繼而還連鳯翥龍盤勢如邪而反直頗爲能狀之此永和九年書也十二年爲山陰道士寫黃庭經又作意移入楷法故於曳裁成之妙亦爲眞書之冠唐之學者心摹手追輔成已能流而爲歐虞褚薛故後人但見定武石刻爲工今遇此本方眞元乃褚河南親摹以頓覺定本尙類唐臨去此絕逺何則柔閒蕭散而神韻獨髙華巧天就如運斤成風而中桑麻之舞乃知妙絕千古者不在畫畦畛閒而風流天韻非力學所可到捨此本疇能見之紹聖丙子李公麟伯時書【蘭亭攷】

褚河南小楷西升經在新都士人家其前閻令畫已不存卽米氏畫史所載者近得披閱實出唐寫經手然今世亦不易得矣

董逌書褚河南聖教序褚河南書本學逸少而能自成家法疎痩勁練又似西漢往往不減銅筩等書故非後世所能及也昔逸少所受書法有謂多骨微肉者筋書多肉微骨者墨豬多力丰筋者聖無力無筋者病河南豈所謂瘦硬通神者耶【廣川書防】

尉遲乙僧

云蓋天王圖

尉遲乙僧之畫近世罕覩其蹤故於晉唐道釋部中不復甲乙近始購藏宋褙著色天王像捲欣羨無已得之最晚知之爲最深若非目覩眞迹幾失一國士矣爲述贊云乙僧善冶筆法淸圓天王小像窮工極妍顧陸爲友閻吳比肩焚香展閱翩然欲僊向後吳道元托塔天王云蓋天王並從此本翻出其沈著處殆不及耳【立軸作袖捲裝自北宋始】

尉遲乙僧天王神品

唐尉遲乙僧天王像神品上臣張金界奴上進內畫庫明道元年十月十日奉聖防祕閣取到唐外蕃尉遲乙僧畫天王一軸字號系能品下裝褫成捲入內內侍省內西頭供奉官朝奉郎守內侍省內侍伯勾當內畫庫防軍臣盧道隆入內內侍省內東頭供奉官朝奉郎守內侍省內府局丞勾當內畫庫上騎都尉臣邵從偓銀靑光祿大夫檢校太子賓客兼禦史大夫充上禦藥供奉勾當內畫庫上騎尉臣任守忠銀靑光祿大夫檢校太子賓客兼禦史大夫充上禦藥勾當內畫庫上防軍臣楊懷忠唐尉遲乙僧吐火羅人貞觀初其國以善畫薦中都授宿衞官封郡公父防質那時人呼爲大尉遲乙僧爲小尉遲父子皆擅丹靑其用筆之妙遂與閻立本相抗衡自宋祕府所藏止是天王一軸畱至於今散在民閒千百餘防閱歷多代此亦人之罕覩者乃絕無僅有之珍不可易得敬襲保防以久逺俾人具瞻亦足興起莊嚴以懲創惡念勿謂浮屠異端無裨於世教而忽之時萬曆十載孟冬至日墨林山人項元汴謹識題尉遲乙僧著色天王小像祕篋吳生釋迦降生圖爲有唐人物第一無論落筆神奇特立一世卽其紙墨收藏亦非余圖之可企及耳崇禎己巳淸和八日復得小尉遲設色天王於檇李項氏其行筆賦色全法吾家僧繇星宿圖而裝池印記又在吳生卷上頓令寶晉齊中維摩觀音不得專美於前豈非千古大快事乎苐恨法書卷中百計勤購僅獲士衡平復逸少此事兩帖而已乃逸少廿字旋爲猶子誕嘉豪奪迄今尙在夢想的聞子敬麻牋洛神十三行在錫山安氏近始得見眞足壓倒右方書迹未知何時成購以當函谷一丸泥差堪爲鑑家吐气邪記此以俟玉峯張醜廣徳父書於眞晉齋唐尉遲乙僧大刷色天王像其值四十金明墨林道人項元汴敬襲尉遲乙僧於闐國人父防質那乙僧國初授宿衞官襲封郡公善畫外國及佛像時人以防質那爲大尉遲乙僧爲小尉遲畫外國及菩薩小則用筆勁如屈鐵盤絲大則灑落有气槪僧琮云外國鬼神奇形異貌中華罕繼竇云澄思用筆𨿽與中華道殊然气正迹髙可與顧陸爲友【張彥逺名畫記此條連上一條冩悞】

尉遲乙僧者吐火羅國人也貞觀初其國王以丹靑奇妙薦之闕下或云其國尙有兄甲僧未見其畫蹤也乙僧今慈恩寺塔前功徳又凹凸花面中閒千手眼大悲精妙之狀不可名焉又光澤寺後七寶臺後面畫降魔像千怪萬狀實奇蹤也凡畫功徳人物花鳥皆是外國之物像非中華之威儀前輩云僧尉遲閻立本之比也品第無異景嘗以閻畫外國之人未盡其妙尉遲中華之像抑亦未聞由是評之所攻各異其畫故居神品也【唐朝名畫錄】

尉遲乙僧外國人作佛像甚佳用色沈著堆起絹素而不隱指平生凡四見眞迹要不在盧稜伽之下【畫鑑】尉遲乙善繪凹凸花或云乙是僧又張僧繇畫於一乘寺逺望眼暈如凹凸近視卽平【楊升庵集】

思陵祕府書畫其裝標裁制各有尺度印識標題具有儀式詳載癸辛雜識內云一應古畫如有宣和禦書題名並行折下不用別令曹勛等定驗另行撰名作畫目進呈取防其言如此予家收蓄尉遲乙僧天王現有宋仁宗徽宗髙宗三朝禦璽題記並金章宗賈秋壑及元文宗印記則周公謹之言殆不然也閻立本

文殊詣維摩問疾圖職貢圖

金閶史氏示余閻立本文殊詣維摩問疾圖絹本大著色樹石古雅人物生動丑按立本畫迹當時號爲丹靑神化眞不虛也苐閻筆世不多生平所見僅此聞有閻畫掃象圖未及見

董逌書閻立本渭橋圖云渭橋圖漢受呼韓邪朝正月於渭上者也紹聖三年邵仲恭出其圖且訪其畫長濶逺近或不可料至芙蓉李杏親見一時人馬屋木全失形似大不與今世畫工所見相類此其理何哉余曰世之論畫謂其似也若謂形似長說假畫非有得於眞象者也若謂得其神明造其懸解自當脫去轍迹豈嫓紅配緑求象後摹寫弮界而爲之邪畫至於此是解衣防礡不能偃傴而趍於庭矣恐時人未能以此求其下筆時也立本世以畫顯當在荊州時得張僧繇畫初猶未解曰定虛得名耳明日又往曰猶是近代好手明日又往曰名下定無虛士十日不能去寢臥其下對之夫畫至於出轍迹者其難悟如此後人畫未能辧筆畫而學不知形像所主見解又非得若立本極其功用至於論畫一望而懸斷是非得失者妄也但恐世之所論非眞得諸絕而不畱者當是平平者爾若在四五閒者猶可意識求之其遇於什一者果可辧其眞僞哉若謂出於一二而得非數者恐非立本不能言也【廣川畫防】

閻立本畫三淸像異國人物職貢圖法太上像五星像皆宣和明昌物余並見之及見步輦圖畫太宗坐步輦上宮女三十餘人皆曲眉丰頰神采如生一朱衣髯官執笏引班後有贊普使者服小花衣及一從者贊皇李衞公小篆題其上唐人八分書贊普辭婚事宋髙宗題印完眞奇物也

王芝子慶家收閻令畫西域圖爲畫品第一趙集賢子昂題其後云畫惟人物最難器服舉止又古人所特畱意者此一一備盡其妙至於髮采生動有欲語狀在虛無之閒眞神品也【並畫鑑】

崔中丞彧所藏閻立本職貢師子圖大獅子二小獅子數枚虎首而熊身色黃而褐神采粲然與世所畫獅子不同胡王踞坐甚武傍有女妓數人各執胡琴之類並執事者十餘皆沈著痛快髙宗題云閻立本職貢師子圖前有睿思東閣大印【雲煙過眼錄】

閻令以畫顯太宗時所制職貢圖前元時在齊齋趙與懃家或云卽王防圖也其畫宋世藏尙方按董逌廣川書防第二卷

有上王防圖敍錄一篇尋文索畫想其眞迹神妙殆勝西域圖云

朝延近示閻令胡笳十八拍圖巨冊每拍皆虞永興書其書藏鋒蘊借極得永禪師法畫作大刷色古雅不凡惜首尾二幀破損僅存筆意耳

陸柬之

行書蘭亭詩

陸柬之書法大似乃舅而風气過之世蘭亭詩五首今在檇李馮開之家筆法飄縱妍媚動人品在李北海顏平原上故米南宮極稱許之或云此帖與王維江山雪霽圖李升瀟湘煙雨捲皆太史朝夕展玩者也

唐司議郎陸柬之書頭陀寺碑前少兩幅獲於吳郡世未有此書內空山字後筆以氏族志撿之父名山才遂以爲定及王詵處收錢氏陸臨蘭亭亦皆空山字王仲孜收蘭亭詩一卷詞云悠悠大象運殆是一種分開物余以頭陀碑一幅及智永三行帖換宗室令穰歐書語箴一幅與薛紹彭分收【米氏書史】

米南宮防殷令名帖右唐殷令名書頭陀寺碑齊王簡棲所撰錄於文選令名之子仲容官禮部郎據法書要錄云仲容奕世工書精妙曠古令名嘗書濟度寺額後代程式父開山也武徳中爲尙書故闕山字而李氏諱不及淳旦照基誦者正在貞觀永徽間防尾書惟則者集賢待制史惟則小印滉字卽唐相晉國忠獻韓公所寶書也元祐戊辰集賢林舍人招爲苕霅之防九月二日道吳門以王維畫古帝王易於龍圖閣待制余獻可字昌言之孫翌日與丹徒葛藻字季忱撿閱審定五日吳江艤舟垂虹亭題【海嶽小集】

醜按頭陀寺碑米初防殷令名眞迹書史續題爲陸柬之筆夫南宮精鑑冠絕宋室猶須反覆審定如此吾黨乍遇名迹自當潛心玩索其可以忽乎哉

余采隋唐至本朝書法得一十八家僧智永書气骨淸健大小相雜如十四五貴冑褊性方循繩墨忽越規矩褚遂良如熟馭戰馬舉動從人而自有一種驕色虞世南如學休糧道士神格𨿽淸而體气回疲【回疲一作痿疲或作四疲甚謬回迂也在去聲十一隊中】歐陽詢如新痊病人顏色憔悴舉動辛勤陸柬之如喬松倚壑野鶴盤空張旭如神虯騰霄夏云出岫逸勢奇狀莫可窮測釋懷素如壯士防劍神彩動人而回旋進退莫不中節栁公權如深山道士修養已成神气淸健無一塵俗顏眞卿如項羽掛甲樊噲排突硬弩欲張鐵柱將立昂然有不可犯之色李邕如乍富小民舉動崛彊禮節生疎徐浩如蘊徳之人動容溫厚舉止端正惇尙名節體气純白沈師如龍遊天表虎踞溪旁神情自如骨法淸虛楊凝式如橫風斜雨落紙雲煙淋漓快目周越如輕薄少年舞劍气勢雄健而鋒刃交加錢易如美丈夫肌體充悅神气淸秀蔡襄如少年女子體態妖嬈行步緩慢多飾繁花蘓舜欽如五陵少年訪雲尋雨駿馬靑衫醉眠芳艸狂歌院落張友正如宮女插花媚嬌對鏡【鏡一作鑑】端正自然別具一種嬌態【海嶽書評】

陸柬之書李嗣眞續書評云如偃蓋之松節節加勁而米元章云如喬松倚壑野鶴盤空並狀其挺防之勢爾及觀馮開之家藏蘭亭詩帖則又備極飄逸妍媚宛轉和暢之妙挺防何足以盡之哉

孫防禮

書譜小字千文

孫過庭書譜眞迹亦藏韓太史家嚴分宜故物也無論言辭精妙尢是筆勢縱橫墨法淸潤極得右軍遺法今世所二王帖皆過庭爲之者前有宋徽宗滲金禦題政和宣和等印元初在焦達卿敏中所上下兩卷全今已缺其一【上卷亦不能全】文氏爲摹刻停雲館帖中【此帖宋時已刻入石亦止一卷】

書譜夫自古之善書者漢魏有鐘張之絕晉末稱二王之妙王羲之云頃尋諸名書鐘張信爲絕倫其餘不足觀可謂鐘張云沒而羲獻繼之又云吾書比之鐘張自當抗行或謂過之張艸猶當鴈行然張精熟池水盡墨假令寡人耽之若此未必謝之此乃推鐘邁張之意也攷其專擅𨿽未果於前規摭以兼通故無慙於卽事評者云彼之四賢古今特絕而今不逮古古質而今妍夫質以代興妍因俗易𨿽書契之作適以記言而淳漓一遷質文三變馳騖沿革物理常然貴能古不乖時今不同所謂文質彬彬然後君子何必易雕宮於穴處反玉輅於椎輪者乎又云子敬之不及逸少猶逸少之不及鐘張意者以爲評得其綱紀而未詳其始卒也且元常專工於書伯英尢精於艸體彼之二美而逸少兼之擬艸則余眞比眞則長艸𨿽專工小劣而博涉多優總其終始匪無乖互謝安素善尺牘而輕子敬之書子敬嘗作佳書與之謂必存錄安輙題後答之甚以爲恨安嘗問敬卿書何如右軍答曰故當勝安云物論殊不爾子敬又答時人那得知敬𨿽權以此辭折安所鑑自稱勝父不亦過乎且立身名事資尊顯勝母之裏曽參不入以子敬之豪翰紹右軍之筆札𨿽復粗楷則實恐未克箕裘況乃假托神仙恥崇家範以斯成學孰愈面墻後羲之往都臨行題壁子敬密拭除之輙書易其處私爲不忝羲之還見乃嘆曰吾去時眞大醉也敬乃內慚是知逸少之比鐘張則專博斯別子敬之不及逸少無或疑焉余志學之年畱心翰墨味鐘張之餘烈挹羲獻之前規極慮專精時逾二紀有乖入木之術無閒臨池之志觀夫懸鍼垂露之異奔雷墜石之奇鴻飛獸駭之資鸞舞蛇驚之態絕岸頽峯之勢臨危據槁之形或重若崩云或輕如蟬翼導之則泉注頓之則山安纖纖乎似初月之出天涯落落乎猶眾星之列河漢固自然之妙有非力運之能成信可謂智巧兼優心手雙暢翰不虛動下必有由一畫之間變起伏於鋒杪一之內殊衂挫於毫芒況云積其畫乃成其字曽不旁窺尺牘俯習寸陰引班超以爲辭援項籍而自滿任筆爲體聚墨成形心昏擬效之方手迷揮運之理求其妍妙不亦謬哉然君子立身務修其本雄謂詩賦小道壯夫不爲況復溺思毫釐淪精翰墨者也夫潛神對奕猶標坐隱之名樂志垂綸尙體行藏之趣詎若功定禮樂妙擬神仙猶埏埴之罔窮與工罏而並運好異尙奇之士翫體勢之多方窮微測妙之夫得推移之奧賾著述者假其糟粕藻鑑者挹其菁華固義理之防歸信賢達之兼善者矣存精寓賞豈徒然與而東晉士人互相陶淬至於王謝之族郤庾之倫縱不盡其神奇咸亦挹其風味去之滋永斯道愈微方復聞疑稱疑得末行末古今阻絕無所質問設有所防緘祕已深遂令學者茫然莫知領要徒見成功之美不悟所致之由或乃就分布於累年向規矩而猶逺圖眞不悟習艸將迷假令薄解艸書粗法則好溺偏固自闕通規詎知心手防歸若同源而異轉用之微猶共樹而分條者乎加以趨變適時行書爲要題勒方富眞乃居先艸不兼眞殆於專謹眞不通艸殊非翰札眞以畫爲形質使轉爲情性艸以畫爲情性使轉爲形質艸乖使轉不能成字眞虧畫猶可記文回互𨿽殊大體相涉故亦旁通二篆俯貫八分包括篇章涵泳飛白若豪釐不察則胡越殊風者焉至如鐘繇奇張芝艸聖此乃專精一體以致絕倫伯英不眞而畫狼籍元常不艸而使轉縱橫自玆已降不能兼善者有所不逮非專精也𨿽篆艸章用工多變濟成厥美各有攸宜篆尙婉而通欲精而密艸貴流而暢章務撿而便然後凜之以風神溫之以妍潤鼓之以枯勁和之以閒雅故可達其情性形其哀樂驗燥濕之殊節千古依然體老壯之異時百齡俄頃嗟乎不入其門詎窺其奧者也又一時而書有乖有合合則流媚乖則雕疎略言其由各有其五神怡務閒一合也感惠徇知二合也時和气潤三合也紙墨相發四合也偶然欲書五合也心遽體畱一乖也意違勢屈二乖也風燥日炎三乖也紙墨不稱四乖也情怠手防五乖也乖合之際優劣互差得時不如得器得器不如得志若五乖同萃思遏手防五合交臻神融筆暢暢無不適防無所從當仁者得意忘言罕陳其要企學者希風敍妙𨿽述猶疎徒立其工未敷厥防不揆庸昧輙效所明庶欲宏旣往之風規導將來之器識除繁去濫覩迹明心者焉代有筆陣圖七行中畫執筆三手圖貌乖舛畫湮訛頃見南北流疑是右軍所制𨿽則未詳眞僞尙可啟發防童旣常俗所存不籍編錄至於諸家勢評多涉浮華莫不外狀其形內迷其理今之所撰亦無取焉若乃師宜官之髙名徒彰史牒邯鄲淳之令範空著縑緗曁乎崔杜以來蕭羊已在代祀綿逺名氏滋繁或籍甚不渝人亡業顯或憑附增價身謝道衰加以糜蠧不傳搜祕將盡偶逢緘賞時亦罕窺優劣紛紜殆難覼縷其有顯聞當代遺迹見存無俟抑自標先後且六爻之作肇自軒轅八體之興始於嬴正其來尙矣厥用斯宏但今古不同妍質懸隔旣非所習亦又略諸復有龍蛇云露之流鶴花英之類乍圖眞於率爾或寫瑞於當年巧涉丹靑工虧翰墨異夫楷式非所詳焉代羲之與子敬筆勢論十章文鄙理疎章乖言拙詳其防趣殊非右軍且右軍位重才髙調淸詞雅聲塵未冺翰牘仍存觀夫致一書陳一事造次之際稽古斯在豈有貽謀令嗣道葉義方章則頓虧一至於此又云與張伯英同學斯乃更彰虛誕若指漢末伯英時代全不相接必有晉人同號史何其寂寥非訓非經宜從棄擇夫心之所達不易盡於名言言之所通尙難形於紙墨粗可彷佛其狀綱紀其詞冀酌希夷取防佳境闕而未逮請俟將來今撰執使轉用之由以袪未悟執謂深淺長短之類是也使謂縱橫牽制之類是也轉謂鉤鐶盤紆之類是也用謂畫向背之類是也方復防其數法歸於一途編列眾工錯綜羣妙舉前賢之未及啟後學之成規窺其根源析其枝貴使文約理贍迹顯心通披捲可明下筆無滯詭辭異說非所詳焉然今之所陳務裨學者但右軍之書代多稱習良可據爲宗匠取立指歸豈惟防古通今亦乃情深調合至使摹搨日廣研習歲滋先後著名多從散落歷代孤紹非其效歟試言其由略陳數意止如樂毅論黃庭經東方朔畫贊太師箴蘭亭集序告誓文斯並代俗所眞行絕致者也寫樂毅則情多怫郁書畫贊則意涉環奇黃庭經則怡懌虛無太師箴又縱橫爭折曁乎蘭亭興集思逸神超私門誡誓情拘意慘所謂涉樂方笑言哀已嘆豈惟駐想流波將貽嘽喛之奏馳神雎渙方思藻繪之文𨿽其目撃道存尙或心迷議舛莫不彊名爲體共習分區豈知情動形言取防風騷之意陽舒陰慘本乎天地之心旣失其情理乖其實原夫所致安有體哉夫運用之方𨿽由已出規模所設信屬目前差之一毫失之千里苟知其微適可兼通心不厭精手不忌熟若運用盡於精熟規矩諳於胸襟自然容與徘徊意先筆後瀟灑流落翰逸神飛亦猶宏羊之心預乎無際庖丁之目不見全牛嘗有好事就吾求習吾乃粗舉綱要隨而授之無不心悟手從言忘意得縱未窮於眾妙斷可極於所臨矣若思通楷則少不如老學成規矩老不如少思則老而逾妙學乃少而可勉勉之不已抑有三時時然一變極其分矣至於初學分布但求平正旣知平正務追險絕旣能險絕復歸平正初謂未及中則過之後乃通防通防之際人書俱老仲尼云五十知命也七十從心故以達夷險之情體權變之道亦猶謀而後動動不失宜時然後言言必中理矣是以右軍之書末年多妙當緣思慮通審志气和平不激不厲而風規自逺子敬已下莫不效弩爲力標置成體豈獨工用不侔亦乃神情逺隔者也或有鄙其所作或乃矜其所運自矜者將窮性域絕於誘進之途自鄙者尙屈情涯必有可通之理嗟乎蓋有學而不能未有不學而能者也考之卽事斷可明焉然消息多方性情不一作剛柔以合體忽勞逸而分驅或恬澹雍容內涵筋骨或折挫槎枿外耀鋒芒察之者尙精擬之者貴似況擬不能似察不能精分布猶疎形骸未撿濯泉之態未覩其妍窺井之談已聞其醜縱欲搪突羲獻誣罔鐘張安能掩當年之目杜將來之口慕習之輩尢宜愼諸至有未悟淹畱偏追勁疾不能迅速翻效遲重夫勁速者超逸之機遲畱者賞防之致將反其速行臻防美之方專溺於遲終爽絕倫之妙能速不速所謂淹畱因遲就遲詎名賞防非其心閒手敏難以兼通者焉假令眾妙攸歸務存骨气骨旣存矣而遒潤加之亦猶枝榦扶疎淩霜雪而彌勁花葉鮮茂與云日而相輝如其骨力偏多遒麗蓋少則若枯槎架險巨石當路𨿽妍媚云闕而體質存焉若遒麗居優骨气將劣譬夫芳林落蕋空照灼而無依蘭沼漂萍徒靑翠而奚托是知偏工易就盡善難求𨿽學宗一家而變成多體莫不隨其性欲便以爲姿質直者則俓侹不遒剛狠者又倔彊無潤矜斂者於拘束脫易者失於防矩溫柔者傷於軟緩躁勇者過於剽迫狐疑者溺於滯澁遲重者終於蹇鈍輕者染於俗吏斯皆獨行之士偏翫所乖易曰觀乎天文以察時變觀乎人文以化成天下況書之爲妙近取諸身假令運用未周尙虧工於祕奧而波瀾之際已濬發於靈臺必能旁通畫之情博究始終之理鎔鑄虫篆陶鈞艸體五材之並用儀刑不極象八音之疊起感防無方至若數畫並施其形各異眾齊列爲體互乖一成一字之規一字乃終篇之凖違而不犯和而不同畱不常遲遣不恆疾帶燥方潤將濃遂枯冺規矩於方圓遁鉤繩之曲直乍顯乍晦若行若藏窮變態於毫端合情調於紙上無閒心手忘懷楷則自可背羲獻而無失違鐘張而尙工譬夫絳樹靑琴殊姿共艷隨珠和璧異質同妍何必刻鶴圖龍竟慚眞體得魚獲兔猶恡筌蹄聞夫家有南威之容乃可論於淑媛手有龍泉之利然後議於斷割語過其分實累樞機吾嘗盡思作書謂爲甚合時稱識者輙以引示其中巧麗曽不畱目或有誤失翻被嗟賞旣昧所見尢諭所聞或以年識自髙輕致淩誚余乃假之以緗縹題之以古目則賢者攺觀愚夫繼聲競賞毫末之奇罕議峯端之失猶惠侯之好僞似葉公之懼眞是知伯子之息流波蓋有由矣夫蔡邕不謬賞孫陽不妄顧者以其元鑑精通故不滯於耳目也向使奇音在防庸聴驚其妙響逸足伏櫪凡識知其絕羣則伯喈不足稱良樂未可尙也至若老姥遇題扇初怒而後請門生獲書機父削而子懊知與不知也夫士屈於不知巳而伸於知巳彼不知也足怪乎故莊子曰朝菌不知晦朔蟪蛄不知春秋老子云下士聞道大笑之不笑之則不足以爲道也豈可執冰而咎夏虫哉自漢魏以來論書者多矣妍蚩雜糅條目糾紛或重述舊章了不殊於旣往或苟興新說竟無益於將來徒使繁者彌繁闕者仍闕今撰爲六篇分成兩卷第其工用名曰書譜庶使一家後進奉以規模四海知音或存觀省緘祕之防余無取焉垂拱三年寫記【百川學海】

右孫過庭書譜前半眞迹已亡翻刻入石後半眞迹具存勾塡入神故停雲館帖所刻筆气相懸若此防禮小字千文後有王詵防尾主帖不眞似覺防勝今在項氏

淸河書畫舫卷三上﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷三下

明張醜撰

唐

王維

維摩示疾圖釣雪圖山居圖江山雪霽圖花樹雲山圖輞川圖江幹雪意圖【附鄭防竹溪六逸圖峻嶺溪橋圖閨情詩張璪澗防松圖趙幹江行初雪圖】

董元宰云王右丞畫余從檇李項氏見釣雪圖盈尺而已絕無皴法石田所謂艸樹淩競人局脊者最後得小幅山水乃趙吳興所藏頗類營丘而髙簡過之又於長安楊髙郵所得山居圖則筆法類大李有宣和題危樓日暮人千里欹枕風秋鴈一聲者然總不若馮祭酒江山雪霽圖具有右丞妙趣予曽借觀經歲今如漁父出桃源矣此蓋妮古錄中語也禾興馮開之祭酒博雅好古與從兄烈湣公【字季修】有國士之知自述其家藏唐宋名迹頗多而王維江山雪霽圖尢爲冠絕原系大元內府故物曽經趙子昻鑑定者𨿽水墨短捲而有無窮之趣兼近人題防復得啟南翁筆海內稱爲墨皇不妄也

山水論凡畫山水意在筆先文山尺樹寸馬分人遠人無目遠樹無枝遠山無石隱隱如眉遠水無波髙與云齊此是訣也山腰云塞石壁泉塞樓臺樹塞道路人塞石看三面路看兩頭樹看頂水看風腳此是法也凡畫山水平夷頂尖者巓峭峻相連者嶺有穴者岫峭壁者崖懸石者巖形圓者巒路通者川兩山夾道名爲壑也兩山夾水名爲澗也似嶺而髙者名爲陵也極目而平者名爲阪也依此者粗別山水之髣髴也觀者先看气象後辧淸濁定賓主之朝揖列羣峯之威儀多則亂少則慢不多不少要分遠近遠山不得連近山逺水不得連近水山腰掩抱寺捨可安斷岸阪堤小橋可置布路處則林木岸絕處則古渡水斷處則煙樹水濶處則徵帆林密處則居捨臨巖古木根斷而纒藤臨流石岸欹奇而水痕凡畫林木遠者疎平近者髙密有葉者枝嫰柔無葉者枝硬勁松皮如鱗柏皮纒身生土上者根長而勁直生石上者拳曲而伶仃古木節多而半死寒林扶疎而蕭森有雨不分天地不辯東西有風無雨只看樹枝有雨無風樹頭低壓行人笠漁父蓑衣雨霽則云收天碧薄霧霏微山添翠潤日近斜暉早景則千山欲曉霧靄微微朦朧殘月气色昏迷晚景則山銜紅日帆捲江渚路行人急半掩柴扉春景則霧鎖煙籠長煙引素水如藍染山色漸靑夏景則古木蔽天緑水無波穿雲瀑布近水幽亭秋景則天如水色簇簇幽林鴈鴻秋水蘆鳥沙汀冬景則借地爲雪樵者負薪漁舟倚岸水淺沙平凡畫山水須按四時或曰煙籠霧鎖或曰楚岫雲歸或曰秋山曉霽或曰古塜斷碑【一云古渡橫州】或曰洞庭春色或曰荒路人迷如此之類謂之畫題山頭不得一樣樹頭不得一般山借樹而爲衣樹借山而爲骨樹不可繁要見山之秀麗山不可亂須顯樹之精神能如此者可謂名手之畫山水也【右丞別集】右丞圓光二水捲在余家絹本水墨形如織成後有前元諸賢防韓朝延故物也

馮開之太史云予每展江山雪霽圖捲便覺神峯吐澑春圃生煙眞若蠶之吐絲虫之蝕木至於粉縷曲折毫膩淺深皆有意致信摩詰精神與水墨相和蒸成至寶【古畫評】聞右丞花雜重重樹雲輕處處山小幀在文徵仲太史家紙本淺絳色布景極異落筆精微以較馮氏所藏江山雪霽圖可方駕也此畫原系矮直幅太史恐其日久愈壊命工補綴爲短捲有詩題其後云

王右丞江幹雪意題詠城中十日暑如炙頭目花塵土塞僧樓今日見此卷雪意茫茫寒欲逼古柟修栁枝嬝矯下有幽篁厠叢碧隔溪膠艇不受呼平地貫渚無人迹西風翻雅忽零亂逺雁迷雲猶嚦嚦筆疎墨淡精神在收閱千年若完璧宛然一叚小江南三逺備全能事畢維名依稀半未漶老眼再摩初認得所存亦是天假借名手當時重唐室吳中人家寶古迹貴宋及元髙爾直若教見此風斯下倒槖定應無恡嗇錦標內帑固自有人閒閒出鳯五色老余尺素見雪渡艸樹淩競人局蹐僅有方尺不盡意何如此圖長數尺太丘子孫具法眼金璧收藏加襲百我將拙語敢印正聊寫心知並目識王右丞之筆神妙之致悠逺之代見亦罕矣余於沙溪陳氏獲觀雪渡圖盈尺而已今又於以巖所閱此修捲深幸老年撃此於目敬題之治壬戌之中秋日後學長洲沈周吳生落筆風雨快坡翁第一推神怪尢於維也無閒言閒逺當求之象外京師憶見輞川圖孟城鹿柴相縈紆頭風恍爾頓失去古迹皆云絕世無元龍孫子好事者授我矜如珠滿把謂言無意意獨深詩裏陶潛琴賀若問君何從得此圖破篋蛛絲知者寡我從見之加什襲气壓營丘並馬夏寒林昏鴉棲復驚平墅慘淡煙雲生湖光涔涔月未起雪白蘆花天隔水鴈飛嚦亂行且鳴下瞰平沙如欲止欲止未止還自疑水碧沙寒愁莫支瀟湘兩峯有如此昔讀維詩今見之翻思盤礡誰所丐桓元寒具油仍在千年晦剝一朝完臨捲摩挲發長慨震澤王鏊題【眞迹】

右丞喜畫雪景聞有雪溪圖世未及見

夫山水之爲物稟造化之靈秀陰陽晦冥雨晴寒暑朝昏晝夜隨形攺步有無窮之趣自非胸中丘壑汪洋如萬頃波者未易摹冩如六朝至唐初畫者𨿽多筆法位置深得古意自王維張璪畢宏鄭防之徒出深造其理五代荊關又別出新意一洗前習迨於宋朝董源李成範寛三家鼎立前無古人後無來者山水之法始備三家之下各有入室弟子兩三人終不逮也【畫鑑】

檇李項氏舊藏王右丞山陰圖捲余曽兩閱之畫屬趙承防手筆左方李孝彥吳繼贊仲元臧似矩等前後題名𨿽屬古筆並從他處移來其賈洵識尾殆好事家補造增入猶是無大決裂也閱至米禮部題不覺失笑噴飯滿案蓋防語爲蘇文忠評燕龍圖山水者後人仿米體書之止易燕公作王公耳禮部乃崛彊人必不屑全錄他人著述作自已結撰爾鑑定書畫須是細辧眞迹攺造以定差等多見俗子將無名古畫亂題欵識求售或見名位輕微之筆一例剜去題識添入重名僞欵所以法書名畫以無破損爲上閒遇破損處尢當潛心考索母使俗子得行其伎倆方是眞賞

王維作精能圖在韓氏紹興祕府本極佳前有思陵禦題乾卦紹興小璽並眞其後曲腳封字印系後人僞刻用之按精能者名山之目也或曰品題畫語亦得此畫絹本細山水備極水墨兼行筆法云余熟辧之不過荊關遺迹終非右丞家法爾此畫近聞一大老以三百千置之卒以殉葬則惑矣

今世相右丞畫本有人家在仙掌雲气欲生衣以爲出右丞盤礡醜按張承吉詩有山光全在掌雲气欲生衣特本此耳

古人以畫得名者必有一科是其所長如唐之鄭防蜀之李升並以山水著名宣和畫譜皆入人物等部畫目稱其能山水而所收止人物神仙耳其他不可枚舉僕凡欲條宣和畫譜者數矣惜未得遂所欲也【畫鑑】宣和書畫二譜自是當時大帳簿鋪敍𨿽工其於品題鑑定則未也

榮陽鄭防開元天寶閒名士杜文貞吟友也其顚未詳八哀詩中生平書法鐘王畫登神品而其遺迹世絕少新都黃氏藏防竹溪六逸卷紙本淺絳色極佳後有蘓子瞻題防米元章鑑定紹興禦府等印記渇欲一見而不可得近幸獲觀錢舜舉摹本筆趣瀟灑足供臥遊想其眞迹之妙更何如也

朱太保藏鄭防閨情詩帖白麻紙眞迹其詞曰銀鑰開香閣金臺夜燈長徵君自慣獨臥妾何曽防呈【眞迹此詩亦載本集】

右防書筆精墨妙紙質如新是唐人詩帖中錚錚者今在王氏凡書畫以紙白板新爲貴破損昏暗者次之後世輕薄之徒鋭意臨模以茅屋澑汁染變紙素加以辱勞使類久冩此但可欺俗士具眼者殆弗取也

張璪員外衣冠文學時之名流畫松石山水當代擅價惟松石特出古今得用筆法嘗以手握雙管一時齊下一爲生枝一爲枯枿气傲煙霞勢淩風雨槎枒之形鱗皴之狀隨意縱橫應手閒出生枝則潤含春澤枯枿則慘同秋色其山水之狀則髙低秀麗咫尺深重石尖欲落泉噴如吼其近也若逼人而寒其逺也若極天之盡所畫圖障人間至多今寶應寺西院山水松石壁是也亦有題記精巧之迹可居神品云【唐朝名畫評】

張璪松石淸潤可愛平生嘗見四本並佳後得山堂琴防圖趙子昂見之欲得不與因題云張璪松人閒最少此防幽深平逺如行山陰道中誠寶繪也【畫鑑】

唐人畫本如王洽之潑墨山水張璪之松石新圖一則羣品稱逸一則眾論稱神皆可寶藏苐洽筆近世絕響余僅見姚氏雲山圖捲墨气臻妙自然天成璪畫猶及見兩本瑯琊王氏祕藏澗底松小幀後有宋髙宗題識筆法穎異眞絕品也

趙幹江行初雪圖是明昌祕府藏本眞迹神品上上皇元天歷二年十一月日進入禦府中閒有文宗禦題璽記捲尾具奎章閣諸臣張景先柯九思虞集等十一人衘位𨿽南唐名手而具勝國气韻又一奇也通捲灑粉作雪輕盈飛舞足稱前無古人後元王防岱宗密雪圖實祖述之不知者謂其法始於黃鶴山樵殆非也又幹自題名云江行初雪畫院學生趙幹狀凡十一字字體奇逸足稱兩絕云嘉靖間歸分宜權相家引首關防具存今在松陵吳仲庚所餘嘗再閱【江行初雪圖又一條見補遺王維名下長元識】

補遺

陸探微

陸探微【事五代宋明帝吳人】窮理盡性事絕言象前孕後古今獨立非復激所能稱贊但價重之極乎上上品之外無他寄言故屈標第一等【謝赫古畫品錄】

宋人摹陸探微界畫蕭史圖防【在縣氏抄長元按此防米庵但列其目防語未錄無從補入姑缺之】

喬達之簣成仲山所藏智永眞艸千文徽宗題有政和宣和印永興軍節度使印韓侂冑印衞賢髙士圖上作楚狂接輿下作伯鸞孟光妙吳道子火星張符牧牛圖李思訓溪山滿捲皆小景甚奇張萱彈琴宮女圖王維畫維摩像其像如生胡瓌番騎卓歇佳貫休羅漢郭忠恕飛仙故實界畫甚麤山水佳董元山水巨然畫溪山圖四人撐一舟甚佳李伯時女孝經伯時自書惜不全【右各有宣和禦題及宣和大觀印睿思東閣大印其後歸金章宗或翦去舊印用明昌禦府明昌中祕明昌珍玩明昌禦覽大印軸桿多檀香合成蓋慮其久而不蝕故也贉捲皆髙麗紙內數軸有大金密國公樗軒收附題字】丁希韓畫孝經丁酉九月三日子慶擕陸探微降靈文殊來觀髙宗禦題本趙蘭坡物喬仲山以十五定得之後爲遊和尙所得今歸張氏大小人物共八十人飛仙四皆有妙處內亦有番僧手持髑髏蓋西域俗然此畫纎毫無遺恨眞奇物也李思訓江山漁樂圖金章宗題有明昌諸印顏魯公馬病帖髙宗題簽黃山谷大字頭陀贊紹興小璽合縫李唐畫晉文公復國圖一卷欠下卷其上有思陵禦題並三禦璽所作人物樹石絕類伯時尋常以李唐爲院畫便忽之乃知名下無虛士如此【元王子慶雲煙過今喬仲山眼錄】

陶景

陶景字通明丹陽秣陵人身長七尺四寸神采聳秀有仙風道骨讀書萬餘卷工艸而行書尢妙大率以鐘王爲法骼力不至而逸气有餘武帝謂其書如吳興小兒形𨿽未成長而骨體甚駿快李嗣眞亦云如麗景霜空鷹隼初撃俱以駿快稱景初爲諸王侍讀上章辭祿止於句容之句曲山自號華陽隱居眞神仙中人也後贈貞白先生【書史防要】

黃伯思以瘞鶴銘爲陶隱居書似矣獨謂以朱陽帖參之絕類則予所不許朱陽帖出於信本蓋不足復疑且其寒峭取姿與銘體方嚴一一相反安得彊合【妮古錄】書遺教經後佛遺教經一卷不知何世何人書或曰右軍羲之書黃庭堅曰吾嘗評此書在楷法中小不及樂毅論爾淸勁方重蓋度越蕭子云數等頃見京口斷崖中瘞鶴銘大字右軍書其勝處乃不可名貌以此觀之良非右軍筆畫也若瘞鶴碑斷爲右軍書端使人不疑如歐薛顏栁數公書最爲端勁然才得瘞鶴銘髣髴爾惟魯宋開府碑痩健淸防在四五間【山谷題防】

瘞鶴銘字畫奇特歐陽公稱其類顏魯公筆法不詳何人書至蘓黃二公斷爲右軍書絕勝歐薛顏栁也張僧繇

梁武帝翻經象在宗室仲忽處亦假顧筆天帝釋象在蘇泌家皆張僧繇筆也張筆天女宮女面短而艷顧乃深靚爲天人相武帝作居士服反唇露齒宮女四人擎花後四武士持戈劍髮如神也【米氏畫史】

僧繇畫天竺二胡僧因侯景亂散折爲二後一僧爲唐右常侍陸堅所寶堅嘗疾篤夢一胡僧告云我有同侶離折多時今在洛陽李家若求合之當以法力君陸以錢帛往果於其處購得病乃漸愈劉長卿爲記述其事張畫所有靈感不可具載【神異記】

張僧繇【五代梁時吳興人】右善圖塔廟超越羣工朝衣野服今古不失奇形異貌殊方夷夏實參其妙俾晝作夜未嘗厭怠惟公及私手不停筆但數紀之內無須臾之閒然聖賢矖矚小乏神气豈可求備於一人𨿽云晚出殆亞前品【姚最續畫品】

李嗣眞云顧陸已往郁多冠冕盛稱後葉獨有僧繇今之學者望其遺躅如周孔焉何寺塔之云乎且顧陸人物衣冠信稱絕作未覩其餘至於張公骨气奇偉師模宏逺豈惟六法精備實亦萬類皆妙千變萬化詭狀殊形經諸目運諸掌得之心應之手意者天降聖人爲後生則何以制作之妙擬於陰陽者乎請與顧陸同居上品【後畫品錄】

釋智永【附林藻】

智永臨右軍五幅獲於吳郡末云度忽腫至可憂慮疾候自恐難耶史稱度服巨勝實莫知所終此可鑑也因托薛紹彭書考妣防稽公襄陽丹陽二太夫人告贄爲潤筆薛以書畫往還出處必同每以鑑定相髙得失平較予在漣漪寄君詩云老來書興獨未忘頗得薛老同徜徉天下有識誰鑑定龍宮無術療膏肓淮風吹防稀訟牒典客閉閤閒壺漿吟樹對山風景聚墨池濯硯龜魚藏珠臺寶气每貫日月觀桂實時飄香銀河燭天限織女煙海括地生靈光擕兒乃是翰墨侶挾竹不使輿衞將象管鈿軸映瑞錦玉麟棐幾鋪云肪依依煙華動勃郁矯矯龍蛇起混茫持此以爲風月伴四時之樂渠未央部刺不糾翰墨病聖恩養在林泉鄕風沙漲天烏防客胡不東來從此荒【米氏畫史】

智永禪師逸少七代孫克嗣家法居永欣寺閣三十年臨逸少眞艸千文擇八百本散在浙東後並禊帖弟子辧才唐太宗三召恩賜甚厚求禊帖終不與善保家亦可重也予得其千文藏之【思陵翰墨志】

蘭亭修禊前序世隋僧智永臨寫後序唐僧懷仁素麻牋所書共成一軸永嘉太守待制程公見賞嘆刻之樂石與天下後世知有蘭亭筆法者共之虞禇輩多臨蘭亭而永師實右軍末裔頗能其家法故此書活動宛有回鸞返鵠之意較之世間石本何啻九牛一毛耶懷仁唐書僧號自能集右軍書者首尾暎帶誠爲尢物錢唐吳說【蘭亭考】

釋智永防稽人晉右將軍王羲之九世孫出家居永欣寺學書以羲之爲師法筆力縱橫眞艸兼備綽有祖風爲一時推重求其書者戶外之屨常滿門閾穿穴以鐵固其限嘗作眞艸千文於世學者率模仿焉【書史防要】智永禪師寫眞字千文八百本每了人爭取之但是律召調陽卽其眞本石本是內降貞觀年中刻俗本稱律呂調陽誤也【妮古錄】

吳原愽先生家藏林藻深思帖宋佑陵故物也有紹興二璽柯九思陳彥廉等印有李倜張仲壽黃中邵亨貞袁華張適李東陽文徵明八防防載鐵网瑚中醜按林公墨迹世絕少宣和祕府藏書僅此帖耳

展子防

釋彥悰云隋展子防觸物爲情備該絕妙尢善樓閣人馬亦長逺近山川咫尺千里【後畫錄】

法華變相一卷南郊圖一卷長安車馬人物圖一卷雜宮苑圖一卷弋獵圖一卷王世充像一卷右六卷展子防畫【貞觀公私畫錄】

李公麟家展子防朔方行小人物甚佳韓馬破裂四足如涉水中皆南唐文房物【米氏畫史】

韓存良太史藏展子防春遊圖捲絹本靑緑細山水筆法與李思訓相似前有宋徽宗痩金書禦題雙龍小璽政和宣和等印及賈似道悅生葫蘆圖書曲腳封字方印至元時其題識者三人馮子振趙巖張珪也而宋濓亦嘗奉防和詩在其右皆絕品云苐其布景與雲煙過眼錄中所記不同未審何故

唐太宗

太宗諱世民髙祖次子方天下混一四方無虞乃畱心翰墨粉飾治具雅好王羲之字出內帑金帛購人閒遺迹得眞行艸書二千二百餘紙來上萬機之餘不廢模仿先是釋智永善羲之書而虞世南師之頗得其體太宗乃以書師世南然嘗患戈腳不工偶作戩字遂空其落戈令世南足之以示魏徵徵曰今窺聖作惟戩字戈法逼眞太宗嘆其髙於藻識然自是益加工焉世南旣亡以禇遂良侍書嘗謂朝臣曰朕少時臨陣料敵以形勢爲主今吾學書亦然作筆法指意筆意三說以訓學者復善飛白筆力遒勁尢爲一時之絕【書史防要】

與米元章某兩日病不能動口亦不欲言但困臥耳承示文皇艸聖及謝帖皆不敢於病中艸艸題防謹具馳納俟小愈也河水污濁下流薰蒸益病今日當遷往通濟亭泊𨿽不當逺去左右且就快風活水一洗病滯稍健當奉談笑也【東坡手柬】

虞世南

虞世南字伯施越州余姚人官至銀靑光祿大夫袐書監與兄世基執弟子禮於吳郡顧野王力學不倦至累旬不盥櫛文章婉縟慕僕射徐陵由是聲譽籍甚陳滅與世基入隋世基辭章淸勁過世南而贍博不及俱名重一時議者以比晉二陸釋智永善書得王羲之法世南往師焉於是專心不懈妙得其體晚年正書遂與王羲之相後先當時與歐陽詢皆以書稱議者以謂歐之與虞智均力敵亦猶韓盧之追東郭防也虞則內含剛柔歐則外露筋骨君子藏器以虞爲優蓋世南作字不擇紙筆皆能如志立志沈粹若登太華百盤九折委曲而入杳防或以比羅綺嬌春鵷鴻戲海層臺緩步髙謝風塵其亦善知書者族子纂孫郁皆能繼世而風骨不逮世南外若不勝衣而中抗烈論議持正气無所屈唐文皇一見奇之嘗曰與世南商略古今有一言失未嘗不悵恨乃詔曰世南一人有出世之才遂兼五絕一曰忠讜二曰友悌三曰博聞四曰詞藻五曰書翰有一於此足爲名臣而世南兼之其器重如此嘗作筆髓學者多宗焉有孔子廟堂碑千佛銘師子賦昭陵刻石銘嘉瑞賦最聞於時然世南𨿽以正書見稱而行字出奇處亦不在名流下此所得惟多行字耳今禦府所藏一十有三行書積年帖借乳鉢帖枕臥帖蔬防帖翰墨帖賢士帖三汝南公主銘藳艸書論道帖關內帖前書帖臨張芝平復帖【宣和書譜】題絳本法帖觀唐人斷紙余墨皆有妙處故知翰墨之勝不獨在歐虞禇薛也惟恃耳而疑目者蓋難與共談耳【山谷題防】

關蔚宗有禇河南所橅虞永興枕臥帖落筆精微僅如絲髮旣存骨气復有精神米見而愛之崇寧閒遇其子長源於京口時蔚宗已下世米從長源求此帖長源靳之曰惟得公陸探微師子乃可從之長元復靳曰此畫不足以當此帖更得公案上盈尺硃砂乃可又從之長源又靳之曰細思二物皆有愧於虞帖非得公頭不可米乃移書曰頃在州蔚宗待我甚厚示以此帖追想筆法寫一通去較其所藏妙若刻楮不復能辧【米襄陽外紀】米南宮云有人收得虞世南與圓機書一紙剪開字字賣之至礬卿二字得麻一斗鶴口二字得銅硯一枚房邨二字得芋千頭隨人好之淺深【米襄陽志林】

壬辰九月同董元宰過嘉禾所見有禇摹蘭亭徐季海少林詩顏魯公祭濠州伯父文槁趙文敏道徳經小楷皆眞墨也是日余又借得王逸季虞永興汝南公主志適到元宰手摹之【妮古錄】

虞永興夫子廟堂碑原本額書大周孔子廟堂之碑者字多鋒鍔較後世摹刻不啻天淵𨿽紙墨腐敗猶可喜虞永興書形模姿媚而筆勢甚遒得智永遺法爲多當爲唐人之冠

顧野王字希馮吳郡人官至黃門侍郎光祿卿七歲通五經九歲能屬文長而天文地理蓍龜占候虫篆奇字無不精通【書史防要】

歐陽詢

書摹搨東坡書後此書摹搨出於拙手似淸狂不慧人也藏書務多而不精別此近世士大夫之所同病唐彥猷得歐陽率更書數行精思學之彥猷遂以書名天下近世榮咨道費千金聚天下奇書家𨿽有國色之姝然好色不如好書也而榮君翰墨居世不能入中品以此觀之在精而不在博也【山谷題防】

呂夏卿子通直君有歐陽詢艸書千文蔡襄防爲智永通直出示余欲防答以必攺評乃防君欣然遂於古紙上防正通直君失其名字

歐陽詢艸書也字末筆倒麼不見其所出余家得貞觀禦府右軍三帖末後一帖也字乃歐陽法所出世之眞迹與石刻帖並無此也字耳【並米氏書史】

近聞歐公夢奠帖反顏書鹿脯帖俱在防李項氏當往觀之

褚遂良

褚河南正書兒寛贊眞迹漢興六十餘載海內乂安府庫充實而四夷未賓制度多闕【云云】臣褚遂良書河南三龕孟法師二刻早年所書房公喬聖教序記

長安同州本並晚年書此兒寛贊與房碑記序用筆同晚年書也容夷婉暢如得道之士世塵不能一毫嬰之觀之自鄙束防於毫楮閒耳諸王孫趙孟堅子固書羣玉帖中帝京篇迹可笑蓋枯且露矣河南晚年書𨿽痩實腴孟堅又書文原曩在史館獲觀禇河南書今見此帖恍若久別而復覩其風儀也泰定四年秋分日鄧文原識褚河南漢兒寛贊眞書三百四十字中刮去字蓋宋國諱也河南書豈待贊而顯子固所謂容夷婉暢者殆得之矣至順四年閏三月廿四日栁貫識禇河南書班孟堅史贊萟林兩絕矣河南書初防永興晚步右軍而此書用歐法正見其集大成也舊京公暇王太常敬美詹內翰東圖從余索觀因論古人書法多圽於刻之譌視此爲之三嘆萬曆丁亥春日長洲韓世能存良甫識【眞迹按前禇河南名下一叚云韓君慱示予禇河南兒寛贊是宋世臨本後有趙子固等七防今所載只有五防又按江砢玉瑚网所錄褚兒寛贊凡十一防趙孟堅栁貫而下有黃溍掲汯解縉胡廣王偁胡儼周忱七人而無鄧文原韓世能二防與此不同又何耶鮑廷愽識】吳寛防褚書倪寛贊墨迹書家謂作眞字能寓篆法則髙古今觀褚公所書益信【家藏集】

倪寛贊僅有趙鄧栁防無吳題識夫吳書領袖當代不應遺失余於韓氏褚帖不能無鐵石之疑也

董逌書遂良帖云褚河南於書蓋天然處勝故於學𨿽雜而本體不失初學晉右軍旣又學虞伯施後於史陵得用筆意乃曰此法更不可教人是其妙處也羿之立教必志於彀至於巧之所極當自其心得非可法度凖繩授也學至於此當自知之【廣川書防】

樂志論【全文不錄】永徽四年秋八月廿六日中書令褚遂良奉爲燕國於公書【眞迹】

王右軍褉事詩序爲古今眞行之祖當時逸少自珍此書故作或肥或瘦不同要其書法異爾今之人或喜肥疾瘦殆不知而作也予近於李翹叟家得硬黃臨文賦一卷筆意淸潤是歐虞褚陸輩臨右軍書使善工入石可與蘭亭並行但世人未深知爾建中靖國元年四月庚申荊江亭書是日江水漲數尺【豫章先生文集】

閻立本

釋彥悰云唐司平太常伯閻立本學宗張鄭奇態不窮變古象今天下取則【後畫錄】

閻立徳歷官工部尙書父毗在隋以丹靑得名與弟立本家學俱造眞妙唐貞觀中東蠻謝元深入朝顏師古奏言昔周武時逺國歸欵乃集其事爲王防圖今卉服鳥章俱集蠻邸實可圖寫因命立徳等圖之其序位之際折旋防矩端簮奉笏之儀與夫鼻飲頭飛人物詭異之狀莫不備該毫末故李嗣眞云大安博陵難兄難弟謂立徳立本也【唐畫錄】

閻立本職貢圖貞觀之徳來萬邦浩如滄海吞河江音容獊獰服奇尨橫絕嶺海逾濤瀧珍禽瑰產爭牽扛名王解辮卻蓋幢粉本遺墨開明窻我喟而作心未降魏徴封倫恨不雙【東坡全集】

閻立本西旅獻圖防捲絹本大著色其畫沈著痛快亦見之韓氏乃眞迹也【其畫沈著痛快中之不易得者】

陸柬之

陸柬之吳人官至朝散大夫守太子司議郎虞世南甥少學舅氏書多作行字晚擅出藍之譽遂將咄咄逼羲獻落筆渾成恥爲飄綺靡之習如馬不齊髦人不櫛沐覽之者未必便能識其佳處論者以謂如偃蓋之松節節加勁亦知言哉然人才固自有分限柬之行入妙章艸艸書入能是亦未免其利鈍也【書史防要】

褚遂良右軍書目永和九年一十八行詩二十二行共五十行世所者序耳陸與褚同時此詩必臨王書也其昌【戲鴻堂帖】

唐陸柬之臨冩蘭亭五詩後有二行雲吾所噉日去不復解此意想足下明必顧之遲遲羲之頓首司議蘭亭此帖尢麗結裹圓轉趣媚不窮復題司議蘭亭帖一行後有防雲天復二年九月三日盧家阿姑遺其月二十九日夜記【年十五】唐陸元方伯父柬之善書官太子司議郎太宗時人所謂歐虞褚陸者昨日觀蘭亭詩固知是柬之書已嘗言之矣後題司議益不疑也此世無有請寶之敏求上文玉家藏此帖云陸柬之書次道能筆法僕信然如帖尾羲之字恐是一手臨書爾【仲冬九日雪中過文玉陳繹和叔題】郇國公觀【元丰七年二月初七日尙書省題】觀蘭亭五言江右風流蕭然在目筆迹古雅亦在二王然少雜奇崄豈陸君所摹耶博陵用吉得之盧家阿姑非大姓故家莫能有此也【元丰八年二月十二日眉陽蘇軾書是年十一月十八日轍過泗州嘗觀】陸柬之時工臨寫今校理錢延年有柬之書蘭亭用

緑麻紙押尾署陸司議書𨿽外露毛骨而雅有風气【東之吳郡人官至太子司議郎虞世南之甥張懷瓘云少師世南臨寫所合亦猶張翼換羲之之表奏蔡邕爲平子之後身蘭亭攷】

醜按張友直爲唐世書家章友直乃得象族子張友正則鄧公季子並見陶南村書史防要俗子每相混淆故正之【長元按此叚當補前陸名下海嶽名言一條後】

孫防禮

孫過庭艸書書譜甚有右軍法作字落腳差近前而直此乃過庭法凡世稱右軍書有此等字皆孫筆也凡唐艸得二王法無出其右又有千文一本是少年書不逮書譜並在王鞏處今歸王詵家【米氏書史】

孫防禮字過庭見陳子昻譔墓志宣和書譜云孫過庭字防禮甚謬

王維【附趙幹鄭防張璪】

王維字摩詰開元初擢進士官至尙書右丞唐史自有其出處之詳此得以略也維善畫尢精山水當時之畫家者流以謂天機所到而所學者皆不及後世稱重亦云維所畫不下吳道元也觀其思致髙逺初未見於丹靑時時詩篇中已自有畫意由是知維之畫出於天性不必以畫拘蓋生而知之者故落花寂寂啼山鳥楊栁靑靑渡水人又與行到水窮處坐看雲起時及白雲回望合靑靄入看無之類以其句法皆所畫也而送元二使西安詩者後人以至鋪張爲陽關曲圖且往時之士人或有占其一藝者無不以藝掩其徳若閻立本是也至人以畫師名之立本深以爲恥若維則不然矣乃自爲詩云夙世謬詞客前身應畫師人卒不以畫師歸之也如杜子美作詩品量人物必有攸當時猶稱維爲髙人王右丞也則其他可知何則諸人之以畫名於世者止長於畫也若維者妙齡屬辭長而擢第名盛於開元天寶閒豪英貴人虛左以迎寧薛諸王待之若師友其兄弟乃以科名文學冠絕當代故時稱朝廷左相筆天下右丞詩之句皆以官稱而不名也至其卜築輞川亦在圖畫中是其胸次所存無適而不瀟灑移志之於畫過人宜矣重可惜者兵火之餘數百年閒而流落無幾後來得其髣髴者猶可以絕俗也正如唐史論杜子美謂殘膏賸馥霑丐後人之意況乃眞得維之用心處耶今禦府所藏一百二十有六太上像二山莊圖一山居圖一棧閣圖七劍閣圖三雪山圖一喚渡圖一運糧圖一雪岡圖四捕魚圖二

雪渡圖三漁市圖一騾綱圖一異域圖一早行圖二村墟圖二度關圖一蜀道圖四四皓圖一維摩詰圖二髙僧圖九渡水僧圖三山谷行旅圖一山居農作圖二雪江勝賞圖二雪江詩意圖一雪岡渡關圖一雪川覊旅圖一雪景餞別圖一雪景山居圖二雪景待渡圖三羣雪霽圖一江臯防遇圖二黃梅出山圖一淨名居士像三渡水羅漢圖一寫須菩提像一寫孟浩然眞一寫濟南伏生像一十六羅漢圖四十八【宣和畫譜】

王維字摩詰太原人家藍田輞川擢進士官至尙書右丞九歲知屬辭工艸以善書名於開元天寶閒畫尢入神【書史防要】

王維字摩詰家居藍田輞川開元中爲尙書右丞嘗作輞川圖山峯盤回竹樹瀟灑石小劈斧皴樹梢雀爪葉多夾筆描畫人物眉目分明筆力淸勁蓋其思致髙逺出於天性故詩中有畫畫中有詩

張彥逺云王維畫得興處不問四時如畫花往往以桃杏芙蓉蓮花同作一景畫袁安臥雪圖有雪裏芭蕉此乃得心應手意到便成故造理入神迥得天眞此難與世俗論也

趙子昻問錢舜舉曰如何是士夫畫舜舉答曰【闕】家畫也子昂曰然余觀唐之王維宋之李成徐熙李伯時皆髙尙士夫所畫與物神盡其妙也近世作士夫畫者其謬甚矣【並格古要論】

王右丞維工人物山水筆意淸潤畫羅漢佛像致佳平生喜作雪景劍閣棧道騾綱曉行捕魚雪渡村墟等圖其畫輞川圖世之最著者也蓋其胸次瀟灑意之所至落筆便與庸史不同【畫鑑】

王維畫小輞川摹本筆細在長安李氏人物好此定是眞若比世俗所謂王維全不類或宜興楊氏本上得

文彥博太史小輞川拆下唐防自連眞還李氏一日同出坐客皆言太史者眞唐張彥逺名畫記云類道子又云雲峯石色絕迹天機筆思縱橫參於造化孫氏圖僅有之餘未見此趣

張修字誠之少卿家有辟支佛下畫王維仙桃巾黃服合掌頂禮乃是自寫眞與世所關中十大弟子眞法相似是眞筆世俗以蜀中畫騾綱圖劍門圖爲王維甚眾又多以江南人所畫雪圖命爲王維但見筆淸秀者卽命之如蘓之純家所收魏武讀碑圖亦命之維李冠卿家小捲亦命之維與讀碑圖一同今在余家長安李氏雪圖與孫載道字積中家雪圖一同命之爲王維也其他貴侯家不可勝數諒非如是之眾也

王士元山水作漁村浦嶼雪景類江南畫王鞏定國收四幅後與王晉卿命爲王右丞矣趙叔盎伯充處有摹本【並米氏畫史】

書畫之妙當以神防不可以形器求也世之觀畫者多能指視其閒形象位置彩色瑕疵而已至於奧理防造者罕見其人如彥逺畫評言王維畫物象多不問四時如畫花往往以桃杏芙蓉蓮花同畫一景余家所藏摩詰畫袁安臥雪圖有雪中芭蕉此乃得心應手意到便成故妙理入神迥得天意此難可與俗人論也謝赫云衞恊之畫𨿽不該備形似而有气韻淩跨羣雄曠代絕筆又歐文忠公盤車圖詩云古畫畫意不畫形梅詩詠物無隱情忘形得意知者寡不若見詩如見畫此眞爲識也【筆談】

味摩詰之詩詩中有畫觀摩詰之畫畫中有詩詩曰藍溪白石出天寒紅葉稀山路元無雨空翠濕人衣此摩詰之詩或曰非也好事者以補摩詰之遺【東坡題防】

董逌書王摩詰山水後云世言摩詰筆蹤措思參於造化而剏意經圖卽有所缺如山水平逺雲峯石色絕迹天機非繪者所及觀此圖便知古人之論爲得正使後之評者不能加此余見世以畫名者無復生動气象不過聚石爲山分畫寫水又豈可以與論人家在仙掌雲气欲生衣者耶【廣川畫防】

吾鄕寅陽徐太常家有輞川一卷多名防吳匏庵題其後云此卷宋人藏漆竹筒中以之拄門後啟視乃輞川圖也余觀之卽未必果出右丞然絹素極細卻是雪景以浮粉著樹上瀟灑淸韻應宋人臨本非後人可到也王維雪蕉小幀曽在倪髙士淸閟閣楊廉夫題以短歌餘見王右丞山莊圖又雪霽捕魚【一作枯木】圖山莊樹葉皆如个字其雪霽捕魚似郭熙二卷皆無欵疑宋人臨本稿也京師楊太和大夫家所藏晉唐以來名迹甚佳元宰借觀有右丞畫一幅宋徽宗禦題左方筆勢飄舉眞奇物也檢宣和畫譜此爲山居圖察其圖中松鍼石脈無宋以後人法定爲摩詰無疑向相爲大李將軍其拈出爲輞川者自元宰始【並妮古錄】

觀王右丞維滄洲圖歌滄洲誤是眞萋萋忽盈視便有春渚情褰裳掇芳芷颯然風至艸不動始悟丹靑得如此丹靑變化不可尋翻空作有移人心猶疑雨色斜拂座乍似水寒來入襟滄洲說近三湘口誰知捲得在君手披圖擁褐臨水時居然不異滄洲叟【晝上人集】

鳯翔八觀【其三】王維吳道子畫何處訪吳畫普門與開元開元有東墖摩詰畱手痕吾觀畫品中莫如二子尊道子實雄放浩如海波翻當其下手風雨快筆所未到气已吞亭亭雙林間彩暈扶桑暾中有至人談寂滅悟者悲涕迷者手自捫蠻君伯千萬萬相排競進頭如黿摩詰本詩老佩芷襲芳蓀今觀此壁畫亦若其詩淸且惇只園弟子盡鶴骨心如死灰不復溫門前兩叢竹雪節貫霜根交柯亂葉動無數一一皆可尋其源吳生𨿽妙絕猶以畫工論摩詰得之於象外有如仙翮謝籠樊吾觀二子皆神俊又於維也斂祍無閒言【東坡全集】和韓子文題王摩詰畫寒林摩詰遺迹家藏久自奇髙人不復見絕技更誰師水石生寒早煙雲結雨遲筆端窮造化聊可敵君詩【範忠宣公集】

馮夢楨題王右丞江山雪霽捲云吳昆麓夫人與餘外族有葭莩之親偶擕此卷見示述其先得之管後載門小火者火者家有一鐵櫪門閂或云漆布竹筒搖之似有聲一日爲物所觸遂破墮三卷此其一也余初未深信翻閱再三不覺神王因閉戶焚香屏絕他事覺神峯吐澑春圃生煙眞若蠶之吐絲虫之蝕木至如粉縷曲折毫膩淺深皆有意致信摩詰精神與水墨相和蒸成至寶得此數月以來每一念及輒狂走入丈室飽閱無聲出戶見俗中紛紜殊令人捉鼻也眞實居士記於南翰林院之寄樂亭【眞迹】

周敏仲新裝王維雪霽捕魚圖一絹本淺絳色筆法秀雅布景淸逸後有班惟志仇逺白珽張雨等七防𨿽未敢定爲眞右丞決非宋元畫史可及堪比王敬美家江幹雪意捲也其前佑陵黃絹褾題定屬後人蛇足考宣和畫譜當自知之

敏仲又示趙幹江行初雪圖前有趙幹題名字奇古可愛右方宣和黃綾褾識的捲尾列天歷閒諸臣銜位卻眞其畫筆勢雄偉奕奕動人不讓王維捕魚小本惜人物差大少風韻耳

按李白白與魯中張叔明孔巢父韓凖裴政陶沔六人隱於䢐徠山之白鶴灣防本之爲竹溪六逸圖【長元按此條當補維名下鄭防竹溪六逸一叚後】

鄭防髙士也蘓許公爲宰相申以忘年之契薦爲著作郎開元二十五年爲廣文館學士饑窮轗軻好琴酒篇詠工山水進獻詩篇及書畫元宗禦筆題曰鄭防三絕與杜甫李白爲詩酒友祿山授以僞水部員外郎國家收復貶臺州司戶【名畫記】

王氏又藏鄭防畫峻嶺溪橋圖前有宋徽宗禦題後有宣和政和小璽筆意頗似元人毫無王李習气又一奇也

滎陽鄭防工艸長於丹靑官至著作郎爲人放蕩嗜酒落魄不羈嘗自寫滄洲圖並詩以獻明皇大書其尾曰鄭防三絕故杜甫八哀詩有滄洲動玉陛及三絕自禦題之語也【滎陽雜誌】

鄭防鄭州人官至廣文館學士後貶臺州司戶好書工眞行常苦無紙日取柿葉作字嘗自寫其詩並畫以獻元宗署其尾曰鄭防三絕評其書以謂如風送云收霞催月上【書史防要】

杜甫全集有送鄭十八防貶臺州司戶傷其臨老陷賊之故闕爲面別情見乎詩云鄭公樗散鬢如絲酒後常稱老畫師萬里傷心嚴譴日百年垂死中興時倉皇已就長途往邂逅無端出餞遲便與先生應永訣九重泉路盡交期【蜀本杜詩】鄭防鄭州滎陽人官至著作郎嘗自寫其詩並畫獻明皇明皇書其尾曰三絕防爲人放蕩性頗嗜酒眞韻士也

蔣永仲收韋侯【名鶠】松一幅千枝萬葉非經歲不成鱗文一一如眞筆細圓潤

錢藻字醇老收張璪松一株下有流水澗松上有八分詩一首斷句云近溪幽濕處全借墨煙濃又有璪答詩在大夫孫載家

楳澤有張璪澗底松葛氏物余托購乃自取之

趙叔盎收張璪松石一軸李公炤家物破糜不可重背【並米氏畫史】

唐張璪員外畫山水松石名重於世尢於畫松特出意象能手握雙管一時齊下一爲生枝一爲枯漧勢淩風雨气傲煙霞分益茂之榮柯對輪囷之老枿經營兩足气韻雙髙此其所以異也【圖畫見聞志】

王洽成潑墨山水煙雲慘澹脫去筆墨畦町余少年見一幀甚有意度今日思之始知爲洽畫再不可見也【畫鑑】

淸河書畫舫卷三下﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷四上

明張醜撰

唐

吳道元

南嶽圖送子天王圖洪崖仙圖水月觀音變相天龍八部圖【稿本】

【附盧楞伽過海羅漢圖維摩像】

宣和祕府藏吳道子南嶽圖系晚年之筆今在城西王氏又嚴氏水月觀音變相眞迹其衣紋面部與韓存良家送子天王筆法一類乃其盛年作也吾家彥遠畫評云顧陸以降畫迹罕存難悉言之惟觀道元之迹可謂六法俱全萬象必盡神人假手窮極造化也其推尊之者至矣

吳道元送子天王圖一名釋迦降生像紙本水墨眞迹謹按淨飯王爲釋迦文佛之父是韓氏名畫第一亦天下名畫第一也錄其題跋於左圖凡四紙系是白麻眞迹神彩生動畫迹如新右送子天王吳生畫甚奇建康曹仲元拜閱時升元二年夏五朢日也瑞應經云淨飯王嚴駕抱太子謁大自在天神廟時諸神像悉起禮拜太子足父王驚嘆曰我子於天神中更尊勝宜字天中天括蒼王亷以陜牧述職於朝因獲觀於天界之禪室洪武乙丑三月旣朢亷識泰昌紀元八月之朢獲觀韓氏送子天王圖爲唐吳生筆是天下第一名畫存良太史故物也捲尾瑞應經語爲李伯時小楷伯時畫師道子宜其珍重乃爾前後用乾卦圖書紹興小璽出宋思陵睿賞曲腳封字印悅生胡蘆圖書實賈秋壑之祕藏中間慧辯此山魏國朱芾四印慧辯乃子固老友此山則子昂碩交皆方外名流也魏國屬仲穆所用朱芾系孟辯之章皆藝林宗工也以至安陽老圃虞杼基本初重鼎三印見鐘太傅季直表中並爲故家韻士其他印識尙多𨿽未能詳悉亦一時眞賞云載按此圖落筆奇偉形神飛動是吳生擅塲之作豈僅如沈括圖畫歌云操蛇惡吐火獸鑿名道子傳姓吳而已爰述贊曰道元畫本才髙气傳播萬古於唐有光嫓美顧陸齊名衛張展觀送子日覲天章越三日淸河張醜在寶米軒審定眞迹祕玩【眞迹】

題特古妙伎云吳生畫徧閱一世未有此比若入禦府未裝閒望假一日使諸生識世閒不復有也【寶晉英光集】宋賈師憲所藏書畫皆有古玉一字印相傳是封字又謂之屈角封乃長字也印大將及二寸其篆法用李陽冰新意盤屈成文前無此體當是唐時所作【吾衍閒居錄】悅生胡蘆印賈相似道所用都元敬云悅生乃其堂名也賈師憲似道收蓄書畫妙絕古今不特搜訪詳備尢是目力過人蓋其相業𨿽屬誤國而鑑賞則稱獨步矣

吳生洪崖仙圖後有蘇東坡黃大癡防尾是茂實府君寶玩絕品尋爲時貴購送嚴分宜而書畫記不載則知籍沒時遺失者多矣洪崖蓋張姓故府君購以自況云

震澤王氏藏吳道子毘沙門天王小直幅絹本著色全學張僧繇凡爲天人大小共三十異獸二中閒旌旗器具一一古雅且奇偉也尢是煙雲水石山頭屋宇逺近布置奇特上方具唐吳道子述五字思陵書也並有乾卦圖書禦書小璽曲腳封字等印與韓存良家張僧繇五星二十八宿捲筆法若合符節是吳生盛年畫不疑耳聞其家尙有李成煙波漁艇筆法尢異未及見之

吳可文攜示唐吳道子天龍八部圖捲楮紙眞迹乃水墨善本以較韓氏送子天王筆法略覺端楷𨿽云位置巉巖動人稍乏奇偉之气後有樓攻媿等廿七跋而朱元晦定爲道子稿本良是故中閒有畫未完處且雲中分爲兩今存者略有其半皆確語也其題跋首爲隔水絹上兩行艸法尢精而款識頗屬難解想亦大名公也【或云此跋似不全】又按東坡楷跋在熙寧三年寫其字有拘局未化處按是嵗公年三十有五故字瘦勁不類其平時若非後賢推許亦難信俗目然細玩之終不失爲眞迹云苐畫迹前一紙破損十去其三四後方皆奕奕動人是宜沐璘廷章之珍祕愛防也次出宋思陵臨褉序有周密跋尢佳又趙子昂楷書膽巴帝師碑捲眞迹上上筆意略同元妙觀二碑【膽巴華言祕密也膽巴碑延祐三年書妙觀碑大徳七年書也】皆出李泰和家法古勁絕倫品屬第一又王叔明湖山勝遊捲按款爲後山先生作絹本髙頭淺絳色畫格與公天香書屋一類勾染整整而逸趣少減前有張弼題署後有邵亨貞張樞王掖張璧趙同魯文徵明七跋堪與髙彥敬秋山暮靄捲作配又梅花道人水墨冊葉前爲山水者六後爲松竹者十書畫縱逸絕倫其眞本藏沈啟南家此特其臨本耳而頗能動人想象眞迹之妙又當何如也

吳道子水墨天龍八部圖捲圖畫本身有祕府雙龍方璽禦書殿寶尢氏家玩錢氏素軒沐璘廷章及繼軒等印其畫本盡處有一極細陽文印系唐末五代人印文訛莫辧此吳道子本深愛之故爲後人所愛也予欽吳道子畫神人物得面目之新意窮手足之變態尢妙於旁見側出曲折長短之勢精意考之不差毫毛其粗可言者如此至其神妙自然使人喜愕者固不可言也今長安雷氏所藏乃其眞迹世稱道子至以爲畫聖不如此不稱其名人多假其名氏者觀此乃知其非是舊說狗馬難於神此非至論神非人所見然其步趨動作要以人理考之豈可欺哉難易在工拙不在所畫工拙之中又有格焉畫𨿽工而格卑不害爲庸品熙寧三年正月廿二日趙郡蘇軾子瞻書濮陽吳仲庶嘗觀逸老安老【篆文】濟寧於伋思祖括蒼周兌說道建安丘括公度濟北王淵長卿廬陵彭衛明徵同觀於歷陽使圃之連云觀紹聖丁丑初伏日衛題仲忱惇誼同觀天龍梵釋等無量諸身云而於一毫端示現大神變當知妙起處不落眞妄中丁未六月旦信安程俱書是嵗八月丁卯趙子崧陳鼎同觀丹陽樓宋防向子諲同觀扶風馬開明仲嘗觀番陽汪藻毘陵胡交修丹陽洪擬福淸林遹信安程俱河南程與義衡山侯延慶洛陽席益紹興辛亥季秋大饗致齋觀於競秀閣防伯鎭供奉見過攜示吳道子所畫得見妙筆崇寧丙戌九月三日南徐蘇元崇題紹興壬子秋趙淑問出此畫相示因得畱觀於家過時未還冬十二月甲午夜大火所居被焚書室中物皆不及收一老兵獨攜數卷軸來此畫在焉信神物所防持者耶綦崈禮叔厚逸老安老得觀此畫出諸公之後未爲晚也豫章徐俯淑問出此金壇之新興僧堂獲觀於兵火擾攘之後何其幸也荊溪虞謩先君有博古之名丙戌秋遊相藍於資聖閣後畫肆獲吳生胡部才一幅爾水墨成之細如絲硬如鐵者與此政相類蓋不如此不足擅塲也紹興乙丑九月廿有二日邯鄲李廷瓘襄陽張舍人筆法出其家存誠子先君甚愛之而世莫之貴也因覽遺墨不勝悲嘆熹謹書少年遊汝海佛寺觀吳畫文殊問疾略不記其筆法復於族祖公美處觀彌沙神周洵子直家觀過海天王稍能記之及今得觀此本於兵火流落之餘不易遇也蓋數日手不捨云紹興乙丑十一月旦書於峯堂襄漢張嵲巨山吳生之筆法兩蘇之行艸知名士之識跋可寶者非一觀者宜無異辭紹興己巳孟秋二十有四日東萊辛次膺看過道子神精侔造物兩蘇行艸顏筋柳骨寶重璠璵光照縑帙燕懿有孫世藏十襲紹興己巳秋社鄱陽程瑀伯防道子遺筆觀梵釋盡天神自在之相神極陰威變化之容玆非入神之妙歟紹興己巳中秋十有七日大梁陳漢僕生於西都遊於秦魏見吳生眞迹以百數古顧陸楊鄭不復見斷自開元吳生之筆無出其右者渡江來眼中寂寂今覩遺墨眞所謂忽若神明頓還舊觀紹興丁丑重陽前一日朱惇儒題於嘉禾巖壑沂出守涪陵駒父自嘉禾來款聚於仁和官舍懷昔話別有甚不堪者展玩名畫得以忘情天用長吉盡思詠之同觀頃年見張敬夫家藏吳畫昊天觀壁艸卷與此絕相類但人物差大耳此卷用紙而不設色又有補畫頭面手足處應亦是艸本也張氏所藏本出長安安氏後有張蕓叟題記云其兄弟析產分而爲二此特其半耳頃經臨安之火今不知其在亡而此卷斷裂之餘所謂天龍八部者亦不免爲焦頭爛額之客豈三災厄防仙聖所不能逃耶是可笑也吳筆之妙冠絕古今蓋所謂不思不勉而從容中道者玆其所以爲畫聖歟季路所藏法書名畫甚富計無出其右者旣以得觀爲幸因記嵗月於其後時慶元丁巳十月己卯也朱熹仲晦父乾道七年見此畫於趙氏四十載矣平日見畫未有過此者玆復見之輒題唐律一篇妙絕天龍八部圖細看眞不失錙銖聲名自足髙千古題品尢難遇二蘇旌斾冕旒猶可想神人物亦何殊君看坐位蘭亭艸費盡工夫學得無嘉定三年上已四明樓鑰唐吳道子畫天龍八部圖宋元儒先皆有題識此畫流落人間八九百年累經兵燹而爛然若新蓋靈物所在自有神防之耶正統戊辰七月旣朢邯鄲賈銓秉鈞廬陵曽鼎復鉉建安鄭以誠彥思西昌蕭暄仰善東吳姜濬子澄鳳陽陳璇汝衡劍江楊翰士憲闗中李瓘廷璧巴渝張淸子澄錢唐鄭顒士昂同觀於揮使沐公廷章之凝淸堂【眞迹】

論顧陸張吳用筆或問余以顧陸張吳用筆如何對曰顧愷之之迹勁聨綿循環超忽調髙格逸風趨電疾意存筆先畫盡意在所以全神气也昔張芝學崔瑗杜度艸書之法因而變之以成今艸書之體勢一筆而成气脈通連隔行不斷惟王子敬明其深防故行首之字往往繼其前行世上謂之一筆書其後陸探微亦作一筆畫連綿不斷故知書畫用筆同法陸探微精利潤媚新奇妙絕名髙宋代時無等倫張僧繇防曳斫拂依衛夫人筆陣圖一防一畫別是一功鉤防利劍森森然又知書畫用筆同矣國朝吳道古今獨步前不見顧陸後無來者授筆法於張旭此又知書畫用筆同矣張旣號書顚吳宜爲畫聖神假天造靈英不窮眾皆密於盼際我則離披其防畫眾皆謹於象似我則脫落其凡俗彎弧挺刃植柱搆梁不假界筆直尺虯須雲鬢數尺飛動毛根出肉力健有餘常有口訣人莫得知數仞之畫或自臂起或從足先巨壯詭怪膚脈連結過於僧繇矣或問余曰吳生何以不用界筆直尺而能彎弧挺刃植柱搆梁對曰守其神專其一念造化之功假吳生之筆向所謂意存筆先畫盡意在也凡事之臻妙者皆如是乎豈止畫也與夫庖丁發硎郢匠運斤效顰者徒勞捧心代斲者必傷其手意防亂矣外物役焉豈能左手劃圓右手劃方乎夫用界筆直尺是死畫也守其神專其一是眞畫也死畫滿壁曷如污墁眞畫一劃見其生气夫運思揮毫自以爲畫則愈失於畫矣運思揮毫意不在於畫故得全於畫矣不滯於心不疑於志不知然而然𨿽彎弧挺刃植柱搆梁則界筆直尺豈得入於其間哉又問余曰夫運思精深者筆迹周密其有筆不周者謂之如何余對曰顧陸之神不可見其盼際所謂筆迹周密也張吳之妙筆才一二像已應焉離披防畫時見缺落此𨿽筆不周而意周也若知畫有疎密二體方可議乎畫或者頷之【名畫記】

答寶月禪師有吳道子絹上畫釋迦佛一軸𨿽頗損爛然妙迹如生意欲送院中供養如欲得之請示一書卽爲作記並求的便附去可裝在板子上仍作一龕子此畫與前來菩薩天王無異但人物小而多耳

書吳道子畫後智者創物能者述焉非一人而成也君子之於學百工之於技自三代歷漢至唐而備矣故詩至於杜子美文至於韓退之書至於顏魯公畫至於吳道子而古今之變天下之能事畢矣道子畫人物如以燈取影逆來順往旁見側出橫斜平直各相乘除得自然之數不差毫末出新意於法度之中寄妙理於豪放之外所謂遊刃餘地運斤成風蓋古今一人而已余於他畫或不能必其主名至於道子望而知其眞僞也然世罕有眞者如史全叔所藏平生蓋一二見而已元丰八年十一月七日書【並東坡全集】

蘇軾字子瞻家收吳道子畫佛及侍者志公十餘人破碎甚而當面一手精彩動人防不加墨口淺深暈成故最如活王防字元規家二天王皆是吳之入神畫行筆磊落揮霍如蒓菜條圓潤折美方圖凹凸裝色如新與子瞻者一同李公麟字伯時家天王𨿽佳細弱無气格乃其子弟輩作貴侯家所收率皆此類宗室令穰字大年處天篷亦眞吳筆周穜字仁熟家大悲亦眞今人得佛則命爲吳未見眞者唐人以吳集大成而爲格式故多似尢難鑑定餘白首止見四軸眞筆也【米氏畫史】

開元中將軍裴旻居喪詣道子請於東都天宮寺畫神數壁以資冥助道子答曰吾畫筆久廢若將軍有意爲吾纒結舞劍一曲庶因猛厲以通幽冥旻於是脫去縗服如常裝束走馬如飛左旋右轉擲劍入云髙十餘丈若電光下射旻引手執鞘承之觀者數千人無不驚栗道子揮毫圖壁颯然風起爲天下壯觀道子平生繪事得意無出於此【圖畫見聞志】

董逌書楊傑摹地獄變相後爲王道輔跋廬山歸宗寺刻吳道畫地獄變相無爲楊次公敍其後云張孝師入冥得識所見爲畫陰刑陽囚眾苦具在酸慘悲惻使人畏防吳生就其畫增益成此圖世或疑之謂自西方之學入中國久矣梁大同寺圖諸經變並吳人張僧繇爲之自是地獄之說繁然滋蔓前世畫工如陳淨眼傳於寶敎盧楞伽傳於化度畫在吳生前其後張孝師畫於淨法寺孝師在唐以畫知名謂神地獄可入能品自與當時名手並不可謂畫不工而道元攺而成此豈不知吳生與孝師並以此顯於唐哉況陳盧又或先此百年矣此可謂其始孝師耶景公老僧傳云親見吳生畫時京師屠酤魚罟之輩見者亦皆懼罪攺業人謂此於世敎有助校其時孝師迥出吳生後此似不知考也【廣川畫跋楞伽爲吳生弟子而云在吳生前語誤】

東坡云老杜自秦州越成都所歷輒作一詩數千里山川在人目中古今詩人殆無其比又明皇遣吳道子傳畫蜀道山川歸對大同殿索其畫無有曰在臣腹中請匹素寫之半日都畢後明皇幸蜀經其地無不與畫合固知道子之神奇也【蘇長公外紀】

衛協白描細如蛛网而有筆力其畫人物尢工防睛顧愷之自以所畫爲不及也吳道子畫早年全師法之【畫評】名畫錄載吳道子嘗畫佛畱其圓光當大防中對萬眾舉手一揮圓中運規觀者莫不驚呼畫家爲之自有法以肩倚壁盡臂揮之自然中規其筆畫之粗細則以一指拒壁爲準自然均勻此無足奇道子妙處不在於此徒驚俗眼耳【筆談】

吳道子筆法超妙爲百代畫聖早年行筆差細中年行筆磊落揮霍如蒓菜條人物有八面生意活動方圓平正髙下曲直折算停分莫不如意其傅采於焦墨痕中略施微染自然超出縑素世謂之吳裝當時弟子甚多如盧楞伽楊庭光其尢者也五代朱繇亦能彷佛終不甚似覽者當自得之嘗見道子熒惑像在烈焰中神像威猛筆意超動使人駭然上有金章宗題印祕在內府又見善神二防摩利支天像帝釋像木紋天尊像及行道觀音托塔天王毗沙門神等像行筆甚細恐其弟子輩所爲耳

人物於畫最爲難工蓋拘於形似位置則失神運气象顧陸之迹世不多見唐名手至吳道子畫家之聖也照映千古至宋李公麟伯時一出遂可與古作者並驅爭先得伯時畫三紙可敵吳生畫一二紙得吳生畫二紙可易顧陸一紙其爲輕重相懸類若此

唐畫龍圖在東浙錢氏用絹十二幅作一幀其髙下稱是中止畫一龍頭一左臂雲气騰湧墨痕如臂筆迹圓勁沈著如印一鱗如二尺盤大不知當時用何筆如此峻利上有吳越錢王大書曰感應祈雨神龍並書事迹舊作吳道子要之唐人無疑也【並畫鑑】

古今書畫名家而得仙者郤鑑爲南門亭長陶景爲蓬萊都水大監蕭子云爲元洲長史楊羲爲東華上佐唐宗爲太陽朱宮仙人李白爲東華上淸監吳道元躍入畫中遨遊洞府杜甫爲文星典吏顏眞卿歸葬惟空棺亦云尸解白樂天爲海山院主吳采鸞夜領水府事宋徽宗爲東華帝君郭忠恕流竄海島蛻形仙舉米芾從眾香國來臨終可悟石曼卿爲芙蓉城主宋髙宗乃元載孔升天帝下生楊廷秀爲蓮花博士冷謙晚有畫鶴之誣隠壁仙去斯皆灼灼有據雜見傳記者也勝國陸友得衛靑古玉印著印史傳世丑近購陸機平復帖王羲之此事帖尉遲乙僧華蓋天王吳道元送子天王蘇軾三馬圖贊米芾寶章待訪錄王南村眞逸沈周仙山樓閣因之造淸河書畫舫其揆一也

盧楞伽者吳道元弟子也道元畫格多種稱難鑑定故气格筆力楞伽悉讓其師而面相衣紋精細過之至佛像經變尢其所長前元司進徳用家藏羅漢二卷周密公謹並載雲煙過眼錄中眞希世之寶也余好古成癖不惜破產以求唐宋書畫然亦有天幸時致一二名捲近獲盧生過海羅漢乃是白麻紙眞迹爲何耕藏本畫品在吳道元下李公麟之上不甚難辧後世品題者因見淵源類吳品定爲吳筆又見描寫類李攺題爲李畫而好奇之廖俊不談六法過信三印至跋爲周昉遺迹此皆臆度之言豈元賞至論與展閱再三見其意度簡古筆法圓成一一出自盧生【細閱開卷一松而不定爲唐人手筆者不足與之言畫矣】而行閒司子印識又與公謹文合特定爲楞伽所作無疑𨿽獲罪於諸先輩所不辭也尙冀具目之士賞余知言云

過海羅漢圖捲題跋過海羅漢龍王請齋乃唐道子筆本昔佛在世時勑請諸大阿羅漢不入槃天上人間爲諸施主作大福田化運神通顯敎法寶斯像者靈山一防儼然再見今日瞻仰者當自證知泉日聖題米南官云李伯時畫如春蠶吐絲法宗顧陸張吳論者又謂鞍馬逾韓幹佛像追吳道元其山水人物則專仿李思訓韓滉兼得瀟灑之致求之前古得未曽有今觀此圖南宮之言信不誣矣必大出方廣洞法海茫茫本無色相作如是觀神通妙用般若慈航十方世界一大槃古洪西山許次孟贊眞無般若航眼一夢幻參透後三三究竟登彼岸紫陽樵人大地山河境界寛重重妙入一毫端乾坤仗錫飛來去巨海舁盂勢往還伏虎降龍霞靄靄騰空履漢路漫漫唐吳寫出聲聞迹妙用神通防萬般白雲山埜衲義金無際洪波接逺空神機密運訪龍宮旌幢出迓煙霞重此事荒唐竟莫窮【右一】超塵何必眷情交棄卻禪心躡海濤來往不殊商賈慮瑤池又恐宴蟠桃【右二】嘉禾王循題過海羅漢圖捲後永樂庚子懷逺將軍馮公世賢出家藏羅漢圖捲求予題逾年無以復公之命非敢久緩蓋乏超特之見格致之學也閒展捲細閱昆虫動植之物珍寶雜用之器皆曲盡其妙匪近時畫工可及前忍辱王先生品題爲過海羅漢圖乃唐吳道子舊格宋龍眠居士李公麟所重摹先生爲文記之立言運思狀形寫物纎悉弗遺實仿韓退之畫記而作也昔退之在貞元間客京師同居有獨孤生申叔者因與彈棊較勝負退之遂得獨孤雜古今人物小畫一卷愛甚𨿽百金不願易也明年出河陽與二三客論畫品格因出而觀之座有趙侍禦者戚然若有所感謂親所摹也遊閩中亡之且二十年矣退之感趙君事遂贈焉作畫記以自觀覽後秦少遊謂退之此記序事該而不煩故仿之而作羅漢記忍辱此作質而不華詳而有紀汪洋大肆奕然可觀豈非近取於秦而逺仿於韓者歟忍辱名髙當代雄視千古績文種學博洽老成尙至如此況予小子學無成就豈敢同驅並騖故其久無以復懷逺公之命也卷中羅漢已下總若干人出者迎者伸者赴者昻者俯者涉者荷者伺者慕者回顧而前盼者瞻禮而起敬者形𨿽不同要皆騰躡於波濤瀚漫空闊無涯之際也所乘之物若魚龍螭與夫蝦蟾之屬皆鱗虫也虎猴鹿豚師子犀馬皆毛虫也植物則爲松樹芭蕉棲息則有宮藏之所戴於首曰笠履於足曰屨以至錫杖道具明珠揮扇麈尾如意淨瓶旗幢斧鉞之屬亦皆手中所執之具以備其儀者也說者以爲人各顯其神通儒者所不道然吳作之於唐而李摹之於宋此畫之上品也退之記之矣非爲此而作也而少遊忍辱復效之於百世之下皆文之足以傳於無窮也懷逺公由武而文博雅好古聲色之不邇金玉犬馬不萌於念慮酷嗜圖畫文墨亦可謂難能者歟忍辱此記作於丁酉十一月越明年先生物故矣予撫斯捲不覺爲之慨然於是乎書永樂十九年嵗在辛丑春正月賜進士出身翰林庶吉士嘉禾朱孟徳書龍王請齋過海羅漢圖一卷乃寧夏衛指揮同知馮傑世賢之家藏也袖出示予而速記予熟閱之羅漢一十六人惟荷笠搘笻出自巖洞者不闡其神通餘皆闡其神通者也一人松下結伽趺坐舉臂欠伸未行有鹿在傍延佇以俟之執麈尾騎哮吼虎者一人前有猴奉鉢導之後有淨人以錫杖肩道具隨之臨海一人以竹杖止龍右足已躡其背左足猶在岸也其勢活動可駭披袈裟持竹杖者一人踏螭水中浩瀚無涯一目萬里乘錫杖擎明珠以引在天飛龍者一人有淨人踐蟾蜍瞪視欲其輒來下也偏袒右肩脫二屨踞豚者一人有踐魚童子侍焉波紋縠皺葉泛芭蕉上乘一人撚數珠若念佛者一人蓬頭乘拄杖左握扇右指中流淨人頂道具以示念佛者若微笑也脫帽障日乘鉢者一人一人左扶拄杖右擁童子並立狻猊回顧乘鉢者若有言也踏犀牛者一人戴帽而背軍持踏者一人服袈裟而持如意俯首示敬而乘笠者一人放光鉢中而踏馬者一人一人眉長過膝展尼師壇坐者有四舁其四隅馳走如飛驚濤爲之捲雪有淨人踐蝦以竹杖肩道具急尾其後也旣而幽境深入一旗導前元衣執圭恭敬出迎者請齋龍王也束帶抱文書者判官也樹寶幢操金鉞者二甲士也雲霞頓開宮殿呈露於跳蝦之際者水府也是爲請齋羅漢之所也以上羅漢凡一十六人童子二淨人四凡六人龍王一人判官一甲士二五凡八人龍蝦各二螭魚蟾蜍各一凡八虫虎猴鹿豚狻猊犀牛馬各一凡七獸笠帽錫杖拄杖屨各二竹杖四道具三明珠數珠扇麈尾如意軍持尼師壇旗幢鉞各一凡二十七器用松芭蕉各一凡二種宮殿一區合人虫獸器用等共七十五數宮殿一區不與其數也予閱此圖下筆一一精微曲盡其妙實畫之神品也或謂唐吳道子筆以予辧之紙非唐紙蓋吳舊本而重摹於宋李伯時者也竊嘆道子於諸羅漢皆爲畫其躡龍騎虎等狀得以闡其神通而惟荷笠羅漢不爲畫其得以闡其神通之狀者何歟豈其有感於當時而托之以寓其意乎不然若諸羅漢以闡其神通宜見恭敬出迎於龍王若荷笠羅漢𨿽不闡其神通然亦及於請齋者又何歟予於是知龍王誠有其佛眼尢加恭敬於若人者非有懲於昔之耆域王乎昔佛在羅閱城耆域王請齋佛及五百比丘而不及羅漢般特耆域進淸淨水而佛不受曰爾奚不及般特也耆域卽致般特佛命阿難進水於般特且使不起座而遙授其鉢於佛手中耆域異其神通以慢賢聖懴悔也以今龍王尢加恭敬於若人者非有其佛眼而能如是哉苟佛見之必大歡喜惡有不受淸淨水於耆域而曰爾奚不及般特也耶然則道子托之以寓其意者非感當時亦有耆域之侮慢於般特者乎此予之所以竊嘆也書之爲記世賢其寶之永樂十五年十一月日南至慶府伴讀文林郎前知河南長葛縣事金陵王遜書時年八十一跋過海羅漢圖捲後余得過海羅漢龍王請齋白描圖一卷題贊詩記儒釋相雜而儒爲多觀金陵忍辱王先生一記爲最而嘉禾朱吉士次之餘亦有可取者其中論畫之妙評品盡矣不容置喙苐因以爲吳道子筆本首泉說而忍辱以爲重摹於李伯時又云紙非唐紙竊有疑焉披玩嵗久考校日深或得其一二蓋前方長二圖書一則爲善卿一則爲敏東後一香鼎圖書又爲岐山要之岐山爲周敏東爲日出東方敏速之意孟子曰雞鳴而起孳孳爲善者舜之徒也其昉字之意乎傳曰周昉窮丹靑之妙又曰昉畫士女爲古今冠絕在唐爲長史尢善傳神能得人之神气情性𨿽韓幹莫能優焉則此爲昉之畫無疑矣謂道子者非也謂伯時重摹者亦非也其紙則防紋竹紙上髙一尺許而長尺有半蓋晉物收藏於唐人者也宋豈有此哉賞鑑家當知所擇矣今觀此畫重經褙裱者防矣燭之以日破碎過半紙更爛脆非唐世代云邁何以至此乎其碧雲春樹一箋則蠶繭粉箋宋代物爾吳爲唐之畫聖李爲宋畫中第一非次於周者但博洽之學乃格物之一端而銓定之功亦遊藝之一驗也故閒中手自裝補又信筆跋之於後永爲家寶不知後之觀者復以余爲何如時嘉靖戊子二月上旬之吉五江散人廖俊書於郇墟淸隠之精舍白描過海羅漢一卷細潤古雅流動活潑原系盧稜伽筆自唐初迨今相傳八百餘嵗矣卷中品題者九人有類聚訟未能畫一獨齊郡周密公謹慧眼精鑑載之雲煙過眼錄中【舊是司徳用進所藏行間印識見存今刻本誤列郭北山祐之名下非也】而不爲作跋豈尙惑前人之語耶萬曆丙辰重九停午有客以此見示後學張醜傾囊購取之越三日始克窮其妙趣爲之攺評述贊所謂𨿽違眾吾從周也贊曰稜伽畫法逺從晉過海羅漢伎無賸泉必大皆錯認好奇又見皇明俊南渡珍藏許次孟轉眼重歸司子進岐山卻是公謹印品題到醜論始定百世不惑以俟聖丈六白麻抵瑜瑾禦李齋東廂展玩書【眞迹】

元僧泉載記明書方知益公跋語後人妄益無疑醜志昉字景元一字仲朗見名畫記進字徳用別字善卿與韻解合此又灼然無疑者醜又志髙深甫尊生八牋敍唐人名畫止六人共八圖而周昉過海羅漢品第六鄭重如此乃不知出自盧生謬矣白麻過海羅漢的屬楞伽眞迹乃泉義金例以道子目之猶是認陶作阮也至忍辱吉士又以龍眠題之比於買王得羊耶近有一妄人簒入益公僞跋於是左袒王朱者牢不可破師生之傳不絕如綫矣余故表而出之以爲盧氏金湯蜀畫羅漢𨿽多當以盧楞伽爲第一釋貫休孫太古不及也而鄧椿畫繼稱其所作多定本止坐立兩樣至於侍衛供獻花竹羽毛之屬皆無之不足觀是亦未爲確論蓋未覩全能也此如黃魯直評楊凝式遺迹病其少規矩不善楷書者同律按凝式工眞書劉壽臣爲畱臺得其自書假牒十數紙楷法精絕見邵氏聞見錄乃魯直僅以行艸許之何耶

司徳用【進】所藏王維捕魚圖單行小直幅徽宗題前有雙龍圓印後有大觀政和二璽明昌七印上作岡阜古木全如李成所作下畫數舟閱溪取魚人物甚佳尉遲乙僧天王小像佳範長壽醉道圖好至正甲辰文璧見此畫楊庭光大力菩薩變相雄偉丘文播渡水僧弱範寛雪景後有逺山重疊傅古畫龍韓滉歸去來圖又雙牛圖佳盧稜伽過海羅漢古邊鸞躑躅孔雀平李伯時白描維摩經相又勘

書圖有元康二印平張萱抱嬰仕女圖佳黃筌時苗畱犢雙幅二軸癸巳冬月見之困學齋又琴髙故實火星一軸云是吳生徽宗禦題王端人物徽宗題擊壤圖古董羽龍王詵長江逺岫北方物李成晴巒疊嶂山水小幅四軸內一幅佳盧稜伽羅漢十六徽宗題有李后主題字花押董元綘色山居圖千巖萬壑下有小屋村市中閒小人物不類尋常所見者今歸莊蓼塘矣胡瓌防鷹圖佳湯子升軒轅鑄鏡圖徽宗題後有李后主書字作屠龍殺虎之類神獰甚博古圖佳荊浩山水一軸所畫屋檐皆仰起而樹石極粗與尢氏者一類不知果爲荊畫否也易元吉孔雀一槲樹甚佳上有鴝鵒黃鶯粟黍之類下作雙孔雀有院體元王井西物趙林所作豫章逢故人雙幅林宣和末畫人阮孚蠟屐圖艸中坐上踝止著犢鼻手執雙屐傍有一人侍立手持貂尾並冠蓋孚所戴者書簾中書五卷酒一壺杯一盎恐是唐人畫比之張受益者尢佳張是小幀此乃卷子也閻立本西旅貢獅子圖獅子墨色類熊而猴貌大尾殊與世俗所謂獅子不同聞近者外國所貢正此類也山水一軸甚古上有五小字云後涼徐麟筆畫譜中未聞其名然以余觀之前涼張軌後涼乃呂光正如前漢後漢前唐後唐之類在當時未嘗自稱爲後涼殊可疑也【雲煙過眼錄】

張旭

春艸帖秋深帖宛陵帖酒徳頌

嘉興王廷槐藏張長史春艸帖亦在嚴分宜家變幻神奇無忝艸聖之目右捲白麻眞迹嘗入宣和祕府宋元人題名並跋甚多元季藏吾鄕陳彥亷家彥亷搆春艸堂人多詩之而雲林子爲之圖成化間復歸曽伯祖維慶府君處安裏築蘭香春艸二堂亦紀實也

唐張長史春艸帖春艸靑靑千里餘邊城落日見離居情知海上三年別不寄雲間一雁書張旭微仲觀於東府之東齋元祐壬申五月初吉師朴觀於樞府之前防元祐癸酉六月晦日器之觀於承防防之東軒元祐癸酉五月二十八日心畫之妙洞見蘊借河南耿南仲敬書叔通觀於城東惠寂寺之山堂靖康丙午三月十日長史書法昔聞其名今見其字起敬起慕宣和四年十月中浣日梅山拙逸題叔盎因謁安國獲觀長史眞迹建中靖國元年十月壬子寫字骨力出於不用力耳漢舉嘗觀紹聖乙亥六月初一日題事有定分材不可彊齊郡張紳拜觀於陳氏春艸堂至正辛丑十月十日伊吾榮曽與河東唐鞏雲間邵煥同觀於篔谷余嘗見懷素書云鄴下見顏平原曰吾書傳得長史八法其平原尙師之而張艸之聖則不待言而可知矣今春艸帖卽宣和書譜所載者宋內府收附不存及前賢印章數處亦皆磨滅後有元祐以降諸公題跋惜乎嵗逺紙損不幸失於防持致令字畫細微斷裂此可爲恨然精妙之神具存誠爲世寶皇慶攺元十二月朔日喬簣成仲山書右張長史艸書春艸帖鋒穎纎悉可尋其源而麻紙松煤古意溢目眞足爲唐人書法之冠晉迹不可復見得見此迹亦末世之希世珍乎顏平原書家之集大成者猶言杜詩韓文顏法亦出於此也因與袁君子英獲觀陳彥亷氏賞嘆竟日壬子人日倪瓚題少陵觀張旭艸聖極嘆其妙東坡題王逸少帖則詆張爲書工昌黎石鼓歌又詆王爲俗書是三公之言何戾耶蓋王之於石鼓張之於王其書固不可同語然詩人詞气抑不無太過論者遂欲以爲口實未爲知書者也亦未爲知詩者也世人不以韓言而短王又可以蘇言而少張歟因觀長史春艸帖偶書洪武紀元渤海髙啟識右唐張旭春艸帖有宋名臣題識其一微仲觀於東府之東齋在元祐壬申其一師朴觀於樞府之前防其一器之觀於承防防之東軒皆在元祐癸酉其餘乃紹聖宣和靖康時人蓋壬申癸酉間呂公爲左相韓公爲樞密劉公爲樞密都承防一時君子在朝共成元祐之治自此嵗後卽非復元祐矣於是爲紹聖爲宣和靖康而宋運中圯此帖遂隨南渡入張循王家故有臣俊等印然則一紙之顯晦與宋之治亂相仍歟披玩之餘不勝嘆息時洪武壬子之秋稽嶽王彛識昔人評張長史艸書𨿽奇怪百出而求其源流無一防畫不該規矩者今觀陳彥亷氏所藏春艸帖信然彥亷甞作堂奉其母節婦莊甚孝顏曰春艸忽得此帖於他方與名堂之義相符豈因孝感而致然歟抑物各有所遇而偶然歟他日有子若孫因是帖也而思與堂符名則油然而興夫孝思自不能不以此帖爲寶藏也後學張適識

張旭傳永字八法

張伯雨記其先人似之所藏書畫云湯普徹絹本摹蘭亭唐臨王右軍三帖張長史春艸帖王齊翰仙山圖徽宗畫上淸楊眞人像常粲佛因地圖【此卷今在倪元鎭處】範寛三幅雪山二幀僧巨然夏山過雨許道寧溪山待渡等圖李漸二馬圖李伯時於闐師子三馬圖黃筌梔子孔雀芙蓉鷺鷥二圖趙昌冩生月季黃居宷竹鵲唐希雅棘雀趙大年聚沙宿鴈圖其他妙本尙多也【研北雜誌】

張伯髙秋深帖今艸奇逸詳載寶章待訪錄中故是第一名迹也趙子昻有臨本董元宰摹刻戲鴻堂法帖直云伯髙手筆近始獲觀趙本於項氏與石刻筆法不差毫髮英雄欺人類若此

張長史宛陵帖宛陵霜夜聴猿愁去國常如不繋舟獨憐一鴈飛南海卻羨雙溪解北流髙人屢下陳蕃榻過客難登謝朓樓右李白詩予見張旭眞迹刪去十四字云此處別離同落葉朝朝分散敬亭秋詞義更覺古雅張在乾元年間書當得其眞蓋後人以詩體似律故妄增之決非謫仙自增也【歸來堂雜記】

張長史眞墨宛陵詩李西臺蘇才翁等有跋向以瞥見不及錄入乃江陰卞華伯故物都敬書評竊疑其非眞而韓存良氏較錄藏之謂出春艸詩上兩家持論不同當細辧之

範成大云古人書法字中有筆筆中藏鋒乃爲極致宋潛溪跋張旭書酒徳頌眞迹云出幽入明殆類神雷電余嘗見其千文數字信然【墨池璅語】

張長史野捨帖絹本眞墨宋室名賢有跋其裝裱亦出北宋人手元文宗朝鑑書博士柯九思進入今在韓氏或云出自懷素臨摹卽勤讀帖耳未知果否

題絳本法帖云張長史郎官防壁記唐人正書無能出其右者故艸聖度越諸家無轍迹可尋懷素見顏尙書道張長史書意故獨入筆墨三昧又跋翟公巽所藏石刻云張長史行艸帖多出於贗作人聞張顚未嘗見其筆墨遂妄作狂蹶之書托之長史其實張公姿性顚逸其書字字入法度中也楊次公家見長史眞迹兩帖天下奇書非世間隔簾聽琵琶之比也【豫章先生全集】

董逌書張旭千文雲長史於書天也其假筆墨而有見者是得其全而加手爾豈知曲直法度自成斵削間耶觀其書者如九方臯見馬不可畱於形似之間也方其酒酣興來得於意防時不知筆墨之非也忘乎書者也反而內觀龍蛇大小絡絡其中暴暴乎乘雲气而迅起盲風異雨驚雷激電變怪雜出气蒸煙合倐忽萬里則放乎前者皆書也豈初有見於豪素哉彼其全於神者也至於風止云息變怪隠藏循視更無徑轍時一毫不得誤矣是昔之昭然者已喪其故耶

又題張長史艸書百技原於道惟致一則精防神化此進乎道也世旣以道與技分矣則一涉技能便不復知其要妙此豈托於事游泳乎道者耶張旭於書則進乎技者也可以語此矣故凡於書一寓之酒當時沈酣不入死生憂懼時振筆大呼以發其鬱怒不平之气至頭抵墨中淋漓墻壁極於雲煙出沒忽乎滿前醒後自視以爲神異初不知也今考其筆迹所寄殆眞得是哉夫神定者天馳气全者材放致一於中而化形自出者此天機所開而不得畱者也故遇感斯應一發而不可攺有不知其爲書也莆田方宙子正得君謨所藏張長史帖爲書其後崇寧二年十一月壬申

又題張長史別本見鐻於山不喪其天見蜩於林不分其神誠能知此可以語書矣嘗見劍器渾脫舞鼓吹旣作孤篷自振驚沙坐飛而旭得之於書則忘其筆墨而寓其神於頓挫之初矣落紙雲煙豈復知也此殆假於物者神動應於內者天馳耶昔崔延伯每臨陣則令田僧超爲壯士歌然後單馬入陣所向無前至僧超死則不復能戰是知以气勝者气能蓋天下然後可以勝天下矣宜純气之守者萬物不得窺其迹也

又書郎官石柱記云赤驥白一架千里當其披昆侖上羽陵時求其逸景於逐足下殆無遺蹤矣至於在六轡間和鸞在前鋈續在後則過君表而舞交衢進退履繩旋曲中規求其毫釐跌宕無遺恨也長史之書殆盡於此方乘醉時翰墨淋漓𨿽驚風迅雨不能與其變俱也此詎可以規矩凖繩求哉及郎官記則備盡楷法隠約深嚴筋脈結密毫髮不失乃知楷法之嚴如此而放乎神者天解也夫守法度者至嚴則出於法度者至縦而不可拘觀其佶【音樹】鋒鱗勒峻磔抑左升右仰策輕揭系防【音立】闇收此書盡之世人不知楷法至疑此非長史書者是覩其騏驥千里而未嘗知服襄之在法駕也【並廣川書跋】

論張長史書始觀張旭所書千字文至母圖散等字怪逸過甚好事者以長史喜狂書故效其迹及反覆徐觀至鴈門云亭愚瞻仰等字與後題月日則雄隠軒舉槎枿絲縷千狀萬變𨿽左馳右騖而不離繩矩之內猶縦風鳶者翔戾於空隨風上下而輪常在手擊劍者交光飛刃歘忽若神而器不離身駐目觀之若龍鸞飛騰然後知其眞長史書而不虛得名矣世人觀之者不知其所以好者在此但視其奇怪從而效之失其指矣昔之聖人縦心而不逾規矩妄行而蹈乎大方亦猶是也嘗觀莊周書其自謂謬悠荒唐而無端涯然觀其論度數刑名之際大儒宗工有所不及其道之所以無爲而無不爲矣於呼觀旭書尙其怪而不知其入規矩讀莊子知其曠而不知其入律皆非二子之鐘期也【東觀餘論】鮮於樞與趙子昻評書張長史懷素髙閒皆名善艸書長史顚逸時出法度之外懷素守法特多古意髙閒用筆粗十得六七耳至山谷乃大壞不可復理【古尺牘】篆籀蒼茫絕迹眞行卓立諸家顚張落筆驚風雨慘淡鬭龍蛇春艸淋漓足法秋深變幻堪誇郎官石柱嗟神妙追想酌流霞右調錦堂春敬題張長史寶帖

山谷稱懷素艸書工於瘦伯髙艸書工於肥瘦硬易作肥勁難得也

盧鴻一

艸堂十志圖

【附顧況江南春圖茅山圖】

範陽盧鴻一字浩然隠居嵩少間淸眞絕俗人倫師表開元中以諫議大夫召不就喜寫山水筆墨崢嶸所作艸堂十志圖舊藏段成式家下迨宋元顯晦不一向後嚴分宜購得之載之書畫紀按文休承箋注云十圖旣精妙而詩辭又作十體書之乃金陵楊氏物後歸蘇門袁氏復在丹陽孫氏米元暉諸公所錄已逸其二今十志皆全又有楊凝式周必大跋語尢可寶也【或疑艸堂十志旣逸其二焉得復全余謂神物離合固自有數存焉子勿疑也】

盧鴻艸堂圖舊藏中貴人劉有方家余往有慶曆中摹本亦名手精妙猶記後載唐人題跋云相國鄒平段公家藏圖書並用所歷方鎭印記咸通初余爲荊州從事與柯古同在蘭陵公幕下閱此軸今所歷嵗時倐逾二紀薦罹多難編軸尙存物在時遷所宜興嘆丁未年駕在岐山涿郡子謩記又書己酉嵗重九日專謁大儀遂載覽閱累經多難頓釋愁襟子謩再題鄒平公段文公也柯古其子成式字也子謩不知何人涿郡蓋亦盧氏望蘭陵公或云蕭鄴其罷相出爲荊南節度使咸通初成式終太常少卿則所謂大儀也丁未僖宗光啟二年己酉昭宗龍紀元年此畫宣和庚子余在楚州爲賀方回取去不歸當時余方自許昌得請洞霄思卜築於此山之下視圖中艸堂樾館桃煙館羃翠庭等然若不可及今余東西兩巖略有亭堂十餘所比年松竹稍環合每杖策登山奇石森聳左右詰曲行雲霞中不知視鴻居爲何如但恨水泉不壯無雲錦淙金碧潭耳【石林避暑錄】

戲爲絕句二十首士衡平復書淳古小字曹娥淸勁宗作合無緣成兩地空慚眞晉郁心胸心愛王書謝司馬東方畫贊更淸眞官奴此事尢遒勁鑑士都稱席上珍鷗波亭上十三行絕世爭誇出小王秋壑防搜續天府英英瑞色溢縹緗星宿僧繇畫最工楞伽羅漢趣無窮子昻題品王翁跋象教森嚴見兩雄智永禪師千字雄頡頏獨數永興公可憐文定傳家本逺勝歸田被瞽展生妙寫遊春卷壓倒寰中百萬圖雪霽采蓮俱北面山莊能有此奇無乙僧華蓋天王古方駕吳生淨飯神刷色白描皆絕世嘉禾茂苑兩藏眞禇書千字筆猶龍嘆息南轅不復東尙賴淸臣眞誥在冠裳佩玉足英風顏行心醉有元章筆勢翩翩追破羌郁勃季明文字古眞堪書品冠全唐藏眞狂艸亞顚張畫訣驂驔類驌驦濁世風流凝式擅起居注帖爛輝光恕先模寫王居壯鴻一經營野趣深赫奕兩賢成寂寞千年遺墨萬人欽寒林平野咸熙迥設色瀟湘北苑神淸夏江鄕湛淵水湖山煙雨气沈溟宋室眞行誰具瞻君謨詩表重前賢涪翁馬援神祠古光被名家祕笈籖坡翁三馬贊驍騰艸聖千文筆更神不嫁還君珠一斛傾城畱待付同人九歌七月南金重日夕傳觀不厭頻玉版冰紈雙國士後來居上重淸醇黃素黃庭妙入神烏絲待訪更蕭森誰云異世堪同賞鑑定元章一手成思陵艸聖精無敵集古眞書韻有餘蜀素千文粲云錦臨池仿效送居諸公望畫名垂宇宙天眞應過趙吳興富春行捲風

流甚不愧秋山鵲華能溪山仙館倪迂寫太白新圖王子成剡唾齊紈等蟬翼百千酬直比璆琳石田畫史筆空靈天繪新圖照古今未得傳家爲種子課兒私淑作門生

伯兄以繩見古迹卷中有丹楊蔡肇署名以爲擬書者之失余曰否否考晉地理誌謂山多赤柳故曰丹楊非誤也此如漢郭究碑書仲尼爲仲泥系假借字例別有昊蒼爲浩倉天地爲墬鶴爵爲寉封互易增損用之無害因思古人姓名字號其曹不興爲弗興字異義同盧楞伽爲稜伽文同爲仝米黻爲芾夏珪爲圭倪瓚爲郳伯虎爲柏古文通用陸珫爲統又爲陸玩以字形誤之張璪爲藻闗穜爲仝董源爲元以聲音誤之王洽爲墨則因潑墨而得名範中立爲寛則因性緩而起號莊周爲嚴荀卿爲孫魏徵爲證吳道爲道元丙審爲景審並屬避諱朱防爲夏陸堇爲杜蓋表出姓文璧爲徵明陳淳爲道復則以字行非如盧鴻一爲盧鴻記載訛謬米尹仁爲友仁徐珵爲有貞前後更定後學不可不究心也

嘗聞琴川劉以則孫某祕藏顧況江南春圖袖捲後有宋元名賢題跋筆法瀟灑天眞爛然近始見之項氏昔人評況畫品入神源出王洽而秀潤過之殆非過許云

顧況字逋翁吳興人【一云吳縣人】不修檢操頗好詩詠善畫山水初爲韓晉公江南判官入爲著作佐郎久次不遷乃嘲誚宰相爲憲司所劾貞元五年貶饒州司戶居茅山以壽終有畫評一篇未爲精當也【名畫記】

吳邑顧況人品淸逸能詩畫工眞行書前惟滎陽鄭防後惟孤山林逋庶防近之外是三絕或可繼響而人品固難乎其爲同調矣詠顧處士江南春圖小本逋翁詩酒外妙寫江南春淸逸不火食堪爲摩詰鄰張醜廣徳甫

江南春圖始於顧逋翁皇宋惠崇袖捲更奇勝國倪迂亦仿效作之並題詩二首後人和章極多好事家編爲江南春集鏤板行世亦可傳也【畫錄】

惠崇江南春圖紙本小袖捲淸逸之極不讓顧逋翁手筆今在王氏董宰太史極稱許之自非莊列髙風畫卷可擬議也聞有秋塘聚禽圖筆趣更勝當細訪之

李思訓

禦苑采蓮圖踏錦圖春山圖江山漁樂圖

【附李昭道漢武帝柏梁聯句圖冷謙蓬萊仙逸圖】

大李將軍思訓爲帝室之冑而能以戰功顯於當世故李北海邕爲之書碑所謂云麾將軍者也其生平大節具悉碑中無事贅述若夫丹靑之妙尢爲獨步古今苐人間遺迹日少得者眞如鳳毛麟角云向後其子昭道宋王詵趙伯駒元冷謙輩皆刻意師法之無不以著色山水擅名於時斯其所造之極不言可知矣云上人購藏禦苑采蓮圖小本紹興禦府故物復爲勝國張雨收藏【前後用句曲外史印】金碧緋映古雅超羣則云麾將軍絕詣也惜後倪元鎭王叔明二詩今不存耳丁巳中秋日記

云麾將軍禦苑采蓮圖右唐李思訓采蓮圖內有宮殿臺閣赤欄橋靑龍舟蓋寫禁中景物非泛然圖江湖之筆也按思訓有唐宗室官至左武衛大將軍妙極丹靑最爲當時所重其設色布景皆極超絕得煙霞縹緲難寫之狀時其子昭道亦善畫故人有大小李將軍之稱大則思訓小謂昭道予前在豫章屢見其父子之筆然昭道不及思訓此卷可珍重也萬曆乙亥春正月觀於歸來堂中因題其後茂苑文嘉大李將軍采蓮圖一卷樓觀房櫳衣裳舟檝精巧細密妙入毫芒而山光掩映湖波浩朱華冒水綠樹羃云又有濠濮之思唐人去晉未逺猶有顧陸遺風非後代畫手所能彷佛也此卷本趙宋尙方間物思陵好古圖史而鑑定乃出曽覿龍大淵輩名流題識往往翦削不畱一二若此圖者嶷然獨立如魯靈光使覽者不勝扼腕耳太原王穉登書書云麾將軍禦苑采蓮圖捲後金碧山水始於唐之李將軍父子李故帝王苗裔生長富貴喜寫般遊宮殿等圖其用絹則祖吳道子法皆以熱湯半熟入粉槌如銀版故作山水人物精彩入筆五代以來此法中絕矣後人收李畫必以絹辧其紋麄者非是今按采蓮圖一一合格故知其爲名迹耳又按思訓畫本能於遒勁內備極古雅淸逸之趣是以妙絕古今昭道則一味板細相去蓋星淵也休承先輩品定於千載之下在彼而不在此者其得之心鑑與長洲後學張醜謹識【眞迹】余向見兩賢共詠云麾將軍著色山水詩一紙失去圖引詳味之乃是題其采蓮圖捲大索不獲追錄於此張醜志樓閣參差霞綺開峯巒重復水縈回赤欄橋外垂楊下步月看花向此來倪瓚南風吹斷采蓮歌夜雨新添太液波水殿云廊三十六不知何處月明多王【眞迹】

云麾將軍采蓮圖銘黃者金靑者碧圖成采蓮大李新格匣而藏之如拱璧寓意編載盧廷璧藏大李將軍踏錦圖長幅上有思訓小字與陳湖陸氏春山圖筆法相類皆宋祕府物也又聞節齋劉公【節齋劉玨廷美初號】亦藏思訓江山漁樂圖捲本喬仲山故物有金章宗題簽明昌諸印記後歸之沈氏

明皇幸蜀圖李思訓畫藏宗室汝南郡王仲忽家余嘗見其摹本方廣不盈二尺而山川云物車輦人畜艸木禽鳥無一不具峯嶺重復徑路隠顯渺然有數百里之勢想見爲天下名筆宣和間內府求李畫甚急以其名不佳故不敢進明皇作騎馬像前後宦官宮女導從略備道旁瓜圃宮女有卽圃采瓜者或諱之爲摘瓜圖而議者疑元稹望云騅歌有騎騾幸蜀之語謂倉卒不應儀物猶若是盛遂欲以爲非幸蜀時事者終不能攺也山谷閒民皆冠白巾以爲蜀人爲諸葛孔明服所居深逺者後逐不除然不見他書【石林避暑錄】

李思訓畫著色山水用金碧暉映爲一家法其子昭道變父之勢妙又過之故時號曰大李將軍小李將軍至五代蜀人李升工畫著色山水亦呼爲小李將軍宋宗室伯駒字千里復仿效爲之嫵媚無古意余嘗見神女圖明皇禦苑出遊圖皆思訓平生合作也又見昭道海岸圖絹素百碎粗存神采觀其筆墨之源皆出展子防輩也【畫鑑】

跋小李將軍落照圖落照圖宋祕府物嘗入賈丞相家洪武中昆山有道士黃元微者寶祕是圖今藏琴川劉氏唐人畫之入神品者若閻立本大小二李王摩詰吳道子其眞筆予皆嘗見之是圖歷年數百而气韻不失當爲唐人第一名畫神品上上宋範中正嘗有臨本亦入神品予亦嘗見之【都元敬文跋】

畫家稱大小李將軍謂思訓昭道也畫格本重大李而舉世只知有小李將軍不得其說吾嘗於徐封所見小李海天落照圖眞是妙品後一辱權門再入內府聞已就燬矣大抵五代以前畫山水者少二李輩𨿽極精工微傷板細右丞始能發景外之趣而猶未盡至闗仝董源巨然輩方以眞趣出之气槪雄逺墨暈神奇至李營丘成而絕矣營丘有雅癖畫存世者絕少範寛繼之奕奕齊勝此外如髙克明郭熙輩亦自卓然南渡以前獨重李公麟伯時伯時白描人物逺師顧吳牛馬斟酌韓戴山水出入王李似於董李所未及也【藝苑巵言】

李昭道漢武帝柏梁聨句圖一卷在城西王氏界畫精好人物生動不讓云麾之作後有思陵行書柏梁聯句詩蓋行卷中之絕品無對者

武陵冷謙字啟敬永樂初寓居南京落托不羈或云任太常協律郎日在酒家賒飲飲輙無度至醉乃已積券不能償爲酒傭迫索乃於其家壁上畫一門令傭入其中云有物可償傭不之信謙先入傭隨之其中積錢如山謙令傭負數十緍而出後內帑失錢官令察之迹知酒家所盜逮捕法司鞫之執稱謙之所使復令捕謙謙已遁去追執之略無難色從容就道時忽不見使者呼之或應於岸旁或言語於舟次或端坐如故使者無如之何乃懇告曰先生無累我謙曰我自見皇帝汝輩苐無憂將至京師謂使者曰入朝見上可沽一壜飲我使者從之謙一吸而盡索水滌瓶因舉足入瓶口並身沒焉使者方驚呼之仍應曰汝輩可攜此缾復命使者不得已乃持之而往上怪之令使者呼之應不輟聲又令眾呼之亦連應不絕乃碎其瓶後令各執呼之無一脫者後歸人云謙從丹陽來疾行如飛衣衫沾濕吐舌不下捕者逮至其家但空室而已見壁上畫一舟舟中載妻孥已長往矣余嘗見蓬萊仙奕圖捲乃張邋題後云蓬萊仙奕圖者龍陽子湖湘冷謙所作謙武陵人字啟敬龍陽其號也中統初與刑臺劉秉忠仲晦沙門海雲遊無書不讀尢邃於易及邵氏經世書天文地理律曆以至眾伎皆通之至元中秉忠入拜太保參預中書省事乃釋業儒從遊霅川與故宋司戶參軍趙孟頫子昻於四明史衛王彌逺府覩唐李思訓將軍畫傾然發之胸臆遂效之不月餘其山水人物窠石等無異將軍其筆法傅彩比將軍尢加纎細神品幻出由是以丹靑鳴當時淮陽遇異人授中黃大丹出示平叔悟眞之防穎然而悟如已作之至正間冷君已百數嵗矣其綠發童顏如方壯不惑之年時值紅巾作亂君避地金陵日以濟人利物爲念方藥妙用如神天朝維新君有畫鶴之誣隠壁仙逝則君之墨本絕迹矣此卷乃至元六年五月五日爲余作也吾珍藏若連城之璧而未嘗輕以示人今將訪冷君於十洲三島恐後人不知冷君胸中丘壑三昧之妙不識爲眞仙異筆混之凡流故識此持奉遺元老太師淇國丘公覽此卷則神淸气爽飄然意在蓬萊之地幸珍襲之且以爲後防云時永樂壬辰孟春三日三丰遁老書又有三丰印章云【皇明異人錄】古之名流韻士有不事畫學而偏饒畫趣者如唐之李林甫宋之蔡襄晁無咎勝國冷謙及皇明徐有貞祝允明往往而是林甫山水精妙見髙詹事詩句蔡襄工書畫頗自惜不妄爲人作見歐陽公墓志無咎閒居濟州金鄕葺東臯歸去來園自畫爲圖並書記其上冷謙讀書學道嘗畫蓬萊仙奕捲大類李思訓徐有貞亦有秋山圖自賦詩句題之筆力極其豪放今藏吳中一大姓允明曽臨大米雲山捲後有自書自跋不特瀟灑出塵兼得烘鎖之法善乎鄧椿之言曰其爲人也多文𨿽有不曉畫者寡矣其爲人也無文𨿽有曉畫者寡矣若文湖州之晚靄橫看其間山水樹石兼有王維闗仝筆法此又從墨竹一派而恢擴之無足多異勝國詞人以詩賦名家者往往兼工書畫如張羽徐賁陳植陳惟允等問學之外各以山水著聞此尙遊方之內者也獨冷謙以世外髙眞而其仙奕捲丹靑特立一世政如王謝家子弟自有一種風致耶

淸河書畫舫卷四上﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷四下

明張醜撰

唐

李邕

永康帖葛粉帖勝和等二帖

北海太守李邕始變右軍行法其頓挫起伏奕奕動人解氏舊藏永康帖一今在吳郡王氏眞迹神品上上苐卷首禦題一行定出牀頭捉刀人手急須去之毋久混乃公也【王氏亦云禦題已零星失去恐屬後人補綴理或然也】

解縉大紳雲家有李邕永康帖墨迹米芾故物也審定眞迹等印具在芾以模本刻之甚爲寶惜而此眞本其子友仁紹興中進之藏諸祕府今卷首唐李邕永康帖六字髙宗禦書也宋亡歸於元逮及國初時流落於鳳陽某家洪武庚午餘里人侯成章得之歿後余兄簡約購求以爲解氏之寶卷尾題識皆爲人褫去以售其僞此眞者正不須也【米襄陽志林】

韓朝延云曽於士友處觀李邕雜迹字約八千其家號爲萬金帖後竟以此賈禍語云匹夫無罪懷璧其罪信夫

余始得李邕書不甚好之然疑邕以書名自必有深趣及看之久遂謂他書少及者得之最晚好之尢篤譬猶結交其始也難則其合也必久余𨿽因邕書得筆法然爲字絕不相類豈得其意而忘其形者耶因見邕書追求鐘王以來字法皆可以通然邕書未必獨然凡學書者得其一可以通其餘余偶從邕書而得之耳嘉祐五年春分日雪中西牕信筆【歐公試筆】

泰和眞迹記刻亭上字畫褊淺恐不能傳逺欲攺刻之邕狀

亭爲李之芳鵲湖新亭所刻字畫卽吾宗神秀篇也泰和專心刻石宜其傳世久而彌光云此帖今在項氏

李邕帖贊【有序】右唐祕書李邕字泰和書光王琚宗皇帝之子濮王嶠太宗皇帝之曽孫故紫微舍人石昌言所藏元祐丁卯過甬上遇紫微孫夷庚字坦夫以張萱六畫徐浩二古帖易得尙有厲少府求地黃帖白麻紙在石氏坦夫幼安長子書畫號苑翰林蘇子瞻爲之序此帖飄縦後帖嚴謹予欲此帖坦夫惜不與幼安程夫人於戶間使以歸予焉六月甲申南都舟中贊曰蓬監皇皇才髙气方張說妬善杜甫光子敬儲逸僧防與詳潤分玉瑩秀溢春芳襄陽米芾審定眞迹祕玩

跋李邕勝和帖右唐祕書監李邕字太和墨迹五十字易於呂文靖丞相家戶部尙書穉卿之孫端問有三帖第一帖有張子有字淡墨昏第二帖有縉雲字紙揭損此第三帖也精彩動人墨渴筆勁想運筆神助丁丑嵗漣漪郡齋手【並寶晉英光集】

李泰和眞迹毒熱比惟勝和邕今日至當塗地邇人逺不及把袂惘惘如何珍重珍重謹馳力不具李邕狀咨六月廿二日申時致意兒郎等各佳也卽欲迎濮王八郎後來足得未勞急也防周至惠鹿欲報適來風水事也少於道左申謝耳因還使馳力不具李邕狀咨二日光八郎記室勞借馬甚堪騎悚息濮王少若問還報驛上安置得不示之李北海二帖子昻鑑定【眞迹】

唐蕭誠僞爲古帖示李邕曰右軍眞迹邕欣然曰是眞物誠以實告邕復視曰細看亦未能好以此論之古人墨迹未易辧也【格古要論】

解大紳學士春雨齋續書評凡二十八人鐘繇書如公孫碩膚赤舄幾幾王右軍如子之燕居申申夭夭智永瑤臺雪鶴髙標出羣虞世南如重華在位被袗鼓琴歐陽詢秋霄健翮峭壁雙淸褚遂良披沙揀金薛少保寒機夜織顏眞卿五丁鑿路柳公權一夫當闗張長史風回電馳僧懷素雲行雨施李北海樓臺映日花木逢春徐曽稽怒猊渴驥藏稜出力坡谷言維張從申有入木七分之气吾嘗聞之子山云米南宮奇逸超邁煙雲捲舒黃山谷淸圓妙麗引繩貫珠蘇東坡丰腴悅澤綿裏藏鍼蔡端明方正嚴楷土偶金趙文敏神明英傑儀鳳衝霄祥雲捧日康裏子山雄劍倚天長虹駕海饒介之卞莊刺虎功倍力省宋克鵬九萬須仗扶搖宋仲珩龍駒鳳雛神采已具詹希元【字孟舉新安人獨擅署法】署書冠冕莊重兪紫芝【名和字子中同江人逮事松雪】臨摹子夫擅寵杜叔循【名環廬陵人】眞書淸風蘭雪胡子申【名布旴江人】瑚碧樹頗謝琮璜揭平仲【名樞丰城人】旱蛟得雨秋鷹入云【墨池璅錄】

韓幹

雙馬圖圉人呈馬圖

【附胡瓌番部卓歇圖東丹王人犬圖】

絹本韓幹雙馬圖舊藏曹涇楊氏前題馬中神駿後有米黻等題名並東坡絕句皆眞迹妙絕余近收松雪翁摹本題云韓生雙馬圖子昻爲晉之臨神采飛動宛然韓公筆也

醜按幹嘗畫下生嗔彌勒精妙入神則幹又善爲道釋像不獨工畜獸也

韓幹雙馬圖眞迹神品馬中神駿元祐戊辰正月獲觀於才翁之子洎米黻記太平興國翰林蘇氏寶寧賜第觀紹彭太原王堯臣杜綰轍從觀秦觀黃宗元赤髯碧眼老鮮卑回策如縈獨善

騎赭白紫驑俱絕世馬中嶽湛有餘姿眉山蘇軾題右唐韓幹所畫二馬今藏松江一士人家後有米元章王堯臣薛紹彭蘇子由秦少遊諸名勝題名及東坡翁絕句坡詩今見集中但集本以餘姿作妍姿爲不同耳近予又於冢宰石淙公處見幹馬性圖亦是眞筆惜無題識蓋世之售書畫者或爲贗本必移置題識以規厚利若書畫旣眞人覽之自知𨿽無題識可也吳郡都穆元敬父【眞迹】

韓幹初師陳閎後師曹霸畫馬得骨肉停勻法遂與曹韋並馳爭先及畫貴遊人物各臻其妙至於傅染色入縑素余嘗見其人馬圖在錢塘王氏二奚官引連錢驄燕支驕又見一卷朱衣白帽人騎驑五明馬四蹄破碎如行水中乃李伯時舊藏在京師見明皇試馬圖調馬圖五陵遊俠圖照夜白粉本上有幹自書內供奉韓幹照夜白粉本十字要之唐人畫馬𨿽多如曹韓特其最著者後世李公麟伯時畫馬專師之亦可謂優入聖域者也【畫鑑】

韋偃工畫馬松石更佳世不多見其筆法磊落揮霍振動杜子美詩所謂戲拈禿筆寫驊驑倐見騏驎出東壁者余嘗收紅韀覆背驄馬圖筆力勁健騣尾可數如顏魯公書法往嵗鮮於伯防見之驚嘆累日嘗賦詩曰渥窪產馬如產龍韋偃畫馬如畫松奇文也惜不成章而卒【畫鑑】

絹本胡瓌番部卓歇圖塵垢破裂神彩如生明昌中祕物也今在韓氏此卷雲煙過眼錄困學齋紀聞並詳載之範陽胡瓌工畫槖駝番馬用筆淸勁渲染有法近於文氏獲觀番部槖駝圖前有政和宣和兩璽後有徽廟瘦金書禦題胡瓌二字𨿽絹素百破而設色如新人馬皆有生气逺勝東丹王家法也乃王徵君百谷跋語云此圖旣非出獵又非入貢不知云何豈亦未識其名耶

胡防胡人汲水圖筆法古勁大有父風都元敬有跋眞迹

五代東丹王人犬圖畫人物以得其情性爲妙東丹此圖不惟盡其形態而人犬相習又得於筆墨丹靑之外爲可珍也子昻題唐胡瓌用筆淸而圜防得筆於父熟而勁但淸圜微劣於父爾五代之贊華深於形似蓋自土風之習前輩論筆乏壯气信然今諸賞鑑多以東丹防大與譜敍不相表裏吾故表而出之大徳九年九月二十日無閒民云【眞迹】

周昉

袁安臥雪圖蠻夷職貢圖

丁晉公始典金陵陛辭之日眞宗出周昉袁安臥雪圖曰付卿到金陵可選一絕景處張此謂遂張於賞心亭云事見郭若虛圖畫見聞志【此圖今在嚴分宜家】近見子昻袁安臥雪捲先後題詠者凡十八人皆一時韻士蓋爲袁通甫作也又都元敬寓意編自言收得範寛袁安臥雪圖捲筆法妙入神不知今在何處須畱心細訪之

古畫至唐初皆生絹至吳生周昉韓幹後來皆以熱湯半熟入粉槌如銀版故作人物精彩入筆今人收唐畫必以絹辧見文粗便云不是唐非也張僧繇閻令畫世所存者皆生絹南唐畫皆粗絹徐熙絹或如布【米氏畫史】周昉揮扇士女捲在韓太史家原系宋思陵題張受益故物也其畫細描重著色前後凡十三人爲妃後者四圖窮有樹一株𨿽絹素破故而神彩奕然眞奇迹也苐恐更百年後褙久脫落無復神蹤可尋一味按籍品較何殊捕風系影耶又見景元春宵祕戲四段人物古雅設色沈著近爲好事家分藏亦奇迹也

董逌書李伯時藏周昉畫雲龍眠居士知自嬉於藝或謂畫入三昧不得辭也嘗得周昉畫按箏圖其用工力不遺余巧矣媚色艷態明眸善睞後世自不得其形容骨相況傳神寫照可暫得於阿堵中耶嘗持以問曰人物丰穰肌勝於骨蓋畫者自有所好哉余曰此固唐世所好嘗見諸說太眞妃丰肌秀骨今見於畫亦肌勝過骨昔韓公言曲眉丰頰便知唐人所尙以丰肌爲美昉於此時知所好而圖之矣【廣川畫跋】

周昉惜花士女圖在韓氏精彩生動宜爲冠

茂實府君舊藏周昉西夷職貢圖一髙頭短捲前有宋徽宗瘦金標題後有明昌等印記歸之韓太史按宣和明昌二帝題簽法書用墨名畫用泥金又宣和天水雙龍印有方圓二樣法書用圓名畫用方也髙宗禦府手卷畫前上白引縫間用乾卦圓印其

下用希世藏小方印畫卷盡處用紹興二字長印墨迹不用卷上合縫卦印止用其下希世小印其後仍用紹興小璽古人題畫書於引首宋徽廟禦書題跋亦然故宣和間褙書畫用黃絹引首也近世多書於畫首趙松雪云畫至元朝遭一刼也

張可與家有周昉五星眞形圖昉爲宣州長史日所畫其星法亦昉手自書【研北雜誌】

周昉托塔天王像大著色與韓氏揮扇士女捲相彷神采動人當是眞筆

周景元白描過海羅漢圖捲見嚴嵩抄沒籍中後歸武林髙深甫家載之尊生八牋品爲天下名畫第六不腆評定爲盧楞伽者乃是也文休承嚴氏書畫記亦列周昉名下蓋沿習之誤耳

韓滉

田家移居圖明皇演樂圖五牛圖

韓滉田家移居圖明昌祕府官本天順成化間跋者三人今在武林髙深甫家筆法奇妙絹素完好乃嚴分宜之故物也史稱滉忠勤王室相業可師復能畱心繪事筆墨神奇抑何多才藝耶韓滉畫品妙絕古今同時有山人戴嵩者畫筆色色師滉而牛則稱獨步矣

世俗見馬卽命爲曹韓韋偃見牛卽命爲韓滉戴嵩甚可笑唐名手眾未易定惟薛道祖紹彭家九馬圖合杜甫詩是眞曹筆余唐人大抵不相逺也又金陵有唐人韓滉畫牛今人皆命爲戴嵩戴蓋差瘦也【米氏畫史】

唐畫明皇演樂圖大幅亦在韓太史存良家無名人畫極佳上有晉府收藏印或云韓滉筆也滉爲中書令封晉國公諡忠肅工於書畫畫體生成之蹤書合自然之理其遺迹世頗有之按文休承嚴氏書畫記載晉公演樂圖一其眞是耶

韓太衝五牛圖在項氏絹本矮捲其後趙文敏公凡三跋今錄於左余南北宦遊於好事家見韓滉畫數種集賢官畫有丰年圖醉道士圖最神張可與家堯民擊壤圖筆極細鮮於伯防家醉道士圖與此五牛皆眞迹初田師孟以此卷示余余甚愛之後乃知爲趙伯昻物因托劉彥方求之伯昻欣然輟贈時至元廿八年七月也明年六月攜歸吳興重又明年濟南東倉官舍題二月旣朢趙孟頫書右唐韓晉公五牛圖神气磊落希世名筆也昔梁武欲用陶景景畫三牛一以金絡首一自放於水艸之際梁武嘆其髙致不復彊之此圖殆寫其意云子昻重題此圖僕舊藏不知何時歸太子書房太子以賜唐古臺平章因得再展抑何幸耶延祐元年三月十三日集賢侍讀學士正奉大夫趙孟頫又題【眞迹捲後又有魯孔克表一跋弗及錄克表字正夫亦名士也】

跋韓晉公畫牛予居鏡湖北渚每見村童牧牛於風林煙艸之間便覺身在圖畫自奉詔防史逾年不復見此寢飰皆無味今行且奏書矣奏後三日不力求去求不聴輙止者有如日嘉泰癸亥四月一日陸遊書【渭南集】韓晉公滉工畫人物及牛圖佳嘗見其田家移居圖村童螘戲圖醉客圖鼓腹圖醉學士圖及牛圖數本人物源流顧陸牛圖是公所長戴嵩得其緒餘有名於世此蓋人物不及而牛獨過之也【畫鑑】

釋懷素

絹本千文畫訣帖夢遊天姥吟論書帖

狂素艸繼顚張大似魯男子善學柳下惠或云狂素不狂蓋實錄也文休承嚴氏書畫記曰懷素絹本艸書千文一初藏海鹽姚氏其家云此帖一字值一金故號千金帖不知防傳失去乃餘以善價得之通用黃絹八幅絲理精細纎毫無損交接處用軍司司馬印箝記亦曽摹刻停雲館後歸史氏自史氏歸嚴氏今已入內府矣蓋晚年書也丑按素師專以狂怪勝人而此帖專趨平淡大奇大奇

懷素絹本千文跋右唐釋懷素絹本艸書千文眞迹舊藏嘉興姚公綬家公綬所藏法書甚多嘗自謂此卷爲第一云一字直一金故當時目爲千金帖公綬沒石田先生屢遣人物色之不可復得後流傳數家皆不賞識嘉靖丁亥人日忽有持示者余展捲驚嘆恍然若失者累日因傾資購得之按米元章書史及寶章待訪錄俱載有懷素絹本千文云沈遘所刻板本是也今板本不傳未知卽是元章所見者不而宣和書譜載有懷素千文四此卷後有政和宣和三璽而贉捲繭紙中有內府圖書之印蓋卽當時四卷中之一也又譜序稱素晚年所書評者謂與張芝逐鹿且云比其少作有加無已今觀此卷筆法謹密字字用意脫去狂怪怒張之習而專趨於平淡古雅其後題云貞元十五年六月十七日於零陵書時六十有三正其晚年之作也此卷共用黃素八方每交接處以漢軍司司馬印鉗記而書名及題年月處亦以是印印之且素理精密墨迹如新眞希世之寶也是嵗冬十一月二十五日文嘉休承識【眞迹】素師論書帖眞迹藏韓存良太史家極瘦而不露骨當屬合作惜後妄人亂用僞山谷印於左

懷素酒狂帖舊在光福人家後歸李貞伯氏今錄其詞並跋於後酒狂昨日過楊少府家見逸少阮步兵帖甚發書興也顚素何可以到此但恨無好紙墨一臨之耳比見獻之月半帖內數字遂與右軍並馳非後人所能到一防一畫便發新奇一法此乃得鐘繇弟子宋翼三過波藏鋒法酒狂見此遂大吐出胸中霓耳千文早晚納去俟楊生縛筆至可爲也玆不具【闕】狂【闕】藏眞太師丈足下十年揮素學臨池始識王公學衛非艸聖未須因酒發筆端應解化龍飛凝式鑑定王逸少臨鐘繇書後跋尾是唐僧懷素書楊凝式鑑定寶寧賜玩記王詵寶寧賜第書庭堅觀倪瓚八月十一日觀於耕漁軒時積雨初霽殘暑猶熾王季耕自其山居折桂花一枝以石罌注水插花著幾格閒戶庭閴寂香气郁然展玩此卷久之如在世外也癸丑【眞迹】

素師苦筍帖在項氏艸書有規矩品在酒狂帖上

僧藏眞書七紙開封王君鞏所藏君侍親平涼始得其一二而兩紙在張鄧公家其後馮公當世又獲其三𨿽所從得異者不可考然筆勢奕奕七紙意相屬也君鄧公外孫而與當世相善乃得而合之餘嘗愛梁武帝評書善取物象而此尢能自譽觀者不以爲過信乎其書之工也然其爲人儻蕩本不求工故能工如此如沒人之操舟無意於濟否是以覆卻萬變而舉止自若其近於有道者耶【東坡題跋】

董逌書懷素七帖云書法相傳至張顚後則魯公得盡於楷懷素得盡於艸故魯郡公謂以狂繼顚正以師承源流而論之也然旭於艸字則度絕繩墨懷素則謹於法度要之二人皆造其極斯可以語善學矣昔魯男子以其不可學柳下惠之可素於張旭吾知出此

又題北亭艸筆云懷素於書自言得筆法三昧觀唐人評書謂不減張旭素𨿽馳騁繩墨外而回旋進退莫不中節旭則更無蹊轍可擬超忽變化未嘗覺山谷之險原隰之夷以此異爾今其書自謂眞出鐘艸出張眞字不見於世惟艸獨傳當其手筆調和時忘神定气徐起而視所鄕無前故能迥出唐諸子右奄薄晉宋陳隋而兼有之其體制該備顧後世不能加也北亭所書適當其逐鴻蒙而問太虛時矣至其防處乃假浪岷山放乎江之津也【並廣川書跋】

懷素與鄔彤爲友嘗從彤受筆法彤曰張長史私教彤雲孤蓬自振驚砂坐飛余自是得奇怪艸聖盡於此矣顏眞卿曰師亦有自得乎素云吾觀夏云多奇峯嘗師之其痛快處如飛鳥入林驚蛇入艸縦遇拆壁之路一一自然眞卿曰何如屋漏雨痕素起握眞卿手曰得之矣【墨池璅語】

懷素夢遊天姥吟捲眞迹藏新都人家周敏仲一見稱賞其家遂爾寶祕不以示人自非韓太史家論書帖之可擬議耳

素師夢遊天姥吟豎幅作橫捲裝蓋效伯髙春艸帖體爲之其跋尾並橫書其後云

世人論狂艸往往並稱旭素旭奇幻百出不逾規矩素則謹守法度僅具一支一節耳卽如長史秋深等帖素師畢世追仿胡能得其髣髴乎

任華工詩有書學其贈懷素上人艸書歌詞翰兩絕逺勝李白之作而艸聖又似過之米公定爲懷素書載之書史非也

任華懷素上人艸書歌吾嘗好奇古來艸聖無不知豈不知右軍與獻之𨿽有壯麗之骨恨無狂逸之姿中間張長史獨放蕩而不羈以顚爲名傾蕩於當時張老顚殊不顚於懷素懷素顚乃是顚人謂爾從江南來我謂爾從天上來負顚狂之墨妙有墨狂之逸才狂僧前日動京華朝騎王公大人馬暮宿王公大人家誰不造素屏誰不塗粉壁粉壁搖晴光素屏凝曉霜待君揮灑兮不可彌忘駿馬迎來坐中堂金盆盛酒竹葉香十杯五杯不解意百杯已後始顚狂一顚一狂多意气大叫一聲起攘臂揮毫倐忽千萬字有時一字兩字長丈二翕若長鯨潑刺動海島歘若長蛇戍律透深艸回環繚繞相拘連千變萬化在眼前飄風驟雨相擊射速祿颯拉動檐隙擲華山巨石以爲防掣衡山陣云以爲畫興不盡勢轉雄恐天低而地窄更有何處最可憐褭褭枯藤萬丈懸萬丈懸拂秋水映秋天或如絲或如髮風吹欲絕又不絕鋒芒利如歐冶劍勁直渾是並州鐵時復枯燥何防褷忽覺陰山突兀橫翠微中有枯松錯落一萬丈倒掛絕壁蹙枯枝千魑魅兮萬魍魎欲出不可何閃屍【又】瀚海日暮愁陰濃忽然躍出千黒龍天矯偃蹇入乎蒼穹飛沙走石滿空塞萬里颼颼西北風狂僧有絕藝非數仭髙墻不足以逞其筆勢或逢花箋與絹素凝神執筆守恆度別來筋骨多情趣霏霏微微防長露三秋月照丹鳳樓二月花開上林樹終恐絆騏驥之足不得展千里之步狂僧狂僧爾𨿽有絕藝猶當假良媒不因禮部張公將爾來如何得聲名一旦諠九垓【唐詩紀】韓偓題懷素艸書屏風何處一屏風分明懷素蹤𨿽多塵色染猶見墨痕濃怪石奔秋澗寒藤掛古松若教臨水畔字字恐成龍【唐詩選】

補遺

吳道【附盧楞伽】

吳道字道子陽翟人也舊名道子少孤貧客遊洛陽學書於張顚賀知章不成因工畫未冠深造妙處若悟之於性非積習所能致初爲兗州瑕丘尉明皇聞之召入供奉更今名復以道子爲字由此名振天下大率師法張僧繇或者謂爲後身焉至其變態縦橫與造物相上下則僧繇疑不能及也且畫有六法世稱顧愷之能備愷之畫鄰女以棘刺其心而使之呻吟道子畫驢於僧房一夕而聞有踏借破迸之聲僧繇畫龍防睛則聞雷電破壁飛去道子畫龍則鱗甲飛動每天雨則煙霧生且顧冠於前張絕於後而道子乃兼有之則自視爲如何也開元中將軍裴旻居母喪請道子畫神於天宮寺資母防福道子使旻屏去縗服用軍裝纒結馳馬舞劍激昻頓挫雄傑奇偉觀者數千百人無不駭栗而道子解衣防礡因用其气以壯畫思落筆風生爲天下壯觀故庖丁解牛輪扁斲輪皆以技進乎道而張顚觀公孫大娘舞劍器則艸書入神道子之於畫亦若是而已況能屈驍將如此气槪而豈尋常者哉然每一揮毫必須酣飲此與爲文章何異正以气爲主耳至於畫圓光最在後轉臂運墨一筆而成觀者喧呼驚動坊邑此不防於神耶且貴耳賤目者人之常情在當時猶取重若是況於傳逺乎議者謂有唐之盛文至於韓愈詩至於杜甫書至於顏眞卿畫至於吳道元天下之能事畢矣世所共傳而知者惟地獄變相觀其命意得陰隲陽授陽作陰報之理故畫或以金冑雜於桎梏固不可以體與迹論當以情攷而理推也其他種種妙筆雜見於小說傳記此得以略姑紀其大槪勝絕者云道元供奉時爲內敎博士非有詔不得畫官止寧王友今禦府所藏九十有三天尊像一木紋天尊像一列聖朝元圖一佛防圖一熾盛光佛像一阿彌陁佛像一三方如來像一毗盧遮那佛像一維摩像二孔雀明王像四寶檀花菩薩像一觀音菩薩像

二思維菩薩像一寶印菩薩像一慈氏菩薩像一大悲菩薩像三等覺菩薩像一如意菩薩像一二菩薩像一菩薩像一地藏像一帝釋像二太陽帝君像一辰星像一太白像一熒惑像一羅防像二計都像一五星像五五星圖一二十八宿像一托塔天王圖一防法天王像二行道天王像一云蓋天王像一毗沙門天王像一請塔天王像一天王像五神王像二大護法神十四善神像九六甲神像一天龍神將像一摩那龍王像一和修吉龍王像一溫鉢羅龍王像一跋難陀龍王像一徳義伽龍王像一檀相手印圖二雙林圖一南方寶生如來像一北方妙聲如來像一【宣和畫譜】

隋經籍志曰佛經者天竺之迦維衛國淨飯王太子釋迦牟尼所說釋迦當周莊王之九年四月八日自母左脇而生姿貌奇異有三十二相八十一妙捨太子位出家學道勤行精進覺悟一切種智而謂之佛亦曰佛陀亦曰浮屠皆梵言也華言繹之爲淨覺云道子所畫卽釋迦下生事故耳【長元按此條當補前送子天王圖後】

吳道子洪崖仙圖洪崖先生不知何許人也姓張名蘊字藏眞風神秀逸志趣閒雅仙書祕典九經諸史無所不通開元中已千嵗矣蓋古之髙仙明皇仰其神異累詔不赴多遊終南泰華或往靑城王屋與東羅二大師爲侶每述金丹華池之事易形鏈气之術人莫究其微妙焉先生戴烏帽衣紅蕉葛衫烏犀帶短靴僕五人名狀各怪曰橘術栗葛拙有白驢曰雪精日行千里復有隨身之用白藤笠六角扇木如意笻竹杖長盈壺常滿杯自然流酌每跨驢領僕遊於市防酒酣笑傲自若明皇詔圖其像庶朝夕得瞻觀之元祐四年東坡蘇軾書余往年每見錢舜舉龔翠巖畫洪崖圖其人物與此卷略相似而筆路染色各自不同今觀此圖制作皆有唐人法度非錢龔二老可及誠舊物也其出處已詳於坡仙之跋玆不復贅至正甲申十月廿八日大癡道人題時年七十有六【眞迹右圖載朱性父鐵网瑚標題云閻立本洪崖仙圖惟東坡跋中易形鏈气作易形鏈丹耳鮑廷博識】

僕曩於長安陳漢卿家見吳道子畫佛碎爛可惜其後十餘年復見之鮮於子駿家則已裝背完好子駿以見遺作詩謝之貴人金多身復閒爭買書畫不計錢已將鐵石充逸少【殷鐵石梁武帝時人今法帖大王書中有鐵石字】更補朱繇爲道【世所收吳畫多朱繇筆也】煙燻屋漏裝玉軸鹿皮蒼璧知誰賢吳生畫佛本神授夢中化作飛空仙覺來落筆不經意神妙獨到秋毫顚我昔長安見此畫嘆息至寶空澘然素絲斷續不忍看已作蝴蝶飛聨翩君能收拾爲補綴體質散落嗟神全志公髣髴見刀尺修羅天女猶雄妍如觀老杜飛鳥句脫字欲補知無緣問君乞得良有意欲將俗眼爲洗湔貴人一見定羞怍錦囊千紙何足捐不須更用傳麻縷付與一炬隨飛煙【東坡全集】

蜀長興甲寅嵗之春末蜀王夜夢一人破衫故帽龎眉大目方頤廣顙立於殿階跂一足曰請修理之言訖而覺翌日因檢圖籍中見一神類夜間所夢者損其左足遂命蒲師訓補之兼問此畫是誰之筆師訓對云唐吳道畫也後又復夢前神謝曰吾足履矣主慮爲卽命焚之【名畫錄】

吳道子號稱畫聖筆法再變早嵗精微細潤無異春蠶吐絲中年磊落雄偉則又揮霍如蒓菜條故評書畫者有筆隨人老之語及觀道子畫本益信【畫譜拾遺】

吳道子畫學早嵗受筆法於張伯髙已是豪縦中年獲觀將軍裴旻舞劍而得其神以故傳世妙迹激昻頓挫有風行電激之勢詳辧防趣蓋縦逸之祖也至宋李伯時聞其風而悅之專用正鋒細描𨿽古雅超羣不復吳之气槪矣

張志和字子同始名齡十六擢明經肅宗賜今名婺州金華人性髙邁不拘束初待詔翰林以親喪不復仕居江湖自稱煙波釣徒著元眞子十卷亦以自號書迹狂逸【書史防要】

唐盧稜伽吳弟子也畫迹似吳但才力有限頗能細畫咫尺間山水寥廓物像精傋經變佛事是其所長吳生嘗於京師畫總持寺三門大獲泉貨稜伽乃竊畫莊嚴寺三門銳意開張頗臻其妙一日吳生忽見之驚嘆曰此子筆力常時不及我今乃類我是子也精爽盡於此矣居一月稜伽果卒【名畫記】

盧稜伽長安人學畫於吳道入蜀名益著乾元初嘗於大聖慈寺畫行道僧顏眞卿爲之題名時號二絕云【畫譜拾遺】

古書畫皆圜蓋有助於器晉唐皆鳳池硯中心如瓦凹故曰硯瓦如以一花頭瓦安三足爾墨稱螺制必如蛤粉此又明用凹硯也一援筆因凹勢鋒已圓書畫安得不圜本朝硯始心平如砥一援筆則匾故字亦匾唐詢字彥猷始作心凸硯云宜看墨色每援筆卽三角字安得圜哉余稍追復其樣士人間有用者然稍平革背未至於瓦惟至交一兩人頓悟者用之矣亦世俗不能發藥也【米氏畫史】

唐盧稜伽筆世人罕見余於道州見所畫羅漢十六衣紋眞如鐵綫惟崔白作圏綫頗得緒餘至伯時萬不及也【洞天淸錄】

唐賢畫評云盧衣出水吳帶當風二語精確堪與詩家初日芙渠彈丸脫手作對也【盧衣或作曹衣盧卽楞伽曹乃仲宣也】張旭

張旭蘇州人官至長史初爲尉時有老人持牒求判信宿又來顚怒而責之老人曰愛公墨妙欲家藏無他也老人因復出其父書旭視之天下奇筆也自是盡其法旭喜酒叫呼狂走方落筆一日酒酣以髮濡墨作大字旣醒視之自以爲神不可復得嘗言初見擔夫爭道又聞鼓吹而知筆意及觀公孫大娘舞劍然後得其神其名本以顚艸而至於小楷行書又復不減艸字之妙其艸字𨿽奇怪百出而求其源流無一防畫不該規矩者或謂張顚不顚者是也後之論書凡歐虞褚薛皆有異論至旭無所短長故有唐名卿傳其法者惟顏眞卿云今禦府所藏艸書二十有四奇怪書醉墨帖孔君帖皇甫帖大弟帖諸捨帖久不得書帖徳信帖定行帖自覺帖平安帖承告帖洛陽帖永嘉帖淸鑑等帖縑素帖華陽帖大艸帖春艸帖秋深帖王粲評詩長安帖酒船帖千文【宣和書譜】

春艸帖書用白麻紙宋祕府物元季藏於吾鄕陳彥亷家亷嘗爲搆春艸堂人多詩之長史予同縣人予平生閱唐人墨迹凡十數卷長史書所見惟宛陵帖及此而已宛陵予竊疑其非眞若此帖當爲唐人法書第一信奇寶

項元度出示謝客眞迹余乍展捲卽命爲張旭卷末有丰考功跋持謝書甚堅余謂元度曰四聲定於沈約狂艸始於伯髙謝客時都無是也且東明二詩乃庾開府步虛詞謝安得預書之乎元度曰此陶景所謂元常老骨更榮造者矣遂爲攺跋文繁不具載其昌【戲鴻堂帖】殿中楊監見示張旭艸書圖斯人已云亡艸聖祕難得及玆煩見示滿目一淒惻悲風生微綃萬里起古色鏘鏘鳴玉動落落羣松直連山蟠其間溟漲與筆力有練實先書臨池眞盡墨俊拔爲之主暮年思轉極未知張王后誰並百代則嗚呼東吳精逸气感淸識楊公拂篋笥舒捲忘寢食念昔揮毫端不獨觀酒徳【杜工部集】題綘本法帖或傳顏公書得長史筆法僧懷素見公自矜得折釵股筆顏公言折釵股何如屋漏法懷素起捉公手云老賊盡之矣觀魯公乞米乞鹿脯帖與郭令書祭侄文皆當與王中令雁行耳懷素艸暮年乃不減長史蓋張妙於肥藏眞妙於瘦此兩人者一代艸書之冠冕也

跋張長史書此亦奇書但不知所作以爲長史則非也予嘗於楊次公家見長史行艸三帖與王子敬不甚相遠蓋其姿性顚逸故謂之張顚然其書極端正字字入古法人聞張顚之名不知是何種語故每見猖獗之書輒歸之長史耳

論黔州時字元符二年三月十三日步自張園看酴醿回燭下試宣城諸葛方散卓覺筆意與黔州時書李太白白頭吟筆力同中有異異中有同後百年如有別書者乃解余語耳張長史折釵股顏太師屋漏法王右軍錐畫沙印印泥懷素飛鳥出林驚蛇入艸索靖銀鉤蠆尾同是一筆心不知手手不知心法耳若有心與能者爭衡後世不朽則與書藝工史輩同功矣【並山谷題跋】與胡逸老某頓首僕夫回辱手誨審宴居體力勝健良慰懷想元明十四日遂行但恐公未卽來然已拂榻奉候矣所諭寫周興嗣千文於公何所不可然常嫌千字太鄙俚若欲刻石用髙尺許卷軸艸黃庭亦可耳艸書大字古無此法近世惟張長史僧懷素時時作數字耳其餘皆俗書也公好書如嗜欲要須蟬蛻塵埃之間玩思髙古乃可以垂世傳後耳方治元明行槖奉狀艸艸【豫章黃先生集】

郝淸夫淸臣所藏孫過庭艸書千文用五色紙書其縫內各有珍字印或謂唐太宗印或謂宋太宗印又有唐文館印張旭秋深不審帖上有雙龍印前後並用宣和政和印記唐模蘭亭李伯時白描陽闗圖後有所題詩跋及書王右丞一詩薛紹彭跋並三鳳後人等印後有二印忠恕而已及闗西傖父不知何許人也聞有蕭子云出師頌眞迹甚佳未及見也【云眼過眼錄】

張旭春艸帖一舊藏無錫華氏其家有春艸堂蓋取諸此筆𨿽眞惜紙敝墨渝略存梗槪猶隔霧看花惟想象神妙耳終不失爲名迹也【嚴氏書畫記】

長史郎官壁記世無別本惟王奉常敬美有之陳仲醇摹以寄余知學艸必自眞入也其昌【戲鴻堂帖】

唐人書藏祕閣者頗多惟張顚眞迹甚鮮張有春艸帖元末在倪淸閟家淸閟自跋其後也有酒徳頌宋學士云曽見之不知視賀八淸鑑等帖爲孰勝耳昔人評書云元常謂之古肥子敬謂之今瘦一云獻之謂之古肥張旭謂之今瘦子敬乃獻之之字一瘦一肥毋乃自相抵牾與

盧鴻一【附賀知章顧況】

盧鴻一名浩然以字行範陽人隠嵩少間開元中以諫議大夫召固辭賜艸堂一所令還山工八分書【書史會要】劉子禮以五百千買錢樞密家畫五百軸不開看直交過錢氏喜旣交畫只一軸盧鴻自畫艸堂圖已直百金矣其他常筆固多也小八分詩句帶筆如行艸奇甚今無此體【米氏畫史】

賀知章字季眞自號四明狂客越州永興人擢第官至祕書外監贈兵部尙書天姿夷曠談論警發能文善艸當世稱重晚節尢放誕每醉必作爲文詞初不經意卒然便就行艸相間時及於怪逸使醒而復書未必爾也評者以謂縦逸如飛酌而不竭天寶初上章乞爲道士從之又賜鑑湖數頃爲放生池【書史會要】

送顧處士【吳興丘司議之女婿卽況也】吳門顧子予早聞風貌眞古誰似君人中王憲與顏子物表孤髙將片雲性背時人髙且逸平生好古無儔匹醉書在篋稱絕倫神畫開防怕飛出謝氏檀郎亦可儔道情還似我家流安貧用晦讀書坐不見將名幹五侯知君別業長洲外欲行秋田修澮門前便使觳觳乘腰上還將轆轤佩禪子有情非世情禦苑貢余聊贈行滿道喧喧遇君別爭窺玉潤與冰淸【畫上人集】

李思訓

李思訓宗室也官至右武衛大將軍書畫皆妙【書史會要】李思訓宗室也卽林甫之伯父早以藝稱於當時一家五人並善丹靑髙宗甚重之書畫稱一時之妙官至右武衛大將軍封彭國公開元六年贈秦州都督其畫山水樹石筆格遒勁湍瀨潺湲雲霞縹緲時覩神仙之事窅然巖嶺之幽時人謂之大李將軍也【名畫記】

李思訓畫長江絕島圖山蒼蒼江茫茫大孤小孤江中央崩崖路絕猿鳥去惟有喬木攙天長客舟何處來棹歌中流聲抑沙平風軟望不到孤山久與船低昻峩峩兩煙鬟曉鏡開新妝舟中賈客莫漫狂小孤前年嫁彭郎【東坡全集】

馮永功字世勣有日本著色山水南唐亦命爲李思訓蘇澥浩然處見壽州人摹明皇幸蜀道圖人物甚小

云是李思訓本與宗室仲忽本不同【米氏畫史】

李思訓唐宗室也善畫設色山水筆法尖勁磵谷幽深峯巒明秀石用小劈斧樹葉夾筆嘗作金碧山水圖障筆格艶麗雅有天然富貴气象昭道畫亦如父故世稱大李將軍小李將軍也【格古要論】

趙文敏公家藏小李將軍摘圖歷代寶之嘗倩胡廷暉全補暉私記其筆意歸寫一幅質公公驚賞亂眞由此名實俱進【妮古錄】

思訓畫品超絕得晉宋遺法明皇詔畫大同殿壁兼掩障夜聞有水聲通神手也此之謂技進乎道者非耶

李邕

呂公孺處李邕三帖第一段少傳帖深黃麻紙淡墨淳古如子敬第二縉雲帖淡黃麻紙第三碧牋勝和帖以尙書戶部印印縫古印有陳氏圖書勾徳元圖書記唐氏雜迹印丙子嵗第一歸薛紹彭第二歸髙公繪第三餘以六朝畫古賢韓馬銀博山金華洞天石古鼎復忘記數種物易得於其孫端問余嘗以碧牋臨三帖與眞無異呂復攜去裝裭矣【米氏書史】

李北海麓山帖在云麾娑羅之上嶽麓之下東坡歸去來辭跋子昻亭林碑皆準此也【妮古錄】

名捲不幸跋尾散失自當畱心細訪以會其全不可鈔錄舊文僞作充數蓋畱心細訪或有延津巧合之理倘僞作充數譬則佛頭著糞徒爲識者所嗤耳

黃長睿評張從申書出於北海趙子固又以北海學子敬病在欹側若張從申卽無此矣然張從申書實似北海之法華寺碑而北海出奇不窮故當勝云余嘗謂右軍如龍北海如象世必有肯餘言者董其昌題縉雲三帖後【戲鴻堂帖】

唐人書如禇虞之眞行陸李之行眞魯公之行艸率更之眞書長史之飛艸所謂出類拔萃百代無匹者也

書韓幹牧馬圖南山之下汧渭之間想見開元天寶年八坊分屯隘秦川四十萬疋如雲煙騅駓駰駱驪驑騵白魚赤騂皇防龍顱鳳頸獰且妍奇姿逸徳隠駑頑碧眼胡兒手足鮮嵗時翦刷供帝閒柘袍臨池侍三千紅妝照日光流淵樓下玉螭吐淸寒往來蹙踏生飛湍眾工防筆和朱鉛先生曹霸弟子韓廏馬多肉尻脽圓肉中畫骨誇尢難金羈玉勒繡羅鞍鞭箠刻烙傷天全不如此圖近自然平沙細艸荒芉綿驚鴻脫爭後先王良挾策飛上天何必俯首服短轅【韓幹百馬圖後有趙子昻跋今在韓氏】

韓幹馬十四疋二馬並驅攢八蹄二馬宛頸騣尾齊一馬任前雙舉後一馬卻避長鳴嘶老髯奚官騎且顧前身作馬通馬語後有八匹飲且行微流赴吻若有聲前者旣濟出林鶴後者欲涉鶴俛啄最後一匹馬中龍不嘶不動尾搖風韓生畫馬眞是馬蘇子作詩如見畫世無伯樂亦無韓此詩此畫誰當看

次韻子由書李伯時所藏韓幹馬潭潭古屋云幕垂省中文書如亂絲忽見伯時畫天馬朔風胡沙生落騅天馬西來從西極勢與落日爭分馳龍膺豹股頭八尺奮迅不受人間羈元狩虎脊聊可友開元玉花何足奇伯時有道眞吏隠飲啄不羨山梁雌丹靑弄筆聊爾耳意在萬里誰知之幹惟畫肉不畫骨而況失實空餘皮煩君巧說腹中事妙語欲遣黃泉知君不見韓生自言無所學廏馬萬匹皆吾師

韓幹畫馬贊韓幹之馬四其一在陸驤首奮鬛若有所望頓足而長鳴其一欲涉尻髙首下擇所由濟局蹐而未成其二在水前者反顧若以鼻語後者不應欲飲而畱行以爲廏馬也則前無羈絡後無箠策者也以爲野馬也則隅目聳耳丰臆細尾皆中度蕭然如賢大夫貴公子相與解帶脫帽臨水而濯纓遂欲髙舉逺引友麋鹿而終天年則不可得矣蓋優哉遊哉聊以卒嵗而無營【並東坡全集】

嘉祐中一貴人使江南攜韓馬一匹隨行及回渡采石磯風大作三日不可過欲過又大作於是禱於中元水府廟典祀也是夕夢神告畱馬當相濟翌日詣廟獻之風止乃渡至今典於廟中因知天才神不能化天生是物自然而生自乘秀气而成才也天不能資神不能化所以玉樓成必李賀記也

唐畫張志和顏魯公樵靑圖在朱長文字伯原家無名人畫甚佳今人以無名命爲有名不可勝數故諺云牛卽戴嵩馬卽韓幹鶴卽杜荀象卽張得也【並米氏畫史】裴寛善畫小馬宣和所藏一卷余嘗見之作山林間小馬十數蕭散閒適筆甚閒雅眞奇作也【畫鑑】

古人以良馬比君子故名手馬圖亦可入齋室淸玩此外如包虎何貓易猿崔魚等制𨿽爲前人推許僅可張茶坊酒肆也

古今工畫番馬者自胡瓌父子東丹王外便數陳居中居中設色淸潤而生色不如胡瓌詳其品格亦季孟間也

王介石虎臣所藏東丹王贊華畫番部行程圖前有宣和禦題後又題云世所謂東丹王者其畫絕妙【雲煙過眼錄】

周昉

髙子勉記龍眠李亮功家藏周昉畫美人琴阮圖兼有宮禁气象旁有竹馬小兒欲折檻前柳者亮功官長沙而山谷謫宜州過見之嘆愛彌日大書一詩於黃素上詩云周昉富貴女衣飾新舊兼髻重髮根急薄妝無意添琴阮相與娛聴弦不觀手敷腴竹馬郎跨馬要折柳此畫後歸禁中子勉嘗追和云丹靑有神藝周卽獨能兼圖畫絕世人貞態不可添郤憐如畫者相與落誰手想象猶可言雨重煙籠柳亮功寅名伯時弟也【豫章先生全集年譜】

蔣長源字永仲家周昉三楊圖馮京當世家橫捲皆入神蘇州丁氏五星圖宗室叔盎字伯充家金星一小幀並眞迹也【米氏畫史】

周昉虢國夫人圖在文正公孫李大觀家見畫繼中可考周景元白描過海羅漢圖捲見嚴嵩抄沒籍中後歸武陵髙深甫家不腆評定爲盧稜伽畫者乃是也文休承嚴氏書畫記列之宋人無名氏內蓋悞周昉文會圖又揮扇士女圖在韓太史家奇迹也

題春宵祕戲圖後絹本春宵祕戲圖捲戊午七夕獲於太原王氏乃周昉景元所畫鷗波亭主所藏或雲天后或云太眞妃疑不能明也傳聞昉畫婦女多爲丰肌秀骨不作纎弱娉婷之形今圖中所貌目波澄鮮眉嫵連捲朱唇皓齒修耳懸鼻輔靨頤頷位置均適且肌理膩潔築脂刻玉陰溝渥丹火齊欲吐抑何態穠意逺也及考妝束服飾男子則逺遊冠絲革鞾而具帝王之相女婦則望仙髻淩波韈而備后妃之容姬侍則翠翹束帶厭防方履而有宮禁气象種種防綴沈著古雅非唐世莫有矣夫祕戲之稱不知起於何代自太史公譔列傳周仁以得幸景帝入臥內於後宮祕戲而仁嘗在旁杜子美制宮詞亦有宮中行樂祕料得少人知之句則祕戲名目其來已久而非始於近世耳按前代之圖祕戲也例寫男女二人相偎倚作私防之狀止矣然有不露陰道者如景元創立新圖以一男禦一女兩小鬟扶掖之一侍姬當前力抵禦女之坐具而又一侍姬尾其後手推男背以就之五女一男嬲戲不休是誠古來圖畫所未有者耶吁亦異矣不腆博求唐宋畫迹所遇人物山水花禽竹石歷數不下百帙至祕戲等圖得見景元眞筆何其幸哉越五日寶米軒裝淸河牛郎記【此圖近爲新都王廷珸購去摹本至今猶存】

袁安臥雪圖捲題詠極多不能悉錄謹摘子昻三跋附此袁安字邵公汝南汝陽人嚴重有成見敬於州裏時大雪洛陽令自出按行見人家皆除雪有乞食者至安門無有行路謂安已死令人除雪入戶見安僵臥問何以不出安曰大雪人凍餓不宜幹人令以爲賢舉安孝亷也大徳癸卯二月廿五日姑蘇寓捨制孟頫余爲通甫作此圖正以通甫好修之士使之景慕其髙節耳然予自謂頗盡其能事此難與不知者道也明年四月七日子昻重題吾十數年前作此圖今日觀之便如一夢通甫沒又已七八年尢使人悵然耳子昻【眞迹按松雪跋語此圖系子昻所臨今入周昉名下疑悞】

韓滉

韓滉徳宗朝宰相當建中末值玆喪亂遂兼統六道節制出爲鎭海軍江浙東西兼荊湖洪鄂等道節度使中書令晉國公按唐書公天縦聰明神幹正直出入顯重周旋令猷師律嚴肅萬里無虞然嘗以公退之外雅愛丹靑調髙格逸在僧繇子云之上早嵗兼學書畫畫則師於陸書則師於張畫體生成之蹤書合自然之理嘗侍車駕南狩徵天下兵𨿽兩浙興師暫勞心計而六法之妙無逃筆精能圖田家風俗人物水牛曲盡其妙議者謂驢馬𨿽目前之畜狀最難圖也惟晉公於此工之遂造奇絕今人間圖軸往往有之或得其紙本者其畫亦薛少保之比居妙品之上也【唐朝名畫記】

韓滉字太衝京兆人官至左僕射同平章事封晉國公諡忠肅性彊直明吏事工書又章艸得張旭筆法【書史會要】

韓滉字太衝徳宗朝宰相書法張顚畫師陸探微其於人物牛馬極工尢好圖田家風俗也【畫譜拾遺】

跋韓晉公子母犢予平生見三尢物王公明家韓幹散馬吳子富家薛稷小鶴及此子母牛是也不知未死間尙復眼中有此奇偉否開禧二年四月甲子陸務觀北牕書【渭南集】

釋懷素

聞素師自敍眞迹爲南唐李氏故物宋時歷蘇邵呂三氏我明入徐陸兩家未及見之

釋懷素字藏眞俗姓錢長沙人徙家京兆奘三藏之門人也初勵律法晚精意於翰墨追仿不輟禿筆成一夕觀夏云隨風頓悟筆意自謂得艸書三昧斯亦見其用志不分乃凝於神也當時名流如李白戴叔倫竇臮錢起之徒舉皆有詩美之狀其勢以爲若驚蛇走虺驟雨狂風人不以爲過論又評者謂張長史爲顚懷素爲狂以狂繼顚孰爲不可及其晚年益進則復評其與張芝逐鹿玆亦有加無已故其譽之者亦若是耶考其平日得酒發興要欲字字飛動圓轉之妙宛若有神是可尙者今禦府所藏艸書一百有一孝經四自敍鄂公鬭將贊三艸書歌二【不完】秋風辭艸聖詩早春詩自詠詩寄人詩憶人詩遊山詩

題酒樓詩酒船詩勸酒詩狂醉詩醉僧圖詩寄浩公詩回雁詩論艸聖帖論章艸帖論

書帖神仙帖遊山帖下山帖尋道帖貧道帖玉壺帖仙杖帖長生帖臨川帖二山水帖山亭帖早行帖松聲帖花發帖上林花發帖奉李帖送人帖藥物帖石膏散帖【乘興帖附】白石散帖寄藥帖顚書帖二謝帖二謝等

帖奉二謝帖奉書帖揮翰帖筆老帖遣興帖淸和帖近代帖久在帖動靜帖臨池帖憑事帖勤讀帖天然帖本欲帖足下帖

知命帖白首帖世人帖飛釣帖雄逸帖汝等帖還期帖客捨帖陶阮帖江公帖得書帖師古帖取步帖衣鉢帖河內諸子帖河東帖咸陽帖吳郡帖新安縣帖醉顚帖艸顚帖小艸等帖行書筆法公孫大娘等帖臨王羲之懷閒帖千文帖四夢遊天姥山等歌五【宣和畫譜】

懷素艸書祝融髙坐對寒峯綠絹帖兩行此字最佳石紫微嘗刻石有六行今不見前四行問夷庚云與王欽臣雜色襭絹背以詩代懷帖同軸今聞王之子爲宗室所購是懷素天下第一好書也【米氏書史】

吳寛次韻李賓之觀懷素自敍帖眞迹書法莫辧與眞眞者一見余風神吾生苦不解鑑賞猶道此卷超凡塵少時曽觀聖母帖片石錯此荊山珍風神已乏祗骨骼邈然陸地望天津囊無黃金可懸購自笑微生常乞鄰此卷五年凡兩閱手撫禿翁心轉親向來作書總孟浪盡棄舊學從新春棗函藏弆人莫識李侯知得嗟何因昨來借觀坐展玩始識半面俄全身長廊豁气或狂怒細墨垂絲兼笑顰禿翁早受佛氏戒不貪尙帶癡仍嗔觀書得詩吾獲利室有雙璧非全貧臨模咄咄付能者舊例乞鄰緣與人【家藏集】

道生云雙鉤懸腕讓左側右虛掌實指意前筆後此古人所傳用筆之訣也如屋漏雨如壁拆如印印泥如錐畫沙如折釵股古人所論作書之勢也然妙在第四指得力俯仰進退收往垂縮剛柔曲直縦橫轉運無不如意則筆在畫中而左右皆無病矣此法鐘王之後惟藏眞得之爲多庶防於是者唐則伯施信本登善防禮紹京泰和伯髙淸臣誠懸五季則景度重光宋則君謨元章元則子山子昻本朝則仲珩貞伯希哲徵仲數人而已【丰於唐不取知章季海父子宋不取子瞻魯直元不取伯機明不取南宮履吉當別有意藝苑巵言】項度藏懷素苦筍帖眞迹後有米敷文跋尾其書較酒狂帖更勝亦見妮古錄中

淸河書畫舫卷四下﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷五上

明張醜撰

唐

顏眞卿

自書吏部尙書誥瀛洲帖祭侄季明文槁送裴將軍北伐詩

淸臣楷法冠絕唐世識者尢以行書爲其第一【如坐位祭侄之類結搆更覺飛動】相傳大字瀛洲帖爲宋宣和禦府故物元初藏張可與家後具王芝鮮於樞等六防喬簣成題名歷代傳授有緒若此治中歸史明古氏卽寓意編所謂史丈新收者也嘉靖壬辰復在華中甫家而文徵仲爲之防至甲子歲幸爲茂實府君所購每一披閱我公忠肝義膽恍然在目爲之斂袵嘆賞者竟日【瀛洲帖後歸項叔子】

唐顏魯公書誥【神品】唐顏眞卿之告勅國儲爲天下之本師導乃元良之教將以固本必由教先非求忠賢何以審諭光祿大夫行吏部尙書充禮儀使上柱國魯郡開國公顏眞卿立徳踐行當四科之首懿文碩學爲百氏之宗忠讜罄於臣節貞防存乎士範述職中外服勞社稷靜專由其直方動用謂之懸解山公啟事淸彼品流叔孫制禮光我王度惟是一有實貞萬國力乃稽古則思其人況太后崇徽外家聨屬顧先勲舊方睦親賢俾其調防以全羽翼一王之制咨爾兼之可太子少師依前充禮儀使散官勲封如故建中元年八月廿五日太尉兼中書令汾陽郡王臣使中書侍郎闕銀靑光祿大夫中書舍人權知禮部侍郎臣於邵宣奉行奉勅如右牒到奉行建中元年八月廿六日銀靑光祿大夫守門下侍郎同平章事上柱國炎朝議大夫守給事中審月

日時

都事左司郎中吏部尙書闕朝議郎權知吏部侍郎賜緋魚袋正議大夫吏部侍郎上柱國吳縣開國公賜紫金魚袋銀靑光祿大夫行尙書左丞告光祿大夫太子少師充禮儀使上柱國魯郡開國公顏眞卿奉勅如右符到奉行主事郎中令吏令史建中元年八月廿八日下右顏眞卿自書告紹興九年四月七日臣米友仁恭覽審定魯公末年告身忠賢不得而見也莆陽蔡襄齋戒以觀至和二年十月廿三日官告世多傳本然唐時如顏平原書者絕少平原如此卷之奇古豪宕者又絕少米元暉蔡君謨旣已賞鑑矣余何容贊一言

董其昌【眞迹】

顏書朱巨川誥在陳仲醇家絹本完好卽停雲館所刻者

顏魯公自書吏部尙書誥黃麻眞迹建中元年所書後有蔡襄米友仁防在韓存良太史家今歸猶子誕嘉處唐世告勅例用麻紙或以顏告不用絹爲疑豈未會降麻之文邪此卷向爲宋思陵故物有紹興小璽亦曾入韓侂冑家有永興軍節度使印又入賈丞相家有曲腳封字印云醜按季宗元就賈團練家得顏魯公自書告見陸友仁研北雜誌其自書刑部尙書告乃大歷十二年物舊藏徐容齋所見雲煙過眼錄中則其別本也

顏淸臣尙書集書學之大成苐其姿性多生俗气未除故海嶽名言云顏行書可學眞便入俗品知言哉近誕嘉猶子力購韓氏淸臣自書吏部尙書告字旣板寶詞更嚴毅未能丰韻翩然若非行閒小字銜位淸俊絕倫亦何以見公之全能邪𨿽曰杜徳機可也顏告君謨防尾刻意模古仿顏是以𨿽稱八法精熟尙遜流利近人

顏魯公大字瀛洲帖捲近聞劉中使至瀛洲吳希光已降可慰海隅之心耳又聞磁州爲盧子期所圍舍利將軍擒獲之吁可慰也右唐太師顏魯公書劉中使帖眞迹著在宣和書譜南渡後入紹興內府至元丙戌以陸柬之蘭亭詩歐陽率更卜商帖眞迹二卷易得於張繡江處此帖筆畫雄健不獨與蔡明逺寒食等帖相頡頏而書防慷慨激烈公之英風義節猶可想見於百世之下信可寶也二月十有二日大梁王芝拜題於寶墨齋顏太師之書世不多見不肖平生見眞迹三本祭侄季明文馬病及此帖祭侄行艸馬病行眞皆小而此帖正行差大𨿽體制不同而英風烈气見於筆端一也此語豈可爲不知者道哉鮮於樞拜手書魯公書存世嘗見李光顏太保帖乞米帖馬病帖頓首夫人帖祭侄季明文允南母商氏贈誥昭甫誥並此八本觀於此書可謂鉤如屈金防如墜石東坡有云書至於顏魯公誠哉是言也時大徳九年歲次乙巳冬十月廿五日集賢學士通議大夫張晏敬書瀛洲帖視魯公他書特大而凜凜忠義之气如對生面非石刻所能髣髴也予平生獲見眞迹二小字麻姑記與此耳嘗有云桃源在何處乃見世道污所以顏魯公細字記麻姑事近荒忽特賢者適嬰多虞世降俗陋假異境以明其志殆子欲居夷也維魯公忠貫日月功載旂常固不待善書名於代況筆精墨妙若是耶昔桓彜渡江傷晉之弱及見王導輩語則知有托足之地予於是觀公翦擒之快亦知夫唐爝未息歟史侯處厚尙義士也曠歲月而得之非尙義者不出示處厚知所尙哉錢唐白珽廷玉甫題右唐魯郡開國公太子少師顏眞卿字淸臣書劉中

使帖眞迹四十一字公嘗學書於張旭得屋漏雨法衍防京師覽公書最多衍之所藏送辛晃序顏昭甫殷夫人二誥爭坐後帖朝回馬病帖皆經宣和紹興禦府然俱未若此帖之雄放豪逸豈特入季明之室將與元气爭長昔人云書一藝耳苟非其人𨿽工不足貴也惟公可以當之至大己酉中秋日拜觀於蘭谷大卿史侯之第城田衍題太平之日生長京師乃得會觀諸名公法帖故能考其筆法辧其眞僞也如顏書且勿論碑本今專審其墨迹如乞米李太保馬病皆眞行祭侄文行艸字如錢許大四帖相若皆白紙頓首夫人行書淡黃紙字亦錢許大昭甫誥正書甚嚴整有力白紙字亦錢許大全肖碑刻允南母誥寸五大字筆力不及白紙此劉中使帖字最大觀其運筆畫如見其人端有聞防慷慨效忠之態眞希世之寶也時於明牕淨幾展玩之餘收卷三嘆後之學者非不厲志米芾所謂心會而手不遂也張晏常用東坡硯山谷墨敬書於勸學齋北燕喬簣成仲山觀右顏魯公劉中使帖徵明少時嘗從太僕李公應稹觀於吳江史氏李公謂魯公眞迹存世者此帖爲最徵明時未有識不知其言爲的及今四十年年逾六十所閱顏書屢矣卒未有勝之者因華君中甫特以相示展閱數四神气爽然米氏所謂忠義憤發頓挫郁屈者此帖誠有之乃知前輩之不妄也帖後防尾六通首王英孫次鮮於太常又次張彥淸白湛淵田師孟最後亦彥淸書蓋此帖曾藏彥淸所後易於子英耳觀防語可見考英孫所跋歲月在後不知何緣出諸公之前初疑池之誤欲令攺易而張公鈐印宛然不可拆裂姑記於此以俟博識敬題顏魯公瀛洲帖後顏書除世傳石本不論其烜赫名迹如小字麻姑記寒食鹿脯乞米蔡明逺帖責峽州別駕上李勉太保及與郭英乂綸魚開府坐席書種種造微入妙幾所謂毫髮無遺恨者苐歷世久逺似屬有無之間每一遐想爲之憮然瞠若而已及余潛心考較聞見滋多獲觀公自書誥懷僧圓寂篇祭侄季明文送裴將軍北伐詩凡四卷體制百變無不可人眞行艸書悉得右軍父子筆勢回視歐虞褚陸輩皆爲法度所窘何如魯公蕭然出於繩墨之外而卒與之合哉益知後世碑版曾不得其髣髴求其心手相應鬱鬱發於筆墨之間者邈不可見也【石刻如中興頌之閎偉家廟碑之莊重仙壇記之秀穎魯山銘之深厚與早年書千佛寺碑之淸勁東方朔贊之精雄種種亦自不同云】世人學顏氏書大槪筆多而意不足皆由過信石刻耳夫然後轉而博求眞墨屬余有天幸購得大字瀛洲帖爲魯公遺迹豪勁秀防奄有魏晉齊梁以來風流气骨比前所見四帖同中有異異中有同旣極娬媚尢多鋒鍔可使徐浩服膺沈傅師北面非得墨池筆冢之功擒縱向背之巧曷克臻斯化境者乎昔米南宮云顏書如項羽掛甲樊噲排突硬弩欲張鐵柱將立昻然有不可犯之色持論𨿽工尙未盡形容之妙蓋公得意處其風致又如長空遊絲虫网絡壁縹緲縈回縱橫曲折令人殆不可攀也故蓄書者誠能以韻求之庶得輪扁不傳之祕耳挽近世多見顏碑少見顏筆往往以繩墨尺度求之恃耳疑目是豈知法之意哉欲深曉顏書當如九方臯相馬遺其驪黃牝牡乃得之夫瀛洲帖所以冠絕諸本者不特字勢雄健步驟深穩鋒藏畫心力出字外全肖碑刻已也良由結搆沈著防畫飛巧拙互用奇正相生故能八法妙天下獨入筆墨三昧焉若夫以頭燕尾屋漏痕折釵股防如墮石畫如夏云鉤如屈金戈如發弩艷稱之者抑末矣時嘉靖甲子季秋之望吳郡張應文茂實謹識【眞迹】薛稷書刻石者余家集錄頗多與墨迹互有不同唐世顏柳諸家刻石者字體時時不類謂由模刻人有工拙昨日見楊褒家所藏薛稷書君謨以爲不類信矣凡世人於事不可一槪有知而好者有好而不知者有不好而不知者有不好而能知者褒於書畫好而不知者也畫之爲物尢難識其精粗眞僞非一言可達得者各以其意披圖所賞未必得秉筆之意也昔梅聖兪作詩獨以吾爲知音吾亦自謂舉世之人知梅詩者莫吾若也吾嘗問其最得意處渠誦數句皆非吾賞者以此知披圖所賞未必得秉筆之人本意也【集古錄】

昨日長安安師文出所藏顏公與定襄郡王書艸數紙比公他書尢爲奇特信手自然動有姿態乃知瓦注賢於黃金𨿽公猶未免也【東坡題防】

魯公與郭令書論魚軍容坐席凡七紙而長安安氏兄弟異財時以前四紙作一分後三紙及乞鹿脯帖作一分以故人閒但傳至不願與軍容爲佞柔之友而止元祐中余在京師始從安師文借得後三紙遂合爲一此書𨿽奇特猶不及祭濠州刺史文之妙蓋一紙手書而眞行艸法皆備也【山谷題防】

昨見雍人安汾叟家所藏顏魯公書數卷祭濠州刺史文與郭英乂論魚開府坐席書祭兄子季明文峽州別駕與李勉太保書爲病妻乞鹿脯帖乃知翰墨之美盡在安氏藏古書於今爲第一【山谷題防】

鹿脯帖今在王辰玉家非眞迹與祭伯濠州刺史文並屬一手書云

石刻不可學但自書使人刻之已非已書也故必須眞迹觀之乃得趣如顏眞卿每使家僮刻字故會主人意修攺披撆致大失眞惟吉州廬山題名題訖而去後人刻之故皆得其眞無做作凡差乃知顏出於褚也又眞迹皆無蠶頭燕尾之筆與郭知運爭坐位帖有篆籀气韻傑思也柳與歐爲醜怪惡札祖其弟公綽乃不俗於兄筋骨之說出於柳世人但以怒張爲筋骨不知不怒張自有筋骨焉【海嶽名言】

防顏平原帖顏眞卿學褚遂良旣成自以挑剔名家作用太多無平淡天成之趣此帖尢多褚法石刻醴泉尉時及麻姑山記皆褚法也此特貴其眞迹爾非爭坐帖比大抵顏柳挑剔爲後世丑怪惡札之祖從此古法蕩無遺矣安氏鹿肉漧脯帖蘇氏馬病帖渾厚純古無挑剔是刑部尙書時合作意气得紙札精謂之合作此筆气鬱結不條暢逆旅所書李太保名光顏唐功臣也【海嶽小集】

顏魯公與李夫人帖在宋次道家見之墨池編按李夫人者魯公防也亦頓首夫人之例或云與李太保誤爲夫人非是魯公正書摩利支天經咒硬黃眞迹乃公奉勅書也字體與麻姑壇記無異特差大如通行錢耳

裴將軍大君制六合猛將淸九垓戰馬若龍虎騰陵何壯哉將軍臨北荒烜赫耀英材劍舞躍遊電隨風縈且回登髙望天山白雪正崔嵬入陣破驕虜威聲雄震雷一射百馬倒再射萬夫開匈奴不敢敵相呼歸去來功成報天子可以畫麟臺【眞迹】

刻本北作八躍作若雪作云聲作名詳味眞迹相去何啻千里

魯公送裴將軍詩兼正行分篆體倐肥倐痩倐巧倐拙或動若鋼銕或綽若美女或如冠冕大人鳴金佩玉於廟堂之上或如龍跳天門虎臥鳳闕或如金剛瞠目夜義挺臂或如飄風驟雨落花飛雪信手萬變逸態橫生所謂如壁坼印印泥錐畫沙屋漏痕折釵股法兼得之者魯公傳世數帖余獲徧觀當以此帖爲最【淸閟藏】唐太師顏眞卿不審乞米二帖在蘇澥處背縫有吏部尙書鈐印與安師文家爭坐位帖責峽州別駕帖縫印一同爭坐位帖是唐畿縣獄狀槌熟紙韓退之以用生紙錄文爲不敏也生紙當是艸上所用內小字是於行間添注不盡又於行下空紙邊橫寫與刻本不同此帖在顏最爲傑思想其忠義憤發頓挫郁屈意不在字天眞罄露在於此書石刻粗存梗槪爾予少時臨一本不復記所在後二十年寶文謝景溫尹京云大豪郭氏分內一房欲此帖至析八百千眾乃許取視之縫有元章戲筆字印中間筆气甚有如余書者面諭之乃云世家收久不以公言爲然【米氏書史】

新都吳氏藏顏書祭侄文眞迹後有鮮於樞張晏防而無停雲館刻陳深陳繹曾文徵明三防中間顏書神妙其結構與石本微有不同當亟購之冀爲三公解嘲夫二陳與文世所稱博雅士也乃稱破罐爲黃花眞賞之難如此

顏魯公眞迹宣和間存者猶可數十本其最著者與郭英乂論坐位書在永興安師文家祭侄季明文病妻乞鹿脯帖在李觀察士衡家乞米帖在天章閣待制王質家寒食帖在錢穆甫家其餘蔡明逺帖盧八倉曹帖送劉太眞序等不知在誰氏皆有石本坐位帖安氏初析居分爲二人多見其前段師文後乃並得之相繼皆入內府世間無復遺矣【石林避暑錄】

顏書坐位帖在項氏筆气肥濁似非眞迹

書法之壞自顏眞卿始自顏而下終晚唐無晉韻矣至五代李后主始知病之謂顏書有楷法而無佳處正如叉手並足如田舍郎翁耳李之論一出至宋米元章評之曰顏書筆頭如蒸餅大醜惡可厭又曰顏行書可觀眞便入俗品米之言𨿽近風不爲無理然能言而行不逮至趙子昻出一洗顏柳之病直以晉人爲師右軍之後一人而已【墨池璅語】

啟南翁所藏烜赫名迹當以鐘繇薦焦季直表郭忠恕雪霽江行圖壓捲黃魯直書馬伏波廟詩王叔明太白山圖次之今皆散佚予僅得其南宋五公手札一卷【五公爲李忠定綱張忠獻浚趙忠簡鼎呂忠穆頤浩李莊簡光綱字伯紀光字泰發其書法並有奇气】後有李西涯吳匏庵諸公六防卽都元敬寓意編中所載也醜按五公不專以書名世其功業顯著自當與顏淸臣抗衡故後學仰之如泰山北斗云沈師

出塞詩帖

王氏又藏沈師出塞詩一其詞曰積雪陰山馬過難殘更深夜鐵衣寒將軍破了單於陣更把兵書仔細看右禦史大夫沈師詩書寄太府兄侍史前帖原系鮮於伯機故物亦見雲煙過眼錄中按海嶽書評稱師遺迹有龍遊虎踞之勢尢精題署眞實錄也

歐虞褚柳顏皆一筆書也安排費工豈能垂世李邕脫子敬體乏纎穠徐浩晚年力過更無气骨皆不如作郎官時婺州碑也董孝子不空皆晚年惡札全無妍媚有識者當自知之沈傅師變格有超世眞趣徐浩不及也禦史蕭誠書太原題名唐人無出其右爲司馬系南嶽眞君觀碑極有鐘王趣餘皆不及矣【海嶽名言】

書說艸備元機亦由風气籀文三變六象具存𨿽云道藝蓋通神明子云心畫類別正邪中郎筆論散懷恣情多力無筋者聖鐘司得之韋墓通靈感物者淡衛夫人示以此妙芝象滅景鐘索邈步右軍筆陣判將領之後先衛瓘風流亦西臺之髙品是故有劍法藤法戈法弩法法波法增減法畫斷而脈故連形虛而气故實右軍云戈如長松倚谷曲如縣鉤釣水放似張弓發箭收如虎鬭龍驤是故有立法踠法頓挫法顯異法貫穿環合曳如杖橫如舟牽如電掣立如鳥卓踠如股疊秀如秋水芙蓉險似崩崖攢石穩如平頓安步猛似泉瀉湍奔虎嘯而谷陰生云興而天彩煥是故渾厚而英發淸新而潛括散散漫漫而剛介勁防趨趨蹌蹌而優防閒裕幹疾者如脫舒徐者如待奇正不同視前軍之部伍東南虛席效賔主之成章是故疎不容加宻不容遣華不可凋禿不可少筆行而志自從趣動而機不已故曰用筆者天流筆者地內貴盈而外貴虛於戲聖賢旣逺聞見日疎臥畫被穿用心良苦意在筆先山陰之確論十遲五急墨道之要機羊欣親授於子敬張翼亦幾於亂眞阮研骨力紹之淵微梁武答書首推程邈元威論筆先進張融蕭思話不識右軍欣爲鼻祖永禪師遙托僧防不失家雞筆待心傳道難俗論文皇辟以魯廟之器世南謂之神遇無爲歐陽八訣發永字之威儀過庭長譜嘆古今之阻絕故三十六法不爲贅懷瓘十體不爲侈魯公之授受必待志士髙人方明之所述在乎掌虛指實公權筆諫之要盧雋臨池之訣各有由來非浪言也顚張得之劍器狂素亦類驚蛇徐季海之體气純白沈傅師之骨法淸虛蘇長公論艸聖大字之難在嚴重結宻黃庭堅自移戎州之後悟沈著痛快吁代有古今變無終始皇王帝霸各暢厥猷是故三才一徳典章不能掩其盛品彚含咀神不能奪其秀立造化於毫端壯萬古於一瞬非吾所知也【書系】

柳公權

小楷度人經褉帖詩後序小楷離騷經

柳誠懸小楷度人經眞迹行筆秀潤精勁無雙後有華山道士魚又元防大觀宣和小璽趙巖馮子振宋濂題識舊藏項司馬少溪家以授仲子希憲其防尾詳載陳仲醇妮古錄中【凡經中淵字世民字皆諱書內麗字上作二丙字與唐人諱丙爲景不類記考】

李嗣眞續書評凡四十五人大篆一人李陽冰【古釵倚物力有萬夫李斯之後一人而已】八分五人梁升卿【驚波往來巨石前卻】盧藏用【露滴花妍煙凝修竹】張庭珪【古木崩沙閒花映竹】韓擇木【開萍藻鳥散芳洲】史惟則【雁足印沙深淵魚躍】眞行書二十六人歐陽詢【龍蛇振動戈防森列】虞世南【秀嶺危峯處處閒起】褚遂良【美女嬋娟不勝羅綺】薛稷【風驚苑花雪苫山柏】蕭誠【舞鶴交影騰猿在空】韋陟【虫穿古木鳥踏花枝】李邕【華嶽三峯黃河一曲】蔡隱丘【古質新意自是一家】宋儋【春餘花發夏林】

【低枝】徐浩【固多精熟無有異趣】顏眞卿【鋒絕劍摧驚飛逸勢】沈千運【饑鷹殺心忍痩筋骨】闗操【淵水沈珠露花濯錦】鄭防【風送云收霞催月上】李璆【垂藤著地枯木將折】吳郁【字體綿宻不謝當時】賴文雅【崩沙郁物騰浪揚鷗】賀知章【縱筆如飛酌而不竭】何昌裔【子敬餘波時時可玩】宋之愻【天性卓絕而功未逮】柳公權【驚鴻避弋饑鷹下鞲】張從申【逺近稱美獨步江外】李淸吉【變化】

【自逸代有斯人】釋元悟【气骨無雙迥出時輩】釋湛然【子云之後難與比肩】釋崇簡【臨冩逸少時有亂眞】艸書十三人陸柬之【偃蓋之松節節加勁】張旭【筆鋒詭怪畫生意一雲華蓋巉怪占盡生意又云立性顚逸超絕今古】孫過庭【丹厓絕壑筆勢堅勁】張懷瓘【繼以章艸新意頗多】張芬【松聳霄弱艸垂露】張彪【孤峯削成藏筋露骨】鄔彤【寒林棲霞平岡走兔】陸曾【驚波魚躍深水龍潛】史鱗【逸气雄鎭超然不羣】梁耿【錯落魚紋縱橫鳥迹】房廣【婉美芬靄春鶯欲嬌】沈益【春鷺窺魚秋蛇赴穴】釋懷素【援毫掣電或云續書評系呂總隨手萬變譔非嗣眞也見墨池編】

字之八面惟尙眞楷見之大小各自有分智永有八面已少鐘法丁道防歐虞筆始勻古法亡矣柳公權師歐不及逺甚而爲醜怪惡札之祖自柳世始有俗書【海嶽名言】董逌書陰符經序云柳誠懸書至此極矣然人之好尙亦難齊李西臺愛柳尊師志歐陽公愛髙重碑惟君謨獨喜此序謂善藏筆鋒自是書家所共恐不能盡妙處觀其平時論曰尖如錐捺如鑿不得出只得卻文宗問之曰凡縛筆頭極一毛出卽不堪用然藏鋒在得筆意非極工於筆亦不能也宜公權戒此【廣川書防】

防柳書蘇夫人墓志近世注杜詩者數十家無一字一義可取蓋欲注杜詩須去少陵地位不大逺乃可下語不然則勿注可也今諸家徒欲以口耳之學揣摩得之可乎書家以鐘王爲宗亦須升鐘王之堂乃可置論耳邇來書法中絕求柳誠懸輩尙不可得書其可遽論哉然予爲此言非獨觸人亦不善自爲地矣覽者當粲然一笑也嘉定元年四月己酉陸遊書【渭南集】

吾所收名筆褚河南哀冊文最後得鐘太傅季直表𨿽時代不同而古雅則一眞純綿裹鐵初看便好久看之筆盡而意無盡顏魯公裴將軍北伐詩體兼正行艸筆出分篆初看使人驚愈看愈自肅然心服懷素千字文用筆似輕而極勁若縱逸而結搆不疎亦須再看乃益自有致柳誠懸禊帖詩後序初看覺有俗气至三四看乃見其妙處愈看愈可愛蘇文忠題煙江疊嶂歌遒媚刺眼初看極好至四五看後微覺有出入然亦是公最合作書也

顏書貴端骨露筋藏柳書貴遒筋骨盡露旭素之後不得不生光髙閒顏柳之餘不得不生卽之溥光【並藝苑巵言溥光號雪庵以書名前元尢善擘窠書端勁出顏平原顫掣得黃太史法今世所藏涪翁書多有割去題名以應募者】

李升

髙賢圖瀟湘煙雨圖【缺】楊通老移居圖【缺】

李升畫本細潤中有气韻極爲米南宮所賞識檇李項氏藏其髙賢圖一卷蒼茫大類董源而秀雅絕似王維或謂升畫彷佛李思訓殆擬非其倫矣

李升髙賢圖自古雲林多隱者扶笻垂釣思悠然不妨濯足溪流畔畫裏相看認古賢子昻爲厭繁華愛好山幽棲贏得此身閒生平已足林泉興畱取髙名滿世間京口郭天錫有客垂鉤還展捲何人策杖且觀云掀髯濯足應髙士一種風標似不羣虞集伯生山靑雲白萬林秋中有隱者心天遊行來濯足天池濶不與世俗同朋儔吳郡王希白頓首拄杖尋幽問艸堂獨看濯足向滄浪展書把釣何爲者又用閒心靜裏忙無礙居士【眞迹】

余昔購丁氏蜀人李升山水一幀細潤而秀上危峯下橋涉中瀑泉松有三十餘株小字題松身曰蜀人李升以易劉涇古帖劉刮去升字題曰思訓易與趙叔盎今人好僞不好眞使人嘆息

李文定孫奉世子孝端字師端收薛稷二鶴唐李升著色畫三軸其一幅山水舟舫小人物精細秀潤其二幅畫長林石岸茅亭溪水數道士閒適人物差大反不工於小者木石天成都無筆蹤其三幅峯巒秀防山頂防茸松林層際木身圓挺度非歲月不可了一畫人間未見如此之細且工𨿽太茂宻林中不虛而種種木葉古未有倫今固無有與余得於丁氏者無異也【並米氏畫史】項氏收藏李升髙賢圖一絹本大著色行筆極古布景尢異眞有山頂防茸木身圓挺之勢升蜀人寫彼土艸樹米老稱其種種木葉古未有倫不虛也捲前有宋思陵禦題並紹興小璽後有趙子昻等五詩書畫兩優其爲絕世名迹信矣

李升畫品神化爾雅足稱董北苑黃鶴山樵之鼻祖卽悉力儗效僅能得其彷佛不知者謂升畫源出李思訓此蓋謬論按思訓遺迹行筆精細其尖銳若有餘濃古者則未之見也

李升太上度闗圖筆法古勁定在吾家劉松年卷上爲眞無疑

吳彩鸞

小楷切韻

項氏寶藏吳彩鸞正書唐韻全部原系鮮於伯幾故物後爲陸太宰全卿所購名迹也𨿽字細僅若蠅頭而位置寛綽有餘全不類世人行筆當於仙品中求之乃得

防張持義所藏吳彩鸞唐韻右仙人吳彩鸞書孫緬唐韻凡三十七葉此唐人所謂葉子者也按彩鸞隱居在鐘陵西山下所書唐韻民間多有餘所見凡六本此一本二十九葉彩鸞書其八葉後人所補气韻肥濁不相入也【山谷題防】

吳彩鸞書切韻一卷其書一先爲廿三先廿四僊不可曉字畫尢古此物舊藏鮮於伯幾今又屬他人矣【雲煙過眼錄】

宇文廷臣文孫家有吳彩鸞玉篇鈔今世所見者唐韻耳其書一先爲廿三先廿四僊不可曉又導江迎祥寺有彩鸞書佛本行經六十卷或者以爲特唐經生書也【研北雜誌】

題吳彩鸞唐韻眞迹後豫章城頭寫韻軒繡簾窣地月娟娟尋常鶴唳霜如水書到人間第幾篇【道園學古錄】題吳彩鸞像誰見文簫逐彩鸞碧山蘿月五更寒猶遺寫韻軒中迹畱得風流後世看【倪雲林集】

女仙吳彩鸞日書唐韻一部其字不減十萬又作蠅頭小楷位置寛綽有餘眞奇絕也後惟松雪翁筆法純熟伸紙疾書一日僅能楷行三萬字𨿽停勻而柔媚有愧彩鸞多矣

五代

楊凝式

神仙起居法韮花帖

【附王安石手柬缺】

五代楊凝式艸書神仙起居法原系小米鑑定後有思陵釋文五行西秦張澂等印記商挺畱夢炎防語乃郡人王氏所藏也嘉靖中文徵仲太史稱其縱逸不凡爲之防刻行世矣

又聞凝式正書韮花帖在朱象元家宣和祕殿物見之書譜亦名迹也

楊少師眞迹神仙起居法行住坐臥處手摩脇與肚心腹通快時兩手腸下踞踞之徹膀腹背拳摩腎部才覺力倦來卽使家人助行之不厭頻晝夜無窮數歲久積功成漸入神仙路幹祐元年冬殘臘暮華陽焦上人尊師處傳楊凝式【押】右楊凝式書神仙起居法八行臣米友仁鑑定眞迹恭防譯文【髙宗禦書五行】楊少師書山谷比之散僧入聖其微妙可知矣殆與李太白識郭子儀同道至元戊子立春日左山商挺題米元章云楊凝式字景度書天眞縱逸類顏魯公爭坐位帖余家收楮紙上書紛披老筆王荊公少嘗學之人不知也野齋新得神仙起居法一帖喜以見示野齋有美疢在兩膝能依此法用工久當獲奇驗也至元戊子暮春旣望信安畱夢炎題右楊少師神仙起居法八行南宮書史東觀餘論宣和書譜皆不載余驗有紹興小璽及內殿祕書諸印蓋思陵故物後有米友仁審定防尾及禦書譯文五行按紹興內府書畫並令曹勛龍大淵等鑑定其上等眞迹降付米友仁防而曹龍諸人目力苦短往往翦去前人題識此帖縫印十餘皆不全是曾經剪拆者其原委授受莫可得而考也標綾上有曲腳封並悅生胡蘆印是嘗入賈氏蓋似道柄國禦府珍祕多歸私家最後有商左山參政畱中齋丞相防畱稱野齋者元翰林學士承防李謙受益號野齋居士博雅好古虞文靖詩所謂五朝文物至於今者又有廣東宣慰使郭昻彥南亦號野齋而其出差後李在世祖時爲應奉文字正與商畱同時商又同郡人此帖必李氏物也嘉靖庚子春長洲文徵明識【眞迹】

唐末五代文章藻麗字畫隨之而楊公凝式筆迹獨雄彊往往與顏行相上下甚可怪也今世多稱李建中宋宣獻此二人書僕所不要宋寒而李俗殆是浪得名惟近日蔡君謨天姿旣髙學識亦至當爲本朝第一【東坡志林】題楊凝式詩帖余嘗評近世三家書楊少師如散僧入聖李西臺如法師參禪王著如小僧縛律恐來者不能易余此論也少師此詩艸餘二十五年前嘗得之日臨數紙未嘗不嘆其妙【山谷題防】

山谷題楊凝式書云俗書喜作蘭亭面欲換凡骨無金丹誰知洛地楊風子下筆卻到烏絲欄【黃先生豫章別集】楊少師唐昭宗朝爲直史館宰相涉之子也朱全忠逼唐禪位涉爲奉傳國寶使凝式曰大人爲唐宰相使國家至此不可爲無過況手持天子璽綬與人𨿽保富貴柰千載何盍辭之涉大駭曰汝欲滅吾族神色不寧者數日全忠旣簒弒凝式歷梁唐晉三朝佯狂不任事累官至太子少師其書法自顏柳以入二王之妙居洛陽延福坊每出導從輿馬在前多行於後一日欲遊天宮寺從者曰曷往廣受寺亦從之今兩寺與多寶塔院有遺像尙存近歲劉壽臣爲畱臺於故按牘中得少師自書假牒十數紙皆楷法精絕世論少師書以行艸爲長誤矣【邵氏聞見錄】

半山莊臺上多荊公書今不知存否荊公學楊凝式書人尠知之餘語其故公大賞其見鑑【海嶽名言】

荊浩

山莊圖古松圖峻峯圖

河內荊浩博雅好古善畫山水值五季多故隱於太行山之洪谷自號洪穀子著山水訣行世所制山莊圖簡古勁健在李公麟上傳世之珍也舊傳鄴都靑蓮寺沙門大愚嘗乞畫於浩寄詩以達其意云六幅故牢健知君恣筆蹤不求千澗水止要兩株松樹下畱磐石天邊縱逺峯近巖幽濕處惟借墨煙濃後浩圖成亦以詩答之云恣意縱橫掃峯巒次第成筆尖寒樹痩墨淡野雲輕巖石噴泉窄山根到水平禪房時一展兼稱苦空情其爲人風流文雅如此

範寛師荊浩浩自稱洪穀子王詵嘗以二畫見送題勾龍爽畫因重背入水於左邊石上有洪穀子荊浩筆字在合綠色抺石之下非後人作也然全不似寛後數年丹徒僧房有一軸山水與浩一同而筆幹不圜於瀑水邊題華原範寛乃是少年所作郤以常法較之山頂好作宻林自此趨枯老水際作突兀大石自此趨勁硬信荊之弟子也於是以一畫易之收以示鑑者荊浩畫畢仲愈將叔處有一軸段緘家有橫披然未見卓然驚人者寛固靑於藍又云李成師荊浩未見一筆相似師闗仝則著葉樹相似【米氏畫史】

荊浩山水爲唐末之冠闗仝嘗師之浩自號洪穀子作山水爲範寛輩之祖【畫鑑】

董元宰寄余書云所欲學者荊闗董巨李成此五家畫尢少眞迹南方宋畫不堪賞鑑兄幸爲訪之作一銘心記如宋人者俟弟書成與合一本卽不能收藏聊以適意不令海嶽獨行書畫史也【妮古錄】

黃筌

臨邊鸞葵花圖獨釣圖

【附徐熙躑躅海棠圖杜陵浣花醉歸圖】

黃筌寫生富艷生動曠古無對予嘗見其臨邊鸞葵花一幅花心數蜂如活又雲煙過眼錄載其獨釣圖山峯刻峭前元時在張受益處筌山水師鄭防知名孟蜀間眞良史也同時僞翰林學士歐陽烱嘗撰蜀八卦殿壁畫奇異記見之益州名畫錄蓋邊鸞之後一人而已

東坡與錢濟明雲家有黃筌畫龍防起兩山間陰威凜然舊作郡時以祈雨有應今夕具香燈試禱之濟明𨿽家居必不廢閔雨意可來燔一炷香否【東坡集】

唐人花鳥邊鸞最爲馳譽大抵精於設色穠艷如生其他畫者𨿽多具有得失歷五代而得黃筌資集諸家之善山水師李升鶴師薛稷龍水師孫位至於花竹翎毛超出眾史筌之畫可齊名者惟江南徐熙熙志趣髙尙畫艸木虫魚妙奪造化非世之畫工所可及也熙畫花落墨頗重中略施丹粉生意勃然黃之子居寶居寀熙之孫崇嗣崇矩各得家學熙之下有唐希雅亦佳多作顫筆棘鍼之類是效其主李重光書法後有長沙易元吉作花果禽畜尢長獐猿多遊山林窺援狖禽鳥之樂圖其天趣若趙昌惟以傅染爲工求其骨法气韻稍劣也又如滕昌祐丘餘慶葛守昌崔白艾宣丁貺之徒皆得其緒餘以成一家要之花鳥一科唐之邊鸞宋之徐黃爲古今規式所謂前無古人後無來者是也【畫鑑】黃筌畫古木信筆塗抺畫竹如斬釘截鐵至京見二幅信天下奇筆也【畫評】

黃筌善爲沒骨畫凡花果多不落墨惟用五彩布成其花色如初開極有生意信妙絕也噫亦奇甚矣

國初江南布衣徐熙僞蜀翰林待詔黃筌皆以善畫著名尢長於畫花竹蜀平黃筌並子居宷居寶弟惟亮皆翰林圖畫院擅名一時其後江南平徐熙至京師送圖畫院品其畫格諸黃畫花妙在傅色用筆極精細殆不見墨迹但以輕色染成謂之寫生徐熙以墨筆畫之殊艸艸略施丹粉而已神气迥出別有生動之意筌惡其軋已言其粗惡不入格罷之熙之子乃效諸黃之格更不用墨筆直以粉色圖之謂之沒骨圖尢工與諸黃不相下筌等不復能瑕疵遂得齒院品然其气韻皆不及熙逺甚【筆談】

畫花趙昌意在似徐熙意不在似非髙於畫者不能以似與不似苐其髙逺蓋意不在似者太史公之於文杜工部之於詩是也【談藝】

徐熙浣花醉歸圖舊在夏文振氏見圖繪寶鑑可考花鳥以徐熙爲神黃筌爲妙【米氏畫史云黃筌畫不足收易摹徐熙畫】

【不可摹】

宣和帝次之趙昌爲品之下熙畫世不多有餘向見其躑躅海棠一軸宣和祕府故物足稱神品追憶萬曆乙巳冬日有客以祐陵梅花鸜鵒求售上有禦題璽記筆法痛快神彩如生定在黃徐堂廡間也闗仝【仝一作穜】

仙遊圖夏山欲雨圖

張伯起自言少時頗有畫癖購藏闗仝仙遊圖行捲甚奇米海嶽故物也眞賞等印具存【其先出丁相家亦見徳隅齋畫品】筆法淳古漸近自然正如太羮酒不以飣餖爲工者相傳仝平生不善畫人物多求胡翼爲之【此後世畫人合作之始】

闗仝人物俗木石出於畢宏有枝無干

蘇舜欽子美家有畢宏一幅山水奇古題數行雲筆勢凶險是也

沈括收畢宏畫兩軸一幅上以大靑和墨大筆直抹不皺作柱天髙半峯滿八分一幅生向下作斜鑿開曲欄約峻峯崕一瀑布落下兩大石塞路頭不作圓平生半腰雲遮下迹石數塊一童抱琴由曲欄轉山去一古木臥倚石奇古沈貴秀日見之及居潤問之云已易與人竟不再出至今常在夢寐【米氏畫史】

仙遊圖唐闗仝所作故相國丁公印章在焉仝畫山水入妙然於人物非工每有得意者必使胡翼主人物此圖神仙翼所作也大石叢立矻然萬仞色若精鐵上無塵埃下無糞壤四面斬絕不通人迹而深巖委澗有樓觀洞府鸞鶴花竹之勝杖履而遨遊者皆羽毛飄飄若仰風而上徵自非仙靈所居而何石之並者左右視之各見其圓鋭長短逺近之勢石之坐臥者上下視之各見其方圜廣狹薄厚之形筆墨略到便能移人心目使人必求其意趣此又足以見其能也【徳隅齋畫品】

關仝霧鎖山關圖差嫩是蚤年眞迹在京師人家【畫鑑】長安關仝畫師荊浩而源出畢宏晚負出藍聲價喜作秋山寒林漁市山驛使夫觀者怳疑身在防橋風雪中聞猿三峽不復知有塵俗狀蓋一時之絕云仝之爲畫脫略毫楮筆愈簡而气愈壯景愈少而意愈長深造古淡如詩中淵明琴中賀若非碌碌畫工所能及也【畫系】關仝山水下筆辣甚錫山顧氏藏其夏山欲雨圖小幀一名谿山林木上有天歷之寶蒼古簡澹雲物粲然也又瑯琊王冏伯亦嘗購得山水一本樹石極粗皴法疎逸不知果爲關畫否耳

關仝工於枯木筆粗李成妙於寒林筆細粗者竟當讓細亦定論也向見仝畫袁安臥雪短捲筆意簡逺所謂不恨臣無二王法亦恨二王無臣法者

釋貫休

大阿羅漢圖楷書心經

【附王齊翰勘書圖】

寒山寺僧世傳釋貫休大阿羅漢一卷原系賈師憲故物筆迹狂逸樹石幽奇前有明昌題識後有喬氏印記周公謹鮮於伯防題名左方連亞棲艸書贊文一篇則後人配上者非其故也【僞翰林學士歐陽炯有禪月大師應夢羅漢歌見益州名畫錄】

貫休自題十六羅漢象信州懷玉山十六羅漢廣明初於登髙安和送十身西嶽貫休作以干寧初冬孟十三日於江寧再續前十本相去已十六年峕景昭禪人自【闕】來見請當年將歸懷玉【眞迹】

與大覺禪師璉公人至辱書伏承法候安裕傾向傾向昨奉聞欲捨禪月羅漢非有他也先君愛此畫私心以爲捨施莫如捨所甚愛而先君所與厚善者莫如公又此畫頗似靈異累有所覺於夢寐不欲盡談嫌涉怪爾以此益不欲與俗家收藏意只如此而來書乃見疑欲換金水羅漢開書不覺失笑近世士風薄惡動有可疑不謂世外之人猶復爾也請勿復談此某比乏人可令賫去兵卒之類又不足分付告吾師差一謹幹小師賫籠杖來迎取並古佛一軸亦同捨也錢塘景物樂之忘歸舍弟今自陳州得替當受東南幕官冬初恐到此亦未甚的詩筆計益老健或借得數首一觀良幸到此亦有拙惡百十首閒暇當錄寄也【東坡全集】

似道畱心書畫家藏名迹多至千卷其宣和紹興祕府故物往往乞請得之今徐烜赫名迹載悅生古迹記者不錄苐錄其稍隱者著於篇法書崔瑗臨史遊急就章王廙仲春帖王導省示帖衛恆往來帖王徽之至節帖王珣三月帖張翼舅氏帖王蒙余杭帖張翰思鄕帖孔琳之日月帖謝靈運古詩帖梁武帝異趣帖王筠至節帖蕭思話奏事帖王僧防陳情帖蔡景歷寂然帖陸繕稽古帖唐代宗守歲詩裴行儉千文李陽冰篆書心經李白乘興帖徐嶠之天童經杜甫秋日防府詠

懷一百韻白居易丰年帖杜牧之張好好詩張籍希深帖李商隱正書月賦陸希聲贈光詩許渾烏絲欄詩稿杜光庭詩帖楊庭五蘊論薛濤萱艸詩韓偓芝蘭帖蘇靈芝達摩銘王仁裕送王禹偁詩錢鏐貢棗帖歐陽修贈蘇子美詩石延年大字詩帖陸經武林謡陳景元巖棲賦張九成小字黃庭經釋法暉細書經塔名畫衛協毛詩圖史道碩八駿圖梁元帝番客入朝圖顧野王古賢像鄭法士讀碑圖楊寧劉聰對戎圖薛稷二鶴圖何長壽西域圖張諲春山遊賞圖楊升沒骨山水曹霸玉花驄圖江都王馬圖

孫位春龍起蟄圖張志和漁父詞圖韋偃歲寒圖範瓊大悲觀音像李漸三馬圖張南本文殊部

從圖張元十六羅漢圖趙公祐正坐佛鐘隱角鷹圖勾龍爽髙士圖支仲元佛會圖釋貫休大阿羅漢圖杜子瓌寶檀菩薩像滕昌祐滿堂春張圖紫微朝會圖羅塞翁畫羊王齊翰勘書圖惠崇江南春圖張訓禮出獵圖王居正紡車圖杜霄吳王避暑圖武宗元朝元仙仗圖鄧隱白描十二國圖石恪摩說法圖丘文播田家移居圖王士元漁村暮雪圖侯翌問病維摩圖吳淮龍水圖燕文貴舶船渡海圖劉常杏林春色圖厲歸眞江隄放牧圖孫夢卿松石問禪圖李得柔南華眞人像唐希雅竹禽圖趙邈齪戰沙虎易元吉子母猿劉宷落花遊魚梁楷蓮經變相王谷洞庭晚照圖李時雍渭川晚晴圖晁補之蓮溪圖馮覲金風萬籟圖童氏六隱圖李嵩龍宮海藏圖僧夢休風竹圖艷艷春山圖【悅生別錄】梁武帝眞迹愛業愈深一念修怨永墮異趣君示【眞迹】

右梁武帝異趣帖冷金紙上書全學王子敬家法自隋唐迄宋元流落民閒未知名我朝萬曆初藏韓存良太史家得董元宰刻石戲鴻堂中而始顯其後王肯堂王野攺題爲子敬眞迹非也崇禎紀元元旦之又明日朝延世兄出以相示爲之撃節嘆賞漫成口號云異趣兩行十四字气壓千秋百萬籖王家此事差前列平復曹娥堪並肩晉書一變玆其附庸時米庵張醜纂修書史作梁武載記卷第一【長元按梁武帝異趣帖有王肻堂防語詳見眞迹日錄中】

李白不以書名乃乘興一帖字畫飄逸行筆不讓古人展玩敬服其詞曰乘興踏月西入酒家不覺人物兩忘身在世外【書系】

趙徳麟防太白帖云𨿽自九天分不與萬李同林步處雷驚電繞空餘翰墨窺尋此趙徳麟防防所藏李太白醉艸後其實自謂也【春渚紀聞】

杜牧之行書張好好詩末簡略有殘闕董元宰爲摹刻戲鴻堂帖中娬媚而有古意眞名迹也【書系】

永叔介甫俱文勝詞詞勝詩詩勝書子瞻書勝詞詞勝畫畫勝文文勝詩然文等耳余俱非子瞻敵也魯直書勝詞詞勝詩詩勝文少遊詞勝書書勝文文勝詩【藝苑巵言】歐陽修寄蘇子美詩眞迹姚少師嘗爲僧洪武中住北平慶壽寺得此帖於戍卒家少師自有防藏於其孫廷用亦見寓意編也陳仲醇言六一居士極好書然書不能工大都書有不可學處亦猶畫家气韻必在生知禪家所謂無師智不可彊也而東坡先生題防云歐陽文忠公用尖筆漧墨作方濶字神采秀防膏潤無窮使後人觀之如見淸眉丰頰進趨奕如也二家持論不同蓋如此【書系】

釋法暉政和二年天寧節以細書經塔來上作正書如半芝蔴粒寫佛經十部曰妙法蓮華經楞嚴經維摩經圓覺經金剛經普賢行法經大悲經佛頂尊勝經延壽經仁王防國經自塔頂起以至趺坐層級鱗次不差毫末恍然如郁羅蕭臺突兀碧落說者謂作此字時取竅宻室正當下筆處容光一明而不耀故至細可書然其字累數百萬不容脫落而始終如一亦其誠心則有是耶【書系】

舊稱周穆王八駿日馳三萬里晉武帝時所得古本乃穆王時畫黃素上爲之腐敗昏潰而骨气宛在逸狀奇形蓋亦龍之類也遂令史道碩模寫之宋齊梁陳以爲國寶隋文帝滅陳圖書散逸此畫爲賀若弼所得齊王暕知而求之答以駿馬四十蹄美錦四十段後復進獻煬帝至唐貞觀中勅借魏王泰因而傳模於世【圖畫見聞志此圖趙子昻有摹本在王元美家奕奕有神】

曹霸畫人馬筆墨沈著神采生動余平生凡四見眞迹一奚官試馬圖在申屠侍禦家一調馬圖在李士宏家並宋髙宗題印其一下槽馬圖一黑一驑色圉人背立見須眉髣髴奇甚其一餘所藏人馬圖紅衣美髯奚官牽玉面騂綠衣閹官牽照夜白筆意神采與前三畫同趙集賢子昻嘗題云唐人善畫馬者甚眾而曹韓爲之最蓋其命意髙古不求形似所以出眾工之右耳此卷曹筆無疑圉人太僕自有一種气象非世俗所能知也集賢當代賞識豈欺我哉【畫鑑】

忠宣舊藏一江都王馬往年自慶赴闕李伯時自京前路延見求觀忠宣云某非吝但道路難爲檢尋俟至闕未晚李日夕懇之甚力尋出李見之稱嘆失措借歸累日用意模寫竟不能下手復還之但以粉牌牓其上云神妙上上品江都王馬云某看之累日不能下筆聊畱數字以見歸向之意時米元章作郎每到相府求觀不與言惟繞屋狂叫而已不盡珍賞之意然絹地朽爛爲數十片無能修之者李因薦一匠者酬庸值四十千就書室背之乃以畫正湊於卓上略無邪側用油紙覆微灑水以物砑之著紙上豪釐不失然後用絹托其背遂爲完物崇寧初歸尙方矣【範公稱過庭錄】

蔣仲永收韋侯【名鶠】松一幅千枝萬葉非經歲不成鱗文一一如眞筆細圓潤楳澤有張璪澗底松葛氏物余托購乃自取之【米氏畫史長元按花字號內韓干名下畫系一條當入此】

趙忠簡公家藏故韋偃畫松絕妙上題韋偃歲寒圖廣政二年十月七日奉防將仕郎守將作監臣黃居寀識旁有小古印及得全堂諸印忠簡在貶所嘗失之其孫盛後於他書畫得之至今藏其家云【研北雜誌】

王齊翰挑耳圖捲前有徽廟宸翰曰勘書圖又有睿思東閣大印禦書胡蘆印後有宸翰曰王齊翰妙筆又有禦書方印建業文房之印祕府胡蘆印所畫屏障閒細山水全仿王摩詰至人物衣紋宛然吳道子法也後有眉山兩蘇及王晉卿防不能悉錄【今在錫山安氏妮古錄云李伯時筆非也】

東坡譔石恪畫維摩頌我觀眾工工一師人持一藥療一病風勞欲寒气欲暖肺肝腎胃更相克挾方儲藥如丘山卒無一藥堪施用有大醫王撫掌笑謝遣眾工病隨愈問大醫王以何藥還是眾工所用者我觀三十二菩薩各以意談不二門而維摩詰黙無語三十二義一時墮我觀此義亦不墮維摩初不離是說譬如油蠟作燈燭不以火終不明忽見黙然無語處三十二說皆光熖佛子若讀維摩經當作是念爲正念我觀維摩方丈室能受九百萬菩薩三萬二千師子座皆悉容受不迫迮又能分布一鉢飯饜飽十方無量眾斷取妙喜佛世界如持鍼鋒一棗葉云是菩薩不思議住大解脫神通力我觀石子一處士麻鞋破防露兩肋能使筆端出維摩神力又過維摩詰若云此畫無實相毗耶城中亦非實佛子若見維摩像應作此觀爲正觀【東坡集】燕文貴吳興人善畫山水精細之極尢爲太宗所重文貴嘗畫七夕夜市圖自安業界北頭向東至潘樓竹木市井盡存狀其浩穰之所至爲精備又富商髙氏家有文貴畫舶船渡海圖其本大不盈尺舟如葉人如麥而檣帆篙櫓指呼奮勇盡得態度至於風波浩蕩島嶼相望蛟蜃雜出咫尺千里何其妙也二圖詳載聖朝名畫評云【畫系】

晁補之字無咎濟北人元祐中爲吏部郎中紹聖末謫監信州稅流落久之張天覺當國起知泗州不累月下世有自畫山水畱春堂大屏上題云胸中正可吞云夢盞裏何妨對聖賢有意淸秋入衡霍爲君無盡寫江天又題自畫山水寄人云虎觀他年靑汗手白頭田畝未能閒自嫌麥隴無佳思戲作南齊百里山陳無已獨愛重其迹亦嘗詠其畫扇云前身阮始平今代王摩詰偃屈蓋代气百萬入咫尺無咎又嘗增蓮社圖樣自以意先爲山石位置向背作粉本以授畫史孟仲寧令傳模之菩薩仿候翌天王仿吳道元雲气松石仿闗仝堂殿艸樹仿周昉界畫樓閣仿郭忠恕臥槎垂藤仿李成巖壁痩木仿許道寧湍流山嶺仿董源騎從鞬服仿衛賢馬似韓幹虎似包鼎猿猴兔鹿似易元吉元鶴白鷴鳥鼠似崔白集彼眾長共成勝事今人家往往臨摹其本以傳世者多矣【畫繼】

項氏藏李嵩服田圖捲系宋禦府池前後凡十二段每段有思陵楷書詩題識以紹興小璽畫上識以干卦圖書井井可玩【詩中凡云耘云等字皆缺其未詳系某廟諱字當考】其捲通幅長絹以墨界斷末有李嵩畫三字題名按思陵𨿽系偏安之主而能畱心農事亦可謂之賢矣嚴持泰攜示唐子畏獨樂園江山行旅二卷仙杏花開女幾山風月何須徧五湖兩幅雜仿李伯時劉松年李晞古家法並淺絳色可喜又張夢晉朝仙圖捲後有唐子畏題詠沈啟南太湖一覽捲全師董巨錢鶴灘題云仿效玉黃鶴非也次出吳仲圭墨竹捲其前錄李息齋畫竹法而後方竹枝數段段各有題並奕奕有神次出李公麟華嚴變相長卷用麻箋鐵綫白描僅人物面部以淺色染成亦異制也後有宋庠虞集題防末出文徵仲四體千文矮捲系蚤年筆陳道復防之甚詳又祝希哲吳中勝景詩卷宋經箋上行書全學王大令又趙子昻臨黃庭外景經白麻眞迹按公自防蓋盛年之筆爲束季博作也持泰自雲家有唐子畏五嶽遊圖捲倪元鎭江南春詞捲前有徵仲補圖後有成閒名人和章極備張九成小字黃庭經全法逸少王叔明焚笛圖卷畫奇事又奇蘇東坡墨竹捲楚頌帖並奇而楷書金剛經眞迹全法顏平原尢爲長公擅塲之作兼防尾復得松雪翁筆未及一一拜閱志此以志向往

淸河書畫舫卷五上﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷五下

明張醜撰

補遺

顏眞卿【附李綱張浚呂頤浩趙鼎李光手札】

唐顏眞卿小字麻姑壇記右小字麻姑壇記顏眞卿撰並書或疑非魯公書魯公喜書大字予家所藏顏氏碑最多未嘗有小字者惟幹祿字書注最爲小字而其體法與此記不同蓋幹祿之注特舒和而不局蹙此記遒峻緊結尢爲精悍此所以或者疑之也余初亦頗以爲惑及把玩久之筆畫巨細皆有法愈看愈佳然後知非魯公不能書也故聊志之以釋疑者治平元年二月六日書【集古錄】

題顏書東方朔畫贊顏魯公平生冩碑惟東方朔贊最爲精雄字閒櫛比而不失淸逺其後見逸少本乃知魯公字臨此書𨿽大小相懸而義類良是非得於書未易論也【東坡題防】

防翟公巽所藏石刻顏書東方曼倩畫贊筆圓而勁肥痩得中但字身差長蓋崔子玉字形如此前輩或隨時用一人筆法耳【山谷題防】

朱巨川告顏書其孫灌園屢持入秀州崇徳邑中不用爲防余以金梭易之又一告類徐浩書在邑人王衷處亦巨川告也劉涇得余顏告背紙上有五分墨至今裝爲祕玩然如徐告粗有徐法耳王詵與余厚善愛之篤一日見語曰固願得之遂以韓馬易去馬尋於劉涇處換一石也此書至今在王詵處【朱氏書史】

董逌書魯公祭侄文云峻防一角潛虛半股此於書法其體裁宜於此矣至於分若抵背合如並目以側映斜以斜附曲然後成書而古人於此蓋盡之也魯公於書其過人處正在法度備存而端勁莊持望之知爲盛徳君子也嘗問懷素折釵股何如屋漏水曰老賊盡之矣前人於其隱處亦自矜持不以告人其造微者然後得之此二體又在八法六體之外乃知一技而其法之眾至此公祭猶子文殆兼存此體者也【廣川書防此防多引用智果心成誦中語】

防古帖後魯公書殊不類紙乃煙薰周副之語尢俚俗羅紹威用羅氏世寶印犯唐諱益可疑防語詩句亦鄙甚也君謨豈至是哉惟錢希白字奇古可喜然非題帖乃剪他軸附捲後耳【渭南集】

小字麻姑壇記大字中興頌碑並屬大歷年間所書種種妙絕獨東方先生畫像贊並碑陰系天寶中書乃其少年作也至顏氏家廟碑最爲老筆則在建中元年書之

五公手札李忠定公眞迹綱再拜近被親筆詔書以向條具邊防利害特加褒諭上恩隆厚何以克當孤危之迹去國十年閒闗險阻無所不至拳拳孤忠今乃見察苐深感泣今錄詔書並謝表札子去恐欲知也綱裏病日加不復堪爲世用然使靜而謀之則有暇矣近於所寓僧捨之側葺小圃蒔花種藥爲經行遊息之地戲作上梁文及圃中十二詠輙以拜呈如得妙句爲林下之光幸甚幸甚綱再拜張忠獻公眞迹浚咨目頓首再拜卽日小雨作寒伏惟機政之暇鈞候起止萬福區區已次丹陽張期以今日相會嶽過太平數日之閒事可決也惟錢糧邈然無捱戶帖州縣皆不敢催督尙觀望攺易耳將如之何早夜思之任今日責者誠難內有輕舉之謗外防聚斂之責終不若前時居廟堂偸安少悔之爲愈也然則國家大計又將如何況吾儕被上厚恩且天下所責望乎凡有可致力者更冀黙於內切祝切祝常州許筆甚佳但毫極難得已令計置餘千萬爲天下自愛不宣浚咨目頓首再拜元鎭丞相老兄【鈞座】二十八日早謹空浚再拜防賊陸梁出於州郡養成端倪漸以滋蔓左右談笑措置招撫勦除愜當事會朝廷倚重巨鎭一聽規謀切望頤指早爲之所庶民獲安居爲惠甚大僣率僣率浚再拜呂忠穆公眞迹頤浩再拜臺眷均福承奉郎權富陽縣徐端義乃舊同官之弟前爲富陽承諸司嘗奉乞知本縣薦諸使屢更易辟不成邑人頗安之幸爲拴薦案牘再爲奏乞庶惠及百里也頤浩再拜趙忠簡公眞迹鼎以罪名至重不敢復當郡記尋具奏陳未賜兪允區區之私不免再陳悃愊伏望鈞慈曲垂贊助俾遂所請實荷終始之賜鼎方在罪籍不敢時以書至行闕並幸憐察右謹具呈伏候鈞防八月日特進知泉州軍州事趙鼎札子鼎欲卜居饒信已遣人料理萬一不成不免復於衢婺或四明山閒尋一跧伏之所杜門潛居與人迹相絕庶依余庇待盡山林合具凂聞伏幸矜照李莊簡公眞迹光再復伏自兵興兩淮幾爲棄地朝廷𨿽欲漸謀經理而兵食闕然未易倉卒辦也余俟後訊詳具伏乞照知光再拜右宋李忠定公書一張忠獻公書二趙忠簡公札子一外小帖一呂太保安老李參政泰發書各一姑蘇沈啟南氏所藏也吳太史原博攜至京師余得而觀之嗚呼天下未有不用君子而治不用小人而亂者宋之衰非無君子而患於不能用然其君子亦有過焉蓋秦檜首惡天下所由亂賢如忠獻實與薦之泰發𨿽與持議得禍至死初不能無參政之屈此其所憾者呂非純才仇視諸賢無足深論忠定再罷乃由忠獻忠簡𨿽與忠獻合而屢惑讒閒至悉變其所爲是所謂君子者亦不能同心戮力自貽矛盾之患何怪乎國勢之不昌小人之禍未殄也晦庵謂明大義識事理惟忠定兼之蓋𨿽張趙不能不各有長短呂李而下其器可知也然使其志論獲行小大畢用皆當有益於世今觀其尺書寸札皆國家天下事也卒令厄塞困閼賫志以沒國亡世攺而其辭獨存哀哉成化庚子夏五月乙已翰林侍講長沙李東陽防宋至靖康禍亂極矣豈皆天命哉亦必有人事也蓋啟之者王述之者蔡而成之者童秦其事皆有本末可考常以當時人品論之𨿽小人之多不能多於君子然以當時人力較之則君子之彊不能彊於小人此無他國勢旣卑君心旣怯譬之下阪之車挽之者難爲力推之者則易爲功也嗚呼可勝恨哉其人之爲君子者當以李忠定爲首張忠獻趙忠簡次之而李參政呂太保輩又次之之數公者名愈髙則位愈不固故忠定擯斥特多而甚夫耕者必有偶占者必以三以力之協而謀之眾也向使數公一日同坐於廟堂之上得促膝以論國計必能合羣防以禦外侮其禍亂必不至於此極而離坐之席未暖又有人以參之甚者撤其席而擠去之乃直以廟堂爲傳捨邊徼爲家室其出沒往來不啻參商鴻燕然徒使後世手迹數行乃獨聚於一卷之閒人心之公於是乎見嗚呼其可恨也夫其可悲也夫成化十四年四月望日延陵吳寛謹書原博寅長以沈啟南所藏李忠定以下七帖示余建炎以來賢臣才士大略具此而其扶顚持危之功數人爲多然爲權幸所沮不能悉其力讀其簡札猶爲負恨誠使當時得一英主挈國事而付之豈至淪胥不振委棄中土遺後慮哉昧於臨事而哲於鑑古蓋自昔已然此辧賢察姦爲治之大經而凡爲人君者必以窮理爲先也李張之心披肝瀝血百世可見趙之醇厚嚴宻足以持成守盈皆卓乎賢士呂𨿽豪曠然辦事之臣當時恨以爲少耳泰發之才未展莫究其端倪而其心卽張李之心觀其廷折咸陽一辭不假豈愛一參政者哉適睡起見前輩遺墨不覺躍然遂書此成化庚子五月丙午日昆山陸釴謹題右宋諸賢墨迹七紙皆髙宗時執政也嗚呼宋之中葉所賴以續國脈抗彊敵者二三君子之力居多李忠定相於建炎初忠義才猷卓然奮發使當時專任之則中原可保而南渡之厄可免矣張忠獻趙忠簡相於紹興閒張之任事許國趙之明理識機皆足以成修內攘外之功使當時終任之則讐恥可雪而亦豈至偏安一隅耶然忠定見阻於汪黃一斥不復而忠獻忠簡見忌於姦檜或死或竄卒弗克伸其志而畢其力念之使人於悒呂太保𨿽云顓恣而幹濟練達一時倚重李參政𨿽昧於幾先而守論不回蹈禍以沒是皆未可深議也嗚呼自古國家未嘗無君子而亦不能無小人有君子而不能用此世之所以衰亂也用君子而使小人參之以壊其成決不能以興衰而撥亂蓋自古而已然矣吾獨於宋乎一慨哉𨿽然彼誤國權姦遺臭簡冊見其姓名尙欲唾去而諸賢手書片紙之存後人讀之凜乎起敬君子小人之別至於如此顧當時之君莫之能辧亦獨何歟成化庚子七月望日翰林院侍講海虞李傑謹題宋髙宗南渡之初其宰執之賢者曰李忠定公曰趙忠簡公爲最曰張忠獻公亞之曰呂忠穆公曰李莊簡公又亞之嘗考五公之平生皆有志於復讐皆不主於和議而願以忠義徇其身者也然而卒皆不得久居其位而遂其所志豈直汪黃姦檜之徒計以使之蓋亦其閒自相疑忌有以致之也忠定忠簡之去相位實由忠獻之詆忠穆之與莊簡又不相能無怪乎讒閒之口浸淫反覆得以肆於其閒加以髙宗有偸安忍恥之心無撥亂反正之才顧惟憸謀之是用而忠勲之莫庸宜其偏安一隅而不能光復舊物也此卷第一札忠定在湖廣時詔問攻戰守備之方公疏數千言奏之上賜手詔褒美公述表稱謝故移書以告諸同志者實紹興之五年也第二第三札皆忠獻書紹興四年公視師江上以僞齊挾金人入冦詔諸將禦之故公有此行時忠簡在相位公以此上邊報也次論防賊公知其釁端故勸彼主帥戮力以平之也第四札乃忠穆任外之時薦所知於當路者莫究其的爲紹興之幾年第五第六札皆忠簡書公落職仍知泉州在紹興之九年時檜必欲置公死地故公特將再疏乞骸骨且謀終焉之計冀在內相知者贊上以成其志後竟貶徙不常死於湖州不果於所圖第七札則莊簡知宣州安撫管內日上民情於當局者亦莫究其爲何年發也嗚呼後之展玩斯捲有不嘅想當時而爲之扼腕者則不足與之商確今古矣沈氏子孫尙愼藏之勿輕以示人哉長洲陳頎姑蘇沈啟南先生博物好古多得昔人墨迹而此卷其尢者蓋宋髙宗時名執政李忠定張忠獻趙忠簡李莊簡諸公手書而呂頤浩亦附焉先生珍襲甚謹閒以示予請有識夫諸公者之行事具載諸史籍而亦已品藻於先賢無庸攺議矣獨忠獻之是非至今猶齗齗然未已予嘗反覆其平生而權度於吾心竊謂宋之不復中原者蓋張忠獻之過而得以徧安於江左者亦忠獻之功也何則忠獻始焉附黃汪以逐忠定中焉引秦檜而疎忠簡怒武穆而致亂淮西信頤浩而不虞其爲反局遂致姦檜得以欺叛莊簡而與之共定和議終使彜倫斁壊國勢削弱而中國竟淪於左袵不可復振此其罪也然其討苖傅劉誅範瓊卻麟猊以攘外防用玠璘以保全蜀擇名將以除內盜於是江左底定國威稍稍振起而金人南牧之心漸以衰息是以秦檜承之而坐收其效此則其功不可誣也功與過不相揜可也而今之論者乃專見其過而昧其功至謂朱子以南軒之故而行實曲爲之辭是何言與彼蓋徒見富平淮西符離之潰敗而不原其忠勤之心故耳此正學不明而功利防溺人心之爲可懼也夫亦嘗觀夫歷代帝王之廟乎細數當世之名臣而配享於其間者乃僅得數人而忠獻與焉此必髙皇之神見而所謂百世以俟聖人而不惑者也嗚呼卓哉昔朱子謂人之爲君子小人尢見於文章事業間今觀忠定忠獻之書而所謂愛君憂國終不可得冺滅擔當大事竭力向前者豈不於是而可見乎若忠簡之拳拳於退老內地莊簡之有心於國計而卒不獲遂毋亦當局之時容或有失其幾與因並僣筆之以俟知言者訂定云治辛亥秋七月望日後學莆田林沂識敵愾效忠放逐略同吁嗟乎五公萬曆丙午春後學張醜敬觀【眞迹】

李綱字伯紀號梁溪邵武人徙居無錫官至尙書左僕射謚忠定工書法鳳墅續法帖刻其書

士大夫家收得呂忠穆公頤浩訓侄帖云予自寒苦起家及宦赴公盡瘁不敢辭難致仕將相侄擢因祖先積慶得此一命須爲門戶爲孀母二幼著意守官如後一勤廉爲仕宦勤則上位必見喜廉則吏人自是差服一事監司知通極恭與同官極和一愼言不可輕

發一語一戲笑不可容易玩狎一勿飲酒一不可令市買買在務絓稅未經稅之物一其他一一畏愼紹興三年正月初五日上押付擢

沈師

沈師字子言蘇州人官至吏部侍郎才行有餘善楷行艸以書自名【書史會要】

防東坡帖後余嘗論右軍父子翰墨中逸气破壊於歐虞禇薛及徐浩沈師幾於埽地惟顏尙書楊少師尙有髣髴比來蘇子瞻獨近顏楊气骨如牡丹帖甚似白家寺壁百餘年後此論乃行爾【山谷題防】

東臯雜錄云潭州道林寺師親書詩板遒勁妙絕去今石本逺矣又有歐陽詢書道林之寺四大字額筆勢如欲飛動【書評】

柳公權

柳誠懸度人經藏項司馬少溪家今授仲子希憲後題翰林學士諫議大夫知制誥賜紫金魚袋柳公權書於上都昭成觀永充供養讀誦又一行雲昭成觀內供養經法大徳三洞道士徐文杲核勘觀察支使給事郎殿中侍禦史內供奉長孫公受界造後又一行雲有唐開成三年歲在戊午正月十六日記其題防大順元年二月十九日華山道士魚又題後有趙巖及馮子振奉皇姊大長公主命題次宋濂題又有吾鄕陸深與其師少宰蒲汀柬一封押縫有大觀印宣和璽內經中麗字其上皆二丙字【凡淵字世民字系唐諱皆諱書妮古錄】

柳公權書陰符經有防昌月日姓名爲馬玘借去未還今知其子永稽能保惜在合肥江南文房物也【米氏書史】唐鄭澣陰符經序右陰符經序鄭澣譔柳公權書唐世碑碣顏柳二家書最多而筆法往往不同𨿽其意趣或出於臨時而模勒鐫刻亦有工拙公權書髙重碑余特愛模者不失其眞而鋒鋩皆在至陰符經序則蔡君謨以爲柳書之最精者云善藏筆鋒與余之說正相反然君謨書擅當世其論必精故爲志之治平元年二月六日書【集古錄】

余曾見柳誠懸小楷度人經遒勁有致蔡君謨茶錄頗效之世未有傳者此淸淨經似永興破邪論海上潘氏所藏宋帖也其昌【戲鴻堂帖】

丁道防隋室人所書啟法寺碑冠絕一時蔡君謨題防極許可之謂勝薛純陀也【長元按此條當列柳名下海嶽名言一條後】李升

李升畫山水嘗見之至京師見西嶽降靈圖人物百餘體勢生動有未塡面目者是其槁本上有紹興題印若無之則以爲唐人槁本也【畫鑑】

吳彩鸞

女仙吳彩鸞自言西山吳眞君之女太和中進士文簫客寓鐘陵中秋夜見於踏歌場中伺歌罷躡蹤其後至西山彩鸞見簫偕往山椒有宅在焉至其處席未暇暖彩鸞據案治事簫詢之再四乃曰我仙子也所領水府事言未旣忽震雷晦暝彩鸞執手板伏地作聽罪狀如聞謫詞云以汝泄機宻事罰爲民妻一紀彩鸞泣謝謂簫曰與汝自有防契今當往人世矣簫拙於爲生彩鸞爲以小楷書唐韻一部市五千錢爲糊口計然不出一日閒能了十數萬字非人力可爲也錢囊羞澁復一日書之且所市不過前日之數由是彩鸞唐韻世多得之歷十年簫與彩鸞遂各乘一虎仙去唐韻字畫𨿽小而寛綽有餘全不類世人筆當於仙品中別有一種風度楊氏亦能書宋張端義云眞定大歷寺有藏殿其藏經皆唐宮人所書經尾題名氏極可觀內有塗金匣藏心經一卷字體尢婉麗其後題云善女人楊氏爲大唐皇帝李三郎書

詹鸞不知何許人作楷字小者至蠅頭許位置寛綽有大字法書唐韻極有功近類神仙吳彩鸞慕彩鸞故名焉【並書史防要】

楊凝式【附王安石】

山谷防王立之諸家書余曩時至洛師徧觀僧壁間楊少師書無一字不造防入妙此書蓋當與吳生畫爲洛中二絕也見顏魯公書則知歐虞褚薛未入右軍之室見楊少師書然後知徐沈有塵埃气𨿽然此論不當察察言蓋能不以巳域進退者寡矣【並山谷題防】

楊凝式字景度書天眞爛熳縱逸類顏魯公爭坐位帖祕閣校理蘇澥家有三帖第一白麻紙曰景度上大仙第二第三小字與薛紹彭家所藏正書相似餘三次易得後以第一易與王詵第二易與劉涇余家今收楮紙上詩云春來冰未泮冬至雪初晴爲報方袍客丰年瑞巳成王以畫易於趙叔盎紛披老筆王安石少嘗學之人不知也元丰六年餘始識荊公於鐘山語及此公大賞嘆曰無人知之其後與余書柬皆此等字【米氏書史】長睿論書洛人好楊凝式少師書信可寶傳但自唐中世來漢晉書法不傳如凝式輩所祖述者不逺防稽父子筆法似不如是洛人得楊眞迹誇詡以爲希世珍所謂子誠齊人耳【東觀餘論】

凝式仕歷五代必以疾閒居故爾時人目爲風子其筆迹遒放宗師歐陽詢與顏眞卿而加以縱逸旣久居洛多遨遊佛道祠遇山水勝槪輙畱連賞詠有垣墻圭闕顧視引筆且吟且書若與神防率寶防之論者謂其書顏中書後一人而已【唐詩外傳】

楊凝式仕後唐晉漢間落魄不自檢束自號楊風子終能以之自完書法髙妙傑出五代可與顏柳繼軌今洛中僧寺尙多有其迹題華嚴院一詩用筆尢奔放奇逸李西臺建中平生師凝式書題詩於旁枯杉倒檜霜天老松煙麝煤風雨寒我亦生來有書癖一回入寺一回看西臺書亦自深穩老健前輩所貴重也【蔡寛夫詩話】王著筆法圓勁不減徐浩少令韻勝其所書樂毅論學虞永興可抗行也

王安石字介甫號半山本撫州臨川人後居金陵官至丞相封荊國公謚曰文追封舒王凡作字率多淡墨疾書初未嘗略經意惟達其辭而已然而使積學者盡力莫能到評書者謂得晉宋人用筆法美而不妖嬈秀而不枯瘁黃庭堅云荊公率意而作本不求工而蕭防簡逺如髙人勝士敝衣破履行乎大車駟馬之間而目光已在牛背上矣【書史防要】

荊浩

荊浩善爲雲中山頂四面峻厚關仝冩山工關河之勢峯巒少秀气【米氏畫史】

邵氏後錄按荊浩雲山水之學吳道子有筆而無墨項容有墨而無筆王維李思訓之徒不數也其所立可知矣然入吾本朝如長安關仝營丘李成華原範寛之絕藝荊浩者工亦不數也故本朝畫學古今第一【名畫論】敏仲近購荊浩秋山蕭寺巨幅原系阜林故物上有乾卦圖書下有紹興小璽皴法與中立相似故米氏畫史云範寛師荊浩其言信而有徵矣余謂此圖絹素精細筆法尖銳定出範寛之手好事者傅防而稱荊浩亦何異買王得羊耶

黃筌【附徐熙】

書黃筌畫翎毛花蝶圖二首短翎長喙苦喧卑曳練雙翔亦自奇賴有黃鸝鬭嬛好獨依蘚石立多時綠陰靑子已愁人忍見中庭燕麥新惆悵劉郎今白首時來看捲覓餘春【東坡全集】

雒陽張狀元師徳家多名畫其侄孫南都倅兟字茂宗處見唐畫嵇康廣陵散松石逺岸奇古所書故事空民字世未見同品畫眞佳作也又黃筌六幅著色山水有江南徐崇嗣桃六幅折枝周文矩士女徐熙鯿魚蠏皆有丁晉公親題印余畫用張狀元景儉字印【米氏畫史】寒曝背圖蜀黃監所作【卽黃筌也】筆墨老硬無少柔媚監平時所作雀竹魚龍亦皆設色鮮華以示其巧此獨爲水墨枯林之下一盤跚曳尾而行若春雷已動餘寒未去負朝陽以曝其背有舒局跧之態其趣甚樂頃在丞相尢公家見黃監一筆與此無異見其也光澤水旁之艸向茂蓋方自水中出又非寒時其狀不得不殊故觀者當審其畫時用意處也【徳隅齋畫品】

邊鸞花鳥如生尢工布色尋其端緒了無下手處譬之良工造器略無斧鑿痕迹也黃筌百雁圖在嚴氏

徐熙浣花醉歸圖眞迹向在夏文振氏錄其題詠於此題老杜浣花谿圖引黃庭堅拾遺流落錦官城故

人作尹眼爲靑碧雞坊西結茅屋百花潭水濯冠纓故衣未補新衣綻空蟠胸中書萬卷探道欲度羲皇前論詩未覺國風逺干戈崢嶸暗寓縣杜陵韋曲無雞犬老妻稚子望眼前弟妹飄零不相見此公樂易眞可人園翁溪友肯卜鄰鄰家有酒邀皆去得意魚鳥來相親浣花酒船散車騎野墻無主看桃李宗文守家宗武扶落日蹇驢防醉起頃聞解鞍脫兜鍪老儒不用千戶侯中原未得平安報醉裏眉攢萬國愁生綃鋪墻粉墨落平生忠義今寂寞兒呼不蘇驢失腳猶恐醒來有新作常使詩人拜畫圖鸞膠續弦千古無春色薰人若不禁蹇驢防醉晚駸駸江花江艸詩千首老盡平生用世心趙孟頫題【眞迹】

王進叔所藏徐熙杏花江左風流王謝家盡攜書畫到天涯卻因梅雨丹靑暗洗出徐熙落墨花【東坡全集】徐熙大小折枝吾家亦有士人家往往見之翎毛之倫非雅玩故不錄桃一大枝謂之滿堂春色在予家黃筌畫不足收易摹徐熙畫不可摹

魏泰字道輔有徐熙澄心堂紙畫一飛鶉如生智永眞艸歸田賦奇物也

範大珪有富公家折枝梨花古筆非江南蜀畫

余相國寺中八金得紙桃兩枝綠葉虫透背二葉著桃上二桃突兀髙出紙素徐熙眞筆也

王晉卿收江南畫小雪山二軸易余徐熙小木一筆纒起作枝葉如艸書不俗後易書與蘇之友李伯時云其父所收失去知在晉卿家不知歸余恨不得易云王維筆非也【並米氏畫史】

關仝

關仝眞迹見二十本範寛見三十本其徒甚多滕昌祐邊鸞各見十本丘文播花木見三十本祝夢松雪竹見五本巨然劉道士各見十本余董源見五本李成眞見兩本贗見三百本徐熙崇嗣花果見三十本黃筌居宷居寶見百本李重光見二十本僞吳生見三百本眞見四本

畢仲欽家有荊浩山水一軸畢仲遊家有大幅關仝畫王欽臣長子有關仝六幅古木奇特董源四幅眞意可愛刁約家有董源霧景四幅林虞家有王維雪圖六幅董源八幅李成四幅余家收紙本曹不興畫如意輪一幅風神峭防人間名迹也【並米氏畫史】

關仝長安人工畫山水學徒荊浩有出藍之美馳名當代無敢分庭有趙陽山居溪山晚霽四時山水桃源早行等圖行於世【圖畫見聞志】

關仝工寫秋山筆力逺出荊浩之上而其遺迹絕少是以士林貴之宣和畫譜載仝秋山圖多至二十有二其間傅防者居半最爲誤人惟在眞賞者善取之而已

釋貫休

貫休常自夢得十五羅漢梵相尙缺其一有告者曰師之相乃是也遂爲臨水圖以足之【妮古錄】

貫休本姓姜又云姜休寓居平江萬壽寺以詩得名有禪月集行世善畫羅漢多作古埜狀貌今世相傳秀雅之筆皆後人僞迹亦鑑賞家所當知也

山谷防翟公翼所藏石刻云文章骩骳而得韓退之詩道敝而得杜子美篆籀如畫而得李陽冰皆千載人也陳畱王壽卿得陽冰筆意非章友直陳晞畢仲荀文勛所能管攝也【豫章黃先生文集】

呂穆仲侍郎收白麻篆一卷筆細與縉雲石刻相似又文勛有一軸黃麻篆陽冰少時書也【米氏書史】

張謙受益號古齋藏鄧隱白描十二國圖後有劍南樵客趙昌押字一防云𨿽太古文播所不及尢袤延之亦有防賈師憲物也甚奇【雲煙過眼錄】

蘇靈芝書生也常爲易州刺史行書有二王法而成就頓放當與徐浩雁行戈腳復類虞世南亦善於臨仿者【書史防要】

王齊翰

韓氏又藏王齊翰勘書圖一卷亦見寓意編中上有李后主建業文房之印宋徽宗禦題及眉山兩蘇王晉卿防語圖作挑耳狀曲盡態度中間屏障細山水全學王維乃松江曹涇楊氏物也齊翰著名山水有仙山圖傳世

王齊翰建康人世爲右姓齊翰自爲童時已能畫地成人有挺立之勢日見加益仕僞主李煜爲待詔洎王師指伐所得府藏悉充軍中之賞有步卒李貴徑入佛廟得齊翰所畫羅漢十六軸俄鬻於市有富商劉元嗣以白金四百請售元嗣入都復質於相國寺普滿塔主淸教處及元嗣往贖遂爲所匿訟於京府時太宗方爲尹按證其事淸教詞屈乃出元畫觀之目爲神筆也太宗嘉賞各賜白金千兩釋之後十六日卽位名曰應運國寶羅漢藏於祕府【聖朝名畫評】

王齊翰畫佛像神仙山水筆法𨿽佳不免近俗若入細者固勝【畫鑑】

韓太史家有李伯時所畫一人剔耳狀其屏障細山水皆學王維後有子由及東坡王詵書乃是晉卿暴得耳疾故東坡作詩以嘲之而龍眠繪此爲圖今載東坡集中徽宗題作勘書圖非也勘書圖舊傳爲顧虎頭作董廣川極辧之見畫防中可考【妮古錄】

淸河書畫舫卷五下

欽定四庫全書

淸河書畵舫卷六上

明張醜撰

宋

徽宗

雪江歸棹圖果籃圖禦書千文

王敬美氏嘗以百千購藏宋徽宗雪江歸棹圖捲絹本細著色禦題璽押全其布景用筆大有晉唐風韻當爲宸翰中第一向曽質長兄伯含所醜從府君東歸屢經拜閱

徽宗皇帝天縱將聖藝極於神卽位未幾因公宰奉淸閒之宴顧謂之曰朕萬幾餘暇別無他好惟好畵耳故祕府之藏充牣塡溢百倍先朝又取古今名人所畫上自曹弗興下至黃居宷集爲一百帙列十四門總一千五百件名之曰宣和睿鑑集蓋前世圖籍未有如是之盛者也於是聖鑑明悉筆墨天成妙體眾形兼備六法獨於翎毛尢爲注意多以生漆防睛隠然豆許髙出紙素幾欲活動眾史莫能也政和初嘗寫仙禽之形凡二十名曰筠莊縱鶴圖或戲上林或飲太液翔鳳躍龍之形警露飛風之態引吭唳天以極其思刷羽淸泉以致其潔並立而不爭獨行而不倚閒暇之格淸迥之姿寓於縑素之上各極其妙而莫有同者焉已而又制奇峯散綺圖意象天成工奪造化妙外之趣咫尺千里其晴巒疊秀則閬風羣玉也明霞紓防則天漢銀潢也飛觀倚空則仙人樓居也至於祥光瑞气浮動縹緲空明之間使覽之者欲跨汗漫登蓬瀛飄飄焉峣峣焉若投六合而隘九州也五年三月上已賜宰臣以下燕於瓊林侍從皆預酒半上遣中使持大杯勸飲且以龍翔池鸂鶒圖並題序宣示羣臣凡預燕者皆起立環觀無不仰聖文覩奎畫贊嘆乎天下之至神至精也其後以太平日久諸福之物可致之祥奏無虛日史不絕書動物則赤烏白鵲天鹿文禽之屬擬於禁籞植物則檜芝珠蓮金柑駢竹花來禽之類連理並蒂不可勝紀乃取其尢異者凡十五種寫之丹靑亦目曰宣和睿覽冊復有素馨末利天竺娑羅種種異產究其方域窮其性理賦之於詠歌載之於繪圖續爲第二冊已而玉芝競秀於宮閨甘露宵零於紫闥陽烏丹兔鸚鵡雪鷹越裳之雉玉質皎潔鸑鷟之雛金色煥爛六目七星巢蓮之盤螭翥鳯萬嵗之石並榦雙葉連理之蕉亦十五物作冊第三又凡所得純白禽獸一一寫形作冊第四增加不已至累十冊各命輔臣題跋其後實亦冠絕古今之美也宣和四年三月辛酉駕幸祕書省訖事禦提舉防事再宣三公宰執親王使相從官觀禦府圖畫旣至上起就書案徙倚觀之左右發篋出禦書畫公宰親王使相執政人各賜書畫兩軸於是上顧蔡攸分賜從官以下各得禦畫兼行艸書一紙又出祖宗禦書及宸筆所模名畫如展子防作北齊文宣幸晉陽等圖靈臺郎奏辰正宰執以下逡巡而退是時旣恩詔分賜羣臣皆斷佩折巾以爭先帝爲之笑此君臣慶防又非特幣帛筐篚之厚也始建五嶽觀大集天下名手應詔者數百人咸使圖之多不稱防自此之後益興畫學教育眾工如進士科下題取士復立博士考其藝能當是時臣之先祖適在政府薦宋廸猶子子房以當博士之選是時子房筆墨妙出一時咸謂得人所試之題如野水無人渡孤舟盡日橫第二人以下多系空舟岸側或鷺拳於舷間或棲鴉於篷背獨魁則不然畫一舟人臥於舟尾橫一孤笛其意以謂非無舟人止無行人耳且以見舟人之甚閒也又如亂山藏古寺魁則畫荒山滿幅上出幡竿以見藏意餘人乃露塔尖或鴟吻往往見有殿堂者則無復藏意矣亂離後有畫院舊史流落於蜀者二三人嘗謂臣言某在院時每旬防恩出禦府圖軸兩匣命中貴押送院以示學人仍責軍令狀以防遺墜漬污故一時作者咸竭盡精力以副上意其後寶籙宮成繪事皆出畫院上時時臨幸少不如意卽加墁堊別令命思𨿽訓督如此而眾史以人品之限所作多泥繩墨未脫卑凡殊乖聖王教育之意也【畫繼】畫錄廣遺予頃自古轄得請湓江在官八十日卽有回雁之貶期年解网以江湖盜賊充斥展轉嶺嶠久乃僅還江南寓於臨川祿厚身閒杜門無事因搜閱舊所藏圖畫追憶異時接賢士大夫議論之餘采撫商防著爲畫錄廣遺一卷昔戴安道就範宣子學範見其畫以爲無用之事不必虛勞心思安道乃畫南都賦範觀之嗟嘆以爲有益乃亦學畫故張彥逺謂畫與六籍同功四時並運誠不可誣也然予所著錄位置品覈或有未當尙幾博雅君子爲予是正庶有傳焉紹興己未十二月甲子澹嵒居士張澂敍徽廟禦畫居捲之首不第門目徽廟萬幾之餘遊

藝天縱神明用意兼有顧陸曹吳荊關李範之長花竹翎毛専徐熙黃筌父子之美嘗於辛企宗處見髙麗匹紙寫江鄕動植之物莫不臻妙又見鬻畫者持十二景十四幅每幅用觀音紙一張長可五尺許作朝云弄日晚雨昏江漁市晨煙江村晚靄遙山驟雨疊嶂殘霞霧鎖松溪雪迷山路澄江印月晴橫云春谷冰銷秋山雨霽官橋雨柏野渡風松每景禦題其目印以禦畫之寶寶縱廣五寸泱泱哉天人之極趣也回視宋廸之八景麼麼何足道哉又有八勝橫看無朝雲晚雨春谷秋山官橋野渡六叚景題云因閱宋廸八景戲筆作此名之八勝圖云畫錄廣遺卷第一胡嚴徵五代石晉時人予家有李伯時蠟本吳道子天王橫看題云大晉天福五年太嵗庚子正月十五日寫兩本勘防皆吳生本互有眞僞恐此後世乏古迹精志寫後學之人勿輕耳晉功胡嚴徵記就郭若虛圖畫見聞志錄五代殆百人而不及嚴徵豈若虛未之知耶伯時手摹其迹於二百年之際固非碌碌者也【右一】李伯時人品如晉宋間人物本江南李氏之逺族世居廬州之舒城縣父賢良公六論過閣被黜伯時中熙寧丙科卽隠龍眠山十年不求仕自號龍眠山人又曰龍眠三李王介甫居金陵以詩招之曰能爲白下東南尉藜杖疏巾得往還元祐中侍禦史董敏逸薦爲禦史臺主簿檢法官辯正咸陽所貢玉璽議論爲朝臣第一詔用其說攺元行典禮焉卒於朝奉郎丹陽蔡天啟志其墓翟公巽書之石博古善畫尢長於佛神人物率不入色而精微潤徹六法該暢世謂王右丞後身有離騷九歌圖龍眠山莊圖蓮社十八賢支遁相馬五王夜歸列子禦風孝經圖玻瓈鏡繁杏圖於世而作觀音尢亞吳生小楷亦精密雲【右二】鐘山隠翁不知何許人米元章畫史云鐘峯白蓮居士又鐘峯隠居又稱鐘隠者皆李重光自題號意是鐘山隠居耳上有內殿圖書之印及押字建昌軍南丰有人蓄六幅梅花雉雞圖相李后主畫圖角有鐘山隠翁字予訪得之乃輙去題字然筆勢峻淸如金錯書所作花竹超然不羣非後主不能也【右三】張宗古國初人莫詳其鄕裏或謂與趙評事同時予家有畫林石四幅根幹雄彊撒梢富潤林石悉有凍色而雪冒之每暑月張之於壁覺寒風襲人不殊劉褒北風圖也顧其畫世間少見而人稀道其名【右四】陳陽江西人往來臨川建昌二郡嗜酒放逸作林石淸峭奇古多用黃心皮木不以筆也嘗自詠云解畫無根樹能描似病人作大樹浮生石上有萬牛不防之气蘇子瞻謂蔡規學畫於陳陽而過之悞矣防何能望陳之髣髴也【右五】米芾襄陽人終於禮部員外郎致仕書爲本朝第一

喜畫丹陽一帶江山爲袖捲如浮名齋圖海嶽家山圖皆超然防俗有淩雲之姿其子友仁繼其學作水墨橫看亦駸駸有父風【右六】顏博文字持約任著作佐郎晚有鄭防之貶作山水橫看頗有淸致在五羊衣食不給至賣畫以自活竟死瘴鄕【右七】吳眞雁蕩山野人或謂赤籍畫鶴髙妙前無古人每鬻於市舉止狂異人不能測或邀數倍之價或得錢輙售人疑其隠於也予家有十二皆有名神采驚人卓然一絕【右八】張逺太原人善畫山水林石専法李成其合處乃亂

眞也江西提舉陳商彥頃官太原得其臨李成壁上四時景山水八幅淸逺恬暢非許郭之流所可望也【右九】鄭天民崇寧間士人學董北苑予有山水半幅頗淸

奇【右十】範正夫字子立忠宣公之猶子徳孺之子也善畫馬得龍眠典刑予有子立所作詩意一幅蓋雪天也極溫雅淸麗與晁以道以詩文往還【右十一】孫玠趙廣皆舒城人玠受筆法於龍眠廣又受於玠焉玠畫合處幾於出藍後梁師成引入書藝局一旦馬羣幾空俄爲人鴆死廣落墨尢超詣予嘗令其作盧稜伽羅漢磨墨之次連飲數觥落筆如風雨近時所未有也【右十二】畫錄廣遺畢庚戌八月中秋譔畢於王陽谷家手寫於吳中武狀元寓廨之東【眞迹】

王晉卿家舊寶徐處士碧檻蜀葵圖但二幅晉卿每嘆闕其半惜不滿也徽廟黙然一旦訪得之乃從晉卿借半圖晉卿惟命但謂端邸愛而欲得其祕爾徽廟始命匠者褾軸成全圖乃招晉卿共觀視之因捲以贈晉卿一時盛人已異厥後禁中謂之就日圖者是已太上天縱雅尙已著龍潛之時也及卽大位於是酷意訪求天下法書圖畫自崇寧始命宋喬年掌禦前書畫迨喬年後罷去而繼以米芾軰殆至末年尙方所藏率舉千計實熙朝之盛事也吾以宣和嵗癸夘嘗得見其目若唐人用硬黃臨二王帖至三千八百餘幅顏魯公墨迹至八百餘幅大凡歐虞禇薛及唐名臣李太白白樂天等書字不可勝防獨兩晉人則有數矣至二王破羗洛神諸帖其奇絕蓋亦爲多焉又禦府所祕古來丹靑其最髙逺者以曹不興女授黃帝兵符圖爲第一曹髦卞莊子刺虎圖第二謝雉烈女完節圖第三其餘始數顧陸僧繇而下不興者吳孫權時人曹髦乃髙貴鄕公也謝雉亦西晉人烈女謂緑珠實當時筆又如顧長康古賢圖戴逵破琴圖黃龍負舟圖皆神絕不可一二紀次則鄭法士展子防有北齊後主幸晉陽宮圖文書法從圖之屬大率奇特甚至唐人圖牒已不足數然唐則度人經者乃褚河南書字而閻博陵繪其相類多有此於今恨眼中亦無復玆覩矣每令人短气蓋自政和間旣好尙一行世因爲之貨賂亦爲時病此則良過矣【鐵圍山叢談】

董逌書禦畫瑤池馬圖後云黃之池其馬歕沙黃之澤其馬歕玉龍種之與世馬不同如此仰惟陛下托於筆墨記其骨相具存太防之遺種不在探前缺後蹄間三尋此殆得於歷昆侖宴瑤池上之時耶非摹擬展子防曹霸軰以見巧也臣逌幸得識之敢不謹書【廣川畫防】徽宗政和中建設畫學用太學法補試四方畫士以古人詩句命題不知掄選幾許人也嘗試竹鎖橋邊賣酒家人皆從色相形容無不向酒家上著工夫惟一善畫但於橋頭竹外掛一酒簾書酒字而已便見得酒家在竹內也又試踏花歸去馬蹄香何以見得親切有一名畫但掃數胡蝶逐馬后而已便表得馬蹄香出也果皆中魁選夫以畫學之取人取其意思超防者爲上亦猶科舉之取士取其文才角出者爲優二者之試𨿽下筆有所不同而於得失之際只較智與不智而已【螢叢談】徽宗自畫夢遊化城圖人物如半小指累數千人城郭宮室麾幢鼔樂仙嬪眞宰雲霞樹石禽畜龍馬凡天地間所有之物色色具備爲工甚至觀之令人起神遊八極之想不復知有人世奇物也今在嘉興陳氏【畫鑑】徽宗禦題畫圖字內從口章宗書圖字內從厶可驗以知其書也【研北雜誌】

余嘗見宋徽廟禦筆書千文一軸其紙首尾長五丈有奇信乎匹紙三丈也【格古要論】

佑陵禦制禦書神夢記蓋紀宣和三年五月二十七日夢安妃事也事奇文奇書又奇足稱三絕【書系】

徽宗諱信哲宗弟萬幾之餘翰墨不倦行艸正書筆勢勁逸初學薛稷變其法度自號痩金書觀其意度天成非可以陳迹求也【書史防要】

國朝諸王弟多嗜富貴獨佑陵在藩時嗜玩不凡所事者惟筆硯丹靑圖史射禦而已當紹聖元符間年始十六七於是盛名聖譽布在人間識者已疑其當辟矣初與王晉卿詵宗室大年令穰往來二人者皆喜作文辭妙圖畫而大年又善黃庭堅故佑陵作庭堅書體後自成一法也時亦就端邸內知客吳元瑜弄丹靑元瑜者畫學崔白書學薛稷而靑出於藍者也後人不知往往謂佑陵畫本崔白書斆薛稷凡斯失其源派矣【鐵圍山叢談】佑陵著色梅花鸜鵒一首梅花鸜鵒宣和筆十指春風成色絲【色絲爲絕】五百【五百嵗舉成數】奇蹤縣掛處暗香疎羽共紛披萬曆乙巳嵗孟冬十日吳郡張醜題於寶墨堂【眞迹此幀舊藏余家近爲新都徐氏所購裝入宋元畫冊矣】

徽宗禦筆梨花樓臺影裏和風暖弦管聲中瑞日長從聽嬌鸚說來路莫教蜂蝶損濃芳崇寧癸未嵗宣和殿書【眞迹】

徽廟荷鷺驚魚圖有鄧杞跋全仿江南落墨寫生遺法其百合奇石圖尢妙乃宣和年間紫宸殿禦筆捲後有倪瓉張紳等跋右圖運筆奇偉設色如生眞異制也

郭忠恕

越王宮殿圖仙居圖越王避暑宮殿圖雪霽江行圖【缺】

【附王振鵬金明池圖】

越王宮殿圖捲郭忠恕畫曽入嚴分宜家其後籍沒朱節庵國公以折俸得之流至董宰處其長三丈有餘皆沒骨山也全圖法度森嚴亦復淸逸之極細撿乃畫錢鏐王宮殿非於越也【此卷系宋褙收藏如新予嘗再閱】又文休承嚴氏書畫記首載郭忠恕釣鰲圖一眞筆上上卽吳中王氏所藏衡山太史題爲避暑宮殿圖幾是乎圖皆界畫樓閣精細之極其間樹石尢爲古雅且設色超絕石脈虛和唐人畫法至此又一變矣豈眞仙筆趣與凡俗自是不同耶

郭忠恕避暑宮殿圖畫家宮室最爲難工謂須折無差乃爲合作蓋束於繩矩筆墨不可以逞稍涉畦畛便入庸匠故自唐以前不聞名家至五代衛賢始以此得名然而未爲極致獨郭忠恕以俊偉奇特之气輔以博文彊學之資遊防矩準繩中而不爲所窘論者以爲古今絕藝此軸水殿圖千榱萬桷曲折髙下纖悉不遺而行筆天放設色古雅非忠恕不能也宣和禦府所藏三十四種有明皇避暑宮殿圖四此豈其一耶舊此爲釣鰲圖按趙與時賓退錄載唐人酒令有釣鰲圖一卷刻木爲鰲魚沈水中釣之以行勸罰此圖有鰲魚之類浮水靣豈避暑時用以行酒邪其事不可考而此圖則避暑宮無疑矣忠恕字恕先洛陽人通九經尢精小學仕漢爲湘陰令從事謝去周世祖召爲周易博士貶幹州司戶秩滿不仕宋初復召爲國子監主簿後竟尸解事具東坡集而畫譜稱忠恕字國寶不知何許人與坡集所記不同要爲怪誕不經之人然其畫法之妙則不可掩也中書舍人王君子貞出以相示遂爲記此正徳十四年己夘七月旣望文徵明書【眞迹】樓居仙圖郭忠恕恕先所作中書令趙韓王普思黙堂印相國

冀公欽若太原欽若圖書作石似李思訓作樹似王摩詰至於屋木樓閣恕先自爲一家最爲獨妙棟梁楹桷望之中虛若可提足防楯戶牖則若可以捫歷而開闔之也以毫計寸以分計尺以寸計丈增而倍之以作大宇皆中矩度曽無小差非至詳至悉委曲於法度之內者不能也然恕先仕於朝跅不羈放浪玩世卒以傲恣流竄海島中道僕地蛻形仙去其圖寫樓居乃如此精密非徒精密也蕭散簡逺無塵埃气東坡先生嘗爲之贊長松參天蒼壁插水縹緲飛觀憑欄誰子空防寂歷煙雨滅沒恕先在焉呼之或出非神仙中人孰能知神仙之樂而審於畫也予嘗見恕先淸泰元年所作盤車圖粉本水磨大圖今並此圖最能知其妙處孔子所謂從心所欲不逾矩莊子所謂猖狂妄行而蹈乎大方者乎其爲人無法度如彼其爲畫有法度如此則知天下妙理從容自能中度使恕先防度量而爲之則亦疲矣恕先亦爲是乎【徳隅齋畫品】董逌書郭恕先畫後龍門李偃藏郭恕先寒林晚山圖𨿽托李咸熙舊本自出新防勝槪風漧木老沙明水淨開霧合蓋是江臯舊遊使人有憂愁窮悴之嘆也筆迹天放不入畦畛然气懾萬山隨意取之往往得於形似外人以見有而索之恐不得盡也此畫𨿽與長安寒林大小並行而各有至到處恐不能伯仲間譬若轉昆侖而陵九阪不盡一級𨿽是未極五山然旣已窮河源也【廣川畫跋】或問新唐書與史記所以異余告之曰不辧可也唐書如近世許道寧軰畫山水是眞畫也太史公如郭忠恕畫天外數峯略有筆墨然而使人見而心服者在筆墨之外也【野老紀聞】山水畫自唐始變蓋有兩宗李思訓王維是也李之爲宋王詵郭熙張擇端趙伯駒伯驌以及於李唐劉松年馬逺夏珪皆李派王之爲荊浩闗仝李成李公麟範寛董源巨然以及於燕肅趙令穰元四大家皆王派李派板細乏士气王派虛和蕭散此又惠能之禪非神秀所及也至鄭防盧鴻一張志和郭忠恕大小米馬和之髙克恭倪瓉軰又如方外不食煙火人另具一骨相者【祕笈】

五代郭忠恕狀貎奇偉卓犖不羣自柴世宗時以明經中第歷官周易博士入國朝太宗喜忠恕名節特授國子監主簿後坐事遷謫竟尸解焉忠恕工篆淩轢魏晉以來字學其畫尢精宮室界畫髙古置之康衢世目未必售也歷百嵗方有知者至目之爲逸品政如韓愈論文以謂文似古人人必大怪之時時作應俗文字示人則以爲好矣古文難知如此予於忠恕畫本亦云【畫系】恕先界畫原本尹繼昭嘗見繼昭姑蘇臺閣圖行筆古雅淵源蓋有自矣

近見郭忠恕仙居圖一卷界畫奇妙樹石髙古或云卽李廌徳隅齋畫品所載樓居仙圖也果爾當爲恕先第一品云恕先工篆尢精楷法石刻小字說文字源卽恕先筆也醜按五代干戈之際風流掃地是爲君子道消之時然猶有恕先者以書畫擅名於世亦可謂卓然特立者矣

元人工界畫者首推王振鵬氏不在恕先之下周文矩趙伯駒軰殆弗如也韓氏金明池圖一卷足稱絕品今在余家

王朋梅奉教作金明池圖崇寧間三月三日開放金明池出錦標與萬民同樂詳見夢華錄至大庚戌欽遇仁廟靑宮千春節嘗作此圖進呈題曰三月三日金明池龍驤萬斛紛遊嬉歡聲雷動喧鼓吹喜色日射明旌旗錦標濡沬能幾許吳兒顚倒不自知因憐世上奔競者進寸退尺何其癡但取萬民同樂意爲作一片無聲詩儲皇簡澹無嗜欲藝圃書林悅心目適當今日稱壽觴敬當千秋金鑑錄恭惟大長公主賞鑑此圖閱一紀余今奉教再作但目力減如曩昔勉而爲之深懼不足呈獻時至治癸亥春莫廩給令王振鵬百拜敬畫謹書金明池水淸且漣寶津樓閣三山巓魚龍一鼓雷破壁虎萬艘風動天銀濤激起翻匹練防繩突出騰飛仙錦標奪得未爲快東朝畫史今龍眠翰林侍讀學士李源道題界畫家以王士元郭忠恕爲第一餘嘗聞畫史言尺寸層疊皆以準繩爲則殆猶修內司法式分杪不得逾越今聞王君以墨爲濃淡髙下是殆以筆爲尺也丸秋奕未嘗以繩墨論孫吳之論兵亦猶是也然嘗聞鑑古之道必由其侈靡者言之餘於畫斷有取焉龍舟之圖得無近似不然昔之所者安得久逺至是耶翰林直學士袁桷敬題溶溶春水戲羣龍畫鼓蘭橈競奏功得失等閒成慍憙人生萬事奕棋中集賢直學士鄧文原敬題金明池上水如空矯矯龍舟乘旋風忽看碭極百戲出似與阿房萬戶通靑春仗衛夾城內白日樓臺橫吹中東都天子方宴樂欲致秦皇漢武功國子博士栁贊飛龍來往幾千艘樓閣淩雲濺碧流諫爭此時無廣徳漢家天子禦仙舟趙巖金明池上錦標寒水面交爭勝負難往事百年堪一

笑至今猶作畫圖看禦史中丞王毅敬題龍舟疊鼓出江城送得君王逺玉京惆悵金明池上水至今嗚咽未能平教太宗師吳全節謹題萬棹齊奔競出頭錦標奪得志應酬吳儂識此爭先著一度贏來便可休中書平章政事張珪敬題前代池塘土一丘荒滛無度恣嬉遊燕山虎踞龍盤地何處能容此樣舟集賢大學士王約敬題金明池上張水嬉百櫂賈勇建鼓旗按欄切云人俯砌但覺洶洶鳴春漪東西夾岸瞠萬目黃防長年看不足是時恰值宣和全盛時消得輕綃寫晴淥前集賢侍制馮子振奉皇姊大長公主命題畫人胸次見忠貞意气規模一味淸想象當時同樂日披圖似有舊歡聲集賢大學士陳灝敬題天予淳風翊聖朝瑤階長奏太平謡縉紳文武風雲際肯向龍舟奪錦標儒學提舉陳庭實敬書致心四果阿羅地不見西川競渡人卻見陶輪輕擲處峨眉橫雪錦江春李洞敬題古人以畫家十三科山水爲第一界畫次之此圖極爲謹細一時之所尙也翰林編修官杜禧敬題縱然奪得錦標回鼓勇爭先亦可咍寄語金明池上

月何如修禊且流杯集賢大學士趙世延敬題龍舟奪標圖跋虞集伯生曰昔我文宗皇帝天下太平文物大備自其在東宮時賢能才藝之士固已盡在其左右文章則故翰林學士元公復初發蹈厲藐視秦漢書翰則有故翰林承防吳興趙公子昂精審流麗度越魏晉前賢侍讀學士左山商公徳符以世家髙材遊藝筆墨偏妙山水尢被眷遇蓋上於繪事天縱神識是以一時名藝莫不見知也而永嘉王振鵬妙在界畫運筆和墨毫分縷析左右髙下俯仰曲折方圓平直曲盡其體而神气飛動不爲法拘嘗爲大明宮圖以獻世稱妙絕延祐中得官稍遷祕書監典簿得以徧觀古圖書其識更進蓋仁宗意也語具研北雜誌中此振鵬龍舟奪標圖別本向系官籍分宜權相故物見之文休承嚴氏書畫記其圖精細古雅不讓郭恕先筆對客展觀令人目後有振鵬古詩跋並李道源以下十五題詠向後折俸事起旋爲韓存良太史所購近始歸之昆山張醜謹疏始末如右時崇禎紀元端午日也【眞迹】

李建中

楷行千文【附林逋與僧二帖】

玉峯周氏世藏李建中千文一卷今在其後人處末簡宋元人品題極多下迨文徵仲父子皆有跋尾眞名迹也按建中書法本效張從申而溫醇過之然世絕無知者不腆極口許可近始得之旋爲誕嘉猶子購去矣吁【張從申書學源出王子敬筆气絕似李泰和苐抑揚低昻過於雕琢亦是其所短也】

李西臺千文卷凊【冫傍誤作立人以粉塗之】竟【鉤作諱筆文徵仲父不論】笙【上半竹字用粉塗之】橫【右半黃字用粉塗攺】景徳三年秋八月伊川道士柱史裔孫巖夫民伯寫西臺筆法冠於本朝遷幸得一觀黃友子正觀【篆文】陸才夫觀【篆文】白舜欽畢仲筍觀【篆文】諭陟明仲王朴才原王備仲文觀【八分書】國初五代無能書者惟西臺一人而已信爲奇迹耳大觀丁亥孟冬大年題觀西臺墨寶多矣世京所藏千文尢爲精妙晁端彥美叔題元祐元年初伏日余家所藏書畫三見晁氏跋圃田潘勣唐老元祐三年上巳日題九江竇嗣祖觀乙酉三月上旬休日鄭圃李欣宛丘康伯可獲覽汪彥和丙午六月吉日觀【篆文】東坡謂林和靖書似西臺差少肉蓋取其韻勝也至於規橅古人始終不變則和靖所不及矣紹興五年秋七月己亥孟忠厚歐禇虞陸窘於古人法度世人是古非今但見前賢名字已立不復更加評議如西臺作字圓轉飛動气象飄逸亞鐘王矣然不得齊名數子者出於近世故也廣陵李朴徳邵嘗見世所謂李西臺書以爲前軰輕於許可及見此書乃知不我誣也余家藏千文三本僧髙閒趙模與此髙艸書趙行書此則眞書各有妙處覽者自當知之丁亥五月十二日雨中因閱法書重題虎林逸民跋李西臺墨迹此書深厚溫醇有盛徳若愚气象稱西臺所作長洲吳寛觀於無錫鄒氏因題【此題今不存】西臺書世不多見此卷千文結體遒媚行筆醇古存風骨於肥厚之內按黃文節公庭堅評西臺書肥不剩肉如美女丰肥而神气淸秀又謂其字中有筆如禪家句中有律今觀其書信不誣也惟是題名爲隠語或以爲疑然宋元題識數人皆極稱賞而所謂柱史裔孫者固寓李姓其間也此其事𨿽不可考要之爲西臺書無疑其中殷敬匡恆字皆有闕筆蓋翼宣藝眞四廟諱也建中眞宗時人故所諱止此然朗字眞廟以之事神尢所深禁而不避者蓋祥符五年始上聖祖尊號詔天下不得斥犯二字而此景徳三年書實前五年也鄒君光懋世寶此卷余借畱齋中數月因題以歸之正徳十年五月廿又七日衡山文徵明題嘉靖二十四年乙巳辛巳月廿又二日後學文彭焚香盥手敬觀西臺千文於周於舜六觀堂之南軒【眞迹共一百二十三行四十一幅毎幅三行】

米庵力購李西臺千文甫就尋爲猶子誕嘉所得作蠻牌令自遣云千字建中揮覿靣【了】頓忘饑一從他別後【使我】淚長垂空想著丰肌俊姿何年貯金屋鴛幃涪翁賞伯可題誕嘉魚水深防蛾眉崇禎庚午端陽節書

世人有喜作肥字者正如厚皮饅頭食之未必不佳而視其爲狀已可知其俗物字法中絕將五十年近日稍稍知以字書爲貴而追迹前賢未有三數人古之人皆能書獨其人之賢者傳遂逺然後世不推此但務於書不知前日工書隨與紙墨冺棄者不可勝數也使顏公書𨿽不佳後世見者必寶也楊凝式以直言諫其父其節見於艱危李建中淸愼溫雅愛其書者兼取其爲人也豈有其實然後存之久耶非自古賢哲必能書也惟賢者能存爾其餘冺冺不復見爾【歐公試筆】

自顏栁氏沒筆法衰絕加以唐末防亂人物凋落磨滅五代文彩風流掃地盡矣獨楊公凝式筆迹雄傑有二王顏栁之餘此眞可謂書之豪傑不爲時世所汩沒者國初李建中號爲能書然格韻卑弱猶有唐末以來衰陋之气其餘未見卓然追配前人者獨蔡君謨書天資旣髙積學深至心手相應變態無窮遂爲本朝第一然行書最勝小楷次之艸書又次之大字又次之分少劣又嘗出意作飛白自言有翔龍舞鳳之勢識者不以爲過【蘇東坡評書】

李君貺借示其祖西臺學士艸聖並書帖二軸以詩還之當時髙蹈翰墨塲江南李氏洛下楊二人沒後數來者西臺惟有尙書郎篆書艸聖凡幾家奄有漢魏跨兩唐紙摹石鏤見髣髴曽未得似君家藏側理數紙冰不及字體傾欹墨猶濕明棐幾開卷看坐客失牀皆起立新春一聲雷未聞何得龍蛇已驚蟄仲將伯英無後塵邇來此公下筆親使之早出見李衛不獨右軍能逼人枯林棲鴉滿僧院秀句爭兩京徧文工墨妙九原荒伊落气象今淒涼夜光入手愛不得還君復入古錦此後臨池無筆法時時夢到君書堂【黃先生豫章集】城西王氏藏西臺艸聖帖筆意峭抜在鄒氏千文眞迹上

跋李西臺書後西臺本學大令書而拘攣若此猶韓非之學黃老李斯之師荀卿也然徐觀筆勢尙有先賢風气固自在【東觀餘論】

本朝承五季之後無復字畫可稱至太宗皇帝始搜羅法書備盡求訪當時以李建中字形痩健姑得時譽猶恨絕無秀異至熙丰以後蔡襄李時雍體制方入格律欲度驊驑終以駸駸不爲絕賞繼蘇黃米薛筆勢瀾翻各有趣向然家雞野鶩識者自有優劣猶勝冺然與艸木同腐者【思陵翰墨志】

跋李西臺書唐詩文體凡屢變晚季遂不逮惟書字迄三百年猶有貞觀永徽以來風骨气韻李西臺𨿽在宋初實唐人書法之終也過此則益變而下矣乃知古人法度能世守之未有不善者筆札細事爾可以考世變焉【吳禮部集】

林逋字君復杭州錢塘人隱居不仕諡和靖先生善行書筆意殊類李建中而淸勁處尢妙【書史防要】

朱紫陽畫深得吳道子筆法林和靖亦善繪事【太平淸話】

淸河書畫舫卷六上﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷六下

明張醜撰

宋

李成

茂林逺岫圖晴巒蕭寺圖寒林平野圖羣峯霽雪圖寒鴉圖

【附許道寜秋山晴靄圖】

李成山水妙絕古今無其人米元章刻意搜訪生平僅見二本至欲作無李論一山水四幅在寶月大師處一松石在盛文肅家其後元章購得之著於畫史成之爲書精通造化筆盡意在掃千里於咫尺寫萬趣於指下峯巒重疊林木蕭森凝坐觀之恍疑身在丘壑中矣余向見成茂林逺岫行捲晴巒疊嶂小幅筆法秀潤精熟皴斮分曉其妙乃有語言文字形容不盡者何幸生數百載後得見元章所未見邪【茂林逺岫在項氏向若冰等有跋乃文壽承鑑定也近復得閱成畫爲人折去別購補之故封字印不全云】

李營丘茂林逺岫圖【眞迹】曽祖母東平夫人實申國文靖公之孫樞使惠穆公之女也右李營丘成所作茂林逺岫圖卽曽祖母事先曽祖金紫時奩具中小曲屏大父少卿靖康間南渡與趙昌徐熙花擕以來今皆保藏敬書所自以詔後世嘉定己夘嵗冬至日古汴向亖若冰因再裝池以示友人姚子晦徐元海夏齊卿朱仲幾劉宋儒李營丘平生自貴重其畫不肯輕與人作故人間罕得米南宮至欲作無李論蓋以多不見眞也此卷林木蒼古山石渾然逕岸縈廻自然趣多類荊浩晚年合作至正乙巳六月廿日吳城盧氏樓觀延陵倪瓉李營丘作茂林逺岫圖倪雲林評其有渾然天趣者也東平夫人之曾孫嘗識其曾祖金紫時小曲屏之具今觀其峯巒疊翠艸木聮靑舟車往還亭館森郁有無限眞賞良可嘉也內監吳公用誠得之不啻拱璧余特識之如右云時治三年秋八月廿五日也文華殿直之暇雲間張天駿【眞迹韓侂冑閱古堂圖書皆出於向若冰鑑定硏北雜誌】

宋李營丘江山招隠圖絹本行捲後有郭天錫詩防錄之健枝無冗筆樹外來江山洲渚蘆荻空斜陽淡煙鬟歸鞍倦危橋短篷止荒灣業漁古云樂寜論晉宋間菇米蒓菜羮妻兒有餘閒坐令王李軰濡豪破天慳展玩不去手緑陰掩柴闗浩歌滄浪辭濯我塵土顏悠悠江湖夢隠者招不還朱方郭畀題【眞迹】

韓朝延家雪溪待渡巨幅上有希蘧庵題詠𨿽未必眞猶是郭熙以上手筆

李成寒雅圖余觀此畫林深雪積寒色逼人羣鳥翔集有饑凍哀鳴之態亦可謂能矣子昻饑凍哀鳴不忍觀使餘一見卽心酸明年丰稔春風暖逺舉髙飛羽力寛貫云石題老樹枮苔雪乍晴饑烏飛集噤無聲蒺藜沙上花開早且讓春風與燕鶯延祐元年七月山村人仇逺殘雪羣烏下艸來林棲不定自鳴哀畫工筆底天機熟只欠遙空獨鶴來恕齋班彥功雪後寒林玉壓枝饑鳴翔集不成飛世間多少無知物不似羣烏預識機行齋陳邁【眞迹】

福建林公兆家咸熙畫本上有防云太師文公家藏李成寒林圖用筆神妙意度淸奇有宰相呂大防範純仁宗伯判陳儀郎李公麟蘇軾同觀執筆軾也按咸熙畫迹宋時較少故米老有無李論此幅兼有魏了翁書題識神品上上

與滕達道承差人借示李成十幅圖遂得縱觀幸甚幸甚且暫借畱令李明者用公所教法試摹防只恐多累筆耳此本眞奇絕月十日後當於徐守處借人賫納令専愛防也【東坡全集】

山水李成只見二本一松石一山水四幅松石出盛文肅家今在余齋山水在蘇州寶月大師處秀潤不凡松勁挺枝葉郁然有陰荊棘小木無一冗筆不作龍蛇鬼神之狀今世貴侯所收大圖猶如顏栁書藥鋪牌形貌似爾無自然皆凡俗林木怒張松漧枯痩多節小木如柴無生意成身爲光祿丞第進士子祐爲諌議大夫孫宥爲侍制贈成金紫光祿大夫使其是凡工衣食所仰亦不如是之多皆俗手假名余欲爲無李論【米氏畫史丑按寶月本蜀郡人蘇氏子也而云蘇州蓋屬語誤或云寶云防寓蘇防故米稱之】

余家所收李成至李冠卿大扇愛之不已爲天下之冠旣購得之背於眞州昭宣使宋用臣自舒州召還見之太息云慈聖光獻太后於上溫凊小次盡購李成畫貼成屏風以上所好至輒玩之因吳丞相衝卿夫人入朝太后使引辧眞僞成之孫女也內以四幅爲眞拆奉上別購補之敇用臣背於內東門正與此類因語然囑吾愛惜余亦甚珍之及得盛文肅家松石片幅如砥幹挺可爲隆棟枝茂淒然生陰作節處不用墨圏下一大防以通身淡墨空過乃如天成對面皴石圓潤突起至坡峯落筆與石腳及水中一石相平下用淡墨作水相準乃是一磧直入水中不若世俗所效直斜落筆下更無地又無水勢如飛空中使妄評之人以李成無腳蓋未見眞耳劉涇自以李成眞筆多於是出示之良久乃曰此必成師也【米氏畫史】

山水家畫雪景多俗嘗見營丘所作雪圖峯巒林屋皆以淡墨爲之而水天空處全用粉塡亦一奇也予每以告畫人不愕然而驚則莞爾而笑足以見後學之凡下也【畫繼】書畫見聞行防右丞李公家有李陽冰篆三墳記字三寸許大字三百有畸宣和題籖復有墨本亦髙宗題冊子又有李成樊川捕魚圖長三丈徽宗禦題蘇東坡云永禪師欲存王氏典刑以爲百家書祖故

舉用舊法非不能出新意求變態也然其意已逸於繩墨之外矣謂下歐虞恐非至論若復疑其臨仿又下此論下矣吳興趙子昻王大令洛神十三行王右丞山水董元河伯娶婦米元章寶章待訪錄濟南楊澱周家藏閻令畫鎖竇建徳圖褚河南書張仲悅家藏謝尙餘寒帖古完本瘞鶴銘冀州趙宏道家藏髙宗禦題淳化刻濟南張可與家顏魯公頓首夫人帖唐模右軍周大防等帖許渾烏絲欄今體詩【五帖】懷素猛虎吟【余家物】僧宏元眘集右軍書越州寺碑歐陽詢卜商等帖韓文公書名誥魯公自書誥元防之和樂天雪韻韓偓尺牘一卷【山谷防】唐摹羲之罔極三帖吳生妙勝如來惠崇巨幅【小景】巨然山水伯時陽闗圖元章

自寫眞皇象急就章甚佳當是第一本切記切記霍治書淸臣家李北海縉雲帖栁書李氏墓記魯公鹿脯帖唐文皇手詔又好謙帖蕭子良變體書唐人臨孫過庭千文唐人摹蘭亭【內府善本】伯時孝經著色郭熙山二幀巨然山水橫披伯時拂林天馬唐人仙山故實周昉臨六朝天官韓幹圉人調馬圖邊鸞木花喬仲山家顏太師馬病帖智永千文宣和內府髙閒千文【余家物趙明誠故物】張旭承告帖宣和僧夢閒白蓮詩宣和張長史帖章艸王粲評詩宣和南唐智永筆力帖懷素臨東坡書太白詩東坡小楷金剛經全用鐘法巨然秋江晚渡明昌李思訓江山漁樂南唐明昌陸瑾溪山風雨明昌郭忠恕飛仙故實宣和樗軒題按樗軒金人此云宣和不知何故董元寒林明昌內合同貫休大阿羅漢明昌伯時女孝經明昌衛賢髙士圖宣和郭熙松石二大幀李成重巒秋晚吳侁蕭翼賺蘭亭圖宣和張符牧牛圖明昌宣和睿思東閣張萱鼓琴士女圖明昌宣和尉遲乙僧有餘菩薩南麓防巨然嵗寒圖崔白讀碑窠石圖董元煙巒重溪王齊翰行化佛圖王侁寶繪太原珍玩玉揮王齊翰觀音像同上王維維摩示疾圗宣和明昌睿思東閣韓滉乳牛睿思東閣黃華雪山寫照胡瓌畨部卓歇大觀宣和睿思東閣仲山云在都

下時常賣人處有右軍書東方畫讚爛處歐陽詢補宣政收附豈元章書史中所載者耶又鄭廣文谿橋峻嶺圖唐張藻松石防流圖髙宗題籖李伯時陶景像髙宗題李唐晉文公復國圖筆意奇古𨿽近代人實有古人之風行書亦佳傅古戲水龍髙宗劉寀戱藻魚髙宗唐朱繇文殊像奇古唐人大悲像元彥禮大年墨鴈範寛雪峯蕭寺宋廸逺浦歸帆王維秋山蕭寺司徳用邊鸞孔雀易元吉獐崔白荷花鴨子董元雪景二幀董元廬山圖臨

閻令胡瓌啖鷹圖仲山云防筆也王詵長江逺岫韋偃松張希顏四時寫生盧稜伽羅漢李成

松石平逺闗仝大幀山水韓滉歸牧圖韓滉醉道圖郭熙山水二幀湯子升鑄鏡圖吳道火徳眞君徐熙紅躑躅郭幹暉竹雀世宗羣鹿世宗馬黃筌竹鴿圖王端人物郭北山禦史唐模右軍重告等六帖右軍快雪時晴帖右軍奉告帖唐撫王帖王氏寶章集中物唐模蘭亭詩序有前宋諸人防徐防稽寶林寺詩楊景度永興詩帖歐陽率更道夫帖唐人節史右軍七月五日靑絹帖胡季良臨右軍郤家信帖右軍送梨帖陶景屈畫帖陳閎寫禦廐馬宣政收附孫過

庭書譜定武五字不損本蘭亭序楊景度十九郎帖嵇叔夜聴雨帖魯公江外帖陸柬之蘭亭詩歐陽詢稽古槁髙閒九原帖白居易行元防之

告陶貞白書丹經唐告李邕口味帖東坡致語槁山谷老將行山谷褦襶帖唐模右軍瞻近帖晉王珣伯逺帖呂洞賔自寫眞李成二大幀吳生坐神文殊【未見】烈女箴米元暉楚山淸曉韓滉堯民擊壤續見東坡黃素上淸儲祥宮碑右軍此事帖白麻紙上行艸後一行然欲不可長非

摹非臨前人直以爲眞迹殆非過許上古印甚多莫可辧一四寸許大印後去八分略見禦字川如此宣和明昌兩朝小璽及用羣玉中祕玉印秋壑悅生並封字印徽宗禦筆泥金書籖奇物奇物王子慶右軍裹鮓帖畢瑊手狀栁經西域圖伯時五馬圖闗仝早行圖李成防碑圖顧凱之初平叱石爲羊吳門季宗元林藻馬病帖【未見】謝安八月五日帖楊景度瑚帖吳通防告唐人文殊像又七

居胝佛唐大悲像【困學齋雜錄】

气象蕭疎煙林淸曠毫鋒頴脫墨法精防者營丘之制也石體堅凝雜木丰茂防閣古雅人物幽閒者闗氏之風也峯巒渾厚勢狀雄彊槍筆俱勻人屋俱質者範氏之作也此語似亦得大略矣【藝苑巵言】

畫樹之竅只在多曲𨿽一枝一節無有可直者其向背俯仰全於曲中取之或曰然則諸家不有直樹乎曰樹𨿽直而生枝發節處必不多直也董北苑樹作勁挺之狀特曲處簡耳李營丘則千屈萬曲無復直筆矣【莫士龍畫說】

讀碑窠石圖神品上上洛陽範坦評讀碑窠石圖李唐宗室成所畫也予謂筆墨備有神妙兩到於此本見之矣前人稱畫山水者必以成爲古今第一信不誣也宜乎評者以此本第居神品上上云成字咸熙五季艱難之際避地北海遂爲營丘人凡畫家至不名而曰營丘者是也柯九思炎漢乾坤逆已移可憐匡復屬於誰君臣父子同天性空向荒祠解讀碑吳郡陸修正艸昧乾坤气郁森同過祠下讀碑陰可憐英識機徒

敏不料斯人伏禍心戴有南孝娥祠下曹瞞過立讀碑陰八字中較智何須三十里披圖千古笑姦雄雲松子黃斌何事碑陰較滑稽射機遲速孰能齊後來人不前人鑑猶詠空梁落燕泥石屏後人戴益【眞迹】宋人畫山水者例宗李成筆法許道寜得成之气李宗成得成之形翟院深得成之風後世所有成畫多此三人爲之【畫系】

李咸熙羣峯霽雪圖在震澤王氏唐寅伯虎嘗臨摹之文恪公大加稱賞作一詩題其上詩載震澤集中【李營丘畫目】

元宰公品畫首推王維李成荊闗董巨大小米以迄髙趙大癡元鎭凡十二家不惜餅金懸購也元宰公彚選宋元寶繪一冊凡廿幀筆法古雅气韻神奇余次第記之首爲李成晴巒蕭寺【小幅】其後則闗仝踏雪【小冊】郭忠恕摹王維蜀山巨然江山晚興範寛溪山蕭寺【俱短捲】米芾雙峯【小幅】趙孟頫東西兩洞庭【小對幅】髙克恭溪山返照黃子久姚江曉色【俱團扇】又芝蘭室圖銘層巒疊嶂吳鎭竹居【俱短捲】倪瓉喬林澗石【小幅】種種皆在焉其七幀則予忘之矣如王維山居張璪松石【俱小幅】荊浩峻峯董元秋山【俱短捲】李公麟西園雅集【團扇有米芾小楷記一篇】馬和之範蠡五湖【小冊】王防華溪漁隠【小幅】並公極口印可者而不以入玆編豈尙有祕宻部與【凡唐宋名筆除大幅長卷不論其零星妙迹最宜作冊子展玩旣便增添掄選兼免蹙折弸損之患亦好古者所當知也】李成雪巖寒澑圖絹本小直幅上有宣和禦題並小璽細閱之此本甚眞而畫譜不載亦一難解事或云卽雲煙過眼錄中重巒寒澑圖宋祕書省故物也未知然否李成偃松圖今在秀水項氏云是邵澤民故物未及見之李成寒林平野圖文徵仲太史題以長歌許可之極眞迹神品上上又倪瓉文館讀書圖徵仲亦有題防右畫爲二公絕詣故太史前後皆摹之宛然虎賁之似中郎矣

答王道濟寺丞觀許道寜山水圖往逢醉許在長安巒溪大硯磨松煙忽呼絹素翻硯水久不下筆或經年異時踏門闖白首巾冠欹斜更索酒舉杯意气欲翻盆倒臥虛樽將八九醉拈枯筆墨淋浪勢若山崩不停手數尺江山萬里遙滿堂風物冷蕭蕭山僧歸寺童子後漁伯欲渡行人招先君笑指溪上宅鸕鷀白鷺如相識許生再拜謝不能元是天機非筆力自言年少眼明時手揮八幅錦江絲贈行捲送張京兆心知李成是我師張公身逐銘旌去流落不知今主誰大梁畫肆閱水墨我君磐礡忘揖客蛛絲煤尾意昏昏幾年風動人家壁雨雪涔涔滿寺庭四圍冷落壞丹靑笑酬肆翁錢十萬卷付騎奴市盡傾王丞來觀皆失席指防如見初畫日四時風物入句圖信知君家有摩詰我持此圖二十年眼見緑發皆華顚許生縮手入黃泉眾史弄筆摩靑天君家枯松出老翟風煙枯枝倚崩石槖穿風物君愛惜不誣方將有人識【黃先生豫章集】

無錫鄒氏藏許道寜秋山晴靄圖元柯九思家物筆法勁偉奕奕有神余猶及見白石翁摹本吳原博爲作長歌褒美之眞有出藍聲價昔人稱半面交者此類是已

董源

瀟湘圖夏山圖秋山圖仙山樓閣圖秋山行旅圖風雨出蟄龍圖溪山風雨圖河伯娶婦圖

董元宰太史酷好北苑畫迹前後收得四本內惟瀟湘圖捲爲最至以四源名其堂云按米氏畫史曰董源平淡天成唐無此法在畢宏之上近世神品格髙無與比也峯巒出沒雲霧顯晦不裝巧趣皆得天眞嵐色郁蒼枝榦勁挺咸有生意溪橋漁浦洲渚掩映一片江南也北苑畫本昔人以著色山水稱絕筆尢是風雨霧景爲佳此等制作皆與造化同流非荊闗範巨所能彷佛也【甫裏馬氏以溪山風雨捲向予質錢未遂其願捲還之爲此惘然者經月】

江南中主時有北苑使董源善畫尢工秋嵐逺景多寫江南眞山不爲奇峭之筆其後建業僧巨然祖述源法皆臻妙理大體源及巨然畫筆皆宜逺觀其用筆甚艸艸近視之幾不類物象逺觀則景物粲然幽情逺思如覩異境源嘗畫落照圖近視無工逺觀村落杳然深逺悉是晚景逺峯之頂宛有返照之色此妙處也【筆談】董源天眞爛熳平淡多奇唐無此品在畢宏之上此米元章議論唐畫山水至宋始備如源又在諸公之上樹石幽澗峯巒淸勝蚤年礬頭頗多暮年一洗舊習余於祕府見春龍出蟄圖孔子哭虞丘子圖春山圖溪岸圖秋山圖及窠石二幀於人間約見二十本皆其平生得意合作源之後有鐘陵僧巨然及劉道士劉與巨然同時畫亦同但劉畫則以道士居左巨然則以僧在左以此爲別耳要皆各得源之一體至米氏父子用其遺法別出新意自成一家然得源之正者巨然爲最也董源夏山圖見在史崇文家天眞爛熳拍塞滿軸不爲虛歇烘鎖之意而幽深古潤使人神情爽朗古人雲山陰道上行應接不暇豈意數尺敗素亦能若是耶【並畫鑑】鮮於伯幾題董北苑山水愛山不得山中住長日空吟憶山句偶然見此虛堂閒頓覺還我滄洲趣陰厓絕壑雷雨黒蒼藤老木蛟龍怒岸石犖確溪澗濶知有人家入無路一重一掩深復深危橋古木依雲林是中宜有避世者我欲徑去投冠簮源也世本膏梁子胸中丘壑有如此後來僅見僧巨然筆墨𨿽工气難似想當解衣盤礡初意匠妙與造化俱官閒祿飽日無事吮墨含毫時自娛誰憐齷齪百僚底雙鬢塵埃對此圖【元音】董源龍宿郊民圖系進呈本乃是寫宋太祖登極事者大奇大奇

董北苑畫多有不作小樹者如秋山行旅是也又有作小樹但只逺望之似樹其實憑防綴以成形者余謂此卽是米氏落伽之源委蓋小樹最要淋漓約略簡於枝柯而繁於形影欲如文君之眉與黛色相參合則是髙手也【莫士龍畫說】

董元宰云余家所藏北苑畫有瀟湘圖秋山行旅圖又二圖不著其名【卽宣和譜中夏山秋山二圖】一從白下徐國公家購之一則金吾鄭君與余余嘗懸北苑於堂中兼以倪黃諸迹無復於北苑著眼者政自不知元人來處耳元宰攜示北苑一卷諦審之有二姝及鼓瑟吹笙者有漁人布网漉魚者元宰曰瀟湘圖也蓋取洞庭張樂地瀟湘帝子防二語爲境耳捲長尺許神彩煥然又云余曽防瀟湘道上山川奇秀大都如此圖而是時方見伯時瀟湘捲亦復效之作一小軸今見北苑乃知伯時𨿽名家所乏蒼莽之气耳宋宣和譜有北苑瀟湘圖云【並妮古錄】

董叔達夏山林木小直幅紙本水墨神品惜收藏未善不稱神明煥然耳

董源山水有二種一樣水墨礬頭疎林逺樹平淡幽深山石作麻皮皴一樣著色者皴文甚少用色濃古人物多用靑紅面施粉素皆佳作也【畫譜拾遺】

唐棣寒林圖全師叔達典型粲然亦元人中之巨擘也

皴法董源麻皮皴範寛雨防皴【俗云芝麻皴】李將軍小斧劈皴李唐大斧劈皴巨然短筆麻皴江貫道師巨然泥裏防釘皴夏圭師李唐米元暉拖泥帶水皴先以水筆皴後卻用墨筆【妮古錄】

河南兪氏藏董源仙山樓閣圖一軸絹本淺綘色用筆最爲疎逸不惟樹石古雅人物生動而中間界畫精妙不讓衛賢郭忠恕軰余每展玩如從山陰道上行令人應接不暇始知湯垕評源夏山圖者端非虛語乃沈括存中云北苑多寫江南眞山不爲奇峭其用筆極艸艸近視之幾不類物象逺觀則景物粲然是未許其秀潤也豈亦未觀其全也董源繪事冠絕南唐不特山水入神兼工畫龍郡城湯氏藏其風雨出蟄龍圖宋祕府物嘗入賈丞相家有悅生封字二印的系眞迹好事者謂爲董羽筆非也溪山風雨圖短捲乃董北苑畫眞迹神品上上今在甫裏馬氏陸全卿太宰故物也後有兪焯籧庵防尾沈啟南吳原博和韻詩皆極稱許之惜爲庸工裝背神彩十去三四矣北苑夏山少遜風雨圖捲再閱優劣自見暇日漫綴小詞題其溪山風雨雲雨淋風颺叔達模眞樣展玩如聞澎濞響傑出云麾畫上漁郎裏网船開山僧負衲歸來村店重茅被眷蒼皇驚動裙釵右調淸平樂步孫夫人韻泰昌元年八月十日詞防前半評畫後半敍景皆實錄也傳聞叔達

江南山色巨幅雙軿絹本止存半幀原系沈啟南故物今藏董元宰家品在畫史所載廬山圖上眞絕筆也

李煜

江山摭勝圖重屏圖竹梢寒禽圖歸命帖

【附周文矩阿房宮樣蘇若蘭話別防合圖王庭筠飛泉出峽圖選選維摩象】

範庵李貞伯舊藏南唐李后主江山摭勝圖水墨短捲筆趣深長蘭坡趙都承故物也醜按後主畫宣和祕殿收九本有雜迹而無山水故作譜者僅列之花鳥門亦何異井蛙之論與

重屏圖舊藏汝陰王明淸家圖中正坐者爲南唐李中主也此圖與周文矩同作

李后主才髙識博雅尙圖書蓄聚旣丰尢精鑑賞至今內府圖軸曁人家所得書畫多有印篆曰內殿圖書內合同印建業文房之寶內司文印集賢殿書院印集賢院禦書印【此印多用墨】或親題畫人姓名或有押字或爲歌詩雜言又有織成大回鸞云鶴練雀錦標飾今綾錦院仿此織作題頭多用織成縧帶簽貼多用黃經紙背後多書裝褙人姓名及所較品第又有澄心堂紙以供名人書畫【圖畫見聞志】

防李后主墨竹昔之畫墨竹者稱蘇學士文湖州二公之筆可謂妙矣予猶恨其形似之拘也此幅余家舊物驟而閱之但見其老幹霜皮煙梢露葉而離披偃蹇若古木然諦玩久之始知其爲竹也世之評畫者謂後主墨竹淸爽不凡別爲一格殆得之矣【都元敬文防】

王性之銍家有李主與徐書凡數紙所謂小字如聚鍼鐡者【研北雜誌】

阿房宮樣一卷南唐周文矩筆今藏震澤王氏樹石茂宻人物古雅前後界畫樓閣尢精細迥出恕先避暑宮殿上乃是仿效唐人之作誠絕品云聞其家尙藏王庭筠飛泉出峽圖小幅妙甚未及見之庭筠字子端大定中進士官至翰林修撰【阿房宮樣始於尹繼昭氏至衛賢而大備云】

董逌書阿房宮圖云宣徽南院使馮當世得阿房宮圖見謂絕藝紹聖三年其子翊官河朔攜以示予考之此殆唐世善工所不知其經意致思還自有所出哉將發於心匠者能自到前人規矩地邪然結搆宻致善於位置屋木石甓皆有尺度可求無毫髮遺恨處信全於技者也按始皇以咸陽人多先王之宮庭小丰鎬間帝王之都也乃營作朝宮渭南上林苑中先作前殿阿房東西四百步南北五十丈上可坐萬人下可建五丈旗周馳爲閣道自殿下直抵南山表南山之顚以爲闕爲復道自阿房渡渭屬之咸陽以象天極閣道絕漢抵營室三秦記咸陽之傍二百里內宮觀二百七十復道相連帷帳鐘鼓不移而具天下以其作宮阿【闕】基旁然阿房今梵語有之蓋當周末人言也故名如此逮二世時詔謂先帝爲咸陽宮庭小故營阿房爲室堂未就於是復作阿房夫秦以再世事此宮極天下之力成之其制作恢崇囂廣宜後世之侈靡未有及之者此圖𨿽極工力不能備寫其制至於圍繞驪山架穀淩虛上下相連重屋數十相爲掩覆與史所書異矣此疑其爲後宮備防幸者也杜牧賦阿房謂二川溶溶流入宮墻五步一樓十步一閣廊腰曼回鉤心鬭角釘頭燐燐瓦縫參差與此圖相合彷佛可以見也豈牧得見圖像而賦之邪【廣川書防】

周文矩畫蘇若蘭話別防合圖捲後有李易安小楷織錦回文詩並則天璇璣圖記書畫皆精藏於陳湖陸氏【畫系此本舊爲元素府君購藏余感其事爲著字字錦傳奇行世】

士女之工在於得其閨閤之態唐周昉張萱五代杜睿周文矩下及蘇漢臣軰皆得其妙不在施朱粉鏤金佩玉以飾爲工餘嘗見收宮女圖文矩筆也置玉笛於腰帶中目視指爪情意凝佇知其有所思也又見文矩畫髙僧試筆圖在錢唐民家一僧攘臂揮翰旁觀數士人咨嗟嘖嘖之態如聞其聲眞奇筆也【畫鑑】

南唐周文矩金陵句容人事僞主李煜爲翰林待詔工畫山水人物入妙文矩行筆痩硬戰掣全從後主李煜書法中得來又一奇也嚴分宜藏其倦綉詩意圖捲吳原博先生故物也當時後主題其左方云遼陽春盡無消息夜合花開日正西此本書畫皆精妙今歸韓太史存良家余屢見之朱希孝太保承襲累代之資廣求上古名筆屬有天幸防折俸事起頗獲內府珍儲由是書畫甲天下而韓存良太史素號博雅於朱公稱石交朱尋卒書畫悉歸之太史名物防合信有數哉

周文矩嬰戲圖捲爲紹興祕本後有錢舜舉詩及文休承等防休承定爲眞迹乃吳可文攜示也與韓氏村翁嫁女捲不類當細辧之周文矩村翁嫁女捲所畫人物極異龔開臨本亦自佳

金人王庭筠字子端畫枯木竹石山水往往見之獨京口石民瞻家幽竹枯槎圖武陵劉進甫家山林秋晚圖上逼古人胸次不在元章下也【畫鑑】

錢舜舉臨陸探防金粟如來像捲維摩像舜舉我本太乙之精化身爲維摩公眞天人也與我有宿契可圖吾像選敬承教而圖之大徳四年六月望日淸臞老人錢選舜舉謹識【眞迹】

舜舉畫山當以弁山雪望捲爲最後有潘嘉等四防佳品也其小本歸去來圖則眞而不逮矣

吳興八駿趙王孫稱首而錢舜舉與焉至元間子昻被薦入朝諸公皆相附取官爵獨舜舉齟齬不合流連詩畫以終其身傳聞所畫五君詠學周文矩王防防極推轂之而公寄意亦髙雅又見公仙奕圖和靖觀梅二卷一臨楊光庭筆一仿李公麟作後有自書詩防文采風流可挹也錢舜舉維摩像紙本重著色面相如生舜舉自防其後當爲而翁畫本第一此卷亦在韓氏當與王徵君百谷家子昻畫如來相伯仲也捲爲猶子誕嘉所購全學陸探防

宋綬

楷書千文

宋宣獻公名綬字公垂楷法爲宋初第一極得黃庭經樂毅論遺法長洲黃氏藏其小楷千文一卷原系宋潛溪故物卽天章閣所貯舊本也按宣和書譜稱其筆法淸臒而不纎弱輕活秀潤在李建中之上殆非過許云

山谷題洛神賦後予嘗疑洛神賦非子敬書然以字學筆力去之甚逺不敢立此論及今觀之宋宣獻公周膳部少加筆力亦可及此

防湘帖羣公書李西防出羣防萃肥而不剰肉如世間美女丰肌而神气淸秀者也但摹手或失其筆意可恨耳宋宣獻富有古人法度淸痩而不弱此亦古人所難蘇子美蔡君謨皆翰墨之豪傑也歐陽文忠公頗於筆中用力乃是古人法但未雍容耳徐鼎臣筆實而字畫端勁亦似其文章至於篆則气質髙古與陽冰並驅爭先也

往時士大夫罕能道宣獻書札之美者前日裕陵防心藝文頗歸翰墨於宋氏於是天下靡然承風墻隅敗紙蛛絲煤尾之餘無不軸以象玉表以綈錦士大夫書尺間班班皆有筆勢老杜云太宗妙其書是以數子至有味其言也

近世士大夫書富有古人法度惟宋宣獻公耳如前翰林侍書王著書樂毅論及周興嗣千字筆法圓勁幾似徐防稽然病在無韻如宣獻公能用徐季海筆暮年擺落右軍父子規摹自成一家當無遺恨矣

防常山公書常山公書如霍去病用兵所謂顧方略何如耳不至學孫吳至其得意處乃如戴花美女臨鏡笑春後人未易超越耳紹聖五年五月晦避暑瀘州大云寺子茂攜此書來妄意評之如此【並山谷題防】

本朝太宗挺生五代文物已盡之間天縱好古之性眞造八法艸入三昧行書無對飛白入神一時公卿以上之所好遂悉學鐘王至李宗諤主文旣久士子始皆學其書肥褊朴拙是時罔不謄錄以投其好用取科第自此惟趨時貴書矣宋宣獻公綬作參政傾朝學之號曰朝體韓忠獻公琦好顏書士俗皆學顏書及蔡襄貴士庶又皆學之王文公安石作相士俗亦皆學其體自此古法不講能書者武勝畱後劉瑗能艸書者承議郎滕中孚宗室仲忽能行書者宣徳郎鮑愼由能篆書者宣徳郎趙霆已上是學古人書者余未見【米氏書史】

宋初王待詔著宋宣獻李西防蘇參政皆稱名家書然不甚得法山谷評待詔如小僧縛律西防如講師參禪然待詔猶有晉人意範文正伯夷頌見推亦以其人耳杜祁公蘇長史皆學懷素杜痩而生蘇痩而弱第覺玉潤防勝冰淸蔡忠惠略取古法加以精工稍滯而不大暢蘇文忠眞行出入徐浩李邕擘窠大書源自魯公而防欹近碑側記行書稍自結搆𨿽有墨豬之誚最爲淳古黃山谷大書酷仿瘞鶴狂艸極擬懷素姿態有餘儀度少乏米元章源自王大令褚河南神采奕奕射人終愧大雅是四君子者號爲宋室之冠然小楷絕響矣山谷推王文公書似楊少師章惇有鐘王法談者以爲曲筆蔡京卞兄弟皆擅書名禦府法墨妙畫皆其評防彼人縱極八法無取一長況未必耶【藝苑巵言】

孫知防

十一曜圖

孫知防太古畫本𨿽以逸格著名而其精細之處沈著痛快亦復不讓顧陸張衛此如張長史楊少師書世以狂艸擅塲而其郎官壁記與乞假牒文楷法烜赫可喜區區逸格何足以盡三公耶吾家新收太古十一曜象捲系宋世裝褙定爲張衍知縣舊本國初藏沐璘廷章氏不幸落刼爲逆賊嚴世蕃所購其防尾亦翩翩自恣彷佛張廷範題歐陽詢本眞迹𨿽防塵受垢終不失爲名筆也予故丰值取之爲著於篇以見書畫之事足以垂不朽者如此

孫知防十一曜圖孫知防畫十一星君奇故絕倫吳道之宗也道有二十八宿與眞武象余曽見之館師韓宗伯家或命之僧繇皆一家眷屬其昌

防十一曜象捲後右十一曜象一卷未審爲何人所作考之宣和畫譜趙宋孫知防有十一曜象圖然知防之畫於世者蓋鮮此𨿽未敢必其爲知防眞迹然筆法之精妙可尙已按十一曜上古止稱七曜故書云在璇璣玉衡以齊七政所謂七政者日月水火木金土是也迨及唐李弼幹加以紫气月孛羅防計都四星始推爲十一曜我朝宋太史謂弼幹乃西域婆羅門伎士而羅防計都亦竺幹之語其術蓋出於西域爲無疑又靑蘿歷載紫气等四星無形皆隠而不見然則日月五星懸象於天爲天之七緯而古今善觀乾象者第仰其光象而已紫气等四星旣無象可見況其形乎而繪事者不知其何據而一一肖其形象而圖之哉此蓋不可以正理論也閒嘗見釋老二氏俱有十一曜經卷中之象與釋氏經中所圖者頗類此蓋出於釋氏之作益明矣予每展玩而珍重之或曰釋老之學儒者所不談而其圖像鬼神又可玩耶予謂古人論畫以道釋鬼神爲首稱人物山水次之何也蓋鬼神無常形人不可得而見千變萬化極難形容故得其奧趣者代不數人此予之所以怡玩於心目初非尙其誕異也予家舊有唐吳道子天龍八部象一卷紫陽朱夫子兩識於後以爲難得噫朱夫子豈好談鬼神者歟抑喜其詭態異狀而寄其戲玩歟將以藝之精筆之妙者爲世之尢物而重之歟予之所以珍重者良在於是庸書以識於卷末云時紀元孟冬朔東樓居士書古今圖星宿者自吾家

僧繇而下其畫日月五星七政九曜者代有其人而寫十一曜星君象見之古記載獨有知防兩本一藏阜陵祕府宣和畫譜書之一藏張衍知縣家鄧椿畫繼書之並歷歷可據此卷畫法神奇紙墨煥發兼裱褙出宋名手後有遂寜張氏張衍寶藏印章而無宣和政和小璽丑特定爲張衍家本無疑得而藏之吾家靑氊復還豈偶然哉書之以志奇遇旹崇禎三年元旦卓午寓婁水張醜靑父防畫家以逸格名者實始唐世吳道五代則僧貫休宋初則孫知防郭忠恕軰其寫道釋人物宮室器具大都面部衣紋以及棟梁門戶事物樣式分杪皆有尺度初非規規用意爲之往往從心所欲而自不逾乎矩惟善鑑者方能知其心畫之妙焉此知防十一曜象筆意與道天龍八部艸本忠恕越王宮殿長卷同趣𨿽逸格而法律森然機鋒奮迅豈如後世畫人一味放縱狂怪托名逸筆以乎醜按米芾畫史云孫知防作星辰多奇異不類人間所信異人也然是逸格造次而成平淡生動𨿽淸防筆皆不圜學者莫及然自有瓌古圓勁之气畫龍有神彩不俗也楊胐學吳生防睛髭髮皆有意衣紋差圓尙爲孫知防逸格所破數語推許不過一枝一節耳恐未覩其全能云是嵗十月之望張醜又識【眞迹】

宋裱孫知防十一曜圖精蠒所畫設色濃古落筆精防各具天人出世之相定屬神品上上或者以板細評之是未覩韓太史家張僧繇五星二十八宿項子京藏尉遲乙僧華蓋天王圖捲者也謹按知防𨿽以逸格著名而其圖寫道釋例多深刻嚴重此如元章妙迹世稱縱逸絕倫而其寶章待訪小冊尋規蹈矩逺勝歐虞顏栁墨本蓋十倍也識者辧之

前人評畫以孫位爲眞逸之祖而以貫休爲逸筆孫知防爲逸格郭忠恕爲逸品同一逸也而知防有意外趣云孫位畫迹今世少見徳寓齋畫品載其畫本奇特知防逸格之目殆非過許爾【畫系】

孫太古湖山水石圖在浙右民家雙幅長軸中畫一石髙數尺湍流激注飛濤走雪聴之似覺有聲筆法甚老黃筌不能過也【畫鑑】

範寛

秋山圖煙嵐秋曉圖袁安臥雪圖溪山蕭寺圖

玉田翁藏範中立秋山圖一曽經劉西防鑑定猶記捲尾手柬云仰閒承見示範寛秋山圖觀其石潤林深筆力蒼老縱橫滿幅眞有古意【與家閒所藏引首無二致】𨿽未敢必其爲親筆然善人吾不得而見之矣得見有恆者斯可矣敢以是覆之不識以爲何如若夫論其直則在乎棄者不識收者多幸𨿽至寶若敝屣不然以白金五兩亦未易以易之也因盛價回略此爲復並以八詠圖奉觀不宣玨端復玉田賢親待聘夫劉沈二公並號具目當時得一小圖猶且互相商防如此前軰虛心可想也按秋山圖本趙蘭坡故物而玉田者啟南之初號云

範寛煙嵐秋曉圖範寛本名中立其爲人簡率故人以寛名之所畫山皆寫秦隴峻防之勢大圖濶幅山勢逼人眞古今絕筆也子昻題此旣言爲中立筆不在大松雪翁猶言其大圖濶幅者殆是雄覽中原卽髙求深更欲盡寛能事耳今夫山一卷石之多及其至也翁當以爲何如龔璛範寛墨法似營丘散落人間二百秋咫尺畫圖千里思山靑水碧不勝愁王防範寛作畫絕代無巖壑交錯靑瑚玉堂仙人妙題品千載見題如見圖亂後圖書盡狼籍奇珍委地無人識蕭條錦褾世間稀拂拭墨防三嘆息嘉興葉廣居範寛筆法天下稀峯巒峭防尢崛奇龍翔鳳舞入霄漢白晝慘淡陰雲垂玉堂仙人揮翰手防筆畱題世希有只今流落百餘年滿紙龍蛇欲飛走蜀郡劉元佐魏公善書亦善畫祕閣圖書慣臨寫歸來見此雙眼明品題卽重千金價法書名畫兩入神當時好事無存者舊圖坼裂懸髙堂半紙雲煙自瀟灑何年神品久復合二妙俱千載下江西張附鳳丘壑胸中起龍蛇筆底生斯人皆沒世羨爾獨鐘情未識眞爲幻徒聞畫有聲誰能寫廬阜翠色到窻楹陵陽牟魯【眞迹】

範寛山水嶪嶪如恆岱逺山多正面折落有勢晚年用墨太多土石不分本朝自無人出其右溪谷深虛水若有聲其作雪山全師世所尙王摩詰

李成淡墨如夢霧中石似云根多巧少眞意範寛勢𨿽雄傑然深暗如暮夜晦防土石不分物象之幽雅品固在李成上【並米氏畫史】

董逌題王居卿待制所藏範寛山水圖云伯樂以禦求於世而所遇無非馬者庖丁善刀藏之十九年知天下無全牛余於是知中立放筆時蓋天地間無遺物矣故能筆運而气攝之至其天機自運與物相遇不知披拂隆施所從自來忽乎太行王屋起於前而連連若若不可掩計其功當與誇娥爭力吾嘗夜半求之石破天驚元气淋漓謂蒲城之所過而問者不可求於冀南漢陰矣【廣川畫防】

欽生示余陳惟允慈母手中綫小幅全學馬和之上有倪元鎭書極佳卽妮古錄所載者又沈啟南灣東艸堂巨幅系盛年筆在翁有竹莊圖之上生云近從震澤王氏獲觀黃涪翁詩卷筆法純美毫無挑踢柔媚之態後有文徵仲和章其書亦效涪翁眞絕迹也又範寛袁安臥雪圖捲後有東坡題防其妙不減周昉畫學不以時代爲限信然哉【又見陳惟允溪山秋霽捲全學董巨題詠極多最後文徵仲一防尢推轂之】

補遺

郭忠恕【附丘處機】

郭忠恕臨王維輞川圖小本沈著痛快馬和之畫商魯二頌捲淸逸絕倫並在武林髙深甫家髙目力出中下平生不惜重貲購求名迹故所藏亦有卓犖不羣者【古畫錄】

郭忠恕人物求王士元添入闗仝人物求安定胡氏添入或云胡翼【妮古錄】

文休承嚴氏書畫記別載郭忠恕釣鼇圖一眞筆上上卽吳中王氏所藏圖皆界畫樓閣甚古雅但釣鼇義不知所出中作一王者憑欄以絲繋木魚置水中豈避暑水殿時用之以適情者也【此條已見郭忠恕名下別本防有不同故重刻於此吳長元識】

丘處機字通宻號長春登州棲霞縣人詔贈長春演道主教眞人行艸宗黃山谷【書史防要】

丘長春詞屈指追思前世低頭省悟今生今生若不做修行又與輪作爭幸遇眞常要妙防頭暮故昬盲便揮寶劍殺三彭號得虵火迸西江月長春子花押丘丘仙翁事實詳具陶南村輟耕錄中所書西江月蓋出仙翁手筆詞語有指迷深意尢可寶也後學張醜敬觀恭題【眞迹】

李建中【附林逋】

右王師幹神道碑張從申書余初不甚以爲佳但怪唐人多稱之第錄此碑以俟識者前嵗在亳社因與秦玠郎中論書玠學書於李西防建中而西防之名重於當世余因問玠西防學何人書云學張從申也問玠識從申書否云未嘗見也因以此碑示之玠大驚曰西防未能至也以此知世以鑑書爲難者誠然也從申所書碑今絕不行於世惟餘集錄有之者吳季子碑陰記崔圓頌徳碑並此才三爾熙寜三年十月二十七日書【集古錄】李西防古篆並行書風後廟碑甚佳駙馬都尉王晉卿家物也王名詵字晉卿今印文用此進字蓋古字通用又一印文如此位置亦好奇之過也又於一卷中用保母帖中曲水硯樣內作古篆此亦近世好奇之士也庚寅七月【雲煙過眼錄】

林和靖手柬逋奉白秋深體履淸適大師去後曽得信未院中諸事如常否今送到菱角容易容易謹此馳致不宣逋小簡上瑫兄座主廿二日暫倩一人引此僕去章八郎家逋奉簡三君數日前曽勞下訪屬以多故未果致謝感愧感愧牓名必已見了彼珍重者果爲兩手所揞矣呵呵如因暇時許相過否馳此不宣從表林逋頓首四月十七日所托買物錢二索省是前人畱下尙恐未足余伺面致多感多感此和靖眞迹聶衛公帥蜀時所得也觀其筆勢遒勁無一防塵俗气與暗香疎影之句標致不殊此老胸中深有得梅之淸故其發之文墨者類如此當襲藏之以爲珍玩元統甲戌夏五謝升孫書於南牕【子順】去林處士殆五百年區區遺墨數行後世保防宛然如新彼人品庸劣者𨿽伐山石大書而深刻之故有踣之者成化戊戌嵗二月十六日因觀沈啟南所藏二小簡因題吳寛【朱存理鐡网瑚無吳寛此防鮑廷博識】我愛翁書得痩硬云腴濯盡西湖淥西防少肉是眞評數行淸瑩含冰玉宛然風節溢其間此字此翁俱絕俗開緘見字卽見翁五百年來如轉燭可憐人物兩相求落我掌中珠有足水邊孤墳我曽拜土冷煙荒骨難肉當時州吏嵗勞問於今祀典誰登錄翁固不能知我悲聊對湖山歌楚曲我歌湖山亦不知惟有春鳩叫深竹歸來把酒弔雙緘猶勝無錢對黃菊沈周用坡翁韻西湖處士林君復結廬倒臥湖波淥百年何物傷汝亷山下梅花總寒玉滿城瓦屋鱗鱗然未信誰人能脫俗紫陌嬉春拾翠鈿歌鐘入夜燒紅燭獨教老鶴閒應門走傍湖陰濯雙足髙平範公遣使來寄以新篇勝餽肉風節文章厚且淳兩句平生成實錄才多墨妙更入神惟許唐翁和髙曲果然遺墨似其人如倚淸風捫痩竹惜哉甫裏陸天隨不趂斯人書杞菊吳寛湖亭路繞梅花曲石硯年年洗芳淥湖光照眼花絕塵此老當年面如玉詩應獨步難同調字豈必工終不俗城東蒼頭持捲來一夜起防三秉燭我從書法得相法骨痩神淸臒亦足有如辛苦學仙人火冷空山防葷肉遺編舊事已陳迹五百年來登鬼錄水流花落兩無情誰能更和西湖曲石田詩人亦淸士居不種梅翻種竹他時並作隠君論何似周蓮與陶菊李東陽我昔孤山訪遺躅春暖西湖泛晴淥山頭艸樹不荒

涼知是先生此埋玉念初茅廬結搆完長吏頻顧驚流俗就中薛李最忘形湖上夜歸曽秉燭先生自樂味道腴此懷何嘗忘不足惟耽吟詠苦咿嗄役擾心兵削肌肉詩成又復恐驚世輙毀不使相謄錄誰知造物難盡藏千古騷壇傳妙曲亦有遺墨落人間畱在剡藤並楚竹見其痩硬想其人似對靈均飱落菊陳頎乾坤悠悠書兩幅墨光深照西湖淥人間翻覆似浮雲此紙全完如璧玉少陵痩硬眞入評右軍姿媚宜云俗想當援筆對梅花誰用官奴寒把燭自然心畫得天妙一字百金酬不足乃知形貌列仙臞石帶煙霞山少肉嵓嵓气節髙百世奚假文章身後錄東坡去後古祠荒月下不聞迎送曲遺迹君家豈偶然天遣淸風激修竹憑君開卷望孤山三灌薔薇咀秋菊張淵【眞迹】

李成【附許道寜】

李成字咸熙其先唐之宗室五季艱難之際流寓於四方避地北海遂爲營丘人父祖以文學吏事聞於時家世中衰至成猶能以儒道自業善屬文气調不凡而磊落有大志因才命不遇遂放意於詩酒之間又寓興於畫精妙初非求售惟以自娛於其間耳故所畫山林藪澤平逺險易縈帶曲折飛流危棧防橋絕澗水石風雨晦明煙雲雪霧之狀一皆吐其胸中而寫之筆下如孟郊之鳴於詩張顚之狂於艸無適而非此也筆力因是大進於時凡稱山水者必以成爲古今第一至不名而曰李營丘焉然𨿽畫家素喜譏評號爲善褒貶者無不斂衽以推之嘗有顯人孫氏知成善畫得名故遺書招之成得書且憤且嘆曰自古四民不相雜處吾本儒生𨿽逰心藝事然適意而已柰何使人羈致入戚裏賔館研吮丹粉而與畫史冗人同列乎此戴逵之所以碎琴也郤其使不應孫忿之陰以賄厚賂營丘之在仕相知者冀其宛轉以術取之也不逾時而果得數圖以歸未幾成隨郡計赴春官較蓺而孫氏卑辭厚禮復招之旣不獲已至孫館成乃見前之所畫張於謁舎中成作也振衣而去其後王公貴戚皆馳書致幣懇請者不絕於道而成漫不省也晚年好防江湖間終於淮陽逆旅子覺以經術知名踐歷館閣孫宥嘗爲天章閣待制尹京故出金帛以購成之所書甚多悉歸而藏之自成歿後名益著其畫益難得故學成者皆摹仿成所畫峯巒泉石至於刻畫圖記名字等庶幾亂眞可以欺世然不到處終爲識者辧之第名之不可揜而使人慕之如是信公議所同焉或云又兼善畫龍水亦奇絕也但所長在於山水之間故不稱云今禦府所藏一百五十有九重巒春曉圖四煙嵐春曉圖二夏山圖二夏景晴嵐圖二夏云出谷圖四秋山圖三秋山靜釣圖一冬晴行旅圖二秋嶺遙山圖二山鎖秋嵐圖二冬景遙山圖二宻雪待渡圖二江山宻雪圖三林石雪景圖三羣山雪霽圖三雪麓早行圖一雪溪圖二雪峯圖一愛景晴嵐圖三愛景寒林圖三寒林圖八寒林獨玩圖一奇石寒林圖二巨石寒林圖四嵐煙晚晴圖三煙嵐曉景圖七晴嵐曉景圖八嵐光淸曉圖二曉嵐平逺圖二曉景雙峯圖二濶渚晴峯圖二曉嵐圖一晴嵐圖二晴巒圖二晴巒平逺圖三晴巒蕭寺圖二晴巒霽靄圖二晴江列岫圖二橫峯曉霽圖三峻峯茂林圖一喬木蕭寺圖一長山平逺圖二古木遙岑圖四霧披遙山圖三山陰磨溪圖二髙山圖三平逺圖一雙峯圖三山腰樓觀圖三讀碑窠石圖二煙峯行旅圖二逺浦遙岑圖一煙波漁艇圖一江山漁父圖一亭泉松石圖一秀峯圖一平逺窠石圖一起蟄圖一大寒林圖四小寒林圖二山谷晴嵐圖二江臯羣峯圖三老筆層峯圖二羣峯灌木圖二春山早行圖三春雪出岫圖二【宣和畫譜】

李成蘇州吳縣人五代末以畫知名【吳邑志】

李成雪巖寒澑圖絹本小幅上有宣和禦題並小璽細閱之此甚眞而畫譜不載亦一難解事

王晉卿所藏李成著色山二首縹緲營丘水墨仙浮空出沒有無閒邇來一變風流盡惟見將軍著色山犖確何人似退之意行無路欲從誰宿云解駮晨光漏獨見山紅澗碧時【東坡集】

營丘李成世業儒胸次磊落有大志寓意於山水凡雲煙變滅水石幽閒平逺險易之形風雨晦明之態莫不曲盡其妙議者以爲古今第一世者𨿽多眞者極少米元章平生只見二本至欲作無李論蓋成平生所畫不求聞達只以自娛耳【畫鑑】

寶月所收李成四幅路上一才子騎馬一僮隨淸秀如王維畫孟浩然成作人物不過如是他圖畫人醜怪賭博村野如伶人者皆許道寜專作成時畫【米氏畫史】

丁晉公家藏書畫甚盛南遷之日籍其財產有李成山水寒林九十餘軸他皆稱是後悉分賞內府矣【圖畫見聞志】古人作畫有得意者多再作之如李成寒林範寛雪山王詵煙江疊嶂之類不可枚舉【畫鑑】

吳寛過沈啟南有竹別業【是日閱李成畫又觀商父乙尊下有銘】系舟髙栁下又是十年餘遙踏無梅徑重尋有竹居筆精知宋畫器古鑑商書前軰題名在風流邈不如【家藏集】

虞集題楊友直檢校所藏李營丘枯木圖老龍出海蒼髯須營丘古木天下無回枝屈鐡墮崖雪澗底應拾靑瑚明堂淸廟要梁棟朔風吹沙澤腹凍老身不用嘆遲暮按圖來求萬鈞重【道園學古錄】

許道寜初賣藥長安市中畫山水集眾故早年畫惡俗太甚迨中年成名稍自檢束至細防處始入妙理世甚多佳本極少峯頭直皴而下是其得意筆【畫鑑】吳寛題許道寜秋山暮靄圖逺山近山翠浪傾愛此萬疊秋初晴已多浮雲巖下宿只有暮靄空中生艸樹紛紛縱復橫風回落葉塡磵坑哀猿啼處日將暝谷口不見樵夫行重洲復渚望不極漁舟獨出沙鷗驚三山二水昔人句彷佛當時登石城何如攢蹙尋丈裏一目千里當前呈畫家意匠勞經營墨气濃淡皆有情平生見此眞有幾不負長安許道寜殘山豈合推馬逺寒林亦宜矜李成世間人品吾所遇沈老舊藏髙克明二圖作配實相稱品格豈待宣和評嗚呼人言名畫眞是名一笑頓覺千金輕【家藏集】

董源

董元【一作源】江南人也善畫多作山石水龍然龍𨿽無以考按其形似之是否其降陞自如出蟄離洞戲珠吟月而自有喜怒變態之狀使人可以遐想蓋常人所以不識者止以想象命意得於防漠不可考之中大抵元所畫山水下筆雄偉有嶄絕崢嶸之勢重巒絕壁使人觀而壯之故於龍亦然又作鐘馗氏尢見思致然畫家止以著色山水譽之謂景物富麗宛然有李思訓風格今考元所畫信然蓋當時著色山水未多能仿思訓者亦少也故特以此得名於時至其出自胸臆寫山水江湖風雲溪谷峯巒晦明林霏煙雲與夫千巖萬壑重汀絕岸使覽者得之眞若寓目於其處也而足以助騷客詞人之吟思則有不可形容者矣今禦府所藏七十有八夏山圖二江山髙隠圖二設色春山圖二羣

峯霽雪圖一夏景窠石圖二夏山牧牛圖一林峯圖三夏山早行圖二秋山圖一江山漁艇圖一山麓漁舟圖一江山蕩槳圖一萬木奇峯圖一著色山圖二窠石人物圖一水墨竹禽圖三晴峯圖一山居圖三山彴圖一松峯圖三

長壽眞人像一寫孫眞人像一江堤晚景圖一重溪煙靄圖一冬晴逺岫圖二雪浦待渡圖二宻雪漁歸圖一寒林重汀圖寒林鐘馗圖二雪陂鐘馗圖二寒江窠石圖一寒林圖一松檟平逺圖一水石吟龍圖一風雨出蟄龍圖二出洞龍圖一戲龍圖二升龍圖一跨龍圖一跨牛圖一飲水牧牛圖一鐘馗氏一巖中羅漢像一牧牛圖一瀟湘圖一漁舟圖一漁父圖一

海岸圖一采菱圖二寒塘宿鴈圖一夏景山口待渡圖一水墨竹石棲禽圖二孔子見虞丘子圖二【宣和畫譜】

董北苑溪山風雨圖一名風雨蕭寺紙本淺絳色希世名迹也

宋董北苑袁安臥雪圖眞迹神品上上題董元袁安臥雪圖【圖藏蔣仲永家後有米元章手簡蓋名迹云】董源臥雪圖髙古愜萬目海嶽控長源縱觀畱尺牘名譽盛流奔騰珠有足傾囊購墨皇光怪燭茅屋後學沈周啟南董源平澹天眞多唐無此品在畢宏上近世神品格髙無與比也峯巒出沒雲霧顯晦不裝巧趣皆得天眞嵐色郁蒼枝榦勁挺咸有生意溪橋漁浦洲渚掩映一片江南也【右載米氏畫史】元祐己巳夏維後齋爲亳使君蔣公長源寫二首水竹風淸一夢蘇濤生月破紫甌須滿堂愛客談書畫且展袁安臥雪圖小疾翻令吏日閒明窻盡展古書防何須新句能消暑滿腹風雲六月寒【右載寶晉英光集】雅宜山人王寵錄玉峯張奉曰北苑之畫畫之神也南宮之鑑鑑之聖也皆千秋絕詣也此袁安臥雪圖眞迹乃宋蔣仲永故物南渡後入張受益家有子昻防今爲沈啟南所得而轉屬之於餘閒中校錄以可謂一舉兩得矣丁丑夏五月望日書

董源峯頭不工絕澗危徑幽壑荒率多眞意巨然明潤鬱蔥最有爽气礬頭太多餘家董元霧景橫披全幅山骨隠顯林梢出沒意趣髙古蘇泌家有巨然山水平澹奇絕趙叔鴦家舊有出蟄圖江南畫魚蝦相隨山石林木人物如董源龍不俗佳作也是龍吞珠圖【米氏畫史】

子昻題董源溪岸圖云石林何蒼蒼油云出其下山髙蔽白日陰晦復多雨窈窕溪谷中邅回入洲漵防防猨狖居漠漠鳬雁聚幽居彼誰子孰與玩芳艸因之一長謡商聲振林莽【本集】

吳寛題董北苑溪山風雨圖墨云擁髙山頃刻風雨至豁然海潮聲艸木爭偃地曠野少人行山僧獨歸寺衲衣盡沾濕戶何急事倉皇村居民乘屋一何亟一婢已抱甕一婦更持器重茅惜被捲破屋家所寄戴笠者漁郎理网屈雙臂老翁若望家擔物終不棄陸走尙甚危水行可無畏前溪波浪惡篙折水流駛【卽防】行者當早歸居者不預備良工爲此圖三嘆有深意想見晚來晴雲淨山潑翠始信霎時間天工特相戲【家藏集】董源江南人其山峭防髙聳從腳至頂轉折分明其石若披麻其水縠紋樹多亭直葉單夾筆兼之喜多作人物設色效李思訓其溪橋洲渚咸有生意一片江南景也【格古要論】

董元宰題叔達巨幅云魏府收藏董北苑畫天下第一眞極筆也此畫與元宰家藏瀟湘圖巨然秋山圖二卷皆是無上神品

李煜

江南李主一目重瞳歸朝惟務長夜之飲內庫日給酒三石藝祖敇不與酒或奏曰不然何計使之度日遂復給之李主姿貌絕美藝祖曰非貴器也乃翰林學士耳有詩雲鬢從今日添新白菊是去年依舊黃又云靑鳥不傳云外信丁香空結雨中愁皆意气不滿有亡國之悲臨終有詩云萬古到頭歸一死醉鄕地有髙原【南唐錄】

防李后主書觀江南李主手攺表艸筆力不減栁誠懸乃知今世石刻曽不得其髣髴余嘗見李主與徐書數紙自論其文章筆法政如此但涉驟太露精神不及此數字筆意深穏蓋刻意與率爾爲工拙便相懸也【山谷題防】

王敏甫收李重光四時紙上橫卷花一軸每時則自寫論物更謝之意文一篇畫一幅字亦少時作花淸麗可愛【米氏畫史】

李煜字重光南唐主璟第六子嗣位稱後主入朝封違命侯攺封隴西郡公卒贈太師封吳王少聰悟意讀書屬文工書畫其作大字不事筆捲帛而書之皆能如意世謂撮襟書復喜作顫掣勢人又目其狀爲金錯刀尢喜作行書落筆痩硬而風神溢出然乏姿媚或者以謂煜大字如截竹木小字如聚鍼鐡似非筆迹所爲又謂筆迹不減栁誠懸其亦善評者矣又謂善書有筆法五擫押鉤格抵用筆雙鉤則防畫遒勁而盡善謂之撥鐙書煜得此法復增二字曰導送方煜來歸時藝祖嘗曰煜𨿽有文只一翰林學士耳此亦英偉之气有以蓋之故其言如此【書史防要】

李后主重屏圖後有宋人書白樂天及荊公詩元滕玉霄詞楊儀部藏楊致仕回問之則已贈京師人矣【寓意編】世江南李主作竹自根至稍極小者一一鉤勒而成【闕】

鉤鎖自云惟栁公權有此筆法【畫譜拾遺】

周文矩【附王庭筠錢選】

江南周文矩士女面相如周昉衣紋作戰筆此蓋布文也惟以此爲別昉筆秀潤勻細【米氏畫史】

周文矩建康句容人也美風度學丹靑精思入神仕李煜爲待詔能畫冕服車器人物子女僞升元中命圖南荘最爲精備開寶中煜貢之藏於祕府爲上寶重云【聖朝名畫評】

周文矩畫似景元品在王齊翰上所畫學士文防圖亦見嚴嵩抄沒籍中今藏韓太史存良家細閱之的屬徽廟臨本其命爲文矩之筆亦傅防耳

王庭筠字子端號黃華道人遼東蓋州人【史作河東】舉進士第官至翰林修撰儀觀秀偉善談吐書法宋米芾論者謂其胸次不在芾下也【書史防要】

錢選字舜舉吳興人小楷亦有法但未能脫去宋季衰蹇之气耳【書史防要】

聞錢舜太湖圖在洞庭蔡氏前後赤壁圖在震澤王氏人物山水皆妙絕亦奇品也

宋綬

黃山谷防武徳帖云武徳中省曹符移字畫猶有鐘元常筆法蓋承周隋之气習全學元常爾如近世宋宣獻公書號爲近古猶未盡得此筆意也【山谷題防】

孫知防

孫太古畫十六羅漢一卷前元趙子昻故物後有蘧庵陳忠詩防今在城西王氏其長三丈有奇乃楮紙眞迹此圖樹石髙古人物淸逸望而知爲良史也

孫知防作星辰多奇異不類人間所信異人也然是逸格造次而成平淡而生動𨿽淸防筆皆不圜學者莫及然自有瓌古圓勁之气畫龍有神彩不俗也楊胐學吳生防睛髭髮有意衣紋差圓尙爲孫知防逸格所破【米氏畫史】

孫知防字太古彭山人知書能語論通黃老學善雜畫初師沙門令宗凡牧伯所至必與之相欵髙談劇辯皆出人意表蜀中寺觀多有親筆但畫釋老事迹則不茹葷食在於山野經時方成寓居靑城白侯壩趙村愛其水竹深茂以助其興【聖朝名畫評】

範寛

凡收畫必先收唐希雅徐熙等雪圖巨然或範寛山水圖齊整相對者裝堂遮壁乃於其上旋旋掛名筆絹素大小可相當成對者又漸漸掛無對者蓋古畫大小不齊鋪掛不端正若晉筆須第二重掛唐畫爲襯乃可掛也許道寜不可用模人畫太俗也【米氏畫史】

宋人寫山水其超絕唐世者李成董元範寛也嘗僣評之曰李成得山之體貌董元得山之神气範寛得山之骨法故三家遺迹照耀古今爲百代師法殆非過許云【畫鑑】

吳寛題範寛雪山圖華原範生性落魄太嶽終南雙艸屐酒酣握筆發天眞無柰胸中飽丘壑開門仰望靑嵯峨誰遣紛紛雪花落前峯後嶺失峻嶒何處移來千玉璞良工袖手琢不能此語分明非喜謔長溪一夜水梁成山足潺潺垂短瀑風雨木落岡巒空遙向林端見髙閣興來便欲扶笻行去倚危欄招獨鶴人間此景卻輸吾寒士多年甘寂寞【家藏集】

淸河書畫舫卷六下﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷七上

明張醜撰

宋

範仲淹

伯夷頌道服贊

【附劉敝南華秋水篇朱文公自書武夷九曲詩嶽飛詩艸帖】

文正範公小楷伯夷頌黃素眞迹上上詳其結搆蓋淸勁品也左方宋元人題識甚多世謂首陽之節韓子之文與文正之書同爲三絕範氏子孫嘗模以刻石眞筆今存義莊

範文正公伯夷頌跋範文正公書伯夷頌極得前人筆意蓋正書易爲俗而小楷難於淸勁有精神如斯人不必以書立名於來世也然翰墨乃工如此蓋喜多能𨿽大賢不免焉黃庭堅題【山谷題跋】

範文正伯夷頌題跋一卷詳載鐵网瑚中詞多不錄惟涪翁數語頗盡書法膏肓摘附於右按文正書法入妙故涪翁極推轂之或謂公書以人重非所以語於知音又文正公楷書道服贊爲同年許希道書記作有文同以下題跋亦見之義莊文徵仲爲摹刻停雲館帖中

劉原父墨迹南華秋水篇【原文不錄起秋水時至迄是謂反其眞】每讀南華至秋水篇輒三復不能已因得聖從所遺蜀烏絲欄自書之至憐蚿以下不錄聊取所賞適云嘉祐庚子秋七月廿九日劉敞邍父題齋中之寶可翫也【闕欵】劉原父嘉祐間得聖從所遺蜀烏絲欄書南華秋水不忘賞適尢爲歐陽公之所寶玩頃嘗見之不能釋手今得此卷而保其觀淳熙九年六月旣朢書於東府南牕金華王淮季海此魯公坐政事堂遇大有爲之君有以折衝萬里之外而重中原之文獻其從容整暇蓋如此奕惇得從其諸孫玉成父遊一日見此亟請而書之熟視其鸞臺鳯閣之章三嘆而作曰前之不忍聞後之不忍見而顧瞻疇昔又如此玉成父詎可不寶之邪後學潘奕惇生於嘉定之癸未後五十八年辛巳拜手以書期風雨之漂搖而此卷之勿失云修褉日秋水一篇書不竟都堂三印篆如新中原江左風流事回首人陳迹未陳潘桂題壬午九月朢後一日不識劉公字今方覩一斑筆兼歐蔡體品在上中閒後學徐木潤敬題壬午孟冬嘉祐去晚唐未逺一時名公書猶有唐人風致邍父舜欽輩是也至東坡山谷始大變東坡尙有防稽北海體制至於涪翁全無古人意蓋世降風移使然響榻之法今無能者撫捲慨然元貞二年中秋後五日鮮於樞拜觀因信筆記原父侍讀髙才論議博物洽聞固爲一代偉人然未嘗以書名世而丞相獲以爲寶手自題品識以三省印章想其賞愛之篤亦如原父之好莊文有防於心非他人所能諭也𨿽然以原父之賢其字畫見重於世自丞相至今百六十餘年猶爲王氏所蓄眞舊物也來者尙謹藏之至正二年壬午五月四日中山李桓晉仲書莊生秋水雄無敵原父眞書韻有餘丞相魯公題印在後人奚啻寶璠璵薊丘李衎昔予觀歐陽公集古錄知其所記古器物形制量數篆刻字畫必經劉原父侍讀反覆參論而後定原父之學不可及矣而其翰墨世少見之今觀鄕相魯公家所藏原父手書莊子秋水篇大約字盈千餘筆墨鮮潤楷法丰美出入蔡薛閒而無窘束信一時書苑之珍哉栁貫題把玩劉公一紙書逺從嘉祐迄淳熙魯公手澤都堂印百世子孫文在玆古遂趙暎題右劉侍讀所書莊子秋水篇丞相魯國王公家藏故物也公之題識當淳熙九年於是居相位已幾一年矣故題云觀於東府而並用三省印及冀國公章於其後按公七年以樞密使始封信國八年拜右丞相復封福國九年進位左揆因攺封冀國至十三年遂防封於魯其封冀在九年之九月而題識乃其年之六月則冀國印章蓋題識之後續所用也此卷今爲公四世從孫沿山縣尹云翁所藏翁之子閶俾禕書其故如此若劉公書法之妙諸公論辯已悉玆不贅述至正十二年十二月旣朢宗人禕謹記宋人書法近古蘇黃諸大家外如劉原父𨿽不以書自名而意格亦自得其梗槪矣後人鋪置防畫如布棊算𨿽窮歲極力安能有所得哉連日閱晉帖撫此又不覺其三嘆也成化丁未夏六月廿七日長沙李東陽識此卷金華王相國家故物其印章題識先後賴文忠公一辧正之今爲盱眙陳少卿明之寶藏可謂得所歸矣治癸亥冬十一月七日後學吳郡徐霖題劉原父立馬揮九制其敏極矣而從容賞適之筆端雅凝重乃復如是前輩風度固未易論也豈獨書哉無錫邵寶題盱眙陳明之官至尙書收藏書畫甚富每有李長沙題跋吾家江貫道江山圖李唐桃源圖皆陳氏物也此卷最矣董其昌題隆慶戊辰八月三日文彭觀欈李項篤壽藏本

兒時喜讀莊生秋水篇頗怪防憐蚿以下似屬蛇足今觀仲邍所書可謂先得我心矣若其楷法淸勁昔人論之已詳余復何言哉伯幾深嘆響搨之無人惜其流未廣前人服善蓋如此鹿城張醜志【眞迹】

趙松雪書評右宋人十二家書皆表表著見者嘗試評之李西臺書去唐未逺猶有唐人余風歐陽公書居然見文章之气蔡端明書如周南后妃容徳兼備蘇子美書如古之任俠气直無前東坡書如老熊當道百獸畏服黃門書視伯氏不無小媿邪秦少遊書如水邊遊女顧影自媚薛道祖書如王謝家子弟有風流之習黃長睿書如山澤之臒骨體淸徹李博士書如五陵貴遊非不秀整政自不免於俗黃太史書如髙人勝士望之令人敬嘆米老書如遊龍躍淵駿馬得禦天然秀拔誠不可攀也丙戌十一月廿一日大梁趙孟頫書【子昻別集】朱文公自書武夷九曲詩一卷在歙人黃某處又聞文潞公書孫武子十三篇在吳太學家石介擊蛇笏銘並跋陳去非行書詩帖陸務觀艸書詞稿長卷張卽之古柏行並在欈李項氏嶽武穆手批左在徐國公第張伯雨眞書山海經行書參同契二書在髙深甫齋中又伯雨自書詩稿一冊同時題跋極多載鐵网珊瑚法書帙內未及見之

題池州翠光亭愛此倚欄桿誰同寓目閒輕陰弄晴日秀色隠空山島樹蕭騷外徵帆杳靄閒予𨿽江上老心羨白雲闗嶽飛【眞迹】

蔡襄

茶錄謝賜禦書詩表茘枝圖【附文嘉嚴氏書畫記】

蔡君謨茶錄眞迹一卷原系王敬止故物後入嚴分宜家小楷精謹紙墨如新故文徴仲太史極稱賞之北宋四名家書法君謨稱首此眞可寶者矣【君謨手柬詩帖十紙在項氏有倪瓚等跋】

文徵仲跋龍茶錄考云蔡端明書評者謂其行艸第一眞書第二然宣和書譜載禦府所藏獨有眞書三種豈不足於行艸邪歐公云前人於小楷難工故於世者少而難得君謨小字新出而傳者二謂集古錄序及龍茶錄也端明亦云古之善書者必先楷法漸至行艸某近年粗知其意而力已不及觀此則其行艸𨿽工而小楷尢爲難得當時禦府所収僅有三種而茶錄在焉蓋此書尢當時所貴嘗刻石傳世數百年來石本已不易得況眞迹乎侍禦王君敬止不知何緣得此閒以示予蓋希代之珍也按公以慶曆四年爲福建轉運進小龍茶時年三十有四後三年爲皇祐三年入修起居注選進此錄後知福州失去藏稿懷安令樊紀購得刋行當是至和二年再知福州時至治平元年始定正重書相距皇祐又十餘年公年五十有三遂卒晦庵評蔡書謂嵗有蚤暮力有深淺公書至是蓋無遺法矣元人盧貴純跋云歐公最愛公書而此書晚出惜不及見余按歐公雲集古錄序橫逸飄髮而茶錄勁實端嚴結體𨿽殊各極其妙則此書必嘗入其品題矣且後題治平甲辰卽元年重書之嵗也又按劉后村云茶錄凡見數本則當時所書宜不止此此帖南渡後嘗爲蔡修齋所藏修齋永嘉人名範字遵甫防學尙書之子仕終吏部侍郎嘗官閩中與端明家通譜因得此帖不知卽禦府藏本或後村所見諸本今不可考矣元人題語二十餘皆記修齋之孫宗文授受収藏之故而不及書之本末余因防其大略如右其詳則俟博雅君子【甫田集】

醜按歐陽公墓銘君謨享年五十有六以治平四年卒徵仲跋語並誤

善爲書者以眞楷爲難而眞楷又以小字爲難羲獻以來遺迹見於今者多矣小楷惟樂毅論一篇而已今世俗所出故髙紳學士家最爲眞本而防裂之餘僅存百餘字爾此外吾家率更所書溫彥博墓銘亦爲絕筆率更書世固不少而小字亦止此而已以此見前人於小楷難工而於世者少而難得也君謨小字新出而者二集古錄目序橫逸飄髮而茶錄勁實端嚴爲體𨿽殊而各極其妙蓋學之至者意之所到必造其精予非知書者以接君謨之論久故亦粗識其一二焉治平甲辰【歐陽文忠公全集】

趙定宇祭酒藏蔡忠惠公中楷謝賜禦書詩表字大如指頂結搆謹嚴後有文同米芾等跋堪與韓存良太史家蘇文忠公元祐二年宜春帖子墨迹作對其題識多至十餘人悉出宋元名手也醜按續書防仁宗深愛君謨書迹嘗禦筆加賜君謨大字並詩以寵異之君謨作詩表謝之自書以進卽此卷也【此帖祭酒沒後流傳至長兄伯含處故醜得時時見之當爲蔡書第一】

蔡君謨云古之善書者必先楷法漸而至於行艸亦不離乎楷正張芝與旭變怪不常出乎筆墨蹊徑之外神逸有餘而與羲獻異矣襄近年粗知其意而力已不逮烏足道哉【君謨語錄】

跋舅氏李公達所寶二帖蘇子美似古人筆勁蔡君謨似古人筆圓𨿽得一體皆自到也【山谷題跋】

朝中名賢書惟蔡莆陽蘇許公易簡蘇東坡黃山谷蘇子美秦淮海李龍眠米南宮吳練塘傅朋王逸老皆比肩古人莆陽典重有法度許公無愧楊法華東坡艸聖得意咄咄逼顏魯公山谷乃懸腕書深得蘭亭風韻然行不及眞艸不及行子美乃許公之孫自有家法艸可亞張長史淮海専學鐘王小楷姿媚遒勁可愛龍眠幹防矩中特飄逸綽有晉人風度南宮本學顏自成一家於側掠拏趯動循古法度無一筆妄作練塘深入大令之室時作鐘體逸老艸殆欲欺淩懷素或謂過之【洞天淸錄】袁裒曰漢魏以降大抵皆有分余風二王始復大變右軍森嚴而有法度大令散朗而多姿貞觀以後書法淸婉開元以後乃務重濁逮至王著始追蹤永師逺迹二王不失古人意度君謨特守法度眉山豫章一掃故常米薛二蔡大出新奇𨿽皆有祖襲而古風蕩然思陵筋骨過美吳傅朋姿媚傷妍姜堯章太守繩墨則貽叉手並腳之議大要探古人之微極前代之工巧乃爲至妙【書史防要】

昔人評石曼卿書愈大愈奇蔡君謨字愈小愈妙又謂君謨小楷有翔龍舞鳯之勢布置森嚴姿媚不乏皆實錄也

茘枝圖前有復古殿寶後有紹興禦書之印復古殿寶凡四印閩南產佳實名爲丹茘枝品題冠諸果風味甘如飴曽買貴妃笑亦辱君謨知髙宗寫此圖六種顏色奇移玆工巧心治國諒無虧鼎湖龍去逺展捲令人悲守約劉偘河洛烽煙去舊都兩宮曽獻茘枝無如何王室方多故猶有閒情寫此圖納齋李旻旌旗南渡土崩秋恢復中原尙可謀何事閒來寫丹茘恬然忘卻戴天讎右宋髙宗繪茘枝圖一幅吾友於以誠之所藏者而求題於余按本紀徽欽鑾輿播遷擁迫而北天下土崩瓦裂震驚河洛甚可哀憐髙宗南渡僅能中興然無撥亂之才奪於姦檜之和議由是偸安江左乾綱不振功垂成而復墮宴安之際不鑑覆轍猶圖口腹之奉以自玩而忘不共戴天之讎何其忍哉何其忍哉正統四年春二月上吉甲午鄕貢進士襄陽經衛欈李王逵識上皇西幸劍門時逺憶涪州貢茘枝今日思陵圖畫裏兩宮甘防不勝悲畫卷深宮寫茘枝建炎天步屬艱危江南風味珍奇甚莫遣當年北塞知五國城頭歸夢遲炎風閩海駐旌旗閒將茘子勞宸翰知是天機出孝思詩貴涵蓄無淺露刻削之陋曩余嘗作宋思陵茘枝二絕句亦微刺之甫脫藳未入捲而見者遂借爲張本極意詆訾不少恐非詩教矣予欲得藳毀之弗及尙與畫同藏於於松巖所餘二十載空前紙待余書欲卻之則似乎靳應其求則貳過焉爲補二十八字微與之諱並書之後紙天順二年龍集己卯仲秋朔吉蘋川周鼎客石湖陳忍齋所治平二年二月歐陽文忠公與蔡忠惠公手簡修啟遂爾大暄不審气體何似承已對謝應已漸治裝無由詣前日劇瞻企茘枝圖已令崔慤寫自是一段佳事碑文好者前已倒篋今又於揀退中得此數十本勒李送上因出過門爲幸不宣修頓首君謨端明侍郎二十六日嘉靖攺元中秋日錄右宋端明殿學士蔡君謨畫茘枝一卷詳觀筆墨精謹絹素縝密乃其進呈譜圖也蓋君謨工於書畫頗自惜不妄爲人作見歐陽公墓志然奏伎人主之前未有不殫竭生平造詣者今此卷行筆淸勁傅色濃古旣非庸史可及而泥金小楷標題【起龍牙訖蜜茘枝】次第悉與譜合其出君謨之手益無疑耳但遭靖康兵火得不化爲烏有先生足稱幸甚似難免乎前後之殘闕矣厥後紹興南渡人主重修宣和故事潛命搜訪圖書一時防縑殘墨咸收錄由是君謨茘枝六種復爲天府珍奇嗚呼盛哉柰何守約諸公漫不加考因見紹興禦書等印遂題爲思陵所作例不滿焉此類認陶作阮得毋爲有識者所嗤乎是以醜𨿽不敏直攄鄙見如右定爲君謨眞迹縱未敢曰破千古之疑沾沾自喜較之買王得羊不失所望差堪軒軒豪舉也耶庚戌開嵗三日眞賞齋凍筆謹跋淸河張醜靑父審定眞迹祕玩【眞迹君謨繪事朴茂爾雅而其傳世絕少如陳仲醇之博聞廣見尙以弗克一遇爲歉顧予庸陋獲公茘枝圖捲何幸如之暇日爲搆防語識尾今附綴於此】

蔡君謨茘枝圖捲在予家止存六段刷色鮮麗筆意髙古苐以糜爛細故易去令人想念無已在昔米南宮於趙叔盎家張璪松石猶且著之畫史不聞以破糜棄也則醜有愧前人多矣

大扺収藏書畫以上古爲貴苐世逺人亡紙素日就朽壞那得復有完物𨿽斷縑片楮皆可珍惜如宋趙仲儀収【闕】廬山圖半幀大稱賞豈碎金屑玉之可比也

蔡襄字君謨興化人官至端明殿學士諡忠惠博古尙气節工字學大字鉅數尺小字如毫髮筆力位置大者不失縝密小者不失寛綽至於科斗篆籀眞飛白行艸章艸顚艸靡不精妙而尢長於行在前輩中自有一種風味筆甚勁而姿媚有餘自珍其書以謂有翔龍舞鳯之勢識者不以爲過而復推爲本朝第一也論者以謂眞行簡札今爲第一眞書爲第二大字爲第三艸書爲第四其確論歟【書史防要】

跋蔡君謨書君謨書如蔡琰胡笳十八拍𨿽淸壯頓挫時有閨房態度君謨渴墨帖彷佛似晉宋閒人書乃因倉卒忘其善書名天下故能工耳【山谷題跋】

吳寛跋蔡忠惠公謝賜禦書眞迹蔡忠惠公書名重當時上嘗令寫碑志則以例有資利辭曰此待詔職也與待詔爭利可乎力不從竟已其人品如此其書之莊重凡落筆皆然豈以禦前表疏始不苟耶宮傅謙齋先生得此甚加珍惜蓋非特重其書重其人爾【家藏集】予頃時於陜府道閒捨於逆旅因步行田閒有村學教授二三小兒閒與之語言皆無倫次忽見案閒有小兒書卷其背乃蔡襄寫洛神賦已截爲兩段其一塗污已不可識問其何所自得曰吾家敗篋中物也更問有別紙可見否乃從壁閒書夾中取二三十紙大半是蔡襄書簡亦有李西臺川牋所寫書數紙因以隨行白紙百餘幅易之欣然見授問其家世曰吾家祖亦嘗爲大官吾父罷官歸死於此吾時年防養於近村學究家今從而李姓然吾祖官稱姓名皆不可得而知頃時如此紙甚多皆與小兒作書卷及糊窗用了防日已暮乃歸旅捨明日天未明卽登途不及再至至今爲恨也【道山淸話】宋人書例稱蘇黃米蔡者謂京也後世惡其爲人乃斥去之而進君謨書焉君謨在蘇黃前不應列元章後其爲京無疑矣京筆法姿媚非君謨可比也宋名臣中如王曽杜祁公等退食之暇並遊情翰墨書畫皆合格惜少耳

附文嘉書畫記

嚴氏書畫紀茂苑文嘉嘉靖乙丑五月提學賓崖何公檄余往閱官籍嚴氏書畫凡分宜之舊宅袁州之新宅省城之諸宅所藏書畫盡發以觀歷三閱月始克畢事當時漫記數目以呈不暇詳別今日偶理舊篋得之因重錄一過稍爲區分隨筆箋記一二諸好事明窗淨幾時一披展恍然神遊於金題玉躞閒也隆慶戊辰冬十二月十七日文江艸堂書法書一魏二鐘繇薦焦季直表一初藏吳中張氏後歸石田先生家復在王元美處吳匏庵定爲眞迹然非元常筆也戎路帖一唐摹本妙晉六王羲之此事帖一震澤王氏本乃金章宗故物凡二十字紙墨如新精神煥發世之寶也月半帖一眞迹也亦曽入唐時內府者大熱帖一吳中王氏所藏墨采脫落略存筆意耳黃素黃庭內景經一字類元章所臨淸逸絕世或云楊羲書也王獻之奉書帖一獻之眞迹傳世不多此書曽在吳中見

之蓋其得意筆也余嘗摹一過索靖出師頌一宋內府本前有髙宗書簽吾家所藏本也余兄弟皆有跋法書二唐十八虞世南夫子廟堂碑一歐陽詢千文一唐人雙鉤十七帖一唐摹晉帖世所少有此十七帖奕奕逼眞大是佳迹趙模集晉字千文一史明古藏本史氏法書第一亦天下法書第一禇河南倪寛贊一眞筆上上吳中大家本或云禇書系思陵所臨紙非唐紙亦一證也栁公權小楷度人經一項吏部所藏名迹也亦曽摹刻停雲館帖中顏魯公書誥一黃紙上所書略無毫發動名迹也卽停雲館中所刻朱巨川誥送裴將軍詩一錫山安氏藏本其家已刻石行世怪怪奇奇前無古人矣蓋魯公劇迹也爭坐位帖一全本馬抑之故物宋米芾所摹也後有袁桷跋尾豪髮悉似幾於亂眞吾家所藏半本亦元章筆不及多矣孫過庭書譜一眞本惜不全林藻深慰帖一匏庵先生家物宋宣和禦府錄藏林公書僅此帖耳李懷琳絕交書一妙吳通微千字文一禇紙上書専擬聖教序幹濃畢備古意溢目唐人書世不多見此眞可喜者張旭春艸帖一舊藏無錫華氏其家有春艸堂蓋取諸此筆𨿽眞惜紙敝墨渝略存梗槪猶隔霧看花惟想象神妙耳終不失爲名迹也懷素自敍帖一舊藏宜興徐氏後歸吾鄕陸全卿氏其家已刻石行世以余觀之似覺跋勝絹本艸書千字文一初藏海鹽姚氏其家云此帖一字值一金故號千金帖不知幾傳失去後余以善價得之通用黃絹八幅絲理精細纎毫無損交接處用軍司司馬印箝記亦曽摹刻於停雲館後歸史氏自史氏歸嚴氏今已入內府矣蓋晚年書也盛唐墨寶一鐘紹京墨迹一卽靈飛六甲經韋

莊借書帖一餘嘗在王懋夫家見之眞迹也法書三宋五十四徽宗書女史箴一絹本瘦筋書大字

詩一眞迹髙宗書度人經一澄心堂紙書眞迹臨禊帖一蔡襄進禦詩表一宜興吳氏本茶錄一王槐雨藏本小簡一蘇軾親書前赤壁賦一紙白如雪墨迹如新惟前缺數行余兄補之吾家本也小楷芙蓉城詩一孫鳴岐本眞迹上上大字書淵明飲酒詩一金小溪本筆力剛勁奕奕有神簡帖一【已上四卷俱眞筆】九歌一赤壁前後二賦一長公眞迹一跋陳氏家教一【已上四卷俱不眞】黃庭堅諸上座帖一前作艸書師懷素頗逼眞皆禪語也舊藏於一佛寺李範庵獲之枝山艸書多出於此雲松風閣帖一百字令一字體全仿瘞鶴銘懶殘和尙歌一【已上四卷俱眞筆】山谷墨迹一伏波神祠一山谷艸書一山谷

千字文一文節翰墨二黃太史眞迹一山谷眞迹一山谷遺筆一黃庭堅墨迹一艸書一【已上十一卷俱不眞】米芾天馬賦一紙書大字舊在張子京處後歸南橋範氏祝枝山嘗稱其妙然不及余所見小字本韻度頗勝此猶帶黃華父子筆意耳艸書九帖一父書子跋法多從晉舊在張子京處余借摹刻於停雲館帖中元章劇迹也易說一手簡一金山賦一大字詩一【已上六卷俱眞迹】茶歌一蔡蘇黃米一蘇黃米卷一蘇黃米墨妙一蘇黃米蔡墨迹一宋四大家一【已上六卷俱不眞】文彥博眞迹一眞筆上上歐陽修眞迹一皆金石錄跋尾陸遊詞翰一舊在吳中袁永之家余屢見之皆詩艸也朱熹和張敬夫詩一小簡一張卽之大書詩一不眞乃絹本雙鉤者眞本在昆山張氏允淸家釋靜賓百詠梅花詩一詩字皆佳靜賓宋末僧也晉唐宋墨迹一唐宋墨迹一集宋名筆一【已上三卷皆僞迹】藏經二法書四元三十二趙子昻六體千文一眞艸篆並鐘鼎章艸爲六體松江顧氏所藏也三體千文一千文二行書千文一西涯題寫絕交書一卽範半醒所藏

後有先待詔小楷跋臨十七帖二臨蘭亭一補唐人不全帖一小楷洞玉經一紙髙五寸字大如黍後有虞伯生題王南原家物歸松江曹氏爲吾故翰林孔目何柘湖得之餘所見松雪小楷惟永嘉趙氏馬蹄篇及此然馬蹄絹本多渴筆此用澄心紙精筆墨精妙毫髮無遺恨矣石刻者字大如黃庭經與吾家道徳經無異又陸儼山亦有道徳經一卷然逺不及吾家者心經一書右軍四事一臨東方朔畫像贊一洛神賦一臨洛神十三行一常淸淨經一寫淵明詩一親筆一壽樂堂記一慧聚寺莊殿記一金書道徳經一金書金丹訣一大字四言詩一文敏眞迹一趙仲穆篆書千文一馮海粟字一錢良右書麻姑壇記一卽江陰徐兼山本兼山江陰老儒嘗寶一鐵硯及此錢逵篆書黃庭經一錢逵良右之子皆吳人能四體書余家有其小楷辧烏賦一軸先待詔寶愛終世鄭元祐等遊仙詩一元祐字明徳遂昌人少時右臂脫骱用左手書號尙左生博學能詩文國初時遊寓吳中與諸文士甚狎段天祐臨十七帖一天祐蓋詩人書不甚工此十七帖迥異常作兪紫芝書白石續書譜一和字子中號紫芝少嘗作松雪僞書幾於逼眞松雪見之遂畱賞焉續書譜松雪嘗書之有陰陽二刻其陽字木刻者尢妙先待詔購得一本以爲珍玩偶失去徧求不可得紫芝晚年専臨晉帖及見獻之十三行眞迹刻意模擬之亦名家矣法書五國朝二十五宋克書陶淵明詩一名賢翰墨一沈度書聖學心法一小楷精謹李東陽艸書詩一春興八首一西涯墨迹一西涯詩字一髙宇詩一祝允明秋興八首一文賦一艸聖一前後赤壁賦藏經紙上所書眞迹也陳白陽大書其前題曰枝山艸聖歙人藏枝山翁卷一枝山字一徐霖篆書赤壁賦一霖金陵人字子仁號九峯又號髯仙眞行篆皆能而篆尢妙文徵明詞翰二詩卷一翰林詩字一雜詩一太史詩一詩字二離騷九歌一千字文二名畫一晉二顧愷之畫衛索像一有錢舜舉題晉人畫張茂先女史箴圖一六朝二陸探微道相圖一展子防遊春圖一精妙絕倫名畫二唐三十三吳道子觀音變相圖一李

思訓海天落照圖四內惟一卷爲眞有跋者乃沈文和筆頗逼眞餘二卷乃仇英臨者不及多矣李昭道洛神圖一子昻書春山圖一明皇幸蜀圖二【俱摹本】明皇遊月宮圖一髙頭長卷布景設色皆異常筆佳

物也漢文幸細栁營圖一醉道圖一與吾家藏本小異亦舊筆十八學士圖一閻立本職貢圖一西旅獻獒圖一王維三峽圖一雪溪圖一輞川圖一寫伏生像一摩詰本輞川圖一圖與舊輞川不同乃郭忠恕所摹也筆法髙古曽在吳中見之韓滉晉公演樂圖一移家圖一盧鴻艸堂十志圖一十圖旣精妙而詩辭又作十體書之乃金陵楊氏物後歸吾蘇袁氏又在丹陽孫氏按米元暉諸公所錄已逸其二今十志皆全又有楊凝式周必大跋語尢可寶也周昉醉妃圖一卽世楊妃上馬圖筆力纎弱疑舜舉所摹白描過海羅漢圖一臨吳道子韓幹圉人呈馬圖一馬性圖一小馬圖一胡瓌畨馬圖一胡防畨族圖一唐人捕魚圖一羣龍云防圖一古九龍圖一五代四顧閎中寫韓熙載夜宴圖二一眞本上上有宋元諸跋一臨本支仲元三仙圖一黃筌百鴈圖一名畫三宋一百十三徽廟秋禽圖一菓籃圖一翎毛圖一茘枝圖一【已上四卷皆眞其菓籃茘枝二圖尢精妙】艸虫圖一近人僞造周文矩文防圖一倦繡詩意圖一李后主題云遼陽春盡無消息夜合花開日正西書畫皆精古但餘所見凡三四本皆同豈當時所作非止一本而後主皆題之耶十八學士圖一近時臨本王齊翰勘書圖二其一爲吾蘇吳文定公家物後有東坡跋語圖作挑耳狀曲盡態度其一則摹本也許道寧山水圖一張擇端淸明上河圖一昆山顧氏本圖藏宜興徐文靖公家後歸西涯李氏李歸陳湖陸氏陸氏子負官緡質於昆山顧氏有人以一千二百金置之然所畫皆舟車城郭橋梁市廛之景品亦宋之尋常等無髙古气也煙雨風雪圖一文與可細竹圖一吳中王氏物上有與可章艸題名後有匏庵詩跋蘇東坡木石圖二【其一眞筆者】李龍眠孝經圖一山莊圖二一眞本大約本輞川圖爲之而筆墨淸潤神彩煥發公麟得意筆也其一仇實甫所摹頗能逼眞皆松江顧氏所藏輞川圖一九歌圖一絹本白描凡六段眞筆上上有曹吳等跋臨顧愷之洛神賦圖二一宋髙宗書一子昻書範潤甫本圖字皆精妙惟範本不全女史箴圖一艸堂圖一卽吳中張氏所藏獨樂園圖也舊題爲盧鴻艸堂今尙仍之筆法旣精設色尢妙余嘗摹一過蓮社圖一明皇演樂圖二忠節圖一西園雅集圖一設色亦佳品摹顧愷之斲琴圖一舊在吳中嘗屢見之稿𨿽古雅

非龍眠筆也明皇醉歸圖一江山萬里圖一汴橋防盟圖一白描羅漢圖一海防圖一百馬圖一筆意頗似唐人李成盤車圖一漁樂圖一山水圖一寒鴉圖一董源山水圖一範寛闗山雪渡圖一萬里江山圖一米南宮研山圖一春山煙靄圖一米元暉大姚邨圖一圖藏吳中大姚陳氏蓋元暉有妹嫁大姚邨故時有其迹趙大年春禽圖一江鄕雪意圖一郭忠恕釣鰲圖一眞筆上上卽吳中王氏所藏圖皆界畫樓閣甚古雅但釣鰲義不知所出中作一王者憑欄用絲系一木魚置水中豈避暑水殿時用之以適情者耶越王宮殿圖一王詵煙江疉嶂圖二其一有東坡題乃後人配上者前畫或云是唐人筆設色用墨信有不同原是吳中王氏所藏其一乃金陵姚氏物也楊補之墨竹圖一卽王欵鶴所藏後歸蔡林屋匏庵題云補之舊擅梅花手思向人閒見竹枝者卽此也今其詩猶在蘇漢臣貨郎圖一趙伯驌桃源圖一伯驌乃伯駒之兄髙宗時嘗奉詔寫天慶觀樣命吳中依樣造之今妙觀是也其畫世不多見此圖舊藏宜興吳氏嘗請仇實甫摹之與眞無異其家酬以五十金由是人閒遂多本然精工不逮仇作矣趙伯駒赤壁圖一伯駒字千里其畫世甚多此卷後有髙宗親書蘇賦而布景設色亦非餘人可及文防圖一桃源圖一大都與伯驌所作不甚相逺

其後亦有髙宗書淵明詩文蓋當時畫院中每一圖必令諸人互作皆以禦書系其後耳鳥雀圖一靑緑山水圖一孟明歸秦圖一圖用白描法亦金陵姚氏物然非千里眞迹也賈師古歸去來圖一筆法古雅絹素精好殊可愛玩亦自龍眠翻出宋卷中之不易得者李唐長江雪霽圖一獨釣歸莊圖一虎溪三笑圖一香山九老圖一髙逸圖一士遵溪山深秀圖一筆法纎細類王晉卿金碧緋映非尋常人可及題曰士遵蓋宋宗室也李潼川下蜀圖一卽先待詔在翰林時曽摹者摹本至今猶存後錄宋張浚跋語馬逺孝經圖一髙宗書四景圖一栁塘聚禽圖一女孝經圖一夏珪溪山無盡圖一匹紙所畫紙長

四丈有咫紙墨皆佳精神煥發神物也圖藏石田先生家後歸陳道復氏復在吳中徐黙川家余屢屢見之溪山奇觀圖一山川鐘秀圖一山水圖一馬和之唐風十二圖一毛詩圖一國風圖一甫田十篇圖一小雅六篇圖一陳居中胡笳圖二二圖俱吳中張氏物圖各不同俱有髙宗書百馬圖一志公像一閻次平溪山深秀圖一蕭照中興瑞應圖一圖凡六段筆法全師李唐幾於亂眞照畫余惟見此及讀碑圖耳劉松年西湖圖一九老圖二宮蠶圖一乃稿本陽關圖一出塞圖一李嵩工作圖一趙芾江山萬里圖一芾居鎭江之北固畫亦有神韻李迪畫百犬圖一【已上共一百零一卷】宋人花鳥圖一八達圖一解學士縉贊宋繡龍舟爭標圖一晉

文春秋圖一筆意全似李唐獐圖一明皇馬上擊毬圖一明皇太眞對奕圖一栁塘飛鷺圖一小雪圖一妙畨王禮佛圖一董宣圖一二卷或云李公麟畫百靈效順圖一【已上共十二卷】名畫四元七十三趙子昻五馬圖二十馬圖一白描太眞上馬圖一防輿丘壑圖一人物圖一淺妝馬圖一秋浦徵鴻圖一婦織圖一題梅花圖一煙江疉嶂圖一墨梅圖一寫淵明歸去來圖一管仲姬竹圖一趙子固蘭蕙圖一水仙花圖一趙仲穆西戎獻馬圖一百馬圖一二馬圖一鳯頭驄圖一右圖先叔祖白湖中丞所藏眞迹上上王振鵬金明池圖一錢舜舉靑山白雲圖一漢宮春曉圖一楊妃上馬圖一人物圖一石勒參禪圖一秋江漁隠圖一授劍圖一龔翠巖鐘馗嫁妹圖

一用濃墨圖寫然用筆亦精妙此法古人所未有後亦無能者蓋龔乃奇士故所作亦怪怪奇奇如此趙原關山勝槪圖一趙原初白描蘭亭圖一盛子昭吹簫圖一眞筆湯叔雅霜入千林圖一一卷皆水仙作梅一枝橫貫其中眞迹也王若水竹雀圖一花鳥圖一鄭所南蘭花圖一鄭本宋遺民其所作蘭不寫土人有問者答云土被畨人奪去了此本乃吳中沈氏物溫日觀葡萄圖一日觀亦異僧所作葡萄枝用艸書法鮮於伯幾艸書本此黃大癡山水圖一天池石壁圖一髙尙書夜山圖一圖已亡其詩跋皆勝任月山馬圖一百馬圖一松鼠圖一李息齋

竹圖二王叔明溪山晚趣圖一梅道人竹圖一漁父圖一筆法全師荊浩溪山圖一竹譜一孟玉澗釋象一玉潭商山四皓圖一吳閒閒像一莫月鼎像一鮮於伯幾詩畫一【已上共五十四卷】元人松竹墨防圖一靖節圖三太眞上馬圖一十八學士遊春圖一羅漢圖二白描佛像一白描羅漢圖一松竹梅圖一文姬歸漢圖一明皇幸蜀圖一楊妃出浴圖一擊壤圖一齊人圖一公餘閒賞一【已上十七卷】名畫五本朝一百零四戴文進山水圖一江村雪霽圖一山水人物畫卷一江山淸趣圖一手卷山水圖一溪山長卷一臨

本李在水墨山水戲筆一邊景昭翎毛圖一孫隆百鳥朝凰圖一顏宗江山萬里圖一顧仲頫雪梅圖一吳小仙白描人物圖一神仙圖一儒禮禪宗圖一杜古狂韓熙載夜宴圖二南宮雅致圖一云湖檉居詩畫卷一夏仲昭嶰谷淸風圖一沈石田劍閣圖二墨花圖一寫韓文公畫記一溪山暮雪圖一萬山飛雪圖一松譜圖二山水手卷一墨妙八家一眞筆吳中袁氏物也雪景圖二吳中佳勝十景一溪山秋色圖一溪山雪霽圖一萬松圖二遇雨圖二千古髙風圖一假唐子畏蘭亭圖一文衡山天池祓褉圖一赤壁前後賦圖一水墨雲山圖一四時漁樂圖一詩畫三石湖詩畫一醉翁亭記並畫一寫竹並題一詩字畫一陳白陽山水圖一靑山白雲圖一

花枝圖一百花卷一四季花圖二洛陽春色圖一赤壁圖賦一眞迹詩畫一牡丹圖一陸包山花艸卷一王吏部荷花圖一水仙花圖一仇十洲漢宮春曉圖一子虛上林賦圖一仇畫贈昆山周六觀經年始就酬以百金復請先待詔小楷書二賦於後沈靑門花艸圖一陳子正四時花卉圖一眠云花卉圖一袁孟徳萬山風雨圖一栁莊孫所寫皆鉤竹也【已上共七十卷】千斛明珠圖一俱美人神京八景圖二武陵十景圖一造化元機圖一修眞仙奕圖一臨冷啟敬溪山圖一江山一瞬圖一玉臺遺韻一江南夜宴圖一三丰張眞人圖籙一瑞應圖一國初五嶽眞形圖一桃源圖二俱

近人所臨一爲吳江趙某筆九龍圖一西園秋雨圖一人物花艸圖一吳中佳山水圖一瓞綿延圖一美人戲嬰圖一契丹納欵圖一金字瑞應圖一壽樂亭詩畫一珍蔬三昧圖一東封日觀圖一玉衡呈瑞圖一淸玩一霓裳舞圖一堯民擊壤圖一墨竹圖一小景一名人詩畫扇面卷二【已上共三十四卷】嚴氏書畫紀【眞迹記增十三卷】

郭熙

溪山行旅圖秋晚殘霞圖

【附燕文貴秋山蕭寺圖】

郭熙畫法源出李成而能自出新防晚嵗尢號超軼其溪山行旅圖眞本元初蘭坡趙都承故物今在欈李項氏秀勁可愛又有燕文貴秋山蕭寺短捲極精乃宋祕書省官畫也今歸張修羽家

郭熙長江萬里圖在吳氏筆意淸峭名迹也又見郭河陽長江萬里圖在李氏亦爲宋祕書省故物眞名迹也

跋郭熙畫山水郭熙元丰末爲顯聖寺悟道者作十二幅大屏髙二丈餘山重水復不以云物映帶筆意不乏余嘗招子瞻兄弟共觀之子由嘆息終日以爲郭熙因爲蘇才翁家摹六幅李成驟雨從此筆力大進觀此圖乃是老年所作可貴也元符三年九月丁亥觀於靑神蘇漢侯所【山谷題跋】

郭熙畫秋山平逺【潞公爲跋尾】玉堂晝掩春日閒中有郭熙畫春山鳴鳩乳燕初睡起白波靑嶂非人閒離離短幅開平逺漠漠疏林寄秋晚恰似江南送客時中流回首望云巘伊川佚老鬢如霜臥看秋山思洛陽爲君紙尾作行艸炯如嵩洛浮秋光我從公遊如一日不覺靑山暎黃髮爲畫龍門八節灘待向伊川買泉石【東坡全集】語曰畫石如飛白木如籀又云畫竹榦如篆枝如艸葉如眞節如郭熙唐棣之樹文與可之竹溫日觀之葡萄皆自艸法中得來此畫與書通者也至於書體篆如鵠頭虎爪倒薤偃波龍鳯麟魚虫云鳥鵲鵠牛鼠猴雞犬兔科斗之屬法如錐畫沙印印泥拆股屋漏痕髙峯墜石百嵗枯藤驚蛇入艸比擬如龍跳虎臥戲海遊天美女仙人霞收月上及覽韓退之送髙閒上人序李陽冰上李大夫書則書尢與畫通者也【藝苑巵言】郭熙長谷盤車圖直幅絹本水墨極精或謂李咸熙筆非也

茂實府君收得郭熙秋晚殘霞一軸筆法與項氏溪山行旅一類卽雲煙過眼錄中尢氏所藏舊本旋爲好事者餅金購去矣【又見郭河陽長江萬里圖在李氏亦爲宋祕書省故物眞名迹也】

陸生擕示郭熙江山秋霽畫卷絹本水墨極佳後有文嘉王穉登董其昌三跋乃莫云卿故物也是日又見文徵仲瓶山圖捲絹本淺絳色秀潤可喜後有黃省曾王谷祥文彭文嘉王寵徐縉等十跋亦奇迹云郭熙山水其寫艸樹妙絕千古固宜大名垂宇宙第石脈自成一家非其至者黃子久以畫石如雲取之溺愛甚矣

燕文貴秋山蕭寺圖潯陽江上山如繡挾防追遊憶往年柿葉霜黃秋滿壑芙蓉波冷月臨川釣舟个个來沙曲梵宇層層倚樹顚白髮田園歸計晚斷腸西望夕陽邊鐘陵余復野棠花落過淸明春事匆匆夢裏驚倚棹幽吟沙際路半江煙雨暮潮生己酉二月廿一日爲淸明日風雨淒然舟泊東林西滸步過伯璇徵君髙齋焚香瀹茗出示燕文貴秋山蕭寺圖展玩旣久因寫是日所賦絕句於上倪瓚漫浪遨遊五十年髙崕絕巘出雲煙眼明恍識圖中意江峽曽乘萬里船天遊生陸廣忽見燕侯畫令人憶舊遊千巖開太古萬木聳髙秋石路驅輕騎江風送逺舟人閒無此境舒捲不能休曲江居士錢惟善蕭寺久寥落燕侯爲發山橫紅樹晚殿鎖碧雲涼杖防情仍在乘舟意不忘獨懷前代事撫景暗悲傷右蕭寺圖乃燕侯文貴所作按梁武帝造佛寺令蕭子雲飛白大書蕭寺二字故名今覽此圖不勝感慨漫賦是詩書識於後環中老人鮑恂己酉嵗僕客沈隠君伯璿家觀燕文貴精妙入神畫

不敢綴辭沈君索詩書卷後勉賦四語後二載復觀斯捲諸公沛然吟長篇沈君復索鄙詩故有是作長風吹船過彭蠡縹緲云巒矗天際天柱峯回玉筍遙金掌芙蓉半空起汴宋先後多畫師回斡天機誰比擬燕侯文貴世罕得防染淸妍才擅美斯圖拂拭雙眼明幽討直須重萬里箾槮絡石虧云根鐵壁蒼崕徹澗沚紺殿珠樓佛寺中丹臺玉室仙境裏水邊沙際市橋通野店人家茅屋底令我憶舊遊心迹追冥搜華星耀丹壑防仗淩洲安期羨門子招邀指蓬丘回視句吳山培塿一土壞載復觀斯圖慷慨興歌謳陸廣野性樂山水廛居違素心苶然困疲役胡能遂幽尋恆思愜所適勝槪恣登臨秋淸景尢曠蒼翠列遙岑霜餘委蔓艸孤秀愛雲林畸人寡諧合結宇丹崖陰浮念不煩遣寂寞契衝襟況復邇蕭寺禪誦有遺音簞瓢足自老簪組知難任披圖憶所歷閱嵗玆已深景物匪殊昔但傷華發侵何當脫塵躅歸休期自今河南髙巽志題於秀水隠居【眞迹】

燕肅

楚江秋曉圖牛頭山望圖

王惟顒氏藏燕肅楚江秋曉圖米友仁苕溪春曉圖淸逸兩絕題詠並佳爲之鑑定入錄惟顒號杏圃精於醫髙士光庵族屬其孫祿之吏部【諱谷祥】則先叔祖誠之憲副【諱意】同年進士也祿之歿書畫多爲人持去亦可嘆也夫

燕穆之楚江秋曉圖燕龍圖在王府以徳業自勵後世乃以能畫稱觀此足見其藝之不凡但恨爲此所掩噫以顏魯公之政事而世亦以書稱可見學之不可不愼也乙丑三月雲門山老樵齊郡張紳蕭條落木楚江秋岸艤風檣萬斛舟歷歷舊遊渾不忘分明黃鶴斷磯頭寄翁幾聲哀角起寒譙一夜淸霜脆栁條浦嶼未明滄海日客帆應發楚江潮山經太白西來險鴈轉衡陽北去遙愧我無才重弔屈忠魂千古有誰招東婁秦衡日出楚山碧照見龍鱗波扁舟何處郎解唱竹枝歌神女朝雲裏啼猿秋樹多蒼梧望不極逺意當如何古鹽官吳奎燕尙書生有巧思能奮志功業圖畫特其一事耳在燕府侍書時王求畫一筆不肯與蓋恐王之志尙偏也故其畫罕見於世此卷筆力遒媚其在早年所制無疑也吳郡張適識月落楚江空秋林待日紅船開飛葉雨人渡長潮風閣影濤聲外山形曙色中神仙問何在有路想難通吳下賀言猿啼秋樹邈月落曉霜淸行客休爭渡風髙浪未平林屋外史楚江秋向曙畫裏景依然旭日浮波面涼風動樹顚同來桃葉渡相並木蘭船欲問西洲信潯陽何許邊吳僧普震碧水連空入望深匡廬秋色正蕭森曙分巴峽猿聲斷月落湘潭鴈影沈宿霧収邊橫荻渚炊煙起處隔楓林何因得似歸來棹笑傲衡門自楚吟石湖吳文泰曉風吹醒蓬夢驚心斷魂潮尾深鬢蕭蕭秋煙黯

黯殘月漸看西墜披衣乍起對萬頃蒼茫半空飛露曙色才分巫山隠隠掃晴翠行舟此際競發嘆還吳適楚盡趨名利投老襟懷思鄕情緒慵賦天涯羇旅鷗汀鴈渚記彷佛當年徧經行處今日披圖舊遊如夢裏余嘗放舟武昌泛赤壁磯登黃鶴樓上巫峽涉瞿塘之險於楚江晨夕飽覽奇勝回首又廿餘年矣今披此圖恍然夢寐追想舊遊姑譜齊天樂詞以寓所慨云嵗癸酉十月朢日夢庵識木落秋江露濕衣放舟有客候潮歸煙霞彷佛天將曙星斗升沈影漸稀避弋雁鴻投渚宿忘機鷗鷺傍人飛巫山巫峽曽登覽猶憶題詩在翠微林泉瞿旼蒼茫巫峽曉搖落楚天秋神女千年廟商人萬里舟詩中曽想賦畫裏每思遊江海平生志窮經老一丘韓奕本自爲農住一丘郤攜書劍歷河洲龍門碣石尋常到鴈宕天臺汗漫遊風舸順流如驟馬人生隨處若浮鷗夜來又作江湖夢剰水殘山總是愁淸江兪行之日光蕩微瀾艸色澹平楚愁雲結蒼梧騎龍下神女水宿煙渚寒山空木落雨客懷歸鳥外迢迢見孤嶼吳人王鳴吉江水滔滔日夜流帆檣來去幾曽休畫圖不盡古今恨感慨令人憶壯遊兪貞木初晰澹微茫猿啼楚江曉恬風展波鏡千里瀉彌渺

起居船上人驚飛岸邊鳥行裝亂塡委徒禦爭紛擾川後弭安流天吳沕深窈陰霾斂遙翳目斷秋旻杳響枻節歌長翔颿逗風小人生等萍寄奔涉何時了旅思協悲端羇情重憂悄忠沈不可見永弔鳴寒篠回首噭湘累蒼山亂雲繞卞同臺城路黃陵廟下瀟湘浦依稀少年羇旅夢澤風生渚宮花落收盡峽雲巫雨長天帶水正日出三竿客船猶艤四望蒼蒼秋光都在白蘋渚流年暗驚易度向畫中空見舊遊如許鼓瑟人遙紉蘭事往誰折芳馨寄與魂消凝竚待收拾閒情寫成新句心與鴻飛空江煙浪裏去年秋友人謝彥起氏爲孟敷陳孝亷索賦楚江秋曉詞久未能成今日偶過許瀾伯讀書山房時夏雨初霽軒明澈因援筆賦此畱瀾伯歸諸孟敷殊愧不工也洪武廿八年孟夏十有一日吳人王璲曽記蒹葭水廟東客心爭渡曉雞中平蕪月落三湘路千里孤舟一雁風別去鄕關猶在夢老來江海尙飄蓬何因得似閒鷗鳥兩兩沙邊睡正濃沈應荻花收陰月初落兩岸雞聲夜光薄津頭估客欲移舟曙色一帆候風作須臾海日燭天紅怒濤洶湧分西東三巴逺映蒼茫外九疑尙在迷漫中作商如仙眞足慕千里惟消數程度畫圖一見意猶歡何況身行此江路沈逺川煙破初旭曙色楚江湄斷峽猿啼迥平沙雁起遲徵車催曉發商舶候潮移月落湘娥浦云愁屈子祠野昏山隠隠岸濶樹離離露芷淸遺馥風篁翠裊枝臨風多感舊弔古謾遐思南北嗟岐路塵沙困鞅羈秋聲紛亂葉人影照輕漪畫裏經遊處披圖一詠詩頓丘葛昺大船駕帆曉欲髮小船載客客未絕行李匆匆不憚勞須臾防面須臾別江濤洶湧聲如雷名利縈擾心爲摧楚天秋髙何所有黃鶴磯頭多美酒便當吟笑解金勿向風波空皓首彭城錢復氐州第一調題楚江秋曉圖後秋色翻霞開曉閃閃金烏已動江渚細蹙靴紋平鋪練帶帆矗船移長水商旅蟬聨到認有南冠行李卉服巴人蠻琛洞客沸來蜂蟻總翠繁陰交梓應坡阪豫章風起寫韻軒楹袪蚊府靖玉宇雲霄裏想燕生情思喜蒼涼景輕摹筆底一片齊紈便流芳千年畫史楓江老漁上山豺虎怒撐目入海蛟龍饑囓足臥遊誰似畫圖閒占斷瀟湘半江緑波紋晃漾勢欲生卻似潑醅新釀成維北有斗防斟酌吸盡狂瀾肝肺淸露華洗淨羣峯小灝气皛熒碧空曉纎纎斜月墮銀鉤獵獵飛帆翔白鳥襄王神女知何處爲雨爲雲空旦暮彷佛漢陽城外祠依稀鸚鵡洲邊渡樓船如屋穏勝家夜泊蘆花近淺沙好是尋常送行客不聞商女彈琵琶平明潮落如奔馬徒禦蕭蕭意閒雅舲鼓枻若登仙豈是天涯流落者人生適興在不羇處世當作汗漫期痛飲采石磯上酒浩歌黃鶴樓中詩左招安期生右接魯連子長揖謝流俗拂衣靑雲裏俯視下界一粟中營營不啻螻蟻同令我對此不得開心胸吁嗟乎令我對此不得開心胸龍泉生極目無邊萬里遙秋來轉覺勢雄豪陰連云夢霜初冷霧接巴陵日未髙赤壁爭雄蘇子賦汨羅遺怨屈原騷煙消燃竹聞漁唱衮衮悲風起怒濤雲閒陸萬秋空江煙霧曉微茫潮落沙寒洲渚長颿拂曙光開夢澤鴈將秋色渡瀟湘荻花團露輕盈雪楓葉迎霞逺近霜倚棹令人添逺思漁歌欵乃起滄浪錫山曹恕七澤蒼茫曙色微眼中風景尙依稀疏林半隠黃陵廟涼霧初消赤壁磯波動蒹葭涵日出沙暄鴻鴈帶霜飛令人卻憶曾遊處濯足中流放棹歸句吳偶武孟露涼風細日初紅潮影巫山與海通數幅蒲帆煙樹裏幾家茆屋水邨中翩翩沙鴈悠悠景隠隠淮山淡淡空歇冢原祠朝欲見斷雲衰艸自西東聴玉張巓曉來潮落雨痕収曙色初分促去舟巫峽空蒙山隠隠楚江迢遞水悠悠蒲帆帶露翻滄溟楓葉籠霞皎素秋今日披圖見佳趣令人猶憶少年遊石湖莫敏曨曨曙光啟渺渺楓江白天空爽气淸露滴千峯碧微茫云夢渚迢遞潯陽宅五栁髙且疏涼風亦蕭瑟河漢縱復橫分明見秋色翩然鶴夢醒孤舟正攜客河南髙巽志陳君永之有宋燕龍圖山水捲元季國初諸人詩蓋其大父孟敷所藏間爲人持去莫知所之其父良紹不勝惋惜終良紹之世不能得錫山華祖芳偶購得之曰此陳氏故物也吾何可私持歸永之永之如獲拱璧出示於予且道其故於戲合浦還珠魯國獲弓其爲喜幸之甚矣未若此卷之尢爲喜幸也蓋珠也弓也特奇物而已此卷旣爲奇物又爲父祖所寶諸賢之作而多美陳氏家世之懿由此觀之不猶愈於珠弓之獲也乎宜永之求志其得失之自以示夫子孫當什襲焉龍圖姓燕名肅字穆之陽翟人善山水師王維李成獨不設色嘗侍書燕王府以禮部尙書致仕又嘗爲龍圖閣直學士故人稱爲燕龍圖云成化六年嵗次庚寅中秋日東原杜瓊書楚江秋曉三首題陳味芝所藏燕龍圖畫卷後天連湘漢水悠悠水色微茫接素秋殘月已沈三國恨亂雲初散九疑愁南方流落身將老西候蕭條客倦遊欲采蘋花悵無伴美人迢遞隔滄洲葭菼蒼蒼白露晞蕭條江色帶微暉平沙鴈逐寒潮起野樹鴉隨亂葉飛漸見九溪如練淨誰憐三戶似星稀不堪昨夜南遊客愁向西風憶授衣夢回江上算秋程水影迢迢積漸明落木西風連鄂渚亂山髙浪隠湓城鐘還野寺經僧起霜裏孤帆估客行往事獨悲前席誤不從賈誼問蒼生吳興沈周寫【眞迹】

畫以人物爲神花竹禽鳥爲妙宮室器用爲巧山水以淸雄奇富變態無窮爲難燕公之筆渾然天成燦然日新已離畫工之度數而得詩人之淸麗也【東坡題跋】

淸河書畫舫卷七上﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷七下

明張醜撰

宋

宋廸

瀟湘八景圖萬松圖崇山茂林圖

宋廸山水長於平逺近世好事家收其瀟湘八景一卷秀雅淸潤冠絕一時每幅有印文曰雲谷寓物雍熈寺僧所藏眞迹也廸以進士擢第善畫林木極得李成遺法運思髙古筆墨神奇廸兄道尢精山水閒淡簡逺取重一時但世不多耳

度支員外郎宋迪工畫尢善爲平逺山水其得意者有平沙落鴈逺浦帆歸山市晴嵐江天暮雪洞庭秋月瀟湘夜雨煙寺晚鐘漁邨落照謂之八景好事者多傳之往嵗小窯村陳用之善畫迪見其畫山水謂用之曰汝畫信工但少天趣用之深服其言曰常患其不及古人者正在於此迪曰此不難耳汝先當求一敗墻張絹素訖倚之敗墻之上朝夕觀之觀之旣久隔素見敗墻之上髙平曲折皆成山水之象心存目想髙者爲山下者爲水坎者爲谷缺者爲澗顯者爲近晦者爲逺神領意造怳然見有人禽艸木飛動往來之象了然在目則隨意命筆黙以神防自然境皆天就不類人爲是謂活筆用之自此畫格進【筆談】

畫中最妙言山水摩詰峯巒當面起李成筆奪造化工荊浩開圖論千里範寛石澗煙林深枯木關仝極難比江南董源僧巨然淡墨輕嵐爲一體宋迪長於逺與平王端善作寒江行克明已往道寧逝郭熙遂得新來名花竹翎毛不同等特出徐熙入神境趙昌設色古無如王友劉常亦堪逞黃筌居宷及譚宏鷗鷺春葩蜀中景艾宣孔雀世絕倫梅行思雞皆妙品惟有長沙易元吉豈止獐猿人不及雕鷹飛動羨張涇番馬胡瓌岌然立濠梁崔白及崔慤蘆鴈屏風供禦幄海州徐易魚水科鱗鬛如生頗難學金陵佛像王齊翰顧徳謙名皆雅玩老曹菩薩各精神道士李劉俱偉觀星辰獨尙孫知防盧氏楞伽亦爲伴勾龍爽筆勢飄颻錦裏三人競輝煥西川女子分十睂宮妝撚綫周昉肥堯民擊壤鼔腹笑滕王蛺蝶相交飛居寧艸虫名浙右孤松韋偃稱世稀韓幹能爲大宛馬包鼎虎有驚人威將軍曹覇善圖寫玉花驄馬今傳之馭人相扶似偶語老杜詠入丹靑詩少保薛稷偏工鶴雜品皆奇推石恪戴嵩韓滉能畫牛小景惠崇煙漠漠唐僧傳古精畫龍毫端想與精神通拏珠奮身奔海窟鬛如飛火騰虛空忠恕樓臺偏有功山頭突出華淸宮用及象坤能畫觜角鐵面頭鬔松侯翼曾爲五侯圖海山聚出風雲烏朱先生著儒服呂翁碧眼長髭須愷之維摩失舊迹但見累世令人模探防眞迹存一本甘露板壁狻猊枯操蛇惡吐火獸鑿名道子傳姓吳僧繇殿龍防雙目卽時便有雷霆驅仙翁葛老度溪嶺瀟灑數幅名移居輞川山水並捕魚長汀亂葦寒疏疏予家所有將盈車髙下百品難具書相傳好古雅君子覩詩觀畫言無虛

宋迪秋山對月圖捲是周艸窻藏本後有元人鄭采題語甚奇走筆錄之天��兮月朤朤山兮水渺渺木森森兮竹��勢��兮墨鱻鱻滎陽鄭采題【眞迹】

三五七言次李謫仙韻題宋復古秋山對月圖後宋才淸迪徳明思超云物外筆落神驚秋山舊迹令人賞對月風流萬古情玉峯張醜廣徳甫

釋巨然

赤壁圖云屋防琴圖秋山漁艇圖蕭翼賺蘭亭圖

【附髙克明雪霽溪山圖吳鎭唐人漁父圖平林野水圖夏山欲雨圖艸亭詩意圖】

劉僉憲廷美藏僧巨然赤壁雪屋防琴二圖筆法秀潤亦復幽深其防琴捲有金趙閒閒諸人詩元張雲門防尾並屬眞迹極可玩又藏髙克明雪霽溪山圖捲宋祕府舊物禦題璽記全後皆歸沈氏蓋僉憲長子石田之姊夫也

巨然秋山漁艇在王氏或云卽江山蕩槳或云江山晚興眞迹神品上上今轉屬董宰太史家矣錄其題詠於後秋鱸春鱖足杯萬頃煙波兩棹橫就使直鉤隨分曲不將浮世釣浮名大徳辛丑九月望日漁陽困學民題於寶婺之寓館湘江霜冷鴈初飛雲滿君山樹影稀秋色天涯元不盡扁舟何事不知歸吳興趙孟頫書晚煙橫樹轉溪灣何事漁舟罷釣還門外秋風吹葉老幽人閒看巨然山虞集巨然運筆如龍變墨气長爲雨气酣未讓右丞圖輞口其猶北苑寫江南鳥衝舴艋歸秋浦樹擁屠蘇起夕嵐三老畱題成四絕晚生有賦不知慚董北苑多畫江南山水得其要領者惟巨然一人耳故其筆意淸逺積墨深潤防染之閒咫尺千里正如幽人逸士豋髙覽逺境接心防與之俱化者豈泥於丹靑之流所可同日語哉虞閣老詩云幽人閒看巨然山豈浪許乎此卷縑素縝密收藏得地故精神具在尢可寶尙也因賦詩以寓嘆賞云洪武乙亥三月旣望後學易恆志【眞迹】

云道人藏巨然夏山深翠圖直幅絹本淺綘色廹塞滿紙蓊郁幽深爲眞無疑欵識畱石脈閒神品也丙子陽月望前二日餘同朝延世兄訪吳能逺氏話閒承示宋裱巨然絹本蕭翼賺蘭亭立軸上有宣文閣印紹興小璽紀察司印其畫山水林木滿幅皆用水墨兼行法止人物屋宇稍爲設色筆法奇古漸開元人門戶故是甲觀次出黃涪翁楷行四帖其第一帖爲蚤年詩三首第二三四帖皆赤牘也而第三紙爲借捕魚圖柬題名堅字作三字形與蔡君謨十帖中閒有襄字類花押之狀者皆古人防筆成妍處次出趙鷗波松石老子圖小幀畫學全師唐人設色濃古次出黃大癡襮琴圖濶幅作淺絳色樹石淸逸人物生動上有楊鐵崖題當是此老得意筆云次出王黃鶴谿山髙逸圖系晚年筆欵云黃鶴山人王叔銘畫楷行楚楚畫更悠然次出倪元鎭碧梧翠竹圖筆勢蒼勁艸艸而成絕不類其平時細描輕染略施淺色防綴乃知此老胸中無所不有耳末出方方壺金鵞曉日爲洪武已酉作烘鎖潑染種種動人又方壺戲墨山水一卷上有文徴仲題詠𨿽精致秀美其渾然天成處尙不如金鵞曉日逸气撲人睂間令人有搴裳濡足意是日獲觀名迹令人應接不暇記此以侈眼福

近時名畫李成巨然山水包鼎虎趙昌花果成官至尙書郎其山水寒林往往人家有之巨然之筆惟學士院玉堂北壁獨存人閒不復見也包氏宣州人世以畫虎名家而鼎最爲妙今子孫猶以畫虎爲業而曾不得其髣髴也昌花果寫生逼眞而筆法輭俗殊無古人格致然時亦未有其比【歸田錄】

題家藏巨然海野圖江郊海野坡陀濶林逺煙疏淡天末枰分蓁町暮潮發星列漁鄕夜梁荊關大圖矜秀防取巧施工亦眞絕意全萬象無不活維摩老筆巨然奪橋旁忽覺來人物接防肻更圖牛羯淵渟浪洑開龍閱汩入瀣翻下鯨決楠盤疑是少陵宅蘆深恐有詹何客黃塵蔽天歸興結時向虛齋一開滌楚國米芾書【寶晉英光集】

余嘗謂右軍父子之書至齊梁而風流頓盡自唐初至虞褚軰一變其法乃不合而合右軍父子殆如復生此言大不易防蓋臨模最易神防難傳故也巨然學北苑元章學北苑黃子久學北苑倪迂學北苑學一北苑耳而各各不相似使俗人爲之一與臨本同若之何能傳世也【莫士龍畫說】

巨然山寺圖絹本細山水所謂淡墨輕嵐自爲一體者乎後有虞集楊維禎錢鼒吳寛沈周陳文徵明詩馬愈陳淳同觀舊藏治平寺中今歸太倉周氏余屢見之

吳寛題髙克明溪山雪意圖【此圖劉僉憲得之任太僕今歸沈啟南後有徐天全防克明宋仁宗時人題曰臣克明上進】赤腳眞人龍鳳姿俯視藝苑時遊嬉良工待詔金門裏髙生前身應畫師含毫吮墨立良久自言臣是唐王維平生胸中無一物獨有山水能容之郭熙成名乃新進【髙宗有詩云克明已死道寧逝郭熙後有新成名】範寛得意才並馳丹靑競巧稱院體後來不比宣和時密竹千岡松萬壑蒼翠峯巒白湖濼岸傍桂楫何處移磵曲茅堂是誰縛行人暮歸天漠漠遙望前邨愁雪落船頭一老獨閒暇詩思分明入寥廓劉侯朝回過燕市亦復愛畫入骨髓偶從太僕得此圖每一開之心輒喜天全仙翁惜題字評品數行而已矣翁今已逝侯亦亡兩洞庭荒湖水【翁嘗自稱大洞庭主人而僉憲家有小洞庭故云】石田多才從後起況有佳兒好文事只今此物欣有托賦詩獨愧前人耳宋社久已屋宋畫如有神劉侯地下勿長嘆楚弓得失皆吾人【家藏集】

吳鎭仲珪書法光畫師董巨而尢工篇詠故所制筆墨淋漓風流爾雅靑浦曹氏藏其唐人漁父詞圖一防乃是仿效荊浩之作樹石奇古辭翰俱精眞尢物也按仲珪生時與盛懋同裏閈懋畫逺近著聞求者踵相接也然仲珪之筆絕不爲人知以坎防終其身今則仲珪遺迹髙者價直百千懋圖至廢格不行古今好尙不同必俟久而論定如此梅道人紙本唐人漁父詞圖作於至正壬辰冬凡爲漁舟十有五而其題詞通十有六一詞魚舟以隔山不畫尢髙布景極異筆勢縱橫乃是廣荊浩遺法而成前後題識娓娓舊爲姚公綬所藏有張寧卞榮周鼎董其昌防今在靑浦曹重甫家眞奇品也

梅道人平林野水圖平林方漠漠野水正湯湯蒼茫日欲落辛苦客異鄕艸店月迥合村路迂更長渡頭人散後漁父正鳴榔梅華道人鴛湖在嘉禾湖水春浩湯家住梅花邨夢繞白雲鄕防翰自淸逸歌詩更悠長緬懷圖中人看云杖桄榔元初眞士嘗居嘉禾紫虛觀好與吳仲圭隠君遊故得其詩畫爲多今年十月餘始出元初卽出示此幀命僕賦詩因走筆次吳隠君詩韻題於上隠君自號梅花道人云至正廿一年嵗在辛丑倪瓚記浣花溪頭車騎發鏡湖影裏畫圖開有客相尋艸堂去何人卻棹酒船廻是處山林有眞隠如此風塵無好懷靑袍不似黃冠樂二老風流安在哉鄭洪【眞迹】

仲鎭山水松石巨冊計十六幀後有吳寛沈周防亦在項氏逸品也

題梅花和尙之塔【蓋仲珪吳公墓也】梅花空有塔千載莫欺人艸證光妙山遺北苑神斷碑猶臥雨古橡未回春欲致先生奠秋塘老白蘋【石田詩集】

項氏藏梅華庵主秋山圖絹本巨幅輕描細染絕不類平時縱逸之筆惜乎無詩僅有欵識一行耳梅花道人艸亭詩意一卷畫仿巨然僧純用淡墨圖寫左右題五言詩一律而署名稱梅沙彌亦甚奇特後有啟南古詩題詠備述畫學源流攀元提巨眞不誣也

乙未三月十一日得法書通釋翰林要訣鈔本於武唐市肆因念梅道人戢身撮土市腥相匝反不若此書襲余蕓蕙中爲洗塵以慶其遭【妮古錄】

文仝

晚靄橫看盤谷圖水墨此君圖倒垂竹

石室先生絹本晚靄橫看前後樹石屋宇人物皆佳左方有涪翁題防原系髙頭濶幅思陵攺裝行捲淸眞奇絕秀潤超羣細玩書畫並佳逺勝李貞伯藏與可水墨此君圖也第李捲備有坡翁律詩題識元人李衎以下十防此又文畫蘇詩同爲卷軸者也第蘇詩頗有殘缺不得稱爲完璧惜哉

石室畫山水捲文仝晚靄橫看【思陵禦題】吳君防示文湖州晚靄橫看觀之嘆息彌日瀟灑大似王摩詰而工夫不減關仝東坡先生稱與可下筆能兼眾妙而不言其善山水豈東坡亦未嘗見邪此畫初入手心欲畱玩數月乃歸之防予逺竄宜州亟遣光山之僕自此往來餘夢寐中耳山谷老人題【眞迹其後尙有都穆一防逸去不存詞載文防中】文湖州畫盤谷圖文湖州以寫竹名天下而山水人物世固未之覩甲寅之秋夏叔宜兄弟出其所作盤谷圖相示曰此蓋湖州得意時筆也予爲之把玩不釋手蓋湖州胸次之髙足以冠絕天下翰墨之妙足以追配古人去之四百餘年覽此一圖尙足使人油然感動如李願初入盤谷韓昌黎與飲酒作歌時也此圖乃袁文淸公家舊物鑑定眞迹無疑九靈山人書於囂囂亭東坡先生嘗言唐無文章惟韓昌黎送李願歸盤谷序一篇而已又稱其友文與可之畫與詩楚詞艸書爲四絕且謂其云世無知我者惟蘇子瞻一見識吾妙處今觀夏叔冝兄弟所藏與可畫盤谷圖山水人物林木風致灑落筆意髙古眞足以追配昌黎文章之妙使當時坡翁見之必加嘆賞無疑也然此圖旣經淸容公鑑定而復爲夏氏奇玩則後世之坡翁亦豈無人哉慈溪桂同徳防右文與可畫盤谷敍圖人物山水髙古秀潤絕類李伯時伯時以山水人物與可以畫竹同出一時各以所長著稱東坡謂與可畫竹前無古人而不言其他畫故世無有知其能畫山水人物者惟宣和畫譜言與可或喜作古槎老枿澹墨一掃𨿽丹靑家極毫楮之妙形容不能及而近時孫大雅記吳仲圭墨竹雲仲圭以畫掩竹與可以竹掩畫其言必有所自然與可畫竹之外他畫絕不傳聞宜興吳氏有所藏晚靄橫看甚妙先友沈周先生嘗見之爲餘言其行筆絕似許道寧按道寜宋初人張士遜詩所謂李成謝世範寛死惟有長安許道寧者是也然評者謂道寧之筆頗渉畦徑所謂作家畫也而與可簡易率略髙出塵表獨優於士气此卷作家士气鹹備要非此老不能作也嘉靖甲辰秋八月二日長洲文徴明防【眞迹】

文與可飛白贊嗚呼哀哉與可豈其多好好奇也歟抑其不試故藝也始余見其詩與文又得見其行艸篆也以爲止此矣旣沒一年而復見其飛白美哉多乎其盡萬物之態也霏霏乎其若輕雲之蔽月翻翻乎其若長風之捲斾也猗猗乎其若遊絲之縈柳絮乎其若流水之舞荇帶也離離乎其逺而相屬縮縮乎其近而不隘也其工至於如此而余乃今知之則余之知與可者固無幾而其所不知者蓋不可勝計也嗚呼哀哉【東坡全集】

文與可墨竹辭余防好此墨戲兮冀遇洋州之色絲捧觀折竹於先友兮筆法蒼然以多姿是宜帖服乎蘇子兮畢世心慕而手追遐稽晚靄橫披兮堪與盤谷袖捲相驅馳何如玆圖之得所兮曾伴海嶽居漣漪恨不據舷請易兮實坐貧窘無髙貲援毫寫夫仳離兮心忡忡焉久不夷

又見洋州絹本倒垂竹巨幅按欵作於熙寜二年本身上有子山伯幾等三詩神采煥發足稱神品

文同字與可梓州梓潼人世稱石室先生又自號笑笑先生錦江道人舉進士稍遷太常愽士集賢校理知陵州洋州湖州方口秀眉操韻髙潔善篆行艸飛白父善畫竹其筆法槎牙勁削如作枯木怪石時自有一種風味議者謂多縱健而少圜媚【書史防要】

蘇軾書文與可墨竹【並序】亡友文與可有四絕詩一楚詞二艸書三畫四與可畫云世無知我者惟子瞻一見識吾妙處旣歿七年覩其遺迹而作是詩筆與可皆逝詩今誰爲新空餘運斤質卻弔斷弦人

又題文與可墨竹【並序】故人文與可爲道師王執中作墨竹且謂執中勿使他人書字待蘇子瞻來令作詩其側與可旣沒八年而軾始還朝見之爲賦一首斯人定何人遊戲得自在詩鳴艸聖余兼入竹三昧時時出木石荒怪軼象外舉世知珍之防賞獨余最知音古難合奄忽不少待誰云死生隔相見如龔隗

文與可畫墨竹屏風贊與可之文其徳之糟粕與可之詩其文之毫末詩不能盡溢而爲書變而爲畫皆詩之餘其詩與文好者益寡有好其徳如好其畫者乎悲夫【東坡全集】

東坡贊文與可梅竹石云梅寒而秀竹瘦而壽石文而醜是爲三益之友全集所不載豈公暮年之筆耶【蘇長公外紀】

文與可畫篔簹谷偃竹記竹之始生一寸之萌耳而節葉具焉自蜩腹蚹以至於劍防十尋者生而有之也今畫者乃節節而爲之葉葉而累之豈復有竹乎故畫竹必先得成竹於胸中執筆熟視乃見其所欲畫者急起從之振筆直遂以追其所見如兔起鶻落少縱則逝矣與可之教予如此予不能然也而心識其所以然夫旣心識其所以然而不能然者內外不一心手不相應不學之過也故凡有見於中而操之不熟者平居自視了然而臨事忽焉防之豈獨竹乎子由爲墨竹賦以遺與可曰庖丁解牛者也而養生者取之輪扁斵輪者也而讀書者與之今夫夫子之托於斯竹也而予以爲有道者則非耶子由未嘗畫也故得其意而已若予者豈獨得其意並得其法與可畫竹初不自貴重四方之人持縑素而請者足相躡於其門與可厭之投諸地而罵曰吾將以爲襪士大夫傳之以爲口實及與可自洋州還而余爲徐州與可以書遺余曰近語士大夫吾墨竹一近在彭城可往求之襪材當萃於子矣書尾復寫一詩其略曰擬將一鵝溪絹掃取寒梢萬尺長余謂與可竹長萬尺當用絹一百五十匹知公倦於筆硯願得此絹而已與可無以答則曰吾言妄矣世豈有萬尺竹哉余因而寔之答其詩曰世間亦有千尋竹月落空庭影許長與可笑曰蘇子辯則辯矣然二百五十匹吾將買田而歸老焉因以所畫篔簹谷偃竹遺予曰此竹數尺耳而有萬丈之勢篔簹谷在洋州與可嘗令予作洋州三十詠篔簹谷其一也予詩云漢川修竹賤如蓬斤斧何曾赦籜龍料得淸貧饞太守渭濵千畝在胸中與可是日與其妻遊谷中燒筍晚食發函得詩失笑噴飯滿案元丰二年正月二十日與可歿於陳州是嵗七月七日予在湖州曝書畫見此竹廢捲而哭失聲昔曹孟徳祭橋公文有車過腹痛之語而予亦載與可疇昔戲笑之言者以見與可於予親厚無閒如此也

東坡與文與可云近屢於相識處見與可近作墨竹惟劣弟只得一竿未說字說潤筆只到處作記作贊備員火下亦合剰得幾紙專令此人去請幸毋久祕不爾不惟到處亂畫題云與可筆亦當執所惠絕句過狀索二百五十匹也呵呵【俱本集】

文與可云余學艸書凡十年終未得古人用筆相之法後因道上見鬭蛇遂得其妙乃知顚素之各有所悟然後至於此耳同畱意於物往往成趣昔有人好艸書夜夢則見蛟蛇紏結數年或晝日見之艸書則工矣而所見亦可患與可之所見豈眞蛇耶抑艸書之精也予平生好與與可劇談大噱此語恨不令與可聞之令其捧腹絕倒也軾【蘇長公外紀】

山谷題文與可竹上鸜鵒云建中靖國元年發篋曝書畫乃見文湖州之妻侄黃斌老所惠與可竹上鸜鵒此所謂功剖造化窟者也

文與可水墨此君圖若人今已無此竹寧復有那將春蚓筆圖畫風中柳君看斷崖上瘦節蛟龍走何如此霜竿復入江湖手蘇軾延祐己未秋九月十有八日薊丘李衎觀於毘陵趙東臯之書隠謹題翰墨眞儒者事書生如山未知判取詩書萬卷來看風霜一枝此老墨君三昧雲山發興淸奇我在蓬萊書府曾看晚靄橫披余曩客京師獲觀文湖州晚靄橫披圖山谷題識其後眞絕品也文湖州平昔丹靑之妙不止墨竹故因及之鄧文原石室先生墨竹之法與雪堂先生之書同有鐘王妙趣此卷爲天錫郭君所藏文畫蘇書紙蠧而墨色如新題識俱有可徴得一展玩何其幸哉防稽王良江夏費雄天臺柯九思京兆杜本同觀本書臨行畫與崔公度到了神交蘇子瞻卻是主林神不

管黯隨涼月度虛檐髙郵龔璛爲郭天錫題當今好事家多藏文竹觀者每以東坡題識定眞僞此卷字畫兩優爲眞無疑汾石巖至治元年冬十二月七日與仁卿來訪天錫得觀石室先生墨君眞迹薊丘李士行書僕平生篤好文筆所至必求披玩所見不啻數百卷眞者十餘耳其眞僞可望而知之文蘇同時徳業相望墨竹之法親授彭城故湖州之作多雪堂所題若必東坡題志而定眞僞則膠柱鼔瑟之論也此卷文畫蘇題遂成全美予舊嘗見之每往來胸中未忘今復於益淸亭中披閱令人不忍釋手故爲之識同觀者倪元鎭至正二年七月十九日丹丘柯九思書至正五年六月廿日趙雍觀於益淸亭中【按鉄网瑚云至正六年十二月廿日觀於益淸亭趙雍與此不同何耶鮑廷博識】東坡之文如長江大河與可之竹若飛龍舞鳯觀此卷可謂一舉兩得矣三寶柱堇題淸貧太守石室翁渭川千畝藏胸中理間防筆盤礡臝兔走鶻落無畱中雨梢晴葉各殊態揮灑位置分纎穠中峯隠居撥鐙法气運生動將無同墨君一來自東襪材當萃彭城公平生知己最親厚走書調笑言舂容陳州客捨示長舌翛然化去當元丰嗚呼二老不復作空瞻遺墨翔鸞龍汝易袁華【眞迹】

古今墨竹以石室先生爲最而東坡澹遊鷗波黃鶴次之石室妙迹稀如星鳯僅於先友處獲觀折竹一小幀眞是無上神品其鷗波黃鶴者余家各有一本所謂秀石風篁圖純仿錐畫沙作石金錯刀作竹逸趣翩翩無忝似舊之目而鷗波小竹石圖備極石如飛白木如籀寫竹還從八法求之妙筆力扛鼎尢足爲此君傳神下視梅華庵主五云閣吏眞培塿耳【墨竹自七子外劉涇張鎡李衎田衍郭畀李倜顧安張遜宋克張紳王紱夏防皆能品】

與可墨竹妙絕古無其人後惟補之叔雅畫梅子固所南蘭蕙水仙差堪繼響此外如日觀葡萄世人以得艸書法稱之然鄙性絕不喜也【練水湯愚公攜示楊補之梅捲後有元人題識鄭所南蘭捲爲沈潤卿藏本本身上有陳淸全一詩及元人防語文徴仲菊圃圖卷畫法全出趙文敏兼前題後詠並屬同幅尢爲賞心快目三卷固是甲觀】

楊補之自畫詠梅柳梢靑詞十首補之門人徐禹功畫梅趙子固題詠並張雨吳瓘吳鎭畫防吳寛楊循吉黃雲識尾今在長洲郭氏袁戒卿故物也【畫系】

楊無咎字補之號逃禪老人又號淸夷長者淸江人後寓豫章髙宗朝以不直秦檜累徵不起書學率更小變其體江西碑碣多無咎書小字尢淸勁可愛嘗自題所藏邕禪師塔銘石云予於率更爲入室上足【書史防要】補遺

範仲淹【附歐陽修蘇舜欽陸遊】

範文正公帖防尾範文正公書落筆痛快沈著極近晉宋人書往時蘇才翁筆法妙天下不肯一世人惟稱文正公書與樂毅論同法余少時得此評初不謂然以謂才翁傲睨萬物眾人皆側目無王法必見殺也而文正待之甚厚愛其才而忘其短也故才翁評書少曲董狐之筆耳老年觀此書乃知用筆實處是其最工大槪文正妙於世故想其鉤指回腕皆優入古人法度中今士大夫喜書當不但學其筆法觀其所以教戒故舊親戚皆天下長者之言也深愛其書則深味其義推而渉世不爲吉人志士吾不信也【山谷題防】

範仲淹善書尢工小楷得樂毅論筆意淸勁中有法度但少肉耳【書系】

歐陽修寄蘇子美詩眞迹姚少師嘗爲僧洪武中住北平慶壽寺得此帖於戍卒家少師自有防藏於其孫廷用亦見之寓意編也【書系長元按此條已見紅字號貫休名下此處悞收】蘇滄浪古詩帖舜欽作書畱別原叔八丈閣下交道今莫言難以古義責錙銖較利害便有太行隔余生性濶疏逢人出胸臆一旦觸駭機所向盡戈防平生交遊面化爲虎狼額謗气懆烈烈中之若病疫遂令老成人坐是亦見斥旣出蕓香署又下金華席摧辱實難任官名器非惜罪始職於余時情未當隙今來濠州涯日夜自羞髙風激頺波相遇過平昔白玉露肺肝晴雲見顏色乃知天壤間自有道義伯明日又告行嗟嗟四海窄慶曆乙酉淸明日書【甫田集附錄】

右宋蘇子美古詩一百五十言畱別原叔八丈蓋王洙原叔也詩語峻防意气悲壯歐陽公謂其放廢後時發憤悶於歌詩殆此類也字畫出入顏魯公徐季海之閒而端勁沈著得於顏魯公爲多當時評者謂爲花發上林月滉淮水豈其然乎按子美慶曆四年丙戌十一月坐監進奏院防客事除名徙蘇州此詩後題乙酉淸明日則是被放之三閱月也時原叔以天章閣侍講史館檢討黜知濠州正坐子美事故詩云遂令老成人坐是亦見斥時子美年三十有八原叔五十一故有老成及八丈之稱又有今來濠州涯及明日又告行等語當是隨原叔至濠及是乃別耳其後子美竟以慶曆八年卒於蘇凡在蘇四年宜其遺迹流傳吳中爲多去今數百年所謂滄浪亭者𨿽故址僅存亦惟荒煙野艸而已至於文章翰墨不少槪見宣和書譜謂𨿽斷章片簡人皆傳播豈在當時已不易得耶此詩𨿽非蘇事而實赴蘇時作少宰徐公子容以爲郡中故實因重價購得之俾徵明疏其大略如此若其志節履行具正史者玆不復云【甫田集】

吳寛防蘇子美艸書老杜絕句全卿侍禦得此卷示予予初閱之以爲山谷書不知其出於滄浪翁也蓋翁晚寓蘇州其手迹絕少𨿽予蘇人亦未嘗見其書也山谷與翁生同時蓋嘗師之故其書相類後特加工耳然翁之妙處未可輕論所謂惟觀其深者知之【家藏集】蘇滄浪帖云艸書把筆離紙三寸取其指寛掌平虛腕法圓轉則飄縱之體自可出絕耳【困學齋雜錄】

陸放翁自書詩一卷共計七首字畫遒勁可愛後有山陰杜思永防今在吳郡黃氏放翁名遊字務觀工詞翰書迹飄逸累官華文閣待制封渭南縣伯才气超邁尢長於詩有集百卷行世余得其大聖樂詞槁藏之

蔡襄

曲水亭世謂之蘭亭嘗觀榻本祕閣一本蘇才翁周越一本此外無繼者晚於王公和處得石本絕有意思先臨一本爲馮當世持去吾眼目益昏不可多得也嘉祐癸卯五月二十八日臨本與諌奴【蘭亭攷】

郭熙

郭熙河陽溫縣人今爲卿畫院藝學工畫山水寒林施爲巧贍位置淵深𨿽復學慕營丘亦能自放胸臆巨潭髙壁多多益壯今世人稱獨絕矣【圖畫見聞志】

郭熙秋山平逺二首目盡孤鴻落照邊遙知風雨不同川此閒有句無人見送與襄陽孟浩然木落騷人已怨秋不堪平逺發詩愁要看萬壑爭流處他日終須顧虎頭【東坡全集】

求郭侍禁熙水墨樹石塵埃典卻林泉閒家夢夜夜歸云端知君防筆欺造化乞我幾株松樹看【黃亞夫伐檀集】黃州逐客未賜環江南江北飽看山玉堂臥對郭熙畫發興已在靑林閒郭熙官畫但荒逺短紙曲折開秋晚江村煙外腳明歸雁行邊余疊巘坐思黃柑洞庭霜恨身不如雁隨陽熙今白頭有眼力尙能防筆映窻光畫取江南好風日慰此將老鏡中發但熙肯畫寛作程五日十日一水石【眞迹】

郭熙山水其山聳防盤回水源髙逺多面石亂雲皴鷹爪樹松葉攢鍼雜葉夾筆單筆相半人物以尖筆帶防鑿絕佳早年巧贍致工晚年落筆益壯自著山水訓議論一時卓絕千古可防【格古要論】

吳寛題郭熙雪浦待渡圖宋人能畫非等閒郭熙絕藝如荊關禦府收藏三十軸玉堂猶自遺春山橫圖若此才數尺春山相逢猶厚顏兆風怒號振平埜巖石吹墮林柯彎望中慘慘皆雪意飛鳥未倦爭飛還何人剪水作六出山上失千靑鬟然上下同一白但見空林楓葉殷流泉不流凍作滴豈似雨過聴潺湲羣猿入洞失連臂文豹藏窟無一斑須臾坑谷盡塡滿萬頃蕩漾仍澄灣野航載客遙在望舉手招呼急欲扳冰花粘棹行尢澁云底落日懸孤環往來浦口屢渉險未識舟人心孔艱擁裘馬上莫相笑山南防徑非人寰【家藏集】題燕文貴山水風雨圖本出於李成超軼不可及也近世郭熙時得一筆亦自難得

燕肅

燕文貴吳興人善畫山水精細之極尢爲太宗所重文貴嘗畫七夕夜市圖自安業界北頭向東至潘樓竹木市井盡存狀其浩穰之所至爲精備又富商髙氏家有文貴畫舶船渡海圖其本大不盈尺舟如葉人如麥而檣帆橰櫓指呼奮勇盡得態度至於風波浩蕩島嶼相望蛟蜃雜出咫尺千里何其妙也詳載聖朝名畫評云【畫系】

董逌書王氏所藏燕仲穆畫云余評燕穆之畫蓋天然第一其得勝解者非積學所致也想其解衣磅礡心防神放羣山萬木泠然有感而應者故雷霆風雨忽乎見前而不可卻當此時豈復有畫者邪公初爲燕王府官王欲得畫而卒不能致之知其愼於技也余嘗謂公以名徳顯世後人不得盡知徒以畫名於天下至與庸工繪史以丹墨自別者同稱此與顏太史列於書藝小人閒可同爲一嘆也【廣川畫防】

宋迪

宋復古畫瀟湘晚景圖三首西徵憶南國堂上畫瀟湘照眼雲山出浮空野水長舊遊心自信信手筆都忘防有衡陽客來看意茫落落君懷抱山川自屈蟠經營初有識揮灑不應難江市人家少煙村古木攢知君有幽意細細爲尋看咫尺殊非少陰晴自不齊徑蟠趍後崦水防赴前溪自說非人意曾經信馬蹄他年宦遊處應話劍山西

蘇軾觀宋復古畫敍舊聞房琯開元中嘗宰盧氏與道士邢和璞山逰過夏口村入廢佛寺坐古松下和璞使人鑿地得甕中所藏婁師徳與永禪師書笑謂琯曰頗憶此耶琯因悵然悟前生之爲永禪師也故人栁子玉寶此畫曰是唐本宋復古所臨者元祐六年三月十九日余自杭還朝宿吳淞江夢長老仲殊挾琴過余彈之有異聲熟視琴頗損而有十三余嘆息不已殊曰𨿽損尙可修曰柰十三弦何殊不答誦詩曰度數形名豈偶然破琴今有十三弦此生若遇邢和璞方信秦箏是響泉餘夢中了然識其所謂旣覺而忘之明日畫臥復夢殊來理前言再誦其詩方驚覺而殊適至意其非夢也問之殊蓋不知是嵗六月見子玉之子子文於京師求得其畫乃作詩並書所夢其上子玉名瑾善作詩及行艸書復古名迪畫山水艸木蓋妙絕一時仲殊本書生棄家學佛通脫無所著皆奇士也詩曰破琴𨿽未修中有琴意足誰云十三弦音節如佩玉新弦𨿽髙張絲聲不附木宛然七弦箏動與世好逐陋矣房次律因循墮流俗懸心董庭蘭不識無弦曲【並東坡全集】

宋迪字復古師李成淸甚士大夫畫中最佳不在李公年之下其猶子子房亦得家法【畫鑑】

釋巨然

雪屋防琴圖總防右巨然雪屋防琴圖金源氏諸老手題皆可寶藏

秉文乃趙秉文字周臣號閒閒大定三十五年進士泰和三年翰林院修撰貞祐四年侍講學士明年轉侍讀興定中拜禮部尙書同修國史知集賢院公奕字季宏大定二十八年進士累遷著作郎翰林修撰同知集賢院以直學士致仕思文字廷玉明昌五年進士貞祐中歷虢州刺史汝州防禦使金安集慶兩軍節度使召拜禮部尙書金南遷以後楊吏部子文楊吏部之美趙禮部周臣陳司諫正叔與廷玉皆完人終始無玷缺者戊午淸明雲門老樵齊郡張紳題【鐵网瑚】

趙秉文字周臣號閒閒居士磁州陽人登進士第官至翰林學士爲人至誠樂易未嘗以大名自居仕五朝官六卿書法效鐘王艸尢遒勁世競寶之【書史防要】

巨然山寺圖襌林閟淸景雲門作重關幽人不可求邈然在髙山古路何迢迢前塵接人寰𨿽有樓觀髙飛泉望潺湲誰爲飛行身踐踏紫翠閒野渡具舟楫有時終日閒空令垂釣客薄暮聴鐘還虞集題巨然山寺圖老巨三昧筆脫紙作荊關僧中有此郎宜水復宜山

層巒當面起雲气隔塵寰松濤響林谷曲澗雜潺湲風將貝多葉亂落夕陽間老禪不可尋云去山自閒空中聞杖應與鶴俱還鐵道人在雲間七者寮試劉士元經貢墨書髙人造化筆奇槪每相關羣峯獻萬狀一壑分兩山恍疑景外景迥出寰中寰胡麻堆紫緑瀑布下潺湲逺碧聳天際晴雲眠樹間卓哉靑城樵衝襟寫幽閒手招鐵笛仙一去何時還後學錢鼒在交翠軒寫時年七十嵗疏林逗晚照際水開柴關中有方丈室翠納千重山山路多白雲滃然隔塵寰倚笻望崷崪展席聴潺湲願邀巨然老置我水石閒忘歸飽淸暉從此終日閒層巒結暝色不逐樵夫還野岸艤舟楫登登扣禪關木杪望飛閣半依茶磨山翻嫌棟宇髙隔林見人寰石湖分一曲殿腳臨潺湲老僧閱梵語趺坐寒雲閒不知城中人暫到非良閒棹歌答空谷沿流月中還成化丁酉嵗仲冬廿六日予謁先墓還經治平入門

寂然蓋寺僧皆出而長老琬公閱經室中不知余之至也予旣題名壁閒而去明日琬公來謝過且挾巨然畫卷求題因爲次虞邵庵先生韻復之別作一首以記昔日之意蓋巨然此圖摹寫山寺景物殆預爲治平設也戊戌正月十六日書於修竹書館吳寛【眞迹此卷今在周氏】沈周題巨然山寺圖和虞文靖公韻望望虎豹區胡爲有禪關想與靜者宜久住忘深山便如塵中人不知在塵寰云木何窅窕磵壑相潺湲振防往無路始悟縑素閒巨老當運思造化亦等閒區區今畫手古意誰能還沈周【後有文徵仲詩防弗及錄】

絹本水墨山寺圖捲原系巨然師筆幽深秀潤天趣滿目後有虞集楊維楨錢鼒吳寛沈周詩防舊藏治平寺中其僧祕不示人眞方外之瓌寶也【長元按此條與前所載小異重刻於此】

巨然師董源今世多有嵐气淸潤布景得天眞多巨然少年時多作頭老年平淡趣髙劉道士亦江南人與巨然同師巨然畫則僧在主位劉畫則道士在主位以此爲別

坦然明白易辧者顧陸吳周昉人物邊滕徐唐祝花竹翎毛荊李關董範巨然劉道士山水也戴牛曹韓韋馬亦復難辧蓋相似眾也今人畫亦不足深論【並米氏畫史】云道人藏巨然夏山圖一軸絹本細著色拍塞滿紙層累無窮極有意趣兼石閒題巨然筆三小字亦異平日之所見耳【長元按此條與前所載小異重刻於此】

鐘陵巨然善畫山水以董源爲師而細潤過之眞絕品也或以柔弱爲病品出源下豈其然乎後惟惠崇得其髣髴特少煙雲變化耳

醜按湯垕畫鑑盛稱董源夏山圖贊不容口巨然畫師董源固宜其盡善也

吳鎭【原附巨然名下】

吳鎭字仲圭嘉興人艸書學光【書史防要】

仲圭山水多用焦墨成之皴斮分曉气韻沈毅而雲林集中有題仲圭山水詩云道人家住梅花村窻下松醪滿石樽醉後揮毫寫山色嵐霏雲气澹無防亦可謂窮仲圭之愛者矣

松崖圖醜石半蒙山下虎長松倒臥澗中龍感君眼力知多少知在雲山第幾重至正三年春三月八日爲平林居士作於蘧廬之雨窻梅花道人戲墨

古木竹石圖勁節淩淸霜柔枝溥窻雨山中誰其賞髙憶有曹許梅老戲墨也

竹枝圖空洞元無心嵗寒知有節天寒日暮時不攺霜雪葉梅道人戲墨瀟灑瑯玕墨色鮮半含風雨半含煙怪來筆底淸如許老子胸中想渭川湖南散人過墻竹石與可畫竹不見竹東坡作詩忘此詩數蠶脫繭秋云薄戲作渭川淇澳風煙姿紛紛蒼雪落碧籜謖謖好風來舊枝佇看雷雨虛半夜防地起作蒼虯飛梅花道人戲作於春江客捨

梅道人野竹居卷紙本水墨畫艸艸而成極有天趣按題識蓋爲陶南村作後有詩防十餘人大半多名士始於錢惟善訖於王冕【此卷在震澤王氏】醜按雲林詩集中有爲吳處士畫喬林澗石一絕雲山家日出無行蹤雲樹煙蘿逺且重不見鹿眠磐石上提壺自掛一長松今董元宰寶繪冊中小幀有年月畫題欵識而無詩此豈其別本耶

淸河書畫舫卷七下﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷八上

明張醜撰

宋

李公麟

五百應眞圖九歌圖慈孝故實圖君臣故實圖陽關圖西園雅集圖維摩詰所說經相便橋受降圖定林瀟散圖

龍眠李伯時爲北宋畫品第一宣和畫譜文極稱許之所載畫迹多至百本外猶未盡前元時天臺謝奕修蔵其九歌圖別本有曹緯吳說等防見之雲煙過眼錄祕府所無也此卷不止人物擅塲而布景用筆尢爲古雅其前後山水樹石舟車屋宇龍馬鳥獸什物器具無不種種絕倫近從王氏購得之爲著防語以當推轂行將著爲家令必擇子姓中謹厚者守之庶不爲夜壑舟耳

啟南翁藏李龍眠畫女孝經四章每章龍眠自書惜不全吳原博先生爲之作防見公家蔵集中原博暮年募得馬和之風雅八圖亦屬啟南鑑定未幾而原博下世故無防語後【八圖者四風四雅乃闗雎考槃葛屨綢繆鹿鳴伐木鴻雁無羊也和之本工設色八圖獨以白描見長不知者謂爲粉本臆度之論也】

龍眠山人之圖五百應眞也布景不凡落筆尢異前後樹色川光松鍼石脈煙雲風日奇蹤橋梁殿宇勝槪大非平日可比卽其經禪枯坐外或爲棲巖渡海或爲伏虎降龍或爲乘馬駕車或爲坐師騎象以至麋鹿銜花猿猴獻果諸夷頂禮龍王請齋舞鶴觀蓮之容淨髮挑耳之相種種不離宗門本色惟是中間分冩琴棋書畫四段殆是書生習气未除耶【畫系】

韓氏舊藏李伯時五百應眞圖白麻紙眞迹樹石奇勝人物生動而中間煙雲龍水殿宇器具精細之極又復古雅計其成功非窮年累月不能就當爲伯時畫卷之冠末有款云元丰六年八月龍眠山人李公麟其書法亦類顏體防後止存黙齋一防蓋永樂間人也

宋李龍眠九歌圖【神品】離騷九歌圖九歌者屈原之所作也昔楚南郡之邑沅湘之間其俗信鬼好祠作鼓舞以樂諸神原旣遭放逐含懷憂恚見俗人祭祠之禮歌舞之樂其辭鄙陋因爲作九歌之曲上言事神之敬下寄見黜之情以諷焉九者陽數之極自謂否極取爲歌名矣吉日兮辰良穆將愉兮上皇撫長劍兮玉珥璆鏘鳴兮琳瑯瑤席兮玉瑱盍將把兮瓊芳蕙肴蒸兮蘭借奠桂酒兮椒漿枹兮拊鼔疏緩節兮安歌陳笙竽兮浩倡靈偃蹇兮姣服芳菲菲兮滿堂五音紛兮繁會君欣欣兮樂康東皇太一浴蘭湯兮沐芳華采衣兮若英靈連蜷兮旣畱爛昭昭兮未央蹇將憺兮壽宮與日月兮齊光龍駕兮帝服聊翺遊兮周章靈皇皇兮旣降焱遠舉兮雲中覽冀州兮有餘橫四海兮焉窮思夫君兮太息極勞心兮忡忡雲中君君不行兮夷猶蹇誰畱兮中洲美要兮宜修沛吾乘兮桂舟令沅湘兮無波使江水兮安流望夫君兮未來吹參差兮誰思駕飛龍兮北徵邅吾道兮洞庭薜荔柏兮蕙綢采荃橈兮蘭旗望涔陽兮極浦橫大江兮靈靈兮未極女嬋媛兮爲余太息橫流涕兮潺湲隠思君兮陫側桂櫂兮蘭栧斲冰兮積雪采薜荔兮水中搴芙蓉兮木末心不同兮媒勞恩不甚兮輕絕石瀨兮淺淺飛龍兮翩翩交不忠兮怨長期不信兮告我以不閒朝馳騖兮江臯夕弭節兮北渚鳥次兮屋上水周兮堂下捐余玦兮江中遺余佩兮澧浦采芳洲兮杜若將以遺兮下女時不可兮再得聊逍遙兮容與湘君帝子降兮北渚目眇眇兮愁余嫋嫋兮秋風洞庭波兮木葉下白蘋兮騁望與佳期兮夕張鳥萃兮蘋中罾何爲兮木上沅有芷兮澧有蘭思公子兮未敢言荒忽兮逺望觀流水兮潺湲麋何食兮庭中蛟何爲兮水裔朝馳余馬兮江臯夕濟兮西澨聞佳人兮召余將騰駕兮偕逝築室兮水中葺之兮以荷蓋荃壁兮紫壇播芳椒兮成堂桂棟兮蘭橑辛夷楣兮藥房罔薜荔兮爲帷擗蓮櫋兮旣張白玉兮爲鎭疏石蘭兮以爲芳芷葺兮荷屋繚之兮以杜蘅合百艸兮實庭建芳馨兮廡門九疑實兮並迎靈之來兮如雲捐余袂兮江中遺余褋兮澧浦搴汀洲兮杜若將以遺兮逺者時不可兮驟得聊逍遙兮容與湘夫人秋蘭兮麋蕪羅生兮堂下緑葉兮素枝芳菲菲兮襲余夫人自有兮美子蓀何爲兮愁苦秋蘭兮靑靑緑葉兮紫莖滿堂兮美人忽獨與余兮目成入不言兮出不辭乘回風兮載云旗悲莫悲兮生別離樂莫樂兮新相知荷衣兮蕙帶儵而來兮忽而逝夕宿兮帝郊君誰須兮云之際與汝遊兮九河衝飈起兮水波與女沐兮咸池晞女發兮陽之阿望美人兮未來臨風怳兮浩歌孔蓋兮翠旌登九天兮撫彗星竦長劍兮擁幼艾蓀獨宜兮爲民正少司命若有人兮山之阿被薜荔兮帶女蘿旣含睇兮又宜笑子慕余兮善窈窕乘赤豹兮從文貍辛夷車兮結桂旗被石蘭兮帶杜蘅折芳馨兮遺所思余處幽篁兮終不見天路險難兮獨後來表獨立兮山之上云容容兮而在下杳兮羌晝晦東風飄兮神靈雨畱靈修兮憺忘歸歳旣晏兮孰華予采三秀兮於山閒石磊磊兮葛蔓蔓怨公子兮悵防歸君思我兮不得閒山中人兮芳杜若飲石泉兮防松柏君思我兮然疑作雷塡塡兮雨猨啾啾兮狖夜鳴風颯颯兮木蕭蕭思公子兮徒離憂山壬午仲夏廿四日余寓吳房防子明故人出李伯時所畫離騷九歌求余書其詞於每篇之後余謂李畫格韻髙妙當與唐王摩詰輩並軫非今世防筆和墨畫史所能造也又子明好事藹然不凡故余樂爲書亦欲托於畫以自列云穎昌曹緯元象題先君故物盜敓之餘偶復得之說題先君諫院崇寧閒僑寓漣水得此軸於巡檢劉昌公子明飄泊干戈之餘書畫無復存者而此軸再獲今以歸元象賢良猶子上閤承宣功顯巾笥功顯好奇尙古種學績文克肖諸父詩曰惟其有之是以似之功顯有焉紹興二十六年歳在丙子七夕錢唐吳說題後張浚觀吳師禮安中王廣陵之聓建中靖國閒臨池擅美恥於自名學士大夫有求者面輒發赤或繼以怒𨿽其家僅存數十帖爾想眼髙余輩介不妄可傅朋安中子也出故物歸忠靖曹公題字於後益知元象龍眠取重當時藝云藝云書畫云乎哉元載詞源衮衮文獻所萃當克繼之淳祐壬寅暮春十九日臨海謝奕恭書於妹倩卷末是歳首夏五日謝奕修借臨於靑嶼且躬自橅冩皆僅得其一二耳右李伯時所作九歌圖宗叔本輿張公所蔵也屈原抱忠諫不遇其憤惋之情形於詞亦宜況狀乎神者非無愧有激而能哉伯時畫傳世頗多大率意態相類眞僞亦莫之辧也然至靈善知神情狀閱此必有以發之是所珍也敬爲題歳黓涒灘陽月晦日蓍山道者識李檢法九歌圖並曹吳以下六防劉玨鑑定謹識李伯時作九歌圖余所見非一此卷尢精密遒勁用筆如屈鐵絲蓋得意之作曹緯元象無書名而書法乃淸疎有致若此士豈可但狥耳食哉吳傅朋善署書宋思陵欲易九里松額屢書皆罷去自嘆以爲不及也竟不易其書亦不多見僅見此防耳閱一名畫而得兩法書余亦何幸哉長生館主王穉登題王元美說部云吳李以前畫家實而近俗荊闗以後畫家雅而太虛今雅道尙存實徳則病又云董源巨然之迹气槪雄遠墨暈神奇𨿽以眞趣出之然猶未若李成之絕倫此公談藝三昧語也又云趙子昂近宋人人物爲勝沈啟南近元人山水爲優二子之於古可謂具體而微又云唐王右丞維能發景外之趣而猶爲未盡宋李檢法公麟白描人物逺師顧吳牛馬斟酌韓戴山水出入王李似於董李有所未及斯言過矣夫右丞撿法畫聖也子昂啟南奕奕齊勝借令四家出其長技以與荊闗董巨李成輩一時角逐中原未知鹿死誰手是可訾議之乎但檢法畫品在四家中爲不易識得其門者蓋寡自非具慧眼者何能品題下一語也傳聞檢法博學精識出劉貢父上官京師數年不一迹權貴之門佳時勝日載酒出防坐石臨流翛然終日山谷謂其風流文雅不減古人而爲畫所掩其爲當時推許如此及觀檢法之畫筆法如春蠶吐絲雲行水流初看甚平易細玩則六法兼備有不可以語言文字形容者焉然流傳日久眞迹罕存以故贗鼎滿天下至有老死未嘗染指一臠者可慨也卽今孝經九歌山莊歸去來圖摹仿不下千百翻成惡道令人起厭殆是檢法之罪人乎尙賴一二眞迹世其描冩位置深得古意大爲鑑家所賞差堪吐气耳此九歌圖捲定爲檢法眞筆無疑其畫止六實全本也按檢法九歌圖有二一卷凡十一段乃檢法自書是曾經宣和睿賞者【宋未藏趙與懃家止白描神之像而無景界】近世摹撮本皆祖此眞迹至成化閒爲吳江史明古所得語具都穆寓意編中此卷則檢法別本未知作於何年而筆迹極精細其在皇宋元丰之初乎向後廿餘年而曹緯書詞與防實徽宗崇寧壬午歳也緯書前有序後有防詞悉同昭明文選而絹素完好中閒無防縫固知其爲全本耳然亦因詞非靈均之舊坐是不入宣和禦府以免靖康之難斯又不幸中之幸者與其後五十有四年而吳說題後實髙宗紹興丙子歳也說字傅朋爲宋小楷第一墨迹傳世絕少僅見防絲書律詩與此防爲二眞可寶已乃張浚題名略無年月可考或在放逐之歳乎其後八十有六年而二謝書防實理宗淳祐壬寅歳也二謝天臺人兄曰奕恭弟曰奕修並好古成癖嘗建養浩齋以蔵法書名畫詳載周密雲煙過眼錄錄中稱李伯時畫九歌曹緯吳傅朋防者指此其後百五十年而嗣四十三代天師【師名無爲】爲叔本輿公識尾實髙皇帝洪武壬申歳也師書體婉麗源出羲獻可與倪瓚並驅第首行五字的系磨攺不知何故又其後篆防爲劉玨僉憲筆僉憲以畫著名天順中上距皇宋元丰之初幾四百年矣斯皆歷歷可考證者也是後不著相之次直至韓存良太史獲此卷於朱太保家爲著防語甚詳暇日誇示先府君極爲府君所忻慕比時請以宋髙宗眞迹字捲告易弗就尋爲僮僕藏匿割去太史防語以售王徵君百谷【卷首尙存太史書簽】故百谷題識僅敍檢法曹吳書畫之妙餘皆莫及云壬子冬百谷賦白玉樓其所藏書畫亦頗有散失者竊計檢法此卷向爲府君所畱意奚可任其去來因備物易歸並志韓朱以下相之槪以示後人而此卷之珍異又可知已雲閒董元宰太史畱心畫學初從長安邸中買得團扇上李伯時西園雅集圖兼有米襄陽細楷極精移書報陳仲醇云爲此槖裝澁矣又云向見伯時瀟湘畫卷最爲妙絕及觀董北苑所作其間山水奇秀筆趣又復過之乃知伯時𨿽名家所乏蒼茫之气耳夫王董二公皆當世所稱具慧眼者而其持論先後一揆如此則信乎檢法畫品在四家中爲不易識也似反不如沈趙之與右丞人皆知其相鼎足耶余不佞未能闚畫學之奧而願爲檢法執鞭者則以九歌圖捲板實中有風韻沈著內饒姿態其間山水樹石人物屋宇形形色色事事絕倫非胸襟丘壑汪洋如萬頃波胡能爲此擅塲之筆與若董若李方且兩相印可顧吳而下無論已昔漢成帝幸合徳定情之夕謂爲溫柔鄕閒語樊嫕曰吾老是鄕矣不能效武帝求白雲鄕也余於檢法此卷亦云時萬曆癸丑三伏日古吳張醜在山齋對風消暑重裝謹志【眞迹】

伯時蓮社圖捲與吾家九歌畫法正同陳緝熙故物

也天臺謝奕修養浩齋所蔵虞永興頭帖有機暇淸賞文潞公記珍玩蓑笠軒印紹興小璽顏魯公鹿脯帖乞米帖倩仲防楊少師手帖李西臺詩蘓滄浪艸書東坡醉艸又溫公帖陶隱居小楷大洞眞經隱訣後有林希父子題秦少遊數帖周越書劍器行唐劉良騵元陵挽郎告貞元八年三月廿四日三省長官董晉領吏部選袁滋知吏部選杜黃裳尙書右丞趙憬郎中韋夏卿唐陳尙庭縣尉告天寶三載丞相李林甫韋涉景融三人名後又稱陳尙庭四十三載按天寶攺年爲載而人之年齒亦以載代未通也告身乃用羅文紙殊不可曉後有向若冰防趙昌棃花千里收附楊補之四淸圖吳越承制大略如誥敕後書天下兵馬元帥尙父吳越王銜王晉卿八帖皆與親賢宅諸王書內有送酒一帖云瀑釀四器納上以瀑釀酒可謂好奇也東坡救月圖並贊畢良史印小米攻媿齋防蘓氏譜系帖自源明坡頴而下凡五世世各十有餘帖爲六巨帙平生所觀蘓帖未有如是之多且防也米老自畫宅圖又小楷三帖又珊瑚等十帖米老親書楷書畫法並靑山白雲圖米老辧印帖詞云綏平郡名卯裏右政者中有省文有人收古印文曰相侯宣印乃是丞相富民侯薛宣印最小繆篆乃今所謂塡篆也用辧私印二字尙書禮部員外郎米芾審定蔡君謨朱書靑紙上大字東坡書綉觀音贊吳越王判狀二並贊寧狀忠懿王艸書判字一花押李后主畫戲後有建業文房之印韓滉子母牛有錢氏合章大印徐熙出獵圖戴嵩著色飲水牛髙宗題乾卦印唐畫二佛郭熙雪獵圖李伯時畫九歌曹緯吳傅朋防張萱煎茶圖唐

日本大荒西經圖思陵題乾卦印胡防獵騎圖已上三十五卷多賈師憲故物後以此送謝堂堂不能保歸之起翁起翁今亦不自保也【雲煙過眼錄】

米海嶽雲少時未能立家但規模法帖謂之集古字今觀九歌良然左方有伯時畫畫史所稱與伯時經營九歌者是已伯時孝經力追鐘法宣和譜謂書逼魏晉不虛耳二帖皆節文其昌【戲鴻堂帖】

古賢名筆流傳贗迹紛紜可厭龍眠九歌別本獨以深藏獲免尢足嘉尙云或疑爲奕修手筆豈惑於借臨等語耶殆是癡人前不得說夢也玆語正與白馬寺臨同科慧眼定爲智永眞迹令人轉憶海嶽翁耳余家唐宋勝國畫本共有廿卷近爲易李伯時九

歌圖割去趙子昂小竹石圖髙彥敬巢云圖黃子久筲箕泉圖凡三卷一時元人畫迹如掃亦可嘆也夫齋居卽事用拙經營少居閒興趣長閱書宗海嶽展畫得瀟湘玩世歌漁父陶情付索郎向平婚嫁畢白首杖桄榔墨皇齋徒張醜【眞賞齋集】

乙卯春客從燕京來自言購得紙本龍眠九歌圖捲爲李畫之冠計用錢三十萬餘余往謁請觀焉其捲髙頭連幅描法極細然筆則未古也布景合並奕修蔵本六段而成其餘則缺之第中間稍加潤色耳左方亦無題防僅有篆文九歌一通而已余因大笑而別此卷至今在周敏仲處

李龍眠慈孝故實圖伯時眞迹嶺南黎民表書孔子嘗獨立鯉趨而過庭曰學詩乎對曰未也不學詩無以言鯉退而學詩他日又獨立鯉趨而過庭曰學禮乎對曰未也不學禮無以立鯉退而學禮孟子之母其捨近墓孟子之少也嬉戲爲墓閒之事踴躍築埋孟母曰此非所以居子也乃去捨市其嬉戲爲賈衒孟母曰此非所以居子也乃徙捨學宮之旁其嬉戲乃設爼豆揖讓進退孟母曰此眞可以居子矣遂居之孟子幼時問東家殺豬何爲母曰欲啖汝旣而悔曰吾聞古有胎教今適有知而欺之是教之不信乃買豬肉以食之旣長就學遂成大儒公父文伯退朝朝其母其母方績文伯曰以歜之家而主猶績乎其母嘆曰魯其亡乎使僮子備官而未之聞邪居吾語汝民勞則思思則善心生逸則淫淫則忘善防善則惡心生沃土之民不材淫也瘠土之民莫不向義勞也是故王后親織紞公侯之夫人加以紘綖卿之內子爲大帶命婦成祭服列士之妻加之以朝服自庶士以下皆衣其夫社而賦事烝而獻功男女效績愆則有辟古之制也吾冀爾朝夕修我曰必無廢先人爾今曰胡不自安以是承君之官余懼穆伯之絕祀也防廣爲太子太傅上防乞骸骨加賜黃金二十斤太子贈五十斤歸鄕裏日令家供具設酒食請族人故舊賓客相與娛樂數問其家金余尙有幾斤趣賣以供具居歳余廣子孫竊謂其昆弟老人廣所信愛者曰子孫冀及君時頗立產業基址今日飲食費且盡宜從丈人所勸說君買田宅老人印以閒暇時爲廣言此計廣曰吾豈老悖不念子孫哉顧自有舊田廬令子孫勤力其中足以供衣食與凡人齊今復增益之以爲贏餘但教子孫怠惰耳賢而多財則損其志愚而多財則益其過且夫富也者眾之怨也吾旣無以敎化子孫不欲益其過而生怨又此金者聖主所以恵養老臣也故樂與鄕黨宗族共饗其賜以盡吾餘日不亦可乎曾子養曾晢必有酒肉將徹必請所與問有餘必曰有曾哲死曾元養曾子必有酒肉將徹不請所與問有餘曰亡矣將以復進也此所謂養口體者也若曾子則可謂養志也事親若曾子者可也老萊子孝奉二親行年七十作嬰兒戲身著五色斑爛之衣嘗取水上堂詐跌僕臥地爲小兒啼防雛於親側欲親之喜淮水出桐柏山東馳遙遙千里不能休肥水出其側

不能千里百里入淮流壽州屬縣有安丰唐貞元年時縣人董生召南隱居行義於其中刺史不能薦天子不聞名聲爵祿不及門門外惟有吏日來徵租更索錢嗟哉董生朝出耕夜歸讀古人書盡日不得息或山而樵或水而漁入廚具甘防上堂問起居父母不慼慼妻子不咨咨嗟哉董生孝且慈人不識惟有天翁知生祥下瑞無休期家有狗乳出求食雞來哺其兒啄啄庭中拾虫蟻哺之不食鳴聲悲傍徨躑躅久不去以翼來覆待狗歸嗟哉董生誰將與儔時之人夫妻相虐兄弟爲讐食君之祿而令父母愁亦獨何心嗟哉董生誰將與儔崔山南昆弟子孫之盛鄕族罕比山南曾祖王母長

孫夫人年髙無齒祖母唐夫人事姑孝每旦櫛縰笄拜於堦下卽升堂乳其姑長孫夫人不粒食數年而康寧一旦疾病長幼咸萃宣言無以報新婦恩願新婦有子有孫皆得如新婦孝敬則崔之門安得不昌大乎此畫朱子小學數段皆明倫敬身之事無非欲以所行照此樣子不敢失其正者亦可敬也哉或曰此皆小學所載若所謂大學之事則未有一二不知何也嗟乎小學此明倫也大學亦此明倫也小學此敬身也大學亦此敬身也小學之與大學但只大小精粗之閒而已豈有異哉趙子昂不知至惟以畫手髙否爲論是其所知者惟以畫也惟其所知者畫凡君臣父子中國夷狄親疏內外上下冠履之分俱有所不知故至貪富貴而事仇敵甘滎利而陷邊庭無所不至其視命工繪圖使人惕然有所警於君父之間者豈止爲可愧死也哉嚴汝學世寶此卷久矣過余定山求防汝學之先父【闕】與吾戚祝信擕古畫一卷見示亦此卷也余𨿽未嘗題防一語而其心則甚耿耿至今汝學之父子亦可謂知所愛哉治八年歳次乙卯四月八日賜進士南京吏部郎中前翰林院撿討定山居士莊防在張家灣橫河旅次書題李伯時紙本白描慈孝故實捲後尼父庭訓孟母三遷敬姜儆逸防廣散金曾參養志

老萊奉親董生行義唐氏乳姑始余得李伯時畫九歌捲於太原王氏乃前元謝奕修藏本具載雲煙過眼錄中絕愛之制文千餘言防其尾遂以禦李名吾齋並作記而微病其絹本非澄心紙畫九歌系曹緯筆非伯時書尙未號爲盡善也歳丁巳之夏五新安王仲交以伯時書畫慈孝故實入則見示初意蓋欲得余防以爲傳家淸玩耳及余徐閱之見其畫較九歌捲尢細潤而古雅毎則伯時親書其事迹且澄心紙本也末用伯時龍眠印章二押字一皆奇偉亦雅勝其平時私心擬購之以自快卒難發諸口居頃之餘亦出書畫縱觀焉屬有天幸仲交極喜余家趙子昂畫卷把玩至不忍去手比時余欲得李圖王欲得趙畫座客爲之和防彼此竟相易自是禦李齋名若益著而伯時妙迹從此無雙成有雙矣余按古圖畫多聖賢與貞妃烈婦事迹皆可以補世道者後人流爲山水禽魚艸木之類而古意蕩然矣及觀米氏畫史云圖畫故事可備勸戒品居上之上自近世尙冩山水乃不復作胡能想其人論其世志其志而樂其樂乎又元鎭畫評云伯時畫圖種種入聖尢是紙本白描人物爲上絹素設色山水次之兩者相提而論伯時畫格之髙下居然自見矣今慈孝圖捲旣屬故實所載皆上古聖賢可法可之迹更用澄心紙白描筆法頡頏衞協吳道子而每則記事精楷悉從樂毅宣示中來直至捲尾題識猶是子昂承旨大手筆其爲傳世第一品畫無疑矣或者致疑莊防防中此畫朱子小學數段等語似不出伯時之經營意謂小學乃仲晦所集伯時在其前且百歳不應預取爲圖爾余曰否否伯時圖冩故實爲慈者四次孝亦四並起三代迄漢唐行間人物宮室服飾器具皆寓實學非率易防綴者比而又防節其事書之誠可重也厥後仲晦集小學亦取李畫八事散各卷中仍其文不易乃是仲晦之取用乎伯時而非伯時之有取於仲晦也審矣其於昂承旨一防自當出莊防上幾百倍足稱藝林鴻寶柰何嚴汝學氏漫不加省過聴莊防新題敝帚棄之殆非也豈知道學自修趙不如莊品題鑑定莊不如趙二公互有短長所謂合之則雙美離之則兩傷者故與其偏信而獨存孰若兼收並蓄爲得策耶𨿽然汝學翦防一節深可惜也亦可慰也曷故哉夫莊防者昭代所謂信人也隻字不苟片言足爲蓍蔡而其防語如是決非重言以飾伯時畫本者今讀其詞味其旨又何以異於趙防之具存乎若夫伯時人品之孤髙書畫之神化其時投贈詩篇者則王介甫稱頌書法者則趙希鵠陶九成董元宰美其畫寓勸戒者則宣和祕監吳原博許其畫似王摩詰吳道子者則曹元象黃魯直葉少蘊鄧公壽楊亷夫王元美嘉其集大成具眾妙者則蘇子瞻李方叔文徵仲而載之著述者則米元章董史鮮於樞周公謹曹明仲朱性甫都元敬文休承陳仲醇收其卷軸者則趙與懃喬簣成王子慶司徳用莊蓼塘霍淸臣謝奕修沈啟南題其畫迹者則朱伯原王晉卿秦少遊薛道祖釋仲殊陳太虛釋道潛南宋思陵吳傅朋董廣川周少隱曾公捲王英伯周美成王震葛邲趙子昂虞伯生張天雨盧處道倪元鎭劉廷美祝希哲先後紀述詳且備矣並附志於篇末時端陽日寓吳門慶雲裏玉峯張醜在禦李齋與客飲蒲觴畢酣暢題【眞迹】

右圖每則標題小帖惜今不存尙賴形迹可辧余爲補書於後

李伯時畫君臣故實八事後有虞集兪焯等六防卽祝希哲先輩爲撰畫記者也此卷舊藏都元敬家後轉屬張伯起氏矣按虞兪等防捲尾具存止祝記眞筆惜已佚去其辭幸存祝氏集略錄附防後【此卷畫法與慈孝故實一類並是盛年妙迹】

李龍眠畫君臣故實八則沛公西過髙陽酈食其爲裏監門曰諸將過此者多吾視沛公大度乃求見沛公沛公方踞牀使兩女子洗酈生不拜長揖曰足下必欲誅無道秦不宜踞見長者於是沛公起攝衣謝之延上坐張釋之從文帝行至霸陵上居外臨厠時愼夫人從上指示愼夫人新丰道曰此走邯鄲道也使愼夫人鼓瑟上自倚瑟而歌意淒愴悲懷顧謂羣臣曰嗟乎以北山石爲槨用紵絮斮陳漆其閒豈可動哉左右皆曰善釋之前曰使其中有可欲𨿽錮南山猶有隙使其中無可欲𨿽亡石槨又何戚戚焉文帝稱善建昭中元帝幸虎圏鬭獸後宮皆坐熊佚出圏攀檻欲上殿左右貴人傅昭儀等皆驚走馮媫妤直身當熊而立左右格殺熊上問人情咸懼何故當前媫妤對曰猛獸得人而止妾恐熊至禦座故以身當之帝嗟嘆以此倍加敬重焉傅昭儀等皆慚唐明皇嘗引鑑黙然不樂左石曰自韓休入朝陛下無一日歡何自戚戚不逐去之帝曰吾𨿽瘠天下肥矣霍光初輔昭帝政自已出天下想聞其風采殿中嘗有怪一夜羣臣相驚光召尙符璽郎郎不肯授光光欲奪之郎按劍曰臣頭可得璽不可得也光甚異之明日詔增郎秩二等眾庶莫不多光晉永嘉三年山簡鎭襄陽於時四方冦亂簡優遊卒歳惟酒是耽諸習氏豪族荊土有佳園池簡每出嬉遊多之池上置酒輙醉名之曰髙陽池時有童兒歌曰山公出何許往至髙陽池日夕倒載歸酩酊無所知時時能騎馬倒著白接防舉鞭問葛疆何如並州兒晉王猛字景略丰姿雋偉博學好兵書气度宏逺是以浮華之士咸輕而笑之猛悠然自得不以屑懷遂隱於華陰山懷佐世之志斂翼待時候風雲而動桓溫入闗猛被褐而詣之一面談當世之事捫虱而言旁如無人溫察而異之賜猛車馬拜髙官督防請與俱南猛還山唐明皇寵楊貴妃天寶九年忤旨送歸外第溫吉與中貴人善溫入奏曰婦人智識不逺有忤聖情然貴妃久承賜顧何惜宮中一席之地上卽令中使張韜光賜禦饌妃附韜光泣奏曰妾忤聖顏罪當萬死衣服之外皆聖恩所賜惟發膚父母所有乃引刀剪髮一繚附獻明皇見之驚惋卽使力士召還龍眠李伯時畫右李伯時所畫前代故實毫髮纖備眞若想見古人風度意節髙逺豈徒世玩哉識者當珍襲之靑城山樵者虞集此畫或以气節或以任達或以智略或以情致各極其妙然興亡之迹黙存於中觀者以意論之母徒以畫品優劣也天歷二年三月望後兪焯題繪畫之事自虞時固已有之若書五采彰施禮繪事後素之類是已後之能畫而入神品不可以一二數近代惟李伯時之筆稱絕妙自昔至今殆三百防兵燹屢經而猶存遺墨誠難得也𨿽然古人以圖史日陳於左右蓋將以明得失示勸懲也今觀龍眠前所畫皆事載史冊於人倫日用具有微意寓乎其閒善者可法惡者宜懲尙黙識之不徒以爲玩好焉可也時洪武己卯東安袁時億書龍眠居士畫有神筆意一過皆天眞竹帛所紀千萬緒故意冩此何云云沛中凖厭儒雅食其不羞人慢罵奮身長揖摩龍鱗肯爲君王封廣野固知狂客非眞儒亦兆文明大運初遂令叔通建綿蕞干戈未暇聞詩書霸陵未識君臣契一語從容得廷尉誰言禮樂猶未遑郤防夫人瑟中意建昭人物無英雄翻使纖腰當巨熊始知大柄落外戚帝業移入恐懼中博陸忠貞存逺大夜半何須問妖怪一時臣節頗驚疑喜有郎官符璽在開元相業數韓休鏡底問人肥瘦由一自梨園盛歌舞和气冰消華蕚樓盡剪太眞雲鬟緑難酬西去馬嵬羞運回典午關河易日日習家池上醉疎狂笑殺路邊兒可憐大鼎隨人去景略褐破虱可捫大義不向劉裕論致身慷慨許諸葛郤將長策開西秦縹緗捲舒才咫尺千載興衰著遺迹拭目湘潭看畫時層臺寒柏淩雲碧鐘陵侯復余嘗得觀楊文貞公家東陽吳希純所臨趙松雪九歌圖云出龍眠此卷則吾友欽謨大防所蔵龍眠眞迹漢晉唐朝君臣典故可爲法戒者八事末有龍眠自署妙絕矣而觀龍眠固有志於正君謀國者豈閻立本輩可比哉古所謂工執藝事以諫龍眠之謂歟覽者尙敬之哉癸巳冬子月旦葉盛龍眠此卷實與史筆相發明可謂畫家之良史非但工於藝而已蓋古所謂圖史者如此此漢晉唐事凡八未暇悉論惟當熊見妬反兆漢業之衰剪髮啟寵適成唐室之亂使人不能無感於女禍耳後之有天下者宜有鑑於斯成化十五年二月廿七日史官吳寛題【眞迹】

伯時父圖史事八端其一沛公坐文榻降冠長裾一手卷按榻厠一手疏其髯意韻凝逺垂兩足以洗右一女捧持足左執而濯並鴟蹲姿質窈窕一童佩劍立榻後去稍逺酈生髙視挺立舉兩手傲對沛公眉目鼻舌皆豁朗須耏飄揺宛然長者情度其二文帝傍瑟緩立垂襟引髭若歌徹而思者愼夫人郤立帝後婉防密倚瑟首張廷尉秉簡拜奏座側巖巖有大臣气其三爲孝元據牀熊突而前馮媛颺其軀正面交手臨熊屹立傅氏回身上旁斂唇蹙額四體展布意愬愬將趨避者上一手按膝攝裳一手舉向媫妤定婕妤意亦略似動志者而風神固自安確也其四唐明皇帝散步中立拂髯握帶危巾麗裳風態逸甚猶在天府一從官遙捧大鑑對值又三輩在鑑後執杖者二乂手者一皆傴僂嚴畏上後一人抱龍文坐墪一人操鉞乃瘠於韓丞相時也其五博陸侯夜將奪璽郎時子孟握劍而來從以六士一士把巨燎以先二夾掖之一髯持旌前後各一人防劍向外前者特驍獰挺臆怒胔刃直衝人反一掌背後將承霍氏之劍儼如肆刼奪之詞而索雙鍔以舞進者郎對立凝顧右手橫劍左指撫之僩毅特甚而更謐定於大將軍之徒也後一人密擁之其六騎者寛巾大袍半俯其首醉思漠兩足推鐙而前左腕猶鞭右肩垂垂一奚在馬前肩荷之隨行人三其一髽髫負罌其一冠裳想是兒侄輩一童子被髮擎一爵以進爵有借馬爲乘者髀壓其絡俛鬛急頸不能以遽馳馬前兒四齊開掌奔繞而闌之兩腳開者一立一蹻者一曳向後者一將失下跪軟不勝者發四垂者覆頟者髠者數螺累累者長衫者半長衫者裹者引縛者凡與後四從者悉大笑而形模略不雷同焉此山公也其七二人對坐而談戴幘曳舄面目疎秀美髭髯兩手叉握按一膝者桓公也褐博垂臂一手入懷臆閒蕭然沈雅者王景略也老溫後髯防短簿偕立以侍一長面趣額一頗丰腯別一執事人免冠加鞟捧劍值立於後一蒼頭雙髽徒跣握如意一背負蒲籍口眼寒苦可匊而自溫之桀防其溢乎容者亦無若王君之充衍也其八宗遣張韜光視太眞於私第而妃獻髮事也肢體婉轉鬒云髙蟠猶蔚然如生垂一細縷殆長逾其身左手持右手剪精元入神玩之疑便欲防然小女子跪托一盤承之面貎結束亦復飛動韜光執挺遙立別一寺檠匳盒之屬意狀幽惻而莊敬凡事八則系李氏澄心紙白描人長不過今五寸毎紙不過三尺通爲丈夫三十六女婦六嬰稚四君臣夫婦僚佐賓友侍從之異品喜怒悲壯談笑奉事之異情憂勤忠節才略放逸委附之異務人能識之伯時父又自防節史文手鈔每冊之後覽者了然矣所以重者伯時父之藝其一而又托以鑑古之爲世勸懲也予旣獲觀因思所以解其嗜想於一矚之後故志之云耳【祝氏集略】

李伯時三淸圖玉淸天者天寶君之所治也何以言之神【闕】內經曰太虛精妙六合相更變化之道一生一成大洞經曰分形散影位爲上眞上淸天者靈寶君之所治也東華南極北眞西靈蓮花池太淸天者神寶君之所治也天人身有光明大洞經曰身生水火放光萬【闕】項負圓耀浮游【闕】晨此天以蓮花開合爲晝夜日月【闕】明上照不及是【闕】人等身有光明諸君丈人玉輔保蓮花池玉京山四方

三十二天三十二帝與中央之天凡三十三天太史公曰昆侖山者日月隱蔽以爲晝夜大洞經曰金翅爲之落飛翊聖眞君以玉皇殿爲通明殿謂帝身光明與殿光明相照仰視惟見大光明中上帝儼然玉京天天眞九皇虛皇元尊虛皇元老虛皇元君

虛皇元帝東方七宿羅防星君南方七宿金星眞君水星眞君北斗七星太陽帝君木星眞君艮象震象巽象髙上玉皇紫微帝君正一眞人張天師道家謂之引進眞人茅山劉混康

伏章屢至天門能道其詳精爽不二歘然上達東方天王金翅鳥眞武眞君唐將軍葛將軍天篷大元帥引進張眞人坎象三天門下通眞使者奏書南方天王七金山七大海離象周將軍天猷副元帥黑殺眞君西方天王

北方天王四天王居須彌山四埵又有二十八大將軍蓋每方一天王七大將軍也今道家有眞武天篷天猷黑殺四聖皆天之將軍也太陰帝君紫炁星君月孛星君乾象兌象坤象土徳星君火

徳星君西方七宿北方七宿艮象震象巽象坎象離象乾象兌象坤象【共十五幅】臣李公麟制古作畫人物第一谿山次之花卉禽鳥爲下蓋聖賢仙佛使人因敬生悟非苟然也唐以後獨伯時不失此意宋祥符以來尙道家者言此蓋當時應制爲之精致中韻致具存故是合作用卿其寶之澹園居士焦竑【眞迹】

李李伯時三淸圖紙本白描極精凡爲人物三百四十宮殿四十餘尢是圓光下段幾於神化乃武林髙瑞南故物先曾入倪雲林蕭閒書館者捲尾印識具存眞神迹也

檇李項篤壽氏購藏韓朝延家李龍眠畫郭子儀單騎降虜圖捲系宋裱澄心紙白描舊本前後凡十有四防其最著名者趙子昂陳敬初也畫筆如春蠶吐絲而能古雅動人無論起手雲霧驍勇作雜種後合鐵甲士馬作唐裝尢是子儀番將卓立人羣有巖巖出世姿態在吾家番王禮佛圖右此卷國初蔵沐素軒氏乃黔寧王之故物也

項又新誇示李伯時畫維摩經相乃用鐵綫描法非公莫能爲也本身上有吳僧應天民印及鄭氏寶藏漢中趙氏等印其後元僧行魁善慶可了若舟余澤本復淸楚心泰漙洽九防並董元宰太史題識三行皆眞迹可喜圖末原無伯時印欵不知何時爲妄人畫蛇添足差堪短气不腆酷嗜李畫宛轉貿易遂成購雲龍眠書法古雅山谷謂其畫之闗鈕透入書中其欵豈可僞耶

李公麟白描華嚴變相長卷白麻眞迹系宋祕府官本後有蘓過虞伯生防尾在吾家維摩經相之上以較吳生天王送子天龍八部兩卷未免少避三舍古今人不相及處微特學力夐絕抑亦天分有限此圖今在吳城顧氏余諦觀之佛事莊嚴筆力淸勁眞名迹也【此卷用鐵綫白描而人物面部用赤硃細染气韻生動逸趣翩翩亦異制也】

防女孝經相後昔人論文章不闗世教𨿽工無益余以爲圖畫亦然此卷冩女孝經四章而其事迹則每章圖之初不知作於何人獨其上有喬氏半印可辧啟南得之定以爲龍眠筆及觀元周公謹志雅堂雜鈔云己丑六月二十一日同伯機訪喬仲山運判觀畫而列其目有伯時女孝經且曰伯時自書不全則知其爲龍眠無疑啟南眞知畫者哉圖中爲女婦輩所以共職進戒者皆閏門之法家國之利而其容气端莊詳雅覽之使人竦然起敬足以消其淫媟戲嫚之心非特女子之有家者當爲監戒也所謂闗世敎者此類是已延陵吳寛識【眞迹】

李檢法白描陽闗圖一卷細如絲髮神彩煥然後有親書詩防及薛紹彭識尾並三鳯後人等印又有二印一曰忠恕而已一曰闗西傖父不知何人印也此畫原系趙蘭坡故物後歸郝淸臣所見之雲煙過眼錄中今在陳湖陸氏亦云購於全卿【陸全卿太宰刻意好古其神品書畫累至千卷嗚呼可謂盛矣】某丘墓在陳湖之東屢經賞閱【按蘇文忠公集伯時陽闗歸去來二圖並在林次中家蘇公之詩惜今不存】

李伯時番王禮佛圖在韓氏純用鐵綫描法有元人防尾始於李簡訖於聲九臯也此卷亦在嚴氏見之抄沒籍中

崇禎戊辰暮春之望過項氏獲觀宋元畫冊內有宋髙宗人參地黃圖贊對幅【畫系院人佳品書亦非思陵作細觀揠補花甲小璽可辧】楊妹子題馬逺花卉對幅及仇逺等防又姑蘇吳氏文顒宋繡曁沈氏子蕃朱氏克柔刻絲八幀其閒山水樹石人物花鳥種種精妙罕儔足稱鍼絕絲絕次出沈麟矮幅畫山一卷【筆意全仿郭熙後有倪瓚詩防】次出李公麟定林蕭散圖【後有陸佃趙孟頫陳方等五防布景極異筆趣蕭然惜絹素微有塺防污染亦是白璧微瑕耳】次出周文矩織錦回文圖捲【備冩送別防合情景人物樹石皆佳前有淩晏如題署後有宋人細書璇璣圖詩則天皇后禦制記文或云李易安筆也】皆眞本可喜乃項又新之故物也

禦李齋成如笠小圖史紛披花竹相環繞三馬九歌今絕少珍藏什襲逾春艸【春艸者張長史寶帖先世所藏因以名其堂】慈孝番王存古道慧眼偏憐肉眼還相笑鑑定寥寥心悄悄離騷熟讀除煩惱右調寄蝶戀花題禦李齋壁和東坡居士元韻

李伯時山莊圖在嚴氏樹石奇古或云李工道釋人物山水次之恐非確論

李伯時初喜畫馬曹韓以來未有比也曹輔爲太僕少卿太僕視他卿寺有廨捨國馬皆在其中伯時毎過之必終日縱觀有不暇與客語者法云圜通秀禪師爲言眾生流浪轉徙皆自積劫習气中來今君胸中無非馬者得無與之俱化乎伯時懼乃敎之使爲佛像以變其意於是深得吳道子用筆意晚作華嚴經八十卷變相李衝元書其文備極工妙不及畢而以末疾廢重自太息旣不復能畫乃反厚以金帛求其所畫在人世者藏之以示珍貴宣和閒其畫幾與吳生等有持其一二紙取美官者踵相繼而伯時無恙時但諸名士鑑賞得好詩數十篇爾【石林避暑錄】

畫之六法難於兼全獨唐吳道子本朝李伯時始能兼之耳然吳筆豪放不限長壁大軸出奇無窮伯時痛自裁損只於澄心紙上運奇布巧未見其大手筆非不能也蓋實矯之恐其或近眾工之事【畫繼】

李伯時宋畫人物第一耑師吳生照暎千古者也畫馬師韓幹不爲著色獨用澄心紙爲之惟臨摹古畫用絹素著色筆法如行雲流水有起倒作天王佛像全法吳生士人喬仲常專師伯時彷佛亂眞至南渡吳興僧梵隆亦師伯時但人物多作出水紋稍乏神气若畫馬則全不能也伯時暮年作畫蒼古字亦老成余嘗見徐神翁像筆墨艸艸神气烱然上有三絕句亦老筆所書眞是佳作又見伯時摹韓幹二馬神駿突出縑素今在杭州人家使韓復生亦恐不能盡過也【畫鑑】

題李伯時畫飛仙遊騎龍眠畫貎得形模也自奇句曲眞人親鑑定不須言下更題詩【倪雲林集】

龍眠書法山谷謂其畫之闗鈕透入書中【妮古錄】

淸河書畫舫卷八上﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷八下

明張醜撰

宋

蘇軾

三馬圖贊艸聖千文養生論乞居常州奏狀蓮華經宋玉九辯元祐二年宜春帖子自書八賦芙蓉城詩寒食詩宸奎閣碑銘斷山叢篠圖自題木石紙

蘇長公書余所見凡十餘帖而滿意者寡養生論系粉澤紙書之大艸千文乃黃防箋所作蓮華經全本屬熙寧間寫筆力微有未到乞居常州奏狀𨿽小楷淳古苐嫌體格初成不甚變化如赤壁賦則前缺數行宜春帖子又中失一紙其芙蓉城詩寒食篇與九辯三帖皆削去題名都非長公完璧惟李龍眠三馬圖贊成於紹聖丁丑筆勢奕奕動人而紙墨如新文詞盡善足可嫓美宸奎閣碑銘煙江疊嶂歌捲的爲無上神品董元宰太史購而藏之眞可謂蜀得其龍矣己酉得春日記

又見兪氏東坡黃防箋上千文一卷字大如錢許全法藏眞筆意後有漫題三段系連幅則翁本色書也右帖筆如遊龍墨如凝漆原屬劉完庵故物近質伯兄以繩處左方啟南原博元宰三防尾極推許之好奇者謂爲王逸老書非也【逸老王升之字】

蘇文忠公三馬圖贊前有李伯時畫三馬系澄心堂紙眞迹元祐初上方閉玉門闗謝遣諸將太師文彥博宰相呂大防範純仁起諸生遊師雄行邊飭武備師雄至熙河蕃官包順請以所部熟戶除邊患師雄許之遂擒滑羗大首領章靑宜結以獻百官皆賀且遣使告永裕陵時西域貢馬首髙八尺龍顱而鳯膺虎脊而豹章出東華門入天駟監振鬛長鳴萬馬皆瘖父老縱觀以爲未始見也然上方恭黙思道八駿在庭未嘗一顧其後圉人起居不以時馬有斃者上亦不問來年羗溫谿心有良馬不敢進請於邊吏願以饋太師潞國公詔許之蔣之奇爲西河帥西蕃有貢駿馬汗血者有司以爲非入貢歳月畱其使與馬於邊之奇爲請乞不以時入事下禮部軾時爲宗伯判其狀云朝廷方郤走馬以糞正復汗血亦何所用事遂寢於時兵革不用海內小康馬則不遇矣而人少安軾嘗私請於承議郎李公麟畫當時三駿馬之狀而使章靑宜結效之藏於家紹聖四年三月十四日軾在惠州謫居無事因閱舊畫追思一時之事而嘆三馬之神駿乃爲之贊曰吁章世悍驕奔貳師走嫖姚今在廷服虎貂效天驥立內朝八尺龍神超遙若將西燕昆瑤帝念之乃下招籋歸云逝房妖題龍眠畫章牽錦膊驄漢武愛名馬將軍出西徵蹀血幾百萬侯者七十人區區僅得之登歌告神明後來龍眠子心通大宛城落筆動九州俠气橫四溟迢迢歷萬里矯首瞻彤庭不假貳師力汲黯何庸爭重譯自朝貢天王今聖明政和壬辰歳仲夏蓬池生書己酉四月二十二日乙未借觀於眞齋【闕】英彥記之頃遊洛下見此圖於範元實水南新第蓋其尊內相淳夫公元祐中得之伯時父者其後元實攜以歸蜀未十年復見於長安趙端殿公才家不謂今日流落吾裏觀龍眠之畫東坡之贊毛龍神駿絕世二妙其價不減曹將軍與太府韓丞師弟子可以寶無窮云紹興壬子十月旣望紫芝道人防於壺居右龍眠居士李伯時畫三馬圖東坡先生贊之伯時畫妙絕一時畫馬尢工與唐江都王爭優劣三馬固神駿非伯時意匠之巧未易能冩眞逺也東坡之贊雄傑偉麗翰墨精奇眞可寶藏後世觀伯時之畫讀東坡之文想望元祐君臣之忠厚於數千載之下當撫捲而三嘆也紹興甲寅冬十二月七日開封王震書蘇李二公百夫之特圖贊三馬四方爲則夢得拜題李伯時所畫靑宜結三馬圖筆畫簡逺初疑其眞若置諸韓閒誰復疑者蘇內翰謫惠州時書特佳詞語又警防似居徐季海羊曇之右甲寅歳十二月五日王緯借看於荊南官舍古人畫馬形與骨今人畫馬色與肉唐有韓幹筆意

髙宋有龍眠可相續今朝偶見西馬圖眼如懸鈴膝團麯短騣兩耳雙竹批風入四蹄如鐵踣宗伯老蘇亦閒雅贊以詩文過金玉嗚呼安得九方臯見此應須少回矚齊東野老兀顏子敬題於南徐聽雨齋神龍來自大宛西騰踏淸秋十二蹄今日天閒多駿骨玉門沙逺艸萋萋子壽渥窪汗血眞龍種千里霜蹄賈餘勇閶闔牽來三疋練霧鬛霜鬐欲飛動龍眠居士筆有神獨憐神騣爲冩眞雪堂老翁親灑翰妙墨著楮光如新三百年間一蕭瑟此書此畫俱難得市骨猶五百金此卷應當萬金直方今四海同一家玉闗咫尺無塵沙十二閒中盡騠駃不須更畫靑宜結京口兪希魯東坡先生三馬圖贊文似班孟堅書如徐季海杜工

部詩云畫手看前輩吳生逺擅塲爲是耶董其昌藏於寶鼎齋李伯時畫三馬居然曹霸風格不知畫成時此三馬者曾爲畫家取神駿歸帝閒否董其昌題龍眠三馬圖筆簡意自足防契玉局翁題品光南服我今購得之愛防同荊玉寶气看上騰壓倒千橫軸後學張醜恭題【眞迹】

蘇長公三馬圖贊宋元防者九人紫芝道人姓周氏字少隠所著有竹坡詩話三卷王震乃鞏之侄東坡有用王鞏韻送其侄震知蔡州等詩並載東坡集中蔣之奇字穎叔陽羨人卽東坡書贈楚頌帖者夢得張其姓卽東坡爲撰郭忠恕畫贊者非石林也子壽乃楊椿之字本蜀人流寓吳中爲守將脫寅參謀死張士誠之難而吳興張文蔚爲之誄亦名士也【王震大觀閒人嘗序郭氏山水訓纂】

苶音聶疲也籋音撚箱也薾音你艸盛貎批音披擊也防音紫捽也蘇米二公博識絕倫其書苶批不能無籋防之誤字學之難如此【或云蘇公用字法本籋浮雲句蘇林曰籋音躡言天馬上躡浮雲也】

雪堂艸聖千文計共九紙按防蓋爲儋州黎子云作筆勢奕奕動人而公啟中甚不自滿至有轉乞艸聖以贈等語抑何過自貶也又云借酒助气自是旭素遺風非深於書學者不能道耳吳郡後學張醜獲觀東坡先生艸書千文竟謹按王宗稷年譜云元符攺元先生在儋州時年六十餘矣食芋飲水著書以自樂且又謙沖下士日與諸黎防無閒也亦嘗偕軍使張中同訪黎子云作詩投贈今千文自防稱述黎侯盛徳兼敍山川奇勝定爲子云所作無疑筆法如古槎怪石如怒龍噴浪奇摶人非挾大海風濤之气以酒助其豪放胡能有此奇特耶百世之下先生英姿勁節眞可想見於筆札閒耳丁巳修褉日雨窗走墨記【寶墨新編】

養生論【全文不錄】東坡居士以桑楡之末景憂患之餘生而後學道𨿽爲達者所笑然猶賢乎已也以嵇叔夜養生論頗中予病故手冩數本其一以贈羅浮鄧道師紹聖二年四月八日書【眞迹】

蘇文忠公乞居帖汝州團練副使本州安置不得簽書公事騎都尉臣蘇軾右臣向以狂妄得罪伏聖恩賜以餘生處之善地歲月未幾又收錄量移近郡再生之賜萬死難酬臣以家貧累重須至乘舩赴安置所自離黃州風濤驚恐舉家重病幼子喪亾今𨿽已至州而貲用罄竭無以出陸又汝州別無田業可以爲生犬馬之憂饑寒爲急竊謂朝廷至仁旣已全其性命必亦憐其失所臣先有薄田在常州宜興縣粗給饘粥欲望聖慈特許於常州居住若罪戾之餘稍獲全濟則捐軀論報有死不回臣今來不敢住滯一面前去至南京以來聽候指揮干犯天威臣無任俯伏待罪戰恐之至謹錄奏聞伏候勅防元丰七年十月十九日汝州團練副使本州安置不得簽書公事騎都尉臣蘇軾狀奏東坡乞常州居住奏狀不知何緣流落人閒公之名節文章豈待贊嘆今觀其詞翰凜然不可迫視豈以窮達得喪動其心者哉文集中亦有此一奏槁其詞加詳意者以此狀爲簡略不足以動君父之聽故攺用加詳者不然卽先上此奏未能從欲而再用文集所載者俱未可知也當時玉音竟兪其請天地之大徳君臣之大義盡矣後之閱斯文者想例以爲不祥之金不復畱字僕生也晚不揆固陋輙疥卷末云嘉定庚午中秋天臺謝采伯元若書於四明貢院【已上抄錄石刻原文後有本朝名公防尾未及悉記】右蘇文忠公乞居常州奏狀寶帖故徐文靖公藏本卽都元敬先生寓意編所載也後歸梁谿華氏同時防者四人皆知名雅士萬曆攺元十月之望帖從華氏至予家書凡二百六十四字輕淸峭防絕不類坡仙想進禦謹嚴下筆如有神助先軰評定謂與陳湖陸氏米楷寶章錄同妙信天下第一帖也防尾題名謝采伯者乃義興宰奕修之父蓋天臺名士云古今印防完備有傳授之緒何殊寶晉齋中王略帖耶應文肅觀日久愛莫能助儗古卦名詩以志之其詞曰否困咸需訟暌離姤蠱解頤履蹇遁旅晉豫恆丰【右一】臨觀革小過師比震同人大有隨屯賁中孚益漸升【右二】是歲嘉平八日後學淸河張應文齋竹窗手裝幷記【眞迹】

東坡楷書金剛經全帙仿效顏淸臣筆法按年作於元丰之初精勁可喜

先子累歲購求書法僅得東坡小楷乞居帖眞迹至以蘇庵顏其居珍祕不減米老王謝帖後因出示一惡客爲其借閱不還𨿽酬價三倍而使佳人永屬沙吒利可謂殺風景之極矣幸手書防槁尙存聊附石刻左方云醜志【坡翁書以眞行爲第一艸次之楷又次之】

蓮池師之說法雲棲也一鑑古者以東坡正書妙法蓮華經捨入叢林師恐後世或有貪冒妄取者反爲山門之玷郤而不納其介如此按年譜熙寧己酉公年三十有四爲王詵冩詩賦及蓮華經卽此本也又見東坡行書九辯帖筆意妙絕而無欵識豈遭元祐黨人之禍當時收蔵者削去之耶然書法古雅字字皆有題名在內政不須耳其後防語三章皆出名手錄之以爲閒中勝覽

蘇文忠公九辯帖【原文不錄】東坡先生中年愛用宣城諸葛丰雞毛筆故字畫稍加肥壯晚歲自儋州回挾大海風濤之气作字如古槎怪石如怒龍噴浪奇搏人書家不可及也郭畀拜觀於靈濟寺山谷云坡書中年圓勁而有韻大似徐防稽至於老大精神可與顏魯公楊少師方駕觀此帖者當有味其言云泰定丁卯端陽日髙郵龔璛子敬甫書於甫裏書堂之西序右坡翁所書九辯觀其字畫精致紙墨若新眞奇寶也余𨿽鄙野所見不多亦嘗見數十帖皆莊重有餘而逸韻或減此冊可謂兼得之矣況已有勝國二名公品題於前蓋二公以書名家其言足信余復贅此不過識吾所見之歳月而已嘉靖壬寅重陽後道復書於婁江道中【眞迹】東坡芙蓉城詩世王迥子髙與仙人周瑤英防芙蓉城元丰元年三月餘始識子髙問之信然乃作此詩極其情而歸之正亦變風止乎禮義之意也芙蓉城中花防防誰其主者石與丁珠簾玉案翡翠屏云舒霞卷千娉婷中有一人長眉靑炯如微云澹疎星往來三世空鏈形竟坐誤讀黃庭經天門夜開飛爽靈無復白日乘雲軿俗緣千刼磨不盡翠被冷落淒余馨因過緱山朝帝庭夜聞笙簫弭節聽飄然而來誰使令皎如明月入窗櫺忽然而去不可執寒衾虛幌風泠泠仙宮洞房本不扄夢中同躡鳯皇翎徑度萬里如奔霆玉樓浮空聳亭亭天書雲篆誰所銘繞樓飛步髙竛竮仙風鏘然韻流鈴籧籧形開如酒醒芳卿寄謝空丁寧一朝覆水不返瓶羅巾別淚空熒熒春風花開秋葉零世閒羅綺紛膻腥此生流浪隨滄溟偶然相值兩浮萍願君收視觀三庭勿與佳谷生蝗螟從渠一念三千齡下作人閒尹與邢都下髙僉事家藏東坡哀江頭小楷比此差小而結體稍疎不若此書縝密也至元壬辰鮮於樞記坡翁書大小眞艸得意率然無不入妙字形或似顏魯公或似徐季海此卷絕有黃庭神韻爲尢難得也辛亥三月九日延陵倪瓚觀袁登觀嘗見秦太虛與坡帖云素紙一軸敢冀醉後書近文及芙蓉城詩恨不見其眞迹今觀此卷非醉時筆亦不知爲太虛書者否耶結體有遺敎經楷法鑑者當自知之己未四月谷陽陳文東題陳迪敬觀僕平生最愛蘇文忠公書遨防四方凡數載獲觀公遺迹不下百數十幅至於整齊縝密無如此紙況芙蓉城詩又文忠公平昔大得意之作也世有覽此者當具如西方大阿羅漢正法眼觀之呵呵吳郡醉生顧祿隨筆贊嘆【眞迹】

東坡艸書寒食詩當屬最勝後有黃山谷防今在檇李項氏行書煙江疊嶂歌在東倉王長公家又見行書禱雨帖亦屬眞本乃是冩與錢濟明者今在金壇於氏又長公琴操帖村醪詩並是名迹其防尾詳載鐵网珊瑚中檇李項氏藏蘇長公行書九歌一卷止錄文選中所載六章蓋宋人無不精熟文選者末題元祐三年八月廿九日錄軾筆意淸峭紙墨如新希世之寶也

東坡正書金剛經一卷全法顏魯公淸勁可愛今在嚴氏東坡行楷阿育王塔銘聞在陳季白家未及見之

崇寧大觀閒蔡京等用事以黨籍禁蘇黃文詞並墨迹而毀之政和攺元忽弛其禁詔求軾墨迹甚急世人莫知其由或傳徽宗寶籙宮醮筵嘗親臨之一日啟醮道士至醮壇拜章伏地久之方起上詰其故答曰適至上帝所值奎宿奏事良久方畢始能上其章故也上嘆訝之問曰奎宿何人所奏何事對曰所奏不可得知然此宿者乃本朝之臣蘇軾也上大驚不惟弛其禁且欲翫其文辭墨迹矣【蘇公遺事】

吾醉後能作大艸醒後自以爲不及然醉中亦能作小楷此乃爲奇耳江右僧寶索靖七月二十日帖僕亦以是日醉書五紙細觀筆迹與二妙爲三每紙皆記年月是歳熙寧十年也【東坡題防】

防東坡水陸贊東坡此書圓勁成就所謂怒猊抉石渴驥奔泉恐不在防稽之筆而在東坡之手矣此數十行又兼董孝子碣禹廟詩之妙處士大夫多譏東坡用筆不合古法彼蓋不知古法從何出爾杜周云三尺安在哉前王所是以爲律後王所是以爲令予甞以此論書而東坡絕倒也往時栁子厚劉禹錫譏評韓退之平淮西碑當時道聽塗說者亦多以爲然今日觀之果何如耶或云東坡作戈多成病筆又腕著而筆臥故左秀而右枯此又見其管中窺豹不識大體殊不知西施捧心而顰𨿽其病處乃自成妍今人未解愛敬此書逺付百年公論自出但恨封徳彛輩無如許壽及見之耳余書自不工而喜論書𨿽不能如經生輩左規右矩形容王氏獨得其義味曠百世而與之友故作決定論耳防東坡墨迹東坡道人少日學蘭亭故其書姿媚似徐季海至酒酣放浪意防工拙字特痩勁廼似栁誠懸中歳喜學顏魯公楊風子書其合處不減李北海至於筆圓而韻勝挾以文章妙天下忠義貫日月之气本朝善書自當推爲第一數百年後必有知予此論者東坡書隨大小眞行皆有娬媚可喜處今俗子喜譏評東坡彼蓋用翰林侍書之繩墨尺度是豈知書法之意哉余謂東坡書學問文章之气鬱鬱芊芊發於筆墨之閒此所以他人終莫能及爾【並山谷題防】

東坡書眞行相半便覺去羊欣薄紹之不逺予與東坡書如華嶽三峯卓立參昴𨿽造物之鑪錘不自知其妙也中年書圜勁而有韻大似徐會稽晚年沈著痛快乃似李北海此公蓋天資解書比之詩人是李白之流【山谷集】

本朝字書惟東坡魯直元章然東坡多臥筆魯直多縱筆米老多曳筆若行艸尙可使作小楷如黃庭樂毅洛神則不能矣【倪正父語錄】

東坡先生臨錢塘日有陳訴負綾絹錢二萬不償者公呼至詢之云某家以制扇爲業適父死而又自今春已來連雨天寒所制不售非故負之也公熟視久之曰姑取汝所制扇來吾當爲汝發市也須臾扇至公取白團夾絹二十扇就判筆作行書艸聖及枯木竹石頃刻而盡卽以付之曰出外速償所負也其人抱扇泣謝而出始逾府門而好事者爭以千錢取一扇所持立盡後至而不得者懊恨不勝而去遂盡償所逋一郡稱嗟至有泣下者【方秋厓雜錄】

東坡在儋耳謂子過曰吾嘗告汝我決不爲海外人近日頗覺有還中州气象方滌硯索紙筆焚香曰果如吾言冩吾平生所作八賦當不脫誤一字旣冩畢讀之大喜曰吾歸無疑矣後數日而亷州之命至八賦墨迹始在梁師成家或云入禁中矣【曲洧舊聞】

東坡一帖云王十六秀才遺拍板一串意余有歌人不知其無也然亦有用陪傅大士唱金剛經耳字畫奇逸如欲飛動魯直作小楷書其下此拍板以遺朝云使歌公所作滿庭芳亦不惡也然朝云今爲恵州土矣【書系】晁丈無咎言蘇公少時手抄經史皆一通每一書成輙變一體卒之學成而後已乃知筆下變化皆自端楷中來爾不端其本而欺以求售吾知書中孟嘉自可黙識也【蘇長公外紀】

何防云先生翰墨之妙旣經崇寧大觀焚毀之餘人閒所蔵蓋一二數也至宣和閒內府復加搜訪一紙定直萬錢而梁師成以三百千取吾族人英州石橋銘譚稹以五萬錢輟沈元弼月林堂榜名三字至於幽人釋子所蔵寸紙皆爲利誘盡歸諸貴近及大卷軸輸積天上丙午年金人犯闕輸運而往疑南州無一字之餘也而紹興之初余於中貴任源家見其所蔵幾三百軸最佳者有徑寸字書宸奎閣記行書南遷乞乘舟表與酒子賦又於先生諸孫處見海外五賦字皆如醉翁亭記而加老於畢少董處見自西陲還得責呂恵卿詞於王信仲家人鍼篋中續仲永處見海外祭妺徳化縣君文與余世寶東坡先生無一錢詩醉艸十紙龍蛇飛動皆非前後石刻所見者則徳麟趙丈嘗防公書後有翰墨稽天發乎妙定之語爲不虛也【春渚紀聞】

王履道評東坡書云世學公書眾矣劍防弩張驥奔猊抉則不能無至於尺牘狎書恣態橫生不矜而妍不束而嚴不軼而豪蕭散容與霏霏如甘雨之霖森竦掩映熠熠如從月之星紆余宛轉纚纚如縈繭之絲恐學者所未至也二公之論書甚妙然端叔之說亦當以初寮之說終之乃無憾也【說郛】

東坡居士防山叢篠眞迹水墨短捲士气逼人上有開封趙與懃印及齊齋之印蘭坡趙都承所藏蘇畫之一也今在陳湖陸氏他如平岸古木蘭竹蒼厓竟成亾是公矣爲之惆悵不能已已

東坡自題偃松圖紙本短捲乃其謫恵州時示兒過者今在浙西人家怪怪奇奇蓋是描寫胸中磊落不平之气以玩世者也

蘇過善冩山水尢工行艸有斜川集行世東坡所謂老可能爲竹冩眞小坡解與竹神者是也其山水屋木並以焦墨成之大奇大奇

又見東坡萬竿煙雨小幀絹本精細欵云眉山蘇軾下有飛白坡石兼逺景煙靄極精上方文徵仲詩防稱許娓娓可誦也

與朱康叔閣名久思未獲佳者更乞詳閣之所向及側近故事迹爲幸董義夫相聚多日甚歡未嘗一日不談公之美也舊好誦陶潛歸去來常患其不入音律近輙微加增損作般涉調哨徧𨿽微攺其詞而不攺其意請以文選及本考之方知字字皆非創入也謹小楷一本寄上郤求爲書拋磚之謂也亦請錄一本與元弼爲病倦不及別作書也數日前飲酒後作頑石亂篠一紙私甚惜之念公篤好故以奉獻幸檢至【東坡手柬】

東坡古木疎篁在項氏前元人有防

子瞻嘗爲趙景仁作竹篠怪石一紙余贊之曰趙景仁守宗祏防軒冕在丘壑彈鳴琴撫歸鶴蘇仙翁畱醉墨題東坡水石東坡墨戲水活石潤與今艸書三昧所謂閉戶造車出門合轍【並山谷題防】

蘇軾子瞻作墨竹從地起一直至頂余問何不逐節分曰竹生時何嘗逐節生運思淸防出於文同與可自謂與文拈一瓣香以墨深爲面淡爲背自與可始也作成林竹甚精子瞻作枯木枝榦虯屈無端石皴硬亦怪怪奇奇無端如其胸中盤郁也吾自湖南從事過黃州初見公酒酣曰君貼此紙壁上觀音紙也卽起作兩枝竹一枯樹一怪石見與後晉卿借去不還【米氏畫史】

先生戲筆所作枯株竹石𨿽出一時取適而絕去古今畫格自我作古防家所藏枯木並拳石叢篠二紙連手帖一幅乃是在黃州與章質夫莊敏公者帖云某近者百事廢惟作墨木頗精奉寄一紙思我當一展觀也後又書云本只作墨木餘興未已更作竹石一紙同往前者未有此體也是公亦欲使後人知之耳

防於州得先生手畫一樂工復作樂語云桃園未必無杏銀鑛終須有鉛荇帶豈能攔浪藕花卻解畱蓮其後又作漢書子瞻禹功同觀眞三絕也【並春渚紀聞】宋蘇長公自畫背面圖贊畫舉扇障面並作元祐罪人寫影示邁八字楊廷秀有防元祐罪人東坡居士面有何羞作此舉止疾走避影息陰則已胡蓋而彰猶書邁子【吳禮部集】

補遺

李公麟【附吳說】

文臣李公麟字伯時舒城人也熙寧中登進士第父虛一嘗舉賢良方正科任大理寺丞贈左朝議大夫喜藏法書名畫公麟少閱視卽悟古人用筆意作眞行書有晉宋楷法風格繪事尢絕爲世所寶博學精識用意至到凡目所覩卽領其要始畫學顧陸與僧繇道及前世名手佳本至防礡胸臆者甚富乃集眾所善以爲己有更自立意專爲一家若不蹈襲前人而實陰法其要凡古今名畫得之則必模臨蓄其副本故其家多得名畫無所不有尢工人物能分別狀貎使人望而知其廊廟館閣山林艸野閭閻臧獲輿臺皂至於動作態度顰伸俯仰小大美惡與夫東西南北之人才分布防畫尊卑貴賤咸有區別非若世俗畫工混爲一律貴賤妍醜止以肥紅痩黒分之大抵公麟以立意爲先布置緣飾爲次其成染精致俗工或可學焉至率略簡易處則終不近也蓋深得杜甫作詩體制而移於畫如甫作防雞行不在雞虫之得失乃在於注目寒江倚山閣之時公麟畫陶潛歸去來兮圖不在於田園松菊乃在於臨淸流處甫作茅屋爲秋風所防嘆𨿽衾破屋漏非所卹而欲大庇天下寒士俱歡顏公麟作陽闗圖以離別慘恨爲人之常情而設釣者於水濱忘形塊坐哀樂不闗其意其他種種類此惟覽者得之故創意處如吳生瀟灑處如王維謂華麗防人物可以對地獄變相龍眠山莊可以對輞川圖是也此皆摭前輩精絕處防之在己宜出塵表然所於世者甚多人人得以考究公麟初喜畫馬大率學韓幹略有增損有道人教以不可習恐流入馬趣公麟悟其防更爲道佛尢佳嘗寫騏驥院禦馬如西域於闐所貢好頭赤錦防騘之類寫貎至多至圉人懇請恐並爲神物取去由是先以畫馬得名仕宦居京師十年不遊權貴門得休沐遇佳時則載酒出城拉同志二三人訪名園蔭林坐石臨水翛然終日當時富貴人欲得其筆迹者往往執禮願交而公麟靳固不答至名人勝士則𨿽昧平生相與追逐不厭乘興落筆了無難色又畫古器如圭璧之類循名考實無有差謬從仕三十年未嘗一日忘山林故所畫皆其胸中所蘊晚得痺疾呻吟之餘猶仰手畫被作落筆形勢家人戒之笑曰余習未除不覺至此其篤好如此病少閒求畫者尙不已公麟嘆曰吾爲畫如騷人賦詩吟詠性情而已柰何世人不察徒欲供玩好耶後作畫贈人往往薄著勸戒於其間與君平賣卜諭人以禍福使之爲善同意歿後畫益難得至有厚以金帛購之者由是夤緣模仿僞以取利不深於畫者率受其欺然不能逃乎精鑑官至朝奉郎致仕卒於家至今四方士大夫稱之不名以字行又自號龍眠居士王安石取人愼許可與公麟相從於鐘山及其去也作四詩以送之頗被稱賞考公麟生平所長其文章則有建安風格書體則如晉宋閒人畫則追顧陸至於辧鐘鼎古器博文彊識當世無與倫比頃時段義得玉璽來上眾未有能辧公麟先識之士論莫不嘆服以沈於下僚不能聞達故止以畫稱今故詳載以明其出處云今禦府所藏一百有七寫大梵天像二揭帝神像一不動尊變相一防法神像五觀音像三瑞佛像一華嚴經相六金剛經相一維摩居士像一無量壽佛像一禪防圖一釋迦佛像一菩薩像一寫摩耶夫人像一緇衣圖一親近菩薩像二寫王維看云圖一寫十國圖二寫羲之書扇圖一寫盧鴻艸堂圖一寫王維歸嵩圖一蔡琰還漢圖一寫王維像一寫職貢圖二山莊圖一書裙圖一歸去來兮圖二陽闗圖一四皓圍棊圖一織錦回文圖一女孝經相二醉僧圖一玉津訪石圖一孝經相一寫三石圖一玻璃鑑圖一寫生折枝花二杏花白鷴圖一天育驃騎圖一寫唐九馬圖一昭君出塞圖一姑射圖一五王醉歸圖一豢龍氏圖一寫玉蝴蝶圖一禦風眞人圖一遊騎圖一小筆遊戲圖一弄驕人馬圖一習馬圖一二馬圖一馬性圖一寫韓幹馬圖二調習人馬圖一北岸贈行馬圖一寫東丹王馬圖一天馬圖一人馬圖二呈馬圖一番騎圖一九歌圖一祖師法授衣圖一彌陀觀音勢至像一寫摩奴捨夫人像一五星二十八宿像一寫十大弟子像十摹吳道元防法神像二摹唐李昭道海岸圖一摹吳道元四防法神像四摹唐李昭道摘圖一王安石定林蕭散圖一丹霞訪龎居士圖一寫徐熙四面牡丹圖一摹北域贊華蕃騎圖一【宣和畫譜】盧摯題李伯時九歌圖蒼龍駟車載初陽緑天浮春開八荒連蜷飛霧儼冠劍四三神君翼東皇桂醑盎烈蘭肴芳楹筵巫覡紛披猖瑤琴袗衣杳何許兩妃倚竹臨空江野煙顰翠九疑逺暮云灑恨湘波涼冰夷闇投明月璣山夜嘯猿猱悲長歌撫節懷楚累遺音疎越知者稀築室賴有佳人期紫壇荷屋薜荔帷汀洲聊堪搴杜若怨公子兮悵忘歸恑毫慅墨含古色虎頭癡絕公麟追續騷未成今見畫忽欲輕舉超無爲朝來目送秋雲飛【元詩統】

題元祐內廏五馬圖黃太史書其毛齒五馬何翩翩瀟灑秋風前君王不好武芻粟飽丰年朝入閶闔門暮秣十二閒雄姿耀朝日滅沒走飛煙顧盻增意气羣龍戲芝田駿骨不得朽托玆書畫誇哉昭陵石嵗久當頽然【松雪齋集】

李伯時蓮社圖後有李衝元上中記眞迹神品上上今在董宰太史家此圖文徵仲先生有臨本藏於其曾孫文起家

文徵明防李龍眠孝經相右龍眠居士李伯時所畫孝經一十八事蓋摘其中入相者而圖之按畫譜所載禦府伯時畫一百有七中有孝經相此卷蓋宣和所藏然無當時印識而有紹興小璽豈南渡後又嘗入祕府耶伯時喜畫古賢故事每薄著訓戒則孝經相當非特一本此殆別本也伯時之畫論者謂出於顧陸張吳集眾善以爲己有能自立意不蹈襲前人而陰法其要其成染精致俗工或可學至於率略簡易處終不及也此昔人定論余不容贅言若其文學人品在東坡山谷之閒而博學精識出劉貢父之上官京師數年不一迹權貴之門佳時勝日載酒出遊坐石臨流翛然終日山谷謂其風流文雅不減古人而爲畫所掩然而卒亦不能掩也【甫田集】

蘇軾書林次中所得李伯時歸去來陽闗二圖後二首不見何戡唱渭城舊人空數米嘉榮龍眠獨識殷勤處畫出陽闗意外聲兩本新圖墨寶香尊前獨唱小秦王爲君翻作歸來引不學陽闗空斷腸【東坡全集】

李伯時歸去來圖前有宋髙宗禦題中閒薛紹彭逐段書陶辭且欵其後見之雲煙過眼錄【宋畫錄】

與李端叔辱書並示伯時所畫地藏某本無此學安能知其所得於古者爲誰何但知其爲軼妙而造神能於道子之外探顧陸古意耳公與伯時想皆期我於度數之外故特相示耶冇近評吳畫百十字輒封呈並畫納上【東坡手柬】董逌書李伯時縣霤山圗云伯時於畫天得也嘗以筆墨爲遊戲不立寸度放情蕩意遇物則畫初不計其妍得失至其成功則無遺恨毫髮此殆進技於道而天機自張者耶嘗作縣霤山圖遂畫其山林勝勢使人見面如在山中不假他求也嘗謂此山近延陵之茅山是洞庭西門潛通五嶽陳安世茅季偉嘗所遊處昔許映叔元構捨於此而往來茅嶺之洞室者將求終焉其後聞伯時至龍舒不起考其地蓋潛通灊山而衡嶽之舊也今觀此圖疑伯時出入其閒與郭氏爭勝可想而求也【廣川畫防】

韓退之云昔疏廣受二子辭位而去公卿祖道都門外車數百兩道路觀者多嘆息泣下漢史旣其事後世工畫者又圖其迹至今昭人耳目赫赫如前日事龍眠居士嘗以陶靖節歸去來辭形之圖畫家寶戶人人想見其風彩二疏以知足去位元亮以違已棄官皆不爲聲利所汩世外人也龍眠用意至到依辭造設若親見其事云政和二年九月望武林周邦彥防【眞迹】王子慶號丹田所藏李伯時山陰圖許元度王逸少謝安石支道林四像並題小字是米老書縫有睿思東閣小璽幷米印上題南舒李伯時爲襄陽米元章作下用公麟小印奇甚尾用紹興小璽防尾云米元章與伯時說許元度王逸少謝安石支道林當時同遊山陰南唐顧閎中遂畫爲山陰圖三吳老僧寶之莫肯借伯時率然弄筆隨元章所說想象作此瀟灑有山陰放浪之思元丰壬戌正月二十五日與何益之李公擇魏季通同觀李琮記壬戌正月過山陽觀伯時作迥若神明頓還舊觀襄陽米芾一幅輕綃三尺闊百嵗丹靑半塵脫誰將光景寫吳綾神彩森然動毫末臨捲嘆張芝落筆入妙思疎睂映朗目白玉無泥滓堂堂偉且長想見坦腹姿山陰道士鶴目龜趺多秀气右領將軍蕭散精神一片雲東山太傅落落龍驤兼虎步潦倒支公窮骨零丁少道風仲殊述伯時爲元章作山陰圖神情邁往令人顧接不暇今歸希文家宣和六年十二月十八日子楚師正同觀【雲煙過眼錄】

庭堅頓首辱手書勤懇恵示知命捨弟簡札對之哀楚所畱紙軸寫得令送大年兄弟畫恵崇九鹿崔白魚李宗成山水𨿽名品不髙皆非贗作也俟得暇題去東坡龍眠畫決定不是東坡畫竹多成林棘是其所短無一防俗气是其所長此畫柔媚而俗惟枯木是丹陽髙述筆墨也龍眠畫髙似吳生爲其行筆神妙此畫無筆故可知耳庭堅頓首惇禮祕校足下【眞迹】

米氏畫史自言收得李成畫扇爲天下之冠因述宋用臣語以證其奇聞董宰太史從長安中買一團扇上有伯時西園雅集章蠅頭楷行記文極精一時橐裝爲澁二公識趣髙故賞鑑大都相類

李伯時毘邪問疾圖維摩大士身不有云何文殊來問疾惟其維摩身不有故能一念示於有惟其維摩未嘗病故感文殊來問疾不二法門共談演不在黙與非黙處三萬二千師子牀恆河沙數香積國眾生重說不二門畫出人閒貝多葉若作畫與非畫見則有黙與非黙異當知未曾開展時維摩文殊嘗說法風花雲葉水重重琚公道人如是說至大二年三月廿日枯木巖比丘行魁拜贊一生只解彈人短自病元來不防醫非是曼殊來勘破從前敗闕少人知慧雲沙門善慶文殊領眾訪毘耶送語言意不差若謂病從癡愛

起到頭難辧正中邪承天比丘可了文殊如是設問太煞老婆心維摩如是酬答面皮厚多少撿防將來總未勦絕居士元非病文殊謾詰徵無人知此意特地覓圖形至順壬申秋吳城北山若舟西域毘耶離城中有大長老無垢稱辧才神通得三昧佛所防念人所敬以善方便在寢牀似乎有病元非病佛遣其徒往問疾皆曰不堪將此命某人某處被禪訶慚愧至今無可應文殊髙明承佛防珍重此行能報政散花天女花如法燈座鉢飯交相慶二士共坐談妙法月在於水像在鏡二士同來覲於佛一切國土皆淸淨不知何年寫入圖想見心正筆亦正靚妝士女何足觀此卷宜尊爲畫聖老學庵居沙門余澤天泉淨名示疾毘耶室佛遣文殊發問端大地眾生如一子眾生病愈父娘安虎丘本復拜書濡首舌頭尖似鉆淨名心地曲如鉤二千三百年前事今日無言倚石樓洪武十二年三月十六日知足山翁淸濋眞病何憂不易治原來假病極難醫是眞是假無人識惟有文殊一个知徑山心泰拜書李龍眠作毘耶問疾圖其筆法眞贗固有能辧之者前代諸碩師多著語於左中吳天民應上人得而藏焉一日出示復徵余志其後按經長者維摩詰方便饒益眾生現身有疾佛命諸弟子及諸菩薩往詣問疾皆述昔被訶辭不堪任逮妙徳之往八千菩薩五百聲聞百千天人悉隨從圍繞今圖爲菩薩聲聞天人等像者𨿽爲數不當意近之矣又經言摩詰以文殊與眾俱來空其室內惟置一牀今圖居士被帔服執麈尾偃息倚臥者是已而文殊與眾初未有所坐也及身子懷念淨名始現神力於須彌相世界得髙廣座三萬二千妙徳與菩薩吳道者皆就坐其始行菩薩諸聲聞禮之方升今圖維妙徳寶冠纓絡據髙座餘皆不預焉豈以其賔主問答時表異之耶然皆意匠經營不必考索求合於彼其淨名牀頭曵銖衣手散花者蓋天女也教部中謂當座訶有禮座去華等是已彈斥之功於斯爲盛若夫芥納須彌毛吞鉅海不思議解脫妙用未易一二殫述其所談不二法門則三十一菩薩以有言談於無言文殊以無言談於無言淨名以無言談無言要皆說而常黙黙而常說苟不達寂照之道者未足與議也天民能求之於是豈眞圖像之爲貴文字以爲疣贅者哉時洪武甲子仲秋下浣防稽洽在吳門雨華堂寫李伯時維摩說不二法圖余曾見之項氏已三十餘年矣今日重展於蘓門舟次一彈指頃無去來今謂是耶董其昌觀丙辰夏【眞迹】

維摩法說圖晉顧陸唐閻吳皆有之此卷系李伯時眞迹筆法深沈鋒鍔都斂故賞識者希檇李項氏舊購此卷乃吳僧應天民故物僅有漢中趙氏鄭氏等印勝國九僧題防伯時初無印欵爲妄人蛇足被識者看破反增眞畫之累

伯時維摩詰所說經相在項氏有釋行魁曁溥洽等九防其鐵綫描法尢異不類番王禮佛行筆乃釋天民故物今歸余家

趙子昻佛母圖全學李伯時維摩說法像行筆古雅而逸趣過之後有錢舜舉鄧善之文徵仲王元美汪伯玉五防乃莫云卿故物也今在新都江氏又見劉之印畫維摩說法圖立軸紙本大著色全師李伯時亦良史也

右奚人習馬見李王煜閣中集爾雅兩目白爲魚杜子贊備道之頃楊直講家藏翰馬樣十八疋此第二名師子驄公麟寶自先子於皇祐閒得之鄕人馬忠肅亮家在江南時已無四足今繆補之彊虧電雹之資而一日天地亦不害於胸臆凝神之賞當能之元祐五年北岸魚樂軒題紹聖丙子伯時爲予摹韓馬后爲王彥舟取去又在此馬后七年也王元規所得劉景文家紫燕亦名世之畫又敗其足豈圉人太僕爲祟乎二畫眞迹後皆入宣和禦府今悉從胡塵北去痛哉紹興甲寅七夕後一日空靑老人曾紆公捲題安陽韓純彥師質嘗觀翟伯壽米元暉紹興丙辰季夏十二日同觀朝議大夫王公年文嘗以商時銅尊贈伯時伯時戲

爲此以報其贈余書贊六月望日金陵李回少愚題【眞迹】石鼎聨句八段畫一卷照韓文序一則文一段畫李龍眠畫以爲圖晉陵胡綰惇約書紹興庚辰嵗三日【眞迹】摹唐閻立本春秋列國貞女像楚武王鄧曼二國之使衛懿公許穆夫人母許穆夫人趙括括母趙孝成王右龍眠居士摹列國女圖曲盡其妙信乎非閻令不能作非伯時不能摹也嗚呼唐人逺矣得見如伯時者斯可矣吳寛黃伯思列女圖云自密康公母至趙括母凡十五圖考於劉向所讀仁智一卷也此三圖亦止於趙括母當是逸其前十二圖耳佩服古則行筆遒潤不施鉛丹而光彩動人信藝苑之雄也相傳爲伯時所摹可謂能與閻相神衡山文徵明題【眞迹】

吳說傅朋爲宋小楷第一世亦不余曰古人亦自有不幸𨿽然安知非幸乎古之書畫有名無迹者定多幸耳若其流後人撿防未有已也【妮古錄】

吳說字傅朋錢唐人髙宗謂紹興以來雜書遊絲惟錢塘吳說說知信州日朝辭上謂曰朕於大字每以自慊卿書九里松牌甚佳向自書易之殊不迨卿所書當令仍舊是日降防俾根尋舊牌所在說之見重於髙宗如此【書史防要】

蘇軾

東坡書法髙妙一時衣被天下識者謂其或似顏魯公亦似徐季海而尢爲涪翁之所嘆賞郡城王氏舊藏養生論眞迹不惟結搆穏密姿態橫生更兼收藏得地紙墨如新神物也厥後髙宗曾臨一本在吳伯度家見陳仲醇妮古錄

書初無意於佳乃佳耳艸書𨿽是積學乃成然要是出於欲速古人云匆匆不及艸書此語非是若匆匆不及乃是平時亦有意學此獘之極遂至於周越仲翼無足怪者吾書𨿽不甚佳然自出新意不踐古人是一快也【東坡題防】

余嘗見宋人書評極稱坡公艸聖恨少見之千文𨿽極變幻不作牛蛇神尢可喜

王氏世藏坡翁小楷芙蓉城詩眞迹神品上上蓋得之嚴分宜家筆意姿媚可喜與吾家乞居帖絕不類或云徐氏小楷金剛經項氏小本表忠觀碑眞迹庶幾近之然未及見【長元按此條當在芙蓉城詩後】

吳寛防東坡離騷經墨迹予嘗見東坡所書九歌於吳中今復從憲副夏公見此筆意尢覺老硬然東坡所爲惓惓於正則者疑皆在黃恵瓊儋時書觀者必能防此意於紙墨閒也而其後嵗月名氏皆不著豈常所謂多難畏人者耶【家藏集】

僕書作意便髣髴蔡君謨稍得意則似楊風子

更放則似言法華矣昨見歐陽叔弼云余書大

似李北海蔡亦自覺其如此或以爲似徐浩書者非也

恵州帖跋余謫居恵州子由在髙安各以一子自隨余分寓許昌宜興嶺海隔絕諸子不聞余耗憂愁無聊蘓州定慧院學佛者卓契順謂邁曰子何憂之甚恵州不在天上行卽到耳當爲子持書問之紹聖二年三月二日契順涉江渡嶺徒行露宿僵走瘴霧黧面繭足以至恵州得書逕還予問其所求答曰契順惟無所求故來恵州若有求者當走都下矣苦問不已乃曰昔蔡明逺鄱陽一校耳顏魯公絕糧江淮之間明逺載米周之魯公憐其意遺以尺書天下至今知有明逺也今契順𨿽無米與公然區區萬里之懃倘可援明逺例得數字乎予欣然許之獨愧名節之重字畫之妙不逮魯公故爲書淵明歸去來辭以遺之庶幾契順托此文以不朽也東坡居士題【並東坡題跋】

蘓公長年書筆力豪放兼李邕徐浩之所長士大夫乃以爲不如少時書此陽春白雪難爲和者耶【山谷集】題歐陽佃夫所收東坡大字捲尾東坡先生常自比於顏魯公以余考之絕長補短兩公皆一代偉人也至於行艸正書風气皆略相似嘗爲余臨與蔡明逺委曲祭兄濠州刺史及侄季明文論魚軍容坐次書乞脯天气殊未佳帖皆逼眞也此一卷字形如東方朔畫贊俗子喜妄譏評故具之【山谷題防】

予撰寶月塔銘用澄心堂紙鼠須筆李廷珪墨皆一代之選也丹師不逺萬里來求銘予亦不辜其意紹聖三年正月十三日東坡老人書【塔銘小字如季海得意時書書𨿽工拙在人要須年髙手硬心意閒澹乃入微耳庭堅題】

東坡與寶月書大藏經碑別本小行書妙是罪廢後作詳具公與寶月柬中

防東坡書帖後蘓翰林用宣城諸葛齊鋒筆作字疏疎密密隨意緩急而字間姸百出古來以文章名重天下例不工書所以子瞻翰墨尢爲世人所重今日市人持之以得善價百餘年後想見其風流餘韻當萬金購藏耳廬州李伯時近作子瞻按藤杖坐盤石極似其醉時意態此紙妙天下可乞伯時作一子瞻像吾輩聚防時開置席上如見其人亦一佳事【山谷題防】

東坡與孫子思云過辱枉顧知事務冗廹不敢久畱語紙軸納去余空紙兩幅畱與五百年後人防尾也呵呵耘叟詩亦佳【東坡集】

東坡與子由論書云吾𨿽不學書曉書莫如我苟能通其意嘗謂不學可故其子叔黨防公書云吾先君子豈以書自名哉特以其至大至剛之气發於胸中而應之以手故不見有刻畫嫵之態而端冕章甫若有不可犯之色少年喜二王書晚乃喜顏平原故時有二家風气俗子不知妄謂學徐浩陋矣觀此則知初未嘗規規然出於翰墨積習也【詩話緫龜】

王右軍本學衛夫人其後遂妙天下所謂風斯在下也東坡書本出顏魯公其後遂自名家所謂靑出於藍也【蘓長公外紀】

山谷題萬松亭額篆書東坡手畫一樂工又作樂語題之漢書二公卻又能篆也【妮古錄】

東坡云遇天色明暖筆硯和暢便宜作艸書數紙非獨以適吾意亦使百年之後與我同病者有發之也張長史懷素得艸書三昧聖宋文物之盛未有嗣之惟君謨頗有法度然而未放心與東坡相上下耳【曲洧舊聞】

東坡與錢濟明云嶺南家家造酒近得一桂酒法釀成不減王晉卿家碧香亦謫居一喜事也有一頌親作小字錄成切勿示人千萬千萬

東坡與劉器之云志仲本以烏絲欄求某錄雜詩耳某自出意欲與冩廣成子解篇舟中熱倦遂亡之然此意終在也豈可食言哉病不能作志仲書乞封此紙去【並東坡集】

余爲兒時於彭門冦鈞國家見其先世所藏李廷珪下至潘谷十三家墨斷珪殘璧燦然滿目其廷珪小挺嵗久不見膠彩而書於紙閒視之其黑皆非余墨所及東坡先生臨郡日取試之爲書杜詩十三篇各於篇下書墨工姓名因第其品次云【春渚紀聞】

東坡書是王僧防而歷代評者謂學徐浩政不知浩故僧防衣鉢耳東坡艸亦學長沙今傳醉翁亭未必是眞六一居士琴操得之

巴蜀自古多奇士獨不聞善書者自老坡始【妮古錄】周必大題張志寧所藏東坡畫云蘓文忠公詩云空腸得酒芒角出肝肺槎牙生竹石森然欲作不可畱寫向君家雪色碧英气自然乃可貴重五日一石豈知此耶慶元二年十二月旦【平園續稿】

蘓公書蚤學徐季海極瘦勁可喜晚更出入顏平原李北海漸成丰肥頗來墨豬之誚相去如出二人也山谷評東坡書云早年用意精到不及老大漸近自然其彭城以前猶可僞至黃州後掣筆極有力可望而知眞贗也後之學公書者以是言求之思過半矣【蘇長公外紀】與耘老手柬今日無別事舟中十指如懸捶適有人致佳酒遂獨取一杯醺然徑醉念賈處士貧甚無以慰其意乃爲作怪石古木一紙每遇饑時輒以開看還能飽人否若吳興有好事者能爲君月致米三石酒三斛終君之世者便以贈之不爾令雙荷葉收掌須添丁長以付之也【尺牘淸裁】

題東坡竹石石潤竹勁佳筆也恨不得李伯時發揮耳【山谷題防】

東坡先生文章翰墨照耀千古復能畱心墨戲作墨竹師文與可枯木奇石時出新意僕平生見其謫黃州時於路途民家雞棲豕牢閒有藂竹木石因圖其狀作木葉亦細紋其縷及在祕監見拳石老檜巨壑海松二幅奇怪之甚墨竹凡見十四卷大抵寫意不求形似僕曾收枯木竹石圖上有元章一詩今爲道士黃可玉所有矣亦奇品也【畫鑑】

東坡枯木疏竹圖此圖王睂叟眞人所藏也東坡先生用松煤作古木拙而勁疎竹老而活政所謂美人爲破顏恰似腰肢裊此圖亦同此意眞佳作也髙昌正臣舊有東坡墨竹圖一軸與此豈同時作者其向背位置若合璧然眞人因輟此以贈正臣神物防合各自有時其是之謂乎奎章閣學士院鑑書博士柯九思書於錫訓堂【眞迹】

東坡墨竹圖右東坡先生蘇文忠公墨竹圖墨竹聖於文湖州文忠親得其故湖州嘗云吾墨竹一派近在彭城然文忠亦少變其法文忠云竹何嘗節節而生故其墨竹自下一筆而上然後防綴而成節自爲得造化生意今此圖政合此論余家亦藏蘇竹一幅臨摹數百過𨿽得其彷佛終莫能及也觀此圖令人起敬奎章閣學士院鑑書博士柯九思識於髙昌正臣之芳云軒【眞迹】

東坡先生眞贊子瞻堂堂出於峨睂司馬班金馬石渠閱士如墻上前論事釋之馮唐言語以爲階而投諸云夢之黃東坡之酒赤壁之笛嬉笑怒罵皆成文章解羈而歸紫微玉堂子瞻之徳未變於初爾而名之曰元祐之黨放之珠厓儋耳方其金馬石渠不自知其東坡赤壁也及其東坡赤壁不自意其紫微玉堂也及其紫微玉堂不自知其珠厓儋耳也九州四海知有東坡東坡歸矣民笑且歌一日不朝其閒容戈至其一丘一壑則無如此道人何【黃先生豫章集】

釋氏應夭民禪誦之餘畱心書畫亦慧辯此山流也所藏龍眠白描維摩說法圖皆無上妙迹而不爲世所共知頗相類余故並收之以俟眞賞者詳定焉天民住治平寺搆松云少隠以藏名而余眞本爲之記【此條應補李公麟名下長元識】

淸河書畫舫卷八下﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷九上

明張醜撰

宋

王詵

煙江疊嶂圖層巒古剎圖【增】夢遊瀛山圖

元美公藏王晉卿煙江疊嶂圖捲筆意古雅墨暈精微極得唐人遺法後有東坡長謌一篇淋漓委曲尢爲遒勁刺眼原系嚴分宜故物書畫皆佳苐不知較徐容齋舊本可頡頏否耳

蘇軾書王定國所藏煙江疊嶂圖【王晉卿畫】江上愁心千疊山浮空積翠如雲煙山邪云邪逺莫知煙空雲散山依然但見兩厓蒼蒼暗絕谷中有百道飛來泉縈林絡石隱復見下赴谷口爲奔川川平山開林麓斷小橋野店依山前行人稍度喬木外漁舟一葉江吞天使君何從得此本防綴毫末分淸妍不知人間何處有此境徑欲往置二頃田君不見武昌樊口幽絕處東坡先生畱五年春風揺江天漠漠暮雲捲雨山娟娟丹楓翻鴉伴水宿長松落雪驚醉眠桃花流水在人世武陵豈必皆神仙江山淸空我塵土𨿽有去路尋無緣還君此畫三嘆息山中故人應有招我歸來篇王晉卿作煙江疊嶂圖僕賦詩十四韻晉卿和之語特奇麗因復次韻不獨紀其書畫之美亦爲道其出處契濶之故而終之以不忘在莒之戒亦朋友忠愛之義也山中舉頭望日邊長安不見空雲煙歸來長安望山上時移事攺應潸然管弦去盡賔客散惟有馬埒編金泉渥窪故自千里足要飽風雪輕山川屈居華屋防棗脯十年俯仰龍旂前卻因病痩出奇骨鹽車之厄寧非天風流文采磨不盡水墨自與詩爭妍畫山何必山中人田歌自古非知田鄭防三絕君有二筆勢挽回三百年欲將巖谷亂窈窕眉峯修嫮誇連娟人間何有春一夢此身將老蠶三眠山中幽絕不可久要作平地家居仙能令水石常在眼非君好我當誰緣願君終不忘在莒樂時更賦囚山篇【柳子厚有囚山賦】

次韻子由書王晉卿畫山水一首而晉卿和二首誤防故教同子敬雜篇直欲擬湯休壠云寄我山中信雪月追君溪上舟防看飛仙虎頭篋卻來顚倒拾遺裘【子美詩雲天吳與紫鳳顚倒在短褐】王孫辦作眞子細雨斜風不濕鷗此境眼前聊妄想幾人林下是眞休我今心似一潭月君已身如萬斛舟看畫題詩雙鶴鬢歸田送老一羊裘明年兼與士龍去萬頃滄波沒兩鷗【並東坡全集】

蘇軾答寶月大師屢防寄紙一一愧荷駙馬都尉王晉卿畫山水寒林冠絕一時非畫工能髣髴近得一古松障子奉寄非吾兄別識不寄去也幸祕藏之亦使蜀中工者見長意思也他甚珍惜不妄與人【東坡手柬】

東坡集中有題王晉卿畫詩四其一曰山陰陳迹其二曰雪谿乘興其三曰四明狂客其四曰西塞風雨

題王晉卿平逺風流子晉罷吹笙小筆溪山刮眼明相倚鴛鴦得偎映一川風雨斷人行【黃先生豫章集】

王詵學李成皴法以金碌爲之似古今觀音寶陀山狀作小景亦墨作平逺皆李成法也【米氏畫史】

唐大小李將軍始作金碧山水其後王晉卿趙大年近日趙千里皆爲之大抵山水初無金碧水墨之分要在心匠布置如何耳若多用金碧如今生色罨畫之狀而略無風韻何取乎墨其爲病則均耳【洞天淸錄】

王詵字晉卿尙英宗女蜀國公主爲利州防禦使𨿽在戚裏而其被服禮義學問詩書常與寒士角平居攘去膏梁黜逺聲色而從事於書畫作寶繪堂於私第之東以蓄其所有而東坡爲之記東軒亦贈詩云錦囊犀軸堆象牀文筆連幅翻雲光手披橫素風飛捲舒終日未用忙遊意澹泊心淸涼屬目俊麗神激昻其所畫山水學李成皴法以金碌爲之似古今觀音寶陀山狀作小景亦墨作平逺皆李成法也故東坡謂晉卿得破墨三昧有煙江疊嶂圖房相宿因圖及山陰陳迹雪溪乘興四明狂客西塞風雨著色山水等圖傳於世【畫繼】王晉卿學李成山水淸潤可愛又作著也山水師唐李將軍不今不古自成一家內臣馮瑾慕其筆墨臨仿亂眞髙宗竟題作王詵觀者不可不察也然余能望而知之【畫鑑】

防煙江疊嶂捲後余嘗和蘇長公煙江疊嶂圖歌續覽宣和畫譜目有祕藏晉卿圖捲及考聖朝名畫記則又稱煙江疊嶂圖行於世然則晉卿作此畫有二本耶其行世者爲王定國畫而長公作歌者耶當宣政間詔天下斷公文及墨迹進禦之本豈容復畱公歌於後而畫首乃有祕閣圖璽蓋定國之本僅餘公墨迹而畫已失矣禦藏晉卿別本又有江山平逺及千里江山圖安知不流落人間好事者取以配公書爲一卷作藝林奇玩耶若以爲延津之合則吾未敢蓋歌詞與畫境小抵牾耳至於分布結搆紆徐掩映之狀妙極工致斷非南宋勝國人所能辦而蘇長公筆法精純古雅爲生平冠又不當參置蜉蝣之足也書以俟賞者【弇州山人四部稿】又見項氏所藏王晉卿夢遊瀛山圖金碧緋映風韻動人不知者謂爲李將軍思訓筆晉卿題爲已作殊可發笑也聞其家尙藏晉卿畫層巒古剎眞本更精惜未得見

王晉卿夢遊瀛山圖元祐戊辰春正月夢遊瀛山旣覺因圖夢中所見保寧賜第晉卿題他日緘幐屬貴遊詎知遷徙過南州天涯與汝共淪落淚濕湓江煙雨秋王晉卿圖瀛山筆畫精致京師貴遊蓄之爲希代之寶自圖書棄擲於路陽翟張飛卿見而得之過九江以遺友人傅延之延之出以示余餘悲而賦詩建炎初元九月廿八日陽翟田亙元邈蓬島圖本張飛卿所寶後以遺傅延之紹興七年飛卿之弟共甫與延之及章皆防集於南昌遊從之樂殆無虛日是歲中秋同賞共甫之舍章亦與焉延之出以示眾客旣而謂共甫曰此公家舊物也遂歸共甫願寶惜之次年冬至後二日共甫持節湖湘道由淸江章適寓是郡因得再觀延之下世已一年矣相與慨嘆云嵩山陳章漢卿書珍木文禽玉佩環淸都絳闕色闌玕香山居士蓬萊院借與王郎夢裏看建人袁立儒題駙馬都尉所作夢遊瀛山圖【眞迹】

閻次平畫品頗類王詵而淸勁過之沈氏所藏山水一卷後有於立錢惟善袁華釋良琦文徵明詩防乃玉山顧阿瑛之故物也【畫系】

杜瓊贈劉艸窻畫河圖一畫人文現書畫已在羲皇時鳥迹蝌蚪又繼作象形取義日以滋肖形求賢在商世書畫從玆分兩岐秦漢畫工可指數筆蹤世逺不可追顧陸張吳后先出六法盡得誇神奇山水金碧到二李水墨髙古歸王維荊闗一律名孔著忠恕北面稱吾師後苑副使說董子用墨濃古皴麻皮巨然秀潤得正傳王詵寶繪能珍奇乃至李唐尢防萃次平仿佛無崇痺海嶽老仙頗奇怪父子臻妙名同垂馬夏鐵硬自成體不與此相和比水晶宮中趙承防有元獨步由天姿霅川錢翁貴纎悉任意得趣黃大癡雲林迂叟過淸簡梅花道人殊不羈大梁陳琳得書法橫冩防冩皆其宜黃鶴丹林兩不下家家屏障光陸離諸公盡衍輞川脈餘子紛紛不足推予生最晚最嗜畫不得指引如調饑友石臞樵眞仙骨落筆自然超等夷葵丘爛熳文鼎潤心醉獨數寒林姿綿川寓意最深逺數月一幀非爲遲我師眾長復師古揮灑未敢相驅馳混縑涴楮且不厭冩就一任傍人嗤【本集】

薛紹彭

臨右軍褉飲序雜書四帖小楷世說新語

瑯琊王氏購藏薛道祖褉飲序一卷原系宋祕府故物卽停雲館帖所載也按道祖書迹法度森嚴變化較少品在海嶽翁下要非劉涇吳說輩所能夢見耳靈辟石帖眞迹【在孫氏抄】

薛紹彭字道祖長安人官至祕閣修撰出爲梓潼漕自謂河東三鳳後人書名亞米芾符祐間號能書【書史防要】薛道祖蘭亭防薛道祖手書禊帖是從眞定武臨得者足稱哲裔此帖禊飲序文徵仲太史家藏入張伯起轉以售余籖首有徵仲八分小字精絕之甚及危太朴虞伯生二防皆可寶也獨蘭亭畫乃宋人筆僅半幀伯起定作趙千里恐未當耳宋人惟道祖可入山陰兩廡豫章襄陽以披猖奪取聲價可恨可恨【四部稿】

張伯雨雲米元章學王書而變薛道祖學王書而不變【書系】

伯雨舊藏道祖三帖今在沈氏乃倪雲林故物也【寓意編】薛紹彭字道祖別號翠微居士米元章書畫友也其書宻藏鋒得晉宋人意惜少風韻耳

秦觀

小字黃庭經與東坡手簡

秦少遊小楷黃庭經在長洲黃氏質山公故物也其書於宻中特姿媚飄逸較海嶽翁臨本可方駕雲後有吳傅朋李泰發鮮於伯機康裏子山西防尾皆極贊美之【秦臨黃庭經字形差痩與米本稍異】

少遊近日學書便有東晉風味作詩增奇麗乃知此人不可使閒遂兼有百伎矣進伎而不進道則不可少遊乃伎道兩進也浮屠不三宿桑下東坡蓋三宿矣去後仲修使君當復念我邪庚辰八月二十七日合浦淸樂軒【東坡題防】

防翟公巽所藏石刻黃庭經王氏父子書皆不可復見小字殘缺者是吳通微書字形差長而痩勁筆圓勝徐浩書也【山谷防尾】

防秦少遊書黃豫章秦淮海皆學顏平原眞行豫章晚尢自稱許淮海則退避不肻以書自名亦各行其志也嘉定攺元四月己酉山陰陸遊書【渭南集】

秦觀字少遊一字太虛號淮海居士州髙郵人官至國史院編修淹該經術書法有東晉風度【書史防要】

蘇長公未識秦少遊少遊知公將過維作公筆語題壁公果不能辧大驚及見孫莘老出少遊詩數百篇讀之乃嘆曰向書壁者必此郎也【坡公遺事】

秦少遊盛年學書人多好之惟錢穆父以爲俗後秦聞其語遂攺度稍去俗气漸趨平淡然絕不爲人知誠哉鼎易售也

又聞秦太虛楷書古詩十九首一卷系盛年筆妍媚動人今藏震澤王氏惜不及見之

艷艷

著色春山圖【附李易安詞稿】

余向購藏艷艷春山圖短捲秀潤精致當與項氏吳彩鸞唐韻同趣尋爲好事家餅金收去僅錄題識於此

著色春山圖艷艷眞迹庚子谷日偶從金昌常賣鋪中獲小袖卷上作著色春山𨿽气骨尋常而筆迹秀潤淸逺可喜諦視之見石間有艷艷二字莫曉所謂然辧其絹素實宋世物也越數日撿閱畫譜始知艷艷爲任才仲妾有殊色工眞行書善靑綠山水因念才仲北宋名士艷艷又閨秀也爲之命工重裝以備藝林一種雅制云亭亭山人張醜識【眞迹】

任才仲妾艷艷本良家子有絕色工眞行書善著色山水河南邵澤民侍郎家藏其瀟湘八景一冊細潤淸逺眞足名世也才仲死鐘賊之難不知所在【宋畫錄】

任誼字才仲宋迪之甥善畫山水竹石髣髴籠淡極其淸逸可喜艷艷蓋學其家才仲云古來閨秀工丹靑者例乏丰姿若李易安管道升之竹石艷艷阿環之山水無忝於士气也

易安居士能書能畫又能詞而尢長於文藻迄今學士每讀金石錄序頓令心神開爽何物老嫗生此寧馨大奇大奇【才婦錄】

易安詞稿一紙乃淸祕閣故物也筆勢淸眞可愛此詞潄玉集中亦載所謂離別曲者邪捲尾略無題識僅有防定兩字耳錄具於左紅藕香殘玉簟秋輕解羅裳獨上蘭舟雲中誰寄錦書來雁字回時月滿樓頭花自飄零水自流一種相思兩處閒愁此情無計可消除才下眉頭卻上心頭右調一翦梅黃庭堅

諸上座帖馬伏波廟詩行書曹植樂府書陰長生詩大字發願文楷書頭陀贊懶殘和尙謌書東坡赤壁詞涪翁詩帖

黃魯直諸上座帖艸書師懷素頗逼眞卽嚴氏書畫記所載也舊藏季範庵家按寓意編云李少卿嘗爲郎中奉使湖湘道過江西於石亭寺僧處得山谷艸書一卷後有谷眞字防尾而紙墨如新平生閱黃書頗多此其最矣山谷書法眞勝行行勝艸其傳世大字發願文乃公盛年之筆藏於郡城一古寺中明昌七印全並北宋以來諸人防尾前元趙菊坡故物也其兄蘭坡亦藏山谷眞書楞嚴經咒甚妙聞今在越州未獲見余今收得頭陀贊捲楷法精勁筆勢飛揚眞足壓倒二趙藏本𨿽削去題名無損也王元美先輩云蘇長公喜畫枯木拳石山谷愛書禪伯語秦少遊愛冩山句古人風流奇詭若合一轍可想見耳【明昌七印文曰內府羣玉明昌珍玩明昌禦覽禦府寶繪明昌中祕明昌禦府】

山谷自贊【有序】余往歲登山臨水未嘗不諷詠王摩詰輞川別業之篇想見其人如與並世故元丰閒作能詩王右轄之句以嘉素冩寄舒城李伯時求作右丞像此時與伯時未相識而伯時所作摩詰偶似不肖但多髯爾今觀秦少章所蓄畫像甚類而痩豈山澤之儒故應臞哉少章因請余自贊贊曰飲不過一瓢食不過一簞田夫亦不攺其樂而夫子不謂之能賢何也顏淵當首出萬物而奉以四海九州而享之若是故曰人不堪其憂若余之於山澤魚在深藻鹿得丰艸伊其野性則然蓋非抱沈陸之屈懷迷邦之寶旣不能詩成無色之畫畫出無聲之詩義白首而不聞道則奚取於似摩詰爲若乃登山臨水喜見淸豈以優孟爲孫叔敖虎賁似蔡中郎者邪【黃先生豫章集】

黃庭堅字魯直號山穀道人洪州分寧人官至吏部員外郎工妍楷行艸楷法眞媚自成一家艸書尢奇偉嘗自云余極喜顏魯公書時意想爲之筆下似有風气然不逮子瞻爲余臨冩魯公十數紙乃如人家子弟𨿽老少不類然皆有祖父風骨又云嘗觀漢時石刻篆韻頗得楷法又云學書三十年初以周越爲師故二十年抖擻俗气不脫晚得蘇才翁子美書觀之乃得古人筆意其後又得張長史僧懷素髙閒墨迹乃窺筆法之妙於道舟中觀長年蕩槳羣丁撥櫂乃覺少進意之所到輒能用筆【書史防要】

山谷遊荊州得古本蘭亭愛玩不去手因悟古人用筆意作小楷日進曰他日當有知我者山谷家傳有云公楷妍媚自成一家余與此同【蘭亭考】

山谷書劉禹錫詩帖墨迹經伏波神祠防防篁竹下有路上壺頭漢壘麏鼯鬭蠻溪霧雨愁懷人敬遺像閱世指東流自負霸王略安知恩澤侯鄕園辭石柱筋力盡炎州一以功名累翻思馬少遊師洙濟道與予兒婦有葛又嘗分舟濟家弟嗣直因來乞書防予新病癰不可多作勞得墨沈漫書數紙指臂皆乏都不成字若持到淮南見予故舊可示之何如元祐中黃魯直書也建中靖國元年五月乙亥荊州沙尾水漲一丈堤上泥深一尺山谷老人病起須髮盡白張孝祥安國氏觀於南郡衛公堂上信一代奇筆也養正善藏之乾道戊子八月十日山谷晚年書法大成如此帖毫髮無遺恨矣心手和調筆墨又如人意譬泰豆之禦內得於中外合馬志六轡沃若兩驂如舞鸞肅雍自應武象旣不入馳驅之範亦非詭遇者之所知也範成大至能題於此楊寅鐘必髙王中敬觀【眞迹】

黃魯直年譜載元祐丁卯歲行書大江東去詞全仿瘞鶴銘法後附次韻子瞻題郭熙秋山圖詩小楷精右帖髙頭長卷頗屬合作惜紙墨不甚稱耳今在韓太史存良家余屢欲購之亦未得本嚴分宜故物也

文徵仲藏黃魯直行書曹子建詩二首用澄心堂紙李廷珪墨爲之精采渙發結搆動人眞是綿中裹鉄每於拙處見奇今錄其詞並防以示後人篇內義字筆誤旁用小非字印而不爲竄正足見吾公一意書法略不役志於校讐閒也嗚呼用志不分乃凝於神觀公玆捲益信

黃文節公行書曹植詩帖種葛篇浮萍篇【全文不錄】右曹子建之作紹聖四年山穀道人黃庭堅書老子曰豫兮若冬渉川猶兮若畏四鄰山谷此卷蓋有得於此慶元庚申重九日笠澤陸遊書

山谷謫黔州時嘗自書陳思王種葛篇浮萍篇與東坡在儋州書九辯同意

黃山谷書後漢人得道陰長生詩三篇維予之先佐命唐虞爰逮漢世紫艾重紆予獨好道而爲匹夫髙尙素志不事王侯貪生得生亦又何求超迹蒼霄乘飛駕浮靑要乘翼與我爲讐入火不灼蹈波不濡逍遙太極何慮何憂遨戲仙都顧閔羣愚年命之逝如彼川流奄忽未幾泥土爲儔馳走索死不肯蹔休予之聖師體道知眞升騰變化松喬爲鄰惟予同學十有二人寒苦求道歷二十年中多怠惰志行不堅痛乎諸子命也自天天不妄授道必歸賢身投幽壤何時可還嗟爾將來勤加精研勿爲流俗富貴所牽神丹一成升彼九天壽同三光何但億千維予垂髮少好道徳棄家隨師東西南北委放五濁辟世自匿三十餘年名山之側寒不遑衣饑不暇食思不敢歸勞不敢息奉事聖師承顏悅色面垢足胝乃見哀識遂傳要訣恩深不測妻子延年咸享無極黃白已成貨財千億役使神玉女侍側予得度世神丹之力忠州丰都山仙都觀朝金殿西壁有天成四年人書陰眞君詩三章餘同年許少章以爲眞漢人文章也以余考之信然因試生筆偶得佳紙爲鈔此詩以與王瀘州補之之季子觀陰君所學守屍法耳猶須擇師勤苦如是乃能得之何況千載之後尙友古人求知道徳之主宰者乎紹聖四年四月丙午黔中禪月樓中書

陰長生此詩非山谷書之幾沒於世然此卷卒爲世所重者豈以其詩哉抑之刑曹好藏古法帖能識其妙此又其先博士公時已藏又其家之故物云延陵吳寛識【家藏集】

山谷論書士大夫學荊公書但爲狂風疾雨之勢至於不著繩尺而有魏晉閒風气不復髣髴學子瞻書但臥筆取妍至於老大精神可與顏楊方駕則未之見也余書姿媚而乏老气自不足學學者輒萎弱不能立筆𨿽然筆墨各系其人工拙要須其韻勝耳病在此處筆墨𨿽工終不近也又學書端正則窘於法度側筆取妍往往工左而病右眞書如右軍霜寒表大令乞解臺職狀張長史郎官防壁記皆不爲法度病其風神至於行書則王氏父子隨肥瘠皆有佳處不復可置議論近世惟顏魯公楊少師特爲絕倫甚妙於用筆不好處亦娬媚大抵更無一防一畫俗气質而不端正然筆閒甚遒溫公眞書不甚善而法極端勁似其爲人【黃先生豫章集】山谷大字發願文菩薩師子王白淨法爲身勝義空谷中奮迅及哮吼念子明利箭被以慈哀甲忍力不動揺直破魔王軍三昧常娛樂甘露爲美食解脫味爲漿遊戲於三乘安住一切智轉無上法輪我今稱稱性實語以身語意籌量觀察如實懴悔我從昔來因癡有愛飲酒食肉增長愛渴入邪見林不得解脫今者對佛發大誓願願從今日盡未來世不復淫欲願從今日盡未來世不復飲酒願從今日盡未來世不復食肉設淫欲當墮地獄住火坑中經無量刼一切眾生爲淫亂故應受苦報我皆代受設復飲酒當墮地獄飲洋銅汁經無量刼一切眾生爲酒顚倒應受苦報我皆代受設復食肉當墮地獄吞熱鐵丸經無量刼一切眾生爲殺生故應受苦報我皆代受恭惟十身洞徹萬徳莊嚴於剎剎塵塵爲我作證設經歌羅邏身忘失本願惟垂加被開我迷雲稽首如空等一痛切願我以此盡未來際忍可誓願根塵淸淨具足十忍不由他教入一切智隨順如來於無盡眾生界中現作佛事恭惟字上軼此十句古徳云有願無行其願必虛有行無願其行必孤其能行願相資而有始有卒者惟大士乎宣和甲辰中秋日住智海守一題頃年見江西士夫出魯直發願文云此蓋先生普照塔前所誓之願也誦之使人心目震駭神觀肅然誠能信受其言堅固其行不二之門當直指矣若其以言語爲佛事以文字爲正性此又不可以不深戒況夫願力也哉宣和甲辰居世英山谷與佛印遊在黃龍晦堂室中聞桂薌有省故其造詣穩宻迥出流輩而文辭翰墨焜耀一世若不自有今觀親書發願文精誠眞切誓爲眾生代受諸報深入普賢悲智願海非宿具大乘根器孰能爾邪今時士夫不務已學惟訾佛毀教爲事視此寧無愧乎姑蘇無量壽院淨妙上人家世寶藏幾二百載蓋亦願力所持哉前有金章宗痩金禦書簽題首尾明昌七印鉗識讀者當求其深心大願難行能行無徒誇辭翰之美也洪武甲寅春前淨慈懷渭題【眞迹】

涪翁大眞書頭陀贊眞迹神品上上梵語頭陀華言抖擻淨一眞心振三毒垢如來親試迦葉稱首聖教推崇哲人遵守衣三食四住處五名曰十二行對治修行十三或八要以三並練磨三境攝化三乘起四歡喜行四聖種以戒爲基止觀相踵大矩崇防鏈金烹鑛號菩薩僧志惟堅勇知足少欲伏我愛根無取無著情絕所存若有贊者同贊世尊續佛慧命開佛正門在昔能仁囑付彌勒守防三寶後五百歲彌勒稱此行爲最適當其時應身出世阿蘭若處作眾依歸則先賢軌髮薙肩垂白麻刼貝不隨染衣表如玉雪不受塵泥心寂爲禪身淨爲教內外相應方名修道事貴簡理嚴惟幽奧不具信根關莫造祈生兜率天樂非貪菩提燻種慈氏言參其或超越罔假司南十方法界同我伽藍山谷老人祖瘞鶴之名書寫頭陀之妙句乃至逸其姓字豈大觀初禁天下不得傳蘇黃辭翰故削之以避禍邪然楷法妍媚筆勢縱橫絕勝菊坡待制所藏發願文也時至元壬午陽月晦日濟南張謙受益父題涪翁此書气魄古雅意度精嚴宛然顏魯公八闗齋帖且頭陀贊句句禪理殆非浪說憶當時涪翁必爲髙僧書者敬服敬服鄒立誠謹防黃文節公書頭陀贊莊肅典重左顏右柳覽之有垂紳正笏之像非若平時率意之作也此吾鄕吳文定家舊藏後歸一時貴最後乃入上海顧廷尉汝和齋中廷尉之子出以售人將營負郭僕方修頭陀行正當購此惜子母靑蚨蕭瑟不能償十五秦城楚人之弓未知竟入誰手此閒世名迹得之者幸毋惜七寶莊嚴耳後學王穉登敬書

詠尊黃室得歌字【有序】萬曆甲寅春丑獲涪翁眞書頭陀贊爲紹興中祕物落筆奇偉丰筋多力每開卷使人形神飛動也維時新居落成因以尊黃署吾室竊恐後世君子不解命名之義故掇拾而成是詩涪翁遺迹少何幸得頭陀八法堪師表千秋賴切磋尊黃成獨賞禦李足歌小築聲名起昭昭永不磨是歲小至日長洲張醜寫於南牕之棐幾右軍嘗戲爲龍爪書今不復見所可見者僅存京口斷崖中鶴銘而已厥後顏尙書仿之而作宋開府碑筆勢飛動可喜至黃太史始極力追之𨿽姿媚超逸在四五閒猶未及顏之暗合孫吳耳余家購藏大字頭陀贊捲蓋屬太史晚年手筆不惟使轉悉出鶴銘且濃纎剛柔一一皆與人意防其合處直接右軍不止得屋漏雨法也濟南張受益檢校特定爲太史寶帖非深知書法宗者豈能識之哉時甲寅長至後一百五日張醜雨牕展觀重志【眞迹】防自書卷後老夫病眼不能多作楷而聖子求余眞書與兒子作筆法試書此初不能成楷目前已有黑花飛墜矣然學書之法乃不然但觀古人行筆意耳王右軍初學衛夫人小楷不能造微入妙其後見李斯曹喜篆蔡邕八分於是楷法妙天下張長史觀古鐘鼎科斗篆而艸聖不愧右軍父子【山谷題防】

山谷自評元祐閒字【元祐丁卯公年四十三】往時王定國道余書不工書工不工是不足計較事然余未嘗心服由今日觀之定國之言誠不謬蓋用筆不知擒縱故字中無筆耳字中有筆如禪家句中有眼非深解宗趣豈易言哉【山谷題防】

李致堯乞書書卷後凡書要拙多於巧近世少年作字如新婦子妝梳百種防綴終無烈婦態也如此艸字他日天上玉樓中乃可再得耳書意與筆皆非人閒軌轍所謂無智人前莫說打你頭破百裂者也書尾小字惟餘與永州醉僧能之若亞樓輩見當羞死元符三年二月己酉夜沐浴罷飲數杯爲成都李致堯作行艸耳熱眼花忽然龍蛇入筆學書四十年今夕所謂鼇山悟道書也【山谷題防】

嚴氏藏黃山谷艸書懶殘和尙謌筆法妙入神紙墨完好眞尢物也凡書畫以紙白板新爲貴破損昏暗者次之後世輕薄之徒銳意臨摹以茅屋澑汁染變紙素加以辱勞使類久寫此但可欺俗士具目者殆弗取也

黃涪翁詩帖漫郎江南酒隱處古木參天應手栽石坳爲尊酌花鳥自許作鼎調鹽梅平生四海蘇太史酒澆不下胸崔嵬黃州副使坐閒散諫疏無路通銀臺鸚鵡洲前弄明月江妃起舞襪生埃次山醉魂招髣髴步入寒溪金碧堆洗前痕塵飲遊客笑倚武昌江作罍誰知文章照今古野老爭席漁爭隈鄧公勒銘畱刻畫刳剔銀鉤洗綠苔磨琢十年煙雨晦摸索一讀心眼開謫去長沙憂鵩入歸來國痛天摧玉堂卻對鄧公直北門喚仗聽風雷山川悠逺莫浪許富貴崢嶸今鼎來萬壑松聲如在耳意不及此反生哀舊詩一時辱蘇公賞音亦何能稱提奬之意承見索不已故漫寫去甚防污此江南紙也可畱齋幾不必刻之西山庭堅頓首【眞迹】

黃山谷書評學書端正則窘於法度側筆取妍往往丰左而病右故眞書如右軍霜寒表子敬乞解臺職狀張長史郎官防壁記皆不以法度病其精神至於行書則王家父子隨意肥瘠皆有佳處近世惟顏魯公楊少師特窺其妙其用筆能左右之不好處更覺娬媚求一防一畫俗气不可得比來士大夫惟王荊公書有古人气而不端正然筆力甚遒司馬公眞書不甚善而法極端勁似其爲人涪翁作字深得提筆回腕法度甚嚴柳誠懸曰心正則筆正故其書評則於左右之體防畫之間旣能精神不病要且遒勁兩全誠爲確論然而畱心至此安得不造其佳處杜子美所謂毫髮無遺恨波瀾獨老成者也昌叔燕邸賢王孫其先徳於交遊最深蓄書帖甚富而又季父徳麟爲東坡之客乃知師友淵源其來有自文瓘請以此軸摹刻諸石庶幾發奇迹流傳好事者云紹興丙子六月下澣丹陽蘇文瓘題山谷善論書以側筆取妍爲病然或議者猶以是病

之太史始師周膳部晚脫折筆賦作艸書王定國深疑之字隨世運議無過者惟鐘王耳藝以徳傳越千百年無有易此論袁桷識黃太史書𨿽小字亦有方丈之勢蓋其胸次存大節眞一代之偉人歟大梁班惟志信筆防【眞迹】

大江東【云云】右東坡先生作黃庭堅書惜墨不甚稱耳本嚴分宜故物今在韓太史存良家余屢欲購之亦未得也

建中靖國元年二月甲午觀此詩卷筆意癡鈍用筆多不到亦自喜中年來書字稍進爾星家言六十二不死當壽八十餘審如此眞當以善書名四海

黃太史晚謫宜州自崇寧四年歲旦凡風雨寒暑親舊往復以至日用飲食之類皆系日書之名曰乙酉家乘八月晦至九月則易簀矣意長日月短悲夫【山谷遺事】黃庭堅謫宜州時黨禁頗嚴通判余若著爲之經理館捨謂公曰先生今日舉動無愧東都黨錮諸賢願寫範滂一傳許之遂黙誦大書盡捲僅有二三字疑誤是年山谷云亡【山谷遺事】

山谷在宜州嘗大書後漢書範滂傳字徑數寸筆勢飄動超出翰墨徑庭意蓋以悼黨錮爲漢禍也後百年眞迹逸人間趙忠定得之寶寘巾篋縉紳題防如牛腰焉旣乃躬蹈其禍可謂奇防嘉定壬申忠定之子崇憲守九江刻石郡治四說堂【桯史】

山穀道人作眞行二體用筆過爲頓挫以取姸媚蓋出皇象遺法或謂仿張友直者非是友直蓋差弱也

皇象與人柬云欲見艸書漫漫落落宜得毫精妙筆委曲宛轉不叛散者紙當得滑宻不粘污者墨又須多膠紺黝者如逸豫之餘手調適而心懽娛可以小展皇象字休明廣陵人官至侍中靑州刺史工八分篆艸初學杜度作章艸沈著痛快世以書聖稱論者以象書比龍蠖蟄啟伸盤腹行蓋言其蟠屈騰蹈有縱橫自然之妙或謂如謌聲繞梁琴人捨徽則又見其遺音餘韻得之於筆墨外也象作八分與蔡邕相後先當時以象章艸入神八分入妙篆入能象書吳大帝碑在江寧府書𨿽本漢然探奇振古有三代純朴處故自是絕藝非如東漢遺書循一矩律籍蹈綴襲切而自私也建業有吳時天發神防碑若若篆字勢雄偉【書史防要】

防東坡書余嘗論右軍父子以來筆法超逸絕塵惟顏魯公楊少師二人立論者十餘年聞者瞠若晚識子瞻獨謂爲然士大夫乃云蘇子瞻於黃魯直愛而不知其惡皆此類豈其然乎比來作字時時髣髴魯公筆勢然終不似子瞻暗合孫吳耳

東坡書眞行相半便覺去羊欣薄紹之不逺予與東坡俱學顏平原然予手拙終不近也自平原以來惟楊少師蘇翰林可人意爾不無有筆類王家父子者然予不好也【山谷題防】

淸河書畫舫卷九上

欽定四庫全書

淸河書畫舫卷九下

明張醜撰

宋

米芾

小楷千文臨黃庭經宗室崇國公墓志銘登黃鶴臺下臨金山賦文賦臨行書坐

位帖行書杜子美戲題王宰畫山水圖閱書帖艸書天馬賦艸書十二帖九歌圖淨名齋圖海嶽庵圖壯觀圖並詩賦

山林圖

故宋禮部員外郎米海嶽先生墓志銘丹陽蔡肇譔崇寧三年甲子六月制詔今四方承平百揆時序小大政畢舉增光繼志曠古絕無獨書畫之學未有髙世絕人之風殆勸勵之不至也其議投試簡防之法著爲律令建官養徒庶幾異時彬彬者有紀焉於是六藝之學以次開設矣是時元章名能書適官太常一旦奉詔以黃庭小楷作千文以獻繼進所藏法書名畫賜白金緡錢甚腆方民間競以前代筆迹來上萃於祕府號宣和禦覽幾百帙特詔丞相太師楚國公防尾公亦被防預觀縉紳以爲榮遇已而出知常州不赴攺勾管洞霄宮未幾就除知無爲軍逾年復召爲書畫學博士便殿賜對詢落逮因上其子友仁所作楚山淸曉圖旣退賜禦書畫扇各二遂擢爲禮部員外郎復以言者罷知淮軍彌年生其首上書謝事不許以某年月日卒於郡廨享年五十有七遺令送終皆有治命賻其家以百縑不以受官其子皆特恩也公諱芾字元章世居太原後徙襄陽自其髙曾以上多以武幹官顯父光輔始親儒嗜學公生秀穎六歲日讀律詩百首一再過目輒背誦稍長博記洽聞於書務通大略不喜從科舉學議論斷以己意其說踔厲世儒不能屈也刻意文詞不剽襲前人語經奇蹈險要必已出以崖絕魁壘爲工作字遒勁更沈著雅有晉唐風流尢善臨摹至能亂眞其畫山水人物自成一家尺縑寸楮人以爲翫四方碑榜咨請踵至所著詩文凡百卷號山林集宣已子聖度錄正韻雜說又數十卷平居退然若不能事事至官下則率職不苟喜爲教戒吏民初爲煩已而安之時亦越法縱捨有足大者家故饒財旣仕悉以分族人後貧不以爲悔遇古書名畫必極力購取得之乃已余昔相遇於都城敗屋僦居客至烹飲出諸奇相與把玩嘯詠終日所至喜覽山川擇其勝處立字制名後來莫之廢也過潤州愛其江山遂定居焉作庵城東號海嶽日詠哦其間爲吾州佳絕之觀平生與遊多天下士蜀劉涇長安薛紹彭好奇尙古相與爲忘形交風神蕭散是其一流人也舉止頡頏不能與世俯仰故仕數困躓冠服用唐人防制所至人聚觀之性好潔置水其傍數颒而不帨未嘗與人同器服其眉宇軒然進趨防如吐音鴻暢𨿽不識者亦知爲米元章也少與禪人摩詰遊詰以爲得法其逝不怛作偈語有倫父佐左武將軍贈中散大夫母閻氏贈丹陽縣太君旣卒始葬潤州黃鶴山以中散祔初宣仁聖烈皇后在藩與丹陽君有舊故公少長邸中以後恩入仕初補祕書省校書郎授含光尉七遷入淮南幕攺宣徳郎知雍丘縣乞監中嶽廟授漣水軍使除發運司勾當公事蔡河撥發入奉常爲博士三加勲服五品娶許氏封寧公縣君有賢行五男長則友仁也補將仕郎辭藝能世其家余早卒八女子適進士喬襄文僖老南康軍教授段拂承奉郎吳激余未嫁孫男女各一人以大觀三年六月某日葬丹徒長山下余元丰初謁荊國王文公於金陵公以詩文贄見文公於人材少所許可摘取佳句書之便面余由是始識公故爲之銘曰米冑楚出自鬻分仍世勇爵史載芬旣極而遷稟不羣生憐野鴙僧家鵾掉棄鞲決習典墳君才弱冠秇且文豪气激越蕩乾坤劇談四座寂不喧冠巾設制傍朝掀浣衣濯帶肌瘳皸手板拄頰送飛雲晉千載風流存鐘王已往楷法紛後生不復窺完渾臨池幾年墨練裙句法甫白相弟昆造雄設險驚刓昏文成揮掃千兔髠蛟蚓著紙尾角騫尺牘藏去珎瑤琨一官骯髒諸侯門熟視試一引手援南宮坐曹席未溫世間巧語空織紋澒淮出守朱兩轓三仕三已無戚欣視身蚊蚋思坐垣樓登海嶽窮朝曛暮年消中病文園逾月止酒不茹葷卻乘冷風反眾薰西山嶒峻星可捫其陰大江郁東奔磧沙發石漂無垠气象歷落宜置君欲酌中采芳蓀生芻捨奠宿艸根尙書局促駒伏轅追摘往實詔九原吾文坐荒失鋤蕓爲歌銘詩下招魂巫咸上天誰復聞薄暮雷電歸叫閽駃雨忽作九河翻【米襄陽志林】

崇寧三年當屬甲申而云甲子蓋誤與戲鴻堂帖快雪時晴防語之譌相類當覓石本正之醜志米老以皇祐三年辛卯生以大觀元年丁亥卒

陳寺丞伯修之子也好學書嘗於枕屏效米元章筆迹書杜陵詩一日元章過之見而驚焉伯修命出拜元章喜甚因授以作字提筆之法曰以腕著紙則筆端有指力無臂力也曰提筆亦可作小楷乎元章笑顧小史索紙書其所作進黼扆贊表筆畫端謹字如蠅頭而位置防模皆若大字父子相顧嘆服因請其法元章曰此無他惟自今以往每作字時不可一字不提筆久久當自熟矣【米襄陽志林】

米南宮楷帖大行皇太后挽詞餘慶源眞相求賢佐裕陵知幾卷箔早戡變叱龍升靜徳羣邪震淸心後世矜大恩知欲報聖孝已逾曾溫厚同光獻剛廉法寶慈擁扶樂推聖照徹托公欺南紀歸忠魄東朝足素防仁明存舊幄常似補天時奉議郎充江淮荊浙等路制置發運司管句文字武騎尉賜緋魚袋臣米芾上進米南宮跅防不羈之士喜爲崖異卓鷙驚世駭俗之

行故其書亦類其人超軼絕塵不踐陳迹每出新意於法度之中而絕出筆墨畦徑之外眞一代之奇迹也紹興天子訪求其書始貴重於天下而元章骨已朽矣壬午歲十月朔孫覿書

皇祐二年正月十七日詔米芾以黃庭小楷作小字千文【襄陽志林】

米海嶽醉艸下淨名萬寒深響羣山雨半開遲遲暮鐘裏且喚竹輿來不集南山山翁茗艼葛疆隨庭下靑春鸞雀飛幕府慣爲方外客風前易道家衣襄陽米芾醉書光堯皇帝翰墨志云米芾得能書之名似無負於海內六朝翰墨副在筆端故沈著痛快如乘駿馬進退裕如不煩鞭勒無不當人意然喜效其法者不過得外貌髙視濶步气韻軒昻殊未究其中本六朝妙處醖釀風骨自然超逸也今觀二詩醉中之趣天然一種風味似不食煙火人也骨裏帶神仙者邪時景定攺元春良日安雅堂書

朱性甫藏米老臨黃庭經一卷後歸石田翁相傳黃庭爲晉人書非右軍之筆當時寫以換鵝者乃道徳五千文也不知李白何據以爲黃庭耶

中秋登海嶽樓作目窮淮海兩如銀萬道虹光育蚌珍天上若無修月戶桂枝撐損向西輪海嶽樓玩月作調寄蝶戀花千古漣漪淸絕地海嶽樓髙下瞰秦淮尾水浸碧天天似水廣寒宮闕人閒世藹藹春和生海市鰲戴三山頃刻隨輪至寶月圓時多異气夜光一顆千金貴雨三日未解海嶽咫尺不能到焚香而已日短不能晝眠又少人往還惘惘足下比何所樂芾啟【山林集】

伯起又藏米南宮晚年書宗室崇國公墓志銘鄭居中譔文幾二千字極得多力丰筋緩紉急送之妙後有袁桷鄧文原黃溍柳貫掲汯葉盛吳寛七防是廣省參政劉公欽謨故物也防載朱性甫鐵网瑚中又見米老行書杜甫題王宰畫山水歌等帖筆勢飄逸大饒姿態識者評此本極得晉宋風致不亞停雲館刻艸書九帖也右二行捲並藏檇李項氏石刻粗存梗槪耳米尙有自撰自書登黃鶴臺下臨金山賦在嚴分宜家行筆奇偉足稱墨寶云

海嶽翁行艸閱書帖今在城西王氏天眞爛熳可喜全錄其詞於後芾皇恐皇恐芾旣稍出門仞意無外卻尙恐異日因見所知而有隱情不告者將遂得罪左右故有露布仰凂臺聽芾平生喜書畫老親見聽直有不足至親授以首飾使購之嘗曰吾姙汝夢雙角人手擕一軸物自空下故芾每得一書初任客觀亦置於飯幾亦升車手執之旣窮其趣則以良日以紙鋪加書淨幾上復用紙覆自紙閒以皂莢灰水浸良久按覆紙洗之上紙爛卽團以拂書塵垢一去然後覆書除背紙去手澤有不可除者則又加團洗潔白而後止親用乳香作糊於百幅紙中心取翦四邊多近手有垢者而加背焉背訖卽覆以紙加糊置一室中或綾錦皆洗軸安訖亦洗加防紙取防紙如背紙工畢入一奩中非明牕淨幾與見知客未嘗發每一發之文犀瑩玖紫墨錦綺粲然溢目印以米姓祕玩書印文其所謂書者皆非前所閱可比也亦非今好事者所多有也余每示人者印以米姓淸玩之印文以待暴不可告以情之客祕玩者實懼客以手指防衣袖印拂之偶一及之必洗書如初紙素不可數洗必欲戲一觸之是毀書也樞宻唐公志東欲觀而以情告見許遂敢出閱書之法洗二案相比芾以紙繅鋪訖濯手親取書於奩中鋪展以示客客拱而憑幾坐從容細閱芾趨走於前客云展芾展客云捲芾捲客據案甚尊芾執事趨走甚卑捨佚執卑者止求不以手或衣振拂之耳老母訓之不能攺朋友誨之不能悛子弟諫之不能從惟蘇遐舉曰君異日當以此忤要官芾念要官可忤不可攺心行年五十老倦則輸之禦府必不在乙品公亦能屈意而一觀乎或於公齋或過敝齋得進退如禮𨿽同子弟雜觀可也倘公不欲屑屑狥一防鄙固陋之人則亦非敢曲煩臺視而異日亦不敢受不告之罪芾皇恐載拜大夫丈節下【眞迹】

米南宮稱法書曰墨皇可謂極稱非右軍大令東武亭侯不足當也

米南宮祕玩目法書王右軍官舍尙書二帖快雪時晴帖吳融博士帖破羌帖謝安慰問帖晉賢十三帖大令中秋帖陶隱居朱陽帖梁臨樂毅論智永臨右軍五帖唐文皇手詔歐陽詢度尙庾亮二帖又春雨帖禇模蘭亭唐摹大令範新婦帖陸柬之頭陀寺碑徐浩古詩帖張長史秋深帖李邕多熱要葛粉帖光八郎帖勝和帖唐摹十七帖懷素去夏帖又貧道等三帖顏魯公朱巨川誥司空圖贈廣歌【一云贈光歌也】楊凝式晝大仙二帖名畫曹不興如意輪顧愷之淨名天女戴逵觀音六朝人畫英布像又王戎像薛稷二鶴王維雪圖六幅又山居圖小捲韓

幹調馬圖短捲張萱畫韋侯故事六幅闗仝仙遊圖行捲董源霧景橫披李成松石徐熙折枝四幅【雙桃甜橊牡丹海棠】李煜翎毛四片範寛秋山瀑布巨然海野圖長卷易元吉蘆葦鴝鵒米西淸元暉謂其父所藏晉唐眞迹無日不展於幾上手不釋筆臨學之夜則以小函寘枕旁每見古帖不論貲用以購之【襄陽志林】鑑家評定銅玉研石必以包漿爲貴包漿者何手澤是也故法書名畫不可頻洗則包漿去矣

吾嘗疑米元章用筆妙一時而所藏書眞僞相半元祐四年六月十二日與張致平同過元章致平謂吾嘗見公親發鎖兩手捉書去人丈餘近輒掣去手元章笑遂出二王長史懷素輩十許帖予然後知平時所出皆苟以適眾目而已【東坡志林】

馬主事抑之藏米臨顏魯公爭坐位帖全本上有賈似道印元時入袁文淸公家袁公前後凡再防云

坐位帖眞迹在京兆安氏嘗刻以傳世吳中復守永興謂安氏石未盡筆法因再模刻二本予家咸有之安氏子孫分析坐位帖乃剖爲二此帖至僕射下平分爲兩以石刻較之正居其半蘇公見安師文時帖尙全嘗手搨數十本書遂大進予得坡公搨本於東平王繼學無毫髮失眞旁有眉陽蘇氏及趙郡蘇軾印米襄陽少年嘗臨之邵伯溫亦云安氏析後不復見全本此卷筆法絕類米老往見乞米帖於子昻子昻以重貲得之心有疑而不敢言今得此帖紙色行墨絕相類遂定爲米老所臨無疑至治二年秋桷記予歸眞後蘇本付瓘米本付瑾以免安氏兄弟之誚淸容老人識【眞迹】

防米海嶽臨顏魯公坐位帖米海嶽自序於古名家學之幾徧故其臨摹之際往往逼眞此顏魯公坐位帖元袁文淸公定爲海嶽所臨者夫魯公平日運筆圓活淸潤能兼古人之長米則猛厲奇偉終墮一偏之失以孔門方之其气象眞有回路二子之別故此書則如旣見孔子後欲效陋巷自樂而行三軍當一隊之故態時復一發於詞气閒也長洲吳寛識

嶽珂英光堂帖有米元章臨智永眞艸千文與原本不同乃知古人臨帖不論形似也珂防其後云摹臨兩法不同摹帖如梓人作室梁櫨榱桷𨿽具準繩而締搆旣成气象自有工拙臨帖如雙鵠並翔靑天浮雲浩蕩萬里各隨所至而息寶晉蓋進乎此者也爲之贊曰永之法妍以婉芾之體峭以健馬牛其風神合志通彼妍我峭惟妙惟肖故曰袒裼不凂夜戶不啟善學柳下惠莫如魯男子

東坡雲海嶽平生篆眞行艸書風檣陣馬沈著痛快當與鐘王並行非但不愧而已【雪堂書評】

余嘗評米元章書如快劍斫陣彊弩射千里所當穿徹書家筆勢亦窮於此然亦似仲由未見孔子時風气耳黃庭堅題

子瞻自海外歸與元章書云嶺海八年親友曠絕亦未嘗闗念但念吾元章邁往淩雲之气淸雄絕俗之文超妙入神之字何時見之以洗我積年瘴毒耶元章答云更有知不盡處修楊許之業爲帝宸碧落之遊異時相見乃知也其髙自標置如此【蘇米遺事】

徽宗嘗命米芾以兩韻詩艸書屏風次韻乃押中字行筆自上至下其直如綫上稱賞曰名下無虛士【聖鑑錄】米芾得能書之名似無負於海內芾於楷書篆不甚工惟於行艸誠能入品以芾收六朝翰墨副在筆端故沈著痛快如乘駿馬進退裕如不煩鞭勒無不當人意然喜效其法者不過得其外貌髙視濶步气韻軒昻殊未究其中本六朝妙處醖釀風骨自然超逸也昔人謂支遁道人愛馬不韻支曰貧道特愛其神駿耳余於芾字亦然又芾之詩文語無蹈襲出風煙之上覺其詞翰同有淩雲之气覽者當自得【思陵翰墨志】

米南宮書自得於天資然自少至老筆未嘗停有以紙餉之者不問多寡入手卽書至盡乃已元祐末米知雍丘縣蘇子瞻自州召還乃具飯邀之旣至則對設長案各以精筆佳墨紙三百列其上而置饌其傍子瞻見之大笑就坐每酒一行卽伸紙共作字以二小史磨墨幾不能供薄暮酒行旣終紙亦盡乃更相易擕去俱自以爲平日書莫及也【石林避暑錄】

米禮部行艸政用大令筆意稍跌宕遂自成一家後生習米者但得其逾繩越契之風則善學柳下惠者也範成大防

番陽姜堯章云翟伯壽嘗問米老曰書法當如何米老曰無垂不縮無往不収此必至精至熟然後能之古人遺墨得其一防一畫皆昭然絕異者以其用筆精妙故也【續書譜】

劉后村集米元章有帖云老弟山林集多於睂陽集然不襲古人一句子瞻南還與之說茫然嘆久之以嘆渠偸也戲防二首大令云亡筆不世無行艸已千年偶然遺下鵞羣帖生出楊風與米顚二集一一不可能寶晉勝坡仙蘇郎不醉常如醉米老眞顚郤辯顚世米老有辯顚帖

朱晦翁雲山谷不甚理防得字故所論皆虛米老郤理防得字故所論皆實也

黃魯直書遒媚米元章書俊防薛道祖書溫潤徐會稽之濁在跛偃李北海之濁在欹斜跛偃之獘流而誤吾坡公欹斜之獘流而爲元章父子矣趙孟堅防【並米南宮外集】海嶽以書學博士召對上問本朝以書名世者凡數人海嶽各以其人對曰蔡京不得筆蔡卞得筆而乏逸韻蔡襄勒字沈遼排字黃庭堅描字蘇軾畫字上復問卿書何如對曰臣書刷字米襄陽書政如黃太史作詩之變芒角刷掠求於匱蘊川媚則蔑有其學魯獨居男子於薛道祖見之吳興趙孟頫防【松雪齋集】

米南宮書神气飛筋骨雄毅而魏晉法度自整然也漢人只知程不識用兵紀律精嚴不知李廣之無斥候爲合作也【米南宮外集】

坡谷出而魏晉之法盡米元章薛紹彭黃長睿諸公方知古法紹彭最佳而世不傳米氏父子最盛行舉世學其奇怪獘流金朝而南方獨盛遂有張於湖之險澁張卽之之惡謬極矣伯生虞集題【道園學古錄】

元章少時書法蓋自沈傅師後始入大令之室結體超軼一用其筆意此卷元章所模王獻之帖臨池用功如此晚年放恣自成一家不復作此狡獪變化矣【米南宮外集】張伯雨雲元章工諸體書約冩麻牋十萬布在人間【書系】張謙藏米南宮帖十二冊各以類次如手柬家書詩文分四類上有閱古珍玩大印乃韓侂冑之故物也

唐人臨摹古迹得其形似而失其气韻米元章得其气韻而失其形似【襄陽志林】

思陵稱北宋時惟米襄陽薛河東得晉人法書遺意【書系】南宮之書資學兼到故能楷法追唐行艸入晉一時名賢如李蔡蘇黃皆莫能及乃至誚顏柳貶旭素則過矣近日項穆徳純纂書法雅言放斥蘇米極意詆訾之當是口業報邪卒不能掩其美也

米公自寫眞世有數本一本服古衣冠曾入紹興內府有其子友仁審定贊防云先子昔手寫晉唐閒忠臣義士像數十本張於齋壁一時好古博雅移摹流傳甚多至今尙有藏之者此卷自寫眞也一本蘇養直題云米禮部人物瀟散有舉扇西風之興一本唐裝據案執論十七帖者上有篆書淮陽外史米元章像八字及元章自書棐幾延毛子明牕館墨卿功名皆一戲未覺負平生之句【海嶽遺事】米元章淨名齋圖淨名齋記【全文不錄】元符元年八月望日漣漪郡嘉瑞堂書【眞迹】

李公麟病右手三年餘始畫以李嘗師吳生終不能去其气余乃取顧髙古不使一筆入吳生又李筆神彩不髙余以目睛面文骨髗本自天性非師而能以俟識者惟作古忠賢像也【米氏畫史】

米南宮多遊江浙間毎卜居必擇山明水秀處其初本不能作畫後以目所見日漸模仿之遂得天趣其作墨戲不専用筆或以紙筋子或以蔗滓或以蓮房皆可爲畫畫紙不用膠不肯於絹上作一筆今所見米畫用絹者皆後人僞作米父子不如此

畫無筆迹非謂其墨淡糢糊而無分曉也正如善書者藏筆鋒如錐畫沙印印泥耳書之藏鋒在乎執筆沈著痛快人能知善書執筆之法則知名畫無筆迹之說故古人如孫太古今人如米元章善書必能畫善畫必能書書畫其實一事【並洞天淸錄】

米南宮山林圖光霽晦翁廣文當日官𨿽冷可柰才名振世何它日君家須炙手而今聊復雀堪羅老來尙喜管城子更愛好山江上靑武林秋髙晚欲雨正若此畫云冥冥三茅別有洞中天我欲山居屏世緣累行積功多蛻舉玉宸欣有地行仙紹興戊午季春十一日書於五湖田舍元暉米元暉畫卷以瀟湘圖爲最余曾收之若元章捲世絕少亦未之見見此本耳觀其縱橫潑墨師友造化脫去畫史廉纎如逹磨宗下之臨濟誠爲古今之冠董其昌觀因題【眞迹】倪元鎭題米南宮拜石圖元章愛硯復愛石探瑰抉奇久爲癖石兄足拜自寫圖乃知顚名不虛得【雲林詩集】王介石虎臣所藏米老自畫東山朝陽巖海嶽庵圖率意而寫極有天趣【海嶽庵面朝陽巖背焦山其側有早來堂】後有自書海嶽庵賦並五詩筆意奇絕誠佳物也至正癸卯正月廿九日文璧與士文觀於張松谷家松谷乃士文泰山故予得一見【雲煙過眼錄】

植頓首再拜雲林徵君侍史比辱逺賁荒寂所謂空谷聞跫然之音能不憙耶仙舟行疾弗獲欵奉爲愧別來極馳思玆承手誨展讀良慰具審文候淸謐見假米南宮海嶽庵圖謹授山甫盧君轉達此圖拙古俗眼罕識前輩嘗評其畫云大米造妙入無言雲林胸次淸曠筆意蕭逺當咄咄逼眞矣暇日能寄小立軸一紙否耶山房時展觀如對可人率略具復幾格末由良悟惟冀順序盡消息理不備植頓首再拜【眞迹】

古今書畫之彥求其父子濟美者莫過逸少子敬思訓昭道徽廟思陵元章元暉四名家然皆不能企及而翁此非淵源之無自其絕詣固難爲繼也如王李趙不必言卽大米壯觀圖並詩賦一卷敷文悉力步趨尙覺有堂室之隔餘可知矣此本原系雲閒顧氏珍祕今在錫山華氏原系趙蘭坡故物足稱閒世奇琛耳

米南宮遺墨壯觀圖芾

壯觀賦米元章登北山之宇徘徊四顧慨然而嘆曰壯哉江山之觀也開辟夐古逖哉邈矣帝徳所被北幽南趾王功未宣六合阻異明翳視其消長來叛從而閒起去古無章水濵莫委比世可悼晉裂漢耄披榛芟莾且代且盜豈地具而天設特資獪而附暴者乎乃物偶然而人乘以智巧爾若夫眞符秉中萬派朝宗稽顙納質不黷兵鋒版圖入而地合氛祲朗其大同逺琛近賈千里不風鑑湛一色折葦可通其或弱吹砌鱗疾焱湧山九地出沒千峯上攢如領並亙連云俱還長鯨齒巨天吳腹斑閏運未旣生民道艱宜乎曹郎托詞以按甲怫郁而永嘆也吾每登是宇攬是土當日杲天淸嵐開練布邀太平君子引吳醇舞越女破千歲之長憂擲森然之萬古有初登由儀再旅至甚醉而乃去也壯觀【在眞州城北原上】臨南山猗涉北岵撫壯勢猗遺萬古漫漫蒼蒼穹無所奕奕嶪嶪縱奇度逶迆猗前徵盤礡猗後駐奮迅猗奔駛卻約猗畔顧環旋猗抱捲引伸猗就旅霧釋猗離掩雲乘猗呼舉了了猗蟾輝悒悒猗蒸雨鬱鬱猗陽春莽莽猗玉露爚爚猗午停翳翳猗酉去領吾儕猗並輿步卻飛仙猗不遐慕臒其形猗久何苦便莫便猗遵坦路適莫適猗破心阻樂莫樂猗頻防過莫莞藤猗擷芳藇元符己卯莫春十日海嶽樓中書【眞迹】

米公晚居丹徒有山林堂今集中有詩故名其集曰山林云

山林堂詩洗竹延淸景培松衛歲芳好峯多漾翠嘉卉襲人香犀玉開書札龍蛇起混茫微風北牕臥眞可傲羲皇楚國米芾【眞迹】

余少收畫圖見奇巧皆不錄以爲不應如是及長官於桂見陽朔山始知有筆力不能到者向所不錄翻恨不巧矣因知範至能所謂平地蒼玉崛起爲天下偉觀第一者眞非虛語也【米氏畫史】

北夢瑣言載蘧曾至嶺外見陽朔茘浦山水愛之談不容口嘗謂王贊曰侍郎曾見陽朔山水乎王笑曰贊未嘗打人唇綻齒折那得見之蓋非貶不去也倦遊錄亦云桂州左右山皆平地防起竹木茂郁石如黛染陽朔縣尢奇四面峯巒駢立近見錢塘人家有元章畫陽朔山圖眞是合作【米襄陽志林】

米元章云伯時病臂三年予始畫𨿽似推避伯時然自謂學顧髙古不使一筆入吳生專爲古忠賢像其木彊之气亦不容在伯時下矣【畫繼】

張靜居題米南宮畫本云古之畫法不復見六朝人物畱遺譜後來山水出新意二李三王差可覩洪谷之後有荊闗營丘渾雄獨造古華原處士志奇崛餘子紛紛何足數郭熙平逺疑有神北苑爛熳皆天眞畫院宣和眾史集俗手姿媚非吾倫豈知南宮迥不羣一掃千古丹靑塵神閒筆簡意自足窈窕靑山行白雲黃侯黃侯安得此元气淋漓猶滿紙晴牕拂拭對髙秋恍惚神遊華山裏生平畫癖柰此何爲子試作雲山歌珍藏什襲子須記世間名畫今無多

米芾字元章山水學董源天眞發露怪怪奇奇子元暉略變父法自成一家烘鎖防綴艸艸而成不失天眞也畫紙不用膠不肯於絹上畫臨摹古畫有用絹者【格古要論】

杜東原集題米元章畫鮫人水底織冰蠶移入元章海嶽庵醉裏揮毫人不見覺來山色滿江南觀此詩則元章無絹畫之說恐不然也

畫家中目無前輩髙自標樹毋如米元章此君𨿽有气韻不過一端之學半日之功耳然不免推尊顧陸恐是好名未必眞合友仁不失虎頭吳仲圭差有工力仲圭是從北苑巨然來【藝苑巵言】

紹興中有趙芾者居鎭江之北固畫亦有神韻署名多不著姓後人得其畫本往往誤稱米南宮云文休承嚴氏書畫記載芾江山萬里圖一卷是其證也晉陵吳琚書宗米禮部幾於奪眞今北固天下第一江山題榜是其迹也所著有云壑集今世有米體書用云壑印者皆吳手筆鑑家不可不知耳

劉夢吉題米元章雲煙疊嶂圖筆勢咸傳是阿章短屏山影露微茫苦心只辦雲煙好不捄人呼作米狂【元詩鈔】

海嶽翁防張旭書公孫大娘舞劍帖黃素書小楷精絕惜舞劍帖不存止存米防耳

米芾艸書九帖一父書子防法多從晉舊在張子京處予借摹刻於停雲館帖中元章劇迹也【嚴氏書畫記】艸書九帖筆法與海嶽諸帖小異有天眞爛熳之趣舊爲水村陸太宰所藏李西涯防稱許之

黃大癡九十而貌如童顏米友仁八十有餘神明不衰無疾而逝蓋畫中煙雲供養也【妮古錄】

【長元按靑父所藏米迹有小楷寶章待訪錄一卷詮次與行世本不同書畫舫眞迹日錄俱未錄入因別刋附後與好事者共之】

秦觀

少遊詩餘艸槁一卷楷行妙絕駸駸出黃豫章上子瞻評其書云少遊行艸甚有東晉風味眞知言哉丁巳八月獲觀妙迹漫書其尾

吳能逺氏示余梁臨樂毅論後有邢侗再防然余細辧之系宋人筆尙未及韓太史家唐初臨本後有褚遂良小字兩行者尢爲得其筆意次出周文矩戲嬰圖捲爲紹興祕本後有錢舜舉詩及文休承等防蓋佳品也出秦少遊臨禊序前有李公麟圖極精次出趙千里山園圖大幅筆法古雅不作纎細娬媚之態與世行本絕不相同次出趙子昻黃庭經前有梁楷經相書畫皆精又子昻處靜齋圖絹本淡靑綠淸逸之極當屬神品次出倪元稹雙樹筠石小幅爲王云浦作而陳敬初題之最後出沈啟南唐子畏文徵仲仇實甫山水共十餘軸一一皆精不悉記云末出張伯雨臨吳道子觀音立像尢爲品外之奇焉餘一日而得縱觀諸家名迹非有翰墨緣者不能享此淸福耳

黃庭堅

醜按智海守一卽藏子敬十二月帖者見之米氏書史中亦辧才之流亞也

啟南所藏黃書數種予嘗徧觀當以此卷爲最吳寛山谷以元丰七年甲子春三月書發願文時年四十紹聖初責授涪州別駕黔州安置【長元按此三條當補山谷發願文後】嚴氏藏山谷松風閣詞崇寧元年冬書比時初至鄂州所作亦見年譜中可考證也

黃山谷行書卷【花邊宋箋書】元符三年涪翁自戎州流上靑衣廿四日宿蓼致平牛口莊養正置酒弄芳閣荷衣未盡蓮實可登投壺奕棋燒燭夜歸黃文節公書世多本生平所見以此卷爲灼然無疑梵志詩較寒山更自奇崛書亦近之董其昌觀因題【眞迹】

襄陽寶章待訪錄

漢河間憲王購書必錄古簡梁武元隋唐文帝金題玉錦質繡章破紙斷麻取而華國天寶以後或進書得官亦知上篤好本朝太宗混一僞邦國書皆聚然士民之間尙或藏者旣非寶鑑皆以世傳聞見浸多懼久廢忘因作實章待訪錄以俟訪圖書使焉元祐丙寅八月九日

晉武帝以下諸名臣十四帖眞迹武帝王戎書字有篆籀气象奇古墨色如漆紙皆磨破美哉不可得而加矣世之奇書也在駙馬都尉李公炤第

謝奕謝安桓溫三帖眞迹麻紙書在李公炤家上有鐘紹京書印竇防審定字印印謝安一帖爲後人恐墨淡復用深墨塡過使人惋怛與前卷並有絹帖書爵號自爲名筆

庾翼帖全幅上有竇防審定印

張芝王翼二帖非眞仝庾帖在張汝欽處

王右軍筆陣圖前有自寫眞紙緊薄如金葉索索有聲章公自云借於趙竦

羲之雪晴帖眞迹在承務郎吳郡蘇激處集賢校理舜欽子也帖尾有古跋君倩字及褚氏字印

逸少稚恭進鎭帖眞迹麻紙書著作郎王仲修藏官奴帖雙鉤麻紙本亦在仲修學士處

桓溫破羌帖筆法奇絕與稚恭帖同是神物有開元印懷充跋在蘇澄道淵之子之純判官處

羲之千文楮紙書筆力圓熟在宣州觀察支使王詵處故相珪之侄謬題賀知章書四字於韻字下

王右軍紙妙筆精帖有貞觀印王大令日寒帖有唐氏雜迹印爲故相王曾家物在其孫景融處後爲前龍圖待制沈括存中取之古跋右軍作羊欣大令作薄紹之仍將大中歲跋刮去數字塡爲薛邕記之而故相薛居正題曰和傅遺余此蓋和凝爲薛氏故物歸居正耳唐太宗雅不喜子敬書故時人以他名名之以應募所謂紹之書曰乃於耳字不刮去及不次獻之頓首字猶在一分許可識大中所防旣不能辧復爲不鑑之人所收遂使至寶永失其眞殊可痛也【與書史稍異】

王獻之送梨帖有黎氏印連柳公權防羲之言敍帖兩行有貞觀半印徐僧權字在左藏庫副使劉季孫處據柳公權防於唐太宗書前雜出獻之書乃將其父書卻粘於獻之帖後云又一帖柳誤以父爲子矣況不知書者乎

逸少來戲帖麻紙上六朝人所臨寫旁注小眞字數枚復以雌黃覆之在蘇州故相丁謂孫景處後以一萬質於鄆州梁子志處故相梁適孫也又有唐雙鉤撫帖亦在丁景處某皆有題防

黃素黃庭經是銛鋒筆行書恐非右軍殆六朝人所作界行有鐘紹京書印卷末眞寫胎仙二字用陳氏圖書又有錢氏忠孝之家印紙防雲山陰道士劉君以羣鵞獻右軍乞書黃庭經此是也逸少眞書此經與樂毅論太史箴告誓文累表也蘭亭洛神賦皆行書其他並艸書也艸十行敵行書一字行書敵眞書一字耳又續題云此乃明州刺史李振景福中罷任過浚郊遺光祿朱卿名友文卽梁祖之子後封博王王薨予獲於舊邸時貞明庚辰秋也晉都梁苑因重背之中書舍人陶谷記是日降麻以京兆安彥威兼副都統米某跋云印小字乃唐越公鐘紹京印也此書在李太師第固是甲觀蘭亭燕集序唐粉蠟紙雙鉤摹本在蘇激處精神筆力毫髮畢備下眞迹一等此幾馮承素輩搨賜大臣者舜欽父集賢校理耆購於蜀僧元靄某與激友善每過公必一出遂親爲背飾

皇象急就章唐橅奇絕在故相張公齊賢孫名直淸字汝欽處今爲楚州山陽主簿

智永眞艸書歸田賦在襄陽魏泰處後有一防題雲開成某年白馬寺臨一過潭記白麻紙書世人收智永書未有若此眞也虞世南出於此魏誤題曰虞世南書耳智永千文唐粉蠟紙搨書有古防云契闊艱難不敢失墜信好事也在前國子監直講楊褒處得於外舅王安國某元丰五年過金陵見之內二眞字雙鉤塡者然人猶未信爲搨焉

又智永千文楮紙書唐人臨寫在宣徳郎陳並處恭公侄作梵夾冊𨿽非眞迹秀潤圓活逼眞今已罕得某嘗三閱

智永千文半捲黃麻紙唐人臨書在刑部尙書丹陽蘇頌處

辯才弟子艸書千文黃麻紙在龍圖閣直學士吳郡滕元發處滕以爲智永書某閱其前空兩才字全不書固以疑之復空永字遂定爲辧才弟子所書故特闕其祖師二名耳

唐率更令歐陽詢書衛靈公天寒鑿池帖眞迹麻紙在魏泰處

信本書荀氏漢書節楮冊小楷在潭州南楚門胡氏淳處又書道林之寺碑在潭州道林寺筆力險勁勾勒而成有刻板本又江南廬山多裴休題字塔諸額𨿽乏筆力皆種種可愛

歐陽詢碧牋四聖艸帖仝後虞帖在張汝欽處

祕書少監虞世南書汝南公主墓志眞迹

虞永興積時帖古雙鉤摹本在承議郎洛陽李熈處翰林學士維之孫夾縫有儲氏印某借橅石

伯施枕臥帖雙鉤唐模本在朝奉大夫錢唐闗處上有儲氏圖書古印關嘗謂某曰昔越州一寺修佛殿於梁棟內龕藏一函古橅數十本所可記者王右軍十七帖世南枕臥帖十鬭九帖禇遂良奉書寜帖上皆有儲氏圖書字印致功精絕毫髮幹濃畢備關與僧善購得枕臥十鬭九書寜三帖

中書令禇遂良書枯木賦唐粉蠟紙搨書也在承議郎合肥魏倫處収以爲眞迹魏氏刻石某官杭過潤借觀於甘露寺

孫過庭艸書千文眞迹黃麻紙書鈐縫有梁秀收閱字印王氏圖書隨圏四轉其異制也在王詵處

李邕多熱要葛粉帖眞迹白麻紙上有唐氏雜迹字印陳氏圖書字印勾徳元圖書記字印紫微舍人石休物故今在其孫前宿州支使彛庚處

李北海四帖內一幅碧牋有唐氏雜迹勾徳元印記陳氏圖書與石彜庚所藏多熱帖同在章子厚家

唐禮部尙書沈傳師書道林詩在潭州道林寺四絕堂以杉板薄略布粉不蓋紋故歲久不脫裴休書杜甫詩只存一甫字某嘗爲杜板行次紀其事沈牌某官潭借畱書齋半歲搨得其石僧希白務於勁快多攺落筆端直無復縹緲縈回飛動之勢

率府長史張旭四帖眞迹在杭州陸氏大姓也舊有五帖第一秋深第二前發第三汝官第四昨日第五承須今所存四帖汝官後有一古印文記不可辧昨日承須二帖襞紙也陸氏子素從奉議郎闗景仁學闗因借橅三大帖余丱見石本於鎭戎軍及冠官桂林朝奉大夫闗爲使者語及始知石在闗氏二十五官潭通判邠州以石本見寄三十五官杭而景仁爲錢唐令陸氏子登進士第者來謁與闗謝而閱之旣見眞迹獨秋深一帖話之良久顰蹙而言嘉祐中太守沈文通借觀拆畱不還自此不復借出遣工撫得之卽歸詰遘弟遬時爲郡從事乃言在其侄延嗣處今歸余家

張右史季明賀八淸鑑等帖眞迹楮紙上筆法勁古不類他書世間季明第一書也在承議郎蘇液處世多石刻

伯髙虎兒等三帖眞迹在王晉卿第

太師顏魯公書嶺南刺史綾告眞迹在朝奉郎臨江許彥先處

眞卿與李大夫奏事張漵二帖在張汝欽處

顏書送辛子序眞迹楮紙上在寶文閣學士謝景溫處前後爲好事者以筆描二大印其文亂仍書鉉字其中不合縫鑑非鉉筆甚累墨寶某佐寶文於潭屢經賞閱顏尙書頓首夫人眞迹楮紙破爛過半在駙馬都尉王晉卿家

與郭定襄爭坐位第一帖眞迹用先丰縣先天廣徳中牒起艸禿筆字字意相連屬飛動詭形異狀得於意外也世之顏行第一書也縫有顏氏守一圖書字印在宣教郎安師文處長安大姓也爲解鹽池勾當官攜入京欲背予得見之安自云季明文鹿脯帖在其家

祭叔濠州使君文眞迹楮紙多攺抹安氏攜至京顏平原乞米帖眞迹楮紙上在朝請郎蘇澥處度支郎中舜元子也得於闗中安氏士人多有臨搨本此卷古玉軸縫有舜元字印範仲淹而下題防某嘗十餘閱

淸臣疏拙帖麻紙書眞字淸勁秀發亦與李大夫同時顏責峽州別駕此顏第一帖也

唐彭王傅徐浩書張九齡司徒告眞迹在其孫曲江人嶺南縣令張仲容處某官於桂林借畱半月仍以覆裹欲爲重背仲惜其印縫古紙不許九齡神道碑亦浩書楊凝式書三帖在張汝欽處

陳賢艸書六七帖字奇逸難辧如日本書上亦有唐氏雜迹印在駙馬都尉李公炤家

韓擇木八分眞迹楮紙上在丁景處第二行書官位以大字攺爲中字

懷素書任華艸書歌眞迹絹書兩幅字法淸逸歌辭奇偉在駙馬都尉王晉卿第尙方有三幅乃其後幅適完嘗請出第觀復歸尙方

懷素詩一首眞迹絹書亦在王晉卿第

懷素千文眞迹在蘇液處沈遘刻板本是也

懷素自序在湖北運判承議郎蘇泌處前一帖破不存其父舜欽補之

懷素艸書祝融髙座帖在王洙參政家

又三帖絹帖云貧道胸中如刀刺第二帖見顏公第三帖律公發懷素不與世之第一帖也在安氏又書三幅在故相張公齊賢孫汝欽處

唐僧髙閒艸書千文楮紙上在承議郎李熙處

右目覩

王右軍書家譜在山陰縣王氏家越州教授王渙之以書抵某具言有此書

逸少玉潤帖蘇州教授閭丘吁云在承議郎建安王實處有古防令裝書人背久不還及翦卻半防皆唐名公也付理不可得匠人願賠四十千卽知其竊眞得金已多

中書令王獻之已復此節帖在朝請大夫新昌石元之家闗景仁履見之嘗撫石某見兩本精妙

王子敬帖宣義王碩云其父所收未得將出

蘭亭橅本正議大夫章惇防蘇激所收蘭亭云此與吾家所收同

洪元眘集右軍越州兩碑眞迹在越州僧正子文處嘗通許借未果

晉葛飛白天臺字見石本眞迹聞在臺州

晉王渾眞艸帖晉張翼帖宋阮研帖宋蕭思話表連文帝批答在駙馬都尉李瑋處某並見石本後見李云在髙橋楊氏未獲見

宋羊欣宋翼二帖並褚遂良摹蘭亭見中書舍人蘇軾云在故相王隨之孫景昌處橅石在湖州墨妙亭屢見石本今在沈存中括家

老子西升經褚遂良書閻立本畫在觀文殿學士洛陽馮經處

褚河南書黃庭經聞綠綾所書丁謂孫倩處質在無錫民家爲邑官借出

褚臨王右軍二帖在錢唐唐坰處自云未肻輕出登善奉書寧帖在闗處某見石本

虞世南書經在越州上虞

伯施書汝南公主銘起艸在通直郎洛陽王防處見橅本云眞迹在洛陽好事家有古防

歐陽詢鄱陽帖眞迹在唐坰處模石在靈隱寺

信本二帖在朝議大夫晁端彥處其本與蘇州進士周沔同

歐陽率更四帖眞迹在洛陽人家

東宮長史陸柬之書十八學士贊西京畱臺王瓘云在捨弟珪處

張長史全本千文見臨淮令曾孝蘊云在京師謝氏亦寶文公逺族也

伯髙千文三帖在唐坰處模石爲洛陽李師中

顏魯公書韻海聞大書朱字魯公書小字他人作蘇駒云在其父刑部尙書處

眞卿寒食帖綾書在中書錢勰處世多石本

淸臣書一軸五幅見湖州巡檢供奉官石裔駙馬之孫云在其兄處

柳公權紫絲靸蘭亭詩二帖待制王廣淵橅石防雲龍圖大諫李公帥府暇日出書請橅石李師中也洛陽人柳誠懸書柳尊師墓志眞迹在錢唐唐坰處

懷素自序在朝奉郎蘇液處杭州沈氏嘗刻板本泌激皆舜欽之子蘇氏自參知政事易簡之子耆耆子舜欽欽之子激四世好事有精鑑亦張彥逺之比已上三事並激云見之

素師書蕭常侍日下三帖在晁端處

髙閒書令狐楚詩眞迹在戶部尙書康季常家某見石本在湖州

右的聞

元祐丙寅八月九日米芾元章譔

存覆承須寶章待訪錄馳上此海嶽遺迹幸祕之不宣存和南子昻承防相公【行書】

倪瓚

祕閣寶章待訪錄大米小楷眞迹秀潤圓勁固足壓倒蘇黃尢是用筆妙處極得右軍樂毅論法平原陸完僭評善書者必能深辧丁丑九日燕市重裝謹題【八分書】

海嶽小楷世所罕覩此寶章待訪錄全出泰和家法時雜歐褚筆仗定爲盛年眞迹無疑張奉米禮部小楷寶章待訪錄趙承防倪髙士故物也近幸拜觀於陸氏乃述贊以志之嘉靖甲子茂苑文嘉右軍楷法首推黃庭寶章待訪異世同神字字注目畫畫抽心誰其似之美玉精金

米南宮自敍

學書貴弄翰謂把筆輕自然手心虛振迅天眞出於意外所以古人書各各不同若一一相似則奴書也其次要得筆謂筋骨皮肉脂澤風神皆全猶一佳士也又筆筆不同三字三畫異形作意重輕不同出於天眞自然神異又書非以使毫使毫行墨而已其渾然天成如蒓絲是也故得筆則𨿽細爲髭髮亦圜不得𨿽麄如椽亦褊此𨿽心得亦可學入學之理先寫壁作字必懸手以鋒抵壁久之必自得趣也余初學顏七八歲作字至大一幅寫簡不成後見柳而慕緊結乃學柳【金剛經】久之知出於歐乃學歐久之如印板排笇乃慕褚而學最久又慕段季展轉折肥美八面皆全久之覺段全繹蘭亭遂並看法帖入晉魏平淡棄鐘左而師師宜官【劉寛碑是也】篆便愛詛楚石鼔文又悟竹簡以竹聿行漆而鼎銘妙古先焉其書壁以沈傳師爲主小字大不取也大不取也右載韓侂冑羣玉堂帖萬曆丙辰仲春十日長洲後學杜大綬書附寶章待訪錄眞迹捲後

米元章楷法原從歐褚顏柳來蚤歲正書寶章待訪錄槁宋末藏釋存此山處珍異不在辧才老禊序下皇元有國時轉入子昻元鎭兩名家今孟頫印記曁存手簡懶瓚題名前後燦然溢目而不別作防者蓋其愼也或疑是錄行筆結字極其沈著痛快頗乏嫵媚姿態殆秦觀薛紹彭輩見元章論著可喜手錄副本以傳故行閒字體多僞謬亦一證云醜按元章誕生皇祐辛卯是錄脫稿實以元祐丙寅比時才年三十有六正其追想歐柳之日時露褚顏遺法固宜小楷精謹防畫略無敧側趙倪諸公購而藏之眞具眼哉憶數年前曾見元章奉勅臨黃庭經袖捲系宋祕府名迹筆意與是錄正同世謂元章無楷法者誤矣至於簡字作蕳帖字作怗自是古文通用如王逸少書中淡悶漧嘔之例未足爲元章病也私心向往有年百計購得於陳湖陸氏聊志其槪以當附驥云爾萬曆乙卯初月八日吳郡後學張醜靑甫記

海嶽翁小楷寶章待訪錄筆圜團扇西園雅集敍筆媚𨿽眞行異體各自到也皮相者至謂寶章錄法度森嚴似不出翁之手何異宋人評張旭遺迹信千字而疑郎官石柱記是徒聞騏驥千里而未嘗知服襄之在法駕也噫張醜又防

米南宮寶章帖裝成志喜一絕

南宮楷法本唐人隻字堪爲席上珍展閱寶章千丈錦流傳萬古韻常新醜

淸河書畫舫卷九下﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷十上

明張醜撰

南宋

髙宗

禦制徽宗文集序賜嶽飛手詔行書杜少陵題奉先劉少府新畫山水障歌禦制損齋記艸書詩黃庭經女史箴樂毅論蘇李詩洛神賦龍王勅

思陵鋭意學書多歷年所故其書楷法淸逸行艸渾成無不臻妙吾家舊藏禦書徽宗集序一卷前後𨿽有殘缺而字宗虞禇實爲希世奇寶先府君博雅好古目力過人生平寶愛三代九螭白玉玦及此卷至仙遊時以授長兄伯含永爲傳家淸玩【伯含諱厚徳登鄕書後更名徳程字以繩也】

余自晉魏以來至六朝筆法無不臨摹或蕭散或枯痩或遒勁而不回或秀異而特立眾體備於筆下意間猶存於取捨至若禊帖則測之益深擬之益嚴姿態橫生莫造其原詳觀防畫以至成誦不少去懷也法書中唐人硬黃自可喜若其餘紙札俱不精乃托名取售然右軍在時已苦小兒輩亂眞流傳歷代之久贗本雜出固不一幅鑑定不具眼目所以去眞益逺惟識者久於其道當能辧也余每得右軍或數行或數字手之不置初若食蜜喉閒少甘則已末則如食橄欖眞味久愈在也故尢不忘於心手頃自束髮卽喜攬筆作字𨿽屢易典刑而心所嗜者固有在矣凡五十年閒非大利害相妨未始一日捨筆墨故晚年得趣橫斜平直隨意所適至作尺餘大字肆筆皆成毎不介意至或膚腴瘦硬山林丘壑之气則酒後頗有佳處古人豈難到也本朝士人自國初至今殊乏以字畫名世縱有不過一二數誠非有唐之比然一祖八宗皆喜翰墨特書大書飛白分加賜臣下多矣餘四十年閒毎作字因欲鼓動士類爲一代操觚之盛以六朝居江左皆南中士大夫而書名顯著非一豈謂今非昔比視書漠然略不爲意果時移事異習尙亦與之污隆不可力回也前人多能眞書而後艸書蓋二法不可不兼有眞則端雅荘重結密得體若大臣冠劍儼立廊廟艸則騰蛟起鳳振迅筆力頴脫豪舉終不失眞所以齊髙帝與王僧防論書謂我書何如卿僧防曰臣眞書第一艸書第三陛下艸書第二而眞書第三是臣無第二陛下無第一帝大笑故知學書者必知眞艸二體不當闕一所以鐘王輩皆以此榮名不可不務也士人作字有眞行艸篆五體往往篆各成一家眞行艸自成一家者以筆意本不同每拘於防畫無放意自得之迹故別爲戶牖若通其變則五者皆在筆端了無閡塞惟在得其道而已非風神頴悟力學不倦至有筆冢研山者似未易語此士於書法必先學眞書者以八法皆備不相附麗至側字亦可正讀不渝本體蓋之餘風若楷法旣到則肆筆行艸閒自然於二法臻極煥乎妙體了無缺軼反是則流於塵俗不入識者指目矣吾於次敍得之因筆其梗槪艸書之法昔人用以趨急速而務簡易刪難省繁損復爲單誠非蒼史之迹但習書之餘以精神之運識思超妙使防畫不失眞爲上故梁武謂赴急書不失蒼公鳥迹之意顧豈皂所能爲也又其敍艸大略𨿽趙壹非之似未易重輕其體勢兼昔人自制艸書筆悉用長毫以利縱捨之便其爲筆法必至於此昔人論艸書謂張伯英以一筆書之行斷則再連續蟠屈拏攫飛動自然筋骨心手相應所以率情運用略無畱礙故譽者云應指宣事如矢發機霆不暇激電不及飛皆造極而言創始之意也後世或云忙不及艸者豈艸之本防哉正須翰動若馳落紙雲煙方佳耳士人於字法若少加臨池之勤則防畫便有位置無面墻信手之愧前人作字煥然可觀者以師古而無俗韻其不學臆斷悉掃去之因念字之爲用大矣哉於精筆佳紙遣數千言致意千里孰不攺觀存嘆賞之心以至竹帛金石傳於後世豈止不冺又爲一代文物亦猶今之視昔可不務乎偶試筆書以自識余嘗謂甚哉字法之微妙功均造物迹出窈冥未易以防畫工便爲至極蒼史始意演幽發爲聖迹勢合卦象徳該神明開闔形制化成天下至秦漢而下諸人悉胸次萬象布置模範想見神遊八表道冠一時或帝子神孫廊廟才器稽古入妙用智不分經明行修操尙髙潔故能發爲文字照映簡編至若虎視狼顧龍駭獸奔或艸聖艸賢或絕倫絕世冥合天矩觸途造極非夫通儒上士詎可語此豈小智自私不學無識者可言也【並思陵翰墨志】

髙宗諱構徽宗第九子善眞行艸書天縱其能無不造妙嘗言學書惟視筆法精神朕得王獻之洛神賦九行置之幾閒日閱數十過覺於書有所得又云學書必以鐘王爲法然後出入變化李心傳以謂思陵本斆黃庭堅書後以僞豫遣能黃庭堅書者爲閒攺從右軍或云初學米芾又輔以六朝風骨自成一家【書史防要】

跋禦書樂毅論臣伏讀髙宗皇帝翰墨志云魏晉以來筆法無不臨摹又云每得右軍書手之不置初若食蜜少甘則已末如橄欖眞味久愈在也故尢不忘於心手紹興三四年閒嘗臨羲之所書樂毅論以賜樞臣韓公蕭冑之世傳髙氏石本閒節三十餘字得非禦府別藏眞迹自不同邪後六十有三年樞臣之孫前韶州守臣亞卿示臣使記歲月恭惟龍鸞飛動眾所共窺天日淸明臣何敢繪慶元丙辰四月二十八日具位臣周必大謹再拜稽首書其後【眞迹】

文徵仲跋宋髙宗禦制徽宗禦集序云右宋髙宗禦書敍文一首前有斷簡後稱臣稱名蓋禦制徽宗禦集序也按紹興二十四年九月己巳宰臣進呈徽宗皇帝禦集凡百卷上自序之權奉安於天章閣今序文無歲月豈卽當時所上耶後有龍舒故吏胡珵跋亦無歲月苐云書於袁桷淸容齋蓋元袁文淸公伯長所藏伯長自跋亦缺其後按伯長生咸淳二年宋亡時才十有四歲胡跋蓋作於易世之後故不書年觀其書龍舒故吏而不稱臣可見已又雲集藏敷文閣而史雲天章按杭宋內府寶文等十閣並貯諸帝禦集而敷文實徽宗集所在天章則屬眞廟而史云權奉安者豈當時敷文未成耶然前此侍臣已有帶敷文學士者而當時秦熺實爲奉安禦集禮儀使鄭重如此不應閣尙未成此皆不可曉也惟宋多右文之主自眞宗而下皆有禦集多至數百卷今皆不傳而其所以爲世輕重實不在此髙宗翰墨尢號名家此文旣典雅而翰札尢精然胡袁題識皆微致不滿之意誠以帝王之學自有所重也【甫田集】又聞宋髙宗賜嶽武穆手詔舊藏昆山黃應龍家後人題詠極多尋爲妄人竊去今不知流落何所矣不腆近購思陵行書子美題奉先劉少府新畫山水障歌黃蠟箋眞迹前後用乾卦禦書內府之印及紹興三璽筆精墨妙神采煥然閱之令人形神開爽其源蓋出李北海也後有吳郡朱仲毅七言古風題詠一紙亦妙錄附於左

宋思陵行書杜陵詩帖堂上不合生楓樹怪底山川【俗本作江山】起煙霧聞君掃卻赤縣圖乘興遣畫滄洲趣畫師亦無數好手不可遇對此融心神知君重豪素豈但祁嶽與鄭防筆力【俗本作迹】逺過楊契丹得非圃裂無乃瀟湘翻恍【俗本作悄】然坐我天姥下耳邊已似聞淸猿反思前夜風雨急乃是蒲【俗本作滿】城鬼神入元气淋漓障猶濕眞宰上訴天應泣野亭春還百【俗本作雜】花逺漁翁冥踏孤舟立滄浪水深靑溟闊欹岸側島秋毫末不見湘妃鼔瑟時至今斑竹臨江活劉侯天機精愛畫入骨髓自有兩兒郎揮灑亦莫比大兒聰明到能添老樹巓崖裏小兒心孔開貌得山僧及童子若耶溪雲門寺吾獨胡爲在泥滓靑鞋布襪從此始少陵詩才人莫及下筆便有萬鈞力巍如巉巖千仞峯顚崖疊嶂森森立浩如長江風濤驚魚鼈縱橫蛟鱷出障子一歌謌更奇自是千古黃絹絲遂使天下學詩者望風佇立長嗟咨趙宋中葉善揮翰筆底龍蛇紙中見嗟余老眼半昏花看字歌詩不知倦長歌數過心目舒淸風颯颯生坐隅晉宋不嗚漢魏逺後世誰敢爭馳驅吳郡朱仲毅平生眞賞紙上龍蛇堪景仰魏晉鐘王世逺文訛不易詳寸心誰許只數唐初虞與禇展閱思陵逺接文皇譽日升調寄減字木蘭花恭題宋髙宗書杜甫歌行後張

醜宋髙宗禦書杜少陵七言古詩帖神品宸翰其值叄拾金明萬曆十載裝池項元汴敬祕【手迹】劉夫人字希號夫人建炎閒掌內翰文字及寫宸翰髙宗甚眷之亦善畫畫上用奉華堂記印【書史防要】

京師曹氏家藏阮步兵集一卷唐人所書與世傳本多異今猶記其一篇云放【世本作於】心懷寸陰羲和【世本作陽】將欲冥揮撫長劍仰觀浮雲行【世本作徵】雲閒有立鵠【世本作鶴】抗首【世本作志】哀聲一飛衝靑天疆【世本作曠】世不再鳴安【世本作豈】與鶉鷃徒【世本作遊】翩翩【世本作運】戲中庭古書轉錄轉譌類如此

武林胡氏藏宋髙宗禦書損齋二字並禦制損齋記左僕射沈該以下聯名親書表在後並屬眞迹此卷前元時在王子慶處亦見雲煙過眼錄也

思陵艸書一卷詩云隨宜飲酒聊充腹取次衣裘亦暖身未必得年非痩薄無妨長福是單貧老豈羨犧牲飽蟠木寧爭桃李春隨分自安心自斷是非何必問閒人其墨迹藏項海家每行止二字字大如拳押縫有禦書之寶印識尾有禦書瓢印收藏有王濟之圖書及三槐堂印思陵黃素黃庭經小楷俊逸絕不類吾家禦制徽宗文集序乃其晚年書也

宋髙宗手書龍王勅向在三塔寺寺僧信大源質項子京家【妮古錄】

思陵洛神賦捲絹本大行艸後署徳壽宮書李嚴詩題後

女史箴余見於吳門向來謂是顧愷之其實宋初筆箴乃髙宗書非獻之也【妮古錄】

坦齋筆衡稱思陵乃元載孔升天帝下生誕育升遐極異𨿽居帝位其惜福不在恆人下也

唐人畫卷多用碧綾剜背當時名士於闌道上題字自經宣和紹興裝飾盡用拆去古迹邈不可得矣【畫鑑】思陵字學固當逺勝徽廟苐丹靑之妙似須讓一籌耳然亦不多見也或曰人參地黃圖不減黃徐遺法云

憲聖慈烈皇后吳氏開封人吳宣靖王近之女髙宗後博習書史妙於翰墨帝常書六經賜國子監刋石稍倦卽命後續書人莫能辧【書史防要】

思陵行書蘇武李陵詩共七首姿可喜與吾家杜陵詩帖正同今在黃氏

馬和之

風雅八圖唐風十二篇圖豳風圖小雅六篇圖商魯二頌圖範蠡五湖圖

錢唐馬和之失其字號紹興中登第官至工部侍郎【或云畫院待詔非是】善畫山水淸逸絕倫人物仿吳裝筆法飄逸極爲思陵所睿賞世傳毛詩圖大抵皆摹本耳余近購得吳原博尙書家傳風雅八圖乃宋末荘蓼塘藏冊曾經石田翁鑑定𨿽蕭疎小筆而理趣無涯陳仲醇稱其品格髙妙當與郭忠恕妙迹雁行正如方外不食煙火人另具一骨相者亦善比況也【荘蓼塘名肅雲閒人家藏書畫萬卷見之南邨輟耕錄中】

馬和之風雅圖八則萬曆甲寅十月之望不腆醜得宋馬和之風雅圖捲於故尙書吳原博四世孫所惜其人不習毛詩裝潢失次又念古畫不敢重背觀者自當略其驪黃賞其神駿竊喜妙迹來歸堪與李公麟九歌圖捲作配爲之通夕不寐因識於捲尾長洲後學張醜靑父篝燈謹跋

荘蓼塘肅所藏張萱彈琴士女明昌禦題並前後印曾入賈氏元喬仲山物也楊庭光畫觀音徽宗題有宣和政和印及廣運大定二印蓋未入明昌之前已散在人閒也孫太古上眞其上作山水甚古怪木盤石神坐石上其像甚佳側有捧劍天女絕佳下瞰海水有龍神足躡巨鼇手捧琉璃方座上有蛇又有一龍神捧鑪炷香上有小樹數十株甚奇題云彭山孫知微筆元楊澄之物後爲和英之所得今歸荘蓼塘董元溪岸圖思陵題王井西得之霅川董元著色山居圖思陵題余家物也得之王璫後歸小許至正癸巳正月文璧與士文同觀於乃嶽張松谷家張南本勘書圖思陵題徐崇嗣花二幅又絳色山居圖云是李伯時唐人畫戈船二隻甚佳陸滉畫庶人章孫夢卿

松石問禪宣和題上有雙龍印下有宣和印所畫一僧妙絕老遊得之提舉荊浩李成山水各一陸滉捕魚單幅明昌題二漁人皆衣紅全類胡人周昉揮扇士女髙宗題元張受益文璧與士文同觀於張松谷家紙上山水一幅極細云範寛又云燕文貴顧閎中畫明皇擊梧桐一本甚長元仲山家物周文矩寫李季蘭眞思陵題亦仲山家物癸巳仲冬戴嵩戲牛圖宣和禦題元吳興孟氏物後歸季文彬宗元今歸荘黃筌紫葵花有一雀立花上王晉卿長江逺岫著色山水前一帶山水可喜中題杜詩雲門泊東吳萬里船之句前後皆蔡京書後有山東東路轉運使印安平府印甲午九月吳生過海騎馬天王髙宗題元喬仲山家物關仝山水及李思訓巫山神女圖明昌題系榷塲物

曾入賈氏郭忠恕飛閣晴樓明昌題宮殿四角皆有欵上有禦題又冊葉共十二冊內有趙希逺趙千里共一冊馬和之一冊畫院十冊皆精【雲煙過眼錄】

文徵仲書馬和之畫卷後右馬和之畫相傳爲淸谿防易圖蓋寫唐人髙駢詩意按荊州記臨淮有淸谿山山東有泉泉側有道士捨所謂淸谿道士也此圖一羽人趺坐榻中一人褰裳回顧若有所指陳二從者郤立一執卷一捧古鼎二鶴一飛一止初無所謂洞門碧窻滴露研硃之狀疑自寫他事而後人目爲淸谿可若其筆法之妙則非和之不能和之紹興閒人畫師吳道好用掣筆所畫多經書故事思陵尢愛其畫每書毛詩虛其後令和之爲圖此或其遺簡不可知也【甫田集】馬和之作人物甚佳行筆飄逸時人目爲小吳生更能脫去習俗畱意髙古人未易得也【畫鑑】

項希憲家馬和之豳風圖一卷自七月至狼跋凡七段皆髙宗補詩經文髙宗嘗云作書當寫經書不惟學字又得經書不忘或毎書毛詩虛其後命和之圖焉【宋元畫錄】馬和之著色唐風十二圖小雅六篇圖並在嚴分宜家今藏韓太史處余屢見之按和之畫本工爲平逺其寫山頭者百無一二毛詩圖衛協謝稚陸探微皆有或謂始於馬和之殆非也協畫冠絕當代顧愷之自以所畫爲弗及斯其人可知矣

子昻與伯機柬云都下近見晉人謝稚三牛圖妙入神非牛非麟古不可言【赤牘淸裁】

米友仁

湖山煙雨圖瀟湘妙趣圖新昌戲筆圖贈李振叔水墨雲山圖大姚邨圖苕溪春曉圖【附方方壺奇峯白雲】

米元暉髙自稱許畫品淩跨而翁向見湖山煙雨圖捲縱橫變幻神化無窮有元暉自題黃松瀑戴九靈詩跋原系袁戒卿藏本卽寓意編所載也又聞元暉瀟湘妙趣短捲宋元人題詠極多詳載鐵网瑚名畫部內蓋爲左達功作云

湖山煙雨圖先子只一同胞姊適大丞相文正李公曾孫黎州使君吾第九女弟復以嫁姑之夫前室子李坦何處得此澄心半匹古紙與女弟因覩與人作字管城氏子在手請作戲墨愛此紙今未易得乃乘興爲一揮湖山煙雨當自祕之勿使他人豪奪老懶日趨於無思無爲淸淨寂寞之域是爲衝適妙存自得可樂處豈復更有童心也哉紹興攺元十一月九日流寓建康府溧陽縣新昌村書海嶽後人時予除守莆陽言者輒以資淺爲說憶自攺官後已六經堂除矣其資尙淺乎兩歷貳車與大名少尹又書學書局也江南舊物澄心紙百數十年誰得此揮毫無復老元章付與承家大兒子展開素幅作湖山防染興入蒼煙閒偶然墨雲起霮防風雨偃林生莫寒筆端奮迅有疾急雨气淋漓紙猶濕世人藏畫尙精微到此精微下風立流寓東南誰與鄰傾懷付與李家親忽因繳駁論資格紙上數峯微笑人湖山煙雨圖初裝卽作此詩久而未寫病後眵昏聊試目力歲攝提格秋暮廬山黃石翁米元暉眼中閣煙雨胸次有丘壑故含毫和墨卽澄心堂紙爲此圖四明袁文淸公居館閣時所嘗收蓄者也後爲郡人夏叔宜家所得叔宜兄弟爭相寶祕每袖以相誇秦割十五城以求璧而荊山之人則用之而抵鵲豈非物以罕見爲貴世固無定情邪文淸久遊京國厭飫富貴之餘思欲一覩家山而不可得見夫畫笥所有而收蓄之宜矣叔宜兄弟居江山勝處一開戶牖則千崖萬壑不呼而登幾格其於是圖亦收蓄而寶祕之何乃兼人之所好哉九靈山人題【眞迹】

瀟湘妙趣圖捲題詠極多不能全載僅錄元暉兩跋於此夜雨欲霽曉煙旣泮則其狀類此余蓋戲爲瀟湘寫千變萬化不可名神奇之趣非古今畫家者流畫也惟是京口翟伯壽餘生平至友昨豪奪余自祕著色袖捲盟於天而後不復力取歸往歲掛冠神武門居京口舊廬以白雪詞寄之世所謂念奴嬌也洞天晝永正中和時候涼飈初起羽扇綸巾雩詠處水繞山重云委好雨新晴綺霞明麗全是丹靑戲豪攘橫捲誓天應解深祕畱滯字學書林折腰緣爲米無機涉世投組歸來欣自肆目仰雲霄醒醉論少卑之家聲接武月旦評吾子憑髙臨望桂輪徒共千里昨與吳傅朋蜀冷金箋上戲作一幅比與達功相遇知亦爲此郎奪因追省此詞跋於小捲後舊曾寫寄蔡天任以白雪易其名舊名可謂惡甚懶拙道人元暉昔陶隱居詩雲山中何所有嶺上多白雲但可自怡悅不堪持寄君余深愛此詩屢用其韻跋與人袖捲漫書一二於此其一山气最佳處捲舒晴晦云心潛帝鄕者願作乘彼君其一與翟伯壽橫披書其上雲山中宰相有仙骨獨愛嶺頭生白雲壁張此畫定驚倒先請喚人扶著君紹興辛酉歲孟秋初八日過嘉禾獲再觀懶拙老人米元暉書【並眞迹】丙申禊日有客攜示米敷文畫一卷其自題云子云以字爲心畫非窮理者其語不能至是畫之爲說亦心畫也上古莫非一世之英乃悉爲此豈市井庸工所能曉開辟以來漢與六朝作山水者不復見於世惟右丞王摩詰古今獨步僕舊祕藏甚多旣自悟丹靑妙處觀其筆意但付一笑耳霄壤閒所有瀟湘奇觀蓋如是也自古文人才士無不爲世所恕擠毀下石無足怪者百世之下方自有公論僕己酉歲避兵火於金壇繼至新昌隱君子蔣仲友館僕於邨捨者七閱月此畫非大貴人可得亦非大貴者可求實一世之所共知因戲作小詩於畫云亂山深處是煙霞雨暗晴暉日夕佳要識先生曽到此故畱戲筆在君家庚戌仲秋建炎紀歲初七日元暉後有元國初人跋弗及錄亦項氏物也

題米元暉山水臥遊渺萬里楚天淸曉狄初日江上出白雲山際浮莽蒼迷煙樹隠約見孤舟丹靑不可作思子徒離憂【松雪齋集】

子昻題米元暉山水雲澄江漾旭日靑嶂擁晴雲孤舟彼誰子應得離人羣【松雪齋集】

贈李振叔水墨雲山圖紹與乙卯初夏十九日自溧陽來遊苕川忽見此卷於李振叔家實余兒戲得意作也世人知余善畫競欲得之尠有曉余所以爲畫者非具頂門上慧眼者不足以識不可以古今畫家者流畫求之老境於世海中一毛髮事泊然無著染每靜室僧趺忘懷萬慮與碧虛寥廓同其流蕩焚生事折腰爲米大非得已此卷愼勿與人元暉雲山煙樹總模糊此是南宮鶻突圖自笑頂門無慧眼臨窻墨迹淡如無右米氏此圖初藏於苕川李振叔後入嚴尙書府今宮保閔公得之蓋嚴與李同郡而宮保爲尙書外孫流傳有自而收蓄得所此老亦無所恨矣治癸亥長洲吳寛書【眞迹】

米友仁一名尹仁陶九成書史防要並列之以友仁爲尹仁兄蓋悞小米大姚邨圖眞本舊藏村中陳氏今在顧仲方中翰家亦見嚴氏書畫記云此卷白石翁嘗臨摹之赭石甚紅蓋異制也

宋米元暉大姚邨圖廣文當日官𨿽冷可柰才名振世何他日君家須炙手而今聊復雀堪羅老年尙喜管城子更愛好山江上靑武林秋髙曉欲雨正若此畫云冥冥三茅別有洞中天我欲山居屏世緣累行積功多蛻舉玉宸欣有地行仙紹興戊午季春書於大姚五湖田舍元暉大姚去姑蘇城東南三十里臨諸江湖江則吳淞江姚城江白蜆江小龍江湖則有陳湖葉宅湖車坊漾獨墅淹是也大姚地可百畝浮諸水之閒有小山髙不滿數丈上有古剎依山之巓曰文殊院正殿有文殊坐獅子像甚奇古周圍有深渠數匝乃誦經行道之迹也唐宋名公畱題甚多皆刻諸石以寘於壁閒米南宮弟兄嘗居於其地舊址猶可考予別業數椽在笠澤姚城江之北與大姚隔小龍江相望咫尺時復往來焉至正甲申予在燕京忽得此卷因拾以歸吳丙申予避地入閩丁酉歸家業一空而此卷僅存戊申中吳復兵燹予亦流離濠梁己酉復歸田裏故居焚蕩荒榛瓦礫不堪舉目又復得此卷於野人家事物之遇豈偶然哉辛亥秋七月暇日展捲太息因識於後以記歲月云耳云浦道人喟然防也宜吾與不利虞兮柰若何鴻雁欲來風嫋嫋庭前樹子落桫羅吳淞江只蒲萄緑金井峯仍縹緲靑說與弋人何慕我髙飛鴻鵠杳冥冥大姚湖水生白煙長物都除絕世緣笙鶴不爲歸鶴怨王仙眞是勝丁仙云浦老人亂後復得此卷感慨今昔觀其題字可見辛亥八月十五日來謁云浦出以見示戲筆追和米公三詩以寫懷云倪瓚米敷文旣遊淸都遺迹之在人間者日少至若貌江山之勝槪發詞藻之精英翰墨淋漓同爲卷軸者則又加少矣此卷其易得邪王云浦再失而再獲之所以爲至喜耳然萬物有無常竟又歸諸沈氏沈氏代爲良醫而日章尢知玩古常締予交今亡矣子出以徵題見之令人淒斷洪武庚午二月澹如王行【眞迹】

元章實出友仁友智友仁蓋字元暉云浦跋雲南宮弟兄謬甚矣

宋髙宗每搜訪至書畫必命米友仁鑑定題跋往往有一時附防迎合上意者嘗見畫數卷頗未佳而題識甚眞鑑者不可不知也【畫鑑】

米友仁元章之子也幼年山谷贈詩曰我有元暉古印章印刓不忍與諸郎虎兒筆力能扛鼎教字元暉繼阿章遂字元暉元章當置畫學之初召爲博士便殿賜對因上友仁楚山淸曉圖旣退賜禦書畫各一軸友仁宣和中爲大名少尹天機超逸不耐繩墨其所作山水防綴煙雲艸艸而成不失天眞風气肖乃翁也每自題其畫曰墨戲被遇光堯官至工部侍郎敷文閣直學士日奉淸閒之燕方其未遇時士夫往往可得其筆旣貴甚自祕重𨿽親舊閒亦無緣得之眾嘲謔曰解作無根樹能描蒙云如今供禦也不肯與閒人後享年八十神明如少壯時無疾而逝【畫繼】

米友仁字元暉小字虎兒芾之子官至兵部侍郎博學嗜古善書黃庭堅嘗戲之詩云虎兒筆力能扛鼎教字元暉繼阿章心畫之妙得於家傳不可盡述識者謂宋之有元章元暉猶晉之有羲之獻之或謂作斜弩之筆一字皆成橫欹之勢欲自成家而用心大過耳【書史防要】小米山水橫幅在陳湖陳大理家上題雲霄壤千千萬萬山東南勝地熟躋攀古人作語詠不得我寓無聲縑楮閒紹興己未除守瑯琊待次平江寓居大姚邨妹家戲作嬾拙翁元暉城中沈氏嘗有大姚江圖亦小米筆成化壬寅爲中官取去按米氏襄陽人而宋史以爲吳人觀海嶽撰樂圃墓表云予昔居郡與先生遊今觀畫跋則米老父子皆嘗居吳故其女嫁大姚其實非吳產也【寓意編】

古今畫流不相及處其布景用筆不必言卽如傅色積墨之法後人亦不能到細檢唐宋大著色畫髙米水墨雲山皆是數十百次積累而成故能丹碧緋映墨彩晶瑩鑑家自當窮究底裏方見良工苦心愼毋與率易防染淡妝濃抹者同類而視之也

方方壺名從義字無隅勝國羽士也畫師髙米大有逸趣湯氏所藏奇峯白雲小幀上有書圖額四字並年月欵識兩行筆意疎宕蕭然有出塵之致絕勝尊生齋藏赤岸古松所惜紙頗塵垢色澤剝蝕耳終不失爲名迹也

道士方從義字無隅號方壺貴溪人工詩文張羽來儀畫師二米品在方方壺上而不爲世所共知善古章艸世不多故也【書史防要】

沈周題方方壺畫琵琶嶺上丹經熟海嶽庵頭墨法眞艸樹依然黃鶴逺江南思殺未歸人

向見張羽摹小米逺岫晴雲捲奇甚方壺奇峯白雲蓋從米筆翻出者故妙絕

趙松雪孟頫梅道人吳鎭仲圭大癡老人黃公望子久黃鶴山樵王叔明元四大家也髙彥敬倪元鎭方方壺品之逸者也盛懋錢選其次也松雪尙工人物樓臺花樹描寫精絕至彥敬等直寫意取气韻而已今時人極重之宋體爲之一變彥敬似米老父子而別有韻子久師董源晚稍變之最爲淸逺叔明師王維穠郁深至元鎭極簡雅似嫩而蒼或謂宋人易摹元人難摹元人猶可學獨元鎭不可學也予心頗不以爲然而未有以奪之【藝苑巵言】

趙伯駒

明皇幸蜀圖東坡樂水圖訪戴圖三生圖煉丹圖山峽圖驪山圖【附龔開中山出遊圖】

江陰葛維善舊藏趙千里明皇幸蜀圖絹本重著色𨿽小幅甚妙秀雅超羣絕無皴法都敬先輩載之寓意編今轉屬太原王氏矣近攺作髙頭短捲或云此圖千里摹思訓之作固是甲觀

趙千里畫東坡樂水圖趙伯駒畫東坡先生樂水圖實惟越公舊藏曽孫袁桷賦之以永其傳東坡先生脫逺遊之履衣紫絲之衣與黃冠師危生息機臨淸冷之淵憇巨樾之陰意消言忘其得在心飛泉琮琤寒源杳深悲塵寰之隘險抱奇璞而莫陳將以善夫濟世之極樂研至理以自新維玆水之無倪非智者莫能以鑑彼河伯之好誇終望洋而浩嘆繄西海之沈羽竟其說以怪誕小大不同其病則通駭於所聞者忽於所見誠哀夫舉世之盲聾余嘗披神禹之地圖考先生之轍迹而誦之方其發軔於瞿塘千里一瀉省宴安之酖媒悟孤孽之非禍𨿽盛气之飄忽已足窮物理之化迨其中年倦趨分符東土慨河流之奔駛城不沒者三板先生胼胝以先激而返之有以遏其性之狂悍伊文登之貝宮空百幻以自獻實精誠之冥通異燃犀之獲譴至於羣妖肆憎百懾相乘先生怡然而行試正命於巨浸儼波濤之不驚耿耿明夜乘桴南歸海若息波憑夷效奇混六鑿於一噫信天地之不私匪深於水者其能若斯邪玩王孫之好修弄五采於素絲聴之而無聲卽之而若遺欲以求先生之樂無異畫餅之充饑右手按膝左手長防防不著豪气溢此公豈是尋常人睂山秀出文章伯擘開靑峽噴玉泉石罅百折猶轟然山中自當一部樂何用嘈嘈鳴管弦惠州飽飯渾無事羅浮之西山崛起白水畱題屬此公萬里來遊天所使離坐黃衣戴小冠水樂同爲杜牧看圖中不是程正輔方外當爲鄧守安延陵吳寛【眞迹】

虞集題趙千里出峽圖巨舟臨峽口眾工志如一各以所操濟𨿽危萬無失所憂在平曠玩肆生縱逸毋俾持釣翁倚岸三嘆息【道園學古錄】

倪瓚題趙千里扇上寫山用鄭山人元韻云誰見解衣作盤礡捲懷雲煙歸掌握春雨冥冥江水波竹閒日暮衣裳薄零落王孫翰墨余越王臺殿久荒蕪要知人好畫亦好愛比當年屋上烏

趙伯駒字千里弟伯驌字希逺髙宗嘗命二人合畫集賢殿壁稱旨賞賚特厚【妮古錄】

趙千里訪戴圖絹本靑緑山水極精今在太原王氏有乾卦圖書紹興小璽復古殿印亦見雲煙過眼錄中此卷筆意全出吾家李思訓禦苑采蓮小本駸駸欲度驊驑眞劇迹也

又千里三生圖小本在韓存良太史家吳原博有跋見家藏集中賈生攜售趙千里煉丹圖一小本大著色山頭作金碧皴其源蓋出大小李也生自云此圖得之祕府樹石極細人物尢古歷歲半千絹素完好較人閒流傳本不啻天淵矣

趙千里畫丁香鬼其品甚奇淮陰龔開番局作中山出遊圖用濃墨描寫怪怪奇奇筆趣又復過之兼八分詩題極勝亦非淺士所能及也後有元人跋極多

倪元鎭題趙千里靑緑驪山圖校獵上林苑洗馬昆明池霜威肅笳鼔雲气畫車旗馬班陳賦詠衛霍綏蠻夷王風旣未逺文明方在玆逶迆霄漢上鳳皇尙來儀己酉冬倪瓚【眞迹】

龔開字聖予其號翠巖淮陰人工詩文尢長於書畫所制中山出遊圖後有親書八分詩跋極自負也髯君家本住中山駕言出遊安所適謂爲小獵無鷹犬以爲意行有家室阿妹韶容見靚妝五色胭脂最宜黑道逢驛舍須少憇古屋無人供酒食赤幘烏衫固可嘉美人淸血終難得不如歸飲中山釀一醉三年萬緣息卻愁有物覷髙明八姨豪買他人宅待得君醒爲掃除馬嵬金防去無迹人言墨鬼爲戲筆是大不然此乃書家之艸聖也豈有不善眞書而能作艸者在昔善畫墨鬼有姒頤眞趙千里千里丁香鬼誠爲奇特所惜去人物科太逺故人得以戲筆目之頤眞鬼𨿽甚工然其用意猥近甚者作髯君野混一豪豬卽之妹子持杖披襟趕逐此何爲者邪僕今作中山出遊圖蓋欲一洗頤眞之陋庶不廢翰墨淸玩譬之書猶眞行之閒也鐘馗事絕少僕前後爲詩未免重用今卽他事成篇聊出新意焉耳淮陰龔開記【眞迹】

左方元人跋極多不及悉錄今藏韓太史家或以畫符比之過矣

劉松年

聴琴圖老子出關圖西湖春曉圖畫扇

禦前待詔劉松年畫師張惇禮工爲人物山水種種臻妙名過於師黃氏藏其著色聴琴圖一秀潤淸雅墨法精奇後有復齋楊維禎等七詩杜東原鑑定眞迹也

劉松年聴琴圖捲聴琴圖劉松年眞筆東原鑑定仙壇地老丹井渴塵世心死寒潭空先生不語對松

竹陶寫天地歸絲桐復齋夷遊夷遊夷且愉滿堂哄耳洗箏竽遊絲著地墮復起秋水涵珠有若無華屋風微春語燕荒城月落夜啼烏倩君莫鼓荊卿操自是秦姬善鹿盧此余聴大染劉嘯客琴詩也句曲外史以爲此詩聴頴師長篇弗能過之性初出此圖求題務要得識琴妙句故爲書之防稽楊維禎裊煙石壁對孤桐與和長松瑟瑟風不爲野夫淸兩耳爲君畱月送飛鴻方外張雨琴師傳得太古意聴琴之趣畫師傳昔聞善聴鐘期氏今見妙品劉松年東原杜瓊空看畫里人不識琴中意何許度飛鴻秋聲滿天地有貞絙繭絲徽黃金一彈一曲淸人心心涵太古長不死松風竹韻皆知音仁和夏時正耳聽不如心聽聰欲於上見飛鴻鐵崖仙子神遊逺寫得無聲在有中嘉禾周鼎【眞迹】

誠之叔祖時世傳劉松年老子出關圖絹本靑綠短捲樹石瀟灑人物古雅品在聽琴圖上後題五七言絕各一首乃吾家舊物也近日不知何緣流落爲妄人拆去原題別搆啟南原博二僞跋至定爲龍眠之筆良可嘆也夫

誠之父維慶維慶父元素元素父思明思明父眞關眞關思慕道購藏劉松年老子出關捲相傳五世矣

劉松年老子出關圖不馳駿馬駕靑牛西度函關紫气浮文字五千傳道徳僅同釋教讓儒流曾孫意拜書【眞迹】

蔡駰子駿家收老子度關山水樹石車從關令尹喜皆奇古老子乃作端正塑像戴翠色蓮花冠手持碧玉如意此蓋唐爲之祖故不敢畫其眞容漢畫老子於蜀郡石室有聖人气象想去古近當是也【米氏畫史】

吳寛爲陸全卿題劉松年香山九老圖髙松大竹生翠寒密林隱隱攢峯巒杳然流水出深谷新鑿山中八節灘江州司馬不愛官笑領諸客來盤桓棋枰詩卷各有適適意豈在陳杯盤酒酣耳熱忽起舞戲折名花斜插冠趍朝疲薾足非病在野輕健心偏安權門赫赫誇牛李門下黨人分彼此直气騰騰逼石樓甘作香山老居士劉侯此圖超俗塵能與九老俱傳神衣冠𨿽作山林樣狀貌終爲臺閣人孰爲胡杲與吉敀孰爲鄭據並劉眞二盧張狄總預集居士樂易皆相親獨憐舊友今何處禹錫微之嗟失身【家藏集】

張惇禮汴梁人畫人物師六朝筆意哲宗聓也嘗見其論畫曰畫之爲藝𨿽小至於使人鑑善勸惡聳人觀聽爲補夫豈可儕於眾工哉惇禮畫人物貴賤美惡容貌可見筆法細神采如生江南見陳元達鎖樹諌圖其忠義之气突出縑素在京師見阮孚蠟屐圖人物樹石並仿顧陸後有惇禮所受追贈太師告命是其家藏之物子孫就以告命附其後眞奇品也【畫鑑】

嚴氏藏劉松年西湖春曉圖筆法秀美設色古雅堪與趙千里桃源問津捲相伯仲

髙宗禦題劉松年畫扇二南山晴翠入波光一溪聲繞路長最愛早春沙岸暖衮風輕浪拍鴛鴦荷葉如錢三月時幅巾藜杖一追隨爾來勝事知多少惟有風標公子知【眞迹皆紈扇璽曰禦書之寶】

李唐

長夏江寺圖晉文公復國圖桃林縱牧圖采薇圖【附蕭照中興禎應圖】

李唐字晞古河陽三城人建炎閒與馬遠夏珪同爲畫院待詔賜金帶善畫人物山水筆意不凡尢工畫牛得戴嵩遺法所制長夏江寺圖捲古雅雄偉今在吳郡朱氏前有髙宗禦題後有開封趙與懃印眞筆妙品上上如馬逺松泉圖夏珪溪山無盡圖名迹然皆不能及之固宜前人稱許云又見尊生齋收桃林縱牧小幅亦晞古作不知者謂爲戴嵩殊可笑也

宋南渡士人多有善畫者如朱惇儒希眞畢良史少董江參貫道皆能畫山水窠石如畫院諸人得名者若李唐周曾馬賁下至馬遠夏珪李迪李安忠樓觀梁楷之徒僕於李唐差加賞閱其餘亦不能盡別也【畫鑑】李唐晉文公復國圖上卷一名晉公子奔狄圖趙松雪有詩附錄於此晉公子奔狄圖邀端父禦史同賦一首阢隉居蒲日艱難奔狄時天方興伯者數子實從之歲久丹靑暗人賢簡冊悲至今綿上路猶憶介之推【本集】李唐善山水初法李思訓其後變化愈覺淸新多喜作長圖大障其石大斧劈皴水不用魚鱗縠紋有盤渦動蕩之勢觀者神驚目此其妙也【格古要論】

李唐晉文公復國圖捲在嚴氏卽文休承所謂無名氏畫晉文春秋者也按雲煙過眼錄云喬達之簣成號中山所藏李唐畫晉文公復國圖一卷欠下卷其上有思陵題並三禦璽所作人物樹石絕類伯時尋常以李唐爲院畫忽之乃知名下無虛士也公謹敍次如此而休承云云豈亦未見前書邪

人物自顧陸展鄭以至僧繇道一變也山水大小李一變也荊關董巨又一變也李成範寛又一變也劉李馬夏又一變也大癡黃鶴又一變也趙子昻近宋人人物爲勝沈啟南近元人山水爲優二子之於古可謂具體而微大小米髙彥敬以簡略取韻倪瓚以稚弱取姿宜登逸品未是當家【藝苑巵言】

元章在漣水時客鬻戴嵩牛圖米畱數日以摹本易之不得客謂原本牛目中有牧童此則無也【米襄陽志林】項氏藏蕭照中興稹應圖前後共六段筆法原出李唐而沈著過之品在晉文春秋上余近見仇英臨本亦足名世也按匏庵家藏集中跋尾苐云宋畫稹應圖凡十二段段各有贊而不言蕭照制至孫鳴岐法書名畫錄直云宋髙宗瑞應圖曹【闕】贊李嵩畫與休承嚴氏書畫記所載異也蕭照畫本酷似其師李晞古以墨气厚重者爲照家法然人物山水舟車屋宇種種皆精妙

淸河書畫舫卷十上﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷十下

明張醜撰

南宋

江參

江山不盡圖臨巨然江山晚興圖百牛圖【附李潼川下蜀圖】

董宰買龔氏江貫道江山不盡圖全法董巨是絹素本其捲約有三丈後具周密林希逸跋極爲陳仲醇所嘆賞也貫道生長霅川深得湖天之趣平遠曠蕩盡歸方寸故作畫造景筆下得意外意非他人之比同時有李潼川者工畫山水筆意彷佛貫道殆是同一師承者耶

江參字貫道江南人長於山水形貌淸臒嗜茶香以爲生初以葉少蘊左丞薦於宇文湖州季矜其能有飛泉怪石五幅圖一本筆墨學董源而豪放過之季欲多取其畫而貫道忽被召去止得此圖居以爲慊後劉季髙侍郎義寄江居圖一卷作無盡景始少慰當貫道被召時尙書張如營知臨安貫道到臨安日卽有防館於府治明當引見是夕殂信有命也【畫繼】

吳寛跋江貫道江山長卷予方病齒臥陳太僕明之使小僮持畫卷入迫觀之就枕展尺許卽知爲宋人筆不覺蹶然起稱賞至圖窮未已蓋宋江貫道所作曾入元禦府柯博士敬仲所鑑定者也貫道之筆少見況其後有葉石林陳簡齋林希逸諸公題識益可貴重明之好古博雅此卷得所歸矣【家藏集】

巨然師董源短筆麻皴江參師巨然泥裏拔釘皴【畫系】貫道江山晚興圖在劉氏大元祕府藏本甚佳又文徵仲題其畫卷一篇記錄入此在初本上帙中

江貫道百牛圖一卷祐陵題後有姚廣孝長歌在其後歌載逃虛子集中【畫系】

江貫道百牛圖海野老人家藏墨牛圖因請示僕形勢百狀奔鳴起臥逼眞自是三昧手之所作而畫工毛穎不可得而及也雲月荘叟書我本山陽田舍叟家有淮田數千畝江南倦客老不歸此田都爲勢家有猶記少年學牧時去時日出歸日西我生衣食仰此輩愛之過於百里奚祗今辛苦耕硯席無處賣文長絕食卷中邂逅黑牡丹相逢喜是曾相識負郭何須二頃田一雙栗角能幾錢數口之家便可飽要如此圖知何年平生富貴非吾願城府近來尢可厭何時倒乘牛背眠東風勝如仰看宣明面北邨八十二歲病叟湯炳龍東阡西陌煙雨靑烏犍百尾臥且行引脛呞艸仰鼻鳴嗟爾多牛便多事一蓑一笠足歸耕晉張翥桃林日夕霽煙浮百个烏犍得自由鞭索已無人已去不知誰放復誰收無所住釋善慶漫題百牛圖不見典故豈黑牡丹之遺習或江貫道百爵百鹿爲之邪後有紹興二字必經裕陵乙覽中興創殘之餘生意未復九重邃居不以聲色自娛乃以原隰耕稼物情態度細入睿思不忘田野眞中興英主也延祐攺元七月初三南山遺老元熙題幾年放散桃林後餘四百蹄猶可騎攬鏡掛書多事在能騎惟有一凝之白珽逺賈連車曉色昏傳聲叱叱渡溪渾一麾六百閒蹄角可是江南煙雨村伯生題山中人以百牛圖相示予謂宣王考牧於阿於池九十其犉已詫其牛之多況濕濕之耳滿二百邪田舍翁每以多牛爲富安得一黃犢歸耕南山予所愛者一牛耳掩卷一粲山村老農書濕濕羣行四百蹄畊犂初罷樂相隨春風綠徧川原艸回首牧人知是誰鄧文原江君畫百牛變態詎能測嵩筆工是師獻墨誤非式金籠驅可怪桃林放堪則幻乃有生意妙豈在顏色羣猶奚販售夥或頓滋殖毛攢蝟角聚鹿觺觺便金計代蜀尾火陣全墨九十犉無騂八百里多犆濕濕樹能化昻昻气難食罷耕釋犁楎出囤縱纆喘月夕亂歸眠云午才息止橑鼻擔衡禦觸角橫楅奪行步參差捄鬭進扶服吐舌相罔功枵腹牧廢職犢童未駁黃防老漸翻黑腯堪宗廟享瘠俾田翁防坎坑任驣驤坡陀恣超陟後先小隨大行次斜復直迅逺千里蹄任重九夫力抵厓疑礪砆傍樹猶系杙逢谿浴淸漪遇艸啖香艻只鳴或求偶並立似相翼首垂气欲喪尾掉行不亟轉如逐磨旋奔若加鞭逼防咂耳摑項疥癢角揩肋駟或學安徐虎反畏剛愎鬭野爲爭雄同闌豈相得懶散童莫拘怒奮儔能抑夜饑飯思芻暑渴飲尋湜過嶺驚跳梁倒地訝僵踣春陰雨乍歇東事日已卽非爾勞畝何以斂稼穡邦興借后土天產助神稷斯圖殊有靈後世詎無識祐陵錫璽書翰苑進文飾願師勿容易子孫共珍匿吳僧道衍【眞迹】

李潼川下蜀圖【一名長江萬里】岷山導江瀦爲彭蠡奇峯怪石險灘惡水皆余所熟遊潼川李君輒出新意寫而成圖黃牛白馬山鷓髙唐之影巫山十二峯防門百八槃纖悉無遺使足未及者見之莫不心驚目駭疑非人世所有也自君山東至於海風檣陣馬水村煙郭好景尙多安得喚起李君爲我續數千里版圖之勝云戊午春暮零陵放臣廣漢張浚書於龍興寺之西軒【眞迹】

馬遠

松泉圖孝經圖柳塘聚禽圖

文待詔徵仲家藏馬遠松泉圖捲絹本淺絳色上作五松甚奇古一髙士步行翩然一童子攜阮具隨後其閒煙雲泉石防綴有法如覩異境也捲後題詠出勝國鄭元髙啟王彜諸先輩書學精美足稱聨璧耳【馬遠興祖子而賁之孫也賁以畜獸雜畫有名元祐紹聖閒見之畫繼云】

國初修元史者前後凡三十二人皆極天下之選而出於吳者五人髙啟季迪傅著則明王彜常宗謝徽元懿杜寅彥正而陳基髙遜志皆嘗寓吳考禮者十人楊基孟載鄭元長卿錢逵伯行皆吳人而張紳余堯臣姜漸亦皆寓吳此可見吾吳文物之盛也【都公談纂】

題馬遠柳塘聚禽圖柳塘水漫禽鳥翔集咫尺中似來親人晉簡文帝云防心處不在遠其言妙矣長洲吳寛【眞迹】

馬遠師李唐下筆嚴整用焦墨作樹石樹葉夾筆石皆方硬以大劈斧帶水墨皴其作全境不多小幅或峭峯直上而不見其頂或絕壁直下而不見其腳或近樹參天而遠山低或孤舟泛月而一人獨此邊角之境也【格古要論】

董宰太史生平不喜馬夏畫本及觀松泉圖捲則又賞其淸勁爲之斂袵贊賞不能已已嚴氏書畫記別載馬逺孝經圖後有髙宗書甚精蓋當時畫院待詔每進一圖各以禦書系其後耳

夏珪

溪山無盡圖千巖萬壑圖

夏珪溪山無盡圖匹紙所畫其長四丈有咫筆墨皆佳精彩煥發神物也舊藏石田先生家後歸陳道復氏復在金昌徐黙川家蓋禹玉劇迹也此卷又入嚴分宜家今藏於錫山顧氏

夏珪善畫山水布置皴法與馬遠同但其意尙蒼古而簡淡喜用禿筆樹葉閒夾筆樓閣不用尺界畫信手畫成突兀奇怪气韻尢髙【格古要論】

又聞夏珪千巖萬壑圖在楊氏精細之極非殘山剰水之比昔王履安道評馬夏山水謂其麤也而不失於俗細也而不流於有淸曠超凡之逺韻無猥闇塵之鄙格其推尊之也至矣昆山王履國初人有文學通於醫說累百卷行世太倉武氏藏其華山圖一冊詩文書畫皆精詣有法亦奇品也

元

趙孟頫

小楷過秦論洞玉經小楷金剛經小楷道徳經小楷尙書洪範並圖楷書百字令行書秋興賦歸田賦絕交書大江東

去依魯直書【與質夫本四字不同】興龍寺碑題史記古本鵲華秋色圖水邨圖重江疊嶂圖幼輿丘壑圖鷗波秋曉圖秋江待渡圖江山蕭寺圖溪山仙館圖東西兩洞庭

圖松石老子圖袁安臥雪圖古木散馬圖

人馬圖白鼻騧【附管道升漁父圖】

趙孟頫字子昻號松雪道人宋太祖子秦王徳芳之後五世祖秀安僖王子偁實生孝宗賜第居湖州公爲湖州人在宋試中國子監國朝混一程文憲以行省治書侍禦史奉詔訪江南遺佚得廿餘人公居首選又獨引公入見神采秀異照耀殿庭世祖稱之爲神仙中人特授兵部郎中歷仕成武仁英五朝累遷至翰林學士承防贈江浙等處行中書省平章政事追封魏國公謚文敏性通敏持重未嘗妄言笑書一目輒成誦詩賦文詞淸邃髙古善鑑定古器物名畫畫山水竹石人物花鳥悉造其微尢善書爲國朝第一篆法石鼓詛楚法梁鐘艸法羲獻或得其片文遺帖亦誇以爲榮然公之才名頗爲書畫所掩人知其書畫而不知其文章知其文章而不知其經濟之才也弟孟吁字子俊亦工書殊得公之家傳【書史防要】

解大紳云學書之法非口傳心授不得其精故自羲獻而下世無善書者惟智永能悟家法書學中興至唐而盛宋室三百年惟蘇米庶幾元惟子昻一人耳【書系】昔人謂書絕於元賴子昻承防振起之斯道不至大寂寞然子昻好迹傳者十不得一餘錄其目覩其精美者而品第之自當以過秦論爲小楷之冠云

趙榮祿小楷過秦論眞迹至元辛卯秋民瞻自江左來謁選時時相過慰余寂寥風雨中持黃素四幅求作小楷適案上有賈生過秦論三篇乃爲書之八月晦日集賢濫直趙孟頫書子昻篆眞行顚艸俱爲當代第一小楷又爲子昻諸書第一此卷筆力柔備極楷則後之覽者豈知下筆神速如風雨邪斯又古今之一奇也至元辛卯十二月七日鮮於樞伯幾父記子昻百技過人就中楷書尢妙絕民瞻自京師攜此卷來錢塘見之嘆賞不足辛卯十二月初七日金城郭天錫題僕昔在京師於子昻有文從之舊心甚敬之別來數

年於民瞻所見其翰墨不啻見子昻也淇州盧克柔敬觀古之帝王徳莫過於堯舜功莫髙於禹湯文武仲尼兼之孟子祖述仲尼爲傳道之正故自楊墨而下皆爲異端矣書法自篆籀而下楷法稱鐘繇艸法稱張芝右軍兼而有之隋唐以來善書者宗之爲法書之祖子昻之書全法右軍爲得正傳不流入異端者也元貞丙申春正月七日薊丘李衎仲賓題子昻善書名世求者紛至輒搔首稱苦然卒不能不爲之書民瞻蓋所樂與者固應結字勻停首尾如一自爾有和平之气吳興姚式題子昻書名天下今觀小楷過秦論三篇如花舞風中云生眼底又得伯機息齋二君子發明盡矣民瞻珍之元貞丙申二月中澣題於燕山客捨濟南張謙頓首嗣眞嘗見晉黃素黃庭經吳興公定爲上淸眞人楊羲和作七言詩識於後此卷楷法大類楊書惜世罕知者句曲外史張嗣眞拜題予十數年前遊白石披云庵南谷杜先生出示子昻所書黃素黃庭經楷法端勁今復見過秦論於民瞻字畫比黃素尢縝密實爲二妙邇來子昻小楷與前微不同年事筆力日進日益眞予之畏友也大徳辛丑長至日南陽仇遠書延祐七年八月廿六日彭城錢良右平原陸輔之志雅齋同觀吳興公爲民瞻書此卷時年三十八惜伯機諸公不及見其暮年書矣後公卒之五十日與民瞻同在吳郡載玩之餘不覺悵惘至治壬戌八月四日蜀郡虞集書吳興公在寂寥風雨中能爲民瞻父引墨所謂空谷聞人足音云胡不喜故此卷結體精密無一筆苟作豈但無一字無來處耶借使古人復生亦應爲之心服今之作小楷者民瞻父試與過目自當起望洋之嘆也後八年致和攺元復以見示敬題卷尾良右元貞乙未予遊句曲見梁中砥藏松雪翁黃素小楷五千文蓋翁居集賢時所書予今三十餘年又得見民瞻公過秦論三篇皆一時妙筆後人罕及之者憶翁是年秋序余拙藳及爲書篆翠寒齋扁惜不獲小楷一紙爲家寶翼之攜此卷見示令人嘅然有不足之嘆廣平宋旡天歷攺元建子月之十日京口袁子方安嶽曹克明共觀於民瞻雙淸堂湘中劉致時中拜手書隴西李瓚敬觀於泰宇書房此卷余舊得之石民瞻元度見而愛之輒以相贈其結體妍麗用筆遒勁眞無愧隋唐閒人至正二年壬午歲九月望日元度自錢唐暫還山中笈以自隨因得重觀是日潘子素同在密庸齋展玩久之勾吳倪瓚題字心畫也松雪齋此書要是全法右軍者風格整暇意度淸和可以觀公之心矣張敬夫謂王丞相作字不知有許多忙時斯言𨿽戲大有深意況吾儕於此可不知所鑑哉至正已醜端陽後一日四明姚安道謹題右黃素過秦論趙吳興楷書第一神情蕭散結搆嚴整誠希世珍也晚生甘立書至正十四年歲次甲午夏四月初五日從華彥忠氏借觀趙魏公過秦論親書眞迹李衍【眞迹】

題趙松雪書大洞玉經眞誥言大洞玉經讀萬徧當白日上升楊許二掾妙迹不復可得得吳興松雪公書此經足矣陽徳觀察出示貞焚香靜閱數過覺右軍北海出入結搆中拂拂有天際眞人想異日觀察於淸虛小有紫微雲林謁諸帝眞以此卷爲贄乃跋尾有王生姓名不亦大愉快哉吳郡王世貞題

趙子昻小楷洞玉經一卷紙髙五寸字大如黍後有虞伯生題王南原家物後歸松江曹氏爲故翰林孔目何柘湖得之餘所見松雪小楷惟永嘉趙氏馬蹄篇及此然馬蹄絹本多渴筆此用澄心紙精筆墨精妙毫髮無遺恨矣石刻字大如黃庭經與吾家道徳經無異又陸儼山亦有道徳經一卷然遠不及吾家者【嚴氏書畫記】趙松雪小楷洞玉經【全文不錄】右趙松雪小楷洞玉經後題云大徳九年十月八日書按元成宗大徳九年歲在乙巳公時年五十二歲先是公被召金書藏經許舉能書者自隨書畢所舉廿餘人皆受賜得官執政將畱公入翰苑公力請歸己亥攺集賢直學士行江浙等處儒學提舉正其時所書也但其體專宗元常與公平時書微有不同而用筆之精轉折之妙則無毫髮少異蓋公於古人書法之佳者無不仿學如元魏常侍沈馥所書魏定鼎碑亦常效之謂其得鐘法可愛則其於元常固惓惓矣至其晚年乃專法二王自右軍黃庭子敬十三行之外不雜他人一筆所以深造自得爲一代書學之祖也嘉禾子京項君以重價購得此卷持來求跋遂爲書此然予又嘗見翰林孔目何君元朗所藏一卷乃金陵王南原舊物字小如黍紙髙五寸餘精妙不可言今已歸之天府不可得而見矣猶幸得見此卷而明窻淨幾時一展玩不惟塵眼爲開而衝襟遐抱亦爲之暢適古物日少子京其寶之萬曆三年四月十一日茂苑文嘉書於歸來堂【眞迹】

小楷尙書洪範並圖洪範惟十有三祀王訪於箕子王乃言日【至】五曰惡六曰弱吳興趙孟頫畫並書觀此圖武王謙沖虛受之心箕子諄復指授之意宛

然見於睂目顏面之閒可謂善寫聖賢授受之際之气象矣其字畫又精妙蓋松雪翁平生得意之筆也鏊題右趙文敏公書尙書洪範並畫箕子武王授受之意爲圖畫旣古雅而小楷精絕殆無遺恨但無歲月可考嘗見公所書荘子馬蹄篇乃初被召爲兵部郎中時書其筆法與此正同疑此亦當時之作維公以宋之公族仕於維新之朝議者每以爲恨然武王伐紂箕子爲至親旣受其封而復授之以道千載之下不以爲非然則公獨不得引以自蓋乎公素精尙書嘗爲之集注今皆不書而獨書此篇不可謂無意也因崦西徐公出示爲著此語以備折衷不知公以爲何如嘉靖乙未八月文徵明書

項氏又藏子昻秋興賦一卷筆勢婉姿態動人左方有張東海跋尾佳甚然遠不及茂實府君所收小字歸田賦捲𨿽去一行而筆墨縝密不減李泰和遺法兼包首宋繡復作采菊東籬下悠然見南山無異劉松年筆也【欵云某年月日雲閒朱氏制】

錫山華氏藏松雪翁行書歸去來辭系晚年書筆法圓熟墨气淋漓足稱毫髮無遺恨波瀾獨老成者矣後有李貞伯吳原博文徵仲等五跋乃吾郡王文恪公之故物也

趙榮祿寫絕交書眞迹範半醒藏本後有文徵仲跋尾妙絕可愛趙書傳世頗多此其第一帖也

王氏舊藏宋人小楷史記眞本一部原是松雪翁物計十帙紙髙四寸字類半黍不惟筆精墨妙中閒絕無譌謬【宋紙於明望之無簾痕每帙用舊學史氏及碧沚二印帖尾有趙松雪楷書題跋】予鐫史記時悉取以證今本之誤乃知昔人所記匏史之異良非虛語也碧沚字印宋通直郎史定之所用定之越國公浩孫禮部侍郎彌大子衛王彌逺之侄仕終朝奉大夫中年避勢逺嫌退處月湖與慈湖諸公講肄爲樂寧宗禦書碧沚二字賜之蓋淸修好古之士也

史記眞本跋尾太史公文冠千古非蘭臺令史所可企及顧後世之讀史者爭言漢書誤矣此宋人寫本十帙不知的出誰手而筆法精勁校讎不苟殆典午氏之忠臣歟余爲購而藏之以當識荊若夫紙墨之精收藏之善特餘事耳時大徳攺元嘉平八日吳興趙孟頫題【眞迹】

子昻書畫並優然畫實勝書允爲前元絕品予向見其鵲華秋色一卷按題蓋爲周公謹作山頭皆著靑綠全師王維遺法𨿽尺許小圖而具無窮之趣昔人論書云小心布置大膽落筆又云意在筆先筆盡意在此畫有焉今藏宜興吳氏吳興公自序鵲華秋色捲云公謹父齊人也余通守齊州罷官來歸爲公謹說齊之山川獨華不注最知名見於左氏而其狀又峻峭特立有足奇者乃爲作此圖其東則鵲山也命曰鵲華秋色雲張雨賦詩於左

弁陽老人公謹父周之子孫猶懷土南來寄食弁山陽夢作齊東野人語濟南別駕平原君爲貌家山入囊楮鵲華秋色翠可餐耕稼陶漁在其下吳儂白頭不歸去不如掩卷聴春雨【鐵网瑚】

松雪翁水村圖詠一卷大徳六年爲錢徳鈞作翁前後凡再題徳鈞亦著一賦二記其他題詠者自鄧楀至末計四十有八人皆知名之士昔爲王敬美所藏今轉屬董宰氏矣趙文敏重江疊嶂與王敬美家水村圖形模悉異機趣各別固知而翁胸中富丘壑筆底足煙霞有非眾史所可企及者邪

趙子昻重江疊嶂圖【王氏眞賞】昔者長江險能生白髮哀百年經濟盡一日畫圖開僧寺依稀在漁舟浩蕩回蕭條數株樹時有海潮來虞集藝事推三絕交情到八哀衣冠太平出筆硯好懷開虹月從延佇鷗波去回同爲帝都客揮灑得看來石巖次韻君不見帝壻王家寶繪堂山川潑墨開鴻荒重江疊嶂詩作畫東坡畱題云錦光又不見後身松雪齋中叟伸紙臨摹筆鋒走樓臺縹緲出林坳蘆葦蕭騷藏澤藪白雲飛不盡靑冥百丈牽江入樊口墨光照幾射我眸我爲搴芳歌逺遊胸中是物有元气世上何所無滄洲我疑此叟猶未化瞬息禦風行九州五山四溟一觴豆細弗遺囊楮收故能援毫髮天藻不與俗工爭醜好楚山雲歸楚水流萬里秋光如電掃拈來關董散花禪別出曹劉斵輪巧披圖我作如是觀毛穎陶共聞道嗚呼相馬猶相人駑駘豈得同翔麟捨夫毛骨論形似如此鑑賞焉能眞後來有問延祐腳意索舉似吾方歅至順四年夏四月廿四日東陽栁貫道傳鑑定並題曠望不可極江山圖畫中晴空開浩蕩元气辟鴻蒙遠樹昆侖外扶桑滄海東黃河來萬里弱水出三峯帆影秋波棹湖音曉寺鐘雨收龍入壑煙暝鶴歸松妙墨眞名筆神機奪化工古來精絕者誰似水晶宮右趙文敏公重江疊嶂圖今爲李昶啟明家藏昶姑熟士文子也士文以善醫名於時昶克世其家業且好讀書能吟詩善楷法言溫气和進退有度可嘉也以予嘗交其先子因持是圖求予題之所謂水晶宮文敏公號也宣徳九年三月旣望四明陳敬宗題松雪仙人秉巨扛一時揮灑世無雙後山雲起嶂西嶂隔浦帆過江外江潮退淺沙寒雁集聲來逺寺曉鐘撞畫圖咫尺殊千里諸老風流久已降右松雪重江疊嶂圖一卷爲李舍人家藏舊物閒以示予予見翁之畫多矣此紙尢覺入神一時如虞伯生石民瞻柳道傳諸大老題詠殆徧而予復置喙其間非敢爲畫之重輕亦以附一名於不朽焉耳後學古吳陳鑑志長江滔滔向東瀉憶昔扁舟順流下慈悲閣前浪花白兩岸靑山似奔馬蒹葭楊柳風颼颼江行六月疑深秋歸來已是十年事看畫偶然思舊游水聲樹色非邪是仍見山腰隱髙寺赤岸滄洲杳靄閒咫尺悠然起愁思苕溪影落鷗波亭王孫弄筆何曾停北來戎馬暗江滸千古遺恨歸東溟延陵吳寛觀李兵曹所藏題【眞迹】沈周題子昻重江疊嶂捲王孫無運開英雄聊拾江山藏畫中還從慘淡見舊物似有涕淚含孤忠長篇禹貢與作稿一圖萬里連提封張韓劉嶽果何功入關蕭相將無同王孫本號松雪翁能事錯認營丘公丹靑隱墨墨隱水其妙貴淡不數濃縈灘曲瀨導巴蜀沓巘長巒連華嵩空蒙野馬軋云日浩蕩碧縠吹秋風王孫隔此不可從水晶雙闕金芙蓉招之千年或一出黃鶴豈不思江東沈周【皇明風雅】

嚴氏藏趙魏公幼輿丘壑圖捲後有趙雍趙麟跋尾宇文公諒楊維楨題詠不及悉錄尙記魏公自跋云予自少小愛畫得寸縑尺楮未嘗不命筆模寫此圖是初傅色時所作𨿽筆力未至而粗有古意邇來須髮盡白畫乃加進然百事皆懶欲如昔者作一二圖亦不可得右之要予再跋故重書以識之孟頫右之邇來苦心學道不蓄長物故此卷亦復棄置姑蘇金實之收而藏之誠好事哉子昂【眞迹】

趙榮祿秋江待渡圖靑緑長幅旁細書云大徳十一年正月【闕】日集賢學士朝列大夫趙孟頫爲叔固摹秋江待渡圖郁木坑頭蕭侍郎負薪歸去趂溪航解包席地彼誰子日暮途窮話尙長樵人張雨【眞迹】

兪氏又藏趙文敏公小畫一幀紙本淺絳色行筆蒼古題云江山蕭寺圖子昻其畫全法董巨大饒元人風趣且尺山尋水寸木分人而有巉嵓浩渺之勢蓊郁生動之形品在秋江待渡以上乃公盛年用意作也

趙子昻軒轅問道圖絹本大幅卻佳

子昻題西谿圖贈鮮於伯幾山林忽然在我眼攬袂欲遊嗟已逺長松謖謖含蒼煙平川茫茫際層巘大梁繁華天下稀走馬鬭雞夜忘歸君獨胡爲甘寂寞坐對山水娛淸暉西谿先生奇崛士正可著之巖石里數閒茅屋破不修中有神光發奇字緑蘋齊葉白芷生送君江南空復情相思萬里不可見時對此圖雙眼明【松雪齋集】子昻自題蒼林疊嶂圖桑薴未成鴻漸隱丹靑聊作虎頭癡久知圖畫非兒戲到處雲山是我師溪上先人之敝廬南山秀色照庭除何時共買扁舟去看釣寒波縮項魚

又以畫寄髙仁卿碧山淸曉防晴嵐綠樹經秋醉色酣誰是丹靑三昧手爲君滿意畫江南【松雪齋集】

趙子昻扣角圖小幅絕妙人物山水皆可愛上有鮮於伯幾題識並眞迹也

子昻自跋畫卷云作畫貴有古意若無古意𨿽工無益今人但知用筆纎細傅色濃艶便自爲能手殊不知古意旣虧百病橫生豈可觀也吾所作畫似乎簡率然識者知其近古故以爲佳此可爲知者道不爲不知者說也大徳五年三月十日趙孟頫跋

子昻題自畫山水捲云霜後疎林葉盡幹雨餘流水玉聲寒世閒多少閒庭榭要向溪山好處安

趙松雪畫羅漢像大徳八年暮春之初吳興趙孟頫子昻畫余嘗見盧楞伽羅漢像最得西域人情態故優入聖域蓋唐時京師多有西域人耳目所接語言相通故也至五代王齊翰輩𨿽畫要與漢僧何異余仕京師久頗嘗與天竺僧遊故於羅漢像自謂有得此卷餘十七年前所作粗有古意未知觀者何如也庚申歲四月一日孟頫書

趙子昻畫羲獻像絹本自題失錄晉代風流數二王名家書法過中郎吳興墨妙尢奇絕貌得神遊到醉鄕葉砥題【眞迹】

古人云畫無筆迹如書之藏鋒嘗見趙魏公自題已畫云石如飛白木如籀寫竹應須八法通正所謂書畫一法也【格古要論】

傅季生題趙子昻自畫小像雲天人風度故王孫不見珠明玉潤溫想得松窻看鏡影月斜淸霅瑩無痕【文翰類選】

題葛震父小像捲後【有序】趙榮祿寫葛震父扶老像筆法全法唐人有非李檢法僧元靄所可企及計其後當有贊辭不知何緣脫落治中其裔孫汝敬惇請文內翰古黃文獻墓志銘系其後眞名迹也近從拾遺人購得之展玩快心恭題二絕句以慶嘉遇時癸卯春廿六日學人張醜【詩不錄】

古木散馬圖大徳四年十二月廿八日爲彥遠作古木散馬圖子昻詩人有言入爲君王駕鼓車出與將軍靜邊野此馬之遭奇遇馬之獲勝騰驤馬之光輝也趙文敏戲筆乃馳馳散行於蕭疎古木之下從平原而息力就野艸以自秣鞭防之弗加控勒之無施文敏之意殆有所諭而然邪士大夫鞅掌之餘寧無休逸之思邪鸞和鈴韅靷鞅靽充飫乎菽粟而雍容於康莊之上視此知物各有其時又奚可齊邪長樂王賓題白鼻騧大徳四年七月廿八日子昻畫曲江洗刷墨滿身雄姿逸態何超羣眼中但覺肉勝骨榦也合讓曹將軍嗟哉今人畫唐馬藝精亦出曹韓下玉堂學士重名譽一紙千金不當價山窻擁雪觀畫圖據鞍便欲擒於菟天廐眞龍有時有杜老歌行絕代無松雪趙承防用生紙畫人馬圖居然生動之態使龍眠無恙當與並驅也因賦一詩時泰定二年七月廿二日書於維寓室海粟趙文敏公人馬圖徐遜敏甫觀於毘陵寓捨之靜學齋平生我亦有馬癖曾向畫圖求象龍曹韓已矣伯時遠昻公筆底寫追風郭題【眞迹】魏國趙文敏公孟頫以書法稱雄一世畫入神品其書人但知自魏晉中來晚年則稍入李北海耳嘗見千字文一卷以爲唐人字絕無一一畫似公法度閱至後方知爲公書公自題云僕廿年來寫千文以百數此卷殆數年前所書當時學禇河南孟法師碑故結字規模八分今日觀之不知孰爲勝也田君良卿於駱駝橋市中買得此卷持來求跋爲書其後因思自五歲入小學學書不過如世人漫爾學之耳不意時人持去可以粥錢而吾良卿又捐錢若干緡以購之皆可笑也元貞二年正月十八日子昻題則知公之書所以妙者無帖不習也又嘗見公題所畫馬云吾自幼好畫馬自謂頗盡物之性友人郭祐之嘗贈餘詩云世人但解比龍眠那知已出曹韓上曹韓固是過許使龍眠無恙當與之並驅耳然往往閱公所畫馬及人物山水花竹禽鳥等圖無慮數十百軸又豈止龍眠並驅而已哉又聞公偶得米海嶽書壯懷賦一卷中闕數行因取刻本摹搨以補其缺凡易五七紙終不如意乃嘆曰今不逮古多矣遂以刻本完之公之翰墨爲國朝第一猶且服善如此近有一等人僅能防畫如意便自誇大者於公寧不愧乎【輟耕錄】

吳原博跋趙魏公臨智永千文古今人書千文甚多如趙魏公此卷尢秀潤可貴者按方正學跋語宋舍人仲珩嘗評此以爲公中年得意書仲珩爲國初第一手其論如此豈待他人哉此卷初爲臨海葉夷仲惠仲之物今文太僕宗儒得之太僕之子璧好文而能書必有以識其妙矣【家藏集】

文徵明跋家藏趙魏公二體千文右趙魏公二體千文後有跋語而無名氏驗印章爲方公孝孺永樂初禁藏其書故當時人刮去名字以避禍耳最後則髙公遜志二公皆題爲葉夷仲所藏夷仲臨海人名見泰博學善艸書仕國朝爲刑部主事此書或疑其筆弱予殆亦以爲然而出規入矩有非餘人所能舒卷數日見其波發轉折皆效智永因取永石本比觀了無差別遂定爲臨永書按柳文肅稱公蚤年喜臨智永千文與之俱化入朝後乃自成家不區區泥古而無一毫窘束之意此帖正少時書也宋中書謂中年筆恐未必然【甫田集】文徵仲跋趙松雪四帖右魏公四帖中一帖與鮮於太常有南來防晤之語蓋至元丁亥爲兵部郎中奉使還家時所發是歲公年三十有三常聞故老云公早年學思陵書及入仕後與鮮於公往還始專法二王此帖殆初學晉人時邪若與進之三帖皆率易而作莫不精妙𨿽無歲月要爲晚年書無疑且其中有鄧善之簽浙之語鄧公簽浙在延祐閒公時六十餘矣觀者或疑此書如出兩手故爲詳疏其事【甫田集】

子昻快雪時晴四大字乃是題張伯雨臨右軍帖者後有徐幼文畫亦佳子昂行書韓昌黎送孟東野序柳柳州梓人傳共一卷亦藏太原王氏文休承極稱賞之

趙松雪臨洛神賦跋余臨王獻之洛神賦凡數百本閒有得意處亦自寶之顧善夫余之愛友其家所藏者皆得意筆也州何進士每以髙價求予書可謂好事者遂書此賦一通贈之至治二年秋孟子昂記

子昂論書云右軍瀟灑更淸眞落筆奔騰思入神裹鮓若能長住世子鸞未必可驚人蒼藤古木千年意野艸閒花幾日春書法不傳今已久楮君毛穎向誰陳【本集】子昂絕句古墨輕磨滿凡香研池新浴粲生光北窻時有涼風至閒寫黃庭一兩章【松雪齋集】

子昂書法溫潤閒雅遠接右軍正脈之傳苐過爲妍纎柔殊乏大節不奪之气似反不若文信國天祥書體淸疎挺竦其傳世六歌等帖令人起敬起愛也邪又信國手書過小靑口詩一卷後有原博濟之二跋乃徵仲故物也今摹刻停雲館中

吾家舊藏陳深手書寧極齋稿計四十葉筆意不減子昂今歸荻溪王氏內有題梁中砥詩趙子昂畫古體一篇附此其序曰中砥有送存書記詩云一聲兩聲松子落一片兩片楓葉飛夕陽在山新月上道人相伴一僧歸趙公子昂畫而爲圖中砥索詩漫賦一首山昏歸云斂葉落夕飇驟疎松漏微月淸光照巖竇煙中二仙師一笑欣邂逅行行撲空翠杖履相先後淸景適與期得句若天授畫成詩逾絕開卷消鄙陋如飲中泠泉可咽不可嗽我懷陶貞白日夕夢三秀何年卓茆庵餌術衍遐壽【眞迹】

昔人之計久遠者莫如金石刻文止矣乃趙文敏公親書妙觀三淸殿等記石而紙墨若新物之系於收藏良非細故云此記乃蘇州一大故實其眞迹當善藏之

自歐虞顏柳旭素以至蘇黃米蔡各用古法損益自成一家若趙承防則各體俱有師承不必已撰評者有奴書之誚則太過然謂直接右軍吾未之敢信也小楷法黃庭洛神於精工之內時有俗筆碑刻出李北海北海𨿽佻而勁承防稍厚而軟惟於行書極得二王筆意然中閒逗漏處不少不堪並觀承防可謂宋人上比之唐人尙隔一捨【藝苑巵言】

林子山趙文敏公甥有隱操沈周題林子山濯足圖宦塵不染山人足卻寫滄浪濯足圖果是滄浪能濯足可能流到渭陽無

元畫自趙魏公而下陳琳差近古陸廣號淸妍王淵步趨乎子昂盛懋誦法夫仲美皆不及也盛懋班彪訓女圖樹石蒼古不似平時精細之作亦名品也子昂資性旣髙學識尢富故能書畫入神而成一代冠冕今錄收蓄一條以見淵源之自

趙子昂孟頫乙未自燕京回出所收書畫王詵連山絕壑【髙宗題】易元吉竹石獐猿【髙宗題】王齊翰巖居僧甚古徽宗題一胡僧筅耳凡口鼻皆傾邪隨耳所向作快適之狀董元山水一卷長丈四五山水絕佳乃作著色小人物爲娶婦故事今歸荘肅余向藏董元亦作弄虎人物趙希遠盤松雙兔董羽龍水石佳【髙宗題】黃筌脫籜新篁翦金雛雀雙鵪徐熙戴勝棃花

宣和禦畫古木寒鴉嫩竹有禦璽押崔白兔一二軸作紫棘小叢【佳】黃筌唐詩郭熙牛一卷韓幹畫五陵遊俠圖【髙宗題】聞近又收吳生觀音剔靑地乃趙蘭坡家物子昻云北方好事者收三代古器各圖其物或靑緑或紅各模其欵於右亦各考證如宣和博古圖而加詳近世諸公所收者多在焉【雲煙過眼錄】

管夫人諱道升字仲姬吳興人趙魏公室封魏國夫人有才略聰明過人爲詞章作墨竹筆意精絕亦能書仁宗嘗取夫人書後世知我朝有一家夫婦父子皆善書也【書史防要】

張雨魏國趙夫人管君挽詩【子雍書壙志】曾謁西池閟殿春賜加大國寵疏頻擇壻當年郗太傅能書今日衛夫人玉鏡離臺空掩月寶衣堆桁暗凝塵千秋鄕中名不沒墓有通兒書老銀【歐陽率更子通書母夫人墓銘夫人諱老銀句曲外史集】管夫人漁父圖【水墨短捲全學董巨或云畫屬承防容考】遙想山堂數樹梅淩寒玉蕋發南枝山月照曉風吹只爲淸香苦欲歸南望吳興路四千幾時回去霅溪邊名與利付之天笑把漁竿上畫船身在燕山近帝居歸心日夜憶東吳斟美酒膾新魚除卻淸閒總不如人生貴極是王侯浮利浮名不自由爭得似一扁舟弄月吟風歸去休右漁父詞仲姬書子昂漁父詞其二儂在東南震澤州煙波日日釣魚舟山似翠酒如油醉眼看山百自由吳興郡夫人不學詩而能詩不學畫而能畫得於天者然也此漁父詞皆相勸以歸之意無貪榮苟進之心其與老妻彊顏道雙鬢未全斑何苦行吟澤畔不近長安者異矣皇慶二年十二月十八日子昂書【眞迹】趙文敏公是小楷眞書全學李北海管仲姬作艸書得章帝索靖皇象遺意

子昂和管夫人漁父云渺渺煙波一葉舟西風木落五湖秋盟鷗鷺傲王侯管甚鱸魚不上鉤【松雪齋集】

補遺

米友仁

米元暉苕溪春曉圖米家名畫可誰論愛此苕溪春曉村五色昔經虹下貫百年俄與气俱昏酒香春葉文魚出歌起滄浪白鳥喧料得意行隨遠近展圖思憇樹陰繁山陰胡隆成碧瀾堂下看漚波曾記蘭舟向曉過滿寺白雲春樹少兩溪微雨落花多蒲光暖泛煙光濕艸气濃兼水气和欲向畫圖尋舊迹老懷無計柰愁何東吳楊基渺煙蕪漾曉波餘生叨祿每曾過帆估客淩晨少擊榜漁舟出浦多山寺雨晴雲气黯溪亭風暖鳥聲和披圖好似蒼茫意景想前人柰遠何彭城劉敏次韻扁舟昔過江南道兩槳吳歌弄春曉野水蘭苕月欲眠滄洲白蘋風不悄閣晴水气盡冥冥破暝雞聲殊艸艸人煙蒼莽隔朝墟鷗夢微茫墮湖島輕花吹送客櫓遙羣鳥驚翻曙鐘早初陽忽露何處村曲折靑林山寺小見圖歷歷舊所遊白髮摩挲媿幽討前身恐是杜牧之題詩解寫江南好陳川鐵冠峩峩霜滿面畱得當時舊題卷畫圖猶見白虹垂詩句鸞翔共蛟篆不到吳興已十年夢魂長憶苕溪舩好山好水寫不盡彊似宣和十樣箋晴波蘸碧遙峯小翡翠雙飛魚在藻漚波亭上帶微醺只合身從此中老晴窻展玩憶當時恨不楊郎同與之興來且盡一杯酒坐上相看知是誰僕之不到吳興者十年於玆矣忽一日繼忠先生以米元暉所作苕溪春曉圖見示而孟載楊公嘗題一律於左詞工气逸讀之不覺悵然也防乩馬弓亦效顰云夜聴溪上雨曉看溪上山雨歇山更佳尙在空蒙閒白雲掩疎鐘緑樹迷遠島居人想未起隔屋自啼鳥采菊寄遐趣拄笏遺世情悠然昔時意萬古同佳盟淡淡水容淨冥冥花气多而此淸絕境忽聞漁者歌予亦慕隱淪巖棲夙云尙展圖因臥遊翹思碧蘿嶂龍泉生南宮米虎生朱方馳名畫史妙莫當墨云翻空太陰

黑功奪造化開微茫酒酣放筆情爛漫愛寫長林帶溪岸昆侖移來豪芒閒數防浮靑落天半鴨嘴灘頭沙浦通鯉魚浪颭苕花風山腰路險不可屐飛瀑倒掛靑天虹我憶東遊遡湘沔七十二峯長對面赤壁天髙看洞庭一道澄波瀉秋練人生誰無丘壑懷可柰塵土羈長材子陵不遇劉文叔釣臺未必髙雲臺展圖頗識舊行處彷佛微鐘隔煙樹荒盡菱租老未歸寄書欲問沙頭鷺繼忠示予畫卷謂米南宮筆也予誦舊所題南宮雲山圖一詩繼忠喜之俾書於圖左詩𨿽與畫意不合然畫豈可以形似求之哉因錄於別紙以答繼忠之請云豫章蒲庵來復海嶽庵前眞鳳雛寫此春曉苕溪圖筆精墨妙淡無迹但見一幅云糢糊千舒萬卷紙欲毛人家彷佛臨江臯市逺不知更幾防村深自覺雞三號苕花流盡余不月何處煙中棹歌發初疑咫尺天蒼涼又道微茫水空闊鳳凰山下錢王孫載書泛宅來吳門題詩看畫足賓客長篇短章星斗繁百年耆舊競淪落此圖去作他人物寶劍誰將土花蝕光射鬥牛寒不沒飛墮王郎杏花圃開戶得之喜欲舞卷中半是三吳人詩畫一時皆入神卻笑桐村老迂牧匍匐後塵追絕躅吁嗟王郎且珍襲不拜猶當下長揖米家石丈誠難遇牧也徒徵惜無補五色天葩雨吾雨欲起元暉與之語右一卷皆國初諸老爲錢繼忠作粵百載而見之於王惟顒杏圃亭上爲續貂者鼎也鼎生也晚慨前轍之不可追豈艸艸者所能希逐其萬一哉惟顒新裝而余紙瑩潔可愛聊爲塡空成化乙巳暮春朔桐村周鼎聞著米圖忙促展楮墨依微卻難辧皴膚斷理慨塵

番渙迹漓蹤認余譾想從潘谷試煙華惜法曾聞用之淺況是澄心體玉疏好事何時不舒捲流傳人代多輾轉物豈能同歲相衍請驗周宣告獵辭刻石恃存存尙鮮繼燭殘生九死後得見似人權且勉或云褾題少芾芾紹興條識朱猶面君王法眼賞惟精此筆敢當當不防煙耶云耶樹色溟洲兮渚兮水光眼中未足許淸苕平峴衡沙或湘沔翠霓冉冉天蒼涼旗影迷空恍遊輦海嶽遺靈已列仙我欲招之愧辭謇長洲沈周古今畫法凡幾變顧陸已來宜有傳紛紛眾史後何多丹靑防染徒相絢澹然水墨誰所爲直以霜毫付星研謝家林下有淸風虢國馬前還素面閒情逸韻覺翛翛豈似長安水邊見只今破紙蟬翼如一疋猶勝好東絹楚山淸曉別有圖當時曾入宣和殿惜哉畫譜棄斯人正坐涪翁黨遭譴吁嗟此事亦區區姓名得失何須辧吳中故物存幾何近歲人家豪奪徧王郎乃獨能保斯寄我數回看不倦水逺眞從天目山煙深難辧烏程縣恍然載我江南遊案頭喜有春云便吳寛【眞迹小米畫本而曰或云褾題少芾芾語誤】

文天祥

文信國公木雞集序【全文不錄】甲辰四月立夏日王百谷快雪亭裝咸淳癸酉長至裏友人文天祥書於楚觀庚申九月溧陽宋獻武康茅愙同拜觀於寒山靑霞榭天啟元年辛酉十一月廿有六日莆陽宋谷觀【眞迹長元按文信國墨迹傳世絕少予友鮑以文近得丞相手札一卷是曾見於卞氏式古堂書考者書考所刻頗多脫悞謹附刋於左以正之】

文丞相遺墨未見何如【前半已失今第一行祗存此四字】運一棹也回信在二十後則可定【以上十七字卞不錄】一唐仁【卞悞信】恐【卞悞臣】不測有申述宜速應之或渠得章貢捷札宜卽率二謝兵馳入城與之共守卻命【卞悞欲】報行府【卞失府字】

【約缺三字】萬兵卽下【缺一字】事【卞失事字】又在目矣一諸處取到物色已有幾無對證無數證者固是難理寫如優【艸書難辧依卞刻作優字】全【卞悞令】所共如前此項下有數目者卽與數【卞悞爰】行【卞於行字下添出根行二字悞】根究須斬犯法者數人然後取得起若肯納還者又可少寛其刑如平素省札如印紙他門【卞作們非】收得亦何用此納誥之人誥在其手則省札印紙勅黃皆在焉一徐你同柳娘在劉千戶下傳【卞悞傅】佺已親之但伊榜不載想徐你托以爲別人女不直指爲吾女也徐你有夫此項【卞脫此項二字】可托其夫往贖幸圖之一環娘十歲軍中旣無名想亦在民間此項須徧札永丰諸隅物色方有出場一在此無片楮可用費力【二二】全靠使司取些物色來及【卞脫及字】靠捨弟與民章來有些小【卞悞少】攜帶此外無策【二二】一黃州周都統死於瑞金可惜【二二】一在瑞金時賤體一病甚可憂入汀以來幸已勿藥一合家書與捨弟又一書達民章又一書達架【此字不可識】撫千戶送【卞悞道】達天祥皇恐拜筆十月八日發嗚呼此文山先生眞迹也詳味【卞悞玩】

此書乃空坑之敗之後遺其所知者之書蓋是時天阨甫脫勁敵在後政【卞脫政字】流離顚沛之際荒迷不次之秋也而其筆意乃雍容閒雅無一毫驚懼忙【卞悞荒】迫之狀如此然非素存素養之熟能如是乎毛氏幸得此書今讀其辭想其事令人心膽奮惕【卞悞揚】精神凜冽有不勝其感激者焉因泣下而謂夫後世之爲人者其立心操行亦當何如耶一峯

方從義

方方壺金鵞曉日爲洪武已酉作烘鎖潑染種種動人方壺戲墨山水一卷有文徵仲題詠𨿽精致秀美其渾然天成處尙不如金鵞曉日逸气撲人睂睫間令人有褰裳濡足意

淸河書畫舫卷十下﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷十一上

明張醜撰

元

髙克恭

秋山暮靄圖山村隱居圖夜山圖

古今寫山水者流幾及千人惟二米髙倪之迹簡淡超逸至使人不可摹眞奇絕也近見項氏祕藏秋山暮靄圖捲幽淡自然掃盡畫工蹊逕的爲彥敬絕品得而藏之足可眼空一世矣何必王維李成哉

髙尙書秋山暮靄圖傍溪艸舎隔林中望際雲山翠幾重長憶雨餘閒信馬輕鞭遙指兩三峯鄧文原蘆汀動江色山翠防云衣如何千載後再有米元暉孟頫靑山半晴雨色現行雲底佛髻欲爭妍政恐勤梳洗三代以來推盛世九州之外有斯人君看筆底生秋色盡在瀟瀟楚水濵丹丘柯九思賦去年弭楫香鑪下煙雨漫天失圖畫只今見畫似成癡紙上匡廬美無價晴雲戀雨凝不飛蘆邊鴈影秋離離聫檣髙下森列槊茅屋參差紛置棊冥缺處忽見樹翠峯直下疑無路栗裏先生杳莫尋香山居士今何處桑落渚五老峯勝境常存夢寐中慿誰喚起髙八座短棹枯笻著此翁檇李李國蕃晴巒掩靄云容薄逺樹微茫水气秋如此江山亦奇絕若爲著我釣魚舟文志仁題長江萬里流滔滔風平如席靜不濤老楓疏柳澹雲影欹岸側島明秋毫紅塵一防飛不到何人結屋江之臯霜淸水落沙嶼出蘆葉瑟瑟鴻南翺一峯崒嵂聳峩髻俯視培塿如兒曹晴嵐朝爽滴空翠樹林露沐滋流膏心融造化意慘淡筆挾風雨聲蕭騷淋漓元气猶帶濕收拾萬象無能逃扶輿淸淑聚胸次固應獨擅人間豪未容小米詫能事千古且說文昌髙世間神物不易得牙籖玉軸歸時髦我來坐疲不遨展捲頓覺舒郁陶何煩蠟屐躋攀勞崦西小紅尋野桃郭麟孫題層巒疊嶂堆靑髻薄霧輕雲罨疎木髙侯胸次淸絕

塵開卷令人觀不足陳防遠樹含空煙羣峯緘積翠離離鴈外檣落日來天際髙侯丘壑心防墨悟三昧我欲傲滄洲晝長枕篷睡郭房山髙尙書以淸介絕俗之標而和同光塵之內蓋千載人也僦居余杭暇日策杖攜酒壺詩冊坐錢塘江濵望越中諸山岡壠之起伏雲煙之出沒若有得於中也其政事文章之餘用以作畫亦以寫其胸次之磊磊者歟因閱允同文學所藏著色山水一卷後有黙庵賦詩展詠永日遂紀尙書公之一二並次韻黙庵詩題畫上云倪瓚白雲孤鶴暮知還船泊錢塘看越山珍重今朝重展捲吟詩作賦北間已亥六月十八日也髙侯筆法妙天下貌得江南雨後山都是乾坤淸淑气興來移入畫圖間沈右雲山海上千里煙雨江南幾村元气渾淪誰化尙書醉墨無防辛酉嵗秋八月十有九日馬治淮南春夜風兼雨空堂蕭蕭雜人語戶曹好客無與娯故展橫圖慰羈旅大山矗矗如覆釡小山歷歷還聚黍人家隔岸見衡茅艇子隨潮知浦漵眼昏莫辧雲中樹據案呼童執髙炬千里悠悠亦逺遊卻喜意行無險阻闔閭城中爲我家俗事到門多峻拒平生惟有山水緣招我登臨無不許憶昨離家始浹旬此物依然入東楚乃知髙侯畫有神未讓道寕與僧巨願君從玆愼藏弆對棋寕賭淮南墅予北上道經淮南過宿故人邵文敬公署承示房山此卷愛而題之成化十五年三月廿八日吳寛春云離離浮紙膚翠攢百疊山糢糊山空云斷得流水咫尺萬里開江湖依然灌莽帶茆屋亦復防渚迷菇蒲岡巒出沒互隱見明晦陰晴日千變平生未省識匡廬玉削芙蓉正當面宛轉香罏森紫煙依稀夢澤分秋練未遂扁舟夢裏遊酒醒獨展燈前卷問誰能事奪天工前元畫法推髙公已應气槪吞北苑未合胸次饒南宮南宮已矣北苑死百年惟有房山爾祗今遺墨已無多前把卷重摩挲世間吮筆爭麼麼掃滅畦徑柰爾髙公何徴明爲子儋題【眞迹】

髙彥敬山邨隱居圖彥敬所作山水眞杜子美所謂元气淋漓者耶仁近得之可謂平生壯觀也孟頫大徳初元九月十九日淸河張淵甫貳車防髙彥敬禦史於月泉精舎酒半爲予作山邨隱居圖頃刻而成元气淋漓天眞爛漫脫去畫工筆墨畦町予方棲遲塵土無山可耕展玩此圖爲之悵然而已南陽仇遠仁近我家仇山陽昔有數椽屋誤落城市間讀書學幹祿井枯竈煙絕況復問松菊如此五十年一出不可復髙侯丘壑胸知我志幽獨爲寫隱居圖寒溪入空谷蒼崖壓危搆白雲養喬木向來仇池夢歷歷在我目何哉艸堂資政爾飯不足視吾舌尙存吾居有時卜我昔遊七閩百嶺爭嶻嶪白雲漲川原深谷如積雪又遊天姥岑幽磴緣曲折長林翳寒日十里行落葉轉頭五十年遐想正愁絕開圖意忽動戃怳生內熱何當駕松莊分我翠一疊弁陽我所廬見謂山水穴漂零愧楸檟嵗月老薇蕨平生阮遙集足痺屐齒折何當賦歸田初志遂所愜懷哉復懷哉淸夢繞林樾弁陽老人周密南陽先生列仙臒舊住仇山云一隅平生廣文官旣冷投老故邨田已無惟畱詩卷在天地淸名正似孤山逋我時總角山之徒每操杖幾從宴娯百年豈獨前輩盡而我今亦形容枯棲霞嶺空悲栱木泉月庵廢愁寒蕪忽披遺墨重再拜想見五老風流俱人生有情況多感坐念往昔睫欲濡白鷗浩蕩不復返黃鶴一舉安能呼髙侯筆力安能如前身朱方老於莵故能胸次吐巖壑但怪滿紙風煙麤安得好手爲一摹著我中間茅屋孤君其寶之勿輕出便是米家驚倒圖右山邨圖捲故尙書髙克恭彥敬爲禦史時爲仇先生作於月泉精舎精舎乃故宋漳州僉判張逢原淵甫之墳庵淵甫卽句曲外史伯雨之大父也先生一爲溧陽教授卽不仕仇山在余杭溪上因號山邨民棲霞嶺在西湖北山先生墓焉弁陽則艸周公謹之別號弁山在武康溪上先生翥師也大徳初元年甫十有一常從先生出入諸公間今逾再世矣景寕尙書得此卷以屬題傷年運之旣邁感事物之非昔愴然於懷以序卷末庶幾覽者知三四君子文獻之可徴也至正昭陽赤奮若夏五之望河東張翥謹書於京師所寓之虛遊軒古燕尙書山澤臒風采照耀南天隅平生畫筆入神品千金匹練人間無當時求者徧都邑冠蓋塡門如索逋仇池先生列仙徒握手一見相懽娯醉磨濃墨寫丘壑老樹幻作蛟龍枯西湖北山莽空闊蒼煙白鳥迷秋蕪披圖感物念疇昔乾坤孰與斯人俱弁陽讀書仍博古後來膏馥多沾濡蛻庵虛遊老京國峩冠不受山人呼詩窮半世聲赫赫西馳白霄東莵吳興舊是宋宗室奚以丹墨論精麤嗟哉諸公勿復作淸賞未覺雲泉孤豈無好事掃空翠爲我添入廬山圖右髙尙書所畫山邨圖捲蛻庵張承防題識甚詳崆峒外史王溥得之擕以見示慟傷前輩凋謝不能無感今懷昔之私蛻庵予故人也遂次其韻附於卷末不足言詩聊紀嵗月云耳洪武丙辰長至後五日豫章蒲庵來復題右髙文簡公畫趙文敏題識仇山村周艸詩皆絕無而僅有者河東張承防嘗爲賦詩吾友蒲庵復和之餘欲效顰老病未能也姑書此以識吾媿金華宋濓題仇山有遺老白首慕林屋塵途謝簪組雅志不爲祿誰將西湖水去灌南陽菊舊藏房山圖幽意時往復人皆受毫素此興渠所獨新聲世亦少遺響在空谷蕭條異代閒不獨悲艸木嗟予亦何心對此還駐目平生不識畫賞此一詩足玆山幸吾鄰老矣願終卜舜臣殿講藏山水圖云髙尙書爲仇山村作者仇詩在焉予愛而和之予嘗爲舜臣題畫有與子坐結東西鄰之句不一年果協鄰卜殆亦非偶然者故於此詩並致意云成化乙巳春三月旣望翰林侍講學士長沙李東陽書於懷堂雲气蒙蒙繞澗浮眼明誰辧數峯頭深林茒屋依然見應是前村雨腳收邨居隱隱卻通舟中有山人舊姓仇二百年來遺墨在令人欲作武林遊元仇仁近先生自號山村髙房山尙書因爲作此圖今吾僚友尹君舜臣得之以示予爲題其後而識之嵗癸卯七月廿二日長洲吳寛書春山擁春云蓊然失茅屋下有幽貞士心謝榮祿卓哉淵明志夫豈在叢菊李願盤中居居深繚而復亦有杜陵翁長鑱斸黃獨豈無終南逕不博王官谷仇山在何許邨居迷灌木乃令千載下開圖見天目靑山臥有餘白雲看不足願言往從之不疑我何卜仇仁近名遠錢塘人前元老儒也號山邨居士髙尙書爲作山邨隱居圖仁近自題其後頗示不遂隱居之意然易世之後此圖遂爲故事則亦何恨哉自大徳初元丁酉抵今嘉靖壬寅二百四十五年矣企仰雅懷因追次其韻長洲文徴明【眞迹】

彥敬小幅近見秋山過雨紙本淺絳色烘鎖活脫林木森竦奇絕奇絕

髙尙書彥敬畫宗董巨中嵗専師二米損益別自成家評者至有眞逸品之目而其遺迹日少得者自當重如拱璧世夜山圖小本爲李公略作同時題詠者三十人並稱國士允爲藝林神逸嚴分宜當國勤購始得之至籍沒時失其圖引僅存詩跋一卷醜意此等名迹皆有神物防持異日必爲延津之合也記此以俟【夜山圖題詠詳載朱性父鐡网瑚中】

黃公望

富春山圖鐡崖圖溪山雨意圖浮嵐暖翠圖層巒峭壁圖萬壑秋聲圖芝蘭室圖並記【缺】九峯雪霽圖小楷世說新語全部

大癡畫格有二一種作淺絳色者山頭多巖石筆勢雄偉一種作水墨者皴紋極少筆意尢爲簡逺近見吳氏藏公富春山圖一卷淸眞秀抜煩簡得中其品固當在松雪翁上也而雲林生云黃翁子久𨿽不能夢見房山鷗波要亦非近世畫手可及豈元人所重者顧在沈著痛快耶

黃一峯畫卷自當以富春山圖壓捲江山勝覽次之如三泖九峯圖𨿽有金問沈粲等題品又次之

鐡崖圖大癡爲亷夫畫銕崖道人吹銕笛一聲吹破雲煙色卻將寫入畫圖中雲散靑天明月白古汴趙奕至正十年嵗次庚寅十月廿日書於淸勝軒鐡龍聲吼幹將笛毫端寫出蒼寒色老墨糊天古意多萬壑千巖云影白林世賢老子風流似米顚戲拈筆墨亦蕭然髙情不逐時人好何處當令識者潘純井西道人誇絕筆愛寫雲煙出沒間玉女峯前落奇句老夫親見武夷山嶧山漫遊翁孟惟誠一峯道人晚年學畫山水便自精到數年來筆力又覺超絕與眾史不侔矣今鐡崖先生出示此圖披玩不已當爲之斂袵也至正【闕】十月十五日吳興唐棣子華題【眞迹】

汪景淳藏一峯道人層巒積翠小幅筆墨秀潤髣髴董源兼大癡二字奕奕軒翥可愛

黃大癡溪山雨意圖此是僕數年前寓平江光孝寺陸明本將佳紙二幅用大陀石硯郭忠厚墨一時信手作之此紙未畢己爲好事者取去今復爲世長所得至正四年十月來溪上足其意時年七十有六是嵗十一月哉生明識靑山不趂江流去數防翠收林際雨漁屋逺糢糊煙村半有無大癡飛醉墨秋與天爭碧淨洗綺羅塵一巢棲亂雲調寄菩薩蠻筠庵王國器題黃翁子久𨿽不能夢見房山鷗波要亦非近世畫手

可及此卷尢爲得意者甲寅春倪瓚題一峯道人晚年學畫山水便以淸遠名家此溪山雨意畫卷可使髙趙斂衽跋尾至有不能夢見房山鷗波之目殆是攀安提萬更欲盡其能事耳雲林此語是眞相知皮相者謂爲兩賢相厄相去何啻千里辛丑仲夏寓長洲張醜題於此【眞迹】

元人畫本妙絕古今如黃翁子久之山水在四名家中宜爲冠所作浮巒暖翠的屬第一陳仲醇尙以景碎病之何耶品題書畫較之銅玉窯器難易不啻倍屣故鑑家當具金剛眼力鞫盜心思自然萬不失一吾黨乍見卷軸切須刻意玩索勿漫許可鑑賞旣定自當放膽收錄毋惑人言執此以觀天下書畫亦可也黃子久絹本九峯雪霽圖至正九年春爲班彥功作筆法簡古理趣無窮足稱意在筆前筆盡意在者也

東山小隱吳門黃公望臨安王淵合作京兆杜本題識汾亭石巖同觀沂陽董復家藏【右畫紙本大直幅上有張無爲詩箋也畫系此畫今在松江張漆澤家】

黃子久春林逺岫小幅在郡城湯氏全斆倪雲林淸逸可防上方題詠作蠅頭細楷生平罕覯其詞曰至正二年十二月廿一日明叔持元鎭春林逺岫並示此紙索拙筆以毗之老眼昏甚手不應心聊塞來意並題一絕云春林遠岫雲林畫意態蕭然物外情老眼堪憐似張籍看花圃欠分明大癡道人時年七十四畫【眞迹】黃子久萬壑松風晴巒晚色二軸並在董宰太史家大幅奇絕與趙文敏公溪山仙館誠伯仲也一峯道人沙磧圖紙本低頭短捲行筆細潤布景淸嘉是袖卷中之不易得者後有饒介之等題詠品與倪元鎭贈耕云畫卷相後先的爲名迹無疑耳【惜本身空處錢鼐以惡札污之每閱未嘗不痛心也】

黃子久山水眞迹大癡道人爲雲林生畫層巒曉色霅上溪山也自佳黃翁摹寫慰幽懷若爲賸載烏程酒直到雲林叩野齋倪瓚題大癡翁寫霅山圖以贈山甫盧君至正元年十月四日【眞迹】

右眞迹藏王文恪公家按是年黃翁七十有三倪迂四十有一畫法蕭疎詩詞淸雅足稱雙璧且收藏得地紙墨如新與春林遠岫同趣完庵劉公嘗借摹之增用廷美印章以懷素小艸錄其題詠亦妙迹也此本今在余家

跋黃子久畫卷本朝畫山水林石髙尙書之气韻閒遠趙榮祿之筆墨峻抜黃子久之逸邁不羣王叔明之秀雅淸新其品第固自有甲乙之分然皆余斂衽無間言者外此則非余所知矣此卷𨿽非黃傑思要亦自有一種風气也至正十二年三月七日與明道尊師謁張先生因以示予遂得縱觀東海倪瓚題【雲林全集】

黃子久好作小楷圓熟中饒古意別有一種韻度蓋自趙文敏公而下指不多屈定在兪和倪瓚以上今觀所書世說新語如飛鳥依人翩翩可喜眞賞者當亟購也

王

南邨眞逸圖太白山圖靑弁圖寫憶秦娥詞意琴鶴軒圖松峯圖武修眞圖聽雨樓圖具區林屋圖華溪漁隱圖

阜齋圖

品畫以元人爲最而元人中尢以子昂子久叔明爲得其神如彥敬仲珪元鎭輩今世餅金懸購然余詳觀熟玩有獨詣無全能也苐子昂子久之迹流絕少所見指不多屈叔明約見廿余本𨿽稱種種動人求其落筆精微布景超妙設色古雅烘鎖活潑殆未有過吳氏南邨眞逸捲者也每一展閱恍疑身在畫圖中與王陶二公相揖讓聽琴聫句防長林坐奇石忘卻人間名利韁鎖翩翩自得不啻元章之遇咸熙矣

王叔明南邨眞逸圖南邨先生江陰孫作次知譔先生名宗儀字九成姓陶氏其先由閩之長溪徙永嘉陶山再徙臺之黃巖黃巖之族二曰赤山曰陶夏陶夏諱泰和者宋皇祐裏溪都巡檢也復徙湫水是謂先生之始祖曽大父居安太府寺簿大父應雷太學錄父煜贈承事郎福建江西等處行樞密院都事先生衝襟粹質灑然不凡少舉進士第一不中卽棄去務古學無所不窺出遊浙東西師潞國張公翥永嘉李孝光京兆杜本問文章爲事故其繩檢家法過人逺甚尢刻志字學工舅氏趙集賢雍篆筆家甚貧抵淞教授弟子遇人無夷險佞直一接以誠平居寡言笑至論古今人物上下數千年竟日不倦至正末浙帥泰不華南臺禦史醜閭辟舉行人校官皆不就未幾太尉淮東張士誠開閫姑胥數郡之士畢至其部帥議以軍諮屈先生亦謝不往入職方洪武辛亥詔取天下士癸丑命守令舉人才又以病免或誚讓之曰黃金白璧重利也駟馬髙蓋榮勢也天下之士孰不靡然向風而子矯矯若是先生嘆曰捧檄而喜所以爲親祿不逮養適增悲耳況今賢良輩出艸莽之臣老死太平幸莫大矣逾分之榮其敢覬乎藝圃一區菓蔬薯芋度給賔祭已余悉種菊栽接漑壅身自爲之間遇勝日引觴獨酌歌所自爲詩撫掌大噱人莫測也先生﨑嶇亂離幾二十年喪祭禮備盡其力人以孝稱由避兵家淞城之北泗水之南諸生買地結廬遂居以老晚益閉門著書世所共說郛一百卷輟耕錄三十卷書史防要九卷四書備遺二卷其未脫槁者不與焉贊曰古云𨿽無老成人尙有典刑老成邈矣得見典型者斯可矣憶余防侍先君子采宋故實至越詢之遺老年八九十者錄而焉言及必流涕太息曠四十餘年世無其人久矣不自意文獻之徴猶有如輟耕錄者在然不百年吾恐未知是書之爲寶也使知爲寶則南邨心術之微𨿽無餘文有不耶贈南邨先生序君子進退出處孰非其道者哉苟

非其道則有不可得而爲之者矣世之人徒見夫癖煙霞而山林也侶禽魚而江湖也遂以其薄富貴而専髙尙夫南陽臥龍一起而復漢爲心若鹿門子孫遺之以安不已足乎白衣山人屢出而佐唐爲任若槃谷耕漁以樂天命不已足乎易曰時行則行時止則止南邨先生蓋達於此者歟先生陶姓宗儀名臺之黃巖巨族由避亂家淞城之北泗水之南有田數畆屋數楹種藝暇講授生徒其志愉愉也秋稼旣登天曠日晶或跨靑犍步穩於馬縱其所之川原上下溽雨新霽汀樹樷翠或跣白足濯於淸波仰視飛鷗載笑載歌好事者每見之輙圖狀相莫不慕其髙致先生自是益韜眞養素閉戶著述淹歷歳久其成書曰四書備遺曰說郛曰輟耕錄曰書史會要共若干捲當至正中浙帥泰不華辟行人南臺禦史醜閭舉校官太尉張士誠開藩中吳其部將屈以軍諮皆不就自洪武屢年來取多士詔郡邑薦賢良亦以病辭於戲先生果逃斯世者哉其進也其止也亦必以其道也先生晳質而長身風神灑然嘗師潞國張公翥永嘉李孝先京兆杜本務古學無所不覽尢工篆得舅氏趙集賢雍筆法其所以度越庸常者信所由來也逺矣江陰王掖序南邨艸堂記堂以艸名志儉也其曰南邨者何居邨之南也邨之南多田夫野叟之舎而獨名其堂者何曰道不同也曷爲而道不同歟曰南陽之野非獨孔明之居而孔明之艸廬獨稱浣花之谿非獨少陵之卜而少陵之艸堂獨著也武侯子美之堂廬特表暴於後世今堂之自耀者何歟曰地以人而勝烏知其後日之不名邪然則居斯堂可樂乎曰樂其樂柰何曰非樂斯堂也不以堂而廢其樂也不以堂而廢其樂樂何居曰在埜之稼穡在幾之琴書白石淸泉竹月松風皆可樂也皆可樂然則逸世之徒歟曰非也將以逸其心也逸其心柰何不奔趨於塵勞不淪胥於枯落靜而翕而辟飽而嬉爾飽而嬉者何誦其詩讀其書而不知老之至也不知老之至其亦有利乎曰居其鄕而子弟化之也子弟化之孰與行義達道者曰固不得以彼而少此也不得以彼而少此抑將樂夫天命者歟曰然然則有慕於歸田之叟歟曰未嘗出無事於歸也未嘗出無事於歸或者南邨之處士歟曰庶幾焉爾處士誰歟陶姓九成字天臺人也洪武癸酉春三月丙午豫章胡儼述書南邨先生後士君子有譽於世以地稱而不名若北郭先生之於楚東郭先生之於漢西郊艸堂先生之於唐東坡西山北溪先生之於宋不特一時所慕到於今稱之夫郊郭溪山眾地也先生尊稱也郊郭之廣非一溪山之勝非一人而數君子者獨得専美而尊稱焉非徳業聞望著於一鄕一國者不能況天下後世稱道之乎九成陶先生辟地淞北之南邨築艸堂以居人稱之曰南邨先生前司業大雅孫公爲之士大夫又表章之聫爲大軸多則分爲別捲其有譽於世見慕於人可知矣南邨性衝澹端靜和易與物無忤平居恂恂似不能言至廣坐正論則辭气有餘淮東張士誠據中吳以軍諮屈先生不往閉門著書教授弟子員將終身焉大明一海內選用儒雅迨至公車以例免歸家甚貧力田藝圃以自給時乘小舟往來山水間𨿽老耄童防識與不識皆知尊慕之一則曰南邨先生二則曰南邨先生此豈與古人異耶𨿽然北郭不受楚聘過爲髙潔東郭履行雪中流於滑稽一國之士也姑舎是西郊忠義感憤以詩鳴東坡西山北溪以文章道學鳴天下之士也尙友古人當益其徳業俾後世稱慕如西郊東坡西山北溪數君子斯可矣南邨以爲然乎曰然遂書之九山歸樵金聲右元髙士王叔明南邨眞逸圖一卷萬曆戊午春日觀於長洲吳氏原博太史故物也【卷中原博太史三印具存】後有孫王胡金四公記序跋並出名手乃是投贈天臺陶九成者九成名宗儀勝國老宿博雅有文嘗著輟耕錄卅卷說郛百卷行世而南邨則其晚年棲息之地因以自號云維時叔明與九成爲中表兄弟素善畫得外家趙文敏公遺法而縱逸過之然不求妍於時惟筆意以寓其天機之趣故倪瓚元鎭有詩題其畫云筆精墨妙王右軍澄懷臥遊宗少文叔明絕力能扛鼎五百年來無此君持論如此斯其畫品從可知矣叔明每過九成隱居動輒流連日月遇興酣落筆以寫所爲南邨者穠郁深至又能一掃丹靑故習有非松峯聽雨樓琴鶴軒諸捲所可彷佛焉眞絕詣也憶在髫稚此卷屢經賞閱尙有南邨眞逸篆署引於捲端亦爲叔明手書不知何時失去豈前人防衛不謹帚視之而使至寶永失其歟良足慨已嗚呼九原如可作也自當喚起叔明走筆續此一叚奇趣爰述贊曰猗南邨比璵璠在丘園叔明子【葉】曁四老贈國寶三百年墨尙鮮永流淸河張醜記【眞迹】次溫飛卿更漏子韻題王叔明南邨眞逸圖捲鳥驚心花濺淚偏助王陶愁思罹霧露訴凋殘鳴琴朱夏寒山根水松上雨畫出良工獨苦堂習聽谷聲丹靑照眼明張醜書於米庵之西序【王叔明鐡网瑚小幅一時題詠極多畫品瀟疎可喜】

王叔明自題畫卷余觀邵氏聞見錄宋南渡後汴京故老呼妓於廢囿中飲歌太白秦樓月一闋坐中皆悲感其能仰視良由此詞乃北方懷古故遺老易垂泣也余亦嘗塡憶秦娥一闋以道南方懷古之意花如雪東風夜埽蘇堤月蘇堤月香銷南國幾廻圓缺錢塘江上潮聲歇江邊楊柳誰攀折誰攀折西陵渡口古今離別自太白創此曲之後繼踵者甚眾不過花間月下男女悲歡之情就中能道者惟有花蹊側秦樓夜訪金釵客金釵客江梅風韻海棠顏色尊前醉倒君休惜馬蹄去後空相憶空相憶山長水逺幾時來得自南渡後皆淫哇喋�之音能歌憶秦娥者甚少有能歌者求余畫故爲畫此詞之意王【眞迹此卷近獲展閱樂甚柰具人索價太髙捲還之爲之太息者累日不腆性極防鄙見奇文奧典輙忘飡廢寢以思之家無擔石遇法書名畫至解衣縮食以購之足稱二反王畫本更有叔銘題名者蓋蚤嵗筆也】王叔明琴鶴軒圖琴鶴中書舎人四明楊尹銘篆琴鶴軒圖叔明爲以良畫琴鶴軒記音樂之至古者莫如琴羽族之至淸者莫如鶴之二物者形質不相似也動植不相侔也而其聲音之感嘗流通乎上下者何哉是故虞廷摶拊而鳥獸率舞瓠巴鼓瑟而遊魚出聽伯牙鼓琴而六馬仰秣此琴所以爲聖人之雅樂鶴所以爲神仙之騏驥信乎聲音感通之妙有如是焉予嘗假館於錢塘城東之湯鎭彼有學者錢以良人品淸修好讀書能臨晉人帖又善鼓琴其父仲仁氏匾其軒曰琴鶴嘗令其子求文爲記予嘗諾之而老懶不能卽應其請一日與以良同客城府時初秋餘暑未退復同舟還館所行未數里雷雨大作稍焉風止雨休陰雲解駁明月在天淸風襲人灑然有秋意舟至岸下以良邀予入室張燈啜茶取琴彈之初操宮羽曲鍧然若奔湍之落髙岡也再操商角調飄然若柳絮之禦微風也餘響未終有鶴戞然長鳴若自海南而來者嘹嘹然若奏鈞天於帝所焉鏘鏘焉若舞霓裳於桂宮焉吾琴彈於下鶴聲應於上將翺將翔將止將起若雄倡而雌從也母呼而子應也盤旋乎吾屋之上久之而不去時夜將二鼓燭亦將滅鶴聲漸遠吾琴亦歇以良請作歌以返之歌曰大音寥寥兮聴者其誰新聲哇淫兮我心傷悲琴兮琴兮微斯人吾誰與歸再歌曰有鶴兮髙飛聲泠泠兮來海湄感琴聲而來下嗟吾人兮曽不如一羽之微歌畢以良乃下榻西齋扶予入偃息予乃陶然一覺不知東方明矣以良給筆札請書之爲琴鶴軒記時洪武十五年嵗在壬戌秋七月下澣吳興華溪沈夢麟昭甫識仙鶴久不見披圖成慨慷淸音發指端霜翮驚翺翔古松不攺色嵗寒寕蒼蒼丁卯年十一月廿二日承以良髙士出黃鶴老人手迹因閱而有感賦之北禪舊住山福震錢塘城東之安溪曰錢以良氏好讀書博古大夫士喜與之遊命其軒曰琴鶴累徴鄙詩予嘉其志之不凡爲賦唐律一首若求文章吾不能也吳興沈夢麟喬梓陰陰緑滿林每緣琴鶴敍朋簪五音誰和南風曲一羽猶懷萬里心柳絮云浮春澹澹仙衣露濕夜沈沈西剪燭相期久一洗哇淫爲子吟琴鶴軒亭事事幽塵氛遠隔松陰稠髙風邁古豈易及淸气逼人殊未休緑綺梅花三防月玉田芝艸九臯秋焚香供客更煮茗泛此野航溪上頭野齋道人董存一軒松障靜琴鶴最相宜月下擕將處風前撫弄時淸彈發宮徴妙舞按歌辭好是神仙宅幽深世絕奇上虞沙門永隆秋宵月色朗照在軒宇中階前宛如畫長松颯颯生

淸風風淸月朗有餘興焚香斂衽盤雙脛對月長歌撫雅琴琴聲美善來仙禽霜翮翩翻倐然舞七鏗鏘時再鼓宮音相宣徴音度商音嘹亮羽音苦林深竊聴老妖精辟易遠遁潛其形抽促凖變古調太始音希眞要妙香銷月落興亦闌松梢露濕鶴羽寒戞戞長鳴欲髙舉雄雌相應還相與物情感應自何如瓠巴鼓瑟聞遊魚古來物理有如此琴鶴依然意豈殊山陰陸溥源披襟廠南軒少選檐楹月白鶴海上來毛衣妬蘭雪

抽琴命善手願寫中懷結三疊寄徽音澄虛自怡悅費良弼幽居琴鶴以怡情童子何知預我淸羽翼如兩階舞徽弦爲和九臯鳴山林在昔多迂士畫史何人有重名好托丹靑畱後日莫忘淸獻舊家聲廬陵張光弼三尺孤琴鶴一隻幽居絕似畫圖中朱度曲徽音逺雪羽承歡舞袖空長夏薫風香蕙艸淸秋涼月影梧桐何當掛錫蒼松上旦夕相過樂事同括蒼僧宗珂幽人賦白駒卜築超山岡髙軒月初升抱琴坐其旁一彈舞鶴再彈相低昂性靜物亦純彼此形相忘永懷南風操浩浩情何長撫卷三嘆息此道昭遐荒吳興沙門至顯公子防瑤軫仙禽振雪翎舞時風過席彈處月當庭叔夜無譜浮丘相有經髙懷似淸獻千古足儀刑方泉金彥禎【眞迹】

得琴鶴軒名捲志喜休文字句推敲穩摩詰丹靑投贈新山色江光寄深逺琴聲鶴韻總淸眞更小軒曰琴鶴解嘲眞晉齋居已六齡軒名琴鶴足千春奪胎換骨我何有借景生情師古人【沈蘭庵得叔明聴雨樓捲剏臨水樓居因取爲名故有此結】玉峯張醜靑甫書

王防畫宗李升品在子昂子久之間近見顧氏著色武修眞一軸【欵云黃鶴山中王畫】落筆精微林深石潤足稱用意之作【與絹本天香書屋紙本仙山修道一律】遠勝云道人藏松峯圖也道人尙有水墨山水一幀𨿽艸艸勾斫而天趣滿紙題云黃鶴山中樵者王爲聽雪舟主者畫其篆文兩行亦瀟灑可喜耳又聞王子黃鶴山居圖眞迹落筆奇偉層疊無窮靑城山人王璲題以長謌亦甚可喜不讓雲林小隱圖也此本今在項氏北宋四名家李成爲冠董源巨然範寛次之南宋則劉松年爲冠李唐馬逺夏珪次之勝國則趙孟頫爲冠黃公望王吳鎭次之而董源黃公望尢爲品外之奇如馬遠夏珪吳鎭鄙性不甚見喜特以前人尊崇之極故並列之篇中耳敢以就正眞賞者挽近世談畫例推元人爲第一流殊不知元人畫學無不從唐宋名賢發源者但唐宋畫本眞迹罕存好事家多見臨本往往從而輕易之殊非尙友眞賞之道也試舉一隅言之如王山水其人物艸樹煙雲烘鎖一一效仿李升止皴法爲稍異耳項氏藏升髙賢圖捲具在熟觀細閱足可印正舉世忽而不察有愧昔人祭水先河後海之義矣顧氏藏叔明松谿髙逸松下溫琴二幀紙本淺絳極佳苐前幀水亭中人物雜防後幀山頭似屬平平畫難全美如此

聴雨樓圖捲聴雨樓玉雪坡至正廿五年四月廿七日黃鶴山人王叔明於盧生聴雨樓中畫生名恆字士恆時東海雲林生同在此樓聽雨樓雨中市井迷煙霧樓底雨聲無著處不知雨到耳根來還是耳根隨雨去好將此語問風幡聞見何時得暫閒鐘動雞鳴雨還作依然布被擁春寒樵人張雨爲廬山甫題至正八年二月十一日河濶樓低雨如洗祗疑聲在孤篷底淸晨倚檻看新晴依舊山光靑滿幾聴雨憐君隱市中我憂徭役苦爲農田間那得風波險朝朝愁雨又愁風荊蠻民倪瓚虛牖蒙蒙含宿霧瀑流磵響來何處江潮近向枕邊鳴林風又向檐前去挾水隨云自往還根塵不染性安閒多情一種嬌兒女淚滴天明翠被寒至正廿五年嵗在乙巳盧士恆擕至緑綺軒見示輙走筆次貞居外史詩韻以寄意云陶篷寄亭中人曁諸名勝當不黙然也後十又八年四月九日瓚記擬張外史倪隱君聽雨樓詩韻湘簾蹙浪縈香霧幽人髙臥云深處月明叢桂小山空疎煙白鳥滄江去浮沈里社樂蕭閒大隱何妨市井間拋郤喧啾淸洗耳艸樓六月雨聲寒塵生兩耳何由洗喜聽雨聲茅屋底灑然心地自淸涼靜對鑪燻時隱幾乾坤納納懸壺中硯田霑潤稱書農也勝江湖風浪惡客舟飄泊怨秋風西澗老樵蘇大年【古】倪隱君索和張外史聽雨樓詩走筆二首答之海气雜嵐霧聽雨宜髙處風雨無時無倐來又倐去搖搖心懸幡胡爲不自閒老人曽聽雪無被不知寒頭白嘗不洗聽雨重屋底兩耳任喧聒坐隱烏皮幾筆耕墨畦中自適如老農二仙隔今古神交在閬風堅白老人書於素行精舎一榻春聲雨滿樓杏梢微濕五更頭東風更緑江南岸賣劍家家盡買牛荷气香飄竹外樓雨聲滴碎采菱舟南風一夜生新

漲魚鳥還知此樂不積雨生涼轉蓐收梧桐初霣滿城秋鄰家不識余心樂也愛書聲在小樓天地嚴凝萬壑冰不堪寒雨灑孤燈一樓淸气尢宜雪紙帳生春睡未能曲江錢惟善城市不著耳江湖畱此心樓髙人更靜惟有夜懷深醉翁春云靄江郭鳴鳩朝夢餘樓中風颯至煩抱澹雲除歷歷樹頭亂蕭蕭影虛如何門外水泥潦沒行車渤海髙啟題山聽春雨冷气襲病膚鋪牀閉齋閣衣被薰香鑪風燈苦屢挑夜茗更相呼煩囂悉屏逐妙理在跏趺憶子艸樓底玆情還有無齊郡張紳承平時貞居張道師與雲林倪徴君並以翰墨風致齊名吳中二人者亦雅相引重先君子與貞居遊最早予時以童子侍坐隅尙能領其風采今先君久已棄諸孤貞居亦化去天下多故而予始得從雲林君遊至正乙巳季夏之九日予謁君於盧士恆氏之聽雨樓獲觀近制詩若畫沖淡雅古令人塵慮灑然旣而士恆出此卷徴題二君之作具在因賦存歿口號附於卷末以寓感慨之思雲華陽洞裏煙霞祕靈石山中艸樹荒惟有小樓曽宿處年年春雨滿滄浪黃冠野服神逾王畫筆詩篇老更奇白首故人無在者小樓殘燭雨時潯陽張附鳳江雨飛來夜气澄小樓髙處冷於冰聲畱蕉葉頻欹枕影亂檐花獨對燈遠客異鄕生白髮故人今夕擁靑綾致君堯舜慚無術思入湖天睡未能淮南馬玉麟艸樓聽夜雨春燈隔重簾缾中新茗煮奩裏舊香添風佩潛歸浦云璈亂綴檐乍驚來湛湛更覺去纎纎頗被風相妬還疑雪與兼喜隨漁艇泊愁怕客淹頭白盧徴士髙情苦未厭雲門山人張紳重題山風滿樓來雨腳耳底蕭蕭生遠情還丹化鶴去句曲破屋無人住洛城酒停深夜蒼燈在簾近餘寒濕葉鳴板上漆書空爪迹繞檐依舊落春聲觀張外史所題山甫盧隱君聽雨樓詩詞翰瀟灑令人有超然之想噫故物也士恆其愼藏之四月三十日王謙寫於客居更深樓外何蕭瑟半帶滄江逺樹風疑是千林霜葉下坐殘一穗燭花紅斯人雅致今安在此夕幽懷孰與同老我題詩成感慨雨聲有盡思無窮吳郡盧君山甫舊有聽雨樓山甫歿殆二十年而斯樓尙存予抵吳惜不得見其人今其子士恆擕張外史所題詩來示予覽之不勝感慨遂爲賦此至正廿五年四月一日檇李鮑恂書奉題聽雨樓飛樓何凝陰雨气正含霧瀟灑集羣霤淅瀝散髙樹聲懸長風外坐想當瀑布習喧久漸息靜聽乃眞趣陰晴造化意年芳暗中度白髮如散絲憑君寫幽素開封鄭元雲林夜澄寂有雨彌更佳漠漠著樹穩霏霏度檐斜入靜意所便爭喧競浮誇弛張任槖籥細大無根芽妙運出元造至理忘紛拏變化本因妄聲聞耳生瑕不如且置之攝心靜無嘩危坐不須寐呼童剪燈花臥龍山民王宥層檐集飛霤深砌走鳴瀑餘聲殷天淸气入林屋風波任喧洶燕坐瞑雙目寘身得蕭爽洗耳絕塵俗香穟郁水沈簾花映湘竹篝燈動春酌剪韭畱夜宿與客對牀眠淸談未云足金陵嚴瑄幽人愛樓居燕坐風雨夕髙檐瀉飛湍空除墮殘滴傾耳疑枕流屏喧時岸幘江聲晚蕭蕭樹葉寒境絕迹更佳趣澹情自適霽曉愜憑欄春深杏花色浚儀趙淑一年過京口帆飛疾如走半江疎雨隔篷聽瀉下驪珠三百斗一年過漢陽雪山翻怒瀧黃鶴磯頭泊船住醉聽秋雨眠西江一年過東海急雨亂灑船外洞庭帝子鳴鈞天蓬萊仙人鏘玉佩今年過長洲故人邀宿聽雨樓玉山顚倒恍然醉一笑使我消離愁公本拏云夫我亦聽雨客明朝天晴當奮飛萬里天風振鵬翼淞上釣鼇生書於百花洲上勝國之季兵變之餘前輩翰墨存者無幾閒獲一見如遇蜼彛兕惇不由不使人忻艶也聽雨樓詩句曲外史及一時名流所作詞翰兼美亦希世之寶也吳中盧士恆父一日出示於余卷中作者多予故友玆覩其翰墨儼若覿彼風度士恆宜珍藏之勿輕示於人焉洪武二年春二月二日吳僧道衍少年聽雨歌樓上銀燭昏羅帳壯年聽雨客舟中天濶云低防鴈叫西風而今聽雨僧廬下髩已星星也悲歡離合總無情一任空堦防滴到天明右竹山先生所賦之詞予偶獲觀此卷因舉是詞誠甫俾書之卷末夫聽雨一也而詞中所云不同如此蓋同者耳也不同者心也心之所發情也情之遇於景接於物其感有不同者誠甫中年人有樓聽雨吾意其與在僧廬之下者同其情誠甫乃曰吾聽雨吾知在吾之樓而已遂書竹山姓蔣名防字勝欲義興人卷中諸先輩之先輩詞之腔虞美人也韓奕聽雨樓捲諸賢記張雨字伯雨號句曲外史武林人學道三茅峯而才名滿天下若虞文靖公黃文獻公咸稱重焉先生妙於書人得片紙咸以爲寶至今好事之家多蓄之客至則相與爲玩先生詩法黃太史淸新髙邁不流於眾𨿽元氏翰林諸公亦自以爲不逮也倪瓚字元鎭號雲林生無錫人家最饒而先生脫略紈綺一事於翰墨作爲詩章妙絕一世人欲不服自不能不服也虞文靖公張外史伯雨深相契焉然先生性癖傲物多忤於時元末棄家業泛舟五湖三泖間興至則捉筆冩煙林小景或竹枝偶流於市好事者爭貿之𨿽千金不靳也王字叔明吳興人號黃鶴山人趙松雪之外孫也素好畫得外氏法然不求妍於時惟任筆意以寓其天機之趣爲文章不尙矩度頃刻數千言可就君子咸以豪士目之蘇大年號昌齡州人元翰林編修天下亂寓姑蘇爲文章有气不喜衰颯江海襟懷亦人中之豪也饒介之號醉翁江西人元氏衰寓姑蘇以跌宕自任攻於書君子評之者謂渠不減懷素至今人家有之周伯溫號玉雪坡饒州人爲人愼重爲元氏左丞天下亂流寓胥臺而無所就然妙於古篆得趙文敏公遺意字頗肥而玉潤可愛士君子至今寶之錢惟善字思復松江人元末進士精於詩得杜子美

法不苟作作必致其妙張紳字仲紳濟南人慷慨激烈不瑣瑣於世事作爲詩文𨿽不經意而自成一家能議論終日亹亹不休蓋北方豪傑之士也歟爲本朝浙江布政而歿馬玉麟髙郵人元氏爲長洲縣尹有政聲括蒼鄭明徳先生有碑卒於僞吳鮑恂字仲孚嘉禾人元氏乙亥科易經進士爲本朝文淵閣學士爲人愼重不可狎而學行名天下有學易舉隅行於世後以事累卒於外趙淑字本初紹興人元氏乙亥科書經進士撰龍馬賦爲時所稱許先生性耿介不易與人交交必久爲本朝太學博士而歿張羽字來儀一名附鳳與髙啟行輩也治易工於文文學歐陽子甚縝密宛轉可愛𨿽前輩自謂不及也君本潯陽人元氏亂寓湖州爲本朝太學博士而歿道衍字斯道姓姚氏姑蘇人宏才茂思爲時所稱與張來儀髙季迪輩爲文辭相頡頏而澡思浴徳則非諸君所能及故天下皆以參寥子潛目之皇上龍興以贊佐功封少師賜名廣孝蓋又與元之劉秉忠並稱云髙啟字季迪姑胥人身長七尺而好於詩得唐人體裁語精而意圓句穩而情暢𨿽前輩有所不及焉爲本朝編修官後歸家卒王謙字鳴吉姑胥人以春秋學爲府學教授王宥字敬助與髙啟遊能爲文陶振吳江人有詩才然性不羈人或易之韓奕字公望吳之良醫也好與名僧遊所云蔣竹山者則義興蔣氏也以宋詞名世其淸新雅麗𨿽周美成張玉田不能過焉右聽雨樓詩卷其間所載皆一時名士誠可寶也然予觀此卷而人品有三其至髙者聞而知之其次者事而知之其至次者交而知之若伯雨張公元鎭倪公其殆最髙聞而知之者歟自叔明先生以下予髫年曽事之自來儀以下予少年時曽交之總若干人皆能以文章名世者也然自衍公外多幹沒無聞至如伯雨元鎭二先生若精金美玉不可冺滅況其負超邁之才遺世獨立髙潔無累周覽六合盡大觀而無遺乎予防在鄕裏時嘗聞吳城盧士恆家存此卷欲一見而不可得見者無不愛惜今吾友沈誠甫偶得之誠可賀也誠甫寄至京命予題始得一覽焚香展捲淸風凜然使人毛骨頓爽予復何言姑述卷中作者諸先輩出處大略以爲諸賢記誠甫姓沈名睿號存耕有才識善吟詩好與賢士大夫遊予之布衣交然則觀斯捲者當仰其淸風素範益勵其徳哉勿以吾言爲謬矣時永樂五年嵗丁亥二月初吉翰林侍讀學士奉訓大夫錫山後學王達善識右聽雨樓詩畫一卷元季及國初諸名公爲吾蘇盧山甫父子之所作也永樂間流落錫山沈誠甫嘗求王內翰達善記卷中諸公出處之大略藏之以爲至寶中念淳搗珍非遇易牙不足以知其味之美雲門韶濩非遇師曠不足以知其音之妙使後或非其人其不視爲篋中之故紙而覆諸醤瓿者鮮矣聞吾相城沈翁孟淵博雅好古其子若孫多賢而且才必能賞鑑乎此可以寶藏於永久不逺百里特來奉翁翁一見之喜乃以厚禮答之旣而卽瀕溪小樓扁以聽雨置捲坐右暇日輙遊玩諷詠怳若接諸公之光儀而聆其謦欬也一時名人勝士登斯樓披斯捲未嘗不心醉神怡斯樓之名遂擅勝於東南是𨿽翁之髙致所就然亦豈不以斯捲之所在乎或曰諸公無恙日翁多親炙之者惜乎斯捲不爲翁作而爲盧氏故物也予謂不然夏后氏之璜封父之繁弱豈爲魯國之制耶魯之先公所得分器子孫世守之以爲至寶也斯捲也其璜也其繁弱也翁之子孫寶而守之又奚知其爲盧氏物耶翁之孫啟南出以示予僭贅於左方云成化庚子淸明日長洲陳頎識【眞迹】

王叔明惠麓小隱圖捲是晚嵗筆後人中分爲兩其前半圖上有叔明字欵及重題詩畫法極古惜後名人題詠並一手古錄附於後其名人原寫詩篇郤在後半圖卷二本𨿽屬眞筆而各有缺防詳觀題識蓋爲孟叔敬作也今前半圖捲尙藏太原王氏予曽再閱苐後半圖捲不知流落何所當畱心細訪以防其全亦勝事也

王叔明小畫一幀首題巖居髙士次題黃鶴山人王爲雅宜山中陳惟寅畫筆法秀雅積墨淸潤染之間咫尺千里自非胸襟灑落心手和調斷斷不能以成斯圖益知名下無虛士觀此眞迹殊覺僞者甚可笑也同時倪鄭二公各有詩題額云防輿丘壑未忘情萬疊靑山照眼明儗向畫圖深處住一檐鼂日聽松聲遂昌尙左生筆精墨妙王右軍澄懷臥遊宗少文叔明絕力能扛鼎五百年來無此君倪瓚其後叔明自題選體一首斷續不可以句惜無王集參補附此今圖尙藏陳公云仍處苐恨紙墨殘粗存梗槪正猶隔霧看花惟想象神妙耳信乎畫法之工也叔明又有南邨艸堂圖一軸亦爲陶九成作紙本

淺絳色脫盡畫家蹊徑純以逸趣發之品在林泉淸賞之上今在項氏又見瑯琊王氏舊藏叔明阜齋圖捲計兩幅布景一正一背皴法簡淡落筆尢古沈啟南題以長歌元美翁故物也今在陳仲醇家古今畫題逓相創始至我明而大備兩漢不可見矣晉尙故實【如顧愷之淸夜遊西園之類】唐飾新題【如李思訓仙山樓閣之類】宋圖經籍【如李公麟九歌馬和之毛詩之類】元寫軒亭【如趙孟頫鷗波亭王琴鶴軒之類】明制別號【如唐寅守耕文璧菊圃瓶山仇英東林玉峯之類】五等皆可覽觀惟軒亭最爲風雅向見倪瓚耕漁軒捲【一本作王防聴雨樓捲】名賢往矣堂構墟矣而徐【一本作盧】氏昔年佳勝恍然在目誰謂書畫一小技於道未爲尊耶

王叔明洪武初爲泰安知州泰安防事後有樓三間正對泰山叔明畫泰山之勝張絹素於壁每興至輙一舉筆凡三年而畫成傅色都了時陳惟允爲濟南經歷與叔明皆妙於畫且相契厚一日胥會值大雪山景愈妙叔明謂惟允曰攺此畫爲雪景可乎惟允曰如傅色何叔明曰我姑試之以筆塗粉色殊不活惟允沈思良久曰我得之矣爲小弓夾粉筆張滿彈之粉落絹上儼如飛舞之勢皆相顧以爲神奇叔明就題其上曰岱宗密雪圖自誇以爲無一俗筆後惟允固欲得之叔明因輟以贈陳氏寶此圖百年非賞鑑家不出松江張學政廷采好奇之士亦善丹靑聞陳氏蓄是圖往觀之臥其下兩日不去以爲斯世不復有是筆也徐武功尢愛之嘗謂客曰予昔親登泰山是以知斯圖之妙諸君未嘗登其妙處不盡知也後以三十千歸嘉興姚禦史公綬未幾姚氏火作此畫亦付煨燼惜哉【都元敬談纂】

吾家周砥銅官秋色畫卷後元人題詠極多今爲嚴道普氏購去矣

淸河書畫舫卷十一上﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷十一下

明張醜撰

元

倪瓚

師子林圖黃鶴山居圖山陰丘壑圖龍門獨眺圖髙進道水竹居圖惠山圖春山嵐靄圖春林逺岫圖鶴林圖隔江山色圖逺樹石岫圖溪山仙館圖雅宜山齋圖樹石平逺圖

倪雲林先生一生不畫人物惟師子林圖有之亦罕著色者自髙進道水竹居圖外似聞徐太常藏山陰丘壑圖一軸絕細而有風韻然未之見也倪髙氏鶴林圖捲爲周眞作舊藏華文伯家今在董宰處欵云鶴林圖爲元初畫瓚後有元鎭靈鶴詞並鄭洪來見心胡若思文徴仲等詩贊而董宰跋之甚詳前後凡十有八人云其畫前作逺山一帶中作疎林七株復有方壇一鶴一𨿽蕭疎小筆而逸趣無涯眞仙品也【靈鶴辭後題名書倪作郳亦屬創見】

倪迂師子林圖自跋余與趙君善長以意商確作師子林圖眞得荊闗遺意非王所夢見也如海因公宜寶之懶瓚記癸丑十二月【眞迹後有董元宰太史跋尾弗及錄云趙善長名元別號丹林畫師董源其遺迹流傳蓋寡世極貴之又見倪迂天香深處短卷畫法尢精題識娓娓可誦】倪元鎭師子林圖一卷書法娟秀跋語淸眞所畫柴門梵殿長廊髙閣叢篁嘉樹曲徑小山以及老僧古佛無不種種絕倫止墻角一株梅似屬累筆春秋責備賢者予爲作此品題正使瑜不掩瑕方是迂翁眞相知耳【此卷題詠幾及百人今皆佚去矣其朱性父手錄副本一帙幸尙存云】

又見倪髙士山水小冊一幀拍塞滿紙筆墨淸奇右方題欵兩行詞曰雲林子畫丁未八月別有文徴仲太史一詩寫作對題可覓元鎭詩帖攺裝袖捲展玩也

傳聞倪迂尙有贈王耕雲山居圖捲極爲詳整在新安士人家渇欲一見而未能至今尙在夢想記此以俟

倪雲林山陰丘壑圖跋雲林生平不作靑緑山水僅二幅畱江南此其最精者也若近若逺若濃若淡若無意若有意殆是西施輕妝臨緑水不勝其態倉卒見之靡不心折據題初寫寄趙士瞻後入鄒惟一家惟一所托以歿者書法亦遒婉雅勝其生平時王世貞題【弇州山人四部稿】

雲林著色山水當以山陰丘壑爲最城東水竹居次之如春江暮靄等制直是贗鼎未可以甲乙論也

雲林水竹居圖至正三年癸未嵗八月望日髙進道過余林下爲言僦居蘇州城東有水竹之勝因想象圖此並賦詩其上云僦得城東二畆居水光山色照琴書晨起開軒驚宿鳥詩成寫硯沒遊魚倪瓚題好在雲林一老迂畫圖寄到玉山居自來王謝原同調宜向城東共讀書龍門良琦不見倪迂二百年風流文雅至今東城水竹知何處撫捲令人思惘然徴明【眞迹右方良琦詩題本身上徴明詩參箋書也下有沈恆吉項元汴收藏印】

王廷珸擕示雲林僦居城東圖小幀靑緑滿幅全師董源其上小楷詩題極精無能識者張醜廣徳特定爲天下倪畫第一卽舉世非之不顧也乃述贊云晚閱倪筆百千抜一餘方盛誇舉世共嘩作者固難知亦不易僦居擅塲鑑定斯至峕萬曆丁巳三月廿日書余初收蓄啟南仙山樓閣袖捲人多致疑焉賴久而論自定旣又識抜海嶽寶章世皆駭異之未幾而品日髙乃今賞鑑元鎭僦居城東矮幅𨿽家諭戶曉弗信也鮮有不非笑之者然不笑不足以爲道嗚呼安能起三公於九原與之面相印可耶元鎭書法本自遒勁旋就淸婉畫品原初詳整漸趨簡淡世人但尙老筆紛披而不知其蚤嵗之精細陋矣哉至正癸未元鎭時年四十有三爲進道寫靑緑細山水筆意仿效荊闗兼有董巨遺意而上方小楷題詠全師歐陽率更自非尋常卷軸之可比擬古語云其造愈微其知愈寡信然哉

倪眞君惠山圖至正五年三月八日元素先生來林下瓚乃賦詩曰吳淞江水春映空波浪沄沄霞影紅畊田鑿井居其左令我長懷甫裏翁夢見維舟江畔柳剝啄敲門散杯酒整冠起接平生歡石逕蘭芳重擕手雨後共行林下正見惠山先生命瓚寫之畫訖因書此詩於上張外史陳先生見之必大笑也倪瓚記佳樹陰森欲礙空畫成夜落燈花紅絕憐帶經自鋤者未忍竟別天隨翁汾湖春雲散髙柳湖水微茫緑於酒翁歸天末見靑山臨風莫負揮弦手陳方用元鎭詩韻題其畫上【眞迹】

雲林倪瓚蚤年書法精美其在至正初元者妙有大令遺風苐指頂已上大字便不能工是亦尺有所短也

春山嵐靄圖東海倪瓚寫春山嵐靄贈仲章沈君至正九年三月一日秀色雲林畫未幹一峯天柱倚蒼寒玉人只隔輕煙靄三尺圖中正面看元鎭此幅又入巨然之室謂二米所不逮也張雨閱九龍峯上雨雲幹影落棲神澗水寒不是天機飛墨妙何由寫入畫圖看畫固妙矣謂二米所不逮然乎鄭元祐露艸雨苔靑不幹牀頭澗水夏生寒經長史揮毫處只作當時舊宅看【南澗實張君舊業故云】倪瓚【眞迹】

歷觀雲林畫迹求其气韻生動者當以春山嵐靄爲冠其拍塞滿幅不必言而烘鎖潑染尢異世以淸逸見賞何足以盡倪君耶

倪元暎春林逺岫圖我別故人無十日衝煙艇子又重來門前積雨生幽艸墻上春云覆緑苔斷送一生棋局裏破除萬事酒杯中淸虛事業無人解聽雨移時又聽風沒逕春泥不出門山煙江霧晝長昏糟牀聲雜茅檐雨破卻陰寒酒自溫郯子論詩冀北空晤言千里意常同待晴紫陌堪縈手行詠山光水影中至正十四年二月廿五日雨郯君九成賦絕句四首云杏花簾幙看春雨深巷無人騎馬來獨有倪寛能憶我黃昏躡屐到蒼苔春色三分都有幾二分已在雨聲中墻東兩个桃花樹恨殺朝來一番風十日春寒早閉門風風雨雨怕黃昏小齋坐對黃金鴨寂寞沈香火自溫春寒時節病頭風惆悵年華逝水同世事總如春夢裏雨聲渾在杏花中倪瓚畱宿髙齋篝燈爲寫春林遠岫圖並次韻四詩題畫上時夜漏下三刻矣佩韋齋中書【倪雲林集聞此畫在浙西石門朱家未及見】

倪元鎭畫隔江山色小幀至正辛丑十二月廿四日徳常明公自吳城將還嘉定道出甫裏捩柁相就語俯仰十霜怳若隔世爲畱信宿夜闌更秉燭相對如夢寐者甚似爲僕發也明日微雪作寒戶無來迹獨與明公逍遙渚際隔江遙望天平靈巖諸山在荒煙遠靄中濃纎出沒依約如畫渚上疎林枯柳似我容髮蕭蕭可憐生不能滿百其所以異於艸木者獨情好耳年逾五十日覺死生忙能不爲撫舊事而縱遠情乎明公復命畫江濵寂寞之意並書相與離感慨之情悰徳常今爲嘉定同知於民有惠政卽昔日之良常山人也朱陽館主蕭閒仙卿倪瓚言【眞迹】

倪元鎭遠樹石岫圖正月十四日舟過吳江第四橋大風浪中貯水一瓢而去乃賦小詩曰松陵第四橋前水風急猶須貯一瓢敲火煮茶歌白薴怒濤翻雪小停橈是夜泊舟吳江城外人家水月皓然與希言理詠久之明日題壁詩曰人家住近江城外月色波光上下天風景自佳時俗異泊舟閒詠白雲篇十五日與希言謁三髙祠望江上諸山爲寫隔江山色圖並賦詩贈別白鷗飛處夕陽明山色隔江眉黛橫試看三髙祠下水悠悠中有別離情十九日雨畱陶篷戲寫逺樹石岫並錄三詩用發一笑倪瓚【眞迹】

雲林手寫顧仲瑛小像白描師李伯時左方有雲林題識仲瑛亦自題其上此幀向藏秀水項氏今不知落誰家矣

倪雲林溪山仙館小幅絹本水墨神品全師荊浩遺法以成之其上小楷詩題極佳定在汀樹遙岑之上新都徐晉逸酷嗜倪畫所收不下廿圖當以此幅爲其祕篋之冠苐公紀年云嵗辛亥作峕年七十有一不應書法如此精謹耳又見元鎭髙士幽澗寒松圖詠按題乃是寫贈周遜學者詳其風格蓋晚嵗筆也此圖收藏得地紙質如新筆墨精好神采煥然舊爲何元朗故物今在溪南吳氏江南人家以倪畫有無爲其淸濁政爲此等尢物品定耳倪元鎭林亭秋霽直幅在震澤王氏筆墨生動奕奕有神兼得元鎭四題品上上倪迂元文館圖奇峯古木圖桐裏夕涼圖並在王氏奇迹上上

雅宜山齋圖靈巖對植雅宜山穹林巨石臨蒼灣若翁遁迹在其麓有子讀書常閉闗松根茯苓拾可煮林下慈烏去復還寫圖愛此錦步障白雲紅杏春防斑至正乙巳五月廿三日句吳郳瓚畫雅宜山齋圖賦詩以紀嵗月【眞迹】

雲林子雅宜山齋圖爲陳徴君惟寅作巨幅妙絕層累無窮非晚年減筆可比不腆常語同志曰雲林最號古淡非層疊則神不暢石田素稱蒼勁非細潤則妙不顯余品兩公畫筆左右其袒以此

元倪迂樹石逺岫圖余嘗見常粲佛因地圖山石林木皆艸艸而成迥有出塵之格而意態畢備及見髙仲器郎中家張符水牛圖枯柳岸石亦率意爲之韻亦殊勝石室先生東坡居士所作樹石政得此也近世惟髙尙書能領略之耳余𨿽不敏願彷象其髙勝不能盤旋於能妙之間也因新齋髙士持仲傑周君紙素來索寫樹石逺岫故云至正己亥六月廿四日瓚【眞迹此畫茂實府君所購後歸之王氏府君又有倪迂霜林湍石圖小幅淸逸不凡】

倪元鎭贈徐耕漁詩卷八月七日偕耕雲叟訪耕漁隠者風雨寂寥中爲畱三日日有圖書筆硯之樂九日耕隱賦詩見贈輙次韻奉答瓚再拜耕云同一笑也雲臥雨聲集庭樹颯以秋身同孤飛鶴心若不系舟燕爼登松菌匏尊澗流蘭芳日凋悴吾生行歸休不作螻蟻夢遊神鳳麟洲靑山澹相對白髮忽滿頭仙去云冉冉鳳鳴竹修修諒哉伐木詩鳥嚶尙相求居吳二十載未及玆山遊君才如鮑謝摛辭亦云優懽然敬愛客能不爲爾畱桑土夙所徹戶牖何綢繆地無車馬塵路轉巖穴幽旣晴引飛屩回望林間樓嵗癸丑中秋日寫題耕漁軒溪水東西合山家髙下居琴書忘產業蹤迹隱耕漁積雨客畱宿新晴人趂墟厭喧來洗耳淸泚繞前除僕來軒中自七日至此凡四日矣風雨乍晴神情開朗而又與耕云耕漁笑言娯樂如行玉山中文采自足照暎人也喜而復賦此詩十日瓚【眞迹】

東岡艸堂圖者倪淸閟蚤年筆也作於戊寅七月時年三十有八耳其題語凡三十字絕不類盛年之筆故楷法尙未成就乃是寫贈希賢髙士者艸亭中人物有二面部衣紋極細自非秋林野興之比本身上有張天雨題詠參箋上有杜瓊吳寛楊循吉三詩原系周原已故物轉入劉廷美齋中樹石髙古人物秀雅眞劇迹也近歸溪南吳氏聞其家尙有汀樹遐岑小幅吳淞山色大軸並是元鎭極品未及見之至今尙在夢想

倪元鎭秋林野興圖詠余旣與小山作秋林野興圖九月中小山擕以索題憶八月望日經鋤齋木犀盛開因賦下韻今年自春䢐秋無一日有好興味僅賦此一長句錄左方政喜秋生研席涼捲簾微露淨琴張林扉洞戶發新興翠雨黃雲籠遠牀竹粉因風晴靡靡杉幢承月夜蒼蒼焚香底用添金鴨落蕋仍宜副枕囊己卯秋九月十四日雲林生倪瓚今年嵗在甲午冬十一月餘旅泊甫裏南渚陸益徳自吳松歸擕以相示蓋藏於其友人黃君允中家餘一時戲寫此圖距今十有六年矣對之悵然如隔世事也瓚重題其左而還十九日晻靄生淸暉空照秋影遐眺修亭虛一覽心已領陸繼善【眞迹】

右畫艸亭中作人物二亦自佳所惜紙敝墨渝不稱神明煥然耳或云倪迂生平不畫人僅龍門僧荊蠻民二幅有之恐未必然按此圖與東岡艸堂僅隔一嵗何得書法相懸若此

越石舟中瞻對著色僦居城東圖是雲林絕品爲之喜而不寐追憶昔年曽於王百谷半偈庵中獲觀李易安一翦梅詞眞迹系淸閟閣舊物欣然防心敬步元韻塡成一闋以志之玉峯張醜廣徳書生怕寒蟬碧樹秋遠訪雲林天際歸舟城東山色畫無儔【僦得城中二畆居雲林詩也時髙進道寓玉山之眞義與顧阿瑛爲鄰寫圖奉贈云】坐對心飛故國樓【畫圖寄到玉山居良琦詩也醜本玉山人浮居婁水讀詩感嘆故有此結】還羨雙谿解北流泛覽山陰【山陰丘壑圖亦爲雲林生筆】銷釋牢愁淩雲健筆果淸幽二士題頭十倍龍頭【蓻林舊有畫狀元之目故以龍頭爲諭】峕庚申人日

雲林作畫惜墨如金至無一筆不從口出故能色澤膩潤後人刻意摹擬𨿽形體略同其精神終不及也

張伯雨題倪迂畫云無畫史縱橫習气予家有此幀又其自題師子林圖云予此畫眞得荊闗遺意非王輩所能夢見也其髙自標置如此又顧謹中題倪迂畫云初以董源爲宗及乎晚年畫益精詣而書法漫矣蓋迂書絕工致晚乃失之而聚精於畫一變古法以天眞幽淡爲宗要亦所謂漸老漸熟者若不從北苑築基不容易到耳縱橫習气卽黃子久未防幽淡兩言則趙吳興猶遜迂翁其胸次自別也【畫說】

張雲門古木顧定之疎篁小幅而楊鐡崖題之足稱三絕向後倪元鎭駢紙右方爲添秀石連絡樹頭竹葉兼題識淋漓大奇

越石又示雲林雨後空林生白煙大幅戊申三月五日爲周拙逸作縱橫滿紙層疊無窮且設色脫化較城東水竹居小景尢覺漸近自然當爲迂翁晚年第一名品本身後有張雨袁華陸顒周南老題詠其錢仲益顧祿王達張樞等絹素詩頭亦楚楚可愛生平所見倪畫此其指不多屈者矣【越石爲人有才無行生平専以說諞爲事詐僞百出而頗有眞見余故誤與之遊亦雞鳴狗盜之流亞也】

倪迂畫在勝國時可稱逸品昔人以逸品置神品之上歷代惟張志和盧鴻一可無愧色宋人內米襄陽在蹊逕之外馬和之超格律之中餘皆從陶鑄而來元之能者𨿽多然率承宋法稍加蕭散耳吳仲珪大有神气黃子久特妙風格王叔明奄有前規而三家未洗縱橫習气獨雲林古淡天然米癡後一人而已【祕笈】

倪雲林淸閟閣所藏王大令洛神十三行陶隱居畫版帖僧智永月儀帖禇河南楷書千文張長史秋深帖米南宮寶章待訪錄趙承防小楷過秦論張僧繇星宿圖吳道子釋迦降生像常粲佛因地圖荊浩秋山李成茂林逺岫董北苑河伯娶婦李公麟三淸圖米南宮海嶽庵圖馬和之小雅六篇圖右方一冊十五卷乃公朝夕展玩者也【淸閟目錄】

賞鑑書畫要訣古今不之祕大都有四特爲拈出書法以筋骨爲神不當但求形似畫品以理趣爲主奚可徒尙气色此其一夷考宣和紹興明昌之睿賞弗及寶晉鷗波淸閟之品題舉一例百在今猶昔此其二只有千年紙曽無千嵗絹收藏家輕重攸分易求古淨紙難覓舊素絹展玩時眞僞當辧此其三名流韻士競以仿效見奇取重通人端在於此俗子鄙夫専以臨摹藏拙遺譏有識豈不由玆此其四是故善鑑者毋爲重名所駭毋爲祕藏所惑毋爲古紙所欺毋爲搨本所誤則於此道稱庶幾矣

醜按元鎭卒於洪武甲寅冬叔明卒於洪武乙丑秋在其後十有一年而畫本流者元鎭較叔明稍夥良由筆法煩簡不同故也近閱張無爲天師所贈周鏈師鶴林之圖用洪武壬午秋署名乍對似屬後人僞題而不知永樂正位詔以建文四年通爲洪武之嵗蓋實當時追敍豈爲欵耶

補遺

髙克恭

髙士安字彥敬回鶻人居官公暇登山賞覽故湖山秀麗雲煙變滅蘊於胸中發於毫端自然髙絕其峯巒皴法師董源雲樹學米元章品格渾厚元朝第一名畫也

髙尙書夜山圖萬松嶺畔中秋夜況是樓居最上方一叚江山果奇絕卻看明月似尋常髙克恭爲公略作敬題彥敬郎中爲公略年兄所作夜山圖髙侯胸

中有秋月能照山川盡毫髮戲拈小筆寫微茫咫尺分明見吳越樓中美人列仙臞愛之自言天下無西雨暗政愁絕燈前還展夜山圖吳興趙孟頫吳越蒼茫咫尺間尙書能畫夜看山塵銷海市露初下雪積江沙潮始還坐上賦詩誰絕唱夢中化鶴或臨闗髙情久逐年華盡秋樹寒波愧妙顏虞集善畫尙書髙彥敬能詩學士趙子昂兩翁秋興江海動一尺夜山吳越蒼霜松霧防參差見野水寒沙漭長山撫捲應惆悵卻憶東坡賦雪堂林泉生張樞靜夜江山吳越中髙侯筆力壓晴空雲開海闊波濤壯月照城池气象雄髙閣有人通北極平林落木下西風誰知墨妙畱塵世二老風流萬古同臨川漕山雄覺彥敬郎中髙君讀書窮理外畱心繪事所謂吳裝山水者尢得意焉左右司秩滿之後閒居武林不求仕防日從事於畫心愈好而技愈進𨿽専門名家有弗逮也行省照磨李君公略性衝澹樂山水寓居吳山之巓南向開小閣俯瞰錢塘江及浙東諸山歷歷可數如几案間物彥敬每相過未嘗不畱連徙倚以展淸眺公略謂夜起登此閣月下看山尢覺殊勝彥敬聞之躍躍以喜遂援筆而爲是圖公略持以示予且請著語因賦錢塘夜山圖歌一篇書之左方聊爲道其梗槪云常人畫山皆畫山靑天白日摹何難中郎畫山作夜景沆瀣滿空生筆端雲散月皎皎山長江漫漫近山龍虎踞逺山眉黛彎江南與江北碧玉紛孱顏千崕無人萬壑靜只有謫仙之裔獨坐臨飛欄幅巾不畏風露冷得句杳在蒼茫間防稽秦望道途近雁蕩金華天地寛穹林羅叢祠曲暗鬼所寰涴涴燈火收惟見煙中竿佛塔如巨靈被甲峩寶冠巍然柱天立威猛恭而安相對兀不語色並星茫寒似憐騷人孤詎爲非類千日入慝將作特來衛詩壇遂覺嵌嵓魑魅魍魎走皆盡攝衣縱步危巢更可棲鶻攀不知中郎何從得是本祗因曽向吳山小閣忍睡觀更闌天下江山有如此杭州城中人得看人得看知者少競利爭名昏復曉豪家翕翕恣歌歡下戶營營急溫飽萬象橫陳棄若遺東門爼豆鶢鶋鳥若非髙李相與拈出付後來暴殄天物誠堪哀至元甲午陽月望日徐琰子方父跋於武林官舎之芳潤堂【號容齋】世人看山在山下李侯看山向絕頂世人畫山畫白日髙侯畫山摹夜景絕頂看山山更奇夜景摹出人少知逺山蒼蒼近山黒巖樹歷歷汀樹微天髙露下暮潮息月明一片江寒遲藏深樂淵潛驚定安林棲耳絕城市喧心息聲利機古人無因駐淸景髙侯有筆能奪移容翁復作有聲畫冥搜天巧爲補遺後來知有李侯之徳髙侯畫千年人誦容公詩鮮於樞【漁陽人至元渡江始學書字伯機號困學齋】錢塘城中吳山髙右背湖水前江濤江南江北山周遭隱若廢堞緣空壕山椒樓居湖海豪晝趨省垣坐郎曹夜歸憑欄呼濁醪維時江月明秋毫羣動一息沈嘩囂山如聚米樹如蒿剎竿離離如桔橰江流無聲夜滔滔風帆何處藏千艘下窺萬垤埋腥臊政夢膏火相煎熬攝身便擬虛空逃東將入海臨鯨鼇昔年采石披錦袍蕩兀未免隨輕舠近者觀潮蹋江臯卻恨管籥重門牢何如坐寂不遨一覽不費躋攀勞蟾西飛首重搔寫畱尙賴中山毛鉅公賦詠追風騷江山動色矜衮褒野客嗜山逾老饕展捲物色分殘膏快剪已具並州刀不須汗漫期盧敖虎林盛彪【嘗教授官館於伯機太常家淸介可重】人知麗日江山奇月中更奇人不知古今畫手不能畫髙侯能畫兼能詩風流文采乃如此筆意所到神莫窺琉璃宇宙入萬象淸寒周匝天四垂羣鴉已息漙露下一鴈不度行雲遲龍飛鳳舞又千里一起一伏相追隨潮來不見江吸海但見夜壑寂寂舟無遺廢宮隱約認孤塔長竿髙下標叢祠俯觀下界萬屋如鱗次其間醉夢覺者誰金城樹老嵗月往昆明刼盡天地移匆匆吳越已陳迹丹靑解寫興亡悲虞山禹穴防稽路蒼蒼涼涼隔煙霧平生慣向圖中遊老我臥遊無勝具昏花疑是雪欲晴剡溪直在無山處何人說與李將軍太淸豈必畱微云毫端巽二肻一掃淸光應更餘幾分天然人境兩相值樓頭白也思不羣胸中云夢可八九呼吸沆瀣歸雄文虎頭著我坐巖壑書半席一詣君舟中不須覓謝尙詩成三誦君當聞北村民湯炳龍頓首【淮人居杭授同知以文學名】越山蒼蒼秋月白江水無聲羣動息此時此景天下無縹緲飛樓人獨立昔人淸賞政爾同苦道丹靑摹不得請看此紙定何如捲取素縑三百尺吳興姚式題李侯登樓見明月淸景曽持向人說髙侯忻然爲作圖剡藤半紙吞吳越西風八月天气涼白露亂下濃如霜萬井鱗鱗閟蟻穴羣峯陳雁行鳳凰翺翔防虎踞鬥牛光射潛蛟怒方驚晝色辯羽毛尙覺逺林帶煙霧嵯峨孤塔撐雲霄坐令王气東南銷玉宇璚樓在何許髙低艸樹寒蕭蕭陰陽剖割太朴散天地悠悠昏復旦江山千古月千古中秋看月人幾換丹靑之筆何代無此夜此山應難摹侯能胸次發新意傾泄造化皆無餘二公生來不同地燕魯相望各千里偶然一笑吳山巓城中明日淸事淸事城中人得知造化妙處人莫窺唐人兼重廣文畫輞川況有摩詰詩李侯李侯君寶之錢塘屠約再拜【字存博號月汀杭人常作教授以詩名】郎潛暇日多防搜夜深獨上千尺樓天回海立月政濕風起雲湧山疑浮縈靑繚白互變滅浮嵐飛露寒颼飅潛虯棲鶻聲磔磔山鬼木客鳴城中癡兒方囈語有夢不到千山幽遙岑寸碧目力遠欲遡汗漫淩風遊髙侯落筆萬象泣寫出千古蒼茫愁無聲詩與有聲畫一夕異事南州玉琴在膝酒在手欲寫天籟無莊周慿誰爲問華表鶴城郭人民今是不弁陽周密頓首【山東傖父字公謹號艸樞密之子】樓據吳山背倚髙寒塵飛不到越山相對老月騰輝羣動息獨坐淸分沆更滿聽潮聲澎湃醉裏詩成神鬼泣景蒼涼又在新詩外渾忘卻功名債慿誰妙筆能圖繪羨中郎前身摩詰宛然心防拈出淸宵無限意半幅溪藤光怪方信有人間仙界雲淡天低奇絕處笑僧殊未識丹靑在畱此軸誇千載廬陵李震敬題吳山面滄江中秋气颯爽樓居謫仙後公退謝塵鞅孤月出海上髙懷一俯仰佳哉髙侯畫得意超象罔我來秋向晚月色寒莽蒼山遠落木淨風髙怒潮響奔騰萬雲气忽駕蒼虯上平湖雨翻江波蕩槳回思圖畫時嵗月倐已往山川更晦明陰陽遞消長人生何獨勞局促老穹壤我將乘倒景千載縱淸賞松喬遺世人一笑淩煙像巴西鄧文原題絕愛樓居臥看山照人秋月入樓寒秪今此景那能得時展新圖對月看大梁趙孟吁書【字子俊松雪親弟官至提舉】等閒吳越在毫端疊巘微茫月影寒一曲危欄人獨倚江山渾作夢中看山陰修竹王英孫【前宋端明殿學士之子仕至監簿】畫山晝易工畫山夜難狀髙侯江海姿落筆勢雄放毫芒見神功超忽移物象越岡遞起伏浙水尢滉瀁初看浪如山卻訝山似浪簸蕩煙月間未數溟島壯玆圖歘流披展神爲王何當就謫仙一醉秋閣上南譙張復亨【張剛父先生仕教授趙松雪之友居吳興】月底江山如畫好樓中幾席與秋淸剡藤不到髙人手一叚風流可得成江行山立月盤桓有客無言樓上看淸興肻隨城漏盡夜深風露恐髙寒漢東孟淳風露百尺樓湖海兩奇士山空宵月滿寥落非城市明明浙河西宛宛豪素裏徳人與天遊恢廓應如此防稽戴錫【戴祖禹山長居杭負俊聲與余友甚密丙寅生丁未嵗卒時四十有二】地位淸髙眼界寛盡收風景入毫端廢宮臺殿和煙鎖隔岸江山對月看一水中分吳越近層樓低接鬥牛寒有聲畫意吟難了更把瑤琴膝上彈錢塘張逢原【張月泉府判海昌人伯雨之祖】萬籟無聲夜气淸江山一片月華明倚樓誰在髙寒處一笑披圖白髮生大徳攺元嵗在丁酉四月中澣信筆題於新居之淺山濟南張謙頓首【張受益先生時仕江浙行省檢校號古齋博學鑑古】僕異時嘗中秋夜醉坐吳山絕頂觀月四無人蹤飄飄然江湖髙爽處也去之三十年想念此樂如新李公略坐中示髙郎中畫圖援筆爲賦君不見浙江中秋中夜潮淩空斗起如銀橋又不見西湖中秋中夜月滿眼玲瓏散冰雪紅塵車馬曉爭門畫船歌鼓晚相聞誰知須臾人事息祕玩棄在荒涼村吳山山人气淸放窮居縱遊隨所往千門夜沈少人行獨上山椒看莽蒼蒼鸞彩鳳從何來涼風簸鼓天闗開空光水影相晃坐見千里無塵埃當時少年輕世故兩腋飄飄欲生羽浮槎已似水中仙吹簫更尋云外侶陳迹荒來三十年逢人再說無由緣開編忽得中郎畫意趣皆是心茫然山中李侯亦瀟灑卻燭捲簾風露下更深百怪弄淸妍一一尊前供防寫髙林低岫來抨抨浮圖窣堵參差生想當含毫意將怯山精海若同經營袁宏扁舟何足道庾亮南樓只秋艸何似如今緗素中明月長圓意長好月明山空誰往還沙鷗野鶴亦歡顏還有飄零舊時客白頭夜夜夢吳山剡源戴表元再拜【帥初杭人前宋國學登第歷監官慶元奉化入至元間信州路教授】憑髙宜晚更宜秋下馬歸來卽倚樓納納乾坤雙老眼滔滔江海一扁舟滿城明月空吳苑隔岸靑山認越州李白酒豪髙適筆當時人物總風流考城仇逺【山村先生杭人仕教授官杭州知事致仕當時以詩得名】髙李風流仕西浙共倚危樓望吳越吳越江山千萬重髙侯畫對中秋月生紙經營入董源朦朧煙樹迷宮闕玉露沈沈四泬寥潮聲已息簫聲咽不寫思陵全盛時空遺白塔堪愁絕君不見王子猷亦向山陰弄雪舟誰拈禿筆掃淸遊古今佳致總悠悠上淸外史薛羲古君不見謝公臨江佳興發牛渚磯頭泛秋月舫中乃有臨汝郎詠史淸音振林樾又不見子猷夜吟招隱闋開尊四望山陰雪彷佛忽作安道思郊邑寒光正飄瞥江山勝迹何代無往往因人見奇崛錢塘信美東南防山勢從衡紛嵽嵲李侯開軒當上方坐駕蒼螭了吳越是時月上三秋中飛鏡懸空萬塵沒海門縹緲江吞天宛在三山白銀闕落木寒生烏鵲枝回潮光射蛟鼉窟西陵襟帶連三開秦望遙岑靑一髮慿虛金气騰星躔白露林端灑髙潔鷫鸘裘上霑淸華鸚鵡杯中湛芳冽參橫斗轉天雞鳴城鼔塡塡角幽咽夜來風景非人間圖畫天開爲君設平明跨馬趨省垣公退往就髙侯說髙侯前身定摩詰此畫此詩俱妙絕看君能久淹此畱乘行當擁三節吳山越水尺素間舒捲還如向西浙吳興陳康祖髙侯妙筆生夜光李侯正倚牛斗傍淒涼看盡吳山月玉鏡臺前翠鳳凰山陰王易簡我昔絕江看吳山朝光政落山水間金波逺自海門入翠嵐髙插扶桑殷安知璚樓有夜景明月蒼茫墮淸影李侯勝賞髙侯筆展卷一時如夢醒濟南李同老觚稜昔枕萬松嶺金碧靑紅縹緲間萬象環之密如櫛只見樓臺不見山九街車馬何塡咽隱隱轟轟夜不絕市聲未散朝馬嘶只見燈火不見月祗今山上居民稀岡巒盡露靑逶移昏鼓咚咚人迹絕山空月明景更奇謫仙把酒看不足摩詰收之入橫幅要令赤日黃埃中翠色冷光常在目就中何處最愁余剎竿髙矗白塔孤防筆昔曽幹气象短髮搔防空踟躕世間萬事何不有雍門悲涼百年後惟有明月與靑山古往今來鎭如舊陵陽牟應龍【成甫先生西蜀龍川人前宋登第存齋參政之孫獻之提刑之子仕至上元主簿】危樓遙夜倚髙冥落木蒼煙認逺汀潮上海門連月白山來浦漵徹云靑畫中絕筆空秋思句裏羣賢已曉星勝槪只今誰復寫卜居應愧艸堂靈昔在童子時得以筆硯侍諸先生俛仰五十年彥方出示夜山圖卷中作者皆翥所嚴事風流盡矣典型故在慨然久之不敏小子輒題以志嵗月所未識者李震也張翥予自丙寅嵗來相城識信齋萬戶眾仲陳先生在西席至正丁亥奉省檄來省謁彥方總管又識復禮李先生因出示髙尙書此圖追憶少時受學於容齋公時主憲事在西浙一時南北名士大夫皆得朝夕相與瞻奉今於卷中翰墨使予慨嘆不已復禮珍祕之予復書其邑裏爵位標其上云金華吳福孫書【眞迹】髙尙書夜山圖並趙松云以下詩跋吳寛嘗閱於射瀆徐氏戊戌嵗九日【家藏集】

髙房山巢云圖巢云圖髙克恭爲伯幾尊兄作逺山吞天碧危峯抜地靑何由雲樹底揮麈坐茅亭丁鶴年題至正攺元九月十日句吳倪瓚敬閱房山墨法邁元章絕代堪爲雙鳳凰夢想十年嗟未遇巢云合喜屬蘇張彥敬雲山率略蕳易其原本出大小米而淸迥過之此巢云圖捲信筆寫意耳然逸態橫生政如張顚艸聖奕奕如有神力豈尋行數墨者所可比方邪非深得畫趣那至此時萬曆甲辰上元日昆山張醜靑父重裝志【此卷今在王氏】

祝氏家藏髙尙書松陰落澗圖迄今猶在吳中購之弗獲尙記希哲一律云倚壑髙松一萬株拂巖飛瀑防巾鋪白龍隱映蒼龍舞山气虛兼水气濡淨壁沈沈懸瑀佩空堂隱隱奏笙竽平生負得匡廬約幸拜尙書賜不孤每誦此詩未嘗不想象其神妙耳

子昂題彥敬越山圖越山隔濤江風起不可渡時向圖中看居然在煙霧【本集】

題彥敬畫疏疏淡淡竹林間煙雨防蒙見逺山記得西湖新霽後與公擕杖聽潺湲萬木紛然搖落後惟餘碧色見松林尙書雅有冰霜操筆底時時寄此心【松雪齋集】

題髙尙書畫竹石室風流繼老蘇黃華父子亦敷腴吳興筆法鐘山裔只有髙髯不讓渠【雲林詩集】

吳寛爲毛貞甫題髙房山山水燕南蹙翠維房山髙公昔者生其間戲拈畫筆少明豁玉女峯亞垂煙鬟積雨初收隔春樹望見人家隖邊住亦知中有王維詩行到水窮無覓處【家藏集】

僕品畫以精細爲先故於宋元雲山不甚畱意閱書必求上古所無蓄無唐人書者有志欲購亡髙貲也黃公望

黃子久富春山圖水墨紙本袖捲今在宜興吳氏後有李貞伯沈啟南二跋極稱許之在吾家溪山雨意圖上或以簡淡少之過矣

一峯道人春山欲雨圖筆法不類平時淸逸之極與王叔明巖居髙士同品此等妙迹難爲不知者道也聞震澤王氏藏子久虎林秋晚叔明具區林屋仲圭夏山欲雨三圖皆巨幅妙絕惜余未及見之

大癡溪山小景僕畱雲間三四載每常落魄凡親識朋舊出絹楮以徴惡畫往往不能奉命而亦不我責也此本不知爲誰所作意趣頗合而爲伯新所得裝池而見示且俾題某切諦之非筆之工乃墨之佳而滉之善耳至正四年嵗八月廿有九日大癡道人題時年七袠有六【眞迹】

大癡松亭秋爽小軸爲元初眞士作在相城沈氏啟南翁故物也今錄原題於後茂林石磴小亭邊遙望雲山隔澹煙卻憶舊遊何處似翠蛟橋下看流泉大癡畫並題山木蒼蒼飛瀑流白雲深處臥靑牛大癡胸次有丘壑貌得松亭一片秋雲林散人【眞迹】

黃大癡江山勝覽圖跋近來吳子軰爭先覓勝國趙承防黃子久王叔明倪元鎭畫幾令宋人無處生活余甚爲扼腕今觀子久江山圖僅尋丈耳而有萬里之勢且用筆極簡而意恆有餘眞西施洗鉛粉立薴蘿時狀我見猶憐況老奴乎因題而寶藏之戊辰夏五月極熱於蘺薋園書王右丞詩云江流天地外山色有無中是詩家極俊語卻入畫三昧黃子久江山勝覽圖是畫家極秀筆卻入詩三昧吾嘗挾短笻登北固於輕陰薄暮時置眼黯澹閒遠樹若薺人家若唇市怳然此卷之在目歸從靑箱中拈出列之几案亦似此身復在北固取右丞二語髙詠之都非人間世物也【弇州山人四部稿】倪雲林題黃子久畫白鷗飛處碧山明思入雲松第幾層能畫大癡黃老子與人無愛亦無憎【本集】

沈周題黃大癡山水小幅大癡寫山用籀法千樹萬石縱橫書此圖紙短意則逺令我對面思匡廬癡子癡子已仙去人間可惜無金鑄天如許借還下來小五百年一遊戲【本集】

王

晉唐名迹流於世者絕無品題等項宣和紹興間稍稍以標記卽跋語不過寥寥數言而已獨元人最尙題詠而於畫本尢甚有多至三四十人者故雅士云畫被元人題壞此殆有激之論也余謂果出名手如水村聽雨樓畊漁軒諸作不妨多多益善【長元按此條在聽雨樓捲後】

新都徐晉逸購得王琴鶴軒圖捲爲錢以良髙士作運筆古朴設色淳厚種種皆可寶藏惜後詩記不甚稱故未爲世所知乃耳食者謂出臨摹人手持論似此甚矣士俗不可醫也捲前有楊尹銘篆署後有沈夢麟記釋法震董存等十詩皆眞迹【長元按此條在琴鶴軒捲前】

項氏別藏王叔明南村艸堂圖紙本淺絳色行筆淸逸布景周詳兼收藏得地楮墨如新品在林泉淸賞之上眞神品也【長元按此條與前所刻小異重刻於此】

王太白山圖長卷精細之極亦復瀟灑大類王右丞筆後有宗泐道衍等跋又水墨靑弁圖巨幅全學董北苑雄渾可愛相去如出二人也

黃鶴山樵臥云軒圖爲王右丞作後有陳基記文又松風閣圖爲恬上人作後有宋濓姚廣孝等題詠堪與聽雨樓芝蘭室捲相應發也

治平寺僧藏黃鶴山樵松云小隱圖一卷紙本淺絳色紛披老筆絕勝盛年之作有兪立庵記文釋道衍宗泐詩跋讀之知天民爲方外名流也【全文不錄】洪武二十七年嵗甲戌秋九月九日包山樵人兪眞木記【眞迹】倪瓚寄王叔明幾夢山陰王右軍筆精墨妙最能文毎將竹影橅秋月更愛山居寫白雲祕笈封題饒古迹雅懷蕭散逸人羣今年七夕聞多事曝畫繙書到夕曛【倪雲林詩集】

吳寛題王叔明山水圖黃鶴髙樓已槌碎空有江南黃鶴山山深有客持樵斧終日置身林木間臨風髙歌白石爛隔水或看秋云還老夫亦有幽居興對此徑欲移柴闗

又題王叔明遺沈蘭坡畫黃鶴山人樵古松踏月夜訪蘭坡翁浴鵞溪邊放杯酒尺素頓發靑芙蓉百年坐臥松雪中似舅宛有王孫風誰教彥逺名畫記姓名也合收王淸霜不管蘭坡叢蘭芽仍茁吳門東山人倒騎黃鶴去黃鶴一去靑山空【並家藏集】

淸河書畫舫卷十一下﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷十二上

明張醜撰

明

劉玨

夏雲欲雨圖葑溪艸堂圖【附杜東原友松圖】

黃淳父藏劉廷美僉憲夏雲欲雨圖上有沈啟南徴君題詠足稱眞迹逸品上上蓋雲山月嶠曉煙暮靄雨弄晴晴欲雨古今畫流所難非若晴巒雪嶺瀟灑風林淋漓雨榭猶可縱筆而成者也今廷美之爲此圖也不特上掩仲珪足可比肩北苑且啟南長謌言言金玉字字珠璣眞是詩中畫畫中詩較之家藏放鶴圖相去何啻倍蓰耶

近聞完庵後人世傳公畫小洞庭袖捲淸逸動人名公題詠極多未及見云

劉西臺臨梅道人夏雲欲雨圖完庵再世梅花庵官亷特於山水貪記搨此圖梅妙品奉常寶蓄金惟南假歸洞庭小石室終日黙對心如憨心開手應遂捉筆水墨用事空靑藍天光慘澹雲郁勃山影明滅雨意含重巒防巘擁濕潤逺岫細瑣多杉枏飛淙迸壑勢莫抝梁圯跨怒森猶監人家雜住映深塢林蹊互接迷陰嵐梅庵如在當嘆息逼人咄咄夫何慚有如明月映秋水水月渾合光相涵此圖傳世人共保未特珍重宜子男我因題句感夙昔物是人非懷莫堪右原本爲夏雲欲雨圖實出梅花道人之筆夙蓄夏太常所劉完庵僉憲假臨幾月始就緒當時示予爲之嘆賞奪眞僉憲公亦自珍愛僉憲旣觀化其孫傳知先生所惜益加敬焉因索予疏其所自云治乙丑三月修禊日沈周題【眞迹】近見孟端小幅極精題云前山後山蒼翠深大樹小樹寒蕭森不知何處打魚者日暮泊船溪水陰好事者規爲完庵劉玨之作雅士亦有信之者鑑定之難如此

劉僉憲畫本當以韓氏葑溪艸堂十景爲第一【原系知庵故物徐天全而下賦詠者十餘人文徴仲冇跋】絕細而饒气韻筆意在元人之上蓋出董北苑也【畫以虛和蕭散爲上故鑑家極尙綿裏鍼法而筋骨怒張者弗取也】

廷美秋山水閣一軸在予家按題爲東禪寺福公作詩文書畫皆精足稱四美具也又見廷美夜景小幀筆法尢精題雲中秋對月思親圖成化戊子彭城劉玨畫相傳寫贈沈啟南者今在顧氏二畫堪爲伯仲【皇明書畫如林紀之則不可勝紀余采其冠絕者著於篇】

題劉完庵山水靑李來禽寫未閒又將墨法畫溪山疎云古木蒼蒼筆猶出龍跳虎臥閒【石田詩集】

劉玨廷美以書畫顯天順間同時杜瓊徐有貞馬愈沈貞吉恆吉祝允明王寵並能寫山近世莫及瓊字用嘉博雅淸修人倫師表其畫本世頗有之源出沈遇而麗遒過人品在徐賁陳惟允之下其丹崖碧嶂圖絕勝有貞字元玉以復辟勲封武功伯山水淸勁不凡馬愈字抑之亦第進士書法淸勁畫登逸品貞吉乃啟南世父畫師董源可亞劉廷美其弟恆吉爲張浩彥廣之壻所謂同齋先生者也畫更虛和瀟灑不在宋元諸賢下苐其遺迹絕少故不爲世所知余僅見其勝感八景一冊描寫入妙宜乎百谷徵士之嘆服也吾吳士气畫本啟南之後祝希哲嘗臨小米雲山捲本身上有自跋極可玩又王履吉蚤嵗頗弄筆作水墨山林亦妙品也

又按劉公完庵集中題月舟上人所藏沈絸庵同齋父子詩畫云鑪煙僧捨坐遲遲共羨詩翁出語奇方外有山棲惠遠人間無處覓鐘期千金舊紙丹靑在一片閒情父子知爲問能言遼海鶴歸來城郭定何如詳味此詩可見啟南畫品入神淵源蓋有自也傳聞絸庵之父曰蘭坡者尢能鑑賞書畫遊心藝苑王叔明嘗寫新圖贈之又石田書畫之所從出也【徐賁蜀山圖林泉髙逸圖在湯氏】

杜東原友松圖虯髯燕頷總堪憐嵗久交情似漆堅都尉不驕能刮目大夫𨿽老是忘年笑迎髙蓋疎簾外坐挹淸風短榻前昨夜分明來入夢公侯自此有超遷劉玨聊把畫圖爲苑囿更將吟韻當笙歌就陰息

影甘終老曝日余誠空自多予嘉靖戊戌進士庚子授處郡節推逾四載以急缺被召召檄旣至當途者憾予不能曲爲承順故尼其行凡六閱月始得離任考選愆期類補刑屬旣而以便養陳情攺南兵歷職方武庫車駕三署年資積累甲寅拜九江之命則科第十有七年矣守郡六載入覲者再事竣類轉福建憲副嵗在己未科第凡二十有二年矣初補淸軍協堂缺未蒞任旋攺福州兵備舊福寧一道兼制福興泉三郡气勢聨絡旣三分鼎峙肝膽楚越矣二道離省稍遠猶得各自專制惟福州分道建治省城兵將俱軍門統之號曰標下軍門遣將發兵道惟授成擁虛而已𨿽時或建白亦謾不加省且目爲紛紛多事平居不得一有所爲有事則出兵將俱非素統未免倉皇失措又日與倭冦對壘從事逾年而敕寢閣不下責重而權輕將驕而兵惰城社憑依事多掣肘坐是力自防不前指使論列才非軍旅難任保障銓曹題覆素履𨿽愼振作未聞俱宜調簡是皆有曲全之意也有司欽遵明旨親知每爲勸駕予謝之曰燭之武云臣之少也尙不如人予今老矣無能爲也六載以來百念俱灰日惟就陰息影待盡餘生而已又拙於治生拮據湫隘居無隙地可以舒眺偶展小景臺榭參差山林掩暎恍然置身其間而與二三野老相遇自笑眞成畫餅矣竊自念兄弟頡頏科第叨冒臺省無補淸明之治而今老於菟裘嵗時惟北望嵩祝而芹曝莫獻已矣已矣聞昔愚公懲太行王屋之塞欲徙之渤海之尾荷畚運土石寒暑易節一返年且九十矣或謂之曰汝以殘年餘力曽不能毀山之一毛其如土石何愚公曰吾之後有子子又生孫子而又子孫而又孫子子孫孫無窮匱也予老矣已矣已矣庶幾子子孫孫如愚公之言哉嘉靖乙丑三月上巳安裏散人題跋此吾吳先達杜東原先生之筆也先生名瓊字用嘉有隠操善畫詩與文皆稱能在景泰天順間傳斯文之脈至於今而始大其行誼不苟尢爲人所重故當時得其片楮隻字經其標識家有筆迹必良士善門也豈特直以藝名哉今觀此卷拙逸相半意趣超絕有非凡俗可儷玉芝兄得而襲藏之蓋有爲也若今紈綺輩隨時髙下因輒少之孰知其源流之自乎間委作跋乃爲表之同時有劉秋官名玨沈徵君名貞吉恆吉馬淸癡名愈陳醒庵名寛皆善畫名品相同而有陳季昭名暹者則不及諸公隆慶己巳仲秋五日五峯山人文伯仁書東原先生爲其姊丈魏友松寫號圖當有詩不知何

緣脫落尙賴劉完庵長句具存足稱藝林雙璧也嘉靖乙丑幸爲大父約之府君所購跋其後以自況大父沒而此卷軼去隆慶己巳歸之玉芝生伏讀文五峯題識𨿽能闡發爾時諸名家畫品惜乎失敍圖贈友松一節猶是未闚前人用意之妙故爲補書於末時萬曆己酉嵗十月晦日寓吳門慶雲裏張醜獲於常賣鋪中篝燈錄藏以志之【眞迹】

沈周

仙山樓閣圖【一名天繪樓圖】荷香亭圖春山欲雨圖贈吳文定公行長卷西園八詠冊效十六名家山水巨冊洞庭秋霽大幅東莊圖大設色秋山閒適圖長卷【原名春艸堂圖】

【附文徵明山靜日長圖江山淸霽圖關山積雪圖層樓圖小楷古本水滸傳全部】

石田少時畫本不過盈尺小景至四十外始拓爲巨幅粗株大葉艸艸而成欈李項氏藏翁荷香亭捲樹石屋宇最爲精細秀潤乃是早嵗之筆然遠不及蔡氏仙山樓閣捲也蓋仙山乃翁盛年所作據自跋云此卷畱心二年始就緒其間千山萬樹寸屋分人各有生態比荷香亭捲尢覺細潤而筆力又極蒼古足稱集大成手求之唐宋名捲目中罕儔眞可雄視一世

仙山樓閣圖天繪樓吳奕篆山水之作本畫而有之其來尙矣山水無有定形隨筆之及而已耳然亦在人運致也余作畫特遊戲此卷畱心二年始就緒觀者自能知其工拙沈周成化己亥秋啟南客遊洞庭乃不鄙而主我相敍懽甚比歸寫仙山樓閣捲見寄展玩之筆法精妙墨暈神奇可使前無古後無今眞啟南平生第一傑作也子孫其善藏之吾家樓居借此可垂不朽矣蔡時中父識江南之奇縹緲峯蔡子落落居其中明蟾滉漾白玉汞初日錯落金芙蓉一樓領略足人傑萬象描摹由化工當年摩詰在何許短句拙訥輸神功鄕貢進士祝允明秋登縹緲峯宿蔡氏天繪樓獲觀石田畫卷因題洞庭吞萬頃縹緲宅羣仙漫叟身全散憑虛喜欲顚解衣坐盤礡攜手互攀緣晚霽千林白秋晴萬壑鮮煙霞謝公屐虹月米家船步步超三界登登上九天陰晴景多變吳越望無邊商皓風千古【四皓俱隠此山】云樵老一防陟觀酬宿願題品入吟篇婚嫁他年畢名區許獨專練水張意余賦性庸下凡人間世所尙走馬鬭雞投壺蹋踘五木六博吹簫度曲等伎一切不求甚解竊喜登眺佳山水孤步遐逝以自娛時或焚香危坐則校勘典籍頗極深沈之思而尢癖於書畫聞有名迹舊物百計請觀而後已久之見聞日廣知識日開始知我明以書畫名家者稱沈【周】祝【允明】以詩文名家者稱徐【禎卿】王【世貞】苐恨生也晚弗獲親炙沈祝徐三公之耿光僅僅一識王弇州於是防搜遠覽由博反約文采則服膺子長聲詩則沈酣子美書法則夢寐逸少並是集大成手所當畢世揣摩晝日三接者也獨於畫品醉心山水一門若仙佛若神鬼若花卉若翎毛若虎豹牛馬若麟介昆虫蓋絕不喜之妄謂古人中斷以王維爲開山第一祖別派則道元鴻一鄭防張璪大小李【思訓昭道】一變而爲荊【浩】關【仝】董【源】巨【僧巨然】米氏父子【芾友仁】再變而爲範【寛】張【擇端】燕【肅】趙【伯駒】王【詵】劉【松年】馬【遠】夏【珪】三李【成公麟唐】二郭【忠恕熙】三變而爲鷗波【趙孟頫】房山【髙克恭】大癡【黃公望】黃鶴【王防】梅道人【吳鎭】淸閟閣主【倪瓚】此三十二人者𨿽翩翩各自成家求其兼綜條貫巨細靡遺則未有若啟南翁之集大成者也翁𨿽富丘壑妙防染乎然以名重三吳聲徧九野當年騷人雅士請乞殆無虛日翁一一應之而不及盡所長坐間筆落如飛紙散如雨其爲殘山剩水粗株大葉者以千萬計待求刻意苦心窮神臻化之作百無一二也乃評者之言曰啟南畫品近元其老筆逸趣可使董巨聨鑣黃王並轡至於妍媚精致恐非所長嗚呼噫嘻是未覩翁之大全者也豈爲通人之論耶翁於歷代畫學無不匠心師古淋漓酣暢故其寄之縑素者遇合作處頓令往哲無色而謂不能追蹤唐宋吾不信矣相傳翁當盛年曽爲蔡時中寫仙山樓閣而名益著卽此卷是也時中名吳邑西洞庭人以貢入太學積功授溫州別駕仕終南寧刺史爲人爽剴有政事才一時所交多名士如用嘉杜公維淸祝公元玉徐公廷美劉公貞伯李公原博吳公濟之王公皆其倡和之友則其人可知矣按洞庭山水甲吳中爲十洞天之一而時中者選地卜居建樓縹緲峯下收五湖之文章納七十二峯之煙景又吳中山水間一勝遊也卷中所圖蓋防其全云先是啟南翁客遊洞庭時中實爲地主把臂入林觴詠互作興來卽和墨吮毫解衣防礡臝以奏伎比歸而潤色爲此卷凡歷嵗始告成繭絲牛毛令人目縱未至蚤暮異觀寒暑異色雨晴異景遠近異態乃能山谷也而具出沒之奇艸樹也而饒綿之致人物也而得生動之情煙雲也而極吞吐之趣有非眾史所能摹擬者等而上之則輞川【王維畫】遜古艸堂【盧鴻一畫】遜曠山莊【荊浩畫】遜逸仙居【郭忠恕畫】遜巧小寒林【李成畫】遜迥海嶽庵【米芾畫】遜韻鷗波亭【趙孟頫畫】遜雅卽翁西園十景春山欲雨圖贈吳文定公行長卷號爲生平極筆者一一出其下自當與摩詰江山雪霽聲價爭先下視正道淸明上河圖子久浮巒暖翠眞迹且退避三舍矣胡能與之角勝負耶蔡本山家無能羅致隨珠和璧周鼎商彜使之雜陳於前以增其光彩賴有莊騷遷甫禊序等制作伴差堪鴈行耳圖中備寫包山震澤勝槪而獨於時中之樓居結構極密布置詳悉自非啟南翁用意精到不至此故時中因以天繪名其樓語具別記況也題署則嗣葉在前詩篇則希哲在後一時藝林絕伎略備卷中誠可寶已又聞啟南登縹緲峯入林屋洞遊銷夏灣尋範蠡宅各有詩紀之亦自爲捲藏蔡氏異日當翦拆附後余因庸下思附靑雲乃得從事不律鐫史記注杜詩題仙山樓閣捲𨿽南面百城之樂無以過此較之人間世所尙走馬鬭雞投壺蹋踘五木六博吹簫度曲等伎不啻霄壤矣眞賞之士其以餘言爲然否萬曆丙午人日吳郡張醜謹跋【眞迹】

仙山樓閣圖銘鑿混沌辟鴻蒙布五采歷三冬新圖出古法叢山萬疊樹千重筆有盡意無窮作者誰啟南翁張醜

元美公藏石田春山欲雨圖今歸董元宰又藏贈吳文定公行捲【長幾五丈】全仿董源紙本水墨如新乃是原博表南齋之墓故作此圖報焉按四部稿中題跋三年而成乃平生傑作其後人絕愛重之尙爲王氏魯靈光也

沈啟南贈弟繼南畫冊計十二幀方廣不盈咫尺系蚤嵗之筆精謹秀潤每幅有杜東原蠅頭小楷題詠兼啟南自題不減雲間二沈家法眞絕品也今在金壇於氏此冊與東倉王氏桃花書屋一類不觀此等妙迹亦何以識翁之大全邪

西園八詠賦爲大司馬王公作【系以小圖】長洲沈周粵惟苑囿園池之屬關中者鄙夫無一隅之及一目之覩矧聞之髣髴於今稽之掛漏於古聊準長安之西笑托公子之夢語嗟夫上林蕪矣甘泉莽矣禦宿稌矣樂遊黍矣西郊之兔跧矣宜春之麋麌矣棃園燬而礫矣凝碧夷而土矣類皆前王遊畋歌舞之區鄙夫蔑有所取也所可取者郭令公之仁裏邵故侯之靑門李將軍之北郭王右轄之輞川俾人追懽於往致儼水木之如存又不無代遠人非於懷慨然者然而何地無勝何代無賢何賢無術何勝無傳時則有若耀之爲郡實古雍地平原膴膴而裔衍諸陵矗矗而足峙荊輝而玉韞中靈而雰萃嶻嶭突秀而近拱漆沮流潤而暗滙壯哉三原之佳甸洵矣三輔之遺治屏八垠曠蕩之風郁大塊坱圠之气負陰面陽審形遵勢宜賢者之胥宇喜勝者之攸麗百堵仡仡千弓迆迆乃從相卜乃從窆厝乃從構架乃從樹藝孝以爲基忠以定位擴中類仁制外侔義方之象行圓之比智厚以積徳髙以抗志於是大司馬公拓爲西園以藏以修存誠而樂道觀物而玩化非文饒之錮愚非季倫之豢尢徒悅耳目而恣般遊者也有碑勒銘在墓中唐史氏大書燦爛厥章於考世徳於發幽光靈蔡贔屭而薦力文霓昭晰而呈祥其側有堂兩廂翼成櫋蘭擗蕙茨蕓塓蘅浩浩瀼瀼儲書滿盈紛者百氏秩者羣經標牙刻玉籖軸晶熒其前有池湜湜且泚不澩不溢不淪不漇擅雪滌之專功潔垢硯之遺滓日新是資舊染是去方沐之槃譬飲之洗有松於軒徠服其隅離立矯矯直不假扶結瑤爲根聳玉爲株冒雪而腯被霜而腴負大且固葆貞不渝歷載而壽無度效材而需不訾有柳苞矣栵門之側匪朝伊夕先公之迹骳骩櫹槮總翠輑碧秋樵隕霜而淒愴春葉沾雨而怵惕則斂乎唐容加敬乎宿殖有花彌圃鼠姑是樹黃白雜糅紅紫錯互麗乎風煙渥乎雨露殿眾而尊開多而富有云出隴輪輪囷囷彌虛匊空煥矣靈雯或捲或舒乍合乍分莫茹其機曷察其神有記歷歷豸史攸述潤學海抉深理窟衍言路之餘緒假諌坡之暇筆牢籠則羣彚靡遺括囊則眾美胥畢華則艸木芬敷變則云物歘是𨿽纚纚娓娓絢絢赫赫粗有得乎物之情狀然侈言莫驗所謂玉巵無當未足於公比徳而諭量也公之老成碩望歷二朝躋六卿旁探於聖典馴致庸於明廷所以考政治通幽明謹法戒導性情以之正行以之和心非特邊籍之詫笥虞書之美行於以見體用兼著表裏相形則公之服行於書者當次驗而第徵也如公之鎭南詔其介確確其隅嵯嵯言爲令而不刋惠經久而弗磨巨宄墮紀援手正之無偏無頗勍侵肆侮畏壓奔北民命是阿民頌公之碑武勲軌績將槪銅柱於伏波公之破劉賊也同事不前若狼斯跋公挺而毅誓進莫斡樹之風聲濤駭云桚虎攫而龍拏枯摧而朽拉則河襄之民頌公之松襲馮異大樹之烈公之理南都也其在黙運疇尼疇測其在自展曷憑曷借祁然而威行沛然而徳化潤廣則何物不沾庇大則無物不借民仰如雲所謂用作霖雨而澤下者也曰州曰藩公所蒞止化覃澤加則民之衰孱寡弱猶培而廡猶漑而華轉富而易庶若出乎咄嗟民之佩荷激切將以棫朴榛楛比公所樹之柳甘棠緑竹比公所藝之花公尙以池凡庶執事爰有污墨沙之汰之蕩之激之公尙以記末學膚受瑣才小能舉錄而鎭采兼收而並登揆方圓而施用期奬就而勸成方我勾吳之墟洚流湯湯爲割屢年民苦饑墊天子簡公來旬來宣民乃歡呼拜迎鄙夫亦獲瞻承光霽識公宏正而亮鎭簡約而瀞淵以之柱石則明堂底定以之調元則庶徵罔愆其時也於公之園奚止二四之可賦來百祥之駢駢艸靈芝茁木仁理連華平奕奕醴泉涓涓或蒸之孝義或應之忠藎其气在人酬酢於天尙爲公賦之以屬於篇也藏書屋屋中萬卷非空積宰相由來用讀書架上有籖宜插象帙中無迹許傷魚攤來蕓兒風颸靜曬向松日影虛閉戶十年功業就要知吾亦愛吾廬太史銘發潛太史文偏好百尺穹碑倚玉峯韓愈髙書孟貞曜蔡邕無愧郭林宗肯教字刻漫蒼蘚慣見虹光貫碧松終日過車誰不式恩榮令徳兩無窮蒼松軒軒前數个長松樹落落眞成梁棟姿直气欲隨天地老貞心惟許雪霜知入秋籟蛟騰處滿壁涼云鶴下時聞道茯苓能益壽千年采食以爲期隴頭云隴上英英白玉姿忽然變化本無期起來天上龍初防潤到人間物共知艸木淋漓元气濕川源浩蕩大陰垂白頭司馬功相似拄笏閒看有所思門外柳王氏門墻萬綠濃先公種柳與槐同因人舊澤此樹重拔地新枝元气通風靜垂條拂車蓋日長飛絮撲簾櫳十圍正是參天物況在靑春雨露中牡丹圃天香國色一叢叢分自王家世不同初見防黃映深紫更憐淡白間嫣紅重臺半濕胭脂露密葉輕搖翡翠風飛蓋西園日如市平章宅裏久應空洗硯池石池初鑿水沄沄浴徳惟容卽墨君鴝鵒有睛明碧縠鯈魚成隊唼元云潤從祖物憐余澤濕就銘書驗古文更喜主人心共淨臨流閒自搨鵝羣繡衣記西園卽是輞川莊記勝應須栢府郎一段閒情收物色百年故事托文章松筠尙帶風霜气花柳還沾翰墨香外省公餘再披讀舊遊歷歷免思鄕【眞迹】尢管卿藏啟南盛年山水畫冊計十六幀其髙皆尺有半濶幾倍之一一仿效名家水墨淺絳悉備而結尾采藥一圖全法董源筆細尢爲卓絕兼小楷詩防極勝不減鄭防三絕也錄之以傳好事者詩跋大如菽顆結搆精謹與采藥同幅更奇

又見啟南水墨山林樹石冊四幀髙僅六寸濶四寸內一幀題天淨鳥飛遠路幽花自香也

上馬捉馬鞭行及半夏時贈子金釵股苦心兩相知今當天門冬百艸霜後死防風思寄衣亦有書附子莫言蚤休兵收此巨勝功相思益何事只作白頭翁結束務遠志勤王不畱行突厥白登外險地不容兵兵事未及已豈子當歸日望望天南星牽牛正無匹關山何由跋妾身非木蘭羅裙郁金帶那能結合懽靑海帶西北忍冬戰天山報國心不艾寄生戎馬間腰間佩赤箭大防手中執轉戰百合過長驅千里及殺人等翦艸斫營聞夜呼生擒大腹子寧數劉寄奴我軍長蛇合列當靑野中胡如狼跋胡躑躅勢已窮胡窮再逐北龍沙在咫尺白斂識雪消黃連見云積誓死無獨活百部同一謀功成渫血餘無患子不侯右徵婦詞四章戲效山谷荊州卽事體爲之獨克瞻賢弟見愛求書因附醜圖之末可謂賣劍遇烈士矣一笑成化甲午四月十日沈周【眞迹】

白石翁畫迹以水墨寫山爲藝林絕品淺絳色者次之其大刷色者尢妙而人間較少吾家祕藏春艸堂圖袖捲絹長約有二丈靑綠奇古逸趣悠然且畫法全出董北苑而稍雜以趙承旨遺意眞尢物也追思曩日虞山嚴道普氏曽以石翁水墨吳江圖修捲告易不腆重是先世故物靳惜不與幾被豪奪行將傳示子姓世世無令失墜以爲張氏靑氊竊恐陵谷變遷終爲有力者負之而趨不至成亡是公乎謹錄題詠於左西郭亂雲千萬山雙親好住此山顏有身獨館庭闈外方寸不迷天地間春艸喚愁人有感夕陽刺眼鳥知還老夫珍重今題贊更喜髙篇與孝關沈周春艸堂開對遠山怡怡兄弟共承顏伯髙書展龍蛇動靈運詩成夢寐間出岫白雲欣入望投林烏鳥倦知還陶然萊防爲歡日肯羨人寰有抱關安裏張楨城東湖水城西山何緣兩地違親顏心懷山水遙連處夢繞塤箎交奏間喬木鶯兒欣有托舊巢燕子敢忘還百年冰玉情猶在早晚辛勤同抱關長洲浦應祥阿翁僻愛住靑山水繞云重阻面顏有我若違千里外無思不在數峯間夢回塵市頻瞻望心積煙霞黙往還爽气逼人自朝暮小徙倚底須關文林奉和【眞迹】

震澤王氏寶藏沈啟南洞庭秋霽大橫披相傳爲濟之學士作其畫髙丈許濶倍之筆意全出董北苑位置古雅染皆有深趣生平所見巨幅此其稱最矣文休承藏啟南翁東莊圖冊凡十三景按題爲吳

孟融作每景仿效一名家復搆小詩對題之品格尢爲佳絕更兼收藏得地紙墨如新眞天地間一名迹也今在瑯琊王氏其別捲東莊雜詠圖本今在予家啟南又有廬山圖廬山髙圖匡山秋霽圖嵐容川色圖皆巨幅妙絕可寶藏也

吾家自髙曽以來世有畫癖又曽伯祖維慶曽祖子和往來啟南先生之門祖約之叔祖誠之出入衡山先生之戶先子茂實與壽承休承稱莫逆交故評定國朝名公書畫萬不失一伯兄以繩尢爲好事所收繆書惡畫卷軸不下數千其眞者百不得一醜也外乏師資內隔祖訓思而得之自謂於書畫頗得一斑直欲上闚晉唐閫奧宋元而下無論矣敢以就正眞賞者

張氏墨寶【秋山樓閣】題張約之憲副不負碧山樓人境曠無車馬迹樓居只在半山橋捲簾嵐气昏鼂日繞戶松風雜晚潮惠化黎甿頌淸淨髙懷琴鶴伴逍遙羨君解組歸來早天際眞人定可招茂苑文嘉集杜長句奉題張憲副約之玉山樓居樓閣捲簾圖畫裏玉山髙並兩峯寒傍人錯比揚雄宅百徧相過意未防鹿城梁辰魚書不負碧山巢記室之西北隅隙

地廣輪僅二尋許結一巢髙可二丈彊古之民巢居予之構窄而出於屋上類於巢北山悠然相對顏之曰不負碧山巢客訝曰聞碧山不負吾未聞不負碧山云也何居予應之曰昔有學士不供職禦史劾之學士曰碧山不負吾遂焚章長嘯而去予以俗吏奉職無狀亦爲禦史論列自分不能遂甘老焉不俛首向人復圖貪冒故曰不負碧山夫碧山不負吾云者山爲主吾爲寄以隠爲髙尙飄然有輕世之志焉吾不負碧山云者吾爲主山爲窩以歸爲知止退然不敢有輕世之志亦恬然無復有希世之望焉巢窄甚然排闥則碧山入座相對嫵媚雲煙縹緲峯巒巉崿旦暮寒暑風雨陰晴變態不窮俯檻則流水在下潮汐往來坎坎舟子縱橫聲徹墻屋身不出戶牗坐想滄溟震澤東西爭若獻秀而與此山相爲表裏巢取勝也若是主人無求自足𨿽古考槃碩人之寛殆不多讓是謂不負碧山者然也或疑巢窄甚與山殊不稱奚謂不負予哂之曰芥子納須彌山靈能忘我於有形之外矣夫士君子出處大致其心迹之防山靈不能欺也心迹一矣山邪吾邪其相忘而不相負者邪否則南山防徑北山移文山不負吾吾負山矣負則予懼焉於是齋焉諏吉焉北面稽首以禮山靈指天矢之曰予所負於山者有如日作不負碧山巢記嘉靖甲子嵗除夕也奧曠巢記卜居湫隘無可舒眺隙地結構碧山悠然流水潮汐衰齡筋力不便登臨聊供臥遊自適其適西鄰崇建風景頓失晨夕面壁嗒然隠幾口占短句云秩秩幽幽無復覩魯人所謂東家丘自以解嘲云爾意在山水拮據靡辭辟而前之依然舊觀如故人隔別相思復得相見懽悰何如也嘗聞遊之適有二奧如也曠如也古有深明閣蓋有取於奧曠之適焉此構𨿽規制窄甚而予容膝易安不可以言深而內亦自謂奧如者乎不可以言明而外亦自謂曠如者乎不可以言閣其諸巢之謂乎周公作鴟鴞之詩謂巢爲室巢可謂之室室獨不可謂之巢乎上古之民巢居後世易之以居室予也今人也其顓防朴略則巢居之民也已遂顏之曰奧曠巢因作記嘉靖乙丑重陽日也少峯主人張情篹外曽孫文柟拜書啟南翁贈

維慶府君玉山別業畫卷凡四幀蒼勁古雅定爲盛年眞迹丑憶兒時猶及見其全云至先子易簀後檢故櫝中僅存秋山樓閣一圖其三幀則散逸不可得矣嵗戊戌春仲整理圖籍復獲休承伯龍二公投贈先世樓居詩帖倩工聨成捲命甥文柟小楷少峯府君石刻中二記於後是不特誇示子姓永爲吾家文獻爾時月哉生魄孫男牛郎醜百拜恭跋吾家先世尙有沈徵君啟南圖贈維慶府君山水小立幅在長兄伯含處戊午遭家變失去不可復得附錄題詠於此醜志小畫寄張維慶並系以詩風和楊柳初偸眼雨怯桃花未放心擬載一壺江上酌綠波春水共沈沈庚子仲春十日沈周與君古寺三年別寄我新圖一片心傳語兒孫須愛防休同魚鴈任浮沈安裏張楨在春艸堂題【眞迹】

石翁遺墨畫在大癡境中詩在大癡境外恰好二百年來翻身出世作怪石田沙彌說此偈於山風溪月樓中汀楊渚蒲一一防首曰功徳無量【啟南眞迹】

白石翁畫號爲昭代第一然眞筆有極艸艸者惟詳觀擅塲之作的爲獨步也六如居士聲價素出翁下其遺迹除盛年仿斆周臣外制作一一滿人意昔人云陸才如海潘才如江余於二公畫本亦云

皇明畫學自劉廷美開山之後當推沈啟南爲廣大教化主如唐子畏之淸眞文徵仲之古雅足可南宗北派也

白石翁吳江圖長卷吳中十二景冊西園十景圖自壽圖翁生平大手筆當亟購也

衡翁畫本滿世未見卓然驚人者第其一段文雅之趣翩翩自溢毫楮間有非戴進陸治輩所能彷佛故士人爭相購求以爲奇玩如徐黙川藏山靜日長卷云道人家落花圖詠小本則其絕詣也

文徵仲金陵十景一冊畫法精細古雅詳其筆趣蓋盛年作也

文待詔山靜日長圖捲唐子西詩雲山靜似太古日長如小年餘家深山之中每春夏之交蒼蘚盈堦落花滿徑門無剝啄松影參差禽聲上下午睡初足旋汲山泉拾松枝煮苦茗啜之隨意讀周易國風左氏傳離騷太史公書及陶杜詩韓蘓文數篇從容步山徑撫松竹與麛犢共偃息於長林丰艸間坐弄流泉潄齒濯足旣歸竹下則山妻稚子作筍蕨供麥飯欣然一飽弄筆間隨小大作數十字展所藏法帖筆迹畫卷縱觀之興到則吟小詩或艸玉露一兩段再烹苦茗一杯出步溪邊邂逅園翁溪友問桑麻秔稻量晴校雨探節數時相與劇談一晌歸而倚杖柴門之下則夕陽在山紫翠萬狀變幻頃刻恍可人目牛背笛聲兩兩歸來而月印前溪矣味子西前句可謂妙絕然此句妙矣識其妙者蓋少彼牽黃臂蒼馳獵於聲利之塲者但見衮衮馬頭塵匆匆駒隙影耳烏知此句之妙哉人能眞知此妙則東坡所謂無事此靜坐一日是兩日若活七十年便是百四十所得不已多乎嘉靖己丑仲秋十日長洲文徵明畫並書【眞迹】

徵仲太史拙政園圖一冊計十二幀精細古雅爲敬止侍禦作今在顧氏

徵仲先輩摹李成寒林圖有大小兩本並在長兄伯含所筆墨精鋭樹石幽奇得而藏之足可壓倒元白矣

文徵仲精楷溫州府君詩集二冊系盛年筆韻致楚楚近歸余家

文太史江山淸霽圖紙本淺絳袖捲全仿荊關行筆極細而有韻度山林深遠恍遊異境按左方小楷跋語乃是寫贈陳道復者眞神品也此本今在昆山顧氏有客以關山積雪圖見示精細之極索價五十千經年始售乃徵仲盛年傑筆也其人云尙有層樓圖在其家界畫奇絕題名尙用文璧較之晚嵗率易而成者眞天淵矣太史公又爲黙川先輩作山園圖長卷絹本大著色前後位置泉石樓閣極古雅中間雜寫桃杏芙蕖拒霜橙橘之屬一圖皆備尢爲斐娓絕倫識者稱其遠師右丞遺法以成之眞仙品也唐人妙句一經名士圖寫更足千古其傑出者定

當以子畏山中一夜雨樹杪百重泉爲最徵仲宅近靑山同謝脁門垂碧柳似陶潛次之其前則用嘉水回靑嶂合云渡綠溪陰廷美閶門柳色煙中遠茂苑鶯聲雨後新啟南春日鶯啼修竹裏仙家犬吠白雲間其後則仇英花遠重重樹雲輕處處山陳淳雲裏帝城雙鳯闕雨中春樹萬人家陸治川原繚繞浮雲外宮闕參差落照間文伯仁雲間樹色千花滿竹裏泉聲百道飛文嘉藍水遠從千澗落玉山髙並兩峯寒皆其烜赫有名者也【叔平曽爲事茗寫壽圖布景尢異落筆精微以較生平漫興之作眞天淵矣此本今在陳氏】

文太史少峯圖徵明少峯記昆山一名玉峯峯曰少何居昆侖出玉山名昆假昆侖玉名峯故玆玉峯視昆侖爲少玉峯南北兩峯南峯差小於玉峯爲少予昔讀書玆峯之下故以自號焉嘗讀莊生齊物論謂物莫大於秋毫之末而泰山爲小予謂天地間物之小大各有定分不敢爲此迂誕謬悠不可執著之說要之君子愼修之道恆欿焉自視而不偃然以自大故自稱曰小子曰孤寡不谷峯曰少予以自號不亦可乎然恐山靈以予見爲孱弱幽爲神羞齋以自命恍惚陟降若有聞曰可謙亨君子有終吉因作記少峯歌怪哉底處飛來峯亙古突兀撐層空傳是昆侖岡頭一片玉巨靈移置斗牛之墟中吐吞湖海無盡藏噓吸潮汐通鴻蒙綿綿宗派由來遠奠峙鼇極西䢐東逾河淮絕江漢波濤險阻截弗住蜿蜒萬里幻出雙虯龍不誇彊大爭雄長自視弱小居謙沖靑城山人匡廬老忘卻行軰相追從神遊汗漫徧欲禮五嶽共秉精白承皇穹前進士昆山張情撰宗弟奉書右文太史贈大父少峯圖一方廣僅尺許而極幽深蓊郁之趣足稱淸逸品也其後大父撰述二篇宗老伯承用古書之各得漢魏唐人遺風可謂諸好備矣吾家文獻此又其足徵者乎萬曆丙辰得春日孫男丑立書【眞迹】

文太史畫卷櫟全軒圖嘉靖甲寅八月旣望徵明制櫟全軒記餘峯先生隠居安亭江上於其居之北構屋三楹匾之曰櫟全軒云君爲人坦夷任性自適不爲周防於人意之所至或不謂爲然君亦不以屑意以故人無貴賤皆樂與之處然亦用是不諧於世君年二十餘舉進士居郎署不及十年爲兩司是時兩司官惟君最少君又施施不肯承迎人人有傾之者君竟以是罷去防予亦來安亭江上所居隔一水時與君防君不喜飲酒然防卽談論竟日或至夜分不去卽至他所亦然其與人無畛域懽然而情意常有餘如此也君好山水爲郎時奉使荊湖日登黃鶴樓賦詩飲酒其在東藩謁孔林登岱宗觀滄海日出之處及歸則慕陶峴之爲人扁舟五湖間人或訪君君常不在家去嵗如越泛西湖過錢塘江登子陵釣臺遊齊雲巖將陟黃山歷九華興盡而返一日邀予坐軒中劇論世事自言少登朝著官資視同時諸人頗爲淩躐一旦見絀意亦不自釋回首當時事今十餘年矣處靜以觀動居逸以窺勞而後知今之爲得也天下之人孰不自謂爲才故用之而不知止夫惟不知其止是以至於窮漢黨錮唐白馬之禍駢首就戮者何可勝數也二十四友八司馬十六子之徒夫孰非一世之才也李斯用秦機云入洛一時呼吸風雲華曜日月天下奔走而慕艷之事移時易求牽黃犬出上蔡東門聽華亭之鶴唳豈可得哉則莊生所謂不才終其天年信達生之至論而吾之所以托焉者也予聞而嘆息以爲知道之言𨿽然才與不才豈有常也世所用楩梓豫章也則楩梓豫章才而櫟不才矣世所用櫟也則櫟才而楩梓豫章不才矣君固淸廟明堂之所取而匠石之所睥睨也而爲櫟社君其有以自幸也夫其亦可慨也夫嘉靖壬子重陽日昆山歸有光撰鴈門文彭書【眞迹】

餘峯先生諱意字誠之登嘉靖己丑進士仕終山東憲副乃少峯府君之母弟也丑志學之年獲觀此卷於從兄處今不知流落於何所矣摹本尙藏余家僅存梗槪耳

先世遺墨孝友餘慶爲靑父老兄宋玨嘉靖庚申四月茂苑文嘉寫孝友餘慶堂記予家世安溪邇以避冦離居東西南北之人也蓋自昔癸丑於今癸亥凡十載乃於邑城始有定止葺而居之因顏其堂曰孝友餘慶客有過者曰何居則應之曰昔我先營繕先職方二府君兄弟事我大父處士先公孝友著於鄕族大父考終時遺訓有曰汝兄無子弟當事之如父汝弟績學兄當視之如子二府君恪遵遺訓沒齒弗忘先職方少遊邑庠營繕力持家俾弟得專志於學爲時名士乃不偶於塲屋以年質貢入太學嵗在丁卯營繕府君卽世諸孤防防時先長兄初冠予方齓誠之弟才免懷抱耳又家式防先職方尙淹黌捨授徒以給家口撫諸孤躬親教之漸克成立予與弟先後頡頏科第予實營繕府君所生也奉治命嗣職方府君弟官營繕予職方各得追贈二府君如其官予與弟皆累官至憲副臺省叨冒無補聖明而老於林泉芹曝莫獻嵗時惟北望嵩祝爲升平散逸亦幸矣非二府君孝友之純不忘大父之遺訓則幼時孤弱曷克自振以有今日斯堂也敢曰予所拮據乎哉追憶先世安溪舊廬有堂曰蘭香曰春艸夫蘭香者何義取徳馨類也昔大父疾革以未見孫爲憾語家人曰吾目且不瞑時先安人母氏丁佩蘭久矣大父捐館逾月而先長兄生厥後予與弟又相繼生今予兄弟各有子若孫繩繩然孰非蘭堂之一气也乎春艸者何義取惠連夢也先職方就學於外營繕晨昏念之每形諸夢因心之眞至今尙可想見予兄弟曁予兄弟之子若孫旣皆蘭香之一气則世引淸芬家法永永孰不有艸堂之幽夢也乎時事多艱弗獲世守舊廬顧轉徙靡常是用徼福於先靈獲處玆仁里斯堂也敢曰予能擇棲乎哉維曰孝友餘慶曷敢忘前人之懿徳也顏曰孝友餘慶堂不其然歟凡我後之人登斯堂也於繹思孝友之心將油然而興矣客旣退遂書之爲孝友餘慶堂記少峯主人張情述宗弟鼎書孝友餘慶堂捲次獲觀約之府君記艸於仲服兄所謹請歸附後用爲傳家之寶云萬曆戊戌嵗八月之望孫男醜百拜志【眞迹】

吾家先世尙有蘭香春艸二堂圖卷一爲張習筆奚昌李良有詩一爲沈周畫文林浦應祥題詠淸眞古雅並在長兄處也展觀附志

陳生靜甫誇示文伯仁方壺圖爲顧汝修作紙本重著色全學趙千里精細之極亦復古雅尢是布景卓絕足稱無上神品昔年曽見伯仁驪山弔古圖小幅頗極許可今復閱此何啻百尺竿頭更進一步耶【畫系】

徳承又爲顧汝和寫硯山山房圖凡十五景計八幀聨爲修卷畫品淸眞秀潤兼得壽承古標題休承小楷詩帖足稱三絕云

祝允明

小楷黃庭經離騷經九歌小艸懷知詩行書莊子逍遙遊

【附王寵艸書枚乘七發】

祝希哲京兆書法入神眞艸皆絕代四方餅金收購聲價不減松雪翁或云過之向見王氏小楷黃庭經袖捲筆意全斆鐘繇後作蠅頭章艸跋語殆百餘字尢爲佳絕不知今尙存否予家藏翁小艸懷知詩十九首爲守齋書跋又藏翁行書離騷經九歌共一卷並能融化羲獻逸趣翩然兼字形圓渾精采動人見者稱爲皇明書法之冠不妄耳尋遇好事家宛轉購去迄今惋惜尙往來方寸間也

祝希哲臨黃庭經【宋黃蠟箋本黃庭經不錄】昆山魏誠甫遠謁乞書黃庭此非抱病老人所辧也誠甫意極懇且欲坐守急回遂以六十七嵗久病初間郤藥執筆半日間了千三百餘言可謂老人多兒態矣自亦不堪屬目以徇愛情而已覽者若以作字視之尙大笑況謂臨帖乎丙戌十月枝山老樵祝允明記予嘗見趙文敏所臨黃庭經刻本𨿽時一露嫵媚而右軍堂室已稱優入蓋不啻爲叔敖之優孟中郎之虎賁而已此卷爲祝京兆晚年所書不必防畫惟肖而結構疎密轉運遒逸神韻具足要非得書家三昩者不能第令右軍復起且當頷之矣豈獨追蹤文敏而已哉設有好事儒者摹勒登石以嗣王趙二帖卽以搨本一紙易一鵝誰曰不可萬曆甲辰孟冬八日張鳯翼跋時年七十有八古今臨黃庭者不下數十家然皆泥於防畫形似鉤環戈磔之間而已昔賢所以有脫墼之譏也枝指公獨能於榘矱繩墨度中而具豪縱奔逸之气如丰肌妃子著霓裳羽衣在翠盤中舞而驚鴻遊龍徊翔自若信是書家絕技也太原王穉登書於快雪亭上【眞迹】

祝京兆楷行離騷經九歌行艸孔雀東南飛二卷並藏中吳王氏是盛年妙迹在吾家莊子逍遙遊卷之上用意購求卒未得記此以當銘心吾家世傳希哲京兆行書莊子逍遙遊師虞世南後有茂實府君古體詩二首城南陸氏藏王履吉艸書枚乘七發仿十七帖又一好事家收文徵仲小楷古本水滸傳全部法歐陽詢未及見之【文徵仲精楷溫州府君詩集二冊系盛年筆韻致楚楚近歸余家】

枝山行書莊子逍遙遊【全文不錄】嘉靖攺元初夏五日枝山祝允明在寒綠堂寫讀莊子逍遙遊二首惠施五石瓠彌大彌無當呺然莫與京不任盛水漿掊棄誰顧惜胡由效所長幸遇漆園叟昌言爲闡揚大樽堪取材江湖一葦杭浩蕩淩萬頃寥廓共徜徉平生誦此篇心曠超八荒樂哉逍遙遊千右仰莊於今所見殊卻笑予更狂璠璵韞在璞奚必爲珪璋儵忽鑿渾沌報徳翻致戕試問不手何如袖手康澼洸裂地封臧糓均亡羊欲識大瓠眞請從最初詳弗剖天質全塊處神自王惟大似不肖老氏言孔彰鎭以無名朴朴散器始張有用以爲用錐刀競夭傷無用以爲用伎倆未盡忘寧如竟勿用藏用孰可量我願寶斯種藝之寂寞塲瓠成復何事畫前問羲皇樗大苦不材匠石過弗視樹彼無何鄕彷徨無所事頗疑夢蝶翁與世太相避曳尾泥中豈希畱骨貴吾觀閩有榕一籌蔑可試祗垂廣長防亭亭每匝地旣爲居人依復爲行人施暍者賴以涼憊者賴以憩本無心利物物乃其利借令中繩規斧斤應早被焉能磨嵗月而成此大庇勿用用乃全用卽不可繼寢寤獨逍遙逍遙未爲至雙林利自他樗也何敢企時萬曆己丑春日巢居子張應文書附祝京兆眞迹捲後【眞迹】

錫山華氏寶蔵希哲小楷艸堂詩餘全部師鐘元常履吉眞書尙書毛詩全本師王逸少足稱雙璧而希哲尢沈著痛快又聞陸氏蔵希哲小楷北西廂及琵琶記書法極精未及見之

淸河書畫舫卷十二上﹤子部﹐藝術類﹐書畫之屬﹐淸河書畫舫﹥

欽定四庫全書

淸河書畫舫卷十二下

明張醜撰

明

唐寅

王濟之出山圖野望憫言圖越城泛月圖逃禪圖洞庭秋霽圖梅谷圖煉藥圖【附王穉登書名山藏序】

子畏畫仿宋元無不臻妙而於李唐遺法尢得心印故其遇合作處往往負出藍之目如吾家野望憫言畫卷蕭森灑落的屬第一乃拘泥家數者例以出山圖壓捲是非難齊如此執筆感慨悠悠我思

王公拜相圖詠門生唐寅拜寫東南赤舄上明光百辟回班待子長事業九經開我後文章二典紀先皇春風夜雪門墻夢祕洞靈丘杖履將敢道托根偏樹拔例隨荒艸逐年芳門生祝允明道徳前王懋旉求我後崇朅來開禁館爰命列羣公少宰中朝駿文鋒蓋世雄典謨深帝學出入冠靑宮大受心彌小端居望愈隆旁徴勞仄席夙簡在淵乃際雲龍防言參著作工鳬飛南斗下蓋擁大江東寥廓瞻疆字優柔采國風匪徒吳競直兼尙馬遷通聖業唐虞並昭靈日月同華詞將茂實傳示緬無窮晚生徐禎卿贊化調元屬重臣相君歸國節旄新大廷入覲新天子四海應沾鼎外春門下生張靈聖主登新極文星復舊垣紫書徴纂述黃閣待調元畫舫行江驛華旌映郭門承明朝見罷天語降殊恩後學生吳奕聖皇初禦極登進盡賢人求舊尢加意先師乃後臣國書需總筆王化屬持鈞聞說周公事新圖畫得眞晚生盧襄吳國才賢見兩元山川靈秀出璵璠先朝史錄趨宣召大郡編摩接討論車馬城西懷逺別經綸闕下沐殊恩緣知舊學應超擢還見官崇道益尊葑門朱存理綸綍頻宣上帝京編年直筆神驚明良入覲天顏喜黜陟心縣水鏡淸宋室匡君推範老漢庭稽古重桓榮春風門第多桃李我獨傳經媿鄭生門生薛應祥王文恪公濟之爲吳中名宰相無論學術科第徳業聲望載在傳志者照映千古卽其門人交友周旋於公者莫非名流韻士此卷一圖七詩乃正徳攺元公方大拜超起之洞庭此出山圖詠之所由作也圖中樹石斆李唐人物仿公麟而車中傳神不減長康乃子畏用意筆佐以希哲京兆精楷昌糓廷評古調足稱三絕而夢晉以下諸作亦皆翩翩一展玩閒如入山陰道中應接不暇也辛亥春公之四世孫伯貞命工潢出以相示俯仰今昔甲子再周而紙墨如新𨿽神呵防而亦可以占云仍之善保矣故爲識之長洲後學張鳯翼乙巳初月之望購得王公拜相圖詠捧閱再三卷尾恭題八字云淸辭入彀妙畫通神張醜筆記【眞迹】

野望憫言畫卷野望憫言【今亡】唐寅己巳九月舟次相城一首幾年約玆遊爲訪石田叟石田今已亡不使此言負相知三四人拏舟過湖口行行抵相城自卯將及酉四顧何茫然天水合爲藪茅屋幾人家荒蒲興衰栁本來魚鼈宮自合鷗鷺有始田者爲誰餒也非自取有司事誅求亡者十八九念此爲徬徨獨立延佇久作詩當風謠以告民父母濟之正徳己巳九月望後寅忝侍柱國少傅太原公出弔石田鄕丈於相城夜宿宗讓三舅校書宅酒半書此聊伸慰答之私耳吳趨唐寅吳以水爲國相城當以污旱熯與眾異

淖涸不可鋤淹潦先見及宛在水中居己巳春不雨逮秋欲焚巫七夕月離畢驟雨風挾諸始謂油然云助我潤槁枯涔涔乃不息山崩溢江湖拯溺急兒女騎牛雜羊豬始旱終以潦嵗一災二俱縣官不了了按籍徵稅租連境盡魚鱉比屋皆逃逋我隨宰公來舴艋如乘桴村有太丘生典賣具牛哺公旣防以詩賡之我能無勸子賣積荒攜口就上腴早晚得飽餐鼓腹歌皇虞我公泛仙舟取道問漁叟防洄三十程僕夫費絙負湖名指陽城風土比壺口微茫水气轉白日亦易酉吾蘇故澤國乃此識淵藪不嫌席門陋防棹且維栁垝垣厖吠雜四壁漲痕有前村酒旋賖污田魚可取市逺無兼味蔬味僅三九公心享其貧戀坐亦良久子從宰相遊可以慰慈母宗讓卜居陽城適遭水厄太傅東山土公中丞涇徐公皆有詩慰藉之解元唐君子畏及今侍禦師邵家兄以次繼響窮居寂寞之濱而顧得此亦不易得也近持以示予予無似不能自黙敢依韻語輙補一首珠玉在側覺我形穢宗讓姻家民表施君讀而愛之遂請以歸宗讓亦不靳也正徳壬申夏五旣望石湖盧襄敬識野望憫言一卷爲宗讓校書作也卷中爲圖者一爲詩跋者三後先皆名筆凡三年而歸於施民表氏民表傳子若孫歷四世七十六年而始歸茂實府君此其相傳之自也府君云當正徳己巳吳中大水時有宗讓者適居相城不無牢愁騷屑之感一時士大夫若王文恪輩爭爲謌詩慰藉之獨子畏先生旣成有聲之畫復搆無聲之詩殆是詩中畫畫中詩恐摩詰復生子畏無多讓也暇日出示張進士伯起伯起謂其天眞爛發逸趣宛然一段蕭疎淸曠之气出沒於煙波栁岸閒使人應接不暇借令營丘北苑松雪翁極意爲之亦自不逺眞神筆也顧其詩往往自成一家語比於唐人篇什爲不類耳府君服其知言而卒無以復之又云此卷在施子所時方買田相城東恆從主人借觀焉嘆賞之誠見乎詞色幾欲作米顚據舷狡獪未有因也萬曆丁亥吳中復大水施子以此卷來質米爾時極喜戲語之曰昔者宗讓以水厄得此卷吾子以水厄失之是何彼此不類與施子曰主臣有之不聞人亡弓人得之夫復奚恨與我傳之後人而不知所重何如歸於識者耶爲一笑而畱之卷首故有野望憫言四大字亦子畏書曩者猶及見之惜已失矣屢欲倩名手補其亡復計虎賁之似未若延津之合也遂虛右以俟後七年府君析箸謙徳田籍在相城東有難色府君出此卷授不肖曰以此當污邪十畝可善防持毋爲人所豪奪寧非吾家一雅語乎遂百拜受之而識其顚未於捲後時又明年丙申九月十二日張謙徳謹書開嵗痰火大作幾不能生今甫起坐尙未可步履也承示唐畫曁王盧詩俱眞正可珍而畫更入神計髙明自得之也附復鳯翼頓首【眞迹謙徳醜舊名也故字叔益萬曆丙戌先子獲秦人張且古印而不腆實以丁丑生遂易今名云丁酉人日記此卷今歸顧氏】

次兄仲服收得唐寅越城泛月小幅水墨天成景色最爲深逺與予承受先世野望憫言畫卷筆趣正同品格不相上下足稱化人之筆越城泛月元宰公謂其有墨而無筆至野望憫言公又賞其筆法類趙大年非平時畫本可及其持論乃復爾爾古人云有筆有墨筆墨二字人多不曉畫豈無筆墨哉但有輪廓而無皴法卽謂之無筆有皴法而無輕重向背明晦卽謂之無墨古人又云石分三面此語是筆亦是墨可參之子畏畫本筆墨兼到理趣無窮當爲皇明丹靑第一以較啟南遺迹𨿽蒼勁過之而細潤不及也陳仲醇云世人愛書畫而不求用筆用墨之妙有筆妙而墨不妙者有墨妙而筆不妙者有筆墨俱妙者有筆墨俱無者力乎巧乎神乎膽乎學乎識乎盡在此矣總之不出蘊借中沈著痛快

唐子畏杏花仙館一幅精細之極絹本淺絳色上有詩雲綠水紅橋夾杏花數間茅屋是仙家主人莫拒看花客囊有靑錢酒不賖唐寅其參箋衡山長謌不及錄

唐子畏越城泛月紙本水墨畫其烘鎖絕佳而右方詩題尢精謹可防詳觀筆趣亦盛年作也惜曽大父參箋一絕不同幅耳並錄於後栁沈霧气蒙蒙濕月蕩湖光晃晃明翠幙樓船紅拂妓越城橋畔夜三更唐寅畫六如夜景人閒少生紙經營入董源彷佛越城橋畔

見靑衫濕盡倒離樽張祥【眞迹畫琵琶妓而題紅拂似屬語誤故曽大父有此結】逃禪畫卷逃禪招隠士【原文不錄祝允明書】唐子畏解元旣坐事廢斥卽能放情山水防契禪理嘗著招卹賦以自見然其藻思勃發至繪逃禪圖以泄磊砢不平之感而其布景卽屈子行吟澤畔之遺也友人祝希哲京兆恐其沈溺不返爲寫淮南招隠篇以諷之而其命意又宋氏景氏招魂大招之防也卷中書畫皆精題名並闕豈如孟浩所云不才明主棄時事有難於顯言者相與謬幽晦以俟同調之自尋邪然書畫實神品也竊恐日久零落故爲識而藏之時壬子季秋萬曆紀嵗十二日張醜【眞迹】

此卷曽在文氏畫品淸逸絕倫極可玩其招隠士一帖休承公嘗摹刻歸來堂中

唐子畏松谿艸堂長卷紙本水墨其長蓋文有五本身子畏自有詩而後方希哲徴仲等題之並奕奕可喜平生所見長卷宜爲冠眞劇迹也

唐子畏雲山煙樹一軸雲山煙樹靄蒼茫漁唱菱歌互短長燈火一村雞犬靜越來溪北近橫塘吳郡唐寅【眞迹】

右畫雲山煙樹紙本淺絳色樹石仿李成屋宇師巨然山頭斆米芾旣極秀潤又饒气韻更兼收藏得地紙墨如新而簽題復出王履吉之手名迹也向從王氏借閱今歸余家

又見子畏水墨松坡圖全學李晞古所畫四松奇古之極王徴君百谷故物也

茂實府君潛心烹煉齋頭懸掛子畏小幅其上題云白袷檀冠碧玉環倒騎驢子看廬山腰間小合藏何物九轉芙蓉一顆丹唐寅畫此軸是子畏極筆層巒疊嶂怪松奇樹種種入神每閱未嘗不醉心也不腆新收韓氏枯木小幀全師李成筆意淸逸秀美當爲子畏絕品其上題云枯木蕭疎下夕陽漫燒飛葉煮黃鱨與君且作忘形醉明日驅馳汗浣裳友生唐寅飲承宗先生葑溪艸堂中作此小幅爲贈【此畫近爲徐晉逸購去人稱仙品眞不誣也】

仙山樓閣一題創自李思訓宋元名手多作之向從王氏龍岡家購得子畏靑綠橫看大幅【計髙六尺濶九尺餘】原系寫壽履吉母氏者其布景用筆全法王右丞𨿽精細層疊稍讓蔡氏白石翁捲然樹石古雅屋宇壯麗實子畏用意作也右方署書仙山樓閣晉昌唐寅凡八字奕奕神采後有詩云何處碧桃雨飛花渺去津山中自流水物外有長春路轉通幽處云深隔世塵洞天曽不逺或有避秦民徴明題其字全仿聖敎尢足嘉賞耳或云徴仲盛年亦曽畫成一卷乃自仿效伯駒遺法筆墨精妙金碧輝暎凡經嵗而始就緒近聞得六十千歸洞庭人家惜未及見世多臨本相城施氏舊藏子畏水亭午翠一幀見僕纂修稗官言捲以見贈上題雲水亭如笠水颸寛一卷開窻了稗官停午樹陰深合翠篆絲裊裊下淸湍唐寅畫兼詩凡三十三字此圖樹石髙古峯巒朴茂當爲子畏遺迹第一品惜乎絹素獘壊不入好事家目耳卽使完好其筆法亦非俗士所能識也醜纂修稗官家言爲名山藏蓋廣先子史翼之作水亭午翠題詠殆似爲僕發耶

唐子畏淺絳山水一軸淸眞秀潤上題詩云危橋渡淸澗深岫出閒雲已息麒麟想終成麋鹿羣唐寅盛年筆也

唐子畏梅谷圖絹本淺絳色全學宋名家精致中饒風韻當爲子畏神品惜乎題詠內失去希哲一記徴仲一詩詳見元美跋尾中此卷今在姚太史孟長家按梅谷者太史五世祖也

梅谷圖捲孤山之麓何蕭森下瞰白谷煙霞深虯枝巃嵸哀壑暝雪片錯落懸崖陰主人勝有逋僊興月出天髙味疎影還攜鐵苖過江南與君直到羅浮頂王寵東風吹春入幽谷千樹萬樹枝未綠獨有梅花先眾芳綽約參差香萬斛江南春寒未泮冰雪花散落如掌凝陰厓絕壑杳無迹貞姿瘦骨偏崚嶒璚瑤璀璨不勝數暗香疎影誰能譜羅浮仙人跨白鳯手弄玉笛摩霄舞旑旎枝橫卻月觀防娟妝滿淩風臺蜀川已有杜陵詠州再見何郎來古來愛梅多有人大庾之嶺西湖濱何如此梅在深谷谺空洞藏淸眞愚公鄭子皆隠淪桃源武陵空有名爭妍競秀騁顏色不與此谷同寒盟谷中之人交最久潔貌修容稱良友淸魂入夢紙帳寒香情色界無何有後凋豈獨松與柏嵗寒猶見孤山叟髙標挺拔芳馨貞心素契寧虛負補之善畫非艸艸玉質冰肌眼前好廣平先生最識君防向春風摛麗藻太原王糓祥寒盡尋春幾回衝雪小橋猶隔偶至谿邊瞥然相見渾如曽識莫教寒雀爭枝恐踏碎璚瑤可惜分付東風且遲開放悄寒輕勒【右未開】正擬論量如何開拆已露新妝欲斂難收將舒未可半吐幽香貞心一防難藏疎籬外有人斷腸月色朦朧攪人魂夢吟繞回廊【右半開】竹撩松搭暖風吹動不容時霎萬樹香雲滿林晴雪幾重閤匼朝來花底閒行早已覺帽檐低壓恨不折來幽齋相對勝添金鴨【右盛開】竹外斜枝風飄防防懊恨來遲雪圃瑤林風吹狼籍雨打離披枝頭靑子催期底須怨笛聲太悲乍蕊將舒盛開欲墜俱是佳時【右將殘】和楊補之詠梅詞四首調寄栁梢靑萬曆己卯竹醉日書茂苑文嘉梅谷者當是吾吳徳靖閒名士唐六如伯虎爲作圖祝京兆希哲題署而王太學履吉選部祿之各賦一詩殊足三絕偶以示文休承休承謂尙有京兆一序待詔一詩不知何緣脫落因補書舊和楊補之栁梢靑四詞於後甫成而信陽王師竹太史信來以王元章梅補之竹爲贈因舉以報之古人折梅寄逺故詩中用騎使語爲雅事苐不識仙骨寒香一辭條後所存幾何故不若郵筒中幀素之堪逺也自今後南北山房各畱之以充嵗寒一友生如玉川子所云忽到窻前疑是君猶足代面萬曆己卯季夏弇州山人王世貞書於九友齋【眞迹】

唐子畏曉行圖在玉峯顧氏瀟湘夜雨圖在錫山鄒氏詩畫欵識皆精此等揮灑足稱妙絕一世矣亦何必古人歟

評定書畫今人多以欵識爲據不知魏晉字迹唐宋畫本有欵者十無一二間有出後人蛇足者在慧眼自不難辧有如近年啟南子畏二公往往手題他人畫筆爲應酬之具倘非刻意玩索徒知欵識雅士亦爲其所矣似反不如無欵眞迹差爲可重邪

唐解元錬藥圖次農楊儀部韻人來種杏不虛尋彷佛廬山小徑深常向靜中參大道不因忙裏廢淸吟願隨雨化三春澤未許雲閒一片心老我近來多肺疾好分紫雪掃煩襟晉昌唐寅書長懷兪跗徳有術益生人鵲匱探元久龍宮得祕眞良田耕片石化雨浹陽春莫謂遲承嗣天應降玉麟北濠劉浣題唐子畏先生煉藥圖捲後茂實府君中嵗慕道故蓄煉藥圖以自況今府君已矣而子畏畫迹如新披閱令人淒斷【醜志】名山藏序昔人著書垂世圖不朽者不窮愁則放棄不貧病則羇累不忿狷則刑餘如虞卿左氏三閭韓非云相如子長之徒彼皆不遇明主淪落擯斥嬰狗馬之疾罹刃鋸之辱恐一旦溘先朝露不俟河淸將與寒灰腐艸同盡不能樹尺寸之名故欲托之空言自見立徳立功之士所不屑也余友張靑父以世家之子夙稟異姿年不迨舞象而百氏塞胸齒未逾總丱而羣經貯腹勒爲一家之言曰名山藏其父聞聞居士不知也他日偶奏一篇則愕然而駭吾乃爲蘇昌容乎有子廷碩而幾失之吾過矣吾過矣爲文序其首是時靑父才十四齡耳以爲不博覽者不廣見不鉤深者不邃識左執雌黃右秉鉛槧囊不去螢帷不輟火又五六寒暑而始就殺靑爲本紀六十志四十列傳一百共二百卷嗚呼可謂富矣其世自羲皇燧人以迄周秦漢晉李唐之代其人自王臣霸佐以迄英賢逸士閨秀緇黃蒼頭扈養之輩其山川方域自昆侖星宿十嶽九淵皇甸名都郡國荒徼以迄晹谷咸池蓬瀛壺嶠魋結雕題穿胸鉗耳之壤其物類自淵琛谷贐翠鳯黃麟若木瑤艸以迄毛羽介鱗萌蘗蠕動有情無情之屬其靈異自仙佛神天吳海若山妖木精神姧巨怪以迄六合內外千載上下有無無有是非非是之幽且奇其書自丘墳典索汲冡魯壁宛委二酉以迄貝葉蘂珠齊諧稗虞博物洞防大荒拾遺之隠且賾莫不編摩纂葺日削月刪如集翠於鳥背取白於狐腋然書成欲藏諸名山托太史以自況而曰太史之史史國也僕之史史野也史以國者非禪代授受不陳非宗廟朝廷不論非禮樂徵伐不紀非災祥治亂不書此其藏當於金匱石室乎然職非詞臣位非禁近而焉敢泚筆若僕則誠艸莽布衣之夫耳搖舌而莫知諱援毫而莫知避不爲虫臂則爲鼠肝不爲獸氄則爲鳥毳不爲駢拇則爲贅疣不爲蟠虫則爲瘡痂是烏足以當司馬公下駟副車哉余曰否否史有國有野文有正有奇正而奇奇而正正則奇之奇則正之正與奇可並有而不可一無也太史公采七十二家之言成史記如商爲鳦禹爲熊煉石補天頭觸不周之事可謂驚心奪魄奇甚矣以爲著一代之典備百王之籍非可盡以蛇神牛之言載也故於此七十二家去其十九存其十一足矣夫其所去焉知不爲靑父所存邪是安得左右其袒乎且也遷史之書成於蠶室後蓋出自幽憂孤憤之懷耳如靑父者少年逢掖生以彼英奇俊異使得乘風雲際日月丹朱其轂何難焉乃懷寶不售弢光獨善兀兀於三篋五車之間以庶幾所謂藏山也者此豈迫於窮愁放棄貧病羇累忿狷刑余而然其心蓋有所慕之不在當時在千古也昔張童子以明經成進士有名於唐季籍甚靑父不其云礽與張子早慧其先世已然哉余先乞一編祕帳中恐異時請者吳市紙價髙矣𨿽然姑捨是余願靑父之進於立徳立功也己亥五月太原王穉登序並書【眞迹】

仇英

洪崖小隠圖子虛上林圖湖上仙山圖諸夷職貢圖九成宮圖蓮溪漁隠圖樓居圖沙苑圖

仇英實甫其出甚微嘗執事丹靑周臣異而敎之遂知名於世壯嵗爲昆山周六觀作子虛上林圖捲長幾五丈歷年始就所畫人物鳥獸山林臺觀旗輦軍容皆臆寫古賢名筆斟酌而成可謂圖畫之絕境藝林之勝事也兼有文徴仲小楷相如二賦在後其家稱爲三絕豈過許邪後歸之嚴氏【實父又有諸夷職貢九成宮二圖】

洪崖小隠圖仇英摹馬逺筆張伯子五十壽言昔在世皇肅外臺綱誰其藎臣乃有二張等彼二荀叔慈慈明慈明內潤智以仁藏積厚而鐘伯子發祥惟我伯子雋聲英英立破萬卷躪百氏塲吐爲藝文陸離洸洋中權所指鋒孰敢當薄遊賢關謂錐處囊天恡搏扶疇適雄飛斂爾壯心杜爾徳機不順以施日勝而肥懷珠川媚蘊玉山輝君曰寧爾容彭所希黃金爲餌同類爲妃驂虯禦鸞翺翔九圍人有恆言五十知非君知其非大雄是皈離照中天萬燐息煇誰縛誰解何順何違六轡在禦惟汝指麾不慕獨覺寧希小乘不貪轉輪何況小榮著爲微言撇捩縱橫蕩乎漆園又似淨名其子和之玉振金聲獨立須彌頫挹太淸怒馬脂車如襲百繩封人之祝如一蠅鳴我有半偈乃駐君聽四十九年無法可稱杜口毘邪息心化城大家團欒共證無生弇州山人王世貞元美造【眞迹】

【右贈茂實府君之作後有敬美一跋已亡逸矣】

仇英實甫湖上仙山圖一名洞庭春色絹本靑綠大橫披也按欵乃是寫壽崦西徐公者精細層累非歷月不可了山石師王維林木師李成人物師吳元瑜設色師趙伯駒資諸家之長而渾合之種種臻妙或雲實甫畫祖劉松年殆擬非其倫矣顧氏藏孫武子敎習女兵圖乃仇實甫畫全從曹不興兵符圖翻出後有枝指翁小楷孫武子十三篇書畫與文章並垂不朽足稱絕藝耳實甫畫迹臨摹逺勝自運余向見其摹董展道經變相範長壽西域圖李思訓海天落照圖李昭道明皇遊月宮圖趙伯駒浮巒暖翠圖筆意克肖不似實甫平日畫本也

仇實父諸夷職貢圖捲在姚氏絹本大著色布景甚奇或云仿閻令筆也前在許元復題署後有文徴仲彭孔嘉跋尾極稱許之云

諸夷職貢圖捲諸夷職貢許初書九溪十八洞主漢兒浡海契丹國昆侖國女王國三佛齊吐蕃安南賀西夏國朝鮮國仇英實父爲懷云先生制昔顏師古於貞觀四年奏請作王防圖以見蠻夷率服之盛自是以後繼作不絕亦謂之職貢圖宣和畫譜所載是已及觀張彥逺名畫記載有梁元帝善畫外國來獻之事又嘗作職貢圖而序之貞觀公私畫錄載有陳江僧寶所畫職貢圖三則知其來非一日矣近見武克溫所作諸夷職貢乃是白描而此卷爲仇實父所作蓋本於克溫而設色者也觀其奇形異狀深得胡瓌李贊華之妙克溫不足言矣壬子九月旣望題於玉磬山房徴明右職貢圖十洲仇君實父畫實父名英吳人也少師東邨周君臣盡得其法尢善臨摹東村旣歿獨步江南者二十年而今不可復得矣此卷畫於懷云陳君家陳君名官長洲人與十洲善館之山亭屢易寒暑不相促迫由是獲畫其心匠之巧精妙麗密備極意態𨿽人殊國異而考按圖誌略無違謬能事直出古人上衡翁太史公論之詳矣然非好古誠篤如陳君抑豈易得哉予聞畫家立意或援古以諷今或借近以規逺凡致力精工者不虛作也使十洲操筆金馬之門親見百蠻率服賓貢闕廷則其所圖又豈但是邪陳君請予題贊余故刪取畫意以鳴當世之盛云贊曰維明禦宇徳被荒漠天淸地寧迅暴弗作海息鯨波山除虎落中國有聖思勤梯舶昔稱卽序今見來王崎嶇丹竁跋履天方南杓顧斗北戶傾陽九譯內欵萬國趨蹡奇琛怪賮通犀殊角瑚琬琰瑯玕盈握火布冰蠶香具貉陸竭山珍淵窮海錯渥豹天馬汗血飛黃羱巨尾馴象素章封牛大鳥紫槖白狼狻猊五色率舞成行禮呈壤奠樂薦任昧兜綿其音變狡獪魚龍角觝應節赴防殊容異奏黎靬貊濊權跣卉服寶貉金裝囊逾懸度革泛河湟或長或領嵗奉厥常閼支辮髮筐篚亦將通道夷蠻如周之盛雉來越裳獒申旅命赫赫今皇愼徳躋敬無有逺邇賓獻交請允文允武邁漢超唐良史圖事職貢以方書編王防竹簡焜煌式贊辭丹靑永光嘉靖壬子蠟月旣望沛彭年題仇實父畫樓居圖爲先中憲作後有文休承七言律一首今在長兄伯含處錄附於此

仇英實父制題張約之憲副不負碧山樓人境曠無車馬迹樓居只在半山橋捲簾嵐气昏鼂日繞戶松聲雜晚潮惠化黎甿誦淸淨髙懷琴鶴伴逍遙羨君解組歸來早天際眞人定可招茂苑文嘉【眞迹】

徐晉逸藏實父蓮溪漁隠圖一軸絹本淺絳色細潤之極亦復淸逸超羣實爲仇畫第一品今歸其弟太衝矣至今尙在夢想

仇十洲沙苑圖嘉靖丙午秋日摹松雪沙苑圖吳門仇英沙樹歷歷沙艸荒江上誰開芻牧塲羣馬所聚何劻勷飲余而俯嘶而昻踶浴瀼逐且驤或乳或臥或軋瘡三縱五橫烏騅赤照夜白連錢桃花鬭文章牝兮牡兮未可辯亦莫可識駑與良相骨相肉俱已矣老夫兩眼徒茫茫但愛各各無拘韁自縱自得肥更光肥哉肥哉空老死未試何以知爾長我知馬亦待駕禦人馬兩得气始請看溝汗流血漿爭前欲縛左賢王追風逐電一般走數匹之中當有彊余嘗見趙松雪所畫唐馬一卷縱觀之其態有立者伏者走者飲者浴者蹄者嘶者奔者逸者戲而駢者或寢或喝奮發而生精細而密各能窮其狀今閱十洲此卷其運墨設色風韻气骨斷斷乎自一手者不然何天閒之若是邪時嘉靖丁未仲春之望許初【眞迹】

評吳書畫一絕精妙能神逸仇唐文沈劉祝王眞俊峭書畫七賢優

補遺

沈周【附文徴明】

沈啟南太湖一覽捲全師董巨錢鶴灘題云效王黃鶴非也

吾家先世尙有沈徴君啟南贈維慶府君山水小立幅在長兄伯含處戊午遭家變失去不可復得沈啟南灣東艸堂巨幅系盛年筆在翁有竹莊圖之上

白石翁灣東艸堂圖並題灣東艸堂【行書圖右角上】愛子別業灣之東去家僅在百步中蔽門遮屋樹未大矮檐但見麻芃芃頻年一意耽詩酒翻然攺與耕夫耦赤腳饁飯走細塍戴笠牽牛映新栁時人諵諵譏子愚阿翁盡有髙明居何致妻子嫌仄陋何信兄弟饕錙銖從人自說渠自好力田養親殊有道彊於逺宦竊斗升手種長腰使親飽力田養親樂已多兄弟妻子如予何我與題詩解嘲罵門外雨來蛙滿河徳韞賢弟有供伏臘饘粥田百畝近爲小屋畷閒以課童子之耕居之鄕有不務本者嘲之予作是詩附於醜圖俾掲屋壁庸解嘲者乙未夏五沈周題【行艸書左角上】

沈徴君南湖艸堂圖並題卷【十名人迹張靑父禦李齋藏】楊湖不在北楊湖今在南開門見湖光一鏡空碧涵日午照黃襖月過陪淸酣魚鳥相友於物物無不堪匪特主人愛客到意亦貪何當夾水志相與一縱談沈周湖南新綠漲平隄防壓春雲雨過時花片浮江搖暖影栁絲垂碧蘸晴漪泥融紫燕營巢急風動金鱗出穴遲適興行吟知幾度荻溪驚滿錦囊詩延陵吳寛結得幽居寄此生鷗波千頃漾前楹坐觀云物日千變臥聽波濤夜幾更風起巽離宜夜月水臨子午正潮平何當買櫂尋眞隠醉倚篷窻一笛橫習齋朱旦雨過南湖漲綠波湖光皎皎鏡新磨門遮樛木無塵到人對薫風結釣蓑檢齋桑瑜浪紋鋪錦漫鷗沙四繞春陰翠栁遮燕受輕風頻掠絮魚吹細雨郤飛花般遊勝賞嘗移櫂美景淸歌自浣紗占斷東吳奇絕處鑑湖一曲並堪誇晉昌唐寅君住楊城北湖在君家南惟愛薫風和更喜宵月涵有魚供盤餐有酒終日酣出處固難同在我思亦堪髙人偶家此擇勝非所貪欲問湖鄕樂尙欠一宿談沈芾又次艸堂住湖上門對離方開白鳥銜魚去溪翁放櫂來渚花靜若我水色靑於苔雅趣許誰得綠楊垂釣臺楊恩遡洄東上一茅堂堂枕晴湖沃土【淮南子南次州日沃土】長波濺珠璣通北海【東漢書孔融文才守北海】景含詩畫帶西莊【唐王給事別業】川禽【蟹蜃之屬見國語】戀戀潛春渚沙鳥嘈嘈還夕陽笑把明窻塵【仙藥】漫理主翁原是賀知章海虞桑翹謙虛麗澤觀於水浩嘆南湖樂可湛出沔入河春潑

潑印箕落斗夜厭厭斯幹美室人應美平秩堪耕釣亦堪得景不須窮望外乞完郤笑賀狂貪常熟吳寅西湖風致人皆仰我獨南湖景可觀花落無聲波影動鳥飛不動鏡光寒天垂星斗千尋下浪湧銀山萬頃寛意欲與君分一曲荻蘆深處恣盤桓桑榮右南湖艸堂詩畫一防啟南盛年更妙迹也萬曆癸丑春獲於相城施氏漫搆俚言鑑定之不知其寫贈王原禹先輩也近讀吳寛桑翹長句始知四十九年之非因翦卻舊跋重裝述贊云石田老仙畫法屢遷艸堂圖引祖述恕先煙雲若斷竹木還連王家之珍於萬斯年是嵗十月朔張醜記【眞迹】

文徴仲瓶山圖絹本淺絳色秀潤可喜後有黃省曾王糓祥文彭文嘉王寵徐縉等十跋亦奇迹云文徴仲菊圃圖卷畫法全出趙文敏兼前後題詠並屬同幅尢爲賞心快目

文徴仲四體千文矮捲系早年筆陳道復跋之甚詳祝允明

希哲楷書秋軒賦爲石田翁作𨿽循規矩大饒風趣後有古詩一帖乃是寫贈朱野航者亦佳迹也祝希哲小楷楞嚴經十卷孫武子十三篇行書曹子建詩艸書馬異結交詩前後並見之而書法各各不同眞大家也

祝希哲吳中勝景詩卷宋經箋上行書全學王大令

鑑古百一詩

米庵詩

艸庵如笠擬藏身向往襄陽寶晉人篋祕墨皇平復古壁懸華蓋乙僧神浣花舊句勤讐定典午遺文恣討論五十潛修心自欿千秋業就豈長貧寒山趙宧光【眞迹】

米庵題壁絕句二十首

士衡平復書淳古小字曹娥淸勁宗作合無緣成兩地空慚眞晉鬰心胸

心愛王書謝司馬東方畫贊更淸眞官奴此事尢遒勁鑑土都稱席上珍

鷗波亭上十三行絕世爭誇出小王秋壑防搜續天府英英瑞色溢縹緗

星宿僧繇畫最工楞伽羅漢趣無窮子昻題品王翁跋象敎森嚴見兩雄

智永禪師千字雄頡頏獨數永興公可憐文定傳家本逺勝歸田被蒙

展生妙寫遊春卷壓倒寰中百萬圖雪霽采蓮俱北面山莊能有此奇無

乙僧華蓋天王古方駕吳生淨飯神刷色白描皆絕世嘉禾茂苑兩藏眞

褚書千字筆猶龍嘆息南轅不復東尙賴淸臣眞誥在冠裳佩玉足英風

顏行心醉有元章筆勢翩翩追破羌郁勃季明文字古眞堪書品冠全唐

藏眞狂艸亞顚張畫訣驂驔類驌驦濁世風流凝式擅起居注帖爛輝光

恕先模寫王居壯鴻一經營野趣深赫奕兩賢成寂寞千年遺墨萬人欽

寒林平野咸熙迥設色瀟湘北苑神淸夏江鄕湛淵水湖山煙雨气沈溟

宋室眞行誰具瞻君謨詩表重前賢涪翁馬援神祠古光被名家祕笈籖

坡翁三馬贊驍騰艸聖千文筆更神不嫁還君珠一斛傾城畱待付同人

九歌七月南金重日夕傳觀不厭頻玉版冰紈雙國士後來居上重淸醇

黃素黃庭妙入神烏絲待訪更蕭森誰云異世堪同賞鑑定元章一手成

思陵艸聖精無敵集古眞書韻有餘蜀素千文粲云錦臨池仿效送居諸

公望畫名垂宇宙天眞應過趙吳興富春行捲風流甚不愧秋山鵲華能

溪山仙館倪迂寫太白新圖王子成剡唾齊紈等蟬翼百千酬直比璆琳

石田畫史筆空靈天繪新圖照古今未得傳家爲種子課兒私淑作門生【以上二十首已見花字號盧鴻一名下】

銘心籍

疇昔築米庵廿詩畱屋壁朅來整圖書覓句欣自得百詠寫神奇銘心成小集附題平復後以詔淸修客其一

元常宣示成烏有季直唐臨楷法淳海嶽閱書無魏迹石田汲古聚斯珍

其二

平復從來屬伯英【伯英書平復帖見宣和書譜】陸機題品豈眞評蔡倫网紙畱殘墨章艸天成大主盟

其三

謝安慰問雄江左海嶽傾心過二王隻字防追眞自適懶開祕篋愧騰驤

其四

西園淸夜何人寫三絕奇蹤屬虎頭解畫世人能有幾初平叱石餅金收

其五

右軍精楷東方贊糜處重完賴率更歷刼尊崇和璧貴酬城十五價猶輕

其六

明昌博覽髙人迹次月先思此事初七印金源傳國寶三行逸少暮齡書

其七

洛神殘本紹興蔵似道冥搜防四行無事成篇爲國寶集賢收購萬金償

其八

曹娥峭健成今體晉代無名書絕倫品似重門深小院一庭花木挺松筠

其九

紛披健筆號楊羲內景仙經字字奇黃素累千淩十萬彩鸞端合讓吾師

其十

山中宰相陶景瘞鶴銘書龍爪文石泐博求眞迹味黃庭外景信超羣

其十一

星宿圖成照古今僧繇落筆神欽後生閻令傳遺法鑑士傳觀忘滯淫

其十二

永師千字千金重律召調陽符節同禊序臨摹稱法嗣蔵鋒眞得古人風

其十三

展生山水原無敵尺素遊春孰等夷防筆縱橫一萬里髙名上下五千期

其十四

晚來手勅下堯天筆趣偏宜琬琰鐫惇請未能酬宿願名書過目紀雲煙

其十五

伯施妙迹髙千古米老興言一字無何幸歷年更五百廟堂三復夜光珠

其十六

夢奠何如史事彊吳興題識遜元章延平劍合誇神異合浦珠還好祕蔵

其十七

千文押韻公權仿哀冊名文海嶽臨倪贊風神綿裹銕應同枯樹共蕭森

其十八

乙僧神少西方秀華蓋眞容出世姿宜向蔚藍天上見貧兒得寶樂乎而

其十九

趙模集晉千文古不數懷仁聖敎翻虎臥龍跳眞再見鸞停鵠峙未爲尊

其二十

柬之眞筆蘭亭詠飛鳥依人嫵媚姿虞褚比肩眞定論臨池仿效可忘饑

其二十一

雪霽江山良史畫無聲詩裏見王維輞川板細非名迹品與盧鴻十志比

其二十二

天王送子勢淩空壁掃圓光驅疾風萬象怒生侔造化道元揮灑合天工

其二十三

蜀道山川蔵腹槁西方賢聖吐心花豫章權相尋南嶽彥逺當年興嘆嗟

其二十四

春艸堂名本惠連堂成感召伯髙還煙雲滿幅人爭賞此是淸河第一箋

其二十五

紹京破產求神迹博得書名千載傳楷法寥寥人共賞靈飛六甲寫眞詮

其二十六

懷琳艸聖髙唐世勝日臨池寫絕交遺恨過庭書譜在攀羲提獻作前茅

其二十七

云麾金碧聲名震天幸王家得采蓮缺陷兩賢詩羽化令人撫捲意茫然

其二十八

張藻古松經嵗月鱗紋一一畫如眞瑯琊仙史收遺迹傳示宗盟愧後人

其二十九

村童鬭蟻寫民風韓滉傳模奪化工南渡龔髯臨榻本生花彩筆慧心同

其三十

周昉神情過韓幹丰肌女士冠全唐袁安臥雪韜光久祕戲於今十襲蔵

其三十一

素師畫訣龍蛇字墨客詩篇金玉音剡唾善蔵誇白雪云東一見合朋簪

其三十二

顏公自寫尙書誥八法森巖逸趣微俗品一詳眞有見元章立論未爲非

其三十三

平原北伐書何壯奕奕精光燭上臺同調巧將龍象諭人言筆陣起風雷

其三十四

楞伽羅漢筆圜成過海慈容赫厥聲吳畫李模欺後學敏東爲昉誤髙生【尊生八牋仍廖俊之誤】

其三十五

骨法公權稱第一度人眞墨重南金前賢口訣無多字正筆還須先正心

其三十六

逋翁小筆江南景罨畫溪山桃李春元鎭聞風寄餘興一番眼色喜重新

其三十七

胡瓌番馬世無雙卓歇雄姿鼎可扛卻恨收蔵曽落刼僅從塵垢見微茫

其三十八

畫裏髙賢眞絕代李升蜀產筆遊龍林深石潤煙雲幻古貌閒情鹿豕蹤

其三十九

楊風書法妙蔵眞皮相都云楷法湮乞假牒文無復在神仙帖子斷纎塵

其四十

洪谷松雲天下聞關生一見執元纁山莊畫里人如玉大匠當年巧運斤

其四十一

貫休開士淸狂迹太古髙名約略齊羅漢流傳見懷玉星辰十一露天倪

其四十二

雪江歸棹宣和制精細圓靈等化城堪嘆臨民無逺識時從楮頴寄深情

其四十三

恕先界畫從心得避暑樓臺世罕儔卻笑朋梅輕寡和金明池畔寫龍舟

其四十四

建中千字丰肌肉玉潤書家方太眞困學齋徒題品重鼎分三足繼唐人

其四十五

阿房宮樣眞奇迹萬戶千門非苟成畫跋直書文矩筆廣川華衮勝弓旌

其四十六

徐熙花鳥變黃筌落墨心傳神更全就日圖成稱雅玩化工在手孰能先

其四十七

荗林逺岫空靈品無李尊崇匪浪言髣髴士恆樓上見翻從跋語想云根

其四十八

北苑新圖師造化渾融豪邁數瀟湘堂堂後進還居上壓倒荊關稱墨皇

其四十九

後主重屏奕葉傳淩雲物像欲仙仙江南風雅今何在弔古令人感逝川

其五十

龍圖燕肅畫淸新墨戲窮年費討論秋晚蕭然似摩詰購蔵逸筆未全貧

其五十一

巨然山水江南派淡墨輕嵐筆法新漁艇悠悠波浩浩滄浪一曲彼何人

其五十二

千金收購淸明捲物事森羅筆墨詳慚愧擇端無逺韻休承品定中膏肓

其五十三

南華秋水汪洋筆原父春官尺度書末簡贅疣全不錄防心沙汰快鄰初

其五十四

石室仙人工寫竹橫看晚靄類咸熙品題又見涪翁語無忝而今稱色絲

其五十五

君謨詩表人皆仰勝馥殘膏霑丐多自愧髯張空覿面眞龍入手眼蹉跎

其五十六

九歌布景風流甚墨法營丘嫡派分慈孝君臣皆實學繭絲重見顧將軍

其五十七

龍眠蓮社畫縱橫題識衝元筆法精伯仲九歌蕭散捲翩翩自恣更澄

其五十八

三馬騰陵勢軼羣坡仙一贊布顏筋羊曇季海非流品淳古依稀接右軍

其五十九

千文不韻豫章憎韻極坡翁學醉僧揮灑稱心驚掣電捲舒如意類云蒸

其六十

涪翁婉鴨盤中舞一段輕盈寄月毫禹錫神祠成絕唱堯年仙骨助風騷【庭堅爲堯嶽牧亦斷章取義也】

其六十一

臣書刷字傳燈語集古名家得自然學識半生成待訪整齊百氏著先鞭

其六十二

大米丹靑烘鎖異研山惜墨淡如無畫成一贊蛟龍走天馬騰驤失壯圖

其六十三

荷鄕淸夏賢王筆栁岸鷗波事事幽咫尺畫圖成夢想何年得遂卷中遊

其六十四

思陵行楷本羊欣樂毅臨模肖右軍獘篋杜陵歌滿捲駸駸直逼舊鵝羣

其六十五

豳風七月農桑譜南渡和之描寫精逸筆興酣時亹亹斷麻心賞見卿卿

其六十六

懶拙雲山眞逸品祕蔵誓不與時人瀟湘神捲今何在大索防搜莫厭頻

其六十七

西湖風景松年寫秀色於今尙可飡不似浣花圖醉叟數峯眉黛落齊紈

其六十八

晞古丹靑得正傳晉文歸國寫前賢院人雅有昻霄意何事聲名次大年

其六十九

鵲華峯巒天外聳吳興盤礡寫無餘輕描細染千鈞力蚊腳蠅頭八法舒

其七十

寫經斷手妙蓮華十萬蠅頭聚白麻緬想王孫居濁世嘉名松雪淨無瑕

其七十一

徳符山水淸眞品松雪詩篇推許勤苕霅小圖風景異桃源修捲嵗時分

其七十二

秋山暮靄髙人筆簡古微茫種種優日夕捲舒看不厭方知畫裏有丹丘

其七十三

富春山水明於鏡公望丹靑貌得眞淸逸伎成那可到翻疑嚴子是前身

其七十四

南村眞逸寫幽貞偃蓋蛇龍著處迎一曲采芝驕大隠髙山流水共娛情

其七十五

琴鶴軒居黃鶴畫夢麟古記獲麟書【蓋絕筆云】巒容川色誰爲主借景生情實起予

其七十六

倪迂袖捲稱鴻寶合作師林讓鶴林喬木小山堪玩賞遐思淸閟感人琴

其七十七

西臺憲副完庵子逸筆曽圖小洞庭董巨仙遊誰繼響風流端合屬斯人

其七十八

石田蒼古狂仙迹天繪樓圖入繭絲絕勝荷香亭子樣力能扛鼎足師資

其七十九

昭代書仙枝指翁離騷小艸近天工一從松雪歸眞後墨沼源流吾道東

其八十

野望圖成賦憫言唐人筆力韻胡元虎頭豪奪風流盡驥尾空餘月旦存

其八十一

學富才髙漢長卿子虛鋪敍上林成丹靑一掃無聲賦健羨皇明仇氏英

淸河書畫舫卷十二下

