

欽定四庫全書

子部八

瑚网

藝術類一【書畫之屬】提要

【臣】等謹案瑚网四十八卷明汪砢玉撰砢玉有古今鹺略已著錄是書成於崇禎癸未凡法書題跋二十四卷名畫題跋二十四卷朱彞尊靜志居詩話稱砢玉畱心著所輯瑚网一編與張醜淸河書畫舫眞迹日錄並駕蓋醜自其髙祖維慶曾祖子和祖約之父茂實四世鑑藏砢玉亦以其父愛荊與嘉興項元汴交好築凝霞閣以貯書畫收藏之富甲於一時其有所凴借約略相等故皆能搜羅薈萃勒爲巨編然醜之二書前後編次嵗月皆未明晰砢玉是書則前列題跋後附論說較醜書綱領節目秩然有條惟其所載法書頗有目睹耳聞據以著錄不盡其所自藏乃一例登載皆不注明未免稍無區別中間原迹全文或載或否亦絕無義例又如謂唐刻定武蘭亭有二石焦山瘞鶴銘有三石則眞不別以李邕書云麾將軍李秀碑誤爲李思訓碑以宋人所刻臨江帖誤爲唐搨則考據亦未盡精審其所載名畫則宋元諸家銘心絕品收錄極詳贉素之富誠爲罕有後來卞永譽式古堂書畫考厲鶚南宋院畫錄實皆借是書以成較在書跋之上至於書跋之後附以書防書品之類畫跋之後附以畫繼畫評之類皆雜錄舊文掛一漏萬枝指駢拇兩集相同以原本所有姑仍錄之云爾乾隆四十六年十二月恭校上

總纂官【臣】紀昀【臣】陸錫熊【臣】孫士毅總校

官【臣】陸

費墀

欽定四庫全書

瑚网卷一

明汪砢玉撰

法書題跋

魏太傳鐘繇戎輅宣示帖眞迹【有宣和政和雙龍小璽米董諸印】

臣繇言戎路兼行履險冒寒臣以無任不獲扈從企仰懸情無有寧捨卽日長史逯【音錄】充宣示令命云云建安廿四年閠月九日南蕃東武亭侯臣繇上

禦府所蔵魏鐘繇宣示帖淳祐十一年嵗在辛亥至朔同日裝池松題記兪松印章

尙書宣示已入閣帖薦季直表亦鐫華氏眞賞齋矣此則宣示戎輅眞迹爲吾禾項氏所蔵是宣示有二種也遂昌鄭元佑以戎路作戎輅世遂名戎輅帖耳余考廣川書跋以昔人辧鐘元常書謂字細畫短而逸少學此書最勝處得於勢巧形密然則察眞僞者當求之此其失於勁密者可遙知其僞也賀表畫防體枝鋒露筋絕不復結字此決非元常之爲也永叔嘗辧此謂建安二十四年九月關侯未亡不應先作此表論辧如此然鄭遂昌以成侯戎輅表楷法傳世爲不可及又以季直表其法度與戎輅無少異今三帖具存鑑別自在惟是墨本爲閏月九日非九月也或誤以九日作九月抑閏在冬防時耶有識者宜詳辧之嘉禾龍惕子汪砢玉鑑於城南之蓮登艸堂晉右將軍王羲之敬和帖

想淸和士人佳也此平安安石過停數日日無爲樂益增想想孔長史安善足下令知問累有書也足下入年衰得俱還不思遲以日爲嵗

元素將還翰苑子瞻欲赴髙密與寶臣來同遊法防至言師捨同觀熙寧七年九月十七日題

元祐四年七月廿五日復至法防言公化去已七年矣見其小師微惘然如夢耳子瞻書

熙寧八年八月朔過雪峯謁言師觀此帖莆陽蔡元度隴西李無悔寺僧潛聖

微上人自西庵攜過山林因得一觀襄陽米黻甲子三月十九日

泥金籖題宋禦府祕藏有宣和政和印

王右軍思想帖眞迹

羲之頓首不復見君甚有思想得告慰之故吾乏气兼以防下憂深不佳尅面王羲之頓首

大徳二年二月廿三日霍肅淸臣周宻公謹郭天錫佑之張伯淳師道亷希貢端甫馬昫徳昌喬簣成仲山楊肯堂子構李衎仲賔王芝子慶趙孟頫子昂鄧文原善之集鮮於伯機池上佑之出右軍思想帖眞迹有龍跳天門虎臥鳳闕之勢觀者無不咨嗟嘆賞神物之難遇也孟頫書【小楷】

右軍眞迹世所罕見此思想帖與余舊蔵平安帖行筆墨色略同皆奇迹也平安帖有米海嶽簽題此帖無簽題而有趙魏公跋秉同觀者自霍淸臣而下凡十有三人皆鑑賞名家咸咨嗟嘆賞神物之難遇如此余何幸得附名其後哉嘉靖丁巳冬十一月十又三日長洲文徴明題時年八十有八

王右軍此事帖【明昌禦鑑山穀道人黃長睿印】

比有此事以與卿共事毎思不以法和欲不可長右軍瀟灑更淸眞落筆奔騰思入神裹鮓若能長住世子鸞未必可驚人蒼藤古木千年意野艸閒花幾日春書法不傳今已久楮君毛頴向誰陳掲徯斯拜題

黃伯思辧帖文精別毛髮理析毫釐華光祿尙古嘗刋其所著行於時今收王帖片掌必有見於中耳昔人相馬妙盡神凝驪黃爲別者未必良工也余何能爲言唐寅

王右軍二謝帖

二謝書云卽以七日大斂冥冥永畢不獲親臨見痛恨深至也無復己巳武妹修載在道終始永絕道婦等一旦哀窮並不可居處言此悲切倍劇常情諸不能自任未遂面緣撫念何已不一一羲之頓首

熙寧九年十一月十四日趙抃閱越州淸思堂之西至樂齋觀

右軍眞迹近世漸少觀二帖紙紮尙完殊可愛也案貞觀日錄洎淳化法帖皆不收此豈當時爲好事者祕蔵不出耶熙寧丙辰冬至日丹陽蘇頌子容余杭郡西閣題

假守徐師回丁巳仲春十日覽之郡倅朱正民同觀

熙寧九年七月六日書防稽關景暉

存中熙寧九年五月廿五日三司北軒觀

華陽王仲修觀【丙辰仲夏旦日】

淸河崔彥博唐公元丰乙丑五月望日觀於西安縣東齋

朝議大夫致仕何昌世元祐二年八月十七日觀衢州衙之大防

武夷範鏜觀元祐二年八月十有七日三衢峯防筆

右軍書法萬世所宗昔人稱歐虞之體謂如壯士美人者但能精於一偏尙且傳之後代而況得其全者哉是知此字當使好事寶之也元丰乙丑五月望日西安縣齋丹陽崔希仲徳舉題東陽鄭汝言無伐同觀

貞觀尢愛右軍書訪求殆盡其後並葬昭陵今所存法帖人謂皆哀疚之間故不復進上得傳於後豈其然乎此書亦然又法帖之所遺也當用文錦玉軸重裝以遺子孫寶之海陵曹輔子方信安郡齋書曹使君借觀出示通守郭庭誨與觀者五人林師醇醇仲余廙肅之梁秉文憲古林季淵萬宗葉常權之紹聖五年三月二十日

元符二年季秋九月鄭子猶出此帖於滎陽尉捨以示余因得以觀右軍筆畫之妙第有嘉嘆而已吳興劉欽止繩祖書

樂安李炳崇寧元年十二月初九日滎陽澤思軒敬觀

張子和髙適正梁濟道李海叔毋仲山同觀於陳畱大觀元年五月廿五日

此右軍二謝帖結構疏緩紙獘墨渝了無晉人風度迨後人贗本宋諸公之題俱佳恐非原帖余嘗見黃素上眠食帖用章艸後趙文敏公題識亦用章艸又月半帖惜縑素殘裂不害爲神品偶錄此帖因並及之墨林項元汴

王右軍瞻近帖墨迹【在硬黃紙上】

右羲之瞻近帖行書之狎鄰於艸者也典午衝靚放曠之風烏衣諸王富貴居養之素藹然見豪楮間宜其名百世也第宋淳化宣和搜羅晉帖靡遺此帖獨不見有所表識豈非金源得宋故物易故以新而然歟明昌七印籖帖金書全仿宣和其篆籀朱法精粗不侔後世了若在目假令當時不相師法政未爲失觀辧章良公成甫家淸玩見右軍之眞迹二帖當亞快雪至正丁酉閏月己未廬陵歐陽識

余居祕府時閱歷晉諸名家帖而右軍羣昆季居多荷華裏鮓神俊天出評者至以龍跳天門虎臥鳯闕褒之信不誣矣此帖骨相益丰豈操觚時在來禽喜色之前耶不見賞於徽宗而見珍於完顏臨風撫捲足爲世道一嘅前翰林孫

都昌宋天章嘗示余獻之鄱陽帖毎憾其絹素未古此帖與金華宋仲珩所收周益公家喜色帖紙墨相類筆法精妙眞可無疑良金美玉可得而此卷不可得寶之寶之丙寅夏日孟夏鄱陽劉昺

晉右將軍王羲之毎思帖

右軍瀟灑更淸眞落筆奔騰思入神裹鮓若能長住世子鸞未必可驚人蒼藤古木千年意野艸閒花幾日春書法不傳今已久楮君毛頴向誰陳掲徯斯拜題【重】黃伯思辧帖文精別毛髮理析毫釐華光祿尙古嘗刋其所著行於時今收王帖片掌必有見於中耳昔人相馬妙盡神凝驪黃爲別者未必良工也余何能爲言唐寅【重】

南濠都穆觀於松陵史氏淡心齋

墨林主人項元汴用價五十金得於無錫安氏時隆慶三年八月朔日飫字號【前敬和帖子京定價三百金】

二王行穰中秋兩帖

萬曆戊午於吳江周敏仲舟中獲觀右軍行穰帖止存二行約二十餘字在黃麻紙上書法精彩異常惜無前賢跋後項子京自敍數行董宰題云此帖所至處常有靑雲覆其上但肉眼自不見耳又大令十二月帖截中秋三行紙色與行穰相似書法遒宻亦無跋語宰題數行後書君家子敬十六字气壓鄴侯三萬籖繡裏汪砢玉識於潄六齋

王大令送梨帖眞迹

子敬後幾百年而爲柳誠懸誠懸又幾百年而爲文與可前者紙渝故當墨敝後者筆近乃宜色鮮然而墨色濃淡文不及柳柳不及王前後幾如倒置乃知古今人不相及非獨用筆用墨亦然仲將之墨一防如漆吾不得而見也幸有子敬片楮在持是以觀凡稱右軍墨迹墨沈昏淡者皆贗品也王世懋

晉桓大司馬旱燥帖【楮上】

臣溫言今東道地梁間又旱燥殊艱難人力可速而於公松爲美謂不在便臺臣溫言

右旱燥帖晉臣溫手迹字法淳古無俗韻亦一代佳札臣之事君以忠而已非貴於虛拘苛禮也古者奏事乃用親札而不以繁文盡恭蓋君臣之義同父子各無所疑通其情實之爲美於溫此帖可以見紹興戊午四月初四日臣米友仁恭題

謝康樂古詩帖

東明九芝蓋北燭五云車飄颻入倒景出沒上煙霞春泉下玉雷靑鳥向金華漢帝防桃核齊侯問棘花【集作棗花】應逐上元酒【集作上元應送酒】同來訪蔡家

北闕臨丹水【丹集作】南宮生絳雲【生集作坐】龍泥印玉簡【作策】大火鏈眞文【大集作天】上元風雨散中天歌吹分虛駕千尋上空香萬里聞【右二首見信集步虛詞】

謝靈運王子晉贊

淑質非不麗難以之百年儲宮非不貴豈若上登天王子愛淸曠區中實囂諠旣見浮丘公【旣集作異】與爾共紛繙【集作繽翻】

檐下一老公【集作翁】四五少年贊

衡山采藥人路迷糧亦絕忽過巖下坐正見相對說一老四五少仙隱不可別其書非世教其人旣賢哲【旣作必】伯英妙迹永絕之後隋唐能書者論艸聖惟言永禪師張長史而已今觀此卷始知元气在天壤間代不乏人但藝有専兼流傳有顯晦耳豈謝公以佳詩雅韻掩其書名耶況宣和宸翰內外僉題玉璽於軸幹皆全譜中論評又極備推奬慶仰神物感惠難勝值而有之此生之幸防也不媿惡拙僭書卷末時至正庚午蕤賔節日前翰林國史院檢閱官滎僧肇薫香敬題

右題中已極詳備如此余又嘗見宋嘉祐年不全拓墨本亦以爲臨川內史謝康樂所書妙入神品今幸獲覩眞迹殆不虛語筆勢縱逸使人眞有淩雲之想書於五色箋上其箋大不盈尺上有五代以前印璽爲庸人擦去可惜裝背錯序細尋繹之方能成章第前二篇見近世所刋六朝人詩庾信集味其詞气頗不類謝公爲可疑深媿淺陋不能考訂以破數百年之惑而使妙迹不遇知音悲夫墨林子項元汴梁摹樂毅論眞迹

余所見樂毅論宋搨本及唐貞觀摹眞迹二本皆無付官奴三字獨此有之初甚完好聞吳氏購時主人故漫之殊可惋惜智永跋所云梁世摹出天下珍之卽此帖自余定爲梁摹以俟知者董其昌觀並題

唐人雙鉤稱爲絕詣余往亦嘗見鐘太傅薦季直表與右軍快雪時晴諸帖時不免有滯膩處獨此樂毅論筆勢流麗神彩煥發無異書者非工書家又非不問嵗月必逼古人安能爲此卽使右軍復生當爲撫掌矣毘陵唐鶴徴

余生平好古所見法書頗多海內所藏眞楷惟韓宗伯家有墨迹樂毅論韓長公攜都門毎過官舍必出一玩較之餘蔵者字稍大賈亦貴重余此卷已著蘭亭考米友仁跋乃米元章所蔵之物梁摹樂毅論爲正書第一其捲有異朱僧權鑑賞紹興印信又有米氏印章非此卷而何不知何幸得落余手王太史宇泰多方欲得之餘實不能割捨借摹入石𨿽曰刻成與餘淸齋石刻差別逺絕此卷在余所蔵三十載尙未盡知深奧處偶病間細閱數次神彩煥發而肥瘦相停余年六十有一方眞知其妙也宋搨本余有至佳者安能與此卷比論眞稀世之物非千金不可輕棄也當同定武蘭亭行書第一並傳此二卷眞是性命可輕至寶是寶餘淸齋有此藏書之願足矣子子孫孫宜世守不負余生平苦心蹤迹海內奇品也餘淸齋主人吳廷敬題

昔人書估以雙鉤廓塡爲下眞迹一等樂毅論是王右軍正書第一而此卷鋒鎩精到神明邁逸與墨迹無異不意垂老覩此罕物天啟初同錢宮諭觀褚河南眞迹於吳蹇叔家以爲妙絕然字稍大當知此更爲逼眞矣連叔持示余西湖僧捨命顓兒向搨一過書而歸之崇禎戊寅小暑偈庵道人陳嘉燧書

濟南邢侗二跋已刻餘淸齋法帖內故不贅入時崇禎己卯夏仲項氏出此帖索價六十金較吳江村定值三百鎰亷矣恨乏阿堵僅畱覽數日【玉記】

唐馮承素臨本樂毅論【在黃麻紙上折表】

右搨本樂毅論是貞觀十二年四月九日勅內出樂毅論是王右軍眞迹令將仕郎直文館馮承素模寫賜司空趙國公長孫無忌開府儀同三司尙書左僕射梁國公房齡特進尙書左僕射申國公髙士亷吏部尙書侯君集特進鄭國公魏徴侍中防軍安徳郡開國公楊師道等六人於是在外乃有六本並筆勢精妙備盡楷則也

彥逺家有馮承素蘭亭元和十三年詔取進書畫遂入內今有承素樂毅論在並有太宗手批在後張彥逺記

隆慶三年元旦焚香盥手謹觀文彭壽承甫記是日有禁不得賀節明窗淨幾展玩數日甚樂甚樂再觀索防安出師帖頌蓋天地間二寶也文彭再記

山谷老人論書要字中有筆此帖近之然非有研臼筆簏者不足以知此隆慶己巳春日從三橋寓齋攜歸諦觀因題其後歸之建業胡汝嘉記事

唐模蘭亭墨迹

長樂許將熙丙辰孟冬開封府西亝閱喬氏簣成中山甫印

臨川王安禮黃慶基同閱元丰庚申閏月十日

至元甲午三月廿日巴西鄧文原觀

唐模蘭亭余見凡三本其一在宜興吳氏後有宋初諸名公題語李範庵毎過荊溪必求一觀今其子孫亦不輕出示人其一蔵吳中陳緝熙氏當時已刻石傳世陳好鉤摹遂搨數本亂眞而又分散諸跋爲可惜耳其三卽此神龍本也嘉靖初丰考功存禮常手摹使章正甫刻石於烏鎭王氏然予未見眞迹惟孫鳴岐抄得郭祐之詩跋鮮於伯機長句毎誦二詩慨然欲思一見而不可得蓋往來予懷者五十餘年矣今子京項君以重價購於王氏遂令人持至吳中索余題語因得縱觀以償夙昔之願若其摹搨之精鉤塡之妙信非馮承素諸公不能也子京好古博雅精於鑑賞嗜古人法書如嗜飲食毎得奇書不復論價故東南名迹多歸之然所蓄𨿽多吾又知其不能出此卷之上也萬曆丁丑孟秋七月三日茂苑文嘉書

朱光裔李之儀觀元丰五年三月二十七日

李櫃王景通同觀戊戌七日

元丰四年孟春十日又同張保淸馮澤縱觀文安王景修題

仇伯玉朱光庭石蒼舒觀元丰五年四月廿八日定武舊帖在人間者如晨星矣此又落落若啟明者耶元貞元年夏六月僕將歸吳興叔亮內翰以此卷求是正爲鑑定如右甲寅日甲寅人趙孟頫書

右唐賢摹晉右軍蘭亭宴集敍字法秀逸墨彩艷發奇麗超絕動心駭目此定是唐太宗朝供奉搨書人直文館馮承素等奉聖防於蘭亭眞迹上雙鉤所摹與米元章購於蘇才翁家褚河南檢校搨賜本張氏石刻對之更無少異米老論精妙數字皆具有之毫鋩轉折纎微備盡下眞迹一等予家舊藏趙模搨本𨿽結體間有小異而義類良是然各有絕勝處要之俱是一時名手摹書前後二小半印神龍二字卽唐中宗年號貞觀中太宗自書貞觀二字成二小印開元中明皇自書開元二字作一小印神龍中中宗亦書神龍二字爲一小印此印在貞觀後開元前是禦府印書者張彥逺名畫記唐貞觀開元書印及晉宋至唐公卿貴戚之家私印一一詳載獨不載此印蓋猶搜訪未盡也予觀唐模蘭亭甚眾皆無唐代印跋未若此帖唐印宛然眞迹入昭陵搨本中擇其絕肖似者祕之內府此本乃是餘皆分賜皇太子諸王中宗是文皇帝孫內殿所祕信爲最善本宜切近眞也至元癸巳獲於楊左轄都尉家傳是尙方資送物是年二月甲午重裝於錢塘甘泉坊僦居快雪齋壬子日易跋贊曰神龍天子文皇孫寶章小璽余半痕鸞飛離離舞秦雲龍驚蕩蕩跳天門明光宮中春曦溫玉案卷舒娛至尊六百餘年今幸存小臣寧敢比璵璠金城郭天錫祐之平生眞賞

君家褉帖評甲乙和璧隋珠價相敵神龍貞觀苦未逺趙葛馮湯總名迹主人熊魚兩兼愛彼短此長俱有得三百二十有七字字字龍蛇怒騰擲嗟予到手眼生障有數存焉豈人力吾聞神龍之初黃庭樂毅眞迹尙無恙此帖尢爲時所惜況今相去又千載古帖消磨萬無一有餘不足貴相通欲抱奇書求博易鮮於樞題

趙防軍摹晉千文【篆書周天球題】

太子右監門府鎧曹防軍臣趙模上【行書千字文】

趙供奉所書千文如謹敕士不敢毫髮自縱在繩束外至今見者爲之斂衽退步及觀困學翁跋則如神龍天馬殆不可羈其間法度出於自然噫此筆亦不可多得矣我輩何敢仰望下風因乘興效顰值子玉千文卷錄以還延祐庚申夏五玉霄滕賔拜手吳郡錢佑觀於西湖寓捨吳伯顏觀

大梁班惟志與仲亨子正敬思同觀

嚴陵汪鵬升永嘉薛漠同觀

大徳九年吾道觀

山陰繭紙入昭陵江右空傳瘞鶴銘賴有貞元供奉筆硬黃雙勒集儀型丹丘夏克復

晉人之書見於今日者大抵石刻耳如趙公者去晉未逺其所摹集多予昧於平生者固宜蓋褒鄂已沒庶幾見其英姿飄爽於縑素間者曹將軍之功也明古其謹藏之吳寛題

吳郡楊循吉觀

七月之望彭年觀於雙蛾寺壽承讀書樓

禇登善有自書聖教序筆法極類右軍後人遂謂唐集聖敎序非集聚之集乃學習之習也是殆不然今觀趙供奉所摹千字文一鉤一畫步武右軍極似聖教序乃知前人所集眞集而書之者非習字書奴明矣千古之疑一朝盡釋快哉此筆今不可再得仲宣其寶之勿輕示人也天啟壬戌初夏範允臨題歐陽率更夢奠帖眞迹

仲尼夢奠七十有三周王九齡俱不滿百彭祖資以道養樊重任性裁過盈數終歸滅無有得停住者未有生而不老老而不死形歸丘墓神還所受痛毒辛酸何可熟念善惡報應如影隨形必不差二

右唐銀靑光祿大夫太子率更令渤海郡歐陽詢字信本書仲尼夢奠帖七十八字前後禦府法書二小印後有紹興二小印合縫處古印甚多下跋一吉字未曉誰氏庚寅十月購於楊中齋家悅生圖書亦曾入賈秋壑文府率更初學王逸少書後漸變其體筆力崄勁爲一時之絕人得其尺牘咸以爲楷範張懷瓘云歐陽眞行出於大令自羊薄已後略無勍敵獨永師恃兵精銳議欲旗鼓相攻歐惟猛銳長驅永則破膽奪气法書苑亦云信本行書蟬聨起伏凝結遒聳裁蕭永之柔懦拉羲獻之筋髓比之諸勢出於自然此本勁崄刻厲森森然若武庫之戈防向背轉折渾得二玉風气世之歐行第一書也辛卯二月辛未重裝九日丁丑跋於嚴陵官舍金城郭天錫審定眞迹祕玩

歐陽信本書淸勁秀健古今一人米老雲莊若對越俊若跳擲猶似未知其神奇也向在都下見勸學一帖是集賢官庫物後有開元題識具全筆意與此一同但官帖是硬黃紙爲異耳【信本爲歐陽字】至元廿九年閏月望爲右之兄書吳興趙孟頫

韋續墨藪歐陽正行書在中上品歐教作書有八訣最利初學學者觀古人書必觀墨迹乃見妙處此夢奠帖七十八字眞人間絕無僅有希世寶也蓋嘗入宋禦府矣趙文敏公所題考碑志是三十八嵗筆故與後來特異吾家蓄古墨迹此爲最久正統八年四月六日楊士奇謹書

虞伯施東觀帖【伯施世南字】

虞永興嘗自謂於道字有悟蓋於發筆處出鋒如抽刀斷水正與顏太師錐畫沙屋漏痕同趣前人巧處故應不傳學虞者輒成算子筆陣所訶以此余非能書能解之耳其昌【墨禪室】

唐文皇哀冊褚遂良墨迹【戲鴻堂止鐫冊文】

褚遂良書在唐賢諸名世士書中爲秀頴得羲之法最多者眞字有法自成一家非諸人可以比肩此書蓋其晚年紹興丙辰十二月初五日臣友仁審定褚公初以善書見知文皇后數直諫補益國事殊多遂受顧命以大節著爲唐名臣卒之書爲餘事此其書文皇哀冊文蔵於吳江史明古氏明古喜讀書能陽秋古人不獨貴其書也然於古人知所愛則得其模刻之語亦深玩之況其手迹哉則𨿽謂貴其書亦可也此卷於大行與崩字皆加塗攺蓋嘗有入前代禦府者爲上諱爾成化戊戌嵗二月庚申吳寛書

唐中書令河南公褚登善文學忠讜爲貞觀人品第一觀其叩頭諫立武氏置笏殿陛乞歸田裏不以禍福死生動其心古之所謂大臣與回視當時暖姝自悅爲身謀者特狐防耳公書法之妙乃其餘事書家況之瑤臺靑瑣窅映靑春嬋娟美女不勝羅綺蓋狀其富艷之極文皇哀冊覽之三嘆不已書法絕矣世鮮有知者惟米南宮知之米學褚最久知之爲最深宜乎虎兒一見卽賞鑑也【哀冊初落江南深山中且諱避不登禦故得脫金燼】著雍惇牂七月望日吳郡陳深書【王元美跋已刻四部稿中】

褚河南書枯樹賦眞迹【趙松雪補圖賦鐫戲鴻堂】

右枯樹賦世皆以壽春魏氏爲眞丹陽蘇丞相辧識之墨帖旣藏魏氏今所傳蘇丞相跋尾者亦模勒也至或以雍元直所臨仿爲魏本而系蘇跋其後余此本得之壻汶陽梁正壽正壽雅好筆墨且自精賞魏鄭公嘗云褚河南下筆遒勁甚得逸少體資此本皆蘭亭筆法識者寡雲開封丁禹錫毘陵胡承之以勒石大野晁無咎記乙丑中冬丙午松菊堂

舊見陳了翁筆法精勁嘗疑其創自爲家今乃知彷佛出枯樹賦耳豫章金陵所刻何曽有毫髮似哉晁補之字僅見此跌宕亦自有意況經前輩鑑定重以省印郡記累累無不可考胡氏世家在東南爲盛世將摹刻又不一所此眞迹尢其所寶故所在用意識之歷官大略備焉壬午五月廬陵劉辰翁題

褚公書擥六朝眾長而成一家千代何獨枯樹賦而已子昂後五百年一振豪頃奪其符而代之豈規規學楮而能之抑胸中有所謂擥者也謂予不信有木居士在錢塘白珽【以下俱跋松雪臨本乃同前合一卷者】

褚登善書用法結體方嚴枯樹賦稍變乃從容於法度之中子昂落筆便得其意所謂不同而同者又繪圖於前樹𨿽枯而潤蓋其根本而生意存焉爾觀此信不徒作矣所感當甚子山也吳郡陳深【寧極齋】

木生天地間爲風霜之所夭折不能竟其天年不幸甚矣而騷人名士形諸賦詠著之翰墨精彩百倍垂於無窮實枯中之榮也予老且衰撫捲爲之一嘅九山人崈古【無盡庵】白文

褚書此爲精妙子昻晚筆最得其意嘗聞賈師憲以江上功景定初元拜右相錫宴宣勸內府出金寶器賜甚厚中有枯樹賦眞迹似道獨受此卷不敢辭今不知流落何所信人間世曽何足以把玩哉喜見以人而慨然者系之矣至大二年季春爲吳門錢翼之題谷陽龔璛書

褚河南多書枯樹賦猶王子敬多書洛神賦褚書僅見爲燕公本亦猶王書止傳十三行異哉此本舊藏華補庵氏球得諦視之然亦雙鉤塡廓想出柳誠懸手非褚初筆也其遒勁俊逸大都如褉帖臨本聖教碑刻骨立中气韻自足非易窺者趙文敏綜擥晉唐法書捨筏登岸乃能師其意不泥其迹按臨本整宻秀潤不少露北海姿態亦盡气爲褚敵者若武延秀時有此當亦取續屏腳矣王元美邃於書學得褚鉤本屬球鉤趙本合刻以傳球乏馮承素之藝多失趙神彩尙須具法眼者鑑之隆慶元年夏六月旣望吳郡周天球題

庾子山枯樹賦有盛聲於江左如許小公輩皆習之褚河南書此賦掩映斐亹極有好致武延秀集右軍大令墨迹於屏以此書裝腳其見重若此眞迹在無錫華戶部處嘗命許元復雙鉤垂入石而戶部物故眞迹落盜手余所有趙吳興臨本亦一時妙品因請於華戶部之子明伯乞許本入石而趙本則周公瑕所鉤也褚書旣極秀逸有美女嬋娟不勝羅綺之態趙則穩宻端潤往往得筆外意俱在山陰堂室間正不當以時代論也元復公瑕俱名能臨池者故不啻作定武冡嫡耳隆慶攺元八月天居士王世貞識

崇禎辛酉春仲訪友玉峯婁水間花生日與成淵兒過東倉楊棘丞汝邁攜逰王氏雜花林返飲深柳堂防其舅吳庭堅出墨迹三卷爲褚河南書哀冊及枯樹賦子昻書歸去來辭又出古佩玦種種內有漢玉天馬羊脂美質沁血縷縷成細毛眞奇物也然當年屬先君價只五十金今云百鎰矣歸蓬偶閱唐語林以褚遂良爲太宗哀冊文自朝還馬誤入人家而不覺是其摛詞工苦非獨書法擅絕也砢玉識於垂虹舟次

褚登善兒寛贊眞迹

河南三龕孟法師二刻早年所書房公喬聖教序記長安同州本並晚年書此兒寛贊與房碑記序用筆同晚年書也容夷婉暢如得道之士世塵不能一毫嬰之觀之自鄙束縛於毫楮間耳諸王孫趙孟堅子固書羣玉帖中帝京篇贗迹可笑蓋枯且露矣河南晚年書𨿽瘦實腴孟堅又書

褚河南漢兒寛贊正書三百四十字中刮去字蓋宋國諱也河南書豈待贊而顯子固所謂容夷婉暢者殆得之矣至順四年閏三月廿四日柳貫識

子固以此贊與三龕孟法師碑用筆不同定爲河南晚年書碑有嵗月誠可信不疑然石刻視眞迹自不無少異蓋其轉折精神處有非摹勒之巧所能盡也至正元年夏四月廿三日黃溍記

褚河南書淸勁峻嶷平生大節蓋已見於筆墨之間古謂書類其人信哉豫章掲法記

潛溪宋先生題褚河南書云登善初師虞世南晚入右軍之室故唐之能正書者僅二十八人而登善居三四之間其溫潤似虞結體則法右軍人徒見所書或與薛稷類者遂疑之不知先哲有兼人之才而作字或不拘一體張顚善艸書至其小楷極端謹有法傳其學者惟顏眞卿得之觀登善者宜以是求之此題識唐太宗哀冊文也余長見之此所書兒寛贊筆意正同趙子固柳道傳先生黃文獻公掲伯防跋語皆眞迹但柳先生以刮去五字爲宋國諱則又見宋以前文字亦諱此不知何也此書非深識者不達其妙又試以余書求之翰林學士解縉大紳書

褚河南工楷尢爲當時所重近世罕見眞迹此有以枯樹賦墨本示余殊不足以啟人意見其僞無疑今觀此書筆勢翩翩神爽超越大勝家侄帖諸刻誠可爲希世之玩也永樂辛卯春正月庚寅廬陵胡廣觀畢拜手謹識

褚遂良字登善善書與虞齊名世南嘗薦之文皇世南死登善獨擅大名當時禦府所收右軍眞迹贗者相半他人不能識登善輒能辧之至纎悉不爽後遇有所購必經登善審鑑爲定及其自書乃獨得右軍微意評者謂其字裏金生行間玉潤變化開闔一本右軍其諸帖中西升經是學黃庭度人經是學洛神陰符學畫像湖州獨孤府君碑越州右軍祠記同州雁塔兩聖教序是其自家之法世傳蘭亭褚本亦與率更不類蓋亦多出自家機軸故也今觀永新文學鄧仲經甫所蔵兒寛贊正與蘭亭聖教記諸相似筆意婉美似瘠而腴似柔而剛至於三過三折之妙特加之意誠褚法也後有趙子固及柳道傳黃晉卿掲伯防諸跋尾皆信而可徴柳公謂中間刮去字爲宋國諱信然宋人以爲是也【宣祖諱】永樂辛卯二月獨山王偁觀畢書於鐘山書捨唐人寫字多用硬黃其次則用槌熟紙蓋韓退之以爲生紙綠文爲不敏是也烏絲闌唐界墨而細宋人淡墨而理麄此唐界宋界之別惟作方眼格子爲對待書則自唐始六朝以前無有也米元章嘗病此蓋一時之宜云偁又識

褚河南博雅通識工楷初師虞永興晚得右軍筆法正書遒勁直班歐虞貞觀中諫議大夫兼起居注文皇嘗問曰朕有不善卿亦記耶對曰守道不如守官職在載筆君舉必書其爲人忠直貞諒可知矣觀此書兒寛贊瑤臺靑瑣春林綺羅之諭不虛也而剛方正直之气溢於翰墨之間誠類其爲人千載之下其流風餘韻卽此可想見矣山東憲使雲間黃汝申出以見示不勝喜幸杜子美詩有云金鐘大鏞在東序冰壺玉磬懸淸秋餘於褚書亦云汝申其寶之正統四年七月丙辰豫章胡儼謹題

此卷舊藏故人鄧宗經所宗經爲廬陵永新潛山三縣學官攜以自隨洪武壬午予獲觀於廬陵永樂丁亥又獲覩於永新是時學士解公赴桂林任余送至彼解公題此卷深欲效河南筆意題畢自謂與平日所書迥異從行有黃生學書於公熟識公字公戲以手掩其名召生試觀問爲誰書生錯愕莫能辧因撫掌大噱後五年辛卯春宗經攜至南京寓予官舍中翰林諸公俱來就望而檢討王公孟陽欣然許題其後且以就望爲不足借歸觀之往返數四一日大雨中學士胡公肩輿來索而捲適畱孟陽所亟命院吏二人荷氊衫往取防其家二日所題字亦異平日書蓋觀此而有以啟人有新意也今少傅東裏楊先生時在春坊以少暇未及觀最後始與宗經攜捲詣其私第值暮秉燭展玩良久防公冗勿果題識宗經嘗闕然於懷宣徳乙巳予至潛山宗經抽此卷欲以遺予且曰君子不畱意於物吾老矣付之得人則於此卷無負矣余辭以素不善書當求善書者付之庶幾不負今年冬餘至雲間大防黃公汝申忽出此卷示余自言前此兩月過安慶得之秀才李生生名善嘗從宗經逰豈宗經屬以擇人而授生生知黃公好古博雅而又長於法書故竟以歸乎黃公然則李生亦可謂能知人宗經亦無負於此卷矣展玩之餘俛仰今昔非但河南之墨迹足爲寶玩而當時二三君子之餘韻猶可想見因詳著於捲尾正統二年丁巳十一月晦廬陵周忱書於雲間之三陸書院

褚臨右軍曲水序【世稱天歷蘭亭】

唐相褚河南臨褉帖白麻墨迹一卷曽入元文宗禦府有天歷之寶及宣政紹興諸小璽宋景濓小楷題跋吾鄕張東海先生觀於曹涇楊氏之衍澤樓蓋雲間世家之藏也筆法飛舞神采奕奕可想見右軍眞本風流實爲希世之寶瑯琊王世貞

薛稷書眞迹

悠悠洛邑伊屢移寒暑頻經嵗年丹壑幾變陵谷俄遷不覩碑碣空悼風煙

薛稷爲褚河南甥書法似河南三蔵聖教序宰唐通天進帖模本【唐李綽尙書故實云宰相石泉公王方慶進時萬嵗通天二年】

摹書得在位置失在神气此直論下技耳觀此帖云花滿眼奕奕生動並其用墨之意一一備具王氏家風漏泄殆盡是必薛稷鐘紹京諸名手雙鉤塡廓所云下眞迹一等項庶常家蔵古人名迹𨿽多知無逾此文徴仲髦年作蠅頭跋尢可寶也萬曆壬子董其昌題【宋元以來諸跋已刻眞賞停雲二帖內】

瑚网卷一

欽定四庫全書

瑚网卷二

明汪砢玉撰

法書題跋

孫防禮艸書千文帖【在白麻紙上】

垂拱二年吳郡孫過庭書第五本

右衛冑曹防軍孫過庭字防禮唐垂拱時人艸書専學二王余初得郭仲微所蔵千文一軸筆勢遒勁𨿽覺不甚飄縱然比之永師所作則過庭已爲奔放矣而竇臮謂過庭之書千紙一類一字萬同余固已深疑此語旣而復獲此書研窮之久視其興合之作當不減王家父子至其縱任優遊之處仍造於疏此又非臮所能知也顏魯公與夫人書今亦在吾家皆蘇子由吉祥閣所見因復記之保寧賜第王詵晉卿李北海縉雲三帖【眞迹已刻不錄】

黃長睿評張從申書出於北海趙子固又以北海學子敬病在欹側若張從申無此矣然從申書實似北海之法華寺碑而北海出奇不窮故當勝三捨余嘗謂右軍如龍北海如象世必有肯餘言者董其昌題

張長史春艸帖

春艸靑靑千里餘邊城落日見離居情知海上三年別不寄雲間一紙書

右唐張伯髙春艸帖鋒頴纎可尋其源而麻紙松煤古意溢目眞足爲唐人書法之冠晉迹不可復見得見此迹其末世之希世珍乎顏平原書之集大成者猶言杜詩韓文顏法亦出於此也因與袁君子英獲觀陳侯康民賞嘆竟日壬子人日倪瓚題

又濯煙帖【上有明昌寶玩禦府寶繪羣玉中祕贊印】

濯濯煙條拂地垂城邊樓畔結春思請君細防風流意不是靈和殿裏時

按明昌有七印其一曰內府葫蘆印其二曰羣玉祕珍其三曰明昌寶玩其四曰明昌禦覽其五曰禦府寶繪其六曰明昌中祕其七曰明昌禦府又宣和天水雙龍印有方圓二樣法書用圓名畫用方更宣和明昌二帝題籖法書用墨名畫用泥金又髙宗禦府手卷畫前上白引縫間用乾卦圓印其下用希世藏方印畫卷盡處之下用紹興二字印墨迹不用卷上合縫卦印止用其下希世小印其後仍用紹興小璽偶攷印記及此維時春雨方霽正顚旭蘭馨動也汪岡樂卿父識於滴翠軒

顏魯公眞書朱巨川告身眞迹【眉公極稱陸跋精核辧博】

此唐徳宗建中三年六月給授中書舍人朱巨川告身符年月職名之上用尙書吏部告身之印計二十九顆世傳爲顏魯公書按唐式書符令史事也代宗之喪魯公以吏部尙書爲禮儀使楊炎惡其直換太子少師領使事及盧杞益不容攺太子太師並使罷之是時適在間局而其忠義書法巍然爲天下望巨川欲重其事特求公書亦知今世士大夫得請誥敇封贈多求善書者操筆同一意也米元章書史載朱巨川告顏書其孫灌園持入秀州崇徳邑中余以金梭易之劉涇得余顏告背紙上有五分墨裝爲祕玩王詵篤好顏書遂以韓馬易去此書今在王詵處宣和書譜載顏書亦有朱巨川告今卷中並無宣和印記獨存梁太祖禦前之印前後壓縫有宋髙宗乾卦紹興印耳豈舊蔵禦府靖康之亂流落人間南渡收訪應募者截去本朝璽跋耶然五代時旣入禦府則宋時不應在灌園處豈王詵所得乃別本耶不可得而知矣此卷作字𨿽小而與東方朔贊用筆同其爲顏書無疑告中細書不知出何人唐制惟侍中中書令爲眞宰相其曰同中書門下平章事𨿽行宰相事而未爲眞中世以後藩鎭節使多授中書令故勅後細書首行雲太尉兼中書令臣在使完是年四月盧杞忌張鎰出之鳳翔故第二行雲守中書侍郎同中書門下平章事臣張使其第三行雲守給事中臣關播奉行杞愛播和柔易制是年十月卽同平章事矣牒後細書首行雲侍中闕第二行雲守門下侍郎同平章事杞卽盧杞也又吏部正員尙書一人侍郎二人其屬有四曰吏部司封司勲考功吏部郎中一人掌文官階品朝集祿賜告身尙書左右丞各一人掌辧六官吏戶禮左丞總焉兵刑工右丞總焉故牒尾尙書侍郎左丞俱云缺而云判吏部侍郎範陽郡開國公翰者盧翰也後此二年爲興元元年正月亦進同平章事符後書云判郎中滋者劉滋也貞元二年正月從吏部爲左散騎常侍末後書令史不名亦可驗此告非令史筆矣一展閱間而唐之典故歷歷可考且魯公書得其背紙墨迹尙裝爲祕玩況眞迹耶宜如何寶愛也正徳丁丑五月望日陸完跋【此跋𨿽刻眉公筆記然在眞迹後不可去】

右爲魯公眞迹余始見摹本頗怪其神采未遒及是與仲醇同觀如探驪得珠爲之一快萬曆壬辰二月三日錫爵書

魯公此書古奧不測是學蔡中郎石經平視鐘司徒所謂當其用筆毎透紙背者仲醇得此自題其居曰寶顏堂昔米襄陽得王略帖遂以寶晉名齋顏書固不減右軍王略而伯醇鑑賞雅意又不獨在紙墨間也壬辰春二月董其昌題

壬辰元旦後三日展此計大字一百八十一小字百四十一通總三百二十二字書譜唐神品三人篆李陽冰艸張長史楷顏平原褚虞歐柳皆列精品中不得與公駕寶顏堂居士陳繼儒志

余不知書嘗妄論書古人具妙莊嚴質卽疾趨僂行神觀偉如今人似束芻戴冠纓能仰不能俯古人如俊鶻搏防防瞑目納爪盤飛虛空今人如下劣拳師口中叱叱時作乙勢古人如造淩風臺𨿽欹斜欲墮卻自銖兩適均今人如百衲錦采色爛然絲理卻絕比仲醇出顏魯公朱巨川誥觀之其頂足懸而相抱須鬛怒而不張以斜表正以拙布巧以緩運遒與前所云三法皆合此不待陸全卿校勘其爲的的魯公無疑然持以示人疑信參半蓋字學之衰久矣其法蓋盡壊於長洲之文氏字取勻美圓淨而止其頓挫抑用而不盡用之際多所未講卽如此誥一經模勒使塌拖如肉鴨都無可觀驊驑气喪豈不惜乎姑爲拈出紙尾歸仲醇蔵之以待識者辰玉王衡

告身在絹上並鄧喬二跋已刻停雲館中不錄有瑯琊王士騏鑑定孫克範允臨僧鴻恩諸畱名顏眞卿鹿脯帖眞迹【又作深慰帖】

此帖有三本字形大小不倫其文亦小異一云爲天臺謝奕修養浩齋所蔵一云宋時在李觀察士衡家今爲辰玉所蔵一云有王衝隱題跋王名持字正叔長安人惜辰玉有帖而無跋崇禎癸酉春三月廿五日余獲觀鹿脯帖於金閶旅捨無題跋並觀懷素客捨三帖俱爲項度物漫志之以俟鑑定玉水

柳城懸楷書度人經卷【眞迹神品】

翰林學士諫議大夫知制誥賜紫金魚袋柳公權書於上都昭成觀永充供奉讀誦昭成觀內供奉經法大徳三洞道士孫文杲校勘觀察支使給事郎殿中侍禦史內供奉長孫公受界造有唐開成三年嵗在戊午正月十六記

臥云道士來相辭相辭倐忽何所之紫閣當春凝煙靄東風吹折花枝枝藥成酒熟有時節寒食恐失松間期冥鴻復見傷分翼髙飛展轉心無疑滿瀉數杯酒狂吟幾首詩畱不住去不悲醯雞蝣蜉安得知大順元年二月十九日華山道士魚又題

右軍曽寫換鵝經珠黍仙書骨气淸防到柳公心正處千年筆諫尙馳名趙巖魯詹圓印

硬黃小字臨黃庭曩晨見之獨小字度人經未之見此開成年柳誠懸得意細楷也有宣和題標可證時一展誦便到黍珠郁羅蕭臺又何必太淸頂之表前集賢待制馮子振奉皇姊大長公主命題

正書之擅名者自魏鐘繇而至於宋得四十四人而唐柳誠懸實錚錚乎其間則夫墨妙筆精有不待贊矣其入宋祕書凡六帖而書人經者二此卷特其一爾是經乃晉宋人僞作至誠懸時相傳已久故信而書之近代紫陽方回則謂五季蜀王建時道士王喬始造且確然勿自疑不幾甚可笑歟使回見誠懸書此吾知其顙有泚矣洪武九年六月十五日翰林學士承防金華宋濓謹記

深頓首頓首辱不鄙棄馳示柳誠懸眞迹希世之寶也前題後跋皆佳我師尊篤好致此異品掩然一拂過目已若刮金箆何當得把玩累日也大寶不敢久畱竊恐穿壁飛去幸檢入合璧事類容別作報艸艸上記少宰相公蒲汀老師函丈門生陸深百拜蔵眞艸書淸淨經【在紙上】

貞元元年八月廿有三日西太平寺沙門懷素蔵眞書時年六十一嵗蘇耆家蔵

懷素居零陵以蕉葉代書日庵曰緑天自敍云醉來得意兩三行醒卻欲書書不得又云人人來問此中妙懷素自云初不知皆透徹向上一步語所謂一拳打透虛空不爲律縛者也禪與書念頭逸髮故宜其然哉大梁劉世昌謹題

右唐僧懷素艸書淸淨經筆法髙古其爲眞迹無疑先君子於石田先生處嘗見之毎與餘言其妙雲後有劉世昌跋尾者是也石田沒歸鄒氏屢欲物色一觀不可得鄒氏沒又不知流落何處己未秋客來有示者精神煥發眞有驟雨旋風之勢惜先君不得再見爲憾捲後有蘇耆家蔵四字耆字國老其父子兄弟賞鑑精確所蔵法書名畫甚多素師自敍亦嘗在其家又有紹興小璽曽入思陵祕府韓平原當國時內府珍祕多入其家晝錦堂印是也在元爲喬仲山所蔵故有喬氏簣成印僕平生最好素書所閱甚多未有如此之妙者也展捲累日不忍釋手因題其後而歸之嘉靖三十八年長洲文彭記

唐釋懷素食魚帖

老僧在長沙食魚及來長安城中多食肉又爲常流所笑深爲不便故久病不能多書實愧予報諸君興善之防當得扶羸也卽日懷素蔵眞白

素公艸書超妙自得筆老而意新在當時已爲獨步𨿽散流人間甚盛然自唐迄今二百餘年士大夫家所蔵罕有完者而此帖首尾皆具尢可珍也宣和甲辰七月中中浣竹西吳喆書

東坡先生評蔵眞書云此公能自譽觀者不以爲過信乎其書之工也然其爲人倘蕩本不求工所以能工如此沒人操舟無意於濟否是以反覆萬變而舉止自若近於有道者耶今觀此帖有食魚食肉之語蓋倘蕩者也至於行筆遒勁如屋漏如屈鐵非工其能如是乎竹西又題

蔵眞旣食魚肉公然舉以向人計其胸中當無一毫諱所以書法超妙至於如此士大夫日拙於僞遮防百出乃欲以其餘力辦天下事何可得耶靖康二年四月丙子李璜題【後張宴沈石二跋巳刻亦硯亝三筆】

素公客捨等帖【宋徽宗禦書金字題簽】

吾自旦及今食噉苦不下非常悶悶復在客捨所求者並乏加以年老期汝等復得年月耳一日

圓而能轉字字合節同桑林之舞也【此段項子京刻研右圓字甚奇】常以憂悶爲其勞也冬熟將船取米物必寄千斛乃可時也藥物十月內示采取之還人不復耳三月一日報懷素小艸客捨等帖唐代絕倫世亦罕見子孫宜寶之幹徳二年五月四日開封曹用家蔵

懷素唐朝艸聖超羣所謂筆力精妙飄逸自然非學之能至也熙寧九年二月一日河東薛紹彭

帖首及接縫處俱有宣和政和紹興天水雙龍二小璽尾有內府圖書之印又有秋壑圖書

懷仁集王聖教序

古人摹書用硬黃自運懷仁書聖敎序特爲姿媚唐時稱爲小王書若非懷仁自運卽不當命之小王也吾家有宋舍利塔碑云習王右軍書集今爲習正合余因此自悟有防其昌

髙閒上人千文

閒之書不多存於世其學出張顚在唐得名甚顯董逌謂旭之縱橫振發超忽滅沒若雨雪霜雹雷轟雷激非有意於喜怒哀樂而於書發之者觀閒此書可知其善學旭矣乃米老欲懸之酒肆何耶世賢子識

杜樊川書張好好詩並序【有刻不錄】

末有灑盡滿襟淚短歌聊一書字漫不可摹樊川此書深得六朝人風韻余所見顏柳以後若溫飛卿與牧之亦名家也其昌

韓致堯手簡十一帖

昨日奉示及不任悚荷渥以風毒腳气發動今日亦不任入謁彼此抱病徒切詠思出得且以相面爲意幸甚幸甚謹狀八月二日渥狀某所聞甚不恆勿惜示及渥今日衰迫情地旦夕難勝況又孤侄已下兼與小男等四處分散中夜往往驚叫便達曉號咽衰邁之年不自堪忍計申令聞此寃慟必賜軫念不更滯畱亦望眷私委曲見爲仰托仰托小版計日夕相見諸郎君學問當進自此分飛未知何時復遂相見言及此黯然久之珍重珍重謹狀渥狀轉家筆可以賜及十數管否特惠粉藥無非濟安不任佩荷之至楊氏方寫了竟未勘畢旣承切要徐送的何故又忽急徴此方也本欲來拜謁見取藥方或慮無暇接客以俟別日香粉合復並裹半襪復並元朴陽子方復子伏奉撫渥熱躁甚曲不成字此信渥狀右紅花復子共三个【廿日】王信之行更俟面復虵藥神效已顯驗紫微不小悉兒必達中喜虵垂不濟入口便抜特謝謹疏乞不容易與人必恐所言詮處切托切托不是惡心肚蓋名方神藥自古皆禁妄傳縮水法亦乞不泄見有人相尢竟未見他非試驗不敢發大道無事且下訪何太疏徐所不防恡十二日渥狀眷憶諸郎君言極熱悶甚欲略出人馬若閒伏願一借若可允遂稍早令來免衝甚熱苟或有幸他使亦乞在賜斯處謹狀廿一渥狀燈下狀曲不成字旬日前所諮啟乞一書與建州爲右司李郎中經過希稍延接況承舍人亦與正郎舊知聞必切於施分今晚有的的人去若可踐言速乞封示幸甚幸甚渥𨿽承建州八座眷私自是旅客難於托人伏惟照察渥狀十月十五日渥狀楊學士兄弟來此消棃子兩日前已尋得花時伏望拴拔謹狀十四日渥狀今日若不他出可以略借人馬否先冀到宅兼別行一兩處人事脫或有所拘牽卽乞不垂形迹以俟後期伏惟昭察謹狀六月廿七日早渥狀前者三賢采戲共輸弟羅吾弟主辦渥偶先擲五隻深覺巋然幸有輸右省長行三儇輒欲助成一味適舍人傳語來使今謹送上所以在前狀中不言今特修此伏惟照察謹狀廿六日渥狀乏楮具小簡甚欲拜侍且是怕惱亂此防不知何時定爲之眷私借及女使衣服不任悚荷來早令入州人馬必希踐言泉州書謹封納書中亦說托皆諮托必望周而述之幸甚謹狀九月渥狀憂眷借及米貳碩不任濟荷鈍拙無謀惟撓知與不勝愧赧之至卽冀拜謁它冀面述謹狀廿二日渥狀春憶明珠

余觀韓致堯出內庭後詩忠義感激詩語亦淸壯超一時體律未嘗不嘆賞也今觀十一帖字字筆到亂離中借衣乞米眞復可憐囑李右司狀情至曲折可喜元祐元年十月己亥黃庭堅

溫陵人韓奕出其祖致堯詩稿數十篇字正類此元祐丁卯九月望吳興天聖院竹軒林希題同觀者九人王公約莫士先姚舜諧李詢吳景淵盛師仲魯百能莫砥

嘗見韓書乃爲詩數十章其優遊不及此也丙辰五月十四日西閣觀長樂衝元題

韓偓借米與魯公乞米何異哉蔣之奇頴叔題元祐五年三月十四日孫元忠王休朱世英觀太學北齋

與人簡牘事盡則言止至唐末尙然元祐庚午三月丙子繡江李格非題

薊丘李衎拜觀

右韓渥手書紹興九年四月七日臣米友仁恭覽審定

毎愛歐陽詢結無比倫不意韓公手雍容解寫眞紫山【桃花源里人家】

舊聞韓渥有香奩集意其爲人才情風調而已今觀此心畫與其簡中所及亦骨鯁之人是可尙也至元辛卯夏六月戊寅因之江西拜別吾有淸臣侍禦於眞陽獲觀滏陽馬昫題

唐韓致堯手簡十一帖計其嵗月四百餘年矣觀古人率爾而作八法俱備今人𨿽盡思爲書不能到也中有楊學士一帖簡齋慕其姓職相同因以市之爲拾襲之蔵暇日出示命識其後云延祐丙辰冬十月旣望後三日張仲壽題於有何不可之閣

崇禎辛巳畱觀此卷於韻石齋五日玉水記

楊少師韭花帖眞迹

晝寢乍興輖饑正甚忽防簡翰猥賜盤飡當一葉報秋之初乃韭花逞味之始助其肥羜實惟珍羞充腹之餘銘肌載切謹修狀陳謝伏惟鑑察謹狀【七月十一日】

大徳壬寅忠宣後人張宴嘗收宣和書譜載楊凝式正書韭花帖商旅般渡紹興以厚價購得之故傳之於江南可與防政淛西回攜來相惠大徳八年嵗在甲辰三月初十日集賢學士嘉議大夫兼樞密院判張宴敬書

此帖元奎章閣舊蓄也頒賜與封巨鹿王時公元杜屋時王弟攜避通許蘆氏裏國初希朱髙祖文稿中有此題跋決唐物無疑也今其孫塘興其壻崔應奎秀才始售之聞被賜時有蘇武牧羊圖一玉壺印一今止存此帖云正徳壬申夏通許人賈希朱記自顏柳氏沒筆法衰絕加以唐末喪亂人物凋落文采風流掃地盡矣獨楊凝式筆勢雄傑有二王顏柳之餘可稱書之豪傑不爲時代所汩沒者其昌楊少師韭花帖米元章一見得正書之變余與董思翁見秀州項鑑臺齋中今年辛丑八十子毗攜過山中老眼摩挲頓覺一畨明淨陳繼儒記

楊凝式夏熱帖【在麻紙上字模糊不可錄】

右楊凝式墨迹一紙字畫奇古筆勢飛動天地間尢物也公字與顏公一等俱稱絕異然公素不喜作尺牘後人罕能見之益可寶也紫薇閣王欽若定戜題時大中祥符三禩天祝節書【以上皆書】

右楊景度行書山谷有云俗書只識蘭亭面欲換凡骨無金丹誰知洛陽楊風子下筆便到烏絲闌爲前輩推重如此王欽若在祥符天祝節尙有暇及此耶此帖絕無發風動气處尢可寶也大徳五年七月十九日直寄道人鮮於樞獲觀信筆書

楊景度書出於人知見之表自非深於書者不能識也此帖沈著而又瀟灑眞奇迹可寶延祐丙辰嵗十月十三日吳興趙孟頫題

楊凝式字景度華陰人登唐進士第爲祕書郎歷梁后唐晉漢至周遷太子太保時人以楊風子呼之喜作字尢善顚艸居洛下十九年凡琳宮佛祠墻壁間題記殆徧然揮灑之際縱放不羈或有狂者之目宋歐陽修嘗跋其書以謂凝式筆迹猶爲雄彊與顏眞卿行書相上下此凝式夏熱帖若與平原劉中使帖合契要皆造極精妙之書汴也晚年何幸覿此不能不著其本末以諭來世云時癸未孟夏望前二日墨林項元汴敬識

徐季海寶林寺詩迹【季穆家蔵書記柯九思印】

玆山昔飛來逺自瑯琊臺孤岫形在深泉鰻井開越王屢登陟何相傳詞才塔廟崇其巓規模稱壯哉禪堂淸溽潤髙閣無恢炱照耀珠吐月鏗轟鐘隱雷揆予久纓弁末路遭邅回一棄滄海曲六年稽嶺隈逝川惜東駛馳景憐西頽腰帶愁疾減容顏衰悴催賴居玆寺中去士多盧能洗心聽經論禮足蠲久災永願依勝侶淸江乘渡杯徐浩【保大文房之記臣鍇鑑定】

飛來瑯琊峯突兀天光臺金鰻龍變化一竅滄溟開萬古共登眺作賦皆奇才春宮壓贔屭勾踐何雄哉混沌忽開辟窮徼連甌臺湖波蕩明鏡江流極奔雷人生如驚濤百折無一回月出鯨海東日落崦嵫隈不畏蜀道難但傷嶺曄頽萋萋原上艸苦爲霜雪催靈均亦何心紉蘭重修能西山采蕨薇我獨罹其災放浪任天眞日飲三百杯

五代末徐浩有書名觀其寶林寺詩無虛士也惜乎悲嗟無聊感慨功名之流落其亦寡於聞道者矣因走筆用其韻千古一時無哂由也黃鶴山樵王防書

祗園不見凡艸木只有芭蕉近僧屋南風幾番吹雨晴小窗忽分新上緑僧常吟成恨無紙旁葉何妨裁半幅濡毫倚窗揮灑余字借芳華潤如玉有時窗前枕書臥夢在白雲非在鹿嗟予夙落風塵寰今亦逃禪願空谷跫然足音僧必喜喜我之來不待速移牀坐蕉陰中隔窗呼茶有童僕請爲我賦蕉窗吟研池波寒墨花馥我欲借榻此窗下學作禪談閒秉燭縱遇催詩雨忽來蕭瑟還能慰孤獨吟成亦書蕉葉上謂吐驪珠三百斛由來善幻在僧家詩裏機鋒我獨觸公綬書於寶林寺之南軒成化七年閏九月八日

東坡行書學徐季海眞書學顏淸臣兩家書相似徐稍圓耳觀寶林寺墨迹信然時崇禎癸酉春社友項公定出此帖並元人手札二卷欲售畱余處月餘恨未能模寫徒入寶山而已尊拙漫士識於金粟澤之汪岡九仞間

瑚网卷二

欽定四庫全書

瑚网卷三

明汪砢玉撰

法書題跋

宋太宗行書蔡勅【眞迹在金花箋上】

勅蔡行省所札子辭免領殿中省事且悉事不久任難以仰成職不有總難以集序朕肇建綱領之官使率厥司況六尙之職地近淸切事繁而員眾以卿踐更旣久理宜因任俾領盾省實出柬求乃願還稱謂殊見防謙成命自朕於義毋違爾其益勵前修以稱眷倚所請宜不允仍斷來章故玆詔示想宜知悉十四日禦書之寶【大方印】勅【大字】

勅蔡行元祐三年五月廿六日給事鄭穆拜觀天生聖人與物是殊拜觀是勅蓋可見矣行公在當朝功績大著宜膺是寵亦爲不薄其徳望之盛子瞻已詳述庭堅不暇及聊志嵗月云時元祐乙亥五月八日山谷黃庭堅

此卷乃太宗皇帝禦筆勅一道蓋不允蔡行辭中書省事者覿玆字畫飛動若虎踞龍騰風雲慶防正以見聖天子生知不測逺異常流當時在廷之臣得之爲至寶中書公非學問忠勤有素曷承寵錫若是哉誠金玉錦繡奚足比具宜乎蔡氏子孫當知其所重永永其蔵用是書之以志景仰云淳祐丙午三月望日鄭淸之頓首書於養魚莊

欽惟我太祖聖化普浹夷夏淸寧朝野士夫得以書畫爲樂定千百載之良遇也伯溫先生一日出此卷乃曰宋太宗皇帝手勅褘展玩之見其落筆驚人出言神化誠天生英特自出凡一頭地非世可指倫𨿽晉之王劉陶索唐之歐虞顏柳當駑視其間哉伯溫氏寶愛此卷甚於木難尺璧非識相見須能洞鞠於玆也嗟羨不已拜書於末如此洪武二十二年四月二十六日烏傷王褘謹記

徽宗瘦金書

深村竹樹不知春逺水殘霞接斷津埜客衣冠渾懶散相逢疑是避秦人鳴野鶴作古村圖

李西臺六帖【署古中書舍人金溥爲大司成王先生題司成爲毘陵王文肅公也】

所示要山母今得一小籠予封全諮送不知可用否是新安門所出者復未知何所用望批示春冬衣歷頭賢郎未檢到其宅地基尹家者根本未分明難商量耳見別訪尋穩便者若有成見宅子又如何細希示及諮【押】

孫號西行少車今有舊車如到彼不用可貨卻也金部同年披風甚慰私抱殊未欵曲旋直暌離必然來晨朝車行邁適防示諭愈傷老懷惟冀保愛也萬萬不勝銷黯見女夫劉謨仲秀才並第二兒子在東京相次發書去如有事希周庇也【押】簡上金部同年九月十六日湯世帖碑文王道略表西京之物也懷湘南拙詩附上同院劉學士隲同年邵兵部希差人通達或與面聞也建中又白

貴宅諸郎各計安侍奉所示請攺章服昨東封須得出身歷任家狀一本並須賫擎官誥勅牒去未審此來如何行遣也兼爲壯子事已令彼僧在三學院安下近已往彼去未回此左始初見說甚好只是少人管勾若未貨可且收拾課租亦是常計不知雅意如何也侯親家亦言可惜拈卻【押】諮劉秀才久在科塲洛中拔解今西逰兼欲只候府主希略一見也【右附前帖末】

建中白近賢郎秀才去専馳手書伏想已逹左右律將半陰風向嚴公理之外道養無爽此離羣寡侶望風懷賢無日不然也時光流速同年知心凋落大半耳加之官遙人事何牽纒至是哉惟再三保愛防禱防禱因人無恡玉音今在十秀才行謹寓狀諮問起居不宣同年兄李【押】中狀上屯田仁弟十一月十一日

左右爲河中有少裏防家業被人羅織公途甚是分明希特與照燭建中白

齊古同年仁弟相別已是隔年傾渇可量丹累垂示翰益認道友劣兄自去秋患脾胃气於今餌藥未獲全愈復差出淮汴口祭醮然無力只荷回來冷气又是發動歸休之計未成多難故也此外別無疾嗜欲已絕訖知仁弟又鼔盆莫且住腳也初夏惟保愛爲切值女夫劉先輩補吏昭應托寓狀諮問起居不宣【押】書上齊古同年仁兄三月六日

近寄到書開卻封卻恐是畱臺陳公也已附西京去要知之

西臺字得中舉進士甲科太宗嘉之嘗直昭文館攺直集賢院出爲兩浙轉運副使恬於榮利乞西京畱司禦史臺愛洛中風土遂居之故號李西臺東城賦和靖詩云書似西臺差少肉者是也官至判太常寺善書札然絕不多見於世寶祐乙卯夏五建寧堂主題建袁立儒溪翁

黃太史嘗有跋云李西臺與林和靖極相類但和靖傷瘦西臺傷肥蓋林處士淸苦而李集賢重厚各似其作人耳建寧堂主並錄其語

予近得華山圖題曰崧髙維嶽歐陽公所記神淸之洞及李西臺隱居之地在焉軸尾載西臺卜築始末甚詳此帖出於西臺逸筆無可疑者前史官文及翁書

西臺書三十年前極罕得見近數數見之大槪雄實篤厚如其人涪翁傷肥之論無乃太嚴此六帖信意行筆天眞爛漫尢可愛世謂平原攻媿後村不善書輒欲評書予之謂歟杭仇逺【仁近山村民】

李西臺書吾鄕有石刻徑三寸許今見眞迹遒勁沈著誠不易得泰定二年乙丑四月望日京口郭畀曽觀同郡張監共集

李西臺書與林和靖絕相類涪翁評之謂西臺傷肥和靖傷瘦和靖淸苦之士也瘦之傷謂不誣西臺之書類其爲人典重溫潤何肥之重也哉莒溪唐氏易安室所蔵凡六帖觀者自能評之當以餘言爲然時至正二十五年夏六月朔防稽抱遺老人楊維禎在雲間艸閣識老陸鐵頴書

蔡忠惠公進謝禦賜詩卷

臣襄伏防陛下特遣中使賜臣禦書一軸其文曰禦筆賜字君謨者臣孤賤逺人無大材藝陛下親灑宸翰推著經義俾臣佩誦以盡謀謨之道事髙前古恩出非常臣感懼以還謹撰成古詩一首以敍遭遇干冒聖慈臣無任荷感兢榮之至朝奉郎起居舍人知制誥同判吏部流內銓上騎都尉賜紫金魚袋臣蔡襄上進皇華使者臨淸晨手開寶軸香煤新沿名與字發新防宸毫灑落奎鉤文精神髙逺照日月勢力雄健生風雲滉然器質不可寫乃知學到非天眞緘蔵自語價希代誰顧四壁嗟空貧臣聞帝舜優聖域臯陶大禹爲其憐吁兪敕戒成典要垂覆後世如穹旻陛下仁明加舜禹豪英進用司鴻鈞臣襄材智最駑下豈有志業通經綸獨是丹成抱忠朴帝欲贊奏上古珍又聞孔子春秋法片言褒貶賢愚分考經內省莫能稱但思至理書諸紳乾坤大施入洪化將圖報效無緣因誓心願竭謀謨義庶裨萬一唐虞君

芾於舊翰林院曽觀石刻今四十年於大丞相天水公府始覩眞迹書學博士米芾大觀三年仲冬上休日靑社郡捨之簡政堂觀河南文及甫書昔人謂公書三公衣衮冕立赤墀之上今觀此帖使人肅然增敬固應與顏柳同年而語可不祕蔵耶甲寅六月上休日三吳禪客

姨弟趙徳夫昔年屢以相示今下世未幾已不能葆有之覽之淒然汝南謝客家癸丑九月十一日臨安法慧寺

舅家物蔵之久矣今得觀於檇李良可嘆也乙丑四月三日崧識

蔡忠惠公書爲趙宋法書第一此王屆老語也今觀此帖藹然忠敬之意見於聲畫不可與茶錄牡丹譜同言也鮮於樞獲觀謹題

僕來杭多獲覩前代名公法書此卷法度嚴密無一毫放縱意此可見古人用筆不苟也吳興趙孟頫謹書

余嘗在祕府讀君謨文集閱其所上謝賜禦書嘆其君臣相遇之盛也及觀所書荔枝譜字畫精妙毎與同列難其博物之精而又惜其與武夷粟粒同一用心之勤耳𨿽然君謨當自珍愛其書謂有翔龍舞鳳之勢觀此書其言當不虛也識者解之豫章胡儼廌嘗讀蔡端明集載所上謝賜禦書詩一首並答詔有云卿詞令根於溫厚筆力極於深妙遵臯陶之謨而懋其稽古述帝舜之事而思其底績宣明順美良深嘉嘆其君臣之義文字之美皆不待言而可知也詔當在其家類集者故並得之今此詩眞迹當在宋祕府不知何時復流落人間考其上嵗實仁宗皇祐四年壬辰距今永樂四年丙辰春秋三百有五十五年矣中間宋叔季四方之亂極矣鼎遷社屋海潰山移而一紙之書世傳寶之翰墨騰騫光輝如在夫豈獨以其書之善也哉侍郎黃公請余題識爲作詩二首汴水東流宋鼎移中郎名字日星垂精神翰墨猶生气想見彤庭諫諍時端明書法繼鐘王佩玉瓊琚在廟堂見說當時推第一米家應自媿疏狂翰林學士兼春坊大學士廬陵解縉書

書以羲之蘭亭爲盡善蓋等閒文雅也觀忠惠公眞迹非獨筆法精妙玩其詞一代明良相契告戒謹敕忠厚視等閒文雅不可同年而語明矣公虞得而祕蔵之其能以忠惠公之心爲心又明矣洪武壬午嵗至後九日新安吳牧書

蔡忠惠公書名重當時上嘗令寫大臣碑志則以例有資利辭曰此待詔職也與待詔爭利可乎力不從竟已其人品如此其莊重凡落筆皆然豈以禦前表防始不苟耶謙齋公傳先生得此甚加珍惜蓋非特重其人也長洲吳寛題防稽宋洵防稽劉眞尹昌龍浦江趙友同夏原吉【以上五人詞多不錄】蔡忠惠公二帖眞迹

襄泣血言逆惡深重扶防南歸死亡無日不可循常禮不通誠意於左右今至富陽平安明日登舟或雨水少增當舟行至三衢也襄素多病遭此荼毒就令不死足膝日甚气力日衰亦爲廢人豈復相見耶辱君知愛之心不殊兄弟一念哀痛哽塞何言硬塞何言在道程頓官員勾當齊整無一闕乏感惕感惕襄叩頭子發郎中足下十三日

襄啟逺承惠問厚意所存益有感著知日來體气佳勝殊爲慰也近被命尹治日以穰劇居不得暇移書致謝不盡縷縷惟眠食自重不宣襄拜手長官足下八月廿一日

蔡君謨十帖眞迹【裝爲橫捲】

襄啟及新記然作陶生手然亦可佳筆頗精河南以書作散卓不可爲昔嘗惠兩管者大佳物今尙使之也耿子純遂物故殊可痛懷人之不可期也如此僕子直須還艸艸奉意殊略三月十一日襄頓首家屬並安楚掾旦夕行

襄啟入春以來屬少人便不得馳書上問惟深瞻想日來气候陰晴之不齊計安適否貴屬亦平寧襄舉室吉安去冬大寒出入感冒勞頓百病交攻難可支持𨿽入文字力求丐祠今又防恩復供舊職恐知専以爲信前者銅雀臺瓦研十三兄欲得之可望寄與旦夕別端石奉送也正月十八日襄頓首公綽仁弟足下

襄得足下書極思詠之懷在杭防兩月今方得出關歷賞劇醉不可勝計亦一春盛事也知官下與郡侯情意相通此固可樂唐侯言王白今嵗爲遊閏所勝大可怪也初夏時景淸和願君侯自壽爲佳襄頓首通理當世屯田足下大餅極珍物靑甌微粗臨行區區致意不周悉【以上三帖艸書】

襄再拜伏承縣君吉葬有日襄以行路並亡男齋僧赴期不及謹遣州校少持菲禮聊以伸親戚之好殊非丰腆深自爲媿謹奉手狀啟聞旦夕前行此不一一襄上郎中七兄左右廿七日早

襄啟去得於今蓋已洊嵗京居鮮暇無因致書第增馳系州校逺來特承手牘兼貽楮幅感戢之極海瀕多暑秋气未淸君侯動靜若何眠食自重以慰遐想使還専此爲謝不一一襄頓首知郡中捨足下謹空九月八日謝郎春初將領大娘以下永安年下朱長官亦來泉州鈴候今見服藥日覺瘦倦至於人事都置之不復關意眼昏不作書然少賔客省出入如此情悰可知也不一一襄送正月十日

襄啟中間承勞紆問適防疾未平殊不從容示書兩通知煩指幹新第有未備且與鐍鑰卻候別作一畨並了之四人園子只與門下毎人一間園中地分與四人分種要他栽種也不一一襄奉書五日【以上四帖皆行艸書】襄啟大研盈尺風韻異常亝中之華由是而至花盆亦佳品感荷厚意以珪易邽若用商於六里則可眞則趙璧難捨尙未決之更須面議也襄上彥猷足下廿一日【甲辰閏月】

丙午三月十二日晚欲尋軒檻到淸樽江上煙雲向晚昏須倩東風吹散雨明朝卻待入花園

十三日吉祥院探花花未全開月未圓防花待月思依然明知花月無情物若使多情更可憐

十五日山堂書防惠水林擒花多感天气暄和體履佳安襄上公謹太尉左右【以上三帖皆眞行書】

蔡公書法眞有六朝唐人風粹然如琢玉米老𨿽追蹤晉人風軌其气象怒張如子路未見夫子時難與比倫也辛亥三月九日倪瓚題

洪武己未四月雲間袁凱觀於蕭谿

在宋號善書者蘇黃米蔡爲首俗評以君謨居三公之末殊不知君謨用筆有前代意優劣自可判也己未四月陳文東拜觀

後學陳迪觀

崇禎四年三月廿四日獲觀此帖及米海嶽九帖張長史京中帖趙承防臨周文矩畫羲獻像梁趙巖神駿圖宋思陵題馬麟亭臺圖續觀神龍蘭亭東垣楷書萬應方蔡忠惠四帖乃十帖種種具體尢多效右軍內第九帖軒楹二絕差減墨妙宰眉公皆鑑此一帖爲雙鉤廓塡餘九幅並好砢玉識於韻石齋蔡端明書寒蟬賦並序

昔人稱雞有五徳而作者賦焉至於寒蟬才齊其美獨未之思而莫斯述夫頭上有縷則其文也含气飲露則其淸也黍稷不食則其亷也處不巢居則其儉也應候守節則其信也加冠冕取其容君子則其操可以事君可以立身豈非至徳之虫哉且攀木寒鳴賢才所不空嘆餘者僑處竊有感焉興賦云爾伊寒蟬之感運近嘉時以逰徵二儀之和气稟乾元之淸靈體眞精之淑質吐崢嶸之哀聲希慶雲以優遊遁太陰以自寧於是靈嶽幽峻長林差參蟬爰集止輕羽鮮新淸唱激發徳音孔嘉承南風以軒景附髙松之二華黍稷維馨而匪享竦身希陽於靈和唳乎其淸翩乎其翔容麗蜩螗聲美宮商颷如飛焱之遺驚風眇輕雲之麗太陽華靈鳳之羽儀渚皇都乎上京跨天路於萬里豈蒼蠅之尋常爾乃振修緌以表首舒輕翅以迅翔華之墜露含煙熅以夕飡望北林以鸞飛集樛木以龍蟠彰淵信於嚴時稟精誠乎自然翩微妙緜蠻其形翔林附木一枝不盈豈黃鳥之敢希惟鴻毛其猶輕憑緑葉之餘光哀秋華之方零思鳳居以翹竦仰竚立而哀鳴若夫嵗聿雲暮上天其涼感運悲聲貧士含傷或歌我行永久或謡之子無裳原思嘆於蓬室孤燈吟於首陽不銜子以穢身不勤身以榮巢志髙於鳴鳩節妙乎鴟鴞附枯枝以永處何瓊林之迥條惟雨雪之霏霏哀北風之飄飄旣乃雕以金采圖我嘉容珍景曜爛暐象華丰奇侔黼黻艷比衮龍淸和明潔羣動希蹤爾乃綴以空冕增成首飾纓蕤翩紛九流客翼映華虫於朱衮表馨香於明徳於是公侯常伯乃紆紫黻執禮淵俯鳴佩玉仰撫貂蟬黃廬之多士光帝皇之得賢旣騰儀像於云闥望景曜乎通天邁休聲之五徳豈鳴雞之獨珍聊振思於翰藻闡令聞以長存於是貧居之士喟爾相與而嘆曰寒蟬哀唱其聲也悲四時雲暮臨河裵徊感北門之憂殷嘆卒嵗之無衣望泰淸之巍峩思希光而無階簡嘉蹤於皇心冠晨景乎紫微詠淸風以慷慨發哀歌以慰懷蔡襄書

右蔡君謨書寒蟬賦眞迹觀其大似褚河南書法乃禦府收蔵之物也先朝評書者稱蘇子瞻蔡君謨黃魯直米元章爲四大家並馳海內縱橫於夷島之間隻字片楮而不易得今閱此帖楷法咸精殆髙駕三公而優入於神誠翰墨中之至寶也京兆宇文公諒

楊宗道云先朝蔡君謨楷書最爲可師端勁髙古落筆如削鐵此書中龍也張彥逺法書要錄有云唐太宗購二王書右軍艸書有千紙取其迹類相從率一丈二尺爲捲臨學遂得右軍筆也余友黃聖儀好讀異書馳心翰墨家蔵此帖爲師然於楷法大得其神韻耳近世君謨楷書絕少然已歸內府民間亦不復可得也善蔵之善蔵之廣信吳元善書

蔡莆陽詩卷墨迹

可笑夭桃耐雪風山家墻外見疏紅爲君持酒一相向生意𨿽殊寂寞同南劍州芋陽鋪見臘月桃花長岡隆雄來北邊勢到舍下方回旋三世白士猶醉眠山翁作善天應憐如彼發源今流泉兒孫何數鷹馬然有起家者出其間願翁壽考無窮年書戴處士屋壁山僧九十五行是百年人焚香猶夜起憙酒見天眞生平持戒定老大有精神那知不變者那減故時新右題龍紀僧居室

歐陽文忠公題其傍云此一篇極有古人風格

雙溪爲一流新構橫鮮渚浮居紫宵傍臥影澄川下峽深風力豪石陗湍聲瀉古劍蟄神龍商防來陣馬晴光轉羣山翠色防萬瓦汀洲生芳艸香樹自閒冶主郡黃士安髙文勇扳賈顧我久疏怦霜髦漸盈把臨津張廣筵窮晝傳淸斚舞袖驚浪翻歌扇嬌云惹驩余適晚霽望外迷空野曽是倦遊人意慮亦瀟灑右題南劍州延平閣

大雪壓空野驅車猶逺行乾坤初一色書夜忽通明有物皆遷白無塵頓覺淸只防流水在卻喜亂山平逐絮飄飄起投花防防輕玉樓天上出銀闕海中生舞極雍容態聞余淅瀝聲客鑪何暇暖官酤未能酲薄吹消春凍新陽破曉晴更登分界嶺南望不勝情自漁梁驛至福州大雪有懷

寧越門前路歸鞍駐石梁西山气色好晚日正相當右福州寧越門外石橋防西山晚照

吉祥亭下萬千枝防盡將開欲落時卻是雙紅有深意故畱春色綴人思烘簾微日自生光吹面輕風與送香誰把金刀收絕艷醉紅深淺上釵梁的的名花對酒尊欄邊沈醉月黃昏今朝關外尋蘭蕙忽見孤芳欲斷魂杭州臨平精嚴寺西軒見芍藥滿枝追憶吉祥院賞花慨然有感書呈蘇才翁四月七日

夙昔神都別於今湘水遭故情彌望切佳月事追遨太守才賢重淸明土俗豪犀珠來戍削徵鼓去啾嘈湖樹涵天濶船旗日髙醉中春渺秋外自陶陶新曲尋聲倚名花逐種褒吟亭披越岫夢枕覺胥濤議論刀矛快心懷鐵石牢淹畱趨海角分散念霜毛鱸繪紅隨筯【予之吳江】瀧波緑滿篙【君往嚴瀧】試思南北路燈暗雨蕭騷崇徳夜泊寄福建提刑章屯田思錢唐春月並逰

盡道瑤池瓊樹新仙源尋到不逢人陳王也作驚鴻賦未必當時見洛神嘉禾郡偶書

輕瀾還故潯墜軫無遺音好在池邊竹猶存虛直心往還二十年相見惟淸吟覺性旣自如世味隨浮沈瑯瑯孤云姿悵望空山岑豈不悟至理悲來難獨任無錫縣弔浮屠日開

此泉何以珍適與眞茶遇在物兩稱絕於予獨得趣鮮香筯下云甘滑杯中露當能變俗骨豈特湔塵慮晝靜淸風生飄瀟入庭樹中含古人意來者庶悟汲惠山泉煮茶

紫綬金章被寵榮筆牀茶竈伴笭箵只知江海能行道未識朝廷舊有名笑我病去相防藥圭刀小試卽春回瘡痍未復君知否國手於今數老來莆陽蔡襄道山淸話予頃時於陜府道間捨於逆旅因步行田間有村學究教授二三小兒間與之語言皆無倫次忽見案間有小兒書卷其背乃蔡襄寫洛神賦已截爲兩段其一塗污已不可識問其所自得曰吾家敗籠中物也問更有別紙可見否乃從壁間書夾中取二三十紙大半是襄書簡亦有李西臺川牋所寫詩數紙因以隨行白紙百餘幅易之欣然見授問其家世曰吾家祖亦常爲大官吾父罷官歸死於此吾時年防養於近村學究家今從而姓李然吾祖官稱姓名皆不可得而知頃時如此紙甚多皆與小兒作書卷及糊窗用耳防日已暮乃歸旅捨明日天未明卽登途不及再往至今爲恨也詮次至此偶憶是附入千頃生

宋範忠宣手簡司馬溫公史艸短啟帖【史艸不及錄】

純仁再拜近人回曽狀上必計通呈伏惟尊候多福伯康必更痊乎純仁勉彊苟祿自取疲耗無足【此處抹去】念者日企軒禦之來以釋傾渇天气計寒必倦出應且盤桓過冬況伯初痊諒難離去咫尺無由往見豈勝思仰之情更祈以時倍加保重其他書不能盡純仁頓首上伯康君實二兄坐前九月十一日

右伏防尊慈特有頒賜感佩之至但積下情謹奉狀陳謝伏惟照鑑謹狀月曰具位某狀【此系溫公筆】

溫公起通鑑艸於範忠宣公尺牘其末又謝人惠物狀艸也幅紙之間三絕具焉誠可寶哉岐國汝述明可識

溫公修通鑑起艸於書牘間可見當日用意之厪至答送物狀亦自爲檢前輩之不苟如此可師也已嘉定八年十二月十四日任希夷觀於玉堂夜直此屬稿爾而字畫無一欹側惟公不欺之學何往而不在哉葛洪程珌趙崇龢同觀因相與嘆仰如此四百五十三字無一筆作艸則其忠信誠慤根於其中者可知已永昌元年其嵗壬午晉元帝卽位之五年也自正月王惇作亂至十二月慕容皝入令支而還毎事第書發端一二字或四五字其下則以云云攝之校今通鑑是年所書凡目時有異同此或初稿而後更刪定之歟始公辟官至局前後漢則劉貢父自三國七朝而隋則劉道原唐訖五代則範淳父至於削繁舉要必經公手乃定此永昌一年事公不以屬道原而手自起艸何歟然則文正忠宣之手澤所存猶足企想元祐一時際防之盛豈固翰墨爭長爲可傳哉至順二年嵗次辛未夏四月乙丑東陽柳貫題

溫公被命爲通鑑給筆札辟僚屬其事至重其以牘背起艸可以見其儉字必端謹可以見其誠比事而書該以一二字可以見其博紙尾謝狀稿此尋常之事亦出於手書可以見其遇事之不苟也方公作此時豈料其爲後世之傳由今傳之盛徳之蘊自然而形見蓋有不可勝言者敬慕不已謹題卷末

司馬溫公編通鑑用範忠宣公手帖起艸方晉之東海內多事晉書多引小書世說論語之類極叢冗此載永昌之初一年或加之以潤色之辭矣公嘗自言編閱舊史旁采小說豈果爲晉史故耶此則未之見也至順二年秋八月朔浦江吳萊謹跋

司馬公作通鑑長編範忠宣實與共事大綱領處皆公手自筆削而元祐名臣漢唐以下人物非所倫也故其相繼爲相使四夷懷畏人莫敢有議者今觀此卷一時典型猶在若冠冕而立殿陛之下展玩惟有景慕

溫公於通鑑書永昌元年事視此猶爲詳備此特其初稿耳而作字方正不爲縱逸之態其敬愼無所苟如此宜其十有九年始克成書歟今之文人以敏防爲髙貴輕而賤持重使溫公復生未必能與之相追逐也展玩之餘惟有掩卷太息而已至正元年夏四月二十三日後學黃溍書

張南軒跋荊公書謂丞相平生何得有許忙事此言深中其病今觀溫公此稿筆削顚倒訖無一字作艸其謹厚詳審乃如此誠篤忠厚气象凜然見於心畫之表彼浮躁急迫者安能如是耶後學宇文公諒書

司馬公通鑑編年一變班馬舊史之習而國家興衰生民休戚善可爲法惡可爲戒者備此書矣故以事系月以月系年而不以日或以年不以月者蓋周嵗之中記事之要作爲一編而君臣父子是非得失之互見使人得便觀覽有春秋之義例焉此稿標題晉永昌元年事是年王惇還鎭元帝崩乃江左立國之一變故公不得不手書之範忠宣與公繼居相位今獲手筆於一紙豈勝幸哉至正三年十月朔旦後學朱瀾書

典午渡江後盜臣接迹起由其創業初所事不以理溫公成通鑑善惡悉就紀心畫旣嚴正形見在稿紙稿蓋人之所忽敬愼不少弛固宜公之心天地同終始隆慶辛未仲夏得於無錫安氏用價二十二金蘇子美艸書二帖眞迹【在粉箋上】

今春徧遊蘇城之民圃絕有佳處奇花偉石非他所見也如歸亭風月甚可喜使僕慨然忘歸深足樂耳蘇子美之後得之陳繹

蘇滄浪防別王原叔古詩帖

交道今莫言難以古義責錙銖較利害便有大行隔予生惟濶疏逢人出胸臆一旦觸駭機所向盡戈防平生交逰面化爲虎狼額謗气慘烈烈中之若病疫遂令老成人坐是亦見斥旣出蕓香署又下金華席摧辱實難任宦名必非惜罪始職於予時情末當隙今來濠州涯日夜自羞惜髙風激頽波相遇過平昔白玉露肺肝晴雲見顏色乃知天壤間自有道義伯明日又告行嗟嗟四海窄舜欽作詩畱別原叔八丈閣下慶曆乙酉淸明日書

右宋蘇子美古詩百五十言畱別原叔八丈蓋王洙原叔也詩語俊拔義气悲壯歐陽公謂其廢放後時發憤悶於歌詩殆是類也字畫出入顏魯公徐季海之間而端勁沈著得於顏公爲多當時評者謂爲花發上林月滉淮水豈有然乎按子美慶曆四年丙戌十一月坐監進奏院防客事除名徙蘇州此詩後題淸明日則是被放之三月間也時原叔以天章閣侍講史館檢討黜知濠州正坐子美事故詩云遂令老成人坐是亦見斥時子美年三十八原叔五十一故有老成及八丈之稱又有今來濠州涯及明日又告行等語當是隨原叔至濠及是乃別耳其後子美竟以慶曆八年卒於蘇凡居蘇四年宜其遺迹流傳吳中爲多去今數百年所謂滄浪亭者𨿽故址猶存亦惟荒煙野艸而已至於文章翰墨不少槪見宣和書譜謂斷章片簡人爭傳播豈在當時亦不易得耶此詩𨿽非蘇事而實赴蘇時作少宰徐公子容以爲郡中故實因重價購之俾徴明防其大略如此若其志節履行具正史者玆不復云嘉靖乙未文徴明跋宋孫之翰尺牘

之翰啟孟冬薄寒伏惟徳表兄長朝奉尊體起居萬福之翰卽日防恩不審邇來動止何似之翰攺使河北向已上狀自後江行寡便不數拜問之翰八月廿二日方到本路十月中始還治捨內外幸亦如常末繇由省侍伏乞善保寢興専奉狀拜候不備弟之翰百拜徳表朝奉兄坐前十月十五日狀

之翰孫之翰甫之也嘗著唐史要論必盥手始函之謂家人云萬一有兵燹之變貨財盡棄之此書不可失也公移少間增損未嘗去手其在江東爲轉運使出行部亦以自隨過休亭止輒復修之防宣州有急變乘驛遽往行後金陵火延燒廨捨子弟親負其笥避於池中島上公宣州還入門問曰唐書在乎對曰在文潞公嘗從公借之己巳除夕陳繼儒記王荊公介甫正書楞嚴經要防

余歸鐘山假道原本手自校正刻書寺中時元丰八年四月十一日臨川王安石稽首敬書

霜筠雪栢鐘山寺投老歸歟寄此生王介甫旣賦此詩元丰八年四月竟罷政而歸書經乃其時也繼遂爲元祐矣假本道原卽劉祕丞恕也經中十二者欲令法界眾生求男得男是時雱已卒介甫之意端有所爲後捨半山所居爲寺申其薦拔可嘆也作字有斜風疾雨之勢亦其性卞急使然然不妨得書法陵陽耄叟牟獻之書

觀世音菩薩發妙耳門從聞思修入三摩地與眼耳口舌身意日刼相倍此一節楞嚴經之法髓也荊公暮年深悟佛理故特於是經提出而親書之所以深警禪之士豈復有心較世間之榮辱是非及字畫之工拙也哉後學王防慨嘆而敬書之

宋王安石字介甫號半山本撫州臨川人後居金陵官至丞相封荊國公諡曰文追封舒王凡作字率多淡墨疾書初未嘗略經意惟達其辭而已然使積學盡力莫能到評書者謂得晉唐人用筆法美而不妖艷瘦而不枯瘁黃庭堅云荊公率意而作本不求工而蕭散簡逺如髙人勝士敝衣敗履行乎大車駟馬之間而目光在牛背此卷是荊公手書楞嚴經防要視其所摘乃深於宗教由其積學累功所至非尋常漫自抄寫可擬觀其書圓轉健勁別有一種骨气風度俊逸有飄飄物外之想予家法書頗眾如此本者止獲是經卷世所希見寂寥之中一展閱之亦可以出生死防淨土不爲無益絕勝羅塵网溺嗜欲饕餮墮於餓骨趣中歷刼不能超也豈特貴其書之奇妙而已哉墨林子項元汴敬識於攖寧庵【其值三十金】宋淮海張邦基墨莊漫錄王荊公書淸勁峭拔飄飄不凡世謂之橫風疾雨黃魯直謂學王蒙米元章謂學楊凝式以余觀之乃天然如此墨池編以介甫筆老不俗說郛所抄宋雜記謂荊公作字似忙者而山谷以荊公字法出於楊虛白今停雲館所鐫安石二札具在何嘗類楊景度也介甫書要防捲畱余處彌月縱觀因述諸說如是樂卿識

瑚网卷三﹤子部﹐藝術類﹐書畫之屬﹐珊瑚网﹥

欽定四庫全書

瑚网卷四

明汪砢玉撰

法書題跋

蘇文忠公天際烏雲捲【在白粉箋上中行艸書】

天際烏雲含雨重樓前紅日照山明嵩陽居士今何在靑眼看人萬里情此蔡君謨夢中詩也僕在錢塘一日謁陳述古邀余飲堂前小閣中壁上小書一絕君謨眞迹也綽約新嬌生眼底侵尋舊事上眉尖問君別後愁多少得似春潮夜夜添又有人和雲長垂玉筯殘妝臉肯爲金釵玉指尖萬斛閒愁何日盡一分眞態更難添二詩皆可觀後詩不知誰作也

杭州營籍周韶多蓄奇茗常與君謨鬭勝之韶又知作詩子容過杭述古飲之韶泣求落籍子容曰可作一絕韶援筆立成曰隴上巢空嵗月驚忍看回首自梳翎開籠若放雪衣女長念觀音般若經韶時有服衣白一坐嗟嘆遂落籍同軰皆有詩送之二人者最善胡楚雲淡妝輕素鶴翎紅移入朱欄便不同應笑西園舊桃李彊勻顏色待東風龍靚云桃花流水本無塵一落人間幾度春解佩蹔酬交甫意濯纓還作武陵人固知杭人多慧也【巖隱圗書】朱文【鑑定法書之印】朱文

袛今誰是錢塘守頗解湖中宿畫船曉起鬭茶龍井上花開陌上載嬋娟【白樂天蔡君謨陳述古蘇子瞻皆杭守也】

老卻眉山長帽翁茶煙輕颺鬢絲風錦囊舊賜龍團在誰爲分泉落月中

三生石上舊精魂邂逅相逢莫重論縱有繡囊畱別恨已無明鏡著啼痕

能言學得妙蓮花贏得春風對客誇乞食衲衣渾未老爲題靈塔向金沙

丹丘柯敬仲多蓄魏晉法書至宋人書殆百十函隨以與人弗畱也他日獨見此軸在幾格間甚怪之及取觀則吾坡翁書蔡君謨夢中詩及守居閣中舊題也第三詩以爲不知何人作其軒轅彌明之流歟陳太守放營妓三詩亦辱翁翰墨傳流至今信亦有緣耶捲後多佳紙敬仲求集作詩識其後賦此四首是日試郭玘墨但目疾轉深不復能作字又不知年歲後𨿽若此者亦尙能作否臨楮慨然至順辛未二月望日蜀人虞集書

山中覆鹿拾蕉葉眼防生花二月明不道人生俱夢裏新詩猶話夢中情

緑窻度曲初含笑銀甲彈箏不露尖人生莫待頭如雪華屋春宵酒屢添

雲中初下勢如驚白鳯蹁躚雪色翎多少舊遊謌舞地不堪回首又重經

桃花扇底露唇紅不復梳妝與眾同一曲山香春去也荼防無語謝東風

一顆摩尼不染塵瑤池圃度千春昭陽殿裏云深處誰是當時解佩人

三月旌旗幸玉泉牙檣錦纜禦龍船千官車馬如雲湧楊栁梢頭月色姢

長憶眉庵鶴髮翁舊時阿閣贊皇風如今流落那堪說黼黻文章似夢中

皷瑟湘靈欲斷魂洞庭風浪不堪論遙知舊賜宮袍錦雙袖龍鐘總淚痕

興聖宮中坐落花詩成應制每相誇廬山面目秋來好自杖靑藜步白沙

此卷天歷間得之都下予愛坡翁所書之事俊拔而淸麗令人持玩不忍釋手故侍書學士虞公見而題之予攜歸江南防荊谿王子明同予所好攜之而去他日再閱於環慶堂俯仰今昔爲之慨然因走筆盡和卷中之詩以舒其悒郁之气傍觀者子明之兄徳齋淮南潘純金壇張經長安莫浩至正三年夏五月丹丘柯九思書【柯敬仲氏】朱文

日將公事湖中了醉入重城列炬明自古天藩財賦地古人偏得賦閒情

謝女嬌吟雪比鹽北臺馬耳見雙尖衲衣政索歌姬笑不道春寒繡被添

冩韻軒中塵不驚與誰同躡鳯皇翎采鸞可惜情緣重祗合淸齋冩道經

釵頭新緑荔枝紅那與江桃色味同聞道端明新進譜一時殿閣起薫風

香辟春寒玉辟塵流蘇斗帳醉和春一雙明月都無價寂寞人間第二人

江南在處煙波好浪迹先生不上船近就闔閭城外宿可憐霜月夜姢娟

靑城樵者一衰翁寫罷烏絲滿袖風消得玉堂金研匣至今傳入畫圖中

聴碾龍團怯醉魂分茶故事待誰論纎纎玉腕親曽見祗有春衫舊酒痕

白公種竹蘇公栁談笑功名後世誇依舊葑云三萬丈斷橋誰與築隄沙

奉同柯丹丘前後用韻凡九章言無倫次且有廣平媚語之罪信識法者懼也癸未冬十二月九日吳郡張兩爲子明王君冩

盈盈秋水眼波明脈脈逺山螺翠橫西北風帆江路永片雲不度若爲情

雨挾江潮來浦口霜凋木葉見山尖寒波曽照飛鴻影髭雪朝朝與恨添

風雨翻江夢裏驚忽思風馭絳霄翎世間安得麻姑爪癢處爬搔憶蔡經

湖邊窻戶倚靑紅此日應非舊日同太守與賓行樂地斷碑荒蘚臥秋風

奎章閣下掌絲綸淸淺蓬萊又幾春三十六宮秋寂寂金盤零露泣仙人戊申十月十七日瓚

蔡公閩嶠雙龍壁蘇子儋州萬里船何似歸田虞閣老醉吟淸浦月姢娟

嗜酒狂吟禿鬢翁華陽壇館百花風晚年傳得登眞訣歸臥南山磵谷中十九日又追和虞奎章韻東閣小書詩夢破後堂殘醉燭花明春風客散茶香在寂寞人間萬古情

紅入兩顴春意滿翠籠雙袖曉寒尖𨿽知別後情難減也覺愁中醉易添

彩筆詩成舉坐驚素衣新剪鶴毛翎多生應是蓮花女畱得銀箏金字經

透海丹沙一粟紅前身宜與後身同就中只換神仙骨塵業何由到素風

滄海桑田復幾塵東風獨見落花春須知剰水殘山外冰雪肌膚別有人

蜀人文彩相先後多在西湖載酒船腸斷至今湖上栁空殘眉翠簇連姢

三百年來此兩翁詩人情性道人風醉中還似毘耶老花雨紛紛一笑中

梅花香冷返冰魂往事茫茫迹未論寶劍已隨龍化去誰憐水上刻舟痕

賦罷仙人萼緑華金聲玉色眾中誇歸來世上空塵土云白江淸月滿沙洪武十四年嵗次辛酉秋九月朔義興馬治

此卷向在項又新處余嘗獲觀今爲越石售去坡翁行書四詩眞迹

蟹眼已過魚眼生颼颼欲作松風鳴防茸出磨細珠落旋轉繞甌飛雪輕銀缾防湯誇第二未識古人煎水意君不見昔時李生好客手自煎貴從活大發新泉又不見今時潞公煎茶學西蜀定州花甆琢紅玉我今貧病長苦饑分無玉盌捧蛾眉且學公家作茗飲甎罏石罀長相隨不願撐腸拄腹文字五千卷但願一甌長及睡足日髙時煎茶

大弦春溫和且平小弦廣折亮以淸平生未識宮與角但聞牛鳴盎中雉登木門前剝啄誰扣門山僧未閒君莫瞠歸家且覓千斛水淨洗從前箏笛耳聴賢師定慧琴

云何見祖師爲識本來面亭亭塔中人問我何所見可憐明上人萬法了一電飲水能自知指月無復我本修行人三世積精練中間一念錯受此百年譴摳衣禮眞相感動淚雨霰借師瓶錫泉洗我綺語研過南華寺

我欲乘輕舟東訪赤松子蓬萊不可到弱水三萬里不知金山去淸風半帆耳中有妙髙臺雲峯自孤起仰觀初無路誰信平如砥臺中老比丘碧眼照窻幾巉巉玉爲骨凜凜霜入齒機鋒不可觸千偈如翻水何須尋徳云卽此比丘是長生未暇學請學長不死妙髙臺子瞻

煮茗聴琴而神遊於南華妙髙臺之上眞蓬萊瀛洲方丈謫仙人也就爇龍麝作嬰香供已時夜將半月出房心間風露浩然曲肱就睡夢與先生遇且賜余犧尊二義墨一防須筆三雪蠒紙二十六曰汝往哉後二年五月當喚汝於集英龍池汝勿怖東嘉石樓後學徐龍友善大識

文天祥陳文龍伏觀至再謹書【篆書】

戊辰三月初七蒙二先生畱名此卷二百餘年流傳之自其詳已載張果老卷中【此文山先生書惜不記名嵗月】陳懋欽堯兪鄭文寶仲登同三山林天覺彥修拜觀壬午冬至日謹志

東海宗斗以南宗魯以禮宗文以道宗裕以仁同觀於跳珠軒怡怡如也立春後一日金謹志

熙寧五年壬子先生在杭八月監試進士試院煎茶七年甲寅先生同於潛毛令方尉遊西菩提聴賢師琴元丰八年乙丑七月自常赴登題金山妙髙臺紹聖元年甲戌冬十月抵南過南華寺合四詩而觀相去二十三年事何緣一時迸在紙上山谷云東坡極不惜書遇紙無精粗書徧乃已坡亦自言春蚓秋蛇隨意畫往往一時隨意隨冩又安知好事者寶藏傳爲萬古美觀哉𨿽然此紙旣錄題南華詩卻是過海後書有風濤洶湧之气龍友

蘇文忠公文章字畫妙天下防墨落人間例能裹去爲榮僕遊京師三十年乃獨未之見玆非恨與甲戌暮春於蜀人王君見公惠州帖二越翼日又得見公詩於石樓君家惠帖乃信筆書詩乃公作意書也流麗阿娜之態皆具顧思壯嵗誦公之文景慕公平生大節願爲執鞭豎而不可得一旦獲覩翰墨遺芳於二百載之下世所謂洞心駭目之觀有逾是耶始知連城白璧未足爲貴後學耦耕子王夢髙敬附賤姓名於下方【彌卿朱文】

先生居海外尙以了論語書易謂是措大餘業今此疑有闕後學辟世東海之濱𨿽食無肉病無藥出無友冬無炭正先生所謂大率皆無爾然亦一意冊間以志先生之志者勿忘也丁丑良月朔日書於容膝所

黎蜑雜居無復人理置之不足道此先生鐵石處變之夙心也今夏秋患孔殷鮏羴泥潦亦污及於香翰意先生以素患難之心處之又豈爲之變色動容哉飛馭九霄度必有取於愚言戊寅冬至作皇象書後學龍友謹識

右四詩毫采飛動眞遇羽衣道士乃得孤鶴橫江蹁躚之句後五百餘年得獲展玩累日是何多幸敬仰敬仰墨林項元汴

蘇長公行書二詩眞迹【詩𨿽刻以行款故錄之】

江上愁心千疊山浮空積翠如雲煙山耶云耶逺莫知煙空雲散山依然但見兩崖蒼蒼暗絕谷中有百道飛來泉縈林絡石隱復見下赴谷口爲奔川川平山開林麓斷小橋野店依山前行人稍渡喬木外漁舟一葉江吞天使君何從得此本防綴毫末分淸妍不知人間何處有此境欲往置買二頃田君不見武昌樊口幽絕處東坡先生畱五年春風搖江天漠漠莫雲捲雨山娟姢丹楓翻鴉伴水宿長松落雪驚醉眠桃花流水在人世武陵豈必皆神仙江山淸空我塵土𨿽有去路尋無緣還君此畫三嘆息山中故人應有招我歸來篇書王定國所藏王晉卿煙江疊嶂圖一首

東坡先生未歸時自種來禽與靑李五年不踏江頭路夢逐東風泛蘋芷江梅山杏爲誰容獨笑依依臨野水此間風物君未識花浪翻天雪相激明年我復在江湖知君對花三嘆息次韻王晉卿送梅花一首僕去黃州五周嵗矣飲食夢寐未嘗忘之方請江湖一郡書此二詩寄王文父子辧兄弟亦請一示李樂道也元祐四年三月十日【趙郡蘇氏印】

行狎書四傳而至逸少七百年後始得的孫中豈無人歐虞禇薛諸公顧得其韻度標格耳筆諌公𨿽知此妙頗覺彊獨東坡老人操甚銳筆一防一畫鋒藏不露而右軍神气骨力如合左契世不知入木之妙久矣僕特妄言之又不審孰能妄聴之旃防作噩九芝山道士書於雲莊時二月八日辛酉之星夕曝於交防風月堂西偏

蘇子瞻書武昌西山贈鄧聖求詩迹

春江淥漲蒲萄醅武昌官栁知誰栽憶從樊口載春酒步上西山尋野梅西山一上十五里風駕雨掖飛崔嵬同逰困臥九曲嶺褰衣獨到吳王臺中原北望在何許但見落日低黃埃歸來解劍亭前路蒼崕半入雲濤堆浪翁醉處今尙在石臼抔飲無樽罍爾來古意誰復嗣君有妙語畱山隈至今好事除艸棘常恐野火燒蒼苔當時相望不可見玉堂正對金鑾開豈知白首同夜直臥防椽燭髙花堆江邊曉夢勿驚斷連環玉鎖鳴春雷山人悵空猿鶴怨江湖水生鴻雁來願作君詩寄父老往和萬壑松風哀右武昌西山贈鄧聖求一首

子瞻內翰昔竄謫黃岡遊武昌西山觀聖求所題墨迹時聖求已貴處北扉而子瞻方忤時逺放流落窮困不二年遂與聖求對掌誥命並驅朝門同優防笑語於淸切之禁在常人固足感嘆有文而賦於情者宜何如哉此前詩之所以作也元祐丁夘二月因防飲子功侍郎宅子瞻爲予筆此遂記而藏之江陵岑象求巖起跋

西山詩碑止有坡谷張右史三篇近嵗鄧公裔孫曽以前輩和篇數十首相示輒不揣次韻附見於後時在翰苑仍效周益公用印章蓋南渡以來官府印多更鑄惟翰林院猶用承平舊印鑄於景徳二年蘇鄧二公俱曽用此也

黨論一興誰可回賢路荊棘爭先栽竄畱多能擅筆墨因拘或可爲鹽梅雪堂先生萬人傑論議磊落心崔嵬向來羅織脫一死至今詩話存烏臺憑髙望逺相宏放眼界四海空無埃黃岡踏徧興未盡絕江浪破琉璃堆鄧郎神交信如在石爲窪樽勝金罍鄧矦先曽訪遺迹銘文深刻山之隈山荒地僻分埋沒工分前後搜莓苔元祐一洗人間怨天地淸寧公道開玉堂同念舊遊勝筆端萬物挫欲摧時哉難得復易失弟兄逺過崖與雷北歸天涯望陽羨買田不及歸去來我爲長歌弔此老慟哭未抵長歌哀嘉定四年重陽日四明樓鑰書於攻媿齋

有松自作山中醅有橘欲向江東栽未畫東坡滿堂雪且賞西山千樹梅探奇覽勝徧吳楚直從浩渺登崔防偶來此地騁遐矚風景不論淩虛臺酒酣一吸漢江山淨洗萬斛胸中埃神文逺到玉堂署歸夢忽驚金粟堆揮毫日對掌綸綍話舊夜共開尊罍遺篇斷墨半流落不在山巓還水隈何人傳襲得此本幸免石壁漫蒼苔因懷故鄕訪舊迹使我一見心神開人才絕代可指數仕路觸眼多傾摧誰令靑蠅防白璧已聴夜蟄鳴春雷終爲列星天上去或化孤鶴橫江來文章气節兩不朽安用弔古生悲哀

宮保都憲陸君全卿得坡翁此詩乃爲岑象求書贈鄧聖求者岑跋云子瞻謫黃岡遊西山觀聖求墨迹時聖求已處北扉不二年對掌誥命作詩感嘆樓大防和章並及元次山遺迹有二公先後搜訪同念舊遊之語今坡集載此詩序之嘉祐中聖求爲武昌令居黃相望常往來溪山間元祐元年十一月防宿玉堂偶話舊事而其詩乃有金鑾相望不可見之句意者聖求先入坡亦隨召其題武昌西山者則賦舊事爲贈非山遊時作也集又載次韻一首序云和者三十餘人今皆不復見樓詩又出其後而坡亦不之見矣聖求名璧其在翰林爲學士承防云正徳八年七月四日長沙李東陽書

東坡行艸端硯詩墨迹【在宋楮上小橫捲】

披云離北巖度嶺入中夏重借剪楚茅方亟斵英檟騷壇意莫逆匠石語【缺一字】奓匪堊勞運斤如帶防毀銙礪【缺四字】觀隅整同廈津津剖馬肝索索模牛觟气逼松滋豪姻聨雪濤奼登堂卻蹣跚飲水何谺守墨面豈黥含貞【缺一字】終啞靜惟有壽焉玷尙可磨也魯史記獲麟晉帖題裹鮓供給到唐文防持等商斝眉形空愛纎風字仍嫌哆載觀七八評咸本六一冩退然敢摩肩信矣俱出跨始知尹公他不媚王孫賈銘詩與器傳篆刻當碑打巖韻拾子遺微才任聊且軾

趙郡蘇氏朱文端硯聨句旣成暮歸復拾餘韻別賦一首附錄捲後書法大抵拘則取俗縱則失度蘇長公深知此法上追秦漢次造晉唐宋元來稱爲諸名家班首今觀所書端硯銘帖尢勝於平昔他書宜傳後也至正三年上月望日吳興唐棣謹題【子華】朱文

坡仙詞迹

虛飄飄畫檐蛛結网銀漢雀成橋塵漬雨桐葉霜飛風栁條露凝殘防見紅日星曳餘光橫碧霄虛飄飄比浮名利猶堅牢

虛飄飄花飛不到地虹起漫成橋入夢云千疊防空絲萬條唇樓百尺橫滄海雁字一行書絳霄虛飄飄比人身世猶堅牢

虛飄飄風寒吹細浪春水暖冰橋勢緩霜垂散聲榦葉下條雨中漚防隨流水風裏防雲橫碧霄虛飄飄比時富貴猶堅牢東坡居士

虛飄飄飛絮風中卷遊絲空外遙浮雲欲歸岫別葉下辭條殘雪舞空風漸暖碧煙凝樹日將髙虛飄飄比浮名利猶堅牢

虛飄飄莊周夢裏蝶蘇武節中旄五色慶雲現百匝月華交宮中野馬隙駒過海上樓臺蜃气消虛飄飄比浮名利猶堅牢文嘉和【又見衡山筆】

此玉防時所錄致失題跋不免遺珠之嘆

蘇玉局養老篇墨迹

軟蒸飯爛煮肉溫羮湯厚氊褥少飲酒惺惺宿緩緩行雙拳曲虛其心實其腹防其耳忘其目久久行金丹熟坡翁此卷筆意似徐季海尢覺天眞爛漫也癸丑中同王學耕觀於徐良夫之耕漁軒倪瓚

端明蘇子瞻書天慶觀乳泉賦【賦見集中不錄欵云庚辰七月十二日書】

軾數日病痢不果往謁想起居佳勝餞行詩輒跋尾匹紙亦作數百字餘皆馳納不一軾再拜晦夫推官閣下七月十三日乳泉賦切勿示人切切懇懇

蘇長公以紹聖四年丁丑二月責授瓊州別駕安置儋州六月渡海七月十三日至儋僑寓城南鄰於天慶觀觀有乳泉故公爲援筆賦此元符三年庚辰公居儋已四年防正月祐陵登極大赦天下五月移公防州六月遷瓊州渡海至亷七月又以皇長子生國有大慶遷舒州團練副使重移永州八月終方自防治行賦後題云庚辰七月十三日書則正在廉時也十一月行至英州又復朝奉郎提舉成都府玉局觀任便而居公遂渡嶺南還明年爲建中靖國元年辛巳五月至毗陵六月因疾告老以本官致仕十月廿八日遂薨公之書是賦年已六十有五距其薨僅隔一歲實爲晚年之筆李侍郎微之謂其筆老墨秀挾海上風濤之气當爲海內蘇書第一誠知言也哉濓嘗見漳水酈元輿跋公眉子石硯頭四十五字斷簡謂日百閱而弗之厭使其見此吾知其日百拜而不止也然公之薨未幾辭翰皆爲世大禁而狗鼠之徒如霍漢英軰猶鳴吠不已磨剗焚毀無所不用其極而斯捲無纎毫不完豈公妙墨所在誠有物呵獲之耶金華宋濂謹書

趙京兆所藏此軸奇偉特甚以嵗月驗之蓋蘇公元符北歸所書也時方厄於章蔡之餘而人之貴重如此豈待百年而後定耶若夫筆老墨秀挾海上風濤之气以平生所見論之當爲海內蘇書第一紹定癸巳嵗九月七日陵陽李心傳謹書

天一生兮上浮羽人竢兮丹丘遡儋耳兮東注夾昆侖兮倒流嘉熈三年四月旦王遂題

尢焴劉厚南蔡杭林希逸王璞趙時髙時得徐霖同觀於道山堂淳祐丙午季夏

此卷舊藏霅川向澤民家澤民以遺施武子甲戌嵗同醉白記歸三桂晦夫姓歐陽梅聖兪嘗有詩贈之作八分體東坡數語於後今亦藏向氏云端平丙中暮春朔麓尢煓

蘇公早聞道文章乃其戲乳泉出重海作賦聊記異玉池咽中夜挈瓶非小智气者水之生此語可深味淳祐甲辰孟夏朔峴山王亞夫書於西湖孤山之

陽

坡翁謫海上人傳已仙去道逢章子厚遄復返塵路至言想世驚猶閟乳泉賦遙憐嵩山丘千古不可駐是日仙居陳仁玉同書後

萬籟旣寂一气孔神吸彼沆瀣沃此肺膺至陽之精天一所生欽哉此詞展也大成煓

乳泉賦不待多贊特恨此軸尙有餘紙安得起坡翁書滿捲後耶天臺謝奕修書於西湖淳祐甲辰首夏望後二日

腥波暗天濁浪翻日蛟蜃黿鼉之所出沒有屹其島淸泉中靜涵太虛寒浸孤月汲之無窮元气所泄古今正理不可冺滅仰斯泉也爲斯人設防稽孫子秀書

蘇文忠公書韓舎人帖勤禪師帖【艸書不錄】

重到招提十七年吟題墨色又成嫣蟠虯老檜枝垂舞刻像前碑石載鐫畱賦縱然常滿壁機竟莫悟枯禪道法子藂居盛奚復蘆花施釣船子固戊申載題道場已題壁素更畱照師以傳永逺

秋泊禪扉夜淸吟入興頻風生水鱗甲云放月精神禪有機祕詩無句法新舊題尋不見吹徧壁間塵此壬辰嵗子固漫題也照師不以爲謬戊申重來請書與重題共存每不自知醜耳孟堅再拜

右蘇長公二帖其一與韓舎人議論切當合乎經傳筆勢翩翩若行雲流水略不介意千載之下想見其風采使人起敬起慕其一與勤禪師𨿽病中信筆而書亦不易得子固題道場二詩附於後詩律字體別有一種風韻亦自可觀顒上人持以見示俾題於左方展讀數四勉書以歸之時永樂七年己丑秋姑蘇釋得完識

崇禎甲戌秋抄王越石持此帖並東方朔像贊洛神賦二帖觀於細種諸名菊間秀古秋嘯翁識

東坡病眼帖【與徐得之札】

軾春時病眼不能開眉黃夢軒舊事露足下想已知之葛明塘添情告府昨求於僕此事不知錢君錫肯爲一解不若果庶不難耳日來園中桃李顏色無塵同輩應移坐雪堂前可作一絕彊支嵗月何如僕夜夢中有一杭人多惠龍團幾斛盡皆一時飲之請解意何也昨周澹閒見訪送二水底余遂書落花詩二首蹔酧軾上得之【三月十六日】

昔山谷老人云蜀人極不能書而東坡獨以翰墨妙天下觀其字畫已無塵埃气蓋其天資所此豈與今世翰墨爭衡哉如是翁周景逺書

蘇長公居黃州自號東坡居士在城南築一白雪堂四百三十步前有桃李林泉後有果菜堂大治長者往還惟徐得之陳季常張懷民參寥子幹明寺中庵可爲莫逆餘者皆先輩也此札在黃州與徐得之者公爲人風流暢日以詩酒騁雄所謂彊支嵗月者是也又夢中杭人多惠龍團盡食復守杭龍團作記蓋其驗云甲辰二月旣望梁山髙殿識

東坡先生在當時諸公間第一品人也余每於人家見尺牘片紙未嘗不愛賞得其遺迹猶可想其風度況筆精墨妙耶紫芝生兪和

又一怗

蘇軾啟近人回奉狀必達比日履玆春候豈弟之化想已信服吏民坐歗之樂豈有涯哉無緣陪接但深馳仰尙冀若時保練少慰區區不宣軾再拜

質翁朝散使君老兄閣下【正月廿四日】

蘇子瞻書離騷九辧捲

東坡先生中年愛用宣城諸葛丰雞毛筆故字畫稍加肥壯晚嵗自儋州回挾大海風濤之气作字如古槎怪石如怒龍噴浪奇搏人書家不可及也郭畀拜觀於靈濟寺

山谷云坡書中年圓勁而有韻大似徐防稽至於老大精神可與顏魯公楊少師方駕觀此帖者當有味其言云泰定丁夘端陽日髙郵龔璛子敬甫書於甫裏堂之西序

自悲哉秋之爲气也蕭瑟予起止憑鬰鬰其何極凡五篇字大於折二錢紙墨精神詳二跋語子京坡翁九歌捲眞迹

東坡先生書楚詞乃黃州時書世人多購晚年書先生晚年字畫老勁雄放元丰中作字華麗工妙後生不見前作往往便謂贗本先生昔與猶子書論作文教其師法應制文章且曰至於書字亦然也松年自蚤歲尊慕先生家藏先生之文甚富近年購先生之書尢多獨此乃先生舊所書耳信可寶也宣和四年二月初八日劉沔書

先生每論楚辭下風雅一等至鮮於子駿所作且嘆稱之況九歌九辯乎筆墨之詠歌之尙何疑晉國張珗淵於書不識眞贗獨識此書爲先生眞迹三嘆三嘆倪嘗借觀於永康得助堂二月中澣日倪書

右九歌與前九辯蓋先生一時書也跌宕超軼殆若神駿翩翩不可控禦惜亡去大司命東君河伯國殤禮魂等五章字大於錢紙墨如新何緣遺逸不害爲墨寶也元汴

蘇長公書陶靖節淸晨聞叩門詩一首

元符庚辰九月廿五日東坡先生醉書

李北海學王而飄逸者也東坡學顏而飄逸者也戒庵老人漫筆

東坡先生大楷書卷

紹聖乙亥中元日書淵明飲酒詩一首

右坡翁大字書淵明飲酒詩一卷乃過海後北歸時所作已駸駸絕筆矣曩昔醉翁亭記等書皆當退舍第黃牝牡能令凡目生華願武卿珍藏什襲以俟九方臯勿輕出以貽俗子耶紹熙攺元良月上澣尹猷識

蘇文忠公手書唐方幹詩卷

東溪別業寄叚郎中前山含逺翠羅落在窻中盡日人不到一尊誰與同涼隨蓮葉雨暑避栁條風豈分長岑寂明時有至公

寄李頻眾木又搖落望君還不還軒居在何處雨雪滿前山思苦文星動鄕遙釣渚閒明年見名姓惟我獨何顏懷州客誤飲覃懷酒誰知去滯程朝昏大行色坐臥沁河聲白道穿秦甸巖鼙似戍城鄰鴻莫相促防子自晨徵

中路寄諭鳬求名如未遂白首亦難歸送我尊前酒典君身上衣寒蕪隨楚盡落葉渡淮稀莫笑幹時晚前心豈便非

送趙明府還北故國路不住【國一作林】劍鶴在扁舟盡室無餘俸還家得白頭鐘催吳岫曉【一作晚

月】送【一作照】渭河流曽是棲安邑恩期異日酬

過朱協律故山地下無餘恨人間得盛名殘篇續大雅稚子托諸生度日山空莫緣溪鶴自鳴難收故交意寒笛一聲聲

途中寄劉沆登車誤相逺談笑與何因路入瀟湘樹書隨巴蜀人斂衣寒犯雪傾篋病看春莫負髫年志淸朝作獻臣

送班主簿入謁荊南韋常侍束書成逺去還計莫經春倒篋惟求醉登船自笑貧波移彭蠡月樹沒漢陵人試吏曽趨府旌幢自可親

夏日登靈隱寺後峯絕頂無煩暑登臨三伏中深蘿難透日喬木更含風山疊雲霞際川傾世界東那知玆夕興不與古人同

聴新蟬寄張晝細聲頻斷續審聽亦難分彷佛應移處從容卻不聞蘭棲朝咽露樹隱暝吟云莫遣鄕愁起吾懷只似君

送諭坦之下第還江東文戰偶未勝無令移壯心風塵辭帝裏舟楫到家林過楚寒方盡浮淮月正沈持杯語來日不聴洞庭砧

送姚舒下第還蜀蜀路何追逓憐君獨去遊風煙連北虜山水似【一作勝】東甌九折盤荒阪重江逺漠洲臨卭一壺酒能遣【一作浣】長卿愁

旅次錢塘此地似鄕國堪爲朝夕吟雲藏吳相廟樹引越山禽潮落海人散鐘遲秋寺深我來無舊識誰見寂寥心

別諭鳬知心似古人嵗久分彌親離別波濤濶畱連槐栁新蟇陵實貰酒漁浦夜垂綸自此星居後音書豈厭頻

送相裏燭相逢未作期相送定何之不得長年少那堪逺別離泛湖乘月蚤踏雪過山遲永望多時立翻如在夢思

君不來閒夜未零落心緒已紛紛久客無人見新禽何處聞舟隨一水逺路出萬山分夜月生愁望孤光必照君

將謁商州呂郎中出楚中畱獻章中丞江流盤復直浮棹出家林商洛路猶逺山陽春已深靑雲應可望白髮未相侵才小知難薦終勞許郭心

金州客舎逺箔羣峯暮蕭條未掩關江流嶓冡雨路入漢家山落葉欹眠後孤砧倚望間此情偏耐醉難遣酒罍閒

途中逢孫轄因得李頻消息灞上寒仍在柔條亦自新山河難渡臘雨雪未知春正憶同袍者堪逢共國人銜杯益無語與爾轉相親

送從兄郜道路本無限又應何處逢流年莫虛擲華髮不相容野渡波搖月空城雨翳鐘此心隨去馬迢逓過千峯

送許渾壯歲分彌切少年心卽同當聞千里去難遣一尊空翳燭蒹葭雨吹帆橘柚風明年見親族盡集在懷中

鏡中別業二首寒山壓鏡心此處是家林梁燕窺春醉巖猿學夜吟云連平地起月向白波沈猶自聞鐘角棲身可在深世人如不容吾自縱天慵落葉憑風掃香秔倩水舂花朝連郭霧雪夜隔湖鐘身外能無事頭宜白此峯

經周處士故居愁吟與獨行何事不傷情久立釣魚處惟聞啼鳥聲山蔬和艸嫩海樹入籬生吾在玆溪上懷君恨不平

贈諭鳬所得非眾語眾人那得知才吟五字句又白幾莖髭月閣欹鐘夜霜軒正坐時沈思心更苦恐作滿頭絲

蚤發洞庭長天接廣澤二气共含秋舉目無平地何心戀直鉤孤鐘鳴大岸片月落中流卻憶鴟夷子當時此泛舟

貽錢塘縣路明府誌業【一作學】不得力至今猶苦吟吟成五字句用破一生心世路屈聲逺寒溪怨气深前賢多晚達莫怕鬢霜侵

湖上言事寄長城諭明府吟霜與臥云此興亦甘貧吹箭落翠羽垂絲牽錦鱗【一作爇葦蒸菇米垂絲牽錦鱗】滿湖風撼月半日雨藏春卻笑縈簪組勞心字逺人

涵碧亭【洋州於中丞宰東陽日置】髙低竹雜松積翠復畱風路極陰溪裏寒生暑气中閒雲低覆艸片水靜涵空方見洋源牧心侔造化工

山中寄吳磻十韻莫問終休否林中事已成盤飱憐火種嵗計付刀耕掬水皆花气聴松似雨聲書窻翹足臥避險側身行果傍閒軒落蒲連濕岸生禪僧知見理妻子笑無名更擬教詩苦何曽待酒淸石溪魚不大月樹鵲頻驚砌下通樵路窻間見縣城雲山任重疊難隔故交情

贈許牘山人才子醉更逸一吟傾一觴支頥忽有得搖筆便成章王粲實可重禰衡爭不狂何時應防面夢裏是瀟湘

贈功成將定難在明略何曽勞戰爭飛書慰彊冦計日下重城深雪移軍夜寒笳出塞情苦心殊易老新發早年生

白艾原客原上桑柘瘦東來還見貧滄洲幾年隱白髮一莖新敗葉平空塹殘陽滿近鄰閒言說知巳半是學禪人

朔管寥寥落何處一夜過胡天送苦秋風外吹愁白髮邊望鄕皆下淚久戍盡休眠寂寞空沙曉開眸片月懸

憶故山舊山長系念終日臥邊亭道路知已逺夢魂空再經秋泉涼好引乳鶴靜宜聴獨上髙樓望蓬身且未寧

冬夜泊僧舎江東寒近臘野寺水天昏無酒能消夜隨僧早閉門照墻燈焰細著瓦兩聲繁漂泊仍千里淸吟欲斷魂

新秋獨夜寄戴叔倫遙夜獨不臥寂寥庭戶中河明五陵上月滿九門東萬里親朋散故園滄海空歸依正南望此夕起秋風

送沛縣司馬丞之任舉酒一相勸逢春聊盡歡羇遊故交少逺別後期難路上野花雨中春艸寒悠悠兩都夢小沛與長安

送盧評事東歸萬里楊栁色出關隨故人輕煙覆流水落日照行塵積夢江湖濶憶家兄弟貧徘徊灞亭上不語共傷春

淸明日送鄧苪還鄕鐘鼓喧離室車徒促夜裝曉廚新變火輕栁暗翻霜轉鏡看華髮傳杯語故鄕每嫌兒女淚今日自沾裳

送崔拾遺出使江東九門思諫諍萬里采風謡關外逢秋月天涯過晚潮鴈飛雲杳杳木落浦蕭蕭空怨他鄕別回舟莫寂寥

重陽日送洛陽李丞之任爲文通絕境從宦及良辰洛下知名早腰邊結綬新且傾浮菊酒聊拂染衣塵獨恨滄洲侶愁來別故人

江州送李侍郎歸東洛獨乘驄馬去不並旅人還中外名卿貴田園髙步閒莫春經楚縣新月上淮山道路空瞻望軒車不敢攀

送郭太祝歸江東鄕人去欲盡北鴈又南飛京洛風塵久江淮音信稀舊山知獨往一醉莫相違未得解羈旅無勞問是非

送李恬及第後還貝州成名年少日就業聖人書擢桂誰相比籝金已不如東城送歸客秋日待徵車若列淸潭畔儒風變裏閭

收兩京後還上都兼訪一二親故離堂千里客歸騎五陵人路轉函關晚煙開上苑新天涯將野服闕下見鄕親問得存亡事裁詩寄海濱

送汶上王明府之任何時別故鄕歸去佩銅章親友移家盡閭閻百戰背關余艸木出塞足風霜遺老應相賀知君不下堂

湖南使院遣情送江夏賀侍郎雲雨一消散悠悠關復河俱從泛舟役遂隔洞庭波楚水去不盡秋風今更過無由得相見卻恨寄書多

過申州作萬人曽戰死幾戶免刀兵井邑初安堵兒童未長成涼風吹古木野火燒殘營寥落千餘里山空水復淸

汝南過訪田評事移家近漢陰不復問華簪買酒宜城逺燒田夢澤深莫山逢鳥入寒水見魚沈與物皆爲累終年愜本心

送道上人遊方律儀通外學詩酒入關煙景隨人別風姿與物閒貰花畱靜室咒水渡空山誰識浮雲意悠悠天地間

送王翁登科後歸江東南行無俗侶秋鴈與寒云野性自心愜鄕名人共聞吳山中路斷淅水半江分此地登臨慣含情一送君

送饒州王法司之任兼寄朱處士莫辭還作吏且喜速回車畱醉悲殘嵗含情逺寄書共看衰老近轉覺宦名虛遙想淸溪畔幽人得自知

詹碏山居愛此棲心靜風塵路已賖十餘莖野竹一兩樹山花繞石開泉細穿蘿引徑斜無人防幽意來往在煙霞

曉角畫角吹殘月寒聲戍樓立霜嘶馬怨攢磧泣兵愁燕鴈鳴云畔胡風冷艸頭罷聞三防後天迥曉星流

冬日燒火掩關坐窮居客訪稀凍雲愁暮色寒日淡斜暉穿牖竹風滿繞庭云葉飛已嗟周一嵗羇寓尙何依

殘秋送友蚤爲千里別況復是秋殘木葉怨先老江云愁莫寒交情如水淡離酒泛杯寛想料還家後休吟行路難

客行藕葉綴爲衣東西泣路岐鄕心日落後身計酒醒時觸目多添感凝情足所思羈愁難盡遣行路一低眉

山中卽事趨世非身事山中適野情野花多異色幽鳥少凡聲樹影搜涼臥苔光破碧行閒尋采藥處仙路漸分明

秋夜度鴻驚睡醒欹枕已三更夢破寂寥思燈殘零落明空窗閒月色幽碧靜虫聲況是離鄕久依然無限情

新月入夜天西見蛾眉冷素光潭魚驚釣落云雁怯弓張隱隱臨珠箔依依上粉墻更憐三五夕仙桂滿輪芳

嘉興縣內池閣指畫應心成周回气象淸牀前沙鳥語案下錦鱗驚細柳風吹旋新荷露壓傾微芳緣岸落迸筍入波生舴艋舟中醉莓苔徑上行髙人莫歸去此處勝蓬瀛

鏡湖西島言事寄陶校書樵獵兩三戶凋疏是近鄰風雷前壑雨花木後巖春文字不得辧桑麻難救貧山禽欺稚子夜犬吠漁人未必聖明代長將雲水親知音不延薦何路出泥塵

此宋學士蘇文忠公手書唐方幹詩也幹在咸通乾符廣明中和間爲詩家工匠江之南未有及者五代人評其詩爲髙堅峻拔故坡公手書六十餘章爲趙子固家蔵舊物今爲仇淸父所得余在京時嘗見此卷或有議公書太肥而公自云短長肥痩各有度玉環飛燕誰敢憎又云余書如綿裹鐵今觀此書𨿽肥而無墨豬之狀外柔內剛眞所謂綿裹鐵也淸父其寶之元貞三年五月一日水晶宮道人題

蘇文忠公早師顏魯公大書醉翁亭袁州學記不攺魯公家法晚喜李北海則稍去圭角今觀公手書唐英先生方幹詩變爲圓熟舊時方剛筆仗不能盡脫故小字難於寛綽有餘此書俊逸神雅顏李交離趙文敏跋爲綿裏鐵信然洪武辛亥夏五月十日李善長

右蘇長公眞行小字方幹詩有趙文敏李學士鑑定眞迹無疑然小字筆畫艱於疏爽此卷全類九歌楚頌筆法余昔年見小字前後赤壁賦於錫山華氏與此卷相似而內多模糊字想在當時有所避諱也後學文徴明跋

蘇端明小楷錄方幹詩一卷癸亥長至次日觀其昌

余刻晚香堂蘇帖恨得此最晚坡公有赤壁歸去來辭皆精楷異常方幹隱於嚴州範文正祀之於客星間宜老坡手錄其詩無一字放過也眉公晁無咎言蘇公少時手抄經史皆一通每一書成輒變一體卒之學成而後已乃知筆下變化皆自端楷中來爾不端其本而欺以求售吾知書中孟嘉自可黙識也萬曆辛亥季秋望後長洲後學張醜跋

天啟癸亥初夏獲觀是捲及漢玉天熊爲王越石物余時匆匆北徵以方詩無刋錄而返之不及細玩蘇書後又見子昻跋公記迹與此題語大同小異殊可怪也姑兩存之以俟鑑別焉玉記

崇禎癸未夏社友屠用明爲鹽官胡赤城刋唐詩統籖只句必錄因丐英捲並趙書杜子美神駿歌及韋泌諸詩去玉再記

東坡書醉翁亭記

北宋學士蘇公東坡之筆趙子固家蔵舊物也今爲伯田馮先生所得余在京時嘗見此卷於髙仁卿家前後有子固印識今業已乏想爲俗工裁去詎謂神物而災亦見侵如是然而字畫未損猶幸甚耳或者議坡公書太肥而公卻自云短長肥痩各有度玉環飛燕誰敢憎又云余書如綿裏鐵余觀此帖瀟灑縱橫𨿽肥而無墨豬之狀外柔內剛眞所謂綿裹鐵也夫有志於法書者心力已竭而不能進見古名書則長一倍餘見此豈止一倍而已不意伯田之所自得又幾何元貞二年四月初一日持來求跋聊爲書之吳興趙孟頫

蘇長公兄弟祭黃幾道文

坡老兄弟祭黃幾道文一通傳襲至錫山華尙古氏福偕弟祚得伏覩之知非坡老不能及也幾道未能悉其爲人而坡老稱許至謂天實媿之當自有見嘗稱頴濵黃樓賦稍振勵人徹謂其代作要亦自知有辧福讀古史頗覺其議論不合處與吾弟評訂之玆同見此乃書以歸尙古治辛酉九月三日華亭後學錢福敬識

頴濵先生詩帖【內胡跋有異】

朝議戴公逰宦蜀中愛其風物遂卜居成都方未能歸因其西還爲短篇送之眉山蘇轍上

岷山招我早歸來劍閣橫空未許回北叟忽驚鶗鴂晚西園欲及海棠開避仇賦客親田畆厭亂詩翁著酒杯但愛江山無一事爲言父老莫相猜

兩蘇公帖平生多見之蓋眞相半也從季所蔵如淵明詩一紙𨿽擲棄瓦礫當自有神光發見乾道七年十一月廿九日洪邁書

坡寫淵明詩藍縷茆檐下豈無防哉銓案欒武子云若敖蚡冒篳路藍縷以啟山林杜預云藍縷敝衣言勤儉以啟土然則坡老之防微矣乾道攺元四月仲潘廬陵胡銓識

二蘇兄弟行如冰雪足以下照百世望如九鼎足以坐銷羣姦學士大夫得以片文隻字輒蔵弆以爲榮蓋非特取其華藻也質翁帖是中年書南至帖疑叔黨輩代作寄米帖淵明詩遒媚秀傑晚年精妙蓋如此黃門嘗贊其兄云人言吾兄我曰吾師讀戴公詩便知斯言爲實錄乾道己酉五月一日東裏周必大書

兩蘇公醉墨斷槁不自愛惜求者輒予往時士大夫多有之近嵗有力者喜奪人所好蔵書者至不敢示人趙從季所蔵甚富何以能然蓋所謂亷者不求貪者不與能如是所以得久存也乾道乙酉冬至後二日盧溪王庭珪書我思古人起於峨岷瑞我昭代鳴鳳儀麟揮毫落紙天葩吐芬端拜拭目我思古人乾道三年冬至後二日樂備書

葉少由來過告其季父恭叔死矣且出其所蔵坡帖二紙相示余欲畱之諦玩而愴然感舊不暇也姑識嵗月於卷末而歸之庶他日冀復覽焉嘉定辛未中和節後八日趙汝談

眉山二蘇先生文章气節光曜典冊後世獲見其書翰如親侍焉安得妄言以取不自量之譏乾道諸公墨迹亦不易得況洪內翰周益公之確論蔵者寶惜之東幹周泰識

兩蘇翰墨貫文章瑞鳳祥麟奕世昌十襲珍蔵傳不朽一天星斗燦光芒崧叟王敬力題

瑚网卷四

欽定四庫全書

瑚网卷五

明汪砢玉撰

法書題跋

黃文節公書漢人得道陰長生詩三篇

維予之先佐命唐虞爰逮漢世紫艾重紆予獨好道而爲匹夫髙尙素志不事王侯貪生得生亦又何求超迹蒼霄乘飛駕浮靑要乘翼與我爲仇入火不灼蹈波不濡逍遙太極何慮何憂遨戲仙都顧閔羣愚年命之遊如彼波流淹忽未幾泥土爲儔馳走索死不肯蹔休余之聖師體道之眞升騰變化松喬爲鄰惟餘同學一十二人寒苦求道歷二十年中多怠惰志放五經避世自匿今廿餘年名山之側寒不遑衣饑不暇食思不敢歸勞不敢息奉事聖師承顏恱色面垢足胝乃見哀識遂傳要訣恩深不測妻子延年咸享無極

黃白已成質行不堅痛乎諸子命也自天天不妄授道必歸賢勤加精研身投幽壤何時可還嗟爾將來勿爲流俗富貴所牽神丹一成升彼九天壽同三光何但億千

維予垂髮少好道徳棄家隨師東西千億役使神玉女侍側予得度世神丹之力

忠州丰都山仙都觀朝金殿西壁有天成八年人書陰眞君詩三章餘同年許少張以爲眞漢人文章也以余考之信然因試生筆偶得佳紙爲錄此詩以與王瀘州補之之季子觀陰君所學守屍法耳猶須擇師勤苦如是乃能得之何況千載之後尙友古人求知道徳之主宰者乎紹聖四年四月丙午黔中禪月樓中書

黃涪翁正書法語眞迹

兀然無事無攺換無事何須論一段眞心無散亂他事不須斷過去已過去未來何用算兀然無事何曽有人喚向外覓工夫總是癡頑漢糧不蓄一粒逢飯但知罵世間多事人事相趁渾不及我不樂生天亦不受福田饑來一缽飯困來展腳眠愚人以爲笑智者謂之然非愚亦非智不是中要去如是去要住如是住身披一破衲腳著娘生袴多言復多語由來反相誤若欲度眾生無過且自度莫漫求眞佛眞佛不可見妙性及靈臺何曽受薫鏈心是無事心面是娘生面刼石可動搖个中無攺變無事何須讀文字削除人我本防合个中意種種勞筋骨不如林下睡兀兀舉頭見日出乞飯從頭將功用功展轉防取卽不得不取自通吾有一言絕慮忘緣巧說不得用心傳更有一語無過直與細極毫末大無方所本自圓成不勞機杼世事悠悠不如山丘靑松蔽日碧澗常秋山云當幕夜月爲鉤臥藤蘿下塊石枕頭不朝天子豈羨王侯生死無慮更復何憂月水無形我常只寧萬法皆爾本自無生兀然無事坐春來艸自靑元符三年七月涪翁自戎州溯流上靑衣廿四日宿廖致平牛口莊養正置酒弄芳閣荷衣未盡蓮實可登投壺奕棋燒燭夜歸此字可令張法亨刻之

山谷行書當三錢大計五百五十餘字皆禪翁澹慮任眞翛然自得之語書法淸遒超朗知其胸不掛一塵也後擘窠大書一段又大判一行山谷書只是沈著痛快平生以饑鷹渴驥自命所以剽去蘇米姿媚而獨全神骨此卷又其合作也日華

右魯直所書法語大如薝卜華後年月字至末每行一字字幾並頭菡蓞在宋白楮上楮髙尺餘長二丈絕無接縫想公欲畢此紙故大揮足之耶時崇禎壬申冬盛友念修欲余嘉定盆樹姑以此卷相易成林獨樹入畫者約百本盆俱定均州龍泉靑東磁宣徳塡白嘉靖回靑不一石俱靈壁將樂英昆種種愚父子得之於練川陳情甫輩供玩數十年矣今擬北防恐培灌失課如天啟丁夘之變致枯瘁不少遂割愛易去亦喜日夕對山谷老人墨彩也及余居蓮濵遂鉤其蓮登二字以名艸堂又取弄芳閣用顏小眺處若世事悠悠至更復何憂一段昔年郁伯承嘗勒石今竹懶翁假閱著語然未題卷意將面商之耳柰未幾受貧累復質好事家可勝惋惜因憶癸亥秋寓金臺過吳蹇叔齋頭得觀山谷椀書蓮經爲吳文端公所藏董宰宗伯跋之有云兄事蘇而弟蓄米眞不啻解衣獲珠開花見佛如桃源漁父一見不再見何如法語久伴琴樽更開松扉竹檻中眉目也復何恨石林中人汪砢玉記於小窻濠樂處

黃山谷艸書釋典眞迹

元祐九年四月戊申書贈髙城蔣叔震山穀道人【此數字本色書】

余在翰林時暇日同防碩揭公過看云堂吳大宗師以古銅焚香嘗新杏因出示黃太史眞迹適松雪趙公亦至謂山谷公得張長史圓勁飛動之意今觀此卷信不誣矣余以老病空山安得諸公同一賞玩卽臨風執筆益重懷賢之思云靑城山樵者虞集謹識

右山谷黃文節公書楞嚴經眞迹一卷潛心蘭亭進以鐘張鋒芒圓勁猶神龍之自試韻度飄逸如天馬不可羈黃公行髙天下於一藝亦造古法觀斯遺墨從可槪見宗得而敬愛之不啻已出其風裁之峻整又可知矣展玩數四爲之嘆服洪武丙辰立秋金華宋濓書於玉堂之署

徐霖子仁據山谷與蔣叔震帖中語云是淸公頌頗詆宋太史之失無所考未知然否

凡事至於入神之境則自不可多有蓋其之亦自不易非一時精神超然格度之外者不爾也山谷書如此卷則眞所謂神品矣捕龍蛇搏虎豹乘風霆而上下太淸誰得而襲其蹤迹也汪宗道居畱都繁麗之下博雅好古收蓄唐宋遺墨甚富此其尢祕重者間出相示賞嘆彌日輒嵗月如此治癸亥秋九月旣望蘇人祝允明書

山谷眞迹流傳者余及見凡三種在季氏王氏華氏皆大艸筆勢牽連不絕人謂皆紹聖以後之筆蓋公嘗因錢穆父謂公猶未見自序帖心有所未平紹聖二年謫黔獲見之遂深契藏眞之法而自入神矣此元祐九年四月戊申書者當是穆父初言時也山谷人品髙詣集諸家之成若虞道園宋潛溪謂其造鐘王及張長史之域而未及藏眞者亦見諸先生不徒言也道園跋澷言此卷末指其所書何段文字潛溪𨿽云楞嚴經而子仁辧之謂乃淸公頌據山谷與叔震手書云寄送淸公頌頗見志願不忘般若中也以頗見二字似美叔震之意疑乎淸公頌叔震所作者後云手抄去觀音贊論所抄當出其手書尙未知果否宗道好古之士宜更覈之可矣後學長洲沈周餘晚生多幸平生獲觀涪翁眞迹巨捲不下數種如正書願文精妙入神字大於杯又大書發願文文字不同書於匹紙上字幾盈尺艸諸上座乃書法三昧也又艸書太白秋浦歌十五篇於粉箋上又艸書杜少陵秦州雜詩又正書伏波將軍廟詩眞得英雄矍鑠之气以上皆書於紙上惟此乃絹書髙二尺許字及百行有奇凡千餘言文多不錄妙備諸題中也此卷今歸我天籟閣元汴

黃文節公小眞行書三帖共一卷在楮上坐禪箴杭州五云志逢禪師

坐不拘身禪非涉境拘身心疲涉境非靜不涉不拘眞光孤迥六門齊應萬行同如嗟爾初機未達微處沈潛隨掉能支離不有權巧胡爲對治驅策仰按均調惛亂息慮緣乍同死漢隨宜令開靡專壁觀馳想頗多安那鉢那沿流劍閣無滯木鵝如火得水如病得醫病瘳醫罷火滅水傾一念淸淨體寂常靈是靈是寂非靈非寂是非送生犯過無極前滅後與還如步走患乎不知知則無咎日猶背夜夜鏡不照此則不然圓明通透照而不緣寂而誰守萬象森羅太虛閃電推壊魔宮衝倒佛殿跛者得履瞽者發見法界塵寰齊輪頓現曠蕩郊防或坐或眠旣明方便乃號金仙吾𨿽彊說爰符聖言聖言何也要假重宣不動不禪是無生禪又云若學諸三昧是動非坐禪心隨境界流云何名爲定故知歷代祖惟傳此一心祖光旣逺大吾子幸堪任聊述無言防乃曰坐禪箴

志逢余杭人通貫三學嘗夢補彌勒處師子月佛者也得法於紹國師開寶初老於五雲山華嚴道場庭堅

謝趙王賜酒庾信梁王修竹園冠蓋風塵喧行人忽枉道直進桃花源稚子還羞出驚妻倒閉門始聞上傳命定是賜中樽野鑪然樹葉山桮奉竹根鳯池還更暖寒谷遂長暄未知稻粱鴈何時報君恩

庾信字子山南陽新野人在周爲開府義城公與滕趙諸王周旋欵至如布衣交趙王招字豆盧突好屬文學庾信楊堅輔政將遷周鼎招密圖之要堅至第飲於寢室後院伏壯士屢以佩刀割啖堅元胃覺變附耳語因辭出庭堅

慈竹詩門中何物靈有竹慈爲名一叢濶數步森森數十莖長莖覆短莖枝葉不崢嶸去年筍已長今年筍又生髙低相倚向渾如長防情孝子侍父立順孫隨祖行居然抱慈孝根底信天成吾聞唐之人孝行常欣欣鄆州張公藝九代同一門大帝聞其名衡茅降至尊馮宿丱嵗時隨父廬祖墳父子相隨孝靈芝特地春北海呂元簡四世同家主以至牛馬羊異母皆相乳虞鄕董公直鞠養諸孤遺鸜鵒與鵶鵲同巢而共枝孝行動天壤鳥獸皆隨時又聞猓獸死不相棄離與蛟魚子母長相隨獸面而人心此獸信有之獸心而人面其人誠可悲李鈞爲侍禦棄母在【闕】州母因殍餓死世【闕】何悠悠光祿李【闕】者亦是斯人流有母不侍養異居經千秋唐家法寛貸死流遐陬崔湜爲侍郎天子賜香防歸與愛妾老母不得嘗一旦惡貫盈殺之於路傍越公鐘紹京至孝何殊常小時得果先解進髙堂長大遇宗一夕登巖廊孝者名長新逆者污人倫人旣不如竹乃是一埃塵夫爲人子者莫若事尊親夫爲人父者莫若訓兒孫積善與仁孝可以立於身我願移此竹栽於率土濱使彼行人見皆爲慈孝人樵童見此竹且莫伐我薪志賢堂印【朱文】禦書之寶【朱文】

魯直緑菜贊墨迹

蔡蒙之下彼江一曲有茹生之可以爲防蛙蠙之衣采采盈掬吉蠲旣澤不混沙礫和以辛鹹宜酒宜餗在吳則紫在蜀則緑其臭味同逺故不錄誰其之班我防蓄維女博士史君炎玉

按此贊末句言史君炎玉蓋指眉陽望族史氏女名琰字炎玉髫丱資頴嗜學蘋蘩綫纊一不介意善屬文雅安張誾少卿出守眉陽聞其才賢納爲冢嗣子履之婦炎玉日防心於編簡翰墨平生遊覽之勝燕笑之適與子履詩酒酬唱格調閒雅久而盈篋手自敍次目曰和鳴集而少卿之室於山谷老人爲姑輩子履實其親表也因寓書致緑菜爲信山谷珍其品以贊謝之褒其爲古女校書云紹興甲戌秋徐宏中跋

黃文節公書伏波祠詩

右黃文節公書劉賓客伏波祠詩雄偉絕倫眞得折釵屋漏之妙公嘗自言紹聖甲戌黃龍山中忽得艸書三昧又云自喜中年字書稍進此詩建中靖國元年五月乙亥荊南沙尾書於時公年五十有七正晚年得意書且題其後云持到淮南示余故舊何如元祐中黃魯直書也按公自評元祐中書云往時王定國嘗道余書不工餘未嘗心服由今日觀之定國之言誠爲不謬蓋用筆不知擒縱故字中無筆耳字中有筆如禪家句中有眼非深解宗趣豈易言哉此書豈所謂字中有筆者耶公元符三年自貶所放還建中靖國元年四月抵荊南崇寧元年始赴太平凡畱荊南十閱月嘗有辭免恩狀云到荊南卽苦癰疽於背脇毒痛二十餘日今方稍潰而此帖云新病瘍不可多作勞正背時也嘉靖十年辛夘冬臘月三日徴明書

黃太史艸書李太白憶舊遊寄譙郡元參軍

玩物防志君子不取也余幼而失學粗喜冩字𨿽未知行艸之妙亦嘗畱心如蘇東坡黃山穀米元章數家翰墨甚酷愛見每見眞僞僅能別之餘守長樂郡客有董君詳者手擕艸書一幅自云沈埋泥中人鮮能辧今求教而就贈君余拂拭展玩驚喜嘆異謂君詳曰此山谷眞迹也居無何閩七季明父來訪出而示之明父隨曰李太白詩也前猶有文惜乎斷簡耳及觀全帙乃知憶舊逰寄譙郡元參軍之作考其遺落凡八十字噫𨿽豫章之筆無以復加然謫仙之詩不可不補故足而記之深有望於珠還劍合之時他日果如吾言豈不爲盛事也哉其辭曰憶昔洛陽董糟丘爲余天津橋南造酒樓黃金白璧買歌笑一醉累月輕王侯海內賢豪靑雲客就中與君心莫逆回山轉海不作難傾情倒意無所惜我向淮南攀桂枝君畱洛北愁苦思不忍別還相隨【下接】迢迢訪僊城元貞乙未烈子野人張鐸書於山三英建坊之爲已堂

山谷書法晚年大得藏眞三昧此筆力恍惚出神入謂之艸聖宜焉嘗記元祐中子瞻蘇公穆父錢公同觀公揮翰作艸於寶梵僧舎子瞻賞嘆再四穆父在傍曰君見自序眞迹當更有得公一時心有所未平紹聖謫黔中始見石休自序帖縱觀不已頓覺超異乃服穆父之言也觀此信是紹聖後所書者凡與藏眞合作但篇後有闕文當時藏眞自敍有二本一爲石休所蓄是矣一蓄蘇舜欽所蘇本前亦有所遺後世以爲惋惜今此卷之不全殆天亦欲防契之也尙古宜寶藏之正徳攺元淸明日長洲沈周跋

雙井之學大抵韻勝文章詩樂書畫皆然姑論其書積功固深所得固別要之得晉人之韻故𨿽形貌若縣而神爽防防歟此卷馳驟藏眞殆有奪胎之妙非有若似孔子之類也其故乃是與素同得晉韻然耳今之師素者大率鹵莽求諸其外動至狂妄又是優孟爲叔敖抵掌變幻亂人只能惑楚豎子耳亦獨何哉捲迹英气橫於其本書故是平生神品尙古光祿先生藏獲過於至寶嘻老谷不死之神在華氏矣吳郡祝允明跋

右一卷與蔣叔震書所謂淸公頌同一筆意眞紹聖後神化之書

山谷大書贈元師詩冊

元師自榮州來追送余於瀘之江安綿水驛因復用舊所賦此君軒詩韻贈之並簡元師從弟周彥公【庭堅】嵗行辛巳建中年諸公起廢自林泉王師側聞陛下聖抱琴欲奏南風弦孤臣防恩已三命望堯如日開金鏡但憂衰疾不敢前眼見黒花耳聞磬豈如道人山繞門開軒友此嵗寒君能來作詩賞勁節家有曉事子云籜龍森森新間舊父翁老蒼孫子秀但知戰勝得道肥莫問無肉令人瘦是師胸中抱明月醉翁不死起自說竹影生涼到屋椽此聲可聴不可傳建中靖國元年正月辛未江安水次偶住亭書

山谷楷書趙景道帖並絕句詩八首

昌州使君景道宗秀也往余與公壽景珍遊時景道方爲兒童嬉戲今頎然在朝班思公壽景珍不得見每見景道尙有典刑宣州院諸公多學余書景道尢喜余筆墨故書此三幅遺之翰林蘇子瞻書法姢秀𨿽用墨太丰而韻有餘於今爲天下第一餘書不足學學者輙筆愞無勁气今乃捨子瞻而學余未爲能擇術也適在慧林爲人書一文字試筆墨故遣此不別作記庭堅頓首景道十七使君五月七日山穀道人【硃文印】九陌黃塵烏帽底五湖春水白鷗前扁舟不爲鱸魚去收取身名四十年甓社湖中有明月淮南艸木借光輝故應剖蚌登王室不若行沙弄夕霏右奉呈外舅孫莘老

小黠大癡螳捕蟬有餘不足防憐蚿退食歸來北窻夢一江春月趂魚船桃李無言一弄風黃麗惟見緑忽忽人言九事八爲律倘有江船吾欲東右歸自門下後省臥酺池寺書堂

映日低風整復斜緑玉眉心黃袖遮大梁城裏𨿽罕見心知不是牛家花九疑山中萼緑華紫雲承襪到羊家眞筌虫蝕詩句斷猶托餘情開此花仙衣辟積駕黃鵠艸木無光一笑開人間風日不可耐故待成陰葉下來湯沐冰肌照春色海牛押簾風不開直言紅塵無路入猶傍蜂須蝶翅來右和王仲至少監詠桃花四首用其韻

革頃與徳麟逰頗聞元祐諸公言行之緒餘及玆朅來臨漳路鈐趙昌叔相與款厚因出示山穀道人與其先丹陽君往來書帖及詩詞想見前修風流餘韻而貴公子樂善喜文之髙致也舟陽君徳麟之兄而昌叔徳麟猶子也然則好事喜賓客蓋有家範云溫革叔皮父

光風轉蕙泛崇蘭此山谷先生小楷气象石湖居士題

漢武帝故事曰上起神屋以珠爲簾箔玳瑁壓之東坡辭云銀蒜押簾此山谷攺壓簾作押簾之自來也溫叔皮字畫亦蒼老嘗爲尙書郎著瑣碎錄酺池寺書堂詩云人言九事八爲律立儒讀主父偃傳上書言九事其八事爲律令一事諫伐匈奴並識捲後建袁立儒書

谿翁續得山谷題前定錄等八詩小黠大癡螳捕蟬二篇居其中遺趙景道者小字送李伯牖者大字予兼而有之於好古博雅不曰徒費光陰矣寶祐甲寅中秋日書【有谿翁堂印】

山谷老人與趙景道帖並絕句詩八首今藏海虞錢工部士家前有賈丞相似道恱生印及封字印蓋宋末嘗入其家恱生乃其堂名聞之昔人似道藏法書名畫甚富妙品輒用二印識之後宋人三跋中有石湖居士者予鄕先生範文穆公至能也正徳庚午春三月前進士吳門都穆

卷中有宋元官印三前一爲提領措置防子庫印後二爲福建提舉司之印恐知之者或寡故附著之黃文節公艸書秋浦歌

紹聖三年五月乙未新開小軒聞幽鳥相語殊樂戲作艸遂書徹李白秋浦歌十五篇時小雨淸潤十三日所移竹及田野中人致紅蕉三十本皆已蘇息惟自籬外移橙一株植籬裏似無生意蓋十三日竹醉而使橙亦醉失其性矣知命自黔乞得一畫眉云頗能作杜防語故攜來然置之摩圍閣中時時作百虫聲獨不復作杜鵑語而客談此鳥云此豈羊公鶴之苖裔耶余少頗艸書人多好之帷錢穆父以爲俗初聞之不能不慊已而自觀之誠如錢公語遂攺度稍去俗气旣而人多不好老來漸嬾慢無復堪事人或以舊時意來乞作艸語之以今已不成書輒不聴信則爲畫滿紙𨿽不復入俗亦不成書使錢公見之亦不知所以名之矣摩圍閣老人題【山穀道人印】

字學至唐最勝𨿽經生亦可觀其傳者以人不以書也褚薛歐虞皆太宗之名臣魯公之忠義公權之筆諫𨿽不能書若人如何哉豫章先生老友文章師表一世咳唾之珠聞者興起況其書又入神品宜其傳寶百世恭聞徽宗皇帝評公之書謂如抱道足學之士坐髙車駟馬之上橫斜髙下無不如意聖人之言經也晚學小子尙安所云張安國跋【書史防要以張安國爲歷陽人若張於湖名孝祥字安國也】

豫章先生襟宇洞達意趣豪逸超然埃之表其書之妙當以九方臯相馬法觀之楊士奇敬題

嘗見楊東山跋王盧溪遺引山谷家書云摩圍閣在黔州南寺閣正對摩圍峯蜀人呼天爲圍屋極寛潔瀟灑冬溫夏涼風物似江西大抵先賢君子直道而行𨿽處憂患無所悔尢胸次明淨無往不適也士奇又題

書法之變至宋極矣然君謨尙有晉唐余意蘇黃及米始大變也學者必求之忠惠之上其庶幾乎士奇三題

涪翁書太白詩十五首筆法頗不類故常或疑非眞迹此不知書故也翁嘗自評元祐間艸書筆意癡鈍用筆多不到晚入峽見長年蕩漿乃悟筆法又云紹聖甲戌在黃龍山中忽得艸書三昧晚年之作因與少時異矣安得復以故我求之其間或以筆勢猛气逸出常度然不害其神駿也鏊題

觀公自敍因錢穆父之言而攺度前祓舊習且云摩闈閣老人固知爲晚年筆鏊又題

涪翁題元上人此君軒詩答王彥周捲

此道沈霾多歷年喜君占斗斸龍泉我學淵明貧至骨君豈有意師無瀟灑豈非侯爵命道人胸中有水鏡霜鐘堂下月明前枝枝雪壓如懸罄敝帚不掃舍人門如願不謁靑鴻君來聴道人寫風竹手弄霜鐘看白雲平生竊聞公子舊今年誰舉賈生秀未知束帛何當來但有一笻相倚瘦欲截老龍吟夜月無人處共江山說中郎解賞柯亭椽玉局歸時君爲傳建中靖國元年三月辛未鐘陵黃庭堅魯直奉答彥周【尙有元寧國路總管府推官楊載跋失錄】

山谷嘗用澄心堂紙惟此卷用粉牋及李廷珪墨而筆法妙絕气韻飛動謂之三絕樂卿

淩波仙子生塵襪波上盈盈步微月被誰招此斷腸魂種作寒花寄愁絕含香體素欲傾城山樊是弟梅是兄坐對眞成被花惱出門一笑大江橫【附山谷書水仙花詩】

黃山谷三言詩

寄嶽雲安九夏無間緑實瀟灑碧溪頭古松下臥槃陀晝復夜八徳水淸且美蕩精神浸牙齒亂雲根眾峯裏掬與斟隨器爾

此帖與漢嘉安樂園題名絕相類豈亦謫僰時所書耶淳熙癸夘二月二十三日甫裏陸遊識

退之出牧向潮州霽色衡山碧欲流魯直宜州遷謫去嶽雲九夏滿空浮美哉湘水獨淸深洗濯遷人執熱襟峯裏云根不同量解言隨器與渠斟魯直題來務觀題便云字與漢嘉齊不知僰道徑行路不涉祝融峯子西永康胡長孺題【字汲仲】皇慶元年龍集壬子四月丙子書於虎林

山谷行書王長者墓志銘稿【在紙上橫墓志二篇辭多不具錄】

銘曰以義力其窮以智謝其丰以理孝其終以文其封

山谷行書宋故瀘南詩老史翊正墓志銘稿【翊正名扶】

銘曰人皆汲汲仰掇俯拾商祿計級脇肩求入君獨徐徐書耕筆鋤我躬則臞我心則腴緼袍後禿藜藿不肉哦詩滿屋金革匏竹瀘川洋洋樅栝其岡勒銘詔藏尙其嗣昌

黃文節公手簡二通【小行艸眞迹在紙上橫捲】

庭堅頓首承惠糟姜銀杏極感逺意雍酥二斤靑州棗一蔀漫將懷向之勤輕凟不罪庭堅頓首天民知命

大主簿霜寒想八嫂安裕九你四你大新婦普姐師哥四娘五娘六郎四十明兒九娘十娘張九咩兒韓十小韓曽兒湖兒井兒各安樂過江來甚思汝等寂寞且耐煩不須憂路上路上甚安穩但所經州郡多故舊須爲酒食畱連爾家中上下凡事切且和順三人輪管家事勿廢規矩三學生不要令推病在家依時節送飯及取歸書院常整齪文字勿借出也知命且掉下潑藥艸讀書看經求淸淨之樂爲上大主簿讀漢書必有功矣十月十四日押丘報諸你子以下各小心照孩兒門莫作炒切切

餘生武昌得此黃太史帖伏而玩之至再三不忍去手見其衝澹悠深出入平易近代書者其可及哉然公之風不大聲色嚴重崇髙隱然太山巖巖之勢又豈翰墨之所不精者乎兪貞木題

又手簡一通

庭堅頓首辱教審侍奉萬福爲慰承讀書緑陰頗得閒樂甚善善欲爲素兒錄數十篇妙曲作樂尙未就爾所送紙太髙但可書大字若欲小行書須得矮紙乃佳適有賓客奉答艸率庭堅頓首立之承命足下

此帖不應防在長安逆旅中亦非貴人席帽金絡馬傳呼入省時所觀程子他日幅巾笻杖渡靑衣江相羊喚魚潭瑞艸橋淸泉翠樾之間與山中人共小巢籠鶴菜飯掃石置風罏煮頂紫茁然後出此共讀乃稱爾陸遊【此跋𨿽經刻然佳語姑存之】

涪翁雜錄冊【舊名山谷志林】

右雜錄一冊相傳黃文節公魯直書舊有簽題曰山谷志林昔蘇文忠公有東坡志林蓋雜誌其平時所聞見與凡對客談笑之語此冊則雜抄說苑世說中語初無倫敍豈有防於心而書耶抑自記以備防耶嘗見東坡亦有雜書古人格言亦無倫次題其後謂將以爲詩文之用豈非其類耶然不可考矣文節公晚嵗沈著髙古此其少年之筆故防有不同耳殷君良貴特以相示輒題其後嘉靖辛丑十月六日文徴明識

石曼卿大字楷書古松詩墨迹【在宋楮上橫】

天之酒星化曼卿之神薄逰鶯花世界醉日月於酒船眞能以大夢處世者歸主芙蓉城宜其仙也雪堂翁詩以實之今想與赤壁化鶴同翺翔其樂無涯曼卿詩句字畫名賢品贊以加矣豈容言下著語此詠古松墨迹余獲拜觀不覺神爽飛越自慶爲平生之幸

治乙丑冬十一月十日吳郡黃雲題於華氏之尙古樓

嘉靖廿五年墨林子裝襲原值十五金

余初獲見此傳正與家藏文畫爲閉戶著書深嵗月種松皆作老龍鱗相輝暎焉已而松塵告齋頭諸松蓋儼靑人巢作天際眞人想不自知其迂逺也乃石祕閣松詩及樓鑰黃摻趙師夏沈周四跋己刻李冏卿六硯齋三筆不再贅僅錄所遺黃跋兀兀成此瑚网余因更前畫句松老煙雲能自異書成嵗月與俱新姑享此百城之樂乎卽孔方兄有絕交書何足顧哉但將松籟延佳客耳越燕兩國定丰世家紫源九裔後人識

瑚网五﹤子部﹐藝術類﹐書畫之屬﹐珊瑚网﹥

欽定四庫全書

珊瑚网卷六

明汪砢玉撰

法書題跋

米襄陽行艸易說

易曰天數五地數五五位相得而各有合此五行生成之數洪範曰五行生數天肇一於北至陰之所陰極生寒寒生水故曰北耦二曰南陽之數也陽極生熱熱生火東陽中也陽散而生風風生木陰正以收而生燥燥生金金中央也陰陽之所變者也陰陽交而生濕濕生土所以行成變化而行神皆不出乎此夫體立而後成性以至稼穡皆五行之性也性定而後辧味皆五行之味也水物至陰其性流濕故淮江於山不若海之下故惟潤下所以指名之也五行聲色味而此獨舉味者人之所待以生養者特味爲急故也元符元年春二年夏三年秋遊中天竺訪堂頭禪師紹聖四年同佛印訪禪師師已垂年苦畱心於易芾遂贈其易義並大書讀易堂三字並遺之米元章書

予觀米襄陽爲天竺大士書易義數語深得乾造坤化之奧世每以能書稱襄陽而其學識乃如此豈知米公者哉蘇君昌齡請篆讀易堂三字以補其闕用鎭山門遂書於左方鄱陽周伯溫識後二百六十一年當大元至正十五年三月朔旦也眉顏【朱文】野齋居士【白文】

米南宮於書無所不讀生承平時以絕倫之資日接賢士大夫緒言餘論故共造詣益深使其僅能字學則當時諸賢豈肯前席耶世言王右軍能書而已殊不知其卓識偉見貽書殷深源勸其交驩桓溫使深源從其言則溫不至於跋扈而晉室尙可扶持襄陽豪乃肯與佛印同訪中天竺至爲之書讀易堂豈以少林指心單傳固與羲皇周孔元無間耶襄陽論易以及於洪範五行五位五性五味然所謂五行具五味人皆可知獨金曰從革從革作辛辛爲辛辣使以金銀銅鐵百計鬻之不能辛也此𨿽細事然子朱子門人固嘗以爲問終不能折其爲何如今已矣恨不能起襄陽於九原而質之吳人李君士明寄遊老子法中而嗜古好學出此卷以求題故粗書襄陽之爲人而非敢及於讀易也洪恕記

檇李項氏所藏米元章眞迹惟山水歌與此卷耳余於五十年前借觀俯仰之間恍如隔世其昌

米南宮大行楷書天馬賦【遺集多訛脫】

髙君素收唐畫禦馬感今無此馬故賦方唐牧之至盛有天骨之超俊勒四十萬之數而隨方以分色焉此馬居其中以爲鎭目星角而電發蹄椀踣以風迅鬐龍顒以孤起耳鳳聳而雙峻翠華建而出步閶闔下而軒噴低羣駑而不嘶橫秋風以獨韻若夫躍溪舒急冒絮徵叛直突則建徳項縶橫馳則世充領斷皆絕材以比徳敢伺蹶以致吝豈肯浪逐苜蓿之堆蓋當下視八方之駿髙標雄跨而獅子讓獰逸气下衰而照夜矜穏於是風格靡頽色妙才駘入伏不動終日如壞乃得玉爲銜飾繡作鞍儓棗秣粟豢肉脹筋埋若夫其報徳也蓋不如偸盧噬盜防蹇勝柴鑄黃蝸而吐水畫白澤以除災但覺駝垂就節防伏防猜妬心𨿽厲馴號斯諧誓俛首以畢世未伏以興懷嗟乎所謂英風頓盡冗仗髙排若不市駿骨致龍媒如此馬者一旦天子巡朔方升喬嶽掃四夷之塵較岐陽之獵則飛黃騕防躡雲追電何所從而遽來何所從而遽來平海大師後園水丘公慧悟師看書襄陽米芾

海嶽能書又能詩書品超邁入神詩稱意格髙逺傑然自成一家嘗冩詩投許衝元自言不襲古人生平未嘗錄一篇投豪貴遇知已則不辭元丰中至金陵識王介甫過黃州識蘇子曕皆不執弟子禮其髙行如此時論章伯益書如宮女揷花嬪嬙對鏡自有一般態度能繼者惟海嶽耳或雲海嶽學羅讓書蓋其少時非得法於讓也此帖詞翰兼美誠佳品也防澄宜保藏之永樂甲辰秋前五日後義張肯識【繼孟】淮南老守米南宮筆法今評妙品中翰苑寥寥千古後不知誰復可相同天全有貞題

米海嶽小楷七帖

大行皇太后挽辭餘慶元眞相求賢佐裕陵知幾卷箔早戡變叱龍升靜徳羣邪震淸心後世矜大恩知欲報聖孝已逾曾溫厚同光獻剛廉法寶慈擁扶樂推聖照徹托公欺南紀歸忠魄東朝足素規仁明存舊幄常似補天時奉議郎充江淮荊浙等路制置發運司管勾文字武騎尉賜緋魚袋臣米芾上進

芾皇恐頓首再拜上覆芾闒茸無能猥繼淸獻之緒爲貧所迫冒昧宦遊試吏於江陵司訐之官甫幸善罷到侍郎選擬防稽徵防遲次罹罰繼而間闗淮壖竊儀眞鹺庾之祿幾年又以內艱而去流離困躓無所告語靜思庸戇乃分之宜自此絕意榮望敢意字民復在畿邑家無縣譜斐然學制寧逃傷錦之譏曠敗必矣此芾之所甚懼也不圖寅緣幸防獲庇所天尙賴餘光下照匿瑕之仁庶免於戾此心口切私意自幸芾皇恐頓首再拜上覆

芾昨準省札爲昌邑昌化實屬治圻玆者時甫及當代卞從政近得書報以二月二十二日滿罷促芾如期芾旦夕躬詣臺墀少伸參謁之恭祗受約束重惟唐山蕞爾之地屬京師號爲難治顧芾昏防無似豈應在撫字之選惟是仰依盛徳宏量無所不容少寛此札前後稍缺

芾皇恐頓首再拜上覆芾一介晚出獲齒士大夫之後隆名碩徳竊服舊矣名卑官下無從躐附賓舄瞻拜光儀今幸祗役部封當備使旋之末平時慕仰願見而不可得者浸浸獲伸矣引頸崇墉不勝欣躍歸誠之至芾皇恐頓首再拜上覆【名上用米芾之印】

芾咨目皇恐頓首再拜上覆府判中丈臺座卽日孟春之月靑煒向燦恭惟贊貳王畿神明拱相臺候動止萬福芾謹薰沐染翰控問興居伏惟臺察不宣芾咨目皇恐頓首再拜上覆【名上用米芾之印】

芾皇恐頓首再拜上覆芾疎逖下僚不敢進城申問臺閫仰惟中外泰定福祿滋至芾退惟僭易不任兢灼之情芾皇恐頓首再拜上覆

芾皇恐頓首再拜上覆芾申調司籖肅嚴右記邇辰不審臺履何似仰惟貳車之賢宻佐守尹正直是與何福不除更祈恵令上體眷隆節宣自厚導迎【此叚有缺】芾皇恐頓首再拜上覆

米元章小楷世不多見此七帖爲項子長先生家藏前爲大行皇太后挽辭是挽裕陵向後後崩於建中靖國元年後六帖是出宰時與朝貴紮挽辭筆法與褚河南哀冊若出一手六紮行筆亦遒健但與前別或此老中年書也卣齊居士曹函光

米南宮艸書九帖【帖語己刻不錄】

右艸書九帖先臣芾眞迹臣友仁鑑定恭跋

洪武庚申中秋後六日鄱陽蔣惠敬觀於寶古齋範至能說米書初自沈傳師來後入大令之堂此九帖當時已入祕苑後有小米跋今在黃令君家前後完具尙昔之粘綴也其後一帖評唐人始言艸法必應從晉此固通論殆亦其實錄耶麝煤防尾燻染終嵗所成若此今之學者其亦知之乎治癸亥吳郡祝允明跋

海嶽翁此卷嘗入紹興祕府後有子元暉題識蓋海嶽平生得意書也其子有登海岱樓詩一首下小字注云三四次冩間有一兩字好信書亦難事夫海岱書可謂入晉人之室而其自言乃爾後之作字者當何如耶甲戍九月廿三日觀於崔靜伯氏敬題虎丘山人都穆

此卷刻於文氏停雲館文太史鑑定所謂眾尢之尢也昔從石本想見其迹今如葉公好龍眞龍下室矣乙酉九月晦董其昌觀於西湖舫齋卷首有幾

暇淸賞印紹興印內府書印鈐縫有琳印黃琳私印向子固印捲尾有紹興府印建炎浙東安撫使之印建炎兩浙東路都總管司之印建炎重鉤越州管內觀察使印

米元章行艸四叚【前有修內司鈐縫印】

余始與公故爲僚友僕與叔晦爲代雅以文藝同好甚相得於其別也故以祕玩贈之題以示兩姓之子孫異日相值者襄陽米黻元章記楚國米芾【朱文印】叔晦之子道奴徳奴慶奴僕之子鼇兒洞陽三雄

李太史收晉賢十四帖武帝王戎書若篆籀謝安格在子敬上眞宜批帖尾也

余收張李明帖云秋深不審气力復何如也眞行相間長史在世間第一帖也其次賀八帖余非合書

倒念掲諦咒呵婆莎提菩諦掲僧羅般諦揭羅般諦揭諦揭早起志心念數十徧

右米帖自都敬跋後爲吾鄕項少溪公所藏至崇禎己巳二月歸於盛念修今年辛未季春復逸出因得錄此四段館刻中所不載也樂卿

又長者明公二帖

黻頓首再拜後進邂逅長者於此數厠坐末欵聞議論下情慰忭慰忭屬以登舟卽徑出闗以避交遊出餞遂莫皇祗造舟次甚爲瞻慕曷勝下情謹附使奉啟不宣黻頓首再拜知府大人丈棨下

黻再拜明公懿徳茂履士所推慕武城未究逺業佇聞褒嘉共要別馳賀也子中書至面投黻再拜

右米南宮長者明公二帖剛健端莊之中而有婀娜流麗之態蘇文忠公謂其超邁入神評語不虛後帖逺字宛然金錯刀法但知府大人不知爲誰府字闕疑有所爲耳吳郡錢逵題

米南宮詩翰【李西涯篆於司首詩見苕溪詩話】

米黻文奉敕題

右呈諸友等詩先臣芾眞迹臣米友仁鑑定恭跋右米元章詩翰有紹興及睿思殿圖印其子友仁題其後稱先臣芾蓋君前臣名之義也元章書極精妙而友仁亦有家法父子並美自羲獻以後亦鮮聞之書法眞贗每相混淆如米氏者江南僞本不知其幾此卷妙處望而可知太宰水村陸先生檢諸故篋重加裝飾物之顯晦故自有數哉先生方操黜陟之柄振幽起滯天下之士賴以不汩沒於世者多矣識者幸毋以一事觀之正徳丙子二月十二日長沙李東陽題

米襄陽行艸集英詩迹【字大於掌】

集英春殿鳴梢歇神武天臨光下徹鴻臚初唱第一聲白面王郎年十八神武樂育天下造不使枰使傳道衣錦東南第一州棘璧湖山兩淸照襄陽野老漁竿客不愛紛華愛泉石相逢不約約無逆手握古書同岸幘淫朋嬖黨初相慕濯髮洗心求易慮翩翩遼鶴雲中侶土苴尫防那一顧邇來器業何深至湛湛具區無底止可憐一終不易枉駕殷勤尋漫仕漫仕平生四方走樂與英才並肩肘少有俳辭能罵老學防夷漫存口一官聊具三徑資取捨殊塗莫回首元祐戊申九月廿三日溪堂米芾

米元章爲林子中書蜀素爲生平合作藏余家偶臨之萬曆丙午六月望董其昌【平陽氏藏】

董書綾數十幅余裝屏張墨花閣廿余載而易去米南宮中嶽詩卷

拜中嶽命作芾

雲水心常結風塵事久虛重尋釣鼇客初入選仙圖鼠雀眞官耗龍蛇與眾俱卻懷閒祿厚不敢著潛夫常貧須漫仕閒祿是身榮不托先生第終成俗吏名重緘議法口靜洗看山情夷恵中何有圖書老此生

宋室名書輙稱蘇黃米蔡余無論焉然米南宮多爲行艸原其書皆從眞楷來故落筆不苟而畫所至深有意態非若今人不識歐虞徑造顚素爲無本之學也此卷眞迹徐君臣寛當玩愛之徐有貞識右米南宮所書二詩遺於陳太修家輙爲奴子竊出賣於王參軍處事覺追取得之餘最好米氏翰墨將古銅瓶易之舍所愛而遂所愛是放一拈一者也魏應龍書

米南宮湘西詩帖【中書舍人署題南宮遺翰】

湘西夜冷榻畱云此夕還如入夢魂六月薜蘿嗟我欲一生林壑與誰論吳王舊賞今何在惠可餘光宛若存對榻東堂淸話歇長風快雨洗松門

逸少嘗自言表上晉穆帝専精任意帝索紙色類長短闊狹與王表相似令張翼冩效一毫不異乃題後答之逸少初不覺後更詳視乃嘆曰小人亂眞耳宋米禮部作字有晉唐風流自言學書貴弄翰把筆輕自然手心虛振迅天眞出於意外也其次要得筆意謂筋骨皮肉脂澤風神皆欲要全今觀此帖使毫行墨渾然天成𨿽不元章吾知其元章矣叔成其寶之元統甲戍六月上瀚斤玉山人顧厚書

歐陽詢初見索靖所書碑唾之復見悟其妙臥其下者十日閻立本嘗至荊州視僧繇畫忽之次見略許三見坐臥畱宿其下者十日書畫之妙以詢立本之眞識尙未能造次窺況下幾等能辧之乎米禮部書法逺紹王右軍擅名一代當時寸紙數字人爭售之以爲珍玩此帖宜寶也然舉世豈乏歐陽率更莫我知也元統二年六月望日廬陵李簡士廉父書自天粟晝零之後灑染翰墨代不乏人必其不蹈故常始可以永其傳襄陽米禮部生平無他嗜好獨遊神心畫始學顏書已而厭其俗聞有李邕法又惡之遂學沈傳師自後數攺遂成名家麻紙十萬散失多矣故知八法之妙者請於是觀焉淳熙丙申暮冬申呂企中書

向晚得奇觀案有翰墨陳展開卽可辧骨格出風塵尋常勢欹側此幅殊不倫字止五十六端人似紳復如旗整整又若車轔轔書家有定論俗士長相嗔不見蘇子瞻超妙還入神公昔家京口海嶽近爲鄰墨迹𨿽散落至寶終難湮如彼荊山玉旁逹見孚尹驚看忽入手幸合歸鄕人嵗久恐污獘摹勒須堅瑉銘文配瘞鶴終古焦山垠充道得此見示爲題此於後聊以代跋語耳吳寛

惆悵江東起暮云騷人疑有未招魂神從海嶽眞能降名與蘇黃得並論千嵗鶴歸林未冷百金馬死骨猶存因君話取書家事始信鐘王別有名東陽雪裏淸光水裏云分明詩筆舊精魂可應絕技能兼羙解使名家得擅論秦刻漢碑隨世攺馬圖龜畫與天存不須更說鐘王事此道誰參眾妙門臺人謝鐸次韻

南宮此帖端勁莊重迥異常書前跋已詳自吳文定公三閣老詩辭嚴意宻三公同侍孝廟燮理之暇倡和優防爲介軒靳閣老所題當時文物之盛猗歟休哉元汴

米元章都梁十景詩迹【十景在泗州】

京洛風塵千里還船頭出汴翠屏間莫論衡霍衝星斗自是東南第一山第一山懷古

龜峯髙聳接雲樓撞月鐘聲防鐡牛一百八聲俱聽徹夜行猶是不知休龜山寺晚鐘

塔邊云影任髙低閒逐淸風自在飛四海望遙人久渴不成霖雨又空歸五塔寺歸云

西山月落楚天低不放紅塵翠微鶴唳一聲松露滴水晶寒濕道人衣瑞巖庵淸曉

鐵笛誰吹一曲哀淸風約我上層臺悠揚正到堪聽處怕惹閒愁卻下來淸風山聞笛

山徑重重鎖緑苔松花曾見幾畨開羣仙費盡招呼力那得休官一个來八仙臺招隠

風輕雲淡午天春花外遊人載酒樽不是山屏遮隔斷牧童錯指是孤村杏花園春晝

半山亭子老苔錢鑿破玻瓈引碧泉一片玉蟾畱不住夜深飛入鏡中天玻瓈泉浸月

自是韶光不耐秋水光山色一時休細將瓦礫分明看片片飛來落葉愁防景亭陳迹

怪石累累玉作堆登臨晚景更徘徊夕陽無限堪停好莫到奇山空自回寶積山落照襄陽米芾題並書

米漫仕苕溪詩卷【近刻入制林】

將之苕溪戲作呈諸友襄陽米漫仕黻松竹畱因夏溪山去爲秋久白雪詠更度采菱謳縷玉鱸堆案團金菊滿州水宮無限酒載與謝公遊半嵗依修竹三時看好花懶傾恵泉酒防盡壑源茶主席多同好羣峯伴不嘩朝來還蠧簡便起故巢嗟【余居半嵗諸公載酒不輟而余以每約置膳淸話而已後借書劉李周三姓】好懶難辭友知窮豈念通貧非理生拙病覺養心功小圃能畱客靑不厭鴻秋帆歸賀老載酒過江東仕倦成流落遊頻慣轉蓬熱來隨意住涼至逐緣東人境親疎集他鄕彼此同暖衣兼飽食恆覺愧梁鴻旅食緣交駐浮家爲興來句畱荊水話襟向卞峯開入剡如尋戴遊梁意賦枚漁歌堪話處幸有魯公陪宻友從春拆紅微過夏榮團枝殊自得顧我若含情漫有蘭隨色寧無石對聲卻憐皎皎月依舊滿船行元祐戊辰八月八日作【後有米友仁鑑定眞迹】

米襄陽詩卷

七年烏帽抗黃塵晝錦歸來世又新若過武夷山下看人間不大敝精神蠅頭何慕久京華靜洗黃塵眼界花萬寶精神在風月好詩追取不須賒數惡詩呈上陳建州覺民陳詩首唱云汩汩塵埃閱嵗華靑山相見認空花淸淮風月元無價憑仗詩翁爲我賖又一萹雲長淮千古自流東六月城頭日日風天際玉潢無出處夜山圍在月明中絕唱也爲之刻而不復和

米南宮艸書畫山水歌並絕句【眞迹在楮上】

十日畫一水五日畫一石能事不受相促逼王宰始肯畱眞迹壯哉昆侖方壺圖掛君髙堂之素壁巴陵洞庭日本東赤岸水與銀河通中有雲气隨飛龍舟人漁子入浦漵山木盡亞洪濤風尢工逺勢古莫比咫尺應須論萬里焉得並州快剪刀剪取吳淞半江水

謝安舟楫風還起梁苑池臺雪欲飛杳杳東山攜漢妓泠泠修竹待王歸前有金章宗祕府瓢印禦府寶繪朱文印禦書之寶朱文方印鈐縫有禦府瓢印人合同朱文小長印後有禦書瓢印禦府之印朱文方印羣玉中祕朱文鐘鼎篆方印南昌袁氏家藏珍玩子孫永保朱文方印趙氏子昂朱文太子少師姚廣孝圖書朱文方印

米海嶽風度髙朗神情舒暢故下筆便與人不同或言其書自沈傳師來晚學李北海嘗觀名言書史則其於古人書未嘗不學然每以不及古人爲言或曰眞者在前气焰爍人或曰若見眞迹慚惶殺人惟其不自滿假所以書入能品今觀此卷出入顏平原無一筆北海則此老胸中磈磊未易窺測也卷中書畫山水歌後絕句一首寄漢中王皆子美詩想隨所記憶而書者內有禦府瓢印及羣玉中祕等印曾入金章宗賞鑑後有趙魏公印曾入松雪齋在本朝則袁忠徹家物也今歸谿陽史君史君好古博雅誠得所矣其永寶之嘉靖甲午十月十日長洲文彭敬跋米元章峴山詩迹

皎皎中天月團團徑千里震澤乃一水所占已過二娑羅卽峴山謬云形大地地惟東吳偏山水古佳麗中有皎皎人瓊衣玉爲餌位維列仙長學與千年對幽操久獨處迢迢願招類金帶秋威歘逐云檣至朝隮輿馭颷暮返光浮袂云盲有風驅蟾餮有刀利亭亭太陰宮無乃瞻星气興深夷險一理洞軒裳僞紛紛誇俗勞坦坦忘懷易浩浩將我行蠢蠢須公起【缺文】右和林公峴山之作鹿門居士米芾

後有文壽承跋與前題山水歌等語同故去之老米小詞眞迹

風鑪煮茶霜刀剖暗香透窻紗是池中藕花髙梳髻鴉濃妝臉霞玉尖彈動瑟琶問香醪飲麼米黻南宮自謂其書爲刷書當自言其運筆之迅勁耳而人多以偏欹槎牙間求之如堊帚之掃壁老顚有知寧無撫幾絕叫耶此幅研筆如鐵而秀媚之气奕奕行間風華類得大令之神是南宮得意時筆也公詩有云棐幾延毛子明牕管墨卿功名皆一戲未覺負生平觀此書如親見其寂寥所慕矣寶林顧起元薛道祖云頂山詩眞迹

山壓眾峯首寺占紫雲頂西遊金泉來登山緩歸軫昨暮下三學出谷已延頸山右髙劍外回首陋前嶺躋攀困難到賴此晝亦永巍巍石城出步步向松徑靑霄屋萬檀下俯二川境玉壘連金雁西軒列阡畛靑城與岷峨天際暮云隠少城白煙裏水墨澹微影江流一練帶不復辯漁艇東慚梓澤隘右喜錦川迥磐陀石不轉枯枿弄芒穎四更月未出蕙帳天風客行獘帑垢到此凡慮屏暫時方外遊聊愜素心靜明朝武江路拘窘逐炎景建中靖國元年七月廿四日翠微居士題上淸連年寶享淸適絕塵物外皆自制亭名也錄示詩句未見佳處想難逃老鑑也舊槁不存尙可記憶雨不濕行徑云猶依故山看云醒醉眼乘月棹回瀾水上三更月煙中一葉舟寒臨重閣影帶亂山流暮煙春樹暗落日渭川明平林暗日疎野艸經寒短霜榦葉飄零日出水淸淺官冷系懷非吏事地偏相訪定閒人一馬春風過微雨竹間歸路淨無塵鷗鷺驚飛起秋風菱荇花一徑入中渚坐來惟鳥啼水雲生四面常恐世人迷緑逕無行路蒼苔露未晞曾夢春塘題碧艸偶來露夕看紅蕖無人云閉戶深夜月爲燈曉露凝荒徑斜陽滿畫橋不眠聽竹雨髙臥枕風湍橋橫云壑連朝渡雨暗鐙窗半夜棋微波拂涼吹澹煙生逺樹天寒湘水秋雨暗蒼梧暮乘月多忘歸往返帶霜露自然鷗鳥親日與漁樵遇去意已輕千里陌深杯難醉九回腸防陵葉落秋風裏忍對霜天數鴈行已上𨿽記然全章皆忘之矣語固未佳要之恐平生經心一事老友必憐其散落便風早以爲寄也紹彭再拜更有第三篇

亦不見來信不言及必不在彼不知失去何處如何如何左綿山中多靑松風俗賤之止供樵防之用郡齋剎不見一本余過而太息輙諷通守晉伯移植佳處使人知爲可貴東川距綿百里餘入境遂不復有晉伯因以爲惠沿流而來至此皆活作詩述謝並代簡師道史君紹彭上越王樓下種成行濯濯分來一葦杭偃蓋可須千載榦封條已傲九秋霜含風便有笙竽韻雨偏垂玉露光免作防煙茅屋底華軒自在拂雲長

通泉字法出官奴日日臨池恨不如雙鯉可無輕素練數行惟作硬黃書鄕闗何處三秦路馬足經年萬里餘多謝玉華宮畔客新詩未覺故情疎和巨濟韻臨池通泉爲如字韻牽作實事也不笑不笑

右宋薛紹彭書五紙薛氏三鳳名河東紹彭其後人也字道祖號翠微居士居長安符祐間以書名並米芾今書史防要所載是也水村陸公得此卷時愛重間出示余爲識數語於後長沙李東陽

薛尙功鐘鼎欵識冊

嘉熙三年冬十有一月望後十一日外孫朝請郎知臨江軍事楊伯萼拜觀於卄四叔外翁書室

後二十年弁陽周密得之外舅泳齋書房

集金石錄者多矣尙功所編尢爲精詣況其墨迹乎予舊於山陰錢徳平家屢閱之誠奇書也至正元年十二月甲子鑑書博士柯九思書於吳氏遜學薛紹彭臨蘭亭敍

右薛紹彭臨蘭亭敍一卷按蘭亭敍石本佳者已難得臨本尢難得蘇易簡所藏臨本有三題曰有若象夫子尙興闕裏門虎賁類蔡邕猶旁文舉尊昭陵自一閉眞迹不復存余今獲此本亦可比璵璠其一本有王堯臣跋易簡子耆與米南宮友善元章以王維雪景畫六幅李主翎毛一幅徐熙棃花大折枝易得之元章贊曰熠熠客星豈晉所得養气泉石畱腴翰墨戲著僊談書存焉式鬱鬱昭陵玉盌已出戎溫己無誰寶眞物水月非虛移模奪質銀鏁金鐍璚機錦綍猗歟元章守之勿失其二舜欽云昔之善臨蘭亭者有馮承素湯普徹韓道政趙模諸葛正世罕得見故此三本亦皆莫詳何人所臨也至元二年嵗在丙子予至都城與友人丰城揭君子舟寓捨同巷得見其所藏紹彭臨本上有文之印又有古杭朱巽印月船小印若宋末在錢塘惟巽與賈似道家所蓄古書畫甚富且精好紹彭父嘗竊易取定本蘭亭石宣和間朝廷遣使索之紹彭乃並日夜模搨每搨疊三枚紙重搨之民間所貴惟此而已後此石龕寘睿思殿東壁建炎初宗澤遣人防送至維金人下維裹以去金主怒棄之江中近世吳君璋副樞家及龍興民家所得石號爲佳者然視定武本逺矣則後之學書者欲見右軍筆意不其難哉此山谷先生所以有欲換凡骨無金丹之嘆也嗚呼紹彭所搨本今亦無之況其所臨乎宋之名書者有蔡君謨米南宮蘇長公黃太史吳練塘最著然超越唐人獨得二王筆意者莫紹彭若也今紹彭書亦絕少則見其所臨尢盆盎之壘池也趙承防嘗曰時流易趨古意難復揭君之愛重此帖也宜也紹彭字道祖近見其晚憩監聽所賦詩淸麗沈著有魏晉人風所居有淸閟閣詳著樓氏攻媿集云九月甲子在興魯坊聾子巷冩臨川危素記

唐人模搨鉤臨最精今晉帖存者多唐本也宋人遽不能精相去逺甚惟薛米兩家獨擅其能宋南渡後言墨帖多米氏手筆而薛書尢雅正禊序帖臨搨最多出其手必佳物然世亦鮮也雍虞集伯生書

趙子固題照禪師道塲詩【行書墨迹】

重到招提十七年吟題墨色又成嫣蟠虯老桂枝垂舞像刻前碑石載鐫畱賦縱然常滿壁機竟莫悟枯禪道塲法子藂居盛奚復蘆花施釣船子固戊申載題道塲已題壁素更畱照師以傳永逺

秋泊禪扉夜淸吟入興頻風生水鱗甲云放月精神禪有機禪祕詩無句法新舊題尋不見吹徧壁間塵此系壬辰嵗子固漫題也照師不以爲謬戊申重來請書與重題共存每不自知醜耳孟堅再拜

宋賢札子十七帖

綬頓首度支學士近奉宴言深慰勞吝忽承手札曲示勤私貺及吳中碑本及藤帽茶一奩傷復頗多不敢辭拒但增靦視之至謹因來介輙奉片幅爲謝綬頓首四日名上【冇宋綬公垂朱文卬】

淸臣啟近遣一干隨府伉持書並錄覽二書同詣鈴下計已呈露數日前追胥自彼還辱手教嵗不我與忽焉隆夏言念出處光景載環夷險均之政如宿昔天休踏道深篤報上忠純樂職裕人無有內外顧爲簡書所防不得車騎相過此可恨耳生拙守退伏盍族屍飡閒齋晝眠後池晚飲惟性所適頗無羈牽長杜櫟之扶疎同海鷗之放逸故人不爲念也淸臣頓首五月十八日承示諭張恢者向以明公昆玉世契之厚待之以禮不謂全不循理切恐仰玷盛徳然亦欲小警大戒可以完其出處諒惟深密公文如命頒下縣鎭矣衡竦息希啟前日辱屈臨感刻感刻歸聖兄弟並入開寶睿遂當獨牒柰何天淸一室速治之開寶捨亦望令人諭主僧且那與小子書並一二親情同處也恐見令侄般出便據之也兼舉子紛然不可不先慮之也阻於面奉先此布一二希頓首完夫府判朝奉學士兄十四日之奇啟知遂往法濟不勝依依長安酥二个蔥雀鮓二罐水棃鳳棲棃各十枚小樂少許聊薦賓盤幸冀容納以鞫大獄不果拜違愴愴之懷不能勝述乍逺乞保重不備弟之奇再拜九兄知府郎中

逵啟辱七月五日賜教承已西上今想對還當有休嘉也秋暑未熄伏惟動止佳福逵山間粗如兒女來歸已餘月老來如夢寐間爾未緣欵晤千萬爲國加愛爲國加愛不宣逵上潁叔知置大夫閣下八月六日燾再拜昨夕幸得侍坐早來廷中瞻望顏色不欵奉告伏審晚刻尊候萬裕攺月自當至左右適自玉局審家親賓紛然逮今永定旦夕専得面拜使還不備燾再拜五伯父大人伯母縣君座前

煜啟久疎修問秀州道中賢子見過傳雅誨極荷意愛之厚且承燕間多適气宇泰然至慰至慰此欲詣邑圖一笑之樂屬至行迫窘悰賴不釋不克如願但向風怏怏無已劇寒惟以時自全保固壽福瞻禱瞻禱煜再拜致政太保太初兄執侍二日

夢得叩頭人至辱教示審聞頓暄動止安健良深慰荷冗幹極荷畱念悚悚不知幾時定可還日遲面欵入此月來淚眥頓昏痛作字艱彊勉附報艸艸余惟珍愛不次夢得叩頭季貢貢元親契

商英皇恐女夫王僞之防收錄八月七日已觧商水任薦極余溢遂可攺京商英愛受賜與王氏均等防第二女夫楊開還蜀輙令請見恐或下問河東此間事蓋楊生從商英者二年矣伏恐上知商英皇恐再拜

邦彥頓首啟前日特辱降顧間冷之中倍增感負屙屏迹造謁不逮第深悚惕邦彥頓首啟靑谷徳正夷塗勿拋控拋控馬多失挹水勿極量極量器多溢安史起天寶轉戰竟奔北辭臣獻頌詩要垂萬世則一字堪白首大書仍深刻誰作語溪圖十日在咫尺飛湍如有聲旁滙浸層碧巉絕半巖間髣髴見馬迹不覺手加磨眞恐苔蘚沒國姓前後異天運古今一向來文武才坐籌或操筆種種皆可稱俯仰重嘆息願君寶此圖置之丹粉壁昔人如可作想象壯胸臆【末缺以文推之當是臆字】攄頓首啟比不承誨下情渴仰知數辱顧訪皆失迎對但深愧感防教伏審晚來尊候萬福峴刻已領蚤暮當卜祗詣遽中馳此拜覆不宣攄再拜右司彥和尊兄座前

世忠咨目頓首啟運史直閣侍史近間言良勤懷向北辰春雨伏惟漕挽餘閒臺候曼福少懇近得防以本司官兵二月下旬以後劵食錢米有準擬權於貴司兌撥應副已有公文奉聞今去支期不逺敢煩順防速爲兌撥錢三十萬貫告爲嚴戒所屬星夜起得二月中旬到軍前以濟急俟朝廷降到錢卽便還也千萬幹凂悚仄未閒自愛不宣世忠咨目頓首啟運使直閣侍史

說拜問門內眷聚伏想長少均協多慶賢壻以未接識不及別狀孥累輩乘二巨艦轉江入淮甸頗遲遲今猶未至次第經由髙沙兒軰若知良臣在彼必往請見大兒子近堂差泰州如臯監鹽偶得見闕便來赴官朝夕先過此相聚數日而後之任仲子調眞州挺官尙有一年闕叔子嶽祠滿已一年半未得赴部同二季隨骨肉俱來賢嗣昆仲一一均福說再拜

琚伏自廿二日具稟報之後深慮指揮未到勢不容畱遂將牌印牒以次官權管姑作急難給假起方登舟間忽領珍染寵示省札如觧倒懸感佩特逹之意無以云諭卽星夜前邁矣瞻望鈞光在邇玆得以略切自炳照琚皇恐拜覆觀使開府相公尊兄鈞座

前日入寺觀牡丹不覺已謝惜其穠艷故以詩悼之敢冀見和適上牡丹乘春芳風雨苦相妬朝來小庭中零落己無數魂銷梓澤國腸斷馬嵬路盡日向欄幹踟躕不能去

右宋賢札子十七帖皆一代名流鴻望魁壘英臣之筆往嵗客燕山嘗從朱禧公緑防亭中閱此朱公好古家藏名迹甚富每愛惜此冊以爲劉公一札可當十部從事諸賢濯濯單言片翰並有風致非近世雕虫之士所能比肩忠禧化去未久圖書散落此冊爲粥畫人持至江南思重參軍見之淒惋遂出重資購之命余題冊尾余與思重皆忠禧文酒之客覩此不勝人琴之感非徒以諸公手澤之故耳王穉登書右宋賢十七札首名綬者宋宣猷公也名上有朱文印曰宋綬公垂公以楷名於宋今楷亦是正書遒勁有法淸臣者葉學士道卿也蘇之長洲人衡者章侍制子也浦城人二公天聖嘉祐時人希者林子中也閩之奇者蔣潁叔也艸法老勁似王荊公逵者不知何人其札乃與潁叔者故次於此燾者劉無言也行艸出入蘇黃而風趣盎溢山谷云令天假以年江左又出一薄紹之矣殆非虛言夢得者葉石林也書法與停雲所刻正同商英者張天覺也書與語皆不免俗透末後句者固如是邦彥者周美成也攄者林彥振也二公書俱類蔡元長豈气類相似耶世忠者韓蘄王良臣也史稱目不知書晚忽有悟能作字工小詞此札與運使借錢者時尙在軍中或出佐史手正書有蘇長公風致說者吳傳朋也李淸照金石錄後序云尙餘五七簏盜穴壁取去爲吳說運使錢價得之卽此也琚者吳居父也行艸逼肖米元章若不視其欵未有不以爲元章者適者水心居士葉正則也嘉王之立實於公以與趙丞相議不合卽拂衣歸水心詩早已精嚴晚尢髙古今詩亦淡宕可喜書法蔡君謨而自具風骨中間名煜者爲靑谷徳止者皆不知何人書亦可觀此冊舊爲朱忠禧物後爲談嶽山參軍名志伊字思量者得之後又轉入汪景辰家今年秋王越石舫中見之餘極愛劉無居吳居父葉水心三札遂易得之略疏其人於後愧悚未能徧考以俟世之博雅者崇禎甲戍年秋九月閒止居士曹函光書

宋名公翰墨

風光爲花好奕奕弄淸溫撩理鶯情趣畱連蝶夢魂飲酣浮倒暈舞倦怯新翻水竹傍適意明紅似故園牡丹五言和人韻軾

軾此間官屬中有防九思誠之自長沙之攝經幕其人有志趣曉民事亦嘗從元晦遊又有嚴昌裔慶曾永州人軾舊與之欵慤實可委信又有李悰靜翁見爲經屬𨿽才短頗气直肯言此外又有兩三一人頗習吏事自楚來【旁一行雲武行中勇者極難收拾得數輩】其餘亦頗似肯向前亦有顯過者凡百姓教詔之甚而不悛然後不免治之耳諸郡守得人者寡例多苟且其間亦多闕向來三司共作一味是人情今與兩臺約請公是選不可一毫欺朝廷但卻似月前難得人到任後今已辟兩處詣頗以爲然也吳伻到遵州後彼中事殊學血脈通貫見已攝守極通曉也李享規模只是理防兵財兩事甚有條緒至今傳道之林君本政書𨿽未盡要是根本之論得其家更有數書已往錄矣廣州農事近尢滅裂若今冬尙備數於此亦當考究料理也此間人事聞見極陋然資質寧無佳者軾再過學中與之論講經史學宮甚已修治增廣講堂之旁別前政生祠不免徙置佛寺用其處新濓溪二程先生祠庶來者知方向耳軾比領禦筆理防買馬事旣軾奏聞又禦筆批下依奏依奏往返自庚逓共不廿日荷上不棄外應之如響凡有所見其敢不自竭況敢自有疎外耶其他可教者一二示免之軾再拜偶有時子納二十枚並州墨兩笏同寄軾又拜在兗海與靑社宻邇嘗得希文侍郎音問忽嘗詗閣下昆季動靜深在念也朝城三叔中捨嘗得書尺三叔母去年十二月傾逝在逺官極孤寂也雄州四叔推官在官下無恙軾再拜

矯矯公孫才不羣白駒衝雪又新春忽過銀闕迷歸路誤認瑤臺尋故人訪我不嫌泥正滑畱君深愧酒非醇歸時九陌鋪寒月淸絕空教僕禦嗔和子瞻兄招子髙晚飲轍

昨日得米老書云欲來奉吾人過天寧素飯飯已閱眞書然後同訪彥明想亦嘗聞左右也侵晨求見庶可偕行幸照察紹彭再拜

雞黍招要意已眞後堂許到轉相親巧栽花竹豈多地淨掃軒窻無一塵傾倒不知情話宻衰隤深畏酒行頻落花一夜成疎迹風雨還增客恨新米黻

山頭崒嵂侵霄漢片幅之間據其半河水盤旋寒玉貫雲气蒙蒙中截斷峯巒回合平若接山城嵯峨聳樓觀下有森森林木灌隠約浮空露纎巘沙平野曠徵途逺行人淩兢馬欲汗天機滿前呈爛漫濃墨如新色淩亂渾沌鑿破太極判元气淋漓風雨散若非定以範寛斷誰能展此奇手叚玉堂老仙重稱賞絕筆當爲古之冠牙籖玉軸冝倒看縱得千金愼勿換老眼摩娑獲珍玩不敢畱題只驚嘆吳郡郭麟孫

端正纎柔如玉削窄韈宮鞵防襯吳綾薄堂上細看才半搦巧偸彊奪嘗春酌穏稱身材輕綽約微步盈盈未怕香塵覺試問更誰如樣腳除非借與嫦娥著右詠鞵調蝶戀花逃禪老人楊無咎

行藝當年帝所聞聲名久矣動簮紳文塲秉筆淵源厚詩席談經業履醇白髮忽驚蒿裏暮靑衫難問篛溪春兩京模範垂芳逺多少生徒淚滿巾太常少卿陳暘國步阽危古所希曠無節仗不勝譏得夫人軰戡多難撥亂興衰亦庶幾丈夫效死以成仁何事臨危反愛身有靦閨門全節義傷今思古淚霑巾右二詩題節義榮夫人傳紹興十一年嵗在辛酉正月十一日錢唐吳說

余家向藏宋人墨迹共四十則僅錄前九幅其餘如王晉卿覆子中內翰送茶器珍核祖建爲七姐稟丈母要糟藏翁孫姐姐書覆四哥宣贊姻事及範資政張孝祥吳傳朋諸札未及錄也又有宋人翰墨一卷後題先起居贈開府儀同三司司空一帖先叔父修懿尙書儀同十八帖已上元祐唐午十二月知軍州事因移髙陽安撫使辭墳遂命褫裝付沈氏以防遺墜云亦迸逸錄爲念耳夗水菇蘆中人識於自韻齋宋人手簡二通

逵啟近已奉狀計徹左右秋杪气勁伏惟體候淸勝逵於此粗如前乃敢仰承大斾薄海陵而還今宜已安治府東南大計一出指麾使權益重不次之寵未可量也向寒惟希保重以慰捲捲不宣逵上潁叔制置大夫閣下九月廿五日

端友皇恐再拜啟頃幸使斾久寓輦下可以朝夕承教而文禁拘牽不遂所欲迨今歉然方圖敍列區區先捧誨示重復尢增感悚宏才偉徳久處閒曠豈其所宜尙冀以道順適重加葆輔前卽龍光無任瞻祝端友皇恐再拜

珊瑚网卷六

欽定四庫全書

珊瑚网卷七

明汪砢玉撰

法書題跋

宋髙宗宸翰【行書詩四首在白宋紙上後述通鑑數則不錄】

入門無平田石路穿細嶺陰風生澗壑古木翳渾井湛盧誰復見秋水光耿耿鐵花秀巗壁殺气禁蛙黽幽幽生公堂左右立頑礦當年或未信異類服精猛胡爲百嵗後仙互馳騁窈然畱淸詩讀者爲悲哽東軒有佳致雲水麗千頃熙熙覽生物春意頗淒冷我來屬無事暖日相與永喜翻初旦愁鳶蹲落景坐見漁樵還新月溪上影悟彼良自咍歸田行可請

髙居大士是龍象艸堂大人非熊羆不逢壞衲乞香飯惟見白頭垂釣絲鴛鴦終日愛水鏡菡萏晚風凋舞衣開徑老禪來煮茗還尋宻竹逕中歸

陳畱春色掩思詩一日搜腸一百回燕子初歸風不定桃花欲動雨頻來人間多待須微祿夢裏相逢記此杯白竹扇前客醉舞煙村渺渺欠髙臺

種竹不必髙搖緑當我楹向來三家墅無此笙簫聲皇天有老眼爲閟十月晴防我蕭蕭碧偉事鄰翁驚同林偶落此相向意甚平何須俟迷日可笑世俗情明年萬夭矯穿地聽雷鳴但恨種竹人南山合歸耕他時夢中路畱眼記所更蒼云屯十里不見陳畱城

思陵楷書付嶽武穆手勅眞迹【在帋上】

得卿九日奏已擇定十一日起發往黃舒州界聞卿見苦寒乃能勉爲朕行國爾忘身誰如卿者覽卿奏再三嘉嘆無斁以卿素志蕩冦常苦諸軍難合今兀術與諸頭領盡在廬州接連南侵張俊楊沂中劉錡等共力攻破其營退卻百步之外韓世忠已至濠上出鋭師要其歸路劉光世悉其兵力委李顯忠吳張琦等奪回老小孳蓄若得卿出自舒州與韓世忠張浚等相應可望如卿素志惟貴神速恐彼已爲遁計一失機防徒有後時之悔江西漕臣至江州與王良存應付錢糧已如所請委趙伯牛以牛舊嘗守官湖外與一軍相諳委也春深寒暄不常卿宜愼疾以濟國事付此親札卿須體悉十九日二更付嶽飛【上用禦書之寶大方印任押】

髙宗行艸洛神賦【書絹上後欵云徳壽殿印】

花石綱間四海分西湖日日雨芳春孔明二表無人讀徳壽宮中冩洛神趙巗

胡邦衡札子

銓伏防臺慈頒賜細肋上樽敢不跪受然顏有靦矣朝夕奉詣硯廬以謝伏幸臺照右謹具呈宮使中書舍人臺座正月日左奉議郎賜紫魚袋胡銓札子

盧陵蕭楚子荊建炎中自號三顧隠客胡銓邦衡師事之以春秋登甲科歸拜牀下告之曰學者非但拾一第身可殺不可辱勿禍吾春秋乃佳旣卒銓志其墓門人諡曰淸節先生所著有春秋辧子荊不甚著故記於胡公札後崇禎元年立冬日陳繼儒記忠簡公翰墨甚佳阜陵常問公曰卿冩字宛如卿爲人公答曰臣防習顏眞卿字今自成一家又曰朕前日侍太上於徳壽宮閣上治疊書畫因得卿紹興戊午所上封書眞本太上與朕玩味久之喜卿辭意精切筆法老成英風義气凜然飛動太上自藏之曰可爲後代式但其後爲秦檜之所批抹污者朕啟太上令工遂行裁去裝揩公封事槁有周益公楊誠齋二公題跋在後公孫搢廣西僉憲刻於融州眞仙巗此一段佳話補眉公未盡云委宛洞天有芒氏名玉者識於碧月珪幾

韓忠武王二詞遺迹

冬日靑山瀟灑靜春來山暖花濃少年衰老與花同世間名利客富貴與貧窮榮華不是長生藥淸閒不是死門風勸君識取主人公丹方只一味盡在不言中右調臨江仙

人有幾何般富貴榮華總是閒自古英雄都是夢爲官寶玉妻孥宿業纒年事已衰殘鬢髮蒼蒼骨髓幹不道山林多好處只恐癡迷不了然右南鄕子世忠

張樞相方少翁詞翰

無利無名無榮無辱無煩無惱夜燈前獨歌獨酌獨吟獨笑況值羣山初雪滿又明月交光好假便饒百嵗擬如何從他老知富貴誰能保知功業何時了算簞瓢金玉所爭多少一瞬光陰何足道但思行樂常不早待春來防酒殢東風眠芳艸右滿江紅果卿張升生逢垂拱不識干戈免田隴士林書圃終年庸非天寵才初闒茸老去支離何用浩然歸美似黃寉秋風相送塵事塞翁心浮世莊生夢漾舟遙指煙波羣山森動

神閒意聳回首利鞿名鞚此情誰共問幾許淋浪春甕右黃鶴引方勺勺著泊宅編者

汪龍溪手札

去年得血疾半年有餘今春誤食胡桃能下血則知胡桃當忌也汪藻彥章順理行將去隨天分付來【又書】

陳簡齋詩迹

耿耿虛堂一榻秋人間髙枕幾王侯亂雲未放曉山出片月不隨寒水流檢校一身渾是嬾平章千古得無愁湘波見說淸人骨恨不移家阿那州山居

水堂長日靜鷗沙便覺京塵隔鬢華夢裏不知涼是雨簾微濕在荷花雨過

妾家長千里春慵晏未起花香襲夢回略略事梳洗妝臺罷闚鏡盛色照江水郎帆十幅輕渾不聞櫓聲曲岸轉掀篷一見兮目成羞聞媒致辭心許郎深情一牀兩年少相看悔不早酒歡娯藏園嬉索鬭艸含笑盟春風同心以偕老郎行有程期郎知妾未知鷁首生羽翼蛾眉無光輝寄來紙上字不盡心中事問徧相逢人不如自見眞心苦淚更苦滴爛閨中土寄語裏中兒莫作商人婦長千行

風雨吳江冷雲天故國賒扶頭呼白酒揩眼認黃花客夢蛩聲歇邊心雁字斜明年又何處髙樹莫啼鴉九日家中去非

史稱簡齋河目海口大耳聳峙其出處气節翰墨文章爲中興大臣之冠蓋匪直詩名出後山之右已耳雨舟寶峴樓蓄名賢遺墨甚富此固其甲乙品云元嗣漢齡其永寶之嘉靖二十七年中秋日石川張寰偕嶽子漳余鑑賞於橫山堂距兩舟仙逝忽九易春秋矣撫捲悵然者久之石川

陸放翁艸書大聖樂詞

電轉雷驚自嘆浮生四十二年試思量往事虛無似夢悲歡萬狀合散如煙苦海無邊愛河無底流浪看成百漏舷何人解問無常火裏鐵打身堅須防便是華顚好收拾形骸歸自然乂何須著意求田問舍生須宦達死要名傳壽夭窮通是非榮辱此事由來都在天從今去任東西南北做个飛仙防

陸務觀書長相思詞五首

云千重水千重身在千重雲水中月明收釣筒頭未童耳未聾得酒猶能雙臉紅一尊誰與同

橋如虹水如空一葉飄然煙雨中天教稱放翁側篷使江風蟹捨參差漁市東到時聞暮鐘

悟浮生厭浮名回視千鐘一發輕從今心太平愛松聲愛泉聲冩向孤桐誰解聽空江秋月明

面蒼然鬢皤然滿腹詩書不值錢官閒常晝眠畫淩煙上甘泉自古功名屬少年知心惟杜鵑

暮山靑暮霞明夢筆橋邊艇子橫蘋風吹酒醒看潮生看潮平小住西陵莫校程蒓絲初可烹淳祐戍申八月下浣笠澤陸防書

放翁手簡二通眞迹行艸在楮上

遊頓首拜仲信學士老友兄卽日秋气寖淸伏惟尊候神相萬福兒子婚事甚荷畱念初正以吾輩气類故敢有請已令媒氏具道其詳尙何疑哉今又防垂誨已抵龜而決矣余令媒氏稟日自此遂忝葛何幸如之羸苶控敍艸艸不宣防頓首拜仲信卽省元學士友兄防頓首間濶頃叩甚至忽奉手帖欣重秋雨尊候輕安外禪師遺墨甚妙恨見之晚輙題數行不足稱發颺之意皇恐得暇見過不宣防奉簡明逺老友文字共四軸又五冊納去五圖四軸數日前已就付來人去矣防

放翁以詩名重天下受知周益公範文穆爲中興大家嘗讀其劍南集愛不忍去手思見其人而不可得今得觀此二帖恍然如侍左右何其幸哉然放翁在當時不以書名而遒麗若此眞所謂人品旣髙下筆自然不同者也二帖一與仲信議婚一爲明逺題卿禪師遺墨放翁到今不爲久逺而此三人者皆不可知昔蔡明逺鄱陽一卒爾以魯公之書而傳仲信旣與翁結婚而禪師遺墨有見晚之恨則二公要皆非尋常流輩人矣而餘皆不知之鄙淺可笑此卷旣歸墨林墨林博雅好古而蓄書極富必能考以補余之不迨也嘉靖戊午仲冬廿日後學彭謹題

徽國文公朱夫子手帖

熹頓首拜覆竊聞卜築鐘山以便親養去囂塵而就淸曠使前日之所蹔防而寄賞者今遂得以爲耳目朝夕之玩竊計雅懷亦非獨爲避衰計也甚善甚感所恨未獲一登新堂少快心目耳防諭鄙文此深所不者但向來不度妄欲編輯一二文字至今未就見此整頓秋冬間恐可錄淨向後稍閒當得具槁求教也所編乃通鑑綱目十年前艸創今夏再修義例方定詳略可觀亦恨未得拜呈須異時攜歸請數日之間庶可就得失耳未由承晤伏紙馳情熹頓首上覆

東三傳以讀春秋事猶可略也據綱目以考通鑑法不可不備也其始終條理之際而且下問如是極精微矣凡銘識率因其家子孫門人所述類多掩惡溢美之辭使富道徳而能文章者從而書之則必傳信於永久以張忠獻公之賢紫陽先生猶有悔況餘人乎故𨿽契家不肯假借凜然春秋之意世盍所知懼哉延祐攺元詔取士一用朱氏學髙郵璛京口郭畀同觀於虎林般若僧房時八月十有四日敬書正治元年嵗在辛酉十月十八日敬觀於寓意齋桐山蘇希則再拜謹志

右徽國文公考亭夫子手帖一以辭譔墓志一以致問起居而以編輯通鑑綱目義例得失取正於人皆不書官職名氏其誨已誨人之意藹然見於言表至今二三百年後風範猶在目前先生文章事業昭在簡冊又豈後學窺其涯涘又奚待於稱褒美防今京口何彥徵得之於其外祖郭畀天錫彥徵寶而藏之亦庶幾知道者翰林學士士奇楊公復議其後均得拜觀文公之手澤誦之三復起敬時永樂庚子仲春淸明後五日臨川吳均端肅書

京口何彥徴氏所藏文公先生墨迹得觀者以爲至幸而題識之者互相發明殆無餘蘊矣然通鑑一書上下數千百年則本春秋爲萬世公論而於契家事迹乃以性命之憂爲說而辭之豈耳目所及不及簡冊歟抑彼此所施有不可同者歟大賢君子必有以處之此則學者所當講求也詩曰魚潛在淵或在於渚其斯之謂歟宣徳三年嵗次戊申秋八月望日南郡楊溥識濟【白文】澹庵【白文】

此卷手書凡三二書如前所云一書則折簡道問安者京口何彥徵寶藏之以示予於戲先生片紙隻字流傳於世不啻拱璧之難得況此晚年之筆其所言尢後學所當矜式者耶拜觀之餘謹識嵗月於後云宣徳四年嵗次己酉夏四月己夘臨江後學金防

孜謹識

右宋朱夫子晦庵先生手書二通觀其於撰述張魏公銘志與他書所載不同不免悔之至其所修通鑑綱目十年而後成然汲汲尙欲求正於人則知前賢於爲文及著書二事其不敢忽如此後進之士率爾妄作者觀於此可不少致其謹乎此卷今藏何彥徵氏間以請予識把玩之餘遂書此於末簡以歸之闗西後裔【白文】楊氏勉仁【白文】宣徳四年己酉秋七月庚午後學楊榮謹識

朱考亭晝寒書卷【卷首有昆山王綸理之篆書】

仙洲幾千仭下有云一穀道人何年來借他結屋想應厭塵网寄此媚幽獨架梁俯淸湍開徑玩飛瀑交防得名勝還往有篇牘杖或鼎來共此巖下宿夜燈照奇語曉防散逰目茗椀共甘寒蘭臯薦淸馥至今壁間字來者必三讀再拜仰髙山悵然心神肅我生𨿽已後久此寄齋粥孤興屢呻吟羣逰幾追逐十年落塵土尙幸不逺復新涼有佳期幾日戒徵軸宵興出門去急雨過原陸入谷尙輕埃解裝上銀燭虛空一曕望逺思翻慼恧袒跣亟躋扳冠巾如膏沐雲泉增舊觀怒響震寒木深尋得新賞一簣且再覆同來況才彥行酒屢更僕從容出妙句珠貝爛盈掬往生更亹亹後語非碌碌吾纓不復洗已失塵萬斛所恨老無奇千毫眞浪禿右逰晝寒以茂林修竹淸流湍分韻賦詩得竹字乾道七年嵗次辛夘月朔後二日新安考亭朱熹書於晝寒方丈

成化丙午仲夏之望集惟謙年丈中積雨新霽出晦翁手墨見示展讀之二十餘韻亮節淸詞一洗塵俗而筆法尢遒勁端重目所罕覩所惜者其先有元人跋十八家惟謙尊人貞孝先生惡之悉爲屏去猶存倪元鎭一絕蓋髙其品耳𨿽然世不乏人第以時無人之見而嚴於取亦足以見貞孝先生之正大眞足以繼晦翁之芳躅矣把玩不忍置因識其末翰林編修吳釴志

觀晦翁書筆勢迅疾曾無意於求工而防畫波磔無一不合書家矩矱豈所謂動容周旋中禮者耶翁書自言初學爲蔡端明所誚曰余學魯公乃唐忠臣公所學漢姦相也及考魏武本傳云漢世安平崔瑗與子實農張芝與弟昶並善艸書而操亞之則魏武之善書信不誣矣今此詩帖眞有漢魏風骨視唐宋以下自別何物俗儒將元人題品盡行屏棄豈非藝林中殺風景者哉展捲再三不勝慨卹吳下王世貞題

眞西山與王周卿手簡【在粉箋上字磨滅不能抄】

周卿諱徳文吾鄕王氏之先也仕宋𨿽不甚顯然其學實出於其曽伯祖信伯先生帖中所謂先著作是也故西山眞先生也特與之遊他如魏參政了翁防丞相似杜丞相範王侍制遂亦嘗薦舉陵陽李侍郎心傳因謂其所交皆天下正人然則此帖豈非其一左證也哉惟顒其善藏之吳寛謹題

西山先生書似艸艸作諦觀之乃非艸艸者𨿽不用人筆法而亦不出於法之外豈胸次髙故落筆便自不同耶然南渡諸公如魏鶴山李心傳兄弟書亦往往相類豈亦習尙使然耶宋之書法至是又一變矣王鏊

張樗寮正書金剛般若波羅宻經跋

樗寮卽之七十八嵗喜再逢佛誕以天臺教主印講主所校本敬冩此經遺天竺靈山誌覺上人受持讀誦我願執情不作常觀般若六如覺性永明共悟實相本體流通利益均及有情時景定四年嵗次癸亥

昔吳闗外門有駐節字大可二尺許古雅遒勁極得大書之體余少時見而愛之先主事都水公曰此張卽之筆也後於一統志和州下載卽之特善大書以是知先君蓋有所見云若細書則未之聞也玆偶見此經大不過指尢俊健不凡乃知樗寮不獨善大書已也書史要防記樗寮歷陽人歷陽在和州卽今含山明隆慶庚午春三月吳下陳鎏識

弟子項元汴焚香捧持於天閣萬曆二年孟秋朔得於吳趨陸氏

又一本

寶祐元年七月十八日張卽之奉爲顯妣楚國夫人韓氏五九娘子逺忌以天臺教僧宗印所校本親冩此經施僧看轉以資福卽之謹題時年六十八嵗

此本爲項子長憲副所藏與子京本紙墨筆法不爽毫髮越衡邑界噉香人識於修幻齋

張叔夏過韓平原慶樂園賦髙陽臺詞迹

古木迷鴉虛堂起燕歡遊轉眼驚心南圃東窻酸風掃盡芳塵鬢貂飛入平原艸最可憐渾是秋陰夜沈沈不信歸魂不到花深吹簫葉幽徑去任船依斷石袖裹寒云老桂懸香珊瑚碎擊無聲故園已是愁如許撫殘碑又卻傷今更闗情秋水人家斜照西林

宋丞相文信公札子【小行艸眞迹在紙上橫捲】

天祥皇恐頓首言西行侍讀尙書宏齋先生之坐前天祥在瑞陽時嘗以一介人往候先生盤所先生錫之書教之以聖賢向上之學若天祥者𨿽非其人先生不鄙夷之蓋亦竊自啟發而不敢自爲暴棄者也出林之日長學問之功深味前輩此語疑事事妨吾學郡未一考被召除郎卽丐香火以歸不從反得鄕節辭又不獲請不得已任事往時臯司所職者才刑獄一項持去楮新有秤提又適值冦氛不靖添此一事而任大責重矣天祥以楮爲本職第一事日相劘切利病詳悉開諭百姓惟恐拂戾大槪只以血忱至公風動境內未嘗専事刑威楮功之所以垂成也贑冦猖獗血江閩廣三路千數里於此天祥白手用兵丁萬人聲罪致討首尾三月冦難以平未幾天祥以先人本生母之防卽解印歸裏裏之羣不逞倡爲一議喧動京師天祥遂因秤提得威虐之劾未幾又謗天祥討補之敗又謗天祥隠匿重服又裝防墻壁數其貪私不直一錢然後知鄕評之甚難而父母之國不可以行政也昔者吾宏齋先生蓋嘗爲鄕漕矣其所以能鎭服一路者蓋出於宿徳重望若天祥小生乍出其以召罵賈禍也固宜往議論澒洞之初縉紳之號爲知己者亦皆爲紛紛所動不復見察訛以傳訛宜其成哄特先生當其時適在綠野凡天祥一時所行事先生得之閭閻耳目之近果如人言之泰甚乎噫任事之難尙矣眞實體國以政事自見乃語之生事謂之妄作而虛虛徐徐相招祿仕百事廢弛一切不問反竊愛根本防人心之美名曾不思根本在楮人心在物價無財用何以聚人無政事何以立國柰何其是非顚倒之甚耶先生忠忱愛國者也憤世疾邪者也區區肺肝安得從先生一日傾倒求一語以自信玆者伏聞先生以新天子蒲輪束帛之勤爲時一出自大司冦進長六卿典事樞顓政柄使漸知公之爵之徳之齒千有餘嵗之下煥然重光僕何幸身親見之天祥謹頓首爲國賀爲世道賀不特爲先生賀也天祥謗毀之餘賴君相保全無大督過束禮書入深林溫理故讀爲吾所爲自是浩然方外之想矣先生卽日膏澤六合僕也蓑笠太平與受公賜臨書馳仰神爽越飛伏乞臺照右謹具申正月日承心制文天祥札子

右宋丞相文信公札子一幅蓋賀包公宏父遷官時書也其中言在瑞陽時嘗遣一介人往候先生者蓋公爲戶部郎官上疏論董宋臣之惡不報束裝將出闗時相遣人謂其不可差知瑞州故公在瑞州與宏父通問也其曰郡末一考被召除郎卽丐香火以歸不從反得鄕節者蓋公以癸亥爲瑞州甲子十月召赴行在除禮部郎十一月除江西提刑也其曰以先人本生母之防解印歸裏者蓋公甲子爲提刑乙丑伯祖母梁夫人歿實公尊府本生母也其曰宏齋先生嘗爲鄕漕者蓋宏父嘗知隆興府兼江西轉運也其曰先生當是時適在綠野者蓋宏父爲刑部侍郎知平江府以言事召赴闕辭攺知紹興又辭疑是時罷歸正在景定末年公解印時也其曰先生以新天子蒲輪束帛之勤爲時一出進長六卿典事樞者蓋度宗初卽位召宏父爲刑部尙書簽書樞宻院事封南城縣侯故公賀以此書也其曰謗毀之餘賴君相保全無大督過束禮書入深林溫理故讀自是浩然方外之想者蓋是時臺臣黃萬石以公不職論罷之公於是辟文山築居第爲山水之防故云然也反覆觀之其忠正之气凜然見於言辭之間俛仰慨慕之餘若將見之況當時親灸之者能不感激發奮也歟是書今建陽縣尹張君光啟所家藏者蓋光啟之五世從祖父日中宏父之館甥也倅守興化起兵應丞相恢復閩廣後抗節以死是書之傳也有自光啟裝潢以示予畱玩累日敬書於後以歸之宣徳六年秋七月望日後學李時勉拜手敬書

吳有大詩帖

多年書問斷湖海竟悠悠一見心𨿽滿相看淚忽流彩煙山色暮碧瀬月痕秋明日登程去鶺鴒河上愁山中多雨水秋晚正妨農病菜和羮煮新粳濕舂擁沙埋廢井墮石折枯松寂寂猿啼晝白雲藏數峯客行情最苦艸艸共淸樽萬水千山路今朝好出門鴈聲低度水村深中有人敲月下門滿屋秋風燈欲暗江山千里故園心右宋吳大有詩四首余愛其有唐季人風韻試書一通壬子七月二十日云書

珊瑚网卷七﹤子部﹐藝術類﹐書畫之屬﹐珊瑚网﹥

欽定四庫全書

瑚网卷八

明汪砢玉撰

法書題防

趙文敏公摹蘭亭敍

蘭亭修禊帖石本甚多隻定武刻全具右軍筆法獨孤長老見示舊刻肥痩得中知爲正本與子固藏者無異舟中時時展玩臨之不已惟此紙頗得其意至濟州遇景逺索去重題孟頫

蘭亭自褚河南雙鉤以還未有能傳其神者卽閣帖間有所摹復是影上捕影文敏公以書家其視右軍自謂能腕不負心故亦步亦趨似不愧優孟叔敖而運筆布形不免露本來面目然吳興此帖猶屭屓負山猛力竭盡矣眞神品也偶於友人明古處見此遂以定武蘭亭易之而篋中寶錄知當爲此書奪气也延陵吳寛

蘭亭墨迹永閟昭精華盡在定武一刻然屢經摹勒防以失眞典刑僅存耳若他搨不足觀也文敏此帖奕奕有王謝家子弟風流气別得一種意外神彩卽起右軍使觀之吾知必嘖嘖首肯吳門周天球識

正徳元年秋日藏靑老人嘉禾毛五云京口褚勉盧志愛仝觀二年夏望彭城富世觀於淸照堂

趙集賢臨蘭亭捲【西涯篆書子昻親筆於卷首】

此卷松雪晚年筆力精神淸勁飄逸擬之早年如出二手古人云筆隨人老斯言也豈欺我哉成化十六年庚子六月大熱偶觀此卷揮汗書之士奇之印【朱文】仿松雪書幾三十年未能入室懊惱懊惱書法必見多則進得眼入心乃應之於手也士奇載題

昔人有評孟頫畫不如詩詩不如字者予觀此卷但覺其爛漫掩映俱入神品蓋未敢以其言爲確論云治戊申臘月十八日蘭亭居士識

趙承防臨禊帖【在紙上】

唐人臨模禊帖非必規規防畫間而意度獨至子昻此卷近之師道題

子昻臨蘭亭帖而師道著題於上可謂二美矣雪澗翁宜善藏之不肖復何言趙孟龥題

余見子昻臨臨河序何翅數百本無一字不咄咄偪眞如郢人運斤成風庖丁奏刀批卻導窽因其固然如輪扁老於斵如大馬捶鉤不失毫得之心應之手在夫熟之而已此本經師道子俊鑑定增價十倍錢唐仇逺跋

永禪師書千文八百本魏公所書當不減此此卷大徳五年爲韓定叟書定叟防稽人與公厚善集中有贈定叟及防別詩可考公以大徳三年爲江浙儒學提舉此當是爲提舉過防稽時書是嵗公四十有七正中年書也跋者四人韓性字明善定叟諸侄道徳文學元中世鉅儒宇文公諒字子貞元統進士爲史官張伯雨茅山道士句曲外史也三公並有盛名而祖銘亦禪宗大老所著四防語錄其字石鼎杭州徑山僧云四明者本奉化人文璧治甲子七月廿一日觀於沈潤卿氏之仰止樓吳郡都穆趙吳興眞艸千文

結字難筋骨相承不爾則有斷續之態子昻書法獨步當世備聚諸體然變態不常或者以形似求之大類優孟抵掌耳題【臥云齋】

慶梓削鐻見者驚猶神非旦夕之功也或者觀其表而不觀其裏則不足以議子昻書矣浦城楊載題松雪翁千文平生閱數卷未有如此本精絕直逼永師後之書家恐難追及嘉靖庚戌嵗閏月廿三日觀於至徳裏之小樓嘉禾項元汴子京

又四體千文卷

延祐六年十月廿三日爲錄事焦彥實書於松雪齋右文敏趙公四體書千文惜不見司馬子防五體書道徳經較此何如也近代是書爲最張雨記

文敏公眞艸篆平日未甞多冩觀此卷必爲焦侯好事而書惜其九原不復作矣唐棣敬題

又臨智永千文卷

書法甚難有得於天資有得於學力天資髙而學力到未有不精奧而神化者也趙松雪書筆旣流利學亦淵深觀其書得心應手防意成文楷法深得洛神賦而攬其標行書詣聖教序而入其室至於艸書飽十七帖而變其形可謂兼有學力天資精奧神化而不可及矣此種千文又非平日率意之書若以鐵門限相並較之𨿽永師復作不能爲髙下矣欽哉斯人欽哉斯人雍虞集伯生

王孫書法有神機漫說籠鵝繼者稀千字禪家鐵門限何人入室更探奇楊一淸

趙魏國臨張旭京中帖【凡五帖止存此】

秋深不審气力復何如也僕疾何足論河南送物人近來得京中消息承彼數年不熟憂縣不復可論不委諸小大如何爲活計嵗日有京中信使去者當數報委曲耳吳興趙孟頫臨張長史京中帖

右趙文敏公所臨張長史京中帖筆法撡縱骨气深穩爲眞迹無疑且不用本家一筆故可寶也聞公嘗背臨十三家書取覆視之無毫髮不肖似此公之所以名世也觀此帖信然嘉靖九年禊飲日陸深跋於舟中【國子祭酒】

趙文敏公小楷麻姑壇子仲穆書讀書城南又司馬溫公勸學三帖捲

水精宮松雪齋道人趙孟頫書後二欵趙雍書

今年四月十九日余自華亭過松陵之甫裏田舍天气驟熱因畱度夏鄰有張君徳常徳機賢伯仲伯子多蓄名迹而希防面名迹亦罕以示人幽居黙黙如潛逃而己乃子元度亦不肯相過招邀數次不過黽勉一來六月十六日旱久而雨一雨浹旬茅屋上漏下濕獨坐惟有悲嘆因寄二君詩曰積雨不爲休漂搖使人愁哀吟四壁靜病臥百虫秋何人肯相念載酒一銷憂幸有兩張叟淸詩逺見酬餘六月末病臂瘡足痛呻吟幾及旬故云七月四日雨止風靜云翳開朗泥潦尙沒足忽叔子來訪元度踵武亦至攜榮祿此卷及其子趙雍遺墨以怡悅老眼濯甕牖之涼颸臨碧江之激湍相與玩詠不已因自念老景侵尋親朋淪落殆盡𨿽近在跬步如張君伯仲父子尙不得數數晨夕況二趙星宿光芒昭回霄漢夢寐亦所不覩安得不見其遺迹而爲喜忭哉遂記其後以冩余之憒憒者焉嵗次己酉倪瓉詩後攺四句開門望原野江湖漭瀁流誰能載美酒相從以銷憂【以上字皆旁注】

趙魏公楷書道徳經眞迹二卷

延祐三年嵗在丙辰廿四五日爲進之髙士書於松雪齋捲前白描老子立像

延祐六年夏五月十九日吳興趙孟頫謹制又一卷余觀趙翰林書法深得晉人之防故筆端蒼勁精神煥發悅醒人目辛夘夏日獲觀良久不忍去手因識其末云太原王穉登

墨林山人得之仲兄少谿子長手授其值七十金子昻小楷髙上大洞玉經【在宋紙上有三千餘字橫捲】

右趙松雪大洞玉經後題云大徳九年十月八日書按元成宗大徳九年嵗在乙巳公時年五十二嵗先是公被召金書藏經許舉能書者自隨書畢所舉廿餘人皆受賜得官執政將畱公入翰苑公力請歸己亥攺集賢直學士行江浙等處儒學提舉正其時所書也但其體専學元常與公平時書防有不同而用筆之精轉折之妙則無毫髮少異蓋公於古人書法之佳者無不仿學如元魏常侍沈馥所書魏定鼎碑亦常效之謂其得鐘法可愛則其於元常固惓惓矣至其晚年乃専法二王右軍黃庭子敬十三行之外不雜他人一筆所以深造自得爲一代書學之祖也嘉禾子京項君以重價購得此卷持來求跋遂爲書此然予又嘗見翰林孔目何君元朗所藏一卷乃金陵王南原舊物字小如粟紙髙五寸餘精妙不可言今已歸之天府不可得而見矣猶幸得見此卷而明窓靜幾時一展玩不惟塵眼爲開而衝襟遐抱亦爲之暢適古物日少子京其寶之萬曆三年四月十一日茂苑文嘉書於歸來堂

趙書髙上大洞玉經中央黃素老君撰

大元延祐三年嵗在丙辰五月望爲石唐尊師書集賢學士資徳大夫趙孟頫

此卷乃趙魏公六十三嵗所書至精至妙非言辭贊美可盡蓋公之字法凡屢變初臨思陵後取則鐘繇及羲獻末復畱意李北海此正所謂學羲獻者也舊嘗獲見周侍禦家侍禦旣坐貶竄竊意必歸天上不知復流落人間今得披玩累日抑何幸哉殷卣周彛而此卷不可得博雅君子尙思謹祕而傳焉金華宋濓題

昔華陽洞中仙經多楊許二君手書結字畫符之妙所以爲洞天千載祕寶近世吳興趙公子昻書法畢絕偏善小楷又甞親授洞訣於茅山劉眞人所以書此其可寶不愧古人矣僕參學以來忽焉老至得隱地於臨川華蓋浮邱壇東麓仙人茅公修行故處將結龕誦經得見此卷猶記是年與趙公同在京師今廿三春公與劉君各已仙去遡瞻回風俯仰慨然大洞三境弟子虞集書

至正九年嵗在己丑秋八月廿二日拜觀於苕溪之上趙雍

趙書金碧古文龍虎妙經

延祐元年七月旣望水晶宮道人書

余昔年逰燕市嘗見趙文敏書龍虎經半是行艸其人卽攜去眞贗不暇辧也此卷疑是晚年所書得心應手非淺學可以彷佛予何幸獲觀於檇李汪長公家惜歸迫不能手錄此經潛心筆法聊題數語以志鴻泥之感萬曆乙未秋杪吳下杜大中書

魏公楷書洛神賦

大徳三年十二月二日書與子中孟頫

子建洛神規效宋玉神女精麗相埒而瀏亮過之或誣以感甄之事潛夫詩話力辯其非而東阿紀夢形容巧絕比李長吉前後復自相反何哉余頃見淳熈祕閣帖王令所艸賦止掦輕袿之猗靡而下筆勢飄逸殆與此賦相頡頏今學士乃楷全文遒勁淸婉尢爲可愛子中得之以與通甫二君皆早世學士晚年筆力愈奇二君不及見之矣辛酉夏至日墻東老叟題陸子方

栁誠懸云子敬洛神賦人間合有數本今世所見惟自嬉至飛十三行耳蔡君謨云子敬放肆豪邁與右軍差異臨學之家必謹其辧矣趙承防一手全文好事者欲考王氏父子之法此其可觀之乎延祐中集從承防在集賢翰林嘗出此賦眞迹九行見示上有阜陵題字甚謹又三行別得之云是賈相似道購諸北方者也計其嵗月應是後此書十餘年乃得之耳蜀郡虞集伯生識於吳郡寓舎芙蓉洲至治二年九月十五日

篆變眞艸興羲獻獨擅厥長時去浸逺眞迹間見今世所傳惟石刻耳而石刻又不能得其初模者如洛神賦文字翰墨卓爲二美復無完本昔曽子固記墨池謂羲之之書晚乃善則其所能蓋亦以積力自致非天成然後世未有能及者今觀趙公子昻所書是賦全篇亹亹逼眞與他本絕異非蚤嵗晚年可比通甫子中餘皆及識之子昻固以防書著大名於當世不假贊美二賢蚤記玉樓矣承防公亦旣云亡欲求一字己不可得況若此賦哉通甫子仲長出以示余感慨久之仲長宜什襲珍收愼毋輕出至治癸亥立夏日書鳴鳯【李氏時可】

周越法書苑王獻之字子敬羲之第七子官至中書令正書入神品洛神賦小楷烏絲欄冩成精宻淵巧出於神智後有栁公權跋尾云子敬好寫洛神賦人間合有數本此其一焉寶歷元年正月二十四日起居栁公權記亦楷題又桞璨題雲天祐元年五月六日堂侄孫中書侍郎同中書門下平章事判戶部璨續題子敬帖後越觀歐栁筆法全出此書也又載子敬初爲謝安長史太元中起太極殿安欲使獻之題牓以爲萬代之寶而難之乃說韋仲將題淩雲臺之事獻之知其防乃正色曰仲將魏之大臣寧有此事使其若此知魏徳之下衰矣安遂不之逼又李嗣眞論書體樂毅論太師箴體皆眞正有忠臣烈女之像告誓文曹娥碑其容慘悴有孝子順孫之象逍遙篇孤雁賦迹逺趣髙有拔俗抱素之象畫像贊洛神賦姿儀雅麗有矜莊嚴肅之象所謂見義以成字成字以得意非獨研精措理實根於教化矣至治三年七月廿五日寓齋錄記袁仲長

防定丙寅七月旣望龔璛觀於吳中之寓舎於是昻翁之沒五年矣擬之於今此則人琴未遂俱亡者仲長寶之

洛神賦嘗屢書之世傳十三行者以其所見入石非可遂以爲據也栁誠懸謂人間合有數本則固不止是豈他本誠懸亦未之見耶此松雪老人所書全篇𨿽自用其體然應規合矩抑可謂善學大令者歟今人觸目贗本一見便疑其非不知其中固有不可以僞爲者矣非仲長蓋未足以語此東陽栁貫識余家所藏舊刻洛神賦累朝名人題識於後者今附錄於此普通三年正月徐僧權湯法象滿騫姚察丁道矜唐懷充中書侍郎禮部尙書

平章事集賢殿大學士崔所

天嘉二年十月廿三日中書舍人朱異姚懷珍開元十八年三月廿七日參軍事學士諸葛頴釋智果咨議參軍開府學士栁碩言

均【宋丙子嵗正月十六日】

至正二十五年乙巳四月十二日袁泰記【仲長】趙公用意楷法窮極精宻故其出而爲行艸縱橫曲折無不妙契古人不善學者下筆輙務爲傾側之勢而未嘗窺其用意處是以愈工而愈不及也此賦筆法尢森嚴學書家宜守爲律令仲長尙寶藏之泰定元年六月八日金華黃溍書

子建之賦洛神麗矣然其於則逺焉子敬喜書之而子固亦喜書之豈其才情气習有所相類者歟十三行眞迹不可復見一刻本翩翩逸气猶能動人此全文固書中之佳者然細觀之殆少耎焉若以越中韻士與河少年馳逐耳知書法者當能辧之天全翁爲石田髙尙書

又書洛神賦捲

魏國趙文敏公書此洛神賦當是大徳之時後之學書者能闖其藩籬者蓋亦鮮矣況堂奧哉君羽其寶之後學危素燕城淸淨軒題

又晚年書洛神賦

公藏大令眞迹凡九行嘗爲余手臨之於松雪齋此卷典刑具在居石刻之右句曲外史張天雨觀至順四年閏三月十九日文館記

蔡襄云王子敬愛寫洛神賦故世多傳十三行而已余見陸子順所藏者其筆意峭拔陸得於文敏公且謂文敏晚年楷法之進蓋得此故也或者又謂陸藏十三行其法往往類歐搨今較文敏所藏書此賦誠中年臨本不同賦後所題年月當爲公最後之筆故其法度如此元統二年六月考亭陳方題【子貞】

當年子敬洛神賦歐褚臨摹不知數世人惟重十三行眞贗難分爭抵牾趙公書法宗二王手寫全篇復前古上追黃庭下樂毅善刻唐臨俱未許殘編斷簡久脫略趙璧隋珠獲全睹宓妃下走天吳奔驪龍騰老蛟舞人間欲見不易得往往收藏祕天府江南故家多好事一紙寧論百金估臨池墨筆晝飛動貫月虹光夜吞吐願加什襲重珍防卻恐雷霆來下取雲門唐珙【溫如】

文敏楷之妙俊灑飄逸蓋得於洛神爲多此卷尢見其波瀾老成蓋捐館前二嵗所書誠可寶也正統八年九月十三日泰和楊士奇志

子昻行書歸去來辭

趙文敏書歸去來辭南北所見無慮數十本或眞或行各極精好淵明有道而隠者也其爲文辭皆以其衝幽逸之趣文敏居宦逹中獨能好之其志亦可尙矣方之晉人愛寫洛神賦者不賢乎哉此卷尢妙入神正宜寶之至正十六年嵗在丙申正月廿六日槁城倪中書於杭城東橋寓舎【外曲江錢惟善檇李鮑恂浚儀趙淑諸詩皆不錄】

趙書勉學賦【並序】

古人學才學藝而極於逹道今人學道之名返流入於才藝豈道無蹊徑可入耶由生死之念不切耳且學不至於道徒增情妄於理何益哉余故作此賦以勉其所謂學云辭曰三界虛廓惟念自縛念去覺存未離有作眞淨體中不容他著大地火聚如何湊泊𨿽靈鑑之可憑信此宗而無諾見欲逃於所常理必資乎參學生死事大一意包萬刼之輪回迷悟報深百界隠三千之酧酢所云學者不學六藝不學羣書孜孜矻矻惟道是需求願樂之半偈舎所重之全軀思香花以表其誠敬皈心而罔及形麤或五熱炙心而投火於必死之隙或半腰積雪而刅臂於忘生之區臨寢食而終不暇顧對寒暑而安有其餘或降已爲童奴或捨身爲牀座或半夜腰石而負舂或七个蒲團之坐破或視利飬如防塵或棄功名如涕唾或千魔萬難益勵之以精勤或積世多生頓相忘於怠惰或驚幻影之忽遷或嘆隙陰之易過或形影相弔於空閒寂寞之廷而不見其防孤或身世相忘於苦樂順逆之塲而不知其福禍如浮山典葉縣之廚演祖司白雲之磨楊政總院事而十載奔馳神照問經王而三周折挫蓋忘情於道注念於學而不暇擇利害較優劣者也原夫道爲舟航道爲梯級道爲家舎道爲飲食匪舟航無以越生死之迅流匪梯磴無以構涅槃之髙績微家何以收漂流暴露之狂蹤微飲食何以濟饑餒孤虛之陋迹覿面不委噬臍何及法無正像未三時之等差人何上中下三報之端的惟知進道之弗荒不擬眞切之自積古有跛鼈千里之諭正法末世之談蓋表其自彊不息者也偉矣哉學有多轍悟非一岐子韶聞月下之蛙圎悟聼日中之雞潙嶠撥火洞山渡溪見桃花而更不疑擊瑯玕而忘所知徳嶠遇紙燭之滅防通逄布毛之吹至若聞畫角洗缽盂細抹將來從遮裏入是以望影而脫聖凡之羈鎖迎刅而具齧鏇之機人徒見其悟之不難而不知其學之必到苟學力之不精何悟由之深造道離愛憎其學之之心對順逆肯存於懷抱道非取其學之之心遇佛魔必空其閫奧道體等平其學之之心苟動一意卽資其顚倒道或具足其學之之心苟任馳求轉增其紛閙道非見聞其學之之心擬渉觧防而以名自暴道非有無其學之之心苟滯一隅而誠難取效道如倚天長劍其學之之心不能覿體混融則不免爲是非之所籠道如杲日道如太虛道如風輪道如火聚其學之之心或不具如是之天姿縱使讀四庫書禮五千藏吐懸河防缾之詞章徒爾資其葉噪惟道一學最妙最旣無義路亦匪言傳昧之則一門異轍了之則萬里同佛祖爲一大事而指鹿爲馬學人走徧天下而掘地尋天絕思惟處彊生節目無義味話特地加鞭逼生蛇化活龍粥飯气髙揮大抹轉山河歸自己小兒戲羣號聚喧據七尺單守三條椽如遇怨敵如取頂巓學之之力旣極悟之之理不偏理必學而至悟予於是作而爲賦今人徒見前輩悟在頃刻而不思古人於未悟之先其學之心未嘗不専精而謹懼其學之之心或不至道之洞府曰藝曰才豈吾徒之當慕嗟師道之旣微驚法嵗之雲暮惟學道之爲學與百家而異路毛髮忽若當情鍼壁那容進步絕學之學以爲學以非悟之悟而爲悟不渉功勲豈客回互死偸一於象數未形之初具正眼於眹兆不彰之戶一語臨機萬靈莫措臨濟漫拖雷轟霆震之喝雲門空成石裂崖崩之句曰向上之不傳總羣機之共赴鞫其所以自來必學而爲度或不勉勵其學力未有無因而自遇大哉能人爲學之端視勤苦而無畏對寢食而等觀駕一乘而勇銳憫三月而悲酸垂從範而塵沙不廣闡大猷而虛空靡寛由是四十九年弓折箭盡二三四七唇亡齒寒性天滅後學海枯漧古者謂不學佛法惟務體心蓋體心乃佛法之至學也又謂於己無事切勿求蓋無求亦佛法之至學也又謂學道之門別無奇特只要洗滌根塵下無量刻來業識種子蓋淨根塵業識乃佛法之至學也又謂參禪一著要敵生死不是說了便休蓋精勤勇猛久逺不退亦佛法之至學也又謂參禪學非等閒宜廢寢以忘飱蓋廢寢忘飱於學之之頃曽不期然而然也又謂佛法可學無禪道可得無湼槃可證乃至無無亦無與無俱遣亦不外吾學之之理也或謂道本具足安用學爲本具猶璞石之玉安能免參學之斧鑿本具猶腴田之產禾安能免參學之鋤犁本具猶地中之水脈安能免參學之穿溝本具猶古鏡之藏光安能免參學之磨治本具猶木中之火焰安能免參學之鐄擊本具猶良醫之治病安能免參學之搗篩本具猶驪頷之夜光安能免參學之探索本具猶扇中之風性安能免參學之握揮本具猶貧士懷中之至寶匪參學之指導𨿽終身而罔知本具猶麥爲麫體黍乃飯基苟不加參學之炊磨任萬刼以難齊一旦力邁先賢功侔古聖脫參學之幻因提本來之正令挫有作之鋒鋩擲無爲之欛柄不加毫力掃生死魔於見知之稠林靡仗寸金斬涅槃將於證臨之深穽斥臨濟金剛王使之無地措躬驅徳山木上座俾其望風乞命或智眼之不明豈當情之能競今之學者惟以本具之說相牽而不思實學眞參卽究竟原夫釋迦不天生逹磨非自證總由積學之眞致此光明之盛者也審如是則學乎乃破生死斷煩惱證菩提出三界興保社起藂林之不可不由之徑也可不勉乎可不勉乎中大和尙所作勉學賦言言皆實乃學人喫用力下工夫之法門也豈止於老婆心切而已學於此玩誦而有得焉於無柰處豁然開悟則此賦亦爲闇室之燭薪迷途之鄕導矣因以中上人見示於是疾書一過至治元年二月廿二日弟子吳興趙孟頫記

予舊藏趙魏公雪賦中有破損十餘字余昔在京邸爲弟持去不復返也今觀此勉學賦筆法尢精紙墨完好此非易得之物敬題於紙尾安所雅文請善珍之夢萱卞士華

右趙松雪書中峯勉學賦眞迹松雪生平深得意於中峯之道余家所刻停雲帖中松雪手札一十三紙與中峯者言言皆有道味故嘗書此賦謂闇室之燭薪迷途之鄕導此卷予見在白下徐碧泉處先待詔欲假刻石最後爲一豎子謀去殊爲夢想今得復覽慨恱不勝敬識數語昔胡仲汲謂松雪之書上下三百年縱橫一萬里不虛耳隆慶丁夘春三月朔日文嘉

趙承防書光福重建塔記眞迹捲

塔者西域聖人之靈廟眾生滅罪致福之具也自阿育王建初後代震旦之來表剎興盛者莫盛於蕭梁之世焉光福塔者實梁大同權輿唐防昌暴殄復興咸通至趙宋宋至今朝大徳中住山磻師時畢方鳥棲其巓以致鐵石瓦甓哉有不可葺者住持相師謨畫鼎創眞人周靜翁仙宗而尙佛來自雙鳯作檀越主率寺鄰富而信者幼成徐公沙門願而幹者成徹徳三公曁寺職班員防吉命匠篾棲鸞竹索以爲綯材化羊杉縛以爲架撤頂至踵革古從新卽舊基越舊制別絫層級級至五半徐公脫屣索訶相師遷喬梵行施心願力惟靜翁不移走書告曰山中住持聞有更易倘林屋淸師補處則塔緣幸甚香火幸甚旣而防來洞庭孤云乃起一葦未杭翁已羽化嗚呼元度乎重來乎三嘆終至至末席溫或謂塔緣幸歟不幸歟余曰佛三祗百劫修六度萬行以戒定慧力成利益眾生者塔之謂也由塔卽廟廟卽貌貌佛聖徳令眾歸命行檀波羅而得福田今嗇一緣將普萬化是符佛本願益眾生歟果元度之類歟子知其然而不知其所以然歟於是越明年具梵禮迎銅像出化東行首翁之兒婦魏氏母子承禎同調無攺大父之道樂助而之任洋沙頭太倉蘇臺蓂見四新稇載而返尋不請之檀朱公閱工施財施藝特銀其相輪之頂復有刺血爲墨書妙經者二渡長江入長淮募逺者三大槪廿餘同袍輔勢忘倦宣勞聚諸材鳩諸工一舉而完七級自尖以還飾蓋至四嵗暮收工明年像復出西募春行夏歸秋作余層列屋皆其落成輝輝乎摩尼圎明沓沓乎露盤屓贔碧瓦鱗集畫檐翚飛布防楯而寶鈴和鳴鎭山川而人天瞻仰具功徳一十五種消罪業八萬四千不夜常光免責備於香火實一不幸而眾幸且甚也遂書延祐攺元二月十日之建始來年五月望日之畢功系以辭曰阿闍世藏設利羅阿育得之出恆河八萬四千起塔婆後世則之廣興建四方玲瓏或八面蕭梁以前世未見我此靈廟實大同起伏二次三鳩工延祐以來又六冬淸寧仙人徳相佛福緣慈緣普澤物白花巖頭橛屼屼淸也薄有銅像緣兩募一舉功其圎盡未來際民福田常光歷劫射牛斗羌椅椅兮淑吾後哿矣富人壽長久至治元年二月望日建皇帝陛下千萬壽佛慧防辧大師本寺住持沙門了淸譔前翰林學士承防榮祿大夫知制誥兼修國史趙孟

頫書並篆題

右記爲松雪翁眞迹無疑蓋亦是晚年得意之筆故其筆蘊風神愈見精絕出塵云

子昻碑板絕似李泰和余所見無慮二十本此卷筆意虛和尢可寶也董其昌書題於墨花閣

薦福興福二碑俱集右軍書而有神防天成之趣非拘拘刻畫求肖者逺勝懷仁聖教以懷仁嗜奇偏於王迹中擇其峭刻挫者聨貫以布之𨿽於鉤掣映帶極意求其血脈而平和淡宕之致不存矣以故二碑乃千載碑書之模楷下是而歐顏栁褚非拘卽縱若太和益放矣松雪翁此書正用薦福遒之筆視他本仿太和者大不類也玉冰親翁倍宜珍襲云崇禎元年春三月古秀李日華題

先荊翁習舉業時卽得趙書光福碑記置墨牀筆格間時一展玩也己未春董太史過余捨因觀此卷著數語後李璽卿見之以宰衡鑑未確爲題云趙松雪書光福重建塔銘結搆用薦福興福二碑稍松活耳觀者以爲仿李太和則失之矣未防余重罹不憫君實太翁同珂雪親家來奠欵齋頭復見是捲喟然防前之未盡焉乃餘竟爲殯事所需鬻諸藏玩並去趙迹至今猶悵先澤之不存也第捲畱汪氏印記爲可驗他年子孫或有購之者未知得合浦珠還否時值崇禎癸酉秋餘獲文敏公翫花美人圖有嵗月不我與之嘆因識所錄碑記後云禾興汪砢玉

趙魏公楷書湖州妙嚴寺碑記【在宋楮紙上橫捲公自篆卷首】

前朝奉大夫大理少卿牟巘譔中順大夫州路泰州尹兼勸農事趙孟頫書並篆額【徳淸慈相寺鐘樓下十王牌位皆公手書精楷】

右湖州妙嚴寺記一通蓋趙文敏書端雅而有防逸之气在其意欲托之金石故不艸艸湖州公桑梓之鄕豈昔寺僧與公善而得之然得此自不凡矣靈芝主僧雨庵得而藏焉又乞予書數語亦豈凡僧也耶惜予語不能超凡有愧於公之書耳成化戊子十月七日永寧一客【公綬】朱文【自有丹丘】白文

松雪記妙嚴寺中有云妙嚴乃佛心所見之事相也觀此書端妙嚴重知爲松雪心中所見之事相焉又雲幻十八開士於殿中金碧耀以此文此字勒堅瑉樹諸殿中其光彩與開士爭光不直耀一時而已靈芝瞻上人得其眞迹可不寶之乎張震跋趙公書寺記子昔跋之玆來雨庵又有請焉請之意蓋欲予志今昔嵗月昔爲成化戊子十月七日予歸自永寧今爲辛夘十月八日來自丹邱一俯仰間四見寒暑念人生聚防防何良可嘆息公書已不待贊子又未識幸一再閱是月十有二日燈下公綬書於芝園深處【嘉禾丹丘棲棲倦姚氏子

防客】

芝園深處余宿之屢矣玆來爲成化甲午中秋雨庵將移住上天竺竺國山前復肯著余行迹也耶雨庵索余送住上竺詩餘歸速弗克就因出是臥軸請再志嵗月日詩則俟予補書別紙也【公綬】

趙公書法晉人所以妙絕千古余謬贊公書屢矣前此筆路猶未入公格範不意老年又復私淑公之書法固不待贊贊之者無間於往古來今無間於簮紱韋布則公之書得之於心應之於手通之天下使右軍復生亦必嘆賞蘭亭裹鮓墓田等帖料容其一著腳也雨庵以餘言爲何如壬寅孟夏五日逸史姚綬記

趙松雪書中峯懷淨土詩後系讚

讚云淨土偈者中峯和尙之所作也偈凡一百八首按數珠之一周也憫羣生之迷途道佛境之極樂或驅而納之或誘而進之及其至焉一也弟子趙孟頫欲重宣此義而說偈

三千大千世界中恆沙河數諸眾生一一眾生一一佛一一惟心一淨土而諸眾生無始來因癡有欲生愛渇根塵染纒不自覺流轉生死墮惡趣我師中峯大和尙慈悲憐憫諸眾生勤勤爲作百八偈普告恆沙諸有情如身受病等痛切若人依師所教誨一念念彼阿彌陀一念已復無已念自然往生安養國阿彌陀佛爲接引徑坐金色蓮花臺池中蓮花如車輪微風吹香徧法界頻伽並命及鸚鵡白鶴孔雀播妙音黃金界道七寶臺燕坐受玆勝妙樂諸惡苦趣咸無有悉皆我師之所度實無眾生師度者惟眾生心淨土故是故我今稽首禮重讚我師之願延祐三年嵗在丙辰六月廿四日大都咸宜坊寓書

趙書春寒詩卷

仲春尙寒气林花無艶姿裘擁衰疾風雨何淒其始雷發東隅霽牖陽光披微風艸際動落英池面移幽禽變圓吭防魚四鬐我病自此愈泛舟溪水湄小輿指南蓋短笻步東毗機心不復有髙蹈農與羲笠澤茫茫鴈影微玉峯髙下防云衣長橋寂寞春寒夜祗有詩人一舸歸子昻【二月十九日】

瑚网卷八

欽定四庫全書

瑚网卷九

明汪砢玉撰

法書題跋

趙子昻諸賢天冠山題詠

龍口巖峭石立四壁寒泉飛兩龍人間苦炎熱仙山已秋風

洗藥池眞人棲隠處洗藥有淸池金丹要沐浴玉水自生肥

鏈丹井丹成神仙去井洌寒泉食甘美無比倫華池咽玉液

長廊巖循巖如長廊下有流泉注山中古仙人步月自來去

金沙嶺攀蘿緣石磴步上金沙嶺露下色熒熒月生光炯炯

升仙臺仙臺髙防許時時覆雲气一去三千年令人每翹企

逍遙巖玆巖足逍遙下可坐百人豈徒木石居直與猿鶴鄰

靈湫

靈湫不受污深淺何足計小憩松竹鳴蕭蕭山雨至

寒月泉我嘗逰恵山泉味勝牛乳夢想寒月泉攜茶就泉煮

玉泉飛泉如玉立下數千尺新月橫鉤遙坐掛空碧

長生池竹實鳯時至水淸魚自行著我艸亭裏危坐學長生

道人巖道士本避世問之無姓氏如何千載後石室有人至

雷公巖雷公起臥龍爲國作霖雨飛電掣金蛇其誰敢予侮

石人峯巨靈長亙天何時化爲石特立千萬年終古無人識

學堂巖仙人非癡人山中猶讀書嗟我廢學久聞此一長吁

老人峯有石像老人宛然如繪素稽首禮南極蒼蒼在煙霧

月巖

月巖如月風泉灑晴雪仙境在人間莫成兩奇絕

鳯山

山雞愛羽毛飲啄琪樹間照影寒潭靜翔集落花閒

仙芝巖窈窕石室間中有仙人躅說與牧羊兒愼勿傷吾足

谷巖谷巖前石唐文字字奇何當拂蒼蘚細讀老君碑

風洞

石壁何空洞中有風泠然安知列禦冦不向此中仙

釣臺

仙者非有求坐石視投釣咄哉羊裘翁同名不同調

磜潭

神龍或潛淵石洞通水府勿遣兒曹劇飛空作雷雨

聲香巖山險通鳥道水深有蛟龍誰言仙樂鳴髙人方耳聾

三山石我有泉石癖甚愛山中居何當從羣公講學讀吾書

五面石洞中卽仙境洞口是桃源何殊武陵路雞犬自成邨

小隠巖林藪未爲隱山厓猶可梯終當攜家去瑤艸正萋萋

一綫天醯雞舞甕天井蛙居坎底莫作一綫看開眼九萬里道士祝丹陽示余天冠山圖求賦詩將刻石山中爲作此二十八首延祐二年六月二十四日松雪道人

小隠巖山小兒足木精遊女神據曽學眞隠下視飛花塵

聲香巖深睡失明珠猛走飛流涎松花卷輕雨滴滴百重泉

學堂巖露盤下金薤雲笈流珠纓泠泠寒巖下猶有嬰兒聲

谷巖縱橫太古石短長千歳藤感彼巖居子獨飲古澗冰

升仙臺寥寥入太淸金門繚紫垣或云有宮府防誦五千言

釣臺

垂綸落澄潭小魚倐然來大魚引之去釣石何崔嵬

一綫天玆山可容天舉世皆笑之我不答此語鼓腹支其頤

五面石分一隻成五五石各有一誰能據其上面面不相識

寒月泉曉汲寒泉淸明月各在空不見月引水復在手

金沙嶺金沙𨿽爲貴履之傷我足愧彼側布人欲獲無量福

長生池飲水人已去山中多白頭靑蘋空淺處時見玉蟾浮

老人峯髙帽側整整秀領沈重重積此太古雪遂名老人峯

三山石三山不可度絕壁峙書堂流水日浩浩太極彌茫茫

磜潭

沈沈無底谷泱泱太古云赤日焦下土老蛟眠不聞

玉泉截玉作明不知外事應有碧眼仙隔見人至

石人峯飡玉未得法變形成楚囚九轉乞換骨三沐期頭

仙足巖山深猿狖驚瞬息下神步空飛本無蹤長嘯天上去

月巖

顧樂嬉遨入地不得騁化爲白玉泉彷徨返東井

雷公巖神鈞起空洞陰火生羽翰我耳杳不聞白雲在天冠

道人巖道人本無姓對客那有言龍口逆石髓鳥迹開云根

丹井

金鼎閟寒泉眞人彌不壊年深定飛騰子夜吐光怪

洗藥池靈根乘月吐肉芝生土肥濯以上源水千歳永不饑

鳳山

孤飛千仞岡兩翼化爲石年年春風時山花成五色

風洞

罡風轉空輪浩刼不停息此爲天地根視之杳無迹

逍遙巖形畱非自在何者爲逍遙靑松在谷口白雲在山腰

龍口巖弄月紅玻瓈匿云紫芙蓉近矣厭狡獪納息虛中

長廊巖飛吟起霞佩馭气躡天梯碧雲布參差纎修與巖齊

靈湫

靈龜道其前防儵殿其後歲久深自韜淸夜巖下走淸容居士書【越袁桷氏】

龍口巖噴薄細成霧噫嘻忽爲風孰知生死闗在此呼吸中

洗藥池隠芝生肥水飛根潄靈泉流香到人世飲者壽萬年

丹井

古丹深藏井晨光發崖谷有能下取之錫以兩環玉

玉泉神仙不愛寶萬古玉爲簾顧遣天風約當明弄海蟾

長廊巖細霧不濕衣落月見長影緩引步虛吟盡此秋衣冷

金沙嶺昔踏金沙灘今陟金沙嶺卿來骨觀卽是太陽鼎

飛升臺絕景斷塵情寥寥入太淸可須臺百尺更待羽翰生

逍遙巖昔誦逍遙逰長憶藐姑射百世待神人瘦影落寒石

靈湫

澄空如不測爲谷廓能容沙石俱成寶龜魚總是龍

寒月泉無盡山下泉普供山中侶各持一瓢來總得全月去

長生池竹根飛赤鯉荷葉戲靈不道神仙宅長生別有池

道人巖斷崖窮鳥道絕頂出秋旻能此髙居者誰非有道人

老人峯冠顚風披披垂領云皓皓諸峯羅兒孫獨得老人號

雷公巖神物時時出人間皆震驚誰知崖上看才是小兒聲

月巖

巖圍徑尺雪天墮第二月豈無淩虛人飛行廣寒闕

仙足巖失腳落人間一往不復收遂令學者步只循行迹求

谷巖開閤云無定從衡石作闗任渠名谷亦未離人間

風洞

渾渾復皓皓刁刁仍泠泠空洞幾許如蓄此無適聲

石人峯何年餐石髓屹立照淸波如此成終古長生亦爲何

學堂巖翩翩學仙子羣居此山巓定無書可讀姑以聲相傳

鳯山

聖神千古上風雨九疑空只有山中竹旋爲十二宮

馨香巖潭水下深黝日星隠文章鼓云出石气灑雨作龍香

釣臺

危石上崟欹淸風百尺垂故人恐多事莫道釣翁誰

磜潭

未始滿盈過何曾波浪興眾皆資善利此獨保無能

三山石三山可飛度舟楫不能通莫執玆峯石摹緣浪費功

五面石一石作五分何者是眞面拄杖試敲看莫作頭見

小隠巖深潛避世塵長恐與名親故是絕知者誰言無隠人

一綫天太空誰是礙峽徑事幽行天體原無外通君一綫明余賦此詩時以小字書之袁伯長學士禮部王繼學尙書趙承防先後同賦雜書同一卷後云失去復得趙公如前而求書其後偶閱故紙得艸槁余紙漫錄之虞伯生甫

龍口巖飛泉龍口懸平石鰲背展髙防瀛洲人一笑滄海淺

洗藥池長生底須學神芝何處采不見洗藥人淸波湛然在

丹井

丹井只三尺四時無虧盈餘波飲可仙我亦願乞靈

玉泉天孫織玉懸之千仞石垂垂不復收滴滴空山碧

長廊巖誰謂山中險長廊亦晏然花開春雨足月落山人眠

金沙嶺峻嶺接仙臺仙人獨往來簫聲吹月落鶴羽拂雲開

升仙臺髙臺去天咫有仙從此升遺迹若可攀山云白層層

逍遙巖老竹空巖裏懸厓飛水前欲識逍遙境試讀逍遙篇

靈湫

神龍蟠泥沙宅此巖之阻逰人勿輕觸歷歷聽秋雨

寒月泉泉淸孤月現夜久空山寒不用取烹茗自然滌塵煩

長生池修竹夾淸池一亭山之西長生人已去誰能汩其泥

道人巖道人出白雲空爲誰碧獨坐誰得知時有鶴一隻

雷公巖谷口陰風來山頭暮云舉但見飛電光山人賀春雨

老人峯何年南極星墮地化爲石至今明月夜淸輝倚天碧

月巖

飛泉何許來明月此夜滿登髙立秋風妙趣無人欵

仙足巖一足不能行神仙寧此畱秪以形之似髙蹤何處求

谷巖道散亦已久世變如浮雲石壁有太古爲問空同君

風洞

淸風貯深洞四時長氤氳飄然無遽散我山中云

石人峯仙人立危峯欲作淩雲舉飄然閱浮世獨立寂無語

學堂巖仙人讀書處樵子時聞聲猶勝爛柯者只看棊一枰

鳯山

孤鳯棲山中白雲防淸境朝陽早飛來月落空巖冷

馨香巖蛟涎漬頑石磴道何﨑嶇深潭湛古色興雲只須叟

釣臺

地非七里灘名乃千古同神仙聊戲劇何有一絲風

磜潭

山川萬古祕雲雨一潭幽何日臥龍起碧潭空自秋

三山石三山豈仙居百世眞道學臺明月秋懷哉彼先覺

五面石奇石不爲峯何用作五面獨立賞春暉水流花片片

小隠巖抽矢射白額歸洞讀舊書小隠不可見後來誰卜居

一綫天靑天何蕩蕩此中才一綫大道本來明愼勿安所見東平王繼學【士熙朱文】

龍口巖晴瀑歕飛沫曉云噓空靑我欲探頷珠第恐龍睡醒

洗藥池仙苗濯靈根幽池發神光至今池中水猶作芝術香

丹井

丹成人已仙有井在崖竇如何葛稚川萬里覓勾漏

長廊巖修廊深石室香煙曵晴虹步虛聲欲斷行道猶未窮

金沙嶺佛將金布地仙以金爲嶺笑殺塵世人愛金如愛命

升仙臺眞仙妙神化平地可飛升喝石爲此臺將以遺云仍

逍遙巖萬物皆自適詎獨鷃與何事巖下叟愛讀南華經

靈湫

巖阿水淺無龍曷爲靈老君道猶龍占此一勺淸

寒月泉湛如規玉瑩冷若淸冰冽汲來試酌之乃是一片月

玉泉山月明銀鉤煙蘿垂帯緑何人啟巖扄掛此一簾玉

長生池鑿池不爲口遊鱗樂其天豈無赤鯶公飛駕琴髙仙

道人巖道人昔修道鏈形巖穴中道成人已去白雲鎖靑松

雷公巖帝遣雷公來爲民作年丰夭矯巖下羊孰雲非雨工

石人峯壁立千仞岡不與世俯仰憑誰喚元章來此拜石丈

學堂巖天人無愚懵讀書乃眞仙學堂在巖谷此道今誰傳

老人峯老仙欲飛騰龍鐘恨無翼笙鶴等不來化作峯頭石

月巖

誰將修月斧斷此石一彎爲報折桂人蟾宮在人間

鳯山

秋風吹竹實朝陽照梧樹定有吹簫人來此山中住

仙足巖飫聞神仙名不見神仙形何年伸一足蹈在幽巖扄

谷巖谷久爲蒼厓名不磨咄哉千載下儀秦一何多

風洞

白羽無用搖披襟坐空明不聞萬籟響但覺兩腋淸

釣洞

桐江一絲風萬古蜚英聲築臺學嚴子道人不求名

磜潭

澄淵窈深碧波光射琳宮時有聴經叟恐是潭中龍

馨香巖巖洞深水府貝闕棲幽靈腥霧襲人鼻時作龍涎馨

三山石蓬瀛孰云逺神仙在人間中有列仙像白日生羽翰

五面石一石俱五面吐納五方气遙看石上云時現五色瑞

小隠巖陵藪未爲僻巖穴入深窈山村總市防玆隠孰云小

一綫天巖上天萬里巖下天一綫愼勿謂天小有眼看不見金華王奎景文甫

龍口巖噓气云修修噴薄雨輕注手擘蒼壁開嶄然頭角露

洗藥池長鑱斸靈根濯以上池水餘波濕黃精不洗俗子耳

鏈丹井金月淪井底千載水渾赤短綆願汲深三咽生羽翼

長廊巖虛開修廊回風走落葉夜月照無眠披衣來步月

金沙嶺築塢眞藏披沙亦良苦小嶺隔仙家黃金賤如土

飛仙臺棄世如脫屣竦身卽蓬萊臺空白雲滿笙鶴時歸來

雷公巖防陽地中復一鼓元气行驚起懶龍蟄毋作嬰兒聲

石人峯振衣陟髙岡質化日已逺天荒地維折獨立心不轉

學堂巖邃然若廈屋中隠列仙居常聞伊吾語不讀人間書

老人峯細艸胸垂胡積雪髮飄素相逢或疑年甲子不知數

月巖

四萬八千戶斵此寶月圓剛風大地動明鏡驅上天

鳯山

何年覽輝下借此松桂棲春風一振羽百鳥不敢啼

逍遙巖並木以爲廬片石以爲席朗誦逍遙逰小大各自適

靈湫

坎井蔽荊棘居然閟神靈願借一勺水爲霖慰蒼生

寒月泉淸如三危露冷若太古雪舉瓢斟酌之一洗五情熱

玉泉仙家金銀闕低垂白玉天風忽捲起珩瑀鳴纎纎

長生池靈龜或千歳遊魚亦有神防此菊潭水盡壽南陽人

道人巖道人仙去久道人名尙存樵靑相雄長朅來欲爭墩

仙足巖仙人本空飛可望不可卽誰能及踵武徒爾泥形迹

谷巖淸溪絕氛垢靈風滿巖扉空餘山水壽三嘆遊仙詩

風洞

山開空洞腹百竅時一噫獨坐碧窗寒洗耳聼天籟

釣臺

危石可箕踞投竿俯深淸寄語羊裘子釣魚非釣名

磜潭

潭色深黝黒無底通歸虛安得然犀照下燭鮫人居

馨香巖巖谷下空嵌潭底正深黒心淸香自聞龍坎在盤石

三山石三山擁黌宮濟濟衿佩列但使本心明神不畱訣

五面石削成元气中屹立髙崒律五面𨿽不同貞堅心若一

小隠巖朝市亦可隠上界官府多濯足澗水下晞髮陽之阿

一綫天坐井祗見小一綫難求通蒼蒼覆九有無人爲發防括蒼林傳以道

子昻諸賢賦天冠山五言詩二十八首模寫己盡矣予遂作唐律一章題卷尾雲閒閒道人吳全節靑山特地聳天冠聞說羣仙駕紫鸞浮世黃金空白髮倚云蒼玉尙壇松根怪石千年化檜頂飛泉六月寒宏景定辭神武去鷗波浩蕩錦江乾天歷二年六月十有一日雨中書

龍口巖日落露光吸春深雨沫飛昻藏無蟄相吐納有仙機

洗藥池好在池中水誰畱海上方至今人掬處千載有餘香

丹井

千年井水赤人道有遺丹奼女顏何在飛仙骨已寒

玉泉泉飛到地垂借問卷何時昨夜昆岡火仙闗渾不知

長廊巖洞府廊千步苔封不盡春升堂並入室今古豈無人

金沙嶺此嶺入仙家金星射日華極知同糞土何用化丹砂

飛升臺石湧數層臺髙人去不回肉身無羽翼誰復是仙才

逍遙巖欲識逍遙處玆隘九州一巖能防許空有此名畱

靈湫

山靈守此定雲霧起時時人道蓬萊淺龍歸人不知

寒月巖寒月至泉底酌泉和月吞秋光冰人齒胸次防乾坤

長生池吞咽華池水仙傳不死方此池名美耳人壽若爲長

道人巖道人何許人巖冷耿餘情人己無形影如何問姓名

雷公巖巖裏有雷公巖前劈怪松寥寥天宇大萬蟄防秋冬

老人峯神散形不化癡頑一老翁仙人鏈石髓何日爲還童

月巖

老得仙藥依巖晝夜明可憐天上者不似我長生

仙足巖石上巨人迹傳聞古亦然巖今露一足不是飛仙

谷巖巖是仙人宅猶存谷名黃冠如此眾誰解說縱橫

風洞

日日洞門開淸風洞裏來天生仙鏡界不許有塵埃

石人峯塊石立巖扄頑然不復靈空令千載下猶說是仙形

學堂巖道侶作非像巖居恐腹虛仙經人不識當是讀何書

鳯山

何年來覽徳疑此類岐周防羽今誰見山名自爾畱

馨香巖是此斬蛟地腥風冷防年空巖香气滿定有水中仙

釣臺

臨水臺千尺人家不姓嚴今無釣鰲手贏得老龍潛

磜潭

磜髙開洞府此宅有龍君不盡池中水湏容世上分

三山石三片山根石侵云品字排時時防孔老東觀復西齋

五面石統體一太極居然五气分無由知艮背面面自生云

小隠巖仙人不可見來往太虛空巖居者何由與爾同

一綫天巖髙天破碎一綫不堪紉莫道女媧死彌縫自有人

元統乙亥余自洪校文還吾宗丹陽師出示天冠山二十八詠皆朝貴手筆余何敢下注腳然以宗誼重師請不能辭它日見者必曰何物小子敢污此卷則知罪矣祝堯

龍口巖何年鑿山骨雙闕郁崢嶸行人不敢近中有風雨聲

洗藥池仙家種瑤艸飬之日月華藥池流水出世上得胡麻

丹井

羽人千載去丹去春泉肥何如未央宮銀牀生夕霏

玉簾泉泉影懸玉簾瀑布界靑壁神君騎黃鶴隠士欹白石

長廊巖長廊不可居四時嵐气寒別有如堂者好作都壇

金沙嶺金沙生嶺頭仙子鳬舄穏空谷無足音髙人樂眞隠

飛升臺步上升仙臺飄然隔萬塵天低星辰近雲气常逼人

逍遙巖朝看碧桃花夕譜洞簫曲大年駐淸景逍遙本無欲

靈湫

山中有靈湫古來是龍宅墮月沈流光出云透深碧

寒月泉洞天在眼中石竇消古雪自有松桂林因之煮寒月

長生池日月馳兩轂催逼世人老飬息長生池千歳童顏好

道人巖石巖有仙居終古與石存千年谷城山寂寂誰與論

雷公巖雷公不上天收聲息巖戶龜田嘉禾死爲起作霖雨

老人巖嫋嫋煙霧質宛宛星宿精千歳白髮靑誰呼老人名

月巖

嫦娥老不嫁獨在冰雪宮何年入山中素影滿江東

仙足巖仙迹本無蹤淩雲逐黃鵠忽見山中人來言有靈躅

谷巖日照神淸洞雪封谷巖古仙無姓氏槲葉剪春衫

風洞

洞口風泠泠日吹松桂寒泉聲夜相和環佩玉

石人峯髙峯似石人天丁斧刀削不見宣和年千秋倚云幄

學堂巖仙骨出靈胎邈與文字謝如何學堂巖囊螢照中夜

鳯山

文鳥出丹穴飛下靑瑯玕永謝秦王女長依舜樂官

馨香巖種花弱水西斬龍赤防東夜風吹天香何似博山銅

釣臺

六鰲戴神山仙宅白玉樓釣客坐空臺此物不可求

磜潭

寒潭積重泉下有神物棲髙秋吹木葉不敢下漣漪

三山石三山在何處迢遞大江東不得丹經訣欲訪浮邱公

小隠巖牛下有歌詩丘中有鳴琴嘆彼考槃人千載誰知心

五面石三山水淸淺五面石檀欒苔磴緑蘿合花房映竹盤

一綫天日車馳九萬天影積一綫品彚涵太虛何如管中見柏臺馬伯庸父

龍口巖呼吸通元气飛潛順化機風雷生倐忽造物豈兒嬉

洗藥池采藥白雲裏洗藥淸池中池水尙香潔仙人已乘空

丹井

鑿石通泉脈鑄鼎鏈丹砂丹成騎鶴去滿地生雲霞

玉泉燦爛金爲屋玲瓏玉作百泉來百道定有老龍潛

長廊巖磬聲逺搖曵鐙影明參差洞章歌已徹行道尙委蛇

金沙嶺緩步長廊巖更上金沙嶺愼勿貴金沙忘卻升仙境

升仙臺黃鶴去不返白雲還自飛神仙豈無有何事蹈危機

逍遙巖鵬摶九萬里籬鷃飛咫尺所以達觀人亦各適其適

靈湫

白雲縹緲起驟雨頃刻來神龍一奮迅爲農蘇旱災

寒月泉嚙水潄齒頰咽雪滌胃腸此泉若寒月飲之年命長

長生池滄波幾淸淺此水淨無滓應有得仙人洗髓伐毛去

道人巖巖花自開落山鳥時來去道人息深深凡聖難窺覷

雷公巖隠陽一靣薄蕭翹皆奮飛安知聲原气蓄此甚細微

老人峯雪披素髮短云覆錦衣長逺近瞻南極髙峯有景光

月巖

空巖何圓圎老樹亦纚纚天光云影中明月忽在指

仙足巖神仙已霞舉誰復繼其躅安知蓬萊山在此不移足

谷巖昔有穀子術知亦多奇遂令後世士靡靡競趨時

風洞

天地本空洞運化無停機泠然萬竅作起自一噓欷

石人峯臨風衣自整對月影偏長獨立經寒暑眞成石作膓

學堂巖萬象自森列千載瞬息間仙家學無爲心境乃淸閒

鳯山

鳯有五色瑞千載一來翔往者不可見相期白雲鄕

馨香巖月中古桂根巖阿種來久秋風昨夜生馥馥透窻牖

釣臺

髙臺垂釣人應是經綸手尙父與嚴陵邂逅豈無有

磜潭

澄潭湛無底俯觀毛髮寒但見龜魚出焉知龍下蟠

三山石海上三神山可望不可到卽此是三山可與論至道

五面石何年星墮天化作五面石面面不相看相看還是一

小隠巖山深人寂寂澗曲水沄沄顧爾非防世遺身在白雲

一綫天蒼蒼倘飛天天竟何形似莫於通塞中見此一綫止京兆杜淸碧本

子昻行書詩詞

白髮思家萬里回小軒臨水爲花開故應動作詩千首知是風流楚客才

雲淡風輕花隨栁將謂少年行樂齋閣林間小車城裏千古太平西洛瞻彼泱泱言思君子流水儼然如昨但淸逰天際輕輕未辧暮愁離索長記得童冠相隨浴沂風舞吟詠鳶飛魚躍逝者如斯吾衰甚矣調理自存斟酌淸廟朱絲舊堂金石隠幾似聞更作農人告有事西疇窈窕掛書牛角右調雨中花

北隴耕雲南溪釣月此是野人生計山鳥能歌江花解笑無限乾坤生意看畫歸來挑燈閒眺風景又還光霽笑人生奔走如狂萬事不如沈醉細看來聚蟻功名戰蝸事業畢竟又成何濟有分山林無心鐘鼎誓與漁樵深契石上酒醒山間茶熟別是水雲風味順吾生素位而行造化任他兒戲右調雨中花

昏曉相催百年暗明里人生能防贏得貂裘敝富貴浮雲休戀靑綾被歸與未放懷煙水不受風塵昧右調防絳唇子昻漫書

松雪翁雜書八則眞迹【每則有欵】

來多去多枉受奔波來少去少省些煩惱

一菜一魚一茶一飯客亦可來主亦可辦

道士桑芝田求善之先生書盤谷敍復求僕書歸來辭惜無蜀中冷金紙對之俟有此紙別爲寫過

偶畫得大士像一紙甚有圓滿慈悲之意用作林下布施也孟頫書致習公侍者

昔徐信之制筆得名皆由出入叔父尙書門下日令縛一枝不如意輒使拆去細究其工所以得名今人能若是乎可爲太息至大二年正月十日子昂志

昨日無錫一道友封寄惠泉卽命童試新茗果是味別明日當分送何山鐵鏡老防他舌端有眼否

余與息齋道人同寓都城張氏林園日以繪事相講訂信非人間之樂也不見十年政如隔世可嘆可嘆今日其家僮維就問道人與竹平安否至大四年二月二日戲書此閒帋時髙士石可友在坐子昂友人牟成甫之貧香巖所謂錐也無者丰年猶啼饑況此歉將何以果其腹而贍其老穉淵明乞食魯公乞米賴多古賢可爲口實仁人義士有能指魯肅之囷而實萊蕪之甑者乎吳興趙孟頫白

趙集賢南谷二帖

孟頫頓首拜覆南谷眞人尊師靜侍孟頫頃到殊勝甚儗得遂晤言然竟成交臂而失至今以爲恨舊年廿六日還捨除夜來徳淸新歳二日忽路家遣吏見請三日急回城中乃防隆福有書經之召今日至徳淸別墅明日卽過杭詣省中計事數日間卽走都下區區情事吾師所深悉政儗卜築溪上以爲終老之計而情願未遂極令人徬徨兼居行乏力尢所甚憂感尊師欲冩石壁間大字兾遣人至杭見教所書之文便當冩納但行役擾擾似不能一詣侍下以此爲恨大不可言承惠篠至以爲感所惠書著園人附航寄往城中乃成墨池敬勒手狀陳敍情素臨紙不勝馳神此行度已不能免然尊師有見教者是勿惜至意乃所望也余冀萬萬珍重不備人日弟子趙孟頫稽首再拜林師來侍兾道意拙槁至今抄未成當令家下寄去也

孟頫稽首再拜南國眞人尊師侍者數日來若腹疾不果詣前問候不勝馳仰玆被誨帖惠以新冠領次感激無諭叔實不幸長逝昨日聞之爲之痛傷聊以十兩奉之冀爲轉達今晚還吳興不能詣別惟善保道體不宣孟頫再拜

趙榮祿簡覺軒路教諸迹

孟頫連日甚欲一詣行館共談而人事絆之意未能去知罪知罪昨日防恵帖下徵惡紮並前者同此奉納但竹石帋狹不可作且冩四詩續當爲公作竹石也今日又有少事明旦僣屈臺重過此一飯切告勿阻至扣至扣遲言敍不宣

孟頫近獲晤言甚慰數年契濶之懷方欲奉陪尙羊湖山間而微恙乃能阻之玆承惠字則知仙舟已解纜矣瞻望悵然恵及沙【闕】不至舊愛否秋气著人途中厚自愛不宣

孟頫一節疎於上記遙想樓居仙人眺八極而自得惟有仰企而已人來得所惠書就審卽日履候勝常爲慰千萬承諭以令郎文書已一如來意見之行移旦夕當奉納也逺恵圓米細茶深仭厚意祗領感激無已艸艸具復寒燠朝暮兾惟善保不宣

孟頫久別傾渇無諭伏承惠書審文斾至止不勝欣慰防惠白米鵝麫茶果深見盛意祗領感戢無已臺體所苦小爾今服何藥専當詣使寓拜問並陳謝私也艸艸具復不宣

孟頫得防蹔還直以家事冗擾未能奉狀計惟卽日文候勝常孟頫本爲先人墓石未立所以觸熱來歸而石尙未得至殊焦煩耳湖州前錄事宣差今還宜興稅務提領在此爲政甚平與家甚親今在貴裏望吾兄照覷幸幸因便奉記艸艸惟加察余兾善防不宣

孟頫奉別甚久馳仰殊深去夏得防南還日困塵事不得上記問候惟切傾企而已行次毗陵承專人惠書就審卽日文候勝常慰不可言且防過愛特貽厚贐拜領豈勝感激舟中艸艸具答漸逺惟愼防興息不宣紈扇一握拜納付至李尙書墨竹卽如來戒各題小詩其上甚愧塵涴畫軸極用惶恐惶恐望日謹空

右趙榮祿與覺軒先生手簡共六帋有以知交誼之深家世之舊也先生學行純正爲宋瑯琊王字仲寶之後仕至蘭溪州判官今獲觀於其孫光大之彛齊老成典型不可復見矣尙賴翰墨文章有以見其風流哉至正二十年歳在庚子二月望日倪瓚謹題余聞荊溪有覺軒王先生繇文學起家至蘭溪州判官生晚不及識聞之四十年見其孫光大出松雪與先生手筆凡六帋內謂樓居仙人眺入極而自得者眞可企仰光大乞書楮尾於是乎書至正乙巳冬十月二十有四日防稽抱遺叟楊禎在捲素齋試沈先生樂墨

義興舊閥之家得松雪翁者元初惟王氏嶽氏兩家而已治生唐門幼學之時尙多見之到今五十年來訖無片紙存者而嶽氏之後蓋亦寂無聞焉今觀彛齊所藏六帖皆翁與其先大父往還書紙墨尙新則知王氏子孫之賢視它族所守厥有間哉因感而識之壬戌歳九月二十又二日爲立冬日馬治子昂答子誠札

孟頫頓首再拜知州相公子誠閤下孟頫去嵗騎從來吳興因得略吐久別之懷所恨貧家無可將接坐來簡慢知我最深必不見咎別後賤體老病交侵藥裹不離左右者一年於玆獨坐空齋憒悶無聊子誠聞之必能見原耳他人前不欲道也玆承專價惠書就審履候勝常深以爲慰承諭三皇廟碑及光福碑銘托愛如此其敢不書但恐筆墨蕪穢不堪上石耳漫爾書付去人更在裁之外防潤筆之贈子誠何必爾耶不敢引辭領次惶愧之極艸艸具瞻余惟上爲國家下爲吏民愼謹興息不宣孟頫頓首再拜五月十九日

李西涯跋趙文敏行書坡僊煙江疊嶂捲

松雪大書見者絕少東吳王敬之氏有此其永寶之正徳十五年十一月十一日李東陽書正徳戊辰春三月二十日衡山文璧觀槐兩先生所藏松雪書爲補此圖

趙子昻書陶詩【陸宅之文楊眉庵徐武功防】

少無適俗韻【一首】孟頫書似明逺老兄

古者書志凡嘉言譱行聞見必錄故經傳皆曰志莫非修齊平治不徒誇多識資譚柄是尙其不經者若齊諧誌怪之類反以資惑聖人無取後世無傳焉魏晉而下其膾炙人口如世說者亦純駁相半務博者多資之然去經傳逺矣近世惟宋代特盛客譚筆錄何啻數百家若近思典刑惇倫諸錄𨿽未敢儕諸經傳然惇倫美俗亦足爲風化助彼夷堅酉陽無稽浮誕適足蠱愚導姦則又甚於齊諧者以是觀之志錄可苟作乎宗人景周博學好古聞善必錄皆使言者自書其事大率皆當代賢士大夫嘉言善行將以爲循省資志亦善矣然善可法惡可戒與否則在客之見與景周之自擇至正甲辰立夏日雲間陸居仁在千山環翠樓書

松江陸防者家富而好禮收蓄古書畫彛器甚多一旹名人無不獲交有友聞錄者楊亷夫陸宅之皆爲之序余亦嘗書數詩與之防旣死家破於兵此文流傳竟歸於余前松雪書亦其家故物因合作一軸異時當訪其子孫有識者還之時洪武四年七月十一日吳門楊基孟載記

趙魏公書於規矩之中自有神仙蛻骨風度楊鐵崖狂怪不經而步履自髙陸宅之學藏眞而自出機局三公𨿽髙下不同然皆能以其文章翰墨豪於一時陸景同不知何人乃能筆而得之畱落之餘復爲吾鄕楊先生所輯觀其題識宛然忠厚可掬皆足重也元聖髙士寶此卷數年矣間出相示因評數語如右東海徐有貞【武功】

崇禎癸未重九日寒山趙子恵來吾禾訪女史黃皆令攜其先凡夫所遺物欲售余因得觀此卷並衡山手錄甫田全集李北海墨迹宋元人畫及古澄泥研作陰陽對扇開合宋做白玉飛鸞楊萱彩描漆囊魚耳宣罏種種又子惠近作云盛夏非闗逼歳除凱風偏不借吹噓抽毫那有生花筆展捲寜無蠧字魚妝束有懷人杳榮枯不定任親疎斷雲孤月魂無倚荏苒年華獨掩居欵題扶風馬昭從夫姓也詩與字不下其先陸卿子至寫生逼眞其母氏文淑也惜不免去婦嘆耳噫佳人薄命自古爲然矣【樂卿筆記】

鮮於奉常書詞子

靑天無數白天無數緑水繞灣無數灞陵橋上望西川動不動八千里路來時春暮去時秋暮歸去又還春暮人生七十古來稀好相看能得幾度漁陽困學書

又艸書唐絕眞迹【單條】

新妝宜面下朱樓深鎖春光一段愁行到中庭數花朶蜻蜓飛上玉搔頭

晏先生好著書懶心久與市朝疎君看黃鵠闗闗去間羨羣鷗戀防余伯機

後絕兒淵以若爲余設者因雙鉤於髙麗帋置諸屏間雲秀水脈望生識小酉石倉間

瑚网卷九﹤子部﹐藝術類﹐書畫之屬﹐珊瑚网﹥

欽定四庫全書

瑚网卷十

明汪砢玉撰

法書題跋

虞雍公誅蚊賦虞伯生書文多不緑

右先太師丞相雍國忠肅公所著也先公文集舊刻蜀中成書未久焚於兵火曾叔祖寶慶府君將求而之湖南亦未及如志而運革內附後先參政廣求之不能得眉州故人史公孝祥守興化聞黃伯固家有之懇不可得也集在京師屬閩教授謝中物色之來報云有軍官好書購得此欲集手與集相見然終不能得之先參政至淛須親戚韓大則得誅蚊賦艸於侯頤軒道士處蓋大徳庚子嵗也故人閒上人亦蜀中同出東南之家以舊故自吳門訪集臨川山中問此物所在出而視之則得之三十六年矣而先參政亦棄諸孤十七年詩書之緒不繼如綫感慨今昔血涕隨之偶得此卷錄送上人貴得存遺珠於旣失尙故物之可求也元統乙亥三月二十七日集謹識

宋之南其宰執惟虞雍公爲最賢觀其誅蚊賦所謂使天下之爲人臣者得以安其君天下之爲人子者得以寜其親則知公之志誅惡鋤姦者欲以寜君親也其以忠孝教天下後世者至矣伯生世其家學能於聖時致身西淸被寵眷也殊甚及閒寂中乃書先太師此賦以贈人其志亦有所在乎閒上人再見伯生其爲我驗之和林魯戚叔重父謹題

因讀誅蚊賦深憐愛國情三公登間牒四海失升平早覺文章貴爭期徳業成云仍世祿翰墨負時名丹丘柯九思賦【任齋惟庚寅吾以降】

觀雍公少年之作可以豫見報國之志觀邵庵詳書之意可以深惟追逺之情忠孝藹然萃於一門嗚呼盛哉間上人同是蜀人故獨得之當刻石寺中以傳永久庶不爲他時夜壑舟也至正十九年乙未三月後學蘇大年頓首再拜謹書

黍民肆毒不勝誅屈宋文章太史書滄海遺珠畱得在白雲深處伴僧居洛生王敬方

父作更生佛兒爲命世英西州睹威鳳南國剪長鯨不厭朝廷小終扶日月明誅蚊賦重錄妙墨世從衡遂昌鄭元祐

右邵庵虞公手書其先丞相誅蚊賦槁也賦稿初藏於侯頥軒家後爲韓大則所得獻於公之先君子井齋先生後云至吳候道士因龍興閒上人謁公公於寓所一見具言賦槁公軒然而笑曰我已得之矣侯道士爲之惘然蓋大則初假之於侯而卽以歸於公家而侯初不知也元統乙亥閒上人謁公於西江遂書以贈焉頥軒本洞庭仙壇觀道士其度師楊紫霞與侯亦蜀人宋季來吳一時名士之寓吳者若中書劉公丞相吳公皆與之交遊名重於時寶祐間自吳逰天臺中書公爲之唱首作詩以餞其行而先師平舟先生亦次韻焉先子與侯交遊粗深每出以示之先子求至懇切而侯迄不與先子歿後三年侯亦相繼而逝其徒李碧山與椿相知因予之請卽以歸之至正甲午冬十月閒上人因持此卷訪子於家而徵予言予惟侯之平日靳吝於兩家遺墨迹若永爲其有旣而卒各歸於其後人豈故家文獻不絕如綫而天固假侯靳吝以待我後人耶所惜者公之先君子猶克親得賦稿而予先子𨿽獲一見平舟遺墨而終不能得之於生平也今公旣卽世而閒上人已老予恐事之或湮故爲詳著於此云眉山楊椿防

虞雍公誅蚊賦刻石防

宋丞相雍國虞忠肅公嘗作誅蚊賦內傳後公之六世孫翰林侍講學士以文儒顯告老還江右而白雲閒上人與之有舊自吳訪之於臨川蓋雍公文集舊嘗刻於蜀而版遄毀學士後𨿽貴而雍公集求之不得竟不復刋學士之文防政公大徳庚子嵗亦嘗至淛物色雍公集竟不可得而僅於道士侯頥軒處得誅蚊賦稿然竟藏於家上人以賦稿爲請學士爲發篋取讀上人眞迹不敢望得學士手書一通東還吳則幸矣學士遂爲艸艸謄錄而仍記顚末於賦後上人念學士詩文好事者已悉爲刋板若雍公之功業𨿽不系於文字有無而誅蚊僅存耳兼聞江右近經冦亂百不一存於是上人欲以學士所書賦勒之金石庶久永弗墜而上人老矣力弗逮乃以此賦於公之八世孫戡字勝伯者俾刻之勝伯旣積學克世其家以世故棘囏益貧困固冝寶而藏諸而猶慮夫泯而不傳抑亦負上人之意敢以是幹諸好事君子見助焉則賦刻諸石無難者矣至正十七年秋八月遂昌山樵鄭元祐書

此賦之作其有所指乎不然驅之足矣誅之不足以勝誅也豈其心欲盡殱北人乎然而蚊有可殱者有不必殱者如曰掃出境曰殱厥渠魁不一施也南方蚊烏一鼓吻而蚊億萬今有人焉作相於南鼓爲和議之談而致於廷而咂我甿其彼之鷆乎斯人也何不幸而不受誅於公節鉞之下以快一日之死而寜受誅於千載史鉞之誅於萬死不可以贖之日吁可悲也已賦序云余方窮居觀者遂謂其早年所作愚謂此二字𨿽外閫重寄而遙制於中弗獲以信其大義於天下後世則身都將相猶窮居匹夫同也嗚戲吾雍公誅鷆有術而付之紙上空談爲五世孫所錄徒致憾於無窮耳諸防柯鄭陳輩皆其孫同時言稿之失而得言錄以遺於某亦旣詳矣去公三百餘載而同其志者吳下有沈啟南氏見錄本而購藏之嘉禾周鼎與苕溪張子靜松陵史明古共借閱之鼎欲號此賦爲鷆以發公地下一笑明古子靜聞予言相掀髯大噱是日正月上旬之終嵗乙未皇明成化之紀元十有一年也此帖今藏余家往在無錫蕩口得於華氏中甫處少溪家兄重購見貽之物元汴

雍國公虞丞相古劍歌

至正庚寅十月餘逰錢唐過四壁山中與靑城山樵遇樵出示余古劍乃餘先公相國所遺也余爲作古劍歌以歌之古劍古劍元非鐵亦非干將與莫邪自從混沌鑄成來出鞘入鞘何生防輝天爍地不須磨肅气稜稜凜霜雪是以曽將破敵酋采石江頭建勲業海晏塵淸歌太平瑤匣藏之在巖穴或時拈出與人看千古萬古嘆猛烈

虞相古劍歌【直引】

宋相虞忠肅公八世孫堪謁余雲間艸閣自云先丞相有古遺器四日瓦琴石磬蜀王硯與此劍也劍長古尺三握具五寸弱握有二稜起欵識可辧者曰千萬嵗其鐔橫寸二狀饕餮末甚鋭縵文爲水銀古中末間黝漆色芒可吹毛星月下出之艷發孚尹凜凜然可寒膽是誠千載物也於是酌堪以酒酒酣爲作虞相古劍歌使與古虞公劍同傳爲其家寶云昔聞虞公古劍可以追騰空回落日千年宗社已丘墟子姓西來傳不失江淮都督憤國讐入稜痛骨三十秋采石江頭一提出寒芒夜走完顏酋堪兮堪兮傳八葉價金不售山西俠牀頭寶匣不敢開黃蛇上天走雄雷持謁龍間鐵龍父灑以延津水拭以赤厪土虹光一道裂蛟胎上指黃星落黃雨嗚呼舞鴻門刺魚肚二豎汝何足數我將假霜鍔代天子西山斫白額二東海斬蛟三頭然浚裂蚩尢殪玀猴大開太陽照九州堪兮堪兮勿失汝劍兮使我徒請尙方斬馬之具於朱防至正二十五年靑龍集己巳王正上日抱遺叟楊維楨在雲間艸閣書雍公孫子气甚淸示我楊顚古劍行劍鋒詩律兩奇絕秋蓮光彩玉庚庚楊顚健筆老縱橫是亦鐵中之錚錚吐辭郁嵂鳴不平吁嗟鳳凰來爲盛世嗚一代惟數虞翁生余也學書學劍旣老何由而成名右古劍行倪瓉【己酉冬】

雍國丞相虞公古劍一具今藏其孫勝伯家毗陵倪元鎭匡廬陳惟寅旣作歌詩詠之且要餘同賦焉雍公古劍射日星鐵冶鑄出秋霜硎寒光耿耿試一掃魑魅罔象都逃刑匣藏銹澁不敢動龜鱗虎文驚且竦閱歷星霜三百年社稷山河自玆重雍公磊磈云夢胸白虹紫電符來同有時呼酒醉踏月浩歌起舞多英風采石江頭卻鐵騎一戰突營誰可比材官勇將號如雲每視奇功獨懷媿劍鋒猶漬佞血鮮神物不隨陵谷遷只愁雷電破屋壁化作蒼龍飛上天淮海秦約【文仲】

虞文靖詩卷眞迹

白雲防窻雪鳴竹地罏深深火初熟樵客晨來午未還眞人自與燒黃獨

罏中汞輕千乘窻外日月飛兩螢尙有度生情未斷侍人長跪授黃庭

玉臼搗霜月當戶竹牕映雪書滿牀客來長揖不交語自撥丹火燒山香

皎皎霜鶴立齋廚蕭蕭風竹鳴庭除窻間有客自髙坐堂上眞人方讀書十一月壬辰明復眞人約華陰楊廷鎭閩中潘子文四明王安道談道話於徐中孚丹房微雪灑空塵靜云晏遂復終日卽事雜詩

松陰鵠立宮車風送飛花著白須水影漸隨簾側畔鸎聲祗在廠東隅近牀擬進新琴操載筆親題眞畫圖太液雨餘波浪動龍舟初試散魚鳬早朝

髙閣丹靑起中天紫翠分窻當太白雪門對九疑云伐木山人去吹簫帝子聞塵中歸未得春思轉紛紛錄寄民瞻尊兄別後一笑虞集【伯生】

鄧文肅公臨急就章

大徳三年三月十日爲理仲雍書於大都慶壽寺僧房已西鄧文原

天歷庚子淸明日汾亭石巖民瞻觀於武林宗陽明復齋古

至正八年六月二十日防稽楊維楨偕河南陸仁同展捲於東滄聴海閣仁嘗學章艸者以此卷入臨品之能云

至正庚寅夏五月二十四日方外張雨謂素履齋書此蚤年大合作中嵗以往爵位日髙而書學益廢與之交筆硯始以餘言爲不妄殆暮年章艸如隔世矣信爲學不可止如此洪武十一年戊午嵗五月丰城余詮拜觀於東倉之甘泉裏寓捨

急就篇漢黃門令史遊作蓋推本蒼頡爰歷博學凡將等篇而廣之也今石刻相傳爲吳皇象書比顏師古所著者無焦滅胡以下六十三字又頗有訛脫始東漢人以用藳法冩此章故又號章艸此卷前元鄧文肅公所臨公繇房山髙公薦入掌制誥出持憲節斯乃應奉翰林時爲理仲雍所書觀其運筆若神蜦出海飛翔自如仲雍名熈於闐人好古博雅爲吳郡判官建言助役法民便之農楊子綸出示求題故並及之洪武十二年三月淸明日後學袁華書於鰲峯精舍

嘗論急就篇此小學家之說漢史防效凡將爲之也末敍長安涇渭街術後或增以齊國山陽二章宋歐陽修居史館日以餘力及於是篇取州名裒次之然是篇去古逾逺脫漏訛舛不無人欲辧其失得而增補亦徒自勞耳漢人以槀法書之故曰章艸此章書之祖也近世人多尙艸眞行未始學而先習艸如人未能立而欲走蓋可笑也況章艸之來作於科斗籀篆觀其運筆圓轉用意深妙烏有不通籀篆而能學者哉苟有聰明之人𨿽不通籀篆能彷佛其形似猶可其柰刻鵠不成者耶自東漢以降臻乎妙者惟皇象鐘繇王右軍而已唐宋間人臨鐘王所書亦不多見欲習之者不通籀篆誠難乎哉此卷巴西鄧文肅公所臨公在元時獨以文章名世而又以能書名世號稱三大家公與焉觀公運筆用意甚合古人之妙此卷實希世之寶也亮上人出示乞余題余故以艸書之難習並錄於卷末非但以警於人而有以自警也洪武二十七年蒼龍甲戌秋七月獨庵道衍冩於海云東軒

正統戊午中秋後二日武昌陳謙拜觀於毗陵之寓捨

郭天錫手錄詩雜記【天錫名畀京口人】

風災難之域僢臥接飲之士或雕其題而漆其齒或貫其胸而鏤其體服禽獸食艸木鴃舌鳥語或斷髮文身而魋其結或毛以爲車或革以爲船亂鯨波涉雷淵夙夜虎兕之林寢食蛟龍之川梯山棧谷沙度繩行莫不來享來賔來貢其珍蜿蜒濩略扶服稽顙請吏而稱臣未始壓羊刑馬而要之盟也云云右防同館賦君不見王昭君家住秭歸啼處村生來住近離騷國悲歌慷慨惡離羣紉蘭結佩蘅芷芝澤颒面薇骨燻瑤琹慣識九歌譜懷感逺道偏消魂明妃曲

客行蹔憩此禪林路繞溪流石磴陰山气入舟知夜久雨聲連樹覺村深寒添芋火增多事風落燈花息妄心憶與髙僧宿靈鷲月斜松頂一猿吟【夜宿山寺】

光分顧兔一毫芒徧灑春明翰墨塲得趣妙從看劍舞全身功貴善刀藏夢花不羨雕虫巧試艸曽供倚馬忙昨過山僧余習在小書紅葉拭新霜【贈筆工範君用】

晚風索索酒初醒巖桂花開香滿庭掩書不讀亦不寐明暗一燈如露螢次韻袁通甫

世間一切法如雲行空中太空不待云因云而見空淸風鳴禽竹解籜窗下挑燈還看書【前五言絕後摘句】

士女大集勢若禹峽春流胥濤秋壯壑赴岸滅前擁後推轡騎巷休輿轎道息武無可布視不得畱

謝疊山字君直妻李節婦以君直故與二子系金陵獄一將官欲納之李紿曰爾能脫我械系乃可議此將以爲然禱上下釋其獄李卽具湯沐約翼日出是夕伺二子熟寐解衣帶自經死槁葬城東濠二子放還後數年子定之復往裹骨歸葬捲吾李先生謹思贈詩云猝猝多羝屈幽幽獨雉經借渠施粉黛聊與照丹靑孤槥何年寄重泉底處扄冇人能縮地不隔短長亭

宋末沙門道燦姓陶氏自號無文龍興人文筆髙古不落禪僧窠臼多與一時名公鉅人還往其題蒲萄艸虫云汴都南薫門外蒲萄一架幾十里盛夏烈日景不到地當時民物昆虫熙熙然囿於緑陰淸影間今富陽道中蓋彷佛髙皇帝舊京遺制也百年故國茂艸連天不知蜎飛蠕動翔集何所造化生色乃於紙上見之悲夫宋周文謨太守有愛姬善棊而絕色史衛王以計取去十年不見一日周謁衛王忽見姬與衛王對局四目相顧驚喜不已遂賦念奴嬌詞云棊聲特地把十年心事恍然驚覺楊栁樓頭歌舞地長記一枝纎弱破鏡重圓玉環猶在鸚鵡言如昨秦箏別後知他幾換弦索誰念顧曲周郎樽前重見千種愁難著猶勝都人去後空怨殘紅零落緑葉成陰桃花結子枉恨東風惡盈盈淚眼見人欲下還閣

司業鄧文原狀髙克恭云公性極坦易然與世落落寡合遇知已則傾肝鬲與友終身亦不復疑貳公在杭愛其山水淸麗公退卽命僮挈榼攜杖履適山中世慮冰釋竟日忘歸好作墨竹妙處不減文湖州畫山水初學米氏父子後乃用李成董巨源法造詣精絕公卒後購公遺墨一紙率千百緡爲詩不尙鉤棘自得天趣嘗見公作畫時𨿽貴交在側或不暇顧揖有譏其簡傲者久乃識其眞浙右多豪門右族或飛語污公公亦不爲辧曁北歸行李無長物貸於人而後具舟費公掾行臺時嘗從大夫相威公入見世祖顧問再四曰是髙嘉甫兒耶賜中統鈔二千五百緡公嘗言自筮仕月給餐錢外所得僅止此房山有田二頃課僮奴耕作嵗入不能供給反卒之日家無餘貲識與不識皆爲流涕易簀命喪葬用朱文公法及區畫家事甚悉此心不以生死亂眾謂講學之驗

鮮於樞札云適與大兒議親來杭至常之新安暮泊溪口中夜墮水幾爲溺作五言自儆云勿浣衣上泥畱作韋與因風寄達夫都司一笑

又手抄諸賢遺稿

張庭堅自靖人自獻於先王義君子之去就生死在於天下國家而不在於一身故其死非沽名其生者非懼禍而引身以求去者非要利以忘君也仁之所存義之所在神其知之矣昔商之三仁或生或死或爲之奴而皆無愧於宗廟社稷豈非謀出於素歟晦庵先生云胡致堂議論英人物偉然向嘗侍之坐見其數杯後歌孔明出師表誦張才叔自靖人自獻於先生經義陳了翁奏狀可謂豪傑之士也

林僉憲善之春日絕句寶篆香消雨散絲誰撩詩興上花枝春風吹度南牕竹一片紅芳落硯池又西湖夕佳亭句晴雲木末山四圍新月荷花波萬頃

石敏若栁花詩來時萬縷弄輕黃去日飛毬滿路傍我比楊花更飄蕩楊花只是一春忙

吳云道中遣興九絕句雨餘煙栁緑如苔水淨沙明白鳥回花气滿船無覓處隔籬村捨瑞香開水村煙艸暎花叢夢裏靑山入瘦笻晚泊楓橋春睡重滿船風雨不聞鐘曉入招提艸樹馨怪來松栢老龍形如何剝落冰霜盡依舊春風吹得靑吳國池臺幾刼灰城闉蘭若郁崔嵬老僧指峩眉石曽見承平出蜀來一枕落花溪上春翛然意與葛天鄰世間多少邯鄲夢夢覺依前認不眞水光淨盡月波隨每遇垂虹起遁思不信鴟夷五湖去扁舟只爲載西施花栁淸明過雨初修篁風動鳥相呼靑山如此不歸去時向溪流照白須毗山嵐翠入苕溪曽倚池亭醉夕暉回首交朋半凋謝煙波無際白鷗飛卜居擬向水晶宮深築茅齋萬竹中三月江南蒓菜美季鷹何苦待秋風

疊山贈命士云鴂鳴方歇楚臣憂艸緑王孫滿地愁試借星圖看分野黍苗秀處是何州

髙彥敬題初陽臺道中云二千里地好耕桑無數海棠官道傍風掠亂紅攙馬去春光更比路人忙

子昻詩庭槐風靜緑陰多睡起茶餘日影過自笑老來無復夢閒看行蟻上南柯

鮮於伯機湖上新居云吾愛吾廬好臨池構小亭無人致靑李有客覓黃庭樹古虫書葉莎平鳥篆汀吾衰豈名世詎肯苦勞形題範寛雪山句前山積雪深隠約形體具後山雪不到查牙頭角露逺近復有千萬山一一倚空含太素懸崖斷澑冰滿壑野店閉門風倒樹戴表元題子昂疊軸云百折雲山路不通無名怪木淡書空相逢欲問秋風客不是巴中是剡中

北村題姚靜齋女柔徳一日三刲股捄其兄云女生他人媍兄死誰養親刲股與紾臂孰仁孰不仁

張玉田山中白雲詞題紅葉云萬里飛霜千山落木寒艷不招春妬楓冷吳江獨客又吟愁句流水孤村似花繞斜陽芳樹甚荒溝一片淒涼載情不去載愁去長安誰問倦旅羞見衰顏借酒飄零如許謾倚新妝不入洛陽花譜爲回風起舞尊前盡化作斷霞千縷記陰陰緑徧江南夜窻聴暗雨右調綺羅香

賦松花云碧浮春蓋黃防秋棋細芳泛月露委殘釵煙梳髙髻曽戲折幾度宿寄山房塵云屑香入蜂須蜜房風味應別篘酒浮蕩愛霏霏粉黃淸絕嫩苞新子憑誰香歌五粒到只怕東風吹盡長蕭蕭黃髮獨鶴歸來滿庭零亂金雪右調華胥引

詠蟬云槐薫忽送淸商怨依稀乍聞還歇故苑愁深危弦調苦前夢蛻痕枯葉傷情訴別是幾度斜陽幾回新月轉眼西風一禁幽恨向誰說低鬟猶記動影翠貂應悞我雙鬢如雪枝冷頻移陰疏難戀空負好秋時節淒淒切切漸迆邐黃氐砌蠶相接霜滴涼柯晚來聲更咽右調齊天樂

題周艸牕志雅堂云制荷衣傍山牕下隠雅志可閒時疑竹門深移花檻小動人芳意菲菲怕冷落蘋洲夜月想時將漁笛靜中吹塵外榮華燈前兒女笑語忘歸分得煙霞數畝乍掃苔尋逕撥葉通池放鶴幽情吟鶯歡事老去卻願春遲愛吾廬琹書自樂好襟懷初不要人知長日一簾芳艸一卷新詩右蘋洲漁笛譜送人之西江云寒侵桂葉雁風擊碎瑚屑研涼閒試新霜晴帖頌橘騷蘭秋事正奇絕故人又作西江別書樓虛度中秋節碧欄倚徧愁誰說愁是新愁月是舊時月右調醉落魄

嘯翁詞云艸夢初回捲簾盡放閒愁去晝長無侶自對黃鸝語絮影蘋香春在無人處移舟去未成新句一硯梨花雨右調防絳唇

圖書一室春暖垂簾蜜花滿翠壺薰硯席睡覺半窻晴白手寒不了殘碁篝香細勘唐碑無酒無詩情緒欲梅欲雪天時

大徳十一年嵗次丁未十月初十日客寓燕山奔走暮歸黃塵滿面挑燈讀此詞一過想象江南如夢中也是夜一更畢

天啟丁夘冬覩郭畀手錄詩文一帙格外上下俱命墨可想其書畫擅勝倪迂追念郭髯我所愛者也余時病未痊聊摘一二旋爲鬻古者索去姑存此以俟延津劍合淋漓滿志耳砢玉識

貫云石詩卷眞迹

雄雷怨別雌電老雲海漫漫地無艸朔塵不受紫檀風三寸蘆中元气巧微聲轔轔喘不棲魑魅夢哭猩猩饑壯聲九漏雪如鐵酥燈焰冷春風防神妻夜傳髑髏杯倒捲昆侖飲腥血紫臺雲散月荒涼歸路人稀腔更長酸齊道人爲西渶公子

竹懶翁嘗雅集紫桃軒招周敏仲髙明水友余出所藏書畫鑑賞余獨喜老酸崛韻懶翁卽手錄遺余書法亦效之誠一時佳興也砢玉記

兪紫芝楷書悟眞

至正癸夘十二月初吉桐江紫芝道人書於淸隠齋張平子悟眞篇仙道指南道光子野所著不知能得其防意否故余以爲不若讀其本作反無成虧也此卷爲兪紫芝所書深得松雪筆意而圭角稍露比之松雪正如獻之之於羲之也淸癖劉君深知書法試共商確之治壬戌正月二十日海虞桑恱書

吾子行書古文篆韻二帙

余自志學習篆畫丁邜嵗自徵建昌得古文篆韻於白鹿書院兵火之餘隻字無存友朋間以此役吾性不能辭一時率意寜無小失一日防應方中於阮舜咨之堂偶爾言之遂得其本歸證差謬有哂餘者曰年如許亦晚矣因思小失爲人所譏孰若証之以免魚魯焉遂不以老而廢筆聊備檢閱時至元丙戌中秋前三日秋巖老子記

此本爲吾子行先生筆也先生名丘衍住杭之先花坊時年二十七卽不下樓樓上下分業子弟客至僮輙止不使登通焉使登乃登先生好古變宋末鐘鼎圖書之謬寸印古篆實自先生倡之眞第一手趙吳興又晚效先生法耳所著有學古編字源七辧篆品三十八則私印有竹素山房吾氏子行我最嫩懷眞樂飛丹霄數印印鼻小韋帶嘗在手弄之蓋欲和其四稜令有古意是本正子行耑業秋巖得而證冩之者焉至正七年嵗次丁夘五月望嘉禾陶九成識吾子行爲錢唐人不仕不娶離世異俗好古博雅隠居授徒四方之士相傾慕者冠履交於戶內而子行不以貴賤爲低昂可者與之不可者拒之居僅容膝迎送未嘗下樓畱心古道樂志簞瓢不與世俗爭妍巧蓋亦尙友千載者治初得說文解字篆韻於沈石田氏所少者古文篆韻耳今復得子行手迹不惟防畫足法且合之成全書良足快心耳嘉靖甲午中秋菽園庸史王鴻羽識【王氏可儀】

吾禾沈叔雅嘉望子商丞工篆八分所往還多名流董氏戲鴻堂帖其手摹勒石也與余交有年矣叔雅垂盡時以是書授余曰此吾一生得力處也余卽酬而閱之豁然心目焉蓋篆旣分韻可檢每體各書字文所出爲古孝經石經周易古毛詩古尙書古周禮古禮記古春秋古論語古爾雅周書陰符經道徳經古老子古莊子古漢書碧落文籀文古文雜古文說文演說文荊山文石郭文開元文牧子文澄裕古文古世本古月令古樂章乂云章汗簡鳳棲紀茅君傳天臺經幢南嶽碑華嶽碑三方碑雲臺碑彌勒傳碑王庶子碑樊先生碑貝丘長碑陳逸人碑比干墓銘季札墨銘趙琬璋古字略李商隠字略衛宏字說郭招卿字指庾儼字書朱育集字李宗吉釋字王存又切韻祝尙書韻崔希裕略古顏黃門說張庭珪劍名裴光逺集綴濟南集楊天夫集徐邈集張楫集李彤集孫彊集馬日集林宜集諸書觀止矣無以復加矣乃叔雅故今之子行也不但伎倆相當品行亦相若惜其父子相次作古無有繼之者哉萬曆庚申立秋日繡水汪砢玉識於稽古齋

柯丹丘石屏記

髙昌正臣博古好雅其燕處之室凡可以供淸玩者莫不畢具名屏其一也異哉玆石方廣僅咫尺其文理粲然有髙深幽逺之思焉絕頂渾厚者如山如嶽飛飄忽者如煙如雲橫流奔激者如江如河斷者若岸者若潭或如林麓之蓊郁或如禽魚之逰戲使董北苑僧巨然復生其破墨用筆不足過矣古之人遇物之異者必書其冊若斯屏之異安得不爲之書也因命之曰江山曉思復書其背而刻之至順二年夏四月望奎章閣學士院鑑書博士文林郎柯九思記

余有紫檀界方一對首鐫行書云兀坐艸風後爲姦爾往鎭之世掌我編敬仲銘紹美制界圍雕鏤花鳥極精工信出自名手上飾漢玉昭文帶一粟米文一臥蠶文血蝕殊古而瑩潤面刻艸閣佳器故楊鐵崖珍玩焉第妄想敬仲所記石屏如在或得與此書鎭共充韻齋賞則界間之禽鳥花卉倩屏上之江山曉思而益勝矣柯博士如有靈將仙風所觸應爲我作撮合山也飲光居士汪砢玉識於乾坤一艸亭

饒介之幻住詩迹

晴松落雪疏如雨南風吹緑養天楡楡前開徧菡萏華池上露涼渾欲語道人觀化無方所塵世茫茫橫岐路看艸木嵗時新爭逐防塵何處去尋花摘葉情如許公子歸來與師遇蕭蕭茒屋畫爲圖是故標師之出處紅衣落盡蓮滿房碧藕畱絲終幻住

至正二十五年寒十月一日過幻住出此卷乃知中峯與松雪一合相耳𨿽然峯亦畱此戲後人也住幻思幻又造境幻又使人畫像幻今日復使我作幻語峯願力耶抑遺下則劇耶當問庵主人華蓋峯浮邱先生童子紫洞饒分信手識之

沈仲說次韻遺迹

次叔方先生見示詩韻右頓首上城南陋巷居新僦緑竹移栽幾个斜藂桂山中招舊隠讀書堆裏認君家蜀人漫詫文園賦吳市爭看衛玠車斷簡味腴如噉蔗虎頭癡絕至今誇右顧仲贄移居詩

步屧春風裏翛然忘世情閉門無客到載酒泛江行雨過山如染潮回水自生鷗沙千頃夢裏到承明右畱笠澤別業詩

王云庵書香奩八詠捲

寶鑑凝膏溫泉流膩璚纎一把靑絲墜水膚淺漬麝煤春花香石髓和云洗玉女峯前咸池月底臨風輕把犀梳理陽臺行雨乍歸來羅巾猶帶瀟湘水右金盆沐髮【鐵雅評作家語自別雅筆如何可到】

水鑑懸秋瓊腮凝素鉛華夜搗長生兔玉容自擬比姮娥妝成只恐姮娥妬花影涵空蟾光籠霧芙蓉一朶溥秋露年年只在廣寒宮今宵鸞影驚相遇右月奩勻面【用事善幹運鐵雅評在第二句下】

粉凝紅冰香銷獺髓鏡鸞影里人憔悴梨花帶雨不禁愁玉纎彈盡相思淚恨鎖春山嬌橫秋水臉桃零落胭脂碎故將羅帕搵啼痕寄情欲比相思字右玉頰啼痕【鐵雅評亦善描意】

淡掃春痕輕籠芳靨捧心不效吳宮怨楚梅酸蹙翠尖纎湘煙碧聚愁萋蒨紺宇寒凝月鉤金灩鶯吭咽處防偸斂新翻嫵態太嬌嬈鏡中蛾緑和香防右黛眉顰色【鐵雅評前闗善扵形容評後闗自有嗚咽而有色】

金穀逰情消磨不盡軟紅香裏雙鴛印蘭膏步滑翠生痕金蓮脫落淩波影蝶徑遺蹤鴈沙凝潤爲誰畱下東風恨玉兒飛化夢中云靑蘋流水空仙詠右芳塵春迹【鐵雅評非舊時月色誰能道此】

煙冷瑤櫺神逰貝闕芙蓉城裏花如雪【更後】仙郎同躡鳳凰翎千門萬戶皆明月【自然見夢】海碧山靑天荒地老滿身風露飄環玦髙樓畫角若無情一聲吹散雙飛蝶右云牕秋夢【鐵雅評栩栩蘧蘧結尢飄灑】

翠藻文鴛交枝連理金鍼停處渾如醉楊花一防是春心鵑聲啼到人千里喚醒離魂猶疑夢裏此情恰似東流水雲牕霧閣沒人知綃痕浥透紅鉛淚右綉牀凝思【鐵雅評用意措辭髙出眾作】

暗擲龍文尋盟鸞鏡龜兒不似靑蚨凖【好句】花房羞化彩蛾飛銀橋宻逓仙娥信錦屋瓊樓薄情飄性碧雲望斷紅輪暝珠簾立盡海棠陰待溫遙夜鴛衾冷右金錢卜歡【鐵雅評雪月神仙語意】香奩八詠俱調寄踏莎行雲庵叜王徳璉撰

雲間詩社香奩八題無春坊才情者多爲題所困縱有篇什正如三家邨婦學宮妝院體終帶鄙狀可醜也晚得玉樓子八作眾推爲甲而長短句樂府絕無可拈出者云庵老先生寄示踏莎行八闋讀之驚喜先生蓋松雪翁門倩今年八十有三矣而堅彊淸爽出語娟麗流便此殆雪月中神仙人也謹以付翠兒度腔歌之又評付龍洲生附八詠詩方後以見王孫門中舊時月色𨿽閱喪亂固無恙也至正丙午春三月初吉錦窩老人楊禎敍

華淸春晝賜溫泉綰脫靑絲撤一編翠雨亂跳花底月黒云半掩鏡中天銅仙盤滿添香露玉女盆傾拾翠鈿攏得雲鬟髙一尺罟冠新上玉臺前【金盤沐髮】

一片淸光照膽寒玉容滿鏡掩飛鸞素娥照見黃金闕絳雪鎔開白玉盤翠防栁尖春未透紅生櫻顆落初幹好風與我披羅幙一朶芙蓉正面看【月奩勻面】

天然玉質洗鉛華怪底偏將半面遮紅滴香冰融獺髓彩粘膩雨上梨花收幹通徳言難盡防濕明妃畫莫加聚得班班在何處軟綃寄與薄情家【玉頰啼痕】

按樂圖開列滿堂春愁何獨損靑楊蜀山煙雨雙尖痩漢栁風霜兩葉蒼索畫未成京兆譜欲啼先學壽陽妝蕭郎忽有歸期報喜色天長一防黃【黛眉顰色】

是誰屧步印微茫便似名家春滿牀軟雪消時痕晃底好風生處步生香防雲飛上秋千鐙芳艸侵來蹴踘塲愁似【闕】成獨立防鴛拾得在東墻【芳塵春迹】

骨冷魂淸酒力微路迷錯艸是還非羅浮曉月相將【闕】巫峽斷雲何處飛金彈撇過驚忽忽玉龍嘶了尙依依不知直到鈞天所記得霓裳樂譜歸【云窻秋夢】

防綫添來日正遲香絨倦理一支頤心防飛絮渾無著身蛻枯蟬忽若癡花帨錯描愁伴覺金鍼閣住計誰知絕憐小玉情緣重倒死春蠶始絕絲【繡牀凝思】

紫姑壇上囑方兄忽聴呼盧擲地聲星斗未分牛女防陰陽先判雨雲生靑防朶子寜無兆玉蝶化身元有情寶鏡重圓三五夜重摩半月問虧盈【金錢卜歡】

香奩有二十題裁剪俗思信配凡四先生又有和趙八節使廿詠尢膾炙於粉黛筵中惜逸去冷婉補何婉敢龍州生艸琬孟文謹拜手防

顧謹中詩卷

陳君相見虞山陲驚詫潛夫麋鹿姿髮白每憐欺我老酒紅聊爾寄顏衰好防俗子休論相久別故人欣說詩明日歸舟風迅順爲傳消息慰癡兒暢月二十七日書海虞趙氏書樓友弟顧祿謹中

楊子久手札

公望頓首再拜寜極路教先生閣下近侍誨談終日歡甚奉違後連日不克欵教渴心又將塵矣持受欲求大手臨黃庭堅樂毅論二帖以爲矜式𨿽天寒防閤春溫想不廢執筆也片楮代稟統於心照公望再拜寜極路教先生閤下公望折申

王叔明書溪南醉歸詩

靑山如翠束淸溪溪水流花春不知自從識得南溪叟夜夜溪南扶醉歸醉歸夜黒愁難渡東風吹折溪邊樹來山鑑石架漁梁醉歸不知春夜長共坐溪邊翫明月緑蘿飛花散香雪酒醒月落正愁人堪又與溪翁別醉眠艸堂春日紅山妻報我酒初冽萬壑千巖紅雨深還向溪南聴啼鴂余舊時作溪南醉歸詩實艸堂在荊溪之南他日余與令兄度自溪北歸小舟阻風實忽出此紙求書因書此王蒙

此元人王所書溪南醉歸詩而吾裏李氏所藏也字叔明自號黃鶴山人爲趙文敏公外孫度實則張氏爲宜興人兄弟並尙文雅一時士大夫多與之交故書此遺之以畫名今讀其詩甚流麗而其書頗亦似舅可藏而玩也吳寛題曰人嘗見黃鶴山人畫皆稱再世王維山人之學書間見此紙尢爲悚人當不在趙魏公下魏公信居不有之譽而山人亦盡曷有之美矣後學沈周跋

瑚网卷十

欽定四庫全書

瑚网卷十一

明汪砢玉撰

法書題跋

倪迂醉歌竹墨迹

昔聞杜陵之茅屋汀花防防汀樹綠舊題新詠答年華種術行椒繞山麓石牀丹竈靑瑯玕春渠流水夜潺湲當年寶劍淪黃土空餘山月照波間今我不樂懷往古短世紛紛誰凡數花下欣逢李白來山鳥溪童亦歌舞酒酣長嘯五情熱軒冕何榮築巗說邈然抗節餓首陽何異佯狂抱貞潔君歌已竟歌我詩賢愚榮悴百年期少文豈愛壁間畫老疾俱來難命駕仰視翕忽浮雲馳安得乘螭與云化楊花縈夢滿情天迸壑春雷驚醉眠李侯神淸色不動手敲茶雪落輕煙相逢爲樂試章艸更欲攜君臥煙島城郭秋風白鶴飛海上飡霞不知老右醉歌行次韻酬李徴君春日過艸堂賦贈瓚

雲林詩帖

二月廿日笠澤畱別勝伯徴君先生倪瓚再拜淸修卓行虞徵士食粥三年致母喪詩學道園能入室字傳洪谷早升堂獨髙落落松筠節不逐悠悠雁鶩行此日別君江海去孤帆回首指斜陽【未句一作波光鷗影思微茫】是日晚過徴君江寓笠澤道館東院解後董潘二君防宿寒防淹畱至夜篝燈煮菜酌酒作黍夜分始歸田舎旅寓因嘆今人情世道日以偸薄見炎而趨遇冷而卻之者皆是也虞眾而日不暇給乃能存念故舊以無而有畱人宿食𨿽古人情乂不是過也儒衣冠而諂佞寜不愧死乎瓉賀公雅吳語嘗誦少陵詩逺孫有古風隠居淮水湄開牖望靑山尋眞歌紫芝鏡湖似淸淮煙濤春彌何當棹酒艇與爾相娛嬉永吉以鼓瑟獻酬斟酌之伊昔龍眠莊山水含淸輝松桂蔚佳色田疇足蕓耔結茒近松術忘言樂熙熙贈此以爲好同心勿逺離

瓚仲夏嘗賦一詩奉寄玆重攺以呈求教益也吳淞江上宅靑壁映丹楓欲覓幽人去遙憐雅好同珍圖藏顧陸蓮社憶雷宗聞道秋風夜淸琴冩磵松

天錫郭掾郎與余交最久死別忽忽二十餘載余之愴愴如何可言錫山弓河上元道館錫麓丘精舎其畫壁最多今或爲軍旅之居或爲狐兔之窟頽垣遺址風景亦異𨿽余之故鄕乃若異鄕矣因勝伯徴君攜此卷相示爲之展玩感慨並敍述其疇昔相與之所以然者其中有不能自己也捉筆淒然久之至正二十三年嵗在癸夘十二月夜笠澤蝸牛廬中冩郭髯吾所愛詩畫總名家水際三人路毫端五色霞米顚舩每泊陶令酒能賖猶憶相過處淸吟夜煮茶

爲耕云賦山居喬木垂帷密淸池試鏡明虫書葉字古風織浪紋輕悄悄悲秋思悠悠惜別情古人𨿽已矣得失未須驚

過獅子蘭若密竹鳥啼防池淸云影閒茗【闕】鑪煙裊松雨石苔斑心靜境恆寂何必居在山窮途有行旅日暮不知還幻霞子倪瓚

何處問幽尋軒居湖上臨竹林堪坐釣苔迹響行吟晝日斜明耀殘霞夕暝陰相防有鄰叟應只論閒心送王允剛歸義興倪瓚橋西緑水斜春樹隔煙霞隱處誰云淺千峯只一家

雲林贈陳惟寅詩卷【辛巳伏日白雲房裝褫】

戲爲七言近體奉寄惟寅徴君賢伯仲聊以爲久間之懷耳倪瓉頓首上露下空階秋气淸一尊思爲故人傾智囊自足包桓範藝圃深期訪馬卿城郭云迷紫驑迹江湖雨冷白鷗盟老兵得失初何損司馬虛夷有逺情人還希報數字以慰老懷十八日空

八月五日陳惟寅秀才來訪余南渚之上相與陳情道舊爲畱終日至暮葉舟絕湖而去一望雲濤然不能無惘惘於懷也明日賦此寄惟允賢昆季滄浪漫士倪瓚陳寅兄弟皆好修訪我逺來南渚頭原憲長貧甘所素摩詰示疾今其瘳白鷗波上五湖棹丹桂人間八月秋政使淸虛足賞勿隨塵土逐悠悠僕一時肆筆爲此非雕虫篆刻比也吾佩韋先生見之精微要妙者必將唾視之耳瓚

倪元鎭詩艸遺迹

燕子低飛不動塵黃鶯嬌小未勝春東風緑盡門前艸細雨寒煙愁殺人庚申春日雲林書

澗雨松風解宿酲虎頭宅裏坐忘形淸歌擊築聊永日更倒君家雙玉瓶題松泉畫紙東海倪瓚

丁未十一月一日在渚南窻淸晨對雨後賦詩師以寄南榮尊師嘗置之左右如與僕對也瓚記

服食淸虛帶痩容菖蒲花發紫茸茸滌煩磯上營茒屋千仞巖懸一个松

早間覺喉吻痛甚恐是酒熱大金花丸神萼丸各求一兩服也煩聒得罪罪瓚廿二日枯膓嗜酒復畏醉旣醉渇心眞欲狂爲解曉酲喉吻痛大金花劑性偏涼昨日承蔬筍不托之供獲淸言永日也別後與元舉叔陽攜琴過普渡精舎相與盤礡林影水光中而令子來始知從者散步防墅橋急遣一介往候則從者興盡已返矣經宿間雷雨大作想惟動履輕安昨見樽俎間韭芬蒿菜之屬秀色粲然今日得雨必是苖芽怒長更佳也況防許送久伺不見至戲作小詩促之瓚頓首黙庵有道先生韭芥抽苖鋪翠玉曉經雷雨更敷腴莫笑措大眼孔小乞取先生一餉余

四月廿日過江渚茒屋雜興四絕句錄呈云浦明公以代對面笑謔百年風雨幾興亡睡起西山尙夕陽四月維舟向茅屋一庭春艸獨焚香燕子低回掠地飛海鷗來去水侵扉中流云渡它山影落日帆從何處歸燕雀生來喜近人家殘屋破去逡逡可人惟有閒庭

艸蓬戶朱門一樣春姑蘇城郭艸茫茫城外腥風舊戰塲花落空垣車馬絕獨余梁燕說興亡我自無心何慢勤愛憎加我亦從人靑山不攺如如體雪後陽生依舊春五月陰風特地寒闔閶浦口怯衣單饑啼野哭浮村落我本無愁也廢飡虞趙虹光貫壁奎碧梧端合鳯來棲春泥滑滑江路永更著荒村叫竹雞眼底繁花一旦空寥寥南北馬生風鴻飛不與人間事山自白雲江自東僕欲亦一往山中相見俟後遇便舟至彼矣靈巖寺山門上蔡氏題石一刻拓手倘便乞拓一二本見寄幸甚聞釀桑椹酒不異中原者飲未盡寄嘗一杯也友生瓚再拜

曲全叟詩餘手迹

東風花外小紅樓南浦山橫眉黛愁春寒不管梅花痩無情水自流檐間燕【闕】語嬌柔【闕】

驚回幽夢【闕】難尋舊遊【闕】

落日簾鉤右調水仙子

吹簫聲斷更登樓獨自憑欄獨自愁斜陽緑慘紅消痩長江日際流百般嬌千種溫柔金縷曲新聲按碧油車名園共防絳紗裙羅襪如鉤前調

扶疏玉蟾宮樹影防幹曲一襟香霧幾枝金粟姮娥鏡掩秋云緑無端風雨聲相續不須澄霽爲沽醽醁參差玉笙聲莫起瑤臺曲淸風香侵夜涼肌粟黃雲巧綴飛霞緑淸吟未斷秋霖續恐孤花意倒尊中醁右賦憶秦娥二闋

春渚芹蒲秋郊梨西風沃綠収紅稻檐前炙背媚晴暘天涯轉瞬淒芳艸魯望漁村陶朱煙島髙風峻節如今掃黃雞啄黍濁醪香開門迎笑東鄰老右調踏沙行

夜永愁人偏起早容鬢蕭蕭鏡裏看枯槁雨葉鋪庭風爲掃閒門寂寞生幽艸竹路難行悲逺道說著客還眞个令人惱久客還家貧亦好無家謾自傷懷抱右調蝶戀花

篷上雨潺潺篷底幽人夢故山磵戶林扉元不閉蕭閒只有飛雲可往還波冷玉珊一壑松風引佩環詠得池塘春艸句更防行盡千峯半霎間右調南鄕子東林橋雨篷夢歸曲全叟倪瓚

弇州以倪如風女兒漓漇長袖未知其蚤年筆也莫昌詩翰

牕下紫端吾故物云腴如潤玉如溫驪龍光瑩夜生彩鸜鵒眼活秋無痕已逐銀杯同化去豈若靑氊能復存卻笑偸兒翻解事免使王家池水渾失硯

失硯兼旬今復見邨童捧璧笑顏溫墨光黯有風霜色石面淨無沙玉痕詞翰發揮欣得助神呵防幸仍存濡毫便欲閒圖冩貌我山莊似陸渾復硯新正淸涼境失硯旣而復獲遂賦二詩前以自解後復次韻雨窻漫書奉寄西湖靜者賢翁季觀捕魚詩並和示爲妙南屏莫昌稽首

楊亷夫寄元鎭詩迹

祗陀山下問幽居新長靑松六七株見說近前丞相怒歸來自冩艸堂圗

北窻髙臥東臯嘯鄕裏小兒懶折腰今朝一醉醉未醒小奚扶過虎溪橋晴春雪始消覺毫端有春樂爲之書也維楨

鐵崖書小逰僊詩

鸞書趣燕五城東下視星辰在半空行過瑤臺重回首玉淸更在有無中

虎豹耽耽守帝閽銀灣水气曉氤氳石橊花下霓裳隊競染香雲制舞裙

城闕芙蓉暁未分身騎金火謁元君靑童不道天家近笑指空中五色云

三十六宮北內春邯鄲卻憶夢中身帶將一个城南樹去謁仙班十八人

飄飄仙樂下珠庭又從麻姑降蔡經麟脯鳯脂皆可壽長生何必斸松苓

溪頭流水飯胡麻曽折璚林第一花欲識道人藏密處一壺天地小於

不到麟洲五百年歸來風日尙依然穉龍化作雪衣女來問東華古玉篇

春宴瑤池日景髙烏紗巾上揷仙桃長桑樹爛金雞死一笑黃塵變海濤

髙駕飈車過大瀛神官報道禇三淸新裁鵝管銀簧澁一曲云鼓未成

天府官曹夙有期金枰玉粟賜漁師一彈指頃天臺近始悟三生石上棋此余方外生余善追和張外史小遊仙詩一十解持槁來余不能加防讀至長桑樹爛天雞死座客繞牀三叫以爲老鐵喉中語也又如一壺天地小於𨿽老鐵無以著筆矣故樂爲之書至正癸夘春王正月上日鐵龍道人在玉山髙處試奎章賜墨書

明徳遊仙詞十首自天柱山傳來依韻繼作雲林道气者觀之亦足自防於埃矣雨上

白玉之盤滄海東滄滄下視逺如空請防端正山河影不滿拗堂杯水中

鴻寶枕函云積疊芝臺鑪火暖氛氳子能試喫靑精飯我亦聊書白練裙

夜久摶桑海色分珠宮望拜赤龍君洞庭未省君山在元是昆侖小朶云

藤蘿石上尋長迹金粟圖中見小身抖搜幾重衣裓看情知不染散華人

厭見霓裳舞廣庭罷看三十九章經道人腰著金鴉嘴自向松陰洗茯苓

左股淸池足漚麻池中肥水是松花蚤知魏帝一丸藥肯信東陵五色

恥作深山服食仙伐毛洗髓固依然木蘭墜露研朱冩只冩南華秋水篇

腳底琴生三尺鯉袖中阿母一雙桃別時勞動淩波襪爛月如銀曬夜濤

眼中自小薄蓬瀛日月雙飛下始靑見得明窻塵彷佛定知艸創大丹成

玉格金科自有期赤城何待逺尋師壁梭也解爲龍去樵斧如何只看棋丙戌嵗四月廿日靈石山登善精舎冩

向嘗次韻信都趙君季友父遊仙詞亡友虎林張君伯雨父見而愛之亦嘗倚韻以屬和昆山淸眞觀道士余君復初伯雨愛友也冩所和詩以遺復初復初今年冬欵余於吳郡之城南乞余冩昔所和合張君之什並藏之江空嵗晚朋友間能詩如伯雨寥寥絕響因冩舊作不能不興感云耳今年至正二十年庚子嵗之冬也遂昌鄭元祐明徳父

金碧樓臺瀛海東娉婷仙子下遙空聖凡千古無窮事都在鸞笙一曲中

靄靄身中三素云朝暉出海共氤氳桃霞沐雨輕勻面栁浪含漪細織裙

鳯麟洲上水煙分女伴同祠李少君防定易遷宮裏籍步虛回首踏紅雲

煌煌朱樹四時春樹影玲瓏月滿身理罷玉笙朝斗去就中誰是避秦人

云旂阿母降珠庭母爲雙成欲授經塵世登眞無妄訣藥囊辛苦貯參苓

才吹松屑飯胡麻又見蟠桃一度花不爲靈姝工服食金盤那得不如

窈窕溪眞十二仙靈犀分水夜長然珠宮每【闕】皇人筆防校靑瑤第幾篇

寶髻駢云誰最髙花間行數舊栽桃生洲月出星宮近騎著神魚舞翠濤

紫皇親駕按寰瀛又見鯨波澈防淸仙籍不能無謫降塵緣敢望有虧成

欲采靈芝恐後期魚逰千里費尋師不因悟得長生著一局難終未了棋至正二十年庚午嵗冬十月書於吳郡城南之寓舎

銀河萬里海云東直泛靈槎上碧空仙女踏歌星漢裏老龍吹笛浪花中

金粟天髙碧殿云鏡中空影夜氤氳白鸞樹下三千女一色龍綃玉雪裙

月照旌旗夜未分行宮望拜玉華君眾中王母雙龍駕飛動神州五嶽雲

令威化鶴已千春華表歸來是後身城郭悲歌荒冢在到頭應愧學仙人

白鶴下啄瑤艸庭道士夜讀神農經問之長生有寶訣授以松根千嵗苓

溪水流香飯熟麻洞中千樹玉桃花金盤日日飛仙供敇賜安期海上

郁蕭臺上防羣仙龍燭飛光曉夜然玉殿歸來環佩冷白雲猶防古苔篇

麟洲宮殿五云髙夜走瑤池燕碧桃借得仙人紅尾鳯月中飛影拂波濤

鈞天按樂召蓬瀛手把芙蓉朝太淸一曲霓裳羽衣舞仙家只數董雙成

長生誰解問佺期黃石空爲孺子師何似山中閒日月松陰自了著殘棋遊仙詩遂昌其最優乎貞居仙去不可復得淸眞余君復初請余和之以繼二妙之後其知言乎昔揚雄作太曰後世有揚子云必好之蓋謂作者非難知者爲難也復初舊有能詩聲余故喜之遂爲賦此但不可與不知者言耳太原郭翼識

張伯雨艸書單條

登南峯絕頂詩緑云覓路作淸遊身似饑鷹曉脫鞲一上怒臨飛鳥背載盤驚立巨鰲頭神來甲帳風飄瓦月墜下方鐘隠樓爲問登髙能賦者陸沈誰復嘆神州又山居卽事詩帖寒食今年二月晦又分新火入廚煙碧花桃落閒誰掃白薴衣輕老自便發匣但餘金薤墨老年正在玉堂編大書絕類顏光祿小字駸駸逼墓田【衣輕一作衣寛】夕陽扶醉試登臨防嶁峯頭望不禁倦鳥欲憑髙樹沒短松時遇晚風吟雲開列岫爭浮黛霞映卑湖盡躍金歸去主人情不淺重傾春酒細論心右登新丰山

張貞居雜詩冊【凡五十五首載集不錄】

志逸心疲身淸命濁逃同類而親猨狙毒厚味而美防藿學取益而不勝其損事知危而姑與之安一龍一蛇不厭已之深惡衣惡食先憂人之饑寒忽然爲而反常若此若何以祛有身之患右自贊畫像

己酉嵗自春䢐夏霪雨之時多五月來僅一日見天處磵阿幽篁中未有裹飯過子桑者間弄筆研冩謬語盈冊以自料理耳語凡五十五首子英遇之持去勿示不知我者雨告

右句曲外史與袁子英所冩詩凡五十五篇其首兩章乃此老道人效鐵雅者也如道言淸齋磵阿諸詩皆其道趣中流出者若犇月巵則又頑仙之橫出者吁道人仙去已一紀矣鐵雅之友屬之何人開卷愴然不勝山陽之感至正二十又一年花朝日抱遺叟楊維楨在淸眞之竹洲館書

至正壬寅秋八月十又八日海虞繆貞吳郡余大亨昆山顧元臣同觀弟子蕭登拜題【古】

東淮顧安定之觀於映雪軒時年七十有四

不識華陽舊隠居髙情還憶聽松餘百篇眞籙修都徧滿捲新詩手自書一去丹臺閒日月幾回飛佩在空虛重來化鶴應無恙華表春風動裏閭至正甲辰冬月郡人後學陳世昌拜觀謹識

至正二十五年乙巳春三月丰城余詮觀

壬子正月五日過東婁十日耕學先生出以示僕乃知貞居之與耕學交好之情若是也倪瓚覽

貞居先生淸詩妙墨飄飄然自有一種仙气信非世中人也此卷手書以遺餘者屢罹兵燹似若有神物防持泉南陳君彥亷好古博雅與餘同志故割愛以贈壬子夏六月汝陽袁華書

張貞居詞翰政如月底疎松雲中修竹信非煙火食人所能賞識冝爲吾子英之寶藏也貞居自題云非知我者勿示今子英出以示余豈別久而弛其約束耶齊郡張紳觀於孫氏映雪軒中時戊申子月右磵阿雜詩墨迹五十五首乃張貞居詞翰最得意者亦自愼重不輕示人觀其小序可見𨿽然非子英之知貞居不能久藏至今非彥亷之好古博雅亦不能得子英之割贈所愛以交誼之篤而歸諸春艸堂可謂得其所矣子英亦知人哉保爲陳袁之家子孫左劵珍之可也廬陵張昱題於凝香閣中

余觀在昔右文之際文章翰墨蓋莫盛於東南矣不惟列侍從居館閣者皆彬彬文學之徒至於方外名流亦或負其淸才絕藝擅名一時之勝故釋之徒有笑隠防上人道家者流有貞居張外史皆以詩文篇翰照映乎山林而與虞趙歐黃諸君子交接於後先疊響乎中外於是東南文物之盛殆前古所未聞今觀陳氏所藏外史墨迹一冊能詩者或無此書能書者或無此詩外史蓋兼之矣慨名筆之流傳念昔人之凋謝江空嵗宴不無有繼響者乎覽捲爲之憮然吳郡謝徽識

右張貞居自書詩一帙溫陵陳君彥亷之所藏戊申嵗見於袁子英家今歸於君君別有貞居所書大小十餘幅可見物常聚於所好君作詩往往有物外意非獨愛貞居之書而已也壬子亥月張紳再題張貞居以詩名湖海而翰墨尢爲人所重片縑尺楮往往見之蓋未有若此卷之富盛者也孫過庭云一時而有乖有合心遽體畱日炎風燥皆其乖也神怡務閒時和气潤偶然欲書皆其合也今貞居自言自春䢐夏陰雨至五月之久故閒弄筆研以自料理則非心遽體畱日炎風燥正所謂神怡務閒時和气潤偶然欲書耳冝其聨篇接簡不覺其多而穠纎間出淸婉流麗有合於古人之度也其詩傳之人口已有定論特語其書如此彥亷好古博雅必能加寶愛矣蘇人王行題

余觀張外史自書雜詩一帙詞翰之妙使人如快雪時晴行山陰道中幽景所奪應接不暇披覽竟日不能去手勾吳張適識

貞居蚤學書於趙文敏公後得茅山碑其體遂變故字畫淸遒有唐人風格詩則出於蘇黃而雜以己語其意欲自爲家也唐宋以來浮屠之能書與詩者𨿽眾然亦不能兩美況道流之久之人哉此自書雜詩也古律行艸各臻其妙冝子英之愼與而彥亷之喜得矣髙啟識

右張貞居詩翰淸原陳氏得於袁子英甫盧【熊記篆書】歷代史臣不爲釋老氏立傳或老氏有可書者則以置方技傳中皇明詔修元史始別有釋老傳之目而老首丘處機釋氏首八思馬且各有數人焉張雨生東南以工書善詩爲名道流一時學士大夫若趙文敏虞文靖黃文獻諸公多與逰乃不得入傳或者疑之然處機八思馬之徒其在太祖世祖時太抵皆以功業顯故釋老氏有傳蓋不徒以其法而然者則夫雨之可傳政不在此余嘗執筆從史官後得預是議今觀雨自書雜詩於溫陵陳寶生家詞翰之妙如是自當與趙虞諸公詩集並傳也洪武壬子秋八月嵇嶽王彛識

洪武辛酉三月二十六日重書於春艸堂周砥貞居眞人詩文字畫皆爲本朝道品第一𨿽獲片紙隻字猶爲世人寶藏況彥亷所得若是之冨且妙耶舒展累日欣慨交心噫師友淪沒古道寂寥今之才士方髙自標致余方憂古之君子終陸沈耳吾知前人好修不以爲賢於流俗而遂已不患人之不知栗裏翁志不得遂飲酒賦詩但自陶冩而已豈求傳哉壬子初月八日倪瓚題

貞居詩如月底疏松雲間修竹字畫則若逺塞驚鴻春池科斗非特不染塵俗塵俗自不能染耳張紳壬戌陽月紳再觀於崆峒外史之丹室於是與彥亷別十載矣

洪武丙辰秋九月彥亷自鳯陽還十有九日夜宿春艸軒復出此冊同觀題者自鐵崖先生以下凡十五人存者惟八人耳撫捲不勝黯然汝陽袁華識溫陵陳彥亷氏出家藏張貞居所書雜詩凡五十五首詞翰俱麗見之不忍去手子英袁先生與貞居友善書此以贈又於卷末書曰勿示不知我者子英以彥亷博雅故出而與之捲後題曰彥亷與餘同志故割愛與之𨿽然貞居非至交則不出袁先生非知己亦不與彥亷旣得每爲珍玩

余初學書卽知有句曲外史爲浙之擅名者𨿽急於采其規格而世甚鮮有及間獲觀數帖率皆眞迹其於運腕指用紙墨之妙誠超於眾能而成家者也以之才气則並於蘇米詞或有過之者故一時名重朝野得片紙如寶珠璧豈偶然哉此帖知久深慕一見二三不聞其定在玆獲一覽平昔所見猶霄壤矣孰不珍其傳哉時癸亥嵗孟夏月耆山無爲謹書於朝天宮之桂堂

張貞居平生慕米南宮之爲人嘗爲著中嶽外史傳故其論議襟度往往類之獨其詩句字畫淸新流麗不蹈南宮狂怪怒張之習蓋非獨其學問使然亦由貞居寄迹方外不爲聲利所累而又居東南形勝之邦獲見故都文獻之懿優防林壑以養其眞气故其發於詞翰者如此今去貞居百餘年耳使人望而企之若古仙人可勝嘆哉友人陳彥亷氏得其翰墨二帙皆平生得意作也余家與貞居世契展詠之餘益增感舊之思云尋陽張來儀識

張貞居詞翰俱淸逸飄飄然如參白鸞遊霞鄕自非有仙風道骨者不能到唐之羽流中杜光庭輩詎足専美於前矣彥亷冝寶之時洪武十九年蒼龍丙寅吳僧道衍敬觀於春艸堂

余嘗愛張貞居此帖詞翰淸防風致髙逺當其神淸气和用筆遣意疾徐頓挫濃纎間出故𨿽連篇累幅不厭其多玩之如飛鳶戾空明珠映月飄光粲爛快人心目可謂絕類離倫特立道流之表自子英化去垂三十年意昔此帖亦遂淪沒今復覽於放鶴軒中展玩終日不能釋手信知至物終當有歸從道冝珍藏之東吳文泰謹識

昔人作字類人若顏書之剛勁虞之美麗歐之淸痩亦似之餘謂非惟字類人作詩𨿽言志而剛勁淸麗亦似其人今觀貞居字之隨體賦形殊不經意詩文隨詠冩志若出自然覽之淸气可掬深類貞居之爲人昔人所云爲信然貞居書此亦自得意者故題以勿示不知我噫示知尙不輕得之者必好古博雅也張昱爲彥亷得之謂得其所陳從道得之可謂又得其所矣從道冝保諸浚儀張肯識

僕平生最嗜外史詩集中諸律略皆上口僭評其髙處當爲元人第一家妄論自信不必世人之同也故其眞迹所在特深貴之惟姚侍禦家有稿一冊時獲寓觀以爲樂事其它所見簡短寂寥無足充余嗜者戒卿何幸富有之如此當知貞居眞迹流落人間𨿽有存者斷不能與之爲敵矣使僕時時來過出而閱之味其防畫求其興致以開餘情不亦暢乎晚學楊循吉奉題

蔡天啟詩曰収拾三茅風雨樣髙堂六月是冰壺貞居収拾三茅風雨總入冰壺眞得天啟賦詩之眞趣矣貞居蛻骨仙去知在蓬萊第幾峯而仙迹長畱人間世帝不役雷電下取俾後世得肆覽馳紫霞之逸想動白雲之遐思瀟灑送壺中之日月不亦神哉袁戒卿襲藏出以見示因題成化癸夘春三月朔旦郡人黃雲識

此冊今藏余家向從文衡山處得之元汴

方寸鐵志

吳門朱珪氏師濮陽吳睿大小二篆習旣久盡悟石鼔嶧山碑之法因喜爲人刻印遇茅山張外史外史錫之名方寸鐵持以過錢塘訪余於吳山次舎求一言自其所謂方寸鐵者余笑曰予方以鐵石心故乖於世而子又欲乖吾之乖乎𨿽然古之豪傑修已治人必自方寸鐵始黃金白玉可磨此鐵不可磨也子以是鐵印諸金銀銅玉犀象使佩之者皆無媿於是鐵外史氏心印之教行矣吁豈眞求工於刻畫無戾夫古制也哉今一妄男子釋蹻起閭巷取封侯印如斗大印咫尺書驅役帶甲有十萬如金翅鶚逐百鳥無一敢後者金斗之權重矣哉吾不知果能爲天子剪狂冦佐中興爲生人開太平無媿於汝鐵否不則徒以苟冨貴不至腐屍滅名不已使得珪方寸鐵印斯可以防金斗而爵榮名矣珪或爲今將軍刻符印其亦以是告之時至正十有九年秋七月八日李黼榜相甲進士今奉訓大夫江西等處儒學提舉防稽楊維楨書並志

神斧磨天割紫雲仙葩殞玉發奇芬靈書寶訣開剛卯不數人間小篆文

書刻輸君摠色絲前身想是伏靈芝虎頭食肉元無相鑄紐休傳左顧龜

我家金粟道人章瓦欵蟠螭識未央千古典型今復見佩之何必獸頭囊

鏤玉塗金與錯銀盡將工巧失天眞君能獨掃雕虫技定品他年合入神

伯盛朱隠君余西舜艸堂之髙鄰也性孤潔不佞於世工刻畫及通字說故與交者皆文人韻士予偶得未央故瓦頭於石泥中伯盛爲刻金粟道人私印因驚其篆文與制作甚似漢印又以趙松雪白描桃花馬圖求勒於石精妙絕世大合松雪筆法惜其不得從遊於松雪之門使茅紹之専美於今世因題四絕於卷末以美之伯盛勿以餘言爲譽後必有鑑事者公論也時至正十七年中秋日書於玉山艸堂金粟道人顧阿瑛

方寸鐵歌贈伯盛朱隠君

人心何危患多岐方寸之鐵貴自持百錬耿耿明秋暉彼柔繞指何詭隨朱盛剛勁眞吳兒法書鐵畫逼秦斯晴窻握管儼若思學成變法出愈奇鐵耕代筆猶神錐用之切玉如切泥孤忠不媿月食詩淸新便賦楊花詞元祐黨碑我所非驢鳴犬吠我所雕虫小技同兒嬉屠龍妙割嗟奚爲盛乎盛乎知不知北南車書得得來中興定勒磨崖碑大書深刻非子誰時至正二十年嵗次庚子夏六月初吉天臺氏學者元鼎書於白蓮桂子軒【吳僧虛中蓮花樂】

方寸鐵銘

婁東朱瑤字伯盛工古籀篆文其於六書之義考之尢詳嘗以餘力刻印章則爲吳中絕藝間遊錢塘過句曲張外史名之曰方寸鐵鐵以諭其能堅其志操期以進乎道亦若桑國僑志於鐵研之鐵云𨿽然科書廢已久必以篆籀爲師法漢而下不在論能復其古其庻幾朱君乎朱君與予相防嘉其志操之日堅今年餘來玉山中驗朱君之書法益有進是猶張旭悟公孫大娘之舞器也見其刻玉石如切泥則又若漆園氏誇庖丁觧牛而得肯綮也張得於舞劍庖丁得於解牛吾知朱君得於書而悟外史方寸鐵之防矣遂述其事而爲之銘曰聖人作人文開龍馬出榮圖來神農氏尙結繩民弗犯俗龎淳史蒼頡肇有制譬孳乳乃曰字越夏商歷周秦科斗廢籀篆臻漢而晉書變作唐風媮政日惡曰逮今愈邈寥事刻畫昆吾刀鐘鼎隳石鼔頹心太古婁朱珪時至正嵗舎庚子夏四月二十有六日河南陸仁造

方寸鐵頌

猗方寸鐵嫓昆吾刀防刄發硎妙契縱操六書奧防探賾損勞史籀秦斯作則孔昭翔鸞翥鳯騰龍騫蛟爲印爲章奎壁麗霄文苑藝林世賴榮褒我頌匪私永言弗佻至正庚子八月十又八日淮海秦約造方寸鐵詩奉美伯盛有道隴右邾經上

朱珪手持方寸鐵撫印能工漢篆文並剪分江龍噴月昆刀切玉鳯窺云他年金馬須承詔此日雕虫試防勲老我八分方漫冩詩成亦足張吾軍至正八月辛丑朔平湖艸堂中冩【西夏朱仲義古】

朱生心似鐵篆刻藝彌精應手多盤折纎毫不重輕麼麼形獨辧蠣匾勢初呈漢印規模得秦碑出入明風流金石在潤色簡書並余刄庖丁解風斤郢匠成逹觀應自我賞防足平生趣刻無多訝因君托姓名錢塘陳世昌

袖裏昆吾一寸鐵江南碑碣萬家文玉符金印雲臺將大篆煩君爲勒名雲間陸居仁

十年兵興徧天下名山大澤罹野火野火盡燒秦漢碑咸陽哭無人打故人吳睿業篆好古乃有如珪者妙刻金粟道人章尢精白描桃花馬金印徒聞如斗大零落當時建章瓦君不見黃鶴仙人防靈芝北海文章長髙價武夷山樵者錢惟善題於海嘯軒

館閣諸公無不喜用名印𨿽艸廬吳公所尙質朴亦所不免惟楊文安公絕不用其制吾竹房論著甚詳然其所用人多不合作趙文敏有一印文曰水精宮道人在京與李息齋袁子方同坐適用此印袁曰水精宮道人政可對瑪瑙寺行者闔坐絕倒蓋息齋元居慶壽寺也鮮於郎中一印曰鮮於伯機父吾子行曰可對尉遲敬徳鞭滑稽大略相同子行嘗作一小印曰好嬉子蓋吳中方言一日魏國夫人作馬圖傳至子行處子行爲題詩後倒用此印觀者曰先生倒用了印子行曰不妨坐客莫暁他日文敏見之罵曰个瞎子他道倒好嬉子耳太平盛時文人滑稽如此情懷可見今不可得矣余座主張先生仲舉在杭一印曰平臯鶴叟蓋用杭州三山名臨平臯亭黃鶴也古人亦有如此者如雲煙過眼錄載姜白石印文鷹揚周郊鳯儀虞廷蓋以姓氏作隠語辛稼軒印曰六十一上人又以破其姓文米元章書史言劉巨濟符符字亦好奇耳雲門山樵張紳書於朱伯盛印譜後

予嘗見故元時吳人印章刻畫古雅疑其多出於吾子行之手而不知有朱伯盛者今觀楊鐵崖顧玉山輩方寸鐵志並詩始知之伯盛名珪玉山稱其爲西郊艸堂之鄰蓋昆山人葉君廷光與爲同縣冝其獲此而藏之成化丁未三月晦吳寛題

元名公爲朱錬師本初七序墨迹

故元文章之盛𨿽方外道流亦有其人如吳全節薛元卿張伯雨輩是也此則朱本初所著貞一槁觀其所得尢爲精深冝一時大家特爲親書其首也本初臨川人出家上淸宮而從吳宗師居都下其槁旣無刻本不知此編何從傳至吳中幸而爲抑夫縣人之所藏不然其亦泯矣吳寛【元博】

本初一榻林下內境虛曠中夕夢回松月在窻夜气閒然全體豁露於斯有得劉損【損齋】

七序爲勝國範楟劉有慶歐陽應丙虞集栁贊道吳全節諸人天啟癸亥春二月二十六日王二泉持此卷來以行促不及錄序語玉水記

瑚网卷十一﹤子部﹐藝術類﹐書畫之屬﹐珊瑚网﹥

欽定四庫全書

珊瑚卷十二

明汪砢玉撰

法書題跋

元天目山禪師劉順法語【眞迹小眞行書】

蕭路教深達聖賢之道嘗以委順子自省其防世間萬物各有數初不以逆而彊致焉在乎知時識變樂天知命者固能隨順世緣無甚罣礙孔聖以此一貫之道呼示曽子領其防一惟而已維摩居士以一然而談其不二吾之諸祖或擎拳豎指或捧或喝皆示其委順之一方便也老氏以天得一以淸地得一以寜而發委順之道從上聖賢莫不以此而傳之後世倘欲別起一念殊勝奇特之見以屬彊爲則不委順也其順之之理一委之於造化豈聖人能轉之而凡人可料之惟貴深造逺詣堅確不易其正念之士方能如是與凡聖混同一區來去自由於萬象之表豈不慶快平生也哉又爲之銘曰天地萬物混同一區無罣無礙靈妙自如用之於世不束不拘行之於時圓同太虛樂天知命逆順同途不委不順吾何所圖風淸月白洞澈吾廬天歷二年西天目山師子正宗禪逆流沙門劉順敬書

中峯禪師書九字梅花詠

昨夜西風吹折千林梢渡口小艇滚入沙灘防野橋古梅獨臥寒屋角疎影橫斜暗上書窓敲半枯半活幾个壓雪榦欲開未數防含香芭縱使畫工奇妙也縮手我愛淸香故把新詩嘲

天有月兮地有松可堪松月趣無窮松生金粉月生兔月抱明珠松化龍月照長空松掛衲松回禪定月當空老僧笑指松頭月松月何妨一處供右詠松月

琦楚石詩翰

船上見月如可呼愛之且復畱斯須靑山倒影水連郭白藕作花香滿湖仙林寺逺鐘已動靈隠塔髙燈欲無西風吹人不得寐坐聽魚蟹翻菇蒲中秋後二日與覺隠諸老曉過西湖率爾口占廷玉郎官索書錄呈求教梵琦再拜

興化打克賓只要法戰勝我遮裏不然掃除佛祖令住山五十載撲碎軒轅鏡鉆飯香滿堂有眾齋廚盛捧了出院人悟去也不定徒弟珠維那職事美滿悅可眾心一偈送之防方行腳了吾宗生死大事勉旃楚石道人梵琦

元名公翰墨卷

余讀姚江吳氏三葉墓志文而因知世運之有髙下也始銘南堂老人者唐公震也其言𨿽仙而猶淸狷可喜時蓋去乾道中興未逺也中銘鴈峯隠人者陳公著也其言萎甚蓋宋就衰矣及觀銘天臺賞官者臧公夢解也其言約以則蔚乎有古章時則聖元一統已五十年矣於虖文章髙庫與世運推移豈不信哉髙庳弗傳求事狀不朽難矣𨿽然纘承義烈使光逺而有耀則在吳氏後人也季章父爲三葉後也隠居行誼無忝其先其能光逺而有耀者哉至正丁亥秋一日鐵厓山人楊維楨書

昔人謂百年之計樹之以徳若吳氏之三世行誼其樹之也逺矣其枝葉之蕃碩也必矣夫勲舊之家豈無累數葉躋顯仕者然徳或不繼𨿽如潁川陳氏猶不免公慚卿卿慚長之譏況其他乎此士君子之所以有取於吳氏也歟永嘉髙明則誠甫謹識

南唐三世獨傳書世祿𨿽防徳有餘莫問幾多喬木在海棠已可著巢居靈石山人張雨

靑山堂上和尙淸逺禪師侍者賤迹畱小溪三載劇辱寵睠所謂待我以國士者是也臨別承厚贐感媿兼極別來四載世殊事異思一防面而不得南望靑山未嘗不惻愴淒然去嵗聞從者畱宣城復聞靑氊復舊喜而不寐但山川阻修音聞夐絕可恨邇來不審起居輕利否世事可忍否眾生易度否去年令法眷用章和尙示寂法門不幸良可慟哭近聞宗逺和尙赴五竺之選可爲宗社之賀此老別來已二十餘年矣𨿽欲一見其可得乎如防次望引情不尙聞居粗迷亦逺庇所及也自前年五月來日念彌陀祈生淨土不識他年果如願否亦欲吾老師知吾近況何如故言及此曽作彌陀贊別紙求教防晤何時臨書惘惘惟覬明時保愛爲大法壽重不盡元旭頓首奉書谷水二瓶附上

竹深才五六嵗方從吳兄行之以學予見其骨秀神淸知其異時不碌碌也嵗攺月易儆齋定齋俱已謝世予寓水北衛史君書塾忽唫僧觀西巖見過談及近日詩人多稱竹深予因省記舊防信口一律乘興挐扁舟偕西巖過石湖適值竹深他之悵然而返今又八九載西巖亦已圓寂矣昨暮偶訪曽兄心傳而竹深在焉相與道舊欣慨交心因舉舊作竹深亦不能無所感力請呈醜就書以贈時元貞乙未仲冬十有九日也谷陽陸定龍頓首

永夜無寐起步階除明月在天西風入懷淒然知其爲秋也輒用髙韻勉賦一章以寫余心以希印可並簡座上諸公應元秋髙气淸水露石濁潦淤泥俱隠迹感時忽忽夜不寐明月已向東山出出門仰瞻天無雲漸覺薄寒防中人須臾淸光入庭戶炯炯顏色疑如君萬物已非前所視慨念榮枯動幽思蟬寂寞噤無聲寒雁嗈嗈向南至河流洋洋山峩峩朝見花開暮辭柯相思美人隔秋水君兮不知可柰何獨立彷徨無所得自慚在君珠玉側明月西沈愈思憶積余鬱鬱其無極

無欵五言一律【前有鮮於伯機數段失錄】

修竹深深處人間俗慮消時將碧玉調寄在白雲謡雪乳臨風瀹冰花對佛燒思君不可見乘興動蘭橈有感一詩寫奉則敬兄弟賢侄左瞽感爾多堂弟參之同翺翔翩翩西復東昌以鴻雁行攸居沙渚暖菇蒲生新芳秋風順節序亦復飽稻梁我獨有一弟去我竟誰將念之不可招血淚霑衣裳攖寜先生見之仁者之念亦不防不爲我潸然也朝陽當亦相與興嘆殊可悲耳乙夘十二月在金壽堂書

子江頭十尺廬望中渾是小方諸八窓籟【闕】含淸气一水空明倒太虛邊艸不棲【闕】

露莖眞濕玉蟾蜍晉家車如【闕】安事螢去照書席帽山人王逢題於樂意生香之亭時嵗己酉秋八月五日也

右頓首拜復潁川教授先生尊座右自十九日因新令尹定役而入城日在縣治故未能往謁爲慊昨晚從孟達親丈家飲散歸領尊翰且承英嗣見過惜不得見頃又來過我問信足仞不遺之盛心吳中搢紳先生求如尊先生文章道徳指不一二屈尙欲以閒暇日與遂昌公諸老過笠澤徜徉數日並聽教誨幸甚僭易就稟區區欲購得歐陽文忠公大全集一部煩因便於舊人家所藏者詢及示望分情連日稍涼計尊體納福聞微恙不克往問候須稍暇専謁屏著以謝不備沈右頓首拜令嗣甚聰俊必能多讀書此先生積徳所致也右也年四十矣甚爲寒心右贅言

余又見沈仲說書致叔方教授後云小兒多防戒諭感感城中人來對右言小兒朝暮穢語責罵姚媼萬乞嚴訓不使肆縦幸幸是仲說四十後得子也蓋仲說之室鄒有賢徳嘗爲夫買妾殊美仲說詢知爲故人女卽擇配嫁之其室隨育子信食報之不爽哉而不爲防犢愛更難矣

此卷久爲先荊翁藏玩前有米襄陽山水橫幅髙君明水見之卽囑戴老以靖窯壇盞十二求易附二佳箑作裝潢之資愚父子受盞卻其箑竟爲居間者所沒義有元名翰爲張紳張文在程璠鮑恂王東諸人先後被此輩購去嘗憶文在句髙公山水趙公書今代何人與此馳及漁父詞云我是个不識字煙波釣叟恍然在目也玉記

元賢翰札疏

右前海寜州同知楊性所藏先友遺迹一卷凡十一人詩文若干篇性曰先君子字伯振至正間從事淛省一時名大夫士多與往來爲詩文性收藏甚富兵火之後往往散失此其僅存者且以先友不著字與官爵劣於栁記求余記之以余嘗防諸公間也盛熈明字熈明能書辟奎章閣書史著法書攷傳於世堵簡字無傲能書畫淛省掾吳溥字溥泉以才識自負喜結交海內名士兵興福建守臣承制署爲其省參知政事楊維楨字亷夫丁夘進士江淛儒學提舉兪氏兄弟者吳人傑字俊平江路推官庸字子中華亭縣尹書有晉人風葛元喆字元喆戊子進士翰林編修官髙明字則誠乙酉進士柯九思字敬仲奎章閣鑑書博士劉基字伯溫今禦史中丞黃溍字晉卿甲寅進士翰林學士諡文獻文章爲世推重此致政後所書謙恭端謹足爲後進取法觀之猶可想其儀形嗚呼余嘗謂人子欲顯其親至錄其所與交若栁子者可謂孝於其親無所不用其心然所記不過姓名爵裏而已能並存其遺文如此可謂有加前人者哉東坡謂先友記六十七人考之於傳卓然知名者二十人今楊氏先友十一人其文章事業鮮不載國史者性言其所散去者趙文敏公康裏巙公仲宏楊先生眾仲陳先生道士張伯雨則又無愧栁記多矣伯振君諱祖成仕至山陰縣尹嘗從學須溪劉先生性字仲學於亷夫少學詩於文獻齊郡張紳拜手謹題

元人竹深處賦並敍諸詩卷

姑蘇劉孟功先生性嗜竹種之數萬竿蔚然成林孟功日居其中同志者過之輒畱終夕或信宿而去乃取杜少陵竹深畱客處之句顏其所居曰竹深處蓋心有以契乎竹也鴻儒碩生咸爲之品題余與先生相知之久因爲之賦以貽之且以爲竹逸之一助云爾繄予生之好奇負磊落而不羈嘗縦懽乎淇水之湄弔古於嶰谷之蹊過瀟湘登九疑斐然武公之想邈焉伶倫之思慨重華之不作二妃徒悵悵以增悲因物懷人屢觸乎目惟凜凜之髙風托娟娟之修竹是竹也稟君子之貞抱幽人之獨鶴兮斯巢兮斯宿宜雨宜晴宜寒宜燠挺蒼煙之萬竿散涼颷於三伏夜月篩瑣瑣之金秋聲戛鏘鏘之玉此其竹之可愛不一而足者也時有種竹主人謂予曰子徒知愛其竹而嘗造於竹之奧區乎乃披防茸拉榛蕪遂探其幽遂造其虛肩摩足躡性逸情娛顧枝葉之繽紛覺蹊徑之縈紆緑云垂防尺之瑯玕素濤拂萬籟之笙竽蕭蕭森森雅雅魚魚空翠浸毛骨湛露濕衣裾匪隠者之盤谷實神仙之奧都抗纖塵於朝夕鎔百慮於須臾主人於是設枕簟具壺觴於以嘯歌於以翺翔或鼓瑟而嬉或擊缶而歌或敲棊以剝啄或臨流以徜徉不知天壤之大日月之長茫乎桃源之迷沓乎橘林之藏未足以形容其彷佛適所以貽笑其荒唐豈若斯竹之深處乃可以晦吾迹而韜吾光也予曰深乎深乎其竹之處乎昔靈均於蘭深乎其君之愛也靖節於菊深乎其身之退也濓溪於蓮深乎其道之大也之三子者皆其植物之深而子尢得其所以深眞有以契其古於今所謂不以其迹而以其心者歟主人乃喜而爲之歌曰竹之虛中兮惟吾身之容兮竹之勁外兮惟吾竹之介兮予續而歌之曰匪竹之容我將奚從匪竹之介吾將奚賴歌畢賓主交歡遂鉆其言於竹間錢唐張時

髙風星市門植竹千篔簹蒼雪下庭砌陰翳齋房晴旭龍聚島鮮颷鳯鳴陽碧滋潤簡編翠浥浮冠裳

又

披圖有眞趣夙抱非羇寓遊蹤自南北夢寐還相遇朝哦棲遁詞暮誦琳瑯句恍卽故園居森森竹深處宙亭石宇

種得瑯玕萬个蒼滿林煙霧似瀟湘九秋露滴琴書潤六月風侵枕簟涼肯爲潯陽畱勁節佇防金府散淸香掛冠有約來相訪並坐吹笙引鳯凰廬陵王復原樂彼數畆園靑靑萬竿竹中有讀書人開軒伴幽獨軒前輕陰掃不軒後繁聲疑雨來春風澹蕩拂翠羽白露泠泠生莓苔八窓無塵從不掃吐蓐在地璚花老夜深對月任光微晝永乘風覺涼好有時早起坐石牀口中吹笙鵞管長有時枕書臥軒中淸興窅入蓬萊宮蓬萊宮闕幾千里紅塵不到防書幾彩鸞紫鳳情翩翩一段淸光照流水昨日我來造竹下主人門笑相迓山殽滿盤酒滿壺醉歌一曲爲君謝豈不見園中桃又不見道傍栁昔日媚春華今日成衰朽何如此君含彩故靑靑獨向軒楹托根久勸君更種松與梅嵗寒淸絕成三友隆谿黃仲瑤

萬玉深中構艸堂風淸幽致逼瀟湘羣龍垂影秋無際獨客髙吟興正長云壓四檐飄翠雨暑消三防隕霜淸芬不許紅塵入寒溢苔花滿石牀三山江輻一室幽偏半榻宜四邊修竹綠漪漪通宵明月無塵到長夏淸風只自知每喜王猷同玩賞更從蔣詡共襟期階前忽見分龍角疑是春雷夜雨時安城彭敷恂碧瑯玕下覓幽蹤行盡齋居路始通煙斂月梢金瑣碎風生云幹玉琤琮秋光滿座陰長合靛色淸神暑自空淨掃蒼苔夜畱客解衣磅薄興無窮秀州金灝我愛髙人賦考槃買山結屋種瑯玕煙梢影落虛牕寂風葉涼生翠簟寒已喜秋深存節操更期嵗晚報平安何當吹徹參差玉共防朝陽宿鳯鸞吳郡朱復吉公家種竹一萬个已喜此中堪結茅珊瑚戛玉天籟動翡翠蔽空雲气交呼僮去尋化龍杖畱客坐防棲鳯巢何當開徑延益友共論大易明羲爻劍江徐疇種得篔簹數百竿築亭深處伴秋寒危梢滴露淸堪掬密葉籠雲翠作團夜月虛濤翻素璧晚風淸佩響雕欄漪漪絕勝淇園好防防牕前宿鳳鸞文江鄧資深帶雨含煙碧玉枝蕭森偏與靜相宜風生萬壑秋無際月到孤亭客未知逺憶楚山吹笛夜迥疑湘水泊舟時此君自昔持髙節長結幽人嵗晚期甫裏趙宗文瑯玕三徑緑成林瑟瑟涼生漠漠陰蔣詡琴尊閒自適王猷車馬窅難尋四檐蒼雪翻鸞彩一榻淸風引鳳吟客去浩歌淇澳罷永言同結嵗寒心長洲沈元種竹雲深處迢迢一徑通淸陰湘浦月髙韻渭川風節操宜幽客逍遙稱老翁晚來丹鳯下棲向緑雲中余學防

金臺名宦姑蘇客客裏相逢見顏色手持詩卷錦離離珠玉聮篇光耀日自言平昔愛此君手栽十畆吳江濆蒼龍起舞淇園夕彩鳯長鳴湘水春客來倒屣邀偕去擊築彈棊不知暑紅塵半防飄不來好鳥一雙向人語逍遙深處深復深等閒忘卻樊籠心何時買棹東歸去願借繁陰事討尋閩中陳潤

劉侯愛客仍愛竹種得瑯玕滿書屋一片湘江雨外靑千年嶰谷春前緑三徑縈回蒼雪深四時晴翠生繁陰過門二仲偏知已假榻羣公自盍簪元龍逸去眞湖海肯學尋常兒女態祿米長捐佐酒資錦不惜供詩債淸心獨有此君知搖落冰霜也不移爲籬擬防新梢長掃籜應教舊幹滋邇來阿閣增光價五彩郇云見揮灑振佩終隨鸞鳳羣投閒暫寄風塵下漫說當年六逸溪鳥啼煙艸碧萋萋風流文采如君少自有丹崖爲品題三山林誌書於玉堂之署

君家舊住東吳上百畆篔簹繞檐長月明影拂靑珊瑚个个淩雲絕塵想宦遊南北今十年朝回幾立春風前虛心不忘久要好夢魂常役霜筠邊故托髙人寫髙致翰墨淋漓湧空翠屈鐵交加篆籀文眞假相資元不異披圖渾似故園防枕衾六月生陰寒脫巾露頂聴靈籟鏗金戛玉來云端葆羽亭亭鳳鸞翥日上天門不知曙肯容借我洗煩囂便訪君家竹深處元虛【金山長老】萬玉蕭森蔽艸堂惟通鶴徑破蒼蒼繁陰滿榻琴長潤秋色凝牕地自涼幽靜窅然居物外虛閒渾訝是仙鄕一從髙步靑霄上楚雨湘雲思渺茫吳僧湧【西源】修竹千竿一艸堂幽深偏愛水雲鄕碧陰滿地春簾濕蒼雪侵幃夏簟涼詩刻粉筠初解籜聲傳茶臼逺飄香宦逰十載天南北猶想園林思不忘竹樵【實積中】吳門煙雨掩荊扉湘楚淸分一徑防藂也蔽空忘晝永涼生入夜覺寒歸王猷疎散人皆羨劉向操持世不違儒業已聞沾寵渥休將宦思戀初衣倪維哲

先生幽趣在瑯玕手種牕前可萬竿三伏淸陰不受暑一天明月自棲鸞翠濤夜捲瀟湘雨蒼雪晴飄嶰谷寒珍重鳳池畱直節靑靑常與後人防紹興王鉉蕚軒瀟灑傍林巒萬玉扶疎防石欄雨沐風披防舞鶴山牕月白聴鳴鸞時調焦尾淸聲逺曉閣蕓編綠字寒佳趣可人君獨得肯分三徑共盤桓天臺陳璲髙人適幽趣羨此瑯玕淸新梢和露滴舊葉迎鳳鳴結屋住深處時見茶煙橫焚香手遺編詎有塵慮縈一自綰章綬夢入吳中行覺來尙幽意滿抱涼吹生天水趙次進

舊家吳下住萬玉俯澄溪翠色連花圃淸陰接栁堤稀稠無隙地宛轉自成蹊琴就聲前和詩從節下題拂云蒼幹直承露碧梢低佳趣王兼馬髙情阮與嵇豈容卑鷃集早見瑞鸞棲斑籜堪冠制玉牙或饌韲林林森畫防矗矗列文犀門有軒車過亭多枕簟攜久晴鼯防出積雨鷓鴣啼瞻緑同淇澳分靑若瀼西編籬須代篠截杖勝扶藜密葉縈香篆繁枝爨茗畦嫩書蝸畫健枯漧蟻行齊新譜憑誰撰遺編必自稽栽培忘歳月暌別隔云泥得信忻無恙牽思夢欲迷靑班聮玉筍何日聴黃鸝好乞還山假従容欵碧閨同郡釋啟

分得瀟湘數畆陰中藏茅屋往來深半牕色淨涼偏入一榻聲淸暑不侵雨長子孫金个个風生頭角玉森森此君今向圖中見時報平安慰客心方外釋冏【竹庵】憶昔山行到竹深緑凝淸合晝陰陰塵衣欲掛應難入樵子興懷每見尋驟雨洗枝添秀色微風翻葉墮淸陰笑防來往驅馳者休息誰從此處唫中吳釋【書記鄧尉山】客至頻畱醉僧過只對吟渭川多雅興淇澳有遺音節操常應在冰霜老更禁七賢堪並美六逸漫同心逰宦今來往多情憶舊尋【起有闕文】三衢金關

知君雅性恆愛竹幾年封植當華屋此君結根羨得所風雨年年長蒼玉緑陰滿地防階墀拂云香葉何參差萬竿總含霜雪操數畆盡帶瀟湘姿蕓窓晝啟無俗客秀色時能暎緗帙猗猗堪比衛武賢靑靑差擬王猷宅我來薊北正天寒雪中無處尋瑯玕坐想居家最深處便擬敲門試一防盧陵周崇厚書

跋竹深處捲後

劉孟功甫世家吳山水之間其先大夫退軒公嘗植竹數百本於庭淸陰勁色照暎幾席蕭瑟檀欒之聲恆接於耳退軒公旣捐館孟功以其竹有先人之遺澤瞻之敬之封之植之竹日以蕃乃掲其宴息之軒曰竹深處示不忘也旣而宦逰四方𨿽欲有事於竹而不可得逮扈從北京去竹益逺蔑以舒其婉孌之懷遂屬其所交名卿鉅儒作爲詩文圖畫以發其思竹之蘊余得觀其捲焉灝灝乎其文之雄也沨沨乎其詠之長也沕乎穆乎不見其端倪也若竹之綿亙杳藹連畛接町緑雲際天一目千頃者也鉤章棘句詞嚴義正若竹之密而不倚昧而不離森然而陣挺然而列峙振風不能搖其根祁寒不能易其節者也聲律淸婉格調髙妙若竹之簸弄皓月戛擊鮮颷摐然而琳球鳴鏘然而韶鈞作者也意趣衝澹思致超軼若竹之中虛外直與道消息丰本擢枝樹徳務滋跂之弗可及撓之弗可移者也此詩文之大略竹固有之矣以書而言之則竹深處三大字去篆而従防立槊橫戈揮石墜若竹之含貞屬气藏鋒蓄鋭毅然而不可屈者也以圖而言之則爲方弗逾咫尺而曲盡萬竹之幽邃將不求其象於圖中而欲得其意於象外者也以是言之則竹之於人而不爲無遇也夫竹植物也向使生於遐陬僻壤荒閒閴寂之濱𨿽蕃若渭川盛若淇園音諧嶰谷之律材儷柯亭之椽苟弗遇其人則蕪沒乎薪槱之塲芟刈乎樵斧之下槁死乎華實之餘澌盡乎朽腐之後者殆弗可以數計也其亦可悲矣乎求欲見遇乎其人而獲厲乎諸君子者詎可得哉然則竹之遇不遇其相去若是之懸殊也推之他物宜不異於竹矣故爲跋其卷末南舟

先子自少暱此君凝霞閣下水石罍盎間徧植公孫竹防稽志所謂髙不盈尺穉翠瀟疎可愛允宜幾席佳玩每對之展竹深詩賦捲覺空靑萬餘在圃中無風而神籟自韻焉因自稱筠居子又稱荊筠山人無何余自歷下還東垞庭中紫篠數百个盡爲人所戕而此卷亦失去每念胡介夫句一文沒也還畱竹四壁蕭然不賣琴那禁苔痕蘚均涼淒耶遂成竹史百卷已誦蔣捷山詞有二十年來無家種竹猶借竹爲名則捲語存笥正可借竹爲名況余尙有家乎今而後爲髙元之萬竹先生可爲許洞門前一竿竹亦可同此王猷興者請讀元賢題竹一過西吳醉裏竹素主人汪砢玉識新筍晚花時

珊瑚卷十二

欽定四庫全書

珊瑚卷十三

明汪砢玉撰

法書題跋

宣廟禦制緑竹引並書

薊門八月霜華濃何時叢竹能成叢鳳城之陽禁苑東瑯玕萬樹淩靑空光搖太液波心月髙出三山頂上松祥颷拂拂來天上鳴金戛玉聲玲瓏蓬萊宮中日如年髙柯密葉霏雲煙春陽挺秀百花表秋月增輝仙桂邊九夏繁陰覆靈囿祥麟瑞鶴相周旋六花凝寒羣卉老淸標轉覺生光妍軒皇昔日初制律截筒來自昆侖谷江心蟠石桃竹枝斬根剝皮紫玉何如蓬萊宮中竹雨露偏多生意足盤根固節千萬年逺勝猗猗淇水澳上林花木照淸春靈芝瑞艸爭芳芬愛此蒼蒼太古色竹邊幾度停逰輪世云鳳凰食竹實又云鳳凰棲竹枝鳳笙九奏太平曲鳳兮鳳兮今來兮予將拭目而觀之宣徳四年二月十二日禦武英殿書賜都督孫忠國初當天兵下徽時朱申請畱宸翰以光後圃書屋上親書梅花初月樓賜之直一洗乾坤腥色自後則代擅奎藻萬曆間玉應試畱都見聖母禦筆於瓦棺寺之靑蓮閣天啟間在燕京見神廟禦書於李戚畹之淸華園今復覩章皇帝禦迹足可壓閣帖帝王書也譚子國轉運臣砢玉識

髙季迪書南宮生傳

南宮生吳人偉軀幹博涉書傳少任俠喜擊劍走馬尢善彈指飛鳥下之家素厚藏生用周養賓客及與少年飲愽遨戲盡喪其資逮壯見天下亂思自樹功業乃謝酒徒去學兵得風後握奇陳法將北走中原與豪傑計事防道梗落落無所合遂遡大江防金陵入金陵防稽諸山搜覽瑰怪渡浙江泛具區而歸家居以气節聞衣冠慕之爭往迎候門止車日數十兩生亦善交無貴賤皆傾身與相接有二軍將恃武橫甚數毆辱士類號虎冠其一嘗召生飲或曰彼酗不可近也生笑曰使酒人惡能勇吾將柔之矣卽駕往坐上座爲語古賢將事其人竦聴居尊下拜起爲至罷防無失儀其一嘗遇生客次顧生不下已目慴生而起他日見生獨騎出從健兒帶刀防馬踵生後若將肆暴者生故緩轡當中道進不少避知生非懦儒遂引去不敢突冒訶辟明旦同客詣生謝請結懽生能以气服人類如此性抗直能辯好箴切友過有忤已則面數之無畱怨與人論議期必勝然援事析理眾終莫能折時藩府數用師生私策其雋蹶多中有言生於府府欲致生幕下不能得將中生法生以智免家已貧然喜事故在有饋酒肉立召客與飲啖相樂四方防士至吳察其賢必與周旋欵曲延譽上下所知有喪疾不能療者以告生輒令削牘疏所乏爲請諸公間營具之終飲其徳不言故人皆多生謂似婁君卿原巨先而賢過之久之稍厭事闔門謝將迎辟一室庋歷代法書周彞漢硯唐雷氏琴日防其間以自娛素工艸逼鐘王患求者眾遂自閟希復執筆歆慕靜退時賦詩見志泊然處約若將終身生姓宋名克字溫家南宮裏故自號云贊曰生之行凡三變每變而益善尙俠末矣欲奮於兵固壯然非士所先晚乃刮磨豪習隠默自將履藏器之節非有徳能之乎與夫不自知反違逺道徳者異矣渤海髙啟撰

靑丘子書惜花嘆

惜花不是愛花嬌賴得花朝伴寂寥樹樹長懸鈴索防叢叢頻引鹿盧澆幾回欲折花枝嗅心恐花傷復停手每來花下每題詩不到花前不持酒凖擬防花直盡春春今未盡已愁人才畱片萼依前砌全落千英過別鄰懊惱園中妬花女畫幡不禁狂風雨流水殘香一夜空黃鸝魂斷無言語縦有星星在蘚衣拾來已覺損光輝只應獨背東牕臥夢裏相隨髙下飛槎軒髙啟

宋仲溫書鐵崖古歌卽爲鐵崖所跋

東吳宋仲溫工古歌詩尢工諸家書法余有所著必命仲溫書之且扁舟訪余東海角觴詠數日而別爲賦長歌一解酒餘使歌之餘和以鐵龍之嘯不知人間世復有過余樂者不余旣醉書此歌復令仲溫遺玉筍崆峒生者而和之防稽楊維楨庚子嵗贈

谷陽生書相鶴經【與夷門廣牘所載互異】

鶴陽鳥也而防於陰因金气乘火精以自養蓋金數九火數七故七年小變十六年大變百六十年變止千六百年形定體尙潔故其色白聲聞天故頭赤食於水故其喙長軒於前故後指短棲於陸故足髙而尾凋翔於云故毛丰而肉疎大喉以吐故修脛以納新故夭壽不可量所以體無靑黃二色者土木之气內養故不表於外是以行必依洲渚止不集林木蓋羽族之宗長仙人之騏驥也鶴云上相瘦頭朱項露眼黒睛髙鼻短喙防頰耳長頭竦身鸞膺鳳翼爵毛背鼈腹軒前垂後髙頸麄節洪髀纖指此相之備者也鳴則聞於天飛則舉千里鶴二年落子毛易黑防三年產伏復七年羽翮具復七年飛薄雲漢復七年舞應節復七年晝夜十二時鳴中律復七年不食生物大毛落茸毛生乃潔白如雪或純黒渥水不能污復百六十年雌雄相視而孕一千六百年飲而不食胎化產鸞鳳同爲羣聖神在位則與鳳皇翔於甸右經一通乃浮丘公授王子晉之書也崔文子學道於子晉得其文藏嵩山石室中淮南王采藥得之遂傳於世谷陽生書

江南羽化張天雨海上神交宋仲溫楷法離騷稱獨步艸論皇象已専門相輪未墜風前鐸漏屋先凝雨後痕寄語臨池諸俊彥龍蛇雞鶩莫須論右題前失欵

陳文東書楊廉夫贈相子先冩照序

士大夫冩照非畫科比而亦非畫史所能也杜少陵詠曹將軍能冩佳士而不幸遭罹干戈之際則移其貌佳士者貌常人矣此將軍之冩照亦畫史科之庸耳何以爲士夫錢唐相子先通文史琴棊冩照其餘事也然所交皆海內知名士交之深敬之至者輒退而傳其神並其情性意度得之非其人耳其筆𨿽怵以權貴誘以金玉弗與也則其秉志與曹將軍者異矣余以忘年交子先子先冩余老狀人皆異之曰畫史傳老鐵貌而子先獨得其平日傲兀傑峙之气蕭散衝曠之懷深出筆墨之外有間不容髮者冩照不許畫科比者若是抑余聞宋有苔磯老人落筆有驚人句交湖海奇士必傳其神於捲凡若干人𨿽其人在千里外見於開卷之頃若親接笑談洞見肺腑至今傳爲褒鄂雅事子先冩餘照不知得奇士凡幾人儻裒以成帙吾當一一爲子贊之俾不下於麒麟顯功臣者云防稽楊維楨著門人陳文東書

又與時中節判書

陳文東謹奉書時中節判宗兄孝次近家信至云尊公下世而吾兄逺回區區𨿽在千里病未能興不覺悲喜交集始兄除授時得書爲慰後二年僕承之解州因有州役送徒至成都之便亦嘗令附狀僕以丁艱東奔竟不知沈浮相別六年之間出處凶變各如此可爲淒斷去嵗春初期兄必回冀得一見兄何爲淹許時耶日來孝履何似繼聞兩至舎下存問尢見情至僕病兩月甫及愈而司銓者呼入選意者造物使之然耶賦得一詩爲寄並在解州時與前嵗期待各一首玆並冩上亦以見僕不敢忘故交耳

五年不見威州倅萬里遙遙有所思亦欲歸來那忍語人生出處正難期進牌方愧天官選臥病誰憐送族悲昨夜得書渾不寐枕邊聊詠寄君詩

解官州舎夢後一首憶昔君爲萬里逰今年我亦應徴求夜來夢裏驚相見半說威州與解州

期兄回一首君家頃有故逺宦亦應歸萬里闗山逺三年消息稀寄書多不達對酒惜長違相見翻成泣春風定挽衣

玆因子盛還謹具此爲問尙惟節哀自愛八月初或當逺離無吝示及動靜以慰詹企力書不盡文東奉書凡見鄕中諸友幸爲我一一謝之病餘未能徧作書耳顧文照附此致意七月廿一日

姚少師詩翰

白雲生江海客廣陵不歸今十年鴈書未到風塵隔日日望親親舎違每望東道白雲白焦桐夜鼓天地愁銀鴈紛紛墮瑤席璚花夢落楚天寒萱艸春深露華碧白雲生爾孝不負親爾忠寜負國讀書只足記姓名學劍須當萬人敵白雲生勉爾力犯龍頭請恩澤縦不能取封破虜將軍萬里侯亦不失漢家良臣二千石胡爲乎痛言不上賈生書辛苦尙馳毛義檄

濯庵八詠

云深處出門山路迷入寺衣裳冷忽聞鐘磬聲防地發深省

一掬軒些子楊枝水掬之不盈手灑向大千界洗除淸淨垢

聽聞堂何所聞而聞何所聽而聽不聽亦不聞方是本來性

含暉樓朝掛扶桑枝暮浴咸池水靈光滿大千半在小樓裏

音堂空空本無有若有卽非空耳目俱忘觀禪門此是宗

止息齋可以止則止可以息則息只此坐心齋何須去面壁

松花堂辭樹舞香風歸根散晴雪老僧坐忘言對此了幻刼

挹淸閣淸气滿乾坤小閣眞可挹飽飡五濁除臥防雙眼碧

云深處記

蘇之城城於平野列闤闠而內外之者鱗集雞犬之聲環動二百餘里勝感接待寺者附於城之東距城無百步有中師名其所棲之所曰云深處吁何哉夫山川之气爲雲山川之深之所云出而烏得迷漫山下使人而不知其處哉今之云深處其名與實何相去之逺而不相孚者之若是耶有中學佛視有爲者皆爲幻幻而又幻豈玩於幻而凟於幻耶將托於幻而不以幻爲幻耶抑有寓於云而警於幻者以自治耶有中居人境誘於耳目以移其中者轇轕於外志欲謝之淡然無染於見聞潔其身苦其行以樂其靜者故視其地若深山大川超然之身而不爲世累其與防合者惟云與之契耳且云之聚散不常去來無迹其薄太空翳林壑瞬息而極其變態者又可以諭心無所著而應用之妙之不測也若有中師者可謂不梏於物矣余何不爲之記也宣徳四年嵗在己酉孟春望日翰林院五經博士兼修國史廬山陳繼撰

滿院淸香松有花老僧長日坐袈裟吟風弄月知無限不屬尋常俗士家北湄

僧院喬松片片花天風時復落袈裟一雙白鵠髙枝唳寰宇淸奇作一家

寂寂禪闗何處尋黯然云色蔽前林悟空儻謝紅塵迹更莫泠泠起磬音北湄王天化

我亦天涯倦行役慈母在堂年半百爲君重賦白雲篇激烈長歌轉淒惻右白雲生歌爲王履道賦懶閣翁牛衣卒隱者流一貧寧苦困田野挾防不肯幹王侯十年從軍不得志歸來自飯溪邊牛牛衣爲衾石爲枕雷鳴鼻息春齁齁醒來復夢夢復醒不知蝴蝶爲莊周又安知魯遷郜鼎秦泛舟晉盟踐土齊葵丘戰國蘇秦何足道黃金用盡空貂裘漢家王章不解事妻兒對泣良可羞牛衣卒褶袴不掩脛破帽不戀頭生不逢堯與舜禪焉能蹙蹙增煩憂夜漫漫風颼颼東方若未出長歌且臥南山秋右牛衣卒爲王景序賦道衍

王博士繼爲婁江勝感接待寺八詠序【並諸名公詩記】

近世浮屠出世者以土木營建致聲譽人以爲之徳者不少其能樂空寂淡薄自空防心於其道又能以詩章發其志意者則不多也苟有之人必與之詠而不以其爲有徳者眾皆其然惟君子取之而樂與之防也若王逸少之與支遁習鑿齒之與道安陶元亮之與慧逺韓退之之與大顚栁宗元之與文郁歐陽修之與祕演其皆因名永世俾人慕之而不冺其迹也今姑蘇釋有中其主婁江勝感接待寺之法席起蕪穢爲寶勝徹剝壞爲輪奐整樹藝爲喬郁眾以爲徳其不徳之輒淡然而怡於其道也寺故有音堂其益以聴聞堂止息齋含暉樓挹淸閣松華堂一掬軒云深處題凡有八其徧詠之又求詠於鉅公名士詠於其徒詠於其逸人其傳誦於人者蓋亦有之由是接待之名稱於時而君子樂過之者誠在此也有中乃集眾作而刻於石來請序之予嘗與有中遊者也而可孤其請哉大凡浮圖謂超詣覺路者未嘗外於物亦未嘗囿於物而物物隨物悟之以融其性然非得於音而達於聴聞以歸其止息者必膠於時又何知含暉而可以諭中之光明者哉又何知挹淸而可以諭去濁就潔者哉又何知松華而可以諭歷冰雪時至而芬芳者哉又何知一掬之水其能照今古一方之云其能迷上下者爲心之所諭哉有中其將不外不囿於物者哉誠樂空寂淡薄自宜而可友於支遁輩者哉予亦知有中者也或言詩爲禪者以詩之妙不在言也得詩之妙者使人誦之則浮屠之禪可無由此而悟耶宣徳三年八月望日翰林院五經博士廬山陳繼撰

傍云構小堂更在云深處堂中人未閒雲亦徒爲爾野築傅夢弼

杏閣淩霄起丹門傍石開良時不再得秋日共登臺古木雲煙亂空山猿鶴哀滄洲吾道在相遇且銜杯

又

石迥山門古松回野寺幽崔嵬萬象出縹緲孤云畱湖近魚龍起秋深煙霧収登髙同眺望何處是滄洲閩中周仲仁題

不見八景勝惟見八景詩讀詩想淸景宛若逢當時當時景不得宇宙恆在玆何不再題品名勝作後基昆山周綸

盡日山中坐塵心頓一淸有身終是累無發可逃名擬撇陶潛綬來尋慧逺盟蒲與貝葉端足了餘生右婁江寺志感江盈科

桂孟平剪燈新話歌【至孫忠烈八段共一卷】

山陽才人疇與侶開口爲今闔爲古春以桃花染性情秋將桂子薰言語感離撫遇心怦怦道是無憑還有憑沈沈悵裏晝吹笛煦煦窻前宵剪燈倐而晴兮忽而雨悲欲啼兮喜欲舞玉簫倚月吹鳯凰金柵和煙鎖鸚鵡造化有迹屍者誰一念才萌方寸移善善惡惡苟無失怪怪奇奇將有之丈夫未達虎爲狗濯足滄浪泥數鬥气寒骨聳錚有聲脫幘目光如電走道人靑蛇天動搖不斬尋常花月妖茫茫塵海漚萬防落落雲松酒半瓢世間萬事幻泡爾往往有情能不死十二巫山誰道深雲母屏風薄如低鶯鶯宅前芳艸淒燕燕樓中明月底從來松栢有孤操不獨鴛鴦能並棲久在錢塘江上住厭見潮來又潮去燕子銜春防度回斷夢殘紅落何處還君此編長嘯歌便當酌以金叵羅醉來髙枕睡一覺髙車駟馬逰南柯

金鸞書隱居行爲橙墩武翁壽頌

龎公隱鹿門魯連蹈東海從古稱逹人髙風振千載先生有官不自居淸時恥曳王門裾先生有財不自蓄散與兒孫買書讀閒時一局棋興到三杯酒慷慨長歌從容開笑口眼看往世七十年家有園池野有田輕將意气向人吐落得風流薄海傳我本逃名君避世自謂平生心膽契憶昔靑春今白頭分明異姓如兄弟君家作徳昭蒼防防人福壽康而寧披圖致頌何所願但願南山相對長靑靑

野艸舞搖落閒庭閱嵗華憐伊幽且獨冩意伴煙霞陸原博題前

方嶽醉歌【重出】

勸君且盡一杯酒身外無窮莫開口近聞誰直白玉堂或傳其佩黃金斗與君何干與我奚有不如雨話耕夫煙呼釣叟問竹活無看梅開否天下事自有防龍人山中居只堪麋鹿友乾坤蕩蕩呼不聞古今茫茫骨俱朽雞催晨兔沒酉春風來時又花栁不知栁今防靑花防紅但見吾人成老醜吾欲采薇西山播谷南畝吾牛𨿽健吾裒久只可茒柴火酒醉防觴村田樂詩吟數首不然空山寂寂白晝長閒殺一雙無用手

秦瀚廣白居易池上篇

百仭之山數畝之園有泉有池有竹有竿有繁古木靑防盤旋勿謂土狹勿謂地偏足以容膝足以息肩有堂有室有橋有船有閣煥若有亭翼然菜畦花徑曲澗平川有書有酒有歌有弦有叟在中白髮飄然識分知足外無求焉如鳥擇木姑取巢安如魚在坎不知海寛動與物遊矯若防仙靜與道契寂如枯禪靈鶴怪石紫菱白蓮皆我所好盡在目前攜筐摘果舉得鮮約我生計斯亦足焉時飲一杯或吟一篇老懷熈熈雞犬閒閒天地一瞬吾忘吾年日居月諸莫知其然優哉遊哉吾將終老乎其間

兪養正效白居易知足吟

紛紛世人防知足爭如野老無拘束忘機趺石聴琴鳴乘興閒行傍栁綠古書細閱兩三行社友相逢或五六有時對奕無雄心鎭日濡毫聊免俗乳鵶防防爭樹喧鶴一聲響空谷一輪明月掛松梢呼童拍塞傾醽醁淸光映入酒杯中防酡漫唱遊仙曲紙帳梅花春復秋藥鑪丹竈煙凝屋雞聲報曙夢回時披襟又起看朝旭麄衣淡飯隨分休不識是非榮與辱且效羲皇太古民繁華謝卻還淳朴

釋守仁螺山隱士歌

螺山有隱士飄飄仙者徒朝遊螺之巓暮息螺之隅紅塵拂落身外事白首讀盡人間書不騎琴髙鯉不釣任公魚手披演雅篇架列山海圖蛾司漫給五斗黛蛤浦豈美雙明珠槐臺封侯笑螻蟻楚闗脫网憐蜘蛛人言大隱隱朝市小隱螺山無不是何物老病香山翁隱作畱官良可鄙酌螺之杯飲螺幾坐對螺山淨如洗鈿屏矗矗鏡邊來佛髻峩峩望中起千林飛翠散晴空半島寒云漫秋水我尋螺山居遂識螺山路一見螺山人再誦螺山句紛紛艸堂文悠悠遂初賦丈夫無逺謀千載何足慕我本逍遙人亦有置囚慮買山每寄沃州書寥落江鄕嘆遲暮江鄕寥落不可畱便當卜爾山之幽安得神鼇負山去共踏靑螺海上游

劉秩題畱春軒【字伯序丰城人】

時人看花爲花好我獨看花被花惱含英結蕋須防時殞紫飄紅如一掃人生少小難老成才得老成易枯槁寄言年少好看花莫待花殘須及早花殘畢竟有開時人老此生難再造何當別置畱春軒長使花開人不老

於忠肅落花吟

昨日花開樹梢紅今日花落樹頭空花開花落尋常事未必皆因一夜風人生行樂須少年老去看花亦可憐典衣沽酒花前飲醉掃落花鋪地眠風吹花落依芳艸翠防胭脂顏色好韶光有限蝶空忙嵗月無情人自老眼看春盡爲花愁可惜朱顏變白頭莫遣花飛江上去殘紅易逐水東流

孫忠烈律詩四首【後有總跋失去】

坐對湖山酒一觴醒時歌舞醉時狂丹砂不是千年藥白日難消兩鬢霜身後碑銘空自好眼前傀儡爲誰忙要知閒處且爲樂光景無多卻散塲

醉眼昏迷懶得開自斟自酌且舒懷百千萬事了不得六七十年容易來得一日時過一日遇三杯處飲三杯世間多少英雄漢南北山頭土一堆

懶與時人論富彊富彊原不是良方石崇金穀今安在韓信雕弓昔已藏產置百年終換主气橫千里總淪亡不如守分存天理錫福兒孫更久長

病中守病要心寛調理隄防有防般彊食損脾饑損骨多言傷肺怒傷肝常畱腎水消殘火把鐵衾防嵗寒有眼如盲耳如聵一些塵事莫相干

姚侍禦行書溪東篇

賢哉許仲子孝友乃其徳藕花溪水東置此一區宅兄存旣能讓兄亡心不易豈惟讓其居潤色可爲則朝開溪上窻旭日蕩波色暮歸溪上舟渚禽飛格格三子森如玉長作芹泮客進道觀逝川晝夜窮簡冊尋將登龍門變化舊六翮仲季事畝黽勉勤稼穡春祈嵗十千秋取禾三百嬉嬉婦子間啟處足衣食閒暇陳八簋邀我話疇昔我在兄弟行年齒髯鬢白醇醪常我醉醉臥月下石情猶不自己臨流曽促席惟餘母黨親仲子立行特南風藕花開錦云手可摘觀漁倚闌檻意趣互閒適相去𨿽密邇別去輒馳憶田間固無營欲屢何可得有時來吾村需我以文墨爲書溪東篇層空動瑤碧成化甲辰六月二日表兄姚綬書於江南水竹村中此幅先君拈防蒼石屏後置凝霞閣左時閱而哦之蓋我翁天性孝友正與是篇相合也玉識

公綬書贈韓良徳詩

禦史大夫金豸冠兩廣節鉞得一韓民懷吏畏邊患息信賞必罸嚴而寛偉哉廟堂梁棟具出將暫作邦家翰萬里何曽遺故舊惠扇重若靑瑯玕扇中畫景掃凡俗振然三鷺浴淸湍綠楊風髙野防濶潔白疑在西雝看將門難弟皎玉雪謂有此弟兄尢難奉仁惠弗敢後嗟予衰病狎鷗艸無夢更尋鷺與鸞因君保此需自戰彊顏搦管登詩壇成化癸已六月廿有一日姚綬爲韓良徳書於天光云影亭

姚轂庵書贈菊坡髙士

堂偏有地栽叢菊菊外無塵結小亭何處滿籬秋爛爛此中淸景月防防主人自對多靑眼若个相過是白丁能屈王送酒使謾勞陸羽煮茶經重陽定不嫌皆醉舉世惟應笑獨醒君已種來酬逸興我將分去駐頽齡從教五栁當門碧忽見南山向晚靑須揷滿頭成眷戀籬邊開口重丁寧谷間飲水知甘味捲裏題詩頌徳馨朝拾落英和湛露夜吟蓬鬢帶疎星曽容翠竹陪孤主莫把春光嘆易零三徑宛存瀕鴈蕩一舟常許度鳬汀風景似仙家山廚飯熟麻恐人知姓氏避地隔煙霞流水一溪雨種桃千樹花莫教漁父識出向世間誇

云東逸史詩卷

東風吹雨不終日東風吹酒不上面送君鼓棹歸錢塘問君定在何時見君言淸明三月三桃紅李白皆相似放舟直抵水竹村醉欲題詩大云寺酌橘奕於中心堂贈別綬

臘盡分攜此水頭經春歷夏又逢秋白蘋半沒來時路綠樹重維去日舟沈約病腰多瘦瘦張翰歸興獨悠悠一行一住情何限云影蟬聲驛外樓畱別姑蘇吳元璧時元璧病酒不得會故於詩及之閏六月二十日綬

采藥不采芝以芝名藥色常來佩蘭人親薫自朝夕種竹多近水取鉤曽釣魚客來知姓氏節下亦堪書右五言絕二首丹丘

松門早已爲君開何事期君竟不來想是落花泥尙濕嬾移雙屐印蒼苔

一尊欲向竹間開常日愁無好客來獨酌有時還獨醉碧溪明月照蒼苔初夏招陳惠民遊五畝園不果以此東姚綬

鳬鷖渡口煙樹蘆荻叢邊月暎沙絲竹一船詩共酒風流不羨五侯家

竹下幽亭竹外山山中流水日潺湲一彈古調無人愛只有白雲相與閒

霜落吳江楓葉殷酒船輕蕩過前山如何毛骨淸如許月在蘆花淺水間

孤鶩舟邊見白蘋山橫秋气樹迷津櫓聲咿誰家去疑訪成都賣卜人右題日者孫翁綬

姚丹丘書詠物詩冊

片片鱗鱗傅粉初夜來靑女定躊躇鴛鴦披素朝凝慣翡翠生華露結餘寒砌檐端先積聚暖梢隟處後消除戴家茅屋山陰雪致客回船恐未如右霜瓦

兒童嬉戲撚窩成空洞燃膏晃眼明戶外素光隨手滅案頭虛白帶寒生獨饒金剪三更凍相似銀釭一味淸問昔孫康曽用否憐餘卒嵗事長檠右雪燈

竿老如松可棟梁新煩匠氏結茅堂牖明月散湘云影椽近風飄粉節香酒甕少時浮沆鄰家今日見裘羊涼聲撼動秋如此棄置籃輿也不妨右竹屋

溪藤剪綴玉生光非幕非幃稱我牀雪作流蘇才得似繭爲旁捨豈能方招邀梅月情同潔勾引梨云夢獨香漢武昔年如見此肯將甲乙漫収藏右紙帳

地不多寛僅一方書堆四角臥中央十升爲度應難並咫尺於人未可量有酒待須勞婦置無肩能掩倩云防渠渠夏屋潭潭府空爲兒孫計肯堂右斗室

二尺分光易照書書窻坐對夜何如新涼可近知秋到繼晷相親是晝余几案過髙徒自累文房資助不爲虛銅盤絳燭嗟何補不照逃亡照綺疏右短檠

鑄來便覺類仙胎分頸含香細吐煙立對匡廬當此日飛歸華表是何年首山材覓終成器坎水鳴飛若問天警露無因秋夜靜炷薫移近枕屏前右銅鶴鑪工巧成杯細鈒凋物形何事不能逃雙螯直立人驚畏八足橫行酒動搖烏有先生當用續無腸公子不須招夜深徧席三巡處紅燭光中儼上潮右銀蟹杯毛自中山短褐來霜鋒揮霍別長才足奔月窟非徒爾錐畫沙塲亦快哉君不中書因老大子能作傳重徘徊無由一問江淹事防見花從夢裏開右兔毫筆修斵孤桐不記年於今零落又無弦文侵蛇腹交加斷穴與龍蛇咫尺連防防殘徽星散去雙馳逸足雁回旋牙期相對嗟何及涸盡當時碧澗泉右破琴

鍛葉爲筒竅引聲昔人网得借龍名憑金幻出於中巧比竹吹來分外淸子半酣聊托興桓生三弄不勝情仙翁約我瑤池去更欲桃花樹下鳴右鐵笛

晨興初對不能離開匣登臺似有期落月在梁非夢見初霜侵鬢是心知唐環婀娜難勝髻張敞風流且畫眉莫爲日髙忘拂拭塵昏安可別妍右曉鏡

鍛成雙股配柔剛疊就雙鋒自斂鋩巧匠誇工冰雪瑩佳人到手嵗年長割開素繭還憐蛹裁破文鴛不近鴦恐墮吳淞無處錯教人認作魚腸右剪刀

雪剪香羅小小裁隨人只向袖中來春兼錦字人如玉夜拭銀箏月似杯羃首肯嫌膏被髮畱痕爭怕淚盈腮鮫人亦有閒機杼借織生綃恐致猜右手帕

時制烏巾重裹頭功須挑織綫纎柔目張不爲忙中減网舉都從頂上収小岸烏紗頻照鏡輕籠白髮淡宜秋共言乞得天孫巧借問佳人果是不右网巾

莫剪鴛鴦制合歡帛中棲纊潔嚴寒公孫用布原非儉兄弟同衾亦自安薄暖侵膚春在繭防溫塞枕絮成抱裯相共宵徵者星在東欄漏未殘右綿被

美人絲縷借渠纒百轉千回斷復連共處閨房消白日獨隨刀尺度流年短長有限惟營擾寛狹無多競取憐至節添功胥此出手中應得借餘妍右綫板

東井靑絲閱嵗年亭深塵靜只髙懸轉來最喜銀牀滑汲去全憑玉虎牽斷響有時秋月下連聲無數曉風前九回腸爲春愁役更似河車不住旋右轆轤

編艸成襟袖可無剪裁誰个費工夫帶煙農父䢐畛隰披雪漁翁入畫圖鷺羽能添新趣向羊裘不換舊規模得渠便不愁風雨短棹春江獨自過右蓑衣

三尺惟憑一縷緡竿頭搖颺屬漁人近牽杜若洲前月逺擊桃花浪裏春自分髙風能補衮誰言獨蠒可爲綸相持去約任公子用掣如山截海鱗右釣絲

飛雪無由沾縞袂歸途有分失烏衣不隨栁絮依稀去常逐梨花自在飛夢斷玉樓驚月落愁迷粉蝶送春歸黃泥阪上堂存否華發坡翁可暫依右白燕

角雜靑紅刺亦多摘防傷手更如何出湖蕩槳風初起分葉移船水不波翻覆漫勞雙眼力往回相趁一聲歌夕陽歸路攜筐筥秋滿蘋花防碧莎右采菱

竹半過墻殞在林露梢零落逕苔深粉銷已識風香逺斑在端疑淚防侵入剪且供閨婦手裁冠殊稱野人心錦防更錫佳名號好爲堂前稚子吟右筍籜

朝露才晞便趁風髙低去住任西東舞猶白雪還鋪逕系向防絲只在空啄啄江頭知鳥雀行行堤上看兒童章臺走馬春歸矣飛逐雕欄得蹔同右栁絮

送不須期嗅不消穿淡淡忽迢迢雨從曲徑開時濺風自中林隙處飄和露上衣驚寢曙薰人到枕可憐宵玉壺若扣鴛鴦事安得虹飛百里橋右花香

樹底枝頭見漸稀紛紛紅白防苔衣雨中過眼千嬌失風外傷心一片飛故態似隨胡蝶化殘香疑道晚春歸丁寧童僕無輕掃尙把餘妍媚夕暉右落花

少時嘗見先君子松雪公誦謝宗可詠物百首亦能記其一二爾來五十餘年四方馳逐百事萃心忘去久矣治戊申七月因與式之輩晚酌聞其所誦謝詩三首重有感焉卽席依韻追次八月四日自蘇還抵平望偶自賦三十餘首子旬頗鋭志此藝因以此紙作烏絲就其廣長書凡二十六首付與見余感今思昔者又將托此以傳旬尙勉之云東逸史記又云因余甥伍式之誦謝宗可韻用之爲剪刀手帕白燕凡三首公綬

珊瑚卷十三

欽定四庫全書

珊瑚网卷十四

明汪砢玉撰

法書題跋

吳文定公懷修竹書隠詩卷

春云漠漠雨溟溟假寐書牀午夢醒十載客居便巷陌一時鄕思繞園亭繁花照檻知堪賞亂石鉤衣憶所經恰有古苔三畝緑都來修竹萬竿靑當牕好鳥通人語掛樹危藤學字形日射韭畦朝可翦香凝椶室晝長扄鹿場舊築猶存號鶴冢新封未刻銘架上殘篇歸擬讀移文不待北山靈鹿場居士

匏庵書所詠詩冊

籊籊猗猗竦雨立豈獨衞風名始識倐將長身托放曠水墨似嫌依六逸臨風首肯對以臆謂我此言人莫敵嵗寒雅操從少習玉版禪機尢祕宻毛髮蕭蕭垂紺碧湘江新沐如膏濕鷓鴣日暮啼且集任公東海登釣石髙竿未斫礙云石運思正慰王猷憶深林溟蒙煙雨滴風動仍聴無孔笛湖州已逺休物色蘇州無復齋名息百年筆法尙能傳篋中喜爲鄒陽得右題畫竹湯翁愛茶如愛酒不數三升並五斗先春堂前無長物只將茶竈連茶臼堂前無事常煮茶終日茶杯不離口當筵侍立惟茶童入門來謁惟茶友愛茶有詩學盧仝烹茶有賦擬黃久茶經續篇不借人茶譜補遺將脫手平生種茶不辦租山下茶園知防畝世人肯向茶鄕遊此中亦有無何有右茶歌

世間只有云疏懶不道君猶懶似渠載雨從龍云有意出家離俗子何疏云常隨爾棲巖穴爾亦隨云參太虛願爾與云毋拆伴千秋萬古永如如右贈人

霜染秋林葉未紅白雲如海晝溟蒙山中雞犬無塵到谷口漁樵有路通雙屐行蹤防蘚逕五弦靈響松風浩歌招披圖畫目斷冥飛縹緲鴻右題山水累月不出門西山了無見新圖偶攜來如見西山面積雨過初晴疏云藹層巘林堂接溪橋有客來獨便況有釣魚人不作臨流羨石湖在吾前臥遊殊未倦偶爲陳冷庵憲副題石田山水以巖過醫俗亭見之請書於扇遂爲執筆書之匏庵吳寛

張汝弼翰墨

友弟張弼頓首貳教用亨先生執事禮闈之火區區幸得無恙不勝幸矣秋間事尙未知何如今日仝羨執事之優防淸適猶誇鸞鶴而翔寥廓也何可得哉火後移館偶賦栽杏一詩敢呈左右用發八千里外之一笑詩曰玉河東畔春坊裏借得閒齋寄此身偶見攜來山杏好買栽不計客囊貧孤根元荷乾坤力嫩葉都含雨露春擬醉紅雲香霧底曲江風景一番新右蔵本朝名公詩翰一卷爲張汝弼徐楨卿聶大年吳元博祝允明陳道復願璘王履吉陳沂王谷祥今只存汝弼一簡尙憶元博句有塵逺筆牀臨禊帖涼生湘簟理南華也

諸名賢垂虹別意詩並敍

休寜宗弟戴生昭年富質美予教紹興府學時與其父思端有同譜之好往來情義甚篤然思端業賈什九在外不能內顧昭恐昭廢學負所稟因挈來遊於吳訪可爲師者師之初從唐子畏治詩又恐不知一言以蔽之之義乃去從薛世奇治易世奇仕去繼從雷東以卒業昭爲人言動謙宻親賢好士故沈石田楊君謙祝希哲輩皆吳中名士昭悉得與交交輒防年情及昭學漸就緒去家且久不能無庭闈之思將告歸眾作詩送之君謙詩云垂虹拂防過因題卷云垂虹別意蓋垂虹者吳地石杠之名也送昭必於此地爲別使送者可及夕而返故也昭自來請序予曰丈夫立身莫先於學不則縱富且貴不過血肉之軀耳富則敗禮亂俗貴則敗政厲下富貴將安用哉死則人皆垂詈不已其所過之地如孤鴻雪泥指易滅人亦不齒也惟人幼而能進於學以明其理以修其身故能入孝出弟行謹言信窮則善家厚俗出則忠君澤民生則人化之死則人思之所歷之地人皆稱述而歌詠之非私也人心之公道也古今之直道也昭生來遊吳中而以明經講學爲務吳之士夫亦樂與遊及其去而送之以詩卽昭他日所歷而使人思慕之權輿也不然則贈昭之言豈徒然耶昭歸以予言諗諸父兄宗族當必以予言爲然昭字明甫同余出唐道國忠公冑之後蓋徽之雙溪世家云正徳戊辰中秋吉旦浙江紹興府儒學訓導長洲戴冠拜手序

垂虹不是灞陵橋送客能來路亦遙西望太湖山閣日東連滄海地通潮酒波汩汩翻荷葉別思忙忙在栁條更欲傳杯遲判袂月明倚柱喚吹簫沈周

云外晴虹類石橋送君歸省去程遙樹聲撼地天將雨颿影拖風晚帶潮短棹載書維古渡長亭折栁剰殘條離愁無限相思意其柰分襟月下簫謝表【次韻】

把手江南奇絕處石欄髙拍袂初分胸中故有長虹在吐作天家補衮文祝允明

捲束殘書上短槎臨行不用嘆摶沙惟餘似水交情在相逐云防送到家古吳練同惪

白社防年交子久臨期握手思難禁垂虹橋下有流水別意與之同此深八十七翁雪厓陳儀

楓落江隄晚帶煙行人把袂買歸船溪分野色東西路橋跨東西上下天酒爲錦心澆磊塊詩憑玉軸寄畱連何時又是逢君日夜雨聨牀語昔年東吳厚齋朱侗芙蓉動淸秋涼颸拂衣袖逰子輕別離執手不可又長虹灔灔吳云低闌干揷漢天爲齊君不見臨卭橋柱侈今古相如亦是尋常題吳門陸稷

秋江水淸兮秋日明送所眤兮將逺行判兩袂兮何徵營指歸岑兮雲英英羌道祖兮江之程酒拍拍兮滿兕觥君再飲兮延我情射續徐子立

久客懷鄕井陽陽不遂畱自知歸計好何用別時愁酒盡鐘聲詩成夜气浮相逢惜相別猶用上江樓黃紋

秋云隨彩動蛟龍客子行蹤气貫虹無柰離杯重畱戀不禁吹雨冷江楓臯橋浦防

相逢憶昔自花村今忍相違賦此吟怨鳥啼殘歸去恨淸風歆動仰髙心【垂虹亭上有三髙祠】

半江寒送蘋花雪一路香浮桂子云有約明年重過我不妨杯酒話更深山唐吳龍

久客懷歸辭舊知扁舟江上欲行時多情最是垂虹月千里悠悠照別離長洲文璧

相送江頭水映空孤舟渺下垂虹秋深無限江楓思欲贈相思苦未工陳湖陳鍵

栁脆霜前緑橋垂水上虹深杯惜離別明日路西東歡笑辜圓月平安附便風歸家說經歷挑盡短檠紅蘇門唐寅

書劍客金閶梧桐葉又黃蛩歸催思早江去途長余暑庇山影西風來桂香垂虹拂防過鳬鴈滿銀塘文學戴明父將歸新安詣艸堂言別輒賦此爲贈前進士農楊循吉

垂虹橋下碧流長送子明經返故鄕道向南歸傳易學水流東去過吳江卦爻象著分奇耦交誼情深各慘傷婺邑晦翁生長地鄰封英俊有餘光云厓顧福秋風振喬柯客子歸意扤落日垂虹橋停橈待明渺渺兮予懷望望兮水濶暌違不足道鄙吝誰我豁一脈情衷短篷西風飄泊任行蹤於今莫問江南事夜月晨鐘兩地同長洲兪符

臨流祖席正淸秋歌罷新詞不自由此日送君和興去何須風雪夜乘舟練全璧

臨岐慷慨擲離觴仗劍南歸發棹郎情似三忠橋下水逺隨君夢過錢塘魯參

送君歸去上垂虹霜落吳江防樹楓堂上有人眞倚望布防休挫送潮風太原祝續

身懷親捨逺身上客船忙脈脈情千種匆匆酒一觴江波搖落日楓葉著餘霜顧此垂虹影種愁誰短長漕湖兪金

送別江楓日已斜倚欄把酒思無涯驚心白髮思鄕國觸目靑山感物華渺渺煙波牽客恨迢迢秋浦亂蘆花不堪回首天空濶一鶩棲飛落霞吳釋徳璇客子匆匆買棹回臨岐相別思悠哉石梁照水垂虹逺澤國涵空鳴鴈哀星斗光鋩堪淬劍風霜牢落且銜杯吳門防有相知在開徧梅花擬復來邢參

乾坤上下恣遨遊獨鶴髙橫萬里秋劍化延平津水上釣垂嚴瀨石磯頭時淸不進圮橋履月白曽攜赤壁舟不似呂巖空誑世防飛直過嶽陽樓長洲戴冠七澤三湘作勝遊楚天涼雨值新秋江湖來往多靑眼山水登臨半白頭赤壁磯荒重弔古武昌城晚更維舟元之𨿽去淸風在復讀遺文上竹樓廬山陳儀終嵗覽江山得得逾復遊閒雲澤國天埜鶴林泉秋予少從親繼爲宦急流勇退旋田頭足迹天下曾無半猶勝出門莫觧舟九垓汗漫擬黃鵠何時敍問城東樓長洲周同人

新安十日程足爲千里遊江湖志汗漫仗劍气橫秋昨逢阿戎與之語知君楚尾並吳頭不須琵琶潯陽郭泊此書畫滄江舟飄然明發向何許長笛一聲黃鶴樓長洲朱存理

壯懷未易愜直作汗漫遊長嘯楚江晚浩歌彭蠡秋一函圖書隨所適相逢誰不甘低頭春風防檣薄南郭飄作咸陽神仙舟爲問賢郎讀書處古濠東畔元龍樓吳郡兪金

人生亦弧矢志已在天遊彼昏罔克知苟延春與秋佳山佳水目未覩種種白髮已滿頭幡然便欲出門去光景又若逝水舟何如戴君逰汗漫朝登楚閣暮秦樓江楓未搖落江水正澄淸水色君顏色相思無限情應祥

瑟瑟西風透客衣懷鄕情與防南飛夕陽楓葉吳江上一片秋光送馬蹄海觀陸南

寶帶秋波啟別筵垂虹晚日送行船白雲似與越山隔明月還同吳地懸後夜相思各杯酒來年重防賸詩篇殷勤再冩橋頭景江冷丹楓嵗暮天長洲朱存理相見無防又送君江楓釃酒話殷勤艣聲搖落山頭日防影衝開溪漵云栁剰殘枝猶可折詞將前意不堪聞歸家談及吳中事挑盡寒燈坐夜分葑涇顧桐重別垂虹秋正云相思從此散鷗盟東南一水分吳越書劍十年如弟兄黃葉不堪風雨路孤舟忍共酒杯情歸來有夢君何處明日杭州第防程城南欽遵松陵一水臥長虹多少行人感慨中此日送君無限意蕭蕭黃葉與丹楓昌谿王俸

跋垂虹別意捲後

蘇徽古吳越地今俱直隸爲鄰封故徽之客於蘇者甚眾且久至歷防星霜忘歸者必其山川人物可嘉而可樂歟蘇多名士善詩賦爲諸藩稱首戴君明甫與之遊獲其詩累捲抑明甫之言語事爲忠信篤敬可欲而可慕與不然何客蘇者非一明甫別垂虹者亦非一明甫而獨能致諸名士重之以辭若是也明甫得此誠知重璠璵矣使徒知重之而不知所以重恐非贈言者之本意惟勉於學愼於行所謂忠信篤敬者益加修省而精進焉則徽士將不忍與之別而去蘇士又不忍與之別而歸矣豈非吾徽之光斯捲之華哉竊億贈言者之意固如此余敢附言於卷末者意亦如此也若夫紀述之詳勉進之切則橡庵先生之意言誠然余復何言正徳甲戌孟冬月旣望眷生顧齊汪昱書

沈啟南謝祝希哲詩卷【附贈楊子詩】

疏林葉盡秋日晴與子把手林中行蕭條此地不足枉賁我一來林壑榮君今文名將蓋代蹤迹所至人爭迎靑袍獵獵風滿袖知者重者無公卿老夫朽憊人所棄子謂差長加其情臨分日落渺野水扁舟南騖迷孤城治甲寅十月二十四日希哲冒寒過訪申謝此卷

不足罄懷沈周楊子勸秉良攻詩略於琴我勸並二者手彈口還吟琴詩本性情淵淵入人深推自三百篇被樂爲雅音雅音宣其文成古復成今悠然南薫詞煦矣當舜心

石田行書中秋月詩【掛幅】

少年漫見中秋月視與常時不分別老來珍重不易觀要把深杯戀佳節老人能得防中秋信是流光不可畱古今換人不換月舊月新人風馬牛後生茫茫不知此年年見月年年喜老夫有眼見還同感慨滿懷復耳今宵十四已爛然七客賔爭天下先庭空衣薄怯露气深檐穂坐仍淸圓東風軋雲輕浪作驀把太淸渣滓卻浮雲𨿽欲忌吾人酒政有律無嘩賔逓歌李白問月句自覺白髮欺靑春靑春白髮固不及且捲酒杯連月吸舒庵與我六十人更問中秋賖四十沈周

石田看花吟行艸【單條】

花下一壺酒人與花酬酢樹上百枝花花對人綽約昨日顏色正新鮮今朝少覺不如昨人若無花人不樂花若無人花寂寞看花不是久逺事人生如花亦難托去年花下看花人今年已漸隨花落花且開酒且酌催花鼓板撾芍藥醉他三萬六千觴我與花神作要約沈周

又書諸歌行捲

今日九月九無菊且飲酒明年九月九有菊亦飲酒有花還問酒有無有酒不論花無有好花難開好時節好酒難逢好親友一杯兩杯常在手六印何消金握斗三杯五杯不離口萬事莫談瓶且守瓶云罄矣我卽休載欲謀之已無有天應私我身獨在天不全人花乃後遲之明日興還存紫萼靑苞得開否倘看爛漫卽重陽借問東墻惱鄰叟右九日無菊歌

春暖秋涼山邊水隈訪黃菊尋白梅秋月自與我慮淨春云自與我懷開晝遊之地吾蓬萊夕息之處吾夜臺以殤視我吾老大以彭視我吾嬰孩信壽天吾何以外請享此見在不樂胡爲哉右尋樂行

打魚鼓唱道情說生說死說功名唱道情打魚鼓說神說仙說今古仙家自有山中樂凡家自有世間憂年頭年尾憂不休今夜又當年尾頭唱要髙鼓要急主勸賔酧忘拜揖蠟梅爍爍白璧光酒波濯濯靑袍濕客莫言辭主須醉多情送年恐不及年送去還復來漁鼓聲中白髮催白髮不可變莫放掌中杯鼓砰蓬杯絡繹不知東方之旣白舊年已盡客已散門前又接新年客新年別唱賀新郎送舊迎新漁鼓忙右送嵗歌

去之嵗來之年一迎一送燈火邊迎新送舊大家事覺與老者偏無緣黃雞未號霜滿天一心百感誰愀然小兒自喜時節至催理靴服誇新鮮固知老者已異趣靑春似因兒女妍靑春懸老不多地白髮紅顏俱眼前去之嵗來之年譬如傳言相絡繹又如車輪相回旋誰從个裏饒不死咽气苦苦修神仙我於所去已五十其來百嵗亦倘焉使我五十不爲夭使我百嵗不爲延尙有大而去者與來者在我先後計萬不計千其間豪傑夢幻耳防防漠漠眞堪憐惟有汗竹數行墨待來追去名可傳勸兒必讀牀頭編莫惜買書吾無錢男兒所立須及早老夫代爾耕春田右除夕歌沈周

沈啟南詩牋墨迹【五言律四首】

結廬城郭逺靜勝此溪邊鷗鷺分家住煙波入簟眠釣魚償酒劵買藕補傭錢只隔斜陽岸經逰須倩船

又

舊有讀書處杏花深雨中人歸髮未白春好樹仍紅富貴浮生外弟兄吾道同眼前千樹合屋下兩陶翁

又

九十春將半陰陰何日収花含無蝶戀苔濕礙人防樹蔭呼朋鵲檐多逐婦鳩催詩應是酒何必與添愁

詠人影

愛欲揮杯勸其情有唱隨無違起居地尙保死生期明月成三處淸波化百時防然通契誼曽莫假言辭

書七言律諸作

掃地焚香習燕淸蕭然一榻謝將迎坐移白日花間影睡起春禽竹外聲心逺不妨人境寂道深殊覺世緣輕問奇尙有門前客卻怪靑山不撩名沈周書於獨墨亭今日都非昨日時紅消緑長不容私初驚雨過佳人夢漫送春歸老子詩繞樹空憐雙蛺蝶戲波忙殺小魚兒明年更有尋芳酒何用臨川費所思

春風不到小樓前花事闌珊又一年處處揷秧梅子雨家家繅繭竹枝煙荷知有暑先擎蓋栁爲無寒已脫綿莫道山家無意味鳥聲啼破落花天

城郭重來秋半過世情看熟嵗應磨後生气大輕人易老者心寛柰事多空自感懷成永嘆不如對酒付髙歌韓休共是雙顚客松竹相依柰晚何

風波境界立身難處世規模要放寛萬事盡從忙裏錯此心須向靜中安路途平處經行穩人有常情耐久看直道世間無悔吝才生枝葉便多端

渺扁舟入浦云琳宮一到愜前聞春泥夾道縈人迹野水交陂亂鴨羣洞裏朝元郭道士城中行樂鮑防軍相尋兩度俱相失石上畱題漫有文

上人何事作生涯半是仙家半出家丹竈火紅煨白術戒壇煙黒煮硃砂杏林春透菩提樹橘井泉涵優鉢花賣藥歸來無个事月明窓下誦蓮華右贈醫僧髙隠白雲深復深階除晴晝亦生陰山藏暝色迷歸鶴窓捲朝嵐恐潤琴忽爾去畱那有迹飄然舒捲絕無心道人只自聞怡恱俗客要來難便尋右贈顏魯南隱君之作詩成三年未嘗寄適魯南持紙來索畫卷因糸此篇沈周

顚毛脫盡野僧如世事多歸一懶除欲博晏眠髙著枕圖便老眼大抄書屋須矮小茅須厚窓要淸虛竹要疏心與陶翁有相得時歌吾亦愛吾廬

憨憨無役老人懷春日烘門晏始開遊衍太平初試杖安排樂事且拈杯世情花黨富家公道燕均貧戶來識字不多彊不識小軒聊與物追陪

昭明臺下芒鞋虞仲祠前石路回老去登臨誇健在舊遊山水喜重來雨漧艸愛相將發春淺梅嫌瑟縮開傳取梁前檜神去袖中疑道有風雷虞山至道觀有所謂七星檜者相傳爲梁時物也今僅存其三餘則後人補植者而三株中又有雷震風擘者尢爲詭異眞奇觀也成化甲辰日周記

爛漫初防蜀錦堆卻疑春色隔墻來酒逢知己何辭醉花笑貧家不稱開紅亞較風憐弱榦粉含淸露濕重臺明朝只恐多零落爲轉長生托紙胎辛丑牡丹爛開余與允輝同賞有此詩壬寅開余不及往喜允輝亦憑闌因書前作以寄孤興沈周

眾客巡籬待菊開吾家阿弟足淸醅莫嫌蕋小劖先賞若使花殘悔後來宿雨尙搖枝上葉新香初入掌中杯頭巾墮地秋襟濕不怕傍人笑醉回乙夘十月四日賞翼南莊上半開菊因有是詠古梅莊座爲錄一過沈周誰放春云下曲瓊一重薄隔萬重情珠光蕩日花無語影通風吹有聲外面令人倍惆悵裏邊容眼自分明知無緣分難輕入敢與楊花燕子爭右詠

滿城風雨近重陽寂寂寥寥破艸堂彭澤花枝待晴把云安麯米帶生嘗梳頭髮應吾年白潤屋金從別姓黃漸與潘郎續遺句沈郎痩不似潘郎沈周爲冷庵先生作滿城風雨近重陽車轍何人顧艸堂此日衣成聊自授明朝酒熟共誰嘗秋深澤國蒓空紫霜落洞庭柑未黃底怪白頭甘寂寞子云曽是校書郎徵明奉次

石田先生行書單條尋芳詩

老子尋芳挑酒錢樂哉斯丘靑嶂邊若教卽死便埋我更是可生還聴天人生一日過一夢花下百壺酬百年還將醉墨寄絕壁風雨不洗山蒼然右題墓上絕壁沈周先荊翁最喜此幅嵗朝懸霞閣設梅蘭水仙於商彛周鼎間古翠新香作供不以題墓有嫌也又有啟南題磨詩在扇上余尙憶其中聨兩象合來分動靜一心存處得中庸理趣盎然故尋芳行樂無礙生死深有契於先子耳砢玉記

沈啟南雜題絕句墨迹

湖北歸來日落扁舟滿載西風目送一行白鷺秋懷欲與天空

衣冠瀟灑本吾儒也學眞作釣徒風月一竿休占盡客星昨夜照東吳

酒盞詩聨不厭頻梅花已報滿城春疏燈一夜山窓雨卻冩鄕心與故人

不將緑醑醉春寒但把黃庭讀夜防三月溪亭新漲滿廬山瀑布捲簾防

百尺飛泉木數章茒椒回互茯苓香白頭漁父拋魚舫結得盧鴻一艸堂

溪流泯泯帶斜汀樹色沈沈緑未明大似城南春雨歇碧山浮動晚煙生

山路迢迢過翠微楓林斜日映人衣笻枝兀兀藤花去不得詩成且不歸

樹裏幽亭久不來舊時行徑有蒼苔溪風四面涼如水袖得葩經手漫開

艾葉葵橊亂揷瓶虛堂風約虎符靈樽前蒲玉須教醉混俗由來忌獨醒

溪頭待渡心不忙日落髙人猶偃仰歸來只恐到家遲隔岸行人豈吾黨

鳩一聲兮鵲一聲鳩能喚雨鵲呼晴老天亦是無張主半日陰來半日晴

春日春山春水流春田春地放春牛春花開在春園裏春鳥飛來春樹頭

如來如來太乙裁掛鉢披裟海上來不爲一身南北走願超千眾上蓮臺

出入行藏要三思世情更變斗星移常將有日思無日莫待無時思有時

富友髙親莫去攀他來問我奉承還錢財入手非容易用去方知來處難

自家只道是童兒誰信光陰驀地移算來三萬六千日總成四十九年非

分中自有魚羮飯意外休編虎口須莫怪老夫爲妄語一生夢寐慣江湖【此首題寄儀侄】

楊栁靑靑江水平聞郎江上唱歌聲東邊日出西邊雨道是無情卻有情

風前一曲動離愁那个行人不舉頭手把花枝半遮面不令人見轉風流

毛簇黃茸嫩似鋪頸長髙閣玉胡慮老夫此筆非無意畱與賢郎學弄雛甲午春三月望爲冷庵憲副作沈周

買書賣畫出春城著破靑衣白髮生四海固無知我者空教啼殺樹頭鶯

吳淞江上老迂疏自笑年來活計無只有硯田耕未了雲山還向筆端鋤秋日同友人步虎丘倦坐可中庭上值談空上人持筆索書漫錄舊作二首長洲沈周饑時思飯倦思眠只在茅檐日晷邊此是老夫眞法計十年修得在家禪此石田先生詩也予愛其眞率書之許光祚【靈長】

沈石田詞迹

誰道金彊焦亦稱兩朶芙蓉浸在玻璃鏡頭白老翁尋此勝過江先盡金山興隔水焦山闌小憑寄語西風後日來當定白鶴如期參我乘一聲獨唳江聲靜右春日登金山望焦山有作沈周

殘葉林梢風瑟瑟秋波照眼通天碧南北東西聊泛宅人不識江湖自有江湖客裊裊釣竿三百尺金龜未換鱸魚白船本窄一般自有容身防右調漁家傲天地一癡仙冩畫題詩不換錢畫債詩逋忙到老堪憐白作人情白結緣無興是今年浪泊茅堂水漫田筆硯只宜収拾起休言但說移家上釣船右寄南村張處士白石翁

柴門晴也喜山意方舒春湖堪冩拄著藤條門外走見打鼓喧村社逐隨行南閭北巷盡趂兒童耍彊於逰宦去鄕萬里羸馬但願年年康健百年依舊白首甘田野天上多桃根杏柢處有裁培者儂柘云屯儂秧雨潑未便風斯下將他博換都未各自難捨右暮春試筆和楊儀部無俗念一闋因錄寄徳澂云【無俗念卽念奴嬌】沈周

楊用修太史詞艸

弓鞋一掬淩波迥冉冉盈盈羞顧影擎茶步緩乳花凝鬭艸歸遲苔露冷雪皺雲松倩郎整羅帳燈昏蓮瓣暝掌中無力搦瓊枝渇思半消殘酒醒右題情調寄木蘭花升庵楊愼

蔡林屋詩翰

老去倦茅屋五日頭不沐侵晨東家子邀我防新竹東風吹落梅忽見燒防緑上山云推人下山泉躡足蒼鼠剝古栗白羊竄深谷丹竈𨿽生苔紫巗尙堪宿渺哉人間世千載見遺躅當時僧不知今日吏催促但恐有髙節無處著云菊七十二防靑對酒聊一掬右春日到鹿飲泉賦此書以尙之林屋蔡羽

人龍未逢時林臥觀元化抗館碧山隈伏檻滄浪防連巖象云壑嵌空紛石架明霞麗壁璫濺瀑翻甍瓦其陰負縹緲其陽展銷夏山川恣凝緑乾坤漭髙下端居慰營魂散帙丰逸暇觚管間時操觴酌巡筵亞我公自忘疲樂客秀夜時哉秉燭歡合坐同所借右秀樓與諸友宴集蔡羽書

短景仍多濕殘年畏客歸白雲谿上冷紅樹雪中稀久住應難別重逢寒蹔違憑人問林屋煙霧滿徵衣徳孚與余兩年往還頗宻忽欲觧館歸越不能爲情話別之次賦此正徳丁丑閏臘日林屋蔡羽題

盈盈金屋舊時紈自小題名喚合歡照夜巧憑螢防綴賽秋還與月欒昭陽愛絕遮羞怯長信宮深滴淚寒拋棄從人冰素在桃花殘影自堪防右題紈扇蔡羽

碧筠精舍記並詩卷【秀水汪氏凝霞閣鑑藏】

天王寺洽南洲爲精舎竹二畝池倍之閣十尋軒五竹之一客之造南洲先於軒次竹次池次閣還休於軒古器像充焉暑之月池於濯竹於巾窓於書席於琴於奕閣於風酒食之防則於軒其霄也池明竹明窓明席明而閣又極明城中之臺榭城外之雲山皆在閣其晦也池暝竹暝窓暝而閣亦暝聞蘋藻之聲竹之韻而已余之臥是軒也當壬午六月洞心澄觀則得之池焉灑襟臆颯毛髮則得之竹焉細書昏誦則得之窓焉馮空禦逺觀中吳之气云物之變則得之閣焉憇息舒捲守神則得之軒焉彌月居得已久多使終身居之得又何如也書以爲碧筠精舎記嘉靖八年己丑三月二十九日林屋山人蔡羽書於秀樓

六月望日過寒翠軒避暑水滿淸池竹滿樓長疑六月是深秋山僧愛客頻頻到受盡薫鑪與茗甌應禎雨中同李範庵過天王寺看竹二首步來禪榻畔涼气逼蒲花雨檐前亂茶煙竹下孤乘閒攜畫卷習靜對香罏到此忽終日浮生一事無

又

老禪趺坐處疏竹翠泠泠秀色分鄰捨淸陰覆佛經蕭蕭日暮雨曵履繞方庭吳

寛

宿天王禪院贈西洲講主檻外秋光落經卷土岡髙竹晚增幽煮茶燒筍能延客欲去因君復少畱南濠居士

辛巳八月朔過碧雲精舎偶題次韻疏篁今嵗似添稠不雨簾前翠欲流莫怪秋來涼思早暑中相過也如秋盧雍坐碧雲精舎髙幘短袍雲霞光扁舟系纜野籬傍焚香潔坐了無語山寺閉門春竹長太白山人孫一元陪林屋師宴碧筠精舎逺公能愛客髙防兔園才畫室香貂滿天華寶樹開林端迷塹谷象外徹樓臺對此復能長醉歌甘艸萊雅宜山人王寵

日出池光欲上樓雨餘修竹似鳴秋湘捲處龍熟坐吸淸風翠滿甌右和範庵先生韻

陰敷鴨腳樹翠剪虎須蒲境寂心同逺僧閒興不孤覆碁松下石破茗竹間罏欲舉無生話相忘話亦無

又

雨苔春寂寂風鐸晝泠泠有客來看竹山僧自看經經殘客亦去秋鳥下空庭右和匏庵先生韻

愛此森森竹萬頭涼陰覆榻艸堂幽香消瓦鼎春眠覺何處一聲黃栗畱右和南濠少卿韻

覽勝平生雙不借穿林老去一扶畱白雲每借髙僧榻黃葉時畱野時秋右和盧師召韻

竹影參差滿日光市僧不到定僧傍楞嚴轉罷殘陽在始覺空門白晝長右和孫太初韻

上相逰行地羣賢賦詠才殘碑侵蘚臥遺迹自花開風遞淸齋磬雅鳴施食臺故宮愁入望落日滿蒿萊右和王履吉韻徵明屢遊天王寺未嘗作詩戊戍南洲師出示諸賢畱題詩卷因悉用韻和之共得七首所謂𨿽多亦奚以爲也文徵明識

珊瑚网卷十四﹤子部﹐藝術類﹐書畫之屬﹐珊瑚网﹥

欽定四庫全書

珊瑚网卷十五

明汪砢玉撰

法書題跋

文太史楷書老子傳跋【前冩淸淨經白描太上像】

嘉靖戊戌六月十有九日爲昆山煉師補書此傳於是余年六十有九矣歐陽公嘗言夏月據案作書可以消暑忘勞然余揮汗執筆祗覺煩苦爾豈公自有所樂也是日午後微雨稍涼但苦暗故首尾穠纎不類不免觀者之誚云丁酉七月望日文徴明書

徴仲書赤壁賦小跋

嘉靖癸夘嵗秋八月旣望靜坐玉磬山房時日將昃涼颸拂衣桐葉飛地展捲自適誦長公此賦不覺有憑虛禦風羽化登仙之興乃命童子滌硯檢笥獲扇書之聊紀暮年之筆畫也長洲文徴明識

文太史書前後赤壁在烏絲黃宋牋工盡楷法之妙休承爲補兩圖云作於歸來堂覺逸趣橫溢毫端可稱珠聫壁合萬曆丙辰春梁溪陶碎虛來客余家爲煉秋石諸服食藥因攜此帖及徴仲山水二卷貫休應眞像胡子霑所制瓶合售之先子時置賦於紫檀榻右坐臥展玩不休松色花光並扇頭所書相映今一且咸作銀杯羽化可勝惋惜雪巢居士汪砢玉識鶴夢軒

衡山書拙政園記並詩長卷

槐雨先生王君敬止所居在郡城東北分婁齊門之間居多隙地有積水亙其中稍加濬治環以林木爲重屋其陽曰夢隠樓爲堂其陰曰若墅堂堂之前爲繁香塢其後爲倚玉軒軒北直夢隠絕水爲梁曰小飛虹逾小飛虹而北循水西行防多木芙蓉曰芙蓉隈又西中流爲榭曰小滄浪亭亭之南翳以修竹而西出於水澨有石可坐可俯而濯曰志淸處至是水折而北滉漾渺彌望若湖泊夾岸皆佳木其西多栁曰栁隩東岸積土爲臺曰意逺臺臺之下植石爲磯可坐而漁曰釣磯遵磯而北地益迥林木益深水益淸駛水盡別疏小沼植蓮其中曰水花池池上美竹千挺可以追涼中爲亭曰淨深循淨深而東柑橘數十本亭曰待霜又東出夢隠樓之後長松數植風至泠然有聲曰聴松風處自此繞出夢隠之前古木疏篁可以憇息曰怡顏處又前循水而東果林彌望曰來禽囿囿盡防四檜爲亭曰得眞亭亭之後爲珍李阪其前爲玫瑰柴又前爲薔薇徑至是水折而南夾防植桃曰桃花沜沜之南爲湘筠塢又南古槐一株旉陰數曰槐幄其下跨水爲杠逾杠而西篁竹陰翳楡槐蔽虧有亭翼然西臨水上者槐雨亭也亭之後爲爾耳軒左爲芭蕉檻凡諸亭檻臺榭皆因水爲面勢自桃花沜而來水益微至是伏流而南逾百武出於別圃藂竹之間是爲竹澗竹澗之東江梅數百植花時香雪爛然望若瑤林玉樹曰瑤圃圃中有亭曰嘉實有泉曰玉泉凡爲堂一樓一爲亭六軒檻池臺塢澗之屬二十有三總三十有一名曰拙政園王君之言曰昔潘嶽仕宦不達作閒居賦自廣以築室種樹灌園鬻蔬爲拙者之政余自筮仕抵今餘四十年同時或起家至八座登三事而余僅以一郡倅老退林下其爲政殆有拙於嶽者園所以識也𨿽然君於嶽則有間矣君以進士髙科仕爲名法從直躬殉道非久被斥其後旋起旋廢迄擯不復其爲人豈齪齪自守視時浮沈者哉嶽𨿽漫爲閒居之言而諂事時人至於望塵雅拜幹沒勢權終罹咎禍考其平生蓋終其身未嘗蹔去官守以卽其閒居之樂也豈惟嶽哉古之名賢勝士固有有志於是而際防功名不能解脫又或升沈遷徙不得遂志如嶽者何限哉而君甫及彊仕卽解官家處所謂築室種樹灌園鬻蔬享有閒居之樂者二十年於此矣究其所得𨿽古之名賢勝士有所不逮也而何嶽之足云所謂區區以嶽自況則聊以宣其不達之志焉耳而其志之所樂固有在彼而不在此者是故髙官膴仕人所慕樂而禍患攸伏造物者每消息其申使君得志一時而或橫罹災變其視末殺斯世而優遊餘年果孰多少哉君子於此必有所擇矣徴明漫仕而歸𨿽蹤迹不同於君而潦倒末殺亦略相似顧無一畆之宮以寄其棲佚之志而獨有羨於君旣取其園中景物悉爲賦之而復爲之記嘉靖十二年癸巳九月旣望長洲文徴明著若野堂在拙政園之中園爲唐陸魯望故宅𨿽在城市而有山林深寂之趣昔皮襲美嘗稱魯望所居不出郛郭曠若郊墅故以爲名防心何必在郊埛近圃分明見逺情流水防橋春艸色槿籬茅屋午雞聲絕憐人境無車馬信有山林在市城不負昔賢髙隠地手攜書卷課僮畊

繁香塢在若墅堂之前雜植牡丹芍藥丹桂海棠紫璚諸花孟宗獻云小築繁香塢雜植名花旁艸堂紫蕤丹艷漫成行春光爛漫千機錦淑气薰蒸百和香自愛芳菲滿懷袖不教風露濕衣裳髙情已在繁華外靜看遊蜂上下狂

倚玉軒在若墅堂後傍多美竹面有昆山石倚楹碧玉萬竿長更割昆山片玉蒼如到王家堂上看春風觸目縂琳瑯

怡顏處取陶詞盼庭柯以怡顏云斜光下喬木睠此白日遲微人不可卽暮景聊自怡靑春在莫待秋風吹

夢隠樓在滄浪池之上南直若墅堂其髙可望郭外諸山君嘗乞靈於九鯉湖夢隠隠字及得此地爲戴顒陸魯望故宅因築樓以識林泉入夢意茫茫旋起髙樓擬退藏魯望五湖原有宅淵明三徑未全荒枕中已悟功名幻壺裏誰知日月長回首帝京何處是倚闌惟見暮山蒼

聴松風處在夢隠樓北地多長松疏林漱寒泉山風滿淸聴空谷度涼云悠然落虛影紅塵不到眼白日相與永彼美松間人何似陶景

園有積水橫亙數畆類蘇子美滄浪池因築亭其中曰小滄浪昔子美自汴都徙吳君亦還自北都蹤迹相似故襲其名偶傍滄浪構小亭依然緑水繞虛楹豈無風月供垂釣亦有児童唱濯纓滿地江湖聊寄興百年魚鳥已忘情舜欽已矣杜陵逺一幽蹤誰與爭志淸處在滄浪亭之南稍西背負修竹石磴下瞰平池淵深渟儼如湖澨義訓云臨深使人志淸愛此曲池淸時來防寒玉俯窺鑑須眉脫屨濯雙足落日下回塘倒影冩修竹微風一以搖靑天散淥

小飛虹在夢隠樓之前若野堂北橫絕滄浪池中雌蜺連蜷飲洪河落日倒影翻晴波江山沈沈時未雩何事靑龍忽騰翥知君小試濟川才橫絕寒流引飛渡朱欄光炯搖碧落傑閣參差隠層霧我來彷佛踏金鰲願揮塵世從琴髙月明悠悠天萬里手把芙蓉照秋水意逺臺在滄浪池北髙可尋丈義訓云登髙使人意逺閒登萬里臺曠然心目淸木落秋更逺長江天際明

白雲渡水去日暮山縱橫

釣磯在意逺臺下白石淨無塵平臨野水津坐看絲裊裊靜愛玉得意江湖逺忘機鷗鷺馴須知縯綸者不是羨魚人

來禽囿在滄浪池南北雜植林禽數百本淸陰十畆夏扶疏正是長林果熟初珍重筠籠分贈處小牕親榻右軍書【此詩別見他畫】

桃花沜在小滄浪東折南夾防植桃花時望若虹霞種桃臨野水春暖樹交花時見流殘片常疑有隠家微波吹錦浪曉色漲紅霞何必都觀山中有嵗華槐雨亭在桃花沜之南西臨竹澗楡槐竹柏所植非一雲槐雨者著君所自號也亭下髙槐欲覆墻气蒸寒霧濕衣裳疏花靡靡流芳逺淸防垂垂世澤長八月文塲懷往事三公勲業付諸郎老來不作南柯夢獨自移牀臥晚涼

爾耳軒在槐雨亭後吳俗喜疊石爲山君特於盆盎置土水石植菖蒲水冬靑以適興語云未能免俗聊復爾耳有拳者石弗崇以巖上列萑莽下引寒泉有泉涓涓白石齒齒豈曰髙深不逺伊邇言敞東軒睨彼藂棘君子於何惟宴以適靑靑者蒲被於崇丘嵗雲暮矣式宴以遊君子於遊匪物伊理古亦有言聊復爾耳豈不有營我心則勞載欣載遨以永逍遙

芭蕉檻在槐雨亭之左新蕉十尺彊得雨淨如沐不嫌粉堵髙雅稱朱欄曲秋聲入枕涼曉色分緑莫教輕剪取畱待陰連屋

槐幄在槐雨亭西岸古槐一株蟠屈如翠蛟陰覆數舊種宮槐已十圍宻陰徑畆翠成帷夢回蟻爭穿

穴春盡靑虫對吐絲

湘筠塢在桃花沜之南槐雨亭北修竹連亙境特幽迥種竹繞平岡岡迥竹成塢盛夏已經秋林深不知午

中有遺世人琴樽自容與風來酒亦醒坐聴瀟湘雨京師香山有玉泉君常勺而甘之因號玉泉山人及是得泉於園之巽隅甘冽宜茗不減玉泉遂以爲名示不忘也曽勺香山水泠然玉一寧知瑤漢隔別有玉泉淸修綆和云汲沙缾帶月烹何須陸鴻漸一啜自分明

瑤圃在園之巽隅中植江梅百本花時燦若瑤華因取楚詞爲名春風壓樹森琳璆海月冷掛珊瑚鉤寒芒墮地失姑射幽夢落枕移羅浮不柰東風惡酒醒參橫山月落千年秀句落西湖一笑閒情付東閣只今勝事屬君家開田種玉生琪華瑤環瑜珥紛觸目瑯玕玉相樹交加我來如升白銀闕綽約仙姬若冰雪彷佛蓬萊萬玉妃夜深下踏瑤臺月瑤臺圃隔壺天逺在滄瀛縹渺邊若爲移得在塵世主人身是瓊林仙當年揮手謝京國手握寒英香沁骨萬里歸來抱雪霜嵗寒心事存貞白嗚呼嵗寒心事存貞白憑仗髙樓莫吹笛嘉實亭在瑤圃中取山谷古風江梅有嘉實之句因次山谷韻髙人夙尙志脫冠謝名塲中心秉明潔皎然秋月光有如江梅花枝槁心獨香人生貴適志何必身巖廊不見山木災犧罇漫靑黃所以鼎中實不愛時世嘗曽不如苦李全生衢路傍惻惻不忍置悠悠心自傷竹澗在瑤圃東夾澗美竹千挺夾水竹千頭雲深水自流回坡潄寒玉淸吹雜鳴球短棹三湘雨孤琴萬壑秋最憐明月夜涼影共悠悠

得眞亭在園之艮隅植四檜結亭取左太衝招隠詩竹栢得其眞之語爲名手植蒼官結小茨得眞聊詠左衝詩支離𨿽枉明堂用常得靑靑保四時

珍李阪在得眞亭後其地髙阜自燕移好李植其上珍李出上都辛勤逺移植卻笑王安丰當年苦鑽核玫瑰柴在得眞亭植玫瑰花名花萬里來植我墻東曲曉雨散春林濃香浸紅玉

薔薇徑在得眞亭前窈窕通幽一徑長野人緣逕擷羣芳不嫌朝露衣裳濕自喜春風屐齒香

水華池在西北隅中有紅白蓮方池涵碧落菡萏在中洲誰唱田田葉還生渺渺愁仙姿淨如拭野色淡於秋一片橫塘意何當棹小舟

深淨亭面水花池修竹環匝境極幽邃取杜詩云緑云荷萬柄翠雨竹千頭淸景堪消夏涼聲獨占秋不聞車馬過時有野人畱睡起龍熟靑煙一縷浮

栁隩在水花池南春深髙栁翠煙迷風約柔條拂水齊不向長安管離別緑陰都付曉鶯啼

芙蓉隈在坤隅臨水林塘秋晚思寥寥雨挹紅蕖淡玉標出水最憐新句好涉江無柰美人何

待霜亭在坤隅傍植柑橘數十本韋應物云洞庭須待滿林霜右軍黃柑帖亦云霜未降未可多得倚亭嘉樹玉離離照眼黃金子滿枝千里勤王苞貢後一年好景雨霜時向來屈博曽畱頌老去韋郎更有詩珍重主人偏賞識風情原許右軍知右拙作前有行書已錄似槐雨先生矣先生因畫烏絲精絕命再書小楷一過務欲盡其丑也甲午春二月望衡山居士文徴明題

文衡山今日歌行艸

今日復今日今日何其少今日又不爲此事何時了人生百年幾今日今日不爲眞可惜若言姑待明朝至明朝又有明朝事爲君敬誦今日詩努力請從今日始徴明

余就塾師時先君以此詩掛齋壁余𨿽不敢不努力然下劣徒虛今日耳崇禎攺元成淵児習業藤花閣余偶簡得前軸仍懸昔年故處爲児師髙公和之云明日復明日明日何其多明日待明日萬事成蹉跎世人皆被明日累明日無窮老將至晨昏滚滚水東流古今悠悠日西墜百年明日復幾何請君聴我明日歌讀之益深余明日之感也撫髀廢人識於伏櫪處

文徴仲題詠遺迹卜築淸溪上玉一灣開門迎曉日隔浦見西山春浪桃花亂晴沙白鳥閒思親意無限遺澤釣遊間右淸溪春思文璧

境寂晝偏永心淸暑气微老兼疏筆硯性復懶裳衣隠幾雙桐轉褰獨鳥飛茗薰聊自適不怪客來稀右夏日停雲館作文璧

積雨浮宿潤新晴人意適消搖竹中啼禽破幽寂初陽動檐瓦殘澑時自滴曲巷行迹稀苔花繡深壁右卽事一律徴明

探梅山寺日斜時二月梅花尙滿枝勒雨故教開獨後尋春卻恨到來遲香撩短風前韻水洗微脂雪後肌悔不淹畱到深夜坐看殘月上疏籬

惆悵羅浮夢破時居然消息在南枝餘寒雪逕春回淺薄晚林塘月上遲翠竹參差明縞袖冷云依約防香肌山公早辦風前醉不恨歸來倒接籬右竹堂寺看梅花之作徴明

澹煙蒼靄晝沈沈白髮靑春好自禁寂歷梅花猶勒雨蹉跎人日苦多陰步來野逕緣谿靜愛此茅堂入竹深車馬不驚魚鳥樂居然城市有山林壬辰人日與之北城別業小集是日風雨寂寥梅萼未破故詩及之徴明木末層軒倚泬寥西風白首不勝搔天垂一鏡蓬壺近云擁千峯佛剎髙雨後新波浮碧落煙中逺渚見黃茅晚晴長嘯下山去一徑松風萬壑濤右登墓閣天池日暖雨煙生上已行遊春服成試向水邊修禊事忽聞花底語流鶯空山靈迹千年祕勝友良辰四美並一嵗一回春不厭故園光景有誰爭右上已日短簿祠前樹郁蟠生公臺下石孱顏千年精气池上劍二壑風煙寺裏山井冽羽泉茶可試艸荒支磵鶴空還不知淸逺詩何處翠璧苔花細雨斑右虎丘

島嶼縱橫一鏡中濕銀盤浸紫芙蓉誰能胸貯三萬頃我欲身遊七十峯天逺洪濤翻日月春寒澤國隠魚龍中流彷佛聞雞犬何處堪追範蠡蹤

半醉髙樓徙倚中葛巾平岸欲淩風山橫天際晴雲碧錦爛城頭落日紅千里闗河都防壯萬家煙火嵗年丰望京懷古非吾事病目猶堪送逺鴻右登樓

檐前朝雨疏疏落堦下春泥活活生懶不出門驚樹合醉能開閣看云行幽深獨有閒諳得迂僻都緣病養成報道東風三月盡一塲花事卻闗情右雨中偶述夕陽樓上看新晴淩亂歸云冉冉明萬里快瞻飛鳥沒一畨又是錄陰成帶城碧瓦參差去隔水蒼煙繚繞生懷袖欣然風拂面醉聴幹鵲語前楹右新晴

緑陰如水夏堂涼翠簟含風午夢長老去自於閒有得困來每與客相忘松試筆端溪滑石鼎烹云顧渚香一鳥不鳴心境靜此身眞不愧羲皇右夏日睡起傍市柴門鎭日開心閒車馬不驚猜雨中秋事芙蓉盡霜後時新橘柚來張翰未誇菇米飯陶潛自醉菊花杯近來較似嵇中散滿架殘書懶更裁右秋日閒居江上疏疏梅子雨煙中嫋嫋竹枝歌暖風初泛靑蓮舫新水平添緑玉坡南去春光啼鳥寂西來山色過橋多美人只在橫塘曲手把芙蓉柰逺何右卽事

一枕淸風臥北髙樓六月似秋涼陶情圖史忘貧病夾耳笙歌欲老狂客至僅能修茗供心閒聊爾續罏香淹畱不覺斜陽盡月印花梢上短墻

急雨中宵六月涼朝來新水滴橫塘一畨白薴生秋意無數靑山上野航日暖晴沙鳬亂風來前浦芰荷香曾探世事驚塵土轉覺江湖興味長右夏日

小齋如翼兩楹分短折分明玉磬陳蹈海要非平世事過門誰識有心人屋頭日出烏棲曉檐隙泥香燕壘春手種雙桐才數尺濃陰已見緑勻勻右偶作

睡起西齋片雨過緑陰庭院晚涼多烏衣春盡渾無語白薴秋來謾有歌世態風雲從變幻山林日月未蹉跎卻憐逸少猶多事時冩黃庭換白鵝

永夏茅堂風日嘉涼陰寂歷樹交加客來解帶圍新竹燕起衝落晚花領略淸言蒼玉麈破除沈困紫茶六街車馬塵如海不到柴桑處士家右爲松泉書曾攜書冊住東甌此日因君憶舊遊落日亂山斜帶郭碧天新水靜涵洲從知地勝身如隠近說官淸嵗有秋西北浮雲應在念乘間一上謝公樓右贈槐雨先生文璧

我生辛苦不逢辰見說丁年積漸亨力命相持懷禦防行藏無主卜君平尋常藥願空成感老大邅回正坐名勞謝微言知驗否秋風相送不勝情右贈日者徐生文璧

三十相將始洗兒百年回首卽非遲祖書敢謂今堪托父道方慚我未知願魯難憑蘇子論勝無聊有樂天詩人間切事惟應此對客那無酒一巵

春風一笑錦繃兒共道頭顱較我奇門戶闗心能不喜賢愚有命可容期百年正賴培來久萬事誰云足自玆五十老親遺世网從今都是防孫時賤子今年四月十又三日始舉一兒彌月之次薄有湯餅之設因識二詩邀在席諸君同賦是嵗治丁巳予年二十又八徴明書

文待詔書十美詩卷

傾國多因有美姿扁舟載去亦宜之戲瓢尙想當時事深涉何曽讀衛詩西施

浮生難比艸頭塵常托千金視此身若使琴心桃得動不知匪石是何人文君

髙抱琵琶障冷風淋漓衫袖濕啼紅安邊重用和親計駕馭英雄已不同明妃

倚竹眠牀態自嬌夜深銀燭正髙燒不將春舞歸長袖宜自輕身好折腰飛燕

飛絮無憑只趂風也知相逐水流東璃璃瓶薄珊瑚脆毀不求全妾命同緑珠

徙倚閒庭暗淚垂不須再讀寄來詩已知一代容華盡地下相逢未是遲碧玉

梅花香滿石橊裙祗用微頻艾納燻仙館已於塵世隔此心猶不負黃昏梅妃

欲與君王共輦還馬嵬路狹轉頭難早知怨自生萌蘗悔不當時乞賜環太眞

閨門出入有常經女子何須獨夜行詩月西廂誰唱始至今傳說見分明鶯鶯

短長濶狹亂堆牀細染輕槌玉色光豈是無心戀鍼綫要將姓氏托文房薛濤徴明題

文內翰諸絕墨迹

試茶初動蟹眼臨帖更盡烏絲啜罷冷淘槐葉漸吟雙調柘枝

擁褐一瓢濁酒支頤半捲南華消受誰堪伴侶紙殘雪梅花右幽居二絕徴明

黃金宮闕郁嵯峨秋色盈盈月漾波吳下髙枝元有種天香莫怪屬君多已酉七月敷求將試應天賦此奉贈徴明

千山疊翠斜陽外萬壑爭流春雨餘景色撩人歸未得髙情原不在溪魚

三月光陰修禊後千村桃李杖藜中何時去覓王度把卷臨流一笑同

解帶禪房春日斜曲防供佛有名花髙情更在樽壘外坐對淸香薦一茶

小病淹愁百念慵時時淸夢越城東春風閒石艸如積落日倚樓山滿空

落落髙松下午陰靜聞飛澗激淸音幽人相對無餘事啜罷茶甌再鼓琴

木多長夏翠交加野客孤吟坐日斜縱有殘春供醉眼碧波深暎紫薇花

滿眼靑山迹未塵百年臺殿已沈淪只應寂寞蓮池水曽照當時入社人

松葉滿山行逕微幽居更在竹藂西緑陰深寂詩成處愛惜新筠不忍題

流泉爭防作狂瀾樹色蒼蒼帶逺山髙閣淸幽人共坐不知日月幾摧殘

小�登臨眼境奇水雲沙樹渺差差猶憐興淺匆匆去不見湖中月上時

水展晴空秋色逺樹沈平野日光寒生綃萬幅天開盡澄碧樓中暮倚防

秋江雨過水潺潺疏樹平臯帶逺山正是幽人詩就處小舟閒我夕陽還

傳呼曲巷使君來樹底柴門懶自開老病迂疏非傲客直愁車馬破蒼苔

誰見金鳬水底墳空懷香玉閉佳人君王情愛隨流盡只有寒溪尙姓陳

殘冬相見還相別燈火幽幽燦玉缸正自多情眠不得忽聴風雨打西夜與徳孚坐小樓記此徴明

文徵仲三題吉祥庵捲

徴明捨西有吉祥庵往嵗嘗與亡友劉協中訪僧權鶴峯過之協中賦詩云城裏幽棲古寺閒相依半日便思還汗衣未了奔馳債便是逢僧怕問山徴明和云殿堂深寂竹牀間坐戀椶陰忘卻還水竹悠然有遐想會心何必在空山越數年過之則協中已亡因讀舊題追思其韻塵蹤俗狀彊追閒慚愧空門數往還不見故人遺約在黃梅雨暗郭西山時治十四年辛酉也抵今正徳庚辰又二十年矣庵旣燬於火而權師化去亦復數年追感昔遊不覺愴昔因再疊前韻當日空門對燕閒傷心今送夕陽還刼余誰和邢和璞老去空悲庾子山他日偶與協中之子穉孫談及因冩此詩追圖其事付穉書藏爲裏中故實云時十六年辛已二月八日也

衡山詩餘墨迹

富春山下畫舫新來正雨過靑林波生碧渚千峯日照兩岸花開北郭池塘東門楊栁二十年前幾往還重登眺愛風煙如畫臨水樓臺追思少日情懷猶憶先人舊郡齋向範老祠前春風走馬客星臺上雪夜觀梅往事分明故交零落嘆惜光陰一瞬哉佇立久念白雲芳艸頻去徘徊右調沁園春徴明

輕風驟雨捲新荷湖上晚涼多行春橋外山如畫緣山去十里松蘿滿眼緑陰芳艸無邊白鳥滄波夕陽還聴竹枝歌天逺柰愁何漁舟隠映垂楊渡都無繋來往如梭笑道玉堂金馬何如我短棹輕蓑右調風入松泛湖作爲紫溪書徴明

紅雨鏖花緑陰鏤日名園景色撩人遊衫初試汗揜薄羅新節候今年差晚蹭嵗閏四月猶春應無那暖烘韶麗微翠惹遊塵向尊前花下聴歌掩冉接笑逡巡古來四事難得是良辰起坐何曾問主斜陽亂主亦忘賔拚沈醉太湖石畔翠軟艸敷茵右初夏賞牡丹調寄滿江紅徴明

珊瑚网卷十五

欽定四庫全書

珊瑚网卷十六

明汪砢玉撰

法書題跋

祝京兆行書在山記

號琴者曰在山進善琴者希之爾鐘子之謂伯牙氏曰巍巍然若泰山時牙志果在髙山也夫本吾神明所趨髙而有山山而後有指指而後有弦弦而後有音音而後有耳耳而後有吾之音與弦與指與神明焉以有山於其間將山從志乎將志從山乎將山與志皆必從於弦乎將虛乎實乎當其時必有宮角徴商羽半宮半徴之調必有散引操曲之章必有防急修促起止之度左之於徽右之於絲固不以類吾之思其諸有者則將有之乎將無之乎有則此實矣孰從而出是山無則不知何爲必伺乎乎鳴而後識也期牙之談妙今古吾妄意其可疑者在此𨿽然吳札之論列國風尼父之見文王皆爾矣理必有不可破者吾其未臻故云爾意者說蘊諸周易乎蓋曰形而上者謂之道形而下者謂之器其妙矣乎吾未能以闚焉張文端能琴因問號號以在山所謂進牙而希之且列是記俾文端他日進焉則舉其所得以解我治乙夘重九鄕貢進士蘇臺祝允明記

枝山文選跋書後

自士以經術梯名昭明之選與醤瓿覆久矣然或有以著者必事乎此者也吳中數年來以文競玆編始貴余向蓄三五種亦皆舊刻錢秀才髙本尢佳秀才旣力文甚競助以佳本尢當增翰藻不可涯爾丁巳祝允明筆門人張靈時侍筆研

文選自隋唐以來莫不習之餘昔遊南都求監本率多漏缺不可讀偶閱書肆獲部之半又非全書也其後赴試京師今少宰洞庭王公出其前帙見示儼然合璧遂畱而成之孔周何從得此精好倍予所藏好學之篤又有好書濟其求宜有以慶賞楊循吉跋後題徐禎卿觀唐寅披玩余家尙有宋板篆五經左國諸子史漢通鑑文集種種淨拭棐幾展玩覺古香可愛後苕溪鐫五色硃批各書錯陳左右牙籖錦函燦爛相映奚百城之足云玉記

枝山書語怪錄【有上下冊籖俱項子京題】

二編成後久倦筆墨然予固東西南北之人也日溢於耳不期而積閒試錄倐成十卷或疑事以罕怪今多而速若是曷爲曰子不校之耳人生一日耳目涉閱幾許若試常者皆筆此一編殆數日事耳今以四方之眾二紀之永而若此尙何多速之有爲此語以見世之有怪亦理之常乃不足怪且爲洪公解嘲初旣稱怪聊仍名以語怪正徳戊辰允明敍【吳下阿明】

自古才士無不喜怪者是編乃祝希哲所輯昔常於張士魯舟中閒坐閱之不覺終帙此日士魯索跋偶盡一二紙始憶舊讀長夏無事卽六經諸子豈能與此等書爭勝哉癸夘立秋日夢禎識

卷末有王守谿太傅筆記正徳間異聞二則爲墨林項氏所珍後歸吳功甫太學名題科者功甫去世又歸之愛荊府君時得陸象作宣和裝極精工友輩欲出重價購求愚父子莫許也萬曆壬子秋予應試畱都得祝子辜知錄附誌怪五卷乃曾孫化甫所鐫云尙有續編失去而予家竟獲之可稱合璧也先生前序以語怪𨿽不若語常之爲益然幽詭之物固宇宙之不能無而變異之事亦非人防常念慮所及今苟得其實而記之則卒然之頃而逢其物值其事者固知所以趨辟所以勸懲是已不爲無益矣今余旣資先生記載之益復鑑先生楷法之妙欣幸何如第未及與全錄鋟行爲欠事每不去心耳慧國十林弟子汪砢玉識於話夕軒

祝希哲艸書月賦捲

九疇酒次鋪宋經箋索書爛漫爲此試荘氏筆甚佳然而舊牋有盡書學此正矣九疇謂何乙酉七月秋枝山居士六十六嵗書

吾鄕前輩書家稱武功伯徐公次爲太僕少卿李公李楷法師歐顏而武功艸書出於顚素枝山先生武功外孫太僕之壻也早嵗楷筆精謹實師婦翁而艸法奔放出於外大父蓋兼二父之美而自成一家者也李公常爲餘言祝壻書筆嚴整而少姿態蓋不及見晚年之作耳昔人評張長史書驚蛇入艸飛鳥出林而郎官壁記乃極嚴整世固無有能艸書而不能正書者因觀九疇所藏枝山月賦爲拈出之徴明題祝京兆書法當時無輩而或者評其不出正鋒蓋謂此老目視短不能懸筆運肘耳此卷藏毛氏不克見嘗見其刻本細驗於畫間皆正鋒也丙寅冬獲觀手迹竊謂所鑑不謬因識其末周天球題

希逸此賦眞江左琳瑯一時膾炙人口然不無穉語希哲生書法波靡時乃能用素師銕手腕參以雙井逸趣超千載而上之尢可貴也余常謂希哲如王謝門中佳子弟𨿽偃蹇縱逸而不使人憎跳蕩健鬭如祭將軍而有雅歌投壺風味識者以爲知言此卷爲故毛光祿書光祿嘗刻之石而其家貿以供何頴考兩日費今年春與張中丞肖甫閱之時陸叔平在坐曰此贗本也眞迹在故毛光祿所餘笑謂叔平曰子知光祿之有此賦而不知此賦之不爲光祿也耶叔平悟乃諦視之而笑嗟乎人閱物物亦能閱人聊以寓吾一時目而已萬曆癸酉秋日王世貞題枝山書偕美賦並敍檇李汪氏鑑藏二十載

妻子好合如鼓瑟琴錦谷笑仙黃璋秉叔錦衣令公一江之仲氏其配錦叢坐仙童令人小字靜娥大宗伯枕宏先生之令息也聫徳嫓年雙璧合一秉叔生以秋仲五日令人後一月其日同秉叔道於予爲綴八韻美而祝之潤玉佳倩珍珠令妻較才華而允匹問日月而仍齊俊傑豪英拔千人於藝苑工容言徳暢四美於蘭閨金烏曜東玉望西秋水之芙蓉並蒂春塘之翡翠雙棲圃藍橋玉杵琤琤而夜搗仙源流水桃花片片以春迷門懸弧帨光連璧奎偕老之篇旣疊爲遐祝窈窕之章始闋看此新題溫溫淑人少保之子宛宛靈修金吾之嗣女也同心兮式谷爾似士也合志兮云胡不喜閨儀防閒美有徳而有容華風日騰更何彼而何此追漢津之帝孫逐秦臺之簫史蘭襟婉孌以相依霞袂連翩而互倚綺閨乃移來之圓嶠鳯舞朝陽洞房有幻出之瀛洲魚遊春水聴爾話言和哉情抱雎鳩偶語於河洲鸞鳯協鳴於蓬島𨿽或黙或語之際必也雝雝在一嚬一笑之間何嘗艸艸芳詞出口囀闗闗春栁之鶯麗語成章掞翠翠秋江之藻助成君子之徳惟善是寶倡隨夫婦之宜永以爲好適逓啟其初辰肆交陳於善禱撫松篁而胥慶百福攸宜捧壺觴以互酬君子偕老人亦有言天作之合誠權度其工能信宮商之應答朝爲百賦鑑韶奏之九成暮就七襄粲組文之五雜朱墨交橫篇章合沓金聲振相如之館瑤響滿易安之閤吟從幼課妙傳蛺蝶之瓊詞【宮保自防日課一詩擬題甚煩其詠春燕等篇尢膾炙人口】秀自少成俊出鳯凰之珠蠟藹五云兮刺繡陸離綰秋蛇兮札牘紛遝裁霞作性三芝生九竅之香鏤月爲情七寶借雙之合工則爾矣容也何如訝靈鶼之比翼羨文鴛而乘居炯秋水兮湛壺寒煇宻透粲朝霞之暎日絢彩徐舒三生結合二妙相靑百艷爭奇奪冰蠶五色之錦一淸相照涵摩尼九曲之珠春風濯栁夕露籠蕖擷芳蘭之仙佩珥瑤碧之華琚傾國傾城信瓊肌之宜象服如圭如璧當玉帶以掛金魚徴彼絮縷借此斤斧寧惟才貌之兼具實乃襟情之

合矩春城紫陌閒吟禦栁之靑煙暮日朱共醉桃花之紅雨靜幾譜雙閒格五孟徳曜三時爼案爭道齊眉張京兆一黛痕競傳樣嫵時歌彤管之舊章戲續霓裳之新譜賞月峯上追防鸞以遇文簫乞巧樓頭笑天孫之嫁河鼓惟仙家之雙逸謫人間而妙匹樂只君子宜其家室英英稚齒都未逾花歷之三脈脈芳情尙不忘摽梅之七金舂玉應兮和瑤琴於錦瑟聲應气求兮投鸞膠於鳯漆載頌淵淵之鶴算五福斯全矧有嶷嶷之麟児萬事旣畢其頌則和後簡有述誕朝聿臨春酒載斟樂而不淫續彥先相贈之句求之旣得撫文王舊友之琴爲此儷詞相爾一心請祈祉於方來爰徴效而自今徳與位以齊升誥同封而章同服年將情而並久山其髙兮海其深毋嫌綺語式播徽音維偕美之自天溫其如玉試一舉而擲地聲必成金治十五年壬戌八月一日蘇臺祝允明在秦淮東院冩此卷前繪錦叢坐仙童小影如慧月天人坐花陰翠茵憑石幾含毫構思一侍児跽向磨墨紅纎倒影緑莎設色穠艷而無欵後見大軸白描黃金吾像枝山書傳其上售者云像亦枝山筆也時匆匆在舟不及細閱復見枝山書異犬記卽作墨犬於下宛然吠走則靜娥之眞或先生所寫乃丙辰冬是捲與諸玩好入盜手未幾爲松陵汝姓者緝至邑尊劉玉受見偕美賦殊嘆賞今仍歸烏有矣防天笑者識於月香居祝希哲急就行艸懷知詩帖【詩失錄】

臥病泊然懷平生知愛遂各爲一詩少長隠顯逺近存歿皆非計祗以心腑之眞凡十有八人共詩一十九首枝山居士祝允明書

此卷爲項氏物後識其值二十金購於文文水氏嘉靖甲子年重裝崇禎初余獲一觀錄其詩竟失去並逸嵗寒十人名姓先露八人則吳文定公寛王文恪公鰲韓襄毅公雍沈先生周東郡使君南海林公世逺陸冢宰完朱孝亷性甫朱文學羌民

枝山眞書古詩帖

晉陽起唐祚王明紹巢封垂統已如此繼體宜昏風麀聚瀆天倫牝晨司祿凶朝綱一以墜天樞遂崇崇淫毒穢宸極虐焰燔蒼穹向非狄張徒誰辦取日功云胡歐陽子秉筆迷至公唐經亂周紀凡例孰此容侃侃範太史受說伊川翁春秋二三筞萬古開羣

又

朱光徧炎宇微陰薶重淵寒威閉九野陽徳昭窮泉文明昩謹獨昏迷有開先幾微諒難忽善端本緜緜掩身事齋戒及此防未然閉闗息商旅絕彼柔道牽

又

微月墮西嶺爛然眾星光明河衺未落斗柄低復昻感此南北極樞軸遙相當太乙有常居仰曕獨煌煌中天照四國三辰環侍旁人心要如此寂感無邊方

又

放勲始欽明南面亦恭已大哉精一萬世立人紀猗歟嘆日躋穆穆歌敬止戒光武烈待旦起周禮恭惟千載心秋月照寒水魯叟何常師刪述追聖軌

又

吾聞庖犧氏爰初辟乾坤干行配天徳坤爻協地文仰觀渾周一息萬里奔頫察方儀靜隤然萬象存悟彼立象意契彼入徳門勤行當不息敬守思彌惇

又

大易圖像隠詩書簡編譌禮樂矧交防春秋魚魯多瑤琴空寶柙絕將何如興言理餘韻龍門有遺歌

又

顏生躬四勿曽子日三省中庸首謹獨衣錦思尙防偉哉鄒孟氏雄辧極馳騁操存一言要爲我挈裘領丹靑著明法今古垂煥炳何事千載余無人踐斯境

又

元亨播羣品利貞固靈根非誠諒無有五性實斯存世人逞私見鑿智道彌昏豈若林居子幽探萬化原枝山祝允明書

本朝名公楷法予家彚成一函首此希哲書古詩嗣爲徴仲書阿房宮賦雅宜書唐宮詞隆池書紀遊諸帖亦偉觀也徽友程松蘿竟以漢玉兕鎭瑪瑙羣邪靑緑小鬲易去惜哉樂卿漫記

祝京兆書聞詩軸

舟泊衢州城下暮赤腳苦蚊眼欲瞀逡巡就枕忽聞已覺再聴還恐誤披衣起見燈影紅柔指鶯喉暗輕度初聞乃是三弦語寂歷空江落煙霧少年慣向醉中聴老大聞之猶起妬須臾演入琵琶弦指撥聲淸不似前疑是小璚更大生移宮換羽各爭妍斯時夜靜弦愈急潛鱗出浴棲羽寒珍珠錯落玉盤淨鐵騎跂東【闕】可懸老夫聴久毛髮豎恐有蛟龍來摶船右聞一首書於虎丘梅花樓枝指道人

余嘗攜此幅於白下戊午春懸三山艸堂小集諸工音律者爲闗中姜還朴七弦婁水張防夫三弦蘓臺徐賀世二弦及陳玉素四東曲大小雪二十五弦一時聲傳九陌余因步祝韻紀之及今追憶猶自盈耳天外賔砢玉漫志

枝山詩艸諸迹

長安昔日在闗中洛陽浙右亦相同江東自古帝王宅周秦已見气蔥蔥人言石城如虎踞又道鐘阜似龍蟠千年王气浮天表一日眞人建法宮天府天開天闕起五門三殿當中峙五鳯樓前栁似煙奉天門外天如水金陵金闕勝金城玉陛連天接玉京星散羽林霜气肅天臨華蓋日華明十二飛樓石門繚百萬貅屯八表寶剎天花和月飛郊壇神樂穿雲窅禦史當街百騎驄將軍納陛羅霜鋒五侯甲第遙迷霧七貴前驅響鬭風鳯凰臺上鳯凰遊武湖中水似油萬戶鶯啼花裏曉千家砧搗月中秋會同館外白雉多包茅楛矢交經過重譯來賔醉卉服輕煙淡粉列靑娥六樓六館鬭倡妍日日新聲沸管弦狹市斜街迷錯絡曲房洞戶暗鉤連吳下書生好逺遊抱書來看帝王州那知髙臥西風邸蓬眉蕭颯長安秋右余所賦長安秋一首爲希吉書之允明

東南大澤名具區中有洞庭相對峙七十二峯湖上浮萬頃汪洋五湖水仙人隠士住髙峯靑天羅列金芙蓉巖窟巉岏蹲虎豹渚宮幽閴潛蛟龍山人茅屋翠微裏雞犬聲遙白雲起昔聞綺皓畱此山今日髙風亦相似湖山橫黛畫中開湖水浮藍鏡中止還疑海上駕蓬瀛豈識人間有朝市朗然吟嘯入煙霞山中萬樹開桃花問津那許漁郎到伐木不知漁父家時見靑崕麋鹿走朝出爲羣暮爲友我欲共君歌紫芝借問山中何所有贈洞庭張山人允明

獨愛無人處幽棲不用名竹雞啼午寂松防落枝輕芳艸初平路春深欲上城蕭然吾亦得擾擾自勞生右題畫一首枝山

西望崚嶒擁國門秣陵秋气動乾坤淸江故有蛟龍窟白日元疑虎豹尊日滿荒城生墅色云來別渚浸山村莫愁玉質歸黃土莫輕招月下魂允明

春山雨新沐掩靄結綠濃一葉金芙蓉粲粲迎朝旭江亭小於艇松子落滿頂盡日無人來流水抱虛影右二首題子昻畫允明

白雲媚蒼山寂寂太古春窅藹林薄中一區宅無鄰楊子生淸淨閉門了文兩生勿輕過惟通問字人客子欲何歸中林猶獨步幸有蒼蒼松爲辦去來路季冬雪重積十日奇寒沍啁啾閴不聞蔥蒨失其故梧桐滴夜雨客香秋可憐盡是離人淚聲聲落枕邊右五首題畫幅枝山

落日采薇歸蕭蕭兩布衣爾來人采少春雨長頑肥靈巖好个景鑿得不成山人自要頭白山頭也會斑右雜作二首枝山

閒雲寂寂鏁龍宮萬頃春湖洗碧空惟有白猿聴講後向人長嘯月明中呼猿洞作枝山

吟詩寫畫似防禪不向他人被裏眠生公堂前頭石天平山上白雲泉

秋浸具區天地寒老崕垂腳怒龍蟠仙人夜半騎鶴去木落潛窺古竈丹

雲母薄梳靑石發水花肥碧荷錢樹根一坐空山老不許時人問嵗年

寒光交逗眼蒼然半夜人間別有天想得非仙亦非四山風雨擁孤眠

滿地松陰六月涼采芹歸去擔頭香相逢夕照誰家子倚樹喃喃話正長

身在云西夢想閒松頭鶴影枕屏間一聲隠隠啼花雉信手推滿眼山

朝云乍起千峯合暮雨初萬壑鳴此地煙霞誰領略卻輸癡老筆縱橫

腰刀帕首報君恩初事將軍出雁門無限家門兒女念秋風吹上五陵原

費卻靑錢換戲資世人多道小児癡不知世事誰非戲爭得長年作小児右九首題畫枝山

扇功本在驅炎上不似屏風只好看算得題詩眞拙計卻供雙眼失淸寒題箑允明

本朝法書首推希哲其狂章有不可以素旭擬者項又新嘗過余煮霜鱸夜話索所藏扇冊展玩見祝書身在云西一首運筆如煙雲變幻莫測越明又新復過余云思竟夕得之矣出手錄片紙對之相與撫掌叫絕又先君每撫松擊竹哦枝山句客香秋可憐想得非仙亦非松濤竹籟答響淸泠不得知有人間俗務今思之恍如隔世可勝浩嘆日損玉居士識於隠齋

祝枝山詞迹

燈火三更把算籌風沙萬里覓封侯蠶児作繭生難罷蛾子親燈死卻休身外苦夢中忙渾無些子爲吾謀世間富貴眞何物賺得英雄白了頭調鷓鴣天

南阜小亭臺薄有山花取次開寄與多情熊少府睛也須來雨也須來隨意且銜杯莫惜春衣坐綠苔若待明朝風雨後人在天涯春在天涯調一剪梅

唐伯虎詩迹

人生七十古來有處世誰能得長久光陰眞是過隙駒緑鬢看看成白首積金到斗俱是閒幾人買防門闗白日升天無此理自古有生還有死眼前富貴一枰棋身後功名半張紙古稱彭祖壽最多八百年後還如何請君聴我歌且舞窮通壽夭皆由他

都憑乖黠討便宜我討便宜只是癡把日系繩終不住待天倚杵是何時隨緣冷暖開懷盞不計輸贏伴手棋七尺形骸一棺土任他評我是和非漫興

措身物外謝時名著眼閒中看世情人算不如天算巧機心爭似道心平思量昨日疑前世睡起今朝是再生說與明人應曉得與愚人說也分明六如居士席地松陰樂有餘瓦盆盛酒炙枯魚心中洗盡閒居利一泉聲應讀書

一雨江南水接天春山凝翠樹浮煙飽看山水歸來晚隔岸應須買渡船

平日春醪賤可賖春來酒價忽然加山村野店如城市都爲遊人賞杏花晉昌唐寅

曲港疏籬野寺邊藍橋重敍舊因緣一宵折盡平生福醉抱山花月下眠丁丑十一月望夕夜宿廣福寺前作蘇臺唐寅【此首在余家藏明人七帖內】

唐六如書嘆世詞八闋【前四首已刻後四首未刻書在一卷因俱錄入】

春去春來白頭空自捱花落花開紅顏容易攺世事等浮埃光陰如過隙休慕雲臺功名安在哉休想蓬萊神仙眞浪猜淸閒兩字錢難買枉把身拘礙人生過百年便是超三界此外別無閒計策

極品隨朝誰似倪宮保萬貫纒腰誰似姚三老富貴不堅牢達人須自曉蘭蕙蓬蒿算來都是艸鸞鳯鴟梟算來都是鳥北邙路児人怎逃及早防懽樂痛飲一萬觴大唱三千套無常到來猶恨少

禮拜彌陀也難憑信他懼怕閻羅也難回避他枉自苦奔波回頭才自可口是懸河也須牢閉呵手是揮戈也須牢袖呵越不聰明越快活省了些閒災禍家私那用多官爵何須大我笑別人人笑我

暮鼓晨鐘聴得咱耳聾春燕秋鴻盼得咱眼朦猶記做頑童俄然成老翁休逞姿容難逃靑鏡中休使英雄都堆黃土中算來不如閒打哄枉自把機闗防跳出麫烏盆打破酸虀甕誰是惺惺誰懵懂

有酒無花端的爲省酒有妓不佳也難當做有選妓要班頭方才是對手不論酸甜酒須傾一百斗爛醉酕醄通宵不肯走老頭児非是要出醜世事多參透一朝那話児來要耍不能勾想人生有幾个到九十九荏苒春光不覺歸去早老朽容顏怎能又還小明月尙可邀昨宵難再找緑蟻紅裙一刻不可少萬事由天何勞空自炒甜的苦的一般樣老甜的多歡樂赴了些有名席睡了些風流覺把一个張揭老児幹罷了一主一賔一个知心俵一味一壺一輪明月皎或把話兒嘲或將琵琶掃只唱新詞舊曲多丟了只論今畨往事多勾倒今年覺比去年老要著光陰到今日說你忙明日說無鈔問先生那一日才是个好

競短爭長世事何時已富貴貧窮由天不由已七十古來稀而今豈止你風雨憂愁又常多似喜屈指尋思前途能有幾是會的從今日受用起莫爲千年慮對景且開懷有酒須招妓旣爲人須索要爲到底右調對玉環淸江引吳郡

王荊石和嘆世詞十二首

樂處酣歌時光容易過苦處奔波早晚偏難度世界號娑婆苦樂平分破佩玉鳴珂生辰不似他戴笠披蓑安閒不羨他別人騎馬我騎驢更有徒行个日月疾如梭天地旋如磨也非過意相摧挫

美竹幽花便是淸涼界淡飯粗茶且共蕭閒話白日苦喧嘩有約來良夜网得魚蝦壺傾問酒家筆走龍蛇詩成付會家世間禍福亂如麻我也難禁架休言鵲與鴉任作牛和馬只教方寸長瀟灑

覆轍翻舟那个曾回首大劍長矛那个曾丟手無數世間愁憑著人承受拜將封侯是英雄釣鉤按簿持籌是愚夫枷杻休題能向死前休更算千年後步步使機闗也要天公湊行年五十曽參透

皂防絲縧一第猶難料紫緩緋袍一品猶嫌小量盡海波濤人心難忖料翠養翎毛爲誰頭上好豕養脂膏爲誰腸內飽千防鳥道上雲霄何必都經到平地好逍遙髙處多顚倒世人只是回頭少

畫棟雕梁推収紙半張緑鬢紅妝消除淚幾行此事本防常謾說多魔障百艸芬芳須防秋降霜萬木萎黃須逢春再陽假如傀儡一登塲多少悲欣狀旁人費忖量兀自生惆悵不知刋定傳奇上

百甕黃虀須了今生事一縷紅絲須是前生繋人事有推移總是天安置智似靈龜何常脫死期巧似蜘蛛何常不忍饑命通若在四更時夜半猶憔悴千年薦福碑九日滕王記勸君且等時辰至

鐵鎖銅闗財寶終須散玉液金丹遲速難違限但放此心寛萬事從天斷不坐蒲西方掉臂還不戴蓮冠南華合眼看人間苦海黒漫漫送盡聰明漢饑來粥與饘睡要牀和簟此外不須多繾綣

麋鹿山邊終日防弓箭鸚鵡檐前終嵗愁貓犬身在畏途間頃刻憂機變恩愛纒綿多成仇恨緣涕淚流漣多因歡喜緣白駒過隙難畱轉何苦又加鞭靈臺一寸間簇起和冰炭任教世事如電閃

愁多病多早已毛皤恩多寵多轉入是非窩洗耳聴漁歌一一多嘲我漫天网羅方被浮名悞三載沈屙児被阿爺誤只今九表向天呼誓不上長安路黃粱夢已醒破衲還堪補聊就人間小結果

一粒芝蔴救饑也是他一片黃瓜解渴也是他其餘萬事賖到了成虛話才說西家殺牛與宰馬又說東家鉆龜共打瓦他們圖甚王和霸一任的閒搭掛待乘博望槎看過天河界那時碌碌才幹罷

南陌東疇是児孫馬牛趙舞秦謳是歡喜寃仇萬事總悠悠勞生何所求一簇眉頭算前又算後三寸舌頭說彊又說丑饒君一日可千秋空落得多僝僽靑山夢裏遊牝空中守羲皇一夢君知否

你會使乖別人也不呆你要錢財前生須帶來我命非我排自有天公在時該運該人來還你債時衰運衰你被他人賣常言作法可消災怕沒福難擔戴有酒且開懷見怪何須怪一任桑田變滄海右仿唐六如對玉環帶淸江引王錫爵

弇州評子畏書軟熟亦不惡此紙更稜峭可異乃子畏自稱江南第一風流才子又曰普救寺婚姻案主者而太原相業偉如生平不二色何嘆世詞相唱和至此兒淵云唐解元狂者也王文肅獧者也狂獧迹異而心同宜其相契合乎然子畏作風態以逺宸濠未常不介然自守耳至詞調率意縱橫有如巵言伯虎共乞兒唱蓮花落少時亦復玉樓金埒故復不惡研山山長汪砢玉識於盟鷗小檻

珊瑚网卷十六

欽定四庫全書

珊瑚网卷十七

明汪砢玉撰

法書題跋

王雅宜賦得撫孤松而盤桓並書

憶昨玉山陽恭陪錦袍宴明公降顏色腐儒略疏賤樓銜云端峯花滿川際甸逶迆匝金巵徙倚傳銀箭歸來臥蓬蒿斗柄忽三轉惟公傑魁人嶷立端華弁深山鉅谷間龍虎騰雄變天開棟柱姿捫腹藏組練雲峯阻岷蜀濁河繞徐汴腰縣朱雀符手防白羽扇赤心日月傍靑艸郊原徧未拜黃霸徴俄擁防公餞焚魚抱天和解帶酣淸燕廓落得翺翔與時而舒卷煙霞散天質瀟灑江湖面千載永遊遨松喬何足羨正徳丁丑八月朔旦爲大參遁庵吳公七十有五誕辰敢獻短章揄厥美晚生王寵謹書

履吉還山詩行艸

久欲歸西山囂喧漫鞅掌當陽麗江臯菇鴈獨欣賞巖餘白雲停水接紅霞上地軸【闕】墳夷天地滙泱漭鮫人鼓安流牝遺淸響秀色溢層巒虛光涵萬象川原信沃膴景物初駘蕩覽化自靡寵遵性非外奨彼美丘園賁眷言興我想

恭承休明日九軸今一家進則綰龜玉退則蟄龍蛇吾道苟不虧安用事咄嗟山川日閒曠土風頗淸嘉右雞鳴寺

萬木黯成雨千崕殊欲秋魚龍成水戲巗壁亂雲流蓬累棲窮士天心共海鷗侯生居語汝吾道付滄洲右山居

山中有流水借問不知名映地爲天色飛空作雨聲轉來深澗滿流出小池平恬澹無人見年年長自淸右詠泉王寵

王履吉題畫諸迹

過雨山堂蒸翠云四檐藤竹鳥聲聞靑天不動峯文坼錦石相鮮磵道分流水桃花眞隔世艸衣木食自爲羣籠鵝冩帖闗幽興卻憶風流晉右軍

僧到淸齋禮佛客來豪飲譚天但得閒消長日何須苦計千年

生平最眈懶謾病後休欲支持或素或葷度日不巾不櫛隨時

有客別離許久緘題相訊何如落得北髙臥起來醉茗狂歌

夢裏卻忘家累病中始信身閒得句微吟抱膝有時枯坐閉闗

客自豫章逺過使從燕市初來爲語禮文寛放應憐書札懶裁躧步陵孤峴流目環歸霞鳴嚶藹以豫陽林荑漸花風光枝上泛日采水中華感物眷彌結悟空理已遐永言徹寂聊以遣紛拏

環州信玲瓏灌莽何蔥蒨中有方丈室聊以酬淸燕對嶺屯白雲旁林繞碧栫時聞樵采音日覽湖山變緑蟻忺獨持道書慵不捲言謝丹轂散髮卻瓊弁頗懷康樂憂幸乏子牟戀寄言賞心人嵗晚同系眷已丑上已日雅宜山人王寵書於石湖禪院

又題詠墨迹

秋水百川灌雲帆楚翼飛大江離地紀旭日對天扉表裏黃圖壯東南紫蓋非英雄䢐落盡霄漢仰垂衣右渡江

步臨江出鐘山不論云風蘆吹淋瀝沙鳥拂氤氳北控淮徐阻南瞻斗極分輕帆移過穏把酒玩峯文右步山

玉壘疑連漢牙旗認揷雲樓舩橫海出斧越自天分紫翠中原气山河大地文我皇開日月萬古淨妖氛右石頭城

昔誦北山文今棲鐘阜云秋林時夜嘯天樂忽空聞弟子胡麻薦頭陀罽席分那知江海客不亂衲衣羣右鐘阜

我愛僧家不二僧還讓我羲皇勘破應無妄想知足便是良方

掃逕貪看松竹扳罾喜得魚蝦恐說牀頭甕倒不覺林間日斜

楊栁村邊小艇荷花池上淸樽已遇田夫野叟何來公子王孫

逺岸疏林斜日外春風碧水艸堂前匡廬突兀開屏障坐看銀河一道懸

石湖春色逐人來試問東林老萬回何處梅花承雪吐誰家栁色防煙開

夾岸靑山掛玉壺桃花流水入虛無何時天上偕微緑會向君王乞鏡湖王寵

王雅冝楷書石湖八絕句

石湖春色太可憐卻似美人明鏡前錦甸平鋪鴨緑水白雲飛動蔚藍天

星橋北掛防春流映出黃山水面浮霞石天靑飛練鵲桃花气暖醉輕鷗

春山面面翠屏開盡繞吳王百尺臺一代霸圖憐燼滅五湖流水恨東回

三月暮春春服成含風疊雪越羅輕生憎乳燕撩春色轉遣飛花蕩酒情

越來溪上栁千絲畫鼓游船晚更移一曲紫雲歌粵女雙鬟白雪舞吳児

數松磊葉千尺彊恰如天際羣龍翔吟風嘯雨中琴瑟大澤深山藏棟梁

古木朱藤疏著花澹雲斜日淨江沙黃金臺上無推轂白石山中有嵗華

登山臨水春將歸獨樹桃花猶未飛玩世繁華眞倐忽後時顏色轉霏微王寵

陳白陽詩艸

藩籬不設處吾道是吾家地僻寛行迹林深多落花興防覺老至力倦不途賖最愛茅檐月依依進復斜白陽山人道復

屋上春鳩鳴村邊杏花白持斧伐逺荷鋤觀泉脈新燕識舊窠舊人看新曆臨觴忽不怡惆悵逺行客戊戌春日道復書

緑蘿百轉露華輕紫翠重重繞帝城天上神宮金作屋雲間仙樂玉爲笙澗盤九渡三天淨峯疊羣星一劍橫此日分萸嗟鶴馭月明彷佛步虛聲【九日登髙和作】

自愧迂疏常取咎更兼多病懶經營一生落落眞和寄舉世防防亦可驚身外事機爭入夢眼前杯酒卻闗情茅齋此夜勞相問風雨明朝未許行【客過田舍奉贈】

城上新月白溪邊新水涼多因心迹倦不得往來吟陳淳道復

陸五湖行書詩牋

人日立春前風光並作妍嶺雲鮮映日湖水澹生煙乳燕嬌花勝輕鷗送酒船韶華生樂事端不負諸賢爲明夫道文書師道

山回水轉渚宮開霸主樓船避暑來六月湖中天鏡曉百花深處美人回鹿泉雉苑猶春色玉劍金鈿又刼灰惟有溪邊緑楊栁千絲還拂掌中杯【消夏灣作】

山顧渚雨前春紗帽籠頭掩竹扄禪榻風飄詩欲就瓶笙聲轉酒初醒何人可獻驚雷莢有客曽爲品【闕】汝山園生紫筍還期千里汲中泠

春光滿地百花枝烏帽承塵半醉時莫放玉鞭催馬急瓊林還記宴歸時

坐占溪亭松樹陰紅塵不染靜中心髙山流水千年調此趣應知不在琴

霜葉垂垂落木秋江城細路逐山幽扁舟載渡者誰子溪上有人歌逺遊

千山一白照人頭蓑笠生涯此釣舟不識江湖風雪裏豈能分得廟堂憂子傳陸師道書

王酉室詩艸

蘭若閟林丘花朝共此遊風傳鈴閣響雨益劍池流俯瞰千人石髙憑百尺樓當歌還對酒戀賞未回舟靈阜枕通波方舟薄晚過雨聲希澗谷霽色映松蘿秉燭還更酌飛觴不住歌歸家踏淸影微月在檐阿右遊虎丘二首谷祥

橫塘別墅敞危樓結夏乘風此度遊屏列蒼山開竹徑帷齊碧樹艤蘭舟阮渾視我仍靑眼王粲違時已白頭對酒歡悰何以減山陽吹笛正悠悠遊宴

逃暑應能暫閉闗未消多把古賢扳欲拋杯酌方爲懶少事篇章恐礙閒風墮一庭鄰寺葉雲開半面隔城山浮生只說潛居易隠此求名事更艱右閒居秋日祿之王谷祥書

徐子與送瑯琊王氏昆季詩艸

海內於今有大名自畊黃穄隠茅衡論詩未必推公幹作賦還應過長卿萬里白雲知我癖十年靑眼望君情故人西去多傾倒況復相逢愧此生

十年懷防淚長枯兄弟伶俜滯海隅此度別離俱慷慨不知天地有﨑嶇孤忠久抱千秋恨元惡方嬰兩觀誅正是聖明新雨露恩波應已浹廬鳯洲兄弟赴闕上書賦此送之

聖主初綱法令齊萬方歡喜報金雞豈知禁劾埋丹懇詎有恩慈漏紫泥北折天驕淸逺徼南驅日域靜遺黎功多誰謂翻成譴汧督牙門死後題聞赦後再貽鳯洲兄弟獻忠

向僞作枝山書竹懶翁見之曰此天目先生筆也遂攺入此玉記

黃士雅行艸詩冊

玆山信靈气南望接蒼梧海近罏峯暗天寒鏡水枯翠微空玉帛丹壑隠金符猶仰宮在千秋片石孤右題禹陵

共遣區中累來從物外遊溪山勝不攺吳越迹空畱逺浦蒹葭晚陰崕薜荔秋寒花送歸櫂漁唱起江鷗右石湖秋泛

春煙嫋嫋雨蒙蒙梁苑隋堤一夢中纎葉空憐半江水殘絲猶怯五更風永丰園裏情無限蘇小門前曲未終寄語飛花好棲泊莫教飄蕩恨西東長千栁

淺白深紅鬭合歡絲絲香雨晝難幹會須一日三百盞無那東風十二防水上新傳錦字艷樓頭長怨玉簫寒可憐春色隨花盡歸興還應帶月看息園賞牡丹蓬苑彯纓羨年少星裝千里赴神臯王程艸色催緹騎仙闕花香待錦袍侍從雍容恩最渥文章淸祕價偏髙金昌楊栁還堪折緑酒紅亭揖佩刀送姚禹門還朝北上

嶺南才子邁華風早嵗聲名動域中無用官嫌廣文冷誰知詩有拾遺工雙魚南北元非隔老驥雄心亦自同今夜思君淮海月淸光解到五湖東答歐侖山郡博豈因貧賤事干謁閉戶著書無斗糧猶恥王孫一飲惠未忘俠烈五陵狂黃金散盡畱顏色白髮悲來歌慨慷相對秋風都市酒靑天不語泣千將贈金孝亷子坤空自時標千里鉤與君同哭阮生途足離楚國方爲玉泣下鮫人始自珠七首風霜羞烈士馬蹄花月憶名都各天南北應難見頭白臨岐酒一壺右送盧山人次楩還濬縣

雛黃緑下芥羽含輕粉暖風堦艸長呼羣入花影右題叔平畫

黃山南麓石湖東山色湖光蕩碧空十里橫塘芳艸路菱歌淸唱月明中姬水

彭孔嘉書冬遊石湖記捲

吳中山水之勝大而逺者曰洞庭小而近者曰虎丘大者險小者隘若夫逺而夷近而曠兼大小之勝者曰石湖故洞庭非好異探奇者弗之虎丘則軒冕綺羅之所萃大夫士淸修雅尙者多爲石湖之遊余竊自慶生長太平又適遇父執諸老與二三君子辭榮故里每良辰令序未始不遊遊未始不之石湖而亦未始不撰杖屨以從也今年夏四月十四三日遊焉儀制陸公子傳謂予曰錦繡山川防龍人物香山洛社何以加諸盛極必衰恐難常也昔海上𨿽用兵尙無門庭之禍越十日賊遽深入掠婁葑二郛五宿乃去六月四日賊再至焚戮金閶壊萬餘室邑裏蕭條人迹久絕而去從入湖溯淛幸其意亟一艸一木無犯焉然遊事遂少軍城晏開干戈載道𨿽欲繼往不遑暇也蠟月十有六日偶與周君公瑕袁君魯望張君伯起沈君道徴有事湖上宿楞伽僧捨旣而納言石月張丈自昆山至秋卿補庵華公自無錫至明伯存叔兩文學侍焉開戶呼酒數酌就寢翌旦遂偕諸公步自行春橋謁範穆祠覽觀音巖徑茶磨山抵治平寺觀所發越公井松下少憩肩輿進道歷紫薇村上方嶺涉吳山之西麓南望太湖雲濤煙嶠隠見於涳蒙杳靄之閒夾路梅蕊雪英芬芳飄灑而風不甚勁略無寒色魯望攜具盧侍禦園小飲而返補庵乃啟泛舟之宴湖光山色風帆沙烏逺落天際近拂幾席羽觴飛浮麗唱和可謂極臨眺之娛窮賞心之適矣華燭屢跋雲月微明諸公乘興復席地方酒酣樂極感慨系之望郊臺則憤闔閭之僣竊瞰越谿則偉勾踐之刷恥又竊怪夫吳士之輕剽鋭勇冠荊楚古善用之則爭盟中國今不善用則受侮島夷何古今人不相及也華公則曰玆遊擅山水之奇免風波之懼領泉石之趣謝登涉之勞良朋萃止詞客滿座邊烽畫警此夕稍息不惟得地之勝而人之勝天之勝兼有焉烏可無所述哉於是諸公賦詩陸公繪事俾予記之時方多艱後會難卜恐他日之視今又若今之視昨也故追念陸公之言以適玆遊之不易得嘉靖甲寅蠟月旣望隆池山樵彭年識

卷首爲文壽承大書石湖春曉陸子傳作圖於前約略彭記澹宕可觀而隆池書尢勝壬午冬無以卒嵗並陽明先生篆體古本學庸捲及內府金字經二函端溪古硯四臺售之矣玉記

彭隆池詩帖

卜築靑溪館新開防水軒宵連明月漾曉愛落花旋鶴引攜琴薦鷗盤拂酒船達人遵智養豈復羨臨淵相近竹參差相過人不知幽花欹滿樹曲水細通池歸客邨非逺殘樽席更移看君多道气從自數追隨右五言二律彭年

翻經累嵗遊禾郡攜錫重來住竹林貝葉如山畱海藏雨花隨地聴潮音詩成苑外碧雲合定入禪心片月沈慚愧當時社中客醉多猶自費招防禾僧林竹堂懷詩過訪酬贈

逺峯疑著雨髙樹若含風水墨傳神妙樗仙繼石翁日斜疎樹影秋靜碧谿寒隔浦山千疊詩成馬上看落日半山紫新霜疏樹紅詩人美秋興攜杖過橋東右題畫三絕隆池

江南春色滿晴郊紫燕初飛未定巢最愛名園新栁外一枝穠杏倚風梢題杏

君家庭下有仙樹還疑天上近移將素枝映月栽昆壁幽韻因風散楚香玉蘭

粉合胭脂作晚妝富於顏色吝於香東風不肯全分付相對梅花各防腸詠海棠

庾信風流賦小園碧山當戶緑池翻煮茶滌硯足幽事永日忘形與客言彭年

文三橋詩帖

心愛躬耕好身於畎畆宜辛勤自食力骯髒已非時徵役吳民困風塵戍卒悲一燈論世事不覺淚交頤文彭題扇凝霞閣藏

風雨來何迅山堂白晝昏斜飛愁入座縣澑訝翻盆望望委疇黍哀哀何處村皇天應有意且罄手中樽文彭書屏墨花閣供

八月燕山颯素秋華堂髙宴亂觥籌圍棋不賭山陰墅看月常懷太白樓萬里飛騰心已盡一時佳會興難酬淹淹不醉歸無計卜夜應須暫爾畱

月上瑤臺興轉髙此時直欲數秋毫持杯無柰金波灩晤語何妨玉漏迢帝裏風光開勝賞天涯鴻雁下靑霄孟公不必先投轄忍使良霄漫寂寥楊通政宅看月二首文彭

燕山西南擁皇都曲曲樓臺罨畫圗瑤艸琪花紛玉澗璇題金榜映珊瑚煙霞自昔稱靈境風物如聞入化區咫尺紅塵不能到夢遊何日訪蓬壺劉羽泉約遊西山不果作文彭

鏡湖湖水如鏡平峯巒罨畫搖空明浮雲靉叇自來往輕舟迅邁勞逢迎白鷗飛飛暎山逺靑蒲曲曲隨洲生風流賀入已千載轉憶悠悠身後名鏡湖

仲夏新晴事事宜定罏香海南奇雙鉤淳化羲之帖細讀開元杜甫詩石鼎颼飅閒鬭茗楷枰剝啄試圍棋新篁脫粉芭焦緑不怕星星兩鬢絲壽承

幽谷質不變入室竟無香所以君子心兩兩自相忘錦江春色麗錦樹艷生輝婀娜臨風處偏增蜂蝶飛瓊花開六尺雪片舞千枝淸夜撩明月穠香入蕙帷五月敷新艷朝暉麗紺妝空庭有佳色宻葉映斜陽千蕊復萬蕊初疑安石橊分房出韶艷循玩及淸秋秋葵有佳色日吐淡鵞黃楚楚山亭下孤云映淺妝淸露下江臯秋光淨如洗中有防珠人盈盈滴秋水素足明寒水輕盈雲裏身淩波何處去防住軟香新右題畫蘭花海棠梔子石橊紫薇秋葵芙蓉水仙共八絕句三橋居士書

犖確髙岡細路環離離樹影夕陽間分明秋日龍江道馬上遙看隔岸山

十日春陰不裹巾喜看庭際緑苔新山齋聴雨惟髙臥忘卻門前問字人

玉色吳牋勝陟釐端州古硯墨花垂試拈閣帖閒臨艸不是羲之卽獻之雁門文彭

文文水書澄心窩銘

一間房六尺地𨿽沒荘嚴都也精致蒲作布作被日裏可坐夜裏可睡燈一盞香一炷石磬幾聲木魚幾記龕常闗門常閉好人放參惡人回避髮不除肉不忌道人心腸儒者服制上無師下無弟不傳衣鉢不立文字不談禪不說偈但無妄行亦無妄意不貪生不圖利了淸淨緣作解脫計無罣礙無拘系閒便入來忙便出去省閒非省閒气在家出家在世出世佛何人佛何處此卽上乘此卽三昩日復日嵗復嵗畢我這生任他後裔文嘉

文休承詩艸

夜半羣動息五更有夢殘天雞叫一聲萬枕不遑安一日一百刻能有幾日閒當其閒睡時作夢更多端窮者夢富貴達者夢神仙夢中亦役役人生良尠歡文水道人謾語

江南五月暑未足終日只聞霖雨聲閉門愁坐自蕭索前溪水滿菇蒲生故人落寞忽在眼登堂一笑空相驚相驚猶未歇云暗闗山月君今棄我去令我心如缺欲止不可扳欲畱不可說始知會合各有時何必淋漓托酒巵君今歸去自結湖山遊我今落落復作城市儔感君佳意爲君說說罷不覺令人愁

乘興叩禪闗蕭然竹樹閒路應回九折屋只住三間齋白月懸鏡花明菊破顏茶香解畱客深夜不知還訪道園上人月白齋文嘉

禦史登埤白羽揮將軍出戰錦徵衣已驚墅菽能畱馬復訝舟桅似伏機嚦嚦胡笳悲逺塞蕭蕭鐵騎散重圍聖王縱惟常道不遣窮追逞殺威

卽看北敵去雲中淸漠眞同衛霍風急遣遼陽安反側莫令赤子再從戎驕盈自取誅夷慘感格應知禱祀功千古華夷元不混萬年曆服正無窮

湖上洞庭秋可憐玉方壺浸兩靑蓮輕舠獨濟欣無浪病骨驚寒欲絮緜閒展白詩愁漫興偶題黃雀入新篇近來我亦開涓滴半醉懷人一惘然

二月竹堂梅夢明倚檐千樹雪濤平春陰漠漠江樓迥日暮迢迢湘水淸長憶深杯臨古樹肯棋局對殘英閉門逸興何由遣坐看堦前緑艸生

歸來三徑未全荒拂拭重開舊艸堂棐幾淨楷平似鏡硯池新浴燦生光客來親戚情多悅老去詩篇竟未忘莫道歸遲遲亦好猶勝終老滯他鄕茂苑文嘉書

周防海詩艸

山盡云邊路林窺湖上天身疑出宇宙目已極風煙幻迹虛舟外閒情短筞前桃花春更好爲憶避秦年三月淹歸候孤帆待好風稽山望不及落日思何窮水濶煙光外天低樹影中江蘺不能賦詩客旅愁同扶病看山出同人載雨過寒生幽谷早暝入亂峯多孤塔搖層靄長橋拒逺波將寒湖口勝爲借漁蓑巖際披雲棲髙寒夢不迷數峯孤枕上片月大江西度壑鐘聲小垂檐象緯低褰裳看未足何處報辰雞右舊作四首天球漫書

城上髙臺半切云平臨睥睨送斜曛西山曲抱神京紫北斗中懸帝座文晚色千門雙杵動秋天萬里片鴻分黃金已攺當年築防筆何須太史聞

扶桑一碧流溪春水溶溶漫拍堤兩岸緑蕪飛白鳥半紅日唱黃鸝硯頭雨歇防漁具栁外風吹行杖藜自愛塵纓歌濯處憑將詩酒樂幽棲

醉倚髙臺云幾重靑山歷歷見江東天風忽向防幹度一片芙蓉落掌中牛首層巒

盧鴻石榻寄嵩山竹雪松云共灑然我欲逃名巖穴去無如此地隔風煙山居

小秋色滿庭堦寂寞無營自煮茶賴有短墻芳艸積不教蝴蝶過鄰家秋色

繡嶺春云拂翠文緑軒春酒醉蘭芬不知門外塵埃滿惟挾山中鸞鶴羣周天球書

莫云卿筆麈【行書折帖有數則刻舊兩集者去之】

壬午冬十二月餘居長安旅邸嵗晏窮愁秉燭兀坐輙思良友與之揮麈一談而不可得也案頭信筆隨意書得數條題曰筆麈聊當友生一夕晤言之趣耳

江南李后主嘗詔徐鉉以所藏古今法書入之石名升元帖此在淳化閣帖之前當爲法帖之祖今遂不復得見片紙至呼淳化初刻爲祖帖蓋不知有升元刻耳漢唐碑碣鐘王名迹乃多有存者何爲此刻獨無僅存也

何內翰良俊嘗言自唐以後無一好石刻蘇王亦無佳者趙吳興學李北海咄咄逼眞但一入石便乏古意此不知何理余謂趙吳興於北海面目全似而神气尙隔一塵亦山谷所謂欲換凡骨無金丹也豈待入石而後辧哉蘇黃廢古法自成門戶惟米南宮篤意師古其書石者便勝諸家耳

窮鴉飛數流水繞孤村斜陽欲落處一望黯消魂此隋帝野望詩也何異唐人五言絕句體耶秦少遊攺作小詞【窮鴉作寒鴉】

海中有銀山生樹名女樹天明時皆生嬰児日出能行至食時皆成少年日中壯盛日昃衰老日沒死日出復然若荘生所稱防靈大椿以八千嵗爲春秋皆旦暮也淵明詩云世短意長多斯人樂久生又雲中觴縱遙情忘彼千載憂且極今朝樂明日非所求使九原而可作則願爲陶公執鞭矣

昔人謂天下之智無窮盎錯之不能並立久矣初盎道逢丞相申屠嘉宻請嘉有所啟意在錯也而嘉恐以吳事見告輙拒之旣乃引爲上客而請間之說得行相從容燕侍力陳錯惡異時嘉奏請誅錯柰何帝以錯言先入嘉奏沮格發憤而死及七國之變盎又請間而錯遂不免蓋其爲計甚宻故卒遂其所圖是錯計出嘉上而盎計又出錯上信乎天下無第一手也吾於時事觀之益信然

行惡見樂爲惡未熟至其惡熟自見受苦行善見苦爲善未熟至其善熟自見受樂又云於可樂中生不樂想於不樂中生可樂想於樂不樂能行舍想此等語大有名理

宋孝宗問天竺僧云旣是飛峯何不飛去答曰一動不如一靜又問觀音手中數珠念甚曰念觀世音菩薩又問自念自號作甚曰求人不如求已大抵禪宗機鋒決防入理最深故文殊師利稱維摩大士辧才無滯智慧無礙諸佛祕藏無不得入吾儒中多從文字智慧得來非復聖賢心性學術所謂不如諸夏之亡也

古人下筆先求合已次乃求之法度今人下筆先求合人次乃求之枝葉

文章闗气運自是千古定論方在气運中人自不覺及異代觀之毫髮不能掩如唐人未常不學漢人文章韓栁欲振六朝之衰今其文置之遷固間有不可辧者乎宋人未嘗不學漢魏詩法李杜遂欲憑陵陶謝今其詩置之漢魏間有不可辧者乎惟宋諸名人於古法多不甚句字摹擬縱其才具各成一家至謂子固本六經皆虛談也獨我朝號爲復古文師左國兩漢詩必唐人銖銖而求寸寸而度今以爲駕唐宋矣不知異代觀之竟作何狀豈唐人之不能及漢宋詩之不能及唐其才識皆出我朝諸公之下吾不信也然則不當師古哉曰非然探古人之理窟用古人之法律縱吾心匠以合一代之气運而無徒銖銖寸寸若優孟之爲叔敖其將有俟於命世之傑者乎

山谷墨迹一帖云近有佳會率以故不得往豈食料禁不批放耶

又一帖云花四枝漫送餘春可賞否戴花人安否米南宮書研山銘一幅後書云寶晉齋前軒書銘云五色水浮昆侖潭在頂出墨云掛龍怪爍電痕下震澤【闕】極變化閤道門語亦奇麗可誦余甚愛之時時彷

其筆意書以示識者

淵明詩云故人賞我趣挈榼相與至班荊坐松下數斟已復醉父老雜亂言觴酌失行次不覺知有我安知物爲貴悠悠迷所畱酒中有深味此老可謂酒中見道夫至於人我俱忘寧復有富貴貧賤得失之故可以動其中耶

昌黎公晚年遂有聲樂而服金石張籍祭文云乃出二侍女合彈琵琶箏旣而遂曰公疾日浸加孺人侍湯藥白樂天思舊詩云退之服硫黃一病訖不痊微之錬秋石未老身然退之嘗譏人不解文字飲而自敗於女伎乎作李博士墓志戒人服金石藥而自餌硫黃乎何次道往瓦官寺禮拜甚勤阮思曠語之曰卿志大宇宙勇邁終古何曰卿今日何故忽見推阮曰我圖數千戶郡尙不能得卿乃圖作佛不亦大乎今士大夫身享富貴臨老便思生天作佛鮮不爲阮笑矣

近時有善召乩仙者術甚奇余偶過海上潘方伯家方伯以他事召仙而余適入坐然余未有意求問也方伯彊予叩之因焚香稽首甫畢而仙至運乩大書曰云卿前揖生欲接淅何以罄悃莫生能爲右軍防畫左氏文萃捫虱髙談宛王景略之玩防圍棋遣興幾謝安石之風流眼底當物何人今乃拜乎教欲知生前因乎生原玉帝右史爲艸酒中勅待罪數年得謫今世余問何勅曰便是立世宗勅還能記否生酒中所艸者詞極佳子但不應酒中撰代子一傳何如玉皇上淸帝主勅明天子某髙帝開緒景運中天行廟多巡承祧偶乏昔黃河淸澈曽開聖世之徴安陸分藩亦是民間之養玆遣嶽瀆之神定爲山河之主嗚呼表隆天日足備聰明但年富春秋首存欽卹速圖警蹕母讓渭橋欽此書畢便去此文警筞簡潔似不從人間來今余鄕士夫傳誦以爲奇事

曇陽事大有助名教第不幸生富貴家遂令張大聲息所稱弟子者又多非其人恐曇陽旣志後必自懴悔人居城市無論貴賤貧富未免塵俗諠囂仰事俯育自有親朋交際寧可絕人逃世一事不復料理吾願出郭數里擇溪山淸嘉林木叢秀處結廬三畆置田一區往返郡邑則筞蹇從之良友相防欵畱信宿不見縣官面目躬親農圃之役伏臈稍給尊爼粗供嘯歌檐楹之下以送餘年其亦可矣

肥甘可省蔬食可樂獨酒不聖則神理多惡茗不精則鮏羴不化每赴招攜酒茗不備卽九鼎八珍之饌皆爲長物

人久禦肥甘炮炙之味不獨令腸胃受傷重令人心气昏濁每三日一齋素可以養生可以養心

夫富貴之士則營名利貧賤之士則營衣食鼎鼎百年內營營以老不知此生身心俱曠飲水自適放恣形骸之外盤礡溪山之間俯仰無累於情起居咸順其欲語嘿不礙於俗視聴無逆於中有幾何日哉是造物者所最吝惜也古惟巢居之徒濠濮之侶能蟬脫塵造物不復能爲之拘可謂遁天之民故曰不是閒人閒不得能閒不是等閒人信夫

名利喧囂之地趨之者眾與人惟恐不多山川岑寂之間知之者希與人惟恐不少王摩詰詩雲乘興每獨往勝事空自知此語識霞外之理余嘗呼童子入深山中擇淸流茂林人迹不到處危崖防磵借艸踞石竟日獨坐稍忍饑渴吞气納津差不甚苦便謂此身與世俗了不相闗忽聞樵牧隠隠出沒逺近妄意武陵桃源非逺他時或在朝市塵勞或應接俗子憤懣無緒輙念此一段幽絕之景移置目前覺心地淸涼矣

經史子集之外博聞多知不可無雜記錄今人讀書而全不闗覽小說家終是寡陋俗學宇宙之變名物之煩多出於此第如物妖魅之說如今之燃犀錄暌車志幽怪錄等書野史蕪穢之談如水許傳三國演義等書焚之可也

今富貴之家亦多好古玩然亦多從眾附會而不知所以好也且如蓄一古書便須考校字樣譌謬及耳目所不及見者眞似益一良友蓄一古畫便須如宗少文澄懷觀道臥以遊之其他如商彛周鼎則知古人制作之精方爲有益不然與在賈肆何異今世所見古器有商金銀及文王鼎罇匜古制便謂商周之器更爲無之辧證者蓋漢人好制作今之玉器在漢人制者極爲精巧且其人近古或以三代之物用其樣式爲之遂各因其代名之耳豈必盡謂眞商周耶間有爲盜發古冡而出者亦如沅江九肋龞矣此好古博雅之士所當知也漢人器如博山鑪之類以其無靑緑遂謂漢銅器不爲古豈知三代殉之物甚多而漢人鮮用故入土者少若漢物入土其靑緑去三代當不甚相逺今玉器血侵屍古尙是漢代所出何銅器入土反無古色耶此可不辧而明也

古器得土气多者多靑得水气多者多緑水土雜者靑緑間發蓋惟古帝王之陵墓造作堅固不爲水所入或置石幾上幾不腐壊而器常懸虛其得土气最淸且無泥污故有純靑翠者此上品也其他民間或卿士大夫之冢郭中不能無土且不能無水沁故靑緑間者多純緑者則自江海大津中或水若無土者故金銀器絕無古者爲世道流通致用之物故也可以知古今人嗜利之心同矣

古今人不相及豈但徳慧智術文章而已哉卽百工技藝一代不及一代矣

歷觀前代諸史惟善惡賢不肖自開辟以來人情想不甚相逺春秋戰國人心之傾危陰賊在卿士大夫中最多益有甚於今日者至謂人漸澆漓未爲篤論余嘗謂世道之淳漓惟有一代之興則有一代之今古如我髙皇帝造艸昩時風气尙朴今復漸漓卽以一人試觀之其爲児時以及皓首其間變幻數易人情不同甚矣況幾百年之相去乎蓋世道至於澆漓之極太朴盡散則天生眞人爲之滌除一畨使气運再復旋環無端所謂百世可知卽此說也

蓋一代自有一代之淳漓古今宇宙自有一大气運之淳漓第觀一代之淳漓最覺較此明白易見

廷韓作散語有蘇黃之致書法米顚亦咄咄逼人此數則乃得之不經意艸艸者而天眞朗然中載天上立世宗敇尢爲奇話晴一展爲之拍拍竹懶李日華識

云卿與劉生手簡

昨夜坐偶得佳興冩小行書一紙頗有前人法度目中無知書者第可與足下相賞耳今奉去以償久負行書欲令運筆不暫防滯痛去俗病自能合作學古本聖教序不如學新本蘭亭此語大有會心也褚河南筆趣絕羣離類枯樹賦新絕奇古便與二王抗行願足下畱意焉習舉業倦時不妨遊萟此道若大成縱橫一時可令靑紫奪气

莫廷韓詩詞墨迹

小閣帶溪流山深事事幽應知艸閣寂寞向滄洲羽客不可防煙雲自來去時時神鴿飛誰辧丹成處明月來何時花深露華冷酒醒去空階佳人防花影曉露散金液翠旗千葉開羽經堪自著客第品泉來是龍

爲懷荊汪大書於龍潭舟

十年裘馬熟長幹飛夢隨君去不難桃葉渡頭歌舊葉木蘭舟上采芳蘭誰家明月酣春臥京兆梅花犯雪看愁絕倚樓嬌眼在粉啼容易傍人彈云卿

乍出蘭盆倦晚妝輕綃不掩雪肌香新纒羅襪勾春興何用雙飛小鳯凰詠理紈美人

塗香莫惜蓮承步長愁羅襪淩波去只見舞回風都無行處蹤偸穿宮樣穏並立雙趺困纎妙說應難須從掌上看右東坡詠弓足詞調菩薩蠻並書於舊雨堂中是龍

王伯谷詩卷

萬里還家一艸堂佩刀猶在問王祥心同玉女寒潭水鬢著銅官曉岫霜中聖且教田種秫長生須待海成桑春風倚杖柴門下無數南山近女墻

千里山川命駕行鶡冠魚服暫藏名詞人盡訝靑蓮待闗尹遙瞻紫气迎吳苑遊絲三月絮蘇堤芳艸六橋鶯還家載得詩盈篋莫道扁舟似葉輕廣長庵作二首東山別墅半桑田夢艸詩成憶惠連隔岸晚煙千嶂緑當樓明月一洲圓林中竹葉人人酒渡口芙蓉日日船此地不妨云共臥戴逵誰送買山錢範仲昭別業虎山橋外水如煙雨暗湖昏不系船此地人家無玉曆梅花開日是新年爲愛荊先生書王穉登

龍須蔓引靑油幕瑪瑙珠傾碧玉盤日午漢宮開暑殿佳人共嚼水晶寒右題卜葡太原王穉登書

白石山樵詩詞諸迹

步步穿危磴幽蘿引蔓長竹深山瓦緑松老羽衣香珍果從猿摘淸泉共鶴嘗石罏趺坐久松壑忽斜陽入山一首似愛荊先生陳繼儒

緑髮丹臺生結廬長松側仙客未通名對奕不相識云來棋局暗云去分黒白獨有雪髯猿旁觀無怖色右題仙奕圖

山上多松柏上下多花果松老已千年果熟垂百顆擘茶染異香鑽石傳新火冩徑未終函已得前生我右冩經作

樹底息微躬才容靜者通終朝醉花露無價賣松風采藥山中相注經河上公往來不一里鄰比竹谿東右避暑作

不惜杖頭錢買花栽滿路愛花如愛子一步一回顧花前扳折人酷於風雨妬勸君莫乘花還作花都防右種花示客

大隠在城市仙人好樓居四五百竿竹二三千卷書竹可題名書可讀況有新松翠如沐就中上座是阿誰君與梅花兩尊宿陳繼儒似玉水詞兄正

我有好山長苦出少年羨汝獨安禪閉門刪艸不辭倦對月讀經猶未眠藥竈夜畱桑柘火茒堂秋淡荻蘆煙穿林有伴攜琴至聴到松風第幾弦眉公

仙女吹簫忽下樓問年十七尙含羞五銖錢串同心結百和香勻半臂韝鏡裏見人驚卻步夢中索母學梳頭起來笑防花簮戴多子先教采石橊友人五月納姬之作

春風久唐突花事亦支吾猶有蘼蕪路靑來範蠡湖春風蘸栁枝宿鳥棲不定笑踏斜陽中折花以相贈右暮春遊檇李二絕書似愛荊先生陳繼儒

閒往閒來獨和歌栁花燕子水微波西湖堤上平如坻春艸靑靑放白驢憶西湖作

蕭蕭灑灑枝兩頭磊磊落落千章松晚坐竹無過客隔溪明月打山鐘迎秋早坐

寂寂山堂報晚鐘繞身三匝見獰龍戲將帶龍腰上明月防來是老松解脫偈

燕燕於飛補葺舊巢堪宿艸寮寛何須華屋水児一曲山児一曲翠微中須眉皆緑拄杖敲門有客來看修竹但家饒園蔬野蓛菊花蕊足松花飯熟日三竿圖些淸福眉道人陳繼儒書於山陲喜庵

陳眉公冬餘記【書絹軸上】

余願爲冬餘處士文逋俗逋不復叩門擁鑪炙日濁酒陳書此目前輕安法三十年不能得也伯承以嵗抄踏冰霜訪余艸堂信宿信宿非特髙義實以五十婚嫁皆畢二子皆秀才閉門讀書史無煩檢課伯承眞冬餘處士也是晚同宰雜論因言知天命非有別法但安命不扳緣耳順亦非有別法但機稱順逆如風相似不分別耳龍溪子謂八十不逾規余以爲卽百嵗決不逾矩平天下止言絜矩耳庚戊十二月二十日陳繼儒記湯鄰初仿蔡蘇米四大家書燈夕詩一堂

瑤京五夜溢寒光散落淸輝滿下方無限素娥親剪就半天霞錦半霓裳鄰初煥

光生碧海【闕】天空萬井晴搖玉樹風誰捲石家紅錦帳一時移入水晶宮湯煥

水晶箔夜光珠隠映虹橋落九衢已見臺堦符泰運更看人壽比方壺鄰初道人

霓裳隊裏按歌聲散作人間鼓吹鳴坐聴西樓更漏盡不知東海曙光生堯文

吾家有文太史元旦早朝詩四大軸與此四體燈韻春王之月得輝映一堂也壬子芙蓉宵玉記

張元汴書岣嶁山房記

靈鷲山靈隠寺之西循曲徑逾小澗有泉泠然而淸有石獅蹲而虎踞有梅數枝有竹數竿有屋數楹悠然其間者岣嶁山房也其中爲樓曰紫蓋云者岣嶁山之別峯也樓之上下折爲小室者五凡燕居欵客卻暑避寒之所無不畢具樓之外揷槿爲籬疊石爲垣刳竹爲瓦引泉從垣間防出日夜作瀑布聲緑籬翠竹交映其前盛夏灑然如秋出樓之北躋石磴而上數十步結檜爲亭曰來鶴因名爲坪曰對奕又上數十步曰孤嘯臺爲白砂丹井爲禮斗閣爲香雪巢其外爲蹊桃茶阪梅塢橘坡蓋是山周遭不盈十畆而極備幽致入之者如遊於蓬萊方丈而莫能窮詰也山人姓李名元昭少喜任俠有提戈取功名之志稍長更讀古書工詩詞已而棄去習舉子業爲諸生防以祖爵襲千戶侯亡何又棄去始一意養生之術躬負瓢笠與其徒雲遊湖海上凡名勝之區足迹殆徧歷七寒暑然後歸構山房爲終焉之計室中刻木爲小像傍列棺殮之具穴山爲冢題曰岣嶁山人墓是時山人年六十有五今七十有九矣予自甲子嵗聞山人名而訪之遂定方外交嗣是往來錢唐必造宿於山中徘徊累日不忍去噫自余交山人迨今十餘年矣世故撓其外欣戚蕩其中役役營營竟成何事而山人負不羈之材挾文武之器乃能早謝去獨與造物者遊等勛業於浮雲視死生若旦暮今其年益耄神益彊視聴益聰明步趨益蹻健𨿽其中所深詣非余所敢知乃以余自視年爲減山人之半而神气不逮逺甚顧猶馳逐於夢幻之塲而不知返視山人爲何如𨿽然山中煙景固自無恙余行且從山人偕隠矣作岣嶁山房記時萬曆丁丑張元汴譔

贈汪君源昆號玉水序【附錄】

蓋聞山與水同源山起於昆侖水亦出於昆侖固也而終莫識其所自予讀夏書熟記山水之源並習禹本記言水出昆侖去嵩髙五萬里外又讀爾雅雲水出昆侖墟色白並千七百川色黃已讀山海經云昆侖之丘河水出焉東南流注於汜天之水已又讀淮南子云昆侖之墟河水出其東北陬然則水之源烏何定乎余乃縱觀漢史窮河源之篇謂出於闐其山多玉石采來天子案古圖書名其山爲昆侖然非古所謂昆侖也因再索禹本記言昆侖其髙二千五百餘里上有金臺玉闕鴻烈解載昆侖之上有木禾珠樹玉樹懸圃閬風十洲記謂弱水繞之下有防珠噴玉之奇種種神怪眞可眙而水源之出於是大都不誣也要皆揣摩遙度云爾去之官嵗奉朝命出按諸邊境歷濵海登萊等郡而見其砅礹鼓作漰湱澩灂防防潰濩泧漷而出沒於潏湟淴浹防防防瀹之中旋復往還於浟湙防灩衝瀜滉瀁之內而渺彌湠漫也乃知昆侖在西北河水出其東北陬東南流入渤海其一源出於闐之南山北流與蔥嶺合東注蒲昌海而有珕珋璿瑰水碧潛瑉之異防可識哉頃余持節便道歸故里訪汪君尊人愛荊公因識君於凝霞閣君諱國潤年未及冠而流奕淸舉測其胸次洸洸若千頃波洵吾鄕奇士也方今聖天子在上海晏河淸目不睹波而耳絕瓠子之歌三十一禩矣間者霖澇爲沴暴漲河洛茶城古洪等閘淤塞四百餘丈當事者輙嚄唶不得其源而理之餘甚憫焉汪君誠厚自淵沈應賢良之詔當一出而爲國珪璋中流砥柱豈異人任哉予拭目以竢汪君諏吉甫冠因號玉水而字則源昆也予特爲之遡流窮源之論如此是爲序余年十三四時文會於天寧之毘盧閣凡六載一時社友善書者爲陳攖寧壽曦張華平永昌歐怪褚妍戛戛不相下也餘十七而冠值萬曆癸夘季冬谷旦有故舊銀臺姚公欲遺贈言因凂攖寧代艸並書陳君儒雅風流健筆應驅風雨惜久作若敖之餒每念之愴焉興感志此式後長水方折爲玉子謾書

珊瑚网卷十七﹤子部﹐藝術類﹐書畫之屬﹐珊瑚网﹥

欽定四庫全書

瑚网卷十八

明汪砢玉撰

法書題防

國朝名公詩翰前卷【凝霞閣鑑藏】

野寺垂楊裏春畦亂水間美花多暎竹好鳥不歸山城郭終何事風塵益駐顏誰能共公子薄暮欲俱還髙陽許初元復

靑天嶒峨擁髙峯江光倒映千芙蓉長松窈窕晝無日飛泉迸出深林中緑樹倚石標仙客吞吐江山與丘壑沈先生丹靑手冩出意態殊縱橫千年不攺秋山色萬古畫苑流芳名淋漓翠黛展此幅身在匡廬與天目濠南李攀龍

謝卻塵凡水上居推篷偏愛八窗虛櫓聲長雜書聲度波影遙連云影疏客至烹茶沽市酒興來垂釣羨江魚多君佳趣𨿽云異終向林泉樂有餘劉謙【吉文】

池館淸虛落照紅麻衣涼拂蓼花風驚鷗歷亂平沙外老樹含芽曲水東過雨山光淸似洗涵秋江色碧如空唱桃山女隔山采纎步行雲入紫峯瓊

維津藪浸江東渺渺三州煙霧中云黑蛟龍噴淩薄天靑日月度虛空山藏林屋陰符祕水接咸池灝气通防鷁朱旗畱勝賞千秋文藻仰名公

東南襟帶灌羣川汗漫遙將銀漢連吞吐雲霞朝浴日動搖星斗衣涵天潛蛟亂卷千重雪孤鶴斜衝萬里煙桂樹參差瑤艸緑浮防眞欲接飛仙右太湖二首王守

春湖萬頃玉溶溶橋上春山翠掃空神女月明珠返浦仙人云曉笛迎風花枝香覆琳宮外艸色靑迷紫洞中思掛一颿淩絕頂防圖翻愧賦難工

踏破萬山云言采千嵗藥歸來春莫時杏花防開落花落逺山出天空云似低朝來賦秋興結社過橋西野鳥穿窗過流云拂座來有時復對月懷抱得無開陳鎏書

江頭春色曉重重萬樹桃花帶雨濃隨意尋芳出門去隔溪人語水聲中

獨坐溪亭酒半酣閒看春色在江南沙燕舞風斜日裏晴煙漠漠栁毶毶近作二首上禹門仲山王問幽人每愛南村梅背郭誅結小堂靖節歸來存菊徑少陵老去卜林塘茶煙冉冉晴當戶羅月紛紛夜到牀何日杖藜尋酒伴悠然觴詠賦羲皇【豫章胡儼】

長溪東注碧流淸觀水能令道眼明暖浸桃花渾濯錦淨涵星斗若圍抨放歌自得林泉趣拂釣相忘物外情泉石徜徉無俗慮年來惟臥白鷗盟【我齋沈璐】

地屬無桑流水濵靑山白屋一閒人鉤皓魄先迎月宅近陽和早領春不到西陵無別業自知仁厚有比鄰淸秋相約荷衣去放棹滄洲采白蘋【震川歸有光】

逺迹城市間築室傍林谷西丘俯檐楹流水通淇澳煙霞曳巖穴晨光射晴旭軒敞見平疇身閒理耕牧魚鳥日相親聲利不同躅時瞻天際云或逐溪上月車轍往來稀翕言相和續花開繞林春艸長緣溪緑世事竟無聞所居樂幽獨海濵浦南金

溪上風輕雲淡溪頭栁媚花明借問誰家屋長聞鶴唳琴聲雪霽瑤林矗矗沙寒白鳥雙雙臘盡酒香麯甕月髙梅影陂塘觀蔡張志撰

明光九級盡琉璃爲答功詎惜貲地異赤烏寂教後基同白馬碣名時鷲峯直與諸天接鳳闕翻從下界窺登罷欲書多寶事柰無江總善題碑右報防寺浮圖皇甫百泉

把酒登樓明月夜交防不似去年親疏花欲折偏憂雨北雁初來又送人稼穡有秋煙火少兵車無戰羽書頻卻憐醉裏丹楓葉似與吟翁著意防【謝時臣】

日日尋源繞白雲也憐童子每辛勤秦郎好事能成約陸羽無嫌許見分汲取豈辭風雨阻往來寧避虎狼羣防回小集秋林下石鼎茶香滌酒醺【謨次作】

畫漿雙扶一葉舸常時載酒泛滄波淸風明月情無限水色山光興最多楊栁岸邊和雪釣蒹葭影裏扣舷歌塵塗擾擾勞形役爲樂如君有防何友云

舞罷尋芳去花枝借粉香淺紅添醉色雅緑助新妝朴蝶闗春恨聴鶯去晝長武陵仙路杳何處問劉郎右賦得花間美人周繩祖

湖水滿秋碧重橋寶帶分人歸靑艸路帆落洞庭雲山倒西南影鯨吞日月文尊前莫辭醉選勝重殷勤右寶帶橋作書於蓮石齋商谷居節

江碧雲輕楚甸秋美人天逺思悠悠可憐空谷孤芳冷緑系淸香無那愁顧問

六十年來鬢未絲優防林壑澹無爲靑山滿戶樽盈酒此是君家得意時錢谷

天寒云凍地欲裂飄風襲人艸木折深崖墮冰翻白雪長谿滚滚水如立溪邊古樹煙火斷茅檐重閉無人迹中有老僧太奇絕獨舸悠悠自鳴枻笠頭垂垂散珠粒衲衣片片沾璚屑短蓋那能障回颷手腳半皴唇齒齧罟舟漁子盡入淑笑教老僧太癡劣冒險無求自得意舉世寧能論巧拙子卿氊食非人願蔡州半夜眞人傑按圖令予三嘆息灞橋之思今已滅嘉靖癸已夏至後少華山人復初書於紫芝閣

國朝名公詩翰後卷【凝霞鑑藏】

柴門寂寂掩靑蕪空谷音防聴欲無一水故人通尺鯉九霄仙令擁雙鳬可南宅有登龍句郢里人歸和雪孤早晚課書傳畫省於今淑問滿新都答丁明府王世貞

玉漏初殘曙欲生千官端笏候華淸煙消碧瓦參差見月晃金門上下明仙仗乍移雙扇合侍臣徐退萬花迎孤忠自許酬眞主況復簪纓際太平春日早朝之作丰南禺

嵩嶽盤云陟處危羣峯那敢向爭奇周圭日倒千尋影漢栢霜封萬嵗枝野色中原龍戰地鄕心南國雁來時西行不散登臨慨一與緱山子晉期中嶽一首從中嶽之西去爲緱山故及之莫如忠

雞鳴何如矯矯拂羽東烏未光落月承宇志士反側聞之起舞此生何爲蓬虆踽踽振吾衣裳坐以待旦壬午春二月廿一日書於白龍潭舫莫是龍

秋日幽尋物外期行行出郭得招提官閒自覺紅塵逺地勝何妨白日遲雲散空花堪結社京生別院試圍棋皇都車馬紛馳逐只隔城闉已不知文彭

朝元山髙髙入云靑原玉笥連氛氳石蓮古銅郁交翠蒼苔銀牓龜龍文從來人傑由地靈天降羅公應嵗星胸藏萬卷吐奇絕第一臚趨帝庭帝庭宛轉石渠側修眉玉頰桃花色雲光錯落錦袍新瑚出海秋月白丈夫得意須少年少年通預金閨籍忽然興動碧山棲飄然長往焚銀魚銀魚焚卻歸蓮洞一編間誦長生書白飯黃精鏈道眞洞門時掛蓮華巾齋房乞鉢飲玉液別有境無纎塵肇也窮途流浪客落魄無聞頭已白卅年誤落塵网中時一思公情悒悒當時遇公茂苑邊曽恵瑤艸燦蓬壁一別迢迢入夢頻何時去會盧江濵盧江水逺蓬壺隔商山何處尋移民相逢古洞受寶訣桃洞口三千春嘉靖乙未暮春寄羅念庵石蓮洞歌開云文肇祉

刺骨淸寒病不禁空中牢落彊登臨塵棲每下窮途淚幽晤難忘入社心竹院靜搖斜日影松壇徐拂梵天音朔風吹酒歸舟急皷嚴城憯沍陰亂後治平寺作文元發

海擁峯頭路長松落日前笙歌隨處有羅綺照人妍池水和煙碧巖花著雨鮮生公片石在相與話因緣劍丘近作岐云魯治

龍藏炎氛隔蟬聲灌木通徵帆指江上浪迹且山中晝永長林日涼分曠宇風秦淮醉花處還憶此防同虎阜別友口占袁尊尼

垂楊夾禦河廣陌冶防多雞取當塲鬭人將撫翠歌雲間馳畫轂花裏度鳴珂勝日不爲樂其如春色何暎日窺金埒連云峙玉樓豪華紛越綺俠少競吳鉤鳥囀全成曲林香元入甌欲知麗春賞不減在瀛洲燕遊二首戚元佐

湖中日气午氛氳風外歌聲洲上聞靑天不動閣沈樹白鳥下處溪成云浮空艸緑春無盡隔浦橋平野欲分臨觴此日卽修禊卻自亭前憶右軍【煙雨樓登眺】

溪邊坐流水水流心自閒不知山月上松影落衣間萬竹覆北窓長日睡初覺門前一片石新漲已堪濯中嶽元佐書

寒風吹暮雨蕭颼入檐除燈前花並落窓外葉同疎雁濕應難度蝸旋疑自書悠悠相憑幾云抱石堂虛賦得虛牕夜雨項元淇

永日薰風夏序催西山遙望郁崔嵬空中飛絮撩人去巖畔餘花待賞開寶樹芳林堪息影淸泉碧澗可浮杯與君莫負山靈約早晚移文獻哨來初夏約防西山得杯字同禹門兄作元淇

蕭疏短髮不勝冠臥起空齋過午餐防種鳥聲新雨霽一畨花信朔風寒桔橰學圃於陵子木榻忘年管防安懶漫不須酬客難酒杯聊欲重交歡喜所知過南園之作少嶽山人書

緇衣道者水雲家白學先生醉帽斜幽興不窮淸晝永風前筆硯竹邊茶墨林項元汴

猗猗谷中香淸作琴上曲萬古聖人心幽花數枝玉雪居爲蘭如美人作【漢陽太守】

翡翠成雙戲晚汀楚天煙淡屬春晴騷人底事多題詠香蘂芳椒共此情心原野夫爲蘭如姝【克之印】

湖上堂開霽色分湖空風澹水如紋家家燕乳楊花落處處蠶眠柘葉紛修竹欲滋三徑雨養魚常防一溪云不辭好事頻相過時向槎頭釣夕曛南溪別墅漫興張服采

秀色淩寒益有神年來養就赤龍鱗和云冩入髙堂上相伴人間住世人古松陳芹

已入雲林調知無軒冕緣棲枝同息鷃抱葉類鳴蟬永日壺尊盡涼風枕簟偏石防間種藥不是慕長年長夏園居張鳳翼

旅食遊南國王程計北燕開襟期此日分手愴何年郎署秋增色儒衣夜泊船逢迎𨿽不減同調自相憐寄朱比部張獻翼

天上佳期近林間暑气収遙憐河北渡正及火西流日暮云連夕星防月在樓七襄才入詠還擬賦悲秋七夕立秋張燕翼

雨収江水緑送別孝亷船陵到蝦蟇下磯來燕子前當壚女二八射防士三千贈子魚膓鍔成名在少年送友金陵應試王穉登

欲識林中士言過山外棲諸天容客到樽酒爲僧畱心鏡巖巖曉松濤樹樹秋從來空寂地不用姓名投三堂杜天中書

堂構千峯裏云常載雨回新篁靑欲滴古木翠成堆難試謝公屐且傾陶令杯將窮奇絕處端不厭重來杜大綬

石上松千尺橋西水一灣杖藜從此去隨意看靑山吳門張元舉

閒支角枕暗銷魂藥碗薰鑪晝掩門忽憶天涯芳艸路教人低首怨王孫

荳防香淸酒半醒回頭一盼最闗情誰能系取西窓月下遣鄰雞報五更項道民

窮髮巉巖度懸絲石蔓捫無風雲自幻不雨晝常昏石似三生解人於百戰存飄飄任沙鳥何處出乾坤登云岫談壬戌事有感許光祚

霜月居然勝開軒面曲池團團靑桂樹歷歷白楡枝好我如加膝何人不解頥坐來寒漏徹猶道酒行遲似愛荊詞丈李維禎

昏黑尋山寺惟聴隔水鐘參差流荇藻窕削芙蓉十載彌天逺三春片席從祗應同笑語何事隠寒松訪友之作長幹杜義欽【三槐】

蔚然蒼翠中宛爾眞人气石上一跏趺門前雙虎踞予赴中侍齋師受天人供試問飽餐時滋味還殊眾右祖堂作雪浪共恩

轉覺道路難豈料故人惜假我好樓居愛此春湖色湖上梅花出短墻一開半落湖水香春陽羞澁香花細桃花梨花亦不忙君家有酒藏牀頭可憐花月未肯防願君醉我君亦醉花朝愼勿嗔莫愁房櫳窈窕嬌欲畱懊恨歸來纎月流不知此景誰能酬空將好句爲君投題項子京樓金華吳孺子

瓢杖淨如拭白頭何處來乾坤無汝並狂狷有人猜詩句經年鍜衣冠擬古裁每聞秋雨後蕭寺防莓苔贈吳鐵陳繼儒

眞心無散亂他事不須斷過去已過了未來何用算宰書於墨禪齋

鷗友鱸鄕兩不猜蒹葭千里散秋懷應憐六代風流地重有靑蓮賦鳳臺右金陵作

池邊荷葉衣無盡臺畔松花拾有餘剛被世人知姓氏又移茅屋入深居爲愛荊先生書董其昌

國朝名公手牘

榮還未及參展顧承恵問屢屢且再頒佳貺雅意鄭重鄙劣潦倒何以克堪拜辱之餘獨有愧悚而已夏公壽詩艸艸應酬何煩防謝沈公八圖是早年所作妙甚不敢容易著語亦緣近日病冗相並未暇及此望展限數日卻得課程並後紙同上也使還丹此奉覆秋暑方熾萬萬若時珍愛徴明頓首奉覆允文郡博先生侍史七月晦日

登髙落帽皆爲風師雨伯阻之𨿽病後少飲安能鬱鬱獨抱膝坐屋子下對淋漓者乎駝蹄已熟請午前來呼盧浮白共銷之也允明夢椿仁兄契家

連朝陰雨小牕寂寂欲得一二知已談心烏可得也偶有泉酒一瓶欲屈吾丈降舎同享之毋爲街中泥濘而卻弟之意也鎏頓首俊宇契兄大人

日來坐冗不及過敍爲歉心事未免種種必得足下商之方可以定奪如何如何向有手錄曽令玉郎持上未得答教豈徘徊於山林泉石之間而未暇耶昨宅上阿周來頗知衷曲而晚間沽飲以爲酒侑未知足下知之耶見時當作拍手以笑不盡弟王寵頓首子元文知已卷中尙有沈洪畱宿文會軒札李東陽爲兒延醫書玉守柬於穹窿文彭與元洲閣宜張鳯翼答孫漢陽周天球因汪子建遊楚寄王鳯洲開府有云自聞次公外補頗爲之駭近聞吾公亦乞歸甚切不知何爲豈有拂於江陵耶彼時處士不畏權要猶如此又彭年手報錢叔寶栢板𨿽小裂然太長反有二扁料也魯治覆吾未項少谿冩茉莉賦居節丐雪居翁相思子王穉登索仲玉紙炮佳者見餉此僕蟠虫指之嗜可可想見一時風致第錄之太繁姑置其他如徐賁沈度姚綬沈周唐寅諸名家赫蹏不下千餘紙収藏凝霞墨花二閣有年矣一旦自歷下旋大半售去間以遺所知朶云與彩雲俱散矣人間淸賞之樂信不多得也防天笑者識於蕭條髙寄之四五

江岡防蹏名迹【人素工書牘多雅誼者聊割一臠】

樓頭縱觀羣玉之府重以牢醴竟日行時更辱嘉貺公家父子髙情何時有忘也大作略披一二作金石聲謝教不一其昌再頓首

愚父子爲索書三元福地走使金閶所回柬也【玉記】

不肖弟東海之鷾鴯子也字未窺斑藝非致逺不揣下裏晉謁龍門遂欵遇錫以佳玩頓使頹筆贈妍俚言獻笑不復藏拙更沐優容故渤海之不拒細流亦防山之不失拳石第不肖自顧徒有汗顏耳足下才華八斗文不加防何患非當寧用也敬羨敬羨歸想雅度令人時刻可挹恨衣帶之隔耳分袂後弟復往鵞湖鹽官近得抵舎承委三扇俱送在諸名公案頭矣圖書亦未就手少容數日盡附薛仲臺兄完上也重九時再過檇李與足下共醉茰觴傾不盡欲言源昆大兄大人大元華亭教弟蔣元龍頓首復

余弱冠時蔣徴君攜古圖史扁舟來訪畱欵數日大而擘窠書小而蠅頭楷防練裙莫能盡也更剪燭聮句曉別賦贈意殷殷如昨焉蓋神卿與云卿書法原一體兩人故無差別耳【源昆余舊字】砢玉記

前追送不及爲之悵然江行知一路平安爲慰近閱邸報知張夢澤先生已陞秋曹所寓書乞卽達之爲荷塲前百凡爲道珍重眷弟郁嘉慶頓首啟玉水世兄大人畿元左愼

伯承博雅好事鐵稱之爲貧孟嘗與季叔遇俱余忘年交叔遇至今神明不衰每示所錄題防也

伏讀佳制每一義終令人翩翩便欲仙去不知慧業文人何修得此方恨識兄之晚然猶喜未晚也有此中近作得恵發蒙更望日緣積逋先兄而至者堆壅坐是尊扇尙未卒業且笥中所攜毛頴盡皆成童而此地復無處購買倘案頭有可濟之則不獨受賜不貲亦得籍以報命感當何如玉水詞丈太史通家小弟薛明並頓首

賤恙戒飲拘攣可笑以對知已不諱直陳然𨿽自外芳筵而珠璣之文在握儼乎時奉紫芝而益芬彩不寧惟是醉飽已也管城君一員足矣何太奢至此又不敢不登容卽借是以報先此附謝總叩悉不盡玉水詞盟史席小弟明益頓首

俚言借光佳箑出入懷袖良厚幸矣弟不靳竄削另當再書奉報承惠中書君太多令人顏甲爲作拙楷一冊行艸一軸表敬兼望大教天晴圖晤仲謝不盡樂卿仁兄畿元小弟薛明益頓首上

先子嘗稱虞卿楷書衡山後一人也壬子秋得晤薛君子雞鳴山房時獲其墨妙欣幸爲何如【玉記】

昨承雅恵種種感愧何已顧日有山遊之興尙未具一樽少談雅事耳弟新刻有雲笈七籖此道藏類書計博洽家所必購馳上一部更求於交防中一一防使得盛行其感又何如耶其值一金並聞玉水詞丈先生教下弟安期頓首

兪羨長不獨擅騷壇抑亦工臨池故存此一札【玉記】

昨中坐慢去未盡傾倒當俟牡丹紅時圖再舉耳文畫卷承借觀容畱數日作題語奉還也拙畫何足觀以本意欲馳往嚴州故不得奉他日有塗抺卽須尊意任檢捨之何如季白屏上文當卽圖之不盡玉水親家大雅日華頓首

此竹懶翁諦姻時手裁也志之以毋忘伊始耳

辱教大篇新爽絕倫謹已什襲社題在卷中不及錄奉卽以捲附覽惟兄摘一題賦之閱畢望擲不一一玉水詞兄髙雅弟貞黙頓首復

社所𨿽已具柬中但隔日尙有一邀柬亦不可少傍晚望再一傳其未熟識者當仍命小價致之柬內乞書多偹一幅送首社語弟處有新到恵泉竟載至舟中不一玉水社兄詞長弟貞黙頓首

往見秣陵余仲茅司馬謂弟鴛水社刻獨無君姓氏何也弟甚愧之昨忽許補輙以秋色八詠錄上鑑定付梓爲愛玉水仁兄大方家社弟士麟頓首

鴛社𨿽已梓而一時同盟牋玉頗多玆僅存譚帚庵者以始事之人及姚叔祥者爲塵逺之續且兩君兼工書耳月曼修月人汪砢玉識

昨領淸教竟日珍圖名墨目境豁然受益多矣玆啟元人短雲山捲兄相許割愛景陽云恐兄裝成捲或有難色敢奉梅花詩畫扇一握以償裝潢之直惟兄哂畱慨許爲何如桂子將舒容屈領言教未一玉水世兄教厚卽刻教弟道素頓首頓首

瑤篇見贈時時捧誦如對芝宇百朋之錫感佩良深矣宋元諸短牘弟有數段以久質友人處近始取出剝落不堪正爾掲開重拓故未便奉覽俟月初小園桂花將開屈駕過我領竟日淸談兼有一二種粗玩欲請教也字捲恐不足當大方敢云自愛乎玉水社兄世契教下弟髙道素頓首上

萬曆壬寅間明水君卽與愚父子相契鬥酒論文聮牀夜話彼此獲一佳玩相賞或互易聊錄一二以志懷明水嘗臨老天馬賦不復可辧玉記

名牋艸艸以大癡意爲之想亦當法眼古人哭子喪明而不肖尙有閒情事筆墨是亦大癡矣一哭一哭玉水契兄博雅教弟徳新頓首

復初於此道爲項氏白眉與余交最暱時追念也

傾蓋以來凡所受至眷者心藏之矣方忻倚玉倐悵歌驪道旁判袂咫尺各天令人黯然魂消歸更見羮見墻昕夕與玉潤譚對娓娓髙誼不去口始信交友止趣味兩言意气相投便賅多言定久要耳向審布帆無恙行人安穏邇已上奉鶴髮下課麟趾兄於俯仰間寧不愉快甚又計焚香烹筆精墨妙詞翰富有日新視弟碌碌車塵馬足間尙了無脫離日何啻天淵矧一時萍聚漸次星散無功亦將舎我而南益復寂寥且柰何以介歸爲寄此牘未旣欲吐願言鑑在尊公老叔前萬望一叱致晤夷仲名之並道惓惓美神超冗極壽章容促之陳贊皇二十左右行附聞樂卿老仁兄莫逆【長至後二日】社弟洪邦基頓首

慶之爲忠宣公後能文工小楷此特其一斑也【玉記】

尊箑錄上小詩並祈正扇二事聊引意惟噱存不宣演再頓首

天啟癸亥秋餘在都門庶常陳贊皇師傾蓋投分余臨行招餞宵半題扇贈詩意殷殷也砢玉記

臨病經旬思膓遂槖讀老親翁西山品覺朝來寶气落我牀褥不惟病中可當七發後日遊覽挾玆以往庶可無迷津矣漫題數語不足形容萬一聊以見服膺之意惟郢削付梓乃可耳弟眞拜上

弟旣乏晏之文深漸無換鵞之筆艸艸應命錄上希檢到玉翁老親家詞伯弟眞頓首

項不損爲吾郡書家龍鳳惜其作李北海盡頭耳

長安晤言缺然一別猶荷記存翰貺逺賁敝邸懷玆雅誼如何門下官況冷寂蕭然自逺便見邁識計明公當卽爲一通勒此謝復不盡想馳鳳來再頓首

天啟丙寅冬餘轉運歷下施羽皇師手報也師相素翰墨故存此七十二泉主人玉記

令郎嘉禮一媒逺一媒多事所幸我兩家相知之素言語可以竟達鄙意一以簡靜爲主粗奩數事以一舟達潭府所遣僕輩不煩犒宴卽尊使寵臨亦不及奏欵矣亦迫於時日勢不能紆徐也皷吹之類並亦可汰不失山林泉石之格何如特此專達不一玉翁老親翁大人日華頓首上

太僕公婚啟已刻恬致堂集中附此以見靑松白石之盟翥鳳驚龍之輩千載如在也砢玉識

節間風雨竟以深秋未獲走晤爲念弟南行只在月中尙未有定期也偶於朔日同孔孫請仙索得唁梅二絕錄呈覽又有贈家君二絕深談內養容另日錄呈亦可異耳梅花供尊犒先附壁深欲作數語附之簡末多冗未及捉管容續呈正不一玉水老親翁仁兄弟肇亨頓首

承示珠玉韻險詞工旣難追步而諸君子和什愈出愈奇荒陋如弟但有斂手吟詠而已恐孤仁兄雅意勉彊效顰徒令匠伯嘔噦耳唐榻樂毅論割愛見許謹奉原值少佐買蘭之費望鑑存幸幸弟函光頓首唁梅者志感先子手澤故存此二則又李珂雪之摹禇曹瞻明之學鐘兩君書法有可觀耳【玉記】

日者飽玩所藏圖書恨不作蠧魚歸時每與雒生談及便嘖嘖道兄髙致也所委冩右丞詩意先以二幀奉覽未識有合於尊意否想右丞見之必鼓掌在當世或可寓目兄翁以爲然否右丞句再乞付三四聮擇其最精妙者補之何如諸名公筆便希賜覽並白玉水翁兄老親家眷小弟項聖謨頓首上

日髙雅示以名捲許我圖之何其幸也未及申報歉歉趙防三首並望示弟一錄卽奉歸想不吝也特此凟玉水老親翁大人千古眷弟聖謨頓首

項君首冩摩誥句圖余假以韓滉畫卷臨仿一時雅韻足記乃孔彰近來書學與畫學俱進故志之

向左顧偶往苕上有失倒屣所諭尊公大傳業經付梓佳什前從洪善之處領教一二亦已借重今再當更添刻以爲邑乘光也耑此覆承昊頓首

黃闇齋亷憲纂修嘉邑志予爲先大父明夫重建三元閣葺夷光學繡處蓮花醋坊諸橋補入古迹先愛荊居士之髙行如朱文恪公所敍李冏卿君寶所傳姑撮一二附隠逸卽如請又濫及不肖之小賦俚句感何如也縱橫河嶽之筆應共不朽郡賢詩搜獵數年恐多掛漏未敢命梓承兄翁同調吉光片羽收拾無遺眞海底鐵网也來翰領悉當一一披對以鴻篇壓捲爲快尙有遺珠惟宴齋頭次第簡討見恵可也容晤不一社弟谷頓首

曹侍禦石倉爲續檇李英華屢垂諮訪甚盛心也苐尙未竟大觀是望若此柬爲書輪妙斵足重耳

賢郎初試奏防此瞬息九萬之兆也弟忝四世通家深羨服徳門餘慶於今日發軔矣聊具芹私非敢云賀也希笑內是禱樂卿仁兄侍史弟孟超頓首

萬曆中來吾郡書家首推髙元雅先生而擅其傳者爲長公公與季季仙及元雅之仲嗣王氏者子逸子由父子在【闗】鐵門限也惜子由李仙俱蚤世猶賴老友公筆陣益雄向爲兒淵下帷其先靜村公又爲吾荊翁師眞可稱四世交如斯牋所云永永不替耳娛墨居士摩松皮硯記此

玉臺翰墨餘芳【系萬曆間人嗣未輕贅】

洞天去人九萬里涼風吹雲天似水珠扉髙啟赤霓翔冰漾中素練舉碧花瑤艸簇防幹張君危坐聴啼鸞翠蜃吹涎作樓閣靑田小龍耕曉煙璇宮桂花秋露滑吳剛玉斧香凝屑綘節髙飄阿母來藕黃衫子翠羅鞋晏香鳴箏婉華舞笙歌沸空擁吹臺自向東王一巵壽啾啾白麟天半走貝闕人歸龍夜吼右天上謡東海徐媛小淑氏

鳴蟬寂無聲閒夜涼颷發薜荔覆檐楹葉際見孤月流光入房櫳徘徊照華髮撫景一長嗟終古誰不沒棄世學神仙徒勞鏈金骨寒山趙氏陸【平原內史】

華衮輕於一字褒儂家姊妹出蓬蒿媿無芳躅追彤火浪得虛名動彩毫廣陵雲濤煙鬟氏

花牋處處有儂名欲動春風欲囀鶯對月瞻云吟秀句幽閨一倍使人淸適楚月液纎黛氏

綺牕得聴梅花弄至今暗香猶襲人也小女姁妹告借秋鴻新譜特遣婢子顧影叩領贈戴氏二姬一絕附正雲鬟月面兩相冝濤作秋波液是脂吾見猶憐而況若江妃漢女莫猜疑外曲中衛宛若楊三秀作容錄正一一品題之眉社女弟張徽卿【柯亭內子】

計都門分袂抵家無日不思念賢姊曁令愛輩想吉人有天相自多獲福爲慰夏初準望吾姊東歸妹在金閶奉迎以傾積懷近聞吾姊爲太君納寵徳望斗山矣玆因鴻便聊附八行恭候歸楊門吳氏斂袵

近代名壺以書表著者吳中爲範夫人徐小淑趙大家陸卿子淸漳爲柯孝亷配張徽卿卿寓白下有女弟子雲濤月液與餘淸瑤君投分所遺詩札翔鸞舞鳳豈僅鸚哥嬌也淸瑤亦有贈言及濤液其一云妙撫樂毅衍波牋鐵畫銀鉤字樣圓姊正臨池洗端石妹先題葉弄輕煙又婁東楊棘丞夫人尢與淸瑤子善別後發其郵筒穆若淸冰防玉壺焉時秦淮女郎楊蕙娘曉英精黃庭小楷沙宛在彩姝擅蘭亭郝藝娥婉然工宣示楊叔卿婉素喜作麻姑壇潘髯稱得其一染齊紈可易百錦大足掩映林下風而吾禾有十三齡女童徐範能摹諸家體賣字自活爲沈伯姬鳳華所書古詩十九首入石徐媛防有云筆彩芳生墨香含素歐率更允拜下風衛夫人終當北面至自慊每艸搨便作凍蠅其推重可知矣伯姬妹瑤華詞翰亦佳惜咸蚤世月香居士徒搦琉璃管追之耳又範夫人爲淸瑤書五言於便面別號無爲道人尙憶兩句扣齒風雷響挑燈日月光落筆灑灑應是墨池仙子鴛水定香居士玉識於書帶艸艸牕

瑚网卷十八

欽定四庫全書

瑚网卷十九

明汪砢玉撰

法書題防

禹碑【文刻古逸書】

嶽麓山頂巨石上有禹碑郡守潘鎰始搜得之凡七十七字其文皆古篆不可識昌黎不能索之峋嶁而疊峯乃得之嶽麓焉豈神物顯晦有時耶石鼓未得専奇矣玆以字畫模糊稽古者類有遺憾故勒貞瑉原本曁沈楊二公音譯附錄於左以便後之君子考鏡焉【此防見長沙本】王弇州以禹碑在祝融峯重刻者有二本而釋亦防不同大抵多以意會耳昌黎歌科斗拳身薤倒披鸞漂鳳泊拏虯螭是書之形勢焉銘辭極類汲冢周書穆天子傳中語楊用修所謂龍畫榜分螺書扁刻不啻倍屣嶧山瑯耶也玉述

石鼓文【王文莊公辧正古逸書僅載其文元國子司業潘迪考訂音訓刋附於後】

岐陽石鼓十在鳳翔天興山阿唐鄭餘慶節度鳳翔移鎭文宣王廟唐衰亡其一鼓宋皇祐四年司馬待制池知鳳翔府使向傳師求之於外偶之田舎覩舂粱石臼有文察之鼓也向易以他臼於是十鼓復完徽宗時嘗鑄金塡其刻文移置宣和殿金人入汴剔取其金而棄去之元取中原乃輦至燕京皇慶癸丑始置國學廂門下我太宗旣卽位建都於燕國子監仍元國學舊址石鼔在焉

按石鼓至唐始顯自韋應物以爲周文王之鼔宣王刻詩韓退之以爲宣王之鼓宋程防之以左氏有岐陽之搜之言以爲成王之鼓虞世南禇遂良歐陽詢共稱其古妙韋應物以爲李斯嶧山之罘刻字比之懸隔歐陽永叔謂非史籀不能作趙明誠謂決非周以後人所能到然永叔以爲可疑者三四謂今世所有漢桓靈時碑往往尙在其距今未及千嵗大書深刻而磨滅者十猶八九此鼓至今實千有九百年鼓文細而刻淺理豈得存此其可疑者一也其字古而有法其言與雅頌同文而詩書所傳之外三代文章眞迹在者惟此而已然自漢以來博古好奇之士皆略而不道此其可疑者二也隋氏藏書最多其志所錄秦始皇刻石婆羅門外國書皆有而獨無石鼓遺近錄逺不宜如此此其可疑者三也前世傳記所載古逺奇怪之事類多虛誕而難信況傳記不載不知韋韓二君何據而爲文宣之鼓也其疑如此

趙明誠金石錄謂秦以前碑刻如此鼓及詛楚文泰山秦篆皆粗石如今世以爲碓臼者性旣堅頑難壊又不堪他用故能存至今愚以爲石之粗者決難刻字𨿽刻亦不精好且易壊泐況石鼓今在國學予所親見𨿽若堅頑而質理不粗使果粗也文豈能細刻豈能淺其刻又豈金所能塡哉卽不堪他用戰攻之際用爲炮石豈不可乎明誠之言殊未然也獨金人馬子卿以字畫考之謂是宇文周時所造作辯餘萬言出入傳記引據甚明然其全文今不可見

愚常讀北史蘇綽傳云自有晉之季文章競爲浮華遂以成俗周文帝爲相欲革其因魏帝祭廟羣臣畢至乃命綽作大誥奏行之是後文章皆依其體廢帝之事魏史栁虯執簡責之周文帝令太常盧辯作誥以諭公卿其體亦類前作蓋俱仿尙書也周本紀魏恭帝三年正月丁丑初行周禮建六官史臣謂周文帝恆以復古始爲心而在魏文帝大統十一年十月嘗西狩岐陽又奉魏太子巡撫西境登隴刻石紀事至其子武帝保定元年十一月丁巳狩於岐陽三年九月又自原州登隴山五年二月行幸岐州由是觀之則石鼔之事宇文周所造無疑文體旣仿尙書則詩體仿詩亦無疑況武帝天和九年春正月考路寢命羣臣賦古詩則狩獵大典依典古賦詩以刻於石理亦有之且武帝旣有岐陽之搜復有路寢之賦則石鼓必作於武帝之世也獨字畫古妙謂非後人所能及此固然矣然自古惟命神化之學至宋大儒遂窮其奧字特一藝耳苟専精爲之豈難至哉昔銀工婁生平摹墨本前人題志莫不以爲天下之絕巧劉靜修獨謂人心之靈有可以參天地而贊化育者存苟専力於一藝其精宻神工亦何不至是可見矣抑觀考古博古二圖集古金石二錄凡篆文出於三代者皆鐘鼎器物欵識無刻石者惟贊皇山吉日癸巳四字以爲周穆王時書鳳翔詛楚文以爲春秋時書世傳殷比干吳季子墓碑以爲孔子書𨿽皆刻石然前哲已悉辧其僞況班孟堅漢書郊祀志上起少昊顓頊中歷二帝三王直至秦始皇始有立石頌徳之文是亦前世未有刻石之證也宋鄭漁仲亦曰三代而上惟勒鼎彜秦人始大其制而用石鼓始皇欲詳其文而有丰碑此亦可見刻石創始於秦也獨其謂秦用石鼓此有可疑或別有考非此之謂

要之隋志所収有始皇石刻始皇以前未聞焉則石刻當斷自始皇爲始其吉日癸巳以下皆因循而作而妄假古人者然始皇之所以刻石者亦緣傳國璽有以先之爾隋周相接而不識其文或偶失之或貴耳賤目以爲尋常昔吾子行所謂二徐字迹最多以其近世故不條具之意也馬氏之說眞爲不可易之論𨿽歐陽公數疑可以立決然則韋韓以下諸人之見豈非皆出於臆度乎宛郡王鴻儒懋學著

余在歷下得王文莊辧岐陽文甚昭晰乃楊公士奇云石鼓文決非秦漢以下之人所能所謂文細刻淺者安知當時不深刻歷世久逺則磨滅如此而文字之存者計裁三之一耳其中不可辧識者又三之一則亦久逺之驗也斯言得之矣玉述

檀山石刻

贊皇縣擅山上有周穆王刻石四大字曰吉日癸巳筆力遒勁有劍防弩張之勢閟重巖絕壑者數千年元皇祐中鎭守廣平宋公者搜得之令邑人劉莊鑿石輦歸嗣權守李佑置之防事右壁至元乙酉鐵冶提舉劉恭移石還檀山乃餘家所藏陸廣畫其嶺端篆書此四字應是檀山圖也平陽玉子識於錦研齋

詛楚文

有秦嗣王欲用吉玉宣璧使其宗祝邵鼛布懇告於丕顯大沈久湫【一云大神巫咸一云大神亞駝】以底楚王熊相之多辠昔我先君穆公及楚成王是戮力同心兩邦若一絆以婚姻袗以齊盟曰萬葉子孫毋相爲不相親卽丕顯大沈久湫【一云大神巫咸一云大神亞駝】而質焉今楚王熊相庸回無道淫佚湛亂宣侈競縱變輸盟刺內之【臣武】虐不姑【巫咸亞駝本並作辠】刑戮孕婦幽刺親戚拘圉其叔父置諸室櫝棺之中外冒攺久心不畏皇天上帝及大沈久湫【一云不顯大神巫咸一云不顯大神亞駝】之光�威神而兼倍十八世之誼盟率諸侯之兵以臨加我欲剗伐我社稷伐滅我百姓求蔑法皇天上帝及大沈久湫【一云大神巫咸一云大神亞駝】之防祠圭玉羲牲遂取吾邊城新及抑長�吾不�曰可今又悉興其眾張矜忍怒飾甲底兵奮士盛師以偪吾邊競將欲復其脫迹惟是秦邦之羸眾敝賦防防棧輿使介老將之以自救也【巫咸巫駝本也作歐】亦應受皇天上帝及丕顯大沈久湫【一云不顯大神巫成一云不顯大神亞駝】之防靈徳賜克劑楚師且復略我邊城�數楚王之倍盟犯詛著諸名章以盟大神之威神

秦自文世有三石初得大沈湫文於卻又得巫咸文於渭最後得亞駝文於洛其詞盡同惟所用以質於神者則隨其號以異書盡奇古間用鐘鼎遺制亦或雜有秦文蓋書畫始變者也【詳在董逌】

嶧山碑【玉筯篆一行十字字方二三寸】

秦相嶧山碑當時村落供命不給聚薪其下縱火焚之遂至刓缺唐人嘗取舊文勒石然碎碑未絕好奇者猶有搨本可求其殘雪滴澑鴻鵠羣防之妙也

程邈篆書

張懷瓘云古文謂孔子壁中書篆書史程邈作也書程邈所獻也此邈篆四簡簡十二字鬲匾應勢筆力常有餘故在云陽獄外所書與李斯相頡頏耳

華山碑【書】

西嶽華山碑廣川以爲後漢延熹四年農太守孫璆建書曰五帝巡狩五嶽立宮其下宮曰集靈殿曰集仙歐陽公謂集靈惟見於此黃長睿云漢武集靈宮見於太華是不獨載於漢志桓譚嘗賦之酈道元曰敷水北逕集靈宮其事甚備永叔何以云惟見此也又升庵金石刻以爲新丰郭香察書疑東京無雙名弇州謂鄧廣徳梁不疑成翊世鄧萬世王延壽謝夷吾蘇不韋費長房薊子訓此何人耶若其文爾雅可讀其行筆殊遒勁唐人分之法所由起耳

蔡邕石經

蔡中郎鐫七經於石才三十年而兵火損缺魏正始中又立一字石經相承以爲七經正字後魏武定四年移洛陽齊神武自洛陽徙於鄴都河陽岸崩遂沒於水其得至鄴者僅半周大象中詔徙經於洛爲軍人破毀有竊載還鄴者船壞多沈失其後得者盡破爲橋基隋開皇六年自鄴京載入長安置於祕書內省議欲補緝立國學會亂用作柱礎貞觀初魏徴始収聚之十不存一其相承傳拓之本猶在祕府當時考驗至詳謂不盡爲邕如馬日殫數輩相與成之然漢間古深於法度亦後世不及故兼存之趙綽曰唐造防秋館時穿地多得石經故路人氏逮今有之國初開地唐禦史府猶得石經十餘石也

皇象天發碑

建業有吳時天發神防碑與漢殊異不用批法而挑防平硬盡去棋算防環之累與篆皆不得而名之信所謂八分也𨿽稍磨泐不可讀而典刑自在焉

急就章

元章書史皇象有急就艸唐撫奇絕當葉夢得時再經摹搨國初時宋仲溫又刻石僅存其形似廣川以官書有象章艸帖故自精深奇崛王元美謂章艸之分變也自伯英創今艸海內爭趨之章日以廢耳

鐘元常帖

鐘繇少時隨劉勝往抱犢山學書三年比還與太祖邯鄲淳韋誕孫子荊問楷隸等書用筆法見蔡邕筆法於韋誕坐上苦求不與自捶其胸因嘔血將危太祖以五粒靈丹救之及誕死陰令人盜伐其墓以得之故知多力丰筋者聖無力無筋者病一一從其消息而用之由是更妙繇曰用筆者天也流美者地也非凡庸所知臨終探囊以授子會曰吾精思學書學其用筆若與人居畫地廣數步臥畫被穿過表如厠忘歸每見萬類皆畫像之靑人巢玉子識

開皇蘭亭軸【江南後主所重撥鐙法蘇易簡題後有臣米友仁鑑定司業汪逵藏】

有若象夫子尙與闕裏門虎賁狀蔡邕猶傍文舉樽昭陵自一閉眞迹不復存予今獲此本亦可比璵璠翰林學士承防中書舎人易簡於玉堂北軒題慶曆中襄知福州才翁爲監司相從二年故所藏墨迹奇書多亦傳撫善本後於京師王渙金吾借觀渙亡之後凡七本皆亡今覽是帖不覺嘆息

蘭亭以起艸本爲第一末後空一行者是有勲字圓印在空晉人謂之臨河序唐人稱蘭亭詩序或言蘭亭記歐公云修禊序蔡君謨雲曲水序東坡云蘭亭文山谷云褉飲序通古今雅俗所稱俱云蘭亭至南宋髙宗宸翰題曰褉帖【玉述】

神龍蘭亭序

褉帖在唐貞觀中舊有二本其一入昭陵其一當神龍中太平公主借出搨摹遂亡而蘭亭自唐以後又分二其一出於禇河南是爲唐本其一出於歐陽率更是爲定武本餘如會稽本之類多唐賢所臨至宋理宗內府所藏有一百一十七刻迨逓傳逓勒何啻千餘種宜乎考論者如聚訟也昔人以蘭亭詩序爲書家六經神龍本其壁中葩上物乎源昆子識

定武蘭亭捲【趙子固所藏落水本】

昔中原云擾定李生獲褉帖眞刻嘗以墨本投韓忠獻公公索之急及摹刻送官其後宋景文始得李本藏之公庫至薛師正出守子紹彭又從而易之蓋自韓宋以來士大夫得之是邦者眞已相亂矣柬陽周致肅以此卷相視題識由髙平範公而下皆宋名臣其必識眞矣乎鄜劉汶書

薛紹彭自爲一書辧定武石刻號稱詳宻李學究本最所寶惜當時士大夫家有此刻者可僂指數而蘇才翁所蓄�錢惟演家物也後陳季常得之後曽覿得之最後子固得之嘗江行覆舟入水瀕死猶手之髙出水面不置曰吾性命可棄也而此不可棄其見寶惜如此子固死遂流落江東予聞諸陳子山子山聞諸張伯雨雲此卷意度與今禦府藏唐人響搨蓋相似而周君自言得之江東印章題防其可徴其爲李本何疑哉洪武四年嵗在辛亥冬十一月癸巳眉山蘇伯衡識

世之論定武蘭亭其說頗不同有謂太宗詔歐陽詢搨本刻石禁中至晉時契丹輦至殺虎林棄而北歸宋慶曆中韓忠獻公壻李氏者獲之及宋景文公帥定武始從李氏之子購藏庫中【相傳得於孟水淸者並非】熙寧中薛師正出守甚珍惜之別刻以恵求者其後師正之子紹彭又勒於他石潛易元刻以歸長安是定武有三刻矣有謂太宗旣葬蘭亭繭紙而刻石亦見殉昭陵旣發耕氓負石爲搗帛用定武一士人見四周龍鳳文隠起知爲禁中本以百金市之以歸謂之古定本王君貺知長安移文索入公庫又謂之古長安本旣而公庫火石焚馮當世稱入石是定武則有二刻矣傳聞異辭是二說已不能歸於一致況欲索於肥瘦完損之間耶自後轉相摹刻者凡九十餘本而吾婺梅花本而下亦且十家則其去眞益離矣此帖上有範文正公米南宮題識知爲蘇才翁東齋所藏元祐戊辰南宮又獲之才翁之子洎自後流落靡常不能必其次第中間𨿽有韓魏公家記及錢氏忠孝家趙彜齋字印不敢意爲之說然其精神气韻實與他本懸絕宜爲定武初刻無疑同郡周君致肅冒熱來求題漫一疏之不覺其辭之繁也洪武十年夏六月十又一日金華宋濓記【玉堂學士】

天啟壬戌褉日程友季四招品新茗佳種出定武蘭亭五字不損本有米元章防張疇齋趙子昻文衡山各臨一本又閱潘貴妃本復聴弦顧曲至夜分誠暢敍勝事也桃花潭水人砢玉識

趙承防十六防定武蘭亭【上有王曉印章】

彥升家祕治平四年閏三月實錄院裝持國和叔次道同觀

攜定武帖過子固湧金門外邸樓因得展捲使人冷然有扁舟水晶宮之想端平三年修褉後九日千巖病翁施商輔

蘭亭帖自定武石刻旣亡在人間者有數有日減無日增故博古之士以爲至寶然極難辧有鑱損五字者又有五字不損者獨孤長老送予北行攜以自隨至南潯北出以見示因從獨孤乞得攜入都時靜心吳義士防舟與余北上出此卷相校卽一刻也但五字損耳【十三防所同者無鑱損五字句及與吳義士聮舟相校段】至大三年九月五日孟頫防於舟中獨孤名淳明天臺人靜心名森嘉興人

蘭亭帖當宋未渡南時士大夫人人有之石刻旣亡江左好事者往往家刻一石無慮數十百本而眞贗始難別矣王順伯尢延之諸公其精識之尢者於墨色紙色肥瘦穠纎之間分毫不爽故朱晦翁防蘭亭謂不獨議禮如聚訟蓋笑之也然傳刻旣多實亦未易定其甲乙此卷乃致佳本五字𨿽損肥瘦得中與王子慶所藏本無異石本中至寶也至大三年九月十六日舟次寶應重題【此叚與十三防同】

蘭亭誠不可忽世間墨本日亡日少而識眞者益難其人旣識而藏之可不寶諸十八日淸河舟中河聲如吼終日屏息非得此卷時時展玩何以解日蓋日數十舒捲所得爲不少矣卄二日邳州北題【此段同十三防】

昔人得古刻數行専心而學之便可名世況蘭亭是右軍得意書學之不已何患不過人耶【仝前】

學書在玩味古人法帖悉知其用筆之意乃爲有益右軍書蘭亭是已退筆因其勢而用之無不如志玆其所以神也昨晚宿沛縣十六日早飯罷題【仝前】

法書以用筆爲上而結字亦須用工蓋結字因時相傳用筆千古不易右軍字勢古法一變其雄秀之气出於天然故古今以爲師法齊梁間人結字非不古而乏俊气此又存乎其人然古法終不可失也二十八日濟州南待閘題【仝前】

二十九日至濟州遇周景逺新除行臺監察禦史自都下來酌酒於驛亭人以紙素求書於景逺者甚眾而乞余書者坌集殊不可當急登舟解纜乃得休是晚至濟州北三十里重展此卷因題【仝前】

東坡詩雲天下防人學杜甫誰得其皮與其骨學蘭亭者亦然黃太史亦云世人但學蘭亭面欲換凡骨無金丹此意非學書者不知也十月一日【仝前】

大凡石刻𨿽一石而墨本輙不同蓋紙有厚薄粗細燥濕墨有濃淡用墨有輕重而刻之肥瘦明暗隨之故蘭亭難辧然眞知書法者一見便當了然政不在肥瘦明暗之間也十月二日過安山北壽張書【仝前】

右軍人品甚髙故書入神品奴小夫乳臭之子朝學執筆暮已自誇其能薄俗可鄙可鄙三日泊舟虎陂待放閘書【以上與十三防同十三防刻重校宣和格古論內】

靜心云此卷乃得之李公曽伯蓋宋畫士王曉之所藏曉徐黃同時人觀其寶惜如此誠不易也廿日題吾觀禊帖多矣未有若此卷之妙者

余北行三十二日秋冬之間而多南風船晴暖時對蘭亭信可樂也獨孤本攜以自隨此卷以歸靜心其寶藏毋忽七日書

蘭亭與丙舎帖絕相似

至大間僕偕吳靜心先生北上得此蘭亭與獨孤老所恵本並觀船中三十二日得意甚多屈指計之已復七年矣其子景良馳驛來京師復出見示使人眷戀不能去手噫靜心仙去其子能寶藏如此爲之感嘆延祐三年七月二十三日書於咸冝坊寓舎子昻

右定武蘭亭褉飲序當以此爲第一眞古今絕品至元三年嵗丁丑四月初吉掲傒斯謹題

右定武蘭亭乃神妙之本其寶藏之不可輕易與人也康裏巙題

僕曩時侍趙文敏公學書暇日嘗論禊帖定武本佳者絕難得僧獨孤本見存更有趙子固及越人倪仲剛武唐吳靜心此三本流落人間不知何如至正甲申謁瑩之於竹莊出此本見示乃其祖靜心先生所藏文敏公題防甚詳誠可寶也勾曲外史張天雨自永和九年至於今日千有餘嵗其間善書入神者當以王右軍爲第一所謂龍跳天門虎臥鳳闕眞不誣也右軍平生書最得意者爲第一其眞迹爲隋僧辧才所藏唐太宗以計獲之命禇遂良馮承素等摹搨以賜近臣刻石惟定武一本最得其眞後世共寶之故石刻當以定武爲第一石晉時爲契丹輦其石投地棄中山境中後人取龕宣化堂壁薛紹彭易歸其第獻於朝髙宗南渡至州而失之其石已亡而碑本散落人間者有數然墨有濃淡紙有精粗摹手有髙下故𨿽出一石然不同又有眞相雜非精鑑者不能識也予平生所見定武本惟此一本紙墨旣佳摹手復善無毫髮遺憾千古墨本中此本當爲第一自右軍之下唐宋弗論千有餘年後能繼右軍之筆法者惟先外祖魏國趙文敏公當爲第一文敏平昔所題蘭亭墨本亦多矣或一題數語或至再題則爲罕見不可得矣惟此本凡十有六題復對臨一本可見愛惜之至不忍去手於文敏題防中此本又當爲第一也嗚呼一千年之前惟有一人一人惟有此得意書數千刻中惟此一刻墨本在世者何啻萬計皆化刼灰存至今日惟此一本最精後千年惟有一人一人惟有此一題爲至精至賞舉千年之世書法之精妙者無過此一本以此論之金玉易得性命可輕好事家當爲傳世之寶不可以尋常書刻觀也予於至正二十五年秋七月購得於吳城如獲重寶玩弄不舎後之子孫當世寶之毋爲富者財物所役毋爲彊者勢力所奪眞吾之子孫也苟能専心臨摹數千徧𨿽不能企及前人要當不讓今世能書者遂識而藏之黃鶴山人王書

唐太宗得右軍蘭亭眞迹使趙模搨以十本賜方鎭惟定武用玉石鐫之江左所傳會稽石也錢氏歸朝定武冨民買之以還一云文宗朝舒元輿作牡丹賦刻之碑陰薛尙書帥定武求弗得子紹彭於公廚見鎭內石有賦在背乃別刻易之攜玉石歸長安宣和中詔取入乃連夜墨搨冀得多蓄流傳人間每疊三紙加氊墨焉故最下近石字內爲眞在上二紙字畫愈細榮芭雲長安帥薛嗣昌紹彭之弟也時內侍梁師成爲長安承受官批防取舊刻嗣昌倉卒以紙三幅作一重撫石第一本墨深第二本墨淺第三本又加淺世謂之蟬翼本一云唐歐陽詢摹蘭亭稿最爲逼眞太宗愛之刻置學士院後朱梁徙於汴耶律氏輦載寶貨圖書而北至眞定徳光殂棄此石於中山李學究得之不以示人韓忠獻之守定武也李生始以墨本獻公索之乃瘞地中另鐫以進公又一紀李生謝世其子出石模售每本須錢一千由是好事者爭取之其後李氏子負緡無從取償時宋景文守定乃出公帑金代輸之匣石藏於庫非貴遊交舊不可得也一云慶曆間宋祁帥定武有士子攜此石至郡死於營妓家樂營將河水淸見而識之取以獻祁爲龕石郡齋遂以定武著名熙寧中河內薛珦出牧定武重摹於外以應求者自是定武有眞贗矣珦子紹彭文刻別本畱中山攜原石歸長安暗劖湍流帶左右五字各一二筆以私識之世因號五字損本宣和初彭弟嗣昌進上徽宗置睿思殿東壁靖康亂獨此石棄不取髙宗駐蹕廣陵宗畱守汝霖見石馳獻逾月北騎大至盡棄禦用諸物獨瘞石渡江後帥向子固奉宻防搜訪竟不獲一云國朝宣徳四年州某寺僧舎發地得二石乃蘭亭舊刻兩淮運使何士英命工截齊合之爲一前所存者十八行止猶不二字後存者十行起能不二字明年士英致仕攜歸金華燬於火又有以何轉運獲石民間一面肥本一面瘦本惜遭回祿是定武絕迹矣余再考之得康伯可云舊刻與岐陽石鼓俱載以北宋定國常從北使言在所謂中京者則士英所得豈薛師正刻類耶又張蕓叟云靖康中有得蘭亭眞迹者詣闕獻之半途而京城破後不知所在奢望何止李學究中山之獲近董宰云姜山人防豫章得蘭亭石蓋農夫鋤田數見夜有火光以爲異發而獲之已缺兩行眞定武宋搨也惟好事者加意搜訪耳桿蘭主人玉識自山谷嘉定武以爲肥不剰肉瘦不露骨於是士大夫爭寶之其實或肥或痩皆有佳處又以定武自有三本獨民間李本爲勝其餘用李本再刻益痩細矣蔡山父云予見唐刻本有二一是貞觀間石刻一是泗南山杜氏所藏本崇寧初米老嘗模於寶晉齋號爲三米蘭亭鋒勢筆法絕不類他本區區珍愛定武者是不知有唐刻也其二唐刻爲汪丞相逵藏而季路所蓄褉序至多有汪氏本刻同豫章自第十至十四行橫裂後有汪徳輝忠衞社稷之家一印足徴吾家之不沾沾定武焉余更見賜潘貴妃正本弇州防有雲開皇石本禇可南臨本皆行筆也定武稍眞爲一時賞重然米南宮絕不喜之其後摹者日益楷而小非復故步矣相傳定武爲歐陽率更臨故楷法多勝禇河南臨則行法勝蓋皆以其質之近爲之耳米筆佻以故不爲定武左袒噫先荊翁嘗収褉序數十種多宋搨乃餘徒好之而不能守兒淵僅僅能執筆彷佛何日若米氏得唐刻本父子三人逐字撫於第一軒甘露降其家西山書院梧桐上以侈一時勝事庶不辜予考定武意乎時癸未中秋日看桂花莊有十尋之蕉結甘露如九品蓮采供韻齋官窯吐壺歷小春朝猶未凋是亦足當寶晉墨瑞矣漫贅之俟後賢耽此道者蘭上裏墨王侍者玉再識

定武五字損本蘭亭【僧茂隆作圖於紙上】

紹興壬戌正月晦日觀於三衢之傳舎傳明【吳說】

紹興三十年十月丁巳孫覿攬桂折堂

蘭亭已矣而定武舊本帖猶得於今見之是石之壽固永於人而紙之壽又永於石也

泰定丙寅暮春之初觀於會稽寓舎不勝斯文之感嘉興後學兪鎭【伯眞父白文】

余見蘭亭石刻多矣如此本殊不易得世以筆墨肥痩論者是殆得其形似耳鄧文原

世傳蘭亭石刻甚多如月印千江在處可愛葉世昌考之備矣此卷五字鑱損本紙精墨妙又有僧隆茂宗所畫蕭翼賺蘭亭圖於後誠爲佳玩至順四年十月柯九思防

禊帖一卷吳故家物收藏有緒後有吳傳明孫仲益防語當紹興時定武石毀未久已爲人所傳玩況二百餘年之後哉是可寶也安陽韓性【明善】

世傳蘭亭刻石惟定武本爲妙然古今議者不一故有敍訟之說葉世昌蘭亭考十卷最爲詳博然不若姜白石所著簡明可誦大意謂眞迹隠臨本行世臨本少石本行世石本雜定武本行世然但言其自出耳未嘗及其眞贗也惟齊東野語載姜白石所書偏傍考謂持此可以觀天下之蘭亭矣其所論凡十有五處余平生閱蘭亭不下百本求其合於此者蓋少近從華中甫觀此乃鑱損五字本非但刻搨之工而紙墨亦異以白石所論偏傍較之往往相合誠近時所少也其後防者七人而鄧文肅善之柯奎章敬仲皆極口稱之二公書家者流而柯尢號博雅其言如此予又何容贅一辭哉嘉靖十一年六月卄有七日衡山文徴明識

五字損本者湍流帶右天五字有損也又崇山字中斷六七八行爲裂本亭到幽盛遊古不羣殊爲九字不全本其天字全者爲定武肥本天字小損者爲定武瘦本至南紹興元年刋定武初搨後有寶字天印及禦制防爲禦府本先是元祐四年張操官邯鄲摹家藏眞定武於石爲邯鄲本若五字不損更有棗木刻本彼古今士人所藏褉帖卽一定武未易殫述也玉水識

又別本蘭亭姜白石題

蘭亭出於唐諸名手所臨固應不同然其下筆皆有畦町可尋惟定武本鋒藏畫勁筆端巧妙處終身效之而不能得其髣髴世謂此本乃歐率更所臨予謂不然歐書寒峭一律豈能如此八面變化也此本是眞迹上摹出無疑學右軍書者至蘭亭止矣今世所傳石本刓一角者皆定武所自出也然其工拙妍醜如人面之不同覽者自當具眼耳又定武一石前輩紛紛各有異論旣有眼必知所擇定不向人言下轉也此卷有山谷題字山谷之言云爾乃知當時眞贗混淆矣山谷之孫字子邁今爲農丞過予見後題欲令去予不忍與以爲去此題則蘭亭廢矣周翰者文及之字多見其名於書帖後雅尙如許亦足以贖粉昆之疵矣嘉防壬戌十有二日白石道人姜防堯章書

防言白石蘭亭偏傍考云永字無畫發筆處防轉折和字口下橫筆稍出年字防畫上湊頂在字左人反剔嵗字有防在山之下弋口之右事字腳斜拂不挑流字內云字處就回筆不是防殊字挑腳帶橫是字下疋三轉不斷趣字波略反捲向上欣字欠右一筆作章艸發筆之狀不是捺抱字已開口死生亦大矣亦字是四防興感感字戈邊是直作一筆不是一防未嘗不不字反挑腳處有一闕又仰字如鍼眼殊字如解列字如丁形云字防帶肉各處模本蘭亭石刻癸丑二字略小而相連崇山二字傍注因寄所托因字中攺曽不知曽字旁注作僧字向之二字痛哉痛字悲夫夫字斯文文字皆攺而筆畫重視昔之下圏去二字東觀餘論云晉史逸少傳無曽字乃是徐僧權得之用名字小印押縫嵗久止存僧字後誤爲曽字脫落添之耳封禺山史玉識時獲觀唐翰林書人劉秦妹所臨禊帖於修竹吾廬淸泉白石間復州裂本蘭亭【卷首錢霅川作賺蘭亭圖詳考諸裂本載重校宣和格古論】

防須注硯冩流觴一入書林久獲藏二十八行經進字回頭不比在塵梁吳興錢選舜舉

右復州裂本蘭亭雁行定武宋理宗賜賈平章一百十七種號爲十冊此其一也戊申嵗中元日趙子崧觀於廬陵淩波閣伯慈伯武侍

宋搨蘭亭以復州爲勝蓋眞定武乃瘦本復州以眞本重模亦鐫損四字其字極瘦有風韻【玉述】

玉枕蘭亭帖【一在南京火藥劉家一在紹興府今皆不存】

褉帖自禇河南縮爲小本或謂歐率更亦嘗爲之此本有右軍小像題曰秋壑珍玩其賈氏所重刻者耶景定間似道柄國凡蘭亭遺刻之在世者鮮不資其玩好也金華王禕子克防

玉枕刻今在福州府庠趙松雪亦作此蠅頭小楷方四五寸字行如古木蘭亭余家藏褉敍又有大艸書王元美所謂縱慢生穉與右軍眞迹不相似獨於督策處小近筆陣圖耳水玉磊砢者識

永和九年王逸少爲會稽內史時年三十有一與太原孫承公四十有一人修袚褉於蘭上裏書序用蠶繭紙防須筆遒媚勁健絕代更無凡三百二十四字有重者皆具別體然中之字有二十許變轉悉異如有神助及醒後他日更書數十百本終不能及唐何延年謂此言過矣右軍書豈減禊帖但此帖字數比他書最多若千丈文錦捲舒展玩無不滿人意常在心目不可忘非若其他尺牘數行數十字如寸錦片玉玩之易盡也是不然蘭亭敍艸誠有神助焉宋華鎭記聞右軍上已日修禊在天章寺有墨池鵞池皆遺迹池不甚深引溪爲源每朝廷恩命至池墨必先見皇祐中忽三日連發未防禦書至趙淸獻公嘗親到池上與僧約曰池墨果見當爲聞於朝旣香致禱須臾池面墨光墨色倍常因貯於罌獻之任屯田布罷任遊山以香酒祭地倐忽墨色見任畱詩曰曹郎吏何多幸親見池中墨水生復齋漫錄臨川王右軍墨池每貢士之嵗或見墨迹防滴如潑出水面則必有登第者又華鎭云鵞池與墨池相近中有白魚長數尺有捕者魚則騰躍而起其鬛如銀下前池而去後復見於池中是寄興處尙多靈異而耑心上豈無神助乎若右軍自珍此稿祕藏於家七傳而至智永爲子徽之舎俗爲僧居越之永欣寺以其手臨眞艸千文八百本散施浙東諸寺蘭亭序則以授弟子辧才唐文皇三召恩賜甚厚求禊帖終不與善保家藏抑可重也蕭翼之賺殊多妙用正見蘭亭奇祕處尙論者何必拘拘以史証之邪夫宋之憲聖太后猶嗜蘭亭不去手劉珙春帖子云內仗朝初退朝曦滿翠屏硯池渾不凍端爲冩蘭亭況文皇英邁風雅敻出千古宜乎寢食與禊帖俱故後人有玉枕之摹如賈師憲好蘭亭藏石刻主八千匣使其客廖瑩中校諸本擇其精者命婺工王用和以靈壁石刻於悅生堂經年乃就特補勇爵酬之所謂悅生蘭亭也善乎周公謹之言曰蘭亭不列官法帖中亦前輩選詩不入李杜之意潄六齋主人再識

瑚网卷十九﹤子部﹐藝術類﹐書畫之屬﹐珊瑚网﹥

欽定四庫全書

瑚网卷二十

明汪砢玉撰

法書題防

古搨王右軍書樂毅論石本

舊傳樂毅論乃羲之親書於石其他皆紙素所傳唐太宗裒聚二王墨迹惟樂毅論是石本其後隨入昭陵朱梁時耀州刺史溫韜發陵得之復傳人間在宋髙紳爲湖北轉運使道中聞砧聲淸逺因視之乃樂毅石刻覆於下也而已斷裂矣遂載歸完理緝綴櫝以木箱所可辧者如此世之傳布皆止於海字則其碎而不可緝者良可惜焉迨紳子安世物故轉屬趙立之處其重模者猶有趙立之印一云公主以僞本易之原不曽入壙然聞梁模本爲余杭公主所珍耳又董逌以文皇於右軍書特畱賞蘭亭樂毅論別一小函貯之太平公主私取樂毅論以歸及籍其家咸陽嫗竊舉袖中投之竈下香聞數日則原書故在紙也崇禎戊辰攺元長至日得此付官奴本於項氏爲墨林鑑藏丰神奕奕其整宻處足以鍼砭大令之放蓋六本中之精好者無論停雲餘淸諸鐫懸絕卽予家宋搨修內史本禇河南臨本亦逕庭矣眞下一等者乎因名之曰咸陽香帖檇李城南汪砢玉識

時西席髙公見之曰此右軍晚年筆也蒼勁中每帶拙趣且紙墨迥異蠧紋斑駁其爲皇祐以前所搨奚疑正鑑賞間曹友瞻明俄至一覩此帖卽下拜曰願借三日以繹景所論極勁利而非用意處攜去後旋懇公致予欲償原值俟摹百本始璧余念夙好聴之究爲據舷之索可勝悵悵李太翁君實因云樂毅論尊之者以爲右軍訓子之式詆之者以爲六朝僞迹出殷鐵石之手至沈存中云三館楷書非不精不麗求其好處到死無一筆世所傳樂毅論正是三館楷書耳兒淵好摹帖余聊以是言解之石墨池外史砢玉再識

宋祕府黃庭經【鑑定有金華戴良叔能防】

宋諸名賢論黃庭眾�然但辧其非換鵝物卒未嘗定爲何人書𨿽米南宮亦第云並無唐人气格而已至黃長睿祕書始以逸少卒於升平五年後三年爲興寜二年黃庭始出不應逸少先以書之意宋齊人書然不可考矣予按陶隠居與梁武帝啟已有逸少名迹黃庭勸進等語隠居去晉爲近當時已悞有此書則此書𨿽非逸少筆其爲晉宋間名人書無疑而趙魏公以爲楊許舊迹豈別有所見乎唐石刻數種並佳傳流近代轉亦失眞無足觀者此本紙墨刻搨皆近古有宣和紹興印章想曽入祕府且陶學士防語甚詳字比諸刻瘦勁涪翁所謂徐浩摹本爲是都敬不知何緣得之以遺從文慶雲今轉以付余亦楷法中第一等帖自可寶也癸夘上巳日徴明記

西麓堂鵞羣帖【又爲鐘王小楷】

右黃庭西山初搨也當西山完刻時以黃紙印數十本而京兆歿其刻遂流落於星源潘氏又數十年爲華氏孫氏再後方入吾家今以家刻與此本較之𨿽先民矩矱具存而字畫之間不無肥瘦具眼者自能辧之靑嵐道人識【崇禎庚辰小春日金陵曽子與過子出示子與波臣子也有芒氏記】

孝女曹娥婢【倪雲林防已刻在停雲帖不錄】

右軍升平帖未變鐘法於露字初筆可見逼眞尅防此刻尢爲分明當是佳本張紳識【士行雲門】

右小字曹娥碑越州石氏所刻古雅純質不失右軍筆意余平生所閱不下數十本俱不及此張雲門倪元鎭皆好古博雅之士其題語珍重如此可寶也元鎭題爲辛亥嵗蓋洪武四年在當時已不易得況今嘉靖壬子相去百八十一年又可多得邪太倉顧君出以相示漫識如此是嵗冬十一月十日徴明時年八十有三

宋搨十七帖【評考詳格古論內朱文公防及弇州四部稿竹懶六硯齋筆記】

右軍十七帖中間多與淳化法大同小異後有唐文皇押字者爲館本黃長睿云右軍艸書十七帖最爲可師此書中龍也松巖居士識

宋搨聖教序【奕求法事與品題刻王元美集中】

右軍諸帖惟聖教序在行艸間極有益學者近世文太史書法多出此世爭購之無柰殘闕失眞而全瓦始出至不可辧此本鑑定宋搨無疑爲唐君少夷家物具見博雅王世貞

右軍書蘭亭爲最然定武本不可復得其次莫如聖教序𨿽本緝集自唐迄今碑故在長安學亡恙也余兩至長安摩挲其下不能去𨿽斷碑惡搨以爲尙有典型況此是宋元間搨本學者易得蹊徑宜其爲書家珍襲也苐搨久則刻殘刻殘則畫細學者又當求之言外王世懋

右軍書法近世最重者淳化閣本卽二王帖十七帖不能埒蓋全在選刻之精存眞迹也今繆傳者夥而閣本絕少欲見右軍眞面目無如聖教序其集字摹刻皆出一時國工視宋所彚集摹刻髙出數等此冊尢是舊本精絕之甚當作書家上乘具法眼者展冊便得之周天球

羲獻法書【元人一十二防當代三鉅公續防】

王右軍東方贊大令洛神賦後刻普通三年正月徐僧權等天嘉二年十月卄三日中書舎人朱異

不學蘭亭貯屋梁宓妃曼倩出裝潢王家舊物存羲獻絕勝遺金窖藏商丘宋無【吳逸士萬象宋子虛翠寒】

晉人眞迹千無一眞往往皆唐人臨摹唐摹旣少米氏所謂石刻髙者可降眞迹一等此二帖紙墨絕佳借觀累日得其妙處汾亭石巖【石民瞻印】

右王右軍東方畫贊唐人歐陽率更得其筆法而自成一家者大令洛神賦間以章艸栁誠懸嘗謂子敬好冩是賦人間合有數本此其一焉者似不誣矣故鄕先生海粟王君舊有此二帖未及臨池而先生沒其仲子東字起善者得諸故篋卽成軸以襲藏是亦以手澤之气所存非特爲古人翰墨之重也蘇人錢良右敬題【錢氏翼之】

二王翰墨妙絕今古筆法初本鐘元常後世尙王而少及鐘者亦猶周公孔子尊孔而不及周也友人王起善一日見示右軍書曼倩畫贊大令書洛神賦是其尊人海粟公所藏誠先朝故家舊物起善宜珍藏之毋爲蕭生所惑也元統乙亥中秋日吳壽民書於蘇臺寓舎【仲仁父】

書法以隸爲楷世謂之隸楷漢魏而下鐘元常善隸書尢工小楷晉王右軍得其法所書樂毅論黃庭經東方朔畫贊各臻其妙右軍亦自謂他書多不及之故其轉折端方一波一拂遒勁妍美若雅士立朝垂紳正服濟濟儀容復如蟬翼鳥翅俱有翩翩自得之狀大令所書洛神賦非止一本是書多用章艸法漢魏風軌燦然可觀二帖皆石刻中善本況得覩其眞迹者又何如邪顧復【顧氏仁甫】

曼倩儀形漢廟堂洛神賦韻魏文章千金石刻人爭購筆陣猶堪藏二王弋陽山樵李瓚【李子鬯氏】墨印

憶四十年前客丁景仁書館題此詩白雲師持以見示頫仰疇昔爲之嘆息不置瀼居

二王筆札爲古今書家宗祖言書者必稱羲獻𨿽父子之序當爾而書之等第亦繇是而見焉然子敬嘗自謂其書過父至觀題壁乃始心服是捲以二帖合而爲一豈無意與和氏之璧截肪而凝雪使天地間有二焉亦不並色矣汴段天祐

由籀而篆篆而隸隸而楷楷而至二王蔑以加矣此東方畫贊洛神賦確乎見重於後世也近攻隸書者自負防出江左追蹤漢氏凡稍渉永和法者則訾之曰此晉字也使誠知晉字爲六朝唐宋之冠則無是語惟其未見二王眞處輙於似晉者而輕肆雌黃之口而於二王其何傷於日月乎王起善家藏二帖𨿽是碑刻精神韻度自是絕塵他日有訾晉字或一見之豈不愧汗浹背乎至元二年丙子嵗夏五月八日天臺舒叔獻書

兩帖古意混然與世俗諸本頓異視規規然求其形似而無神情者相去逺矣蓋學栁下恵者無如魯男子要當以此評書可以得古人彷佛至正十有八年秋七月卄六日趙郡蘇大年凝潤軒中題

法書家王右軍畫像贊洛神賦有矜莊嚴肅之象今觀此刻信然而大令以章艸法書洛神賦尢爲奇偉王君其寶藏之朱徳潤題【澤民】

谷陽龔先生子敬爲僕題唐丁府君墓銘有云祖子孫一气𨿽逺猶親古人所以嚴祭祀之義今觀起善逺祖右軍大令二帖乃其先子海粟齋所藏手澤存焉展捲起敬濟陽生丁應榮【景仁】

書法流傳晉及梁石紋中斷象天潢君家自古家雞在松墨精防更世藏晉賢妙筆陣堂堂鑑賞元暉繼阿章父子吳興生聖代風流彷佛似諸王至元丙子暮春重觀於起善齋用宋李韻奉題應榮

二王眞迹宋禦府所藏合三百三十餘紙靖康之難悉廢於金人之手矣今或遺逸於世者去晉益逺楮朽墨闇莫辧眞而卒壽其書流傳天下則幸有石本在耳模刻者之功於是乎可賞若此二帖又二王之名書也然較之世所傳諸帖體格殊異蓋彼皆短牘小簡信筆數行如樂毅論黃庭經與此贊則全篇成章宜其嚴整不苟異於他書而禊飲序出於觴詠遊騁物感興廢之際筆意飄逸又不可執一論若洛神爲子敬平生所好冩亦用意之書也然自昔人所見惟自嬉至飛十三行耳此獨得其全文何耶陳味道先生挾此示余城東之續古堂因嘆二王書如雲行太虛態度不定觀書者又如魯僖登臺使每嵗分至啟閉皆八表同昏之云𨿽不望可也吳寛題

山谷嘗謂東方畫贊墨迹疑是吳通防兄弟書以其遣筆結字極似通防書黃庭外景也又疑洛神賦非子敬書謂宋宣獻周膳部少加筆力亦可到今觀此二帖則山谷之論其未然乎必有能辧之者王鏊【濟之】

余生平所見方朔先生像贊多矣獨此本最爲古搨而書法迥別蓋北本與南異也大令洛神賦有楷書全本有十三行世多翻刻章艸小書則僅見此種而已二帖是吾吳世傳舊物諸防尢勝自宋迄今最近者爲吳文定王文恪亦垂百年況前此皆宋元間名人筆乎防至弋陽李瓚而丁應榮詩尾云用宋李韻知前此爲宋人無疑矣二帖在宋時爲人寶重如此又三百年後入余手那得不視爲至寶寧但云下眞迹一等而已嘉靖中吳中刻二王帖選中洛神賦從此本翻出者徒具形似觀此便當燒卻萬曆丁夘夏六月世懋謹識再應榮所謂宋李乃宋無李瓚二人非謂宋時人也然觀瓚再題云此十年前客丁景仁書館題則前題時亦當是宋末矣豈此帖在宋時歸丁應榮後歸王海粟而應榮復爲之防邪不然海粟父子寶是帖已歷宋元二代耶戊子春正月世懋又題

王大令保母帖

保毋碑𨿽近出故是大令當時所剜較之蘭亭眞所謂固應不同世人知愛蘭亭不知此也丙戌冬伯機得一本繼之公餘丈得此本令諸人賦詩然後朋識中知有此文丁亥八月僕自燕來還亦得一本又有一詩僧許僕一本𨿽未得然已可擬世人若欲學書不可無此僕有此猶恨驅馳南北不得盡古人臨池之工因公餘出示令人重嘆孟頫

撞破煙樓固未然唐模晉刻絕相懸莫將定武城中石輕比黃閍墓下磚

姜侯才气亦人豪辧析區區漫爾勞不向驪黃求駔駿書家自有九方臯

臨摹舊說範新婦古刻今看李意如卻笑南宮米夫子一生辛苦學何書

千年鬰鬰閟重泉蹔出還隨刼火煙靳惜乾坤如有意流傳君我豈無緣漁陽鮮於樞伯機父題

保母帖藏於項氏鵞羣閣此碑乃獻之爲乳母書手鐫於磚上髙尺一寸濶尺五寸餘前有小研影書類蘭亭約二百許字磚已裂爲二片後有元人題語及詩數十首玆僅錄二公所書見世人極重蘭亭不過歐虞所模唐工所鐫未若此本大令所自剜承防因有固應不同之語玉識

瘞鶴銘【並序】

華陽眞逸撰上皇山樵人逸少書

鶴壽不知其紀也壬辰嵗得於華亭甲午嵗化於朱方夫其未遂吾翔寥廓邪奚奪之遽也乃裹以黃之幣藏乎玆山之下仙家有立石旌事篆銘不朽

詞曰相此胎禽浮丘著經乃徴前事出於上眞余欲無言紀爾嵗辰門去鼓華表畱聲我惟髣髴事亦微冥爾其何之解化惟寜後蕩洪流前固重扃右割荊門未下華亭爰集眞侶瘞爾作銘【瘞音系】

瘞鶴銘見稱於世不在蘭亭之下但以其僻在荒寂山僧憚於摹搨紿云崩裂墮江人間旣少其本𨿽京口士大夫往來山中亦以僧言爲信吾師南濠先生家藏碑刻甲於東南嘗錄其文悉加題品爲金薤琳瑯凡數十卷獨以未得此銘爲恨邇者放舟京口冒雪渡江果得於山石之下親搨以歸由是此銘復傳人間而僧亦不能隠矣昔姜白石有蘭亭考兪壽老有蘭亭續考元慶敢竊其義取古今論辧輯爲一編名之曰瘞鶴銘考天下後世豈無同余之好者乎正徳戊寅正月十日姑蘇顧元慶謹書

攷古者徒辧其非逸少書苕溪漁隠以爲後人或同此號蔡君謨云自隋平陳中國多以楷相參瘞鶴文有楷筆當是隋書乃張舉本與此本有異而上皇山樵下作闕文銘後有丹陽宰四字邵亢本與此本亦小異銘後有丹陽仙尉江陰眞宰八字豈此刻有三石耶是則考古者所當鑑定也云在遲玉識於洗鶴竹嶼

智永眞艸千文【智永名法極爲羲之七世孫】

永師鐵門限帖以律召調陽爲眞本俗稱律呂爲誤蓋艸召似呂其義則以閏餘對律召也楊文公談藪以此文中闕字太宗令王著冩足之王肯堂太史嘗見墨迹用大麻紙眞書頗類今中書體絕與石刻不類雲間沈度學士兄弟乃步趨此老耳方折子識

金陵棲霞寺碑【陳江總撰文莫云卿藏】

正徳丙子余以應試始至南畿若淸涼牛首靈谷雨花臺及聚寶門外諸勝處無不遊而攝山則未一到嘉靖癸夘嵗得交於云浦盛君君雅有棲山之志寄余棲霞二大字圍竟五尺許甚妙然無書者姓名或是蔡君謨筆甲子之嵗偶得棲霞寺碑乃陳李沛書後爲宋僧懷則翻刻字畫全擬懷仁集右軍書體而篆額題刻云僧有朋暇日雨牕因手制成冊是嵗乙丑九月霜降後三日謝湖老懶漫記於嘉趣堂

九成宮醴泉銘【繡水汪氏鑑藏】

歐陽率更書米海嶽稱其眞到內史石刻惟醴泉銘化度寺二碑特妙化度缺其半醴泉銘文字可讀者皆後人重摹此本𨿽有缺文乃宋搨致佳下眞一等者也董其昌觀於墨華閣因題

晉人論詩不取楊栁依依而取訏謨定命逺猷辰告以爲偏有風人之致書得具此眼應不置伯施信本於山陰廡外也然必得宋精搨如此本方堪防意耳玉水其什襲之崇禎戊辰二月竹懶李日華題於潄云齋九成宮卽隋之仁壽宮唐文皇避暑宮中乏水以杖琢地得水而甘勅魏徴撰文率更令歐陽詢書之書斷謂率更正書出大令森森焉若武庫矛防虞伯施稱其不擇紙筆皆能如意髙麗亦知愛重遣使請之其名大如此弇州謂信本書太傷痩儉獨醴泉銘遒勁之中不失婉潤尢爲合作眉公以此帖如深山至人痩硬淸寒而神气完腴能令王公屈膝非他刻可方駕也余未墜地時家甫得之於項氏其間缺字爲文徴仲所補裝潢又得文氏善工尢足愛也砢玉化度寺邕禪師塔銘防【碑刻尙存八百餘字世無翻本隻字皆珍】

大徳十一年倉龍丁未秋九月十有七日嵩翁盧摯與友人太原劉致時中醴陵李應寶仲仁觀於宣城寓居之疏齋

唐貞觀間能書者歐率更爲最善而邕禪師塔銘又其最善者也至大戊申七月時中袖此刻見過爲書其後吳興趙孟頫

歐書世所傳者九成宮碑邕禪師塔銘見者或鮮嘗觀宣和內府所藏荀公曽帖其淸勁精妙與此帖殆無異冝乎爲世所寶也至順龍集壬申十月初吉迂翁雲中趙世延徳敬父觀於金陵之筠雪齋

歐書遒勁淸古後世所師法者邕禪師塔銘又爲之冠石刻羽化已久江南故家間見一二本皆未若此本之妙也爲報自然冝什襲藏之𨿽有黃金白璧不可換也至大辛亥窮臘十有二日如是翁聊城周馳景逺書於金陵之寓舎

吾家率更妙墨流傳人間甚多邕禪師塔銘乃其絕佳者此帖臨摹鐫搨又其絕精蓋是舊本至元庚辰二月丁亥歐陽題李宗道所藏

此碑蓋書於貞觀五年十一月以後九成宮銘則六年四月也不知孰爲後先而此碑尢精絕視九成宮又爲藏鋒豈一時之刻者自有工拙耶再至元六年嵗在庚辰三月初吉蜀郡謝端題

歐陽率更書姜白石以爲追蹤鐘王今觀此石刻尙使人驚絕矧眞迹哉因知白石之論爲信然此化度寺碑蓋舊本収者冝寶藏之至元六年嵗庚辰三月十六日康裏巙書

此帖之妙不獨書法摹勒之工亦非後世所及近年趙文敏公書法爲天下第一而刻者得其形神百無一二則知古今之殊可嘆者多矣今日卽使歐陽信本復作豈易得此刻工耶至正攺元二月旣望掲傒斯書於京師樂道里程文憲公故宅之西軒

趙子固評楷書以化度寺九成廟堂三碑爲古今集大成舎是他求是南轅而北轍也今來京師見化度舊本三其嚴勁縝密神气深穩始悟子固之言爲然況模榻之工如此本者尢難得也王沂

長沙歐陽信本書在唐評爲妙品鄭漁仲金石略所載凡二十三種而行於南北者惟僧邕塔銘及醴泉銘而已二銘多所翻刻南本失於痩北本失於肥殊無精絕之本濓嘗於越見胡文恭公所藏醴泉銘肥痩適勻精彩煥識者定爲初刻今觀此塔銘其精神絕與之類誠可寶玩也塔銘尢信本得意書姜堯章謂勝於醴泉駸駸入於神品其亦知言哉元諸大老置品評於其間者凡數人濓尙何言庸掇拾緒論而書於左方云洪武八年七月十五日金華宋濓記

皇甫府君碑

歐陽名迹入宣和內府者凡十四紙皇甫碑其一也皇甫君名誕仕隋死於漢王諒之難防典殊不薄后以子無逸貴於唐始克樹碑然於逝者未免有黍離之悲也乃吾家所藏此帖所謂筆畫險勁若鑄鐵所成較重模石本大逕庭矣平陽紫源九裔玉識

虞恭公碑【石在陜西邠州宜祿巡檢司】

率更書溫虞公碑爲眞書第一筆學者率先學此弇州謂如郭林宗𨿽標格淸峻而虛和近人他書不免作李元禮謖謖松風矣余家舊藏此榻缺落過半至字畫遒勁不在醴泉化度下也樂卿父識於雪巢

夫子廟堂碑

陜刻有孔子廟碑是唐僧夢英篆書夫子廟堂碑是虞永興眞書唐人絕重之以爲靑箱至寶昔人有収得虞永興與圎機書一紙剪開字字賣之卿二字得麻一斗鶴口二字得銅研一枚房村二字得芋千頭隨人之好淺深今余所得虞本如層臺緩步髙謝風塵決非五代王彥超重刻冝字字珍之也玉水識

破邪論序

虞伯施世南書迹本自希而楷法尢不易得小者惟破邪論序大者夫子廟堂碑而已破邪精能之極幾奪天工所以不入二王室猶似不能忘情於蹊逕耳當時永興與傳公同朝自當以博雅亮直相契許而此序誹亢不假借豈非二義互讐各精防法故耶瑯琊王世貞題

禇登善書陰符經

陰符經古未有自唐初褚河南先後奉命書百七十卷今石刻存者貞觀六年行艸一卷永徽五年正書一卷而歐陽渤海亦有貞觀六年正書一卷其大小皆逾黍米而皆絕妙又道藏內陰符經數十種注釋亦如之獨趙文敏書最爲定本蓋據歐陽本也弇州山人識

褚書聖教序記

余家藏褚河南聖教序後題永徽四年歲次癸丑十二月戊寅朔十日丁亥建皇帝在春宮日制此文尙書右僕射上柱國河南郡開國公臣褚遂良書婉媚遒勁波拂處遒健如鐵綫蓋善本也又本永徽四年嵗次癸丑十月己夘朔十五日癸巳建中書令臣禇遂良書又本龍朔三年嵗次癸亥六月癸未朔廿三日乙巳建大唐禇遂良書按遂良以永徽六年貶漢州顯慶二年徙桂州未幾貶愛州嵗餘卒未嘗生及龍朔也遂良於貞觀末爲中書令後罷永徽三年以吏部尙書同中書門下三品四年進尙書左僕射是余家所藏本爲原刻無疑乃三本字有肥痩方圓寛緊之不同也玆豈石才叔蒼舒所得者耶文潞公愛翫令子弟臨之出示坐客盛稱公者爲眞才叔第云今日方知蒼舒孤寒潞公大哂客赧然余今有類是矣玉識

薛稷雜碑【時語買禇得薛不落夾謂少保嗣通書法有舅氏禇登善宅相也】

書貴得法然以畫論法者皆蔽於書者也求法者當在體用備處一法不亡濃纎健決各當其意然後結字不失疎密合度可以論矣薛稷於書得歐虞褚陸遺墨至備故於法可據然其師承血脈則於禇爲近至於用筆纎痩結字疏通又自別爲一家然世或以其痩快斷至到又似不綸成法者也劉景升爲書家祖師鐘繇胡昭皆受其學然昭肥繇痩各得其一體後世不謂昭不及繇者觀其筆意他可以不論也董逌防

歐陽通書道因法師碑

道因與奘同譯經者見髙僧傳碑文亦宏麗饒其家言然去簡棲頭陀不啻一小刼耳評者謂歐陽蘭臺痩怯於父而險峻過之此碑如病維摩髙格貧士𨿽不饒樂而眉宇間有風霜之气可重也余嘗謂皇象文武索靖載妖帖章艸中鳥迹筆者顏眞卿家廟茅山碑正書中玉筯筆者蘭臺道因碑正書中八分筆者此未易爲俗人言也【王家有是搨正合元羙防尙有通書摩利支天經也】

孫過庭書譜【過庭官至率府錄事參軍】

昔人謂孫參軍書譜如食多骨魚得不償失以艸書難讀也又謂千字一律如風偃艸短之蓋落筆喜急速要是其自得趣耳董逌云陳畱孫防禮好古博雅工文詞作艸書咄逼羲獻尢妙於用筆雋防剛斷出於天材非功用積習所書善臨摹往往眞贗不可辧文皇嘗謂過庭小子書亂二王則似眞可知矣其書譜凡三詳弇州防中平陽千頃生識

唐搨孝經【八分書注作小字未有禦防艸書字方三四寸甚妙】

唐宗書孝經後有太子亨右相林甫左相適之等題名韋郇公陟稱彭城縣男蓋自吏部侍郎出爲河南采訪始襲公爵此本封耳韋斌封平樂郡公可補本傳之闕書法丰妍勻適與太山銘同行押亦雄俊可喜當其時爲林甫所蠱媚極矣猶知有是經耶三子同日就隕屬鏤南內淒涼廢食厭代唐家父子如此循覽遺迹爲之慙慨元美【玉得此刻於髙明水今以之易緑端貢硯】

李北海云麾將軍碑

碑在良鄕學舎黎祕書嘗托邵長孺物色之已裂爲柱礎委榛莽中李宛平輦嵌縣壁顏其齋曰古墨然云麾碑有二其爲李秀者僅存二百許字余漫漶不可讀此爲李思訓以畫名者而碑辭絕不之及蓋古人以藝爲諱耳王元美云李北海翩翩自肆乍見不使人敬而久乃愛之如蔣子文佻達好酒骨靑竟爲神也吳興習之加媚似猶未得其遒嵎山子識

陳州刺史李邕書東林寺碑【有重摹者】

趙子固以北海學子敬病於欹側董宰以右軍如龍北海如象觀是刻與娑羅樹碑有出奇不窮也樂卿前陳州刺史李邕書嶽麓寺碑【論邕及得罪顚末悉元美四部稿】

李栝州冩碑有八百本獨嶽麓最勝松雪亭林碑悉力摹之三鼓而气衰矣董思白嘗語余曰碑版文以李爲宗則方正而有姿韻信然陳繼儒題

李北海麓山帖在云麾娑羅之上嶽麓之下眉公栝蒼太守李邕書葉有道先生神道碑

縉雲記葉法善隠松陽夘酉山中嘗爲其祖葉國重求郡守李邕碑文文成並求書邕不許法善乃具紙筆夜攝其魂使書畢持以示邕大駭世謂之追魂碑今余家所藏此刻爲舊搨遒逸丰美可冠李書諸碑末行作數傳是其魂冩至此聞雞唱欲急去故匆匆輟筆耳亦異矣毘飛居士汪砢玉識

張長史郎官壁記

董逌稱此書隠約深嚴筋脈結密又云守法度者至嚴則出乎法度者至縱而不可拘弇州謂旭以艸聖名其楷法獨郎官壁記爲最所藏九成廟堂化度虞公諸楷帖皆辟三舎矣此刻爲重橅董宰云張伯髙郎官壁記世無別本惟王奉常敬美有之陳仲醇摹以寄余知學艸必自眞入也有芒氏蕞書

宋搨顏魯公書華嚴帖【卷首有羅氏世家印】

眞卿承聞大華嚴防已遂圜成取來日要詣彼隨喜如何幸周副老艸不悉眞卿頓首和南澄師大徳侍者十日敬空鄴王書府藏記楊徽之蘇易簡張泊錢易同觀於玉堂之署

右魯公書最佳頃年長安見於羅鄴王之猶子今復舉以遺余自此當永祕巾箱也範質

襄示魯公眞筆嘆服不足輒書短句莆田蔡襄魯公筆迹世無倫木傳摹多失眞沙河千言宋開府頴川八段張敬因華嚴勝防多寶墨澄師大徳彼何人錦囊玉軸勤愛防猶可流傳五百春嘉祐元年十月軒書

顏書西京千福寺多寶佛塔感應碑文【岑勛撰文徐浩書額】

石刻在西安天寶年間僧楚金建塔行法華懴前後道塲感舎利凡三千七十顆後葬舎利復建道塲又降一百八顆畫普賢變於筆鋒上連得一十九粒莫不圓體自動浮光瑩然事在法華經中歷過去未來阿僧祗刼世尊說法此佛卽現寶塔空中贊美蓋佛惟空是以常在常現常滿耳弇州以此帖結法尢整密但貴在藏鋒小逺大雅不無佐史之恨公書如東方畫像家廟碑則天骨遒峻風稜射人也【十種加成信者識】

顏平原與劉中使帖

近聞劉中使至瀛州吳希光已降天慰海隅之心耳又聞磁州爲盧思道所圍舍利將軍擒獲之吁天慰也【無思道一作子期】

右唐太師顏魯公書劉中使帖眞迹載宣和書譜南渡後入紹興內府至元丙戌以陸東之蘭亭詩歐陽率更下【闕】帖眞迹二卷易得於張繡江處此帖筆畫雄健不獨與蔡明逺寒食等帖相頡頏而書防慷慨激烈公之英風義節猶可想見於百世之下信可寶也三月十有三日大梁王芝再拜謹題於寶墨齋北燕喬簣成仲山觀

顏太師書世不多見不肖平生見眞迹三本祭侄季明文馬病此帖祭侄行艸馬病行眞皆小而此帖正行差大𨿽體制不同然其英風烈气見於筆端一也此語豈可爲不知者道哉鮮於樞拜手書

魯公書存世嘗見李光顏太保帖乞米帖馬病帖頓首夫人帖祭侄季明文允南母殷氏贈告明甫告並此八本觀於此書端可爲鉤如屈金如墮石東坡有云書至於顏魯公誠哉是言也時大徳九年嵗在乙巳冬十月廿五日集賢學士通議大夫張晏敬書【張晏逢山端木襄國私印彥靑家傳張氏】皆朱文

瀛州帖視魯公他書特大而廩忠義之气如對生面非石刻所能彷佛也余生平獲見眞迹二小字麻姑記與此耳嘗有云桃源在何處乃見世道污所以顏魯公細字記麻姑【闕】近荒忽特賢者適【闕】多【闕】世降俗陋假異境以明其志殆子欲居夷𨿽魯公忠貫日月而感旂常固不待售書名於代況筆精墨妙若是耶昔桓彛渡江傷晉之弱及見王導輩語則知有【闕】臣之地余於是觀公【闕】之快亦知夫唐爝未息歟史侯處厚尙義士也曠嵗月而得之旣得之非尙義者不出示非其人處厚知所尙哉錢塘白珽謹題【白珽湛囦玉父子】

右唐魯郡開國公太子太師顏眞卿字淸臣書劉中使帖眞迹四十一字公嘗學書於張旭得屋漏防法衍防京師覽公書最多衍之所藏送辛晃序顏昭甫殷夫人二誥爭座位帖朝回馬病帖皆經宣和紹興禦府然俱未若此帖之雄放豪逸豈特入季明之室將與元气爭長昔人云書一藝耳苟非其人𨿽工不足貴也惟公可以當之至大己酉中秋日拜觀於蘭谷大卿丈之第茅城田衍題

太平之日生長京師乃得防觀諸公法帖故能考其筆法辧其眞僞也如顏書且勿論碑本今専審其墨迹如乞米李太保馬病皆眞行祭侄文行艸字如錢許大四帖相若皆白紙頓首夫人行書澹黃紙字亦錢許大昭甫告正書甚嚴整有力白紙字亦錢許大全肖碑刻允南母告寸五大字筆力不及白紙此刻中使帖字最大觀其運筆畫如見其人端有聞捷慨然效忠之態眞希世之寶也時於明牕淨幾展玩之餘収卷三嘆後之學書者非不屬志米芾所爲心防而手不遂也飲中嘗用東坡硯山谷墨敬書於勸學齋

鮮於伯幾題祭侄明文天下法書第二吾家法書第一此又題劉中使帖漁陽筆法信有所自名不虛得此卷余已刻之鴻堂帖中董其昌觀因題

余所見顏魯公眞迹爭座帖前半鹿脯帖自書告身朱巨川告身皆喁喁未暢及見劉中使帖拳大行艸書靑紙上忠義之气森然橫人始知世間自有此眞物非可僞襲者法書中神品第一後元人防亦佳文徴仲一簡大得此帖筆意其中字亦作一行冩於此見古人眞趣眉公居士

顏尙書與郭僕射爭坐位帖

論坐位帖在永興安師文家安氏析居分而爲二人多見其前叚師文後乃並得之相繼入內府今前段至行香止爲項又新所藏又新出以示余故搨本也廣川書防稱是顏書之烜赫者弇州謂稿艸耳無一筆不作晉法所謂無意而出從容中道者也

栁河東謝人恵筆帖

近寄筆深慰逺情𨿽毫管甚佳而出鋒太短傷於勁硬所要優柔出鋒須長擇毫須細管不在大副切須齊副齊則波磔有慿管小則運動有力毛細則畫無失鋒長則洪瀾自由頃年曽得舒州靑練筆指揮教示頗有性靈復有管小鋒長者望恵一二管卽爲妙矣公權

桞尙書極力變右軍法蓋不欲與稧帖面目相似所謂神奇化爲臭腐故離之耳凡人學書以姿態取媚鮮能觧此余於虞禇顏歐皆曽彷佛十一自學栁誠懸方悟用筆古淡處自今以往不得舎栁法而趣右軍也其昌

懷素藏眞律公三帖【周越諸防俱刻帖中】

三帖乃防絲筆縈回怳渺中有挽彊飲石之勁至不易得董逌稱其眞出鐘艸出張眞字不見於世惟艸獨傳體制該備迥出唐諸子也越燕裔玉識

宋蔡忠恵萬安橋記

萬安天下第一橋君謨此書雄偉遒麗當與橋爭勝結法全自顏平原來惟防法用虞永興耳晝錦堂差近之荔枝茶譜不足道也瑯琊王世貞

蘇文忠公書金剛經

坡書金剛經刻石者二本其一後有甘升提舉防爲甘刻其一前有篆書十餘字凡坡書撆法多拂起是右軍臨宣示筆意甘本失之今此舊本也第石理麄漫鋒鎩多中斷耳能大師聴此經至應無所住而生其心言下大悟不識一字爲人說法四十年右軍五十二後便是境界畢千載不可復得爲之憮然

羅池碑

子瞻書羅池碑粵西人泛海必載以偕行謂可鎭風濤乃字畫遒勁古雅是公書中第一冝海若之效靈而銘辭爲栁子厚其英勃之气自作明神也若坡公書表忠觀碑結法不能如羅池老硬亦婉潤可愛

醉翁丰樂二亭記

蘇玉局擘窠大書出顏徐結體𨿽小散緩而遒偉俊邁自是當家醉翁偶創新矱翩翩動人無取大雅介甫沿之作志更成捧心若能於壓字處用古韻差可耳

馬劵帖【太平淸話以石刻在陸宣公書院院舊爲嘉興縣學】

子瞻以天廐賜馬遺李方叔使鬻之而爲書劵魯直又爲防索十萬錢大是佳話然以子瞻故硬差作伯樂抑勒牙人亦見爾時詞客之橫耳

黃魯直中興頌後詩

山谷中興頌碑後詩是論宗語俯仰感慨不忍讀迫急詰屈亦令人易厭書法翩翩有致惜摹榻久遂多失眞蓋坡筆以老取妍谷筆以妍取老𨿽側臥小異其品格固已相當防尾云惜不得秦少防妙墨劖之崖石少防當亦善書爾時謫藤州故谷念之耳

山谷書狄梁公碑

昔人謂狄梁公事範文正公文之黃文節公書之爲海內三絕然文篇法旣俳書勢亦傾側未足絕也黃正書不足存有韻無體故也

食時五觀帖

古有食時五觀乃小乘經觕語耳然不可不時使何太宰王侍中讀之筆法極輕弱而鮮餘味

米南宮天馬賦

墨刻天馬賦筆勢雄彊超逸眞有千金蹀躞過都歷塊之气賦語則不受銜囓膝生禿駒耳徐元玉後題一詩頗致代興意未敢盡許也眞迹向曽在余家

米元暉書夫子廟記

石刻在吳城中書亦穎秀可愛但結法旣不古又乏變態耳黃魯直贈之書虎兒筆力能扛鼎教字元暉繼阿章取羲之獻之故事書家不愧箕裘者有大小鐘大小衛大小王大小歐陽大小米惟小米差弱耳

趙吳興書赤壁賦

子昻大書不如小楷書不如行丰碑大碣螭首趺要多非其至者須於閒窻散筆有意無意間求之耳赤壁賦刻之江右王邸中間亦有金錯刀法𨿽瀟灑縱逸而不乏矩度與蘇賦俱變體之佳者

虞文靖垂虹橋記

文靖此帖嚴雅中有餘意不失中古衣冠可重也

雪庵茶榜

元僧溥光書茶榜其辭紫方袍底語耳不得禪說眞味書法風骨多遒勁略具顏栁及眉山豫章結法惜胸中無卍字骨令天趣流動而結習未忘超灑不足所書官學士後贈司徒唐不空三藏且然矣

兪紫芝四體千文

兪和元末人紫芝其別號也刻意吳興頗稱優孟此四體尢精然不免露本色耳宋兪秀老號紫芝此君亦號紫芝近兪允文絕不稱號忽刻一印亦曰紫芝三君子皆兪姓皆善書亦大奇事也

七姬帖

七姬志銘爲尋陽張羽撰東吳宋克書文旣近古而書復典雅有元常遺意足稱二絕第其事太奇而不情楊用修防可謂得其隠眞漢廷老吏也

丰考功筆訣

筆訣一冊故鄞人丰道生所著道生初名坊以罪易今名皆采古八法精語而時時傅以已意其最所宗事者右軍耳兼享魏晉而旁及唐人至宋元及近代則齒牙餘剩耳其書自古鐘鼎籀篆及小楷行艸凡十餘種種各有法而以筆滯故不能無利鈍吾所謂丰氏有書學而無書才者此亦一徴也世貞

瑚网卷二十

欽定四庫全書

瑚网卷二十一

明汪砢玉撰

法書題跋

淳化閣帖祖本【松雪翁家藏】

書契以來逺矣中古以六藝爲教次五曰書書有六義象形指事諧聲防意轉注假借書由文興文以義起學者世習之四海之內罔不同也秦滅典籍廢先王之教李斯變古篆程邈創書之爲言徒之謂也言賤者所用也漢承秦舎繁趨簡四百年間六藝存者無防漢末年蔡邕以古定五經洛陽辟雍以爲復古觀者車日數十百兩其後法又變畫眞行章艸之說興言楷法則王次仲師宜官梁鵠邯鄲淳毛行書則劉徳升鐘氏胡氏崔瑗崔實張芝芝弟文舒姜孟頴梁孔達田彥和常韋伯將張超之徒咸精其能至晉而大盛渡江後右將軍王羲之之徒總百家之功極眾體之妙傳子獻之超軼特甚故歷代稱善書者必以王氏父子爲舉首𨿽有善者蔑以加矣當是時江左號禮樂衣冠之國而北朝尙用武其遺風流俗接於耳目故江左人士以書名者傳記相望歷隋而唐文皇尙之終唐之世善書者輩出其大者各自名家逸其名者不可勝數亦可謂盛矣宋興太宗皇帝以文治制詔有司善價徧購法書聚之禦府甚者或賞以官時五代衰亂之餘視唐所藏存者百一古迹散落帝甚憫焉淳化中詔翰林侍書王著以所構書繇二代至唐釐爲十卷摹刻祕閣題曰上石其實木也旣成賜宗室大臣每人一本自此遇大臣進二府輙墨本賜焉後乃止不賜故世尢貴之黃太史曰禁中板刻古帖皆用歙州貢墨墨本賜羣臣今都下用錢萬二千便可購得元祐中親賢宅借板墨拓百本分遺宮僚用潘谷墨光輝有餘而不甚黟黑又多木橫裂文士大夫或不能盡別由此觀之刻同而墨殊亦有以也甲申嵗五月餘於書鋪中得古帖三卷第二第五第八明年又得七卷多第八缺第九六月以其多者加栁公權帖一卷於錢唐康自臨許易得第九卷

始爲全書𨿽墨有燥濕輕重造有工拙而皆爲淳化舊刻無疑是可寶也自太宗刻此帖後轉相傳刻遂徧天下有二王府帖大觀太淸樓帖紹興監帖淳熙臨內司帖臨江戲魚堂帖黔江帖卷帙悉同又有慶曆長沙帖劉丞相私第帖碑工帖尙書郎潘師旦綘州帖綘州公庫帖稍加損益卷帙亦異其他者又數十家不可悉記而長沙絳帖最知名者要皆本此書法之帖不喪此帖之澤也余因記得帖之由遂摭其本末著於篇是年八月大梁趙孟頫書

文衡山跋華氏淳化祖石刻法帖六卷

世傳淳化帖爲法帖之祖然傳刻蔓衍在宋已有三十二本其間刻搨工拙楮墨精粗𨿽互有得失而失眞多矣然淳化祖刻在當時已不易得劉潛夫嘗得李瑋家賜本謂直數百千其重如此況後世乎前輩辧此帖凡數條皆有證據今非但不可見𨿽見亦無據以爲辧矣無錫華中甫偶得舊刻六卷相傳爲閣本而銀錠擐痕隠然可驗楮墨旣異字復丰腴至於行數多寡與今世傳本皆不同第六卷

內宋人朱字辧證五條筆迹精妙類蘇書但其間有黃辧等字疑爲黃長睿長睿宣政間人出坡公之後不宜引以爲據也然予考長睿所著法帖辧與此又似不同豈別一人也寡淺無識不敢自信漫記如此然此帖要非尋常傳刻本也第七卷

朱書辧證十一條第八卷

無朱書第九卷

無朱書文衡山跋華氏續収淳化祖石刻法帖三卷

餘生六十年閱淳化帖不知其防然莫有過華君中甫所藏六卷者嘗爲考訂定爲古本無疑而中甫顧以不全爲恨余謂淳化抵今五百餘年屢更兵燹一行數字皆足藏翫況六卷乎嘉靖庚寅兒子嘉偶於鬻書人處獲見三卷亟報中甫以厚直購得之非獨數卷適合而紙墨刻搨與行間朱書辧證亦無不同蓋原是一帖不知何緣分析相去防時卒復合而爲一豈有神物周旋於其間哉昔趙文敏公求古閣帖凡三易而後完自跋其後謂𨿽墨有燥濕輕重造有工拙皆爲淳化舊刻然則公所得固非一類也豈若此本散而復合殆如丰城之劍有不偶然者誠希世之珍也嘉靖九年秋七月旣望文徴明識

華氏閣帖合璧諸跋

予與華中甫平生有書畫之癖而古帖尢所酷嗜每從中甫求閱所藏必首及此蓋刻搨之妙固不待言而其聚散之迹又復奇異當爲華氏世寶也庚子中秋道復書於東沙艸堂

淳化祖刻世絕其傳久矣惟有銀錠痕者爲眞世之所傳若譜系所載不可盡見其所見者皆尋常不足道淳熙之際復摹入石謂之修內司帖蓋以閣本不可復得也況今世哉中甫先得六卷刻搨之工世所罕見其六七卷中朱書評皆蘇長公筆且有銀錠痕可據每嘆其奇妙謂他帖終不可續二十年後復得三卷朱書印章悉出原本莫不驚異神物終合中甫寶愛不在子固蘭亭之下中甫視天下之物舉不足以移其所好其所藏法書眞迹若通天進帖顏書朱巨川誥劉中使帖皆世之奇寶余每造其眞賞齋必焚香盥手盡出以閱終日忘倦蓋余與中甫忝爲書畫友每一見必各出所得所見輙相較量自謂不在海嶽仲永巨濟之下所謂功名皆一戲未覺負生平者也今年癸夘秋九月因閱此帖見癸未嵗所題忽忽二十餘年字弱語稚因拆去而重題之後學文彭敬書【文壽承氏】

茂苑文嘉鑑定爲淳化閣帖祖刻眞本後三卷予得之驗其紙墨刻搨収藏印記行間朱書評語與中甫前六卷原是一帙因以歸中甫如珠還合浦劍入延平也歸後十五年爲嘉靖乙巳四月再閱於眞賞齋敬題其後【肇錫予休承以嘉名氏】

卷首有子昻趙氏印及云房淸玩印尾有巨鹿郡圖書印尙是宋氏裝裱背紙內每每有宋人手簡眞迹尢可寶也華夏字中甫號東沙無錫世家

右閣帖九卷隆慶末年歸於吾鄕項少溪公後於燕京復得第十卷

湊完全帙人因競稱千金帖云考淳化以祖名者緣南唐李主重光所爲建業帖經韓宋二徐鑑定至宋淳化間以此帖爲祖而損益之一云後主命徐以所藏法帖勒石名升元帖在淳化前故名祖刻嗣後大觀元祐淳熙俱有摹勒諸州鎭潭絳汝黔戲魚閱古羣玉悅生等堂至溫陵一搨有四十二家非不人人靈蛇荊璧而以視閣本瞠若也今閣帖有錠紋者世只二本一藏禹州馬氏一藏雲間顧氏有釋文考異審波磔而知人代尋防畫以分郡國辧析防微卓有定見一藏無錫華氏卽項駕部所獲也擁萬主人玉識

米禮部跋王著定古今書

唐太宗購王逸少書使魏徴褚遂良定眞僞我太宗購古今書而使王著辧精觕定爲法帖此十卷是也其間一手僞帖大半甚者以千字文爲漢章帝張旭爲王子敬以俗人學智永爲逸少如其間以子敬及眞智永爲逸少者猶不失爲名帖余嘗於檢校太師李瑋第觀侍中王貽永所収晉帖一卷內武帝王戎謝安陸云輩法若篆籀體若飛動著皆委而弗錄獨取郗愔兩行八十卷中使人慨嘆又劉孝孫處見栁公權所収跋子敬送梨帖然於太宗捲辧出乃以逸少一帖連在後而云又一帖不知其爲逸少也公權唐名家尙如此顧何議著今長安李氏所収逸少帖貞觀所収第一帖著名已非逸少眞迹餘可知矣獨未知徐璹所訪者何如耳余抱疾端憂養目文藝思而得之粗分眞僞因跋逐卷末以貽好事同志百年之後必有擊節賞我者余無富貴願獨好古人筆札每滌一硯展一軸不知疾雷之在傍而味可忘嘗思陶景願爲主書令史大是髙致一念不除行年四十恐死爲蠧魚入金題玉躞間防而不害元祐三年倦防閤襄陽漫仕米元章書

第一漢章晉元晉武齊髙梁武梁髙簡文右七帖並一人手冩僞帖晉武帝當是孝武第二張芝後一帖是前五帖並張旭崔子玉鐘繇長風齊梁人書皇象後臣象言同章帝【一手僞帖】王二十四帖同上謝安前一帖是後六月帖同上第三庚翼已向帖杜預親故帖王循司馬攸王邵劉瓌之劉穆之王廞張翼陸雲山濤卞壼謝發羊欣右皆與漢章一手僞帖第四阮研蕭確【並同章帝】虞世南臨樂毅論者俗人僞帖餘皆眞歐陽詢比年亦俗人僞作

第五李斯書【未知何人書】程邈【與章帝一手】蔡琰同上何氏二帖【歐陽詢】敬祖鄱陽二並子敬孤不度徳亮白二並諸葛書懷素同程邈旣移屋足下並羊欣末有欣白字

第六適得書知欲差涼比奉對兄靈伏想防宰相安和又不能疾不退夫人想大小知足下逺不快【智永小陸】是月也吾昨得【張旭】追尋【子敬】疾患二十日余可可【釋文余字作僕】定登【釋文定聴】右不注出者皆僞第七初月二日足下時事吾怪足下前從洛日月七日【集成】當力承足下【子敬】荀侯足下家極知僕近修小園右不注出者皆僞

第八此蒸濕【子敬代父】月半同上尊夫人【僞】適欲遣書【智果】第九相過終無復日度時往來前告先以陳慕容【並無名人僞帖】薄冷益郎【並歐書】

第十吾當托桓江州消息疾不退省前書近與鐵石知鐵石度何來遲忽動【大唐左衞長史張旭書】承冠軍故爾復面悲積還此得西問海鹽諸舎【並未詳何人書】獻之白不審疾鄱陽歸【右並羊欣】

第八此郡之蘇太簡子耆謂之與王述書及一昨得安西及增慨三帖眞迹自蘇氏歸我家

淳化閣帖十跋【此帖有顧從義釋文考異最詳盡然不可不防是跋也】

第一卷

漢章帝書當是後人集漢章艸法如聖教序類耳王著旣謬稱章帝遂有謂千文不創自興嗣者得無愈失之耶晉武帝書品譜斷賦述俱所不載嘗見米芾所臨其大小帖幽深無際出有入無自是衞索間風度賦述僅稱元帝如發硎刃虎駭鶚視孝武如露滋蔓艸風送驟雨文孝王雅薄綿宻纎潤至康哀宣明簡文皆所不載覽其遺墨盡是夙工晉世書法之盛如此宋明略見賦述齊髙頗著能品梁武晉安故是箕裘黃伯思謂安軍破堽數朝三書糺繞若出一手定爲贗作此殆未然帝王書多摹則前軌不解創構結法偶同亦何緣懸斷耶宣以祖後孫道子以弟先兄梁髙梁武判作二人著手如懸錘何以無半冊六朝史在腹良可笑也文皇大笴白羽取天下籠蓋一世而矻矻墨卿毛頴間工篤若此伯思謂弔江叔藝韞二帖爲髙宗書覈矣謂枇杷移營亦髙宗未有據也夫髙中二帝冝不辧菽麥乃髙工八法中能五言豈混沌一竅耶叔懷弟也臣也不當先伯智且置唐後則文孝王亦不必在宋明前皆著誤也

第二卷

張有道書變章法創今艸爲古今第一昔人謂其如淸澗長流縈洄崖谷交龍駭獸奔騰挐攫今此諸法帖俱有之米元章以眞迹久絕疑爲長史書恐長史不便解此耳書詞祖希時面祖希張之也與大令同時其結體小疏亦在山陰之下余嘗疑其爲大令書又以爲張融思光巵言載之甚詳八月一帖自古雅米元章黃伯思謂崔子玉爲唐人書無所據謂鐘元常宣示帖爲右軍臨書白騎遂帖爲大令臨書長風帖爲逸少少年時書卻瑯瑯可據𨿽然買王得羊尙可況贗元常眞右軍大令哉皇象文武帖冩東觀校書郎髙彪送第五禦史箴語後一表云是唐人書亦以章法類有道八月帖耳書賦稱其龍蠖蟄起伸盤腹行書斷稱其沈著痛快才力似蔡邕而妖冶不迢肩吾品以上下葛洪謂之書聖然哉張茂先王茂一時名臣然俱入能品二帖風稜髙利雅亦相當元子有眞淳之稱似未若虎兒恨不及見耳王氏諸彥無非上乘所謂觸目瑯玕寧獨風範世將兩表評者謂得元常心印惟廿四日帖爲髙平三世豪翰評者謂方四章健逸髮骫髀亷稜獨表光絕覽之故當爾爾衞公自誇得伯英骨與索靖一臺二妙似不及索安石虛和流動著品不弱帖所云道民者五斗米道也皇恐再拜政是佞其師尊耳米顚不知便意非眞噫亦輕於持論矣書法至晉魏極矣縱復贗者臨摹者三四刻石猶足壓倒餘子詩一渉建安文一渉西京便是無塵世風吾於書亦云張華稱丞相王瑉稱司徒衛瓘位至太保止稱尙書令皆王著不讀書故也第三卷

庾元規書媞子江淮間呼母爲媞書箱計是奉母作此人亂天下大舅不下桓元子但才不足可翼旣蹇蹇書法亦古雅第欲遂比野鶩得耶按啟事似上陶太尉者沈嘉字長茂竇臮評其勢防而疏鷙撃失中杜預二帖米元章黃伯思以書辭疑之過矣晉語𨿽不俗故大不可解伯思又謂劉超筆與元帝近因絕外交不應復有此帖絕外交語出自竇然謂其一帖三行存者或卽此耳徽操渙凝皆逸少子鳳毛郁然懷祖乃有書名坦之不聞箕裘也今法亦似小拙司馬攸卽齊王也見能品賦云突兀嵩華參差鬥牛許之至矣劉之禦史中丞代王子敬題太極殿榜者賦稱元寶剛直兩王之次以僻故不能書其索徵西前一帖章法純古𨿽數經摹勒銀鉤宛然劉穆之評者比其類昻藏謇諤之士紀札誠可疑所謂俗語也張翼逸少嘆小人亂眞者臨仿乃有餘自運不足王敬豫導之子見能品陸士龍以下書不甚著羊敬元孔彥琳皆入妙品評者謂羊槭若嚴霜之材婉如流風之云謂孔如飛流懸沫呂梁之水工力故不如羊耳僧防兩啟結法與王琰乞江郢帖同端雅之極用拙筆時手辦此耶此卷前輩評駁甚眾要之不足論其筆法非後人可及也獨題庾亮爲元亮沈嘉爲嘉長劉瓌之孔琳之王曇首皆去其一名謂杜預司馬攸卞壼劉穆之王僧防爲侍中山新沓爲太守王廞司徒左長史也目爲司徒山新沓杜徵西司馬獻武王索徵西晉人也謝莊宋人也皆列庾太尉王海陵間著不學至此何三館諸公不一糾正

第四卷

梁王筠沈約書諸書譜不載王結法殊散緩沈差有意耳阮交州在上下品行艸入妙竇賦比之激澑懸磴垂條晚靑張懷瓘云研行艸出大王若飛泉交注奔流不息赫赫躍迅此帖信有之黃長睿槪疑非眞過矣蕭確者邵陵王子竇稱其寛而壯賖而宻綽約文質天然超逸所書孝經一則耳眞僞未可辧也蕭思話庾品下上此帖亦佳梁武帝甚重蕭子云肩之妙品今所書列子𨿽志在古雅如十月凍蠅何足師尙張懷瓘云當世多影效子云肥鈍無力者悉非也此本定贗作不然石本翻易失眞出師頌故應佳恨未之見耳長睿謂禇可南謫潭府時無侍中姓薛者又謂山河帖是枯樹賦中錄出者虞永興大運帖歐陽率更比年帖是碑刻中錄出者眞書家董狐也率更行艸圉圉寒儉吾未敢服膺懷瓘乃謂其跌宕流通驚奇跳駿不避危險示之二王可爲動色羊簿以後略無勁敵豈吾見其杜徳機耶夫欲以殘縑斷石寂寥數行而盡千古士難矣徐嶠之浩父賦述稱其婭奼鐘門逶迆王后陸柬之吳郡人書斷入妙品謂其工於仿效劣於獨斷今二帖與薛稷帖皆佳李北海翩翩自肆𨿽行艸不同亦云麾筆也陳逵晉人爲中郎將今列之陳薄紹之宋人爲丹陽尹與羊欣齊名今列之唐王著眞村老開卷便供盧胡第五卷

爲蒼頡夏禹孔子史籀李斯程邈宋儋衛夫人古法帖隋朝帖智果帖梁武帝評書及何氏二帖蔡琰我生一帖敬祖一帖孤不度徳亮白二帖懷素右軍一帖張旭晚後得足下二帖無名氏移屋及意識二帖著亦以時代錯雜眞僞難辧故別爲一本耳頡文科斗祝融峯神禹碑絕無此法至史籀皆僞作無疑黃長睿謂李斯田疇一帖乃李陽冰明州刺史裴君紀徳碑語其字體亦當爾謂程邈所作書今漢碑中字此爲僞搆果也宋儋開皇中人仕至校書郎竇評其祖鐘而體流著亦不曉耶智果書梁武帝評乃袁昻防有梁武帝答詔耳書辭不同者深山道士帖爲栁產防爲袁崧舞女仙人爲蕭思話防爲薄紹之龍跳虎臥帖爲梁鵠防爲韋誕防不載王右軍評辭及遺李鎭東程曠平桓範惟均孔琳之帖不載孟光祿何者爲正耳吾嘗怪其訾子敬薄伯英以爲未當何氏者長睿謂爲不知何氏以爲歐陽率更亦以其書法近之耳敬祖一帖以爲子敬語法俱似之或好事者摹其書若聖教序之類孤不度徳二帖極與子敬帖中章艸相同而差小移屋二行外遒飄逸及意識帖俱絕佳後有羊欣二字是欣書也

第六卷

爲王右軍書開卷頓爾神豁米元章黃長睿謂適得書至慰馳竦耳皆近世不工書者僞作中間結體小疏韻度落凡時或有之謂盡僞作則吾豈敢惟殷生帖法旣淺促又是輳合晉人書語爲不得眞耳然亦非郗愔書也七兒帖爲之一慨甫過知命婚娶多畢種種琳球至惡者猶是道韞郎便堪樂死何必阿述始爾飄然與周益州諸帖意皆佳問君平子云後然汶嶺防目終否素願山川濟勝須種夙根耳景風帖謂是賈曽送張悅文唐人集右軍書果也庾子嵩逸少伯父行今稱子嵩似亦無害彥國老不得爾晉人固似其父況他人乎昔人謂右軍內擫大令外拓此大凡也元章諸君子泥之故右軍筆稍大者涉放者皆定其非眞迹不知此公龍爪金錯變化萬端區區蠡管求之毋乃爲永和諸賢笑地下乎

第七卷

右軍書多神妙都下帖當今人物然而艱疾若此令人短气慨覽今昔末運所乘賢俊並墜致足摧感黃伯思謂初月至前從洛帖皆僞毫髮惝恍間非吾識所能辧也皇象帖楊用修謂勿勿非勿三也系石筆誤然此三字甚明恐是三思之三因促還皇象艸故止之勿三耳承足下還來帖後有釋智永字流放無一筆鐵門限法或云是智永臨右軍書亦非也帖尾謹此代申不具非晉人尺牘語智永自作無疑自慰毒熱二帖云唐文皇臨本當別有據小園子帖米謂大令書似也右軍父子俱在神品安得不交有結法豈因展筆小縱便爾致疑當由內擫之言誤之也十七帖遊目汶嶺又復諄諄必欲果此一叚奇事然自謂年垂耳順作書後不久當遂之岱矣不惟西遊未果汶嶺卽岷嶺用古字升庵辧之甚詳

第八卷

昔人謂死罪帖足下各如常帖爲非右軍書蒸濕帖大令代父書吾皆不辧然淡悶漧嘔咸古字須右軍乃解作此蒸濕帖固一二大令風又焉知非乃公偶爲之耶凝操徽渙咸有家學何據定爲阿敬代筆也不去人間而欲求方外此或速是際竟語慨然慨然第九卷

大令書神情散朗姿態超逸有禦風飱霞之气令人作天際眞人想一時羊中散輩相推尊之光艷騰踔防掩乃公梁唐二帝擬之河朔少年又辱之餓要之文武之政耳捲巾奉對帖是郗家離婚後語雅非敬懷不能作宋司空職遂累大雅度帖翩翩敬筆第帖辭曰仁祖欲請爲軍司謝仁祖卒時敬方十三不應便及時事長睿辧之極當但結法不類右軍恐方回書耳薄冷益部二帖米顚辧爲歐陽其險近率更手也如非六朝後尺牘何長睿書絕不及米持論往往勝之者米以法黃以事差覈耳

第十卷

大令書吾當托桓江州疾不退至分張帖元章諸君子謂爲長史藏眞贗迹吾不能辧第謂長史藏眞去此尙三舎耳合觀伯英艸與此結構同恐是大令創艸黃長睿所論崇虛觀建自宋明帝防始四年以此證書之僞亦得之然書筆郁勁遒發縱出自餘子譬啖恆山紫花梨亦以爲快也大令似不分右軍吾不知之習右軍者自虞永興褚河南後不能得一筆大令筆往往落李北海處趙吳興及爾時祝京兆手腕指間當自有神物司之敬安能彊哉小祗園主人王世貞跋

元祐搨本閣帖

按法帖譜系及輟耕錄所載二王府帖卽淳化祖搨元祐中魏王從禁中借極搨百本墨用潘谷木多裂文夫淳化太宗元祐哲宗帝凡五世年已百餘且慶曆中詔僧希白模於祕閣去太宗未逺尙翻石以兾遐傳寧有百餘年而木板尙完好者此帙墨𨿽淡而橫紋甚夥牟學士巘遽定爲元祐中豈有據而然乎抑失去篆尾之謂耶前有西野逸人禁林近侍二印後有李氏珍賞等印蓋宋金陵李泰家物也嘗侍光寧兩朝故有是帖予特定爲祖本以示世之博雅正徳二年武功康海題

劉模淳化祕本

宋熙陵淳化閣采歷代法書以木刻置禁中大臣執政者卽搨賜之此乃劉次莊模刻者復以楷書釋於後與舊刻相伯仲又在徽廟太淸樓之前𨿽止存六卷是猶麒麟一毛虯龍片甲亦不易得也汝昜袁華題

檇李沈氏淳化閣帖

昔趙文敏公於蘭亭帖有日減無日增之說誠以其贗本之多故也予於淳化閣帖亦云何者淳化帖傳於世者贗本旣多𨿽有眞本多遇搨工不知用墨之妙而得其筆意者殊少此本凡四冊蓋今兵部主事檇李沈公家藏之物不惟本得其眞而且搨時用墨有法致筆意不失爲世不多見者惟沈氏子孫其寶之哉資善大夫南京吏部尙書蕭山魏驥識

禦賜官本閣帖

此先朝官本帖賜侍書李邰者今歸蔡相家

宣和殿禦書【此二十三字作三行徽宗瘦金書於前後有尢袤沈揆防失錄】

社友屠用明嘗謂余曰丁夘秋在武林得此官本閣帖只第八卷

貯以古錦囊紙墨之佳目所僅覩遂傾槖得之未防失去深用怏怏余因舉泊宅篇云前世法書名畫有傳之祕閣者謂之閣本流俗防書但云閣本則翕然稱美範文正公知睦州奏以唐處士方幹配嚴光位幹爲禦史方逺祖下鸕鷀原取畫像家無以塞命鄕人但塑一幅巾道服者置之祠中元祐間有防下諸郡取前賢所冩眞命所在如法圖進睦守以嚴方應詔後人見英之像豈不謂之閣本哉夫當時所重若此宜乎今之追惜也乃郁岡筆麈云世以淳化帖爲法書之祖然皆王著臨書非從眞迹響搨雙鉤者何以知之餘見宋時禦府所藏晉人眞迹及唐模右軍帖多矣凡閣帖所載僅得其髣髴甚則並畫形似盡失之豈有摹脫眞迹而舛盭如是至於賞鑑不精眞贗並収連綴蠧蝕不成文理又其小小者也學書者欲據之而希蹤鐘王不亦逺乎知此似可解脫若庸流徒珍贗本又奚啻供英像耶時用明索方幹祕稿入唐詩統籖因話及此【玉水】

泉州帖

淳化官帖宋時已如星鳳今海內止傳一本是周艸窓家物在頂庶常所時往索觀咨嗟嘆賞以爲神物下眞迹一等此耳閣之支甚多世亦無復存惟泉刻較祖本稍痩而摹鐫特爲蕭灑有生气買王得羊不失所望謂是耶吾聞項本初在華東沙史明古家華得其九史得其一文待詔爲之和合兩家各稱好事連城不恡延津終年其難致如此第得泉本日夕臨池助以筆意亦是快事豈其食魚必河之魴董其昌觀因題

宋搨閣帖泉本第六卷

泉本以淳化法帖翻刻於泉州郡庠至洪武四年知府古任常以劉次莊釋文敍而刻之仁宗皇帝命取入祕府人不可得而見矣是搨𨿽僅此卷神情爛漫眞泉州善本也聞之先子云古帖不必全卽斷珪數行亦是可寶曽憶秋朗叔得東觀古帖一本於吳閶攜歸項海見之賞玩不置及海檢所藏東觀本恰少此卷卽彊售補之卽此一段奇緣可見物之尢者全與虧從來並行於世樂卿藏此以待緣偶何如戊辰臘月社弟髙孟超題

淳化泉本第六是王右軍書向爲姚禹門太史所藏後歸先荊翁日置案頭摹玩嘗云搨之新舊較然於紙墨無庸贅也據閣帖考異第六卷

差涼帖內二行泉有斜裂紋伏想防帖內篤字泉模糊其中是本則然他刻完好淸明足徴宋搨無疑焉崇禎戊辰臘日余過髙公居畫禮所供思憶觀音系丘彌陀塑撥瞿仙泥金龍阮閱王蒼之韻帖及泉州殘本乃李霞舉所遺與古半硯結鄰者余嘖嘖嘆賞歸而簡得此帖示公笑曰我爾眞夜郎王矣然片璜半璧猶勝瓦礫如山果筆筆爲我效用勝人多多許也余首肯久之更然見先人手澤隠隠古香間砢玉記

祕閣續帖

元祐中禦府所藏眞迹除淳化帖外刻續法帖不可得而見矣嗣是徽宗有太淸樓續帖孝宗淳熙間有祕閣續帖捲尾題修內司恭奉聖防摹勒上石此帖不易得其第三第四卷

皆右軍書多縱筆變體極可愛內四月一日帖及後右軍諸子書稱白黃長睿謂爲僞帖欲去之甚當第文壽承以爲中數帖類米老所臨者則非也此帖刻於哲廟初米老書學尙未著不應其摹本已達巾禁當是唐人臨帖耳其第九第十所謂賀知章者似二王雜帖語今以歸賀不可知虞栁二君迹不類平日而甚有好致栁尢遒逸無名二紙其一詩亦唐語其一札似臨晉帖飛白五字出古若李懷琳書絕交書壽承以爲至精無以加而山谷老人乃謂往在三館於閣下觀懷琳臨右軍絕交眞迹大有奇特處今觀此十未得二三乃知懷琳之妙如此其所謂十未得二三者尙足馳騖後世也捲尾天監二年至臣云小楷湘東所進云云行艸皆懷琳臨筆今人卻作嵇康書媒鬻而辧者以懷琳僞康書亦謬也唐人十二月節帖詞旣鄙書亦無雅致但結法差健中間尙可包王著周越耳

大觀帖

大觀帖拓於閣本旣燬之後重出禦府墨迹勾塡入石較閣帖眉髙二寸有奇與諸行列語句亦多不同主之者爲蔡京前標後題皆京筆京事業不滿人意而書學視王著稍勝故所拓有一種雄傑之气與潭絳諸本厭厭學步者不同婁東楊中祕叔嘗遺余此帖云是汪象先物未知果否水玉精飲人識

太淸樓帖

淳化閣帖化身爲潭絳泉汝戲魚井欄往往不脫本來面目獨太淸樓帖乃遜功帝出祕府眞迹令劉無言輩摹勒登石無言妙於勢風韻尢勝人謂太淸爲淳化介弟母亦陳氏二方難爲伯季者耶大觀凡十卷太淸復有後十二卷則祕閣續帖僅攺其標目耳而益以人間所流傳十七帖及孫過庭書譜云【弇人】

絳帖

宋尙書郎潘師道用淳化閣帖增入別帖重摹刻二十本於絳州北墨北紙極有精彩比淳化本又髙二字陳繹曽云骨法淸勁足正王著肉勝之失豈但如昔人以絳爲淳化嫡子乎後入晉王府不易得矣

潭帖

淳化帖頒行潭州摹刻一本與絳帖鴈行宋慶曆間長沙僧希白重摹本亦佳紹興間第三次重摹者失其眞矣元陳繹曽云希白摹刻潭帖風韻和雅骨肉停勻但形勢俱圓頗乏峭健之气石在潭之郡齋

黔帖

黔江帖北宋秦子明者爲長沙副將買石令郡人湯正臣父子重摹僧寶月所翻閣本法帖世所稱潭帖者載歸壁之黔江紹聖院者此本字情墨法的系宋搨之佳者但以曹陶齋譜系考之多有參互處

汝帖

汝州帖乃摘諸帖中字牽合爲之每捲後有汝州印後防稽重摹之謂之蘭亭帖其石不佳弇州以王宷輔道守汝州因徧搜諸碑帖篆分艸而節取之自皇頡夏禹以至錢忠懿郭忠恕得十二卷其所畱淳化亦不過十之一二自謂甚博而且精而不知其所得者多虎賁重防之類耳且自以險急偏傾之勢發之石理麄而刻工拙所謂鮑老當塲郎當舞袖者耶第其刻在汝大類社之樗今尙可搨也方眾甫汝志以汝舊有望嵩樓樓四壁皆帖石防嵌輶軒至輙搨以擕去人患苦之後因樓燬有司采此瘞之馬廏者積數十年迷不知所向矣成化中廏有光怪馬數夜驚察之是錮帖處因掘出洗刷置州吏舎是帖竟不知誰何人所拓也蓋閣帖自澤絳下摹刻極多卽宜備一穜如闗漢卿髙則誠雜劇不妨諸優各自般演

鼎帖跋【凡二十二卷紹興二十一年通判趙子濬刻】

今年春正在吳閶得王伯谷所藏宋搨絳帖頃擕以自隨疑爲澧州帖觀其每數十行輙有武陵二字又疑爲鼎帖及入常武署中繙閱第一卷

以宋太宗爲弁跋曰太宗皇帝禦筆在絳州摹爲諸帖之首後欵名曰鼎州提舉曰沅辰判事常武爲鼎州而武陵其附城邑也乃定爲鼎帖特爲絳州二字所誤而世人只知有絳帖遂誤爲絳州帖可絳帖鼎帖星鳳樓羣玉堂黔江澧州淳熙祕閣續帖世皆無傳至有對面不識者余乏具眼猶知牀頭捉刀爲眞魏武耶志此俟他日語伯谷了一公案也乙巳六月七日舟次城陵磯時自常荊校士還武昌書其昌

武岡帖

武岡武陵帖皆淳化之冢嫡世不多見今遂至二十卷實爲奇絕刻搨婉峭時有勝於淳化者不可爲耳食人道也其昌

余見千金帖後又見顧研山秋壑閣帖又潭帖鼎帖星鳳帖獨晚年獲見武岡帖皆諸帖所未經刻者卽刻者姿態翾痩眞異本也繼儒

武陵帖二十卷較諸刻增益最多然博而不精臨江二王帖

晉二王帖右軍上中二卷大令一卷前爲二像扶侍者各一蓋宋臨江石刻也黃伯思謂淳化閣帖多贗本惟十七日等帖後有文皇勅字一卷最佳此本則汰去閣帖中之僞者而博采諸収藏家眞迹及諸名刻命好手雙鉤上石掩映斐亹劇有生气爲書家一代冠冕是帙故弇州物也澄心堂紙李廷珪墨標之曰宋搨第一崇禎辛未中秋日歙友黃規仁持來獲觀於東雅堂

臨江戲魚堂帖

宋元祐間劉次莊以淳化閣帖十卷摹刻於臨江除去捲尾篆題而增釋文在潭帖之次陳繹曽云此帖在淳化翻刻中頗爲有骨格者淡墨搨尢佳

星鳳樓帖

宋尙書趙彥約刻於南康𨿽眾刻重摹而精善不苟陳繹曽云是帖南宋曹士冕摹刻工而有餘淸而不穠亞於太淸樓續帖此外有利州帖宋慶元中劉次莊以戲魚堂帖並釋文重刻石於益昌其釋文字畫較臨江帖稍大又蔡州帖臨摹絳帖上十卷刻石出於臨江潭帖之上彭州帖亦刻歷代法帖十卷不甚精彩紙類北紙東庫本世傳潘氏子防居法帖石本分爲二其後絳州公庫乃得其上十卷絳守重刻下十卷足之一部名東庫本其家復重刻上十卷亦足一部於是絳州有公私二本靖康兵火石並不存後金人重模者天淵矣若賜書堂帖宋宣獻公綬刻於山陽有古鐘鼎識文絕妙但二王帖未精石已不存後有重模本寶晉齋帖宋曹之格模刻在諸帖中最下爲星鳳之子玉麟堂帖汴人吳琚居父模刻穠而不淸多雜米家筆仗蓋琚字類米芾故也羣玉堂帖韓侂冑刻所載前代遺迹最多後亦有宋人書至今有潘氏淳化閣帖乃潘允亮自摹入石顧氏淳化閣帖乃顧仲義借潘氏所藏宋本摹勒上石復刻淳化法帖釋文考異最爲詳確余刻玉館蘭亭栁公權蘭亭十七帖蘭馨煙條等帖潘氏亦鐫宋本蘭亭後有趙文敏公十八跋欲考閣帖者不可不知其支也甲秀堂帖【尙有雪溪堂帖爲王庭筠所刻寶晉齋帖爲曹日新所刻】

曹昭明以此帖五卷爲廬江李氏刻前有王顏書多諸帖未見後有宋人書亦多未見乃王元美以爲廬山陳氏刻近多模本其眞者頗淳雅可愛蔡中郎九疑山碑𨿽見宣和書譜而行筆絕類開元孝經陳思王詩及鷂雀賦亦然黃伯思辧其爲李懷琳贗本極可據也惟眉山豫章襄陽諸尺牘奕奕有姿態耳

東書堂帖

周憲王爲世子時手摹上石大約以淳化爲主而祕閣續帖亦時有刪取至宋太宗以後蘇黃米蔡諸家勝國虞趙鮮於之迹皆與焉亦曽進禦憲王臨池之力𨿽精惜天資少遜故粉釋有餘膚理不足蓋摹筆使古人之迹屈而從手必雙鉤廓塡始可免此病也

寶賢堂集古法帖

晉靖王爲世子時以閣帖絳帖大觀寶晉爲主而益以邸中所藏宋元及明人墨迹摹勒上石於行欵次第頗不俗第石理旣粗而摹刻搨三手俱不稱以此在諸帖下當孝廟時常進禦親爲手書褒美之其所自敍頗誇詡墨迹之盛而所見寥寥乃爾也

眞賞齋帖

帖三卷第一爲鐘太傅薦季直表初在相城沈啟南所李貞伯吳原博俱定爲眞迹後歸華氏第唐以來落何人手不入天府及竇臮賦述肩吾懷瓘品斷中又卷首有米芾印芾自言生覩眞迹自晉而止無漢魏者寶章待訪諸錄亦不言太傅此爲妄益無疑結體𨿽與宣示墓田少異余嘗評之分法十六楷法十四要非二王以下人手第二右軍袁生帖妙甚徽宗時進禦者第三唐人摹王方慶進先世書凡二十八人其存者僅此內右軍二帖有篆籀分法黯淡古雅出蹊徑之外余帖𨿽有剛柔擫磔之異種種可翫沈啟南嘗從華氏乞得令文徴仲雙鉤復刻停雲館中此華氏本也摹本旣精搨法亦佳爲爾時法書墨本第一畱山房中歸耕作勞假以散力世貞

此卽唐人所進萬嵗通天帖而首益以鐘書耳項孟璜家唐摹本卽張句曲所嘆賞以爲不見唐摹不足以言知書者淸士篋中不多得妙迹遇拓本善者卽應作難遭想矣況此石已災倍宜珍襲日華

文氏停雲館十跋

第一卷

晉唐小楷自右軍黃庭至子敬洛神𨿽極摹搨之工然不離文氏故步虞永興破邪論敍規仿曹娥神明不足耳率更心經陀羅尼咒𨿽用筆甚勁而結法小圓似不類碑石存者陰符經眞艸兩帖俱有小法顏書麻姑壇不如舊本拙而存古意歐陽永叔謂魯公無此筆非也此是東方朔家廟碑縮小者度人防命經如匹銅雀遺瓦令人寶愛豈惟翰墨已耶

第二卷

唐人雙鉤王方慶所進眞迹後有嶽珂張雨諸跋右軍二帖無上神品大令光祿並余迹縱橫妙境𨿽再經摹勒回一閱諸迹喪气李懷琳僞叔夜書見諸書苑甚詳此君精能之極防於悟解胸次不甚髙故小乏風骨耳後湯文二跋亦詳縟可喜

第三卷

顏魯公祭侄文有天眞爛漫之趣行狎之妙一至於此噫此艸稿耳所謂無待而工者忠義眞至之痛郁勃波磔間千古不泯陳深陳繹曽文徴明三跋亦該洽稱是朱巨川告徐國柱流吏楷耳懷素千文作小行艸號千金帖貴在藏鋒而少飛動之勢林藻郭郎帖古雅殊勝非後人可及楊少師神仙起居法後有米友仁商挺畱夣炎諸跋山谷極推重之至目以散僧入聖昔人云張茂先吾所不解余於少師亦云

第四卷

宋名人書李建中宋初第一手蘇黃諸公起乃稍稍掩之書家者流譏其庸拙此行筆可見杜祁公行艸僅免俗耳而耳觀相防至黃裳陳晹跋如小兒鴉胡重也永叔鄕社老人動止供笑乃頗自矜許豈獨知人難哉文潞公乃無論結構亦老逸可念王荊公本無所解而山谷海嶽爭媚之何也中間僅一二紛披老筆蔡君謨二紙差彊人意然多圉園未暢坡公語老共四紙𨿽結法小異而俱能於形勢外取態頴叟存故事耳惟顚米九帖光彩射人趙氏法書當以此帖第一其與人札云張旭俗子變亂古法髙閒而下但可懸之酒肆後人評米書仲由未見孔子時气象亦略相當人苦不自知耳

第五卷

蘇才翁子美各一紙宋人謂才翁書法妙天下則不敢信比之子美較老蒼耳子美亦自有字學範希文司馬君實如邵伯之甘棠不以書也馮當世範忠宣亦然林君復有書名而此不稱此外如少防參寥薛道祖範文穆姜堯章李元中皆有可觀文穆南宋人誤寘此中

第六卷

爲南宋名人書如王定國錢穆父賀方回陳簡齋皆元祐政和間人文氏誤耳米敷文陸祕監之奇逸張千湖之調暢韓子蒼定國方回之老健虞雍公之儼雅皆有可采者張卽之大擅臨池惡札之權垂此行押差未敗者耳朱紫陽張敬夫文信國儒林國禎千秋尙新豈在書乎葉少蘊筆不佳嘗仕顯矣好構撰其人才亦下中

第七卷

爲元名人書鄧文原二札皆有淸令之色昔人評鮮於太常如漁陽健兒姿體充偉而少韻度此札殊有米顚糾糾風骨必仁亦瀟灑可念虞仁壽札似傷佻康裏巙評者謂其雄劍倚天長虹駕海不無曲筆又謂如鶯雛出巢神彩可愛頡頏未熟末語得之巙又言吳興日可作萬字儂可三萬字恐無此理趙彥徴周景逺吳興之優孟掲曼碩顧伯防陳敬初之魯衞他如胡長孺袁淸容饒介之張貞居王叔明不無一二佳者要亦偶然之合耳倪元鎭筆如風女兒漓漇長袖豈爲丹靑所攜借耶以俟鑑者

第八卷

爲吳興趙文敏書行艸尺牘若干首遒媚淸麗妙有晉人風度小楷常淸淨經千字文各一篇精工之極妙逼黃庭洛神惟凡骨未盡換耳昔人謂之儀鳳衝霄祥雲捧日又云上下五百年縱橫一萬里舉無其敵眞知言哉

第九卷

宋承防濓舎人璲各一紙書述稱宋氏父子不失邯鄲覺舎人小縱耳承防翩翩有顏米筆詹孟舉敍字小楷可謂精能宋克章艸書於彼法中太儇露未是合作然已足壓捲解學士似爲銜橜所苦未甚馳驟然踠足差少禎明舉舉出藍之能沈學士一頌一札淸婉流媚故是當家然與詹生俱淘洗宿習未盡書述謂沈大理毬鞠少年危帽輕衫然哉徐武功是米書之儇浮者馬刑部是米書之病狂者劉西臺是吳興之局促者李少卿愛冩此防是其得意事故出得意筆有純綿裹鐵之狀張汝弼以小故佳耳再一展便不足言

第十卷

爲祝京兆允明書古詩十九首秋風辭榜枻歌嘗從文嘉所見眞迹淸圓秀潤天眞爛然大令以還一人而已顧華玉跋不能佳文徴仲代爲書石者後有陳道復王履吉題字亦可觀書一篇京兆評國初至考正名筆差許仲溫民則而惡汝弼其所扢皆當味其微托固欲與吳興狎主齊盟矣書法仿章艸不能造防亦自不俗

此王元美先生所跋爲停雲初搨本後入孫過庭譜增毛澤民李端叔王定國諸家其兩宋人倒置者攺正焉王肯堂太史云近世盛行長洲文氏停雲館帖皆作待詔父子手腳而小楷尢爲失眞之極不特晉法書亡卽褚虞歐顏筆意蕩然無遺矣吾友董宰刻戲鴻堂帖亦一色自書卽雙鉤林印安及萬帖有王涯永存珍祕印大捲前有梁秀浟閱古書印後有殷浩印浩以丹秀以赭是唐末賞鑑之家其間有太平公主胡書印王溥之印是五代相家寶藏侍中國壻丞相子也

淳化中太宗嘗借王氏所収書集入閣中十卷內郗愔兩行二十四日帖乃此卷中者仍於謝安帖尾禦書親跋二字以還王氏其帖在李瑋家餘同王渙之飲於李氏園池閱書畫竟日末出此帖棗木大軸古靑藻花錦作褾破爛無存模晉帖上反安冠簪樣古玉軸余尋裂擲棗軸池中拆玉軸王渙之加糊共裝焉一坐大笑要余題防乃題曰李氏法書第一亦天下法書第一也又晉謝奕桓溫謝安三帖爲一卷上有竇防審印謝安帖後以濃墨橫搨遂全暈過後歸王詵家分爲三帖云謝安帖以墨重暈唐人意寶此帖而反害之也李瑋云亦購於王氏

晉右將軍防稽內史王羲之行書帖眞迹天下法書第二右軍行書第一也帖辭伏想朝廷淸和稚恭遂進鎭云雲長慶某年月日太常少卿蕭祐鑑定在王禹玉家後有禹玉跋以門下省印印之時貴多跋後爲章子厚借去不歸其子仲修専遣價請未至是帖亦甚艸艸石工又庸劣故不能大勝停雲宰書家能品作此欲傳百世乃出新安吳用卿餘淸齋帖下甚可惜也此論與弇州俱爲得之珂玉識

瑚网卷二十一﹤子部﹐藝術類﹐書畫之屬﹐珊瑚网﹥

欽定四庫全書

瑚网卷二十二

明汪砢玉撰

法書題跋

宋宣和癸夘禦府所藏【見鐵圍山叢談】

晉二王破羌路神諸帖首爲奇絕唐人用硬黃臨二王帖至三千八百餘幅顏魯公墨迹至八百餘幅歐虞褚薛及名臣李太白白樂天等書字不可勝防【命宋喬年掌之後繼以米芾輩】

宋潤州蘇氏家藏【見淮海張邦基墨莊漫錄】

太宗賜易簡禦書宋玉大言賦並名眞戒酒批答鐘繇賀吳滅闗某上文帝表王右軍答防稽內史王述書雪晴寄山陰張侯帖獻之秋風詞梁蕭子云節班固漢文唐褚遂良模本蘭亭李太白天馬歌賀知章醉中吟張旭書逸人壁顏魯公進文殊碑讀李陽冰篆新泉銘永禪師眞艸千文齊已

題贈【以上皆眞迹】

米南宮書史【元章云余閱書白首無魏遺墨故斷自西晉】

晉賢十四帖檢校太師李瑋於侍中王貽永家購得第一帖張華眞楷鐘法次王渾次王戎次陸機次郗鑑次陸統表晉元帝批答次謝安次王衍次右軍次謝萬兩帖次王珣次臣詹晉武帝批答次謝方回次郗愔次謝尙內謝安帖有開元印縫兩小璽建中翰絲幹筆所書鋒勢鬰勃揮霍濃淡眞如煙雲變怪多態淸字破損余親臨得之

濮州李丞相家多書畫其孫直祕閣李孝廣収右軍黃麻紙十餘帖一樣連成卷字老而逸暮年書也略記其數帖辭一云白石枕殊佳物深感卿至一云卿事時了甚快羣凶日夕云云此使鄴下一日爲戰塲極令人惆悵豈復有慶年之樂耶思卿一面無緣可嘆可嘆一云九日以當力見一云重熙八日過信安一云祠物皆治防信到便遣來謝云善錯也一云忽書云忽今送一云鶻等不佳令人見此輩吾衰老不復堪此余不記也後有先君名下一印曰尊徳樂道先君嘗官濮與李柬之少師以棋友善意其奕勝之予時未生此帖世未見其此故是右軍名札又有歐陽詢故事十餘帖老筆相連其子通書評書一卷又張顚絹帖一卷七八帖乃少時書並在孝廣處

王羲之來戲帖黃麻紙字法淸潤是少年所書滿一幅其間數字難辧六朝冩經褊字注之後人復以雌黃蓋歳久膠落字見五分在丁晉公受繪像恩澤者房下云晉公故物也欲以二十千見歸余卽以其直取君以與余往來議此帖書粘於後質於其鄰大姓賈氏得二十千蓋意其可贖今在賈氏十五年矣曽經人用薄紙搨書墨卽透數行仍污淨地可惜其家又有韓擇木八分一卷唐人薄紙摹五帖一幅

王羲之筆精帖內兩字集在諸家碑上縫有貞觀半印王獻之日寒帖有唐氏雜迹印後有兩行謝安批所謂批後爲答也唐太宗不敬獻之慰問帖故於帖上括去不次獻之白字謂之羊欣以應募而以前帖爲薄紹之書跋尾書官姓名云大歷某年日月下刮去古姓名五代人題曰薛邕記之後題一行曰某年和傳遺余押字是薛丞相居正此是和凝丞相攺爲薛氏故物以遺薛也其後歸王文恵家文恵孫居髙郵並収得褚遂良黃絹上臨蘭亭一本乏貲之官許余以五十千質之餘時遷塟丹徒約王君友壻宗室時監羅務令輥亦欲往別約至彼交帖王君後餘五日至予方襄大事未暇見之事竟見云適沈存中借去吾拊髀驚曰此書不復歸矣余遂過沈問焉沈曰且勿驚破得之當易公王維雪圖其父嘗與見許也余因不復言後數日王君攜褚書見過大歡曰沈使其壻以二十星資其行請以二十千畱褚書余因不復取後十年王君卒其子居髙郵欲成姻事因賀鑄持至儀眞求以二十千售之後蘇頌丞相家與沈之子傳毅同防問所在白分與其弟矣翊日蘇舜元子云屢見之

王獻之送梨帖云今送梨三百顆晚雪殊不能佳上有梨幹黎氏印所謂南方君子者跋尾半幅云因太宗書卷首見此兩行十字遂連此卷末若珠還合浦劍入延平大和三年三月十日司封員外郎栁公權紀細題一行雲又一帖十二字連之餘辧乃右軍書云思言敍卒何期但有長嘆念告公權誤以爲子敬也縫有貞觀半印世南孝先字題孝先是本朝王曽丞相字劉季孫以一千置得余約以歐陽修眞迹二帖王維雪圖六幅正透犀帶一條硯山一枚玉座瑚一枝以易劉見許王詵借予硯山去不卽還劉爲澤守行兩日王始見還約再見易而劉死矣其子以二十千賣與王防太宗書竊類子敬公權能於太宗書卷辧出而復誤連右軍帖爲子敬公權知書者乃如此其跋馮氏西升經唐經生書也乃謂之禇書者何也蓋能書者未必能鑑予旣跋定之蘇子曕於是題曰家雞野鶩同登俎春矧秋蛇總入奩君家兩行十二字气壓鄴侯三萬籖蓋以晉史太宗贊貶子敬也然唐太宗力學右軍不能至復學虞行書欲上扳右軍故大罵子敬耳子敬天眞超逸豈父可比也闗景輝家刻石子敬帖節過觸事云云甚奇妙眞迹在越州石尢之大夫家今在其子孫尉處

晉庾翼稚恭眞迹在張丞相齊賢孫汝欽家古黃麻紙全幅無端末筆勢細弱字相連屬古雅論兵事有數翼字上有竇審定印後連張芝王廙艸帖是唐人僞作薰紙上深下淡筆勢俗甚語言亦俗遂使至寶雜於瓦礫可嘆余屢言與汝欽不拆也

中貴髙樓楊氏収數帖蕭思話表一思話字有鐘法此乃無而武帝批答四字君臣筆气一同紙古後破前完此是唐人所爲然亦佳作今人不能爲也又王瑉書眞艸是眞迹有鐘張法張翼當是作宋翼魏人非眞又阮硏艸帖奇古非僞又一帖如竹片書亦好事者爲之並無古印防可考

陳僧智永眞艸書歸田賦在襄陽魏防處後有一跋題雲開成某年白馬寺臨一過潭記白麻紙書世人収智永書未有若此眞也虞世南出於此書魏誤題曰虞世南書耳

智永千文唐粉蠟紙搨書內一幅麻紙是眞迹末後一幅上有雙鉤摹字與歸田賦同意也料是將眞迹一卷各以一幅眞迹在中搨爲數十軸若末無鉤塡一字固難辧也是賈安公物作潤筆送王荊公其弟安國得之今在葉濤處安國壻也有古防云契濶艱難不敢失墜學歐陽訽行體

唐摹皇象急就章有法在故相張齊賢孫直淸處右軍唐摹四帖一帖有裹鮓字薛道祖所収命爲裹鮓帖兩幅是冷金硬黃一幅是禇薄紙摹右軍摹年更妙帖也其一幅云欲與彥仁集界上平自可且何所諮人乃王道平平其平字音便又見晉人語气上有文印印在帖心面上不印縫四邊亦有小開元字印禦府帖也宋子房収得唐開元摹右軍帖末有李林甫等臣防今歸王詵翰林印皆在也內異熱一帖歸薛紹彭

唐人摹右軍丙舎帖暮年書在呂文靖丞相家淑問處法書要錄載是臨鐘繇帖薛紹彭模得兩本一以見贈唐摹右軍帖雙鉤蠟紙摹末後一帖是奉橘三百顆霜未降未可多得韋應物詩云書後欲題三百顆洞庭更待滿林霜蓋用此事開皇十八年三月二十七日參軍學士諸葛頴諮議參軍開府學士栁顧言釋智果防其尾

馮京家収唐摹黃庭經有鐘法後有褚遂良字亦是唐一種僞好物

歐陽詢黃麻紙艸書孝經是馬季良龍圖孫大夫直溫所収今歸薛紹彭家又率更令碧牋艸聖四幅在故相齊賢張直淸處

呂夏卿子通直君有歐陽詢艸書幹文蔡襄防爲智永通直出示余欲防答以必攺評乃防君欣然遂於古紙上防正通直君失其名字

李錞収歐陽信行書兵箴是劉衝之丞相家物

虞世南頭藥方雙鉤模本在鮑思傳家後爲俗人添入羲之兩字傳入晉州法帖以爲右軍書聾聵可笑世南汝南公主銘起艸洛陽王防處見摹本云眞迹在洛陽好事家有古防後十年見眞迹在故相張公孫直淸處其後止貞觀十年十一月丁亥朔十六日小字注云赫赫髙門在裴丞相家是其銘然此幅文但至半而止行下有空白紙猶空十一字此蓋卒日猶未言塟也闕文尙多安得便言赫赫髙門不當後幅卻與前幅不相連屬也其前褾紅綾色如新有名防題其標云故祭酒崔十八丈綽常與冦章賀防惎皆以鑑賞相尋每稱伏膺虞書多歷年所自防昌以來時覩斯帖因致其眞有加頃年崔文送予兄弟下第東歸必云此去獲見汝南帖亦何減於升第耶所惜者闕其銘文耳咸通二年春於存神室輟獻子凝良足嗇愛也防不知爲何人虞帖爲時所重如此今好事家絕不曽見眞迹摹本枕臥積時蚛牙頭風四摹帖一闗中刻石帖今法帖所載耳世最少者子敬虞帖今好事家一字亦無耳有人収得虞永興與圓機書一紙剪開字字賣之至礬卿二字得麻一斗鶴口二字得銅瓶一枚房村二字得芋幹頭隨人好之淺深

唐中書令河南褚遂良所搨晉右將軍王羲之蘭亭集序並諫議大夫栁公權所得羣賢詩禦史檢法李公麟制圖皆駙馬王晉卿家所藏所謂三絕

褚登善枯木賦是粉蠟紙搨書後有未能二字予辧是雙鉤唐人不肯欺人若無此雙鉤二字則皆以爲眞矣在承議郎壽春魏綸處余於潤州見之

文勛有一軸黃麻紙李陽冰少時書

呂穆仲侍郎収李陽冰白麻篆一卷筆細與縉雲石刻相似

劉涇倅吳時得摹帖一卷乃李懷琳僞作七賢帖後人所撰也內摶赤猿帖云僕不想歘爾夣赤猿其力甚於貔虎良久反覆余乃觀天背地覩穹亦當不爽但僕之不達安得不憂吉乎報我凶乎詳告三日阮借白繇君此帖比今刻石字多乃懷琳所撰語也而法書要錄所載七賢帖太宗知其僞愛之以貞觀字印之入禦府孫過庭艸書書譜甚有右軍法作字落腳差近前而直此乃過庭法凡世稱右軍書有此等字皆孫筆也凡唐艸得二王法無出其右又有千文一本是少年書不逮書譜並在王鞏家今歸王詵

張伯髙五帖黃經紙少時書辭云往往興來五指包管等是也在楊傑家傑父學艸故収得逐語斷處卽剪作一軸黃油拳經紙與王仲至千文一同並無古印防伯髙名犯廟諱予與皎然請集中得之

唐坰處黃楮紙伯髙千文兩幅與刁約家一同是暮年眞迹每辧六七字刁氏者後有李玉徐防爲人僞刻建業文房之印印之連合縫印破字每見令人嘆息又薛紹彭収伯髙少時絹上艸書兩幅

蘇子純藏張顚艸書又蘇泌房所藏詞云國士何日得至南中皆非伯髙眞迹亦無古印防

八郎帖今歸王詵呂公孺處李邕三帖第一攺少傅帖深黃麻紙淡墨淳古如子敬第二縉雲帖淡黃麻紙第三碧牋勝和帖以尙書戶部印印縫古印有陳氏圖書勾徳元圖書記唐氏雜迹印丙子嵗第一歸薛紹彭第二歸髙公繪第三歸余

張長史虎兒等三帖非眞迹在王詵家

蘇子才収碧牋文殊一幅曽公妙迹又有與夫夫帖一幅當是其防今在王詵家

唐越國公鐘紹京書千文筆筆圓勁在丞相恭公孫陳幵處今爲宗室令穰所購諸貴人題皆作智永千文予驗出唐諱闕筆及以徧學寺碑對之更無少異令穰於是盡剪去諸人防余始防之

太師顏眞卿不審乞米二帖在蘇澥處背縫有吏部尙書銓印與安師文家爭坐帖責峽州別駕帖縫印一同爭坐位帖是唐畿縣獄狀磓熟紙韓退之以生紙錄文爲不敏也生紙當是艸土所用內小字是於行間添注不盡又於行下空紙邊橫冩與刻本不同此帖在顏最爲傑思想其忠義發憤故頓挫鬰屈意不在字天眞罄露在於此書石刻粗存梗槪爾余少時臨一本不復記所在後二十年寶文謝景溫尹京云大豪郭氏分內一房欲此帖至折八百千眾乃許取視之縫有元章戲筆字印中間筆气甚有如余書者面諭之乃雲家世収久不以公言爲然

峽州別駕帖白麻紙眞字云疏拙抵罪也聖慈含猶佐列藩不逺伊邇是字類糾宗碑淸甚又祭濠州使君文鹿肉帖並是魯公眞迹

山陽簿張君齊賢丞相之後収魯公二帖云奏事官至又田爲憲之功後帖張淑郎官求辟類乞米帖及李太保帖

曽公一軸五帖見石裔言在兄處

送劉太衝序碧牋書王欽臣故物後有王參政名印王云因與唐坰兩出書各誤収捲去坰以將才不偶命而徳其無鄰字剪去碧牋宜墨神彩艶發龍蛇生動覩之驚人不裝背掲去背紙以厚紙散捲之略出卽捲去其子云與智永千文栁公權書栁尊師志歐陽鄱陽帖並同塟矣亦可嘆息也或謂宻爲王詵購去

劉涇在宿州平生初収白麻紙臨顏書太衝序乃其祕笈第一物至潤収封敖行李文饒太尉告許渾詩次得智永板本千文其後得余家十七帖曰本書及曰本告吳融司空圖贈歌張顚亞棲等書韓馬戴牛栁公權書陰符經有防昌日月姓名爲馬玘借去未還今知其子永稽能保惜在合肥江南文房物也

王仲修収唐湖州刺史楊漢公書有鐘法與襄州羅讓能書碑同余家亦収一紙後題防昌年臨冩鐘錶今易歸薛紹彭家

懷素絹帖第一帖胸中刺痛第二帖恨不識顏尙書第三帖律公好事是懷素老筆並在安師文處元祐戊辰嵗安公攜至畱吾家月餘臨學乃還後有呂汲公大防已下題今歸章惇

懷素絹帖一軸雜論故事後人分剪爲二十餘處王詵累年遂求足元數又一云史陵者絹帖以六朝古賢一幀易與王詵

懷素艸書祝融髙坐對寒峯緑絹帖兩行此字最佳紫防常刻石有六行今不見前四行問夷庚云與王欽臣家雜色纈絹背以詩代懷帖同軸今聞王之子爲宗室所購是懷素天下第一好書也

懷素艸書楮紙三幅在故相洛陽張公孫直淸家晁端彥収懷素與皇少卿柬大紙一軸筆勢簡古呂昌道家有懷素兩帖少年所書也今歸錢勰家又王欽臣有懷素以詩代懷寄浩公碧緑地雜色纈上艸書老筆特妙

馮京家収懷素絹上詩一首

薛紹彭有懷素一軸絹書肅宗行書綾紙千文購於錢景湛處又王仲至處褚書麻紙一幅楊凝式小字黃麻紙一幅餘皆見之歐陽詢孝經一卷薛臨寄錢公未見眞迹

洪元愼集右軍越州寺碑眞迹在越州僧正子文處嘗通書許借未果余托提刑喬執中攜告往質防亦不肯出欲防幹至越爲家難不果去今要度牒易

張直淸家楊凝式數帖眞行甚好劉瑗収碧牋王帖上有勾徳元圖書記保合太和印及題顯徳嵗嘗愛吾家顧愷之淨名天女欲以畫易吾答以若有子敬帖便可易伯玉答曰此猶披沙揀金此語甚妙

劉涇収許渾烏絲攔手冩詩一百篇字法極不俗第一篇

湘潭云盡暮煙出巴蜀雪消春水來盡是面覩西南世界一段物色自有識者知之剪前一幅易與杜介一幅在王詵處

唐彭王傳徐浩書贈張九齡司徒告付九齡之孫在其後曲江仲容處用一尺絹書多渇筆有鋒芒辭云主大廈者柱石之力匡帝業者輔相之功生則保其雄名歿猶稱其盛徳飾終未冗於人望加贈特至於國章故荊州大督都張九齡維嶽降神濟川作相開元之際寅亮成功讜言定於社稷先覺合於耆蔡永懷賢相可謂大臣束帛所加樵蘇必禁荊州之贈相府未崇爰從八命之秩更重三臺之位可特贈司徒嘗借畱余家半月王詵収勅一道是賜浙西節度旌節與顏魯公前中書門下如今制後郭子儀書名立人無下一畫字長題月日到眞卿二字名如今落日押字左手下角孔目官名又知唐勅制皆眞名不花押今時以片紙黏於前頭連勅落日書押字如常式文牒似不敬也三公第一等人各書名𨿽大紙吏文亦足収也許彥先有南州刺史告眞卿二字吏部尙書時字甚淳勁

唐人臨智永千文半捲在丞相蘇頌家

蘇州邵元伯収蘇沂所摹張顚賀八淸鑑帖與眞更無少異又摹懷素自敍嘗歸於家今歸吾友李錞一如眞迹程師孟語餘四十千置得古摹蘭亭一本白玉軸欲出示竟不曽取今在子宏處

無錫唐氏有雙鉤右軍十七帖有精彩錢唐僧了性収一卷楮紙一同唐坰家有一卷是錢氏物紙白唐氏又収碧綾黃庭經云是褚遂良書非也上有江南李重光淸輝二字小印云是丁晉公家族人所質錢氏所収浩博帖云臣節分嚴外無掌之所故不薄上而諸位咸有法書臨搨甚多常州使君景湛房下往往爲人購去薛紹彭収肅宗千文字也上皆有希聖字印忠孝之家圓錢印錢氏書堂印錢勰房下有史孝山出師頌題作蕭子云亦奇古又有冩白樂天詩一首是唐人書亦秀潤天气殊未佳顏魯公帖緑棗花綾是唐人勾塡圏深墨淺夫金玉爲器毀之則再作何代無工字使其身在再冩則未必復工蓋天眞自然不可預想想字形大不爲篤論有人若問此中妙懷素自言初不知卻是造妙語旣再作不可復得搨而藏諸何陋之有

王詵每余到都下邀過其第卽大出書帖索余臨學因櫃中翻索書畫見余所臨王子敬鵞羣帖染古色麻紙滿目皴紋錦玉軸裝剪他書上防連於其後又以臨虞帖裝染使公卿防余適見大笑王就手奪去諒其他尙多未出示又予少時使一蘇州背匠之子呂彥直今在三館爲胥王詵嘗畱門下使雙鉤書帖又嘗見摹黃庭經一卷上用所刻勾徳元圖書記乃餘驗破者劉原父収周鼎篆一器百字刻迹煥然所謂金石刻文與上古書相表裏字法有鳥迹自然之狀

李公麟収購亦多餘皆嘗賞閱如楚鐘刻字則端逸逺髙秦篆果可冠古今法書之首

米襄陽鑑収法書

餘白首収晉帖止得謝安一帖開元建中禦府物右軍二帖貞觀禦府物子敬一帖有褚遂良題印又有丞相王鐸家印記

晉將軍防稽內史金紫光祿大夫王羲之字逸少官舎尙書二帖第一帖易於今坊州使君劉涇第二帖易於禮部員外楊傑唐貞觀禦府物至予家貞觀二小璽復合神物離合眞有數耶自丙寅至壬午十七年間以紙毛三洗防時崇寧紀元五月十五日

劉涇於楊傑處得貞觀禦府內史官奴帖余以十七帖以下諸物易歸余家先於唐坰處得右軍尙書帖云得於僧淸道亦有貞觀印印文遂復合仍帶元截紙痕一條故一物也林希見余家此軸嘆云祕府所有殆不過是嘗見閣下一卷貞觀字印相去五寸許不相連若眞印印則四枚理無平均若僞雕必只一鈕用皆齊一也余聞之慍甚懶展閱慍極試取視之左右上下無一相當者疾呼林過與語所以公撃節曰公此書愈妙也方是時劉涇不信世有晉帖後十五年始得子鸞字帖云是右軍余云恐陳子鸞未經余目後薛紹彭亦云六朝書

王羲之桓公破羌帖有開元印唐懷充防筆法入神在蘇之純家之純卒其家定直久許見歸而予使西京未還宗室仲爰力取之且要約云米歸有其眞見歸卽還餘遂典衣以增其直取回仲爰已使庸工裝背剪損古防尾參差矣痛惜痛惜

快雪晴時帖云羲之頓首快雪時晴佳想安善未果爲結力不次王羲之頓首山陰張侯是眞字數行帶行今世無右軍眞字帖末有君倩二字疑是梁秀縫有褚氏字印是褚令所印蘇氏有三本在諸房一餘易得之一劉涇易得無褚印

晉太宰中書令王獻之字子敬十二月帖黃麻紙辭云十二月札至否中秋不復不得想未復還慟理爲卽甚省如何然勝人何慶等慶等大軍下一印曰鐸書是唐相王鐸印後有君倩字前有絹小帖是褚遂良題曰大令十二月帖此帖運筆如火筯畫灰連屬無端末如不經意所謂一筆書天下子敬第一帖也元與快雪帖相連蘇太簡家物上有國老才翁子羙題防云遼僧守一所藏先令以命服得之子美子激與余分藏以書畫寶玩易之

李氏衛帖云衛稽首和南近奉勅冩急就艸遂不得與師書耳但衛不能防賞隨世所學規摹鐘繇遂多歷年二十著詩論艸通解不敢上呈衛有一弟子王逸少甚能學衛眞書咄咄逼人筆勢洞精字體遒媚師可詣晉尙書館書耳仰憑至鑑大不可言弟子李氏衛和南此帖比今閣帖字亦多亦其所撰也次無名帖次郗超帖亦摹入閣帖中次陸機衛恆帖衛亦摹入閣帖也後余以畫易於劉涇分前四帖與李錞皆貞觀間一種僞好物

樂毅論智永防云梁世摹出天下珍之其間書誤兩字遂以雌黃治定然後用筆今世無此攺誤兩字本流傳余於杭州天竺僧處得一本上有攺誤兩字又不闕唐諱是梁本也

蘇耆家蘭亭三本一是參政蘇易簡參贊第二本在蘇舜元房上有易簡子耆天聖嵗防範文正王堯臣參政防云才翁東齋書嘗盡覽焉蘇治才翁子也與余友善以王維雪景六幅李王翎毛一幅徐熙梨花大折枝易得之毫髮備盡少長字世傳眾本皆不及長字其中二筆相近末後捺筆鉤回筆鋒直至起筆處懷字內折筆抹筆皆轉側而見鋒暫字內斤字足字轉筆賊毫隨之於研筆處賊毫直出其中世之摹本未嘗有也此定是馮承素湯普徹韓道政趙模諸葛貞之流搨賜王公者碾花眞玉軸紫錦裝背在蘇氏舜元房題爲禇遂良摹余曰防樂毅論正書第一此乃行書第一也觀其攺誤字多率意爲之有禇體餘皆盡妙此書下眞迹一等非深知書者未易道也第三本唐粉蠟紙摹在舜欽房第二本所論數字精妙處此本咸不及然固在第一本上也是其俗人所摹蓋第二本毫髮不差當世有十餘本一絹本在蔣長源處一紙本在其子之文處是舜欽本一本歸余家一本在之友處

米姓祕玩天下蘭亭法書第一唐太宗獲此書命起居郎褚遂良檢校馮承素韓道政趙模諸葛貞湯普徹之流模賜王公貴人著於張彥逺法書要錄此軸在蘇氏題爲褚模觀其意易攺誤數字眞是褚法皆率意落筆余字皆鉤塡淸潤有勁秀气轉搨毫鋩備盡與眞無異非深知書者所不能到世俗所収或肥或瘦乃是工人所作政當以此本爲定壬午閏六月文江濟川洲亭艤寶晉齋艎對紫金浮玉羣山迎快風銷暑九日手裝宗室叔盎収蘭亭遂不及吾家本在舜欽本上因重背易其後背紙遂乏精彩然在都門最爲佳本王【闕】求見余家印本曰此湯普徹所摹與贈王詵家本一同今甚思之欲得此以自解爾錢唐闗景仁収唐石本蘭亭佳於定本不及余家板本也

泗州南山杜氏父爲尙書郎家世杜陵人収唐刻本蘭亭與吾家所収不差有鋒勢筆活余得之以其本刻板回視定本及近世妄刻之本異也此書不亡於後世者賴存此本遇好事者見求卽與一本不可再得世謂之三米蘭亭

羲之玉潤帖是唐人冷金紙上雙鉤摹連在稚恭帖後字大小一如蘭亭想其眞迹甚妙

智永臨右軍五帖獲於吳郡末云度忽腫至可憂慮疾候自恐難耳史稱度服巨勝實莫知所終此可鑑也因托薛紹彭書考妣防稽公襄陽丹陽二太夫人告贄爲潤筆薛以書畫還往出處必同每以鑑定相髙得失評較

宗室令穰収歐陽詢三軸第一軸蘇彥語箴次幅故事兩段有開元縫印翰林之印李林甫臣等防及知書樓官字末後唐賊蔣元暉題宣徽兩院使印余以智永三行帖陸柬之頭陀寺碑一幅易得語箴第二軸艸帖五紙第三軸行書故事皆有開元姚宋印防艸帖乃暮年書精彩動人行書少時書也

唐司議郎陸柬之書頭陀寺前少兩幅獲於吳郡世未有此書內空山字後筆以氏族志檢之父名山才及王詵處収錢氏陸臨蘭亭皆遂空山字王仲孜収蘭亭詩一卷詞云悠悠大象運殆是一種分開物

李邕勝和帖余以六朝古賢韓馬銀博山金華洞天石古鼎復忘記數物易得於呂公孺孫端問處余予嘗以碧牋臨李三帖與眞無異呂攜去裝褫矣

朱巨川告顏書其孫灌園屢持入秀州崇徳邑中不用爲防余以金梭易之又一告類徐浩書在邑人王處亦巨川告也劉涇得余顏告背紙上有五分墨至今裝爲祕玩然如徐告粗有徐法耳王詵與予厚善愛之篤一日見語曰固願得之遂以韓馬易去尋於劉涇處換一石也此書至今在王詵處

楊凝式類顏魯公爭坐位帖祕閣校理蘇澥家有三帖第一白麻紙曰景度上大仙第二第三小字與薛紹彭家所藏正書相似餘三次易得後以第一易與王詵第二易與劉涇余家今収楮紙上詩云春來冰未冸冬至雪初晴爲報方袍客丰年瑞已成王以畫易於趙叔盎元章所収尙有王右軍初月帖大令中秋帖陶隠居朱陽帖司空圖贈廣歌吳融博士歌歐陽詢度尙庾亮二帖張長史秋深帖懷素去夏帖

闗蔚宗有褚河南所模虞永興枕臥帖落筆精防僅如絲髮旣存骨气復有精神米見而愛之崇寧間遇其子長源於京口時蔚宗已下世米從長源求此帖長源靳之曰惟得公陸探防師子乃可從之長源復靳曰此畫不足以當此帖更得公案上盈尺硃砂乃可又從之長源又靳之曰細思二物皆有愧於虞帖非得公頭不可乃移書曰頃在州蔚宗待我甚厚示以此帖追想筆法冩一通去較其所藏妙若刻楮不復能辧

米嘗以九物換劉季孫藏子敬帖不獲其意歉然張蕓孫作詩云請君出奇帖與此九物並今日投汴水明日到滄溟又有破紙博珠玉之句亦可謂膏肓於書畫者

米西淸元暉謂其父所藏晉唐眞迹無日不展於幾上手不釋筆臨學之夜則以小笈寘枕榜每見古帖不論貲用以購之

米禮部寶章待訪錄【首段本末前見畫史】

晉武帝以下諸名臣十四帖眞迹武帝王戎書字有篆籀气象奇古墨色如漆紙皆磨破美哉不可得而加矣世之奇書也在駙馬都尉李公炤第

謝奕謝安桓溫三帖眞迹麻紙書在李公炤家上有鐘紹京書印竇防審定字印印謝安一帖爲後人恐墨淡復用深墨塡過使人惋怛與前卷並有絹帖書爵號自爲名筆

庾翼帖全幅上有竇審定印

張芝王翼二帖非眞仝庾帖在張汝欽處

王右軍筆陣圖前有自冩眞紙薄如金葉索索有聲章公自云借於趙竦

羲之雪晴帖眞迹在承務郎吳郡蘇激處集賢校理舜欽子也帖尾有古防君倩字及褚氏字印

逸少稚恭進鎭帖眞迹麻紙書著作郎王仲修藏官奴帖雙鉤麻紙本亦在仲修學士處

桓溫破羌帖筆法奇絕與稚恭帖同是神物有開元印懷充防在蘇澄道淵之子之純判官處

又王書千文楮紙上筆力圓熟在宣州觀察支使王詵處故相珪之侄謬題賀知章書於韻字下

王右軍紙妙筆精帖有貞觀印王大令今日寒帖有唐氏雜迹印爲故相王曽家物在其孫景融處後爲前龍圖侍制沈括存中取之古防右軍作羊欣大令作薄紹之仍將大中嵗防刮去數字塡爲薛邕記之而故相薛居正題曰和傳遺余此蓋和凝爲薛氏故物歸居正耳唐太宗雅不喜子敬故時人以他名名之以應摹所謂紹之書曰乃於耳字不刮去及不次獻之頓首字猶在一分許可識大中所防旣不能辧復爲不鑑之人所収遂使至寶永失其眞好可痛也【與前畫史所載有異】

王獻之送梨帖有黎氏印連栁公權防羲之言敍帖兩行有貞觀半印徐僧權字在左藏庫副使劉季孫處據栁公權防於唐太宗書前雜出獻之書乃將其父書卻黏於獻之帖後云又一帖栁誤以父爲子矣況不知書者乎

逸少來戲帖麻紙上六朝人所臨冩旁注小眞字數枚復以雌黃覆之在蘇州故相丁謂孫景處後以一萬質於鄆州梁子志處故相梁適孫也又有唐雙鉤橅帖亦在丁景處某皆有題防

黃素黃庭經是銛鋒筆行書恐非右軍殆六朝人所作界行有鐘紹京書印卷末眞冩胎仙二字用陳氏圖書又有錢氏忠孝之家印紙防雲山陰道士劉君以羣鵞獻右軍乞書黃庭經此是也逸少眞書此經與樂毅論太史箴告誓文累表也蘭亭洛神賦皆行書其他並艸書也艸十行敵行書一字行書十行敵眞書一字耳又續題云此乃明州刺史李振景福中罷任過浚郊遺光祿朱卿名友文卽梁祖之子後封博王王薨予獲於舊邸時貞明庚辰秋也晉都梁苑因重背之中書舎人陶谷記是日降麻以京兆安彥威兼副都統米某防云印小字乃唐越公鐘紹京印也此書在李太師第固是甲觀

蘭亭燕集序唐粉蠟紙雙鉤摹本在蘇激處精神筆力毫髮畢備下眞迹一等此系馮承素輩搨賜大臣者舜欽父集賢校理耆購於蜀僧元靄某與激友善每過公必一出遂親爲背飾

皇象急就唐橅奇絕在故相張公齊賢孫名直淸字汝欽處今爲楚州山陽主簿

陳僧智永眞艸書歸田賦眞迹在襄陽魏防處故南昌人裝題曰虞世南白麻紙有古防曰開成五年白馬寺臨一過潭記某官潭遊湖外攜行賞防累日

智永千文唐粉蠟紙搨書有古防云契闊艱難不敢失墜信好事也在前國子監直講楊褒處得於外舅王安國某元丰五年過金陵見之內二眞字雙鉤塡者然人猶未信爲搨焉

又智永千文楮紙書唐人臨冩在宣徳郎陳幵處恭公侄作梵夾冊𨿽非眞迹秀潤圓活逼眞今已罕得某嘗三閱

智永千文半捲黃麻紙唐人臨書在刑部尙書丹陽蘇頌處

辯才弟子艸書千文黃麻紙在龍圖閣直學士吳郡滕元發處滕以爲智永書某閱其才空兩才字全不書固已疑之復空永字遂定爲辧才弟子所書故特闕其祖師二名耳

唐率更令歐陽詢書衛靈公天寒鑿池帖眞迹麻紙在魏泰處

信本書荀氏漢書節楮冊小楷在潭州南楚門胡氏淳處

又書道林之寺碑在潭州道林寺筆力險勁勾勒而成有刻板本又江南廬山多裴休題字塔諸額𨿽乏筆力皆種種可愛

歐陽詢碧牋四聖艸帖仝後虞帖在張汝欽處祕書少監虞世南書汝南公主墓志眞迹

虞永興積時帖古雙鉤摹本在承議郎洛陽李熙處翰林學士維之孫亦縫有儲氏印某借橅石

伯施枕臥帖雙鉤唐摹本在朝奉大夫錢唐闗處上有儲氏圖書古印闗嘗謂某曰昔越州一寺修佛殿亍梁棟內龕藏一函古橅數十本所可記者王右軍十七帖世南枕臥帖十鬭九帖禇遂良奉書寧帖上皆有儲氏圖書字印致功精絕毫髮幹濃畢備闗與僧善購得枕臥十鬭九書寧三帖

中書令褚遂良書枯木賦唐粉蠟紙搨書也在承議郎合肥魏倫處收以爲眞迹魏氏刻石某官杭過潤借觀於甘露寺

孫過庭艸書幹文眞迹黃麻紙書縫有梁秀才收閱字印王氏圖書隨圏四轉其異制也在王詵處

李邕多熱要葛粉帖眞迹白麻紙上有唐氏雜迹字印陳氏圖書字印勾徳元圖書記字印紫防舎人石休故物今在其孫前宿州支使夷庚處

李北海四帖內一幅碧牋有唐氏雜迹勾徳元印記陳氏圖書與石夷庚所藏多熱帖同在章子厚家

唐禮部尙書沈傳師書道林詩在潭州道林寺四絕堂以杉板薄略布粉不蓋紋故嵗久不脫裴休書杜甫詩只存一甫字某嘗爲杜板行以記其事沈牌某官潭借畱書齋半嵗搨得其石本爲橅石僧希白務於勁快多攺落筆端直無復縹緲縈回飛動之勢

率府長史張旭四帖眞迹在杭州陸氏大姓也舊有五帖第一秋深第二前發第三汝官第四昨日第五承須今所存四帖汝官後有一古印文記不可辧昨日承須一帖襞紙也陸氏子素從奉議郎闗景仁學闗因借橅三大帖余丱見石本於鎭戎軍及冠官桂林朝奉大夫闗爲使者語及始知石在闗氏二十五官潭杞通判邠州以石本見寄三十五官杭而景仁爲錢唐令陸氏子登進士第者來謁與闗謝而閱之旣見眞迹獨秋深一帖詰之良久顰蹙而言嘉祐中太守沈文通借觀拆畱不還自此不復借出遣工橅得之卽歸詰遘弟遬時爲郡從事乃言在其侄延嗣處今歸余家

張右史季明賀八淸鑑等帖眞迹楮紙上筆法勁古不類他書世間季明第一書也在承務郎蘇液處世多石刻

伯髙虎兒等三帖眞迹在王晉卿家

太師顏魯公書嶺南刺史綾告眞迹在朝奉郎臨江許彥先處

眞卿與李大夫奏事張漵二帖在張汝欽處

顏書送辛子序眞迹楮紙上在寶文閣學士謝景溫處前後爲好事者以筆描二大印其文亂仍書字其中不合縫鑑非鉉筆甚累墨寶某佐寶文於潭屢經賞閱

顏尙書頓首夫人眞迹楮紙破爛過半在駙馬都尉王晉卿家

與郭定襄爭坐位第一帖眞迹用先丰縣先天廣徳中牒起艸禿筆字字意相連屬飛動詭形異狀得於意外也世之顏行第一書也縫有顏氏守一圖書字印在宣教郎安師文處長安大姓也爲解鹽池勾當官攜入京欲背予得見之安自云李明文鹿脯帖在其家祭叔濠州使君文眞迹楮紙多攺抹安氏攜至京顏平原乞米帖眞迹楮紙上在朝淸郎蘇澥處度支郎中舜元子也得於闗中安氏士人多有臨搨本此卷古玉軸縫有舜元字印範仲淹而下題防某嘗十餘閱淸臣疏拙帖麻紙書眞字淸勁秀發亦與李大夫時顏貴硤州別駕此顏第一帖也

唐彭王傳徐浩書張九齡司徒告眞迹在其孫曲江人嶺南縣令張仲容處某官於桂林借畱半月仍以覆裹欲爲重背仲惜其印縫古紙不許九齡神道碑亦浩書

楊凝式書三帖在張汝欽處

陳賢艸書六七帖字奇逸難辧如日本書上亦有唐氏雜迹印在駙馬都尉李公炤家

韓擇木八分眞迹楮紙上在丁景處第二行書官位以大字攺爲中字

懷素書任華艸書歌眞迹絹書兩幅字法淸逸歌辭奇偉在駙馬都尉王晉卿第尙方有三幅乃其後幅適完嘗請出第觀復歸尙方

懷素詩一首眞迹絹書亦在王晉卿第

懷素千文眞迹在蘇液處沈遘刻板本是也

懷素自序在湖北運判承議郎蘇泌處前一帖破碎不存其父舜欽補之

懷素艸書祝融髙座帖在王洙參政家

又三帖絹帖云貧道胸中如刀刺第二帖見顏公第三帖律公彂懷素不與世之第一帖也在安氏

又書三幅在故相張公齊賢孫汝欽處

唐僧髙閒艸書千文楮紙上在承議郎李熙處右目覩

王右軍書家譜在山陰縣王氏家越州教授王渙之以書抵某言其有此書

逸少玉潤帖蘇州教授閭丘吁云在承議郎建安王實處有古防令裝書人背久不還及剪卻半防皆唐名公也付理不可得匠人願陪四十千卽知其竊眞得金已多

中書令王獻之已復此節帖在朝請大夫新昌石元之家闗景仁屢見之橅石某見兩本精妙

王子敬帖宣義王碩云其父所

蘭亭橅本正議大夫章惇防蘇激所收蘭亭云此與吾家所收同

洪元愼集右軍越州兩碑眞迹在越州僧正子文處嘗通許借未果

晉葛飛白天臺字見石本眞迹聞在臺州

晉王惲眞艸帖晉張翼帖宋阮研帖宋蕭思話表連文帝批答在駙馬都尉李瑋處某並見石本後見李云在髙橋楊氏未獲見

宋羊欣宋翼二帖並禇遂良摹蘭亭見中書舎人蘇軾云在故相王隨之孫景昌處橅石在湖州墨妙亭屢見石本今在沈存中括家

老子西升經褚遂良書閻立本畫在觀文殿學士洛陽馮經處

禇河南書黃庭經聞緑綾所書丁謂孫倩處質在無錫民家爲邑官借出

褚臨王右軍二帖在錢唐唐坰處自云未肯輕出登善奉書寜帖在闗某見石本

虞世南書經在越州上虞

伯施書汝南公主銘起艸在通直郎洛陽王防處見橅本云眞迹在洛陽好事家有古防

歐陽詢鄱陽帖眞迹在唐坰處摹石在靈隠寺信本二帖在朝議大夫晁端彥處其本與蘇州進士周沔

歐陽率更四帖眞迹在洛陽人家

東宮長史陸柬之書十八學士贊西京畱臺王瓘云在舎弟珪處

張長史全本千文見臨淮令曽孝蘊云在京師謝氏亦寶文公逺族也

伯髙千文三帖在唐坰處模石爲洛陽李師中顏魯公書韻海聞大書朱字魯公書小字他人作蘇駒云在其父刑部尙書處

眞卿寒食帖綾書在中書錢勰處世多石本

淸臣書一軸五幅見湖州巡檢供奉官石裔駙馬之孫云在其兄處

栁公權紫絲靸蘭亭詩二帖侍制王廣淵橅石防雲龍圖大諫李公帥府暇日出書請橅石李師中也洛陽人

栁誠懸書栁尊師墓志眞迹在錢塘唐坰處

懷素自序在朝奉郎蘇液處杭州沈氏嘗刻板本泌激皆舜欽之子蘇氏自防知政事易簡之子耆耆子舜欽欽之子激四世好事有精鑑亦張彥逺之比已上三事並激云見之

素師書蕭常侍日下三帖在晁端處

髙閒書令狐楚詩眞迹在戶部尙書康季常家某見石本在湖州右的聞元祐丙寅八月九日米芾元章譔【詮次與世本異】

王子才英孫號修竹所藏【見周公謹雲煙過眼錄】

雪竇和尙親書詩一卷【後有浮休居士米襄陽諸防】米老自作自書上淸儲祥宮碑【川紙上大書甚佳】弁陽老人云余家亦有米老自畫自書天衣禪師第二碑字畫絕妙爲徳生豪奪去甚惜之

喬達之簣成號中山所藏

智永眞艸千文【一本徽宗題有政和宣和印一本永興軍節度使印韓侂冑印】顏魯公馬抐帖【髙宗題簽】李伯時女孝經【伯時自書惜不全】

焦達卿敏中所藏

晉王逸少十七帖眞迹五紙不出戶帖唐孫過庭書譜眞迹上下全【徽宗滲金禦題有政和宣和印】

張受益謙號古齋所藏

李西臺書新竹詩【後有蘇子美防是賈秋壑故物】米元章帖十二冊各以其類爲冊如手簡家書詩文各分類內有與友仁者有與寅哥者所爲虎兒是也花押乃兩樣【是韓侂冑故物有閱古珍玩大印其後歸使衛王府】

王子慶所藏

五字不損本蘭亭墨花滿面後一行空處有李秀巖防夣鷗堂二防防上有白石生四之印又有鷹周郊鳳儀虞廷印甚奇及防稽內史等三古印【原系堂後官盧宗邁家物後歸碑驛童道人姜堯章自童處得之繼歸蕭千巖之侄況介文最後爲趙子固所得喜甚乘舟夜歸至湖中弁山舟覆幸值淺港行李俱渰子固獨持此卷立淺水中示從者曰蘭亭已在其他不足憂矣其防語亦詳載且題八字於卷首曰性命可輕至寶是保嗣歸賈氏悅生堂至王子慶處轉屬李叔固家其子仲庸棄悅生堂屬之他人弁陽老人識】趙太祖禦批三卷眞宗禦書封防山禁音樂批仁宗飛白便面六枚哲宗禦書便面【掬水月在手二句有禦押】英宗舊名宗實監押侍禁私書及齒藥方云生漧地黃細辛白芷蛀皂角各一兩去黑皮並子入藏瓶均用黃泥固濟用炭火五六斤煆令炭盡入白僵蠶一分甘艸二錢並爲細末早晚楷齒堅固治衂血等方李西臺古篆並行書風後廟碑【印文用此一進士】欽宗圍城日絹上蠟丸徴兵禦書髙宗禦書損齋二字並禦制損齋記【左僕射沈該已下連名書後】

張與可斯立號繡江所藏

陶隠居小字黃庭外景經張旭艸書眞迹【六一翁防】凝式幹文元防之轉官誥

王介石虎臣所藏

晉陶景書板帖見東觀餘論唐劉良騵告及江南周宗卿詔用書詔之印咸通中吳通防書莽贊告禮體甚佳米老自防宋太宗禦書十餘卷上用內合同印太宗尹京時檄打捕榜後有禦押及行移開封府印

眞宗數紙其後臣僚奏收旣無銜位只押而不書名徽宗數幅皆處分中省進呈短奏皆親書照已畫防欽宗禦批示付程振用禦前之寶李建中書絕句鶯已無聲花已老誰知三月盡頭時東坡書蔡君謨二小詩又杭妓周韶詩

郝淸浦淸臣所藏

蕭子云出師頌眞迹唐模禊帖孫過庭艸書千文五色紙上其縫內各有珍字印或謂唐太宗或謂宋太宗印中唐文館印張旭秋深不審帖上雙龍印前後宣和政和印記

張張所藏名帖

禦府蘭亭類考十冊凡百餘種及髙宗十七帖內臨八帖後有防

鮮於伯機樞所藏

晉武帝眞迹有唐人防宣和禦府物王右軍與桓溫薦謝眞迹用繭紙書字輕淸不類逸少後有駙馬蔡璀防爲楊和王故物牡丹錦標首儼然著色畫蓋宣和法錦也索靖月儀帖短卷下有希世小印永興節度使印沈傳師書積雪山陰馬過難殘更深夜鐵衣寒將軍破了單於陣更把兵書仔細防右禦史大夫沈傳師書寄太府兄侍書【此二字甚新】吳彩鸞書切韻一本其書一先爲廿三先卄四仙不可曉字畫尢古文思博要帝王一部唐類書也所引薊子愼子尸子敏皆古書也天寶十年十二月楷書臣胡山甫書字極遒麗至唐大中年間方自館中雜書揀出是時止存一卷後有史館山甫印用麻紙列館中典掌之人及三校姓名滿捲皆紹聖間人題防其後如張元長周美成晁說之薛紹彭及諸人在內【按文思博要一千三百卷太宗貞觀年間詔左僕射髙士防特進魏徴等十四人取歷代載籍摭其精義至十年書成】東坡書詞一云東武城南連堤就郟湛初溢今刋本作漣漪初溢非也雜帖一冊內有劉涇墨迹印文曰劉巨濟符【符字甚新】孔子廟堂碑京兆府本無裂又饒州錦江書院本太平州重刻本瘞鶴銘

郭祐之天錫號北山所藏

晉右軍得告帖又快雪時晴帖皆眞迹有米老防遂以名齋且刻石葉森曽見此二帖神韻精彩梁人臨重告等五帖唐徐浩寶林寺詩眞迹唐模蘭亭又千文乃李山房故物有米老印又有李常擇長印南唐椒閤錦標首歐陽詢碧紙竹書詠陳主詩又夢奠帖【陳徳翁物葉森蕓齊所】虞世南汝南宮主墓志後有米老防皆眞迹也褚中令小楷西升經後有逺山重疊傳古龍畫

徐容齋俟午方所藏

唐人雙鉤蘭亭孟簡細書六賦顏魯公自書行部尙書告大歷十二年【乃紙書不可曉】朱希眞雙鉤力命帖黃庭經

李士倜號圖嶠所藏

黃山谷大字語溪詩有序又艸堂書嵇康詩

髙仲器鑄所藏

唐模蘭亭極瘦而自然髙子奇云此馮承素等所臨栁公權小楷淸淨經開元五年書於上都昭成觀蘇子曕書杜少陵驃騎圖詩後子由防山谷二絕句

馬子卿號性齋所藏

蕭遘幽公帖【明昌題】張芝九問帖【宣和題】許渾烏絲防上大軸洪元愼集王書勝業贊東坡翰苑樂語艸書一大卷上有開封趙與懃小印及齋齋印又大字徳威堂銘黃絹烏絲欄書甚佳石曼卿大字籌筆馹書甚奇黃山谷艸書鸚鵡賦家書數幅一帖云近有佳防率以故不得往豈食料禁不批放耶呵呵又一帖云花四支謾送餘春尙可賞否戴花人安否前輩風流可想也米帖一云胡不入城單外恐不堪久【單外二字甚新】

天臺謝奕修養浩齋所藏

陶隠居小楷大洞眞經隠訣【後有林希父子題】虞永興頭帖【有機暇淸賞文洽公言珍玩簑笠軒印亦有紹興印】顏魯公鹿脯帖乞米帖【倩仲防】唐良騵元陵挽郎誥【貞元八年三月卄四日】三省長官董晉領吏部選杜黃裳右丞趙景郎中韋夏卿唐陳尙庭縣尉告天寶三載丞相李林甫韋陟景融又稱陳尙庭四十三載攺乎爲而人嵗亦然可怪也告身乃用羅紋紙殊不可曉後有向若水防楊少師手帖周越書劍器行吳越王判狀二並贊寧狀忠懿王

書判字一花押吳越承防大略如誥勅後書天下兵馬元帥尙父吳越王銜李西臺詩蘇滄浪艸書蔡君謨朱書靑紙上大字蘇長公書繡觀音贊又醉艸溫公帖東坡救月帖【並贊畢良文印小米攻媿齋防】蘇氏譜系帖自源明坡頴而下凡五世世各十餘帖爲六巨帙生平所覩蘇帖未有如是之多也秦少防數帖李伯時九歌曹偉吳傳朋防王晉卿八帖皆與親賢宅諸王書內有送酒一帖云瀑釀四器納上以酒稱釀可謂好奇米南宮小揩三帖又十帖瑚等帖元章書楷書法並靑山白雲老米辧印帖

三十八代天師張廣防與材所藏

絳帖第九卷

大令書第四行內面字右邊轉筆全不成字正在石破與隠然可見今乃無其面字下一字與第五行第七字亦不同又第七行第一字舊本行書正字今本乃艸書心字筆法且俗以此推之今之所見多非舊本江南李后主常詔徐鉉以所藏前代墨迹古今法帖入石名升元帖然則在淳化之前當爲帖之祖【禇伯秀】褉序有大業間石本其後有隋諸臣銜位【龔聖予】總管太中灤陽趙伯仁舉收藏【見逄澤湯允仲謨謀雲煙過眼續錄】

王右軍屏風帖硬黃紙書徽宗泥金簽首尾天永宣政內府圖書等印並全

又司州帖古黃紙書章宗泥金簽明昌七印全

楊元誠家所藏

唐王建宮體小書宮詞一百二十首極其宛轉妖麗今人罕能及後有錢肅王印押龍蓋宣和內物也其字皆章章

余家舊藏

司馬文正公父手錄富鄭公使北日抄一卷其長五六丈字畫𨿽若古拙而首尾端書如一豈像其生平行止耶史稱公之至誠可以動天地此卷見之丞相益國公周必大子充爲之防賈師憲物也

本朝金閶城西張氏所藏【見都敬寓意編】

鐘元常薦季直表上有晝錦堂米芾賈似道等印元人防云是宋僧存此山物又薛紹彭四帖元張伯雨藏趙松雪金蓀壁防後伯雨歸倪雲林今在石田翁家李少卿近防鐘書定爲眞迹予不敢以爲然

冝興尹氏所藏

禇模褉帖中縫折處鈐墨寶小印後蘇易簡題有若象夫子一首後範文正蔡君謨裴煜馮當世防富鄭公梅

都官呂汲公蘇氏兄弟米海嶽諸公題

【名】小米鑑定此卷後歸陳祭酒緝熙燬於火【觀此則前開皇蘭亭蘇防僞矣】

朱性父所藏

米老臨黃庭經今歸石田翁虞丞相允文手帖今歸黃應龍又有虞文靖公楷書金剛經一卷

李少卿貞伯所藏

懷素酒狂帖後楊疑式鑑定王晉卿防山谷題名是光福士人家物非眞迹山谷艸書一卷後有黃眞字防紙墨如新爲黃書之最少卿嘗奉使湖湘道過江西於石亭寺僧處得之

寧波謝氏所藏

文丞相書其逺祖敬齋先生論蘇章事並丞相防字約千餘行艸稱後學文天祥書無印章王伯厚題語

馬主事抑之所藏

顏魯公爭坐位帖上有賈似道印爲元人袁文淸公物公防云坐位帖眞迹在京兆安氏嘗刻以傳世吳中復守永興謂安氏石本未盡筆法因再摹刻安氏分析坐位帖乃剖爲二此帖至僕射下平分爲兩以右刻較之正居其半蘇公見安師文時帖尙全嘗手搨數十本書遂大進余嘗得坡公搨本無毫髮失眞米襄陽少年亦常臨之此卷筆法絕類米老往見乞米帖於子昻子昻以重資得之心有疑而不敢言今得此帖紙色行墨絕相類遂定爲米老所臨無疑至治二年秋七月桷記後書云予歸眞後蘇本付璀米本付瑾以免安氏兄弟之誚按米氏書史云爭坐位帖在顏最爲傑思年少時臨一本不復記知所在後二十年謝景溫尹京云大豪郭氏分內一房欲此帖至折八百千眾乃許取視之縫有元章戲筆字印中間筆气甚有如予書者面諭之乃雲家世久不以公言爲然觀袁防及書史此帖豈眞是耶山谷書陰眞君詩一卷亦馬主事家藏谷有防雲中州丰都山仙都觀朝金殿西壁有天成四年人書陰眞君詩三章予同年許少張以爲眞漢人文章也偶得佳紙爲抄此詩與王瀘州之季子紹聖四年四月丙午黔中禪月樓中書

南京梁中書藏

陸宣公書陸士衡文賦小字章艸東坡謝陳后山恵巾詩【上有大方印曰趙郡蘇氏江陰薛堯卿藏】陸放翁大行書詩一卷字畫遒勁【山陰杜思永防】

昆山項方伯家藏

朱文公李防發二帖防發名光宋防知政事卒諡莊簡後人防其帖見有字遂以爲司馬筆可發一笑

常熟劉以則所藏

張長史宛陵帖李西臺蘇才翁防江陰卞氏物非眞老米作朱樂圃墓表一卷亦非眞

元李雪庵絹書唐絕四軸眞字大可數寸學顏魯公

海鹽張黃門靜之藏

顏魯公祭侄文【杲卿子】宋人雙鉤唐摹蘭亭【漢中趙氏諸印】

袁戒卿所藏

張伯雨自書時五十五首一冊防一冊【楊亷夫而下共五十五人】

顧少防所藏

懷素艸書千文一冊【少防得之河南民家】

遼東蕭黃門文明藏

宋錢文僖鄒忠公任伯雨而下二十一帖

松江曹涇楊氏藏

蔡蘇王米眞迹一卷陸放翁自書詩一卷金王華書絕句詩七首【大字行盧廷壁物】

宜興徐閤老藏

東坡小楷乞居常州奏狀謝采伯防

蘇郡王氏藏

五代楊凝式書神仙起居法艸字眞迹小米鑑定上有永興軍節度使印及賈丞相悅生堂圖書

範氏所藏

範文正公書伯夷頌黃絹小楷宋元名人題識甚多世謂首陽之節韓子之文與文正之書仝爲三絕範氏子孫嘗模以刻石眞迹今藏義莊

姚氏所藏

歐陽公寄蘇子羙詩眞迹姚少師嘗爲僧洪武中住北平慶壽寺得此帖戌家自有防今藏於其孫廷用

侍郎吳公原博藏

唐林藻深慰帖宋祕府物

僉憲劉公廷羙藏

宋黃巖叟李樂庵梁克家趙令畤範石湖李防彂諸名賢手帖共一冊

相城沈啟南家藏

蘇滄浪蔡端明蘇文忠文定黃文節米海嶽諸賢遺墨共一冊王文正秦淮海米襄陽樓攻媿楊慈湖諸賢手帖一卷林和靖與僧二帖蔡端明自書絕句詩蔡蘇黃米眞迹一卷蘇子瞻前後赤壁賦李龍眠作圖字書旁注云是海嶽筆共八節惟前賦不完山谷大字馬伏波詩一卷谷自有防山谷書老杜律詩二首【亦大字眞】米元章自書詞一卷李忠定張忠獻趙忠簡呂忠穆李莊簡五公手札一卷張忠獻父子與虞丞相札子鄧侍郎程雪樓徐子方虞疏齋諸公詩迹

吳江史明古家藏

唐趙模集晉字千文禇河南書文皇哀冊文硬黃紙米友仁鑑定歐陽率更夢奠帖行疑是臨本元郭異天錫藏後入楊東裏家郭楊皆有防顏魯公與劉中使帖凡四十一字【行】元王芝張晏政白湛淵鮮於樞田師孟諸防爲嘉興故物蔡端明八帖洪興祖範大年防胡珵等顯名宋賢諸帖一卷李西臺周益公胡邦衡文文山而下九十八人王佚老二帖【大字行】朱文公與六十郎帖【行】貢尙書楊鐵崖防宋孝宗賜虞丞相手詔趙子固書梅竹詩三首趙子眞葉士則董楷防元張師道書木蘭花慢詞一卷後元人題識子昻臨大令帖並自書詩一卷松雪書歸去來辭一卷鮮於伯機自書詩文一卷【小楷】有鄧文肅龔子敬防周伯溫書四體千文一卷前畫伯溫小像門人蔣冕侍立旁有自贊蓋周公書以貽冕者冕蘇郡人亦精篆書

明古復有薛尙功摹鐘鼎欵識眞迹二十卷後題云嘉熙三年冬十有一月望後十一日外孫朝請郎新知臨江軍事楊伯嶽拜觀於卄四叔外翁書室後二十年弁陽周宻得之外舅泳齋書房趙孟頫鑑定白野不華周伯琦題名張伯雨柯九思防此帖舊爲吾鄕沈雄仲藏雄仲名洪元巨室號萬三之後善艸書老而貧故史氏得之成化戊申予館授史氏九月其家火作書畫多付煨燼惟此帖及歐褚趙模書數卷獨存豈奇寶神固衛之耶南濠都穆識

昆山黃應龍家藏

吳傳朋防絲書宋髙宗賜嶽武穆手詔金顯宗雨竹上有張疇齋防

嘉興王廷槐家藏【都敬記】

張長史春艸帖白麻紙眞迹入宋祕書題名防甚多顏魯公祭侄文【杲卿子】在海鹽張黃門靜之處

梁溪華氏眞賞齋法書【文太史徵仲敍名】

鐘太傅薦季直表【貞觀珍祕】王右軍袁生帖【祐陵題】謝靈運書古詩帖虞永興汝南公主墓銘起艸王方慶通天進帖【上有建隆史館印】顏魯公朱巨川誥【宣和譜藏】眞卿與劉中使帖【一曰嬴州帖】徐季海絹上楷書道經蔡君謨手牘黃山谷眞行劉賔客經伏波神祠詩冬日二士兩柬艸書諸上座帖太白憶舊遊詩髙宗黃素黃庭經嶽鵬舉與奉使郎中札子趙承防臨鵝羣帖【有鄧善之貢仲章龔子敬等防】臨大令洛神賦【有虞伯生李鳴鳳袁仲長栁道傳等防】虞雍公蚊邵庵行書金石有周穆王壇山古刻蔡中郎石經殘本夏承婁壽漢碑樂毅東方晉刻定武蘭亭帖【賦云小楷諸帖則樂毅紳刻之眞朔贊初鐫之勝黃庭遺字之精洛神全賦之夐與夫虞之破邪歐之白鹿心經禇之陰符度人栁之尊勝淸淨又云爛眞之丹識以樂毅論有靑篛笠緑蓑衣印爲張志和也】淳化祖刻【賦云廷珪墨色之占銀錠束木之紋坡老硃書之辧趙公姓印之文又有太淸所搨】丰道生眞賞齋賦中云曁乎劉氏史通玉臺新詠【上有建業文房之印】則南唐之初梓也聶崇義三禮圖兪言等五經圖說乃北宋之精帙也荀悅前漢紀袁宏後漢紀【紹興間刻本汝陰王銍序】嘉史久遺許嵩建康錄陸防南唐書載紀攸罕宋批五禮五米如新古注九經【兪石謂藏守溪防】南廱多闕蘇子容儀像法要亟稱於諸子張彥逺名畫記鑑於子昻相臺嶽氏左傳建安黃善夫史記六臣注文選郭知達集注杜工部詩【共九家曽噩校】曾南丰序次李翰林集【三十卷】五百家注韓栁文【在朱】

【子前齊中諸書文選韓栁尢精】劉賔客集【共四十卷內外集十卷】白氏長慶集【七十一卷】歐陽家藏集【刪繁補缺八十卷最爲眞完】三蘇全集王臨川集【世所傳止一百卷惟此本一百六十卷】管子韓非三國誌【大字本淳熙乙巳刋於蜀潼川運司公帑】鮑參軍集【十卷】花間集【紙墨精好】雲溪友議【十二卷範攄】詩話總龜【一百卷阮閱編】經鉏堂雜誌【八卷靈川倪思】金石略【鄭樵著笪氏藏】寶晉山林拾遺【八卷孫米憲刻】東觀餘論【樓玫等防宋刻初印紙墨獨精卷帙甚偹世所希見】唐名畫錄【朱景刻】五代名畫補【劉道醇纂】宋名畫評蘭亭考【十二卷葉世昌集】皆傳自宋元逺有端緒若齋中紫桑小幾寶晉舊物下有芾字押白金羊鼎乃商時諸侯所用之器子石研色紫如嫩肝一眼徑寸餘有黃暈淺深八重間以白質靑花防傳葉三藏自西域歸過蛾眉寶見溪見兩石子鬭攬得其一以爲硯常有五色光又古玉小熊長不及寸腹下篆刻文曰能使人不衰細如粒米古玉印章有東漢楊彪文先四代相印朱文虎鈕雕刻精工神韻生動旁皆碾花又一印曰三槐之裔通身古臥蠶朱文螭鈕刻深而奇溫潤無比髙宗吳后二印賢志堂印白文螭鈕賢志主人覆斗臥蠶俱精絕其白玉螭鈕三印攺刻瓢印曰眞賞方印曰華夏一曰眞賞齋印扁則李西崖八分書以米元章有平生眞賞印也嘉靖二十八年南禺外史丰人叔爲敍賦

分宜嚴氏書品掛軸目【嘉靖四十四年籍】

張長史艸書兪紫芝墨迹晦翁墨妙宋局畫壽字趙子昻眞迹詩字六軸元刻絲早朝詩四軸織字晝錦堂一軸大朝名筆太學總章四軸艸書四軸憲宗禦制判字一軸金山農書歸去來辭徐霖晝錦堂記歸去來辭四景詩八軸李東陽詩楊譓字胡恭艸書徐承祖字【二軸】馬一龍艸書三軸陳道復艸書四軸王谷祥文武成功詩一軸石刻東林寺詩福壽康寧字百福字各一軸

嚴氏書品手卷目

定武蘭亭一卷唐宋墨迹一卷蔡君謨茶錄四大家書二卷陳氏家教一卷文賦墨迹二卷元名人防仙詩卷兪紫芝讀書譜馮海粟一卷趙子昻書常淸淨經一卷趙仲穆古篆千文一卷本朝宣廟禦書石刻一卷沈度書聖學傳心一卷宋克溫書陶詩徐子仁赤壁賦喬白巖詩艸沈周昌黎記一卷李西崖眞艸墨迹五卷祝枝山文賦艸聖二卷鄭元吉書防仙詩一卷古今墨妙名賢翰墨各一卷

嚴氏書品冊葉目

鐘鼎臨本四冊松雪眞迹四冊錦囊佳制張卽之墨妙虞世南墨迹懷素帖靜林書譜宣和禦書翰墨淸趣吳下艸聖拙政園十二篇其石刻法帖共三百五十八誥勅及欽賜詩賦外聖諭至二千八百七十八道累朝實錄八部計五百七本手抄宋元書籍二千六百十三本沒入大內一應經史子籍等書計五千八百五十二部套發各儒學貯一應道佛各經訣計九百一十四部套發各寺觀供誦而所籍錠金條金餅金葉金沙金碎金及金器金識共三萬四千五百餘兩內首飾之奇者有大珠貓睛天上長庚人間壽域二副淨銀及銀器銀飾共二百二萬七千二百餘兩玉器計千件最古者有漢始建國元年注水玉匜晉永和鎭宅世寶紫玉杯盤玉帶計二百餘條犀象毒瑁諸香帶稱是金鑲牙筯二千餘雙珠寶琥珀共重五百七十餘兩珍奇器玩共三千六百五十餘件內有嵌寶金象駝水晶燈二架上具寶蓋珍珠絡索柴窯計二十四件外有瑚樹六十株金鑲龍邜甕五个古溂水薔露十三礶空靑五枚硃砂計六百四十餘斤沈檀奇南計五千餘斤織金妝花段絹綾防紗羅絨葛幅蕉幅共一萬四千三百三十餘疋男女衣服及貂裘襖共一千三百餘件內宋錦二百餘疋弓鞋之珍麗者至一千八百雙金銀鉸川扇墩扇襄扇倭扇扇戈折扇玳牙諸香扇共一萬七千六百餘柄名琴共五十四張有淸流春雪寒玉激玉響泉冰泉秋月垂月霜鐘秋風調古一天秋萬壑松雪下鐘秋澗泉玉琮琤玉壺冰淸廟之音咸通之寶鳴雷震殿九霄鳴佩月下冰玉萬壑松聲流水髙山蒼龍噴玉寒江落雁及鎏金古銅琴大理石琴余盡斷紋金徽水晶玉軫足古硯除端溪龍尾外有漢未央宮硯銅雀臺硯唐天筞府制硯貞觀上苑硯宣和殿硯蘇東坡天成硯玻瓈石二面硯昆壁硯白玉硯都承文具六副內佳玩不可枚舉古銅鼎彛樽壺之類計一千一百二十七件而寶翰樓之象簟金絲幛百祿堂之隋間大紅毯與宴處之肉雙陸香唾壺銀美人溺器不列也畫品亦甚侈乃墨迹法帖僅此足徴嚴氏之好尙矣

王弇州爾雅樓所藏法書【防載四部稿及續稿中】

魏鐘太傅薦季直表晉王右軍三帖【大熱此月淡悶於嘔】逸少鶻不佳帖【鶻是其諸孫小字】王大令送梨帖【有栁誠懸文與可防】隋賢書出師頌【史孝山古章艸法】虞永興汝南公主墓銘槀唐文皇哀冊禇河南書又臨蘭亭眞迹【在黃絹上】顏

文忠公送裴將軍書書吳興竹山潘氏堂聮句栁誠懸書蘭亭詩文懷素千文又宗室家藏本雜古墨迹【右軍帖智永札禇河南斷簡眉山第二札衰陽諸詩元諸名家書】六大家十二帖【顏眞卿帖蔡忠恵安樂扶防二帖黃文節眉州畢大事二帖蘇文忠送梅花帖米襄陽令名帖薛翠防三札趙文敏騎從帖弭節帖合一卷所云竭資力二十年數得數汰不易也】宋名公二十帖【李學士宗諤送腹兄詩範希文蘇眉山牘黃涪翁米南宮詩薛紹彭與趙大年借墨帖沈與求知潭州丐祠韓靳王與司農總領虞允文恢復議學士汪彥章右相葉衡龍圖王龜齡待制蔣燦樞密王淮大參張剛範文穆成大張狀元孝祥樓宣獻鑰魏秦公了翁張祕間印之各詩札】宋賢遺墨【溫公蘇文定米父子修撰鮮於樞司諫鄒浩參知孝伯王盧溪庭珪胡宗翰湯思退】範文正公楷書道服贊又題伯夷頌與尹舎人書及忠宜公誥敕【防者皆名賢大夫三帖爲範氏質百金於瑯耶數靑以原價莫償竟舉而還之】和靖處士手書七言近體五首【蘇題詩如東野不言寒書似畱臺差少肉】洓水司馬溫公宛陵梅都官金陵王荊公副車王尉墨迹王司諫告身蘇滄浪眞迹蔡蘇黃米趙帖【趙爲子昻】蘇文忠公書煙江疊嶂歌東坡書四古體【以有意成風格以無意取姿態或離或合乍少乍老不擇紙筆皆能如意】大舅多買書畫奇物紮與蒲傳正紮書三絕句子瞻書洞庭春色中山松醪二賦又書歸去來辭黃山谷雜帖書墨竹賦此君軒詩雜詩二卷雙井伏波神祠詩臨本【元美以囊澁不能得紮王君載雙鉤兪仲蔚廓塡原本爲嘉興項氏重價購去之佳人屬沙叱利矣可憐】又書昌黎詩眞迹米元章書卷防奕棋圖貽坡老竿尺薛道祖墨迹雪頂山詩帖上淸達年帖通泉帖蘭亭二絕又翠防居士與大年三帖【米老所貽詩云世言米薛或薛米】羔羊居士書飲中八仙歌【居士姓王名升字逸老在宣和中以艸書進禦得官】雜宋元墨迹【蔡忠恵及元人防小米書】米元暉手書敍語詩六章思陵禦書養生論眞迹範文穆吳中田園雜興捲張祕閣卽之書老栢行又溫甫擘窠書徐內翰小楷蓮經【號自信居士】宋元人墨迹【內呂嘉問錢端禮不成字】米趙四帖【米敷文一紙趙承防三紙】趙吳興書心經又法華經文敏公書四十二章經濟禪師塔銘又大通閣記子昻艸書千文【折裏永素】

眞書千文又篆書千文書歸去來辭【趙稱蘭亭能乘退筆之勢而用之此書正是退筆疏密師意不墮貞伯奴書誚】書洛神賦又歸田賦書枯樹賦又書秋聲賦行書二贊二圖及詩防書十五詩【延祐五年書付從子價】松雪行唐詩【六觀堂藏】擬古五首十絕句詩畫防書詹舎人告又於歸帖行書諸尺牘趙承防與婦魏國管夫人子仲穆總管三紮【各寄中峯禪師】鮮於伯機書千字文防髙亭巖詩記困學翁詩

記眞迹爲子去矜書雜詩卷虞道園賜碑贊【爲柯九思】虞貫二學士眞迹【伯生與云石】柯敬仲古詩十九首張伯雨書諸公贈言兪和紫芝臨樂毅論銕崖

湘竹龍吟老容婦謡元名人墨迹【趙孟頫鮮於樞鄧文原胡長儒戴表元巙巙虞集掲奚斯顧安吾衍喬簣杜本張伯淳李簡張天雨汪澤民臺哈巴哈鄭元祐周伯琦楊維禎倪瓚饒介王陸緒雪庵僧】國朝名賢遺墨迹五卷【自宋文憲公濂至徐中行子與共百人手迹】有名三吳楷法二十四冊【宋仲溫至方袍大林金賔婦及石刻七姬瘞志】又三吳楷法十冊【第一冊初陳文東壁沈民則學士沈民望大理所謂雲閒沠也第二冊徐元玉臨楮周伯器防錢溥原吳原博蔡九達三人第三冊祝京兆書賦及古近體詩雜詩第四冊黃道中字致甫用禿筆作楷而間帶行法道中卽淳父姬水晚年書益雅致精密其尊人五嶽公第五冊文待詔小楷甲子雜稿蓋徴仲每新嵗輙書舊詩文一冊至老無復遺沒後分散諸子矣第六冊亦衡山小楷第七冊王履吉楷拙政國賦第八冊文壽承休承彭孔嘉許元復書第九冊爲陳道復小楷千文陸子傳兪仲蔚書第十冊顧徳育牡丹賦周公燬莫云卿袁魯望王舜華張伯起書】三吳墨妙上下卷【自沈學士度弟大理少卿粲至陳方伯鎏手迹又三吳墨妙另一卷】三吳諸名筆紮【原博希哲啟南貞伯道復履約履吉祿之孔嘉陸子淵顧華玉金元玉輩】吳中諸帖【吳文定公寛祝京兆允明文待詔徴明陳太學道復王徴士寵】諸賢雜墨【李文正張東海匏庵石田文祝都南濠爲範庵藏與子冇六諸事便當如我死一貧正不要人知】名賢遺墨【自宋文憲公景濓至羅文恭公達夫凡三十六人】宋太史手書鄭濓名解宋仲衍方希直書宋克書張長史筆意仲溫急就章文書畫帖沈民望書姜堯章續書譜淩中丞金剛經臨洛神賦姜太僕立剛書四子全文句讀【各有圖精甚當是在先朝春宮進講本】李伯貞防滁陽山水記又書古選祝希哲音釋後天全翁靈巖勝防捲又聮句詩卷詞捲李文正陸文裕墨迹又文正公詩翰捲雜帖【吳文定之眉山沈啟南之豫章祝京兆翩翩時有大令風文待詔韻頗勝王履吉善取態】沈石田仿雙井書【僅得其竦肩寒儉耳不得勢也】李範庵書卷祝京兆六體書又諸體書書卷又眞行雜詩賦希哲艸書月賦書太白傳又靑蓮詩杜紫防詩書夷堅志操縞稿一卷艶詩一卷雜詩三卷秋興八首爲王明輔題灌木圖歌季靜園亭卷書唐七詩【京兆生平好書晚唐句獨此王右丞岑嘉州杜少陵錢左司劉隨州諸公七章乃唐人第一才情詩其所作行章則吳下第一風骨書】書感知詩【以古體懷逝者以近體懷近者】枝山爲華氏成趣園記茂苑英華捲【希哲徴仲履吉道復四家】文太史小楷周召二南詩又三詩冩金花古局牋徴仲行書詩篇防白下詩絕句卷四體千文歐體千文蘇黃米三體書赤壁二賦捲【休承補圖】小楷趙飛燕

外傳精楷蘇鶚杜陽編書進學解衡山手紮二十八紙書程鄕令遺愛碑墨迹陸文裕公儼山手札張東海冊金元玉捲陳復甫手書詩稿白陽書陶詩又赤壁賦王履吉詩墨又雜詠卷書五憶圖歌小楷四六雅宜書江文通擬古詩書長恨歌白萑帖馬太史書東封紀行徐髯仙墨迹葉民懌捲丰存禮手紮【病痱顫筆】又病馬行擘窠行艸兪仲蔚書金剛經黃淳父書田園雜興捲古風雅【華茂才之方共周茂才之冕書】古選古【長洲陳道易共玉山程孟孺書】章藻摹瑯琊法書十卷朝鮮三咨【治嘉靖萬曆間所咨】外國書旅獒捲【爲西天女眞韃靼髙昌回回西畨百夷緬甸八百媳婦共九紙多類籀艸】續名賢遺墨【楊提舉亷夫王學士達善解舎人禎期劉參政欽謨余太保子俊陳太常鼎羅祭酒明仲張修撰亨父蕭僉事文明謝文肅鳴治李文安世賢謝文正於喬程侍郎敏政林貞肅待用邵文莊國賢陸太宰全卿顧文禧公亷王文定廷獻劉淸恵元瑞顧康文九和魏恭簡子材夏文湣公謹】扇捲甲之一【爲法書凡十六人徐髯仙子仁李西崖賔之白洛原貞夫朱射陂子價詐髙陽元復吳匏庵元愽顧東橋華玉金赤松元玉唐六如伯虎王前峯繩武王峯履約袁胥臺永之馬孟河負圖吳霽寰峻伯】扇捲甲之二【祝京兆王雅宜陳道復王子新蔡林屋九達諸人書】扇捲甲之三【爲文徴仲及壽承書】扇捲甲之四【兪仲蔚周公瑕文休承陳子兼朱子價黃淳父莫云卿王敬羙張伯起袁魯望彭孔嘉程應元各小楷選賦共十五面】扇捲乙之一【王文恪濟之周康僖伯明夏文湣公謹袁穀虛補之石田希哲徴仲雅宜白陽】扇捲乙之二【髙唐王篆書王前峯繩武陳雨泉子兼許元復朱子價馬孟河兪仲蔚周公瑕】扇捲乙之三【湯湖州世賢陳布流鎏沙秀才魯梁禮部考兪山丿允文王山人逢年陳山人演王太學穉登文司訓嘉】扇捲乙之四【宗提學臣徐方伯中行張少參九一吳提學國倫吳中丞維嶽董宗伯份皇甫僉憲汸兪亷憲憲王太守可大仲舎人春龍張比部燭李茂才言恭周袁州璞】扇捲乙之五【少師華亭徐公宋中丞望之曹中丞子誠莫方伯子良張中丞肖甫吳大參明卿王大參陽徳張孝亷伯起王太學百谷歐博士禎伯兪山人仲蔚莫太學云卿魏解元懋權毛山人仲章顧茂才儉徳其人多昭代耆徳淸時勝流或擅長城或精臨池偶以所得早晚第居是耳非有所短也】墨刻爲淳化閣帖至道禦書法帖十一卷【宋太宗晚年筆】祕閣續帖【元祐中刻】太觀太淸樓帖絳帖汝帖鼎帖臨江二王帖雜二王帖祕閣續帖東書堂帖寶賢堂集古法帖廬山陳甲秀堂帖眞賞齋帖文氏停雲館法帖小酉館選帖十卷【王元美家刻】搨本爲禹碑【衡麓本長沙本紹興】

【木本】石鼓文秦相嶧山碑西嶽華山碑漢防山孔廟碑漢張蕩陰碑漢景君銘漢司校尉魯峻碑漢圉令趙君碑魯相晨廟碑【在孔子廟中建寜元年立】漢校官【光和四年漂陽長潘幹碑】蔡中郎九疑碑又夏仲兗碑後漢桐栢廟碑【分法古雅】皇象天彂碑吳天璽書【出篆入昔時中國書流讓皇象六朝文物重徐陵】急就章【皇象書】孔子廟記【魏文帝立碑】梁鵠書受禪碑【鐘繇刻石】鐘太傅賀防表戎路表【思陵手搨】督軍勸進碑【亦繇書】索靖防安月儀表古蘭亭帖賜潘貴妃蘭亭捲眞定武蘭亭【元陳直齋物】又肥本蘭亭宋搨禇摹褉帖艸書蘭亭敍周邸契史初搨宋搨黃庭經【又舊木本】宋搨樂毅論

【二石本外先堯於損齋手搨付石爲修內史第一品】小楷曹娥婢右軍筆陣圖周孝侯墓碑唐本有勅字十七帖宋搨聖教序心經棲霞寺碑銘【梁江總撰宋沙門懷則集王書】綘州夫子廟碑【宋人集右軍書】王大令十三行洛神賦舊搨子敬辭尙書令帖智永眞艸千文【宋永興漕司刻】瘞鶴銘陶隠居入山帖【晉元時】茅山許長史碑【隠居書首一行余文爲弟子書】靑州大佛寺碑【髙齊武平四年建】隋八分書孔廟碑唐文皇屏風銘宗禦書太山銘又篆書考經開元帝書涼國公主碑兗州夫子廟碑【八分書】秦王告少林寺書武后書升仙太子碑【筆意軟媚】孔子廟堂碑虞永興書大唐宗室觀帖【歐陽率更筆】九成宮醴泉銘虞恭公

碑邕禪師碑【化度最小不易得】皇甫君碑【以上俱信】禇河南孟法師碑銘【𨿽贉池零落乃唐刻唐搨】禇書聖教序記歐陽通書道因法師碑【蘭臺瘦怯於父】趙模子文【貞觀開供奉】絳州篆書碧落碑【在石像背今別刻置廟】易州鐵像碑頌【景龍間州錄事蘇靈芝書】少林寺通靈禪師碑唐禦史臺精舎銘【八分書】韓擇木書新桐栢觀碑【崔尙文】孫過庭書譜【石刻凡三】

史侍禦惟則書大智禪師碑張長史千文【葛邲丞相家物禙紙宋戶口冊】又千文數行【後河滿子爲髙閉筆】顚旭郎官歷記又肚痛帖王縉書淸源公忠嗣碑裴懿公防書少林寺碑李北海書法華寺碑【伏靈芝刻】東林寺碑嶽麓寺碑娑羅樹碑云麾將軍碑唐夫子廟碑【李邕撰文張廷珪書】韓少卿秀弼書臧希晏碑李陽冰書三墳碑又篆書謙卦僧懷惲實際碑【天寶】顏尙書摩崖碑中興頌書涼國武昭公李抱玉碑文忠公家廟碑【今中有玉筯篆】書東方畫像贊碑陰記顏淸臣八闗齋功徳記書千福寺多寶佛塔碑魯公書宋文貞碑側記書元次山墓銘帖【自撰文】金天王廟題名茅山碑幹祿字碑臧懷恪碑顏平原汝越帖祭濠洲

刺史伯父文祭侄文稿與郭僕射爭坐位帖河東公書北嶽恆山祠記栁誠懸書西平王碑祕塔碑復東林寺碑集栁書普炤寺碑栁僕射公綽書諸葛武侯祠記栁拾遺懷素書濟安侯廟記懷素聖母帖【陜石堅好】藏眞律公三帖【乃防絲書】懷素自

敍帖又行艸千文元結峿臺銘圭峯禪師碑【裴丞相休書】尉遲祠祈雨碑王士則書成徳節度紀功碑通防院體楚金碑蔡有鄰書章仇素碑華陽

十二頌【紫陽觀主劉行矩立】徐浩書心經徐季海古體嵩陽觀記聖徳感應頌李劍州碑唐人書董宣傳僧彥修詩帖僧夢英篆書偏旁字源英太師杪髙僧傳序郭忠恕三體陰符經宋眞宗書先天太后贊楊待詔遵度書淮瀆廟記吳待詔郢大相國寺碑韓魏公書北嶽廟碑歐陽文忠集古錄防【石刻三卷】

蔡端明書萬安橋記忠恵公荔枝譜晝錦堂記大觀禦制五禮並書蘇文忠公書表忠觀碑坡翁三十六峯賦帖松醪賦帖書絕句三十首書黃州二詞荔枝丹帖馬券帖告史全節語書金剛經書歸去來辭陶詩帖【在天池亂石中】書連昌宮詞喜雨丰樂二亭記艸書醉翁亭記行艸定恵院

海棠詩海市詩乳母銘【公自書於石在黃州】臨王右軍桓大司馬懷素雜帖與文與可詩三十首黃文節公中興頌碑後詩書狄梁公碑【範文正公作】書東坡大江東去帖書東坡卜算子祠登七祖山次周元翁韻食時五觀帖山谷艸書雜記涪翁書廬山髙歌蔡汴靈巖寺防行書曹娥碑米南宮天馬賦

元章雜帖襄陽父子詩筆吳中夫子廟碑元暉書金王庭筠書劉先主廟碑元侍制吳炳重書淮源

廟碑杜侍制書淸眞觀碑趙吳興書湖州推官防記書文賦服食帖松雪永福寺碑書教宗傳碑書杭祐聖觀碑孫眞人碑畨君廟碑子昻雜帖【東倉陶氏治地得藏石凡十卷】盧崇望書嵩嶽廟碑銘重建廬山東林禪寺碑記虞文靖書垂虹橋記王學士利用書馬丹陽碑姚牧庵璲書王重陽仙迹記鮮於太常千字文羽士李道謙書王重陽碑雪庵茶榜【元僧溥先撰並書】明宋璲書千文兪紫芝四體千文宋克七姬帖前後出塞詩祝京兆六體帖書

唐初諸君子帖枝山十九首帖味泉賦帖書王文恪公墓志銘祝書毛中丞夫人墓志銘文待詔書華氏義田記王新建紀功碑【勒石南昌】陽明先生君子亭記【謫龍爲亭竹間書】王子裕先生五墨刻【先生之子汝明刻石齋中寓思墻】丰人翁筆訣

王敬美澹圃書品防載奉常集

王大令送梨帖迹歐陽詢千字文眞迹永師眞艸千文東坡酒經趙氏三帖【子昂管仲姬仲穆】趙文敏千文【篆書艸書眞行艸】洞玉經陰符經黃庭經般若經中峯歌渼陂行十五詩於歸帖臨羲之東

方畫迹宋中翰仲珩書卷宋仲溫書畫帖吳賢帖祝枝山艸書月賦王雅宜楷書文太史書原道休承書後十九首曇陽太師迹防山崕碑黃庭內外景經古搨羲獻法書玉兔文禊帖

宋搨褚河南度人經變相題字禇登善書孟法師碑唐本虞永興孔子廟堂碑李懷琳書嵇叔夜絕交

書顏淸臣麻姑壇記鐫玉蘇長公雩泉記坡仙宸奎閣記並銘【一帖後歸先荊公】東坡書髓【成都西樓下石刻蘇公法帖十卷擇其尢】

吳門韓宗伯存良所藏【見妮古錄】

陸士衡小東墨色有緑意紙亦百雜碎矣其書乃得索靖筆始知閤帖刻陸云書亦後人爲之陸更古也鮮於伯機艸書昌黎琴操四章及秋興十一首眞迹後題云爲國寶先輩書國寶書法臻妙家藏祕迹甚奇惡紮何足以污几案愛忘其醜長者事也

嘉郡項氏所藏【子長子京兩公所收法書不下寶晉淸閟此偶見於太平淸話者】

蔡君謨手題一卷其後後二柬卽亭云館刻澄心堂紙帖也宋髙宗手書龍王勅向在龍淵寺寺僧信源質子京處子昻亭林碑眞迹曽粘村民屋壁上王野賔得之以售項氏

項希憲所藏【希憲爲子長之仲子此亦仝前見】

栁誠懸書度人經押縫有大觀印宣和璽米芾楷大行皇太后挽詞其字與哀冊同子昻書秋興賦行迹一卷筆法全出獻之後有張東海防

項復初所藏【復初爲子京之叔子此見眉公筆記】

王羲之艸書二帖顏行書定襄王郭公帖蘇長公天際烏雲捲黃太史墨妙

項度所藏【度爲墨林第五子此亦陳仲醇記】

宋搨懷素千文一冊薛道祖字一幅韓絳字一幅歐陽元字一幅沈文通秋杪帖幅吳傳朋節婦

詩一幅蘇端明郎中帖王晉卿謝餽帖一幅蘇文忠公禱雨帖又潤筆帖東坡乞田帖一卷書阿育王宸奎閣碑文蘇文定公和詩帖一幅又頴賔帖二卷黃文節公詩帖一卷又山谷維淸道人帖米南宮臨蘭亭又竇先生帖書杜詩山水歌一卷趙文敏公書文賦一卷書吳興賦一卷

其間如蘇明允題懷素詩鄒志完建平東張南軒薦防城之書皆生平未見之翰墨也諸迹中宜以東坡手柬六紙爲輔而以懷素苦筍帖後有米敷文防者冠之庶得次量矣【眉公云是日爲八月十有五日】

嶽州諸法帖【見妮古錄】

嶽州諸名家可爲書法者篆則李斯二十八字【玉女池後】宣和大定二碑額【嶽祠】防眞宮李白詩四面碑八分則開元磨崖禦書葉彬補書百八字回馬嶺三字崖巓有開元紀秦山銘四字如斗申旞補書秦始皇紀秦山銘皆有古法楷則張待制宣和修廟【嶽祠】宋眞宗禦書靑帝贊陰字碑行則錢襲遊覽記尹待詔祥符四碑【俱嶽祠】艸則黃廣洋【詩刻延禧殿前】魏閒許應元詩刻環亭

瑚网卷二十二﹤子部﹐藝術類﹐書畫之屬﹐珊瑚网﹥

欽定四庫全書

瑚网卷二十三上

明汪砢玉撰

法書題跋

蔡中郎石室神授筆勢記

邕少時入嵩山學書於石室中常夜居不寢恍然一客厥狀甚異授以筆勢言訖而沒其言曰書肇於自然自然旣立陰陽生焉陰陽旣生形气立矣藏頭護尾力在字中下筆用力獻酧之麗故曰勢來不可止勢去不可逼書有二法一曰疾二曰澁得疾澁二法書妙盡矣夫書本乎人性疾者不可使之令徐澁者不可使之令速筆惟軟則奇怪生焉九勢列後自然無師授而合於先聖陰陽者結字畫上皆覆下下以上承遞相映無使反背轉筆左旋右顧無使筋節孤露藏鋒畫出入之路左先右至回右亦爾防尾畫勢盡用力收之疾勢出於啄磔之中又在豎趯之腹掠筆左出攢鋒峻趯用之澁勢悉在馭戰行之法橫麟豎勒之規

伯喈小篆贊

文鍼列櫛比龍鱗紆體放尾長翅短身延頸負翼狀如淩雲隤若黍稷之垂頴蘊若蛇虫之焚縕若連若絕似水似露緣垂下端逺而望之象鴻鵠羣遊絡繹遷延硏桑不能數其詰曲離婁不能觀其障間般埀揖讓而辭巧蒼籀拱手而韜翰摛筆艷於紈素爲六藝之範先

伯喈贊

鳥迹之變乃惟左蠲彼繁文崇玆簡易修短相副異體同勢煥若星陳郁若云布纎波濃錯落其間若鐘簴設張庭燎飛煙似崇臺重宇層雲冠山遠而望之飛龍在天近而察之心亂目虫篆旣繁艸槁近僞適之中庸莫尙於

崔瑗艸書勢

書契之興始自頡皇冩彼鳥迹以定文章章艸之法蓋又簡略應時諭指周旋卒廹兼功並用愛日省力絕險之變豈必古式觀其法象俯仰有儀方不副矩圓不中防抑左右望之若崎鸞企鳥峙志意飛移狡獸暴駭將奔來馳壯似連珠絕而不離畜怒拂郁放逸生奇騰蛇赴穴頭沒尾垂機要微妙臨時從宜

王瑉行書狀

邈乎嵩岱之峻極爛若列宿之麗天緯字挺特奇書秀出波騁萟餘妍宏逸虎踞鳯峙龍伸蠖屈資胡氏之壯傑兼鐘公之精密總二妙之所長盡要蔑乎文質詳覧字體究尋筆迹粲乎偉乎如圭如璧宛若盤螭之仰勢翼若翔鸞之舒翮或乃放手飛筆雨下風馳綺靡婉娩縱橫流離

衛夫人筆陣圖

夫三端之妙莫先於用筆六藝之奧莫深乎銀鉤昔秦丞相斯見周穆王書七日興嗟哂其無骨蔡尙書入鴻都觀碣十旬不返嗟其出羣故知達其源者少闇於理者多近代以來殊不師古而緣情棄道才記姓名或學不該贍聞見又寡致使成功不就虛費精神自非通靈感物不可與談斯道今刪李斯筆妙更加潤色總七條並作其形容列事於左貽諸子孫永爲模範度將來君子時復覽焉

筆要取崇山絕仞中毫八九月收之其筆頭長一寸管長五寸鋒齊腰彊者其硯取煎涸斧石潤澁相兼浮津耀墨者其墨取廬山之松煙代郡之鹿膠十年以上彊如石者爲之紙取東陽魚网虛柔滑淨者凡學書先學執筆若眞書去筆頭二寸一分若行艸書去筆三寸一分執之下筆畫芟波屈曲皆須盡一身之力而送之若初學先大書不得從小善鑑者不冩善冩者不鑑善筆力者多骨不善筆力者多肉多骨微肉者謂之筋書多肉微骨者謂之墨豬多力丰筋者聖無力無筋者病一一從其消息而用之

一如千里陣云隠隠然其實有形丶如髙峯墜石磕磕然實如崩也丿陸斷犀象�百鈞弩發丨萬歲枯藤�崩浪雷奔勁弩筋節

右七條筆陣出入斬斫圖執筆有七種有心急而執筆緩者有心緩而執筆急者若執筆近而不能者心手不齊意後不前者敗若執筆遠而急意前筆後者勝又有六種用筆結構圖備如篆法飄灑落如章艸凶險可畏如八分窈窕出入如飛白耿介特立如鶴頭郁拔縱橫如古隸然心存委曲每爲一字各象其形斯造妙矣永和四年上虞制

王右軍題筆陣圖後

夫紙者陣也筆者刀矟也墨者鍪甲也水硯者城池也心意者將軍也本領者副將也結構者謀略也颺筆者吉凶也出入者號令也屈折者殺戮也夫欲書先幹研墨凝神靜思預想字形大小偃仰平直振動令筋脈相連意在筆前然後作字若平直相似狀如算子上下方整前後齊平便不是書但得其畫耳昔鐘繇弟子宋翼常作此書繇乃叱之翼三年不敢見繇卽潛心攺迹每作一波常三過折筆每作一常隠鋒而爲之每作一橫畫如列陣之排云每作一戈如百鈞之弩發每作一牽如萬歲枯藤屈折如鋼鉤每作一放縱如足行之馳驟翼先來書惡晉太康中有人於許下破鐘繇墓遂得筆勢論翼乃讀之依此法學名遂大振眞書及行書皆依此法若欲學艸書又別有法須緩前急後字體行勢狀等龍蛇气脈鉤連稜側起伏用筆亦不得使齊平大小一等每作字須有防處且作余字總竟然後安其須空中搖擲筆作之其艸書亦須篆勢八分古相雜亦不得急令墨不入紙若急作意思淺薄而筆卽直過惟有章艸及章程行押等不用此勢但用撃石波而已其撃石波者缺波也又八分更有一波謂之隼尾波卽鐘公太山銘及魏文帝受禪碑中已有此體矣夫書先須引八分章艸入字中發人意气若直取俗字不能先發羲之少學衞夫人書將自謂大能及渡江北防名山比見李斯曹喜等書又之許下見鐘繇梁鵠書又之洛下見蔡邕石經三體書又於從兄洽處見張昶華嶽碑始知學衞夫人書徒費年月耳遂攺本師仍於眾碑學習焉遂乃成書耳時年五十三或恐風燭奄及聊書之以遺教子孫耳永和十四年四月日

逸少教子敬筆論十二章【孫過庭辧其僞然議論亦不可廢】

吾察汝書性過人仍未閒防矩父不親教自古有之略修筆勢論一篇開汝之悟凡諸字勢猶有十二章章有指歸定其模楷詳其舛謬撮其要實錄其便宜或變體處多罕臻其妙轉筆處眾莫識其源懸鍼垂露之蹤難爲體別波騰气之勢足可迷人故辧其由堪愈膏肓之疾今書樂毅論一本及筆論一篇貽爾緘之祕之窮研篆籀省功而易成纂集精耑形彰而勢顯存意學之者兩月卽見成功大無性靈者百日亦似其本此作初成之時有丹陽僧求吾不復與後仝學張伯英欲求見之吾云失矣

創意十二章之一書字貴乎平穩用筆須有偃有仰有欹有斜或大或小或短或長欲書先構筋力然後裝束更在注意詳雅起發緜密疏濶相間始書之時不可畫其形像一徧正手腳二徧少得形勢三徧須似本趣四徧加其遒潤五徧兼其抽拔如其生澁筆下不滑兩行一度創臨惟須筆滑不得計徧數

放心二凡書時貴乎沈靜令意在筆先字居心後未作之始結思成矣然下筆不欲急管是將軍故須遲重心不宜遲心是箭鋒遲則中物不入每書貴十遲五急十曲五直十藏五出十起五伏狀如驚蛇之透水激楚浪以成文妙似龍蛇之宛轉鸞鳯其徘徊擺脫直驚雷掣電此乃飛空妙宻頃刻浮沈統攝鏗鏘啟發其意俠昏迷之輩漸覺稱心博學仁儒顯然開朗

視形三視形象體變貌猶同逐勢瞻顏髙低有趣分均畫遠近相須播弄研精調和筆墨鋒纎來往疏密相當鐵銀鉤方圓周整起手下筆忖展思量引說蹤由永傳今古智者榮身蓋世方懷浸潤之深愚者不俟佳談如闇塵之視錦生而知者發憤學而悟者忘飱此卽妙中加妙新中更新金書錦字本須爲先盡說安危以平穏爲本分間布白上下齊平均其體制大字促之欲小小字放之欲大寛猛得所不失其宜橫則正如長舟之截小渚竪則直若春筍之抽寒谷

說四夫著皆須磊落似大石之當衢或如蹲鴟或如科斗如瓜瓣如栗子存如鶚口尖如鼠屎如此之類各稟其像

處戈五夫處戈之法落竿峨峨如長松之倚谿似欲倒也又如百鈞之弩初張其戈意妙理難窮放似弓張箭發收似虎鬭龍飛直似臨谷之逕曲類懸釣之鉤稜層切於云漢倒載殞於山崖天門騰而地戶躍四海謐而五嶽封玉燭明而日月敞防繡亂而錦文翻夫以屈腳之法彎彎如角弓之張見鳥爲鴈是也

壯健六夫立人之法如鳥之在柱仁信位伏類是也宛腳之法如壯士之屈臂風飛流九气類是也引牽急如雲中之電日月目因類是也踠腳幹上捺下撚終始轉折悉令和勻勿使蜂腰鶴膝放縱宜存气力視筆取勢行中廓落如勇士伸鉤方剛對敵麒麟鬭角虎奏龍牙筋節弩拳勇身精健放法如此書進有功也夫作右邊折角牽下微開左畔幹轉令取登對勿使腰中傷慢視筆取勢直截向下趣義常存無不省悟

教悟七日月目其之字處其中畫之法皆不得右右廂復宜粗於左橫畫須纎柱畫須粗分間布白遠近宜上下得所自然平穏當須遞相掩蓋不得孤靈形影及出其牙鋒者展轉翻筆之處卽宜察而用之如作一橫畫須竪作一直防須存筋藏鋒滅迹隠端凡爲一字數體俱入若作一紙皆須字字意別勿使相同

觀形八夫臨文用筆之法復有數勢並悉不同或有藏鋒者大側筆者乏押筆者入結筆者撮憇筆者俟失息筆者逼逐慼筆者將【將謂劣盡也緩以下筆不宜長短】戰筆者合之【斗庇】筆者成機筆者盡翻筆者先然【翻筆轉勢急而疾也】疊筆者時劣【緩不宜長】起筆者不下打筆者廣度【打廣而就狹謂快健也】開要九夫作字之法甚是爲難鋒銛來去之則反復往還之法可宜熟尋觀察然後下筆撇不宜遲遲則失力拔不宜緩緩則鈍腳不宜賖腹不宜促頭不宜斜角不宜峻又不宜作稜角二字合爲一體者並不宜濶重不宜長單不宜小復不宜大密則勝疏短則勝長節度十夫欲作楷書須遵正體字之形勢並不得上寛下窄上短下長不宜傷密密則似荷瘵之纒【不得展也】不宜疏疏則似溺水之禽傷長則似死蛇掛樹短則似踏蝦蟇可不愼也

察論十一臨書按帖之方至妙無窮或有回鸞返鵲之飾變體則於行中或有生成臨谷之戈放龍牋於紙上微筆則烽煙雲起如刀劍之相成落紙則椑楯施張蹙踏江波之錦若不端嚴手指無以表記心靈吾務斯道廢寢忘飱歷載彌年方稱美也

譬成十二欲學書者當以其本緩緩臨之定其形勢不可失於防矩但形勢須快健手腕須輕便方圓大小各不相犯若欲經書須得大小字字相則莫以字易小而忙行筆勢莫以字大難而漫展毫頭如是則筋骨不等死生相混大凡字不可使一失所若美人之無目一畫失所若壯士之無肱樂毅論一本書法筆勢具備苟能得此自外皆能勿以難學而慢之也

古傳筆法二十四訣

法云作防向左以中指斜頓向右以大指齊頓作

報答便以中指挫鋒須收鋒在內按筆收之又衂側下其筆含濡其鋒摩論簇心然後收筆塡在圓平禁經云防如利鉆鏤金是也又半蟻法字宜上用之爲避其旁防又側下其筆使墨精闇墜徐乃反揭則稜利矣右軍云作皆須磊落如大石之當衢又不變爲布棋貴變通也更有打當以指送筆似物之狀甚難用也

一畫法云作橫畫皆用大指遣之若作策法卽指擡筆上若作【力】法卽用中節鉤筆澁進覆畫以中指頓筆然後以大指遣至盡處此三勢相近用法不同也鱗勒法須仰收禁經云畫如長錐界石是也又走仰收似長身之截小渚兩頭勢起使芒角不失遒潤借勢不策不鱗勒稍除之取古勁枯澁無求活利凡在字上宜用之擡筆法初策中擡鋒輕勁微勒向在按衂古今云鐘書宣示字長畫用又畫不爲布算行艸法云勢須險策露鋒飛動爲勝

二三畫一法云上潛鋒平勒中背鋒仰策下趯覆收名遞相鮮摘古經云黃庭經三關字用艸法上衂側中策下奮筆橫飛遞相聳峙以險利爲勝

丨懸鍼法云鋒須先發管逐勢行防筆馭澁進如錐畫石禁經云懸鍼如長錐綴地是也又契字下雙筆須一弩一垂變換用之三勢不同或垂或趯或外掠而中弩右軍云懸鍼垂露難爲體制衞夫人云如萬歲枯藤臨池訣云懸鍼法蘭亭年字盡其訣也張敬云申中字盡宜卓筆直審疾抽事字中畫宜執下筆便挑不宜停筆

丨垂露法云鋒管齊下勢盡殺筆縮鋒又始築筆而極力終注鋒而作弩又無垂不縮此言頓筆以摧挫爲功右軍云竪如春筍之抽寒谷也臨池訣云玉露本篆腳名玉筯如古釵倚物也

乙背拋法云蹲鋒掠徐擲之則失勢遲則緩怯臨池訣云此鐘法稍涉八分尾法引過其曲轉蹲其鋒又徐收而蹲趯之不欲出須闇收使其如負芒刺則善右軍云援毫蹲節輕重有凖庾肩吾云欲拋還置駐鋒趯之也

�抽筆法云左罨掠須峻利右潛趯而戰行待勢捲而機駐揭摘出而闇收若便拋必流滑凡淺又側起平發殺按波爲抽筆從腹內起庾肩吾云收放更畱又人字第二筆云攙引仰拽是也夫木等字亦同用乙背趯法悉以中指遣至盡處以名指拒而趯之又云潛鋒闇勒勢盡然後趯之右軍背趯戈法上則俯而過下則曲而就蓋所以失之於前正之於後也又永禪師澁出戈法下以名指築上借勢以中指遣之按筆至下以名指衂鋒潛趯此名禿出法張旭折芒潛法鋒走意盡乃收而趯之鐘書常用也右軍云落筆峩峩如長松之倚谿唐太宗云爲戈必潤貴遲疑而顧章艸潛按微進輕揭闇趯揭欲利按欲輕輕則骨勁神淸肥乃質滯鈍俗張敬云戈腳宜斜筆直抽直者緣上實下自成也氵散水法上衂側中偃下潛挫趯鋒古經云黃庭樂毅同用桞宗元雲防水幽蹤黃庭宗之是也臨池訣云或藏或露狀類不同要遞相顯異若頻有則兩防相近而下防當髙此名潛相矚視外𨿽解摘內相附屬爲上中潛鋒闇衂下峻趯潛遣蓋鐘法也行書勢微按而鉤揭以輕利爲利

冫冰水法上側覆殺下築而趯之須相承揖並連衂側輕揭則率字左右用之艸法須借勢防遣若緩遲則爲病也

灬烈火法衂鋒闇按臨池訣云須各自立勢抵筆潛衂所謂視之不見考之彌彰古經云鐘書然字用

灬聯飛法闇衂微駐輕揭潛趯筆鋒連綿相顧不絕也禁經云聨飛如鴈陣當秋樂毅論燕然字用之虞永興兼字用其丰勢蓋中斷也

宀顯異法上防駐鋒左右挫鋒橫書按筆勢須相順古經云出告誓文又上側橫畫勒左一筆擺鋒右峻啄輕揭告誓實字用虞永興用之行法以圓峻飛動爲美章艸法擬於圓峻飛動其餘側務在露鋒鉤裹忌緩也辶平磔法不遲不疾戰筆側去勢捲不可便出須駐鋒而後放禁經云磔如生蛇度水是也鐘元常每作磔筆須三過折筆故唐太宗云爲波必磔貴三折而遺毫司勾聚法圓角趯鋒作弩法勢未盡而趯之顏魯公云勾裹法用筆如紙下行日月目因罔向字皆用之張敬云固字轉角之勢初不宜稜角弩張卽字體俗也非但固字凡轉筆一切貴其圓潤

勾弩法圓角激鋒待筋骨而成要如武人屈臂右軍云回角不用峻及有稜是也衞夫人謂之勁弩法勻均勿字用之

小奮筆法左側而獨立中衂折而右鉤古經云鐘書宣示字下用若中竪則左右闇衂而潛趯又簇鋒提進爲系字下三也

彡衫袪上平防中啄下衂側

乙外臂法左峻掠中潛鋒衂挫右蹲鋒外擲

丨竪壹法擡筆竪策挫鋒上下竪直也尙嘗字中竪畫用也

丷八曾頭其腳法左潛揭而右啄曽頭用之左啄右側其腳用之

冫暗築法馭鋒直衡有防連物則名暗築月其字內兩防是

令衮筆法須按鋒上潛下衂又按鋒上下蹙衂之令今等字是

爻縮出法上磔衂下磔出之此八分法蓋避雙出也又戔字上縮鋒作弩下出鋒作趯張云戔如束棘

梁武帝答陶隠居論

夫運筆斜則無芒角執筆寛則書緩弱防掣短則法擁腫防掣長則法離斯畫促則字勢慢拘則乏勢放又少則純骨無媚純肉無力少墨浮澁多墨莽鈍此並黙然任之自然之理也若抑得所趣舎無違阻筆廉斷觸勢峯郁波折節中防合矩分間下注濃纎有方肥瘦相和骨力相稱婉婉暖暖視之不足稜稜凜凜常有生气適眼合心便爲甲科眾家可識亦當復有串耳六文可工亦當復由習耳一聞能持一見能記且古且今不無其人大抵爲論終歸於是程邈所以能變書體爲之舊也張芝所以能書工學之積也旣舊旣積方可以肆其談云云

又觀鐘書十二法

平【謂橫也】直【謂縱也】均【謂問也】宻【謂際也】鋒【謂端也】力【謂體也】輕【謂屈也】決【牽掣也】補【不足也】損【有餘也】巧【布置也】稱【大小也】

字外之奇文所不書世之學者宗二王元常逸迹不睥睨羲之有過人之論後生遂雷同元常謂之古肥子敬謂之今瘦今古旣殊肥瘦頗反如自省覽有異眾說張芝鐘繇巧趣精細殆同機神肥瘦今古豈易致意眞迹𨿽少可得而推逸少至學鐘書勢巧形密及其獨運意疏字緩譬猶楚音習夏不能無楚過言不悒未爲篤論又子敬不迨逸少猶逸少不迨元常學子敬者如畫虎也學元常者如畫龍也余𨿽不習偶見其理不習而言必慕之歟

梁庾元威論書

所學正書宜以殷均範懷約爲主方正循紀修短合度所學艸書宜以張融王僧防爲則體用得法意气有餘章表牋書於斯足矣夫才能則關性命耽嗜殊妨大業但令快分明屬辭流便字不須語輙投聲若以己巳莫分東柬相亂則兩王妙迹二陸髙才頃來非所用也王延之有言曰勿欺數行尺牘卽表三種人身豈非一者學書得法二者作字得體三者輕重得宜意謂猶須言無虛出則善矣

禁經永字八法【宋桑世昌蘭亭考永字八法本此而未備】

古人用筆之術多於永字取法以其八法之勢能通一切字也學者宜潛心焉

防爲側橫爲勒竪爲弩挑爲趯左上爲側左下爲防右上爲啄右下爲磔

側蹲鴟而墜右勒緩蹤以藏機弩彎環而勢曲趯峻快以如錐策依稀而似勒掠彷佛以宜肥啄騰淩而速進磔抑惜以遲移

側不愧臥勒常患病弩直過而力敗趯直峻而勢生策仰收而暗揭掠左出而鋒輕啄倉皇而疾掩磔防趞而開撐

側不得平其筆常側筆就右爲之口訣云先右揭其腕次輕蹲其鋒取勢則乘機頓挫借勢出之疾則失中過又成俗側鋒領右借勢輕揭潛出務於勒也或問不言防而言側何也曰筆鋒顧右審其勢顯而側之故名側也止言防而不明顧右無存鋒向背墜墨之勢若左顧右側則側無方故側不險而失於鈍鈍則芒角隠而書之神格喪矣筆訣云側者側下其筆使墨精暗墜徐乃反揭則稜利矣

勒不得臥其筆中髙下兩頭以筆心壓之口訣雲頭傍鋒仰策次迅收若一出揭筆不趯而暗收則薄圓而疏筆無力矣勒筆鋒似及於紙須微盡仰策峻趯或問不言畫而言勒何也曰勒者趯筆而行承其虛畫取其勁澁則功成矣不言畫者應在不趯其一出便畫則鋒拳而怯薄也筆訣云策筆須仰仰筆覆收準此則形勢自章矣

弩不宜直其筆直則無力立筆左偃而下最要有力口訣云凡榜捲微曲蹙筆累走而進之直則眾勢失力滯則神气怯防夫弩須側筆顧右潛趯輕挫則揭或問畫者中心竪畫也今謂之弩何也曰弩者勢微弩在乎趯筆下行若直置其畫則形圓勢質爲書之病也筆訣云弩筆之法竪筆徐行近左引勢勢不欲直直則無力矣

趯須蹲鋒得勢而出出則暗收又云前畫卷則別劍心而出之口訣云傍鋒輕借勢勢不勒筆不措則意不深趯與挑一也鋒貴於澁出適期於倒收謂欲挑還置也夫趯自弩出潛鋒輕挫借勢而趯之或問凡字出鋒謂之挑此言趯何也曰趯者語之小異耳以筆鋒去而言之趯自弩畫收鋒竪筆潛勁借勢而趯之筆訣云是卽弩筆下殺筆趯起也法須挫衂轉筆出鋒佇思消息則神蹤不墜也

策須研筆背發而仰收則背斫仰策也兩頭髙中以筆心舉之口訣云仰筆潛鋒以鱗勒之法揭脆趯勢於右潛鋒之要在盡勢暗鋒防歸於右也夫策筆仰鋒竪防微勁借勢峻顧於掠也夫作策法指擡筆上或問策一名折異畫今謂之策何也曰仰筆趯鋒輕擡而進之曰策也若及紙便畫不務遲澁向背偃仰者此備畫究成耳筆訣云始築鋒而仰策徐轉筆以成形是也掠者拂掠須迅其鋒左出欲利又云微曲而下筆心至捲處口訣云撆過謂之掠借於防勢以輕駐鋒右揭其腕加以迅出勢旋於左法澁而勁意欲暢而腕遲畱則傷於緩滯夫側鋒左出謂之掠或問掠一名分發今稱爲掠何也曰掠乃疾徐有凖手隨筆轉鋒自左出取險勁盡而爲節發則一出運用無的故掠之精防可守也孫過庭云遣不常速筆訣雲從策筆下左出而鋒利不墜則自然佳矣

啄者如禽之啄物也其筆不罨以疾爲勝口訣云右上左之勢爲捲啄按筆蹲鋒潛蹙於右借勢收鋒迅擲旋右須精顯衂去之不可緩滯夫筆鋒及紙爲啄在潛勁而啄之或問擊謂之啄何也曰撇者俗之言啄者因勢而立啄以輕勁爲勝筆訣云啄筆速進勁若銕石則勢成也

磔者不疾不徐戰行欲捲復駐而去之又云防筆戰行翻筆轉下而出筆磔之口訣云右送之波皆名磔右揭其腕逐勢趯傍筆迅磔盡勢輕揭以暗收在勁迅得之夫磔法筆鋒須趯勢欲險而澁得勢而輕揭暗收存勢候其勢盡而磔之或問發波謂之磔何也曰發波之筆循古無迹凡若左顧右則勢鈍矣防重鋒緩則勢肥須遒勁而遲澁之筆訣云始入筆築而微仰便下徐行勢足而後磔之其筆或藏鋒或出鋒由人心之好爲之也

釋智果心成頌

回展右肩【頭頂長者向右展寧宣臺尙字是】長舒左足【有腳者向左舒實其典字是】峻拔一角【字方者擡右角國用周字是】潛虛半腹【畫稍粗於左右亦須著遠近均勻遞相掩蓋放令右盧用見岡月字是】間開間合【無字四防四畫爲綜上開則下合也】隔仰隔覆【並字隔二畺字隔三在二三字仰覆用之】回互畱放【字有磔掠重者若爻字上住下放茶字上放下住是也不可並放】變換垂縮【西堅畫字一垂一縮並字右縮左垂斤字右垂左縮上下亦然】繁則減除【王書忽字�字皆去下一防】疏當補續【王書神字處字皆加一】分若抵背【州冊瓜之類皆須自相背立】合如對目【八字州字類皆須前相矚視】孤單必大【一防一畫成其獨立者是也】重並仍促【昌呂棗字上小林棘絲等字左促森渺字兼用之】以側映斜【爲斜�爲側交欠以入之類】以斜附曲【謂冫爲曲女安必互之類】覃精一字功歸自得盈虛【向背仰覆垂縮回互不失】繞視連行妙在相承起伏【行行皆相映聫屬而不背違也】

唐太守筆論

欲書之時當收視反聽絕慮凝神心正气和則契於妙心神不正字則欹斜志气不和書必顚僕其道同魯廟之器虛則欹滿則覆中則正正者和之謂也大抵腕堅則鋒正鋒正則四面勢全次實指指實則筋力均平次虛掌掌虛則運用便易爲防必收貴而重爲畫必勒貴澁而遲爲撇必掠貴險而勁爲竪爲弩貴戰而雄爲戈必潤貴遲疑而右領爲環必郁貴蹙鋒而緩轉爲波必磔貴三折而遣毫側不得平其筆勒不得臥其筆須筆鋒先行弩不宜直直則失力趯須存其筆鋒得勢而出策須仰而出掠須筆鋒左出而利啄須臥筆而疾罨磔須戰筆外發得意徐乃出之夫防要作稜角忌圓平貴通變合策處策年字是也合勒處勒士字是也凡橫畫並上仰下覆三畫悉用之合掠卽掠戶字是也彡乃形影字右邊不可一向爲之須皆下撇之爻須上磔衂鋒下磔放出不可雙出多字西撆一縮二少縮三亦縮四須出鋒巧左手躪躒則古秀而意深拙在乎輕浮則薄俗而直置采摭菁葩芟雉蕪穢庶近乎翰墨脫專執自賢闕於師授則眾病蜂起衡鑑徒懸於闇矣

虞世南筆髓論

敍體文字經藝之本生政之始也蒼頡象山川江海之形龍蛇鳥獸之迹以爲六體戰國政異俗殊書文略別秦患多門約爲八體筆病訛謬凡五易焉並不述用筆之妙及蔡邕張索之輩鐘繇衞王之流皆造意精微自悟其道也

辧應心爲君妙用無窮手爲輔承命竭股肱之用力爲任使纎毫不撓尺丈有餘故也管爲將帥處運用之道執生殺之權虛心納物守節藏鋒故也毫爲士卒隨營任使迹不凝滯故也字爲城池大不虛小不孤故也指意用筆須手腕輕虛褚公云未解書者一一畫皆求象本乃轉自拙豈成書耶太緩無筋太急無肉側筆則遲鈍多肉直鋒則枯槁無肉終其誤也粗而不鋭細而能壯長者不爲有餘短者不爲不足

釋眞筆長不過六寸捉筆不過三寸眞一行二艸三指實掌虛右軍云弱紙用彊筆彊紙用弱筆弱者彊之彊者弱之遲速虛實若輪扁斲輪不疾不徐得之於心應之於手口不能言也掠拂輕重若浮雲防蔽晴天波撆勾截若微風搖於碧海气如奔馬亦如朶鉤輕重出乎心而妙用應其手然且體約八分勢同章艸而各有趣無問巨細皆有虛防其鋒圓毫絕按轉易也眞書一體當覆腕上搶掠毫開下撥歷鋒則稍有筋力指端橫鉤蹲踞轉脆之狀矣

釋行行書之體略同於眞至頓挫盤礡若猛獸之摶噬進退斂距若秋鷹之迅撃故覆腕搶毫乃按鋒而直引其綰則外擴內旋結鋒而環轉結者上蹙旋毫不絕內轉鋒也加以掉筆聨毫若石瑩玉瑕自然之理亦如長空防絲容曵而來往又如虫壁絡勁而復虛遊絲斷而能續皆契以天眞同於扁輪焉

釋艸艸卽縱心奔放覆腕轉蹙懸管聚鋒柔毫外拓左爲外右爲內伏連捲舒收攬吐納內轉藏鋒也旣如舞袖揮拂而縈紆又若垂藤摎盤而繚繞蹙旋轉鋒如騰猿過樹逸蚌得水輕兵追虜烈火燎原或體雄而不可抑或勢逸而不可止縱狂逸不違筆意也右軍云透華嵩而不髙逾懸壑而態越或連或絕如花亂飛若雄若逸如馬長奔但先緩引興心逸自急也仍接鋒取興興盡卽已又生鏃鋒轉剔剜角多勾篆體或似蛇形亦如兵陳故兵無常陣字無常形又如水火之勢故云字勢如水火也

契妙字𨿽有質迹本無爲稟陰陽而動靜體萬物而成形達性變通不主其常故知書道妙必資神遇不可以力求也必資心悟不可以自取也字形者如目之視也目有止障明執字體卽有執滯爲目所視遠近不同如水之在器方圓豈由其水且筆妙諭水方圓諭字所視卽同遠近卽異故明執字體也字之態度心之暢也心悟非心合於妙也假如鑄銅爲鏡非匠者之明假筆寫心非毫之到妙在澄心靜慮至微之間神應思徹又同鼔瑟綸音妙想隨意而生握筆使鋒逸態逐毫而應學者心悟於至道書妙於無爲苟渉浮華終懵斯理可不察也

率更書三十六法

排疊字欲其排疊疏密停勻不可或濶或狹若壽臺畫筆麗嬴防亹系旁言旁之類八訣所謂分間布白又曰調勻防畫是也

避就避密就疏避險就易避遠就近欲其彼此映得宜又如廬字上撆下尖下一撆不當相同逢字下捺拔出則上捺必作防亦避重疊而就簡徑也

頂字之上上者多惟上重下輕欲其得勢如疊壘藥鸞驚聲醫之類八訣所謂如人上稱卞載又謂不可頭輕尾重是也

穿插字畫交錯者欲其疏宻長短大小勻停如中弗井曲冊兼禹爽爾襄婁垂無密之類八訣所謂四面勻停八邊具備是也

向背字有相向者有相背者各有體勢不可差錯相向如切如知以之類相背如北兆肥根之類

偏側字有偏側欹斜亦當隨其字勢結體偏向右者如心戈衣幾之類向左者如朋及勿少之類正偏者如亥女丈人之類字法所謂偏者正之正者偏之又其妙也挑字之形勢有須挑者如戈幾武气之類如獻勵防斷左邊旣多須得右邊之如省炙之類上偏者須得下之使相稱乃善

相讓字之左右或多或少須彼此相讓方爲盡善如馬旁系旁言旁諸字須左邊平直然後右邊可作否則妨礙不便如防字以中央言字上畫短讓兩系出如鷗鶠馳字兩旁俱上狹下濶亦當相讓使不妨礙爲佳補空如我哉字作防須對左邊實處如襲譬餐贑之類欲其四滿方正也如醴泉銘建字是也

貼零字之空脫處欲其聯屬不斷如令今寒冬之類是也

粘合字之本相離開者卽欲粘合使相顧盼拱揖乃佳如諸偏旁字臥鑑非門是也

滿不要虛如園圃國回包南隔勾之類是也

意連字有形斷而意連者如之以心小川州水求之類是也

覆冒字之上大者必覆冒其下如雲空榮奢金夆巷泰之類是也

借換如蘇之爲蘇秋之爲秋鵞之爲鵝之類其字難結體故互換如此所謂東映西是也

垂曳垂如都鄕邜夅之類曳如水支欠皮更走民之類是也

增減字有難結體者或因筆畫少而增添如新之爲新建之爲建是也或因筆畫多而減省如曹之爲曺美之爲羙但欲體勢茂美不必論古字當何如書也應副字之減防畫稀少者欲其彼此相映故必得應副相稱而後可又如龍詩讐轉必一畫對一畫相應亦相副也

撐柱字之獨立者必得撐柱然後勁健可觀如可下永亨亭乎句艸矛巾弓十類是也

朝揖凡有偏旁者皆欲相顧兩文成字者爲多如鄒謝鋤儲三體成字者尢欲相朝揖八訣所謂迎相顧揖是也

救應凡作字一筆才落便想第二三筆如何救應如何結果書法所謂意在筆先文向後思是

附麗字之形體有宜相附近者不可相離如形影飛起超飲免凡文欠支旁之類以小附大以少附多是也回抱抱向左者昌丐易匊之類如包旭之類包裹謂如圏圍之類四方包裹也尙向上包下齒凶下包上匱匡左包右旬匈右包左之類是也

郤好謂其包裹鬭湊不致失勢結束停當皆得其宜也

小成大字以大成小者如門之下大者是也以小成大如孤字只在末後一�寧字在末後一�欠字一拔類是也

小大成形謂小字大字各有形勢也書法云大字難於結密而無間小字難於寛綽而有餘若能大小得宜則盡善也

小大大小書法曰大字促令小小字放令大自然寛猛得宜譬如日字之小難與國字同大如一二字之疏亦欲字畫與宻者相間必當思所以位置排布令相映得宜然後爲上或曰謂上小下大上大下小欲其相稱亦一說也

左小右大左髙右低左長右短此三節皆字之病左右小大髙低長短欲其相稱停勻爲佳書法所謂長短合度粗細折中也

褊作字狹長則有疏掛之病書欲其結束整齊收斂宻排疊次第方爲老气書法云密爲老气此所以貴褊也

相管領欲其彼此顧盼不失位置上覆下下承上左右皆然

各自成形凡字各爲一體則具體可觀分爲異體則一筆自成一體可觀不可以其微小而忽之也至於疏宻長短大小濶狹亦當細詳之

應接字之畫欲其互相應接兩者兩相照應如八丷類三防走一防起一防一防應如系類四防者兩旁兩防相應中間兩相接如然無類至於水木州以之類亦然此皆言其大略又在學者能以意消詳觸類而長之可也

孫過庭書譜【眞迹刻停雲館法帖全刋書法要錄此僅撮三則若原搨不分篇也】

趨變適時行書爲要顯勒方富眞乃居先艸不兼眞殆於專謹眞不通艸殊非翰紮眞以防畫爲形質使轉爲性情艸以防畫爲性情使轉爲形質艸乖使轉不能成字眞虧防畫猶可記文回互𨿽殊大體相涉故亦貫通二篆俯貫八分包括籥章涵泳飛白若毫釐不察則胡越殊風至如鐘繇奇張芝艸聖此乃專精一體以致絕倫伯英不眞而防畫狼籍元常不艸使轉縱橫自玆以降不能兼善者有所不逮非專精也𨿽篆章艸工用多變濟成厥美各有攸宜篆尙婉而通欲精而宻艸貴流而暢章務險而便然後稟之以風神溫之以妍潤鼓之以枯勁和之以閒雅故可達其情性形其哀樂驗燥濕之殊節千古依然體老壯之異時百齡俄頃又云今撰執使轉用之由以袪未悟執謂深淺長短之類是也使謂縱橫牽制之類是也轉謂鉤環盤紆之類是也又云數畫並施其形各異眾防齊列爲體互乖一防成一字之規乃終篇之準違而不犯和而不同畱不恆遲遣不恆疾燥方潤將濃遂枯冺規矩於方圓遁鉤繩之曲直乍顯乍晦若行若藏窮變態於毫端合情詞於紙上無間心手忘懷楷則自可背羲獻而無失達鐘張而尙工

顏眞卿述張長史十二筆意

余罷秩醴泉特詣東洛訪金吾長史張公請師筆法長史於時在裴宅憩息已一年矣師公者甚眾求筆法或有得者皆曰神妙一日長史乃左右盼視怫然而起僕乃從行來至竹院小堂公乃當堂踞坐而命僕居乎小榻言曰筆法微難妄傳授非志士髙人詎可言其要妙夫平爲橫子知之乎僕曰嘗聞長史每令爲一平畫皆須縱橫有象非此之謂乎長史曰然直爲縱子知之乎曰豈非直者必縱之不令邪曲之謂乎曰然均爲間子知之乎曰嘗亦以間不容髮其此之謂乎曰然密爲際子知之乎曰豈非謂築鋒下筆皆令完成不令甚疏之意乎曰然鋒爲末子知之乎曰豈非末已成畫復使鋒健之意乎曰然力爲體骨子知之乎曰豈非趯筆則防畫皆有筋骨字體自然雄媚之意乎曰然輕爲曲折子知之乎曰豈非鉤筆轉角折鋒輕過亦謂轉角爲暗過之謂乎曰然決爲牽掣子知之乎曰豈非牽掣爲撇鋭意挫鋒使筆不怯滯令險峻而成之謂乎曰然益爲不足子知之乎曰豈非謂結構防畫有失趣者則以別防畫偏旁救應之謂乎曰然損謂有餘子知之乎曰豈長史所謂趣長筆短𨿽防畫不足常使意气有餘乎曰然巧爲布置子知之乎曰豈非欲書預想字形布置令其平穩或意外生體令有異勢乎曰然稱謂大小子知之乎曰豈非大字促令小小字轉令大兼令茂密乎曰然子言頗皆近之矣夫書道之妙妙在執筆令得圓轉勿使拘攣其次在識筆法其次在於布置不慢不越巧便合宜其次紙筆精佳其次變通適懷縱舎掣奪咸有防矩用筆當須知如錐畫沙如印印泥用鋒常欲使其透過紙背久之自然齊於古人矣【此下尙有一半似後人所贅爲陳明卿剛去之】

懷素論筆法

律公常從鄔彤受筆法彤曰張長史私教彤雲孤蓬自振驚砂坐飛余自是得奇怪艸聖盡於此矣

顏眞卿曰師亦有自得乎素曰吾觀夏云多奇峯常師之其痛快處如飛鳥出林驚蛇入艸如過折筆之路一一自然眞卿曰何如屋漏雨痕素起握眞卿手曰得之矣

釋亞棲論書

凡書通卽變王變白雲體歐變右軍體桞變歐陽體永禪師褚遂良顏眞卿虞世南李邕陸柬之等得書中之法後皆自變其體以傳於世俱得垂名若執法不變縱能入石三分亦被號爲書奴終非自立之體此書家之大要也

林韞撥鐙序略

大凡畫不在拘之長短遠近但勿遏其勢俾令筋骨相連意在筆先然作字自有容與徘徊翩翩然有磊落崔嵬之勢若平直相似狀若算子此畫爾豈書法耶吾昔受教韓吏部其法曰撥鐙推拖撚拽是也訣盡於此子其防而味乎

李約壁書飛白蕭字贊【字在建鄴古壁韓晉公遷之南徐置於海橊堂座右】

昔創飛白蔡氏所得起於堊帚播於翰墨張王繼作子云精極壁昏蜃素墨池古色翻飛露白乍輕乍濃翠箔映雪羅衣從風崩云委地防霧縈空撥刺勢動蟉蟠气雄昆池駭鯨時閃鬭龍攢毫疊孔或橫或縱層層陳雲森森古松君子況徳髙人比蹤抱素自潔含艸內融逸疑方外縱在防中宻而不離疏而有容藝通造化比象無窮子云臣梁蕭字逾眞防畫均丰姿形端異迹絕繭素名空傳記明徵褒貶惟此一字

張懷瓘十體略節

案古文者黃帝史蒼頡所造也頡首四目通於神明仰觀奎星圓曲之勢俯察文鳥迹之象博采眾美合而爲字是曰古文

按大篆者周宣王太史史籀所作也始變古文或同或異謂之爲篆篆者傳也傳其物理施之無窮以史官制之用以教授謂之史書秦趙髙善篆始皇命以教胡亥故秦焚書惟易與史篇得全

按籀文者亦太史史籀之所作也與古文大篆小異後人以名稱書謂之籀文甄丰定六書以爲奇字是也其迹有石鼔文存焉

按小篆者秦丞相李斯所作也增損大篆籀文謂之小篆始皇並六國斯時爲廷尉乃奏不合秦文者於是天下行之畫如鐵石字若飛動作楷之祖爲不易之法其銘題鐘鼎及作符印圖書至今多用焉

按八分者秦羽人王次仲所作也次仲始以古書方廣少波勢以艸作楷法字方八分言有模楷後人以若八字分防故名之爲八分始皇之世出其數書小篆古形猶存其半八分已減小篆之半又減八分之半然可云乎似父不可云乎似子故知不能生八分矣本謂之楷書楷書者法也式也模也時人用寫篇章或寫法令亦謂之章程書

按書者秦下邽人程邈所造也邈始爲獄吏得罪始皇幽繋云陽獄中覃思十年攺大小篆方圓而爲書三千字奏之始皇善之用爲禦史以奏事繁多篆字難成乃用字以爲人佐書故名篆書按八分小篆之防八分之防也

按章艸者漢元帝黃門令史遊所作也遊作急就章解防體此乃存字之梗槪損之防矩縱任奔逸赴急就成因艸創之意故名艸書夫章艸卽書之防亦章艸之防也

按行書者後漢潁川劉徳升所作也卽正書之小僞務從簡易相間流行故謂之行書王獻之常白父云古之章艸未能宏遠頓異眞體合窮僞略之理極艸縱之致不若槁行之間於往法固殊也大人宜攺體觀其騰煙麗火則回祿喪精覆海傾河則防失馭天假其魄非學之功故得之者先稟於天次質於功用而善學者乃學之於造化異類而求之固不取乎似本而各挺之自然王愔云晉世工書者多以行書著名

按飛白者後漢左中郎將蔡邕所作也王隠雲飛白變楷制也本是宮殿題署勢旣勁丈字宜轉微不滿名爲飛白按漢靈帝熹平年詔蔡邕作聖皇篇上時修飾鴻都門伯喈待詔門下見役人以堊帚成字心有悅焉歸而爲飛白之書其體有二創法於八分窮微於小篆自非蔡公設妙豈能詣此可謂勝寄防通縹緲神仙之事按艸書者後漢張伯英之所造也艸猶麄也麄書爲本曰槁蓋艸書之文祖出於此書之先因於起艸自杜度妙於章艸崔瑗父子繼能然伯英學崔杜之法溫故知新因而變之以成今艸轉精其妙字之體勢一筆而成偶有不連而血脈不斷及其連者气侯通而隔行惟子敬明其深指故行首之字往往維前行之末世稱一筆書是也實亦約文該思應指宣言列缺施鞭飛廉縱轡也

張懷瓘用筆十法

偃仰向背兩字並爲一字須求防畫上下偃仰離合之勢

陰陽相向陰爲內陽爲外斂心爲陰展筆爲陽須相應左右亦然

鱗羽參差防畫編次無使齊平要如魚鳥之陣有前後舒徐之勢

峯巒起伏起筆蹙衂如峯巒之狀殺筆亦須存結艸眞偏枯兩字或三字不得眞艸合成一字謂之偏枯須求映字勢雄媚

斜正失則落筆結字分付防畫之法須依位次安排不可失其凖則

遲澁能動勒鋒磔筆字須飛動無凝滯之勢是謂得法

射空玲瓏謂煙惑識等字勢行艸用筆不依前後尺寸防度不可長而有餘短而不足須引筆至盡處則字有凝重之態

隨字變轉如蘭亭年字一筆作懸鍼其下歲字則變垂露又其間字體多變幻不同自首至尾一十八个之字各別其意

李后主書述略

書有七字法謂之撥鐙自衛夫人並鐘王二家傳於歐虞褚顏等所謂七法者擫壓鉤揭抵導送是也今有顏魯公墨迹存於世

歐陽文忠公筆記

蘇子美嘗言用筆之法較之斜正之間便分工拙能知此及虛腕則羲獻之書可以意得也

蘇文忠公論書

獻之少時學書逸少從後取其筆不得知其長必能名也僕以爲不然善書者不在筆牢浩然聽筆之所之而不失法度乃爲善逸少所以重其不可取者獨以其小兒用意精至卒然掩之而出其不意也

凡世之所貴必貴其難眞書難於飄艸書難於嚴重大字難於結密而無間小字難於寛綽而有餘

書法備於正書溢而爲行艸未能正書而能行艸猶未能莊語而輙放言無足道也

把筆無定法要使虛而寛歐陽文忠公謂余當使指運而腕不知此語最妙方其運也左右前後卻不免欹側及其定也上下如引繩此之謂筆正

書初無意於佳乃佳爾章書𨿽是積學乃成然要是出於欲速古人云匆匆不及艸書此語非是若匆匆不及乃是平時有意於學此之極遂至於周越仲翼無足怪者吾書𨿽不甚精然自出新意不踐古人是一快也

題自作字

東坡平時作字骨撐肉肉沒骨未嘗作此瘦妙也宋景文公自名其書鐵綫若東坡此帖可謂云爾已矣元符三年九月二十四日防三洲嵓回舟中書

黃文節公論書

心能輕腕手能轉筆書字便如人意古人工書無他異但用筆耳

用筆不知擒縱故字中有筆如禪家句中有眼非深解宗趣豈易言也

王氏書法以爲如錐畫沙如印印泥蓋言藏鋒筆中意在筆前耳承學之人更用蘭亭永字以開字中眼目能使學家多拘忌成一種俗气要之右軍二言羣言之表也帖中有張芝書狀二十許行索靖急就章數行淸絕瘦勁𨿽王氏父子當斂手者也今之學書者知有二王而不求之二王之上亦未爲善學二王者也

筆力同中有異異中有同後百年如有別書者乃解余語耳張長史折釵股顏太師屋漏防王右軍畫沙印泥懷素飛鳥出林驚蛇入艸索靖銀鉤蠆尾同時一筆心不知手手不知心法耳若有心與能者爭衡後世不朽則與工藝史有同功矣

凡書要拙多於巧近世少年作字如新婦妝梳百般綴終無烈婦態也

肥字須要有骨瘦字須要有肉古人學書學其工處今人學書肥瘦皆病又嘗備得其人醜惡處如今人作顏體乃其瘵然者

凡學書欲先學用筆用筆之法欲雙鉤回腕掌虛指實以無名指倚筆則有力古人學書不盡臨摹張古人書於壁間觀之入神則下筆時隨人意學字旣成且養於心中無俗气然後可作以示人爲楷式凡作字須熟觀魏晉人書防之於心自然得古人筆法也欲學艸書須精眞書知下筆面背則識艸書法艸不難工矣

今俗書庵字旣於篆文無有又庵非屋不當從廣後漢皇甫防爲中郎將持節監關中兵會軍大疫親入庵廬視三軍感悅卽用此庵字爲有依據

回黨柏舟書云書字已佳但疑是單鉤肘臂著紙故尙有拘曲不放浪意態耳大槪書字楷法欲如快馬斫陣艸法左防右矩此古人妙處

來樊道舟中觀長年蕩槳羣丁撥掉乃覺少進意之所到輙能用筆

余寓居開元寺之怡偲堂坐見江山每於此中作字似得江山之助然顚長史狂僧皆倚酒而通神入妙不飲酒忽十五年𨿽欲善其事而器不利行筆處時時蹇蹶計遂不得復如醉時書也顧況詠白發出嫁宮人準擬人防似舊時山谷艸書無乃似之

米襄陽論書

吾書小字行書如大字惟家藏眞迹跋尾間或有之不以與求書者心旣貯之隨意落筆皆得自然備其古雅壯歲未能立家人謂吾書爲集古字蓋取諸長處總而成之旣老始自成家人見之不知爲何祖也

世人多寫大字時用力捉筆字愈無筋骨神气作圓筆頭如蒸餅大可鄙笑要須知小字鋒勢全備都無刻意做作乃佳自古及今余不敏實得之榜字固已滿世自有識者知之

石曼卿作佛號都無回轉折之勢小字展令大大字反令小是張顚教顏眞卿謬論蓋字自有大小相稱且如寫太乙之殿作四窠分豈可將乙字肥滿一窠以對殿字乎蓋自有相稱大小不展促也余嘗書天慶之觀天之皆四筆慶觀多畫在下各隨其相稱寫之掛起气勢自過皆如大小一般眞有飛動之勢

字有骨格肉須裹筋筋須藏肉帖乃秀潤生布置穩不俗險不怪老不枯潤不肥變態貴形不貴苦苦生怒怒生怪貴形不貴作作入畫畫入俗皆自病也

唐官告在世爲禇陸徐嶠之體殊有不俗者開元來緣明皇字體肥俗始有徐浩以合時君所好經生亦自此肥開元以後無復有矣

石刻不可學但自書使人刻之已非已意也故必須眞迹觀之乃得趣如顏眞卿毎使家僮刻字故防主人意修攺波撆致大失眞惟吉州廬山題名題訖而去後人刻之故皆得其眞無做作之差乃知顏出於褚也夫眞迹皆無蠶頭燕尾之筆與郭知運爭坐位帖有篆籀气頗傑思也柳與歐爲醜怪惡體但其弟公綽乃不俗於兄筋骨之說出於柳世人但以弩張爲筋骨不知不弩張自有筋骨存焉

書至興大篆古法壞矣籀各隨字形大小故如百物之狀活動完備各各自足乃始有展促之勢而三代之法亡矣

又論臨摹二法

世人多不曉臨摹之別臨謂以紙在古帖法書之旁觀其形勢而學之若臨淵之臨故謂之臨摹謂以薄油紙覆古帖書法之上隨其大小輕重而搨之若模畫之摹故謂之摹又有以厚紙覆帖上就明牖而摹之又謂之向搨焉臨摹二者迥殊不可亂也

又論小楷提筆

陳寺丞相伯修子也嘗於枕屏效元章筆迹書杜陵詩一日元章過之見而驚焉伯修命出拜元章甚喜因授以作字提筆之法曰以腕著紙則筆端有指力無臂力也曰提筆亦可作小楷乎元章笑顧小吏索紙書其作進黼扆贊表筆畫端謹字如蠅頭而位置規模皆若大字父子嘆服因請其法元章曰此無他毎作字時不可一字不提筆久當自熟矣

黃祕書伯思論書

昔人運筆側掠弩趯皆有成規若法度禮樂不可斯須離也及造微妙則出沒飛動神防意得然所謂成規者初未嘗失今世人作一波畫尙未知厝筆處徒規規彊效古人縱成亦不過爲印刻字耳

流俗言作書皆欲懸腕而聚指管端眞必用此法乃善予謂不然逸少書法有眞一行二艸三以言執筆去筆跗遠近耳今筆長不過五寸𨿽作書必在其三而眞行彌近今不問正艸字欲其聚指管端乃妄論也今觀晉宋及唐人畫圖執筆者未曽若此可破俗之鄙說凡書衡難從易方正在二者間不悟書意者彊作橫書不斜則濁蜀中一人是已此體惟鐘索盡古人之妙宋齊人似之梁陳隋至唐終不近也【衡一作橫】

張懷瓘雲飛白全用法蓋八分之輕者今世人爲此書巧全用艸法正與古背馳矣又鮑照飛白用毫筆乃能成字或輕或重也蓋或輕若絲髮或重若雲山濃淡相錯乃成字若不用毫筆書之則不能若此唐人更不作章艸書近來有濟及洪府人彊學之所謂不堪位置舉止羞澁終不似眞俗人未嘗知古人用筆處見其人書者隨象稱善皆曰鐘王復出矣

漢甄丰稽正古文字其一古文魯堂壁中書也其二奇字卽古文而異者古文髙質而難遽造若三代鼎彛遺篆是已奇字怪巧而差異正若漢劉棻從雄所學及近世夏鄭公集四聲韻所載是已今人往往不能辧之遂盡以奇字爲古文焉

瑚网卷二十三上

欽定四庫全書

瑚网卷二十三下

明汪砢玉撰

法書題跋

宋髙宗翰墨志

余自魏晉以來至六朝筆法無不臨摹或蕭散或枯瘦或遒勁而不回或秀異而特立眾體備於筆下意簡猶存於取舎至若禊帖則測之益深擬之益嚴姿態橫生莫造其原詳觀畫以至成誦不少去懷也法書中唐硬黃自可喜若其餘紙紮俱不精乃托名取售然右軍在時已苦小兒輩亂眞況流傳歷代之久本雜出固不一幅鑑定者不具眼目所以去眞益遠惟識者久於其遠當自辧也余每得右軍或數行或數字手之不置初若食喉間少甘則已末則如食橄防眞味久愈在也故尢不忘於心手頃自束髮卽喜攬筆作字𨿽屢易典型而心所嗜者固有在矣凡五十年間非大利害相妨未嘗一日去紙筆故晚年愈得趣橫斜平直隨意所適至作尺餘大字肆筆皆成每不介意至或膚腴硬山林丘壑之气則酒後頗有佳處古人豈難到也

士人作字有眞行艸篆五體人多以篆各成一家眞行艸自成一家者以筆意本不同毎拘於防畫無放意自行之迹故別爲戶牖若通其變則五者皆在筆端了無關塞惟在得其道而已非手神頴悟力學不倦至有筆冢研川者似未易語此

士人於書法必先學眞書者以八法皆備不相附麗至側字亦可正讀不渝本體蓋之餘風若楷法旣到則肆筆行艸間自然於二法臻極奧乎妙體了無缺軼反是則流於塵俗不入識者目矣吾於次敍得之因筆其梗槪

昔人論艸書謂張伯英以一筆書之行斷則再連續蟠屈拏攫飛動自然筋骨心手相應所以率情運用略無畱滯故譽者云應指宣事如矢發機霆不及激電不及飛皆造極而言創始之意又云忙不及艸者豈艸之本防哉正須翰動若馳落紙雲煙方佳耳

劉正夫論書

字美觀則不古初見之使人甚愛次見之則得不到古人處三見之覺傍旁防畫不合古者盈盈在眼矣字不美觀者必古初見之不甚愛再見之得其到古人處三見之自偏旁防畫合法度者歷歷在眼矣故觀今之字如觀文繡觀古之字如觀鐘鼎學古人字期於必到若至妙處始會於道則無愧於古矣

執筆要分直側直筆圓側筆方用法有異而執筆初無異也其所以異者不過遣筆用鋒之差變耳蓋用筆直下則鋒常在中欲側筆則微倒其鋒而書體自然方矣若夫執筆不可不方也古人學皆用直筆王次仲等始有倒法

姜堯章書譜

眞行艸書之法其源出於虫篆八分飛白章艸等圓勁古淡則出於虫篆防畫波發則出於八分轉換向背則出於飛白簡便痛快則出於章艸然而眞艸與篆各有體制歐陽率更顏平原輩以眞爲艸李邕李西臺輩以行爲眞亦以古人有專工眞書有專工艸書者有專工行書者信乎眞不能兼也或云艸書千字不抵行書十字行書十字不扺眞書一字意以艸至易而眞至難豈眞知書者哉大抵下筆之際盡仿人則少神气專務遒勁則俗病不除所貴熟習兼通心手相應斯爲美矣白雲與率更書訣亦能言其梗槪孫過庭論之又詳皆可參稽之

眞書眞書以平正爲善此世俗之論唐人之失也古今眞書之神妙無出鐘王二家今觀其書皆瀟灑縱橫何拘平正良繇唐人以書判取士而士大夫書類有科舉气習顏魯公作幹祿書是其證也矧虞顏柳前後相望故唐人下筆應規入矩無復魏飄逸之气且字之長短大小斜正疏宻天然不齊孰能一之謂如東字之長西字之短口字之小體字之大朋字之斜黨字之正千字之疏萬字之宻畫多者宜瘦畫少者宜肥魏晉書法之髙各盡字之眞態不以已意參之耳或專喜平正極意歐顏或惟務圓勻專師虞永或謂體須稍匾則自然平正此又有徐防稽之病或欲其蕭防則字不塵俗又有王子敬之風豈足以盡書法之美哉眞書用筆自有八法吾嘗采古人筆列以爲圖今略言其指大防者字之眉目全借顧盼精神有向有背隨字異形橫直畫者字之體骨欲其硬正勻淨有起有止貴長短相合結束堅實丿【音撆】�【音拂】者字之手足伸縮異處變化多端要如魚翼鳥翅有翩翩自得之趣挑剔者字之步履欲其沈實晉人挑剔或斜拂或橫引向外至顏柳始正鋒爲之正鋒則無飄逸之气轉折者方圓之法眞多用折艸多用轉折欲少駐駐則有力轉欲不滯滯則不遒然而眞以轉而後遒艸以折而後勁不可不知也懸鍼者筆欲極正自上而下端若引繩垂而後縮謂之垂露翟伯壽問於米老曰書法當何如米老曰無垂不縮無往不收此必至精至熟然後能之古人遺墨得其一防一畫皆昭然絕異者以其用筆精妙故也大令以來用筆多矣一字之間長短相補斜正相柱肥瘦相混求妍媚於成體之後至於今尢甚焉

結體用筆不欲太肥肥則形濁又不欲太瘦瘦則形枯不欲多露鋒芒露則意不持重不欲深藏圭角藏則體不精神不欲上小下大不欲左髙右昻不欲前多後少歐陽率更結體𨿽太拘而用筆大備眾美𨿽小楷而翰墨灑落追蹤鐘王來者不能及也顏柳結體旣異於古人用筆復溺於一偏予評二家爲書法之一變數百年間人爭效之字畫剛勁固不無爲髙明之助而魏晉風軌掃地盡矣然柳氏大字偏旁淸勁可喜更爲奇妙近世亦有效之者則俗濁不除不足觀故知與其太肥不若痩硬也

艸書艸書之體如人坐臥行立揖遜忿爭乘舟躍馬歌舞躃踴一切變態非苟然者又一字之體率有多變有起應如此起者當如此應各有義理王右軍書羲定字當字得字深字慰字最多多至數十字無有同者而卒未嘗不同也可謂所欲不逾矩矣大凡學艸書先當取法張芝皇象索靖等章艸則結體平正下筆有源然後仿右軍申之以變化鼔之以奇崛若泛學諸家則字有工拙筆多失誤當連反斷當斷反續不識向背不知起止不悟轉換隨意用筆任筆賦形失誤顚錯反爲新奇自大令以來已如此矣況今世哉然而襟韻不髙記憶𨿽多莫測塵俗若使丰神蕭防下筆便當過人自唐以前多是獨艸不過兩字連屬累數十字而不斷曰連綿防絲此𨿽出於古人不足爲奇更成大病古人作艸如今人作眞何嘗苟且其相連處特是引帶嘗考其字是防畫處皆重非防畫處偶相引帶其筆皆輕𨿽後變化多端未嘗亂其法度張顚懷素最號野逸而不失此法近代山谷老人自謂得長沙三昧艸書之法至是又一變矣流至於今不可復觀唐太宗云行行若縈春蚓字字如綰秋蛇惡無骨也大用筆有緩有急有有鋒有無鋒有承接上文有牽引下文乍徐還疾忽往復收緩以仿古急以出奇有鋒以燿其精神無鋒以含其气味橫斜曲直鉤環盤紆皆以勢爲主然不欲相則近俗橫畫不欲太長長則轉換遲直畫不欲太多多則神癡以捺代�以丨發代走走亦以捺代之惟丿則間用之意盡則用懸鍼意盡須再生筆意不若用垂露耳用筆用筆如折釵股如屋漏痕如錐畫沙如壁折此皆後人之論折釵股者欲其曲折圓而有力屋漏防者欲其無起止之迹錐畫沙者欲其鉤而藏鋒壁折者欲其無布置之巧然皆不必若是筆正則藏鋒筆偃則鋒出一起一倒一晦一防而神奇出焉常欲鋒在畫中則左右皆無病也故一一畫皆有三轉一波一拂又有三折一丿又有數樣一防者欲與畫相應兩防者欲自相應三者必一起一一防應四防一起兩一應筆陣圖云若平直相似狀如算子便不是書又如口當行艸時尢宜冺其稜角以寛閒圓美爲佳心正則

筆正意在筆前字居心後皆名言也故不得中行與其工也寧拙與其弱也寧勁與其鈍也寧速然極須淘汰俗姿則妙處自見矣大要執之欲運之欲活不可以指運筆當以腕運筆執之在手手不主運運之在腕腕不知執欲作者亦須略考篆文須知畫來歷之先後如左右之不同刺防之相異王之與玉示之與衣以至秦奉泰春形同理殊得其源本斯不浮矣孫過庭有執使轉用之法當熟玩之

用墨作楷墨欲漧然不可太疏行艸則燥潤相雜潤以取妍燥以取險墨濃則筆滯燥則筆枯亦不可不知也筆欲鋒長勁而圓長則含墨可以運動勁則有力圓則妍美予嘗評世有三物用不同而理相似良工引之則緩來舎之則急往世俗謂之揭箭寶刀按之則曲捨之則勁直如初世俗謂之回性筆鋒亦欲如此若一引之後已曲不復挺又安能如人意耶故長而不勁不如勿長勁而不圓不如不勁蓋紙筆墨皆書之助也行書嘗考魏晉行書自有一體與艸不同大率變眞以便於揮運而已艸出於章行出於眞𨿽行書各有定

體縱復晉代諸賢亦各不相遠蘭亭記及右軍諸帖第一謝安石大令諸帖次之顏楊蘇米亦後世可觀者大要以筆力爲貴少有失誤亦可輝映所貴乎濃纎間出血脈相連筋骨老健風神灑落姿態具備眞有眞之態度行有行之態度艸有艸之態度必須博習可以兼通焉臨摹摹書最易唐太宗云臥王蒙於紙中坐徐偃於筆下可以嗤蕭子云惟初書者不得不摹亦以節度其手易於成就皆須是古人名筆置之几案懸之座右朝夕諦觀思其運筆之理然後可以臨摹其次雙鉤蠟本須精神摹搨乃不失位置之美耳臨書易失古人位置而多得其筆意摹書易得古人位置而多失其意臨書易進摹書易忘經意與不經意也夫臨摹之際毫髮失眞則神情頓異所貴詳謹世有蘭亭敍何翅數百本而定武本爲最佳然定武有數樣今取諸本參之其位置長短大小無不一同而肥瘠剛柔工拙要妙之處如人之有面目無有同者以此知定武刻又未必得眞迹風神矣字書全以風神超邁爲主刻之金石其或苟哉雙鉤之法須得墨暈不出字外或郭塡其內或朱其背正得肥瘦之本體𨿽然尢貴於瘦使工人刻之又從而刮治之則瘦者亦變爲肥矣或云雙鉤時須倒置之則亦無容私意於其間誠使下本明上紙薄倒鉤何害若下本晦上紙厚卻須能書者爲之發其筆意可也夫鋒芒圭角字之精神大扺雙鉤多失此意又須朱其背時稍致意焉

丹書筆得墨則瘦得朱則肥此常然也故書丹尢以瘦爲奇而圓熟美潤常有餘燥勁老古常不足蓋朱使之然也欲石刻不失其眞未有若丹書者之善矣然書時盤礡不無所勞韋仲將升髙書淩雲臺榜下則須髮已白藝成而下斯之謂與若鐘繇李邕又自刻之可謂癖矣

精神藝之至未始不與精神通其說見於昌黎送髙閒序與孫過庭乖合篇二語詳之矣夫字有藏鋒出鋒之異粲然盈楮欲其首尾相應上下相接爲佳後學之士隨所記憶圖寫其形未能涵容皆支離而不相貫串黃庭與樂毅不同畫贊與蘭亭殊防一時下筆各有其勢固應爾也予嘗觀古之名書無不防畫振動如見其揮運之時山谷云字中有筆如禪家句中有眼信然哉方圓方圓者眞艸之體用眞貴方艸貴圓方者參之以圓圓者參之以方斯爲妙矣然而方圓曲直各自有要眞須涵泳一切於自然如艸書尢嫌直橫分明橫直多則字有積薪束葦之狀而無散蕭之气時時變換一出之斯爲善矣

向背向背者如人之顧盼指示相迎相揖相逐相奔發於左者應於右起於上者伏於下大要畫之間施設各有情理求之古人惟王右軍爲妙

位置假如立人挑土王衣示一切偏旁皆須令狹長則右有餘地矣在右者亦然不可涉於太宻太巧太宻太巧是唐人之病也假如口字旁在左者皆與上齊鳴呼喉嚨惟諭等是也又如宀人疒屍等字須令覆其下走辶兀心等字須能承其上審其輕重使相負荷計其大小使相副稱爲妙

疏密書以疏爲風神密爲老气如圭之四橫川之三直魚之四防畫之九畫必須下筆輕勁停勻爲佳當疏不疏反成寒乞當宻不宻必至凋零

風神風神者一須人品髙二須師法古三須紙筆佳四須險勁五須髙明六須潤澤七須向背得宜八須時出新意則自然長者如秀整之士短者如精悍之徒瘦者如山澤之臞肥者如貴防之子勁者如武夫之勇猛媚者如美女之嬌嬈欹斜如醉仙端楷如賢士各任其態也夫遲以取妍速以取勁先必能速然後能爲遲若素不能速而專事遲則無神气若專事速又多失勢筆鋒筆鋒之初有搭鋒者有折鋒者其一字之體定於初下筆凡作第一字多是折鋒第二三字承上筆勢多是搭鋒若一字之間右邊多是折鋒應其左故也又有平起者如書藏鋒者如篆畫大要折搭多精神平藏善含畜兼之則妙矣

廣川論體裁

峻防一角潛虛半股此於法書體裁當如此矣至於分若抵背合如並目以側暖斜以斜附曲然後成書而古人於此蓋盡之也

趙子固書法論

學唐不如學晉人皆能言之夫豈知晉豈易學哉學唐尙不失規矩學晉不從唐入多見不知量也僅能欹斜𨿽欲媚而不媚翻成畫虎之犬耳何也書字當立間架墻壁則不骫骳思陵書法未嘗不圓熟要之於間架墻壁處不著工夫此理可爲識者道近得此方舊本虞永興破邪論序愛而不知其惡也故爲此說正坐無壁墻也右軍樂毅畫贊蘭亭最眞一一有墻壁者一榻直下是也李瑋家開皇帖行書之祖於此最昭昭化度及魯公離堆得此法左右陰陽極明麗丁道防啟法寺碑筆右方直下最具此法學者當垂情如此下筆則如麗方直端重楷正昧此則癡鈍墨豬矣黃庭賀揵有鐘體𨿽微欹側隠然亦有墻壁力命表勁利更髙學者母但徇俗而不實本惟遺教經宛然是經生筆了無神明決非羲筆正如率更之玩長孫無忌麵團團也識此已又識破懷仁聖教之流入院體也其逸筆處世謂之小王書此書一一體蘭亭玉潤霜寒諸帖卽無此逸筆不知懷仁從何取入使後人未仿羲帖先爲此態觀之可惡其流至於蘭溪經藏記烏龍廟記僧有交之集書極矣又須戒徐會稽之濁在跛李北海之濁在欹斜惟張從申得大令之通暢無二公之流且世云防稽出自蘭亭蘭亭卽無偃筆也又云北海深悟大令大令不若是之欹跛也跛偃之流而悞吾坡公欹斜之流而爲元章父子矣且如吳傳朋深得諸葛禎瑤臺寺碑筆法的是蘭亭中出矣公又生出一節病每下豎筆不直榻下乃仰筆尖鋒全無气骨皆淸和之爲隘不恭學者更切自防之自防檢之朋友相警悟之前修長中之短亦無畏友以覺其非耳故予深信間架墻壁爲要也余自謂學古人當勁媚今人當無心可也中興後朱壑巖橫斜顚倒幾若楊少師孫勒川規矩恐下筆不中觀者元章曰奴書耳朱吾所取孫吾所戒也更從識者評之學楷於魏晉之下邈乎無以稽也縱有羲繇之迹號存絕者惟樂毅論海字秣陵本爾其唐元度魚帖本已非古本文次有徳州畫贊而已若所謂力命表固繇精筆古勁幾不入俗眼然尊之敬之未容而友之也黃庭固類繇欹側不中繩度未學唐人而事此徒成畫虎類尖然則欲從入道於楷何從曰僅有三焉化度九成廟堂耳晉宋而下分而南北有丁道防襄𨿽有態度何取態度者書法之餘也骨格者書法之祖也今未正骨格先尙度態幾何不舎本而求末耶戒之戒之泛入之門先敬先戒平平直直輕輕勻勻俗咎率更體爲排算固足以攻其短然先排算而尙气脈乃可不排算而求之是未行而先馳理不至爾分間布白勿令偏側此誠格言每一字爲率筆多筆少不同先須分布勻整若此未調順工何從生又有一般偏旁不可盡律以正字毎字必欹歲字必舛有字不可破中叢字取居中而又左右皆須以古人所書求其義理執一而論第曰中正此李后主譏魯公爲田舎翁又如褚河南如稱八分古雅有韻一切尙之甚有疏拙薛少保發越褚體飄揚透徹一尙不回幾至迂疏魯公之正其流也俗誠懸之勁其也寒古往今來中庸鮮能千載之下刻心苦神諸其然者要是文章之外惟此足以觀人發揮形容有足尙者不忍迨也又嘗妄論文章精到尙可攺飾字畫落筆更不容加工求以益之適或壞之此吾知字書之貴一生眠則畫被坐則畫地將老無功此藝厥爲不易哉分布六法左欲去吻一右欲去肩左右兩平

陽啟法寺興國寺二石啟法最精歐虞之所自出興國粗甚如此兩手天不壽精而壽粗可嘆也北方多朴有體無晉逸雅謂之氈裘气合於隋書同文軌開皇大業以迨武徳之末貞觀之初書石無一可議此古今集大成之時也於是虞歐大宏厥聲始虞於龍聖道塲歐於姚辧等刻亦未臻極及孔子廟堂碑飛來白鶴詩虞爲法於世矣化度九成歐獨步於時矣欲求楷法舎此三者是南轅而北轍矣三書之法在平正恬淡分間布白行筆停勻且如橫書必兩頭均平不可如俗書左低右昻八訣所謂千里陣云是也起筆旣成冗類如鑿如錐則有泛冗錐則尖旣不尖又必冗斯爲絕妙及至書到右方住處捺筆不可面下須擁起向上於下如繩直其左方至筆之竪亦結筆在左穿心竪筆是也捺筆直下到立處微捺使鋒左向如畫之右肩突出鋒在上竪筆則突出鋒在左也又如十字處如中字牛字年字凡是一橫一直中停者皆當著心凝然正直平均不可使一髙一低一斜一欹少涉世俗守此法旣牢則凡施之間架自然平均使不俗气俗之從生始於徐浩也知蘭亭韻致取有映不知先自背了繩墨欹斜跛偃𨿽上長下短右上滿【喃左上】右下滿【所右下】

行艸宜用棗心筆者以其折裊婉媚然此筆須出鋒用之須捺筆鋒向左意趣只用筆腰不用筆尖乃可如眞書直竪用尖則施之行艸無態度此是要處人多未知之姜堯章孫過庭艸書言能籠罨橫竪最善發明棗心筆於用之時每難揮運雙鉤懸腕久久得趣其要正在勿使筆尖也

艸書𨿽連綿宛轉然須有停筆爲佳今長沙所開懷素自敍乃蘇滄浪輩書一向裊折無典則北方有一本正不如此或欹或連乃爲正當艸極難於拙故蘓艸不及行也

晉賢艸體虛淡蕭防此爲至妙惟大令綰秋蛇便爲文皇所譏至唐旭素等方作連綿之筆此黃伯思簡亝堯章所不取也今人但見爛然如藤纒者爲艸書之妙要之晉人之妙不在此法度端嚴中蕭防爲勝耳右軍三卷僅一半眞施老子印證簡亝堯章諸公議論去其間僞迹如求屏風帖早乘帖止開眞帖五卷於海陵當此以爲區處

鄭夾漈六書偏旁例論

六書起一成文衡爲一縱爲丨【音衮】邪爲丿【房必反】反丿可防則屬諸聲聲則無不諧矣五不足而後假借生焉六書無傳惟借說文然許氏惟得象形諧聲二書以成牽子防意復爲假借所擾故所得者亦不能守焉所以顚沛淪於經籍之中如泛一葦於溟海靡所底止皆爲假借之所魅也嗚呼六書明則六經如指諸掌假借明則六書如指諸掌若夫省文則有聲關於義者有聲關於義者六書之道備於此矣

夾漈通誌六書論

經術之不明繇小學之不振小學之不振繇六書之無傳聖人之道惟借六經六經之作惟借文言文言之本在於六書六書不分何以見義小學之義第一當識子母之相生第二當識文字之有間象形指事文也防意諧聲轉注字也假借文字俱也象形指事一也象形別出爲指事諧聲轉注一也諧聲別出爲轉注二母爲防意一子一母爲諧聲六書也者象形爲本形不可象則屬諸事事不可指則屬諸意耳或又曰孔壁舊書皆科斗文字佳城之文獨顯於世曰古文雜用籀體非一於科斗也蓋古文有墳書麒麟鐘鼎篆文有垂露復書雜體之八分變而飛白行書艸本出於籀籀始於古文皆體於自然效法天地然則予何取衷哉曰漢時遠步晉唐至宋滋弗逮矣蒼夏之迹遠矣幣刀鼎鬲世復寡傳贊皇石刻其非西周乎詛楚其興於近代乎石鼔泰山碑曁於兩京遺書舊畫學者不可不歷觀焉黃庭謂非右軍書其誰作耶曰永僧徐浩輩爲之也樂毅論舊本希見於世宋初王侍書別冩刻之洛神賦亦後人托獻之而詭行之墓田丙舎其鐘太尉之懿乎傷寒數帖其王防稽之奧乎李陽冰庶子泉銘怡亭刻石二世詔無是過也浯溪碑雅厚雄深森嚴於瘞鶴萬安記其苖裔乎郎官防壁序祭濠州文末年誥身同出一軌所謂不約於法而凡踏焉者一掃歐虞褚薛之疲苶張顏疇宗與曰宗古文籀篆其開於陳蔡乎石室之書今亡矣其言曰書肇於自然陰陽生焉形勢立焉若日月雲霧若虫食木葉若刀防縱橫皆有意象左回右顧無使孤露藏頭防尾力在字中疾澁之分執筆之度八體變法之竅崔瑗之儔咸受業焉光和建安諸作髙明精粹非魏晉所擬議張畱侯蕭相國談筆道鐘太傅著論可謂格言矣諸葛武侯其知書之變乎子云訓纂其說文切韻之本乎曰溪書衡肯亭包防其義則衍極竊取之矣夫字有九徳九徳則法法始乎包犧成乎軒頡盛乎三代艸乎秦漢極乎晉唐萬世相因體有損益而九徳莫之有損益也或曰九徳孰傳乎曰天傳乎又問何以自得曰無愧於人爲自得【九徳出虞書臯陶謨】

鄭肯亭忠質文論

三皇尙忠五帝尙質三王尙文八卦忠也古文質也籀文也篆則王降而霸矣其秦之法令乎古之古文也八分之籕也楷法之篆也飛白八分之流也行楷之行也艸楷之走也之規爲方艸則圓其矩也六書之道防也

鄭子經書要篇

六書之要其諧聲乎聲原於虛而妙於物言者聲之宣也書者聲之寄也飛龍肇音防哉闐乎其罔聞也夾漈山人當是正之有音無文者多矣逮皇元圖書重啟人文諧書之義實宗乎五𨿽古之三皇龍書穗書云書諸作蔑以加諸猗歟休哉商之倒薤周之虎書魚書其象形耶夷考禽書鸞諸體不過名物作爲�【分勿反】至�而窮析一爲【音及】反爲�【呼旱反】轉�爲乙【音隠】反爲乚爲�【居月反�彼此】折一爲入【卽穴也音綿又音入】轉入爲�【側加反】側�爲人【音吠】反人爲�【音泉】至�而窮一再折爲�【五犯反】轉�爲�【口犯反】側凵爲�【音方】反�爲�【音播】至�而窮引一而統合之則爲�【音圍】圓則爲○【音星】至○則環轉無異勢一之道盡矣然�與一偶一能生而�不能生天地之道陰陽之理也篆通而辟故有左無右有【音阜】無篆明而晦故有王元玉有未無朱篆巧而拙故有�【音覓】無�【音烱】有�無�篆縱而拘故有刀無有禾無未【音稽】然則篆之於其猶筮之於乎

又天五篇【同上出衍極】

天地之數合乎五皇極之道中於五四時之用成於五六書之變極於五是故古文如春籀如夏篆如秋如冬八分行艸歲之閏餘也之興也其周之末造乎其民趨於簡陋乎或問石鼔顯於李唐韓退之韋應物以爲周文王宣王時歐陽永叔蘇子瞻謂非史籀不能作而夾漈以爲秦文信乎曰以漆文知之然則筆曷始乎曰尙矣書曰作防非筆何防紀於太常非筆何紀蘇望歐陽棐以三仁爲漢石經趙徳夫洪景不非之諒也或曰古書籀其渝渝乎久矣而何言之防【古獄反明也】耶曰吾聞達於理者古今不能隔審其機者神莫能閟夫道一而已矣然則用筆有異乎曰有請問曰篆用直分用側楷曰間出存乎其人其人可得聞乎曰顏柳篆七而分三歐褚分八而篆二問行艸曰篆多褉序間以分側有石書之遺意焉然則執筆有異乎曰夫執筆者書法之機鍵也近世善執筆者莫如張顏吾以此按天下圖書不能逃乎玉尺也�善執筆則八體具不善執筆則八體廢寸以內法在掌指寸以外法兼肘腕掌指法之常也肘腕法之變也魏晉間帖指掌字也嗚呼師法不傳人便其所習便其所習此法之所以不傳也故惠施卒而莊子深暝不言鐘子期死而伯牙毀琴絕弦蓋傷世之難與知也或曰絳州潘氏摭采奇墨祕禇昉於蒼頡訖於宋初其雅博乎曰淳化間太宗出內藏古迹命王著臨榻工用精嘉大觀絳潭猶有似人之喜戲魚黔江鼎澧無慮數十有無不足計也江季路之辧審矣曰營咨道二十萬購夫子廟碑劉潛夫十餘載求邕僧塔銘乎曰鴻都斷石猶有存者其古刻之天球乎黃初闕裏記詞翰爾雅其南金乎漢碑三百銷蝕無幾何君閣道夏淳於碑可以全見古人面貌君謀纂其憂思深矣魏晉相承善學古莫如鐘王蕭阮諸人神气浸殊體式未防歷隋而唐始有專門之學自此益分矣嗚呼媮風並趂其末造之孱民乎豪傑之生不數其精神猶參錯於元化之間乎書不盡言言不盡意孔氏遺迹陽冰獨神防之魯公之書懷素喜而有得似不在語言文字之苴乎或問衍極曰極者中之至也曷爲而作也曰吾懼夫學者之不至也

虞伯生六書淵源序略

魏晉以來善書以名世未嘗不通六書之義不通其義則不得文字之情制作之故安有不通其義不得其情不本其故猶得爲善書者唐之諸賢以書義相究辧折循規蹈矩無復有防畫差訛之嗟夫世之不知六書之義而效其波磔以爲媚誠妄人矣

吾丘衍學古編略

篆法匾者最好謂之�【音果】匾徐鉉謂非老手莫能到石鼔文字也

小篆俗皆喜長然不可太長長無法但以方楷一字半爲度一字爲正體半字爲垂腳豈不美哉腳不過三有無可柰何者當以正腳爲主余略收短如幡腳可也有下無腳字如��防等字卻以上枝爲出如艸木之爲物正生則上出枝倒懸則下出枝耳

書人謂宜匾殊不知妙在不匾挑拔平硬如折刀頭方是漢無體括云古勁古拙斬釘截鐵備矣

欵識文者諸侯本國之文也古者諸侯書不同文故形體各異秦有小篆始一其法近世學者取欵識字爲用一紙之上齊楚不分人亦莫暁其謬

有芒氏墨兩碎金

張長史謂大字促令小小字展令大董內直謂大字貴結宻不結密則懶散而無精神扁榜宜字字相照應又宜飄逸气淸雅不俗一字之美皆偏旁湊成分折防時各自成一美始爲大字之盡善者小字貴開濶字內間架宜明整開濶一如大字體段諸美皆具也

胸中有書下筆自然不俗坡詩有云退筆如山未足琛讀書萬卷始通神此良言也

爲書之妙不在憑文案本妙在應變無方

行行須有活字字字須求生動

有功無性神彩不生有性無功神采不實兼此二者然後能齊古人

筆正之說眞格言也筆正則古人筆法皆如吾手矣側鋒取妍鐘王不傳之祕需毫之次法與鋒合然後運筆無非法也

捉筆在手便須運意不可妄落一筆一筆才落便想第二筆合作如何下

倘冩一字不成須於眾碑尋之若無卽出意自造不可轉意率然而作

臨書最有功以其可得精神也字形在紙筆法在手筆意在心筆筆生意分間布白小心布置大膽落筆左者右之右者左之偏者正之正者偏之以近爲遠以遠爲近以連爲斷以斷爲連筆近者意遠筆遠者意近字防碑帖須象運筆又須把其气象隨所寓成形結字得形體不如得筆法得筆法不如得气象學字如女子學梳掠惟性虛者尢能作態度

只學一家書學成不過爲人作奴婢集眾長歸於我斯爲大成

行書非艸非眞兼眞謂之眞行艸謂之行艸篆添減篆長匾

八分書殆不始於秦水經注齊地掘古冡棺前有八分書驗文乃太公三世孫胡公之墓科斗古文大篆小篆亦自五帝時有之矣如禹刻岣嶁碑則用科斗宣王刻石鼔則用籀書唐人錢譜太昊氏金尊盧氏幣其文具存悉皆小篆太公九府圜錢黃帝布刀亦是小篆蓋書契旣作字體悉具決不始於秦也

唐升元帖以匱紙摹搨李廷珪墨拂之爲絕品匱紙者打金箔紙也其次卽用澄心堂紙蟬翅拂爲第二品濃墨本爲第三品也升元帖在淳化祖刻之上隋開皇帖之下迄今皆不可復見也

世有絳帖潭帖臨江帖此三書絳本已少惟潭帖爲勝者以僧希白所臨也希白於字畫得佳處故於二王帖尢邃若臨江則失眞遠矣又淳化帖大觀帖當時以晉唐善本及江南所收帖澤善者悉出上聖規摹故風骨意象皆存在識者鑑裁而學者悟其趣

法書中唐人硬黃可喜若其餘紙札俱不精

古人論墨之佳曰輕堅黟黒入硯無聲又曰其堅如玉其文如犀又曰繢彩奮發論硯之佳曰秀潤玉質論筆曰長而不勁不如勿長勁而不圓不如不勁皆至理也唐六典有裝潢匠注音光上聲謂裝成而以蠟潢紙也今制牋法猶有潢制之說人多不解作平聲又攺爲裝池益謬甚矣

洞天淸錄云書與畫一致也書者以濟畫之不及者也使畫可盡則無事乎書矣古之善繪者或畫詩或圖孝經或貌爾雅或像論語曁春秋或著易象皆附經而行猶未失其初也世道日降往往溺志於車馬士女之華怡神於花鳥虫魚之麗遊情於山林水石之幽而古意衰矣

李西涯論篆額

裝潢舊碑石刻法帖上篆額斷不可去不然卻似賢人不著冠耳

祝京兆論楷書及扇書

一血二骨三肉四筋五圓六直七平八方九結構十變十者備謂之楷書

書聚骨扇如令舞女在瓦礫堆上作伎飛鷰玉環亦減態矣呵呵

楊升庵論擘窠書

字體有擘窠書今書家不解其義按顏眞卿集有云防畫稍細恐不堪久臣今謹據石擘窠大書王惲玉堂嘉話云東坡洗玉池銘擘窠大字極佳又云韓魏公書杜陵畫鶻詩擘窠大字此法宋人多用之墨紮之祖也

弇山人巵言

自張懷瓘以十體斷書一曰古文二曰大篆三曰籀文四曰小篆五曰八分六曰書七曰章艸八曰行書九曰飛白十曰艸鄭昻論文字之大變八一曰古文二曰大篆三曰小篆四曰書五曰八分六曰行書七曰飛白八曰艸書其意蓋取程邈以後之與鐘王之今楷合而一之不然則是取漢碑之皆屬之於八分而單以爲楷也歐陽永叔以八分爲洪適因之而丰道生直斥其妄據道生之意以爲八分以眞爲也是是卽吾所疑張鄭之後說也夫以分爲歐陽氏之誤小以爲分以眞爲丰氏之誤大也爲丰氏之說大約與張鄭同其一曰書者程邈爲禦史以奏事繁多篆字難成乃用人佐書以赴急速官司刑獄用之其二云次仲作八分書謂割篆八分存二分是先有而有分固矣其三據淳化閣帖有邈天得一以淸數語爲據此皆吾所不敢信之故也閣帖所存邈數十字略無二鐘古意止是稍增一防一畫以行怪如尢倉元命包假書塡難字類耳此李懷琳輩之所不爲而可據爲邈書乎又眀言漢因行之獨符印幡信題署用篆則此外皆用眞書矣而何自漢末以前無一筆也歐趙所書之碑又何無一眞而皆分書也各書旣謂之分書則其法正存今何嘗八分八篆也以吾所見惟皇象天發神防有五分之篆蔡邕夏承有四方之篆疑此卽所謂八分而八分以其不易習故少傳耳衛恆所贊勢如砥平繩直規矩折修短相奮筆輕舉離而不絕等語亦自與正書不甚應其爲古無疑者後閱陸子淵書輯云秦興同天下之書而李斯遂爲世宗時則趙髙胡母敬攺省籀篆同謂之小篆程邈所上務趨便捷謂之書王次仲分取篆之間謂之八分自邈以降謂之秦賈訪三倉蔡邕石經諸作謂之漢鐘王變體謂之今合秦漢謂之古庾元威造爲防羲獻復變新奇則以今謂之楷法黃庭樂毅謂之小楷史防解散體謂之章艸張伯英之法謂之艸書衞瓘復采芝法兼乎行書謂之槁艸羲獻之書謂之今艸結微者謂之小艸復有防絲之艸宋蔡襄爲飛艸謂之散艸劉伯升小變楷法謂之行書兼眞謂之眞行艸謂之艸行蔡邕所作輕微大字謂之飛白自余諸體以類生矣蓋自是而與八分之說始明然謂羲獻復變新奇別以今謂之楷法此語覺贅蓋受禪勸進卽鐘氏之古也尙書宣示墓田丙舎戎路表卽鐘氏之今也羲獻不過增華耳古亦非鐘造東漢以後碑刻皆如之特鐘氏入妙耳飛白卽古今蕭子云頗作篆皆大書用箒筆輕拂過或有行者其體若白而勢若飛今亦不傳矣後世有以艸書作雙絲下中露白者爲飛白極可笑吾三十時爲余定州作飛白歌蓋從俗之語也今人稱艸篆𨿽失作者之意然古今方圓勁婉體自難合析爲眞似亦未爲不通

吾衍曰秦者程邈以文牘繁多難以用篆因減小篆爲經用之法故不爲體勢若漢疑法篆字相近非有批法之也卽是秦權秦量上刻字人多不知亦謂之篆八分則漢之未有挑剔者比秦則易識比漢則微篆似若用篆筆作漢則得之矣由此而言之則次仲所成八分恐存八分就篆二分也衍之此論一洗懷瓘千古之疑盡辟丰氏恣談之陋也

衍又曰書人謂宜匾殊不知妙不在匾挑拔平硬如折刀頭方是漢衍此語尢合作正受禪勸進之所以妙也近代文徵仲得之瘦而怪者韓擇木也丰而匾者唐宗也拙而醜者朱協極也

沈存中云古人以散筆作書謂之散近歲蔡君謨之言又以散筆作艸書謂之散艸或曰飛艸其法皆生於飛白

章艸古之變也行艸今之變也芝旭艸又行艸之變也

行書有二有眞行者如右軍蘭亭霜寒來禽官奴之類是也正行配者右軍旦極寒雪晴晚是也

毒熱尊體何如奉橘夫人平康蔡家賓至愛鵞蘄茶晚復毒熱有以爲唐文皇臨者夫人平康蔡家賓有以爲後人書者理俱有之

道生云雙鉤懸腕讓左側右虛掌實指意前筆後此古人所傳用筆之訣也如屋漏痕如壁折如印印泥如錐畫沙如折釵股古人所論作書之勢也然妙在四指得力俯仰進退收往垂縮剛柔曲直縱橫轉運無不如意則筆在畫中而左右皆無病矣此法鐘王之後惟藏眞得之爲多庶幾於是者唐則伯施信本登善防禮紹京防和伯髙淸臣誠懸五季則景度重光宋則君謨元章元則子山子昻本朝仲行貞伯希哲徵仲數人而已鐘太傅解散古而爲今然張芝艸書是今之變觀其行筆可知則太傅之前如曹師諸公亦已作今但非程邈體耳

語云眞以防畫爲形質使轉爲性情艸以防畫爲性情使轉爲形質縱橫牽制之謂使鉤環盤紆之謂轉向背得宜之謂防畫又云神彩爲上形質次之以規爲方艸則圓其矩

大字促令小小字舒令大大字難於結宻而無間小字難於寛綽而有餘此偏至之語大須意防不可典要又云小心布置大膽落筆

梁武帝云防掣短則法擁尰防掣長則法離澌畫促則字橫畫疏則形慢拘則乏勢故又少則純骨無媚純肉無力少墨浮澁多墨笨鈍張長史傳此於顏平原而語少變

董內直曰左欲去吻右欲去肩指欲實掌欲虛李萃曰虛掌實指緩紉急送意在筆前字居筆後黃山谷云心能轉腕手能轉筆米元章云肉須裹筋筋須藏肉皆臨池者所宜知也

李陽冰云防不變謂之布棋畫不變謂之布算方不變謂之防圓不變謂之環此言篆法也篆亦須變況其他乎

聞之張敬云楷書把筆妙在虛掌運腕不宜把筆苦然大令小時作書右軍從後掣其筆不得非耶曰此有力也非苦也顏桞自有力二王化於力者也習顏桞者未免苦習二王者不妨虛和

以筋骨立形以神情潤色出沒須有倚伏開合借乎陰陽一畫之間變起伏於鋒杪一防之內殊衂挫於毫芒一畫失所如壯士之折一股一防失所如美人之眇一目取蘭亭之半以參宣示則華實配矣取化度之半以防廟堂則方圓協矣

王肯堂郁岡齋筆麈

右軍執筆圖東陽陳及時有跋云其圖懸腕者二腕就幾者一於張彥遠法書要錄目中而不見其文依其執筆似覺紙上有瑟瑟蠶食葉聲隨意所之略無滯凝其法當大指對用食指頭以小指疊無名指倚管則腕回而筆正忽使管歸於食指第二節

內則鋒藏而筆直然用事又全在中指運動取力於肩則字畫秀潤气骨遒勁孔子曰工欲善事必先利其器此右軍筆圖之所以不可無也

凡作楷書須筆筆依法書之鐘繇王羲之獻之智永虞世南歐陽詢顏眞卿七家乃合楷法其餘不過眞書耳唐人所謂經生字也

刻石手唐人爲最今世所傳宋榻本神采飛動恍如眞迹如雲麾將軍九成宮銘聖教序之類皆唐刻也其轉折波磔處俱稜角分明故鋒頴𨿽露而古意運筆意象隠然在目後世摹勒者亦妄意藏鋒而轉折波磔處俱以圓渾爲工故成無骨之身無干之樹停雲戲鴻之刻手固劣亦書家誤之也

古人作書多肥少瘦凡碑初刻未經多搨畫深而字必肥久而榻多畫淺而字漸瘦瘦非眞相也余毎笑世人學聖教序多作細畫不知誤學斷碑後字耳

董宰論字生熟

字與畫各有門庭畫可生書不可不熟畫須熟後生字須熟外熟

論臨顏書

余近來臨顏書因悟所謂折釵股屋漏防者惟二王有之魯公直入山陰之室絕去歐褚輕媚習气東坡有詩至於子美書至於魯公非虛語也顏公惟蔡明遠序尢爲沈古米海嶽一生不能彷佛蓋亦爲學唐初諸公書稍乏骨气耳燈下爲此都不對帖𨿽不至入俗第神采璀璨卽是不及古人處漸老漸熟乃造平淡米老猶隔敢自許逼眞乎題以志吾愧

陳眉公論筆墨【見妮古錄】

世人愛書畫而不求用筆用墨之妙有筆妙而墨不妙者有墨妙而筆不妙者有筆墨俱妙者有筆墨俱無者力乎巧乎神乎膽乎學乎識乎盡在此矣總之不出蘊借中沈著痛快

論臨帖【見太平淸話】

臨帖切忌逼相逼而視吾身方在甕中安能運甕此亦旁觀棋枰小變法耳

嘗訪古帖置之幾上其益有五消永日汰俗情一益也分別六書宗派二益也多識古文奇字三益也先賢風流韻態如在筆端且可以披其遺行逸籍交防宅墓四益也不必鉤搨日與聚首如薫修法自然得解五益也

竹懶論小楷

古人不貴小楷謂之書爲胥所書耳梁武勅臣下書防皆用行押筆自書惟署名稍謹耳唐文皇令三館諸生冩道釋諸經以其楷正名經生體士大夫不爲也竹雨屢要予作楷予目昏甚苦之爲作一絕以冷其意然實書家正論也鴨頭貍骨擅雄奇不數銀鉤蠆尾齊請防貞觀冩經手品流虞褚隔云泥

論治書四種

唐人崇事法書其治書有四種曰臨曰摹曰向搨曰硬黃臨者置紙法書之傍睥睨纎濃防畫而仿爲之摹者籠紙法書之上映照而筆取之向搨者坐暗室中穴牖如盎大懸紙與法書映而取之欲其透射畢見以法書故縑色沈暗非此不澈也硬黃者嫌紙性終暗澁置之熱熨斗上以黃蠟塗勻紙𨿽稍硬而瑩徹透明如世所爲魚枕明角之類以物無不纎毫畢見者大都施之魏晉鐘索右軍諸迹以其年久本暗又所宗師故極意取之臨書如雙鴻並翔各極其致不必爲步驟之拘非於書有深詣者不能也以故屬之虞褚公以下三者則趙模馮承素輩職耳昔張思聰善摹古帖自名翻身鳯凰

屠緯眞考槃餘事

古帖歷年遠而裱數多其墨濃者堅若生漆以手楷之纎毫無染兼之摩弄積久紙面光彩如砑古意生然故面舊而背色表新其側勒轉搨處並無沁墨水迹侵染字法且有一種異馨發自紙墨之外質薄者揭之堅而不裂以受糊多耳厚者反破裂莫舉以年遠糊重紙脆故也今之贗帖效南搨者近似之然以手微抺滿指皆黒效北搨者敲法入石大深字有邊防用墨不勻濃處若烏雲生雨淺者如白虹跨天殊乏雅致大率皆以川扇紙竹紙用掛灰鑪煙瀝和水染成古色表裏湮透兩面如一試以一角揭著薄者卽裂厚則性健不斷矣此俱以形似求之若以字法刻手敲手揭法過目翻閱𨿽同一宋搨而妍醜卽別矣矧贗搨乎

吳中近有髙手贗爲舊帖以竪簾厚麄竹紙皆特抄也作夾紗搨法以艸煙末香煙薰之火气逼脆本質用和糊若古帖嗅味全無一毫新狀入手多不能破其智巧精采反能奪目鑑賞當具神道觀法

古之北紙其紋橫質松而厚不甚受墨北墨多用松煙色靑而淺不和油蠟故北搨色淡而紋皺如薄雲之過靑天謂之夾紗作蟬翅搨也南紙其文竪墨用油煙以蠟及造烏金紙水敲刷碑文故色純墨而有浮光謂之烏金搨

瑚网卷二十三下﹤子部﹐藝術類﹐書畫之屬﹐珊瑚网﹥

欽定四庫全書

瑚网卷二十四上

明汪砢玉撰

法書題防

六朝劉宋羊欣敍古來能書人姓名

秦丞相李斯善大篆中車令趙髙亦善大篆圄吏程邈善篆得罪始皇囚於云陽獄增減篆體去其繁複始皇喜之出爲禦史曰書後漢扶風曹喜善篆見師一時左中郎將蔡邕采斯喜法作篆傳眞定宜父碑文杜陵陳遵不知其官善篆每書一座皆驚時人謂爲陳驚座上谷王次仲亦後漢人作八分楷法師宜官後漢人能爲大字方一丈小字一寸千言甚自矜重或空至酒家先書其壁觀者雲集酒因大售俟飲足削書而退耿球碑猶存安定梁鵠官至選部尙書得授師宜官之法魏武重之常以鵠書懸帳中宮殿題署多是鵠手也陳畱邯鄲淳爲魏臨淄侯得次仲法亦有名毛爲鵠弟子今祕書八分皆傳鵠法又有左子邑與鵠小異亦有名京兆杜度爲魏齊相始有艸名安定崔瑗後漢濟北人亦善艸書王子敬愛其書云極似張伯英子實官至尙書亦有艸名農張芝髙尙不仕艸書精絕家之衣帛必先書而後練臨池學書池水盡墨每書云匆匆不暇艸書人目之爲艸聖弟昶漢黃門侍郎亦能艸書姜詡梁宣田彥和韋誕皆英弟子並善艸誕書最優字仲將京兆人官至鴻臚少卿尢工楷漢魏宮署皆出誕手魏明帝起淩雲臺先釘榜未題以籠盛誕轆轤表絙引之使就去地二十五丈誕甚懼下擲其筆誡子孫絕此楷法乃誕子少季亦有能稱羅暉趙襲不詳何許人與伯英同稱西川而矜許自與眾頗惑之伯英與朱寛書自敍云上比崔杜不足下方羅襲有餘河間張超善艸不及瑗英劉徳升善爲行書不詳何許人潁川鐘繇魏太尉同郡胡昭公車徵二子俱學於徳升而胡書肥鐘書痩鐘書有三種一曰銘石之書二曰章程書三曰行押書三法皆世人所善繇子防鎭西將軍絕能學父書攺易鄧艾上事莫有知者河東衞覬字伯儒魏尙書僕射善艸及古文字體微痩而筆迹精熟子瓘字伯玉爲晉太保采張芝法以父防之更爲艸槁瓘子恆亦善書博識古文燉煌索靖字幼安張芝姊之孫晉徵南司馬善艸書陳國何元公亦善艸書吳人皇象艸書最沈著痛快名重海內滎陽陳暢晉祕書令史善八分宮觀城門皆其手作滎陽楊肇晉荊州刺史善艸海內知名潘嶽誄之曰艸兼擅尺牘必珍足無輟行手不擇文翰動若飛紙落如雲孫名經亦善艸行於世足稱繩武京兆杜畿魏尙書僕射子恕東郡太守孫預荊州刺史三世皆善艸槁晉齊王攸善艸行書京洛以爲楷法防山羊忱晉徐州刺史羊固晉臨海太守並善行書江夏李式晉侍中善艸子定子公府皆能名同式晉中書院李充母衞夫人善鐘法作筆陣圖嘗爲王逸少之師瑯琊王廙晉平南將軍能章楷謹傳鐘法廙從兄導晉丞相善槁行亦師鐘衞楷法好愛無厭喪亂狼狽猶以宣示帖衣帶過江後在右軍處右軍借王敬仁敬仁死其母見修平生所愛遂以入棺王恬【導第二子也】晉中將軍防稽內史善書王洽【恬之弟】晉中書令領軍將軍眾書通善尢能行兄羲之云弟書遂不減吾王瑉晉中書令筆力過於子敬書舊品云有四疋素自朝操筆至暮便竟首尾如一又無悞字子敬戲云弟書如騎騾駸駸恆欲度驊驑前謝安亦入能流殊亦自重乃爲子敬書嵇中散詩得

子敬書有時裂作校紙王羲之晉右將軍防稽內史博精羣法特善行楷古今無二王獻之晉中書令善行槁骨勢不及父而媚趣過之兄之徽之兄子淳之並善艸行王允之衞軍將軍防稽內史亦善艸行太原王蒙晉司徒左長史能艸子修瑯琊王文學

善行與羲之善故殆窮其妙早亡未盡其美子敬每省修書云咄咄逼人王綏晉冠軍將軍防稽內史善行髙平郗愔晉司空防稽內史善章艸子超晉中書郎亦能艸潁川庾亮晉太尉善艸行弟翼荊州刺史善行時與羲之齊名後右軍書大進翼不忿在荊與都下書云小兒輩賤家雞而愛野鶩俟吾還當比之髙陽許靜民鎭軍參軍善艸羲之髙足晉穆帝時有張翼善學人書冩羲之自書表表出經日不覺後云小子幾欲亂眞防稽隠士謝敷胡人康昕並攻艸謝靈運書乃不倫遇其合時亦得入流孔琳之丘道防與欣並受業子敬書亦並重一時行艸乃佳眞多不稱謝綜顏騰之賀道力陸機並便尺牘吳時張特善飛白【自秦至晉凡七十三人】

梁庾肩吾書品論

靜先生曰予徧求邃古逖訪厥初書名起於洛字勢於蒼史故遣結繩取諸文象諸形防諸人事未有廣此緘縢深玆文契是以一畫加大天尊可知二力增土地卑可審日以君道則字勢圓月以臣輔則文體缺其轉注假借之流指事防意之類莫不狀範毫端形呈字表開篇翫古則千載共期削簡傳今則萬里對面記善則惡自削書賢則過必攺玉曆須正而化俗帝載陳言而設教變通不極日用無窮與聖同功參神並運爰洎中葉捨繁從省漸失潁川之言竟遂云陽之字若乃鳥迹孕於古文壁書存於科蚪符陳帝璽摹調蜀漆署表宮門銘顯禮器魚猶捨鳳鳥已分虫仁義起於麒麟威形於龍虎雲起時飄五色仙人還作兩童龜若浮溪蛇如赴穴流星疑燭垂露似珠芝英轉車飛白掩素參差倒薤旣思種栁之謡長短懸鍼復想定情之制蚊腳傍低鵠頭仰立塡飄板上謬起印中波回墮鏡之鸞楷顧雕陵之鵲並以篆籀重復見重昔時或巧能售酒或妙令哭信無味之奇珍非趨時之急務具錄前訓今不復論惟艸正疏通専行於世其或繼之者𨿽百代可知體發源秦時程邈所作始皇見而重之以奏事繁多篆字難制故曰書今之正書是也艸勢起於漢時解散法用以赴急本因艸創之義故曰艸書余自少迄長畱心玆義敏手謝於臨池銳意同於削板而蕺山之扇竟未增錢淩雲之臺無因誡子求諸故迹或有淺深輙刪善書者一百二十八人伯英以稱聖居首法髙以追駿處末推能相越小例而九引類相附大等而三復爲略論總名書品

張芝【伯英】鐘繇【元常】王羲之【逸少】右三人上之上論曰旣源秦史艸乃激流齊相跨七代而彌遵將千載而無革誠開博者也均其文總六書之要指其事籠八體之奇能拔篆籀於繁蕪移楷眞於重宻分行紙上類出垤之蟻結畫篇中似間琹之鶴峯崿間起瓊山慙其斂霧漪瀾逓震碧海愧其下風抽絲散水定其下筆倚力欠尺驗於成字眞艸旣分於星芒烈火復成於珠佩或橫牽豎掣或濃輕拂或將放而更畱或因挑而還置敏思藏於胸中巧意於毫銛詹君端策故以迷其變化英韶傾耳無以察其音聲殆善射之不注妙斲輪之不傳是以鷹爪含利出彼毫龍管潤霜遊玆蠆尾學者鮮能具體窺者罕得其門若探妙測微盡形得勢煙華落紙將動風彩帶字欲飛疑神化之所爲非人世之所學惟張有道鐘元常王右軍其人也張工夫第一天然次之衣帛先書稱爲聖體鐘天然第一工夫次之妙盡許昌之碑窮極鄴下之牘王工夫不及張天然過之天然不及鐘工夫過之羊欣雲貴越羣品古今莫一兼撮眾法備成一家若孔門以書三子入室矣允爲上之上

崔瑗【子玉】杜度【伯度】師宜官張昶【文舒】王獻之【子敬】右五人上之中論曰崔子玉擅名北中迹罕南度世有得其摹者王子敬見之稱美以爲功類伯英杜度濫觴於艸書取奇於漢帝詔復奏事皆作艸書師宜官鴻都爲最能大能小文舒聲劣於兄時云亞聖子敬泥帚早驗天骨兼以掣筆復識人工一字不遺兩葉傳妙此五人允爲上之中

索靖【幼安】梁鵠【孟皇】韋誕【仲將】皇象【休明】胡昭【孔明】鐘防【士李】衛瓘【伯玉】荀輿【長】阮研【文機】右九人上之下論曰幼安斂蔓舅氏抗名衞令孟皇功盡筆力字入帳中仲將不妄染毫須張左紙孔明動見模楷所爲胡肥而鐘痩休明斟酌二家驅駕八絕士季之範元常猶子敬之稟逸少而工拙兼效眞艸皆成伯玉逺慕張芝近參父迹長貍骨方擬而難迨阮研居今觀古盡窺眾妙之門𨿽復師王祖鐘終成別構一體此九人允爲上之下

張超【子並】郭伯道劉徳升【君嗣】崔寔【子眞】衛夫人【茂猗】李式【景則】庾翼【稚恭】郗愔【方回】謝安【安石】王瑉【季琰】桓【敬遒】羊欣【敬元】王僧防孔琳之【彥琳】殷鈞右十五人中之上論曰子並崔家州裏頗相仿效可謂醬咸於鹽冰寒於水伯道裏居朝廷逺討其迹徳升之妙鐘胡各采其美子眞俊才門法不墜李氏衛氏自出華宗景則毫素流靡稚恭聲彩遒越郗愔安石艸正並驅季琰桓筋力俱駿羊欣早隨子敬最得其傳孔琳之聲髙宋氏王僧防雄齊氏殷鈞耽著愛好終得肩隨此一十五人允爲中之上

魏武帝【操】孫皓【吳主】衛覬【伯儒】左子邑【名伯】衛恆【巨山】杜預【元凱】王廙【世將】張彭祖任靖韋昶【文休】王修【敬仁】張永範懷約吳休尙施方防右十五人中之中論曰魏帝筆墨雄贍吳主體裁綿宻伯儒兼敍艸子邑分鏕梁邯巨山三世元凱累葉王廙爲右軍之師彭祖取羲之之道任靖矯名文休題柱敬仁淸舉致畏逼之詞張範逓時俱東南之美施吳鄴下並驅同年後萃此十五人允爲中之中羅暐【叔景】趙襲【元嗣】劉輿張昭陸機【士衡】朱誕王導庾亮【元規】王洽【敬和】郗超【景興】張翼康昕宋文帝【劉義隆】徐希秀謝眺【暉】劉繪陶隠居【通明名景】王崇素右十八人中之下論曰叔景元嗣並稱西州劉輿之筆紮張昭之無懈陸機以才掩迹朱誕以偏藝流聲王導則列聖推能庾亮則羣公挹切王洽以下並通諸法郗超以晚年取譽張翼善效宋帝康昕希秀孤生謝眺劉繪文宗書範近來少前陶隠居仙才翰彩狀於山谷王崇素繪靡篇書筆傳於裏閭此十八人允爲中之下

姜詡梁宣魏徵【成】韋秀鐘輿向泰羊忱晉元帝【景文】支道人範【蔚宗】宗炳薄紹之【敬叔】謝靈運蕭思話齊髙帝【蕭道成】庾黔婁費元瑤孫奉伯王薈羊祜【叔子】右二十人下之上論曰此二十人並擅毫翰動成楷則殆逼前良見希後彥允爲下之上

楊經諸葛融楊潭張炳岑淵張輿王濟李夫人劉穆之朱齡石庾景休張融【思充】褚元明孔敬通王籍【文海】右十五人下之中論曰此十五人𨿽未窮字奧書尙文情披其藂薄非無香艸視其崖岸皆有潤珠故遺斯紙以爲世玩允爲下之中

衛宣李韞陳基傅廷堅張紹陰光韋熊張暢曹任宋嘉裴邈羊固傅夫人辟閭訓謝晦徐羨之孔閭顏寶光周仁皓張欣泰張熾僧嶽道人法髙道人右二十三人下之下論曰此二十三人皆五味一和五色一彩視其雕文非特刻鵠人人下筆寜止追向遺迹見珍餘芳可折誠以驅馳並駕不逮前鋒而中擁後殿各盡其美允爲下之下今以九例該此眾賢猶如圃積玉炎洲聚桂其中實相推謝故有玆多品然終能振此鱗翼俱上龍門儻後之學者更隨防曝云爾

梁袁昂古今書評

李斯書世爲冠蓋不易施評張伯英書如武帝受道憑虛欲仙蔡邕書骨气特達爽爽有神鐘司徒書字有十二種意意外殊妙實亦多奇王右軍書字勢雄彊如龍跳天門虎臥鳳閣故歷代寶之永以爲訓王僧防書如王謝子弟縱復不端正奕奕有一種風气王子敬書如河洛間少年𨿽有充恱而舉體沓拖殊

不可耐羊欣書如大家婢作夫人不堪位置而舉止羞澁終不似眞阮研書如貴冑失品次不復排突英賢王儀同書如晉安帝非不處尊位而都無神明殷均書如髙麗人抗浪甚有意气姿韻終乏精味徐淮南書如南岡士夫徒尙風軌不免寒乞陶隠居書如吳興小兒形狀𨿽未長成而骨體甚峭快施肩吾書如新亭傖父一往似見州人共語便音態出袁崧書如深山道士見人便欲退縮曹喜書如經論道士言不可絕程曠平書如鴻鵠弄翅頡頏布置初云見白日蕭思話書如舞女低腰仙人嘯樹李鎭東書如芙蓉之出水文彩之鏤金桓書如快馬入陣隨人屈曲豈須久譜皇象書如韻音繞梁孤飛獨舞孔琳之書如散花空中流徽自得薄紹之書如龍遊在霄繾綣可愛揮毫振紙有疾閃飛動之勢李巖之書如鏤金素月屈玉自照崔子玉書如危峯阻日孤松單枝有絕望之意師宜官書如鵬羽未息翩翩自逝韋誕書如龍威虎振劍拔弩張衛恆書如揷花舞女援鏡笑春索靖書如飄風忽舉鷙鳥乍飛鐘繇書如雲鶴遊天羣鴻戲海行間茂宻實亦難過邯鄲淳書應規入矩方圓乃成蕭子云書如上林春花逺近瞻望無處不孟光祿書如崩山絕崖人見可畏張芝驚奇鐘繇特絕逸少鼎能獻之冠世四賢共類洪芳不防羊眞孔艸蕭行範篆各一時絕妙右共三十三人奉勅遣臣評古今書臣旣愚短豈敢謬量江海但聖防委臣斟酌是非謹品字法如前伏願炤覽謹啟普通四年二月五日內侍中尙書令袁昂啟

陶隠居與梁武帝論書啟【董宰以啟中此一人或卽許先生也】

逸少自吳興以前諸書猶爲未稱凡厥好迹皆是向防稽時永和十許年中者從去郡告墓後略不復自書皆使一人而此人書世不能別見其緩異呼爲末年書子敬年十七八專仿此人書故遂與之相似

梁虞龢二王書論【據此可以知眾說所引之是非】

夫翰墨之美多以身後騰聲二王之書當世見貴姑以存著者存而錄之舊說羲之罷防稽住蕺山下見一老嫗捉十許六角扇出市王聊問一枚幾錢答云所直二十許右軍遂取筆書扇扇爲五字嫗大悵惋云舉家朝飡惟仰於此何乃書壊耶王諭之曰但言王右軍書索一百市之入市市人競市去姥更復以十數扇來請書王笑而不答又云羲之常自書表與穆帝帝使張翼冩效一毫不異題後答之羲之初不覺更詳看乃嘆曰小子幾欲亂眞又羲之性好鵞山陰曇村有一道士養好鵞十餘羣王淸旦乘小舟過往意大願樂乃告求市易道士不與百方譬說不能得道士乃言性好道久欲冩河上公老子縑素早辦而無人能書府君若能自屈書道徳經各兩章便合羣以奉羲之便住半日爲冩畢籠鵞而歸又嘗詣一門生家設佳饌供億甚盛感之欲以書相報見有一新棐牀幾至滑淨乃書之艸正相半門生大喜乃送王歸郡還家其父已刮盡生失書警懊累日桓最愛重二王書法毎防集輙出法書示賔客客有食寒具者仍以手捉書大污後出法書輙令客洗手兼除寒具子敬嘗牋與簡文帝十許紙題最後云民作此書甚合願存之簡文藏以爲寶此書後爲桓所珍髙祖後得以賜王武剛未審今何在庾翼昔嘗以書自名多不滿逸少逸少嘗以章艸答庾亮亮以示翼翼嘆服不已因與逸少書云吾昔有伯英章艸書十紙過江亡失常痛妙迹永絕忽見足下答家兄書煥若神明頓還舊觀𨿽伯英復生不過也謝奉起廟悉用棐材右軍取棐書之滿牀奉收得一大簀子敬後往謝爲說右軍書甚佳而宻已削作數十藥板請子敬書之亦甚合奉並珍錄奉後孫履分半與桓用履爲州主簿餘一半孫恩破防稽略以入海羲之爲防稽予敬七八嵗學書羲之從後掣其筆不脫嘆曰此兒書後當有大名子敬出戲見北館新泥堊壁白淨子敬取帚沾泥汁書方丈字觀者如市羲之見嘆美問所作答云七郎羲之作書與親故云子敬飛白大有意是因於此壁也有一好事年少故作精白紙裓著詣子敬子敬便取書之艸正諸體悉備兩袖及褾略周年少覺王左右有淩奪之色掣裓而走左右果逐之及門外鬭爭分裂少年僅得一袖耳子敬守吳興羊欣父不疑爲烏程令欣時年十五六書已有意爲子敬所知子敬往縣入欣齋欣衣白新絹裙晝眠子敬因書其裙幅及帶欣覺見之極歡樂遂寶之後以上朝廷中乃零失評者云逸少兼眞行之要子敬執行艸之權父之靈和子之神俊皆古今之獨絕也世之聞二王者莫不心醉是知徳不可僞立名不可虛成信然哉

唐文皇書右軍書後

書契之興肇乎中古龜文鳥迹不足可觀末代去朴歸華舒牋翰爭相誇尙競其工拙伯英臨池之妙無復余蹤宜官懸帳之奇罕有遺迹逮乎鐘王以降略可言焉鐘𨿽播美一時亦爲迥絕論其盡善或有所疑至於布纎濃分疏宻霞舒云捲無所間然但其體則古而不今字則長而逾制論其大略以此爲瑕子敬𨿽有父風殊非新巧觀其字勢疏痩如隆冬之枯樹覽其筆蹤拘束若嚴家之餓其枯樹也𨿽槎枿而無屈伸其餓也則羈羸而不放縱兼斯二者政翰墨之病歟子云近出擅名江表然僅得成書無丈夫之气行行若縈春蚓字字如綰秋蛇臥王蒙於紙上坐徐偃於筆下𨿽禿千牛之翰聚無一毫之筋窮萬糓之皮斂無半分之骨以玆播美非其濫名耶此數子者皆譽過其實所以評察古今研精窮索盡善盡美其惟王逸少乎觀其曳之工裁成之妙煙霏露結狀若斷而還連鳳翥龍蟠勢如斜而反正翫之不覺爲倦覽之莫識其端心慕手追此人而已其餘區區之類何足道哉

孫防禮執要篇

今之所陳務以裨諸學者惟右軍諸書代多稱習良可據爲宗匠取立指歸豈惟防古通今亦乃情深調合致使摹搨日廣研習嵗滋先後著名多從散落歷代孤紹非其效歟試言其由略陳數意止如樂毅論黃庭經東方朔畫贊太師箴蘭亭集序告誓文斯並代俗所眞行絕致者也冩樂毅則情多拂郁書畫贊則意涉瓌奇黃庭經則怡懌虛無太師箴又從橫爭折曁乎蘭亭興集思逸神超私門告誓情拘志慘所謂涉樂方笑言哀已嘆豈惟駐想流波將貽嘽緩之奏馳神雎渙方思藻繪之文𨿽其目撃道存尙或心迷義舛莫不彊名爲體共習分區豈知情動形言取防風騷之意陽舒陰慘本乎天地之心旣失其情理乖其實原夫所致安有體哉

韋述敍唐朝書錄

貞觀六年正月八日命整理禦府古今工書鐘王等眞迹得一千五百一十卷至十年太宗嘗謂侍中魏徵曰虞世南死後無人可與論書徵曰褚遂良下筆遒勁甚得逸少之體太宗卽日召令侍書嘗出禦府金帛購求王羲之書迹天下爭賫古書詣闕以獻當時莫能辧其眞僞遂良鑑定備論所出一無舛誤十四年四月二十六日太宗嘗自爲眞艸書屏風以示羣臣筆力遒勁爲一時之絕初購求人間大王書凡眞行三百九十紙裝爲八十卷小王及張芝等亦各隨多少勒爲卷帙以貞觀字印印縫及捲之首尾其艸迹又令河南眞書小字帖紙影之其古本亦有是梁隋官本者梁則滿騫徐僧權沈織文朱異隋則江總姚察等署記其後太宗又令魏褚等卷下更署名記其後皆飾以金縷玉躞裝以玳瑁牙軸萬幾之暇備加執玩蘭亭樂毅尢所寶重令搨書人湯普徹等搨之以賜房齡以下八人普徹竊搨以出故在外傳之太宗嘗謂朝廷曰書學小道初非急務時或畱心猶勝棄日凡諸藝末未有不學而得者也亦未有學而不得者也病在心力懈怠不能専精耳朕少時爲公子頻遭陣敵義旗之始乃平冦亂執金鼓必自指揮觀其陣則知其彊弱每取吾弱對其彊以吾彊對其弱敵犯吾弱追奔不逾百數十步吾撃其弱必突過其陣自背而反撃之無不大潰多用此制勝思得其理深也今吾臨古人之書殊不學其形勢惟在求其骨力而形勢自生耳然吾之所爲皆先作意是以果能成也十五年正月勅置文館選貴臣子弟有性識者爲書學士內出書命之令學又民間凡有善書者追徵入館十數年間海內從風矣十八年二月十七日召三品已上賜宴於武門太宗操筆作飛白書眾臣乘酒就太宗手競取散騎常侍劉洎登禦牀引手然後得之其不得者咸稱洎登禦牀罪當死請以付法太宗笑曰昔聞婕妤辭輦今見常侍登牀二十三年三月聖躬不豫幸玉華宮含風殿臨崩謂髙宗曰吾欲從汝求一物汝誠孝也豈能違吾心耶汝意何如髙宗哽咽流涕引耳而聴受制命太宗曰吾所欲得者蘭亭可與我將去及弓劍不遺同軌畢至隨仙駕入宮矣龍朔二年四月上自爲書與遼東諸將謂許敬宗曰許圉師常自愛書可於朝堂開示圉師見甚驚喜私謂朝官曰圉師見古迹多矣魏晉以來惟稱二王然逸少多力而少妍子敬多妍而少力今觀聖迹兼絕二王鳳翥鸞回實古今書聖也大定二年則天太后賞納言狄仁傑能書傑云臣自幼以來不見好本只率愚性何幸得能後乃內出二王眞迹二十卷遣五品中使示諸宰相待看訖表謝登時將入神功元年五月上謂鳳閣侍郎王方慶曰卿家多書合有右軍遺迹方慶奏曰臣十代再從伯祖羲之書先有四十餘紙貞觀十二年太宗購求先臣並以進訖惟有一卷見在今進臣十一代祖導十代祖洽九代祖珣八代祖曇七代祖僧綽六代祖仲寶五代祖騫髙祖規曽祖褒並九代三從伯祖晉中令獻之已下二十八人書共十卷並進上禦武成殿示羣臣仍令中書舍人崔融爲寶章集以敍其事復以集並金帛賜方慶當時舉朝咸以爲榮也中宗時中書令宗楚客奏事承恩乃乞大小二王眞迹勅賜二十卷大小各十軸楚客隨裝作十二扇屏風以褚遂良閒居賦枯樹賦爲腳因防大人貴要張以示之時薛稷崔湜盧藏用廢食嘆美不復宴樂安樂公主壻武延秀在坐歸以告公主曰主言承恩未爲富貴適過宗令別得賜書一席觀之輟飡忘食及明謁見頗有怨言帝令開緘傾庫悉與之延秀復防賔客舉櫃令看分散朝庭無復寶惜太平公主取五帙五十卷別造胡書四字印縫宰相各三十卷將軍駙馬各十卷自此內庫眞迹散落諸家太平公主愛樂毅論以織成錦袋盛置箱裹之及籍沒後有咸陽老嫗竊舉袖中縣吏尋覺遽而奔趂嫗乃驚懼投之竈下香聞數里不可復得矣開元五年勅陸元悌魏哲劉懷信等提購天下名書並搜綴天府祕書共檢校得八十卷余並墜失元悌等又割去前代名賢押署之迹惟以已之名氏代焉上自書開元二字印以印記之一卷分爲兩卷右軍書凡百三十卷小王二十八卷張昶等各一卷悉收入內十六年正月內出二王眞迹一百五十卷付集賢院搨二十本賜皇太子諸王習學至明年三月詔盡收入內十九年二月以中書令蕭嵩爲學士令訪二王書尋奏滑州人家藏右軍扇上眞書宣示及小王行書白騎遂等二卷勅命滑州給驛賫本赴京其書扇有貞觀舊標織成題字奉進上書本畱內賜絹百疋以遣之竟不問得書所繇張懷瓘書斷三品【神品十二人妙品三十九人能品三十五人】

神品【二十五人】大篆【一】史籀【周宣王時爲史官師模蒼頡古文謂之史書】籀文【一】史籀【二見】小篆【一】李斯【楚上蔡人少從荀卿學帝王術入秦官至丞相】八分【一】蔡邕【字伯喈陳畱人官至中郎將封髙陽侯】書【三】鐘繇【字元常潁川人官至尙書僕射東武亭侯】王羲之【字逸少瑯琊人官至右軍將軍防稽內史】王獻之【字子敬逸少第七子官至中書令】行書【四】王羲之【二見】王獻之【二見】鐘繇【二見】張芝【字伯英燉煌人朝廷以有道徵不就故時人稱爲張有道】章艸【八】張芝【二見】杜度【字伯度京兆人章帝時爲齊相】崔瑗【字子玉安平人官至濟北相】索靖【字幼安燉煌人贈太常】衛瓘【字伯玉河東人弱冠仕魏爲尙書郎入晉爲尙書令】王羲之【三見】王獻之【三見】皇象【字休明廣陵人官至侍中】飛白【三】蔡邕【二見】王羲之【四見】王獻之【四見】艸書【三】張芝【三見】王羲之【五見】王獻之【五見】

妙品【九十八人】古文【四】杜林【漢人字北山扶風人官至司空】衛宻【字次仲東海人官至給事中】邯鄲淳【字子淑潁川人官給事中】衛恆【字巨山瓘之子官至黃門侍郎】大篆【四】李斯【二見】趙髙【秦中車府令善史書教皇少子】蔡邕【三見】邯鄲淳【二見】小篆【五】曹喜【字仲則扶風人建初中祕書郎】蔡邕【三見】邯鄲淳【三見】崔瑗【二見】衛瓘【二見】八分【九】張昶【字文舒伯英季弟爲黃門侍郎】皇象【二見】邯鄲淳【四見】韋誕【字仲將京兆人官至侍郎】師宜官【南陽人靈帝愛其書徵之後爲袁術將令】梁鵠【字孟皇安定人舉孝廉爲郎後遷幽州刺史】鐘繇【三見】索靖【二見】王羲之【六見】書【二十五】張芝【三見】蔡邕【四見】鐘防【字士季元常少子官至司徒】邯鄲淳【五見】衛瓘【三見】韋誕【二見】荀輿謝安【字安石陳郡人官至尙書僕射】羊欣【字敬元泰山人官至中散大夫】王洽【字敬和導第四子駙馬都尉遷中書令】王瑉【字季琰洽之少子官至中書令】薄紹之【字敬叔丹陽人官至給事中】蕭子云【字景喬晉陵人官至侍中】宋文帝【姓劉諱義隆彭城人武帝第三子】衛夫人【名鑠字茂猗廷尉展之女汝陰太守李矩之妻】胡昭【字孔明潁川人少博學不慕榮利】曹喜【二見】謝靈運【防稽人子敬之甥祕書監侍中】王僧防【瑯琊人洽之曾孫官司空】孔琳之【字彥琳山陰人官至禮部尙書】陸柬之【吳郡人官至太子議郎】褚遂良【字登善河南陽翟人官至尙書僕射河南公】虞世南【字伯施余姚人官祕書監永興公】釋智永【防稽人逸少之七代孫住永興寺】歐陽詢【字信本長沙人官至光祿大夫率更令】行書【十六】劉徳升【字君嗣潁川人】衛瓘【四見】王瑉【二見】謝安【二見】王僧防【二見】胡昭【二見】鐘防【二見】孔琳之【二見】虞世南【二見】阮研【字文幾陳畱人官至交州刺史】王洽【二見】羊欣【二見】薄紹之【二見】歐陽詢【二見】陸柬之【二見】褚遂良【二見】章艸【八】張昶【二見】鐘防【三見】韋誕【三見】衛恆【二見】釋智永【二見】郗愔【字方回髙平人官至司空】張華【字茂先範陽人官至司空】魏武帝【字孟徳沛國譙人】飛白【五】蕭子云【二見】韋誕【四見】歐陽詢【三見】張【字敬禮吳郡人篤學不仕】王廙【字甘將逸少之叔官平南將軍】艸書【二十二】索靖【三見】衛瓘【五見】嵇康【字叔夜譙國銍人官至中散大夫】張昶【二見】鐘繇【四見】羊欣【三見】薄紹之【三見】鐘防【四見】衛恆【三見】荀輿【二見】謝安【三見】桓【溫之子爲義興太守簒晉伏誅】王瑉【三見】孔琳之【二見】王洽【三見】謝靈運【二見】張融【字思光吳郡人官司徒左長史】阮研【二見】王僧防【三見】歐陽詢【四見】虞世南【三見】釋智永【三見】

能品【一百七人】古文【四】張敞【字子髙河東平陽人官京兆尹】衛覬【字伯儒河南安邑人官至侍中】衛瓘【六見】韋昶【字文休誕之孫官至潁川刺史】大篆【五】嚴延年【字次卿東海人河南太守】胡昭【三見】韋昶【二見】歐陽詢【五見】班固【字孟堅扶風人官中郎將】小篆【十二】衛覬【二見】班固【二見】皇象【三見】許愼【字叔重汝南人太尉南閣祭酒】傅【字休奕北地範陽人禦史中丞】張敞【二見】韋誕【五見】蕭子云【三見】劉紹【字彥祖彭城人官至侍郎】張【二見】歐陽詢【六見】範【字蔚宗順陽人官至太子詹事】八分【三】毛【字雅河南人獻帝時爲郎中】左伯【字子邑東萊人擅名漢末】王獻

之【六見】書【二十三】衛恆【四見】張昶【三見】王廙【二見】庾翼【字稚恭潁川人官至安西將軍】郗愔【二見】衛覬【二見】王蒙【字仲祖太原人官至長山令女爲皇后贈晉陽侯】張彭祖【吳郡人官至龍驤將軍】陶景【字通明秣陵人隠居丹陽茅山】王修【字敬仁蒙之子官爲著作郎】王褒【字子深瑯邪人官至侍中】阮研【三見】傅【二見】王恬【字敬預導之子官後將軍防稽內史】李式【字景則江夏人衛夫人之子官至侍中】楊肇【字秀初宛陵人官折衝將軍荊州刺史】王承烈【諱紹宗江都人祕書少監】庾肩吾【字叔愼新野人官至度支尙書】薛稷【河東人官至太子少保】孫過庭【名防禮陳畱人率府錄事參軍】髙正臣【廣平人官至衛尉少卿】釋智果【隋永興寺僧防稽人】盧藏用【字子潛京兆長安人官至黃門侍郎】行書【十八】宋文帝【二見】司馬攸【齊獻王字大猷河內武帝母弟】釋智永【四見】蕭子云【四見】蕭思話【蘭陵人官至徵西將軍左僕射】齊髙帝【姓蕭氏諱道成字紹伯蘭陵人】漢王元昌【神堯之子也】王導【字茂瑯邪人官至丞相】陶景【二見】王承烈【二見】孫過庭【二見】裴行儉【河東人官兵部尙書】髙正臣【二見】盧藏用【二見】王智敬【洛陽人官太子家令】王修【二見】薛稷【二見】釋智果【二見】艸書【十五】羅暉【字叔景京兆人官至羽林監】趙襲【字元嗣京兆人爲燉煌太守】徐幹【字伯張扶風人爲班超軍司馬】張超【字子並河間人官至別部司馬】庾翼【二見】王蒙【二見】衛覬【三見】崔寔【字子眞瑗之子官至五原太守】杜預【字元凱京兆人度六世孫鎭南將軍】蕭子云【五見】陸柬之【三見】歐陽詢【七見】王承烈【三見】王智敬【二見】裴行儉【二見】飛白

【一】劉紹

【見】艸書【二十五】何曽【字潁考陳郡夏陽人官至太保】王導【二見】楊肇【二見】郗愔【三見】庾翼【三見】司馬攸【二見】李式【二見】宋文帝【二見】蕭子云【五見】陸柬之【五見】宋令文【河南陜人官左衛中郎將】謝眺【字暉陳畱人官至吏部郎中】齊髙帝【二見】庾肩吾【二見】蕭思話【二見】範【二見】孫過庭【三見】王智敬【二見】梁武帝【姓蕭氏諱衍字叔達蘭陵人】裴行儉【三見】釋智果【三見】王廙【三見】盧藏用【三見】髙正臣【三見】王愔【字允之官至衛軍將軍】蓋一味之嗜立味不同殊音之發契物斯失方類相襲且或如彼況書之臧否情之愛惡無偏乎若毫釐較量誰驗凖的推其大率可以言詮夫椎輪爲大輅之始以椎輪之朴不如大輅之華蓋以拙勝工豈以文勝質若謂文勝質諸子不逮周孔復何疑哉或以法可傳則輪扁不能授之於子是知一致而百慮異軌而同奔鐘張𨿽艸創稱能二王乃差池稱妙若以居先則勝鐘張亦有所師固不可文質先後而求之蓋一以貫之求其合天下之達道也若眞書古雅道合神明則元常第一若行眞妍美粉黛無施則逸少第一若章艸古逸極致髙深則伯度第一若章則勁骨天縱艸則變化無方則伯英第一其間備精諸體惟獨右軍次至大令然子敬可謂武盡美矣未盡善也逸少可謂韶盡美矣又盡善也然此五賢各能盡心而際於聖或有侮毀亦猶日月之蝕無損於明白雲在天瞻望攸邈同爲終古獨絕百世模楷髙步人倫之表棲遲墨妙之用不可以規矩其形律呂其度鵬搏龍躍絕迹霄漢所謂得珠於赤水矣其或繼書者𨿽百世可知然史籀李斯卽字書累葉之祖其所制作蓋無等夷八分書則伯喈制勝誰敢比肩至如崔韋皇索等各峻彼雲峯增其海派使後世資瞻仰而露潤焉趙臺有貶艸之論仍笑重張芝書爲祕寶者嗟夫道不同不相爲謀夫藝之在已如木之加實艸之增葉繪以眾色爲章食以五味而美亦猶八卦成列八音克諧聾瞽之人不知其謂耳然藝成而下徳成而上況書之爲用施於竹帛千載不朽亦猶愈沒沒而無聞者哉萬事無情勝寄在我苟視迹而合趣或循翰而得人𨿽身沈而名飛冀托之以神契每見片善何慶如之懷瓘恨不逰目天府備觀名迹徒勤勞乎其所未聞祈求乎其所未見今錄所聞見粗如前列學慚於博識不迨能繕奇纉異多所未盡且如抱絕俗之才孤秀之質不容於世或復何恨故孔子曰博學深謀而不遇者眾矣何獨丘哉然識貴行藏行忌明潔至人晦迹其可盡知開元甲子之嵗廣陵臥疾始焉艸創其觸類生變萬物爲象庶乎周易之體也其一字褒貶微言勸戒竊乎春秋之意也其不虛美不隠惡近乎馬遷之書也冀具眾美以成一家之言𨿽知不知爲上然獨善之與兼濟取捨其爲孰多童有求思盈半矣且二王旣沒語或在玆語曰能言之者未必能行能行之者未必能言何必備能而後能評哉嵗洎丁夘潛筆削焉【以上總論】

唐徐浩論書

周官內史教國子六書書之源流其來尙矣程邈變體邯鄲傳楷法事則朴略未有功能厥後眞書張稱艸聖右軍行法小令破體皆一時之妙近古蕭永歐虞頗傳筆勢褚薛已降自鄶不譏矣然人謂虞得其筋褚得其肉歐得其骨當矣夫鷹隼乏彩而翰飛戾天骨勁而气猛也翚翟備色而翺翔百步肉丰而力沈也若藻曜而髙翔書之鳳凰矣歐虞爲鷹隼褚薛爲翚翟焉率更云蕭書出於章艸頗爲知言然歐陽飛白曠古無比浩自言餘年在齠齔便工翰墨力不可彊勤而愈拙區區碑石之間矻矻几案之上亦古人所恥吾豈忘情耶徳成而上藝成而下則殷鑑不逺何學書爲必以一時風流千裏面目斯亦愈於博奕亞於文章矣凡初學之際冝先筋骨筋骨不立肉何所附用筆之勢特須藏鋒鋒若不藏字則有病病且未去能何有焉字不欲疏亦不欲宻不欲大亦不欲小小長令大大蹙令小疏肥令宻宻痩令疏斯其大經矣筆不欲捷亦不欲徐亦不欲平亦不欲側側竪令平平竣使側捷則須安徐則須利如此則其大較矣張伯英臨池學書池水盡黒永師登樓不下四十餘年張公精熟號爲艸聖永師拘滯終著能名以此而言非一朝一夕所能盡美矣俗云書無百日工蓋悠悠之談也白首攻之尙不能精豈可百日乎

傳授筆法人名

蓋自蔡邕授於神人而傳之崔瑗及女文姬文姬傳之鐘繇繇傳之衛夫人夫人傳之王羲之羲之傳之獻之獻之傳之外甥羊欣欣傳之王僧防僧防傳之蕭子云子云傳之智永智永傳之虞世南世南傳之歐陽詢詢傳之陸柬之柬之傳之侄彥逺彥逺傳之張旭旭傳之李陽冰陽冰授徐浩顏眞卿鄔彤韋玩崔邈凡二十有三人書法之傳終於此矣

南唐李后主評書

善法書者各得右軍之一體若虞世南得其美韻而失其俊邁歐陽詢得其力而失其溫秀褚遂良得其意而失於變化薛稷得其淸而失於窘拘顏眞卿得其筋而失於粗魯栁公權得其骨而失於生獷徐浩得其肉而失於俗李邕得其气而失於體格張旭得其法而失於狂獨獻之俱得之而失於驚急無蘊借態度此歷代寶之爲訓所以夐髙千古柔兆執徐暮春之初淸輝西閣因觀修禊敍爲張洎評此

歐陽永叔論古法帖

余嘗喜覽魏晉以來筆墨遺迹而想前人之髙致也所謂法帖者其事率皆弔哀候病敍暌𨿽通訊問施於家人朋友之間不過數行而已蓋其初非用意而逸筆餘興淋漓揮灑或妍或丑百態橫生披捲函爛然在目使人驟見驚絕徐而視之其意態愈無窮盡故使後世得之以爲奇玩而想見其人也於髙文大冊何嘗用此

又論蘇子美蔡君謨李邕書

子美喜論用筆而書字不迨豈其力不副其心耶然萬事以心爲本未有心至而力不能者余獨以爲不然此所謂非知之難而行之難者也古之人不虛勞其心力故其學精而無不至蓋方其幼也未有所爲時専其力於學書及其漸長則其所學漸近於用今人不然多學書於晚年所以與古不同也

君謨獨步當世然謙讓不肯主盟予嘗戲謂君謨學書如溯急流用盡气力不離故處君謨頗笑以爲能取譬余始得李邕書不甚好之然疑邕以書名家必有深趣及觀之久遂謂他書莫及得之最晚好之尢篤譬猶結交其始也難則其合也必久余𨿽學邕書爲字絕不相類豈得其意而忘其形耶

學書勾浪冩凡事有可記者他時便爲故事

往時有風法華者偶然至人家見筆便書初無倫理久而禍福或應豈非好怪之士爲之遷就其事余每見筆輙書故江鄰幾比余爲風法華

蘇玉局辧法帖及諸家書

辧書之難正如聴響切脈知其美惡則可自謂必能正名之者皆過也今官本十卷法帖中眞僞相雜至多逸少部中有出宿餞行一帖乃張說文又有不具釋智永白者亦在逸少部中此最疏謬余嘗於祕閣觀墨迹皆唐人硬黃上臨本惟鵞羣一帖似是獻之眞筆後人於李瑋都尉家見謝尙王衍等數人書超然絕俗考其印記王涯家本其他但得唐人臨本皆可畜

余嘗論書以謂鐘王之迹蕭散簡逺妙在筆畫之外至唐顏栁始集古今筆法而盡之極書之變天下翕然以爲宗師而鐘王之气益防

衛夫人書旣不甚工語意鄙俗而云奉勅勅字從力館字從捨皆流俗所爲耳

前史謂徐浩書鋒藏畫中力出字外杜子美云書貴痩硬方通神若用今時筆工虛鋒漲墨則人人皆作肥皮饅頭矣用吳說筆作此數字頗適人意

李國主本無所得捨險與痩一字不成宋宣獻書淸而復寒正類李西臺重而後印俱不能濟蘇子美兄弟並俊秀非有餘乃不足也

歐陽文忠書自是學者所共儀刑庶幾如見其人者正使不工猶當傳寶況其精勤敏妙自成一家乎楊君畜二公書過黃州出以相示偶爲評之

歐陽永叔筆勢險勁字體新麗自成一家然公墨迹自當爲世所寶

自君謨死後筆法衰絕沈遼少時本學其家傳師者晚乃諱之自云學子敬病其似傳師也故出私意新之遂不如尋常人近日米芾行書王鞏小艸亦頗有髙韻𨿽不逮古人然亦必有傳於世也

荊公書得無法之法然不可學無法故僕書盡意作之似蔡君謨稍得意似楊風子更放似風法華

艸書秪要有筆霍去病所謂不至學古兵法者爲過之魯直書去病穿域蹋鞠此正不學古兵法之過也學卽不是不學亦不可

魯直以平等觀作欹側字以眞實相出遊戲法以磊落人書細碎事可謂三反【此防山谷爲王晉卿小書爾雅】

歐陽叔弼謂余書大似李北海余亦自覺其然世或以余書似徐浩者非也古人用筆必有所自長史以劍器悟容有是理雷大簡云聴江聲而筆法進文與可亦言見蛇鬭而艸書長非誕也

蘇子瞻題唐氏六家書後

永禪師書骨气深穏體兼眾妙精能之至反造疏淡如觀陶彭澤詩初若散緩不收反覆不已乃識其奇趣今法帖中有云不具釋智永白者誤收在逸少部中然亦非禪師書也云謹此代伸此乃唐末五代流俗之語耳而書亦不工歐陽率更書妍防羣尢工於小楷髙麗遣使購其書髙祖嘆曰彼觀其書以爲魁梧奇偉人也此非眞知爾也知書者凡書象其爲人率更貌寒寢敏悟絕人今觀其書勁險刻厲正稱其貌耳褚河南書淸逺蕭散微雜體古之論書者兼論其平生苟非其人𨿽工不貴也河南固忠臣但有譛殺劉洎一事使人怏怏然余嘗攷其實恐劉洎末年褊忿實有伊霍之語非譛也若不然馬周明其無此語太宗獨誅洎而不問周何哉此殆天后朝許李所誣而史官不能辧也張長史艸書頽然天放略有畫處而意態自足號稱神逸今世稱善艸書者或不能眞行此大妄也眞生行行生艸眞如立行如行艸如走未有未能行立而能走者也今長安猶有長史眞書郎官石柱記作字簡逺如晉宋間人顏魯公書雄秀獨出一變古法如杜子美詩格力天縱奄有漢魏晉季以來風流後之作者殆難復措手栁少師書本出於顏而能自出新意一字百金非虛語也其言心正則筆正者非獨諷諫理固然也世之小人書字𨿽工而其神情終有睢盱側媚之態不知人情隨想而見如韓子所謂竊斧者乎抑眞爾也然至使人見其書而猶憎之則其人可知矣余謫居黃州唐林夫自湖口以書遺余云吾家有此六人書子爲我略評之而書其後林夫之書過吾逺矣而反於余何哉此又未之解也元丰四年五月眉山蘇軾書

東坡評楊所藏歐蔡書

自顏栁氏沒筆法衰絕加以唐末喪亂人物凋落磨防五代文彩風流掃地盡矣獨楊公凝式筆迹雄傑有二王顏栁之餘此眞可書之豪傑不爲時勢所汩沒者國初李建中號爲能書然格韻卑弱猶有唐末已來衰陋之气其餘未見有卓然追配前人者獨蔡君謨書天資旣髙積學深至心手相應變態無窮遂爲本朝第一然行書最勝小楷次之艸書又次之大字又次之分少劣又嘗出意作飛白自言有翔龍舞鳳之勢識者不以爲過

黃涪翁防蘭亭諸帖

蘭亭敍艸王右軍平生得意書也反覆觀之略無一字一筆不可人意摹冩或失之肥痩亦自成妍要各存之以心防其妙處爾

蘭亭𨿽是眞行書之原然不必一筆一畫以爲凖譬如周公孔子不能無小過過而不害其聰明睿聖所以爲聖人不善學者卽聖人之過處而學之故蔽於一曲今世學蘭亭者多此也

古人作蘭亭敍孔子廟堂碑皆作一淡墨本蓋見古人用筆回腕餘勢若深墨本但得筆中意耳今人但見深墨本收盡鋒鋭故以舊筆臨仿不知前輩書初亦有鋒鍔此不之妙也【淡墨碑銘】

東坡有云大字難於結宻而無問小字難於寛綽而有餘寛綽有餘如東方朔畫贊樂毅論蘭亭禊事敍先秦古器蝌蚪文字結宻而無間如焦山崩崖瘞鶴銘永州磨崖中興頌李斯嶧山刻秦始皇及二世皇帝詔近世兼二美如楊少師之正書行艸徐常侍之小篆此𨿽難爲俗學者言要歸必竟如此如人時五色無主及其神澄意定靑黃皂白亦自燦然佳帖時時臨摹可得形似大要多取古法細看令入神乃到妙處用心不離乃是入神要路

余嘗戲爲人評書云小字莫作癡凍蠅樂毅論勝遺教經大字無過瘞鶴銘隨人作計終後人自成一家始逼眞然適作小楷亦不能擺脫規矩客曰子何捨子之凍蠅而謂人凍蠅余無以應之固知書𨿽棊鞠等技非得不傳之妙未易工也

樂毅論舊石刻斷軼其半者字痩勁無俗气後有人復刻此斷石文摹失眞多矣完書者是國初翰林侍書王著冩用筆圓熟亦不易得如富貴人家子非無福气但病在不韻耳

東方曼倩畫贊筆圓淨而勁肥痩得中但字身左長蓋崔子玉字形如此前輩或隨時用一人筆法耳

黃庭經王氏父子書皆不可復見小字殘缺者云是永禪師書旣刓缺亦難辧眞字差大者是吳通微書字形差長而痩勁筆圓肥徐浩書也

佛遺教經一卷不知何世何人書或曰右軍羲之書黃庭堅曰吾嘗評此書在楷法中小不及樂毅論爾淸勁方重蓋度越蕭子云數等頃見京口斷崖中瘞鶴銘大字右軍書其勝處乃不可名貌以此觀之良非右軍筆畫也若瘞鶴碑斷爲右軍書端使人不疑如歐薛顏栁數公書最爲端勁然才得瘞鶴銘髣髴爾惟魯公宋開府碑痩健淸拔在四五間

蔡公遂委篤又加防下日數十行觀此語初和父所論疾證似是也當今人物眇然而囏疾如此令人短气今年每讀此語便復意塞足下時事稍可數來主人相尋以下十一行語鄙字畫亦不韻非右軍簡體灼然不知那得濫吹阿堵中此卷中伯趙鳴而載陰爽鳩習而武與儻因行李願存故舊皆鄙語非右軍意書紮亦相去逺甚

昨遂不奉恨深帖有秦漢篆筆中令自言故應不同眞不虛爾中令中書有相勞苦語極佳讀之了不可解者當是牋素敗逸字多爾觀其可讀者知其爾耳米芾元章専治中令書皆以意附防解說成理故似杜元凱春秋癖耶

謝太傅所稱道民安蓋事五升米道耶右軍爲獻之女玉潤請罪亦稱民也

知足下故羸疾而冒暑逺涉而失一筆冒多一筆古帖或不可讀類皆如此

索徵西筆短意長誠不可及長沙古帖中有急就章數十字劣於此帖今人作字大槪筆多而意不足

智果善學書合處不減古人然時有僧气可恨羊欣書舉止羞澁蕭衍老翁亦善評書也

宋儋筆墨精勁但文詞蕪穢不足發其書子瞻嘗云其人不解此狡獪書便不足觀

王侍中學鐘繇絕近眞行皆妙如此書乃可臨學謝太傅墨迹聞都尉李公炤有之不作姿媚態度惜不見爾若但如此卷中帖去右軍父子間可著數人

郗方回書初不減王氏父子誠不浪語

章艸千字文集書家定爲漢章帝書繆矣章艸言可以通章奏耳乃周興嗣取右軍帖中所有字作韻語章帝時那得有之疑只是蕭子云之最得意者

右軍嘗戲爲龍爪書今不復見余觀瘞鶴銘勢若飛動豈其遺法耶歐陽公以魯公書宋文貞碑得瘞鶴銘法詳觀其用筆意審如公說

往在館中時於閣下一觀李懷琳臨右軍絕交書大有奇特處今觀續法帖十未得其二三以此言之十卷中大率皆如此又智永十八行判作右軍書蕭子云臨索徵西書便判作靖書此等難使鄭彰輩任其責劉無言箋題便不類今人書使之春秋髙江東又出一羊欣薄紹之矣

頃年觀廟堂碑摹本竊怪虞永興名浮於實及見舊刻乃知永興得智永筆法爲多又知蔡君謨眞行簡紮能入永興之室也元祐四年在中都初見榮輯子雍家一本紹聖元年在湖陰又見張威福夷家一本其十二月在陳畱又見蔡寶臣致君家一本以石本未刓缺不以摹本補綴則榮本第一張本第二蔡本第三亦嘗於他處見數本新舊雜探所謂海圖拆波濤舊繡移曲折天吳及紫鳳顚倒在短褐者也然尙有典型亦不可廢也陳畱淨土院書

艸書妙處須學者自得然學久乃當知之墨池筆冢非傳者妄也虞永興常被中畫腹書末年尢妙貞觀中亦已耄矣而道塲碑之工唐人未有逮者

歐率更書化度寺碑所謂直木曲鐵法也如介冑有不可犯之色然未能端冕而有徳威也

道林嶽麓寺詩字勢豪逸眞復奇崛所恨功力太深耳少令巧拙相半使子敬復生不過如此禁中板刻古法帖十卷當時皆用歙州貢墨墨本賜羣臣今都下用錢萬二千便可購得元祐中親賢宅從禁中借版墨百本分遺宮僚但用潘谷墨光輝有餘而不甚黟黒又多木橫裂紋士大夫不能盡別也此本可當舊板價之半耳唐自歐虞後能備八法者獨徐防稽與顏太師耳然防稽多肉太師多骨而此碑尢姿媚可愛時人快其書以爲如怒猊抉石渴驥奔泉余以爲非是

書家論徐防稽筆法怒猊抉石渴驥奔泉以余觀之誠不虛語如季海筆少令韻勝則與稚恭並驅爭先可也季海長處正是用筆勁正而心圓若有工不論韻則王著優於季海不下子敬若論韻勝則右軍大令之門誰不服膺往時觀怒猊抉石渴驥奔泉之論茫然不知是何等語老年乃於季海書中見之如觀人眉目也三折肱知爲良醫誠然哉季海暮年乃更擺落王氏規摹自成一家所謂盧蒲嫳其髮甚短而心甚長惜乎當時君子莫能以短兵伐此老賊也前朝翰林侍書王著筆法圓勁今所藏樂毅論周興嗣千字文皆著書墨迹此其長處不減季海所乏者韻爾

王著臨蘭亭序樂毅論補永禪師周散騎千字皆絕妙同時極善用筆若使胸中有書數千卷不隨世碌碌則書不病韻自勝李西臺林和靖蓋美而病韻者王著勁而病韻者周越皆渠儂胸次之罪非學者不工也顏太師稱張長史𨿽姿性顚佚而書法極入規矩也故能以此終其身而名後世如京洛間人傳摹狂怪字不入右軍父子繩墨者皆非長史筆迹也蓋艸書法壊於亞棲也【防周子發帖】

魯公東西林題名宋開府神道永州磨崖諸奇書楊少師洛中十一碑懷素自敍艸書千餘字當集爲一它日可爲防尾禪家云法不孤起仗境方生懸想而書不得一二又臂痛才能用筆三四分耳

周秦古器銘皆科蚪文字其文章爾雅朝夕玩之可以披剝華僞自見至情𨿽戲弄翰墨不爲無補

山谷評諸名家書

鐘大理表章致佳世間蓋有數本肥瘠小大不同蓋後來善臨搨本耳要自皆有佳處兩晉士大夫類能書右軍父子拔其萃耳觀魏晉間人論事皆語少而意宻大都猶有古人風澤略可想見論人物要是韻勝爲尢難得蓄書者能以韻觀之當得髣髴

右軍眞行章艸槁無不曲當其妙處往時書家置論以爲右軍眞行皆入神品槁書乃入能品不知憑何便作此語政如今日士大夫論禪師某優某劣吾了不解古人言坐無孔子焉別顏回眞知言者

右軍自言見秦篆及漢石經正書書乃大進故知局促轅下者不知輪扁斵輪有不傳之妙王氏來惟顏魯公楊少師得蘭亭用筆意

右軍父子眞行略相當相抗爾余嘗評書云字中有筆如禪家句中有眼須具此眼者始能知之

右軍筆法如孟子道性善莊周談自然縱說橫說無不如意非復可以常理拘之

大令艸法殊迫伯英淳古少可恨彌覺成就爾所以中間論書者以右軍艸入能品而大令艸入神品也余嘗以右軍艸書比之文章右軍似左氏大令似莊周也由晉以來難得脫然都無風塵气似二王者惟顏魯公楊少師髣髴大令耳魯公書今人隨俗多尊尙之少師書口稱善而腹非也欲深曉楊氏書當如九方臯相馬遺其黃牝牡乃得之

宋齊間士大夫翰墨頗工合處便逼右軍父子蓋其流風遺俗未逺師友淵源與今日俗學不同耳王謝承家學字畫皆佳要是其人物不凡各有風味耳觀王蒙書想見其人秀整幾所謂毫髮無遺恨者王荊公嘗自言學蒙書世間有石刻南澗樓詩者似其苗裔但不解古人所長乃爾難到

唐太宗英睿不羣所學輙便過人計神堯初定四海太宗年二十許爾字畫已能如此所以末年詔敕有魏晉之風亦是富貴後能不廢學爾崇寜元年閏月初六日當塗江口折栁亭中書

伯英書小紙意气極類章書精神照人此翰墨妙絕無品者

張長史千字及蘇才翁所補皆怪逸可喜自成一家然號爲長史者實非張公筆墨余中年來稍悟作艸故知非張公書後有人到余悟處乃當信耳

張長史行艸帖多出於作人聞張顚未嘗見其筆墨遂妄作狂蹶之書托之長史其實張公姿性顚逸其書字字入法度中也楊次公家見長史眞迹兩帖天下奇書非世間隔簾聴琵琶之比也

顏魯公書𨿽自成一家然曲折求之皆合右軍父子筆法書家多不到此處故尊尙徐浩沈傳師爾九方臯得千里馬於沙丘眾相工猶笑之今之論書者多牡而驪者也

觀魯公此帖奇偉秀防奄有魏晉隋唐以來風流气骨回視歐虞褚薛徐沈輩皆爲法度所窘豈如魯公蕭然出於繩墨之外而卒與之合哉蓋自二王后能臻書法之極者惟長史與魯公二人其後楊少師頗得髣髴但少規矩復不善楷書然亦自冠絕天下後世矣

觀唐人斷紙余墨皆有妙處故知翰墨之勝不獨在歐虞禇薛也惟恃耳而疑目者蓋難與共談耳

觀江南李主手攺表章筆力不減栁誠懸乃知今世石刻曽不得其髣髴余嘗見李主與徐鉉書數紙自論其文章筆法政如此但步驟太露精神不及此數字筆意深穏蓋刻意與率爾爲之工拙便相懸也

余嘗評近世三家書楊少師如散僧入聖李西臺如法師防禪王著如小僧縛律恐來者不能易余此論也少師此詩艸餘二十五年前嘗得之日臨數紙未嘗不嘆其妙【少師爲楊凝式】

季西臺出羣防萃肥而不剰肉如世間美女丰肌而神气淸秀者也但摹手或失其筆意可恨耳宋宣獻富有古人法度淸痩而不弱此亦古人所難蘇子美蔡君謨皆翰墨之豪傑也歐陽文忠頗於筆中用力乃是古人法但未雍容耳徐鼎臣筆實而字畫勁亦似其文章至篆則气質髙古與陽冰並驅爭先也

近世士大夫書富有古人法度惟宋宣獻公耳如前翰林侍書王著書樂毅論及周興嗣千字筆法圓勁幾似徐防稽然病在無韻如宣獻公能用徐季海筆莫年擺落右軍父子規摹自成一家當無遺恨矣

往時士大夫罕能道宣獻書札之美者前日裕陵遊心蓺文頗歸翰墨於宋氏於是天下靡然承風墻隅敗紙蛛絲煤尾之餘無不軸以象玉表以綈錦士大夫書尺間班班皆有筆勢老杜云太宗妙其書是以數子至有味其言也

常山公書如霍去病用兵所謂顧方略如何耳不至學孫吳至其得意處乃如戴花美女臨鏡笑春後人亦未易超越耳紹聖五年五月晦避暑瀘州大云寺子茂攜此書來妄意評之如此

蔡明逺帖筆意縱橫無一塵埃气可使徐浩伏膺沈傳師北面

蔡君謨行書簡札甚秀麗可愛至於作艸自云得蘇才翁屋漏法令人不解近見陳懶散艸書數紙乃眞得才翁筆意寒溪艸堂待飰不至饑時書板殊無筆力蘇子美似古人筆勁蔡君謨似古人筆圓𨿽得一體皆自到也蔡君謨書如胡笳十八拍𨿽淸气頓挫時有閨房態度

範文正公書落筆痛快沈著極近晉宋人書往時蘇才翁筆法妙天下不一世人惟稱文正公書與樂毅論同法余少時得此評初不謂然以謂才翁傲睨萬物眾人皆側目無王法必見殺也而文正待之甚厚愛其才而忘其短也故才翁評書少曲董狐之筆耳老年觀此書乃知用筆實處是其最工大槪文正妙於世故想其鉤指回腕皆優入古人法度中今士大夫喜書當不但學其筆法觀其所以教戒故舊親戚皆天下長者之言也深愛其書則深味其義推而涉世不爲古人志士吾不信也

司馬溫公天下士也所謂左凖繩右規矩聲爲律而身爲度者也觀其書猶可想見其風采余嘗觀溫公資治通鑑艸𨿽數百卷顚倒塗抹訖無一字作艸其行已之度蓋如此

昔余大父大夫公及外祖特進公皆學暢整遺教經及蘇靈芝北嶽碑字法淸勁筆意皆到但不入俗人眼耳數十年來士大夫作字尙華藻而筆不實以風檣陣馬爲痛快以插花舞女爲姿媚殊不知古人用筆也客有惠棕心扇者念其太朴與之藻飾書老杜巴中十詩頗覺驅筆成字都不爲筆所使亦是心不知手手不知筆恨不及二父時耳下筆痛快沈著最是古人妙處試以語今世能書人便十年分疏不下頓覺驅筆成字都不由筆

又防東坡墨迹

余嘗論右軍父子翰墨中逸气破壊於歐虞褚薛及徐浩沈傳師幾於掃地惟顏尙書楊少師尙有髣髴比來蘇子瞻獨近顏楊气骨如牡丹帖甚似白家寺壁百餘年後此論乃行爾

東坡道人少日學蘭亭故其書姿媚似徐季海至酒酣放浪意忘工拙字特痩勁乃似栁誠懸中嵗喜學顏魯公楊風子書其合處不減李北海至於筆圓而韻勝挾以文章妙天下忠義貫日月之气本朝善書自當推爲第一數百年後必有知余此論者

東坡書水陸贊圓勁成就所謂怒猊抉石渴驥奔泉恐不在防稽之筆而在東坡之手矣此數十行又兼董孝子碣禹廟詩之妙處士大夫多譏東坡用筆不合古法彼蓋不知古法從何出爾杜甫云三尺安出哉前王所是以爲律後王所是以爲令余嘗以此論書而東坡絕倒也往時栁子厚劉禹錫譏評韓退之平淮西碑當時道聴塗說者亦多以爲然今日觀之果如何耶或云東坡作戈多成病筆又腕著而筆臥故左秀而右枯此見管中窺豹不識大體殊不知西施捧心而顰𨿽其病處乃自成妍今人未解愛敬此書逺付百年公論自出但恨封徳彞輩無如許壽及見之耳余書自不工而喜論書𨿽不能如經生輩左規右矩形容王氏獨得其義味曠百世而與之友故作決定論耳

東坡敍英皇事帖甚似虞世南公主墓銘艸余嘗評東坡善書乃其天性往嘗於東坡見手澤二囊中有似栁公權褚遂良者數紙絕勝平時所作徐浩體字又嘗爲余臨一卷魯公帖凡二十許紙皆得六七殆非學所能到手澤袋蓋二十餘皆平生作字語意類小人不欲聞者輙付諸郎入袋中死而後可出示人者也

東坡書眞行相半便覺去羊欣薄紹之不逺余與東坡俱學顏平原然余手拙終不近也自平原以來惟楊少師蘇翰林可人意爾不無有筆類王家父子者然余不好也

東坡先生常自比余顏魯公以余考之絕長補短兩公皆一代偉人也至於行艸正書風气皆略相似嘗爲余臨與蔡明逺委曲祭兄濠州刺史及侄季明文論魚軍容坐次書乞脯天气殊未佳帖皆逼眞也此一卷字形如東方朔畫贊俗子喜妄譏評故具之

余嘗論右軍父子以來筆法超逸絕塵惟顏魯公楊少師二人立論者十餘年聞者瞠若晚識子瞻獨謂爲然士大夫乃云蘇子瞻於黃魯直愛而不知其惡皆此類豈其然乎比來作字時時髣髴魯公筆勢然終不似子瞻暗合孫吳耳

東坡書如華嶽三峯卓立參昴𨿽造物之鑪錘不自知其妙也中年書圓勁而有鉤大似徐防稽晚年沈著痛快乃似李北海此公蓋天資解書比之詩人是李白之流往時許昌節度使薛能能詩號雄健時得前人句法然遂睥睨前輩髙自賢聖乃云我生若在開元日爭遣名爲李翰林此所謂蚍蜉撼大樹可笑不自量者也東坡居士極不惜書然不可乞有乞書者正色詰責之或終不與一字元祐中鎖試禮部每來見過案上紙不擇精粗書徧乃已性喜酒然不能四五龠已爛醉不辭謝而就臥鼻鼾如雷少馬蘇醒落筆如風雨𨿽謔弄皆有義味眞神仙中人此豈與今世翰墨之士爭衡哉東坡簡札字形溫潤無一俗气今世號能書者數家𨿽規摹古人自有長處至於天然自工筆圓而韻勝所謂兼四子之有以易之不與也

東坡書隨大小眞行皆有娬媚可喜處今俗子喜譏評東坡彼蓋用翰林侍書之繩墨尺度是豈知法之意哉余謂東坡書學問文章之气鬱鬱芉於筆墨之間此所以他人終莫能及爾

東坡書彭城以前猶可僞至黃州後掣筆極有力可望而知眞贗也

蘇翰林用宣城諸葛齊鋒筆作字疏疏宻宻隨意緩急而字間妍媚百出古來以文章名重天下例不工書所以子瞻翰墨尢爲世人所重今日市人持之以得善價百餘年後想見其風流餘韻當萬金購藏耳盧州李伯時近作子瞻按藤杖坐盤石極似其醉時意態此紙妙天下可乞伯時作一子瞻像吾輩防聚時開置席上如見其人亦一佳事

又防蘇潁濵王晉卿書

子由書痩勁可喜反覆觀之當是捉筆甚急而腕著紙故少雍容耳

余嘗得蕃錦一幅窠中作四異物或無手足或多手足甚奇怪以爲書囊人未有能識者今觀晉卿行書頗似蕃錦其奇怪非世所學自成一家

魯直自評書學

余學艸書三十餘年初以周越爲師故二十年抖擻俗气不脫晚得蘇才翁子美書觀之乃得古人筆意其後又得張長史懷素髙閒墨迹乃窺筆法之妙今來年老懶作此書如老病人扶杖隨意顚倒不復能工顧異於人書者不紐提容止彊作態度耳

錢穆父蘇子瞻皆病餘艸書多俗筆蓋余少時學周善部書初不自寤以故久不作艸數年來猶覺湔祓塵埃气未盡

紹聖甲戌在黃龍山中忽得艸書三昧覺前所作太露芒角若得明窻淨幾筆墨調利可作數千字不倦但難得此時防爾

余在黔南未甚覺書字綿弱及移戎州見舊書多可憎大槪十字中有三四字差可耳今方悟古人沈著痛快之語但難爲知音耳

書尾小字惟餘與永州醉僧能之若亞棲輩見當羞晁美叔嘗背議予書惟有韻耳至於右軍波戈畫一筆無也有附予者傳若言於陳畱予笑之曰若美叔卽與右軍合者優孟抵掌談笑乃是孫叔敖耶往有邱敬和者摹右軍書筆意亦潤澤使爲繩墨所縛不得左右予嘗贈以詩云字身藏頴秀勁淸問誰學之果蘭亭大字無過瘞鶴銘晚有名崖頌中興小字莫作癡凍蠅樂毅論勝遺教經隨人作計終後人自成一家始逼眞不知美叔嘗聞此論乎

瑚网卷二十四上﹤子部﹐藝術類﹐書畫之屬﹐珊瑚网﹥

欽定四庫全書

珊瑚网卷二十四下

明汪砢玉撰

法書題跋

海嶽名言【一作米元章續書評】

歷觀前賢論書徴引迂逺比況奇巧如龍跳天門虎臥鳯闕是何等語哉或遣辭求工去法愈逺無益學者故吾所論要在入人不爲溢辭耳余采隋唐至本朝書法得一十四家僧智永書气骨淸健大小相雜如十四五貴冑性方循繩墨怱越規矩禇遂良書如熟馭戰馬舉動從人而別有一種驕色虞世南書如學休糧道士神格𨿽淸而體气四疲歐陽詢書如新瘥病人顏色憔悴舉動辛苦栁公權書如深山得道之士修煉已成神气淸健無一塵俗顏眞卿書如項羽按劍樊噲排突硬弩欲張鐵柱將立昻然有不可犯之色李邕書如乍冨小民舉動崛彊禮節生疏徐浩書如蘊徳之人動容溫厚舉止端正惇尙名節體气純白沈傳師書如龍遊天表虎踞溪傍神情自若骨法淸虛周越書如輕薄少年舞劍气勢雄健而鋒刃交加錢易書如羙丈夫肌體充恱神气淸秀蔡襄書如少年女子體態嬌嬈行步緩慢多飾鉛華蘇舜欽書如五陵少年訪雨尋雲駿馬靑衫醉眠芳艸狂歌院落張友直書如宮女揷花嬙嬪對鏡端正自然別有一種淸態繼其人者誰歟有襄陽米芾

字之八面惟尙眞楷見之大小各自有分智永有八而已少鐘法丁道防歐虞筆始勻而古法亡矣栁公權師歐不及逺甚爲醜怪惡札之祖世始爲俗書

歐虞褚栁顏皆一筆書也安排費工豈能垂世李邕脫子敬體之纎穠徐浩晚年力過更無气骨皆不如作郎官時婺州碑也董孝子不空皆晚年惡札全無妍媚有識者當自知之沈傳師變格有超世眞趣徐浩不及也禦史蕭誠書太原題名唐人無出其右爲司馬南嶽眞君觀碑極有鐘王趣餘皆不及矣

本朝太宗挺生五代人物已盡之間天縱好古之性眞造八法艸入三昧行書無對飛白入神一時公卿以上之所好遂悉學鐘王至李宗諤主文旣久士子始皆學其書肥褊朴拙是時不謄錄以投其好用取科第自此惟趨時貴書矣

宋宣獻公綬作參政傾朝學之號曰朝體韓忠獻公琦好顏書士俗皆學顏書及蔡襄貴士庶又皆學之王文公安石作相士俗亦皆學其體自此古法不講能書者武勝畱後崔瑗能艸書者承議郎滕中孚趙仲忽能行書者宣徳郎鮑愼由能篆書者宣徳郎趙霆已上是學古人書者余未見

楊凝式字景度其書天眞爛漫縱逸類顏魯公爭坐位帖紛披老筆王安石少嘗學之元丰六年餘始識荊公於鐘山語及此公大賞嘆其後與余書柬皆此等字唐人以徐浩書比僧防甚失當浩大小一倫猶吏楷也僧防蕭子云傳鐘法與王子敬無異大小各有分不一倫徐浩爲顏眞卿辟客書韻自張顚血脈來教顏眞卿大字促令小小字促令大非古法也

歐陽詢艸書也字末筆倒麼不見所出余得貞觀禦府右軍三帖末後一帖也字乃歐法所出世之眞迹與石刻並無此也字

孫過庭艸書書譜甚有右軍法作字落腳差近前而直此乃過庭法凡世稱右軍書有此等字皆孫筆也凡唐艸得二王法無出其右

海嶽以書學博士召對上問本朝名世者凡幾人海嶽各以其人對曰蔡京不得筆蔡卞得筆而乏逸韻蔡襄勒字沈遼排字黃廷堅描字蘇軾畫字張友直安字上復問之曰卿何如對曰臣書刷字

諸名家評米書

東坡雲海嶽平生篆眞行艸書風檣陣馬沈著痛快當與鐘王並行非但不媿而已

元章少時書法蓋自沈傳師後始入大令之室結體超軼一用其筆意此帖元章摹王獻之帖臨池用功如此晚年放恣自成一家不復作狡獪變化矣

米禮部行書艸政用大令筆意稍跌宕遂自成一家後生習米者但得其逾繩越契之風則善學栁下恵者也範成大防

嶽珂英光堂帖有米元章臨智永眞艸千文與今本大不同乃知古人臨帖不論形似也珂防其後云摹臨兩帖本不同摹帖如梓人作室梁櫨榱桷𨿽具凖繩而締創旣成气象自有工拙臨帖如雙鵠並翔靑天浮雲浩蕩萬里各隨所至而息寶晉蓋進乎此者也爲之贊曰永之法妍以婉芾之體峭以健馬牛其風神合志通彼妍我峭惟妙惟肖故曰袒裼不凂夜啟不啟善學栁下恵莫如魯男子

本朝書米蔡爲冠餘子莫及君謨始學周越書其變體出於顏平原元章始學羅遜濮王諱讓書其變體出於王子敬君謨泉州橋柱題記絕過平原元章鎭江焦山方丈六版璧所書與子敬行筆絕相類藝至於此亦難矣坡贈六觀老人詩云艸書非學聊自悟落筆已喚周越奴則越之書本甚髙也襄陽學記乃羅遜書元章亦襄陽人始效其作至於筆挽萬鈞沈著痛快處法豈能盡耶

龔聖與曰評書家謂米書如快劍斫陣以其銛利無前故也是大不然米書超絕中自有妍美不専以險絕爲工沈慶之貌如好女每臨陣必著假面而其威武所被能使丰姿掩抑不露其英雄之能事也

徐季海書惟此一種有右軍父子筆法而無俗气如開河碑超軼孝子碣老重然終非王家苖裔也頃見蘇子瞻錢穆甫論書不取張友正米芾余殊謂不然及見郭忠恕敍字源乃知當代二公極爲別書者也

米淮陽芾摹逸少平章帖筆趣翩翩固自佳但肆筆榻放殊不廓塡非古也昔榻書欲如水月鏡像者故應廓塡乃造防耳黃伯思防

黃魯直書遒媚米元章書俊防薛道祖書溫潤

徐防稽之濁在跛偃李北海之濁在欹斜跛偃之流而誤吾坡公欹斜之流而爲元章父子矣趙孟堅防此本定州蘭亭土中所得石米元章摹入棠梨板者字𨿽肥骨肉相稱觀其筆意右軍淸眞風韻冠映一時可想也今時論書者憎肥而喜痩黨同而妬異曽不夢見右軍腳污气豈可與言用筆法耶

米海嶽書如快劍斫陳彊弩射千里所當穿徹書家筆勢亦窮於此然亦似仲由未見孔子時气象耳【山穀】米襄陽書政如黃太史作詩之變芒角刷掠求於匱蘊川媚則蔑有其學魯獨居男子於薛道祖見之

蔡君謨所摹右軍諸帖形模骨肉纎悉具備莫敢逾軼至米元章始變其法超越規矩𨿽有生气而筆法悉絕矣玉峯陸友題

唐人臨摹右軍得其形似而失其气韻米元章得其气韻而失其形似【下雲气韻形似俱備者惟吳興趙子昻得之】

張雨雲元章學王書而變薛河東學王者而不變陶宗儀稱趙文敏偶得米海嶽壯懷賦一卷中闕數行因取刻本摹榻以補其闕凡易五七紙終不如意乃嘆曰今不逮古多矣遂以刻本完之公之翰墨爲國朝第一且猶服善如此近有一等人僅能畫如意便自誇大者於公寜不愧乎

子瞻似顏平原故極口平原魯直效瘞鶴故推尊瘞鶴元章出禇河南故左河南河南楷似行然自有楷平原艸似楷然自有艸李北海楊凝式及元章魯直無楷矣

海嶽書於晉人最有功故其淵源髙於宋一代比爲慧日峯錄一庵記惜其起語處損缺數行行筆則規模聖教序而波法特佳識者當自著眼也陸深防

南宮與眉山豫章莆陽擅聖宋室近時學者寡師王氏宗祖必先事四家爲襄陽之學者大抵步入狂狠允明固亦願學而資力兼乏乃不易耳而亦不易以語人此天馬帖爲梁溪錢氏世藏其孫昌言出示舒翫未終第覺法度森出與尋常之論大異髙陽馮幾人口不幾於誤人耶昌言請識防稍附爾爾異時締觀著力或得畦徑一二當爲再議以易此語【枝山】

禇摹禊帖米元章謂禇的筆非也旣稱勻塡淸潤又云以意攺誤易數字未有雙鉤廓塡而意易者蓋唐人於河南臨本上加雙鉤耳虎兒實知之不欲矯其父誤謾定爲諸葛正等於賜本雙鉤又非也正當作貞宋人避其廟諱故余始謂能辧陳家本作於定國耳今乃能於米家作董孤言畢不覺噴筍滿案

右米南宮眞迹妙得晉人筆而以神俊發之往往於結構外取姿韻余嘗評其書如兒駒試風劍俠入道此卷爲友人李子所藏前一紙是其本色奕奕有生气後一紙尢精不失褚河南懸腕法余愛玩久之乃以王履吉小楷南宮傳系其後而記以嵗月云

又云黃長睿有書學而無書才米元章有書才而無書學以上弇州

東觀餘論【雲林子黃伯思】

自秦易篆爲佐至漢世去古未逺當時正體尙有篆籕意象厥後鐘元常士季及晉王世將逸少子敬作小楷書法皆出於遷就漢運筆結體旣圜勁淡雅字率扁而弗撱今傳世者若鐘書力命表尙書宣示世將上晉元帝二表逸少曹娥帖大令洛神帖𨿽經摹拓而古典型具存至江左六朝若謝宣城蕭挹輩𨿽不以書名世至其小楷若齊海陵王志開善寺碑猶有鐘王遺範至陳隋間正書結字漸方唐初猶爾獨歐陽率更虞永興易方爲長以就姿媚後人競效之遽不及二人逺甚而鐘王楷法彌逺矣

篆法之壊肇李監軍艸法之肇張長史八分之俗肇韓擇木此諸人書非不工也而淵古人之原教俗士之升木於書家爲患最深夫篆之方穩艸之顚放八分之纎麗學便可至而天勢失矣彼觀鐘彛文識漢世諸碑王索遺迹寜不少損乎此可爲知者道

章艸惟漢魏西晉人最妙至逸少變索靖法稍以筆勝世傳諸葛武侯對蜀照烈語及豹奴等章帖皆逸少書也蕭景喬出師頌𨿽不迨魏晉人然髙古尙有遺風自其書中觀之過正逺矣隋智永又變此法至唐人絕罕爲之近世遂然無聞蓋去古旣逺妙旨弗傳幾至於冺絕然世豈無人顧俗眼未識耳

張懷瓘論書以防稽艸書第八在世蔣茂宏輩諸人下意謂其拘法度少縱放也予謂艸之狂怪乃書之下者因陋就淺徒足以障拙目耳若逸少艸之佳處蓋與從心者契妙寜可以不逾矩少之哉若懷瓘者以形模求字不可告以天下之妙也

唐文皇論鐘元常書云體則古而不今字則長而逾制今觀尙書宣示諸帖字皆匾濶殊無長體豈文皇誤以廣爲修乎

十七帖長丈有二尺貞觀中內本也凡百七行九百四十三字逸少艸書中烜赫著名帖也文皇帝購二王書大王艸有三千紙率以一丈二尺爲捲取其迹以類相從綴成捲以貞觀兩字印印之褚河南監裝率多紫檀軸首白檀身紫羅褾織成帶開元皇帝又以開元兩字印印之迹尾列當時大臣名此帖號十七帖者以卷首有十七字故以名凡二王書後人亦有取帖中一句語稍異者標爲帖名大約多取卷首及帖首三兩字也王防稽七子皆能書凝操徽渙獻五人書迹具傳惟肅二子未見餘皆得家範而體格不同是善學逸少書者也猶顏延年對宋文帝自謂竣得臣筆測得臣文冀得臣義躍得臣酒書亦猶是也

陶隠居集楊許三仙君眞迹論云楊君書最工不今不古能大能細大較𨿽祖效郗法筆力規矩兼於二王掾書乃是學楊字體勁利偏善冩經畫符與楊相似郁勃峯勢殆非人工所逮長史章艸乃能而正書古拙隠居昔見張道恩善別法書嘆其神識今覩三君迹一字一畫皆望影懸了自思非智藝所及特天假此鑑令有以題悟耳三君書迹今無復有獨唐竇臮述書賦著楊眞人行書名六行觀隠居之論想見其淸致也惜哉今亦弗傳矣隠居書自奇世傳畫版帖及瘞鶴銘皆其遺迹也今人罕能辧之於戲妙識逺矣知音益稀安得隱居輩與之論書哉

後魏北齊人書洛陽故城多有遺迹𨿽差近古然不脫氊裘气文物從永嘉來自北而南故妙書皆在江左書苑云唐文皇制聖教序時都城諸釋諉福寺懷仁集右軍行書勒石累年方就逸少劇迹咸萃其中今觀碑中字與右軍遺帖所有者纎微克肖書苑之說信然近世翰林侍書輩多學此碑學弗能至了無髙韻因自目其書爲院體由唐吳通微兄弟已有斯目故今士大夫玩此者少然學弗至者自俗耳碑中字未嘗俗也非深於書者不足以語此

洛人好楊凝式少師書信可傳寶但自唐中世來漢晉書法不傳如凝式軰所祖述者不逺防稽父子筆法似不如是洛人得楊眞迹誇詡以爲希珍所謂子誠齊人耳

紫陽先生李含光碑乃張從申書李陽冰題歐文忠不喜從申書集古錄屢言之殊不知從申乃效子敬書頗有東晉風尙唐人知書者多故見重於世今人反此歐陽公初不閒法書則從申之迹見棄冝矣

近世書人惟章申公能傳筆意𨿽精巧不迨唐而筆勢超超意出褚薛上矣比來襄陽號知古法然但能行書正章書不工愛觀古帖而議論疎濶好摹古帖而畫失眞世言其搨本與眞迹同然比李建中周越輩則小過也

書苑雲從申結字縝密近古未有弟從師從義從約並工書皆得右軍風規時人謂之四龍書賦以張氏四龍名揚海內厥有季弟工夫少對右軍風規下筆斯在季謂從申也又雲從申近古所無限於聞見不多右軍之外一步不窺予觀從申𨿽學右軍其原出於大令筆意與李北海同科名重一時宜不虛得但所短者抑揚低昻太過又眞不及行耳然唐人而有晉韻殊可佳尙【旣雲從申有弟三人又云季謂從申不可曉】

玉局翁云希白作字自有江左風味故長沙法帖比淳化待詔所摹爲勝世俗不知爭購祕閣本誤矣

黃長睿防章艸急就補亡後

自秦同書文丞相斯作倉頡篇中車府令趙髙作爰歷篇太史敬作博學篇至文園令相如作凡將篇黃門令遊作急就篇皆書文之林苑欲識字者不可不知惜哉凡將以上不可復見特急就存焉者以古賢多喜書之故也其文𨿽出小學家而亦西京文气未衰之際詞致雅馴故顏籕賞其淸靡籕注此書嘗得皇象鐘繇衛夫人王防稽等篇本備加詳覈今世所傳惟張芝索靖二家爲眞皆章艸書而伯英本祗有鳯爵鴻鵠等數行至靖所書乃有三之二其闕者自母繜而下才七百五十字此本是已蓋唐人摹而弗塡者神韻筆勢古風宛然予遂手榻一通陶隠居謂之塡郭書近世謂之雙鉤書蓋欲知筆徑所自故爾

桑世昌澤卿論蘭亭法習

褚遂良正行全法右軍洛都袁氏家遂良書帝京篇一卷體裁用筆竊效蘭亭

山谷逰荊州得古本蘭亭愛玩不去手因悟古人用筆意作小楷日進曰他日當有知我者公家傳云楷法妍媚自成一家

子瞻少時學蘭亭極遒媚中年以來筆墨重實李北海未足多也

今時學蘭亭者不師其筆意便作行勢正如羨西子捧心而不自悟其醜也余嘗觀漢時石刻篆頗得楷法後生若以余說學蘭亭當得之魯直題

南宋思陵翰墨志余

本朝士人殊乏以字畫名世縦有不過一二數誠非有唐之比然一祖八宗皆喜翰墨特書飛白分加賜臣不多矣餘四十年間每作字固欲鼓動士類爲一代操觚之盛以六朝居江左皆南中士夫而書名顯著非一豈謂今非昔比視書漠然無當略不爲意果時移事異習尙亦與之污隆不可力爲也

本朝承五季之後無復字畫可稱至太宗始搜羅法書備盡求訪當時以李建中字形痩健始得時譽猶恨絕無秀異至熈豊以後蔡襄李時雍體制方如格律欲度華驑終以駸駸不爲絕賞繼以蘇黃米薛筆勢瀾翻各有趣向然家雞野鵠識者自有優劣猶勝冺然與艸木同腐者耶

前人多能正書而後艸書蓋二法不可不兼有正則端雅莊重結密得體若大臣冠劍儼立廊廟艸則騰蛟起鳯振迅筆力頴脫豪舉終不失眞所以齊髙帝與王僧防論書謂我書何如卿僧防曰臣正書艸書第三陛下艸書第二而正書第三是臣無第二陛下無第一帝大笑故知學書者必知正艸二體不當闕一所以鐘王諸家皆以此爲榮名不可不務也【闕】

而入其室至於艸書飽十七帖而變其形可謂書之兼學力天資精奧神化而不可及矣

周公謹論晉人小楷

黃庭曹娥東方朔贊小楷極精配入樂毅論𨿽差校不及然皆墨池鳯毛也

宋仲溫手錄書法【見前者刪去】

張芝書如老松獨倚巖壑錯落盤屈時飄飄風韻庾翼書少時與右軍齊名右軍後進庾猶不平在都下嘗與人書云小兒輩厭家雞皆學逸少書及過江見右軍所臨張芝眾帖始大驚服以爲神

範懷約眞書有分而艸行無功故知牘簡非易

虞世南書剛而能柔卻任自然其淸健皆可人意如山林之士外夫塵俗抱琹獨詠王公一旦用之於朝曽無驕色

歐陽詢書周圍端正畫停勻曽無虛設𨿽淸硬中法亦用力太過如揚雄大醇小疵山濤多可少怪

褚遂良書善擇紙筆而意有餘如髙祖得張良世祖得鄧禹皆謀議帷幄決勝千里

李邕書筆端巧妙格髙意逺論者謂之華嶽三峯黃河一曲張旭之書奮思狂逸更無凝滯如龔遂之便米芾負能書之名於海內其眞楷篆不甚工惟於行艸誠入能品以芾収六朝墨副在筆端故沈著痛快如乘驄馬進退裕如不煩鞭勒無不當人意然喜效其法者不過得外貌髙視濶步气韻軒昻殊不究其中本六朝妙處醖釀風骨自然超逸也昔人謂支遁道人愛馬不韻支曰貧道特愛其神駿耳余於芾書亦然

楊凝式在五代最號能書每不自檢束號楊風子人莫測也其筆紮豪放傑出風塵之外歷後唐周漢卒能全其身名其知與書法俱髙矣在洛中往往有題記平居好事者並壁匣寘坐右以爲淸玩

本朝自建隆以後平定僭僞其間法書名迹皆歸祕府先帝時又加采訪賞以官聨金帛至遣使詢訪殆盡命蔡京梁師成黃冕等編彚眞贗備成卷帙皆用皂鸞鵲木錦標裭白玉珊瑚爲軸祕在內府用大觀政和宣和印章其間法書以秦璽書法爲寶後有內府印標題品次皆宸翰也舎此標軸悉非珍藏其次儲於外祕余渡江無復鐘王眞迹矣

劉正夫論好奇字

劉英伯好奇字六經自劉歆傳冩外無一難字豈可謂無奇哉舊見魏鶴山取篆字施之行書常笑其自苦無益鶴山書鄕字從邑有效之者卿亦從邑不知卿從節故艸書爲間者卽節也近年楊慈湖畫心字文本心畫云字在邯鄲匐匍中曲折愈不相似自書學以來鐘王眉目可喜何嘗顚倒橫自不可及若總如彼所自爲於字體則謬於經傳則乖不知何所取也

朱文公議書

歐陽文忠公作字如其爲人外若優防中實剛勁惟觀其深者得之黃魯直自謂人所莫及自今觀之亦是有好處但自家旣是冩得如此好何不教他方正須要得恁欹斜則甚又他也非不知端楷爲是但自要如此冩亦非不知做人誠實端懿爲是但自要恁他放縱道夫問何謂書窮八法曰只一一畫皆有法度人言永字體其八法行夫問張於湖字何故人皆重之曰也是好但他是不把持愛放縱今本朝如蔡忠惠以前皆有典則及至米黃諸人出來便不肯恁地要之這便是世態衰下其爲人亦然

張敬夫嘗言平生所見王荊公書皆如大忙中冩不知公安得有許多忙事此𨿽戲言然切中其病今觀韓魏公與歐陽文忠帖因省平日得見韓公書迹𨿽與親戚卑防亦皆端嚴謹重與此同未嘗一筆作行勢蓋其胸中安靜詳審雍容和豫故無頃刻忙然亦無纎芥忙意與荊公之躁擾急迫正相反也書紮細事而於人之徳性其相關有如此者

余少時喜學曹孟徳書時劉共父方學顏眞卿書余以字書古今誚之共父正色謂余曰我所學者唐之忠臣公所學者漢之簒賊耳余嘿然亡以應是以取法不可不端也

張南軒論蔡蘇書

蔡君謨書如禮法之士盛服齋居不敢少有舒肆之意見者自是起敬

坡公結字穩密姿態橫生一字落紙固可寶玩而況平生大節如此竊嘗觀公議論不合於熙丰固宜至元祐初諸老在朝羣賢彚徵及論役法與已意小異亦未嘗一語苟同可見公之心惟義之比初無適莫初貶黃州無一毫挫折意在他人已爲難能然年尙壯也至投老炎荒剛毅凜凜略不少衰此豈可及哉範太史家多藏公帖其間𨿽有壯老之不同然忠義之气未嘗不蔚然見於筆墨間眞可畏而仰焉

陸務觀論法帖

樂毅論縱橫馳騁不似小字瘞鶴銘法度森嚴不似大字所以不可仰望也

世傳中山古本蘭亭之流右天五字有殘闕處於是士大夫所藏蘭亭悉然又謂樂毅論古本至一海字而止於是凡樂毅論亦至海字而止其餘妄僞亂眞大抵如此庚申重九陸遊務觀書

倪正父評蘇黃米諸家書

本朝書惟東坡魯直元章三家然東坡多臥筆魯直多縱筆米老多曵筆若行艸尙可使作小楷如黃庭樂毅洛神則不能矣其他如蘇子美周越近世如吳說輩皆不免於俗獨蔡君謨行書旣好小楷如茶譜集古錄序頗有二王楷法若他大小楷法則亦不免於俗而气骨多不蕭散有美堂記晝錦堂記及荔枝譜諺所謂厚皮饅頭是也大扺楷法貴於端重又要飄逸難乎兩全不可以瞞人故善書者尢以爲難也

鄭子經至朴篇

至朴散而八卦興八卦興而書契肇書契肇而篆籕滋飛天八防以前不可得而詳也皇頡以降凡變五矣其人亡其書存古今一至作者十有三人焉予生千載之下每覽昔人殘銘斷碣未嘗不爲之歔欷而三嘆也在昔結繩之政始分龍穂之章中輟於是蒼史氏仰觀俯察以造六書通天地之幽祕爲百王之憲章非天下之至精其孰能與於此若稽古大禹旣平水土鑄鼎象物勒銘告成而功被萬世三代之末周籕蔚有奇秀篆攸祖孔子采摭舊作緣飾篆文天授其靈剏物垂則呂政暴興天人之道壊亂極矣李斯適際其時陶埏偃仰専名擅作悉燔舊章天下行秦篆矣程邈參衍佐趨時便冝蔡邕鴻都石經爲古今不刋之典張芝鐘繇咸得其道伯英聖於一筆書元常神妙於銘石王羲之有髙人之才一發新韻晉宋能人莫敢讐擬李陽冰生於中唐獨蹈孔軌潛心攺作於李斯張旭天分極深渾然無迹足以儀表衰俗五代而宋奔馳崩隤靡所底止蔡襄毅然獨起可謂間世之傑也嗚呼書其難哉文籍之來久矣能書者何濶希焉蓋夫人能書也吾求其能於夫人是以難也

殫學篇

秦廢古學力書不可行矣防恬書經胡母敬等剽掠遺範造蒼頡博學諸書散落復盡然道在兩間法出於道書𨿽不傳法則常在執筆貴圓字貴方篆貴圓貴方圓效天方法地圓有方之理方有圓之象不吾不知其爲書也紫眞授羲之其似乎或曰學者以二王比肩曰父作之子述之逸少無迹尋獻之則未至也羲之曰意在筆先字居心後存筋藏鋒迹隠端而分起伏偃仰又題筆陣圖曰夫書先引八分章艸入字中艸書象篆八分相雜斯言防哉衛氏曰善鑑者不書善書者不鑑又刪李斯筆妙而分七勢可與八永參焉張懷瓘十法其成頌之緒論乎禁經諸家筆意背拋引蠆毒法趯戈曰淸潤遲澁而左顧善於形容矣邊衫衂側其用闇築未善也蕭何韋誕其能署書乎或問廣成子應侯僧一行釋徴燕卿葛氏諸作極論題署其幾法乎曰法則法矣然眾忌諱適足以累法眞卿之劍池陽冰之講防縱橫生動不假修飾其署書之雄秀者乎陳旅之記能持論矣世稱李邕善題署然其銘刻歐虞褚諸公若優乎曰古之銘石典重端雅使人興起於千載之下邕以行押相參後世詭異百出邕作俑也歐虞褚深得書理信本傷於勁利伯施過於純熟登善少開闔之勢栁誠懸其防張顏之閫奧乎徐季沈宋諸家殆闖其藩落者乎韓擇木韓秀實李莒李儉綽有古意太白得無法之法子美行之昌黎知其理而功淺子厚雅有負抱而有永興公之餘韻議者以退之爲極疏厲曰彼蓋不知九方歅之爲相也黃山谷云書道於唐末惟楊凝有古人筆意曰中流失船一壺千金請問宋之名家曰錢忠懿杜祁公之流便蘇才翁倩仲之爽峭蘇子瞻之才瞻米元章之淸防加於人一等矣踏道則未也若夫魯直之瓌變劉濤諸人所不能及惜乎態之靡靡也然其直行多得於瘞鶴問周越李時雍鐘離景伯曰如法何吳說張孝祥範成大法乎曰此而法天下無法矣然則卽之諸人其稱降乎曰吁磔裂塗地矣或問蔡京卞之書曰其悍誕姦詭見於顏面吾知千載之下使人掩鼻而過之也曰張卽之陳讜之書一時籍甚丰碑鉅刻散流江左迨今書家尙祖余習曰速勿爲所染如深焉𨿽盧扁無所容其靈矣人生不幸不聞過大不幸無恥蘇氏有言曰書於魯公文於昌黎詩於工部至矣或曰彼人耳若夫呂巖鐘離權之瑰雄神險不其愈乎曰吾論書不論仙然抱朴稱皇象爲書聖陶眞逸有頑仙之論或問懷素艸書鄰於長史君謨有僕奴之譏過乎曰人無百嵗之壽而有百嵗之信豪傑後起相知於畢世之下齺然若合符節未逹曰人莫不飲食也鮮能知味也夫張公者人龍也藐焉寡儔而素欲防駑駘與之方駕九地之下重天之巓乎然則髙閒亞棲之流歟曰二僧跚若後矣程子之持敬可謂知其本矣或曰朱元晦諸賢其簡畢乎曰道徳之充乎中而溢乎外也王子文書感興其幾矣書學何所止曰歾身而已然則張伯髙行業未彰獨以書酣身益乎曰吾聞之精於一則盡善偏用智則無成聖人疾沒世而名不稱彼張公者東吳之精去之五伯再見伯英以此養生以此忘形以此玩世以此流名

造書篇【略節】

古今書品其效尢班固古今人物表與孫防禮姜堯章之譜何誇乎曰語其細而遺其大趙伯暐之辧妄所以作也宣和譜石峻等書其誕章之尢者也蘭亭攷兪松續考濫采羣言吾不知其然也黃伯思之論其自欺者也

虞伯生論子昻書

趙松雪書筆旣流麗學亦淵深觀其書得心應手防意成文楷法深得洛神賦而攬其標行書詣聖教序冝足可無拘文法

栁公權書𨿽出自顏而意態自若如泰氏之禦內得於心而外合於馬志取道致逺而气力有餘徐浩書無甚議論肉多意微少然舉止精熟體不柔懦

蔡君謨書落筆嚴重則無害其爲濁如荀攸外柔弱而內彊勇故人謂之錦囊裹錐

米元章書筆鋒燦爛少奇多怪意到力寡正當逸處卻有懶筆如髙陽酒徒醉後便欲憑幾元至正丙午十月卄夜爲徐泰書此【墨迹一冊】

吉水解縉書學傳授譜

書自蔡中郎邕字伯喈於松山石室中得八角垂芒之祕遂爲書家授受之祖後傳崔瑗子玉韋誕仲將及其女琰文姬文姬傳魏相國鐘繇元常元常初與關枇杷學書抱犢山師曹喜劉得升後得韋誕冢所藏書遂過於書無以爲比繇傳庾徵西翼衛夫人李氏及其猶子防衛夫人傳晉右將軍王羲之逸少逸少世有書學先於其父枕中窺見祕奧與徵西相師友晚入中州師新眾碑兼崔蔡艸並杜張眞集韋鐘章齊皇索潤色古今登峯造極典午之興書家之盛若張丞相華嵇侍中康山吏部濤阮步兵籍向侍中秀輩翰墨奇秀皆非其匹故庾徵西始疑而終服謝太傅得片紙而寶藏冠絕古今不可尙已右軍傳子若孫及郤超謝胐等而大令獻之獨擅厥美大令傳甥羊欣羊欣傳王僧防王僧虔傳梁蕭子云阮研孔琳之子云傳隋永興師智永智永傳唐虞世南伯施伯施傳歐陽率更詢信本褚河南遂良登善登善傳薛少保稷嗣道是爲貞觀四家而孫虔禮過庭獨以艸法爲世所賞少保傳李北海邕與賀監知章同鳴開元之間率更傳陸長史東之東之傳猶子彥逺彥逺傳張長史旭旭傳顏平原眞卿李翰林白徐會嵇浩眞卿傳栁京兆公權零陵僧懷素藏眞鄔彤韋玩崔邈張從申以至楊少師凝式凝式傳於南唐韓熙載徐鉉兄弟宋興李西臺建中周膳部越皆知名其後蘇太師軾黃太師庭堅米南宮芾蔡端明襄卓然爲時名家蘇舜欽薛紹彭繼之以逮南渡小米傳其家法盛行於世王庭筠米南宮之甥擅名於金傳子澹防至張天錫元初鮮於樞伯機得之獨吳興趙文敏公孟頫始事張卽之得南宮之傳而天資英邁積學功深盡掩前人超入魏晉當時翕然師之康裏平章子山得其奇偉浦城楊翰林仲得其雅健淸江範文白公得其灑落仲穆造其純和及門之徒惟桐江兪和子中以書鳴洪武初後進猶及見之子山在南臺時臨川危素太朴饒介介之得文敏傳授而太朴以教宋璲仲珩杜環叔循詹希元孟舉孟舉少親受業子山之門介之以授宋克仲溫而在至正初掲文安公亦以楷法得名傳其子法其孫樞在洪武中仕爲中書舎人與仲珩叔循聲名相埓云【饒介字介之號醉翁華蓋山樵浮邱公童子亦曰介叟臨川人遊建康丁仲容壻畜之後卒於姑蘇時嵗丁未宋克字仲溫一字克溫吳郡人卒官鳯翔府同知時洪武丁邜宋璲字仲珩金華人太史潛溪公仲子仕止中書舎人卒於洪武辛酉兪和字子中號紫芝樵者桐江人寓居錢塘洪武中以布衣卒年八十餘杜環字叔循廬陵值夏人卒官水部員外郎時洪武戊辰詹希元後更名希原字孟舉新安人號逸庵丙寅訥叟防從父官勝國至洪武初爲鑄印副使後卒官中書舎人胡布字子申旴江人一字建民得書法於宋克一云或謂與克同受學紹興老僧云掲樞字平仲丰城人】

右此文後有春雨二字用硃界行表白紙冩或正或行最爲神妙蓋先生下錦衣獄春雨必爲指揮使紀綱書之而流落他家今爲南京刑部尙書楊寜所得余又得先生遊絲字二幅於陜西秦府因並識之天順三年春月王佐識

祝希哲評勝國人書

虞集如鹵簿禮官贊導應節結束美姿稍逺大雅鮮於樞如三河壯俠長防善舞豪鷙自擅時落胡俗鄧文原如疊壁層城不勝沈實饒介如時花沐雨枝葉都新張雨如道士醮詞𨿽禮而野倪瓉如金錢野菊略存別韻楊維禎如華譯夷語自墮侏陳壁如有若據坐尙有典型宋克如初筵卣彛忽見三代解縉如盾郎執防列侍明光

又論楷法

顏眞卿黃庭經楷而不小褚遂良西升經小而不楷一君欲靜二臣欲平三佐四使以次短小此一法也

徐文長評字手迹

黃山谷書如劍防構密是其所長瀟散是其所短蘇長公書専以老朴勝不似其人之瀟灑何耶

米南宮書一種出塵人所難及但有生熟差不及黃之勻耳

蔡書近二王其短者略俗耳勁淨而勻乃其所長孟頫𨿽媚猶可言也其似算子率俗書不可言也嘗有評吾書者以吾薄之豈其然乎

倪瓚書從入輙在鐘元常薦季眞表中奪舎投胎古而媚密而散未可以近而忽之也

吾學索靖書𨿽梗槪亦不得然人並以章艸視之不如章稍逸而近分索則超而仿篆

分間布白指實掌虛以爲入門迨布勻而不必勻筆態入淨靜媚天下無書矣掘入節乃大忌

雷大簡云聞江聲而筆進噫此豈可與俗人道哉江聲之中筆法何從來哉隆慶庚午元日醉後呼管至無他書漫評古人何足依據【先生評各家書卽效各家體字畫奇肖傳有石文】

又防停雲館帖

祝京兆書乃今時第一王雅宜次之京兆十七首書固亦縱然非甚合作而雅宜不収一字文老小楷從黃庭樂毅來無間然矣而獨収其行書早朝詩十首豈後人愛翻其刻者詩而不及計較其字耶

王元美藝苑評

書家者流稱鐘張羲獻古雅之士往往左鐘張華俊之儔則必服膺羲獻今合諸家之論可以類推王羲之云頃尋諸名書鐘張信爲絕倫其餘不足存又云吾書比之鐘張鐘當抗行或謂過之張艸猶當雁行然張精熟池水盡墨假令寡人耽之若此未必謝之羊欣云羲之便是小推張不知獻之自謂云何又云張字形不如右軍自然不如小王謝安嘗問子敬君書何如右軍答云故當勝安云物論殊不爾子敬答云世人那得知梁武帝云世之學者宗二王元常逸迹曾不睥睨羲之有過之之論後生遂爾雷同元常謂之古肥子敬謂之今痩張芝鐘繇巧趣精細殆同機神肥痩古今豈易致意逸少至學鐘書勢巧形密及其獨運意疏字緩又子敬之不迨逸少猶逸少之不迨元常學子敬者如畫虎也學元常者如畫龍也陶貞白答梁武帝云伏覽書論使元常老骨更防榮迼子敬懦肌不沈夜泉逸少得進退其間則玉科顯然可觀又云此世皆髙尙子敬海內非惟不復知有元常於逸少亦然今奉此論自舞自蹈未足逞泄日月願以所摹竊示洪逺思曠此二人皆是拘思者必當仰贊踴躍有盈半之益蕭子云上武帝啟云臣昔不能拔賞隨世所貴規模子敬多歷年所始見勤防論書一卷商略筆勢洞逹字體又以逸少不及元常猶子敬不迨逸少因此研思方悟式始變子敬全法元常庾肩吾云張工夫第一天然次之鐘天然第一功夫次之王功夫不及張天然過之天然不及鐘功夫過之唐太宗云鐘𨿽擅美一時亦爲過絕論其盡善或有所疑至於布纎濃分疏密霞舒云捲無所間然但其體則古而不今字則長而逾制語其大量以此爲瑕獻之𨿽有父風殊非新巧觀其字勢疏痩如隆冬之枯樹筆蹤拘束若嚴家之餓其枯樹也𨿽槎枿而無屈伸其餓也則羈羸而不放縱詳察古今硏精篆素盡善盡美其惟王逸少乎觀其畫之工裁成之妙煙霏露結狀若斷而還連鳯翥龍翔勢如斜而反直翫之不覺其倦覽之莫識其端心慕手追此人而已孫過庭云元常専工於書伯英尢精於艸體彼之二美而逸少兼之擬艸則余眞比眞則余艸又云以子敬之豪翰擅右軍之筆札𨿽復粗傳楷則實恐未克箕裘是知逸少之比鐘張則専博斯別子敬之不及逸少無或疑焉

張懷瓘云若眞書古雅道合神明則元常第一若眞行妍美粉黛無施則逸少第一若章艸古逸極致髙深則伯度第一若章則勁骨天縱艸則變化無方則伯英第一其間備精諸體惟獨右軍次至大令然子敬可謂武盡美矣未盡善也逸少可謂韶盡美矣又盡善也山谷云右軍似左氏大令似莊周

宋齊之際右軍幾爲大令所掩梁武一評右軍復伸唐文再評大令大損若唐文之論是偏好語不足以服大令心也人謂右軍內擫故森嚴而有法大令外拓故散朗而多姿法自兼姿姿不能無累法也後人學右軍終不能似大令已自退漏李北海蘇眉山趙吳興筆然則大令之於右軍直父子耳不可稱伯仲也

抱朴子曰吳之善書者則有皇象劉纂岑伯然朱季平中州則有鐘元常胡孔明張芝索靖並用古體俱足周事飄乎若起鴻之乘勁風騰鱗之躡驚云

按南史謂劉休者與王僧防同省而是時海內俱習羊欣書以右軍迹涉輕防多所不好休獨重之自是右軍之書復盛後至梁武時陶貞白尙云比世皆髙尙子敬不復知有元常逸少亦然然則右軍之書得劉休而振得梁武而著得唐文而後大定猶之顧凱之畫亦至唐始定也羊欣學子敬者也故武帝評子敬爲河朔子弟舉體充恱然沓拖不可耐而評羊欣如婢學夫人舉止羞澁是以文皇詆子敬爲餓而學敬元者時人譏以爲重儓子敬餓敬元成一重儓矣然同一人書也餓之與沓拖子弟一痩一肥毋乃太相抵牾歟

武帝評蕭思話書仙人嘯樹而張伯英如漢武好道憑虛欲仙欲仙尙未仙也漢武欲仙則又去仙逺也伯英乃不如思話乎

梁武始重元常而下子敬特許逸少躑躅其間觀陶隠居所云元常朽骨更防榮造子敬懦肌不淪長夜又武云逸少學鐘勢巧形宻及其獨運意疏字緩然則太平寺主臨池之趣全在鐘也及攷竇臮述書賦髙祖叔逹恢厥躬冺規矩合童張懷瓘書品云狀貌亦古乏於筋力旣無奇姿異態有減於齊髙然則梁武帝之聲價不振實以學元常之故也學鐘張殊極不易不得柔中之骨不究拙中之趣則鐘防而笨矣不得放中之矩不得變中之雅則張降而俗矣吾向者閱隋僧智果書梁武帝評鐘司徒字有十二種意外巧妙絕倫多奇後又有鐘繇書如雲鶴逰天羣鴻戱海行間茂密實亦難過語以爲不應重下評意所謂司徒者繇子防也及覽前輩題評以十二種意外歸之太傅吾竊非之載閱繇父子本傳繇不爲司徒防加司徒𨿽尋伏誅而所稱司徒者必防矣

然又以梁武與陶隠居論書至數十往復皆不及防不應稱之若此及閱袁昻本文所謂十二種云云乃在啟內勅防具云如向所評臣謂鐘繇容气密麗若飛鴻戲海舞鶴逰天等語蓋重贊之也此外又有武帝觀鐘繇書法十有二意云平直均密鋒力輕快補損巧稱字外之奇文所不書然則袁昻之稱司徒十二種法正謂繇也吾家蓄太傅薦季直表黃初二年司徒東武亭侯蓋是時華歆辭疾繇實轉司徒四年遷太尉而歆復代之史有脫漏故耳二者實可相證因記於此

鐘太傅七十六其子司徒僅四十五右軍五十九子大令四十三天假以年不果勝尊公乎曰不爾格已定矣假之年有小變而不能有所加也

右軍之書後世摹仿者僅能得其圜密已爲至矣其骨在肉中趣在法外勢防力淳質古意不可到故智永伯施尙能繩其祖武也歐顏不得不變其眞旭素不得不變其艸永施之書學差勝筆旭素之書筆多學少學非謂積習也乃淵源耳

顏書貴端骨露筋藏栁書貴遒筋骨盡露旭素之後不得不生光髙閒顏栁之餘不得不生卽之溥光智永伯施有書學而無書才顚旭狂素有書才而無書學河南北海有書姿而無書禮平原誠懸有書力而無書度楊用修云張旭妙於肥藏眞妙於痩以予論之痩易而肥難用修此語未必能眞知書者筆肥則結構易密筆痩則結構易疏此痩難而肥易也惟是旣成之後痩近勁勁近古肥易丰丰近俗耳伯髙之所以妙在肥而不肉也

僧亞棲雲書貴能變方自成家主右軍變白雲歐陽詢變右軍栁公權變歐陽此殆是囈語白雲先生何人亦未有書迹存世蓋右軍偶一言之大抵托辭耳歐陽書法實一變然非變右軍若栁之於歐法少變而意故不變也

山谷云王右軍初學衛夫人小楷不能造微入妙其後見李斯曹喜篆蔡邕八分於是楷法妙天下張長史觀古鐘鼎銘科斗篆而艸聖不愧右軍父子易有云引而伸之觸類而長之天下之能事畢矣

五代時楊少師凝式黃魯直極重之謂爲散僧入聖又謂可繼顏魯公釋懷素楊於今極拙魯直所推行艸耳而余見其一二行皆不甚合作聞朱象有韭花帖甚佳未及見之

宋初王待詔著宋宣靖李西臺蘇參政皆稱名書家者然不甚得法山谷評待詔如小僧律西臺如講僧參禪然待詔猶有晉人意範文正伯夷頌見推亦以其人耳杜祁公蘇長史皆學懷素杜痩而生蘇痩而弱第覺玉潤微勝冰淸蔡忠恵略取古法加以精工稍滯而不大暢蘇文忠正行出入徐浩李邕擘窠大書源自魯公而微欹近碑側記行艸稍自結搆𨿽有墨豬之誚最爲淳古黃山谷大書酷仿瘞鶴狂艸極擬懷素姿態有餘儀度少乏米元章源自王大令褚河南神采奕奕射人終愧大雅是四君子者號爲直無楷矣

米元章有書才而少書學黃長睿有書學而少書才以故評隲古人墨刻眞亦有相抵牾者然長睿引證各有據依不若元章之孟浪也如謂鐘太傅尙書宣示爲右軍臨白騎遂帖爲大令臨蓋不惟太傅宣示已殉王修葬而開元中滑臺人家用右軍扇書臨宣示大令臨白騎二帖應募入內府其事甚明謂長風帖爲逸少少年未變體書蓋以右軍別帖有長風範母子語可證也此外辧右軍自適得書至慰馳竦耳酸感至此加下防宰相安知噉豆鼠伏想嫂等濶伯英殊愁體太今而乏古大令疾不退至分張筆過流而少節或以此疑非二公書可也元章論書見右軍稍大而逸者便以爲子敬見伯英近今者與子敬近縱者便以爲伯髙藏眞愚又推黃米之旨謂伯髙僅有章法而無變法子敬僅有破體而無狂艸則不敢信也按張懷瓘明言章艸之書字字區別張芝變爲今艸拔茅連茹上下牽連或借上字之下而爲下字之上奇形離合數意兼包惟王子敬明其心指故稱一筆書者起自伯英也又云伯英剏爲今艸天縱尢異率意超曠無惜是非至於蛟龍駭獸奔騰拏攫宋室之冠然小楷絕響矣山谷推王文公書似楊少師章惇有鐘王法談者以爲曲筆蔡京卞兄弟皆擅書名禦府法書墨妙皆其評跋彼人縱極八法無取一長況未必耶

唐文皇以天下之力募法書以取天下之才習書學而不能脫人主面目徽亦然智永不能脫僧气歐陽率更不能脫酸餡气旭素顏栁趙吳興不能脫俗气南晉宋齊之間可以脫矣

宋齊之際人語曰買王得羊不失所望蓋時重大令而敬元爲大令門人妙有大令法者也中睿之季時人語曰買褚得薛不落節蓋時重河南而少保爲河南甥妙有河南法者也二事可謂切對

李北海在唐人書品中不甚烺烺而趙文敏法之便自名世北海傷佻然自雅文敏稍穏然微俗眉山亦嘗學北海不如其學平原也孫防禮書書述謂其萬字一類風行艸偃輕之也至矣今所書書譜令後人極力摹仿尙自隔塵以此知古人不可及也

子瞻似顏平原故極口平原魯直效瘞鶴故推尊瘞鶴元章出褚河南故左袒河南河南楷似行然自有楷平原艸似楷然自有艸李北海楊凝式及元章魯直之勢心手隨變窈防而不知所如又云子敬如蹴海移山翻濤破嶽懸崕墮石驚電遺光此豈非艸聖之極耶攷前後書亦未必似伯髙蓋伯髙時有肥筆渇筆不若是之勻和也若托桓江州一書又多逸少語子敬亦不合書之覺思光爲近至於右軍𨿽結構緊密而變化靈異又不可以一節爲拘也

楊用修云古人例多能書如管寜人但知其淸節而不知其銀鉤之敏又引管寜別傳云寜字畫若銀鉤及茅山碑云管寜銀鉤之敏是也余固知其誤按索靖字防安其章艸法有銀鉤蠆尾及考陶隠居解眞碑云防安銀鉤之敏允南風角之妙正謂索靖也蓋管寜亦字防安用修誤以爲寜遂並其姓名攺之耳考寜三國誌注有髙士傳傳子諸書俱無銀鉤語又云劉曜人知其獰凶而不知其字畫之工注見艸書韻防當是時劉聰劉曜皆能書而聰之獰凶大出曜上俱見本載記用修又誤以劉徳升爲劉景升而云卽表也表初在黨人中俊廚顧及之列其人品之髙可知此尢可笑

虞伯生謂坡谷出而魏晉之法盡米元章薛紹彭黃長睿諸公方知古法而長睿所書不逮所言紹彭最佳而世遂不傳米氏父子最盛行舉世學其奇怪流金朝而南方獨盛遂有張子湖之險澁張卽之之思謬極矣此語大自有理又獨稱吳說傅朋書法深穏端潤非近時怒張筋脈屈折生柴之態且謂至吳越見傅朋書最多皆隨分贊嘆圖來者稍知正法今傅明書世遂少見紹彭號翠微居士余有其詩數紙緊密藏鋒得晉人意惜少風韻耳

鐵圍山叢談謂其父京善榜書妙出四家之工此𨿽曲筆然亦必有可觀者米芾元章自負以爲前無古人然是行筆非眞筆也

用修又雲南唐王文秉工小篆不在二徐下又有王逸老者善篆與八分其命名乃欲抗右軍不知何代人疑卽文秉也按陶九成書史王升字逸老號羔羊居士艸書殊有旭顚轉折態宣和間進所作艸書內庭稱之用修似未之見新鄭髙少師拱藏東坡艸聖醉翁亭記並石本防細閱無一坡法而渇筆遒逸飛動中有正書卻近俗吾斷以爲逸老書蓋南渡以後諸公不能辧此元人卻不能作此結法也

自歐虞顏栁旭素以至蘇黃米蔡各用古法損益自成一家若趙承防則各體俱有師承不必已撰評者有奴書之誚𨿽則太過然謂直接右軍吾未之敢信也小楷法黃庭洛神於精工之內時有俗筆碑刻出李北海北海𨿽佻而勁承防稍厚而軟惟於行書極得二王筆意然中間逗漏處不少不堪並觀承防可出宋人上比之唐人尙隔一舎

楊又引東坡跋希白作字自有江左風味故長沙法帖比淳化爲勝世俗不察爭訪閣本誤矣乃知潭帖勝淳化多矣希白錢易也按希白乃潭州僧希白耳書家謂其有筆意而多率直無縈回縹緲之勢楊以防安爲管寜以希白爲錢易其孟浪殊可對也

元人自趙吳興外鮮於伯機聲價幾與之齊人或謂勝之極圓健而不甚去俗鄧文源有晉人意而微近粗庫庫子山有韻气而結法少疏然是三人者吳興流亞也虞伯生差又雅鮮於必仁朗朗有父風掲曼碩父子羙而近弱張伯雨健而近佻柯敬仲老而近粗班彥功少頗遒爽晚成惡札龔璛陳深輩皆長於題跋倪元鎭𨿽微有韻而未成長人或許以得大令法何也元鎭以稚筆作畫尙能於筆外取意以稚筆作書不能於筆中求骨詎冝以泛愛推之也

正鋒偏鋒之說古本無之近來専欲攻祝京兆故借此爲談耳蘇黃全是偏鋒旭素時有一二筆卽右軍行艸中亦不能盡廢蓋正以立骨偏取態自不容已也文待詔小楷時時出偏鋒固不特京兆何損法書解大紳丰人翁馬應圖縱盡出正鋒寜救惡札不識下字人妄談乃爾可恨可笑

張卽之非不遒勁而粗醜俗惡種種可恨是顏栁之疏裔辱家風者解大紳張汝弼非不圓熟而疏軟村野種種可鄙是旭素之重儓壊家法者

臨書易得意難得體摹書易得體難得意臨進易摹進難離之而近者臨也合之而逺者摹也

蒼頡九篇相傳是李斯其第九章

乃云狶信是陳狶韓信劉京是大漢西土是長安右軍少從丞相渡江北蹤永絕其題筆陣圖云北防名山比見李斯曹喜等書又之許下見鐘繇梁鵠書之洛下見蔡邕石經二體書始知學衛夫人徒費年月王著集淳化帖有漢章帝書千字文紕繆如此徒資嗢噱

法書中有王右軍千字文昔賢作笑端蓋知其爲周興嗣撰不應右軍預有之然梁武帝命殷鐵石摹取右軍千字命興嗣次韻故當有右軍千字文非謬也又有衛夫人筆陣圖右軍題筆陣圖後及右軍筆勢圖一章筆勢論十二章昔賢皆辧其妄然是六朝善書者擬作苟能熟覽思亦過半矣

孫過庭云樂毅論則情多怫欝東方贊則意絕瓌奇黃庭經則怡懌虛無太師箴又縱橫爭折蘭亭之興集思逸神超私門戒誓情拘志慘愚謂此在覽者以意逆之耳未必右軍作書時預有此狡獪也又一云黃庭如飛天仙人洛神如淩波神女曹娥碑如防女漂流於風浪間

朱長文作續書譜而進石曼卿蘇子美於妙退裴行儉孫防禮王紹宗李邕鐘紹京韋陟賀知章裴休於能吾未敢信也

閣帖眞書自鐘太傅宣示外獨有王世將僧防兩防啟耳行艸自二王外獨有皇象索靖及亮白一紙耳何也以其體最古雅不落塵也

顏魯公家廟碑今中之有小篆筆者歐陽蘭臺道因碑今中之有古筆者皇象天發碑分篆中之有章法者瘞鶴銘行書中之有古者

懷琳大急就嵇康絕交書皆托之右軍以應貞觀之募第結法𨿽沓拖多臥勢不能作山陰內擫筆然圓熟輕俊不妨張翼之亂眞也

千古楷行之妙無過鐘王鐘王之迹妙者宣示樂毅蘭亭而已樂毅論搨本佳者猶可什倍它刻也

墨池璅錄

右軍字似左傳大令字似莊周山谷爲此言亦猶東坡以杜子美比司馬遷以江瑤柱比荔枝也

孫過庭云旣得平正須追險絕書家以險絕爲功惟顏行與景度艸得之

吳寛云稱善書者必曰師鐘衛及覩顏栁諸家異體而同趣亦未必不自衛鐘來也若夫宋之蘇黃米蔡羣公交作極一代書家之盛其構勢𨿽各不侔要之於理又不能外顏栁他求者

書譜𨿽運筆爛熟而中藏軌法故自森然

董宰品書

書家以分行布白謂之九宮元人作書經云黃庭有六分九宮曹娥有四分九宮是也

內景經全在筆墨畦逕之外其爲六朝人得意書無疑今人作書只信筆爲波畫耳結構縱有古法未嘗眞用筆也善用筆者淸勁不善用筆者濃濁不獨連篇各體有分別一字中亦具此兩種不可不知也

唐模右軍眞迹以十七帖爲致佳余臨數十本皆爲好事者取去亦復有贗本如此本差稱意乃以王方慶進帖筆法參合用之所謂萬嵗通天帖者是也

余曽有右軍行穰帖眞迹十五字正是十七帖一種書及武林楊侍禦自安福傳來唐摹絕交書與行穰帖同中缺鸞字乃悟爲右軍書蕭齋所摹避子鸞諱而後人誤以爲李懷琳耳

楷書以智永千文爲宗極虞永興其一變耳文徴仲學千文得其姿媚予以虞書意入永師爲此一家筆法若退頴滿五簏未必不合符前人顧經嵗不能成千字捲冊何稱習者之門自分與此道逺矣

虞永興常自謂於道字有悟蓋於發筆處出鋒如抽刄斷水正與顏太師錐畫沙屋漏防同趣前人巧處故應不傳學虞者輙成算子筆陣所訶以此

李北海書荊門行刻於羣玉堂帖予疑李北海詩在太白集中者皆沈鬰髙古無此流易及觀王建詩有荊門行乃知宋人所集云麾碑等石刻防之北海也羣玉帖有虞永興馬贊亦見栁州集【辛酉十月朔】

楊少師步虛詞帖卽米老家藏大仙帖也其書騫翥簡澹一洗唐朝姿媚之習宋四大家皆出於此余毎臨之亦得一斑

蔡忠恵公書晝錦堂記凡一字數十更存其合者才得顏碑什七耳今日得宋榻徐季海洺州府君碑以其意爲此如黃金鑄範少伯一鑄而就正以速成自喜不計工拙也【庚申八月朔】

王履道評東坡書云世學公書眾矣劍拔弩張奔猊抉則不能無至於尺牘狎書姿態橫溢不矜而妍不束而整不軼而豪蕭散容與霏霏如甘雨之霖森疏掩暎熠熠如從月之星紆徐宛轉纚纚如縈繭之絲恐學者所未能至也【此余學戎輅表王二表近之】

國朝書法當以吾松沈民則爲正始至陸文裕正書學顏尙書行書學李北海幾無遺憾足爲正宗非文待詔所及也然人地旣髙門風亦峻不與海內翰墨家盤旋賞防而吳中君子鮮助羽翅惟王弇州先生始爲拈出然蘭之生谷豈待人而馥哉

荊州仲宣樓所刻登樓賦爲吾松喬懋敬書喬素無書名彼中士大夫亦不知爲手也喬曽爲荊南觀察乃從防莫廷韓是龍所書今爲正之

松江董原正爲宰先生從兄工翰墨而蚤世人皆知有宰而董氏書法開山肇自原正罕知之者有雙鉤宋本十七帖在吾禾髙公家

陳眉公筆記

宋時傳三昧蘭亭出於杜器之杜畜百本而唐刻爲第一杜名寶晉其有寶晉印者不獨老米也

東坡書是學王僧防而歷代評者謂學徐浩政不知浩故僧防衣缽耳東坡艸亦學長沙今傳醉翁亭未必是眞六一居士琴操得之

東坡詩卷有一跋云觀此眞迹殊覺僞者甚可笑也周公謹極喜此跋可謂善下語余嘗謂多見石刻少見眞迹往往覆以眞者爲僞此豈眼中有筋者乎

余皇天藻飛翔雅好書法毎攜獻之鴨頭丸帖虞世南臨樂毅論米芾文賦以自隨中書舎人趙士禎爲言如此儒又考右軍曾書文賦褚河南亦有臨右軍文賦趙子昻亦書文賦

李君實評帖

沈存中云唐太宗力購羲之眞迹惟樂毅論乃右軍親筆於石而鐫之以爲家法者昭陵之殉亦以其石便於甃耳洎溫韜盜發其石已碎用鐵索之皇祐中髙紳學士之子安世爲錢塘主簿存中就其家見之末後獨一海字竹嬾十年前購得一本正海字獨畱本也但其闕處有斜書修字數个蓋歐陽文忠公再拓本也昔年於姑蘇韓氏見一絹素臨本相詡以爲右軍手書可謂不識源委者矣

樂毅論小中有楷黃庭經楷中有小東方朔畫贊五分中有方丈洛神賦方丈在五分中曹娥碑五分字四分畫力命表三分畫五分字此書家教典也不講求何由修證公孫大娘舞劍擔夫與公主爭道錐畫沙折股屋漏雨蓬振沙飛怒猊渇此書家禪案也不參透何由悟入

樂毅論王著所書李白狂艸葛叔忱所書絕交書李懷琳所書大字蘭亭敍徐鉉所書天地間僞物亦有不可磨滅者

宋黃伯思東觀餘論辧駁古今法書最爲精刻乃其辧黃庭經一節實欠詳審伯思曰黃庭經帖爲逸少書僕攷之非也按陶隠居眞誥翼眞檢云晉哀帝興寜二年南嶽魏夫人所授惟有黃庭經一篇得存蓋此經也逸少以穆帝升平五年卒後二年爲興寜二年此經始降逸少安得預書之又按梁虞和論書表雲山陰壜釀村養鵞道士謂羲之曰久欲冩河上公老子縑素已具無人能書府君能自屈書兩章更合羣以奉羲之爲停半日冩畢攜鵞去晉書本傳亦著是說然隠居與梁武啟又云逸少有名之迹不過數首黃庭勸進樂毅等不審猶有存否蓋此啟在著眞誥前未之考耳而李太白乃有黃庭換白鵞之句相習之謬也伯思自以爲至當矣不知右軍冩道徳經換鵞又冩黃庭經換鵞自是兩畨事而太白詩亦兩見一云右軍本淸眞瀟灑在風塵山陰遇羽客要此好鵞賔掃素冩道徳筆精妙入神書罷籠鵞去何曽別主人一云鏡湖淸水漾晴波狂客歸舟逸興多山陰道士如相見應冩黃庭換白鵞實互之也考道藏黃庭有數種有內景黃庭有外景黃庭又有黃庭遁甲緣身經黃庭玉軸經魏夫人所出乃內景一種系楊眞人羲冩其外景經老君所作先出行世右軍所書兩不相混也張懷瓘書斷張彥逺法書要錄並載右軍書黃庭六十行褚遂良右軍書目黃庭經書與山陰道士其時眞迹自在又武平一徐氏法書記親在禁中見武右曝書太宗所遺者六十餘函有黃庭何所復疑哉他人無誤正伯思自誤耳

千字文前行書勅散騎員外郎周興嗣次韻考勅命之制始於唐當是書梁字之誤也又梁武令殷鐵石榻二王書今大令帖中有稱鐵石者卽是殷所書而王著輩錯著之耳此亦殊非細故黃長睿赦而不攻何也孫過庭書可謂變動之極矣昔人又以千字一律如風偃艸短之何也

米南宮書大小天馬賦有掣銜頓轡不受羈絡之气山谷注李伯時所冩天閒六馬贊矜栗聳峙如就駕鑾輿排仗閶閤蓄千里逺邁之意而不敢逞若坡翁作馬劵與李方叔則髙朗卓犖宛然龍步驟延頸顒目以顧艸澤之羣三公筆墨變化往往隨事注精以展其妙如此

古人論行書云八面拱心而無橫畫余向未薦此防今春得米元章書朱樂圃墓表逐字玩之見其揉團湊合無有間隙乃始了然今人或謂學蘇米則沓拖不緊峭是未得眞迹到眼縫耳

米元章論書於道君前曰蔡襄勒字沈遼排字黃庭堅描字蘇軾畫字上問卿何如對曰臣書刷字世皆不解其何語余爲銓注曰勒字顏法也描字虞永興法也畫字徐季海法也刷字本出飛白運帚之義意信肘而不信腕信指而不信筆揮霍迅疾中含枯潤有天成之妙右軍法也隠然淩轢諸老自占一頭地

姑壇記尢獨步者莫方伯張南安以艸書勝陸詹事臨摹趙松雪大佳二沈公則有楷書防宸眷最渥陳別駕自成一家亦頗遒勁吳中艸書當以祝京兆第一然略少風骨耳文大史陸尙寶則楷書勝太史如文賦小楷尢精絕可愛王太學行書自一種風度而白雀寺臨沒之筆尢奇陳方伯惟扁額大字擅長書家彭徴君作楷近顏眞卿兪山人作楷近虞世南陸尙寶子傳廷試時內閣夏公言手其捲嘆曰文漢魏而書晉唐擬第一上嫌其名置之二甲命矣

墨花閣雜誌

洛陽李處權云古今書稱右軍爲首正書見曹娥碑妙絕超古與鐘元常抗衡黃庭經樂毅論若出兩手行書見蘭亭敍髙風勝韻爲一代冠

秦太虛云黃庭遺教皆非逸少之迹歐陽文忠公嘗謂黃庭特後人緣山陰換鵞事附益遺教出於唐冩經手及精考蘭亭樂毅論然後知文忠之言爲不謬也東坡書劉景文所藏王大令帖詩云君家子敬十二字气壓鄴侯三萬籖

張愛賔稱惟王羲之能爲一筆書陸探微能爲一筆畫宋嚴羽卿論詩姜堯章論書皆精刻深至具有卓見及所自運顧逺出諸名家後大抵議論與實詣確然兩事議論者識也實詣者力也力旺者能蔑識識到者又能消力語云識法者懼毎多拘縮天趣不得泛溢也觀白石書詠滄浪詩自當得之

元大徳間錢塘錢國衡刻十種蘭亭筆法咸有異趣南宋內府五十餘種與韓氏羣玉堂賈氏悅生堂本爾時猶有存者故國衡得選其萃耳

趙松雪云古人作字多不用濃墨太濃則失筆意然羲之書墨嘗積三分何也東坡眞迹墨如漆隠起楮素之上山谷亦謂其用墨太濃而風韻有餘然則松雪所云特楷書耳行書則不然

樵史品三吳書

雲間陸應陽云王弇州序三吳書家而漫及若干人第収其虛聲耳何足爲公論余嘗擇其名不愧實者於蘇得八人焉祝京兆允明文待詔徵明王太學寵陳方伯鎏陸尙寶師道陳太學道復彭徴君年兪山人允文於松得七人焉沈學士度陳別駕璧沈大理粲張南安弼陸詹事深莫方伯如忠兪父子野先生

識者謂先君子行艸眞楷出入晉唐而仿顏魯公麻畫張桓矦不特有八分刁鬥銘又有流江縣記功碑云漢將張飛率精卒萬人大破賊首張郃於八蒙立馬勒石董北苑云劉徳升爲書家祖師鐘繇胡昭皆受其學昭肥鐘痩各得一體

定武本世罕傳已久卽周憲王邸中所鐫五種蘭亭其間肥痩不一行楷雜亂非復右軍故步矣相傳定武爲歐陽率更臨則楷法多褚河南臨則行法勝米海嶽筆古佻逹故不欲爲定武左袒卽今所摹褚河南蘭亭亦我用我法以意爲之耳然生趣森勃超然淩空之態仍不減山陰面目也

唐書學有通微院體

鐘紹京景龍中以院總監從討韋氏有功性嗜書家藏王羲之獻之褚遂良書至數十百卷以善書直鳯閣武后時榜諸宮殿明堂及銘九鼎皆紹京書也其字畫妍媚遒勁有法誠少與爲比

米南宮稱法書曰墨王可謂極稱非右軍大令東武亭侯不足當也

懷素書意在筆前多意到而筆不到趙孟頫書弱中示競亦竟若綿裹鐵云

鮮於奉常公常見葉秋臺書反覆諦視至欲下拜昔管仲變井田而成內政孔明變內政而成八陣李衛公變八陣而成六花君謨變右軍平原而成忠恵此子臧所謂太上逹節者也

王著閣帖誤人千載世俗莫覺爭相寶尙不幾享帚以千金哉自米一鑑而僞分黃再鑑而眞出於是博古家始知不誣古矣此卷大令書標爲澄淸堂世傳賀蘭所摹然書譜未載不知何據余觀其神骨冷冷結構遒逸髙出淳化十倍內領動等五帖又淳化中所無而他刻亦未始見尢可寶也捲後附索靖出師頌鐘繇賀捷表按出師頌昔人定爲蕭子云賀捷則鐘眞筆二帖俱爲希迹用以壓捲者蓋人由王索而窺元常眞爲百尺竿頭進一步耳

率更正書出大令森森若武庫矛防虞永興稱其不擇帋筆髙麗亦知愛重遣使請之其名重如此是夣奠帖共七十六字而淸痩古健遒勁之中不失腴潤較化度醴泉銘不無少變乃字畫之妙不在二帖下正如郭林宗𨿽標格極峻而虛和近人他書未免作李元禮謖謖松風矣

眞書鐘繇宣示力命尅防右軍樂毅畫贊黃庭告誓霜寒大命洛神六朝不知名氏曹娥平叔子遺教陶景瘞鶴舊館壇智永千文虞世南孔子廟碑歐陽詢九成宮化度寺虞恭公褚遂良哀冊聖教張旭郎官顏魯公麻姑仙壇放生池中興頌幹祿字東方朔贊栁公權院羅尼

行鐘丙舎吳人羸頓雪寒長風右軍蘭亭極寒麥熟官奴快雪來禽奉橘聖教序開元寺大令地黃嵗終衛軍授衣阿姨鵞羣嵗盡夏日奉對思戀天寶吳興黃門山陰東風轉勝相鵞還觸事夏節恨深黃耆礜石駱驛月內尊體謝安八月五日褚遂良枯樹李邕婆羅樹張從申靜

晉人書𨿽非名法之家亦有一種風流蘊借之態緣當時人士以淸簡相尙虛曠爲懷修容發語以韻相勝落筆防藻自然可觀可以精神觧領未可以言語求覓也譚子國轉運汪砢玉輯於峚山房半

拾遺

淳化閤帖無銀錠本

祖帖在世余足迹海內厪見兩三部其中合湊者多皆非初榻內有銀綻紋爲後榻無疑原傳宋大宗詔諸大臣購天下名迹摹勒藏內府故不多傳後又爲王著翻刻又差一層矣至著刻者余亦見之前有王著二字然閤本以紙墨爲貴此帖紙是澄心堂墨是廷珪有目力者一見了然自明卽不多見者亦知神彩奕奕爲神物不知何由至江南得藏余齋也可勝欣幸餘淸齋主人自識

宋榻淳化閤帖海內無全本惟嘉項庻常有十卷亦史明古華東沙兩家合並而文待詔爲之和防者庻常珍祕𨿽千金不與人一觀無論購也今吳用卿忽視余此十卷紙墨精好筆意備全又在項本之上何幸晚生見此奇寶戊午二月董其昌題

珍觀淳化原本如探龍得珠得未曽有堪與項氏千金帖並傳陳繼儒題

淳化閤帖行世後一經黃長睿之刋誤再經王弇州之抨擊而王著幾無處生活長睿旣譏其不深書學又昩古今而弇州直嘲之爲手如懸錘腹無半冊史在且謂當時三館無糾正者毎一開卷便爲王著村老供一胡盧董狐之筆不啻嚴矣而波磔督防隃糜側理不能不歸美於摹榻之工蓋八法所在又何拘時代官位間餘論閤帖惟以墨黒甚於漆字丰濃有神者卽爲眞初榻本如兩府被賜親贈遺文章家雅語何從沾沾辧之哉用卿畱心古法書此帖極爲其所珍賞第五卷

智果何氏帖皆全並無烏鎭福淸三山殿司之疑也雁門文震享題

余昔於安將軍處見此帖紙墨精妙快人心目辛酉秋餘在京陵吳用卿出其淳化閤本示余不覺神情頓還舊觀東山太白

仙機題爲安將軍之藏想安將軍定是大賞鑑家方有此耳但不知安將軍爲何處人謫仙之言諒有所據卽其書使二王復起亦當服之也吳廷

丙戌中秋餘止角裏淸靄閤東與居停主髙君看舊時月色出淳化無銀錠本示余云是其家期所遺期與余自防金石交知其精於鑑古況得自吳江村在在稱米家書畫船者兩人冝識拔此帖帖後歸任公給諌而寶書爲左袒因復歸之永爲髙氏物不啻華氏和合矣第紙墨如新幸得陳董諸公而鑑定乃雜亂後余共兒淵幸獲觀神物哉砢玉識

山穀道人題榮州祖無大師元上人詩如鑪鑄鐵而筆力遒勁字勢飛颺猊虎鬭爭龍蛇變化莫測去來之迹是殆日月星辰彰於天山川艸木形於地而不知孰使之然也詩句字畫稱唐之盛也詩如李杜書如顏栁無加矣至宋元祐熈丰間乃有道人者出不惟可以追駕古人遂至兼取眾長集之一已近臣諸公詩句如村店酒望字畫如妓館歌兒而去古人益逺矣吾於是捲蓋三嘆云吉州文天祥

山谷老人以善翰墨鳴於宋元祐間與東坡先生並驅𨿽米蔡諸公亦出其妙也予嘗求見之而不得袁淸容學士以珍藏答王周彥捲出示其書法之妙气吐煙雲神拂星斗絕非他捲可及予覽焉不忍釋手丹立生柯敬仲跋

黃文節公答王周彥詩卷筆法妙絕气韻飛動優入神品乃捲法書第一此亦希世之寶豈易得哉袁淸容學士博古知今鑑定眞蹎尢爲寶愛不惜重價収之且山谷嘗用澄心堂帋惟此卷用粉箋及李廷珪之墨謂之三絕於此閱之豈非幸歟浦城楊載跋

家藏古人翰札自南晉鐘王后法帖並唐如栁公權輩者法書數卷惟宋黃山谷捲自有奪天工之妙觀之得趣處精神已爲其【闕】焉而不【闕】者栁莊自防

瑚网卷二十四下﹤子部﹐藝術類﹐書畫之屬﹐珊瑚网﹥

欽定四庫全書

瑚网卷二十五

明汪砢玉撰

名畫題跋一

晉顧凱之洛神賦圖

長康畫宓妃捲重著色人物衣折秀媚樹石奇古絹素破裂尙是宋裱世稱虎頭三絕爲繪事珍祕

劉宋陸探微姜後免冠圖

古免冠進諌圖周宣王姜後故實也劉宋時吳人陸探微所作其法遒勁傅色淸潤人品端莊神气超越六法具備出乎天成蓋世傳探微乃畫中之聖者也此卷希世之珍畫入神品其故實誠有補於風教觀之者使齊家治國咸有助焉駙馬都尉公當以十襲珍藏使子孫永保珍貝珠玉不足貴也元祐三年八月提舉太平興國宮賜紫金魚袋王至跋

隋展子防畫

黃山谷題云人間猶有展生筆事物蒼茫煙景寒常恐花飛蝴蝶散明窻一日百回看

展子防乃大李將軍之師余家所藏人物捲最爲奇古

唐閻立本諸夷圖

閻立本總章元年拜右丞相封博陵縣公有應務之才兼能書畫時天下初定異國來朝詔立本畫外邦人物此圖是也李嗣眞云自江左陸謝云亡北朝子華長逝象人之妙號爲中興至若萬國來庭奉塗山之玉帛百蠻朝貢接應門之敍位折旋矩度端簮奉笏之儀魁詭譎怪鼻飲頭飛之俗盡該毫未備得神情故朝廷號爲丹靑神化與兄立徳同在上品云臨漢魏泰道輔記右圖起武興止狼牙修計國二十六爲人二十八具列國狀貌道輔嘗有東軒筆記行於世

吳道子鐘馗元夜出遊圖【款云臣吳道奉防畫】

君不見元宵春夜玉京口魑魅陸離山怪吼髯夫當前黧婦後嬌姿百媚門楣秀大鬼跳梁山鬼波毬燈百戲舞且歌歡聲騰沸笑聲雜月光瑩白燈光多臘鬼作粱負鬼驅虹霓可駕雷可車雷奔霧集效勞勩崢嶸齊力彊肩輿旗鎗散漫非尋常人間此夜樂未央金吾不敢禁行迹乃知馗心方且剛斬馘妖邪祛瘴穢驚散鬼魂心膽碎乾坤淸謐正气淳一睹儀容生者畏想當唐室夢見時道子丹靑親冩之披覽此圖殊慷慨醉裏揮毫爲賦詩靑城山人

終南老馗狀酕醄虎韡烏弁鴨色袍靑天白日不肯出上元之夜始出爲遊遨鬼門關頭月輪髙烏犍背穩如駼騊鬼婦塗兩頰鬼子垂一髦徒禦雜沓聲嗷嘈導以靈姑旗翼以大食刀荼壘左執鞭質矯右屬櫜方明前持漆燈張若後擁旄離朱罔兩不可一二數肩擔背負手且操奇形獰色使人怕一似摳駿梟獍兼猿猱戰塲人血化燐火各出照地防防如焚膏陰風颯颯笑荒臯百怪屏气不敢號汝輩逺遁莫我遭我欲飲汝血甘如飲醇醪我欲啗汝肉美如啖羊羔肯容汝輩在世長貪饕吁嗟乎老馗眞爲百鬼中一豪所以唐皇想其像詔令道子寫以五色毫吾嘗疑其事展圖再把短髮臨風搔憶當天寶年左右皆鬼曹太眞宮中逞狐媚祿山殿上作虎嘷當時使有老馗者安得縱彼二鬼逃便須縛以蒼水使者之赤縧獻於天閽屍諸獸牢寢其皮拔其毛效爾一日驅馳勞坐令溫泉生污泥驪山長蓬蒿上除唐家百年害下受唐史千年褒卻來上元夜任爾燒燈並伐長洲吳寛

君不見昔日開元全盛時君王圖治世淸夷絕地天通幽明逺舉朝盡是臯與防天寶已後君心憊夢寐時時見妖怪當時玉笛最所欣有鬼盜之君獨齘終南進士名鐘馗藍袍破帽眞黃眉自言能除虛耗鬼刳目劈啖如療饑奔魑走魅驅罔兩土逐羵羊水罔象千妖百怪匿其蹤遂令道子圖其像嗟哉此圖更奇特不比當時舊遺墨如何卻作上元遊醉眼摩娑諸鬼側靑陽轉春東風遲風和月白流春澌玉花老梅含野姿垂楊拂水搖煙絲屬族相隨恣歡笑上下燈光炯相照魔騰鬼趭不得寧牛背穏騎無我觀此圖誠荒唐陳君得之奉髙堂但祝除君虛耗鬼何須向其攜家出遊有無之行藏姑蘇顧餘慶

吳道子鐘馗圖衣紋筆勢皆有顧虎頭陸探微法東坡所謂筆所未到气已吞眞奇品也董其昌觀因題

內教博士勢至像

世稱道子筆法超妙爲百代畫聖早年行筆差細中年行筆磊落如蒓菜條人物有八面生意活動其傅采於焦墨痕中略施微染自然超出縑素世謂之吳裝觀此大勢至像信然平陽世賢子識

摩詰奕棋圖【在絹素上卷首五大字爲李西涯公篆書鈐縫有政和宣和二方印】

摩詰本詩人精思詣元化緒餘臻畫妙遂方吳子駕寫成三士奕棋圖意態蕭然各閒暇儒冠羽服對紋楸老僧傍晲成可詫形如槁木心死灰豈識枰中有機獲抑亦至人聊自適肯效澆風生變詐歷唐黙計五百年一著指間猶未下樵丁不獨爛斧柯閱世紛爭幾王霸乃知非人看畫畫看人今古滔滔等晨夜俯仰迹已陳電掣明牕罅宣和殿中嘗寶玩題品愈重千金價當時內府收欲觀誰敢借流落長存天地間在在護持宜有神物爲憑籍漢郡蒲道源

鼎立門庭理一同何須局面互爭雄誰知奪角衝關事都在山僧冷眼中吳僧白雲英

王維雪溪圖【宋徽廟宸翰題簽】

蓬萊山道人間風日不到玉金鑰典祕甚嚴有平生畜眼未嘗老天旋地轉散落委棄故人李君祥得之出以示余其犀玉已被剔取所幸畫無恙耳展玩之餘不覺涕淚闌干蓋嘆是圖之不遭也請靳固之以待異日萬金之購云蓬山道人劉詡題

治平二年正月十九日沈遘章岵晏崇金山同觀余於三十年前獲觀右丞此幅僅盈尺有咫設色髙古位置幽逺有刺篙濟渡者有牧奴驅豕而歸者神彩溢目余所見皆優孟也今在一友處命庸工所裝一時粉墨狼籍神气索然偶復見之惋悵累日墨林項元汴

此卷歸程季白入唐宋元寶繪冊二跋俱截去王右丞江山雪霽圖

畫家右丞如書家右軍世不多見余昔年於嘉興項太學元汴所見雪江圖多不皴染但有輪廓耳及世所傳摹本若王叔明劍閣圖筆法大類李中捨疑非右丞畫格又余至長安得趙大年臨右丞林塘淸夏圖亦不細皴稍似項氏所藏雪江捲而竊意其未盡右丞之致蓋大家神品必於皴法有奇大年𨿽俊爽不耐多皴遂爲無筆此得右丞一體者也最後復得郭忠恕輞川粉本乃極細謹相傳眞本在武林旣稱摹寫當不甚逺然余所見者庸史本故不足以定其畫法矣惟京師楊郵州將處有趙吳興雪圖小幀頗用金粉閒逺淸潤迥異常作餘一見定爲學王維或曰何以知是王維余應之曰凡諸家皴法自唐及宋皆有門庭如禪燈五家宗派使人聞片語單詞可定其爲何兒孫今文敏此圖行筆非僧繇非思訓非洪谷非關仝乃至董巨李範皆所不攝非學維而何今年秋聞金陵有王維江山霽雪一卷爲馮開之宮庶所收亟令人走武林索觀宮庶珍之如頭目腦髓以余有右丞畫癖勉應余請淸齋三日始展閱一過宛然吳興小幀筆意也余用是自喜且夙世謬詞客前身應畫師余未嘗得覩其迹但以想心取之果得與眞有合豈前身應入右丞之室而親攬其防礡之致故結習不昧乃爾耶庶子書云此卷是京師後宰門拆古屋於折竿中得之凡三卷皆唐宋書畫也余又妄想彼二卷者安知非右軍迹或虞禇諸名公臨晉帖也儻得合劍還珠殊足辦吾兩事豈造物妬完耶畀余於此卷中消受淸福耶萬曆廿三年歲在乙未十月之望秉燭書於長安客捨董其昌

甲辰八月廿日過武林觀於西湖昭慶禪寺如漁父再入桃源阿閦一見更見也董其昌重題

馮開之快雪日記云吳昆麓夫人與予外族有葭莩之親偶攜此卷見示述其先得之管後宰門小火者家有一鐵門閂或云漆布竹筒搖之似有聲一日爲物所觸遂破墮三卷此其一也然雙槐歲抄有云純皇好玩名畫古器南京西華門舊有二黒漆圓櫝振之則中空有聲蓋國初巨室之籍入者以不可啟視故棄於此守閽小內史張本穴而窺之則畫幀存焉一爲王維傅色山水約三丈餘一爲蘇漢臣所繪宋髙宗瑞應圖本以王畫送安寧蘇畫送黃賜皆太監坐廠守備者未幾寧死賜攖得之並以獻上賞賚甚厚益加寵任是二事何相符至此然雪霽圖有沈石田跋或卽張本所得而流傳至北好事者重扃祕之偶入小火手耶此卷海內推爲墨王自有神物護持之也繡裏汪砢玉先得臨本復見眞本跋

王維小簇山水

唐宗旣命李思訓吳道子各圖嘉陵山水於大同殿璧王維又別用絹素寫之謂之小簇玆所圖山水具嘉陵三百里之勢正小簇法也一室之內覺江山萬里非遙自韻子珂玉識

摩詰本輞川圖

王右丞輞川圖與余昔在杭苕故家見者一樣前有集賢院禦書印內合同印題摩詰本後書河北郭忠恕奉命復本則知爲江南李后主時臨本也虎賁中郎更無辧處郭亦妙筆矣右丞唐開元天寶朝士名維字摩詰工詩畫輞川其所居自寫爲圖精密細潤在小將軍著色山水右今如魯寶玉大弓絕無僅有吾昂霄珍之重之攜上天京名公相一見賞識鑑定價增十倍大徳戊戌冬至廬陵民八十叟李玨元暉跋又詩

園圖親畫早流傳已是人間五百年凝碧池頭秋句在當時幾負此林泉

輞川圖本二本此從矮本所臨畫格髙絕觀此猶有生意爲賦短句袁桷【淸容字伯長】

詩中傳畫意畫裏見詩餘山色無還有雲光見復舒前溪漁父宿舊宅梵王居千古風流在披圖儼起予摩詰嘗與裴迪倡和廿絕紀輞川之勝至今讀之如身遊其間此本甚精致尙可想見其景與詩防之時也因追而和之

孟城坳

春風孟城防年年自花栁當日倦遊人何處談空有

華子岡

蜿蜒浮逺空慘澹凝古色出云亦何心旣雨返無極

文杏館

種杏白雲間因之葺茅宇鸎聲煙中曙虎迹夜來雨

斤竹

苞竹秀孤嶺虛瀨防淸漪秋風何時實鳳饑竹不知

鹿柴

崖蹙石林稠谷靜山泉響麏麚囿其間攸伏息下上

木蘭柴

手折木蘭花心憶懷沙侶墜露玉可和金盤差蒂所

茱萸沜

茱茰綻紫粟白雲封不開似待陶元亮共把菊花杯

宮槐陌

屯云應廣陌零露濕古苔中街日停午四面風徐來

臨湖亭

積水涵倒影萬象淩虛來魚在山中泳花從天上開

南垞

亭亭一風榭脫履席可卽階前白雙鶴相迎似相識

欹湖

岸中臨水澨酒醒呼隠君收緡玉梭起搖蕩空中云

栁浪

年年黃金縷照影麯塵漪誰爲南浦贈紉佩扈江籬

欒家瀨

鑿鑿沸白喧浩浩空淸瀉漁翁互相呼放船莫輕下

金屑泉

洗耳山下泉永念童歲敢希作聖功事心如事帝

白石灘

湍駛風逾淸水明石可把倚杖獨移時白鷗翩然下

北垞

波影媚松樾山色麗石闌畱連南川月不肯下云湍

竹裏館

此君儼相峙淸坐一晤嘯天風振空聲萬境通寂照

辛塢

迎春發蒼柯映日在瓊萼欣欣各自私先開還早落

漆園

黽勉殉世名鞅掌嬰俗務漆以津自枯不如樗櫟樹

椒園

申椒芳聲逺秉徳類幽人時來薦瑤席愼勿佞夫君天臺楊敬惪

藍田可勝宋家莊認作伊家華子岡身後不知誰是主謾畱副墨至今香食淡衣麄識幻身如何幻境卻畱神早知大地非眞有已了前生不二因吳澂

開元宇宙承平日華子岡頭曾燕適至今自貌輞川圖下有幽人交莫逆辛夷塢外萸沜隔亦復扁舟舂蕩潏竹君冰霰歲寒傲未便申椒能辧屈平生雅志厭朝市醒醉悠哉倦泉石是間山水無限趣況乃佳賔得裴迪規模想象郭忠恕垂四百年畱妙迹鶯啼花落香句在誰信長安嘆凝碧後來拊捲意迷茫且復追維三太息海南金元帥出此圖與餘三十年前張子有家觀摩

詰眞捲無不似者則忠恕殆神仙者流信名下之士不虛也海粟子振

豬龍兒嬉錦防好三郎歲晚歡娛老阿環姊娣擁華淸朝士宮前誰敢到右丞脫卻尙書履布襪靑鞵弄煙水藍田別業堪畫圖矮本丹靑自遊戲華子岡輞口莊煙亭竹館遙相望小橋折轉靑紅牕樹窠歷歷煙蒼蒼欒家瀨前兩舟工栁浪一尺春風狂詩成與和者誰子我外裴迪誰能雙邱壑風流妙如此安知畫外淒涼意凝碧池頭天樂聲白髮累累淚如雨亂後歸來舊第中元墻綠戶老秋風人生過眼皆夢境乞與山僧開梵宮半幅吳綃如傳捨俟誰得此千金價客來寒具莫匆匆四百年前禦廚畫按維本傳輞川乃宋之問別墅在藍田後表上爲淸源寺臨江李核【意山】

曹霸玉花驄圖【元章小行艸杜贈曹將軍丹靑引】

元祐戊辰獲觀於才翁之子及之對紫金浮玉書米黻廣平程鉅夫觀

髙秋風起玉關西踣鐵歸來十萬蹄貌得當時第一匹昭陵風雨夜聞嘶雍虞集題

斡馬圖【三大字爲止庵書】

吾自小年便愛畫馬爾來得此見韓幹眞迹乃始得其意云子昻題【山陰王懌家藏】

唐人畫馬如相馬不在驪與黃天機入神卽揮灑气脫毫素先騰驤昔年曾畫穆王遊八極八龍之駿云五色後來又寫越影超光晚丹碧後來又寫漢武窮渥窪復見神駒來漢家勢走滅沒開風沙壯哉此馬健且雄玉花徧身云滿鬃首如渴烏眼如電皎如疋練橫晴空使之陷陣當破敵萬馬不敢先秋風如何解鞍脫其局縱爾俶儻如遊龍若不見四海罷徵戰九夷盡梯航方將卻爾宛水之西歸爾華山之陽幸逢韓供奉冩爾神杜拾遺歌爾良贈爾支道林愛爾神駿懸髙堂陸遊題龍媒神飛影在紙雙瞳黒濕電光紫烏首昻昻渴奔水靑鬃迎風拂不起逸气難居皁底勢欲陪龍走千里月支眞馬有如此落筆一與王生似云是吾州韓畫士長安趙說題

韓公畫馬稱神筆矯首昻藏山鬼泣眼明見此飲馬圖乃知矩度不可軼定嫌昔日徐庾體渴驥奔泉超法律騏驥驊驑老千里屹立天閒甘伏气勢相宜適撡縦肉骨兼勻稱肥瘠世人但以驪黃求翠駁玉花煩剪剔若論右軍愛鵝趣知公愛馬應成癖山陰道士不換經已悟黃庭養生術特將此卷防馬祖待須一口西江吸江陵吳覿題

左輔周垣隠白沙龍媒絕種進天家驕嘶玉勒憐丰艸渴飲冰泉帶落花西狩還經千里棧東巡曾駕五云車權奇滅沒猶驚電漫許拳毛世特誇岑津

圉人唐衣冠天閒畜神駿𨿽非金日防不忝張景順飽食無嫌身賤卑時其渴燥張飲之長年牧養瘠者肥龍鬐鳳臆誇權奇韓幹仙翁揮翰手毫端幻出渴烏首气不凋防骨肉勻藝精端繼王裴後遙想騰驤析木津禦勒難拘自在身鬥水底用求他人淥波沄沄易水春吳興許采【一靑居士】

奚官小臣職奚爲馬饑則秣渴飲之龍媒八尺千里姿雪花被身云陸離渥窪異種來天池乘輿重惜閒驅馳河淸海晏無盤嬉壯士老死不得騎禦栁春深白日遲寒甃淨汲冰花漪目光注電吻沫脂振迅欲掣靑絡絲奚官小臣謹厥司猶恐若後呵譴施不必前身作馬逋馬語人心物性在善推嗚呼奚官小臣身卑賤馬不如人愚亦知柰何爲人牧重爵厚祿不防民渴饑浚刮膏血剔肉肌坐令溝壑轉老羸今之龔黃卓魯誰雲林叢社時所師爲出馬圖陳馬詩淮陰龔復題

韓公胸次有神奇寫得天閒八尺駒曾爲岐王天上賜不隨都護雪中驅霜蹄奮迅追飛電鳳首昂藏似渴鳥春艸靑靑華山曲三邊今日已無虞吳興錢舜舉何年供奉仙冩此眞乘黃矯矯天骨起爛爛隅目光豈無萬里姿禦者非王良靑衫老奚官肉眼空倀倀飲秣不以時羇無繇驤昂首思渥窪浩蕩充虛傷何來鬥斛水似是出尙方𨿽霑金井思未效和鸞鏘蹭蹬十二閒何異古道傍回首萬駑駘飽食馳康莊朝飲華淸流暮垂紫逰韁此馬獨棄捐物理良可傷君王倘惠養請試苜蓿長石林道人呂量

渴烏頂領紫駝峯跑地求泉鬛上衝不敢牽來向江水預防踴躍學蛟龍天臺髙翔

圉人扈從溫泉宮曉汲淸波浮落紅驊驑解語意相得肉騣振動嘶春風天子臨軒催羯皷繡茵檀板登牀舞美人眄睞相輝光那復臨邊思報主潼關夜半火明錦繃兒來坐大庭此馬棄捐何足道顧影長城厭水腥丹丘柯九思賦

天廏馬神龍姿目如明星耳如錐拳花鬉毛云陸離鬐掉尾頳虹飛天廏馬閒且驕縶以靑絲勒以鑣渴不得飲瑤池泉饑不得食瓊田苖豆粟不滿腸胃枵口不能語足屢蹻天廏馬壯且武食主之食須報主莝秣失時罪在牧圉無如宋莊不得咀嚼棄其國人仇敵是與天廏馬爾不聞趙時廉將軍一飯斗米肉十斤被甲踞鞍走若云破斬果腹殺劇辛北推燕胡西卻秦至今萬古稱良臣又不聞漢季劉荊州有牛千斤角曲觩啖食十倍於常牛負重不若一牝麀老瞞渡江俘楚囚骨肉解割庖刃遊天廏馬飽爾食艸間豺狼逭誅殛威弧撥刺矢未直嗟爾神駿須畫力他年定遇田子方上優遊感恩徳括蒼劉基

龍性難馴萬里姿駸駸只欲望風馳奚官毋惜斗升水要載君王問具茨吳郡姚道昌

五花雲散紫電光縶維未許飛龍驤垂頭欲就圉人飲渴烏作勢吞銀潢長安畫史擅筆力萬里猛气收毫芒羽人乘風倦鞍勒一笑收拾藏巾箱世人不識眞驌驑顧影尙爾分驪黃放鶴峯前有遺意神駿政可誇支郎韓性

將軍西徵過昆侖戰馬渴死心如焚榮勲脫鞍防汗血一飲瑤池三尺雪身如飛龍首渴烏白光照夜瞳流月長城凍合霜艸幹駿骨削立天風寒木牛沈絕糧道阻中軍餓守函谷關太平此馬惜遺棄往往駑駘歸天閒區區芻粟豈足豢忠節所盡人尢難摩挲畫圖不忍看萬古志士空長嘆雷門唐珙

當時四十萬疋中出羣意气偏豪雄三騣剪花蹄削玉拳毛一團如旋風飛騰射獵南山下踏雪歸來汗猶赭奚官乍卸紫防韉解渴汲與華淸泉鳳頭靑絲掣欲斷一口擬吸天池幹日奔千里如電走飲秣翻落駑駘前東家蹇驢鈍莫驅熱浴冷水饑齕蒭賢愚否泰亦如此撫膺嘆息良馬圖會稽鄭嘉

韓公畫馬得馬趣落筆宛有盧遵風腯肥不見筋骨露騰驤始知气力雄朝逢圉人汲秋水精神炯炯雙方瞳卷中題詩十五客惟有括蒼畱古色捲舒雪涕憶前修太息後來那可識越城戰鬭白日昏故物紛披橫道側子云持來慰愁寂如造長安供奉堂前年沙漠射黃羊我馬飛行蹴雪霜誰挽天河洗兵甲但騎欵段還家鄕臨川危素題

宛國來廷日榮河貢篚年赤墀騰紫電金埓護非煙表自殊方進思從上國宣雄姿王緒識神駿九臯憐蜀錦新裁韂秋金旋鑄鞭步因先八駿羣許壓三千試處岐王躍看時太僕牽淸泉來碧甃瑤艸獻瓊田弄影春風裏驕嘶禦栁邊聴歌長踴躍教舞每蹁躚羯鼔聲逾壯鑾輿勢欲遷腥風搖太液烽火逼溫泉幸蜀謀非晚殱胡計失先潼關寧赴敵渭水遊畋殺气橫西苑房星隠舊纒長安悲汗血仍爲寫眞傳瞿祐

漢家天馬來西域項若啼雞身八尺秋風嘶雨入昭陵舊苑空餘煙艸碧當年逐虜向沙塲千里萬里行冰霜百戰歸來汗溝血斗水安足充枯腸食君之祿爲君使背義偸生眞可恥臨川老客獨傷心把卷看詩淚如水周景升

掉尾玉驄金絡頭驕嘶騰踏吸寒流莫教重過長城窟水月光中漾髑髏張士奇

雲間陵嘉同松陵張元道馬成龍觀於東郭艸堂右唐韓幹用黃麻紙畫飲馬圖眞迹畫馬開元中獨稱江都王緒曹髦之父子得骨肉勻停法於戲筆處稱裴絳州天寶間𨿽陳閣名擅一時而韓幹不肯師謂其徒摹寫形似惟曹家沈著神采生動有自然風格所謂奇也惟元朝趙松雪深得韓曹之法今觀此圖風致縱橫隨意所如稱爲神手且題識盈捲極諸名家鉅儒珠玉錦繡雲蒸霧蓊誠爲希世寶也永樂丁酉仲秋月朔廬陵周岐鳳題

吳興陸遂觀於四宜樓

唐周昉士女圖【泥金字標題款云臣周昉進】

捲爲宋祕府所藏前立一女官紫袍束帶翠靴尖利如鞵弓兩手橫扇柄扇坐者應是妃嬪行戴碧玉蓮冠蟬紗暎晳肌儼海棠初放按紈若有所思一侍女側髻若羊角手捧藻瓶素裳赤繻綠舄作岐頭樣一侍女圓髻若盂鉢花衫綠裙紫舄如前女式持帨於左一侍女拖髻若懸壺白襖紫褲紅舄亦如前女式抱琴俟抽抽者爲垂鬟女子淡紅袍硃東粉紅幫更纎蹻也其抽琴囊甚力一姬以手擁髻體殊媻跚衣錦卻立一裹唐巾後垂二帶紅袍繁防上下花補子握鏡向姬一姬髻頂覆如意揷半月小梳凡三持小扇倚繡牀支頥生倦態一姬髻分心披後如幅巾著花半臂拈鍼引綫向繡棚一作墮馬髻紫花脫圍腰對前姬刺繡一堆髻向頞儼宓妃妝綠衣紅襠背坐揮小紈一髙髻大於面文綺殷攔著綠絲屩和身靠桐樹十三人惟二女官及兩小鬟身小餘俱肥大腰腹無異懷娠而肩則坦削具穠麗狀如畫史所載吾禾項子京卽以所載跋後焉又項氏有虢國夫人行遊圖爲周昉筆素地盡已爛去惟人馬獨存僅八騎也容體較前圖殊淸俊砢玉識

景元春院鬭雞圖

昔郭汾陽之女謂周昉貌趙並得其神情今觀此春院鬭雞圖閨人具穠麗丰肥之態稚子得嬉笑𦇤負之狀介羽腷膊竦身悍目昻尾矯興躞蹀髙舉正在阿堵中也更竹樹花石種種咸臻六法應出仲朗手然與時維流火之初南枝蓓蕾作一二花夗水方流玉水子記於凝霞墨花二閣書畫笥

唐人香山圖捲

七人五百八十四拖紫紆朱垂白顱囊裏無金莫笑嘆尊中有酒且歡娛吟成六韻神還旺飲到三杯气尙粗嵬峩狂歌教婢拍婆娑醉舞遣孫扶天年髙過二疏傳人數多於四皓圖除卻三山五天竺人間此會且應無兪和

碧樹丹厓處處春幅巾藜杖總閒身乾坤納納如許大一代風流只九人方和謝雍

韓晉公五牛圖【明顧氏蕓閣藏】

公諱滉字太衝休之子史稱其在徳宗朝鬷嘏無言深得相體矧出將又得統鎭之制此全人矣書法張顚畫師陸探微嘗自言不能定筆不可論書畫豈尋常筆墨所能彷佛哉牛圖黃麻紙上徽廟金書標題辛未歲予得是捲適項孔彰來見之卽取案頭宣徳紙影去自此臨本不少其趙松雪三跋孔克表一跋爲竹懶翁刻六硯三筆而捲已旋售眞如煙雲之過眼然余所存戴嵩牛牛圖中有牧童影猶足侈夜郎王也砢玉識

關仝春山谿閣幅

山色濃綠如潑樹屋以墨染之有筆愈簡而气愈壯景愈少而意愈長畫史稱其師荊浩晚年有出藍之美余後得洪穀子云壑圖眞有筆有墨者畫家競多荊關余何幸獲此雙璧平陽玉子記於墨花閣

貫休應眞髙僧像捲

不由文字見眞機直指人心意亦微多少老人迷未悟西來何事又西歸達摩

擇火拈香還作麼道塲元在一身中人間萬事休過分步步相隨是此公志公

化成殿裏赴齋時自是神交匪夙期無量刼來化了南歸一笑已先知竺法華

布囊破席任吾眞臥雪當街待个人爭柰時人多不識百千彌勒此身分長汀老子

飯牀踢倒盡由渠佛法何分細與麤臨濟將來本直綴全身脫去也如無普化禪師

東家人死西家哀世上何人識破來只爲丰幹太饒舌至今巗罅不曾開寒山拾得

拄杖請師權放卻外通消息不須猜善知識破長沙悟三聖將何只對來善導和尙

翻身跳入毒龍湫嚇得慈明半死休直待他年六月下西歸一笑不回頭泉太道

杖藜至處自悠然手托豬頭不是顚成佛善還因喫菜世間驢馬也升天金華聖者

鰕蜆充饑困卽眠長披一衲過炎天人問西來祖師意酒臺盤在廟神前鰕子和尙

歲癸夘長至後八日山陰王英孫贊

此卷相傳爲十六羅漢及觀題偈皆初祖以後應眞髙僧作者豈深於禪宗不屑果位者耶畫法亦非伯時以後有也貫休之徒方能爲之董其昌題

面目手腕描法如春蠶吐絲衣折用玉筯篆也王子才亦防禪有得者又跋梵隆十散聖衣紋用水荇描法气韻古澹余最喜其頌金華聖者云李日華

此卷余得之梁溪華氏丁巳花朝董太史宰過余墨花閣題之後君實翁兩跋焉因考英孫字子才號作竹宋季人所藏有雪竇和尙捲云有無盡是兩頭語諸祖因不立言詮末代兒孫立戶牖一花五葉失眞傳又永嘉𨿽問曹溪路畢竟惟聞自己禪根器警拔誠難遇鑿透髙原始及泉觀此則應眞諸贊深有得乎雪竇者矣余更有對月了殘經爲姜氏徳隠眞筆其古朴遜前卷然不類世間所傳也砢玉識

唐張戡獵騎圖

張戡居近燕山得胡人形骨之妙畫戎衣鞍轡之精故入神品此卷非戡不能到余甚愛之宜什襲珍藏吳興錢選舜舉

一犬前移五馬隨赭袍公子跨烏騅壯遊卻憶飛狐北正是淸秋出獵時文水髙若鳳

戎王小隊獵秋野豹尾弓金絡馬蒼髯奚官喜追逐隔馬相呼意閒暇鞭梢生風箭飛雨烏騅如龍犬如虎沙平艸淺狐兔肥穹廬月寒歸未歸晉安林泉生張戡者朔方人也當五季之世與胡瓌父子李贊華房從眞俱以善畫番部人之屬名於時其畫以狼尾制筆蓋必有所取焉今觀戡所畫獵騎圖一卷其間人物犬馬弓矢服飾之類毫分縷析曲盡其妙觀其攬轡疾馳宛然有沙漠萬里之態於是知戡畫法精絕與胡李輩不相上下也吳郡沈石識

張戡妙筆最能寫寫出胡沙好人馬赭衣壯士挾弓矢淸秋出獵山之下山林霜後百艸枯走犬前驅愁兔狐斯人往矣不可見撫時懷古披斯圖王庭松謹題燕角斜弢虎防中將軍騎气正驍雄前鋒縱有韓盧技指示猶居第一功東南生謹題

唐人作毛女圖【著色絹上詩題斗方】

結艸爲衣類鶴翎初來一味服黃精宮鶯幾處銜花出猶向山中認得聲粵人謝翺

秦宮一別竟忘還飲露飱風駐玉顏卻笑祖龍仙分薄蓬萊空望海邊山淸江敖英

寶瑟無弦尙自隨秦聲那復記當時山頭剝棗分猿喫雲裏巢笙喚鶴騎見說劉郎驅阮籍空勞徐市覓安期華陰萬樹長松葉卻笑君王未得知祝允明

白雲堆毛女一雙丰姿端麗錯著防繒樹皮背絆筠藍揷花枝紛披如幕咸握一偃月鉤其亭亭玉立者丰趺著艸兜其皎皎傲雪者系襪至脛穿芒鞵殊偪絹素細裂古色黯然殆唐人筆也或問何以無彼時題者余舉唐詩曰曾折椶枝爲寶櫛又編槲葉作羅襦有時問著秦宮事笑撚仙花問太虛是卽爲嵩華女寫照焉然有獨處者如玉姜輩蘇文忠公雲霧鬢雲鬟不著衣山川良是昔人非祗應閒過商顏老獨自吹簫月下歸乃斯並肩者其魚氏道超道逺爲秦時女眞人歟楊鐵崖所詠華陰毛女藏雙魚飱松啖栢畱春容若爲此圖設矣繡裏脈望生識

梁趙巖神駿圖捲

南山之下汧渭之間想見開元天寶年八坊分屯隘秦川四十萬匹如雲煙騅駰駱驪驑騵白魚赤兔騂皇�龍顱鳳頸獰且妍奇姿逸態隱駑頑碧眼奚兒手足鮮歲時剪刷供帝閒柘袍臨池侍三千紅妝照日光流淵樓下玉螭吐淸寒往來蹙踏生飛湍眾工防筆和朱鉛先生曹霸弟子韓廏馬多肉尻雎圓肉中畫骨誇猶難金羈玉勒繡羅鞍鞭箠刻烙傷天全不如此圖近自然平沙細艸荒芊綿驚鴻脫兔爭後先王良挾策飛上天何必俯首服短轅趙巖所畫此圖深得曹韓筆法余亦好畫何能及也故以杜子美詩書之大徳五年菊節子昂

右調馬圖乃後梁駙馬都尉趙巖筆也巖喜丹靑工於人馬而胸次不凡能脫去筆墨畛域故其所作與尋常畫手不同圖後松雪所題筆法精謹異於他書豈亦重其畫而然耶此圖舊藏余友何翰林元朗處今始見之因題其後時萬曆丁丑三月廿日茂苑文嘉

趙巖畫人馬余不多見僅見此卷其筆法髙古猶有曹韓遺意蓋梁人去唐猶未逺耳趙魏公得畫馬三昧者故深加賞嘆錄杜拾遺長歌於其後微此歌此書不稱此畫矣然拾遺集無此作魏公何從得之古今詞人之作散逸不傳者多寧獨此歌而已余按圖索駿乃並得詩恐天廏眞龍不傳老杜雕龍也壬戌中秋後五日太原王穉登題

蜀黃筌芙蓉【宋思陵題】

照水枝枝蜀錦囊年年澤國爲誰芳朱顏自得西風意不管千林一夜霜

黃要叔富貴圖

牡丹爲富貴花王繪之者往往落俗古惟蜀待詔黃筌能工此種是畫設色布置神气迥別至縑素碎脫而花瓣枝葉無少損定出要叔筆也售之者云有四幅今只得其二彼無限春風阿誰帶笑看也又題云疎簾古畫展春光葉葉枝枝富貴香自覺嬾晴天气勝千年尙襲錦江黃鴛水汪砢識

李升林泉髙隱圖【防五代蜀人世亦呼小李將軍】

自古雲林多隠者扶笻垂釣思悠然不妨濯足溪流畔畫裏相看認古賢子昻

爲厭繁華愛好山幽棲贏得此身閒生平已足林泉興畱取髙名滿世間京口郭天錫

有客垂鉤還展捲何人策杖且觀云掀髯濯足應髙士一種風標似不羣虞集伯生

山靑雲白萬林秋中有隠者心天遊行來濯足天地闊不與世軰同朋儔吳郡王希白

周文矩唐宮春晚圖

周文矩宮中圖婦人小兒其數八十一男子寫神而裝具樂器盆盂扇倚席鸚鵡犬蝶不與文矩句容人爲江南翰林待詔作士女近周昉而加纎麗嘗爲後主畫南莊圖號一時絕筆他日上之朝廷詔籍之閟閣宮中圖云是眞迹藏前太府卿朱載家或摹以見餽婦人髙髻自唐以來如此此卷丰肌長裙周昉法也余在嶠南於端溪陳髙之裔見其世藏諸帝像左右宮人梳髻與此略同而了鬟乃作兩大鬟垂肩項間𨿽醜而有眞態李氏自謂南唐故衣冠多用唐制然風流實承六朝之餘畫家者言辧古畫當先問衣冠車馬蓋謂是也紹興庚申五月乙酉澹嵒居士張澂題

董北苑溪山風雨圖

右溪山風雨圖一卷無題識有私印曰容齋淸玩官印曰紹興省試總轄諸司印按宋洪邁號容齋在理宗初以奎章閣學士知紹興府此卷有紹興人王某題稱知府相公所藏意者爲洪氏物又有皇姊圖書印馮子振詩奉大長公主命題子振吾長沙人號海粟又號怪怪道人今私印用篆者仕元爲集賢待制所稱皇姊爲元公主則此卷又爲元外戚家物又有李氏珍藏印不審爲何人今爲庶子吳君元博所藏也嘗記容齋隨筆稱畫之妙者人必以爲似眞江山之妙者則又以爲似畫此世間常語今觀此圖凡谿山艸木人物器具皆風雨也論畫者殆將以爲眞乎使其固幻然歷二代數百年宋元之江山皆不能有而此圖方入盛世爲大夫君子所藏玩觀物者不以眞幻爲輕重可也長沙李東陽竹懶云洪穀子故有溪山風雨圖余嘗見王叔明所臨捲較此尙長二尺餘而景物更有歸僧扣寺門牧兒逐墮笠與浮鼻之牛守門之犬而此俱無之則西涯所云斷爛收拾不獨楮素脫落印章不全而已然其筆气渾厚人物精采所作客舟倚樹搭蓋蓬席一婦一童子目睛仰注如生山樵有不能不遜步者專車一節想見偉人不可忽也【此卷向藏余家今歸李氏淸樾堂矣】

郭恕先升龍圖

建武神仙事渺茫西桃王母惜劉郎赤龍一去無消息兒子東方禦榻傍萬戶千門築漢宮巍峩井幹與天通靑禽當日銜書降從此瑤池碧樹紅馮子振奉皇姊大長公主命題

海上參差十二樓閬風圃防云浮神仙尙厭人間世故作乘龍汗漫遊建章宮闕漏沈沈翠輦春遊接上林未識嫦娥天上樂廣寒丹樹五云深鄧文原云旗來下覿仙姿漢殿陰陰碧瀨池眼見赤龍騰踏去穆王八駿不能追趙巖【魯瞻】

宋復古鞏洛小景【思陵籖題已泯】

宋復古用墨得摩詰之祕此卷曾入宋內府印欵俱有左驗彥廉寶藏之齊郡張紳題【士行白文】

宋迪字復古洛陽人由進士爲郎善山水松石此卷林逕深窈煙嵐開合蓋卽鞏洛之景而模寫也曾入紹興內府故思陵題識尙存世傳宣和所藏未免白玉微瑕非若紹興皆極精選復有劉宸妃奉華寶藏之印又神品上上今圖後有奉華瑤暉堂印信爲眞玩也彥廉其保諸汝陽袁華書於陳氏春艸軒

雲煙澹容與岡嶺岌奔騰修塗繞巴蛇歸人如凍蠅宋侯天機深遊戲精藝能風流各異代臥遊聊曲肱倪瓚落日下嵐嶺行人逢已稀隔煙望田舍應未掩荊扉鳥亂夕林暗艸多秋逕微家人知候我賣畚郭中歸勃海髙啟

一望秋嵐似春路迷入谷無因斜陽欲雨未雨別嶺歸人幾人鐘斷鳥沈僧塢吹殘雞唱樵鄰峯迥忽見月出稚子相迎磵濱蜀郡王彛

深谷含夕暉幽居入林迥澗底采芝還臨流見笻影松鶴已先歸蘿扉掩微暝張適

靑山鞏洛舊林園髣髴升平古意存雨外人歸秋葉浦煙中鳥下夕陽村昔年題字宸光合今日披圖野興繁風景西湖仍不異惟餘故老說中原吳郡謝徽山村晚色秋離離蕭條郭西初出時煙嵐莽蒼家住逺道路詰曲人歸遲重擔緣峻气促息薄袂迎風寒倒吹鄰樵偶值得相問到門此夜如何其蘇人王行曾入思陵內府藏瑤琨緗軸舊裝潢山頭怪石如蹲虎谿上行人似散羊鸐谷逶迆迷短渚鯨波起伏見層岡至今玉璽分明在猶帶宣和雨露香東海釣鼇客陶振

復古運意髙妙筆墨淸潤大抵多師法李成議者謂山之體貌古今第一則復古之髙妙自有來矣袁子榮先生精於鑑畫以有奉華堂印知爲思陵所藏時劉夫人侍髙宗掌內翰文字居奉華堂故以其印識之後爲陳氏彥廉所得自季迪諸公題識以來又幾十年矣先觀復古之畫復觀諸公之作恍然寘我於林壑窈防間與行旅相逐歸途也品在神妙不亦宜乎致翰林國史修撰事承務郎東吳張洪識

北宋董北苑秋山行旅圖【董其昌觀因定】

北苑畫米南宮時正見五本予家所藏凡七本以爲觀止矣都門又見夏口待渡捲吳閶泊舟又見此本皆世之罕物其昌重題

瑚网卷二十五

欽定四庫全書

瑚网卷二十六

明汪砢玉撰

名畫題防二

李成山水寒林

山水寒林李營丘神境也其位置防礡自得其气韻飄渺欲仙其骨力矯矯如逰龍其彩神霏霏若翥鳯迹簡而意淡登顧陸之堂細宻而精微入展鄭之室風日晴美時淸心展閱恍置身在寒泉古木間耳世賢子萬曆癸夘秋歙客質繪冊於先子髙君明水來見遽持去後再期明水以逾期不聴贖已濡墨防綴竹樹客訴非已物將柰之何惟所攜李咸熙畫一軸原值二百五十近付善手湯氏裝潢甫完無己將此畫典償之耳淚澘澘下也先子惻然稱貸多金存其畫客一去杳然未防董太史宰過捨極鑑賞是愊正欲防其上防兵憲邀宴連速不果先君遂自題數語至崇禎己夘夏竟被姑溪友人賺去余不憚千里追返內人嘆曰世已爲無李論君何必作有李論而役役如此余笑曰不知其人視其畫誠如東坡所云縹渺營丘水墨仙乎因述當年典畫事爾爾龍惕子汪砢玉識

名畫李成以山水供奉禁中然以子姓饒資爲宮市珠玉大商不易爲人落筆惟性嗜香藥名酒人亦不知獨相國寺東宋藥家最與相善毎往醉必累日不特紙素揮灑盈滿箱篋卽鋪門兩壁亦爲淋漓潑染識者謂壁畫最入神妙惜在白堊上耳此宋時百嵗袁老楓窻小牘所載綴之用補畫史砢玉再識

李營丘暮林疊岫圖

桑薴未成鴻漸隠丹靑聊作虎頭癡久知圖畫非兒戲到處雲山是我師澤民朱潤【元人】

範寛長江萬里捲【範性落拓迂逺人因以寛目之後遂用題識其名故中立也】

昔在苑西有吳太學持範中立長江圖見示位置正如此卷猶心疑爲裴旻之虎今見眞本快心洞目之觀始信鑑裁不謬史官董其昌

余有範華原雪景山樹依稀世號範臘梨云樂卿僧巨然山寺圗【卽治平寺圖其元人題防已刻六硯三筆】

此卷在梁谿華氏家余求之數載不得一觀今爲公甫所有得展玩竟日其墨法筆法似右丞範寛與巨然平日淡墨輕煙少異蓋唐宋人畫如出一家不可以格數輒較量也卷末諸名手論之偹矣余何容贊甲辰六月三日過南湖觀因題董其昌

吾鄕吳太學功甫謝世後諸珍祕散出時先君得是圗又唐鐫靈壁石名列翠者及他書畫玩好無何爲鬻古輩先後賺去復得無欵山水一軸竹懶翁見而題之曰骨格沈古秀郁芊綿的是北宋董巨之筆或云夏禹玉已屬貎相矧更引而下乎具眼者自得之懶翁時過笑賞謂卽巨然山寺圗矣汪砢玉識

崔白林塘刷羽圗【在絹幅上著色樹石芙蓉水邊立一鵞軒翅翹頸儼然生動】

雨後菇蒲翠色分水邊野雁已離羣杜陵對酒唫詩愛更憶山陰王右軍靜學題

崔子西桃澗雛黃眞迹

善聲而不知轉未可謂善歌也善繪而不善染未可謂善畫也是作桃紅覆澗水羣雛喙宿其間筍芽迸出樹根遊蜂撲花不定神彩煥發气韻生動最得傅染之妙固趙昌流輩歟昌之毎當晨露繞欄諦玩掌中調色工素自號冩生驗之以手捫摸不爲采色所隠若蘭亭所蓄又非濠梁崔藝學莫工此也總之如善歌者得其轉法矣謂昌之可謂子西亦可矣砢玉題

紡車圗【卷首周天球大書故宋王居正筆】

王居正拙之子也俗以其小字呼爲憨哥學丹靑有父風師周昉士女略得其妙嘗於苑圃寺觀眾遊之處必據髙隟以觀士女格態凡欲命筆則澄祕思慮故於形似爲得

右聖朝名畫評按王拙河東人也大中祥符間父子以畫馳名海內延祐四年七月予客燕都有持此圗相示者因以五十金購之乃賈師相故物也圗𨿽尺許而气韻雄壯格意髙古精采飛動眞可謂神品者矣是嵗中秋日松雪道人趙孟頫識

春風楊栁色麗日何淸明田家作苦余軋軋繰車鳴母子勤紡績不羨羅綺榮童稚嬉自樂小厖恬不驚緬思前盛日萬物遂所生王郎稱好畫奕世垂佳名詎意刼火余畱此天機精千金匪重價至寶那可輕暇時一披閱邈焉起遙情後二年四月三日重題子昂

髙克明雪意捲【前有髙克明三字後有�州牟氏書齋淸玩八字乃宋人書】

畫譜稱髙克明得李成筆意蒼古淸潤爲北宋丹靑名家思陵嘗有詩評云克明已往道寧逝郭熙遂得新成名則其品第皆出熙上也而其眞迹世不多見此雪意捲廷美僉憲得之於道遜太僕圗不盈丈而三逺偹焉誠不意得者余題之爲劉氏山房所藏第一云題竟廷美復彊餘詩餘適遊雪湖得一律猶能記之因書以塞白湖山勝趣自難窮雪後登臨興倍濃大地盡成銀色界一塵不到水晶宮舟移月洞云庭外人在冰壺玉鑑中我欲題詩誰屬和惜無魯望與逋翁成化己丑春仲天全翁有貞書於虞山上湖舟中

赤腳眞人龍鳯姿俯視藝苑時遊嬉良工待詔金門裏髙生前身應畫師含毫吮墨立良久自言臣是唐王維平生胸中無一物獨有山水能容之郭熙成名乃新進範寛得意才並馳丹靑競巧稱院體後來不比宣和時宻竹千岡松萬壑蒼翠峯巒白湖濼防傍桂楫何處移磵曲堂是誰行人暮歸天漠漠遙望前村愁雪落船頭一老自閒暇詩意分明入寥廓劉侯朝回過燕市亦復愛畫入骨髓偶從太僕得此圗每一開之心輙喜天全仙翁惜題字評品數行非佞史翁今已逝侯亦亡兩洞庭荒渺湖水石田多才從後起況有佳兒好文事只今寄物欣有托賦詩獨媿前人耳宋社久已屋宋畫如有神劉侯地下勿長笑楚弓得失皆吾人延陵吳寛

郭熙春山對酌圗

何處春山聳翠寒灑然林下見衣冠髙情此日難爲別且盡壺觴物外歡云隠信筆題

二老相忘共一家笑談酬酢總堪誇獨憐云白山深處極目枝頭不見花北山錢復

云白山靑風日柔有人同在此林邱一樽細酌東風裏解折山花當酒籌谷西

郭河陽夏山行旅

畫行旅者四時俱供筆端此其炎景山程耶雄偉淸潤妙絕如許余每懸齋壁森然若在長林丰艸中與防蹇停驂者相周旋焉熙嘗言畫山水數百里間必有精神聚處乃足畫散地不足畫也誠然哉玉水子

文與可晚靄橫看捲

壬戌之秋程季白飛霞舫成招李君實及珂雪與余集舫中看新得漢玉圗書約三百方因示文同畫卷曰晚靄橫看君實題其後用東坡思無邪齋章鈐記余共珂雪各印諸玉作譜婁東朱錦春撥阮奪落葉響吾輩無暇聴也歸而思此圗樹瘦於竹艇小於葉遙山逺水層出林端暮煙凝靄掩暎亭閣畫中人應爾橫看無盡意躍躍焉東坡嘗稱與可下筆兼眾妙而不言其善山水乃山谷於吳君恵處見文湖州晚靄橫捲兼有王摩詰闗仝筆力世僅以洋州竹一稱之何足以盡石室又與可至天彭館徐氏園杯酒談笑中肆筆成焦夫子像於亭壁曲盡寒酸態度焦蓋博學導後進貌陋且怪性率不自飾者元丰壬戌郡守聶子固徙其壁於郡圃凝翠亭今有石刻在是與可又善人物也故坡公謂與可詩文不能盡溢而爲書變而爲畫畫皆詩之餘乎詎意此卷至崇禎初歸畱都一大老後共徽廟竹禽捲殉葬斯刼一遭眞珠沈滄海矣可勝憾憾秀水汪砢玉記【後聞不果殉今在彈埽庵處】

文湖州竹枝捲

若人今已無此竹寧復有那將春蚓筆畫作風中栁君看斷崕上瘦節蛟蛇走何時此霜竿復入江湖手東坡居士題

延祐乙未秋九月十有八日薊邱李衎觀於毗陵趙東臯之書隠謹題

翰墨眞儒者事畫【缺一字】如山未知判取詩書萬卷來看風霜一枝

此老墨君三昧雲山發興淸奇我在蓬萊書府曾看晚靄橫披

余曩客京師獲觀文湖州晚靄橫披圖山谷題識其上眞絕品也文湖州平日丹靑之妙不止墨竹故因及之鄧文原

石室先生墨竹之妙與雪堂先生之書同具鐘王妙趣此卷爲郭君天錫所藏文畫蘇書紙蠧而墨色如新題識俱有徵得一展玩何其幸防防稽王艮江夏費雄天臺柯九思京兆杜本同觀【本書古】

臨行話與崔公度到了神交蘓子瞻卻是主林神不管黯隨涼月墮虛檐髙郵龔爲郭天錫題

當今好事家多藏文竹觀者每以東坡題識定眞僞此卷字畫兩優爲眞無疑汾石巖民瞻

至治元年冬十二月七日與仁卿來訪天錫得觀石室先生墨君眞迹薊丘李士行書

僕平生篤好文筆所至必求披玩所見不啻數百卷眞者僅十餘耳其眞僞可望而知之文蘇同時徳業相望墨竹之法親授彭城故湖州之作多雪堂所題若必東坡題識而定眞僞則膠柱鼔瑟之論也此卷文畫蘇題遂成全美余舊嘗見之每往來胸中未忘今復於益淸亭中披閱令人不忍釋手故爲之識同觀者倪元鎭至正二年七月十九日丹丘柯九思書

至正六年十二月廿日觀於益淸亭趙雍

淸貧太守石室翁渭川千畮藏胸中理間砥筆槃薄嬴兔走鶻落無畱蹤雨稍晴葉各殊態揮灑位置分纎穠鐘峯隠居撥鐙法气韻生動將無同墨君一來自東襪材當萃彭城公平生知己最親厚走筆調笑言舂容陳州官舍示長舌翛然化去當元丰烏乎一老不復作空瞻遺墨翔鸞龍汝陽袁華

與可題竹欵有錦江道人文同爲雪岸先生作蘇子瞻竹枝自題

云陽友舊最善墨竹與僕別防嵗月矣余在錢塘邀於長靑閣小飲作此竹枝奉贈不知云陽以爲何如也輕翻雪浪暖低挹露珠圓萬籟夜俱寂淸風盈耳邊郁文澤題

曾遊赤壁誦遺文又向禪房見此君一湘娥廟前意淋漓秋水與秋云癸未秋七月日過以中上人方丈示坡仙竹枝賦此吳郡張雨

老幹翛然舞新枝丹鳯棲後凋並松栢不受雪霜欺周貢題

君不見昔日眉山艸木枯儒宗疎秀生三蘇坡翁文藝更瀟灑興來畫竹世所殊一枝一葉有生意虛檐烏雀驚相呼鳯睛落落疑戛玉雨潤將將欲流酥相去於今二百載宛然遺墨懸座隅況乃忠恵舊藏物珍寶眞與天壤俱袁桷題

東坡自題畫松

人間斤斧日創夷果見龍蛇百尺姿不是溪山曾獨往何人解作掛猿枝野水參差落漲痕疎林欹倒出霜根浩歌一棹歸何處家在江南黃葉村

李龍眠孝經圗【紙本】

鳯閣舍人楊公雅言孝經闗鍵六藝根本百行在世訓所重謂龍眠山人李公麟曰能圗其事以示人爲有補元丰八年六月因摭其一二隨章而圗之

龍眠居士圗孝經𨿽曰隨章摭其一二然自天子以至於庶人威儀動作之節與夫郊廟之規模閭裏之風俗器物之制度畜產之性情亦略備矣東坡謂其神與萬物交其智與百工通者覽之可想𨿽然龍眠畫贊者多矣至於書史稱妙絕而見者不多今覩其

筆勢若淸廟旣陳而君子佩玉趨蹌於其間淸和簡肅猶有晉宋閒人气韻當時以書名者未必能如此也吾得此卷不徒愛其畫而尢愛其書特珍藏之毎紙壓縫有雙龍印末有紹興字喬氏私印蓋曾入南宋禦府而又爲喬仲山所藏雲水村居氏陸完有王芝子慶王芝私印龍眠孝經圖嘗載雲煙過眼錄藏西人王芝子慶所餘後艸窻周先生三百餘年往往獲覩其品題是物何多幸也子京

李伯時畫吳中三賢像【有鄆王書所詠】

已將勲業等浮鷗鳥盡弓藏見逺謀越國江山畱不住五湖風月一扁舟範蠡

西風淅淅動髙梧目送浮雲悟捲舒自是歸心感秋色不應髙興爲鱸魚張翰

菊蕭條繞屋春不教鵝鴨惱比鄰滿身花影猶沈醉眞是江湖一散人陸防

覽夢得所藏吳中三賢因各書絕句鄆王【押朱文鄆王之印王卽徽廟也】

李龍眠作漢髙等六圖

眉公跋云李龍眠患右手米元章始學畫當時已推重如此是不然也龍眠細入元章寫意各不相襲余昔有此卷爲東倉楊汝邁所惠先君卽以贈華亭薛氏後轉入王越石手天啟三年冬十一月二十三日同李九疑太翁觀於春波舟次龍惕子汪砢玉

李龍眠華嚴變相圖

龍眠居士畫華嚴變相豈獨筆力超逸然此公性理皆通誠可嘆服也庠謹書

龍眠居士宿慧通親覩華嚴法界觀手畫毘盧妙相好靈知所現非幻作諸神勇識以次來衣冠纓絡嚴飾具乃至諸天諸大天福徳貴神八部等威慈並承佛恩力各隨因地見形勢我思法云頂中寶紫金灮聚超眾地一毛孔中一切見半月滿月諸寶王香雲鬘雲宮殿云重重單復牙含搵悲湣眾生故在世今我愚得瞻仰願如童眞法王子彈指開門入寶閣普禮普贊盡未來與佛長住金剛定邵庵道人虞集生贊前一題乃後湖居士丹陽蘇養眞書惜此圖爲舊人摹本其鋪敍諸天八部龍神之妙不知眞迹流落何許得一瞻禮此生之幸也墨林

李公麟毘耶問疾圖

維摩大士身不有云何文殊來問疾惟其維摩身不有故能一念示於有惟其維摩未嘗病故感文殊來問疾不二法門共談演不在語黙與非黙三萬二千師子牀恆河沙數香積國眾生重說不二門畫出空門貝多葉若作畫與非畫見則有黙與非黙異當知未曾開展時維摩文殊嘗說法風花雲葉水重重琚公道人如此說至大二年三月廿日枯木巖比丘行魁拜贊

文殊如是設問太煞老婆心維摩如是酬答面皮厚多少檢將來總未勦絕居士元非病文殊謾詰徴無人知此意特地覓圖形至順壬申吳城此山若舟一生只解彈人短自病元來不防醫非是曼殊來勘破從前敗闕少人知慧雲沙門善慶

靚妝士女何足觀此卷宜尊爲畫聖老學庵居沙門天泉濡首舌頭尖似鑽淨名心地曲如鉤二千三百年前事今日無言倚石樓洪武十二年知足山翁淸楚眞病何憂不易活原來假病極難醫是眞是假無人識惟有文殊一个知徑山心泰拜書

李龍眠作毘邪問病圖前代諸碩師多著語於左中天民應上人得而藏焉洪武甲子防稽溥洽在吳門雨花堂寫李伯時維摩說不二法圖余曾見之頃氏二十餘年矣今日重展於蘇門舟次一彈指頃去來今謂是也丙辰夏日董其昌觀

龍眠臨王摩詰輞川圖【絹素上髙宗書在前】

李龍眠所臨王摩詰輞川圖畫法气韻咄咄逼眞卷首有思陵所題誠可寶也但所藏不謹想失去元祐間諸公防語深爲惜哉至大三年正月旣望趙孟頫敬題甲寅重九日得此卷於湯玉林雲龍惕子記

龍眠山莊圖潁濵先生題

此心初無住每與物皆禪如何一丸墨舒捲作山川【右墨禪堂】

淸谿便種稻秋晚連云熟不待見新舂西風薌自足【右云薌閣】

蒼壁立精鐵懸泉瀉天紳山行見已久指與未來人【右陳彭漈】

自龍晝飲潭石壁修尾掛幽人欲下看雨雹晴相射【右玉龍峽】

層崖落飛泉防風動喬木坐遣谷中人家家有琴築【右泠泠谷】

寶華巖重重防珍木歸來得商鼎試浴溪邊淥【右寶華巖】

倚厓開翠壁臨潭置苔石有所獨無人君心得未得【右觀音巖】

巖花不可扳翔蘂久未墮忽下幽人前知子觀空坐【右雨花巖】

溪深魚驕石瘦椿楠勁借子木蘭船寛我芒鞵病【右鵲源】

山開稍有路水放不成川遊人得所息眞言才澹然【右眞塢】

山居少華麗牽茒結淨屋此間不受塵幽人亦新沐【右�云塢】

未見垂云沜其如歸興何路窮雙足熱爲我洗盤陀【右垂云沜】

伯時作龍眠山荘圖由建徳館至垂云沜著錄者十六處自西而南凡數里巖崿隠見泉源相屬山行者路窮於此道南溪山淸深秀峙可遊者有四曰勝金巖寶華巖陳彭漈鵲源以其不可緒見也故特著於後子瞻旣爲之記又屬轍賦小詩凡十二章以繼摩詰輞川之作云

李公麟字伯時舒城人也舉進士用陸佃薦爲刪定官又用禦史薦爲檢法官公麟博學好古多識奇字紹聖五年朝廷得玉璽下禮官諸儒議言人人殊公麟以爲秦璽用藍田玉今玉色正靑其書以龍蛇鳥合爲文著帝王受命之符眞秦李斯所爲也議由是定公麟能行艸書善畫尢工人物比顧陸云元符三年旣歸老肆意於泉石間作龍眠山荘圖爲世所寶藏其爲文淸婉工於詩而一時多稱譽焉

右龍眠山莊圖宋李公麟伯時畫伯時舉進士入官以博學好古有盛名其畫蓋取晉唐諸名家所善以爲己有論者謂鞍馬過韓乾道釋追吳道山水似李思訓人物似韓滉瀟灑如王摩詰在宋當爲第一手元符間歸老山中作此圖其景由建徳館至垂云沜十有六又道南溪得勝景之可賞者有四皆山水淸秀竹樹茂美喧囂塵俗之所不到東坡先生爲之記潁濵又爲賦詠蓋妙絕一時人所寶愛不啻拱璧夫景以畫而傳畫則以人而重東坡先生髙風大節百世之望也凡詞翰之所賁及者天下其誰不重之然則龍眠山莊豈獨賴畫而顯哉先生嘗言君子可以寓意於物而不可以畱意於物寓意於物則物長爲吾樂畱意於物則物足以爲吾病伯時之矻矻於此蓋畱意之病也先生之文出於天縦以狀物適情如風霆震歘然變化於俄頃之間於其所當止而止焉非所謂寓意於物者乎今數百年龍眠山川固在也其所經營締搆不可得而見也矣所可見者文章圖畫而已則文章圖畫固可以爲不朽之托哉𨿽然亦有時而也特聊以寓意焉耳文選郎中龍士郁得此卷以求餘言因題其後以歸之士郁求題余許之久矣不欲孤其意勉綴數語旣授之槁又欲親書及其半而苦之蓋滿眼黑花不能成字遂閣筆至次日乃畢此亦余畱意之病也景泰四年八月八日抑庵老人王行儉書於吏部之南軒是年七十五矣泰和王直

李龍眠作楊太眞瑤臺醉歸圖

宴罷瑤池跨彩鸞天風吹墮碧雲端侍兒扶起嬌如醉斜嚲雲鬟上繡鞍西林

雲鬢鬅鬙玉鳯欹攀鞍欲上意遲遲酒痕微涴胭脂色疑是瑤臺宴罷時希古

爲厭昭陽晝漏遲閒乘玉勒鞚靑絲可憐鼙鼓南來日不得従容喚侍兒蘭谷

方侍天顏醉玉醅腰肢無力下瓊臺臨歸恐有重宣敕斜倚金鞍首復回梅荘

謾控靑驄欲上鞍翠翹斜嚲髻雲寛半酣嬌態花無此贏得三郎著意看友梅

霓裳舞罷酒防醒一笑春風百媚生従使君王看不已都門回首鼓鼙聲畏翁周寅

溫泉浴罷宴昭陽扶醉乘驂樂未央誰道翠華西幸日海棠紅委馬蹄香夢艸

唐家宮闕驪山頭瓊臺相映華萼樓君王荒滛惟酒色日月放浪花間遊楊家姊妹白如玉並肩圍坐芙蓉褥一時専寵無與俱買笑豈辭珠百斛沈香亭畔奏管淸聲澑滑疑鈞天纒頭一賜輕數萬何惜狼藉遺金鈿虢國夫人偏婀娜傾城顏色欺嬌朶醉歸跨馬困無力懵騰欲上香韉坐侍兒羣擁弱難扶執鞭俯首顧女奴和裙穿鐙彊扳鞿未能緩轡行前途嗚呼後人觀此當深念女色於人致昏墊早知蜀道苦淒涼亦擬帳中揮利劍故鄣吳珫

宴罷瓊臺日暮還侍兒扶醉上金鞍應緣玉貌花難比承得君恩分外寛手攬雕鞍故上遲鬢云斜嚲翠眉低玉驄似識嬌羞態鞚向東風不敢嘶竹鄰

宴罷承恩出九重半酣欲上玉花驄嫣然一笑東風裏粉黛三千總失容友竹

金鞍欲上更遲遲滿鐙春風擁侍兒一種餘酣消未得漁陽醒眼卻多時疑舫

髙人卜宅鴛湖畔雅趣平生多淸玩龍眠居士傳此圖見之不惜千金換初看恍惚楊太眞寶冠金鳯蝶鴉云雙成小玉侍嬌醉騎邊執勒髙將軍又疑日暮湘江曲靈妃倚馬愁紅玉帝子南逃去未歸顰眉望防蒼梧緑細覩仙妹多綽約宛然含笑東方朔霓裳舞罷蟬斜始知宴下瑤池樂西林學士披捲時雄文健羨仍畱詩才人畫史不易得畱作人間雙絕奇

百花正芳艷遲遲春日長梨園笙歌靡十斛葡萄香美人睡初覺起來整新糚醉後嬌無力東風吹海棠侍兒鞚花驄欲上猶徜徉龍眠驅造化幻出非尋常翰苑羣公覩爭摛月露章休文後裔賢重之如寶藏使我亦披覽裁詩並揚養素

李龍眠醉僧圖【在紙上款云李伯時畫】

人人送酒不曾沽終日松間掛一壺艸聖欲成狂便發眞堪畫作醉僧圖【老泉書懷素詩並仿其艸法】

唐僧懷素以艸書名天下唐賢善書者亦推重之素有自敍一篇備載諸人之詞素深喜絹書吾家前後所得數軸了無紙上一字最先所得乃人之送酒詩也老泉山人學書垂四十年每愛此詩時詩寫之不下數十張矣龍眠李伯時因是時遂作此畫頗能狀醉僧之態而老泉所書自成一種風格所謂二妙圖耳東邨閒居方外棠宇叟書鑑古齋雅玩

余常見李龍眠山荘圖用墨妍秀設色精工眞入摩詰之室若其畫人物佛像如以燈取影逆來順往若遊絲回還無迹𨿽吳道子顧虎頭不能過於此卷可見此卷因老泉先有醉僧詩伯時乃爲補圖正所謂合之雙美也董其昌觀於恵山舟次

龍眠居士李伯時五馬圖捲【黃太史箋題】

右一匹元祐元年十二月十六日左騏驥院收於闐國進到鳯頭驄八嵗五尺四寸

右一匹元祐元年四月初三日左騏驥院收董氊進到錦膊驄八嵗四尺六寸

右一匹元祐二年十二月廿三日於天駟監揀中秦馬好頭赤九嵗四尺六寸

元祐三年閏月十九日溫溪心進照夜白

右一匹靑花驄【原無箋恐卽是滿川花也】

余常評伯時人物似南朝諸謝中有邊幅者然朝中士大夫多嘆息伯時久當在臺閣僅爲喜畫所累余告之曰伯時丘壑中人蹔熱之聲名倘來之軒冕此公殊不汲汲也此馬駔駿似吾友張文潛筆力瞿曇所謂識鞭影者也黃魯直書

余元祐庚午嵗以方開科應詔來京師見魯直九丈於酺池寺魯直方爲張仲模箋題李伯時畫天馬圖魯直謂余曰異哉伯時貌天廐滿川花放筆而馬殂矣蓋神駿精魄皆爲伯時筆端取之而去寔古今異事當作數語記之後十四年當崇寧癸未余以黨人貶零陵魯直亦除籍徙宜州過余瀟湘江上因與徐靖國朱彥明道伯時畫殺滿川花事云此公捲所親見余曰九丈當踐前言記之魯直笑云只少此一件罪過後二年魯直死貶所又廿七年餘將漕二浙當紹興辛亥至嘉禾與梁仲謨吳徳素張元覽泛舟訪劉延仲於眞如寺延仲遽出是圖開卷錯愕宛然疇昔拊事念往逾四十年憂患餘生巋然獨在彷徨弔影殆若異身也因詳敍本末不特使來者知伯時一叚異事亦魯直遺意且以玉軸遺延仲俾重加裝餙云空靑曾紆公卷書

此卷已載雲煙過眼錄三百年來餘生多幸得獲覩焉畫於澄心堂紙上筆法簡古步驟曺韓曽入思陵內帑璽識精明直神品也近日摹數本於吳中自能辧之子京

先大父懷荊公遊雲間得趙文敏臨此本及琥珀盞官窯吐壺攜歸今僅壺存耳元孫砢玉記

李伯時臨劉商觀奕圖【吳奕篆書石刻宋榻】

余所藏劉商觀奕圖繇唐迄今二百年絹素剝爛粉墨蕭瑟伯時爲余臨之茅君勒之皆絕筆也噫劉商之畫非伯時則失其眞伯時之筆非茅生則不能壽茅生之名豈以餘言而遂傳歟眉陽蘇軾謹識

七朝不廢劉商業翻刻重經四百年渺渺虫絲尋寫法昏昏蜂翅影殘鐫熈寧寂寞風流逺兵火沈埋搨本傳髙館淸秋低首玩晴窻自是拂雲煙林屋蔡羽宛轉纎紋如洛絲輕毫銛刻兩精奇蕭蕭古墨含山色裊裊秋風亂客髭人世別來雲樹逺仙碁滅盡海田移滿窻晴日閒披覆爲補眉陽未詠詩後學徐禎卿詩品中唐識令名又逢圖刻愛精成柯嫌嵗月還能爛碁怪神仙亦有爭山色照人殘墨在松陰彌石亂雲生紙膚細細窮毫末一試晴窻老眼明長洲沈周一模一刻足堪傳信補劉公未了緣物外形骸眞玩世山中樹木暗藏年但知對局相忘老不解旁觀也是仙我得細看增感慨怕拈枯筆續余篇義興李瀛哲匠窮精能玆圖寶傳玩飛泉灑空中壁倚天半石牀森雲霞厓松錯枝榦意到神具完絲縈縷不防明牕目力竭白日煙靄亂桃源或避秦商山豈辭漢宛轉蓬壺通縹緲赤城貫棋枰一以覆日月凡防換世途苦局促風燭易消散我欲従樵人重尋路迷漫神仙何有無盈襟徒浩嘆中山湯珍

遺縑蕭瑟繙遺刻對奕風流共宛然墨翟九攻奇似弱孟明三北殿爭先河山帶礪歸彈指日月虧盈易轉圜千載人間傳不朽品題坡老識龍眠

繭光對奕眞傳璧鐵畫微銛妙隠鋒蟬蛻仙人今尙在龍眠髙士邈難逢綺疏縈蚓雙蓬院落遊絲一瘦笻天祿校讐瞻傃逺瑤編玉樹慰相従

右題劉商觀奕圖石刻時嘉靖四年冬十月望爲余契重衡山文學士君乃郎壽承題壽承視余執行也請勤勤勉爲書此余意其年富學銳方擅盛聲於時則夷視余澁拙適不足爲取不若緘致之學士君其有以相發籥不倦如昨壽承其知之餘何能爲役望之壽承其猶學士君也隴西彭昉題

王伯谷云勒石者以臨書爲易摹畫爲難刻石畫圖自武梁祠堂而下僅僅數本余所見惟宋人所鐫劉商觀奕最爲精絕毫髮絲縷纎防不移以爲千載無兩丁亥七夕同裏冰鐵老人社弟駱雲程爲玉翁盟兄校讐時坐嶽謙庵款云堂中並記

瑚网卷二十六

欽定四庫全書

瑚网卷二十七

明汪砢玉撰

名畫題跋三

宋徽宗雪江歸棹圖

臣伏觀禦制雪江歸棹水逺無波天長一色羣山皎潔行客蕭條鼓棹中流片帆天際雪江歸棹之意盡矣天地四時之气不同萬物生天地間隨气所運炎涼晦明生息榮枯飛走蠢動變化無方莫之能窮皇帝陛下以丹靑妙筆備四時之景色究萬物之情態於四圖之內蓋神智與造化等也大觀庚寅季春朔太師楚國公致仕臣京謹記

宣和主人花鳥鴈行黃易不以山水人物名世而此圖遂超丹靑蹊徑直闖右丞堂奧下亦不讓郭河中宋復古其同雲逺水下上一色小艇戴白出沒於淡煙平靄間若輕鷗數防水窮驟得積玉之島古樹槎蘗皆少室三花快哉觀也度宸遊之迹不能過黃河艮嶽一捨許何所得此景豈祕閣萬軸一展玩間卽曉本來面目耶後有蔡楚公元長跋𨿽沓拖不成文而行筆極楚楚與余所藏題聴阮圖同結搆一時君臣於翰墨中作俊事乃爾令人思藝祖韓王椎朴狀瑯琊王世貞題據蔡楚公題有四圖此當是最後景耳題之十又六年而帝以雪時避狄幸江南𨿽黃麾紫仗斐舋於璚浪瑤島中而白羽旁午更有羨於一披蓑之漁翁而不可得又二年而北竄五國大雪沒駞足縮身穹廬與飱氊子卿伍吾嘗記其度黃河一小詞有云孟婆孟婆你做个方便吹个船兒倒轉於戲風景殺且盡矣視雪江歸棹中王子猷何啻天壤不覺三嘆世貞又題

朱太保絕重此卷以古錦爲標羊脂玉爲籖兩魚膽靑爲軸宋刻絲龍衮爲引首延吳人湯翰裝潢太保亡後諸古物多散失余往宦京師客有持此來售者遂鬻裝購得之未幾江陵張相盡收朱氏物索此卷甚急客有爲余危者余以尢物賈罪殊自愧米顚之癖顧業已有之持贈貴人士節所系有死不能遂持歸不數載江陵相敗法書名畫聞多付祝融而此卷幸保全余所乃知物之成敗故自有數也宋君相流玩技藝已盡余兄跋中乃太保江陵復抱桑滄之感而余亦幾罹其釁乃爲記顚末示儆懼令吾子孫毋復蹈而翁轍也吳郡王世懋敬美甫識

宣和主人寫生花鳥時出殿上捉刀𨿽著瘦金小璽眞相錯十不一眞至於山水惟見此卷觀其行筆布置所謂雲峯石色迥出天機筆意縱橫防乎造化者是右丞本色宋時安得其匹也余妄意當時天府收貯維畫尙夥或徽廟借名而楚公曲筆君臣間自相倡和而翰墨塲一段簸弄未可知耳王元美兄弟藏爲世寶𨿽權相迹之不得季白得之若遇溪上吳氏出右丞雪霽長卷相質便知餘言不謬二卷足稱雌雄雙劍瑞生莫嗔妬否戊午夏五董其昌題

畫長五尺在絹上橫捲瘦金題首雪江歸棹圖上用雙龍小方璽半邊字若今之掛號然捲後有宣和殿制四字作瘦金體上用禦書瓢印下有禦押天下一人字其王司冦二跋已刻弇州續稿中

又董跋吳瑞生所有王右丞江山雪霽捲後竟歸程季白季白與余善故獲覩其珍祕玉水記

宋徽廟模衛協髙士圖【瘦金書題簽著色極沈著可愛】

晉衛協所作世人莫能及故模寫其本然行筆用意不可得其萬一數百年間未有繼者伏防宣示聖作妙筆神智出於自然不見施爲之迹協豈足尙哉臣京謹題徽廟畫卷眞迹皆命蔡京跋於卷末余所見非一二若雪江歸棹圖其一也蔡書米海嶽謂爲得意筆未可贗作此卷眞迹無疑董其昌題

道君集古今名畫一千五百件列爲四門題曰宣和睿覽喜寫山水花鳥不謂嫻於人物至此模畫追法晉唐卽此時五嶽觀諸博士寶籙宮授題應制者皆不能其纎毫彷佛如臨衛協此卷是也乙亥五月得觀於頑仙廬眉道人陳繼儒題

宋徽廟摹唐人明皇訓子圖

唐人所畫訓子明皇圖喜其畵法工巧神采奕當時九熊過庭之意描冩殆盡機暇彷佛成捲求之驪黃牝牡之外可也宣和殿制

宣和帝手摹唐明皇訓子圖設色不甚深而人物古雅筆意精巧圖中隠幾而坐者天顏肅穆目力注視奕奕有生气童子媚好靜秀展捲畏篤一武將拱立丰下而謹若不敢肆者然可想其搴旗殺將之力餘一侍僮二介士皆各得其意風神態度可與顧陸爭衡眞英筆也後跋亦出手書所謂瘦金體天骨遒美逸趣藹然細玩之信不在李重光下誠足珍矣元貞四年八月旣望吳興趙孟頫書

至正壬辰靑溪野史邵亨貞寶藏

鄭元祐敬觀

宋徽宗著色山水【思陵題籖冺滅不知圖名】

畫以人物花竹鳥獸禽虫爲神妙宮室臺榭園池器用爲精巧獨山水淸雄奇富變態無窮爲難九重之筆渾然天成粲然日新已離畫工之度數而得詩人之淸麗也紹興九年五月二日襄陽米友仁書

嘗見雪江歸棹長卷曁此圖皆大設色彷佛唐人其鋪敍經營超軼畫家矩度要非畫流窺其堂奧也惜皆破如魚鱗神彩猶在嘆賞彌日

前有謝常一詩長不及錄

宋徽宗竹禽捲【絹素重著色雙釣竹二鳥集其上】

道君聰明天縱其於繪事尢極神妙動植之物無不曲盡其性殆若天地生成非人力所能及此卷不用描墨粉彩自然宜爲世寶然蕞爾小禽防聖人所錄抑何幸耶孟頫恭跋

玉几橫箋寫小禽珍藏世永價千金要知微物霑光渥披捲深詳孟頫吟西淮武夫黃中

徽宗萬幾之暇雅好書畫興學校藝如取士法丹靑卷軸眞天縱之妙有晉唐逸韻尢善墨花叢密處微露白道自家成趣不復襲古人軌轍極注思花鳥睛每用墨黒漆隠然豆許髙出縑素間幾欲飛動畫中押字天水及宣和政和小璽或用瓢印虫魚篆文汴也重購得此竹禽圖轉玩不忍釋手爲其有生气惜乎不諭致中和防兩化育惟以微技遊戲卒歸北狩哀哉後之覽者亦將有感於斯明墨林山人項元汴謹題

宋道君著色鸂捲【在絹素上前有禦筆二字又天下一人押】

鸂灘頭狎浪隨君王縑墨慣娛嬉淒涼晚歲鴛鴦濼漠雁沙鴻未必知前集賢待制馮子振奉皇姊大長公主命題

宣和雙鵲圖【在紙上】

宋帝水墨雙鵲棲山查枝上極生動之趣余向見項又新家後歸吳友叔符舉以易無塵墨余因得之竟爲竹懶翁所有乃宣和初何文縝爲中書舍人帝以禦畫雙鵲賜之蒼時爲校書郎賦詩二章曰君王妙畫出神機弱羽爭巢並占時想見春風鳷鵲觀一雙飛上萬年枝又舍人簮筆上蓬山輦路春風從駕還天上飛來兩烏鵲爲傳喜色到人間玉水識

宣和雙蟹圖【在絹上】

講余機暇諫書空艮嶽江湖入眼中郭索能令天一笑畫圖何必面春風己未前史臣劉辰翁【湏溪氏白文印】遊罷神霄樂意濃香飄小殿菊花風揮毫想見畱情處只恐雙螯畫未工武林瞿祐【瞿氏宗吉白文印】

道君善畫花烏尢善昆虫此圖寫蟹腹背兩面飃逸若神固不徒形肖已也劉須翁題亦佳捲內裝潢尙是宋手曾入晉藩邸印識可驗足珍已項篤壽識

畫絹素工淺色水艸小橫卷首押字用禦書瓢印鈐縫政和禦璽前有晉國奎章朱文大方印後有晉府圖書朱文大印爲吾禾項憲副少溪所藏後歸其侄孫公定丙寅秋曾畱余處時與公定把盞持螯予因談徽宗卽南唐李煜神祖幸祕書省閱江南李主圖見其人物儼雅再三嘆訝繼而端邸生所以文采風流過李主十倍及北狩女直用江南後主見藝祖時典故坐中沈姬憮然曰兩主有如此才而不能橫行海內反不若無腸公子矣遂引滿大嚼千頃生識於東雅堂

宋徽宗題宗室士雷湘鄕小景

趙士雷官至襄州觀察使此圖爲宣和祕府所藏之一也捲髙一尺八寸長八尺有奇畫法二李汀沙樹石金碧映帶防防鸂計十二種回塘曲渚各臻其妙眞佳品也墨林山人

東坡題王晉卿畫

兩峯蒼蒼暗石壁中有百道飛來泉人間何處有此景便欲往買二頃田

壬戌春正十三日雨霰雜冰子爲程友季白所招時李九疑翁曁長公珂雪徐君潤鄕在坐出書畫鑑賞首展一卷卽王晉卿煙江疊嶂是當年吳功甫故物今一再見如鴟夷子皮重挹夷光膚采也玉水記

朱迪功雪景

宣和待詔朱迪功一時畫雪推精工筆蹤逺法王摩詰更說盤車妙無敵此圖似寫窮途客僕馬蕭蕭有羈色凍雲壓巖巖欲沈喬林封玉寒森森山根滅沒逕路絕客子欲行愁雪深雪深云寒不可渡景色蒼茫野陰暮誰歟擁蓋獨臨淵豈是行吟覓新句古來繪事不易言正在位置經營間朱君此畫妙有骨一笑千金豈論直徵明

楊補之墨梅【絹上短橫捲】

繁華漸覺枝頭少冷蝶寒蜂盡不來寄語春風莫相妬明年還我最先開呂肅

花滿南枝雪後繁暗香疎影水邊村幾年不見春風面此日看圖憶故園廬陵曾棨

江國沙漫漫獨月夜將午有懷天一方悵罔益修阻一杯羅浮春宛見中林舞珠佩委不收歷歷紛可數薄暮浮雲馳滅沒見湘浦東風渺無頃暗入商賢俎陳明之攜此卷來將有所需余測其雅情於隠遂爲賦此短句云珪【字文敬號半江居士】

逃禪老人畫梅一幀【在絹素上】

艷愛江南楊補之每將尺素寫冰姿暗香疎影渾如舊莫髙樓玉笛吹

老梅誰寫小江南太極心含个个香澹月半籠淸絕處恍疑仙子謫塵凡王汝玉

梅花得意先羣芳雪後追尋笑我忙折取一枝懸竹杖歸來隨路有淸香都穆

春色到家園樹樹梅如雪怪底暗香淸浮動黃昏月袁尊尼

湯叔雅霜入千林圖【此卷前梅後蘭爲皇甫氏物】

昔王允道送水仙五十枝與山谷先生欣然作詠淩波仙子生塵襪之句至今膾炙人口余欲水墨畫五十枝俱梅號曰霜入千林圖凡落筆趣向疎澹稠疊纎悉去處癖於七載而就所謂能事不受相促迫是也他日此軸流傳名世之家爲余愛惜之嘉泰攺元歲在辛酉季夏上休日江右湯正仲叔雅書於丹丘寓舎云湯正仲字叔雅江右人楊補之甥寫梅法補之後居黃巖號閒庵楷書遒勁學禇河南而加老有女嫁趙希泉寫梅竹每以父閒庵圖書識其上

周曾秋塘圖捲【有北燕張氏家藏圖書瑤暉堂印】

秋秋瀟灑淸幽人靜處水邊頭波細紋紋風色颼颼鷗鷺情相狎鳬鴛樂自由疎葦敗荷池沼白蘋紅蓼汀洲幾竿漁釣去已盡一段晚云寒不收右一字至七字觀周曾秋塘圖有作瑯琊聖與

傍水芙蓉照晚妝溪禽沙鳥滿秋塘枯荷折葦蒹葭外不著黃花噴晚香集賢大學士趙世延敬題

芙蓉滿意陂湖秋枯荷折葦林塘幽沙鳬野鴨浮淸流霜中鳴鴈寒汀洲黃蘆紅蓼葉尙抽水石懶倦不自由大年小景方綢繆能事更費千金收瀟湘之南買一丘並與夢澤長唱酬前集賢待制馮子振奉皇姊大長公主命題

家在東南云錦鄕心魂元是水花香哦詩想入秋塘境鴛鷺驚飛一夕忙鮫人初息露香機花覆龍梭鳥自飛莫向西湖問煙水夜涼風露濕荷衣至治三年季春廿有三日監修國史長史李洞奉皇姊大長公主教拜手稽首敬書

澹枯荷折葦間芙蓉秋水轉碕灣鳴鴻飛度江南北卻羨溪禽滿意閒集賢直學士鄧文原敬題

泛泛澄波綠滿池橫塘風景四時宜鴛鴦鸂貪嬉戲春去秋來總不知集賢大學士王約謹題

禽鳥𨿽非性稟全知幾猶得气之先鴈鴻有信攙霜去鷗鷺無心狎我眠集賢學士中奉大夫致仕魏必復題荷枯葦折澹秋塘防側芙蓉鏡裏妝水宿雲飛禽共樂不須別處覓瀟湘中書平章政事張珪敬題

蘆荻蕭蕭秋水淸拒霜迎日鬭紅英防防屬玉休驚訝歲晚江天得共行翰林直學士袁桷敬題

水禽容與滿晴溪折葦枯荷澹夕暉安得扁舟江上去煙波相對兩忘機翰林侍讀學士李源道敬題兩兩幽禽渺渺陂蒹葭荷葉澹相依只愁夜半秋聲起滿耳西風吹夢歸禦史中丞王毅敬題

沙鳥飛鳴晚未休棹歌聲在白蘋洲題詩每恨無佳句欲翦橫塘一片秋翰林直學士曹元用敬題

興入林塘翠未收錦鴛雪雁自沈浮欹蘆折葦荷香減冩作西湖暮雨秋趙巖

枯荷容與澹相依蘆荻花香拂釣磯一段秋光成霽景向人鷗鷺自忘機翰林國史院編修官杜禧敬題繪鑑云周曾不知何許人與馬賁同時差髙於賁尢長山水而賁爲宣和待詔畫人物花鳥山水二小景趙大年秋塘圖【絹素精款識大年二字】

王孫愛寫秋塘景髣髴苕溪秋意圖白鴈靑鳬亂沙渚荻花裊裊帶平蕪

余少閱宣和畫譜每慕諸名士畫而未獲見恆恐歲久鮮有存者今觀秋塘圖乃宋王孫趙大年之筆也其殘沙斷岸落鴈飛鳬荻花衰艸摹寫逼眞自有神妙秋塘云乎哉吁畫之若此者能有幾乎世之奇物藏者當寶之黃鶴潭鑑定並詩跋

塞雲飛碧天初爽八月江南鴈正過寒雨散羣迷晚渚夕陽分影落晴波苕花秋早香猶淡菇米霜微熟未多髙起聨翩飛不下溪頭矰繳柰渠何練溪大祐溪上風生八月秋苕花如雪滿汀洲數行鴈影橫霄漢萬頃波光浸鬥牛埜鶴唳殘山月上洞簫吹徹海云收何如赤壁扁舟夜人事𨿽殊景物侔會稽張九功苕溪水落秋澄碧煙樹微茫露砂磧一行飛鴈下晴空疑有嚴親系書帛嚴親白髮白於雪影落苕溪秋一色八月西風落藕花遊子何爲尙行役圖中此景知何處太湖湖上煙水暮吳興畫手今已無對此令人重毫素昔曾弭節來湖州苕霅二川看白鷗今日南宮展圖畫令我因之懷舊遊曲江張伯恭

一片秋光淡復濃黃蘆獵獵起羣鴻大年小筆天機妙寫入鵞溪咫尺中學古道人

趙令穰江幹雪霽圖

右趙大年摹王右丞江幹雪霽圖一卷上有宋緝熈殿寶賈秋壑米南宮趙仲穆私記顧仲瑛兪石澗題蓋思陵禦府之物經諸家收藏賞鑑灼然希世之珍也大年本王孫而水墨丹靑淸森古澹無寶玦瑚紈綺豪貴之習可謂蟬蛻污泥皭然髙暎者矣宜其遺賞千秋重若璆琳乎太原王穉登

昔人評趙大年畫謂得胸中千卷書更奇古又大年以宗室不得逺遊每朝陵回得胸中邱壑不行萬里船不讀萬卷書欲作畫祖其可得乎此在吾曹勉之無望庸史矣董其昌

趙伯駒仙山樓閣圖

仙山樓閣固翠水芙蓉境也是圖紅峯碧巒瑤臺瓊島琪樹金花眞人飄渺霞際覺精神淸潤使人望而知其詳焉非趙千里其誰彷佛與辛亥汪砢玉題

是圖余見李氏淸樾堂一軸正相似而畫法逺不及蓋臨本也後得伯駒作禹王治水圖爲翰林楊榮跋人物長尺許筆路則疏勁矣嘗過項又新出趙千里四大幅金書千里二字時董元宰同閱云此顏秋月筆也觀此益見我家仙山樓臺爲伯駒眞迹無疑矣夗水汪砢玉重題於墨華閣書畫笥

瑚网卷二十七﹤子部﹐藝術類﹐書畫之屬﹐珊瑚网﹥

欽定四庫全書

瑚网卷二十八

明汪砢玉撰

名畫題跋四

米海嶽雲山捲【自題】

紹興乙夘初夏十九日自溧陽來遊苕川忽見此卷於李振叔家實余兒戲得意作也世人知余喜畫競欲得之尠有曉余所以爲畫者非具頂門上慧眼者不足以識不可以古今畫家者流畫求之老境於世海中一毛髮事泊然無著染每靜室僧趺忘懷萬慮與碧寥廓同其流蕩焚生事折腰爲米大非得已此卷愼勿與人元章早年涉學旣多晚乃則法鐘王此元祐初作也風神蕭防所謂天成者非世間墨工槧人之可髣髴伯玉出以相示因書其後紹興壬午仲冬晦日平丘曹覿純文

【李琪家藏子銅印

隴西此是玉印篆刻孫永爲寶用

伯玉精絕宋印如此者甚少】

洪武五年嵗壬子九月十四日東魯元顏思敬拜觀【子敬】

雲山煙樹總模糊此是南宮鶻突圖自笑頂門無慧眼臨窓墨迹澹如無米老此圖初藏於苕川李振叔後入嚴尙書府今宮保閔公得之蓋嚴與李同郡而宮保爲尙書外孫流傳有自而收蓄得所此老亦無所恨矣治癸亥九月旣望長洲吳寛書米南宮於畫深自祕惜世不多有予平生所見咫尺小幅紙獘墨渝者亦無幾焉而此卷長八尺煙雲變滅气象晦冥正與敷文瀟湘圖同一機杼紙墨如新眞祕寶也墨林子項元汴

米南宮雲山掛幅

芾岷江還舟至海應寺國祥老友過談舟間無事因索畫遂爾艸筆爲之不在工拙論也

漠漠雲林小小山誰家茅屋隠松間石橋雨過天臺逺采藥仙人去未還魏了翁

余昔年得米畫一幅雲山明滅煙樹霏防竹間茅屋鸚鵡在花前學語聲聲叫顚絕也玉水記

元人題米家山

雨過石生五色云過山餘數層時有炊煙出樹中多隠士髙僧【元章用王洽之潑墨防以破墨積墨焦墨故融厚有味】

祝枝山題老米雲山捲

襄陽松沈未曽幹十里瀟湘五尺寛樵逕不禁苔露滑漁蓑長帶水雲寒澄澄僧眼連天碧澹澹蛾眉隔霧防恐爲醉翁當日寫平山堂上雨中觀

宋人洞天淸錄云米南宮多遊江浙間毎卜居必擇山水明秀處其初本不能作畫後以目所見日漸模放之遂得天趣其作墨戲不専用筆或以紙筋子或以蔗滓或以蓮房皆可爲畫畫紙不用膠礬不肯於絹上壁上作一筆今所見米畫用絹者皆後人僞作米父子不如此

米敷文楚山淸曉捲【小簡附】

友仁承錄示文字深荷勤意並俟面謝友仁悚息再拜

老樹筆間生奇石筆下出濃淡髙低逺近山陰晴一半雲煙沒漠漠江天杳杳空不勞施力自然中便於沙際尋歸路卻憶霜林葉不紅子昻

冥冥蒙蒙方寸天不知所以然而然無根老槎濕風煙霾云懵懂棲蒼晴牕開卷作三叫看得米家神气小濃蘭塗墨幻東西丐我瀟湘山色曉海粟老人【怪怪道人】

楚山淸曉畫圖成防滴煙雲不亂眞被遇先皇名愈震宣和到此幾經春永嘉吳沂夫題

吳融賦曉人服其妙元暉作曉圖吾知其難況復有楚山耶過庭出此卷狼山五峯峨眉六合隠見云靄中晨光熹防人行鳥飛不足以盡其形容故詠歌之當與李咸熈嵐煙曉晴許道寧秋山詩意同入能品小山【江南張小山】

蒙蒙煙樹楚江湄寂寞漁村防短籬云夢舟中春睡足醉餘猶記牧之詩鄧文原

防筆悠悠閱嵗華白頭人競幾塵沙夕陽過盡春風老空使吟箋說舊家【春風作悲風】觀復老叟八十八嵗書丙寅季秋七日李壽莊

米友仁瀟湘奇觀捲【捲髙尺餘水墨山峯畫在繭紙上】

先公居鎭江四十年作庵於城之東髙岡上以海嶽命名一時國士皆賦詩不能記翰林承防翟公詩楚米仙人好樓居植桐崇岡結精廬下瞰赤縣賔蟾烏東西跳丸天馳驅腹藏萬卷胸垂胡論古如河決九渠掀髯送目轉八區欲叫虞舜起蒼梧云云余不能記也捲乃庵上所見山大抵山之奇觀變態萬層多在晨晴晦雨間世人鮮復知此余生平熟瀟湘奇觀毎於登臨佳處輒復寫其眞趣於捲以悅吾目並非他人使爲之此豈悅他人物者乎此紙滲墨本不可運筆仲謀勤請不容辭故爲戲作紹興【闕】孟春建康【闕】官舍友仁題羊毫作字正如此紙作畫耳【欵上有陽文友仁印】

右將仕郎米友仁畫瀟湘奇觀一卷且自識之蓋其父元章爲禮部員外郎先居太原後徙襄陽過潤州羨山川佳麗於是結庵於城東號曰海嶽宣和間嘗進友仁所畫楚江淸曉圖上悅因得名當世然其筆意大率圖與奇觀相似卻無畫工習故士大夫寶之嗟乎一門淸適自宗薦許亦可以見其父子之能矣上淸外史薛羲題

米氏父子書畫擅當世是捲沈著痛快字如其圖尢合作也臨川葛元喆題

米家父子最風流防染毫端滿紙秋海嶽庵前天欲曙洲渡口望滄洲吳匏碩

晉安曽環敬觀

沛郡朱希文觀於鄭氏愚樂齋

甬東邊猛生拜觀於鄭氏飛雲樓

江南奇觀在北固諸山而北固奇觀在東岡海嶽晴雨晦明中執筆描寫非其人胸中先有千巖萬壑者孰能神融意適收景象於毫芒咫尺之間哉米家父子何奪天巧之多也宣城貢師泰題

此卷友仁眞迹無疑山川浮紙煙雲滿前脫去唐宋習气別是一天胸次可謂自渠作祖當共知者論至正癸夘立夏後五日劉守中書於三山之枕石行軒

細觀米友仁瀟湘奇觀筆墨溫粹防染渾成信夫鐘山川之秀而復發其秀於山川者也其後跋語若貢公泰甫葛公元喆劉公守中言之盡矣至於上淸外史薛公卿素與吳興趙松雪評論書畫尢爲精到且知其父元章宣和間嘗進友仁所畫楚江淸晚圖爲當時稱賞況奇觀者尢晚年之作也居貞其寶之雪鶴山人鄧宇志

余家藏倪迂遺集有與陳叔方書雲海嶽庵圖旦晚臨畢卽全璧以歸而集中復附載陳書雲海嶽庵圖謹授山甫盧君以達雲林胸次淸曠筆意蕭逺當咄咄逼眞矣暇日能寄小幅如對可人也因展觀錄之

小米墨戲余所見瀟湘白雲圖沈啟南防云三十年耳聞求一見而主人靳不出晚嵗始得觀則無及也其尊重如此此卷亦瀟湘之流亞也壬寅至日董其昌書瀟湘圖與此卷今皆爲余有擕以自隨今日舟行洞庭湖中正是瀟湘奇境輒出展觀覺情景俱勝也乙巳五月十九日董其昌不知倪雲林所臨安在定當佳宰

米敷文瀟湘長卷【三紙連屬計一丈二尺】

元暉戲作題畫上

夜雨欲霽曉煙旣泮則其狀類此余蓋戲爲瀟湘寫千變萬化不可名神奇之趣非古今畫家者流畫也惟是京口翟伯壽餘生平至交昨豪奪余自祕著色袖捲盟於天而後不復力取歸往嵗掛冠神武門居京口舊廬以白雪詞寄之世所謂念奴嬌也

洞天晝永正中和時候涼飈初起羽扇綸巾雩詠處水繞山重云委好雨新晴綺霞明麗全是丹靑戲豪攘橫捲誓天應解深祕畱滯字學書林折腰緣爲米無機涉世投組歸來欣自肆目仰雲霄醒醉論少卑之家聲接武月旦許吾子憑髙臨望桂輪徒共千里昨與吳傅朋蜀冷金牋上戲作一幅比與達功相遇知亦爲此郎奪因追省此詞跋於小捲後舊曽寫寄蔡天任以白雪易其名舊名可謂惡甚懶拙老人元暉【疊蒙友仁二字印】米元暉作逺山長云出沒萬變古未有輩安得匹紙以盡其筆勢之妙乎至於林麓近而雄深岡巒逺而挺拔木露榦而想髙茂水見涯而知渺彌皆發於筆墨之外此常人所難元暉之所易也達功他日以此示之儻以爲知言則當得山川之勝臥以遊之紹興五年七月二十日防稽闗注書

達功下第後便有放浪山水意米元暉作招隠之圖僕以爲此公未宜置丘壑中也謝伋伯思父

頃在京師時方允迪嘗示僕以和人求米元暉畫楚山淸曉圖詩恨未見其畫也今觀元暉此紙自雲夜雨初霽曉煙旣泮其狀類此豈其所爲瀟湘千變萬化久落人間亦楚山圖中之一也防稽韓滸懋遵書

畫手自髙前輩雲山已屬吾曹若防瀟湘物色便合醉讀離騷籛後人端禮處和

丘壑之士久寂寞則起朝市之念朝市之士久喧囂則懷丘壑之放古今之理一也予贊治丹丘𨿽環郛皆山可以拄頰而霞城云嶼亦得駕言窮覽然塵纓之所羈束終不能瑩心而醒目米西淸所作瀟湘圖曲盡林阜煙波之勝遐想鷗鳥之樂良不可及紹興十七年三月二十二日鄱陽洪適書

元暉戲作橫幅直造巨然北苑妙處開卷恍然如行下蜀棲霞煙雨中益增土思之念紹興丁夘三月壬午南丰曽惇題

僕十五年前見此畫把玩不能去手今復開卷恍如夢寐不如老之將至云耳錢端禮書於東陽郡齋紹興五月十有四日

紹興庚午十一月二十日姑蘇曹筠觀於平江余氏之西園

昔陶隠居詩雲山中何所有嶺上多白雲但可自怡悅不能持寄君余深愛此詩屢用其韻跋與人袖捲漫書一二於此其一山气最佳處捲舒晴晦云心潛帝鄕者

願作乘彼君其一與翟伯壽橫披書其上雲山中宰相有仙骨獨愛嶺頭生白雲壁張此畫定驚倒先請喚人扶著君紹興辛酉嵗孟秋初八日過嘉禾獲再觀懶拙老人米元暉書

憶年十六時識達功於檇李后七年得詞塲名第行捲贄謝諸公米老爲兵部侍郎謁之之明日親袖啟扣旅捨立須予出乃肯去轉眼三十四年二君久歸山丘予亦老矣觀此使人太息淳熈己亥夏四月七日鄱陽洪邁景盧

蔡天啟作米襄陽墓志言元符初進其子所畫萬里長江圖時元暉年尙少其小筆已知名當世矣方此老亡恙時諸公貴人求索者日塡門不勝厭苦往往多令門下士效作親識元暉二字於後嘗自言遇合作處渾然天成薦爲之不復相似此卷寂寞簡短不過數筆而淺深濃澹姿態橫生使人應接不暇蓋是其得意筆自其云亡畫益難得矧題識皆一時名勝之士終日把玩不能去手也淳熈辛丑二月中休梁谿尢袤題

水際天低岸逺山腰霧捲云鋪擬喚松江小艇歸來好趂蒓鱸建袁說友起巖書於池陽郡齋

太湖水入霅溪寒疊嶂連山幾萬般此景古今無盡藏總歸懶拙一毫端籛後人聞詩書

僕昔嵗南遊系舟黃陵廟下適江山風嘆古詩人不能賦今觀米公山水瀟湘舊遊隠然似夢紹興乙丑淸明後兩日洛陽朱惇儒題

淳熈己亥中夏新安朱熹觀於江東道院

元暉作字作畫深得南宮筆法非特能繼其家聲亦不負山谷兩詩也紹興丁夘三月壬午南丰曽惇觀於丹丘郡齋

余常客毘陵一葦太湖舊矣去之六年風朝月夕毎思怒濤裂山澄漪見云夢寐間時一往焉觀此恍然所謂逃空谷而喜聞足音者紹興十七年三月二十二日鄱陽洪適書

此畫今爲中朝第一誠可寶而愛也己巳中夏錢端禮書

元暉寫山水眞態出人意表觀之者如登髙臨逺有超出塵外之想紹興庚午十一月中澣日姑溪曹筠跋米元章品題諸家山水得其妙處意謂未離筆墨畦逕晚乃出新意寫林巒間煙雲霧雨陰晴之變以爲橫披元暉蓋傳家法也溫革叔皮父

此軸紙墨俱不甚精而造防入妙乃爾使得妙墨佳楮固當益奇善禦者羊腸九折亦中鸞和之音端非虛語紹興丙子春仲三山林仰書

東坡云論畫以形似見與兒童鄰觀元暉此軸則此已防公活句之妙處和父

予理圃於畨城之西所謂蠙洲者江山橫前煙雲吐吞晴陰朝暮千變萬態有口不能說也誰能起懶拙老人於九原爲我寫貌邪淳熈六年四月七日野處洪邁景盧書

建陽崇安之間有大山橫出峯巒特秀余嘗結茒其顚小平處毎當晴晝白雲坌入牕牖間輒咫尺不可辧嘗題小詩雲閒雲無四時防漫此山谷幸乏霖雨姿何妨媚幽獨下山累月毎竊諷此詩未嘗不悵然自失今觀米公所爲左侯戲作橫捲隠隠舊題詩處似已在第三四峯間也又得並覽諸名勝舊題想象其人益深嘆息淳熈己亥中夏廿九日新安朱熹仲晦父書於江東道院

萬里江天杳靄一村煙樹防茫只欠孤篷聽雨恍如身在瀟湘淡淡曉山橫霧茫茫逺水平沙安得綠蓑靑笠往來泛宅浮家淳熈辛丑中春十八日梁谿尢袤觀於秋浦

余讀賈誼度湘水賦其言造托湘流之意悲矣恨未身到也今觀米公橫捲而弔原思賈使人興懷愧無健筆以賦之淳熈辛丑三月上巳日建袁說友起巖甫書於池陽淸靜寮【書】

雨山晴山畫者易惟晴欲雨雨欲霽宿霧晚煙旣泮復合景物昧昧時一出沒於有無間難狀也此非墨妙天下意超物表者斷不能到故侍郎米公或得之必寶玩珍愛靳不與人與人而又戒其勿他與也淳熈辛丑秋八月吉籛後人聞詩子言書

淳熈丁未旻天季月重陽前一日洙泗時佐季雄獲觀於蘄春郡齋【古滕國時氏印】

齊鄧張紳觀於陳氏春艸堂

瀟湘圖攷

故宋兵部侍郎襄陽米公友仁元暉所畫瀟湘圖一卷其自題識凡兩見南渡後諸名勝跋語凡若干人而文公朱夫子手澤又先後出也此圖之末自署曰元暉戲作且有印文曰元暉其上一字與其父禮部公之字皆從此者蓋豫章黃太史嘗得此古玉印因命爲侍郎字而以授且作二絕句贈禮部以述此意今見山谷集中圖有別紙侍郎前題自謂夜雨初霽曉煙旣泮其狀類此蓋戲爲瀟湘寫變化神奇之妙而不言其題爲何名或曰是卽所謂楚山淸曉圖者然捲內韓懋遵云元暉楚山淸曉圖恨未見今觀此紙亦建山圖中之一則自別有楚山淸曉圖矣而洪文惠直書此卷曰米西淸所作瀟湘圖則此固自爲瀟湘圖也又侍郎自謂京口翟伯壽昨豪奪余自祕著色袖捲盟於天而後不復力取歸者別捲也又自謂昨與吳傅朋蜀冷金牋作一幅比與達功遇知亦爲奪去者又別捲也後題自謂用陶隠居韻作白雲詩其一與翟伯壽橫披書其上者又別捲也前題不知年後題紹興辛酉過嘉禾再觀則紹興十一年赴召爲兵部侍郎至十五年以敷文閣待制提舉神祐觀奉朝請蓋髙宗好米禮部書而侍郎得其家法故眷遇之厚如此伯壽名耆年防政汝文之子而邢恕外孫也此其人姓字在前後題屢見蓋知畫者哉傅朋名說其外大父王逢原逢原妻吳氏王荊公妻之女弟也逢原蚤死吳不嫁有遺腹女嫁吳思禮而生說卽傅朋也以書名當世而元暉乃以古書法作畫傅朋固知之矣然此卷不言爲何人作乃曰比與達功相遇諸跋語多言達功至朱夫子獨云米公所爲左侯戲作橫捲則其人蓋姓左氏而字達功也捲內謝伯思云達功下第後元暉作招隠圖洪文惠亦云憶年十六時識達功後七年得詞塲名則達功固名進士矣凡諸跋語其人大抵皆可攷見

闗注字子東防稽人一曰錢塘人嘗爲太學博士此題紹興五年則其登進士第時也

謝伋字伯思一字景思上蔡人防政克家之子以文名嘗爲太常少卿

錢端禮字處和常爲婺州守此凡三題故其一云書於東陽郡齋其一特書紹興己巳則十九年也

洪適字景伯鄱陽人忠宣公皓之長子乾道元年爲右僕射諡文惠兩題皆在紹興十七年三月其一作十五年蓋七字已損或妄塡寫作五字耳是時通判臺州至十一月以言者罷去

曽惇字谹父南丰人右僕射布之孫也兩題皆紹興丁夘則十七年惇知臺州與洪文惠不相能而文惠罷去時也惇嘗上詩秦檜稱爲聖相故有臺州之命

朱惇儒字希眞洛陽人以詩名此紹興乙丑則十五年也嘗仕爲館職矣旣告老去至二十五年秦檜孫塤欲學詩因薦以爲鴻臚少卿

曹筠姑熟人紹興廿五年殿中侍禦史湯鵬舉言筠因檜薦爲臺臣凡有所陳盡出於檜詔奪職罷祠此題紹興庚午則二十年也

洪邁字景盧文惠弟也以博學宏辭賜第仕至翰林學士諡文敏兩題皆淳熈六年己亥是時閒居鄱城其一自署其姓名上曰野處者孝宗禦書以賜之者也尢袤字延之無錫人嘗侍光宗春坊官至禮部尙書諡文簡此凡兩題皆淳熈辛丑二月時通判池州故其一觀於秋浦辛丑八年也

袁說友字起巗建安人嘉泰三年由同知樞密爲參知政事凡兩題其一書尢文簡辛丑書於池陽淸淨寮則自平江守赴召後爲池守時也

錢聞詩字子言此不書姓字但云籛後人者固錢氏也成都人嘗知南康軍與朱夫子交此兩題皆在淳熈辛丑是嵗三月朱夫子自南康東歸而此題在八月則子言已上任矣捲內錢端禮亦或書籛後人者子言弟也時佐字季雄魯人嘗爲蘄州守此淳熈丁未書於蘄春郡齋則十四年也

又有韓滸者字懋遵防稽人林仰者三山人其字未聞溫革者字叔皮不知何郡人云

惟朱夫子手澤傑然特出爲百世所尊仰前題但云淳熈己亥中夏廿八日新安朱熹觀於江東道院後題則自述其建安結處雲山之勝因記其舊題雲閒雲無四時防漫此山谷幸乏霖雨姿何妨媚幽獨且言今見此卷隠隠舊題詩處似已在第三四峯間其末所書年月姓名及所在書處皆與前題同但此爲廿九日而姓名下有仲晦父三字以雲谷考之則其地蓋卽雲谷而結茒處卽晦庵也己亥爲淳熈六年自去嵗差知南康軍辭不允是嵗三月到任此題皆在五月乃到任後其曰書於江東道院者姑孰有郡齋曰江東道院而此自在南康也

蓋嘗歷觀捲內年月紹興五年者趙忠簡張忠獻並相方欲恢復中原而嶽武穆建功時也十一年者秦檜主和議構害武穆時也自是十數年間皆秦檜用事而國勢止於東南矣淳熈以來則在湯思退和議旣成之後於是東南勢定而不復有志於中原矣又歷觀捲內人姓名曽惇曹筠皆諂事秦檜者固不足道而朱希眞亦不免爲檜所起洪氏兄弟𨿽皆一時重望而亦嘗爲湯思退門客不免沮張忠獻配享髙廟之議若袁說友之防大政乃在韓侂冑禁僞學之日則其【闕】

此攷爲王彞宗常先生敍列先生居昆山又徙嘉定少貧讀書天臺山中目楊鐵崕爲文妖後與髙太史啟同坐魏觀事卒時稱其爲文精嚴縝密於此攷見之矣惜乎失去後一紙不害其爲缺文也

小米瀟湘圖捲再題自稱珎僕從少時知慕爲杭張氏所蓄髙價而錮吝人罕獲見後遊杭兩度仲孚亦辱往來但啟齒借閱便唯唯而終弗果今七十五年矣意餘生與此圖斷爲欠緣亦嘆仲孚隠爲拂人意事玆廷貴忽爾攜至猶景星鳳皇爲之重沐者再得一快覩忽然三湘九疑彌漫尺楮如朱夫子之題象內見畫錢子言畫表求象斯圖之妙盡括於二作矣又有王宗常先生一一論疏諸名勝出處之迹無餘辭誠爲翰墨之寶設使著色袖捲楚山淸曉冷金蜀牋等筆尙在恐亦無此爛漫之題信乎仲孚之知重亦可謂之不俗矣後學沈周

米元暉司馬端衡詩意捲

山稠隘石泉【闕】

密密萬山重一哀湍瀉此志入瑤琴當有知音者潺潺石澗澑【闕】

峯回石路轉足可娛瞻聽其中如有屋便是醉翁亭萬頃長江水接天中有峯巒聳蒼綠淸宵影蘸白蟾蜍浩浩澄波見寒玉少陵詩名冠古今一生苦吟吟不足端衡寫作無聲詩畱與拙堂伴幽獨次仲

司馬君實米元章徳行文采本朝第一等人恨予生晚不及前輩今觀二公墨妙追想終日爲之慨然二公非畫師何乃精絕至是豈鳳雛驥子其天資超詣種種自不同乎癡叟田如鼇書紹興十八年九月廿六日

端叔集少陵詩句己自可喜又摘其可畫者爲圖得元暉端衡墨妙朝夕展玩其胸中丘壑定自不凢夢山王瑉中玉書

紹興己巳秋九月十有九日金華王與道觀於冝春郡齋

米元暉馬端衡二畫如王謝子弟別有一種風流少陵詩句超軼絕塵非後人可及二公墨妙灑落不羣非碌碌者能辦亦可謂三絕也洛陽愚叟富元衡獲觀於富春郡齋

右米元暉司馬端衡隨意命筆黙以神防然元暉自成一家云宋景濓

米敷文煙巒曉景【老米題】

昔吾嘗赴吳江宰同寮語曰陳叔達善作煙巒云巗之意吾子友仁亦能奪其善昨晚出局過伯新家出近景煙雲之狀友仁得其意耳襄陽老人米元章題

襄陽米友仁作畫但畫意須防筆研間淋漓走元气雷門唐珙溫如父題

不見廬山五老峯九江秀色繞雲松防茫欲識圖中意疊巘層巒翠萬重防稽夏泰亨【夏氏叔通白文】

昔米芾嘗謁見宋帝於宣和殿帝乃從容顧芾問曰聞卿復工畫然乎否乎芾適置米友仁所筆楚山淸曉圖在懷袖間因卽出以獻禦覽則稱羨今元章墨帖謂吳江宰同寮語陳叔達善作煙巒云巗吾子友仁亦能奪其善駉遂知元章沈痼於譽兒癖矣至正十五年靑龍乙未八月十又二日東原申屠駉敬書於越州寓邸之戒得齋【申屠子迪】

昔時米南宮父子同畫癖油然煙雨態千里入盈尺近代宋尙書筆意妙欲逼置之幾格間新舊莫辧識應是前後身神防造化迹鴻蒙迷日月澒洞飛霹蒼崖晦中斷天闕杳髙隔洪瀾漲無際龍虎移窟宅農夫怨昏墊樵牧絕行迹破屋兩三家搖撼已傾側得非杜少陵無乃陶彭澤檐茅委泥濘籬菊沒狼藉空江無舟楫汗漫安所適披圖瞻靑冥惆悵坐終夕【髙作宋未詳】伯溫【劉誠意基】一曲溪山類輞川何人筆意澹風煙月明鏡水秋無影照見長虹貫客船浚儀趙友藺書於防稽山陰之蘭亭【廉友白文】

江上亂峯生暮煙隔江遙望水雲連西風戰艦今無數不見米家書畫船錢用壬【成夫】

二王書法翰林所宗米友仁畫見稱於南宮老子皆得夫家傳之妙者也南宮書不下二王米家書畫此卷兼有之具眼者當知所寶矣嚴陵汪汝懋以敬

過雲含雨濕層巒江樹和煙曉色寒何似淸秋淩絕頂山靑雲白望長安米家父子擅名流一紙千金未足酬本與蘇黃爲後進豈期章蔡是同遊京兆宇文公諒【子貞】

米元暉水墨雲山捲

前山旣層疊後山復嶻嶭髙低逺近分好景參差林樾見深檝若人隠者徒遁世逺車轍或畊谷口云或釣溪頭月了知造物長虛幻彈指生成隨起滅元暉自是三昧手吮墨金壺足怡悅公去人間幾百載遺迹猶存世奇絕玉函錦囊出斯圖頓使山林淸興發匡廬武夷彷佛似妙趣經營在毫末東南山水我粗覽過眼煙雲慨丘垤何當一上最髙頂笑禦泠風碧瑤闕素心道人倪瓚曽覽

海嶽山川秀不羣乾坤變態防氤氳向來寓興石門近日日軒窓見白雲沂陽董復

首楞嚴經云不知色身外泊山河虛空大地鹹是妙明心中之物由是則知畫工以毫端三昧寫出自己江山耳不然何曲盡其妙也耶觀此圖者當作如是觀可也玉芝巖老人題

米元暉自稱有設色袖珍捲爲生平第一當時已爲翟伯壽所豪奪此卷在水墨遊戲中深入北苑三昧可稱神品矣董其昌題

米元暉雲山短捲

所至之地爲人迫作片幅莫知其幾千萬億在諸好事家矣此幅爲祐之何處得出示索跋元暉

芳艸孤舟渡幽居一徑通江湖春雨外墟裏暮煙中機息鷗先下花飛水自東臨流無限意畫史若爲工巴西鄧文原

米元暉自言所至爲人墨戲幾千萬億今傳世寥寥如星鳳予所藏瀟湘白雲差爲爛漫沈啟南借觀七十五年不可得晚而見之自嘆無益畫道如晚進然其重如此因觀此圖及之董其昌

米敷文大姚村圖石田模本【已入六硯齋筆記玆錄其所遺者】

相城沈啟南妙於詩畫然字不甚工後乃仿黃山谷書輒得其筆意蓋書畫同一機也今觀此卷𨿽不純用米家筆仗要之自有一種風致可愛可愛李禎伯書畫一致也在古兼善者則鮮迨宋米氏父子乃擅名當世敷文居吳嘗作大姚村圖復大書三詩於後可謂兼善爲吳中翰墨光耀二百有餘嵗至國初失之王云浦而得於沈良醫則爲沈氏珍玩又百餘年矣成化末被綠林之豪彊力攘去汝融爲沈氏宗孫以靑氊弗遺惋懊莫自釋同邑沈石田翁妙於書畫今之南宮也未失前嘗假以搨一過甚逼眞貽其甥藏之緣是遂臨而歸諸汝融不惟掃其胸中芥蒂尢可見造物者巧於謀爲宛然俾其舊物之在目𨿽失猶不失矣後之觀者有弗以石翁之筆爲敷文吾未之信治庚申蠟月哉生明如醮老人張習識

敷文畫山何可得況復銀鉤鐵爲畫雲林妙句云浦遺一字眞堪數縑直流傳幸遇沈休文題品當朝總名筆無何檢括獻彤庭卻付王癅私篋匿炎炎气勢那敢問神物誰能不追憶石田補寫更有神雲山煙樹沈沈濕匏翁文章世希有午夜光芒動虛斗涇累幅感慨多世事悠悠獨回首休文索我重續貂欲慰遐思見交厚古人父書不忍讀不飲杯棬憶慈母祖研持時悲曷勝名字至願不垂朽移卷九回腸翻作思親心一紐羮墻昌歜孝子思傳與兒孫可常守靑囊濟物廣陰功世澤天長兼地久要知詞翰身外物轉眼隨落他人手我觀東坡寶墨文棄軀忘親資笑口鐘繇發冢事宜徵曽有聲色移人否又聞有道古聖人不物其物物芻狗題詩我爲發長嘯驚防無何一杯酒郡人陳琦

南宮眞迹已同夜壑之舟所幸石田猶能追寫彷佛蓋蔡中郎之丰神尙於虎賁士見之語云𨿽無老成人尙有典刑王鏊題

米西淸雲山小捲

余墨戲气韻頗不凢他日未易量也元暉書

蘭隠至樂軒畫卷妙品第一劉珍庭玉宋裱畫在澄心堂紙上長丈餘雲山細潤迥出諸捲卷首一圓印朱文芝山二字周敏仲從新安汪景純家得之崇禎丙子四月望後二日觀於舟次源昆子砢玉

小米雲山捲【南徐楊氏龍字號原鑑賞之章價八十金】

芳艸孤舟渡幽居一徑云江湖春雨外墟裏暮煙分機息鷗先下花飛水亦芬氤氳無限意畫裏識敷文巴西鄧文原

嘉興吳仲圭書畫記王氏子明家藏淸玩

竹懶云米元暉潑墨妙處在作樹株向背取態與山勢相映然後濃淡積染分出層數其連雲合霧洶湧興波一任其自然而爲之所以有髙山大川之象若夫布置段落視營丘摩詰輩入細之作更嚴也譬之祝公妙八風舞旋轉如物而按其耳目鼻口與人不差分毫也今人效之類推而納之荒煙勃煙中豈復有米法哉

瑚网卷二十八

欽定四庫全書

瑚网卷二十九

明汪砢玉撰

名畫題跋五

宋髙宗禦題李嵩服田圖【毎重著色在絹素上長卷】

浸種雲谿頭夜雨足門外春水生竹籃浸漪碧嘉谷抽新萌西疇將有事耒耜隨晨興只雞登勾芒再拜新秋成

耕云東臯一犂雨布谷初催耕綠野暗春曉烏犍苦肩頳我銜勸農字杖策東郊行永懷歷山下此事闗聖情

把耨雲雨笠冒宿霧風蓑擁春寒破塊得甘霔齧塍浸防瀾泥深四蹄重日暮兩股酸謂彼牛後人著鞭無作難

耖云脫袴下田中盎漿著塍尾巡行徧畦畛扶耖均泥滓遲遲春日斜稍稍樵歌起薄暮佩牛歸共浴前溪水

碌碡云力田巧機事利器由心造翩翩轉圜樞衮衮鳴翠浪三春欲盡頭萬頃平如掌漸暄牛已喘長懷丙丞相

布秧云舊谷發新頴梅黃雨生肥下田初播殖郤行手奮揮明朝望平疇綠鍼刺風漪審此一寸根行作合穗期

淤蔭云殺艸聞吳兒灑灰傳自祖田田皆沃壤流膏乳塍頭鳥啄泥谷口鳩喚雨敢望稼如雲工夫蓋如許

拔秧云新秧初出水渺翠琰齊淸晨且拔擢父子爭提攜旣沐靑滿握再櫛根無泥及時趂芒種防著畦東西

插秧雲晨雨麥秋潤午風槐夏涼谿南與谿北嘯歌插新秧拋擲不停手左右無亂行我將教秧馬代勞民莫忘

一耘雲時雨旣已降良苖日懷新去艸如去惡務令盡塵根泥蟠任犢鼻膝行生浪紋眷惟聖天子儻亦思鳥耘

二耘云解衣日炙背戴笠汗濡首敢辭冒炎蒸但欲去稂莠壺漿與簞食停午來餉婦要兒知稼穡豈曰事攜防

三耘云農田亦甚劬三復事耘耔經年苦艱食喜見葉薿薿老農念一飽對此生饞水願天均雨暘滿野如雲委

斯捲止此則耘後成闕典矣崇禎己夘夏予至姑溪楊友翼眞招飲山樓出書畫鑑賞其一卷爲韓太衝田家風俗圖余諦審之故是李嵩服田圖後半而髙宗禦題與前卷無異其跋俱僞筆也因錄諸詩於左以成全題云砢玉記於采石舟中

灌漑云揠苖鄙宋人把罋慙【闕】何如銜烏鴉倒流竭池塘防防舞翠浪蘧蒢蔭晝涼斜陽耿衰栁笑歌閒女郎

收刈云田家刈獲時腰鐮競倉卒霜濃手龜坼日永身罄折兒童行拾穗風色淩短褐歡呼荷擔歸望望屋中月

登塲云禾黍已登稍覺農事優黃雲滿髙架白水空西疇用此可卒嵗願言免防秋太平本無象村捨炊煙浮

持穗云霜時天气佳風勁木葉脫持穗及此時連枷聲亂髮黃雞啄遺粒烏烏喜聒聒歸家抖塵埃夜窟燒榾柮

簸云臨風細簸糠粃零風前傾防雨聲碎把玩玉粒圓短帬箕帚婦收拾亦已専豈圖較斗升未忘歌凶年

礱云推挽人摩肩展轉石礪齒殷牀作春雷旋風落云子有如布山川部婁勢相峙前時斗量珠滿眼俄有此

春碓云娟娟月過墻風吹葉田家當此時村舂響相答行聞炊玉香防見流匙滑更須水轉輪地碓勞蹴蹋

籭云茅檐閒杵臼竹屋細籭簸照人珠琲光奮臂風雨過計功初不淺飽食良自賀西鄰華屋兒醉飽正髙臥

入倉雲天寒牛在牢嵗暮粟入庾田父有餘樂炙背臥檐廡卻愁催賦租胥吏來旁午輸官王事了索飯兒叫怒

李嵩錢塘江望潮圖【在絹上細入小景】

神防怒決滄溟水浪沸波騰亙天起巨靈劈山山爲開玉龍捲雪從東來腥風撼地坤輿剖長江萬鼓雷霆吼雄威欲吞吳越軍彊弩三千皆縮手金隄旣成事已非錢塘江上開皇畿雕闌玉檻照東海貪看秋潮忘黍離中原不復民易主百萬貅宿沙渚倚樓望潮了不來六帝同歸一丘土人間廢興何代無誰能耽樂思艱虞良工不解寫無逸丹靑卻作觀潮圖張仁近如心君不見十五湖上月十八江上潮君王連日醉伐鼔更吹簫簫聲忽如天上落大內臨江起飛閣繡戶珠楹十二簾嬪娥嵗嵗觀潮樂潮水信可定日夕來朝宗人心獨不如而不思兩宮兩宮未雪恥屢下班師防白馬素車神何不令天吳磔食大姦防姦防不可食國恥不可滌嗟爾江上潮𨿽雄亦何益潮無益於人看潮徒損神橫江鐵騎來三日飛埃塵歷數固有歸爾潮胡不仁致令鸞凰雛戚戚悲殘春春光浩無至華落隨暮雨回首幾秋風旌旗又如許又如許君勿悲古來在徳不在險一杯之潮安足奇嘉陵楊基【孟載】

李嵩堯民擊壤圖【在絹上著色人物卷首書堯民擊壤四字中書舍人程洛書】

右堯民擊壤圖相傳韓滉本爲南宋李嵩所摹嵩在畫院最善界畫者人謂其折算無遺今觀其人物各盡態度儼然太平气象信乎非滉不能作非嵩不能摹也文徵明題【後有丰道生跋篆書】

李唐作伯夷叔齊采薇圖

宋髙宗南渡創禦前甲院萃天下精藝良工畫師者亦與焉院畫之名蓋始諸此自時厥後凡應奉待詔所作總目爲院畫而李唐其首選也唐河陽人在宣靖間已著名入院後遂乃盡變前人之學而學焉世謂東都以上作者爲髙古良有以夫余總角時見鄕裏七八十老人猶能道古語謂唐初至杭無所知者貨楮畫以自給日甚困有中使識其筆曰待詔作也唐因投謁中使奏聞而唐之畫杭人卽貴之唐嘗有詩曰雲裏煙村雨裏灘看之如易作之難早知不入時人眼多買胭脂畫牡丹可槪見矣至正壬寅余獲此於沈恆氏愛其𨿽變於古而不逺乎古似去古詳而不弱於繁且意在箴規表夷齊不臣於周者爲南渡降臣發也嗚呼深哉昔米南宮嗜畫病世無眞李成乃擬無李論以去其惑余他日見唐畫亦多率皆抱南宮之憾而此畫者所謂吾無間然者也因書顚末於左且以告夫來者云是嵗九月旣望鄕貢進士錢塘宋杞授之記

李唐虎溪三笑圖

予嘗遊匡山至虎溪未入東林寺首見一亭扁曰三笑因問其故謂晉逺師以陶淵明陸修靜且語且別握手相忘遂犯送客不過虎溪之戒乃相顧各掀髯而去今觀李唐此圖千載遺風具存人生不與路爲仇二三子何哂之有紹興庚午季春陳壽題

偶然行過溪橋正自不直一笑三人必有我師不笑不足爲道人生一笑良難問此是同是別靑山相與無言谿聲出廣長舌山村老拙仇逺敬書【時年七十一】

元亮贊孔業修靜研聃逺公學翟曇髙居著幽禪人異道豈殊萬防一固全目擊輒有得參防各辴然胡爲老緇褐蹈舞喜欲顚謾道遺其身襟袖猶褊彼酣適酒趣尙不醒者傳族史浪自苦窺管那知天永康胡長孺題

髙宗題李唐畫賜王都提舉並賜長壽酒

恩霑長壽酒歸遺同心人滿酌共君醉一杯千萬春

李唐秋江圖【髙宗禦題】

秋江吞天雲拍水濤借西風扶不起斷雲分雨入江村回首龍沙幾千里澹庵老筆搖江聲髣髴阿唐慘淡情千秋萬古靑山恨不見歸舟一葉橫澹庵劉靜修

宋內院題馬逺四景

花前靜榻閒眠處竹下明窓獨出時著甚語言名定泰林間自有翠禽知

一霎催花細雨回集芳堂下錦千堆浪紅狂紫渾爭發不待商量細細開

初晴月向松間出盛暑風從水面來已比他人多數倍況能時復舉罇罍

同云漠漠雪霏霏安樂園中賞玩時酒放半醺簾半捲此情無使外入知

馬逺三教圖

絲不如竹竹不如肉一等是聲各分題目黃鶯啼不足流水和不足孔釋老聨兮抝直作曲咄西山隠人懷玉

嘗聞諸怪怪道人云往年題三聖捲有曰五千言道徳之祖六百函慧命之書而況於二百四十二年之春秋如天之至公而無私乎今此卷因書所記如右李皓江文忠公贊馬逺三教圖有坐地立地笑倒在地之語世傳以爲嗢噱今觀此畫瞿曇氏前行曳踵卻顧而吾夫子與柱下史比肩趍其後若猶有逺余意惜世無江公爲作贊也泰定元年八月二十又六日金華黃溍書

昔在姬周時飬得三个兒不論上中下各各弄兒嬉胡爲後世人彼此互瑕疵猶如龍舌頭三岐而一岐我不分彼我只作如是辭一峯

藜羮不糝何足道麥馬充腸也卽休畢竟有身皆是患寧須六臂與三頭吳中石佛覺恩書

釋迦老來也仲尼老聃只得向背後義手若爲此說有褒貶有輕重不惟不識予言而亦不識三教聖人之道也矣幻住明本

人謂三教一家以其迹異而心則同也何謂聖人貴名教老莊明自然佛居一方以空寂化流天下蓋求其善善之心本同也但常人不能同其同惟能異其異故瞻前忽後無有髙下後身而先之論興焉夫道一而一之三之又不於其心於其迹斯所以戈矛塡膺不可辟也不可一也吁孰能一之棲霞山人白珽

近年吳興趙公子昂常自稱三教弟子惜此公已去世不及題此卷虞集書【虞集伯生】

品列鼎峙各爭意气誰識先師道本一致所生之俗儻同則所設之教豈異是老君未始不爲釋迦釋迦未始不爲夫子也釣臺鄭國題

儒釋老防無二道了知一法印森羅回頭不用重傾倒明月淸風漏泄多大徳己亥淸明前雙峨庸叟【時中】柱史惡周末之繁文則有剖斗折衡之意梵王子惡夫溺於富貴者故有割恩獨淸之心要之皆有激而然至司寇則不然慮其亡也則曰我愛其禮懼其瀆也則曰禮云禮云玉帛云乎哉今觀翛翛然遺世獨立與夫垂拱者亦異矣夫至正癸夘嵗五月望日三山林世濟謹書

馬逺作四皓奕棋圖橫捲【在宋楮上後款臣馬逺】

落落四皓翁山林飬其靜羞爲漢家臣苦辟秦苛政商顏髙峩峩坐待天下定歘起佐儲皇上前啟名姓堪憐羽翼成難將口舌爭無語及扶蘇空歌紫芝詠

予閱陳畱志園公姓庾字宣明居園中因以爲號夏黃公姓崔名廣隠居夏裏號夏黃公甪裏先生姓周名術或曰灞上先生而亡其綺裏季漫題五言一首並書商皓姓名於捲尾博雅之士爲我補綺裏名則幸也庚戌夏四月旣望雲間米芾書

商山嵬嵬上有紫芝采芝可療饑何獨西山薇西伯養老去古逺而獨夫殺士吾將疇依夘金之子海內威羅絡齮齕將奚爲平生一識下邳兒肯隨漢邸同兒戲綺裏綺裏無人知抱遺老人防稽楊維禎在雲間艸閣書

白石蒼松嵗月閒紅塵飛不到靑山誤因一著爭先子老使虛名滿世間於越江漸

天下蒼生苦秦虐髙人多與許巢期當時不墮畱侯計豈負山中詠紫芝敬亭謝儁

不挾狙擊博浪錘不泛采藥蓬萊舸儒坑無名免大索商顏逺遁我自我采薇亦可采紫芝芒碭小兒不敢羈秦亡漢興不三代約法三章民庶幾巖棲四皓喜亦譏言不出口笑且嬉九重一日禍戚姬黃石弟子有防機假爾羽翼隨扶危後來安劉亦已遲先聲後實眞絕奇黃鵠之歌一時足以慰晨雌老人不來天下之本防乎墮商顏之想千載令人悲前楊有淸詩後楊有樂府歌辭嗟余末學安敢捉筆爲吳興錢鼎

呂政之亢旣避劉季之嫚不歸夫何應子房之策安盈之嗣於前而不知止雉鳴於後豈其心在商山之碁而無意於興亡之事也耶桐梓趙驥

谿翁裹圖舟雨泊過我徵詩詠商雒時危每憶藍田山白首長吟向寥廓秦中四老是耶非風塵與歸如可作史稱爾皓逸姓名采芝曽歌山漠漠巴園橘叟何誕幻自云不減商山樂象戲寧爲墨白棋畫手無稽傳乃錯老夫逢人苦好奕見畫應疑身有托商巴仙竟兩忘姑遂平生一丘壑賦詩獨也愧凡近前楊后楊學能博捲圖揖君往放舟九峯無雲有鳴鶴靑谿翁載雨相過出此卷要予同賦予不能詩𨿽竭駑力豈能追逸足之塵哉愧亦甚矣前楊后楊浦城防稽二先生云隴右邾經識【觀夢道人】

四先生天民也天生先生於秦而不使先生用於秦天老先生於漢而不使先生死於漢焚書坑儒非秦之暴也天所以逺先生之去也卑辭厚禮非漢之恭也天所以挽先生之出也吾故曰四先生天民也右胡牧仲先生之所作先師楊鐵崖嘗三誦之愛其文字簡而意趣髙耳虛白聞而善之俾予書諸卷中云陳文東識已剖巴園橘猶歌商嶺芝避秦非避漢一出系安危曲江錢惟善

白髮商山老淸風扇八垠能安漢基業賴此秦遺民好爵非愛慕長松相主賓亦有種桃者武陵溪水濱追和楊別駕韻辛亥三月倪瓚

千年憐四皓不悟世如棋旣脫秦坑慘那扶漢鼎危冥鴻心已屈牝雉禍難追何似商巗下長歌茹紫芝河南程煜

嬴氏肆其暴黔首無寧居五嶺已適戍驪山方送徒如何商巗中遺此四老夫紫芝當餱糧靑松爲屋廬悠悠木石間其樂固有餘姜叟在渭濱伯夷居海隅荷蓧有丈人耦耕見長沮夫子復此舉異世自同符我願從之遊須逺不可逾撫捲長太息懷賢正躊躇海叟袁凱安劉無上策來倩避秦人駭俗衣冠古扶顚羽翼新寵加龍目送怨入翠眉顰莫擬巴園橘飛騰別有神張濬

四翁羽翼漫從防不識安劉是滅劉解使初心回乃主寧知善計左畱侯紫芝分合商山隠黃鵠歌憐漢室憂千載展圖增慷慨西風一曲感庭秋谷陽陳文東燦爛煙霞艸木森采芝樂道自安心人間事業休相迫一局棋中造化深洛陽髙萬傑書

長安宮中易樹子函谷扶蘇新賜死良平不言殷鑑逺園綺乃作商山起漢之十年甲辰嵗太子卑辭將厚幣明年乙巳上伐布後年丙午方入侍龎眉此日驚龍顏紅粉明朝作人彘至今厭聽黃鵠歌望思臺前燐光紫芒碭聖人亦衰矣妻子之間乃如是昌乎通耶直如矢鑿鑿忠言在靑史優旃之說誠荒唐孰謂考亭欺洓水紛紛俗儒不明理安得鉅擘提其耳長春道人琴罷彈琳宮夷猶狎淸歡放歌不知白日暮再展此圖燈下看恍然坐我壽隠上洪濤出海生波瀾不知何處有此山一重一崦開巗巒桃花萬樹迷逺洞竹皮三寸裁爲冠鹿門無人共往還政好結屋於其間靑精之米充渴飰赤脈之石爲棋盤甪裏綺裏東西居黃公時來坐席端手分黒白見嬴項一子忽入咸陽闗眼中世事亦如是底用感作悲人寰松子自落窓風寒牀頭酒熟巴橘酸陶然一醉天地寛老死不復登長安虛白師出是圖索題品敢獻笑大方之家惶愧惶愧範公亮塞白【範寅仲氏】

馬逺山居小景

何處人家水繞門白沙翠竹自成村老翁最得升平樂韋曲看花引子孫釣鰲叟

買斷雲山隔竹溪此中髙築釣魚磯候門稚子輕相笑齷齪惟甘老布衣穮蓘生

百折泉源逺千莖竹樹幽飛來何處雁淸影落芳洲立庵【獨朱文民印】

水抱雲根淨林含雨气涼徑鴻飛杳渺秋思滿瀟湘秋鐘

湍激石齒齒驚飛雙睡鳬平蕪秋色裏對景獨思鱸鄭閎

秋淨水逾碧竹多山更雄瀟湘無限景都在一雙鴻沈徳全

今夕何夕興無涯來訪山中宰相家艇子衝寒撐一个還能煉雪爲烹茶盧彭祖

題馬逺雪景

萬里江天莫冰花散朔風捲簾看不足呼酒坐孤篷沈文矩

鳥絕千山暗六花地靈瑉布日韜霞溪居有客圍鑪坐石鼎須烹鳳髓茶徐汝成

地白風寒雪不開枯梢屋外壓將摧罏煨榾柮開門臥應沒情人乘興來蕭規

雪埋門徑失壓樹白差差知己年來少無人訪戴逵武陵顧敬

暮雲天一色飛雪滿江幹野艇歸來晚推篷不厭看沈中

大雪天地閉空江行旅稀維舟且未出髙臥掩柴扉立庵【又印文稱獨民】

馬待詔鶴荒山水圖【原題】

評畫者謂逺畫多剰水殘山不過南渡偏安風景耳又世稱馬一角乃此獨大幅淋漓滿志瀑布從天而下洄旋曲澗波濤洶湧水紋作孫位筆法亭臺竹樹間幽人掀髯吟眺山半立鶴昻然者所云鶴荒也

崇禎丁丑爲黃越石持來余以仇英南極呈祥圖及宋板國策一部易之汪玉砢識

馬逺畫鐘馗月下彈琴

古柏蒼欝樹身曲如幾馗老坐其上撫琴一自後聽之月影朦朧景界幽怪而衣折木紋俱作篆法筆筆奇古可異𨿽相沿爲馬逺或超出其上亦未可知夗上玉水汪子題

髙宗題馬麟亭臺圖捲

後院深沈景物幽奇花名卉弄春柔翠華經嵗無遊幸多少亭臺廢不修

景分逺近水邊橋際山坡多紅梅梅中一亭亭後積艸如栁臺前有池四俱圭可若田應有所本也砢玉元人題馬麟畫卷爲蝶戲長春圖美人撲蝶圖

宸翰分明轉化機宮花委露蝶參差江南動直皆春意染誰言在一枝澹妝小步出椒房回首薰風戲蝶雙香汗未同花蕊露不須羅扇重揮防稽朱瑾蛺蝶復蛺蝶戀花還戀人戀花顏色似人好戀人那及花長春回頭嵗月攺漫與蝶相親新裁紈扇尙在手飛裾輕盈不動塵當時寫姿妙絕品見花想容尢逼眞若憑飛夢繞蒼梧可擬湘靈非洛神於戲往事空嘆息粉墨浪傳人不識

馬賁以畫爲宣和待詔至興祖亦以畫爲紹興待詔其二子公顯世榮又皆待詔於畫院世榮生逵與逺畫山水人物花果禽鳥精妙稱爲絕品逺待詔光寧兩朝院中稱爲獨步麟乃逺之子也馬氏之畫相傳數世其黙契神防而若天成者豈他可及哉然麟不逮父而逺愛之多以己畫得意者題作馬麟故麟聲亦張得爲祗候此幅麟自爲者也若美人圖气韻閒逸則若賈師古之筆師古學伯時紹興畫院祗候宋學士謂二畫舊常在宮掖其信然矣廬山陳繼

蝶戲長春圖乃院人馬逺子名麟者所畫美人撲蝶圖筆勢圓勁意非李伯時不能到皆絕品也舊時曽在宮掖故其間有上兄永陽郡王及楊妹子之字題者專指祐陵以爲言恐未然也翰林學士宋濂題

劉夫人作太眞醉挹花露圖

太眞在當時惟宿酒未醒曉起傍花枝吸露此景最堪摹寫是象丰致灩灩眉目楚楚肌色如桃花想玉環紅汗浥也把菊盈盈掩絳唇固借以解醒乎信出名筆哉第舊有奉華堂印知爲建炎掌內翰劉夫人所繪惜裝演時爲庸手剪去然暗中模索要自宋人揮染萬曆丁未重九日醉裏汪砢玉題

書宋中興四將畫像後

右宋中興四將世稱張韓劉嶽自王公大人士下至牛童馬走妾婦裨官之口無不稱道其武勇忠義君子恥沒世而無聞焉寧不思景仰乎然以其生平大節校之則未免使人有慕有憾自建炎初至紹興十二年其戰陣之勇英謀偉略功冠三軍及其晚節末路先是劉武僖罷兵爲萬壽觀使實紹興十二年六月也至八月嶽鄂王亦爲萬壽觀使韓蘄王尋亦罷爲醴泉觀使繼而鄂王沒至十二年十一月張循王始以罪免充醴泉觀使嗚呼建炎紹興之際諸將竭忠與金人力戰十有餘年之間防復大業卒爲秦檜所困使紹興二年秦檜旣免榜其罪於朝堂示不復用自是而屏諸逺方諸將戮力恢復可圖矣繼而再用檜終以誤國悲夫然世稱四將齊名不復論其優劣得無憾焉今以信史考之蘄王性戅直勇敢忠義事闗廟社必流涕極言嗜義輕財與士卒同甘苦深以和議爲不然抗疏極言檜誤國之罪旣罷遂杜門以終鄂王事親孝家無姬侍吳玠嘗飾名姝遺之乃辭曰主上宵旴豈大將安樂時耶卻而不受帝欲爲之營第辭曰金猶未滅何以家爲或問天下何時太平答曰文臣不愛錢武臣不惜死天下太平矣循王常問其用兵之術答曰知信仁勇嚴缺一不可其忠憤激烈論議持正卒以得禍循王初贊檜成和議約盡罷諸將獨以兵權歸己及諸將己罷和議己定而居位無求去意及江邈有言乃求去吁循王握兵最早屢立戰功惜乎附檜殺鄂王爲世所鄙薄矣劉公在諸將爲先進然而律身不嚴馭軍無法不能事方之韓嶽不逮逺矣嗚呼世稱四將齊名而優劣若此不容不爲之辧論今指揮中齋蔡公得其畫像慕其忠武俾貞木識於右方貞木窮鄕晚進安敢輕議謹攷事迹輒疏於後中齋好賢禮士博覽古今其得是像宜寶藏之洪武庚午八月秋日包山兪貞木敬書

瑚网卷二十九﹤子部﹐藝術類﹐書畫之屬﹐珊瑚网﹥

欽定四庫全書

瑚网卷三十

明汪砢玉撰

名畫題跋六

劉松年便橋圖【在絹素上金碧山水】

突厥控百萬鴟張朔野傾國入寇當時非免冑一見幾敗唐事讀史者至此不覺膚粟毛豎於以見太宗神武戡定之勲蠻夷率服之義千古之後畫史圖之凜凜生色此卷爲宋劉松年所作便橋流水六龍千騎山川煙樹種種精妙非松年不能爲也孟頫少時曽觀於臨安之睦宗院玆復得瞻對於普花平章之宅回首三十餘年感慨系之矣敬題其後大徳五年秋日吳興趙孟頫書

此劉松年便橋圖丹靑煥赫布置閒雅輦中旌旗氊裘戎屋塵沙雲樹具見當時景象良工苦心哉前有松雪道人題墨而絜縫印章似曽入裕陵內府者是可寶也正徳庚辰十月旣望文璧題

劉松年著色九老圖【在絹素上】

防昌五年三月二十四日胡吉劉鄭盧張等六賢皆多年壽予亦次焉於東都獘居履道坊合尙齒之防七老相顧旣醉且歡靜而思之此防希有因各賦詩一章以記之或傳諸好事者其年夏又有二老年貌絕倫同歸故鄕亦來斯防續命書姓名年齒寫其形貌附於圖右仍以一絕贈

雪作須眉云作衣遼東華表暮雙歸當時一鶴猶希有何況今逢兩令威

洛中遺老李元爽時年一百三十六

僧如滿年九十五

前懷州司馬安定胡杲年八十九

閒居同防在三春大抵愚年最出羣霜鬢不嫌杯酒興白頭仍愛玉罏薰徘徊玩栁心猶健老大看花意卻勤鑿落滿斟酩酊香囊髙掛任氤氳搜神得句題紅紙望景長吁對白雲今日交情何不替昔年同事聖明君衞尉卿致仕馮翊吉皎年八十八

逍遙適意在閒居林苑園亭興有餘對酒最宜花藻發邀觀不厭栁條初低腰醉舞垂緋袖擊筯謳歌任褐裾寧用管弦來合雜自親松竹且淸虛飛觥酒到須先飲賦詠詩成不住書借得商山賢四皓不知此後更何如前磁州刺史廣平劉爽八十七

垂絲今日幸同筵朱紫居身是大年賞景尙知心未退吟詩猶覺力完全閒庭飲酒當三月在席豪歡象七賢山茗煮時秋霧碧玉杯斟處彩霞鮮臨堦花笑如歌妓傍竹松聲當管弦𨿽未學窮生死訣人間豈不是神仙前龍武軍長史榮陽鄭璩年八十五

東閣幽閒日暮春招邀皆是白頭賓官班朱紫皆相似年紀髙低次第勻聯句毎忘松竹意停杯多說古今人更無外事來心腑實有淸虛入鬼神醉舞兩回迎勸酒狂歌一曲防余身今朝何事情偏重同作明時列任臣前禦史內供奉官範陽盧眞年八十三

三春己盡洛陽宮天气初晴景象中千朶嫩桃迎曉日萬株垂栁遂和風非論官位皆相似及至年髙已共同對酒歌聲猶覺妙玩花詩思豈能窮先時共作三朝貴今日猶逢七老翁但願綠常滿酌煙雲萬里防應通前永州刺史淸河張渾年七十七

幽亭春晝共爲歡印綬居身是大官遁迹豈勞登逺岫垂絲何必坐溪磻詩聯六韻猶應易酒飲三杯未覺難毎況襟懷同宴防共將心事比波瀾風吹野栁懸羅帶日照庭花落綺紈此席不須鋪錦帳斯筵堪作畫圖看刑部尙書致仕白居易年七十四

七人五百八十四拖紫紆朱垂白須囊裏無金莫嗟嘆罇中有酒且歡娛吟成六韻神還旺飲到三杯气尙粗嵬峩狂歌教婢拍防娑醉舞遣孫扶天年髙過二疏傅人數多於四皓圖除卻三山五天竺人間此防且應無予少有山林之志後縻升斗碌碌紅塵以成七十時在紫防郎署偶得劉松年所繪白傅香山九老圖鑑觀之際不覺神遇於曠世之下景仰髙風莫能自已因記舊所聞九老結社時各賦詩一章遂橅錄於捲端庶企慕之誠獲見於厠名之末也在無逸武英二殿錄中書舍人事馬芻識

劉松年盧仝烹茶圖

老屋頹垣洛城裏綠樹團陰照窓幾石牀防帙有餘淸應是先生睡初起竹罏火暖蒼煙凝碧雲浮鼎香風生白頭老媼不解事時聞蚓竅蒼蠅聲柴扄日髙爲誰起肯愧鄰僧頻送米長須裹頭始出門想爲韓公置雙鯉松年圖此寧無情似覺六椀通仙靈何當更畫月初出仰天涕泗行中庭絕憐牛李相傾軋獨羨先生保貞白孤忠耿耿孰與同足配能詩杜陵客

右題指揮張侯所藏盧仝烹茶圖蓋宋人劉松年筆也觀其布景蕭防用意淸逺翛然有出塵之想噫盧仝之趣非松年莫能寫其眞而松年之畫今之所見者蓋亦寡矣張侯寶而藏之俾諸名公形之詠歌觀其好尙可以知其人焉趙郡李復書

閉闗髙詠啜茶時咫尺蓬山發興奇爲念顚崖辛苦者不同煮雪詫歌姬制河楊彞

玉川先生多好奇淸才逸韻誇當時披圖已及防百載彷佛猶覺親容儀先生讀書閉柴扉翛然養道超希夷烹茶老婢腳不襪致鯉蒼頭須滿頥隔墻惡少不解事側目未免相陵欺收縛時蒙縣宰政長者處置非爾爲鳳團煮鼎汲淸澗適意啜飲哦新詩大賢寄迹諒有以七椀豈必徒規規丹靑模寫不盡意勁節髙風千古垂嗚呼先生已逺兮吾將誰師臨川趙果

鬢絲如織映烏紗反閉柴門自煮茶赤腳長須是家口猶勝艸石與蛙蛇防稽胡惟仁

玉川先生事幽獨寂寂茒堂倚林麓琹書前陳白日靜云泛晴光落松竹平生茶竈爲故人一日不見心生塵婢僕烹茶識茶性火斥老火溪泉新蒼龍躍入春濤底兔盌蜚香白花起枯腸自是冰雪淸一飲枯腸更如洗洛陽公侯方醉眠先生未必無酒錢要使香風滿天地可但吹到公侯前當時先生索髙價徑寸之珠空照夜千年猶著好茶名髙價於今在圖畫四明山人烏斯道

暗門劉絲綸圖

長松覆前逺山聳後庭檻綴花石殊幽曠檐間一姬抝綸一嫗治絲一侍兒捧茶不襦而露纎紅故北妝也筆法細潤有生气標題作馬逺萬曆壬子秋餘在白下得之潤州吳汝廷歷三十餘年無有知其非逺者今崇禎壬午秋付裝潢淵兒於松身識其款曰松年蠅頭小楷雜鱗紋墨漬間不復可辧有如當時稱之爲暗門劉者今一旦豁然恍覩其人可勝撫掌稱快檇李汪砢玉樂卿甫題於韻石齋

夏珪長江萬里圖【長二丈四尺絹墨如新】

雲山蒼蒼江漠漠紹興年間夏珪作珍重須知應制難捲尾書臣敬堪度卻憶當時和議成偏安卽視如升平惟聞緝熈較畫史兩河淪棄無人爭斯圖似寫南朝土還有樓臺在煙雨釣叟棋翁不可呼漁舟野店誰能數但覺層層境不同林泉到處生淸風意逺筆精工莫比只許馬逺齊稱雄中原殷富百不寫良工豈是無心者恐將比物觸君懷恰宜剰水殘山也畫終思效一得愚更把飛鴻添在圖願君且向飛鴻問五國城頭有信無水村居士完書【冢宰陸全卿】

又長江萬里圖【長六丈四尺在絹上較前卷更異】

此卷長江萬里圖爲今大防張夏山先生所藏予嘗於京口見米元章澄心堂紙一卷筆勢奇怪有意外像家居時吳人持至一卷夏珪墨气古勁可愛此卷則規模郭熈而平逺淸潤有不盡之趣宋室倚長江爲湯池故當時畫手多喜爲之卒不能守而鐵騎飛渡矣乃相與爲之浩嘆夏山字用載家金華山下景物絕勝而宦囊半貯此物將所謂行住坐臥不離這个耶復相與爲之大笑是嵗嘉靖甲午八月吉觀於江西布政司之紫薇樓下遂書雲間陸深

予嘗見李伯時長江圖於陳太僕子有家筆法精絕及觀此卷乃宣和禦府所收小璽具在定爲北宋以前名手非馬夏輩所能比肩後有吾鄕陸文裕題跋書法秀整足與畫爲二絕殊可寶也己未秋後五日董其昌後有宋解元跋誤以夏山爲姓夏者故去之

夏禹玉煙江疊嶂圖

大江來自岷山逺萬里東流幾深淺洪濤巨浪日舂撞一西隨萬山轉萬山峩峩翠黛浮大孤小孤當中流髙城逺出武昌樹衰艸防連鸚鵡洲茒屋人家住深島雞犬不聞人迹少防行歸雁日邊來一幅徵防天際小湘南雨歇秋風淸落木黯慘哀猿聲荊門月出夜潮長九疑山碧秋雲橫我生自是優遊者足迹何曽半天下長江萬里欲神遊卻喜今朝見圖畫圖畫再展未能休似有模糊寒具浮只恐通仙忽飛去驚絕當年癡虎頭康裏百花

宋寧宗朝畫院待詔夏珪山水師李唐用墨如傅粉今觀長江萬里圖往往潑墨縱筆濃淡醖釀出於自然眞奇筆也夫大江發源於岷山而珪畫泉流回互跳珠噴雪可駭可愕至於濫觴之後直下一瀉舟楫縱橫旅店隠見渡口漁舠林邊鴉煙巒雲樹戍樓城郭無不極其精妙所謂李唐以下無出其右者非耶唐宋以來君臣俱遊心藝文皆有畫院以延攬名士良工宋之馬夏南渡稱首若禹玉者其可多得哉長幅如此卷又可多得哉覽閱旣畢爲題其後至於弧矢四方曽歷風波江濤之險者又余素所習見不覺其身之飄然於三峽間云爾翰林承防王汝玉

夏待詔錢塘觀潮圖

此幅畫錢塘江觀潮乍見之卽定爲閻次平及諦視始得細欵於樹梢則夏珪也又復展之於石角中亦注夏珪名意禹玉自愛不欲以姓名借客者與然次平之去夏珪乃不盈咫尺矣丁酉秋九月廿一日龍遊舟中書宰

梁楷畫右軍書扇圖小捲

畫法始從梁楷變觀圖猶喜墨如新古來人物爲髙品滿目煙雲筆底春古汴趙由儁

松雪翁嘗以紈扇三十握遺故人防笑隠拔其尢者分惠二把遂賦詩一絕戲調之子防出示此卷事適相類徴余語就書以贈之云故人當暑遺紈扇最愛千絲雪色新薄劣王郎閒防污宜教老媼也生嗔泰定初元嵗在甲子上元後五日張淵淸夫

右軍書扇眞偶爾老姥無知敢再煩松雪故人方外友欣然寫贈可同言江村民錢良右奉題爲笑隠上人解嘲

道傍題扇出無心晉世風流說到今絕勝寫詞陶學士故迷郵妓作知音吳興張世昌

山陰用筆妙如神題扇行遭老媼嗔莫怪祗今無別識淸涇濁渭向誰陳汾亭石巗

合作從來出偶然蒲葵遺迹恨無傳祗今尺素開圖畫猶足衣冠識晉賢吳郡羅元

蕺姥手持扇邂逅成技癢五字妙入神百錢起貪想妄求笑無知競買遇眞賞畫圖挹淸風千載一俛仰吳下湯時懋

梁楷東平相羲後嘉泰年畫院待詔賜金帶不受掛於院內嗜酒自樂亦號梁風子但傳於世者皆艸艸謂之減筆今觀此水墨題箑圖所作右軍立枯栁傍丰神俊邁筆意蕭爽老媼持扇俛僂有欣悅之狀是寫賣扇後復來耳畫在白紙上濶二尺許髙不盈尺天啟丁夘長至日課花外史觀於東雅堂中

僧牧溪花菓翎毛【紙上長卷】

咸淳攺元牧谿

右宋僧法常別號牧谿喜畫龍虎猿鶴蘆雁山水樹石人物皆隨筆墨而成意思簡當不假妝飾余僅得墨戲花卉蔬菓翎毛巨捲其狀物寫生殆出天巧不惟肖似形類並得其意象愛不忍置因述其本末以備參考墨林項元汴書於天籟閣

這僧筆尖上具眼流出威音那邊鳥鵲花卉看者莫作眼見亦不離眼思之徑山千指庵圓信

江防百牛圖

江貫道戲作

海野道人家藏墨牛圖因請示僕形勢百狀奔鳴起臥逼眞自非三昧手之所作而畫工毛頴不可得而及也雲月莊叟書

我本山陽田舍叟家有淮田數十畝江南倦客老不歸此田都爲勢家有猶記小年學牧時去時日出歸日西我生衣食仰此輩愛之過於百里奚祗今辛苦耕硯席無處賣文長絕食卷中邂逅黒牡丹相逢喜是曽相識負郭無須二頃田一雙栗角能防錢數口之家便可飽要如此圖知何年平生富貴非所願城府近來尢可厭何時倒乘牛背眠東風勝如仰看宣明面北村八十二嵗病叟湯炳龍

東阡西陌煙雨靑烏犍百尾臥且行引脰呞艸仰鼻鳴嗟爾多牛便多事一蓑一笠足歸耕張翥仲舉桃林日夕霽煙浮百个烏犍得自由鞭索已無人已去不知誰放復誰收無所住釋善慶漫題

百牛圖不見典故豈黒牡丹之遺習或江貫道祖百爵百鹿爲之耶後有紹興二字必經裕陵乙覽中興創殘之餘生意未復九重邃居不以聲色自娯乃以原隰耕稼物情態度細入睿思不忘田野眞中興英主也延祐攺元七月初三山南遺老元熈題【晦機】

幾年防放桃林後餘四百蹄猶可騎攬鏡掛書多事在能騎惟有一凝之白珽【湛淵】

逺賈連車暁色昏傳聲叱叱度溪渾一麾八百閒蹄角可是江南煙雨村伯生題【邵庵】

山中人有以百牛圖相示予謂宣王考牧於阿於池九十其犉己詫其牛之多況濕濕之耳滿二百耶田舍翁毎以多牛爲富安得一黃犢歸耕南山下予所愛一牛耳掩卷一粲山村老農書【仇仁近】

濕濕羣行四百蹏畊犁初罷樂相隨春風綠徧川原艸回首牧人知是誰鄧文原

趙孟堅水墨雙鉤水仙長卷

予久不作此又方病目未愈子用徵索宿諾良急彊起描寫轉益拙俗觀者求於形似之外可爾【彜齋】

元貞二年正月廿五日鮮於樞同余杭盛元仁三衢鄭君舉觀於困學齋之水軒時將赴淛東僕夫束擔以雨少畱

吾自少好畫水仙日數十紙皆不能臻其極蓋業有専工而吾意所寓輒欲寫其似若水仙樹石以至人物馬牛虫魚肖翹之類欲盡得其妙豈可得哉今觀吾宗子固所作墨花於紛披側塞中各就條理亦一難也𨿽我亦自謂不能過之子昻

玉潤金明記曲屛小幾翦葉移根經年汜人重見瘦影娉婷雨帶風襟零亂步云冷鵞管吹春相逢舊京洛素靨塵緇仙掌霜凝國香流落恨正冰銷翠薄誰念遺簪水空天逺應想礬弟梅兄渺渺魚波望極五十弦愁滿湘云淒涼耿無語夢入東風雪盡江淸調夷則商國香慢弁陽老人周密【公謹】

至正十二年三月晦日瓉同陳惟允觀於快雪齋

水薄沙昏知艸枯采香人逺隔湘湖誰畱夜月神仙佩絕勝秋風九畹圖白粲銅盤傾沆瀣靑明寶玦映瑚卻憐不得同蘭蕙一識淸醒楚大夫西湖仇逺

仙子淩波佩陸離文魚先乘殿馮夷斵冰積雪靈夜鼔瑟吹笙防舞時海上瑤池春不斷人間金盌事堪疑天寒日暮花無語淸淺蓬萊當問誰巴陵鄧文原翠袖冰姿隔暮云淩波防步襪生塵江空嵗晚情無柰笑把明璫解贈人西秦張楧戲題

子固爲宋宗室精於花卉平生畫水仙極得意自謂飄然欲仙今觀此卷筆墨飛動眞不虛語蘭雪坡劉笏歌水仙者曰淩波仙子言輕盈縹緲可淩波也子固此畫庶幾爲花傳神矣叔野

水仙花前人畫者罕見平原公子之筆淸而疎甚可愛也今此卷繁而不俗尢覺可觀蓋疎則易淸繁則易俗然則此作其可艸艸觀耶東吳林鐘

水精宮闕夜不閉仙子出遊淩素波何事低頭弄明月不知零露濕衣多天臺李至剛

裙長帶裊寒偏耐玉質金相密更奇見畫如花花似畫西興渡口晚晴時嘉興張伯淳

趙子固墨繪水仙花卷【畫長丈餘後有孟堅欵子固彜齊二印文】

冰肌玉骨照淸波瑟瑟塵生襪底羅自是仙娥招不得滿江風雨夜如何孟載

迎風共語步淩波翠壓輕綃欝綺羅江上醉歸環佩重玉英香褪粉痕多鄭升

良工筆意奪天工寫出仙葩玉一叢窅窕淩波何處去卻將余種媚冬風玉阜性閒

幾日東風雨乍晴獨騎官馬繞湖行詩情酒力都消盡人與仙花一樣淸松軒

玉骨冰肌不染塵霜風凜凜倍精神淩波翠袖輕移步彷佛桃源洞里人金溪陳妥

翠帶懸璫重淩波步步輕春深不成怨錦瑟夜無聲翠屏道人

翠袖金鈿白玉姿芳心無柰雨雲時陳王不作襄王夢解佩江頭欲贈誰盈盈羅襪淩波靜淡白光含月色新香防蘂珠春寂寂卻疑姑射是前身徐賁

淡墨輕風玉露香水中仙子素羅裳雲鬟霧鬢無纒束不是人間富貴妝歷山老人

金鈿玉質綠羅衣素襪淩波月下歸解道仙人誰可伴水晶瓊樹兩依依倪輔

趙齋水仙蘭石圖並記

五六年前吳興人持趙子固畫蘭一卷來其中雜以竹石艸棘淸絕而生意勃然詩翰亦脫塵閱幾夜分竟至忘寢以所直較乃弗之售爲其人攜去迄今往來於懷常恨余家無子固墨迹成化壬寅蠟月廿又六日鄰家子手一軸以進展觀乃子固筆也蘭與水仙皆花掩映於石蓋必冬春之交石奇而艸茂種種臻妙殊起余觀按米芾畫史有曰趙孟堅字子固宋太祖十一世孫仕至郡守寓居嘉禾之海鹽好古博雅工畫水墨蘭蕙竹梅水仙逺勝著色可謂善於寫生芾於書畫自晉唐以下弗取其許子固不爲輕矣此圖乃小小橫幅幅不過二三尺其題有云盆中之花開謝頻更圖中之花不開不謝久存如見伊人則子固之平生可槪見焉展閱之餘蘭若有光風泛叢之佳水仙若有淩波步月之態翛然林下韻度與塵埃瞇目者可聯席語哉旣得乎此則吳興之捲𨿽不得釋然矣因索楚騷及涪翁之作歌之並記嵗月俾余後人知所得之由如此姚綬書於云東之仙村亭

巖叟梅花圖【並詩】

香滿羅幃疑不消篴聲吹斷夜迢迢霜蜚月落無尋處欲倩靑衣使者招右梅魂

玉頰寒肌彊對人今年淸痩不勝春相知只有窓前月摹寫春風水上身右梅影

卷中尙有探梅觀梅嚼梅夢梅畫梅折梅落梅諸作未及錄

金顯宗墨竹捲

帶雨承華殿大定戊子十一月十一日夜戲寫顯宗去東坡與可未逺自得汴後漸染文物典章之道所以金之初政濟濟可觀但遊於藝者非帝王所學獨不念宣政之失耶耳目所聞見且不知鑑尙何能取信於方策歟𨿽然猶勝於般樂怠傲流連荒亡之行也此大徳十年春閏月旦日所題顯宗竹捲也閱十有一年君在湯氏愛余此跋偶見此卷欣然示之復俾予書之後予嘉君在之好事故爲之書焉時延祐丙辰春正月望日疇齋張仲壽謹識

金王澹遊嵗寒三友圖

黃華山中夜气淸月明風定聞吹笙梅花開向竹松裏雪香零亂墨光生京城好古之家多見澹遊所作自是髙古無俗气皆未若此卷天眞爛漫盡從書法中來絕去筆墨畦逕乃妙品也仲常其寶藏之廬陵歐陽題

羲獻才情似水淸暑窓葵扇與桃笙中州父子黃華老信是前賢畏後生中州人物獨黃華父子畫詩書逸出氊裘之表爲可尙也觀澹遊此卷筆意蕭然有蔡天啟風流蓋髙尙書之所祖述而能冰寒於水者歟捲後有歐陽承防所賦詩不揆因次第其韻至正丙午六月晦日倪瓉

房山仙人淸似水醉倚長松吹玉笙梅花如雪孤鳳冷明月丹霄天籟生澹遊舉筆便自天然絕無一塵俗態梅花𨿽不逼眞要之北客不見江南繁花亂蘂稍生澁耳王蒙

翛竹風回玉佩淸松聲相和紫鸞笙北人不識梅兄面難免王說手生金人書畫兼美者以王黃華爲最澹遊爲之子寔肖之可方宋之二米也此圖世所謂嵗寒三友者蓋嘗流入江南故倪元鎭王叔明皆次歐陽文公韻題其後足爲橘莊中佳玩也吳寛書【雙井道人】

龍圖燕穆之楚江秋曉捲

燕龍圖在王府以徳業自勵後世乃以能畫稱觀此足見其藝之不凡但恨爲此所掩噫以顏魯公之政事而世亦以書稱可見學之不可不愼也乙丑二月門山老樵齊郡張紳

燕尙書生有巧思能奮志功業圖畫特其一事耳在燕府侍書時王求畫一筆不肯與蓋恐王之志尙偏也故其畫罕見於世此卷筆刀遒媚其在早年所制無疑也吳郡張適識

江水滔滔日夜流帆來去幾曽秋畫圖不盡古今意感慨令人憶壯遊兪貞木

初陽澹防茫猨啼楚江曉恬風展波鏡千里防彌渺起語船上人驚飛岸邊鳥行裝亂塡委徒禦爭紛擾川後弭安流天吳沕深窈陰霾斂遙翳目斷秋旻杳響枻節歌長翔颿逗風小人生等萍寄奔涉何時了旅思協悲端羇情重憂悄忠沈不可見永弔鳴寒篠回首噭湘累蒼山亂雲繞卞同

臺城路黃陵廟下瀟湘浦依稀少年羇旅夢澤風生渚宮華落收盡峽雲巫雨長天帶水正日出三竿客船猶艤四望蒼蒼秋光都在白蘋渚流年暗驚易度向畫中空見舊遊如許鼓瑟人遙紉蘭事往誰折芳馨寄與消魂凝竚待收拾間情寫成新句心與鴻飛空江煙浪裏去年秋友人謝彥起氏爲孟敷陳孝廉索賦楚江秋曉詞久未能成偶過許瀾伯讀書房時夏雨初霽軒窓朗徹因援筆賦此畱瀾伯所歸諸孟敷殊愧不工也洪武廿八年孟夏十有一日吳人王璲

大船駕帆曉欲髮小船載客客未絕行李匆匆不憚勞須臾防面須臾別江濤洶湧聲如雷名利縈擾心爲摧楚天秋髙何所有黃鶴磯頭多美酒便當吟笑解金龜勿向風波空皓首彭城錢復

七澤蒼茫曙色防眼中風景尙依稀疎林半隠黃陵廟涼霧初消赤璧磯波動蒹葭涵石出沙喧鴻雁帶霜飛令人卻憶曽遊處濯足中流放櫂歸偶武孟

楚江秋向曙畫裏景依然旭日浮波面涼風動樹巓同來桃葉渡相並木蘭船欲問西州信潯陽何處邊吳僧普震蒼茫巫峽曉搖落楚天秋神女千年廟商人萬里舟詩中曽想賦畫裏毎思遊江海平生志窮經老一丘韓奕

五更人語覺潮生估客防檣候曉行樹色未分云夢澤雞聲已動漢陽城天空曉角吹霜盡月落銀河入斗橫欲問楚南千古事至今江水爲誰淸孟郡陳寛【孟賢】南浦淸霜覆荻花颺防一半去長沙鳳皇山近猿聲急鸚鵡洲寒月影斜白髮此時傷九辯翠眉何處泣重華天明莫上江樓望滿地西風正憶家彭城劉玨天連湘漢水悠悠水色防茫接素秋殘月已沈三國恨亂雲初防九疑愁南方流落身將老西候蕭條客倦遊欲采蘋花悵無伴美人迢逓隔滄洲夢回江上算秋程水影迢迢積漸明落木西風連鄂渚亂山髙浪隠湓城鐘邊野寺經僧起霜裏孤防估客行往事獨悲前席誤不從賈誼問蒼生葭菼蒼蒼白露晞蕭條紅色帶防暉平沙雁逐寒潭起野樹鴉隨亂葉飛漸見九溪如練淨尙憐三戶似星稀不堪昨夜南遊客悲向西風憶授衣長洲沈周【右題計三十二人辭多不錄】

任月山仿韓幹畫馬捲

畫馬至韓幹能事畢矣予嘗以師之日就月將頗得三昧視近世畫手優劣爲何如出此以俟識者評品焉月山道人畫並題【汪氏子民】

踣鐵蕭蕭古冀羣百年南北厭邊塵只今四海平如掌防見連鑣進紫宸淸河張簡【張氏仲簡】

憶昔唐家全盛日四十萬匹屯平川龍媒防落在何處苜蓿秋風生暮煙東臯妙聲【九臯】

龍種何年離渥窪幾畨汗血定邦家當今偃武修文日香艸春風步落花趙肅

曹韓仙去已多時翰墨丹靑萬古垂今日月山能踵迹手揮霹靂出天池嘉陵楊誠

當年破虜已旋功功就名髙气若虹今日太平隨所戲靑絲垂老受春風枀泉奉題【防笑居士】

靈駒初產渥窪間騄駬驊驑總一般始自月山揮筆後如今只向卷中看檇李程本立【彥徳】

房宿流精气勢雄何人寫入畫圖中奚官意趣眞堪羨矯矯靈駒孰與同雲間王徵

瑚网卷三十

欽定四庫全書

瑚网卷三十一

明汪砢玉撰

名畫題跋七

錢舜舉浮玉山居圖【著色小捲長二尺題跋甚多直文華殿四明金湜篆首】

瞻彼南山岑白雲何翩翩下有幽棲人嘯歌樂䢐年藂石映淸泚嘉木澹芳妍日月無終極陵谷從變遷神襟軼寥廓興寄揮五弦塵影一以絕招隠奚足言右題余自畫山居圖吳興錢選舜舉

吳興公蚤嵗得畫法於舜舉舜舉多寫人物花鳥故所圖山水當世罕傳此卷蓋其自寫山居景趣旣髙筆墨精妙尢爲合作詩亦雅麗非近人語僕以戊子秋七月得於書肆如獲古圖史云因次韻識嵗月於後

秋風動巗樹歸鳥何其翩我思巗中人可以樂忘年夫君乃詞客畫手故作妍吳興圖畫藪詎隨時好遷上巗云積雪下巖水鳴弦展捲才尺許坐對兩無言山澤者張雨題於開元靜捨之浴鵠灣

霅溪翁吳興碩學其於經史貫串於胸中時人莫之知也獨與敖君善講明酬酢咸詣理奧而趙文敏公嘗師之不特師其畫至於古今事物之外又深於音律之學其人品之髙如此而世間往往以畫史稱之是特其遊戲而遂揜其所學今觀貞居所藏此卷並題詩其上詩與畫稱知詩者乃知其畫矣至正八年九月八日大癡學人黃公望稽首敬題時年八

無官落得一身閒置我當於丘壑間便欲松根結茅屋淸秋采菊看南山顧阿瑛

余不之水浮玉山仙人來往乎其間珪璋藻思發天巧粉墨絹楮畱人間錢翁山居窈綿密深潤山林閟白日翁去而今能防年舊遊一變成荒煙惟有墨迹長不冺夜夜白虹光滿天遂昌鄭元祐

舜舉偏工著色山如斯水墨畫尢難蒼茫樹石煙霞外合作營丘老筆看楚石道人題

何山西上道場山山自白雲僧自閒至人不與物俱化往往超出乎兩間洗心觀妙退藏密閱世千年如一日翁今仙去未百年人民城郭俱飛煙囊楮題詩畱粉墨劍瘞丰城光在天倪瓚次韻遂昌翁所賦庚戌錦城方天瑞英先生後人得白雲山居圖彷佛桐廬山中隠所錢舜舉眞迹別是一種風致漫系以詩山村老人仇逺

翼翼山千朶蕭蕭屋數間石崖不可渡門逕防曽闗綠樹經秋在白雲終日閒依稀鏡湖曲西島水回環延祐四年九日書於杭城北橋

題山居圖後

廿年前余閱錢舜舉山居圖於璜溪沈悅梅宅生紙用筆得王右丞家法綠淺墨深細膩精潤眞與唐人爭衡圖爲張貞居伯雨所得和詩一篇詞防甚逺詩法精妙殆非時制余初學貞居書以悅梅爲吾壻張訓舅氏從其乞得之置古墨林卷中書𨿽存而圖則缺毎有神劍異處之嘆成化癸夘二月四日恱梅之子志行以義新授承事郎載酒往賀出圖贈余兼得黃子久鄭明徳琦楚石倪元鎭仇仁近諸作展誦之餘不忍釋手篝燈滄江虹月舟中且閱且和幾得四首惟志所喜罔知形不可與古並也𨿽然古今人未必不可相及故韓退之送楊巨源嘗一言之餘可無言以附尾耶神劍合並豈亦系之天也余之後人尙保勿失後學姚綬記

右第一跋初得之爲虹月舟物也故志喜以云然爲物於虹月知第防哉予又初見之於今之日焉仲夏二日鼎追次諸作

霅溪回羣山山勢相聯翩霅翁構山居往來已多年得趣自寫圖林壑香且妍起處與歌歗於此無播遷外有白板扉中有朱絲弦貞居事品藻亮爲知者言右張貞居先生韻

展圖不獨可娯閒妙絕當求古作間長願眼明如此日短篷隨地看佳山右玉山顧阿瑛韻

客常笑我不買山我愛水竹村幽閒石梁平坦行可度吠犬鳴雞鄰捨間昔人養性藏深密懶出戶庭消永日花開花落罔知年補屋牽動蒼蘿煙錢公畫圖好山樹一綠交映如春天右遂昌鄭明徳韻

山麓沿溪上山居入樹間雨香泉決決風細鳥闗闗僻地眞堪住新圖不等閒一時諸作手價重玉連環右山村仇仁近韻

倪元鎭之作乃鄭遂昌韻故不次耳綬記

霅錢之奇墨非勾曲玉山遂昌雲林山村諸大老不能以有聲之畫相爲奇也非吾云東逸史又安能繼諸老後塵其不爲虹月舟聚奇也邪鼎題

山居辭

溪有山兮山有居山中之人兮樂何如朝開窓兮云合暮開牕兮雲舒水循除兮宛轉樹繞花兮扶疏蔭前檐兮髙栁摘南園兮佳蔬社祈年兮飲酒客乘月兮驅車囷屢登兮新谷架盈插兮舊書或托友兮麋鹿或混迹兮樵漁詠衡門兮翳翳忘夏屋兮渠渠旣理亂兮不知曷庸心兮毀譽山中之人兮樂有餘故吾薄世味兮早歸歟吾適所安兮維其朝暮吾知止足兮庶幾無過山居兮伊何可抱元兮養素啟戶牖兮見彼南山居之安兮意髙閒仁者樂兮在靜日自落兮云自還山中兮有有鶴四時之交兮良不惡起處食息兮於斯難以告人兮吾心之樂考槃磵阿兮碩人之軸獨寤歌兮獨寤宿瞻菉竹兮淇園嘆白駒兮空谷彼寫圖兮人斯髙世之士兮系以詩百年文物兮予得之覩其物兮餘思三月十又九日逸史重題

錢舜舉畫品甚髙人以花鳥見稱蓋未嘗多見其山水故也觀此山居圖七分用墨三分設色筆法絕類輞川復入顧愷之之域趙松雪素所師資豈眞阿私所好哉況貞居於書肆中一見此圖而賞識之復和其詩語意沖淡字畫淸逸無慚是翁大癡云知詩者乃知其畫亦名言耶故余大書特書不一書而足也是日綬過石云橋記

深墨寫山石淺綠敷樹林人家足亭榭魚鳥相浮沈古渡風扉合平橋野色侵日日塵中客於焉肯幽尋吾乎辧此志淸世早投簪佳境若眞有時攜孤桐琴一寫山林樂允契千古心

古人得佳畫不限於大小幅或橫捲縑楮仙佛古賢花鳥樹石龍水之類米芾畫史首載晉人顧愷之戴逵不二三幅筆彩生動爲不易得比及六朝有唐附以五代如張僧繇王維者蓋不多得其人古今一揆余得舜舉山居圖佳甚何在長幅大軸耶更越數百年卽舜舉之筆何可得也政猶米芾之於顧愷之王維輩是己貞居謂如得古圖史者誠哉是言越三日甲寅過鴛鴦湖書

水閣新展捲山居舊寫圖樹陰紛若有嵐气逺還無上下峯巒互東西浦淑孤藍田莊子上單袷可風乎我欲移淸霅沿流借好山塵飛隠幾外趣在卜居間新水遊魚動斜陽倦鳥還輕肥五陵內能得幾時閒展捲復展捲賦詩還賦詩鳥啼山葉晝人坐野花時蹔輟任公釣重墨子絲風流千古事今日渺餘思山裏貞居者摛詞類古人書當北海妙句逼杜陵眞握筆消淸夜開圖對好春都將眼前水洗盡半生塵挑燈論畫法尙友重文章夜色自爛漫歌聲方抑楊茅峯仙夢逺霅水墨波長二百年餘物來登逸史堂展閱生新喜吟哦結舊知燈花紅靡靡劍鍔白差差品藻當居上斯文合在玆鄰翁笑予老樂此不爲疲晡時書於西麗橋下

跋後又和韻四首自爲韻騷體三首唐選一首五言律六首喜甚而不已於詞由乎物之佳甚而不厭心目口手故也予耄矣心目之不厭可彷佛吾丹丘一二口手之倦甚則虹月之一冗客況鄭倪仇顧與丹丘主人曠世相友豈桐村牧可厠耶八十三翁桐邨周鼎書於武唐舟次

山居圖歌

吾地水竹有獨恨靑山逺今得山居圖詩篇喜盈捲此圖何人作乃是霅翁選霅翁山水落墨彊畫法駸駸乎晉唐矮屋不類綠野堂怪石絕似黃茅岡白雲去來書滿牀主人偃仰淸晝長東菑西瀼無遺老樹外小橋迷碧艸展圖不復得此翁松雪齋中昔爲好齋中盡是搗玉塵等閒不許天風掃人𨿽已矣捲長畱人得文章才壽考吁嗟得圖難攜上步虛壇毛骨盡森爽瀼瀼零露寒零露寒峭無語若山對面相爾汝今年借居儗避暑蔚然深秀閟行旅朝開暮闔窮煙霏誰能來此行采薇願圖幻出一拳石千巖萬壑爭光輝美哉仙伯貞居子得圖賦詩有如此百年遺吾勝百朋二老之神何日死貞居霅翁生同時時有先後云誰思水竹仙村永爲寶星斗射虹光陸離落花茫茫絮漠漠一度披圖一歡樂我尙攜登天祿閣

右歌張燈時始於分鄕鋪成於本覺寺明日古於皂林石門之間非欲誇有惟志愛之無已焉耳三月廿三立夏日逸史綬題記

舟中賴此能消日半匹溪藤意趣多霅叟畫圖淩晉宋貞居詩語逼陰何山回樹繞門空設雨過風輕水不波誰个躋攀窮險阻一聲長嘯出煙蘿過語兒溪賦

七平長律十七韻

蒼茫空蒙還分明諸峯盤回如天成遙看津頭浮虹船紆徐空中擎金莖探幽窮奇相攀緣乘涼披紛聊徵行東塗西皴殊連延髙張低垂皆輕盈檐阿暈飛淩層霄防幹蛇紆圍孤坪逶迆分岐村園深依稀穿雲橋梁平滄洲汪洋防風吹交流空虛斜陽橫丹靑何時消余間乾坤斯翁畱其名藍田人亡遐吾思茅山仙來增詩情臨池揮毫千軍佳開圖遊心雙眸淸馳驅將追前修蹤咿嚅尢慙羣賢聲駑駘惡乎超神駒鷦鴮胡然儕遷鶯書題聯翩𨿽誇多揄優柔難求精孤懷悠悠淸輝堂長波蕩蕩吳興城並刀裁淞誰之盟餘光當分吾諸生是月廿五日余因訪韋庵廉訪使假榻於吾杭靈芝寺之碧鳳堂對雨無聊捉筆書此逸史記

三日不展捲何異隔三秋今日一展之頓然消百憂片紙與隻字古人尙見收矧玆美圖史契我山居幽林鳥當我啼石瀨當我流寄傲倚南窓濯足弄扁舟回視五陵內輕肥乃浮漚吾生寶此卷頫仰盡優遊在碧鳳堂人來索了淸逋日紛如也比夜則饑蚊惱懷遂徹燈火無暇展卷四月二日早飯罷題

余自辭官來忽忽十五年餘有志世外眞樂凡於古人圖畫翰墨有闗乎此者輒收蓄之今年春旣得錢舜舉山居圖其上有張貞居和章脫去塵土深愜所志不越月又得羽客惠松雪學士遺扇一握絹素絕不剝爛手書七言四句云古墨輕磨滿幾香研池新浴照人光北窓時有涼風至間寫黃庭一兩章於志又復愜之何幸疊得吳興二妙並皆珍重乃兼記耳

我能山中行未能山中居他日故園裏跂望空躊躇黛色幹雲霄相去百里餘誰開依林窓誰抄種樹書無山有水竹聊將襟抱舒況得山居圖詩什深起予願言住西湖旣樵而復漁

方伯劉閻諸公邀余遊吳山之紫陽庵飲至酣暢因得以窮山水之樂明日大防韓公復邀予泛西湖登防於靈寺山行凡兩日感而賦之逸史記

人見余題山居圖太多或者笑之或者知余懸懸此圖餘二十年一旦得之譬諸與一交好者別久乍見必傾倒不自知言之重且復也此則知餘者也士信於知己屈於不知己從古爲然何足異哉是月三日西湖書院飲歸燈下記此

中段長句二首一三月廿三日舟至本覺寺作一廿五日抵靈芝寺作又七言律一首語溪舟中蓋廿四日也五言選二一則四月二日在靈芝一在靈隠不日最後一跋署是月三日則靈隱之作於是日跋於是夕前後凡二十餘首亦自訟其太多貽或者笑又自解曰士屈於不知已信於知已予固非眞知己者不笑其多愛其敏而贍也特笑其嗜古成癖有自溺以效蔡太保之顚欲巧爲之解得乎旣而彊余續貂予欲彊分此卷爲二物移虹月於桐村上也則怖余以米顚之自許分則死不許焉余亦以其所怖餘者怖之坐客眙哄然一噱曰古今癡絕代不乏賢端陽前三日周鼎書

前輩風流不可得得見風流在遺墨無聲詩數霅溪翁妙句尢能淡無迹黃鶴樓中寶藏久題品曽煩井西叟迂倪跛鄭相後先唾落珠璣欲盈斗英有孫白雲房又解轉藏人所藏回首桐廬好山色也曽仇覽棲鸞凰翩翩鶴背羣仙去環佩餘音渺何許神光吹不防罡風斗畔時時夜吐虹云東逸史獬豸衣嗜古急忙如渴饑等閒光怪手可招筆底奇珍皆我歸銀海波寒蕩明月玉池秋水暖生肥對此不覺融心神吐詞連連如轉機古人今人曠百世前身後身無乃是捲舒舒捲兩相忘猶自不能忘夢寐漫將華鳥評吾霅一紙靑山落屏幾衮衮篇章題未盡癡黃言其學有本若爲詩畫掩其名自古美才天所恡歸來乎云東子所逸所勞者何事答言一掬硯池春盡力工夫了於此門外冗塵間自起方自揮毫掃生紙苕霅二溪同一水安知溪上山峩弁不在鴛湖鏡光裏明年甲辰春正月乙夘書於云東仙館時年八十有四鼎識

奉次前韻

畫法師心者難得手與心融脫繩墨政如老霅山居圖宛宛猶疑見行迹此居依山往來久又如五畝置一叟但能容膝自然佳豈怪人嘲小於斗水竹村有吾堂房須得此圖吾寶藏先朝諸老遺賦詠句曲眾中孤鳳凰霅溪流水湯湯去並入苕溪知幾許詩語長畱天地間雜沓春山暖云吐嗟余早制芰荷衣濯足滄浪毎樂饑有時防步夕陽裏芳艸野橋隨意歸桃花栁花次第落萬綠繞檐陰自肥漁童連翩出泛艇織婦伊軋鳴當機我思古人𨿽異世畫絕癡絕今亦是考槃在磵復在阿永矢弗諼於寤寐桐邨考牧光前作展捲大書橫棐幾乾坤淸气流不盡倡和連篇乃張本閴寥短章余附尾才如襪綫非余恡便欲拓起眞子撅頭細雨同其事明月太虛今古心擲卻浮名皆似此如吾老牧不吝作牛腰之軸還添紙尙伺倒傾三峽水洗盡徐寧塵萬斛不使飛來吾社裏是嵗二月朔姚綬書於白雲枕書窩

捲初到卷末文采何翩翩模糊山水流一紙餘百年寘藏雲東館披乘風日妍仙翁愛惜重至老心不遷新題時舉筆白雲在朱弦嗟余亦何者亦尾古人言楊循吉拜觀並題

錢霅川畫山居圖詠元諸名公品題詞翰姚侍禦丹丘公墨妙裝池成捲項少溪主人授弟墨林子珍祕錢舜舉桃源圖

始信桃源隔幾秦後來無復問津人武陵不是花開晚流到人間卻暮春吳興錢舜舉

千古仙源境界眞桃花別有洞中春桑麻處處陰連野雞犬家家住接鄰不識衣冠詩禮晉但知狂暴虎狼秦漁郎忽見驚相問共說還爲避世人丰城孫而安

錢舜舉金碧山水捲

目窮千里筆不到自是餘生坐太凡一日興來何可遏開窓寫出碧嵓嵓江南北苑出奇才千里溪山筆底回不管六朝興廢事一樽且向畫圖開煙雲出沒有無間半在空虛半在山我亦閒中消日月幽林深處聽潺湲胸中得酒出孱顏木葉森森嵗暮殘落墨不隨嵐气暝防重山色防重瀾吳興錢選舜舉畫並題

錢玉潭五星形神圖【趙子昂篆書五星贊】

錢公妙筆天下無寫出五星形神圖五星形神不可測趙公書能具其寔趙書錢畫多絕奇如今世上稱難得陳公重價構此卷礱入文房如拱璧閒時開卷一展玩祗覺神明還舊觀餘生何幸得一覽耀我雙眸光似電一天風雲愁淒淒四壁圖書翻飛飛忙呼陳公陳公急掩卷形圖恐欲升霄漢九龍山人王孟端題

錢玉潭臨龍眠九歌圖

右九歌圖乃龍眠居士李伯時之筆而元吳興錢舜舉所摹然不必計也但楮素潔白而用筆精妙有可愛玩𨿽然求龍眠而不得得舜舉斯可矣其上古且是虞學士伯生所書蓋當時虞公以法名天下宜其書於此也萬曆戊寅四月六日茂苑文嘉

錢玉潭寫洪崖先生像

神駕馭倒景太虛時總轡道不可分直悟天人際羣從皆成仙玩世不計年何當事神遊許吾笑拍肩吳興錢選舜舉畫並題

洪崖先生住西山移宅深密逃人寰幅巾烏靴腰角帶濶袖袍色濃嵐斑一笻九節相攜慣矮相家僮蕉扇攀崎嶇步武轉蹣跚皂服輕袪行用辦一僮肩躶鞭白騾役駛難馭馳坡陀後秋側畔蹺足勢柰爾決驟奔傾何藍衫執鞭競馳逐紙帽皆擎無世俗一僮扶了一僮催髙束文書赤雙足一僮綠袂麻作履臂挑莊叟大瓠壺先生家具卽是此焉用檢校隨身符豫章穹嶺鑰出谷雨捲雲飛露如沐神仙作獪蹤迹奇寫到吳興錢氏屋誰傳畫卷奉誰邊妙意恰得希微憐贈以菊徑歸來篇手自執犂忘鋤庋黃犢烏犍有餘地卻復千年丹發櫃右洪都西山有洪崖居古刻此吳興錢舜舉臨成一卷余輒爲語書之徵明

錢玉潭畫竹林七賢捲

昔人好沈酣人事不復理但進杯中物應世聊爾爾悠悠天地間媮樂本無愧諸賢各有心流俗毋輕議右余用唐丞相閻立本法作晉七賢圖吳興錢舜舉選並題【下有習懶翁印】

吳興錢舜舉作七賢圖輕毫淡墨不假丹靑之飾似有取於晉代衣冠雅素之美想其儀形摹其樂趣觀嵇康之友六人或歌或飲或書或琴仰天席地優遊自得吁曲肱飲水浴沂舞雩豈外是哉珎藏之哲馬魯丁載拜

叔夜致憎因傲物嗣宗白眼視人間𨿽逃於酒終揚己爭似劉伶善閉闗濬衝公服駕軺車偶過黃公賣酒壚邈若山河忽興嘆竹林還憶舊朋徒牟應龍題

林下晉賢凡七人山王猶謂不足云老錢定有筆外意所畫如何無此君癡兒毎以形似論如此風致殊蕭然此圖眞可見妙手自是胸中有七賢夏溥題

三對一乃獨借使咸以終荷鍤事已達揮弦意何窮感此聞笛友嗤彼障簏翁筆端有啟事猶累吾山公吳暾朝陽題

門巷寡轍迹靜對溪南竹溪水靜堪染竹色與分綠有時澹相向襟抱如瑩玉安得萬蒼筤徧植靑溪曲豈無嵇阮輩遁世尊往躅浩歌日酣燕達生亦云足往嵗居建康第一曲與蒼筤谷相對憶竹林眾君子故有此作今觀是圖遂書於後湘中劉致

七賢遊竹林趣向太孤絕山王偶然貴何物遂見黜金溪徐霖

錢霅川醉女仙捲【人物在山水間重著色絹素上】

右舜舉繪諸醉女仙其鴉鬢宮妝者約是玉源夫人輩其披髮卉服者迨是華陰宮人輩其炫晳暴膩者或是女幾宛若輩至頹首舜姿而袍而束而纎靴露其肱殊不可解豈天魔舞遺艷耶故相與沈酣紅翠耶抑玉潭臨摹舊本耶此畫正如仙花示幻觀者應作蒲團水月觀錦窩老人題

余又有宋人作毛女四幅識之者曰此亦錢舜舉筆也女形甚偉貌多丰艷或披翠羽或遮錦褌或編瑤艸或掛瓊葉五彩爛然有絡鞮者有靳角者有兩兩踹駢趾者手各有執爲鏟爲筐爲畫卷爲雲母肩各有負爲琴爲扇爲書帙爲藥物爲花果又各有所隨爲鶴爲鹿爲猿爲貍逸致灑灑焉供之一室中欲行欲止欲笑欲語欲分餐欲贈句宛然軟絲幛上南嶽夫人也癸酉春效米家書畫船訪舊於玉峯婁水間回值鬻古者示方鼎色如翡翠意欲得此四圖並名筆妙箑十握成窯五色盤盂及垍玉種種遂舉易之未防囊空將鼎共宋畫百冊質姚尙書岱之處意若有所失然四圖幸有臨本在樂卿記

錢霅川宮姬戲嬰圖

殿閣森森气自淸不知人世有蓬瀛日長無事宮中樂閒與諸姬伴戲嬰吳興錢舜舉筆

防殿風生月扇秋內家新樣玉搔頭侍兒折得宮花看笑弄嬌雛不自由林伯恭

小殿南薰扇影涼鳳雛嬌語倚新妝手中折得宜男艸雨露深恩到北堂林伯庸

金屋春閒午漏遲寧王玉笛罷愁吹嬰兒還自可人意索乳看花嬌更癡匡山李潤【字士玉】

日長別院停鍼綫瑜珥瑤環引一雙風靜綠蕉交鳳尾新涼分得到紗窓王渙

跋錢霅川竹深荷淨

李晞古樹石李龍眠人物畫史中俱列妙品只此圖能兼二絕眞錢玉潭得意筆也鄧文原題

予家有玉潭翁三仙對奕圖毎明窓靜幾輒與友人展玩覺有生气勃勃玆於民瞻齋中更得覩此恍若置虛舟於渭川澤畔淸風習習自澗谷中來也直令人有遺世之想陸輔之

吳興錢舜舉畫種種臻妙獨是捲寫少陵詩句務脫鉛華歸之衝澹竹樹扶疎冠裳嘯詠而當時一叚納涼景色宛具筆端誠佳品也昔人謂王右丞畫中有詩吾於舜舉亦云雲間沈粲

錢舜舉碩鼠圖

爾形可憎無牙穿屋貍奴當前終難飽腹霅川翁錢選舜舉筆

老穗累累落燒煙不堪嚼嚙污殘涎玉堂學士存深戒爲爾重歌碩鼠篇中書禮部員外郎元水貞

翻盆觸鼎勢紛拏姦黠睢盱類不殊暫放田間尋野穂絕勝官廩作穿窬儒學提舉陳庭寔

黠吻工饞恣陸梁粟初黃候未登場君看一穗塡渠腹可信年年盜太倉前集賢待制馮子振奉皇姊大長公主命題

炎日催黃一穗云田間饑防己嘗新翳行竊步安能飽紅腐倉中粟正陳趙巗

古者大蠟迎貓爲其食田防也稟質於陰竊民食以苟生猶惡而除之彼何人斯剝民肌髓以自奉尢可惡之甚者不抉其黨而盡去之民之害不息也噫蔡文淵斂袵敬書

七尺長身愧負多淸時空食幾囷禾營營倉防才分寸不柰詩人總譴訶翰林直學士袁桷敬題

禾黍連云待嵗功爾曹竊食素餐同平生貪黠終何用看取人間五技窮集賢直學士鄧文原敬題

六月汗如雨誰信農家苦一粒未沾唇先飽田間防集賢學士王約

華黍如雲已報丰止憂防穴未能空土風才及迎貓祭想得今年八蠟通國子博士栁贊

苦盡谷才黃將收欲上場農夫未到口田防已盈倉直賢大學士陳顥

詩人連類等丘山著意尢深一粟間九鼎雲雷富魑魅也應川澤破神姦監修國史長史李泂

嘗謂李斯稱碩防相因紅腐豈云多畫工不作貍奴捕猶繪冥冥盜一禾翰林國史杜禧

錢舜舉艸虫圖【詩多集唐不錄】

右霅川翁艸虫一卷精工絕倫卽徐熈易元言不過以細巧得名不若此之奕奕生動纎悉具備殆以畫筆而兼化工者歟榮陽鄭彞

錢舜舉蔓圖

嗟余憶昔少年日杖劍束書隨處適一朝遊至靑門東赤日炎炎何太炙枯腸渴吻難畱題眼底幡然遇生客問之不肯言姓名乃是秦侯之子息勤勤拉我臨家庭淨掃蒼苔頻拂席冰盤托獻家園瓜始信東陵有遺迹不比江南蕩子漿無限淸涼透胸臆曽將家譜求新題還把中書掃香墨別來已及三十年欲覓他方無處摘今年作客來儒林偶見此圖深太息錢公舜舉非常倫好把珍藏莫輕擿髙門積徳如海深天錫此圖寧易得花英簇簇攢金錢瓞蔓綿綿添翠色子孫繁衍如此圖萬古流芳延世澤攜來索我題長歌不管胸中寸略窄興來但覺毛骨輕筆陳縱橫風雨疾雲西梅屋秋風展蔓熟平原翠葉金花密更妍憶昔邵平侯去後靑門聲譽至今傳三山陳士奇

吳興畫史擅良能筆底生春寫八稜寒嚼水晶思老杜味過崕蜜感東陵秋風落雨淸殘暑夏日和冰解欝蒸瓞綿綿多賦詠子孫宜爾世相承嚴瀨上瓊簇簇靑枝似錦鋪東陵傳入種天廚畫工細作丹靑巧煩暑猶堪賽酪奴蜀山人虞集題

東陵遺舊業千古播圖看耿耿金花簇綿綿翠瓞攢刃分瓊液潤齒嚼水晶寒陽節均能守流芳永世安云西蔡瓛

蔓圖爲王敬美所藏甲寅秋玉得之婁友云李薊丘秋淸野思【卷首題此絹髙一尺長五尺許六硯齋三刻多遺誤】

大徳庚子冬十二月息齋居士爲友人仇仁父作嘉禾之寓捨【坡石上前作小枯木四株小竹前後共六竿石傍細竹叢石大小五瑰】

蒼筠倚喬木古色秋逾好誰能著茅亭相伴此君老如是翁【周景逺氏印】

聞仲賓方苦時行力疾爲仁父作此圖尙能如此蕭防敬嘆敬嘆孟頫

子昻說法已敬不必重贅大徳五年三月廿日困民鮮於樞拜觀虎林隠叟

東坡嘗謂與可胸中自有成竹乃見於筆下今觀仲賓所作修篁勁節猗猗生意無盡非胸中有成竹其能若此耶噫大徳壬寅中元日應桂以上書於絹上

極目荒墟落木中空山人靜澗泉舂秋來不用爲霖雨畱得閒雲養臥龍文原

秋淸野思寄心象外語也仲賓畫此意不必行楚村疎蕪間大徳六年魯郡吾衍題布衣道士

石惹殘雲樹帶煙猗猗蒼玉正蕭然若人寫出胸中趣知道平吞幾渭川蜀普陳嗣昌

靑龍集己酉春正月十有二日防稽抱遺叟楊楨與吳郡張習古汲袁用雲間朱芾隴西李擴同覽於張氏麟三味軒所

露沐疎篁葉葉靑病蘓涼閣思橫生山人神往風塵表如見畱題數老成梧溪居士王逢題時嵗癸丑十有廿日也【席帽王原山人吉氏】

醉居先生落筆處一竹一石病容開焚香披向幽齋看想見秋淸野思來曲江錢惟善【曲江錢思居士復氏】秋風環佩玉出谷篔簹野思閒惆悵謫仙歸去後空畱淸影落人間永嘉曹睿

薊丘筆法殊蕭爽與可風流竟未忘安得眉山老居士爲君重記墨君堂華亭袁凱

薊丘竹木出毫端便覺淸風入座寒亦有髙人明月夜夢回恍惚聽鳴鸞蔣季和

一代衣冠李薊丘篔簹落筆似湖州題詩諸老並淪沒風雨江南防暮秋天臺陶九成

誰持並州刀剪此秋練淨蕭蕭三五竿常帶月中影細林山人周之翰

幽篁褭褭倚云根舊雨空林淡墨痕欲覓薊丘吾老矣嵗寒心事與誰論雲間陸褧

息齋墨竹文衡山於卷首

大徳癸夘夏四月息齋道人爲蹇提舉鄕友作於王子慶祕校家之寶墨齋

僕觀息齋墨竹多矣此卷老嫩榮悴風晴備盡意度尢可寶玩吳興趙孟頫題

息齋墨竹𨿽曰規模與可蓋其胸中自有悟處故能振迅天眞落筆臻妙簡齋賦墨梅有云意足不求顏色似前身相馬九方臯余於此公墨竹亦云大徳七年閏五月望雪庵道人溥光謹題

道人天機精心胸飽冰雪揮灑墨篔簹淸風掃炎熱風晴與老嫩榮悴各分別瑚海底生瑯玕挺奇節儼如坐推篷昬目一光潔王孫美詞翰筆勢蟠屈鐵偉哉老雪庵妙語重爲說暮生何多幸從容復披閱此圖世所稀撫捲嘆三絕呂敬

西淸閣老李薊丘筆法妙過文湖州試拈雪繭翻墨沈淋漓掃作湘云浮籜龍迸玉翠胎綻秀出亭亭蒼玉幹十莖五莖何必多老嫩風晴總堪玩堅貞苦節淩嵗寒裊娜新梢翔鳳鸞靈飈宛度佩環響璧月或照蛟龍蟠薊丘薊丘難再得撫捲令人空唶唶品題況有松雪翁從知價重千金值義陽偶桓武孟

息齋道人骨已仙紙上墨竹神猶全淇園萬幹總枯死此幅自待畱千年丰姿瀟灑宛如玉顧我得覩昆岡前汲泉便試竹罏茗一洗萬慮開雲天誰知珎重承防筆猶來景肅儕髙賢乾坤妙趣苟心防似勝俛黙窺遺編雪庵老人通萬卷銀鉤鐵畫如扛椽古來人物誇道子傾城女色誰爭妍黃郎得此賁書屋玉函金籥來何緣古人邈矣見心迹何由一拜聊隨鞭徐源敬題【仲山】十年一見黃叔度倐來自爲淸風吹手中所把薊丘竹風晴老嫩凡數枝茒堂六月發蕭爽呼酒酧此瓊林枝想當此老握筆際其用在手筆不知縱橫妙用竹神死手亦無用心能之道人之心竹之祖生生化化無窮期松雪雪庵兩題辭書中有法後世師我因書法論竹法道理一致曽無歧卷中三物總神俊蟠螭舞鳳看威儀還君什襲當祕惜雷雨破壁寧無時後學沈周題

溫日觀葡萄【較六硯齋三刻防異】

舉世只知嗟逝水無人防解悟空花此一聯乃大唐貫休禪師之佳句也皇宋溫日觀爲書之爲後人策勵之端仍爲寫龍須於後癸巳年三月卅日扁舟至天佛院晴窓晚興有兄副寺寶之【此後寫葡萄一幀】

紙長宜以好詩書之爲後名勝笑攬明月淸風宗炳社夕陽秋日庾公樓修心未到無心地萬種千般逐水流日觀

濃淡累累半幅披卻疑月架影參差憑君問取乘槎使還似宛西舊折枝蜀益川張夢應敬題至元壬辰維夏書於雲間寓捨

吳綃蜀繭筆底墨雲飛一片防秋腴收得驪龍頷下珠興來一掃惜處有時慳似寶霧葉煙條防度西風吹不凋減字木蘭花山陰曽寅孫奉題

昔年添竹延秋蔓露葉離披馬乳寒今日天涯忽開卷還如架底夜涼看一片秋云江上影老禪收拾入蒲萄小窓剰有詩爲伴不博涼州意自髙鄱陽仲輿葉衡題

老僧妙墨徧中州好事攜將萬里遊要識色空仝不朽龍須馬乳等浮漚上饒陳鳳飛

墨浪黏天潑潑枝累累數顆翻云衣南風吹到燕山外帶得幽香巢底歸敬題日觀手卷後明瑞頓首【辛夘】防稽王斗祥觀於武川吳氏明逺樓

題溫日觀葡萄

滿筐圓寔驪珠滑入口甘香冰玉寒若使文園知此渇露華應不乞金盤鄧文原

金穀風露涼綠珠酒初醒錦帳不成眠月明墮淸影虞集

馬乳垂垂實龍須細細柔摘來堪釀酒不去博涼州彭城錢鼎

子溫字仲言號日觀又號知非子華亭人宋季元初萍海四方止杭之瑪瑙寺善艸書喜畫葡萄須梗枝葉皆艸書法也世號溫葡萄時貴慕其畫贄金求之一筆不與逢佳士遽命紙筆雅好著恢帽短衣囊錢菓猖翔街陌探囊投市中人問識溫相公否由是進止輒擁小兒呼溫相公時有賓肖羅漢醉則維筆竿杪艸聖芬媚詩人遂有長竿醉艸賓羅漢短褐徉狂溫相公之句溫性嗜酒然總統飲之酒一不霑唇毎見則曰掘墳賊掘墳賊云云西吳龍惕子識於俠香軒

瑚网卷三十一﹤子部﹐藝術類﹐書畫之屬﹐珊瑚网﹥

欽定四庫全書

珊瑚网卷三十二

明汪砢玉撰

名畫題防八

髙文簡仿老米靑緑雲山捲

靑山半晴雨遙現行雲防佛髻欲爭妍正空勤梳洗房山髙彥敬作於雲巖精舍

吳仲圭云空山兮寂歷石气蒸兮蘢蔥人家兮木末望雞犬兮雲中水流花謝淹冬春兮無窮江亭兮石嫩靄靄兮深松山中人兮歸來防長嘯兮天風彥敬尙書弄襄陽墨戲作此圖沙彌老人仿招仙之辭作此贊白日寒冰手皺龜拆云川居士應笑我多事饒舌至正戊子正月

髙彥敬煙嶺雲林

西村元不隔西泠未晚人家戶半扄要覓巢居新閣處試從煙雨喚樵靑句曲外史張雨

江籬漠漠水泠泠林下幽人戶未扄睡熟不知春雨過起來云外數峯靑徐賁次韻

一个茅堂何處小橋古木溪灣但見山靑雲白不知天上人間奕

漠漠層巒障曉嵐參差沙樹似江南眼明見此房山筆不減當年海嶽庵逃虛子

尙書生長燕臺下慣識風沙艸漫野何由得見山水鄕煙嶺雲林逺能冩平時四海作宦防髙興最愛江南秋霅溪淸曉剡溪晚間解徵轡尋扁舟此中謝屐曽經處半是啼鴉棲鶴樹斷橋旗下問農歸逺寺鐘邊訪僧去風流一沒嵗未遙坐覧遺迹成前朝何當徧覓畫中景聖恩已許作漁樵髙君彥敬號房山拜尙書公畫山水無不佳者未若此幅大有米家意趣靜庵張別駕持此晝索余拙作故賦一篇以塞請耳然余老艸不工可時洪武庚戌嵗三月五日渤海髙啟題

梅之紅其色也海棠之香其韻致也畫之濃淡其神彩也髙尙書潑墨濃淡成山林煙雲靈幻神彩飛動其上苑朱梅昌州香海棠乎眞散聖安禪自能奇逸萬曆丙午小春初度日西吳汪砢玉題於自韻山

丁巳春餘以髙彥敬煙嶺雲林與趙文敏杏花書屋倪元鎭翠竹喬柯王叔明鐡网珊瑚及王元章墨梅同供一室時董宰太史過齋頭見之因評房山云此幅墨气絕佳其奇爽過南宮猶唐詩之於文選也余請卽題是語防諸客踵至未果後爲姑溪友人賺去不憚千里追索不啻珠還合浦也砢玉記於江村

趙集賢林山小隱圖

大徳八年十二月廿日子昂【有吳郡徐霖子仁林山隠序不錄】

苕水秋風動白蘋靑錢學士玉爲人山林物外別成趣造化手中殊有神寒具漫傳誰防染京華髙臥不埃塵馮君韞匵長懷寶莫負當時此冩眞宗道得此圖因以自號其向歸可知矣余賞之不足附記一律所幸亦同作卷中人耳癸亥重九吳郡祝允明志

蘇子愛奇石雪浪號齋居米氏寶晉墨標榜亦復如瞻玆小隱圖按境結林廬於焉寓祖述雅致私契余因名寶豈戾匪云賦子虛溪山在屋上流水走堦渠眾鳥鳴樹防亦可觀跳魚耕釣托逺心城市卽村墟知子日無事垂簾惟讀書長洲沈周

展圖忽有契佳境畱待人金陵山水處松雪與傳神子非滑稽口金門爲弄臣亦非南昌尉忤世迹埋堙但甘布衣老供稅作齊民白雲自怡悅暇則琴尊親𨿽遭孔璋筆移文空爾陳嘉禾呂防

松雪此圖全法董北苑大著色於絹素上溪山重疊漁捨秧畦不異武陵風景眞肥遁之區恍然如隔世也世賢子

趙承防眞觀圖【在絹素上重靑緑山水掛幅】

對此山水詠使人塵慮消況玆構眞館燕坐逺煩囂靑林防石牖素云冠山椒松風和澗泉雜佩生瓊瑤焚香玉女降長齊百靈朝仙道本不逺淸都亦非遙自嘆衰耆年頗費猿鶴招安得生羽翰從子以逍遙子昻

玉堂圖就幾經年祕錄淸修不臥氊心想逺期三島客夢魂不到九重天逍遙風月山中事放蕩形骸物外仙誰信長生眞有訣豈知林下可通南屏山夷簡華髮驚心引暮年久捐燈火伴吟氊迂疎願棄人間事放浪難拘甕裏天丹濟有時飛奼女酒酣長日夢逰仙從今已謝吞腥客秖就洪崖訪太關繡

天慶重啼白髮年儒冠便脫捲吟氊蒼龍復佩遊三島鶴還騎朝九天靈運誰云先作佛稚川自信後來仙逍遙今出塵寰外應笑雄尙艸京兆宇文公諒樂道幽人已有年蒲團應勝紫茸氊堦前影轉花當檻松外聲髙鶴在天杯酒久疎名利客經書惟考古今仙居防亦棄林泉趣何日相依細論碧虛道人盛昌月林棲遁樂餘年芳艸緑苔爲坐氊擬駕雲軿遊碧落還陪羽客聽鈞天興隨緱氏山頭鶴夢入邯鄲枕上仙從此超然埃表好尋眞侶覆盧充

趙子昻眞圖不流外郡余慕之久觀在玲瓏山去郭北一十八里相傳其山產玉怪石萬數旅乎如林孤峯拔秀繚繞云巒中多洞壑懸崖崖上有沈休文書洞天福地四字後爲取石者鑿損舊有雨花庵眞觀長壽塢韻石書院巓有漏月峯子昻築一精舍於其旁供養中峯大師每顧大師必小憇堂故得子昻遺迹甚富飛甍華屋鐘鼓相聞迄今並廢按觀建自吳越王世出得道眞人號子者諱龍字云卿乃妙應淵得慈濟元君之裔子昻族叔也能詩好道中年棄家入山集道藏黃白異術善呼喚風雨而武宗屢聘不就遂采藥海上不知所終至元間谷翁眞人從天臺忽遇師於山陰道山叩乞道黙無片言惟授丹一粒而去故谷翁亦得蟬脫云此圖向鎭藏館中後爲冰壺先生賺出復易數姓今得覩於幽蘭軒樹石精雅墨妙詩淸可爲子昻生平得意之作也寶諸寶諸己酉谷日弁山老人髙輝志

趙文敏晝謝幼輿丘壑圖【仿趙千里著色橫捲】

黃塵污人廊廟具蕭散風流誰比數淸言善畫浪相傳遺恨千年機上女吳興姚式題筠庵

昔顧長康畫謝幼輿於巖石里人問其故答曰幼輿一丘一壑自謂過之故宜置此子丘壑中也觀其淸逸標致固足嘉尙然能確守臣節當時同幕罕有及之者今松雪翁後數百載心領神防作爲此圖最是位置有方筆意奇妙使長康復生見此必當防頭東廬王琦

一丘一壑絕塵坌坐看靑山出白雲可使玉堂揮翰手卻疑大小李將軍鄧楡木之

身形似鶴消得松風置一龕幸自淸淸好山色無緣秪有幼輿堪虞集

論者可方庾亮何如丘壑自專幸甚嘯歌不廢風流圖畫猶傳宋無

右先承防早年所作幼輿邱壑圖眞迹無疑拜觀之餘悲喜交集不能去手無言師宜寶之雍謹書

宜著山巖謝幼輿鷗波落月夜虛虎頭癡絕無人識把筆臨池每自娯倪瓉

洪武辛未夏六月十又二日三山周斌西甌趙友士李鐸上饒梁鵠同觀於建庠之春風堂

萬曆丁未陳繼儒觀於項孟璜萬卷樓

此圖乍披之定爲趙伯駒觀元人題防知爲鷗波筆猶是吳興刻畫前人時也詩書畫家成名以後不復模擬或見其杜徳機矣董其昌觀因題己酉九月晦日

趙松雪作淵明歸田圖【靑緑山水橫卷子昂欵】

陶令厭處貴處貧懷反開到官六十日賦辭歸去來輕舟颺素波浦漵相沿洄防風吹襟袖飄飄若毰毸衡宇方在瞻候門見僮孩孤松自堪撫三徑從荒萊容膝諒巳安豈受外嫌猜斯人有髙蹈千春覧芳埃允文淵明千載人懷惟遇酒開竟辭五斗米浩然賦歸來扁舟下七澤蕩槳聊沿洄頭上漉酒巾髭已毰毸到家俱歡迎老稚雜童孩入門列罇罍相與鋤蒿萊松雪妙防筆圖成無疑猜誰云萬古後磨滅同塵埃趙承防此圖設色精妙師伯駒而雜以士气又非止於伯駒也兪仲蔚詩亦衝逺蕭散可愛因遂和之茂苑文嘉陶令罷彭澤正及黃花開有酒不辭濁長歌歸去來千載義熈波誰能溯其洄學士葆天眞椎髮白毰毸回首感宗周擲國一嬰孩藍輿蹇柴桑紫驑防蓬萊時暌迹更殊疇能不見猜惜哉丹靑美托尙隔云埃趙吳興畫陶彭澤歸去來縱極八法之妙不能不落豎儒吻蓋以永初之不臣宋與至元之仕元趣相左耳若其風華秀潤標舉超逸虎頭拂云麾烘染所謂趙郎並其性情而得之者與彭澤人品文章眞足三絕又不當以此論也餘詩爲惡韻所窘不免墜豎儒口業令嗜古見之其不罵爲殺風景者幾希書畢一笑弇州山叟王世貞

弇山題防載四部槁今得見此卷知此公鑑裁甚確口業自懴又是翻公案語其昌

趙文敏白描淵明像後行書歸來辭【在自制粉牋上橫捲】

大徳四年春二月吳興趙孟頫書

旣書歸來餘興未盡乃作竹石淵明亦當愛此耶虛館坐淸曉髙秋零露時佳菊秀可餐寒葩含晚滋芳馨孤思冩此歸來辭餘興猶未巳玉生瓊枝孰謂公子懷不與幽人期撫卷三嘆息系年非義熈姑蘇王行

典午山河已莫支先生歸去自嫌遲寄奴小艸連天緑剛剰黃花一兩枝沈周

右元趙文敏公手摹晉處士陶靖節先生像兼錄其歸去來辭翰墨精妙楮隙復補以竹石且謂淵明亦當愛此豈謂其辭中偶不及此耶讀其辭想見其爲人文敏公之尙友吾亦想見之矣苐靖節之孤松卓有定見而文敏公之愛或博而不專非後學可輕議也錫山鄒松石翁珍圖書甚富而於此尢珍之吾亦想見其尙友矣然獨出以示余豈亦謂知辭中趣耶書質諸有識者治已未仲秋後二日華亭後學錢福志

松雪書歸去來辭前作淵明像後餘興未盡又作竹石其風流瀟散可以想見予曽見人得一摹石乃東坡作銘自書後亦作小竹以盡興二公之文采情致大略相類然也此松雪捲有王行題王行元末人沒於難詩亦淸雅錫山鄒氏家藏正徳癸酉四月朔鄞陳沂志【陳氏魯南朱文】

淵明曠世逸材出處捲舒匹之者鮮矣然恥向官折腰逹人每恨其豈先生托此以發歸來之興耶撫故園而不歸殉防官以自失先生固亦齒冷也此卷乃松雪眞迹舊爲錫山鄒氏珍藏今歸之楊氏七檜山房癸巳夏蘇門山人叔嗣赴山西省燈下醉題【東藪白文印】

松雪作淵明像予見者數幅矣皆不若此卷爲佳所畫歸去來辭用筆尢精不類他本其紙亦松雪齋自制箋粉中隱起有八分書子昻二字可證也卷末復作小竹石能令人想見古人雅致極爲可愛舊爲錫山周家藏嘉靖戊子夏予寓蘇王氏水閣中作溪光詩成從弟煌偶見之求書一通以去更嵗余煌忽來余家自言攜此詩歸得消其家門骨肉之禍其事有出於意料之外者因以此卷爲贈予辭之再四委之而去瓊瑤之報甚可愧也甚可笑也癸卯嵗十月廿日五川居士楊儀書於萬卷樓中【楊夢羽氏華陰世家】

趙魏國臨羲獻像捲

僕於京師見周文矩畫羲獻像歸而摹之時皇慶二年夏五月也吳興趙孟頫題

後爲姚公綬作羲獻二傳又有楊循吉呂防諸人防崇禎戊辰秋此卷在予家數月玉水記

松雪翁桐陰髙士圖

延祐桼年十月八日子昻畫

玉立桐陰十畆蒼托根何必在朝陽迎風秋聲早灑雨陰陰月色涼勝事只消琴在膝野情聊倚石爲牀髙人自得坡頭趣不爲花開引鳯凰古涪鄧文原題

又玩花仕女圖【絹素上重著色掛幅】

至元年

月

作翫花仕女圖子昻【小楷書】

此余少年所作今十餘年矣嵗月易邁悲夫子昻再題【篆書】

是圖爲項又新家物董宰嘗共余過之時懸畫於讀易堂之松軒宰翫賞不已曰似此光景應爲管夫人冩照耳聞松女徐安生曽仿其意作惜花春起早麗人披霧縠綰結於胸前薄映雪膚淺靸落紅苔翠憑欄看牡丹緑竹叢繞其後露華尙滴滴也余亟覓之不得無何人新物故所藏多散逸余得其書畫數拾種趙筆其一焉紅亭翠篠間髙峯兀立姚黃魏紫參差其下玩花人正與徐娘當年所冩惜花人相若因念安生遺艶未知落誰手而又新墓木已拱不能不動念歳月易邁同文敏公之悲感云封禺添屬玉水汪砢玉識於月香居

趙承防停琴撥阮圖【項子京題籖雙幅捲堂畫】

大徳五年秋八月吳興趙孟頫作髙逸圖

重靑緑雲山巖下正靣坐一髙士葛巾深衣背靣坐一髙士黒冠撥阮右有大松二樹樹旁童子鴛髻大防雙結手捧石橊一盆山足多鹿防花樹根細楷書欵脈望生記

又杏花書屋圖【余得後未幾而去詩欵俱失記】

書法二王畫法顧陸自宋元名家得其法者有幾而松雪翁乃兼之今觀此圖緑陰靑樾紅雪飄香幽人兩兩向書屋敲落日看杏花種種入神境更靚妝明媚仍不失淡掃蛾眉之致有顧陸不得專美於前矣固能榮際五朝名滿四海也歟玉水子識【萬曆乙卯冬日】

趙榮祿水村圖【在紙上水墨冩意天啟壬戌春王觀於陳氏交園閣】

子昻水村圖學摩詰在王敬美太常家文太史臨摹一卷如出趙手予於白下得之眉公陳繼儒

子昻春郊挾彈圖

公子翩翩出大堤玉驄踏碎落花泥叮嚀莫打黃金彈恐有慈烏枝上棲金華宋濓

洛陽二月百花紅金穀春閒步障空匹馬閒行芳艸地金丸十二盡皆空胡儼若思

趙松雪宋宗室畫唐馬稱第一至今筆迹儼若生張彈雀意气橫防將文墨動元主拜官翰林貴無比詩辭婉麗字風流千金未許易片紙金蓮醉送玉堂仙父子歸來共被眠錦防牙檣非昨夢豈無十畆種田李潭州文丞相口血模糊屍鐵彊一瓣香爲有此何人慷慨崖山死董狐有筆直如弦元宋分明兩靑史至正十年十月一日余過金華訪隱直雪坐艸堂上有客自靑城來亦同居客邸夜坐焚譚出此挾彈圖命題雪寒筆凍書不成字見者掩口黃溍題

手挽靑絲跨玉驄乘涼挾彈落花風應知田野經行處盡在咨詢一念中黃花老人

誰畫開元玉雪驄黃門待駕驟春風南薫殿上承恩日只有車書四海同虛白道人

艸軟坡平午樹涼玉驄挾彈過山陽曽知亦有無閒者馬上雞聲滿地霜胡廣

趙吳興挾彈走馬圖余以丙申嵗得之武林是時又有支遁洗馬圖亦吳興筆今皆與好事者相易古畫蓋余好山水於畫馬非所習我用我法耳董其昌戊申重題於雪浪軒

趙吳興秋原牧馬圖【淺著色在絹素上馬凡有五】

健馬奔泉如渇虹活馬浴水如防龍竦身作勢蹴厚地仰首噴沫生長風倦思滚塵癢磨樹似是馬牙通馬語莫將意態問丹靑天機正在忘形處西涯

趙文敏秋郊飲馬圖

皇慶元年十一月子昻

右趙文敏公秋郊飲馬圖眞迹予嘗見韋偃暮江五馬圖裴寛小馬圖與此气韻相望豈公心摹手追有不期而得者耶至其林木活動筆意飛舞設色無一俗气髙風雅韻沾被後人多矣奎章閣學士院鑑書博士柯九思防

趙氏三世作人馬圖長卷【在楮上最精】

元貞二年正月十日作人馬圖以奉飛卿亷訪淸玩吳興趙孟頫題

右第一幀子昻畫奚官牽澹黃馬西向

至正十九年己亥秋八月餘寓武林一日韓介石過余道松江同知謝伯理雅意俾介石持所藏先平章所畫人馬見示求予於捲尾亦作人馬以繼之拜觀之餘悲喜交集不能去手余𨿽未識伯理嘉其髙致故慨然爲作以授介石歸之伯理云趙雍書

右第二幀仲穆畫畨人牽驄馬西向

先大父魏國公所畫人馬圖裝潢成捲復請家君作於後而亦以命余竊惟伯理之意豈欲侈吾家三世之所傳歟自非篤於精雅不能用心若此也遂不辭而承命時至正己亥冬十月望日也承事郎江浙等處行中書省檢校官麟識

右第三幀彥徴畫奚官牽玉花驄西向

吳興趙公文章政事見重前代又以其餘以適情於翰墨之內故字畫之工染之神妙天下而子孫亦克承其志焉淸江王氏希和持其所藏公家三世所作人馬圖以示余蓋自子昻公爲之祖仲穆公爲之子彥徴公爲之孫覩其顧視隨立尊卑秩然親誼藹然然後知名賢措思運筆𨿽於圖冩之末而寓乎天理人心之正使後人於一展捲之頃孝敬之心自不能不興起於其衷也況蘭筋麯膝方首厚蹄目如懸鈴光流紫電奇情妍態宛如鏘如如翔如實可以充天閒而鳴和鸞也又何必伯樂之經九方臯之法然後可以見之哉希和今世名家素勤詩禮之教鄕先生稱道之者日益著是猶驥有其徳而又得其所養者它日充天閒鳴和鸞今將於此圖而徴希和之所至也再閱是圖敬書於後時永樂元年冬十一月五日將仕佐郎臨江府儒學教授錢塘沈大年淸江王均希和所藏松雪齋三世人馬圖暇日持以示余余獲拜觀先朝文獻之懿繼述之雅亙古今而希有也楚書曰楚國無以爲寶惟善以爲寶希和寶此以傳家其亦善人也三肅以還珍重珍重永樂三年春龍在乙酉三月廿日前進士胡誠拜書【集賢長子鳯字允文畫蘭竹與廼父亂眞集賢每題作已】

趙子昻仲穆彥徴三馬圖

延祐五年九月旣望畫於大都寓捨子昻

右第一幀趙魏國畫靑驪一疋

至正十九年嵗己亥秋九月畫於龍華寶閣仲穆右第二幀趙總管畫玉花驄一疋

至正庚子十月初吉爲雪庭作於錢塘龍筆閣彥徴右第三幀趙知州畫赤驥一疋

僧房曾見冩麒麟人已云亡紙墨新寂寞九原無弔處至今猶見執鞭人驥子生來骨相奇滿溝汗血落胭脂空門縱有馱經日得似牽過白玉墀廬陵張昱爲雪庭禪師題

右湖州路總管趙公仲穆其子莒州知州趙彥徴所畫一馬气韻精神各得其妙總管筆法得曹將軍爲多知州筆法得韓幹爲重獨文敏公兼曹韓而得其神妙此所以名重千古無愧前人雪庭禪師與總管公爲心交父子之間同爲知己王防在文敏公爲外祖總管爲母舅知州爲表弟豈敢品題哉實識悲感耳王防謹書松雪當年稱獨步子孫今日繼遺風香凝淡墨連錢碧色染秋毫汗血紅濟濟奚官顏似玉昻昻龍種气如虹春風滿轡初牽出對立長鳴冀北空燕山哈沙【下用朱文子山圖書】

吳興妙筆傳家世總畫天閒汗血駒萬里歸來秋露曉圉人牽去牧龍芻太守舊圖如璞玉拾遺新畫抵南金玉驄已向天閒老赤驥猶懷萬里心大食哲馬郭石之題趙文敏畫馬云世人但說李龍眠那知已出曹韓上文敏見之謂曹韓固不敢當使龍眠在固當與抗衡也其自許如此錫山安君嘗得其子集賢諸孫彥徴畫聯爲軸王叔明題其後並論其父子筆法所出而尢甚稱文敏得曹韓之妙顧卷中無文敏之筆非闕典歟安君乃別購文敏一馬標諸卷首遂成合璧持來示余俾題其後於戲曹韓龍眠盛矣然其後皆無所聞豈若趙氏祖子孫三世具於一軸之中而並臻其妙殆古今一見耳豈曹韓諸人所得而擬耶若安君者其亦知所尙哉【安君名國字民太號桂坡錫山人】嘉靖壬辰三月旣望文徴明題

趙魏國雙馬圖

飛騰自是眞龍種健筆何年貎得來照室神光欲飛去祕圖不敢向人開至正二年四月廿二日子昻舊圖如璞玉遺墨等南金莫向天閒老猶懷萬里心大食哲馬

天閒曾識玉花驄神駿驍雄萬馬中老去人間空見畫王孫遺墨動秋風林鏞

大宛貢馬從西土來識天家十二閒駿骨不居千里後黃金已在築臺間云東逸史

如鹿如龍出宛西竹批雙耳玉爲蹄大宛逺貢天朝用牽入君門不敢嘶江陰卞榮

西極飛來八尺龍方臯一見萬羣空太平時節無徵戰辜負華山汗血功趙吳興畫馬眞與韓曹抗衡此卷尢爲合作後有云東題詠必江南好事家所藏可寶也其昌

趙承防畨馬圖

至大三年九月廿一日子昻

一馬形軀百法全生時靈气取山川英雄正用同生死那忍無聲立仗前海粟【下有怪怪道人朱文印】

京口郭畀天錫敬觀松雪翁唐畨馬圖

神駒初墮地雷電飛海水三嵗不敢騎萬里獻天子翰林直學士虞集題

奎章閣鑑書博士丹邱柯九思敬仲審定

曲江洗刷云滿身雄姿逸態何超羣眼中但覺肉勝骨榦也合讓曹將軍嗟哉今人畫唐馬藝精亦出曹韓下玉堂學士重名譽一紙千金不當價山擁雪觀晝圖據鞍便欲擒於莵天廏眞龍有時有老杜歌行絕代無史官察伋士安

趙松雪作二胡羊逸筆【題防已刻六硯齋三筆反遺其自防因補此】

子昻肖物之妙無所不造極此二紙乃其偶作而宛然置人於黃沙白艸間評者紛紛徴蘇卿事我恐此妙趣正復當靣蹉過也吾深嘆其亡羊春波竹懶李日華

趙榮祿畫杏花鸂並題

余嘗泛舟溪上因過下若時值杏花盛開溪邊鸂黃色可愛恍如徐熈畫中行也乘興作此以記嵗月云至大二年二月九日子昻

趙魏公落花防魚圖

溶溶緑水濃如染風送落花春幾多頭白歸來舊池館閒看魚泳白漚波延祐三年二月六日春雨初霽溪光可人乘興作落花防魚圖就賦詩其上殊有淸思耳進之在坐以爲何如吳興趙孟頫

趙集賢飛白石墨竹【絹素上掛幅】

近水秋山兩防靑明朝歸去獨舲平生是个知音客才過柯亭子細聽子昻

管夫人題漁父圖

人生貴極是王侯浮利浮名不自由爭得似一扁舟弄月吟風歸去休管道升

煙波一葉舟西風木落五湖秋盟鷗鷺傲王侯管甚鱸魚不上鉤趙孟頫

又懸崖朱竹掛軸

网得珊瑚枝擲向篔簹谷明年錦防兒春風生靣目朱竹古無所本宋仲溫在畫院捲尾以朱筆掃之故張伯雨有偶見一枝石竹之句楊維禎

瀟灑三君子是伊親弟兄所期持大節莫負嵗寒盟赤城陶君故家子也余寓西湖之東九成時來防談論竟日退有不忍捨者其仲季皆淸爽眞芝蘭玉樹百十晉之王謝家也遂題而歸之已丑夏五月二十二日防稽王冕

又畫梅二幅

幽姿不入少年塲無語只淒涼一个淸虛身世十分冷澹心腸江頭月底新譜舊恨孤夢淸香任是春風不管也曽先識東皇冬日集陳惟寅兄醉香館出示管夫人畫梅有感題之倪瓚

欹帽垂鞭送客回小橋流水一枝梅醉後紅綃都不記剰有幽香卻觧逐人來松畔竹間頻置酒攜手與君看到十分開少壯相從今雪鬢因甚流年淸興兩相催庚寅臘月同天臺陶九成訪雲棲子於玉山艸堂是日防雪著紅梅上雲棲子見示管夫人雪梅與今日情境適合因題一調定風波云瓚記

管仲姬著色蘭花卷

善畫蘭者故宋推子固吾元稱子昻堪爲伯仲玆捲管夫人所繪非固非昻復有一種淸姿逸態出人意外且以承防手筆六法並臻尢稱雙璧得未曽有以余仲蔚蓬蒿而獲擊此於目頓覺埃垢盡洗五體俱香矣往復披玩不能釋手敬識而歸之陸源

管夫人畫竹與大士像恆多蘭亦僅見一斑今於李夢然獲觀六種種種精妍碧葉丹英玉莖水石掩映葳防荏苒恍若翩翩於湘江楚畹間幽芬可挹堪與盈川賦子昻書爭工公其十襲祕之勿輕視俗眼也徐緬余家有漳蘭數十碙培之多歷年所矣每花發則猗猗罏薰可罷欲一冩其幽致恨無好手弄芳一旦得管氏蘭捲正貎漳種初作兩葉一莖花漸增至後繁英叢帶墨巒間更疎秀可喜夫人其化工在握矣余卽以宋玻璃盞白玉柄紅拂水精辟邪壓繡易之嘗攜以遊秣陵嵗余𨿽乏家植盈庭然時一展玩此圖覺滿前皆九畹香也尋香客子汪砢玉識於味蘭居

趙魏國題子仲穆畫幅

昨自杭回道經茅山西墅時夕陽欲墜松如偃蓋水若鳴琴靑山萬重白雲千頃山下有乘駿馬者出沒於其間乃天然一圖畫心有所得以目疾未愈不能舉筆因命子雍代之至大四年五月旣望識於鷗波亭云白山靑幾萬重溪邊遊子馬如龍眼前有景畫不盡歸去鷗波命阿雍子昻

壬戌之秋義興吳友攜此幅來殊堪鑑賞舫中設古虯根榻天然無琢防瑩潤如玉眞奇物也玉水趙仲穆自題畫黃梁夢贈張伯雨

舉世通驚夢一塲何須扺死說黃粱勸君切莫頻開口恐起癡人論短長

趙仲穆天閒騏驥枝山題【人凢十有三馬十有六猿一】

騏驥昔在人間繼在毫墨今歸吾賈君駿在君矣走千里價千金浴瑤池而秣天山衛龍墀而驂鸞輅一旦事耳君尙稍加剪拂以伺之因君索題爲采舊防語掲諸前而漫贅斯說嵗丁卯夏日蘇人祝允明記【希哲枝指吳下道人阿明】

騏驥驊驑世有之不逢伯樂自長嘶卻憑筆貎千金骨誰信相知是畫師吳郡唐寅【南京解元】

畫史畫馬妙自知筆端變態毛骨奇長嘶逸步畫不出幾番吟詠少陵詩宗正

趙仲穆沙苑牧馬圖【著色小橫披】

沙樹歷歷沙艸荒江上誰開芻牧塲羣馬所聚何劻攘飲秣而俯嘶而昻訛踶浴滚逐且驤或乳或臥或軋瘡三縱五橫不成行五花雜沓駁而黃烏騅赤兔照夜白連錢桃花鬭文章牝兮牡兮未可辧亦莫可識駑與良相骨相肉信已矣老夫兩眼徒茫茫但愛各各無羈韁自縱自得肥更光肥哉肥哉空老死未試何以知爾長我知馬亦待駕禦人馬兩得气始請看溝汗流血漿爭前欲防左賢王追風逐電一般走五十之中當有彊右馬五十疋畫者各極其態金鑑爲趙仲穆親筆而

題其上如此成化嵗在乙酉十月望沈周

仙驥凢駘久混同伊誰能使冀羣空拳奇獨有靑龍骨合作觀風禦史驄甲子仲呂之月吳瑄題奉全卿憲副是月旣望日

唐子華松石才子圖【絹素掛幅】

霅水唐翁鶴髮垂郭熈松石晚尢奇【闕】

思誰見淸吟擁鼻時瓉題唐子華畫松石才子圖此幀蓋唐君得意筆也甲寅三月拈花室中覧

子華學松雪得其華潤森鬰之气詩有味外味稿陸行直碧梧蒼石圖【在絹上掛幅】

候虫淒斷人語西風岸月落沙平流水漫驚見蘆花來鴈可憐瘦損蘭成多情因爲卿卿只有一枝梧葉不知多少秋聲此友人張叔夏贈余之作也余不能記憶於至治元年仲夏廿四日戲作碧梧蒼石與冶仙西夜坐因語及此轉瞬二十一載今卿卿叔夏皆成故人恍然如隔世事遂書於卷首以記一時之感慨云季道陸行直題

斜陽目斷秋晚蘆花岸去信來音俱散漫陣陣新寒驚鴈愁將梧石描成寄情只爲思卿筆下淋漓水墨滿空雨響風聲冶仙陸畱題

柔腸先斷舟系汾湖岸別恨離愁秋水漫冩入數行新鴈幽閨蘭夢初成猶將小字呼卿幾防梧桐夜雨一天霜月砧聲梅隱王題

因緣未斷江上湖平岸心事畱連煙水漫愁見天邊孤鴈買蘭和粉方成因何辜負芳卿老樹不禁風落寒猿夜夜哀聲元卿題

翠屏香斷夢繞瀟湘岸舊恨不禁愁汗漫分付秦箏斜鴈吳牋賦恨難成丹靑惱殺蘇卿一片碧梧蒼石誰教冩出秋聲仲輿葉衡謹題

西風吹斷帆迥潯陽岸水影碧涵天影漫倒印片雲孤鴈琵琶舊譜新成舟中應有蘇卿愁耳不堪重聽聲聲又復聲聲徳可徐再思

寸腸愁斷目送斜陽岸楓落吳江秋水漫盼殺南來徵鴈綺好夢初成夢回想見卿卿明月西風夜冷蒼梧亂影多聲竹月道人

暮雲飛斷潮落吳江岸憶昔佳人愁思漫那更樓頭聞鴈此時有意還成爭知惱殺蘭卿畫作碧梧蒼石至今圖得風聲靑社元卿郝貞題

楊枝歌斷春老鷪湖岸可笑楊花飛漫漫卻作蘆花孤鴈國香欲賦難成向來錯怨輕卿縱使此心如石不禁梧葉離聲廬山人劉則梅

琵琶弦斷冷落汾湖岸月墮湖天波汗漫空憶上林飛鴈誰將蒼石題成才華總是冠卿翻陋梨園舊譜當年靡靡新聲碧梧蒼石一幅姑蘇汾湖湖天居士陸行直甫之所作行直有家妓名卿卿者以才色見稱友人張叔夏爲作古詞贈之所謂多情因爲卿卿是也後二十一載行直以翰林典籍致政歸作此碧梧蒼石復與其宗人冶仙話舊因記憶叔夏之贈則張公卿卿皆杳隔塵世矣故並書張詞於捲端當時諸公仍踵而和之其辭防抑淒惋似寓乎悼惜無涯之意然自至治到今又百餘年矣而此圖無恙墨色如新豈非有類岐陽石鼓昭陵蠒紙人人得而珍之耶鄕先生朱公暇日特示余索賦遂書以續貂後公字孟寛號緑疇軒吾鄕詩禮右族其風流醞借不減行直云緩軒劉稽書

陸季道作碧梧蒼石圖蓋追冩故友張叔夏之詞意也按季道載叔夏淸平調一詞於圖右云云且識其後曰至治月日與冶仙西夜坐偶語及此轉瞬二十一載卿卿叔夏皆成故人卿卿叔夏詞中云不知所指者誰疑亦當時妓妾之類但不宜序叔夏之上元室士大夫詩畫絕有可觀梧石淸潤大似雲林蓋季道人品亦與雲林相上下恨予生晚不能論其世徒賞其詞晝而擊節三嘆也正統己未花朝前三日飲桂林朱孟寛第同觀者屠冰壺陶畊學云

右四十餘載前客一淸樓下寄題此畫蓋稿也頃見劉緩軒所題誠足以啟予之寡陋丙午秋暮孟夏同一感懷也幸喬木家遺澤尙存又寛孫綱乞予再題念諸老故物正猶季道之念叔可爲之一解頥焉成化二十二年九月庚申桐邨周鼎時年八十有六

張子政畫水墨梨花鳴鳩小幅【在白宋紙上】

子政爲文敏春雨鳴鳩圖【下有朱文守中印又朱文張子政氏印】

梨花枝上雨班班春滿西園十二防何事錦鳩聲不絕陰雲連日防溪山釣鰲

一枝湘玉翠煙輕數梨花雪色明上有鳴鳩正喚雨江南江北動春耕丹上樵【下有朱文三省印】

谷雨暗時鳩亂鳴梨花枝上四三聲春風處處催耕急不似尋常百囀鶯天臺王俊華

一樹梨花春帶雨防幹淚防玉容驚夫不也感當時恨應向東風叫不平沛郡鐂翼南

風散蒼云漾翠光枝浮白雪濕新香數聲催得如酥雨只爲幽姿一洗妝四明王伯煇

東風捲小紅樓三月梨花叫錦鳩曾記玉人將鳯管隔花低按小梁州朱武

自解呼名繡領齊梨雲竹雨暗寒溪東風卻憶江南北桑柘邨深處處啼吳郡梁用行

故園煙樹隔重重夢斷梨花小院空自是啼鳩心獨苦一聲聲似怨春風吳興孫奕

柯敬仲墨竹

石如飛白木如籀冩竹應須八法通若也有人能防此須知書畫本來同柯九思善畫竹石嘗自謂冩幹用篆法寫枝用艸書法冩葉用八分或用魯公撤筆法木石用金釵股屋漏防之遺意水晶宮道人

丹丘自題晝竹

生意滿孤根香凝粉節痕驚看雷雨夕化取老龍孫故人能冩竹標格似湖州靜對西下淸風滿紙秋【此首失欵】奎章閣上恣臨摹髙節偏承雨露多冷澹故能追石室蕭疎應不減東坡張雨

楊鐡崖題柯敬仲畫

翠竹猗猗山石靑慧云寺近浙江亭明年我亦南屏住林下同翻貝葉經維禎又題架壑截流安尺宅客來如入市檐壺百年身外樗蒲局四月山中櫻筍廚雉雊煙叢朝日上魚潛瓦影夕涼初自余眠食都忘卻更擬求觀後世書

老鐡欲求觀後世書吾輩可失目前帙耶乃餘𨿽百拙惟此一勤或亦無愧於古人歟樂卿漫記

王若水畫虎頭鷹

若水王淵作新篁花石石上立雙鷹其雄者頭有兩角面如怒虎胸紋繡錯可異俗名虎頭鷹卽杜工部所詠二角鷹目如愁胡視天地也雌者則局形如雉有杉雞竹兔俱可狎耳噫浩呼洶中有萬里之長江廻風滔日孤先動此畫其足吞之乎萬曆己未天中節汪砢玉鑑藏並識

珊瑚网卷三十二

欽定四庫全書

珊瑚网卷三十三

明汪砢玉撰

名畫題防九

吳仲圭艸亭詩意

依村構艸亭端方意匠宏林深禽鳥樂塵逺竹松淸泉石俱延賞琴書悅性情何當謝凢近任適慰平生至正七年丁亥冬十月爲元澤戲作艸亭詩意梅沙彌書我友梅花翁巨老傳心印修此水墨緣種種得蒼潤樹石墮筆峯造化不能吝而今橡林下我願執掃汛後學沈周

梅老秋江獨釣圖

空山灌木參天長野水溪橋一徑開獨把釣竿箕踞坐白雲飛去復飛來倪輔

秋落寒潭水更淸釣竿裊裊一絲輕斜風細雨誰相問破帽靑鞋卻有情長沙李東陽

楓葉蘆花送晚晴三江秋气逼靑防相看自信鱸魚美不爲羊裘是客星沈周

南山舊宅早來歸紅葉蒼松白石磯今日釣魚眞取適海鷗還訝未忘機姚綬書於水竹邨

策策霜林映水丹重重云岫鏁輕寒西風斜日空江暮無限秋光屬釣竿匏庵吳寛

木落秋容澹江空水气寒長安有麈土不上釣魚竿龍池彭年

梅道人臨荊浩漁父圖【與六硯齋三刻大異】

洞庭湖上晚風生風觸湖心一葉橫蘭棹穩艸衣輕只釣鱸魚不釣名重整絲綸欲棹船江頭新月正明圓酒缾倒岸花懸拋卻漁竿和月眠殘陽浦裏漾漁船靑艸湖中欲暮天看白鳥下平川破瀟湘萬里煙如何小小作絲綸只向湖中養一身任公子爾何人枉釣如山截海鱗極浦遙看兩岸斜碧波防影弄晴霞孤舟小去無涯那个汀洲不是家雪色髭須一老翁欲將短棹發長空防有雨正無風宜在五湖煙雨中緑楊灣裏夕陽防萬里霞光浸落暉擊楫去未能歸驚起沙鷗撲鹿飛月移山影照漁船船載山行月在前山突兀月嬋娟一曲漁歌山月邊【無船】風攪長江浪攪風魚龍混雜一川中藏深浦擊長松直待云收月在空舴艋爲舟力幾夕夕江頭雲雨半相和殷勤好下長波半夜潮生不那何殘霞返照四山明雲起雲收陰復晴風腳動浪頭生聽取虛篷夜雨聲無端垂釣空潭心魚大船輕力不任憂傾倒系浮沈事事從輕不要深釣得鮮鱗拽水開緑萍漾漾逐鉤來搖頳尾噞紅腮不羨嚴陵坐釣臺五陵風光絕四鄰滿川鳬鴈是交親云觸岸浪搖身靑艸煙深不見人舴艋舟人無姓名葫蘆提酒樂生平香稻飯滑蒓羮掉月穿雲任性情桃花浪起五湖春一葉隨風萬里身釣絲細香餌勻元來不是取魚人余昔喜關仝山水淸勁可愛原其所以出於荊浩筆法後見荊浩畫唐人漁父圖有如此制作遂仿而爲一軸流散而去今復見之乃知物有防遇時也一日維中持此卷來命識之吁昔之畫今之題殆十餘年矣流光易邁悲夫至正十二年壬辰九月廿一日梅花道人書於武塘慈云之僧捨

漁父圖一卷唐帽者六人一坦腹伸一足坐手撫枻而不釣一立而望家欲歸一橫置枻手據船坐而回顧一俯睡倉口而身在內一睡方起出半體篷下一坐釣而丫角者操枻在尾冠者五人坦而仰視忘所事者臥而髙枕篷洞開者不釣而防手坐者坐而釣或釣而跪者頭而力不勝魚撐兩足掀髯收釣者一人危坐而拽欲急歸者一人露髻而抱栧坐睡待月而後歸者一人笠而拽且髯胡者一人人自爲舟獨一舟爲操者焉人爲志和詞一凢十六首一首注其旁曰無船吁非無船也崖樹掩之耳此梅華庵所畫詞亦其所自塡非誠有其人使誠有之而詞句則一手出何耶世亦烏有若是之聚而漁皆志和之能言也耶此卷當載之滄江主人舟古稱非梅沙彌不能畫非丹丘主人不能有畫中意詞中景也卞民部誦坡仙客未佳之句正桐邨牧不在坐耳牧自謂狂不減志和丹邱以爲何如立秋後八日桐邨周鼎客云東書時年七十有七【後有老友張萱防又江榮卞榮防】

余昔於戴上捨敬雩所得覩一卷景物與此正合題云姚丹丘臨梅沙彌滄洲漁舫煙波浩渺之趣常在夢中蓋三十年所矣今得沙彌此卷又云仿荊浩筆而荊浩亦得自唐人乃知繪事惟創意之難如其成就今古相師所不諱也唐人重摩詰輞川皆乞本傳冩士大夫家有一本惟元人貴气韻而輕位置以爲一臨仿卽共生動耳姚禦史名綬別號丹丘子吾郡魏塘人半生雲水煙林不爲圭組所困吾師也有一舟名滄江虹月故周伯器防中及之對此不能不憶姚臨爲之三嘆竹懶日華

梅花道人畫都仿巨然此又自稱師荊浩蓋畫家醞釀顧無所不能與古人爲敵乃成名家也其昌

梅道人家武塘摹漁翁煙波景色如笠澤叢書又以荊巨筆力出之遂成大捲就中似有張志和輩呼之不得得此便可共逃名於菇蘆之間不復呼漁丈人矣陳繼儒

梅花翁山水【止見二幅在絹素上其一題云】

奉爲太無錬師觀靜堂作墨戲四幅永爲靑雲山中傳諸不朽云至正五年乙酉嵗冬十月梅花道人題

又水竹山居圖

結茅山陰溪之曲最愛軒對修竹四時謖謖動淸風三逕蕭蕭寒玉也知一日不可無彼且惡乎免塵俗夜深飛夢繞湘江廿五淸溪秋水緑梅道人戲作水竹山居至正戊子

又水墨梅松蘭竹四友圖【在紙上長卷共五】

至正六年冬至日來見古泉出此卷俾畫梅花一枝以續嵗寒相對之意也梅花老戲墨【此叚想後補入故年月在後耳】研池漠漠墨吐汁蒼髯呼風山泣濤聲破夢鐡骨冷露影漙空翠毛濕䢐徠百畆老雲煙湖山九里甘蕭瑟何當置此明前長對詩人弄寒碧古泉講師索晝松遂書此塞請也梅花道人戲墨

野竹野竹絕可喜枝葉扶疎有眞態生平素守逺荊榛走壁懸崖穿石罅虛心抱節山之阿淸風白月聊婆娑寒梢千尺將如何渭川淇澳風煙多至正五年乙酉嵗冬十月四日梅花道人爲古泉老師戲作野竹於橡林舊隱夢復下

舶防風下東吳舟桮土移入漳泉秋初疑紫筳橫翠鳯恍如緑綬縈靑虯猗猗九畹易消歇奕奕百畆多淹畱軒相逢與一笑交結三友成風流梅道人戲墨【題蘭】與可畫竹不見竹東坡作詩忘此詩髙麗老繭冰雪古戲成嵗寒巖壑姿紛紛蒼雪落碧篠謖謖好風扶舊枝猙獰頭角易變化細聽夜深雷雨時梅花道人防戲墨池間僅五十年技止於此古泉老師每以紙索作墨戲勉而爲之一日出此卷囑之欲補於後以供淸玩遂作以補之古泉呼童汲幽瀾泉防鳳髓茶延之於明碧軒焚香對坐終日略無半俗塵涴人聊書此以識嵗月也至正五年冬十月四日梅花道人書

嘉禾吳鎭仲圭書畫記【白文印】梅花庵【朱文印章】

梅沙彌竹譜捲【詩重前題欵異】

文可畫竹不見竹東坡作詩忘此詩髙麗老繭冰雪冷戲冩嵗寒巖壑姿紛紛著雪荷碧篠謖謖好風扶舊枝試聽雷雨虛堂夜防地起作蒼虯飛梅道人爲可行作竹譜時暮春三月憇於醉李春波之客捨因抽架頭之紙隨筆爲此數竿𨿽出一時興緒亦自有天趣可行防研池久矣日來筆力想亦健矣他時觀此拙作亦可笑而已以竹譜言之則吾豈敢至正十年春三月杜鵑花發梅道人頓首可行以爲何如

嘉靖三十六年春旣望墨林項元汴得於吳門文氏又自題竹捲

墨竹位置如畫竹榦節枝葉四者若不由規矩徒費工夫終不能成畫濡墨有深淺下筆有輕重逆順往來須知去就濃淡粗細便見榮枯仍要葉葉著枝枝枝著節山谷云生枝不應節亂葉無所歸使筆筆有生意靣靣得自然四向團圞葉枝活動方爲成竹古今作者𨿽多得其門者或寡不失於簡略必失之於繁雜或根幹頗佳則枝葉謬誤或位置稍當而向背多乖方或葉似刀截或身如板束粗俗狼籍不可勝言其間縱有稍異常流僅能盡美於盡善良恐未暇獨文湖州挺天縱之才比生知之聖筆如神助妙合天成馳騁於法度之中逍遙於塵垢之外從心所欲不逾凖繩故餘一依其法布列成圖庶幾後之學者不隱於俗惡云梅道人筆後四叚各有詩一首菲菲桃李花竟向春前開何如此君子四時淸風來晴霏光煜煜曉日影曈曈爲問東華塵何如北風亭亭月下陰挺挺霜中節寂寂空山深不攺四時葉落落不對俗娟娟淨無塵懷湘渭中嵗寒時相親

爲松巖和上竹捲【後惠鑑防六硯齋三筆僅載數語】

吳仲圭墨竹初學文湖州運筆𨿽熟而野气終不化此軸爲松巖神師所作巖之族孫宏宗藏主請題予與仲圭松巖皆故人也天防旣久覧此不能無慨然宗𨿽族孫生苦晚而不及見今寶此軸其能永恩者歟系之以詩懷人幾度詠淇詩空向瑯玕節下題想見百年承雨露綿綿防到子孫枝湛然靜者惠鑑

又水石竹枝幅

野色入髙秋寒影逝湘水日午晚風涼淸風爲誰起梅道人晚興佳哉

此幅余得之靑浦曹氏後以易髙明水乳窯紙槌瓶歷崇禎戊辰秋見石刻仲圭墨竹八紙爲李氏鑑藏而此其一焉因憶昔年尙有梅沙彌推蓬竹亦爲先荊翁易吳益之漢玉麻姑仙並去黃鶴山樵雙筍圖每開簾風動追憶恍然今崇禎壬午秋得梅花老人翠竹黃華眞迹覺頓還舊觀淩翠漫士汪砢玉梅花庵主自題墨竹

翠羽風前葉秋聲雨一枝詩題春粉節棚脫玉嬰兒忽見不是畫近聽疑有聲落落不對俗娟娟淨無塵吾以墨爲戲畨因墨作奴當年若莽鹵何處役潛夫色經寒不動聲與靜相宜

只爲嵗寒心似鐡也宜煙雨又宜晴

我亦有亭深竹裏也思歸去聽秋聲【以上自題】

陰涼生硯池葉葉秋可數京華客夢醒一片江南雨此鮮於學士題紙上竹愛之故錄於此耳至正九年三月廿九日梅道人廣與可筆於橡林精舍

鮮籜初聞粉節香拂云又見影蒼蒼鳳凰不至伶倫老無柰荊榛特地長長憶前朝李薊丘墨君天下擅風流百年遺迹畱人世冩破湘潭夢裏秋愁來白髮三千丈戲掃淸風五百竿幸有頴奴知此意時來幾上弄淸寒五月廿四日竹孤坐淸興遄發戲冩此枝且看果有文公法否至正十九年也

梅花和尙一葉竹

誰云古多福三莖四莖曲一葉硯池秋淸風滿淇澳至元二年冬十月廿七日奉爲竹叟禪師戲作梅花道人鎭頓首

馮司成具區與客防魏塘謁道人墓慨然慕其風致有遺迹零落不可多得之嘆坐客有言里人藏此竹者公訪之遂輟以贈畫舊白牋上長可三尺濶尺許余竹梢從左方倒垂叢條縱橫筆法淸異墨葉一片綴其上長幾三寸許眞奇作也

梅沙彌冩懸崖松

偃蹇支離不耐秋搖風灑雨防時休轉身便是靑山頂又有巖崖在上頭

又古澗長松

長松生風吹不歇古澗出泉鳴自幽玉屑飯餘移白日紫芝歌動振髙秋雨禿筆無事而書仲圭

又畫菜

菜葉防幹長花開黃金細直須咬到根方識淡中味梅道人戲墨

盛子昭山水小幅

至正五年六月魏塘盛懋爲士衡父造

沈溟澹天際山光遏不流松髙呼落翠隱約映孤樓應禎

題盛子昭臨彞齋三友圖

蒼髯玉骨與瑯玕三友那知耐嵗寒今日故園搖落盡時時永雪澹相看退叟

大夫君子操調鼎味滋深嵗晏冰霜冽還同鐡石心路入東風山水涯松髙竹痩更梅花江空嵗晏成三友日暮天空共一家潯陽鼇叟

盛子昭之侄名著字叔章能全補圖畫運筆著色與古不殊洪武中供事內府髙皇帝異之制盛叔章畫記煙霞泉石臣玉記

劉仲賢冩應眞像捲

中山劉貫道畫悉宗晉唐故其於應眞人物變化態度閒雅一展玩間恍然置身入五臺國與阿羅漢對語眉睫鼻孔皆動眞神筆也𨿽吳道子王瓘亦當無忝矣茂苑文嘉題

王元章墨梅【爲大父懷荊公遺物玉幼供藤花閣】

朔風吹寒冰作壘梅花枝上春如海淸香散作天下春艸木無名借光彩長林大谷月色新枝南枝北淸無塵廣平心事誰與論徒以鐡石磨乾坤嵗晚燕山云居庸古北無人到白艸黃沙羊馬羣璚樓玉殿寒花繞凢桃俗李爭芬芳只有老梅心自常貞姿燦燦以玉正色凜凜欺風霜轉身西泠隔寒霧欲問逋仙杳無所夜深湖上酒船歸長嘯一聲雙鶴舞王冕元章

題顏秋月冩鐘馗圖後

沙公彥徳挾張華之識尢能精鑑古人名畫凡入神品者靡不購得之而拙工摸仿形似者不能以欺其明焉故家藏唐宋元三代名迹甚富士大夫之好畫者必先經彥徳鑑定而後收蓄以是人益器重之今夏隆暑中彥徳持一卷示余曰此顏秋月所繪鐘進士元夜出逰圖也披而觀之乃冩眾作小隊前導有鳴金者有擎大石者有顚立而欲飲者有肘甕而行者有持鎗者有揮刄者有舞盾者有卓大刀者有執壺漿者有捧觴進者有負椅者有攜琴書筆硯者鐘馗於後三載之而行又數擁從有張蓋者鳴鼓者吹笛擊板者詭態異狀各盡形勢彥徳求余題其後余聞世傳鐘馗者終南人也不第而死階下因以進士袍笏賜之旣而示形於宗夢中曰臣當爲陛下除天下虛耗之孽今是圖也其所謂夢中者耶且神無形視之不見何其有形之若是耶豈畫者其巧擅其妙窮其怪狀而其實無有耶終南進士死有靈爽尙爲天下翦除妖孽彼明爲人者視此圖寜不然驚省哉然則良工用心之苦蓋有諷於世道者深矣洪武己巳嵗夏六月紫芝山人識

顏秋月名輝元之江山人生而頴敏有儒者風度善畫道釋人物嘗死而復生故畫尢工玆捲爲老馗元夜出防圖筆法奇絕有八靣生意展閱間令人駭目非深得造化之妙者曷克臻此當珍如拱璧世守勿失延陵吳寛

馬文璧仿巨然秋巒煙樹【欵云文璧爲彜齋作】

樹沈沈兮獨古山藹藹兮相雄思石梁兮徑度忱陰磵兮多風雪泉先生出此晝徴題時朱旦方有執熱之嘆故云馬治壬戌夏五月廿又五日

泉潺潺兮作壑嵐霏霏兮欲雨望江南兮嘆歸與悵人兮何許時亨李進士以髙孝先先生題畫詞徴和爲太祖九十三年後甲午乃成化十年也閏六月十一日亦執熱而書云後學張弼

楊鐡崖題爲文璧瀛海圖

山頭朱閣與云連山下長江浪接天若待桃花春水漲美人天上坐樓船抱遺叟

曹知白雪闗云棧單條

云西老人戊子之夏五月旣望爲士英作雪關云棧時年七十七嵗【有以自玩世之娛米文余朱文】

曹云西江山長卷

至正壬辰淸和月云西老人曹知白冩贈同庵老友至正壬辰初夏寓上朔廻龍寺適云西老人來聯榻數日值景淸和或拄策喬林或放船幽渚江山延人佳思花月助我閒吟漫賦山居十首呈正云西亦記圖所歷爲江山長卷見贈投磚引玉深愧鄙俚因附錄捲尾以識一時之雅防雲天地存吾道山林老更親閒時開碧眼一望盡黃塵喜得無生意消磨有漏身幾多隨幻影都是去來人髮不如心白形還似木枯眾緣閒處盡一念看來孤天已容疎拙禪應離有無餘生當落日步步是歸途生理元無住流光不可扳誰將新日月換卻舊容顏獨坐惟聽鳥開門但見山幻緣消歇盡不必更求閒混世多生厭歸山念自休幾曽千載計特爲一人畱浩浩成空刼涓涓積巨流但觀淸淨理一切總如浮身已難憑藉支離各有因暫時連四大終是聚防塵萬籟含虛寂諸緣露本眞從來聲色裏迷誤許多人鬥大一庵居其中任捲舒雲霞生戶牖星月掛庭除念息心愈寂塵消境自如南薰時一至颯颯六虛飯食無餘事髙眠晝不分晦明殊自覺鐘鼓幾曽聞四靣幃靑嶂和身臥白雲誰言茶力健能遣睡魔軍無意人間世逰神極樂天惟餘可漏子不放拍盲禪獨羨搏風翼堪多出水蓮回觀塵土客誰不爲纒眠一性原無著何爲示自由秖因生管帶故被世遷流不識空花影堪憐大海漚但開淸淨眼明見一毛頭揮麈元吾事閒心柰嬾何聊將精進力調伏睡眠魔寂寂吹天籟悠悠逝水波從來無一事應不怪維摩南屏山人同庵夷簡【松門】

曹眞素山水軸【小淸祕閣藏】

云西爲明叔作重溪暮藹

云老與僕年相若執筆濡墨旣有年矣老而益進於今諸名勝善畫家求之乃畫者甚多至於韻度淸越則此翁當獨步也至正九年五月廿五日大癡學人公望題識時年八十又一

云西吾松之湞溪人與倪迂大癡以畫相倡和勝國之末髙人多隱於畫云西爲多田翁蓋其家足置鄭莊之驛以延欵名勝者其昌題

秋林亭子【欵云云西老人曹知白爲月屋先生作又題一絕】

天風起長林萬影弄秋色幽人期不來空亭倚蘿薜

題曹云西山水

旭日耀蒼巘翠嵐生嫩寒幽人詩夢醒淸響得松湍防稽王元章

煙鐘隱隱起蒼茫嶺日分輝到艸堂昨夜前山春雨過小橋流水落花香防稽全美

碧雲消盡好山多茆屋春深長薜蘿行處聽來心自愜野禽啼罷野樵歌巽志生劉宗器

筆防江山不露鋒茅茨十尺倚長松采芝空谷歸來晚知在晴雲第幾重遂昌山人【鄭明徳印】

晴旭流輝耀翠防蘿煙開處啟荊扉澗橋兩兩提筐子疑在深林采藥歸武林顧易

黃公望溪山雨意【文壽承大篆書卷首】

此是僕數年前寓平江光孝時陸明本將紙二幅用大陀石硯郭忠厚墨一時信手作之此紙未畢已爲好事者取去今復爲世長所得至正四年十月來溪上足其意時年七十有六是嵗十一月哉生明識【黃氏子久白文黃公望印朱文】

靑山不趂江流去數翠防林際雨漁屋逺模糊煙村半有無大癡飛醉墨秋與天爭碧淨洗綺羅塵一巢棲亂雲調寄菩薩蠻筠庵王國器題

黃翁子久𨿽不能夢見房山鷗波要亦非近世畫手可及此卷尢其得意者甲寅春倪瓉題

黃子久層巒積翠

至正七年正月上澣大癡道人爲道處士作於艸堂時年七十有九

崇禎辛未重九日王越石持倪黃二畫來倪畫人物古雅樹石蒼秀世謂畫人止龍門僧一幅及不用圖書殆虛語耳大癡筆法尢古與荊巨頡頏矣長翟國派苔石一人識於釣雪篷

子久騎馬看山圖

參卿昔在西安幙騎馬看山時出郭終南泰華勢最髙橫作秋云掃寥廓秦川漢苑萬里開酒醒望逺登荒臺日斜渭上歸人渡嶽暗關中飛雨來此處奇觀絕天下何事歸來猶看畫畫中小景似江南黃葉漁村見煙捨莫戀江南眞故鄕蒓鱸炊熟酒船香美人不是滄洲客此去宜登白玉堂東吳靑丘子題

此黃子久學董北苑之筆其家有鐡崖圖似之其昌大癡畫獨此最稱澹蕩洗盡畫家縱橫習气又在鐡崖上眉公

黃大癡縹緲仙居圖

玉觀仙臺紫霧髙背騎丹鳯恣遊遨雙成不喚吹簫侶閬苑春深醉碧桃至正已亥三月十五日過張外史山居觀此圖遂題一絕丹丘柯九思

山在白雲中艸樹靑紅縹緲神仙居隱現金銀宮飛霞隔鸞鶴叢篁思閬風誰從此招手度我逍遙翁楊載題

水紋風縐花影月翻此不染畫世也觀大癡畫不當於筆墨中求之壬子夏舟次荷葉汪砢玉題

此圖余攜白下東倉楊汝邁見而愛之別後汝邁遙將紫筠筐一雙內盛弇州四部稿正續及敬美奉常稿又古玉名磁種種余因舉圖酬焉玉追記

黃子久淺綘色山水【至正九年四月一日大癡】

曲曲溪流響夕輝杜鵑啼老落花稀爲問連朝何處去箕泉下得圖歸風月福人

鳥啄殘花污艸庵一春來到兩山探忽觀癡老圖中道南峯翠帶北峯嵐閒閒

畫家初以古人爲師復以造物爲師向見黃子久天池圖爲本昨年遊吳中山策笻石壁下快心洞目狂呼曰黃石公黃石公同逰者不測余曰今日遇吾師耳觀此因追憶書之其昌

又子久山水

井西道人壺中仙防足昔走江南天一丘一壑冩髙古三江三泖來盤旋盧子渡頭小茅屋墅田堆畔靈芝田能令寸筆涵萬化谷城黃石同其傳林泉民張夢辰子久論畫凢破墨須由淡入濃此圖曲盡其致平淡天眞從巨然風韻中來余家所藏富春山捲正可與同參也甲寅春三月董其昌題

一峯道人秋山林木

誰家亭子傍溪灣髙樹扶疎出石間落葉盡隨溪雨去只畱秋色滿空山大癡道人作

大癡學北苑多作森梢勁挺之樹老杜云請君放筆爲直幹此圖是矣宰觀於東雅堂因題

謝伯誠焦墨山水【下有髙士紅衣素裳立雙松間】

任昜謝伯誠畫法絕軼得董北苑風致今觀瀑布圖飄飄然有淩雲气余爲題詩其上云銀河忽如瓠子決防諸五老之峯前象疑天孫織素練素練脫軸垂靑天便欲手借並州剪剪取一幅玻瓈煙相逢云石子有似捉月仙酒喉無柰夜渇甚騎鱷吸海枯桑田居然化作十萬丈玉虹倒掛淸泠淵鐵笛在快雪樓試葉茂實墨時奉熈春閣硯小淩波也

陸天防谿山淸眺【古秀汪氏合璧鑑藏】

陸天防畫一幅好事者離爲二軸玉水先得一幅凡十餘年又得其副遂若雌雄之劍復聚延津亦奇矣過長水鑑賞永日因題此以俟觀者董其昌

陸天防畫品在幼文云西間以蕭散幽澹爲宗若濶幅雄肆之筆絕不易得也玉水此幅乃聨素爲之者先得其左復得其右脗然延津之合也大奇大奇日華餘弄鳩車時家甫得陸天防畫上題雲谿山淸眺陸廣爲文伯作時父執吳功甫嘗過吾家凝霞閣極鑑賞此幅然惜其非全璧也至甲寅秋髙友明水見之以天然花影棐幾相易迨己未春潤州繆亭持二畫來適董元宰先生過訪展閱間吒之曰何一軸而離爲二也余相較曰何二幅而一爲余家物也亭云爲文伯作者得之此地髙氏欵天防生者得之苕上閔氏初不知其相合也卽舉以歸余元宰遂索紙題之宰又云天防生欵是原筆也而裝潢者湯玉林陸象元在捨卽掲投水池前欵便洗去後欵揉素至碎字迹終不脫於此徴太史善鑑並憶昔年功甫之論不謬也若畫中層巒疊嶂殿宇樓臺出沒煙雲間溪橋橫亙其下艸樹滃郁掩映其憑髙者有振衣千仭之上其入林者有平巖物外之趣回視各半時殘山剰水作缺陷世界者忽得女媧氏補之頓成中央大庭之天矣後之人宜世守勿失庶畱此一叚嘉話秀水汪砢玉樂卿甫識於潄六齋

張伯雨山水

谷翁眞人當至元之初與趙榮祿相交多得其書畫往往散逸其存者不過十之一也我友養道人盡以出示稱嘆竟日戲冩此圖於靈石軒中至正戊子九月廿又三日張雨

張貞居髙逸振世文絕詩淸韜光山水間黙契神防染不羣然懶於應酬遺畫甚少餘曩在梁溪周子仲處曽見靈峯山寺圖則逸而簡吾郡徐君美家見擬蘇長公竹石則秀而奇余未嘗見也今觀此圖筆力圓潤髙古驚人其山頽突其樹縱橫大得董北苑之意卽同黃王不能措手其气韻蒼兀不遜趙榮祿宜乎飄飄然若羽化而登仙也錦川老人王瑞書於芝溪艸堂

昔張伯雨寄陳惟寅雙峯含翠圖髙拱辰畫錄所載之詩黃篾樓中惟飲酒白雲廊下且題詩閒時描得雙峯寄變幻靑山是我師世稱伯雨善畫予未嘗見今窺此圖令我駭目用筆古雅深得六朝气韻借使北苑復生不能爲也古松道人題於鶴翅舟中【此一題於畫外禙絹上】

此圖筆力髙古未見其匹倪迂當拜下風矣太平淸話張伯雨素不善畫嘗醉冩奇石具一種逸韻若見此圖定無此語閒止居士雨漫書

張貞居潯陽歸興

有巾者絺有杖者藜千載髙風邈焉難追東籬之菊西山之蓋異世而同歸者歟句曲外史爲劉淵畫右潯陽歸興捲乃淵明歸休之圖而平江陳公立卿之所家藏者也公𨿽武弁而博雅好古【失欵】

方方壺雲林圖

方壺爲太朴老友作至元四年戊寅嵗四月記

故人在雲林端手植梓漆陰團團不憤讀書從谷何言賣藥近長安白日定趨天祿閣靑春宜著鵕防冠相思灑盡金壺墨三十六峯生暮寒句曲外史張天雨

仙人危太朴屏迹雲林間河車運金液九轉成大還苦辛三十載得道鬢已斑弱水政淸淺蓬萊那可扳嬌娥貯金屋霜露零秋山勿猜松柏操不及桃李顏丹丘生柯九思題

抱朴先生學大還偶然爲客未歸山迎陽館裏看圖畫夢繞白雲靑樹間東陽吳師道

海上三山樓觀開壺仙早晚禦風回畫成定勝人間景爲問何人寄得來

雲林之髙峯可望日出海君子居其間旦起飱沆瀣三年毛骨換九載神色攺翩然升云去鸞鳳翳五彩山中有神藥服食多所采寄語學仙人竚以立相待邵庵虞集

方上淸碧水丹山【紙上水墨掛幅】

岸花汀鳥畱幽意碧水丹山共隱情方壺作於金門之小洞天

溪亭風致似蓬瀛古木寒泉也自淸一笑相逢共忘世此身何用絆浮名大年

地濶紅塵逺天空碧嶂遙有心懷往古無計避喧囂坐久閒情適談諧逸興飄卜鄰如可遂林下臥吹簫防稽袁

幽亭寂寂逺紅塵簾外東風栁色新四海雍熈春晝永水邊林下屬閒人月林張九芳

方壺畫家甫得之吳功甫功甫爲冡宰黙泉公孫博雅豪邁共宋幾元羽皇習業嘉樹堂余嘗與其社課而功甫以餘閒交易古玩家甫曽購其饕餮鼎花紋粗細相壓飛翠襲人每以供此畫商周法物正宜享上淸於云半詎意丙辰冬鄰人不戒於火延吾家凝霞閣畫首亦燎去得蒼頭舉官碙惠泉一潑而熄至明付陸象裝潢竟遺失水池一宿化爲烏有豈上淸神丹余紙故入水火二煉耶抑功甫仙逰所及復還芙蓉城耶可憾也萬曆丁巳春玉水汪砢玉識於花嘆齋

珊瑚网卷三十三

欽定四庫全書

珊瑚网卷三十四

明汪砢玉撰

名畫題跋十

雲林春霽圖

余與宗晉道兄別十有六年矣忽邂逅吳下杯酒陳情不能相捨老杜所謂夜防更秉燭相對如夢寐者諷詠斯語相對愴然人生良防不易而況艱虞契濶若此者乎以十餘載而僅一面則人生果能幾防耶悲慨亦未有若此言也明日道兄將歸錢唐余亦鼓柁煙波之外因寫圖賦詩以寓別後戀戀不盡之情云至正十四年二月十二日倪瓚葑門客樓書是日昔刺正卿陸季和顧思恭同集開元道士來相訪索寫雲林春霽圖別我雲林已二載去濯滄浪泛五湖滿目波容蘸山黛撩人柳眼亂花須避喧政欲尋耕釣源上桃花無處無五株煙樹空陂上便是雲林春霽圖仙老禦風歸洞府隠君鼓柁入江湖幾回夢見靑雙眼十載相逢白盡須此日武陵溪上路桃花流出世間無僕與雲林別已及二年雲林棄田宅攜妻子系舟汾湖之濱日與遊者皆煙波釣艇江湖不羈之士也回視鄕裏昔之紛擾如脫獘屣眞有見之士也至正十六年孟秋僕侍家叔度於開元而宗晉宗兄持此見示風塵瞇目展捲浩然因爲和詩其上吳興王防題雲林溪山春靄圖

至正九年四月廿八日句吳倪瓚贈王元賓之廣陵十年不見老雲林片雲東來聞足音畫圖何處防秋色瑤江艸堂深復深鐵笛道人在滄洲軒試老溫舊頴

松江山色圖

癸丑閏三月六日寫松江山色並詩贈子俊茂才用答佳餉幻霞子延陵倪瓚窮冬舟過吳淞渚千里夷猶少稽古範張肆小如壺中雞黍時時慰羇旅阿兄彈琴送飛鴻讀書頗有沈潛功阿弟煮茶敲石火滿江春雨聽松風圖盡四壁醒愁睡隱兒防然忘世慮扁舟一葉五湖逰身與閒雲無來去三月六日天气淸爲爾詠出詩無聲袖有靑銅錢二百爲余沽酒作魚羮牛鳴野窌中雞登山木上黃鐘雜姑洗舂容以淸亮別鵠暮鳴飛流水春演漾愛爾手忘令我形神暢憶昔擅能事宋袁余所尙錢君生獨後超軼絕塵鞅操琴晚聞道月斧揮天匠杳如淸廟瑟朱弦聽一倡古道久寂寥古音亦淪喪促軫淚沾纓歌詩重悲悵

溪山仙館圖

辛亥二月廿九日畱華亭南裏潘君以仁宅因懷其年此日與心遠同在余不溪開仙館乃作詩曰蕭蕭風竹和幽吟二月江村春雨深東主山中此時節隔溪梅李正陰陰瓚

惠山圖

至正五年三月八日素先生來林下瓚乃賦詩曰吳淞江水春映空浪波沄沄霞影紅耕田鑿井居其左令我長懷甫裏翁夢見維舟江畔柳剝啄敲門散杯酒整冠起接平生歡石逕蘭芳重攜手雨後共行林下正見惠山先生命瓚寫之畫訖因書此詩於上張外史陳先生見之必大笑也倪瓚記

佳樹陰森欲礙空畫成夜落燈花紅絕憐帶經自鋤者未忍竟別天隨翁汾湖春雲散髙柳湖水微茫緑於酒翁歸天末見靑山臨風莫負揮弦手陳芳【用元鎭韻】惠山圖名下有白文倪瓚之印畫邊有朱文雲林印字作麻姑仙壇體爲雲林畫之最佳者若素先生姓陸居淞吳江之上千頃生識

惠麓圖

好畫能官黑仲明長松澗下濯冠纓當年小筆今重展回首蘭陵夢亦驚仲明髙昌名族也嘗爲宜興嘉定二州同知甚有惠政余至蘭陵郡每館於其家偶寫此圖贈仲明而陸信甫適至復取以遺信甫𨿽片紙亦可觀也至正廿三年八月二日偶適志學鄕友書齋中忽以見示轉瞬十有二年矣世殊事異爲之慨然志學時寓笠澤施氏館中瓚記

元鎭寫贈仲明辛卯十一月二十日

廿二日復從仲明許假此以贈陸信甫雲林生記

八月梁溪新晝霽溪南溪北水交流徵君滌硯臨池後貌得灣碕幾樹秋王防

秋聲吹碎江南樹政是瀟湘腸斷處一片古今愁荒碕水亂流披圖驚歲月舊夢何堪說追憶謾多情人間無此淸右調菩薩蠻筠庵王國器

天末遠峯生掩冉石間流磵落寒淸因君寫出三株樹忽起孤云野鶴情虞堪

葛翁井上久不住一日披圖生遠思記得山中有書報白雲長繞歲寒枝殷防

雲林畫法學王維气韻風流或過之猶記昔年淸閟閣春風吹滿鳳皇枝西郊唐元

暁色淒淒涼雨過也應艸木漸飄零水邊石畔無人到惟有長松滿意淸張緯

石磴淸泉急晴山緑樹多雲林惠山下風景近如何袁養福

倪迂南渚圖

南渚無來轍窮冬更閴寥水寛山隱隱野曠月迢迢想象寫南渚冬盡詩意圖至正廿四年十月六日倪瓚記

窈窕茅堂石徑幽小山叢桂足淹畱仙人已跨遼天鶴寫得雲林一段秋錢仲益

昔年防來墨池鵞風雨扁舟載酒過一自春歸淸閟閣幾番蛛网落花多嘉禾朱逢吉

蕭散雲林子詩工畫入淸吟情何浩蕩筆勢更縱橫鄕裏推髙誼江湖足令名近傳乘鶴去應想在蓬瀛華亭顧祿

倪元鎭夕陽山色

夕陽渡口見靑山誰識其中有此閒君本爲樵北山北賣薪持斧到人間壬子八月十四日爲彥升寫並題一絕雲林生

不見倪迂今百年故山喬木嶺蒼煙晴窗展軸觀圖畫澹墨依然見古賢唐寅【一題江亭秋色】

又遠山湧翠

山遠初晴湧翠林深末葉藏鸎日與漁樵爲侶蕭然自適餘生癸丑正月二十日雲林生寫

羣山重疊勢嵯峩蓼岸蘋洲水不波落葉蕭疎風淅淅淵明歸去盼庭柯儲思誠題

晴川漾漾樹疎疎西郭門頭宿雨餘如此谿山著茅屋潘郎何必詫閒居馬怡

偶因滌硯寫從容染那能似畫工千載風流誰可擬令人猛憶米南宮甬東顧盟【元鎭所居地名蝸牛廬俗呼黃犢廬】

又江渚風林

江渚暮潮初落風林霜葉渾稀倚杖柴門閴寂懷人山色依微一望洞庭秋水相逢南浦孤篷江幹有興騷客閒居久約漁翁至正癸卯九月望日畫贈伯徴君並題倪瓚

倪迂谿陰山色圖

地僻林深無過客松門元自不曾關展將一幅溪藤滑寫得谿陰數山滄浪漫士倪瓚

居卜淸幽地圖開平遠山秋云供眼界翠竹入檐間列嶂延西爽層巒簇晚鬟送靑來綺闥擁緑鎖松關摩詰難加關仝未及扳汩塵何日了嘯詠得淸閒馬治題

風月吟哦裏乾坤指顧中萬山排濶野一雨洗長空回齋

松坡平遠圖

門前漠漠風吹沙閉門倦客獨思家樓頭吹角夢初醒猶聞深院響琵琶白雲蕭條楓葉丹愁人行吟復坐嘆歸心夜趂東流水夢入松溪第九灘少年持家學詩禮馮老禦史之孫子觴半投筆調白羽拔劍醉舞爲君起至正十年九月因過郡中畱學之掾郎宅五日其子思誠溫粹勤儉而好學已能持家具甘防之奉今年才十有七嵗矣僕旣寫此爲贈並賦三絕句其上東海倪瓚

九灘在荊谿倪迂遊蹤多在焉此圖當是其中年作以書法最工晚年字不稱畫矣董其昌觀

倪元鎭著色山水【著色雲林畫世所絕少惟新安汪景辰有此歿後爲人持去】

至正三年癸未歲八月望日髙進道過余林下爲言僦居蘇州城東有水竹之勝因想象圖此並賦詩其上云僦得城中二畝居水光竹色照琴書晨起開軒驚宿鳥詩成洗硯沒遊魚

好在雲林一老迂畫圖寄到玉山居向來王謝原同調宜向城東共讀書龍門良琦

又溪山亭子

東海倪迂畫溪山亭子贈孟佶文學歲乙未閏正月八日

戲墨重防十七年闔閭城外蕩飛煙閒村蘭若風波外坐對湖山一惘然辛亥十一月九日復覽重題雲林子

故人一別動經年雲樹雲山隔遠煙來防畫圖如夢裏焚香淸對意悠然與雲林髙士在儒林酌別今隔歲矣謹用韻寫上海云方丈一教之王植

又溪亭山色【欵下丁未五月東海倪瓚畫】

石滑巖前雨泉香樹杪風江山無限景都聚一亭中張宣爲士雍題

聽松庵裏試茶還第二泉頭更防山猶有去年詩興在雲林淸閟墨斑斑成化庚子三月廿六日吳寛題於京師官舍

倪迂仙去幾時還畱得溪亭對晚山老我今爲亭上客啜茶閒試鷓鴣斑卞榮次韻

朝防云往暮云還大抵幽人好住山倪老風流無處問野亭畱得蘚苔斑華亭奚昊

倪迂林亭山色

來訪幽居秋滿林塵喧暫隔散煩襟風回硯沼搖山影夜聽寒蛩和客吟危磴白雲侵野屐髙桐淸露濕瑤琴蕭然不作人間夢老鶴眠松萬里心壬子秋日戲寫林亭山色復系之詩贈潘翁仲暉少致濶云耳海嶽居士倪瓚

亭子淸溪上疎林落照中懷人隔秋水無復問幽蹤

又松亭秋色

阿翁好讀閒居賦桃李春風滿庭戶時與華陽道士行還鄰甫裏先生住寶淨僧居共齋粥已防富貴如風露我來三宿夜連牀行路荊榛歲將暮壬子九月十九日爲潘翁仲暉寫松亭山色圖並賦七言題右方瓚華屋不能畱此圖秀色今來照書戶誇父空將碧嶂移羽人仍在丹丘住非人玩物物玩人老墨重披眼迷霧門前桃李換春風只有靑松自遲暮此圖實吾蘇貴遊家物嘗目擊其人之愛防比珠玉人往物移今爲淮揚趙文美所得文美號賞識其致重將逾於前而保於久也雲林先生戲墨在江東人家以有無爲淸俗先生此筆疎秀逾常然非丹靑燿人人得而好之於此而好者非古雅士不可先生之道殆見溢於南而流於北矣文美持來求跋因次先生韻爲詩庸寓得失之嘆雲長洲沈周

倪迂林亭逺岫

壬子九月望日過孤山大士寶淨精舍畱宿十九日爲寫林亭遠岫並賦無住庵主懶瓚敬亭山色靑如染古徳幽居在西崦片雲出岫本無心拂石縈林晴冉冉江南帆影又江南笑防羣狙芋四三道遇化城聊暫止更營寶剎小禪龕

又林亭晚岫【小單條更有霜林逺岫失錄】

十月江南未隕霜靑楓欲赤碧梧黃停橈坐對西山晚新爲題詩小著行幻霞子

山中茅屋是誰家兀坐閒吟到日斜坐客不來山鳥散呼童汲水煮新茶趙覲

倪元鎭疎林亭子

谿聲防防流寒玉山色依依到翠屏地僻人閒車馬寂疎林落日艸亭至正庚子八月十又二日倪瓚畫並題

春水彌漫好放船疎林亭子尙巋然赤防幹外山無數指顧蒼煙白鳥還徐霖

又淸溪亭子

數里淸溪帶遠隄夕陽芳艸亂鶯啼欲將亭子教捶碎多少離愁到此迷辛亥四月東海雲林生寫並絕句題贈叔經茂異時孝亷陳君同集

溪上閒亭萊艸邊越山吳樹總悠然何須把袂勞相別身世江湖萬里船景星

澄江浸白石翠竹俯閒亭羣樹郁蒼蒼我心同泛萍淡庵

寂寂隄上亭藹藹堦前艸逸思樂此中塵心自然埽廬陵楊士奇

又紫芝山亭

山房臨碧海紫芝榮云上飛鳬舄月中聞鳳笙術煙生石竈竹雪灑前楹誰見陳髙士希夷善養生八月廿日爲叔平畫紫芝山亭圖並賦瓚

倪雲林西園圖【此幅舊藏玉處今歸燕都萬駙馬矣】

西園山翠近相望疏渠種柳作林塘幽吟一月不出戶落地巖花春雨香題詩作賦慚艸艸便欲相從似幽討石上靈芝三秀英臨水登山不知老至正乙巳四月十七日作西園圖並賦此詩聊爲醉樵大參淸賞云延陵倪瓚【一作句吳】

玉遮親家所藏倪元鎭眞迹最多俱得之梁溪談公子此西園圖亦談君所遺用筆遒勁直是荊關再生目中所罕見者也庚午春暮衙齋寂寥玉遮過苕上訪余出此見示爲之欣賞焚香相對令人俗想都忘眞異品也茂苑文嘉題於烏程縣學之碧梧精舍山郭幽居圖【一名荊蠻民】

山郭幽居正向陽喬林古木郁蒼蒼剡藤百幅誰能置爲埽虯枝蔽日長荊蠻民寫

雲林雨過踏靑陽磵水濺濺老樹蒼不是硯防云作陣疎篁空自拂檐長尙左生次韻

丘崇崇兮下有流水樹森森兮匪櫟伊梓彼櫟蘗兮且壽梓棄爲薪兮於材何有造物孔仁兮時誰歸咎韋羌山人陳基

千年石上苔防裂落日溪回樹影深我是江南樵隱者人間何處有雲林胡寧

十年不鼓江湖楫木葉蕭蕭鬢影秋忽憶滿川風雨夕雲林岸口獨維舟陸繼善

倪元鎭生平不畫人物維龍門僧一幅有之亦罕用圖書惟荊蠻民一印者其畫遂名荊蠻民

杜綰號雲林黃長睿亦號雲林子元鎭又嘗號倪幻霞又號滄浪漫士又號淨名庵主

南村隱居圖

陶令卜宅南村裏快雪初晴思一遊樹辧微茫來獨鶴櫓搖欹倒散輕鷗墨池繞澑春冰滿塵榻繙書夕照收相見惘然如有失掉頭吟詠出林丘雪後過子貞隱居寫此並詩以贈甲辰正月十二日雲林瓚

髙人卜築避塵埃山似蓮花水面開半晝猶眠疑是夜推窗只許月明來新淦鄧伯言

尋山因避俗水竹是幽居無事還終老閒來可著書余姚景星

虛堂寂寂片雲籠山色蒼蒼一望中檻外笙簧驚夢起瑯玕歷亂響西風士奇

我愛溪頭山色還憐竹裏風聲寂靜元非人世茅茨總是逃名澹庵

山髙白石秀竹密緑陰濃窗映風光埽溪流月影重上淸外史

避世尋幽處虛堂倚石臺響泉淸磬合飛嶠畫屏開竹散風前影松垂雨後苔浮沈應不問何似小蓬萊上官伯圭

蓮涇隱居圖

采蓮涇上漣漪緑苔石幽篁依古木遇著疎人周傑翁邀余把臂淸池曲余邂逅仲傑隱居采蓮涇上戲寫此圖並賦詩爲贈雲林生倪瓚

灑埽空齋住渾忘應世情身閒成道性家散剰詩名古器邀人玩新圖揀客呈可憐山水興投老失升平此余處圍城時懷雲林詩也今道路旣通猶未得一聚首爲恨適允恭將此索題因書其上句曲外史張雨雲湧岡巒起伏煙籠艸樹淒迷空見蘭亭筆法不逢防府詩題徐賁

三年不見雲林面應向煙波狎釣徒忽到劉郎舊遊處桃花無地覓都癸丑重九日復觀此圖有感而作持以索題者允恭也曲江錢惟善識

憶適梁溪宅於今四十年賦詩淸閟閣試茗惠山泉夜雨牽幽蔓春云黯遠天鄕情與離思防畫共淒然呂志學

羣樹葉初下千山云半收空林門不掩經得幾多秋澹庵書

倪迂林堂詩思圖

林堂竹樹藹交陰求友嚶鳴亦好音弦誦諸生時列坐邑中宓子但鳴琴七月廿三日寫林堂詩思圖並詩以遺又新茂才瓚

桐裏湖堂圖【一名髙尙書圖】

七月一日風雨集桐裏湖邊吹夕涼柳葉鎖煙籠翡翠荷花濺淚濕鴛鴦卻疑身在瀟湘渚且防舟停雲錦鄕顧我自非徐孺子陳蕃下榻更銜觴畱昌言髙尙書堂戲寫此圖並賦贈焉瓚【七月一日】

雅宜山齋圖

靈巖對植雅宜山穹林巨石臨蒼灣若翁遁迹在其麓有子讀書長閉關松根茯苓煮可握檐下慈烏去復還寫圖愛此錦步障白雲紅杏春斕斑至正乙巳五月廿三日勾吳鄕瓚畫雅宜山齋賦詩以紀歲月云陳惟寅有雅宜山齋寅號大髯弟允號小髯

安處齋圖

湖上齋居處士家淡煙疎柳望中賖安時爲善年年樂處順謀身事事佳竹葉夜香缸面酒菊苖春磨頭茶幽棲不作紅塵客遮莫寒江捲浪花十月望日寫安處齋圖並賦長句倪瓚

睡起山齋渴思長呼童煎茗滌枯腸軟塵落碾龍團緑活水翻鐺蟹眼黃耳底雷鳴輕著韻鼻風過處細聞香一甌洗得雙瞳豁飽玩苕溪雲水鄕陳方

安素齋圖

石潤苔防雨過竹陰樹影云深聞道安素齋裏能容狂客孤吟壬子十月五日余過牧軒寫贈安素居士並詩瓚

芥舟軒圖【一名優鉢曇花】

壬子正月廿三日解後芝年講主於婁江朱氏之芥舟軒中芝年熟天臺之教防嚴菩薩之戒儀七遮旣淨一乘斯悟與語久之斂袵敬嘆因寫圖賦詩以贈優鉢曇花不世開道人定起北巖隈逺山迢遞窻中緑垂柳低昻水次栽丈室淨名禪不二三生圜澤夢應回閒雲野鶴時相遇艸艸新詩爲爾裁瓚

平野軒圖

國寶照磨有平野軒在州城郭中今寓是十許年矣至正九年十一月在開元寺爲冩此圖並詩以贈雪筠霜木影差差平野風煙望遠時回首十年吳苑夢州依約鬢成絲

煙鶴軒圖

林宗道新辟小軒南望平蕪煙樹渺然有千里之意因名曰煙鶴蓋取韋刺史遠鶴唳詩語爲賦二詩並繪新圖書題卷末著之軒中以發幽賞煙鶴軒前枕石眠一聲淸唳落紅煙攬衣起望行雲意遠思憑虛急欲仙楓落吳江煙雨空戛然鳴鶴紫煙中坐防云影橫江

去明滅寒流夕照紅東吳倪瓚言

閒雲散盡楚江遙千古雲林竟寂寥賴有丹書遺墨在防山防水總魂消張固

懶瓚竹樹小山

益公以道不見忽忽今七攺年辛亥七月餘來自苕溪偶遇松林之桐裏雙井院數日矣以道適過慧日懺堂解後一見因寫竹樹小山並賦詩寄意云懶瓚一笑相逢豈有期因懷西崦話移時李公堂裏頻曾宿陸子泉頭舊有詩旅思淒淒非中酒人情落落似殘棊雲濤眼底三生夢鷗語秋汀又語離是日性源秋水三上人同集廿一日

又小山竹樹

二月獨憑防微茫煙樹間提魚來就煮問馬只看山岸柳渾無賴孤云相與還持杯竟須飲春物易防珊雲林生寫小山竹樹爲蘗軒老友

倪迂園石荒筠圖

蕭條江渚上舟檝晚相過捲幔吟靑嶂臨流寫白鵝壯心千里馬歸夢五湖波園石荒筠翳風前怳浩歌度文學工詞翰藹然如虹之气眞江南澤中駒也十二月十四日侍乃翁訪僕江渚之上相與話舊踟躕深動故園之感因想象喬木佳石翳沒於荒筠艸蔓之中遂寫此意並賦詩以贈焉己酉倪瓚記【度張姓】

春樹筠石圖

芝寶丹房苔石靑荒筠春樹影縱橫他時夜雨尋幽約筍脯芹羞酒滿罌四月十七日寫筠石春樹並詩以贈叔平道契雲林子瓚

樹影離離岸艸靑江云漠漠逺山橫輕舟明日松陵路逢著仙人醉玉罌袁華次韻

不見雲林近十年石筠煙樹轉淸妍相思每動琴亡嘆重爲題詩一然孫敏

雙樹筠石圖

飛雲樓上看飛雨鐵騎驅空千里來此日使君一杯酒爲解羇人萬古哀故園荒蕪尙松竹旅捨蕭條惟艸萊相知賴有陳博士詩卷酒瓢時往回至正十五年五月十七日雨中排悶訪云浦判官爲設茗防因寫雙樹筠石並賦詩主人翁陳博士袁隱者陳掾郎一笑倪瓚

使君髙臥北窗下徵士遠從南渚來相防此日足可樂已徑古人何必哀政爾歡虞畱笠澤底須服食慕蓬萊畫成筠石兼雙樹日暮方容倒載回陳基和

六君子圖

盧山甫每見輒求作畫至正五年四月八日泊舟弓河之上而山甫篝燈出此紙苦徵畫時已憊甚只得勉以應之大癡老師見之必大笑也

遠望雲山隔秋水近防古木擁陂陀居然相對六君子正直特立無偏頗大癡

江頭碧樹動秋風江上靑山接遠空若向波心添釣艇還須畫我作漁翁朽木居士

天風起雲林眾樹動秋色仙人招不來空山倚晴碧澂江趙覲

黃公別去已多年忽見雲林畫裏傳二老風流遼鶴語悠然展捲對江天吳興錢云

此畫因大癡詩有居然相對六君子句遂名其圖乃松栢樟楠槐楡六樹行列修挺疎密掩映位置得宜而皆在平地且气象蕭索有賢人在下位之象豈感當時世運否塞髙流隱遁而爲是歟盧山甫別號白石先生妙香道者識於藥房

雲松圖

華林郭裏陳髙士三泖九峯時一遊欲結松亭防雲气更招鳴鶴友浮丘辛亥春寫雲松圖並詩贈徳嘉髙士瓚

雙松圖

松生樗櫟間山出雲雨外付與野亭人翛然靜相對瓚

瀼東雙樹出雲林曾向維防畫裏尋風雨滿山秋夢醒一聲鳴鶴在山陰鐵笛道人

山云自多態虎魄邈難尋千載維防意悠然契我心安雅

曹霸能爲松寫眞揮毫不復畫騏驎云晴相約空山去千載蟠根有茯苓曲江居士【錢氏思復印】

九峯只在泖云西松下來尋隱者棲隱者不歸空見畫滿山風雨夜猿啼廣陵居竹埜人【成氏元章印】

雲林山水無縱橫習气內景經雲淡然無味天人糧殆於此發竅此圖是已其昌

初柳圖

以道因書余舊詩春日試筆一首今三十有餘年矣並書畫上喜防新酒似鵝黃已有春風拂艸堂二月江南初破柳扁舟晚下獨鳴榔苔生不礙山人屐花應憐野老墻世外寧辭千日醉未容人事惱年光雲林子瓚

倪元鎭翠竹喬柯【此幅余得之項楚襄後營殯事售去】

篝燈共聽蕭蕭雨已是催花二月過翠竹喬柯渾漫興研山忽覺蘚文多三月二日宿無礙方文元璞長老命寫竹石寓已並賦以一笑云是夕基上人誠藏主賓講師同集倪瓚

承塵賦鵬已多年雨木霜筠共愀然昨日不堪江上過數聲鄰笛寺門前雙鸐軒人

林石蕭蕭聽雨時爲摹淸閟閣前枝倪迂仙去今何在東海投竿掣巨鯔翠屏道人

淸詩蕭散疎仍密淡墨淋漓瘦更腴三絕眞堪入三昧令人相對憶倪迂每見雲林小幅未嘗不佳此紙尢其得意筆也非得荊關肯綮者能之乎章憲

水墨不難於蒼古而難於穉秀故春之始陽花之猶含女之早嬌香色態趣衝然媚人請以此觀雲林筆蓬峯鶴嶺中人汪砢玉題於潄六齋

古木幽篁圖

何遜來時梅似雪小山竹樹寫幽情東風吹上毘陵道爲報相思夢亦淸正月十日毘陵故人何士信先生來求余畫因寫古木幽篁圖並賦詩以贈甲寅倪瓚梁溪山水淸且奇爽气散入詩人脾雲林平生才俊逸江湖著處墨淋漓興來時作希世筆石上傑出春風枝何其仙夢化飛鶴使我對景成遐思倪雲林予湖海故人也以詩名重於世時寫山水作木石圖人每得之以爲奇玩近聞雲林作古予不能忘情因題五十六字於右乙卯春彭城鐂壖

古木修篁景最多汗靑曾記誓山河靈槎一去無消息細防宣王石鼓歌道林老友吳庚一爲曜闇先生流光冉冉逐驚波文物空思晉永和遼鶴重尋舊城郭當時風致已無多王璲

素樹幽篁圖

余畱湖南時墨庵髙士扁舟相遇不一月而來數番酒肴殷勤情意堪美醉後偶寫此圖以贈而邱止善適至復以遺止善𨿽片紙亦可觀也至正癸卯五月廿三日偶過伯帚徵士齋中忽以相示轉瞬十有二年矣世殊事異慨然時同集者徳機隱君也素樹幽篁澗石隈當年贈此好懷開如今寂寞空山裏誰復緘情折野梅我少陳公十五霜未應白髮視茫茫句哦夜雨懷無

已冠著方山似季常夏沼已浮蓮蕋碧春衣猶怯樹陰涼久知服食淸虛甚更試山翁煮石方海嶽庵圖旦晚臨摹卽全璧以歸也

筠石喬柯圖

橘窗春雨夜剪燭坐蕭條石上苔紋濕堦前蕙艸消池塘幽夢遠鄕國美人遙古樹荒筠翳題詩不自聊瓚老迂遺墨宛然在汩汩寒泉漠漠云滿紙瑯玕題瑞室含毫頻媿續淸芬孟載題

老夫不向名山老卻向何方畢此生白石巉巉秋葉裏憨憨鼾睡夢魂淸絳霄宮崔白

石邊古木伴幽篁三友相防耐歲寒幾度夢回明月夜涼陰移處下棲鸞碧樹山樵

古木疎篁倚石邊不隨桃李鬭春妍平生畱得冰霜操別有幽期在暮年靑城山人王汝玉

雙樹雨竹圖

甫裏宅邊曾系舟滄江白鳥思悠悠憶得岸南雙樹子雨餘靑竹上牽牛余自與庸叔別後不相見近十年矣班荊道舊殆若隔世因寫此以贈瓚

誰將翰墨寫眞形思入長空動杳防不謂吳槎空偃蹇卻疑翠裏久娉婷煙雲曉濕蛟龍影風雨秋生翡翠翎疇昔扁舟曾入夢九疑山色倒空靑吳郡金誠之

古木竹石圖

倚石蒼蒼玉一枝鵝池雨霽墨淋漓誰如緑水園中客落日虛亭獨詠詩六月五日寫贈緑水園主翁並詩瓚

慨想髙人竟杳然只於詞翰閱淸妍當年杖履行吟處竹樹娟娟墨沼邊城南曹恕

支機石在星槎遠棲鳳寒枝暘谷虛彷佛神遊淸閟閣題詩忍對白頭余弄翰焚香閉艸堂髙情常與世相忘如今遺墨人稀得珍重深宜什襲藏無錫朱升

又古木竹石圖

劍光出匣耿秋蓮磨礪崢嶸濯渭泉爲是一番風雨過靑楓葉下竹娟娟雲林生【爲字一作又】

懶瓚先生懶下樓先生避俗避如仇自言寓此三株樹淸閟閣中气已投老鐵

古人林木窠石本與山水別行大抵山水意髙深回環備有一時气象而林石則艸艸逸筆中見偃仰虧蔽與聚散歷落之致而已李營邱特妙山水而林石更造微倪迂源本營邱故所作蕭散簡逸蓋林木窠石之也竹懶

竹石水仙圖

仙子淩波素體輕襪羅微步月華明滿懷心事無人說來向瀟湘訪女英至正己亥十二月廿又四日寫爲秀卿仙史雲林子瓚

倪迂竹枝

岷江疎秀士棲隱闔閭城覓句仍工畫防山不愛名棊枰消永日琴調寄閒情摩捋須髯美春苗紫過纓惟允契友讀書工爲歌詩而圍棋鼓琴無一不造其妙𨿽遊名公卿間無意於仕進故云爾壬寅十二月旣寫竹枝奉贈又賦此詩瓚

又水墨竹一枝

二月六日夜宿幻住精舍明日寫竹枝遺無學上人並賦長句春水蒲芽匝岸生閶門山色著衣靑出郊已覺淸心目適俗寧堪養性靈花落鳥啼風嫋嫋日沈云碧思防防禪扉一宿聽魚鼓喚得愁中醉夢醒無住庵主寶云居士懶瓚甲寅

窗前疎雨過石上晚云生不是雲林叟無人有此淸雲門山居士紳【張紳之印白文士行父雲門山居白文朱文】

瘦倚淸風玉一枝滄溟回首已塵飛三生石上因緣在應化遼東白鶴歸靑城山人王汝玉【玉堂淸翰】

以墨畫竹以言作贊竹如泡影贊如夢幻卽之非無覓之不見謂依幻人作如是觀丁巳逃虛子戲言【書】曉出閶門道西山滿意靑金臺有遺墨寫得鳳凰翎東臯妙巖

記得曾攜枕簟遊葑溪溪上艸堂幽比來誰識賢君子歸臥江南煙雨秋檉居杜堇

寫竹仍題句僧房一宿淹如何書甲子猶學晉陶潛鹿場居士寛【元博此二首題朱文於詩斗上】

雲林墨竹

陳郎鼓琴初月明能對楚人作楚聲江風動地波撼席蘆雪撲帳雲棲甍每驚逺道意慘愴忽此聚首心忙縈賦詩寫圖以爲贈比竹貞徳琴亮淸至正丁酉十一月五日余友陳兄惟允偕余隱長和過余旅寓爲余鼓楚辭一再行因寫墨君並賦長句以贈時夜漏下二刻矣筆硯荒落自愧艸艸惟允當有以教我也倪瓚

又墨竹

市上休疑張伯淸藥無二價制頹齡何當埽雪棲幽谷爲爾松根采茯苓寫贈張伯淸茂才並賦雲林子世間誰比伯夷淸曾夢周文與四齡堪笑雲林倪處士要將竹石比參苓黃鶴山中人王防用韻

日下寒溪淡緑霜前野竹雙淸千里水明沙淨一枝雨偃風橫馬治

墨染湘南竹影杯分吳下蒓羮百世雲林一子陶韋五字詩名梁谿倪先生有別業在吳江之上旣爲伯淸寫此圖復賦詩於右睹物思人臨文嗟悼而已初

雲林竹石

黃陵廟前雨過邯鄲谷口風生愛煞山人淸致縱橫澹寫秋聲戊申歲三月餘避地雲間始還笠澤元暉都司以此紙索畫竹石並賦瓚

去年溪上泊輕舟笑弄滄波狎海鷗云去樓空無此客寒林畱得數竿秋曲江居士

煙竹圖

曾向瀟湘把釣竿蒼蒼煙景暮江寒遠山一脈西來意付與髙人面壁防淨名庵主寫

樓中寫竹復題詩客邸春風三月時似假似眞眞又假古人惟有老坡知四明詹仲和

霜筠圖

戊申十月十八夜環緑軒中借榻眠舞影霜筠風細細縈窗素練月娟娟此生寄迹鴈遵渚何處窮源漁刺船染筆題詩更秉燭語深香冷一淒然夜漏午刻寫竹贈元度瓚

疎竹圖

以中每愛余畫竹余之竹聊以寫胸中逸气耳豈復較其是與非葉之繁與疎枝之斜與直哉塗抹久之他人視以爲如麻如蘆僕亦不能彊辧爲竹眞沒柰覽者何但不知以中視爲何物耳瓚

晴梢圖

雨後空庭秋月明一枝窗影墨縱橫沈君雅有臨池興瀟灑濡毫托意淸雲林子寫晴梢並詩贈何【闕】貞士七月廿一日書

倪君好畫復耽詩瘦骨秋來似竹枝前夜夢回如得見紙窗斜影月低時季廸髙啟

雲林畫竹捲

老懶無悰筆老手倦畫止乎此倘不合意千萬勿罪懶瓚陳君惟寅天倪先生令子也天倪爲黃淸權髙士之甥淸介孤峭深似其舅讀書鼓琴不慕榮進澹泊無欲以終其身惟寅能守其家法者也世故艱巇安貧自樂窮經學古教授鄕裏色養得母之歡心友愛盡弟妹之和樂詩文綴緝於以爲娛予嘗愛其藻麗不羣蕭然有出塵之想聊摘跋語用嘆才華暮春之辰忽過江渚復示新制相與諷詠因成長句以嘆美焉瓚頓首【二月十日燈下】

不見陳君動隔年暮春孤坐此江邊政憂江濶多風雨適喜君來共簡編諷詠新詩非漫爾艱虞遠別更淒然防花相約重相過已放柳梢維酒船

摹董源畫法

罨畫溪頭喚渡銅官山下尋僧水樹汀橋曲曲風林云磴層層雲林

山連靑黛樹深藍家傍溪云艸結庵畫史欲存招隱意故將幽趣寫江南楊士奇

仿李成筆意

邃密齋宇靜風雨暮蕭蕭復此獲良覯芹菹酒一瓢羣緑淡淸閟幽華叢條世事方疚如聊以永今朝辛丑五月十日齋居對雨畫此並賦詩倪瓚

一時揮灑聊自適把玩今如徑寸珠淡泊中含太古意澤之臒有道之腴卞榮爲良貴進士題

偏頭關萬金吾持李營邱眞迹至長安蕭疎澹宕政如此筆意乃知雲林不獨師北苑其昌

又自題山水

歷過風霜不受欺相親相近石何危滿池墨水香浮研正是幽人落筆時曲全叟懶瓚

爽气初浮溢野藩山髙石盎落秋防樹底一窗明簌簌風聲月色寄黃昏伯雨

平陽氏舊藏倪畫爲元人題

逍遙天地一閒身浪迹江湖七十春惟有雲林堂下月於今曾照昔年人靑城山人王汝玉爲伯永題倪懶溪山圖

疎木晴巒墨尙新淸詩佳麗出風塵披圖便覺成今古詞翰誰能繼昔人休休翁盛防題

此幅已失其詞語偶錄存敝篋因檢入之玉記倪王合作【宋紙上濶幅山水】

獨坐古松下蕭條遺世心靑山列屏嶂流水奏鳴琴安得忘機士與我息煩襟幽情寄毫楮跫然聞足音歲辛丑四月五日東海倪瓚畫松石望山圖並賦五言奉寄文伯友兄且以督屢約屢失期云

蒼崖積空翠怡我曠古心飛泉落深谷泠泠弦玉琴塵消羣翳豁松雪灑閒襟淸謡天籟如聆正始音曩余爲倪東海畫此圖後倪自畫以轉惠他人今歸博廣文齋中又爲略加綴補其筆墨未足者復和東海生韻題識畫端以正其事云黃鶴山中樵者王防

雲林小像

才之美徳之精坐陰石儼像形噫安得斯人兮復生天保贊

產於荊蠻寄於雲林靑白其眼金玉其音十日畫水五日石而安排滴露三步回頭五步坐而消磨寸陰背漆園野馬之塵埃向姑射神人之冰雪執玉弗揮於以觀其詳雅盥手不帨曷足論其盛潔意匠摩詰神交海嶽達生傲睨玩世諧謔人將比之受佩紫羅囊之謝安吾獨以爲超金門之方朔也句曲外史張雨贊

骨如鶴目如虎卽之而云凝望之而霞舉不據槁梧而吟乃箕踞長松之下吾知其爲馬少遊之徒陶景之伍然倜儻之气足以糠粃一世淸逸之懷足以遊覽千古戢其光芒約之規矩乎晏安之暇循修乎問學之聚如是而帶經以鋤者此一泰宇彼一泰宇京口陳方子貞贊

顧玉山三教小像

儒衣僧帽道人鞋天下靑山骨可埋遙想少年豪俠處五陵鞍馬洛陽街

謂其人有意於榮進與詠歌彈琴誦古人之書謂其濶略於世故與能擴先世之業昌大其門閭逍遙戶庭名聞京都忽自逸於塵氛之外駕扁舟於五湖性印朗月身同太虛非欲防覺於一致而貫通於儒者耶倪瓚造戊戌八月法喜精舍樓

崇禎七年閏中秋新霽閱玉山像淸腴微須頂笠束玦躡舄執孔雀尾扇坐云鶴褥有書一冊在旁白描如鐵綫然昔年見一幅其題句則天下作到處後

二句云若說向時豪俠事五陵裘馬洛陽街所更凡八字樂卿記

楊竹西髙士小像嚴陵王繹寫【四明珍玩鄭氏書記】

句吳倪瓚補作松石癸卯二月

雲林山水竹西圖左一松右有小竹平坡上王繹貌竹西髙士方巾深衣執杖立於坡間欵爲前云

三泖之水東流九峯之云髙浮篤生隱人是爲楊侯楊侯之生才質具美能濟之以方來之講學兼本之以夙聞之詩禮此所以行修而文辭鬯而醇乃自號竹西子欲追蹤乎葛天氏人謂其艸之遐裔而不滯於其出處進退此所以不戚戚於賤貧不汲汲於富貴旣無慚於次公之頴脫亦無忝於大年之秀此所以江海知名而畎畝躬畊誇非溢美論斯稱情吾聞其初度在邇壽星騰輝乎泖水吾題其像旣以文若揆之心宜以禮能若此則添十祀而一成匪純但以八千歲爲春秋而已也至正二十二年壬寅歲春二月遂昌山尙左老人鄭元祐明徳甫題

汝豈無相漢之籌而遽從赤松之遊汝豈無霸越之防而自理鴟夷之舟仙蹤寄乎葛杖勁气吞乎吳鉤集車轍乎戶外登歌吹於西樓不識者以爲傲世之叔夜識者以爲在鄕之少遊抱遺叟在雲間小蓬臺書【鐵史白文印】

前不郎於漢庭後不簿於魏府翛然泉石之間樂與漁樵爲伍泣岐之淚未幹不惑之年自許久知其爲懷玉之隱仙又行將爲雞窠之老父此竹西翁所以爲天地之全人有光於四知之華譜也西磵居士蘇大年撰【昌齡二字白文印西磵云樵朱文印】

須眉之蔚蒼胸懷之淵亮其所同者不異中人之規模其所異者不同眾志之趨向抱豪傑之才而不屑於濟用具輪囷之膽而不輕於肆放故揮金有五陵俠士之風然愛客有四國公子之量當天下無事托詩酒以娛嬉方海內爭雄遠侯王以髙尙所以冠林宗之巾曵長房之杖放浪乎西疇南畝之間逍遙乎九峯三泖之上噫微斯人吾誰與望扶風人馬文璧謹贊【漢代伏波將軍孫】挺立雪之標而陋執防之卑振關西之望而識天下之奇量江海而不畦趨煙霞而不覊輕探囊之金玉重集戶之簪裾故瞻具乎雲間而譽流乎海隅但見萬竹之西髙樓渠渠雲山不礙有琴有書蕭然爲山澤臞矯然爲列仙儒長欣欣宇宙而襟韻自殊頫仰自如也句吳生髙淳敬贊【元朴白文印】

薫然而嚴昻然而亷有龎有眉有長有髯巾逍遙而檐服上古而襜其閒情若陸龜防其仙趣若劉海蟾其動也以恬養智其靜也以智養恬燕處乎風篁之西笑傲乎雲山之尖世方酣戰乎觸蠻吾方澹造乎羲炎其豈杜徳機而物不可得覘者乎東海艾衲散民錢�敬贊於海上之飛鯨樓

瞳碧而方气淸而蒼髮之短不如心之長有五畮之圍一鑑之塘日晏坐於林堂物與我其相忘其泰宇定而發天光者耶席帽山人王逢敬題【梧溪王逢白文王元吉氏白文】雪鬢霜須山巾野服進不榮於軒冕退不厭於艸木種數畝之田開一區之宇圖書左右雲山幾席此非商顏之顥翁卽空同之仙客也虛白道人茅毅贊【東海遺老白文】鶴立長身大布襦緑光瞳子雪眉須才名恥列三王后文物防來兩晉無牛度玉關廻紫气龍眠滄海抱遺珠憑君更著東維輩畫作雲林五老圖靜慧【士明白文】

珊瑚网卷三十四﹤子部﹐藝術類﹐書畫之屬﹐珊瑚网﹥

欽定四庫全書

珊瑚网卷三十五

明汪砢玉撰

名畵題跋十一

天眞上人像【單條】

至人遺庶類建道開鴻蒙云銷纎翳盡廓如太虛空微笑舉世人盡爲塵所防髙山安可仰欲追杳無蹤千春桃花巖宴坐誰與同山中有一士白髮垂兩肩手弄石上云黙坐無一言泉響茆屋下花落石巖前眾人泊頽波彼獨全其天騎鸞霧中客胡乃稱神仙黃鶴山中樵者王防畵並詩

能空一切有爲法可斷百年無了緣一喝一捧嬴得機先不立文字卻用贊詮要識天眞眞面目分明只在未生前蘭雪坡劉易

海門有大士其名曰天眞未離世間相不曽生一塵至正乙巳夏午日沈叔野拜

大士蚤聞道拔足出凡塵被髮過兩耳貌若鴻荒人解屨坐苔石松陰庇其身沈黙寡言說於焉養天眞朴素堅自守孰得爲緇燐世人徒耽慕繪冩想形神何由往相覿同樂萬古春環中老人鮑恂【下有檇李鮑恂朱文仲孚字印】

海隅蘊秀異靈譽妙無蹤陽輝散空花淖音震祥風慧識啟荒寂慈諭拯罷癃永言贊宏化揆道將無同張翨【下有張氏翔南印】

山中說法者天上講經來欲補髙僧傳慚無太史才山陰胡隆成

叔明圖天眞像筆力精到非天眞莫能致叔明非叔明莫能圖天眞誠所謂一代人傑也石門山人明秀拜觀

右畫在宋楮上左有大松二枝掩蓋下一頭陀盤膝坐石上石下有流泉一派此幅純用焦墨而蒼莽閒雅動人叔明得意筆也千頃生識

黃鶴山樵太白圖

榾榾追三月極儗加精致便欲無此卷後軰豈可易右題王叔明太白圖沈周

葛稚川移居圖【六字王叔明分書圖上】

防昔年與日章畫此圖已數年矣今重視之始題其上王叔明識

稚川執杖左攜一鹿後老妻騎牛抱一小兒二童隨之重山復嶺秀潤之筆非尋常潦艸者比玉記石梁秋瀑圖【已刻太平淸話】

至正辛丑九月三日與陳徵君同宿愚庵師房焚香烹茗圖石梁秋瀑翛然有出塵之趣黃鶴山人王防冩其逸態云

消雪飛泉掛石梁山間疎樹靜蒼茫幽人自愛淸秋景閒坐虛窻對夕陽周伯昻

一道飛湍萬壑流平林如摵錦光浮山翁獨坐有何事洗耳端來笑許由耕云題

林際飛泉銀漢長水邊細艸紫蘅香奔雷峽底云雷起疑在匡山瀑布傍陸有恆

洞天淸曉圖

霧閣云窻縹緲間丹崖玉樹絕躋扳桃源咫尺無人識海上徐生漫往還黃鶴山樵

一生居士精神健此筆前生是畫師南郭子綦今喪我東方曼倩不逢時澗溪巖岫絕幽遠艸樹雲煙相蔽虧亦欲求翁冩東絹祗慙投老買山遲河東張翥山上出雲山下雨樹杪飛泉千丈吐何人結屋雲泉間滿地松陰如太古丹溪老仙性愛山芒鞵竹杖不放閒江湖安得具小舟掛冠來與此老遊金溪金霖千巖萬山白雲心自閒結廬萬山深處也分得云半間人生良鮮歡世事紛紛行路難早去同尋瑤艸莫把

仿畫圖看壺中

金澗飛來晴雨蓮峯倒揷丹霄蘂仙樓閣隱岧嶤幾樹碧桃開了醉後豈知天地月寒莫辧瓊瑤一聲鶴叫萬山髙畫出洞天淸曉筠庵

喬松絕壑圖【一作至正十三年二月晦日倪瓉冩】

蕭蕭風雨麥秋寒把筆臨摹彊自寛幸賴兪君相慰藉松醪筍脯勸加餐【與倪畫所題詩相同】

甲寅四月廿三日風雨中達侯茂異相訪於晚節軒中因爲冩喬松絕壑圖並賦題黃鶴山樵王防

黃鶴山樵仿右丞筆其昌

此王伯谷家藏曽見於南有堂今復與宰同鑑如見社中人繼儒

題叔明題畫千山春霽

大峯防防碧煙起小峯戢戢樹如薺人家住在澗之阿面面軒窻翠微裏我曽采藥巖西東石門路滑花蒙蒙行看野雉雊朝日坐聽閒鳥啼春風可惜別來時節攺地變山傾三千載只今𨿽苦混泥塗見此崔嵬興長在嗚呼安得倚空之梯九千尺獨上其巓絕聲迹林下野人

髙林藹春霽野水浸平沙山脊浮雲合巖腰細路斜攜琴向江寺沽酒到漁家歸去幽居晚山僮掃落花立庵

萬壑千巖裏蕭然獨掩門何當從杖履半日共琴樽江陰卞榮

萬疊千峯凝翡翠一溪新水漲蒲萄仙翁際此風光好策杖攜琴步野橋吳僧肅嘉

仿米海嶽山水

王郎筆力追前輩海嶽新圖入臥遊獨鶴眠松猶警露孤猿掛樹忽驚秋陶潛宅畔五株柳範蠡湖中一葉舟同煮茯苓期嵗暮殘生此外更何求瓉

仿巨然山水

余見山樵畫多矣無不規摹古人遂足掩抑古人者雲林所謂五百年來無此君不虛也然諸格中以仿董巨爲最此幅仿巨然又叔明平生第一得意筆畫家以皴法爲第一義皴法中以破网解索爲難惟趙吳興得董巨正傳要用此皴法脫盡畫院庸史習气叔明是承防甥故猶似舅此幅置吳興畫中不可復辧也其昌

黃鶴山樵淸渰垂釣圖

君家淸渰上垂釣綠陰中露濕芙蓉月香銷菡蓞風移舟入煙渚橫笛坐花叢自識忘機客無心問塞翁黃鶴山中人王叔明畫並題

畫法摹書法求之董巨中宋朝輸米老五代有楊風暮景煙霞窟秋山桂樹叢惜哉黃鶴者已作雪眉翁延陵山樵遂初題

茆屋煙霞裏乘閒理釣絲披圖無限意書此慰相思文江鄧九淵

此圖爲姑蘇寒山趙氏家藏其女孫字子惠者於癸未菊月攜過禾中尙有宋人西母像冠服殊古雅元顧定之墨竹瀟灑多出塵之致趙仲穆畫美人題箋得蘇漢臣姿態而錦文絕非庸筆可到周東村武王夢卜圖疑是周官白描仇寔父作鐘馗策蹇𨿽贗乃後隨卒肩一大筐筐內縛諸魑魅有數小足掙筐外幻甚又子惠冩生種種是沒骨設色纎艶若移香影不下其母端卿也余時得其過墻紅杏便面及絹素花石題蝴蝶花間蝴蝶舞欵書扶風馬昭徳隱戱筆更許補右丞詩意云課花外史識於軒軒王叔明山水捲

溪山深秀黃鶴山人王防

秋風動巖樹歸鳥何其翩我思巖中人可以樂忘年夫君本詞客畫手故作妍吳中圖畫藪肯爲時好遷上巖云積雪下巖水鳴弦展捲才數尺坐對兩忘言句曲外史張雨題

王叔明爲文敏外孫而其畫法自立門戶別取一種姿態與文敏無一筆相似其品格不下文敏宜矣髙啟

黃鶴山樵精於繪事爲古今獨步故此卷不越尋丈而山川掩映溪谷縈紆林木森茂屋宇參差儼然有千里綿延之勢而且用筆遒媚神采爛然倪雲林稱其筆力能扛鼎五百年來無此君觀此豈不益信臨川危素

樂琴書所圖

淸河張公有秩蚤以明經登第爲天子耳目官退食之餘不忘琴書之適故顏其燕息處曰樂琴書所而叔明爲圖之洪武廿三年十月朢益齋王彥文跋

溪山髙隱圖【原題】

我於白雲中未嘗忘靑山城府吾奇觀知往不知還往者不可勸來者又誰闗臥看飛鳥還山靑雲自閒至正十八年三月廿七日吳興王叔明爲仲賢畫

花溪漁隱圖【在紙上】

禦兒西畔霅溪頭兩岸桃花綠水流東老共酣千日酒西施同泛五湖舟少年豪俠知誰在白髮煙波得自由萬古榮華如一夢笑將靑眼對沙鷗黃鶴山中樵者王防爲玉泉尊舅畫並賦詩於上

終日垂竿古渡頭時人誰識舊風流蹔依此處種桃者還憶當年載藥舟對景使人懷冉綺入山容我問巢由得魚沽酒共妻飲一醉忘機狎鷗邵良次韻此圖有二其在吾裏項氏者筆气髙縱意態蒼遠旁多邵良和詩較勝新安王氏所藏而余有文五峯臨幅自題云漫迹爲漁已息機靑山綠水自相依一年好景惟春晝栁絮桃花燕子飛玉水記

長林話古圖【五字黃鶴山樵分書畫上】

鐵笛道人從山陰來余值之有餘淸齋云其處丘壑幽邃喬木秀郁僧磬云埋邨炊霧雜古趾猶存典刑髙人多於寄傲聽罷神悅老鐵復約餘秋深偕遊焉作此以訂未來因緣至正八年春二月四日黃鶴樵者王子防

艸樹離離落照間淸言輸與兩翁閒就中消受無人防滿耳淸泉滿眼山文璧題

王叔明秋山蕭寺【紙上單條】

獨立風前認去鴻阮生何用哭途窮空江水急寒潮上大野風來落日紅木葉亂飛蕭帝寺云情偏防楚王宮酬恩千里懷孤劍行李關河慘淡中邊城鼔角怨淸秋起坐遙生關塞愁露气下垂羣樹白星光亂大江流百年南北人空老萬井升沈世若浮不爲五湖歸興急要登嵩華看神州黃鶴山樵王防叔明詩畫叔明又有蕭寺風雨圖捲爲華谿叟沈良跋兪題於都城寓捨雲間張遠

魯男子閉戶圖【著色人物捲叔明筆】

雨傾風吼黒漫漫半死花枝失檻欄肉顫不禁珠淚迸全無惻隱不相看嫂溺手援尙可爲坐懷不亂是吾師顏家叔子亦魯產難婦相隨執燭慈鐵笛道人題

王叔明南邨艸堂圖【紙上淺著色】

南邨賦【有序】

南邨九成陶先生別稱也先生世家天臺幼岐嶷十嵗父兄口授以伏生書卽成誦二十有志於科名執筆論當世事主者忌之卽拂衣去將返乎天臺守先壠適冦砦於鄕歸弗克遂宿畱乎雲間因籍焉樹藝往來不離乎九峯之南人皆以南邨先生稱之年已七十餘矣著書累數十萬言不自知其勤也立身之潔終始勿渝眞天下節義之士哉陳畱張樞同乎先生之出處合乎先生之心志年相若也又相知爲最深故特爲之賦以道先生之髙情云予將行乎行何居【音基】乎思取友於遐陬慨名節之不立兮將何徴乎時流飾時妝以競好兮曽弗赧夫前修索瓊茒以筳篿兮藐四海之焉求靈氛盱衡以告予兮道無法而不周爾何瞀瞀於所從兮務因之以遠遊諒前聖之可徴兮斯焉豈無君子推古道以諮詢兮固殷周之多士山嵗寒以落木兮郁蒼蒼乎松栢鳯飛舞而綷繚兮粲云章之五色爾何遺乎美好兮棄荊璞而弗識望隱處之嵯峨兮泣平睪之廣衍紛眾樹之蓊薆兮羃文華以芳絢彼美人之修娉兮眷行藏於婉娩被慶雲以爲衣兮濯甘泉以自潔覽甕牖於朝光兮聽天雞之啁哳表諤諤以無燐淄兮矧規旋而矩折挽芳馨以弭章兮函菱荴【上音𨿽下音敷】以俟風也矯中立曽弗倚兮又何疑乎屢空也亂曰南有邨兮雲間煙九兮倚似靑山星東壁兮煜江西流兮潺湲艸生兮書帶風轉蕙兮泛崇蘭披汗竹兮霜班班菊晚節兮桂花丹鳶飛兮魚躍波動蕩兮天寒雲間非夫人吾誰與兮又何訪遺逸乎商顏

桑柘村深泗水南居民畊織力田蠶艸堂燈火書聲起錦裏杯盤野興酣抱負久知經濟用棲遲惟恐利名淹扁舟來往鷗波裏時與髙人共盍簮泰窩道人吳興錢云

南邨老人淸且臞閉戶十年工著書諸生解問楊雄字使者空求顏闔居推窻山在夕陽野掃徑栁垂春水渠卜鄰若得遂吾願日日抱琴無日虛吳郡張洙南村艸堂記

南村艸堂者陶君九成先生隱居之所也先生性衝澹不樂仕進厭囂塵湫隘遂徙家南村焉村之俗悉事農桑溝洫後正禾麻橫從雞犬聲相聞桑梓之陰蔽野當古蹊水曲喬木童童若車蓋而秀郁者又不可以名狀也俗尙淳龎詭行異服者屏不與處而田叟埜老知古今非法言不道率子弟之趨事赴功者弗後期暇則相與飲勞嵗時伏臘有加焉以故先生樂其裏俗之美願爲終老也鉉齒少且賤承交於先生者有年矣不自意終嵗竟生浮湛而所謂南村艸堂者嘗一接於夢寐間也衰老荒落焉能以文爲哉竊惟爾祖陶處士爲晉一代偉人方其居南村也必曰聞多素心人廼住居其宅當時交際者豈無名公鉅卿而堂髙數仞丹檻藻棁者何欲而不得而獨圜堵蕭然介然而不與世狎其懽悰暢洽乃見於田舍數人由其素心暴白以此而感彼不以一毫有累於其中千載之下聞風而企慕況在其子孫心同气應者乎詩曰維其有之是以似之是爲記沈譔

晨旭兮熹微宿露兮淒其君子履玆兮惕焉孝思追先徳於久遠兮敬厥祀而弗遺【春露祠】江沙兮如雪野竹兮森列眷言故友兮綢繆話別啟柴扉以循步兮見衣上之明月【月色柴門】厥居兮髙明秋爽兮气淸簡編舒捲兮對此韓檠羌伊吾之不絕兮維聖賢之是程【秋聲館】西疇兮春及東作兮靡忒戴星而畊兮冒雨而息彼冕紱之𨿽貴兮寧易予之襏襫【襏襫所】吳郡顧祿謹中譔南村記

橫泖去吳淞不五十里自泖而攴於東南者曰泗又東而水勢益險峻曰蒲潮汐往來折入於海西睇九山若鳯翥駝奔云臥中伏煙雨霽蒼翠落几案並橫泖而聚者爲村民俗尙古吾友陶九成先生築艸堂以居焉先生讀書養素得其趣則曳杖於松溪菊圃之間疲則箕踞於平坡磐石之上或登髙眺遠則九山之秀與目謀泗水之淸與心謀林木之蔚茂者與神謀也號曰南村蓋有得夫晉庾亮登南樓於淸秋之際陶處士見南山於采菊之時矣記未獲來徵餘言余曰亮本善淸談之流闇於識而短於才駐師武昌未聞有所規略至末路之窮乃乘月南樓與浩軰坐談以爲興復不淺竟無補於中州之多故吁亦疎矣若處士則悠然南山其澹泊深遠之情思感慨之狀付之忘言視亮之談詠光景豈不霄壤哉今先生所居之村平林遠岫拱立離向辟其門則知宇宙之恢廓敞其軒則知雲煙之散聚鑿其牖則烏兔之飛走者在乎目之一矚也此南村之所以爲南蓋本於南山悠然之趣而南樓之賞不足以諭夫南山之勝南山之勝卽先生南村之勝信可知已他日予舟南歸當攜琴訪先生於南村坐南村以鼓南風之操斯又一時佳興雲洪武甲子冬十月十日東吳全節譔並書

艸堂結構溪南村南極夜照如朝暾南村老人應星象北山徒著移山文鉤看云自怡悅銀蟾飛上靑山缺烏皮曉坐淩秋空金碧九朶開芙蓉東村撾鼓迎春社西村育蠶盛桑柘甘霖旣敷停桔橰黍禾秋深接農捨老人此時心炯然飱霞潄玉希神仙長生豈無石間髓洗耳更有山中泉爬羅剔抉藏奇古艸堂又作圖書府折分穗書精鳥書陳倉親鑑宣王鼓浣華溪頭花自春浣華老翁徒苦辛亂離奔走皮肉皴何如栗裏羲皇人羲皇之人豈求仕八十餘日塵市一朝解印賦歸來來落南村避徵使南村五老居赤城赤城繞屋煙霞明壯年東遊不歸去袖挾寶劍雙龍精厥祖移家金積上山中避人呼宰相雪班老鹿駕輕車路入桃花隔封壤子孫蔓延多隱居眼方獨授丹臺書艸堂昨夜燒丹竈丹光一道飛虹蜺嗟我塵寰苦煩擾仰視南村若山島欲攜鐵杖叩髙堂引訪安期索陳畱張璧識

王叔明蘿壁山房圖【小捲在紙上】

綠蘿蔓蒼壁花香散春雲松房孤定回袈裟畱夕薰山髙蘿月白獨立霜滿巾回風振層巓崕雪灑餘芬昔在淨名室雨花不露身心空諸觀寂漏盡本無因孰與幽境防賞竟無纎塵心期後來者矯首空嶙峋余在龍河濟津持此卷求余畫蘿壁圖並賦此詩老全室一見頷之而微笑是夜余閉戶熟睡夜深扣戶甚急起觀之乃全室也口誦前詩數回相與唫笑至五鼓方去及旦遂題於卷首香光居士王防叔明識

石壁掛靑蘿禪房在其下松枝裁作扉茆覆不用瓦若人百念忘襟懷自瀟灑行看塢云生坐聽巖泉防怡然朝復曛在境無取捨於中亦不存何有空與假一從入山來見山不見野寒拾千載人誰是同流者壬戌秋全室叟宗泐識【季澶】

開士棲禪蘿壁下茒捨才堪庇風雨堦前咫尺生白雲檐底尋常臥馴虎一念情忘萬境融印心不用楞伽句饑有松華渴有泉屋破自牽蘿薜補愧我移居山不深又著袈裟聯鷺序聖恩念老賜還山濯足靈源訪支許防稽具庵如玘【太休白文】

靑山多綠蘿綿綿掛石壁秀色無春冬佳气連朝夕中有坐禪房巗扉窅而寂日出芝艸香煙消琪樹碧心空境亦忘居安身自適不學解空人天花繞其席洪武十七年四月一日南屏山人同庵夷簡記

懸崖薜荔接雲長正愛幽居在上方涼月紛紛秋弄景晴陰冉冉晝生香故依靑壁置蘭若差勝翠防開竹房況是千巗搖落後盤空秀色更蒼蒼中吳道【存翁白文】蘿壁非常玩髙僧獨愛之蒼松同壽色老石借春姿引蔓斜連屋垂花直下池茶筵賔客散坐到月來時錢唐沙門徳祥

靑蘿壁下一僧房長日惟燒一炷香風在竹欄人在定鳥啣紅柿落柴牀余侍先師於南屏時見題此卷意不盡復述一絕迨今四十八年矣西宗意藏史出示故書於後前中峯守彛書

蘿壁山房記

山房以蘿壁名者乃昔濟上人禪息之所也上人字津性純粹淸雅以解吟工書鳴於禪林當時名公多重之者王君叔明爲繪山房圖題詩識之全室存翁具庵同庵止庵諸老師皆聲詩詠美津旣沒餘五十年詩卷今爲西宗意藏主所有予來南屏一日西宗出卷示予且曰意生也晚志慕古人當宗門全盛時諸老宿以道學相傾意以是時不得身侍巾舄於其間爲歉巗居谷處艸座麻衣世慮澹如獨慕古之心時往來於懷也忽交與有好事者以蘿壁山房詩卷見遺展玩欣然如親接對古老顏色因自喜以所居山房就名蘿壁其圖與詩如予素有而復歸於予者也夫道目擊耳聞無乎不在顧力行何如耳豈不聞靈云師之於桃花孚上座之於畫角聞擊竹聲見弄師子皆足以發明向上一著子慕古人志在古道盍以靈云軰自任豈求於彼而不察乎此必俟得古道於古人耶子其朂諸若乃山房名寔今昔不二諸老師所賦詩見之矣是爲記宣徳五年秋九月初吉淨慈住山天臺沙門釋正需書

蒼瑉逗纎根翠蔓郁盤結葉密珠瓔懸枝斷釵股折悠悠鑪篆銷寂寂啼鳥歇味禪坐深更虯髯弄明月前普福住山大振

叔明靈石艸堂圖【在紙上水墨掛幅】

艸堂之靈鐘山下靈石山中有艸堂堂前森列皆石友具服再拜庸何妨晴嵐入凝研席暖蕓吹香撲書帙客來無物欵淸談旋束荊薪煮靈石夢庵

坐深殘醉醒簾捲艸堂開擁座千峯出橫空一鶴來晚風松落子時雨石生苔卻憶山中客披圖日幾回彭城劉

山中靈石碧嵯峨髙士茒堂住澗阿幾樹松陰當戶密四時嵐气入簾多依依猿鶴常相近寂寂親朋遠不過遙望西巖泉落處臨風時詠考槃歌吳人錢紳芝蘭室圖並記【前書寶石泉壑四字後欵云王防畫俱篆字】

苾蒭香艸也西土以名僧言其芳薌遠被薫襲羣艸气變形隨亦由僧之化俗使其攺惡從善也楚騷以蕙荃比君子蕭艾諭小人舉世皆愛荃蕙而惡蕭艾古今人情之所同固無間於遐邇也薫蕕不可以錯糅言君子小人不可以同處也靈均辭微而防遠至如采三秀於山間紉秋蘭以爲佩言善人君子終身親近不可遠也古諺有之與善人交如入芝蘭之室久而與之俱化夫芝瑞艸也一莖五色三秀九岐菌生嵩華丹屋之上食之者千載不老蘭香艸也綠葉紫莖丹葩玉菡越山楚澤幽芳襲人此二物艸中之瑞而香者也集而爲室壇壁楣撩無非芝蘭𨿽以菉葹之滋蔓荼蕕之苦臭淹漬旣久安得不漸其瑞而染其香哉今以剛愎之資柔佞之質得與聖賢久處服其衣冠聽其言辭周旋禮樂左右規矩惡得不與之均化哉遠而西土近而中國聖賢之教人每取諭於艸木蓋此之易曉而樂於從善也錢唐有大苾蒭曰古林昌公幼祝發於寶石山律戒精嚴智慧明了金函祕典日誦萬言於是分淨慈之半席主法防之首座暮年築室於城之東偏繪塑大覺金身圓通素像歌唄讚頌不捨晝夜乃辟西淸離立奇石移植紫藟樹列蘭蓀倚檻則淸心濯目憑軒則衣芳佩馨光淪日月香動徹飈古林於時宴坐室中招諸徒立廡下語其法嗣善福田樹以芝蘭所以集善友也芝蘭名室所以成就於已也從香起觀因義了心推一義而窮萬義窮萬法而歸一法理事旣除法塵俱淨此覺皇之教也汝能因芝蘭之香瑞纚類尋源當爲優鉢羅芬陀利乃天人愛見之奇華無盡根剛陀羅樹爲救世淸涼之妙藥苟能如是返觀從起實因芝蘭之室有以啟之也弟子再拜曰惟予聞而嘆曰是苾蒭者可謂善教人者矣因香艸之灑流也而知芝蘭可以化質復馴致乎悅世救人及其至也則此心之芳香不假外物無復形穢將普薫一切世界矣奚止事一室哉王防於是乎記兪和書

不著維摩獅子牀芝蘭爲友產淸香商巖采到連莖瑞楚畹傳來奕葉光春雨苾蒭還並秀曉風薝卜每同芳也知臭味通化物我冥現與世忘豫章蒲庵來復築室古城曲樹此蘭與芝異芳間奇石宛有山林姿芝蘭日長茂離披滿前墀綠葉朝露五色含晴暉道人方宴坐境寂神不馳色香了無取眼鼻忽若遺嗟予老京客無地結茒茨浩歌望江水白雲有餘思臨川危素

不以芝療饑豈用蘭爲佩芝秀蘭自馨植此一室內道人結習盡與物了無礙白晝敞禪扉羣峯遠相對南屏山人夷簡

艸中惟有芝蘭好不數宜男指佞賢近喜亦從蕭寺種誰云獨許謝庭專尋常道气畱君子窕風姿媚佛天何用栴檀林下住只將瀟灑度年年始丰徐一防芝蘭百本繞階墀璚英間玉蕤楚畹光風搖綠葉漢廷春雨長銅池香飄衣袂堪紉佩味入齋一廚足療饑謝氏芳華歸寶石封胡羯末宛同時白雲峯如蘭禪扃閉幽寂石室生淸芬奇葩雜芳樹藹然只園春如何尋丈間迥與人寰分聲聞已知妄色相元非眞浣以甘露枝淨灑濁世塵餘芳倘可卽相從問正因錢唐白

紫芝采爲食幽蘭紉作佩聊復助燻修庶幾堪傲世一室靜生香諸塵自融防蒲團禪燕余經卷了空外防然吾我忘誰云有三際京兆宇文公諒

隱居結蓮社地僻無人聲瑤艸穿堦綠幽蘭入夢淸吟詩憐楚澤分坐憶南屏色應千花偈香同九畹英何當風月下相對說無生金華宋璲

泉石閒齋圖【掛幅】

衝懷澹如水萬境猶虛空忽聞還山詔喜入衰顏紅山中何所有手種石上松茅屋閴無人恆有雲气封淸燈照佛龕罏煙裊松風砯崖噴飛泉赴壑如撞鐘羣響自起滅聞心本無窮塵銷諸念寂夢覺非有蹤九旬談一妙正爾開盲聾孰持去來影觀作眞實同去隨流水遠歸與云相從無心任化泊然齊始終秋風動江漢波浪皆朝宗雲帆掛海月渺渺五湖東黃鶴山中樵者王防書並題

天竺日章法師得防還山王侯叔明作泉石閒齋圖予乃題詩並爲贈行

奉詔還故山江船復東下獨帆如蜚鴻秋日照平野王侯贈新圖山水儼幽雅石崖天際髙茒屋長松下淸香散佛龕妙觀了空假白雲席上生碧澑階前防神淸境自閒所適無取捨佳趣正在玆健筆老能冩乃知遺世情獨有還山者安得添我身齋居共瀟灑洪武乙夘秋龍河宗泐書【古】

三年京國住奉詔得還山猨鶴驚猶識雲松故自閒銅缾蛻綠筍坐豹遺斑莫爇龍香鉢畱將在世間東臯妙聲書

王叔明坦齋圖【圖下冇愼獨淸賞四字向爲余家鑑藏】

老來自覺筆頭迂冩畫如同冩書老鶴一聲山館靜道人正是午餐余坦齋老師出宋羅文紙命作泉石老年自覺不同作此應命不記月黃鶴山人書於坦齋仙館

叔明阜齋圖【與太平淸話所載者異】

此圖彷佛竹裏館茒茨翛然傍川水倚牀張冊白日長復有孤桐置髹幾沈周

叔明聽雨樓圖【在紙上卷首篆書聽雨樓三字欵云玉雪坡下周伯溫白文印】

至正卄五年四月卄七日黃鶴山人王叔明於盧生聽雨樓中畫生名恆字士恆時東海雲林生同在此樓雨中市井迷煙霧樓底雨聲無著處不知雨到耳根來還是耳根隨雨去好將此語問風幡聞見何時得蹔閒鐘動雞鳴雨還作依然布被擁春寒樵人張雨爲盧山甫題至正八年二月十一日

河濶樓低雨如洗只疑身宿孤蓬底淸晨倚檻看新晴依舊山光靑滿幾聽雨憐君隱市中我憂徭役苦爲農田間那得風波險朝朝愁雨又愁風荊蠻民倪瓉虛牖蒙蒙含宿霧瀑流磵響來何處江湖近向枕邊鳴林風又送檐前去挾水隨云自往還根塵不染性安閒多情一種嬌兒女淚滴天明翠被寒至正卄五年嵗在己巳盧士恆攜至緑綺軒見示輒走筆次韻貞居外史諸韻以寄意云陶蓬寄亭中人曁諸名勝當不黙然也後十又八年四月九日瓉記

擬張外史倪隱居聽雨樓詩韻

緗簾蹙浪縈香霧幽人髙臥云深處月明叢桂小山空疎煙白鳥滄江去浮沈里社樂蕭閒大隱何妨市井間拋卻喧啾淸洗耳艸樓六月雨聲寒【易五六韻語前後乃協】塵生兩耳何由洗喜聽雨聲茅屋底灑然心地自淸涼靜對鑪薫時隱幾乾坤納納懸壺中書田霑潤稱書農也勝江湖風浪惡客舟飄泊怨秋風石磵老樵蘇大年【古】

城市不著耳江湖畱此心樓髙人更靜惟有夜懷深醉翁

倪隱居索和張外史聽雨樓詩走筆二首答之

海气雜嵐霧聽雨宜髙處風雨無時無倐來復倐去搖搖心懸旛胡爲不自閒老人曽聽雨無被不知寒頭面都不洗聽雨重屋底兩耳任喧聒坐隱烏皮幾筆畊墨畦中自適如老農二仙隔今古神文在閬風堅白老人書於素行精舍

一榻春深雨滿樓杏梢微濕五更頭東風更緑江南防賣劍家家盡買牛荷气香飄竹外樓雨聲滴碎采菱舟南風一夜生新漲魚鳥還知此樂不積雨生涼轉蓐收碧梧初霣滿城秋鄰家不識余心樂也愛書聲在小樓天地嚴凝萬壑冰不堪寒雨灑孤燈一樓淸气猶宜雪紙帳生春睡未能曲江錢惟善

春云靄江郭鳩鳴朝夢餘樓中雨颯至煩抱澹雲除歷歷樹聲亂蕭蕭牕影虛如何門外客泥潦後行車渤海髙啟題

山牕聽春雨冷气襲病膚鋪牀閉齋閣衣被薫香鑪風燈苦屢挑夜茗亦再呼煩囂悉屏逐妙理在跏趺憶子艸樓底玆情還有無齊郡張紳

承平時貞居張道師與雲林倪徵君並以翰墨風致齊名吳中二人者亦雅相引重先君子與貞居遊最蚤余時以童子侍坐隅尙能計其丰采今先君久已棄諸孤貞居亦化去天下多故而余始得從雲林君遊至正乙巳季夏之九日余謁君於盧士恆氏之聽雨樓獲觀近制詩若畫衝襟雅論令人塵慮灑然旣而士恆出此卷徵題二君之作具在因賦存歿口號附於卷末以寓感之思云

華陽洞裏煙霞閉靈石山中艸樹荒惟有小樓曽宿處年年春雨滿滄浪黃冠野服神逾玉畫筆詩篇老更奇白首故人無在者小牕殘燭雨來時尋陽張附鳳江雨飛來夜气澄小樓髙處冷於冰聲畱蕉葉頻欹枕影亂檐花獨對燈遠客異鄕生白髮故人今夕擁靑綾致君堯舜慚無術思入湖天睡未能淮南馬玉麟艸樓聽夜雨春燈隔重瓶中新茗煮奩裏舊香添風佩潛歸浦云璈亂綴檐乍驚來湛湛更覺去纎纎頗被風相妬還疑雪與兼喜隨漁艇泊愁怕客窻淹頭白盧貞士髙情苦未厭雲門山人張紳重題

山風滿樓來雨腳耳底蕭蕭生遠情還丹化鶴度句曲破屋無人住洛城酒停深夜蒼燈在簾近餘寒濕葉鳴枝上漆書空爪迹繞檐依舊落春聲觀外史所題山甫盧隱居聽雨樓詩詞翰瀟灑令人有超然之想噫故物也士恆其愼藏之四月七日王謙冩於客居

更深樓外何蕭瑟半滄江遠樹風疑是千秋霜葉下坐殘一穗燭花紅斯人雅致今安在此夕幽懷孰與同老我題詩成感慨雨聲有盡思無窮吳郡盧君山甫舊有聽雨樓山甫歿二十年而斯樓尙存余抵吳惜不得見其人今其子士恆攜張外史所題詩來示余余覽之不勝感慨遂爲賦此至正卄又五年四月一日檇李鮑恂書

奉題聽雨樓

飛樓何凝陰雨气正含霧蕭騷習羣霤淅散髙樹聲懸長風外坐想當瀑布習喧久漸息靜寂乃眞趣陰晴造化意年芳暗中度白髮如散絲憑君冩幽素開封鄭元

雲林夜澄寂有雨彌更佳漠漠著樹穩霏霏度檐斜入靜意所便爭喧競浮誇弛張任槖籥細大無根芽妙運出造至理忘紛拏變化本因妄聲聞耳生瑕不如且置之攝心靜無嘩危坐不須寐呼童剪燈花臥龍山民王宥

勝國之季兵變之餘前軰翰墨存者無幾間或獲一見如遇雞彛兕惇不由不使人忻艶也聽雨樓詩句曲外史及一時名流所作詞翰兼美亦希世之寶也吳中盧士恆父藏於篋中一日出示於余余展捲觀之卷中作者多餘故友玆覩其辭翰儼若覿彼風度而不忍釋手也士恆宜珍藏於家愼勿輕示於人焉洪武二年春二月初二日吳僧道衍書

層檐集飛雷深砌走鳴瀑餘聲殷天籟淸气入林屋風波任喧洶燕坐暝雙目寘身得蕭爽洗耳絕塵俗香穟郁水沈簾花映湘竹篝燈動春酌剪韭畱夜宿與客對牀眠淸談未云足金陵嚴瑄

幽人愛樓居燕坐風雨夕髙檐防飛湍空除墮殘滴傾耳疑枕流屏喧時岸幘江聲晚蕭蕭樹葉寒策策境絕迹更起趣澹情自適霽曉愜憑欄春深杏花色浚儀趙淑

少年聽雨歌樓上銀燭昏羅帳壯年聽雨客舟中天濶云低斷雁叫西風而今聽雨僧廬下鬢已星星也悲懽離合總無情一任空階滴到天明右竹山先生所賦之詞今偶獲觀此卷因舉是詞誠甫俾書於卷末夫聽雨一也而詞中所云不同如此蓋同者耳也不同者心也心之所發情也情之遇於景接於物其感有不同耳誠甫中年人有樓聽雨吾意其與在僧廬之下者同其情誠甫乃曰吾聽雨吾知在吾之樓而已遂書竹山姓蔣名防字勝欲義興人卷中諸先軰之詞之腔虞美人也奕

集聽雨樓諸賢記

右張雨字伯雨號句曲外史武林人學道三茅峯而才名滿天下若虞文靖公黃文獻公咸推重焉先生妙於書人得片紙以爲寶至今好事之家多蓄之客至則相與爲玩先生詩法黃太史淸新髙邁不流於眾𨿽元氏翰林諸公皆以爲不逮也

倪瓉字元鎭號雲林生無錫人家最饒而先生脫略紈綺一事於翰墨作爲詩章妙絕一世人欲不服自不能不服也虞文靖公張外史伯雨深相契焉然先生性癖傲物多忤於時元末棄家泛舟五湖三泖間興至則捉筆冩煙林小景或竹枝偶流於市好事者爭貿之𨿽千金不靳也

王防字叔明吳興人號黃鶴山人趙松雪之外孫也素好畫得外氏法然不求妍於時惟假筆意以寓其天機之妙爲文章不尙矩度頃刻數千言可就君子咸以豪士目之

蘇大年字昌齡州江都人元之翰林編修天下亂寓姑蘇爲文章有气不喜衰颯江海襟懷亦人中之豪也

饒介之號醉翁江西人元末寓姑蘇以跌宕自任工於書法君子評之者謂渠不減懷素至今人家多有之

周伯溫號玉雪坡饒州人爲人愼重爲元氏左丞天下亂流寓胥臺而無所就然妙於古篆得趙文敏公遺意字頗肥而玉潤可愛士君子至今寶之

錢惟善字思復松江人元末進士精於詩得杜子美法不苟作作必臻其妙

張紳字仲紳濟南人慷慨激烈不瑣瑣於世事作爲詩文𨿽不經意而自成一家能議論終日亹亹不能休蓋北方豪傑之士爲本朝浙江布政

馬玉麟髙郵人爲元長洲縣尹有政聲括蒼鄭明徳先生有碑卒於僞吳

鮑恂字仲孚嘉禾人元氏乙亥科易經進士爲本朝文淵閣學士爲人愼重不可狎而學行名天下有學易舉隅行於世後以事累卒於外

趙淑字本初紹興人元氏乙亥科書經進士龍馬賦爲時所重稱然性耿介不易與人交交必久爲本朝太學博士而歿

張羽字來儀一名附鳳與髙啟行軰也治易工於文文學歐陽子縝密宛轉可愛𨿽前軰皆自謂不及也本潯陽人避亂寓湖州爲本朝太常博士而終道衍字斯道姓姚氏姑蘇人才茂思爲時所稱與張來儀髙季迪軰皆以文字相頡頏而澡身浴徳則非諸君所能及故天下皆以參寥潛子目之皇上龍興以贊佐功封少師賜名廣孝蓋又以元之劉秉忠並稱云

髙啟字季迪姑蘇人身長七尺而妙於詩得唐人體裁語精意圓句隱而暢前軰有所不及爲本朝編修歸家以事卒

王謙字鳴吉姑胥人以春秋學爲府學教授

王宥字敬助與髙啟能文

陶振吳江人有詩才然性不覊人或易之

韓奕字公望吳之良醫也好與名僧遊所云蔣竹山則義興蔣氏也以詞章名世其淸新雅麗𨿽周美成張玉田不能過焉

右聽雨樓詩卷其間所載皆一世名士誠可寶也然余觀卷中人品有三其至髙者聞而知之其次者事而知之其又次者交而知之若伯雨張公元鎭倪公其殆最髙聞而知之者歟自叔明先生以下余髫年曽事之自來儀以下余少曽交之總若干人皆能以文章名世者也然自衍公外多湮沒無聞至如伯雨元鎭二先生若精金美玉不可冺滅況其負超邁之才遺世獨立髙潔無累周覽六合盡大觀而無遺乎余幼在鄕裏時嘗聞吳城盧士恆家存此卷欲一見不可得見者無不愛惜今吾友沈誠甫得之良可賀也誠甫寄至京索題始得焚香展捲淸風凜然毛骨頓爽予復何言姑述卷中作者諸先軰出處大略以爲諸賢之記誠甫姓沈名睿號存畊有才識善吟與士大夫遊予之布衣交觀斯捲者當仰其淸風素範益厲其徳哉勿以吾言爲謬永樂五年嵗丁亥二月初吉翰林侍讀學士奉訓大夫錫山後學王達識右聽雨樓詩畫一卷元季及國初諸名公爲吾蘇盧山甫父子之所作也永樂間流落錫山沈誠甫氏誠甫嘗求王內翰達善記卷中諸公出處之大略藏之以爲至寶中念淳搗珍非遇易牙不足以知其味之美雲門韶濩非遇師曠不足以知其音之妙使後或非其人不視爲篋中之故紙而覆諸醬瓿者鮮矣聞吾相城沈翁蓋淵博雅好古其子若孫多賢而且才必能鑑賞乎此可以寶藏於永久不遠百里時以奉翁翁一見之喜乃以厚禮答之旣而卽瀕溪小樓扁以聽雨置捲坐右暇日輒遊玩諷詠恍若接諸公之光儀而聆其謦欬也一時名人勝士登斯樓披斯捲未嘗不心醉神怡斯樓之名遂擅勝於東南是𨿽翁之髙致所就然亦豈不以斯捲之所在乎或曰諸公無恙日翁多親炙之者惜乎此卷不爲翁作而爲盧氏故物也余謂不然夏后氏之璜封父之繁弱豈爲魯國而制耶魯之先公所得分噐子孫世守之以爲至寶斯捲也其璜也其繁弱也翁之子孫寶之而守之又奚知其爲盧氏物耶翁之孫啟南出以示余僣贅於左方云成化庚子淸明日長洲陳頎識【永之白文詠芝白文】

王叔明舫閣圖【汪氏鑑藏】

遠山晴翠潑空來浮閣虛窻面面開檢理殘經無一事焚香啜茗話天臺黃鶴山中人王防爲九成【香光居士】溪流淸急石盤紆虛閣深藏閬苑如神矣香光閒灑墨一林松色防幽居臨川危素【太朴】

王叔明破窻風雨捲【卷首書破窻風雨四大字欵云古田】

紙窻風破雨泠泠十載山中對短檠老矣江湖歸未遂畫間如聽讀書聲劉君性初以破窻風雨自居諸公賦詩成捲因作此圖並題絕句於左時至正卄六年嵗在丙午暮春之初王防

環堵篝燈夜寂寥欺人風雨更蕭蕭詩成驚落雞窻筆夢破須來馬鬛瓢萬里浪開看異日連牀屋漏耿今宵丈夫莫袖爲霖手欲沃人間九土焦雲松陸居仁【陸氏宅之硃文居仁白文】

破窻風雨記

大名劉易性初氏蚤從宣城汪先生遊後值兵變辟地吳中今年從吳興來見余艸閣出玉坡周公所篆破窻風雨四大字蓋書汪先生贈語也求余文志之餘聞破窻在錢唐時夜半讀書有颶挾怒濤從海門來肆其暴烈沙飄石怪雨與之俱若萬騎出祈連北鏖於大漠而矢石俱下若蟄龍決起千丈而滄溟之水倒立若黃河自天而落束以龍門呂梁而雷鳴雹噴也崇城如山者圯層觀如雲者墮其破窻如一葉漏下寒磧上人懼其有不可支者明旦天地淸霽賢郡長有過而詰之曰劉子破窻尙無恙否吾饋酒醪解汝慍性初啟窻一笑曰吾由敬亭過武林入雲門下苕霅遭風雨者凡幾吾皆安以爲常子何置戚戚於其間哉而嘑酒共酌歌老杜秋風破屋辭以洗其中之磊塊者亦亂世一奇士也𨿽然少陵破屋不爲一已憂而寓憂者天下之寒士也惟少陵能安秋風破屋而後能推大廈萬間之庇性初能安風雨破屋而後能居玉堂雲霧之窻吁處變而不失其常居安而不忘乎危是在性初性初謝曰某不敏敢忘先生之規至正甲辰嘉平初吉東維叟防稽楊維禎記

破窻風雨記

大名劉聘君遭世難走楚越間居無室宇所至卽浮屠老子之宮而假寓焉每風雨連夕燈窻獨坐韋編相對誦讀之聲瑯然與風雨相葉蕭蕭喈喈若環佩之鏘絲竹之沸發於檐牙接於人耳於以見君之學之勤而志之有在也翰林直學士汪公叔志過而賢之名其所寓曰破窻風雨而謁記於薊人李繹繹知君者也爲言曰卑宮惡室人之所惡所不處也而君於牖戶之間研覃經籍如居層軒髙棟然則其志可尙矣淒風苦雨人之所厭所不願也而君於陰晦之時吟詠篇章如遇光風霽月然則其守又可嘉矣抑聞昔人有以席爲門而處窮厄者終能佐明主以定天下君之志其斯之志歟又聞有大雪僵臥而不幹人者終能配往哲以垂令名君之守其斯之守歟由是窮而能達嗇而能丰向也蓬室環堵以棲遲今則朱門大第以容與豈非耽學篤志之驗窮經稽古之力耶坐有客作而前曰子之言足以復劉君矣遂書以遺之君名易字性初今寓吳興魏之貴宦仍以君祖父爲稱首云至正一十有三年龍集癸卯冬十二月朔旦記

蘭雪子脫略干戈外逾十年未嘗有憂色所至讀書𨿽敗壁頺垣霜晨雪夜不倦斜風橫雨有所不避也一日持枯腰軸過小蓬股曰吾讀書處號破窻風雨吾師汪翰林先生所命也鐵厓先生記其端文雄詩豪繼其後者珠貫玉疊公其無一言乎哉予應之曰列仙之儒之言倬乎云漢之章矣予尙何云𨿽然當破窻風雨之時人不堪其憂而士之讀書窮理其間者不攺其樂也是故觀風雨之勢足以助吾气之浩然聽風雨之聲足以資吾趣之灑然風檣陣馬不足爲其快也龍吟虎嘯不足爲其壯也金舂玉應石裂竹折不足爲其淸也峻宇雕墻璇宮瑤臺雲窻霧閣不足爲其坦而幽安以樂也當是時豈知破窻之陋風雨之厄哉破窻不能陋風雨不能厄則吾之神爽飛越若驂紫鸞駕白鶴度銀潢逰碧落上玉京以登五城十二樓也果能若所適則羣仙之地位淸髙隔風雨者吾將告之以百萬億蒼生命墮顚崕受辛苦也𨿽然未造乎是則憂民之憂者必先憂己之憂樂民之樂者必先樂己之樂憂之如何憂其不能正己而已樂之如何樂其不復徇欲而已吁吾靈臺丹府若泰山盤石之安若靑天白日之明若松泉蘭雪之潔則吾所處之地破窻之破自破而吾丹府之窻不可破也破窻之風雨自搖撼而吾丹府之窻不可以搖撼也則吾廓寸地於八荒開衝襟於千古者風雨且不識又安知所謂破窻也哉士不可以不毅吾於蘭雪子不能無所勸云東海濱艾納老友錢敍

一燈風雨寒窻破讀書不知秋怒號恍如扁舟在江海但覺四壁皆波濤對牀髙臥無此客倚劍長歌空二毛曉看庭樹故無恙千峯雲气落靑袍武夷山樵者錢惟善

劉郎讀書如學仙朝不出戶夜不眠時聞破窻風雨夜正是澂心對聖賢苕溪王子圖景象敬亭山色靑連天執經念子最淸苦亹亹論道心相傳雞鳴喈喈天欲曙疏櫺蕭颯寒聲度庭前漂麥總不知屋上卷茒寧復顧人生窮達那可知玉堂金馬自有期靑藜他日夜相訪卻憶破窻風雨時宇文公諒

敬亭山下讀書庵破紙窻寒盡自堪但怪蛟龍嘶匣底不知風雨暗江南雲橫墨海秋帆斷花落彤樓曉夢酣五色石崩天項漏須君子脫巨鼇鑽時至正乙巳秋八月十五日防蘭雪聘君於鐵崖先生小蓬臺見示此卷遂爲之賦金盡山人錢嶽

幽人讀書味眞樂堅坐那知風雨惡他年髙步玉堂中還憶破窻寒寂寞三衢徐汝霖

王叔明畫卷有聽雨樓與此卷絕類但此圖更淸潤有趙吳興法尢可寶也跋者十餘人皆名士鐵崖語甚奇惜不傳於遺集董其昌觀於金閶官舫因題丙寅仲春望

巖居髙士圖

臨池學書王右軍澄懷觀道宗少文王侯筆力能扛鼎五百年中無此君題王叔明巖居髙士圖倪瓉琴聲相繼讀書聲坐覺乾坤气獨淸一曲髙山流水遠千編深雪小窻明音非妙指安能發學必通經可得成富貴人生俱有道韓公何論短長檠方外夷簡題後有陳畱張璧長幹沙門子仁靈谷沙門淸源天竺沙門博洽諸詩失錄

黃鶴山樵鐵网珊瑚圖

鐵网网得珊瑚枝寄與東吳苑髙士翠羽飛來毛羽寒石化靑羊叱不起金鼎夜煉天地根閉門不識桃花春吳煙拂艸瀛洲綠鳥啼花落空愁人百壺美酒恣傾倒銷盡春愁人不老卻從鶴背看塵寰四海如杯嵩華小黃鶴山中樵者王叔明畫並題

天上仙人王子喬由來眼識天下士黃鶴山中臥白雲使者三徴那肯起昆侖樹老盤玉根靑鸞對舞瑤臺春昨朝贈我神錦段謂我九老仙都人閬苑花前因醉倒謫下人間容易老百花樓中作酒狂一聲鐵篴乾坤小玉崖生範立奉和

王公獨得天然趣揮毫不效丹靑士澹墨銀箋掃畫圖瑯玕屈鐵參差起碧苔暗水流石根深山花落黃鶴春琴書幾杖白畫靜何因致我塵埃人髙平之仙非潦倒醉後狂歌不知老有約盧敖賦遠遊九齊煙望中小豫章胡儼次韻

升中文兄示及叔明王公所寄詩畫令僕品題之僕隨口和韻升中歡賞旣久卽命書以冠其顚云珊瑚千年生海底至寶終當遇奇士黃鶴仙人狡獪徒笑蹋靈鼇輕掣起波濤洗盡泥沙根元气尙帶龍宮春裹藏什襲贈知己長生範老非常人明窻玩之驚絕倒世間一任韶華老釣竿猶記拂長柯三防神山眼中小吳郡顧祿奉題

王公外家襲金紫不比尋常韋布士一時結納多譽髦早嵗聲華倐然起閒移翠竹當云根更有古樹枝含春自云珊瑚出鐵网投贈豈與塵中人範君相見卽傾倒喜盍朋簮成二老玉壺滿泛紫流霞痛飲狂歌天地小益齋王彥文奉和

黃鶴山人多意气眞是髙亭老仙士揮毫髣髴如有神怪石嶙峋筆端起瑯玕玉樹生云根畫圖奪得江南春邇來遨遊東海上持贈玉崖之髙人兩翁相逢遂傾倒醉裏不知天地老持竿共結滄洲期一釣猶嫌六鼇小奉和黃鶴山樵贈範玉崖詩韻東防李仁

黃鶴山中名畫史自昔才華冠多士淋漓醉墨冩幽篁翠梢搖搖拂雲起古樹槎牙鐵石根虯枝紏結江南春苕華空繞外家宅玉堂仙去今何人淸尊卻憶花前倒憂樂只應懷範老畫圖難寄相思心滄溟浩渺珊瑚小安湖老人王士顯【武韻】

廷珪墨掃金花紙知是香光老居士鳳向髙岡時一鳴龍從碧海雙飛起紫苔碧蘚云根占盡湖山無限春上題詩句添藻麗遠贈髙平英偉人此圖當世俱壓倒我亦倡酧繼諸老髙堂落筆風雨驚不覺气吞云夢小沈瑜奉和玉崖前韻

山骨嶙峋浸秋水虎視眈眈如冑士靑鸞三五閬風來下立瑤堦不飛起坡頭有樹蟠虯根上淩霄漢中含春只疑老蛟出海底化作千嵗之神人眼觀此圖欲絕倒飛上香罏尋五老一尊試酧湘江仙望望君山隔云小諸生張禮

僕旣題詩於上興猶未已再賦一首贅於下方尙希玉崖文兄淸覽云吳郡顧祿

鶴山老樵列仙徒玉崖先生名世士一時傾蓋兩相逢作畫賦詩髙興起欣然爲冩竹數根傍有古樹回陽春蛟龍盤拏鳳鸞舞淸气自然能逼人金壺墨汁都傾倒壓盡蘇公並米老須臾更著石嶙峋海上移來蓬股小黃鶴仙翁寄餘詩畫兩學賢友俱有和章明窻展玩珠明玉潤照耀後先其修篁古木淸趣不減在於昆閬間也喜不自已余初效顰之後復續此詩以謝諸公之佳貺云爾

黃鶴仙翁有詩寄不比尋常書畫士天入丹山鸞鳳飛雷驚陸地蛟龍起人生如寄萍無根相逢意气皆如春東吳文學最瀟灑二王尢是風流人長仙醉來玉山倒散盡黃金數東老更期李白共飱霞誰信壺中天地小錢唐範立

圖作兩枯樹古幹嶙峋儼然積翠池所植後見宋人网魚圖愛其景色幽妍而售畫者欲余此幅遂舉以相易未幾网魚圖又歸之盛彥修矣煙雲過眼可勝三嘆封禺外史玉記

王叔明雙松圖

一个釣船千頃月兩株松樹滿山秋如今老作江南客水國漁鄕處處畱王防畫並題

碧眼支郎耳更聰軒楹占斷白雲中有聲聽到無聲處錯認長松是老龍丹丘柯九思

聽松圖【八十三翁馬士英書叔明爲古松禪師冩】

年去年來年復年長松亂立南軒前綠陰遮卻半天日聲气欲驚山虎眠老僧時倚防幹聽聽之有動還無靜風擊風敲朝暮聲飄然不礙芙蓉鏡松梢掛月月放光一白倒浸莓苔蒼濤聲響於彈八瑯隔窻洶洶形體忘我亦乾坤淸气者十年埋沒紅塵下踏徧東阡並南陌幾欲投閒閒未得聽松軒人年已大兩耳松聲幾經夏平生愛人靑松軒耳聽不厭松聲繁他日東林結蓮社再招陶令來只園聽松禪客耳能聰著个幽軒萬木中風捲翠濤聲急處海門飛出老虯龍廣信吳元善

黃鶴樵叟竹石

淩雲髙節鳳毛疎錯落霜根老不枯仙子已乘黃鶴去玉笙吹月向蓬壺題黃鶴樵叟竹石荏溪張輅菉竹猗猗白石齒齒紫萌紛塡翠實甘美鳳兮鳳兮當來鳴而棲止方泉金彥楨

風落湘江秋正波重瞳消息竟如何竹間猶有斑斑淚應是英皇恨更多五云生

王叔明竹趣圖【欵云上防爲怡云上人冩】

蟄龍翻空翠濤響玉虹吐雨秋波爽天風吹出讀書聲時有幽人自來往錢唐王羽

茅屋書聲雜澗聲一簾山色雨初晴蕭蕭翠竹無窮趣更有琴樽趣又淸竹本無趣人自得竹之趣猶淵明之得園趣耳畫者題者其亦得竹之趣乎文中藏之亦同得此趣者矣丁丑嵗十月朢日浚儀張閒識

我昔曽遊黃鶴山山人畱我閉松闗山中風雨經十日萬壑千巗空翠間別來浪迹遊湖海嵗月茫茫不相待回首東南頻夢飛山空鶴去人何在畫裏依稀記往年水光山色自依然尋遊尙有山中客揮手誰招鶴上仙竹陰深鎖秋窻曙疑是山人吟嘯處人生行樂付東流萬事浮雲總何許我欲山中訪舊遊酒船橫渡洞庭秋長歌黃鶴歸來曲盡洗胸中今古愁靑城山人王汝玉

磵底茒茨六月寒淸風繞榻翠檀欒此君別有何情趣捲幔令人不厭看謝縉

云嶂參天列翠屏石泉飛雪灑嵒扃竹聲琴趣淸如許塵世誰能洗耳聽義易偶桓

又竹趣圖【爲王黃合作】

僕暇日爲郡曹劉彥敬畫竹趣圖甫畢而一峯黃處士見過僕出此求印正處士以爲可添一遠山井樵徑天趣迥殊頓增深峻矣時省郎耿君督兵華亭索僕畫甚急思拙筆弱頃刻不能就用輟此奉獻吳興王防謹題

叔明公子文敏公之外孫也天姿神品其於翰墨深入晉漢至於鑑裁尢所精詣鷗波之宅相非子而誰耶至正壬辰冬公望一峯道人年七十三

元人墨竹

秋夜涼如水蒼竿戞擊淸噴泉珠錯落帶月弄寒聲天臺山人周景升題於竹西艸堂

元人墨菊

華上霜壓鬢寒葛巾漉酒不曽幹髙風千載無遺影誰冩墨花秋露【栗裏秋香】海漁子題

水國秋髙八月涼誰將玉杵搗霜西風吹入東籬下萬朶無尋一防香錢唐淩雲翰

江國秋風第一枝淸香不殿義熈時柴桑午夜藤蘿月景入疎窻色更奇時甲午冬竹雅裴日英作於荊南客邸栗裏秋香一云錢選筆先荊公得之吳功甫玉記元人情仙花輦圖

花是情仙仙是花七香百合萬吹霞雪麋神力無教失漠漠冰天落內家桃花夢叟題

仙輦非俗駕可彷佛乃以古樹根及虯枝盤結上覆雜花爲幙一白鹿馭之坐輦者明璫翠翹冠碧瑤蓮瓣綴楓葉垂霞帔朱舄側粉幫如削圭玉手握團扇支頥娟娟若有所思卽所謂情仙也前導兩侍見執綏按轡各錦纒頭揎臂絡金釧豹皮槲葉圍纎腰一紅屐蹻尖一黃靸弓樣雙股現晳膩如毛衣狀偶語若有所指應促情仙赴約乎假使鹿仙相值定受騎頸矣故老鐵云雪麋神力無教失耳末句則亷夫當時極羨天魔舞女背行蓮掌疑仙姬墮此情種歟此幅爲仇英所臨在余家余又有瑤島羣眞圖亦元人捲後女眞數隊一秉耜一挑大葫蘆作隊一荷簣一束芝艸一倚鹿一控鶴作隊一擁巨笠一種芝盆中作隊一跨鳳一乘靑鸞在海天雲際作隊俱作毛女妝束焉客閱而吒之曰毛女一而已矣何若是其雜然耶余不答惟簡諸載記條列若干爲毛女女譜分其仙凡得六類璀璀燦燦怪怪奇奇亦無形之丹靑也梯仙國平陽衝子識於風閣之气韻生動間元人著色春景山水

橋回綠水斜春樹隔煙霞隱處誰云識千峯只一家云隱

靑山翠黛裛晴霞流水濺濺帶落花不覺雲間有雞犬始知空外有人家海漁

元人松齋沐髮圖

松翻翠影罥茒齋千里風雲入壯懷沐髮據牀忘對客不知謝萬悵然回張淵【國初人】

列嶂飛泉過雨時回風碧浪影差差扁舟底事不歸去更向晴波照絲文嘉

元人題江叟吹笛圖

江楓葉赤蘆花白煙水晚山碧釣罷歸來酒一壺醉倚蓬窻弄長笛弄長笛無腔拍一任江南與江北八月蒼江蘆覆洲南洲老人回釣舟壺漿飲空獨醉後橫笛吹開天地秋弄節調音轉淒激蕭蕭兩鬢寒衝額山云漠漠幽樹靑江水江月白是時萬籟俱無聲寥寥玉宇聲縱橫涼風淅隨處發鶴咬戞相和鳴鳬雁飛來如近覩防防徘徊鷺鷥舞靈妃不入水仙宮神龍盡出馮夷府一龍吟浪羣龍鬭鼓鬛髯擁先後傳宮換羽自浮沈過徵歸商疊淸澑一聲叫破蒼旻裏鴻蒙呼回九澗底暘谷金烏忽驚起搖落煙波千萬里東海徐珵

王弇州觚不觚錄畫當重宋而三十年來忽重元人乃至倪元鎭以逮明沈周價驟增十倍窯器當重哥汝而十五年來忽重宣徳以至永樂成化價亦驟增十倍大抵吳人濫觴而徽人導之俱可怪也今吾吳中陸子剛之治玉鮑天成之治犀朱碧山之治銀趙良璧之治錫馬勲治扇周治治商嵌及歙呂愛山之治玉王小溪治瑪瑙蔣抱雲治銅皆比常價再倍而其人至有與縉紳坐者近聞此好流入宮掖其勢尙未巳也噫畫重元人自昔已然當沈啟南之前有金文鼎集勝國十一名家觀其題跋可知矣惜元美先生未見此冊耳有芒氏玉水磊砢者識

珊瑚网卷三十五﹤子部﹐藝術類﹐書畫之屬﹐珊瑚网﹥

欽定四庫全書

珊瑚网卷三十六

明汪砢玉撰

名畫題跋十二

憲廟禦制

曉晴色染山林紅陣陣寒鴉喜弄風雲斂碧空秋意重山橫野店畫橋東成化己巳孟春吉日【中作白地團扇周圍以墨泥金冩詩及年月用二小璽】

圖繪寶鑑云皇明宣廟禦筆有山水有人物有花果翎毛艸虫憲廟孝廟禦筆皆神像及金缾金盤牡丹蘭菊梅竹之類今觀此山水小景瀟灑出塵宛勝國气韻蓋聖能天縱自各極其妙也臣砢玉謹識國初朱西邨著色山水

松吹涼生錦籜冠鳥還云出坐中看勾溪數畝淸泠水更著何人並釣竿西村朱朴畫並題時年七十有八【村古田翁家】

徐幼文獅子林圖【涼風堂珍藏】

踞地似威昻藏渾欲吼猛虎見還猜妖狐寧敢走【右獅子峯】林端斂夕霏泉石閟淸景澹然娯人心相看忘日永【右含暉峯】空山無宿雲月起當殘夜漸出一峯間分光到林下【右吐月峯】不雨自橫空低垂疑飲澗樵子過還驚神僧度應慣【右小飛虹】扃鐍總忘機魔外自難入虛圓日夜明一塵元不立【右禪窩】萬竹雲朝合孤亭月夜明鳳來緣覽徳非爲玉簫聲【右竹谷】夜靜起山深隨風舒片影漠漠覆紫牀獨臥衣裳冷【右臥云堂】兀立夜迢迢松堂篆靄銷安心了無法徒受雪齊腰【右立雪堂】蒼蒼庭前栢明明西來意禪翁指示人又在第二義【右指松軒】雪中疎蕊開不知闇香發幽人試問時正值黃昏月【右問梅閣】疏鑿傍云根虛寒深百尺時汲煮春芽爲待參客【右汲壺井】非假琢磨功澄似鑑同朝來蓮葉盡波動覺秋風

【右玉鑑池】余友徐賁幼文洪武間爲獅林如海師作此十二景極爲精妙余嘗題其上逮今四十餘年矣今黙庵上人繼獅林之席今年春來京師過余出示此卷觀之眞若隔世事幼文如海皆已謝世余耄獨存不能不興感於懷也上人復徵余識其後故書此以紀嵗月云時永樂十五年倉龍丁酉春三月朢日太子少師吳郡姚廣孝識

跋獅子林圖詠

此卷獅子林圖徐幼文作凡十二段有題名篆冩之獨損缺其一按圖當是雪堂云各系以五言詩凡十二首不書名氏詞翰皆簡健後有少師榮公跋尾榮公稱余友幼文爲獅子林如海作十二景極爲精妙予嘗題其上則卷中詩當是榮公手迹郡誌之所宜有也幼文名賁任至河南左布政工詩能畫吳門四傑其一也獅子林在蘇城東北隅本元僧維則之道塲最號奇勝則好聚奇石類狻猊故取佛氏語名一石題獅子峯者是矣或云則得法於本中峯本時住天目之獅子巖蓋以識授受之源也姑蘇新志維則字天如姓譚氏至正初人跋尾稱如海師豈卽其人歟但榮公跋於永樂丁酉似爲其徒攜至京師而作故有四十餘年之嘆而興感於幼文如海之後世矣嘗聞榮公以少師還吳訪其師於獅子林至夜漏深微服往後門求見有僧暝目端坐止以手捫其頂曰和尙撤下自己事卻去管別人事恁麼榮公憮然而去可謂本教中之喝棒豈卽維則歟又聞榮公法名道衍嘗學於相城之靈應觀道士盡得其法機事執弟子禮豈遂其所見又應眞耶顧風防巗峻糠粃事功異學中自有之不必深求其人亦可也暇日偶閱此卷因童裝之聊紀於此若獅子林之題詠尙多而幼文亦自有作天如詩尢可誦乃致幾卷以資閒中一覽嘉靖癸夘六月望儼山陸深書

徐幼文竹窻風雨

欲暝投僧捨風將雨忽來愁腸與詩思都被竹聲催東海徐賁畫並題

風雨南禪夜那堪聽竹聲燈前同酒客但有感懷情啟與幼文晚過南禪寺信上人畱宿適風雨灑玉竹聲搖戛深感於懷而幼文冩竹賦詩啟不能無言故詩以識渤海髙啟

人去詩存竹更妍我當吳下想當年淸風只在乾坤裏閒向珠璣掩世賢宋濂

冩竹題詩贈老禪夜窻聽雨夢金蓮百年畱得淸風在三絕令人仰大賢東吳髙季迪徐幼文乃國朝洪武初名臣於未遇時寓僧捨值風雨夜窻冩竹賦詩曲罄懷抱到今百有餘年而遺墨如新可愛況學士宋公復爲題志可謂三絕也敬書此以見尊重云安城劉宣【成化間翰林】

幼文補快雪時晴圖【欵云東海徐賁爲之諸跋已刻六硯齋】

趙文敏爲子久書快雪時晴四大字幼文補水墨雪景仿郭熈上以硃砂作一日遂覺晴景煥發玉識

姚少師竹捲

永樂六年夏五月餘因病不出獨坐於壽椿堂之南窻忽想長洲舊業之竹歸心油然而生也故作短稍並詩以紀其事雲翠葉防拂水雲淩霜勁節不同羣荒村寥落無人處誰謂茅庵有此君初八日午前書姚廣孝

北地風髙捲塞云黃沙吹起雁成羣客邊偶冩龍孫譜忘卻江南有此君長洲戴冠次少師韻正徳辛未季春上巳日

壽椿堂上玉帶翁忽思故園冩秋風枝枝葉葉妙筆法湖州老將無能同故園平安有誰報風吹不到長安道何如手把珊瑚枝歸去江南弄釣絲沈周

誰冩江南一片雲淸風瀟灑不隨羣少師自得空川趣獨憶虛心抱節君長洲沈傑次原韻

貎取湘篁入畫圖醉中拈筆墨模糊斑斑冩到關心處曽有湘妃此淚無邑人吳一鵬

何處移來半畝云秋風蕭瑟嘆離羣僧家空學元無竹偶向禪牀冩此君沈濤

百尺喬枝上拂云東風艸木豈同羣我公曽截簫韶管奏向虞廷答聖君郡人顧福

維摩示疾隱蒲團閒冩江東翡翠竿想笑故棲歸未得朔風吹雪滿長安唐寅

瑯玕挺挺拂荒雲林下秋風伴鶴羣鳳輦不知何處去九疑空望泣湘君天童懷讓

淸午坐深館荒涼憶故廬故廬不可卽寒稍竟何如拈毫寄幽想恍然見扶疎淋漓一枝裏思溢千畝餘誰能把淸玩十襲眞璠璵對此後百年風情儼其初斯人起遺慕夢寐與躊躕楚煙雜湘雨題詩正愁予義興杭濟

玉堂學士東坡翁瀟灑墨竹生秋風海內流傳至今惜異世少師無乃同少師之身本法報【法身報身僧家語也】局促彊置靑雲道寄心慢作荒山枝髙堂煙雨吹如絲杭淮和前石田韻

淇園稚子已成翁翛然落紙生淸風百嵗山門畱玉樹墨痕猶與當年同平安浪說無人報而今野外猶能道莫遣吳儂歌竹枝愁邊雙易垂絲漕湖錢貴看竹無由返故園午窻墨沈灑香痕釣竿漫有滄浪興恐負天邊雨露恩沐陽伊乘

煙雨瀟湘隔水雲眼中淸趣更無羣少師本是虛心者獨對淸風冩此君永新胡錦輅

維摩眞性在淸寒冩出瀟湘碧玉竿欲返故園歸未得秋風先報客平安古吳張珍

我朝少師圓頂翁鳳凰池上冩淸風油然歸思生筆底彷佛似與江南同一枝寄贈不望報至今浮落姑蘇道我來借看摩一枝禪榻茶煙在鬢絲姚哲

玉帶曽聞侍五云空門今日有誰羣閒過方丈觀遺墨灑灑淸風似見君長洲沈源

華景彰臥云圖【欵東湖叟爲景彰冩臥雲山居圖】

幽人髙臥白雲窩聞說分明是華佗嵐气濕衣山住近苔痕上榻雨來多身疑太華峯頭宿神向南柯郡裏過況復傅霖人望久從龍未卜意何如延陵吳彛髙人愛向山中住野服幽然忘俗慮門連翠巘成比鄰席對長松作賓主石梁苔合少行蹤落花滿地扃幽戶萬竿修竹森如束一道寒泉漱寒玉白雲來往本無心卻就君家檐下宿君家有軒堪偃仰夜深云臥衣裳冷滿窻云影夢初回正值山頭明月上榻前雲山中月與君髙興皆淸絕從今只合在山中一室閒眠自怡悅朱升

幽人搆新居卜築山之陽長松翳深澗白雲藹巖房逍遙臥其下與云兩相忘白雲本無心捲舒奚有常而以云爲邊於焉自徜徉披圖慕華躅願言挹淸光梁溪修學

巖阿有一士考槃遠囂氛衡門鎭長扃門外多白雲頽然臥其間夢遊湘江濆寒生紾絺綌影落羲皇墳無風自捲舒帶雨常絪緼收之歸肺肝吐出五色文壄心同盟久一笑忘憂勤醉呼扶遙子稽首雲中君梁溪王亨

山云來往潔如綿多在松扉竹徑邊雨釀曉寒侵鶴帳月移秋影落琴一官奔走予將老長嵗棲遲爾獨賢便欲操觚遠相訪氤氳惟恐隔前川梅裏呂敏又題白鸞不掃翠蘿深靜宿檐端伴獨吟寂寂枕書聊適興英英出岫信無心長年自悅便淸夢萬里遙瞻識舊林只恐內江歸覲後也從龍去作甘霖東湖叟

黃山有屋千萬間兵革由來俱瓦礫梅裏有田十萬頃惟剰家儲書五車教得兒郎成令徳大兒學成作官去爲政成都大稱職小兒幹蠱能克家可見而翁有陰隲尊翁亦作南省郎繡衣駿馬黃金勒惟能翻笑躍紈綺隱居別業梁溪側怡然自號臥雲叟大榜髙書在幽室云出似乎其宦遊雲歸似乎其屏迹夫云出入本無心人亦如雲皆幻質微茫起乎膚寸間倐忽變化皆充溢乃知體物存妙理蒸成爲菌樂虛出雲飛旣動歸復靜心系虛靈有喧寂翁因臥云復自號妙理充和更綿密今日翻翻來泮池索我題詩竟何益六十衰頽老病餘枯硯殘編已狼籍見善無言豈放情聊爲長言一援筆吳下呂志學

臥云記

士之處世有篤志於學能明一經取功名如拾芥有隱居樂善不求聞達視富貴如浮雲由其立志不同故其立身亦異也勾吳華景彰氏別業於梁溪之東津當其兵燹中廢爲蓬蒿瓦礫所存僅餘數楹尙可爲也乃構艸堂於其南剪除荊蕪種花藝竹眼界廓然可遊可憩因晚年號爲臥云遂以爲扁於焉逍遙以終衰朽來求文以記之予以老拙固辭請之至再勉爲之說曰凡山川之气聚而爲云云之爲言運也觸石而起憑虛遊行象回轉形也或從龍而行雨或無心而出岫變化萬狀舒捲莫測非神仙者流豈能臥於其中哉臥之云者偃休之也昔袁安臥雪以著亷士之名王祥臥冰以全孝子之行子之臥云將安爲乎非少陵云臥衣裳冷之詩乎必也爵祿不及乎心榮辱不聞乎耳髙臥一室惟適之安靑山在乎目前白雲宿於檐下油然而生始爲白衣飄然而升化爲蒼狗歘然而散則隨風浩蕩杳莫知其所之焉嗟夫人能知此可謂善達觀矣旣知世態如雲知人生如夢何役役爲身後計哉然則臥云之義乃非玩春花延秋月寓意於云耳自前朝至今百年之間防爲陵谷海爲桑田者有之惟君家子孫相承基業不墜蓋由祖宗積徳之隆式克至於今日嘗考之華氏大族本齊孝子之後髙曽以來貲產巨萬至玉溪翁尢疎財仗義志獨出羣凡交遊皆得時縉紳名公故鄕先生陸子方曽爲文以美之事見墻東集觀其文可以知其人矣若是者豈非積徳之報在子孫乎景彰長子約得過庭之訓出任成都內江簿仲子勤於治生復善幹蠱庭幾燕息雲間睥睨物表優哉遊哉藏以待老又安知蘧蘧然莊周夢蝴蝶乎栩栩然蝴蝶爲莊周乎引而伸之書以爲記洪武己未春正月旣朢前中憲大夫順徳知府徐績

王孟端湖山書屋圖【卷首有友石遊戲四大玉柱篆爲徐霖子仁書】

仲鏞與僕有夙昔之好嘗命僕作湖山書屋圖及覊塵鞅未副其意玆復以佳紙見遺乃促成之因冩是圖以歸焉吁佳紙佳畫斯爲稱矣顧僕拙筆敢與此紙相輝光哉然仲鏞知我者也必不以是誚並書此以記其嵗月云【鈐縫朱文防戲翰墨四字印】時永樂庚寅仲秋望日毘陵王孟端識

友石先生畫品在能之上評者謂作家士气皆備然其人品特髙能不爲藝事所役𨿽片楮尺縑苟非其人不可得也此湖山書捨圖聯六紙而成修三十尺畊漁出沒村捨近遠煙雲變滅種種臻妙非累月構思不可成豈獨今之所少哉子和藏此眞希代之珍正徳丙子三月旣望衡山文徴明題

毘陵王友石此圖文公爲第次其品今觀其巗巒杳靄岞崿紛披參差出沒於蒼煙白浪之中以至溪橋林屋疏峯抗館農田漁艇畯父村樵幽蹤往復恍若別在世外眞可謂深詣湖山之致者矣讀書於此必能絕防離類殊使人遙想而存之談太常思重性好博雅相示此圖輒遂題其後云隆慶二年夏六月十有八日兪允文記

王孟端送行圖【水墨山水單條】

客裏送君歸故鄕江天秋色正茫茫扁舟一个輕如葉半是詩囊半藥囊九龍山王孟端爲彥如冩並題三江五湖口此際水痕收使節詢源委童時記釣遊拒霜紅繞岸擺栁綠連疇晝錦榮殊甚歸承寵渥優髙得暘

我別松江幾度秋渚花汀艸不勝愁華船送子松江去夢落滄浪舊釣遊王汝玉

楚天木葉落天容編芳洲長歌一杯酒送上江南舟孤防帶斜日一雁飛髙秋離情與江水相逐共悠悠王洪

吳江渺無極蕭條十月初片帆河上發竟去不躊躕由來君命重非爲愛鱸魚楊士奇

宦遊才賦望江南紫蟹銀魚入夢甘想得到家吟樂處野橋籬落晚風酣鶴城楊斌【玉壺秋水】

積水渺無際送君江上還九峯何處數迢逓白雲間舊業菱花老秋風鷗鷺閒故人能問訊相見一開顏王偁【明道父】

吳江秋水濶送君龍江發相期霜降余來看鳳城月胡儼

官河水滿正秋霜鴻鴈南來熟稻粱此日送君還舊隱九峯佳處是鱸鄕姚廣孝【乾坤淸气】

汀洲杜蘅歇南浦西風生美人鼓蘭楫路指江南行南行向何許東望吳松去吳松秋水多綠徧芙蓉渚渚外九龍山山邊三泖灣人家臨水住日暮采菱還采菱歌易斷送子愁零亂愁來可柰何思滿江南岸江南不可思動子情依依皇都春色早遲子促來歸李至剛【大宗伯章】碧水芙蓉兩岸開長卿初自日邊回故鄕耆舊遙相接影向孤村樹裏來翰林老友王達

秋霜忽已凝客行歸故鄕仰瞻鴻雁唳豈爲謀稻粱丈夫誓許國冥心浮輕航矧玆念桑梓澤災勢懷襄白雲迢遞逺俛首師堅章解縉

畫船曉發鳳城東江上靑山云幾重秋水連天三百里片帆一夜到吳淞王景

又送行圖【欵云友石生王芾畫】

防際明時得壯遊故鄕𨿽好莫遲畱春風一路看花去山色靑靑在馬頭余璿

澤宮春貢選賢能萬里扶搖起大鵬上苑鶯花三日醉夜窻風雨十年燈雪消官柳黃猶淺水暖溪流綠漸增自古讀書期報國老夫拭目看飛騰折肱老人錢仲益

王孟端山水捲【甲申秋日王紱冩卷首李西涯篆書】

畫竹休將竹史看王猷家自有江山空庭莫訝千尋影萬里煙波咫尺間咫髙下靑山遠近村淸江處處繞柴門鑑湖一曲消多少須問君王再乞恩志同少宰得九龍山人山水長卷畱予家數月不欲空返爲題四篆字意猶未巳復以二絕終之正徳四年秋八月戊寅西涯李東陽賓之識【玉峯深處】

細把平生履歷看直從湘水到吳山風帆雨屐知無數都在王郎尺素間長林疎影照江村茒屋蕭蕭自掩門莫笑白頭無舊業太平何地不君恩次韻二首後一首予正徳丙寅在陜西夢中得前二句明年丁夘謝病歸江南續成之涯翁是詩韻偶相類不復別作豈吾人同志眞有所謂神交者耶石淙楊一淸【惟山南寜居士待隱園】

人品還從畫裏傳舊家元識九龍山他年曽著江行記忽漫相看尺素間處處淸江曲抱村白雲碧石幾柴門九峯指防靑如許偏得天家雨露恩常郡邵寶奉次【國二

將石賢泉

亭】

王孟端水墨小景【在宋箋上】

雲山淡含煙疎樹晴延日亭虛寂無人秋光自蕭瑟九龍山人王紱

友石春溪凝翠圖

前山後山蒼翠隈層層曲曲見樓臺云隨曉月峯前墮鷗逐春溪樹裏來兩岸落花人蕩漿半汀殘雨客銜杯寰區何處有此地物外四時無防埃豈但右軍多筆法要知黃石是仙才奔灘觸浪飛頳鯉絕壁凝嵐防翠苔玉室金堂疑太華紫芝瑤艸憶蓬萊相看六月不知暑一榻淸風眞快哉洪武丙子耐軒居士王達題孟端畫

前山後山蒼翠深大樹小樹寒蕭森不知何處打魚者日暮泊船溪水陰鼇叟

王紱自題山水

山揷層霄水接云閉門黙坐對鑪燻無邊光景無窮趣月浸梅花夜正分

又畊隱圖

王舍人畫在國初如楊東裏方正學之文實先軰典則自沈啟南文徵仲始一變其法縱橫姿態蓋李何以後之文也董其昌觀因題

又喬柯竹石【小掛幅】

鳴吉深愛雲林先生之畫常命僕儗之而久未得一日幾間有此紙漫爾爲之不覺風度灑然出人意表鳴吉見之無以優旃爲叔敖乎呵呵永樂己丑立春日王孟端記

空山昨夜秋琪樹芳華歇石上有叢篁常存嵗寒節孟端爲鳴吉冩喬柯竹石索詩故賦如右他日重防於寒煙古澗濱當撫掌大噱也汝玉

王孟端竹捲

徵衣漠漠帶風沙蹔得歸來重可嗟在客每憂難作客到家誰信卻無家解裝羞貰鄰翁酒借榻多分野衲茶堪笑此身淪落久夢中猶自謫天涯孟敷與僕先後雲中南歸相去百里間不遑一見乘便冩此竹奉寄並錄初詩去發一笑也庚辰五月四日王紱

故園歸計似沙萬事荒荒付一嗟蟻國不須論幻夢燕巢今已過鄰家贈人墨老流離竹借榻詩存感慨茶百嵗此圖三展轉後來得失尙無涯洪武庚辰王舍人孟端與孟敷陳先生同涉難北歸間冩此竹及詩以寄中間曠懷歸況藹然可見遂和其韻以識感慨治甲子距庚辰得一百八年冬至日後學沈周題時年七十有八

又孟端竹捲

嫋嫋煙中映夕曛疎疎石上拂晴雲展圖卻憶西江夜獨坐寒窻對此君五月初九日題於壽椿堂【下有廣孝白文印儀軒朱文印】

秋林雨歇輕煙開淸姿濯濯無纎埃特立一竿如玉立猗猗應是淇園來寂寞髙齋當日午相對令人轉淸楚彷佛秋聲起座隅依稀碎影生庭戶嫩葉柔梢幾許長虛心已自含冰霜莫言翠袖天寒薄防見淩雲宿鳳凰昔年我亦嘗移植愛此靑靑無攺色不似東園桃李花春風一夜吹狼籍靑城山人題

王孟端墨竹【在宋金箋上橫幅】

孟端冩寄永年佳友用問平安之意不知骨老近況何如也【此孟端書於卷首】虎丘松壁無恙否泉石間諸公登覽之樂能相憶不無有佳作耶偶武孟家昆山曽到吳門相往來否可徵一詩冩於上舊嵗十月僕自北京歸聞孟敷已仙遊良可嗟也乃嗣能繼志尢爲慰情煩詢之示及【此三段孟端散書竹下有破硯生白文印】

鳳池退直冩瑯玕醉墨淋漓尙未幹寄贈故人欣有意淸風日日報平安義陽偶桓識

龍香細細霜藤滑冩出瀟湘碧玉枝傾耳風簾明月夜飛瓊何處弄參差偶桓又識

山館曽移玉數竿色常蒼翠影檀欒別來見說風姿在不減當年舊嵗寒梁用行書於玉堂之西序

雙勾竹石

小雨春池濕鳳毛天孫深處織鮫綃何人更立湘江水獨倚薫風憶舜韶王孟端冩並題

又竹枝

翠影蕭蕭鳳羽齊興狂猶復醉中題何當雪夜扁舟去載酒相尋造竹西辛巳三月友石生王紱爲竹西先生冩並題

王孟端虛亭秋色

遠山淡含煙疎樹晴延日亭虛寂無人秋光自蕭瑟九龍山人

茒齋煮泉圖

小結茅齋四五椽蕭蕭竹樹帶秋煙呼童掃取空階葉好向山廚煮二泉友石生王紱

江山萬里圖

項子京家藏王孟端江山萬里圖一卷長四丈餘嘗見之眞希世之寶也今此卷後𨿽失主名余以爲非孟端不能作此余家永師書千文八百本樂此能不憚煩乃爾此安知非孟端山水之興勃勃不能止奮忘倦之筆再圖此卷以豁胸中未盡之丘壑也耶不然何筆意相肖至此汪黃海攜此過余竹中覽畢書此黃海博雅好古未審以餘言爲當否智舷

庚戌秋予以訪友客黃之義水江行往返凡兩月餘凡曉岫夕巒疎陰空霽波光艸色樹影沙痕如迎如醉若皴若抹偃仰濃淡頃刻異狀令人應接不暇萬斛一葉張飽帆者破巨浪者或難於上天或駛於過鳥未嘗不防心豁目詫爲大觀呼濁醪獨釂也有紀行雜體詩僅貌十二三未盡委折爲憾一日葦如大師攜示與然所藏江山萬里圖展閱次覺曩日煙雲變幻峯嶺奇峭估裝漁艇去來如織光景宛然在對眞無聲詩可謂至寶惜楮尾想有脫落竟失主名偶髙谷傳過齋頭出與商略谷傳謂非宋元諸家誰克辦此予賞其知言眉公亦云以蹊徑之奇怪論則畫不如山水以筆墨之精妙論則山水決不如畫觀是捲益信當湖洪邦基慶之

宋南宮萬玉莊捲

宋先生克字仲溫長洲南宮里人書學急就章得古人之妙尢善畫竹此圖𨿽寸田尺宅而千篁萬玉雨疊煙森蕭然無塵俗之气允爲世珍也龍惕子識

夏太卿畫竹

仲昭竹二幅一晴一雨晴者曰三徑淸風雨者曰林塘過雨濃疎偃仰各得其宜時姚友叔祥爲先君作壽敍及像贊曰共宋搨黃庭經遺之昶由甲科歷官太常卿楷書畫竹爲當時第一畨胡海國兼金購求故有夏卿一个竹西涼十錠金之謠卽一時寶惜可知已樂卿氏記於汪岡之萬玉凝靑臺

杜用嘉月舟圖

仿荊闗體成化四年仲冬十一月鹿冠道士杜瓊冩月舟上人見疑舫居士於松陵之穆溪戊子秋暮又見於吳城中居士以其能詩樂與之見出東原先生月舟圖於袖有不樂與之詩而略以緇流乎

新住法云院阿師名月舟去來原不系身世總成浮印徹千江水觀空萬頃秋相逢問有漏資斧待誰修行舟江上月觀我鏡中天皓魄初後微波欲定前倦防收釣具吟穩得詩禪曽到珠涇否三生舊有緣嘉禾周伯器【名鼎】

此夜閒乘月長風謾引舟有僧如恵逺何樹是閻浮飛鏡三千界推蓬五月秋扣舷能見許予亦事淸修出定何招礙舟行月在天交防千里外樽酒十年前白社誰非客曹溪卽是禪搖搖無住著從此謝塵緣泊胥門月舟上人以圖索和和中無舟子解事語擊空明沂流光在人自爲之壬辰三月綬志

一棹淸江近塵途更不由煙光分遠渚秋色自中流偶作有爲偈非關無酒憂歸來有別个猶自未回頭東原先生贈月舟上人詩畫淸絕一時山陰余玠見之遂和

杜東原自題山水

紛紛畫債未能償日日揮毫不下堂郭外有山閒自在也應憐我爲人忙杜瓊

杜淵孝先生明經博學家貧道尊貞澹醇和粹然爲丘壑之表得朱長文樂圃東偏地結亭聚石號曰東原故曰郭外有山然云日日揮毫而所存者無幾余僅有其墓看梅圖仿趙善長山水而已夗水畫中人汪砢玉識

沈貞吉山水題詞

一竿風月一蓑煙雨家傍釣臺西住賣魚生怕近城門況肯到紅塵深處潮生解纜潮平鼓枻潮落放歌歸去時人錯認嚴光自是無名漁父八十三翁沈貞題於有竹居

沈恆吉山水題詞

此老粗疎一釣徒服也非儒狀也非儒年來只爲酒糊塗朝也村酤暮也村酟胸中文墨半些無名也何圖利也何圖煙波染就白頾須出也江湖處也江湖時雨方霽寤寐北窻展玩古法名筆聊爲作此贈誠庵老友一笑沈恆

沈貞字貞吉弟恆字恆吉號陶庵又號陶然道人爲吳興人卽石田先生之父二處士並善丹靑壎篪相映時謂趙文敏同流恆吉之畫師杜徴君余向有婁江勝感接待寺八景爲貞吉所圖一一仿宋元人筆眞合作也浮溪道脈浩然子識於天綠臺之積石瑤房

珊瑚网卷三十六

欽定四庫全書

珊瑚网卷三十七

明汪砢玉撰

名畫題跋十三

姚侍禦春山雲樹圖

春山屏風白雲障扁舟搖搖棹歌唱滄洲老樹縈薜蘿綠色更比前年多水禽不聞格格鳴茫茫芳艸終日晴村莊路轉蘋花曲如此山川足此生君不見有朋有酒可遊衍無雨無風興非淺不遊不衍且不醉虛度年光自憔悴嘉興姚綬畫並題

公綬秋溪弄笛圖

尋山資杖藜到處勞步履落手得扁舟前溪秋似洗長橋臥波如臥龍嶺有篠樹無深松數峯靑出白雲杪玉笛秖今吹曲終曲旣終人不見紫毫束絹墨色光日日畫圖長見面

公綬自題讀書圖

靑山白雲繞碧篠蒼煙橫茒茨短檐外時有松風鳴悠然讀書人瑯瑯吚吾聲所惜者分陰黙契千古情

推篷梅花圖

昔泊西湖上老梅花正開香從底過影自水邊來笑若巡檐索詩如倚閣裁重看恨官系夢想獨徘徊

云東逸史自題諸畫【俱七言律】

仙源久已隔風塵未識山中有避秦人面恐非前度客桃花只是舊時春入深且自拋漁艇志路空懷復問津笑展新圖論往事知誰容易奪天眞【右桃源圖】

宦途跋涉利途危偏愛江南水竹居萬疊滁山都入畫一窻周艸不教除空蒙气挹胸襟爽淸冷光搖几席虛人世紅塵浮衮衮難從屏障上衣裾【右水竹居】

亦是擅欒池上枝卻緣殊色借胭脂淸陰忽訝繁紅借勁節難從染絳移結實定爲朱鳳食騰空堪作赤龍騎多應血淚湘妃盡客賦梁園總未知【題朱竹一作元人】

谷庵題松

根梢都不見上下有雲遮願我三千嵗山中學服花

筠石圖

老節拂髙云卑枝含宿雨托根湖石畔時有淸風起

竹枝

開徑便見竹對人閒賦詩泠泠風觸佩正是雨晴時

蔓

熟蔕自落未落復如何采摘離藤去當無念舊窠此語可作道眼猶得魚兔而忘筌蹄之意也治紀元戊申元夕仙癡

姚云東自題諸畫【俱七言絕】

遠山遙望有空靑溪口花橫錦繡屏住在此鄕無一事日長閒錄煮茶經【溪山橫錦】

楊栁風微水不波放船載酒樂如何浮生百嵗同春夢靑鏡年來發易皤【春波載酒】

亭如篛笠安溪口日似銅鉦掛樹頭但得有山兼有水古來何處不宜秋【秋亭樹石】

松枝挑滿擔頭春石路崎嶇足苦辛薄暮敢投山捨宿城中多少待炊人【山樵暮歸】

樹木蕭疎雪欲消空江水冷不生潮遊魚未出虛垂釣簑笠回舟不待招【空江釣雪】

長橋臥波如臥龍皛皛秋水類吳淞此客悠然曳杖去防盡晚山煙色濃【晚山煙水】

紺園臺殿出樹杪山半斜陽磬幾聲野客乘舟何處去緑蘋洲上水波平【夕陽古寺】

汲江然竹尋常事欸乃一聲何處歌泛宅浮家無限樂世途空說有風波【江行棹歌】

一竿坐釣淸如許志在髙閒不在魚借問富春山下路行人誰厭子陵居【髙閒釣叟】

水花浮滿白鷗沙山麓連云迆斜客蕩輕舟歸去後一川風景屬漁家【雲水漁家】

茫茫艸澤望中寒未必全輸七里灘此外紅塵深似海淸風獨上釣魚竿【艸澤垂竿】

白下追遊記昔年靑山如畫樹如煙郭家歌舞楊家酒一度情思一悵然【爲曹竹西寓】

閒看修竹過鄰家翠色娟娟亂紫霞掃石坐來忘卻去一坡涼影日西斜【竹西涼影】

竹不遮泉松閉壑倚樓日日有餘淸云東逸史𨿽能冩難冩風聲與水聲【竹泉松壑】

茸茸碧艸滿平坡春事相將一半過山鷓飛來人不在竹窻風雨落花多【竹枝鷓鴣】

東風吹竹滿前溪溪竹叢深路欲迷日日雨多泥滑滑不堪雞鶻再三啼【竹溪啼鳥】

山中竹樹總淸妍潄石灘頭寂寂泉眼底塵埃無著處天風環佩獨泠然【竹樹流泉】

孤巖兀兀長莓蘚上有竹枝淸可人歷盡嵗寒俱挺拔眼中誰是百年身【巖上竹枝】

茂艸萎蕤生竹根竹陰分綠到柴門淸樽堪此松花釀絕勝田家醉瓦盆【柴門竹色】

髙原獨樹天邊趣怪石幽篁畫裏情莫笑王維成老懶只從筆底著秋聲【幽篁怪石】

巖頭古木纒薜荔下有碧篠相因依向晚秋煙共秋雨溟光一入柴扉【古木碧篠】

娟娟亂篠翠交加路入山中艸映沙一賞頓忘塵土夢淸風吹落紫藤花【公綬在振衣亭作紫藤墨篠丙申十月五日】

人家種竹自然佳不對茒堂便對臺最愛一畨新雨過春泥又見筍穿堦【雨後新筍】

竹有淸風石有苔是誰勾引此中來笑談忽憶梅花老何處吹簫月滿臺【仿梅花老】

冩竹常煩提健筆柔枝密葉自生風誰知無限蕭森意不在湘南渭水東【自題墨竹】

逸史畫竹如冩字枝葉皆從八法來苦苦欲求形似者淸風安得掃塵埃【仝前】

年來爲圃菜多嘗夢不思分漢署香堯韭禹糧如可食何愁不跨五仙羊【自閒居食菜得趣故無漢署分香之想五仙之羊不跨猶跨】濃黛消香澹兩蛾花陰試步學淩波專房似得傾城色不怕涼風到扇羅【團扇仕女圖】

消受南風一味涼藕絲新織舞裙長臨池試展淩波步只恐紅蓮妬艶妝【荷花仕女圖】

瑤臺無信托靑鸞一寸芳心思萬端莫向東風倚修竹翠衫經得幾多寒【修竹仕女圖】

羅襪生香踏軟莎釵橫玉燕鬢松鴉春心正是芭蕉葉羞見宜男並蒂花

軟繡屏風小象妝細風亭館玉肌涼含情學冩鴛鴦字墨洗蕉花露水香【芭蕉仕女圖二絕】

姚公綬老圃秋容

秋深老圃霜初下秋空自然不俗幻他風景妝我淸閒雅稱幽人茅屋玉樹後庭玉簮更緑嘆杞菊與芙蓉歷陸雁來紅葉葉照人雙目酒熟興來最宜野飲喜楓林春花簇簇不類三秋分明二月戲筆冩成一幅莫道無情此際豈眞冷澹誰解天畱晚況翻憐衰颯盡空悲宋玉治六年九月云東逸史畫並調望遠行

姚谷庵蕉池積雪

古蕉池積雪云者海昌勾曲外史張伯雨得漢銅洗後得白石樹水蕉其上置之洗中因有是名夫蕉所眞有者池則洗爲之亦有者積雪則以白石爲之似有而實無者無非眞無有非眞有故曰有無相形伯雨其眞知道者歟冩圖賦詩伯雨首倡羣公和之僅存劉師魯二篇以之成捲元社旣屋伯雨亦亡流散而去爲吳江村叟周氏所得遺什華蓋洞隱者饒介之錄焉其捲今屬予世姻陶君文式文式博雅好古裝裭愛防又付善畫者摹冩於冊俾予志本末伯雨師魯之作在捲不錄予追和伯雨一首乃書之作社中諸老宿之分治元年十月朔日嘉禾姚綬書

仙人銅洗不復見翰墨淋漓天粟零蕉生池上有新綠雪滿嶺頭無故靑追和淸詩聊適興苦求遺捲亦勞形何如瀹茗澆喉吻帶月分江入大瓶云東逸史好事品題亦小巧古來風韻未凋零仙人掌上一團碧摩詰圖中四序靑靜對栽培供坐嘯懶教磨洗是防形何當月下仍招我贈子中泠水滿瓶文式以書來滁陽索和其所謂蕉池捲者詩成逾年未有以寄之者予還乃得觀其古卷固不敢題前詩文式彊之旣不得已書之捲尾而又書是冊者非區區本意哉治庚戌春仲呂防識

長稍羅展翠云屏曽聽燕山夜雨零何處蕉池緑雪色也畱詩句落丹靑筆端造化空禆世眼底風花浪肖形誰冩西湖淸气味一枝香露浸銅瓶嶺南林光門前雪花大如手庭下百艸皆凋零陶君何從得此本芭蕉雪裏仍靑靑峭拔自存堅白操巖寒不損孤髙形丹靑誰是王摩詰便欲輸君玉膽瓶嘉善周澤曉起支頥靜倚屏蕉池生意不教零皚皚雪積云根白颺颺風翻露葉靑我向吟邊偏得趣誰於物外卻忘形一般淸味亭臺上絕勝梅花浸玉瓶新淦蕭子鵬人間芭蕉葉最大雪花一沾無不零云何池上數片葉戴雪不減天家靑乃知仙翁有幻術山骨偸來化形何當掬取九霄露洗根供上琉璃瓶王準

大化洪罏孰眞宰範金削玉紛飄零雙魚傳來漢家洗孤鳳飛墮仇池靑花層六出本無象秀聚三奇眞有形重煩摩詰作詩畫小杓分淸歸硯瓶姚江魏瀚樹濕雨初過天靑雲已收主人尋友去門掩一山秋一木

嘉善姚禦史綬字公綬其父封公頗好善宅西大云寺有侍者老矣常受公賑施一日公於田中觀刈獲忽見此侍者肩襆從宅後直入怪察之則細君就館產子又詣寺中消息云侍者病三日頃化去矣公心知是其托生及長而獧黠不若於訓年十六尙未識字其伯仲二兄咸舉茂才公令季子踐更縣尉怒其狂率杖之歸乃憤發就師日夜程書不休如是十年登進士第爲監察禦史請告還家悟前身是大云寺侍者因自號云東逸史其蕉池積雪原捲已載六硯齋筆記矣汪防氏識

沈石田乾坤四大景

我所憶兮匡廬泉飛空直下香罏巓銀河爲源彭蠡委萬古騰沸東南天左潨右射五老卻蹇裳濡足愁攀緣崖傾石走霹靂鬭枯藤怪樹虯龍懸丹靑洗出屏風疊跳珠濺玉聲鏘然誰能置我巖石間仰面落雪水底眠酒酣戲作五里霧山精嘯雨空中旋嗚呼我歌兮歌始放九江茫茫日在望【仿趙松雪筆】

我所憶兮泰山松秦皇避雨駐六龍根如鐵石皮靑銅千秋萬嵗枝防茸瞳瞳掛日扶桑小隱隱天翠黛濃鸞雛鳳防不知數和鳴上下如笙鏞潮聲眞與東海應絕頂正見蓬萊峯金膏玉液散入地茯苓芝艸生隆冬采而食之可不死云車何日來相從嗚呼我歌兮歌正長黃河日暮流商商【仿李晞古筆】

我所憶兮黃鶴樓瀟湘洞庭生素秋登髙抉眥極萬里烈風震蕩無時休九疑連緜似屏嶂白日黯蒼云愁東攀枯木枝巃嵸西望雪嶺寒颼颼珠簾繡柱九天上倒影卻射滄江流仙人坐弄紫玉笛往往飛花鸚鵡洲靑蓮居士莫捶碎便須縱飲成糟丘嗚呼我歌兮歌愈急鴻鵠冥冥楚天碧【仿黃鶴山樵筆】

我所憶兮峨嵋雪六月陰崖凍欲裂仙人赤腳翠巖行鶴氅飄飄玉光潔回飈吹散五谿云落絮飛花滿城闕滴博婆西海頭陰風慘澹旌竿折萬里云凝雲不流層冰皓皓冬夏結我思仗劍遊其巓石棧天梯殊斗絕六龍回日不敢過寒光凜冽千丈鐵嗚呼我歌兮歌益豪太白不動金天髙【仿吳仲圭筆】

治戊午仲春閒居精舍漫摹古人筆意長洲沈周石田翁作山水好衍爲長卷此其一也翁胸藏丘壑妙合造化出之筆端不煩意而自有無窮之趣且四景摹古人筆法鏘鏘如對前人面目也覽此卷不覺慨然有所興起墨池王渙

沈啟南谿巒秋色圖

每憶西禪地城中人不知香鑪供課佛茗碗博題詩嗜淡黃金遠心閒白髮遲勞生堪自薄令我羨吾師予𨿽江鄕人嵗入郭無虛月然未嘗一假居防市假必明公所往來逾三十年明公無煩於予予亦無所憚也今年夏五月一別迨十月下浣始相見出紙索畫與題以志契濶因冩谿巒秋色應之冩畢瀹籬豆茶爲供時夜已過半矣庚寅沈周

錦帆涇上千年寺水殿云廊半不存只有老僧明月下立當淸影夜敲門陶庵沈貞吉【陶然道人】

交遊愈久愈情深方外於今數道林淸白不移人自老雙娥峯下月如心吳興沈恆吉

明公何處好安禪城市山林別有天昨日鄰家分與地便開亭子看云眠完庵【延藕華美居】

月寒山亦白人語磵微譍傳取詩禪去前身我亦僧池上白蓮花又開情深應不厭頻來白頭卻被靑山笑投老相逢得幾回明師與予有夙契每入城必訪師師亦不憚予之煩也壬辰秋仲廿又四日午飲山房見石田詩畫重題以紀一遊雲方內陳防

枯筆礬山頭气象磅礡下作竹樹蕭森間小亭跨之意甚疎秀乃倪黃合並而出者碧苔箋題

沈啟南自題天池亭月圖

天池有此亭萬古有此月一月照天池萬物輝光發不特爲亭來月亦無所私緣有佳主人人月兩相宜還如庾公樓其興亦不淺把酒醉月華夜夜作沈我是好詩人詠月三百首此亭不厭我將詩侑君酒

石湖書院老樹圖

範公亭東有古樹有身莫可限尺度只憑長六不長長邊老婪酣遺醜肚一干朽盡皮肉空一干輪囷葉麄蔽盤根到處走虯蛇風雨不驚知得地坐根納防且移時靜玩气機成感寓人生安得如此頑不死不用常在世圖石湖書院老樹題沈周

秋山圖

秋至無所適牛峯期峻攀攜手相魚貫極力淩孱顏東來望城郭北指郁江關涼風振木末葉飄巾履間俯見行旅人役役往復還如我二三子逍遙意自閒其中有達徳髙誼云薄天投簪在急流此道今則慳成化丙申嵗八月朢奉陪味芝先生遊西山牛頭峯謬以詩畫記其淸賞沈周

端居秉髙志道與黃綺謀耿耿千嵗懷安能一朝酬靑陽肇嘉節羲馭逝不畱樹木發華滋綠葉芳柔上有鳴春鳥嚶嚶求匹儔踟躕不能寐攬衣起行遊況復有良朋分若金石投攜手出西郭眷言山水幽祓除激淸波眺遠陟髙丘西北臨廣路巍巍列飛樓誰人爲燕防交親結綢繆光景忽西馳娯樂殊未休豈不念合並欲邁路阻修顧望勿復道回身駕輕舟折彼蕙蘭花聊以忘我憂味芝以石田畫索予題予許諾逾日詩成書之乃春眺詩非秋眺詩也不覺失笑若予者眞諺所謂不辧春秋者也豸史劉昌

巴山圖

吳之爲國水所涵有山平衍無巉巖我家多水少山處悵望翠微心所貪時能借墨補不足數紙連絡長畨粘峯巒重復間溪漵雜樹列布多楓楠或開大壑浸山足其椒半爲浮雲含僧廬隱映遠木杪聽泉采藥我亦堪嘗聞巴蜀天下險未可一往尋鳬蠶子長之興浩不淺感此老鬢霜鬖鬖聊因圖此識所見臥逰一生還自甘存一畱余有竹莊數日每談巴山之勝輒爲踴躍酒

半出素命筆圖成並爲書此沈周

南川髙士圖

連峯何窈窕浚谷深且幽中有髙識士樂玆逍遙逰長勤事竹素抱志徯其時【葉】芙蓉制重襟約以珊瑚鉤搴芳古桂林翔聲籍南州鳳鳥不可狎乃在昆侖丘矯首望光塵遐鄙卽無由信思聊致言墨卿慚謬悠惟謙吳君才徳茂優爲東昆名流也相別良多嵗月懷思不能置聊以拙畫鄙言通其知也癸巳沈周

鶴聽琴圖

余見王叔明畫鶴聽琴圖喜其命意髙古嘗臨摹三四幀殊自防心昨於友人處見梁楷亦有鶴聽琴圖雪中洞壑意趣超曠始知古人一樹一石必有所本固非流俗率意妄誕而無忌憚也歸臥北窻下懷思無己乃想象援筆觀者幸勿誚其效矉焉時天順癸酉七月念日也沈周

余昔年得石田畫頗多然旋得旋去如此幅其一也更有寄竹鶴翁圖瀟灑有致詩亦眞率有味書作擘窠書極雄快竟歸之漢碧雲玉水記

仿倪迂山水【爲髙太巖所藏】

迂翁畫爲戲簡到存淸臞學者豈易得紛紛墮繁蕪名家百餘禩所惜繼者無況有衝雅篇數語弁小圖吳人助淸玩重價呼沽諸崔子彊我能依樣求葫蘆墨澁不成運林慚磵與俱何敢惜典型虎賁寔區區醜惡正須裂捲去莫須臾今夕秋燭下再見眼糢糊妄意加潤色泥塗還附塗崔子詎不見愛及屋上烏淵甫嘗索此小景蓋仿倪雲林筆意爲之特艸艸耳今徵題持來燈下更添數筆𨿽曰潤色之終不能掩其陋也治辛亥九月前一日長洲沈周

仿吳仲圭筆意

層岑交亂雲歷歷映羣樹雲山互相依靑白娟朝暮下有土著者靜居气郁聚修竹防髙宇細艸被紆路幽深疑世違時復通杖履鳴琴值客來語歇客還去天機發所樂漠然非人故吳仲圭得巨然筆意墨法又能軼出其畦逕爛漫慘澹當時可謂自能名家者蓋心得之妙非可易學余𨿽愛而恨不能追其萬一間爲此幅生澁自不足觀猶邯鄲人學步而並失其故矣沈周

又仿梅沙彌山水

秋風吹大澤落籜亦蕭蕭塊坐黙無語衷抱還寥寥仰面睇髙天冥鴻不堪招白石翁

沈石田水墨梅王理之補勾勒竹

平生有眼厭桃李但托梅花是知己小橋初春帶淺水靑鞋布襪從此始看花嚼蕋冰雪中淸浹肺肝香沁齒歸來拈筆弄淸眞淡墨依稀春繞指花光補之今不作我欲師之竟誰是橫梢的歷寄疎略自我意爲聊爾耳正如北人煮牀簣筍味茫茫舉其似理之嫌我太艸艸斜補竹枝成玉倚要知君子徳不孤勿謂畫圖而已矣昆山士人多畫梅與王理之論其用墨太重殊失淸

雅足有累於梅矣因短縑在幀史徳徵從容謂曰淸雅果何似丈人當示一梢與梅出气何如遂安弄此筆理之亦作錯刀數葉間於疎處仍題之以贈徳徴治甲寅嵗端午日沈周

沈啟南自贊畫像

王生見我精神熟照冩今吾痩於竹問年初及六十人享世渾無半分福一味耽農百不便門前湖水漲低田饑來讀書不當飽靜裏安心惟信天風昴雨壁溪堂破貧賤生成貧賤過隱服還勞郡守遺私篇或辱尙書和艸木當衰那復眞紙間坐上兩逰塵是非非是都休辧聊記明時無用人周自贊

沈啟南送吳文定公行捲並圖

贈君恥無紫玉玦贈君更無黃金箠爲君十日畫一山爲君五日畫一水欲持靈秀擬君才坐覺江山爲之鄙峙而不動衍且長惟君之心差可比君初如蕡躓塲屋復曽如郊失三子方其處逆自有道泰然委命而已矣時來獻策入明光兩元到手著探囊長裾本不利疾走三年一鳴驚鳳凰當時聞者皆喜忭意閒心小無矜張胸中所養已浩大盡付得喪於茫茫訊求細行無不合似此淳全何可當截瓊作柱豈摘齒用著終須推皇堂歸來哭親哀毀足鎭日聊生惟菜粥我因羸痩勸進肉輒見麻袍淚相續琴和服吉當北行鄕人載道羨登瀛家中買書學教子地下丈人寧不榮文章只今老更成浩蕩豈類今之作夜雪淮西躡亂鵝秋風赤壁招孤鶴其言則古人則今要將根底重詞林隆阡爲我表先子發潛闡幽故誼深緘詩亦爲閔蟄溺推我曷忘天下心聲光固是天下士先憂後樂君須任吳太史原博奔其先大夫之喪還蘇制甫終告別鄕裏以行友生沈周造此追餞於祖道之末辭鄙曷足爲贈太史寧無敖我乎

君不見白石翁墨花破萬紙散落世眼中其間方寸地貯一太史公是時太史稱吳儂三載磊塊蟠翁胸太史趨朝天靑雀淩春風有淚不作李都尉有賦不擬江文通直將三寸管五丈素冩出江南千峯與萬峯盡收蜀錦囊壓倒太史之奚僮絕壁直上髙穹窿呼吸似足開天聰忽復下墜數千尺俯身欲入黿鼉宮意者徑路絕乃有雲霞封萬古不盡流洗出玉玲瓏側耳將聽之疑是縑素間迸作羣靈霳長飈無形百艸龎茸列缺崩崖吐出怪松歷亂羽葆屈蟠虯龍將崩未崩石似舞欲斷不斷橋飛虹乃有詞家酒人樵靑釣童或騎蹇驢或駕�舼或躡蠟屐或策短笻髙者穿木末若蜚鴻下者蹣跚勃窣如孤蜂兩儀不能主乍辟而乍防二曜不定光倐西而倐東木棧與鳥爭道人家擬鵲開窻漸窮至杳靄但有去路無來蹤猶云紙盡意未盡亂石拳防波洶洶眞宰泣訴神無功太史不能長將向天去流落人間成楚弓菊亦召主城芙蓉但令居士緗幾上秀色欲滴靑蒙蒙擊節董源隕涕關仝筆底一掃傾宗工沈翁豪翰何其雄嗚呼隆凖之孫豈必隆白石翁生平石交獨吳文定公而所圖以贈文定行者捲幾五丈許凡三年而始就艸樹水石橋道無一筆不是古人而以胸中一派天機發之千奇萬怪種種有眞理至於气韻神彩觸眼若新落墨皴防了絕蹊逕予所閱此老畫多矣無有如此者令黃鶴山樵梅道人見之卻走三捨董北苑巨然師當驚而啼曰此子出藍掩吾名矣鑑賞者亦以予爲知言否白石翁畫聖也或曰此卷尢是畫中王也毋論一文進唐伯虎卽勝國諸名家疇能及之或又曰東莊園可以狎主齊盟然是十三幅幅各非一體此卷如萬里長江千山夾之當是翁第一筆瑯琊王世貞

沈石田雪館情話

成化己巳十一月二十有一日適周生辰宿田兄攜殽尊過厚遠來展祝翌旦雪作連有八日之畱遂冩雪館情話圖系之詩贈座客洎諸子弟軰因倡而和得若干章爲一卷若夫蔡州道淸虛堂之雪蘇長公每與子由同處況皆有詩傳世爲不磨之稱是知名勝之士然後可以致此耳今𨿽人品之殊而事緣之偶亦有雪可賞兄弟可樂推而論之未必長公不同此心也但蔡州有語下馬作雪詩滿地鞭箠痕淸虛堂云出門自笑無所詣呼酒持勸惟君家一在途旅一在王定國所似自家情話之眞今周之樂疑有倍於長公者其果有倍乎果無倍乎彼此一冩也彼此一樂也未始有過不及也迨其稱與傳者則不無彼此之間矣易曰君子以同而異此之謂歟詩復借蔡州韻以表仰止非敢彊其同云仲冬卄一日陽已吁枯根我生屆其辰梳髮臨朝暾伯氏來展祝畱我西小軒誓爲忘歸艸復爲忘憂萱燕次雪作凍日夕呼酒溫開窻看玉樹剪刻千花痕澄懷挹淸冽亦可助丹元坐鄙附熱徒何地容趨奔逍遙有書卷僵手尙可掀願保嵗寒節終老同丘園長洲沈周鷗波凍合棹難行亭館無如此處淸下榻更逢連夜雪挑燈同話卄年情飛籌送酒忘賓主呵筆題詩羨弟兄不獨蔡州成勝防亦傳今日是佳盟陳佃

寒云江郭路沈沈客在蓬門雪正深我欲畱人天亦阻冷須添火酒加斟陶家莫說煎茶事王子難爲返棹心此夜此情何處見溪山如玉照淸唫沈豳【修竹翊所

南】文防何所似苞桑合元根倡和雜長幼不肖慚劉暾時維仲冬月飛雪滿西軒易气不害生宜先及勾萱韓休居首席意誼成春溫摛章動四座彌紙醉墨痕比肩志六朝下視唐開元得雋成軒渠不及汗且奔千奇出腹笥豈待故紙掀後之覽斯文將以繼梁園云鴻沐手拜書【沈印淸白雲鴻傳家】

郊居屬嵗暮積雪在艸根窻虛白於晝積素迎初暾梅花破淸夢蹶起開瓊軒軒階玉成砌潑凍尋初萱熾炭見故舊滿室如春溫陰气爲消融塵慮無畱痕陳蕃過黃憲得探萬物元酒酣爭劇辧雄如怒馬奔我獨不成章醉把長髯掀但喜披鶴氅泮奐逰西園陳九韶【琴水白屋漁夫靑衫】

飄風吹樹杪密雪擁墻根北隴含冬景東窻失曉暾空廚炊破甑窮巷絕髙軒手君臣藥憂心兒女萱淸茶童子供濁酒故人溫枯梗瓊瑤蕊茒檐牙爪痕塵難紅我足山亦白其元地擁岡相槪波凝海不奔棹須畱客系簾莫倩人掀遙想蔡州道終非獨樂園沈璞吾兄仲冬卄一日初度今年值小寒話到深情別非易酒逢知己量應寛淸時喜得同鄕老瑞雪眞宜作畫看莫謂今人偏讓古艸廬聯榻兩袁安沈木【東陽沈春伯印】冩雪爲圖坐雪晨匆匆應笑剡溪人出門措足渾無地開甕澆寒自有春燈照素麻千嶂出筆呵微凍六花新天時人事如相約打合淸虛好主賔沈觀大

寒林森聳石坡重林下多作翠篠緣坡雪屋數椽二老促膝於其下屋後林背作一亭純用子久畫法卷端大書雪館情話極類徐季海

沈啟南婁江雪櫂圖【在紙上卷首陳瑄篆題】

我冩雲中意平林帶遠巒倩誰看玉潤呼酒破風寒因爾獨歸去令人殊未安山燈今夜榻聊作小盤桓秉智爲餘外甥其誼尢篤十二月二日自東昆來郡中慰余久客是夕雪作明日伺晴欲行小酌燈下冩婁江雪櫂圖系詩送之凡在座者皆連聲和響於後天寒嵗晚殊解寥落沈周

別酒未閣手臨行意萬重江山冩新雪試看丈人峯諸中

已富三冬學靑衫稱少年遠尋東老寓獨羨外甥賢雪變寒江雨鐘鳴野寺天又驅羸馬去離思繞長川燕山陸堇

鬢絲將滿鏡恥近覺非年四海少兄弟一杯從聖賢索詩煩許子倚劍在吳天歸路薄風雪扁舟當濟川三日雪不輟秉智尙阻宿承天僧寓是夕古狂陸君自巖天院來因繼拙惡而有二妙秉智請爲和遂和之如右周重題

入郭頻相見余當旅食年生涯休說隱王道正求賢唫寄春前酒寒增雪後天便應畱信宿孤棹倚前川再用前韻以答秉老堇

沈徵君南湖艸堂圖【十名人迹禦李齋裝】

楊湖不在北楊湖今在南開門見湖光一鏡空碧涵日午照黃襖月過陪淸酣魚鳥相友於物物無不堪匪特主人愛客到意亦貪何當夾水志相與一縱談沈周南湖新緑漲平堤防壓春雲雨過時花片浮紅搖暖影柳絲垂碧蘸晴漪泥融紫燕營巢急風動金鱗出穴遲適興行吟知幾度荻溪驚滿錦囊詩延陵吳寛結得幽居寄此生鷗波千頃漾前楹坐觀云物日千變臥聽波濤夜幾更風起巽離宜夜永月臨子午正潮平何當買棹尋眞隱醉倚蓬窻一笛橫習齋朱旦雨過南湖漲綠波湖光皎皎鏡新磨門遮樛木無塵到人對薫風結釣蓑檢齋桑瑜

浪紋鋪錦漫鷗沙四繞春陰翠栁遮燕愛輕風頻掠絮魚吹細雨卻飛花般逰勝賞嘗移棹美景淸歌自浣紗占斷東吳奇絕處鑑湖一曲並堪誇晉昌唐寅君住楊城北湖在君家南惟愛薫風和更喜宵月涵有魚供盤餐有酒終日酣出處固難同在我思亦堪髙人偶家此擇勝非所貪欲問湖鄕樂尙欠一宿談沈芾又次

艸堂住湖上門對離方開白鳥銜魚去溪翁放棹來渚花靜若我水色靑於苔雅趣許誰得綠楊垂釣臺楊恩

溯洄東上一茅堂堂枕晴湖沃土【淮南子南次州曰沃土】長波濺珠璣通北海【東漢書孔融文才守北海】景含詩畫帶西莊【唐王給事別業】川禽【蟹蜃之屬見國語】戀戀潛春渚沙鳥嘈嘈還夕陽笑把明窻塵【仙藥】漫理主翁原是賀知章海虞桑翹

謙虛麗澤觀於水浩嘆南湖樂可湛出沔入河春潑潑印箕落斗夜厭厭斯幹美室人應美平秩堪畊釣亦堪得景不須窮望外乞完卻笑賀狂貪常熟吳寅西湖風致人皆仰我獨南湖景可觀花落無聲波影動鳥飛不動鏡光寒天垂星斗千尋下浪湧銀山萬頃寛意欲與君分一曲荻蘆深處恣盤桓桑榮

右南湖艸堂詩畫一卷啟南盛年更妙迹也萬曆癸丑春獲於相城施氏漫搆俚言鑑定之不知其冩贈王原禹先軰也近讀吳寛桑翹長句始知四十九年之非因剪卻舊跋重裝述贊云石田老仙畫法屢遷艸堂圖引祖述恕先煙雲若斷竹木還連王家之珍於萬斯年是嵗十月朔張醜記

癸未重九日寒山趙子惠攜其家藏名迹來吾裏余得觀是捲又其母文淑大幅花石殊不凡玉記石田話別期菊圖

葵南親家遠顧荒落傾倒連日臨別甚覺不忍爲圖與詩少志眷眷且期看菊一致報謁未知葵南能醉我否治庚申九月後一日姻生沈周一見話契濶心親迹似疎江湖木蘭棹燈火白茒廬夜郭溪先淨秋林露气虛名園菊花繞逕造問何如

匡山新霽圖

吳山沈周作匡山新霽圖用巨然筆法水墨固戱事山川偶流形輟筆信人捲妍醜吾未明摹擬亦云贅所得在性情今在百尺樓彌筆雲煙生把酒重相對短鬢秋風生治己丑孟冬八日沈周重題

翁昔少年初畫山蒼松黃竹雜潺湲直疑積雨得深潤不暇浮雲相往還世外空靑秋一色巗前遠黛曉千鬟天臺鶴鹿同人境尙恐翁歸向此間唐寅

金山寺圖【以下俱石田自題】

常惜未到到來方悟閒過江如隔世入寺不知山風气薄詩骨夕陽浮醉顏古人誇一宿三宿我方還

山居圖

甲申菊月仿黃鶴山樵山居圖餘詩以贈原已先生秋山骨稜層秋樹枝槎牙尙有餘霜葉防綴如春花緩步亦足賞何須坐亭車行行日將夕微吟酬物華

江閣看山圖

避俗耽幽僻逃名學古狂深松無六月江閣有餘涼策杖詩將就看山意自長何須尋絕島此地卽仙鄕

碧梧山館圖

東風一夕至吹散麥秋寒花落春愁盡鶯啼午夢殘碧梧山館靜白葛道衣寛飯後吹新汲云鐺試月團

幽居秋意圖

焚香淨掃地隱幾細開編取足一生內泛觀千古前風疎黃葉徑露發夕陽天物理終消歇幽居覺自妍

秋窻月色圖

老去不信老自然筋力疎緣一頓飯發病十朝梳掃地風無力推窻月曬書秋虫不解靜千聒夜涼初

花沼禽魚圖

野外著秋色因尋靜者居短垣花塞路曲沼鷺窺魚入坐無塵迹堆牀有道書自忘軒冕累端爲世情疎

許由棄瓢圖

一物有一累吾形猶贅然區區此勺器亦合付長川浩浩天地間吾亦一瓢耳吾哉與瓢哉大觀何彼此元遺山擲瓢圖云不知黃屋不知堯喧寂何心寄一瓢我是許由初不爾只將盛酒杖頭挑較石田詩更進一籌繡水汪砢玉鑑藏並識

珊瑚网卷三十七﹤子部﹐藝術類﹐書畫之屬﹐珊瑚网﹥

欽定四庫全書

瑚网卷三十八

明汪砢玉撰

名畫題跋十四

沈啟南支硎冒云圖

林磎相值夕陽邊迹似無言意似仙髙笠冒云宜我畫小詞磨石信僧鐫山逢佳處肩遲轎眼落閒時袖出編隨後擔夫亦殊俗花筐酒榼兩頭懸辛亥嵗二月二十一日余登支硎山林麓隠隠見一士戴笠手卷乘筍輿而來及近乃楊儀部若謙也且迫暮僅一揖而別明日遂繪其髙致並詩以寄沈周

天臺石梁圖

靈源東接雁池遙裂石崩崖下九霄雲斷靑天倚長劍月明泉室掛生綃江聲雨勢三秋急云片冰花五月饒休勒移文北山去他年來赴石梁招沈周

虎邱圖

雙屐飛來入畫圖梵王宮殿白雲扶簾櫳日暖開滄海鐘鼓風淸落木湖雁塔毫光紅舍利山塋靈气玉於菟闔閣寶劍知何處畱得空池捲轆轤沈周

芝田圖捲

董家報徳人栽杏天報君家芝滿田借气生成本無種散人服食便長年新松拔地朝擎雨髙蓋敷春暖防煙十畝霞腴不徵稅但聞寄借與神仙沈周

除夜聚飲圖

夜半鐘聲送酒杯五人坐暖覺春回一年好景今宵盡八載思親入夣來爆竹已曽時序發燈花還傍喜筵開弟兄酒莫成寐明日新正嵗又催沈周

新春荔柿圖【水墨荔枝柿子取利市同音】

起問梅花整角巾忻然艸木已知春白頭無恙人惟舊黃曆多情嵗又新行酒不妨從小子耦耕還喜約東鄰年年天肯賒彊健老爲朝廷補一民右近作一首侑以荔柿圖奉吾宿田老兄新春一笑沈周

平楚柳桃圖

嫩黃楊柳未藏鴉隔岸紅桃半著花開眼闌干接平楚夾洲亭館跂平沙悠悠魚泳知人樂故故鷗飛照鬢華如此風光眞入畫自然吾亦愛吾家沈周

湖鄕悶雨圖

破屋如舟只浮住茫茫魚鼈是比鄰頻年大瑰無干土何處巢居著老身萬頃水田春澇富數聲雷腹晚飡貧詩書不飽還堪遣開卷時時感昔人丙辰夏日陰雨浹旬坐悶湖鄕賦此並圖以紀一時之興長洲沈周

幽棲圖

小亭臨水稱幽棲蓼渚莎坪咫尺迷山雨乍來茒澑細溪云欲墮竹梢低檐頭故壘雌雄燕籬腳秋虫子母雞此段風光小韋杜可能無我一靑藜沈周

水次亭館圖

山中地貴何錢買水次幽居卻盡彊恅愺杯柈無俗客淸虛亭館但湖光弱雲過雨不多防髙水當風有許涼一詠一觴殊遣撥自家錯認住柴桑吳瑞卿能畫尙愛小筆又愛余唐律且品畫如倪雲林詩如陸放翁蓋愛之深而忘其拙淺並識其言云

訪友圖

莫嫌蹤迹發寒窮南國生涯論首功道體不彰存白賁心仁有造屬黃鐘隔煙如夣微微月臨水無言脈脈風髙尙難招我難逺爲君頻過小橋東

樽酒夜話圖

坐深誰問夜何其數喚添衣且不辭情到老年難作別人非今日是相知月明髙樹鴉翻處風靜虛堂燭轉時再把一樽酬笑語憑君看取鬢如絲周與育庵先生各向老每別必有詩記之此記庚子嵗季冬望夜話也偶與育庵寫長卷漫書於左

栁陰睡燕圖

補巢銜罷落花泥困倚東風倦翼低金屋晝閒隨蝶化雕梁春靜怕鶯啼魂飛漢殿人應老夣入烏衣路欲迷卻怪捲簾人喚醒小橋深巷夕陽西癸亥春日見栁陰睡燕賦此系圖寄奉膚庵先生一笑沈周

蕉石錦雞圖

物我神交卽是盟白頭自嘆益庚庚繪成翠扇風難展寫出花冠曙不鳴代帋緘書懷素仰作人牕語宋宗驚贈君莫道無他意用世功多未可輕沈周又畫雞云酉年酉月酉日酉時制非偶然也

沈啟南自題四景山水

碧嶂遙隠現白雲自吞吐空山不逢人心靜自太古避俗耽幽僻逃名學古狂深松無六月江閣有餘涼扁舟浸寒玉人影落淸波髙情誰得似詩興料應多淸流自繞崖疎樹不遮山寂寂秋光靜蕭蕭落照間

春樹晏息圖【以下俱石田自題】

樹根容我坐八座未云安芒履春泥濕荷泥曉露乾

淸溪亭子圖

亭子淸溪上疎林落照中懷人隔秋水無復覓幽蹤

秋林待渡圖

捧劍何方去秋江待渡來長年亦英士雙眼識奇才

桐陰晏息圖【是圖爲王渭陽沈氏家物】

髙梧立雙玉綠防如秋水下有兀坐翁妙在澄懷裏

尋詩圖

一步一步閒隨云並逐月消飯更尋詩不管屐齒折

雪隠

大雪壓茒屋縣官誰得知殷懃付杯酒貧自有便宜

雪旅

吟肩聳雙玉何獨灞橋宜天地不擇雪誰無驢背時

仿雲林筆

山奇水亦僻到此是閒人一个瓦亭子秋風空世塵

芙蓉

晚波映人面斜陽返孤嶼浩歌風吹衣芙蓉隨流水

菊

老我愛種菊自然宜野心秋風吹破屋貧亦有黃金

竹

石上有芳姿此君無俗气其中佳趣多容我自來去

蕉石

記得西園裏題名在綠蕉十年風雨橫舊墨可曾消

慈烏【此幅爲汪氏先世遺物】

風勁月滿地林虛葉亦枯君家有孝義樹樹著慈烏

水邊鵝

曲項長鳴處靑莎映掌紅銀塘縱微步不屬右軍籠

大癡筆意【此幅向藏墨花閣】

畫在大癡境中詩在大癡境外恰好二百年來翻身出世作怪石田沙彌說此偈於山風溪月樓中防栁渚蒲一一防首曰功徳無量

白石山水

江上偏舟斜日亭邊淺水微波自把南華髙讀人人錯認漁歌沈周

沈啟南吳山越水二大幅【爲盛氏易去聞又別售】

雨裏荊溪疊疊山濕雲藏翠有無間歸來老眼糢糊在水墨還消白日閒此近與沈豫軒工侍雨中話別見湖西諸山出沒煙雲間可愛歸寫此以寄孤興正徳己巳八十三翁沈周

記別錢塘二十年夕陽山色晚潮邊隔江千里美人逺夣落西興舊渡船舊遊錢塘觀潮已二十餘年今老矣每老睇如夣卽興作此奉寄槐雨先生以寓逺人之思沈周石翁冩吳山越水余耳之稔矣萬曆乙卯防仲松陵吳益之攜至得淸賞竟日爲襄陽據舷之索任其防去古豆小彞陸子剛白玉九螭玦關仝春山谿關白陽習齋圖諸物𨿽多割愛焉然並懸吾墨華閣有煙雲泉石歷落長松沙嶼江千風帆蕩漾覺一室之內千里非遙吳之山越之水故合而處其間乎吳山越水間人汪砢玉

富春大嶺圖

酒散燈殘夢富春墨痕依約寄嶙峋山光落眼渾如霧莫怪芙蓉看不眞徵明燈下彊予臨大癡富春大嶺圖老眼昏花執筆茫然以詩自誦不工爾八十翁沈周丙寅

墨泉圖

莫怪先生酷好泉老依泉住結泉緣書多染得泉成墨愧我無生石作田沈周

味亞中泠此澗泉墨花浮動結淸緣年來沃得毛錐潤畊破江南處處田錢承徳和

詩脾淸祕一泉早與靑山結靜緣書法擬看添紙價不須多買瀼東田莫息和

來看山中第二泉暫時一借洗塵緣何如君子泉鄰住引取餘波入硯田邵寶和

春到龍山處處泉茗煎墨洗總隨緣誰將分取東川派小潤湖南萬頃田余初爲明之畫扇因詠墨泉而作後同訪石翁旣和詩且補一圖成美事云己巳五月二十六日錢仁夫記事

竹巖新霽圖

醉墨淋漓興未闌滿堂煙靄坐來寒道人不托梅花勝仙骨全偸董巨丹成化辛丑春日爲楊學士摹吳仲圭竹巖新霽圖並題沈周

五柳圖

花開爛漫屬秋風滿地黃金醉眼中千古陶潛晉徵士乾坤獨在此籬中治甲寅秋九月望集匏庵東莊作此沈周

有竹居小橫幅

小橋溪路有新泥半日無人到水西殘酒欲醒茶未熟一簾春雨竹雞啼此余有竹居卽景詩也畫亦曩嵗筆非自不知少嫩蓋爲天泉彊之而畱其迹觀者無深笑焉

杏花鸚鵡

秦云越樹路悠悠鎖掣金籠百怨休中有能言綠衣鳥還呼萬嵗一回頭治攺元聞朝廷縦放百禽一首舊爲原博畫杏花鸚鵡遂錄上方以見艸野老民歌頌聖化如此沈周

擲地鏘淸韻淩雲播美稱上林當繼作入奏白觚稜吳寛題

千啁百唽巧音辭紺翼丹翎好羽衣爲語隴頭須自惜文章言語總危機徵明題

枯木新鵝【木二本倚大石旁】

茸茸酒色正黃時記得揮毫廿載期幼稚何堪竟雋永白頭今日欲哇之此圖余舊作題之殊覺自醜云沈周

石田牧犢圖

綠陰深處伴牛眠笛防斜陽芳艸間多少利途奔走客何如及得爾身閒沈周

刺水新秋雨一犂柳陰山影綠參差長安回首風塵惡輸與江東牧犢兒王穉登

田家嵗計在鋤犂茆屋髙眠唐子西牛背笛聲歸短徑已知山月印前溪張鳯翼

力盡東菑雨半犂夕陽歸早步遲遲無人扣角行歌去宛似桃林放牧時周天球

雙玉圖

有客來從海上村早湖新喜得河豚齊穿靑一雙玉侑我田家老瓦盆仲基正月下浣自海上來經寒出肫魚二尾𨿽城中巨家貴遊尙未食新蓋重仲基之情舊物之早以余旦暮人且不能多次食也詩畫以答之

陽岡圖

陽岡亭子眞堪畫櫸葉槐枝碧防中須要詩人相管領不教風月四時空

啟南之畫故法大癡亦是其本色乃所圖陽岡亭子獨作老米筆苔防更圓活生動嘗聞翁積畫盈篋俱未防苔語人曰須淸明澄徹時爲之蓋山水林石家以苔爲眉目古人極不艸艸董太史欲以子久山水相易而未果樂卿記

關山積雪圖

凍合千峯雪意驕山城落日路迢迢此時行旅在何處驢背西風酒正消

沈啟南關山積雪與陽岡亭子爲義興吳二甫持來愚父子俱欣然欲得之而吳友喜餘幾上官窯樽遂以相易又加雙綺一端二甫舟中有古樹根天然榻奇怪瑩潔眞山房珍異惜不隨畫作媵殊怏怏也夗上汪子識於謨觴石室

石田雲山軸二

看云疑是靑山動誰道云忙山自閒我看雲山亦忘我閒來洗硯寫雲山侵曉溪山半是云艸堂亦許白雲分故人到此云相接欲去還須云送君

廬山歸宗志芝庵主臨江人有偈曰千峯頂上一間屋老僧半間云半間昨夜云隨風雨去回頭不似老僧閒覺更竿頭進步玉水記

石田自題山水四幅

行盡﨑嶇路萬盤滿山空翠濕衣寒松風澗水天然調抱得琴來不用彈

竹樹人家在崦西山回水抱路長迷溪亭兀坐還開卷時有書聲雜鳥啼

秋葉墮紅風防防野色過橋秋正分獨自吟行知者少惟應流水與流云

江上雪晴驢背寒江山刺眼玉巑岏歸來不減灞橋路滿意新詩壓凍鞍

石田自題諸畫【俱七言絕】

口口稱皆有應家家供養普爲緣千江有水千江月萬里無雲萬里天大士像

花開爛漫屬秋風滿地黃金醉眼中千古陶潛晉徵士乾坤獨在此籬東淵明采菊圖

老去心情付漫圖時時防墨手俱烏一峯道者我宗匠遼海茫茫不可呼仿大癡筆

倪迂標致令人想步托邯鄲轉繆迷筆蹤要是存蒼潤墨法還須入有無仿雲林筆

秋霜未老溪頭樹野水瀠回浦外山不是吟行小迂步如何消得老夫閒臨黃鶴山樵畫

微茫煙浪接臨臯防度斜陽送短撓月小山髙如此夜更無人聽客吹簫赤壁

參得黃梅嶺上禪魔空虎穴是諸天贈君一片江南雪洗盡炎荒瘴海煙江南雪

酒香觸路酒旗靑去馬來車到此亭信是利糟名粕釀行人醉殺未曾醒酒旗村

云是靑山舊鉛粉一翻妝防一翻新鬢邊白髮偏無賴防著多成老醜人雲山

鶻突溪山鶻突云乾坤雙眼坐難分近來世界渾如此莫把聰明持贈君又雲山

野服翩翩紫色裁臨風觸鼻磵花開浮雲不礙靑山路一杖行吟任去來靑綠山水

半夜吹燈寫亂山墨痕燈影有無間亂山依舊秋江上聊借芙蓉送客還水墨山

溪亭不到已春深漸覺飛花換綠陰猶有啼鶯相慰藉聲聲催賦惜春吟春景

空堂灌木參天長野水溪橋一徑開獨把釣竿箕踞坐白雲飛去又飛來治甲寅夏

長夏山林淸暑池髙樓直要兩翁偕綠陰滿地泉聲裏醒酒題詩有好懷夏景

短棹輕舟載夕陽獨尋新句下橫塘白鷗疑是催詩使飛掠蘋洲醉墨香橫塘詩思

晴光射散雨露出芙蓉四面屏流水小橋人不見晚風吹斷蟄龍腥秋溪疊嶂

誰倚扁舟號隠淪平沙淺瀨入秋萍釣竿卻是功召具渭水桐江古有人秋瀨垂釣

淨憐秋水明人目亂壓垂楊雜鬢絲一个石臺斜日裏消閒時閱大宗師秋景

亭上不來凡十日个中自有十分秋髙人胸次淸如水不著人間半防愁又秋景

秋風掃地葉俱無一个藤枝借步趨滿眼吟情吟不盡夕陽歸去滿平湖又秋景

水回山絕小亭開旋把靑錢買竹栽喜得碧梧淸防在共看月色上階來秋亭話月【此幅余小時齋供】

野樹蕭疎及暮秋西風色作故颼颼林坰一段淸閒地不見倪迂空白頭林坰秋疎

溪山落木正蕭蕭野客尋詩破寂寥一路夕陽秋色裏不知吟到段家橋溪山落木

千山一白照人頭折竹琳瑯路轉幽落日西風苦行旅誰家呼酒倚紅樓寒山行旅

深雪擁寒山路迷蕭蕭一騎帽檐低只應賸有尋梅興不憚遙村與逺溪大幅雪景

消暑桐陰宜野服倚雲山腳洗淸泉一雙白鶴可爲驥直借上天還下天仙鶴梧桐

平生結好惟鷗鳥彼此能閒兩下猜信我忘機來復下扁舟載酒夕陽開白鷗圖

海橊自是神仙物種托君家有異根不獨長生堪服食又期多子應兒孫海橊喜雀

倪迂妙處不可學古木幽篁滿意淸我在後塵聊試筆水痕何澀墨何生古木幽篁

地气厚培千嵗物雨痕深澑十圍身夜來忽被月移去紙上小中認不眞寫松

畫了梧枝又竹枝綠陰如水墨淋漓信人捲去糊牕壁雨雨風風總不知梧竹

王維雪裏曾看爾亦自幽姿有嵗寒我有新詩還可托墨痕畱葉未全漧墨蕉

老去山農白髮饒深簾晴日坐無聊榮枯過眼無根蒂戲寫庭前一樹蕉綠蕉

綠綠紅紅勝曉霞牡丹顏色不如他空教蝴蝶飛千徧此種原來不是花秋紅

石田自畫題詞

殘葉林梢風瑟瑟秋波照眼通天碧南北東西聊泛宅人不識江湖自有江湖客裊裊釣竿三百尺金未換鱸魚白船本窄一般自有容身防漁家傲

林影下夕陽邊淨苔雙踞膝秋水一長編能消世慮江山外還度年華須鬢前自題山水

十丈梧槎長身兀兀一半欹斜水洗孤根風搖瘦影月掛殘椏煙江渡口渠家宿防度斜陽暮鴉無意靑黃無心雨露大老何耶右寄栁梢靑圖而賦之將以自況云

聞道灞陵橋山遙水更遙六十年蹤迹寥寥牖下困人今老矣雙短鬢怕頻搔行著要詩瓢酒壺相伴挑望秦川千里翹翹再畫一驢防我去便不到也風騷

石田自題畫卷【此與灣東艸堂得之吳冮周氏】

山水之勝得之目寓諸心而形於筆墨之間者無非興而已矣是捲於燈牕下爲之蓋亦乘興也故不暇求其精焉觀者可見老生情事如此沈周

石田天平山圖【丙午文題】

碧山峻嶒髙防許螺鬟入雲翠翹舞萬壑松風響綠濤一綫雲泉滴牕雨雨晴秀色開云岑簇黛攢靑萬笏林範公祠前白日沒古木千章生夕陰文徵明

桃花書屋圖

桃花書屋吾家宅阿弟同居四十年今日看花惟我在一場春夣淚痕邊此桃花書屋圖也圖在繼南亡前兩年作嗚呼亡後又三易寒暑矣今始補題不勝感愴乙未九日沈周

小隠新成水北灣桃花千樹屋三間讀書不作求名計時復褰帷只看山有貞

結屋東林勝小山讀書終日掩柴關桃花千樹無人看一片風光春自閒吳寛

石田有竹居畫卷【徐武功題諸名公次韻】

風逆客舟緩日行三里餘遙知有竹處便是隠君居詩中火癡畫酒後老顚書人生行樂爾世事其何如余與廷美同訪啟南親家於有竹別業而舟逆溪風而上卯至酉乃達主人愛客甚盡出所有圖史與觀樂而賦此識嵗月云成化三年長至日天全翁有貞書煙水微茫外舟行一日余旣覓沈東老還尋陶隠居冰弦三疊防雪繭八分書醉和陽春曲空疎愧不如次徐武功訪沈啟南詩韻劉廷美氏【朱文印】

徐劉二公詩蓋皆有唐人風韻其字畫亦不易得也詩云𨿽無老成人尙有典型吾於是亦云後學王鏊題【濟之朱文】

見說君家竹涼陰十畝餘客容開徑入吾願卜鄰居頭白話今雨汗靑藏古書嵗寒交莫逆髙義慕相如一別五年久相望三捨余要於吾道重獨與此君居若許借半榻何勞枉尺書鳯毛云五色食實近何如愛爾鴻兒好相過載拜餘言皆能謹節志不在安居勉進十年學飽涵千卷書人生何如此方可古人如成化八年秋八月十有二日嘉禾周鼎爲有竹居主人書於吳城客樓時年七十有二【伯器朱文】

東老淸風勁西疇綠水余過橋還有業因竹便移居君子歌淇澳畸人斷鶚書雅宜徐孺筆交誼極攣如溫州郡君文林和

一別石田老於今六載余遙乘剡溪棹來訪杜陵居王宰偏能畫鄭防兼善書風流邁前輩吳下有誰如海虞李傑次武功徐先生韻

系舟髙柳下又是十年餘遙踏無媒徑重尋有竹居筆精知宋畫器古鑑商書前輩詩題在風流邈不如曩余訪啟南一宿有竹別業今復過之不覺十五年矣偶見閣老徐先生之作爲次其韻以寫慨嘆是日啟南命其子維時出商乙父尊並李營丘董北苑畫爲玩故及之嵗戊戌二月十八日吳寛書

沈君天下士一別十年餘舟到逢人問竹深迷所居有田皆種石無屋不藏書一笑畱旬日髙懷誰得如梅堰吳珵【元玉朱文】

野竹娟娟淨淸陰十畝餘沈郎能獨愛蔣詡合同居賔主皆忘俗兒童亦解書不知風月夜髙興復何如海虞王鼎【元勛朱文】

住無一宿逺交近廿年餘華竹循墻種樓臺逐水居輞川髙士畫山谷老人書況有天仙句深慚百不如言裏錢仁夫【士白文】

放筯盤無肉生孫地有餘平安𨿽土著心性愛郊居玉戛才成句鸞褰自入書不爲官可敬摩詰豈能如秦瓛【廷璧白文】

予性素懶且僻凡閱卷軸有不欲終者多矣此則展舒至再紙爲之裂最後有紙空得附名焉幸也大理左丞同邑陳璚玉汝題

武功伯徐公始歸吳時首爲沈氏題祖墓自後與白石公父子遂爲忘形之交故其翰墨畱於有竹居者爲多也此卷中諸詩皆武功同時一班人物亦有稍後者𨿽不能盡出於吳中然逺亦不在嘉湖之外也聞之前輩惟洪武間有此一盛至今時始復見也南濠楊循吉題

劉廷美題石田畫

隠侯何處覓家在水雲邊隺瘦原非病人閒卽是仙詩題牕外竹茶煮石根泉老我惟疎放新圖擬巨然成化庚寅夏六月五日過啟南有竹居爲作山水小幅復賦是詩後四日宿慶雲精舍天泉出啟南畫索題遂以前詩塞其白間觀者幸恕予懶完庵劉廷美書

石田題劉完庵畫

溪山錯認瀼東西茒屋人家竹樹齊不獨米翁能拜石我於遺墨便頭低此幅劉完庵先生得意筆以恥齊之賞識故有是贈沈周借觀於軒中僣題帋空完庵可作亦當鑑予心伏也

劉廷美山水【崇禎四年中秋日得之黃觀仁】

一淸水識天池路入千巖勢更危頭白老僧初出定不知何事亦求詩

山頭雲起濕如滋冒雨來遊事亦奇石壁巉然畫中見癡翁能事復何爲

雨裏遊驂固好奇而今我及雨晴時可傷白石疑無鼓不見靑蓮喜有池未許淋漓遊客酒可能裝表貴人詩老僧頭髮霜垂領亦效逢迎似不宜沈周題

完庵荷花

淸白僉憲翁寫此花深有貞潔君子之態披玩間或方爲水仙洛神蓋未見此心之敷露耳噫世之不見知者豈獨是花爲然愈跋

姜廷憲題自畫

功成已得繡爲衣萬里靑雲入壯懷回首九峯天際碧可能無夢到江淮東谿姜立綱題

畫院中如戴靜庵林良呂紀諸人餘皆有其眞迹第以無題跋故不載千頃生識於蓮濵之防芳閣張復陽山水

余防鳩車時見先荊翁齋閣懸山水二幅云以墨灑之而成爲張復陽筆復陽當湖人業儒棄去從朱艮庵學道妻亦爲尼善詩工畫仿吳仲圭蒼郁淋漓喜作雲水遊止金陵朝天宮與尹蓬頭爲侶復擔書住余杭洞霄宮凡廿年丹就還裏南宮有司建一枝堂棲樓以居之治三年復陽八十有八矣竟尸解去仙樂滿空香气經月不散舉棺甚輕至今以鐵索懸堂後如空器焉思白董老嘗見此畫曰仙眞遺迹不可不珍祕也蠡湖南白癡散仙水玉磊砢者記

瑚网卷三十八

欽定四庫全書

瑚网卷三十九

明汪砢玉撰

名畫題跋十五

文太史仿米氏雲山捲

余於畫獨喜二米雲山平生所見南宮特少惟敷文之迹屢屢見之大要父子無甚相逺余所喜者以能脫略畫家意匠得天然之趣耳元章品題諸家謂皆未離筆墨畦逕晚乃出新意寫林巒間煙雲霧雨陰晴之變自謂髙出古人元暉亦云漢與六朝作山水者不復見於世惟王摩詰古今獨步旣自悟丹靑妙處觀其筆意但付一笑耳且謂百世之下方有公論又嘗自言遇合作處渾然天成薦爲之不復相似其言𨿽涉誇詡要亦自有所得也餘暇日漫寫此卷然人品庸下行筆拙劣不能於二公爲役觀者以畦逕求正可發笑耳乙未冬十一月晦徵明書

徵仲仿米靑緑雲山【小幅】

平村緑樹一谿分百疊晴巒鎖白雲貌得江南煙雨意錯教人喚米敷文徵明

樹色猶含雨山容未斂云艸堂閒注目春意正氤氳谷祥

雷平春色曉氤氳天外三峯碧玉文爲問華陽洞中客可能持寄隴頭云彭年

春水沒漁磯春云連樹緑葉落在遙山江南雨新足袁聚

文待詔自跋關山積雪圖長卷

古之髙人逸士往往喜弄筆作山水以自娛然多寫雪景者蓋欲假此以寄其嵗寒明潔之意耳若王摩詰之雪溪圖郭忠恕之雪霽江行李成之萬山飛雪李唐之雪山樓閣閻次平之寒巖積雪趙承防之袁安臥雪黃大癡之九峯雪霽王叔明之劍閣圖皆著名今古膾炙人口餘皆幸及見之每欲效仿自歉不能下筆曩於戊子冬同履吉寓於楞伽僧捨值飛雪防尺四顧千峯失翠萬木僵僕乃與履吉索素縑乘興濡毫爲圖演作關山積雪一時不能就緒嗣後攜歸或作或輟五易寒暑而成但用筆拙劣𨿽不能追蹤古人之萬一然寄情明潔之意當不自減也因識嵗以歸之嘉靖壬辰冬十月望日衡山文徵明

衡山龍門覽勝

三月韶華過雨濃暖蒸花气自溶溶菜畦麥隴靑黃接云岫煙巒紫翠重一片垂楊春水渡兩崖啼鳥夕陽松晚風吹酒藍輿倦忽聽天平寺裏鐘偶與九逵先生談天平龍門之勝爲寫小景並書近詩請教庚寅四月廿又一日徵明記

治平山寺圖

遙遙治平寺乃在楞伽麓之子神情秀空山裹云宿月冷石牀淸孤眠豈能熟還持一束書起傍梅花讀燈昬夜參半饑防鳴古屋淒風西北來吹墮檐間木感此霜露繁坐覺芳華促少壯曾防時嵗晏在空谷念此隔重城何能慰幽獨陰失昬旦朔吹號枯株懷君別未久奄忽嵗云䢐空庭飄微霰慘淡集饑烏城郭黯以淒況復空邨居空村白日短寒云晴郊墟靑山不爲容黃葉繞精廬遙知松牕下時披古人書古人不可見願言掇其腴誰令事干祿雕鎔失其初嗟予亦喪志與子同厥趨豈不懷逺業均受貧賤驅朱門富華屋長途有髙車寧知饑寒士一饑不願余棲棲斥鷃翔豈與鴻鵠俱何當長風發共奮靑雲衢履仁久畱治平嵗暮有懷題此奉寄正徳乙亥十二月五日徵明

題石湖圖與陸子靜

春盡南湖水拍空扁舟如坐畫圖中催詩忽送雲頭雨吹面時來柳外風人與靑山原有約興隨流水去無窮自家不是陶元亮一笑應慚對逺公平生幽興碧雲深老去閒身縱壑人喜共白公修洛社何如逸少在山陰夕陽鐘梵煙藏寺修竹人家水繞林滿目溪山琴趣在底須弦上覓知音徵明

又石湖圖【並詞】

晚涼斜倚赤闌橋天逺白煙消酒醒顧見花間影浮雲散月在林梢野火靑山隠隠漁歌緑水迢迢昔年曽此醉淸宵共艤木蘭橈白頭重踏行春路同遊客半已難招靜山髙月小玉人何處吹蕭右調風入松並石湖圖夏月望日徵明寫

丹泉艸堂圖

聞說仙人葛稚川丹成仙去已千年白雲渺渺都無迹碧竇涓涓尙有泉秋老山空寒浸月艸香沙暖玉生煙林堂俯仰成今古總屬風流顧彥先衡山徵明爲淸甫畫並題

仙嶺媚春華浮泉雜綺霞雲中回碧艸天上泛桃花流蔽金堂宅源成玉女家容成如可揖緑盞酌丹砂五嶽山人黃省曾【殊不成字但盛名之下耳】

白描老子像【後楷書淸淨經及老子傳】

病困無聊寫此奉【闕】山煉師永充福濟觀常住一笑置之徵明頓首

猶龍公道邈言吾夫子以爲不可測識者而徵仲先生以筆墨追之防得影響此不復當以藝事目矣必焚登流眉香一銖乃可開卷壬戌十二月李日華敬題

袁安臥雪圖【時爲曹瞻明得此畫於項度因以見示】

趙松雪爲袁道甫作臥雪圖老屋疎林意象蕭然自謂頗盡其能事而龔子敬題其後乃以不畫芭蕉爲欠事余爲袁君與之臨此遂於墻角著敗蕉似有生意又益以崇山峻嶺蒼松茂林庶以見孤髙拔俗之蘊故不嫌於贅也壬寅六月二十日徵明識

桐陰髙士圖

舊畫重題二十年碧梧秋色尙依然而今防染渾忘卻老去聰明不及前子寅自南都持余舊作桐陰髙士圖觀之蓋有年矣可見嵗月易增筆力易減較之於今大不如前爲之悵然因題一過己巳春徵明記

淸賞凝霞四十年斷痕殘墨尙依然不堪香死人琴後秋色徒供韻石前先子英年得此畫每躍然稱快後義興吳二甫以白鏹一鎰求易先子笑卻之餘年來蹇遭多故書畫鼎彞防不復存而此獨固守亦欲後之念今猶今之念昔也因和原韻一絕崇禎戊辰攺元七夕立秋日懷日子砢玉記

聽玉圖

虛齋坐深寂涼聲送淸美雜佩搖天風孤琴寫流水尋聲自何來蒼竿在庭圯冷然如有聲應耳相諾惟竹聲良已佳吾耳亦淸矣誰云聲在竹要識聽由己人淸比修竹竹瘦比君子聲入心自通一物聊彼此傍人漫求聲已在無聲裏不然吾自吾竹亦自竹耳𨿽日與竹居終然藐千里請看太始音豈入箏琶耳裏中契家生文徵明爲貳郡程文畫並詩

曹友瞻明初好古時卽以此畫質先荊翁翁鑑賞不已後眞贗莫別每來印正因憶當年髙君明水未第弱冠時與翁相敍書畫好玩滿前質疑問難常連宵累夕彼後賢之繼起安知宗法所在乎爲之撫卷三嘆戊辰長至日砢玉記

竹居【二大字爲陳白陽書文太史作圖】

珍重閒情在竹間幽居深鎖碧瑯玕淸風自解絕塵土髙節還堪托嵗寒門掩夕陽容竟造詩成春雨倩誰刋已知胸次淸虛甚莫作尋常肉食看徵明

猗猗緑竹秩秩華榱翠文洞疏秀翳堦壝白日潛照淸風時披淡然幽獨君子之居葆生文伯仁

種竹隨淸況幽居逺俗氛誰知豹閹客能愛鳯團云晚徑浮淸月秋牕映緑濆王猷千載興瀟灑出人羣漳余嶽岱【東伯】

修竹堂開粵水潯野情蕭散一抽簪淸秋臥聽瀟湘雨白日行歌翡翠林颯防時聞金玉奏孤髙猶見嵗寒心主人自是逃虛者披閱黃庭坐茂陰吳趨許閏右竹居捲皆吳中一時聞人爲海寧王君作者王君不詳爲何人觀其絹素精好交無雜賓亦可尙已不知何緣流落京師震川先生得之先生雅好種竹而亦姓王亦可以爲奇矣偶攜過敝寓因嘆物之得其所歸而卷中諸人震川所交防半時一展玩殆若爲震川而設者題此以記嵗月蓋自戊子至今已三十九年又不勝存歿之感於諸公也嘉靖丙寅秋七月三橋文彭書

萬曆庚辰四月晦日觀於耆英堂之東偏展玩數四不能去手卷中諸名士惟徐君猶在而先兄亦仙遊八年矣因題於後以識感茂苑文嘉書

捲有汝南黃省曽撰竹居賦雲海寧王侯雅崇經術其居羅以修竹五嶽山人聞而賦之詩有安陽杜璠吳下王谷祥澱峯徐度民則陽抱山人陸芝洞庭徐麟俱未及錄樂卿記

秋林泉石

長松落髙防平臯出石罅修梁不通塵幽人寄容暇散柔搖奇情倐在疎林下萬木疊遙岑晴湖自天瀉何處得秋多淩空有虛榭文壁

玉蘭圖

綽約新妝玉有輝素娥千隊雪成圍要知姑射眞仙子欣見霓裳試羽衣影落空堦初月冷香生別院晚風微玉環飛燕元相敵笑比江梅不恨肥奕葉靈葩別種芳似舒還斂玉房房仙翹映月瑤臺迥素腕披風縞袂長拭面何郎疑傅粉前身韓壽有餘香夜深香霧空蒙處髣髴羣姬解佩璫嘉靖辛亥二月八日訪補庵郎中適庭中玉蘭盛開連日賞玩感而賦此並系以圖長洲文徵明

澤蘭圖

艸堂安得有琳瑯傍案猗蘭奕葉光千里故人來解佩一牕幽意自生香夣回月甌江逺思入風雲楚畹長漸見不聞餘馥在始知身境兩相忘近承友人寄贈溫蘭秋來著花甚盛因作此詩謝之適張辧之以蘭捲相示旣爲補空錄此詩於上文璧

湘波平楚岫靑美人羅袂障風橫光風綰作騷人佩還帶三閭一卷經允明

秋日辧之攜此卷索余畫見吾文師墨戲不敢援筆敬書數語歸之丁卯陳淳謹識【楷書】

一回展捲懷千古無數靑峯近可招旅雁北徵云慘淡漁舟南下水迢遙蒼梧帝子魂應斷空谷佳人恨未消憔悴誰知吟澤畔欲傾緑醑無聊黃雲

別來芳迹杳難尋千里相知契結深漢館月明幽客夢楚江秋盡美人心含風嫋嫋香生佩隔水悠悠思入琴百卉無情自春迹不堪於此易沾巾余嘗題文衡山墨蘭寄友人今爲辧之錄此時癸酉嵗九月十八日在松陵舟中書湖光月色相映且與衡山方別其情不言可知也陳沂

飛雲石【後有銘】

正徳初海虞錢氏齋中獲覯此石上鏤飛雲二字筆法流動𨿽愛之未知所自防石田先生適至云此爲倪元鎭所寶久在淸祕閣中元鎭逝吳時猶攜以自隨後以贈所知遂爲錢氏所有吾鄕毛九疇博雅好古乃從錢氏購歸復索余作圖以便展對云徴明

經年不見九逵一日獨行溪上忽爾懷思輒賦短韻並系小圖奉寄

檐樹扶疎帶亂鴉蕭亝只似野人家紙牕獵獵風生竹土盎浮浮火宿茶日色射云時防采雨絲吹雪不成花庭中卉物雕零盡獨有蒼松領嵗華嘉靖二十有七年七月十日徵明書

宛轉橫岡帶逺岑梅花燦燦竹深深人家盡住蒼云塢拄杖時穿玉雪林風壑聲傳千澗雨曉山靑落半湖陰剛憐珂裏城闉隔經嵗不聞車馬音薄雲籠月夜微茫十里松蘿一徑長艸澗伏流時送響野梅藏雪暗吹香煙突兀蒼山色逺火依稀破壁光十五年前舊遊路重來蹤迹已都忘萬頃玻璃帶曲隈眼中圖畫自天開春風爛漫難忘酒落日登臨更有臺百疊蒼螺湖上島千林香雪崦邊梅故人何在空馳想縹緲峯頭獨自來癸卯十月同履學文學遊洞庭西山歸而圖此以記興雲徵明

一雨垂垂春欲䢐弱云狼藉艸紛敷池塘水滿魚爭躍竹徑泥深鳥亂呼暝色排檐失昏旦涼聲入枕夢江湖山亝十日經過斷榻得南宮水墨圖戊午新夏雨牕戲墨並題徵明

千巖萬壑圖

尺素俄驚已數年秀巖流壑始依然感君意趣猶如昔顧我聰明不及前萬壑潺湲知水競千巖靑翠爲山妍詩中眞境何容盡聊畢當年未了緣千巖競秀萬壑爭流乃餘爲子傳而作也子傳與予相友善每有所往必方舟相與乘閒出此絹索予圖數筆興闌則止如是者凡十有三年始克告成因系之以詩嘉靖己酉八月徵明

烹茶圖

嫩湯自愛魚生眼新茗還誇翠展旂谷雨江南佳節近恵山泉下小船歸山人紗防籠頭處禪榻風花繞鬢飛酒客不通塵夢醒臥看春日下松扉

文太史自題諸畫【俱七言律】

東風吹春著幽谷宿雨浮煙樹新沐斜橋曲徑帶流泉白日疎籬防濃緑晴江隔世不隔山百疊蒼螺滿茒屋輸卻長吟抱膝人鎭日臨磯弄晴緑正徳丙子春三月徴明爲啟之文學寫並題

郭外靑煙栁帶柔洞庭西去水悠悠故人不見沙棠楫燕子齊飛杜若洲日落晚風吹宿酒天寒江艸喚新愁佳期寂寞春如許孤負山花插滿頭霜柯天矯蒼龍精霜根蝕雨莓苔靑幽人睡起日亭午坐看涼影流空庭心閒無營靜於洗有時淸風落書幾試拈禿筆寫雲林一片秋光生眼底辛亥六月七日戲筆長洲徴明玲瓏蒼壁太湖姿浪蝕沙淘面面奇百穴晴窻通玉女一拳小石夢仇池乍逢合下南宮拜欲詠還輸白傅詞便擬髙齋題列岫朝來秀色滿檐帷右題古石圖徴明

文徴仲雲峯石室圖【欵云文璧題贈擊壤先生】

疎樹宿殘雨斷雲開亂山幽人住何處相憶有無閒此先君四十以前筆也雲峯石色縱橫參於造化非他人可能萬曆八年五月二十七日仲子嘉識徴仲自題山水【凡三幅各一絕】

雲開逺島明木落秋江冷斜日下漁梁照見獨行影雨過山突兀秋淸樹陸離閒情誰領略溪上有茨雨晴山逺近秋老樹參差小橋獨眺處斜陽總是詩

又落木寒泉

北風入空山古木翠蛟舞何處鳴天球寒泉灑飛雨

又寫竹

古木蒼龍影修篁碧玉枝相看兩不厭同保嵗寒姿

橫塘詩意

百疊春云百疊山杏花三月雨班班分明記得橫塘路一葉輕舟載雨還正徳庚午春仲坐雨停雲館題畫

文璧

花光恵崇喜用王洽潑墨法寫湘西山水極有神韻二米實祖迹之非創作也衡山公此卷蒼秀婉逸直追二衲不入南宮廡下詩筆以涪翁手腕鼓國初髙徐口頰俱可紫雪

此畫並仿燕穆之山水捲余得之梁溪華氏李翁九疑過而見之鑑賞不去口因題其後雲玉水

仿燕穆之山水捲【後有王雅宜行艸長幅】

文徵仲先生繪事從宋入李營丘燕穆之方幅小景輒具百里之變貴於幾端捲舒而遊趣足也此作是其仿燕者王履吉古詩行艸楚楚秀逸若來與畫競爽眞雙璧也春寒無事從玉水假過恣玩旬日意獨未飽防玉水治入燕裝促歸囊中系此李日華

仿李唐滄浪濯足

飛泉百丈晝生寒古樹蒼苔過雨班何似山人多道味洗心濯足自躋攀徵明

盤空石壁云難度古木蒼藤不計年最是碧山猿嘯處一條飛瀑破晴煙蔡羽

百丈飛泉灑面涼桃花片片防滄浪道人白足元無垢自愛空山日月長王寵

仿董北苑山水

靑山隠隠水漪漪映樹蘭舟晚更移一縷茶煙衝宿鷺無人知是陸天隨

仿趙文敏滄浪濯足【著色絹上楷書題欵】

溪上靑松秀色開溪頭新水緑於苔偶然濯足臨溪上矗矗芙蓉倒影來【爲書記王澄甫所藏垂老食貧因以畫易余米玉水記】

越來溪上雨初收茶磨山前爛漫遊斜日正臨芳艸渡飛花故防木蘭舟【此仿松雪靑緑小幅】

千里相思一旦逢半生心事此宵同話深不覺頻移席露下庭柯月滿空徵明爲參孫作

文徵仲畫大類趙承防第微尖利耳同能不如獨勝無取絕肖似所謂魯男子學柳下恵其昌題

仿倪迂山林【二幅各自題】

山寒有古意木落見淸眞不見倪迂叟誰能繼後塵遙山過雨翠微茫疎樹離離掛夕陽飛盡晚霞人寂寂虛亭無賴領秋光戊午四月旣望仿雲林子筆徵明時年八十有九

燕山春景

燕山二月已春酣宮柳霏微水映藍屋角疎花紅自好相看終不是江南甲申晦日鄭正叔偶訪小亝坐語家山風物寫此寄意徵明

古木幽居圖

古木陰陰山逕回雨深門巷長蒼苔不嫌寂寞無車馬時有幽人問字來雨中承克承過訪山房寫此奉贈癸卯六月二日徵明

古木髙逸圖【文璧欵】

春風著柳弄鵝黃宿雨膏原細艸香莫怪幽人坐忘去逺山偏自稱斜陽余又有泉石髙閒圖欵云嘉靖壬子九月旣望徵明寫時年八十有三

碧梧髙士圖

漠漠疎桐灑面涼濺濺寒玉潄回塘馬蹄不到淸陰寂始覺空山白日長孔周經時不見因想髙勝居然在懷因寫碧梧髙士圖並小詩寄意徵明

河梁話別圖

泣別河梁恨未銷歸心惻惻渾天遙李陵若論興亡事誰識蘇卿是久要徵明

落盡旄頭信義全剛腸防度茹羊羶雁書不與蘇卿便啼血東歸化杜鵑【右題蘇武別李陵圖】昆山黃雲

鐵石心寧隨境攺君臣義自與天通忠懷慷慨操窮節一任時窮道不窮瑯琊王世貞

明皇夜遊圖

隔花雕輦度輕雷禦酒初鳯管催別勅梨園千妓女月中齊唱紫雲回

昭君圖

琵琶彈淚翠眉顰白艸黃花暗塞塵幾度穹廬明月夜夣魂猶憶漢宮春

捲後有尢鳯丘按傳布景更艷異奪目【國潤識】

洛神圖【掛幅】

先內翰畫洛神仿龍眠居士筆嘉靖庚辰年作也至萬曆甲戌秋補書賦於上仲子嘉

文徵仲白描宓妃雅得神光離合之趣而休承書亦儀靜體閒洵稱合作繡水汪氏鑑藏

文太史自題山水諸幅【俱七言絕】

三月江南欲暮春緑陰照水玉自憐身在奔馳地空羨亭共坐人【春幅】

斜橋曲徑帶流水疎樹平臯防濃綠輸卻長吟抱膝人鎭日臨磯弄寒玉【夏幅】

髙樹扶疎弄夕暉秋光欲上野人衣尋行覓得空山句獨繞溪橋看竹歸【秋幅】

雲樹埋蹤鳥絕飛空江蓑笠弄寒絲良工妙得竹中趣故寫愚溪獨釣詩【冬幅】

山中習靜避紅塵朝夕惟於木石親昨日渡頭春忽到東風緑水又

萬樹千花盡放春逺峯个个玉嶙峋溪南防杖來遊者不是山陰雪後人

曉山經雨洗靑螺春水連天漾碧波此景此時誰防得扁舟行處賞心多

水繞山回石路深幽懷都付膝前琴春來多謝垂楊柳分得溪亭半榻陰

靑山隠隠遮書屋緑樹陰陰覆釣船好似江南春欲暮嫩寒微雨落花天

狼藉春風花事休淒涼啼鴂景深幽空山雨過人蹤少寂寂孤村水自流

玉虹千丈落潺湲石壁巖巖擁翠鬟料得兩翁勞應接耳中流水眼中山

小樓終日雨潺潺坐見城西雨裏山獨放扁舟湖上去空蒙煙嶼有無間

倪迂筆法類荊關防染煙巒杳靄間我亦年來有迂癖時時閒寫郭西山

平生最愛雲林子能寫江南雨後山我亦雨中聊防染隔江山色有無間【一作休承詩隔江爲疎林】

一重山崦一重溪猶有人家住水西行過小橋回首望焙茶煙上午雞啼

桐花半落東風軟山雨全收白晝長寂寂溪亭人不到鴨頭春漲緑波香

亭下林陰掃不開庭前山色翠成堆日長自有讀書趣何用紛紛車馬來

髙樹陰陰翠蓋長雨餘新水漲回塘何人得似山中叟對語溪頭五月涼【嘉靖庚子仲夏望日寫於玉蘭堂徵明】

城居六月馬蹄忙日射流塵四散黃誰似溪山開艸閣四檐風雨一牕涼

松陰寂寂淸於水艸色茸茸軟似裀六月城居如坐甑水邊輸與納涼人

陰陰灌木壓虛檐六月林亭意爽然百疊煙霞開絕壑一牕風雨聽飛泉

陰陰夏木水平溪黃鳥飛來不住啼南畝已畊心緒靜看山斜倚曲闌西

積雨初收消夏灣緑蘿吹雪覆潺湲何當湖上垂雙足俯看淸流仰看山

髙林雨過白煙生風動疎陰漏日明午困欲眠書在手紫薇花底拂桃笙

潭潭虛閣帶灣碕山木蒼蒼結夏幃最是晚詩思就滿牕晴瀑雨飛飛

長林結暝晝生寒坐愛虛亭帶淺灘吟就夕陽詩未就碧雲千疊上欄桿

雨晴飛瀑寫潺湲地拔蒼松生晝寒詩思攪人眠不得起臨虛閣弄漁竿

斜陽曲徑帶流水疎樹平臯防濃緑輸卻長吟抱膝翁鎭日臨流弄寒玉

艸堂斜覆松陰底牕外靑山雲外水扁舟何處未歸來無數沙鷗落前渚

艸堂無用設籬門賸有淸陰隔世塵一路溪山歸路永斜陽照見獨行人

云罨遙空露碧巓涼聲風激半空泉憶曽倚醉包山下萬木圍檐聽雨眠

茗杯書卷意蕭然燈火微明夜未眠竹樹雨收殘月出淸聲涼影滿牕前

風激飛藤葉亂流寒沙渺渺水悠悠碧煙半嶺斜陽淡滿目靑山一片秋

淸溪汩汩帶遙灘過雨靑山落照間三里漁梁歸路近竹西茒屋未曾關【過荊溪舟中貽友】

謖謖松風灝碧川髙人蹤迹在漁船一痕斜日靑山外萬頃晴波白鳥前

蒼松落落帶滄灣秋在丹楓夕照間料得詩翁勞應接耳中流水眼中山【與前首有異】

蒼山隠隠樹重重屋秋驚半落楓願我知音成逺訪蹇驢不憚路西東

漠漠空江水見沙寒原日落樹交加幽人索莫詩難就停棹閒看繞樹鴉

小蹇衝風引步遲忍寒偏稱覓新詩个中別有難言處只許當年鄭五知

小蹇衝風引步遲風融觸眼總新詩千山圍玉天開畫此意惟應鄭五知【又雪景一幅詩句前後相同】

宻樹緣山凍不分天垂暮色轉氤氳山童貰酒歸何處雪壓茒檐有隠君

城中塵土三千文何似兩翁麋鹿蹤隔浦秋山供一笑離離自映夕陽紅

扁舟自有江湖興眼底何人得此閒我亦世間求靜者久攖塵夢負靑山

倚空石壁開蒼雪映水髙柯舞翠蛟記取江南奇絕處石湖西畔獨平橈

雨歇風淸棹一橫微吟自愛晚湖平夕陽西下山千疊木落空山生逺情此先待詔小筆仲子旣爲鑑定復書此詩甲戌七月嘉識

文衡山自題花鳥四幀

錦云零落楚江空翡翠翎邊夕照紅愁絕蘭橈煙水外秋香吹老一灘風【蓮房翠禽】

習習春風上苑回一枝先傍曲江開莫嫌花气能薰客自有鶯聲喚醒來【杏花黃鸝】

樷樷花色映霞妝西域移來種自芳幽賞不知春已去尙聞埜雀噪斜陽【薔薇麻雀】

絕艷淸芬名自奇相看總是嵗寒姿山禽應惜棲能穏兩兩飛來借一枝【茶梅雙禽】

杏花雙鳩圖【余得之髙明水後爲姚汝爲易去】

別院花飛雨乍晴暖風吹日困人情不知春色來多少試聽雙棲好鳥聲【𨿽著色而防綴如生神品也】

小院秋葵圖

菊棠荏苒紫羅裏秋日溶溶小院東零落萬紅炎景盡獨垂舞袖向西風徵明畫

栗玉姿偏瑩鵝黃色未深已誇能衞足復道解傾心谷祥

緑剪防差帶丹傾子細霞一番秋色起髙日映葵花顧聞

又自題寫生諸幅

雪片經春猶未消一庭寒玉逗淸宵無端幽夢尋芳信香艷紛披意自嬌畫梅

淵明老去不憂貧醉擷金莖滿意春卻笑微花何幸防至今珍重爲斯人墨菊

透紙離離見墨花細香團玉見霜華江南五月炎無柰別有涼風屬畫家又

未論搖月堪爲佩若使淩波直欲仙香夢攪人眠不得爲君親賦返魂篇徵明畫水仙並詩

一片行雲隨碧波幻成玉質映江沱天風乍拂河津帶明月將搖溪上珂師道題

葉颭東風翠帶斜白雲根底茁紅芽山中誰得稱君子滿地無名野艸花冩蘭

纎纎小雨作輕寒最好疎篁帶雨看正是美人無俗韻淸風徐灑碧瑯玕雨中祿之攜松雪畫蘭竹過訪卽爲作此徵明時年八十有一

淡墨淋漓粉節香淸風髣髴見瀟湘一般紅杏沾恩澤別有濃陰蓋艸堂竹枝

白石巖巖封翠苔喬柯落落委茫萊旁人莫作支離看猶是明堂有用材古木

故里讀書圖【一作還家志喜】

緑樹成陰逕有苔園廬無恙客歸來淸朝自是容疎懶明主何曽棄不才井壑豈無投老地煙霞常防讀書臺石湖東畔橫塘路多少山花待我開徵明

春田白社圖

悠然白髮對靑山輕健懸車十載前時防故人修白社不忘初業課春田老翁自是先朝舊遺愛猶爲逺郡莫爲有才施不盡只將閒散博長年

西齋話舊圖

木葉蕭蕭夜有霜淸言欵欵酒盈觴碧牕重剪西風燭白髮還聫舊雨牀秋水不嫌交誼淡寒更何似故情長不堪又作明朝別次第鄰雞過短墻嘉靖甲午臘月四日訪從龍先生畱宿西齋時與從龍別久秉燭話舊不覺漏下四十刻賦此寄情並系小圖如此徵明

陸五湖題衡山畫

溪流添水急樹色著寒深雨歇雲歸壑微茫見逺岑

又

院落溶溶夜色微月華偏與淨妝宜難明緑樹枝頭雪且續梅花夣裏詩師道

彭孔嘉題衡山秋林獨釣圖

策策霜林映水丹重重云岫鎖輕寒西風斜日空江暮無限秋光屬釣竿彭年

周公瑕題徵仲畫

逺樹汀洲陣勢分風嘹月唳不堪聞扁舟多少天涯客腸斷鄕關又夕曛天球

李君寔題老文壽山福海圖【重靑緑山水大幅題時爲余壽人】

一抹拖藍泰岱東虯枝拂斗掛桑弓銀河帶繞三三曲蓮嶺冠攢六六峯功業濟時膚寸雨文華蓋代駕梁虹海山秀色應無限攬取岡陵祝上公日華

祝京兆允明題畫【余有枝山義犬記卽圖其狀殊肖故知書畫合一也】

吟詩寫畫似參禪不向他人被裏眠生公堂前防頭石天平山上白雲泉

秋浸巨區天地寒老崖垂腳怒龍蟠仙人夜半騎龍去木客潛窺古竈丹

雲母薄梳靑石髮水花肥防碧荷錢樹根一坐雲山老不許時人問嵗年

寒光交逗眼蒼然半夜人間別有天想得非仙亦非四山風雨擁孤眠

枝山題仙女圖

阿房宮裏傾城質太華峯頭出世身澗艸巖花爲服食山雲水月是精神相逢記得同遊日一笑不知何處春卻爲臺侍下許東華還有女仙人

六如居士題周東邨畫

鯉魚風急系輕舟兩岸寒山宿雨收一抺斜陽歸雁盡白蘋紅蓼野塘秋唐寅題

周舜卿繪事余有竹溪秋色寒林讀易濠樂等圖谿山淹潤艸木華滋人物閒雅生色殆入宋人之室但俱乏題語不似勝國以來諸名碩王肯堂曰唐子畏畫多周臣筆要在巨眼別之子畏師周臣而靑於藍雅俗之別也或問周畫何以俗曰只少得唐生數卷書耳是論覺太過焉王伯谷云東邨畫山水人物峽深嵐厚古面奇妝蒼蒼之色一時稱爲作者若夫蕭寂之風逺淡之趣非其所諳斯言也庶乎近之天啟丁卯冬有芒氏樂卿父雪牕漫筆

十畝芳園帶野堂白頭兄弟喜相將池塘入夣生春艸風雨淹情接夜牀並集原鴒如有戀交花荊樹正吹香百年樂事眞堪羨爲賦斯幹第一章

大參正齋先生與其弟國聲友愛甚篤家有二宜園頗極遊觀之勝余爲作圖並系拙句如右嘉靖庚寅正月旣望文徵明識

瑚网卷三十九

欽定四庫全書

瑚网卷四十

明汪砢玉撰

名畫題跋十六

唐伯虎丹陽景圖【後題】

陰雨浹旬防煙不繼滌硯吮筆蕭條若僧因題絕句八首奉寄孫思和十朝風雨苦昏迷八口妻孥並告饑信是老天眞戲我無人來買扇頭詩靑山白髮老癡頑筆硯生涯苦食艱湖上水田人不要誰來買我畫中山荒村風雨雜鳴雞轑釡朝防愧老妻謀寫一枝新竹賣市中筍價賤如泥書畫詩文總不工偶然生計寓其中肯嫌斗粟囊錢少也濟先生一日窮儒生作計太癡呆業在毛錐與硯臺問字昔人皆載酒寫詩亦望買魚來抱膝騰騰一卷書衣無重褚食無魚旁人笑我謀生拙拙在謀生樂有餘白板門扉紅槿籬比鄰鵝鴨對妻兒天然興趣難摹寫三日無煙不覺饑領解皇都第一名猖披歸臥舊茒衡立錐莫笑無餘地萬里江山筆下生正徳戊寅四月中旬吳郡唐寅作於七峯精舍

唐子畏垂虹別意

垂虹不是灞陵橋送客能來路亦遙西望太湖山閣日東連滄海地通潮酒波汩汩翻荷葉別思茫茫在栁條更欵傳杯遲判袂月明倚柱喚吹簫

伯虎江深艸閣圖【贈次明吳君】

唐子防造化發語欲泣遊戲山水圖艸樹元气濕多能我亦忌造物還復惜願子斂光怪以俟嵗月積沈周

子且不試藝西狩因麟泣密雲而無雨稿物何由濕空山來者稀白日成嘆惜唐君非畫師英華發於積呂防【次韻】

子畏焦墨畫江漧石壁作二松虯結根梢不可辧奇怪之筆自然動人松下一茅亭有幽人憑欄淸坐子畏題署在石壁下夗上千秋漁長識

夢筠圖

聞說君家新辟庭參差滿種粉梢靑炎時靜坐不覺暑畫日仰眠常見星一防虛心通曉夢百年手澤與忘形秋來四屋聲如雨悵掩薰鑪獨自聽吳趨唐寅

松閣幽花圖

松間艸閣倚巖開巖下幽花繞路臺誰叩柴扉驚鶴夢麻姑遣送酒肴來唐寅

巖石髙士圖【伯虎畫枝山題】

唐時巾服漢時冠日用於人止一般惟我識公心未老滿胸才思蟄龍蟠允明

又巖中髙士圖【伯虎畫元吉題】

襟屨深林下悠然樂事多細風披夏葛斜日閣煙蘿埜篠醒殘酒山禽和短歌還愁濟時出謝迹亦巖阿

唐子畏山水【文徵仲題】

溪亭面虛曠乃在山之陽俯瞰玉深深仰視巖蒼蒼幽人抱奇僻卜築鄰此方愜我淸絕想謝彼馳驅爰有同心人杖防來浮梁相尋無俗侶幽事與誰量子畏曠古風流超塵妙墨圖繪傳於人間眞世寶也適叔貽攜示因題以歸之丁未徵明

橋西畔唐居士浪迹圖成尺楮間莫訝晴牕頻展看分明筆下見荊關衡山又題子畏山水

唐伯虎自題山水四軸

雲樹含暗日煙嵐閣晚風髙人將木屐送目大江東山髙鳥不巢水淸龍不住至察則無徒故寫模糊樹灌木倚道左流嘶鳴沙中欲涉未摳衣且乘君子風金風秋立至涼生雪虛梧桐一葉落打著手中書

又伯虎自題諸畫【俱七言絕】

巖居蕭散未全迂掌上淸樽膝上書滿目繁花堪自老笑他金紫釡中魚

金穀中分此水長問津從不到漁郎山添爽气砭詩骨獨坐檉陰送夕陽

亂山雜霧曉牕巃遙見懸魚是梵宮倚杖漫行行復坐一聲啄木在林中

秋色蒼涼懷抱開古林泉石總詩材平頭鞋子方春盛靑石橋邊散步來

髙泉落澗玉淙淙怪石蟠旋似臥龍詩卷滿肩芝滿地吾能此處看吾蹤

云斂溪山秀色開滿溪新水綠於苔偶然二叟臨磯坐無數靑山倒影來

石磯平淨蒼苔合髙木空添接葉深二叟淸談無俗事亦因與許二同心

滿地松陰六月涼采芹歸去擔頭香相逢夕照誰家子倚樹喃喃話正長

席地松陰樂有餘瓦盆盛酒炙枯魚心中洗盡閒名利一泉聲應讀書

獨立茒門賴拄笻絲涼拂豆花風曙鴉無數盤旋處緑樹枝頭一綫紅【曉起】

騎驢八月下藍關借宿南州白塔灣壁上殘燈千里夢月中飛葉四更山【唐寅贈感慈鄒先生】

山閣臨溪晚更佳繞崖秋樹集昏鴉何時再借西山榻相對寒燈細品茶

紅樹靑山飛亂雲白茅檐底帶斜曛此中大有逍遙處難說與君畫與君【與所刻異】

白板黃扉隠者居家常聊辦一餐魚平橋落葉迷行徑時有鄰翁來借書

背郭茅檐終日晴果林霜後葉無聲山僧不管門前路任爾行人終日行

野寺空林落照低微鐘煙樹使人迷逢僧只道山門近不覺穿林又過溪

百尺杉松帖地靑布衣衲衲發星星空山寂寞人聲絕狼虎中間讀道經

重重樓閣凍雲連煙樹蒼茫帶瀑泉一夜空山千丈雪艸人在玉壺天【爲髙太巖所藏】

雪霽天涯更泠嚴杜茒柴熟舊靑簾瓦罏圍坐松明火短句時時信口占

柴門雪霽榿林彊藤枕新開煮酒嘗正是騷人安穏處一編文字一鑪香

靑雲臺殿泉聲隔黃葉關河雁影來別有詩人好懷抱西風雙一登臺【蘇門後生唐寅畫呈何老大人先生】

濺沫飛流白練長亂山云鎖樹千章忘機盡日惟猿隺應笑紅塵市裏忙

山勢穹窿野色分飛泉滴處靜中聞蕭條風景誰爲侶只有蒼寮共白雲吳麒【題前伯虎畫】

與西州別防三十年偶爾見過因書鄙作並圖請教殊無佳興艸艸見意而已唐寅【畫題醉舞狂歌五十年見刻集不錄】唐伯虎𨿽學李晞古亦深於李伯時故人物舟車樓觀無所不工此其合作也其昌

版築求賢圖【靑緑堂畫】

聖主求賢按畫圖頓將天秩胥徒精神不是能防顏色安知非濫竿唐寅

歙友黃越石欲余仇實父南極呈祥圖因此以畫相易云伯虎爲某大老作尙有三軸余時亦欲其馬逺山水卽出向得越石畫爲伯虎金閶送別圖易之伯虎題云金閶楊栁麯塵絲又送吾兄上路歧若到長安見知己爲言貧甚轉工詩書畫詩足稱三絕至今念之不已玉水記

孟蜀宮妓圖

蓮花冠子道人衣日侍君王宴紫微花栁不知人已去年年鬭緑與爭緋蜀後主每於宮中命宮妓衣道衣冠蓮花冠日尋花栁以侍酣宴蜀之謠巴已溢耳矣而主君猶挹注之竟至濫觴俾後想搖頭之令無不扼腕唐寅

芙蓉城裏試仙衣詩酒畱連致失微花栁豈關亡國恨降王原是愛朝緋餘舞象時見家嚴凝霞閣中所懸唐六如畫乃白描宮人詩句卽蓮花冠子也舉贈岐黃談經巖後於畱都得是幅閱題恍然因步原韻未防復得六如弄玉圖其人物衣裝相似可匹焉玉記

風雪歸窯圖

妻兒且息怒風雪任漫漫幸有春風手能溫天下寒此元貢理官詩也偶閱李以政風雪破窯圖遂爲書此三橋文彭

右風雪歸窯圖子畏先生筆也先生此卷全法宋李唐行筆如屈鐵絲而一種寒凍之狀宛在目前眞頴端有化工者也豈惟冠絕一時自當不朽千古耳後學文嘉題

倦繡圖

夜合花開香滿庭玉人停繡自含情百花繡盡皆鮮巧惟有鴛鴦繡不成正徳八年夏五月唐寅畫並題

秋千圖

梳成松髻懶騰騰打罷秋千倦不勝憑仗東風莫停泊少年心性自無憑唐寅

王元美題唐六如花陣六奇調玉燭新【余捲有六如自題詞】

吳宮新宴起喚兩隊嬌羞粉營紅壘阿平輕掉蘇家舌旋把靈犀參透兵符半紙偸送得君王春睡云夢杳小网流蘇淮陰霎時拈系滎陽斷送重瞳更七日平城總虧佳麗貂圍翠繞胡兒夣還滯漢家羅綺丹靑妙理描寫盡六畨陰計雲臺後須與封侯溫柔國裏掃愁將軍都督華胥以西諸軍事領長樂少府醉鄕侯食糟丘五百戶天居士書

唐子畏題堂上雙白頭圖

海棠枝上白頭公頭映花枝轉覺紅恰似老夫髙興在醉欹紗帽領春風

徵鴻圖

白露蒹葭八月秋徵鴻又作稻粱謀一羣嘹嚦相呼處多在萍荒淺水洲唐寅

桃花過雨圖

桃花雨過水連天古樹髙巖亂玉泉獨立溪頭窮物理不知斜日落平川唐寅

落花圖詠

今朝春比昨朝春南阮畨成北阮貧借問牧童應沒酒試嘗梅子又生仁六如偈送錢塘妾八斗才逢洛水神多少好花多落盡不曽遇著賞花人

夕陽芳艸笛悠悠春盡驚看又轉頭淅瀝風光搖艸樹驂驔時節逐川畱臨堦思數脂千片繞樹空煩繡半勾九十韶華梭脫手多情又作一番愁

忍把殘紅掃作堆紛紛雨裏毀垣頽蛤蜊上市驚新味鶗鴂催人再洗杯肯唱驪歌送春去悔教羯鼔徹明吹爛開賺我平添老知到年來可爛開

能賦相如己倦遊傷春杜甫不禁愁頭扶殘酒方中醉面對飛花怕倚樓萬片風飄難割捨五更人起可能畱妍媸雙腳撩天去千古茫茫土十丘

芒鞋布襪罷春遊粉蝶黃蜂各自愁池面風回荷簇聚陌頭人散踘場休膠粘日月無長策酒對荼有近憂蘇小堤頭試翹首碧雲暮合隔紅樓

溪水東流日轉西杏花零落艸萋迷山翁旣醉依然醒野鳥如歌復似啼六代寢陵埋國媛五陵車馬鬭家姬鄰東謝卻看花伴陌上無心手共攜

春歸不得駐須臾花落寧知剰有無新艸漫添天際緑衰顏又攺鏡中朱暎門未遇偸書掾墮混翻成逐臭夫無限傷心多少淚朝來枕上眼應枯

蟄燕還巢未定時村翁散社醉扶兒紛紛花事成無賴防防春心怨欲私雙臉胭脂開北地五更風雨西施匡牀自拂眠淸晝一縷茶煙颺絲

春盡愁中與病中花枝遭雨又遭風鬢邊舊白增新白樹底深紅換淺紅漏刻已隨香篆了錢囊甘爲酒杯空向來行樂城東路靑艸池塘亂活東

崔徽自寫鏡中眞洛水誰傳賦裏神節序推移比彈指鉛華狼藉又辭春紅顏仙脫三生骨紫陌香消一丈塵繞樹百回心語口明年勾管是何人正徳庚辰仲秋吉日偶錄落花詩並畫於上吳郡唐寅

唐六如自題寫生諸幅

故事開元重牡丹沈香亭北冷泉南如今顏色還依舊風雨江東月閏三吳郡唐寅筆牡丹

北堂艸樹發新枝堂上萊衣獻壽巵願祝一花添一嵗年年長慶賞花時萱花

芳園秋色似春時紅紫芳菲映緑池朱露未幹啼絡緯曉風初拂颺蛛絲秋圃雜花

錦裏先生日晏眠客來髙論坐無氊酒資盡在東籬下散貯黃金萬斛錢畫菊

故園三徑吐幽叢一夜霜墮碧空多少天涯未歸客借人籬落看秋風墨菊

緑云架上艸龍蟠馬乳含秋露不幹昨日文園愁肺渇防丸嚼破蔗漿寒墨葡萄

水養靈苗石養根根苗都在小池盆靑靑不老眞仙艸別有陽春雨露恩盆石菖蒲

早起虛庭賦考槃稻田新納十分寛呼童摘取菖蒲葉驗到秋來白露團陳克養畫剪菖蒲圖在光懋處已及二十餘年矣正徳己巳與克養之髙徒陳良器展觀之存沒升沈不勝慨嘆重爲書此而不知再得後二十年爲何如也九月廿日蘇門唐寅

鳩雨初晴苦竹生瀟江明月動秋聲他年鏈骨輕如葉擬踏風梢散袖行竹枝

嵗寒有貞姿孤竹勁而直虛心足以容堅節不撓物可比君子人窮年交不易桃李花旦暮攺顏色

陳白陽煙巒疊嶂圖

人恆謂畫曰丹靑必將設色而後爲専門而米氏父子戲防水墨遂垂名後世石田先生嘗作水墨花枝亦云當求我於形骸之外畫亦不可例論歟道復漫書予嘗見米南宮父子雲山特臻妙而仿之者如元之方壺國初時錢塘戴進𨿽各底極方特具體而微戴聊窺其一班耳未之擬也如我白陽陳先生用筆瀟灑覽如汗漫無統而波瀾有緒識者云縱橫二米之間者此卷也予以爲然不知鑑者亦與之否江夏黃學曾余有白陽大幅石塘圖設色工致全學趙松雪不獨縱橫二米間也白醉居士汪砢玉識

陳道復自題山水幅

何處尋髙隠雲山入望賒水邊林闕裏茒屋是誰家煙迷山下寺云動寺中山一片朦朧景相看未擬還共步綠橋畔放懷同和吟誰知白頭叟來結野雲心雨過小猶滴嵐光翠不分繁煙起深樹縹緲接雲歸

仿大癡筆【淺色山水陳淳欵】

樹色搖空翠泉聲落寒玉朅來肆幽討中夜自秉燭

又著色山水【又水墨幅】

綠樹藏煙靄靄靑山過雨娟娟一幅蒲帆髙掛十里荷花徑穿

幽人去泛五湖船湖上靑山隔暮煙紅樹白蘋秋滿目詩家生意迥無邊

獨坐船頭理釣絲水淸無處覓鼇魚不如歸向茒亭裏下个工夫飽讀書

老圃秋容圖【淺色大幅擘窠書欵汪氏鑑藏】

嘉靖乙酉春仲望後恆齋以此帋索圖談及石田先生嘗作老圃秋容蓋欲予髣髴之也圖畢漫記白陽山人陳淳

王延陵題白陽山水

出門大江橫銀濤數千頃仙子禦輕飈環佩搖虛影中宵月無光天地冰壺靜輕盈何所之飛夢西湖冷

道復題自畫杏花雙燕

杏花經雨濕燕子逐風斜一段江南景幽人自念家

水墨竹石菊花【中幅】

近水人家覺倍淸籬邊花竹甚分明筆牀茶竈卻關情堪嘆光陰眞倏忽任教人事盡縱橫往來榮辱底須

驚右調浣溪紗

陳白陽折枝花卷【首題四字與造物遊】

興慶池東艷沈香亭北妝淸平有佳誦永夜奉君王【牡丹】東風吹破靨紅雨濕開花春滿秦川棹漁郎嫌路賒【桃花】花事已零落辛夷盛開紫苞含玉瓣翠葉待新開【木筆】紫肉破新粉靑綬有餘馥美人何飄颻迢遞出楚谷【幽蘭】晝永睡方足起來花照人朱纓蹙絳縠節事又重新【海棠】玉質稱禪友脂膏比衞姜月中疑有影風際賸聞香【薝卜】沙河春雪盡海使忽西來帶得名花種香生紫玉環【玫瑰】北堂無雜植幽砌著幽花翠葉翻羅帶金莖結綺霞【萱花】秋風吹宿艸白露浥嬌花滴滴朱顏在相看亦自賒【秋棠】一入長門裏秋衣只淡妝丹心應自許日夕向朝陽【秋葵】翠葉剪湘縠幽葩抽玉簪一枝對書坐久淨塵心【玉簪】老桂含秋色天香散玉墀姮娥解人意折贈最髙枝【桂花】葉舒犀甲厚花吐隺頭丹不逐東風艷偏宜帶雪看【山茶】不見姑射久驚看萼綠華雪消春未老獨立粉墻斜【綠萼】白陽山人陳道復寫

白陽自題畫梅

竹籬笆外野梅香帶雪分來入醉鄕紙帳獨眠春自在漫勞車馬笑人忙

梅花得意先羣芳雪後追尋笑我忙折取一枝懸竹杖歸來隨路有淸香

桃枝幅

紅粉低垂玉一枝佳人醉倚曲欄時春來有待消殘恨憑仗東風莫浪吹白陽山人陳淳

玫瑰幅

暖風吹酒玉顏酡宛轉輕柔壓繡羅一笑嫣然眞自擬太眞扶醉欲如何簇樹朱花鬭曉妝滿庭龍麝一時香佳人睡起渾無事折得繁英疊防囊春盡沙河雪未回一枝紅玉意徘徊漢家已進橊花艷此種新從畨使來道復畫並題

自題畫秋海棠

翠葉紛披花滿枝風前裊裊學低垂墻根昨夜開無數誰說秋來少艷姿道復作於五湖田舍

陳白陽薜荔園圖

深讀太傅王公志震澤稱西洞庭之勝往嵗舉進士與今侍讀徐先生子容爲同年先生西洞庭人也太傅公之言曰西山之起甲科實自子容始夫山水之勝泄之乎人髙賢之以聲光垂世也建置經位心目之所及則山益髙水益深景益淸逺造化之巧所不能與者又托之乎人若徐氏之於洞庭洞庭之有薜荔園是園之廣凡數畝地產薜荔因以名園云園之景凡十有三曰思樂堂曰石假山曰荷池曰水鑑樓曰風竹軒曰蕉石亭曰觀畊臺曰薔薇洞曰栢屏曰畱月峯曰通泠橋曰花源四時朝暮之變態無窮而髙下離立足以當欣賞而遊髙明可謂勝矣正徳十二年十月之吉賜進士出身翰林院編修文林郎經筵國史官上海陸深謹記【考後題詠十三景內所謂釣磯者記中誤失之徐子容名縉】

薜荔園辭【內亦遺栢屏】

爲山兮旣仭爲池亦尋宛水石兮斯在昔之人兮此心水汪汪兮石磊磊嗟伊人兮不待堂旣構兮像懸我山嶽兮池海思樂堂

屹有峯兮湖之中水石際兮叢叢彼日夕兮浪以風於我石兮撞舂猗玆望兮南東誰此池兮此峯峯之下兮湖通盍往觀兮焉從善齊物兮若翁假山

樓吾俯兮淸流流之淮兮幽幽日徘徊兮延佇將捨此兮焉求水鑑樓

庭翛翛兮疎竹回巖風兮鳴玉軒我倚兮無言羌獨歌兮淇澳風竹軒

蕉披披兮石矗矗紛滿庭兮芳菉芳菉兮柰何懷佳人兮蹉跎蕉石亭

臺登登兮山上田畇畇兮山下穡日力兮君欣君弗欣兮農之苦觀畊臺

菉葉兮朱英洞窕窈兮若芳悵靑春兮遲暮猶有寄兮餘芳薔薇洞

采采兮荷華西之渚兮東涯水天風兮香逺淹中洲兮日斜荷池

月明兮峯景旣東兮復西指佳期兮夕騁扣環竇兮棲棲畱月峯

澗將斷兮有石下潺湲兮玉聲步旣度兮返顧予焉知兮何情通泠橋

武陵胡然兮震澤隈花與水兮沿復洄悵尋源兮不見見水流兮花開花源

有石兮水濵俯幽藻兮靑蘋魚鱗鱗兮迎予夢煙月兮千春釣磯

正徳己卯九月望後五日二泉邵寶書於恵山之松風閣

詠薜荔園

思樂堂

肯堂欽古訓修祀報前功酌泂歌行潦采蘋遵召風

假山

磊奇成我山雲气遽裊裊尺水卽溟渤拳石是蓬島

水鑑樓

風吹池蘋開天空水如鏡幽人時憑闌下看行雲影

風竹軒

吾軒自有竹暑月常寒聲山靜無風時滿林空翠生

蕉石亭

看石忽有詩扳蕉書其上夜來雨打葉驚聞金石響

觀畊臺

洞庭有興雲太湖無落波登臺問農者不勤將何爲

薔薇洞

洞口薔薇密石花壓云濕曉來枝上露不知鶴飛出

荷池

山風吹水香脫巾池上坐盈盈千嵗飛上荷葉臥

栢屛

堂堂千尺材爲屏忍屈曲終抱淩雲情不攺嵗寒綠

畱月峯

峯奇自成竅似月非有心月來爾何意徘徊光與深

通泠橋

兩通厓水響石梁裊山磵晴天掛一虹溪斷雲不斷

花源

落英泛流水防防如飄霞爲有問津者不敢種桃花

釣磯

磯根浸寒月細艸綠如髮夜魚不受餌石上坐秋月北郡李夣陽

抗楹臨淸池疎牖面層島幾筵列俎豆周除藝花艸賢哉肯堂嗣緬彼作室考思樂堂

采石湖中央爲山湖上曲云生牕裏岫竹覆堦下谷萬壑空蕩胸九仭迥在目假山

池開影層榭裊裊千尺映鑑止百物停澄思萬感定何必尋匡廬照膽扳石鏡水鑑樓

叢竹羅軒中回風一蕭森綠水貯瑤彩靑岑流玉音娟娟翠袖女泠泠朱弦琴風竹軒

種蕉覆山石幽意助遐敞風院落夏陰雨詹送秋響迷鹿悟眞夢書葉豈虛奬蕉石亭

亭亭山上臺阪阪山下田綠蓑屯宿雨春犂破新煙勞勞車馬客安知沮溺賢觀畊堂

薔薇繞薜洞丹葩結靑蔓縈煙翠亂裊露紅逾爛懽謙忌日夕娯遊在春旦薔薇洞

覆水荷葉暗出水菡萏長風翻翠蓋倚日照錦云張齊聲江南防獨和淥水章荷池

結栢爲門屏盤條翠如織蒼然煙霧裏詎攺風霜色日夕不垂帷嵗寒未相識栢屏

云賽像月窟始識中峯奇團圓掛蟾影瓏映蛾眉傾崖光不測長扳叢桂枝畱月峯

山根坼斷崖獨石裊垂梁泉源寫鳴雨波瀾遡風炎天拂枕簟觸石聆笙簧通泠橋

盤盤垂釣石宛宛碧池隅翳荷窺浴鷺牽藻引遊魚試詢淵上嘆何以臨池娛釣磯

池源通中湖流水浮飄花窈窕泛朝日潺湲弄明霞倘逢漁舟入得訪秦人家花源汝南何景明仲黙

思樂堂

久家湖山上解攬湖山奇先君奉先地堂構開洪基慨昔未盡樂貽今無窮思傷心夜臺日不照春園枝

假山

湖山七十二朶朶靑芙蓉詎意山中園盡納湖上峯雕防脫斧撇捩騰蛟龍方逢路縹緲俗子焉能從

水鑑樓

淸池若明鏡照見池上樓開簾對秋月影動紫綺裘海中金銀闕毛骨寒凝秋莫作彈劍舞夜久驚潛虯

風竹軒

幽軒繞藂竹四壁風淒淸端居不出戶日夕聞秋聲炎天灑冰雪虛谷張韶音塵氛自相逺獨醒非我情

蕉石亭

怪石如筆格上植蕉葉淸黯然太古色得爾增娉婷欲攜一斗墨葉底書黃庭拂石更盤薄風雨秋防防

觀畊臺

微雨開靑春田家事東作曉起臨平臺遂就農父約鞭牛莫鞭腹束艸莫解腹裂傷神明艸散滋蔓惡

薔薇洞

百丈薔薇枝繚繞成洞房密葉翠帷重穠花紅錦張對坐覽六博不知朱夏長香雲落衣袂一月畱餘芳

荷池

紅蓮日相鮮白蓮色如故穠花多攺移澹泊蠲外幕眾人愛顧色君子樂貞素蕩舟方池陰日暮獨延佇

栢屏

壁立靑玉屏下見古栢根乃知嵗寒葉郁作蒼云屯貞姿洗霜雪老气橫乾坤名園非此種誰可當居門

畱月峯

明月出海底掛向珊瑚枝玉鏡非不去中宵光陸離滿持洞庭酒長歌謫仙辭風吹桂花影歷亂翻金巵

通泠橋

橫溪斷山麓危梁架云徑飛雨鳴寒泉泠泠落淸聽莊生濠上游孫老天臺興無勞千里求卽此托相贈

花源

靈源出山逺曲流通溪斜春波自何來往往浮桃花我聞林屋巖中隠古洪崖遡流一相見共爾希飡霞

釣磯

子陵隠嚴瀨呂望棲磻溪龍潛抱雲霧虎變虹霓徐君一片石乃在震澤西功成拂衣去名與二公齊姑蘇顧璘

思樂堂

百年行樂地基構得文孫未覺風流逺居然謦咳存寒暉衰艸色春雨舊苔痕手種雙槐樹淸陰已覆門

假山

近割包山巧冥搜笠澤奇晴牕通玉女小有自仇池不假湍沙木聊歌桂樹枝百年行樂地春雨起遐思

水鑑樓

髙樓淩萬象正俯曲池端畫棟浮晴藻風簾防急湍秋容千丈碧天影一規寒落日相涵照依依十二欄

風竹軒

淸眞子猷室觸目總琳瑯隠幾四筵雨開樽五月涼瑣晴送影金粉細吟香楚調無人防鳴簫引鳯皇

蕉石亭

春苔封白石風葉展寒蕉院靜浮蒼島牕虛拂翠翹空山歌磊磊疎雨聽蕭蕭尊酒邱亭上相看獨逺囂

觀畊臺

築臺臨野外髙處見畊耘春暖一犂雨秋成萬頃雲閒能歌嵗稔靜足念農勤陶令非能稼相看意自深

薔薇洞

天臺何處是近不出家庭春盡花爭發山深洞不扃晴褰紫絲帳暖壓錦云屏閒吟謫仙句只覺思冥冥

荷池

綠冒小池平涼云萬蓋傾細香浮露气疎雨占秋聲巢葉眞戲淩陰魚自驚芙蓉濯秋水欲折已愁生

畱月峯

誰穴仇池石分明片月蒼虛涵萬象影常占九秋光玉女懷寒鏡蒼龍吐夜芒金風日夕至桂子靜吟香

栢屏

古栢難爲用蒼龍且屈蟠稍從人束不逐世摧殘勁節宜藩屏深盟有嵗寒固因霜雪後不復美花欄

通泠橋

斷岸水融融飛橋絕水中不容方軌度潛與五湖通疎雨響璚佩潄瀾臥玉虹使君眞長者小試濟川功

花源

何處碧桃雨飛花渺去津山中自流水物外有長春路轉才通棹云深不見人洞天曽不逺或有避秦民

釣磯

髙士投竿處臨淸有釣磯寒潮洗塵迹春雨上苔衣靜與鳥相狎坐看云不歸閒遁有佳意不爲鱖魚肥長洲文徵明

思樂堂

勝絕存朱栱因懷令徳遺開堂只杖履入室想光儀圖史貽謀逺湖山發興奇落成非不亟畱待後人爲

石假山

震澤殘山外嶙峋爾亦奇云根移不斷蘚壁去常辭短竹煩相媚交藤恐見欺大觀寰宇足幽賞一拳宜

水鑑樓

樓居臨沼沚情景兩悠然俯鑑一水中涵萬象天魚行朱檻下人立碧波前可是玉堂署能追崦曲川

風竹軒

鳯鳥棲不定琳瑯時一鳴披牕殘帙亂灑石素琴淸世外煩襟滌林間暑气平昔賢多曠達千古剰髙名

蕉石亭

怪石峻嶒白山蕉綠更翩盤根深共結入罅巧相妍夢覺淸陰覆書成翠色鮮寸心猶未展雅素獨君憐

觀畊臺

園亭意不極逺興忽然開沃野晴多曠春風綠又回老翁分耦去小婦荷鋤來爲爾懷沮溺因憐濟世才

薔薇洞

旭日繁朝景星葩粲曉英閒神紛莫辧流態絕多情陰洞呈顏色芳春借寵榮相憐惟謝眺風蕊寄新聲

荷池

水榭微薰動淸香暗自通娟娟欣並蒂歷歷間深叢楚客畱新制吳姬妬冶容雨微方日夕瀟灑玉池中

栢屏

古栢層霄立寒屏捧露開坐看靑障合時見綠云回密榦風霜注重陰鶴鸛來坐憐蒼翠好持此謝寒梅

畱月峯

中峯奇絕處竇月突然畱谷響聲先應巖虛白自浮影斜如乍滿光射若探幽莫漫驚神女探珠夜出遊

通泠橋

曲澗鳴寒玉涓涓雨後聞細流縈碧藻逺注濕靑雲逕轉沿花出溪回觸石分澄心無俗慮洗耳淨塵氛

花源

出澤凝香逺浮堦決澑遲不須穿虎豹徑可汲淸漪勝地開靈脈浸淫泛曲池纎纎余宿潤黙黙助春姿

釣磯

釣石平如掌臨淵意有餘藻含香餌潤波泛碧綸舒逺意聊觀物閒情豈羨魚因懷渭濵叟富貴有先書維朱應登

思樂堂

䢐謝追遄期悠邈成今昔平生行樂地徬徨覩遺迹寒飈起危館曙霜倚幽石象設當如存神遊渺安適

石假山

君家洞庭畔猶言去山逺園隈搆石岫林際開云巘迆邐帶華池﨑嶇入層苑不載扁舟來臨流詎能返

水鑑樓

可憐池上樓俯映池中水防綴畫難成分明鏡相似云移芰荷下魚戲房櫳裏素景一披離知有微風起

風竹軒

瑯玕倚易折翠羽紛難拾幽人最惆悵攬衣空佇立綠竹自便娟復值微風集暝已颯將寒秋聲輟還急

蕉石亭

芳艸如翠握亭亭冒巖阿丹梯承晚映碧澗寫秋柯日入煙霧滿夜來風雨多預愁霜霰至爲樂恐蹉跎

觀畊臺

東菑及農節髙臺試登陟町疃路逶迆陂塘水紆直歷歷原上畊依依隴間食𨿽無耒耜勞端居增嘆息

薔薇洞

洞口薔薇樹春來冉冉紅停舟綠水曲攜酒防雲中穿林入窕牽葉望玲瓏只謂躋攀盡去去轉難窮

荷池

臨池放蘭枻處處花相屬霞水互參差香風時斷續上看繡羽亂下睇文魚逐日暮未歸來聊就舟中宿

栢屏

何時別陵上移根來後庭柔條寫峯勢總葉學山形白雪不攺綠防云相對靑無勞六嶺側淩虛摶翠屏

畱月峯

陰崖抱嵌竇側景如明月玉气夜逾妍珠光朝未滅雲歸暈正滿霧上輪初缺西園防客處臨玩情無輟

通泠橋

隔崦聞秋籟行尋窺碧山雨過沙岸曲泉吐石渠間云深乍淅瀝風起更潺湲緣源興無極日夕未能還

花源

曲水寫珍池盈盈送紅萼朝來湖上雨吹此繁花落旖旎縈魚藻徘徊逗蘭薄含淒眺芳渚坐欲春銷鑠

釣磯

釣磯上斗折偃臥俯石瀨層雲來目眥淸波鑑衣帶捫葛聊爲綸持荷還作蓋髙情豈羨魚逍遙在塵外譙郡薛蕙【君采】

思樂堂前饒景色仙郎行處卽淸虛怪來觸石翻成恨信有當年徐仲車思樂堂

奇石何年出水濵峯巒結構儼如眞尋常瞻拜非無意爲憶當時逺致人石假山

積水秋來一鏡平憑欄倒影太分明只因宦轍多南北添得霜華兩生水鑑樓

坐上吟詩增逸思檐前命酒動髙情知君對此意何限不獨蕭蕭十畝聲風竹軒

怪石成峯堪閣筆靑蕉似紙更宜書幽人習靜心無累長日臨池興有餘蕉石亭

湖上靑山山外田仙家種玉自年年登臺試課開云力卻愛烏犍不受鞭觀畊臺

薔薇洞口花如織洞裏神仙天上還人世於今仰安石莫教常自臥東山薔薇洞

荷花能紅更能白荷葉如蓋復如錢郎君欲聽采蓮曲試向西池夕照邊荷池

山林種柏自幽事仙家結屏猶可憐何時攜酒共深酌應得飛花到綺筵柏屏

道州月巖天下奇君家月竇未應私他年共飲秋峯下乞與淸光照酒巵畱月峯

天臺石梁跨煙起雁蕩飛泉繞澗鳴雨餘策杖獨行處試聽泠泠琴瑟聲通泠橋

石磵泠泠流碧水桃花片片泛靑春漁郎莫信放舟入此地原非世上人花源

山腳磯頭日日來閒情眞對水雲開持竿不是求魚者寄語沙鷗莫浪猜釣磯白沙景

七十二峯浮五湖崦西山水賽蓬壺輞川金石聞人說薜荔園中卽畫圖薜荔園

髙棟層軒勢若飛夜臺溟漠掩泉扉昔人行樂今人憶只有空梁舊燕歸思樂堂

山生花石石成山幻出峯巒幾牖間不是五丁神斧鑿何緣三島便齊扳石假山

空明池水映朱樓秦女吹簫在上頭夜半素娥開寶匣一輪明月掛中秋水鑑樓

仙家軒館極淸幽疎竹千竿翠欲流自有冷風驅郁暑翻疑長夏似深秋風竹軒

太湖花石玉玲瓏更愛芭蕉弄晚風生久一亭云影亂緑陰浮動酒杯中蕉石亭

緑墅風和暑气淸東菑農作喜新晴食力豈慙徐孺子登臺親課隴頭畊觀畊臺

密葉繁枝結洞房萬紅千紫鬭春妝莫教一日無歌舞錦繡叢中醉防薔薇洞

艸閣陰陰俯碧紗淸池緑水出蓮花風欹翠蓋翻珠露日射紅衣暈防霞荷池

編茅爲戶栢爲屏黛色蒼蒼四序淸蔣徑不除無客到閉門終日艸經栢屏

峯形如月影參差霧縠冰輪隠半規不用班姬將扇比只疑張尹畫蛾眉畱月峯

泠泠山磵響松風絕壑云深一徑通此去赤城知不逺石梁天上掛飛虹通泠橋

春盡淸溪泛落花中湖別自有煙霞武陵未必如西崦雞犬桑麻邑萬家花源

片石湖心作釣磯投竿終日坐忘歸得魚沽酒磯頭醉臥看靑天白鷺飛釣磯

後學袁袠謹書於逍遙遊【袁氏永之】

珊瑚网卷四十﹤子部﹐藝術類﹐書畫之屬﹐珊瑚网﹥

欽定四庫全書

瑚网卷四十一

明汪砢玉撰

名畫題跋十七

王仲山自題小軸

幽泉未出山潛與元气結淒霏散爲雲谷口薜衣濕

聽泉圖

萬木森森起翠濤一道懸泉如瀑布小橋盡日聽秋聲忘歸迷卻來時路仲山王問寫【嘉禾汪氏鑑藏】

俸鶴圖

嘉靖戊申王仲子疏歸寶界山閒居十四年矣一日偶坐松下忽有孤鶴從西南來集松頂鳴舞終日乃去諦視之乃子向所俸鶴哀其窮而縱之者予惟天地間物各欲自遂其性予昔俸之𨿽甚寶惜終非其情玆處海嶠上下寥廓飛翔自如已無復人間世矣來集松頂豈有意故墟哉因圖此書俸鶴田記於左俸鶴田舊名爰居處於魯東門祀以大牢祀以鐘鼓而爰居勿樂何也以已養養之也然則鶴可俸乎有官則有俸鶴有官乎禮曰考其弓弩以上下其食鶴有職事乎其食可上下乎鶴產於靑田翔於紫蓋啄東海之鱗食鉅野之粟時乘雲气遊太虛淩倒景逍遙鳴舞於無何有之鄕將偕鳯毛而獻瑞齊鵬運以圖南也今鎩其羽內之欄中儲田粟日給數合盛以瓶盎濾以淸泉而食之食則得矣吾見其循墻而走不勝悲也命童子縱之三月翅成鶴飛去仲山王問識

此幅余以供麟石松鶴出其後大有逸韻未幾石充友人湯餅物畫介竹懶翁眉矣樂卿記

畫木筆花

中郎宅裏花滿庭辛夷花發玉分明素色幽香比君子謝家珍樹何如此主人愛花世莫論酌酒邀賔夜未巳十二欄幹淸云溥此花猶稱月中看仙姝淡掃蛾眉細聽徹玉簫騎白鸞歸剔銀燈寫花影龍尾鳯翰幽事屏髹幾橫披白露消春睡朦朧喚花醒仲山王問寫於崇文館

王酉室自題諸畫

松陰竹色翠交加晏坐淸談日未斜偶欲揮毫剛洗研只緣滌暑幾烹茶王谷祥

薰風亭院雜英開牕滿蕉陰徑滿苔燕寢凝香自終日叩門那有俗人來【蕉石秋花】

絡緯聲中秋夜長名華含露立東墻捲簾惟有纎纎月試看新妝半額黃【秋葵】

一種名花當暑栽冰葩玉蕊亦奇哉枝頭浥露朝朝滴簾外霏香夜夜開已愛芳英防云髻更憐餘馥泛茶杯寒牕就日深藏防生怕東風料峭來【畫茉莉】

玉兒本來潔宮妝不憤濃秋風羅袖薄飄颺若爲容【畫玉簮秋葵】

諸名家和王祿之畫梅詩

一枝天下春萬古江南色滿地玉鄰家起羌笛大謨

愛此嵗寒香不染濃芳色開落應有時無妨畫樓笛顧奉

艷奪巫山女芳傾洛水神逍遙霜月畔儼對斷腸人周詩

照水扶疎影臨風淡神月明屋下誰愜傍幽人盾山黃姬水

香散孤山雪花開處士家月明魂欲斷疎影碧牕斜石嶽

黯淡一枝香晶然滿林雪素質倩誰憐芳心還自悅毛錫嘏

香骨凝煙瘦幽姿帶雪妍誰家吹玉笛夢落枕屏邊許周

野人但愛梅不往山中覓羅浮白雪香忽然滿幾席張湖山

遙聞黯淡香近見依微色月下一淸吟風前有長笛彭年

王祿之自題畫白燕梨花

燕燕兩於飛差池玉羽衣梨花春院靜防影故依依

又橊房多子圖【余有一幅多錦葵石竹諸花】

風落亭臯霜色凝累累秋實錦英呈瑯玕百顆赤瑛綻多子還誇安石名彭年題

酉室寫水仙幅

陰崖雪壓靑松折暘谷冰開碧磵流已見華容兩秦媛玉鬟云貎作春遊彭年題

月爲精魄水爲神素質先含雪裏春羅襪淩波斷行迹誰能喚起弄珠人許子才題

陸五湖松林髙士圖【在紙上單條】

淸風松下來泠然充兩耳安坐不爲動明月涼如水白雲杳無聲萬籟從此起師道

愛此靑松間遺音尋太古惜無知音人空林誰與伍攜琴坐松下不彈自揮麈文嘉題

五粒松含萬壑聲靑山隠隠日初沈那知今古興亡事畫入幽人手底琴顧徳育

晚風初起颯如秋千尺長松翠欲流紗帽葛衣涼似水不須箕踞與科頭徐士義題

子傳秋山攜捲掛幅【秀汪凝霞墨花二閣世藏】

紅塵擾擾滿人間十日應無一日閒羨卻茂林蒼璧下獨攜書卷對靑山嘉靖甲辰臘月師道作

又子傳雲松圖

寫松靑雲裏佳色藹成暮松作不老枝人比長年數

跋仇十洲摹松雪沙苑圖【此詩已載前卷】

沙樹歷歷沙艸荒江上誰開芻牧羣馬所聚何劻攘飲防而俯嘶而昂踶浴滚遂且驤或乳或臥或軋瘡三縱五橫烏騅赤兔照夜白連錢桃花鬭文章牝兮牡未可辧亦莫可識駑與良相骨相肉俱已矣老夫兩眼徒茫茫但愛各各無拘韁自縱自得肥更光肥哉肥哉空老死未試何以知爾長我知馬亦待駕禦人馬兩得气始請看溝汗流血漿爭前欲左賢王追風逐電一般走數匹之中當有彊余見趙松雪所畫唐馬一卷縱觀之其態有立者伏者走者飲者浴者歸者嘶者奔者逸者戲而駢者或寢或喝奮發而生精神而宻各能窮其狀今閱十洲此卷其運墨設色風韻气骨斷斷乎自一手者不然何天閒之若是耶時嘉靖丁未仲春之望許初

仇寔父雪棧圖

王右丞劍閣圖余嘗見叔明臨本乃古尺小幅石田先生又廣之二圖餘皆曾摹今俱不能記矣偶見寔父此圖不覺有似人之喜因題其上萬曆乙亥六月文嘉識

又臨池消夏圖

湘簾寂寂夏堂虛竹影離離風外疎煮茗焚香消晏坐硬黃臨得右軍書師道題

憑闌閒看白鷗飛山色溪光繞四圍六月不知城市暑逍遙應識久忘機陸安道

余家藏十洲兩幅納涼圖聞之父執沈涵素云是其乃嶽姚禹門太史所遺上有詩斗爲文徵仲題已失去矣今細觀此圖畫橋煙柳千秋院落絕似江南春光景余因攺其名目彼時尙有寔父宮蠶圖漢宮春曉諸捲先後爲人賺去思之殊怏怏也萬曆己未春砢玉識於自韻齋

周幼海題仇寔父山水

雨霽樹如沐山晴翠欲流村深行迹斷五月似淸秋

董宰題仇寔父仙奕圖

仇十洲蓬萊仙奕圖乃冷謙本謙學小李將軍所謂心死方得神活仙家之祕藏也仇寔父以趙伯駒爲之自得逺肖

又云仇寔父是趙伯駒後身卽文沈亦未盡其法仇氏靑鳥傳音圖【絹素靑緑山水人物大軸上張伯起詩今已另裱】

聞說瑤池羅列仙種桃結實成千年仙緣不隔人間世仙籙時令靑鳥傳翰林女弟閨中秀弱冠周郎宰官後好逑方作百年期一鳯孤飛失其偶靑春三復栢舟詩晨昏泣對𦇤褓兒鉛華不禦謝膏澤金石矢心終不移屈指於今四十載男婚女嫁嬪風在須知緑鬢未全星尙見桑田變成海髙秋八月明婺星瑤空仙樂聞廣庭應是一籌添甲子緑云五道迎三淸金光獻壽來瑤島玉潤稱觴祝難老定知繩武在寧馨淸門計日綸音表右靑鳥篇爲恆嶽世兄賦壽周母沈太夫人六十長

洲張鳯翼

此杜陵內史爲吳江沈夫人作也萬曆甲寅秋餘卽從彼處周氏得之時吾家方具慶故去其詩焉先是有仇氏著色白衣大士像無論相好莊嚴而纓絡上堆粉圓凸宛然珠顆燦燦吳郡丹靑閨秀志稱其能畫綽有父風信哉乃又云律之女行厥亦牝雞之晨也意以其善繪春宵祕戲動盈千幅耶然聞其孤潔獨處日惟焚香鼓琴滌硯揮毫不與夫偶六如居士所謂間來寫幅靑山賣不使人間造業錢者則志贊云粉黛鐘靈翺翔畫苑仇媛慧心內朗窈窕之傑哉蓋女手見稱僅僅水墨斯眞丹靑獨擅者歟玉水記王履吉仿雲林筆意

髙樹覆淸溪松亭延落照爲問京華人欲返思鱸棹秋日仿雲林筆意因有所懷賦此雅宜山人王寵履吉不以畫名此幅乃偶然興到隨筆防染耳然深得大癡雲林墨外之趣可見髙人胸中無所不能從伯谷齊見之爲之心熱文嘉

許元復題椿萱芝蘭圖

莊椿自是長生樹蘐亦能開百嵗花更有芝蘭在花下春風常駐列仙家髙陽許初

嶽漳余山水

丹臺髙處鵲橋通上有靈源注谷中珠玉滿田金滿室鐵牛耕種領春風嶽岱

嶽漳余題郭少卿隠居圖

太卿別墅淸江濆回溪灌木生晴雲容至琴尊自永日境幽坐臥皆離羣山堂寂寂奏風竹石林冉冉生蘭薰秋來乘月理孤棹玉壺冰水懷夫君嶽岱

陸叔平自題山水諸幅

雪深一尺彊當堦盡埋沒赤腳踏層冰誅覆庭植笑殺竈下儂眈奇甚成癖雪後作此爲友人易新覆花漫題俚語陸治

萬宇結靑蓮一柱三江合日月先到扉煙霞遲明發變化生雨雲恍惚見開合泠然覺理顧問不能答陽城陸治

林臥忽經載相隨惟白雲芳陰閒度影馴鳥狎成羣攜席山仍合裁杯月自分何能同調者相與防天文包山子

茗外寄幽賞琴中饒濮音一鑑灑毛骨萬象開靈襟蚓竅戰水火月圓破璆琳餘音與遺味優矣澹心

天香書屋圖

五嶺秋淸瘴欲消尉陀城外鎖岧嶤金鵝油暖花爭發玉兔宮寒葉未凋明月自吹靈隠粟白雲誰誦小山謠天香莫怪誇君采曾躡仙人上漢橋陸治

春城疊嶂圖【欵云嘉靖壬子仲夏包山陸治】

西來疊嶂擁春城出郭徐看島嶼明極目遐瞻靑未了側身髙俯緑初平晴巒云淨空潭影長谷風疎散鳥聲笑拂當年題勝處靑山畱得飲中名

疎林峯谷圖

天朗秋髙風气淸虛疑逺籟動疎林憑闌極目俯千里把酒澄懷時一吟淡映逺峯宜落月倦依長谷想歸禽圖南正好摶雙翼脫骨逍遙違素心陸治

陸包山仿大癡山水

雞鳴屋午靄靄墟煙白市散人迹稀山空翠猶滴

春意

駿馬繡障泥紅塵撲四蹄歸時何太急日照杏花西

秋思

千山秋寂寂萬木葉蕭蕭詩意誰能領歸鞭人過橋

石湖雪

石湖一夜雪朱扉映玉開無人賦黃竹惟見越王臺

烹茶圖

茗碗月團新破竹鑪活火初然門外全無酒債山中惟有茶煙陸治

包山自題諸畫【俱七言絕】

采眞瑤島學飡霞洗髓天池煉嵗華還指西峯靑可攬彩雲和露擁仙家右題天池仙館向爲余家鑑藏樹樹桃花春雨香武陵何處問漁郎湖山表裏如圖畫洞口煙霞天一方桃源圖

淇上瑯玕落防淸影消墨礙萬緣輕他時五蘊俱亡後赤腳風梢頂上行包山陸治爲筠如禪師作

花邊何處酒家邨竹閣沈陰半掩云滿地夕陽山徑昃樵歌隔塢水中閒

疊翠岧嶤倚碧空靑娥髙髻出瑤宮微風忽動前溪影山館盤云舞鏡中

一川落影明霞色萬里蒼茫錯錦紅鏡裏乾坤乍明滅疏林瑤島盡秋空

翠壁飛泉下急湍谿亭艸閣鏡中懸楓林如錦憑欄外一片晴峯鏁澹煙

匝塢連坡十里陰緑陰深處小橋通平岡宛轉仙家近云復山重何處逢

緑樹敷陰翠荇香扁舟十里下橫塘白鷗飛去靑山暮落日唱歌煙水長

山齋髙控懸蒼壁自有芳云時捲舒百尺冰簾遮不斷月明空負夜窻虛

晴嵐云淨空潭影長谷風疎散鳥聲笑拂當年醉題處靑山畱得飲中名

綉壁摩空落日低遙扳木末聴天雞奔流觸石飛晴雪倒掛懸崖萬仞梯

疎林暎雪見江峯萬疊橫奔走玉龍況是晴光開晚照落霞酣葉錦玲瓏

雪積溪橋行路難蔽天樓閣鎖重巒長途日莫西風急猶爲梅花勒馬看

松下寒泉落翠陰坐來長日澹心溪頭定是仙源路開徧桃花正可尋嘉靖戊申八月旣望包山陸治艸緑江南�已催月團今復試新茗知君再看春山屐虎阜岡頭帶雨來嘉靖壬子友人攜琴過訪試雨前茶作此後二十三年春復同試陸羽泉重題萬曆乙亥三月三日也而餘八丙七辰矣陸治識

憑江絕地芙蓉起飛閣攢空玉蝀斜席上山河虛萬里掌中指防十洲花包山陸治畫並題

緑樹沈沈翠靄浮遙山雨過白雲收江深艸閣銷煩暑靜倚虛欄聴急流錢谷題

離離楓色動髙秋逺黛橫空一抹浮我欲舲任超忽浩歌沿月臥滄洲包山居士

罷釣吹蘆管江風裊髩絲此聲人不解惟有白鷗知西村題

杏花山禽圖【汪氏所藏禽乃白頭翁也】

翠幕羈狂性聞儔每獨驚風雲徒長翼霄漢正懸情不識上林好還同出谷鳴修修頭上羽疑是伴愁生右壬午在陳湖館中作回首已五十二年矣陸治

山禽只恐春狼籍恨向東風愁白頭【壬申仲秋陳柱題】

甲子新夏客有餽櫻桃者兼遺一雀名曰櫻桃雀遂圖之以記興雲陳柱【附此以見陳君能畫也】

陸叔平畫沙暖睡鴛鴦

匹鳥本來雙交棲情自香日髙春正暖天逺晝偏長懶性迷花醉驚魂逐絮狂不知憨態劇煙水逝茫茫

又錦浪鸂

池上交花鏡裏糚韶華輝映彩鴛鴦風前湛露蒙蒙濕濺入儀毛錦浪香包山陸治

又松枝喜雀

春風海屋開華宴手縛蒼龍到席前乘子西池問王母桑田滄海定何年包山陸治

包山畫練雀粉紅茶花

舌冷風前鳥心香雨後花美人初睡起含笑隔窻紗

又鶵黃花影【此幅乃凝霞閣新築時所懸】

風掉紫微落雨催靑蕨齊山窻春夢熟囑爾莫輕啼

又紅白牡丹

芳園爛漫百花枝白白紅紅各有時冶葉娼條均造化和風甘雨入華滋老夫觀物逍遙地小筆分春竊防私日日不妨偸展捲擾人蜂蝶竟何知

又緑牡丹【余攜向南中遺友】

新裁魯縞竊靑藍幻出宮妝別樣看鬢妥湘云渾莫辧脂凝猗竹映姿寒若從帝子當華防好向秦樓並倚闌縱有年新協律誰將淸調曲中彈

又西府海棠

翠羽朱鈿虢國妝曉來新浴露華香何如馬上東風面蹴踘歸來帝子芳包山陸治

東風吹墮胭脂淚散作妖花一樹丹可柰五更淸夣斷杜鵑聲歇雨絲寒陳履端題

錦城二月剪春霞斜倚東風酒力賒舞罷昭陽人不見新妝輕軃碧蟬紗顧聞題

包山自題寫生諸幅【俱七言絕】

夢轉羅浮月二更夜寒風力損花神不禁羌笛鄰家起吹落庭前防片春梅花

明妃扶醉打毬回斜倚東風笑未開仙仗欲臨魚鑰啟六宮齊擁絳紗來海棠

蛺蝶枝頭逢蛺蝶相看應是此花身金屏合舞俱迷酒錦拍吹香總近人蛺蝶花

輕韶和露染新黃醉日含風暗度香最是月明新雨後一番膏沐一番妝黃薔薇

翠羽成叢玉作花露杯香防紫流霞只愁一笑傾陽蔡況說相逢衞玠車玫瑰花

交頸鴛鴦並蒂花碧江相映錦成霞天南水盡云無際管領秋光一雁斜芙蓉

碧葉圓陰約素英何如寶髻玉釵橫當年化作雙飛燕猶是釵兒未死情玉簪

一架瑯玕翠蔓長秋風吹露壓銀牀珠影光寒凝玉液冰盤香細綻瑤漿葡萄

了蘭圖【余初得一幅八絕者是此後得一幅寫意者詩只六首起句云廣東梁中舎遺我】

客有贈我了蘭開有奇花與憑虛無日不賞酒次隨其品質防意處乃卽賦之積成八絕因圖以爲贈嘉靖甲子七夕包山治

嘗聞東海仙崖種若个分攜西畹香細數花枝參造化卻因奇偶辧陰陽其花出自廣南兩義一花各成奇偶

不與秋蘭並九英仙葩二八自天成只緣無力禁香重幻作骿支駕玉莖每莖十六花花各一義

新裁魯縞袗秋衣肌骨冰瑛酒暈微獨立嫣然風自舉低回翻學舞容璣心蒂微紅迎風舞動

亭亭浴露立西淸淡薄秋容幻態輕獨有檀心禁不得一庭香思動蜂嬰直榦玉立露下猶香

王防稜稜應節分枝枝柔玉級香雲凝妝擬待三更月露染生綃六幅裙花枝應節六葉叢生

方空輕翼竊靑黃制得霓裳稱淡妝香抱幽懷嬌不語含情渾欲待迎將瓣若輕綃蒂微靑黃

瓊漧冰義蘂玉容緗枝香魄引玲瓏分明月下歸環佩恍似羅浮夢裏逢弱蒂下垂花英若佩

三尺丰標髙髻妝兩行釵玉一奩香朝朝擬待煙屏展徐攬輕羅上畫堂葉過三尺花多曉發左右平分

溪山餘靄捲【欵云辛丑二月陸治爲溪陽先生寫】

吳溪陽先生者新安人其所居裏名溪南先生溯流結廬因以溪陽自號嵗辛丑吳門陸叔平作溪陽圖貽之迄今癸未先生下世且十年所矣其長君惟明復匄邑人丁生補圖於後常挈之旅槖中時一寓目不勝太行白雲之悲惟明與遊多一時名流競爲詩歌題贈而不佞爲記其顚末如此是嵗重陽前一日江都陸弼書於白下長千里石字庵中

溪山不可見展捲見溪山溪山雲霞色是君世外顏竟陵鐘惺獲觀於林茂之藏林館敬題時甲寅正月十一日

附谿陽圖【欵云癸未秋日丁云鵬寫】

返照上髙林虞淵自寒沍祗隔一溪云日聽潮音度長幹釋洪恩

蕭蕭谿上風吹老一楓樹遼陽隺不歸荒云泣秋雨勾吳兪防

憨頭陀句恍惚竹橋上深林扶鳩杖【其丁元薦長孺詩不及錄】康虞先生攜此卷北遊余得題識其上今八年矣乙卯與蹇叔重遊此中再請披閱已乃復康虞曰君圖不忘先孝也何幸得嗣君雍侍側因樂而書之萬曆四十三年十月遂州鄭芬識

崇禎戊寅冬仲獲觀此卷然包山尙有溪石圖文徵仲書溪石記爲新安吳氏作乃康虞蹇叔俱與余有舊見圖如見其人也方流折玉者識

謝樗僊山水長卷

明嘉靖廿六載丁未吳門六十老人謝時臣逺遊吳楚登太和次大別梯黃鶴涉匡廬下子江舟中推篷取興敢與谿山寫眞積成長卷計三幅遙寄嘉禾少溪艸堂少溪賞識名家此筆得所歸矣

余向有樗倦所畫乾坤四大景爲匡廬泉泰山松洞庭秋峨眉雪及仙山訪弈鹿鳴圖等幅莽蒼酣肆之筆大類石田艾齋玉水記

謝樗仙自題諸畫幅

樹杪重泉雨气涼浴鳬飛鷺滿瞿塘杜陵新譜漁家傲竹笛聲傳到艸堂

貧居不借江湖重塵俗無榮杖履輕鬢入星霜風月侶閒題山色與泉聲

雪滿靑山罨畫船中流泛泛小如蓮無端棹入冰壺去一片淸寒萬里天

酒淸花綺雪交加睡足春宵春夢賒半夜湖風打牕紙不知是雪是梅花【嘗見眉公寫此詩想本此】

禿頴殘煤筆陣狂蒼柯白石意蒼蒼一從誤入瑚网卻與明珠鬭夜光蒼柯白石仿梅道人戲墨

羅浮仙子防湘妃同駕蒼虯海上歸環佩鏗鏘明月下翠濤和露濕天衣嵗寒三友圖

疎影橫斜月色微霜禽粉蝶兩依依一聲悲角山城起人在西莊正掩扉畫梅

樗仙夏景山水

碁局堪消暑涼陰滿座隅長安塵土思不上隠淪裾

又艸堂雲樹圖

碧山丹殿捲虛無百里春帆下五湖白日艸堂雲樹午風流如見輞川圖謝時臣畫

臥君山牕下山鳥與我言淸風何飅飅松栢中夜繁久遊失歸趣宿此似故園林煙橫近郭谿月落古原髙陽許初書

彭隆池畫樗仙圖

逺峯疑著雨髙樹若含風水墨傳神妙樗仙繼石翁

居士貞瀛州圖

千山罨畫卷飛樓樓外寒泉百道流莫笑老夫心逺大曾將淸夢到瀛州居節

又村居圖

茒詹日暖燕交飛雲過墻陰滿翠微中酒經旬掩關臥蒼苔渾欲上人衣商谷居節

宋石門西方三聖遊戲園林圖

無量壽佛勢至觀音眾生慈父誓願深應機廣度悲智同心或遊池沼或戲園林隨順根器善誘規箴上智了達中下沈吟再諭再攝咸使歸欽一卽一切萬象森森一切卽一互顯互臨長河酥酪大地黃金惟心惟佛過去來今天地髮僧祖【卽宋旭】

義天臺小幅【欵云萬曆壬午臘月八日宋旭作上有眉公題】

夢遊同汝坐莓苔瀑布懸崖萬丈來夢裏瀑聲還撼夢不知眞个到天臺送編通遊天臺作陳繼儒

給庵圖偈捲【並敍】

吾崇廣福寺有彬上人者邑之沈氏子生而儁偉長慕空宗年甫二十餘卽探歷諸山訪參知識務求證悟未少間息邇者崇福寺野雲禪房啟演經期請延四方名徳而彬亦與焉有首座近玉禪師乃先師玉芝老人之上足也風儀閒雅宗教該通一時同門罕出其右彬乃傾心師禮事之咨詢法要朝夕無怠禪誦之暇復手書圓覺經一部以爲佩帶持習之資玉師知是法器屢決所疑儲以印可遂爲更名曰明宗字之曰了義蓋取圓覺一經之防抑以冀其永荷天池之正法也曩因白蓮寺南詢本禪師贈以給庵之號每欲結庵於天池之側以爲依棲之所而海印居士𨿽爲廣其說矣然天池支尙未之能悉爰索余圖偈用表而出之乃爲之偈曰曽聞長者創祗恆多劫勤求結勝緣八部天龍常擁防世尊說法顯眞詮自從大教來東國財法兩施無間惑爭似沙彌出世心少年學道徧參尋尋師不憚山川杳幾處瞻依窮論討聞昔天池闡正宗每恨無緣一快逢但得此心能了悟誓使羣迷咸濟度慇懃久禮贊空王天與良緣遘此方此方髙防皆尊宿座上髙僧稱近玉語嘿幽閒儼玉芝信是當年親執持執持芝老歸常定復引兒孫聫慧命傳法須憑嗣法人巍巍龍象得僧彬歌貝泠泠容濟濟直下印心期爾始好從圓覺證心空得本何愁末未通事理雙融眞不二曹谿一脈天池是天池法脈鎭長流流徧天涯潤不休普願眾生霑一滴慧眼頓開明歷歷只今正法陵夷久知爾妙年能抖擻粗糲衡須適意備行不在莊嚴地卽看當時須達拏黃金買地若爲圖何如棲息林泉下擬作天人師丈夫時嘉靖乙丑秋七月望日景西居士祖書於文嘉道埸

海印給孤說延秋吳一桂圖

開秋玉衡指於太白水天晶瑩浩渺余俯仰區中頓覺塵霽喧息偶從泖上乘扁舟訪我景西居士於語溪芝溪之間適居士飯僧薦母名徳雲集厠法席之左有法彬上人者僧相俱足梵唄朗暢緇儀楚楚煥如翚如一眾屬目眞叢林之鸑鷟也居士謂余曰此上人妙齡精進數數親近老宿將來安所量也願假一言以品藻之堅翼其白行如何余辭曰古人目擊道存固不當斧鑿混沌以喪其眞也明日上人介居士請於余曰南詢本禪師標貧子以給庵之稱未竟其說敢乞片言便朝夕顧名思義何慶快如之積念久矣幸無嘿嘿爲也余曰子欲聞給庵之說乎昔須達長者財富無量藏庫充盈從一國土至諸國土凡貧窮伶仃顚沛罔賴者隨其所須恆滿其念非獨一世之刼爲然緣其宿植徳本以致生生充裕博攝困乏遂有給孤之名由是根熟願酬正值釋迦如來出興於世布金買地建立精舍普供三寶人天尋憶往念獲證初果豈徒然與子旣以給庵爲號豈能萬一如須達長者之布施乎曰無曰子已知無尙當有進於彼也且財法二施法施爲上彼之財施𨿽永久輒能潤澤人間枯槁其視地上應化大士能以種種珍寶積滿三千大千世界及普徧恆沙國土又當云何大抵財施之資益也有封法施之化導也無盡又況住相有得之布施與不住相無得之布施大相懸絕不可算數譬諭子誠能發大願立大誓以悟爲期無負此巍巍堂堂之道貌則一經行一習觀一慶贊一一如法使見之者輒生歡喜心而消其塵慮又終必能荷擔如來一段大事續諸佛慧命其爲布施不旣多乎則子與余逮景西居士永爲大乘伴侶矣母竊自諉日住於給孤園給庵爲號不爲分外也無復俾人誚予曰大言詹詹不應以大海納於牛迹蒲團之上善思維之是爲給庵說嘉靖甲子中秋之吉海印居士方道成書

汪南溟司馬肇林社記【文水作圖合前卷】

余始事佛延公主肇林公兄事珂公同受天池衣鉢余因公紹介逆珂公其徒正觀明宗徳斂從珂公至公亦紹其徒文溥文徹文言文濬與俱來至郡中則自如徳昻郊勞如禮防祖意自唐昌至凡十有二人分席而居諸法眾皆供役余在告屏迹谼中珂公不得余俱相期給夏以待旣就席日講楞嚴經於是洪吉明理以下有餘曹以聽法至眞海覺辧以下十餘曹以修供至榗紳學士至者則方定之詹東圖陳仲魚方獻成方君在方羽仲鄭夷吾程子虛吳無懷吳延秋吾弟仲淹仲嘉山人則吳仲足余病間如得問法珂公至人寂然無思公雅言自思惟入思之不得猶必蓄疑而通焉醫者以藥藥善矣不而螫身以售惡用藥爲不得而疑視不而螫等耳珂公謂否不不藥惟至人能長者宜未及此而內蘊不治將深卽不深如故也發而決之乃已譬之精舍業已歷堂皇窮奧阼無問入門垣以外曽未得其門猥云居其宮而有之則臆說耳何以故無人故也善乎洪範有言思曰睿睿作聖夫非右券乎哉寂然無思則聖者事余謂諸佛無法法在遺經中世絕學從心開我佛土法惟心造爲得其宗彼直將以無思無爲知無見爲見開宗蓋自此始末流乃復挾小知操獨見愈益支離惡門而鑿壞惡苦口而設醴何爲者也珂公謂經以筏諭利涉將必由之亡楫而筏不前宗是矣故則有毒門則有樞潰毒運樞宜無濟長者獨窺要猶不離乎文辭棄楫中流取辦一葦抑或系筏川上而橋足以求前皆誖矣余唯唯蓋將自無知無見者求之防詔趣行不得請竊念班白且至柰何捨無礙而就不堪兩公語余有身爲患一也善則以不堪爲無礙不善則以無礙爲不堪蓮出污瀆不濯而芳蓬生麻中不扶而直長者蓮也豈必擇地而宜吾儕猶有蓬心願無忘此念耳眾曰善隆慶四年七月朔日毘師曼室著【汪道昆印】

東林淸絕地西土蔚藍天列嶂千山合羣峯四望全宰官捐淨土長者布金錢辟地依靑嶂開池種白蓮招尋來恵逺放達任陶潛說法窺三昧談空證四禪慈云三伏度法雨一幢傳象外淸涼界山前水月懸聽經馴慧鴿施食下饑鳶寵命徵安石文章老恵連未須論去住同結上生緣宗公爲妥山法師弟子余兄首事肇林延妥山說法則宗公與俱宗公能詩善顏魯公書不佞則以沙門惟談心印求證果以此爲兢兢宗公所務者得無在外乎不侫望宗公者深故爲綴數語如此藥師汪道貫書

三月蓮花社同禁雲水足空瓢自汲泉敝緼深懷玉露頂夜經行拾枯午炊粟牽纒笑返余何日忘拘束荊南山中人員珂

肇林社中送慧空禪子歸語溪兼簡同參石門居士曹源一宿覺今子復何如聽經來白社洗鉢臨淸渠妄銷眞不立六解一亦除夜參忘壁觀晝臥學空書論心千里外彈指三月餘涼飈動歸思白雲生郊墟卓錫語溪月先達故人廬肇林幻居子祖允

中巫初結社緇素百人來慧逺遇斯度東村見復開鳥馴分石供花雨說經臺自媿陶元亮聞鐘駕未回錢珠道人王仲房

齊代余華剎明僧舊艸堂沈居寧有刼閱世自無量靈气千巖紫慈幃萬木蒼行持空寂住何處不淸涼慧空上人避暑之棲霞吳門謁予索贈言漫綴司勲皇甫汸書【前有文五峯畫又宋石門爲化儀作少室圖】

彬公一字化儀又號慧空克振宗風傍通翰墨與先君子最合所遺手札有謝西房種竹索素手卷題詠薦吳興周玉湖作畫皆韻事又一札云貧衲七八載居少室接見皆淸曠之士後歸梓裏復混常流恨不能卽去山中燒折腳鐺煮菜度日不被世間籠系才是云云遂別赴雙徑出給庵圖偈諸捲遺先君先君嵗供白粲燈油凡十餘載又慧空之侶慧鑑系龍淵壽堂髙足善博古爲吾荊翁忘形交其遊峨嵋有諸名宿送行捲文休承項子京爲之圖焦弱侯陳眉公爲之記篇什甚繁亦老去歸先子每松牕靈石畔展閱諸捲如對靑鬱鬱焉後余在東省遭艱被宵人罄齋頭物二上人所遺亦失去可勝悵悵然以法眼視之直如露亦如電也解脫月菩薩弟子汪砢玉識於宻訓頗梨間

瑚网卷四十一

欽定四庫全書

瑚网卷四十二

明汪砢玉撰

名畫題跋十八

文徳承畫萬壑松風

汪玉水購得文五峯萬壑松風圖從下數上凡五層第一層大松四樹踞盤石而生石根橫一平橋橋下湍流潄雪碎石滿磵第二層略見山脊錯落布中松五六樹樹根一老獨坐又二行者在松徑松間有亂流滚下第三層作小中松四堆在平岡上岡左右嵯岈露山腳犬牙相錯水淙淙其間一老者趺坐而琴一人倚樹而聽又二人促坐對語第四層寸樣小松三四帶雲气雜之上作尖峯七八座左右各取勢爲之峯罅迸瀑五處第五層削壁直下上下大小松樹皆披拂震動之象余王叔明臨展子禽北風圖筆法如此此等大局面畫非經著意布置與陶鑄古人法中者久未易窺其籓也竹懶李日華

余又有驪山弔古圖五峯自題用董巨法珂玉記

谿山仙館圖【欵云隆慶戊辰九月五峯文伯仁冩】

樹林深杳隔洪崖五色霞屏暎日開錯認桃花源上路不知眞館是蓬萊彭年

獨向山中訪隠君行窮千澗水沄沄仙家更在空靑外只許人間禮白雲文彭

文徳承冩深山獨步【欵云嘉靖庚戌春仲文伯仁】

欹枕亦吟行亦醉臥吟行醉更何營貧來猶有故琴在老去不過新髮生山鳥踏枝紅菓老家童引釣白魚驚潛夫自有孤云侶何必王侯知姓名【自題】

山隠幽居云木深烏啼花落書沈沈行人杖履多迷路不是書聲何處尋舊吳彭年

又靑緑山水

山靑雲白水拖藍緑樹黃茒小結庵只有紅桃霞一片令人對景憶江南五峯文伯仁

嘉靖丙寅春日友人金白嶼出素紙索畫於席上艸艸戲筆觀之者勿笑耳伯仁再言

又秋渚拂釣

淺渚橫洲白露秋風蘋蓼水邊灘釣竿靜拂瑚樹云斂靑山倒影防丁未五月十又二日五峯山人文伯仁後有文休承題云疎樹罩煙薄霜溪拂鏡寒城中有塵土寧肯上漁竿

又寄山圖【此幅向爲余家所蔵】

萬有俱空寄是常靑山處處住何妨一衣一鉢蕭然在大地眞爲選佛塲【潛庵攺號寄山今日過訪因爲冩圖並賦】嘉靖丙辰春仲十又七日攝山老農文伯仁

五峯自題畫幅

雨過峯前玉一灣緑陰垂幄蔭潺湲不辭拄杖沿流去爲愛虛亭貯碧山

白雲重疊山千仞松樹髙低澗走虹獨坐茒檐無个事漫防云壑聽松風

秋林斜日碧山遙鴈影排空暮靄消寂寂虛亭斷人迹晴波涵玉望迢迢

鉤輈啼徹雨初收隔浦千山翠欲流有約吟詩過橋去風煙極目總宜秋【此幅余以陸子剛玉玦與松陵吳益之交易者】

文五峯自題畫梅

自誰剪玉粘枝白盡有淸香入坐幽若使西湖貧處士臨波對月總悠悠辛丑冬歸自燕臺塵土之懷偶爾弄筆不覺頓釋

江南一枝雪旖旎春風前莫遣金尊歇愁聞玉笛傳顧聞

杜甫詩成東閣林逋夢繞西湖雪冷霜濃香重須知鐵漧冰膚文彭

香滿疎月滿庭風詹鳴鐵研池冰夜寒人靜臯禽語卻憶羅浮雪後登彭年

雅負冰霜操終成鼎鼐功穠芳何足比只自媚東風糓祥

風傳玉圃香雪映瑤池色絕塞人未歸胡狀坐吹笛文嘉

一雪垂垂合凍雲疏枝繁蕊玉增神可憐五月江城笛吹散香魂柰爾春周天球

寒夜烹茶掃雪余空齋人靜意何如最憐疎影橫斜處燈火微明紙帳虛朱朗

孤山月透疎疎影庾嶺風飄冉冉香開處能催何遜賦飛來還防壽陽妝金用

照水扶疎影臨風慘淡香髙樓明月夜玉笛按新腔錢谷

髙齋雪霽淨無埃萬玉玲瓏帶月開疎影只宜何遜賦淸芳疑是洛神來顧雲龍

右題梅花詩十首皆書於五峯畫梅幀上秋日漫爾書之嵗在丙辰南屏翁志

文壽承題畫蘭竹捲

偶培蘭蕙兩三栽日燠風微次第開坐久不知香在室推窻時有蝶飛來西齋半日雨浪浪雨過新梢出短墻塵土不飛人迹斷碧陰添得晚窓涼余性喜蘭竹毎見古人所作輒欲效之然不能得其彷佛暇日偶想象冩此數幅米老所謂若見眞迹慚惶殺人者也時隆慶壬申三月廿又七日在燕山寓捨作書於後三橋文彭

又題水墨牡丹

傾國初舒艶淩波尙怯寒春光兩相競並作一時防

又題畫橊

秋霜凋百卉錦顆有安橊還應兆多子積美生公侯

又題水仙

玉爲丰骨翠爲裳麗質盈盈試淡妝最是雪殘春欲去滿庭明月自生香三橋文彭

文休承仿米雲山捲跋

米氏雲山余所見者大姚村圖是石田臨本海嶽庵圖是先待詔所蔵後歸之陳道復道復亦歸之石田瀟湘圖是孫鳴岐物後在中書舍人王子貞家苕溪春曉乃王吏部酉室尊公欵鶴所蔵陳氏又有在大姚村妹家絹本小橫幅皆眞迹最後見杭人一卷則靑緑紙本尢爲精絕其餘所見𨿽多要亦不能出此上矣己巳秋餘來苕溪所居日與道塲山對所謂西塞山碧浪湖及松雪之水晶宮無日不接於目況以冷員散職居此眞足以蕩滌胸中塵土萬曆丙子六月偶用米法冩此聊自遣興而已不足以追蹤其萬一也茂苑文嘉在耆英堂書

米南宮眞迹所見不過二三卷往從西吳閔氏見者大率與文休承所臨本相類吳文定有題語嘗記誦其詩云雲山煙樹總模糊此是南宮鶻圖自笑頂門無慧眼臨窻墨迹淡如無苕上人蔵畫絕少惟此人共賞之餘得一目甚幸甚幸休承是作不特墨气之佳而八十老人用筆精妙可方駕南宮卽友仁出亦當退舍也六止生周天球題

文水仿著色米氏雲山

此予少時筆也時年少气鋭刻意欲追二米而及之又見元章苕溪春曉於王吏部處而吾家所得海嶽庵圖爲小米眞筆朝夕展玩至忘寢食恨束於時學不得大肆其力今年力漸衰𨿽頗知用筆破墨之法而精力不逮往時偶展此卷惟有浩嘆而已因書其上以志余之感時萬曆六年戊寅十月四日茂苑文嘉

文水冩杜陵詩意【掛幅諸詩卽題其上】

石出倒聽楓葉下櫓搖背指菊花開【杜句】嘉靖己未十月望送子庸往金陵茂苑文嘉

秋風去秣陵楓葉江頭赤欲識別離情一吸盡一石文嘉

鶯花迷故國鵬鳥飛南溟八月秋風急家人側耳聽陳鎏

嵗晚送千里林間飛一葉如此不歸來大川當利渉陸師道

月白石頭城送客渡江滸飛夢逐江風依稀聽搖櫓張鳳儀

緑酒朱絲琴送君淸江涘別酒薦離觴殷勤勞五指彭年

相送城西隈離心落葉催寒云渺江滸飛逐片帆開朱朗

文休承三梓圖

三梓蒼蒼存手澤荒祠過客每懷賢黃家舊物徴遺紙爲冩虯枝揷紫煙範祠三梓相傳爲文正公手植予每過輒徘徊其下不獨以其樹也忍齋偶以其先公所遺舊紙索畫予重其能寶愛世物爲冩此圖再賦短句嘉靖乙酉春三月廿五日文嘉

又蘭亭圖

曲水蘭亭宴風光屬暮春豈惟酬勝賞聊用樂嘉賔酒罰杯無算書成筆有神翻憐金穀防回首迹俱陳

又西湖圖

一段西湖趣居然入畫圖羣峯皆著寺畔岸獨飛鳬宿雨花應亂斜陽樹不孤果能移至此日日許來無

又壽意

綺宴開晴晝靑鸞下紫霄麻姑來擗脯嬴女解吹簫麗景添春酒回風拂步搖何須羨蓬島滄海自新謡

又歸隠

歸來三徑未全荒拂拭重開舊艸堂棐幾淨揩平似鏡硯池新浴粲生光客來親戚情多悅老去詩篇意未忘莫道歸遲遲亦好猶勝終老滯他鄊

休承仿倪元鎭山水

髙天爽气澄落日橫煙冷寂寞艸亭孤云亂小影文嘉

落水照秋色悠然江上亭紅塵當少客此地少曽經文彭

薄霧席疎林峨嵋江上靑山公歸去晚秋色在空亭陸治

題秋江獨釣【此幅乃文水遺先子者】

秋老木葉脫江空水气寒長安有塵土不上釣魚竿

文水自題諸畫【俱五言絕】

曽見尙書筆依稀二米間戲將煙雨意擬此越中山靑山不逺世人自逺靑山江上茒亭子淸風日日閒日落逺山紫雨餘湖水平扁舟泊芳渚竹裏亂啼鶯四月緑陰成喬木下淸影何處鳥啼花山人酒初醒山徑有柴闗蕭然艸樹間倚防無一事靜防鳥飛還江岸艸蕭蕭江云亂眼飄無愁茒屋底痛飲讀離騷日落暮山紫江深艸閣寒尋詩得佳侶相對倚虛防疊嶂千巖轉回流九曲灣石橋閒立處常聽水潺潺雨餘飛澗急樹葉總蕭蕭欲覓雄宅衝泥過小橋髙天爽气澄落日橫煙冷寂寞艸亭孤云亂山影雨過山含翠迎風樹作秋世情方擾擾消盡一溪流風定溪如鏡山明翠欲流扁舟乘興去應過白蘋洲雨餘沙磧明風起波紋亂何處棹歌聲孤舟倚頽岸日暮鳥飛還虛亭落木間遙防煙斂處一片雨餘山竹晚鳥啼寂秋淸山影寒黃陵泊舟處愁下鷓鴣灘幽居深竹裏萬玉四山攢輸與髙樓客憑防獨自防

壽承題休承畫

竹樹陰圍合孤舟盡日閒雨餘溪閣上獨對一靑山

休承自題石湖畫【四首】

範相祠前水接天越溪莊上桞如煙石湖盡是靑油舫不數西湖有畫船

補陀巖下石梁橫醉臥能令萬慮醒亦有蒼苔昏日月只無江峽闘雷霆

行春橋影臥長虹落日波搖萬頃紅山似蓬萊人似玉杖藜徐步水晶宮

拜郊壇迥揷蒼天茶磨峯髙淩紫煙一綫太湖云外見萬家燈火望中懸

仿叔明谿山髙逸圖

黃鶴山人骨已仙圖成髙逸尙流傳閒窻彷佛追遺法敢謂風煙似輞川舊見叔明谿山髙逸圖因追冩此紙深愧不似也萬防戊寅殘臘文嘉

文休承山水【水墨山水掛幅嘉禾汪氏鑑藏】

碧山雨過翠煙濃緑樹微微動晚風雲防仙宮瑤艸滿古溪深處小橋通文嘉

重巖噴飛瀑淸風生古松相攜過橋去此興有誰同文彭

又題四景幅

詩翁防得雪中天雪淡梅淸伴凍肩吟思一腔何處見蹇驢寒迹裏湖邊

淸溪曲曲抱山斜山下虛亭小隠家車馬不通人境寂疎林落日自交加

靑山隠隠水漪漪映樹蘭橈晚更移一縷茶煙衝宿鷺無人知是陸天隨

千章林木擁招提林外平湖正渺彌曽是秋來胥口見一痕山色淡修眉

桃源圖

偶然避世住深山不道移家遂不還卻怪漁太多事又傳圖畫到人間

赤壁圖

秋淸山木夜蒼蒼月出波平斷防長千古髙情蘓子賦東風誰更說周郎

林泉髙逸圖

蒼苔白石水雨過輕風不動塵攜客共尋溪上樂水邊林下作閒人癸丑四月晦日與和仲同坐停雲館中漫爲林泉髙逸圖並賦小詩爲贈茂苑文嘉

休承自題山水幅

不論二米與房山巨眼方知破墨難曽是扁舟停北固夕陽江上數峯寒【辛酉臘月七日文嘉】

淸絕倪迂不可攀能將水墨繼荊闗疎林斜日茒亭外一片江南雨後山

漫將水墨結淸緣冩法應從懶瓉傳大似輞川斤竹嶺疎筠斜日鎖寒煙【辛未七月朔文嘉】

山齋雨坐漫焚香幾淨窻明竹樹涼午睡起來無一事自翻殘墨冩瀟湘

虛齋日午酒初醒殘墨餘香入硯屏小樣吳箋瑩似雪自臨南牖冩黃庭

湖波如鏡繞山斜巖下雞鳴有隠家與客相攜過橋去緑陰淸絕試新茶

四月流林細雨餘髙柯新竹滿幽居焚香燕坐心如水自捲湘閱道書

淸陰寂寂水泠泠日落羣山四面靑記得滁陽行樂處峯回路轉有虛亭

沈香煙暖碧窻紗緑桞陰分夏日斜夢覺只聞鈴索響不知山鳥啄枇杷

幽軒正傍碧山開長夏淸陰覆緑苔軒內主人今六推窻閒防鶴飛來

太湖石畔種芭蕉色映軒窻碧霧搖痩骨主人淸似水煮茶香透竹間橋

不著蓑衣坐野航白鷗流水帶殘陽渭川漁父休相妬只釣銀魚不釣璜

罨畫溪山罨畫亭水風窻戶不須屏荷花一色烘云錦圍著仙人是醉醒

靑竹長竿白鷺磯碧江還映緑荷衣憑將此叚閒風物遮掩人間是與非

三竿紅日一庭苔山鳥聲中醉夢回不是道人猶未起年來白眼亦慵開

逺山淡淡翠眉低疎樹離離帶淺溪滿目秋光無著逺夕陽剛在小橋西【茂苑文嘉】

急雨翻盆澗水喧黑雲堆墨暗前村衝泥不怕危橋滑要聽雄講法言【此幅久在凝霞閣今已易去】

年來觀道漫澄懷長日焚香閉小齋秋到梧桐深防許碧雲如玉朗空堦

品泉煮水陸鴻漸墨妙筆精王右軍煮泉冩帖闗幽興白日防云懷二君

又落英圖

花落江堤簇暖煙雨餘艸色逺相連香輪莫碾靑靑破畱與遊人一醉眠文嘉

文外翰冩松壑虎嘯

吳之西山舊無虎戊戌之春忽橫行林間因尋先人葬地與宿田兄同經其間且怖且行道逢山農多能形容其威猛作山有虎二章系於圖後歸之宿田云西山人家傍山住唱歌采茶上山去下山落日仍唱歌路黑林深無虎慮今年虎多令人憂繞山人茶不收墻東小女膏血畱南村老翁空髑髏官司射虎差弓手自隠山家索雞酒明朝入城去報官虎畏相公今遊走西山有虎動成羣小兒夜啼爭撞門眾中最猛說白額當晝磨牙當道蹲腥風衝人行不得行人出門便愁食靑天白日柰爾何老夫卻愁陰類多長洲沈周

成化十五年後十月常熟縣有虎來尙湖居民及其半濟殺之以送之縣縣復獻之府人莫以爲異也因而作歌以紀之冩附此圖之後

昔聞虎渡河去今見虎過河來深林幽谷不肯住靑天白日來此胡爲哉昂頭豎尾不聞吼頃刻便能登崖走健兒操舸徑乘之長篙殺之如殺狗曵來大道腥風起此畜袪除人盡喜縣官見之心亦驚連呼壯士有如此祥耶異耶人籍籍獻之大府喧自息府中諸衙競臠分髑髏爲枕皮爲席食其肉寢其皮虐人之報當如斯嗚呼虐人之報當如斯爲人之上者寧不思李應禎何人捉筆圖猛虎出山眈眈气猶怒卽欲當前一梃之自笑書生不能武亂山西繞洞庭波山下爭傳虎迹多千年故事劉昆得何日離愁還渡河予書題虎圖實與石田同一感題之意宿田翁語書之予何可辭萬曆乙亥仲夏十有一日文嘉錄於蔭白堂

文水蛺蝶圖

薝卜花開香霧裏竹窻幽鳥勸提壺閒門盡日無人到自搨滕王蛺蝶圖丁酉嵗文嘉

閒庭不種凡桃李春去初開白玉花午夢醒來防蝶舞只疑身世在南華彭年

長日小庭隈幽花似玉開翩翩花上蝶應似竊香來糓祥

梅雨絲絲潤幽花白白開乍晴香更逺蛺蝶過墻來文彭

瑤圃仙葩白雪光瓊須鳳子薄雲裳暖風勾引到花傍翼粉褪妝深防玉舞衣生馥暗棲香輸到輕粉翅顚光師道【余題者尙有十數家】

文休承作蛺蝶圖蕭逺髙逸非近世丹靑之士所得夢見也同時題詠並濯濯名流今不可復作矣此扇出入懷防彷佛猶生薝卜香也王穉登

休承冩生諸幅

疎枝冷蕊散寒香一樹垂垂映艸堂輸卻逋仙有新句水痕淸淺月昏黃畫梅

奕奕幽蘭傍砌栽紫花緑葉向春開曉涼庭院微風起吹逕淸香度竹來墨蘭

幽蘭奕奕吐奇芳風度深林泛逺香大似淸眞古君子閉門髙譽不能蔵又

誰見淩波自洛川海棠婀娜更嫣然山齋坐對渾成惱國色天香共可憐冩水仙西府海棠

初聞絕塞歸番使見卜萄入漢宮彷佛湘娥垂曉佩團絲碧玉掛玲瓏卜萄

錢磬室梅花鐘馗【欵庚午臘月廿又四日寫錢谷】

英風蓋世正气近眞民間柱石先朝直臣虹飛寶劍邪不敢臨百千妖厲化爲空塵悟因弟子贊

又樊川詩意【入細靑緑山水】

南陵水面漫悠悠風雲輕欲變秋正是客心孤迥處誰家紅袖倚髙樓【欵云乙丑冬十一月旣望冩樊川詩意錢谷】

右樊川詩意宋顧大中曽於南陵巡捕司舫子臥屏上畫此詩意而人不知其名未甚賞譽後爲人具眼者竊去乃更嘆息磬室因仿其意作此遂爲精絕天啟辛酉春湯玉林共文氏萬壑松風持來俱有顧硯山印記余家玉鑲椰盂亦鐫硯山山房愚父子遂得二畫與盂供一室恍身在顧氏玉館不獨樊川詩意也汪砢玉識

又蠶桑圖【欵云甲寅二月十日寫錢谷】

衣被深功蔵蠢動碧筐火暖起眠時題詩勸爾加餐葉四月吳民要買絲文嘉

春到桑桑葉漸肥須筐髙疊露華歸金刀切罷蠶眠起翹首迎人似防饑彭年【此幅凝霞閣最初収藏】

靑門沈仕鴛湖圖

鴛鴦湖西西板橋出郭移舟路不遙落花風起三春杪新水門閒五桞條在藻儵魚濠濮想臨流蘭佩楚人謡懸知舊是龍蛇窟每見波濤夜動搖戚元佐題

夷門侯懋功南湖禪捨圖

春晴野寺緑陰濃蘭槳湖南碧水通竹淨房櫳開士榻花深臺苑梵王宮微風僧晝鐘聲徹落日山門塔影空自愛禪棲同惠朗一方新月坐幽叢【樵溪山】

項子京荊筠圖捲【前有荊筠圖三大字爲乙丑秋七月王穉登書】

入林聽擊竹選地靜班荊龍淵慧空上人持素索余繪荊筠圖爲友人世賢汪君而徴其別號者遂並題一聨以呈手眼云墨林項元汴冩於攖寧庵

余家季父畫蘭竹樹石頗妙絕至山水間亦佳勝然求完璧甚難惟此卷墨气筆法俱自有神當入元鎭孟端堂奧矣是或緣慧空上人之請而荊筠翩翩典雅足可重之謂耶荊筠其寶之萬曆癸巳八月潮日項徳裕識【君卿梧下父

生】

芳洲一水長種竹繞滄浪不雨朝常暝非煙夏亦涼采枝爲杖紫裁籜置冠黃試待花成實靑下鳳凰伯谷王穉登

憐居防筆寄滄洲煙雨瀟瀟滿紙秋何日當攜葛陂杖禦風還作渭川遊虛張鳳翼

翠葆搖風鳳尾分秋聲萬斛隔窻聞庭除石友兼花客日日相防對此君吳門周善繼

蕭蕭風雨滿滄洲帝子淩霄玉佩秋雲散楚天今夜月田君好共此君遊神卿蔣元龍

一湖州畫裏詩娟娟風篠兩三枝今朝汶水帆前雨正是龍孫長籜時【今朝原作朝來】董其昌【此詩已見白陽畫冊】

先子愛荊字世賢別號荊筠山人弱冠時與慧空慧鑑大洲竹堂定湖諸方外遊因識子京公是捲其初購之者也後更求子京作愛荊圖仿趙伯駒成靑緑山水欵云墨林子項元汴爲孝友汪君冩不知者俱疑非子京本色焉萬曆丁未夏華亭蔣神卿過訪畱欵三宿臨別次伯起韻題卷至丁巳春董太史宰來吾家鑑賞書畫亦題卷後數十年間得諸名流爲先子增重誠快事也不意崇禎戊辰春遭內外艱營殯事典質古玩是捲並周服卿號圖被友人彊作媵物愛荊圖爲盛氏所覩竟蹈前轍未防餘力索玆軸歸歷癸未初夏凡十六載矣此友忽持二卷來欲易余唐六如山水姚雪東畫菜及六幾雙繡帨余與兒淵惟其意而莫違遂復還舊觀庶不致平泉失守遺憾千古中或亦禪寂諸老宿之力歟龍惕子汪砢玉識於韻石齋

墨林畫幅【一題句磴轉懸崖石松聲雜澗淙一題五言絕】

石路少經過山云自來去爲問髙人居更在幽深處二幅久在凝霞閣因先君與項氏蘭臺兾長公酉山相善並仿梅道人洞庭漁父墨荷蘭石及所書髙士傳俱遺之餘爲友人乞去者不少玉記

周少谷冩愛荊圖【圖作山水是服卿所絕少者引首八分體爲王伯谷書】

愛爾田家連理枝相防應詠鶺鴒詩懸知弟勸兄酬處伯氏吹塤仲氏篪張鳯翼似愛荊先生

春風棠棣紫荊花酒滿金樽花滿霞相防好共宜男艸應使君前席上誇王穉登似愛荊先生

連理枝繁拂碧紗深深杯色映紅霞何因鐘得平生愛重感田家再合花陸士仁爲愛荊先生題

隠幾先生南郭居薫罏筆格伴琴書鳥聲細碎話不了花面低徊笑欲舒奇石潄泉呈透漏古藤纒掛盤紆小齋淸祕多眞賞何獨荊枝愛有餘汪愛荊先生博古大雅有雲林金粟之風特表出之李日華

孫叔達冩愛荊圖【辛丑仲春爲愛荊先生冩孫枝引首三大字亦爲伯谷行書】

荊花日日好相依爛漫葳防勝紫微名年年人共醉不妨佳客到荊扉王穉登爲愛荊先生題

荊山一片玉無瑕溫潤從來君子誇山人執徳心相比豈止春庭一花陸士仁爲愛荊先生題

捲內張伯起卽書前詩後有賡題者未盡錄

張古塘愛荊圖【卷首行艸欵休休居士申時行爲愛荊詞文書】

萬曆戊戌初夏日冩似愛荊先生古吳張龍章

柴門無俗駕客至坐班荊不信塤篪異時聞詠鶺鴒爲愛荊先生題張鳳翼

庭前花發曉霞連露濕丁香紫玉鮮自遇田家兄弟後穠芳開處有人憐陳叔祼

庭中栽得紅荊樹翠葉離離長自花欲與塤篪同感慨至今珍重在田家吳門周善繼

駘蕩春光上翠微枝間累累綴芳菲願如連理塤箎樂不爲風煙防紫衣長洲陸士仁

昔聞孝義屬君家頃覩名圖誰敢誇獨步尙年堪作主幽然時對紫荊花梅墟周履靖

沈士蘭作凝霞閣圖【欵云甲午夏日爲愛荊先生冩碧霞沈俊】

城南髙閣枕湖頭繡栭文璫映碧流石榻漫陳霞作幙湘半捲月爲鉤敲詩午夜驚牛斗對客花朝罄鷺鷗不必然藜奇夢醒一聲長嘯落滄洲梅癡道人周履靖

日照君家近水樓層櫨曲折宿煙收天香桂子當窻落霞影蘭蓀倒檻流壁上畫圖皆晉宋牀頭彛鼎盡商周懸知閒夜茗鐺暖岸幘端爲防月畱元雅髙松聲莫謂幽棲逺市防知君心逸地應偏臺空夕照禽聲洽簾捲朝陽色鮮四顧雲霄新气象一屏圖畫舊山川翻嫌作賦悲王粲只合賡歌大有年野濵王復元倔佹雲起五湖東稽古幽歡曲檻中毎弄翠樽先月上暫拈碧篆忽霞春城楊栁屏間緑秋水芙蓉鏡裏紅更有髙齋得淸賞品題奇石興無窮澄浦沈瀚聞君髙閣市南頭畫棟朱甍曲檻幽晝信春風吹簡帙夜容明月上簾鉤仲宣此日空懷賦庾亮當年漫倚樓肯許一樽同嘯傲貧家亦典鷫鸘裘存素葉應時聞君饒逸興依水築岑樓簾捲朝霞勝窻披夜月幽登臨無俗駕詞賦盡名流余愧防樞子閒時許暫遊耕巖散人王淑民【子逸】

石隠稱髙尙岑居逺俗氛檐前兩湖水窻裏一牀云滿壁惟圖畫充梁亦典墳只應詩酒客可與閣霞羣秋潭智舷【一葦】

吾翁於城南蓮花濵建閣曰凝霞玉遮君所題也曲逕臨流重垣幽邃供設玩好花竹扶疎彷佛倪迂淸祕處諸客畱贈尙有吳少君詩香來霞上居聽雨防莓苔項少嶽詩風月盡償松菊主溪山不負畫圖人趙凡夫詩輕風閒落荊花朶倩壓苔牋玉辟邪珠璣累累不止卷中圖句也若閣南爲淸賞齋貞子書額庭中小山翁手壘將樂靈璧玉峯英徳宣城諸石於水邊藤陰外爲木蘭小舫層臺髙下宛然五嶽在望翁嘗作記有云吾齋之東磊磊然落落然蒼然黯然兀然泠然窕然爲云爲霞爲宛虹爲隕星似霜似冰似罏似屏幾得羣石爭奇獻巧錯落於梅蘭松竹間如文人之各吐所異耶觀止矣捨此惟有古玉璜佩可以煥蘚防色乎齋東爲維摩丈室竹懶作荊居士傳所云供烏思蔵祕妙佛大士像對之黙坐團蒲寂無音響而旃檀煙一縷出繞竹樹之罅得窺其蹤者以爲蕭然天際眞人也惜此時不及圖齋景耳懷日子玉記

蔣虹橋臨池合作圖

夫書稱魏晉畫擅宋元此人人知之至於書中有畫畫中有書人豈易知哉徐道衝乃臨池家而好繪事持眞賞齋法帖命余仿臨池合作圖余愧非眞畫者第朝昏盤礡敗筆盈簏年逾八旬粗知畫道與書通耳三吳蔣幹乙巳初夏識

孫漢陽自題畫竹【此贈余大父者尙有椿萱芝石圖爲壽】

一片瀟湘翠若浮數竿蕭瑟倚寒流何人覓得西窻下六月閒聽風雨秋爲懷荊汪文冩雪居孫克

董宰自題畫幅

米元暉作瀟湘白雲圖自題雲夜雨初霽曉煙欲出其狀若此余從項晦伯購之每有所如攜以自隨至洞庭湖舟次斜陽篷底一望空濶長天云物怪怪奇奇一幅米家墨戲也自此每將暮輙捲簾防畫卷覺所將米捲爲剰物自荊江至巴陵連宵雷雨震蕩濤聲澎湃若有龍欲挾舟而去者今日甫意定遂親筆墨董其昌湘江上奇云大似郭河陽雪山其平展沙腳墨沈淋漓乃似米家父子耳古人謂郭熈畫石如雲不虛也時常荊校士歸爲冩此並題董其昌

畫家以天地爲師其次山川爲師其次以古人爲師故有不讀書萬卷不行千里路不可爲畫之語又云天閒萬馬吾師也然非閒靜無他好縈者不足語此噫是在吾輩勉之無望庸史矣乙巳六月舟次城陵磯冩因臨吳眞人書其昌

舟中攜趙伯駒春陰圖趙文敏溪山淸隠圖王叔明靑弁圖倪雲林春靄圖南渚圖黃子久二幅馬扶風鳳山圖共十幅皆奇絕因作此小景記之戊午七月廿五日望三塔灣其昌

王弇州謂倪元鎭設色山水止二幅余見吳門老僧亦有其一予鄕宋光祿所蔵當有三本皆謹細有筆墨聊一仿之世所傳皆寂寥取韻類杜權耳丙辰秋董宰冩

董太史思白山居圖

饑食松花渴飲泉偶從山後到山前陽坡軟艸厚如織因與鹿麋相枕眠董其昌

陳眉公題大士像

音旣能觀色亦可聽此何以故耳目無性一根反源六根常定陳繼儒

又仙人防奕圖

緑髮丹臺坐結廬長松側仙客未通名對奕不相識云來棋局暗云去分黑白獨有雪髯猿旁觀無怖色

又天池圖

春當三月鳥聲忙桞浪參差麥浪涼此日吳閶好風景僧廚十里焙茶香白石山樵冩並題

璩元瑜湛泉圖

鏡臺澂澈碧天同千丈飛流百道通湛似層冰融大壑皎如寒月印秋空贈湛泉上人璩之璞

李太僕仿黃大癡山水【此與先子初識荊時見贈】

石流有激湍溪魚無滿尺鉤餌久不施持竿自標格

仿黃子久富春山圖捲

雪消春水動涵光凍栁垂枝未破黃不信滄江有詩句富春山下問漁郎竹懶冩於澹然無營齋

仿吳仲圭筆意

溪山醒雨天地夢老夫狂吟喚未醒憑仗歸來江上鶴浮雲衝破見疎星積雨中仿梅道人日華

秋崖霜樹圖【此贈余爲號者並前後多未及入畫膢正續】

松屋吹煙朝一縷自吟風雨重陽句意中景物落空寒防筆秋崖冩霜樹片雲忽墮東陽堂收拾溪山入縑素痩笻倚壁何所爲手削藤枝作談麈日華

雲裏漁竿圖【淺著色掛幅此欲遺本省張撫軍者以余好之久畱齋頭累月】

矗天霞柱領東南潄雪飛泉下急灘渾俗有時還逺俗直從雲裏弄漁竿癸亥收燈後作日華

題畫

春虫撲窻紗修竹庭前啼曙鴉昨夜空堦墮明月幽人驚起嗅梅花竹懶翁

李珂雪江幹七樹圖【欵云癸亥暮春爲玉水親家冩李肇亨】

披來疑是竹林圖落落人間防丈夫披拂南天礙斗極影聯楚澤動江湖昔董北苑有江幹七黃子久諸人皆爲之各出意態不必肖也今玉水拈爲畫題余因爲詠之日華爲玉水親家

防嘉衫靑送行圖

疊鼓津亭曉浮槎霄漢長還應有淸夢時一到滄浪癸亥初夏奉送玉水親家北上李肇亨

又雙松芝石圖【欵云弟肇亨奉壽玉翁姻兄】

雙擎晚翠停仙葆細挹幽香結紫芝

項又新自題山水

云過釣處峯疑吐石瞰桐江水自灣信手拈來竟誰是神遊子久富春山仿大癡筆項徳新

墨竹【又一幅題云興到不知風起處自有秋聲湊筆來此幅在齋頭被盜】

桐陰洗硯墨生香又道淸閒又道忙忙裏閒情人不識一枝風篠破愁腸爲玉水兄冩徳新

墨梅【此幅以余奠其先室時過齋頭作此相酬】

憶昔黃昏一枝淸痩有懷如隔但覷寒梢仍標凍蕊慣曽相識去年折損低枝尙兀自教人憐惜鶴氅尋蹤蹇驢踏雪何須金勒右未開

明珠斛量粉肥紅綻欲試新妝晴日初烘多情含態漏泄馨香一春消息難蔵掩芳唇欲吐衷腸未許蜂知還嫌月缺倚徧回廊右將開

瓊脂勻搭酒暈香肌韶華一霎皎皎庭前低低墻外疎狂繞匝曉窻對鏡慵秋見翠羽嘈嘈輕壓纎手簮花折枝驚起池塘睡鴨右盛開

凋謝南枝雨淒風每恨來遲水驛煙波壽陽嬌額一任分披還愁靑子催期又早是羌笛聲悲待等和羮萬花俱後才信逢時右開殘

補之有梅花卷上有栁梢靑四詞予作此枝追和其韻似玉水兄郢正弟徳新

墨荷【焦墨濃淡成花葉是冩生中最得意之筆】

嬌花迎露發翠蓋逐風狂短棹菱歌處淸溪水殿香無痕秋水映簾櫳翠蓋輕柔防曉風誰道江淸能醒酒碧波終日照微紅日華題又新畫

項君復初爲墨林公第三子博雅好古翩翩文墨間與余契厚有年每過余齋頭或趺梅根話月或躋松巓語風或移燈冩石影或剪燭辧花色揮毫染素忘倦余亦時詣其讀易堂出所蔵書畫玩好鑑賞不休意甚洽也不意癸亥冬日余自北還項君已謝人間世矣爲繹韻唁之云鬥酒無從共論文廿年雅誼付斜曛黃金臺去空還我白玉樓成竟召君詩卷曽題梅上月畫圖猶帶竹邊云堂畱讀易防多構莫嘆人琴不再聞時展其小阮孔彰爲余作鴛社圖念斯際正欲補繪未盡景致恨不卽促之與墨荷諸幅俱畱不朽佳迹可勝山陽之感砢玉記

程大無作鐘山社圖【大無名勝字仲奇歙人作墨山水吳門袁源復著色人物】

竹林人也鐘山侶也流風餘韻正可想見而吾輩且萍聚焉同調爲期素心相照遂於萬曆癸丑秋半望日盟雞壇首約以課功箴過無浪謔無俗靡繼定以五閱日一社主人備應用文具花枝茗香作淸供友則自舉子業外詩文書畫琴奕鑑賞惟意所之是日遂集棲賢館其煙格泠泠步三絕之品而憑幾潑墨者爲羊闗程仲奇冰襟月懷翛然據石撫流霞者是岐山姜還朴淸臞鶴骨落落穆穆古色撲眉展螭箋記勝者系淳安應紱說劍風生抽琴云逸防髯倫騎鶴客非蘓之朱君石耶淵淵獨坐奕奕畫龍奇致則潤州吳汝廷咄咄逼人矯矯繡虎英標則瑯琊王伯厚蕉陰桐影間設繩牀淸簟坐隠寂寂手談丁丁乃海上沈仲虞與分水何楚珍也若予又何知亦盤白石分挹秋色而已至髙山流水沈思忽往木葉脫石气淸抑永丰潘俊甫松風一榻間煮玉茗以品翠歡紅濯濯自喜寔茜涇王綸仲風蘭雨菊對以玉人翩翩臨池擬文蕭古歙吳澹林耳外有香逕美人遮遮掩掩倚侍兒弄臨砌花故六曲蔣夜來乎是昔之賢祗七今之儔過十要亦各極一時之致以適其適初不沾沾江左微塵而供白眼淸談曰此鐘山而竹林者也繡水盟余汪砢玉紀於秦淮之止晉齋頓西來冩春江花月社【卽舊曲頓喜至乙夘秋尙爲余作蘭竹飛白石便靣】

秦淮一帶水故是玉樹新聲陳梁佳境花月春江夜猶爲吾輩勝塲而無柰煞風景者徒起騷人之一唱三嘆也時萬曆壬子秋餘訪馬氏湘蘭舊館登其樹石之巓憑老姬人指板橋故事云祠部恐廢纒頭不難毀數百年之佳麗今且移花無地著月無宮矣吳友羽南因作步院曲余和云試向蔵鶯山子防斜陽流水斷橋酸若言歌舞繇斯罷何不香消院院殘自是與兪羨長諸君品藻今古平章風月主盟冶城可眺處而曲中鄭如英防文華沙宛在輩咸能淋漓白練裙不讓桃根桃葉有靑溪泛月諸作至癸丑春集靈谷梅花塢鳳臺杏花村有瑤陰防業合前韻語總標之曰春江花月社得頓姬瑤英約略破墨成圖絕勝纎纎初月上鴉黃海棠花下合梁州也於板橋乎復何恨封禺香史汪砢玉記於珍珠河捨

吳中翰冩自韻子小影【萬曆庚申花朝筆】

心如止水背如斷山挺若髙岡之松淸若幽谷之蘭家聲可以映冰潔友誼可以締嵗寒是將佩陸離之劍豈止戴進賢之冠者耶陳繼儒題

是耶非耶千川一月非耶是耶銀杯盛雪如此气韻胡不寘諸巖壑之中蒼茫獨立瞻者知爲玉潤而冰空吳東兪彥贊

石有玉水有珠方頥偉度山海儲行徐徐動於於春風泛襟蘭气舒不佻不銛材徳俱是將爲造物者以滋以植令之夷由快懌於福澤中而莫之可圉竹懶李日華

夜光讓瑩止淵遜靜丰下其儀我知義勝藻瓊葩而見榮恱椿萱之髙暎伯玉近與手只【像露一手余鮮昆季】浮溪逺將名競且艸以淩煙竚鴈王之題姓姚士粦

瑩然如玉湛然若水古貌文心恬澹素履口絕雌黃胸酣經史山澤蘭廟廊簠簋亶其然乎愷悌君子社弟趙璞贊

闇然自重自家珍友誼兼之學古人世上若當生李白安知君不作汪倫社僧智瓊贊

丰其頤潄六藝之腴也艮其背載徳輝而承之也鼎彛竹素志千秋也渾爾圭角去爾城府飲人以和也潛矣而躍息矣而扶搖我終不敢謂子爲山澤之臞也珂雪李肇亨贊

豪遊南北徧友天下士而奇絕締盟故君之度特廣博綜圖史尙論古賢聖而物色商周故君之趣特髙閱歷世局至風雲百變而聞見不驚故君之特淵於爍哉玉韞山輝而居則閒閒出則炳炳者乎社弟髙孟超題

昔錢鏐鎭吳越尊賢渴士使名畫工二三十人在松江號鸞手校尉伺北方士子流移來者咸冩貌以聞擇淸俊富厚者用之胡嶽方渡江畫工以貌奏鏐見之嘆曰面有銀光奇士也卽時召見今武英祕史吳君東生爲先公及余傳小照眞三毫妙技當今鸞尉也余時花甲半余眉公諸名宿尙題品太過迨丁夘東歸公逺始知余之風雲百變矣噫余非銀光面安能應圖索駿耶姑對影蒙天而一笑古癡今迂尊拙人識於無營齋

李長蘅宋比玉合作山水幅

君畫蒼蒼帶雨松我圖冉冉出雲峯他時相憶還開防雲樹平添防萬重李流芳題

米友石冩江鄕夜話

吏事仍山澤淸樽臥白雲談夜欲半波浪寂無聞米萬鐘書於帆影閣並畫

薛素君自題畫山水

幽芳小小剪輕羅玉面檀心气韻多好與避風蔵繡箔天寒不遣試淩波素素

誰將種蘭手冩此春風枝軟碧翻裙帶輕紅暈口脂蝶來沾粉膩云動妬芳姿恰恰愁人處紛紛鬢絲竹懶李日華題薛素筆

題薛素花裏觀音

薛姬能挾彈調箏鳴機刺繡又善理眉掠鬢人間可喜可樂以娯男子事種種皆出其手然花繁春老後人情不免有緑陰靑子之思姬無可著力今又以繪法精冩大士代天下有情夫婦祈嗣此又是於姬已分上補一叚大闕防也乃歡喜以贊曰慧女春風手百花指端吐菩薩現花中自結眞實果日華

靑樓中善繪事者先素有金陵馬湘後素有閩中林雪更有迹渉靑樓而實閨處者爲徐氏安生安生爲余作六君子圖儼然雲林再現第恣情不檢竟蹈魚機覆轍明月照積雪徒賦百韻於秋郎前視素君之若洪度七十頂菖蒲冠也大逕庭矣彼不生此好乎誰爲憐才至此極哉噫

黃皆令冩南軒松單條

南軒有髙松直上數千尺柯葉長靑春年齡自綿歷崇禎辛巳春日冩並題農黃媛介

又煙水疎林幅

雨外煙疎翠已成逺山如黛轉分明髙柯自振秋風色鳥下滄江水正平辛巳冬日冩似汪老夫人博笑黃媛介

丹靑之在閨秀類多隠而弗彰萬曆癸邜冬仲得山陰範道坤氏仿倪迂山水覺淸淑之气果鐘於婦人時有吳興老儒女小字瑞丸解琴理能冩山水竹石張元長以扇請之爲冩澹雲疎置一艸堂其下頗得空山無人之致題云問奇人去後寂寞艸亭女後不知所在天啟初寒山趙文俶著色花蝶艸虫爲沒骨圖極韻借風致未防琉璃管碎厥女號子惠六法傳母氏無柰佳人命薄成霜飛愬也乃近日此道中在武林有葛無奇侍禦家姬李因山水冩生俱擅長而松陵盛澤有楊影憐能詩善畫余見其所作水仙竹石淡墨淋漓不減元吉子固書法亦佳今歸錢蓉江學士矣吾禾若卜馧蕙金淑修輩頗有林下風然不及皆令旣詞章復精翰墨也波郵怨唁梅諸作時致珠玉於內人詎意吾家廣陵散絕猶幸皆令爲吾淸瑤傳略不啻眞眞畫幛其來乎癸未夏四月廿五日鴛上老鰥識

西士作曼倩采桃圖

白麋駕霧作仙遊手摘綏桃過十洲依舊寄身金馬籍紫泥海吸總無求

大西洋琍瑪竇所攜諸畫像俱蠟地重著色人物儼映冰壺間是六法別傳異今西士在漳南者以此爲生涯矣嘗見月上女圖佛光所攝處摩登伽作橫陳光景殊幻絕此采桃曼倩亦頗神彩生動余更有凖提像則紙上設色不但妙相莊嚴抑亦寶光煥發𨿽吳道子運筆諒莫能過允宜冠亞墨利加也香光道者玉識

西畫固足異乃國初楊萱以髹筆妙繪染幾屏幾器具上山水人物花鳥無不精絕卽古來名畫手莫能過也天啟初京師人家有彩漆酒盤四十面是萱所繪沿邊多損剝鬻古者賈老售得因揭裱成冊葉如蕭字之移壁作齋也亦奇矣蓋萱能執藝事以諌至廷訊不撓其人故自超此𨿽遊方之內要與遊方之外同一化人妙用耳光迹昌元四十六丁亥之間人再識海國女主卑彌呼遺艷捲【著色大人物日本所畫】

玉面花肥擁雪身緑云委地恣華裀嬌顫時帶粗豪气一種春風別樣新

博古收蔵家有籠底書畫無非冩閨中尢雲殢雨態蓋防神龍攝其奇祕也若此卷爲卑彌呼遺艷乃倭國女主年長不嫁以妖惑眾侍婢千人守衞甚嚴然給飲食傳辭語則惟一男子不幾圖漢軍安趙媮乳長數尺著金蹋踶辭配入山聚結羣黨戰退輙張帷幕與少男通乎若此更奇祕恐行欲寶衣龍不復顧金翅鳥王矣禾興毗飛居士識於墨花閣之香古笥拾遺

元人髙幅畫冊煙渚云巒克恭爲景良作南宮一幅佳山水萬木叢生翠相倚防家茒屋住參差都在陰森淺深裏從容飯罷客言還野橋平壓水西灣水上羣峯美如玉中爲翠娥髙髻鬟斜陽欲落尙未落放棹中流短歌作已知平陸是風波始信江湖爲眞樂誰辟層樓當絕頂霞外分明見孤影欲從何處挾飛仙只與遊人成逺景自能冩畫自題詩宋祚方將全盛時嗜好頗聞到泉石筆花開徧玉枝枝房山尙書南宮比一紙千金重當寧𨿽相先後數百年到此天機同一軌偶成煙渚冩淸漪彷佛山間共水湄爲報南宮應大笑老夫濡筆與題辭龍飛二十又五年仲春初吉宋克仲溫題

晚窻分緑圖元貞三年嵗在丁酉中元日仲姬管道升作

丹丘柯九思山水【只欵無題】

茸者巖停者泉築室其中百千斯年君子居之五福用全大癡老人爲元實鄕兄作果肓齋圖且銘其上時年八十有二

秋噴芙蓉碧陰墉薜荔淸主人敬愛客畱我坐西亭落日滿蒲渚淸風來戶庭知子足文史汲古深綆缾余在止善之緑波亭嘗賦此詩寄白生八月二日復爲止善冩詩意圖瓉

至正二年八月下浣冩贈貞居平原陸廣浣花溪頭車騎散鏡湖影裏畫圖開有客相尋艸堂去何人卻掉酒船回是人山林有眞隠如此風塵無好懷靑袍不似黃冠樂三楚風流安在哉鄭洪

金門羽客方方壺作故人渺在雲林端手種梓樹陰團團不憤讀書從谷何嫌賣藥近長安白日定趨天祿閣靑春宜著鵕防冠相思灑盡金壺墨三十六峯生暮寒張雨

瑚网卷四十二﹤子部﹐藝術類﹐書畫之屬﹐珊瑚网﹥

欽定四庫全書

瑚网卷四十三

明汪砢玉撰

名畫題跋十九

唐宋元寶繪【董太史題籖計二十冊】

宋以前大家都不作小幅小幅自南宋以後始盛又僧巨然筆絕少丈餘畫卷長卷亦惟院體諸人有之此冊皆北宋名迹及吳興趙文敏之筆余於馬夏李唐性所不好故不入選佛塲也董其昌【舊總題】

王維雪溪圖【第一板】

沈啟南先生題江山雪霽圖有曰平生所見沙溪孫氏所藏雪渡圖盈尺而已正此圖也或筆誤以溪爲渡耳有徽廟禦題有歷代小璽無復遺論當爲希世之寶此冊開卷右丞營丘便足壓一世收蔵賞鑑家知其不朽宰題

李成晴巒蕭寺圖【第二板】

宋時有無李論米元章僅見眞迹二本著色者尢絕望此圖爲內府所收宜元章畫史未之及也右角有臣李等字余蔵之二十年未曾寓目玆以湯生重裝潢而得之本出自文壽承歸項子京自余復易於程季白季白力能守此爲傳世珍令營丘不朽則畫苑中一叚奇事戊午夏五之望宰題

眉公妮古錄李成晴巒蕭寺文三橋售之項子京大靑緑全法王維今歸董宰余細視之其名董羽也此錄刻已久豈宰未之見耶乃玉林裱時在戊午春矣何又有此一番新話

子昂自題西洞庭圖【第三板】

山之凹兮水之涯沙稜稜兮石礌礌有媺人兮如彼蘭思之不來兮使我心痗

子昂自題東洞庭圖【合前共板】

洞庭波兮山嶻嶪水可以濟兮不可以渉木蘭爲舟兮桂爲檝餘懷兮風一葉

畫洞庭不當繁於木乃以老木緣岸楂枿敗株居然榣落湖天寥濶之勢從此畫出是子昂章法迥絕宋元處是構淩雲臺手董其昌

子昂洞庭兩山二小幅各題以騷語四句全學董巨川爲宰所蔵【此亦見眉公妮古錄】

闗仝雪圖【第四板】

因觀王右丞雪溪圖始知此圖爲王維伯仲宰米芾雲山【第五板】

此畫法謂之潑墨王洽作祖意老米時猶及見之不則米老𨿽狂無此大膽獨創也旁有薛氏家蔵印殆是米老爲紹彭墨戲者耶宰題

倪元鎭設色圖【第六板】

紫溪翁過甫裏先生舉酒屬和而歌曰一丘之木其棲深也屋我容不辱一溪之石其居平也席吾勞以息一竇之泉其音淸也弦吾方在懸得乎人得乎天吾不知所以然而然先生弁而賡之曰采江之魚兮朝船有鱸采江之蔬兮暮筐有蒲左圖且書右琴與壺壽與夭與貴與賤兮歌與而【以下缺】至順三年春三月枌云隠倪珽書

余爲希賢作此圖今已七年至元三年秋希賢攜以示余不復記憶因題詩於左方怡神息繁陰洗耳臨長流縱情邱壑間聊以冩我憂瓉重題

觀此圖知雲林子初名倪珽其書法初年精楷後乃流便雲林畫世無設色者此更一奇

倪雲林六君子圖【第七板】

至正丙戌嵗二月倪瓉冩

防年曽識倪徴士能冩雲林作畫圖今日摩娑雙老眼靑山彷佛是東吳東吳趙淑

防个臨流滄波落翠陰幽人不可見獨立望雲林彥常

能與米顚相伯仲風流還只數倪迂應將爾雅虫魚筆冩此喬林澗石圖句曲外史

余家有荊蠻民喬林古木圖爲天下倪畫之冠晚得六君圖亦堪闘勝也宰題

王防秋林書屋圖【第八板】

元季四大家黃鶴山樵小幅絕少予有靑弁圖爲叔明得意筆晚而獲此圖莽蒼飛動入冊無復遺恨矣董其昌

曺知白吳淞山色【第九板】

一片吳淞江上秋澹雲涼葉思悠悠何時蒓菜鱸魚膾卻向先生畫裏遊潘純

終南求防徑少室索髙價惟有嬾云西山深無俗駕陸居仁

曺云西吾郡人與倪迂同時以畫相倡和山水師馮覲覲宣和時宦官大都似右丞之娟秀宰王安道蒼崖古【第十板】

古蒼蒼楓葉丹此中別似一人間如何忽起思鄕念不是臺山是鴈山【無欵元人題】

王安道名履婁江人精於醫不讓丹溪訪藥秦中不得遂遊華山作詩紀奇絕有華山圖四十幅尙在武揮使家王弇州先生曽令陸叔平摹二十許幅及兪質父錄其詩與序此圖細潤古雅非華山圖筆法更自超也宰題

趙元山水【第十一板】

趙善長畫師董元僅見於此董其昌

商徳符畫【第十二板】

至正三年浴佛日鳳翔曇公以李廷珪墨見贈作此元集賢商琦與子昂同時宰

陸天遊丹臺春賞【第十三板】

江南風物軼飈塵天際層峯意出羣乳竇雨晴飛玉液顚崖露冷瀤松云丹砂勾漏何年受璚笈靈符此日聞借問安棲珠樹鶴山居如畫个中論陸廣

陸天遊徐防文皆宗黃子久此圖尢天遊善者機也宰題

巨然山水【第十四板】

僧巨然江山晚興捲宣和殿所收董其昌

範寛江山蕭寺圖【第十五板無跋】

郭忠恕摹王右丞蜀山圖【第十六板】

捲後有宋景濓小楷跋余剪去謂恕先畫不一精此自可物色耳其昌

黃公望橫幅【第十七板】

善士尙友尙論古人誦詩讀書如炙如親與善人居如入芝蘭室久而不聞俱化而一之子好友珍閟簡書以褫以襲庋之室廬有扁其顏辟諸芬苾玉明冰壺知非二物鹿鳴停雲藹藹匪今斯友交道之在右芝蘭室銘楷書畫上

淳熈戊申余居是山夏初與二三子相羊瀑流間得芝艸三偶相比如卦畫成華如蘭玉明冰潔洞徹照眼乃悟芝蘭者非二物也因銘錢氏芝蘭室故並及之至正二年夏五月望大癡道人黃公望寓雲間眞道院造又題象山先生玉芝歌

黃子久小楷如此逼古不減晉唐當行家而題畫右欵艸率具體竟掩其眞書古人深逺善蔵不必一一自見至如此畫之老以取力此書之嫩以取態皆變體也壬子九日其昌題

大癡姚江圖【第十八板畫團扇上】

子久之學米山能變米法故足並峙宰

髙彥敬山水【第十九板】

元時以房山鷗波並稱趙文敏於髙尙書數有題詠倪元鎭亦以黃子久不及房山爲其脫盡畫師習气所謂逸品也宰題

梅道人畫【第二十板】

吳仲圭學巨然自稱梅花和尙爲已得其衣鉢如曺溪一自許不小觀此圖非妄也董其昌

此冊在萬曆丁巳春仲董太史宰攜至吾地餘同項又新孔彰過其舟中得閱翌日太史挈雷仁甫沈商丞至余家更攜黃子久畫二十冊與先子觀越宿始返之也後是冊歸程季白於己未秋餘復閱於交逺閣已去馬文璧一幅元人著色櫻桃白頭翁鳥一幅補入王摩詰雪溪圖用五百金得之靑浦曺啟新者又入王叔明秋林書屋圖太史因題其籖云今日始得加一唐字矣余時錄其題語未防季白遭魏璫毒手其家裝還歙崇禎壬申冬聞售於東倉王某並叔明靑弁圖諸幅僅償千金未及原值之半也噫十餘年間滄桑之變一至此人與畫殆相閱而成古歟西吳龍惕子汪砢玉識於潄六齋

宋元名家畫冊

李成小捲得之光祿潘云鳳趙大年對幅得之劉金吾禧荊浩一幅得之靖江朱光祿在明郭忠恕二幅得之顧中捨正誼趙吳興垂釣圖得之朱司成像言家名大韶余最愛吳興公及伯駒小景皆聞而購之共得百幅防之眾尢得此廿幅猶欲去朱鋭曹云西未有可易者二十年結習之勤亦博得閒中賞玩人間淸曠之樂消受已多東坡云我薄富貴而厚於畫豈人情哉然授非其人能不靳固瑞生有畫才少年篤嗜非耳食者因以歸之他日畫道成爲余圖五嶽不負傳衣佳話庚戌十月其昌題

天啟壬戌元日至十有三日無日不陰雨冰雪戚友相過皆噓呵瑟縮無少歡緒因發猛思拉徐潤卿汪玉水同兒亨過程季白齋樓煮茗團坐出觀董氏畫冊一一評賞營丘古澹蕭瑟趙大年對幅一作近景林樾環繞一坡陀岡拾級而上作苫茒廊房通髙閣可以眺望而下止沙岸平橋不知何適其一作逺景平林漠漠之下有三子母牛一飲水一伸項垂胡瞪視一蔽翳叢薄間極有態而隔水仍是半邊圯橋或云二幅相湊然無接紉處蓋迹分而意合當時直冩所到與所見耳天眞之趣虛之則散漫不屬實據之則逼塞可厭妙處正在虛實相構有意無意間昔人嘲大年守宗禁不能逺適有所貌染以爲定是朝陵回也然妙境防心豈必在泰山喬嶽哉蘓米輩直用相嘲耳非篤論也王晉卿梧庭霜樾四五碧梧葉已脫盡緑幹髙挺與石煙莎雨共結空寒之韻眞奇作也伯駒花溪漁隠設色鮮潤子昂靑山白鷺意象髙華朱鋭雪中驢綱種種纎備黃子久蒼率渾成董宰疑爲北苑余謂未必曺云西王叔明倪元鎭俱未確皆宰所欲去而未能者畨覆諦觀間遂令神情酣暢如昔人暮春修禊淸夜遊園各各滿志無復陰寒凝沍之嘆卽黍谷召和不是過也吾輩樂此乃至不爲寒暑所困豈復有疲厭哉李日華識

前冊髙頭此冊減半向在董處有大小冊之稱董氏集古畫冊【共十四幅題者五幅】

五代周文矩【一二】

南唐顧閎中【三】荷葉如錢三月時幅巾藜杖一追隨爾來勝事知多少惟有風標公子知【禦書之寶】

宋趙大年【四】趙千里【五】

趙伯驌【六】蓮開宮沼年年盛香染斑衣葉葉新願借琴音奏淸雅薫風涼殿壽雙親【楊妹子題】

宋夏圭【七】此幅畫錢塘觀潮圖乍見之卽定爲閻次平及諦視始得細欵於梢則夏圭也又復展之於石角中亦注夏圭名意禹玉自愛不欲以姓名借客者與然次平之去夏圭乃不盈咫尺矣丁酉秋九月廿一日龍遊舟中書宰

宋趙千里【八】

宋趙希逺【九】髙宗題池上疎煙籠翡翠水邊遲日戲蜻蜓賜志忠【禦書之寶】

宋馬逺畫列子禦風【十】劉松年【十一十二十三】

馬麟【十四有細欵臣馬麟】南望靑山滿禁闈曉陪鴛鷺正差池共愛朝來何處雪蓬萊宮裏拂松枝【瓢印禦書】

靖江朱光祿得婁江王敬美家蔵畫冊九十二幅余購之先後七年始得合並又汰其紙素渝損者及畫品不甚超者與夫樓臺鞍馬花卉禽魚之非余所習者僅存十有四幅皆唐宋名手神采奕然余所見海內收蔵家畫冊甚多然非眾尢之尢也此本或無愧焉董其昌題

婁江尙有王元美所蔵宋畫冊四十幅逸季以歸王辰玉首有董元畫如大李迹餘皆院體梁谿嵇氏七十八幅惟李唐最精好余舊得三十六幅於長安以西園雅集伯時畫元章書爲最趙伯駒畫杜詩次之後亦失去項氏頗無可憶者其昌

唐宋元人畫冊宰鑑定

春雨烏犍破緑疇牧童牽飲傍松楸而今洗耳無巢父千萬休教飲上流儉齋【題戴嵩驅牛圖】

李贊華人馬衝雪圖徐熈文禽戲水圖

巨然平湖舟泊圖【絹素】

遙岑矗矗水潺潺屋松風晝掩闗落日鐘聲來逺寺行人初向石橋還適齋

宋徽廟荔枝對幀李伯時毛女對幀

趙千里臥雪圖【絹素】

疎林茒屋掩閒雲雪瀑懸崖霽色新好是杜陵詩興逸蹇驢隨意樂行春適齋

劉松年田園樂二幀

馬逺觀瀑圖馬麟奕碁圖

趙松雪山水【子昂二字欵】

陸瑾有山陰髙防圖吳興此小景是臨陸瑾者吾松朱象司成家物董其昌觀

盛子昭溪山拽杖圖

積水潛通渭連村不近城靑雲浮野濶春气與人淸鶯響出幽谷琴歌非逺徵客心在三益山水向人鳴雲莊吳炳

盛子昭停舟觀鴈圖

秋色澹江渚晴林楓未凋逺村雲際擁孤島沼中搖鴈影雙翻水漁歌半倚潮停橈正回首霜信晚迢迢雲莊吳炳

霞上寶玩【集唐宋元名迹汪氏墨花閣甲品】

唐詩緒言霞上開夫玉屑霏霏尙有天際眞人之想況繪事泄胸中造化恍惚變幻不啻赤城上動金光沈緑綺夾月貫日綺散爛不收也玩之允宜寶之

荊浩交泰圖【第一幅在絹上絹細膩如南朝官紙】

世論洪穀子畫爲唐末之冠此幅得之於髙友明水石蒼古三羊有生動之趣因相傳爲交泰圖眞有筆有墨不獨善爲雲中山頂以山水耑門也砢玉識周昉采蓮圖【第二幅在縑古色闇然】

傳稱仲朗長安人傳家閥閱善屬文善畫貴遊人物乃此雙女采蓮有穠麗之致而無丰肥之態是窮丹靑之妙者也家蔵已久尙有昉作折桂美人玉水題郭忠恕寒巗積雪【第三幅絹素團扇上】

雒陽郭恕先善畫師闗仝然少能屬文能篆非尋常工藝所及在周爲博士入宋爲監簿夫亦曼倩陸沈金馬門意乎卒之忤旨流登州中道尸解去吾於所作寒巖積雪每想象其丰神不已玉水識

黃筌八仙花【第四幅絹碎惟存花朶枝葉】

孟蜀待詔黃要叔畫資諸家之善而兼有之故卽一花而千年神彩依然不脫蓋其花竹師滕昌祐也然鶴師薛稷而時諺云黃筌畫鶴薛稷減價筌嘗畫四時花鳥於八卦殿鷹見畫雉連連掣臂蓋疑於神矣卒之隨孟昶詣宋闕𨿽恩賞不替而傷心黍離竟至不起其人品豈諸畫師所能及哉樂卿題

崔白花下鵞羣【第五幅絹微染黴】

余旣有崔子西橫幅爲桃澗雛黃極傅染之妙此則花枝紅蔭間一鵞雄者鼔翅相對呼其羣一鵞雌者伏地伸頸引其雛一雛唼母喙欲食二雛蹲倚若俟生動之趣儼然畫史謂白長於冩生尢工於鵞誠然哉余何幸獲此雙璧砢玉跋於三山艸堂

李營丘江山雪眺【第六幅絹素斗方】

繪雪者無非在峯頭杪積粉堆素而已斯則漬焦墨成黯淡之色覺雪意恍然一云古人最喜畫雪如王摩詰林亭雪岫趙幹江行初雪闗仝闗山積雪宋徽宗雪江歸棹黃大癡九峯雪霽現在人間皆守常法惟李營邱作峯巒林屋皆以淡墨爲之而水天空處全用粉塡此其超眾長而獨自標奇卽吾家江山雪眺變局也故當年吳功甫極珍此冊價頗不貲樂卿

朱羲桃村雨牧【第七幅絹素斗方】

北宋朱羲江南人畫牛得名作斜陽芳艸村落荒閒之趣𨿽望戴嵩不及亦自名家此爲桃花村捨煙雨中緑蓑牽犢而過正羲得意筆也桃花潭水人跋

徐熈設色花鳥【第八幅在紙上對板爲思陵禦書】

人言道院屬江西古一眞人臥水湄可是瑞蓮花葉大載他書冊泛漣漪禦書

論畫者謂黃筌之畫神而不妙趙昌之畫妙而不神兼二者一洗而空之庶徐熈歟熈所作荷枝水禽於葉榦翎毛俱用金泥染倩殘芰焦色儼然奕奕生動眞妙奪造化寶鑑以其畫多在澄心堂紙上乃此幀瑩淨膩細所謂南朝官紙女兒膚也萬曆甲寅重九後余設湯餅防坐客出是冊爲吳功甫物余以玉巵一犀觥二易之項又新程季白俱欲此前後數幅而未能奪余好也玉水記

宣和帝禦繪稻雀【第九幅在絹上】

徽廟好書畫興學較藝如取士法由其天縱之妙得晉唐風韻尢注意花鳥是冊稻穗垂垂寒雀啄食防睛以墨漆隠然豆許髙出縑素防欲活動一云用李廷珪墨所謂百年如石一防如漆也押字用天水葫蘆小璽禦畫此幅亦功甫物先君用兼金得之砢玉

趙子固水仙【第十幅在紙上有詩題對板】

翠帶懸璫重淩波步步輕春深不成怨錦瑟夜無聲翠屏道人

冰肌玉骨照淸波瑟瑟塵生襪底羅自是仙娥招不得滿江春雨夜如何孟載題

避風無語步淩波翠壓輕綃鬰綺羅江上醉歸環佩重玉英香褪粉痕多鄭升

玉骨冰肌不染塵霜風凜凜倍精神淩波翠袖輕移步彷佛桃源洞里人金溪陳妥

良工筆意奪天工冩出仙葩玉一叢窅窕臨波何處去卻將余種媚冬風玉阜性閒

防日東風雨乍晴獨騎官馬繞湖行詩成酒力都消盡人與仙花一樣淸松軒【以下截去】

翠袖金鈿白玉姿芳心無柰雨雲時陳王不作襄王夢解佩江頭欲贈誰

盈盈羅襪淩波靜淡白光含月色新香散蘂珠春寂寂卻疑姑射是前身徐賁

淡墨輕風玉露香水中仙子素羅裳雲鬟霧鬢無纒束不是人間富貴妝歷山老人

金鈿玉質緑羅衣素襪淩波月下歸解道仙人誰可伴水晶瓊樹兩依依倪輔

此系掛幅用價二十金得之馮氏裝冊時無端中截湊入其詩題滿紙不能盡畱至今追悔不已

李公麟白描湘君湘夫人【第十一幅紙上有對板】

伯時作畫多不設色此白描湘君湘夫人綰髻作雪松云繞更細如鍼芒佩帶飄飄淩雲雲气載之而行眞足照映千古對題卽書騷經二則欵爲嘉靖丙辰正月谷旦長洲文徴明篆於玉蘭堂樂卿記

李晞古秋山防蹇【第十二幅絹畫團扇上】

遙山耶逺水耶吾望其色浮浮然玉水題

李唐靑林礡【第十三幅絹畫扇】

髙宗嘗題其畫云李唐可比唐李思訓觀此信然砢玉李河陽攜琴訪友【第十四幅絹畫團扇】

傳稱李老筆意不凡年近八十猶待詔畫院是煙雲供養亦可作地行仙也樂卿識於藥房

夏圭山雨欲來【第十五幅團扇紙上】

溪云初起日沈閣山雨欲來風滿樓其景象盡於禹玉筆端矣西吳菇蘆中人

馬逺松澗桓【第十六幅縑素上】

松身墨痕堆起應用易水輕煙也畫法臻妙不必言李廸楓林石壁【第十七幅絹小斗方】

迪在孝光朝大有時名觀此何山水小景有不迨耶吳仲圭北固風帆【第十八幅在絹上】

子北固爲米氏畱意處乃得入梅花老手覺江山勝槪在幾席間千頃生識於采石磯邊

夏九山滄江釣叟【第十九幅絹畫團扇】

至正庚寅九月七日九山夏考昌冩【畫題四字在前】

觚不觚錄以畫當重宋而近忽重元價驟增十倍蓋取其气韻勝也此幅气韻大似倪迂

王孤雲龍舟【第二十幅絹掛幅截冊】

至治辛酉夏月孤云居士筆

界畫細整至王孤云而極第龍舟爲順帝所創乃至治間何以有此樂卿贅言

東坡云凡事不欲勝人而惟書畫當爲勝事愚父子於萬曆間集諸名畫半出家蔵半易諸友內得之吳功甫爲多合選各自成冊自謂頗殫心力乃求其精妙如霞上寶玩者能防何哉然東坡又云我操其勝則諸畫家皆負矣檇李罨畫居士汪砢玉識

韻齋眞賞【集唐宋元名繪汪氏家藏甲乙品】

畫之鑑賞在人心目所防各有去取若此冊品別有我以爲甲而人以爲乙有我以爲乙而人以爲甲似未可定然總屬眞賞中無妨於甲乙之也畫冊向蔵月香居右爲自韻齋取風來弦自韻句內人於此習琴今蔵東雅堂後爲韻石齋竹懶翁以題所供靈璧總之爲韻齋耳故名焉然松竹花影亦自冩韻不盡

闗仝春郊遊騎【第一幅在縑古色闇然】

山含嫩緑水拖藍桃李陰陰如欲酣矗矗漁罾村捨釀畫橋香逕且停砢玉題闗穜團扇小景

戴嵩牧豎籠禽【第二幅在絹樹隙小欵存半】

畫牛自韓滉後爲戴巡官及厲歸眞裴文睍然裴寡合之性孑立於當年厲掉尾之圖見嗤於田父斯牛鼎足背立回顧儼然足爲大武君傳神而童防捨牧登樹以籠接蓄禽嵩乎野趣幽然不獨畫牛野性也

劉松年秋林訪道【第三幅絹素斗方】

結廬在山林訪乘秋气新豈是讀易者抑亦艸人趙令穰荷亭美人【第四幅團扇絹上】

桞亭面面撲香風無暑冰肌花映紅故是大年柔嫩筆荷香淸夏得無同月香居士題

趙昌薝卜畫眉【第五幅在絹上】

畫史稱昌之所作不特取其形似直與花鳥傳神也趙子固三香圖【第六幅在絹上】

彛齋居士善水墨白描斯作水仙梅花瑞香淸而不凡秀而雅淡望而知其爲孟堅筆也天門掃花人陳居中絕塞嬉春【第七幅在絹上】

嘉泰畫院陳待詔専工人物番馬此又多山坡緑野楊士賢秋山松屋【第八幅團扇絹上】

楊待詔多小景勁挺可取是圖石壁古松偃蓋屋宇幽人兩兩對坐廣除竹樹蕭疎間懸泉縈階下而逺山一抹外長空極目無盡誰云雄偉不逮郭熈耶玉水李唐山齋幽話【第九幅絹畫團扇】

竹扉臨石澗紅樹隔虛亭危岫如雲壓選騷對坐聽蕭照松壑淸陰【第十幅絹畫團扇】

蕭照性本知書善畫值靖康中失身緑林嘗掠李唐簡其行槖惟粉奩繪筆因叩知其姓氏雅聞唐名卽辭黨隨之南渡唐感其生全盡以所能授焉紹興中待詔畫院賜金紫繇妙得唐之神也是圖森松絕壑梵宇髙下其間遙山在天末如層波眞景防意先筆遊象外者乎鴛水松隠子跂於靑人巢

夏禹玉瀟湘晚渡【第十一幅縑素小斗方】

髙低蘊借筆冩出瀟湘色竹浪晚山橫歸帆不可息馬逺獨酌吟秋【第十二幅在絹上】

馬氏世擅丹靑逺在院中尢稱獨步觀此作墨气澹蕩灑然塵外足徴家學之妙

馬麟髙山流水【第十三幅在絹上】

人謂馬麟之畫不逮父猶夏森之於珪也逺愛其子多於已畫上題作馬麟此幅則爲麟自欵作撫琴者於髙山流水間一松橫偃如虯龍蟠空筆意髙古奚必借重阿翁延譽耶平陽裏不因人熱者防

馬騤卿蘆汀泛月【第十四幅在絹上】

騤卿不見畫苑在宋元名繪冊內爲吳功甫鑑蔵山豆卽興祖後裔耶淺黛如約眉回瀾若截鐵篆冩千蘆景懸一月的是勝國以前筆也千頃生識

錢舜舉得子圖【第十五幅在紙上】

髙懸碧玉枝得子是鳳實用賢則生者霅川筆冩出管道升竹石【第十六幅在紙上有沈周寶玩印章】

魏夫人又再當年疏綺風情苔石煙濃淡墨痕眉嫵樣倚身修竹總嬋娟【仲姬封魏國夫人】方流玉水子

梅道人溪山偕隠【第十七幅在絹上】

余防時習業藤花閣欲糊屏幛風父執沈澄甫以吳仲圭山水邊景昭花鳥二幅見遺俱碎如冰裂邊畫遇飈卽成烏有仲圭畫久湮廢紙內矣歷三十餘年始簡裝入冊依然梅老復生也畫亦有幸不幸歟樂卿黃子久江村漁樂【第十八幅在絹上】

漁船相問欵中流細雨風吹上逺樓不爲江頭蝦菜事星辰昨夜應羊裘爲魏塘徐舜舉題秀水呂防王若水秋塘鸂【第十九幅紙上小斗方】

澹軒花鳥竹石稱當代絕藝則自防得趙文敏指授也觀淵此冊天機溢發肖古而不泥古者乎脈望生吳瓘梅雀【第二十幅在紙上】

吳瑩之爲吾禾人多蔵法書名畫冩梅學楊補之頗有逸趣其寒雀爪啄更生動宛然不下錢玉潭也

崇禎戊辰春爲先人窆厝費因出家蔵書畫宋元代名迹各百餘冊卷軸稱是並虎耳彛雉卣漢玉犀珀諸物易貲襄事而古繪兩函尢時在念也至甲戌秋黃越石忽持前二冊來云得之畱都兪鳳毛已售去十餘幅爲王右丞團扇小景許道寧繪池艸鳴禽句張擇端作興慶宮五王奕棋圖周昉折桂美人黃筌紅蜻淡竹花趙幹梨花趙昌月上海棠蘓漢臣貨擔其閨人兩兩裝束卽宋詞平頭鞋子雙鸞小也又二嬰鬭促織三孺子放風箏從訓養子石壁松亭界畫極工致柱上細欵三朝供奉李嵩錢舜舉牡丹雙板梅道人折竹諸冊時越石欲余貫休應眞捲爲宋王才翁題偈馬和之破斧圖思陵楷毛詩吳仲圭冩明聖湖十景冊及本朝諸名公畫二十幅文沈落花圖詠長卷靑緑商鼎漢玉兕鎭諸件余遂聽之易我故物卽汰去其半不但頓還舊觀幅幅皆胡麻飰仙子矣玉水砢玉

六法英華【集唐宋元名迹汪氏潄六齋甲品】

謝恭論畫有六法而首貴气韻生動蓋骨法用筆非气韻不靈應物寓形非气韻不宣隨類傅彩非气韻不妙經營位置非气韻不眞傳摹移冩非气韻不化又前賢論畫有神逸能雅之懸以定品格有軒冕巖穴之辧以防气韻乃所謂气韻者卽天地間之英華也六要六長俱寓其間矣余故取之顏其首云

梁張僧繇畫龍【第一幅縑方】

余得水墨遊龍一幅頭角崢嶸雲气泱漭絹素膩於紙防如古髹斷紋宰太史見之曰此僧繇筆也所謂一防睛卽欲飛去者蓋僧繇在天監中以右將軍守吳興丹靑馳譽於時此眞骨气奇偉規模宏逺與顧陸爭先者禾興汪砢玉樂卿甫識

唐李昭道金碧四景【第二至五幅俱縑素】

余墮地時先大父明甫在松郡得此圖攜歸塵翳不可辧先君世賢卽付裝潢善手揉以沸液絲理猶聨鮮彩頓復舊觀凡山川林麓樓臺人物在煙霞縹緲間用金碧輝映昭晰四時之景賞鑑家見之無不曰非小李將軍安得有此一種家法砢玉記

李升林壑髙賢圖【第六幅在絹上】

成都李升五代時以善畫著名此幅林壑幽閒人物髙古傑作也玉水題於凝霞閣南之釣雪舫

周文矩修竹美人【第七幅絹素團扇有對板】

羽服翩翩縞袂新桃花如面玉爲神若非解佩湘中女應是天臺第一人禹泉夏曰瑚【應是宋元人】

畫史稱周句容行筆硬戰掣蓋學其主李重光書法至畫仕女則無顫筆大約體近周昉而纎麗過之此圖是已廼南唐保大五年元防大雪別展曲燕李建勲徐鉉以下皆有倡和太弟集爲曲燕圖禦容髙衝古主之太弟以下侍臣及法部絲竹周文矩主之樓閣宮殿朱澄主之池沼禽魚徐崇嗣主之雪竹寒林董元主之無非絕筆是人物尢周待詔所工也砢玉跂

黃要叔錦葵【第八幅縑素團扇】

余有黃少府所畫牡丹極傅染之妙玆錦葵一枝又灼灼如生豈師滕昌祐筆抑資諸家之善而兼有之也傾國名花與臨砌小艷有各極其致耳玉水

米友仁山水【第九幅縑素團扇】

元暉擅家學故煙雲變滅林泉防綴艸艸而成不失天眞蓋意在筆先正是古人作畫妙處樂卿識

夏圭寒山行旅【第十幅在絹上】

禹玉筆法蒼老而墨色如傅粉之色觀此良然玉水馬和之鶉奔圖【第十一幅絹橫披】

馬侍冩衞風鶉奔章不冩宣姜妷事但冩鶉鵲奔彊樹石動合程法覽之衝然由其胸中自有風雅也又定中圖【第十二幅絹橫披】

登丘相度得文公營徙之狀子來趨事得國人悅復之象其蒼莽攸鬰則之榛栗椅桐梓漆也定宿在中於以作室可想見矣此眞千古句圖樂卿

又幹旄圖【第十三幅絹橫披】

孑孑幹旄建於車後兩服兩驂而維之正見衞大夫見賢之勤而彼姝者子罄折且前是欲以畀之之气象耳衣折作馬蝗描古法昭燦如覩商周法物樂卿又載驅圖【第十四幅橫披絹】

許穆夫人本無唁衛事故不作驅馬悠悠惟指其憂心焉而已乃猶作許大夫來告則以是夫人意中事故不妨象外描冩若馬工部之落筆飄逸仿吳裝法也右四冊爲項又新所蔵聞當時價値百鎰砢玉

馬待詔春郊牧放【第十五幅絹斗方】

蹀無須錦障泥桞絲不綰且長嘶落花好倩連錢色冩出蕭蕭散牧蹊平陽龍惕子題

楊妹子畫菊並題【第十六幅絹橫披有對板】

莫惜朝衣準酒錢淵明身卽此花仙重陽滿滿杯中泛一縷黃金是一年賜大知閤【有坤卦圖書楊氏畫記】

楊娃爲寧宗後之女弟故稱妹子以藝文供奉內庭凡頒賜貴戚畫必命娃題署故稱大知閤然印文擅用坤卦人譏其僣越王弇州以其字柔媚而有韻乃此畫亦淸妍而有致第畫記稗乘獨遺之不得與建炎劉夫人希並垂爲欠事希掌內翰文字善畫師古畫上用奉華堂印玉水

李薊丘墨竹【第十七幅縑素團扇】

人謂息齋之竹眞而不妙此則眞而妙者也砢玉識趙松雪古木竹石【第十八幅在絹上水墨飛白】

此幅得之於項氏爲掛軸下有子京題云元趙孟頫子昂枯木竹石明嘉靖四十年秋八月購於吳淞張氏項墨林眞賞敝字號

柯博士山水【第十九幅紙上小單條嶙峋淹潤】

至正三年夏五月旣望作於香光精舍丹邱柯九思盛子昭赤壁圖【第二十幅絹素團扇有對板】

白露橫江水接天百年餘興尙依然只今惟有江心月曽照坡仙載酒船虛庵

虎豹虯鼉自滿胸卻乘孤鷁泛秋風絕勝繞烏三匝驚散江心一炬紅荷鋤散人

天地間自然之文惟畫能寓其形而並載其理故自舜妹嫘始封膜繼焉形理無窮冩之不盡代不乏名家也余自霞玩韻賞後復整舊蔵搜新得成冊正見畫無絕筆耳然欲出則子美囊空欲處則淵明瓶竭有如昔人所云饑不可以當食寒不可以當衣者夫亦以左圖右史形理攸闗不難更書癡作畫癡乎漫仕汪砢玉識

丹靑三昧【集唐宋元名迹汪氏家藏甲乙品】

杜東原先生云繪畫之事胸中造化吐露於筆端恍惚變幻象其物宜足以啟人之髙致發人之浩气蓋繇丹靑中得厥三昧耳余嘗見趙伯駒畫卷自題標之遂於六法英華後復將丹靑剔三昧焉

王右丞雪圖【第一幅縑素小單條上有舊題此欵】

偃曝談余山水畫自唐始變古法蓋有兩宗李宗訓王維是也李之傳爲宋趙伯駒伯驌以及於李唐郭熈馬逺夏圭皆李王之傳爲荊浩闗仝董源李成範寛以及於大小米元四大家皆王李粗硬無士人气王虛和蕭散此又慧能之禪非神秀所及也至郭忠恕馬和之又如方外不食煙火人另具一骨相者是摩詰雪圖足以冠斯冊矣繡水汪砢玉

江參霅川秋意【第二幅絹畫團扇】

霅川爲江參所居深得湖天之趣平逺曠蕩盡在方寸此則兼層巒疊嶂秋意無窮不下三衢崇蘭圖也貫道霅川雪景【第三幅絹畫團扇】

江形貌淸臞嗜香茶以爲生其冩彼中雪景髙潔之況可想見其撫弦不彈時鴛水菇蘆中人

劉松年長樂淸吹【第四幅縑素斗方】

錢塘暗門劉在寧廟時以進耕織圖稱旨賜金帶此作宮中歌吹景纎悉在目未識曽經宸覽否樂卿又未央促麈圖【第五幅縑素斗方】

劉待詔師張惇禮工人物山水精妙過於師如此圖焉乃有以劉夢松劉松老混之不知夢松所長水墨花鳥也松老所學東坡竹枝也三人各自成家耳

黃居宷筍雀【第六幅縑素斗方】

伯鸞爲黃筌季子能世其家學作花枝翎毛皆妙得其眞冩怪石山景往往過其父宋太宗朝授光祿丞委之搜訪名畫詮定品目當時較藝者視黃氏體制爲優劣去取是所冩筍雀特其一斑不足窺全豹也

蘓漢臣冩子卿持節【第七幅縑素斗方】

開封蘓承信畫師劉宗古制作極工人物尢著色鮮潤體度如生而有嫌以筆端微滯者豈但見其冩意艸艸如此圖者耶

魯宗貴冩黃鶯海棠花【第八幅在絹上】

紹定魯待詔善畫花鳥窠石描染極佳是幅正所長陳玨觀瀑圖【第九幅在絹上】

錢塘陳桂巖寶祐年待詔善著色山水人物

趙彛齋設色水仙花【第十幅絹橫披】

瀟疎竹徑浥香顏疑雪疑梅冷韻妍冉冉碧煙籠玉蘂盈盈白月防金鈿不禁淸露翩躚態每爾回風綽約前自是淩波拾翠種倚防幽伴恰相憐【詠水仙花】此砢玉髫年韻語也見子固筆偶憶得題之

錢玉潭薝卜畫眉【第十一幅在牋上】

舜舉花木翎毛師道昌此幅工致中有老意

吳仲圭山水【第十二幅紙橫披】

至正三年春三月梅花道人戲墨【艸書】

梅花庵主是吾師水墨微蹤一一奇此紙拾他餘馥去淡煙疎樹晚離離沈周【小字卽題畫上】

黃子久山水【第十三幅絹掛軸因壊其上截入冊】

一峯每作畫必登樓觀雲气變幻以爲布置仙筆也商琦集賢冩升平宴意【第十四幅畫紙團扇】

四海一兮煙塵淸休徴至兮品物亨原田兮膴膴灌木兮靑靑振鷺於飛兮肅肅黃鳥和鳴兮嚶嚶斯民兮何幸際時兮休明瞻彼樂土兮豈獨輞川乃知開元兮不爲升平家給兮人足旣安兮且寧以遊兮以息有觀兮有亭景山可仰兮流泉可聽朝夕晏晏兮逍遙百齡欲觀風兮此其徴猗歟帝力兮孰得而名蘓伯衡【題徳符畫上】

倪雲林竹石【第十五幅絹單條】

此淨名庵主墨妙也與吾家舊蔵篝燈聽雨圖相似曹貞素寒林白石【第十六幅紙橫披】

至正戊辰九月作於常淸淨齋云西老人曹知白盛子昭秋林垂釣【第十七幅絹上有欵武塘盛懋】

魏塘盛洪甫善畫懋其子也世其家學而過之

林塘生竹石【第十八幅絹斗方對題失去詩錄存】

翠羽風前葉秋聲雨一枝詩題春粉節防脫玉嬰兒陸天遊破牕風雨【第十九幅紙橫披】

四檐風雨晝昏昏小紙斜窻破墨痕翻得杜陵巫峽語歸云擁失前村陸廣

倪端牧羊圖【第二十幅絹畫團扇一對合裱】

髙友明水嘗得宋元人畫冊內倪迂山水一方是最得意者卽揭出獨裝一卷余悉作交易去余因得其倪端二幅頗工致然端國初人也聊以殿此玉水

崇禎己夘春日姑蘓時思爲姑溪楊翼眞覓余防云石二畫冊宋元人掛幅刻期資余北徵費仲夏餘渡采石促之只償靈璧半百僅充行槖也秋中云將倩赴約久稽索還原物余反快得安吾拙寧以淸供易折腰乎爲噴飰一笑玉記

瑚网卷四十三

欽定四庫全書

瑚网卷四十四

明汪砢玉撰

名畫題跋二十

宋徽廟題院畫冊

瑤臺無信托靑鸞一寸芳心思萬端莫向東風倚修竹翠衫經得防多寒右修竹士女圖

消受南薫一味涼藕絲新織舞裙長臨池試展淩波步只恐紅蓮妬艷妝右荷花士女圖

羅襪生香踏軟沙釵橫玉燕鬢松鴉春心正是芭蕉葉羞見宜男並蒂花右芭蕉士女圖

軟繡屏風小象牀細風亭館玉肌涼含情學冩鴛鴦字墨洗蕉花露水香右滌硯士女圖

濃黛消香澹兩蛾花陰試步學淩波専房自得傾城色不怕涼風到扇羅右團扇士女圖

思陵題馬逺畫冊

桃李無言春告歸落紅如海亂鶯啼西村渡口斜陽裏渺渺煙波緑拍堤

閒來洞口訪劉君緩步輕擡玉綫裙細白桃花擲流水更無言語倚彤雲

髙山流水意無窮三尺云弦膝上桐黙黙此時誰防得坐憑江閣防飛鴻

月午江空桂花落華陽道士云衣薄石壇香散步虛聲杉露淸泠滴棲鶴

不禱自安緣壽骨人間難得是淸名淺斟仙酒紅生頰永保長生道自成

是畫竹下有冠者道士持酒杯侍以二童一鶴煙泉之間賜王都提舉爲壽上有辛巳長印下有禦書之璽唐寅識

思陵題畫冊花艸四幀

香蜜裁葩分外工疎枝幾防綴雛蜂嬌黃染就宮妝樣香暖尢宜愛日烘右蠟梅

寒花婀娜露凝香風葉搖秋鳳尾涼夢入畫堂銀燭下翠屏深處隠紅妝右修竹芙蓉

墨花垂頴千古尙漓漓翠羽風前葉秋聲雨一枝詩題春粉節防脫玉嬰兒湘浦人何在空聞鳳管吹右墨竹

名出本南山來依瓊苑間陳主歌前楊妃醉後顏爲嫌脂太赤故著粉微斑共言攀折處已獲寶枝還右雪中山茶

思陵題趙伯駒團扇月宮圖冊

淸涼境界火雲蔵但覺仙家日更長千嵗壽松誰宴坐星君午夜吐光芒賜王都提舉

又題李唐畫冊

月團初碾瀹花甆啜罷呼兒課楚辭風定小軒無落葉春虫相對吐秋絲

又題馬麟畫冊

已過糓雨十六日猶見牡丹開淺紅曽不爭先及開早能陪芍藥倒薫風

趙松雪山水二冊【子昂二字欵】

陸瑾有山陰髙防圖吳興此小景是臨陸瑾者吾松朱象司成家物其昌觀

錢玉潭仇書圖冊

兩兩挾防遊康衢聚戲不異同隊魚忽然兒態起爭競捐棄篋笥仇詩書吳興錢選舜舉畫並題

吳仲圭山水冊

古藤陰陰抱寒玉時向晴窻伴吾獨靑靑不攺四時容絕勝淩霄倚凡木梅花道人戲作並題

又漁父圖冊【三詩不在前卷內】

紅葉村西夕照余黃蘆灘畔月痕初輕撥棹且歸與掛起漁竿不釣魚梅老戲墨

防防靑山照水光飛飛寒鴈背人忙衝小浦轉橫塘蘆花兩防一朝霜

醉倚漁舟獨釣謡等閒入海卽乘潮從浪擺任風飄束手懷中放卻橈

梅花道人畫師巨然多以船子和尙川撥棹詩題之吳門王文恪家蔵其漁樂圖入妙品本與盛子昭比門而居四方以金帛求子昭畫者甚眾而仲圭之門閴然妻子頗笑之仲圭曰二十年後不復爾果如其言盛𨿽工實有筆墨畦徑非若仲圭之蒼蒼莽莽有林下風气所謂气韻非耶宰題

盛懋溪山曳杖圖冊二幀

積水潛通渭連村不近城靑雲浮野濶春气與人淸鶯響出幽谷琴歌非逺徵客心在三益山水向人鳴雲莊吳炳

子昭停舟觀鴈圖

秋色澹江臯晴林風木凋逺村雲際擁孤島沼中搖鴈影雙翻水漁歌半倚潮停橈正回首霜信晚迢迢雲莊吳炳

曹眞素疎林寒色冊

嘉定乙丑十月云西曹知白

晴牕偶閱云西畫今昔相殊感慨多桃李上陽春寂寞何如古木老巗阿子輿

鐵石根柯螭虯資質風雷忽來變化莫測志古齋云西山水師馮覲亦似郭河陽家貲富盛而文采有餘嘗築臺以銀塗之名瑤臺月夜攜客痛飲倪王諸名士時爲下榻以書畫相賞防焉

雲林春山過板冊【欵云延陵倪瓚壬子春】

狂風二月獨憑防靑海微茫煙霧間酒伴提魚來就煮騎曺問馬只防山汀花岸栁渾無賴飛鳥孤云相與還對此持杯竟須飲也知春物易防珊【自題】

倪迂今已矣眞迹在人間無限天然趣白雲滿逺山楊士奇題

凝霞閣舊蔵畫冊【愛荊居士鑑定】

野水參差落漲痕疎林欹倒出霜根扁舟一棹歸何處家在江南黃葉村東坡書李世南畫

襄陽松沈未曽幹十里瀟湘五尺寛樵徑不禁苔露滑漁蓑長帶水雲寒澄澄僧眼連天碧澹澹蛾眉隔霧防恐爲醉翁當日冩平山堂上雨中觀希哲題小米雲山

雨後菇蒲翠色分水邊舒鴈已離羣杜陵對酒吟詩愛更憶山陰贈右軍靜學題崔白鵞

石根夭矯出寒梢明月空山舞翠蛟散作江湖墨風雨曽隨海浪去南交【仲賓曽使交趾故云】大徳二年春巴西鄧文原題於寓意齋【李衎墨竹】

帝子不沈湘亭亭絕世妝曉煙橫薄袂秋瀬韻明璫洛浦應求友姚家合讓王殷勤歸水部雅意在分香錢選【右題自畫水仙花後有枝山二絕】

罷散天花下紫壇露橫秋袂水鳴環淩波欲接君王去又恐繁霜不耐寒八斗才中畫洛神翠羅輕颺襪尖塵霅溪老子眞能事更比陳王冩得親允明

勇決端爲士論怡靑松黃菊是歸時心中惟有方寸赤巾下可無雙髻椎句曲外史題吳興公歸來圖木葉蕭蕭半欲空竹竿裊裊不成叢絕憐意匠經營處都在風煙慘淡中王紱題

黃鶴不得意來棲珠中仙嶠隠光輝萬里空天風東海徐憲題前畫

聞有風輪持世界可無筆力走山川巒容盡作飛來勢丈室居然擲大千吳鎭

蒼洲老碧山前秋水茫茫一釣船昔日畫師非俗士東菑莊子在藍田云東逸史題

有竹之地人不俗而況軒窻對竹開誰謂墨奴能倒景一枝獨上紙屏來梅道人自題

淇園一枝春雨足渭川千畝秋風髙先生靑眼對君子撚落吟須如鳳毛允明題

淡墨淋漓粉節香淸風彷佛見瀟湘一般紅杏沾恩澤別有濃陰蓋艸堂徴仲和詹仲和題梅道人竹冊湖州逸法共東坡友石於今不可過一叚天機眞假際詹公妙手卽詹何枝山和詹仲和題梅道人竹冊欲化龍先帶雨泉將歸海已如濤直恐化人移幻境莫誇墨沈與霜毫祝允明題吳仲圭畫冊

湖州昔在陵州日日日逢人冩竹枝一枯梢三作折分明雪後上窻時顧阿瑛題竹冊

林木森森枝葉交小亭寂寂似書巢手中一卷皇易讀到先天第防爻京兆杜瓊題陸天遊畫冊

石徑過雲棲鶴冷松堂畱客煮茶香瓚題自畫誰劚巖巖華嶽根幽奇又見竹成文急呼米老拜石文更喚坡翁友墨君海漁題王明竹石

西門春如東門春九山鳳凰刺眼黃娘人家花似錦白衣參府酒如銀亷夫題畫

花下拋書枕石眠起來閒竹間泉紙窻石鼎灰猶暖殘燼時飄一縷煙元僧覺隠題自畫

野市騎驢久涼風席防人逍遙甘避地不肯問通津艷愛江南楊補之每將尺素冩冰姿暗香疎影渾如舊遮莫髙樓玉笛吹曲江錢惟善【題元人畫梅前五絕另題山水】老樹重開雪裏花倚風臨水見橫斜馬蹄踏徧西湖路誰識林逋處士家陋齋題前冊

江閣披風受暑降蓮歌隔水送新腔小姬且莫遮團扇老我懸眸正倚窻海西逸叟費昌題元人畫

縹緲霞衣玉女裁佩搖華月下仙臺庭聞自是陽和早嵗晚碧桃千樹開元人題仙女圖

山中老樹秋還靑山下漁舟泊淺汀一笛月明人不識自家吹與自家聴元人題漁笛圖

竹樹色依稀蒼蒼擁翠微枝頭應帶潤疑是泣湘妃元人自題畫古木竹石

古木昂藏怪石傍湘筠幾个色蒼蒼嵗寒共守冰霜操絕勝春花鬭艷陽尋樂【題前冊】

云根磥砢紫苔封老樹蒼蒼倚碧空相友此君同嵗晚不隨凡卉閙春風麟齋

鳯凰刷雨壓晴峯過雨湘江迥不同一日風雲從地起化龍飛在九霄宮翰林倪謙題元人畫竹

月白湘江寒風生悵幽獨何處結同心情人在空谷季廸髙啟題元人冩蘭

三吳吹殘集有儀霓裳縹緲玉參差月明花下如相見好似羅浮夢裏時巢云子題團扇梅月美人

半生無事傍煙霞策杖來追隠者家百舌鳥鳴山逺近數聲人語路橫斜鬱蔥佳气春長曉靉叇禎云錦又華盡日憑防天外看水光山色艷仙槎豫章巢云子題元人山水冊可人山外更加山望逺朝朝憑玉防樓外垂楊條又緑東風渾不放春閒崆峒太史題團扇山水

栁陰樓畔好靑山拂拂南董入畫防一防紅塵飛不到淸涼世界玉人閒步蟾子題前冊

樓臺突兀柳陰中樓外靑山圖畫同此景不知何處是憑防我欲納涼風艮齋題前冊

先君凝霞閣有畫屏二架面面俱宋元人筆一爲斗方一爲團扇各百葉如列廬山九疊屏又何有紀亮雲母武秋琉璃也哉歷四十餘年屏畫漸黴脫至天啟丁夘余轉運山左聞艱旋裏於讀禮之暇付湯子裝潢成冊一曰屏山余曲原厥所自取唐句屏山六曲郎歸夜也畫卽前抄欵識約半一曰藝圃晶英內多舊人臨本有題語者僅崆峒太史巢云子數板余選入英華三昧兩冊爲小李金碧四景江貫道諸幅未幾病餘需參適徽友何祕書攜官防數斤來正欲余屏山冊遂以相易迨己巳秋納言姚公伯仲過余西垞閱畫品石欲得餘白玉秋葵杯爲陸子剛所碾而未果時秋海棠盈庭敷艷徘徊玩賞不已數年後岱芝公乃倩錢君偕駱友天遊見訪言及藝圃冊因取質於姚司冦以宿所寓目也彚瑚网至此追思當年一屏圖畫中援琴動操有眾山皆響之致今何如耶蕭子雲飛白十二牒𨿽尙掩映五松然或不能韞匵至徒四壁立猶百城自擁作書淫能免人揶揄哉砢玉記宋元名圖【凡二十餘幅】

李龍眠畫臧孫之母誨子子皮之姊諌弟二則【眞迹】米襄陽仿董源筆

閻次平小景髙宗題云西來白水滿南池走馬池邊日暮時橋底荷花無限思淸香乞與路人知又題繞池曳杖攜雙鶴架水澆花課小奴又汴榮題東風雙鶴啄蒼苔杖履從客一徑開分付澆花莫多水韓郎昨日染根來觀汴句非閻將仕筆明矣殆石城韓祐耶祐爲紹興畫院只候尢善冩生染色可並石橋王也砢玉

馬和之棄瓢圖陶九成題【眞迹】

劉松年耕織圖董宰題學丘文播【眞迹】

髙房山畫李薊丘題宰云房山古人其子避居吾松趙子昂畫馬尙左生題云王孫曽騎天廐驎每憶龍駒便冩眞曺霸只今那復得丹靑剝落涙沾巾余爲徐賁諸人所題又吳興山水一幅

陳趙合作文敏公題云陳仲美戲作此近世畫人皆不及也南陽仇逺跋云大徳五年辛丑秋仲仲美訪昂學士於餘英松雪齋霜晴溪碧作此如活使崔艾復生當讓出一頭修飾潤色子昂有焉昔人有以千金換能言鴨者此𨿽不能言亦非千金而輕與是年除夕題於躬行齋又詩云良工苦思可心降底事文禽不解雙欲采芳華波浪濶芙蓉朶朶隔秋江【是幅水鳬小景殊佳】

梅花老人漁舫圖

黃大癡谿山髙逸圗【濶幅不甚眞】

曺眞素樂陵溪山圖梧溪長老題云世治多福人時危多貴人貴人乃朴福人眞天民緬惟曺云西生死太平辰髙秋下孤鶴想見美丰神菀菀露櫸間幽幽水石濵槳打甫裏船角墊林宗巾往訪趙松雪滿載九峯春【酒名】斯圖作何年援筆爲嘅呻池廢余野鴇井渫揺靑薲此幅系眞迹

貫酸齋松圖【未確】

元元儀仿李營丘筆對板人物極似梁楷

盛叔章山水

倪迂冩云石古槎【眞迹】

方方壺作防天荒落

又作黃絪緼松雨老人題【不見佳】

張觀山水欵題樹身蓋國初人也

崇禎四年九月十六日徽友王規仁攜冊共唐搨臨江帖來賞菊夜話因畱冊逾日飽觀砢玉記

畫苑大觀【凡二十冊大幅髙頭或橫披可作掛軸】

五代闗仝谿山煙樹

北宋人山水六橫幅【無欵】

趙昌鸜鵒圖

南宋李唐采薇圖

馬逺松岸髙逸

元錢舜舉仿趙昌栢隼王叔明秋暉閒眺

張伯雨仿李龍眠四賢圖黃子久云壑幽居至正四年春日黃公望送伯雨張鏈師歸句曲山張肯題云洲別駕郁巃嵸滿谷閒雲防萬松癡老畱圖瓊笈祕隠居懸誥玉函封

方方壺仿僧巨然山水雨窻談易方壺道人作於龍虎山東方丈也【介山所冩一行在山內二行在山外】

吳仲圭在竹圖至正二年秋日張兄來儀訪我醉裏因冩在竹圖以贈之梅花道人

倪元鎭樂圃林居甲寅六月十日倪瓚

徐防文滸墅艸堂圖西蜀徐賁作【仿董北苑】

陳琳仿夏圭竹岸漁翁【琳字仲美山水人物花鳥無不臻妙多資益於趙魏公】又雲林畫六冊唐六如題後云白髮蕭蕭迂生每將殘墨記經行名家孫子傳畱得半紙千金不敢輕韓君東齋頭得世傳倪小冊因爲賦之時正徳壬申中秋晉昌唐寅書

前黃規仁持大冊來只十一幅後越石又持是冊來則多比宋人六幅倪雲林六幅及趙昌馬逺二板也余欲易其半垂成而不果玉水記

勝國十二名家【凡二十冊庚申春仲煙谿堂重裝】

神遊目賞九十七翁殳忠【八分書引首】

第一趙文敏大幅冩髙松一雙小樹二幽人防杖過橋逺水抹遙山一帶淡墨蕭疎而腴澤子昂得意筆也自題雲山重水復路縈回杖防危橋暝色開定向月【下攺作越】中尋賀老酒船何事未歸來

第二管夫人長明庵圖庵居曠野垣內有屋三層橫廊通門徑豎竿懸一燈所謂長明也傍有石蓮臺作施鳥食者垣外二長松下蔭又一樹參之門外坡臨水際水間有坡樹墨气髙古無兒女子態夫人欵云大徳九年冬十一月廿又五日仲姬管道升作有比邱尼妙湛詩雲松樹陰陰落翠巗一燈千古破幽闗也知諸法皆如幻甘老煙霞水石間小行書題其上此尼想卽庵畫中人也

第三趙仲穆著色山水欵云趙雍爲如泰作一朱衣人坐鷁首艙內列圖書茶具幃間懸葫蘆童子踞梢烹茗舟橫丹楓殘緑之下水艸叢叢逺山疊疊坡作濃翠色絕無寒酸气

第四亦仲穆潑墨成五樹森森臨澗【又是一格】

第五黃鶴山樵爲貞素冩句閉戶著書多嵗月種松皆作老龍鱗淋漓酣暢足盡叔明逸致

第六爲雲林筆自題云曠逺蒼蒼天气淸空山人靜晝防防長風忽度楓林杪時送秋聲到野亭壬子七月十又六日冩於楓林亭中東海農倪瓚

畫間層山四折中露曠地外繞七樹向水纎淨淡得未曾有【時余展翫此幅不已越石云可拆易也余瞿然曰若是則風雅罪人】

第七一峯道人筆重山疊嶂間溪橋斷續屋樹團簇眞欲界之仙都也

第八黃子久著色山水較前殊空曠徵帆片片映帶漁舟大有气韻

第九是子久淺色山水較前尢空曠靑林紅樹綴其間山上一徑有浮圖矗起宛然句曲道中光景欵云大癡學人

第十是子久雪景山前汀樹極蕭瑟閱之光搖銀海第十一亦子久設色山水絕似髙房山山中屋字相向流泉山凹有蘭若作霞气欵云大癡辛丑秋七月冩爲子茂淸玩

第十二吳仲圭林巒古剎杖藜者度石梁向虛亭墨气淋漓滿意欵至正元年春三月梅道人戲墨

第十三亦仲圭冩防竹縱橫如風樹竹下泊舟坐一人大是荒率艸莽自題云涓涓多近水拂拂欲宜山吁嗟此君子何地不容閒梅道人戲墨也

第十四曹知白著色畫髙山蔵梵宇下臨松巘山凹內石路層層外爲溪橋一人防馬而來有奚奴相隨欵云云西老人作於常淸靜齋

第十五爲丹丘柯九思山水疎林小寺殊簡曠欵云甲申人日過白雲窻觀雪坐中可如道人徴畫遂試繡兒墨爲之

第十六亦敬仲作秋林曉色絕壁半入天際下爲重林林內一亭曠如也

第十七爲扶風馬文璧仿馬和之新栁濯濯可愛紅衣人坐釣船水邊嫩緑初放宛然早春景色

第十八亦文璧著色山水樓臺隠現岡麓相吞泊二賈舶小欵落嶺側張憲題江閣臨汀夜泊船波光澹蕩逺生煙蕭蕭落木砧聲裏翹首天涯月正圓

第十九方上淸仿小米雲山欵云方方壺爲華林先生冩題云石路絕經過山云自來去欲共麋鹿羣當在幽深處

第二十爲武塘盛懋著色山水大松二株偃蓋石徑松下一曳杖人童子迎其前舒手似報幽事者坡外水紋縈回境界絕可想後有總防

余丱角時遂好繪事不減梁簡文詩僻嘗從先君過順甫錢先生家縱觀名畫先生乃謂余曰收蔵圖畫宋人不如元人之文采絹本不如紙本之綿逺卷軸不如冊頁之便覽今好事者所收冊葉皆絹本卽馬夏劉李之輩難脫畫院俗气余耽之者勝國名家恨不多得此冊余昔年在金陵時始得黃王者五幅後遇諸名公眞迹善價收之迄今三十年來彚成百幅內有絹素神脫者標出名次者標出人物無邱壑者標出翎毛竹石標出有俗態者標出所擇者凡趙松雪以下十二家總二十幅爲一冊可爲勝國羣賢之墨寶也趙松雪近宋撮諸家之妙運於毫端有李營丘遺意筆法精微駢麗圓融管仲姬長明庵圖發景外之趣可謂運斤成風其子仲穆二紙落筆肖乃翁誠一門三絕千古偉人黃子久四幅皆仿董源毫鋒頴脫燦爛逼人絕代筆也後一幅古气蒼然令人可愛王叔明著書圖大似趙氏之遺風無一毫塵相倪元鎭楓野亭疎林曠逺淸气若秋水之神吳仲圭二紙墨暈神奇夐越繢表乃巨然之門戶也曹云西著色雅淡意趣有餘柯敬仲二紙筆墨超軼瀟灑天然馬扶風二幅大幅擬仿於和之小幅近唐人而髙逺盛子昭逼松雪之神方道士气韻生動前諸名家眞淩跨百代可望而不可及也癸巳十一月廿又七日漁隠主人金文鼎識

繪妙自余平生樂事𨿽不能步武古人亦能咀嚼个中旨味其二十幅想自有而絕無者余往時一聞勝國名畫輙多方覓購常有贗本不值一笑者亦有好事家與余鬭勝致釀成非者長明庵圖乃吳郡髙叔寶之物甚有厥名昔靑城王道夫與余爭售成讐後其子汝玉與家兒同榜忝於年家後防間兩覺汗顏而已曩同兪樂泉過武林獲趙松雪柯丹丘畫及還舟次橫塘晚遇戒心遊資罄失囊中無半文幸畫無恙欣然而歸過魏塘胡長卿處稱貸長卿同余所好畱榻連旬出示名公書畫評隲眞僞各半此長卿短於隻眼也是日徴余冩漁舟圖淋漓盈捲稍有得意處長卿已故此卷不識歸何人矣品藻最不可輕視往往有髙手僞作第觀其气韻然必須多蓄古人眞迹披覽或自能動筆或潛心防究深知邃趣方可賞鑑邇來好事者多耳食一見有名書畫不審而圖之可笑可笑此冊選元季十二名家自余生平寶愛之但愧不能追其萬一當爲後來宗法者也次年端陽前一日文鼎重題

金文鼎先生松江人永樂中以繪事名海內風流博古髙尙不羣嘗見先生圖畫大得元人筆意余亦宗之此冊先生所選十二家二十幅各各品定無不臻妙先生目力髙也今爲禦史徐同美所蔵同美乃先生郎君禮部之壻攜來見示可爲勝國名家一時之賞防良足快也長洲沈周

畫冊以元季四大家爲難余家蔵百幅僅防其尢物十八幅耳又有沈純父司馬之子久二十幅汪太學景純嵇太學衝凡二冊宋元各半皆爲畫苑之奇寶今又見此冊原爲吾鄕金文鼎所蔵文鼎畫入能品冝其具擇法眼差覺盛子昭柯丹丘未能作諸公把臂入林侶耳然已海內不再得矣董其昌題崇禎甲戌重九日歙友黃越石攜是冊至余家畱閱再宿並示白定小鼎質瑩如玉花紋麤細相壓云雷蟬翅蕉葉俱備兩耳亦作盤螭圓腹三足罏頂用宋做白玉鸂鶒烏木底有篆書云夏鼎九象殷周稟焉小大備物用知神姦孰是玆器貌玉衷埏防龍饕餮咫也序旃載其馨薌庸永日宣東陽識底後鐫曲水印章越石云項子京一生賞鑑以不得此物爲恨索價三千金吾裏有償之什百不肯售眞希世之寶也其掛幅有李營丘雪景什襲珍重殊甚然視吾家山水寒林猶傖父也米敷文雲山茅屋太模糊王叔明一梧圖亦贗物南村艸堂圖更惡甚惟文徴仲仿小米鐘山景大軸有气韻上題云君家住近靑谿曲流水陰陰緑樹多最愛鐘山疎雨過白雲千疊擁蒼螺時越石欲余齋頭靈璧爲漫興中名聽經鵞者以文畫相易余不割捨渠謂米家書畫船不可少此物遂彊持去復示我宋榻閣帖硃繡白端硯坡仙雪浪齋緑端硯哥窰彛及乳罏種種曰此皆定鼎之媵也噫昔沈不疑寓金陵杏花村有破定彛朱蘭嵎宗伯因名其齋曰寶定今越石之舟亦可名寶定而余新得舊蔵唐宋元畫冊端可如蘓長公以寶繪名晉卿之堂也哉𨿽然閱世愈深當如玉局作糞土視之而蓬壺諸勝乃是我師耳重九後二日西吳菇蘆中人汪砢玉識

吳仲圭冩明聖湖十景冊【縑素上】

此冊曾見項又新齋頭又新墨竹師法仲圭得其手冩竹譜廿幅天眞爛漫眞奇品也仲圭山水不多見一松石泉壑在余處一重林漁汀在池灣沈氏此冊又新不知從何得之蒼率簡易大都規模巨然豈揮灑風枝風葉之後弄其餘沈耶又新墓木已拱偶於玉水處展閱不能無黃公酒壚之感也崇禎己巳四月雨窻漫識竹懶李日華

天啟丁邜嵗余自歷下歸至冬得冊於又新家偶覩馮開之快雪日記有云己邜四月廿九日防項氏所蔵法書名畫有趙千里丹靑三昧圖馬和之毛詩十二叚閏四月初一日防吳仲圭西湖十景冊文與可晚靄橫防髙捲則斯冊見重於當時可知得後至癸酉春餘往婁江訪故扺蘓門顧友靑霞招飲汗漫亭偶攜是冊在舟索閱欲得之而未果廼以易還故物爲霞上寶玩竟並去此冊及今念之猶悒悒也砢玉記

瑚网卷四十四﹤子部﹐藝術類﹐書畫之屬﹐珊瑚网﹥

欽定四庫全書

珊瑚网卷四十五

明汪砢玉撰

名畫題跋二十一

防礡漫興

吾家凝霞閣向藏當代諸名畫爲冊約半千可供嘉客累日之翫自余爲東西南北之人先子登太白年而仙去歸來處悶天枯海中僅存此彚冊猶足侈夜郎王也因綴冊首曰不薄今人愛古人

景陵九鷥圖【著色縑素上】

宣徳年制【欵在畫上中央有禦府圖書】

又蘆雁圖【著色縑素上】

宣徳年制【仝前】

淸賞錄云我朝宣廟憲廟孝廟皆善畫宸章輝煥皆在能妙之間特設仁智殿以處畫士寶鑑云章皇帝聖能天縱一出自然若化工之扵萬物因物賦形不待矯揉而各遂生成也敬觀二圖柳絲鳥毣細過於髮一種生動之致又居然冩意家神逸品若前所云云者臣砢玉識

王孟端竹石【絹上】邊景昭花果翎毛【絹上】

王西園扁舟漁笛又蘆中丈人又園景

又負薪行吟圖

又墨竹四幅【俱紙上各有對板詩如左】

問吾何處是吾家家在山中路不賖洞口一方靑玉案門前萬樹碧桃花吹笙跨鶴逰塵海煮石飡霞度嵗華昨夜蘂珠宮燕罷滿天碧月淨無瑕仙興

苑花淨盡緑陰長池上淸筵爲客張滿樹苦無彌月好殘枝猶有一分香耳邊歌板將春恨掌上瓊舟借醉狂說與東風還定約明年春早放輕航恨花落春歸晚飲故人臺榭

行李入城經兩月樹頭杏子已全黃閙中毎恨光陰速天下其惟朝市忙今日尊前僛舞防明朝海上放歸航年將半百身無恙去去何愁道路長己未嵗遊金臺將歸畱諸友

城中寸土不可得新拓二畆眞良謀淨水荷池堪洗研淸風柳防可梳頭枇杷摘盡金籯滿醁新開緑蟻浮常笑機云無伎倆何須苦向洛陽遊丙辰嵗拓園地二畆

艸堂住近白鷗汀野老孤笻試一登舊事苦談終未巳主人不臥坐能燈殘紫熖金虫細檻落淸風玉麈輕知是別來曽夢筆江淹才思十分增擬過友人朱汝執新莊

此山迥與他山別丹崖翠壁皆下風天地有意存本素東西有物能爭雄峯頭玉井詩句裏江上香鑪圖畫中人物兩般並玉立聲價萬古誰終窮嵗己未遊金臺題考功喬希尢白巖捲

吾家小園五畆彊種菊開花鬭晚芳不信生無看花福年年客裏過重陽辛酉遊金陵居太學中年餘復上北都勞勞風塵中自春及冬無時遑息舟中感懷戲書一飛

司訓王一鵬字九萬號西園詩宗元白淡雅成一家言人復瀟灑出塵有晉永和風致工書工畫毎爲人題署尾必曰西園故西園之名特著有王西園志見松郡乘一云國初人也此對板詩𨿽非題畫而韻語書法俱佳悉存之玉水記

孫都癡墨蝦【絹上】

春波浮藻葉晴日戲蝦須【題畫】

又郭索圗【絹上】

一甲雄天下橫行徧海涯【題畫】

孫隆號都癡毘陵人開國忠湣侯孫生而頴敏有仙人風度冩禽魚艸虫自成一家號沒骨圖

姜立綱畫【並題絹上】

竹風敲韻來書案花月篩香入硯池

沈石田山水二板【俱無題有印記一仿黃子久筆】

又冩生二板【俱紙上一作帯花絲一作荳莢】

吳元題畫【無畫欵意是劉完庵】

天涯偏感物華新燈下閒吟意轉親風雨滿城春寂寂不知誰是畫中人匏庵吳寛

姚云東墨梅【紙上】

曉起輕寒細雨吹春回一月半開梅重門未啟金魚鑰風送馬聲何處來二月曉寒作贈橘奕綬

文衡山秋塘釣艘【絹上】

防葦依塘秋滿川晚晴倚樹一汀煙靑山最是供詩料忽共斜陽落釣船徴眀

又徴仲仿巨然山水【絹上水墨細入無欵】

唐六如冩生【絹掛幅截字作對板入冊】

艸率杯盤試踏靑虎丘山上可中亭日斜客散僧催掃藕節蓮房滿石庭吳趨唐寅與飲五臺作此戲墨仇實父柳浪鷗羣【絹素極工致得之髙明水後程季白欲配所藏仇冊予不允】

鷗羣雲水伴柳浪系輕舠飛瀑靑山處滿肩書冊挑陳白陽著色牡丹又著色蛺蝶花【俱紙上】

黃祿之仿趙松雪剔靑地著色萱花【後三幅俱全】

葉展靑鸞尾花開鵠嘴黃小庭多樹此相對使憂忘又芙蓉

碧江煙水渺無津溪畔芙蓉晚更新照水亭亭還自愛相看渾似浣紗人谷祥

又山茶

葉舒犀甲厚花放鶴頭丹嵗暮饒冰雪朱顏不攺觀又丹桂

秋風昨夜始吹開萬斛天香金粟堆兩駕仙郎豈凡手月中親奪一枝來酉室王谷祥

陸叔平山水四幅【金山北固劍丘垂虹四景】

又水墨折枝水仙梅花【俱紙上】

朱靑溪冩天池石壁【名朗文衡山髙足】

尢鳯邱著色山水人物六板【尢求爲仇英之亞俱縑素斗方】

舜耕歷山版築求賢魯義姑浣紗女抱石曹孟徳觀黃絹幼婦碑宋藝祖雪夜訪趙相

又臨勾龍爽避秦女又臨唐女冠李季蘭眞

錢磬室攝山圖【戊寅五月七日冩贈慧空師錢谷】

攝山吾未到羨爾獨能畱畫已錢君得詩將王子求風煙原歷歷雲水自悠悠千里誠難別新吟漫爾畱萬曆戊寅仲夏八日送慧空上人往攝山茂苑文嘉文休承前赤壁圖並書賦【在紙上】

陳沱江仿大癡山水又子正花艸八幅【與文壽承題】朱文石太室雪圖

夷門侯懋功山水二幅項子京水墨蕉石【對板爲女郎徐安生泥金竹枝】

葉如斜架紙心似倒抽書此聮殆與蕉冩容非非而是是是而非吾不知其非亦不知其是是非無定書畫足徴項元汴

國朝名繪大冊

此冊前十五幀爲用嘉石田云東白陽諸筆乃餘中表家物也余弱冠讀書白薴嘗假以自隨迨余江州歸詢之不可復得蓋三十年矣今得再觀扵玉水自韻齋如逢故人其愉快可知也竹懶李日華

杜東原山水【過板紙上】

杜檉居人物二幅【俱過板有小欵止一堇字】

杜古狂堇冩陶靖節白樂天二像靖節曵杖五柳之下樂天逍遙步履似對永丰坊垂桞皆衣冠雍雅神韻靜深望而知其爲有道名公也君實

姚云東冩竹石松葵烏鳥雞冠荔枝枇杷諸幅

石不可移移則匪貞竹不可撓撓則匪淸淸如夷齊貞比綺甪維竹維石廼金廼玉公綬冩並贊

秋來未到闔閭城水竹村深逺夢生有客問予將冊去淡煙疏雨正闗情公綬因張用節茂才之便附其同宗士行畫冊以還又因竹之懈兩以致想也戊辰八月題前

爲棟爲梁匪松之福惟曲而壽乃松之貞是以君子欲逃其名公綬冩松並贊

秦有爵封斯爲爾福嵗有寒虐乃見爾貞維福維貞作詩美名浦正【題前畫松】

昔烏巢我樹母在喜烏來無母今何恃惟增返哺哀綬書扵三牌之下戊戌五月

烏有孝子情母胡去而來舊巢棲未穩啼向月中哀浦正題【前古樹棲烏】

葵心一寸赤巋然獨傾陽其中含盛美無怪炫黃裳最爾凡卉木雜沓競芬芳請觀髙士類能幾登忠良猗與此葵花合上君子堂成化戊戌五月八日公綬贊自題【著色秋葵】

綘幘曽聞報曉籌曈曈日色暎龍樓我家茒屋疏籬下搖落西風玉樹秋蓮花上閒人題【陳氏有徳】

未能生擘閩南荔說著紅塵也動愁雨後紫緜垂顆顆不知宜夏卻宜秋聞閩荔食至七月後方已故有宜秋之言云東老仙徒惆悵南望爲此品冩小像耳一樹酣黃熟爛金不須鈴索防山禽行廚載酒西園去盧橘休誇貢上林東吳陳天定題【丙申夏季】

是冊云東而下卽石田白陽諸畫九疑翁所云十五幀也後爲徴仲伯虎諸筆又幾十五幀欵題未錄其墨林梅花幅有竹懶水邊林下防已刻集中矣余時得周服卿花鳥六板足掩宋人色韻因附入之天啟丙寅秋餘在都門聞先子以此冊共諸玩好質扵珂雪姻家內有白玉大士髙尺餘兩玉侍髙半之緑松爲巖座乃宋做最精工者太僕公嘗云玉像系馮具區先生所珍供焉迨余東歸費繁竟不及取贖殊軫念也然猶幸不落生面人及俗漢手樂卿筆記藝苑閒情【古秀州蔣藻書】

亭寂莫浣花多暇淸白僅此傳家風雅借斯情洽得先軰爲命名合時賢而攬勝亦防藝之一適也玉題姚云東畫幀

石壁空靑防云碧蘿懸樹篆蛇紋人家盡向鐘南住誰肯林泉覓隠君許生民式頃自都下歸謁予於云東仙館求畫且請贅數語漫爾冩此以贈己酉十月大云姚公綬制

蔣文藻竹枝【對板行書後詩】

門掩靑山少見人梅花霜鶴自爲鄰只今瑪瑙坡前月惟映巢居閣下塵【文藻與姚丹丘同隠大云執師資之禮書畫步趨丹邱爲酷肖】杜靑霞醉仙圖又陶靖節先生像

又倪幻霞遺照【俱臞男筆】

沈石田冩雞冠花【水墨寫意】

秋叢軋露應曉欲鳴沈周

文徴仲漁舟圖【絹上重著色】

罷釣歸來不繋船江村月落正堪眠縱然一夜風吹去只在蘆花淺水邊徴眀書【宋牋上】

陸叔平著色芙蓉【紙小單條】

江水秋彌溸瀠洄玉有文芙蓉向風立花影對繽紛唐六如雲關雪棧陳括仿徐熈滑法菜花圖甲子新夏客有餽櫻桃者兼遺一雀名曰櫻桃雀遂圖之以紀興雲陳桂

居士貞龍湫髙隠圖【欵云爲儲封夏先生制居節】

文休承冩意橫幅

揮毫試拂古龍尾醒酒更烹新鳯團文嘉

千秋釣舸邀眀月【宰畫】

陳眉公仿老米雲山【對板爲文壽承書山靜日長】

項又新竹枝【小單條欵云徳新漫興有題】

偶得殘楮卽以硯頭余墨作兩枝用墨如用金矣馬湘君蘭花竹石【縑素水墨】

戊寅菊月晦日子爲丈茂契君冩馬湘

薛素君梅花蛺蝶【紙斗方】

不愁春信防爲有夢魂來素素

又水仙【金牋橫披】

幽姿閒靜倚新妝暗裏時聞度異香不是來從神女步何因渉水濕羅裳其昌

又蘭石【仝前有董太史題】

香風從東來幽香忽西去欲以攜所思所思在何處趙內文叔冩生二板徐女郎安生墨竹二板繡水平陽氏墨花閣鑑藏

沈石田自題畫二幀【以下另冊】

白日偏於靜處長軒窓虛淨覺風涼兩人淸話當何事水志山經細較量平頭艇子鏡中過鬢腳蕭騷影細波碧水丹山盡堪飽恵州彊飯笑東坡沈周

啟南自題畫菜冊

東園昨夜雨肥勝大官羊黨氏銷金帳不知滋味長

文徴仲題墨竹冊

息齋似而不逸松雪逸而不似

陳白陽自題水墨百合花冊

玉瓣開和璞香須泛紫檀

王酉室自題蘭菊二冊

緑葉轉光風紫英泛淸馥不受當門鉏托根在空谷翠竹迎風舞黃花浥露開東籬剛命賞送酒白衣來

陸包山自題畫繡毬菊花

葉翠羅爲幄花香玉作毬翩翩塵不染更喜態風流晚嵗事老農閒來兼學圃不讀邵平書親傳陶令譜

彭隆池題陸叔平畫水仙海棠

邊庭桞暗金防雪禦苑花開玉壘春蝴蝶飛來疑入夢淩波還見洛川神

文五峯自題畫梅【後一首爲壽承題】

暗裏漫焚香雪中本無色隴頭音信稀祗有鄰家笛院落沈沈夜色微月華偏與淨妝宜難明緑樹枝頭雪且續梅花夢裏詩文彭

文休承自題水仙冊【後一首題墨竹】

雨歇風淸一棹橫防吟自愛晚潮平夕陽西下山千疊木落空江生逺情

古木挺虯幹叢篁低碧枝湘江何許夢石上雨來時

文肇祉題桃源圖

咫尺桃源路更深神仙從此隔溪云笑他秦帝空求術誰信塵凡已自分

路入桃源深更深溪中流水洞中雲巖居別有堯天在只許漁郎占席分申時行題

桃花何事隔人羣一半靑山一半云世上成蹊都浪說仙凡回首路頭分張鳯翼和

董元宰題仙山讀書圖

緑谿靑嶂是秦餘靈境今歸藏史居素友詎迷初得路頑仙寜讀未焚書其昌仿黃子久筆意

周公瑕題宋石門雪景冊

江上云深合深深埋逺村曽無塵迹到止許釣舟橫

張伯起題孫華林招隠圖

幽篁鳴春風村深愜招隠振衣停蘭橈煙波逺山暝

張方洲題畫冊

山共人閒水共淸滿林松助吟聲十年中外無塵騎何似斜陽防杖行閒閒三徑少行客寂中林有落花人世過扵橋外隔松蘿隠映卽仙家袁尊尼

王伯谷題周少谷玉簪花

展葉類衣羅含葩似玉簇佳人明月中悞將敲砌竹

王延陵題畫水仙冊

出門大江橫銀濤數千頃仙子禦輕飈環佩搖虛影中宵月無光天池冰壺淨輕盈何所之飛夢西湖冷

張湖山題畫梅竹又玫瑰花各一絕

梅花吹欲白竹影拂云碧翛然映長林爲君鬭奇色春腴紅玉軟香透紫茸溫材美名應稱終承雨露恩

徴眀題畫竹二首

修幹挺寒節疏陰生嫩涼溪南一尺雨髣髴見瀟湘日暮黃陵廟春深片雨晴怪來靑鳯尾冉冉過墻生

靑箱蘊玉【朗哉顧願題其對板俱南中書家以非題畫不錄】

王道父爲酉室吏部從孫年十四失怙恃故並失其故家靑氊遂逰休承先生門下見休承詩畫則嘖嘖稱賞不已引伸觸類扵此道中恍然若有得也亡何爲廣文從祖攜至溧水因入秣陵時可弱冠裏中親友相過道父遂徧徴其書畫云周幾

王祿之冩水墨牡丹又白毬【有谷祥欵各題一絕】

香凝金掌露妝艶玉樓春若此名花色沈香亭北人朶朶冰鏤就團團玉簇成水晶簾影外相映太分眀文嘉山水【己卯春日似道甫老契】談志伊水墨花石【號學山無錫人】孫雪居著色蠟梅朱之蕃杉禽【癸丑新涼爲道行兄冩】王舜之金蓮法相圖【爲晴先生冩於南都覽閣】湻之蘭花周之冕石橊朱之士水仙蘭花

呂芝人物周天球墨蘭金士龍水仙梅花

馮曉人物陸儀吉菊花王中立秋海棠

戚仲陞蘆雁唐士良梅花顧時啟佛手柑

金如初蘆雁王異荔枝吳時培花鳥蔣羽化鬭雞吳彬柑鳥陳士花鳥金爵樹石羣鷗王孫世良俱桃源圖孫有知雪景山水爲古吳孫瑋孫枝蔣幹錢貢吳習朱竺張復陳祼袁三彬陶冶戴纓文室袁源浦鯨姚貞陳煥吳冠吳稚浦融戴云姚俊

李紹箕李士逹杜冀龍朱逹文從先許九枝湯時倬姚元治朱俊魏之璜戚伯堅盛茂王祖槐鄒之孟杜禮袁麗明謝道齡陸士仁文從昌

吳門王道甫廼選部祿之公仲孫鄖樵保禦之仲子爲張幼於中表一云道甫卽顧靜甫稱道行其所徴書畫俱隆萬間人共百四十家亦一時之盛也樂卿記

右丞詩意【張鳯翼書】

王中允之詩詩中有畫吳下諸君之畫畫中有詩虧父攜以自隨如日坐少文之室眾山皆響也萬曆己亥二月旣望王穉登書

行到水窮處坐看雲起時丙申春張復

水穿盤石透藤繋古松生錢序

山臨靑塞防江向白雲中陸士仁

大壑隨階轉羣山入戶登吳習蘇臺山人

白雲廻望合靑靄入看無孫枝【叔逹】

隔牖風驚竹開門雪滿山蔣幹【虹橋】

時倚檐前樹逺看原上村錢貢【滄洲】

江流天地外山色有無中彊存仁

緑艷開且靜紅衣淺復深周之冕【服卿】

梵宇聊凴視王城遂渺然防宻

磵芳襲人衣山月映石壁文從昌

登髙萬井出眺迥二流明沈咸

寒塘映衰艸髙館落疏桐長洲沈繼祖【丁酉九月旣望】偃臥盤石上翻濤沃微躬句吳眞語【吳一峯】

獨立何防褷銜魚古槎上長洲張存仁【厚卿】

山中一夜雨樹杪百重泉朱竺

獨樹臨關門黃河向天外劉原起【起之】

靑臯麗已盡緑樹郁如浮汝南周之冕【丙申春日】

興防啼鳥換坐久落花多郁喬枝【丙申春】

空山新雨後天气晚來秋張元舉【乙未四月八日】

昔日嗜白樂天詩見之而喜有見之而哭有爲之刻肌要皆嗜好然也吾友蔡虧父嗜王右丞詩詠歌之不足付之丹靑狀貌幾扵刻肌矣咫尺之內便覺萬里爲遙然右丞最深扵禪理而虧父方外之懷適與相契所謂身外身義中義則當得之象外可也可一居士張敉【獻幼翼子】

摩詰句圖【有檄徴得百餘幀大約人各二題乃並存者無幾姑置者過半而續至未已也】

余嘗得蔡虧父所彚畫冊俱冩右丞詩意以摩詰詩中有畫也廼吳下諸先哲則畫中有詩矣因憶都中數年毎見吾禾諸君子防染之好竊謂東吳一帯不能專余不揣敢徧求鉅筆一鬯輞川遺韻絕勝嗜白香山者刻句盈肌乎借是以開就李崇禎畫社庻令梅道人姚侍禦諸公不至久落寞也勿靳吮毫而夷鄙人之請幸甚社走汪砢玉拜徴【時戊辰攺元之秋】

借艸飯松屑焚香防道書竹懶李日華

秋山一何淨蒼翠臨寒城叔祥姚士麟

淸夜何悠悠叩舷明月中嘯海朱瑛

逺樹蔽行人長天隠秋寒康侯戴晉【戊辰十月】

靜言深溪里長嘯髙山頭珂雪李肇亨

空山新雨後天气晚來秋防嘉【戊辰冬仲】

明月松間照淸泉石上流項聖謨畫【時己巳春分二日之夕齋頭七松風不絕聲甚助筆興】

獨坐幽篁裏彈琴復長嘯易庵【二年二月晦補圖】

古木無人徑深山何處鐘陳墉【己巳二月望後冩吳仲圭筆意】殘雨斜日照夕嵐飛鳥還徐榮

啼鳥忽臨澗歸云時抱峯徐伯齡

湖上一回首靑山捲白雲孔昭姚潛【己巳二月試小道士墨】艸色搖霞上【立春前三日冩】松聲泛月邊【時間照軒漏下三皷矣陶庵姚潛】月出驚山鳥時鳴幽澗中君輿朱大定

谷靜惟松響山深無鳥聲元嘉萬祚亨

白水明田外碧峯出山後防碧吳宏猷

悠悠西林下自識門前山叔符吳必榮【戊辰冬日】

荒城臨古渡落日滿秋山趙珂

艸際成棋局林端舉桔橰周志

細枝風響亂疏影月中寒陸海

靑苔石上淨細艸松下軟沈

深林人不知明月來相照公亮範明光

屋上春鳩鳴村邊杏花白禇素氏

總向秋園裏花間笑語聲王烈【己巳春孟】

倚杖柴門外臨風聼暮蟬駕翁項轂

園廬鳴春鳩林薄媚新桞湛一寂瀾【同題各畫】

竹喧歸浣女蓮動下漁舟玉洲仇世祥【實父之孫】

積翠紗窻暗飛泉繡戶涼皆令黃氏媛介

香气傳空滿妝華影箔通九畹孫氏蘭暉

余幼見先君選古文辭可圖者索姑蘇諸名手書畫扵泥金牋上曰桂苑叢珠較此更光彩陸離也沈石田自題畫冊【以後名家畫各自成冊】

余早以繪事爲戲中以爲累今年六十眼花手顫把筆不能久運運久苦思生至疏花散木剰水殘山東塗西抹自亦不覺其勞矣此冊於西山展墓回途中拂拭且冩且行風淡波平蕩舟如坐屋底抵家喜遂成因題其後成化丁未春三月長洲沈周爲世光賢侄贈並題

又自題小冊十二翻【各一絕】

虛亭不礙秋落葉直入座可人招不來幽事如何作獨行殊寂寂秋靜過橋時忽被風吹防山花亦不知石丈有芳姿此君無俗气其中佳趣多容我自來去扁舟不可泊任隨流水流東而與南北人物兩悠悠山木半落葉西風方滿林無人到此地野意自蕭森溪靜風不過樹深啼鳥知山人未來處雲气入茅茨靑山間碧溪人淨秋亦淨虛亭藏白雲野鶴度幽逕獨過溪橋去閒尋佳句行山亭虛白日客思與秋淸緑樹迷昏霧靑山生曉云自天爲此樂平與畫家分釣竿七尺玉夕陽千疊山山容恰好晚正值鳥飛還野樹脫紅葉廻塘交碧流無人伴歸路獨自放扁舟湖北歸來日落扁舟滿載西風目送一行白鷺秋懷欲與天空右小冊十二翻皆拙筆也宿田老兄索遺孫宗福蓋宗福侍父世資官於崇藩以將逺念而已畫皆江南所有宿田之命也其爲命將禆宗福見而有所思大勝飴而防之矣成化二十三年季冬十有三日沈周

沈啟南自題畫冊十六幀【各一首】

門前照溪影墻後交竹枝屋瓦多破碎落葉相蔽虧貧賤客不棄堂中羅履綦有酒願客醉此外無所知其二

眺逺累登頓喬梢拂防鳬江長要天接云懶欲風扶落日在溪山秀水橫眉須臺髙興亦超空歌徹淸都其三

魚軒鶴影共淸溪細水桃花一樹低聼鶴釣魚仙者事盡將風致倩人題

其四

流水無停迹靜者臨其傍跳珠石觸起飛花衣沁涼靜入希聲嗽空膏粱淡然與心契豈復嗟望洋其五

白雲或攺靑山色黃葉還驚碧樹秋抱膝長吟人不識夕陽西下水東流

其六

路迂境自僻遂與塵世防回溪門次澄波含石庭懸厓引平地因以開新亭叢蕉映人緑竹吹亦泠泠時復作孤往抱琴倩僮丁終少何標榜聊自安此生

其七

君舟我舫忽相逢江上斜陽映碧峯且釣且談情未盡白鷗飛處水融融

其八

林木蕭條山水淸長灘淺瀬互縱橫何人晏坐心無事靜看秋云隔嶠生

其九

溪濯玉波聲破人影翛然樹影外詩遲步緩自騰騰況有涼颸冩防醉但教行樂淸趣足不在紅妝惱山谷其十

山罨畫水挼藍路緣林麓北人過野橋南个是阿誰能散逸裹茶前塢試泉甘

其十一

扁舟繋防淸溪側步入雲山路欲迷林靜跫然足音響藤花零落竹雞啼

其十二

松陰蓋路日遲遲一蹇防詩獨去時記得遊仙有潘閬三回首畫中奇

其十三

黃鶴磯頭秋水落故人驀地相逢著十年短鬢詰吳霜是非不暇論城郭楚江萍實待誰嘗老矣吾儂思故鄕其十四

山疊疊兮云浮浮石嶙峋兮艸木殞秋泛扁舟兮獨往采芳芷兮長洲洲何長兮不可以卽聊短歌兮薄唁我憂

其十五

驅雲噴霧倐哉神工負山縮地怪哉愚公巃巃嵸嵸開此華嵩淋淋漓漓元气攸通回視吾筆在握中其十六

溪深將謂人靜攜壺問字忙忙兩翁方揖道士一叟又過橋傍沈周

石田自題冩生冊【各一首】

老梅誰冩小江南太極心含个个香澹月半籠淸絕處恍疑仙子謫塵凡梅花

芳姿著酒滯枝頭行客村前醉不休斜出短墻春正防不施朱粉自風流又梅

翠條多力引風長防破銀花玉雪香韻友似知人意好隔防輕解白霓裳玉蘭

老矣東風白髮翁怕拈粉白與胭紅洛陽三月春消息在我濃煙淡墨中牡丹

仕女鉛華面仙人粹白裘玉樓相見處月色向人流白毬

荊棘叢中鬭冶容含風浥露淡交濃更誇獨得春香首都譲纎纎紫艶紅薔

雪魄冰花涼气淸曲欄深處艶精神一鉤新月風牽影暗送嬌香入畫庭薝卜

誰道紅葩夏日芳獨畱黃種吐秋光五尺竹防關不住還將一半露宮妝秋葵

丹桂迎風蓓蕾開摘來斜挿竟相偎淸香不與羣芳並仙種原從月裏來桂花

髙攀才子沾衣緑爭捶佳人壓黃誰向蟾宮分得種年來人月滿庭芳又桂

江上秋風花及時抱霜浥露見新枝東家桃李無言語卻悔先榮不逮遲芙蓉

秋滿籬根始見花卻從冷淡遇繁華西風門逕寒香在除卻陶家到我家菊花

犀甲淩寒碧葉重玉杯擎處露華濃何當借壽長生酒只恐茶仙未肻容山茶【白】

老葉禁寒壯嵗華猩紅防防雪中葩願希葵藿傾忠膽豈是爭妍富貴家山茶【紅】

張騫得西來種中祕千珍及萬珍一个臭藏不盡又從身外覆精神石橊

秋棚昨夜黑風呼淚濙濙泣不枯眀日擔夫曉街上一筐新味賞明珠葡萄

誰鑄黃金三百丸彈胎防濕露漙漙從今抵鵲何消玉更有漿沁齒寒枇杷

三千年後實成時瑪瑙髙懸碧玉枝王母素無容物量卻言方朔是偸兒桃子

老松屈曲舞蒼虯萬壑泠泠泉自流堪羨主人多逸趣逍遙物外幾春秋古松

亭前緑宻玉成叢鳯宿枝頭煙雨空簫管一聲人未寢滿林明月浸淸風叢竹

萬里隨陽出塞長空江菇米綻秋香蘆花月白啼更罷啄盡寒汀一夜霜蘆雁

芳入平蕪小院幽緑波紅雨半溪頭無情瓦雀喧春色不解飛花愁野花麻雀

正喜羣芳壓樹稠忽驚紅紫一時休老來詩筆如神助春去花枝似偸千尺遊絲縈暮景一樽芳酒浣離憂杜鵑聲裏東風惡滿地楊花防防愁題花鳥

老我招邀卽墨侯生生都是手中求無人領取春風意白髮先生笑下樓沈周【總題】

石田自題花果冊

信知天上無防品獨占人間第一春梅花

一朶重玉春風百寶欄牡丹

薄霧迷龍蔚涼飈灑佩環蘭

數顆黃金彈枝頭駭鳥飛枇杷

髙棚一夜雨淚泣秋風葡萄

累累枝上實滿腹飽珠璣石橊

薫風吹結子白玉銜新花梔子

髙冠紅突兀獨立似晨雞雞冠

秋風吹冷艶晨露濕秋妝芙蓉

千古陶彭澤籬邊有此花菊

雪後無顏色淩寒見此花山茶

淩波仙子佩湘浦夢中遺水仙

紫萼破新粉靑綬剪繁英睡香

珊瑚网卷四十五

欽定四庫全書

珊瑚网卷四十六

明汪砢玉撰

名畫題跋二十二

陳白陽自題花卉冊【刪存】

酒香茅店日人醉玉樓天杏花煙花提防題采之遺所思美人在空谷蘭花

淸香疑紫玉何必數薔薇玫瑰

夜深香滿屋疑是酒醒時百合

結果多佳子甘酸合鼎調石橊

夜深宮漏永和月映雕墻紫薇

絕無脂粉態獨有向陽心秋葵

千載白衣酒一生靑女霜籬菊

又墨花八種【梅花水仙蔩花梔子石橊秋葵巖桂山茶】

梅花當盛日猶自勒春寒幾樹霏香雪偏宜竹外看荒圃淑气回寒柯發光澤下有白玉花玲瓏映深碧堂背宜男艸花間葉復柔應須好培植見說解忘憂薝卜花開日園林香霧濃要從花裏去雨後自扶笻蠟蒂團赭玉文英簇綘綃秋來結佳果珍味不須調月上墻東阿秋光照庭戶幽葩向人明以泠泠露秋令士气肅桂子正流芳金碧輝煌處遂饒萬斛香丹葩間碧葉雪中自重疊山人倚醉時柰何映頳頰嘉靖丙申春二月淹畱累日獨坐靜寄庵戲作墨花八種燈下戲題八絕句以形索影以影索形糢糊到底耳道復

白陽漫興冊【漫興二大字余勾勒眉扵韻石齋以後半冊遺一知己】

庭中老梅樹雪後見花開自笑不如梅春風何日來雪裏呈嬌態風前逞素姿香魂何處覓淸夢寄相思蕭蕭碧玉枝挺挺淩雲節白日引淸風良宵防明月翠帯何飄遙紫莖多馥鬱佳人千里心日暮倚空谷東風日夜發桃李不禁吹檢防穠華事辛夷落較遲春光何爛漫桃華發滿谿武香萬樹寜不放人題古梅二絕蘭竹幽蘭辛夷桃花後爲海棠牡丹繡毬玫瑰梔子石橊茉莉荷花秋葵秋棠桂花芙蓉菊花山茶水仙瑞香

三月韶光好名花說海棠嬌嬈防已足何用復聞香洛下花開日糚成富貴春獨憐雕落易爲爾貯丰神東風吹琪樹幻出冰雪姿虛亭落淸影夜半月明時色與香同賦江鄕種亦稀鄰家走兒女錯認是薔薇薝卜含妙香來自天竺國笑殺葵與橊空斯好顏色未摘露前實先看雨後花名應出西海顏豈論東家浴起月到檻柔枝方可折薫風如有情吹簾數香雪波面出仙妝可望不可卽薫風入坐來置我疑香域素質倚秋風向人渾欲語春花莫相笑丹心自能許紛披多碧葉秋至亂抽苗細蘂垂垂處春棠未足嬌金粟花開日天香散玉墀嫦娥解人意折贈最髙枝江水秋彌潔瀠洄玉有文芙蓉向風合花影對繽紛淸霜下籬落佳色散花枝載詠南山篇幽懷不自持窮冬多雪霰柔脆已先摧不是丹砂質寜能醉後開玉面嬋娟小檀心馥鬱多盈盈仙骨在端欲去淩波穠香折麝臍細蘂秀鶴頂東風故飄蕩薫人醉不醒嘉靖秋七月望日道復作扵五湖田舎之浩歌庭白陽生意滿前【大幅過板】

朝曦山閣頓忘寒錦樹重重覆曲防獨有梅花似相識暗香撩我隔看梅花

江村三月花如錦流水一溪春可憐若見漁郎倘相問寰中自古有神仙桃花

最愛野花當路香家家塗抹冠新妝若還不解撩人意刺史如何亦防腸海棠

粉態含香露未漧冰肌猶怯曉宮寒沈香亭北人如玉一笑東風半倚防白牡丹

花開不是辛夷種自得凝香饒紫苞昨夜月明庭下看恍疑羅防拂瓊瑤木筆

竹籬新結度濃香香處盈盈雪色妝知是異方天竺種能來詩社攪新腸梔子

茉莉開時香滿枝鈿花狼藉玉參差茗杯初歇鑪煙燼此味黃昏我獨知茉莉

露濕輕紈波不搖珠房云冷細香飄也知巧作紅顏好只恐紅消倍寂寥荷花

長門秋晚露淒淒雙防輕翻舊賜衣自笑不如桃與李春風吹向上林飛秋葵

小窻秋色滿庭階寂寞無營自煮茶賴有短墻芳艸積不教蝴蝶過鄰家秋色

幽柔宻意詩中見蕭瑟畫圖猶自看誰道別來知己少雲房水殿縂生寒水仙

露下芳苞拆紫英夜深香靄近人淸援琴欲鼓不成調一片楚江空月明幽蘭

王吏部分香冊【八分書二大字凝霞閣藏】酉室王谷祥欵

風引上春香雪弄江南色爲有惜花心樓中莫吹笛深山殘雪後何處覓梅花酒醒香似水枝橫月已斜皎皎玉蘭花不受緇塵垢莫漫比辛夷白賁誰能偶佳人半醉後玉臉防生酡婀娜春風裏銷魂可柰何髙燭照初睡輕風度晚妝長門無个語只是待君王雕檻特藏春瑤臺倚太眞香車傾一顧驚動洛陽塵六出吐奇葩風淸香自逺樹如天竺林人在瑤華館橊房折錦囊珊瑚何齒齒試展畫圖看憑將頌多子玉兒本來潔新妝不愛濃秋風羅防薄飄颺若爲容颯颯金風度嫣嫣秋色妍白衣還自至靑女更相憐仙卉發璚英娟娟不染塵月明江上望疑是防珠人瑤環月下明翠帶風中舉胡然洛浦神胡然漢濵女右題梅二首辛夷桃花海棠牡丹薝卜橊花秋葵菊花水仙二首

陸子傳題花卉冊

渺防風約佩環楚江晴落研屏間玉人心逺瑤琴歇一卷離騷對掩闗玉蘭

風月佩紫霞紳秀質亭亭似玉人要使春風常在目自和殘墨與傳神蘭花

花名婀娜怯東風色染胭脂別樣紅今夜碧天明月好不須髙燭綘紗籠海棠

嬌嬈萬態逞殊芳花品名中占得王莫把傾城比顏色從來家國爲伊忙牡丹

夜合花開香滿庭翠枝拂檻玉娉婷詩人賸有髙陽興相對泠然宿酒醒夜合

江南五月緑枝勻剪剪輕羅簇綘新珍重東君憐寂寞故將穠艶綴餘春橊花

向日層層折深紅間淺紅無心駐車馬開落任薫風蜀葵

炎艷秋來故攺妝薄羅閒淡試鵝黃傾城別有檀心在依倚西風送夕陽秋葵

三徑秋容菊有芳九華佳色媚重陽金精彩叢棲露玉質含貞獨傲霜菊花

林塘秋晚思寥寥雨浥仙姿淡玉標出水最憐新句好渉江無柰美人遙芙蓉

錦屏叢鶴頂璚圃輝丹葩灼灼春工早東風幾度花山茶

曾到孤山處士家六橋飛影入晴霞東風未放閒桃李先發江南第一花梅花

五湖陸師道題

仇實父西苑十景文太史題已刻集中不錄

萬嵗山太液池璚華島承先殿龍舟浦芭蕉園南臺樂成殿兔園平臺

徴仲首書西苑大觀與項氏所藏帝王圖爲十洲作以進禦者同一粉本也藏吾家久矣玉水

邱壑賦彩【仇十洲摹本】

碧嶂看云秋林讀書毛詩冩意昭君渡黑河蔡琰胡笳太眞試騎宮娃戲嬰範文正小學銀燭秋光閒敲棋子胡姬調鳥閨孺爭金魚艸花蜂蝶諸虫計八板

繪事家必胸中具有邱壑而後能傳染彩色與古人合轍此冊𨿽中多艶致然要其筆底亦帶煙霞气韻豈僅僅優孟而已乎平陽自韻子防

形气流輝【杜陵內史仿筆】

漁父【張志和】觀梅【林和靖】移居【葛仙翁】聴弦【韓熈載】三酸【蘇黃軰】奕碁【趙松雪原本】仇書圖貨郎擔【二幅】訪故【月明千里】鐘馗花月驅妖竹雀杳羽玉蘭海棠翠羽白燕梨花荷花牡丹子鵞緑蕪公鷄秋色

畫訣有應物冩形今工此道者鮮矣是冊積厚流光恢恢乎有餘地也

夗水千頃生題

淸暉勝賞【雜臨舊本】

秋林緜繡竹籬茅舍春山防杖林壑飛錫秋岑幽居雪窓把卷桞堤垂釣蘆艇看云芙蓉閒泛秋航把卷野渡孤舟寒林落葉夏潦圖

秋漢圖

雪獅貓

梨花海棠雪景橫披梧月美人梁楷雪桞【二板】

冊內雪貓徐幼文題雲家有貓山有虎皮毛牙爪同所異大小耳虎食人貓食鼠食人不仁哉食鼠良義矣義能保我禾苖與衣食不仁傷人父母及妻子君不見髙官虐民一路哭卑官愛物千室喜寜卑不悔人比貓𨿽髙逺恥人虎比嗚呼狀同心異俱謂人皮肉相謾不知理

是冊外尙有蘧余造適壺中覽諸集非其至也故不槪入菇蘆中人識扵山水淸暉之樓

陸包山臨王安道華山圖【計四十幅陳鎏題冊首】

余旣爲武侯防王安道華山圖意欲乞錢叔寶手摹而未果逾月陸叔平來訪難其老侍之至暮口不忍言摹畫事也陸丈手其冊不置曰此老遂能接宋人不至作勝國弱腕第少生耳顧欣然謂余爲子畱數日存其大都當更爲防丹靑理也陸丈畫品與安道同故特相契合畫成當彼此以意甲乙耳不必規規驪黃之迹也吾友人兪仲蔚周公瑕莫云卿軰特妙小楷吾悉取安道敍記及古近體詩托仲蔚唐人雜記並詩托云卿李於鱗一紀六詩喬莊簡一紀一賦托周公瑕都元敬一紀托程孟孺別書一冊附扵後此冊成安道有靈不免作衛夫人泣矣甲戌夏日瑯琊王世貞題

陸叔平著色花品【玉蘭牡丹芍藥木香玫瑰石橊秋葵共海棠玉簪芙蓉梅花】

色與玉同防香將蘭共芳寜知璚樹上別有白雲妝一種天香異千株國色傾應憐花似臉半醉倚華淸春色歸紅藥芳菲滿碧欄試歌溱洧贈何似省中看叢叢攢白玉朶朶簇璚妝露浥湘筠架芳英綴木香露蘂嬌春日煙梢刺曉風香煙龍腦重色借鳯綃濃向日承陽燧然空爛綘霞流丹染繁緑故自壓春華淡掃復濃妝交花不斷香適情聊玩物次第領風光愛此瑤階下花開白玉簪鬢云斜嚲處不數鳯翹金芙蓉獨立處江月向人斜淡與秋相合春風別自花孤山一片雪春色在西湖詩到不吟處方知香影無吾友陸叔平於舉業之餘好遊衍此藝輒得古人三昧法是作花品設色鮮華種種臻妙境𨿽擬之黃徐間亦不多譲也沛彭年題

文五峯山水冊

云壑飛泉楚江春曉春山覓句松陰濯足關河夜雨秋谿晚適千巖積雪灞橋逸興

文休承花卉冊

風傳玉國香雪防瑤臺色還愁一片飛關山起孤笛淸風從東來幽香忽西去欲以寄所思所思在何處庭院緑陰稠萱英色更幽淸閒無个事相對可忘憂開花酷日中結實秋風裏誰言結實遲遲結偏多子砌下玉簪花淸姿潔更幽何當晚妝罷斜揷玉人頭月上墻東阿秋光在庭戶幽葩照人眀坐下冷冷露把酒尋寒菊不知三徑荒醉中逄妙品能作淡然妝嵗宴頗寂歷茅齋亦淸寒何物供吟目山花一樹丹右梅

萱橊

玉簮秋葵菊

山茶文水冩生逸致【凝霞閣藏】

瑤篇曽覽梅妃傳素箑新窺防額圖不是孤山渾寂寞橫斜疏影照西湖梅花

奕奕幽蘭傍砌栽紫莖緑葉向春開晚晴庭院防風忽送淸香度竹來蘭花

三月曲江防雨幹東風一日徧長安圍煙簇粉春如海總待新郎馬上防杏花

一枝出水本天然異種紅黃更可憐不是采珠臨洛浦英皇聨下湘川荷花

黃金宮闕郁嵯峩萬斛淸芬散綺羅吳下髙枝原有種天香莫怪屬君多木樨

淸水渉泠泠白石復齒齒誰將白玉盤置此淸冰裏髙堂六月生晝寒彷佛耳畔聞淸湍翠蒲冉冉露珠攢煩君更植靑瑯玕蒲石

怪石離奇蝕蘚幹千年古木翠虯摶鉤簾相對坐不語落日空庭自嵗寒古松文嘉題

陶水暖墨花春掃出瑯玕覆石根卻怪舊逰曽見否凍雲晴雪渭南村鷓鴣聲裏雨瀟颼苔石根邊水暗流竟日過門無俗客鑪薫淸對數竿秋竹鄰【二絕俱題休承竹】

項子京花鳥常春冊【長洲吳繼題計二十四板】

冩生至宣和殿畫院諸名手始具眾妙亦由徽廟自工此種畫法能品題甲乙耳元時惟錢舜舉一家猶傳古法吳中𨿽有國能多成逸品墨林子醖醸甚富兼以巧思閒情獨饒宋意此諸冊如入山陰道應接不暇也董其昌題

己未春項又新邀余防董宰先生於讀易堂出書畫評玩至子京花鳥冊宰嘆賞久之扈虛因云吾叔祖平生多水墨冩意若此渲染工致又無欵式耳食者定不信也又新答云此先澤淸芬允爲家寶若題語爲詩思著忙䢐化未及耳況有水月墨蘭一紙是世人常見筆法奚必雅俗共鑑哉元宰遂防幹後未幾又新謝世玩好迸逸余得購新冊重裝披閱之餘松風如故罏香不絕聊見當年一時雅集云珂玉記

周服卿名花十二冊

孤根疑是木蘭堂怪得人呼作女郎繞砌春風憐謝傅一天明月夢唐昌冷魂未放淸香淺深怨誰窺縞長謾說辛夷有葛後開應是愧濃妝雁門文從先題玉蘭

剪水凝霜妬蝶裠曲欄風味玉淸溫粉防浥露春含淚夜色籠煙月防魂十里香雲迷短夢誰家細雨鎖重門洗妝見說淸明近檢春衣置酒樽文從龍題梨花秋風用意勻顏色銷得攜觴與賦詩艶麗最宜新著雨妖嬈全在欲開時莫愁淺黛臨妝懶果信丹靑筆遲朝醉暮吟看不足羨他蝴蝶宿深枝文寵光題秋海棠

溫情膩質可憐生浥浥輕韶入粉勻新暖透肌紅沁玉晚風吹酒淡生春窺墻有態如含笑對面無言故惱人莫作尋常輕薄看楊家姊妹是前身胡師閔題粉紅桃花

渡江東下指蘇臺邂逅逄君放棹來客到正當三月上夜深先看海棠開燈燃小閣皆新火酒防芳樽是舊醅莫遣紅英扳折盡須教移入曲欄栽王穉登題西府海棠

序入淸和日漸長菁蔥愛爾繞堦芳開時恱見莊生夢謝處疑褰越女裳共訝臨風仍解舞還看承露更敷香前生爲重探花業幻向枝頭未攺妝薛明益題蛺蝶花

庭院深沈白晝長堦前仙卉吐羣芳含煙帶雨呈嬌態傅粉凝脂逞艶妝種自中秋須隔嵗開於初夏伴傾陽更誇結子累累碩何必污邪滿稻粱吳幼培題罌粟花

愛爾園葵十尺彊不須培植自成行品題未必從巴蜀黃紫何勞競洛陽漆室漫憂吾獨樂公儀應防我何傷由來衛足還稱智卻勝嬌姿祗防腸張鳯翼題蜀葵花

江浦波心千葉殘紅榦木末萬花酣夾城含露輝天仗髙堞垂霞防錦官歡似美人臨鏡坐愁如思婦怯衣寒幽懷一片憑秋月桃李如今夢已防陸士仁題芙蓉花

玉貌盈盈翠帶輕淩波防步不生塵風流誰是陳思客想象當年洛水人靈雨蒙蒙幻態輕驚魂想象逝懷傾願將玉佩遙相逐脫骨逍遙水上行杜大中題水仙二絕

靑女行霜下曉空山茶獨殿眾芳叢不知在外千林縞且看杯中一本紅性晚每經寒始拆色深卻愛日防烘人言此樹猶難飬暮晨澆自課僮欽元穆題山茶花

不因春事獨心驚亦笑江梅比痩生取次繁華競紅紫若爲疏影自參橫香消滿地魚鱗薄風起回塘蝶翅輕試問靑靑樹頭子糝鹽何日副調羮杜大綬題落梅先君早年卽交吳下諸君子徴其書畫有桂苑叢珠及諸卷軸便面玆有所餘金葉牋爲周服卿繪名花十二其著色之妙眞趙昌復生也題詠則蘇臺書家各逞體法如蘭亭出世百花盡開光景戊辰春徽友吳集之來齋頭欲得叢珠冊及少谷休承二冊並他玩好余時爲先慈防事費不能祕作世傳又蒼石屏名春山欲雨者共古梅兩大樹悉售之可念也尊拙廢人識

董元宰自題山水小景冊

荒率莽蒼卽爲墨戲

米氏父子畫往京口望江山卽是粉本

海嶽庵圖自言楚山淸曉於南徐見之

雲林學關仝用側筆如東坡學徐浩用偃筆

雲林畫有婀娜如美人者有潑刺如猛士者

此所頭一筆畫大軸能爾卽自佳

黃子久得之虞山與天池山

此新安江道中所見

气韻生動必在生知非學所及然大要以淡爲主所謂淡者天骨自然況去塵俗若有意爲淡去之轉逺

畫聖【宰董宗伯評項易庵畫冊】

古人論畫以取物無疑爲一合非十三科全偹未能至此範寛山水神品猶借名手爲人物故知兼長之難項孔彰此冊乃眾美畢臻樹石屋宇花卉人物皆與宋人血戰就中山水又兼元人气韻𨿽其天骨自合要亦功力深至所謂士气作家俱偹項子京有此文孫不負好古鑑賞百年食報之勝事矣乙丑秋董其昌題

第一板水墨入細山水

第二板著色入細山水

山深林密虛無人焉何也吾獨與大酉結庵采藥於此中矣白石山樵陳繼儒題【第二板】

第三板雪景【有馮三峨題】

李營邱凍泉圖具此面目王藍田雪岡捲展此神情孔彰添作兩松一艇則裴楷頰上三毛也日華

第四幅鶴巢偃松人在傑閣

仙山樓閣惟伯駒恕先獨得霞外之景是圖所以自出也眉道人

第五幅夜雨孤檠【煙樹模糊中有一室紅影淡淡而已】

此幅全法趙令穣比之二米反覺風流眉公

一室十圭寒蛩聲喑折腳鐺邊敲石無火雨气方酣燈魂未滅攬衣獨坐如逰皇古此境界非孔彰兄筆端不能拈出馮元鑑

第六板冩杜句【戚廷禎書信宿漁人還泛泛淸秋燕子故飛飛】

蕭蕭疏疏而馬和之神韻俱在繼儒

槐陰未防雁信初來柳絲燕子落日半銜酒生涯詩世界盡扵此中有防元鑑

黙然消受者不是忙人來爭世界者有鷺子竹懶第七板【福庵老人栽松圖詩書此乞藍田圖之天啟二年春智舷】

萬松深處恨不攜我方牀石枕來日華

第八板秋景

碧山孤閣倚嶙峋俯仰林泉迹易塵惟有白雲與紅樹秋深霜老倍精神智舷

第九板疊嶂浮嵐

山霧溪雲淡掃開層層峭壁緑於苔有條蹊逕通峯頂不訪吟僧莫上來黃葉老人

第十板釣圖

江水悠悠白鷺飛風埃吹不上荷衣綸竿収起心無事貪看靑山忘卻歸葦如

江風醒酒具江月釣詩筒舴艋無香火能容天地中竹懶李日華

第十一板【天啟二年春二月作】

爲秋潭送谷響上人入匡廬石門澗補圖

第十二板桞下漁舟

數筆垂楊數筆山爲渠圖个釣魚灣山當淸絕松猶恨不冩吾家黃葉關智舷

第十三板雪景【秋潭題爲冰上煮雪】

破衲頭煮雪僧不知寒涕凍成冰鑪中活火常防死未夕茒庵先防燈四顧寒林空寂然雪中僧捨起孤煙懸知煮雪燒紅葉不放盧仝抱蝶眠智舷

第十四板仿黃鶴山樵筆於玉珂旅捨【戊辰秋七月】

薴袍沾杏雨蘭棹撥蘋花三峨馮元鑑題

第十五板竹籬茆捨

心淸鑑底瀟湘月骨冷禪中太華秋眉道人

久約樵翁共結鄰春山如待早歸人竹深有个茆亭子飽聼秋聲起澗濵元鑑

第十六板入細山水【狹長斗方上】

第十七板寒林墮葉

以李營丘寒林圖冩出亭臯木葉古人思路不到此所謂跌下秋聲也繼儒

第十八板聴秋【二字眉公題】

恍疑身在緑天庵風雨來時忽捲濕翠壓檐云暗壁幽人還道黒方甜秋潭老人

第十九板蘭石

門前客不來石畔蘭長滿元鑑題

第二十板著色海棠蛺蝶

第卄一板設色緑萼梅白碧桃西府海棠

第卄二板冩漁人歸徑

第卄三板冩蘆中人

此老蟠胸气若虹拋竿終日坐谿東太公出後伯夷笑逃入畫圖蘆葦中眉公題

第卄四板美人【前一首三峩題後一首眉公題】

意中已解眼中憐誰道焚香不有緣珍重花時防風雨相逢得意畫樓前

小婦顏如玉妬心無柰勁忽見鏡中人撲碎妝臺鏡第卝五板甲子夏水圖

第卄六板乙丑秋旱圖

水旱二圖有霍衣蒿目之憂更進於畫所謂山林經濟使伯時見此必防頭道好其昌

披水旱二圖使人欲涕此鄭俠流民遺意也圖中賑饑使者何在請質之畫諫孔彰繼儒

易庵初年爲余作鴛社圗气象已不可一世樂卿萬玉林余冊【魯千巖所冩墨竹八幅】

凡冩竹幹如篆固矣而踢枝用行艸法則參差生動古人能事惟文蘇二公松陵唐希雅得其要妙元時王澹防梅和上松雪丹丘而已我國家宋仲溫王孟端其庻幾乎近代作手吾未之見也魯得之

畫竹須腕中有風雨蘇子云當其下筆風雨快此眞得冩竹上上乘若於墨沈中求之正墜个中雲霧予曽見丹淵先生古木竹枝筆气雄逸有天成之趣米元章題之可謂世寶甲戌秋友人見示宋元墨竹七叚共一卷其中有柯九思補文竹枝而不見古本想爲鬻古者割去致古人精神不貫深爲扼腕今以當日所見想而成之然亦不作古木卽奎章之意耳丙子臘月錢唐魯得之識

竹最菁竹善陰對有流泉聲泠泠風來颼颼鳯凰鳴六月張此暑气淸何須結廬渭川濵壬午長夏爲玉翁老詞盟冩並題政

洋州竹至今魯孔孫而得其傳且爲墨君著題語語語是石室中意象焉孔孫嘗贈我竹石八幀有題者僅三幅詩又其後遺也余意未厭尙欲盡發其自藏萬玉林故以此冊爲余耳玉水

研池墨雨【李珂雪自題冊首】

林塘落日照扁舟柔櫓聲搖睡正悠料得淸酣無俗夢鷗天漁國恣遨逰辛酉秋日寫於塘棲舟次肇亨水紋輕似縠山色翠扵茶曉日春江路芒鞵踏軟沙戲仿文敏筆

雲間變石姿澗響聞山語我欲坐松根寂寞待仙侶辛酉秋日寫

空山落葉【庚申九月冩】

雨後閒秋興發偶然枯筆寄沈淪幾分摹得蕭疏致也學倪迂不畫人髙松聲題

仿子久筆【庚申秋晚】沈中畏題二絕

日落云爭起山空鳥絕飛江村霜色滿一棹夜橫溪歸鴉有常期白鷗無定防葉落風蕭蕭夕陽在溪樹仿米雲山【庚申秋日】

千堆藍晝藹藹亂雲擘絮秋紛紛槲葉短橋沙艸防不分晴雨日氤氳防嘉

仿幼文筆

髙樹疏疏著葉遙山小小藏尖一半夕陽江面滿亭野色寒煙肇亨

漁村曉色【用白陽筆意】又枯木竹石又梅枝

水仙【黃葉老人題】

柔花與柔葉似不耐冰霜最喜開時節衝寒獨自芳畫冊便扵展玩賞鑑家多好之然一失其所卽不可得而保也戒庵老人漫筆常熟楊憲副五川藏書甚富後盡棄扵不肖子至以繡宋墨供木工以祖父勅命紵面與家人婦作鞋成間葛維善爲園亭於定山之上一時名流詠勝成巨捲後流落於石橋趙氏其從嫁女奴攜爲糊鞋襯具余知而亟索之已毀矣又梁溪嵇氏有北宋名畫冊主人去世後其妾竟剪畫作鞋樣一廝飬婦偶拾棄余付女爲夫所見知是家珍卽命婦以糊紙進易僅得其半獲價不貲噫彼塗鴉自好者宜以此報焉若收藏家當以書畫金湯盡一室之人而時諭之庻免此俗刼乎

文徴仲自題四景畫冊

第一面春郊牧馬圖仿趙文敏筆後面行書

春雷江岸抽瓊筍春雨霏霏晝靜去年防雁不歸來寂寞防幹度花影金錢無聊故歡冷短綆羸瓶汲深井佳人何事苦沾巾陌頭桞色棲芳塵朱防羽觴急翻酒沾裙絳羅濕前歡悠悠追莫及天遠相思暮云碧美人傷春情邑邑手撚花枝傍花立花飛萬防逐流萍黃蠭紫燕空營營右追和倪元鎭先生江南春詞嘉靖癸巳四月五日澄觀樓中書徴明此餘丁亥嵗所作今抵丙午二十年矣聰明日減覽之慨然八月卄日徴明重題時年七十有七

第二面仿趙伯駒【無題欵後面行艸】

近來無柰病淹愁十日廢梳頭避風簾幕何曽捲悠然處古鼎香浮興至開書棐幾困來時覆茶甌新涼如水簟紋流六月類淸秋手拋團扇拈書冊無情緒欲展還休最是詩成酒醒月眀徐度南樓空庭人散語音稀獨坐漏遲遲風撩翠幕無聊賴桐陰亂露下沾衣斗轉銀河東防月斜烏鵲南飛無端一事集雙眉睡思轉迷離墻西突兀髙樓靜流螢度疑是星移何處一聲長笛等閒喚起相思辛卯閏六月二日徴明在停雲館書第三面仿黃鶴山樵【小楷題】

此予三十年前所作穉弱可笑然今老懶無復當年興致矣丁巳八月卄日重題徴明年八十有八依依落日平西正池上晚涼初足看太湖石畔疏雨過芭蕉簇院落深沈簾櫳靜悄畫防曲猛然何處玉簫聲起滿地月明人獨風細輕紗透肉流酥盈盈新浴一叚風情滿身嬌怯恍然寒玉靑團扇子欲舉還垂幾番虛撥夜防獨笑慢自淒涼試打滅銀屏燭右秋閨調寄水龍吟徴眀

第四面幹雪景仿巨然筆意【無題欵】

山風吹雨作雪飛雪深一尺山無路背郭西南十里陰小蹇緣岡不成步卻聞雞犬無人家行指靑靑轉來誤一杯還坐山間亭動搖彷佛江寒渡玉龍當檐垂欲墮銀浪翻窻驚指顧便欲船頭捉釣竿酒醒卻在山中駐亂流不攺山下泉扶疏最好巖前樹分明瀟湘眞畫圖平生防陵好詩句有情安得古人才應接紛忙罔知措歸來拂帽山堂髙悠然夢與飛仙遇右詩餘庚戌歳在滁陽山中作今嘉靖癸巳四十有四年矣因作畫有感舊逰遂錄其陰是嵗五月望後四日徴明時年六十有四

又題菊石便面

陸微軒以所藏石翁葵花扇頭示徴明使題其上徴明失之懊恨不能自巳乃作菊石報之顧徴眀烏足以承翁之乏哉𨿽然優孟衣冠孫叔敖人皆知其非也而楚王信之在防軒亦取其抵掌談語而已徴眀

先子愛荊公自少喜購圖書古物毎長日永夜展玩不休尢嗜名手制箑如吳中劉永輝用刀削骨而不打磨李昭慣作子十三骨馬勲善圓頭棕竹尢精蔣蘇臺兼善直根其巧在銷沈少樓善仿馬勲桞玉臺技兼蔣李閔二舎稍次沈桞近金陵荷葉李開如川扇之便又善造面者前有何格之白面爲佳後有陳朴之更能裱舊其一時名公若文氏父子須此二家便面方肯落筆謂其不滲墨不縮筆意耳至骨子自筠片外爲犀象玳瑁香檀髙陽種種其面上書畫則文沈而下陳董以上大作家約千餘握內抜最精者得三百柄各繋古玉珀烏精西瑙伽楠諸珍墜其間骨不佳而面佳或面佳而敝者悉取裝冊自姚云東至項子京凡百六十板題曰葉葉淸風又以徴仲休承白陽酉室數巨手書畫合作者人自成冊共八十板題曰披之穆如𨿽家因好事貧然猶足自怡悅也無何閔天不弔余自歷下旋裏百費蝟集遂割愛售之敢云風流散金石聊爾皎潔防文史焉不意壬午夏夢臼無釜更推莽棘荊刺中抑泛才不救丘壑辱矣因翻夙遺扇頭名迹彚冊標之云墨妙風生若欵爲先人及余字號者別冊標之云素交涼思夫亦孔方兄有絕交書毎天而一笑得气蘇君子前耳噫噫百齡影䢐千載心在彼金石錄序易安只竟大端此珊瑚网收不敏且繹多緒斯固羣賢題防乎要是浮生夢譜哉西吳繡裏毗飛居士汪砢玉識珊瑚网卷四十六

欽定四庫全書

珊瑚网卷四十七

明汪砢玉撰

名畫題跋二十三

宋宣和癸卯禦府所藏見鐵圍山叢談

孫吳曹不興作女授黃帝兵符圖爲第一最髙古魏髙貴鄕公曹髦作卞莊子刺虎圖第二

晉謝雉作烈女完節圖第三【烈女謂緑珠實當時所筆】

自余始數顧陸僧繇而下如長康古賢圖戴逵破琴圖黃龍負舟圖皆神絕不可一二紀次則鄭法士展子防有北齊後主幸晉陽宮圖又書法從之屬大率奇特甚至唐人圖牒已不足數然唐之度人經乃禇河南書字而閻博陵繪其相類多有此

米海嶽畫史【摘次殊費手細心閱者自得之】

顧愷之維摩天女飛仙長二尺所謂小身維摩也又淨名天女長二尺五應名畫記所述之數唐鏤牙軸紫錦裝褾李公麟見之賞愛不已親琢白玉牌鼎銘古篆虎頭金粟字皆碾云鶴以結緣也

顧筆女史箴橫捲人物三寸餘筆彩生動髭髮秀潤戴逵觀音在余家天男相無髭皆帖金家山乃逵故宅其女捨宅爲寺寺僧傳得其相天男端靜舉世所覩觀音作天女相者皆不及也

海州劉先生收王獻之畫符及神一卷咒小字五斗米道也李伯時只一見求摹不許

蘇氏古賢象十人一卷衣紋自非晉筆

漣漪藍氏收晉畫渾天圖直五尺素畫不作圏勢別作一小圏畫北斗紫極亦易扵閱又位列多異扵常圖北史人物衣冠乘馬甚古在蘇之孟家

蔣長源收姜後免冠諌圖宣王白帽此六朝冠也王戎象以懷素帖易於王晉卿家以上皆顧愷之筆梁武翻經象亦假顧天帝釋象皆僧繇畫張筆天女宮女面短而艶顧乃深靚爲天人相武帝作居士服反唇露齒宮女四人擎花後四武士持戈劍髮如神

宗室仲儀收古廬山圖一半幾是六朝筆位置寺基與唐及今不同石不皴林木格髙舟制近古

王球有兩漢而下至隋古帝王象云形狀有怪甚者恨未見之此可訪爲祕閣物

端州有陳髙祖之後收陳世諸佛帝眞白畫唐使下禦史姓韋作記頂幅巾不冠後主作醉舞狀

李公麟家展子防朔方行小人物甚佳韓馬破裂四足如渉水中皆南唐文房物

宗少文一筆畫唐人摹絹本在蘇之孟家

潤州節推莊鼎收麻紙爾雅圖衣冠人物與蘇氏同蔡子駿家收老子度闗山水林石車從関令尹喜皆奇古老子乃作端正塑像戴翠色蓮花冠手持碧玉如意此蓋唐爲之祖故不敢畫其眞容漢畫老子於蜀郡石室有聖人气象想去古近當是也

余家收唐人麻紙畫掦子云腰下懸一兕觥細轉絳索蔣永叔收古銅兕觥其形勢骨髗凹凸全備轉旋絳索一如余家畫遂以帖易去以證謂之子云觥

唐畫康廣陵散松石逺岸奇古所書故事空民字世未見同品畫眞佳作也

宗室仲爰收唐畫陶淵明歸去來其作廬山有趣不俗楊崇收唐畫村田踏歌樂上題唐政年入禦府人物亦佳

宗室君發以七百千置閻立本作太宗步輦圖用熟絹通身背畫經梅便兩邊脫磨畫蘇落

蘇洎收古茴香一枝題爲閻令畫

王球收西域圖謂之閻令畫禇遂良書與馮京家同假名耳

道徳經一卷出相不知何人畫絹本字大小不勻眞禇遂良書在範相堯夫家與馮當世家西升經不同𨿽有裴度桞公權跋非閻令畫禇筆唐人自不鑑爾

馮永功有日本著色山水南唐命爲李思訓作

宗室仲忽收孫可笠澤垂釣圖亦不俗然世無可筆又收唐出相道徳經人物三寸許皆如吳畫

蘇子瞻收吳道子畫佛及侍者志公十餘人破碎甚而當面一手精彩動人防不加墨口淺深暈成故最如活王元規家二天王皆是吳之入神畫行筆磊落揮霍如蒓菜條圜潤折算方圓凹凸裝色如新與子瞻者一同李伯時家天王𨿽佳細弱無气格乃其弟子軰作貴侯家所收率皆此類今人得佛則命爲吳未見眞者唐人以吳集大成而爲格式故多似尢難鑑定餘白首止見四幅眞筆也

張修家有辟支佛下畫王維仙桃巾黃服合掌頂禮乃是自冩眞與世所傳關中十大弟子眞法相似世俗以蜀中畫騾綱圖劍門圖稱王維甚眾又多以江南人所作雪圖爲維但見筆淸秀者卽命之

王維畫小輞川摹本筆細在長安李氏人物好此定是眞若比世俗所謂王維全不類或傳宜興楊氏本工摹得又王君玉收摩詰堯民鼔腹圖

榮咨道收雪獵圖命爲王維不類張氏辟支佛畫合掌像林木類蜀人筆雪山精好是唐物維則未也

蘇子美有畢宏山水題云筆勢防險是也

沈括收畢宏畫以大靑和墨大筆直抹不皺云云張友正家收古栢一株枝枝如龍蛇糺結甚異石亦皴澁不凡題爲韋侯

錢藻收張璪松一株下有澗流上有斷句云近溪幽處濕全借墨煙濃髙公繪亦有張璪澗底松

唐張志和顏魯公樵靑圖在朱長文處

杜牧之摹顧虎頭維摩百補在潁州公庫精彩照人蘇州丁氏五星圖宗室叔盎家金星一小幀並眞迹也沈括收周昉五星與下氏同

沈存中收唐人壁畫兩大軸或一手一面或半身是學者記其難處遂題爲眞

馬本所見髙公繪二馬一齕艸一嘶王詵家二馬相咬是一本後人分開賣蘇激家三疋王元規家一疋宗室令穣家五疋劉涇家三疋皆筆法相似並唐人妙手也劉所收白子母牛王仲修家令穣家黒牛皆命爲戴甚相似貴侯家多不同亦命爲戴不可數

劉巨濟收唐人畫脫殻筍如生

曺仁熈水今古無及四幅圖內中心一筆長丈餘自此分去髙郵有水壁院

李師端收薛稷二鶴李升著色畫其一幅山水舟舫小人物精細兩幅畫林石岸茆亭溪水數道士閒適人物差大反不工小者石岸天成都無筆蹤其三幅峯巒秀抜山頂茸作逺林層際非嵗月不可了而種種木葉古未有倫

王敏甫收李重光四時紙上橫卷花一軸毎時則自冩論物更謝之意文一篇畫一幅字亦少時作花淸麗可愛

南唐顧閎中畫支許王謝仝防山陰圖三吳老僧寶之不肯傳借余與伯時說伯時率然防筆隨所說想象作之瀟灑有山陰放浪之思

余家董源霧景橫披全幅山骨隠顯林梢出沒意趣髙古

李冠卿收雙幅大折枝棠梨千葉桃向背各五百餘花命爲徐熈余細閱於一花頭下金書臣崇嗣上進又収兩幅樓臺甚古上有三十餘宮人唐妝約略行筆法彩生動

徐熈大小折枝吾家亦有士人家往往見之翎毛之倫非雅玩故不錄桃一大枝謂之滿堂春色在予家余相國寺中八金得紙桃兩枝緑葉虫透背二葉著桃上二桃突兀髙出紙素徐熈眞筆也

蘇汶有江南暝禽圖徐熈一酸橊余有丁晉公所收甜橊滕中孚有徐熈對花果子四軸石休有吾家唐畫韋侯故事六橫幅山水人物車馬偹具後人題作張萱易李邕帖眾物之一也並熈牡丹海棠兩幅徐熈風牡丹圖葉幾千餘片花只三朶一花在正面一在右一在眾枝亂葉之背石竅圓潤上有一貓兒余惡畫貓欲剪去又蔣長源以二十千置黃筌畫貍貓顫葧荷甚工蘇子美藏黃筌鶺鴒圖只蘇州有三十本更無少異今院中作屏風畫用筌格稍舊退出卻無處可辧

余收易元吉逸色筆作蘆如眞上一鸜鵒活動晉卿借去不歸

艾宣張涇寶覺大師翎毛蘆雁不俗寶覺畫一鶴王安上見以謂薛稷筆取去

杭士林生作江湖景蘆雁水禽气格淸絕南唐無此畫可並徐熈在艾宣張涇寶覺之上人罕得之

趙叔盎家舊有出蟄圖江南畫魚蝦相隨山石林木人物如董源佳作也是龍吞珠圖

王晉卿收江南畫小雪山二軸易余嵗余小木一筆纒起作枝葉如艸書不俗後易書與蘇之友

王士元作漁村浦嶼雪景類江南畫

範士珪有折枝梨花古筆非江南蜀畫

杭僧眞慧畫山水佛像近世出品惟翎毛墨竹有江南气象冩一大牛大數尺形似虎

蘇郎中道祖有花下一金盆盆旁鵓鳩謂之金盤鵓鳩豈是名畫可笑又収吳王斫鱠圖江南衣文金冠右袵紅衫大榻上背擦兩手吳王衣不當右袵

池州匠作秋浦九峯師董源

闗仝眞迹見二十本範寛見三十本其徒甚多滕昌祐邊鸞各見十木邱文播花木見三十木祝夢松雪竹見五本巨然劉道士各見十本余董源見五本李成眞見兩本贗見三百本徐熈崇嗣花果見三十本黃筌居宷居寶見百本李重光見二十本僞吳生見三百本山水李成在蘇州寶月大師處秀潤不凢松勁挺枝葉郁然有陰荊楚小木無一冗筆不作龍虵神狀又寶月收李成四幅路上一才子騎馬一童隨淸秀如摩詰畫浩然成作人物不過如是他圖畫人醜怪賭博村野如伶人者皆許道寜耑作成時畫

余收李成至李冠卿大扇愛之不已爲天下冠時背扵眞州昭宣使宋用臣自舒州召還見之太息云慈聖光獻太后扵上溫凊小次盡購李成畫貼屏風以上所好至輒玩之因吳丞相衝卿夫人入朝太皇使引辧眞僞成之孫女也內以四幅爲眞折奉上別購補之勅用臣背子內東門正與此類因語法然囑吾珍惜及得盛文肅家松石片幅如之幹挺可爲隆棟枝茂淒然生陰作節處不用墨圏下一大防以通身淡墨空過乃如天成對面皴石圓潤突起至坡峯落筆與石腳及水中一石相平下用淡墨作水相凖乃是一磧直入水中不若世俗所效直斜落筆下更無地又無水勢如飛空中使妄評之人以李成無腳蓋未見眞耳劉涇自以李成筆多扵是出示之乃良久曰此必李師也

余以範寛圖易僧夢休雪竹一幅巨石倒影下落葉數片浮水面旁一枯木亦倒影後易韋馬於蔣長源凡去十一種物方得蔣後易與王詵今蔡勝道有六幅長丈餘奇甚大屋梁方可掛森森如坐竹下

張退傅丞相孫徳淑收仁宗畫黑猿上有小禦寶旁一印胡蘆王素字畫奇甚

宗室令穣作小軸淸麗雪景類世所收王維汀渚水鳥有江湖意

鐘離公序收燕公畫一幅題曰禮部侍郎燕穆之畫付女五娘气格如此

余嘗與李伯時分布次第作子敬書練裙圖圖成乃歸權要余又嘗作支許王謝山水間行自掛齋室以山水古今相師少有出塵格因信筆作之多煙雲掩映樹石不取工細意似便已更不作大圖無一筆李成關仝俗气此實開勝國逸筆爲黃癡倪迂之祖

宋潤州蘇氏家藏【見淮海張邦基墨荘漫錄】

顧凱之雪霽圖望五老峯圖北齊舞鶴圖閻立本醉道士圖吳道子六甲神薛稷戲鶴陳閎蕃馬韓幹禦馬戴嵩牛圖王維臥雪圖邊鸞雀竹李將軍曉景屏風李成山水徐熈艸虫黃筌墨竹居寜翎毛董羽龍水劉道士神刁處士竹石鐘尢乳兔

物之尢異者有明皇賜蘇小許公四代相玉印贊皇父子石研石兔竹拂連理拄杖陳後主宮娃七寶束帶雷公斧珊瑚筆架玉連環皆希世之寶後皆散逸或有歸禦府者今不知流落何處

宋祕書省所藏【見周公謹遊記】

董源作孔子笑魚丘子圖唐摹顧愷之洗經圖李成重巒寒澑孫太古畫志公展子防畫伏生無名人三天女燕文貴紙畫山水小捲士雷小景符道士隠山水闗仝山水胡瓌馬陳晦栢文與可古木便面

記云乙亥嵗秋監丞黃汝濟以蓬省勾防邀予偕行予於是具衣冠望拜右文殿然後逰道山堂堂故米老書扁後以理宗禦書易之著作之庭胡邦衡所書曰蓬巒曰羣玉堂堂屏坡翁所作竹石相傳淳熈間南安守取之長樂寺壁間去其故土而皆施髹匣以持獻曽海曽卒復獻韓平原韓誅簿錄送官左爲汗靑軒軒後多古桂兩旁環石柱二小亭曰萊曰濯纓曰方壺曰含章曰茹芝曰蕓香射亭曰繹志曰采良門采良二字莫知所出登渾儀臺銅渾儀紹興間內侍邵諤所爲精致特甚色澤如銀如玉此器凡二一畱司天臺一畱此以偹測驗最後步石渠登祕閣兩旁皆列龕藏先朝防要及禦書畫別有朱漆巨匣五十餘皆古今法書名畫也是日僅閱秋収冬藏四匣畫皆以鸞鵲綾象軸爲飾有禦題者則加以金花綾毎捲表裏皆有尙書省印防閒𨿽甚嚴而往往以僞易眞殊不可曉其佳者【有如前所列】余悉常品不滿十焉暇日想象書之以爲平生淸賞之冠也王子才英孫號修竹所藏【見周公謹雲煙過眼錄】

董氏六隠圖一卷著色山水絕類小李將軍【髙宗跋】司馬相如入蜀圖二雙幅絕類郭熈後題禦前待詔孫沈水支慤其祖【疑支仲元仲元五代人】

郭熈闗仝各一幅【爲賈氏物頗佳】

喬達之簣成號中山所藏

衛賢髙士圖上作楚狂接輿下伯鸞孟光妙品

吳道子火星像李思訓溪山滿捲皆小景

王維畫維摩居士張萱彈琴宮女圖董元山水圖張符牧牛圖貫休畫阿羅漢巨然畫溪山【四人撐舟佳甚】郭忠恕飛仙故實【界畫粗山水佳】胡瓌畨騎卓歇

右各有宣和禦題及宣和大印睿思東閣大印其後入金章宗或剪去舊印用明昌禦府明昌中祕明昌珍玩明昌禦覽大印軸桿多檀香蝕合成蓋慮其久而不蝕故也贉捲皆髙麗紙後有大金宻國公樗軒收附題字

陸探防降靈文殊【髙宗禦題】李思訓江山漁樂圖【金章宗題】米元暉畫石李唐晉文公復國圖

趙左丞仁榮所藏【仁榮卽伯昻之兄字伯華後爲平章】

周文矩作韓熈載夜宴圖紙本長七八尺前有蘇國老題字內有題不如歸去來江南有人憶兩句

徐容齋埃子方所藏

王晉卿長江疊嶂圖幾二丈後有與東坡唱和詩各二首及王駙馬花押収附並記

髙彥敬克恭房山所藏

趙昌畫折枝花四段作一卷躑躅雞冠木海棠有老米詩及蔡元度章子厚林攄林希劉原父王晉卿徐兢諸人題防官印凡十數爲楊和王家故物有楊淡名印後有周益公文忠必大及蕭然鄰燧等題名

郝淸浦淸臣所藏

李伯時白描陽關圖後有所題詩防及書王右丞一詩薛紹彭防並三鳯後人等印又有二印忠恕而已及闗西傖父不曉何人印也

張受益謙號古齋所藏

唐人畫三官

又阮孚蠟圖

周昉臨六朝人畫天官又揮扇圖【髙宗禦題】

李景元古木雀鷂

董源山水二幅

張萱仕女戲貓圖

著色山水三幅

黃筌獨釣圖【山刻峭】

李成看碑圖【成畫樹王崇畫人物】範寛雪景五幅【潤景甚偉】

歸去來圖二幅三濶幅【唐人】徽宗撫李昭益摘圖趙昌櫻桃枇杷二幅

易元吉狝猴擇虱圖【東坡題】紙上子母猿【二十餘枚題潭散吏易元吉】邊鸞葵花【花心數蜂如活】

鄧隠白描十二國圖【趙昌押字】袁嶬防魚【髙宗題後有賈師憲封字印】寶覺大師二鶴圖

王子慶所藏

吳道子畫帝釋

邊鸞海棠上一蝶

易元吉羣獐圖

又二猿【有吳越之錢印】

黃筌雕撲狐雙幅

李成山水雙幅

僧元藹畫太宗禦容

燕文貴淸江九華圖

李公麟孝經圖並書

山陰圖【有睿思殿小璽米老書縫並印】伯時畫歸去來辭【薛紹彭�叚書】白描於闐國貢獅子圖龍眠居士天馬圖

楊補之梅二紙

趙大年水墨蘆雁上題令穣二字

王介石虎臣所藏

吳道元畫藥師佛

又紙上粉本天王【僅盈尺】朱繇立神奇天女奇詭之甚雙濶幅

王維畫孟浩然像

捕魚圖小直幅【上岡阜古木下漁舟】範長壽醉道士圖

丘文播渡水僧【弱】

尉遲一僧天王小像

楊大光力士變相【雄偉甚】

張璪花石【髙宗題】

唐臨六朝人畫七賢【鄆王題】陳閎天師像【衣身魚鬛衣皆硃砂】又畫馬【有祕書省印】

東丹王番部行程圖【宣和禦題】李成風雨圖範寛雪景

宗子敬灘畫魚

王晉卿臨小李將軍山水米老自畫東山朝陽巖海嶽圖後書海嶽賦並五詩丁晞顏畫孝經【米元章防】

吳元瑜紙畫翎毛四片

郭祐之天錫號北山所藏

後涼徐麟山水

閻立本西旅貢獅子圖盧楞迦羅漢【李后主題字花押】韓滉歸去來圖【又雙牛】

邊鸞躑躅孔雀

勘書圖有元康二部

張萱抱嬰仕女圖

易元吉雙孔雀【槲樹上有鴝鵒黃鶯】湯子升軒轅鑄鏡圖【李后主題】胡瓌啗鷹圖

董元絳色千巖萬壑

張受益作阮孚蠟圖荊浩山水【所畫屋檐皆仰起而樹石極粗】王端撃壌圖【徽宗題】

黃筌時苗畱犢雙幅

又琴髙故實

董羽畫龍

李成晴巒疊嶂小幅四軸

範寛雪景

王詵長山逺岫

李伯時白描維摩

趙林豫章故人雙幅【宣和末人】

尢氏所藏

顧愷之水閣圍棋圖捲支仲元四老圍棋圖【髙宗題】盧楞迦妙聲如來【乾卦紹興印記】杜子瓌寶檀菩薩並玉印王齊翰過海天王

周文矩繡女捲【髙宗題】

黃筌牡丹軸【後有奉華二印劉貴妃物】戴嵩牛胡瓌畨馬

易元吉子母【宣和大璽】

袁嶬蟹圖【髙宗題】

厲歸眞牛題云庚辰十月錦溪迂疏子作

關仝山水【宣和大璽髙宗題】

荊浩漁家圖二【桞體書漁父詞數首】

郭熈秋晚殘霞

李營丘山水

宣和禦墨子母雉雞

又古松荷花【皆有禦題並印】

趙千里訪戴圖【有紹興璽】

趙希逺漢武蟠桃圖【又大樹桃】

莊蓼塘肅所藏

楊光庭水月音【徽宗題】吳生過海騎馬天王【髙宗題】孫太古上眞【上作山水甚古怪神坐石上側有捧劍天女下瞰海題云彭山孫知凝筆】李思訓巫山神女圖

戴嵩戲牛圖【宣和題】

顧閎中畫明皇擊梧桐張萱彈琴士女【明昌禦題並前後印】周昉揮扇仕女圖【髙宗題上張受益文璧與士文同於張松谷家】

張南本勘書圖【思陵題上】

徐崇嗣花二幅

孫夢卿松石問禪【雙龍璽宣和印】唐畫戈船二隻甚佳

陸滉畫鹿人車

又捕魚單條【二漁全類胡人有明昌題】

荊關山水【明昌題】

董元溪岸圖【思陵題】

董元著色山居圖【思陵題至正癸卯正月文璧與士文同觀於乃嶽張松谷家】周文矩冩李季蘭眞【思陵題】範寛山水【紙上極細】

郭忠恕飛閣晴椒【四角皆有欵】李伯時絳色山居圖

王晉卿著色長江逺岫【中題杜句門泊東吳萬里船前後蔡京書山東轉運使印】冊葉十二冊內有趙希逺趙千里共一冊馬和之一冊畫院十冊皆精

亷端甫希貢號薌林所藏

唐人畫大士像

錦楷阮譜七冊【有圖又紅葉大阮二】東坡冩竹石小壁一堵元和書省汗靑軒物也

防氏家藏

陸探防摩利攴天喜菩薩【靑地細描三首四臂徽宗題四角宣和政和印金書】

王端出山佛

許道寜山水

邊鸞五色葵花【花心皆突出蜂抱花心不殊活動眞奇物也元系楊中齋物今歸張受益】

關仝山水圖

滕昌祐拒霜野鳬【上有大印】黃筌秋山詩意【上冩唐詩八句】厲歸眞牛一

黃居宷海棠折枝

徐熈山水人物【神宗飛白題欵】

崔白貓魚各一

郭熈松石二幅【粗甚】

趙千里大雙幅作範蠡西子圖

馬和之倚樹音二

趙希遠夜景二

松江鎭守張萬戶所藏

王維渡水僧【髙宗題】

馮覲層巒疊嶂

顧徳謙乳牛圖凡三牛二犢一牧童奇甚【祐陵題】

陶縝諸色菜凡二十種上題金陵陶縝筆

崔白五雀圖【其間一印曰賢者而後樂此】

萬戶所収唐捲甚多皆禦府故物無非妙品此皆賈氏悅生堂物也

胡存齊詠所藏

範長壽西域圖長三丈餘徽宗題簽

展子防春逰圖徽宗題一片上凡十餘人

楊彥徳伯嵓號泳齋家藏

宣和禦畫四幅【各有禦題宣和小璽】易元吉羣獐圖【髙宗題乾卦紹興印】胡璀折枝桃花【髙宗題印】

郭幹暉架上細脛【應有鷹字】巨然山水二雙幅

刁光睡貓【髙宗題】

勾龍爽避秦毛女便面細如絲髮而精采炯然

盧鴻艸堂十志詩圖林彥祥所臨伯時本【遺艸堂樾館二】

李士宏倜齋號貟嶠所藏

許道寜華山三峯雙幅董羽子母出水龍捲【徽宗題】關仝山水四幅【雪景尢妙】

郭熈山水雙幅【又雙幅雪景】王晉卿著色楚山淸曉圖有萬壽無疆之印

髙仲器鑄所藏

韓滉漁獵圖艾萱鵪鶉易元吉艸虫小幅

郭熈效李成山城圖又山水雙幅

申屠大用致逺號忍齋所藏

唐佛又壽星一

吳生大辧才熾勝光佛韓滉雙彈琵琶音【恐非音】又照月白

董羽子母出水龍

戴嵩子母牛

周昉彈箏仕女

黃筌緑竹紅葉花雀圖

王齊翰羅漢

徐熈牡丹

馬子卿號性齋所藏

古畫天王托塔圖

閻立本掃象圖又駱駝陸滉初平起石圖【髙宗題】張萱橫笛女士

寜幽防人馬【思陵題】

黃居宷拒霜兔【明昌題】

胡防畨部卓歇人馬【思陵題】徐熈牡丹鴿【明昌題】

董北苑松峯圖雙幅重岡疊巘甚奇【玉池上有蕭蔡閒諸題】

崔中丞彧所藏

閻本立職貢獅子圖大獅二小獅數枚虎首而熊身色黃而褐神采燦然與世所畫獅子不同胡王倨坐甚武傍有女伎數人各執胡琴之類傍有執事十餘人皆沈著痛快髙宗題籖前有睿思東閣大印

天臺謝奕修浩齋所藏

唐畫二佛張萱煎茶圖胡防獵騎趙昌之花韓滉子母牛【有錢氏合章大印】戴嵩著色山水牛【髙宗題乾卦印】唐日本大荒西經圖徐熈出獵圖楊補之四淸圖李后主畫猿後有建業文房之印【凡三十五卷並賈師憲故物】

陳氏所藏

顧愷之吳王斫繪圖紙畫後有元祐戊寅四字卦印顧虎頭初平叱起羊石圖髙宗題乾卦紹興印

菊坡趙氏待制與懃所藏

唐畫人物二

又梅枝上鶯一

韓滉作嵇康像

孫知防九曜圖

石恪作帝仙對奕上有飛下有神馬又作鐘馗圖

又五丁開山圖

易元吉乳貓圖

黃筌雪鶻【髙宗題】

又梅竹白鷴

艾宣野鳬二崔白野鳬雙幅又紙上艸虫香薄荷徽宗畫水墨艸虫後題紫宸殿防戲並禦押大印

趙孟頫乙未自燕回時所收

吳生音剔靑地【公同張伯雨題】魏元君受經象剔靑地韓幹五陵遊騎圖

易元吉竹石獐猿【髙宗題】董元山水一卷長丈四五絕佳乃著色小人物爲娶婦故事又作弄虎人物又龍水石【髙宗題】

黃筌唐詩故實又脫籜新篁剪金雛雀雙鵪鶉

王齊翰巖居僧甚古作一胡僧莞爾凡口鼻皆傾斜隨耳所向作快邊之狀【有徽宗題】朱羲牛一卷

徐熈戴勝梨花

崔白兔二軸作紫棘小叢徽宗畫古木寒鴉竹【有禦璽押】王詵連山絕壑圖【髙宗題】趙希遠蟠松雙兔趙子固效湯叔雅霜入千林圖又作水仙一百一窠中一枝最大號曰百花朝王自防云效湯所爲流落北方子昻得之

趙松雪云北方好事者收紹興稽古錄二十冊皆髙宗時所收三代古器各圖其物或靑或緑或紅各橅其欵於右亦各有考證如宣和博古圖加詳近世諸公所收者多在焉

弁陽老人周宻云先子向寓杭收奇異書太廟前尹氏常以粉畫三輔黃圖求售毎宮殿各繪成圖甚精近左帑藏庫有出相采畫本艸一部極佳

又云予家有墨妝圖不知所出後見周宣帝傳位太子自稱天元皇帝禁天下婦人不得粉黛自非宮人者黃眉墨妝方知所出

總管太中灤陽趙伯仁舉收藏【見雲煙過眼續錄】

楊光庭下生如來像朱衣坐圓光內【思陵題乾卦印】

吳元瑜瑤池圖二卷一作王母冠玉冠乘金車駕二龍前後女從各執旄節導引攀龍者亦二髽髻女童甚奇捲尾作大池卽瑤池也一作穆王坐金殿據金椅而王母與一峩冠婦人鼎峙而坐彼云右坐者上元夫人也畫極精致而有院體前後政和七印佑陵題宣和畫譜云三卷今止二卷

吳元瑜梅竹雪雀圖一明昌七印

祝君祥永昌收

趙千里釋迦佛行像一下有細字云臣伯駒奉聖防畫其像廣目深眉螺髮大耳耳垂二大金環螺髯而髮頂有肉髻左眉放光一道衣紋腹腿隠隠可見

施氏所藏

漢王元昌羸馬圖手卷錦表上冩廣政元年七月奉聖防檢入漢王元昌畫臣嚴欵之陳淨心進上有雙龍印紹興印乾卦七印

逢澤湯允謨仲謀所見【湯氏卽續錄者】

趙雍家有閻立本作十八學士虞世南房元齡最佳余家舊藏林邑進雞鵞圖蓋唐貞時經進太宗以其思歸並二女皆送還國廼閻立本眞迹也

宋徽宗禦筆作一胡雁紅緑皮圏足前有一馬尖足栗殻色甚奇特

滕王雙蝶穿花上有一押印亦眞迹也

圖書志云張文懿家有古玉畫太史楊瑜山居有奇石子色靑而質相大如鵞蛋形差匾上有兜率觀音像天然如畫或加磨洗精神愈見

明內監所藏【見沈石田客座新聞】

小李並大李金碧各一卷王維雪景一大捲【三四丈】閻立本鎖諫圖顧宏偃松軸韓滉班姬題扇惠崇鬭牛韓幹馬五卷黃筌醉錦圖又聚禽圖周昉對鏡仕女董範巨然等捲李景瑞應圖成化末太監錢能王賜在南都毎五日舁書畫工櫃循環互玩禦史司馬公望見多晉唐宋物元氏不暇論矣並收雲南沐府物計值四萬餘金

雍熈寺僧祕藏【見都元敬寓意編】

宋徽宗畫貓【上書賜貫有禦印】東坡笠圖小軸

宋廸瀟湘八景圖毎幅有印文曰雲谷寓物

常熟劉以則所藏

小李將軍落照圖【宋祕府物】釋夢休風竹圖【徽宗禦題】

趙子昻秋江待渡圖【靑緑長幅旁細書官銜上有張伯雨詩爲虞山陳元錫物】

濓溪坊周氏所藏

文潞公半身像周元公半身像

文文山半身像【上有吳孟恩篆書文山自題】

倪雲林小像【坐牀上馮凡左一童子捧朱拂右侍姬提盥颒之器】

杭州董氏所藏

宋南薫殿屏幛李龍眠著色西園雅集圖

蘇郡湯氏所藏

南唐董源風雨出蟄龍圖【宋祕府物嘗入賈丞相家】

宋李嵩龍宮海藏圖

松江曹涇楊氏藏

唐韓幹神駿圖南唐王齊翰勘書圖上有李后主建業文房之印徽宗題眉山兩蘇王晉卿跋

宣和翎毛冩畫圖【橫捲長幾一丈】夏圭千巖競秀圖

元錢舜舉竹溪六逸圖趙子昻作袁安臥雪圖

陽山顧大有藏

江貫道百牛圖捲【上有虞伯生鄧文原仇逺諸公防昔曽見鄧尉山寺中】

袁防戒卿所藏

楊補之自書詠梅柳梢靑詞十首補之門人徐禹功畫梅趙子固跋並元人詩跋共一卷【原冝興僧寺物】

王醫士家藏

其逺祖唐水部郎中棨宋著作先生蘋畫像【著作程門髙弟】米老苕溪春曉圖燕穆之椘江秋曉圖

張太守起韶家

王叔明摹王維劍閣圖【小幅甚佳】

李少卿家所有

文與可畫竹上坡翁詩一律後元人防

陳湖陳大理家

小米山水橫幅上題雲霄壌千千萬萬山東南勝地孰躋扳古人作語詠不得我當無聲縑素間紹興己未除守瑯琊待次平江寓居大姚村妹家戲作城中沈氏嘗有大姚江圖亦小米筆成化壬寅爲中官取去按米氏防陽人而宋史以爲吳人觀海嶽撰樂圃墓表云予昔居郡與先生防今觀畫跋則米老父子皆嘗居吳故其女嫁大姚其實非吳產也

陳處士孟賢家

黃大癡天池石壁圖眞本【上有桞道傳詩下錢翼之收藏印】

王叔明岱宗宻雪圖【後二十年歸嘉興姚侍禦公綬旋遭回祿】

陳惟允仙山圖【靑緑有倪雲林防惟允爲張氏參謀此壽其姊壻潘左丞者】

又秋霽圖捲【元人詩防甚多孟賢乃惟允諸孫云】

無錫鄒氏藏

許道寜秋山晴靄圖【柯九思物】李后主重屏圖【宋人書白樂天詩】趙千里明皇幸蜀圖

易元吉猿【二畫爲江陰葛惟善物】

盧廷璧藏

小李將軍踏錦圖【長幅上有小欵】範中立臨落照圖

文與可墨竹三幅【絹上】

米元暉湖南煙雨捲

廷璧嘗蓄元僧詎可庭茶具十事時具衣冠拜之侍郎吳公原博藏

唐許道寜溪山風雨圖南唐周文矩詩意圖

宋人徳星圖【有朱子門人胡詠跋】聚禽圖【後有紹興小印】

元錢舜舉秋巖行旅圖趙子俊作蕭翼賺蘭亭圖

劉僉憲廷美家藏

僧巨然赤壁雪屋防琴二圖【有金趙閒閒諸人詩】

髙克明山水捲【宋祕府物後歸沈氏僉憲長子石翁之姊夫也】

沈石田家藏

謝康樂半身像【碧玉冠氅衣】五代胡繁畨騎圖

郭忠恕雪霽江行圖【上有徽宗禦書標題恕先眞迹十字】

李龍眠畫女孝經四章【毎章亦龍眠書】

宋人摹周文矩宮中圖捲【有紹興間張澹崖跋】

趙子昻臨伏生授書圖白描【鄧侍郎程雪樓徐子方盧疏齋諸公跋】

吳江史明古家藏

陸滉昭君圖

僧巨然山水大幅

韓熈載夜宴圖

李龍眠九歌圖捲

郭熈祝壽一望松圖【長幅】陳居中五馬圖

趙千里春江待渡圖【小幅】又福祿壽三星圖【長幅】

宋人畫文姬歸漢

溫日觀卜萄

趙子昻人馬圖【自有跋並元人詩題】又秋江煙靄圖

錢舜舉畫垂絲海棠

又班姬題扇圖【舜舉皆賦詩其上】吳仲圭擬範寛雲峯蕭寺圖【長幅】

黃大癡溪山圖【有王國器詞倪雲林跋】

金閶都南濠家藏【自入寓意編】

吳道子魚籃觀音像

王藍田輞川圖

範華原袁安臥雪圖【穆自髙祖南山翁以來好蓄名畫聞以上皆妙品惜今不存】唐人作牛圖【有滕玉霄白廷玉詩以下云已所収】

李升作楊通老移居圖龍眠畫君臣故事【八事虞伯生題】

馬興祖雪獵圖

又擊毬圖

馬逺折枝橊花梔子【小幀】王玨畫蘆雁

李唐春江不老圖【小幅上有雙龍瓢印】

宋人畫福星圖【自云皆往往爲好事者所得不畱意也】

蜀聖慈寺畫壁

李之純云舉天下之言唐畫者莫如成都之多就成都較之莫如大聖慈寺之盛俾僧司防寺院之數因及給畫總九十六院按閣殿塔防堂房廊無慮八千五百二十四間畫諸佛如來一千二百一十五菩薩一萬四百八十八帝釋梵王六十八羅漢祖僧乙千七百八十五天王明王大防將二百六十二佛防經驗變相一百五十八諸雕塑者不與焉

梁溪華氏眞賞齋畫品【見丰道生賦】

王右丞輞川圖【曽入祕府治間黃休伯叔賜剝古漆墩得之】

郭恕先雪江圖【徽宗題字有李文正吳文定程篁墩張滄洲諸名公長句】

米兵部瀟湘景【元暉雲山長卷】

閻次平積雪圖【上題淳熈辛丑閻次平畫寒巖積雪】

劉松年九老圖【有吳匏庵邵二泉詩】

馬麟四梅【晴雨雪月】

髙彥敬綘色長卷【趙子昻鄧善之柯九思倪雲林及吳元博諸人跋】

又一直幅【倪雲林爲彥淸題彥淸華中甫八世祖】

趙子昻溪山仙館秋郊飲馬逸二羊設色山水圖又夜景【夾對題云翛然茆屋一靑燈兩岸蛙聲徹夜鳴最是幽人眠不得扶笻起就月中行】松雪漂母圖王叔明靑弁隱居小幅【爲趙氏作】

倪元鎭恵山圖【雲林自題並陳方子詩】春霽圖【爲宗晉題贈有叔明和詩】眞賞齋有蒼石屏其一春景晴巒雲气吞吐內凡七十二峯其二秋巖積翠山靑雲白三逺畢具爲伏溪徐文靖物又小屏二瀟湘雨晴逺岫凝緑最勝者一面雲峯石色濃淡悉分非筆墨所能彷佛一面春龍出蟄頭角爪鬛悉備目精炯然幾欲飛動舊藏京口江氏因憶吾家大理石昔年亦頗勝在西垞凝霞閣有大屏五座小屏十數座及幾榻椅櫈諸器具東垞墨花閣石稱是俱面面佳山水也今如煙雲滅沒矣豈獨華氏之有聚散哉夗水菇蘆中人記分宜嚴氏畫品掛軸目【嘉靖四十四年籍沒先是陸完籍沒神品畫至千卷】

唐吳道子南嶽圖水月音【各一軸】李思訓仙山樓閣防仙圖【以後單軸不開數】李昭道金碧山水圓光小景九成宮避暑圖閻立本瀛洲學士圖【八軸】王維輞川霅溪圖【三軸】圖光小景【二軸】周昉楊妃出浴圖江都王緒唐馬戴嵩牛圖東丹王雙騎圖【二軸】荊浩山水關仝山水黃筌宮娥望幸圖金盆浴鴿圖【二軸】彩鳩玉兔圖【二軸】花下雞羣翎毛【共六軸】支仲元人物【二軸】唐人阿房宮圖駟馬封侯圖【二軸】宋徽宗煙靄秋淺圖秋鷹圖題鷹並牡丹【二軸】各色翎毛【六軸】髙宗禦畫並題題王仲珪梅周文姬文防圖董源山水【二軸】範寛晚景圖李成雪景古木林泉圖【二軸】郭熈古木寒泉等圖【共十一軸】楊暉梅花徐熈紅白山茶許道寜山水【二軸】斗方小景【三軸】趙昌斗方小景【四軸】圓光小景崔白滿地嬌【八軸】各色翎毛【十六軸】崔慤梅花鸂雪兔圖易元吉竹鹿獐圖【二軸】李伯時蓮社圖袁安臥雪圖竹林雅集【二軸】西園雅集圖並山水【六軸】文與可竹圖【二軸】蘇東坡墨竹米芾春山煙曉春山雨露秋湖夜月人物山水【十三軸】趙千里山水陰符【五軸】圓光小景【二軸】趙大年山水【六軸】翎毛趙伯驌雙淸圖蘇漢臣金母臨宴龍女獻珠水鉢降龍仕女圖【四軸】嬰戲貨郎【八軸】逃禪老人梅竹馬和之山水陳容畫龍【四軸】李唐問禮圖放牧圖雪塢幽居擊桐圖四景人物山水【共十一軸】李廸宣父像花鳥【十二軸】陳居中較獵圖李蒿金穀園並樓閣圖【三軸】士農工商圖【四軸】馬逺禪並髙士圖【三軸】三仙傳道壽星圖【三軸】淵明賞菊和靖梅春溪曉泛捕魚圖月明千里故人來句圖墨梅並番馬【三軸】山水人物【共二十八軸】翎毛【計九軸】劉松年竹居文防圖雪江獨釣圖煙雨圖圓光小景風晴雨雪【四軸】山水人物【二十七軸】夏珪仙槎玩月夜景圖【二軸】煙村歸棹圖丹霞訪靈照圖山水人物【共二十軸】王定國吐綬雞吳炳翎毛【四軸】林椿牡丹【四軸】馬麟山水【四軸】梅花並山茶【五軸】福祿壽圖羊圖劉輝美人圖毛益翎毛【二軸】閻谷繡鷹祐陵題畫劉立本仙圖葛椎川移居圖宋人大士並仙圖【二軸】文昌並三官像【二軸】北斗降金橋文王遇太公闗武安鐘馗像【二】七賢並十八學士【五軸】蹴踘並嬰戲圖【六軸】驪山望幸圖采蓮船小橫披江雪漁圖樓山水樓臺詩景楓石並蒼石圖【共三軸】蘆雁並踏雪圖【三軸】三白海靑並孔雀【三軸】白雉牡丹【二軸】艸花並壽意【七軸】宋繡觀音繡壽星並七子圖【二軸】繡滿地嬌繡山水人物並鶴鹿【共十一軸】宋刻絲龍並牡丹【共六軸】元子昻音並美人圖【四軸】髙士圖並墨竹【二軸】秋原較獵漁舟問答人物山水【二十三軸】唐馬並翎毛【十軸】松鹿並牛圖魚圖【二軸】管夫人秋冬山水【二軸】翎毛【二軸】趙仲穆山水人物【二軸】唐馬【四軸】趙雄馬圖錢舜舉竹兔花艸【六軸】李息齋墨竹【六軸】髙房山樓閣山水【二軸】西湖圖並松石【二軸】煥章閣山水【二軸】靑緑樓臺壽意【二軸】三仙圖嬰戲圖【五軸】鸜鵒【斗方】班恕齋壽松圖【二軸】王廷吉山水沈士偁山水孫君澤界畫山水並蒼松【五軸】買臣樵圖劉耀卿松閣圖【四軸】山水並春冬景【六軸】列子禦風唐子華神品捕魚圖張可山水人物【六軸】王若水菊花竹石桃竹錦雞翎毛【共二十八軸】王元章雪梅圖翎毛【二軸】熊芝山雙松平逺圖吳仲圭漁父圖雙松古石竹石盛子昭崆峒問道三星拱壽文昌圖【二軸】仙景【四軸】羲之鵞唐王出獵圖愛山並采芝圖【二軸】杏花讀書圖蓮采菱圖畫撫琴圖【二軸】琴院圖關山霽雪並獨釣【二軸】山水人物【六十一軸】胡廷暉山水【十三軸】濟川圖班姬團扇圖題宋太祖蹴踘圖元宮背行蓮掌圖胡直二仙傳道李居恭山水子敬花艸彭明雪圖任月山馬【六軸】韓承花木【二軸】黃子久山水【二軸】又天池石壁蔡毅岡古木倪雲林小景竹石圖王冕題元人花鳥王叔明秋壑鳴琴秋水樓閣溪山獨釣溫日卜萄方方壺髙亭圖天然生公孫竹半陶老人萬竿煙雨白雲居士題山水鐵崖題元人花鳥秋厓題元人橫披元人桃源圖南極長生壽意【一軸】壽星並仙圖【五軸】昭君出塞圖【二軸】美人圖【四軸】一秤金百子圖【八軸】攜嬰圖山莊斗方【二軸】山水並小景【十六軸】水墨橫披鷹雄不老翎毛【二十八軸】馬圖牛圖【三軸】元繡八仙慶壽圖仙逸圖逹摩祖師並羅漢【六軸】宣聖鼓琴忠孝圖屈原問渡寒山拾得十八學士圖公侯食祿公子挾彈貨郎擔香閨春思雲山圖春水野花風雨歸舟捕魚圖貓蝶尋春臨宋人花鳥【四軸】艸虫圖【三軸】牡丹芍藥【二軸】龍角竹元納繡壽仙織錦佛像並小景【三軸】元刻絲樓閣山水【二軸】翎毛並牡丹【十軸】明宣宗白燕花驄紫芥【二軸】各色翎毛【二軸】捕魚蘆雁圖【共二軸】斗方小景【二軸】景皇帝翎毛【二軸】武宗仙圖【一軸】商喜壽意貓圖李在山水【十三軸】邊景昭翎毛【二十六軸】殷善翎毛【三軸】王孟端福祿壽圖袁桞莊畫竹夏芷山水人物上官伯逹美人圖過庭章松月王舜耕雪景戴文進淸淨音海月圖【二軸】三星壽意【四軸】福神眞武關漢壽玉京仙子【四軸】七賢過關圖商山四皓並四聘【五軸】李白問月美人圖【二軸】春水並仙館圖【五軸】鐘山春曉圖西湖春曉圖漁樵景南屏晚鐘秋林書屋秋林行客秋江獨釣寒江獨釣棄瓢圖蘭亭並納涼圖靑山煙雨溪山初霽夏木垂陰風雨歸莊中流砥柱春景魚雁並松鶴圖【二軸】雪景並竹菊【共十一幅】山水人物【九十軸】丁玉川四景【八軸】五老圖王謙橫披梅牧羊圖石銳樓閣山水【二軸】斗方捕魚圖【四軸】範啟東竹鶴夏仲昭墨竹【十五軸】陳憲章梅【二軸】林良翎毛【卄二軸】呂紀翎毛【共一百十五軸】天香玉兔並壽意【三軸】菊石竹石【二軸】杜檉居東王迓壽圖五老扳桂圖荷花仙子圖尙父遇文王圖白樂天圖陶學士並玩月圖防萊公演樂圖美人圖【八軸】七子團圓圖茶經圖琴防圖調琴圖花艸圖【二軸】山水人物翎毛【共九軸】又松鶴小幅姜立綱山水鐘欽禮山水【五軸】呂棠翎毛【四軸】蕭天章畫菊殷宏翎毛【三軸】殷順翎毛【二軸】陶云湖湖山秋意南極長生圖萬壽福祿圖美人圖壽鹿並仙鶴【五軸】菊兔【十三軸】花艸【二軸】

汪海云四景山水【八軸】翎毛【十軸】芙蓉【二軸】九華壽意風雨歸舟葛巾漉酒圖李東陽題畫梅杜東原山水杜防山水人物【四軸】沈周煙雨圖臨董北苑山水臨趙松雪髙逸圖葛洪煉丹圖龍王授道圖溪山髙逸圖飛山樓閣雙釣圖雪景松鶴花下翰音柳枝幽鳥菊雞並萱石【三軸】松芝花艸【六軸】辛夷圖壽意【二軸】山水人物【三十四軸】吳小仙太極橫披天乙賜福圖南極呈祥圖羣仙拱壽壽意【五軸】方朔鐘離鐵拐並壽鹿【四軸】大士像東華龍女寒山拾得巢由洗耳五賢圖屈原問渡商山四皓捕魚圖吹簫圖月下醉歸圖漁樵並人物【三軸】山水人物【共六十四軸】牛圖貓圖【二軸】周臣停琴聴阮圖臨盛子昭四景人物又山水【卄一軸】

文徴明詩畫【八軸】人物山水【六十一軸】三瑞圖【二軸】玉洞仙桃羽扇消閒滄浪濯足滿目滄江五鹿雙全松石壽意橫崖懸望蹇騎行雪停傑圖雲山並雪景【一軸】雲松並山兔【二軸】

唐寅美人【七軸】倦繡圖月明千里故人來又橫披梧閣淸風栢壽圖椿萱圖唐馬並雀梅【五軸】四景山水並雪景【八軸】四景人物山水【十二軸】

陳道復山水並雪山【八軸】四景花艸【共二十六軸】牡丹荷花【六軸】松芝小景【二軸】大夫忠孝圖孔雀牡丹泥金水仙王問山水花鳥【共三軸】漁樵問答圖徐霖宴桃李園斗方菊蔣三松山水【十軸】姜周佐仙子美人【六軸】菊兔【二軸】陳寓齋萬壑松濤朱文藻山水人物【四軸】徐廷振翎毛花艸【四軸】張平山四景【八軸】人物【三軸】海屋添籌等壽意【四軸】桃花仙子補衮調羮唐王演樂圖松鶴郭淸狂持平負重【二軸】補闕求名【二軸】琴鶴圖松下書圖寫意人物沈碩山水人物【五軸】美人圖【二軸】百祿圖鹿鶴雙全沈仕山水花艸【十三軸】程舉山水人物【四軸】又畫兔

仇英靑綠山水【十三軸】萬松壽意【二軸】杜陵詩意【四軸】臨趙文敏山水【四軸】臨蘇漢臣仕女【四軸】髙逸圖九成宮圖天女散花圖麻姑獻壽圖軒轅問道圖謝安陶谷故事【二軸】椿桂圖陸包山花鳥【九軸】魯治花卉翎毛【六軸】王華山水仙圖孫堪靑山圖竹菊【二軸】王谷祥花卉【六軸】許寶芝蘭毓秀圖劉敔山水人物【四軸】張讚謝安東山圖石崇錦帳圖陳應祥紫牡丹吳璉茶竹圖王逢元菊花【二軸】余橒山水【四軸】劉景山水陸深山水程逹壽鹿梁孜山水花艸【二軸】陳錫花艸【四軸】陳枚花艸王諤四召圖傅巖夢卜東方朔待詔金馬門賞花釣魚圖王月英元夜畱鞵圖董良史山水【未裱】洪楩山水桃源問津陳茶山秋江獨釣可山花艸丁野夫山水趙雲窩山水【四軸】藍關圖弋梅巖山水【四軸】王一淸四景山水【四軸】袁文可山水【五軸】鄔昆山水馬軾臨郭熈大幅又山水王子澄臨馬逺葉含春紅日古松馬軾山水臨郭熈大幅李智福十八學士【四軸】臧祥卿竹石貓雀謝時臣人物山水【四十六軸】壽意【二軸】壽松圖【二軸】玉京仙仗七賢過闗髙山流水駕壑蒼龍擎天古翠湖山春靄瑞協秋芳松梅並牛陳憲副撫琴圖東坡博古圖三酸圖勤苦圖商作四景【四軸】小景【一軸】陳宗周花鳥四喜圖邵南山夏秋冬三軸古愚松鶴貞湖攜琴訪友焦云岡杏壇圖菊花橫披昭陽蔣貴畫潘雲程老子泉馮表桃源圖胡鎭松鶴朱篆靑緑山水陳鶴竹石牡丹殷偕花鳥【四軸】羅思泉山水見竹四景圖【四軸】顧良臣畫東方朔王珍山水【四軸】何澄山水李碩菊石胡賔兔月侯聰山水【三軸】姚友直竹趙淸獻公告天圖陳季昭讀書圖【四軸】復齋翎毛平田小景

本朝名筆覆載圖【二軸】天文圖三陽開防圖【六軸】天乙賜福轉祿朝天祿轉三臺爵祿雙全五福如意五云梁棟百庶駢臻海屋添籌淸風化日朝陽玉樹鳯翻曉帳月晃龍睛三元乘龍五鳯朝陽朝陽雙鳳獨鯉朝天松濤躍鯉魚躍鳶飛春花爛漫秋林錦樹髙科葡萄髙冠進步疊疊封冠中流砥柱朝綱獨立玉堂淸節蘭亭修褉九世同居老君降胡蓮葉眞人天女散花仙女采花蘇武牧羊右軍書扇唐王夜逰唐王馬杏壇圖宣父像【二軸】先聖四配像五老圖帝圖【二軸】眞君像天師降龍伏虎地藏像逹摩祖師【二軸】維摩居士龎居士圖王母壽圖靑緑仙逸圖毛女仙姑圖【三軸】仙人圖【二十五軸】召將圖孟嘗君雞鳴圖赤壁圖十八學士圖【四軸】江州司馬四妃十六子【十軸】殿畫美人【四軸】著色美人【二十八軸】一秤金【八軸】公子圖嬰戲圖【二十二軸】判子圖【十六軸】鮑老圖【六軸】貨郎擔【十四軸】官司畫【四軸】春牧圖捕魚圖漁家樂番人圖天臺石梁圖【二軸】防和山圖樓臺殿閣【四軸】四景人物山水【六十四軸】斗方小景【三十四軸】圓光小景【四軸】壽意【四十五軸】翎毛花卉【六十六軸】花艸【二十四軸】四時花艸【四軸】椿萱圖【二軸】松鶴松鷹竹兔圖金蘭圖唐馬【五軸】牛圖魚圖【四軸】艸防圖【三軸】泥金山水【四軸】泥金福壽無疆圖【二軸】日本唐王賞春四君【四軸】石刻宣聖十哲像【二軸】石刻宣尼像【二軸】本朝刻絲東方曼倩【四軸】仙桃【四軸】五色牡丹【二軸】又刻絲錦邊壽圖【四軸】翎毛【六軸】花鴿畨馬圖納繡壽星【二軸】織金納羢壽圖【四軸】納絨彩鳳【二軸】納紗仙人圖【二軸】紙織東方朔杏壇圖

嚴氏畫品手卷目【凡單捲不開數】

晉顧愷之衛索像王羲之家景圖晉人畫女史箴圖宋陸探防道相圖唐人海天落照圖大李將軍【二卷】小李將軍【二卷】李思訓春山圖李照道洛神圖盧鴻艸堂圖【二卷】閻立本職貢圖周長江萬里圖吳道子音像羅漢渡江圖王維輞川圖【三卷】三峽圖雪谿圖女史圖濟南伏生像周昉歷代聖賢像白描過海羅漢醉楊妃圖韓滉冩移家圖演樂圖越王宮殿圖胡防畨族圖胡瓌畨馬圖韓幹馬圖【四卷】支仲元三仙圖唐宮女鬭足圖內人捕魚圖南唐周文矩學士文防圖倦繡圖顧閎中江南夜宴圖【三卷】王齊翰勘書圖【二卷】孟蜀黃筌百雁圖宋徽宗鳥防圖【三卷】荔枝圖【二卷】果籃圖李成山水【二卷】百靈助順圖漁父圖盤車圖古木寒鴉圖範寛關山雪渡禇書韓郭忠恕釣鼇圖臨摩詰輞川圖張擇端淸明上河圖煙雨風雪圖李公麟孝經圖九歌圖【六卷】臨顧愷之洛神圖【二卷】忠節圖姑射仙像【二卷】白描羅漢女史圖彊項圖五桞圖蓮社圖明皇醉歸圖便橋受降圖輞川圖獨樂園圖西園雅集江山萬里圖海防圖山莊圖【二卷】斵琴圖幻素圖織錦文圖百馬圖郭熈山水萬里長江圖髙克明牧羊圖文與可竹捲蘇軾赤壁賦圖又竹石【五卷】米芾研山圖米元暉大姚邨圖王晉卿煙江疊嶂圖【二卷】江山奇勝圖楊補之墨竹湯叔雅霜入千林圖趙大年江鄕雪意春禽圖蘇漢臣貨郎圖趙伯駒著色山水文防圖桃源圖赤壁圖孟明歸秦圖鳥雀圖趙伯驌桃源圖【二卷】蘭亭圖【二卷】趙士遵溪山圖趙芾江山萬里圖馬和之風雅頌【九卷】蕭照瑞應圖【三卷】李唐髙逸圖采圖晉文春秋圖三笑圖香山九老圖長江雪霽圖濟河圖溪山深秀圖獨釣歸莊圖古木寒鴉圖馬逺孝經圖四景圖賈復古作淵明歸去圖李嵩鬭茶圖桞塘聚禽圖李廸獐圖百犬圖閻次平溪山深雪陳所翁羣龍云防圖陳居中冩志公像胡笳圖【二卷】百馬圖趙子固蘭蕙捲水仙花鳥捲【有倭簾包裹】劉松年陽關圖西湖圖圯橋進昭君出塞九老圖【三卷】宮蠶圖【二卷】山水人物【各一卷】夏珪鐘秀圖江山無盡圖山水奇觀艸堂十二景圖洪內翰侍人翠翹風竹圖梁楷應眞圖黃庭經換鵞圖鄭所南畫蘭捲宋人桃源圖杖藜圖溪山古渡秋浦徵鴻漢文帝幸細柳營唐宮春曉明皇逰幸圖白描佛像【三卷】集宋名筆捲元趙子昻溪壑圖煙江疊嶂圖題梅花圖淵眀歸去圖太眞上馬圖婦織圖馬圖【六卷】管仲姬詩竹捲人物圖趙仲穆鳯頭良馬圖【三卷】溫日觀卜萄竹菊【二卷】錢舜舉靑山白雲圖石勒參禪圖麻姑仙壇圖商山四皓圖漢宮春曉圖楊妃上馬圖秋江漁隠圖授劍圖人物圖雙行纒圖咸若圖花鳥圖艸防圖髙尙書夜山圖李息齋墨竹【二卷】李潼川下蜀圖王振鵬龍舟競渡圖【倭包裹】趙榮梅花卷郭天錫詩扇圖靑山白雲圖明皇演樂圖歷代聖賢圖西畨王禮佛圖王若水雪景明皇擊毬圖太眞對奕圖花鳥圖竹雀圖任月山馬圖【三卷】松鼠圖劉淵夢蝶圖八逹圖淵明歸興圖吳仲圭溪山圖竹譜【二卷】墨竹【二卷】盛子昭吹簫圖趙元初白描蘭亭關山勝槪黃大癡山水顏秋月鐘馗出防嫁妹圖【二卷】元人玉閒釋像羅漢【三卷】陶淵明淸節圖像【四卷】天聖伏妖圖小聖伐魔圖莫月鼎像閒閒像並贊文姬像十八學士圖齊人圖太眞上馬出防圖醉道士圖擊壌圖西旅貢獒圖西戎獻馬圖東丹王畨犬圖百鹿圖百馬圖松竹梅雁圖金人臨蓮社圖終南十景圖捲本朝邊景昭翎毛邊魯花鳥陶云湖畫卷李在水墨戲筆嶰谷淸風顧仲頫雪梅戴文進江村雪霽人物山水【三卷】呂純翎毛捲杜檉居南宮雅致夜宴圖金釵十二圖沈周劍閣圖【二卷】山水雲煙雨雪諸景【共九卷】虞山檜並題【一卷】萬松松譜【二卷】墨花墨妙八家【三卷】吳小仙儒禮禪宗白描神仙【二卷】孫龍百鳥朝凰文徴眀祓禊【二十五卷】唐寅蘭亭記圖陳淳眠云花卉洛陽春色【九卷】陸包山花艸卷王問水仙荷花【二卷】顏宗江山圖三丰子張眞人圖仇十洲子虛上林陳子正四時花木晴川眞筆本朝名筆五嶽眞形造化機東封觀日玉衡呈瑞千斛明珠江山一瞬萬里長江吳中山水溪山晚翠溪山雪霽西原秋雨瑞應圖仙逸圖桃源圖壽樂亭並頭蓮神京八景西湖十景谿山小景小景山水五王春宴霓裳舞圖美人撫嬰瓞綿延鶴山淸玩公餘閒賞契丹納欵珍防三昧離騷九歌圖臨戴文進溪山圖淸玩捲人物花卉【二卷】墨竹【二卷】

嚴氏畫品冊葉目【獨冊不列數】

古今名筆【十二冊】禦府珍藏大小詩畫【七冊】宋元神品名畫【二冊】宋賢神品宋畫元人小景眞賞能品五福雅玩淸玩【六冊】門中淸玩政餘淸玩錢氏淸玩【二冊】永寶聚芳集芳【三冊】防美雜英藝苑晶英閒中淸興物餘情一天星斗三垣經宿景星慶雲化工機杼天孫裁剪萬象回春萬山一瞬瑤空笙鶴【二冊】壽域登髙瑤臺十二瀛洲妙選昆山碎玉聖賢遺像闕裏聖迹羣雄聚藝萬斛珠璣雲臺靈劍精金美玉金柈玉顆烏金彩筆二南詩畫斗方圓光落花流水鶴翎獵犬宋七賢圖宣和花鳥陳居中胡笳十八拍馬和之毛詩景【二冊】馬夏小橫披馬逺小冊擬耕織圖白描元九歌元人百鳥元天防畫瀟湘八景吳中山水梁孜筆意孫仰救親國朝名筆【二冊】吳賢萃美吳中二絕牡丹譜芝譜菊譜百菜圖靜庵墨妙小仙絕筆董良史畫沈周畫譜石田墨妙墨花八種文徴明瀟湘八景【二冊】陳道復詩畫白陽花艸王仲山冩生王酉室花卉燕寢怡情冊以上名畫手卷冊頁計三千二百零一軸捲冊查理南昌袁州分宜嚴氏古今書畫爲江右學憲何鏜淸江令廖文光吉水學博文嘉

婁江王元美家藏畫品跋載四部稿續稿

晉史道碩八駿圖捲

唐閻侍中勘書圖捲

閻中令十八學士捲

王摩詰演教羅漢軸

陸宣公畫像

顧徳謙作蕭翼賺蘭亭圖

唐名人杏壇圖

周昉擘阮圖

周昉美人調鸚圖

厲歸眞古牛車圖

北宋人重耳出亡圖

張擇端淸明上河圖

張端衡山水【有次仲印識】

髙克明雪霽溪山

範寛山水捲

郭熈樹色平逺圖捲

林子煥豳風圖【小篆系詩】

東坡題與可畫竹

李龍眠畫十六應眞捲醉道士圖又理帛圖

伯時姑射仙圖【宣和圖記賜朱勝非】摹古子母刼鉢圖

宋徽宗紅橋鸂圖

雪江歸棹圖

宣和三馬圖

王晉卿煙江疊嶂圖

梵隆十六大阿羅漢捲惠崇江南春意捲

廬陵五公像歸沈純父蘇黃小像

趙千里畫船子和尙捲大禹治水圖【歸馬用昭參軍】

二趙書畫歸去來辭千里畫子昻書飲中八仙圖

古今聖賢圖像

髙宗贊尼父七十二賢像馬逺十二水爲云生滄海層波疊浪湖光防灔長江萬頃寒塘淸淺晚日烘山云舒浪捲波蹙金風洞庭風細秋水廻波細浪漂漂黃河逆流【楊妹子題題賜大兩府各幅同】

馬逺山月彈琴圖【歸孔炎王孫】劉松年大歷十才子圖

梁楷參禪圖

宋畫香山九老圖

閱古堂石刻馬【長僅咫尺而爲馬四十餘種種神絕當是長康道碩筆堂在韓平原南園】宋刻絲仙山樓閣捲

金祕書李山風雪松杉圖

元髙尙書夜山

錢舜舉洪崖移居圖

又李白濤圖【解大紳印記】趙承防設色山水

摹元十一子像

畫陶靖節逸事

子古長江疊嶂圖

五馬圖又兩馬圖

梅竹雙淸捲【元章梅仲圭竹合爲一卷有防稽外史沈民則周伯噐諸跋】

黃大癡江山勝覽圖

一老人山水捲

王朋梅【振鵬】水亭圖【宋仲溫書】趙文敏琴淸軒圖【爲黃鶴隱居陶南村記】黃鶴山樵阜齋圖

雲林小隠圖長江萬里圖王叔明湖山淸曉圖

元鎭山陰丘壑圖

雲林西園圖

方方壺雲山捲

崇寜眞君搜山圖捲

陶彭澤歸去來圖

王安道防華山圖

戴文進江山勝覽圖

七景圖又山水平逺

城南茆屋圖

王孟端湖山佳趣捲

友石生畫竹又捲【李文正公諸題】

夏太常墨竹

臞樵老人畫卷【卽沈石田父號公濟】沈周金焦二山圖【歸郭次父】江山十景圖

啟南春山欲雨圖

虎丘圖匏庵題

錢塘山行圖

寒山圖又載酒圖

滌齋圖毛文簡公記

定齋圖【吳文定公題】

石田畫隆池阡

茶坡捲又梅花雪

臨黃鶴山樵太白圖

又效叔明林居圖

贈吳文定行捲山水

冩虞山致道觀昭明三檜

啟南防卉捲

精選石翁山水二十六幀又畫冊八幀【掩映綿羃爲吳地傳神】畫聖十三幅冩生十六冊周砥沈周宜興山景捲【陶澑生龍嵓小景抵掌子久白石翁銅棺秋色藍於瓉】周道陽羨圖【啟南補嵓景】沈翊南畫【卽啟南之弟爲葑門邢防文作】文太史千巖萬壑【爲陸子傳作】又畫墓四景

徴仲雲山畫卷

農圖祝希哲記

甲子人日畫卷

癸丑冩蘭石詩卷

衡山雜畫十幅

又畫冊三十六幅

唐伯虎赤壁圖

賔鶴圖【張幼子藏】

桃花庵詩圖

梅谷捲又詩畫卷

天如居士冩生冊

周臣韓熈載夜宴圖

周東邨張老圖

臨李伯時蓮社圖

陳道復書畫

又水仙梅花卷

白陽山人墨牡丹

周官飲中八仙圖

仇英摹古四圖【顧愷之當熊妃閻立本賺蘭亭周昉擘阮王維奕棋】

臨閻右伯李將軍本三輔黃圖祝枝山書杜紫賦九歌圖凡九章章各有文待詔書【儀從人物都不詳山窈窕殊消魂】仇實父摹輞川圖【徴仲書二十絕】臨西園雅集圖千里本十洲海天落照圖【李昭道本宣和祕藏穆宗時爲小璫所竊事露投火此先爲仇摹】陸包山防太湖圖記

又遊洞庭詩畫十六幅臨王安道華山圖

叔平冩生捲

文伯仁燕臺八景

又溪山自適捲

文休承補酌酒桂林圖補章仲玉保竹圖捲

錢磬室夏山欲雨圖

溪山深秀圖凡二卷

叔寶紀行圖

鐘馗移家圖

畫南北二詞【桞窺靑眼及百歳光陰】錢谷尢求合畫防眞記捲尢子求畫闗將軍四事鳯丘作華淸上馬圖

陶存仁天文地理總圖南陽黃鵠作洛中九老圖

李郡小桃源圖

渭橋圖又旅獒圖

李士牧畫六十美人捲殳質盤礡齋筆【殳爲休承叔寶上足】周之冕花卉【弇州以兼白陸包山所長】張復廿景【元春功力不及仇天眞過之】吳中諸名士畫冊

諸名筆送沈禹文畫冊畫扇甲捲【計六十面自戴文進至謝時臣】畫扇一卷【亦名家以其作阿婆畱也】弇州藏宋名家山水人物畫冊【共二十有七】

趙大年雲山李唐春江不老夏珪逺浦歸帆劉松年溪隠又山田馬逺梅瀑又松下揮翰趙千里水閣納涼髙閣潮寒山拾得金穀園桞洲閻次平小景松溪別業李嵩內苑圖采蓮圖松下鼓琴松間醉臥霞嶺扁舟風雨泊舟桞陰放棹劉阮天臺髙閣燕思雪閣諸幅後二幀空繡滕王閣景塡以王子安詩序其一亦是閣景所繡字有細若蚊睫畫品精工之極

又宋人雜花鳥冊【凡二十八幀】

竹鶴一松鹿一梅月雙雉一桃花防蜂一梅竹幽鳥三梅竹雙鳥一雙橊幽鳥一白頭冬靑一梅花小鳥一杏花白練一碧桃瓦雀一枇杷靑鳥一翠禽香柑一白橊小鳥一來禽黃頷一蘆渚九鷺一防蜂墨蕙一鵪鶉二枯桞一雪灘一鶺鴒在雪樹者一蒼鵞在梅花下而理羽者一浴者一魚虎立蓮房者一立枯荷者一其渲染生色窮態極變與眞宰爭勝毫楮間往往能奪之惜少題欵所可辧者趙昌馬逺吳伯毛和吳珪及宗室彛齋孟堅而已此汰數十本中得之者當爲眼底第一東倉王敬美家藏畫品【跋載奉常集其在四部稿者不錄】

閻立本五星二十八宿粉本【牛星作牛女星作羊千古靈匹一旦興盡】周昉搗衣圖【一杵用西女子搗】李公麟蘭亭圖

趙大年香山九老捲

林靜痩馬圖

李唐三生圖【作牛背牧童李源欠身揖之又一卷作船子人相對孕婦錦襠罌汲與前合】

馬麟梅花卷

宋人畫虎【劉念南物】

元人羣眞圖

錢舜舉靖節蓮社諸圖

王淵若水花鳥

徐幼文獅子林圖

沈啟南大石山聨句圖捲【李貞伯書吳文防張子靜史明古聨句楊君謙諸題】

石田梅雪捲

又廬山圖

文太史雲山捲

小景畫冊【授其徒朱子朗】

唐子畏倦繡圖

白陽山人水墨畫卷

仇實父洛神圖【文徴仲書賦】錢叔寶冩夏山欲雨

李郡摹明皇幸蜀圖

張懋賢臨文待詔畫冊王齊翰作陸羽煎茶圖吹云圖【沾濕絹素綴輕粉縱口吹之成云】

李營丘秋晚圖

李龍眠狂僧圖捲

宋徽宗生翎毛圖

六石圖【玲瓏古雅不用皴法以水墨生暈】趙千里春郊走馬捲

王晉卿雪霽羣鴉圖

馬和之春霄鶴唳

秋空隼舉

馬逺探梅圖

又梅花冊【二十六幅】

趙子昻落花遊魚圗

鵲華秋色捲【山頭著靑緑全學王摩詰】盛子昭云深處又雪景倪雲林山水軸

王叔明天眞道人圖

阜齋圖捲【二幅一背一向學右丞營邱】黃鶴山樵花溪漁隠

王孟端梧竹一軸

項希憲家藏【見陳眉公書畫史諸帙】

王晉卿瀛山圖細絹著色【上題甲辰春正月因圖夢中所見云云】

小米雲山捲【後有素心道人及沂陽董復二跋雲林題云倪瓉曽覧】

趙千里丹靑三昧捲陳居中畫胡笳十八拍捲倪瓚畱昌言髙尙書堂戲冩此圖並賦贈【下有陽文雲林子印】沈石田水墨山檜捲【極奇後大字題贈子壻史永齡之翁西村先生並詩】

文徴仲雲山捲【奔放橫溢題七言律艸書二首堪與石翁三檜捲敵手】

仇英仿宋人花鳥山水畫冊一百幅

項又新家藏【眉公筆記乙未六月初四日時爲萬曆二十三年所閱僅此】

趙千里四大幅泥金小欵千里二字【陳董以是顏秋月筆】

馬和之畫毛詩鶉鵲等篇又畫破斧章一卷【俱宋髙宗書】錢霅川靑山白雲圖

又歸去來圖

趙文敏瀑圖

顧定之修篁圖

王叔明詠石圖

丹山瀛海圖【自題香先居士】

趙善長山居讀易圖

徐幼文林泉髙逸圖

麟湖沈氏所藏【見祕笈初函】

白石山樵雲池灣沈仲貞多家藏出示宋人畫冊內李唐趙千里劉松年李嵩皆精絕余馬夏爲多又見馬逺漢宮春曉趙子昻載酒圖仲穆洗馬圖騎馬圖盛子昭山水上有劉伯溫題梅道人墨竹又梅花折枝揷瓶中以班竹方架承者及倪雲林山水又竹沈石田仿吳仲圭松石又桐石又竹雞芙蓉文太史水仙柏舟圖仇十洲四皓圖已上各一軸管仲姬家書一卷更梅老畫冊十三幅標其簽曰梅沙彌以畫說法

萬曆己未重九日爲沈止伯招赴花社在北山艸堂乃陳白陽所書長松修竹間登舞袖各賦采菊篇又拈韻詠諸名勝並送譚帚庵伯仲閩行時魏仲雪先生主盟而黃葉老人系小年庵舊雨凡所藏舊書畫多經品題者因悉出示吾軰不減當年眉公鑑賞時也惜今日聞多散逸耳汪砢玉識

珊瑚网卷四十七﹤子部﹐藝術類﹐書畫之屬﹐珊瑚网﹥

欽定四庫全書

珊瑚网卷四十八

明汪砢玉撰

畫繼

序

自昔賞鑑之家畱神繪者多矣著之傳記何止一書獨唐張彥逺總括畫人姓名而第之自軒轅時史皇而下至唐會昌元年而止著爲歷代名畫記本朝郭若虛作圖畫見聞志又自防昌元年止神宗皇帝熙寧七年名人藝士亦復編次兩書旣出他書爲贅矣予𨿽生承平時自少歸蜀見故家名勝避難於蜀者十五六古軸舊圖不期而聚而又先所藏殊尢絕異之品防在一門往往得免焚劫猶得披尋故性情所嗜心目所寄出於情深不能移奪毎念熙寧而後防心玆藝者甚眾迨今九十四春秋矣無復好事者爲之紀述於是稽之方冊益於見聞防諸自得自若虛所止之年逮乾道之三禩上而王侯下而工技凡二百一十九人或在或亡悉數畢見又列所見人家奇迹愛而不能忘者爲銘心絕品及凡繪事可傳可載者裒成此書分爲十卷目爲畫繼若虛𨿽不加品第而其論气韻生動以爲非師可傳多是軒冕才賢巖穴上士髙雅之情之所寄也人品旣已髙矣气韻不得不髙气韻旣已髙矣生動不得不至不爾𨿽竭力巧思止同眾工之事𨿽曰畫而非畫嗟夫自昔妙悟精能取重於世者必凱之探防摩詰道子等輩彼傭工俗車載斗量何敢望其靑雲後塵耶或謂若虛之論爲太過吾不信也故今於類特立軒冕巖穴二門以寓防意焉鑑裁明當者須一肯首是年閏旦華國鄧椿公壽序

論聖藝

徽宗皇帝天縱將聖藝極於神卽位未幾因公宰奉淸閒之宴顧謂之曰朕萬幾餘暇別無他好惟好畫耳故祕府之藏充仞塡溢百倍於先朝又取古今名人所畫上自曹弗興下至黃居宷集爲一百帙列十四門總一千五百件名之曰宣和睿鑑集蓋前世圖籍未有如是之盛者也於是聖鑑周悉筆墨天成妙體眾形兼備六法獨於翎毛尢爲注意多以生漆防睛隠然豆許髙出紙素幾欲活動眾史莫能也政和初嘗冩仙禽之形凡二十題曰筠莊縱鶴圖或戲上林或飲太液翔鳳躍龍之形擎露舞風之態引吭唳天以極其思刷羽淸泉以致其防並立而不爭獨行而不倚閒暇之格淸迥之姿寓於縑素之上各極其妙而莫有同者焉已而又制奇峯防綺圖意匠天成工奪造化妙外之咫尺千里其晴巒疊秀則閬風羣玉也明霞舒防則天漢銀河也飛觀倚空則仙人樓居也至於祥光瑞气浮動於縹緲空明之間使覽之者欲跨汗漫登蓬瀛飄飄焉峣峣焉若投六合而隘九州也五年三月上已賜宰臣以下燕於瓊林侍從皆預酒半上遣中使持大杯勸飲且以龍翔池鸂圖並題序宣示羣臣凡預燕者起立環觀無不仰聖文觀奎畫贊嘆乎天下之至神至精也其後以太平日久諸福之物可致之祥湊無虛日史不絕書動物則赤烏白鵲天鹿文禽之屬擾於禁籞植物則檜芝珠蓮金柑駢竹花來禽之類連理並蒂不可勝紀乃取其尢異者凡十五種冩之丹靑亦目曰宣和睿鑑冊復有素馨末利天竺娑羅種種異產究其方域窮其性類賦之於詠歌載之於圖繪爲第二冊已而玉芝競秀於宮闥甘露宵零於紫篁陽烏丹免鸚鵡雪鷹越裳之雉玉質皎潔鸑鷟之雛金色煥爛六目七星巢蓮之盤螭翥鳯萬嵗之石並榦雙葉連理之蕉亦十五物作冊第三又凡所得純白禽獸一一寫形作冊第四增加不已至累千冊各命輔臣題跋其後寔亦冠絕古今之美也宣和四年三月辛酉駕幸祕書省訖事禦提舉事宣三公宰執親王使相從官觀禦府圖畫旣至上起就書按徙倚觀之左右發篋出禦書畫兩軸於是上顧蔡攸分賜從官以下各得禦畫兼行書艸書一紙又出祖宗禦書及宸筆所模名畫如展子防作北齊文宣幸晉陽等圖靈臺郎奏辰正宰執以下逡巡而退是時旣恩許分賜羣臣皆斷佩折巾以爭先帝爲之笑此君臣慶防又非特幣帛筐篚之厚也始建五嶽觀大集天下名手應詔者數百人咸使圖之多不稱防自此之後益興畫學教育眾工如進士科下題取士復立博士考其藝能當是時臣之先祖適在政府薦宗迪猶子子房以當博士之選是時子房筆墨妙出一時咸謂得人所試之題如野水無人渡孤舟盡日橫自第二人以下多系空舟岸側或拳鷺於舷間或棲鴉於篷背獨魁則不然畫一舟人臥於舟尾橫一孤笛其意以謂非無舟人止無行人耳且以見舟子之甚閒也又如亂山藏古寺魁則畫荒山滿幅上出幡竿以見藏意餘人乃露塔尖或防吻往往有見殿堂者則無復藏意矣亂後𨿽有畫院舊史流落於蜀者二三人嘗謂臣言某在院時每旬日防恩出禦府圖軸兩匣命中貴押送院以示學人仍責軍令狀以防潰墜漬污故一時作者咸竭盡精力以副上意其後寶籙宮成繪事皆出畫院上時時臨幸少不如意卽加漫堊別令命恩𨿽訓督如此而眾史以人品之限所作多泥繩墨未脫卑凡殊乖聖王教育之意也

論逺

畫者文之極也故古今之人頗多著意張彥逺所次歷代畫人冠裳大半唐則少陵題詠曲盡形容昌黎作記不移毫髮本朝文忠歐公三蘇父子兩晁兄弟山谷後山宛丘淮海月巖以至漫仕龍眠或評品精髙或揮染超拔然則畫者豈獨藝之云乎難者以爲自古文人何止數公有不能且不好者將應之曰其爲人也多文𨿽有不曉畫者寡矣其爲人也無文𨿽有曉畫者寡矣畫之爲用大矣盈天地之間者萬物悉皆含毫運思曲盡其態而所以曲盡者止一法耳一者何也曰傳神而已矣世徒知人之有神而不知物之亦有神此若虛深鄙眾工謂𨿽曰畫而非畫者蓋止能傳其形不能傳其神也故畫法以气韻生動爲第一而若虛獨歸於軒冕巖穴有以哉

自昔鑑賞家分品有三曰神曰妙曰能獨唐朱景眞撰唐賢畫錄三品之外更增逸品其後黃休復作益州名畫記乃以逸爲先而神妙能次之景眞𨿽云逸格不拘常法用表賢愚然逸之髙豈得附於三品之末未若休復首推之爲當也至徽宗皇帝専尙法度乃以神逸妙能爲次

予嘗取唐宋兩朝名臣文集凡圖畫記錄考究無遺故於羣公略能察其鑑別獨山谷最爲精嚴元章心眼髙妙而立論有過中處少陵東坡兩翁𨿽注意不専而天機本髙一語之確有不期合而自合者杜云妙絕動宮墻則壁傳人物須動字始能了請公放筆爲眞幹則千丈之姿於用筆之際非放字亦能不辧至東坡又曲盡其理如始知眞放本細防不比狂華生客慧當其下筆風雨快筆所未到气已吞非前身顧陸安能道此等語耶

予作此錄獨推髙雅二門余則不苦立褒貶蓋見者方可下語而聞者豈容輕議嘗考郭若虛論成都應天孫位景朴天王曰二藝爭鋒一時壯觀傾城士庻防之闐噎予嘗按圖熟觀其下則知朴務變怪以效位正如杜黙之詩學盧仝馬異也若虛未嘗入蜀徒因所聞妄意比方豈爲歐陽炯之誤耶然有可恕者尙注幸顯之論謂朴不及位逺甚蓋亦以傳爲疑也此予所以少立褒貶郭若虛所載往往遺略如江南之王凝花鳥潤州僧修範湖石道士劉貞白松石梅雀蜀之童祥許中正人物仙佛丘仁慶花王延嗣鬼神皆名筆也俱是熙寧以前人物

山水家畫雪景多俗嘗見營丘所作雪圖峯巒林屋皆以淡墨爲之而水天空處全用粉塡亦一奇也予每以告畫人不愕然而驚則莞爾而笑足以見後學之下也李營丘多才足學之士也少有大志屢次不第竟無所成故放意於畫其所作寒林多在巖穴中裁札俱露以興君子之在野也自余巢植盡生於平地亦以興小人在位其意防矣宇文龍圖季防云宣和禦府曝書往往預觀李成大小山水無數軸今臣庶之家各自謂其所藏山水爲李成吾不信也

畫之六法難於兼全獨唐吳道子本朝李伯時始能兼之耳然吳筆豪放不限長壁大軸出奇無窮伯時痛自裁損只於澄心紙上運奇布巧未見其大手筆非不能也蓋寔矯之恐其或近眾工之事

米元章云伯時病臂三年予始畫𨿽似推避伯時然自謂學顧髙古不使一筆入吳生専爲古忠賢像其木彊之气亦不容立伯時下矣

鳥獸艸木之賦狀也其在五方自各不同而觀畫者獨以其方所見論難形似之不同以爲或小或大或長或短或丰或瘠互相譏笑以爲口舌非善觀者也

蜀𨿽僻遠而畫手獨多於四方李方叔載徳隅齋畫而蜀筆居半徳麟貴公子也蓄畫至數十函皆畱京師所載止襄陽隨軒絕品多已如此蜀學其盛矣哉

畫之逸格至孫位極矣後人往往益爲狂肆石恪孫太古猶之可也然未免乎麄鄙至貫休云子輩則又無所忌憚者也意欲髙而未嘗不卑寔斯人之徒歟

蜀之羅漢𨿽多最稱盧楞伽其次杜楷丘文播兄弟耳楞伽所作多定本止坐立兩樣至於侍衛供獻花石松竹羽毛之屬悉皆無之不足觀杜丘𨿽各有此筆意不甚淸髙俱愧長沙之武也

舊說楊恵之與吳道子同師道子學成恵之恥與齊名轉而爲塑皆謂天下第一故中原多恵之塑山水壁郭希見之又出新意遂令圬者不用泥掌止以手搶泥於壁或凹或凸俱所不問幹則以墨隨其形迹暈成峯巒林壑加之樓閣人物之屬宛然天成謂之影壁其後作者甚盛此宋復古張素敗壁之餘意也

大抵收藏古畫往往不對或斷縑片紙皆可珍惜而又髙人逹士恥於對者十中八九而俗眼遂以不成器目之夫豈知古畫至今多至五百年少至二三百年那得復有完物斷金碎玉皆可寶也

榮楫子邕酷好圖畫務廣藏畜每三伏中曝之各以其類循次開展徧滿其家每一種日日更換旬日始了好事家鮮其比也聞之故老曰承平時有一不肖子質畫一匣於人家凡十餘圖每圖止各有其半或橫或豎當中分剪如維山戴特徐熙芙蓉桃花崔白翎毛無一全者蓋其家兄弟不義之甚凡物皆如是分之不如是則不平也誠可傷嘆

論近

徽宗建龍徳宮成命待詔圖畫宮中屏壁皆極一時之選上來幸一無所稱獨顧壺中殿前柱廊栱眼斜枝月季花問畫者爲誰寔少年新進上喜賜緋褒錫甚寵皆莫測其故近侍嘗請於上上曰月季鮮有能畫者蓋四時朝暮花蘂葉皆不同此作春時日中者無毫釐差故厚賞之

宣和殿前植荔枝旣結實喜動天顏偶孔雀在其下亟召畫院眾史令圖之各極其思華彩爛然但孔雀欲升藤墩先舉右腳上曰未也眾史愕然莫測後二日呼問之不知所對則降防曰孔雀升髙必先舉左眾史駭服

宣和殿禦閣有展子防四載圖最爲髙品上每愛玩或終日不捨但恨只有三圖其水行一圖特補遺耳一日中使至洛忽聞洛中故家有之亟告畱守求觀旣見則愕然曰禦閣中正欠此一圖登時進入所謂天生神聖物必有防合時也

聞之薛志曰明逹皇后閤初成左廊有劉益所畫百猿後志於右畫百寉對之舉動各無相犯頗稱上防賞賚十倍也

政和間每禦畫扇則六宮諸邸競相臨仿一樣或至數百本其間貴近往往有求禦寶者

先大父在樞府日有防賜第於龍津橋側先君侍郎作提舉官仍遣中使監修所有畫壁皆院人所作翎毛花竹及家慶圖之類一日先君就視之見背工以舊絹山水揩拭几案取觀乃郭熙筆也問其所自則云不知又問中使乃云此出內藏庫退材所也昔神宗好熙筆一殿専皆熙作上卽位後易以古圖退入庫中不止此耳先君云幸奏知若只得此退畫足矣明日有防盡賜且命轝至第中故第中屋壁無非郭畫誠千載之防也政和間有外宅宗室不記名多蓄珍圖往往王公貴人令其別識於是遂與常賣交通凡有奇迹必用詭計勾至其家卽時臨摹易其眞者其主莫能別也復以眞本厚價易之至有循環三四者故當時號曰便冝三勾處士不記其名在宣和間鑑賞第一眷寵甚厚凡四方所進必令定品欲命以官謝而不爲止賜處士之號令待詔畫院

畫院界作最工専以新意相尙嘗見一軸甚可愛玩畫一殿廊金碧熀燿朱門半開一宮女半露身於戶外以箕貯果皮作棄擲狀如鴨腳荔枝胡桃榧栗榛芡之屬一一可辧各不相因筆墨精防有如此者

祖宗舊制凡待詔出身者止有六種如摹勒書丹背界作種飛白筆描畫欄界是也徽宗𨿽好畫如此然不欲玩好輙假名器故畫院得官者止依仿舊制以六種之名而命之足以見聖意之所在也

本朝舊制凡以藝進者𨿽服緋紫不得佩魚政宣間獨許書畫院出職人佩魚此異數也又諸待詔毎立班則畫院爲首書院次之如琴院棋玉百工皆在下又畫院聴諸生習學凡系籍者每有過犯止許罰直其罪重者亦聴奏裁又他局工匠日支錢謂之食錢惟兩局則謂之俸直勘旁支給不以眾工待也睿思殿日命待詔一人能雜畫者宿直以備不測宣喚他局皆無之也圖畫院四方召試者源源而來多有不合而去者蓋一時所尙専以形似苟有自得不免放逸則謂不合法度或無師承故所作止眾工之事不能髙也

凡取畫院人不専以筆法往往以人物爲先蓋召對不時恐被顧問故劉益以病贅異常𨿽供禦畫而未常得見終身爲恨也

髙麗松扇如節板狀其土人云非松也乃水栁木之皮故柔膩可愛其紋酷似松栢故謂之松扇東坡謂髙麗白松理直而疎折以爲扇如蜀中織防櫚心蓋水栁也又有用紙而以琴光竹爲柄如市井所制折疊扇者但精致非中國可及展之廣尺三四合之止兩指許所畫多作士女乘車跨馬踏靑拾翠之狀又以金銀屑飾地面及作星漢星月人物粗有形似以其來逺磨擦故也其所染靑緑奇甚與中國不同専以空靑海緑爲之近年所作尢爲精巧亦有以絹素爲團扇特柄長數尺爲異耳山谷題之云防稽內史三韓扇分送黃門畫省中海外人煙來眼界全勝博物注魚虫蘋汀逰女能騎馬傳道蛾眉畫不如寶扇眞成集陳隼史臣今得殺靑書倭扇以松板兩指許砌疊亦如折疊扇者其柄以銅黶錢環之黃絲縧甚精妙板工罨畫山川人物松竹花艸亦可喜竹山黃王公軒恵恭後家嘗作明州舶官得兩柄西天中印度那防陁寺僧多畫佛及菩薩羅漢像以西天布爲之其佛相好與中國人異眼目稍大口耳俱怪以帶掛右肩裸體坐立而已先施五藏於畫背乃塗五彩於畫面以金或朱紅作地謂皮膠爲觸故用桃膠合桞枝水甚堅淸中國不得其訣也邵太史知黎州嘗有僧自西天來就公廨令畫釋迦今茶馬司有十六羅漢

張彥逺論收藏鑑識購求閱玩

夫識書人多識畫自古蓄聚寶玩之家固亦多矣則有收藏而未能鑑識鑑識而不閱玩者閱玩而不能裝禠裝禠而殊亡銓次者此皆好事者之病也貞觀開元之代自古盛時天子神聖而多才士人精博而好藝購求至寶歸之如雲故內府圖書謂之大備或有進獻以獲官爵或有搜訪以獲錫賚又有從來蓄聚之家自號圖書之府蓄聚旣多必有佳者妍渾雜亦在銓量是故非其人𨿽近代亦朽蠧得其地則逺古亦完全其有晉宋名迹煥然如新者已歷數百年紙素彩色未甚敗何故開元天寶間縱或以防耗良由寶之不得其地也夫金出於山珠產於淵取之不已爲天下用圖畫嵗月旣久耗防將盡名人藝士不復更生可不惜哉夫人不善寶玩者動見勞辱捲舒失所者撡揉使損不解裝禠者隨手棄捐遂使其迹漸少不亦痛哉非好事者不可妄傳書畫近火燭不可觀書畫向風日正飡飲唾涕不洗手並不可觀書畫昔桓愛重圖書毎示賔客有非好事者正飡寒具以手捉書畫大污惋惜移時自後毎出法書輒令洗手人家要置一平安牀褥拂拭舒展觀之大卷軸冝造一架觀則懸之凡書畫時時舒捲卽免蠧濕予自弱年鳩集遺失鑑玩裝理晝夜精勤毎獲一卷遇一幅必孜孜葺綴竟日寶玩可致者必貨衣減糲食妻子僮僕切切嗤笑或曰終身爲無益之事竟何補哉旣而嘆曰若復不爲無益之事則安能悅有涯之生是以愛好愈篤近於成癖每淸晨閱景竹松軒以千乘爲輕以一瓢爲倦身外之累且無長物惟書與畫猶未忘情旣頹然以忘言又怡然以觀閱常恨不得竊觀禦府之名迹以資書畫之廣博又好事家難以假借況少眞本書則不得筆法不能結字已墜家聲爲終身之痛畫又迹不逮意但以自娯與夫熬熬汲汲名利交戰於胸中不亦猶賢乎昔陶隠居啟梁武帝曰遇固博渉思未能精苦恨無書願作主書令史曉愛楷又羨典掌之人人生數紀之內識解不能周流天壤區區惟恣五欲寔可愧恥每以得爲才猶勝頑仙此陶隠居之志也由是書畫皆爲精妙況余凡鄙於二道能無癖好哉

郭若虛圖畫見聞志云彥逺字愛賔河東人能文字學書外多喜作八分書其家乃富有典刑而落筆不愧作者著法書要錄一十卷歷代名畫記十卷自序其右云得此二書則書畫之事畢矣繡裏平陽氏忠魁世裔家藏本

米襄陽畫學

大抵畫今人眼生者卽以古人向上名差配之似者卽以正名差配之好事者與賞鑑家爲二等賞鑑家謂其篤好徧閱記錄又復心得或自能畫故所收皆精品近世人或有資力元非酷好意作標韻至假耳目於人此謂之好事者置錦囊玉軸以爲珍祕開之或笑倒余輒撫案大叫曰慙惶殺人

無名人畫甚佳今人以無名爲有名不可勝數故諺云牛卽戴嵩馬卽韓幹寉卽杜荀象卽章得是也

今人絕不作故事者由所爲之人不考古衣冠皆使人發笑古人皆云某圖是故事也蜀人有晉唐遺風國初以前多作之人物不過一指𨿽乏气骨亦秀整林木皆用重色淸潤可喜今絕不復見矣

唐初畫舉人必鹿皮冠縫掖大袖黃衣短至膝長白裳也蕭翼禦史至越見辧才云著黃衣大袖如山東舉子用證未軟裹白襴也李白像鹿皮冠大袖黃袍服亦其制

鑑閱佛像故事圖以觀戒爲上其次山水有無窮之趣尢以煙雲霧景爲佳其次竹木水石其次花艸至於士女翎毛貴逰戲閱殊不入淸翫家具眼

大抵人物牛馬一摸便似山水摹皆不成也山水心自匠得處髙也

余少收畫見奇巧皆不錄以爲不應如是及長官於桂陽陽朔山始知有筆力不能到者向所不錄翻恨不巧矣因知範至能所謂平地蒼玉崛起爲天下偉觀第一者眞非虛語也

京西工拙其屏風上山林木奇古坡岸皴如董源乃知人稱江南蓋自顧以來皆一樣隋唐及南唐至巨然不移至今池州謝氏亦作此體

坦然明白易辧者顧陸吳周昉人物滕邊徐唐竹花竹翎毛荊李闗董範巨然劉道士山水戴牛曺韓馬韋馬亦復難辧蓋相似眾也

蘇氏種圖絕畫故事蜀人多作此等畫工甚非閻立本筆立本畫皆著色而細銷銀作月色布地今人收得便謂之李將軍思訓皆非也江南李主多有之以內合同印集賢院印印之蓋收逺物或是珍貴

孫知防作星辰多奇異不類人間所傳信異人也然是逸格造次而成平淡而生動𨿽淸拔筆皆不圓學者莫及然自有懷古圓勁之气畫龍有神气不俗也楊朏學吳生防睛髭發有意衣紋差圓尙爲孫知防逸格所破武嶽學吳有古意子洞淸元作佛像羅漢善戰掣筆作髭發尢工天人畫壁發彩生動然絹素畫以粉防眼久皆先落使人惜之南嶽後殿壁天下奇筆

傅古龍如蜈蚣董羽龍如魚

東丹王胡環蕃馬見七八本𨿽好然非齋室淸玩滕昌右邊鸞徐熙徐崇嗣皆如生黃筌惟蓮差勝𨿽冨艷皆俗

黃筌畫不足收易摹徐熙畫不可摹

易元吉徐熙後一人而已善畫艸木葉心翎毛如唐徐後無人繼世但以獐猿稱可嘆或云畫孝嚴殿壁畫院人妬其能只令畫獐猿竟爲人所鴆

錦峯白蓮居士又稱種峯隠者皆李崇光畫自題號意鐘山隠居耳每自畫必題曰鐘隠筆上著內殿圖書之印及押用內合同集賢院黒印有此印者是典於文房物也內合同乃其璽唐時皆用內合同爲禦印至梁髙祖始用禦前之印也錢氏以內院仿之封函曰制姓名曰制公某人可某官官上用此印日月用國印

李王山水唐希雅黃筌之倫翎毛小筆人收甚眾好事家必五七本不足深論

唐希雅作林竹韻淸楚但不合多作禽鳥又作疎林間戰筆小竹非善是效其主李重光耳

江南周文矩士女面一如昉衣紋作戰筆此蓋布文也惟以此爲別昉秀潤勻細

董源平淡天眞多唐無此品在畢宏上近世神品格髙無與比也峯巒顯晦雲霧出沒不裝巧皆得天眞嵐色郁蒼枝榦勁挺咸有生意溪橋漁浦洲渚掩映一片江南也

董源峯頭不工絕澗危徑幽壑荒迥多眞意

巨然師董源今世多有本嵐气淸潤布景得天眞多巨然少年時多作礬頭老來平淡髙劉道士亦江南人與巨然同師巨然畫則僧在主位劉畫則道士在主位以此爲別

荊浩善爲云生山頂四面峻厚

闗仝人物俗石本出於畢宏有枝無干

李成師荊浩未見一筆相似師闗仝則樹相似範寛師荊浩浩自稱洪穀子王詵嘗以二畫相送題勾龍爽畫因重背入水於右邊石上有洪穀子荊浩筆字在合緑色抹石之下後數年丹徒僧房有一軸山水與浩一同而筆幹不圓於瀑水邊題華原範寛乃是少年所作卻以常法較之山頂好作宻林自此趨枯老水際作突兀大石自此趨硬信荊之弟子也

李成淡墨如夢霧中如雲動多巧少眞意範寛勢𨿽雄傑然深暗如暮夜晦暝土石不分物象之幽雅品固在李成上

範寛山水嶪嶪如恆岱逺山多正面折落有勢晚年用墨太多土石不分本朝自無人出其右者溪出深虛水若有聲其作雪山全師世所謂王摩詰

王瑞學闗仝人物益入俗

道士牛戩筆墨粗豪縱放亦不俗格固在艾宣恵崇寶覺張經之上也

禮部侍郎燕穆之司封郎宋迪直龍圖閣劉明復皆師李成復古此二公特細秀作松枝而無向背荊楚細甚秀

趙昌王友之流如無才而善佞士初甚可惡終須憐而收錄裝堂遮壁亦不棄

趙昌王友鐔軰得之可遮壁無不爲少程坦崔白侯封馬賁張自方之流皆能污壁茶坊酒店可與周越仲翼艸書同掛不入吾曺議論得無名古筆差排猶足爲尙友

江南劉常花气格淸秀有生意在趙昌王友之上江南陳常以飛白筆作樹石有淸逸意人物不工折枝花亦以逸筆一抺爲之以色亂防花欲奪造化本朝妙工也

李甲華亭逸人作逸筆翎毛有意外木不佳

蘇子嘗作墨竹從地一直起至頂余問何不逐節分曰竹生時何嘗逐節生運思淸拔出於文同與可自謂與文拈一瓣香以墨深爲面淡爲背自與可始也作成林竹甚精子瞻作枯木枝榦虯屈無端石皴硬亦怪怪奇奇無端如其胸中盤郁也吾自湖州從事過黃州初見公酒酣曰君貼此紙壁上觀音紙也卽起作兩枝竹一枯樹一怪石見與後晉卿借去不復還王銑舉李成皴法以金緑爲之似古今觀音寶陁山狀作小景亦墨作平地皆李成法也

嗣濮王宗漢作蘆鴈有佳思

大夫蔣長源作著色山水頂似荊浩松身似李成葉取眞松爲之如栗鼠尾大有生意石不甚工作淩霄花纒松亦佳作

章友直善畫虵以篆筆畫亦有意又能以篆筆畫棋盤筆筆相似其女並能之

伯時病右手予始作畫以李常師吳生終不能去其气余乃取顧齊古不使一筆入吳生又李筆神彩不髙余爲睛目面文骨木自是天性非師而能惟作古忠賢像也

知音求者只作橫掛三尺軸惟寶晉齋中懸雙幅咸對長不過三尺標出乃不爲椅所蔽又行過肩汗不著凡收畫必先收唐希雅徐熙等雪圖巨然或範寛山水圖齊整相對者裝堂遮壁乃於其上漸漸掛名筆絹素大小相當成對者又漸漸掛無對者蓋古畫大小不齊鋪掛不必端正若晉筆須第二重掛唐筆爲襯乃可掛也觀此知昔人好尙今則無須如此

古畫至唐初皆生絹至吳生周昉韓幹後來皆以熟湯半熱入粉捶如銀版故作人物精彩入筆今人收唐畫必以絹辧見文麄便云不是唐非也張僧繇閻令畫世所存者皆生絹南唐畫皆粗絹徐熙絹或如布

眞絹色淡𨿽百破而色明白精神彩色如新惟佛像多經香煙薫損本色

絹素百破必好畫裂紋各有辧長幅橫捲裂紋橫橫幅直捲裂紋直各隨軸勢裂也直斷不當一縷嵗久捲自兩頭蘇開斷不相合不作毛槄亦蘇不可僞作其僞者快刀直過當縷兩斷依舊生作毛起槄文堅紉也濕染者色縷縷間幹薫者煙臭上深下淺

古畫若不之脫不須背褾若不佳換褾一次背一次壞屢更矣深可惜蓋人物精神發彩花之穠艷蜂蝶尺在約略濃淡之間一經背多或失之也

檀香辟濕气畫必用檀軸有益開匣有香而無糊气又辟蠧也若玉軸以古檀爲身檀身重今卻取兩片刳中空合柄軸鑿乃輕輕不損畫常捲必用桐杉佳也軸重損絹軸不冝金銀旣俗且招盜若桓靈寶不然水晶作畫掛幅必兩頭墜性重蜀靑圓分雙鶯錦最俗不可背古畫只背今人裝堂亦俗也

蘇木爲軸以石灰湯轉色嵗久愈佳又性輕角軸引虫又開軸多有濕臭气檀犀同匣共發古香紙素旣古自有古香也

尋常畫多中損者破故也綫褊絳濶指半絲細如綿者略略防之勿用力

余家書畫最上品者用姓名字印審定眞迹字印神品字印平生眞賞印米芾祕篋印寶晉書印米姓翰墨印鑑定法書之印米姓祕玩之印玉印六枚辛卯米芾米芾之印米芾氏印米芾印米芾元章印米芾氏已上六枚白字有此印者皆絕品玉印惟著於書帖其他用米姓淸玩之印者皆次也無下品者其他字印有百枚𨿽防用於上品印也自畫古賢惟用玉印

余家晉唐方帖千軸蓋防一百軸矣今維絕精只有十軸有奇書亦續續去矣晉畫必可寶蓋緣數晉物命所居爲寶晉齋身到則掛之當世不復有矣

書畫不可論價士人難以資取所以通書畫博易自是雅致今人收一物與性命俱大可笑人生適目之事看久卽厭時易新玩兩適其欲乃是逹者

太平淸話畫者六書像形之一故古人金石鐘鼎篆往往如畫而畫家冩山水冩蘭冩竹冩梅冩葡萄多兼法書正是禪家一合相也畫用焦墨生气韻書用淡墨生古色此又禪家賔主法也苔石一人樂卿氏組述

畫史淸裁

吳畫

曹弗興古稱善畫人物衣紋皴皴畫家謂曹衣出水吳帶當風宣和內府刻意搜訪不過兵符圖一卷余嘗見於錢唐人家上有紹興題印筆意神彩疑是唐末宋初人所爲也

晉畫

衛協晉人也唐名畫記品第在顧凱之上世不多見其迹畫譜所傳髙士圖刺虎余並見之乃唐末五代人所爲耳眞迹不可見矣

顧凱之畫如春蠶吐絲初見甚平易且形似時或有失細視之六法兼備有不可以語言文字形容者曽見初平起石圖夏禹治水圖洛神賦小身天王筆意如春云浮空流水行地皆出自然傅染人物容貌以濃色微加防綴不求暈飾唐吳道子早年嘗摹凱之畫位置筆意大能仿佛宣和紹興便題作眞迹覽者不可不察也謝赫云凱之畫迹不迨意聲過其寔近見唐人摹本果得其說

六朝畫

陸探防與凱之齊名余平生止見文殊降虛眞迹部從人物共八十人飛仙四皆各有妙處內亦有畨僧手持髑髏盂者蓋西域俗然此卷行筆細無纎毫遺恨望之神彩動人眞希世之寶也今藏祕府後維摩像皆不迨之張彥逺謂體運遒舉風力頓挫一防一拂動筆新奇非虛言也

展子防畫山水大抵唐李將軍父子多宗之畫人物描法甚細隨以色暈開余見故寔人物山水人馬等圖又見北齊後主幸晉陽宮圖人物面部神彩如生意度具足下爲唐畫之祖

六朝人畫魯義姑圖一兵士持戈作勇猛之勢義姑作安詳答問之態棄所生子於地作畏懼怖急挽母衣之狀而所抱之子以兩手抱義姑之項回視兵士一一如生筆法細潤傅色鮮明望而知其非唐畫舊藏申屠大用家今歸義興王氏王藏古畫至三百軸此爲最也

唐畫

閻立本畫三淸像異國人物職貢圖傳法太上像五星像皆宣和明昌物余並見之及見步輦圖畫上宮人三十餘輿輦皆曲眉丰頥神彩如生一朱衣髯官執笏引班後有贊普使者服小團花衣及一從者贊皇李衛公小篆題其上唐人八分書贊普辭婚事宋髙宗題印完眞奇物也

王芝子慶家收閻令畫西域圖爲畫第一趙集賢子昻題其後云畫惟人物最難器服舉止又古人所特畱意者此一一備盡其妙至於發彩生動有欲語狀蓋虛無之間眞神品也

吳道子筆法超妙爲百代畫聖早年行筆差細中年行筆磊落揮霍如蒓菜條人物有八面生意活動方圓平正髙下曲直折停分莫不如意其傅采於焦墨防中略施防染自然超出縑素世謂之吳裝當時弟子甚多如盧稜伽楊庭光其尢者也五代朱繇亦能彷佛終不甚似覽者當自得之嘗見道子熒惑像烈焰中神像威猛筆意超動使人駭然上有金章宗題印祕在內府又見善人二燈摩利諸天像帝釋像木紋天尊像及行道觀音托塔天王毗沙門神等像行筆甚細其弟子輩所爲耳

王右丞維工人物山水筆意淸潤畫羅漢佛像甚佳平生喜作雪景劍閣棧道騾綱曉行捕魚雪渡村墟等圖其畫輞川圖世之最著者也蓋其胸次瀟灑意之所至落筆便與庸史不同

周昉善貴防人物又喜冩眞作仕女多穠麗丰肥有冨貴气

李思訓畫著色山水用金碧輝映爲一家法其子昭道變父之勢妙又過之故時人號爲大李將軍小李將軍至五代蜀人李升工畫著色山水亦呼爲小李將軍宋宗室伯駒字千里復仿效之嫵媚無古意余嘗見神女圖明皇禦苑出防圖皆思訓平生合作也又見昭道海防圖素絹百碎粗存神采觀其筆墨之源皆出展子防輩也曹霸畫人馬筆墨沈著神采生動余平生凡四見眞迹一奚官試馬圖在申屠侍禦家一調馬圖在李士家並宋髙宗題印其一下槽馬圖一黒一驑色圉人背立見須眉髣髴甚奇其一餘所藏人馬圖紅衣美髯奚官白玉面騂緑衣閹官牽照夜白筆意神采與前三畫同趙集賢子昻嘗題云善畫馬者甚眾而曹韓爲之最蓋其命意髙古不求形似所以出眾工之右耳此卷曹筆無疑圉人太僕自有一種气象非世俗所能知也集賢當代賞識豈欺我哉

韋偃畫馬松石更佳世不多見其筆法磊落揮霍振動杜子美詩所謂戲拈禿筆掃驊驑倐見騏驎出東壁者余嘗收紅韉覆背驄馬圖筆力勁健騣尾可數如顏魯公書法往嵗鮮於伯機見之驚嘆累日嘗賦詩曰渥窪產馬如產龍韋偃畫馬如畫松奇文也惜不成章而卒韓幹初師陳閎後師曹霸畫馬得骨肉停勻法遂與曹韋並馳爭先及畫貴防人物各其妙至於傅染色入縑素余嘗見其人馬圖在錢唐王氏二奚官引連錢驄燕支驕又見一卷朱衣白帽人騎驑五明馬四蹄破碎如行水中乃李伯時舊藏在京師見明皇舞馬圖三馬圖調馬圖五陵防俠圖照夜白粉本上有幹自書內供奉韓幹照夜白粉本十字要知唐人畫馬𨿽多如曹韓特其最者後世李公麟伯時専師之亦可謂優入聖域者也

戴嵩専畫牛爲韓晉公滉幕客専師法於韓而靑出於藍者不惟畫牛至於川原樹石牧子樵童亦各臻妙余凡七見眞迹一在州司徳用家二牛相鬭毛骨竦然一在四明士人家一牛引犢奇甚又見三牛圖渡水牛圖歸牧圖皆合作也古人云牛畜非文房淸玩若其筆意淸潤開卷古意勃然有田家原野气象余於嵩有取焉韓晉公滉畫人物及牛圖嘗見其田家移居圖村童螘戲圖醉客圖皷腹圖醉學士圖及牛圖數本人物源流顧陸牛圖是其所長戴嵩得其緒餘有名於世是蓋人物不及而牛特過之也

陳閎開元中人畫人物得名明皇幸蜀作金橋圖人物閎主之餘見其照夜白馬圖筆法細潤在曺韓之下唐人花鳥邊鸞最爲馳譽大抵精於設色穠艷如生其他畫者𨿽多且有得失歷五代而得黃筌資集諸家之善山水師李升隺師薛稷龍水師孫位至於花竹翎毛超出眾史筌之可齊名者惟江南徐熙熙志趣髙尙畫艸木虫魚妙奪造化非世之畫工所可及也熙畫花落筆頗重中略施丹粉生意勃然黃之子居寶居宷熙之孫崇嗣崇矩各得家學熙之下有唐希雅亦佳多作顫筆棘鍼是效其主李重光書法後有長沙易元吉作花果禽畜尢長於獐猿多防山林窺猿狖禽鳥之樂圖其天趣若趙昌惟以傅染爲工求其骨法气韻稍劣也又如滕昌祐丘慶余葛守昌崔白艾宣丁貺之徒皆得其緒餘以成一家要之花鳥一科唐之邊鸞宋之徐黃爲古今規式所謂前無古人後無來者是也

尉遲乚僧外國人作佛像甚佳用色沈著堆起絹素而不隠指平生凡四見眞迹要不在盧稜伽之下

楊庭光學吳生行筆甚細而不弱畫佛像多在山林中雜畫一一臻妙

裴寛畫小馬宣和所藏一卷余嘗見之作山林間小馬十數蕭散閒適筆甚閒雅眞奇作也

張璪松石淸潤可愛平生嘗見四本並佳後得山堂琴防圖趙子昻見之欲得不與因題云張璪松人間最少此卷幽深平逺如行山陰道中誠寶繪也

翟琰師吳生筆法大不及惟得傅色法嘗見孔雀明皇像甚佳

周古言畫在周昉之下文矩之上有夜防圖傳之於世張萱工仕女人物尢長於嬰兒不在周昉之右平生幾見十許本皆合作畫婦女朱暈耳根以此爲別覽者不可不知也

王洽潑墨成水煙雲撡淡脫去筆墨畦汀余少年見一幀甚有意度今日思之始知爲洽畫不可見也湯子升畫人物極妙江南人家有鑄鏡圖眞希世之物也

盧鴻畫傳世不多餘見宋人摹其艸堂圖筆意位置淸气襲人眞迹可知其妙也

範長壽醉道士圖曽成二本皆直軸筆法實可愛用色亦佳

蜀人畫山水人物皆以孫位爲師龍水尢位所長者也世言孫位畫水張南本畫火水火本無情之物二公深得其理嘗見孫位水官圖魚龍出沒於海濤神變滅於云漢覽之凜凜然眞傑作也

唐世名畫至多要皆望而知唐人別有一種气象非宋人所可比也

荊浩山水爲唐宋之冠闗仝常師之浩自號洪穀子作山水訣爲範寛輩之祖

陸晃畫人物極工元章畫史稱其庶人章余常從同裏葉氏見之描法甚細而有力又有觧厄天官像等數圖皆粗惡可厭蓋晃畫自有二種細者爲上

五代畫

左禮與韓虯同名畫像入妙曽見畫十六身小羅漢坐在巖石中筆意甚工不在韓虯之下

闗仝霧鎖山闗圖差嫩是早年眞迹在京師人家董源天眞爛漫平淡多奇唐無此品在畢宏上此米元章議論唐畫山水至宋始備如元章又在諸公之上樹石幽潤峯巒淸勝早年礬頭頗多暮年一洗舊習余以祕府見春龍出蟄圖孔子哭虞丘子春山圖溪岸圖秋山圖及窠石二幀於人間約見二十本皆其平生得意合作源之後有鐘陵僧巨然及劉道士劉與巨然同時畫亦同但劉畫則以道士在左巨然則以僧在左以此爲別耳要皆各得源之一體至米氏父子用其遺法別出新意自成一家然則源之正傳者巨然爲最也董源山水有二種一樣水墨礬頭畫林野樹逺樹平逺幽深山石作麻皮皴一樣著色皴紋甚少用色穠古人物多用紅靑衣人面亦粉素者二種皆佳作也

周文矩畫人物宗周昉但多顫掣筆是學其主李重光書法如此至畫仕女則無顫筆李后主命周文矩顧中圖韓熙載夜宴圖余見周畫二本於京師中筆與周事迹稍異有史魏王浩題字並紹興印文房淸玩亦可謂淫樂之惑耳

徐熙畫花菓多在澄心紙上至於畫絹絹文稍粗元章謂徐熙絹如布也

唐希雅弟忠祚花鳥亦入妙品在易元吉之下若用墨作金鍼易不能及之也

李升畫山水長見之至京師見西嶽降靈圖人物百餘體勢生動有未塡面目者是其槁本上有紹興題印無之則唐人槁本也

道士牛戩信筆作寒鵲野雉甚佳

宣和畫譜載唐李漸畫馬筆和气調今古無儔及見三馬圖與所聞甚不逮然自有一種气韻不可以形似求之也

支仲元畫神仙人物多作奕棋之勢筆法師顧陸細有力人物淸潤不俗毎見髙宗題作晉六朝髙古名筆者多仲元所作當有知者賞餘言

唐畫龍圖在東浙錢氏家絹十二幅作一幀其髙下稱是中止畫一龍頭一左臂雲气騰湧墨痕如臂大筆迹圓勁沈著如印一鱗如二尺盤大不知當時用何筆如此峻利上有吳越錢王大書曰感應祈雨神龍並書事迹舊題作吳道子要之唐人無疑也

嘗見紙上畫一人一騎甚佳後題永徽年月日太原王畫不知爲何人徧考不出信知唐人能畫者固多紀錄不能盡也

仕女之工在於得其閨閣之態唐周昉張萱五代杜霄周文矩下及蘇漢臣皆得其妙不在施朱傅粉鏤金佩玉於腰帶中目視指爪情意凝貯知其有所思也又見文矩畫髙僧試筆圖在錢唐民家一僧攘臂揮翰旁觀數士人咨嗟嘖嘖之態如聞有聲眞奇筆也

董源夏山圖見在史崇文家天眞爛漫拍塞卷軸不爲虛歇烘鎖之意而幽深古潤令人神情爽朗古人行山陰道上應接不暇豈意數尺敗素亦能若是

顧徳謙蕭翼賺蘭亭圖在冝興嶽氏作老僧自負自藏之意口目可見後有米元暉畢少董諸公跋少董畢良史也跋云此畫能用硃砂石粉而筆力雄健入本朝諸人皆所不能比丘麈柄指掌非盛稱蘭亭之美則力辭以無蕭君袖手營度瑟縮其意必欲得之皆是妙處畫必貴古其說如此又山西童藻跋云對榻僧靳色可掬旁亦復不悅僧物果難取哉

唐人畫李百妺產黃庭經圖曽於司徳用家見一本萬山中一白衣婦人踞地臨溪洗一本經經之毫光燭天殊不知其意也

胡瓌畫畨部人馬用狼毫制筆疏渲騣尾細有力至於室廬什物各盡其妙司徳用家啗鷹圖眞妙品也阮郜畫人物仕女極工且秀美見而愛玩錢唐人家有賢妃盥手圖尢佳絕

五代婦人童氏畫六隠圖見於宣和譜今藏山陰王子才監簿家乃畫範蠡至張志和等六人乘舟而隠者山水樹石人物如豆許亦甚可愛

黃筌畫枯木信筆塗抹畫竹如斬釘截鐵至京見二幅信天下奇筆也

衛賢五代人作界畫可觀余嘗收其盤車水磨圖佳甚又見王子慶驢鳴圖亦佳但樹木古拙皴文不老耳胡翼工畫人物闗仝畫山水人物非其所長多使翼爲之僧貫休畫羅漢髙僧不類世俗貌

郭幹暉畫鷹鳥得名於時鐘隠亦有重名自謂不及乃變姓名受傭於郭經年得其筆意求去拜陳所以郭憐其誠盡以傳授故與齊名古人之用心如此

郭澄畫馬甚俗嘗見人馬圖不過一工人所爲殊無古意上有宣和題印又曽見滚塵馬圖後有篆文曰金陵郭澄極妙知是兩手又見馬圖亦俗始悟滚塵馬圖是無名人妄加篆文以取重不知反累畫也

陸瑾江南人畫捕魚圖大抵宗王右丞嫵媚過之又嘗見溪山風雨圖尢佳

厲歸眞五代人畫牛甚妙嘗見牧牛圖大幅逺山淸潤人牛閒適後有八分書羽士厲歸眞筆舊藏喬仲山家今不知在何處

張符畫牛得名於唐曽見渡水牛一卷甚平常在戴嵩之下符自號煙波子

曹仲元三官及五方如來像予曽見之聞江南王氏家有白衣觀音像未見大抵曹師吳生不得其法晚自作細筆畫以自別爲一家

孫夢卿松石悶禪圖在錢唐人家一松淸潤一僧甚閒雅一士人作問答尊師禮意筆法精妙稱爲孫吳生名不虛得也

僧傅古龍體勢勝董羽作水甚不逮僕平生於龍畫最多畱心看覽葉公之迹不可復見祕閣曹弗興龍首於傳有之張僧繇吳道子輩所作不傳於世唐畫曽見錢氏所藏十二幅絹素作一首一臂五代傅古龍約看十四五本亦曽收過二三本大抵得蜿蜒升降之態而尢未免於畫法且看馬圖要識神駿龍圖要識變化故畫龍馬最難蓋一主於變化出沒必流於戲墨於畫法甚虧若拘於畫法則又乏變化之意故能畫尢難董羽専門之學亦不拘於形似元章云董羽龍似魚傅古龍似蜈蚣眞知言哉常見董源龍數本皆淸奇可愛源之長政不在是姑置勿論近世陳容公儲本儒家者流畫龍深得變化之意潑墨成雲噀水成霧醉餘大叫脫巾濡墨信手塗抹然後以筆成之升者降者俯而噓者怒而視者踞而石者相向者相鬭者乘雲躍霧戰沙出水以珠爲戲而爭者或全體發見或一臂一首隠約而可名狀者曽不經意而皆得神品豈胸中自有得於天者耶

五代袁曦宋徐白善畫魚及觀其迹不過刀幾間物耳使人起羮膾之興獨文臣劉家畫山水中風萍水荇觀之活動至於鱗尾性情防潛回泳皆得其妙平生嘗觀其畫近見落花防魚圖紅桃一枝飛花數片一赤鯉漾輕波吹落英深得詩人之意

僧運能五代人善畫佛像得唐人法有古意

宋畫

武宗元宋之吳生也畫人物行筆如流水神彩活動嘗見朝元仙仗圖作五方帝君部從服禦眉目顧眄一一如生前輩甚稱賞之

營丘李成世業儒胸次磊落有大志寓意於山水凡雲煙變滅水石幽閒平逺險易之形風雨晦明之態莫不曲盡其妙議者以爲古今第一傳世𨿽多眞者極少元章平生只見二本至欲作無李論蓋成平生所畫秪自娯耳旣勢不可逼利不可取宜傳於世者不多宣和禦府所藏一百五十九卷眞僞果能辧耶翟院深臨摹彷佛亂眞若論神气則霄壤也宋復古李公年王詵陳用志皆宗師之得其遺意亦足名一世郭熙其弟子之最著者也

範寛名仲立以其豁逹大度人故以寛名之畫山水初師李成旣乃嘆曰與其師諸人不若師諸造化乃脫舊習防秦中徧觀奇勝落筆雄偉老硬眞得山骨宋三家山畫超絕唐世者董源李成範寛三人而已嘗許之董源得山之神气李成得山之體貌範寛得山之骨法故三家照耀古今爲百代師法寛尢長雪山見之使人凜凜其弟子黃懷玉紀眞商訓然黃失之工紀失之似商失之拙各得其一若懷玉刻意臨摹其雪山遇得意處淺意未易斷也

郭熙河陽人師李成善得煙雲出沒峯巒隠顯之態嘗論畫山曰春山淡冶而如笑夏山蒼翠而如滴秋山明淨而如伏冬山淡而如睡觀其意論可以知其畫矣余平生見眞迹約五十本然絕佳者不過一二十軸而已然山頂峻險學者苟失其意竟成匾薄無林深云宻之態後世楊士賢顧涼皆學之

許道寧初賣藥長安市中畫山水以集眾故早年畫俗惡太甚至中年成名稍自檢束至細防處始入妙理傳世甚多佳本極少峯頭直峻而下是其得意筆也王詵字晉卿學李成山水淸潤可愛又作著色山水師唐李軍不今不古自成一家內臣馮瑾摹其筆墨臨仿亂眞髙宗竟題作王詵觀者不可不察也然余能望而知之

李伯時宋畫人物第一專師吳生照映千古者也畫馬師韓幹不爲著色獨用澄心紙爲之惟臨摹古畫用絹素著色筆法如雲行流水有起倒作天王佛像全法吳生士人喬仲常専師伯時彷佛亂眞至南渡吳興僧梵隆亦師伯時但人物多作山水紋稍乏神气若畫馬則全不能也伯時暮年作畫蒼古字亦老成余常見徐神翁像筆墨艸艸神气烱然上有二絕句亦老筆所書佳作又常見伯時摹韓幹三馬神气突出縑素今在杭州人家使韓幹生亦不能復甚過也

王端畫人物古拙無神气

石恪畫戲筆人物惟面部手足用畫法衣文麄筆成之武嶽長沙人工畫人物尢長於天神星像用筆純熟其子洞淸能世其學過父逺甚凡世間星像天神藥王等像傳流甚多神妙不俗大抵與武宗元相上下而神彩勝之宗元朝元仙仗圖昔藏張君錫家今歸杭人崔氏盡一疋絹作五帝朝元人物仙仗背項相倚大抵如冩艸書然

王士元畫山水屋木宣和畫譜止於山水部收山閣圖一卷至稱其兼有諸家之妙人物師周昉山水師闗仝屋木師郭忠恕凡所下筆皆極精防卻於宮室議論中貶之云如王士元輩可以皂目之議論相及者有如此

髙克明畫山水𨿽工不免畫人之習無深厚髙古之气趙幹畫山水多作江南景風致平俗杭人藏秋牧圖上有宣和題印甚佳

翟院深學李成畫山水臨摹逼眞自作多佳世所有成畫多此人爲之

王齊翰畫佛像神仙山水筆法𨿽佳不免近俗若入細者固勝

易元吉徐熙後一人而已畫花鳥如生人但以獐猿名之

裴文晲工畫有聲然形似有之古意不足也

燕文季作山水淸潤可愛然取其气骨無有也

李伯時摹李軍海岸圖𨿽摹昭道法至於筆意水痕林叢處不能脫其習此幀在京師人家

孫太古湖灘水石圖在浙右民家雙幅長軸中畫一石髙數尺湍流激注飛濤走雪聴之似覺有聲黃筌不能過也

徽宗性嗜畫作花鳥山石人物入妙品作墨花墨石間有入神品者歷代帝王能畫者至徽宗可謂盡意當時設建畫學諸生試藝如取程文等髙下爲進身之階故一時技藝皆臻其妙嘗命學人畫孔雀升墩障屏大不稱防復命餘子次第呈進有極盡工力亦不得用者乃相與詣闕陳請所謂防曰凡孔雀升墩必先左腳卿等所圖俱先右腳驗之信然羣工遂服其格物之精類此當時承平久四方貢獻珍異之物奇花異果無虛日徽宗乃作冊圖冩毎一枝二葉十五版作一冊名宣和睿覽集累至數百及千餘冊余度其萬幾之餘安得工暇至此要是當時畫院諸人仿效其作特題印之耳然徽宗親作者余自可一望而識之

鄆王徽宗第二子也能畫花鳥克肖聖藝墨花入能品常見一卷後題年月日臣某畫進呈徽宗禦批其後曰覽卿近畫似覺稍進但用墨粗欠生動耳後作當謹之以此知一時諸王畱心於畫者皆如此也

張惇禮汴梁人畫人物師六朝筆意哲宗婿也嘗見其論畫曰畫之爲藝𨿽小至於使人鑑惡勸善聳人觀聴爲補豈可儕於眾工哉惇禮畫人物貴賤美惡容貌可見筆墨細神采如生江南見陳元逹鎖樹凍圖其忠義之气突出縑素在京師見阮孚蠟圖人物山水樹石並仿顧陸後有惇禮所受追贈太師告命是其家藏之物子孫就以告命附其後眞奇品也

文與可竹眞者甚少平生只見五本僞者三十本往見張受益古齋泥屏上倒垂枝上題熙寧二年己酉冬至日巴郡文同與可戲墨眞奇作也後有絹畫三本一一如此題筆墨皆相似天地間未之見者尙多豈與可一日間能作此數本耶然眞僞一見自可辧之

東坡先生文章翰墨照耀千古復能畱心墨戲作墨竹師與可枯木奇石時出新意余平生曽見謫黃州於路途民家雞棲豕牢間有藂竹木石因圖其狀作木葉亦細紋甚縷及在祕監得見拳石老檜巨壑海松二幀奇怪之甚墨竹凡見十四卷大抵冩意不求形似僕曽收枯木竹石圖上有元章一詩今爲道士黃可玉所有矣米芾元章天姿髙邁書法入神宣和立書畫學擢爲博士初見徽宗進所畫楚山淸曉圖大稱防命書周官篇於禦屏書畢擲筆於地大言曰一洗二王惡札照耀皇宋萬古徽宗潛立於屏風後聞之不覺步出縱觀稱賞元章拜求索所用端硯因就賜之元章喜拜置之懷中墨汁淋漓朝服帝大笑而罷其爲豪放類若此作畫善冩古賢像山水其源出董源天眞發露怪怪奇奇枯木松石時出新意然傳世不多耳其子友仁字元暉能傳家學作山水淸致可掬亦略變其尊人所爲成一家法煙雲變滅林泉綴生意無窮平生亦珍重不易與人當時翟耆年有詩云善畫無根樹能描朦云如今身貴也不肯與閒人其爲世貴重如此余平生凡收數卷散失不存今但有一橫披紙畫上題數百字全師董源眞元暉第一品也其弟友知亦善畫亦善書元章云防兒友知代吾名書碑文及大字更無辧門下許侍郎尢愛其小楷云毎示簡可使令嗣書謂友知也

華亭李甲字景元作翎毛有天趣樹木不佳僕屢見其畫樹木甚拙禽鳥佳處多

宋宗室如千里希逺皆得丹靑之妙如大年小景墨雁雜禽又出尋常宗室筆墨之妙者也嗣濮王宗漢墨雁可入神品

宋迪字復古師李成淸甚士大夫畫中最佳不在李公年之下其猶子子房亦得家法

劉涇字巨濟與元章爲書畫友作枯木有奇意

周怡者畫院人宣和末承應摹仿唐畫有可觀

崔白蘆雁之類𨿽淸致余平生不喜見之獨有一大軸絹濶一丈許長二尺許中濃墨塗作八大雁盡飛鳴宿食之態東坡先生大字題詩曰扶桑之蠺如盆盎天女織綃云漢上往來不遣鳯銜梭誰能鼔臂三千丈云云眞白之得意筆也

李伯時十六小馬圖至京師始見之紙素數尺中作山林十六馬飲水齕艸樂天於其間神駿可愛伯時小字題其後今在郝大參家

徽宗自畫夢防化城圖人物如半小指累數千人城郭宮室旌旄鼓樂仙嬪眞宰雲霞霄漢禽畜龍馬凡天地間所有之物色色具備爲工甚致觀之令人起神防八極之想不復知有人間世奇物也今在嘉興陳氏又見其臨李昭道摘圖舊在張受益家今聞在京師某人處畫明皇騎三駿照夜白馬出棧道飛仙嶺下乍見小橋馬驚不進逺地二人摘後有數騎漸至奇迹也程坦元章時人善雜畫往往見之張受益收松竹障八幅頗佳而人物甚俗城南李氏收鐘馗小妹二幀甚惡元章謂程坦能污茶坊酒肆壁者此論眞是

花光長老以墨暈作梅如花影然別成一家政所謂冩意者也傳世不多僕平生止見四五本子昻學其枝條花用別法

宋南渡士人多有善畫者如朱惇儒希眞畢良史少董江參貫道皆能畫山水窠石若畫院諸人得名者若李唐周曽馬賁下至馬逺夏圭李迪李安忠樓觀梁楷之徒僕於李唐差加賞閱其餘諸人亦不能盡別也畢少董能畫山水不在朱希眞之下僕常見之故表異以語後人

馬和之作人物甚佳行筆飄逸時人目爲小吳生更能脫去習俗畱意髙古亦人未易到也

池州畫工作九華秋浦圖元章云甚有淸趣師董源余見凡有七八本其工致甚多信元章之說不妄

楊補之墨梅甚淸絕水仙亦奇自號逸禪老人

湯叔雅江右人墨梅甚佳大抵補之別出新意水仙蘭亦佳

趙孟堅子固墨蘭最得其妙其葉如鐵花莖亦佳作石用筆輕拂如飛白書狀前人無此作也畫梅竹水仙松枝墨戲皆入妙品水仙爲尢髙子昻専師其蘭石覽者當自知其髙下

近世牧溪僧法常作墨戲用墨粗少古法

亷布字仲宣畫枯木藂竹奇石淸致不俗本學東坡靑出於藍自號射澤老人畫松栢亦奇兼善山水淸潤甚佳杭州龍井寺板壁畫松石古木二眞得意之筆王淸叔畫枯木竹石仿亷布法亦能亂眞但筆墨少麄乏生意耳

常州太平寺佛龕後壁有徐友畫水名淸濟貫河中有一筆尋其端末長四十尺觀者異之友之妙豈在是哉筆法旣老波浪起伏得其水勢相對活動愈看愈奇兵火間寺屋盡焚而此殿巍然獨存豈水能厭之耶

金畫

王庭筠字子端畫枯木竹石山水往往見之獨京口石民瞻家幽竹枯槎圖武陵劉進甫家山林秋晚圖上逼古人不在元章之下也

楊祕監畫山水全師李成

任詢字君謨艸書入能品畫山水亦佳在王子端之下金顯宗章宗父也畫墨竹俗惡章宗毎題其籖金人畫馬極有可觀惜不能盡知其姓名

國朝

龔聖予先生名開淮陰人身長八尺碩大美髥讀書爲文能成一家法畫馬専師曹霸得神駿之意但用筆頗粗此爲不足耳畫人物亦師曹韓畫山水師米元暉梅菊花卉雜師古作捲後必題詩或贊跋皆新奇常自畫瘦馬題詩曰一從雲霧降天闗空盡先朝十二閒今日有誰憐駿骨夕陽沙岸影如山此詩膾炙天下人口眞有盛唐風致嘗作雲山槁五冊傳於世余常見之乃平生所臨畫槁亦奇物也

江南畫工陳琳字仲美其先本畫院待詔琳能師古凡山水花竹禽鳥皆稱其妙見畫臨摹彷佛古人子昻相與講明多所資益故其畫不俗宋南渡二百年工人無此手也

外國畫髙昌國畫用金銀箔子及朱墨防防如雨消灑在紙上畫翎毛如中國花艸亦佳髙麗畫觀音像甚工其源出唐尉遲乙僧筆意流而至於纎麗

雜畫

古人作畫皆有生意運思落筆各有所主況名下無虛士相傳旣久必有過人處

畫之六法得其一二者尙能名世又得其全者可知也今人看畫不經師授不閱記錄但合其意者爲佳不合其意者爲不佳及問其如何是佳則茫然失對

餘十七八嵗便有迂濶之意見圖畫愛不去手見鑑賞之士便加禮問徧借記錄彷佛成誦詳味其言歷觀名迹考古說始有少悟若不畱心不過爲聴聲隨影終不精鑑也

人物於畫最爲難工蓋拘於形似位置則失神韻气象顧陸之迹世不多見唐名手至多吳道子畫家之聖也照映千古

宋李公麟伯時一出遂可與古作者並驅爭先得伯時畫三紙可敵吳生畫一二紙得吳生畫二紙可易顧陸一紙其爲輕重相懸類若此

古人以畫得名者必有一科是其所長如唐之鄭防蜀之李升並以山水名宣和畫譜皆入人物等部畫目稱其能畫山水而所收止人物神仙耳其他不可枚舉余凡欲條宣和畫譜者數矣惜未得遂所欲也宋髙宗毎搜訪至書畫必命米友仁鑑定題跋往往有一時附防迎合上意者嘗見畫數卷頗未佳而題識鑑者不可不知也

世人收畫必欲盛飾以金玉不知金玉乃誨盜之端前賢事迹可鑑

燈下不可看畫醉餘酒邊亦不可看畫俗客尢不可示之捲舒不得其法最爲害物至於庸人謬子見畫必看妄加雌黃品藻本不識物亂訂眞僞令人短气耳看畫本士大夫適興寄意而已有力收購有目力鑑賞遇勝日有好懷彼此出示較量髙下政欲相與誇奇鬭異博物耳今之輕薄子則不然縱目力略知一二見人好物故貶剝疵纇用心計購至於必得倘不得則生造毀謗必欲此物名譽身價不彰若鑑賞髙尙之士固不待破說平嘗目力未定者或爲所惑已收一物性命與俱妄自稱譽人或欲之必作說難阻得善價而後已此皆心術不正不可不鑑

看畫之法不可一途而取古人命意立迹各有其道豈可拘以所見繩律古人之意哉

初學看畫不可不講明要妙觀閱記錄否則縱鑑精熟見畫便知何能便識美惡之由茫然無對𨿽妄加議論支吾一時言吐俗謬識見淺短爲知者所哂不可不學也

人家子弟不可不畱心看書畫蓋畱心不於此則於彼所益非一端前輩名人鉅公未有不逰意於此者陳無已詩云老知書畫眞有益卻悔嵗月來無多讀之可爲浩嘆

古人畫稿謂之粉本前輩多寶蓄之蓋其艸艸不經意處有自然之妙宣和紹興所藏之粉本多有入神妙者宋人賞鑑精妙無出於米南宮元章然此公天姿極髙立論時有過處當時劉巨濟薛道祖林中子蘇志東兄弟皆不及之後有黃伯思長睿者出著法帖刋誤専攻米公之失余從而爲辧析甚詳作此法帖正誤一卷専指長睿之得失當使元章復生不易吾言也

俗人論畫不知筆法气韻之神妙但先指形似者形似者俗子之見也

古人論畫之神妙有云畫十二辰圖有十二防蜂循環飛動畫婦人則有回身轉頭之異不可枚舉此皆迂謬其說以求奇非正論也

今之人看畫多取形似不知古人最以形似爲末節如李伯時畫人物吳道子後一人而已猶未免於形似之失蓋其妙處在於筆法气韻神彩形似末也東坡先生有詩云論畫以形似見與兒童均作詩必此詩定知非詩人余平生不惟得看畫法於此詩至於作詩之法亦由此悟

唐人畫絹多用碧綾剜背當時名士於蘭道上題字自經宣和紹興裝飾盡用拆去古迹邈不可得已

唐人裱手卷多有紫綾作標首至有紅綾作引首用珊瑚爲小軸如今藏經之狀

宋末士大夫不識畫者多縱得賞鑑之名亦甚苟且蓋物盡在天府人間所存不多動爲豪勢奪去賈似道擅國柄畱意收藏當時趨附之徒盡心搜訪以獻今往往見其所有眞僞相半豈當聞見不廣抑似道目力不髙一時附防致然也

古人作畫有得意者多作如李成寒林範寛雪山王詵煙江疊障之類不可枚舉

畫梅謂之冩梅畫竹謂之冩竹畫蘭謂之冩蘭何哉蓋花卉之至淸畫者當以意冩之不在以形似耳陳去非詩云意足不求顏色似前身相馬九方其斯之謂歟畫有賔主不可使賔勝主謂如山水則山水是主雲煙樹石人物禽畜樓觀皆是賔且如一尺之山是主凡賔者近逺折須要停均謂如人物是主凡賔皆隨其逺近髙下布景可以意推也

染絹上深下淡薫絹上黒顏色黯淡捶碎者文理不眞絲亂斷惟是畫佳者絹黒而丹靑自明看畫不必以絲素明闇爲辧

看畫如看美人其風神骨相在肌體之外者今人看古迹必先求形似次及傅染次及事寔殊非賞鑑之法也元章謂好事家與賞鑑家自是兩等家多資力貪名好勝遇物收置不過聴聲此謂好事若賞鑑則天姿髙明多閱傳錄或自能畫或深畫意毎得一圖終日寶玩如對古人𨿽聲色之奉不能奪也

收畫之法釋道爲上蓋古人用功於此欲覽者生敬慕愛禮之意其次人物可爲鑑戒其次山水有無窮之其次花鳥其次畫馬可以閱神駿若仕士畨族𨿽精妙非文房所可玩者此元章之論也

今人收畫多貴古而賤近如山水花鳥宋之數人超越昔人但取其神妙勿論世代可也

只如本朝趙子昻金國王子端宋南渡二百年間無此作元章收晉六朝唐五代畫至多在宋朝名筆亦收置稱賞若以世代逺近不看畫之妙否非眞知者也觀畫之法先觀气韻次觀筆意骨法位置傅染然後形似此六法也若觀山水墨竹梅蘭枯木奇石墨花墨禽等防戲翰墨髙人勝士寄興冩意者愼不可以形似求之先觀天眞次觀意相對忘筆墨之迹方爲得趣今人觀畫不知六法開卷便加稱賞或人問其妙處則不知所答皆是平生偶耳看熟或附防一時不知其源深可鄙笑

收畫在山水花竹窠石等作掛軸文房舒掛若故寔人物必須得橫捲爲佳

畫之爲物有不言之妙古人命意如此須有具眼辧之方得其理若賞閱不精又不觀記錄知其源流縱對顧陸名筆不過爲鼠竊金以自寶奚貴其知味也哉山水之爲物稟造化之秀陰陽晦晴雨寒暑朝昬晝夜隨行攺步有無窮之趣自非胸中丘壑汪汪洋洋如萬頃波未易摹冩

六朝至唐畫者𨿽多筆法位置深得古意自王維張璪畢宏鄭防之徒出深造其理五代荊闗又別出新意一一洗前習迨於宋朝董源李成範寛三家鼎立前無古人後無來者山水之法始備三家之下各有入室弟子二三人終不迨也

世俗論畫必曰畫有十三科山水打頭界畫打底故人以界畫爲易事不知方圓曲直髙下低昻逺近凹凸工拙纎麗梓人匠氏有不能盡其妙者況筆墨規尺運思於縑楮之上求其法度準繩此爲至難古人畫諸科各有其人界畫則唐盡無作者歷五代始得郭忠恕一人其他如王士元趙忠義三數人而已如衛賢髙充明抑又次焉近見趙集賢子昻教其子雍作界畫云諸畫或可杜撰瞞人至界畫未有不用工合法度者此爲知言也

大凡觀畫未精多難爲物此上下通病也余小年見神妙之物稍不合所見便目爲僞今則不然多聞闕疑古人之所以傳世者也必有其實

元人湯采眞畫評議論甚髙精於賞鑑樂閒外史玉水氏愛而輯之畫史

畫法

山水訣【見宋郭思林泉髙致或云李成作】

凡畫山水意在筆先丈山尺樹寸馬豆人此其格也逺人無目逺樹無枝逺山無皴逺與云齊逺水無波隠隠似眉此其式也山要云塞石壁泉塞道路人塞樓臺樹塞石分三面路別兩歧樹看頂水看岸基此其訣也凡畫山水峻防者峯平夷者岑峭壁者崖通穴者岫形圓者巒兩山夾路者壑兩山夾水者澗水注者溪泉通川者谷路下土平曰坡似土而髙者曰阪若能辧別乎此則知山水之彷佛矣觀者先看气像次辧淸濁定眾峯之揖拱列羣岫之威儀多則亂少則慢不多不少要分逺近逺山不可連近山逺水不可連近水山要回抱水要縈洄茂林古木寺觀可安斷岸頹堤小橋可置有路處人行無路處林木岸絕處古渡山絕處荒村水濶處徵帆林宻處店舎懸崖古木根露而藤纒臨流怪石嵌空而水痕凡作林木逺則疎平近則髙宻有葉者枝柔無葉者枝硬松皮似鱗柏皮纒身生於土者修長而叢【一作勁】直生於石者拳曲而伶仃古木節多而半死寒林扶疎而蕭森凡畫山水須按四時春景則霧鎖煙籠樹木多隠隠逺水拖藍山色漸靑夏景則林木蔽天緑蕪平坡倚云瀑布近水幽亭秋景則水天一色霞鶩齊飛鴈橫煙塞蘆渚沙汀冬景則積地爲雪水淺沙平凍雲黯淡酒旗村客舟倚岸樵者負薪風雨則不分天地難辧東西行人笠漁父蓑衣有風無雨枝葉斜披有雨無風枝葉下垂雨霽則云收天碧薄靄依稀山光淺翠网曬斜暉曉景則千山【一作門】欲曙輕霧霏霏朦朧殘月气像熹防暮景則山銜落日吠犬疎籬僧投逺寺帆卸江湄行人歸急半掩柴扉或煙斜霧橫或逺岫雲歸或秋江古渡或荒冢斷碑或洞庭春色或瀟湘霧迷如此之類謂之畫題筆法布置更在臨時山形不得犯重樹頭不得整齊樹借山而爲骨山借樹以爲衣樹不可繁要見山之秀麗山不可亂要顯樹之光暉若能畱意於此者須心防於機

形理論

余嘗論畫以爲人禽宮室器用皆有常形至於山石竹木水波煙雲𨿽無常形而有常理常形之失人皆知之常理之不常𨿽曉畫者有不知故凡可以欺世而取名者必托於無常形者也𨿽然常形之失止於所失而不能並其全若常理之不當則舉廢之矣以其形之無常是以其理不可不謹也世之工人或能曲盡其心而至於其理非博士逸才不能辧與可知於竹石枯木眞可謂得其理者矣如是而生如是而死如是而攣拳瘠蹙如是而條達遂茂根莖節葉牙角脈縷千變萬化未始相襲而各當其處合於天造厭於人意蓋逹士之所寓也歟昔嵗常畫兩叢竹於淨因之方丈其後出守陵陽而西也余與之偕別長老道臻師又畫兩竹梢一枯木於唭東亝臻方治四壁於法堂而請與可與可旣許之矣故余並爲記之必有明於理而深觀之者然後知言之不妄元丰三年端陽月八日眉山蘇軾於淨因方丈書之

東坡先生以雄文直節髙一代而其英偉秀傑之气發爲翰墨者姿態橫生峯穎遒勁尢非時人之所能及此帖文簡意足不易得也好事者宜寶藏之至正十九年龍集己亥四月旣望後學雙文宇文公諒謹題急雨苕溪小系船手披翰墨憶坡仙故家人物今煨燼撫捲題詩一慨然吳成龍

文忠公畫記有形理之說眞能發古人未言之防惜湖州公竹枝不與俱傳俾今之畫家不得觀其自惜哉然文忠此記之妙似不専於畫卽書家亦然防畫肥瘦者形也結構圓融者理也形具而顯理隠而防形非理弗備猶文非理弗宣今作畫之求於形似其不能況理乎書亦惟於形又鮮得其似若語於理無不懵然以爲誕矣文忠書本二王帖中來故機軸成家學者罕到中間妙處理形相傳非澷然塗抹已也此卷姑置畫而重其書自當與文忠公並稱宇內神物矣丙戌冬日張靜題此蘇文忠公行書畫記眞迹捲在楮上宜入法書部因論畫之形理有防故畱斯便覽

冩竹說【余見余竹史揚松法見余松麈暈梅法見余梅花供】

吳仲圭云墨竹之法作榦節枝葉而已而疊葉爲至難於此不工則不得爲佳畫矣昔見於息齋學士譜中謂須宗文與可下筆要勁節實按而虛起一抹便過少遲畱則不鈍厚不銛利矣法有所忌學者當知粗似桃葉細如桞葉生並立如又如井太長太短蛇形魚腹手指蜻蜓等狀均疎均宻偏重偏輕之病使人厭觀必使疎不至冷繁不至亂翻正向背轉側低昂雨打風翻各有法度不可一例塗去如染皂絹然也汝求予墨竹以爲法切不忌吾言之諄諄

董宰論畫

嘗謂右軍父子之書至齊梁而風流頓盡自唐初虞褚輩一變其法乃不合而合右軍父子殆如復生此言大易防蓋臨摹最易神防難傳故也巨然學北苑元章學北苑倪瓉學北苑學一北苑耳而各各不相似使俗人爲之與臨本同若之何能傳世也

畫家以古人爲師進此當以天地爲師毎朝起看雲气變幻絕近畫中山山行見奇樹須四面取之樹有左看不入畫而右看入畫前後亦爾看得熟自然傳神傳者必以形形與心手相湊而相忘神之所托也樹豈有不入畫者將畫史收之生絹中茂宻而不繁峭而不寒卽是一家眷屬耳

畫家之妙全在煙雲變中米虎兒謂王維畫見之最多皆如刻畫不足學也惟以雲山爲戱此語𨿽似過正然山水中當著意生云不用描染當以墨漬出令雲气蒸蒸冉冉欲墮乃可稱生動之韻

雲山不始於米元章蓋自唐時王洽潑墨便已有其意董北苑好作煙景煙雲變沒卽米畫也余以米虎兒瀟湘白雲圖悟墨戲三昧故以冩楚山

李思訓畫海外山董源畫江南山米元暉冩南徐山李唐冩中州山馬逺夏圭冩錢塘山吳興趙子昻冩苕霅山黃子久冩海虞山若夫方壺蓬閬必有羽人傳照余以意爲之未知是否

山之輪郭先定然後皴之從碎處積爲大山此最是病古人運大軸只三四大分合所以成章𨿽其中細碎甚多要之取勢爲主吾有元人論畫米髙二家山書正先得吾意

古人云有筆有墨筆墨二字人多不曉畫豈有筆墨者但有輪郭而無皴法卽謂之無筆有皴法而不分輕重向背明晦卽謂之無墨古人云石分三面此語卽是筆亦是墨

凡諸家皴法自唐及宋皆有門庭如禪燈五家宗派使人聞片語單詞可定其爲何派兒孫

畫家右丞如書家右軍蓋大家神上品必於皴法有奇大年𨿽俊爽不耐多皴遂謂無筆此得右丞一體者也畫家以皴法爲第一義皴法中以破网觧索爲難惟趙吳興得董巨正傳要用此皴法脫畫院庸史之習气幽亭秀木古人常繪世無解其意者余爲下注腳曰亭下無俗物謂之幽亭不擁腫經霜變黃者謂之秀木昌黎云坐茂樹以終日當作嘉樹則四時皆宜霜松雪竹𨿽凝寒亦堪目對

畫樹之竅惟在多曲𨿽一枝一節無有可直之理其向背俯仰皆於曲中取之或曰然則諸家不有直樹乎曰樹𨿽直必有生枝發節必不直也董北苑樹作勁挺之狀特曲處簡耳李營丘則千屈萬曲無復直筆矣枯樹最不可少時於茂林中間見乃奇古茂樹惟檜栢楊栁桂槐要郁森其妙處在樹頭與四面參差一出一入一肥一瘦處古人以木灰畫圏隨圍而防之正爲此也畫樹本各有分別如畫瀟湘圖意在荒逺滅沒卽不當大樹及近景叢木如園亭景可作楊栁梧竹及古檜靑松若以園亭景樹移之山居便不稱矣若重山復嶂樹木又別當直榦直枝多有攢防彼此相借望之模糊郁怱似入林有猿啼虎嘯者乃稱至如春夏秋冬風晴雪雨又不在言也

董北苑畫樹多不作小樹者如秋山行旅是也又有作小樹但只逺望之似樹其實憑防綴以成形者此卽米氏落茄之原委蓋小樹最要淋漓約略簡於枝柯而繁於形影欲如文君之眉與黛色相合則是髙手也

宋人多冩垂栁又有防葉栁垂栁不難畫只要分枝頭得耳葉栁之難在樹頭圓鋪處只以汁緑漬出又要森蕭有迎風搖颺之意其枝頭須半明半暗又春二三月栁未垂條秋九月栁已衰颯俱不可混設色亦須體此意

禪家有南北宗唐時始分畫之南北二宗亦時分也但其人非南北也北宗則李思訓父子著色山水流傳而爲宋之趙幹趙伯駒伯驌以至馬夏輩南宗則王摩詰始用縇淡一變鉤妍之法其傳爲張藻荊郭董巨米家父子以至元之四大家亦六祖之後有馬駒雲峯石迹迥出天機筆意縱橫乎造化者東坡贊吳道子王維畫壁亦曰吾於維也無間然知言哉

山水孤煙逺村天邊獨樹髙原非右丞工於畫道不能得此句米元暉嘗謂右丞畫如刻畫故余以米家山冩韻

趙大年畫平逺絕似右丞秀潤天成眞宋之士夫畫此一又傳倪雲林雲林工致不敵而荒率蒼古勝矣今作平逺及扇頭小景一以此二人爲宗使人玩之不窮味外有味也

令穰寫湖天森遫之景極不多皴𨿽云學王維而維畫正有細皴者乃於重山疊嶂有之趙未能得其妙也

元鎭自題獅子林圖余此畫眞得荊闗遺意非王防輩所能夢見也其髙自標置如此又張伯兩題雲林畫云無畫史縱橫習气顧謹中題雲林畫云初以董源爲宗及乎晚年畫益精而書法漫矣蓋倪書絕工致晚乃失之而専精於畫一變古法以天眞幽淡爲宗要亦所謂漸老漸熟者若不從北苑築基不容易到爾縱橫習气卽黃子久未斷幽澹兩言則趙吳興猶遜迂翁其胸次自別也

畫之道所謂宇宙在乎手者眼前無非是生機故其人往往多壽至於刻畫細碎爲造物役者乃能損壽蓋無生機也黃子久沈石田文徴仲皆大耋仇英短命趙吳興止六十餘仇與趙品格𨿽不殊皆習者之流非以畫爲寄以畫爲樂者也寄樂於畫自黃公望始開此門庭耳

向余集董太史畫論一卷今題跋內有者刪半矣繪事名目

染【不描采色塗染出】

渲【翎毛謂之染渲】

界【界畫屋宇】

描【白描人物】

臨【看眞本對臨】

摸【用紙搨影】

傳【對面傳】

冩【花果艸木禽獸冩生】

畫則

白描

水墨

淺絳色

輕籠薄罩

五色幹淡

吳裝

大著色

古今描法【一十八等】

髙古防絲描【十分尖筆如曹衣紋】琴弦描【如周舉類】

鐵綫描【如張叔厚】

行雲流【水描】

馬蝗描【馬和之顧興裔類一名蘭葉描】釘頭鼠尾【武洞淸】

混描【人多描】

撅頭描【禿筆也馬逺夏圭】曹衣描【魏曹不興】

折蘆描【如梁尖頭細長撇納也】橄欖描【江西顏輝也】

棗核描【尖大筆也】

栁葉描【似吳道子觀音筆】竹葉描【筆肥短撇納】

戰筆【水紋描】

減筆【馬逺梁楷之類】

柴筆描【粗大減筆也】

蚯蚓描

皴樹法

松皮如麟皴【冩鍼有鼠尾蝴蝶車輪離等名】

栢皮如繩皴

栁身皴如交義麻皮皴梅身要防擦橫皴

梧桐樹身稀二三筆橫皴

樹枝四等

丁香【範寛】雀【郭熙】火熖【李遵道】拖枝【馬逺】樹葉二十七等【靜存處士續增十七等備冩形狀在繪事指防內】

描葉【有八等】墨葉【一等】著色葉【一十八等】

皴石法【防集諸名家論】

麻皮皴【董源巨然筆麻皴】直擦皴【闗仝李成】

雨防皴【範寛俗名芝蔴皴諸家皴法俱備賴頭山丁香樹芝蔴防掇皴】小斧劈皴【李軍劉松年】大斧劈皴【李唐馬逺夏圭】長斧劈皴【許道寧顏暉是也名曰雨淋墻頭】

巨然短筆皴【江貫道師巨然】泥裏防釘皴【夏圭師李唐】米元暉拖泥帶水皴【先以水徧抺山形坡石大小之處然後蘸焦墨橫筆拖之】又有亂雲皴彈渦皴

靣皴

骷髏皴馬牙勾【如李將軍趙千里先勾勒成山卻以大靑緑著色方同螺靑苦緑碎皴染兼泥金石腳】

冩石二十六種

飛白【無色竹蘭上用】雲母【中等】

山字【大靑石】

太湖【大黒石】

盤陀

石筍【上尖下大】佛座【大石】

臥虎【同上】

骷髏【與上同】

獅子【可石大】

馬鞍【半大石】羊肚【白色小石植竹蒲盆中】馬牙【勾描】

蚌蛤【小石】

鵞子【小碎石】

鷹座【大石】

彈窩【大石】

牡礪【如雲母】

蝦蟆

揷劍【細長如劍】漿腦【白粉防出小石亦可置盆】

筆架【勢如山】

靣

坡腳【亂石】

靈碑【靑黒石仕女竹木上用】勾勒【白描】

防苔

古多有不用苔者恐覆山脈之巧障皴法之妙今人畫不成觀必須叢防不免有女添痂之誚若攢苔如仲圭渴苔如叔明乃得个中之防

染云

云要湧起勢如飛動著色雲頭要現云腳要淡無蹤影爲妙董源山水上深墨描成雲淡苦緑逐染馬夏用禿筆淡描指甲云亦以淡苦緑逐染若元暉彥敬山水上積染出懵懂云借絹地而成云也至靑緑山水深墨細描白雲或粉染出或粉細細絲省

破墨

唐伯虎云作畫破墨不宜用井水性冷凝故也溫湯或河水皆可洗硯磨墨以筆壓開飽浸水訖然後蘸墨則吸上勻暢若先蘸墨而後蘸水被水沖散不能運動也

濃淡

徐充暖姝由筆山水中凡畫山峯靑色露尖上濃下淡此何理也因極意觀審久驗其不然上下濃淡須一色乃得但爲云所掩隔腰腳者則變換耳前人未常言及

去取

丹靑志畫山不畫小畫水不畫均畫石不畫巧畫樹不畫孤畫路不畫直畫境不畫重畫貴不畫醜畫賤不畫淸畫錯不畫俗畫古不畫今

兼擅

畫者六法象形之一故古人金古鐘鼎篆往往如畫而畫家冩蘭冩竹冩葡萄冩梅多兼書法或畫用焦墨生气韻書用淡墨生古色

好尙

唐諭鳬曰我詩無羅綺鉛粉冝不售畫亦同之嘗見黃子久山水一幅上有句曲張雨詩由來老筆荊闗輩施粉施朱笑後生

米南宮海嶽圖陳方叔常寄雲林簡云此圖拙古俗眼罕識前輩嘗評其畫云大米造妙入無言雲林胸次淸曠筆意蕭逺當咄咄逼眞矣暇日能寄小幅否耶倪迂畫在勝國時可稱逸品昔人以逸品置神品之上歷代惟張志和盧鴻可無愧色宋人中米襄陽在蹊逕之外餘皆從陶鑄而來元之能者𨿽多然承率宋法稍加蕭散耳吳仲圭欠有神气黃子久特妙風格王叔明奄有前規而三家未洗縱橫習气獨雲林古淡天然米癡後一人而已

孝廟時直畫史鐘欽禮王吹王諤善山水吹嘗畫萬里長江圖進上孝廟悅之別索絹令畫十幅至三四而死其吳偉善人物嘗爲皇太后傳神孝宗手捧絹格從旁跪覽焉呂紀善翎毛藝冠一世張珍善花果尺寸之楮人輒貴之林良蘆雁卽古人亦不能及邊景照花鳥細巧工致爲當時獨步云見左輔王維禎掠閒遂錄

鈐記

郭熙畫於角有小熙字印趙大年永年則有大年某年筆記蕭照以姓名作石古文書崔順之書姓名於葉下易元吉書於石間宋思陵有禦書之寶印書後有禦書瓢印王晉卿家藏則有寶繪堂方寸印米元章有米氏審定眞迹等印或用團印中作米芾字如蛟形江南李主所藏則有建業文房之印內合同印陳簡齋則有無住道人印記蘇武功家則有許國後裔蘇耆國老等印東坡則用一寸長形印文曰趙郡蘇軾圖籍吳傅朋曰延州吳悅曰吳悅私印

功助

余觀畫之術非細也圖山林巖壑則使人忘囂塵志淡薄圖川澤河海使人心膽疎通神气浩蕩圖宮室則能營計毫釐布指髙下使人身如可居狀若可入圖神威貌則使人啟敬圖父子提攜則使人知孝圖君臣上下節義則使人知忠圖昆弟夫婦而友愛之情深圖賔主而揖遜之儀見以至爲兵爲刑而愚人孺子見而亦知惕懼善感惡勸入之深勸之易吾謂他無如也是可與文章並齒其助道之功豈淺淺乎美哉斯術之可尙者如此

珊瑚网卷四十八

