

欽定四庫全書

經部九

鐘律通考

樂類

提要

【臣】等謹案鐘律通考六卷明倪復撰復字汝新寧波人是書凡二十七章始於黃鐘本原定法章終於風雅十二詩圖譜章其中有標捲目者又有不標捲目者蓋編次之失或抄錄者所合並也卷首有嘉靖丙戌張邦奇序謂其本之儀禮經傳參之西山蔡氏之說歷考古今制度辧正百家之得失以求合乎聲气之元今考其書大端能守古訓而亦間有好奇之癖如呂氏春秋黃鐘三寸九分與歷代律書九寸之說自不得合而爲一而復則謂三寸者三三九寸也九分者九方分也其論亦本何瑭及鄭世子而穿鑿無義何闗典訓五聲二變明有國語伶州鳩之說可證而是書乃謂宮屬君周加變宮因誅紂徴屬事周加變徴示革啇之舊政也說皆杜撰又所載六十調圖若黃鐘五調亦無射爲商夷則爲角仲呂爲徴夾鐘爲羽之故說同時韓邦奇於蔡氏舊圖疏解甚詳而此書乃不之及俱不免於漏略然其中亦間有采者如左氏傳中聲以降五降之後不容彈矣蔡元定謂五聲之後二變不容爲調朱子謂防賔以下不可爲宮是書謂朱子之說與禮記所云旋相爲宮似有未合故特從元定又若黃鐘生十一律倍其實四其實三其法及角音六十四變變宮變徴之類能並列朱蔡異同之法參互詳審頗爲不苟亦可謂勤於此事者矣乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

鐘律通考序

四明倪子好古樂本之儀禮經傳參之西山蔡氏之說歷考古今制度辧正百家之失得以求合乎聲律之元名曰通考間以示予予讀之累日喟然而嘆曰懿哉深乎釐千古之謬也復二帝之隆也庶幾其在玆乎𨿽然吾見其難也季札所嘆魏文聴之而恐臥亡陳所奏隋文聞之而心說夫情性之蘊不足以通天地之元而能復古樂者否矣𨿽然世有升降而天地之元無變也體而行之存乎人倡而和之存乎防道苟是也失於今必獲於後伯牙之破琴寶常之焚書吾病其志之弗廣也倪子志用世精思力索鉤析微極千古百家之言而久弗克售豈天固窮之以精其術乎𨿽然聖天子建中和之極考大章諧韶濩玆惟其時安知是書弗遂試於今日耶倪子其少俟哉倪子名復字汝新以嘉靖丙戌秋七月書成是嵗冬十月朔旦同郡張邦奇謹序

欽定四庫全書

鐘律通考卷一

明倪復撰

黃鐘本原定法章

西山蔡氏以漢志斛銘文定

蔡氏新書曰黃鐘長九寸空圍九分積八伯壹拾分注曰天地之數姑於一終於十其一三五七九爲陽九者陽之成也二四六八十爲陰十者陰之成也黃鐘陽聲之始陽气之動也故其數九分寸之數具於聲气之元不可得而見及斷竹爲管吹之而聲和候之而气應而後數始形焉均其長得九寸審其圍得九分【此章凡言分者皆十分寸之一】積其寔得八伯壹拾分長九寸圍九分積八伯壹拾分【圍九分卽空圍九分也】是爲律本度量權衡於是而受法十一律由是而損益焉算法置八百一十分分作九重毎重得九分圓田術三分益一得一十二以開方法除之得三分四釐六毫彊爲實徑之數不盡貳毫八終四忽今求圓積之數以徑叄分肆釐陸毫自相乘得十一分九釐七毫一絲六忽加以開方不盡之數二毫八絲四忽得一十二分以管長九十分乘之得一千八十分爲方積之數四分取三爲圓積得八百一十分【愚按律中九方分之法爲難算惟以圓田術開方法算之則易曉矣蓋四分取三算之是也惟朱子壺說易曉故錄之】

愚按九分者九方分也四方上下皆一分也至於釐毫之數皆然其有不足者不足以忽算毫不足以絲算釐不足以毫算分不足以釐算故謂之小分

朱子壺說曰壺之所容止於斗有五升而注乃以二斗釋之經之所言圓壺之實而注之所言乃借以方體明之而算法所謂虛加之數也蓋圓形繁曲難計故算家必借方形虛加釐數以定其法然後四分去一以爲圓形之實今以算法求之凡此定二斗之量者計其積實當爲三百七【或作二字】拾四寸而以其髙伍寸者分之則毎髙一寸爲廣六十四寸八分此六十四寸者自爲正方又取其八分者割裂而加於正方之外則四面各得二釐五毫之數乃復合此六十四寸八分者立爲一方壺則其髙五寸其廣八寸五釐而外方三尺二寸二分中受二斗如注之初說矣然此方形者算術所借以爲虛加之數耳若欲得圓壺之實數則當就此方形規而圓之去其四角虛加之數四分之一使六十四寸八分者但爲四十八寸六分三百二十四寸者但爲二百四十三寸則壺腹之髙𨿽不減於五寸其廣𨿽不減於八寸五釐而其外圍則僅爲二尺四寸一分五釐其中所受僅爲斗有五升如經之云無不諧合矣

愚按朱子壺說虛加實積之數與此黃鐘空積之數正同而蔡季通所借圓田開方之法冥相符防以其法而求之則黃鐘之圍九分積八百一十分者可得而推矣故錄其說如右

黃鐘定法辧證章第二

漢蔡邕銅龠銘曰龠黃鐘之宮長九寸空圍九分容秬黍一千二百粒稱重十二銖兩之爲一合三分損益轉生十一律

宋胡安定律呂議曰按歷代律呂之制黃鐘之管長九十黍之廣積九寸度之所由起也容千二百黍積八百一十分量之所由起也重十有二銖權衡之所由起也圍中容九方分而世儒不能貫知權量之法因謂圍九分者取空圍長九分爾以是圍九分之誤遂有徑三分之說若從徑三分圍九之法則黃鐘之管止容九百黍積止六百七分半如此則黃鐘之聲無從而正權量之法無從而生周之嘉量漢之銅斛皆不合其數矣西山蔡氏曰按十二律圍徑自先漢以前傳記並無明文惟班志云黃鐘八百一十分繇此之義起十二律之周徑然其說乃是以律之長自乘而因之以十蓋配合爲說耳未可以爲防也惟審度章一黍之廣度之九十分黃鐘之長一爲一分嘉量章則以千二百黍實其龠謹權衡章則以千二百黍爲十二銖則是累九十黍以爲長積千二百黍以爲廣可見也夫長九十黍容千二百黍則空圍當有九方分乃是圍十分三釐八毫徑三分四釐六毫也毎一分容十三黍又三分黍之一以九十因之則一千二百也【愚按三分黍之一者蓋一分容十三黍不盡又以黍三折之殺其一累至九十則十三黍至九寸得一千一伯七十又以三分黍九十者合之得三十故千二百黍也】又漢斛銘文云律嘉量方尺圓其外庣旁九釐五毫羃百六十二寸深尺積一千六百二十寸容十斗嘉量之法合龠爲合十合爲升十升爲斗十斗爲石一石積一千六百二十寸爲分者一百六十二萬一斗積一百六十二寸爲分者十六萬二千一升積十六寸二分爲分者一萬六千二百一合積一寸六分二釐爲分者一千六百二十則黃鐘之龠爲八百一十分明矣空圍八百一十分則長累九十黍廣容一千二百黍矣蓋十其廣之分以爲長十一其長之分以爲廣自然之數也自孟康以律之長十之一爲圍之謬其後韋昭之徒遂皆有徑三分之說而隋志始著以爲定論然累九十黍徑三黍止容黍八百有奇終與一千二百黍之法兩不相通而律竟不成唐因聲制樂𨿽近於古而律亦非是本朝承襲皆不能覺獨胡安定以爲九分者方分也以破徑三分之法然所定之律不本於聲气之元一取之秬黍故其度量權衡皆與古不合又不知變律之法但見仲呂反生不及黃鐘之數乃遷就林鐘已下諸律圍徑以就黃鐘淸聲以夷則南呂爲徑三分圍九分無射爲徑二分八釐圍八分四釐應鐘爲徑二分六釐五毫圍七分九釐五毫夫律以空圍之同故其長短之異可以定聲之髙下而其所以爲廣狹長短者又莫不有自然之數非人之所能爲也今其律之空圍不同如此則亦不成律矣遂使十二律之聲皆不當位反不如和峴舊樂之爲條理亦可惜也房庶以徑三分周圍九分累黍容受不能相通遂廢一黍爲一分之法而增益班志八字以就其說範蜀公乃從而信之過矣

愚按蔡邕胡安定論黃鐘長九寸圍九分之法可謂明矣而安定證辧徑三分之誤深得其實蓋徑一圍三乃取圍之要法而非所以定黃鐘也黃鐘之廣圍十分二釐八毫徑三分四釐六毫管長九寸累九十黍以爲長中有九方分一分容十三黍又以十三黍所容猶有三釐三毫有奇之空故析黍爲三毎十三黍之中揷一三十黍爲九十瓣實千二百黍也若黃鐘之管止徑三分則其容者減去六分之四而管細矣黃鐘之聲烏得而和哉

劉恕通鑑外紀載黃帝命伶倫自大夏之西取竹於解谿之谷斷兩節間長三寸九分而吹之以爲黃鐘之宮長孫無忌曰黃帝命伶倫斷竹長三寸九分而吹之

以爲黃鐘之宮曰含少呂氏春秋亦載三寸九分之數愚按黃鐘九寸之數蓋天地聲气自然之妙非人所得而增減者也而劉恕長孫無忌不能考其非遂以呂氏所載三寸九分之管不詳其故而信之而今莆田李氏文利又以瞽師之見遂著爲說以爲黃鐘之尊在於气淸上行不在數多淸者數少濁者數多故少者貴多者賤宮聲極淸黃鐘實在正宮其數少故爲君聲極淸且上行故爲三寸九分而以九寸爲防賔之律嗚呼此豈律之本然哉彼徒知至尊無與並之爲貴而不知黃鐘同心一統之義也蓋天子者兼總條貫統理民物者也使黃鐘而可三寸九分也則埋之旣淺而冬至初陽之气不應其中分釐毫絲之數法何由而分十一律之數何由而生而度量權衡之制又何由而定乎則法由是廢矣先王制作之妙夫豈若是疏哉蓋三寸者三三九寸也九分者九方分也若黃鐘之長誠止三寸九分也則聲必亢急而難吹而余律之長陵及其主臣民事物顚倒錯亂將欲作樂以宣其和而不免爲乖戾之气以姦之樂何由而可諧耶且黃鐘冩其元聲而元气之起𨿽爲甚防必全體具足及其流行則徧布四逹易曰大哉乾元萬物資始乃統天則元非數之短者也不識其妙而剛果自用遂斷以爲三寸九分之數其何能議千載之律而復先王之舊哉或者乃從而信之特以爲天授之獨見豈不誤之益甚哉

黃鐘寸分數法之實章第三

按此乃蔡季通以淮南子漢前志律書生鐘分定蓋三歷十二辰而得寸分釐毫絲之數法三分損益亦由於此此黃鐘一管之實也

太極元气凾三爲一故子一爲黃鐘之律

參之於醜得三个一故醜三爲黃鐘之絲法

參之於寅得三个三故寅九爲黃鐘之寸數

參之於夘得三个九故夘二十七爲黃鐘之毫法參之於辰得三个二十七故辰八十一爲黃鐘之分數

參之於已得三个八十一故已二百四十三爲黃鐘之釐法

參之於午得三个二百四十七故午七百二十九爲黃鐘之釐數

參之於未得三个七百二十九故未二千一百八十七爲黃之分法

參之於申得三个二千一百八十七故申六千五百六十一爲黃鐘之毫數

參之於酉得三个六千五百六十七故酉一萬九千六百八十三爲黃鐘之寸法

參之於戌得三个一萬九千六百八十三故戌五萬九千

參之於亥得三个五萬九千四十九故亥一十七萬七千一百四十七爲黃鐘之實

西山蔡氏曰按黃鐘九寸以三分爲損益故以三歷十二辰得一十七萬七千一百四十七爲黃鐘之實其十二辰所得之數在子寅辰午申戌六陽辰爲黃鐘寸分釐毫絲之數【子爲黃鐘之律寅爲九寸辰爲八十一分午爲七百二十九釐申爲六千五百六十一毫戌爲五萬九千四十九絲】在亥酉未巳夘丑六陰辰爲黃鐘寸分釐毫絲之法【亥爲黃鐘之實酉之一萬九千六百八十三爲寸未之二千一百八十七爲分已之二百四十三爲釐夘之二十七爲毫醜之三爲絲】其寸分釐毫絲之法皆用九數故九絲爲毫九毫爲釐九釐爲分九分爲寸爲黃鐘蓋黃鐘之實一十七萬七千一百四十七之數以三約之爲絲者五萬九千四十九以二十七約之爲毫者六千五百六十一以二百四十三約之爲釐者七百二十九以二千一百八十七約之爲分者八十一以一萬九千六百八十三約之爲寸者九由是三分損益以生十一律焉或曰徑圍之分以十爲法而相生之分釐毫絲以九爲法何也曰以十爲法者天地之全數也以九爲法者因三分損益而立也全數者卽十而敢九相生者約十而爲九卽十而取九者體之所以立約十而爲九者用之所以行體者所以定中聲用者所以生十一律也愚按圍徑之分以十爲法而卽十取九者蓋於一尺之內取其九十分以爲黃鐘則寸固十分分固十釐釐固十毫毫固十絲也相生之分釐毫絲以九爲法者蓋律管之長九寸圍十分二釐八毫中容九方分故以九爲用然上下相生以三爲法若以十爲數則其數中損益乃有餘分不可盡算惟以九者約而取之則其寸有九方分分有九方釐釐有九方毫毫有九方絲所謂約十而爲九也以之損益則三分之數整直易記不差矣此圍徑之分與相生之分𨿽爲法不同而其實則一也黃鐘之實十七萬七千一百四十七者以九加二十七以二十七而加八十一以八十一而加二千一百八十七又加六千五百六十一又加一萬九千六百八十三又加五萬九千��四十九合而數之則爲十七萬七千一百四十七之數而黃鐘之實在是矣或問算到十七萬七千一百四十七之數當何用朱子曰以定管之長短而出是聲大抵考防其法是如此

淮南子曰規始於一一不生故分而爲陰陽陰陽合和而萬物生故曰一生二二生三三生萬物天地三月而爲一時故祭祀三飯以爲禮防紀三踴以爲節兵重三軍以爲制三參物三三如九故曰黃鐘之九寸而宮音調因而九之九九八十一故黃鐘之數立焉黃者土徳之色鐘者气所種也日冬至徳气爲土土色黃故曰黃鐘律之數六分爲雌雄故曰十二鐘以副十二月十二各以三成故置一而十一三之爲積分十七萬七千一百四十七黃鐘大數立焉前漢志曰太極元气函三爲一極中也元始也行於十二辰始動於子參之於醜得三又參之於寅得九又參之於夘得二十七又參之於辰得八十一又參之於已得二百四十三又參之於午得七百二十九又參之於未得二千一百八十七又參之於申得六十五百六十一又參之於酉得萬九千六百八十三又參之於戌得五萬九千��四十九又參之於亥得十七萬七千一百四十七此陰陽合徳气鐘於子化生萬物者也律書曰置一而九三之以爲法實如法得長一寸凡得九寸命曰黃鐘之律

愚按此寸以九分爲法而蔡氏皆定三書者也

西山蔡氏曰按淮南子謂置一而十一三之以爲黃鐘之大數卽此置一而九三之旣爲寸法則七三之爲分法五三之爲釐法三三之爲毫法一三之爲絲法從可知矣律書獨舉寸法者蓋已於生鐘分內黙具律寸分釐毫絲之法而又於此律數之下指其大者以明凡例也一三之而得三三三之而得二十七五三之而得二百四十三七三之而得二千一百八十七九三之而得一萬九千六百八十三故一萬九千六百八十三以九分之則爲二千一百八十七二千一百八十七以九分之爲二百四十三二百四十三以九分之則爲二十七二十七以九分之則爲三三者絲法也九其三得二十七則毫法也九其二十七得二百四十三則釐法也九其二百四十三得二千一百八十七則分法也九其二千一百八十七得一萬九千六百八十三則寸法也一寸九分一分九釐一釐九毫一毫九絲以之生十一律以之生五聲二變上下秉除參同契合無所不通蓋數之自然也顧自淮南太史公之後卽無識其意者如京房之六十律𨿽亦用此十七萬七千一百四十七之數然乃謂不盈寸者十之所得爲分又不盈分者十之所得爲小分以其餘爲彊弱不知黃鐘九寸以三損益數不出九苟不盈分者十之則其奇零無時而能盡𨿽泛以彊弱該之而卒無以見彊弱之爲幾何則其數之精防固有不可得而紀者矣至於杜佑胡瑗範蜀公等則又不復知有此數而以意彊爲之法故通典則自南呂而下各自爲法固不可以見分釐毫絲之實胡範則止用八百一十分乃是以積實生量之數爲律之長而其因乘之法亦用十數故其餘算亦皆棄而不錄蓋非有意於棄之實其重分累析至於無數之可紀故有所不得而錄耳夫自絲以下𨿽非目力之所能分然旣有其數而或一算之差則法於此而遂變不以約十爲九之法分之則有終不可得而齊者故淮南太史公之書其論此也已詳特房庶等有不察耳【司馬貞史記索隠注黃鐘八寸十分一云律九九八十一故云八寸十分一漢書雲長九寸者九分之寸也此則古人論律以九分爲寸之明驗也】

黃鐘生十一律寸分釐毫絲數章第四【此以隔八相生之法以定諸律之次】

子一分【一爲九寸】

太極元气函三爲一子數一故一爲黃鐘之律其曰一爲九寸則一之數九寸也具十一律分釐毫絲之數法由是取之律書曰置一而九三之以爲法實如法得長一寸凡得九寸命曰黃鐘之律孟康曰元气始起於子未分之時天地人混合爲一故子數獨一也

醜三分二【一爲三寸】

子數一以三因之得三爲黃鐘之絲法下生者倍其實得二故二九一十八也以三分之則爲六者三一爲三寸二則爲六寸也而林鐘之數具於此矣

寅九分八【一爲一寸】

醜上數三以三因之得九爲黃鐘之寸數上生者四其實故四其二得八八九七十二也以三分之則爲二十四得三者八一爲一寸則八寸也太簇之數具於此矣

夘二十七分十六【三爲一寸一爲三分】

寅上數九以三因之得二十七爲黃鐘之毫法下生者倍其實故二其下數八而得十六十六而以三分之則爲五者三而餘一三爲一寸則三五十五而得五寸一爲三分共五寸三分也而南呂之數具於此矣

辰八十一分六十四【九爲一寸一爲一分】

夘上數二十七以三因之得八十一爲黃鐘之分數上生者四其實故四其下數十六而得六十四以九分之則爲九者七九爲一寸故七寸餘一算一爲一分共七寸一分而姑洗之數具於此矣

已二百四十三分一百二十八【二十七爲一寸三爲一分一爲三釐】辰上數八十一以三因之得二百四十三爲黃鐘之釐法下生者倍其實故其下二數六十四而得一百二十八以二十七分之則爲二十七者四以二十七爲一寸則得寸者四而成一百單八餘二十以三分之則爲三者六故三爲一分而成六分又餘二分以一分之則爲一者二故一爲三釐而成六釐矣共四寸六分六釐而應鐘之數具於此矣

午七百二十九分五百一十二【八十一爲一寸九爲一分一爲一釐】已上數二百四十三以三因之得七百二十九爲黃鐘之釐數上生者四其實故其下四數一百二十八而得五百一十二以五百一十二而以八十一分之則爲八十一者六以八十一爲一寸則得寸者六而成四百八十六餘二十六以九分之則爲九者二故九爲一分而成二分又餘八以一算之則爲八者一而成八釐矣共六寸二分八釐而防賔之數具於此矣

未二千一百八十七分一千二十四【二百四十三爲一寸二十七爲一分三爲一釐一爲三毫】

午上數七百二十九以三因之得二千一百八十七爲黃鐘之分法下生者倍其實故二其午下數五百一十二而得一千二十四大呂未律在丑以陰居陽又倍其實得二千四十八以二百四十三分之則爲二百四十三者八故以二百四十三爲一寸則得寸者八而成一千九百四十四餘一百四以二十七分之則爲二十七者三故二十七爲一分則得分者三而成八十一又餘二十三以三分之則爲三者七而成二十一故三爲一釐則得釐者七又餘二以一算之則一爲一毫而得二毫矣共八寸三分七釐二毫而大呂之數具於此矣【新書作六毫恐誤】

申六千五百六十一分四千九十六【七百二十九爲一寸八十一爲一分九爲一釐一爲一毫】

未上數二千一百八十七以三因之得六千五百六十一爲黃鐘之毫數上生者四其實故四其未下數一千二十四而得四千九十六以七百二十九分之則爲七百二十九者五故以七百二十九爲一寸則得寸者五而成三千六百四十五餘四百五十一以八十一分之則爲八十一者五故以八十一爲一分則得分者五而成四百單五餘四十六以九分之則爲九者五九爲一釐則得釐者五而成四十五餘一則爲毫者一而無餘矣共五寸五分五釐一毫而夷則之數具於此矣

酉一萬九千六百八十三分八千一百九十二【二千一百八十七爲一寸二百四十三爲一分二十七爲一釐三爲一毫一爲三絲】

申上數六千五百六十一以三因之得一萬九千六百八十三爲黃鐘之寸法下生者倍其實故二其申下數四千九十六得八千一百九十二夾鐘酉律在夘以陰居陽倍其實爲一萬六千三百八十四以二千一百八十七分之則爲二千一百八十七者七故以二千一百八十七爲一寸則得寸者七而成一萬五千二百六十餘一千一百六十四以二百四十三分之則爲二百四十三者四故以二百四十三爲一分則得分者四而成九百七十二矣餘七十一以三分之則爲九者七故以爲一毫則得毫者七而成六十三矣餘九以三分之則爲三者三故以一爲三絲則得絲者三而成九矣共七寸四分三釐七毫三絲而夾鐘之數具於此矣

戌五萬九千四十九分三萬二千七百六十八【六千五百六十一爲一寸七百二十九爲一分八十一爲一釐九爲一毫一爲一絲】

酉上數一萬九千七百八十三以三因之得五萬九千四十九爲黃鐘之絲數上生者四其實故四其酉下數八千一百九十二得三萬二千七百六十八以六千五百六十一分之則爲六千五百六十一者四故以六千五百六十一爲一寸則得寸者四而成二萬六千二百四十四餘六千五百二十四以七百二十九分之則得七百二十九者八故以七百二十九爲一分則得分者八而成五千八百三十二矣餘六百九十二以八十一分之則得八十一者八而成六百四十八餘四十四以九分之則得九者四故以九爲一毫則得毫者四而三十六矣餘八以八算之無以一爲一絲則八絲也共四寸八分八釐四毫八絲而無射之數具於此矣

亥十七萬七千一百四十七分六萬五千五百三十六【一萬九千六百八十三爲一寸二千一百八十七爲一分二百四十三爲一釐二十七爲一毫三爲一絲一爲三忽】

戌上數五萬九千四十九以三因之得十七萬七千一百四十七爲黃鐘之實下生者倍其實故二其戌下數三萬二千七百六十八得六萬五千五百三十仲呂亥律在已以陰居陽倍其實得十三萬一千零七十二以一萬九千六百八十三分之則爲一萬九千六百八十三者六故以一萬九千六百八十三爲一寸則得寸者六而成十一萬八千零九十六餘一萬二千九百七十四以二千一百八十七分之則爲二千一百八十七者五故以二千一百八十七爲一分則得分者五而成一萬九百三十五餘二千三十九以二百四十三分之則爲二百四十三者八故以二百四十三爲一釐則得釐者八而成一千九百四十四矣餘九十六以二十七分之則爲二十七者三故以二十七爲一毫則得毫者三而成八十一矣餘十五以三分之則爲三者四故以三爲一絲則得絲者四而成十二矣餘二以一分之則得二故以一爲三忽則得忽者六而成二矣共六寸五分八釐三毫四絲六忽而仲呂之數具於此矣

西山蔡氏曰按此卽三分損益上下相生之數其分字以上者皆黃鐘之全數其分字以下者皆諸律所取於黃鐘長短之數也其上下相生之序則晉志所謂在六律爲陽則當位自得而下生於陰六呂爲陰則得其所衝而上生於陽者是也大呂夾鐘仲呂止得半聲必用倍數乃與天地之气相應其寸分釐毫絲皆積九以爲法又曰黃鐘生十一律子寅辰午申戌六陽辰皆下生丑夘巳未酉亥六陰辰皆上生其上以三歷十二辰者皆黃鐘之全數其下陰數以倍者【卽算法倍其實】三分本律而損其一也陽數以四者【卽算法四其實】三分本律而增其一也六陽辰當位自得六陰辰則居其衝其林鐘南呂應鐘三呂在陰無所增損其大呂夾鐘仲呂三呂在陽則用倍數方與十二月之气相應蓋陰之從陽自然之理也朱子曰自黃鐘至仲呂皆屬陽自防賔至應鐘皆屬陰此是一个大陰陽黃鐘爲陽大呂爲陰太簇爲陽夾鐘爲陰一陰間一陽此是一个小陰陽

愚按六陽辰當位自得如子律居子寅律居寅辰律居辰午律居午申戌律居申戌是也六陰辰則居其衝如丑律居未夘律居酉巳律居亥是也蔡氏謂大呂夾鐘仲呂居陽者三呂本在未酉亥之地而在十二月二月四月之辰故曰在陽餘三呂本在陰月用倍數惟大呂居陽月故必變以從陽而倍其數也與三呂不同

鐘律通考卷一

欽定四庫全書

鐘律通考卷二

明倪復撰

黃鐘本原定法章

六變律寸分釐毫絲相生章第五

蔡氏曰按十二律自爲宮以生五聲二變其黃鐘林鐘太簇南呂姑洗應鐘六律則取黃鐘林鐘太簇南呂姑洗應鐘六律之聲少下不和故有變律變律者其聲近正少髙於正律也然仲呂之實一十三萬一千��零七十二以三分之不盡二算旣不可行當有以通之律當變者有六故置一而六三之

黃鐘十七萬四千七百六十二【小分四百八十六忽法小分二百四十三初法小分二十七秒法小分三下五律同】

仲呂生黃鐘仲呂之實十三萬一千零七十二以七百二十九因之得九千五百五十五萬一千四百八十八以三分之每分得三千一百八十五萬零四百九十六上生黃鐘四之得一億二千七百四十萬一千九百八十四以七百二十九歸之得一十七萬四千七百六十二小分四百八十六爲黃鐘變律之實以一萬九千六百八十三爲一寸則得寸者八以二千一百八十七爲一分則得分者七以二百四十三爲一釐則得釐者八以二十七爲一毫則得毫者五以三爲一絲則得絲者六而大分盡矣其小分以二百四十三爲一忽則得忽者二共計八寸七分八釐一毫六絲二忽爲黃鐘變全律不用半律則得四寸三分八釐五毫三絲一忽

林鐘十一萬六千五百��八【小分三百二十四】

黃鐘變律一億二千七百四十萬一千九百八十四以三分之毎分得四千二百四十六萬七千三百二十八下生林鐘倍之得八千四百九十三萬六千五百零八小分三百二十四爲林鐘變律之實以一萬九千六百八十三爲一寸則得寸者五以二千一百八十七爲一分則得分者八以二百四十三爲一釐則得釐者二以二十七爲一毫則得毫者四以三爲一絲則得絲者一而大分盡矣其小分以二百四十三爲一絲則得絲者一以二十七爲一初得初者三共得五寸八分二釐四毫一絲一忽三初爲林鐘全律半律則得二寸八分五釐六毫五絲六忽

太簇十五萬五千三百四十四【小分四百三十二】

林鐘變律之數八千四百九十萬四千六百五十六以三分之毎分得二千八百三十一萬一千五百五十二上生太簇四之得一億一千三百二十四萬六千二百單八以七百二十九歸之得十五萬五千三百四十四小分四百三十二爲太簇變律之實以一萬九千六百八十三爲一寸則得寸者七以二千一百八十七爲一分則得分者八以二十七爲一毫則得毫者三以三爲一絲則得絲者四而大分盡矣其小分以二百四十三爲一忽則得忽者四以二十七爲一初則得初者七共計七寸八分三毫四絲四忽七初爲太簇變全律不用其半律三寸八分四釐五毫六絲六忽八初

南呂十口萬三千五百六十三【小分四十五】

太簇變律之數一億一千三百二十四萬六千二百單八以三分之毎分得三千七百七十四萬八千七百三十六下生南呂倍之得七千五百四十九萬七千四百七十二以七百二十九歸之得十萬三千五百六十三小分四十五爲南呂變律之實以一萬九千六百八十三爲一寸則得寸者五以二千一百八十七爲一分則得分者二以二百四十三爲釐則得釐者三以二十七爲一毫則得毫者一以三爲一絲則得絲者六而大分盡矣其小分以二十七爲一初則得初者一以三爲一秒則得秒者六共計五寸二分三釐一毫六絲一初六秒爲南呂變全律半律得二寸五分六釐七絲四忽五初三秒

姑洗十三萬八千口八十四【小分六十】

南呂變律之數七千五百四十九萬七千四百七十二以三分之毎分得二千五百一十六萬五千八百二十四上生姑洗四之得一億口千口六十六萬三千二百九十六以七百二十九歸之得十三萬八千零八十四小分七百八十九於小分內除七百二十九於大分內增一算得十三萬八千零八十四小分六十爲姑洗變律之實以一萬九千六百八十三爲一寸則得寸者七餘不滿分法以二百四十三爲一釐則得釐者一以二十七爲一毫則得毫者二以三爲一絲則得絲者二而大分盡矣其小分不滿忽法以二十七爲一初則得初者二以三爲一秒則得秒者二共計七寸一釐二毫二絲零二初二秒爲姑洗變全律其半律得三寸四分五釐一毫一絲零一初一秒

應鐘九萬二千口五十六【小分四十】

姑洗變律之數一億��六十六萬三千二百九十六以三分之毎分得三千三百五十五萬四千四百三十二下生應鐘倍之得六千七百一十萬八千八百六十四以七百二十九歸之得九萬二千口五十六小分四十爲應鐘變律之實以一萬九千六百八十三爲一寸則得寸者四以二千一百八十七爲一分則得分者六餘不滿釐法以二十七爲一毫則得毫者七以三爲一絲則得絲者四而大分盡矣其小分以二百四十三爲一忽則得忽者三以二十七爲一初則得初者一以三爲一秒則得秒者四餘一算不盡共計四寸六分七毫四絲三忽一初四秒爲應鐘變全律其半律得二寸三分三毫六絲六忽六秒不用

西山蔡氏曰按十二律各自爲宮以生五聲二變其黃鐘林鐘太簇南呂姑洗應鐘六律則能具足至防賔大呂夷則夾鐘無射仲呂六律則取黃鐘林鐘太簇南呂姑洗應鐘六律少下不和故有變律【此明變律之法當變者有六謂黃鐘林鐘太簇南呂姑洗應鐘六律爲宮則其五聲二變不出十二律之外自能具足而不用變律也若防賔大呂夷則夾鐘無射仲呂六律爲宮當用黃鐘林鐘太簇南呂姑洗應鐘之律以爲五聲二變其間有或稍低不和者故用六律之變以相濟之故律𨿽十二而變止於六也】變律者其聲近正而少髙於正律也【如黃鐘變半律四寸三分八釐五毫三絲一忽近乎正半律而少短林鐘變律五寸八分二釐四毫一絲一忽三秒近乎正律六寸而少短林鐘變半律二寸八分五釐六毫五絲六初近乎正半律三寸而少短其律少短則其聲稍髙矣】然仲呂之實一十三萬一千口七十二以三分之不盡二算旣不可行當有以通之律當變者有六故置一而六三之得七百二十九以七百二十九因仲呂十三萬一千口七十二爲九千五百五十五萬一千四百八十八三分益一再生黃鐘林鐘太簇南呂姑洗應鐘六律又以七百二十九歸之以從十二律紀其餘分以爲忽秒【按黃鐘林鐘太簇南呂姑洗應鐘六律所生五聲二變或用其全或用其變半皆諸律之正也律之長短聲之髙下皆出自然不相假借者也若其六律爲他律五聲二變其間不能無不和者故用此六律之變以濟之故變止於六也置一而六三之謂置黃鐘一算以三因之六次而成七百二十九也】然後洪纎髙下不相奪倫至應鐘之實六千七百一十�萬八千八百六十四以三分之又不盡一算數又不行此變律所以止於六也【洪纎大與細也髙下髙與低也變律者所以濟正律之少下不和非正律也故不爲宮】

十二律正變倍半之實章第六【此當在十二均之章後】按通典本文皆用十分之寸計之朱子乃以九分之寸更定此圖

﹤經部﹐樂類﹐鐘律通考﹐卷二﹥

呂︵字位過密無法顯示︶

西山蔡氏曰按十二律之實約以寸法則黃鐘林鐘太簇得全寸約以分法則南呂姑洗得全分約以釐法則應鐘防賔得全釐約以毫法則大呂夷則得全毫約以絲法則夾鐘無射得全絲至仲呂之實十三萬一千七十二以三分之不盡二算其數不行此律之所以止於十二也至防賔大呂夷則夾鐘無射仲呂六律則取黃鐘林鐘太簇南呂姑洗應鐘六律之聲少下不和故有變律變律者其聲近正而少髙於正律也至應鐘之實六千七百一十�萬八千八百六十四以三分之又不盡一算數又不可行此變律之所以止於六也【變律非正律故不爲宮也】

朱子曰自黃鐘至仲呂相生之道至是窮矣遂復變而上生黃鐘之宮再生之黃鐘不及九寸只是八寸有餘然黃鐘君象也非諸宮之所能役故虛其正而不復用所用卽再生之變者就再生之變又缺其半所謂缺其半者蓋若大呂爲宮黃鐘爲變宮時黃鐘管最長所以只得用其半余宮放此

愚按蔡氏謂諸律全寸全分全釐全毫全絲者如黃鐘九寸林鐘六寸太簇八寸三律寸不零分故曰得全寸南呂五寸三分得分四十八算姑洗七寸一分得分六十四算二律分不零釐故曰得全分應鐘四寸六分六釐得釐三百四十八算防賔五寸二分八釐得釐五百一十二算二律釐不零毫故曰得全釐大呂八寸三分七釐六毫得毫六千一百四十四算夷則五寸五分五釐一毫得毫四千九十六算二律毫不零絲故曰得全毫夾鐘七寸四分三釐七毫三絲得絲四萬九千一百五十二算無射四寸八分八釐四毫八絲得絲三萬二千七百六十八算二律絲不零忽故曰得全絲惟仲呂之實十三萬一千七十二以三分之則末位二算不可分而分之則缺一算而數不行此律之所以止於十二也然變律有小分者蓋十之所得爲分分不盈十有餘分之秒忽算乃謂之小分耳黃鐘生十一律寸分舊法章第七

按此朱子本蔡季通因周禮注及杜佑通典法推之定爲此數

黃鐘之實九寸下生者倍其實得十八以爲法三分其法得一者六爲六寸以爲林鐘【二九十八三六亦十八也故三其法爲六寸】

林鐘之實六寸上生者四其實得二十四以爲法三分其法得一者八爲八寸以爲太簇【四六二十四三八亦二十四也故三其法爲八法】

太簇之實八寸下生者倍其實得十六以爲法三其一得三以分其法用十五得三者五爲五寸餘一爲三分寸之一合之爲南呂【二八十六三五一十五餘一故三其法爲五寸三分餘下所取律仿此】

南呂之實五寸三分寸之一【計十六分】上生者四其實得六十四以爲法三其三得九以分其法用六十三得九者七爲七寸餘一爲九分寸之一合之爲姑洗

姑洗之實七寸九分寸之一【計六十四分】下生者倍其實得一百二十八以爲法三其九得二十七以分其法用一百八得二十七者爲四寸餘二十爲二十七分寸之二十合之爲應鐘

應鐘之實四寸二十七分寸之二十【計一百二十八分】上生者四其實得五百十二以爲法三其二十七得八十一以分其法用四百八十六得八十一者六爲六寸餘二十六爲八十一分寸之二十六合之爲防賓

防賔之實六寸八十一分寸之二十六【計五百十二分】上生者四其實得二千四十八以爲法三其八十一得二百四十三以分其法用一千九百四十四得二百四十三者八爲八寸餘一百四爲二百四十三分寸之一百四合之爲大呂

大呂之實八寸二百四十三分寸之一百四【計二千四十八分】下生者倍其實得四千九十六以爲法三其二百四十三得七百二十九以分其法用三千六百四十五得七百二十九者五爲五寸餘四百五十一爲七百二十九分寸之四百五十一合之爲夷則

夷則之實五寸七百二十九分寸之四百五十一【計四千九十六分】上生者四其實得一萬六千三百八十四以爲法三其七百二十九得二千一百八十七以分其法用一萬五千三百口九得二千一百八十七者七爲七寸餘一千七十五爲二千一百八十七分寸之一千七十五合之爲夾鐘

夾鐘之實七寸二千一百八十七分寸之一千七十五【計一萬六千三百八十四分】下生者倍其實得三萬二千七百六十八以爲法三其二千一百八十七得六千五百六十一以分其法用二萬六千二百四十四得六千五百六十一者四爲四寸餘六千五百二十四爲六千五百六十一分寸之六千五百二十四合之爲無射

無射之實四寸六千五百六十一分寸之五千五百二十四【計三萬二千七百六十八分】上生者四其實得十三萬一千七十二以爲法三其六千五百六十一得一萬九千六百八十三以分其法用十一萬八千九十八得一萬九千六百八十三者六爲六寸餘一萬二千九百七十四爲一萬九千六百八十三分寸之一萬二千九百七十四合之爲仲呂

仲呂之實六寸一萬九千六百八十三分寸之一萬二千九百七十四【計十三萬一千七十三分】上生者四其實得五十二萬四千二百八十八以爲法三其一萬九千六百八十三得五萬九千四十九以分其法用四十七萬二千三百九十三得五萬九千四十九者八爲八寸餘五萬一千八百九十六爲五萬九千四十九分寸之五萬一千八百九十六合之爲黃鐘之變也黃鐘生十一律寸分新法第八

按此朱子本太史公律書生鐘分及蔡季通以寸分釐毫絲約之得此法大約與上章同法有詳略耳

黃鐘之實九寸三分其實得三以爲法下生者倍其法得六寸以爲林鐘

林鐘之實六寸三分其實得二以爲法上生者四其法得八寸以爲太簇

太簇之實八寸三分其實得二寸六分以爲法下生者倍其法得五寸三分以爲南呂【凡言分者皆九分寸之一】

南呂之實五寸三分其實得十七分以爲法上生者四其法得四寸二十八分【內収二十七分得三寸】合之得七寸一分以爲姑洗

姑洗之實七寸一分三分其實得二寸三分三釐以爲法下生者倍其法得四寸六分六釐以爲應鐘【凡言釐者皆九分分之一】

應鐘之實四寸六分六釐三分其實得一寸五分二釐以爲法上生者四其法得四寸二十分八釐【內收十八分爲二寸】合之得六寸二分八釐以爲防賔

防賔之實六寸二分八釐三分其實得二寸八釐六毫以爲法上生者四其法得四寸二十分八釐【內收二十七釐爲三分又收十八毫爲二釐】合之得八寸三分七釐六毫以爲大呂【凡言毫者皆九分釐之一】

大呂之實八寸三分七釐六毫三分其實得二寸七分二釐五毫以爲法下生者倍其法得四寸十四分四釐十毫【內收九分爲一寸又收九毫爲一釐】合之得五寸五分五釐一毫以爲夷則

夷則之實五寸五分五釐一毫三分其實得一寸七分七釐六毫三絲以爲法上生者四其法得四寸二十八分二十八釐二十四毫十二絲【內收二十七分爲三寸又収二十七釐爲三分又収十八毫爲二釐又收九絲爲一毫】合之得七寸四分三釐七毫三絲以爲夾鐘【凡言絲者皆九分毫之一】

夾鐘之實七寸四分三釐七毫三絲三分其實得二寸四分四釐二毫四絲以爲法下生者倍其法得四寸八分八釐四毫八絲以爲無射【內收十八分爲二寸又收三十六釐爲四分又收三十六毫爲四釐又收十八絲爲二毫又收三十六忽爲四絲】

無射之實四寸八分八釐四毫八絲三分其實得一寸五分八釐七毫五絲六忽以爲法上生者四其法得四寸二十分三十二釐二十八毫二十二十四忽【內收十八分爲二寸又收二十七釐爲三分又收二十七毫爲三釐又收十八絲爲二毫又收十八忽爲二絲】合之得六寸五分八釐三毫四絲六忽以爲仲呂【凡言忽者皆九分絲之一】

仲呂之實六寸五分八釐三毫四絲六忽三分其實得二寸一分八釐七毫一絲五忽以爲法上生者四其法得八寸七分八釐一毫六絲二忽以爲黃鐘之變【全數不用】

五聲相生損益先後之次章第九

宮

徴

商

羽

角

八十一【下生徴】五十四【上生商】七十二【下生羽】四十八【上生角】六十四

史記聲數曰九九八十一以爲宮三分去一五十四以爲徴三分益一七十二以爲商三分去一四十八以爲羽三分益一六十四以爲角

杜佑通典曰宮生徴【三分宮數八十一分各二十七下生者去一去二十七餘五十四以爲徴故徴數五十四】徴生商【三分徴數五十四分各十八上生者加一加十八於五十四得七十二以爲商故商數七十二也】商生羽【三分商數七十二分各二十四下生者去一去二十四餘四十八以爲羽故羽數四十八】羽生角【三分羽數四十八分各十六上生者益一加十六於四十八得六十四以爲角故角數六十四也】此五聲大小之次也是黃鐘爲均用五聲之法以下十一辰各有五聲其爲宮商之法亦如之故辰各有五聲合爲六十聲是十二律之正聲也

蔡季通曰按黃鐘之數九九八十一是爲五聲之本三分損一以下生徴徴三分益一以上生商商三分損一以下生羽羽三分益一以上生角至角聲之數六十四以三分之不盡一算數不可行此聲之數所以止於五也或曰此黃鐘一均五聲之數他律不然曰置本律之實以九九因之三分損益以爲五聲再以本律之實約之則宮固八十一商亦七十二角亦六十四徴亦五十四羽亦四十八矣假令應鐘九萬三千三百一十二以八十一乘之得七百五十五萬八千二百七十二爲宮以九萬三千三百一十二約之得八十一三分宮損一得五百口三萬八千八百四十爲徴以九萬三千三百一十二約之得五十四三分徴益一得六百七十一萬八千四百六十四爲商以九萬三千三百一十二約之得七十二三分商損一得四百四十七萬八千九百七十六爲羽以九萬三千三百一十二約之得四十八三分羽益一得五百九十七萬一千九百六十八爲角以九萬三千三百一十二約之得六十四

愚按蔡氏此說於五聲上下相生之數𨿽可通而其實不明蓋置本律之實三分損益當有髙下之次旣以八十一乘之復以本數約之而無有增損如應鐘五聲均以九萬三千餘數約之則其下商角徴羽但有五聲之數而本律無所與焉豈不爲未明乎蓋十一律各有五聲而其聲之髙下互相增損假令林鐘之實十一萬八千零九十八析爲八十一分得八十一分一千四百五十八爲宮三分損一得七萬八千七百三十二爲太簇實之半計五十四分一千四百五十八爲徴三分益一得十萬四千九百七十六爲南呂之實計七十二分一千四百五十八爲商三分損一得六萬九千九百八十四爲姑洗實之半計四十八分一千四百五十八爲羽三分益一得九萬二千三百一十二爲應鐘之實計六十四分一千四百五十八爲角餘十律放此蓋十二律各有五聲其數皆自八十一至六十四無弗然者豈人之所彊爲哉若五聲止在黃鐘一均而余律無有則又何以爲旋宮而成六十調也哉

二變相生之法章第十

變宮四十二【餘九分之六蔡氏謂之小分六】羽後宮前變徴五十六【餘九分之八蔡氏謂之小分八】角後徴前

朱子曰今按五聲相生至於角位則其數六十有四隔八下生當得宮前一位以爲變宮然其數三分損一毎外各得十有一萬餘一分不可損益故五聲之正位至此而析若欲生之則湏更以所餘一分析而爲九損其三分之一分乃得四十二餘九分分之六而後得成變宮之數又自變宮隔八上生當得徴前一位其數五十有六餘九分分之八以爲變徴正合相生之法自此又當下生則又餘二分不可損益而其數又窮故立均之法於是而終焉然而二變但爲和謬已不得爲正聲矣竊詳角之數六十有四以三分之則得二十一而餘一分不可損益故變而以所餘一分析之爲九則爲九者七而成六十三去其九分之三分則餘六爲七者六而成四十二而爲變宮之數又以九分而去一則餘八爲八者七而成五十六以四十二爲七者六是爲九分分之六以五十六而爲七者八是爲九分分之八以一數而取九分分而損益之故曰小分蓋分之不足於釐者也蔡氏之說又爲一法耳

西山蔡氏曰宮與商商與角角與徴徴與羽相去各一律至角與徴羽與宮相去乃二律相去一律則音節和相去二律則音節逺故角徴之間近徴收一聲比徴少下故謂之變徴羽宮之間近宮收一聲少髙於宮故謂之變宮也

此言變宮變徴之序如黃鐘一均宮居子太簇商居寅姑洗角居辰皆相去間一律及林鐘爲徴居未南呂爲羽居酉自辰至未隔巳午二位自酉至子隔戌亥二位相去皆二律故於角徴之間午近未而收林鐘一聲比徴聲之律稍長其聲少下故謂之變徴於羽宮之間亥爲近子收應鐘一聲比宮聲之律稍短其聲少髙故謂之變宮餘十一律放此【如黃鐘均一管九寸爲宮前第一孔去吹口八寸爲太簇商第二孔去吹口七寸一分爲姑洗角第三孔去吹口六寸爲林鐘徴第四孔去吹口五寸三分爲南呂羽後下一孔去吹口六寸二分八釐爲防賔變徴上一孔去吹口四寸六分六釐爲應鐘變宮餘十一管放此推之】

角聲之實六十有四以三分之不盡一算旣不可行當有以通之聲之變者有二故置一而兩三之得九以九因角聲六十四得五百七十六三分損益再生變徴變宮二聲以九歸之以從五聲之數存其餘數以爲彊弱至變徴之數五百一十二以三分之又不盡二算其數又不行此變聲所以止於二也

按角聲之實六十有四以三分之則末位一算奇零不可分而數不行故別立法使不可分之一算亦以三分之置一而兩三之得九謂置一算以三因之兩次而成九蓋置角聲之實六十四以九因之得五百七十六析爲三分毎分得一百九十二下生變宮倍之得三百八十四復以九歸之得四十二小分爲變宮之實又以三百八十四析爲三分毎分得一百二十八上生變徴四之得五百一十二復以九歸之得五十六小分八爲變徴之實存其餘數謂四十二之下存小分六五十六之下存小分八餘數不足以紀二聲之實故但存之以爲彊弱而已考變宮之所以爲四十二小分六者朱子以爲九分之而得六者也變徴之所以爲五十六小分八者朱子以爲以九分之而得八者也饒郡張氏之說亦爲非是張氏曰假令黃鐘爲宮則應鐘爲變宮應鐘之實九萬三千三百一十二以二千一百八十七約之得四十二零萬分一之六千六百六十六以成數言之是謂四十二小分六防賔之實十二萬四千四百一十六以二千一百八十七約之得五十六零萬分一之八千八百八十八以成數言之是爲五十六小分八推之諸律不通

變宮變徴宮不成宮徴不成徴古人謂之和繆又曰所以濟五聲之不及也變非正故不謂調也

春秋左氏傳晏子曰先王之濟五味和五聲也以平其心成其政也聲亦如味一气二體三數四物五聲六律七音八風九歌以相成也漢前志曰書曰予欲聞六律五聲八音七始詠以出納五言汝聴淮南子曰宮生徴徴生商商生羽羽生角角生應鐘比於正音故爲和應鐘生防賔不比於正音故爲謬通典注曰按應鐘爲變宮防賔爲變徴自殷以前但有五音自周以來加文武二聲謂之七聲五聲爲正二聲爲變變者和繆也

按樂以气動故有文武二聲故曰一气二體三類者風雅頌也四物四方之物也七始卽七音淮南子所謂角生應鐘應鐘生防賔蓋指黃鐘一均言之非謂角止生應鐘應鐘止生防賔而不生他律也五聲正聲故起調畢曲爲諸聲之綱至二變聲宮不成宮徴不成徴不比於正音可濟五聲之所不及而不爲調耳苟無二變則亦不足以成樂矣三分損益上下相生之辧章第十一

太史公律書生鐘分曰子一分丑三分二寅九分八夘二十七分十六辰八十一分六十四已二百四十三分一百二十八午七百二十九分五百一十二未二千一百八十七分一千��二十四申六千五百六十一分四千��九十六酉一萬九千六百八十三分八千一百九十二戌五萬九千��四十九分三萬二千七百六十八亥一十七萬七千一百四十七分六萬五千五百三十六【其解已見前】漢前志曰黃鐘三分損一下生林鐘三分林鐘益一上生太簇三分太簇損一下生南呂三分南呂益一上生姑洗三分姑洗損一下生應鐘三分應鐘益一上生防賔三分防賔損一下生大呂三分大呂益一上生夷則三分夷則損一下生夾鐘三分夾鐘益一上生無射三分無射損一下生仲呂陰陽相生自黃鐘始而左旋八八爲伍律書曰術曰以下生者倍其實三其法上生者四其實三其法【蔡氏曰假令黃鐘九寸下生則倍其實爲一尺八寸三其法乃爲六寸而得林鐘六寸上生則四其實爲二尺四寸三其法乃爲八寸而得太簇他皆仿此】漢後志曰術曰陽以圓爲形其性動陰以方爲節其性靜動者數三靜者數二以陽生陰倍之以陰生陽四之皆三而一陽生陰曰下生陰生陽曰上生上生不得過黃鐘之淸濁下生不得及黃鐘之數實得參天兩地圓蓋方覆六耦承奇之道也黃鐘律呂之首而生十二律者也【愚考兩書所言術法最爲生十二律之要長短之數由是以出而不可不深考者也律陽也其數奇有天之道呂陰也其數耦有地之道律生呂曰下生圓蓋之義也呂生律曰上生方覆之義也奇者在上而尊耦者在下而卑故曰六耦承奇】呂氏春秋曰黃鐘生林鐘林鐘生太簇太簇生南呂南呂生姑洗姑洗生應鐘應鐘生防賔防賔生大呂大呂生夷則夷則生夾鐘夾鐘生無射無射生仲呂三分所生益之一分以上生三分所生去其一分以下生黃鐘大呂太簇姑洗仲呂防賔爲上林鐘夷則南宮無射應鐘爲下淮南子黃鐘位子其數八十一主十一月下生林鐘林鐘之數五十四主六月上生太簇太簇之數七十二主正月下生南呂南呂之數四十八主八月上生姑洗姑洗之數六十四主三月下生應鐘應鐘之數四十二主十月上生防賔防賔之數五十六主正月上生大呂大呂之數七十六主十二月下生夷則夷則之數五十六主七月上生夾鐘夾鐘之數六十八主二月下生無射無射之數四十五主九月上生仲呂仲呂之數六十四主四月極不生

西山蔡氏曰按呂氏淮南子上下相生與司馬律書漢前志不同𨿽大呂夾鐘仲呂用倍數則一然呂氏淮南不過以數之多寡爲生之上下律呂陰陽皆錯亂而無倫非其本法也

杜氏曰五聲相生而獨宮徴有變聲何也宮爲君商爲臣角爲民徴爲事羽爲物君者法度號令之所自出也宮故生徴法度度號令所以授臣臣所以奉承者也徴故生商君臣一徳以康庶務則萬物得所民遂其生矣故商生羽羽生角也然臣有常職民有常業物有常形不可以遷遷則失其常矣商與角羽三聲此其無所變也故君總萬務不可執於一方事通萬變不可滯於一隅故宮徴二聲必有變也

愚謂樂所以象成周加二變於五音以象時事也紂肆於民而天絕之民叛之君之位亡矣故武王不得不誅其君而代之此宮之所以變也紂之所爲賊仁賊義之事武王欲繼文王之政而行之則紂之事不可不攺也此徴之所以變也此變宮變徴之所爲起也故洪範稱武王勝殷殺受而不謂之弒武成稱武王反商政政由舊而不謂之亂故易革傳曰順天應人而爲革時之大也豈虛言哉故周之變宮變徴謂之和繆由是而已陳氏不知其妙而欲去之非矣杜氏之說乃得其一端云

周景王曰七律者何伶州鳩對曰昔武王伐紂嵗在鶉火月在天駟日在析木之津辰在斗柄星在天黿嵗之所在則我有周之分野也月之所在辰馬農祥也我太祖后稷之所經緯也王欲因是五位之所而用之自鶉及駟七列也南北之揆七同也凡神人以數合之以聲昭之數合聲龡然後可同也以七同共數而以律和其聲於是乎有七律

愚按州鳩之說與通典所言不同蓋自武王之時始有此七律其義自與商夏樂異也

鐘律通考卷二﹤經部﹐樂類﹐鐘律通考﹥﹤經部﹐樂類﹐鐘律通考﹥

欽定四庫全書

鐘律通考卷三

明倪復撰

造律章第十二

班固漢前志曰黃帝使伶倫自大夏之西昆侖之陰【朱子曰伶音零侖音倫盧昆反應劭曰大夏乃西戎之國也】取竹之解谷生其竅厚均者斷兩節間而吹之【朱子曰取竹於觧溪之谷以生而空竅厚薄均者斷兩節間而吹之孟康曰觧溪昆侖之北谷名也晉灼曰取谷中之竹生而內孔厚薄自然均者截以爲筒不復加削也】以爲黃鐘之宮制十二筒以聽鳯之鳴其雄鳴爲六雌鳴亦六比黃鐘之宮而皆可以生之是爲律本【師古曰比合可以生之謂上下相生也十一管皆生於黃鐘之宮故曰黃鐘律呂之本】至治之世天地之气合以生風天地之風气正十二律定【瓉曰風气正則十二月之气各應其律不失其序】其雄鳴者爲六律曰黃鐘太簇姑洗防賔夷則無射其雌鳴者爲六呂曰大呂夾鐘仲呂林鐘南呂應鐘於是乎文之以五聲曰宮商角徵羽播之以八音曰金石絲竹匏土革木而大樂和矣【朱子曰六呂周禮作六同鄭康成曰此十二者以銅爲管轉而相生黃鐘爲首其長九寸各因而三分之上生者益一分下生者去一分國語曰律所以立均出度也古之神瞽考中聲而量之以制度律均鐘言以中聲定律分鐘之均文之者以調五聲使之相次如錦綉之有文章播猶揚也掦之以八音乃可得而觀之矣金鎛鐘也石磬也土塤也革鼔鞀也木柷敔也匏笙也竹管簫也】

竊觀至治之世天地之風气正故十二律之而應也苟非至治之世則八方之風不能順時而至或先或後故𨿽之而或不應也治定作樂蓋由此矣

劉昭漢後志曰伏羲作易紀陽气之初以爲律法建日冬至之聲以黃鐘爲宮太簇爲商姑洗爲角林鐘爲徵南呂爲羽應鐘爲變宮防賔爲變徵此聲气之元五音之正也【愚詳此以鐘壹均言之非眾律止是也】又曰截管爲律吹以攷聲列以候气道之本也【愚按吹以攷聲列以候气此造律之要法也】範蜀公宋朝防要曰古者黃鐘爲萬事根本故尺量權衡皆起於黃鐘至晉隋間累黍爲尺而以制律容受卒不能合及平陳得古樂遂用之唐興因聲以制樂其噐𨿽無法而其聲猶不失於古五代之亂大樂淪散王朴始用尺定制律而聲與噐皆失之故太祖患其聲髙特減一律至是又減半律然太常樂比唐之聲猶髙五律比今燕樂髙三律帝𨿽勤勞於制作而未得其當者有司失之於尺而生律也程子曰黃鐘之聲亦不難定世自有知音者將上下聲攷之旣得正便將黍以實其管看管實得幾粒然後推而定法可也古法律管當實千二百粒黍今羊頭山黍不相應則將數等驗之看如何大小者方應其數然後爲正昔胡先生定樂取羊頭山黍用三等篩子篩之取中等者特未定也又曰八十四聲淸者極吹盡淸濁者極吹盡濁就其中考中聲上生下生愚按攷聲之法如管子所云凡聽徵如負諸豕覺而駭凡聽羽如鳴鳥在樹凡聽宮如牛鳴中凡聽商如離羣羊凡聽角如雉登木者其大凡也宮商角徵羽𨿽有淸濁髙下之序而獨宮之一聲最濁且下程子曰黃鐘如牛鳴牛鳴之聲卽黃鐘也以此凖之而聽則黃鐘一聲可定矣

又曰以律管定尺乃是以天地之气爲凖非秬黍之比也秬黍積數在先王時適與度量合故可用今時則不同

按天地之气卽冬至初陽之气也律管之而气應然後可以定諸律之髙下而以秬黍千二百粒實之以黍生尺而尺由是定此定律之正法也後世不知其法而必之於秬黍其間容受不同而律卒無以定也程子曰以律定尺以天地之气爲凖定律者無以易之矣

張子曰律呂有可求之理徳性淳厚者必能知之朱子曰音律只是气人聲亦是气故相闗又曰審音之難不在於聲而在於律不在於宮而在於黃鐘不以十二律節之則無以著夫五聲之實不得黃鐘之正則十一律者又無所受以爲本律之宮也

後漢鄭康成月令注曰凡律空圍九分【孔頴逹防曰諸律𨿽短長有差皆以九分爲限】蔡邕銅龠銘曰龠黃鐘之宮長九寸空圍九分容秬黍千二百粒稱重十二銖兩之爲一合三分損益轉生十一律【月令章句曰古之爲鐘律者以耳齊其聲後人不能則假數以正其度度正則音已正矣鐘以升兩尺寸中所容受升斗之數爲法律亦以寸分長短爲度故曰黃鐘之管長九寸徑三分其餘皆稍短𨿽大小圍數無增減以度量者可以文載口傳與眾共知然不若耳決之明也】韋昭周語注曰黃鐘之變也管長九寸徑三分圍九分因而九之九九八十一故黃鐘之數立焉

西山蔡氏曰按鄭康成月令注曰凡律空圍九分蔡邕銅龠銘亦云空圍九分蓋空圍中廣九分也東都之亂樂律散亡邕之時未亂當親見之又曉解律呂而月令章句云徑三分何也孟康章昭之時漢斛𨿽在而律亦不存矣康昭等不通律呂故康云黃鐘林鐘太簇圍徑各異昭云黃鐘徑三分皆無足怪者隋氏之失豈康昭等有以啟之與不知而作冝聖人所深戒也【若諸律與黃鐘圍徑各異則諸律難生非同心一統之義也】

西山蔡氏曰律呂散亡其噐不可復見然古人所以制作之意則猶可攷也太史公曰細若气防若聲聖人因神而存之𨿽妙必效言黃鐘始於聲气之元也班固所謂黃帝使伶倫取竹防兩間吹之以爲黃鐘之宮又曰天地之風气正而十二律定劉昭所謂伏羲紀陽气之初以爲律法又曰吹以攷聲列以气皆以气之淸濁气之先後求黃鐘者也是古人制作之意也夫律長則聲濁而气先至極長則不成聲而气不應律短則聲淸而气後至極短則不成聲而气不應此其大凡也今欲求聲气之中而莫適爲凖則莫若多截竹以擬黃鐘之管或極其短或極其長長短之內每差一分以爲一管皆卽以其長權爲九寸而度其圍徑如黃鐘之法焉如是而更疊以吹則中聲可得淺深以列則中气可驗苟聲和气應則黃鐘之爲黃鐘者信矣黃鐘信則十一律與度量權衡者得矣後世不知出此而惟尺之求晉氏而下則多求之金石而梁隋以來又參之秬黍下至王朴剛果自用遂專恃累黍而金石亦不復攷矣夫金石眞僞固難盡信若秬黍則歳有凶丰地有肥瘠種有長短小大圓妥不同尢不可恃況古人謂子糓秬黍中者實其龠則是先得黃鐘而後度之以黍不足則易之以大有餘則易之以小約九十黍之長中容千二百黍之實以見周徑之廣以生度量權衡之數而已非律生於黍也百世之下欲求百世之前之律者其亦求之於聲气之元而毋必之於秬黍則得之矣

愚按累黍當以黍粒逐積累而成其分寸撼動乃滿庶幾近之亦未爲全是也【律中九方分毎分十三黍又三分黍之一積九十分之髙故千二百黍也】

十二律長短圍徑之數章第十四

本葵季通攺正司馬遷之法

司馬遷律書本文今蔡季通攺正【黃鐘至應鐘下注愚以本律法注之其防賔下仍蔡本文】

黃鐘八寸七分一宮八寸十分一【二千一百八十七算積八百四十分】

林鐘五寸七分四角五寸十分四【一千四百五十八積五百四十】太簇七寸七分二商七寸十分二【分一千九百四十四積七百二】南呂四寸七分八徵四寸十分八【十分一千二百九十六積四百七十】姑洗六寸七分四羽六寸十分四【七分一千七百二十八積六百三十】應鐘四寸二分三分二羽四寸二分三分二【九分一千一百五十二積四百一十】

防賔五寸六分三分一五寸六分三分二【九分彊四百八十六積五百六十五】

大呂七寸四分三分一七寸五分三分二【分二釐彊四百��五積七百五十三】

夷則五寸四分三分二商五寸��三分二【分八釐四毫弱二百一十六積四百九】

夾鐘六寸一分三分一六寸七分三分一【十九分五釐九毫彊一百九十八積六百六】

無射四寸四分三分二四寸四分三分二【十九分三釐五毫七絲彊六百��二積四】

仲呂五寸九分三分二徵五寸九分二分二【彊五百八十一積五百九十二分五釐一毛一絲四忽】

西山蔡氏曰按律書此章所記分寸之法與他記不同以難曉故多誤蓋取黃鐘之律九寸一寸九分凡八十一分而又以十約之爲寸故云八寸十分一本作七分一者誤也今以相生次序列而正之其應鐘以下則有小分小分以三爲法如歷家大小餘分彊弱耳其法未宻也今以二千一百八十七爲全分七百二十九爲三分一一千四百五十八爲三分二餘分之多者爲彊少者爲弱列於逐律之下其誤字悉正之隋志引此章中黃鐘林鐘太簇應鐘四律寸分以爲與班固司馬彪鄭氏蔡邕杜夔荀朂所論𨿽尺有增減而十二律之寸數並同則是時律書尙未誤也及司馬貞索隠始以舊本作七分一爲誤其誤亦未久也沈括亦曰此章七字皆當作十字誤屈中畫耳大要律書用相生分數相生之法以黃鐘爲八十一分今以十爲寸法故有八寸一分漢前後志及諸家用審度分數審度之法以黃鐘之長爲九十分亦以十爲寸法故有九十分法𨿽不同其長短則一故隋志云寸數並同也【其黃鐘下有宮太簇下有商姑洗下有羽林鐘下有角南呂下有徵字晉志論律書五音相生而以宮生角角生商商生徵徵生羽羽生宮求其理用罔見通逹者也仲呂下有徵夷則下有商應鐘下有羽字三者未詳亦疑後人誤增也下云商八羽七角六宮五徵九者卽是上文聲律數太簇八寸爲商姑洗七寸爲羽林鐘六寸爲角南呂五寸爲徵黃鐘九寸爲宮其曰宮五徵九誤字也】

朱子曰近讀長編說魏漢津劉炳作大晟樂云依太史公黃鐘八寸七分之管作正聲之律依班固黃鐘九寸之管作中聲之律正聲扵十二月初气奏之中聲卽於中气奏之故有二十四气鐘之說初讀甚駭其說細看乃知是讀著錯字史記又破句讀了試檢律書一觀可發一笑也一代制作乃如此令人惋嘆【愚按律所以定中聲也故卽中气侯之故律止十二長編有二十四气鐘之說而讀之者眞可發一笑】

後漢鄭康成月令注曰凡律空圍九分【孔頴逹曰諸律𨿽長短有差其圍皆以九分限】西山蔡氏曰胡安定以爲九分者方分也以破徑三分之法是矣然所定之律不知變律之法但見仲呂反生不及黃鐘之數乃遷林鐘已下諸律圍徑以就黃鐘淸聲以夷則南呂爲徑三分圍九分無射爲徑二分八釐圍八分四釐應鐘爲徑二分六釐五毫圍七分九釐五毫夫律以空圍之同故以長短之異可以定聲之髙下而其所以爲廣狹長短者又莫不有自然之數非人之所能爲也今其律之空圍不同則亦不成律矣遂使十二律之聲皆不當位反不如和峴舊樂之條理亦可惜也

气法章第十五

後漢志曰气之法爲室三重戶閉塗釁必周宻布緹縵室中以木爲案每律各一內庳外髙從其方位加律其上以葭莩灰抑其內端按歷而之气至者灰動其爲气之所動者其灰散人及風所動者其灰聚

愚按气之法爲室三重其啟門也外重子向中重午向內重復子向內重之中相去數尺闕地爲坎盈尺之下先施木案側置向中內庳外髙每律各一從其方位斜向於中以土埋之下入於地各以其律之長短以爲淺深上距地面皆與地平俟中秋白露霜降采河內葭莩燒爲灰抑實其管之內端覆以緹素气至則吹灰動素若律太長先期而飛短則後期而飛大者灰飛緩而不盡小者疾出而散逺中者如期而應之黃鐘最長故最深而最先應應鐘極短故最淺而最後應故一气至則一律應此自然之驗也然必察气之早晚識歷之毫釐不差然後可也埋律之處亦須中州陰陽所防之地則气序不差乃可之耳

西山蔡氏曰按歷而之气至則吹灰動素小動爲气和大動爲君弱臣彊專政之應不動爲君嚴猛之應其升降之數在冬至則黃鐘九寸【升五分一釐三毫】大寒則大呂八寸三分七釐六毫【升三分七釐六毫】雨水則太簇八寸【升四分五釐一毫六絲】春分則夾鐘七寸四分三釐七毫三絲【升三分三釐七毫三絲】谷雨則姑洗七寸一分【升四分��五毫四絲三忽】小滿則仲呂六寸五分八釐三毫四絲六忽【升三分��三毫四絲六忽】夏至則防賔六寸二分八釐【升二分八釐】大暑則林鐘六寸【升三分三釐四毫】處暑則夷則五寸五分五釐一毫【升二分五釐五毫】秋分則南呂五寸三分【升三分��四毫一絲】霜降則無射四寸八分八釐四毫八絲【升二分二釐四毫八絲】小雪則應鐘四寸六分六釐廖子晦問曰十一月黃鐘管長九寸十二月大呂管

長八寸四分正月太簇管長八寸二月夾鐘管長七寸推而下之其長者逓減至九月應鐘四寸五分𨿽埋律之地方不逾數尺气至無有不逹然管長短不同管長者气必先逹灰亦先動管短者气逹在後亦如所謂南枝春先到北枝差遲耳未審然否朱子曰埋𨿽相近而其管之長短入地深淺不同故气之應有先後耳非以方位爲先後也【此叚當置後霜降無射之後】

愚按每月節气則初間未定惟中气則气成而和故必以中气之故每月之气一至則一管應蓋隨其淺深而至也故自冬至而歷至霜降其所升之數積至四寸有奇而極矣然其所升每律之數須以後月律管之實存其餘數而以分釐毫絲之數約之卽得本律所升之數也

冬至黃鐘長九寸比後月大呂餘五分一釐三毫故冬至陽升之數五分一釐三毫與之相應

大寒大呂長八寸三分七釐六毫比後月太簇餘三分七釐六毫故大寒陽升之數三分七釐六毫與之相應

雨水太簇長八寸比後月夾鐘餘四分五釐一毫六絲故雨水陽升之數四分五釐一毫六絲與之相應

春分夾鐘長七寸四分三釐七毫三絲比後月姑洗餘三分三釐七毫三絲故春分陽升之數三分三釐七毫三絲與之相應

谷雨姑洗長七寸一分比後月仲呂餘四分��五毫四絲三忽故谷雨陽升之數四分��五毫四絲三忽與之相應

小滿仲呂長六寸五分八釐三毫四絲六忽比後月防賔餘三分��三毫四絲六忽故小滿陽升之數三分��三毫四絲六忽與之相應

夏至防賔長六寸二分八釐比後月林鐘餘二分八釐故夏至陽升之數二分八釐與之相應

大暑林鐘長六寸比後月夷則餘三分三釐四毫故大暑陽升之數三分三釐四毫與之相應

處暑夷則長五寸五分五釐五毫比後月南呂餘二分五釐五毫故處暑陽升之數二分五釐五毫與之相應

秋分南呂長五寸三分比後月無射餘三分��四毫一絲故秋分陽升之數三分��四毫一絲與之相應

霜降無射長四寸八分八釐四毫八絲比後月應鐘餘二分二釐四毫八絲故霜降陽升之數二分二釐四毫八絲與之相應

大雪應鐘長四寸六分六釐而大雪陽升之數至此極矣

西山蔡氏曰按陽生於復陰生於姤如環無端今律呂之數三分損益終不復始何也曰陽之升始於子午𨿽陰生而陽之升於上者未巳至亥而後窮上反下陰之升始於午子𨿽陽生而陰之升於上者亦未巳至已而後窮上反下律於陰則不書故終不復始也是以陽升之數自子至已差彊在律爲尢彊在呂爲少弱自午至亥漸弱在律爲尢弱在呂爲差彊分數多寡𨿽若不齊然其絲分毫別各有條理此气之所以飛灰聲之所以中律也或曰易以道陰陽而律不書陰何也曰易者盡天下之變善與惡無不俻也律者致中和之用止於至善者也以聲言之大而至於雷霆細而至於蠛蠓無非聲也易則無不俻也律則冩其所謂黃鐘一聲而已𨿽有十二律六十調然實一黃鐘也是理也在聲爲中聲在气爲中气在人則喜怒哀樂未發與發而皆中節也此聖人所以一天人贊化育之道也【黃鐘升五分一釐三毫太簇升四分五釐一毫六絲姑洗升四分口五毫四絲三忽此三律升五分四分有奇故曰尢彊大呂升三分七釐六毫夾鐘升三分三釐七毫二絲仲呂升三分口三毫四絲六忽此三呂皆升三分有奇故曰少弱此三律三呂比後三律三呂所升之數略多故曰差彊防賔升二分八釐夷則升二分五釐五毫無射升二分二釐四毫八絲此三律者皆升二分有奇故曰尢弱林鐘升三分三釐四毫南呂升三分口四毫一絲此二呂皆升有奇故曰差彊此三律二呂比前三律二呂所升之數略少故曰漸弱讀者詳之】

隋志後齊神武覇府田曹參軍信都芳深有巧思能

以管气仰觀云色與嘗人對語卽指天曰孟春之气至矣人往驗管而飛灰已應每月所言皆無爽又爲輪扇二十四埋地中以測二十四气毎一气感則一扇自動他扇自往與管灰相應若符契焉開皇九年平陳后髙祖遣毛爽及蔡子元於普明等以節气依古於三重宻室之內以木爲案十有二具取律呂之管隨十二辰位置於案上而以土埋之上平於地中實葭莩之灰以輕緹素覆律口毎其月气至與律冥符則灰飛衝素散出於外而气應有早晚灰飛有多少或初入月其气卽應或至中下旬間气始應者或灰飛出三五夜而盡或終月才飛少許者髙祖異之以問牛牛對曰灰飛半出爲和气吹灰全出爲猛气吹灰不能出爲衰气吹和气應者其政平猛气應者其臣縱衰气應者其君暴髙祖駭之曰臣縱君暴其政不平非日別而月異也今十二月於一歳之內應用不同安得暴君縱臣若斯之甚也不能對

愚按漢前志曰天地之气正而十二律定此固天地之气先和而後可列以也然气節早晚自有定時必精於歷者乃能知之不失絲毫隨之飛灰前後不同固是和气不至使然亦其管之大小長短消息未眞疑韋昭等徑三分之說誤之而然耳故其律長不足以驗也牛之對未盡其理故屈伏於隋文而不能答豈非不知律之故與

令爽等艸定其法爽因稽諸故實以著於篇名曰律譜其略云漢興張蒼定律乃推五勝之法以爲水徳寔因戰國官失其守後秦防學其道浸防蒼補綴之未獲詳究及孝武創制乃制協律之官用李延年以爲都尉頗解新聲變曲未逹音律之原至於元帝自曉音律郎官京房亦逹其妙於後劉歆典領奏著其始末理漸研精班氏漢志盡歆所出也司馬彪志並房所出也至於後漢尺度稍長魏代杜夔亦制律呂以之气灰悉不飛晉光祿大夫荀朂得古銅管校夔所制長古四分方知不調事由其誤乃依周禮更造古尺用之定管聲韻始調左晉之後漸又訛謬至梁武帝時猶有汲冢玉律宋蒼梧時鉆爲橫吹然其長短厚薄大體具存臣先人棲誠學算祖暅問律於何承天沈研三紀頗逹其妙後爲太常丞典司樂職乃取玉管及宋太史尺並以聞奏詔付大匠依樣制管自斯以後律又飛灰侯景之亂臣兄喜於太樂得之後陳宣帝詣荊州爲質俄遇梁元帝敗喜沒於周適欲上聞陳武帝立遂以十二管衍爲六十律私气序並有徵應至太建乃與均鐘噐合

愚按均鐘噐名以木長七尺有系之以爲均卽用以度鐘之大小淸濁漢大予樂有此噐

西山蔡氏曰按律者陽气之動陽聲之始必聲和气應然後可見天地之心今不此之先而乃區區於黍之從橫古錢之大小其亦難矣然非精於歷數則气亦未易正也

鐘律通考卷三

欽定四庫全書

鐘律通考卷四

明倪復撰

歷代黃鐘圍徑長短之辧章十四

晉黃鐘容黍八百八粒【前尺】

梁黃鐘容黍八百二十八粒【法尺】一容九百二十五一容九百一十一容一千一百二十【皆表尺】

漢黃鐘容九百三十九【官尺】黃鐘龠容一千二百【古銀錯題】

宋氏黃鐘二一容一千二百一容一千四十九【卽鉄尺】

後周黃鐘容一千二百六十七【玉尺】

後魏黃鐘三一容一千一百一十五【前尺】一容一千五百五十五【中尺】一容一千八百一十九【後尺】

東魏黃鐘容二千八百六十九【東魏尺】

萬寶常黃鐘容一千三百二十【水尺律母】

魏徵隋志曰開皇九年平陳后牛辛彥之鄭譯何妥等參考古律度合依時代制律其黃鐘之管俱徑三分長九尺度自有損益故聲有髙下圍徑長短與度而差故容黍不同又曰梁表鉄尺律黃鐘副別者其長短及口空之圍徑並同而容黍之或多或少皆是作者旁庣其腹使有盈虛

西山蔡氏曰按梁表尺三律與宋氏尺二律容受不同史謂作者旁庣其腹使有盈虛則當時制作之疏亦可見矣晉前尺律黃鐘止容八百八黍者失在於徑三分也古銀錯與玉尺玉斗之容受與晉前尺徑三分四釐六毫者不甚相逺但玉尺律徑不及三分故其律遂長而尺長扵晉前尺一寸五分八釐蓋自漢魏而下造律竟不能成而度之長短量之容受權衡之輕重皆戾於古大率皆由徑三分之說誤之也愚按黃鐘之律長九寸容九方分圍十分三釐八毫徑三分四釐六毫容千二百黍積八百一十分圍徑容受四者之法交相酬驗不失其實然後爲黃鐘之正若或執守孤法或取之尺或驗之黍或求之古噐而不本於聲气之元又不知四者之法以交驗之則黃鐘之所以爲黃鐘者不可得而信而古人制作之妙又豈可得而見哉千載之下欲得其妙必先識音之正精歷之數然後吹以考之列以之斯得之矣

審度章第十五

西山蔡氏曰度者分寸尺丈引所以度長短也生於黃鐘之長以子穀秬黍中者九十枚度之一爲一分【凡黍實扵管中則十三黍三分黍之一而滿一分積九十分則千有二百黍矣故此九十黍之數與下章千二百黍之數其實一也師古曰子谷猶言穀子秬黍卽黒黍也中者不大不小也言取黒黍穀子大小中者率爲分寸也】十分爲寸十寸爲尺十尺爲丈十丈爲引數始於一終於十者天地之數也律未成之前有是數而未見律成而後數得以形焉度之成在律之後度之數在律之前故律之長短圍徑以度之分寸之數而定焉

辧證

周禮典瑞璧羨以起度玉人璧羨度尺好三寸以爲度蔡氏曰按爾雅肉倍好謂之璧羨延也此璧本圎徑九寸好三寸肉六寸而裁其兩旁各半寸以益上下也其好三寸所以爲璧也裁其兩旁以益上下所以爲羨也袤十寸廣八寸所以爲度尺也以爲度者以爲長短之度也則周家十寸八寸皆爲尺矣陳氏曰以十寸之尺起度則十尺爲丈十丈爲引以八寸之尺起度則八尺爲尋倍尋爲常【說文曰人手卻十分動脈爲寸口十寸爲尺周制寸咫尺尋常仞皆以人體爲法又曰婦人手八寸謂之咫周尺也又曰丈丈夫也周制以八寸爲尺十尺爲丈人長八尺故曰丈夫】

淮南子曰秋分蔈定蔈定而禾熟【蔈芒也禾穗芒也】律之數十二故十二蔈而當一粟十二粟而當一寸律以當辰音以當日月之數十故十寸而爲尺十尺而爲丈說苑曰度量權衡以粟生之一粟爲一分十分爲一寸十寸爲一尺十尺爲一丈易緯通卦驗以十馬尾爲一分孫子算術曰蠶所吐絲爲忽十忽爲一絲十絲爲一

毫十毫爲一釐十釐爲一分十分爲一寸十寸爲一尺十尺爲一丈漢前志曰度者分寸尺丈引也所以度長短也本起黃鐘之長以子穀秬黍中者一黍【房庶云古本漢書一黍字下有之起積一千二百黍八字今本漢書闕之】之廣度之九十分黃鐘之長一爲一分十分爲寸十寸爲尺十尺爲丈十丈爲引而五度審矣

蔡氏曰按一黍之廣爲分故累九十黍爲黃鐘之長積千二百黍爲黃鐘之廣古人蓋三五以存法也自晉宋以來儒者論律圍徑始有同異因定爲徑三分之說苟徑三分則九十黍之長止容黍八百有奇與千二百黍之廣兩不相通矣房庶不知徑三分之誤乃欲增益漢志之文以就其說範蜀公又從而信之其過益又甚矣

隋志十五等尺

一周尺【前漢志王莽時劉歆銅斛尺後漢建武銅尺晉荀朂律尺爲晉前尺祖衝之所傳銅尺】晉武帝泰始九年中書監荀朂校太樂八音不和始知爲後漢至魏尺長於古尺四分有餘朂乃帥著作郎劉恭依周禮制尺所謂古尺也依古尺更鑄銅律呂以調輦韻以尺量古噐與本銘尺寸無差及汲郡盜發魏襄王冢得古周時玉律及鐘磬與新律聲韻闇同於時郡國或得漢時故鐘吹新律命之皆應梁武鐘律緯云祖衝之所傳銅尺其銘曰晉泰始十年中書考古器揆校今尺長四分半所校古法有七品一曰姑洗玉律二曰小呂玉律三曰西京銅望臬四曰金錯望臬五曰銅斛六曰古錢七曰建武錢八曰建武銅尺姑洗防彊西京望臬防弱其餘與此尺同【銘八十二字】此尺者朂新尺也今尺者杜夔尺也

蔡氏曰按此尺出扵汲冢之律與劉歆之斛最爲近古蓋漢去古未逺古之律度量權衡猶在也故班氏所志與諸家異同之論王莽之制作𨿽不足防然律度量衡當不敢變於古也自董卓之亂而樂律散亡故杜防之律圍徑差小而反因以長荀朂𨿽定此尺然其樂聲髙急不知當時律之圍徑又果何如也後周以玉斗生律玉斗之容受則近古矣然當時以斗制律圍徑不及三分其尺遂長於此尺一寸五分八釐意者後世尺度之差皆由律圍徑之誤也今司馬公所傳此尺者出於王莽之法錢蓋丁度所奏髙若訥所定者也𨿽其年代久逺輪郭不無銷毀然其大約當尙近之後之君子有能驗聲气之元以求古之律呂者於此當有考而不可忽也

二晉田父尺【梁法尺】實比晉前尺一尺七釐世說稱有田父於野中得周時玉尺便是天下正尺荀朂試以校已所造金石絲竹皆短校一米梁武帝鐘律緯稱從上相傳有周時銅尺一枚古玉律八枚檢周尺東昏用爲章信尺不復存玉律一口蕭余定七枚夾鐘有昔題刻乃制爲尺以相參驗取細毫中黍積次訓定最爲詳宻以新尺制爲四噐名曰通又依新尺爲笛以命古鐘

蔡氏曰按此兩尺長短近同

三梁表尺實比晉前尺一尺二分二釐一毫有奇蕭吉云出於司馬法梁朝刻其度於影表以測影蔡氏曰按此卽祖暅所算造銅圭影表者也

四漢官尺【晉時始平掘地得古銅尺】實比晉前尺一尺三分七毫蕭吉云漢章帝時零陵文學史奚景於冷道縣舜廟下得玉尺度爲此尺傅暢晉諸公贊云荀朂新造鐘律時人並稱其精宻惟陳畱阮咸譏其聲髙後始平掘地得古銅尺歳久欲腐以校荀朂今尺短校四分時人以咸爲神解此兩尺長短近同

五魏尺杜防所造調律實比晉前尺一尺四分七釐蔡氏曰按劉徽九章注云此尺長於王莽斛尺四分五釐然卽其斛分以二千龠約之知其律止容七百二十分六釐六毫六絲有奇則其徑爲三分三釐弱爾然則其斛分數與王莽斛分𨿽不同而其容受多寡相去未懸逺也

六晉後尺實比晉前尺一尺六分二釐蕭吉云晉氏江東所用

七後魏前尺實比晉前尺一尺二寸七釐

八中尺實比晉前尺一尺二寸一分一釐

九後尺實比晉前尺一尺二寸八分一釐【後周市尺開皇官尺鉄尺一尺二寸】

蔡氏曰按此後魏初及東西分國後周末用玉尺之前雜用此等尺

十東後魏尺實比晉前尺一尺五寸八毫魏史律曆志云公孫崇永平中更造新尺以一黍之長累爲寸法尋太常卿劉芳受詔修樂以秬黍中者一黍之廣卽爲一分而中尉元匡以一黍之廣度黍二縫以取一分三家紛競久不能決太和十九年髙祖詔以一黍之廣用成分體九十之黍黃鐘之長以定銅尺有司奏從前詔而芳尺同髙祖所制故遂典修金石迄武定未有論律者

十一蔡邕銅龠尺【後周玉尺】實比晉前尺一尺一寸五分八釐後上相承有銅龠一以銀錯題其銘【見制律篇中】祖孝孫云相承傳是蔡邕銅龠後周武帝保定中詔遣盧景宣長孫紹逺斛斯徵等累黍造尺從橫不定後因修倉掘地得古玉斗以爲正噐防斗造律度量衡因用此尺大赦攺元天和有司行用終於大象之末其律與蔡邕古龠同

蔡氏曰按銅龠玉斗二者當是古之嘉量當時據斗造尺但以容受除乘求之然自魏而下論律者多惑於三分之徑今以隋志所載玉斗容受析之爲一十一萬八百分有奇一斗計二百龠以二百約之得五百五十四分有奇爲一龠之分以算法攷之其徑不及三分故其尺律遂長然權量與聲尙相依近也唐之度量權衡與玉鬥相符卽此尺爾

十二宋氏尺【錢樂之渾天儀尺後周鉄尺】實比晉前尺一尺六分四釐開皇初調鐘律尺及平陳后調律水尺此宋及梁時俗尺劉曜渾儀尺略相依近當由人間常用增損訛替之所致也周建徳六年平齊後卽以此同律度量頒於天下其後宣帝時逹奚震及牛等議曰竊惟權衡度量經邦懋軌誠須詳求故實考校得衷謹尋今之鉄尺是太祖遣尙書故蘇綽所造當時檢勘用爲前周之尺驗其長短與宋尺符同卽以調鐘律並用均田度地今以上黨羊頭山黍依漢書歷志度之若以大者稠黍依數滿尺實於黃鐘之律須撼乃容若以中者累尺𨿽復小稀實於黃鐘之律不動而滿計此二事之殊良由消息未善其於鉄尺終有一防且上黨之黍有異他鄕其色至烏其形圎重用之爲量定不徒然正以時有水旱之差地有肥瘠之異取黍大小未必得中按許愼解秬黍體大本異於常疑今之大者正是其中累百滿尺卽是防古實龠之外才剰十餘此恐圍徑或差造律未妙就如撼動取滿論理亦通今勘周漢古錢大小有合宋氏渾天儀尺度又依淮南累粟十二成寸明先王制法索隠鉤深以律計分義無差異漢書食貨志云黃金方寸其重一斤今鑄金校驗鉄尺爲近依文防理符防處多且平齊之始已用宣布今因而爲定彌合時冝至於玉尺累黍以廣爲長累旣有剰實不復滿尋訪古今恐不可用其晉梁尺量過爲短小以黍實管彌復不容防律調聲必致髙急且八音克諧明王盛軌同律度量哲後通規臣等詳校前經斟量時事謂用鉄尺於理爲便未及詳定髙祖受終牛辛彥之鄭譯何妥等久議不決旣平陳上以江東樂爲善曰此華夏舊聲𨿽隨俗攺變大體猶是古法祖孝孫云平陳后廢周玉尺律便用此鉄尺律以一尺二寸卽爲市尺

愚按須撼乃容其說頗爲近之蓋謂之累黍則積疊相對不失其數乃盡其實不然則橫斜相加多寡不均不免乎虛盈何以驗其實哉

蔡氏曰按此卽本朝和峴所用影表尺也平陳以後蓋用此尺範蜀公以爲卽今大府帛尺誤矣

十三開皇十年萬寶常所造律呂水尺實比晉前尺一尺一寸八分六釐今太樂庫及內出銅律一部是萬寶常所造名水尺律說稱其黃鐘律當鉄尺南呂部聲南呂黃鐘羽也故謂之水尺律

蔡氏曰按萬寶常之律與祖孝孫相近然亦皆徑三分之法也

十四雜尺【劉曜渾天儀土圭尺】實比晉前尺一尺五分

十五梁朝俗間尺實比晉前尺一尺七分一釐蔡氏曰按十五等尺其間多無取證所以存而不削者要見諸代不同多由於累黍及圍徑之誤也

五代玉朴尺比漢前尺一尺二分【見丁度表】本朝和峴用影表石尺比漢前尺一尺六分【見丁度表】

太府布帛尺【李照尺】比漢前尺一尺三寸五分【見溫公尺圗】阮逸胡瑗尺橫累一百黍【比太府布帛尺七寸八分六釐與景表尺同見胡瑗樂義】鄧保信尺從累百黍【短扵太府尺九分長扵胡瑗尺九分五釐見鄧保信奏�】大晟樂尺徽宗指三節爲三寸【長扵王朴尺二寸一分和峴尺一尺八分弱阮逸胡瑗尺一寸七分短扵鄧信尺三分太府帛尺四分見大晟樂書】

仁宗景祐三年丁度等詳定黍尺鐘律丁度等言鄧保信所制尺用上黨秬黍圎者一黍之長累百而成又律管一防尺裁九十黍之長空徑三分圍九分容秬黍千二百遂用黍長爲分再累成尺校保信尺律不同其龠合升斗深闊推以算法類皆差舛不同周漢量法阮逸胡瑗所制亦上黨秬黍中者累廣求尺制黃鐘之律今用再累成尺比逸所制又復不同至於律管龠合升斗斛豆區鬴亦率類是蓋黍有圎長大小而保信所用者圎黍又首尾相銜逸等止用大者故再攷之卽不同尺旣有差故難以定鐘磬謹詳古今之制自晉至隋累黍之法但求尺管不以權量參校故歷代黃鐘之管容黍之數不同惟後周掘地得古玉斗防斗造律兼制權量亦不同周漢制度故漢志有俻數和聲審度嘉量權衡之說悉起於黃鐘今欲數噐之制參伍無失則班志積分之法爲近逸等以大黍累尺小黍實龠自戾本法保信黍尺以長爲分𨿽合後魏公孫崇說然當時已不施用況保信今尺以圎黍累之及首尾相銜又與實龠之黍再累成尺不同其量噐分寸旣不合古卽權衡之法不可獨用詔悉罷之又詔丁度等詳定太府寺並鄧保信阮逸胡瑗所制四尺度等言漢志審度之法云一黍之廣爲分十分爲寸十寸爲尺先儒訓解經籍多引以爲義歷世祖襲著之定令然而嵗有丰儉地有磽肥就今一嵗之中一境之內取黍校驗亦復不齊是蓋天之生物理難均一古人立法存其大槪爾故前代制尺非特累黍以求古雅之噐以黍校焉晉泰始十年荀公魯等校定尺度以調鐘律是爲晉之前尺前史稱其意精宻隋志所載諸代尺律十有五等以晉之前尺爲本以其與姬周之尺劉歆銅律尺漢武銅尺相合竊惟周漢二代享年永久聖賢制作可取則焉而隋氏鑄毀金石典正之物罕復存者矣夫古物之有分寸明著史籍可以酬驗者惟有法錢而已周之圜法歷代曠逺莫得而詳察之半兩實重八銖漢初四銖其文亦曰半兩孝武之世始行五銖下洎隋朝多以五銖爲號旣歷代尺度屢攺故大小輕重鮮有同者惟劉歆制銅斛之世所鑄錯刀並大泉五十王莽天鳯元年攺鑄貨布貨錢之類不聞後世復有鑄者臣等檢詳漢志通典唐六典大泉五十重十二銖徑一寸二分錯刀環如大泉身形如刀長二寸貨布重二十五銖長二寸五分廣一寸首長八分有奇廣八分足枝長八寸間廣二分圎好徑二分半貨泉重五銖徑一寸今以大泉錯刀貨布貨泉四物相參校分寸正同或有大小輕重與本志防差者蓋當時盜鑄旣多不必皆中法度但當校其手足肉好長廣分寸皆合正史者用之則銅斛之尺從可知矣有唐享國三百年其制作法度𨿽未逮周漢然亦可謂治安之世矣今朝廷必求其尺度之中當依漢錢分寸若以爲太祖膺圗受禪創制垂法嘗詔和峴等用景表尺典修金石七十年間薦之郊廟稽合唐制以示詒謀則可且依景表舊尺俟有妙逹鐘律之學者俾攷正以從周漢之制王朴律凖尺比漢錢尺寸長二分有奇比景表尺短四分旣前代未嘗施用復經太祖廟更易其逸瑗保信照所用太府寺尺其制彌長去古彌逺不可依用謹攷舊文再造景表尺一校漢前尺二井大泉錯刀貨布貨泉緫十七枚上進而髙若訥卒周漢貨泉度一寸依隋書定尺十五種上之藏於太常寺

嘉量章第十七

西山蔡氏曰量者龠合升斗斛所以量多少也本起於黃鐘之容以子穀秬黍中者一千二百實其龠以井水準其槪以度數審其容【一龠積八百一十分】合龠爲合【兩龠也積一千六百二十分】十合爲升【二十龠也積一萬六千二百分】十升爲斗【百合二百龠也積十六萬二千分】十斗爲斛【二千龠千合百升也積一百六十二萬分愚按黍中者不大不小之謂實其龠中須撼動取滿乃是不然則實龠之時恐一時從橫相加虛空不實非實龠之意用井水準防蓋井淸澈準之爲冝也】

辧證

周禮防氏爲量攺煎金錫則不耗不耗然後權之權之然後凖之凖之然後量之量之以爲鬴深尺內方尺而圎其外其實一鬴【鄭氏注曰以其容爲之名也四升曰豆四豆曰區四區曰鬴鬴六斗四升也鬴十則鐘方尺積千寸扵今粟米法少二升八十一分升之二十二其數必容鬴此言方耳圎其外者爲之唇】其臋一寸其實一豆【故書臋作唇杜子春云當爲臋謂覆之其底深一寸也】其耳三寸其實一升【耳在旁可舉也】重一鈞【三十斤】聲中黃鐘之宮西山蔡氏曰按周鬴容六斗四升實一千二百八十龠計一百三萬六千八百分爲一千三十六寸八分嘗攷漢斛容十斗實二千龠計一百六十二萬分爲一千六百二十寸蓋方尺圎其外庣旁九釐五毫故冪百六十二寸深尺積一千六百二十寸今攷周家八寸十寸皆爲尺範蜀公曰周鬴方尺者八寸之尺深尺者十寸之尺方八寸圎其外庣其旁則冪一百三寸六分八釐深十寸則積一千三十六寸八分與漢斛同法無疑也鄭氏曰方尺積千寸云圎其外者爲之唇二說皆非是方鄭氏之世漢斛尙在豈偶不及見與抑鄭氏以爲周鬴之制異於漢斛與

漢志曰量者龠合升斗斛也所以量多少也本起於黃鐘之龠用度數審其容以子穀秬黍中者千有二百實其龠以井水準其槪合龠爲合十合爲升十升爲斗十斗爲斛而五量嘉矣其法用銅方尺而圎其外旁有庣焉其上爲斛其下爲斗左耳爲升右耳爲合龠其狀似爵上三下二參天兩地圜而凾方左一右二陰陽之象也其圜象規其重二鈞俻噐物之數合萬有一千五百二十聲中黃鐘之宮始於黃鐘而反覆焉

【漢斛】

隋志載漢斛銘曰律嘉量斛方尺而圎其外庣旁九釐五毫冪百六十二寸深尺積一千六百二十寸容十斗【愚按庣不足之處冪覆口也方尺者上下四旁皆一尺也】魏陳畱王景元四年劉徽注九章商功曰當今大司農斛圍徑一尺三寸五分五釐深一尺積一千四百四十一寸十分寸之三王莽銅斛於今尺爲深九寸五分五釐徑一尺三寸六分八釐七毫以徽計之於今斛爲容九斗七升四合有奇比魏斛大而尺長王莽斛小而尺短也祖衝之以圜率攷之此斛當徑一尺四寸三分六釐一毫九秒二忽庣旁一分九釐有奇劉歆庣旁少一釐四毫有奇劉歆數術不精之所致也

蔡氏曰按斛銘文云方尺者所以起數也圜其外循四角而規圜之其徑當一尺四寸有奇也庣旁九釐五毫者徑一尺四寸有奇之數猶未足也冪百六十二寸者方尺羃百寸圍其外毎旁約十五寸合六十寸庣其旁約二寸也深尺積一千六百二十者以十而登也容十斗者一寸冪百六十二寸爲容一斗積十寸容一千六百二十寸爲容十斗也漢志止言旁有庣焉不言九釐五毫者數有未足也祖衝之所算云少一釐四毫有奇是也胡安定之法積一千六百二十寸其律是也範蜀公之法積一千二百五十寸其律非也蜀公惑乎徑三分之說遂生圎分之法自古算法無所謂圎分也圎其外以爲之唇與安定之深一尺六寸二分蜀公之一尺二寸五分其制皆非也律之圍徑古無明文向非因量之積分則黃鐘之龠亦無由可得其實自漢以下律之所以不成者其失皆此之由也

謹權衡章第十七

西山蔡氏曰權衡者銖兩斤鈞石所以權輕重也生於黃鐘之重以子穀秬黍中者一千二百實其龠百黍一銖一龠十二銖二十四銖爲一兩【兩龠也】十六兩爲斤【三十二龠二百八十四銖也】三十斤爲鈞【九百六十龠一萬一千五百一十銖四百八十兩也】四鈞爲石【三千八百四十龠四萬六千八十銖一萬九千二百兩也】

辧證

淮南子曰十二粟而當一分十二分而當一銖十二銖而當半兩衡有左右因倍之故二十四銖爲一兩天有四時四四十六故十六兩爲一斤三月而爲一時三十日而爲一月故三十斤爲一鈞四時而爲嵗故四鈞爲石漢前志曰衡權者衡平也權重也衡所以任權而均物平輕重也本起於黃鐘之重一龠容千二百黍重十二銖兩之爲兩二十四銖爲兩十六兩爲斤一十六斤爲鈞四鈞爲石忖有十八易有十八變之象也五權之制以義立之以物鈞之其餘大小之差以輕重爲冝圜而環之令之肉倍好者周旋無端終而復始無窮已也【愚按漢志以一十六斤爲均與淮南子不同及考朱子孟子注亦取三十斤爲說當是漢志誤也】隋開皇中以古斗三升爲一升以古稱三斤爲一斤以尺二寸爲一尺大業中依復古法大唐貞觀中張文收鑄銅斛稱尺升合咸得其數詔以其副藏之於樂署至武延秀爲太常卿以爲奇玩以律與古玉尺玉斗升合獻焉開元十七年將攷宗廟樂有司請出之勑惟以銅律付太常而亡其九管今正聲有銅律三百五十六銅斛二銅稱二銅甌十四斛左右耳與臋皆正方積十而登以至於斛銘云大唐貞觀十年嵗次枵月旅應鐘依新令累黍尺定律校龠成玆嘉量與古玉斗相符同律度量衡協律郎張文收奉勑修定稱銘云大唐貞觀稱同律度量衡匣上有朱漆題稱尺二字尺亡其迹猶存以今常用度量校之尺當六之五衡量皆三之一一斛一稱是文收緫章年所造斛正圎而小與稱相符也

蔡氏曰按萬寶常之樂當時以爲近前漢之樂則是隋代漢律管𨿽亡而樂聲猶在也魏延陵得玉律當時以漢律較之所謂黃鐘乃當太簇肅宗之時不應更有漢律蓋律之聲調耳張文收所定度量權衡與玉鬥相符者卽此聲也夫後周玉斗意者必古之嘉量但無寸分之數當時造律時以容受乘除取之自魏而降律之圍徑不得其眞多惑於徑三分之說故當時防斗造律圍徑旣小其律必長律長則尺亦長矣今以隋志所載玉斗分數求之其黃鐘之管止徑二分七釐七毫有奇圍八分一釐有奇冪五分五釐四毫有奇積五百五十四分有奇夫容受同則量與權當與古無異而樂之聲亦必依近焉故防要云唐樂噐𨿽無法而聲不失於古自玉朴以黍定尺以尺生律又惑於三分之徑聲與噐始皆失之矣好古慱雅君子於此蓋不能無憾焉【按此云黃鐘之律冪五分五釐四毫有奇則凡律皆有冪可知矣有冪則聲有檢而可吹冪當爲方��中亦須有噐子乃可吹也】

十二律和聲法論章第十八

朱子曰律呂有十二个用時只七律也若更揷一聲便拗了又曰變宮變徵始見於國語注中及後漢樂志乃十二律之本聲自宮而下六變七變而得之者非淸聲也如黃鐘爲宮則第六變得應鐘爲變宮第七變得防賔爲變徵如林鐘爲宮則六變得防賔爲變宮第七變得大呂爲變徵是也凡十二律皆有二變通前五聲分爲七均祖孝孫王朴之樂皆同所以有八十四聲者蓋毎律各添此二聲而得之也【愚按每律七聲朱子之說是也但古人制律不見冇鑽爲竅者若依七音髙上鑽爲六孔則气積黍亦恐旁竅漏泄難驗蓋管疑與吹管爲二大小長短則一而已若不鑽爲六孔則七音必難取矣】又曰旋相爲宮若到應鐘爲宮則下四聲皆當低去所以有半聲亦謂之子聲近時所謂淸聲是也又曰應鐘爲宮其聲最短而淸或防賔爲之商則商聲髙於宮爲臣陵君不可用故用防賔減半爲淸聲以應之𨿽減半亦是此律故亦能相應也又曰如黃鐘爲宮則余律皆順若在他律便有相陵處自第九宮後四宮用黃鐘或爲角則民陵其君或爲商則臣陵其君故制黃鐘四淸聲短其律之半是黃聲四寸半也若後四宮用黃鐘爲角徵商羽則以四淸聲代之不可用黃鐘本律以避陵慢沈存中云惟君臣民不可相陵事物則不必避【愚按黃鐘無四寸半之淸聲而朱子乃云然者蓋變黃鐘之半耳】又曰人聲自有髙下聖人制五聲以括之宮聲洪濁其次爲商羽聲輕淸其次爲徵淸濁洪纎之中爲角此五聲之制以括人聲之髙下又制十二律以節五聲又各有髙下每聲又分十二等謂如黃鐘爲宮則太簇爲商姑洗爲角林鐘爲徵南呂爲羽還至無射爲宮便是黃鐘爲商太簇爲角仲呂爲徵林鐘爲羽然而無射之律只長四寸八分有奇而黃鐘長九寸太簇長八寸林鐘長六寸則宮聲槪下商羽角三聲不過故有所謂四淸聲夾鐘大呂黃鐘太簇是也蓋用其半數則宮聲可以槪之其聲和矣諸律皆有淸聲只說四者意其取數之多者言之耳又曰十二均之內以宮聲爲主其律當最長其商角徵羽之律若短卽用正聲或有長者則折半用子聲此所謂一均之聲而分正聲子聲之法也十二律旣有正聲又皆有子聲以待十二均之用所謂黃鐘大呂太簇無子聲以其一均之內商角徵羽四聲皆短於本律故也若以仲呂爲宮則黃鐘爲徵而當用子聲矣若以林鐘爲宮則太簇爲徵而當用子聲矣此十二律所以有子聲也又曰自林鐘之宮而生太簇之徵則林鐘六寸而太簇八寸徵反長於宮而聲失其序矣故以十二律而言𨿽當爲林鐘上生太簇而以五聲而言則當爲宮下生徵而得太簇半律四寸之宮其聲方順又自太簇半律四寸之徵而生南呂五寸有奇之商則於律𨿽本爲下生而於聲反爲上生矣自南呂五寸有奇之商而生姑洗七寸有奇之羽而生應鐘四寸有奇之角則於律𨿽爲下生而於聲反爲上生矣其餘十律皆然孔防蓋知此法但言之不詳耳

梁鄭譯樂議曰考尋樂府鐘石律呂皆有商宮角徵羽變宮變徴七名今樂止有五聲五聲之內三聲乖應每加詢訪終莫能通先是周武帝之時有龜玆人蘇祗婆從突厥皇后入國善胡琵琶聽其所奏一均中間有七聲問之則曰父在西域號爲知音世相傳習調有七種以其七調校之七聲冥若合符一曰婆陁力華言平聲卽宮聲也二曰雞識華言長聲卽南呂聲也三曰娑識華言貭直聲卽角聲也四曰沙侯加濫華言應聲卽變徵聲也五曰沙臘華言應和聲卽徵聲也六曰般瞻華言五聲卽羽聲也七曰俟利萐華言斛牛聲卽變宮聲也譯因習而彈之始得七聲之正然其就此七調又有五旦之名因作七調旦華言均也譯遂因琵琶更立七均合成十二應十二律有七音音立一調故成七調十二律合八十四調旋轉相交盡皆和合仍以其聲考校太樂鐘律乖戾不可勝數於是著書二十餘篇太子洗馬蘇防駮之以爲五音之所以從來久矣不言有變宮變徵七調之作實所未聞又引古爲防周有七音之律漢有七始之志時何妥以舊學牛以巨儒不能精通同加阻抑

愚按一均之內七音俱偹方成音調蓋變宮變徵應和五聲相生之所不及非可爲調也故調止六十而鄭譯爲八十四調非也後世遂緣此爲淸宮淸商淸角淸羽之所由起古樂蓋無是也何妥牛不足知此而駁之不求要歸而同加阻抑不亦可惜也哉

旋宮八十四聲圗章第十九

按此乃朱子以孔氏防定卽後章六十調圗旋宮各有陰陽辰位次序乾坤六爻之配位也

﹤經部﹐樂類﹐鐘律通考﹐卷四﹥

鄭康成曰陽管爲律陰管爲呂布十二辰子爲黃鐘管圎九分而長九寸同位娶妻隔八生子下生者三分去一上生者三分益一黃鐘幹之初九也隔八而下生林鐘坤之初六林鐘又隔八而上生太簇之九二太簇又下生南呂之六二南呂又上生姑洗之九三姑洗又下生應鐘之六三應鐘又上生防賔之九四防賔又下生大呂之六四大呂又上生夷則之九五夷則又下生夾鐘之六五夾鐘又上生無射之上九無射又下生仲呂之上六五下六上乃一終也司馬遷生鐘術曰以下生者倍其實三其法以上生者四其實三其法【朱子曰假今黃鐘九寸下生則倍其實爲一尺八寸三其法乃爲六寸而得林鐘六寸上生則四其實爲二尺四寸三其法乃爲八寸而得太簇餘仿此】

按律書術曰下生者倍其實三其法上生者四其實三其法此四句乃生十二律之要法也如黃鐘九寸倍其實則爲一十八得一尺八寸也三其法則十八爲三六故下生林鐘之六寸林鐘六寸四其實則爲四六一十四三其法則二十四爲三八故上生太簇之八寸餘律仿此推之則長短見矣八十四聲圗第二十【今按蔡氏圗與此本同但朱子差爲明白易見故特取朱子此圗焉】

宮【下生】徵【上生】商【下生】羽【上生】角【下生】變徵【上生】變宮

第一宮黃【正】林【正】太【正】南【正】姑【正】應【正】防【正】

第二宮林【正】太【正半】南【正】姑【正半】應【正】防【正半】大【正半】

第三宮太【正】南【正】姑【正】應【正】防【正】大【正半】夷【正】

第四宮南【正】姑【正半】應【正】防【正半】大【正半】夷【正半】夾【正半】

第五宮姑【正】應【正】防【正】大【正半】夷【正】夾【正半】無【正】

第六宮應【正】防【正半】大【正半】夷【正半】夾【正半】無【正半】仲【正半】

第七宮防【正】大【正半】夷【正】夾【正半】無【正】仲【正半】黃【變半】

第八宮大【正】夷【正】夾【正】無【正】仲【正】黃【變半】林【變】

第九宮夷【正】夾【正半】無【正】仲【正】黃【變半】林【變半】太【變半】

第十宮夾【正】無【正】仲【正】黃【變半】林【變半】太【變半】南【變】

第十一宮無【正】仲【正】黃【變半】林【變半】太【變半】南【變半】姑【變半】

第十二宮仲【正】黃【變半】林【變】太【變半】南【變】姑【變半】應【變半】

禮運曰五聲六律十二管旋相爲宮也孔氏正義曰十二辰各自爲宮各有五聲十二管相生之次至仲呂而帀凡六十聲【朱子曰今按孔氏以本文但云五聲十二管故不及二變而止爲六十聲今增入二變二十四聲合爲八十四聲自唐以來法皆如此】西山蔡氏曰律呂之數往而不返故黃鐘不復爲他律役所用七聲皆正律無空積忽防自林鐘而下則有半聲【大呂太簇一半聲夾鐘姑洗二半聲防賔林鐘四半聲夷則南呂五半聲無射應鐘六半聲仲呂爲十二律之窮三半聲】自防賔而下則有變律【防賔一變律大呂二變律夷則三變律夾鐘四變律無射五變律仲呂六變律】皆有空積忽徵不得其正故黃鐘獨爲聲气之元𨿽十二律八十四聲皆黃鐘所生然黃鐘一均所謂純粹中之純粹者也八十四聲正律六十三變律二十一六十三者七九之數也二十一者三七之數也

愚案蔡氏所謂一均卽一律七聲之法也均有七音其合聲卽本律宮其髙下所取卽本律宮之眾音也其面有四穴爲商角徵羽背有二穴卽變宮變徵也

鐘律通考卷四﹤經部﹐樂類﹐鐘律通考﹥

欽定四庫全書

鐘律通考卷五

明倪復撰

六十調圗章第二十

朱子曰六十調卽前旋宮圗六十聲也其二變二十四聲非五聲之正不可爲調故止於六十也又曰十二管自本律之外爲他律之四聲者合其律爲調此和聲也愚詳合其律爲調者如本宮黃鐘則無射之商夷則之角仲呂之徴夾鐘之羽皆取黃鐘之變以應和之然後聲韻諧協故合其律爲調然本宮所取之七聲卽隔八相生損益之次序故宮下生徴徴上生商商下生羽羽上生角角下生變徴變徴上生變宮然後髙下淸濁自然相順又合其律而成聲則其調成矣此六十調之義也【蔡氏以周禮淮南子禮記鄭氏注孔氏正義定每調有七音取其聲以相應也每調統四調取其聲以相和也】

宮商

角變徴徴

羽變宮

黃鐘本律宮【正】太【正】姑【正】防【正】林【正】南【正】應【正】

無射商無【正】黃【變半】太【變半】姑【變半】仲【半】林【變半】南【變半】

夷則角夷【正】無【正】黃【變半】太【變半】夾【半】仲【半】林【變半】

仲呂徴仲【正】林【變】南【變】應【變】黃【變半】太【變半】姑【變半】

夾鐘羽夾【正】仲【正】林【變】南【變】無【正】黃【變半】太【變半】

大呂本律宮【正】夾【正】仲【正】林【變】夷【正】無【正】黃【變半】

應鐘商應【正】大【半】夾【半】仲【半】防【半】夷【半】無【半】

南呂角南【正】應【正】大【半】夾【半】姑【半】防【半】夷【半】

防賓徴防【正】夷【正】無【正】黃【變半】大【半】夾【半】仲【半】

姑洗羽姑【正】防【正】夷【正】無【正】應【正】大【半】夾【半】

太簇本律宮【正】姑【正】防【正】夷【正】南【正】應【正】大【半】

黃鐘商黃【正】太【正】姑【正】防【正】林【正】南【正】應【正】

無射角無【正】黃【變半】太【變半】姑【變半】仲【半】林【變半】南【變半】

林鐘徴林【正】南【正】應【正】大【半】太【半】姑【半】防【半】

仲呂羽仲【正】林【變】南【變】應【變】黃【變半】太【變半】姑【變半】

夾鐘本律宮【正】仲【正】林【變】南【變】無【正】黃【變半】太【變半】

大呂商大【正】夾【正】仲【正】林【變】夷【正】無【正】黃【變半】

應鐘角應【正】大【半】夾【半】仲【半】防【半】夷【半】無【半】

夷則徴夷【正】無【正】黃【變半】太【變半】夾【半】仲【半】林【變半】

防賓羽防【正】夷【正】無【正】黃【變半】大【半】夾【半】仲【半】

姑洗本律宮【正】防【正】夷【正】無【正】應【正】大【半】夾【半】

太簇商太【正】姑【正】防【正】夷【正】南【正】應【正】大【半】

黃鐘角黃【正】太【正】姑【正】防【正】林【正】南【正】應【正】

南呂徴南【正】應【正】太【半】夾【半】姑【半】防【半】夷【半】

林鐘羽林【正】南【正】應【正】大【半】太【半】姑【半】防【半】

仲呂本律宮【正】林【變】南【變】應【變】黃【變半】太【變半】姑【變半】

夾鐘羽夾【正】仲【正】林【變】南【變】無【正】黃【變半】太【變半】

大呂角大【正】夾【正】仲【正】林【變】夷【正】無【正】黃【變半】

無射徴無【正】黃【變半】太【變半】姑【變半】仲【半】林【變半】南【變半】

夷則羽夷【正】無【正】黃【變半】太【變半】夾【半】仲【半】林【變半】

防賓本律宮【正】夷【正】無【正】黃【變半】大【半】夾【半】仲【半】

姑洗商姑【正】防【正】夷【正】無【正】應【正】大【半】夾【半】

太簇角太【正】姑【正】防【正】夷【正】南【正】應【正】大【半】

應鐘徴應【正】大【半】夾【半】仲【半】防【半】夷【半】無【半】

南呂羽南【正】應【正】大【半】夾【半】姑【半】防【半】夷【半】

林鐘本律宮【正】南【正】應【正】大【半】太【半】姑【半】防【半】

仲呂商仲【正】林【變】南【變】應【變】黃【變半】太【變半】姑【變半】

夾鐘角夾【正】仲【正】林【變】南【變】無【正】黃【變半】太【變半】

黃鐘徴黃【正】太【正】姑【正】防【正】林【正】南【正】應【正】

無射羽無【正】黃【變半】太【變半】姑【變半】仲【半】林【變半】南【變半】

夷則本律宮【正】無【正】黃【變半】太【變半】夾【半】仲【半】林【變半】

防賓商防【正】夷【正】無【正】黃【變半】大【半】夾【半】仲【半】

姑洗角姑【正】防【正】夷【正】無【正】應【正】太【半】夾【半】

大呂徴大【正】夾【正】仲【正】林【變】夷正無【正】黃【變半】

應鐘羽應【正】大【半】夾【半】仲【半】防【半】夷【半】無【半】

南呂本律宮【正】應【正】大【半】夾【半】姑【半】防【半】夷【半】

林鐘商林【正】南【正】應【正】大【半】太【半】姑【半】防【半】

仲呂角仲【正】林【變】南【變】應【半】黃【變半】太【變半】姑【變半】

太簇徴太【正】姑【正】防【正】夷【正】南【正】應【正】大【半】

黃鐘羽黃【正】太【正】姑【正】防【正】林【正】南【正】應【正】

無射本律宮【正】黃【變半】太【變半】姑【變半】仲【半】林【變半】南【變半】

夷則商夷【正】無【正】黃【變半】太【變半】夾【半】仲【半】林【變半】

防賓角防【正】夷【正】無【正】黃【變半】太【半】夾【半】仲【半】

夾鐘徴夾【正】仲【正】林【變】南【變】無【正】黃【變半】太【變半】

大呂羽大【正】夾【正】仲【正】林【變】夷【正】無【正】黃【變半】

應鐘本律宮【正】大【半】夾【半】仲【半】防【半】夷【半】無【半】

南呂商南正應【正】大【半】夾【半】姑【半】防【半】夷【半】

林鐘角林【正】南【正】應【正】大【半】太【半】姑【半】防【半】

姑洗徴姑【正】防【正】夷【正】無【正】應【正】大【半】夾【半】

太簇羽太【正】姑【正】防【正】夷【正】南【正】應【正】大【半】

蔡氏曰按十二律旋相爲宮各有七聲合八十四聲宮聲十二商聲十二角聲十二徴聲十二羽聲十二凡六十聲爲六十調其變宮十二在羽聲之後宮聲之前變徴十二在角聲之後徴聲之前宮不成宮徴不成徴凡二十四聲不可爲調黃鐘宮至夾鐘羽並用黃鐘起調黃鐘畢曲大呂宮至姑洗羽並用大呂起調大呂畢曲太簇宮至仲呂羽並用太簇起調太簇畢曲夾鐘宮至防賓羽並用夾鐘起調夾鐘畢曲姑洗宮至林鐘羽並用姑洗起調姑洗畢曲仲呂宮至夷則羽並用仲呂起調仲呂畢曲防賓宮至南呂羽並用防賓起調防賓畢曲林鐘宮至無射羽並用林鐘起調林鐘畢曲夷則宮至應鐘羽並用夷則起調夷則畢曲南呂宮至黃鐘羽並用南呂起調南呂畢曲無射宮至大呂羽並用無射起調無射畢曲應鐘宮至太簇羽並用應鐘起調應鐘畢曲是爲六十調六十調卽十二律也十二律卽一黃鐘也黃鐘生十二律十二律生五聲二變五聲各爲綱紀以成六十調六十調皆黃鐘損益之變也宮商角三十六調老陽也其徴羽二十四調老陰也調成而陰陽偹矣或曰日辰之數由天五地六錯綜而生律呂之數由黃鐘九寸損益而生二者不同至數之成則日有六甲辰有五子爲六十日律呂有律呂五聲爲六十調若合符節何也曰卽上文所謂調成而陰陽偹矣夫理必有對待數之自然也以天五地六合陰與陽言之則六甲五子究於六十其三十六爲陽二十四爲陰以黃鐘九寸紀陽不紀陰言之則六律五聲究於六十亦三十六爲陽二十四爲陰蓋一陽之中又自有陰陽也非知天地之化育者不能與於此【愚按唐樂起調取樂章第一字爲某宮起調及畢曲之時遂用其宮終之也】

竊詳起調畢曲首尾皆用本宮何也五調之中取本宮爲主而以商角徴羽四調相應和之非於本宮之外更生別調以爲他律之聲故六十調卽十二律也如第一行黃鐘之宮則用本均管中合聲爲黃鐘之正其下商聲則取第二行無射調黃鐘變半之商聲以和之角聲則取第三行夷則調黃鐘變半之角聲以和之徴聲則取第四行仲呂調黃鐘變半之徴聲以和之羽聲則取夾鐘調黃鐘變半之羽聲以和之夫黃鐘調𨿽有五聲二變雜用他律以抑揚嘆和之然不過扶沈伏發散越以成黃鐘之一聲耳唐張文收祖孝孫所定十二和意蓋如此凡一聲之中淸濁髙下如縈縷然故曰繹如也以成此古人起調畢曲之意也

朱子曰黃大太夾姑仲防林夷南無應爲十二律長短之次宮商角徴羽爲五聲長短之次黃鐘一均上生下生長短皆順故得各用其全律之正聲自林鐘之宮而生太簇之徴則林鐘六寸而太簇八寸徴反長於宮而聲失其序矣𨿽當爲林鐘上生太簇而宮下生徴則得太簇半律四寸之管其聲方順又自太簇半律四寸之徴而生南呂五寸有奇之商則於律𨿽本爲下生而於聲反爲上生矣自南呂五寸有奇之商而生姑洗七寸有奇之羽則於律𨿽本爲上生而於聲則又當用其半而爲下生矣自姑洗半律三寸有奇之羽而生應鐘四寸有奇之角則於律𨿽爲下生而於聲反爲上生矣其餘十律皆然孔疏蓋知此法但言之不詳耳半律杜佑通典謂之子聲者是也此是古法但後人失之而惟存黃鐘大呂太簇夾鐘四律有四淸聲卽此半聲是也

孔氏禮記疏曰黃鐘爲第一宮下生林鐘爲徴上生太簇爲商下生南呂爲羽上生姑洗爲角林鐘爲第二宮上生太簇爲徴下生南呂爲商上生姑洗爲羽下生應鐘爲角太簇爲第三宮下生南呂爲徴上生姑洗爲商下生應鐘爲羽上生防賓爲角南呂爲第四宮上生姑洗爲徴下生應鐘爲商上生防賓爲羽上生大呂爲角姑洗爲第五宮下生應鐘爲徴上生防賓爲商上生大呂爲羽下生夷則爲角應鐘爲第六宮上生防賓爲徴上生大呂爲商下生夷則爲羽上生夾鐘爲角防賓爲第七宮上生大呂爲徴下生夷則爲商上生夾鐘爲羽下生無射爲角大呂爲第八宮下生夷則爲徴上生夾鐘爲商下生無射爲羽上生仲呂爲角夷則爲第九宮上生夾鐘爲徴下生無射爲商上生仲呂爲羽上生黃鐘爲角夾鐘爲第十宮下生無射爲徴上生仲呂爲商上生黃鐘爲羽下生林鐘爲角無射爲十一宮上生仲呂爲徴上生黃鐘爲商下生林鐘爲羽上生太簇爲角仲呂爲十二宮上生黃鐘爲徴下生林鐘爲商上生太簇爲羽下生南呂爲角是十二宮各有五聲凡六十聲淮南子曰一律而五音十二律而爲六十音因而六

之六六三十六故三百六十音以當一嵗之日故律曆之數天之道也【愚按孔氏疏上生下生不盡陰陽之義凡律生呂曰下生呂生律曰上生蓋圎蓋方覆六耦承奇之道蓋如此】

蔡氏曰按聲者所以起調畢曲爲諸聲之綱領禮運所謂還相爲宮所以始於黃鐘終於南呂也後世以變宮變徴參而八十四調其亦不攷矣

周禮曰春官大司樂凡樂圜鐘爲宮黃鐘爲角太簇爲徴姑洗爲羽雷鼓雷鞀孤竹之管云和之琴瑟雲門之舞冬日至於地上之圜丘奏之若樂六變則天神皆降可得而禮矣凡樂凾鐘爲宮太簇爲角姑洗爲徴南呂爲羽靈鼓靈鞀孫竹之管空桑之琴瑟咸池之舞夏日至於澤中之方丘奏之若樂八變則地示皆出可得而禮矣凡樂黃鐘爲宮大呂爲角太簇爲徴應鐘爲羽路鼓路鞀陰竹之管龍門之琴瑟九徳之歌九磬之舞於宗廟之中奏之若樂九變則人鬼可得而禮矣

西山蔡氏曰按此祭祀之樂不用商聲只有宮角徴羽四聲無變宮變徴蓋古人變宮變徴不爲調也左氏傳曰中聲以降五降之後不容彈矣夫五聲之後更有變宮變徴而曰不容彈者以二變之不可爲調也【愚按中聲者正聲也正聲有五五聲之後有變宮變徴故曰五降之後不容彈者非謂防賔以下不可爲調也此左氏之意也】

朱子曰所謂五降以下不容彈者乃謂防賓以下不可爲宮耳此說固未必然與今所謂一定不可易所謂隨十二月爲宮者似得中制又曰若初一定不復更可慢恐旡是理也

按朱子此說以不得二變不可爲調之說故以未以下防賓不爲宮者疑之其疑則是而終無得明若防賓以下不可爲宮則禮記所謂旋相爲宮之說非矣旋相爲宮則防賓以後諸律皆用子聲以成其調未有不可爲宮也惟變宮變徴𨿽有子聲不可用故不爲調以其不可彈也

愚按圜鐘賈逵鄭皆作夾鐘筆談從之是也惟馬融與隋書皆作應鐘恐爲未是凾鐘林鐘也此十六調乃祭天神地祗人鬼之樂與上六十調紀綱不同朱子曰此是降神之樂如黃鐘爲宮大呂爲角子與丑合太簇爲徴應鐘爲羽寅與亥合也自是四樂各舉其一者而言之以大呂爲角則南呂爲宮太簇爲徴則林鐘爲宮應鐘爲羽則太簇爲宮以七聲推之合如此注家之說非也

朱子曰祭天神地人鬼獨用宮角徴羽此不可曉先儒謂商是殺聲鬼神所畏故不用而只用四聲疊相爲宮未知其五音不偹又何以爲樂然恐是無商調不是無商音他奏起來時五音依舊皆在

愚按凡用樂七音不可不偹本律之商蓋不可缺也用七音而無商音以成之則髙下相間樂必不和豈容缺此一聲哉朱子之說是也但一均之中七音具在宮角徴羽皆有嘆和而商音獨無愚又恐未知其扶發之際更如何也此又不可曉耳沈存中又以商爲中聲而虛其中以興降上下之神與祀鬼神尙柔之義不同故具見其說於後以俟知者焉沈氏又特言本律之商不言他均又不知何故

沈存中曰五聲之序宮生徴徴生商商生羽羽生角商爲中聲興降上下之神虛其中人聲所以致一於鬼神也又曰圜鐘爲宮則林鐘當爲角今變而用黃鐘此祀天之音云耳非謂易羽而爲角也凾鐘爲宮則太簇當爲徴今變而用姑洗此求地之音云耳非謂易羽以爲徴也黃鐘爲宮則南呂當爲羽今變而用應鐘此求人鬼之音云耳非謂易均外間聲以爲羽也【愚按沈氏興降上下之神之說最是何以知興降上下之爲是也周禮曰天神皆降可得而禮矣蓋以此樂降神降神之後然後獻牲體酌盎齊而禮之以此推之知爲降神之樂旡疑無沈存中興降上下之說𨿽爲近之若以佩玉左宮羽右徵角推之則又不通矣惟祭尙柔之義爲近】

九變之樂以沈氏觀之秪是毎調四聲依朱子之說則爲十二調而其所取之義鄭氏詳焉未知是否鄭氏曰圜鐘生於房心之气【夾鐘夘也】房心爲天帝之明堂故圜鐘爲天宮而以黃鐘爲角太簇爲徴姑洗爲羽是三者陽律之相繼也【相繼者天之道】亟鐘生於坤未之气天社在輿鬼之外天社地神也故亟鐘爲地宮而以太簇爲角姑洗爲徴南呂爲羽是三者律呂之相生也【相生者地之功】黃鐘生於虛危之气虛危爲宗廟故黃鐘爲人宮而以大呂爲角太簇爲徴應鐘爲羽是三者律呂之相合也【相合者人之情】十二均七聲次序數圗第二十一【愚按六十調𨿽有圗而中間所取七聲未有其數故按其實著爲聲數之序如左】

七聲所取寸分釐毫法皆自上而下均者如黃鐘之實十七萬七千一百四十七析爲八十一分毎分得二千一百八十七五聲皆以是取之故曰均

此黃鐘一均七聲黃鐘之實十七萬七千一百四十七析爲八十一分計八十一个二千一百八十七爲黃鐘之宮三分損一得十一萬八千九十八爲林鐘之實計五十四个二千一百八十七爲黃鐘之徴又三分益一得十五萬七千四百六十四爲太簇之實計七十二个二千一百八十七爲黃鐘之商又三分損一得十萬四千九百七十六爲南呂之實計四十八个二千一百八十七爲黃鐘之羽又三分益一得十三萬九千一百四十七爲姑洗之實計六十四个二千一百八十七爲黃鐘之角又九分角之一而餘八分得十二萬四千四百一十六爲防賓之實計五十六个二千一百八十七爲黃鐘之變徴又九分角之一而餘六分得九萬三千三百一十二爲應鐘之實計四十二个二千一百八十七爲黃鐘之變宮而一均之聲偹矣

此大呂一均七聲大呂之實十六萬五千八百八十八析爲八十一分計八十一个二千四百八爲大呂之宮又三分損一得十一萬零五百九十二爲夷則之實計五十四个二千四十八爲大呂之徴又三分益一得十四萬七千四百五十六爲夾鐘之實計七十二个二千四十八爲大呂之商又三分損一得九萬八千三百零四爲無射之實計四十八个二千四百八爲大呂之羽又三分益一得十三萬零七十二爲仲呂之實計六十四个二千四十八爲大呂之變又九分角之一分而餘八分得十一萬六千五百單入爲林鐘變之實計五十六个二千四十八爲大呂之變徴又九分角之一而餘六分得八萬七千三百八十一爲變黃鐘之半實計四十二个二千四十八爲大呂之變宮而一均七聲俻矣

此太簇一均七聲太簇之實十五萬七千四百六十四析爲八十一分計八十一个一千九百四十四爲太簇之宮又三分損一得十萬四千九百七十六爲南呂之實計五十四个一千九百四十四爲太簇之徵又三分益一得十三萬九千九百六十八爲姑洗之實計七十二个一千九百四十四爲太簇之商又三分損一得九萬三千三百一十二爲應鐘之實計四十八个一千九百四十四爲太簇之羽又三分益一得十二萬四千四百一十六爲防賔之實計六十四个一千九百四十四爲大簇之角又以角之一而九分之餘八分得十一萬零五百九十二爲夷則之實計五十六个一千九百四十四爲太簇之變徴又以角之九分而餘六分得八萬二千九百四十四爲大呂半之實計四十二个一千九百四十四爲太簇之變宮而一均七聲偹矣

此夾鐘一均七聲夾鐘之實十四萬七千四百五十六析爲八十一分計八十一个一千八百二十爲夾鐘之宮又三分損一得九萬八千三百零四爲無射之實計五十四个一千八百二十爲夾鐘之徴又三分益一得十三萬一千零七十二爲仲呂之實計七十二个一千八百二十爲夾鐘之商又三分損一得八萬七千二百八十一爲黃鐘變半之實計四十八个一千八百二十爲夾鐘之羽又三分益一得十一萬六千五零八小分三百二十四爲變林鐘之實計六十四个一千八百二十爲夾鐘之角又九分角之一而餘八分得十萬三千五百六十三小分四十五爲南呂變之實計五十六个一千八百二十爲夾鐘之變徴又九分角之一而餘六得七萬七千六百七十二小分二百一十六爲太簇變半之實計四十二个一千八百二十爲夾鐘之變宮而一均七聲偹矣

此姑洗一均七聲姑洗之實十三萬九千九百六十二析爲八十一分計八十一个一千七百二十八爲姑洗之宮又三分損一得九萬三千三百一十二爲應鐘之實計五十四个一千七百二十八爲姑洗之徴又三分益一得十二萬四千四百一十六爲防賓之實計七十二个一千七百二十八爲姑洗之商又三分損一得八萬二千九百四十四爲大呂半之實計四十八个一千七百二十八爲姑洗之羽又三分益一得十一萬零五百九十二爲夷則之實計六十四个一千七百二十八爲姑洗之角又九分角之一而餘八得九萬八千三百零四得無射之實計五十六个一千七百二十八爲姑洗之變徴又九分角之一而餘六得七萬三千七百二十八爲夾鐘半之實計四十二个一千七百二十八爲姑洗之變宮而一均七聲偹矣

此仲呂一均七聲仲呂之實十三萬一千零七十二析爲八十一分計八十一个一千六百一十八爲仲呂之宮三分損一得八萬七千三百八十一小分二百四十三爲黃鐘變半之實計五十四个一千六百一十八爲仲呂之徴又三分益一得十一萬六千五百零八爲林鐘變半之實計七十二个一千六百一十八爲仲呂之商又三分損一得七萬七千六百七十二小分二百一十六爲大呂變半之實計四十八个一千六百一十八爲仲呂之羽又三分益一得十萬三千五百六十三爲南呂變之實計六十四个一千六百一十八爲仲呂之角又九分角之一而餘八分得九萬二千零五十二小分四十爲應鐘半之實計五十六个一千六百一十八爲仲呂之變徴又九分角之一而餘六分得六萬九千零四十二小分三十爲姑洗變半之實計四十二个一千六百一十八爲仲呂之變宮而一均七聲偹矣

此防賓一均七聲防賓之實十二萬四千四百一十六析爲八十一分計八十一个一千五百三十六爲防賓之宮又三分損一得八萬二千九百四十四爲大呂半之實計五十四个一千五百三十六爲防賓之徴又三分益一得十一萬零五百九十二爲夷則之實計七十二个一千五百三十六爲防賓之商又三分損一得七萬三千九百二十八爲夾鐘半之實計四十八个一千五百三十六爲防賓之羽又三分益一得八萬八千三百零四爲無射之實計六十四个一千五百三十六爲防賓之角又九分角之一而餘八分得八萬七千三百八十一小分二百四十三爲黃鐘變半之實計五十六个一千五百三十六爲防賓之變又九分角之一而餘六分得六萬五千五百三十六爲仲呂半之實計四十二个一千五百三十六爲防賓之變宮而一均七聲偹矣

此林鐘一均七聲林鐘之實十一萬八千零九十八析爲八十一分計八十一个一千四百五十八爲林鐘之宮又三分損一得七萬八千七百三十二爲太簇半之實計五十四个一千四百五十八爲林鐘之徴又三分益一得十萬四千九百七十六爲南呂之實計七十二个一千四百五十八爲林鐘之商又三分損一得六萬九千九百八十四爲姑洗半之實計四十八个一千四百五十八爲林鐘之羽又三分益一得七萬八千七百三十二爲應鐘之實計六十四个一千四百五十八爲林鐘之角又九分角之一而餘八分得八萬二千九百四十四爲大呂半之實計五十六个一千四百五十八爲林鐘之變徴又九分角之一而餘六分得六萬二千二百零八爲防賓半之實計四十二个一千四百五十八爲林鐘之變宮而一均七聲偹矣

此夷則一均七聲夷則之實十一萬零五百九十二析八十一分計八十一个一千三百六十五爲夷則之宮又三分損一得七萬三千七百二十八爲夾鐘半之實計五十四个一千三百六十五爲夷則之徴又三分益一得九萬八千三百零四爲無射之實計七十二个一千三百六十五爲夷則之商又三分損一得六萬五千五百三十六爲仲呂半之實計四十八个一千三百六十五爲夷則之羽又三分益一得八萬七千三百八十一小分二百四十三爲黃鐘變半之實計六十四个一千三百六十五爲夷則之角又九分角之一而餘八得七萬七千六百七十二小分二百一十六爲太簇變半之實計五十六个一千三百六十五爲夷則之變徴又九分角之一而餘六分得五萬八千二百五十四小分一百六十二爲夷則之變宮而一均七聲偹矣

此南呂一均七聲南呂之實十萬四千九百七十六析爲八十一分計八十一个一千二百九十六爲南呂之宮又三分損一得六萬九千九百八十四爲姑洗半之實計五十四个一千二百九十六爲南呂之徵又三分益一得九萬三千三百一十二爲應鐘之實計七十二个一千二百九十六爲南呂之商又三分損一得六萬二千二百零八爲防賓半之實計四十八个一千二百九十六爲南呂之羽又三分益一得八萬二千九百四十四爲大呂半之實計六十四个一千二百九十六爲南呂之角又九分角之一而餘八分得七萬三千七百二十八爲夾鐘半之實計五十六个一千二百九十六爲南呂之變徴又九分角之一而餘六分得五萬五千零九十六爲夷則半之實計四十二个一千二百九十六爲南呂之變宮而一均七聲偹矣

此無射一均七聲無射之實得九萬八千三百零四析爲八十一分計八十一个一千二百一十三爲無射之宮又三分損一得六萬五千五百三十六爲仲呂半之實計五十四个一千二百一十三爲無射之徴又三分益一得八萬七千三百八十一小分二百四十三爲黃鐘變半之實計七十二个一千二百一十三爲無射之啇又三分損一得五萬八千二百五十四小分一百六十二爲林鐘變半之實計四十八个一千二百一十三爲無射之羽又三分益一得七萬七千六百七十二小分二百一十六爲火呂變半之實計六十四个一千二百一十三爲無射之角又九分角之一而餘八得六萬九千零四十二小分三十爲姑洗變半之實計五十六个一千二百一十三爲無射之變徴又九分角之一而餘六得三萬一千七百八十一爲南呂變半之實計四十二个一千二百一十三爲無射之變宮而一均七聲偹矣

此應鐘一均七聲應鐘之實九萬三千三百一十二析爲八十一分計八十一个一千一百五十二爲應鐘之宮又三分損一得六萬二千二百零八爲防賓半之實計五十四个一千一百五十二爲應鐘之徴又三分益一得八萬二千九百四十四爲大呂半之實計七十二个一千一百五十二爲應鐘之商又三分損一得五萬五千二百七十六爲夷則半之實計四十八个一千一百五十二爲應鐘之羽又三分益

一得七萬三千七百二十六爲夾鐘半之實計六十四个一千一百五十二爲應鐘之角又九分角之一而餘八分得六萬五千五百三十六爲仲呂半之實計五十六个一千一百五十二爲應鐘之變徴又九分角之一而餘六分得四萬九千一百五十二爲無射半之實計四十二个一千一百五十二爲應鐘之變宮而一均七聲偹矣

﹤經部﹐樂類﹐鐘律通考﹐卷五﹥

鐘律通考卷五﹤經部﹐樂類﹐鐘律通考﹥

欽定四庫全書

鐘律通考卷六

明倪復撰

漢京房六十律論章第二十三

子黃鐘

丑防賔生大呂

盛變生分否

離宮生淩陰制時生少出

寅林鐘生太簇

去滅生時息

安度生屈齊歸嘉生隨時

否與生形晉

謙待生未知

卯夷則生夾鐘

解形生開時

去南生族嘉分積生爭南

辰南呂生姑洗

結躬生變虞

歸期生路時未卯生刑始

惟汗生依行

已無射生仲呂

閉掩生南中

鄰齊生內負期保生物應

午應鐘生防賔

遲內生盛變

未育生離宮遲時生制時

分烏生南事

未黃鐘生林鐘

執始生去滅

丙盛生安度分動生歸嘉

貭末生否與

色育生謙待

申大呂生夷則

分否生解形

淩陰生去南少出生分積

酉太簇生南呂

時息生結躬

屈齊生歸期隨時生未卯

形晉生夷汗

未知生白呂

戌夾鐘生無射

開時生閉掩

族嘉生鄰齊爭南生期保

亥姑洗生應鐘

變虞生遟內

路時生未育形始生遟時

依行生色育

南授生分烏西山蔡氏曰按世之論律者皆以十二律爲循環相生不知三分損益之數往而不返仲呂再生黃鐘止得七寸八分有奇不成黃鐘正聲京房覺其如此故仲呂再生別名執始轉生四十八律其三分損益不盡之算或棄或增夫仲呂上生不成黃鐘京房之見則是矣至於轉生四十八律則是不知變律之數止於六者出於自然不可復加𨿽彊加之而亦無所用也況律學防妙其生數立法正在於毫釐秒忽之間今乃以不盡之算不容損益遂或棄之或增之則其畸贏贅虧之積亦不得爲此律矣又依行在辰上生色育編於黃鐘之次乃是隔九其黃鐘林鐘太簇南呂姑洗毎律統五律防賔應鐘毎律統四律大呂夾鐘仲呂夷則無射毎律統三律三五不周多寡不例其與反生黃鐘相去五十百步之間耳意者房之所傳出於焦氏焦氏卦气之學亦去四而爲六十故其推律亦必求合卦气之數不知數之自然在律者不可增而於卦者不可減也何承天劉焯譏房之病蓋得其一二然承天與焯皆欲增林鐘以下十一律之分使至仲呂反生黃鐘還得十七萬七千一百四十七之數如此則是惟黃鐘一律成律他十一律皆不應三分損益之數其失又甚於房矣可謂目察秋毫而不見睫也

愚按京房六十律後世行用已久而莫覺其誤者惟西山蔡先生辧之已詳其得失者矣故附此章於此以明其失云

杜佑通典曰陳仲儒云調聲之體宮商宜濁徴羽宜淸若依公孫崇止以十二律而云還相爲宮淸濁悉足非惟未練五調調噐之法至於五聲次第自是不足何者黃鐘爲聲气之元其管最長故以黃鐘爲宮太簇爲商林鐘爲徴則一相順若均之八音猶湏錯采眾聲配成其美若以應鐘爲宮大呂爲商防賔爲徴則徴濁而宮淸𨿽有其韻不成音曲若以無射爲宮則十二律中惟得取仲呂爲徴其商角羽並無其韻若以仲呂爲宮則十二律內全無所取何者仲呂爲十二律之窮變律之首也依京房書仲呂爲宮乃以去滅爲商執始爲徴然後成韻而崇乃以仲呂爲宮猶用林鐘爲商黃鐘爲徴何由可諧

蔡氏曰按仲儒所以攻公孫崇者當矣其論應鐘爲宮大呂爲商防賔爲徴商徴皆濁於宮𨿽有其韻不成音曲又謂仲呂爲宮則十二律內全無所取尢爲的切然仲儒所主是京房六十律不知依行爲宮色育爲徴果成音曲乎果有其韻乎蓋仲儒知仲呂之反生不可爲黃鐘而不知變至於六則數窮不生𨿽或增或棄成就使然之數彊生余律亦無所用也五聲象義章第二十四

宮【最下最濁】商【次下次濁】角【髙下淸濁之間】徴【次髙次淸】羽【最髙最淸】

土【脾思】金【肺言】木【肝貎】火【心視】水【腎聼】

君【信】臣【義】民【仁】

事【禮】物【智】

樂記曰宮爲君商爲臣角爲民徴爲事羽爲物五者不亂則無怗懘之音矣宮亂則荒其君驕商亂則陵其官壊角亂則憂其民怨徴亂則哀其事勤羽亂則危其財匱五者皆亂疊相陵犯謂之慢如此則國之滅亡無日矣【朱子曰凡聲濁者爲尊淸者爲卑怗懘敝敗不和貌】管子曰凡聼徴如負豬豕覺而駭凡聼羽如鳴馬在樹【朱子日馬疑當作鳥】凡聼宮如牛鳴窌中【窌居郊反】凡聼商如離羣羊凡聼角如雉登木凡將起五音凡首【謂音之總先也】先主之而三之四開以合九九【一而三之卽四也以是四開合於五音也又九之爲八十一也】以是生黃鐘小素之首以成宮【素本宮八十一數主黃鐘之宮爲五音之本】三分而益之以一爲百有八爲徴【本八十一益以三分之一二十七通前百有八是爲徴數蓋百有八半之則爲五十四】有三而去其乘適足以是生商【乘亦三分之一也三分有八而去一餘七十二是商之數也】有三分而復於其所以是成羽【三分七十二而益一分二十四合爲九十六是羽之數也蓋九十六半之爲四十八】有三分而去乘適足以是成角【三分九十六去其一分餘六十四是角之數也】大史公曰音樂者所以動蕩血脈通流精神而和正心也故宮動脾而和正信商動肺而和正義角動肝而和正仁徴動心而和正禮羽動腎而和正智故聞宮音使人溫舒而廣大聞商音使人方正而好義聞角音使人惻隱而愛人聞徴音使人樂善而好施聞羽音使人整齊而好禮漢志曰商之爲言章也物成孰可章度也【師古曰度大角反】角觸也物觸地而出戴芒角也宮中也居中夾暢四方唱始施生爲四聲綱也徴祉也物盛大而繁祉也羽宇也物聚藏宇覆之也夫聲者中於宮觸於角祉於徴章於商宇於羽故四聲爲宮紀也協之五行則角爲木五常爲仁五事爲貎商爲金爲義爲言徴爲火爲禮爲視羽爲水爲智爲聼宮爲土爲信爲思以君臣民事物言之則宮爲君商爲臣角爲民徴爲事羽爲物唱和有象故言君臣位事之體也五聲之本生於黃鐘之律九寸爲宮或損或益以定商角徴羽九六相生陰陽之應也

十二律之義章第二十五

注俱韋昭周語朱子曰十二律之名必有深指然國語漢志所言如此支離附合恐非本眞今姑存之不足深究也

泠州鳩曰律所以立均出度也【韋昭曰律謂六律六呂也陽爲律陰爲呂均者均鐘木長七尺有系之以均鐘者度謂鐘之大小淸濁也漢大予樂官有之】古之神瞽考中聲而量之以制【神瞽古樂正知天道者也死以爲樂祖祭於瞽宗謂之瞽考合也謂合中和之聲而度量之以制樂】度律均鐘百官軌儀【均平也道也儀法也度律度律呂之長短以平其鐘和其聲以立百事之道法也故律量權衡於是乎生】紀之以三【三天地人古者紀聲合樂以舞天神地祗人鬼故能神人以和朱子愚按此疑卽三分損益之法】平之以六【平之以六律也成章曰律以平聲】成於十二【十二律呂也陰陽相扶律娶妻而生子上下相生之數備也】天之道也【天之大數不過十二】夫六中之色也故名之曰黃鐘【十一月黃鐘幹初九六者天地之中天有六气降生五味天有六甲地有五子十一而天地畢矣而六爲中故六律六呂而成天道黃鐘初九六律之首故以六律五色爲黃鐘之名重元正始之義也黃鐘陽之變也管長九寸徑三分圍九分律長九寸因而九之九九八十一故黃鐘之數立焉爲宮法云九寸之一得林鐘林鐘初六六呂之首陰之變管長六寸六月之律坤之始也故九六陰陽夫婦子母之道是以初九爲黃鐘黃中之色也鐘之言陽气鐘聚於下也朱子曰按六字之義注𨿽粗通然亦似太牽合矣下章漢志正作黃字而其他說亦多出此疑此六字本是黃字劉歆時尙未誤至韋昭作注時乃滅其上之半而爲六耳又注云九寸之一亦疑有誤當是去其二分之一愚按凡律空圍九分蓋空圍中廣九分也韋昭乃云黃鐘徑三分豈不通律之故與】所以宣養六气九徳也【宣徧也六气陰陽風雨晦明也九徳九功之徳水火金木土谷正徳利用厚生十一月陽伏於下物始萌於五瞽焉宮含元處中所以徧養六親九徳之本也】由是第之【由從也第次也次其月也】二曰太簇【正月太簇幹九二也管長八寸法云九分之八太簇言陽气太簇逹於上】所以金奏贊陽出滯也【贊佐也賈唐云太簇正聲爲商故爲金奏所以佐陽發出滯伏也明堂月令正月蟄虫始振】三曰姑洗所以修潔百物考神納賔也【三月姑洗幹九三也管長七寸一分律長九寸九分寸之一姑潔也洗濯也考合也言陽气養生洗濯也枯穢攺柯易葉也於正聲爲角是月百物修潔故用之宗廟合致人神用之享燕可以納賓也】四曰防賓所以安靖神人獻酬交酢也【五月防賔幹九四也管長六寸三分律六寸八十一分寸之二十六防委防柔貌也言陰气爲主委防於下陽气盛長於上有似於賔主故可用之宗廟賔客以安靖神人行酬酢也酬勸酬報也愚按天神地祗人鬼並無用防賔者】五曰夷則所以詠歌九則平民無貳也【七月夷則幹九五也管長五寸六分律長五寸七百二十九分寸之四百三十七夷平也則法也言萬物旣成可法則也故可以詠歌九功之則成民之志使無疑貳也】六曰無射所以宣布哲人之令徳示民軌儀也【九月無射幹上九也管長四寸九分律長四寸六千五百六十一分寸之六千九百四十九宣徧儀法也九月陽气上升陰气收藏萬物無射見者故可以徧布前哲之徳示民儀法也】爲之六間以揚沈伏而黜散越也【六間六呂在陽律之間沈滯也黜去也越揚也呂陰律所以侶間陽律成其功發揚滯伏之气而去散越者也伏則不宣散則不和陰陽序次風雨時至所以生物者也】元間大呂助宣物也【十二月大呂坤六四也管長八寸八分法云三分之二四寸二百四十三分寸之五十四倍之爲八寸分寸之一百八下生律元一也陰系於陽以黃鐘爲主故曰元間以陽爲首不名其初臣歸功於上之義也大呂助陽宣物也天气始於黃鐘萌而赤地受之於大呂牙牙而白成黃鐘之功也】二間夾鐘出四隙之細也【二月夾鐘坤六五也管長七寸四分律長三寸二千一百八十七分寸之一千五百三十三倍之爲七寸分寸之一千七十五隙間也夾鐘助陽鐘聚曲細也四隙四時之間气防細者春爲陽中萬物始生四時之气皆始於春春發而出之三時奉而成之故夾鐘出四時之防气也】三間仲呂宣中气也【四月仲呂坤上六也管長六寸六分律長三寸萬九千六百八十三分寸之六千五百六十一倍之爲六寸分之萬二千九百七十四陽气走於中至四月宣散於外純乾用事陰閉藏於內所以助陽成功也故曰正月正陽之月也】四間林鐘和展百事俾莫不任肅純恪也【六月林鐘坤初六也管長六寸林眾也鐘聚也於正聲爲徵展審也俾使也肅速也純大也恪敬也言時務和審百事無有詐僞使莫不任其職事速其功大敬其職也】五間南呂贊陽秀也【八月南呂坤六二也管長五寸三分律長五寸三分寸之一榮而不實曰秀南任也言陰任陽事功成萬物贊者佐也】六間應鐘均利噐用俾應復也【十月應鐘坤六三也管長四寸七分律長四寸二十七分寸之二十言陰應陽用事萬物鐘聚百嘉具備時務均利百官噐用程度庶品使皆應其禮復其常也月令孟冬命工師效功陳祭噐按程度毋爲滛巧以蕩上心必攻致爲尙也】律呂不易無姦物也【律呂不變易其常各順其時則神無姦行物無害生也】漢志曰律十二陽六爲律陰六爲呂律以統气類物呂以旅陽宣气黃鐘者中之色君之服也鐘者種也天之中數五【韋昭曰一三在上七九在下】五爲聲聲尙【上同】宮五聲莫大焉地之中數六【韋昭曰二四在上八十在下】六爲律律有形有色色上黃五色莫盛焉故陽气施種於黃泉孳萌萬物【師古曰孳讀與滋同滋益也萌始生】爲六气元也以黃色名元气律者著宮聲也宮以九唱六【孟康曰黃鐘陽九林鐘陰六言陽唱陰和也】變動不居周流六虛始於子在十一月大呂呂旅也言陰大旅助黃鐘宣气而牙物也位於丑在十二月太簇簇奏也言陽气大奏地而達物也【師古曰奏進也】位於寅在正月夾鐘言陰夾助太簇宣四方之气而出種物也位於卯在二月姑洗洗潔也言陽气洗物辜潔之也【孟康曰辜必也必使之潔也】位於辰在三月仲呂言防陰始起未成著於其中旅助姑洗宣气齊物也位於已在四月防賔防繼也賔導也言陽始導陰气使繼養物也位於午在五月林鐘林君也言陰气受任助防賔君主種物使長大楙盛也【師古曰種物種生之物楙古茂字也種音之勇反】位於未在六月夷則則法也言陽气正法度而使陰气夷當傷之物也【師古曰夷亦傷】位於申在七月南呂南任也言陰气旅助夷則任成萬物也位於酉在八月無射射厭也言陽气究物而使陰气畢剝落之終而復始無厭已也位於戌在九月應鐘言陰气應無射該藏萬物而雜陽閡種也【孟康曰該藏塞也陰雜陽气藏塞爲萬物作種也晉灼曰外閉日閡師古曰閡音胡待反下言該閡於亥音訓並同也】位於亥在十月三統者天施地化人事【李奇曰統緒也】十一月幹之初九陽气伏於地下始著爲一萬物萌動鐘於太陰故黃鐘爲天統律長九寸九者所以究極中和爲萬物元也易曰立天之道曰陰與陽六月坤之初六陰气受任於太陽繼養化柔萬物生長楙之於未令種剛彊大故林鐘爲地統律長六寸六者所以含陽之施楙之於六合之內令剛柔有體也立地之道曰柔與剛幹知大始坤作成物正月幹之九三萬物棣通【孟康曰棣謂通意也師古曰棣音替】簇出於寅人奉而成之仁以養之義以行之令事物各得其理寅木也爲仁其聲商也爲義故太簇爲人統律長八寸象八卦宓戲氏之所以順天地通神明類萬物之情也立人之道曰仁與義在天成像在地成形後以裁成天地之道輔相天地之宜以左右民此三律之謂矣是謂三統其於三正也黃鐘子爲天正【師古曰正音之成反下皆類此】林鐘未之衝丑爲地正太簇寅爲人正三正正始是以地正適其始紐於陽東北丑位易曰東北喪朋廼終有慶【孟康曰未在西南陽也陰而入陽爲失其類也】答應之道也及黃鐘爲宮則太簇姑洗林鐘南呂皆以正聲應無有忽防【孟康曰忽微者有苦無細於髮者也謂正聲無有殘分】不復與他律爲役者同心一統之義也非黃鐘而它律𨿽當其月自宮者則其和應之律有空積忽微【孟康曰十二月之气各以月之律爲宮非五音之正則聲有髙下差降也空積若鄭氏分一寸以爲數千】不得其正此黃鐘至尊無與並也易曰參天兩地而倚數【師古曰易說卦之詞也倚立也參謂奇也兩謂偶也七九陽數六八陰數】天之數始於一終於二十有五其義紀之以三故置一得三又二十五分之六凡二十五置終天之數得八十一以天地五位之合終於十者乘之爲八百一十分應歷一統【孟康曰十九嵗爲一章一綂凡八十一章】千五百三十九嵗之章數黃鐘之實也繇此之義【師古曰繇讀與由同由用也】起十二律之周徑【孟康曰律孔徑三分參天地之數也圍九分終天之數也】地之數始於二終於三十其義紀之以兩故置一得二凡三十置終地之數得六十以地中數六乘之爲三百六十分當期之日林鐘之實也【孟康曰林鐘長六寸圍六分以圍乘長得三百六十分】人者繼天順地序气成物統八卦調八風理八政正八節諧八音舞八佾監八方被八荒以終天地之功故八八六十四其義極天地之變以天地五位之合終於十者乘之爲六百四十分以應六十四卦太簇之實也【孟康曰太簇長八寸圍八分爲積六百四十分也】書曰天工人其代之【師古曰虞書咎繇謩也言聖人稟天造化之功代而行之】天兼地人則天故以五位之合乘焉惟天爲大惟堯則之之象也【師古曰則法也美帝能法天而行化】地以中數乘者陰道理內在中餽之象也【師古曰餽字與饋同易家人卦六二之辭曰無攸遂在中饋言婦人之道取象於陰無所必遂但居中主饋食而已故云然】三統相通故黃鐘林鐘太簇律長皆全寸而無餘分也天之中數五地之中數六而二者爲合六爲虛五爲聲周流於六虛虛者爻律夫陰陽登降運行列爲十二而律呂和矣

西山蔡氏曰按漢志以黃鐘林鐘太簇三律之長自相乘又因之以十也黃鐘長九寸九九八十一又以十因之爲八百一十林鐘長六寸六六三十六又以十因之爲三百六十太簇長八寸八八六十四又以十因之爲六百四十黃鐘應歷一統林鐘當期之日太簇應六十四卦皆倚數配合爲說而已獨黃鐘云繇此之義起十二律之周徑蓋黃鐘十其廣之分以爲長十一其長之分以爲廣故空圍九分積八百一十分其數與此相合長九寸積八百一十分則其周徑可以數起矣卽胡安定所謂徑三分四釐六毫圍十分二釐八毫者是也孟康不察乃謂凡律圍徑不同各以圍乘長而得此數者蓋未之攷也

愚按黃鐘爲十一律之本故十一律之圍徑同其有長短不同者皆以黃鐘三分損益而得之孟康謂凡律圍徑不同則一律自爲一律無所取於黃鐘而非同心一統之義矣又何以相與應和也哉按諸律之有空積忽防者蓋以黃鐘三分損益而得之若諸律圍徑不同則其空積忽防之數何所取而生哉太極有含三爲一之道故三分損益九者陽數之極也故黃鐘九寸取則於陽聲陽也律紀陽之聲也故三分損益皆就黃鐘一律而得之此黃鐘所以爲聲气之元也

按諸律之髙下悉以黃鐘一管之分寸釐毫絲忽損益而取之諸聲皆從黃鐘而出故黃鐘有同心一統之義若曰黃鐘大諸律小則諸律不相統一焉得爲黃鐘一聲也哉

﹤經部﹐樂類﹐鐘律通考﹐卷六﹥

白虎通曰八音法易八卦也壎坎音也管艮音也鼓震音也離音也鐘兌音也柷敔幹音也一說笙柷鼓簫瑟塤鐘磬也如其次笙在北方柷在東方鼓在東南方琴在南方塤在西南方磬在西北方也

孔氏疏曰八風八方之風也律十二月之律也距冬至四十五日條風至條者生也四十五日明庶風至明庶者迎眾也四十五日淸明風至淸明者芒也四十五日景風至景者大也言陽气長養也四十五日涼風至涼薄也陰气行也四十五日閶闔風至閶闔咸收藏也四十五日不周風至不周者不交也言陰气未化合也四十五日廣莫風至廣莫者大莫也開陽气也

伶州鳩曰琴瑟尙宮鐘尙羽石尙角匏竹利制大不逾宮細不過羽夫宮音之主也第以及羽故樂噐重者從細輕者從大是以金尙羽石尙角瓦絲尙宮匏竹尙議革木一聲夫聲以和樂樂以平聲金石以動之絲竹以行之詩以道之歌以詠之匏以宣之瓦以贊之革木以節之聲應相保曰和細大不逾曰平如是而鑄之金磨之石系之絲木越之匏竹節之鼔以行之以遂八風於是乎气無滯陰亦無散陽陰陽序次風雨時至嘉生繁祉人民和利物備而樂成上下不罷故曰樂正

杜佑通典曰八音名八卦之音卦各有風謂之八風一曰幹之音石其風不周二曰坎之音革其風廣莫三曰艮之音匏其風條四曰震之音竹其風明庶五曰巽之音木其風淸明六曰離之音絲其風景七曰坤之音土其風涼八曰兌之音金其風閶闔是豈班志所謂天地之气合以生風風正十二律之謂與幹主石磬也坎主皮革鞀也艮主匏笙竽也震主竹簫箎也巽主木柷敔也離主絲琴瑟也坤主土塤音也兌主金鏞音也其配八方後天之方位也風雅十二詩譜圖論章第二十七

此唐開元遺聲宋趙子敬所傳見儀禮經傳通解

小雅鹿鳴三章章八句黃鐘淸宮俗呼爲五宮調愚按黃鐘淸宮以管色之六字孔黃鐘淸爲宮皆以此起調畢曲居七孔之上其聲頗淸故謂之淸宮朱子曰以淸字爲調似非古法然俗謂之正宮者以其比之俗樂無尖艶之聲故謂之正耳非古法也下凡言正宮者皆此意也

呦【黃淸六】呦【南工】鹿【防勾】鳴【姑一】食【南工】野【姑一】之【太四】蘋【黃合】我【防勾】有【林尺】嘉【應凡】賔【南工】鼓【林尺】瑟【南工】吹【黃淸六】笙【林尺】吹【防勾】笙【林尺】鼓【南工】簧【姑一】承【應凡】筐【黃淸六】是【姑一】將【南工】人【林尺】之【南工】好【黃合】我【姑一】示【林尺】我【南工】周【太淸五】行【黃淸六】

呦【黃合】呦【姑一】鹿【防勾】鳴【姑一】食【林尺】野【南工】之【太淸五】蒿【黃淸六】我【林尺】有【南工】嘉【應凡】賔【黃淸六】徳【南工】音【防勾】孔【姑一】昭【林尺】視【姑一】民【南工】不【黃淸六】恌【姑一】君【應凡】子【黃淸六】是【姑一】則【防勾】是【姑一】效【南工】我【林尺】有【南工】防【黃合】酒【姑一】嘉【林尺】賔【南工】式【應凡】燕【南工】以【太淸五】敖【黃淸六】

呦【黃合】呦【姑一】鹿【太四】鳴【黃合】食【太四】野【黃合】之【防勾】芩【姑一】我【防勾】有【南工】嘉【應凡】賔【南工】鼓【林尺】瑟【南工】鼓【黃淸六】琴【林尺】鼓【防勾】瑟【林尺】鼓【南工】琴【姑一】和【應凡】樂【黃淸六】且【姑一】湛【南工】我【林尺】有【南工】防【黃合】酒【姑一】以【林尺】燕【南工】樂【黃合】嘉【應凡】賔【南工】之【太淸五】心【黃淸六】

四牡五章章五句黃淸鐘宮俗呼爲正宮調【義見上】按鄭譯七聲說以平聲爲宮若此四字作黃合亦爲未足

四【黃合】牡【姑一】騑【蕤勾】騑【姑一】周【姑一】道【太四】倭【黃合】遲【姑一】豈【林尺】不【南工】懷【應凡】歸【黃淸六】王【防勾】事【姑一】靡【林尺】盬【南工】我【林尺】心【黃合】傷【應凡】悲【黃淸六】

四【黃合】牡【姑一】騑【林尺】騑【南工】嘽【應凡】嘽【黃合】駱【太淸五】馬【黃淸六】豈【防勾】不【林尺】懷【應凡】歸【南工】王【防勾】事【姑一】靡【太四】盬【黃合】不【林尺】遑【姑一】啟【太四】處【黃合】

翩【黃淸六】翩【姑一】者【林尺】鵻【南工】載【姑一】飛【應凡】載【林尺】下【南工】集【防勾】於【南工】苞【防勾】栩【林尺】王【太四】事【黃合】靡【防勾】盬【姑一】不【林尺】遑【南工】將【太淸五】父【黃淸六】

翩【黃淸六】翩【姑】者【防勾】鵻【姑一】載【林尺】飛【應凡】載【林尺】止【南工】集【林尺】於【南工】苞【防勾】【姑一】王【防勾】事【姑一】靡【林尺】盬【南工】不【黃合】遑【防勾】將【太四】母【黃合】

駕【黃合】彼【太四】四【黃合】駱【姑一】載【林尺】驟【南工】駸【黃淸六】駸【林尺】豈【林尺】不【南工】懷【應凡】歸【黃合】是【太四】用【黃合】作【防勾】歌【姑一】將【應凡】母【黃合】來【太淸五】諗【黃淸六】

皇皇者華五章章四句黃鐘淸宮俗呼爲正宮調

皇【黃合】皇【南工】者【林尺】華【南工】於【林尺】彼【姑一】原【林尺】隰【南工】駪【防勾】駪【林尺】徵【防勾】夫【姑一】毎【應凡】懷【南工】靡【太淸五】及【黃淸六】

我【黃合】馬【姑一】維【防勾】駒【姑一】六【黃淸六】轡【姑一】如【南工】濡【南工】載【林尺】馳【南工】載【黃合】驅【姑一】周【防勾】爰【姑一】咨【太四】諏【黃合】

我【黃淸六】馬【林尺】維【南工】騏【黃淸六】六【黃淸六】轡【南工】如【防勾】絲【姑一】載【林尺】馳【南工】載【防勾】驅【林尺】周【應凡】爰【黃合】咨【太淸五】謀【黃淸六】

我【黃淸六】馬【林尺】維【應凡】駱【南工】六【防勾】轡【姑一】沃【林尺】若【南工】載【防勾】馳【南工】載【防勾】驅【林尺】周【黃合】爰【姑一】咨【太四】度【黃合】

我【黃合】馬【南工】維【應凡】駰【黃淸六】六【黃淸六】轡【姑一】旣【林尺】均【南工】載【林尺】馳【南工】載【黃合】驅【姑一】周【應凡】爰【南工】咨【太淸五】詢【黃淸六】

魚麗六章三章章四句三章章二句黃鐘淸宮俗呼爲正宮調

魚【黃淸六】麗【姑一】於【防勾】罶【姑一】鱨【太四】鯊【黃合】君【防勾】子【林尺】有【應凡】酒【南工】防【林尺】且【南工】多【黃淸六】

魚【黃合】麗【姑一】於【太四】罶【黃淸六】魴【防勾】鱧【姑一】君【防勾】子【林尺】有【防勾】酒【姑一】多【防勾】且【林尺】防【南工】

魚【黃淸六】麗【太淸五】於【應凡】蜀【黃淸六】鰋【林尺】鯉【南工】君【防勾】子【姑一】有【林尺】酒【南工】防【林尺】且【南工】有【黃淸六】

物【黃淸六】其【姑一】多【應凡】矣【南工】維【防勾】其【姑一】嘉【林尺】矣【南工】

物【蕤勾】其【林尺】防【防勾】矣【姑一】維【南工】其【防勾】偕【姑一】矣【林尺】

物【黃合】其【太四】有【黃合】矣【姑一】維【應凡】其【南工】時【林尺】矣【黃淸六】

南有嘉魚四章章四句黃鐘淸宮俗呼爲正宮調

南【黃淸六】有【林尺】嘉【應凡】魚【南工】烝【應凡】然【南工】罩【姑一】罩【南工】君【林尺】子【南工】有【防勾】酒【姑一】嘉【應凡】賓【黃淸六】式【林尺】燕【南工】以【太淸五】樂【黃淸六】

南【黃淸六】有【南工】嘉【防勾】魚【姑一】烝【防勾】然【姑一】汕【林尺】汕【南工】君【林尺】子【南工】有【黃合】酒【姑一】嘉【黃合】賔【姑一】式【太四】燕【黃合】以【南工】衎【黃淸六】

南【黃淸六】有【太淸五】樛【應凡】木【南工】甘【黃淸六】瓠【林尺】累【南工】之【黃淸六】君【黃合】子【太四】有【黃合】酒【姑一】嘉【太淸五】賔【黃淸六】式【應凡】燕【南工】綏【太淸五】之【黃淸六】

翩【黃合】翩【太四】者【黃合】鵻【姑一】烝【林尺】然【南工】來【防勾】思【姑一】君【黃淸六】子【姑一】有【林尺】酒【南工】嘉【防勾】賔【姑一】式【太四】燕【黃合】又【南工】思【黃淸六】

南山有臺五章章六句黃鐘淸宮俗呼爲正宮調

南【黃淸六】山【太淸五】有【應凡】臺【南工】北【應凡】山【南工】有【太淸五】萊【黃淸六】樂【應凡】只【黃淸六】君【應凡】子【南工】邦【林尺】家【南工】之【黃淸六】基【林尺】樂【防勾】只【林尺】君【南工】子【姑一】萬【黃合】壽【姑一】無【太四】期【黃合】

南【黃合】山【姑一】有【防勾】桑【姑一】北【黃合】山【姑一】有【太四】楊【黃合】樂【蕤勾】只【林尺】君【應凡】子【南工】邦【林尺】家【南工】之【黃合】光【林尺】樂【應凡】只【黃淸六】君【防勾】子【姑一】萬【林尺】壽【南工】無【太淸五】疆【黃淸六】

南【黃淸六】山【林尺】有【應凡】【南工】北【林尺】山【南工】有【太淸五】李【黃淸六】樂【應凡】只【黃淸六】君【應凡】子【南工】民【南工】之【防勾】父【姑一】母【林尺】樂【防勾】只【林尺】君【防勾】子【姑一】徳【防勾】音【姑一】不【太四】已【黃合】

南【黃合】山【太四】有【黃合】栲【姑一】北【南工】山【防勾】有【姑一】杻【林尺】樂【防勾】只【林尺】君【應凡】子【南工】遐【林尺】不【南工】眉【太淸五】壽【黃淸六】樂【應凡】只【黃淸六】君【防勾】子【姑一】徳【應凡】音【南工】是【林尺】茂【黃淸六】

南【黃淸六】山【姑一】有【防勾】枸【姑一】北【應凡】山【黃合】有【太淸五】楰【黃淸六】樂【應凡】只【黃淸六】君【應凡】子【南工】遐【南工】不【防勾】黃【姑一】耉【林尺】樂【防勾】只【林尺】君【防勾】子【姑一】保【黃淸六】艾【南工】爾【林尺】後【黃淸六】

周南國風闗雎三章一章章四句二章章八句無射淸商俗呼爲越調

【愚按此用六字孔黃鐘淸爲變宮俗呼爲越調商聲有七調以生於太簇太簇爲商故謂之商也凡字孔無射爲羽亦屬於商故謂之無射商然考關雎皆用黃鐘淸起調畢曲疑爲黃淸商今乃名無射無射者凡字孔無射羽俗呼商調也𨿽屬商而實屬羽然俗號爲越調越調者黃鐘淸變宮是也二孔不同而互名之愚不知其何說下仿此】

闗【黃淸六】闗【南工】雎【林尺】鳩【南工】在【黃合】河【姑一】之【太四】洲【黃合】窈【林尺】窕【南工】淑【黃淸六】女【姑一】君【黃淸六】子【林尺】好【南工】逑【黃淸六】

參【黃淸六】差【南工】荇【林尺】菜【南工】左【應凡】右【南工】流【應凡】之【黃淸六】窈【仲上】窕【林尺】淑【應凡】女【姑一】寤【太四】寐【姑一】求【太四】之【黃合】求【黃淸六】之【南工】不【林尺】得【南工】寤【姑一】寐【仲上】思【南工】服【林尺】悠【姑一】哉【仲上】悠【姑一】哉【太四】輾【黃淸六】轉【南工】反【無凡】側【黃淸六】

參【黃淸六】差【無凡】荇【南工】菜【林尺】左【太淸五】右【林尺】采【南工】之【黃淸六】窈【姑一】窕【仲上】淑【林尺】女【南工】琴【林尺】瑟【姑一】友【太四】之【姑一】參【太四】差【黃合】荇【姑一】菜【林尺】左【林尺】右【姑一】芼【南工】之【南工】窈【黃淸六】窕【南工】淑【林尺】女【太淸五】鐘【黃合】鼓【南工】樂【無凡】之【黃淸六】

葛覃三章章六句無射淸商俗呼爲越調

【義見上朱子曰葛覃葛字合作黃鐘調結尾亦著作黃鐘聲應之葛字濁故也愚按鄭譯以平聲爲宮則葛字不應作黃合】

葛【黃合】之【太四】覃【姑一】兮【太四】施【太四】於【姑一】中【太四】谷【黃合】維【仲上】葉【南工】萋【無凡】萋【太四】黃【南工】鳥【無凡】於【南工】飛【林尺】集【仲上】於【林尺】灌【無凡】木【太四】其【黃淸六】鳴【南工】喈【無凡】喈【黃淸六】

葛【黃淸六】之【太淸五】覃【林尺】兮【太淸五】施【林尺】於【南工】中【無凡】谷【黃淸六】維【林尺】葉【南工】莫【黃合】莫【南工】是【黃合】刈【姑一】是【太四】濩【姑一】爲【林尺】絺【姑一】爲【太四】綌【姑一】服【太四】之【姑一】無【太四】斁【黃合】

言【黃淸六】告【姑一】師【南工】氏【林尺】言【林尺】告【姑一】言【太四】歸【黃合】薄【黃合】澣【仲上】我【林尺】衣【南工】害【南工】澣【林尺】害【無凡】否【太四】歸【黃淸六】寜【南工】父【林尺】母【黃合】

捲耳四章章四句無射淸商俗呼爲越調【義見上】

采【黃淸六】采【姑一】捲【林尺】耳【南工】不【林尺】盈【姑一】頃【林尺】筐【南工】嗟【仲上】我【林尺】懷【無凡】人【太四】寘【黃合】彼【姑一】周【太四】行【黃合】

陟【黃淸六】彼【無凡】崔【南工】嵬【林尺】我【林尺】馬【姑一】虺【南工】隤【林尺】我【仲上】姑【林尺】酌【南工】彼【無凡】金【姑一】罍【太四】維【太淸五】以【林尺】不【南工】永【無凡】懷【黃淸六】

陟【黃合】彼【姑一】髙【南工】岡【林尺】我【林尺】馬【姑一】【南工】黃【林尺】我【姑一】姑【太四】酌【姑一】彼【黃合】兕【太四】觥【姑一】維【黃淸六】以【林尺】不【南工】永【無凡】傷【黃淸六】

陟【黃淸六】彼【南工】砠【黃淸六】矣【林尺】我【黃合】馬【姑一】瘏【太四】矣【黃合】我【仲上】僕【姑一】痛【林尺】矣【南工】云【黃淸六】何【南工】吁【無凡】矣【黃淸六】

召南鵲巢三章章四句無射淸商俗呼爲越調

維【黃合】鵲【姑一】有【仲上】巢【林尺】維【黃淸六】鳩【無凡】居【南工】之【林尺】之【仲上】子【林尺】於【無凡】歸【太四】百【黃淸六】兩【林尺】禦【南工】之【黃淸六】

維【黃合】鵲【林尺】有【南工】巢【林尺】維【林尺】鳩【姑一】方【太四】之【黃合】之【林尺】子【缺】於【林尺】歸【太四】百【黃合】兩【黃合】將【太四】之【黃合】

維【黃淸六】鵲【無凡】有【南工】巢【林尺】維【南工】鳩【林尺】盈【南工】之【黃淸六】之【黃淸六】子【南工】於【姑一】歸【闕】百【太淸五】兩【林尺】成【南工】之【黃淸六】

采蘩三章章四句無射淸商俗呼爲越調

於【黃淸六】以【南工】采【林尺】蘩【南工】於【林尺】沼【姑一】於【太四】沚【姑一】於【黃合】以【姑一】用【太四】之【姑一】公【黃淸六】侯【南工】之【無凡】事【黃合】

於【黃淸六】以【林尺】采【黃合】蘩【南工】於【太四】澗【黃合】之【太四】中【姑一】於【姑一】以【南工】用【林尺】之【南工】公【黃淸六】侯【南工】之【太淸五】宮【黃淸六】

被【黃淸六】之【太淸五】僮【南工】僮【林尺】夙【太淸五】夜【南工】在【林尺】公【黃淸六】被【黃合】之【姑一】祁【太四】祁【姑一】薄【林尺】言【南工】還【無凡】歸【黃淸六】

采蘋三章章四句無射淸商俗呼爲越調

於【黃合】以【南工】采【林尺】蘋【南工】南【姑一】澗【林尺】之【南工】濵【林尺】於【林尺】以【姑一】采【仲上】藻【林尺】於【闕】彼【姑一】行【太四】潦【黃合】

於【黃合】以【姑一】盛【太四】之【姑一】維【黃淸六】筐【南工】及【林尺】筥【南工】於【林尺】以【姑一】湘【仲上】之【林尺】維【南工】錡【南工】及【無凡】釡【黃合】

於【黃淸六】以【南工】奠【黃合】之【姑一】宗【林尺】室【姑一】牖【太四】下【缺】誰【仲上】其【南工】屍【無凡】之【林尺】有【黃淸六】齊【南工】季【無凡】女【黃合】

朱子曰趙子敬送至小雅十二詩譜云是開元間鄕飲酒所歌也古歌亡滅已久不知當時工師何所考而爲此疑古樂有倡有和倡者發歌句也和者繼其聲也詩詞之外應更有疊字散聲以嘆發其趣漢晉之間舊曲旣失其傳則其詞𨿽存而世莫能補爲此故也若但如此譜直以一聲葉一字則古詩篇篇可歌矣夫豈然哉又其以淸聲爲調似非古法然古聲旣不可考姑存之以見聲歌之彷佛以俟後之知樂者又云葛覃葛字合作黃鐘調結尾亦作黃鐘聲應之如七月流火三章皆七字起七字是淸聲調末亦淸聲調結之如五月斯螽動股二之日鑿冰衝衝五字二字皆是濁聲黃鐘調末以濁結之如今俗樂亦只有宮商羽三調而已

愚按管色宮聲有七調皆生於黃鐘商聲有七調皆生於太簇羽聲有七調皆生於應鐘然黃鐘宮也太簇商也南呂羽也應鐘角也故四聲有宮商角羽之名四聲皆淸六字孔黃鐘淸爲宮五字孔太簇淸爲商工字孔應鐘爲閏閏聲居午爲宮聲之對故呼閏爲角非正角也四聲不同皆夾鐘所收夾鐘居七孔之首當淸聲之極故通謂之淸此淸宮淸商淸角之號也燕樂以夾鐘爲本子黃鐘宮寅太簇商辰南呂羽午應鐘角角卽閏也自未以後皆陰故七聲之中不收正角變徴正徴三聲以其重濁不用夫雅樂之中淸濁悉足無有棄濁而不用者朱子曰樂本於莊正齊肅故希簡而寂寥若獨用其淸不免尖艶特比俗樂爲少耳豈古樂之本然哉朱子疑其非古法是也況其所按聲律不類六十四調而全用管色其非古音可知矣今以宋史樂志蔡季通略附圖說於後以明其凡云

管色圖

管色者卽頭管也頭管之制有十字五凡工尺上一四六勾合十字或作一聲或作二聲或作三聲通十六聲其制具見於圖

宋史樂志采蔡季通燕書略曰黃鐘用合字大呂太簇用四字夾鐘姑洗用一字夷則南呂用工字無射應鐘用凡字各以上下分爲淸濁其仲呂防賔林鐘不可以上下分仲呂用上字防賔用勾字林鐘用尺字其黃鐘淸用六字大呂太簇夾鐘淸各用五字而以上下別之五者夾鐘淸也而俗樂以爲宮此其取律數用字紀聲之略也

愚按此管色之制用此十字爲譜本古律之變者也其取聲𨿽有長短淸濁不同然或有一孔而藏一聲有一孔而藏二聲又有一孔而藏三聲者𨿽曰有上下之別而不能盡釐毫絲忽之好其制未免於苟簡決非古之法也今且依其聲調解之夫管中合字蓋管體中翕聲將調眾樂必用管吹之掩其九孔獨取此聲爲之宮使八音之宮聲皆與此合故謂之合管自下而上第一孔四字下半爲大呂上半爲太簇藏此二聲者蓋大呂八寸三分七釐有奇與太簇八寸略同故同此一聲也第二孔一字下半爲夾鐘上半爲姑洗藏此二聲者蓋夾鐘七寸四分三釐有奇與姑洗七寸一分略同此一聲也第六孔工字下半爲夷則上半爲南呂藏此二聲者蓋夷則五寸五分五釐有奇與南呂五寸三分略同故同此一聲也第七孔凡字下半爲無射上半爲應鐘藏此二聲者蓋無射四寸八分八釐有奇與應鐘四寸六分六釐略同故同此一聲也第三孔上字爲仲呂第四孔勾字爲防賔第五孔尺字爲林鐘夫林鐘六寸防賔六寸二分八釐仲呂六寸五分八釐有奇所差不多而各止一聲者以其居管之中上不至於輕淸下不至於重濁不可以上下分故各爲一聲也第八孔六字爲黃鐘淸黃鐘𨿽淸猶爲兼統眾律故亦爲一聲第九孔五字中五爲太簇淸聲下半五爲大呂淸聲上半五爲夾鐘淸聲藏此三聲者其大呂半四寸一分八釐有奇太簇半四寸與夾鐘半三寸六分六釐有奇略同故同此一聲然夾鐘淸惟哨吹之而得故兼此三聲也大抵取聲不得其詳而損益未均無三分損益之制豈古樂之自然哉

﹤經部﹐樂類﹐鐘律通考﹐卷六﹥﹤經部﹐樂類﹐鐘律通考﹐卷六﹥

按二十八調之中調多胡名如宮調胡名道調商調胡名大食調又名越調又名雙調角調胡名渉折調羽調胡名般渉調又名平調此外又有謂宮調爲婆力調婆羅門阿修羅聲商調婆羅門謂之帝暉聲角調胡渉折調又名阿謀調婆羅門則曰大辯天聲徴調胡名婆羅調婆羅門曰延天聲羽調婆羅門曰梵天聲也變宮調胡名阿詭調【按般渉調唐薛仁貴破百濟國得此樂調而進之也歌音有五種焉】西山蔡氏曰一宮二商三角四變爲宮五徴六羽七閏爲角五聲之號與雅樂同惟變以於十二律中陰陽易位故謂之變變宮以七聲所不及取閏餘之義故爲閏四變居宮聲之對故爲宮俗樂以閏爲正聲以閏加變故閏爲角此其七聲髙下之略也

竊詳俗樂七聲與古雅樂七聲不同其五聲之號𨿽同而用之實異今燕樂以黃鐘太簇大呂應鐘四淸聲各生七調凡二十八調毎七調以宮商角變徴羽閏爲序然宮商角變四聲均屬陽而統於宮故四聲皆號爲宮徴羽閏三聲俱屬陰而統於角故皆號爲角第四變聲當謂之變徴而但號曰變者以其於十二律中當陰陽易位之際如黃鐘之徴當用防賔乃變而用林鐘防賔反爲變徴是以謂之變也其變宮不謂之變宮而易名曰閏以其居羽聲之外不屬於正聲象嵗之以餘日而成閏也其名𨿽殊其義一也然變徴聲亦屬於宮者以其居宮聲之對如黃鐘宮在子而防賔變徴居午太簇宮在寅而夷則變徴居申南呂宮在酉而夾鐘變徴居卯應鐘宮在亥而仲呂變徴居已此四變徴聲居宮聲之對故亦謂之宮俗樂以變宮爲正聲變宮居宮羽之間半淸半濁者也故閏又爲角其實非正角也

西山蔡氏曰聲由陽來陽生於子終於午燕樂以夾鐘收四聲曰宮曰商曰羽曰閏閏爲角其正角聲變聲徴聲皆不收而獨用夾鐘爲律本此其夾鐘收四聲之略也

竊詳律以紀陽陽气初動動必有聲故曰聲由陽來陽始生於子終於午故黃鐘宮居子太簇商居寅南呂羽居辰應鐘角居午午陽終也角卽閏也故止於四聲自未以後皆陰陽非聲之所起而五降之後不容彈矣故宮商角變徴羽閏七聲止收宮商羽閏四聲而正角變徴正徴三聲不收爲此故耳然必以夾鐘而收之者蓋燕樂以夾鐘爲本蓋夾鐘居九孔之首當淸聲之極故以夾鐘收之而宮商羽角統號曰淸有由然也【六字孔黃鐘宮爲第一淸五字孔太簇商爲第二淸工字孔南呂羽爲第三淸凡字孔應閏爲第四淸自尺字孔以下七聲其聲重濁故不用也重濁不兼用而獨取四淸聲此其所以不爲雅樂也蔡氏燕樂一書非必取之也特疏其故以明其大體云爾】

朱子曰不特本朝無徴音從來無徴角亦無之只是無徴角調如曲子所謂黃鐘宮大呂宮亦只是調如頭一聲是宮聲尾後一聲亦是宮聲便謂之宮調若其中按指處五聲依舊都在徴調不知是如何中有甚缺處做徴調不成徽宗曾令人做也頭一聲是徴尾一聲依舊走了不知是如何

又曰古之宮調與今之宮調同但古人用濁聲多今樂用淸聲多蔡季通謂今俗樂黃鐘乃是夾鐘愚按黃鐘以夾鐘代之則黃鐘已髙一律若更用夾鐘子聲處則太髙急不可吹矣故今夾鐘淸聲只作叫聲者爲此也

宮聲七調

六字孔黃鐘淸爲宮俗呼爲正宮【四寸三分八釐五毫有奇】五字孔大呂淸爲商俗呼髙宮【四寸一分八釐有奇】一字孔夾鐘爲角俗呼仲呂宮【七寸四分三釐七毫有奇】上字孔仲呂爲變徴俗呼道調宮【六寸五分八釐有奇道調亦唐之名也】尺字孔林鐘爲徴俗呼爲南呂宮【六寸】工字孔夷則爲羽俗呼仙呂宮【五寸五分五釐一毫】凡字孔無射爲變宮俗呼黃鐘宮【四寸八分八釐四毫有奇】此七調皆生於黃鐘黃鐘爲宮故皆謂之宮也【按道調宮乃唐髙宗自以爲李氏老子之後於是命樂工制道調宮】

商聲七調

五字孔太簇爲宮俗呼大食調【八寸】一字孔夾鐘淸爲商俗呼髙大食調【三寸六分六釐三毫有奇】上字孔仲呂爲角俗呼雙調【六寸五分八釐三毫有奇】尺字孔林鐘爲變徴俗呼小食調【六寸】工字孔南呂爲徴俗呼歇指調【五寸三分】凡字孔無射爲羽俗呼商調【四寸八分八釐四毫有奇】六字孔黃鐘淸爲變宮俗呼越調【四寸三分八釐五毫有奇】此七調皆生於太簇太簇爲商故皆謂之商也

羽聲七調

工字孔南呂爲宮俗呼般渉調【五寸三分】凡字孔無射爲商俗呼爲髙般渉調【四寸八分八釐四毫有奇】六字孔黃鐘淸爲角俗呼仲呂調【四寸三分八釐五毫有奇】四字孔太簇爲變徴俗呼正平調【四寸】一字孔姑洗爲徴俗呼南呂調【七寸一分】上字孔仲呂爲羽俗呼仙呂調【六寸五分八釐有奇】尺字孔林鐘爲變宮俗呼黃鐘調【六寸】此七調皆生於南呂南呂爲羽故皆謂之羽也

角聲七調

凡字孔應鐘爲宮俗呼大食角【四寸六分六釐】六字孔黃鐘淸爲商俗呼髙大食角【四寸三分八釐五毫有奇】五字孔太簇淸爲角俗呼雙調角【四寸】一字孔姑洗爲變徴俗呼小食角【七寸一分】上字孔仲呂爲徴俗呼歇指角【六寸三分八釐有奇】尺字孔林鐘爲羽俗呼商角【六寸】工字孔南呂爲變宮俗呼越角【五寸三分】此七調皆生於應鐘應鐘本爲閏俗名爲角故皆謂之角也

凡此名號取類不倫或取諸律或取諸聲或取諸燕食或取諸夷語其義不可盡曉故闕之以俟知者

朱子曰沈氏以合聲定宮亦黃鐘一均之法耳不知沈氏之意姑舉一隅以見其餘耶抑以聲之變爲盡於此而遂已也若曰姑舉一隅而當別用旋宮之法以盡其變則又當以其字命之而不得定以合聲爲宮也蓋今俗樂之譜厶則合之爲黃也則四下之爲大也則四上之爲太也一則一下之爲夷也一則一上之爲姑也工則工之爲仲也�則勾之爲防也人則尺之爲林也乛則工下之爲無也乛則工上之爲南也則凡下之爲無也則凡上之爲應也久則六之爲黃淸也丌則五下之爲太淸也丌則五上之爲太淸也上則上之爲夾淸也此聲俗工皆能知之但或未識古律之名不能移彼以爲此故附其說云

按今俗樂或謂髙於古雅樂三律則合字乃夾鐘也【夾鐘長七寸四分三釐有奇】沈氏言今教坊燕樂比律髙二均弱合字比太簇防下卻以凡字當宮聲比宮之淸宮防髙外坊樂又髙教坊一均以來惟契丹樂聲比教坊樂下二均疑唐之遺聲也若如沈說則外坊合字眞爲夾鐘矣若便以此爲黃鐘恐聲已髙急更用旋宮至辰巳位卽已爲林鐘非惟不容彈亦不可得而上矣

又曰如今俗樂亦只有宮商羽三調而已沈氏筆談曰十二律並淸宮當有十六聲今之燕樂止有十五聲蓋今樂髙於古樂二律以下防無正黃鐘聲只以合字當大呂猶差髙當在大呂太簇之間下四字近太簇之髙上四字近夾鐘下一字近姑洗髙上一字近仲呂上字近防賔勾字近林鐘尺字近夷則工字近南呂髙工字近無射六字近應鐘下凡字爲黃鐘淸髙上凡字爲大呂淸下五字爲太簇淸上五字爲夾鐘淸法𨿽如此調殺不能盡歸本律殺有偏殺側殺寄殺元殺之類𨿽與古法不同推之亦皆有理【按殺者蓋與正聲減之使髙故曰殺】

竊詳宋史所載燕樂二十八調本爲俗樂特以傳習行用之久正樂亡滅不可遂廢故因十二詩譜聲調而以管色按之則律當差髙如沈氏之說所以旋宮止於午位而自未以下髙急不可復用嘗考古人建樂立均之法諸律相距間皆一律惟宮羽徴角之間各間二律相距頗逺因取宮徴二變介於宮羽徴角之間然後彼四聲者乃得連續無間而七均備矣蓋莫非三分損益隔八相生之明法乃能如此此亦律呂性情自然之變有非人力所能爲者也今燕樂以黃鐘淸爲宮則已不得宮聲之正而俗反名之爲正宮其所應商角徴羽四聲又豈能得夫本聲之正哉沈氏所謂髙於古樂二均者是也然以宮統調以調統聲則賔主次序不免遷就其失正亦已甚矣以此竊意後世淸宮淸商淸角慢角淸羽變調仙呂之名隨世而生或非古樂旋宮之法又皆以淸名之則今燕樂四調所生二十八調者豈復古樂之全哉又竊考其音調或兩聲相合或止取其淸而濁者不用𨿽非教坊俗樂之比而終未脫鄭衛之窠臼苟非有機神明鑑之哲人以盡其曲折之防則必不能以盡其是非也

鐘律通考卷六

