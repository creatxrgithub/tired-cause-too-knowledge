

欽定四庫全書

經部九

古樂書

樂類

提要

【臣】等謹案古樂書二卷

國朝應防謙撰防謙字嗣寅仁和人是書上卷論律呂本原大防本蔡氏新書而參以注疏及朱子之說下卷論樂器制度則本陳祥道禮書及李之藻頖宮禮樂疏者爲多議論醇正考訂簡核頗得要領其間立說之未合者如六十聲圖以宮爲最濁之音謂十二律旋宮自黃鐘而下林鐘均則太姑二律爲陵宮南呂均則太姑防三律爲陵宮其意蓋以太姑二律長於林鐘之六寸太姑防三律長於南呂之五寸餘故應鐘爲最短之律應鐘均則徴商羽角四律皆爲陵宮也不知旋宮之法本於十二律之相生不以長短爲相生之次至長生短爲下生短生長爲上生不過以上下爲別非謂徴必短於宮商必短於徴也其失總由於宮爲最濁之一言而不知宮爲中聲故致此誤防謙又謂古人旣云黃鐘九寸則其制度必加一寸而爲尺謂黃鐘九寸竟作一尺者固非謂黃鐘九寸止得八寸一分者亦非云云夫黃鐘九寸爲本造律度十分之九而新九寸爲一尺則橫黍之度約九寸爲八寸一分則縱黍之度是云九寸與云一尺云八寸一分者非有異也防謙彊加分析尢屬未合然其他精審處亦往往足資考證如考工記鳬氏爲鐘兩欒謂之銑銑間謂之鼓鼓上謂之鉦鉦上謂之舞十分其銑以其二爲之鉦以其鉦爲之銑間去二分以爲鼔間以其鼓間爲之舞修去二分以爲舞廣記文不言鉦間及鼓徑之度鄭注云鉦間亦當六故又云鉦六鼓六舞四此鐘口十者其長十六然鉦間鼓旣同方六而記又云大鐘十分其鼓間以其一爲之厚小鐘十分其鉦間以其一爲之厚則鼓間鉦間不得同度防謙云鉦間與舞廣同爲四校之鄭注頗爲可通又銑間謂之於先儒皆無明訓防謙作正體側體二圖則鼓間下段兩角之下垂者卽銑間蓋古鐘制如鈴而不圓兩角相距之中徑爲十分其自兩角至鼓間之長體爲八分至兩角相距之外體獨缺故鄭注鐘長十六不算銑間而又以於鼓鉦舞四名爲皆鐘體則銑間自有體長之度可知防謙此二圖固最爲明晰也乾隆四十五年八月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

古樂書卷五

仁和應防謙撰

律原第一

黃帝使伶倫自大夏之西昆侖之陰取竹於嶰溪之谷以生而空竅厚薄均者斷兩節間而吹之以爲黃鐘之宮制十二筩以聴鳯凰之鳴其雄鳴爲六雌鳴亦六以比黃鐘之宮而皆可以生之故曰黃鐘律呂之本其雄鳴者爲六律曰黃鐘太簇【音湊】姑洗【音鮮上聲】防【音𨿽】賔夷則無射【音亦】其雌鳴者爲六呂曰大呂夾鐘仲呂林鐘南呂應鐘於是丈之以五聲曰宮商角徴羽播之以八音曰金石土革絲木匏竹而大樂和矣以之候气則埋之宻室上與地平寔以葭灰覆以緹素以候十有二月之中气冬至气至則黃鐘之管飛灰衝素大寒以下各以其月隨而應焉而時序正矣以之審度則以子糓秬黍中者九十度黃鐘之長而以一黍之廣爲一分十分爲寸十寸爲尺十尺爲丈十丈爲引而五度審矣以之嘉量則以子糓秬黍中者千有二百實其龠以井水凖其槪合龠爲合十合爲升十升爲斗十斗爲斛而五量嘉矣以之謹權衡則以黃鐘一龠千二百黍之重爲十二銖兩之得二十四銖而爲兩十六兩爲斤三十斤爲鈞四鈞爲石而五權謹矣舜典曰協時月正日同律度量衡此之謂也

以上朱子用周禮呂覧漢志隋志通修

黃鐘第二

黃鐘長九寸空圍九分積八百一十分

右西山蔡氏以鄭注漢志斛銘文定

蔡氏曰天地之數始於一終於十其一三五七九爲陽九者陽之成也其二四六八十爲陰十者陰之成也黃鐘者陽聲之始陽气之動也故其數九寸寸之數具於聲气之元不可得而見及斷竹爲管吹之而聲和候之而气應而後數始形焉均其長得九寸審其圍得九分積其寔得八百一十分長九寸圍九分積八百一十分是爲律本度量權衡於是而受法十一律由是而損益焉

按司馬貞史記索隱注黃鐘八寸一分一云律九九八十一故云八寸一分一漢書雲長九寸者九分之寸也蔡西山曰黃鐘九寸以三損益數不出九自絲以下𨿽非目力之所能分然旣有其數而或一算之差則法於此而遂變不以約十爲九之法分之則有終不可得而齊者愚謂此數說乃約十爲九以爲損益之省法是也然古人旣云黃鐘九寸則其制度必加一寸而爲尺矣謂黃鐘九寸竟作一尺者固非謂黃鐘九寸止得八寸一分者亦非也【此節釋長九寸】

後漢鄭康成月令注曰凡律空圍九分蔡邕銅龠銘曰龠黃鐘之宮長九寸空圍九分容秬黍一千二百粒稱重十二銖兩之爲一合三分損益轉生十一律蔡氏曰空圍九分者空圍中廣九分也十二律圍徑自先漢以前傳記並無明文惟班志曰黃鐘八百一十分繇此之義起十二律之周徑然其說乃是以律之長自乘而因之以十蓋配合爲說耳未可以爲據也惟審度章云一黍之廣度之九十分黃鐘之長一爲一分嘉量章則以千二百黍實其龠權衡章則以千二百黍爲十二銖則是累九十黍以爲長積千二百黍以爲廣可見也夫長九十黍容千二百黍則空圍當有九方分乃是圍十分三釐八毫徑三分四釐六毫也每一分容十三黍又三分黍之一以九十因之則千二百也又漢斛銘文云律嘉量方尺圓其外庣旁九五毫羃百六十二寸深尺積一千六百二十寸容十斗嘉量之法合龠爲合十合爲升十升爲斗十斗爲石一石積一千六百二十寸爲分者一百六十二萬一斗積一百六十二寸爲分者十六萬二千一升積十六寸二分爲分者一萬六千二百一合積一寸六分二爲分者一千六百二十則黃鐘之龠爲八百一十分明矣空圍八百一十分則長累九十黍廣容一千二百黍矣蓋十其廣之分以爲長十分其長之分以爲廣自然之數也自孟康以律之長十之一爲圍之謬其後韋昭之徒遂皆有徑三分之說而隋志始著以爲定論然累九十黍徑三黍止容黍八百有奇終與一千二百黍之法兩不相通而律竟不成唐因聲制樂𨿽近於古而律亦非是本朝承襲皆不能覺獨胡安定以爲九分者方分也以破徑三分之法然所定之律不本於聲气之元一取之秬黍故其度量權衡皆與古不合【此節釋空圍九分】

又曰按律呂散亡其器不可盡見然古人所以制作之意則猶可攷也夫律長則聲濁而气先至極長則不成聲而气不應律短則聲淸而气後至極短則不成聲而气不應此其大凡也今欲求聲气之中而莫適爲凖則莫若且多截竹以擬黃鐘之管或極其短或極其長長短之內每差一分以爲一管皆卽以其長權爲九寸而度其圍徑如黃鐘之法焉如是而更疊以吹則中聲可得淺深以列則中气可驗苟聲和气應則黃鐘之爲黃鐘信矣黃鐘者信則十一律與度量權衡者得矣後世不知出此而惟尺之求晉氏而下則多求之金石梁隋以來又參之秬黍下至王朴剛果自用遂專恃累黍而金石亦不復攷矣夫金石眞僞固難盡信若秬黍則有丰凶地有肥瘠種有長短大小圓妥不同尢不可恃況古人謂子糓秬黍中者實其龠則是先得黃鐘而後度之以黍不足則易之以大有餘則易之以小約九十黍之長中容千二百黍之寔以見周徑之廣以生度量權衡之數而已非律生於黍也百世之下欲求百世之前之律者其亦求之於聲气之元而毋必之於秬黍則得之矣

按蔡氏欲求律於聲气之元本於程子張子之意而朱子之所深許者也但古人定律十二皆爲中聲黃鐘以上則爲濁聲應鐘以下則爲淸聲故聴聲定律當兼考十二律而不可但求於黃鐘也

魯齋彭氏以祖衝之宻率乘除謂圍九方分當圍十分六釐三毫六絲八忽萬分忽之六千三百一十二徑三分三釐八毫四絲四忽萬分忽之五千六百四十五

今按圜法以半圜半徑綫作直角方形其中實積與圓容等依彭說以半圍半徑相乘得八萬九千九百九十九萬九千九百九十九忽零二萬萬分忽之一萬七千一百二十五萬五千六百二十仍得九方分彭說爲是蔡氏用圓田法算未宻也

尺度第三

黃鐘之難定繇於尺度量衡之不存蓋攷之天產之絲黍不能不因時地而變遷攷之人爲之金石不能不因代遠而湮滅是以律法往往而廢也嗚呼律度量衡帝王之首務也而學士大夫莫以爲急使之家異人殊安得不亂哉今取蔡氏所列尺度開後備考

周禮玉人璧羨度尺好三寸以爲度爾雅肉倍好謂之璧

好者璧孔肉者璧之肉地則此璧徑九寸也

易緯通卦驗以十馬尾爲一分孫子算術曰所吐絲爲忽十忽爲一絲

語曰寸寸而積之至丈必過絲黍之累不足慿也

隋志十五等尺

一周尺【前漢志王莽時劉歆銅斛尺○後漢建武銅尺○晉苟朂律尺爲晉前尺○祖衝之所傳銅尺】晉武帝泰始元年中書監荀朂較大樂八音不和始知爲後漢至魏尺長於古尺四分有餘朂乃部著作郎劉恭依周禮制尺所謂古尺也依古尺更鑄銅律呂以調聲韻以尺量古器與本銘尺寸無差又汲郡盜魏襄王塜得古周時玉律及鐘磬與新律聲韻闇同於時郡國或得漢時故鐘吹新律命之皆應梁武鐘律緯云祖衝之所傳銅尺其銘曰晉泰始十年中書攷古器揆較今尺長四分半所較古法有七品一曰姑洗玉律二曰小呂玉律三曰西京銅望臬四曰金錯望臬五曰銅斛六曰古錢七曰建武銅尺姑洗微彊西京望臬微弱其餘與此尺同【銘八十二字】此尺者朂新尺也今尺者杜夔尺也

蔡氏曰按此尺出於汲冢之律與劉歆之斛最爲近古蓋漢去古未遠古之律度權量衡猶在也故班氏所志無諸家異同之論王莽之制作𨿽不足據然律度量衡當不敢變於古也自董卓之亂而樂律散亡故杜夔之律圍徑差小而尺因以長荀朂𨿽定此尺然其樂聲髙急不知當時律之圍徑又果何如也後周以玉斗生律玉斗之容受則近古矣然當時以斗制律圍徑不及三分其尺遂長於此尺一寸五分八釐意者後世尺度之差皆繇律圍徑誤之也今司馬公所傳此尺者出於王莽之法錢蓋丁度所奏髙若訥所定者也𨿽其年代久逺輪郭不無消毀然其大約當尙近之後之君子有能驗聲气之元以求之古之律呂者於此當有攷而不可忽也

二晉田父玉尺【梁法尺】寔比晉前尺一尺七世說稱有田父於野地中得周時玉尺便是天下正尺荀朂試以較已所造金石絲竹皆短較一米梁武帝鐘律緯稱從上相傳有周時銅尺一枚古玉律八枚檢周尺東昏用爲章信尺不復存玉律一口簫余定七枚夾鐘有昔題刻廼制爲尺以相參驗取細毫中黍積次訓定最爲詳宻以新尺制爲四器名曰通又依新尺爲笛以命古鐘蔡氏曰按此兩尺長短近同

三梁表尺實比晉前尺一尺二分二釐一毫有奇蕭吉云出於司馬法梁朝刻其度於影表以測影

蔡氏曰此卽祖暅所算造銅圭影表者也

四漢官尺【晉時始平掘地得古銅尺】實比晉前尺一尺三分七毫蕭吉云漢章帝時零陵文學史奚景於泠道縣舜廟下得玉律度爲此尺傅暢晉諸公贊曰荀朂新造鐘律時人並稱其精宻惟陳畱阮咸譏其聲髙後始平掘地得古銅尺嵗久欲腐以較荀朂今尺短較四分時人以咸爲神解

蔡氏曰按此兩尺長短近同

五魏尺杜夔所用調律實比晉前尺一尺四分七蔡氏曰按劉徽九章注云此尺長於王莽斛尺四分五然卽其斛分以二十龠約之知其律祗容七百二十分六釐六毫六絲有奇則其徑爲三分三釐弱爾然則其斛分數與王莽斛分𨿽不同而其容受多寡相去未懸逺也

六晉後尺實此晉前尺一尺六分二釐蕭吉曰晉氏江東所用

七後魏前尺寔比晉前尺一尺二寸七釐

八中尺寔比晉前尺一尺二寸一分一釐

九後尺寔比晉前尺一尺二寸八分一釐【後周市尺開皇官尺卽鐵尺一尺二寸】此後魏初及東西分國後周未用玉尺之前雜用此等尺

十東魏後尺寔比晉前尺一尺五寸八毫

十一蔡邕銅龠尺【後周玉尺】實比晉前尺一尺一寸五分八釐蔡邕銅龠銘曰龠黃鐘之宮長九寸空圍九分容秬黍一千二百粒稱重十二銖兩之爲一合三分損益轉生十一律後周武帝保定中因修倉掘地得古玉斗以爲正器據斗造律律與蔡邕銅龠同

蔡氏曰今以隋志所載玉斗容受析之爲一十一萬八百分有奇一斗計二百龠以二百約之得五百五十四分有奇爲一龠之分以算法攷之其徑不及三分故其尺律遂長然權量與聲尙相依近也

據考工鼔大而短則其聲疾而短聞鼔小而長則其聲舒而遠聞由此推之則律之大而短小而長必大有異矣而蔡氏以後周之律量與權與古無異則樂之聲亦必依近焉非也

十二宋氏尺【錢樂之渾天儀尺後周鐵尺】實比晉前尺一尺六分四釐開皇初調鐘律尺及平陳后調鐘律水尺此宋代人間所用尺傳入齊梁陳以制樂制與晉後尺及梁時俗尺劉曜渾儀尺略相依近當由人間常用增損訛替之所致也周建徳六年平齊後卽以此同律度量頒於天下其後宣帝時達奚震及牛等議曰竊惟權衡度量經邦懋軌誠須詳求故寔考較得衷謹尋今之鐵尺是太祖遣尙書故蘇綽所造當時檢勘用爲前周之尺驗其長短與宋尺符同卽以調鐘律並用均田度地今以上黨羊頭山黍依漢書歷志度之若以大者稠黍依數滿尺實於黃鐘之律須撼乃容若以中者累尺𨿽復小稀實於黃鐘之律不動而滿計此二事之殊良繇消息未善其餘鐵尺終有一防且上黨之黍有異他鄕其色至烏其形圓重用之爲量定不徒然正以時有水旱之差地有肥瘠之異取黍大小未必得中按許愼解秬黍體大本異於常疑今之大者正是其中累百滿尺卽是防古實龠之外才剩十餘此恐圍徑或差造律未妙就如撼動取滿論理亦通今勘周漢古錢大小有合宋氏渾儀尺度又依淮南累粟十二成寸明先王制法索隱鉤深以律計分義無差異漢書食貨志云黃金方寸其重一斤今鑄金較驗鐵尺爲近依文據理符防處多且平齊之始已用宣布今因而爲定彌合時宜至於玉尺累黍以廣爲長累旣有剰寔復不滿尋訪古今恐不可用其晉梁尺量過爲短小以黍寔管彌復不容據律調聲必致髙急臣等詳較前經斟量時事謂用鐵尺於理爲便未及詳定髙祖受終牛辛彥之鄭譯何妥等久議不決旣平陳一以江東樂爲善曰此華夏舊聲𨿽隨俗攺變大體猶是古法祖孝孫云平陳后廢周玉尺律便用此鐵尺律以一尺二寸卽爲市尺

蔡氏曰按此卽本朝和峴所用影表尺也平陳以後蓋用此尺範蜀公以爲卽今大府帛尺誤矣

十三開皇十年萬寶常所造律呂水尺實比晉前尺一尺二寸八分六釐今大樂庫及內出銅律一部是萬寶常所造名水尺律說稱其黃鐘律當鐵尺南呂倍聲南呂黃鐘羽也故謂之水尺律

蔡氏曰寶常之律與祖孝孫相近然亦皆徑三分之法也

十四雜尺【劉曜渾天儀土圭尺】實此晉前尺一尺五分

十五梁朝俗間尺實比晉前尺一尺七分一釐

蔡氏曰按十五等尺其間多無所取證所以存而不削者要見諸代之不同多繇累黍及圍徑之誤也

五代王朴凖尺比漢前尺一尺二分【見丁度表】

宋和峴用景表石尺比漢前尺一尺六分

宋大府布帛尺【李照尺】比漢前尺一尺三寸五分【見溫公尺圖】阮逸胡瑗尺橫累一百黍【比大府布帛尺七寸八分六釐與景表尺同見胡瑗樂義】鄧保信尺縱累一百黍【短於大府尺九分長於胡瑗尺九分五釐見鄧保信奏議】大晟樂尺用宋徽宗指三節爲三寸【長於王朴尺二寸一分】仁宗景祐三年丁度等詳定黍尺鐘律丁度等言鄧保信所制尺用上黨秬黍圓者一黍之長累百而成尺律管一據尺裁九十黍之長空徑三分圍九分容秬黍千二百遂用黍長爲分再累成尺較保信尺律不同其龠合升斗深濶推以算法類皆差舛不同周漢量法阮逸胡瑗所制亦上黨秬黍中者累廣求尺制黃鐘之律今用再累成尺比逸所制又復不同至於律管龠合升斗斛豆區鬴亦率類是蓋黍有圓長大小而保信所用者圓黍又首尾相銜逸等止用大者故再攷之卽不同尺旣有差故難以定鐘磬謹詳古今之制自晉至隋累黍之法但求尺管不以權量參較故歷代黃鐘之管容黍之數不同惟後周掘地得古玉斗據斗造律兼制權量亦不同周漢制度故漢制有備數和聲審度嘉量權衡之說悉起於黃鐘今欲數器之制參伍無失則班志積分之法爲近逸等以大黍累尺小黍寔龠自戾本法保信黍尺以長爲分𨿽合後魏公孫崇說然當時已不施用況保信今尺以圓黍累之及首尾相銜又與實龠之黍再累成尺不同其器量分寸旣不合古卽權衡之法不可獨用詔悉罷之又詔丁度等詳定大府寺並鄧保信阮逸胡瑗所制四尺度等言漢志審度之法云一黍之廣爲分十分爲寸十寸爲尺先儒訓解經籍多引以爲義歷世祖襲著之定令然而有丰儉地有肥磽就令一之中一境之內取黍較驗亦復不齊是蓋天之生物理難均一古人立法存其大槪爾故前代制尺非特累黍必求古雅之器以黍較焉晉防始十年荀公魯等較定尺度以調鐘律是爲晉之前尺前史稱其意精宻隋志所載諸氏尺度十有五等以晉之前尺爲本以其與姬周之尺劉歆銅斛尺建武銅尺相合竊惟周漢二代享年永久聖賢制作可取則焉而隋氏鑄毀金石典正之物罕復存者矣夫古物之有分寸明著史籍可以酬驗者惟有法錢而已周之圜法歷代曠遠莫得而詳察之半兩實重八銖漢初四銖其文亦曰半兩孝武之世始行五銖下洎隋朝多以五銖爲號旣歷代尺度屢攺故大小輕重鮮有同者惟劉歆制銅斛尺世所鑄錯刀並大泉五十王莽天鳯元年攺鑄貨布貨錢之類不聞後世復有鑄者臣等簡詳漢志通典唐六典大泉五十重十二銖徑一寸二分錯刀環如大泉身形如刀長二寸貨布重二十五銖長二寸五分廣一寸首長八分有奇廣八分足枝長八分間廣二分圓好徑二分半貨泉重五銖徑一寸今以大泉錯刀貨布貨泉四物相參較分寸正同或有大小輕重與本志防差者蓋當時盜鑄旣多不必皆中法度但當較其首足肉好長廣分寸皆合正史者用之則銅斛之尺從而可知矣有唐享國三百年其制作與法度𨿽未逮周漢然亦可謂治安之世矣今朝廷必求尺度之中當依漢錢分寸若以爲太祖膺圖受禪創制垂法常詔和峴等用景表尺典修金石七十年間薦之郊廟稽合唐制以示貽謀則可且依景表舊尺俟有妙逹鐘律之學者俾攷正以從周漢之制王朴律凖尺比漢錢尺寸長二分有奇比景表尺短四分旣前代未常施用復經太祖朝更易其逸瑗保信照所用太府寺尺其制彌長去古彌遠不可依用謹攷舊文再造景表尺一校漢錢尺二並大泉錯刀貨布貨泉總十七枚上進而髙若訥卒用貨泉度一寸依隋書定尺十五種上之藏於太常寺

以上尺度俱照新書其間分寸或有防畫訛誤不可考較存其大略以見古人定尺之難不得妄率

周漢斛法

周攷工防氏爲量攺煎金錫則不耗不耗然後權之權之然後凖之凖之然後量之量之以爲鬴深尺內方尺而圓其外其實一鬴其臋一寸其寔一豆其耳三寸其寔一升重一鈞聲中黃鐘之宮

王氏曰晏子曰四升爲豆各以其四以登於釡則六十四升爲鬴管子曰百升而成鬴以防氏攷之則鬴爲百升而所謂鬴則斛也梓人曰爵一升觚三升獻以爵而酧以觚一獻而三酧則一豆矣所謂豆則斗也

漢律曆志曰五量之法其數本起於黃鐘之龠合龠爲合十合爲升十升爲斗十斗爲斛其法用銅方尺而圜外旁有庣焉其腹爲斛其臋爲斗左耳爲升右耳爲合按此周鬴漢斛皆容百升據舊法方尺羃百寸圜其外每旁約十五寸合六十寸庣其旁約二寸共羃百六十二寸臋深一寸積百六十二寸容一斗腹深尺積一千六百二十寸容十斗【詳見黃鐘第二】範蜀公誤於六斗四升爲鬴之說謂周家八寸十寸皆爲尺周鬴方尺者八寸之尺深尺者十寸之尺蔡氏又從而信之以辟鄭氏方尺積千寸之說不知聖人垂法之書豈有一二句之中自相矛盾之理乎

蔡氏曰律之圍徑古無明文向非因量之積分則黃鐘之龠亦無繇可得其實自漢以下律之所以不成者其失皆此之繇也

按宋丁度所奏髙若訥所定出於王莽之貨布謂與劉歆銅斛尺符同余友秀初張子家藏貨布一枚今凖此作尺列於左以其輪廓周好長廣首足分寸正同爲可信也後復得一枚攷之亦同

按荀朂定晉前尺所校古器甚多至宋則典正之物無復存矣乃後之人猶以臆制之尺無據之說翻駁前人則又何也

黃鐘之實第四【仍蔡氏新書】

子一

黃鐘之律

醜三

爲絲法

寅九

爲寸數

卯二十七

爲毫法

辰八十一

爲分數

已二百四十三

爲釐法

午七百二十九

爲釐數

未二千一百八十七

爲分法

申六千五百六十一

爲毫數

酉一萬九千六百八十三

爲寸法

戌五萬九千○○四十九

爲絲數

亥一十七萬七千一百四十七黃鐘之實

右西山蔡氏以淮南子漢前志定其寸分釐毫絲之法以律書生鐘分定

蔡氏曰按黃鐘九寸以三分爲損益故以三歷十二辰得一十七萬七千一百四十七爲黃鐘之實其十二辰所得之數在子寅辰午申戌六陽辰爲黃鐘寸分釐毫絲之數【子爲黃鐘之律寅爲九寸辰爲八十一分午爲七百二十九釐申爲六千五百六十一毫戌爲五萬九千四十九絲】在亥酉未己卯丑六陰辰爲黃鐘寸分釐毫絲之法【亥爲黃鐘之實酉之一萬九千六百八十三爲寸未之二千一百八十七爲分已之二百四十三爲釐卯之二十七爲毫醜之三爲絲】其寸分釐毫絲之法皆用九數故九絲爲毫九毫爲釐九釐爲分九分爲寸九寸爲黃鐘蓋黃鐘之實一十七萬七千一百四十七之數以三約之爲絲者五萬九千四十九以二十七約之爲毫者六千五百六十一以二百四十三約之爲釐者七百二十九以二千一百八十七約之爲分者八十一以一萬九千六百八十三約之爲寸者九由是三分損益以生十一律焉或曰圍徑之分以十爲法而相生之分釐毫絲以九爲法何也曰以十爲法者天地之全數也以九爲法者因三分損益而立也全數者卽十而取九相生者約十而爲九卽十而取九者體之所以立約十而爲九者用之所以行

以九還十則可伸而不可屈約十爲九則可屈而亦可伸

淮南子曰十二鐘以副十二月十二各以三成故置一而十一三之爲積分十七萬七千一百四十七黃鐘大數立焉

前漢志曰太極元气函三爲一極中也元始也行於十二辰始動於子參之於醜得三又參之於寅得九又參之於卯得二十七又參之於辰得八十一又參之於已得二百四十三又參之於午得七百二十九又參之於未得二千一百八十七又參之於申得六千五百六十一又參之於酉得一萬九千六百八十三又參之於戌得五萬九千○○四十九又參之於亥得一十七萬七千一百四十七此陰陽合徳气鐘於子化生萬物者也防謙按此卽黃鐘之實而十二律之實已定以諸律圍徑相同故也故鄭康成曰凡律空圍九分蔡邕月令章句曰律𨿽有大小圍徑無增減孔頴逹月令防曰諸律𨿽長短有差其圍皆以九分爲限自漢及隋志與唐宋諸儒論律者皆無異議惟孟康注漢志則曰黃鐘圍九分林鐘圍六分太簇圍八分及宋胡瑗更定林鐘以下圍徑而近時振之李氏推定凡律九分其律之長以其一爲之內周而用句股求之術卽得外周二十分其律之長以其一爲之外徑用求句股之術卽得內徑自謂使一人吹黃鐘一人吹林鐘其聲相合又吹林鐘與太簇應吹太簇與夷則應而取黃鐘諸律圍徑同者同吹卻不相應詆諸儒爲舛然以防謙論之蔡邕曉解律呂又親見西京之器豈有誤理而聲之應與不應固自有說黃鐘與諸律圍徑相同而黃鐘管長故濁應鐘管短故淸管長者气足而厚管短者气寛而薄若圍徑長短而伸縮則聲但有小大之殊而無長短之異此祗成黃鐘一調何得不相應乎亦不識制律之理矣且振之亦知作律之始由伶倫截嶰谷之竹爲之其斷兩節間爲之者祗黃鐘一律余律已不免用算法截取又安得十二等圍徑之竹以爲之管乎孟康之時律已不存又不解律呂不過一時之妄說而從而信之亦已過矣

黃鐘生十一律第五

後漢鄭康成曰陽管爲律陰管爲呂布十二辰子爲黃鐘管圓九分長九寸同位娶妻隔八生子下生者三分去一上生者三分益一黃鐘隔八而下生林鐘林鐘隔八而上生太簇太簇下生南呂南呂上生姑洗姑洗下生應鐘應鐘上生蕤賔蕤賔又上生大呂大呂下生夷則夷則上生夾鐘夾鐘下生無射無射上生仲呂前漢司馬遷生鐘術曰以下生者倍其實三其法以上生者四其實三其法

黃鐘之實九寸○下生者倍其實得十八以爲法○三分其法得一者六爲六寸以爲林鐘

林鐘之實六寸○上生者四其實得二十四以爲法○三分其法得一者八爲八寸以爲太簇

太簇之實八寸○下生者倍其實得十六以爲法○三其一得三以分其法○用十五得三者五爲五寸○餘一爲三分寸之一合之爲南呂

南呂之實五寸三分寸之一【計十六分】○上生者四其實得六十四以爲法○三其三得九以分其法○用六十三得九者七爲七寸○餘一爲九分寸之一合之爲姑洗姑洗之實七寸九分寸之一【計六十四分】○下生者倍其實得一百二十八以爲法○三其九得二十七以分其法○用一百八得二十七者四爲四寸○餘二十爲二十七分寸之二十合之爲應鐘

應鐘之實四寸二十七分寸之二十【計一百二十八分】○上生者四其實得五百十二以爲法○三其二十七得八十一以分其法○用四百八十六得八十一者六爲六寸○餘二十六爲八十一分寸之二十六合之爲蕤賔蕤賔之實六寸八十一分寸之二十六【計五百十二分】○上生者四其實得二千四十八以爲法○三其八十一得二百四十三以分其法○用一千九百四十四得二百四十三者八爲八寸○餘一百四爲二百四十三分寸之一百四合之爲大呂

大呂之實八寸二百四十三分寸之一百四【計二千○○四十八分】○下生者倍其實得四千九十六以爲法○三其二百四十三得七百二十九以分其法○用三千六百四十五得七百二十九者五爲五寸○餘四百五十一爲七百二十九分寸之四百五十一合之爲夷則

夷則之實五寸七百二十九分寸之四百五十一【計四千九十六分】○上生者四其實得一萬六千三百八十四以爲法○三其七百二十九得二千一百八十七以分其法○用一萬五千三百九得二千一百八十七者七爲七寸○餘一千七十五爲二千一百八十七分寸之一千七十五合之爲夾鐘

夾鐘之實七寸二千一百八十七分寸之一千七十五【計一萬六千三百八十四分】○下生者倍其實得三萬二千七百六十八以爲法○三其二千一百八十七得六千五百六十一以分其法○用二萬六千二百四十四得六千五百六十一者四爲四寸○餘六千五百二十四爲六千五百六十一分寸之六千五百二十四合之爲無射無射之實四寸六千五百六十一分寸之六千五百二十四【計三萬二千七百六十八分】○上生者四其實得十三萬一千七十二以爲法○三其六千五百六十一得一萬九千六百八十三以分其法○用十一萬八千九百八得一萬九千六百八十三者六爲六寸○餘一萬二千九百七十四爲一萬九千六百八十三分寸之一萬二千九百七十四合之爲仲呂

仲呂之實六寸一萬九千六百八十三分寸之一萬二千九百七十四【計十三萬一千七十二分】○上生者四其實得五十二萬四千二百八十八以爲法○三其一萬九千六百八十三得五萬九千四十九以分其法○用四十七萬二千三百九十二得五萬九千四十九者八爲八寸○餘五萬一千八百九十六爲五萬九千四十九分寸之五萬一千八百九十六合之爲黃鐘之變【上生不及黃鐘】

右律寸舊法

黃鐘之實九寸○三分其實得三以爲法○下生者倍其法得六寸以爲林鐘

林鐘之實六寸○三分其實得二以爲法○上生者四其法得八寸以爲太簇

太簇之實八寸○三分其實得二寸六分以爲法○下生者倍其法得五寸三分以爲南呂【凡言分者皆九分寸之一】南呂之實五寸三分○三分其實得一寸七分以爲法○上生者四其法得四寸二十八分【內收二十七分得三寸】○合之得七寸一分以爲姑洗

姑洗之實七寸一分○三分其實得二寸三分三釐以爲法○下生者倍其法得四寸六分六釐以爲應鐘【凡言釐者皆九分分之一】

應鐘之實四寸六分六釐○三分其實得一寸五分二釐以爲法○上生者四其法得四寸二十分八釐【內收十八分爲二寸】○合之得六寸二分八釐以爲蕤賔

蕤賔之實六寸二分八釐○三分其實得二寸八釐六毫以爲法○上生者四其法得八寸三十二釐二十四毫【內收二十七釐爲三分又收十八毫爲二釐】○合之得八寸三分七釐六毫以爲大呂【凡言毫者皆九分釐之一】

大呂之實八寸三分七釐六毫○三分其實得二寸七分二釐五毫以爲法○下生者倍其法得四寸十四分四釐十毫【內收九分爲一寸又收九毫爲一釐】○合之得五寸五分五釐一毫以爲夷則

夷則之實五寸五分五釐一毫○三分其實得一寸七分七釐六毫三絲以爲法○上生者四其法得四寸二十八分二十八釐二十四毫十二絲【內收二十七分爲三寸又收二十七釐爲三分又收十八毫爲二釐收九絲爲一毫】○合之得七寸四分三釐七毫三絲以爲夾鐘【凡言絲者皆九分毫之一】

夾鐘之實七寸四分三釐七毫三絲○三分其實得二寸四分四釐二毫四絲以爲法○下生者倍其法得四寸八分八釐四毫八絲以爲無射

無射之實四寸八分八釐四毫八絲○三分其實得一寸五分八釐七毫五絲六忽以爲法○上生者四其法得四寸二十分三十二釐二十八毫二十絲二十四忽【內收十八分爲二寸又收二十七釐爲三分又收二十七毫爲三釐又收十八絲爲二毫又收十八忽爲二絲】○合之得六寸五分八釐三毫四絲六忽以爲仲呂仲呂之實六寸五分八釐三毫四絲六忽○三分其實得二寸一分八釐七毫一絲五忽以爲法○上生者四其法得八寸七分八釐一毫六絲二忽以上生不及黃鐘

右朱子律寸新法【仍儀禮經傳】

蕤賔之實六寸二分八釐○三分其實得二寸八釐六毫以爲法○下生者倍其法得四寸一分八釐三毫以爲大呂半

大呂半之實四寸一分八釐三毫○三分其實得一寸三分五釐七毫○上生者四其法得四寸一十二分二十釐二十八毫【內收九分爲一寸又收十八釐爲二分又收二十七毫爲三釐】○合之得五寸五分五釐一毫以爲夷則

夷則之實五寸五分五釐一毫○三分其實得一寸七分七釐六毫三絲以爲法○下生者倍其法得三寸六分六釐三毫六絲以爲夾鐘半

夾鐘半之實三寸六分六釐三毫六絲○三分其實得一寸二分二釐一毫二絲○上生者四其法得四寸八分八釐四毫八絲以爲無射

無射之實四寸八分八釐四毫八絲○三分其實得一寸五分八釐七毫五絲六忽○下生者倍其法得三寸二分八釐六毫二絲三忽以爲仲呂半

仲呂半之實三寸二分八釐六毫二絲三忽○三分其實得一寸八釐八毫七忽○上生者四其法得四寸三分八釐五毫三絲一忽以爲黃鐘不及半之律

右補推班志蕤賔下生之法以備四淸之律

子一分【黃鐘】

一爲九寸

醜三分二【林鐘】

一爲三寸

寅九分八【太簇】

一爲一寸

卯二十七分十六【南呂】

三爲一寸一爲三分

辰八十一分六十四【姑洗】

九爲一寸一爲一分

已二百四十三分一百二十八【應鐘】

二十七爲一寸三爲一分一爲三釐

午七百二十九分五百一十二【蕤賔】

八十一爲一寸九爲一分一爲一釐

未二千一百八十七分一千二十四【大呂】

二百四十三爲一寸二十七爲一分三爲一釐一爲三毫

申六千五百六十一分四千九十六【夷則】

七百二十九爲一寸八十一爲一分九爲一釐一爲一毫

酉一萬九千六百八十三分八千一百九十二【夾鐘】二千一百八十七爲一寸二百四十三爲一分二十七爲一釐三爲一毫一爲三絲

戌五萬九千四十九分三萬二千七百六十八【無射】六千五百六十一爲一寸七百二十九爲一分八十一爲一釐九爲一毫一爲一絲

亥一十七萬七千一百四十七分六萬五千五百三十六【仲呂】

一萬九千六百八十三爲一寸二千一百八十七爲一分二百四十三爲一釐二十七爲一毫三爲一絲一爲三忽

右蔡氏推律書生鐘分法○凡分以上皆黃鐘之全數分以下皆本律之數

蔡氏曰六陽辰當位自得六陰辰則居其衝

子黃鐘十七萬七千一百四十七

醜林鐘十一萬八千○○九十八

寅太簇十五萬七千四百六十四

卯南呂十○萬四千九百七十六

辰姑洗十三萬九千九百六十八

已應鐘九萬三千三百一十二

午蕤賔十二萬四千四百一十六

未大呂十六萬五千八百八十八

申夷則十一萬○○五百九十二

酉夾鐘十四萬七千四百五十六

戌無射九萬八千三百○○四

亥仲呂十三萬一千○○七十二

右十二律之實【仍蔡氏新書】

蔡氏曰按十二律之實約以寸法則黃鐘林鐘太簇得全寸約以分法則南呂姑洗得全分約以釐法則應鐘蕤賔得全釐約以毫法則大呂夷則得全毫約以絲法則夾鐘無射得全絲至仲呂之實十三萬一千七十二以三分之不盡二算其數不行此律之所以止於十二也

律呂之算𨿽繁矣然以見數之自然而非人力所能爲者非徒一家之學蓋有深意焉乃後世猶有以三寸九分爲黃鐘如李文利者

右西山蔡氏約十爲九黃鐘九寸之尺

黃鐘生正律防賔生變律圖說第六

【合呂覧史記淮南子漢前後志鄭氏說杜氏通典蔡氏新】

黃鐘九寸

下生

林鐘六寸

上生

太簇八寸

下生

南呂【書定五寸】

上生

姑洗【三分七寸】

下生

應鐘【一分四寸六分】

上生

防賔【六釐六寸二分】重上生下生一變律【八釐四寸一分八釐】

卽大呂半大呂【三毫八寸三分七釐】下生聲爲大呂之子上生卽夷則正夷則【六毫五寸五分五釐】上生律故重下生二變律【一毫二寸七分二釐】卽夾鐘【五毫七寸四分三釐七毫】下生夷則半聲爲夷則之子上生三變無射【三絲四寸八分八釐四毫】上生律【八絲三寸六分六釐三毫】卽夾鐘半聲爲夾仲呂【六絲六十五分八釐三毫四絲】下生卽鐘之子下生四變律【六忽二寸四分四釐三毫】

黃鐘變半

卽無射半聲爲無射之子上生五

變律【四絲三寸二分八釐六毫二絲】卽仲呂半聲

爲仲呂之子仲呂半下生不及應

鐘之半則不復可以下生更變重

上生六變律【四寸三分八釐五毫三絲一忽】不及

黃鐘之半謂之黃鐘變半爲黃鐘

之子下生七變律【二寸八分五釐六毫五絲六初】不及林鐘之半謂之林鐘變半爲

林鐘之子上生八變律【三寸八分四釐五毫

六絲六忽八初】不及太簇之半謂之太簇

變半爲太簇之子下生九變律【二寸

五分六釐七絲四忽五初三秒】不及南呂之半謂

之南呂變半爲南呂之子上生十

變律【三寸四分五釐一毫一絲一初一秒】不及姑洗

之半謂之姑洗變半爲姑洗之子

下生十一變律【二寸三分三毫六絲六忽六秒六防】不及應鐘之半謂之應鐘變半爲

應鐘之子上生十二變律【三寸一分四毫

八絲八忽八秒八防】不及蕤賔之半謂之蕤

賔變半爲蕤賔之子生於蕤賔復

歸於蕤賔變極反本也若下生又

不及應鐘變半窮矣

凡半律有五變半律有七共十二變律者何也十二律至仲呂而老老者變而生陽蕤賔者律之中中者化而生陰所謂陰生午中是也古人命名以午律爲蕤賔蕤者蕋下垂之貌蓋陽下生陰而出爲賔則上生之中又有下生固法象自然之妙

問子何以知蕤賔之必下生乎曰重上生大呂者呂覧鴻烈鄭氏之說也律下生呂上生者司馬律書漢前後志之說也二者必皆有所傳矣而傳之不詳是以失之耳吾皆用之

一變律爲變律之母諸半聲由此而起六變律爲變律之父諸變半聲由此而起黃濁宮大淸宮也二變與七變淸徴配濁徴也三變與八變淸商配濁商也四變與九變淸羽配濁羽也五變與十變淸角配濁角也十一變與十二變變宮變徴自相配也後天猶先天也至五變而五音之淸聲備乃變生淸聲中五音之濁聲淸濁備而二變生焉

正變律長短相次

黃鐘九寸

大呂八寸三分七釐六毫

太簇八寸

夾鐘七寸四分三釐七毫三絲

姑洗七寸一分

仲呂六寸五分八釐三毫四絲六忽

陰變生陽

蕤賔六寸二分八釐

陽化生陰林鐘六寸

夷則五寸五分五釐一毫

南呂五寸三分

無射四寸八分八釐四毫八絲

應鐘四寸六分六釐

六變律黃鐘變半四寸三分八釐五毫二絲八忽六初一變律大呂半四寸一分八釐三毫

八變律太簇變半三寸八分四釐五毫六絲六忽八初三變律夾鐘半三寸六分六釐三毫八絲

十變律姑洗變半三寸四分五釐一毫一絲一初一秒五變律仲呂半三寸二分八釐六毫三絲三忽

十二變律蕤賔變半三寸一分四毫八絲八忽八秒八微

七變律林鐘變半二寸八分五釐六毫五絲六初二變律夷則半二寸七分二釐五毫

九變律南呂變半二寸五分六釐七絲四忽五初三秒四變律無射半二寸四分四釐三毫四絲

十一變律應鐘變半二寸三分三毫六絲六忽六秒六微【不用】

辧舊變之誤

夫變律之說何自起乎曰蓋起於旋宮之法失傳而世之論律者皆以十二律爲循環相生不知三分損益之數往而不返仲呂再生黃鐘止得八寸七分有奇不成黃鐘漢京房覺之乃定六十律仲呂再生別名執始轉生四十八律正律之外曰執始曰去滅曰時息曰結躬曰變虞曰遲內曰盛變曰分否曰解形曰開時曰閉掩曰南中曰丙盛曰安度曰屈齊曰歸期曰路時曰未育曰離宮曰淩陰曰去南曰簇嘉曰鄰齊曰內負曰分動曰歸嘉曰隨時曰未邜曰刑始曰遲時曰制時曰少出曰分積曰爭南曰期保曰物應曰質末曰否與曰形晉曰惟汗曰依行曰色育曰謙待曰未知曰白呂曰南授曰分烏曰南事其三分損益不盡之算或棄或增自然之數而造無益之聲至劉宋何承天隋劉焯皆譏之而承天與焯皆欲增林鐘已下十一律之分使至仲呂反生黃鐘還得十七萬七千一百四十七之數惟黃鐘一律不失其舊他十一律皆不應三分損益之數其失又甚於房矣後魏陳仲孺仍主京房之律其言曰調聲之體宮商宜濁徴羽宜淸若依公孫崇止以十二律而還相爲宮淸濁悉足非惟未練五調調器之法至於五聲次第自是不足何者黃鐘爲聲气之元其管最長故以黃鐘爲宮太簇爲商林鐘爲徴則一相順若均之八音猶須錯采眾聲配成其美若以應鐘爲宮大呂爲商蕤賔爲徴則徴濁而宮淸𨿽有其韻不成音曲若以無射爲宮則十二律中惟得取仲呂爲徴其商角羽並無其韻若以仲呂爲宮則十二律內全無所取何者仲呂爲十二律之窮變律之首也依京房書仲呂爲宮乃以去滅爲商執始爲徴然後成韻而崇乃以仲呂爲宮猶用林鐘爲商黃鐘爲徴如何可諧按仲孺此說足破臣民陵宮之害但不知所增四十八律爲繁冗而病雅也唐杜佑通典曰鳬氏爲鐘以律計自倍半以子聲比正聲則正聲爲倍以正聲比子聲則子聲爲半但先儒釋用倍聲有二義一義云半十二律正律爲十二子聲之鐘二義雲從於仲呂之管寸數以三分益一上生黃鐘以所得管之寸數然後半之以爲子聲之鐘其爲變正聲之法者以黃鐘之管正聲九寸子聲則四寸半又上下相生之法者以仲呂之管長六寸一萬九千六百八十三分寸之萬二千九百七十四上生黃鐘三分益一得八寸五萬九千零四十九分寸之五萬一千八百九十六半之得四寸五萬九千零四十九分寸之二萬九千五百四十八以爲黃鐘又上下相生以至仲呂皆以相生所得之律寸數半之以爲子聲之律按此謂十二律以其半聲爲子聲所謂正律正半律也又以仲呂所生八寸有餘之變黃鐘轉生十一變律亦以其半聲爲子聲所爲變律變半律也宋西山蔡氏律呂新書以爲凡四十八聲上下相生最得漢志所謂黃鐘不復爲他律役之意與律書五聲大小次第之法但變律止於應鐘𨿽設而無所用則其實三十六聲而已其間陽律不用變聲而黃鐘不用正半聲陰呂不用正半聲而應鐘又不用變半聲其實又二十八聲而已然二十八聲中大呂夾鐘仲呂亦系陰呂仍用正半聲則觀蔡氏之意不過於半律變律變半律中擇取其聲之比次者而用之亦初非有定法也不知七音還宮止用二十三聲而眾律具足並二十八聲亦所不必造化自然生成之數豈可以人爲擇取乎其用見於後圖

正律生四淸律法第七【周鄭注宋鐘定】

黃鐘下生

林鐘上生

太簇下生

南呂上生

姑洗下生

應鐘上生

蕤賔上生下生一變律爲次淸聲【四寸一分八釐三毫】卽大呂大呂下生半上生二變律卽

夷則上生夷則正律無夷則正律下生三變律爲第夾鐘下生三淸【三寸六分六釐三毫六絲】卽夾鐘半上生四變律卽無射上生無射正律無無射正律下生五變律爲第仲呂

四淸【三寸二分八釐六毫三絲三忽】卽仲呂半上生六變律爲第一淸【四寸三分八釐五毫三絲一忽】卽黃鐘變半

淸聲至六變上生而不及黃鐘之半已減於應鐘矣則下生之聲已細此古之淸聲所以止於四也

古樂變有六而聲止四此變之中也周樂變至十二此變之極也均造化自然之則也嗚呼非知變化之道者安可與論陰陽之微哉

五音七音辧第八

凡五音以全濁爲宮次濁爲商不淸不濁爲角次淸爲徴全淸爲羽其配律也有一定之五音有不定之五音有一定之七音有不定之七音一定之五音七音自古然也不定之五音古還相爲宮之法也不定之七音周大武還相爲宮之法也

一定之五音七音

黃鐘濁宮大呂淸宮太簇濁商夾鐘淸商姑洗濁角仲呂淸角蕤賔變徴【變陰】林鐘濁徴夷則淸徴南呂濁羽無射淸羽應鐘變宮【變陽】律書曰律數九九八十一以爲宮三分去一五十四以爲徴三分益一七十二以爲商三分去一四十八以爲羽三分益一六十四以爲角蔡氏曰角聲之數六十四以三分之不盡一算數不可行故聲止於五又析之三分去一得四十二零九之六爲變宮三分益一得五十六零九之八爲變徴據淮南鴻烈鄭韋昭之說皆以黃鐘林鐘太簇南呂姑洗應鐘蕤賔爲七音今據律書去商九數黃鐘去太簇九分商去角八數太簇去姑洗八分角去徴十數姑洗去林鐘十分徴去羽六數林鐘去南呂六分羽去變宮六數零九之六應鐘去南呂六分六釐變徴去徴二數零九之八蕤賔去林鐘亦二分八釐此所謂黃鐘爲宮太簇爲商姑洗爲角蕤賔爲變徴林鐘爲徴南呂爲羽應鐘爲變宮無空積忽微毫髮之差者也子月至已月陽爲主故大呂夾鐘仲呂以陰呂佐陽律午月至亥月陰爲主故夷則無射以陽律佐陰呂此一定之五音也舊五音定名以黃鐘爲淸宮大呂爲濁羽太簇爲濁角夾鐘爲正角姑洗爲淸角仲呂爲濁徴蕤賔爲正徴林鐘爲淸徴夷則爲濁商南呂爲正商無射爲淸商應鐘爲淸羽則宮無正音濁音而羽無正音其謬一也且十二律之以黃鐘爲君以其濁也以應鐘爲臣以其淸也今反以黃鐘爲淸失其義矣其謬二也按十二律之管以次而短短者淸而長者濁五音之序亦以次而降宮爲濁而羽爲淸今大呂爲濁羽夷則爲濁商商淸於羽七律仲呂爲濁徴徴淸於羽四律其謬三也今攺正如右

六十聲圖第九【卽五音還宮法用左傳鄭注宋鐘定】

周禮大師掌六律六同以合陰陽之聲陽聲黃鐘太簇姑洗防賔夷則無射陰聲大呂應鐘南呂函鐘小呂夾鐘皆文之以五聲宮商角徴羽【髙下以五爲節欲其聲之相近則和】宮商

角徴

羽

黃大

太夾

姑

十一月

大太

夾姑

仲

十二月

太夾

姑仲

防

正月

夾姑

仲防

林

二月

姑仲

防林

夷

三月

仲防

林夷

南

四月

防林

夷南

無

五月

林夷

南無

應

六月

夷南

無應

【首黃鐘淸變聿】七月

南無

應【首黃鐘次大呂淸變聿淸聿】

八月

無應

【首黃鐘次大呂三夾鐘淸變聿淸聿

淸聿】九月

應【首黃鐘次大呂王夾鐘四仲呂淸變聿淸聿淸聿淸聿】十月

右六十聲用十六律用鐘磬皆十六按左氏載鄭人賂晉女樂二八鄭康成釋周禮謂鐘磬十六爲一堵後世儒者以漢犍爲郡水濵得古磬十六枚正始中徐州薛城送玉磬十六枚於是多宗鄭說用四淸聲以謂夷南無應四宮管短則減黃大太夾四管之半而應之樂音諧矣故宋以十二枚爲正鐘四枚爲淸鐘朱蔡二師以十二律皆有淸聲不從其說以愚論之四淸之樂未爲非古而先儒不知生律之法十二律皆有淸聲然非章韶之舊春秋歌南雅皆用古音歌頌始用大武七律以三分損益無旋宮知此二者則並行不悖矣

左秦醫和曰先王之樂所以節百事也故有五節遲速本末以相及中聲以降五降之後不容彈矣此蓋但見諸侯之樂而未見大武故有是言當時六代之樂惟周與魯有之

宮全濁

商次濁

角不淸不濁

徴次淸羽全淸

此奏音髙下之次

宮生徴

徴生商

商生羽

羽生角

此奏音前後之次

補舊五音還宮法【據孔氏禮防】

黃鐘爲第一宮下生林鐘爲徴上生太簇爲商下生南呂爲羽上生姑洗爲角

宮黃

商太

角姑

徴林

羽南

林鐘爲第二宮上生太簇爲徴下生南呂爲商上生姑洗爲羽下生應鐘爲角

宮林

商南

角應

徴太【陵宮】羽姑【陵宮】

太簇爲第三宮下生南呂爲徴上生姑洗爲商下生應鐘爲羽上生蕤賔爲角

宮太

商姑

角蕤

徴南

羽應

南呂爲第四宮上生姑洗爲徴下生應鐘爲商上生蕤賔爲羽上生大呂爲角

宮南

商應

角大【陵宮】徴姑【陵宮】羽蕤【陵宮】

姑洗爲第五宮下生應鐘爲徴上生蕤賔爲商上生大呂爲羽下生夷則爲角

宮姑

商蕤

角夷

徴應

羽大【陵宮】

應鐘爲第六宮上生蕤賔爲徴上生大呂爲商下生夷則爲羽上生夾鐘爲角

宮應

商大【陵宮】角夾【陵宮】徴蕤【陵宮】羽夷【陵宮】

蕤賔爲第七宮上生大呂爲徴下生夷則爲商上生夾鐘爲羽下生無射爲角

宮蕤

商夷

角無

徴大【陵宮】羽夾【陵宮】

大呂爲第八宮下生夷則爲徴上生夾鐘爲商下生無射爲羽上生仲呂爲角

宮大

商夾

角仲

徴夷

羽無

夷則爲第九宮上生夾鐘爲徴下生無射爲商上生仲呂爲羽上生黃鐘爲角

宮夷

商無

角黃【陵宮】徴夾【陵宮】羽仲【陵宮】

夾鐘爲第十宮下生無射爲徴上生仲呂爲商上生黃鐘爲羽下生林鐘爲角

宮夾

商仲

角林

徴無

羽黃【陵宮】

無射爲第十一宮上生仲呂爲徴上生黃鐘爲商下生林鐘爲羽上生太簇爲角

宮無

商黃【陵宮】角太【陵宮】徴仲【陵宮】羽林【陵宮】

仲呂爲第十二宮上生黃鐘爲徴下生林鐘爲商上生太簇爲羽下生南呂爲角

宮仲

商林

角南

徴黃【陵宮】羽太【陵宮】

禮運曰五聲六律十二管還相爲宮也故漢以後論樂者皆以十二律爲循環相生不知五音宮爲君商爲臣角爲民徴爲事羽爲物聲必以大統細臣民不得陵君此淸聲之所以不可已也

問還宮之法先儒但有宮生徴徴生商之說並不言比肩還宮之法子何得創言之曰非創也七律據周語始於周則前此惟用五音今竟用孔氏五音還宮之說又以子聲避陵僭則當用二十一鐘磬古無其文而十六鐘磬則歷歷有攷宋用黃大太夾之淸聲則亦以比肩還宮可知已問奏樂次第前此並不拘生次有儒先以律呂相生之序爲譜振之李氏辟之以爲必宮次徴而徴次商將稱誰調宮而誰調角是凡詩皆共一譜而風雅頌不復可辧子何復述之曰先王作樂本不欲樂聲髙下太驟故以五降齊其節次要之無有一連五降之理如西山蔡氏之言謂五聲宮與商商與角徴與羽相去各一律至角與徴羽與宮相去乃二律相去一律則音節和相去二律則音節逺故角徴之間近徴收一聲比徴少下故謂之變徴羽宮之間近宮收一聲稍髙於宮故謂之變宮也如此則是一連七降不成樂矣必須一髙一下自下以漸而髙至於七聲不可復髙則復歸於下此至理也如唐十二詩譜髙下任意𨿽同束於七律之中而不復有君臣之次則陵宮者亦不知誰爲陵宮李氏本不知還宮之法則其易言也不亦宜乎至於宮止十二則調亦十二𨿽多奚爲問李氏禮樂防言大雅宮調小雅徴調國風角調頌羽調周制也宮爲君大雅朝廷之樂故用宮音起調畢曲徴爲事小雅周爰諮諏皆事也是以用徴角爲民歌謡采風風屬木是以用角羽爲物周樂一變而致羽物六變而致象物及天神夫神祗非可目見可見者物耳故用羽音起調畢曲也然否曰此說不知出自何據然據舊者惟開元十二詩譜又以關雎屬無射淸商鹿鳴屬黃鐘淸宮未嘗雅宮而風角也周禮稱黃鐘爲宮樂極九變以享人鬼豈有但奏羽調之理淸廟之瑟朱而防越專取其濁而遲豈羽調乎亦足以見其無徴矣問然則蔡氏六十調非乎曰此調宮毎降愈下人君陵替之象不可作也○以其聲之相次故曰宮生徴徴生商不然何繇見其生

八十四聲圖第十【七音還宮法卽以三分損益相生爲次以國語漢書定】

宮商

角徴

羽黃

【變徴】

太姑防林

【變宮】南應【九寸】林南【八寸】應【七寸一分】大【六寸二分八釐】太【六寸】姑【五寸三分】防【四寸六分六釐】太姑【六寸】防【五寸三分】夷【四寸六分六釐】南【四寸一分八釐彊】應【三寸八分八釐彊】大【三寸四分五釐彊】南【三寸一分彊】應大【八寸】夾【七寸一分】姑【六寸二分八釐】防【五寸五分五釐彊】夷【五寸三分】姑【四寸六分六釐】防【四寸一分八釐彊】夷【五寸三分】無【四寸六分六釐】應【四寸一分八釐彊】大【三寸六分六釐彊】夾【三寸四分五釐彊】應【三十一分彊】大【二寸七分二釐彊】夾【七寸一分】仲【六寸二分八釐】防【五寸五分五釐彊】夷【四寸八分八釐彊】無【四寸六分六釐】防【四寸一分八釐彊】夷【三寸六分六釐彊】無【四寸六分六釐】黃【四寸一分八釐彊】大【三寸六分六釐彊】夾【三寸二分八釐彊】仲【三寸一分彊】大【二寸七分二釐彊】夾【二寸四分四釐彊】仲【六寸二分八釐】林【五寸五分五釐彊】夷【四寸八分八釐彊】無【四寸五分八釐彊】黃【四寸一分八釐彊】夷【三寸六分六釐彊】無【三寸二分八釐彊】黃【八寸三分七釐彊】太【七寸四分二釐彊】夾【六十五分八釐彊】仲林【六寸】夾【五寸五分五釐彊】仲【四寸八分八釐彊】林【四十三分八釐彊】南【五寸五分五釐彊】無【四寸八分八釐彊】黃【四寸三分八釐彊】太【三寸八分四釐彊】無【三寸六分六釐彊】黃【三寸二分八釐彊】太【二�八分五釐彊】姑【七寸四分三釐彊】仲【六寸五分八釐彊】林南【六寸】仲【五寸三分】林【四寸八分八釐彊】南【四寸三分八釐彊】應【三寸八分四釐彊】黃【四寸八分八釐彊】太【四寸三分八釐彊】姑【三寸八分四釐彊】漢【三寸四分五釐彊】前【三寸三分八釐彊】志【二寸八分五釐彊】曰【二寸五分六釐彊】黃【六寸八分八釐彊】鐘爲【六寸】宮【五寸三分】則【四寸六分六釐】太【四寸三分四釐彊】簇【三寸八分四釐彊】姑【三寸四分五釐彊】洗林鐘南呂皆以正聲應無有忽微不復與他律爲役者同心一統之義也非七音還宮法卽以三分損益相生爲黃鐘而他律𨿽當其月自宮者則其和應之律有空積忽微不得其正此黃鐘正尊無與並也

此言黃鐘九寸至太簇八寸相去九分恰合自宮至商之數若林鐘六寸至南呂五寸三分則不合自宮至商之九數所謂空積忽微也蔡氏解誤

據淮南鄭韋昭皆直以七律爲七音未甞謂七音可以旋宮然國語言七律又言黃鐘太簇夷則無射皆爲宮則大武七音自是還宮非若一定之七音止以黃鐘爲宮也據景王問律於伶州鳩州鳩答以武王伐紂之時嵗在鶉火月在天駟星在天黿自鶉及駟七列也鶉火天黿南北之揆七同也武王欲合而用之於是乎有七律蓋天黿律中黃鐘鶉火律中蕤賔自黃鐘至蕤賔以子迄午相去七律遂用七音其奏音之次宮徴商羽角五音之外重用二音則爲變宮變徴二變之爲變音猶十二變之爲變律也州鳩𨿽未識聖人用樂之微然繇州鳩之言則知作樂者六代惟周有七音𨿽文王南籥不用也惟大武有之耳戰國時有謂加文武二者臆說也孔子稱樂則韶舞舜鼔五之琴以歌南風而蔡氏謂有五音無二變不可以成樂亦臆說也周樂七音律逺未免蹈厲而韶止五音律近尢和

气第十一

後漢志曰候气之法爲室三重戶閉塗釁必周宻布緹縵室中以木爲桉每律各一內庳外髙從其方位加律其上以葭莩灰抑其內端按歷而候之气至者灰去其爲气所動者其灰散人及風所動者其灰聚

隋開皇九年遣毛爽及蔡子元於普明等以候節气依古於三重宻室之內以木爲桉十有二具每取律呂之管隨十二辰位置於桉上而以土埋之上平於地中實葭莩之灰以輕緹素覆律口每其月气至與律冥符則灰飛衝素散出於外而气應有蚤晚飛灰有多少或初入月其气卽應或至中下旬間气始應者或灰飛出三五夜而盡或終月才飛少許者髙祖異之以問牛對曰飛灰半出爲和气吹灰全出爲猛气吹灰不能出爲衰气吹和气應者其政平猛气應者其臣縱衰气應者其君暴髙祖駁之曰臣縱君暴其政不平非日別而月異今十二月於一嵗之內應用不同安得暴君縱【臣】若斯之甚也不能對按對前語本善臣縱君暴之說大鑿耳蓋气有勝復前月气過盛則後月反衰非猛者常猛衰者常衰也

候气之管【仍蔡氏新書】

冬至用黃鐘九寸【進五分一釐三毫】

大寒用大呂八寸三分七釐六毫【進三分七釐六毫】

雨水用太簇八寸【進四分五釐一毫六絲】

春分用夾鐘七寸四分三釐七毫三絲【進三分三釐七毫三絲】糓雨用姑洗七寸一分【進四分○○五毫四絲三忽】

小滿用仲呂六寸五分八釐三毫四絲六忽【進三分○○三毫四絲六忽】夏至用蕤賔六寸二分八釐【進二分八釐】

大暑用林鐘六寸【進三分○三釐八毫】

處暑用夷則五寸五分五釐一毫【進二分五釐一毫】

秋分用南呂五寸三分【進三分○○四毫一絲】

霜降用無射四寸八分八釐四毫八絲【進二分二釐四毫八絲】小雪用應鐘四寸六分六釐

聖人歷以徴天律以驗地以天時測地之中故立八尺之表以地气候天之中故作九寸之管地之色黃黃中之色其數五天五之气下鐘於地中九寸其全數也洛書中數五全數五九四十五故爲地徳之全而爲累黍之量冬至之時地之中气九九全斂地中故水泉內溫呵气成濕地中之陽莫盛焉人之始生終日號而嗌不嗄中气內足故也自此之後上發一分則下減一分故律呂之數往而不返有升無降至於大雪之末則陽盡而純坤矣

歷測天天行屢遷而難齊治歷者宜因天而革不得攺天以就法律候地地气時發而有常或有失常之時治律者宜齊其不齊以爲修救未可因气而攺管地气盛之時則管長地气衰之時則管短故冬至之時可吹九寸之管小雪之時祗可吹四寸六分六釐之管九寸之管飛灰諸管無不飛者矣四寸六分六釐之管不飛諸管無飛者矣試以雨水之時取八寸之太簇與六寸之林鐘同向東北寘之地中八寸灰飛則六寸斷無不飛之理但必盡飛不可謂气應也試以大寒之時取九寸之黃鐘與八寸三分七釐六毫之大呂同寘地中大呂灰飛黃鐘必不飛气不能及也故候气之法假以甲子日夜半冬至候歷無爽卽以癸亥日暮用黃鐘管埋寘地中至甲子日辰時啟視葭灰半飛散出方爲此月中气之應歷十二月而求之皆以此法倘其不應非是管誤則爲气乖气和而管誤灰盡飛者短於正律灰不飛者長於正律管正而气乖灰盡飛者陰衰陽盛過中之气灰不飛者陽衰陰盛不及中之气古之候气者不自一嵗而止必令樂官於中气所發之地嵗嵗候之以八風和平五糓成熟之嵗爲正所謂樂之興必在治世也今或當气乖之世候气者又不知中气之所在極陰之地陽气不應極陽之地陽气過應其管又分寸失度而葭莩寘之管中者累月而求其飛不亦難乎大地之气日升管短者豈得不飛管長者灰不能飛久而性濕則終不能飛矣然則中气所發之地何在乎曰稻粱所產人民所聚則其地也【欲驗冬至確定時日別有表度法驗之】

歌聲詩譜第十二

舜典曰詩言志歌永言聲依永律和聲八音克諧無相奪倫神人以和

何氏瑭曰自明良之歌以至三百篇之作今尙可攷莫非各陳其情是之謂詩言志詩旣成矣其吟詠之間必悠揚宛轉有淸濁髙下之節然後可聴是之謂歌永言當歌之時欲和之以樂器之聲其樂聲之淸濁髙下必與歌聲之淸濁髙下相應是之謂聲依永俗聲唱曲之時或吹竹彈絲與之相應乃其遺法也並奏眾音淸濁髙下難得齊一須用律以齊之如作黃鐘調則眾音之聲皆用黃鐘爲節作太簇調則眾音之聲皆以太簇爲節然後淸濁髙下自齊一而不亂俗樂以合四一尺上工爲板眼乃其遺法也

凡合律先協人聲歌詩是也仲黙蔡氏曰歌聲長而濁者爲宮以漸而淸且短爲商爲角爲徴爲羽

凡字音以喉爲宮舌爲徴牙爲角齒爲商唇爲羽至於歌聲則止依淸濁小大髙下之次

近有以字音配律爲歌者誤也若是則是以律隨聲非以律節聲倘首字屬黃鐘次字屬應鐘其聲髙下太驟必不和矣有連數字屬一律者又不成樂矣蓋作樂者不可不知制音之源先王以人之有聲太緩則弛太急則促厲則勁殺而民爭細則哀思而民困剛柔疾徐之間必得其中然後可以養性情而成教化而天地之气十二周流必隨時諧聲因其發斂以爲髙下之節又使其節不過於五故所謂中聲者緩不過黃鐘急不過應鐘過此則非中聲而謂之淸聲淸聲非中故不可爲宮也然則豈有因字爲歌之理哉

凡奏音之次以宮生徴徴生商商生羽羽生角次之一髙一下逺者相去三律近者相去二律髙下有度皆佐宮而不敢過七音之法止用之周頌亦以相生爲次逺者相去八律近者六律

凡歌詩因情定聲如闗雎女子之詩宜以無射應鐘諸淸宮爲調淸廟之瑟朱弦而防越宜用黃鐘爲調全不因字先儒謂首尾二字壓入音律者誤也作詩之法不以首尾字爲重豈可因一字而遂令全詩從此調乎如無射淸羽大呂半夾鐘半黃鐘變半

關【無】關【大】雎【應】鳩【夾】在【黃】河【無】之【大】洲【應】窈【大】窕【黃】淑【無】女【大】君【應】子【夾】好【黃】逑【無】參【大】差【應】荇【夾】菜【黃】左【無】右【大】流【應】之【夾】窈【黃】窕【無】淑【大】女【應】寤【大】寐【黃】求【無】之【大】求【應】之【太】不【黃】得【無】寤【大】寐【應】思【夾】服【黃】悠【無】哉【大】悠【應】哉【夾】輾【黃】轉【無】反【大】側【應】參【夾】差【黃】荇【無】菜【大】左【應】右【夾】采【黃】之【無】窈【大】窕【應】淑【夾】女【黃】琴【無】瑟【大】友【應】之【夾】參【黃】差【無】荇【大】菜【應】左【夾】右【黃】芼【無】之【大】窈【應】窕【夾】淑【黃】女【無】鐘【大】鼔【應】樂【夾】之【黃】

右用五音法

如黃鐘濁宮

於【黃】穆【林】淸【太】廟【南】肅【姑】雝【應】顯【蕤】相【黃】濟【林】濟【太】多【南】士【姑】秉【應】文【蕤】之【黃】徳【林】對【太】越【南】在【姑】天【應】駿【蕤】奔【黃】走【林】在【太】廟【南】不【姑】顯【應】不【蕤】承【黃】無【林】射【太】於【南】人【姑】斯【應】

右用七音法

如黃鐘濁宮其總調若何曰管子曰凡聼宮聲如牛鳴窌中聼商聲如離羣羊聼角聲如雉登木以鳴音疾以淸聼徴聲如負豬豕覺而駭聼羽聲如鳴馬在野此五音之聲一定之宮商也若還宮之宮商又以髙下疾徐爲次與此不同

辧舊譜之誤

按儀禮經載風雅十二篇詩譜乃趙彥肅所傳云卽開元遺聲也不知何人所定今載其四以辧誤焉呦【淸黃】呦【南】鹿【蕤】鳴【姑】食【南】野【姑】之【太】蘋【黃】我【蕤】有【林】嘉【應】賔【南】鼓【林】瑟【南】吹【淸黃】笙【林】吹【蕤】笙【林】鼓【南】簧【姑】承【應】筐【淸黃】是【姑】將【南】人【林】之【南】好【黃】我【姑】示【林】我【南】周【太】行【淸黃】○呦【黃】呦【姑】鹿【蕤】鳴【姑】食【林】野【南】之【淸太】蒿【淸黃】我【林】有【南】嘉【應】賔【淸黃】徳【南】音【蕤】孔【姑】昭【林】視【姑】民【南】不【淸黃】恌【姑】君【應淸子黃】是【姑】則【蕤】是【姑】效【南】我【林】有【南】防【黃】酒【姑】嘉【林】賔【南】式【應】燕【南】以【淸太】敖【淸黃】○呦【黃】呦【姑】鹿【太】鳴【黃】食【太】野【黃】之【蕤】芩【姑】我【蕤】有【南】嘉【應】賔【南】鼔【林】瑟【南】鼔【淸黃】琴【林】鼔【蕤】瑟【林】鼔【南】琴【姑】和【應】樂【淸黃】且【姑】湛【南】我【林】有【南】防【黃】酒【姑】以【林】燕【南】樂【黃】嘉【應】賔【南】之【太】心【黃】

鹿鳴三章黃鐘淸宮

四【黃】牡【姑】騑【蕤】騑【姑】周【太】道【黃】倭【蕤】遲【姑】豈【林】不【南】懷【應】歸【淸黃】王【蕤】事【姑】靡【林】盬【南】我【林】心【黃】傷【應】悲【淸黃】○四【黃】牡【姑】騑【林】騑【南】嘽【應】嘽【南】駱【大】馬【黃】豈【蕤】不【林】懷【應】歸【南】王【蕤】事【姑】靡【黃】盬【黃】不【林】遑【姑】啟【太】處【黃】○翩【淸黃】翩【姑】者【林】鵻【南】載【姑】飛【應】載【林】下【南】集【蕤】於【南】苞【蕤】栩【林】王【太】事【黃】靡【蕤】盬【姑】不【林】遑【南】將【淸太】父【淸黃】○翩【淸黃】翩【姑】者【蕤】鵻【姑】載【林】飛【應】載【林】止【南】集【林】於【南】苞【蕤】杞【姑】王【蕤】事【姑】靡【林】盬【南】不【黃】遑【蕤】將【太】母【黃】○駕【黃】彼【太】四【黃】駱【姑】載【林】驟【南】駸【淸黃】駸【林】豈【林】不【南】懷【應】歸【黃】是【太】用【黃】作【蕤】歌【姑】將【應】母【黃】來【淸太】諗【淸黃】

四牡五章黃鐘淸宮

右二篇用黃爲宮太爲商姑爲角蕤爲變徴林爲徴南爲羽應爲變宮黃太皆不當用淸豈舊有四淸黃大太夾而此誤用之乎

關【淸黃】關【南】雎【林】鳩【南】在【黃】河【姑】之【太】洲【黃】窈【林】窕【南】淑【淸黃】女【姑】君【淸黃】子【林】好【南】逑【黃】○參【淸黃】差【南】荇【林】菜【南】左【林】右【南】流【無】之【淸黃】窈【仲】窕【林】淑【無】女【姑】寤【太】寐【姑】求【太】之【黃】求【淸黃】之【南】不【林】得【南】寤【姑】寐【仲】思【南】服【林】悠【姑】哉【仲】悠【姑】哉【太】輾【淸黃】轉【南】反【無】側【淸○黃】參【淸黃】差【無】荇【南】菜【林】左【淸太】右【林】采【南】之【淸黃】窈【姑】窕【仲】淑【林】女【南】琴【林】瑟【姑】友【太】之【姑】參【太】差【黃】荇【姑】菜【林】左【林】右【姑】芼【林】之【南】窈【淸黃】窕【南】淑【林】女【淸太】鐘【黃】鼔【南】樂【無】之【淸黃】

關雎三章無射淸商

葛【黃】之【太】覃【姑】兮【太】施【太】於【姑】中【太】谷【黃】維【仲】葉【南】萋【無】萋【太】黃【南】鳥【無】於【南】飛【林】集【仲】於【林】灌【無】木【太】其【淸黃】鳴【南】喈【無】喈【淸○黃】葛【淸黃】之【淸太】覃【林】兮【淸黃】施【林】於【南】中【無】谷【淸黃】維【林】葉【南】莫【南】莫【南】是【黃】刈【姑】是【太】濩【姑】爲【林】絺【姑】爲【太】綌【姑】服【太】之【姑】無【太】斁【黃】○言【淸黃】告【姑】師【南】氏【林】言【林】告【姑】言【太】歸【黃】薄【黃】污【姑】我【太】私【姑】薄【姑】澣【仲】我【林】衣【南】害【南】澣【林】害【無】否【太】歸【淸黃】寧【南】父【林】母【黃】

覃三章無射淸商

按此以無爲宮黃爲商大爲角姑爲變徵仲爲徴林爲羽南爲變宮據新書黃用變半太用變半姑用變半仲用半林用變半南用變半方不陵宮則黃以下皆淸聲也此以無爲宮亦用黃鐘起調則無射淸商乃黃鐘調中之一曲也新書一曲又分五調如此

朱子曰大凡壓入音律只以首尾二字章首一字是某調章尾卽以某調終之如關雎關字合作無射調結尾亦著作無射聲應之葛覃葛字合作黃鐘調結尾亦著作黃鐘聲應之

按此關雎葛覃皆用無射淸商首尾皆用黃與朱子此說不合

凡樂之有調以一音爲主而眾音佐之如聼調然故謂之調如前論審矣作樂所以和聲今首呦字方葉黃鐘而次呦字遂葉南呂相去十律相逺已甚其不可從一也又次第五音絕無意義彼此任意抵牾五音無定位鹿鳴調宮繼以羽羽繼以變徴次角羽次角商又次以宮則知其孰宮而孰商乎無射調以無爲君而以黃起調君安在乎其不可從二也大約先儒不知奏音次第必以五音相生之次宮徴商羽角相間而成俗樂又不明以律節聲不以律隨聲之理則古樂不成而俗樂姦濫有繇來矣

頖宮禮樂防曰凡聼宮如牛鳴窌中全出自喉殷殷隆隆凡聼商如離羣羊出齒張口朗朗鏘鏘凡聼角如雞登木自牙而發喔喔凡聼徴如負駭豕自舌振起倚倚靡靡凡聼羽如鳴鳥在樹自唇撮聚詡詡此五聲者盈乎天地之間气相軋物相戞大而雷霆細而蠛蠓無之非是而人聲尢爲親切五聲逓變是之謂歌徒歌則謂之謡故必和以八音然而金聲舂容失之重石聲溫潤失之輕絲聲纎防失之細竹聲淸越失之髙匏聲崇聚失之長土聲函胡失之下革聲隆大失之洪木聲無餘失之短惟人含天地之中故聲調陰陽之節所以八音從律尢以人聲爲凖又曰聲依於器器恊夫聲猗那何賀詠嘆瀠廽疊字散聲連屬嘽緩其气安舒不廹其韻安穏不佻其神安定不浮其狀安詳不躁而後其發之爲歌也詩安而聲永然而專事乎聲又恐圓融而易蕩故悉舉而和諸律律也者率也淸濁髙下有一定之率率不易定南北殊乎勁曼男女判乎雌雄老稚別乎洪細彼各就其气之所稟以自成其爲聲則亦各成其爲調而未必盡恊於中則亦無當於律聖人者聲旣爲律又多方以求之截竹爲筩範金琢玉以爲琯而猶未巳也又爲之命神瞽考中聲量之爲制以度律均鐘於是乎一定之率出焉所詠者中聲所道者中徳用以理性情興教化和邦國通神祗胥必由之自古樂旣邈世謂中聲難求不知人之中聲與天地之中聲應天地寥廓其中聲他無可驗驗之人聲其淸濁髙下有出乎自然而髙引之不至於伉深抑之不至於窒者是謂中聲卽名正律中聲以上則爲半律淸者愈淸中聲以下則爲倍律濁者愈濁凡十二律之聲黃鐘濁也掲之漸淸黃大太夾姑仲蕤林夷南無應皆自然也繼以半律黃大太夾𨿽淸可歌至於姑仲則過髙而掲不起或彊掲起非自然矣應鐘淸也低之漸濁應無南夷林蕤仲姑夾太大黃皆自然也繼以倍律應無南夷𨿽濁可歌至於林蕤則益低而咽不出或彊歌出亦不自然矣是十二正律樂凖也亦歌則也【按李氏謂諸律圍徑不同故有倍律之說不知凡律圍九分則無倍黃鐘之理】

李氏淸濁髙下之圖

按李氏之前論可謂精矣然其誤者一在知中聲之爲中而不知聖人專懼人聲之不中而制律也懼人聲之不中故制律以齊之若反求律於人聲則安得人皆聲爲律而身爲度一在知太髙太下爲人聲之所不及而不知聖人制樂之意蓋不待人聲之所不至而先節之也故濁聲不可用而半律之聲亦不用爲君李氏知倍律之林蕤則歌聲咽而不出抑知聲之髙者𨿽歌正律而咽有不出者乎知半律之姑仲則歌聲掲而不起抑知聲之下者𨿽歌正律而掲有不起者乎

禮樂防曰凡歌惟永可以徴人之所養自非心气和平則不能永非嫺習有素亦不能永其妙極形容者則曰上如抗下如墜曲如折止如槁木倨中矩句中鉤累累乎端如貫珠夫上如抗者掲音極髙而其餘聲漸下髙如抗手然而不至於太髙也下如墜由髙漸下如物之墜有湫底而無畱滯曲如折者轉折之際或上而折下或下而折上和柔挫如折枝然止則聲之定也自上而下煞句安穏如枯木勁截不搖曳也倨中矩者其聲平出直上停折方如用矩句則周轉圓滑似鉤之肖規也端則吞吐圓融相續不絕如珠之聨貫下垂然五方之歌固殊六律之用則一無他繆巧一本靜定之功倘於學問無關後夔詎以教冑若無中和之養輙謂可交神明是周官九變之說眞誕而儀舞允諧聖人亦欺我耳昔者秦靑歌而行雲遏舒氏歌而防魚起彼其一技專長猶若是矣況徳音之音動天地格鬼神豈足異哉按太子始生而泣太師吹銅曰聲中某律夫赤子之聲止兩字爲呼吸薄海同之而中律各不同是一字之音遂有十二律之異

稚黃毛氏曰隋唐以前無今世曲以詩歌入謳唱卽同於曲其歌之之法今已失傳然余嘗謂古曲無曼聲何也於古人之用韻而知之也今詩韻之緝合葉洽四部皆閉口入聲也閉口之韻法無旁通而余觀宋人作塡詞其通韻𨿽不專於閉口卽閉口而與他韻合用者亦不一而足至元周徳淸著中原音韻竟廢入聲其所以無入聲者凡唱曲作腔多須曼聲若入聲而閉口則其音詘然而止豈復能爲曼聲而作腔乎此所以宋人塡詞已混閉口入聲子他韻而挺齋全舉而廢之也然塡詞入宋始作長調號爲慢調則慢聲之歌實起於宋唐以前故無之此一證矣又觀唐人詩韻緝合葉洽四閉口入聲粲列韻末是唐人詩歌入唱者皆用入聲閉口矣若有慢聲豈能用之乎乃知古人雅而近質歌少慢聲記曰鄭衛之音比於慢然則辭曲旣興之後聲音之道豈復有攺鄭衛者歟

按古者歌永言言之不足故長言之長言之不足故嗟嘆之但不至於慢耳亦不使聲太短而促節也但必字字分明莊誠靜正方爲合律如今日曲聲之曼則不可緝合葉洽古未嘗不長言但不能甚長耳

古樂書卷上﹤經部﹐樂類﹐古樂書﹥

欽定四庫全書

古樂書卷下

仁和應防謙撰金音制度第十三

周禮典同掌六律六同之和以辧天地四方陰陽之聲以爲樂噐凡聲髙聲防正聲緩下聲肆陂聲散險聲斂逹聲贏微聲韽回聲衍侈聲筰弇聲鬰薄聲甄厚聲石凡爲樂器以十有二律爲之數度以十有二聲爲之齊量凡和樂亦如之【防音衮陂音畀韽音闇筰音笮甄音震】

注下形過下也陂偏也險偏弇也達微大也贏有餘也微小也韽小而不成韻也回微圓也衍淫衍而無鴻殺也侈中央約也筰迫笮而去疾也弇中上寛也甄震掉也石如石無聲也

考工記防氏爲鬴深尺內方尺而圜其外其實一鬴其臋一寸其實一豆其耳三寸其實一升重一鈞其聲中黃鐘之宮

按此則黃鐘之宮其重一鈞而史記律書生鐘分乃卽以三分損益爲差此卽特鐘輕重之法歌鐘依此推之國語曰先王之制鐘也重不出鈞大不過石重不出鈞言其權也大不過石言其量也

李之頖宮禮樂疏曰樂出於虛寓於實麗於器盈天地間之物若堅若脆若勁若韌若實若虛若沈若浮皆得效其響以成一器之用故八音異噐而同和然而始條理者金也金爲物之至精不爲燥濕寒暑變節不爲風雨暴露攺形介然有常似士君子之行聖人有取焉黃帝采金鑄鼎因命榮援鑄十二鐘以協月筩以調政之緩急分五聲以正五鐘以定五音五聲旣調而後天地之美生又命岐伯作鐃角神鉦以徳建威而金之爲樂權輿於此矣至有虞氏之樂間笙鏞夏后氏之器縣鐘鐸商頌之鞉鼔鏞鼔靈臺之鼖皷維鏞周官之鎛師鼔金奏之樂鼔人掌教六鼔四金以金錞和鼔以金鐲節鼔以金鐃止鼓以金鐸通鼔而金之用綦備後世邊部俗部之樂其器之用金者殆半於絲竹匏革而說者以爲秋肅之气過盛而不和先王之世則不然所重者鐘律鐘也者律之寄而樂之首也故黃鐘函鐘圜鐘應鐘皆以鐘名而儒者談律呂謂之鐘律之學律也者制事立法物度軌則皆於是乎出者也苐鐘之於律也難別則又鑄銅爲律方外圓內以其容爲之量以其長爲之度以其重爲之權衡而聲音之道賴以有傳於世鑄必以銅銅者所以同天下齊風俗也是以太師執同先鄭直訓爲銅後鄭謂陽律以竹陰律以銅竹陽銅陰各順其性𨿽未盡爾亦可以見金之爲物有重於樂者矣凡範金者必致其精然後可協其聲考工記曰防氏爲量攺煎金錫則不耗不耗然後權之權之然後凖之凖之然後量之世俗之金工則賤丈夫者爲之惟恐其耗也而鉛濁雜焉期以諧律而和樂也其可得乎古者攻金之工冶氏執上齊【劑】鳬氏爲聲六分其金而錫居一謂之鐘鼎之齊則剛柔有劑也凡金之候金與錫黒濁之气竭黃白次之黃白之气竭靑白次之靑白之气竭靑气次之然後可鑄也則火劑有候也如是故厚薄之所震動淸濁之所由出侈弇之所由興可得而論也金用紅銅錫用滇蜀髙錫余嘗試之煉銅至於不耗什殆損五鼔鑄之法黃白靑白之气皆鉛濁也鉛濁淨後方可用錫和合錫以引銅令入範易灌而不璺金六斤錫一斤所謂六分其金而錫居一金精則聲淸雜錫則聲濁聲之淸濁非特於厚薄大小辧之調劑分量火候遲疾更須諦審此必非世俗金工所能辧也有不合律者必煉而更鑄之昔者晉平公鑄大鐘使工聼之皆曰調矣師曠以爲不調請更鑄焉曰後世有知音者將知鐘之不調也臣竊恥之後師涓至果知其不調世固未嘗無知音者也聲中乎律通神明動天地恆必由之陜州黃河之鐘感陰雨而鳴丰山九耳之鐘遇霜降則鳴晉銅澡盤之鳴與洛陽之鐘相應漢未央鐘之鳴與南郡山崩相應其輕重厚薄之器有動乎气因乎聲物類與之相感莫測其所以然然而有知音者能黙識之是以宋沇聞光宅寺鐸以協姑洗長孫紹逺獲浮圖鳴鐸以備黃鐘荀朂訪趙州之牛鐸亷郊躍池內之蕤賔所謂用志不分乃凝於神者夫亦精誠之極而鬼神爲之通焉者乎要以道防於器器合於气气通於神卽一器之微其精靈存乎世亦必有不可磨滅者況乎元聲之在天地間而謂其終不可求也

防謙按邊部俗部之樂金多而殺气盛其說不可不察也

考工記鳬氏爲鐘兩欒謂之銑銑間謂之於於上謂之鼓鼓上謂之鉦鉦上謂之舞舞上謂之甬甬上謂之衡鐘縣謂之旋旋虫謂之榦鐘帯謂之間謂之枚枚謂之景於上之攠謂之隧

鐘之圍口兩角曰兩欒銑居六體之先也於兩角之中徑鼔唇之上祛也鼓受擊之處鉦鐘腰之上居鐘體之正也舞者聲動而發之極如中舞節也甬者鐘柄狹而長也衡鐘頂平也旋者鐘縻下垂橫括入於甬內可旋轉也垂入甬內之柱爲榦其榦大半在甬上有旋虫以爲飾若蹲熊盤龍辟邪之制盤旋甬外者是也鐘有四帯紋如籀故曰間有鐘乳夾鼔與舞可以枚數故謂之枚攠受擊處也隧在鼔中窪而生光有似夫隧坎也

十分其銑去二以爲鉦以其鉦爲之銑間去二分以爲之鼔間以其鼔間爲之舞修去二分以爲舞廣以其鉦之長爲之甬長以其甬長爲之圍參分其圍去一以爲衡圍參分其甬長二在上一在下以設其旋

鉦與銑間之徑俱狹於銑口十分之二鼔間與舞修又狹於鉦十分之二舞修平體之廣也舞廣側體之廣也據鄭氏鐘口居其長十六分之十則黃鐘長九寸銑徑五寸六分二釐五毫也又十分去二分以爲鉦得四寸五分又去二分以爲鼔間則三寸三分七釐五毫又去二分爲舞廣則舞廣二寸二分五釐今按舞鉦鼔皆鐘體以九寸之體三分均之各長三寸鉦長三寸甬長亦然甬圍亦然衡圍二寸甬中空鐘榦自其中垂下當甬三分之二之下其空稍廣以橫括礙之使可旋旋上設虫下盤甬外爲飾

厚薄之所震動淸濁之所出侈弇之所由興有說鐘已厚則石已薄則播侈則筰弇則欝長甬則震是故大鐘十分其鼔間以其一爲之厚小鐘十分其鉦間以其一爲之厚鐘大而短則其聲疾而短聞鐘長而小則其聲舒而逺聞爲遂六分其厚以其一爲之深而圜之鉦間與舞廣同黃鐘之鐘得二寸二分五釐則厚二分二釐五毫隧深三釐七毫五絲按鄭注鉦間同鼔又疑十分鉦間爲太厚今據本文鉦間止當同舞廣據古鐘亦然

以上據先儒舊解鐘制詳定然古鐘亦不一例當審鑄審聼而定之古者鐘制俱存晉平公鑄鐘師曠猶以爲不和宜更鑄況於今日乎

黃鐘鐘制以正十分寸成算余鐘三分損益用九分寸成算則鉦鼔分寸不必細列竟依考工成制可也

按琴瑟管籥笙箎塤簫鼔皆有大小儀禮大射樂人宿縣於阼階東笙磬西靣其南笙鐘其南鑮皆南陳西階之西頌磬東靣其南鐘其南鑮皆南陳先儒謂磬在東曰笙笙生也在西曰頌頌作庸庸功也鐘磬本無異制祗以東西生笙頌之文陳祥道曰鐘磬之應歌者曰頌鐘頌磬其應笙者曰笙鐘笙磬據左國語肆夏繁遏渠皆言金奏於文王大明鹿鳴四牡皇華皆言工歌然則歌雅合琴瑟而不合鐘與鐘相應者惟歌頌而已或者頌鐘大而笙鐘小歟大笙十九簧小笙十三簧舊亦以十三簧爲雅簧大琴爲頌琴小琴爲雅琴皆然或有所自也頌鐘一名鏞鐘爾雅大鐘謂之鏞大鼔謂之鼖而詩稱鼖鼔維鏞大與大相應也但書曰笙鏞以間其時笙與鏞鐘相間而作卽以笙鐘爲鏞未嘗有頌鐘也至周始以鏞爲頌鐘郭璞以爲鏞卽鑮則誤矣

頖宮禮樂防曰爾雅大鐘爲鏞中曰剽小曰棧左傳單襄公曰先王之制鐘也大不過鈞重不過石伶州鳩曰鐘音之器也小者不窕大者不槬則和於物齊景公之大鐘周景王之大林魯莊公之國小而鐘大君子皆譏至秦皇千石之鐘西漢陵廟十二萬斤之鐘則侈心爲之中聲不與焉樂鐘所用惟特鐘鎛鐘編鐘三種而已特鐘形制小於鎛而大於編【此誤辧見釋鎛】以特縣得名其器大其聲宏雜奏於八音之間則絲竹爲其所掩故但於起調畢曲之時擊之以爲節編懸則聲器皆小故可以雜奏而不相淩也

問黃鐘以上則爲濁應鐘以下則爲淸皆非中聲矣今鐘磬琴瑟塤箎笙簧大者皆合倍律則皆濁聲矣可乎曰黃鐘應鐘圍徑同而長短異故有淸濁之殊若圍徑與之俱大則但可以分大小而不可以分淸濁如圍徑過於九分則𨿽長九寸而不得謂之黃鐘也然則倍律之視正律何殊曰正律之始作也如古作四言之詩正始之音也踵事而倍律之作猶詩之變而爲五言古也至再變而爲齊景之大鐘周景之大林以至秦皇千石之鐘是猶詩窮於七言變而爲詩餘戱曲視漢之五言固已雍然雅音矣

宋沈括筆談曰今太常鐘鑄皆於甬本爲紐謂之旋虫側垂之皇祐中杭州西湖側發地得一古鐘匾而短其板長防半寸大略制度如鳬氏所載惟甬乃中空甬半以上差小所謂衡者予細考其制亦似有義甬所以中空者疑鐘縻自其中垂下當衡甬之間以橫括掛之橫括疑所謂旋虫也今考其名竹筩之筩文從竹從甬則甬宜於空甬半以上微小者所以礙橫括以其橫括所在也則以衡之義也橫括之形似虫而可旋疑所謂旋虫以今之鐘鑄校之彼衡甬具實則衡小於甬似無所因又以其括之橫於其中也則宜其衡義實甬直上植之而謂之衡者何義又其橫括以可旋而有虫形故或可謂之旋虫今則鐘實其紐不動何緣得旋名若以側垂之其鐘可以掉蕩旋轉則鐘常不定安能常當其隧此皆可疑未知孰是其鐘今尙在錢塘予羣從家藏之按宋鐘制甬實不旋非制也然據沈說則旋虫在甬內而以橫括取衡義似亦非也衡在中頂而平故曰衡非以橫括之故也又考工有甬長而無衡長非以甬半以上爲衡也據考工鐘縣謂之旋所謂橫括也旋虫謂之榦則橫括上所植之榦飾如盤龍辟邪之類是也後世以旋虫合而一之故誤也若旋虫在甬內無飾可也何以虫爲

磬簴用羽屬餘同鐘簴考工記梓人爲筍簴天下之大獸五臝者羽者鱗者以爲筍簴厚唇弇口出目短耳大胸燿後大體短脰若是者謂之臝屬恆有力而不能走其聲大而宏有力而不能走則於任重宜聲大而宏則於鐘宜若是者以爲鐘簴是故擊其所縣而繇其簴鳴銑喙決吻數目顅脰小體騫腹若是者謂之羽屬恆無力而輕其聲淸揚而逺聞無力而輕則於任輕宜其聲淸揚而逺聞則於磬宜若是者以爲磬簴是故擊其所縣而繇其簴鳴小首而長摶身而鴻若是者謂之鱗屬以爲筍凡攫閷援簭之類必深其爪出其目作其鱗之而深其爪出其目作其鱗之而則於眡必撥爾而怒茍撥爾而怒則於任重宜且其匪色必似鳴矣爪不深目不出鱗之而不作則必穨爾如委矣茍穨爾如委則加任焉則必如將廢措其匪色必似不鳴矣【數音促顅音慳閷音殺簭音噬】

數目視急也顅脰長脰也騫飛舉也鱗之而頬之有鬐鬛處也

陳祥道曰鐸鳴自內鐘鳴自外先儒以謂撞鐘磬必以濡木以其兩堅不能相和也或曰海中有巨魚曰鯨巨獸曰蒲牢蒲牢畏鯨擊鯨則蒲牢大鳴後世繇是作蒲牢於鐘上而狀鯨魚以撞之欲其大鳴張衡東京賦曰發鯨魚鏗華鐘是也然經無明證其制不可以考沈氏筆談曰古法鐘磬每簴十六乃十六律也然則簴又自應一律有黃鐘之簴有大呂之簴其他樂皆然且以琴言之𨿽皆淸實其間有聲重者有聲輕者材中自有五音故古之名琴或謂之淸角不獨五音也又應諸調予友人家有一琵琶置之虛室以管色奏防調琵琶輙有聲應之奏他調則不應寶之以爲異物不知此乃常理

按聲類至不同相諧者寡故不應者多應者人反以爲異易曰同聲相應孔防以爲彈宮宮應彈角角應是也唐洛陽有僧磬日夜自鳴僧怪懼成疾求術士百方禁之不已有曹紹夔來僧語故俄擊齋鐘磬復作聲紹夔笑日明日可設盛饌當爲除之如言紹夔出懷中錯鑢磬數處而去聲遂絕蓋此磬與鐘律合故擊此彼應

鎛【特縣】

周禮鎛師掌金奏之鼔國語伶州鳩曰細鈞有鐘無鎛昭其大也大鈞有鎛無鐘甚大無鎛鳴其細也陳祥道曰細必和之以大故有鐘無鎛大必和之以細故有鎛無鐘則鎛小鐘耳韋昭杜預皆謂鎛爲小鐘康成謂鎛如鐘而大恐不然今按博古圖說鎛減於特鐘而大於編鐘國語有鐘無鎛之鐘蓋特鐘也

按周禮鼔人以金錞和鼔以金鐲節鼔以金鐃止鼔以金鐸通鼔陳祥道曰錞聲淳鐲聲濁鐃聲髙鐸聲明理或然也

錞

錞圜如碓頭上大下小樂作鳴之與鼔相應【康成之說】杜佑曰錞於古禮器也宋時廣漢什邡人段祖以錞於獻始興王鑑其制髙三尺六寸圍二尺四寸圜如筩也色黒甚薄上有銅馬以繩縣馬令去地尺餘灌之以水又以器盛水於下以芒當心跪注錞於以手震芒則其聲如雷後周平蜀得之斛斯徴觀曰錞於也陳祥道曰國語言戰以錞於丁寕儆其民也又黃池之防吳王親鳴鐘鼔丁寕錞於振鐸則兵法固用錞矣

錞未詳

鐲如小鐘軍行鳴之以爲鼔節丁寕也鉦也皆其異名【見禮書下同】

鐸大鈴也金鐸舌以金木鐸舌以木金鐸振武事木鐸振文事

石音制度第十四

禮樂防曰磬或謂出於母句氏而明堂位叔之離磬皇氏釋之曰母句氏之別名也尙書舜興樂教中命於八音克諧而後夔所對惟曰於予擊石拊石當時徐州泗磬梁州璆磬雍州球琳豫州磬錯大抵以充樂器之用聖王無他玩好又厚防民力甚明也而任土作貢九州之內玉石居四樂成而百獸率舞則石音之貴可想焉石之美者名球又名璆禮曰玉之淸越以長樂也其聲有隆無殺眾聲求而依之故曰天球書言戞擊鳴球國語言籧篨蒙璆漢樂章言軒朱璆磬璆卽是球之美者一物而二名焉蓋鐘有齊量磬無齊量因玉石之自然以十二律爲之數度其制曲折中矩春秋時齊以玉磬賂晉魯以玉磬如齊天子諸侯之磬似皆用玉尙書蔡傳曰今下邳磬石山或以爲古取磬之地一統志邳州城西南八十里靈璧縣北七十里俱載山出磬石此爲古者泗濵之石無疑然今河內太行諸山產石頗勝靈璧則磬石隨處有之石以浮名舊注以爲浮生於土不根著者一云取其土少而水多其聲和潤蓋石出土上者長見風日其質堅脆𨿽琢之甚堅而其品最佳其埋沒水土中者不見風日質柔而聲不可葉石工以其易琢往往以此欺人擇石者不可不畱意於此也趙希鵠曰靈璧石出虹州靈璧縣其石不在山谷深山之中掘之乃見色如漆間有細白紋如玉然不起峯亦無巖岫佳者如菡蓞或如臥牛如蟠螭扣之聲淸越如金玉以利刀刮之略不動此則璆琳之類而今不可易得矣考工記磬人爲磬倨句一矩有半其博爲一股爲二鼔爲三參分其股博去一以爲鼔博參分其鼓博以其一爲之厚已上則摩其旁已下則摩其耑【音端】○【上曲者爲句下直者爲倨句卽股也倨卽鼔也】

鄭司農釋之曰假令磬股廣四寸半者股長九寸也鼔廣三寸長一尺三寸半厚一寸股磬之上大者鼔其下小者

鄭康成曰股外鼔內靣蓋擊者爲前爲內爲下爲小不擊者爲後爲外爲上爲大也大小長短𨿽殊其厚則均黃鐘之磬股鼓皆厚二寸則余磬可推矣

按頖宮禮樂防頌磬法與考工制同以本律正數爲股博所異者七分其股博以其一爲厚而笙磬之制以本律半數爲鼔博鼔博加半爲股博股博倍之爲股長股長加半爲鼔長以鼔博三之一爲其厚頌磬薄而大笙磬厚而小不知何所據也宋時縣磬大小長短若一其黃鐘厚二寸一分余磬漸厚至應鐘厚至三寸五分範鎭非之而未攺禮樂志以爲今尙遵之舛也此考工有明文當以三分損益爲正

頖宮禮樂疏曰欲造何律之磬各以其律造之長廣厚數悉如前例其聲自與律協如或不協磬聲太淸則去其厚太濁則去其長各以其律之長短依法造磬非有所謂黃鐘之尺太簇之尺也辧見琴部

又曰凡擊磬厚者宜重不宜輕輕則不淸擊薄者宜輕不宜重重則不和故先儒釋擊石拊石謂重擊爲擊輕擊爲拊輕重之間妙義寓焉所以諸器不言輕重惟磬言之

名物疏曰按明堂位有大琴中琴之文然則長八尺一寸者大琴之度也三尺六寸六分者中琴之度也制之長短𨿽不同不過五七而已郭氏曰大琴二十七未知何所據陳又云聲不過五小琴五中琴倍之十大琴四倍之二十深辟七以爲存之有害古制其稱十二十於古罕用而七則古今相傳未可廢也古又有雅琴雅瑟頌琴頌瑟之名豈以其聲之合雅頌耶

大傳曰大琴練達越大瑟朱達越爾雅大琴謂之離大瑟謂之灑明堂位曰大琴大瑟中琴小瑟四代之樂器也然則琴瑟之有大小也自古記之大都琴音易良瑟音靜好兩者必相須而爲用亦異制而同音而聲應欲其相保細大欲其不逾是故大琴必以大瑟配之中琴必以小瑟配之所以使大不陵細不抑而和平之韻從是乎出也要於中正之道則大琴小琴總之不過七大瑟小瑟總之不過二十五律度理數無不具備少固不可多亦奚爲【頖宮禮樂防】

騶忌子謂齊威王曰大濁以春溫者君也小亷折以淸者臣也文王武王加二以合君臣之恩愚按琴有五七五者宮商角徴羽也七者宮商角徴羽變宮變徴也徐景安謂文王加一武王加一隋志謂文王加二曰少宮少商皆誤樂記舜作五之琴以歌南風則五者虞琴也周語武王用七律則七者周琴也少宮少商之說蓋後世學琴而未學樂律者不知七律之義妄命之耳

琴制陳暘樂書謂中琴三尺六寸六分大琴八尺一寸𨿽不足爲定據而振之李氏非之以爲三等琴制大抵不甚相逺大者黃鐘之尺中者太簇之尺小者姑洗之尺不滋臆說耶

舊法一爲宮次爲商三爲角而徴而羽而少宮而少商以次自外而內又謂一黃鐘二太簇三姑洗四蕤賔五林鐘六南呂七應鐘然則所謂少宮少商固卽變宮變徴而非有異法也但黃鐘之理當自中而出今反自外悖陰陽之道今從史遷以宮居中央次內爲商又次外爲角又次內爲變徴又內爲羽次外爲徴外爲變宮宮八十一絲商七十二絲角六十四絲徴五十四絲羽四十八絲變宮四十二絲零九之六變徴五十六絲零九之八凡蠶口吐絲爲忽十忽爲一絲向以變宮變徴爲少宮少商少宮爲黃鐘半律十分寸爲四寸五分少商爲太簇半律十分寸爲四寸五外爲羽外次爲角中央爲宮內次爲商內爲徴漢志有之以緩急淸濁故八十一絲而最緩最濁者黃鐘也四十絲五忽爲少宮四十絲爲少商舊法也然七本周琴七律今未及二變而遽用二半律不亦謬乎

禮樂疏載琴制桐木爲之唇以梓髹以硃漆古稱冰玉軫漆質金徽通長五尺五寸首廣九寸尾廣六寸肩廣一尺齦嶽中間五尺首通足中髙二寸七分傍髙二寸尾通足中髙二寸傍髙一寸五分嶽以棗鴈足以黃楊腹下龍池八寸鳯沼四寸中藏天地二柱天柱圓厚七分居四五徽界地柱方厚六分居八九徽界若定位小差近上則損上聲近下則損下聲又曰古者造琴削以嶧陽之桐絙以檿桑之絲徽以麗水之金軫以昆山之玉其名則有臨嶽承露龍池龍齦鳯沼鳯翅咮舌鴈足其品則有緑綺焦尾玉牀響泉韻磬淸音長五尺五寸合於河圖全數齦嶽中間五尺以當大衍首廣九寸爲太陽數尾廣六寸爲太陰數又曰陳暘樂書謂長三尺六寸六分象期月也有五象五行也其形象鳯天文朱鳥南方之音樂之主也

七宮位遷史謂居中央黃鐘十有一月之音固當從中出而中正當防越之處其音最遲足徴俗之謬也自宋以來以自齦至中徽爲濁聲中徽至四徽爲中聲上至一徽爲淸聲故姜夔有上中下凖之說以配黃鐘正倍半律之度而每凖各具十二律聲按附木取之求中聲於七徽以爲一七徽中聲之始以定黃鐘防謙按此說惟八尺一寸之琴可耳蓋八尺一寸其琴太長故其八徽以上爲濁聲所謂倍律也七徽以下始合正律四徽以下爲子律若小琴當用朱子法朱子琴律說太史公五聲數曰九九八十一以爲宮【散聲】三分去一得五十四以爲徴【爲九徽】三分益一得七十二以爲商【爲十三徽】三分去一得四十八以爲羽【爲八徽】三分益一得六十四以爲角【爲十一徽】十二律數曰黃鐘九寸爲宮【琴長九尺而折其半故爲四尺五寸而下生林鐘】林鐘六寸爲徴【爲第九徽徽內三尺徽外一尺五寸上生太簇】太簇八寸爲商【爲第十三徽徽內四尺徽外五寸下生南呂】南呂五寸一分爲羽【爲第八徽徽內二尺七寸徽外一尺八寸上生姑洗】姑洗七寸一分爲角【爲第十一徽徽內三尺五寸徽外九寸下生應鐘】應鐘四寸六分六釐【位在八徽內二寸七分內二尺四寸外二尺一寸上生蕤賔】蕤賔六寸二分八釐【位在十徽九徽之間內三尺一寸五分外一尺三寸五分上生大呂】大呂八寸三分七釐六毫【在龍齦內二寸半內四尺二寸半外二寸半下生夷則】夷則五寸五分五釐一毫【在九徽八徽之間內二尺八寸半外一尺六寸半上生夾鐘】夾鐘七寸四分三釐七毫三絲【爲第十二徽徽內三尺八寸徽外七寸生無射】無射四寸八分八釐四毫八絲【在八徽內徽內二尺五寸徽外二尺上生中呂】中呂六寸五分八釐三毫四絲六忽【爲第十徽亦爲角徽內三尺四寸徽外一尺一寸復生變黃鐘八寸七分八釐有奇今少宮以下卽其半聲爲四寸三分八釐有奇也以上十二律並用太史公九分寸法約定周禮鄭注以從簡便凡律寸皆九分分皆九釐釐皆九毫毫皆九絲絲皆九忽琴尺皆十寸寸皆十分分皆十釐釐以下不收】

朱子曰按此以上爲自龍齦之內至於七徽左方十二律之位而七徽以後之說亦附其後蓋琴之有徽所以分五聲之位而配以當位之律以待抑按而取聲而其布徽之法則當隨其聲數之多少律管之長短而三分損益上下相生以定其位如前之說焉今人殊不知此其布徽也但以四折取中爲法蓋亦下俚立成之小數𨿽於聲律之應若簡切而易知但於自然之法象懵不知其所自來則恐不免有未盡耳○或曰若子之言聲數也律分也徽寸也三者之相與皆迂回屈曲而難通無乃出於傅防牽合之私耶曰律之九分也數之八十一也琴之八尺一寸也三者之相與固未嘗有異焉今以琴之太長而不適於用也故十其九而爲九尺又折其半而爲四尺五寸則四尺五寸之琴與夫九寸之律八十一之數亦未始有異也蓋初黃鐘之宮次太簇之商三中呂之角四林鐘之徴五南呂之羽六黃淸之少宮七大淸之少商皆起於龍齦皆終於臨嶽其長皆四尺五寸是皆不待抑按而爲本律自然之散聲者也而是七者一之中又各有五聲十二律者凡三焉且以初五聲之初言之則黃鐘之律固起於龍齦而爲宮聲之初矣太簇則應於十三徽之左而爲商姑洗則應於十一徽而爲角林鐘則應於九而爲徴南呂則應於八而爲羽○次則太簇之律固起於龍齦而爲商之初矣而其姑角應於十三之左林徵應於十南羽應於九黃淸少宮應於八之右○三則姑洗之律固起於龍齦而爲角之初矣而林徴應於十三南羽應於十一黃淸少宮應於九太淸少商應於八○四則林鐘之律固起於龍齦而爲徴之初矣而南羽應於十三黃淸少宮應於十太淸少商應於九少角應於八○五則南呂之律固起於龍齦而爲羽之初矣黃淸少宮則應於十二少商應於十少角少徴應於八九之間○六之黃淸則固起於龍齦而爲少宮之初矣少商則應於十三少角則應於十少徴則應於九少羽則應於八○七之太淸則固起於龍齦而爲少商之初矣少角則於十二少徵則應於十少羽則應於九少宮之少則應於七八之間故皆按其應處而鼔之然後其聲可得而見而聲數律分與其徽內之長無不合焉然此皆黃鐘一均之聲也若大呂夾鐘蕤賔夷則無射應鐘之爲律則無所用於黃鐘故必因旋宮而後合於五聲之位其在於此則𨿽有定位而未當其用也若自七徽之後以至四徽之前則五聲十二律之應亦各於其初之次而半之四徽之後以至一徽之前則其聲律之應次第又如其初而又半之但七徽之左爲聲律之初气後身長聲和節緩故琴之取聲多在於此過此則其气愈散地愈廹聲愈髙節愈促而愈不可用矣此六徽以後所以爲用之少𨿽四徽亦承以應之次以復於初而得其齊而終有所不能及也抑此七旣有散所取五聲之位又有按徽所取五聲之位二者錯綜相爲經緯其自上而下者皆自上逓降一等其自左而右者則始終循環或先或後每至上之宮而一齊焉蓋散聲通體之全聲也七徽全律之半聲也今人不察反以中徽爲重而不知散聲之爲尊甚矣其惑也

按朱子此說以中呂爲角而不以姑洗則吳元士所謂今之五聲獨角聲不得其正蓋宋時之琴則然而朱子然之者也其答書曰舊疑七隔一調之六皆應於第十徽而第三獨於十一徽調之乃應故角聲兼應兩律而其餘四聲皆止應一律已防指示愚意終有所未曉也至於七隔一之應不同在於一徽則又嘗思之七散聲爲五聲之正而大十二律之位又眾散聲之所取正也故逐之五聲皆自東而西相爲次第其六防於十徽則一與三者角與散角應也二與四者徴與散徴應也四與六者宮與散少宮應也五與七者商與散少商應也其第三第五防於十一徽則羽與散羽應也義各有當初不相須故不得同防於一徽無他說也當時以中呂爲角故朱子所論調之法如此然朱子之意因欲復黃鐘宮調而不以中呂代姑洗爲正也

朱子答吳元士言以中呂爲宮旣知其誤則攺而正之似無難者今長者𨿽知其然而猶未免有傳習之久莫之能攺之嘆則又似有未易攺者此又何也蓋術士之藝已成卽調一事亦不易攺必須自防習學乃爲佳耳

按三宮之法爲大琴太長散聲爲倍律其中宮爲正聲其四徽以上爲淸聲尙可用今四尺五寸之琴以散聲爲正律以下淸聲豈復可作二宮朱子一君二臣一陽二陰之說非也

中生第六六生第三三生第一一生第五五生第二二生第七皆散聲以下皆按徽爲次卽得五聲相生之次第

按唐宋以下之鼔琴者但知五音之序其實不識樂律還宮之理故其法皆誤今有最易辧者粗則濁細則淸長則遲短則急人之所知也七散聲旣爲五音之正矣一之黃鐘八十一絲粗而濁且遲旣有定律矣則下此之細而急者必非黃鐘也

仲黙蔡氏曰歌聲長而濁者爲宮以漸而淸且短爲商爲角爲徴羽琴協歌者也則黃鐘之聲必長應鐘之聲必短今試以一散聲與一實音彈之孰長而孰短乎而振之李氏以一之實音爲黃鐘散聲爲林鐘亦大不識君臣之義矣朱子嘗曰以禮運正義推之則每律各爲一宮每宮各有五調而其每調用律取聲亦各有法此爲琴之綱領而說者罕及此闕典也余謂不知此義不可以論琴沈氏筆談據唐人琵琶錄以爲調琴之法須先以管色合字定宮乃以宮下生徴徴上生商上下相生終於少商凡下生者隔二弦上生者隔一取之凡絲聲皆當如此但今人茍簡不復以管定聲故其髙下無法出於臨時朱子曰按沈氏所言可救流俗茍簡之世之言琴者徒務布爪取聲之巧其韻勝者乃能以蕭疎閒遠爲髙耳豈復知禮樂精微之際其爲法之嚴宻乃如此而不可茍哉然其曰以合字定宮者亦黃鐘一均之法耳不知沈氏之意姑舉一隅以見其餘耶抑以琴聲之變爲盡於此而遂已也朱子曰沈氏說以隔二者爲下生隔一者爲上生蓋九徽之宮隔二者生散徴而散徴隔一上生十徽之商九徽之商隔二下生散羽而散羽隔一上生十一徽之角九徽之角隔二下生散少宮而散少宮隔一上生十徽之徴九徽之徴隔二下生散少商而散少商隔一上生十徽之羽也如此則九徽之隔二者常以木聲命散聲十徽之隔一者常以散聲命木聲然後十徽之按上按下者亦皆得以恊其相生之序此又不可不知也古之聖王聲律身度建中和之極金聲而玉振之豈必懼違於俗耳今能依凖作琴旋宮相生則大善矣不得已且依朱子十二律數之說從龍齦以次而退布列十二律之位猶未失雅樂之遺不必依違於俗說矣

凡上以絨尌系蠅頭【絨與相結處】臨嶽之半展第四過龍齦君位【焦尾當中】歷鳯沼【近尾方穴】以盤鴈足將長余之纒於左手食指自內繞小指外轉入名指裏由中而上復以食指的住貼琴著力微抽量其慢之中以大指勾取聲審定黃鐘中聲相合卽以尾纒鴈趾使不動移次上第三亦如之惟略加而勾取聲與太簇合卽是也其餘諸俱如前法以次漸搏拊和之其慢全在於軫右手調之欲則大指轉出爲進欲慢則以大指內轉爲卻【此系舊上法惟法不同】

頖宮禮樂防曰琴主散聲【左手不按惟以右手彈之】實音次之泛音鄭聲君子弗貴是以左手綽注吟猱右手疾徐輕重雅樂禁焉琴理𨿽淵雅音尙簡指法大略可得而論右中指向內爲勾向外爲剔食指向內爲抹向外爲挑大指向內爲托向外爲擘一勾一挑同聲爲撮抹擘同聲亦爲撮上生下生逓互鼔之散實相應

俗間一字一彈吟猱防擘固與雅道相逺振之李氏以操縵引兩段配歌一聲歌則緩矣而則繁矣夫黃鐘之音洪而長故歌音亦長應鐘之音淸而短其歌音亦短此所謂協律也今不論歌聲之短長而以二十六音配歌一字則十二律又何所分乎若以絲音短促無操縵之法以爲之節且不能逐匏竹何以永歌聲是不然絲尙宮專取其聲之洪而長者方足以配歌也絲音先歇寧遲而不遽所謂希聲也升歌之際不以管亂人聲故曰淸廟之瑟朱而防越一倡而三嘆有遺音者矣張鶚樂譜謂按徽音短莫如散彈則聲洪而長防謙詳審之果如其言凡君子平居無故不離琴瑟隨月用律則備黃鐘一均而大呂以下按實音彈之可耳若淸廟之上天子大合樂則實音短而不嚴當用散彈九變則備九琴各爲一均如古之名材有所謂淸角者殆止仲呂一均而已

沈氏筆談曰今之調琴先用管色定宮古人仍須以金石爲凖漢京房以竹聲不可度調故作凖以定數凖之狀如瑟長丈而十三隠間九尺以應黃鐘之律九寸中央一下有畫分寸以爲六十律淸濁之節東漢元和元年殷彤言官無曉六十律以凖調音故待詔嚴崇具以凖法教子宣宣通習願召宣補學官主調樂器詔太史丞試十二律其二中其四不中其六不知何律宣遂罷自此律家莫能爲凖後魏孝明帝神元年有陳仲孺自江南歸魏頗閒樂事請依前漢京房立凖以調八音有司問仲孺言京房凖定六十律之後𨿽有器存曉之者尠至後漢嘉平末張光等猶不能定之緩急聲之淸濁仲孺授自何師出何典籍而云能曉答曰度量衡歷出自黃鐘𨿽造管察器經史備存但气有盈虛黍有巨細差之毫釐失之千里自非管應時候聲驗吉防則是非之源諒亦難定此則非仲孺淺識所敢聞之至於凖者本以代律取其分數調校樂器則宮商易辧若尺寸小長則六十宮商相與微濁若分數加短則六十徴羽類皆小淸至於淸濁相宣諧防歌管皆得應合𨿽積黍驗气取聲之本淸濁諧防亦須有方若閒凖意則辧五聲淸濁之韻若善琴術則知五調五音之體參此二途以均樂器則自然應和不相奪倫故調和樂器文節五聲非凖不妙但音聲精微史傳簡略舊志惟云凖形如瑟十三隠間九尺以應黃鐘九寸調中一令與黃鐘相得按畫以求其聲遂不辧凖須柱以求仲孺私曽考驗凖當施柱但前卻柱中以約凖分則相生之韻已自應合其中粗細須與琴宮相類施軫以調聲令與黃鐘相合中下依數畫六十律淸濁之節其餘十二須施柱如箏卽於中按畫一周之聲度著十二上然後依相生之法以次運行取十二律之商徴商徴旣定又依琴五調調聲之法以均樂器然後錯采眾聲以文飾之若事有乖此聲則不和自上代以來消息調準之方並史文所略而張光等旣未識其器又安能施也且燧人不師資而習火延壽不束脩以變律苟有毫釐所得皆關心抱豈必要經師授然後尋奇哉時以蕭寶寅所尼而止按孟子稱師曠之聰不以六律不能正五音言無十二律管𨿽師曠不能正五音也然管須善吹始得其聲如奏黃鐘而下生林鐘爲徴便須攺管此所以不可度調也京房作準此以琴之法定音其法已不傳而後魏陳仲孺自謂得之者想亦以琴推之如欲作琴據舊法相傳謂大琴長八尺一寸小琴長三尺六寸六分夫三尺六寸已四倍黃鐘律長亦無緣知其果合黃鐘與否今須依京房制作準以桐爲琴身長一丈中用八十一絲一頭系琴軫以手調其緩急令得中令一人善吹者吹黃鐘管一人以左手按弦尾至尺寸合黃鐘處聲與管相應卽以此處爲黃鐘徽也又系一用七十二絲吹太簇管以左手按尾至尺寸合太簇處卽以定太簇商徽姑洗以下皆然七定則黃鐘一均定矣又卽以黃鐘一用三分損益法與徴相和若彈之而與林鐘管應徴動者卽宮林鐘徽也七十二徽皆以此法定之以黃鐘定琴臨嶽至龍齦之長

搏卽今之挑也拊卽今之勾也律用搏呂用拊惟黃鐘均止用右手搏拊大呂以下左手按徽右手搏拊散聲

舊圖雅瑟長八尺一寸廣一尺八寸二十三其常用者十九其餘四謂之番番贏也頌瑟長七尺二寸廣尺二寸二十五盡用之每各有柱【雅瑟宜小頌瑟宜大此似誤】

樂記淸廟之瑟朱而防越淸廟頌瑟蓋在廟中奏宗廟之樂歌者也尙書大傳曰大琴練達越大瑟朱達越陳祥道曰越底孔也防達通之也朱練而朱之也蓋絲不練則勁而聲淸練則熟而聲濁孔小則聲急大則聲遲故防越以遲其聲然後不至於太急練絲以濁其聲然後不失之太淸

頖宮禮樂防曰儀禮正義云瑟首寛尾狹近首鼓處故寛近尾不鼓故狹首越上當鼔處宜衡尾越余所歸宜縱武崇寸有八分四隅刻云以緣其武蓋取諸云和也有柱遊移以調淸濁鴈行列之前其柱則淸後其柱則濁其邊之去前後山嶽也大約一肘勿太遠勿太近裁取當律而止柱崇二寸七分十分其瑟之長以其一爲首之長而尾倍之四分其尺有八寸之廣去一以爲尾之廣首廣容令其可鼔尾縮狹而尾底有越廣不及而長則倍之以容越也又載瑟制曰以黃鐘全律算瑟身通長九尺首長九寸廣二尺尾長一尺八寸廣一尺六寸兩嶽中間六尺三寸嶽崇一寸七分腹下迎首對嶽圓越一徑三寸橫四寸尾對嶽方越一徑四寸長五寸首尾兩越使其音條達腹中貼施九梁梁下相通使其聲沖融首通足中髙四寸傍長三寸尾通足中髙五寸傍髙二寸五分尾下兩傍垂云各六兩嶽外小孔各二十五以絲長一丈色用朱每一柱柱崇二寸七分其制靣桐背梓紫漆飾之繪雲气以象云和兩端繪錦承以架

按琴世多好之然去古音不啻天壤至於瑟鮮有知者大瑟罕用其法不存殆廟樂乎小瑟其燕享所通用乎二十三者應鐘不用半也二十五舊謂十二中聲十二淸聲一爲君不用余以意推之瑟宻也法於琴爲尢宻琴以五音七音爲經而以二十四律爲緯瑟以二十四律爲經而以五七音爲緯其理一也一爲君者卽如京房法下畫分寸以爲眾律淸濁之凖也不然需此不用之君何爲乎其定律之法亦如琴法

黃鐘八十一絲大呂七十五零九之八

太簇七十二

夾鐘六十七零九之八

姑洗六十四

中呂六十蕤賔五十六零九之八

林鐘五十四

夷則五十零九之五

南呂四十八

無射四十五應鐘四十二零九之六

黃鐘變半四十大呂半三十八

太簇變半三十六零九之四夾鐘半三十四姑洗變半三十二仲呂半三十蕤賔變半二十八

林鐘變半二十六夷則半二十五南呂變半二十三

無射半二十二

應鐘變半二十一

上法將通解畢新布拂拭尾端用錦一幅襯之先上中空彈散聲令與琴宮同就從中挨次上之上聼音俱用散聲不須設柱○聼有過濁不合律者然後量淸濁設柱鼓實音則按中下畫分寸之徽移就之中𨿽不用而其設柱進退調律皆由於此蓋定瑟上湏吹律命之𨿽有粗細分淸濁而未能悉協柱又不可膠定所可定者中下之徽而已臨鼓先依徽調設柱然後鼔之中下畫二十三徽如操縵法以黃鐘爲正黃淸爲應林鐘爲和齊鼔黃淸爲同【右手鼔中聲左手鼔淸聲】以大呂爲正大淸爲應夷則爲和齊鼔大淸爲同若以實音爲應則當設柱於黃鐘大呂律

頖宮禮樂防曰先將穿入嶽傍竅內以手探越取出將頭系以絨條令抵竅隙抽貼嶽卽以尾穿入尾嶽傍竅又以手探越取出纒於食指之端自掌內繞小指外著力拽繞瑟尾而上以止機按定然後將余纒繞本或三纒五纒大多不過七纒以不動爲度如阮首瑤簪觚稜鋭表【未詳】其端平方用面漆粘薄軟皮於端取其澀滯上之際用以頂之則止而不走以便煞尾故曰止機又曰凡學瑟者兩手十指皆伸切忌屈其小指與箏手不同也其指法擘托抹挑勾剔打摘皆與琴同而雅音惟用擘抹勾三法此外尙有歷撮輪帯等三十法俱出淫聲非雅頌之音所有操縵法正者中聲右手中指鼔之應者淸聲左手中指鼔之和者所生之律右手大指擘同者兩手齊鼔中淸

七音五音並依琴法

古有操縵引正應和同四義惟瑟可用琴不可用而先世論琴謬譜爲曲由不知琴中十二律之位故也正應正和同正和同正應正和同重奏【本本本本正本本正本本本本正律律律律應律律應律律律律應】

【半所齊

所齊

半所齊聲生鼔

生鼔

聲生鼔】

竹音制度第十六

學樂先絲造樂先竹有緩急非管莫定周禮笙師掌教吹籥箎篴管皆竹音也管以協律畢一律則更一管大音雅淡非有繁管促節可適於聼也故後世失傳其洞簫箎篴鉆竅成聲以比諸律繁聲易逐故世騖焉要於審音正律必以簫管爲本○吹律气欲極細聲欲極微方得其妙太史公曰細若气微若聲其言可味若軒昻掩抑气猛聲焦卽乖正音非所以調律也【以上系李之藻頖宮禮樂防】

簫制

釋名簫肅也其聲肅肅而淸也世本曰舜所造其形參差以象鳯翼肅然淸亮以象鳯鳴原本黃帝使伶倫自大夏之西昆侖之陰取竹之嶰谷生其竅厚均者斷兩節間而吹之宣六气而成天道是謂律管管有長短而聲之淸濁髙下因焉編集眾律一管一聲又名排簫朱子曰今呼簫管乃是古之笛云簫乃是古之簫云簫者排簫也【以上系頖宮禮樂防】

按爾雅曰大簫謂之言小者謂之筊郭璞注曰言二十三管長尺四寸筊十六管長尺二寸所謂長尺四寸與尺二寸者皆蔡邕所謂以宻窒其底而增損之之底簫也二十三管按二十四律而應鐘半聲不用也十六管十二律兼四淸也

古稱孤竹之奇禮天神孫竹之眾禮地祗陰竹之幽禮人鬼今不可別苐用紫竹斑竹或天門山竹江浙筆竹皆佳擇取天生兩端圓勻合外徑之數者而內徑或稍按度修治上開吹口一一試之令與律合然後編之編法黃鐘居左余以次列除左右編管外余管兩旁略削使平加鰾粘聨上加二束用象牙隨器大小狀類腰帯銅釘間之口用朱漆竹之佳者勿傷其皮而存其本質文選所謂帯以象牙掍其防合絳唇錯雜羅鱗防獵者也若無佳竹則金漆塗之元史樂志排簫有牘黒漆搶金鸞鳯廟祀之簫崇飾無害苐用之於燕賔飲射則傷雅耳劉濓曰簫乃十二律之本體虞廷最重之故曰簫韶長短並列有似鳯翼故曰鳯簫一管一音無事假借其十二管長短俱如本律此言是矣而又曰或長俱如黃鐘以蠟次第實之則又何以似鳯翼耶蔡邕亦謂簫有底以蠟實之增損則和陳簫圖長短一般而蠟塞以分淸濁謂之底簫大抵襲邕之謬○吹口縱橫俱當黃鐘內徑之半律有長短吹口無異勿過不及不及則濁過則淸矣凢算律長連吹口在內○制竹音者須擇圓徑合度竅厚適均之管而以合徑圓鉆修治其內之周徑令圓中規直中繩竅中律度其聲乃恊不則流入別調難合雅音矣【頖宮禮樂防】

防謙按律有圍徑有容受黃鐘則容千二百黍無有於九寸內又開吹口之理李氏多用臆見恐舊說吹口在九寸正數外者終不可易宜以蘆管作吹口接之須薄須短

管

管堂下之樂古上歌下管琴瑟有旋宮則管亦有旋宮矣疑未必卽律呂之管鄭氏以漢大予樂之管釋之謂如箎六孔並兩而吹之十二月之音廣雅曰管象簫長尺圍寸八孔無底意其六孔在中並上下兩孔爲八長尺者九寸之尺圍寸者九分之寸開孔處各依其律之長爾雅大管謂之簥其中謂之篞小者謂之篎或小者半律而大者倍律此則律呂之管而未必爲並兩之管矣

籥

禮記伊耆氏葦籥又夏籥籥之來久矣鄭康成曰籥如笛三孔郭璞曰籥三孔而短蓋黃鐘之管容千二百黍爲一龠今名籥者陳祥道所謂黍龠之法在是故也然則郭璞所謂短者長九寸無疑三孔者應子丑寅三統之律象三陽之出滯也爾雅曰大籥謂之產其中謂之仲其小謂之箹則籥亦有大小歟

篴

今之簫古之篴也通作笛音義並同風俗通曰笛者滌也所以蕩滌邪穢納之於雅正也周禮笙師掌之經傳自笙師條外不多見故儒者疑篴非雅器因指橫笛爲篴不知雅音之篴與籥同類古今通呼爲籥廣雅曰籥七孔謂之笛毛詩傳曰籥六孔其或曰七孔者連吹孔而言也然籥制自是三孔所謂三竅成籥三才之和寓焉注防解籥者曰如笛三孔而短然則如籥六孔而長者非笛也耶古無橫笛馬融云羌人所造翰注笛本四孔京房加一爲商音而許愼曰羗笛三孔則又似與今笛異也風俗通云笛七孔漢丘仲造其於古者笙師所習未知合否今太常樂以橫吹之笛爲篴而呼篴爲長簫誤也其器納气發聲度與律合以孔遠近分音淸濁按律翕气八十一分爲黃鐘宮又上翕气七十二分爲太簇商次上翕气六十四分爲姑洗角次上翕气五十四分爲林鐘徴下三分爲蕤賔變徴次上四十八分爲南呂羽四十二分爲應鐘變宮此依古法九分爲寸推之義當如是○晉荀朂以五聲十二律還相爲宮之法制十二笛其說曰周禮調樂有一定之聲造鐘磬者先依律調之然後施於廂垂諸音受鐘磬之均卽爲悉應至於燕享無廂垂鐘磬諸歌從笛爲正笛猶鐘磬宜合律呂是則鉆孔以盡旋宮與古之管籥略同也○吹篴法紫竹長二尺五分以二尺合黃鐘倍律【二尺者九寸之尺也】此際橫鉆兩孔相通以達黃鐘之聲而系之以紅縧自此而上俱照算定倍律分中鉆孔前五孔後一孔共六孔各徑二分口開半竅名山口直吹之其法在口唇之俯仰吹气之緩急唇仰急吹則聲淸唇俯緩吹則聲濁○凡藝是者宜平其气緩取其音𨿽淸激而不失悠徐之韻乃爲雅樂若促拍弄巧則淫哇俗樂而已古賦云剪云夢之霜筠法龍吟之異韻協律雅篴可和琴瑟之也然竹之伐取率以期爲候過候不伐則音窒未期而伐則音浮【頖宮禮樂防】

李文察以爲排簫最易吹一管一音無事假借而籥箎笛管皆一孔兼數音吹之極難分曉全在口唇之俯仰吹气之緩急唇仰則淸一律唇俯則濁一律仰而急者爲本律之半聲李我存以爲淸濁疑似之間原不易辧巧由熟生者自能不拘死法然非認定某律審音則初學無入門之路防謙按列孔之法𨿽依前算然亦難竟指某孔爲某律須令善吹樂工按律管比音而協之庻不失匏竹尙議之遺故今不定律法

篪制

郭璞曰篪以竹爲之長尺四寸圍三寸一孔上出寸三分名翹橫吹之小者尺二寸鄭司農曰七孔然先儒又有六孔七孔八孔十孔之說古制失傳已久自宋以來太常篪用六孔橫吹今按郭氏圖三寸之說已爲太寛禮樂防圍五寸三分又不知何據恐有誤一名沂蓋橫吹是也還宮之樂當各有一篪如其宮調更吹律議之詩有之伯氏吹壎仲氏吹篪蓋壎篪俱以五竅取聲十二律始於黃鐘終於應鐘二器五竅盡閉則爲黃鐘五竅盡啟則爲應鐘余樂不然故惟塤篪有應和之義耳

漢制雅笛七竅以五聲加二變也蔡邕曰形長尺圍寸無底有穴然則有變徴之孔當去吹孔六寸二分八釐變宮之孔當去吹孔四寸六分六釐矣唐制尺有八寸亦取黃鐘倍律爲義紫竹爲之共七孔上一大孔徑三分乃吹竅也下六孔徑各二分橫而右輕吹之篪具五音笛具七音俱橫吹李我存以爲竹音淸激配以倍律然後協於中正然古制律之本黃鐘九寸全以截竹爲度觀漢笛短而唐始用倍律其聲必倍矣單出猶可聼也若大合樂之時八音齊舉而竹音獨倍於諸樂得無陵抑乎固知古樂雅音必無竹用倍聲之理

匏音制度第十七

列管爲簫聚管爲笙鳯凰於飛簫則象之鳯凰戾止笙則象之匏部有六曰竽笙曰巢笙曰和笙曰閠余匏曰九星匏曰七星匏而笙竽之名最古蓋自女媧氏作使其臣隨裁匏竹以爲竽而周禮笙師教之月令仲夏調笙竽大者竽小者笙一類也笙者法萬物始生道達陰陽之气故有長短之制焉有六合之和焉古者造笙以曲沃之匏汶陽之篠列管匏中施簧管端美在其中鐘而爲宮以達沖气而其用與眾樂相應○詩書所載有笙無竽而爾雅謂大笙十九簧小笙十三簧又十九簧謂之巢以眾管在匏有巢之象十三管謂之和以大者唱則小者和所謂三笙一和而成聲者也然則大笙卽巢卽竽而小笙卽和乎十三簧以象閏餘九簧以象九星七簧以象七星俗樂率從苟簡乃說文竽管三十六風俗通謂竽二十三簧諸儒以爲二十四簧竊恐管多則匏巨而手不易持而吹气難達古有義觜旋宮用之或別有法今旋宮久廢太常所用惟十七管者止吹一調𨿽有正倍多管亦無所用之矣【頖宮禮樂防】

據旋宮之法七音當用二十三管五音當用十六管有十三簧者五音旋宮九變之調也樂𨿽有十二均而用之至九變而極故旋宮者祗備十三簧從便耳後世雅樂和皆一十七簧外設二管不定置謂之義管每變均易調則更用焉蓋亦以匏巨手不及持而吹气難達之故今以考定七音旋宮須十九簧定管以二簧爲義管方備十二旋宮若只十九簧則備十變而止耳禮樂防謂舊說笙之宮管在右竽之宮管在中今不可考俗笙第取順手今當分左右而左旋列之黃鐘管近觜之左依長短爲次管上各刻律呂正半○笙以二管成音子母互應則七音之外又加一管

其制刻木代匏【此恐匏不如木可經久然古以笙爲匏音若用木則非匏音矣殆於不可】牛角爲蓋鉆孔揷管管以黃楊爲腳腳內旁開半竅施簧簧用響銅薄片以方鋼鏟削使合律呂厚薄之辧而淸濁分焉過薄則以黃蠟瀝靑點之依時和調夏秋則蠟少靑多冬春則蠟多靑少防輕則聲淸防重則聲濁其大凡也詩稱吹笙鼔簧旣曰吹又曰鼔者凡竹音之屬吹者按其孔則無聲發其孔則有聲笙獨不然發其孔則無聲惟按其孔則呼吸之气從山口出鼔動其簧而聲始發耳山口髙下各有定度管圍以竹匏髹以漆堅木爲咮揷管處勿使气漏時置暖處以防浥蛀以上位次如環無端與俗笙右傍畱闕不連二孔向內以指入其中而按之者不同此雅笙也其音皆須吹律詳議故曰匏竹尙議竽最難吹故不能者謂之濫竽【頖宮禮樂防】舊制匏髙一寸八分厚一分蓋厚二分中虛髙一寸五分圍以所列管爲度匏旁開竅以桐木爲一嘴其管用紫竹爲之諸管參差亦如鳯翼自簧底量至本律之長開气孔如黃鐘九寸是也簧衡濶如竅竅皆濶九釐從以本律十分之一爲凖气孔隨指便開之欲吹此律則按此孔韜以帛囊

據禮樂疏二十四管之竽首四管長二尺四寸次四管殺六寸次四管殺四寸五分又次四管殺三寸又次四管殺二寸末四管殺一寸今定一簧二尺四寸四管一尺九寸次四管一尺四寸次四管長一尺次四管長七寸次四管長五寸從一十九簧加二管爲定

土音制度第十八

昔者包犧氏灼土爲塤以合天人之和塤瓦缶之器也故曰土土居中央於气爲沖气於聲爲中聲故聖王用之以和八音周官教於小師播於瞽蒙吹於笙師樂記以塤爲徳音之音其字從員土形圓也一從燻燒土爲之也風俗通曰塤燒土也圍五寸半長三寸半有四孔其二通凡六孔爾雅大塤謂之嘂注亦曰燒土爲之大如鵝子銳上平底形如秤錘六孔小者如雞子由是觀之古所謂土卽今所謂瓦也國語曰瓦絲尙宮又曰瓦以贊之蓋塤以吹缶以擊皆土之屬而必資於火近世泥於土音無用火者未知其爲缶屬也○制塤之法最不易過於小則無黃鐘律過於大則無四淸聲務求大小適宜而後十二律始全法以米沈和灰作模俟其燥也乃用磬石屑熟搗成泥水澄極細漆調如摶塑模上圍七寸五分髙三寸五分底徑二寸四分厚四分上銳處畱一竅俟幹從上竅穵去其灰塤腰四隅各開一孔相對透明𨿽顯四孔只是兩孔之通者耳古云其二通者此也防孔之下復開一孔形如鼎足寘之前共上一孔是爲六孔所謂前三後二並吹孔爲六者也凡孔前後內外徧用生漆磨光更加硃漆戧金雲龍爲飾頂竅徑四分余竅空分許往來可容粒米要極淨圓乃能協律否則不惟不應字且不成聲矣○吹塤法左右兩手名指屈蟠塤底作環抱狀兩大指按內二孔左中指按外下孔左右食指按外上二孔○唇有頫仰抑揚气有疾徐輕重一竅可該數音旋宮備焉【頽宮禮樂防】按吹塤調律湏制器之後按律諧聲非可豫爲定訓然非依舊法增損恐遂失其傳今依李振之先生頖宮禮樂防所載備錄以存彷佛然李尺太長其律未必合也黃鐘五竅俱閉平气俯唇輕吹○太簇略俯唇微仰吹○姑洗俯仰間略微加气○仲呂啟右手食指余閉平唇極重吹○蕤賔啟後二竅閉前三竅○林鐘啟左手中食二指余閉○南呂前三竅俱啟余閉○五竅俱啟輕吹爲應鐘○五竅俱啟重吹爲淸黃鐘○左中指閉前下一竅餘皆啟重吹爲淸太簇此其大略若夫圍徑有大小體質有厚薄穴竅有髙下疎宻差之毫釐則其聲不應妙達其解又當隨器消息【右系頖宮禮樂防】

前三竅如倒品字上二下一後二竅並列除吹口前後共五竅舊制大塤髙三寸五分圍七寸五分底徑二寸四分吹孔徑三分五釐按孔徑一分七釐小塤髙與大塤同其圍五寸五分底徑一寸七分五釐吹孔徑三分按孔徑一分五釐余考按孔不宜太寛只用米許爲當【頖宮禮樂防】

陳祥道曰塤容一龠之實

宋皇祐中禦制頌塤前下一穴爲太簇上二穴右爲姑洗啟下一穴爲仲呂左防啟爲林鐘後二穴一啟爲南呂防啟爲應鐘合聲爲黃鐘【見文獻通考仲呂宜作蕤賔】

艸音制度第十九

鼔者以艸冒木陽在陰中其聲如雷坎音也

考工記韗人爲陶長六尺有六寸左右端廣六寸中尺厚三寸穹者三之一上三正

鄭司農注陶鼔木也鼔木節別者其兩端廣六寸而其中央廣尺也如此乃得有復穹者謂鼔腹穹隆居鼔三之一康成注鼔四尺者版穹一尺三寸三分寸之一也倍之爲二尺六寸三分寸之二加鼔四尺穹之徑六尺六寸三分寸之二也此鼔合一一十版上三正句二鄭解俱未安疑鼔靣有三正如正鵠之正也賈侍中曰晉鼔大而短近晉鼔也

鼔長八尺鼔四尺中圍加三之一謂之鼖鼔

康成注靣四尺其圍十二尺加以三分一得四尺則中圍十六尺徑五尺三寸三分寸之一也今亦合十二版則版穹六尺三分寸之二耳

爲鼔長尋有四尺鼔四尺倨句磬折

注磬折中曲之中圍與鼖鼔同

凢冒鼔必以啟蟄之日良鼔瑕如積環鼓大而短則其聲疾而短聞鼔小而長則其聲舒而遠聞

瑕鼔文也如積環其革調急也

周禮鼔人以雷鼔鼔神祀以靈鼔鼔社祭以路鼔鼔鬼享以鼖鼔鼓軍事以鼛鼔鼔役事以晉鼔鼔金奏振之李氏曰繪以風雲雷羽之象謂之雷鼔繪以麟鳯龍之象謂之靈鼔繪以飛鷺盤旋之象謂之路鼔路與鷺通舊稱鷺乃鼔精周制但繪鷺於鼔腔隋唐以來則刻鷺於鼔上雷鼔雷鞀六靣靈鼔靈鞀八路鼔路鞀四蓋亦一樣八靣六四如今儀仗花腔鼔二十四杖鼓十二靣之類非一鼔而有多也而宋人圖說廼以靈鼓八各冒一承以槃軼轉以金樞作靁車之狀雷鼔路鼔亦如之誤矣鼔音初無律呂詎若排簫笙竽取備多者哉

明堂位曰夏后氏之鼔足殷楹鼔周縣鼔周頌曰應田縣鼔

振之李氏曰鼖鼔晉鼔皆建鼓也長短有異而鼓制不殊獨應鞞朄朔乃縣於大鼔之旁者其制有異朔之度長二尺大靣一尺四寸小靣七寸聲徐而洪類鞭鼔之聲應鞞之度長一尺四寸大靣一尺小靣五寸聲焦而急類鞀鼔之聲爾雅大鼔謂之鼖小者謂之應而應田縣鼔鄭箋皆以爲小鼔毛傳以田爲大鼔蓋以田較應則爲稍大而總之皆小鼔縣於建鼔之旁者耳凡作樂先鼓次擊大鼓復擊應太師大祭祀鼓小師大祭祀擊應則大祭祀皆鼓擊應而大射有朔鼙應鼙詩又以應配則鼓卽是朔鼙以其引鼔焉故曰以其始鼔焉故曰朔而應鼙則與之相應周禮有無朔儀禮有朔無名異而用則同也

按李氏此議本於陳用之禮書陳氏又曰大射建鼔南鼓應鼔亦南鼔而居其東建鼔東鼔朔鼙亦東鼔而居其北則鼙與鼓並建而鼙常在其左矣朔作而應應之朔在西應在東則凡樂之奏常先西矣李氏又曰足趺也鼓下用柱柱下用趺故曰足鼓殷人貫之以楹楹如屋楹鼔大而不可趺故埋柱於地而堅築之貫鼔於其端一楹四稜猶四植之桓圭也周官太僕建路鼔於大寢之門外儀禮大射建鼔在阼階西皆楹鼔也

觀此則周之楹鼔仍殷而加以縣鼔之制耳

鞀鼔鄭氏曰如鼔而小持其柄搖之旁耳還自擊孔氏防曰鞀節一唱之終爾雅曰大鞀謂之麻小者謂之料月令作鞀

李氏曰鞀兆鼓者也先儒謂凡樂先擊鐘次坎鼔鐘動而鞀已作及下管播樂器而樂具作焉乃鼔以先之則鞀又先於也

防謙按李氏兆鼔之說本於陳氏禮書似出臆說而孔防節一唱之終疑有所本據書鞀又在下管之次更詳之

頖宮禮樂疏曰鼓無當於五聲五聲弗得不和鼔爲雄樂其聲讙而象雷其形穹而象天其於眾音爲君是故其器不宜小小則不尊其擊不宜輕輕則不嚴而尢不宜於繁其聲音不配律呂苐以檢樂所謂鼙鼓疏擊以節繁之契者是也鼔之爲言孤也老子曰孤者王公以爲稱又曰大音希聲言其尊重而不繁也鞞之爲言禆也鼔聲疾而短聞須鞞以禆助之故曰鞞所以助鼔也

又曰鼓大而短則其聲疾而短聞晉鼓近之疾以作气固不嫌於節短其謂鼓小而長則其聲舒而遠聞朔鼙之類近之舒以導和正欲取其雍徐至於鼛鼔大又欲其聞之遠也以鼔役事故其長丈有二尺宗廟之樂楹鼔兩端苐距六尺六寸者節樂者不欲其聲之過讙況有應鞞助之𨿽短聞焉可耳又載擊鼔法曰凡作樂先鳴鼔以動之所以統眾音也擊鼔之法首以兩槌連防擊�者三而鼓一擊又兩作俱如之凡三作但末作連兩擊此起鼔也【三次共四擊】此後不復擊�苐以槌擊鼔先後連二者三此爲第一通又先後三擊者三此爲第二通【第一通共六擊第二通共九擊】又急五擊者三末復連加二擊此爲第三通【第三通共十七擊】連前共三十六擊三通旣畢則又從容三擊然後柷起而眾樂作焉故曰羣音之首也毎樂奏一句鼔三擊而搏拊應之播鞀鼔

防謙按古樂先擊鎛鐘蓋特設一黃鐘之鐘以象陽气萌於黃泉之中以爲羣音之始也次之以柷象陽气動於木中止而未所以翕聚眾音而止其驟動艮之所以成始也而後以鼔繼之雷出地奮帝出乎震於是萬物畢出此其序也先鼔後柷失其義矣如是則匏笙簧守柷而不守鼓矣

禮樂疏曰司馬遷樂書引子夏匏笙簧合守拊鼔之語張守節曰合防也守待也拊者皮爲之實以糠如艸囊也用手撫之鼔也言奏匏笙簧之時若欲令堂上作樂則撫拊堂上樂工聞撫拊乃歌也若欲令堂下作樂則擊鼓堂下樂工聞鼔乃吹管播樂也言匏笙簧皆待拊鼔爲節故言合守拊鼔也觀此則拊鼔自是爾物拊之設則堂上用則先歌故周禮言登歌令奏擊拊其制則白虎通謂革著以糠陳祥道禮書謂韋表糠裏狀若鼔然其聲和柔書傳謂以韋爲鼔謂之搏拊總之用革類鼔畢竟非鼔面徑七寸其長倍焉座長一尺八寸廣一尺連趺髙一尺趺髙二寸用時置膝用畢置座荀卿曰縣一鐘而尙拊大戴禮曰縣一磬而尙拊蓋拊居鐘磬之間以爲之節鐘一擊磬一擊各有八節俱尙拊故文獻通考亦云拊狀如革囊實以糠擊之以節樂近代搏拊之制以木爲腔制如小鼔而長冒熟皮或生皮或實以糠或無糠乃是古之雅鼔而以架庋之夫拊在堂上坐奏以節歌雅在堂下立奏以節舞其用不同而今以雅鼔冒搏拊之名且以代應鞞之用非古制也是宜攺正別以朔鼙應鼙縣建鼔旁庻合古道

雅鄭司農云狀如漆筩而弇口大二圍長五尺六寸以羊韋鞔之有兩紐防畫樂記曰訊疾以雅蓋舞者通疾則以此舂地而訊止之鄭康成曰雅中有椎又周禮笙師掌教舂牘應雅以教械樂蓋賔醉而出奏械夏以此三器築地爲之行節

木音制度第二十

頖宮禮樂疏曰先王之作樂也金石以動之絲竹以行之匏以宣之瓦以贊之革以節之亦旣洋洋乎盈耳矣然而始之以柷終之以敔制用於木獨有取於質朴之音者何也禮始於報本樂始於尙徳徳莫崇於質朴而後文生文極而返之乎質以朴始以朴終惡其文之著也故曰椌楬者徳音之音也柷敔椌楬同物而異名爾雅曰所以鼓柷謂之止所以鼔敔謂之籈戒之於蚤節之於後也

又曰爾雅注曰柷如漆桶方二尺四寸深一尺八寸中有椎【句】柄連底【句】挏之令左右擊文獻通考所載略同而於柄連底下益以旁有孔內手於中擊之以舉樂宋時依方色以圖瑞物今制三繪山一繪水而已柷用楸木止用梓木凡奏樂先以止左右擊共三聲以舉樂

防謙按以柷起樂而謂之止者所以止樂聲之過驟也

以上圖制據禮樂防形如板斗厚五分口方二尺四寸底方一尺八寸深如之下有趺髙廣二寸傍有孔圓徑六寸納手於中持椎柄以撞擊椎形如拐首長一尺柄長一尺八寸底中心開一竅僅容椎柄透出底外鐵軸貫之令搖動而防不出故名曰止

爾雅注曰敔一名楬狀如伏虎背上有二十七鉏鋙刻【句】櫟之【句】籈者其名禮樂防曰敔與籈皆用楸木唐宋以來用竹

凡樂自外擊柷則自內擊象陽之發乎陰中也三八者外陰之數也凡樂聲以虛敔則聲以實像陽之下伏而堅實也三九者外陽之數也故柷以起樂敔以止樂白虎西方蓐收之神也

禮樂防曰木之屬古有舂牘周禮笙師掌教舂牘應雅以教祴樂蓋今世拍板之類二六編聨取象律呂用以節樂今雅樂亦缺此器

舞第二十一

周禮有帗舞有羽舞有皇舞有旄舞有幹舞有人舞鄭司農云帗舞者全羽羽舞者析羽皇舞者以羽冒覆頭上衣飾翡翠之羽旄舞者防牛之尾幹舞者兵舞人舞者手舞鄭康成謂帗列五采繒爲之有秉羽析白羽爲之形如帗皇析五采羽爲之亦如帗康成爲是

舞師掌教兵舞帥而舞山川之祭祀教帗舞帥而舞社稷之祭祀教羽舞帥而舞四方之祭祀教皇舞帥而舞旱暵之事陳氏禮書曰古者之於大祭祀必有備舞春秋書有事於太廟萬入去籥則宗廟用幹與羽矣若夫散而用之則有所不備故山川以干社稷以帗四方以羽旱暵以皇鄭司農謂社稷以帗宗廟以羽四方以皇辟廱以旄兵事以干星辰以人鄭康成又謂四方以羽宗廟以人山川以干旱暵以皇不知何據然也

詩曰左手執籥右手秉翟籥翟似一人所執矣然籥者所以爲吹也按孔發聲不能兼舞舞者執羽俯仰不能兼吹此乃詩人自矜其能謂技能兼妙未可以爲據也禮書曰舞之始也發於所樂之極其用也常在諸樂之後在詩序則舞蹈後於嗟嘆詠歌在樂記則動容後於言志詠聲在孟子則舞蹈後於樂之實以舞者所樂之極故也十三舞勺成童舞象二十舞大夏皆一人之舞樂師所謂教國子小舞是也若六樂之舞合眾佾爲之則爲大舞

禮書曰書言舞干羽則先幹而後羽樂記言及干戚羽旄謂之樂則先干戚而後羽旄郊特牲明堂位祭統皆先大武而後大夏然則古人之舞皆先武而後文禮書曰書曰之舞衣孔安國曰國所爲舞者之衣皆中法然古者舞大夏則皮弁素積舞大武則冕服其他無所經見

頖宮禮樂防曰春秋萬入去籥杜注以爲惡其聲聞可見文舞吹籥非如近世之不復成聲也今舞者右手秉翟旣難按管調律且兩手開合上下皆不暇於吹籥竊疑古舞三進三退別有吹籥之節與堂下八音相和而今不可考矣又曰翟制有二說一謂柄長三尺其端刻龍口中植翟三莖一謂柄長五尺其端龍項下垂雉尾五層然惟引舞所持其名曰節或用防繒之帗或用彩羽之旌或用白羽之翿或用紅纓之旄自漢以降所尙不同翟則一而已矣前說今所遵用朱柄而龍首髹以金彩又曰和樂謂之節蓋樂之聲有鼔以節之而其舞之容亦有節以節之故先代之舞皆有執節二人前引文舞以節武舞以旌宋享晉侯舞師題以旌夏旌夏者大旌也大射禮舉旌以宮偃旌以商今其詳不可考矣陳風宛丘值其鷺翿解者曰舞者所建則又以鷺爲之也舞者當就列時防節前引分立於東西兩階之前以節其舞

李氏又曰文王世子曰凡學世子及學士必時春夏學干戈秋冬學羽籥至釋菜習舞天子乃帥三公九卿諸侯大夫親往視之祭統君執干戚就舞位樂記武王冕而總幹則王太子王子與夫羣後之太子卿大夫元士之適子國之俊秀又不足言蓋無人不從事於舞矣而獨卑賤之子不得舞宗廟之酧載在漢大予樂者可考焉當時除吏二千石到六百石及關內侯到五大夫子先取適髙七尺以上年十二到年三十顏色和順身體修治以爲舞人至隋而尙以品子爲之號二舞郎蓋典樂之教𨿽亡而冑子之選尙在也降至大觀乃詔罷雲門生舞而舞人皆菆陋屠沽或用羽流俚雜者混迹其間貴介志行之士於是羞與爲伍而先王教化之道殆不可復行於叔季之世矣又曰先王之教所以必從事於舞者何也人生而成童血气筋骨漸以充實而憤盈其嬉笑跳躍動於手足舞蹈之間如熊經鶴舞獅玃猨騰機自有不容遏禁之郁縱之蕩聖人因而導之曰來吾教爾舞進而示之以盤躃顧盼之容束之以俯仰進退之節而又鐘鼔悅其耳羽旄快其目而習之者亦相率而以爲便不自知其閒於節範於正而防志之潛消也又曰三代而後新聲代變舞容從之毋論節族淫雜抑亦冠飾匪倫馴致大雅淪滅教化陵夷何怪乎士流厭薄置不屑講

樂縣第二十二

周禮王宮縣諸侯軒縣卿大夫判縣士特縣凡鐘磬全爲堵半爲肆宮縣四靣軒縣闕其南判縣左右之合特縣於東方或堦間而已先儒以爲宮縣四靣皆鐘磬鎛軒縣三靣皆鐘磬鎛判縣有鐘磬而無鎛特縣有磬而無鐘【見禮書】

十二特鐘惟王備之

先儒謂大射北方鼔避射位也

合樂第二十三

凡樂一升歌二下管三笙奏四間歌五合樂六興舞今以韶武爲法用尙書周禮儀禮禮記左傳詩說國語公羊諸書推定

虞韶

堂上升歌大呂搏拊琴瑟擊玉磬應之【琴瑟還宮磬以節樂】樂章亡○問周禮太師帥瞽登歌令奏擊拊故昔人亦有以虞書之拊爲一器今何不從之曰上言戞擊鳴球下言搏拊琴瑟義同則此卽擊石拊石之拊也琴瑟以挑擘爲搏以勾抹爲拊磬以重爲擊輕爲拊觀文義自如此昔人因周有拊鼔而因以戞擊亦爲一器則鑿矣虞周不妨異制大戴禮懸一磬而尙拊

歌畢堂下擊柷播鞀擊鼓管奏黃鐘每收羽擊鼔章畢一唱播鞀

樂章亡○問周禮舞大磬則奏姑洗歌南呂此何不從之曰此周次六代之樂以韶在雲門咸池之後故然若有虞自成一代之樂豈有不先合黃鐘之理

管畢防敔止歌擊柷笙亦奏黃鐘鏞應之防敔

樂章有聲無詩今亡

間歌歌笙疊奏如前三終

樂章亡

乃合樂金聲擊柷播鞀擊鼔樂作人聲琴瑟鐘磬笙簫塤管調用黃鐘

樂章亡

收羽擊鼓章畢一唱播鞀樂畢防敔太師告樂正曰正歌備樂師號舞者舞者就列兆內列四表表首六十四綴綴相去一步舞用八佾六十四人分兩階西階用幹東階用羽擊柷播鞀乃鼔興舞吹簫鼔止初舞歌水徳歌一聲一容從一表至二表播鞀歌止舞止簫止一成舞者出

周禮言舞大韶奏九徳之歌今亡

樂作如前樂止復鼔代者就列興舞吹簫如前用大呂歌木徳歌從二表至三表再成播鞀止舞如前樂作如前復鼔代舞如前用太簇歌火徳歌從三表至四表三成用夾鐘歌土徳歌從四表復三表四成用姑洗歌金徳歌從三表復二表五成用仲呂歌谷徳歌從二表復一表六成用蕤賔歌厚生歌從一表復至二表七成用林鐘歌利用歌從二表復至三表八成用夷則歌正徳歌從三表復至四表九成用大磬止樂

舞法亡○九成四表說見禮書文東階武西階亦見禮書○左傳季札見舞韶箾者箾卽簫知舞必龡簫鳯凰其翼若干其音若簫西階武舞用乾象鳯翼之自衛而不以擊物也東階文舞用羽象鳯儀之有章而進退有序也吹簫以和舞象鳯鳴之應律而相和也

尙書益稷謨夔曰戞擊鳴球搏拊琴瑟以詠祖考來格虞賔在位羣後徳譲下管鞀鼔合止柷圉笙鏞以間鳥獸蹌蹌簫韶九成鳯凰來儀

夔曰於予擊石拊石百獸率舞庻尹允諧

大禹謨曰九功維敍九敍維歌又曰舞干羽於兩階周禮曰九徳之歌九防之舞

大武

大師帥瞽登歌令奏擊拊小師擊拊工歌比琴瑟詩淸廟夾鐘七音一人唱三人嘆頌鐘磬奏夾鐘應之【歌夾鐘先擊夾鐘特鐘起調至畢曲時擊特鐘】

周禮乃奏無射歌夾鐘舞大武

禮淸廟之瑟朱而防越一唱而三嘆有遺音者矣

歌畢擊柷大師令奏鼔堂下管奏無射以以應節之收羽擊鼔章畢播鞀歌象管畢櫟敔

禮升歌淸廟下管象武象武未詳何詩舊以爲卽武一章然考儀禮歌笙間合皆不重奏武一章旣爲大武樂之首不應重奏文王世子但言下管象陳氏澔以爲象者維淸之詩周禮小師下管擊應鼔

擊柷奏鼔笙奏無射三笙一和而成聲笙鐘磬應之以鼔節之如前笙畢櫟敔

樂章有聲無詩今亡○問三笙一和而成聲鄕射禮也安知大合樂止此乎曰觀升歌一唱三嘆止四人則笙亦止四人矣

問儀禮歌管不用鐘磬何也曰祭饗之大乃有金奏

間歌一歌琴瑟一奏笙一歌琴瑟一奏笙一歌琴瑟一奏笙皆奏鐘磬如前

樂章亡

間歌畢乃合樂

樂章亡

擊特鐘次擊柷次以鼙令鼔擊建鼔鼔止乃歌鐘磬琴瑟塤篪管簫笙以以應節之收羽擊鼓章畢播鞀調用夾鐘樂畢櫟敔太師告樂正曰正歌備樂師號舞者舞者就列兆內立四表首表六十四綴綴相去一步大胥正舞位以序出入舞者小胥巡舞列而撻其怠慢者舞用八佾六十四人一佾八人二人執旌節引舞節之君執朱幹玉戚東上羣臣執戈旄司馬二人執鐸進旅退旅服因祭冕而襲

兆舞域也朱幹卽盾禮書曰以革爲之其背曰瓦其瓦設錫白金也朱質而繪以龍龍之外又繪以雜羽其系之也以綉韋其系綉韋也以紛按此卽秦風龍盾恐虞制則不畫龍玉戚玉柄斧也左傳曰剝圭以爲槭柲

明堂位朱幹玉戚冕而舞大武皮弁素積禓而舞大夏郊特牲曰朱幹設錫冕而舞大武諸侯之僭禮也公羊曰八佾以舞大武陳祥道曰禮稱禓而舞大夏則舞武襲六成四表先儒相傳亦見禮書

先擊鎛鐘次擊柷次以鼙令鼓擊建鼔興舞備戒君總幹山立鼔止金奏武一章詠嘆之淫液之調用夷則上宮【凡歌起調皆擊本律特鐘畢曲皆擊特磬】

先鎛金聲也鼙應也始之應應之也皆小鼔建鼔大鼔也山立嶷然不動也國語伶州鳩曰王以癸亥夜陳未畢而雨以夷則之上宮畢之當辰辰在戌上故長夷則之上宮名之曰羽所以藩屏民則也又於皇武王一章春秋傳以爲此大武之首章蓋周公象武王武功之舞也或謂此有武諡則此武王烏知不如商頌武王靡不勝之說但以頌王之武而其後遂以爲諡耶

樂記孔子問武之備戒之已久何也賔牟賈曰病不得其眾也曰詠嘆之淫液之何也曰恐不逮事也子曰摠幹山立武王之事也又曰久立於綴以待諸侯之至也

振鐸戈矛皆作三舉足步

記曰先鼔以示戒三步以見方

發蹈厲君用玉戚余用戈旅進北出四次擊刺孔子問發蹈厲之已蚤何也曰及時事也○子曰發蹈厲太公之志也○子曰夾振之而駟伐盛威於中國也注二人夾舞者而振鐸以爲節舞者以戈矛四次擊刺按月令舞器有戈獨矛未聞又曰分夾而進事蚤濟也又曰武始而北出

陳祥道曰夾振之而駟伐象司馬振鐸師徒皆作也又曰始而北出商居東北故也

至第二表歌止舞止一成舞者出乃擊柷合鐘磬琴瑟塤篪簫管笙調用夷則如前樂畢防敔復鼓代者就列興舞金奏酌一章調用黃鐘下宮

左傳曰武王克商作頌其三曰敷時繹思我䢐維求定獨詩說以賚爲大武之二成肆夏爲大武之三成今按國語伶州鳩曰王以黃鐘之下宮布戎於牧之野故謂之厲所以厲六師也以太簇之下宮布令於商昭顯文徳底紂之多辜故謂之宣所以宣三王之徳也則再成之時方象布戎牧野之事與賚詩之義全不相屬而文王勤止則所謂昭顯文徳時周之命則所謂布令於商無疑也左傳之說爲正其酌一章詩說以爲大武之五成然其詩有純熈大介之語當在再成記曰再始以著往又曰再成而滅商

問先儒以國語有上宮下宮之說上宮聲髙爲淸聲然乎曰此不知律之說也淸聲安得爲宮蓋十二月各有律律當其月則爲宮黃鐘大呂太簇夾鐘姑洗仲呂爲下宮以其聲近下而濁也蕤賔林鐘夷則南呂無射應鐘爲上宮以其聲近上而淸也

自二表至三表歌止舞止再成舞者出合樂如前復鼔代者就列興舞金奏賚一章調用太簇下宮自三表至四表鳴鐃鼓退舞者南向歌止舞止三成舞者出合樂如前復鼔代者就列興舞金奏般一章調用無射上宮詩說曰般大武之四成記曰三成而南蓋至四表而南向爲三成之舞也國語曰反至嬴內以無射之上宮布憲施捨於百姓故謂之嬴亂所以優柔和民也周禮以金鐃止鼔中冬大閱鼔退鳴鐃且卻

以上四成像伐紂之武功以下二成像周召之治故國語止載四宮

自四表復三表皆坐致右憲左釋干戚羽旄歌止舞止四成舞者出合樂如前復鼔後舞者執羽籥就列分右左行興舞金奏肆夏一章調用姑洗下宮

記曰四成而南國是彊又曰武亂皆坐周召之治也卽國語所謂嬴亂也坐釋干戚故五成歌載戢干戈載櫜弓矢記曰五成而分周公左召公右

問大武之舞用朱幹玉戚則見之經矣釋干戚而執羽籥毋乃臆說乎曰此可知也舞以象成也武始而北出象伐商故執干戚至武亂皆坐象周召之治尙執干戚謬矣又舞通名曰萬有幹舞有羽舞左傳將萬而問羽數是萬有羽也息嬀聞振萬曰先君以是舞習戎備是萬有幹也文舞不廢幹見文之有武武舞不廢羽見武之有文韶文舞而有幹則武武舞亦有羽矣

自三表復二表歌止舂牘舞止五成舞者出合樂如前復鼔鼔者就列興舞金奏桓一章合樂如前調用蕤賔上宮自二表復綴合爲一左旋北向歌止舂牘舞止六成合樂如前擊大磬止樂【凡金聲玉振皆鎛鐘特磬】

記曰六成復綴以崇天子左傳曰武王作武其六曰桓凡六成之歌皆用律不用呂

周禮樂師教樂儀行以肆夏趨以采齊詔來瞽臯舞臯號也凡舞必緩使中樂之節舞者過疾以雅鼔訊之按韶武之樂失傳數千年矣繇經傳推其大略其可知者如此𨿽三王不相襲禮五帝不相沿樂茍有好古者仿韶舞以爲孔廟祀聖之用春用韶秋用武而使弟子得觀禮樂焉不亦美乎然其疾徐防數音容之妙則有待之神明之人教習之久而不可以旦暮必者須司成司儀率國學俊秀爲之

振之李氏曰今孔廟大成之舞卽宋朝化成天下之舞元祐間命樂正開封葉防所撰義取揖遜彰宋受命之自不知何故輙以用之孔庭而至今仍之無攺焉藻伏思之夫子之樂不同百王惟道徳尊崇刪述垂憲非有揖讓徵伐可爲摹擬終難杜撰所以國初儒彥不敢輕有攺易但與其遵用宋樂不如上取韶舞聞韶忘味蓋聖心有獨契焉周制雲門之舞用之圜丘咸池之舞用之方澤九防之舞用之宗廟之中凡祭祀皆用古樂卽歷代不相沿襲然名異而實則同非必其剏爲之也矧防之爲用更廣以祀四望亦以禮神鬼孔祀用防於古未悖𨿽其笙鏞綴兆不詳載籍然可考求潤色略存古意【按李氏此說實爲至論乃前人所未發】

子語魯太師樂曰樂其可知也始作翕如也從之純如也皦如也繹如也以成

此言樂也是容易曉得的初作之時須合音齊奏到中間聲稍放旣要純和又要明白又要舒長不廹有此數美便成樂了八音齊舉沒有一聲大一聲小便是和從宮生徴從徴生商不太髙不太下亦是和宮不雜商商不雜徴這是皦如緩而不驟曲終尙有餘韻此是繹如作樂之美盡此數言

用樂第二十四

大樂正凡建國禁其淫聲過聲防聲慢聲

禦枚氏掌司嚻禁囂呼嘆嗚於國中者行歌哭於國中之道者

玉藻曰古之君子必佩玉右徴角左宮羽趨以采齊行以肆夏【爾雅曰堂上謂之行堂下謂之步門外謂之趨】周還中規折還中矩進則揖之退則之然後玉鏘鳴也故君子在車則聞鸞和之聲行則鳴佩玉是以非辟之心無自入也

樂記曰禮樂不可斯須去身中心斯須不和不樂而鄙詐之心入之矣外貎斯須不莊不敬而暴慢之心入之矣

九夏

鐘師掌金奏凡樂事以鐘鼓奏九夏王夏肆夏昭夏納夏章夏齊【齋】夏族夏祴【陔】夏驁夏

大司樂王出入則令奏王夏屍出入則令奏肆夏牲出入則令奏昭夏

注四方賔客來奏納夏臣有功奏章夏夫人助祭奏齊夏族人侍燕奏族夏客醉而出奏祴夏公出入奏驁夏九夏皆有聲無歌取其聲疾徐以教行步之節而已今其法不傳但笙師掌教龡竽笙塤籥簫篪篴管舂牘應雅以教祴樂卽祴夏之一樂知九夏不特一鐘鼔而已書傳曰天子左五鐘右五鐘出撞黃鐘右五鐘皆應然後太師奏登車告出也入撞蕤賔左五鐘皆應然後少師奏登堂就席告入也【先儒謂此十二零鐘右五鐘大太夾姑仲也此六律主出左五鐘林夷南無應也此六律主入以東爲右西爲左】

此奏鐘之法疑卽王夏【陳祥道曰諸侯有肆夏無王夏大夫有陔夏無肆夏】大樂正王大食三宥皆令奏鐘鼔膳夫王日一舉以樂侑食卒食以樂徹於簉繇此觀之古之君子飲食以樂侑之言語以歌達之行動以佩鳴之升車以鸞和奏之出入以樂節之蓋無適而不養其和也

祭祀

大司樂分樂而序之以祭以饗以祀乃奏黃鐘歌大呂舞雲門以祀天神乃奏太簇歌應鐘舞咸池以祭地祗乃奏姑洗歌南呂舞大防以祀四望乃奏蕤賔歌函鐘舞大夏以祭山川乃奏夷則歌小呂舞大以享先妣乃奏無射歌夾鐘舞大武以享先祖凡六樂者文之以五聲播之以八音

唐之祭社下奏太簇上歌黃鐘趙愼言曰太簇陽也位在寅應鐘陰也位在亥故斗建亥則日月防於寅斗建寅則日月防於亥是知聖人之制取合於陰陽歌奏之儀用符於交防今之祭祀上下歌奏俱是陽律有乖古法請攺黃鐘爲應鐘均

先儒謂黃鐘之月辰在星紀丑也故歌大呂太簇之月辰在娵訾亥也故歌應鐘姑洗之月辰在大梁酉也故歌南呂蕤賔之月辰在鶉首未也故歌林鐘夷則之月辰在鶉尾已也故歌仲呂無射之月辰在大火卯也故歌夾鐘近振之李氏以爲樂和神人不惟其和而惟斗建日躔之爲拘於義末矣矧嵗差漸遠而今冬至建子日躔乃退於箕安得子丑之合而周公聖人識不及此而附防矯誣以凟上帝山川百神之祀必不其然防謙按升歌管奏𨿽上下舉應而實不同時周公作樂但據周時辰建之合卽用以合和固不必以後世之不合害其當時之合也竊所疑者在先祖先妣之分奏而又先妣而後祖據儀禮卜祀先祖以某妃配祭義設同幾禮器周旅酬六屍無有享先祖而不及妣者矣惟防中虞祥忌日之類始分之則又不舉樂則此禮胡爲乎來哉分樂而序之奏黃鐘於天神太簇於地祗先天神於地祗也奏夷則於先妣奏無射於先祖則先妣先於先祖也而可乎此決非聖人之舊矢【或曰此先妣蓋指姜嫄也】

周禮凡樂六變者一變而致羽物及川澤之再變而致臝物及山林之三變而致鱗物及丘陵之四變而致毛物及墳衍之五變而致介物及土六變而致象物及天神

祀天神兼致地祗天包地也

凡樂圜鐘爲宮黃鐘爲角太簇爲徴姑洗爲羽靁鼔靁鞀孤竹之管云和之琴瑟雲門之舞冬日至於地上之圜丘奏之若樂六變則天神皆降可得而禮矣凡樂函鐘爲宮太簇爲角姑洗爲徴南呂爲羽靈鼔靈鞀孫竹之管空桑之琴瑟咸池之舞夏日至於澤中之方丘奏之若樂八變則地皆出可得而禮矣凡樂黃鐘爲宮大呂爲角太簇爲徴應鐘爲羽路鼔路鞀陰竹之管龍門之琴瑟九徳之歌九防之舞於宗廟之中奏之若樂九變則人鬼可得而禮矣

或問周禮三祭之樂朱子曰此不可曉先儒謂商是殺聲鬼神所畏故不用而只用四聲疊相爲宮未知其五聲不備又何以爲樂然也恐是無商調不是無商音他那奏起來五音依舊還在

按朱子此說蔡氏因之定六十調不知調𨿽多無所用之此宮角徴羽不用商音或曰商剛聲祭尙柔故不用也或曰周木徳金克木故不用也以余推之此必有闕簡爲補亡者不知樂誤失一句耳

鄭注圜鐘夾鐘也夾鐘生於房心之气房心爲大辰天帝之明堂函鐘林鐘也林鐘生於未之气未坤之位黃鐘生於虛危之气虛危爲宗廟以此三者爲宮用聲類求之

按先儒說三宮近是至所佐之角徴羽殊無理次鄭說亦未免支離降黃鐘爲民尢爲不可蓋樂家最忌陵宮安得如此意周禮之書藏於民間者千年簡編殘缺漢儒輯補不無遺誤且他簡或可以意補亡而樂之失傳其誤必甚今亦安能一一而附防之乎按此卽郊社禘三樂禘用韶舞與前四望同樂

舞師掌教兵舞帥而舞山川之祭祀教帗舞帥而舞社稷之祭祀教皇舞帥而舞旱暵之事凡小祭祀則不興舞

鼔人以雷鼔鼔神祀靈鼔鼓社祭以路鼔鼔鬼享凡大祭祀大略王入廟奏王夏屍入奏肆夏牲入奏昭夏獻酬畢奏樂興舞屍出奏肆夏及徹樂師帥樂士而歌徹祭畢而燕鐘師奏燕樂旄人舞之王出廟奏王夏據周禮則先奏樂至九變而人鬼降可得而禮據郊特牲稱殷人尙聲臭味未成滌蕩其聲樂三闋然後出迎牲聲音之號所以詔告於天地之間也周人尙臭則不然以鬰鬯求神於陰蕭膋求神於陽然後樂極九變而後降神也據祭統羞嚌薦豆之後又言及入舞君冕而總幹率其羣臣以樂皇屍則是正獻之時亦奏樂不殊燕禮也

凡祭祀有鼃黽鳥獸之聲則蟈氏焚牡鞠而以其煙被之凡水虫無聲庭氏掌射國中之妖鳥

饗

國語肆夏樊遏渠天子所以饗元侯也

仲尼燕居子張子夏言防侍子曰愼聼之女三人者吾語汝禮猶有九焉大饗有四焉茍知此矣𨿽在畎畆之中事之聖人已兩君相見揖譲而入門入門而縣興揖譲而升堂升堂而樂闋【此處有升歌淸廟一句】下管象武夏籥序興陳其薦爼序其禮樂備其百官如此而後君子知仁焉行中規還中矩和鸞中采齊客出以雍徹以振羽故君子無物而不在禮矣入門而金作示情也升歌淸廟示徳也下而管象示事也是故古之君子不必親相與言也以禮樂相示而已

注旣升堂主人獻賔酒賔卒爵而樂止此饗禮之一節也賔酢主君又作樂主君飲畢則樂止此饗禮之二節也升堂而歌淸廟之詩是三節也堂下以管吹象武之曲是四節也夏籥禹大夏之樂曲以籥吹之也與象武次序更疊而作故曰夏籥序興行中規第五節

也還中矩第六節

也采齊樂章名和鸞車上之鈴也車行整緩則鈴聲與樂聲相中蓋出門迎賔之時此第七節

也客出之時歌雍詩以送之此第八節

也振羽卽振鷺禮畢徹器則歌振鷺之詩九節也九者之禮大饗有其四一是賔卒爵而樂闋二是賔酢主卒爵則樂又闋三是升歌淸廟四是下管象武餘五者則非饗禮所得專也

郊特牲云賔入大門而奏肆夏示易以敬也卒爵而樂闋孔子屢嘆之奠酬而工升歌徳也歌者在上匏竹在下貴人聲也樂由陽來者也禮繇陰作者也陰陽和而萬物得

燕

儀禮諸侯燕卿大夫獻酢旅酬畢納工工歌鹿鳴四牡皇華卒歌獻工畢下管新宮卒管笙入奏南陔白華華黍畢獻笙畢乃間歌魚麗笙由庚歌南有嘉魚笙崇丘歌南山有臺笙由儀遂合鄕樂周南關雎葛覃捲耳召南鵲巢采蘩采蘋用鐘磬樂畢興舞則勺燕獻士庻子後行無算爵則無算樂若與四方之賔燕有房中之樂賔及庭奏肆夏賔拜酒主人答拜而樂闋公拜受爵而奏肆夏公卒爵主人升受爵以下而樂闋賔出奏陔若射公樂作就物

鄭注鄕樂者風也小雅爲諸侯之樂大雅頌爲天子之樂鄕飲酒升歌小雅禮盛者可以進取燕合鄕樂者禮輕者可以逮下也春秋傳曰肆夏樊遏渠天子所以饗元侯也文王大明緜兩君相見之樂也然則諸侯之相與燕升歌大雅及小雅也天子與次國小國之君燕亦如之與大國之君燕升歌頌及大雅其笙間之篇未聞

鄕飲

歌笙間合無算樂同燕禮賓出至於階陔作

鄕射

縣於洗東北西靣大夫酢畢納工不歌不笙不間惟合樂同鄕飲獲者倚旌樂正命弟子贊工遷樂於下旣射獲者坐而獲舉旌以宮偃旌以商至三射則以樂爲節司射命曰不鼓不釋樂正命太師曰奏騶虞間若一乃奏騶虞以射及燕無算樂奏陔如鄕飲記笙凡三笙一和而成聲【三人吹笙一人吹和和小笙也】

大射

公升卽席奏肆夏至獻賔告防主人答拜而樂闋主人獻公公拜受爵乃奏肆夏至主人答拜而樂闋大夫升就席乃納工歌鹿鳴三終乃獻工畢管新宮三終及射獲者舉旌以宮偃旌以商末射命太師奏貍首以射射畢乃燕無算樂賔降奏陔公入奏驁

射人王射以騶虞九節諸侯射以貍首七節孤卿大夫以采蘋五節士以采蘩三節射義曰騶虞樂官備也貍首樂防時也采蘋樂循法也采蘩樂不失職也

鄭氏曰鄕射之鼔五節歌五終所以將八矢一節之間當拾四節四拾其一節先以聼也然則王之九節五節先以聼諸侯七節三節先以聼尊者先以聼則多卑者先以聼則寡所以優尊者欲其先知之審也

陳祥道曰王射以騶虞鄕射亦以騶虞鄕射之詢眾庻亦欲官備於天子也鄕射合樂大射不合樂者鄕射屬民欲同其意故合樂大射擇士與祭欲嚴其事故不合樂

射義諸侯獻貢士於天子天子試之於澤宮其容體比於禮其節比於樂而中多者得與於祭其容體不比於禮其節不比於樂而中少者不得與於祭數與於祭而君有慶數不與於祭而君有譲數有慶而益地數有譲則削地故曰射者射爲諸侯也是以諸侯盡志於射以習禮樂夫君臣習禮樂而流亡者未之有也

卿大夫以五物詢眾庻一曰和二曰容三曰主皮四曰和容五曰興舞大司樂王射令奏騶虞詔諸侯以弓矢舞樂師燕射帥射夫以弓矢舞蓋射有舞法失其傳耳

軍

大司馬中春教振旅辧鼔鐸鐲鐃之用王執路鼔諸侯執賁鼔軍將執晉鼓師帥執提旅帥執鼙卒長執鐃兩司馬執鐸公司馬執鐲以教坐作進退疾徐防數之節遂以搜田有司表貉誓民鼔遂圍禁【夏秋不備書從同也】

中冬教大閱田之日羣吏以旗物鼔鐸鐲鐃各帥其民而致乃陳車徒如戰之陳中軍以鼙令鼔鼓人皆三鼓司馬振鐸羣吏作旗車徒皆作鼔行鳴鐲車徒皆行及表乃止三鼔摝鐸羣吏獘旗車徒皆坐又三鼓振鐸作旗車徒皆作鼔進鳴鐲車驟徒趨及表乃止坐作如初乃鼓車馳徒走及表乃止鼔戒三闋車三徒三刺乃鼔退鳴鐃且卻及表乃止坐作如初遂以狩田旣設驅逆之車令鼓振鐸如前車徒皆作遂鼔行徒啣枚而進旣獲及所獘鼔皆駴【疾擂也】車徒皆噪徒乃獘【止也】

師有功則左執律右秉鉞以先愷樂獻於社

鼔人以鼖鼔軍事凡軍旅夜鼔鼜

古者習諸侯大夫士於祭祀饗燕習士庻人於鄕射鄕飲莫非用樂琴瑟歌通乎上下非是莫敢用樂焉是以化成天下感其聲者莫不繁祉老壽和平愛敬治之極也後代制樂者幸而有作則以歸之學宮一嵗而再演士大夫且不一見何緣化民成俗乎繇不知作樂之用故也

古樂之作或謂卽宜用俗樂工爲之則易成何如曰不可興古樂以致治猶窮經書以求道也欲得窮經書以求道者而必於防淫辭小說之人求之我知其之楚而北轅矣唐有康昆侖者善琵琶自號無敵及聞段善本楓靑之彈驚而下拜徳宗命段授康段奏曰昆侖本領邪雜須令十年不近樂器乃可授今淫聲旣熟舉手卽入焉何可用也須用二十左右國學生未學俗樂者始肄時寧可不成聲音久之漸熟然後樂有可正之理

此書於古樂未知無稍齟齬然古人聞樂知徳後有知我者於此求之亦可也

古樂書卷下

