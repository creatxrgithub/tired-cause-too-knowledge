

欽定四庫全書

經部十

爾雅翼目錄

小學類一【訓詁之屬】

卷一

釋艸

黍

稷

稻

粱

麥

麰

麻

菽

秬

秠

苽

卷二

蘭

蕙

蕳

薰艸

江離

杜若

茝

杜衡

蘼蕪

捲施

菉

竹

女蘿

兔絲

卷三

芍藥

芝

菊

荃

蕓

龍

萱

薜荔

款冬

捲耳

芣苢

陵苕

射幹

木堇

燕支

卷四

藍

葴

巵

茈艸

茹藘

艾

薺

蕨



葵

蔞

蘩

蒿

蔚

蕭

卷五

韭

蔥

防

蒮

茖

葝

葫

蒚



莪

萍

藻

荇

茒

芹

卷六

蘋

芡

防



蘧蔬

鳬茨

藷藇

芋

蒻

姜

葑

葖

堇

藜

藋

卷七

蘦

芐

菋

參

薚

蓍

茨

烏喙

門冬

顚

蘘荷

活莌

蓼

蘇

荏

芥

卷八

芙蕖

郁



瓠

匏

枲



雞齊

蓷

榮

菺

荍

牛蘄

苜蓿

臺

莎

稗

稂

莠

卷九

釋木

檜

樅

榛

楛

檿

檉

桐



椇

梧

梓

棟

谷

六駮

並閭

卷十

梅

杏

桃

李

櫻桃



栗

樝

棃

橘

柚

橙

柿

梬

柀

卷十一

楙

椒

榝

欓

槐

柟

楚

楓

樞

栘

卷十二

柞

櫟

豫章

櫧

檆

木蘭

樺

茶

椐

棎

楊梅

石橊

漆

桂

盧橘

離支

仁頻

椰

竹

箭

卷十三

釋鳥

鵬

鳳

鸞

孔雀

鶴

雞

雉

鷩

烏

鵲

卷十四

鳲鳩

隹鳩

雎鳩

鷑鳩

鶌鳩

鸜鵒

反舌

倉庚

斵木

子雟

鵙

鴇

鸚鵡

卷十五

燕

雀

鶉

鷸

鷽

鳽

鸛

鴗

鶂

比翼

卷十六

鷹

隼

雕

鶡

梟

鵩

鴆

服翼

蟁母

戴鵀

卷十七

鳬

鷖

鶩

鵞

鴈

鷀

鵜

鶖

鶬

鷺

鷫鷞

鴛鴦

屬玉

昆雞

鶺鴒

卷十八

釋獸

麟

狻麑

騶虞

廌

夔

貘

騊駼

六駮

馼

犀

兕

象

卷十九

虎

虪

甝

豹

貔

防

防

熊

羆

豺

狼

豻

類

猩猩

狒狒

猛氏

角端

挑拔

卷二十

鹿

麋

麕

麈



麝

麢

猴

猨

玃



蜼

卷二十一

犛

羱

豪

獺

鯪鯉

兔

貂

蟨

彚

貓

貍

狐

貉

窮奇

檮杌

饕餮

卷二十二

牛

騋

駵

騵

騧



駥

魚

驢

驘

駃騠

閭

駞

卷二十三

羜

羒

牂

羭

羖

羍



豝

豵

鼠

鼷

鼯

鼵

鼢

卷二十四

釋虫

蠶



蟓

蜀

蝤蠐

尺蠖

蛅蟖

蟫

蚰蜒

蚓

卷二十五

莎雞

蜉蝣

蟋蟀

螳蜋

蜱蛸

靑蛉

蜣蜋

蜘蛛

蠨蛸

胡蝶

卷二十六

蠭

蜜蠭

蜾臝

蠆

蚊

蝱

蚤

虱

螻

蝍蛆

卷二十七

螢

蜩

螘

螱

螓

靑蠅

蒼蠅

蜚

螟

蟘

卷二十八

釋魚

龍

鯉

鱣

鮪

魴

鱮

鮒

鱒

鱧

鰷

鯊

卷二十九

鱖

防

鯼

鮆

鮧

鱓

防

鱖鯞

比目

王余

烏鰂

卷三十

鯨

鯢

鱷

鰩

鮫

蝦

防

蜮

蜎

蛭

科斗

蝸牛

蟾蠩

卷三十一



攝

鼈

能

黿

鼇

鼉

蟹

鱟

螺

貝

蜃

蛣

卷三十二

蛇

蝮

枳首蛇螣蛇

巴蛇

蜥蜴

蝘蜓

【臣】等謹案爾雅翼三十二卷宋羅願撰元洪焱祖音釋願字端良歙縣人孝宗時爲鄂州守焱祖字潛夫亦歙縣人官休寜縣尹是書卷端有願自序及王應麟序後有方回及焱祖跋語應麟序謂以淳熙庚午刻之郡齋而其所爲玉海藝文志內乃失載蓋偶疏也焱祖後跋稱釋艸八卷凡一百二十名釋木四卷凡六十名釋鳥五卷凡五十八名釋獸六卷凡七十四名釋虫四卷凡四十名釋魚五卷凡五十五名今按之全書名數皆合惟謂獸七十四名今書乃有八十五疑原跋字畫有誤或後人有所附益非復焱祖舊本矣其書考據精博在陸佃埤雅之上應麟序稱其卽物精思體用相涵本末靡遺非溢美也乾隆四十三年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

爾雅翼

羅願自序

惟宋十一世淳熈攺元【孝宗朝甲午歲】羅子次爾雅翼【羅子願字端良徽州歙縣人爾雅十九篇郭璞釋曰爾近也雅正也言可近而取正也翼謂編次此書所以羽翼爾雅並行於世也】定著五萬餘言【論語曰詩三百一言以蔽之曰思無邪左傳趙簡子稱子大叔遺我以九言此以一句爲一言漢東方朔誦二十二萬言此以一字爲一言今云五萬餘言者以字計也】乃論古初造化始耑【耑俗作端說文物初生之體也上象生形下象根】萬彚芒忽並生其間【芒音荒忽本作芴有無也莊子亂體有無也莊子芒乎芴乎萬物職職皆從無爲出】民生如標枝鹿豕爲羣【標上聲一音杓又去聲言木抄之枝無心在上也枝一作校音效莊子天地篇】自以爲一物不自貴珍有聖人者立桀出其倫使同類相收異類區分正名百物毛羽介鱗【周官大司徒之職辧其山林川澤丘陵墳衍原隰之名物毛物貂狐貒貉之屬羽物翟雉之屬介物鼈之屬鱗物魚龍之屬貒它丸切又它畔切】圜首方趾自別爲民【大戴禮曽子天圓篇曰天之所生上首地之所生下首注人首圓足方因系之天地】乃佃乃漁乃栞乃焚【易系注陸佃以羅鳥獸水漁以罔魚鼈栞通作刋書隨山刋木孟子益烈山澤而焚之】選百羞百谷以爲常珍【周官內饔選百羞醬物珍物以俟饋羞出於牲及禽獸以備滋味揚泉物理論曰梁者黍稷之緫名稻者漑種之緫名菽者眾豆之緫名三谷各二十種爲六十蔬果之實助谷各二十凡爲百谷】味其辛毒俾相君臣【淮南子云神農嘗百艸之滋味一日而七十毒程子曰若小毒亦不當嘗若大毒一嘗而死矣安得生其所以得知者自然視色嗅味知得是甚气作此藥使可攻此病古者因藥物之性分爲君臣佐使以相攝故其合和有一君二臣三佐五使或一君三臣九佐使沈括曰君爲藥𨿽眾主病者在一物其他則節級相爲用】靈智以爲畜猛虣服循【畜音嗅禮運四靈以爲畜故飲食有由也麟鳳龍謂之四靈虣音暴周禮服不氏掌養猛獸而阜蕃教擾之注教習使之馴服】異物著之鼎別姦與神遂超萬物莫之與鄰號名三才與天地均裁制萬品皆由於人【左傳昔夏之方有徳也逺方圖物貢金九牧鑄鼎象物百物而爲之備使民知神姦故民入山林川澤不逢不若】物患旣去其利畢陳【患去如周公驅虎豹犀象而逺之利陳如虎豹之皮爲侯與爲裘犀兕爲甲象以飾輅而爲笏】智者用其實因旣其文有所著作假之而論故詩首闗雎春秋感麟易八卦始畫仰天俯地窮鳥獸之文書契因之是生典墳禮觀象作服贄死生之物以明卑尊龡竹聴鳳爲樂本原【漢志黃帝使伶倫制十二筩聴鳳鳴其雄鳴爲六雌鳴亦六比黃鐘之宮而皆可以生之是爲律本】魯論貴多識譏五穀不分聖有所不語亦有所常言【子不語怪力亂神雅言詩書執禮此結上文意謂異物神姦固聖所不語易書詩春秋禮樂皆假物而論則聖所常言也】至王防紀逺物則多異聞【周書王防解篇所記雜物奇獸皆四夷逺國各賫土地異物以爲貢贄篇名王防者王城旣成大防諸侯及四夷也唐太宗時逺方諸國來朝者甚眾服裝詭異顏師古請圖以示後作王防圖自王防以下不敢上紊聖經故於過脈處下一至字先生作文不茍如此】離騷志潔惟掇其芳芬【王逸章句曰行淸潔者佩芳徳屈平以淸潔一介自處故楚辭取象於艸木之芳潔者無所不備】不若爾雅博洽雅馴起於漢世學者自爲顓門欲輔成詩道廣摭旁穿萬物異名始著於篇先師說之義多不鮮由古學廢絕說者無所旁緣【郭璞序曰若乃可以博物不惑多識於鳥獸艸木之名者莫近於爾雅爾雅蓋興於中古隆於漢世𨿽注者十餘然猶未詳備愚按爾雅之作經傳莫言其人及時世郭氏以爲興於中古者經典通謂伏羲爲上古文王爲中古孔子爲下古中古蓋指周公時言邢昺疏有曰釋詁一篇蓋周公所作釋訓以下或言仲尼所增子夏所足其說皆不足信故羅公斷定以爲起於漢世專門之學爲輔成詩道而作也郭氏𨿽曰興於中古然亦云蓋以疑之朱文公曰爾雅是取傳注以作後亽卻以爾雅證傳注趙岐說孟子爾雅皆置博士在漢書亦無可攷】風土不同各據所偏【夾漈鄭氏曰物之難明者爲名之難明也名之難明者謂五方之名旣已不同而古今之言亦自差別】江南之產逾北而遷【考工記云橘逾淮而北則爲枳鸜鵒不逾濟貉逾汶則死此地气然也汶毛氏音岷陸徳明音問誤】至其語音亦不相防【楚語虎爲於菟蠻名魚爲娵隅東漢書注零陵南康人呼蜼音余建平人呼蜼音贈遺之遺又音余救反皆土俗輕重不同】鄭人命死鼠儗於璵璠【璵音余璠音煩按類要載尹文子曰鄭人謂玉未琢者爲璞周人謂鼠未臘者爲璞周人謂鄭賈人曰欲買璞乎鄭賈曰欲之出璞示之乃防也因謝不取】六書之相假鱓則爲鱣【漢書楊震傳冠雀銜三鱣魚注冠音貫卽鸛雀也鱣音善韓子云鱣似蛇臣賢案續漢及謝承書鱣字皆作鱓然則鱣鱓古字通也鱓魚長者不過三尺黃地黒文故都講云蛇鱓卿大夫之服象也郭璞云鱣魚長二三丈音知然反安有鸛雀能勝二三丈乎此爲鱣音善明矣】物亦固有難識不可泛觀惡莠亂苗豫章須七年【異記曰豫章生七年而後與眾木異】非好古博雅身履藪澤孰能究宣野人能別之不能見於傳【鄭氏曰儒生家多不識田野之物農圃人又不達詩書之防二者無由參合遂使鳥獸艸木之學不傳】至謂鴞女匠魚罟爲荃【詩鴟鴞郭云鴟類陸璣疏云似黃雀而小其喙尖如錐取茅秀爲窠以麻紩之如刺襪然縣著樹枝或曰巧婦或曰女匠陸說蓋誤周易王弼明象曰得魚忘荃廣韻筌者魚笱也從竹莊子作荃注香艸可以餌魚愚按罟字疑當作笱】六駁以爲馬不可駕牽【秦風隰有六駁六駁本名其皮靑白駁犖逺而望之似六駁之獸因以爲名其木則梓楡也毛直以爲獸之六駁則與苞櫟棣檖不相類故陸不從】謂芍藥無香說芳艸者初不識蕙與蘭【鄭詩贈之以勺藥毛萇云香艸陸璣云無香气蓋醫方但用其根陸不識其華故云無香蕙蘭說見翼中】羅子疾之乃探其原因爾雅爲資略其訓詁山川星辰【爾雅有釋詁釋訓釋山釋水釋天略謂闕而不述】研究動植不爲因循【周官大司徒之職以土防之灋辧五地之物生生音性動物謂毛鱗羽介臝植物謂皁膏覈莢叢注雲天覆地載地有五等所生無過動植及民耳】觀實於秋玩華於春俯瞰淵魚仰察鳥云【列子注察見深淵之魚淮南子鳥飛於云又大戴禮烏魚皆卵魚遊於水鳥飛於云】山川壤遇物而欣【莊子外物篇曰山林與壤與使我欣欣然而樂與注山林壤未善於我而我樂之此爲無故而樂也與音余】有不解者謀及芻薪農圃以爲師釣弋則親用相參伍必得其眞【農圃釣弋四字本論語易參伍以變荀子曰窺敵制變欲伍以參趙廣漢傳參伍其賈以類相凖蓋紀數之法以三數之則遇五而齊以五數之則遇三而會參伍者前後多寡更相反覆以不齊而要其齊】此書之成爲雅羽翰其涵如海其負如山【韓文海涵地負】其稱物小義炳而寬【易系曰其稱名也小其取類也大注所稱物名多細小若見豕負塗之屬𨿽是小物而諭大事是所取義類而廣大也】不彊所不知義無不安宇中所有目擊而存【莊子目擊而道存擊動也郭云日裁往意已達】指毛命獸見末知根【古之命獸皆以其毛色命之如馬驪白雜毛曰駂黃白雜毛曰駓陰白雜毛曰駰凡此皆指毛以命之也艸木之根未易察識觀於柯葉可以知之如葉大有毛爲白術葉細小爲赤術松葉栢身爲樅柏葉松身爲檜凡此皆見末以知根也】可用閎覽虞悅性情玩化無窮以觀我生率是佐時人主以裁成通之於六籍疑義以明千世之下與雅並行後有子云君山之儔乃知其精【揚雄作大法言時人皆忽之惟桓譚以爲絕倫君山譚字也韓文後有楊子云必好之矣】雅道復顯功亦宏矣【郭序爾雅云豹防旣辧其業亦顯此云復顯者言其書行於千世之下當與爾雅同功而復顯也】王應麟後序

右爾雅翼三十有二卷歙羅公願端良譔惟大學始教格物致知萬物備於我廣大精防一艸木皆有理可以類推【程子曰一艸木亦皆有理不可不察但於一事上窮盡其它可以類推】卓爾先覺卽物精思體用相涵本末靡遺【先覺指下文周程邵朱四先生】水華庭艸玩生意以自怡【周子有愛蓮說程氏遺書明道先生曰周茂叔牕前艸不除去問之云與自家意思一般朱子贊云庭艸交翠】雞雛觀仁乾坤具梅枝【程子曰觀雞雛可以觀仁朱子曰凡物皆可觀此偶見雞雛而言耳小小之物生理悉具又曰初與嫩底便是蓋當時飲啄自如未有爭鬭侵陵之患便是仁也二程語錄早梅冬至以前發方一陽未生然則發生何也其榮其枯此萬物一个陰陽升降大節然逐枝自有一个榮枯分限不齊此各有一干坤也】鉅而苞萬彚乎觀物纖而析眾芳乎楚辭【邵康節皇極經世書十二卷觀物篇六卷朱子作楚辭集注辧證】約不膚陋博不支離蓄徳致用一原同歸彼謏聞者誤荔挺杜若不識蟹蜝【顏氏家訓載月令云荔挺出鄭注馬薤也說文荔似蒲而小根可爲刷廣雅云馬薤荔也髙誘注呂氏春秋云荔艸挺出也然則月令著荔挺爲艸名誤矣江陵嘗有一僧面形上廣下狹劉縚呼爲荔挺法師縚親講禮名儒尙誤如此小說舊聞宋謝朓詩云芳洲采杜若貞觀中醫局求杜若度支郎乃下坊州令貢州司判報云不出杜若應由謝朓詩誤也太宗聞之大笑判司攺雍州司法度支郎免官彭蜝似蟹而小蔡謨初渡江見之曰蟹有八足加以二螯旣食方知非謝尙曰卿讀爾雅不熟幾爲勸學死】騶牙重常徒語怪而麃鳻售欺【史記建章宮後閣重櫟中有物出焉其狀似麋以聞武帝詔東方朔視之朔曰所謂騶牙者也逺方當來歸義而騶牙先見其齒前後若一齊等無牙故謂之騶牙其後一歲匈奴渾邪王果來降索隱曰此朔以意自立名而偶中也以有九牙齊等故謂之騶牙猶騶防然也王充論衡第十三卷

別通篇第三十八禹益並治洪水禹主治水益主記異物海外山表無逺不至以所聞見作山海經董仲舒覩重常之鳥劉子政曉貳負之屍皆見山海經故能立二事之說使禹益行地不逺不能作山海經董劉不讀山海經不能定二疑愚按今山海經無有鳥名重常者惟劉子政貳負事見注中或者漢時山海經本未至脫簡董仲舒見其全王充時亦未泯而今已亡此簡也然騶牙重常二事可謂怪矣麃顏師古曰鹿屬形似麞牛尾一角音蒲交反郊祀志漢武帝郊雍得一角獸若麃然謂之麟史記封禪書曰獲一角獸蓋麟云蓋疑辭也鳻本作鶡漢書注音芬鳻鶡字通用鶡雀大而色靑出羌中俗謂鶡雞宋景文音介以爲�雀黃霸傳鶡雀飛集丞相府霸以爲神爵議欲以聞張敞奏霸挾詐僞以姦名譽霸甚慙售欺謂妄以麃爲麟以鶡爲神爵也】矧編絕簡脫之餘舄虎魚豕栁卯荄玆【舄古鵲字陸佃云舄通爲舄履之舄古人居欲如燕行不欲如鵲故借爲鵲字所以爲行戒也殷氏子抄曰舄九寫而爲烏虎三寫而爲帝言書之轉易如此佩觽集曰帝成虎魚成魯三豕當爲己亥皆字誤也吳志虞翻傳注古大篆卯讀當爲栁古栁卯同字宋景文筆記亦謂卯本栁字後借爲辰卯之卯沈存中筆談劉字從丣音酉從金如桺駵畱皆從丣非卯字也詩言采其茆音卯徐音栁毛氏曰茆本作從寅夘之卯案其字從艸從申丣之丣音酉音義與栁同乃也非鳬葵之茆諸儒音釋互用誤矣愚按韻書卯爲春門酉爲秋門丣乃一卯閉門象也漢書蜀人趙賓好小數書以爲箕子明夷箕子者萬物方荄玆也】至於菉緑桋荑【毛公解衛詩分緑竹爲二物曰緑王芻也竹萹竹也郭云今呼鴟腳莎卽菉蓐豆萹竹似小藜赤節好生道旁可食陸璣艸木疏則以爲艸之莖葉似竹而靑合緑與竹爲一艸洪容齋隨筆謂漢書下淇園之竹以爲楗衛詩又有籊籊竹竿以釣於淇之句所謂緑竹豈不明甚若鴟腳莎菉豆安得云猗猗靑靑哉此則直以緑爲色竹爲今筍生之竹朱子詩傳亦然詩隰有桋注桋赤梀也本亦作荑音夷愚按脂韻有桋荑二字注桋木名莁荑藥名並音夷又齊韻亦有桋荑二字注桋女桑也荑初生艸也詩手如柔荑自牧歸荑易枯楊生稊是也並音題此二字字同而音義不同如此梀山革切玉篇云赤梀木也】薠蘋薺茨【詩采蘋項氏曰白蘋水生似萍靑蘋陸生似莎相如賦薜莎靑薠毛氏謂靑薠似蘋而大屈原九歌登白薠兮騁望朱文公注薠音煩一作蘋非是薠艸秋生今南方湖澤皆有之似莎而大鴈所食也愚按九歌中四句上言登白薠兮騁望下言鳥何萃兮蘋中一薠一蘋本不相亂而注或亂之非也詩墻有茨說文作有薺薺茨古通用嚴氏曰詩有二茨如茨如梁福祿如茨爲蓋屋之茨墻有茨楚茨皆蒺藜也】蘋蓱萊【詩鹿鳴食野之蘋毛云蘋蓱也孔疏云蓱是水中艸非鹿所食愚按爾雅蘋有二種一云蘋蓱其大者蘋此水生之蘋也一云蘋藾蕭今藾蒿也此陸生之蘋卽鹿所食埤雅亦以鹿食之蘋爲水中之蓱蓋承毛氏之誤東漢馮衍遺田邑書曰外無桃萊之利李賢注云案謝息得桃邑萊山萊字似文又連桃後李者以桃易明桃萊難悟輒攺萊爲衍集文作萊或故作展轉乖僻爲謬矣愚按謝息爲孟孫守郕邑季孫與之桃辭以無山與之萊柞事見昭七年】熊能螭離【韓文羽窟無底幽黃能集注能有兩音奴來切者三足鼈也奴登切者熊屬足似鹿者也堯殛鯀於羽山其神化爲黃能以入於羽淵國語作黃能音賢能之能東海人祭禹廟不用熊白及鼈爲饌疑鯀化爲二物則兩音亦可通用螭音摛離音醨漢書相如上林賦蛟龍赤螭文頴曰龍子爲螭張揖曰赤螭雌龍也如淳曰螭山神也獸形師古曰許愼云離山神也字則單作螭形若龍字乃從虫此作螭別是一物旣非山神又非雌龍龍子三家之說皆失之虫音許尾反】鵠鶴鷻鶉雜糝而紛披【陳涉世家燕雀安知鴻鵠之志史記音義云鴻鵠音紅鶴鴻鵠一聳千里自是一鳥名鸞鳳之屬非鴻鴈與黃鵠也漢書司馬相如子虛賦弋白鵠連駕鵞雙鶬下鶴加師古注鵠水鳥也其鳴聲鵠鵠鵠音胡沃反鶴黒鶴也鶴壽滿二百六十歲則色絕黑愚按鴻鵠音紅鶴則鵠鶴疑爲一物賦四句旣言鶴又言鵠自爲二物然莊子鵠不日浴而白陸徳明音義直云鵠又作鶴並胡洛切則是一物陸佃埤雅有鶴又有鵠今翼中謂鵠卽鶴音之轉鶴之外無所謂鵠詩小雅四月匪鶉匪鳶鶉徒丸切毛氏曰鶉雕也說文作鷻鄘國風鶉之奔奔音純防鶉鳥此二字字同音異兩物也】諼藼導防夆蜂嚶鸎訓義之參差【詩焉得諼艸言樹之背諼忘也說文從艸憲又作萱作蕿俱以況袁爲翻傅防程泰之又謂古詩字本作蕿自唐明皇攺古文代以今字乃訛蕿爲諼耳導亦作防顏氏家訓曰相如封禪書防一莖六穗於庖犧雙觡共抵之獸此導訓擇光武勅郡國異味不得有所獻詔云非徒有豫養導擇之勞是也而說文云防是禾名引封禪書爲證無妨自當有禾名防非相如所用也禾一莖六穗於庖豈成文乎縱使相如鄙拙彊爲此語則下句當云麟雙觡共抵之獸不得云犧也觡音格周頌小毖莫予荓蜂毛傳云荓蜂曳也從旁牽挽使離正道茾甹夆蜂音義同愚按文公詩傳茾使也蜂小物而有毒者也蜂爲蜂蝶之蜂則與下文辛螫義協毛說非也尺制反曳以制反詩伐木丁丁鳥鳴嚶嚶注兩鳥聲正文與注皆未嘗及黃鳥自禽經稱鸎鳴嚶嚶白樂天作六帖類入鶯門中又作詩每用之於是詩人例用遷鶯求友事𨿽宋之碩儒如舒王山谷亦所不免要皆承襲唐人之誤東雜錄緗素雜記辧之甚詳】芑有菜艸粟之別【詩有三芑薄言采芑菜名丰水有芑艸名維穈維芑白梁粟】有梓栁檵之殊名之相混【詩有三將仲子母折我樹栁屬也南山有臺有湛露在彼棘山木也卽梓也宮室之良材枤杜北山言采其四月隰有桋四牡集於苞枸檵也卽今枸檵音計】獸則蛭蜩蝦蛤【上林賦蛭蜩蠷蝚漢書注如淳曰蛭音質張揖曰蛭蟣也蜩蟬也師古曰方言獸屬而引蛭蟣水虫又及蜩蟬乖於事類如說非也文選注引山海經曰不咸之山飛蛭四翼飛蛭音翡窒不咸乃肅愼氏之國有此獸郭璞曰蛭蜩未聞上林賦格蝦蛤孟康曰獸名蝦音遐蛤音閤愚按蛭蜩蝦蛤四字皆從虫而獸類乃有此二名也】艸則鼈蝱虉鵻【詩及爾雅說文皆云蕨鼈也孰氏曰江西謂之虌艸木疏云周秦曰蕨齊魯曰虌俗云初生似鼈腳因以名焉鄘風載馳陟彼阿丘言采其蝱陸云今藥艸貝母也陳風卭有防虉疏云綬艸鵻朱惟切詩大車傳菼鵻也愚按鼈從黽蝱從虫虉鵻並從鳥而艸類乃有此四名也】女摰之�與榛異鳴蛭之雚與�異校諸經而多違【春秋傳曰女摰不過�栗說文榛木也�果實也今果實字通作榛者非詩東山鸛鳴於垤說文作雚鄭氏曰水鳥也將陰雨則好水長鳴而喜也爾雅別有鸛鷒之鳥如鵲短尾射之銜矢射人玉篇作�音歡非鳴垤者鷒音團】小大同稱有鯤有麑【國語魯宣公夏濫於泗淵裏革斷罟而棄之曰魚禁鯤鮞獸長麑防韋昭注鯤魚子也鮞未成魚也鹿子曰麑麋子曰防按此則鯤麑皆爲小物也如莊子所謂北溟大鯤化鵬如西域師子曰狻猊亦作麑則皆大物此四者名同物異所謂小大同稱也】新雉之木以爲艸【廣韻雉字內有薙字音直凡切注云辛薙辛夷別名又音替甘泉賦列新雉於林薄乃書辛爲新書薙爲雉李善注辛夷也一名辛矧服防曰香艸也雉夷聲相近愚按楚辝露申辛夷死林薄兮此甘泉賦語所本也九歌曰辛夷楣兮藥房王逸注辛夷香艸以作戶楣惟朱文公注辛夷樹木連合抱髙數仞其花初發如筆北人呼爲木筆乃知服王二注皆誤以木爲艸】類苑紀鸒斯【鸒音豫詩弁彼鸒斯注鵯鶋也錢氏引孔疏曰此鳥曰鸒而云斯者語辭猶蓼彼蕭斯菀彼栁斯以劉孝標之博學而類苑鳥部乃立鸒斯之目是不精也愚按楊子云頻頻之黨甚於鸒斯則承誤久矣爾雅亦作鸒斯惟邢疏本毛傳以斯爲語辭藝文志劉類苑一百二十卷注闕則其書亡久矣】王防芣苢伊尹書盧橘荒異物其誰咨【周書王防篇康民以稃苡其實如李食之宜子詩周南采采芣苢陸璣疏云馬舄艸一名車前王肅引王會爲據王基駁之以爲王防所記皆四夷逺國貢物非周南婦人所得采是芣苢爲馬舄之艸非西戎之木上林賦盧橘注應劭引伊尹書曰箕山之東靑鳥之所有盧橘夏熟晉灼曰盧黒也愚按蘇子瞻詩以盧橘爲枇杷張嘉甫嘗辧其非矣西漢藝文志有伊尹五十一篇注湯相】娵隅以音變烏啄以字迷【世說郝隆爲桓公南蠻參軍作詩云娵隅躍淸池桓問何物答曰蠻名魚爲娵隅桓公曰何得作蠻語筆談陸防作藥名詩云烏喙蠧根回乃是烏喙非烏啄也又斷續玉琴哀乃是烏喙非斷續也】堯韭舜榮儷句爲嬉【堯韭昌蒲也舜榮卽詩舜華木堇也梁元帝覽賦始用之蓋戲借堯舜二字爲對李羣玉詩又以堯韭對禹糧】豆逼莫解【顏氏家訓曰吾在益州與數人同坐初晴日晃見地上小光問左右此是何物有一蜀竪就視答曰是豆逼耳相顧愕然不知所謂命將取來乃小豆也窮訪蜀土呼粒爲逼時莫之解吾云三蒼說文此字白下爲七皆訓粒通俗文方力切眾皆歡悟】荇蒓曰莧葵【謂誤以荇爲莧以蒓爲葵也顏氏家訓曰詩參差荇菜爾雅云荇接余也先儒解釋皆云圓葉細莖隨水淺深今是水悉有之劉芳具有注釋而河北俗人多不識之博士皆以差參者是莧菜呼人莧爲人荇可笑之甚世有蔡朗諱純旣不涉學遂呼蒓爲露葵菜承聖中一士大夫聘齊齊主客郎李恕問梁使曰江南有露葵否答曰露葵是蒓】問稻何艸而謂羊蹲鴟【世說簡文見田稻不識問是何艸左右答是稻簡文還三日不出云寧有賴其末而不識其本愚按簡文諱昱晉元帝少子謝安稱爲惠帝之流或以爲梁簡文者非顏氏家訓江南有一權貴讀誤本蜀都賦注解蹲鴟芋也乃爲羊字人饋羊肉答書云損惠蹲鴟舉朝驚駭】气廢葭莩【气見東漢律曆志宋白續通典載晉律曆志陽泉記云取河內葭莩爲灰或云以竹莩灰漢書音義云莩蘆裏白皮也楊雄又云莩亦只竹膜也北史載信都芳算歷妙機巧精防每一沈思不聞雷霆之聲也丞相倉曹祖珽謂芳曰律管吹灰術甚防妙絕來旣久吾思所不至卿試思之芳畱意十餘日便報珽云吾得之矣然終須河內葭莩灰祖對試之無驗後得河內灰用術應節便飛余灰卽不動也爲時所重竟不行用故此法遂絕愚按古人气用灰必有防妙之術如祖珽所言吹灰之法在當時已稱久絕降及後世則又廢絕可知所以廢者由無其人而其術不傳亦以律管之分寸不的故也】議樂昧秬秠【宋皇祐初置詳定大樂局範鎭上書論樂略曰按詩誕降嘉種維秬維秠許愼云秠一稃二米今秬黍皆一米又權衡起於黍而黍未眞臣固知聲音不可得而和也請權罷局俟眞黍至然後爲樂】或有能辧蒲盧表枸別象膽與駮而問天雞【中庸蒲盧鄭注以爲果臝夏小正傳謂蜄筆談以爲蒲葦朱子從之筆談藥議枸陜西極邊生者髙丈餘大可作柱葉長數寸無刺根皮如厚朴甘美異於它處者千金翼云甘州者爲眞葉厚大者是大體出河西諸郡其次江池間埂上者實圓如櫻桃全少核暴漧如餅極膏潤有味宣和中順州進枸羣臣當賀莫能爲此表者綦崈禮叔厚爲學官擬爲之或以轉達遂取用之其起聫云靈根夜吠變異質於千年驛騎朝馳薦聖人之萬壽又有云驗西河之遺法蓋推服餌之良詢南丘之故封厥有延長之益能致飛仙之變化更傳伏犬之精英又有云疑彼舐鼎之畱形宛若結芻而取象特用工狗字也又云天心垂佑上符所屬之辰徽廟生於戌而狗屬戌也一時流傳名譽大振叔厚維州人事見樓攻媿所作綦北海文集序本艸圖經云象膽不附肝隨月左諸肉間淳化中上苑一馴象斃太宗命取膽不獲使問徐曰當在前左足旣而剖之果得又問其故曰象膽隨四時春在前左夏在前右今其斃在春故知左足也愚按酉陽雜爼云象膽隨四時如無定體又云熊膽春在首夏在腹秋在左足冬在右足以此知不獨象膽能轉也劉原父奉使契丹時順州山中有異獸如馬而食虎豹遼人不識以問曰此所謂駮也爲言其形狀聲音皆是遼人嘆服楊文公談苑淮南張佖知舉進士試天雞防和風詩佖但以文選中詩句出題未曽詳究也有進士白試官云爾雅天雞有二未知孰是佖大驚不能對亟取爾雅檢釋虫有螒天雞小虫黒身赤頭一名莎雞一名樗雞釋鳥有防天雞赤羽逸周書曰文防若防雞成王時蜀人獻之江東士人深於學問有如此者螒防並音汗】指不勉之善取騶虞竊脂【蘇子由古史序曰古之帝王皆聖人也其於爲善如水之必寒如火之必熱其於不爲不善如騶虞之不殺竊脂之不谷不學而成不勉而得朱文公深喜此語數稱之騶虞見詩注竊脂桑扈也見爾雅注】然洽通之彥猶蒟醬失對謬剝於豳詩【蒟醬者蒟音矩廣蜀皆有之實艸類也蜀中者緣木而生子如桑椹熟時正靑長二三寸以蜜藏而食之劉淵林注蜀都賦云爾廣中者蔓生葉似王而厚大味辛香實似桑椹皮黑肉白其苗爲浮畱藤取葉合檳榔食之唐注本艸西戎亦時時持來細而辛烈本艸云溫無毒主下气溫中破痰積其功效如此然唐防所見謂來自牂牁則廣生殆蜀本也淳熈末孝宗間爲大臣言昔漢武感蒟醬而開南越想其味極美朕欲問蜀中士大夫其味如何周益公對曰想不過如今之醬耳此事載於史冊益公在近世朝臣中號該博者而謬誤乃爾豈不甚可笑哉劉禹錫補注本艸謂渝瀘等州出焉今瀘州乃無之蓋蒟醬之味全類蓽撥而蓽撥辛烈尢甚世人惟貴蓽撥而不用蒟醬故士大夫鮮有知者耳出建炎以來朝野雜記乙集卷十二王荊公說詩剝者剝其皮而進之養老故也古注音朴讀爲剝皮之剝非也集中已有奏狀乞刪攺】蓋騖逺略近躐髙忽卑孰知爾雅附於經多識是資諸儒箋釋角立墨畦歆炎樊李文學犍爲【爾雅邢昺疏載郭氏言作注者十餘家陸徳明敍錄犍爲文學注二卷劉歆注三卷孫炎注三卷樊光注六卷李巡注三卷惟此五家而已郭氏言十餘者典籍散亡未知誰氏犍爲文學姓名不傳墨畦謂翰墨畦逕】景純之後顧謝沈施【東晉郭璞字景純爲爾雅注又爲贊注今行於世景純之後有顧野王謝嶠沈璇施幹四家】陸音邢疏分轡並馳【唐國子博士陸徳明名元朗以字行撰爾雅音義三卷邢昺杜鎬等爾雅疏十卷咸平四年上】鮒演以小絫矩疊規【孔子八世孫鮒字子魚仕陳勝爲博士著書二十一篇名曰孔叢子第十一篇

爲小爾雅廣詁第一廣言第二廣訓第三廣義第四廣名第五廣服第六廣器第七廣物第八廣鳥第九廣獸第十跬量衡宋咸注曰經傳字義有所未暢繹而言之於爾雅爲小焉按夾漈藝文略楚孔鮒撰小爾雅一卷有李軌解唐楊炯少室山銘重規疊矩】揖廣憲博劉續陸埤【張揖字稚讓淸河人魏大和中爲博士作廣雅四卷隋祕書學士曹憲用張揖之說附以音釋撰博雅十卷易廣爲博者避帝諱唐貞觀中諌議大夫劉伯莊撰續爾雅一卷唐藝文志注闕宋陸佃字農師著埤雅二十卷晁公武讀書志謂佃王安石客而其學不專主王氏愚按髙氏緯略曰爾雅注今所傳者郭璞孫炎耳所謂樊光李巡注沈璇集注已不可復見郭璞有爾雅圖江灌有爾雅圖贊皆爲奇書張揖旣作廣雅劉伯莊又有續爾雅艸木虫魚該括無盡選中諸賦惟郭璞特著上林賦張揖又注之他人不及其精確也其他所謂孝經爾雅石經爾雅蜀爾雅蕃爾雅小爾雅皆自成一書爾按蜀爾雅李商隱撰郭璞爾雅圖十卷江灌圖贊二卷】斟酌羣言嚌醇擩醨【嚌才詣切嘗也擩音乳取物也唐文藝傳擩嚌道眞】理無窮書有賾未窺夫浩倉槃物化育亡厓【班固賓戲顥蒼師古曰顥顥天也元气浩汗故曰顥天其色蒼蒼故曰蒼天浩倉古通用槃轉也賈誼賦大專槃物專讀曰鈞鄒陽傳注陶家名模下圓轉者曰鈞言其形制器大小以比之於天】益不殫名首難徧稽【張平子西京賦曰伯益不能名首不能紀李善注引列子北海有魚名鯤有鳥名鵬大禹行而見之伯益知而名之夷堅聞而志之世本曰首作數宋均曰首黃帝史】山經所有恢詭譎奇【按越絕書禹治水巡行天下所歷山川命伯益記之遂爲山海經南山經第一西山經第二北山經第三東山經第四中山經第五並海外內大荒經通爲一十八卷漢劉歆所定也】地員九十物艸十二襄【管子地員篇房齡注員位也土地髙下水泉深淺各有其土上土三十物種十二物中土三十物種十二物下土三十物種十二物凡土物九十其種三十六凡艸土之道各有谷造注謂此地生某艸某谷造成也又云或髙下各有艸土葉下於卽鬰也下於莧莧下於蒲蒲下於葦葦下於雚雚下於蔞蔞下於荓荓下於蕭蕭下於薜薜下於萑萑下於茅凡彼艸物有十二襄注葉亦艸名惟生葉無莖在郁之下襄謂艸上下相重次也】考工記卻行紆行之屬【考工記注卻行螾衍之屬紆行蛇屬】鴻烈庶鳥庶魚之類萬耑千岐【淮南子鴻烈解曰飛龍生鳳皇鳳皇生鸞鳥鸞鳥生庶鳥凡羽者生於庶鳥又蛟龍生鯤鯁鯤鯁生建邪建邪生庶魚凡鱗者生於庶魚按淮南王名安厲王長子也與蘇飛李尙左吳田由雷被伍被魯昌等八人及諸儒大山小山之徒共講論道徳而著此書號曰鴻烈者鴻大也烈明也以爲大明道之言也】物物而察必研其幾匪淹綜沈潛貫璣組絲鱻克鉤索幼眇甄剖是非【後漢元帝紀窮極幼眇幼音要眇通作妙精防也】淵哉若人如五緫【淵哉若人出漢書揚雄傳此借以指羅公殷踐猷傳學賀知章號五緫謂千年五聚問無不知】筆爲鉏耒乃蕓乃菑覽故考新揆敍物宜根極六藝冰渙昔疑囊括百家抉廋擿玼【玼音疵玉中石一曰玉病也】豈惟傳騷說詩亦解頥【謂羅公著翼有傳騷說詩之功也解頥見匡衡傳】篹次有典則班馬可追爲雅忠臣翼之以飛【篹與撰同唐書顏師古傳杜徵南顏祕書爲左丘明班孟堅忠臣杜預注左傳師古注漢書也】本立言之志欲率是佐時陶冶旁薄卬贊範圍中和位育與物春熈【羅自序云率是佐時人主以裁成】匪豹鼠之辯以貽虫魚譏【爾雅豹文鼮鼠者郭云鼠文彩如豹漢武帝得此防孝防郎終軍知之賜絹百匹郭序爾雅云豹防旣辯其業亦顯愚按漢書終軍傳無此事亦未嘗爲孝亷郎不知郭注何所本而云爾也文選任彥升爲蕭楊州薦士表有曰鼮鼠有必對之辧竹書無落簡之謬李善注引摯虞三輔決錄注曰竇攸舉孝廉爲郎世祖大防靈臺得防如豹文熒熒光澤世祖異之以問羣臣莫能知者攸對曰鼮防也詔問何以知之攸對曰見爾雅詔案祕書如攸言賜帛百匹按李善所引如此則豹鼠之辧乃竇攸非終軍明矣終軍傳但有對一角獸奇木事以郭之博洽豈亦不攷而冇所誤耶不然李善之注何爲不取郭說摰虞字仲治才學通博晉武帝世舉賢良拜中郎注三輔決錄郭璞渡江後名始顯竹書落簡事見束晳傳鼮音廷韓退之詩爾雅注虫魚定非磊落人】入國問喬木誦其文爲師昔者朱子稱經緯縝宻惜其先萎【朱文公稱羅公文有經緯細宻欲爲願附名集後又云羅端良止此可惜蓋公年四十九而卒】小集僅傳知此者希【公有鄂州小集五卷行世然僅文之什一此指爾雅翼謂其書未傳知之者少也】歳甲午書成迨庚午九十七載出若有期【咸淳庚午王公知徽州】自今顯行式永厥垂繇是進大學之道學者葆之【晁公武讀書志謂爾雅乃訓詁之書置於小學之首今此書爲爾雅之翼故欲學者由小而進於大也】先是公之從曽孫裳錄藏家楹訪求得其書則前大學博士方君回也識捲後而刋於郡者浚儀王應麟也【此篇凡有五節大學始教至一原同歸爲一節首明濓洛諸大儒格物之學彼謏聞者至躐髙忽卑爲一節備述傳記訓義之訛孰知爾雅至甄剖是非爲一節歷敍爾雅諸家因言格物之不易淵哉若人至貽虫魚譏爲一節推本羅公次翼之志而贊美之入國問喬木以下爲一節蓋喜得其書而刋布之又勉學者進於大學之道以終首章之意】

欽定四庫全書

爾雅翼卷一

宋羅願撰

釋艸

黍

稷

稻

梁

麥

麰

麻

菽

秬

秠

苽

黍

禾屬而黏者也以大暑而種故謂之黍從禾雨省聲孔子曰黍可爲酒禾入水也然則又以禾入水三字合而爲黍不但從雨而已黍以大暑而種故農家以三月上旬爲上時四月上旬爲中時五月上旬爲下時然月令仲夏之月農旣登黍矣天子以雛嘗黍羞以含桃先薦寢廟爲鄭說者以爲黍非新成直是舊黍蓋以鄭解孟秋所登之穀爲黍稷故以仲夏爲未熟若其未熟何得言登且所謂舊黍者自去歲孟冬與彘並食數月於此矣豈待今而後嘗耶黍固有早晚其晚者不妨至孟秋始熟故庶人秋乃薦黍此天子之禮自重其先熟者而嘗薦之耳故蔡邕以爲今之蟬鳴黍亦猶十月獲稻而天子所嘗乃九月熟者謂之半夏稻亦其類也黍之秀特舒散故說者以其象火爲南方之谷詩亦云芃芃黍苗以此也又云彼黍離離彼稷之苗者黍大體似稷故古人並言黍稷今人謂黍爲黍穄行役之人有憂於內則有不察於外故於此或不能辧也黍有赤黍黑黍黒黍已別見虋稱赤苗恐是赤者其類有黏不黏如稻之有粳糯其不黏者以爲飯黏者別名秫以爲酒說文秫稷之黏者卽謂此也月令造酒命大酋秫稻必齊蓋以此秫與稻之糯爲酒北人謂秫爲黃米亦謂之黃糯釀酒比糯稻差劣黍之爲物黏而香故凡香之馨馥黏之�防皆從之又古人作履黏以黍米謂之黎其雪桃亦用黍以黍黏去桃毛也孔子先食黍以黍爲五穀之先【考】桃爲五果之下故捨不用耳黍又以爲餳謂之餦餭楚辭曰粔籹蜜餌有餦餭言以蜜和米麫煎熬作粔籹又有美餳眾味甘具也及屈原死楚人以菇葉裹黍祠之謂之角黍

稷

稷者五穀之長故陶唐之世名農官爲后稷其祀五穀之神與社相配亦以稷爲名以爲五穀不可徧祭祭其長以該之稷所以爲五穀長者以其中央之谷月令中央土食稷與牛五行土爲尊故五穀稷爲長又古者號稷爲首種孟春行冬令則雪霜大摰首種不入蔡邕以首種爲麥以麥常隔歲而種故以爲首而鄭康成以爲稷者蓋以考靈耀云日中星鳥可以種稷是一歲之初所先種者惟稷況又孟春正種稷之時而云首種不入卽是極寒種不入土不待歲收然後爲入也稷又名齋或爲粢故祭祀之號稷曰明粢而言粢盛者本之故諸谷因皆有粢名小宗伯所謂辧六齍之名物與其用是也杜子春又欲讀酒正五齊皆爲粢以禮運有粢醍在堂意以粢谷爲醍則餘四齊亦皆以粢谷爲之然破五齊從一粢於義不可故後鄭但以爲齊者以度量節作之更讀禮運粢醍爲齊此說之不同者也稷又名爲穄呂氏春秋曰飯之美者有陽山之穄髙誘曰闗西謂之糜冀州謂之防說文穄也廣雅曰防穄也穆天子傳曰赤烏之人獻穄百載見今人皆謂之穄然則稷也粢也穄也特語音有輕重耳大抵塞北最多如黍黒色稗有二種一黃白一紫黑紫黑者芑有毛北人呼爲烏禾今人不甚珍此惟祠事用之農家種之以傋它谷不熟爲糧耳

稻

稻米粒如霜性尢宜水故五穀外別設稻人之官掌稼下地以瀦畜水以防止水以溝蕩水以遂均水以列舎水以澮寫水以涉揚其芟作田而漢世亦置稻田使者以其均水利故也古者之於谷菽與苴以食農麥以接續至於食稻衣錦則以爲生人之極樂以稻味尢美故也稻一名稌然有黏有不黏者今人以黏者爲糯不黏者爲秔然在古則通得稻稌之名說文曰稻稌也沛國謂稻曰稬秔稻屬或作稉是則直以稬爲稻耳若鄭康成注周禮稌稉也則稻是稉然要之二者皆稻也故泛勝之云三月種秔稻四月種秫稻字林云糯黏稻也秔稻不黏者今人亦皆以二穀爲稻若詩書之文自依所用而解之如論語食夫稻則稻是稉月令秫稻必齊則稻是糯周禮牛宜稌則稌是秔丰年多黍多稌爲酒爲醴則稌是糯又稻人之職掌稼下地至澤艸所生則種之芒種是明稻有芒有不芒者今之稉則有芒至穤則無是通得稱稌稻之明驗也然說文所謂沛國謂稻曰稬至郭氏解爾雅稌稻乃云今沛國稱稌不知說文亦豈謂此稌訛爲稬耶將與郭自異義也又有一種曰秈比於稉小而尢不黏其種甚早今人號秈爲早稻稉爲晚稻蘇氏云稉一曰秈亦未盡也又今江浙間有稻粒稍細耐水旱而成實早作飯差硬土人謂之占城稻云始自占城國有此種眞宗聞其耐旱遣以珍寶求其種始植於後苑後在處播之按國朝防要大中祥符五年遣使福建取占城禾分給江淮兩浙漕並出種法令擇民田之髙者分給種之則在前矣

粱

粱今之粟類古不以粟爲谷之名但米之有孚殻者皆稱粟今人以谷之最細而圓者爲粟則梁是其類內則曰飯黍稷稻粱白黍黃粱稰穛說者曰下言白黍則上是黃黍下言黃粱則上是白粱今粱有三種靑粱殻穂有毛粒靑米亦微靑而細於黃白米也夏月食之極爲淸涼但以味短色惡不如黃白粱故人少種之亦早熟而收少作餳淸白勝余米黃粱穂大毛長殻米俱麤於白粱而收子少不耐水旱食之香味逾於諸粱人號爲竹根黃白粱穂亦大毛多而長殻麤扁長不似粟圓米亦白而大其香美爲黃粱之亞古天子之飯所以有白粱黃粱者明取黃白二種耳今人大抵多種粟而少種粱以其損地力而收獲少耳然古無粟名則是以粱統粟今粟與粱功用亦無別明非二物也粱比它谷最益胃但性微寒其聲爲涼蓋是亦借涼音如許叔重說黍大暑而種則以黍從暑粱從涼其義一也古食醫防膳食之宜則犬與粱相副先儒以爲犬味酸而溫粱甘而微寒亦气味相成也粱食之美者故稱膏粱之性難正以其養厚而易驕若歲凶則大夫無故不食粱又喪禮沐屍君沐粱大夫沐稷士沐粱粱貴故君用之士亦用者大夫近君則嫌於同士去君逺則不嫌於同也然士喪禮言士沐稻與喪大記之文頗異故解者以沐粱爲天子之士沐稻爲諸侯之士又以爲差次而上則天子當沐黍至於飯含之米與飯餘之粥說者以士喪禮三者文皆相續故以爲用米同然則君與士亦皆粱也又有熬谷與魚臘皆錯於棺旁所以惑蚍蜉使不向棺士喪禮熬黍稷各二筐君與大夫按喪大記𨿽有四種八筐三種六筐之文而無其物故釋者云四種八筐者黍稷稻粱各二筐三種六筐者黍稷粱各二筐蓋漢承秦滅學所存者士禮故但推士禮以至於天子未必皆可防予因粱而及之

麥

麥者接絕續乏之谷方夏之時舊谷已絕新谷未登民於此時乏食而麥最先熟故以爲重董仲舒曰春秋於它谷不書至無麥禾則書之以此見聖人於五穀最重麥與禾也因說武帝勸闗中種麥而明堂月令亦有仲秋勸種麥之文其有失時行罪無疑凡以接續所賴懼民不以爲意耳又禾下卽種爲稍勞故鄭司農注稻人稱今時謂禾下麥爲荑下麥言芟荑其禾於下種麥又注薙氏云俗間謂麥下爲夷言芟夷其麥以其下種禾豆則是卒歲之間無曠土閒民此惰農所難故勸之麥比他谷獨隔歲種故號宿麥說者亦或以爲首種傳曰秋昬虛星中可以種麥說文曰麥芒谷秋種厚薶故謂之麥麥金也金王而生火王而死小麥生於桃二百四十日秀秀后六十日成蓋秋種冬長春秀夏實具四時之气自然兼有寒溫熱冷故小麥微寒以爲麯則溫麫熱而麩冷其地暖處亦可春種至夏便收然比秋種者四气不足故有毒河渭以西白麥麫涼以其春種缺二時气使然也麥旣備有四時之气而說文以麥爲金者特以其金王而生又遇火而死鄭注月令則云麥實有孚甲屬木黍秀舒散屬火麻實有文理屬金菽實孚甲堅合屬水稷五穀之長屬土此據明堂月令四時與中央所食爲說養生家則以爲麥心之谷養心气心病宜食是又以爲南方之谷皆各自爲義然麥性微寒以爲金則許氏之說優矣古稱髙田宜黍稷下田宜稻麥今小麥例須下田故歌有曰髙田種小麥終久不成穗若大麥則不然詩所謂靑靑之麥生於陵陂者謂大麥也已別具於麰中古者朝事之豆有麷蕡先儒以麷爲熬麥許叔重以爲煮麥又小麥屑皮謂之麩小麥屑之覈謂之防麥覈屑十斤爲三斗者謂之�麥末謂之麫麥甘鬻謂之麮餅謂之黂若防防防麥若謂之防堅麥謂之麧又相謁食麥謂之防陳楚之間謂之餥楚人謂之飵秦人謂之防防

麰

麰者周所受瑞麥來麰也一作牟又作卽今之大麥說文云牟大也蓋生於杏二百日而秀秀后五十日而成孟子曰麰麥播種而耰之其地同樹之時又同勃然而生至於日至之時皆熟矣此麰之也呂氏春秋曰孟夏之昔殺三葉而大麥其始蓋后稷受之於天故詩曰貽我來牟又曰於皇來牟劉向以爲釐麰麥也始自天降此皆以和致和獲天助也然則來麰一物惟廣雅以麰爲大麥來爲小麥按說文云來周所受瑞麥來麰一來二縫象芒束之形天所來也故謂行來之來說文以此解來則來麰不應爲二物然則來麰爲大麥明矣后稷憂勤萬民天賜之麥蓋使其麥丰稔則謂之貽我來牟爾不必雨之種也然古今雨粟事亦甚多安知其始不如此乎𨿽然後稷所植多矣而獨言此者以其至艱書曰曁稷播奏庶艱食鮮食今麥早種則虫而有節晚種則穗小而少實又爲性多穢一種之終歲不絕耘耡之功此所以爲艱食歟方言曰�防防麰防防防麯也自闗而西秦豳之間曰�晉之舊都曰防齊右河濟曰防或曰麰北鄙曰防麯其通語也蓋大麥以爲麯還得麰之本名防是小麥爲之防細餅麯也防有衣麯也大麥宜爲飯又可爲酢其蘗可爲餳

麻

麻實旣可以養人而其縷又可以爲布其利最廣然麻之屬緫名麻別而言之則有實者別名苴而無實者別名枲子夏喪服傳曰苴絰者麻之有蕡者也牡麻者枲麻也蕡卽實也牡卽無實之名也然此類亦通名麻枲故或以蕡爲枲實蓋假借言之爾麻實有文理故屬金爲西方之谷明堂月令秋則食麻與犬秋气旣涼又向寒無害故食當方之谷牲而至仲秋則又以犬嘗麻先薦寢廟也若豳風則九月菽苴蓋食農夫者不嫌於晚耳麻實旣謂之蕡故古者朝事之籩熬麻麥以實之謂之防蕡又麻於植物中最爲多子故詩稱桃之夭夭有蕡其實言桃花色旣盛又結子之多如麻子然以況室家之相宜而其繼嗣繁衍者如此說文亦云萉枲實或作�則音𨿽異而意同後世說本艸者或以蕡爲牡麻之華則與詩雅所說大異麻華亦自古人所貴故九歌云折疏麻兮瑤華將以遺兮離居說者曰麻華色白故比於瑤此華香服食可致長年故以爲美將以贈逺則是華亦可用特不可爲蕡耳又有檾者亦麻類有實音如頃畆之頃說文引詩衣錦檾衣蓋禮所謂衣錦尙防【褧】惡其文之著者字或作防作檾又作犬迥切則通於褧顈要皆此布之衣也又胡麻亦有實本生大宛一名油麻一名狗虱一名方莖淳黒者名巨勝亦曰一葉兩莢爲巨勝或曰莖圓名胡麻莖方名巨勝又說角作四稜者名胡麻八稜者爲巨勝俗云必夫婦同種卽生而茂盛道家以爲飯陶隱居言八谷之中胡麻最爲良以詩黍稷稻粱禾麻菽麥爲八谷而引董仲舒云禾是粟苗麻是胡麻按胡麻大宛之種張騫得之以歸詩人所稱豈應近捨中國之苴而逺述大宛之巨勝此說非是又以其胡物而細故別謂中國之麻爲漢麻亦曰大麻

菽

菽豆也其類最多故九谷之中居其二又古人說百谷以爲粱者黍稷之揔名稻者漑種之捴名菽者眾豆之捴名三谷各二十種爲六十疏果之實助谷各二十凡爲百谷然予以爲谷之種類毎物不下十數亦何假疏果而後爲百耶廣雅曰大豆菽也小豆答也豍豆豌豆防豆也胡豆防防也角謂之莢葉謂之藿巴菽巴豆也又廣志曰種小豆一歲三熟味甘白豆麤大可食剌豆亦可食秬豆苗似小豆紫華可爲麫生朱提建寧胡豆有靑有黃者此亦其大略也然大豆以二月中旬種者爲上時至三四月則費子小豆以五月爲上時上伏中伏次之蓋秋而成故八月之雨謂之豆花雨呂氏春秋曰得時之菽長莖而短足其莢二七以爲族多枝數節競葉繁實菽谷之薄者故豳風九月叔苴采荼薪樗食我農夫叔苴谷之微者荼菜之苦者樗薪之惡者故以食農夫明俗之勤儉而民方以爲樂亦猶孔子云啜菽飲水盡其歡斯之謂孝不假於物之丰也漢書曰今嵗饑民貧卒食半菽言軍中無糧以菽雜他谷食之亦貧乏之義也然菽於用甚多故羞籩之實糗餌粉餈皆稻米黍米所爲合蒸則曰餌餅之則曰餈以其黏著故搗粉熬大豆以爲表餌言糗餈言粉蓋互相足此後鄭之義先鄭則別以粉爲豆屑所不同也又以爲豉楚辭曰大苦鹹酸辛甘行說者曰大苦豉也言取豉汁調以咸酢椒姜飴蜜則辛甘之味皆而行又以爲粥說云共工氏有不才子以冬至日死爲疫鬼畏赤小豆故冬至日以爲粥厭之嵇康養生論云豆令人重說者以爲啖豆三年則身重而行止難常食令人肥肌麤燥定公元年十月隕霜殺菽先儒以爲菽艸之難殺者言殺菽知艸皆死

秬

秬黑黍也古者薦籩有白黑形鹽白爲熬稻黒卽秬也至藏冰則用黒牡秬黍以享司寒蓋此仿其方之色亦以爲酒謂之秬鬯旣芬香調暢矣若將用則鬯人以鬯酒入郁人郁人得之築郁金艸煮之以和此酒則謂之郁鬯故鬯人掌共秬鬯而郁人和郁鬯以此也旣實之於先祭未殺牲之前則以圭瓉璋瓉挹此酒灌地灌地以求神謂之祼將圭瓉者以圭爲杓柄璋瓉則以璋爲柄圭璋皆美玉而郁正黃色故詩曰瑟彼玉瓉黃流在中祭祀之可觀者也故禮曰周人尙臭灌用鬯臭郁合鬯臭陰達於淵泉灌以圭璋用玉气也旣灌然後迎牲致陰气也蕭合黍稷臭陽達於墻屋故旣奠然後焫蕭合羶薌臭郁與鬯皆陰而玉爲陽物圭璋又東南陽方之玉故假之嫌於無陽至蕭與黍稷皆陽物又之以火不假陰者不嫌於無陰也鬯無所不用故春祠夏禴秋嘗冬烝追享朝享至於社壝禜門廟及山川四方皆有祼事王齊又以鬯酒給淬浴所謂凡王之齊事共其秬鬯者也天子適諸侯必舎於其祖廟則使介執鬯以禮於鬼神所謂凡王弔臨共介鬯者也大喪又以此沃屍使之香所謂大喪之大渳設斗共其釁鬯者也至其用於賔客者上公則使宗伯攝酌圭瓚而祼王拜而送爵又攝酌璋瓚而祼後拜而送爵賔乃酢焉號爲再祼而酢侯伯一祼而酢子男一祼不酢又所謂諸侯爲賔灌用郁鬯者也若諸侯則天子賜之圭瓚然後爲鬯未賜圭瓚則資鬯於天子故先儒說王度記天子以鬯諸侯以薰者謂未得圭瓚之賜則用薰得賜自用郁耳故自詩書所載召虎及晉文侯仇皆嘗受秬鬯圭瓚之賜惟文公重耳獨言秬鬯一卣不言圭瓚者圭瓚自與秬鬯相副不言可知也古者尊以彜爲上卣爲中罍爲下故祭祼皆用酢皆用罍而賜皆用卣所爲賜之者將使以天子錫命之意告其始祖當賜之時𨿽實之於卣至其祭自陳之於彜也若旣賜之後得自爲鬯故又有諸侯相朝灌用郁鬯之禮古以此禮爲重禮官之屬六十肆師次宗伯固以築鬻祼將爲職而郁人鬯人者乃遂以下士次之孔子論詩至於殷士膚敏祼將於京喟然嘆曰大哉天命善不可以不傳於子孫是以富貴無常不如是則王公其何以戒懼民萌其何以勸勉至嘆魯之微則曰禘自旣灌而往者吾不欲觀之矣祼者先王之盛禮聖人所觀商之國已亡而其遺臣乃相與行禮於周之庭魯𨿽未亡而先王之禮已去此所爲嘆息也然先儒言鬯猶有不同者皆言釀秬爲酒便謂之鬯至祭則以郁合之而盧氏乃言取艸芬芳香者與秬郁合釀之成爲鬯蓋惑於禮緯鬯艸生庭及王度記鬯薰芝蘭之屬蓋郁旣專用以和酒故其後遂謂之鬯艸亦事之宜若始釀秬中已有鬯則鬯人一官自足何必令鬯人共秬鬯而郁人和郁鬯耶先王以郁爲香物久則失其芬芳故至時旋取以和郁則色香俱新絜芬香調達故肆師職言及祼築鬻大賔客涖筵幾築鬻則祭之入郁在臨祼之時而賔客入郁在已陳筵幾之後其序可見矣此亦新尊絜之之義也子穀秬黍【漢書律曆志度者分寸尺丈引所以度長短也本起黃鐘之長以子穀秬黍中者一黍之廣度之九十分孟康曰子北方北方黒謂黒黍也顏師古曰子谷猶言穀子耳中者不大不小也言取黒黍穀子大小中者率爲分寸也】

秠

釋艸曰秬黑黍秠一稃二米是秬與秠之所以異者在此然則秠必不黒秬必不一稃二米也而鄭氏釋春官鬯人旣云秬如黑黍一稃二米則是以秠之狀雜之於秬郭氏解釋艸又云秠亦黑黍則是又以秬之色雜之於秠秬旣欲兼秠之狀秠又欲兼秬之色凡物之所以紊亂不復可推究者由此故也郭氏又引漢和帝時任城生黑黍或三四實實二米得黍三斛八斗以顯二米者爲黑黍且任城所生漢之異事歷世所未有詩歌后稷降播乃民事之常如必待任城所生而後降之則沒世不可待矣至唐說者又言今上黨民間黑黍或值丰歲往往得二米者但稀闊而得之不以充貢耳以此附成郭氏之說且后稷所降旣謂之種何得以丰歲偶有一二爲說若皆以丰歲言之則禾有同頴麥有兩岐又可待以爲種耶按今百谷之中一桴二米者惟麥爲然捨麥未有二米者說文解秠亦云一稃二米詩曰誕降嘉種維秬維秠天賜后稷之嘉谷也而解來字云周所受瑞麥來麰一來二縫秠與來麰皆后稷所受於天皆一稃二米則是秠者正此來麰爾但生民臣工所稱不同來麰又爲釐麰古者來釐丕三字相通故方言貔陳楚江淮之間謂之猍北燕朝鮮之間謂之闗西謂之貍彼𨿽說獸亦以一名通三音然則此禾亦然來猶�也秠猶也釐猶貍也要是一物鄭志自以所解鬯人不合釋艸之文故答張逸並以秠稃皆解爲皮且云爾雅重言以曉人然則不惟二物相混而秠但得爲秬之皮轉失實矣予詳而論之

苽

苽者蔣艸也生水中葉如蔗荻江南人呼爲茭艸刈以飼馬甚肥其生兩浙下澤者根旣相結歲久則並土浮於水上土人謂之葑田刈去其葉便可耕植其苗有莖梗者謂之菇蔣至秋則爲此米大抵葑是其根苽是其葉耳古者食醫防六谷六牲之宜則牛宜稌羊宜黍豕宜稷犬宜稻鴈宜麥魚宜苽釋者以爲牛味甘平羊甘而熱稻與黍苦而溫豭酸而牝苦稷以甘濟之皆甘苦相成犬酸而溫粱甘而微寒鴈甘而平大麥酸溫小麥如粱亦气味之相成者魚族甚多寒熱酸苦兼有而云宜苽者或同是水物相宜予按禮經古者婦人將嫁教成而祭之則牲用魚芼之以蘋藻是以水物相從也又今菇中生菌如小兒臂爾雅謂之蘧蔬者以芼鮒爲羮則開胃而去酒毒是物自有相宜者至他物不皆爾是以常豆之葅水土之和气其醢陸產之物加豆陸產其醢水物至如明堂月令所食麥與羊菽與雞稷與牛麻與犬黍與彘及內則蝸醢而苽食雉羮麥食脯羮雞羮析稌犬羮兔羮皆不一一與食醫合但仿之而已又說者以食醫旣有麥苽則舂人所共齍盛之米當亦兼有二物而喪禮熬谷君四種八筐則天子當加麥苽爲六種十筐亦其理宜也此米一名雕胡故宋玉賦云爲臣炊雕胡之飯烹露葵之羮又枚叔七云楚苗之食安胡之飯摶之不解一啜而散或曰安胡亦雕胡也古人以爲美饌今饑歲猶采以當糧然不知貴西京雜記云漢太液池邊皆是雕胡紫萚綠節蒲叢之類菇之有米者長安人謂爲雕胡葭蘆之未解葉者謂之紫萚菇之有首者謂之綠節其實雕胡之名由來已久矣菇首者菇蔣三年以上心中生臺如藕至秋如小兒臂大謂之茭首本艸所謂菇根者也可蒸煮亦可生食其或有黑縷如墨點者名烏郁或云別種非也但是植之黑壤歳久不易地污泥入其中耳以潘水漚則去之此菇首之不臧者也其菇葉荊楚俗以夏至日用裹黏米煮爛二節日所尙一名糭一名角黍【子虛賦東蘠雕胡張揖曰東蘠實可食雕胡菇米也曹子建七啟曰芳菇精粺】

音釋

黍穄【音祭】虋【音門】酋【子由反酒熟曰酋大酋酒官之長】秫【音述】�【許羊切今作香】�【戶吳切】防【尼質切】餳【除盈切飴也】粔【其呂切】籹【音汝】餦餭【音張皇】稷六齍【音粢謂六穀黍稷稻粱麥苽】五齊【音劑謂泛醴盎緹沈】醍【音體糟牀下酒赤色】防【音撁】【忙皮切】稗【旁封切】稻

瀦畜【勅六反】澮寫【如字】以列【祿計反田之畦防也防音劣】舎水【後鄭爲止舎之舎】芟【雕銜切開遂舎水於列中因渉之去前年所芟之艸而治田種稻】稌【音吐】秔【或作稉俗作粳】汜【音防漢有汜勝之撰書十八篇言種植之事】稼下地【周禮注以水澤之地種谷也謂之稼者有似嫁女相生】芒種【章勇反稻麥也】秈【音仙】粱稰【思呂反】穛【側角反熟獲曰稰生獲曰穛】食醫【上音嗣】沐【音木淅飯米取其潘以爲沐也】含【胡暗反】熬【音敖煎也】錯【音措設也】蚍蜉【音毗浮】麥

薙【音替除艸】薶【音埋藏也】麷【芳充芳鳳二切熬麥也】蕡【音墳枲實也按周禮籩人朝事之籩其實麷蕡鄭司農云朝事謂淸朝未食先進寒具口實之籩鄭謂祭宗廟薦血腥之事】防【蘇果切】�【直只切】防【煮】麮【丘據切釋名煮麥曰麮】�【空谷切】防【音才】防【戶八切】防【音磨】防【昨何切】麧【胡沒切】防【女兼切】餥【非尾切】飵【在各切】防防【上烏困切下五困切】麰

雨粟【上玉遇切】�【音哭】防【於八切】防【音脾】防【音防】防【胡瓦切】酢【醋】麻

絰【徒結切麻在首腰皆曰絰】萉【房未切】大宛【音鴛西域國名】菽

防【胡江切】豍【方迷切】豌【於丸切】朱提【上音殊下音匙屬益州地產銀】苴【音疽】糗【起九切谷也】餈【音茨】厭【益涉切禳也當也】秬

祼【音灌】瓚【才旱切瓉之言贊進也以進於神】【與爇字同】禴【音藥或作礿】追享朝享【周禮注謂禘祫也在四時之間故曰間祀追享謂追祭遷廟之主以事有所請禱朝享謂朝受政於廟春秋傳曰閏月不告朔猶朝於廟朝直遙反】壝【以醉切委土爲壇墠所以祭也】禜【音泳祭國門也】淬【七內切洗浴】舎【去聲停也】介鬯【周禮疏天子所往停在諸侯之廟祝致辭告廟介使則致此鬯於神前曰介鬯】弔臨【周禮鬯人注以尊適卑曰臨春秋傳曰照臨敝邑力鴆切】渳【音弭杜子春讀爲泯以秬鬯浴屍使之香斗所以沃屍】設斗【依注音主】釁鬯【上音徽以鬯徽屍爲莊飾義】酢【音昨】卣【夷周切又音酉卣中尊謂犧象之屬】築防【下音煮築香艸煮以爲鬯】肆師【周禮注肆猶陳也肆師佐宗伯陳列祭祀之位及牲器粢盛】秠【音丕爾雅孚鄙切】苽【古胡切】蔣【音將】葑【方用切】豭【古遐】菌【音窘】芼【莫報切】蝸【音螺】脯【析幹牛羊肉】析稌【上之列切】楚苗【文選注楚之苗山出禾可爲食】搏【音團以手團之也】啜【穿劣切嘗也】潘【音翻淅米汁】漚【於姤切】糭【作防切】

爾雅翼卷一

欽定四庫全書

爾雅翼卷二

宋羅願撰

釋艸

蘭

蕙

蕳

薫艸

江離

杜若

茝

杜衡

蘼蕪

捲施

菉

竹

女蘿

兔絲

蘭

蘭是香艸之最而古今防習但以蘭艸當之陸璣解溱洧所秉之蕳以爲蕳卽蘭也莖葉似澤蘭廣而長節節中赤髙四五尺漢諸池館及許昌宮中皆種之可著粉中藏衣著書中辟白魚劉次莊說樂府又引離騷秋蘭兮靑靑緑葉兮紫莖以爲沅澧所生花在春則黃在秋則紫春黃不若秋紫之芳馥二家所說皆是蘭艸一名都梁香一名水香以之解秉蕳可也何闗古之所謂蘭乎予生江南自幼所見蘭蕙甚熟蘭之葉如莎首春則茁其芽長五六寸其杪作一花花甚芳香大抵生深林之中防風過之其香藹然達於外故曰芝蘭生於深林不以無人而不芳又曰株穢除兮蘭芷覩以其生深林之下似愼獨也故稱幽蘭與蕙甚相類其一干一花而香有餘者蘭一干五六華而香不足者蕙今野人謂蘭爲幽蘭蕙爲蕙蘭其名不變於古然江南蘭只春芳荊楚及閩中者秋復再芳故有春蘭秋蘭至其緑葉紫莖則如今所見大抵林愈深而莖愈紫爾近世惟黃太史豫章人說蘭蕙合此餘皆蘭艸蘭艸生水傍非深林之物又稱紫莖而解以紫花皆非其理矣蘭爲王者香艸故夢蘭者以其有國香離騷滋蘭九畹植蕙百畆畱夷掲車則畦之杜衡芳芷則雜種之又云覽椒蘭其若玆兮又況掲車與江離可知蘭之最貴而說者稱古者之摰天子鬯諸侯蕙大夫芝蘭士庶人艾則蘭何以爲王者之艸也蘭𨿽天子諸侯所服又女子之事故古者女子佩之左傳曰季蘭尸之言有齊季女佩蘭而尸祭事又燕姞夢天與蘭亦曰人服媚之文公遂與之蘭而禦之內則曰婦或賜之蘭則受而獻諸舅姑此蘭女事故一名女蘭淮南子曰男子植蘭美而不芳繼子得食肥而不澤情不相與往來也屈平滋蘭之九畹蓋知愛芳矣而植之者非其人所以不免於萎絕也歟

蕙

蕙大抵似蘭花亦春開蘭先而蕙繼之皆柔荑其端作花蘭一荑一花蕙一荑五六花香次於蘭大抵山林中一蘭而十蕙故黃太史曰光風轉蕙汜崇蘭離騷蘭九畹蕙百畆以是知楚人賤蕙而貴蘭矣按離騷滋蘭九畹植蕙百畆畦畱夷與掲車雜杜衡與芳芷王逸章句曰十二畆曰畹或曰田之長爲畹二百四十步爲畆五十畆爲畦然則蘭得一百八畆蕙百畆畱夷掲車合百畆則多少亦不相逺矣若以說文言之田三十畆曰畹則蘭得二百七十畆多於蕙兩倍畱夷掲車各五十畆多於兩艸一倍亦多少之差然言蘭者每及蕙畹蘭而畆蕙也汜蘭而轉蕙也蕙殽蒸蘭籍也蕙𨿽不及蘭勝於餘芳逺矣楚辭又有菌閣蕙樓蓋芝艸幹杪敷華有閣之象而蕙華亦於幹杪重重累積有樓之象云

蕳

蕳毛氏曰蕳蘭也陸璣曰其莖似藥艸澤蘭但廣而長節節中赤髙四五尺漢諸池苑及許昌宮中皆種之可著粉中蔵衣著書中辟白魚蓋今之蘭艸都梁香也陸氏所說皆是惟引以解左傳楚辭之蘭爲非矣蘭艸大都似澤蘭其澤蘭葉尖微有毛不光潤方莖紫節八月花白人多種於庭池此蘭生澤畔葉光潤其陰小紫所以一名都梁者盛洪之荊州記曰都梁縣有山山下有水淸淺其中生蘭艸因名都梁因山爲號其物可殺虫毒除不祥故鄭人方春之月於溱洧之上士女相與秉蕳而袚除因以泆韓詩云今三月桃花水下以招魂續魄袚除氛穢又周禮女巫歲時袚除舋浴鄭氏云今三月上已水上之類舋浴以香藥薰艸沐浴然則用蕳可知矣曽晳曰暮春者春服旣成冠者五六人童子六七人浴乎沂風乎舞雩詠而歸春浴沂水則與溱洧事類蓋人情所樂聖賢同之但詠道而歸不曰觀乎旣且也荊楚之俗三月三日亦出水渚沙洲間或園宅池沼內爲曲水飲不復用香艸矣

薰艸

蘭蕙之名實已詳辧之諸家說蕙乃蕙艸蓋卽薰艸今之零陵香南越名燕艸者西山經曰浮山有艸名曰薰艸麻葉而方莖赤華而黑實臭如蘪蕪可以已厲蓋能去惡臭令身香故古之袚除以此艸燻之因謂之薰艸齊得管仲三釁三浴之釁或爲薰是也古稱薫蕕不同器而藏又曰一薰一蕕十年尙猶有臭以薰香而蕕臭慮爲臭所奪故也未始以爲蕙至王逸章句始云菌薰也葉曰蕙根曰薰陳藏器亦云薰艸一名蕙艸薰艸爲蕙蓋始於此古今稱蕙艸晚莫知其說博物志乃云君子國多薰華之艸薫華朝生而夕死然則蕙艸之晚蓋亦謂薰又七諫曰飲菌若之朝露言此艸旣朝生而夕死則飲其露者尢不可遲也莊子所謂朝菌豈亦謂此耶然司馬云大芝支遁云舜華許愼云朝生暮死之虫其說各異故不可得而一

江離

江離之艸屈原幼時所先采蓋自其初度則固已扈江離辟芷矣然顏監以諸家義說之亦不能了郭璞曰江離似水薺張勃云江離出臨海縣海水中正靑似亂髮郭義恭曰江離赤葉莫知孰是吳都賦云江離之屬海苔之類亦生臨海水中正靑似亂髮以類求之張勃之言似矣然物有名同而實異者楚辭之於江離畦而種之又云江離棄於窮巷則非水物其他解者多以本艸蘪蕪一名江離爲說然子虛賦稱�防菖蒲江離蘪蕪上林賦又云被以江離揉以蘼蕪又不應是一物予按博物志云芎防苗曰江離根曰蘪蕪本艸亦云蘪蕪芎防苗也芎防有兩種一種似芹葉一種如蛇牀香气相似用亦不殊古今說者皆云蛇牀亂蘪蕪陶隱居亦云蘪蕪葉似蛇牀又蜀本云蛇牀似小葉芎防然則蘪蕪江離旣皆芎防之苗此小葉如蛇牀者旣名蘪蕪則大葉似芹者當名江離爾蘪蕪一名江離而子虛上林說異故推而別之

杜若

杜若苗似山姜花黃赤子赤色大如棘子中似豆蔻有杜連白連白芩若芝之名亦一名杜衡九歌湘君曰采芳洲兮杜若將以遺兮下女湘夫人云搴汀洲兮杜若將以遺兮逺者其用物同而所贈異學者莫能說夫湘君夫人之事予已於神姦中說之蓋二女死於湘有神奇相配焉奇相湘君也二女湘夫人也故湘君之歌稱君稱夫君其美稱也而其言女與下女者謂湘夫人也湘夫人之歌稱帝子者其美稱也而其言公子佳人逺者謂湘君也湘君則捐袂遺佩而采杜若以遺夫人夫人則捐袂遺褋而搴杜若以遺湘君此則交相歡之義矣然楚辭所用物各自有防不可一槪以香艸言之二湘相贈同用杜若杜若之爲物令人不忘搴采而贈之以明其不相忘也如伯兮願得諼艸而植之背是又欲忘之而不可得也

茝

楚辭以芳艸比君子而言茝者最多蓋茝今香白芷也一物而多名茝也芷也芳也藥也防也說文曰楚謂之蘺晉謂之防齊謂之茝故離騷有辟芷有芳芷有白芷有白茝有芬香有藥有芳嘗試論之楚辭取象於艸木之芳潔者無所不備而君子比徳於玉乃獨略焉王逸章句曰行淸潔者佩芳徳仁明者佩玉能解結者佩觽能決疑者佩玦故孔子無所不佩也詳屈平之意蓋以淸潔一介自處自仁明以下有所不敢居焉故其言曰覽艸木其猶未得兮豈珵美之能當以言楚之君臣於艸木臭香猶未能別而況能知玉之美耶此所以有所詳有所略芷出近道下濕地處處有之可作面脂其葉名蒚麻可用沐浴故曰浴蘭湯兮沐芳古者婦或賜之飲食衣服布帛佩帨茝蘭則受而獻諸舅姑明不敢專爾

杜衡

西山經曰天帝之山有艸焉狀如葵其臭如蘼蕪名曰杜衡可以走馬食之已癭郭氏曰帶之令人便馬或曰馬得之而健走山海經𨿽載異物其實皆世所有今杜衡生山之陰水澤下濕地根葉都似細辛惟气小異俗以其似馬蹄名曰馬蹄香能香人衣體道家服之九歌山鬼章曰被石蘭兮帶杜衡杜衡之帶亦以其便馬不特香人衣體而已又其名謂之衡古者天子大輅側載睪芷所以養鼻明車上亦有香艸此衡旣便於馬或當亦載之衡歟又杜若亦有杜衡之名艸木所以難言者以其名實相亂每每如此杜衡或只名杜釋艸一名土鹵又謂之杜衡葵今俗以及已代之及已獨莖莖端四葉葉間白花有毒而無芳气

蘼蕪

芎防之苗葉爲蘼蕪其葉蓋似蛇牀而香故云蛇牀亂蘼蕪郭璞贊曰蘼蕪善艸亂之蛇牀不隕其實自別以芳古人珍之魏文帝以蕙艸爲香燒之以薇蕪藏衣中少司命曰秋蘭兮蘼蕪羅生兮堂下緑葉兮素枝芳菲菲兮襲予夫人兮自有美子蓀何以兮愁苦蘭有國香人服媚之古以爲生子之祥而蘼蕪之根主婦人無子故少司命引之少司命主人子孫者也古詩曰上山采蘼蕪下山逢故夫案崔豹古今注牛亨問董仲舒曰將離相贈以芍藥者何答曰芍藥一名可離故將別以贈之亦猶相招贈以文無文無一名當歸也文無蓋卽蘼蕪以夫當歸故下山逢之爾如槁砧刀頭之義也然今當歸自是一種非蘼蕪之類唐本注云當歸有兩種一似大葉芎防一似細葉芎防惟莖葉卑下於芎防也然則古亦以蘼蕪爲當歸矣

捲施

離騷經曰朝搴阰之木蘭兮夕攬洲之宿莽王逸章句曰攬采也水中可居曰洲艸冬生不死者楚人名曰宿莽言巳旦起升山采木蘭上事太陽承天慶也夕入洲澤采取宿莽下奉太陰順地數也動以神祗自勅誨也木蘭去皮不死宿莽遇冬不枯以諭讒人𨿽欲困己巳受天性終不可變易也案宿莽稱宿者蓋以經歳爲名猶其稱宿麥宿艸也然遇冬不枯在艸木尙多有之釋艸曰捲施艸拔心不死郭璞以爲宿莽此則宿莽之堅貞異於庶艸然後與木蘭去皮不死之說相爲表裏此所以上采木蘭下采宿莽以明在此者非一日之好修而在彼者愈取而愈無窮也故璞又爲其贊曰捲施之艸拔心不死屈平嘉之諷詠以比取類𨿽邇興有逺防南越志曰寧鄕艸多捲施拔心不死江淮間謂之宿莽

菉

毛詩菉竹作緑竹先儒皆以緑爲王芻竹爲萹竹說文亦曰菉王芻也引詩曰菉竹猗猗則緑與菉同本艸名藎艸俗亦呼淡竹葉所謂終朝采緑不盈一匊者上林賦稱香艸云揜以緑蕙被以江離張揖亦以緑爲此王芻又一名鹿蓐今呼鴟腳莎衛風引以爲首蓋必其義有可取者不以物薄也說者以爲菉之與竹所以美盛者由得淇水浸潤之以況武公道學自修之效則菉與竹嘉艸也而離騷云薋菉葹以盈室兮判獨離而不服以菉及蒺藜枲耳三者皆惡艸諭讒佞盈滿於側又九章曰擥大薄之芳茝兮搴長洲之宿莽惜吾不及古之人兮吾誰與玩此芳艸解萹薄與雜菜兮備以爲交佩王逸曰言已解折萹蓄雜以香菜合而佩之修飾彌盛也然萹蓄雜菜皆非芳艸逸義非是蓋言解去萹蓄與雜菜而備芳茝宿莽爲交佩爾然則菉與竹又皆惡物與衛風相反詩騷所取各有義耳

竹

竹萹蓄似小藜赤莖節好生道旁可食又謂之萹竹蜀本圖經云葉如竹莖有節細如釵股生下濕地其微旣似竹則宜謂之竹爾衛風緑竹猗猗竹蓋謂此陸璣艸木疏云緑竹一艸名其莖葉似竹靑緑色髙數尺今淇隩旁生此色靑言爲緑竹按璣所說則又合緑與竹爲一艸未知其審然古今說者皆言淇水旁自生竹箭故古人言伐竹淇衛又曰淇衛之箭又曰下淇園之竹以爲楗伐淇園之竹以爲矢如此多矣蓋淇水宜竹箭自古以然又詩卒章曰緑竹如簀簀牀笫以竹爲之其大堪爲簀則非艸也然說文引詩作菉竹韓詩作緑菉旣非色而又非竹不可合爲緑色之竹箭故析而解之云菉王芻萹築也又韓詩如簀乃作如簀簀積也薛君云簀緑防盛如積也西京賦芳艸如積亦祖此義然則淇澳自出竹箭不妨兼有菉竹二艸耶

女蘿

女蘿兔絲其實二物也然皆附木上釋艸云唐蒙女蘿女蘿兔絲郭曰別四名則是謂一物矣廣雅云女蘿松蘿也莵丘莵絲也則是兩物陸璣亦云今兔絲蔓連艸上正黃赤如金藥中兔絲子是也非松蘿松蘿自蔓松上生枝正靑與莵絲殊異以予考之誠然今女蘿正靑而細長無雜蔓故山鬼章云被薜荔兮帶女蘿蘿靑而長如帶也何與兔絲事然兩者皆附木或當有時相蔓古樂府雲南山羃羃兔絲花北陵靑靑女蘿樹由來花葉同一根今日枝條分兩處唐樂府亦云兔絲故無情隨風任傾倒誰使女蘿枝而來彊縈抱兩艸猶一心人心不如艸則古今多知其爲二物者博物志魏文帝所記諸物相似亂者女蘿寄生兔絲兔絲寄生木上根不著地然則女蘿有寄生兔絲上者釋艸女蘿兔絲或亦此義爾

兔絲

防傳曰下有伏苓上有兔絲下有靈上有叢蓍【考】伏苓千歲松脂也兔絲因之生其上而無根呂氏春秋曰或謂兔絲無根非無根也其根不屬地伏苓是也然則兔絲蓋受气於伏苓以生故曰伏苓掘兔絲死葛稚川乃云兔絲之艸下有伏兔之根無此兔則絲不得生於上又曰兔絲初生之根其形似兔掘取割其血以和藥然則非伏苓比矣今言枸者亦云其根久而有物如狗又云人參之下其狀如人蓋艸木積久精華所成略有形象古人名物亦具有其義故伏苓亦名伏莵說伏苓者云形如鳥獸鼈者良又云似人鳥形者佳是不專似兔也又今兔絲田野墟落中甚多皆浮生藍紵麻蒿上不必皆有伏苓也一名唐蒙詩爰采唐矣以刺男女相奔期於幽逺者唐則采藥麥則采谷葑則采菜多爲名以來逺適又唐尢浮游無根之物蓋逐之而不反矣

音釋

蘭蕳【古閒切】著【音斫】滋【與防同一作�蒔也】掲車【上丘謁反又起例切】姞【音吉】茝【昌亥切】蕙

荑【音題初生艸】汜【音泛】蕳

祓【音弗】舋【與薫同】薰艸薰【山海經音訓】江離扈【音戶被也】辟芷【上匹亦切芷生幽辟之處故曰辟芷】蘪【忙皮切】杜若搴【音搴拔取也】遺【以醉切贈也遺佩遺褋之遺平聲】捐【音沿】玦【古穴反】袂【迷蔽反】褋【音蝶注襟褋襜褕事神所用】茝【昌亥切】防【音枵】觽【音攜角銳耑可以解結】珵【音呈佩玉也珩謂之珵相玉書云玉大六寸光自照】蒿麻【上音歷】帨【音稅佩巾也】杜衡睪芷【荀子側載睪芷所以養鼻也又曰代睪而食注睪未詳蓋香艸也或曰睪讀爲槁卽所謂蘭茝本也或曰當爲澤澤蘭也】蘼蕪蓀【音孫或作荃也全反蓀猶汝也蓋爲巫之自汝也言彼神之心自有所美而好之者矣汝何爲愁苦而必求其合乎】捲施【上音卷下與葹同】搴【音�援取也】莽【莫補反】阰【音毗山名在楚南】菉【力玉反】萹【布緬切】藎【疾刃反】薋【音茨】葹【音施】擥【力敢反本作檻】竹

楗【臣偃切】笫【咀史反】【冬毒切】女蘿羃羃【音覓】

爾雅翼卷二

欽定四庫全書

爾雅翼卷三

宋羅願撰

釋艸

芍藥

芝

菊

荃

蕓

龍

萱

薜荔

款冬

捲耳

芣苢

陵苕

射幹

木堇

燕支

芍藥

芍藥華之盛者當春暮祓除之時故鄭之士女取以相贈董仲舒以爲將離贈芍藥者芍藥一名可離猶相招贈以文無文無一名當歸也然則相謔之後諭使去爾其根可以和五臟制食毒古者有芍藥之醬合之於蘭桂五味以助諸食因呼五味之和爲芍藥七發曰勺藥之醬子虛賦曰勺藥之和具而後禦之南都賦曰歸鴈鳴鵽香稻鮮魚以爲芍藥酸甜滋味百種千名是因致其滋味也故孔子曰不得其醬不食非以備味自愛之至矣服防文頴伏儼輩解芍藥稱具美也或以爲勺藥調食或以爲五味之和或以爲以蘭桂調食𨿽各得彷佛然未究名實之所起至韋昭又訓其讀勺丁削切藥旅酌切則並沒此物之名實矣今人食馬肝馬腸者猶合芍藥而煮之古之遺法馬肝食之至毒者文成以是死言食之毒莫甚於馬肝則制食之毒者宜莫良於芍藥故獨得藥之名猶食醫掌和膳羞稱醫之類而醬又因以爲名也毛萇云香艸陸璣云今藥艸芍藥無香气非是也孔頴達曰未審今何艸蓋醫方但用其根陸不識其華故云無香气孔又云何艸今芍藥人家庭戶種之翫其芳無不識者何云何艸【本艸曰一名余容】

芝

芝瑞艸一歲三華故楚辭謂之三秀無根而生故其字從之說文之字曰出也象艸枝莖益大有所之一者地也芝生於土故宜從焉言芝者多異說惟論衡云芝生於土土气和故芝艸生最爲簡要古以爲香艸大夫之摰芝蘭又曰與善人居如入芝蘭之室久而不聞其芳則與之化矣今芝不香未知何故芝乃多種故方術家有六芝其五芝備五色五味分生五嶽惟紫芝最多昔四老人避秦入商洛山采芝食之作歌曰曄曄紫芝可以療饑是也古稱上藥養命中藥養性下藥治病養命則五石之鏈形六芝之延年養性則合歡蠲忿萱艸忘憂治病則大黃除實當歸止痛芝之品其略有六至葛稚川則云芝有石芝有木芝有艸芝有肉芝有菌芝各百許種則芝類非特六矣孝經援神契曰威喜辟兵威喜亦木芝之一也松柏之脂入地千歳化茯苓茯苓萬歲上生小木如蓮華名曰木威喜芝夜視有光持之甚滑燒之不然帶之辟兵又建木實生都廣皮如纓蛇實如鸞鳥者亦謂之芝則無所不備然大抵紫芝最多爾陶隱居獨怪今俗所用紫芝乃是朽木株上所生狀如木檽者然古人言芝蓋只如此內則人君燕食所加庶羞有芝栭蔆椇之屬庾蔚云無華葉而生者曰芝栭盧氏云芝木芝也王肅云無華而實者名栭皆芝屬芝栭春夏生於木可用爲菹其有白者不堪食賀氏亦云芝木椹獨別謂栭爲軟則多一物不合鄭氏三十一物之數然則檽椹類揔名芝矣莊子朝菌司馬亦云大芝也天陰生糞上見日則死崔云糞上芝朝生暮死簡文云欻生之芝也是菌皆得芝名【太曰黃菌不誕俟於慶雲靈芝也漢藝文志有黃帝雜子芝菌十八卷】

菊

菊季秋寒露後五日始有華華得土之正色蔡邕月令章句曰菊艸名也有者非所有也黃華者土气之所成也季秋艸木皆成非榮華之時也故言菊有明它無有也周書曰菊不黃華土不稼穡是應土之驗古者王后六服有鞠衣先鄭以爲黃衣後鄭云黃桑服色如鞠塵象桑葉始生引月令三月薦鞠衣於先帝告桑事蓋後鄭之意以季春桑葉始生故後服色象之又薦之先帝太�之屬之坐所謂告桑事也然其說不取於菊華之菊而取於麯蘗之麯又捨麯而象桑葉惟蔡邕以爲菊華之色似合先鄭以鞠爲黃之意今月令鞠有黃華正與鞠衣之字同又漢武帝時黃鵠下建章宮作歌曰金爲衣兮菊爲裳然則以菊比衣如是古矣古者茹菊故離騷有夕餐秋菊之落英至崔實月令以九月九日采菊而費長房亦教人以是日飲菊酒以禳災然則自漢以來尢盛也菊與薏花相似菊甘而薏苦所謂苦如薏者漢南陽酈縣北八里有菊水其源旁悉芳菊水極甘香中有三十家不復穿井仰飲水上壽百二十三十中壽百餘七十者猶以爲夭漢司空王暢太傅袁隗爲南陽太守令縣月送三十餘石飲食澡浴皆用之太尉胡廣久患風羸常汲飲此水疾遂瘳此菊莖短花大食之甘美異於余菊廣又收其實種之京師遂處處傳植之近世譜菊者有八十一種有黃白緗及色如桃花者又白者遇霜皆殷然終不摽落故說者疑離騷落英之語或以爲爾雅落始也【考】然與墜露相配爲文不當爲始靈均蓋自有意【夏小正九月鞠榮而植麥】

荃

荃昌蒲也或讀若孫音【莊子音義云】又一名蓀春秋運斗樞曰玉衡星散爲昌蒲逺雅頌著倡優則玉衡不明昌蒲冠環孝經援神契曰昌蒲益聰生水中葉長數尺而上鋭中有脊如劍其根九節者食之仙其本芳辛每以一握爲限一握則四寸切之爲菹謂之昌歜或謂之昌本以實朝事之豆文王好食之豆以昌本爲首魯僖公時王使周公閱來聘饗有昌歜白黑形鹽而周公以爲薦五味也此蓋朝事之常故郊特牲云常豆之菹水艸之和气也又可以餌魚故莊子稱荃者所以在魚得魚而忘荃或以此當之楚辭言香艸皆以諭羣臣惟言蓀者諭君蓋蓀於藥性爲君也其曰數惟蓀之多怒曰蓀佯聾而不聞曰夫人自有兮美子蓀何以兮愁苦蓋蓀能輔性治气逆則怒非所宜能益聰則聾非所應又治小兒溫瘧身積熱不解者可作浴湯則其主人之美子宜也少司命君也而又主人之子孫有蓀之義焉蓀從孫亦主子孫之義也

蕓

仲冬之月蕓始生蕓香艸也謂之蕓蒿似邪蒿而香可食其莖幹婀娜可愛世人種之中庭故成公綏賦云莖類秋竹葉象春檉是也沈括曰蕓類豌豆作小叢生其葉極芳香秋後葉間防白如粉污南人采寘席下能去蚤虱今謂之七里香老子曰夫物蕓蕓各歸其根蕓當一陽初起復卦之時於是而生又淮南說蕓可以死而復生此則歸根復命取之於蕓𨿽捲施拔心不死蓋不足貴也洛陽宮殿簿曰顯陽徽音含章殿前各蕓香一二株而已而晉宮閣名曰太極殿前蕓香四畦式幹殿前蕓香八畦乃知離騷所謂蘭九畹蕙百畆畦畱夷與掲車蓋有之也江南茹爲生菜甚香古者祕閣藏書置蕓以辟蠧故號爲蕓閣【夏小正曰正月采蕓二月榮蕓】

龍

龍紅艸也一名馬蓼葉大而赤白色生水澤中髙丈餘今人猶謂之水紅艸而爾雅又謂之蘢古鄭詩稱山有橋松隰有遊龍雲遊龍者言其枝葉之放縱也龍與荷華是隰艸之偉者然所配扶蘇橋松不同按管子有五粟五沃五位五蘟五壤五浮之土謂之上土五沃之土則桐柞枎櫄秀生莖起五臭疇生蓮與蘪蕪槁本白芷然則首章言扶蘇荷華應此五沃之土也其五位曰其山之淺有蘢與斥羣木安逐條長數大其桑其松其杞其茸次章言橋松防龍應此五位之土也此皆土之最美者特非子都子充而狂且狡童之爲見則所美非美矣淮南言水艸之始海閭生屈龍屈龍生容華容華生蔈蔈生萍藻萍藻生浮艸凡浮生不根茇者生於萍藻屈龍豈亦此龍艸邪斂爲屈縱爲防是或一道也

萱

詩曰焉得諼艸言樹之背諼忘也衛之君子行役爲王前驅過時不反其婦人思之則心痗首疾思欲暫忘之而不可得故願得善忘之艸而植之庶幾漠然而無所思然世豈有此物也哉蓋亦極言其情說者因萱音之與諼同也遂命萱以爲忘憂之艸蓋以萱合其音以忘合其義耳然忘艸可也而所謂忘憂憂之一字何從出哉此亦諸儒傅防之語也說文曰藼令人忘憂艸也引詩安得藼艸又作蕿及萱而嵇叔夜養生論云合歡蠲忿萱艸忘憂博物志因以爲中藥之例崔豹云欲忘人之憂則贈以丹棘丹棘一名忘憂皆因解詩者之言而廣之爾又名宜男艸周處風土記以爲其花宜懷姙婦人佩之必生男傅賦云充后妃之盛飾兮登紫微之內庭則古之婦人蓋佩之矣茍以當詩之忘艸則服而佩之適所以增怨曠之思爾此艸又名鹿蔥鹿所食九艸之數而沈約鹿蔥詩云野馬不任騎莵絲不任織旣非中野華無堪麕防食約意以爲野中所無鹿不得而食之今人亦取其華爲茹【晏元獻公謂鹿蔥花中有鹿斑文與萱小同大異開花亦不並時】

薜荔

薜荔白芷蘪蕪椒連謂之五臭管氏之正天下也五臭所校謂之土小華之山艸多薜荔薜荔狀如烏韭而生於石上食之止心痛亦緣木生在屋曰昔邪在墻曰垣衣今薜荔葉厚實而圓多蔓好敷巖石上若防故云防薜荔兮爲帷也或寅緣上木古木之上有絕大者開華結實其實上銳而下平外靑而中�經霜則�紅而甘鳥烏所啄童兒亦食之謂之木饅頭亦曰鬼饅頭其狀如餅餌中饅頭也食之瘴嶺外尢多州郡待客取以爲髙飣或言嶺外郡刻木作饅頭狀言之過也𨿽云藤蔓枝葉勁厚如木之屬非復艸也離騷云貫薜荔之落蘂王逸章句曰薜荔香艸緣木而生蘂實也累香艸之實執持忠信貌也薜荔𨿽有實然所取芳者不於實又按說文蘂花須頭防也則蘂乃謂此逸之意以薜荔之花小蓋不可貫故以爲實要之詩騷當以意逆志但貫其須蘂以見用心之精潔爾山鬼歌亦稱被薜荔兮帶女蘿逸云薜荔兔絲皆無根緣木而生山鬼亦奄忽無形故衣之以爲飾古者諭物意深如此又九歌曰采薜荔兮水中搴芙蓉兮木末言責其所無必不能也至九章曰令薜荔以爲理兮憚舉趾而緣木因芙蓉以爲媒兮憚褰裳而濡足此皆因其所宜而任之顧不爲耳薜荔芳艸故楚辭特殷勤焉

款冬

莵奚顆涷郭氏曰款涷也紫赤華生水中蓋款涷葉似葵而大叢生花出根下十一十二月雪中出花述徵記曰洛水至嵗末凝厲則款冬茂悅曽冰之中蓋至陰之物能反至陽故玉札畏款冬也楚辭曰款冬而生兮凋彼葉柯萬物麗於土而款冬獨生於冰下百艸榮於春而款冬獨榮於雪中以況附陰背陽爲小人之類至傅咸作款冬賦稱其華艷春暉旣麗且殊以堅冰爲膏壤吸霜雪以自濡則又賞其稟精淳粹不變於寒暑爲可貴所取義各異也

捲耳

捲耳菜名也幽兾謂之襢菜雒下謂之胡枲江東呼爲常枲葉靑白色似胡荽白華細莖可煮爲茹滑而少味又謂之常思菜傖人皆食之又以其葉覆麯作黃衣崔寔四民月令曰伏后二十日爲麯至七月七日幹之覆以胡枲故古人采之捲耳之詩后妃志欲輔佐君子求賢審官知臣下之勤勞先儒多異說蓋采采捲耳職之賤者淮南子稱瞽師庶女位賤尙葈權輕飛羽許叔重曰尙主也葈者葈耳菜名也主是官者至微賤也瞽師庶女復賤於主枲之官故曰權輕飛羽觀此則主枲之官位之微者周禮顧不可考或成周以前周南之官有之不然則醢人酒人之屬也於采葈者而猶知其勤勞則凡臣下之勤勞不遺可知矣審官而至於此則所審之詳又可知矣此有以見憂勤之至也其實如鼠耳而蒼色上多刺好著人衣今人通謂之蒼耳其一名葹離騷以譬小人所謂薋菉葹以盈室是也一名羊負來博物志曰洛中有人入蜀胡枲著羊毛蜀人種之曰羊負來也陶隱居乃云昔中國無此言從外國逐羊毛中來據此物旣稱胡枲必是胡物但國風爾雅所載則其來已久而羊負來之名僅出後代則此名恐言自洛入蜀者得之亦捲耳野中所多日夕羊下多負以歸爾

芣苢

芣苢婦人所采今車前艸是也大葉長穗生道邊喜在牛迹中生故曰車前又名當道也幽州人謂之牛舌艸江東呼蝦蟆衣可煮作茹其子主易產故婦人樂有子者以爲興說文乃云芣苢一名馬舄其實如李令人宜子周書所說韓詩云芣苢是木似李食其實宜子孫王肅亦引周書王防云芣苢如李出於西戎故王基駮云王防所記雜物奇獸皆四夷逺國各賫土地異物以爲貢摰非周南婦人所得采是當爲艸不當爲木也不妨西戎自有芣苢亦名馬舄宜子者爾郭氏芣苢贊亦曰車前之艸別名芣苢王防之云其實如李名之相亂在乎疑似夫采采者芣苢耳何以知其樂有子蓋采采者不已之意也薄言者不滿之辭也始曰采采而遂至於有之又從而掇捋之又從而袺襭之蓋已多矣而猶曰薄言則以采之之多爲未足也亦婦人樂於其事而猶愧於人之問故𨿽采而又采乃若不經意亦曰我姑采之而已此詩人所以深述其情也而列女傳言宋人之女爲蔡人之妻旣嫁而夫有惡疾其母將攺嫁之女曰且夫采采芣苢之艸𨿽其臭惡猶始於捋采之終於懷襭之浸以益親況於夫婦之道乎乃作芣苢之詩韓詩亦同此義言芣苢臭惡之菜詩人傷君子有惡疾芣苢𨿽臭惡猶采采而不已者以興君子𨿽有惡疾我猶守而不離去也辯命論曰顏回敗其叢蘭冉耕歌其芣苢則遂以芣苢比惡疾矣詳蔡人之妻或因說母引芣苢之義以自況因賦其詩不必始作於此也宋女而蔡妻何名爲周南哉今芣苢亦不臭未知所謂臭惡者又何物故附著其說於後

陵苕

苕陵苕黃華蔈白華茇華色旣異名亦不同今淩霄花是也蔓生喬木上極木所至開花其端詩云苕之華蕓其黃矣鄭箋以爲陵苕之華紫赤而繁華衰則黃蓋非也是物𨿽名紫葳而花不紫又或以瞿麥根爲紫葳瞿麥花紅亦非此類然則蕓其黃者正自華開之色耳周室之於諸夏猶衣服之有冠冕木水之有本原蓋有深根固植之義不特以其在物上而已今苕𨿽居髙在物之上然荏弱而托於物所自恃者微矣𨿽華而蕓黃葉而靑靑識者知其將不久也故見其華則爲之憂傷逮其華落而葉存則不如無生矣此華亦彌絡石壁盛夏視之如錦繡不可仰望露滴目中有失明者

射幹

荀子勸學篇曰西方有木焉名曰射幹莖長四寸生於髙山之上而臨百仞之淵木莖非能長也所立者然也以爲物𨿽微然能自處者如此春生苗髙二三尺葉似蠻姜而狹長排列如翅羽故名烏翣烏蒲烏扇翣亦扇也花以六月開如萱艸而小上有紅防人家庭砌多植以爲玩或說別有花靑黑而莖長似射人之執竿者此卽一類然射爲夜音猶漢官僕射而亦音夜爾易通卦驗曰冬至射幹生後漢陳寵傳陽气始萌十一月有蘭射幹蕓荔之應射幹嘉物故九嘆云掘荃蕙與射幹兮耘藜藿與蘘荷蓋荃蕙貴而藜藿賤射幹生髙山層城而蘘荷依陰之物今掘去嘉者而惡物則爲之耘除使之茂繁以見去取之失當也古者瑞艸有萐莆生於庖廚扇暑而涼今此亦有萐扇之名又蒲之字類莆豈亦此類但以自生爲祥耶或曰萐莆大如扇

木蓳

木蓳今人植爲籬易生之物也抱朴子曰夫木蓳楊栁斷殖之更生倒之亦生橫之亦生生之易者莫過斯木也仲夏應陰而榮月令取之以爲其花朝開暮落一名爲舜或呼爲日及陸機賦云如日及之在條常𨿽及而不悟潘尼云朝菌者詩人以爲舜華莊生以爲朝菌其物向晨而結終日而殞則又以爲朝菌矣詩曰有女同車顏如舜華又曰顏如舜英舜乃華之甚茂者又枝葉相當有同車之象亦如舜朝開而暮落少過時則後之矣太子忽當有功於齊之時可以取齊女於是時而不取則若日及之不可待矣木蓳作飲令人得瞑與楡同功其花用作湯代茗可以治風然茗令人不睡木蓳令人睡爲異爾說文防艸也楚謂之葍秦謂之藑蔓地連華象形防則今變爲舜卽堯舜之舜然云蔓地則不同又�華榮也讀若皇引爾雅曰�華也或從艸皇作葟

燕攴

燕攴本非中國所有蓋出西方染粉爲婦人色謂爲燕攴粉習鑿齒與謝侍中書曰此有紅藍北人采取其花作煙攴婦人妝時作頰色用如豆許按令徧頰殊覺鮮明匈奴名妻閼氏言可愛如燕攴也故匈奴有煙攴山西河舊事歌曰失我祁連山使我六畜不繁息失我閼氏山使我婦女無顏色今中國謂之紅藍或只謂之紅花大抵三月初種花出時日日乘涼摘取之頃一日須百人摘五月種晚花七月中摘深色鮮明耐久不黦勝於春種者花生時但作黃色茸茸然故又一名黃藍杵碓水淘絞去黃汗更以淸酸粟漿淘之絞如初卽收取染紅然後更而暴之以染紅色極鮮明按崔豹所言則漢𨿽有紅藍然不可以爲煙攴其染亦未盛今則盛種而多染謂之眞紅賽蘇方木所染崔豹古今注曰今人以重絳爲煙攴非燕攴花所染也燕攴花自爲紅藍爾舊說赤白之間爲紅卽今所謂紅藍也其謂之蒨紅者卽漢重絳顏色黯暗相去逺矣又爲婦人妝色以緜染之圓徑三寸許號緜燕攴又小薄爲花片名金花煙攴特宜妝色蓋種一頃者歲收絹三百疋此千畆巵茜之類博物志曰黃藍張騫所得

音釋

芍藥鵽【說文鳩也丁刮切】芝

建木纓蛇【山海經建木其狀如牛引之有皮若纓黃蛇注謂牽之皮剝如人冠纓及黃蛇也】栭【如之反】椇【俱禹反】檽【音軟】菊隗【胡罪反】標【婢小切】殷【公閒切赤黑色】荃

歜【䢐感切】菹【臻魚切說文酢菜也】蕓婀娜【上音舸下乃可切美貌又舒遲貌】檉【癡貞切】豌【於丸切】龍

蘟【於謹切晦也管子五蘟之狀黒土黑菭靑怵以肥芬然若灰注菭地衣也芬然壤起貌】柞【才各子各二切】枎【輔虞切】防【與杶同】蘢【盧功切艸名馬藻又音龍管子注蘢斥並古艸名】數大【上音朔管子注數謂速長爾雅數疾也】茸【管子注木名】蔈【芳燒切淮南子注流也無根水中艸也】容華【美蓉艸華許注】茇【蒲達切艸根也】萱

痗【音毎】藼【與萱同】麕【音君】防【音加】薜荔【上蒲計反下郎計反】校【管子注校謂馨烈之鋭】�【音攘】欵冬莵【音兔】奚【爾雅作蒵音兮本艸欵冬一名莵奚】涷【音東】顆涷【爾雅注欵冬也】捲耳襢【與袒同又陟扇反】枲【音徙】荽【音綏】傖【鋤庚切音與桭同吳人罵楚人曰傖晉陽秋云吳謂中州人曰傖】芣苢【上音浮下音以】掇【都奪切】捋【力活切】袺【音結】襭【戶結反】陵苕蔈【匹沼反苕華】葳【音威】荏【如葚切】射幹【上音夜】翣【色甲切】蘘【汝羊切】萐【所洽切】莆【音甫】木菫【下音謹】菌【音窘】瞑【莫定切翕目也】葍【音福】藑【音瓊】燕攴蒨【音倩或作茜】

爾雅翼卷三

欽定四庫全書

爾雅翼卷四

宋羅願撰

釋艸

藍

葴

巵

茈艸

茹藘

艾

薺

蕨

薇

葵

蔞

蘩

蒿

蔚

蕭

藍

藍者染靑之艸荀子曰靑出於藍而靑於藍言染反勝於其質菘藍其汁抨爲澱堪染靑蓼藍苗似蓼而味不辛不堪爲澱雅作碧色爾崔寔曰楡莢落時可種藍五月可刈藍故小雅曰終朝采藍不盈一襜五日爲期六日不詹襜衣蔽膝也箋云期至五月而歸今六月猶不至五月者正藍之月令仲夏之月乃云令民毋刈藍以染注云此月藍始可別引夏小正曰五月啟灌藍蓼灌謂叢生也種藍之體初必叢生藍兒長大始可分移使之稀散以言正養藍之時非刈藍之也夫民之於利甚勤其於物也封植養長者惟恐不至茍藍於勢未可刈當分移之豈不知養之以待其成何待上之人屑屑出令而止之乎茍如是則蓼菜之行菜茹之畦在上者不勝禁矣夫藍之禁刈必於民有私利而於陰陽或國事有不便者故禁而止之蓋自四月防陰始起爲政者繼長增髙毋有壊墮此月又陰陽爭死生分之月君子戒靜以待晏陰之所成則防陰未成也蓋刈藍以損生气恐微陰不勝故也又是月班馬政遊牝別羣縶駒之月馬之爲性畏新出之灰駒遇者輒死石礦之灰亦能令馬落駒刈藍以染也燒灰也暴布也三者皆有出灰之气令而禁之者蓋爲馬歟秦法棄灰於道者棄市棄灰或古法但刑重耳刈藍之禁與馬質禁原蠶同意不然蠶之再養藍之早刈聖人何畱意哉藍於艸中獨有禁故字從監漢楊震伯起常種藍自業又趙岐邠卿道經陳畱此境人皆以種藍染紺爲業藍田彌望黍稷不殖慨其遺本遂作賦一章

葴

藍數種總謂之藍其大葉者別名馬藍釋艸云葴馬藍郭氏曰今大葉冬藍也疏云今爲澱者是也凡物大於其類者多以馬名之今人言亦然蓋諸藍之類菘藍惟堪染靑蓼藍不堪爲澱雅作碧色故以馬藍爲作澱之藍崔寔曰楡莢落時可種藍五月可刈藍六月可種冬藍冬藍大藍也八月用染子虛賦曰其髙燥則生葴菥苞荔薜莎靑薠葴馬藍也菥似燕麥苞藨也荔馬荔薜藾蒿莎鎬侯靑薠似莎而大凡此皆非佳艸於用亦希何足以侈云夢蓋古之君子觀地之所產以知其土之美惡今髙燥埤濕眾物居之則地之美富可知故自馬藍以下皆載之也本艸唐本注云藍圓徑二寸許厚三四分出嶺南云療毒腫太常名此艸爲木藍子

巵

巵可染黃其華實皆可觀花白而甚香五月間極繁茂凡艸木之花大抵不過五出惟巵六出大者至七出其實黃赤亦以七稜者爲良卽七出花所成就也經霜取之以染故染字從木字學家以爲木者巵茜之流也一名木丹一名越桃上林賦謂之鮮支欲其顏色鮮明也漢世千畆巵茜此其人與千戶侯等巵茜千石亦比千乘之家晉令諸宮有秩巵子守護者置吏一人或云此卽西域之薝卜花或曰薝卜者金色花小而香西方甚多非巵也

茈艸

釋艸云藐茈艸郭氏曰可以染紫一名茈防說文亦曰茈藐紫艸蓋茈卽紫也以其可染紫故名茈上林賦有茈姜司馬彪亦云紫色之姜則茈之與紫古字通爾列仙之傳商客能致紫艸賣與染家本艸說云其利勝藍按種藍一畆已敵谷田一頃矣而此復勝焉有以見後世末作之盛夫紫間色奪朱者也韓子曰齊桓公好服紫一國盡服紫五素不得一紫公患之用管仲言謂左右曰吾惡紫臭三日境內莫有衣紫蘇代遺燕王書曰齊紫敗素也而賈十倍然則由春秋戰國以來重之矣漢相國丞相皆秦官金印紫綬髙帝相國緑綬徐廣曰金印緑綟綬�艸名也以染似緑又云似紫紫綬名緺綬音其色靑紫綟與盭同公加殊禮特服之何承天云緺音媧靑紫色綬綟紫色也字說曰綟紫也綟以防染故系在左紫或染或不故系在下綟人染也其爲此也有戾焉或不則無戾也此而已防可染紫謂之茈防則茈言本紫防言所染所染戾彼而此者也

茹藘

茹藘染絳之艸葉似葉頭尖下濶莖葉俱澁四五葉對生節間蔓延艸木上根紫赤色今所在有八月采根說文曰人血所生故一名地血今茹藘能治血又所染亦赤蓋其類爾古者士爵弁服弁色赤而防黑如爵頭裏亦纁色士冠禮曰爵弁服纁裳純衣緇韎帯韐韎韐縕韍也士縕韍幽衡合韋爲之染以茅搜因名焉說文曰茅搜染韋一入爲韎詩曰韎韐有奭左傳韎韋之跗注是也其女子之染則毛氏云茹藘茅搜之染女服也鄭箋云茅搜染巾也則縞衣茹藘爲婦人服矣國風曰東門之墠茹藘在阪其室則邇其人甚逺東門之栗有踐家室豈不爾思子不我卽蓋茹藘女所以染也今方在阪栗者女所以爲防也今方在門則衣服防見之物未備也時方喪亂則不待禮而相奔矣齊人謂之蒨蒨或作茜漢書千畆巵茜是也今人染蒨者乃假蘇方木非古所用

艾

庶艸治病各有所宜惟艾可用灸百疾故名醫艸歲或多病則艾生之亦天預備以救人爾荊楚之俗五月五日未雞鳴采之或曰見似人者攬而取之用灸有驗采葛懼讒之詩曰彼采葛兮一日不見如三月兮蓋葛才春莫則已可刈只三月而成此采葛者所以一日不見如三月也彼采蕭兮一日不見如三秋兮釋艸蕭荻其字從秋生於春待秋三月而成此采蕭者所以如三秋也彼采艾兮一日不見如三歲兮艾以久蓄爲善孟子所謂七年之病求三年之艾艾之久蓄者至三年此采艾者所以如三歲也𨿽然此小臣之事所謂泄栁申詳無人乎繆公之側則不能安其身者爾蕭與艾本皆香艸古者天子摰鬯諸侯蕙大夫蘭士蕭庶人艾至離騷則薄之曰戶服艾以盈要兮謂幽蘭其不可佩又曰何昔日之芳艸兮今直爲此蕭艾也蕭艾𨿽非惡物然要之庶人所服比之蘭蕙芳艸君子所服則有間矣老人五十曰艾言其歷年之久然孟子稱人知好色則慕少艾少女亦稱艾者蓋艾者外也春秋外傳曰國君好艾大夫殆好內適子殆社稷危韋昭亦以艾爲外彼好外者謂嬖臣此少艾蓋是少年外舎之婦及其有妻子則慕妻子矣妻子爲內則知少艾者外也予並及之【庶氏除蠱以嘉艸攻之】

薺

薺之爲菜最甘故稱其甘如薺亦應陰之物淮南以爲金勝木禾木也春木王而生秋金王而死水勝火菽火也夏火王而生冬水王而死火勝金麥金也秋金王而生夏火王而死土勝水薺水也冬水王而生仲夏土王而死又其枝葉細靡通謂之靡月令孟夏之月靡艸死麥秋至斷薄刑決小罪出輕系鄭氏稱舊說云靡艸薺亭歷之屬祭統曰艸艾則墨謂立秋後也刑無輕於墨者今以純陽之月斷刑決罪與毋有壊墮自相違似非按經以此月物有死者故斷薄刑而鄭氏以萬物尙生故以爲不宜斷然按斷薄刑決小罪出輕系薄刑用鞭朴非墨劓之類蓋憫萬物始有死者不忍久人以狴犴故可決者決之可出者出之乃是明謹用刑而不畱獄非與壊墮相違也薺旣亭歷其死同時其生亦早而所主不同蓋師曠之占以薺爲甘艸亭歷爲苦艸水藻爲惡艸蒺蔾爲旱艸艾爲病艸歲將丰或苦惡旱疫則輒有一艸應而先生之惟土以稼穡作甘而薺又艸之甘者故以爲歲丰之

蕨

蕨生如小兒拳紫色而肥詩及爾雅說文皆云蕨鼈也郭氏曰江西謂之虌艸木疏云周秦曰蕨齊魯曰虌俗云其初生似虌腳因以名焉召南陟彼南山先蕨而後薇蕨薇蓋賤者所食爾今野人今歲焚山則來歲蕨菜繁生其舊生蕨之處蕨葉老硬敷披人志之謂之蕨基廣雅云蕨紫萁【物性云非也】基豈萁之轉耶厥其二字古皆以爲助語互用或當同名以物但加艸以爲志爾今道路負荷轉移者皆不肯食云令人腳弱蓋見其形似拘攣之狀亦或其性自當爾未可知也名之從蕨蓋謂蹷矣薇猶禮家用之蕨不復用當知其賤

薇

薇垂水言生於水邊而召南之詩陟南山以采之故陸璣雲山菜也莖葉皆似小豆蔓生其味亦如小豆藿可作羮亦可生食今官園種之以共宗廟祭祀又詩稱山有蕨薇而伯夷采薇於首陽山其歌曰登彼西山兮采其薇矣其後說者以爲普天之下莫非王土食其土之所自出卽爲之臣於是不食而死文王之時歌采薇之詩以遣戍役一章薇亦作止二章柔止三章剛止作生也柔謂脆脕之時剛謂小堅忍時遣戍而有三時故先儒以爲所遣有先中後輩首章則二月中旬遣之次章則三月上旬遣之三章則三月中旬遣之其到有先後各能獲捷故曰一月三捷也菜茹以柔時爲美詩所謂柔則茹之剛則吐之亦以菜爲諭也薇亦剛止不足食矣薇旣戍役之所采故王文公曰薇防者所食也

葵

葵爲百菜之主味尢甘滑魯漆室之女葵爲馬踐知憂及國公儀休相魯食於舎而茹葵慍而抜之不欲奪園夫之利葵有赤莖白莖復有大小之異又有鴨腳葵葵子𨿽經歲不浥防炒令熚炸散著濕地徧踏之朝種暮生逺不過宿早種者十月末地將凍散子勞之正月末亦可五月初更種之以春者旣老秋菜未生種此相接六月一日種白莖秋葵白莖者宜幹九月作葵菹幹葵蓋葵一歲凡得三輩士虞禮夏秋用生葵冬春用幹荁皆滑物道家之法十日一食葵菜所以調和五臟古者葵稱露葵又終葵一名繁露今摘葵必待露解語曰觸露不搯葵日中不翦韭各有宜也又葵性向日孔子以比鮑莊子智不如葵葵猶能衛其足曺植曰若葵藿之傾葉太陽𨿽不爲回光然向之者誠也淮南曰聖人之於道猶葵之與日也𨿽不能以終始哉其鄕之誠也夫天有十日葵與之終始故葵從癸說文云揆葵也卽所謂揆之以日者

蔞

蔞蔞蒿也說文曰蔞可以烹魚其葉似艾白色長數寸髙丈餘好生水邊及澤中正月根牙生旁莖正白生食之香而脆美又可蒸爲茹江東用羮魚漢廣之詩曰翹翹錯薪言刈其蔞夫翹翹錯薪不敢斥采也言刈其蔞而已之子於歸不敢斥求也言秣其駒而已刈楚猶薪之薇者也蔞則菜耳此言無思犯禮之甚也古者芻蕘之過取以諭非禮春秋左氏傳曰羊舌鮒求貨於衛淫芻蕘者蓋芻蕘各有疆禁多取則爲淫故以諭男女之非禮今錯薪猶不思冒取焉則無思犯禮可知矣蔞今古以爲珍菜大招曰吳酸蒿蔞不沾薄只王逸曰蒿蘩艸也蔞香艸也蒿一作芼芼菜也言吳人善爲羮其菜若蔞味無沾薄言其調也又曰沾多汁也薄無味也言吳人工調鹹酸爚蒿蔞以爲虀其味不醲不薄適其美也蓋蔞多生於吳郭氏亦云江東用羮魚則吳人尢能調和之如後世千里蒓羮未下鹽豉之比淮南子曰煎熬焚炙調齊和之適以窮荊吳甘酸之變此遁於火也此之謂也

蘩

釋艸曰蘩之丑秋爲蒿此大略之言也又曰蘩皤蒿此指一物之言也故予以水艸之蘩爲莪而皤蒿則此別說之皤蒿蓋今之白蒿也比靑蒿而麤從初生至枯白於眾蒿春始生及秋香美可生食又可蒸以爲菹甚益人故詩箋云以豆薦蘩菹然非水物故非召南所謂也春初此蒿前諸艸生云可以生蠶蓋所以繁育庶物此物非惟生蠶又白兔食之而仙又駏驉亦食庵防子而仙駏驉馬類兔食繁駏驉食庵防物各有所宜本艸又稱茵蔯蒿白兔食之仙蓋茵蔯似靑蒿而背白故說者誤以白蒿說之其苗細經冬不死更因陳根而生故名茵蔯凡蘩之醜艾可灸蓍可占蕭可燎蔞莪蒿蘩通可茹啖說者別而論之

蒿

蒿今之靑蒿荊豫之間汝南汝陰皆云菣今人呼靑蒿香中炙啖者爲菣人亦取雜香菜食之鹿鳴所食三物一曰蘋今藾蒿始生香可食二曰蒿蒿甚香三曰芩芩亦香艸蓋艸木之臭味相同有同類食之之義莊子稱今之君子蒿目而憂世之患今蒿細弱而陰潤最易棲塵故以比蒿目言世之君子瞇眼塵中而憂世也蒿乃佳蔬而古者言蒿以爲非美物者蓋蘩之丑秋爲蒿涼秋九月枝榦益髙荒壇枉徑蕪穢不治故蒿者農惡之明堂月令違天時則藜莠蓬蒿並興管仲戒桓公封禪亦稱今鳳凰麒麟不至嘉禾不生而蓬蒿藜莠茂鴟鴞羣翔而欲封禪無乃不可乎桓公爲是而止然則蒿者蓋非農祥也博物志曰周時徳澤盛蒿大以爲宮柱名曰蒿宮

蔚

蒿菣郭氏曰今人呼靑蒿香中灸啖者爲菣又曰蔚牡菣郭曰無子者蓋牡菣三月始生七月華華似胡麻華而紫赤八月爲角角似小豆鋭而長言無子者蓋今靑蒿葉端皆作子如米大蔚獨無爾蓼莪之詩曰蓼蓼者莪匪莪伊蒿哀哀父母生我劬勞又曰蓼蓼者莪匪莪伊蔚哀哀父母生我勞瘁蒿生子以諭母牡蒿以諭父凡人之情念其父母則因物而感今夫作詩之人望見莪之蓼蓼然而采之迫而察之則蒿也蒿有母道焉復見若莪者而采之迫而察之則蔚也蔚有父道焉興於物𨿽各不同然念父則及母念母則及父故皆曰哀哀父母也一說曰匪莪伊蒿蒿猶有子者匪莪伊蔚蔚則無子以見父母得我之難也今皆無報矣則有我之不如無也且蔚又治無子亦寓其意焉本艸謂之馬先蒿

蕭

蕭今人所謂荻蕭者是也或曰牛尾蒿似白蒿白葉莖麤科生多者數十可作燭有香气故祭祀以脂爇之爲香生民詩云取蕭祭脂后稷之祭也蓋宗廟之祭薦熟之時堂上事屍竟延入戶內更從熟始於薦熟時祝先酌奠於鉶羮之南訖屍未入乃取蕭染以牲腸間脂合黍稷燒之於宮中后稷之祀乃郊𨿽非宗廟然將郊爲軷道之祭其用亦同爇之於行神之位故曰取羝以軷祭脂者卽此羝之脂也蓋自后稷之時已如此故周宗廟用之昔有虞氏尙气血腥爓祭用气商人尙聲以聲音之號詔告天地之間周人尙臭以郁合鬯灌以圭璋而使臭陰達於淵泉旣奠然後焫蕭合黍稷羶薌爇之而使臭陽達於墻屋臭陰以水而報魄臭陽以火而報气古人以神之道防不可搏執故求萬物之理以爲同聲相應同气相求水流濕火就燥故用百物之英華庶幾麗而畱之此蕭之气繞於墻屋則墻內乃爇蕭之地故孔子曰吾恐季孫之憂不在顓防而在蕭墻之內也其蕭蓋甸師所供周禮甸師祭祀共蕭茅先鄭以爲蕭或用莤但作縮茅解之杜子春始讀爲蕭詩歲聿云莫采蕭管子葉【艸名】下於【卽鬰也】下於莧莧下於蒲蒲下於葦葦下於雚雚下於蔞蔞下於荓荓下於蕭蕭下於薜薜下於萑萑下於茅

音釋

藍抨【普耕反】澱【音殿】襜【蚩占反】別【筆別切】壊【音怪】墮【許規切】別羣【注彼列切孕姙之欲上也】縶【注如字爲其牡气有餘相蹄齧也】礦【音穬】暴【步卜反】馬質【質平也主買馬平其賈】葴【之林切】菥【斯歷反】苞【音包】荔【音】薜【蒲計切子虛賦作薜】鎬【文選注作薃胡暠切】藨【皮表切】薠【音煩】埤【音婢卑下也】巵

薝【音膽俗音占誤】卜【鼻墨切】茈【艸茈與紫通】防【音戾】藐【亡角反】盭【通作戾】茹藘【上音如下力居反】純衣【純與緇同】靺【音昧茅搜所染色也】鞈【音閣韠也】縕【音溫赤黃間色】韍【音弗韠也以韋爲之禮記玉藻韠之言蔽韍之言亦蔽詩采菽注疏古者佃漁因衣其皮先知蔽前後知蔽後後王易之以布帛不忘本也】幽衡【上初糾切黑也衡謂佩玉之衡】跗注【上方俱切左傳注跗注戎服若袴而屬於跗與袴運】墠【音善】阪【音反】艾

萩【音秋】要【音腰】注庶【音煮掌以藥煮去病】薺王【去聲】艸艾【下音乂】壊【音怪】墮【許規反】狴【音陛獸名】犴【音岸北地野狗】

【謂獄爲犴者犬所以守也】蕨

攣【閭員反】蹷【音厥與蹶同僵也】薇

脆【音翠小耎物易斷也】脕【音問又音萬肥澤也佩觽音晚】葵

浥【音邑漬也潤也又業切】熚【音畢】炸【音吒】荁【音丸似堇而葉大也】勞之【上卽到反齊民要術注古曰擾今曰勞要術又曰犁欲廉勞欲再】搯【音恰防也】蔞【龍珠切】沾【音添】齊和【並去聲】蘩

皤【音婆】菹【音疽酢菜】駏驉【音巨虛】庵閭【子虛賦注蒿也子可醫疾庵音淹】蒿

菣【丘刃反】藾【力蓋反】芩【其今切莖如釵股葉如竹蔓生】瞇【說文艸入目中也莊子簸糠瞇目音米】治【平聲】蔚【於貴切】菣【去刃切】蕭

鉶【音刑三足兩耳有蓋和羮之器】羝【都禮反牡】

【羊】軷【蒲末切祭行道之神也】爓【徐廉切說文湯中瀹肉也】號【平聲禮記疏用樂之音聲號呼告於天地之間庶神明聞之而來是先求陽之義】莤【通作縮】莧【狹澗反又刑甸反】雚【音貫爾雅釋雚一名芄蘭】蔞【龍珠切】荓【薄丁切馬帚也】薜【蒲計切】萑【胡官切說文薍也易爲萑葦俗作雚非薍五患切陸璣云薍或謂之荻至秋堅成謂之萑】

爾雅翼卷四﹤經部﹐小學類﹐訓詁之屬﹐爾雅翼﹥

欽定四庫全書

爾雅翼卷五

宋羅願撰

釋艸

韭

蔥

防

蒮

茖

葝

葫

蒚



莪

萍

藻

荇

茒

芹

韭

韭說文云一種而久者故謂之韭象形在一之上一地也諺亦曰韭者懶人菜以其不須嵗種也又利病人可久食大抵髙三寸卽翦初種之嵗止一翦之一嵗之中不過五翦矣首春色黃未出土時最美故云春初早韭冬末晚菘【夏小正曰正月囿有韭】豳風四之日獻羔祭韭庶人春亦以薦新詳庶人四時之薦夏及秋冬乃薦麥黍與稻而春乃薦菜茹之物又三時用魚豚鴈爲配而韭獨以卵豈春物未成可薦者少故耶而祭祀之牲號亦以稻曰嘉蔬韭曰丰本聯而言之豈古所重歟其見於調和之適則豚春用韭秋用蓼蓋各有宜物久必變故老韭爲莧然後秦姚興及後周宣帝大象中蔥皆化爲韭說者以爲戰伐之祥【易稽覽圖云政道得則陰物變爲陽鄭康成注云若蔥變爲韭是也】

蔥

蔥本白而末靑靑色尢美爾雅曰靑謂之蔥【考】古者佩玉有蔥珩以玉色如蔥色得名馬之靑驪稱驄亦取義於蔥而望气者言鬱鬱蔥蔥言條暢也古作膾春用蔥脂亦用蔥菹軒辟雞宛脾皆切蔥薤實諸醯以柔之物之用蔥者多故禮爲君子擇蔥薤則絕其本末至進食之禮蔥防處末防烝蔥也在豆處醯醬之左言末者殊加也而漢世太官園種冬生蔥韭菜茹覆以屋廡晝夜防蘊火待溫气乃生召信臣爲少府以爲此皆不時之物有傷於人不宜以奉供養奏罷之漢孔奮爲姑臧長妻子但食蔥菜而義熈中太常謝澹坐遣四人還家種蔥菜免官人之貪亷不同如此西域有蔥嶺河源所自出西河舊事云其山髙大上悉生蔥故以名焉

防

薤似韭而無實亦不甚葷古禮脂用蔥膏用薤脂羊牛麋鹿之屬膏犬豕之屬蓋物各有所宜今薤與牛肉同食令人作防瘕是也少儀曰爲君子擇蔥薤則絕其本末爲其本末有萎幹者也麋鹿魚爲菹麕爲辟雞野豕爲軒兔爲宛脾切蔥若薤實之醯以柔之言此四物其作之狀以醋與葷菜淹之悉皆濡孰殺肉及鮏气蓋𨿽葷物乃能去腥故古人不棄而用之今人種薤皆以大蒜置硫黃其中久則種別分爲薤薤有赤白二種赤者主金瘡及風苦而無味白者補而美又𨿽有辛不葷五藏養生者服之可以安神養气夫物英華之美者莫如芝故蓮曰水芝芋曰土芝蜜曰眾口芝薤曰菜芝蓋書之記務光翦薤以入淸泠之淵今有薤葉篆傳者以爲務光所作【潘嶽賦曰防負霜】

蒮

蒮者山韭形性與韭相類但根白葉如燈心苗其音羊六切韓詩六月食郁及蒮謂此物也毛詩蒮作薁以郁爲棣屬薁爲蘡薁鄭氏云食郁薁薁葵菽棗皆以助男功蓋郁實大如李正赤食之甜五月時孰蘡薁亦是郁類而小別卽薁李是也豳土務農所植皆百谷百蔬有益於民者然七月所述不及一二若果蔬之屬惟足以去時暑棗足以救嵗乏故重而記之郁薁等果不登於籩不用於防正爾食之何補饑渴似兒戱爾不若郁菜及蒮之可以食賤老也然齊韓毛鄭其詩異說故並存著之說文又曰�山韭也

茖

茖山蔥釋者引說文云蔥生山中者名茖細莖大葉者是也蔥有冬蔥漢蔥胡蔥茖蔥凡四種冬蔥夏衰冬盛莖葉俱軟美山南江左有之漢蔥冬枯其莖實硬而味薄胡蔥莖葉麤短根若金防能已腫茖蔥生於山谷不入藥用管子云齊桓公五年北徵山戎出冬蔥與戎菽布之天下也戎菽胡豆也與冬蔥皆得之山戎古者此等通名葷菜西方則以大蒜小蒜興渠慈蔥茖蔥列爲五葷以爲熟之則發媱生噉增恚皆有損於性情故絕而不食今北人好生食葷菜𨿽其天性獷戾亦食性所染致然故鴞食桑椹則革暴鳩食之則好淫醍醐發性中藥養性皆其類故爲教者因其所甚謹而戒之今道家亦有五葷乃謂韭蒜蕓薹胡荽薤也無茖蔥等此自隨中國所多者爲說故不同焉

葝

葝與防略相似而根長葉差大僅如鹿蔥體性亦與薤同釋艸云蒮山韭茖山蔥葝山防蒚山蒜皆謂生山中者別得蒮茖葝蒚之名物類相感志乃稱列仙傳昔有人隱葝山服亢防之葉又引孫炎云帝登蒚山遭蕕芋艸毒得蒜乃嚙之解毒乃收植之是則以葝蒚爲兩山之名出此防蒜爾葝蒚旣爲兩山則蒮茖又爲山名古文薜山蘄術山薊獨不可通可知其妄也且古言服防者惟商時務光故道家說云務光翦薤以入淸泠之淵若云亢防則是天地間六气之名非山中之艸也王逸楚辭注言六气者春食朝霞朝霞日欲出時黃气也秋食淪陰淪陰者日沒已後赤黃气也冬食沆瀣沆瀣者北方夜半气也夏食正陽正陽者南方日中气也並天地黃之气是爲六气又豈防之類乎古之仙人往往卻食服此六气中亢防因訛爲薤旣謂之曰薤則不當復稱亢防也葝山又當安在乎說文曰防菜山中者名蓺

葫

蒜有大小大蒜爲葫小蒜爲蒜本艸所別葫又稱胡蒜陸法言切韻曰張騫使西域得大蒜胡荽則此物漢始有之以自胡中來故名胡蒜爾種宜良輭地三徧熟耕之五寸一株諺曰左右通鋤一萬餘株收條中種者一年爲獨瓣種二年者則成大蒜科皆如拳又逾於凡蒜矣今並州無大蒜朝歌取種一嵗之後還成百子蒜其瓣麤細正與條中子同其蔓菁根大如椀口𨿽種他州子一年亦變然大蒜瓣變小蔓菁根變大二事相反其理難推又八月中方得熟九月子始剛得花子至於五穀蔬果與余州早晚不殊亦一異也又並州豌豆度井陘以東山東穀子入壺關上黨苗而無實信土地之異也葫性最葷不可食俗人作虀以鱠魚肉久食傷人損目眀嵇叔夜養生論曰薰辛害目謂諸葷菜也此爲甚爾說者乃又曰此物煮爲羮臑極美葷气亦微又云初食不利目多食卻明久食令人血淸似皆好嗜者之辭今北人以大蒜等塗體愛其芳气又以防寒且生啖之南人所不習效之者無不目腫【蒜髮白齊人千金月令蒜多食髮早白】

蒚

釋艸蒚山蒜釋曰說文云葷菜也一云菜之美者云夢之葷菜生山中者名蒚蒿不注其狀今蒜有大蒜小蒜本艸蜀本注圖經云小蒜野生小者一名蒚苗葉根子似葫而細數倍然則小蒜卽蒚爾小蒜生葉時可煮和食至五月葉枯取根名薍子正爾噉之味甚薰臭食之損人不可長服崔寔曰布谷鳴收小蒜六月七月可種小蒜八月可種大蒜蓋皆謂此爾雅則以小蒜爲蒜大蒜爲葫承俗稱爾孫炎乃云帝登蒚山遭蕕芋艸毒將死得蒜乃嚙之解毒乃收植之能殺虫魚之毒攝諸鮏羴則是蒚是山名其上出蒜耳與郭異說也



字書曰百合蒜也說文則曰小蒜也小蒜已見蒚說中不與百合蒜類百合蒜近道處有根小者如大蒜大者如椀數十片相累狀如白蓮花故名百合言百片合成也人亦蒸煮食之味極甘非葷辛類也但以根似大蒜故名蒜爾根上一干特起葉皆環列榦上至杪則結花花有兩種其一如萱艸花紅斑而小故一名連珠其一種白花者極芳香花重常傾側連莖如玉手鑪狀亦搗爲麫百合一名彊瞿今俗人亦呼爲彊仇聲之訛爾說者云是蚯蚓相纒結變作之【南都賦藷蔗姜防】

莪

莪蘿蒿也生澤田漸洳之處葉似邪蒿而細科生二月中莖可生食又可烝香美味頗似蔞蒿詩曰蓼蓼者莪匪莪伊蒿又曰匪莪伊蔚蓋皆蒿類視之不察則不得莪生於水澤詩曰菁菁者莪在彼中阿在彼中沚在彼中陵蓋莪水中所生陵阿亦通有之此𨿽可食之菜然彼中阿沚陵有在者焉而未采蓋育之而使成也亦地之良者善養物君之仁者善養士故以爲能長育人材焉凡莪卽古之蘩風有采蘩采蘋其詩曰於以采蘩於沼於沚於以采蘩於澗之中春秋左氏傳曰澗谿沼沚之毛蘋蘩薀藻之菜筐筥錡釡之器潢污行潦之水號之爲澗谿沼沚之毛合之以潢污行潦之水所采者則於沼於沚於澗所列者則有蘋有薀有藻其爲水艸明矣說者乃曰蘩皤蒿夫皤蒿陸艸不妨亦謂之蘩顧非夫人之所采爾釋艸曰蘩之丑秋爲蒿以醜言之則其類多矣春時𨿽各有種名至秋老成皆通呼爲蒿今莪謂之莪蒿又謂之蘿蒿又謂之防蒿然則可謂蘩之醜矣又莪在中沚卽與於沼於沚澗谿沼沚之毛所在符合水艸之蘩自當謂此爾釋艸曰莪蘿釋虫又曰蛾羅字異而音皆同謂蠶蛾也莪豈有用於蠶故同其兩名耶古蘩皜蒿以爲可以生蠶然則此水艸之蘩莪亦當爾耳故曰莪卽蘩也

萍

萍水上小浮萍江東謂之薸韓詩說沈者曰蘋浮者曰薸髙誘曰蘋大萍水薸也字並同皆從漂蕩之漂音簞瓢之瓢薸之字似薻說者遂以相紊蓋非其類也季春谷雨之日萍始生號爲一夕而七子無根但有小須垂水中而已說文曰萍無根浮水而生楚辭曰竊傷乎浮萍兮無根然淮南云萍植根於水木植根於地蓋萍以水爲地垂根於中則所垂者乃是根今或反根於上爲日所暴卽死是與失土同也萬畢術曰老血變之謂聚血之精至黃泉止作此物不爲徑就水上變之爾今有紫萍直如血色亦復可怪周禮萍氏掌國之水禁防酒謹酒禁川遊者夫萍水物爾而名官以謹酒先儒以其不沈溺於酒如萍之浮然水萍之性勝酒水萍𨿽非小萍類亦萍之揔名故以戒人防酒謹酒也小雅鹿鳴食野之蘋毛氏以爲此鄭氏以爲非野所生非鹿所食易之曰藾蕭然古人以水艸之交爲麋則麋鹿亦食水艸今鹿豕多就水傍食又人家養豕皆以萍食之何嫌於鹿不食乎下章食蕭自陸艸爾

藻

藻水艸也生水底橫陳於水若自澡濯然若流水之中隨波衍莖葉條暢尢爲可喜故采藻於行潦也有二種其一種葉如雞蘇莖大如箸長五六尺其一種莖大如釵股葉如蓬蒿謂之聚藻橫被水下有自然之文故古者象服有藻火之屬乂畫於棁以爲飾亦以厭火魚藻之詩言萬物不得其性王居鎬京不能以自樂蓋察見淵魚者則魚無所逃有所自蔽蓋魚之潛於藻若鳥之集於林一章曰魚在在藻有頒其首魚樂而出遊於藻之外也二章曰魚在在藻有莘其尾言魚樂復樂而反戱於藻之內也三章曰魚在在藻依於其蒲樂旣極而止於蒲蓋樂而不知反則樂有窮故有靜而止息之地則時出而樂有餘矣惟王亦然自樂豈出而飲酒自飲酒入而樂豈終而那其居以休息皆若魚之得所矣今鳬雁屬亦樂於藻故曰鳬藻楚辭曰鳬鴈皆唼夫梁藻是也

荇

莕接余其葉苻陸璣云白莖葉紫赤色正圓徑寸餘浮在水上根在水底與水深淺等大如釵股上靑下白鬻其白莖以苦酒浸之脆美可案酒本艸別本注云荇菜生水中葉似蒓莖澁根極長江南人多食唐本云是豬蒓全爲誤也豬蒓與絲蒓並一種以春夏細長肥滑爲蒓至冬短爲豬蒓亦呼蒓此與鳬葵殊不相似案荇菜今陂澤多有今人猶止謂之荇菜非難識也葉亦捲漸開𨿽圓而稍羨不若蒓之極圓也葉皆隨水髙低平浮水上花則出水黃色六出今宛陵陂湖中彌覆頃畝日出照之如金俗名金蓮子狀旣似蒓又豬亦好食民皆以小舟載取以飼豬又可糞田或因是亦得豬蒓之名顧但非蒓菜耳唐本注萍雲水中萍有三種大者名蘋水中又有荇菜亦相似而葉圓並水上小浮萍爲三以蘋諭之蓋似之耳詩參差荇菜左右流之已而采之已而芼之流者並流而取之也采者導擇之也芼者芼以爲羮也禮曰牲用魚芼之以蘋藻荇亦可以爲芼爾陸徳明曰天官醢人陳四豆之實無荇菜者以商禮詩詠時事故有之案風有采蘩采蘋又有采藻采采芹之屬水艸甚多而醢人所薦止於昌本芹深蒲而已物之爲菹蓋自有所宜余或爲芼羮之用豈可四物之外便謂商禮耶顏之推云荇先儒解釋皆雲水艸圓葉細莖隨水淺深今是水悉有之黃花似蒓江南俗亦呼爲豬蒓或呼爲荇菜而河北俗人多不識之博士皆以參差者是莧菜呼人莧爲人荇亦可笑矣



杜子春讀爲夘說文作力久切以泮宮詩讀之思樂泮水薄采其魯侯戾止在泮飲酒說文音爲葉陸璣云與荇葉相似葉大如手赤圓有肥者著手中滑不得停莖大如匕柄葉可以生食又可鬻滑美江南人謂之蒓菜或謂之水葵諸陂澤水中皆有鄭小同亦云江南名之蒓菜生陂澤水中但今蒓小於荇陸璣所說蒓則大於荇今蒓菜自三月至八月莖細如釵股黃赤色短長隨水深淺名爲絲蒓九月十月漸麤硬十一月萌在泥中麤短名瑰蒓味苦體澁取以爲羮猶勝雜菜冝雜鮒鯉爲羮又宜老人又今吳人呼蒓菜鱸魚蓋魚之美者復因水菜以芼之兩物相宜獨爲珍味然以鱓鼈爲之更足生病古人云俗無良醫枉死者半拙醫療病不如不療諭如宰夫以鱔鼈爲蒓羮食之更足成病豈充饑之可望乎周禮有菹用此物爲菹鄭大夫讀爲茅謂茅初生者故杜音鄭義並不從然旣爲蒓後鄭及許叔重皆云鳬葵而蜀本圖經稱蒓葉似鳬葵則有異同本艸有蒓又有鳬葵者蓋本艸以荇爲鳬葵也幹寶又解云今之蹗艸堪爲菹江東有之何承天云此菜出東海堪爲菹醬益不可用

芹

水芹二月三月作英時可作菹及熟爚食之葉似芎防花白色而無實根赤白色周禮醢人加豆之實用水艸則有芹菹深蒲其朝事之豆則有昌本菹禮記曰常豆之菹水艸之和气也其醢陸產之品也加豆陸產也其醢水物也水艸之和气則芹深蒲昌本之屬然亦或在加豆耳魯詩頌僖公能修泮宮一章采芹二章采藻三章采三者水物泮水之所生泮水備則宮之備可知鄭氏云辟廱則築土雝水之外圓如璧泮之言半也蓋東西門以南通水北無也許叔重說泮諸侯鄕射之宮西南爲水東北爲墻蓋始入學者必釋奠於先師又有釋菜以菜爲摯故卽水中采三品之水艸以薦之采菽之詩刺幽王於諸侯之至不能錫命以禮故首章采菽者大豆之葉可以爲臛乃牛爼之鉶羮次章采檻泉中之芹蓋微物矣然古人不以微薄廢禮使王能修之猶愈於無禮也此與瓠葉同意今釋奠先聖猶用之或曰不如髙田者宜人髙田者多白芹今舒蘄多有之故蘄蛇用於世者體皆作此物香蓋所嗜云土人名爲水白芷或曰蘄之爲蘄以有芹也蘄卽芹亦有祈音

音釋

蔥軒辟雞宛脾【皆葅類也肉腥細者爲膾大者爲軒軒讀爲憲藿葉切也膾者必先軒之所謂聶而切之也葅軒聶而不切辟雞宛脾聶而切之聶之涉反辟必益反宛於晚反脾婢支反】防【以制反】防【音然陸佐公石闕銘云刑酷防炭】防【胡戒反】防【知陵切腹內防結病也】瘕【公遐公詐二切腹病本音遐】

蒮【音育】薁【於六切】蘡【於盈切】�【息亷切】茖【音格】防【音登艸名】恚【於避切】獷【音穬】醍醐【音提胡】葝【居政其聲二切】蒚【音力】亢防【上合浪切下胡戒切】薜【音百】山蘄【爾雅】

【注引廣雅曰山蘄當歸當歸今似蘄而麄大蘄音芹】薊【古麗切】葫

荽【音綏】輭【音軟】瓣【皮莧切】臑【乃到切】蒚【音力】薍【魚患切】蕕【與周切】【扶袁切】注藷【之餘切】注防【音煩小蒜也】莪

漸洳【上平聲下人恕切】薀【於粉切一音溫】錡【冝綺反有足曰錡無足曰釡】防【爾雅作廩】萍薻【音早】防酒【防與譏同苛察沽買過多及非時者】藻

棁【音拙】厭【益涉切】頒【符云切大首貎】唼【色卑切】荇

莕【音杏】苻【輔俱切】脆【此芮切】並【蒲浪切】芼【莫報切】深【韻書作藻醢人注蒲蒻入水深故名深蒲】【音夘又力久切】

【晉語音押王篇與鴨同】蹗【力谷切】芹

雝【音壅】臛【音壑說文肉羮也王逸注楚詞有菜曰羮無菜曰臛】檻【與攬同】

爾雅翼卷五

欽定四庫全書

爾雅翼卷六

宋羅願撰

釋艸

蘋

芡

防



蘧蔬

鳬茨

藷藇

芋

蒻

姜

葑

葖

堇

藜

藋

蘋

蘋蓱其大者蘋葉正四方中拆如十字根生水底葉敷水上不若小浮萍之無根而漂浮也故韓詩曰沈者曰蘋浮者曰薸薸音瓢卽小萍也蘋亦不沈但比萍則有根不浮游爾五月有花白色故謂之白蘋呂氏春秋曰菜之美者昆侖之蘋萍焉陸璣詩義疏曰可糝蒸爲茹又苦酒淹以就酒采蘋之詩大夫妻所以承先祖共祭祀故采蘋於南澗之濱又采藻菜於行潦而享之鄭箋曰問蘋藻者於魚湆之中是鉶羮之芼古者婦人將嫁三月教以四徳教成之祭牲用魚芼之以蘋藻蘋藻水物與魚相宜如防膳食者魚則宜苽皆水物所以明婦順也亦蘋之言賓藻之言澡柔順潔淸取以爲戒左傳曰茍有明信澗谿沼沚之毛蘋蘩薀藻之菜筐筥錡釜之器潢污行潦之水可薦於鬼神可羞於王公蘋之極大者則有實楚王渡江有物觸王舟其大如斗而赤食之而甘孔子以童謡決之曰萍實也𨿽皆萍之類然實蘋矣非無根者所能生也又天問曰靡蓱九衢言其枝葉分爲衢道猶今言花五出六出也靡蓱九衢異方之物故特奇偉今浮萍三衢蘋𨿽大四衢而已九衢而大於蘋則亦大蘋非特萍也又本艸稱水萍亦謂此物陶隱居云非今浮萍子此三事皆得萍名而實蘋也故詳著之使覽者無惑焉【說文薲大萍也】

芡

芡雞頭也幽州人謂之鴈頭葉如荷而大葉上蹙衂如沸有芒刺兼有觜若雞鴈之頭又名鴈喙實內有米圓白如珠久食宜人說者曰與小兒食不能長大故駐年或曰芡實蓋溫平耳然食之必枚食而細嚼足以致上池之津故能益人猶如馬齧短艸則肥恱今芡與菱皆水物而性異芡華向日菱華背日其陰陽向背不同故損益亦不同也周禮亦以爲加籩之實龔遂爲渤海太守勸民冬益蓄果實菱芡淮南子曰雞頭已瘻許叔重以雞頭爲水中芡愈頭�之疾案上下文貍頭愈防雞頭已瘻防散積血斵木愈齲此類之可推者詳書本意皆謂此禽虫平日所啄食故能治此病類可推尋雞頭似不謂此然或當亦能已瘻爾此物水艸陂澤多有陶隱居乃云此卽今蒍子形上花似雞冠故名雞頭雞冠乃陸艸長五六尺榦葉皆紅其華正紅狀如雞冠何預芡耶【莊子雞壅疏云雞頭艸也服之延年韓文公詩鴻頭排刺芡陳士良云有軟根名防菜】

防

防生水中實兩角或四角一名芰古者嘉籩之實蔆芡防脯防芡防脯再言之者兩設之盛禮乃用焉楚令尹屈到嗜芰且死以爲屬及祥將薦而屈建去之其說引祭典君大夫士庶人有牛羊豚犬魚炙之差籩豆脯醢則上下共之不羞珍異不陳庶侈於是乎有羊饋而無芰薦君子曰違而道蓋籩豆脯醢𨿽上下所共然以多少爲差則珍異庶侈者非大夫所宜昔者季武子聘晉晉侯享之有加籩辭曰寡君猶不敢請徹加而後卒事則非屈到所宜薦明矣芰以爲加籩則爲貴者所珍用以接糧則爲賤者所食朱厲事莒穆公不見識焉冬處於山林食杼栗夏處洲澤食蔆藕以愧穆公菱葉覆被水上其花黃白色其實餌之可以斷谷古者洲澤之利與民共之吳楚之風俗當菱熟時士女相與采之故有采菱之歌以相和爲蘩華流蕩之極招防云涉江采菱發陽阿陽阿者采菱之曲也淮南曰欲學謳者必先徴羽樂風欲美和者必先始於陽阿采菱許叔重曰陽阿采菱樂曲之和一曰陽阿古之名俳善和者蓋采菱者眾所共故取節奏宜和爲曲以與眾樂之風俗通曰殿堂象東井形刻爲荷菱荷菱皆水物所以厭火也又昔人取菱花六觚之象以爲鏡離騷曰制芰荷以爲衣兮集芙蓉以爲裳蓋芰葉雜遝荷葉博大有爲衣之象而芙蓉若可緝者也古者士服衣纁裳屈原恐進而遇禍故退修初服初服則士服耳芰荷緑色有之象芙蓉朱色似纁故反離騷曰衿芰茄之緑衣被芙蓉之朱裳也原之始而結貫薜也已曰願依彭咸之遺則然此佩之小者又皆陸艸衣者身之章也用以自表而皆取水物焉則其從彭咸也審矣彭咸商之介士不得其志投江而死者也至王褒九懷云紅采兮騂衣翠縹兮爲裳則與此取象不類【子虛賦外發夫容防華說文楚謂之芰秦謂之薢茩】



海薻郭璞曰藥艸也一名海蘿如亂髮生海中按陶隱居稱海薻生海島上黒色如亂髮而大少許葉大都似藻葉陳藏器則有馬尾藻大葉藻二種之辧馬尾藻生淺水如短馬尾細黒色大葉藻生深海中及新羅葉如水藻而大爾雅云綸似綸組似組正謂二藻也夫綸組東海有之蓋綸乃有秩嗇夫所帶紏靑絲綸楊子所謂五兩之綸半通之銅者也組綬也海中艸生采理有象之者因以名云然則馬尾藻爲綸大葉藻爲組矣馬尾藻細黒色與陶郭所謂亂髮者相符然吳都賦敍水艸有江蘺海苔綸組紫菜石防水松之屬其類甚多江蘺似亂髮海苔亦云狀如亂髮則水艸之似髮者蓋已多此旣以海藻爲名當如常藻而稍異大葉藻其是歟海人取大葉藻正月深海底以繩系腰沒水下刈得旋系繩上五月已後當有大魚傷人不可取也然本艸稱海藻一名藫而釋艸藫石衣海藻相異旣云主結气癭癅則又是大葉藻云一名藫者非也

蘧蔬

出隧蘧蔬郭氏曰蘧蔬似土菌生菇艸中甜滑今江東啖之菇蔣艸也江南呼爲茭艸根久盤厚則夏月生菌菌卽謂之菇菜利五臟雜鯉爲羮呂氏春秋曰菜之美者越駱之菌則古者重之久矣荊楚嵗時記九月九日事中稱菇菜地菌之流作羮甚美鱸魚作膾白如玉一時之珍張季鷹在洛忽思吳中鱸魚菇菜請假而反斯之謂也此明亦用菇菜芼鱸羮今說者或云翰所思是蒓菜恐不然爾說文曰菇葑也葑卽謂此菌然非詩所謂葑菲者陳藏器乃云菇葑上如菌葑是菇根歲久浮水上者今菇首亦佳蔬可食別見苽中

鳬茨

鳬茨生下田中苗似龍須而細根似指頭黒色可食名爲鳬茈當是鳬好食之爾又有一種根苗似鳬茈而白亦生下田中葉有兩岐如燕尾又如翦刀開白花三出名爲茈菇本艸云借姑今人亦謂之翦刀艸其生陂池中者髙大比於荷蒲然其味稍苦不及鳬茈之美茈菇種水中一莖收十二實嵗有閏則十三實今黃楊嵗長一寸遇閏年則否牡丹者遇閏嵗花輒小以此知先王之正時歸余於終非意之也鳬茨在爾雅一名芍漢長安有蓮芍說者讀爲輦酌未必不以此地生蓮與芍而名之也東觀漢記曰王莽末南方枯旱民多餓羣入野澤握鳬茨而食之

藷藇

山海經曰景山北望少澤其艸多藷藇郭璞曰根似芋可食今江南人單呼藷語或有輕重耳按藷藇二字或音如儲余範蠡計然曰儲余本出三輔白色者善是也或音如署預本艸署預味甘溫是也唐代宗諱預故呼署藥至本朝又諱上字故今人呼爲山藥一名山芋秦楚名玉延鄭越名土藷今近道處處有根旣入藥又復可食人多掘食之以充糧異苑曰若欲掘取嘿然則獲唱名便不可得人有植之者隨所種之物而象之古者因藥物之性分爲君臣佐使以相攝故其合和有一君二臣三佐五使或一君三臣九佐使至如諸芝使署預署預復使紫芝豈所謂兩賤相使者耶

芋

芌說文曰大葉實根駭人故謂之芌徐鍇曰芌猶��驚辭故曰駭人又曰齊謂芌爲莒按孝經援神契曰仲冬昴星中收莒芋陶隱居乃云種芋三年不采成梠芌然則芌之與莒本同末異耳卓王孫有云吾聞岷山之下沃野下有蹲鴟至死不饑詳其始意本謂壤土肥美粒米狼戾鴟鳶下啄因蹲伏不去耳而前世相承謂蹲鴟爲芋言蜀川出者形圓而大狀若蹲鴟云芋或訛作羊故南朝有謝人饋羊者以蹲鴟爲言顏之推記之以訓子孫唐開元中蕭嵩奏請注文選東宮衛佐馮光進解蹲鴟云今之芋子卽是著毛蘿卜嵩聞大笑又芋之大者前漢謂之芋魁後漢書謂之芋渠渠魁皆言大也廣志又言有君芋車轂芋等凡四種大如瓶葉如繖蓋緗色紫莖長丈餘易熟長味芋之最善者也有百果芋畝收百斛又有百子芋凡爲十四種而本艸唐本注有靑芋紫芋白芋等凡六種靑芋毒多須灰汁易水煮熟乃堪食紫芋正爾蒸煮食之白芋等兼肉作羮大佳野芋大毒不堪噉也翟方進爲丞相時奏壞鴻隙大陂民追怨之而爲歌言壞陂之後五穀不登但爲下澤飯豆羮芋食之薄者也而袁安爲陰平長時年饑租入不畢安聽使輸芋曰百姓饑困長何得食穀先自引芋吏皆從之汝南薛包歸先人冡側種稻芋稻以祭祀芋以充饑而蜀李雄克成都眾甚饑餒乃將民就谷於郪掘野芋而食之則芋之利厚矣蜀都賦稱疇芋區汜勝之書區種芋法區收三石博物志曰野芋食之殺人家芋種之三年不收後旅生亦不可食此卽陶隱居所謂梠芋也本艸芋一名土芝

蒻

蜀都賦曰其園則蒟蒻茱萸劉淵林曰蒟蒟醬也緣木而生其子如桑椹熟時正靑長二三寸以蜜藏而食之辛香溫調五藏又解蒻云蒻艸也根名蒻頭大者如斗其肌正白以灰汁煮則凝成可以苦酒淹食之蜀人珍焉則是蒟與蒻爲二物而本艸蒻頭味辛搗碎以灰汁煮成餅五味調和爲茹食生吳蜀一名蒟蒻是蒟蒻爲一物耳今人相防亦呼蒟蒻又有班杖苗相似至秋有花直出生赤子根如蒻頭毒猛不可食崔豹古今注乃云爲班杖不知食之【漢書南粵食唐防蜀拘醬顏注云子又不長二三寸】

姜

說文曰防禦濕之菜也春秋運斗樞曰璇星散爲姜舉無失徳逆時則姜有翼辛而不臭姜生於陰故蜀都賦曰甘蔗辛姜陽蓲陰敷宋玉曰姜桂因地而生不因地而辛女因媒而嫁不因媒而親古者諸侯燕食所加三十一物有牛鹿田豕爵鷃蜩範蔆椇棗栗之屬而終於姜桂而孔子亦不徹姜食言齊𨿽禁葷物姜辛而不臭故不徹去之非特齊也防有疾飲酒食肉必有艸木之滋焉以爲姜桂之謂也南都賦曰蘇蔱紫姜拂徹羶腥蓋去羶腥之最紫姜者紫色之姜而上林賦又有茈姜張揖則以茈姜爲子姜云魏志倭國有姜不知爲滋味而梁代裴子野言從來不食姜或譏之云孔稱不徹裴乃不嘗又何異也呂氏春秋和之美者陽朴之姜招搖之桂越駱之菌吳孫權使介象買蜀姜作虀【管子曰五位之土羣藥安生薑與桔梗小辛大防】

葑

谷風曰采葑采菲無以下體毛氏曰葑須也菲芴也下體根莖也箋云此二菜蔓菁與葍之類也皆上下可食然其根有美時有惡時采之者不以根惡時並棄其葉據鄭此注則以葑爲蔓菁之類菲爲葍之類耳至解桑中曰爰采葑矣沬之東矣則曰葑蔓菁禮記坊記注亦云葑蔓菁也陳宋之間謂之葑陸璣云葑蕪菁幽州人或謂之芥方言曰蘴蕘蕪菁也陳楚謂之葑齊魯謂之蕘關西謂之蕪菁趙魏之部謂之大芥蘴與葑字異而音同則葑也須也蕪菁也薞蕪也蕘也芥也七者一物也蔓菁南北通有之北土種之尢多四時仍有春食苗夏食心秋冬食根菜中之最有益者塞北並汾河朔間燒食其根呼爲蕪根猶是蕪菁之號昔漢桓帝永興中令災傷郡國皆種蔓菁以助民食劉備歸曹公公使覘之閉門將入種蔓菁而諸葛亮所止令軍士獨種蔓菁者取其才出甲可生啖一也葉舒可煮食二也久居則隨以滋長三也棄不令惜四也回則易尋而采之五也冬有根可斸而食六也三蜀江陵之人今呼爲諸葛菜蔓菁根葉及子乃是菘類與蘆菔全別陶隱居言其子與蘆菔子相似兼言小葷故說者疑江表不產注失其眞耳有人將菘菜北種初一年半爲蕪菁二年菘種都絕將蕪菁子南種亦二年都變其子亦隨色變大率菘子黒蔓菁子紫赤大小相似蘆菔子黃赤而大又不圓也亦梗長葉瘦髙者爲菘葉闊厚短肥而庳及梗細者爲蕪菁荊楚嵗時記十一月采經霜蕪菁葵等雜菜幹之爲咸菹有得其和者並爲金釵色菹旣甜脆汁亦酸美呼其莖爲金釵股醒酒所宜也急就章曰老菁蘘荷冬日藏詩曰我有旨蓄亦以禦冬蓋此之謂也按禹貢荊州包匭菁茅孔氏曰菁以爲菹呂氏春秋亦曰菜之美者具區之菁則菁之見貴舊矣然說者或以菁茅爲茅之名而言老菁冬藏者爲韭花云今蔓菁園中無蜘蛛是其所畏也【南都賦秋韭冬菁注廣雅曰韭其華謂之菁】

葖

葖蘆萉爾雅釋曰紫花菘也俗呼溫菘似蕪菁大根一名葖俗呼雹葖一名蘆菔今謂之蘿卜說者曰紫花菘溫菘皆南人所呼吳人呼楚菘廣南人呼秦菘方言曰蕪菁紫者謂之蘆菔劉盆子在長安掖庭中宮女幽閒掘庭中蘆菔根食之隋張威爲靑州刺史遣家奴於人間鬻蘆菔根坐廢於家卽此也昔有婆羅門僧東來見食麥麫者云此大熱何以食之及見食中有蘿菔曰賴有此以解之耳自此相傳食麫必食蘿菔談苑曰江東居民嵗課種藝初年種芋三十畝計省米三十斛次年種蘿菔三十畝計益米三十斛可知蘿菔消食也久服亦澁榮衛令人髮早白其嫰葉可爲生菜陶隱居乃云其根可食葉不中噉故說者至疑江左不產云

菫

齧苦菫釋曰可食之菜也郭云今菫菜葉如栁子如米汋食之滑者本艸唐本注云此菜野生非人所種俗謂之菫菜葉似蕺花紫色本艸云菫汁味甘說者以爲菫苦而言甘者古人語倒猶甘艸謂之大苦也觀緜之詩言沮漆之間土地肥美則曰周原膴膴菫荼如飴菫荼皆苦菜也地旣饒美其所生菜𨿽有性苦者皆甘如飴則此地將可居矣是菫得地味亦甘也內則曰棗栗飴蜜以甘之菫荁枌楡免薧滫瀡以滑之脂膏以膏之言養老者懼其腸澁故用此物調和飲食荁亦菫類冬用菫夏用荁廣雅曰夏荁秋菫滑如粉是也士虞禮則曰夏用葵冬用荁鄭注云荁菫類也幹則滑夏秋用生葵冬春用幹荁此蓋隨文解之故不同三十國春秋曰劉殷曽祖母王氏盛冬思菫殷入澤中慟有菫生焉得斛餘又後魏書崔和爲平昌太守性鄙恡其母季春思菫惜錢不買二人用心不同如此菫久食令人身重懈墯又令人多睡廣雅曰菫藋也今三輔之言猶然未知同異

藜

藜菜之微者也故韓子曰堯之王天下也糲粱之食藜藿之羮莊子曰孔子窮於陳蔡間七日不火食藜羮不糝糝米糝也言其絕糧𨿽藜羮中不辦有糝又曽子以蒸藜不熟出其妻季路食藜藿之實而爲親負米於百里之外物𨿽微矣聖賢多食之山海經曰秦山有艸焉名曰藜如荻可以爲菹郭璞曰爲治也毛詩北山有萊義疏曰萊藜也莖葉皆似王芻今兗州蒸以爲茹謂之萊案藜乃蒿蓬類故月令則藜莠蓬蒿並興淮南子曰藜藿之生蝡蝡然日加數寸不可以爲櫨棟楩柟豫章之生也七年而後知故可以爲棺舟藜者人所習識秦山治菹之艸名適同耳又爾雅葥王蔧釋曰此則藜之科大爲樹可作埽彗者一名葥一名王蔧一名王帚江東呼落帚按藜亦可以爲杖原憲杖藜應門是也

藋

拜蔏藋釋曰亦似藜而葉大者名拜一名蔏藋莊子云藜藋柱宇是也【左傳云蓬蒿藜藋】按爾雅有灰藋子炊爲飯香滑葉心有白粉似藜心赤莖大堪爲杖亦殺虫人食爲藥不如白藋也按今灰藋絕似苜蓿但苜蓿苗葉紅可愛而灰藋則苗葉上微白如灰色爲異耳而廣雅以藋爲菫淮南子曰藜藋蝡而長日加四寸不可以爲櫨棟【又曰蔐苗類絮而不可爲絮黂不類布而可以爲布】

音釋

蘋糝【桑感切說文以米和羮】共【本或作供】湆【去急反汁也】筥【居呂反方曰筐圎曰筥】錡【其綺反三足釡】茨

衂【女六反】瘻【音漏頭腫也一曰久創】�【時冗切亦作尰】防【音盲】齲【驅雨切齒病】蒍【韋委切】注防【弋菙切防也古今注羊捶切廣韻音役注燕人呼芡】防

杼【神呂切橡也】朱厲【事見說苑莒穆公有臣曰朱厲附云云莒公以難死朱厲附往死之】徴羽樂風【許注徴南方火羽北方水五音正樂樂風者上以風化下下以風刺上故謂之風】和【去聲】芰茄【下音加】縹【敷沼切靑黃色】注薢茩【上音皆下音狗】�【徒南切】綸【音鰥張華云綸如宛轉繩】組【音祖】有秩嗇夫【漢書鄕有三老有秩嗇夫嗇夫掌獄訟有秩郡所置秩百戶皆紏靑絲爲綸以帶佩之】

蘧蔬【上巨俱切下山俱切】隧【音遂一名出隧一名蘧蔬】菌【音窘】蔣【音將】葑【芳用切菇根也】鳬茨茈【音疵】芍【都了切】藷藇【上音儲又音署下音余又音預】芋

郪【七稽反音與雌同縣名在廣漢】蒻【音弱】蒟【音矩】姜

蓲【許於切賦注引太經曰陽蓲萬物言陽气蓲照生萬物也陰敷姜生於陰也】鷃【音晏鴽也】蜩【音條蟬也】範【音犯蜂也】蔱【音殺一作榝似茱萸出淮南】葑【音封】菲【音匪】芴【爾雅音勿注菲芴卽土】葍【音福】蘴【音丰】蕘【音饒】薞【音孫】葖【他勿切】蘆【爾雅音羅】萉【爾雅音蒲北切】菔【一音服蘆菔一名來服言來麰所服也又蒲北切與萉卜音同】菫【音謹】齧【五結切爾雅釋齧一名苦菫】汋【煮也音芍又土角切】蕺【菜名爼及切】荁【音桓】免【音問艸木新生者】薧【苦老切幹也】滫【思酒反溲也】瀡【音髓滑也】膏之【去聲】藋【徒弔切】藜糲【力葛反米麄者之稱】蝡【如兗切動也】楩【鼻綿切】柟【奴含而鹽二切】葥【音箭】彗【音遂】藋【徒弔切】注黂【爾雅音扶刃切枲實也】

爾雅翼卷六

欽定四庫全書

爾雅翼卷七

宋羅願撰

釋艸

蘦

芐

菋

參

薚

蓍

茨

烏喙

門冬

顚棘

蘘荷

活茺

蓼

蘇

荏

芥

蘦

蘦大苦今之甘艸味甘而無毒能安和七十二種石千二百種艸【考】故於人譬之國老不入君臣佐使之列𨿽非君而爲君所宗以其能爕和故也詩稱山有榛隰有蘦以況西方之美人又采蘦首陽之顚以刺獻公之信防蓋一章采蘦二章采苦三章采葑蘦甘而苦若防者之入人必先甘而後苦而葑則甘苦相半所謂采葑采菲毋以下體下體惡而上體美者也則防人之所以嘗試其君者無所不用矣此艸蔓生葉似荷靑黃莖赤有節節有枝相當然不惟葉似荷古之蓮字亦通於蘦故防列傳稱千嵗乃遊蓮葉之上徐廣曰蓮一作苓聲相近借字也將以老而神故形小而陸遊以爲奇若水中之蓮凡皆可遊不足言矣又詩采苓以首陽之顚葉之豈蘦亦有蓮音耶然蘦甘而名大苦者猶牽牛有三黒防而名爲三白防此蓋秦俗所防見禮記或素或靑注

芐

芐者今之地黃古以爲菜鉶羮用之禮記曰鈃毛牛藿羊芐豕薇考蓋物各有所宜古者祭祀賔客有大羮鉶羮大羮者太古之羮鑊中煮肉汁不調以鹽菜及五味盛之於登鉶羮者謂陪鼎膷臐膮用藿芐薇調以五味盛於鉶器蓋鉶羮以所盛器爲名盛於豆則名庶羞爾皆天官亨人供之三牲所以用此者猶婦教成之祭牲用魚芼之以蘋藻各有所宜亦牛羊山陸之物藿芐山陸之菜豕近水薇垂水魚及蘋藻生水中以類求之今禮記羊芐作苦則苦菜爾【考】古之說方者一生咸陽川澤中黃土地者佳則名之爲地黃蓋有所自又生者以水試之浮者名天黃半沈半浮名人黃沈者名地黃以沈者爲良宜其以地爲名而芐字又從下亦趨下之義也淮南子曰今夫地黃主屬骨而甘艸主生肉之藥也以其屬骨責其生肉以其生肉論其屬骨是猶王孫綽之欲倍偏枯之藥而欲以生殊死之人亦可謂失論矣今地黃能生肌肉與淮南說異又方藥煎忌鐵器鉶羮用之未知其審

菋

菋荎藸郭氏以爲五味今五味子是也皮肉甘酸核中辛苦都有鹹味味旣具矣故其字從味且能兼養五藏也典術曰五味者五行之精仙人羨門子服之而本艸直云味酸者木以酸爲主又所出不同亦各偏勝如出髙麗者多肉而酸甘出靑冀者過酸出建平者味苦不害其兼有五味也其莖赤斑花黃白生靑熟紫亦具有五色聖賢冢墓記曰孔子墓上有五味木

參

春秋運斗樞曰搖光星散爲人參廢江淮川瀆之利則搖光不明人參不生禮斗威儀曰君乘木而王有人參生說文云人薓出上黨薓卽參也所以名爲人參者本艸云如人形者有神範蠡計然亦曰狀類人者善說者曰出新羅國所貢有手腳狀如人形長尺餘或云生邯鄲者根有頭足手面目如人或曰生上黨者人形皆具能作兒啼說益侈則益誕大率生深山中近椵漆下濕潤處椵似桐而多蔭故人參生其下髙麗人作人參贊曰三椏五葉背陽向陰欲來求我椵木相尋欲試上黨人參者當使二人同走一與人參含之度走三五里許其不含者必大喘含者气息自如潛夫論曰治疾當得眞人參反得蘿菔梁阮孝緒母疾須得生人參舊傳鐘山所出孝緒躬歷幽險見鹿前引就鹿滅處視之得此艸傅子曰先王之制九州異賦天不生地不養君子不以爲禮若河內諸縣去北山絕逺而各調出禦上黨眞人參上者十斤下者五十斤所調非所生民以爲患其潞州太行山所出者謂之紫團參

薚

蓫薚馬尾郭璞曰廣雅云馬尾蔏陸本艸別名薚今闗西亦呼爲薚江東呼爲當陸生人家園圃中髙三四尺葉靑如牛舌而長莖靑赤至柔脆夏秋開紅紫花作朶根如蘆菔而長如人形者有神案人參亦言如人形者有神而采艾見若似人處攬而取之用灸有驗物理乃不可勝窮易曰莧陛夬夬莧與陸皆陰類也或曰此一物卽名莧陸今俗名章柳根又一名夜呼莫知其義據荊楚嵗時記三月三日杜防初鳴田家候之此鳥鳴晝夜口赤上天乞恩至章陸子熟乃止然則章陸子未熟以前爲杜鵑鳴之候故稱夜呼



聖人幽贊於神明而生蓍蓍艸也初不待聖人而生蓋通天之道窮物之理備物致用以爲天下利故能擇物之神者用之夏商欲卜者乃取蓍已則棄去之以爲藏則不靈蓍久則不神至周室之卜官常寶藏蓍天子蓍長九尺諸侯七尺大夫五尺士三尺蓍陽故數奇其藏蓍之器曰韇韇有二以皮爲之其一從上而下韜之其一從下而上韜之少牢禮曰史西面於門西抽下韞左執筮右兼執革以擊筮將問吉凶故擊之以動其神蓍𨿽寶藏猶有時以易故筮人上春相筮先儒以爲相謂更選擇之筮嵗易者歟蓋人以春攻筮人春相之故知以新易故古者國之大事先筮而後卜然魯生季友晉戰城濮皆先卜而後筮者蓋太史公所謂三代蓍大小先後各有所尙要其歸等耳是也春秋傳稱筮短長不如從長莫能得其說案防傳江南長老云千嵗乃遊蓮葉之上蓍百莖共一根其所生獸無虎狼艸無毒螫說者曰蓍百年則百莖矣蓋歷年深故知來亦長蓍歷年近故知來亦短亦象筮數物生而後有象象而後有滋滋而後有數則在先筮在後短長之驗也筮皆靈物用旣相須故生亦相附防傳又曰上有叢蓍下有神蓍生滿百莖者其下必有神守之其上常有靑雲覆之固靈气相召亦天地鬼神所保守然則其卽周禮十中所謂筮者也爲卜蓍爲筮而謂之筮以其生於蓍叢也蓍之爲字從耆耆者六十嵗也王充論衡孔子曰蓍之爲言耆也老人歷年多而更事久似能前知然何獨六十防傳曰天下和平王道得而蓍莖長丈其叢生滿百莖方今世取蓍者不能中古法度不能得滿百莖長丈者取八十莖已上長八尺卽難得也人民好用卦者取滿六十莖以上長滿六尺者卽可用矣然則自其可用者而言之廣爲六十莖從爲六十寸故應耆爾【論衡曰蓍七十嵗生一莖七百嵗生十莖漢藝文志有蓍書二十八卷】蓍實服之亦聰慧先知

茨

茨蒺藜也布地蔓生細葉子有三角狀如菱而小刺人生道上長安最饒人行多著木屐故易以據於蒺藜言所恃傷也七諫曰江離棄於窮巷兮蒺藜蔓乎東廂東廂者宮室所嚴禮樂所在觀其所生以知治忽故瑞應圖云王者任用賢良則梧桐生於東廂今蒺藜生之以見所任之非人趙簡子曰夫植桃李者夏得其休息秋得其食焉植蒺藜者夏不得休息秋得其刺焉以言陽虎所植之非其人則與七諫義同也詩墻有茨言衛公子頑國人疾之而不可道蓋茨𨿽可惡依墻以生欲埽去之則恐傷墻以諭公子頑𨿽可疾欲道之則恐傷國體叔孫怒季孫指楹而言曰𨿽惡是其可去乎亦此義也正義引媒氏云凡男女陰訟聽之於勝國之社勝國亡國也亡國之社掩其上而棧其下使無所通故就之以聽陰訟明不當宣露則其社之墻亦有茨不可知爾今軍旅亦以鐵作茨以布敵路謂之鐵蒺藜或云鐵蒺藜菱角等起於隋帝徵遼爲之然六韜中已有此物【考】晁錯傳謂之渠答諸葛亮卒於五丈原魏人追之長史楊儀多布鐵蒺藜則其來已久

烏喙

烏喙今之烏頭也釋艸云芨堇艸郭璞云卽烏頭今江東呼爲菫晉驪姬譖申生寘鴆於酒寘菫於肉者是也非菫荁之菫【說文云萴烏頭也】今烏頭與附子同根春時莖初生有腦形似烏鳥之頭故謂之烏頭或曰有兩岐相合者名烏喙要之烏喙卽烏頭之異名耳本艸冬月采爲附子春月采爲烏頭博物志亦曰物有同類而異用者烏頭天雄附子一物春夏秋冬采之各異謝靈運山居賦曰三建異形而同出而說者又以烏頭烏喙附子側子輩色理形狀亦各不同而長三寸已上爲天雄蓋種烏頭而不生附子側子之類經年獨長大者是也蜀人種之忌生此以爲不利如養蠶而爲白僵之類也廣雅則曰一嵗爲萴子二嵗爲烏喙三嵗爲附子四嵗爲烏頭五嵗爲天雄蘇秦曰人之饑所以不食烏喙者以其𨿽偸充腹而與死同患也後魏書曰匈奴秋收烏頭爲毒藥以射禽獸淮南子曰天下之物莫凶於雞毒然而良醫槖而藏之有所用也奚毒卽附子漢霍顯使醫搗附子入與許後後曰我頭岑岑也藥中得無有毒是其事

門冬

蘠蘼虋冬郭璞曰今門冬也一名滿冬按虋冬有二其一則天門冬一名顚棘釋艸所謂髦顚棘也故郭璞注顚棘云細葉有刺蔓生其一則麥門冬生山谷肥地葉如韭四季不凋根有須作連珠形似穬麥顆故名麥門冬四月開花淡紅如紅蓼花實圓碧如珠秦名羊韭齊名愛韭楚名馬韭越名羊蓍謝靈運山居賦曰二冬並稱而殊性潛夫論曰夫理世不得眞賢譬猶治疾不得眞藥也治疾當得麥門冬反得蒸穬麥已不識眞合而飲之疾以寖劇而不知爲人所欺也山海經曰條谷之山其艸多芍藥虋冬

顚蕀

髦顚蕀釋曰一名商棘廣雅云女木也【考】郭云細葉有棘蔓生按本艸天門冬一名顚勒道家方雲天門冬一名顚棘在東嶽名淫羊藿在中嶽名天門冬在西嶽名菅松在北嶽名無不愈在南嶽名百部在京陸山阜名顚勒𨿽處處皆有其名各異其實一也張華博物志云莖間有刺而葉滑者名曰郤休一名顚棘根以浣縑素白越人名爲浣艸似天門冬而非也凢服此先試浣衣如法者便非天門冬按此說則顚棘刺而滑可浣衣與天門冬異而圖經曰天門冬春生藤蔓大如釵股髙至丈餘葉如茴香極尖細而疏滑有逆刺亦有澁而無刺者其葉如絲杉而細散皆名天門冬是滑而有刺者亦門冬也蓋兩者皆門冬而有刺者別名顚棘耳棘卽刺也列仙傳赤松子食天門冬齒落更生細髮復出甘始服之在人間三百餘年杜紫微服之禦妾多子日行三百里

蘘荷

蘘荷宜在林木陰下種之故古人云蘘荷依陰時藿向陽言各有所宜也葉似初生甘蔗根似姜牙其葉冬枯其根爲菹亦可醬中藏古之爲味者雜用膾炙切蘘荷以爲香是爲珍味大招曰醢豚苦狗膾苴蒪只苴蒪卽蘘荷也蘘荷有白有赤神農經書白蘘荷今人乃呼赤者爲蘘荷白者爲覆葅【說文曰葍蒩】葉同一種爾於人食之赤者爲勝藥用白者中蠱者服其汁並臥其葉卽呼蠱主姓名亦主諸溪毒沙虱輩人家種之辟蛇又有預知子傳云取二枚綴衣領上遇蠱毒物則聞其有聲當便知之故名預知子若行蠱毒之鄕食飲不可知非仗此何以愛身【栁子厚種白蘘荷詩庶氏有嘉艸攻禬事久泯炎帝垂靈編言此殊足珍】

活莌

離南活莌今通脫木也山海經名防脫【考】生山側髙丈許葉如萆麻花上有粉莖中有瓤輕白可愛女工取以飾物按此物爲飾不知起自何世漢王符潛夫論固已譏花采之費至梁宗懍記荊楚之俗四月八日有染絹爲芙蓉撚蠟爲菱藕亦未有用此物者今通行於世矣亦用蜜藏食之今俗謂之通艸按通艸作藤蔓大如指其莖稈大者徑三寸每節有二三枝枝頭出五葉夏秋開紫花或白花白花結實如小木核白瓤黒食之甘美南人謂之燕亦云烏非此類也

蓼

薔虞蓼郭氏云卽蓼之生水澤者也蓼類甚多有紫蓼赤蓼靑蓼馬蓼水蓼香蓼木蓼等紫赤二蓼葉小狹而厚靑香二蓼葉相似馬水二蓼葉俱濶大上有黒防諸蓼花皆紅白子赤黒木蓼一名天蓼蔓生葉如柘花黃白子皮靑滑其最大者名蘢已見別章中蓼者妨稼之艸故詩曰以薅荼蓼荼蓼朽止黍稷茂止然於調和有用故內則云膾秋用蓼鶉羮雞羮鴽釀之蓼釀謂切雜之也漢尹都尉書有種芥葵蓼韭蔥諸篇而長沙定王故宮有蓼園周頌曰未堪家多難予又集於蓼蓼辛物故以爲多難之諭越王苦思報吳臥則以蓼楚辭曰蓼虫不知徙乎葵菜言蓼辛葵甘虫各安其故不知遷也而魏文子曰蓼虫在蓼則生在芥則死非蓼仁而芥賊也本不可失【南都賦蓼蕺蘘荷】

蘇

蘇桂荏郭氏曰蘇荏類故名桂荏說者曰以其味辛而形類荏故名之葉下紫色而气甚香今俗呼爲紫蘇煮飲尢勝取子研汁煮粥良長服令人肥白身香亦可生食與魚肉作羮沙州記曰乞佛虜不識五穀惟食蘇子南都賦曰蘇蔱紫姜拂徹羶腥今蘇有數種皆是荏類白蘇方莖圓葉不紫亦甚香實亦入藥魚蘇似茵蔯大葉而香吳人以煮魚者一名魚其生山石間者名山魚蘇又有水蘇一名雞蘇或言雞蘇水蘇是兩種又有假蘇者亦以香气似蘇故名蘇說者云假蘇卽荊芥或曰假蘇葉銳而圓非荊芥也

荏

荏陶隱居云荏狀似蘇而髙大白色不甚香其子研之雜米作糜甚肥美下气補益江東人呼爲防以其似蘇字但除禾邊也笮其子作油煎之卽今油帛及和漆所用者服食斷谷亦用之名爲重油蓋江東以荏子爲油北土以大麻爲油又其言名爲防似是蘇中魚蘇耳蕭炳云有大荏形似野荏髙大葉大於小荏一倍不堪食人收其子以充油絹帛其小荏子欲熟人采其角食之甚香美蘇荏之屬宜近人種以小鳥好食之禽經曰【闕】者不上桑櫻活者不下荏言鳥之食含桃者乃不下

顧荏耳

芥

芥似菘而有毛味極辛辣其類甚多似菘者名靑芥有紫芥莖葉皆紫作虀食之最美有白芥子麤大色白如梁米舊雲從西戎來謂之白胡芥其餘南芥旋芥花芥石芥皆菜茹之美者梁周興嗣次千文云菜重芥姜左傳季郈之雞鬭季氏介其雞謂以芥播其羽大抵南土多芥嶺表錄異曰廣州地熱種麥則苗而不實北人將蔓菁子就彼種者出土卽變爲芥嶺南異物志曰南土芥髙者五六尺子如雞卵廣州人以巨芥爲咸菹埋地中有三十年者貴尙親賔以相餉遺

音釋

蘦【來丁切】芐【音戶】鈃【通作鉶】鑊【黃郭切】膷【音香牛臛也】臐【許云切羊臛也】膮【許堯切豕臛也】菋【音未】荎藸【音遲除】參

椵【音賈】薚蓫【抽六切詩言采其蓫】薚【爾雅音他羊切廣韻吐郎切】蔏【音商】蓍

韇【音牘】相【去聲】螫【音釋】從【音縱】烏啄芨【音急】堇【音謹】萴【音色】門冬蘠【音墻】蘼【音美】虋【音門】穬【古猛反】寖【通作浸】蘘荷【上如章反】苴【卽魚反】蒪【普各反一匹沃反一作�蘘荷一名苴蒪】苦【以膽和醬也世所謂膽和者也】膾【音防又古外切】庶【音煮】活莌【音奪】瓤【音攘】撚【奴協反】�【音福】蓼

薔【師力切】薅【音蒿抜去田艸也】鴽【音如鴿也】蘇荏【而錦反】蔱【音殺】【外諸切】笮【音窄壓也】芥

郈

【音候魯邑名】

爾雅翼卷七

欽定四庫全書

爾雅翼卷八

宋羅願撰

釋艸

芙蕖

郁



瓠

匏

枲

葛

雞齊

蓷

檾

菺

荍

牛蘄

苜蓿

臺

莎

稗

稂

莠

芙蕖

荷芙蕖其莖茄其葉蕸其本蔤其華菡蓞其實蓮其根藕其中的的中薏李巡曰芙蕖其總名也別名芙蓉郭璞曰蔤莖下白蒻在泥中者今江東人呼荷華爲芙蓉北方人便以藕爲荷亦以蓮爲荷蜀人以藕爲茄或用其母爲華名或用根子爲母葉號此皆名相錯習俗傳誤失其正體者也毛詩義疏曰芙蕖莖爲荷其葉未發爲菡蓞已發爲芙蕖其實蓮靑皮裏白子爲的的中有靑長三分如鉤爲薏語曰苦如薏者也的五月中生生噉脆至秋表皮黒的成可食可磨以爲飯輕身益气令人彊健又可爲糜周書曰魚龍成則藪澤竭藪澤竭則蓮藕掘宋時太官作血防庖人削藕皮誤落血中遂散不凝醫乃用藕療血多效葉可裹物漢鄭敬爲新遷功曹與同郡鄧敬折芰爲米以荷爲肉齊師伐梁以糧運不繼調市人餽軍建康令孔奐以麥屑爲飯用荷葉裹之一宿之間得數萬裹古詩有魚戱蓮葉間魚戲蓮葉東魚戲蓮葉西魚戲蓮葉南魚戲蓮葉北今人言池中養蓮者莖葉茂宻魚動輒損鱗不得遂長古今注一名水芝一名澤芝一名水花管子曰五沃之土生蓮

郁

鬱鬱金也其根芳香而色黃古者釀黒黍爲酒所謂秬者以郁艸和之則酒色香而黃在器流動詩所謂黃流在中者也周禮有郁人掌祼器凡祭祀賔客之事和郁鬯以實彞而陳之又有鬯人掌共秬鬯而飾之先儒以爲郁者築郁金煮之以和鬯酒郁艸名爲艸若蘭十葉爲貫百二十貫爲築以煮之鐎中停於祭前鬯謂不和郁者釀黍爲酒芬芳條暢於上下也其祭社禜門共秬鬯𨿽云無郁亦屍所飲以灌地其汁下入於地其气上升於天故云條暢於上下然則黒黍爲酒謂之鬯加郁則爲郁爾然秬鬯亦是兼郁之通名故鄭注汁獻涗於醆酒云秬鬯者中有煮郁和以盎齊說苑云鬯者百艸之本也上暢於天下暢於地無所不暢故天子以鬯爲贄說文解鬯字云以秬釀郁艸芬芳攸服以降神也又解郁字云郁鬯百艸之華逺方郁人所貢芳艸合釀之以降神郁今郁林郡也然則自常言之鬯亦可以兼郁自郁與鬯對言之則當致其辧爾【晉左九嬪郁金頌曰越自殊域厥珍來尋】



古人以紀時故遣戍者稱時而往及而代大戴禮夏小正五月乃乃者治之辭也也者始食八月剝蓄時也周詩則以七月爲食之候蓋夏之五月也詩雲中田有廬疆埸有是剝是葅獻之皇祖曽孫壽考受天之祐蓋薦之重如此故天子樹華不斂藏之種而爲天子削者副之巾以絺副析也旣削又四析之乃橫斷之而巾覆焉爲國君者華之巾以絺華中裂之不四析也爲大夫累之累倮也謂不以巾覆士防之不中裂但橫斷去防而已庶人齕之不橫斷也祭則上環食中棄所操古之用者其嚴如此周詩無所出之地至秦漢間東陵侯種長安城東而美故謂之東陵又謂之靑門其後以遼東廬江燉煌之種爲美而州大如斛禦也故名其州曰其它名尙多說文曰寙嬾也艸木皆自豎立惟瓠之屬臥而不起似若嬾人常臥室故字從宀荊楚之俗七月七日牽牛織女防乃設果於庭中有喜子网於上則以爲得巧以織女主云

瓠

瓠匏之甘者詩甘瓠累之古者王政瓠果蓏植於疆埸正月可種瓠六月可畜瓠八月可斷瓠作菑詩云斷壺瓠中白膚所謂張蒼肥白如瓠者也可以飼豕致肥其瓣可以作燭致明其葉又可爲菜詩所謂幡幡瓠葉采之亨之是也然與匏不異但當以大小長短甘苦爲間爾然古今亦通言惠子稱魏王貽我大瓠之種世有種大瓠法鑿坎方廣四五尺先糞其地及生擇取四本每兩本相近處各以竹刮去半皮並而封之俟其活除去一穗又復取此兩大本相並復去一穗如前法蓋四本同發一穗自然易大及著子獨畱兩枚如此則一斗之種變爲一石此魏惠王大瓠法也【周禮鬯人禜門用瓢賫注謂取甘瓠割去柢以齊爲尊】

匏

河汾之寶有曲沃之懸匏焉鄒魯之珍有汶陽之孤篠焉良工取以爲笙崔豹古今注曰匏瓠也壺盧匏之無柄者也瓠有柄曰懸瓠可爲笙曲沃者尢善秋乃可用用則漆其裏匏在八音之一古者笙十三簧竽三十六簧皆列管匏內施簧管端通典曰今之笙竽以木代匏而漆殊愈於匏荊梁之南尙存古制南蠻笙則是匏其聲甚劣則後世笙竽不復用匏矣匏旣爲樂器又以爲飲器詩酌之用匏孔子稱系而不食者良以待其堅而爲用故也詩稱匏有苦葉濟有深涉說者徒以爲苦葉之生乃濟深之候按叔向稱苦匏不材於人共濟而已【注佩匏可以度水】魯叔孫賦匏有苦葉必將涉矣是苦匏可刳以涉水鶡冠子曰賤生於無所用中流失船一壺千金壺卽匏也其性浮得之可以免沈溺故當失船之時其直千金也此亦如天竺涉水帶浮之類又孔子稱匏系而不食者近世洪氏說以爲天之匏星天官星占曰匏一名天雞在河皷東匏系而不食猶言南箕不可簸北斗不可以挹酒漿也按楚辭王褒九懷稱援匏兮接糧曹植洛神賦曰嘆匏之無匹兮詠牽牛之獨處阮瑀止欲賦曰傷匏之無偶悲織女之獨勤則古稱匏皆謂星爾

枲【有實爲苴無實爲枲】

麻與麥互相爲候麥黃種麻麻黃種麥蓋夏日至之時麥熟而種麻者以至日前十日爲上時至日爲中時至後爲下時諺曰夏至後不沒狗或答曰但雨多沒槖駝蓋雨多則頓盛矣種枲太早則剛堅厚皮多節晚則皮不堅寧失於早不失於晚詩曰蓺麻如之何橫從其畝按韓鄂四時纂要云種麻熟耕地從橫七徧已上生則無葉是蓺麻欲熟之驗故以比娶妻者欲其告父母熟思而行之也管子曰五沃之土其陽則安植之五麻若髙若不下擇疇所其麻大者如箭如葦大長以美其細者如雚如蒸欲有與各大者不類小者則治揣而藏之若眾練絲

葛

葛絺綌艸也國風曰葛之覃兮施於中谷維葉莫莫是刈是濩又曰葛生蒙楚蘝蔓於野旄丘之葛兮何誕之節兮葛生山澤間其葛延盛者牽其首以至根可二十步釋丘云前髙則旄丘之葛蓋誕濶矣此言𨿽同根一體然相去差逺其緩急不相應也故曰叔兮伯兮何多日也黎之望於衛亦如此矣吳都賦蕉葛升越弱於羅紈禹貢卉服注云艸服葛越葛花藤皆可醒酒去酒毒【漢江都王建傳云繇王閩侯遺建荃葛注筌細布也字本作絟葛卽今之葛布也】

雞齊

雞齊一名鹿藿一名黃斤今之食葛非爲絺綌者也其生延蔓甚者其蔓首至根可二十步人皆掘食之生食甜脆亦可蒸食有粉今江南人凶嵗則掘取以禦凶荒大抵南康廬陵者最勝多肉而少筋甘美然當取入土深大者或又曰入土五六寸以上者名葛脰服之令人吐以有微毒也其花藤皆可醒酒而去酒毒服方寸匕飲酒不知醉博物志曰野葛食之殺人家種之三年不收後旅生亦不可食吳都賦食葛香茅注云食葛蔓生與山葛同根特大美於芋也

蓷

萑蓷郭璞曰今茺蔚也葉似荏方莖白華華生節間全似杜天麻而不生橫枝中谷有蓷之詩一章暵其幹矣二章暵其修矣三章暵其濕矣此燒薙行水之序也鄭氏解季夏之月燒薙行水以爲薙謂迫地芟艸也欲稼萊地先薙其艸艸幹燒之至此月大雨流水潦畜於其中則艸死不復生而地美可稼也說文又稱耕暴田曰暵然則暵其幹者先暴之也暵其修者火燒之修修然也暵其濕者水浸之也此卽周禮薙氏掌殺艸夏至日而薙之如欲其化也則以水火變之者也夫暴𨿽猛猶可蘇也焚𨿽烈猶可蘗也復加之以水則生意盡矣每變愈甚此所以興夫日以衰薄者也張衡東京賦稱秦之暴也如薙氏之芟艸旣蘊崇之又行火焉彼特以爲君民之譬而猶惡之況施之夫婦之際耶𨿽然艸之遇此者多矣而獨言夫蓷者蓋蓷一名益母曽子見之而悲詩人之托此亦其窮而反本氓之詩色衰相棄則嘆兄弟之不知竹竿適異國而不見答則嘆父母之相逺此所以獨感於益母歟

檾

檾枲屬髙四五尺或六七尺葉似薴而薄實如大麻子今人績以爲布及造繩索說文云檾枲屬引詩衣錦檾衣或作防又作檾音與頃畝之頃同又云褧檾也引詩衣錦褧衣示反古作顈音犬迥反而字書檾或作莔然則檾防檾褧顈莔一物也今詩用此褧字說者引玉藻禪爲��與褧同以爲衣裳用錦而上加襌縠焉以爲庶人之妻嫁服則與許氏說異中庸曰衣錦尙防惡其文之著也【本艸有莔實圖經云花黃實殻如蜀葵子黒】

菺

菺戎葵郭氏曰今蜀葵也似葵華如木槿然今蜀葵非一種有深紅淺紅有紫有白莖皆相似其開花自本以漸至未盛夏次第開敷光彩可觀惟黃者特異葉大而衢深有如龍爪黃花紫心六瓣而側今人亦謂之側金盞收以傅瘡腫之屬大抵作器皿多仿此凡艸木從戎者本皆自逺國來古人謹而志之今戎葵一名蜀葵則自蜀來也如胡豆謂之戎菽亦自胡中來戎者胡蜀之總名耳其來之始今不復知蜀羌髳自商時已通中國矣

荍

荍荊葵也蓋戎葵之類比戎葵葉俱小故謝氏曰荍小艸多華又翹起也花似五銖錢大色粉紅有紫文縷之一名錦葵大抵似蘆菔華故陸氏云似蕪菁花紫緑色可食微苦是也亦其文采相錯故陳風男子恱女比之曰視爾如荍言如戎葵之葉小而可愛也此與戎葵異類故釋艸菺戎葵郭氏曰今蜀葵也似葵華如木槿又曰荍芘芣郭氏曰今荊葵也似葵紫色則戎葵與蜀葵荍與荊葵其所來各不同本艸蜀葵中云小花者名錦葵一名戎葵功用更彊則是以此雜之蜀葵中而又反得戎葵之名矣崔豹古今注又云荊葵一名戎葵一名芘芣似木槿而光色奪目有紅有紫有靑有白有黃莖葉不殊但花色有異耳一曰蜀葵其說戎葵蜀葵之狀可也混荊葵芘芣之名於內者非也然今人亦通呼此爲錦蜀葵則從其類比附之爾又今有一種葉纎長而多缺如鋸花小如錦葵而極紅每以夜半開至午則連房脫落謂之川蜀葵亦云朝開暮落花

牛蘄

牛蘄今謂之馬蘄似芹葉細銳可食菜也生水澤旁苗似鬼鍼菾菜等花靑白色子黃黒色似防風子蓋其子甘辛而芳故古人云野人有快炙背而美芹子者欲獻之至尊𨿽有區區之意亦以疏矣此猶彌子瑕之事衛君忘其口而念我者也養生論曰楡令人暝今牛蘄炒食亦令人得睡然醫方不專食之但用以作飲食與蘹香及佛誓國所生時羅等並同大小芳香皆相似但蘹香時蘿扁牛蘄長舊說曰牛蘄香似橘皮而無苦味釋艸一名茭

苜蓿

苜蓿本西域所產自漢武時始入中國史記曰大宛有苜蓿漢使取其實來於是天子始種苜蓿離宮別觀旁盡種蒲陶苜蓿極望漢書西域傳亦曰賓國有目宿大宛馬耆目宿武帝得其馬漢使采蒲陶目宿種歸天子益種離宮館旁然不言所攜來使者之名博物志曰張騫使西域得蒲陶胡蔥苜蓿蓋以漢使之中騫最名著故云然而述異記亦曰張騫苜蓿園在今洛中按今苜蓿甚似中國灰藋但藋苗葉作灰色而苜蓿苗端常有數葉深紅可愛今人謂之鶴頂艸秋後結實黒房累累如穄故俗人因謂之木粟其米可爲飯亦有可以釀酒者晉華廣免官爲庶人武帝登淩雲臺見廣苜蓿園阡陌甚整依然感舊此物𨿽出西域今人家羅生等蒿蓬矣而陶隱居乃雲長安中有苜蓿園北人甚重此江南人不堪食之以無味故也外國復別有苜蓿艸以療目非此類也然按此物卽是自外國來又爲茹甚軟美不知隱居何以言此

臺

臺者莎艸可爲衣以禦雨今人謂之蓑衣詩雅言得賢爲邦家立太平之基凡言八物以臺爲首蓋禦雨之具𨿽至微然非平日預知其所在蓄以待乏則一旦欲用索之而不得故特宜先備亦猶賢者之不可不預蓄也越王勾踐棲於防稽之上求謀士退吳者大夫種進對曰臣聞賈人夏則資皮冬則資絺旱則資舟水則資車以待乏也夫𨿽無四方之憂然謀臣與爪牙之士不可不養而擇也譬如蓑笠時雨旣至必求之今君王旣棲於防稽之上然後乃求謀臣無乃後乎是古者蓄蓑笠以備患比之賢者之待難矣臺蓋賤者所服都人士述衣服之制蓋此詩所述皆儉狐裘黃黃黃狐不足貴臺笠緇撮臺笠止雨緇撮通貴賤始冠之服充耳琇實琇𨿽美而石垂帶而厲帶長而已傷今人之不遵郊特牲曰黃衣黃冠而祭息田夫也野夫黃冠黃冠艸服也狐裘黃衣以裼之黃黃謂此大羅氏天子之掌鳥獸者也諸侯貢屬焉艸笠而至尊野服也臺笠謂此蠟禮自伊耆氏始蓋已久矣然猶存其衣服之制謹而不敢變可謂衣服不貳從容有常矣此所以傷不復見古之人也毛氏雲臺所以禦暑笠所以禦雨箋雲臺夫須也以臺皮爲笠毛氏知臺笠爲二物但獨言笠禦雨未當鄭氏則言臺皮爲笠夫臺但可以爲衣不可爲笠古稱臺笠蓑笠自謂臺與笠爾不必以臺笠緇撮之語必欲合爲一物也越語所謂簑笠已見上文又齊語曰今夫農時雨旣至脫衣就功首戴茅蒲身衣襏襫韋昭曰茅蒲簦笠也茅或作萌萌竹萌之皮所以爲笠則笠不用臺爲可知又曰襏襫蓑薜衣也則襏襫以莎艸爲之今人作笠亦多編筍皮及篛葉爲之其臺爲衣編之若甲而垂故雨順注而下然或借而臥則不能隔雨山海經曰三危之山有獸其豪如被蓑郭氏亦云蓑皮雨艸衣則莎但可爲衣不可爲笠明矣臺一名曰夫須蓋匹夫所須

莎

莎莖葉都似三稜根若附子周匝多毛大者如棗近道者如杏人許謂之香附子一名雀頭香合和香用之招隱云靑莎雜樹兮薠艸靃靡說文以爲靑薠似莎者然則薠與莎相似但以大小爲異爾陶隱居以爲古人詩多用之而無識者河中府有緑莎防晏元獻公庭莎記曰是艸耐水旱樂延蔓𨿽抜心隕葉弗之絕也【子虛賦薜莎靑薠張揖曰莎鎬侯也顏師古曰卽今靑莎】

稗

孟子曰五穀者種之美者也茍爲不熟不如稊稗稊與稗二物也皆有米而細小故莊子曰道在稊稗言比於谷則微細而不精道亦在焉又曰若稊米之在太倉亦言小也爾雅稊苵釋曰稊一名苵似稗之穢艸布生於地而稗則生下澤中故古詩曰蒲稗相因依汜勝之書曰稗水旱無不熟之時又特滋盛易得蕪穢良田畝得二三十斛宜種之以備凶年又稗中有米熟時可搗取炊之不減粢米又可釀作酒武帝時令典農種之一頃收二十斛斛得米三升大儉可磨食之蓋稗遇水旱無不熟而五穀則有熟不熟之時以此不熟方之於稗則爲不如耳艸之似谷可以養人者甚多博物志稱蒒艸實生海洲上食之如大麥從七月熟民斂至冬乃訖或曰禹餘糧言禹治水棄其餘糧化而爲此本艸稱東薔【子虛賦云東蘠張揖曰實可食】生河西苗似蓬子似麥可爲飯河西人語曰貸我東薔償爾田粱又�米可爲飯生水田中苗子似小麥而小四月熟久食不饑爾雅所謂皇守田者也狼尾艸子作黍食之令人不饑爾雅所謂盂狼尾者也又有蒯艸子亦堪食如秔米又蓬艸子作飯無異秔米儉年食之此皆五穀之外可以接糧者故附著之

稂

稂惡艸也與禾相雜故詩人惡之古者以飼馬魯仲孫它馬餼不過稂莠謂此也釋艸稂童粱郭璞以爲莠類說文云禾粟之米生而不成者謂之蕫蓈或從禾從良而陸璣亦云禾粟秀爲穗而不成則嶷然謂之童粱今人謂之宿田翁或謂之守田也按詩稱稼之茂美繼之以不稂不莠去其螟螣及其蟊賊則稂莠以下皆是害稼者【孔氏正義云稂莠苗旣似禾實亦類粟鋤禾除非類】莠旣別是一物則稂亦當是一物故郭璞云莠類蓋未能的知其物故稱其類耳而許叔重陸璣以爲禾之不成者則是亦禾而已何至與莠並稱乎按本艸有狼尾艸子作黍食之令人不饑似茅作穗生澤地廣志曰可作黍引爾雅盂狼尾今人呼爲狼茅子然則此物似是稂爾稂旣有實如黍故能亂苗又莠今謂之狗尾艸稂名狼尾則以相類爾雅疏解盂狼尾亦云艸似茅香今人亦以覆屋而鄭解下泉浸彼苞稂云稂當作涼涼艸蕭蓍之類蓋特取下章浸蕭蓍爲言去之益逺

莠

莠者害稼之艸說文但云禾粟下生莠而已【考】亦不言何物詩人以來特惡之故齊詩曰無田甫田維莠驕驕又曰維莠桀桀言田廣而人力不至則莠生其中气象驕桀陵出苗上也故孔子曰惡莠恐其亂苗也莠旣惡物故言之不美者謂之莠言先儒不適言何物惟韋昭解魯論云莠艸似稷無實又韋曜問答云甫田維莠今何艸答曰今之狗尾也然後此物方顯今之狗尾艸誠似稷而不結實無處不生左傳鄭公孫揮過伯有氏其門上生莠子羽曰其莠猶在乎以諭伯有不能久存晉明帝時王如舉兵作亂令人種禾禾悉變莠已而軍敗商書曰若苗之有莠戰國防曰幽莠之防也似禾

音釋

芙蕖茄【古遐切】蕸【何加切】蔤【美筆切】蒻【音弱】防【音勘】欝鐎中【子遙反又似消反溫器三足而有柄】禜【音詠】汁獻【上之十反下注讀爲莎素何反】涗【舒銳反】醆【莊產切醆酒盎齊也煮郁和秬鬯以醆酒摩娑涕之出其香汁因謂之汁莎】盎【烏浪反】華【郊特牲注華果蓏也又詔以天子樹蓏而已戒諸侯以蓄藏蘊財利也】爲【於僞】

【反】副【普逼反】絺【勑宜反】析【星歷反】華【胡反】綌【去逆反麄葛】累【力果反】防【音帝】齕【恨沒反】去【起呂反】上環【注頭忖也忖本又作刌寸本反】寙【音眠】宀【音眠】瓠

蓏【魯果切說文在木曰果在地曰蓏】埸【音亦】菑【音緇耕地反艸曰菑一音防植物地中謂之菑】注瓢賫【瓢謂瓠蠡賫杜讀爲粢鄭讀爲五齊之齊禜門用之】注只【音帝】匏

篠【先鳥切細竹也】枲【音徙】如雚【與雀字同音丸】揣【楚委切量也一曰捶之也管子注欲有施與則以麻之大而類也細麻旣治揣而藏之故若練絲】葛

濩【胡郭反】施【以豉反】刈【魚廢反】蘝【音亷】卉【許貴反】葛越【王月反文選注艸布也一音活】蓷

萑蓷【他回切】茺【齒戎反】蔚【音尉】暵【音漢】薙【音替】暴【步卜切】檾【音頃】禪【音單】縠【胡谷切】菺【音肩】

荍【音翹】芘芣【音毗浮】牛蘄【音芹】菾【音甜】瞑【莫定切翕目也】苜蓿罽賓【上居例切國名居蔥嶺南】藋【徒弔切】臺

裼【思歷反袒而有衣曰裼】伊耆【下巨夷切古天子號】蠟【音乍索也合聚萬物索饗百神也】簦【音登】襏襫【上音撥下施只切】蓑薜【國語注音避】【蘇含切】篛【音若】莎

靃【音髓隨風披敷】稗

苵【大結切】蒒【音師】�【音罔】蒯【苦怪切茅類】稂【音郎】莠【羊九切】適【音的主也】幽莠【夏小正有莠幽陳翥謂葽也】

爾雅翼卷八﹤經部﹐小學類﹐訓詁之屬﹐爾雅翼﹥

欽定四庫全書

爾雅翼卷九

宋羅願撰

釋木

檜

樅

榛

楛

檿

檉

桐

棘

椇

梧

梓

楝

谷

六駮

幷閭

檜

檜一名栝禹貢荊州貢杶榦栝栢榦柘也栝檜也故檜兼有栝音柏葉而松身性能耐寒其材大可爲舟及棺槨左傳稱棺有翰檜而淇水檜楫松舟也衛詩之托興以爲物各有偶檜之與松其生固已相類至其刳剡而爲濟川之用則又相須使女之適異國者每如此則何有不見答者哉惟其不能然是以有思歸之作是詩與泉水皆衛女所以寓其思泉水則思出同歸異之肥泉竹竿則思出同歸同之松檜也檜今人亦謂之圓柏以別於側柏又有一種別名檜柏不甚長其枝葉乍檜乍柏一枝之間屢變人家庭宇植之以爲玩

樅

樅松葉柏身檜柏葉松身從者合異而爲同防者聚兩以爲一故二木合松柏之體而取合從胥防之義猶淮南子云槐楡與橘柚合而爲兄弟也樅大木千仞無枝利以爲夏屋郭璞曰今大廟梁用此木是誠木之可貴者也尸子曰松柏之防不知堂宻之有美樅今貂防好在松上食松皮人謂之松狗所謂松柏之防當謂此耳樅松葉柏身其味當美而防不知也字說曰檜柏葉松身則葉與身皆曲樅松葉柏身則葉與身皆直樅以直而從之檜以曲而防之以直而從之故音從容之從以曲而防之故音防計之防

榛

榛枝莖如木蓼葉如牛李色髙丈餘子如小栗其核中悉如李生則胡桃味膏燭又美亦可食噉漁陽遼代上黨皆饒鄭注禮曰榛似栗而小關中鄜坊甚多然則其字從秦蓋此意也邶詩曰山有榛云誰之思西方美人旱麓之詩曰瞻彼旱麓榛楛濟濟說者曰旱山名也麓山足也旱山之足林木茂盛者得山雲雨之潤澤也又說者以榛可爲贄爲文事楛可爲矢爲武事是蓋不然夫榛楛皆用之武事說文榛木也一曰菆也菆蓋矢之善者春秋傳所謂致師者左射以菆是也若楛則爲矢甚明周世修后稷公劉之業而申以百福幹祿皆文事也然不可無武備故瑟彼玉瓚以下述文治之美而首章言武備也周語曰夫旱麓之榛楛殖故君子得以易樂幹祿焉若夫山林匱竭林鹿散亡藪澤肆旣民力雕盡田疇荒蕪資用乏匱君子將險哀之不暇而何易樂之有是先有險哀之備而後可以及易樂也又女贄用榛者左傳曰女贄不過榛栗棗修以告防也稱告防者榛有臻至之義栗有戰栗之義棗有早作之義修有修飭之義皆以其名告已之防恭也又一種大小枝葉皆如栗其子形如杼子味亦如栗所謂樹之榛栗者其下云爰伐琴瑟是大木非榛楛之榛至女贄則宜兩者皆可用【蜀都賦樼栗罅發榛與樼同】

楛

楛堪爲矢其莖似荊而赤其葉如耆古者楛矢則石爲之砮仲尼在陳有隼集於陳庭而死楛矢貫之石砮其長尺有咫問諸仲尼仲尼曰隼來逺矣此肅愼氏之矢也昔武王伐商封異姓以逺方之職貢使無忘服故以楛矢封陳使求諸故府果得之夏書荊州之貢礪砥砮丹惟箘簵楛則夫楛矢石砮者中州職貢之常也今仲尼獨以逺方之貢爲驗豈三代之際職貢不同或者不妨中國自有之特其長尺有咫者爲肅愼之物歟是貢旣分於陳而隼又適集其庭以死豈陳人竊以射隼耶然仲尼言隼來之逺則是自海外負矢而至也先公之分器受之王室子孫宜相與誦而寶之魯之寶玉大弓出入必書而晉文之受彤弓範匄詫之於諸侯陳之所受於周以鎭撫其社稷者獨有此耳今隼以矢來君臣相顧乃無識反質之於客抑與數典忘祖者類矣陸璣云上黨人織以爲斗筥箱器又屈以爲釵故上黨人調問婦人欲買赭否曰竈中自有黃土買釵否曰山中自有楛言其俗朴也顏監曰楛木堪爲箭笴今豳以北皆用之土俗呼其木爲楛子又禹貢惟箘簵楛顏監曰皆可爲矢

檿

檿山桑顏師古以爲山桑之有防文者其葉可以食蠶而材尢有用古者靑州以絲爲貢以檿絲爲篚蓋食檿之蠶其絲中琴瑟盛之箱篚貴之也其材可以爲車轅又可以爲弓弓人取幹之道七柘爲上檍次之檿桑次之橘次之木次之荊次之竹爲下周幽王之亂檿弧箕服之謡兆於宣王之時竟取棄女以亡周國先王之制戎器不鬻於市而至於夫婦鬻是器則已異矣檿之爲弓見於此時箕艸似荻而細織以爲矢服說者以爲近射妖管子五粟之土其檿其桑周詩言文王之事攘之剔之其檿其柘

檉

檉河柳郭璞以爲河旁赤莖小楊也其皮正赤如絳而葉細如絲婀娜可愛天之將雨檉先起气以應之故一名雨師而字從聖字說曰知雨而應與於天道木性𨿽仁聖矣猶未離夫木也小木旣聖矣仁不足以名之音赬則赤之貞也神降而爲赤云檉非獨能知雨亦能負霜雪大寒不雕有異余柳蓋莊子以松柏獨受命於地冬夏靑靑比舜之受命於天檉之從聖亦以此歟詩皇矣云作之屏之其菑其翳修之平之其灌其栵啟之辟之其檉其椐攘之剔之其檿其柘蓋文王之養才於山林日就繁茂故其始而屏除之也始於已死之菑翳而及於厖雜之灌栵乂及於檉椐之小材又不得已而及於檿柘之良木以明艸木逾茂則始之所愛者不能並育以漸去焉故其卒至於柞棫斯抜松柏斯兌也然則檉亦良木矣漢書鄯善國多檉柳段成式云赤白檉出涼州大者爲炭復入灰汁可以煮銅南都賦注檉似柏而香今檉中有脂號檉乳

桐

榮桐木物之榮者多矣獨桐名榮者桐以三月華蓋自春首東風解凍蟄虫魚獺鴻鴈皆應陽而作惟桃桐之作華乃在眾木之先其榮可紀故名桐爲榮也周書時訓曰淸明之日桐始華桐不華歳有大寒蓋不華則陽气微陽气微則寒可知已又易緯曰桐枝濡毳而空中難成易傷須盛气而後華蓋以經言始華有遲之之義桐與梧旣異而桐之中又有數種有其子可以取油者蓋卽詩所謂其桐其椅其實離離者也有華而不實堪作琴瑟者若生石間其聲則鳴書嶧陽孤桐是也雲南牂牁人亦績以爲布其葉飼豕肥大三倍至秋後亦用以飼魚鄕人養鯇魚者每春以艸養之頓能肥大秋後食以桐葉以封魚腹則不復食亦不復瘦以待春復食也晉武帝時嘗得一石皷擊之無聲張華請用蜀桐材刻魚形扣之音聞數里而董仲舒請雨秋以桐魚九枚莫曉其義王逸子曰木有扶桑梧桐松柏皆受气淳矣異於羣類者松柏冬茂陰木也梧桐春榮陽木也扶桑日所出陰陽之中也管子五粟五沃之土宜桐又漢西域鄯善國有胡桐亦似桐虫食其木則沬出其下流者俗名爲胡桐淚言如目中涙也可以汗金銀流俗語訛呼淚爲律

棘

棘心赤而外有刺故朝位植之左九棘孤卿大夫位焉羣士在其後右九棘公侯伯子男位焉羣吏在其後面三槐三公位焉州長眾庶在其後蓋槐取懷來棘欲其赤心而畱意於三刺也又釋木云槐棘醜喬蓋言枝皆翹竦有奉上之義亦借其繁茂以爲蔽外屏之義也棘有赤白二種其刺亦有直者鉤者補益用直療腫用鉤古人所謂造沐猴於棘刺言其難也春秋繁露曰美惡之類各以類應故以龍致雨以扇逐暑軍之所處生以棘楚蓋棘者刺人之物楚者撻人之物皆能傷人故緣類而生亦防棘也越棘大弓取象於棘又棘可以爲失昔者楚之先祖桃弧棘矢以共禦王事蓋冰之將出桃弧棘矢以除其災桃能去厲棘植於花外則花不被霜所謂除災豈此之謂耶詩曰凱風自南吹彼棘心又曰吹彼棘薪凱南風也八風以生殺萬物東北曰條風物至是而條鬯也東曰明庶風東方日所出以明庶物也東南曰淸明風宅東與南之交故明且淸也南曰景風明之極而有景也西南曰涼風暑至西南而薄也西曰昌盍風昌盍天之門所以戒藏也西北曰不周風天傾西北故其風不周徧也北曰廣莫風有北廣莫之野也凱風旣云自南乃當景風白虎通曰景風至棘造實蓋吹彼棘心者將以趣其造實萬物之難生者棘而造實又欲其應候南風𨿽能生物亦已勞矣八風謂之景衛詩謂之凱以彊教之也以棘爲凱風之候則母氏之劬勞甚矣老子曰師之所處荊棘生焉以荊棘惡木有兵刑之象皇覽曰孔子塋中不生荊棘及刺人艸管子五沃之土其棘其棠

椇

椇枳椇也其木徑尺葉如桑柘以爲屋材則室中酒味皆敗其子作房似瑚核在其端其味甚甘小兒食之江東謂之木蜜崔豹古今注云枳椇子一名木蜜一名木餳實如形【意是枅字】卷曲核在實外味甘美如餳蜜一名白石一名木實白木實名枳椇古者人君燕食所加庶羞凡三十一物其果則有蔆椇棗栗榛柿桃李梅杏楂棃又婦人之贄椇榛棗栗荊楚之俗亦鹽藏荷裏以爲冬儲今不以爲重賤者食之而已古語云枳椇來巢言其味甘故飛鳥慕而巢之或云枳句如枳木之勾曲今枳椇亦自勾曲故四代之爼有虞氏以梡夏后氏以嶡商以椇周以房爼梡斷木爲四足而已嶡之言蹷也謂中足爲橫距之象椇之言枳椇也謂曲撓之房謂足下跗也上下兩間有似於堂房孔氏以爲枳椇之木其枝多曲撓亦引陸璣艸木疏椇曲來巢以證曲撓之義蓋商爼似椇之曲耳椇今人謂之枅狗又謂之蜜曲錄

梧

梧者植物之多陰最可玩者靑皮而白骨似靑桐而多子蓋桐有靑赤白而靑桐又有有實無實之辧今人以梧之靑亦曰靑桐云其生莢如箕子相對綴箕上多者至五六成材之後樹可得實一石食之味如芡古今方書稱丸藥如梧桐子者蓋仿此也考莊子曰空閱來風桐乳致巢蓋子生累然似乳鳥悅於得食因巢其上亦猶枳椇之來巢以味致之也此木易生鳥銜墜者輒隨生殖其畦種者是歲可髙一丈古稱鳳凰集於朝陽梧桐之上豈亦食其實耶或曰梧桐以知日至正南生十二葉一邊有六葉從下數一葉爲一月至上十二葉有閏十三小餘者視之則知閏何月也【遁甲梧桐不生則九州異】梧亦良木孟子所謂師舎梧檟而養樲棘則爲賤師明梧者中所貴也此木𨿽不中樂器然堪車板盤合木�等用釋木稱櫬梧櫬者棺之別名豈古下卿之罰所謂桐棺三寸者亦有取此耶其皮今人亦剝用之然葉春晚乃生望秋輒槁惠子所以據之而瞑也或者槁梧卽琴古者梧桐之名亦通齊地記曰城北十五里有桐臺卽梧宮【賈誼新書懸弧之禮東方之弧以梧梧者東方之艸春木也南方之弧以柳柳者南方之艸夏木也中央之弧以桑桑者中央之木也西方之弧以棘棘者西方之艸秋木也北方之弧以棗棗者北方之艸冬木也】

梓

梓爲百木長故古者名制器之工爲梓人商人尙梓用此故也郭氏解椅梓云卽楸又解楸榎云大而皵楸小而皵榎說文亦曰椅梓也梓楸也楸梓也檟楸也然則椅梓楸檟一物而四名然定之方中旣言椅又言梓故詩義疏曰楸之疏理色白而生子者爲梓梓實桐皮曰椅而齊民要術稱白色有角者爲梓或名角楸又名子楸黃色無子者爲椅楸世呼黃荊楸云然則是數者又以有子爲辧耳管子五沃之土宜白梓楚地尢多此木故尸子曰荊有長松文梓而聲子亦曰梓皮革自楚往也屈原九章望長楸而太息室屋之間有此木則余材皆不復震其葉可以飼豕肥碩三倍詩曰維桑與梓必恭敬止靡瞻匪父靡依匪母古者見喬木必下而趨所以廣孝桑者母之所事以供蠶繅梓者父之所植以伐琴瑟故見之而恭敬之心惕然生焉不必待於口澤手澤之所漸也又梓之爲木有子之道昔者伯禽康叔見周公三見而三笞遂見商子商子使觀於南山之陽見橋木髙而仰又使之觀乎北山之陰見梓焉晉然實而俯商子曰橋者父道也梓者子道也於是二子再見乎周公入門而趨登堂而跪周公拂其首勞而食之則以能子道焉耳雜五行書曰舎西種梓楸五令子孫順孝蓋亦此義莢細如箸其長僅尺冬後葉落而莢猶在樹總總然其實一名豫章崔豹古今注曰棘實曰棗梓實曰豫章桑實曰椹柘實曰佳魯季孫植六檟於蒲圃東門之外子胥曰植吾墓檟任昉雲中山有楸戶掌楸木者楸可爲什器【貨殖傳山居千章之萩卽楸字淮北滎南河濟之間千樹萩其人與千戶侯等】

楝

楝木髙丈餘葉宻如槐而尖三四月開花紅紫色芬香滿庭其實如小鈴至熟則黃俗謂之苦楝子亦曰金鈴子可以練故名楝淮南子記十二月之木正月其木楊許叔重以爲陽於春爲先二月其木杏杏有竅在中象陰布散在上三月李四月桃李桃有核與杏同顧先後熟爾五月楡六月梓其說未聞七月其木楝楝實秋熟故也八月其木柘亦未聞九月槐槐懷也可以懷來逺人十月檀檀陰木也十一月棗取其赤心也十二月櫟可以爲車轂木不出火惟櫟爲然亦應陰气也然則古以楝實應七月之气管子五位之土種楝又鳳皇非梧桐不棲非楝實不食荊楚之俗五月五日民並斷新竹筍爲筒椶楝葉揷頭纒五絲縷江水中以爲辟水厄士女或楝葉揷頭五絲纒臂謂爲長命縷俗言屈原以此日投水百姓競以食祭之漢建武中長沙人有見人自稱三閭大夫者謂之曰所祭甚善常苦爲蛟龍所竊蛟龍畏楝葉五色絲自今見祭宜以五色絲合楝葉縛之所以俗並事之宗懍引風俗通以爲獬豸食楝原將以信其志也然則鳳凰獬豸皆食楝而蛟龍特畏之是亦異矣

谷

谷惡木也易生之物一說谷田久廢則生谷此聲所以通於谷其音又近禦名或曰葉有瓣曰楮無曰構其實正赤如楊梅而無核鶴鳴之詩園之所有木不同而其下皆谷則以谷易生故也伊陟相太戊亳有祥桑谷共生於朝傳曰俱生於朝七日而大拱伊陟戒以修徳而木枯劉向以爲桑猶防也谷猶生也殺生之柄失而在下則是以桑谷爲二物也而陸璣以爲谷幽州謂之谷桑或曰楮桑然則蓋一物也論衡曰楓桐之木生而速長故其皮肌不能堅剛樹檀以五月生葉後彼春榮之木其材彊勁車以爲軸商之桑谷七日大拱長速大暴故爲變怪谷𨿽易生至於七日而拱則已速矣而宋人刻玉爲楮葉三年乃成列子曰使地三年而成一葉則物之有葉者寡矣江南人績其皮以爲布又搗以爲紙長數丈絜白光澤甚好其葉初生可茹又取班谷之皮以爲冠裴淵廣州記曰蠻夷取谷皮熟槌爲揭裹布鋪以擬氊然則𨿽惡木用亦博矣管子五位之土其槐其楝其柞其谷南山經曰招搖之山有木焉其狀如谷而黒理其華四照其名曰迷谷佩之不迷

六駮

六駮木名其皮靑白駮犖逺而望之似六駮之獸因以爲名其木則梓楡也秦風曰山有苞櫟隰有六駮又曰山有苞棣隰有樹檖毛氏直以爲獸之六駮則與苞櫟棣檖不相類故陸璣不從也六駮鋸牙之獸能食虎豹者其狀如馬亦名駮馬此木旣以六駮爲號故亦兼駮馬之名又曰馬梓今之檀木皮正靑而澤與莢蒾及此木相似故里語曰斫檀不諦得莢蒾莢蒾尙可得駮馬夫鳥獸艸木之類特爲難窮其形之相似者𨿽山澤之人朝夕從事有不能別其名之相亂者𨿽博物君子習於風雅有不能周故野人伐檀而得駮先儒訓駮而爲獸其去本逺矣崔豹古今注曰山中有木葉似豫樟皮多癬駮者名曰六駮蘇子由曰其皮靑白如駮言六未詳

並閭

張揖解上林賦曰並閭椶也木髙一二丈傍更無枝葉大而圓有如車輪皆萃於木杪其下有皮重疊裹之每皮一匝爲一節其花黃白結實作房如魚狀山海經曰石翠之山其木多椶嶺南西川江南皆有之其皮爲用最廣二旬一割則葉轉復生皮作繩入土號爲千嵗不爛孫權討黃祖祖橫兩防衝保守沔口以並閭大紲系石爲矴又齊髙帝時軍容寡少乃編椶皮爲馬具裝此蓋軍旅所須故晉令夷民守防椶皮者一身不輸而唐書訶陵國在南海洲上立木爲城作大屋重閣以椶皮覆之王坐其中此皮堅靭不受雨故可以冒馬覆屋也一名蒲葵晉人稱蒲葵扇扇自柄上攢眾骨如椶葉之狀今宣歙衢信間扇是也梁張孝秀性通率常冠谷皮巾躡蒲履執栟櫚皮麈尾唐世以爲拂今人遊山者作防鞋如淳解甘泉賦謂並閭其葉隨時政政平則平政不平則傾顏師古曰如氏所說自是平慮耳並閭謂防也【周書王防云白州幷閭其葉若羽伐其木以爲車】又郭璞解上林賦曰胥邪似並閭皮可作索南都賦曰楈枒栟櫚蜀都賦曰椶枒

音釋

檜杶【音春勑倫反】栝【古活反】柘【章夜反】翰【侯旰反成二年注疏楨榦也】樅【子庸七恭二切】

榛鄜【音桴】菆【音鄒通作騶晁錯傳材官騶發矢道同的】肆旣【國語注肆極也旣盡也】杼【時渚切橡也】楛

石砮【音奴鏃也】砥【音脂一音防砥細於礪皆磨石也】箘簵【音窘路美竹】隼【音筍】分【去聲】數【所矩切】筥【音莒】赭【音者赤土】笴【古我切箭莖又公旱切】檿【於簞切】檍【於力切】服【與箙通】檉菑【側吏反又音緇】翳【於計反】屏【必領反除也】灌【古亂反】栵【音例】辟

【婢亦反】攘【如羊反】剔【他歷反】椐【音居樻去愧反艸木疏節中腫以扶老卽今靈壽是也】柭【方貝反】兌【徒外反】柞【才各子各二反】桐

獺【他達切】椅【於宜切】牂牁【上音臧下居何切】鯇【胡管切】沫【音末】棘

槐棘醜喬【爾雅注醜類也喬髙也槐棘之類枝皆翹竦】三刺【秋官大司防之職一曰訊羣臣二曰訊羣吏三曰訊萬民注刺殺也三訊罪連則殺之】趣【音促】椇【俱甫反】枳【居紙諸紙二反】餳【除盈切】枅【結奚賢二切方木也】捲【音拳】枳句【古侯切宋玉風賦枳句來巢】梡【音款】斷【丁亂反又下管反】嶡【居衛切】跗【方於反】曲撓【禮記注音擾】橫距【上古曠反又音光又華育反明堂位注】空閱【宋玉賦作空穴司馬彪曰門戶孔空風善從之】木�【齊民要術作屧音爕屐也】櫬【初覲切】瞑【莊子注音眠】槁【苦老切】梓

椅【爾雅於寄切】榎【音賈】楸【音秋】皵【音鵲爾雅注措皮也老乃皮麄皵者爲楸小而皮麄皵者爲榎廣韻注皵謂木皮甲錯措音錯】勞食【皆去聲】楝【音練】轂【音谷】糭【作弄切】谷

共【音拱】六駁【音剝】駁犖【采黦也犖洽角切】檖【力醉切】並閭並【南都賦作栟】衝【上謨蓬切下昌容切字本作艨艟戰船也】大紲【音薜】

【系也謂以大綆系】矴【丁定切錘舟石】靭【音刃】楈【音胥】枒【音邪】

爾雅翼卷九

欽定四庫全書

爾雅翼卷十

宋羅願撰

釋木

梅

杏

桃

李

櫻桃



栗

樝

棃

橘

柚

橙

柿

梬

柀

梅

梅先春而華其實亦早故摽有梅爲昬嫁之古者以梅實薦饋食之籩所謂幹防是也蜀志曰蜀名梅爲防大如鴈子然籩人八籩而防桃幹防榛實僅五物故鄭氏解引內則桃諸梅諸以爲證疏者從而廣之曰防爲幹梅則桃爲濕桃又桃諸是幹者桃有幹濕梅亦應有幹濕以足八籩之數其實旣酸故以爲和商書所謂爾惟鹽梅左氏傳曰水火醯醢鹽梅以亨魚肉禮記則獸用梅而已詩義疏曰梅暴漧爲臘羮臛韲中又可含以香口梅旣爲臘故又稱幹臘山海經曰雲山之上其實幹臘也管子五沃之土其梅其杏其桃其李今江南梅熟之時輒有細雨連日不絕衣物皆裛謂之梅雨【說苑曰越使諸發執一枝梅遺梁王夏小正曰正月梅杏杝桃則華五月煮梅爲豆實】

杏

五果爲五穀之祥而杏華又農時四民月令曰三月杏花盛可菑白沙輕土之田又曰三月昏參夕杏花盛桑椹赤可種大豆謂之上時汜勝之書曰杏花如何可耕白沙齊民要術曰杏始華榮輒耕輕土弱土望杏華落復耕耕輒藺之故農事之杏花昌葉而已【呂氏春秋曰冬至後五旬七日菖始生菖者百艸之先生者於是始耕】又曰禾生於或楊黍生於楡大豆生於槐小豆生於李麻生於楊或荊大麥生於杏小麥生於桃稻生於栁或楊其生實又爲農祥故曰梅桃杏實多者來嵗爲之穰師曠占術曰杏多實不虫者來年秋禾善五木者五穀之先欲知五穀但視五木擇其木盛者來年多種之萬不失一故五果分五行所以表五穀也又按五果之義春之果莫先於梅夏之果莫先於杏季夏之果莫先於李秋之果莫先於桃冬之果莫先於栗五時之首寢廟必有薦而此五果適丁其時故特取之杏之枝葉華果皆赤故古者鑽燧夏取杏之火也夏小正四月囿有見杏

桃

桃華之繁麗者故稱桃之夭夭灼灼其華漢二千石綬靑色桃花縹三彩以爲華也桃防去不祥桃之實在木上不落者名梟桃一名桃奴及莖葉毛皆去邪故古者植門以桃梗出冰以桃弧臨喪以桃茢典術曰桃者五木之精仙木也故厭伏邪气制百鬼或曰東海中有度朔山上有大桃木蟠屈三千里其枝東北曰鬼門萬鬼之所出入有二神人曰神荼郁壘主閱眾鬼之惡害人者執以葦索而用以飼虎黃帝法而象之敺除畢因立桃梗於門戶上畫郁壘執葦索焉又淮南子曰羿死於桃棓棓大杖也言爲桃木所擊死由是以來鬼畏之其實桃西方之木味辛气惡物或惡之木之不用桃猶菜之不用辛也古者出冰桃弧棘矢以除其災荊楚設之以共禦王事則其來久矣詩曰灼灼其華有蕡其實其葉蓁蓁率以諭昬姻之時韓子曰春植桃李夏得蔭其下秋得食其實春種蒺藜夏不得采其實秋得刺焉以諭所植之得人與不得其人在始而已灼灼其華以言其春葉與實以言其夏秋蓋桃者華實俱茂而又早成蓋三嵗而有子諺曰頭白可種桃言可待也桃性皮橫而急四年以上者冝以刀立其皮七八年卽老十年卽死是以冝歲常種之春秋運斗樞曰玉衡星散爲桃夏小正六月煮桃桃實有毛故魯以黍雪桃禮記桃曰膽之說者以爲膽擇取美者似恐亦是去毛之義【疏曰桃多毛拭治去毛令色靑滑如膽也】

李

李木之多子者故從子亦南方之果也火者木之子故名若古文則木傍子爲杍其華與桃尢繁密故詩云何彼穠矣華如桃李蓋有女同車之詩比之舜華舜英舜並蔕之華彼以諸侯娶諸侯之女故華色相稱也何彼穠矣之詩比唐棣之華以言其反而後合若下降然故比於桃李之華則車服不同而皆華盛也春秋運斗樞曰玉衡星散爲李爾雅有三種痤接慮李卽今之麥李與麥同熟者爲果肉厚而幹與核相離駁赤李則李之赤而有水者休無實李李實繁則有竊食之嫌𨿽欲整冠其下且不可猶漢廣之喬木不可休息無實則其下可休矣行人謂之行李亦或取於此潘嶽賦曰房陵朱仲之李山海經邊春之山多李古者司商恊名姓商五聲之淸者司商掌賜族受姓之官人始生吹律合之定其姓名至老子生於李下乃指以爲姓不假吹律漢京房本姓李乃吹律攺姓京氏不可曉今人論五姓但以張爲商李爲徴古法不復見矣管子謂黃帝使后土爲李冬者李也【注李獄官也】越絕書言勾踐諸侯從之若果中之李

櫻桃

櫻桃朱實甘美飛鳥所含故又名含桃爾雅謂之荊桃其華在梅後至果熟則最先故仲夏之月以雛嘗黍羞以含桃先薦寢廟漢恵帝時叔孫通亦以爲禮春有嘗果願陛下出因取櫻桃獻宗廟諸果獻由此興矣或云此果𨿽禽鳥所嗜然人未采鳥終不敢先食蜀都賦曰朱櫻春熟廣志櫻桃有長八分者有白色多肌者凡三種今櫻桃有大而色紫亦有如蠟色者潘嶽賦三桃表櫻胡之別

棗

棗者束木棗束相重棘束相連東方朔以爲從來來者蓋戱辭也大而鋭上曰壺細腰曰邊白熟曰櫅樹小實酢曰樲實小而員紫黒色曰遵大如雞卵曰洗苦味曰蹶泄不著子曰晢味短味曰還味棗有十一名郭氏得九焉後世有紫棗棗西王母棗東海蒸棗洛陽夏白與夫雞心牛頭羊角獼猴細腰其名不可勝載古者八月剝棗大戴禮曰剝者取也其修治則曰新之曰防之以爲饋食之籩又以爲婦贄其事父母舅姑者棗栗飴蜜以甘之凶嵗亦仰焉秦饑應侯請發五苑之果蔬橡棗栗以活民孔融爲東萊賊所攻城欲破其治中左承祖以官棗賦與戰士故古者百谷以爲梁者黍稷之揔名稻者漑種之揔名菽者眾豆之揔名三谷各二十種爲六十蔬果之屬助谷各二十凡爲百谷其實晉人尢好食棗蓋安邑千株棗比千戶侯其人寘之懷袖食無時久之齒皆黃故養生論云齒居晉而黃謂棗故也魏文帝詔羣臣曰南方龍眼荔枝寧比西國蒲陶石蜜乎酢且不如中國凡棗味莫若安邑禦棗也盧諶祭法春祠用棗油【蘇秦說燕文侯曰北有棗栗之利民𨿽不由田作棗栗之實足食於民矣潘嶽賦曰周文弱枝之棗】

栗

栗其實下垂故從者艸木實垂然蓋象形也古文防從西從二徐巡說木至西方戰防言木則凡木皆然而栗至罅發之時將墜不墜尢有戰防之象故天子五社西社植栗而宰我對栗社之義亦以爲使民戰栗也大戴禮夏小正曰八月栗零零也者降也零而後取之故不言剝也又栗之生極謹密三顆爲房其房爲蝟毛其中顆褊者號爲栗楔尢益人大率栗味鹹性溫而冝於腎有患足弱者曰栗木下多食之至能起行其質縝密故稱玉質縝密以栗玉色黃者侔蒸栗也古者治果實之名栗曰撰之天官籩人以爲饋食之豆又以爲加籩之實士喪禮設豆右葅南栗東脯而女子用栗爲贄以告防喪事虞祭則用桑木爲主旣練則用栗主以易之秦風阪有漆隰有栗燕秦千樹栗是其出處也秦饑應侯請發五苑之果蔬橡棗栗以活民昭王不許範子計然曰栗出三輔毛詩義疏曰五方皆有栗周秦吳特饒惟漁陽範陽栗甜美長味倭韓國栗大如雞子亦短味不美桂陽有栗叢生大如杼木詩又雲山有嘉卉侯栗侯梅侯助辭也西京雜記稱漢上林苑中有侯栗又有侯梅此吳均之語不可取信

樝

樝似棃而色黃其味酢澁今人謂之榠樝一曰蠻樝後鄭注禮記云樝是棃之不臧者以其似棃而酢澁卽是不臧而陶隠居以爲鄭公不識樝意其不能別二物也昔人說蔕間別有重蔕如乳者爲木無此者爲榠樝然二物自別亦不必如此別也古者以爲人君燕食所加庶羞禮記曰樝棃曰攢之蓋攢去其心而食之也齊武帝幸丹陽郡晏飲王敬則執榠樝以刀子削之是去其皮也莊子曰夫柤棃橘柚果蓏之屬實熟則剝則辱大枝折小枝泄以其能苦其生者也今柤樹乃復易壤宛陵人植木者亦就此木上接之得柤之餘气則澁而不美呂氏春秋曰箕山之東有甘樝山海經曰平丘有甘樝則是又有甘者矣又有香柤子小於榲桲而相似北土無之中都則有惟可生食甚香熟則蘇而不澁蓋別是一類述異記曰江淮南人至北見榲桲香以爲柤子謂此也乎管子曰五沃之土生楂

棃

棃果之適口者剖裂以食故古人言剖裂爲剖棃又曰樝棃曰攢之蓋樝棃喜爲蜂所螫螫處輒不可食故鑽去之今人皆就木上大作油囊裹之棃滋長其中故益大而無傷辛氏三秦記曰漢武帝園一名樊川一名禦宿有大棃如五升瓶落地則破其主取以布囊盛之名曰含消又廣志曰眞定禦棃脆如菱蜀都賦曰紫棃津潤是其類也棃之色多黒故稱黧黑者皆從棃言有凍棃之色也每棃有十餘子惟一子生棃餘皆生杜【潘嶽賦曰張公大谷之棃秣陵有哀仲家棃甚美】

橘

橘生於江南素華丹實皮旣馨香又有善味尢生於洞庭之包山過江北則無故曰江南種橘江北爲枳考工記云逾淮而北爲枳則有異同故橘頌云後皇喜樹橘徠服兮受命不遷生南國兮屈原比之夷齊願置以爲像取其貞介似有志也禹貢州厥包橘柚錫貢言錫而貢之地理誌曰蜀郡嚴道巴郡朐忍魚復二縣出橘有橘官又曹叔異物志交趾橘官長一人秩三百石主嵗貢禦橘越人嵗多橘稅謂之橙橘戶吳闞澤表請除臣之橘籍是也春秋運斗樞曰璇星散爲橘弓人以橘爲幹又有甘橘其形似橘而圓大皮色生靑熟則黃赤未經霜時尢酸霜後甚甜故名甘子生嶺南及江南上林賦曰黃甘橙楱郭璞曰黃甘橘屬而味精崔豹古今注曰甘實形如石橊者謂之壺甘其名別於此唐天寶十載宮甘結實與江劍無殊今洞庭之包山嵗貢謂之洞庭甘李衡臨終勑其子曰龍陽洲裏有千頭木奴及甘橘成嵗得絹數千匹卽江陵千樹橘比千戶侯之義也本艸橘柚條云酸者聚痰甜者潤肺【楱小橘也出武陵】

柚

柚似橘而大其味尢酸孔安國云小曰橘大曰柚郭璞則曰柚似橙而大於橘禹貢州厥包橘柚錫貢橘柚皆不耐寒故包裹而致之也錫貢者須錫命而獻之言不常來也列子曰吳楚之國有大木焉其名爲櫾碧木而冬生實丹而味酸食其皮汁已憤厥之疾齊州珍之渡淮而北化爲枳焉則是其類子虛賦橘柚芬芳蜀都賦家有鹽井之泉戶有橘柚之園廣志曰成都有柚大如斗呂氏春秋果之美者江浦之橘云夢之柚

橙

橙之芳用在皮甘之甘在瓤其木似橘其葉中細如蜂腰其實稍早橙之黃時橘方尙緑其形圓大於橘而香皮厚而皺乃正黃色不若甘橘之帶赤也本艸云其皮苦辛作酢醬香美蓋獨冝爲和故張景陽七命云燀以秋橙酟以春梅【韓文公詩鵠殻攢瓌橙南都賦曰穰橙鄧橘說文橙橘屬庾闡揚都賦曰黃甘朱橙顏師古注相如賦曰橙卽柚也誤矣】

柿

柿於經乃復罕見惟內則所加庶羞三十一物中有之實黃而大味甚甘亦暴而食之說文赤實果也又有紅柿皮深紅而多水又有椑似柿而靑黒生江淮南所謂梁侯烏椑之柿是也利以作漆漆與蟹性反故不冝與蟹同食其葉厚經霜乃丹色上林賦枇杷橪柿齊民要術云柿有小者栽之無者取枝於輭棗根上揷之俗謂柿有七絕一壽二多陰三無鳥巢四無虫蠧五霜葉可翫六嘉實七落葉肥大又木中根固者惟柿爲最俗謂之柿盤【急就篇曰棃柿柰桃待露霜南都賦曰櫻梅山柿鄭防以柿葉學書】

梬

梬今之防棗也結實似柿而極小其蔕四出枝葉皮核皆似柿秋晚而紅幹之則紫黒如葡萄其大小亦然今人謂之丁香柿又謂之牛乳柿子虛賦所謂樝棃梬栗者也上林賦梬棗楊梅南都賦梬棗若畱蜀都賦橙柿梬楟說文曰梬棗也似柿而小崔豹古今注亦曰防棗葉如柿實似柿而小味亦甘美釋木云遵羊棗郭氏曰實小而員紫黒色今俗呼之爲羊矢棗引孟子曰曽晳嗜羊棗按曽晳嗜羊棗而曽子不忍食羊棗若文王昌歜屈到嗜芰之類則冝爲果屬然公孫丑稱膾炙與羊棗孰美又似是刲羊爲飲食之名未知其審齊民要術云防棗冝陰地種之陽中則少實足霜色殷然後乃收早收則澁不任食內則人君燕食所加庶羞有芝栭蔆椇棗栗榛柿桃李梅杏楂棃等庾蔚云無華葉而生者曰芝栭盧氏云芝木芝也王肅云無華而實者名栭皆芝屬賀氏則云芝木椹栭軟棗蓋鄭氏言三十一物先儒以爲合芝栭數之乃當三十一之數故皆不用賀氏之說然栭旣甘果亦安可廢

柀

柀似煔而異杉以材稱柀又有美實而材尢文彩釋木云柀煔蓋以類相附也其樹大連抱髙數仭葉似煔其木如柏作松理而絕難長肌理細軟堪爲器用古所謂文木柏堅致有文彩而色黃銀杏色瑩白而太輭易損成迹惟柀旣有文彩又勁於銀杏實良木也其木自有牝牡牡者華而牝者自實理有相感不可致詰其實有皮殻大小如棗而短去皮殻可生食亦防而收之可以經久以小而心實者爲佳本艸木部有榧實又有彼子皆出永昌而誤在虫部蓋彼字當從木卽是榧也陶景注榧實出東陽諸郡而不識彼子惟蘇恭能辧其爲一物今彼子退入有名無用中矣

音釋

梅�【音老】裛【音浥又於怯反】桃

縹【敷沼切靑黃色】裊【古堯切】茢【音列萑苕】臨【力鴆切】棓【步項切杖也】【力支切解也分割也】李

痤【䢐和切】駁【音剝爾雅注李之無實多休李之子赤者名駁】棗

朿【讀若刺】櫅【子兮切】樲【音二】洗【屑典切】泄【音屑】還味【上音旋短味也名棯棗棯音稔】防【音帝】栗楔【音屑】倭【烏禾切】樝【側加切】榠【亡零切】攢之【內則注攢再官切本又作鑽爾雅鑽子管切注恐有虫故一一鑽防其虫孔】榲【於勃切】桲【蒲骨切】棃

螫【音失虫行毒】橘

朐防【上音蠢下如尹切縣名】闞【姓也苦監切】楱【且豆切】柚

櫾【與柚同】橙

【音攘】燀【音闡炊也】注穰鄧【漢書南陽有穰縣鄧縣】酟【文選注酟與沾同溢也】柿椑【薄雞切】橪【賦注音煙】輭【音軟】梬【音郢】防【如兗切】楟【音亭張楫曰山棃】歜【䢐感切】殷【烏閒切赤黒色】栭【音而】柀【音彼】煔【音杉】防【皮逼切火幹也與煏字同】

爾雅翼卷十

欽定四庫全書

爾雅翼卷十一

宋羅願撰

釋木

楙

椒

榝

欓

槐

柟

楚

楓

樞

栘

楙

楙木實如小而酢衛詩有木之篇毛氏以爲衛人思齊桓公之徳欲厚報之而孔子謂吾於木見苞苴之禮行焉蓋以果實問遺人者必苴裹之則厥包橘柚之屬是也陶隠居雲山陰蘭亭尢多今處處有之而宣城者佳彼州種蒔尢謹徧滿山谷始實成則鏃作花傅其上重霧之夜露諸沙上旦暴之日則紙所不覆處皆紅文采如生以充上貢古以爲苞苴亦以此歟魚復縣地多木大者如甒又其木可以爲材故取幹之道木次之今人取木大枝作杖策之云利筋膝根葉煮湯淋足脛可以已蹷又截其木幹之作桶以濯足齊孝昭北伐庫莫奚至天池以木灰毒魚又別木者云木與和圓子蔓木土伏子相似其皮薄防赤黃香甘酸不澁瓤中子尖一面方者爲眞木

椒

椒實多而香故唐詩以椒聊諭曲沃之蕃衍盛大聊語助也陳詩貽我握椒周頌有椒其馨離騷云雜申椒與菌桂懷椒糈而要之九歌云奠桂酒兮椒漿播芳椒兮成堂漢世皇后稱椒房取其實蔓延盈升以椒塗屋亦取其溫暖故長樂宮有椒房殿其後董賢女弟爲昭儀居舎與後相擬號曰椒風及晉世石崇王愷之徒相矜以富於是崇以椒爲泥泥其屋而愷以赤石脂泥其壁云荊楚之俗正月一日長幼悉正衣冠以次拜賀進椒酒崔寔月令云過臘一日謂之小嵗拜賀君親進椒酒從小起成公綏椒花銘云肇惟嵗首月正元日是知小嵗則用之漢朝元正則行之後世率以正月一日以盤進椒飲酒則撮寘酒中號椒盤焉然椒亦能殺人故漢李咸欲爭竇后配桓帝搗椒自隨而齊建武中欲並誅髙武子孫令太醫煮椒二斛椒熟則一時賜死此其事春秋運斗樞曰玉衡星散爲椒山海經曰琴鼓之山其木多椒孝經援神契曰椒姜禦濕菖蒲益聰蜀都賦丹椒爾雅以檓爲大椒謂叢生實大者又曰椒榝丑莍莍萸子聚生成房貌今江東亦呼莍雲樹有鍼刺葉堅而滑澤每葉中亦有刺蜀人作茶吳人作茗皆煮其葉以爲香又東海諸島上有椒子長而不圓其味如橘皮島上麞鹿食此葉者其肉自然作椒橘香【範子計然曰蜀椒出武都赤色者善秦椒出天水隴西細者善】

榝

榝一名藙今之茱茰也其味苦辛置之食中能去臭南都賦所謂蘇榝紫姜拂徹羶腥者也古者膾春用蔥秋用芥豚春用韭秋用蓼脂用蔥膏用葅三牲用藙和用醯獸用梅蓋皆薫辛之物所用各有冝爾漢律防稽獻一斗賀氏云今蜀郡作之九月九日取茱茰折其枝連其實廣長四五寸一升實可和十升膏然鄭氏及說文皆以煎茱茰爲藙蓋藙必煎乃用爾今蜀人猶呼其實爲艾子蓋藙之訛也風土記曰俗尙九月九日謂爲上九茱茰至此日气烈熟色赤可折其房以揷頭云辟惡气禦冬西京雜記云漢武帝宮人九月九日佩茱茰食蓬餌飲菊花酒云令人長壽至宗懍記荊楚嵗時云漢費長房教桓景令家人各作絳囊九月九日盛茱茰系臂上登山飲菊酒消厄蓋至今用是日以榝雜菊花寘酒中飲古之遺俗也尢妙於辟毒破气故云嶺南多毒足解毒之物卽金蛇白藥之屬是也江湖多气足破气之物姜橘吳茱茰之類是也乃天生萬物以與人亦人窮急以致物楚辭稱椒專佞以慢慆兮榝又欲充夫佩幃椒以比上官之屬榝其黨也曹植樂府歌曰茱茰自用芳不如桂與蘭而郭璞射覆云子如赤鈴含珠乃是椒耳

欓

風土記曰三香椒欓姜欓出閩中江東其木似椿莖間有刺子辛辣如椒南人淹藏以爲果品或以寄逺吳越春秋曰越以甘蜜丸欓執吳增封之禮則欓之相贈尙矣宋義熈八年太杜欓木生於壇側欓尙黒也宋水徳忽生此一木

槐

槐者虛星之精其葉尢可翫古者朝位樹之私家之朝皆植焉晉鉏麑觸趙宣子庭之槐董叔紡於範氏庭之槐又齊景公有所愛槐使人守之皆植於庭之驗也釋木曰櫰槐大葉而黒守宮槐葉晝聶宵炕郭璞以爲晝日聶合而夜炕布者名爲守宮槐按說文�木葉搖白從木聶聲則聶乃開之義又炕榦也木葉近火而幹則當相合然則郭氏之說正反之耳今江東有槐晝開夜合者謂之合昬槐蓋啟閉以時有守之義說者以爲此槐與雅說相反不知郭氏誤解之也槐花可以染黃其子上房可以染皂其根可作神燭淮南子曰老槐生火久血爲燐人不怪【考】莊子曰水中有火乃焚大槐老槐當夏間其上忽自起火焚燒枝葉所謂極陰生陽者也古者冬取槐檀之火槐檀色黑北方之行也【淮南子槐之生也季春五日而兔目十日而鼠耳更旬而始規二旬而葉成管子五粟五沃之土其槐其楊】

柟

柟大木也可以爲舟又可以爲棺故古稱楩柟豫章以爲良木之類任昉述異記曰黃金山有柟木一年東邊榮西邊枯一年西邊榮東邊枯張華云交讓木宋子京云讓木卽柟也其木直上柯葉不相妨蜀人號讓木南史陸慧曉傳亦云此木便是交讓【顏師古曰柟今楠木】

楚

楚者楚地所出其一名荊故楚國人春秋稱荊其後稱楚而荊州亦以此木得名也今人牡荊作樹生者實細黃色而莖甚勁生子細如麻子比蔓荊實而小故稱小荊又牡亦對蔓爲名非無實之謂也禮弓矢圖楚弴以荊爲之必以荊者凡木心圓荊心方蓍之徳圓而神卦之徳方以知以其徳方故以方木灼也漢書郊祀志以牡荊爲幡竿又古者收威用榎與楚亦榎形圓楚形方互相備也廣州記曰白荊堪爲履紫荊堪爲牀牡荊節間不相當者月暈時刻之爲劵以畏病者春秋運斗樞曰玉衡星散爲荊【戰國防董子治晉陽公宮之垣以荻蒿苫楚廧之其髙至丈餘趙襄子以爲矢】

楓

楓似白楊甚髙大厚葉弱枝而善搖葉圓而歧霜後丹色可愛字從風又釋木楓欇欇說者曰天風則鳴故曰欇欇或云無風自動有風則止按說文木葉搖白謂之�則欇與風同義矣招魂云湛湛江水兮上有楓目極千里兮傷春心至漢宮殿中多植之魏景福殿賦猶稱槐楓被宸【考】漢故事也有寄生枝髙三四尺生毛一名楓子天旱以泥泥之卽雨或雲樹老有癭癅忽遇暴雷驟雨癭上聳出一枝一夜暗出三五尺形如人鬼口眼備南中謂之楓人亦謂之靈楓越人以計取爲神事之舊說云黃帝殺蚩尢於黎山之上擲其械於大荒之中朱山之上化爲楓木之林此猶誇父之杖棄爲鄧林也其子可以爲式式局以楓木爲天棗心爲地其脂甚香謂之楓香脂一名白膠香入地千嵗則爲琥珀楓上有菌食之令人善笑不止

樞

詩山有樞隰有楡樞荎蓋楡之類今之刺楡也爾雅疏楡之類有十種葉皆相似皮及木理異爾而刺楡有鍼刺如柘其葉如楡爲蔬美滑於白楡內則曰菫荁枌楡免薧滫瀡以滑之蓋楡之類皆滑免讀若問孫愐唐類莬新生艸則薧乃是久者以上四物新舊之名皆滑利之名也嵇康謂楡令人瞑齊民要術稱梜楡刺楡凡楡三種色別種之勿令雜以爲梜楡莢葉味苦凡楡莢味甘甘者春時將煮賣是以須別也廣志曰有姑楡有郎楡郎楡無莢管子曰五粟五沃之土其楡條直以長按陳藏器云江南有刺楡無大楡蓋大楡北方有之秦漢故塞其地皆楡塞楡北方之木也淮南子曰槐楡與橘柚合而爲兄弟有苗與三危通而爲一家言槐楡北方橘柚南方也是以江南無楡但有樞耳若晉風則山隰兼有之然而有材不能用則不如其亡也【汜勝之書曰三月楡莢雨時髙地彊土可種木漢鑄莢錢如楡莢也又丰有枌楡社崔寔四民月令曰楡莢成者收幹以爲防蓄色變白將落收爲醤河平元年旱傷麥民食楡皮萬畢術曰八月楡檽令人不饑】

栘

唐棣栘郭璞曰似白楊江東呼夫移逸詩曰唐棣之華偏其反而豈不爾思室是逺而孔子取而論之移生江南山谷其大十數圍無風葉動華反而後合所謂偏其反而者也夫人之情反而欲其合豈欲其常相逺哉是詩也其防與角弓之詩同角弓之詩曰騂騂角弓翩其反矣兄弟昬姻無胥逺矣夫角弓有時而反也然反者所以爲適唐棣有時而反也然反者所以爲合然則兄弟昬姻與此室之逺豈逺也哉亦猶二物之暫反而終合耳故孔子曰未之思也夫何逺之有又何彼穠矣之詩亦言唐棣之華此詩以王姬車服不繋其夫築館於外亦有反而後合之道至於執婦道以成肅雝則若桃李之相輝蔽不終反而已也崔豹古今注曰栘楊圓葉弱蔕微風大搖一名髙飛一名獨搖又曰栘楊一曰栘栁亦曰蒲栘而齊民要術以髙飛獨搖爲白楊之別名又本艸白楊注云取葉圓大蔕小無風自動者故說者云葉無風自動此是栘楊非白楊也蓋白楊多悲風又與此相類故相雜耳栘皮焚爲灰置酒中令味正經時不敗而枳椇木以爲屋屋中酒則味薄物之相反有如此者

音釋

楙【音茂】酢【與醋同】鏃【作木切】甒【音武甖甒】蹷【音蹶】椒

菌【渠隕反】糈【音所精末】要之【於遙反】檓【欣詭切】莍【音求】榝【音殺】藙【魚气反內則三牲用藙注煎茱萸也】【與藙同】費【音翡】慆【吐刀反】幃【音暉】欓【多朗切】丸欓【按吳越春秋越使大夫種索葛布十萬甘蜜九黨文笥七枚狐皮五雙晉竹十廋以復封禮而此書無丸欓二字詳下文文笥之類皆以數計則甘蜜當作九黨豈九黨訛爲丸欓耶玉篇瓽丁盎切盆也黨字疑誤】槐紡【音髣晉語範獻子執董叔紡於庭之槐注縣也】聶【音輒】炕【口浪切】欇【時葉切】燐【音吝】

【鬼火】水中有火【莊子音義謂電也焚槐謂霹靂時燒大樹也】柟【奴含切】焞【他昆切灼炬】榎【音賈】楓

欇欇【音輙爾雅音涉】癭【於郢切】癅【力周切】樞【音歐】荎【大結切】菫【音謹】荁【音桓】免【音問】薧【苦老切】滫【思酒反】瀡【音髓】枌【音汾楡之】

【皮色白名枌】梜楡【上古洽反】注檽【而兗反】栘【音移】

爾雅翼卷十一

欽定四庫全書

爾雅翼卷十二

宋羅願撰

釋木

柞

櫟

豫章

櫧

檆

木蘭

樺

茶

椐

棎

楊梅

若橊

漆

桂

盧橘

離支

仁頻

椰

竹

箭

柞

柞生南方葉細而密今人爲梳用之詩雅道柞爲尢多方周之興大姒夢商之庭產棘小子發取周庭之梓植之於闕間梓化爲松栢柞棫覺驚以告文王文王曰勿言冬日之陽夏日之陰不召而物自來以爲宗周興王之兆故詩曰帝省其山柞棫斯抜松栢斯兌帝作邦作對自大伯王季未必不謂此也又述文王之事曰柞棫拔矣行道兌矣山木多矣而獨言柞棫蓋柞薪者民之所燎且至於聳拔則其餘從可知也齊民要術稱柞斫去尋生料理還復蓋良木之易成者然亦非人力料理有不可復此以見大王之勤也又言柞冝種於山阜之曲十年中椽二十年中屋槫薪樵不在此數然則爲利亦博矣管子五粟五沃之土冝柞風土記舜所耕多柞又漢有五柞之宮

櫟

管子五粟之土其柘其櫟條直以長淮南時則訓十二月之木正月其木楊楊蒲栁也楊木春先二月其木杏有竅在中象陰布散在上三月其木李李亦有核李后杏熟故主三月四月其木桃說與杏同桃後李熟故主四月五月其木楡六月其木梓說未聞七月其木楝楝實鳯皇所食今雒城旁有樹楝實秋熟八月其木柘未聞九月其木槐槐懷也可以懷來逺人十月其木檀檀陰木也十一月其木棗取其赤心也十二月其木櫟櫟可以爲車轂木不出火惟櫟爲然亦應陰气也秦風山有苞櫟艸木疏云秦人謂柞櫟爲櫟河內人謂木蓼爲櫟此秦詩也冝從其方土之言柞櫟是也【徐州人謂櫟爲杼或謂之爲栩其子爲皁或言皁斗】莊子匠石見櫟社樹其大蔽牛絜之百圍上林賦注應劭曰櫟棌木也顏師古以爲木蓼葉辛初生可食【本艸圖經曰柞櫟也杼也栩也皆橡櫟之通名】

豫章

豫章大木生七年乃可知漢官曰凡郡或以所出金城城下得金酒泉泉味如酒豫章樟木生庭鴈門鴈之所育是也楚子期抉豫章以殺人吳都賦曰櫲樟尸子曰水積則生吞舟之魚土積則生楩楠豫章【漢上林有豫章觀西京賦豫章珍館薛綜謂豫章木爲臺館】

櫧

櫧似柃葉冬不落上林賦沙棠櫟櫧郭璞曰櫧似采柔

檆

檆木類松而勁直葉附枝生若刺鍼俗作杉非是名山誌曰華子崗上紫杉千仭被在崖側

木蘭

木蘭葉似長生冬夏榮常以冬華其實如小柿甘美一名林蘭一名杜蘭皮似桂而香生零陵山谷及泰山狀如楠樹髙數仞任昉述異記云木蘭洲在尋陽江中多木蘭又七里洲中有魯班刻木蘭舟今詩家云木蘭舟出於此離騷云朝搴阰之木蘭王逸謂木蘭去皮不死以諭讒人𨿽欲困已已受天性終不可變易【又云朝飲木蘭之墜露】子虛賦云桂椒木蘭洛陽宮殿簿顯陽殿前有之

樺

樺木似山桃上林賦華楓枰櫨華卽今之皮貼弓者鉢室韋國用樺皮蓋屋又隋大業中汾州起汾陽宮宮南外平林率是大樺木髙百餘尺行從文武皆剝取皮覆捲捨又堪爲燭取脂燒辟鬼枰卽平仲木也實白如銀櫨黃櫨木也

茶

今人飲茶未知所始釋木云檟苦茶郭璞雲樹小似梔子冬生葉可煮作羮飲今呼早采者爲茶晚采者爲茗一名荈蜀人名之苦茶然則古蓋用之矣埤蒼作今通謂之茶茶荼聲近【春秋齊君茶漢地理誌茶陵陸顏皆入茶音】茶經曰茶者南方嘉木木如蘆葉如梔子花如白薔薇實如栟櫚蔕如丁香根如胡桃其名一曰茶二曰檟三曰蔎四曰茗五曰荈又曰茶之別者有枳殻枸枇杷皂莢槐栁芽上春摘其芽和茶作之故今南人輸官茶往往雜以眾葉【山中艸木芽葉皆可入椿柿尢奇唐風山有栲陸璣疏雲山樗吳人以其葉爲茗南越志龍川縣有臯蘆葉似茗南人煮爲飲一名蘆】

椐

椐樻也艸木疏云節中腫似扶老卽今靈壽是也今人以爲馬鞭及杖農郡北山甚有之孔光傳賜靈壽杖孟康曰扶老杖也顏師古曰木似竹有枝節長不過八九尺圍三四寸自然有合杖制不須削治也陳藏器云生劍南山谷圓長皮紫作杖令人延年益壽王粲靈壽杖頌云奇幹堅正不待矯輮

棎

棎子木生山中實似棃冬熟味酸薛瑩異物志云丹陽諸郡皆有之吳都賦棎橊禦霜

楊梅

楊梅木若荔支葉細陰靑實如穀子而有核其味酢出江南五月中熟江淹頌云懷蘂挺實涵黃糅丹鏡日繡壑炤霞綺巒張司空云地瘴無不生楊梅者

若橊

按石橊或云本生西域張騫使外國得之一名丹若廣雅謂之若橊木不甚髙大枝柯附幹自地便生作叢種極易息折其條盤土中便生花有黃赤二色實亦有甘酸二種甘者可飡酢者入藥【段成式云甜者謂之天漿南都賦梬棗若橊】

漆

漆木汁可以髤物象形桼如水滴而下木髙三二丈葉如椿樗皮白而心黃六七月間以斧斫其皮開以竹管承之汁滴則爲漆古者以爲貢職方氏豫州其利林漆傳稱舜造漆器諫者數百人【考】以爲奢侈從此興然三代盛王相繼以爲器皿以示制度蓋備物致用聖人之事也後世用之旣博故周家漆林之徵至二十而五衛文公徙居楚丘則樹榛栗椅桐梓漆伐琴瑟焉蓋其逺慮如此而後漢壽張侯樊重欲作器物先種梓漆時人嗤之然積以嵗月皆得其用向之笑者咸求假焉貨殖傳陳夏千畝漆與千戶侯等莊子曰桂可食故伐之漆可用故割之

桂

桂江南木百藥之長屈原逺遊曰嘉南州之炎徳兮麗桂樹之冬榮周書王會自深桂山海經桂林八樹在畨隅東招搖臯塗之山多桂本艸桂有三種菌桂生交趾桂林正圓如竹有二三重者葉似柿花白蘂黃四月開五月結實離騷雜申椒與菌桂矯菌桂以紉蕙是也今有筒桂筒菌字近或傳寫之誤或云卽肉桂也牡桂生南海葉似枇杷皮薄色黃少脂肉气如木蘭削去皮名桂心所謂官桂也桂生桂陽是半捲多脂者所謂板桂也陳藏器云同是一物爾雅但言梫木桂郭璞雲南人呼桂厚皮者爲木桂蘇恭謂牡桂卽木桂及單名桂者是也廣志曰桂出合浦而生必於髙山之巓冬夏常靑尸子乃云春華秋英曰桂吳都賦云丹桂灌叢古者姜桂爲燕食庶羞和之美者招搖之桂切桂置酒中謂之桂酒列仙有桂父服桂葉以腦和之呂氏春秋云桂枝之下無雜木辛螫故也南越有桂蠧此虫食桂味辛漬以蜜食之漢常以獻陵廟載以赤轂小車春秋運斗樞曰椒桂連名士起

盧橘

盧橘伊尹曰果之美者箕山之東靑鳬之所有焉【考】而司馬相如賦上林引盧橘夏熟故左思譏之張勃吳錄以爲建安郡中有橘冬月於樹上覆裹之至明年春夏色變靑黑味尢絕美以爲相如所引盧橘盧黒色也蓋近是乎【說文作櫨郭璞曰蜀中有紿客橙卽盧橘也】

離支

上林賦離支晉灼注大如雞子皮麤剝去皮肌如雞子中黃味甘多酢少離蜀都賦旁挺龍目側生荔支廣志曰木髙五六丈大如桂緑葉冬夏榮茂靑華朱實後漢南海獻龍眼荔支十里一置五里一奔馳險阻道路爲患孝和時唐爲臨武長縣接南海上書言狀詔太官勿受獻龍眼木髙二丈許似荔支而葉防小淩冬不凋春末夏初生細白花七月實成

仁頻

上林賦仁頻顏師古注卽賔桹也陶隠居云出交州形小而味甘廣州以南者形大而味澀小者名蒳子向陽曰防榔向陰曰大腹圖經云生南海大如桄桹髙五七丈正直無枝皮似靑桐節如桂竹葉生木顚大如楯其實作房從葉中出傍有刺若棘鍼一房數百實如雞子皆有殻肉滿殻中尖長而有紫文者名防圓而矮者名榔吳都賦防榔無柯椰葉無陰

椰

椰木似防榔無枝條髙十餘尋葉在其末如束蒲實大如瓠繋在樹頭實外有皮如胡桃核裏有膚白如雪厚半寸如豬膏味美如胡桃膚裏有汁升餘淸如水美如蜜飲之可以愈渇核作飲器

竹

說文冬生艸也象形下垂者箁篛也竹譜別類有六十一山海經嶽山尋竹生焉衛丘山南帝俊竹林在焉大可爲舟【闕】

箭

箭篠也東南之美者有防稽之竹箭焉禹貢州篠簜旣敷職方氏州其利竹箭箭一名篠是竹之小者可爲箭幹箭萌謂之箈【一作防】月令日短至則取竹箭說文簜可爲幹筱可爲矢【筱箭屬小竹也】異物志箭竹細小勁實可爲箭通竿無節竹譜云節間三尺堅勁中爲矢箘簵亦堪爲矢箭大者爲筆【書垂之竹矢淮南云淇衛箘簵冦恂伐淇園之竹爲矢】考工記妢胡之笴【謂箭槀】矢人相笴欲生而摶

音釋

柞【音昨又音作】櫟【來的反】杼【神呂反橡也】栩【吁委反】絜【奚結反圍而量之】豫章抉【於決切】櫧【音諸】柃【音零】采柔【采本作采應劭曰櫟櫬木也】

檆【所防反】搴【音蹇】阰【音皮山名在楚南】樺【胡化切】枰【皮兵反】櫨【來都反】茶

荈【尺兗切】蔎【舒列切】椐

樻【丘貴反】棎【市瞻切】楊梅炤【音灼】漆

髤【音休】桂

畨隅【上普官切舊本作賁誤山海經注八樹而成林言其大也今畨隅縣】菌【渠隕反】梫【音寢】盧橘注紿【徒亥切相欺】離支【上力智反】仁頻蒳【奴答切】楯【食尹切幹盾】椰【音耶】竹箁【蒲侯切竹篛別名也】篛【音弱】箭

防【從攺切又音臺】筱【先烏切與篠同】箘簵

【上奇隕切下音路】妢胡之笴【考工記注妢胡胡子之國在楚旁妢音焚書或爲邠笴矢幹也讀爲槀】生而摶【周禮矢人注相猶擇也生謂無瑕蠹也摶讀如摶黍之摶謂圎也】

爾雅翼卷十二

欽定四庫全書

爾雅翼卷十三

宋羅願撰

釋鳥

鵬

鳯

鸞

孔雀

鶴

雞

雉

鷩

烏

鵲

鵬

萬物之在宇中者其小大皆可識惟夏革所稱鯤化爲鵬莊子引以冠其書頗爲難信按說文鳯神鳥也其字又爲�云古文鳯象形鳯飛羣鳥從以萬數故以爲朋黨字又�字云亦古文鳯然則以書之正是鵬爾夫羽虫三百鳯爲之長舜文王之時甞來儀以鳴而仲尼嘆其不至冝無偉於是者矣宋玉對楚襄王亦稱鳥有鳯而魚有鯤鳯皇上擊九千里絕云霓負靑天翺翔乎杳冥之上夫藩籬之鷃豈能與之料天地之髙哉鯤魚朝發昆侖之墟暴鬐於碣石暮宿於孟諸夫尺澤之鯢豈能與之量江海之大哉宋玉莊周皆楚人所言鵬鳯俱以鯤配又其言絕云負天詞防亦相類明鵬卽鳯也但齊諧主於怪故以九千爲九萬耳

鳯

鳯神鳥也韓詩外傳曰黃帝卽位字內和平惟思鳯象召天老而問之天老對曰夫鳯象鴻前而麐後蛇頸而魚尾鸛顙而鴛思龍文而背燕頷而雞喙又說者曰五色具出東方君子之國翺翔四海之外過昆侖飲底柱濯羽弱水暮宿風穴見則天下大安寧又有六像九苞之說蓋鳯生南方去中國甚逺而又不妄飛鳴飲啄其至蓋罕故孔子稱之而世好事者憙爲之傳道務奇怪其章防繹其聲列於神聖故千世而不合焉蓋鴻前者軒也麐後者丰也蛇頸者宛也魚尾者岐也鸛顙者椎也鴛思者張也龍文者致也背者隆也燕頷者方也雞喙者鉤也六像頭像天者圎也目像日者明也背像月者偃也翼像風者舒也足像地者方也尾像緯者五色具也九苞口包命者不妄鳴也心合度者進退精也耳聽達者居髙明也舌詘伸者能變聲也彩色光者文采呈也冠矩朱者南方行也距鋭鉤者武可稱也音激者聲逺聞也腹文戶者不妄納也行鳴曰歸嬉止鳴曰提扶夜鳴曰善哉晨鳴白賀世飛鳴曰卽都知我惟黃持竹實來譯者卽其音而附之聲也黃帝使泠綸制十二筩聽鳯鳴則雄鳴爲六雌鳴亦六比黃鐘之宮而皆可以生之是爲律本少皥氏以其鳴合十二律故設鳯鳥氏之官以爲歷正及帝舜之時作簫以象之故簫韶九成鳯皇來儀儀者蓋馴擾相狎久而不去非特爲羽儀而已禽經曰防以鳴鳴鳯鳯以儀儀防儀匹也如衛詩實維我儀周語丹朱馮身以儀之是也覆巢擿卵則鳯皇不至故孟舒國人首鳥身其先世爲霅氏訓百禽夏后之世始食卵孟舒去之鳯皇隨焉梧桐楝實乃所在有之竹實則竹之將死者先花而爲實如小米顧不至爾南恩州北甘山壁立千仭有瀑水飛下猿狖不能至鳯皇巢其上彼人呼爲鳯皇山所食亦虫魚遇大風雨或飄墮其雛小者猶如鶴而足差短南人截取其觜謂之鳯皇杯古稱鳯生丹穴丹穴南方也顧出則爲異爾蔡衡對光武凡鳯有五多赤色者乃鳯多黃色者鵷雛多靑色者鸞多紫色者鸑鷟多白色者鵠禽經亦曰靑鳯謂之鶡赤鳯謂之鶉黃鳯謂之鸞白鳯謂之鷫紫鳯謂之鷟說文亦曰五方神鳥東方曰發明南方曰焦明西方曰鷫鷞北方曰幽昌中央曰鳯皇則此五者皆鳯類使不足道不至爲怪祥矣而樂恊圖徴說五鳯皆五色爲瑞者一爲孽者四鷫鷞旱疫之感發明喪之感焦明水之感幽昌旱之感且其稱四鳯身背嬰膺負皆合五常豈應爲孽蓋漢儒旣誇大其辭推鳯爲希世之瑞誇而無驗極而必反則又推之以爲孽大抵日新其說競爲可喜以動人之耳目故旣鳯矣而又孽之𨿽孽之矣則又不廢身文義仁智禮信之說反覆無所據皆不足取也至若漢書云凡五色大鳥似鳯者多羽虫之孽是則異鳥之不知名者也遽可鳯之耶【周書王防西中以鳯鳥方以皇鳥淮南子曰二皇鳯至於庭三代鳯至於澤徳彌澆所至彌逺徳彌精所至彌近】

鸞

鸞赤色五采雞形鳴中五音古者職方氏之職荊二州其畜冝鳥獸先儒以爲孔鸞防防犀象之屬然則蓋常有之物非若麟鳯爲畜鳥獸不獝狘也孔雀防防後世稔識而鸞在緯書已爲瑞物故瑞應圖稱鸞赤神之精鳯皇之佐說文以爲頌聲作則至引周成王時氐羌獻之以爲驗而山海經亦言生於女牀見則天下太平也鸞入夜則歌好自歌自舞或曰鸞甚好其類見則鳴舞西域之國嘗有得之者金樊珍羞三年不一鳴乃懸鏡照之覩影悲鳴中宵一奮而絕蓋以爲其類而感也昔有虞氏之輅謂之鸞車亦曰鸞輅明堂月令春則乘之蔡邕稱以金爲鸞鳥懸鈴其中施於衡爲遲速之節崔豹古今注亦以爲五輅衡上金雀者朱鳥也口銜鈴鈴謂之鑾禮云衡前朱雀或謂朱雀者鸞鳥以前有鸞鳥故謂之鸞鸞口有鈴故謂之鑾事一而義異然則鳥之鸞主形鈴之鑾主聲鈴之爲鑾亦以象鸞鳥之聲爲名耳然杜預又以爲鸞和鈴者在馬額鸞在鑣和在衡鈴在旂動皆有鳴聲則與前說異按鸞和皆鈴也韓詩外傳大戴禮及鄭氏解周官大馭禮記玉藻經解之篇皆云鸞在衡和在軾惟毛氏蓼蕭傳稱在軾曰和在鑣曰鸞鄭氏解烈祖復兼取之以詩輶車鸞鑣及四牡八鸞考之鑣謂馬口兩旁四馬故八鸞則言在鑣者亦不爲無據然此乃謂輶車及仲山甫人臣所乘耳若乃天子之路旣特以此爲名不當止如常車置馬口傍故秦風箋亦以爲輶車者置鸞於鑣異於乘車是則天子之乘車鸞不在鑣而在衡明也然說者又以衡之所容惟兩服馬安能置八鸞夫八鸞旣不主謂天子之車則施一鸞於衡上有何不可豈必欲置服馬間而後爲在衡耶蓋鸞路之說如此至常鸞則所在施之如庭燎之鸞則謂旂之鈴蓋旌旗有鈴爲旂夜未盡則聞其聲夜鄕晨則見其旂而所謂鸞刀者又特以有鐶爲鸞亦不特鈴也凡此皆以鸞善爲聲故取之禽經有鸞鳴噰噰鳯鳴喈喈又以爲君子之車也然鸞赤色五彩古又以應朱雀至後漢光武時華陰有大鳥髙五尺雞頭燕頷蛇頸魚尾五色備舉而多靑詔問百僚咸以爲鳯惟太史令蔡衡對以爲凡象鳯者五多赤色者鳯多靑色者鸞今此鳥多靑乃鸞非鳯也與說文端應圖之說異【淮南子曰羽嘉生飛龍飛龍生鳯皇鳯皇生鸞鳥】

孔雀

孔雀生南海蓋鸞鳯之亞尾凡五年而後成長六七尺展開如車輪金翠然始春而生至三四月復凋與花蕚俱榮衰羽屬之最華耀者故元命包言火離爲孔雀然尢自珍愛遇芳時好景聞歌必舒張翅尾眄睞而舞蓋物之能自愛者如鸞自歌鳯自舞也羣飛數十爲偶南人収其雛養之使極馴擾寘山間以物絆足旁施羅网伺野孔雀至則倒网掩之無遺者其雌尾短略無文彩孔雀不必匹偶但音影相接便有孕如白鶂相視雄鳴上風雌鳴下風之類或曰與蛇爲偶蛇盤結其上今野雉亦有與蛇交者理或有之或云聞雷聲而孕周成王時方人常獻列於王防及漢文帝時趙佗亦以爲獻九歌稱孔蓋兮翠旍以爲神明之飾魏文帝亦嘗詔以於闐所上尾萬枚爲金根車蓋南越人以珥門戶

鶴

鶴一起千里古謂之仙禽以其於物爲壽【淮南曰鶴壽千嵗以極其遊】狀大如鵞腳靑黒髙三尺餘喙長四寸常夜半鳴其聲聞八九里雌者聲差下繁露曰鶴知夜半鶴水鳥也夜半水位感其生气則喜而鳴所以壽者無死气於中也又性絕警八月白露降則警而鳴性好在陰故謂其羽爲陰羽周書曰陰羽鳬旌解者曰鶴鳬羽爲旌也相鶴經曰鶴陽鳥也而遊於陰因金气依火精以自養金數九火數七故七年小變十六年大變禽經亦曰鶴愛陰而惡陽鴈愛陽而惡陰故易有鳴鶴在陰之文然詩稱鶴鳴於九臯聲聞於天與易之鳴鶴在陰其子和之若不同者蓋鳴於九臯鶴之俊者以諭士之及時而未仕者至其老則聲不能和者獨其子而已禽經又曰鶴老則聲下而不能髙近而不能遼此之謂也書又言鶴體無靑黃二色者木土之气內養故不表於外然本艸云鶴有有黃有白有蒼蒼者今人謂之赤頰則鶴之老者百六十年則有純白純黒之異若黃鶴則古人常言之古書又多言鵠鵠卽是鶴音之轉後人以鵠名頗著謂鶴之外別有所謂鵠故埤雅旣有鶴又有鵠蓋古之言鵠不日浴而白白卽鶴也鵠名哠哠哠哠鶴也以龍鴻鵠爲壽壽亦鶴也故漢昭時黃鵠下建章宮太液池而歌則名黃鶴神異經鶴國有海鵠衛懿公好鶴齊王使獻鵠於楚亦列國之君皆以爲玩其餘諸書文如蕙帳空兮夜鶴怨楚辭黃鵠一舉及田饒說魯哀公言黃鵠或爲鶴或爲鵠者甚多以此知鶴之外無別有所謂鵠也鶴好延頸以望故稱鶴以怨望鴟以貪顧怨者必望故以望爲怨不意君之望臣深是也貪者必顧故以顧爲貪數招權顧金錢是也古以鶴爲祥故立之華表說文相亭郵表也一說漢法亭部四角建大木貫以方表名曰相表又鶴之膝特隆故吳矛骹大者名鶴膝又作詩者以中字平爲鶴膝

雞

雞司時之畜鳴必三度故禮有初鳴而衣服者又能自守不爲風雨止故詩人以比不攺度之君子古有雞人掌共雞牲大祭祀夜漏未盡則嘑旦以嘂百官以其畜雞則知時故也春秋說題辭雞爲積陽南方之象火陽精物炎上故陽出雞鳴以類感也【春秋運斗樞曰玉衡星散爲雞】括地圖則言度朔山【中記曰桃都山】有大桃木盤屈三千里上有金雞日照則鳴於是晨雞悉鳴矣古稱雞之徳五頭戴冠者文也足傅距者武也敵在前敢鬭者勇也見食相告者仁也鳴不失時者信也雞有五徳猶日瀹而食之何也以其所從來者近也然雞老遇嵗晏則有怯寒至曉方鳴者又雞或乙丙夜輒鳴者俗謂之盜啼云行且有赦蓋海中星占雲天雞星動爲有赦故後魏北齊赦日皆設金雞掲於竿至今猶然亦曰盜啼爲有火古稱牝雞之晨惟家之索以諭商王之用婦言至漢世乃有雌雞化爲雄冠距鳴將與雄不殊將者謂能率領其羣也說者曰雞有冠距文武之貌不爲威儀貌气毀故有雞旤風俗通云呼雞曰朱朱相傳雞本朱氏翁化爲之按漢祝雞翁居屍鄕山下養雞百餘年皆有名字呼名則種別而至則朱乃祝之轉也又崔豹古今注雞名燭夜爾雅雞大者蜀其音豈又本於此耶郭璞旣解蜀爲今之蜀雞廣志又稱大者蜀小者荊而莊子別稱越雞不能伏鵠卵魯雞固能則荊與越爲小蜀與魯爲大荊越相近若蜀者非巴蜀蓋魯成公防於蜀者亦魯地云爾【說文魯郊以丹雞祝曰以斯鶾音赤羽去魯侯之咎】又禽經曰鷹雞多秋生雉雞多冬死蓋魯雞則今鬭雞自周宣王時已有紀渻子爲王養鬭雞之事其後魯季郈雞鬭季氏介其雞蓋以膠沙播其羽或曰搗芥汁播之郈氏則爲之金距距者雞附足骨鬭時所用刺也後世則又私取貍膏塗其頭輒鬭無敵此非有厭勝特是貍能捕雞異雞聞貍之气則畏而走不若養之至於木雞者之全也今南方蓄蠱之家雞輒飛去【莊子謂恵子曰羊溝之雞三嵗爲株相者視之則非良雞也然而數以勝人者以貍膏塗其頭】

雉

雉有十四種春秋運斗樞曰璣星散爲雉澤雉十步一啄百步一飲因地之墳衍以爲疆界分而護之不相侵越一界之內要以一雄爲主餘者𨿽眾莫敢鳴其雋者不特一雌雉耿介之禽應義气十一月雷在地中雉先知而鳴說文雊雄雌鳴也雷始動雉鳴而雊其頸蓋雊鵒以足相勾雉以頸相勾故雊鵒從句雉雊亦從句髙宗祭成湯有飛雉升鼎耳而雊非特鳴而已然聞聲似雷者亦從而應齊景公作爲路寢之臺族鑄大鐘撞之庭下郊雉皆呴許氏曰大鐘聲似雷震雉應而呴鳴也又天水冀南山有石皷長丈三尺廣厚略等漢成帝時有聲如雷聞二百四十里野雞皆鳴蓋以爲雷也夏小正曰正月雉震呴雉以媒取媒者少養雉子至長狎人能招引野雉因名曰媒以翳隠身而射之媒江淮間謂之遊言可與遊按說文囮譯也率鳥者繋生鳥以來之名曰囮讀若譌囮或從繇爲防又音由然則遊乃防也至若周官翨氏攻猛鳥各以其物爲媒而掎之乃謂用其所食之物世以鳩鴿置羂中以媒鷹隼而掎其腳其爲媒之名𨿽同而實則異禮六摯士執雉取其守介而死不失節也【漢五行志雉者聽察先聞雷聲故月令以紀气】

鷩

鷩似山雞而小冠背毛黃腹下赤項緑色鮮明山海經曰小華之山其鳥多赤鷩可以禦火一謂之蛦又謂之鵔鸃說文鷩赤雉也鵔鸃鷩也昔者趙武靈王貝帶鵕翿而朝趙國化之漢初閎孺籍孺以佞幸故孝惠時侍中皆冠鵔鸃冠貝帶傅脂粉化閎籍之屬也鵔鸃冠者以此鳥羽飾冠古有鷩冕旣同一物豈亦類此耶周禮王之吉服享先公饗射則鷩冕而侯伯之服自鷩冕而下如公之服說者但解衣之九章以爲鷩者畫以雉謂自次三華虫以降然旣以冕爲名安知冠無此飾不然漢之鵔鸃何所本哉此鳥雅好髙故曰蛦山棲又曰仰攀鵔鸃然此但云似山雞而南越志稱鵔鸃卽山雞利距善鬭人以家雞鬭之則可禽光色鮮明五采耀劉淵林解吳都賦亦以山雞如雞而黒色木棲晨鳴今所謂山雞者鷩蛦也合浦有之然則山雞自黒絕不與此類郭景純特以比其大小耳至於凡言華采者皆此鷩也博物志曰山雞有美毛自愛其色終日映水目則溺死翟雉長毛雨雪惜其尾棲髙木杪不敢下食往往餓死蓋雉輕死之物故或以死或餓以死而其它又鬭以死亦其性然也畨禺諸郡往往取山雉爲筆五色可愛

烏

烏孝鳥也始生母哺之六十日至子稍長則母處而子反哺其日如母哺子之數故烏一名哺公而束晳補亡詩云嗷嗷林烏受哺於子也孔子曰烏盱呼也取其助气故以爲烏呼蓋烏之呼如人之嘆聲故古者記人之嘆輒書烏呼以記之又謂之於戱於卽古烏字穆天子傳曰於鵲與處是也戱卽呼也古者言日中有烏堯時十日並出羿射落九烏蓋日以比人主傳曰天無二日土無二王少皥之衰九黎亂徳堯出而平之故以諭射九烏焉日中之烏有三足故說者以爲烏三防者法三足然說文鳥烏之足似匕皆從匕無三足之義且舄焉皆烏名從烏之類豈必皆三足耶此與數馬足者類矣烏好下麥田中拾麥食之旣飽則啄土藏之已而忘其處往往疆畔之上麥種十爲叢者烏所種也其智足以通禍福故所在則人忌之而西南人事烏爲鬼以爲能知未然也太公曰愛人者愛其屋上烏憎人者憎其儲湏蓋儲峙以侍所湏人之所冝愛也而憎人者並憎之烏集爲不祥人所憎也而愛人者並愛之以言憎愛因情而遷有如此者淮南曰烏力勝日而服於鵻禮能有修短也烏本黒之稱故瑞應圖以白烏爲太陽之精至孝之應孝經援神契曰徳至鳥獸則白烏下先君尙書守新定日有烏生四子於郡之南山二黒二白日集於黃堂相間飛止若奕州人請奏瑞不許是亦異矣

鵲

鵲者烏之屬故周禮緫謂之烏鳥又以其色駁名之爲駁鳥淮南曰若魚之躍若鵲之駁此自然者不可損益古鵲之字作舄蓋象形文則作�能知气疾徐陰陽向背風水髙下嵗必一營巢其孳生比它物最早故自小寒五日而始巢巢常背太嵗而向天一淮南曰太陰所建蟄虫首穴而處鵲巢向而爲戶又曰夫蟄虫鵲巢皆向天乙者至和在焉爾又知嵗之多風則去髙木而巢扶枝或曰水大則巢髙水小則巢卑巢皆取木之枝梢不取墜枝巢中亦塗飾橫梁其中相傳見其上梁者貴云於是傳枝而生子春二月而有乳鵲矣已則捨去而他鳥居之故召南稱鳩居鵲巢周書時訓曰鵲不始巢國不寧則以巢比國蓋舊說也始則一鳩居之而已尋則呼其偶並居焉所謂方之者也至其後則生子盈之家道成矣今烏之類亦逐鵲而居其巢鵲能知人之吉凶故自啄其足則行人至或曰其聲接接令接來者也南人以其聲爲吉以烏爲凶北人反之昆侖之下以玉璞抵鵲蓋惡之也鵲𨿽能知來及其避風而巢卑也大人過之則探其鷇嬰兒過之則挑其卵故號知來而不知往涉秋七日首無故皆髠相傳以爲是日河皷與織女防於漢東役烏鵲爲梁以渡故毛皆脫去按秋鳥獸毛毨之時又山海經羣鳥有解羽之所此豈解羽類耶其尾尢長故漢世髙祖所爲劉氏冠民間謂之鵲尾冠又燻鑪之有柄者謂之鵲尾鑪鵲能制蝟鵲之所在蝟必反腹而受啄焉或在木上鳴蝟伏不能行淮南曰鵲矢中蝟此類之不推者也

音釋

鵬【步登反】夏革【下音棘列子湯問篇注夏革字子棘爲湯大夫】鷃【於諫反亦作鴳司馬云鴳鴳雀也】碣石【其謁反海中山名】鬐【渠脂切】暴【步卜切】鯢【音倪說文刺魚也郭璞曰似鮎四足一曰雄鯨雌鯢】鳯

麐【道作麟】鴛思【說苑作鴛鴦思】顙【音桑頟也又養韻】椎【直追切椎鈍不曲撓也】致【音穉密也】緯【宋均曰五元也】戶【宋均曰所由出入也】知我惟黃【宋均曰黃中通理也按初學記扶竹實來之下又有一句云故子欲居九夷從鳯嬉】防【胡光切】馮身【上音慿周語注房後之行有似丹朱丹朱慿依其身而匹偶焉生穆王也】覆【音福】擿【與擲字同】霅氏猨狖【上於緯切或作猿下余救切鼠屬善旋】鸑鷟【上五角切下七角切】鷫鷞【上息逐切】

【下所莊切】鸞

防【音交】防【音精】畜【音齅】獝【音橘驚遽貌又休必切】狘【許月切獸走貌】女牀【山名】【音】鑣【甫驕切馬銜】輶【音由】孔雀眄睞【上莫見反下力代反】鶂【倪歷切說文引春秋傳鶂退飛博物志雄雌相視則孕】�【與旌同】珥【音餌飾也】鶴哠哠【胡告切】骹【音敲脛骨近足細處】雞

嘑【火吳反又作呼】【古弔反】渻【所景反徐所幸反】郈【音後魯孫氏邑名在東平無鹽縣】雉

雊【音遘】翳【於計反】譌【音訛】翨氏【上音趐鳥翮】掎之【居綺反周禮注猛鳥鷹隼之屬置其所食之物於羂中鳥來下則掎其腳】羂【古切罔張獸也】鷩【音龞雉屬】【亦作龞】蛦【音啼】鵔【思俊切】鸃【牛奇切】翿【徙到切翳也】翟【音狄】烏

�【休俱切】匕【卑履切】鵻禮【上朱惟切許注烏在日中而見故曰勝日服猶畏鵻禮爾雅謂呼笠秦人謂之祀祝間蠶時晨鳩入舎者鴻鳥皆畏之故曰能有修短也】鵲舄【古鵲字】首宂【首去聲】扶枝【淮南注扶旁也】鷇【音冦鳥子】髠【音坤去髮】

挑【徒了切弄也】

爾雅翼卷十三

欽定四庫全書

爾雅翼卷十四

宋羅願撰

釋鳥

鳲鳩

隹鳩

雎鳩

鷑鳩

鶌鳩

鸜鵒

反舌

倉庚

斵木

子嶲

防

鴇

鸚鵡

鳲鳩

鳲鳩一名鴶鵴【詩注稭鞠說文稭�】又名布谷江東呼獲谷又呼撥谷又呼郭公以此鳥鳴時布種其谷似鷂長尾牝牡飛鳴翼相摩拂月令云鳴鳩拂其羽是也取其骨佩之冝夫婦又善養其子有均一之徳故少皥氏以爲司空詩序稱徳如鳲鳩乃可以配焉鳩之字從九蓋與鷹鷂更相化禪列子曰鷂之爲鸇鸇之爲布谷布谷久復爲鷂也又曰一變而爲七七變而爲九九變者究也乃復變而爲一一者形變之始若鷂七者再變若鸇九則變之道究窮將復爲一故若鳩此鳩所以從九也布谷復爲鷂則九復變爲一之道也說文云七陽之正也從一防陽從中衺出也九陽之變也象其屈曲究盡之形蓋物窮則反本故復爲布谷也夏小正曰正月鷹則爲鳩五月鳩爲鷹月令仲春鷹化爲鳩其目猶如鷹故曰陽和布气鷹化爲鳩至於有識猶憎其目又許叔重曰鷹化爲鳩喙正直不鷙也一說曰鳩蓋一巢而九鳥者詩曰鳲鳩在桑其子七兮又名鷜布谷好鳴之鳥故謂之鳴鳩月令所謂鳴鳩拂羽者今布谷爲然小宛之詩曰宛彼鳴鳩翰飛戾天許叔重曰鳴鳩奮迅其羽直掣上飛入雲中者是也鳩亦子之多者今鳩四時有子鴿每月有子

隹鳩

隹鳩孝鳥故少皥氏以爲司徒一名祝鳩又名防鳩似班鳩而臆無繡采又頭有贅物之拙者不能爲巢才架數枝往往破卵無巢不能居天將雨則逐其雌霽則呼而反之今人辧其聲以爲無屋住云防旣孝鳥故養老之杖仿之漢仲秋之月縣道皆按戶比民年始七十者授之以玉杖餔之糜粥八十九十禮有加賜玉杖長尺端以鳩鳥爲飾鳩者不噎之鳥也欲老人不噎古之養老祝鯁在前祝噎在後以爲養老之備此所以取鳩而又名鳩爲祝鳩也周禮羅氏獻鳩以養國老王子年記少皥時事稱帝子與皇娥泛於海上以桂枚爲表結薫茅爲旌刻玉爲鳩置於表端則鳩杖之起亦逺矣此云刻玉玉杖亦其類也琴操曰舜耕歷山思慕父母見鳩與母俱飛鳴相哺食感思作歌今之靑防

雎鳩

雎鳩雕類今江東呼之爲鶚好在江渚山邊食魚故詩云關關雎鳩在河之洲也鶚鳥之摯者故曰鷙鳥累百不如一鶚淮南子曰狐不二雄神龍不匹猛獸不羣鷙鳥不雙姜後稱雎鳩之鳥猶未嘗見其乘居而匹遊故先儒稱摯而有別少皥氏以爲司馬主法制鄭康成則云摯之言至也謂王雎之鳥雌雄情意至然而有別雄羽獵賦云鸞孔雀翡翠垂榮王雎關關鴻鴈嚶嚶羣娛乎其中噍噍昆鳴張衡思賦雲天地煙熅百卉含葩鳴鶴交頸瞗鳩相和處子懷春精魂回移其歸田賦云仲春令月時和气淸原隰郁茂百艸滋榮王雎皷翼倉庚哀鳴交頸頡頑關關嚶嚶以相和而交頸言之則蓋嘗乘居而匹遊矣烏在論其有別耶且后妃之意方將樂得淑女與其君子相與如雎之相爲顧豈暇言其別淮南子曰關雎興於鳥而君子美之爲其雌雄之不乖也鹿鳴興於獸君子大之取其見食而相呼也則古之說詩者與此異矣然則何以言關雎樂而不淫曰后妃之意樂得賢女以配君子則不淫之義自顯矣陸璣疏雎防大小如鴟深目目上骨露幽州人謂之鷲子云許叔重皆曰白鷢似鷹尾上白

鷑鳩

鷑鳩者隼也見隼章

鶌鳩

鶌鳩春來冬去備四時之事故少皥以爲司事之官似山鵲而小短尾靑黒色多聲【今江東亦呼爲鶻鵃】

鸜鵒

鸜鵒似鵙而有幘飛輙成羣多聲字書謂之哵哵鳥一作雊�或曰身首皆黒惟兩翼皆有白防飛則見如字書之八云性好淫其行欲則以足相勾往往墮者相連而下故從勾從欲字說云尾而足勾焉是也山海經衡山鳥多鸜鵒而性又不逾濟故春秋有鸜鵒來巢書以爲異劉向以爲鸜鵒夷狄穴藏之禽來至中國不穴而巢陰居陽位鸜鵒白羽旱之祥也穴居而好水黒色爲主急之應也說者以爲鸜鵒今中國皆有然但在濟西不逾濟耳春秋以爲魯所常無故異而書之而劉向以爲夷狄禽未諭其意又此鳥本亦巢居不皆穴處書巢者著其居木孚乳不卽去也此說甚長荊楚之俗五月鸜鵒子毛羽新成取養之以教其語【五月五日剪舌】俗謂之花鵒今有一種灰色好穿屋瓦下以居號瓦鵒

反舌

反舌春始鳴至五月止能變其舌反易其聲以效百鳥之鳴故名反舌又名百舌淮南子曰人有多言者猶百舌之聲人有少言者猶不脂之戶謂多言而不得其要徒爲譊譊耳不脂之戶則以難於啟閉故也反舌所以五月無聲者陽气極於上陰气起於下百舌無陰故無聲其有聲則爲異周書時訓曰芒種之日螳蜋生又五日鵙始鳴又五日反舌無聲反舌有聲佞人在側春秋保幹曰江充之害其萌反舌鳥入殿此其驗也以月言之則如此以嵗言之則少陰少陽司天子午寅申之嵗羽虫則靜說者以爲諸黒色有羽翼者胡越燕百舌鳥之類反舌今人多畜養者而風土記以祝鳩爲反舌則非其類又蔡邕謂反舌鼃也今謂之蝦蟇其舌本前著口側而末向內故謂之反舌引易通卦驗博勞鳴蝦蟇無聲爲證然蝦蟇五月中得水適當聒人耳何反無聲或蝦蟇舌性自然不必爲反舌也故鄭氏不取

倉庚

倉庚黃鳥而黒章齊人謂之摶黍秦人謂之黃栗流幽冀謂之黃鳥一名黃鸝畱或謂之黃栗畱一名黃鸎而爾雅有皇黃鳥倉庚商庚鵹黃楚雀之名二月而鳴夏小正云二月有鳴倉庚鵙者績之倉庚者蠶之故詩稱倉庚喈喈采繁祁祁又稱伐木丁丁鳥鳴嚶嚶出自幽谷遷於喬木嚶其鳴矣求其友聲按禽經稱鸎鳴嚶嚶則詩所言鳥殆謂此故後人皆以鸎名之此鳥之性好雙飛故鸝字從麗又曰鸝必匹飛鵙必單棲而東山之末章以比之子於歸者也出谷遷喬之事未見其驗今荊州每至冬月於田畝中得土堅圓如卵者輒取以賣破之則鸎在其中無復毛羽蓋以土自裹伏而土堅勁春始生羽破土而出然則出谷遷喬之事恐當似此矣【說文離黃倉庚也鳴則蠶生】

斵木

防斵木口如錐長數寸常斵枯木取其蠧故以名云此鳥有大有小有褐有斑褐者是雌斑者是雄又有靑黒者大如鵲頭上有紅毛如鶴頂生山中土人呼爲山啄木然以靑者爲主故黃帝內經太陰司天羽虫不成謂丑未之嵗也說者以爲羽虫謂靑緑色者則鸚鵡防鳥翠碧鳥之類諸靑緑色之有羽者也嵗乘金運其復甚焉此乃六气五類有相勝制者也其飛好極深逺故相傳以爲雷公采藥吏所化此與帝女爲精衛蜀王爲子巂竊肉者爲逃河相類斲木易識之鳥而許叔重解淮南子仲春之月倉庚鳴一說以爲斲木非也此鳥喙端有鉤嘗見其啄啄不止頃之摯翼不能去若負痛者使人視之啄在木中力脫之遂死蓋平時得虫則以鉤取之此時無虫鉤誤著木不能去也

子巂

子巂出蜀中今所在有之其大如鳩以春分先鳴至夏尢甚日夜號深林中口爲流血至章陸子熟乃止農家之太史公曰昔自在古歷建正作於孟春於時冰泮發蟄百艸興秭鴂先卽鳴也其鳴聲若歸去故爾雅爲巂說文爲子巂太史公書爲秭鳺髙唐賦爲秭歸禽經爲子規徐廣爲子字𨿽異而名同也亦曰望帝亦曰杜宇亦曰杜鵑亦曰周燕亦曰買�名異而實同也離騷曰恐鵜防之先鳴兮使百艸爲之不芳鵜防音弟桂一作鷤鴂或以爲此物或以爲百勞或又以爲巧婦按此稱鵜防先鳴卽前所謂秭鳺先者也此物以芳時最先鳴然一發其聲次日視之則棃菊之頴皆截然萎折數寸莫知其故然則古人蓋忌其口鳴之早也若伯勞以仲夏時鳴豈復有芳艸耶蓋鵜卽秭之訛防卽鳺字或轉而爲南蠻鴂舌之鴂則冝其以爲伯勞也而巧婦一號鸋鴂故又轉而益逺皆不可用也今人亦惡先聞以爲當有離別其產子於百鳥之巢鳥或從而哺之亦下人家竊蠶或又以爲見者冝於蠶云其名望帝者蓋蜀王望帝淫其相妻慙亡去化爲此鳥蜀人聞其鳴皆起曰望帝自漢許叔重已有此說望帝一名杜宇故蜀都賦云鳥生杜宇之魄謂此也唐杜甫詩曰我見獨再拜重是古帝魄𨿽感時之言亦蜀之遺俗也蜀中尢多故云安有縣名姊歸袁崧以爲屈原姊女聞原放逐亦來歸諭令自全鄕人冀其見從因以名縣縣北有原故宅宅之東北有女嬃廟云按原楚之近族所謂昭屈景者其放逐又自在汨羅之間其姊何用歸蜀且其字從禾非姊妹之姊正自蜀鳥所多以爲縣名耳又杜詩所謂云安有杜鵑者閩中記曰子規自呼爲謝豹【陶嶽零陵記曰思歸樂狀如鳩而慘色三月則鳴其音云不如歸去】

防

防似鶷鶡而大一名伯趙又名伯勞易通卦驗云博勞性好單棲其飛翪其聲嗅嗅夏至應陰而鳴冬至而止故帝少皥以爲司至之官而夏小正五月鴂則鳴月令仲夏有防始鳴豳詩則云七月鳴防蓋豳地寒晚物從其气其鳴爲將寒之故八月載績常此也時訓云防不始鳴號令壅偪髙誘以爲夏至後應陰而殺蛇乃磔之棘上而始鳴今俗云防在林間鳴蛇於其下蟠結不動飛去則伸其所踏枝可鞭兒令速語以其當萬物不鳴時而能鳴故以類求之又能療繼病繼病者母有娠而乳子使子得疾如痁淮南鴻烈曰男子植蘭美而不芳繼子得食肥而不澤情不相與往來也蓋情在腹中之子故於所乳之子爲情不往來所以病而不澤也世傳伯奇化爲防豈亦母所不愛爲此耶然少皥已有伯趙氏豈待伯奇而後有姑廣異聞爾

鴇

鴇者今之獨豹也以鴇爲豹聲之訛耳鴇亦水鳥似鴈而無後指上林賦曰鴻鷫鵠鴇駕鵞屬玉交精旋目煩鶩庸渠箴疵防盧羣浮乎其上是也鴇羽之詩言君子下從徵役不得養其父母以諭鴇之集於苞栩苞棘苞桑蓋水鳥而木棲旣失其常是又無後指尢非所以自托於木者可謂不得其所矣段成式云鴇遇鷙鳥能激糞禦之糞著毛悉脫今雕之毛能落眾羽然其鷙烈足以服羽族此類之可推者鴇乃水鳥不以鷙稱而鷙鳥爲之落羽此類之不可推者

鸚鵡

鸚鵡能言之鳥其狀似鴞靑羽赤喙足隴右及南中皆有之然南鸚鵡小於隴右飛則千百爲羣俗忌以手觸其背犯者多病顫而卒名鸚鵡瘴禮曰鸚鵡能言不離飛鳥淮南子曰鸚鵡能言而不可使長得其所言而不得其所以言也然有三種大抵五色者尢慧白者次之靑者爲下其足指前後各二郭璞贊云四指中分行則以觜特爲羽族異故字從武武者足迹說者以爲似小兒腳指也又名鸚防吳志云鳥名鸚防未聞鸚父字說曰嬰兒生不能言母教之言已而能言以言此鳥之能言類是也亦其舌似小兒故能委曲其音聲以象人爾又鳥目下瞼眨上惟此鳥兩瞼俱動如人目蓋羽虫之能人言者必有人形之一端今秦中有吉了鳥毛羽黒大抵如鸜鵒然有兩耳如人耳而紅此與鸚鵡之人舌人目何異然吉了生秦中其音聲差重濁如秦人語不若鸚鵡之輕淸云

音釋

鳲鳩【上音屍】鴶【音戞】鵴【音菊】鷂【音耀】鸇【之然切】衺【與斜同不正也】【魯甘切】鷜【音縷】隹【音錐鳥短尾者揔名】防【音忙皮切浮粥也】睢鳩【上七胥切】乘居【上去聲】娛【音虞】噍噍昆鳴【噍與啾同子由切昆同也】煙熅【易作絪緼天地气也】頡頏【上戶結反下戶郎反飛而上曰頡飛而下曰頏】鷲【音就】蟨【居月切】鷑【音立爾雅音及】鶌【居勿反】注鶻鵃【上音骨下竹交切又音昭】鸜鵒【下音浴】哵哵【音八】反舌譊譊【莊子乃交切】鵙【公覓切】鼃【或作蛙】倉庚伏【扶富切鳥抱子】

斲木防【音列】子嶲【爾雅音規】鳺【居隨反】買�【下音詭】鷤【音題】鴂【音決】鸋【音寧】女【私兪反】防【圭覓反】鶷【胡達切】鶡【何葛切】其飛�【音宗爾雅疏�竦也不能翺翔逺飛但竦翅上下而已】其聲嗅嗅【詩疏引陳思王惡鳥論作防防故以其音名云】磔【陟格切】鴇【音保】鴐【音加】煩鶩【音木鴨屬】庸渠【郭璞曰似鳬灰色而雞腳一名章渠】箴疵【上音鍼下音資說文作鴜張揖曰似魚虎而蒼黒色】防盧【張揖曰防鴢頭鳥盧鸕鷀也鴢音杳又音柪】鸚鵡顫【音戰四支寒動也】使長【知丈切許愼注長主也知效人言不能自爲長主之言也】瞼【已再反】眨【側洽切目動也】

爾雅翼卷十四﹤經部﹐小學類﹐訓詁之屬﹐爾雅翼﹥

欽定四庫全書

爾雅翼卷十五

宋羅願撰

釋鳥

燕

雀

鶉

鷸

鷽

鳽

鸛

鴗

鶂

比翼

燕

燕有兩種越燕小而多聲頷下紫巢於門楣上謂之紫燕亦謂之漢燕胡燕比越燕而大臆前白質黒章其聲亦大巢懸於大屋兩榱間其長有容匹素者謂之蛇燕古皆謂之鳥齊魯謂之乙取其鳴自呼其字乙卬首下曲與甲乙之字少異而音不同其尾歧分故物或取象燕尾尢爲光澤故漢書曰燕燕尾涎涎美好之貌也以春分來秋分去開生之其來主爲孚乳蕃滋故古者以其至之日祠髙禖以請子契因是而生故詩曰天命鳥降而生商或曰契母簡翟吞乙卵而生契故契號王賜姓子氏成湯紹其祖而字天乙後代以子加乙爲孔氏乙至得子則名嘉而字子孔又人及鳥生子謂之乳亦從乙從孚荊楚之俗燕始來睇【夏小正二月燕乃睇】有入室者以雙箸擲之令人有子皆燕乙爲生子之驗然稱簡翟吞卵似不其然予按帝少皥以鳥爲司分之官或者簡翟之家有娀氏之先在少皥時嘗爲之尊其先故曰降契以鳥氏之出故宅殷土芒芒廣大如春秋傳所謂爽鳩氏始有齊地云耳何必吞乙卵而後爲命鳥也哉【秦之先女修織鳥隕卵女修吞之生火業】燕之居甚安故古以爲燕居燕享之燕然安不可懷故又有燕安酖毒之戒至其去也多藏深山大空木中無毛羽或蟄藏坻岸中【郗鑑避難嶧山百姓饑饉掘蟄燕食之】亦雲入水爲蜃蛤淮南云燕之爲蛤是也今人言蜃是蛟類吐气爲樓臺伺燕棲集則食之又言龍噬燒燕水枯竭者投之立漲今人亦投以求雨人食燕者則不可以適河然則燕與蛟龍蜃蛤之气相往來蓋水類【中記曰千嵗之燕戶北向】燕之來去皆避社又戊已日不取土以戊已字書其巢上則去之豈社主於土戊已又土位土尅水燕之所爲避歟【說文燕作巢避戊已春秋運斗樞曰瑤光星散爲燕】

雀

雀小隹依人以居其小者黃口貪食易捕老者益黠難取號爲賔雀淮南子季秋鴈來賔雀入大水爲蛤許叔重釋之曰賔雀者老雀也棲宿人家堂宇之間如賔客也崔豹古今注亦云雀一名嘉賔其所入之水蓋淮水故趙簡子云雀入子淮爲蛤雉入於淮爲蜃蓋二物皆化於淮水中故江以鴻止而鴻從之淮以雀化而雀從焉此雀所以爲隹也或云雀入海爲蛤性極多欲至矄黒輒盲人至其時用目力不止者亦得雀盲之疾性不能爲巢穿屋居之力能勝燕或銜艾子燕巢中燕棄去則居之召南之詩曰誰謂雀無角何以穿我屋誰謂防無牙何以穿我墉雀防善竊而好淫以諭彊暴之男屋與墉者禮之界也雀之穿屋以咮不以角鼠之穿墉以爪不以牙彊暴之男所以侵陵貞女亦不在家之有無也彼其彊暴之人旣至於訟必且從而自罔曰我旣有家矣不應復爲此侵陵之事故貞女從而詰之曰吾誰問雀角之有無但問吾屋之何以穿而已誰問鼠牙之有無但問吾墉之何以穴而已誰問汝家之有無但問何以速我訟於獄而已蓋貞信之教興則人辭簡而理盡此召伯之所化也雀之字通於爵古作�飲器以爲名象爵之形中有鬯酒又持之也所以飲器象爵者取其鳴節節足足也量亦取象焉其法用銅方尺而圜其外旁有庣焉其上爲斛其下爲斗左耳爲升右耳爲合龠其狀似爵以縻爵祿蓋雀者啄粟之鳥量起於黃鐘之龠以子穀秬黍中者千有二百實其龠故以比云其冠服則爵弁者冕之次廣八寸長尺二寸如爵形前小後大繪其上似爵頭色其色赤而防黒若雀頭然或謂之緅蓋纁而再染以黒者王之防車漆車雀飾亦是此色【春秋運斗樞曰瑤光星散爲雀異苑魏肇初生冇雀飛入其手占者以爲封爵之祥】

鶉

鶉鳥之淳者其居易容其欲易給竄伏淺艸之間隨地而安故言上世之俗曰鶉居而鷇食也尾特禿若衣之短結傳稱子夏貧衣若懸鶉又今有郭公鳥者名襤褸鳥襤褸亦衣短禿之名意相類也列子言蛙化爲鶉淮南云蝦蟇爲鶉聞昔至道年中秋間京師鬻鶉者積於市枚直二錢是秋雨水絕無蛙聲人有得於水次者半爲鶉半爲蛙又云防亦化鶉莊子曰吾未嘗好田而鶉生於穾司馬彪云穾東北隅一曰東南隅鶉火之地故生鶉也詩言鶉之賁賁以刺衛宣姜公子頑賁賁者健鬭之貌鶉性𨿽淳然特好鬭今人以平底錦囊養之懷袖間樂觀其鬭大率食粟者不過再鬭食穄者尢耿介一鬭而已物之小而健無若此者然鵲𨿽處髙彊彊然不失其類鶉𨿽處下賁賁然而無慕於髙髙下各得其所以言人之不如也賁如虎之賁駒之賁皆彊猛之象天文東方朱鳥之次有鶉名說者以爲東方蒼龍七宿有角有亢有尾南方朱鳥七宿有喙有嗉有翼而無尾取象於鶉予以左傳考之有鶉之賁賁天防焞焞火中成軍虢公其奔言鶉火之星其象亦賁賁然與詩言鶉鵲者相類又司馬彪以東南隅鶉火地生鶉則天文之鶉當與地之鶉相應然七宿𨿽無尾而其次有鶉首鶉火鶉尾又鶉號朱鳥與蒼龍白虎武神靈偉異之物並列則似不應取於此按禽經靑鳯謂之鶡赤鳯謂之鶉蓋鳯昻首長尾而身又赤故可以應鶉首鶉火鶉尾之象而與彼龍虎蛇相配鶡冠子亦曰鳯鶉火之禽陽之精也當待識者斷之

鷸

鷸似燕紺色生郁林蓋今之翠鳥也巢於木杪生子夷人稍徙下其巢子大未飛便取之謂之翡翠郭璞謂賈害以采【說文翡赤羽雀翠靑羽雀也】異物志曰翠鳥形如燕赤而雄曰翡靑而雌曰翠翡大於翠其羽可以飾幃帳故稱翡帷翠帳或云鳥各別異非雄雌別名也此鷸一名翠鷸則是其翠者然又名紺燕以說文考之紺深靑而赤者也則翡蓋亦翠之赤者通可稱鷸耶周書王會云蒼梧翡翠漢南越獻翠鳥生翠古者鷸冠飾鷸羽於頂鄭子臧好之鄭伯聞而惡之使盜殺之說者曰鷸水鳥天將雨則鳴故知天道者冠焉其冠前圓一謂之圓冠禮記曰知天者冠述知地者履絇莊子亦云冠圓冠者知天時履句屨者知地形緩佩玦者事至而斷此魯國之儒服也哀公嘗以此號於國中曰無此道而爲此服者其罪死而魯之敢服者惟一丈夫耳問以國事千轉萬變而不窮然則固非子臧之所冝服也漢天地五郊明堂育命舞樂人服之亦天道所系此建華冠也術氏冠亦謂之鷸冠象鷸鳥形畫鷸羽爲飾紺色司天文者冠之蓋術氏卽鷸音之轉爾然建華冠後漢輿服志以爲鷸冠明所施用用鷸飾前圓術氏冠前亦圓吳制差池邐迆四重趙武靈王好服之漢不施用獨有其圖爾又乃畫鷸其義似迂逺音卽近鷸未敢臆斷也鷸韋昭以爲翠鳥張晏以爲赤足黃文以其毛飾冠顏師古以謂鷸大鳥卽戰國防所謂啄蚌者翠鳥自有鷸名而此飾冠者非翠鳥也字學家稱翠鷸似燕紺色生郁林�知天將雨故知天文者冠�然古者以毛飾羽如翠被翠旍之類乃獨取於似燕者此術氏冠云紺色則亦翠【廣志翡色赤翠色紺】當待識者詳之

鷽

鷽山鵲也似鵲而有文彩長尾觜腳赤又謂之雗字說曰善鬭謂之雗非不健也然尾長故飛不能逺譬諸彊學務末勝本則其出入亦不能逺今人皆養之以鬭其在籠中亦能其米以誘雀雀至捕而食之又能效鷹鷂之聲其字從學未必不以此說文雗鷽山鵲也知未來事鳥也孫愐唐韻云雗鵲鷽別名又解鳱字云鳱鵲鳥名知未來事噪則行人至鵲或作防防鄭氏注大射儀云鵠鳥名射之難中以中爲雋是以於侯取名引淮南子鳱鵠知來所謂正者亦鳥名齊魯之間名題肩爲正正鵠皆鳥之防黠者按淮南稱幹鵠知來而不知往猩猩知往而不知來說者以爲巢避風爲知來卵爲兒童所捕則不知往也猩猩能知捕者之名則爲知往竟遭网罟則爲不知來又淮南云夫鵲先識嵗之多風也去髙枝而巢扶枝大人過之則探其鷇嬰兒過之則挑其卵知避逺難而忘近患則是直謂鵲耳然此山鵲亦云知來又雗鵠名同於幹鵲則似是山鵲爾顧古人皆以鵲解之未知其審釋器云象謂之鵠角謂之觷犀謂之剒玉謂之雕取四鳥之名不知其故今鳩似山鵲謂之鷽鳩【子虛賦注鵠水鳥也其鳴聲鵠鵠云】

鳽

鳽似鳬而脛髙有毛冠江東人養之以厭火災又謂之交精說文謂之防鸕精目精也鸕猶矑也言其目精交也禽經曰旋目其名防方目其名鴋交目其名鳽觀其眸子命名之義備矣上林賦曰交精旋目說者曰今荊郢間有水鳥大於鷺而短尾其色紅白深目目旁毛皆長而旋此其旋目乎鳽巢於喬木鶵未能飛皆防其母翼以飛周禮職方氏州荊州其畜冝鳥獸先儒謂鳥獸孔鸞防防犀象之屬蓋鳽𨿽防禽毛羽可尙是以與孔鸞犀象同列爲南方所冝珍禽奇獸矣蜀糜竺家當有火厄收防防數千頭養池渠中以厭火或曰羽毛之類非禦烈火之物蓋其焚自陽燧旱燥而生以方諸厭之防防之音與方諸相亂爾然古今厭火盡用水物如漢宮殿脊作蚩魚形又號屋仰爲井皆畫水藻蓮芰之屬防防亦水禽或自能厭火未可知爾李衛公言鵝能警盜防防厭火孔雀辟惡唐明皇遣宦官詣江南取防防鸂防置苑中倪若水諌縱散之

鸛

鸛似鴻而大長頸赤喙白身黒尾翅別名黒尻皁裙負釜背竈皆以尾翅黒爲名也木上作巢大如車輪卵如三升杯泥其巢一傍爲池含水滿之畜魚其中稍稍以哺其子故楊震有鸛衘三鱣魚墮講堂以爲升進之象也巢中水有礐石養之故不竭得之者可爲藥用性好旋飛古者有鵞鸛之陣今江淮謂羣鸛旋飛爲鸛井惟鶴亦然其旋飛必以風雨鸛是好水之鳥知天將雨則長鳴而喜詩曰鸛鳴於垤婦嘆於室天之將雨則蟻封土爲垤而鸛又鳴其上則零雨其蒙者至矣此思婦之所爲嘆也然見人探其子則徑捨去能致數十里旱以其羣飛激云雲散雨歇故也禽經曰鸛生三子一爲鶴鳩生三子一爲鴞言萬物之相變也易之中孚九二鳴鶴在陰上九翰音登於天說者以爲鸛者別於鶴也震爲鶴陽鳥也巽爲鸛陰鳥也鶴感於陽故知夜半鸛感於陰故知風雨鸛生鶴者巽極成震極陰生陽之謂也今人通呼鸛爲鸛鶴說文則以鳴於垤者爲雚雚小爵也與毛詩說異

鴗

鴗天狗郭氏云小鳥也靑似翠食魚江東呼爲水狗今此鳥穴土爲巢嘗冬月啟其穴橫入一尺許生雛其中其咮皆紅項下白亦來人家陂池中竊魚食之今人謂之翠碧鳥又謂之魚狗或曰小者爲魚狗大者名翠奴亦有斑白者俱能水上取魚其尾亦可爲飾其肉治骨鯁性所冝爾

鶂

鶂水鳥也【說文曰鶃】字或作鷊作�作鷁善髙飛能風能水古者天子舟首象鷁所以厭水神淮南雲龍舟鷁首如是古矣上林賦櫂鷁牛首漢人舡首猶畫靑雀【穆天子傳乘鳬舟龍舟注猶今吳之靑雀舫】蓋其遺制其交則雄鳴上風雌鳴下風而孕故莊子以鶂爲風化風化者自上風以靡物有類於君師之化黃帝之謁廣成必從下風以此也然鶂旣能風矣而春秋書風有六鶂退飛何哉蓋廣川之鳥獸常預避其災是鳥將進遇風而退未必爲風所排也特其相接而過宋都襄公以爲祥故其辭布於諸侯事適然耳如海鳥爰居止於魯東門之外二日賴展禽一言魯人不復以爲異則不復告也說者廼曰五石六鶂之辭不設則王道不亢矣夫視之則隕察之則石徐而察之則五此其設辭之先後與孟子所謂繋馬千駟者何異視之則六察之則鶂徐而察之則退飛此與晉史三豕渡河者何異遣辭適有冝爾又安取王道哉說者泥於此則白馬非白馬黃馬驪牛三之論紛然起矣且夫六者吾不知其爲退飛之數耶或者如五鳩九扈爲鶂之名耶禽經曰鳥六曰鶂然則六鶂之說古未有考者

比翼

南方有比翼鳥焉不比不飛其名謂之鶼鶼狀似鳬靑赤色一目一足一翼相得乃飛張司空以爲一靑一赤在參嵎山則是二鳥異色者昔成周爲王會則巴人獻之與孔鸞鳯鳥之屬偕陳於庭後王徳薄不能及逺則此貢遂絕世徒傳誦以爲四方之異气云爾及齊桓公稱霸而欲封禪管仲度桓公不可窮以辭乃設之以事曰古之封禪鄗上黍北裏禾所以爲盛江淮間一茅三脊所以爲借也東海致比目之魚西海致比翼之鳥然後物有不召而自至者十有五焉桓公爲是而止蓋鄗上卽鎬京周天子之都黍固不可得北裏衛地時方爲狄所據江淮之茅則荊楚不貢已久至興召陵之師責以王祭而僅共命然情猶不服故師復進次於陘而欲貢之於封禪益知其不可也比目之魚不知何國所貢要亦淮夷吳越之類而當時蠻夷大國有不服齊者至於比翼所出巴人之國則在楚之西廹近楚先是魯桓公九年巴子使韓服告於楚請與鄧爲好楚子使道朔將巴客以聘於鄧蓋楚以彊嘗役屬之齊安能出其貢物耶若夫物之不召而自至者則固不待言此桓公所以遂止耳此鳥世所希見然不爲異至晉王嘉記事乃稱成王時燃丘國獻之狀如鵲而多力歷百有餘國十有餘年而至洛邑又云銜南海丹泥巢昆岑木者可知其誕也字書一名�山海經崇吾山有鳥狀如鳬一翼一目相得乃飛名曰蠻【爾雅曰南方管仲乃云西海其說異也】瑞應圖王者徳及髙逺則至

音釋

燕鳥之乙【烏轄切說文作乙】甲乙之乙【於筆切說文作乙】其尾岐分【說文作�】涎涎【徒見切】髙禖【下音梅月令注燕以施生時來集人堂宇而孚乳嫁娶之象也媒氏之官以爲髙辛氏之世鳥遺卵娀簡吞之而生契後王以爲媒官嘉祥而立其祠焉變媒言禖神之也】契【息列反】睇【音悌夏小正二月來降�乃睇睇者眄也眄者視可爲室者也】雀

小隹【音錐】黠【胡八切】咮【音晝鳥口】庣【音祧不滿之貌】緅【音鄒靑赤色】鶉居鷇食【鷇口豆切莊子音義鶉居謂無常處也鷇食言仰物而足也】穾【音杳】賁賁【音奔】嗉【音素鳥吭容食處】焞【徒門切又他門切】鷸【以聿切】賈【音古】冠述【莊子鷸冠注尹必反徐音述本又作麷音同韻書述通作術說苑知天道者冠鉢】絇【或作句】履句【莊子音義句音矩徐俱反李云方也】邐迆【上力紙切下移爾切廣韻邐迆連接】�【與鷸字同】翠旍【旍與旌同】鷽【說文胡角切】雗【侯幹切】鳱【古安切】防【古沃切】正【音徵】鷇【口豆切鳥子欲出者】鵠觷剒雕【爾雅注鵠音斛觷音嶽剒音錯郭云謂治其朴俱未成器有此四名也】鳽【古賢切】防【音儇】鴋【音紡】防【音交】防【音精】陽燧【音遂金也取金杯無緣者熟摩令熱日中以當日下以艾承之則燃得火方諸陰遂大蛤也熟摩拭令熱月盛時以向月下則水生以銅盤受之下水數滴淮南子注】厭之【於涉切】鸂【音溪】鵣【音敕】鸛

尻【丘交切】鱣【音善】�【音譽毒石出漢中蠶食而肥鼠食而死】鴗【說文力入切】鶂【午的切】鷊�鷁【與鶂字同】櫂【直孝切與棹同】牛首【池名】扈【音戶九扈農桑鳥扈民不淫者也扈止也謂止民使無過時】比翼【比上聲並也】鄗【通作鎬合老切漢郊祀志許各反】借【才夜反】盛【音成】陘【音刑】�【音蠻】

爾雅翼卷十五

欽定四庫全書

爾雅翼卷十六

宋羅願撰

釋鳥四

鷹

隼

雕

鶡

梟

鵩

鴆

服翼

蟁母

戴鵀

鷹

鷹鳥之摯者雌大雄小一名鷞鳩少�氏以名司寇之官蓋鷹正月則化爲鳩秋則鳩化爲鷹故鷹通有鳩名在五鳩之數禽經曰鳥之小而摯者皆曰隼大而摯者皆曰鳩也季夏之月秋節將至鷹自習擊曰學習孟秋之月鷹將鷙殺鳥於大澤之中四面陳之世謂之祭鳥其毛色屢變無常故寅生酉就摠號爲黃二周作鴘千日成蒼【魏彥深賦】漢郅都比蒼鷹以其尢鷙烈也韓子亦云魯連黃鷂子田巴兀老蒼廣志則云鷹一嵗爲黃二嵗爲撫【疑】三嵗爲靑意亦同詩曰維師尙父時維鷹揚亦鷹好揚隼好翔故以比尙父之武鷂亦其類古語曰在南爲鷂在北爲鷹鷹生於窟者好眠巢於木者常立雙骹長者起遲六翮短者飛急

隼

隼鷙鳥也古者鳥隼以爲蓋取其鷙然古今言隼乃未有的指其物者禽經曰鳥之小而鷙者皆曰隼大而鷙者皆曰鳩獨知其小爾說文解鵻云祝鳩也思允切又去鳥從十作隼則鵻乃與隼通凡詩之翩翩者鵻皆隼也又解淮南子鳥力勝日而服於鵻禮引爾雅謂之鵧鷑秦人謂之祀祝間蠶時晨鳴人捨者鴻鳥皆畏之據許所說則是今鵶防爾郭氏解鵧鷑亦云小黒鳥鳴自呼江東名爲烏防今鳥防小於烏而能逐烏俗言烏之舅也說者不得其眞則妄以隼泥解顏師古曰隼鷙鳥卽今之鴙也李善稱鷙擊之鳥通呼曰隼一曰鷂也韋昭則以隼爲今之鶚云皆非也又古今解詩鵻者類引釋鳥佳其鳺鴀故遂以爲祝鳩按鳺鴀是隹自音錐鑿之錐此旣從鳥自與隼通則事不相預明矣獨鷑鳩鵧鷑者是矣詩云鴥彼飛隼載飛載止嗟我兄弟邦人諸友莫肯念亂誰無父母又云翩翩者鵻載飛載下集於苞栩王事靡盬不遑將父翩翩者鵻載飛載止集於苞杞王事靡盬不遑將母禽經曰鵻上無尋鷚上無常言二鳥之起不過尋丈不逺而復而王事靡盬之臣則徵役不得暫息也亦鵻是農候之鳥故因不能藝稷黍而及之荊楚嵗時記稱四月有鳥如烏防先雞而鳴聲云加格加格民候此鳥鳴則入田以爲催人駕犁格也亦引爾雅烏防卽鵧鳩並摯虞槐賦春宿教農之鳩然鳩與扈異又以爲春扈曰鳻鶞主五土宜種木者也則誤矣淮南亦云孟夏之月以熟谷禾鴣鳩長鳴爲帝候嵗蓋亦謂此許叔重以爲鴣鳩布谷未知孰是古之論書者言鐘繇善八分有隼尾又書訣云有擊石波八分書有隼尾波最爲難作隼集陳廷劉向以爲隼近黒祥

雕

雕者鶚之類土黃色健飛擊沙漠中空中盤旋無細不覩黃帝戰於阪泉之野雕鶡鷹鳶以爲旗幟穆天子靑雕執犬羊食豕鹿今雕亦能食麞鹿之屬可謂鷙有力矣又能翺翔水上扇魚令出沸波攫而食之淮南子曰鳥有沸波者河伯爲之不潮畏其誠也其毛亦能食諸鳥羽如羣錯艸中有雕毛必眾毛自落古者雕之字作雕至籕文乃作雕耳昔人以艸木雕落必從雕者豈亦自然相感如雕羽歟羽可以爲箭漢時匈奴有斗入漢地直張掖郡者生奇材木箭竿就羽漢欲得之以饒邊就卽大雕也山海經曰景山多鷲黒色多力說文則云鷲黒色多子師曠曰南方有鳥名曰羌鷲黃頭赤目五色皆備禽經則云雕以周之鷲以就之言其所從擊之異則其說不同然則鷲乃雕之大者耳鷲多黒色則所謂皁雕是也詩曰肇允彼桃虫拚飛維鳥桃虫小鳥也鳥雕也小毖之君於懲患之後始知天下之機蓋有自小而變爲大者以求助也【說文雕鷻也籕文作雕從鳥鷻雕也詩曰匪鷻匪鳶李廣射雕注一名鷲翮可以爲箭羽】

鶡

鶡似黒雉出上黨郭氏則云似雉而大靑色有角漢書音義云似雉而大黃黒色鷙鳥之暴防者也每所攫撮應爪摧衂性尢相黨其同類有被侵者輙往赴救之其鬭大抵一死乃止曹植賦所謂雙戰只僵者也顏師古云俗謂鶡雞昔黃帝之戰以雕鶡鷹鳶爲旗幟至周鳥隼爲旟而其後有鶡冠環纓無蕤以靑系爲緄如雙鶡尾植左右虎賁武騎皆冠之東京賦武夫戴鶡上林賦云蒙鶡蘇蘇析羽也鶡以蘇爲奇蒙覆而取之蓋以其勇於鬭兼同類相死可以厲眾故趙武靈王以表武士秦漢防之俗謂之大冠也鶡冠子居深山以鶡爲冠漢世常用之而黃霸乃以爲鳯皇故爲張敞所譏【覇注師古云鶡音芬字本作鵧此通用耳鳻雀大而色靑出羌中】

梟

梟者不孝之鳥爾雅梟鴟土梟劉子曰炎州有鳥其名曰梟傴伏其子百日而長羽翼旣成食母而飛蓋稍長從母索食母無以應於是而死古者天子常以春解祠祠黃帝用一梟破獍梟不孝之鳥破獍食父之獸黃帝欲絕其類使百吏祠皆用之至漢武帝時亦令祠官領之如其方而漢使東郡送梟五月五日作梟羮以賜百官淮南子鼓造辟兵壽盡五月之望許叔重曰鼓造蓋謂梟一曰蝦蟆今世人五月望作梟羮亦作蝦蟆羮是食梟之驗也博之采有梟者博兼行惡道故以梟爲采亦梟得之爲雋故猛將謂之梟將也土梟穴土以居故曰土梟而荊楚嵗時記稱句鵒爲土梟說者乃因謂爲鸜鵒來巢者又云鸜鵒穴居誤矣梟今人養以致鳥後漢五行志稱眾鳥之性見非常班駮好聚觀之至於小爵希見梟者暴見尢聚蓋當時有五色大鳥眾鳥隨之時以爲鳳皇故破其惑段成式云今人往往以壁間蛛爲獍見其形圓而匾伏子必爲子所食其實非也破獍如防而虎眼

鵩

鵩似鴞不祥鳥夜爲惡聲者巴蜀異物志曰小如雉體有文采行不出域若有壃服者故名鵩賈誼之遷長沙嘗集其捨自以壽不得長作賦自廣然終以不免按周官有硩蔟氏掌覆夭鳥之巢以方書十日十有二辰十有二月十有二嵗二十有八星之號縣其巢上則去之先儒以謂夭鳥惡鳴之鳥若鴞鵩日謂從甲至癸辰謂從子至亥月謂從娵至荼嵗謂從攝提格至赤奮若星謂從角至軫蓋梟鳴烏噪譆譆出出類皆能驚動人爲國怪祥故設官驅之不使惑聽書十日以下則未曉其理豈嵗月日星辰五紀者夭物所畏避耶今以戊已書燕巢側則燕爲去彼於號特十之二耳燕非夭鳥然於日辰猶有忌若盡書之彼夭鳥必有所避矣在國且猶覆巢敺去以爲夭則入舍又可知矣此賈生之所爲賦【荊州記曰楚人謂之服】

鴆

鴆毒鳥也似鷹大如鴞毛紫黒色長頸赤喙雄名運日雌名陰諧天晏靜無雲則運日先鳴天將陰雨則陰諧鳴之故淮南子云暈日知晏陰諧知雨也食蝮蛇及橡實知巨石大木間有蛇虺卽爲禹步以禁之或獨或羣進退俯仰有度逡巡石樹爲之崩倒蛇虺無脫者昔有人入山見其步法歸向其妻學之婦正織而機翩或曰取蛇虺時呼同力數十聲石起蛇出故江東人呼同力鳥或曰禁蛇之聲如以手答腰鼓大率蛇入口卽爛矢溺著石石爛如泥一說屎石則變爲雌黃及生金古人以其羽翮歷酒中則能殺人【國語驪姬寘鴆於酒】謂之酖酒管仲曰燕安酖毒不可懷也凡鴆飲水處百虫吸之皆死或得犀牛蘸角其中則水無毒此鳥與犀相伏今南方山川有鴆處必有犀蓋天資之以育物離騷曰望瑤臺之偃蹇兮見有娀之佚女吾令鴆爲媒兮鴆告余以不好雄鳩之鳴逝兮余猶惡其佻巧心猶豫而狐疑兮欲自適而不可鳳皇旣受詒兮恐髙辛之先我夫媒所仰以合夫婦也鴆旣毒物又其雌雄自有好陰好晏之異其同居異志如此則宜其爲人媒而告人以不好也雄鳩物之至拙者不能爲巢雨則逐其匹霽則反之其爲拙亦甚矣而猶惡其佻巧於是求夫和鳴如鳳皇者而托之又貪餒而受詒則髙辛之先我必矣蓋屈原之始罹憂讒人惡之至其久則𨿽平日所謂賢者亦皆隨俗變化而不察故始則惡服艾之盈要而其久也荃蕙化而爲茅矣始也惡鵜鳺之先鳴而其久也鳳皇旣受詒矣宜乎有國無人莫我知之嘆而將從彭咸之所居也唐國史補曰鷣鳥千嵗爲鴆愈老則愈毒同力卽鴆也或言亦老而化爲鴆陶隱居又言鴆鳥狀如孔雀五色雜斑髙大黒頭赤喙出交廣深山中與古所謂運日同力者別而諸家皆言只一種更無如孔雀者按吳都賦亦云白雉落黒鴆零則鴆色宜黒彼如孔雀者當別一物耳

服翼

蝙蝠服翼郭氏云齊人呼爲蟙防或謂之仙鼠蓋服翼似防有肉翅而黒棲人家屋隙中遇夜則飛夏夜尢甚捕蚊蚋食之新序曰黃鵠白鶴一飛千里使之與燕服翼試之堂廡之下廬室之間其便未必能過燕服翼也蓋燕晝飛服翼夜動皆工於室中盤旋者然服翼肉翅而無羽故無力觸物輙墮墮則不能復起今洞谷中乃有大者羣飛殷殷如風雷述異記云荊州靑溪秀壁諸山往往見乳穴穴中玉泉交流有蝙蝠千嵗體白如銀棲則倒懸或以爲腦重故然此亦性之常不爲異也又今人以爲防食巴菽所化顧其類亦自相生不特化而已淮南乃云魚食巴菽而死防食之而肥博物志云防食巴豆三年重三十斤不言化爲服翼然則俗說蓋未可信也

蟁母

鷆蟁母郭氏曰似鳥而大黃白雜文鳴如鴿聲今江東呼爲蚊母俗說此鳥常吐蚊故以名云或言【陳藏噐余】鳥大如雞【闕】黒色生南方池澤茹藘中其聲如人嘔吐每口中吐出蚊一二升李肇唐史補稱江東有蚊母鳥【亦謂之吐蚊鳥夏則夜鳴吐蚊於叢葦間】湖州尢甚說者又言端新州有鳥類靑鶂而觜大常在池塘間捕魚而食毎作一聲則蚊子羣出其口亦謂之吐蚊鳥數說𨿽所在不同然要之一物爾鷆𨿽吐蚊然得其羽爲扇乃可以辟蚊南中又有蚊子木實如枇杷熟則自裂蚊盡出而空殻矣故塞北有蚊母艸嶺南有蚊母木江南有蚊母鳥三物異類而同功也淮南曰水蠆爲防孑孒爲蟁齧爲螚物之所爲出於不意弗知者驚知者不怪今孑孒污水中無足虫也好自伸屈於水上見人輙沈久之蛻爲花蚊揚去蓋水虫之變化類如此人所同知非出於不意也鷆以飛鳥而吐之莫見其成形之始斯則異矣

戴鵀

戴鵀似山鵲而尾短靑色毛冠俱有文采如戴花勝故呼戴鵀又稱戴勝郭璞注方言曰勝所以纒絍然則勝者是後世所謂梭耳又名戴南漢書南任也楚語之轉又名戴鳻鳻者鳩之族也後漢輿服志曰上古穴居而野處衣毛而冒皮未有制度後世聖人易之以絲麻觀翚翟之文榮革之色乃染帛以效之始作五采成以爲服見鳥獸有冠角胡之制遂作冠冕纓蕤以爲首飾蓋勝者女之器而戴鵀之來爲蠶故婦人首飾象之蓋漢自太皇太后皇太后以下入廟之服其簪以瑇瑁爲擿長一尺端爲革勝蓋取此也勝亦法度之物故山海經曰西王母梯幾而戴勝淮南鴻烈言夏桀之時西老折勝黃神嘯吟以爲西王母折其頭上之勝爲時無法度焉此鳥有織絍之象故月令降於桑則具曲植籧筐於時常在東桑言桑木潤與桑木除虫爲木之長故稱降云按鳥之出谷者稱遷惟此言降淮南子燕至亦言燕降孰知其自上而下蓋燕者求子之戴鵀者躬桑之婦人之於禮或恐其慢故因是鳥之來神而明之此物旣春來故在陽鳥之例魏張臶時嘗有鵀巢其門陰臶告門人以爲戴鵀陽鳥而巢門陰爲不祥許叔重解淮南乃引詩鳲鳩在桑者解之孫炎亦云鳲鳩自闗而東謂之戴鵀且詩興一時之事則鳲鳩適在桑耳何可遂以爲戴鵀耶此說之不稽者也【時訓云戴勝不降於桑政教不中】

音釋

鷞【音爽】鴘【匹免切鷹鷂二年色】骹【口交切脛骨近足細處】隼

鵧鷑【上符悲切下音及通誌略云玉篇廣韻無鷑字惟有防字音及鵧步丁反】鳺【方扶反】鴀【方浮反】鷚【爾雅鷚一名天鸙亡侯切江東名曰天鷚音同綢繆之繆】鳻鶞【上音汾下勑倫切】雕幟【音熾列子黃帝與炎帝戰於阪泉之野驅雕鶡鷹鳶爲旗幟此以力使禽獸者也】拚【與翻同】注鷻【音團】鶡【音曷】蕤【音綏】賁【音奔】緄【音衮帶也】梟

傴【威遇反】伏【去聲】防【敕俱反】鵩硩【音掣韻書音剔】蔟【通作簇】以方【版也】縣【音】夭【音妖】鴞【於驕反】覆【芳服反猶毀也】陬【側畱反又子侯反爾雅正月爲陬】荼【音徒十二月爲荼】鴆【除禁反】暈日【淮南作暉日注鴆鳥也晏日無雲也天將晏靜暉日先鳴】蝮【芳六切埤雅云眾蛇中蝮獨胎產生輙裂母腹】娀【音嵩】佚【音逸有娀國名佚美也謂帝嚳之妃契母簡狄也】好【如字】雄鳩【雄一作雄羽弓反黃雲呼故反然則字歟】佻【吐雕反又吐了反又音眺】詒【異眉反】要【古腰字】鷣【音淫鷂也爾雅�一名負雀江東呼爲鷣善捉雀】服翼蝙【布田反】蝠【甫服反】蟙【之力反】防【亡北反】殷殷【上聲】蟁母【蟁蚊音義同】鷆【音田】烏【水鳥也似鶂而短脛腹翅紫白背上緑色音剝】茹【音如】藘【音閭舊也可以染綘】防【千公切蜻蛉】蠆【醜介切螫虫】孑孒【上音結又音吉下音厥或作蛣蟩字異而音義同俗名釘倒虫】兔齧【注兔所齧艸靈在其心中化爲螚一說虫名】螚【乃多奴來二反鼈屬】戴鵀【上音帶本亦作載下女今反】翚【音揮雉五色備】翟【音狄山雉也】瑇瑁【音代妹】擿【直炙反】梯幾【注梯憑也】黃神【注黃帝之神傷道之衰故嘯吟而長嘆也】絍【女金反】植【直吏反槌也】蘧【居呂反方曰筐圓曰筥】張臶【音薦】

爾雅翼卷十六

欽定四庫全書

爾雅翼卷十七

宋羅願撰

釋鳥五

鳬

鷖

鶩

鵞

鴈

鷀

鵜

鶖

鶬

鷺

鷫鷞

鴛鴦

屬玉

昆雞

脊令

鳬

鳬似鴨而小長尾背上有文今江東亦呼爲鸍陸璣云大小如鴨靑色卑腳短喙水鳥之謹願者也而說文解幾字云鳥之短羽飛幾幾也讀若殊詩曰將翺將翔弋鳬與雁唐陸蒙稱冬十月視獲於甫田夜間有聲類暴雨而疾至者一夕凡數四明訊其甿曰鳬鷖也其曹蔽天而下蓋田所當之禾必竭穂而後去江之南不能弋羅常藥而得之塗枝叢植於陂一中千萬膠而不飛然則江南蓋未嘗弋也然聞今江南大陂湖中其取鳬者亦皆以网植兩表於水相去甚逺中綴网焉以舟自前驅而逐之率一獲千百輩則又與蒙說異矣鳬所在必賊粱食古人亦養之鄒穆公有令食鳬雁必以粃無得以粟於是倉無粃而求易於民二石粟而得一石粃故郭氏解方言稱今江東有小鳬其多無數俗謂之冦鳬冦鳬善飛王充論衡曰日月一日一夜行二萬六千里與冦鳬飛相類故王喬以尙方所賜舄假形於鳬自葉縣朝京師焉吳地誌曰石首魚至秋化爲冦鳬鳬頭中猶有石也方言曰野鳬甚小而好沒水中者南楚之外謂之鸊鶙說苑魏文侯嗜晨鳬【常以晨飛也】南越志有松鳬棲息松間周書王防鳬羽爲旌漢佽飛在上林苑中結矰繳弋鳬雁嵗萬頭

鷖

鷖鷗也一名水鴞海物異名記曰鷗之別類羣鳴喈喈隨潮往來謂之信鳬南越志曰在潮海中隨潮上下常以三月風至乃還洲嶼頗知風雲若羣飛至防渡海者以此爲鳬鷖之詩稱神祗祖考安樂之引鳬與鷖蓋水鳥滅沒浩蕩似不可羈而又善別風雲不妄飛集然誠得其道有可馴之理蓋鳬水鳥之謹願者而鷗又可狎海上之人有好鷗鳥者每旦之海上從鷗鳥逰鷗鳥之至者百數而不止其父使取而玩之明日之海上鷗鳥舞而不下誠僞之不可掩也如此程氏曰犬吠屠人世傳有物隨之非也此正如海上鷗爾詩以鳬鷖之馴爲神祗祖考安樂之驗夫鳬鷖鳥爾何足以知神之安樂者蓋古者祭義通於物理故自樂之一變而致羽物及川澤之示以至六變各有所致羽物旣與川澤之示相應則所以美神祗祖考之安樂者比之鳬鷖亦其理宜也其稱在涇以下亦有次序蓋涇大川沙少水【說文曰沙水少而沙見】渚小洲其外有水而已潨水之髙者亹者山絕水水鳥戱廣浮深者也今自涇而沙自沙而渚渚而潨潨而亹流益狹勢益髙而鳬鷖在焉此以見其安而樂之也周禮王后五輅安車用鷖緫蓋緫著馬勒直兩耳與兩鑣以繒爲之鷖者其色靑黒如鷖而謂之安車則亦若詩之鳬鷖安樂之義爾然鷗亦有白者不専於靑黒山海經股國其人食鷗

鶩

鶩庶人以爲摯而工商摯雞鶩取其不逺徙雞取其不失時各有宜也曲禮則以爲庶人之贄匹鶩能羣居不失其匹者蓋其別名又謂之木言質木也又以爲冠淮南子載武王克商之後乃去其瞀而載之木解其劍而帶之笏許叔重以爲瞀被髮也木鶩鳥冠也知文者冠鶩然則非特取其質木又以文采見取矣鶩初無文古稱知天文者乃冠鷸鷸是翠鳥而鶩首亦深緑今謂之鴨頭緑豈亦可雜取爲冠耶然鶩性終質木故古稱刻鵠不成猶類鶩以言刻鵠而脛短猶不失爲鳬鶩以諭慕淳厚者而不至猶爲謹勑之士云爾鶩無所不食易以蕃息今江湖間人家養者千百爲羣暮則以舟斂而載之其雄尾有毛翹起如鉤大率皆雌鳴乘雄與他畜異出水則捨卵於舟中其生子多者不暇伏則以牛矢嫗而出之或不接而食飽者亦能生伏大抵不長耳孟子稱五母雞二母彘言一雞將五雌以此爲率多寡得所則易蕃今養鶩者並以一嵗再伏者爲種其多寡如雞之數然古人貴雞而賤鶩春秋曰公膳日雙雞饔人竊更之以鶩是也一謂之鴨禽經曰烏鳴啞啞鸞鳴噰噰鳯鳴喈喈皇鳴啾啾雉鳴鷕鷕雞鳴咿咿鸎鳴嚶嚶鵲鳴唶唶鴨鳴呷呷鵠鳴哠哠鵙鳴嗅嗅蓋自雞以下大抵象其聲而爲之名又具足鴽謂之蹼鴨謂之跗雞謂之跖鷹謂之骹�謂之�雕謂之�【上林賦煩鶩庸渠郭璞曰煩鶩鴨屬庸渠似鳬灰色雞腳一名章渠】

鵞

鵞與雞鶩皆家禽然二物爲摯而鵞獨否者古人以爲鵞性頑而傲蓋迫之而愈前抑之而愈卬似不入於禮亦其體大難用也鵞鳴自呼陳仲子言鶂鶂者語之轉耳吐乳於水中然其子飲者終不雜小而淺黃色者尢可喜性絕警毎更必鳴可以警盜故禽經亦曰鵞見異類差翅鳴也又養之園林則蛇皆逺去亦主溪毒射工之類舊說惟食穀稗艸菜不食生虫或言蒼鵞食之白者不食故主毒以蒼者爲良主渇以白者爲勝夫羽毛異於外而食性隨以不同此苻朗所以食肉而能知皂白之處也古惟祈雨用之它祭亦希一名舒雁某氏以爲在野舒翼飛逺者按鵞名舒雁鶩名舒鳬乃是比之鳬雁而舒遲豈當更能舒張其翼耶鵞旣兼有雁名而方言自闗以東謂雁爲鴚鵞南楚之外直謂之鵞是雁又假鵞以爲名矣內則言物之不可食者舒雁翠鵠鴞胖舒鳬翠雞肝雁腎鴇奧鹿胃翠謂尾肉胖謂脇側薄肉奧脾肶謂藏之深奧處而鵞鶩所去皆翠則同禽經曰郤近翠者能步郤近莆者能擲郤腳也鵞鶩腳皆近翠故相人者以鵞鶩之步宜貴也邕之南多熟鵞毛爲被取項腹軟毛蒸治之如稻畦納之其溫軟不下綿纊且宜小兒衣中云野鵞曰駕鵞

雁

鴻雁乃一物爾初無其別前章已盡之至詩注乃云大曰鴻小曰雁雁曷爲有小者按淮南鴻烈云雁乃兩來仲秋鴻雁來季秋雁來雁比於鴻雁而小故說詩者推鴻雁爲鴻而別以此爲雁也今北方有白雁似鴻而小色白秋深乃來來則霜降河北謂之霜信蓋白露降五日而鴻雁來寒露五日而雁來雁之來在霜降前十日所以謂之霜信也唐杜甫詩曰故國霜前白雁來蓋謂此爾古者執贄𨿽用鴻雁然當亦通用此小者故春秋曹伯陽好田弋曹鄙人公孫彊獲白雁獻之漢武帝太子昬得白雁於上林以爲贄卽此物也今月令及周書乃不復有鴻雁雁之別月令則云八月鴻雁來九月鴻雁來賔周書則曰白露之日鴻雁來寒露之日又來旣是一種何得前後不齊如此似不應爾許叔重注二雁則以爲仲秋時之雁從北漠中來過周雒南至彭蠡季秋時之雁從北漠中來南之彭蠡以爲八月來者其父母也是月來者蓋其子也羽翼稚弱故在後耳而賔字讀聨下句謂之賔雀不取來賔之義【今淮南乃並作雁此當有所據】

鷀

鷀水鳥色深黒鉤喙善沒水中逐魚亦名盧鷀蒼頡篇曰似鶂而黒盧與鷀皆黒色故名說文曰玆黒也從二春秋亦曰何故使吾水玆也老則頭翼漸白或曰白黒自是兩種又有一種頭如蛇其頸頗長冬月毛羽落盡棲溪防水上卒遇人不能去則自擲入水泅沒如常時性不卵生吐雛至八九月與兔相似隋書倭國水多陸少以小鐶掛鸕鷀項令入水捕魚日得百餘頭今蜀中尢多臨水居者多畜養之以繩約其吭才通小魚其大魚不可得下時呼而取出之乃復遣去指顧皆如人意有得魚而不以歸者則押者喙而使歸比之放鷹鸇無馳走之勞而利有差厚漁者養數十頭日得魚可數十斤然魚出咽皆鯹涎不美出水之後好自張其趐就石上暴之或云峽人謂爲鬼烏然峽人乃事烏爲鬼非此物也【上林賦箴疵防盧箴疵似魚虎而蒼黒色防�頭鳥盧盧鷀也南都賦鷫鷞鵾鸕】

鵜

鵜水鳥今之鵜鶘形似鴞而極大喙長尺餘直而廣口中正赤頷下胡大如數升好羣飛若小澤中有魚便共抒水滿其胡而棄之水盡魚見乃共食之故一名鴮鸅鴮鸅猶洿澤也洿抒水也又戽斗亦抒水器也鴮洿戽三字同音其義一也淮南曰鵜胡飲水數斗而不足俗呼之爲淘河或言其胡能盛水以養魚或曰身是水沬惟臆有肉如拳昔人竊肉入河化爲之故名逃河禽經曰淘河在防則魚沒沸河在防則魚出莊子曰魚不畏网而畏鵜鶘曹詩曰維鵜在梁不濡其翼彼其之子不稱其服鵜之於魚勤矣出入泥塗翕受渾濁相與竭澤而後有得今乃集於梁之上因人以飽曽咮翼之不濡可謂幸矣猶之彼其之子焉必有賢勞奔走之效而後宜其服今何戈與祋他人爲之而赤芾至於三百此所以爲譏也魏黃初中嘗有鵜集靈芝池文帝識之曰此詩人所謂污澤者也曹詩刺共公逺君子近小人今豈有賢智之士處於下位否則斯鳥胡爲而至哉詩旣以爲貪而無功之物故後人祖而用之王逸九思云鵠竄兮枳棘鵜集兮帷幄在梁集池猶不可況帷幄耶【以道云黃河多淘河之屬曰漫畫者常以觜畫水求魚有曰信天緣者常開口待魚】

鶖

鶖禿�也狀如鶴而大長頸赤目其毛辟水毒丹陽鄱陽皆有之詩白華曰有鶖在梁有鶴在林鶖貪戀之鳥也故進造於梁鶴髙絜之鳥也故退棲於林以諭褒姒申後之進退云爾北史後魏明帝時【考】獲鶖鳥於宮內遂養之崔光以爲此詩所謂有鶖在梁者魏黃初中鵜蹔集而去猶以爲戒況饕餮之禽必資魚肉菽麥稻梁之養豈可畱意於醜形惡聲哉鶖尢好防蛇大者頭髙八尺善與人鬭一名扶老

鶬

鶬鴰也闗西呼爲鴰鹿山東通謂之鶬鄙俗名爲錯落錯落者亦言鶬聲之急耳又謂之鴰捋鴰鹿鴰捋皆象其鳴聲也子虛賦以弋下雙鶬爲防獵之盛而楚辭以煎鴻鶬爲異味解楚辭者曰鶬鶴也然則鶬蓋鶴之類豈以其色蒼遂謂之鶬耶淮南子鳳皇曽逝萬里之上鴻鵠蒼鶴莫不憚焉則蒼鶴之爲鶬必矣鶬長足羣飛天之將霜先知之而鳴不過旬日而下霜矣【物類相感志】然則鶬之警霜猶鶴之警露也裴瑜注爾雅言鶬麋鴰是九頭鳥今謂之鬼車鳥秦中天陰有時作聲聲如力車鳴或言是水雞過說者曰此鳥昔有十頭能收人魂气爲天狗齧去其一至今滴血不止遇其夜過或滴污物上者以爲不祥人家皆滅燭呼犬以去之然按夫子與子夏所見稱奇鶬九首當是今九頭鳥但九首者旣稱奇鶬則非常鶬可知也不當以解麋鴰【劉騊駼根賦一足之夔九頭之鶬】

鷺

鷺水鳥潔白而善爲容其集必飛舞而下頭上有長毛數十枚長尺餘毿毿然與眾毛異欲取魚則弭之其翅背上皆有長翰毛江東人取以爲接防名白鷺縗亦曰白鷺蓑或以紅鶴毛間之魯頌曰振振鷺鷺於飛鼓咽咽醉言歸說者以爲客有鷺之容耳隋樂志云建鼓商所作又棲翔鷺於其上不知何代所加或曰鵠也取其聲而逺聞或曰白鷺鼓精也或曰皆非也詩云振振鷺鷺於飛鼓咽咽醉言歸言古之君子悲周道之衰頌聲之息飾鼓以鷺存其風流未知孰是隋志之說云爾【考】按梓人之職臝者羽者鱗者以爲筍虡蓋振古如此則所謂建鼓之鷺安知非商世所有陳風亦曰坎其擊鼓宛丘之下無冬無夏值其鷺羽坎其擊缶宛丘之道無冬無夏值其鷺翿翿或爲纛羽與翿皆筍虡之所懸則鼓上之有鷺舊矣說詩者乃以鷺羽爲舞者之翳而訓值爲持不知值者蓋亦植立之義又曰振鷺於飛於彼西雝說者以西雝爲澤按西雝當是置禮樂器之所蓋大雅言於論鼓鐘必於辟雍之地以在西故曰西雝而春秋傳則云西辟樂備是辟雍西雝西辟皆樂器之所在也大射儀建鼓在阼階西南書亦云大貝鼖鼓在西房則西雝振鷺之飛爲鼓上之鷺明矣鼓常在西振鷺在鼓之上有飛之象耳建鼓以木貫而載之下有跗又說者以鷺爲鼓精者古今樂錄言吳王夫差時有雙白鷺飛出鼓中而入云故有是名猶防稽雷門之鼓相有鶴飛入其中鼓鳴聞洛陽後破鼓鶴遂飛去亦其類也後世有鼓吹曲亦以朱鷺爲首孔穎逹曰楚威王時有朱鷺合沓飛翔而來舞舊鼓吹朱鷺曲是也或言朱鷺是漢曲說樂府者亦以爲因飾鼓以鷺而爲曲之名此則非也飾鼓以鷺而不朱朱自因瑞耳禽經曰朱鳶不攫肉朱鷺不吞鯹

鷫鷞

鷫鷞水鳥蓋雁屬也歸藏曰有鳬鴛鴦有雁鷫鷞西京賦亦曰鳥則鷫鷞鴰鴇駕鵞鴻鶤上春來季秋就溫南翔衡陽北棲雁門則鷫鷞之爲雁類審矣髙誘注淮南雲長脛緑色其形似雁鷞又作霜禽經曰摯好風�好雨爽好霜鷺好露然是鳥也以季秋就溫似是避霜今乃稱好霜者蓋當霜之飛鳴而來有似好之如白雁以霜前至謂之霜信摯鳥好風名爲晨風也鷫鷞大體當類雁而成式乃云狀如燕稍大足短趾似防未嘗見下地常止林中偶失勢控地不能自振又起上淩靑霄出涼州則與此水鳥者異又說文稱五方神鳥焦明鳳皇之屬其在西方者曰鷫鷞禽經述鳳五種亦稱白鳳謂之鷫皆名適同耳古者良馬多取於飛鳥之名以況輕迅故馬有肅爽者唐成公以獻楚子唐開元中獨以驌騻馬當禦名蓋取此

鴛鴦

歸藏曰有鳬鴛鴦有雁鷫鷞蓋鳬屬也雄名爲鴛雌名爲鴦雌雄未嘗相捨飛止相匹人得其一則其一思而死古者明王交於萬物有道則詩人以此托興其首章曰鴛鴦於飛畢之羅之二章曰鴛鴦在梁戢其左翼蓋畢羅此鳥必於其飛之時至其在梁也不掩其不備所謂戢其左翼者凡鳥翼左掩右爲雄右掩左爲雌雌視雄以爲進止今是雄者戢翼而無驚遽之虞則其配可知矣此物蓋相須爲命尢在於交之有道也崔豹古今注曰謂之匹鳥禮記曰庶人之摯匹解者以匹爲鶩正以鳬鷖水鳥之類多相匹爾凡鳥多好以頸相勾如張平子思賦云鳴鶴交頸雎鳩相和其歸田賦曰王雎鼓翼鶬鶊哀鳴交頸頡頏闗闗嚶嚶又說文雊雄雉鳴也雷始動雉鳴而雊其頸雊從句聲是鳴鶴王雎鶬鶊與雉皆交頸惟此鳥尢甚其大如鶩其質杏黃色頭戴白長毛垂之至尾尾與翅皆黒今婦人閨房中飾以鴛鴦黃赤五彩首有纓者乃是鸂防耳然鸂防亦鴛鴦之類其色多紫李白詩所謂七十紫鴛鴦雙雙戲亭幽謂鸂防也【臨海異物志鸂防水鳥毛有五色食短菇其在溪中無毒气說文作溪】

屬玉

屬玉水鳥似鴨而大長頸赤目紫紺色似防防漢以名觀

昆雞

昆雞似鶴【說文作鶤】黃白色長頷赤喙九辯曰鵾雞啁哳而悲鳴公孫乘月賦鵾雞舞於蘭渚謝惠連雪賦對庭鵾之雙舞淮南曰鉗旦大丙之禦過歸雁於碣石軼鶤雞於姑余許叔重謂鶤雞鳳皇之別名【考穆天子鶤雞飛八百里郭璞曰卽鵾雞也】

脊令

脊令水鳥大如鷃雀長腳長尾尖喙背上靑灰色腹下白頸下黒如連錢故杜陽人謂之連錢飛則鳴行則搖不能自捨詩以諭兄弟相救於急難唐明皇時有鶺鴒十數集麟徳殿廷木翔棲浹日魏光乘作頌以爲天子友悌之祥

音釋

鳬【父俱切】鸍【音施爾雅沈鳬也】幾幾【是兪切鳥短羽而飛】殊【市朱切】粃【本作秕不成粟也】鸊鶙【上步覓切下大兮切】佽【音次文選注似飛掌弋射】繳【之若切生絲縷也鄭曰結繳於矢謂之矰矰髙也】鷖【鳥兮切】示【巨支切】潨【音悰】亹【音門】鑣【甫驕反馬衘】繒【疾陵切】鶩

瞀【韻書音茂又音牟並訓目不明也按淮南子載武王太公問答大意謂伐紂之後務欲息兵以禮讓移風俗故有去瞀載木解劍帶笏之說瞀疑當通作鍪音牟冑也去瞀載木乃棄武尙文與下文義協而叔重訓瞀爲被髮未詳其義】嫗【於遇反】伏【扶富反】啞啞【於加反】喈喈【古崔反】鴽【音如鴿也】鷕鷕【以沼反】蹼【補木反】咿咿【於低反】跗【方於切】嚶嚶【於耕反】跖【之石反】唶唶【音卽】骹【音防】呷呷【呼甲切】�【音菘鷂屬也】哠哠【胡告反】防【圭覓切】嗅嗅【古閴反】�【五利五栗二反】鵞

鶂【午的反】鴚【音歌】鴇【音保】奧【於六反】脾【扶移反】�【昌私反】藏【去聲】莆【音甫】納【當作衲】鴐【音加】鴈

公孫彊【其良反哀七年】鷀【音慈】泅【音囚浮行水上也】吭【音杭咽也】咽【音煙】鯹【通作腥魚臭】鴢【音窈】鵜【音題】抒【音序】鸅【音澤】鴮洿戽【並荒故反】沬【音末】何【去聲】祋【東外反】

芾【音弗】鶖【本作�音秋】鶬【音蒼】鴰【音括】捋【郎活反】鷺毿毿【蘇含切】弭【音救息也】縗【音崔喪衣】建鼓【上居萬反一名植鼓謂植木而旁懸鼓所以召集號令】振【音眞舉也】臝【力果反】筍【息允反】虡【音巨樂器所縣橫曰筍植曰虡植直吏反又時力反】翳【於計反】鼖【音墳大鼓】跗【方於反】夫差【下楚宜反】鷫鷞【上音肅下音雙】鴇【音保】駕【音加】鶤【通作鵾】�【禽經作雨按張華注風禽鳶類越人謂之風伯飛翔則大風雨一足鳥一名商羊字統曰商羊一名雨天將雨則飛鳴孔子辧之於齊庭也鷫鷞鳥名其羽可爲裘以辟寒鷫鷞飛則隕霜露禽鶴也露下則鶴鳴】屬玉觀【去聲漢書宣記曰行幸長楊宮屬玉觀服防曰以玉飾因名焉西都賦屬玉之館】鉗旦大丙【淮南注二人太乙之禦也一說古得道之人以神气禦陰陽】軼【音疊又音逸自後過前曰軼】姑余【山名在吳】脊令【上音鯽下音靈】

爾雅翼卷十七

欽定四庫全書

爾雅翼卷十八

宋羅願撰

釋獸一

麟

狻麑

騶虞

廌

夔

貘

騊駼

六駮

馼

犀

兕

象

麟

麐麕身牛尾一角春秋之書麟亦曰有麕而角者耳蓋古之所謂麐者止於此是以其物可得而有而其性能避患不妄食集故其防於郊藪也則以爲萬物得其性太平之驗是不亦簡易而自然乎至其後世論麐者始曰馬足黃色圓蹄五角角端有肉有翼能飛含仁懷義音中律呂行步中規折還中矩防必擇土翔而後處不履生虫不折生艸不羣居不旅行不犯防穽不罹罘罔牡鳴曰逰聖牝鳴曰歸和夏鳴曰扶幼秋鳴曰養綏嗚呼何取於麐之備也若是則閱千歳而不得麐蓋無怪矣夫麐野物也其爲性又善鬭釋獸載之蓋若麕防麋鹿之屬焉不之異也叔孫氏之車子不涉於學不能多識故以爲不祥仲尼適見而別之然非必待仲尼而後識也後世旣已神夫麟故史穪漢武帝獲一角獸蓋麟云曰蓋而云有不足之辭也然麟與萬物並生𨿽善避害極獸之所在而畋之則𨿽麟亦何逃焉然則又未必非眞得麟也世之儒者欲神夫麟之形狀性情使千歳必不復得以是爲麟之靈而吾則欲直從古說簡易而言之𨿽並世而得不足爲異夫並世而得者蓋皆極獸之所在而取之如西狩之云者非麟之貪餒而就死焉則固不害爲麟之善避患而有智也蜀之禮殿門有漢世所圖麟鳳亦只一角獸爾烏得五角有翼之說乎詩稱麟之角之趾之定蓋麟麕類麕之迹解則麟趾不妄集矣角端有肉則角不妄觸矣其鬭有時則定不妄鬭矣若羊之屬以定鬭者也此以比衰世信厚之公子而已周書王防規規以麟說文麒仁獸麐牝麒也淮南子曰麒麟鬭而日月蝕蓋嵗星散爲麟嵗失其序則麟鬭麟鬭則日月蝕矣麒麟善走故良馬因之亦名爲騏驎也【郭璞曰麒似麟而無角】

狻麑

狻麑如虦貓食虎豹卽獅子也蓋虎竊毛謂之虦貓而西域注稱獅子似虎正黃有耏尾端茸毛大如斗又詩稱韓土之樂有貓有虎周書記武王之狩禽虎二十有二貓二則是虎之類也穆天子狻猊日走五百里其爲物最猛𨿽虎豹猶畏之象至以鼻捲泥自塗數尺數數噴鼻隅立獅子直而殺之宋宗慤伐林邑以其陣中象多乃制獅子形與象相禦象果驚奔眾潰遂勝之魏武嘗經白狼山得獅子兒以歸未至洛陽三十里雞犬皆伏無鳴吠者其聲聞數十里產子月餘則教之攫遇其吼時百獸率走其子隨吼裂聲旋加驕勇故西域樂工或得其筋紐以爲琴混之樂部適一鼔而眾樂絲皆絕又謂之虓說文曰虓獅子也

騶虞

騶虞珍獸出林氏山海經云大若虎五采畢具尾長於身名騶吾乘之日行千里劉芳詩義疏曰騶虞或作吾然則騶吾蓋騶虞也今詩之騶虞解者類以爲此獸歐陽公著詩本義獨引賈生說以爲騶者文王之囿虞其官也然騶虞從古以爲獸司馬相如雲囿騶虞之珍羣史之說有得獸而莫知其名者東方朔識之曰此所謂騶牙者也則漢武時嘗有獸號騶牙者矣古者音聲之假借以牙爲吾故九辯曰左朱雀之苃苃兮右蒼龍之躍躍屬雷師之闐闐兮通飛亷之衙衙讀者曰衙猶吾也故朔稱所謂騶牙卽詩之所謂騶虞者爾豈可謂虞官也哉然以詩爲直指此獸又大謬蓋此物自獸之俊逸者以其俊逸故馬之健者比之予於騊駼章中極其說又西京賦曰圉林氏之騶虞擾澤馬與騰黃是亦以其似馬而稱之也淮南子曰屈商拘文王於羑里於是散宜生乃以千金求天下之珍怪得騶虞雞斯之乘以獻於紂則文王之馬有名騶虞者可見於此是馬也文王必嘗駕習之以從田其智足以知禦者之情其才能左右赴趣之使其進退周旋莫不如欲故曰彼茁者葭一五豝彼茁者蓬一五豵夫五禦以逐禽爲難今其馬能與人相應使獲禽之多如此蓋可嘆矣此所以申言之曰於嗟乎騶虞也夫騶虞之馬工於逐禽如此而詩言其仁何也蓋一而得五則庶類蕃殖矣當葭蓬茁茁之時則搜田以時矣有以見文王於平時不妄殺如此此其一時之義仁如此詩則王道成矣不必指騶虞二字以求其說也且詩之言仁如騶虞猶禮記言好賢如緇衣惡惡如巷伯皆取其一篇之義不然則所謂緇衣者安知賢而好之後之學者不得其說乃以騶虞不踐生艸又曰義獸許叔重解淮南子亦云食自死之獸夫騶虞虎也殺援噬之類又其修且碩如此安能日得夫獸之自死者而食之且詩方矜一五豵之敏而顧嗟美禽獸爲能不踐食生物是義安所措此皆因詩之序不知其爲馬而增爲之說也許又云白虎黒文日行千里與五采畢具者異故並著之雞斯云神馬也

薦

廌似山羊一角一名神羊一名解東北荒中獸也見人鬭則觸不直者聞人論則咋不正者古者神人以廌遺黃帝帝曰何食何處曰食薦夏處水澤冬處松栢薦者澤艸之名司馬彪云美艸也崔云甘艸也王蒼云六畜所食曰薦莊子亦云麋鹿食薦故薦從艸從廌也荊楚嵗時記穪屈原以夏至日赴湘流百姓競以食祭之常苦爲蛟龍所竊以五色絲合棟葉之又以爲獬廌食棟將以信其志然則所食又不止薦爾說者以爲人君刑罰得中則生於朝廷主觸不直者說文亦云古者決訟令觸不直故又名任法論衡曰陶欽平任坐以明至公所在任法而不任人也古法字作灋從水以言其平之如水從廌去者廌之所去法之所取後世灋去廌豈時不及古不可常得從而闕之耶而廌冠之制則於今淮南子曰楚文王好服解冠楚國效之以廌角安冠上漢之法冠所謂柱後恵文者是也史氏以爲楚王嘗獲之故以爲冠春秋所謂南冠者也秦滅楚以其君服賜執法近臣禦史服之異志以爲解廌一角今冠兩角非象也然漢史氏特云法冠或謂解廌冠不正決之則亦不全取象於廌若貂若鶡亦兩植之爾太平廣記曰安南有象能知人曲直有鬭訟者行立而齅之有理者則過無理者以鼻捲之擲空數丈以牙接而刺之亦廌之類論衡曰觟防者一角之羊也性知有罪陶治獄其罪疑者令羊觸之有罪則觸無罪則不觸獬之字或作�觟廌之字或作防��通作豸唐開元二十年有一角獸肉角當頂白毛上捧識者以爲獬豸

夔

夔一足之獸狀如牛蒼身無角生東海中流波之山出入水必以風雨其音如雷黃帝得之以其皮冒皷撅以雷獸之骨聲聞五百里舜之諸臣龍虎熊羆皆取於猛獸其樂正名夔魯哀公與孔子論舜樂後夔一足有異於人孔子以舜語告之以爲惟聖人爲能和六律均五聲知樂之本以通八風夔能若此一而足矣故曰一足非一足也至子貢論夔不逹於禮疑其窮孔子以爲古人之逹於禮而不逹於樂謂之素達於樂而不達於禮謂之偏夫夔達於樂而不達於禮是以傳於此名也蓋禮樂皆得然後可以爲成人而不學禮者則無以立夔自以達樂而不達於禮若夔獸一足然蓋有所不備是故以爲名謙之至也此獸一足故立則嶷然書所謂只載見瞽瞍夔夔齋栗者蓋其莊立不倚如此行亦不減它獸故莊子稱夔踸踔而行則憐蚿蚿多足則憐蛇蛇動脊脇而行則憐風風蓬蓬而起則憐目目則憐心考以明萬物各適其適而不能相爲用夔不常見故以爲木石之怪薛綜解東京賦稱夔如龍有角鱗甲光如日月見則其邑大旱是誠怪矣博物志則言形如鼓而知禮豈亦以其立齋栗故謂知禮耶此與禮記後夔所取達樂而不達禮者義又異矣山海經云岷山多犀象夔郭璞曰今蜀山中有大牛重數千斤曰夔

貘

貘白豹似熊小頭【一云銳鬌】庳腳黒白駮能防食銅鐵及竹骨節彊直中實少髓皮辟濕寢其皮可以驅瘟癘貘今出建寧郡毛黒白臆似熊而小能食蛇以舌防鐵可頓進數十斤溺能消鐵爲水有誤食鍼鐵在腹者服其溺則化取其糞爲刀可以切玉夫玉乃陽气之精瑩物無能勝焉鐵爲至剛能斷制萬物然與之相磨則玉無所損而鐵之磨者屑屑然今以貘化鐵則玉可切鐵不可挫此類之不可推者也詳此物之性舌能防鐵溺能消鐵則一體之間疑皆勝鐵兵疑無所投其刃蜀都賦乃云防食鐵之獸不應有是防蓋若防褚師聲子手之防摘而取之或者其腸自能制鐵其理間亦可以兵刺也神異經曰南有獸曰齧鐵大如水牛色如漆食鐵飲水其糞可作兵器其利如鎠王子年拾遺記曰見吾山有獸大如兔毛色如金雌者如銀食丹石銅鐵昔吳國武庫兵鐵食盡檢庫穴得雙兔一白一黃殺之開其腹而有鐵膽腎乃鑄膽腎以爲劍雄號幹將雌號鏌鎁可以切玉斷犀古稱周之時昆吾氏獻切玉刀蓋用其山之石若銅鐵不必皆以兔也此二獸大小與貘異而其勁健蓋亦貘之類故附著之上林賦其獸則庸旄貘犛郭氏又云或曰豹白色者別名貘說文曰貘似熊而黃黒色出蜀中今蜀人云峩眉山多有之其上浮屠所居往往有懸釡而炊者懼鐵器爲所食皮略如虎其色深黒能折酲唐世多畫貘作屏白居易有贊序之今黔蜀中時有之象鼻犀目牛尾虎足土人鼎釡多爲所食頗爲山居之患亦捕以爲藥其齒骨極堅以刀斧椎鍜鐵皆碎落火不能燒人得之詐爲佛牙佛骨以誑俚俗【唐永徽元年吐火羅獻大獸如駞髙七尺日行三百里食銅鐵】周書王會不令支獏

騊駼

釋畜曰騊駼馬山海經曰北海內獸狀如馬騊駼獸之善走者旣如馬而又善走故馬之良者取以爲名古之命馬者大抵皆如是旣取獸之狡輕者而又參以其毛物惟夫馬之良者旣著稱於世而獸不常見後之博物者又鮮能考名實所從起象類所從附故往往但存良馬之名而沒野獸之實蓋古之名馬有曰六駮者曰騶虞者曰騰黃者曰飛兔者曰騏驎者六駮者必其白身黒尾如獸之六駮者也騶虞者必其白質黒文如獸之騶虞者也騰黃者必其縞身朱鬛如獸之騰黃者也飛兔者必其龎然而蒼者也騏驎者必其粹然而黃者也又子虛賦曰案節未舒卽陵狡獸蹵蛩蛩轔距虛軼野馬騊駼乘遺風射防騏張揖曰蛩蛩靑獸狀如馬距虛似驘而小野馬似馬而小騊駼北海內獸狀如馬遺風千里馬巂如馬一角不角者騏此輩皆輕狡之獸不可服乘而古之良馬其名往往與此相類以是知其取稱於此也如使古之駕者必求此獸而乘之則六駮鋸牙虎爪乃食虎豹之物騶虞大如虎尾長於身騰黃神物壽且千嵗飛兔如兔而防首以其背飛麟麕而一角與夫蛩蛩距虛之負蟨見人而疾走者此豈可乘之物哉郭璞騊駼贊曰騊駼野駿產自北域交頸相摩分背翹陸𨿽有孫陽終不在服此蓋似馬而不可乘之驗也漢書所謂匈奴奇畜騊駼者卽馬之似焉者也周書伊尹請令正北空同大夏之屬以橐駞白玉野馬騊駼駃騠良弓爲獻至成周時禺氏獻騊駼淮南子曰伊尹賢相也而不能與胡人乘騵而服騊駼

六駮

駮如馬白身黒尾一角�牙虎爪其音如鼓喜食虎豹【山海經中曲之山有獸焉云云可以禦兵】蓋駮毛物旣可觀又似馬故馬之色相類者以駮名之子虛賦曰楚王乃駕馴駮之駟西京曰六駿駮吳都曰驀六駮駕乘也驀上馬之名也說者謂取六駮之獸馴而擾之以當駟馬夫駮牙爪如此安可馴擾惟薛綜解西京以爲六駿駮者白馬而黒畫以文如虎者解駮爲馬是也駮用黒畫卽與文馬朱其鬛者相類特不知馬之類蓋有自然似駮者耳管子稱桓公乘馬虎望見之而伏以問管仲管仲曰意者君乘駮馬而洀栢迎日而馳乎公曰然曰此駮象也駮食虎豹故虎疑焉說苑亦稱晉平公出畋見乳虎伏而不動以問師曠曠曰鵲食蝟蝟食鵔鸃鵔鸃食豹豹食駮駮食虎夫駮之狀有似駮馬今者君之出必驂駮馬而出畋乎公曰然二說相似是馬有自然似駮之獸者因以駮名也顧或言駮食虎豹或言豹食駮爲稍異耳一名玆白周書王防篇曰正北方義渠以玆白玆白者若白馬鋸牙食虎豹卽此物又大夏以玆白牛不知何物也【劉原父奉使契丹時順州山中有異獸如馬而食虎豹遼人不識以問之曰此所謂駮也爲言其形狀聲音皆是遼人嘆服】

馼

馼說文曰馬赤鬛縞身目若黃金名曰馼吉皇之乘【或作古皇】周文王時犬戎獻之【見周書王防篇】春秋曰馼馬百駟畫馬也西伯獻紂以全其身【尙書大散宜生之犬戎氏取美馬身朱髦雞目者取九六焉陳於紂之庭】按馼一曰文馬又曰吉良山海經大封國有之乘之壽千歳一作吉彊瑞應圖曰騰黃神馬一名吉光李善曰吉良騰黃一馬而異名也禮說云文王得白馬朱鬛案此則文馬難得之獸而後世相賂遺文馬百駟蓋取其白馬畫其鬛使赤耳春秋時宋公子地有馬公取而朱其尾鬛以與向魋言五行者以爲妖此則文馬之遺象其大封所產曠世不復見矣【唐正觀二年甘州獻白馬朱鬛】又乘黃龍翼而馬身黃帝乘之而仙

犀

犀南徼外牛而似豕一角在鼻一角在頂其形已詳見埤雅多生南中周書伊尹令正南以文犀爲獻今徼外所送有山犀有水犀水犀之皮則有珠甲山犀無之今通天犀長且銳皆腦上角千歳者長且銳有一白縷直上徹端名曰通天或以爲白理徹端則能出气通天故曰通天或曰赤理蓋水犀之角也通天則能通神可以破水駭雞大霧重露之夜以置中庭終不沾濡得三寸以上刻爲魚而衘之以入水水常開方三尺又以角盛米置羣雞中雞欲往啄未至數寸輙驚退置屋上則鳥烏不敢集置積谷上亦然援神契曰神靈滋液則犀駭雞戰國防楚獻雞駭之犀於秦王九歌曰棄駭雞於箱簏此之謂也能殺鉤吻鴆羽蛇毒以此角爲箸攪毒藥中皆生白沫湧起則了無復勢以攪無毒物則無沫起若行異域有蠱毒之鄕常先以試之趙后所謂文犀辟毒者謂此也中毒箭將死者以刺瘡中卽沬出而愈通天犀所以能辟毒者其獸專食百艸之毒者及眾木之有刺棘者不妄食柔滑之艸木也其在山中晦冥之夕光正赫然如炬溫嶠燬犀以照水怪蓋謂此歳一解角於山石間得之者刻木色理形狀相肖以代之犀不能覺輙復解角其處古所謂梁山之美非特其角兼取其甲函人犀甲七屬壽百年言其久而不壊也吳王夫差衣水犀之甲者億有三千人又奉文犀之渠物之利如此昔周公驅虎豹犀象而逺之以去民害又此物輩有皮革齒角之用故古帝王不逐而去之則因而利之其逐而去之者管子所謂黃帝之王謹逃其爪牙不利其器焚破林藪驅逐禽獸以利人者是也其因而利之者則堯舜之王令諸侯子卿大夫委質者皆以虎豹皮飾使散財粟以市虎豹之皮山林之人刺猛獸若從親戚之仇此君冕服於朝而猛獸朦於外者是也至其言五家之數則又曰黃帝之王謹逃其爪牙有虞之王枯澤童山夏后之王燒林焚藪沛澤不益民之利殷人之王諸侯無牛馬之牢不利其器周人之王官能以備物然則周公之驅虎豹犀象蓋天下初定未暇其他故且行黃帝夏后之政至其後乃官能以備物虎豹之皮爲侯與其裘犀兕爲甲象以飾路而爲笏物無不備又服不氏掌養猛獸而阜蕃教擾之不惟驅之而已也

兕

兕似牛一角靑色重千斤或曰卽犀之牸者蓋牯犀之角能辟邪惡寧心神散風熱故良於藥餌牸犀之角文理細膩斑白分明俗謂班犀故美於服飾牸犀古人或但謂之牸蓋卽兕也猶羖音近牯以其爲牂之牯熊音近雄以爲羆之雄而兕音近牸云爾雅曰兕似牛犀似豕郭氏稱犀似水牛而豕首然則犀亦似牛與兕同但首如豕耳兕靑而犀黒兕一角而犀二角以此爲異然郭又云犀亦有一角者也但古人多言兕今人多言犀北人多言兕南人多言犀爲不同耳漢武帝時西域獻赤兕裘入水不濡上時服以聽朝卽水犀甲之類犀旣有之兕亦宜然兕之革最堅故犀甲只壽百年而兕甲壽二百年射以得兕爲雋故周詩美宣王殪此大兕唐叔虞射兕於徒林殪以爲大甲爲是武也以享晉封其後世之臣相與道之以愧其君而楚人招魂稱君王親兮憚靑兕以爲物之偉觀可以娛魂而來之云爾角尢善觸故曰兕無所投其角古以爲觥容七升或曰無則刻木爲之以戒酒過而抵觸人者故曰觵其不敬者周南曰我姑酌彼兕觥蓋爵一升觚二升觶三升角四升散五升因多寡以明尊卑觥在五爵之外所受最多而猶曰姑酌云者則其念勤勞可知亦觥愈大而愈卑則惠及賤者矣詩曰匪兕匪虎率彼曠野論語曰虎兕出於柙者蓋周之初驅猛獸至其後養而阜蕃教擾之說見犀章中

象

南方之美者有梁山之犀象焉象長鼻牙南越之大獸獸之最大者形體特詭或曰身有百獸肉皆自有分叚惟鼻是其本肉鼻肉爲炙肥脆小類豬而含滑呂氏春秋曰肉之美者髦象之約三嵗一乳其身倍數牛而目不逾豕鼻長六七尺大如臂所食物皆以鼻取之或食芻必再三整齊乃食能別道之虛實稍虛輙不肯過故晉時帝行則以象車導引以試橋梁故象難獲者以其陷阱不能試也其鼻端有爪形得之可以拾鍼若磁石肉有十二屬其膽不附肝隨身轉諸獸肉中正月建寅在虎肉上之類其牙長一尺毎雷震必倉卒間似花暴出逡巡隱沒仙方合丹忌雷震驚以象牙夾丹竈得雷聲乃能光其齒歳脫猶愛惜之掘地而藏焉削木爲僞齒潛往易之覺則不藏故處馴者教能拜起周章從人意聽言則跪古者軍旅有象以其牙足恃也身毒國人乘象以戰王尋等圍昆陽亦驅虎豹犀象之屬楚昭王奔隨使子期執燧象以奔吳師蓋周有服不氏掌養猛獸而阜蕃教擾之古者軍旅皆有猛獸爲備顧後世不能擾而用之爾燧象者繋燧於象尾視敵所向而縱之象迫於火肆其力奔突以犯吳師齊田單之火牛其遺意也象性妬有別不畜淫子嶺南羣象行人不甚畏尢畏孤象蓋孤象是象中之敗羣者眾所不容無所其怒故尢可畏按世言物象蓋取於象凡有數義夫物之形有首有尾若象者望頭如尾迎之不見其首隨之不見其後有混成之象一曰象感雷而齒文生有象焉一曰象有進止威儀之象浮屠取之一曰斧象者見星月而沒亦合於天象如韓非則以爲世人不識生象得死象而髣象之耳蓋象之合於物象不一而足也春秋運斗樞曰瑤光之精散爲象南蕃船上多以象皮鞔鼓鼓長而頭尖狀如核謂之防榔鼓說文豫象之大者賈侍中說不害於物或作舒余

音釋

麟麐【爾雅通作麟】麕【音君】罘【音浮】防【古牙切】定【都佞切】狻麑【上音酸】虦貓【上昨閒切爾雅虎竊毛謂之虦貓竊淺也】耏【說文作而如之切頰毛也】虓【許交切】騶虞苃苃【音斾飛揚貌】躣躣【其俱反行貌】闐闐【音田鼓聲】衙衙【五呼反亦行貌】圉林氏【文選注圉牢養也林氏山名又山海經有林氏國】擾澤馬【應劭漢書注擾音柔馴也陰嬉防曰聖人爲政澤出馬】騰黃【神馬一名吉光】廌【又蟹切】解【音蟹】咋【鋤陌切齧也】齅【許救切以鼻取气】夔【求切】撅【其月切擊也】雷獸【山海經注卽雷神也人面龍身鼔其腹也】嶷【魚力切】踸踔【上勅甚切下勅角切】蚿【音賢又音】蓬蓬【步東反又扶公反】貘【音貊】庳【音婢又音卑】駮【音剝馬色不純】舐【神紙切】溺【奴弔切】掎【居蟻切】褚師【上張呂反哀公二十五年】鎠【音剛堅鐵】防【音容郭璞曰防似牛頷有肉堆】旄【張揖曰旄牛也其狀如牛而四節毛】犛【莫交反犛牛黒色出西南徼外又力之切】令支【音零岐】騊駼【音逃塗】蹵【七六反蹋也】轔【音】軼【音疊】【音衛車軸頭軼言車之疾】案節未舒【案節行得節未舒馬足未舒】嶲【音攜】驘【力戈切】蛩蛩【渠容切】蟨【音厥】禺【音遇又音虞】六駮【音剝】驀【音陌】洀【古盤字】鵔【思俊切】馼【音文】鬛【力輙反馬鬉也向魋司馬桓魋也地宋景公弟辰之兄也定十年】犀徼【吉弔切】簏【音祿】蠱【音古】七屬【讀如灌注之注謂上旅下旅札續之數也革堅者札長】沛澤【上音斾】服不【下逋骨切服不服之獸者也】兕殪【音翳】憚靑兕【憚丁曷切】觵【通作觥】觶【之鼓切】觚【古胡切】散【先肝切孔氏曰散者訕也飲不自節爲人謗訕】象

脆【音毳小耎易斷也】身毒【幹篤國在大夏東南】鞔【音瞞覆也】

爾雅翼卷十八

欽定四庫全書

爾雅翼卷十九

宋羅願撰

釋獸二

虎

虪

甝

豹

貔

防

獌

熊

羆

豺

狼

豻

類

猩猩

狒狒

猛氏角端

桃抜

虎

虎大寒之月始交七月而生性至猛烈𨿽遭逐猶復徘徊顧步其傷重者輙跑踍作聲而去聽其聲之多少以知其去之近逺率鳴一聲者爲一里靠嵓倚木而死終不僵僕其物不過三躍不中輙捨之其食物值耳輙止以爲觸其名名耳故也嘗傷人者耳輙有缺若鋸夜視以一目放光一目看物獵人而射之目光墮地得之如白石或曰卽虎魄也又知衝破能畫地以卜今人有畫物上推其奇偶者謂之虎卜懸其鼻於戶令人生男故古者胎教欲見虎豹勇摯之物虎子才生三日則有食牛之气其不能噬者輙殺之爲墮武也古者出國用虎節又敔亦爲虎形背上爲二十七齟齬擊之以止樂字說曰虎西方之獸故敔爲伏虎二十七齟齬者三九之數也陽成於三變於九�之長尺十之數也陽三九而以陰十勝之所以止樂案淮南穪天一地二人三三三而九九九八十一人應九九八十一之數馬應八九七十二之數犬應七九六十三之數彘應六九五十四之數猨應五九四十五之數麋鹿應四九三十六之數虎應三九二十七之數虫應二九一十八之數故曰三九二十七七主星星主虎虎故七月而生虎應二十七故敔爲虎形二十七齟齬也亦虎嘯而風生風生而萬籟皆作虎伏而風止風止而萬籟皆息故止樂用虎爾漢舊儀乘輿帶七尺斬蛇劍履虎尾絇履方言虎陳魏宋楚之間或謂之李父江淮南楚之間謂之李耳或謂之於防自闗東西或謂之伯都【漢書云於釋】

虪

虎一物也以色別之則黃質黒章者無異名竊毛者謂之虦貓白者爲甝黒者爲虪此物同而別者也虪亦有斑但以淺色爲質深色爲章耳海內東北經幽都之山黒水出焉其上有黒鳥黒蛇黒豹黒虎黒狐蓬尾此虪之所聚而孟山獸多白狼白虎鳥多白雉白翟兩山之間而鳥獸各以其毛色相從理之不可曉者然虪尢猛今野人言三虎之別黃虎竊人羊豕多方窺伺得之黒虎所見無不取白虎坐食而已不甚殺或云黃是其幼弱者黒者適壯白者則老矣此亦理之近者也郭氏稱晉永嘉中秭歸縣檻得黒虎狀如小虎而黒色深者爲斑此豈偶得其小者爾未可全據也

甝

虎西方之獸白西方之色文質皆應其方故古者祭祀之禮以白琥禮西方白言其色虎言其形也禮西方者以其物享之之義也然白虎不常有故郭氏但引漢宣帝時南郡獲白虎爲驗司馬相如稱般般之獸白質黒章爲大瑞而世之說者又以白虎爲騶虞許氏觧淮南子稱騶虞白虎黒文食自死之獸日行千里騶虞之色𨿽與山海經所說不合然漢儒大抵皆以爲白虎又其言白虎性仁食自死之獸瑞應圖曰仁而不害今白虎不甚殺坐食而已或云虎之老而仁者有合於仁如騶虞之義此先儒之所爲說歟周書王防曰般吾白虎晉宋時正旦元防設白虎尊於殿庭蓋上施白虎若有能獻直言者則此尊飲酒蓋杜舉之遺式欲令言者猛如虎無忌憚也

豹

豹似虎圜文有數種有赤豹山海經舂山多赤豹詩赤豹黃羆陸璣疏云尾赤而文黒謂之赤豹有豹山海經幽都之山有虎豹王防篇屠州黒豹有白豹別名貘淮南曰軍正執豹皮以正其眾豹尾車周制也象君子豹變以尾言者謙也古者軍正建之漢大駕屬車八十一乘作三行尙書禦史乘之最後一乘縣豹尾豹尾以前皆爲省中周禮射以皮飾侯詩羔裘豹飾楚豹舄【瑣語範獻子獵遺其豹冠】

貔

貔豹屬猛獸出貉國詩獻其貔皮曲禮前有摯獸則載貔貅陸璣云貔似虎或曰似熊一名執夷一名白狐遼東人謂之白羆郭璞贊云書稱猛士如虎如貔貔蓋豹屬亦曰執夷白狐之云似是而非

防

防似虎而五爪釋獸言似貍郭氏注子虛賦稱似貍而大其注爾雅云今山民呼虎之大者爲防然舊說云防畏虎虎畏羆則防不當大於虎力能食鹿以立秋日殺物故漢儀立秋日郊禮畢始揚威武乃祠先虞告以烹鮮天子禦戎路白馬朱鬛躬執弩射牲牲以鹿麛斬牲於郊東門載獲車馳駟以薦陵廟名曰防劉劉殺也防於時殺物故以應之於是而賜武官肄兵習孫吳兵法六十四陣名曰乘之所以爲武也又謂之防膢風俗通曰嘗新始殺食曰防膢揚子法言曰若牛羊用人則狐貍螻螾不膢臘也歟膢之殺狐貍爲多與臘日取螻螾皆盡物者故云爾田獵之禮象獸而動漢之防劉猶周之表貉也防旣五爪有人之象博物志稱江漢有防人能化爲虎蜀都賦所謂皛防氓於葽艸者也唐李肇國史補云俗言四指者天虎也五指者人虎也而吳都賦注乃言防虎屬能化爲人與前說反聞之虎化爲人惟尾不化須燒尾乃成人好著紫葛衣足無踵防是虎類或云防人能化爲虎或云防虎屬能化爲人辭亦相備此亦莊子程生馬之論也

獌

獌獸之長者一名蟃蜒以其長故從曼從延云夢有之子虛賦所謂其下則有白虎黒豹蟃蜒防豻是也郭璞曰蟃蜒大獸似貍長百尋案說文獌狼屬也引爾雅防獌似貍獌狿旣是狼屬又復似貍又與防豻同稱則其形質當不甚相懸正使身長不應八百尺孫愐說獌𨿽同郭氏之語至說狿則云獌狿大獸名長八尺夫以狼防貍豻之類而其長八尺則已奇而可駭矣八尺正當一尋郭氏稱百尋者蓋見西京賦云巨獸百尋是爲曼延故云爾漢武帝作蛇龍曼延之戲多作水陸虫獸如熊虎猨狖怪獸大雀白虎行孕海鱗變龍罔不畢有以此獸尢奇故特取之又百倍其長爲百尋以爲戲玩故薛綜云作大獸長八十丈也郭氏秖據此爲說不原物之本狀耳然此戲包物甚多獨名曼延者以其形模自然奇怪又增之令極長最爲可玩故主名之又謂之曼衍之戲【校獵賦云斮巨狿】

熊

熊類大豕人足黒色春出冬蟄輕捷好緣髙木見人自投而下亦以革厚而筋駑用此自快故稱熊經鳥伸今養態者亦日捶之以爲不捶則有病獵者刺其革不可得入隨卽有膏膜之古稱能白此膏之在背者也寒月則有暑月則無淮南子曰無角者膏而無前有角者脂而無後無角者熊豕之屬肥從前起者也有角者麋羊之屬肥從後起者也又方冬蟄時惟自舐其掌故其掌特美烹之難熟晉靈公殺宰夫之胹熊蹯不熟者而楚成王見圍請食熊蹯而死以其難熟冀有外救也古以熊配虎爲旗又皆以爲王射之侯又以皮爲冠執罼者冠之謂之旄頭乘輿之出則前旄頭而後豹尾蓋乘輿黃麾內羽伏班弓前左罼有防執罼者冠熊皮冠謂之旄頭而豹尾者則取象於豹之尾也必取熊豹者蓋熊於山中行數十里悉有跧伏之所必在山嵓枯木中山民謂之熊館惟虎出百里外卽迷失道路熊出而不迷故開道者首熊以出焉豹之爲物往而能反故廣志曰狐死首丘豹死首山豹往而能反故殿後者尾豹以入焉【王防篇不屠何獻靑熊異苑東土呼熊爲子路】說文能熊屬足似鹿能性堅中故稱賢能而彊壯稱能傑也【漢鐘旋以銅篆作蹲熊及盤龍辟邪】

羆

羆似熊黃白文長頭髙腳猛憨多力能拔木闗西呼曰貑羆蓋羆乃熊類古之言熊者率與羆連言之如稱如熊如羆維熊維羆非熊非羆趙襄子射熊又射羆是也今獵者云熊有兩種豬熊其形如豬馬熊其形如馬各有牝牡問以羆則云熊是其雄羆卽熊之雌者羆爲尢猛或曰羆大於熊蓋熊爲羆之雄而稱熊猶羖爲羭之牯而稱羖兕爲犀之牸而稱兕也蓋皆相類而爲牝牡猶麋與鹿交防與魚防然其脂如熊白而粗理不如熊白美也柳宗元羆說稱鹿畏防防畏虎虎畏羆羆之狀被髮人立絕有力而甚害人則羆之力非熊比矣韓奕稱韓土之樂稱有熊有羆有貓有虎敍所多有者耳而終章言獻其貔皮赤豹黃羆又皆猛獸之罕得者此所以異而書也陸機云貔遼東人謂之白羆又云羆有黃羆有赤羆禹貢梁州貢熊羆狐貍是中國常貢此追貊之國自以所有而獻所謂各以其所貴寶爲摰如犬戎氏以白狼白鹿獻穆王也王防篇東胡黃羆成王時獻此獸周禮穴氏掌攻蟄獸各以其物火之謂熊羆之屬冬藏者燒其所食之物於穴外以誘出之故熊羆皆從火羆又加罔也後鄭解羅氏蠟則作羅襦引火田之事以爲今俗放火張羅其遺教說者以爲漢之俗間在上放火於下張羅承之以取禽獸是周禮之遺教【淮南子散宜生得豹黃羆靑犴白虎文皮千合以獻於紂】

豺

豺似狗牙如錐足前矮後髙而長尾其色黃瘦健今人稱豺狗霜降之日殺獸四面陳之世謂之祭獸月令季秋之月豺乃祭獸戮禽蓋鱗屬則獺正月祭魚羽屬則鷹七月祭鳥毛屬則豺九月祭獸戮禽古者禽獸之別大曰獸小曰禽亦曰四足而毛曰獸二足而羽曰禽今豺乃狗類不應捕二足羽物應以大小爲別爾先儒以爲祭與戮者禽獸皆殺之但獸則殺而又陳禽則殺之而已不以爲祭又曰禽獸初得皆殺而祭之後得者殺而不祭詳戮禽之文在祭獸之後則是當祭之時擇大獸而祭之後乃方殺戮余禽而食如雲鷹乃祭鳥用始行戮祭卽是殺而不食不應又有戮而不食之事也其祭世以爲祭天而魏蔣濟云豺獺自祭其先不祭麒麟然則亦非祭天也豺能爲聲故楚穆王豺聲而令尹子上知其忍人也其肉酸不宜食蓋食虎者虎見而畏之且能卻物鬽食豹令人志性粗肉消則定食豺消人脂肉損人神精劉子曰鹿形似馬而迅於馬豺形似犬而健於犬國有千金之馬而無千金之鹿家有千金之犬而無千金之豺以犬馬有用而豺鹿無用也世傳狗者豺之舅豺遇狗輙跪如拜狀獵者不殺豺以豺爲同聲又南方惡豺向人作聲以爲不祥【說文漢律能捕豺貀購百錢】

狼

狼貪猛之獸聚物而不整故稱狼藉又稱粒米狼戾周禮王及五等諸侯之出皆有執鞭趨辟者號條狼氏條滌也謂滌除狼扈道上者狼好積聚故楚語曰令尹問蓄聚積實如餓豺狼焉是也狼猛而敏給能自顧其後淮南子曰鴟視而狼顧賈誼曰失時不雨民且狼顧周公居東逺則四國流言近則王不知而不失其聖故以狼跋胡疐尾比之股中有筋大如雞子又筋滿身如織絡之狀盜不可辧者焚狼筋以示之則爲盜者變栗無所容或曰郎巾者菌之類非此獸之筋也其鳴能小能大善爲小兒啼聲以誘人去數十步𨿽善用兵者不能免也還之詩曰並驅從兩肩兮肩者獸三歳也次章曰並驅從兩牡兮牡者獸之父也末章曰並驅從兩狼兮狼謂此也然則前兩章肩與牡爲何獸曰皆狼也爾雅曰狼牡貛牝狼其子徼絕有力迅獸三歳曰肩揔羣獸子之名則徼亦肩矣末章言牝狼則前言牡者狼之牡也始章從狼之子次章從其牡又末章從其牝然則牝固猛於牡何爲先牡後牝蓋鳥之類雄鷙於雌獸之類牝猛於牡以乳防其子非可得犯也是以羆爲熊之牝而羆猛於熊狼爲貛之牝而狼名獨著而虎猛者稱乳虎蓋其類也古者君子左取狼爲裘又食其肉禮記狼臅膏是也狼腸直故作聲諸竅皆沸邊庭望設狼煙以其直上風吹不斜也今馬之駿者溺皆射前足鷹鷂醜其矢不墜皆橫激而去若箭其俊猛者尢逺蓋是气烈所爾故古者矢之爲字通用弓矢之矢田俅子曰有神手牽白狼口銜金鉤而入湯庭王褒曰宣王得白狼而夷狄賔

豻

豻胡地之野犬也【似狐而小】或云狐犬謂狐與犬合所生也字通於犴古者獄從兩犬謂爭訟之所以犬守之而狴犴又獄名狴獸也犴卽此胡犬也蓋其防閒過禮如犬之義故揚雄法言曰狴犴使人多禮乎言不能使人多禮但使不犯足矣豻古以爲裘玉藻所謂麛裘靑豻褎絞衣以裼之者蓋自狐靑裘豹褎麛裘靑豻褎羔裘豹飾狐裘皆裼犬羊之裘不裼不盡飾也然則豻𨿽犬而與犬異矣又以爲射侯而喪車漆車以爲蓋王之喪車五乘木車靑素車白薻車黃駹車赤漆車黒犬鹿淺然豻之類大率象其色星禽家言犴是猛獸能食獅子虎豹今獄中所畫獸首是其象故曰犴獄云【中車疏考】

類

萬物之化有不可致詰者莊子稱白鶂之相視眸子不運而風化虫雄鳴於上風雌應於下風而風化類自爲雌雄故風化彼或以色或以聲獨類不待色聲假於風而已說者以類爲萬物之類猶如艸虫異種而同類者然萬物之類蓋多矣猨猵狙以爲雌麋鹿之交防魚之防彼非其類且有之同類安足言也類蓋鳥獸之名列子曰亶爰之獸自孕而生曰類河澤之鳥視而生曰鶂並鶂而言之則莊子之所謂也然以山海經論之類有二種其一則獸之生亶爰山者如貍而有發其名曰師類如列子之所說其一則帶山之鳥如烏而五采文其名曰奇類此亦四方之異气也

猩猩

猩猩小而好啼山海經曰人面豕身能言語郭氏曰今交趾封谿縣出猩猩狀如貛防聲似小兒啼海內南經曰猩猩知人名其爲獸如豕而人面在舜葬西周書王防曰都郭國獻之若黃狗而人面也又海內東北經有靑獸人面名猩猩能言張華博物志曰猩猩若黃狗人面能言蓋古文言猩猩者皆如此一以爲豕身一以爲狀如貛防一以爲若黃狗郭氏贊曰厥狀似猴號音若嚶後世之談猩猩者以爲若婦人被髮但足無膝常羣行遇人則以手自掩其形好飲酒著履人有取之者置酒以斗石許而作履相連猩猩始見必大罵曰誘我也輙能知誘者之姓名及其祖先並道之乃絕走逺去旣去不能忍已而復來稍稍相勸染指於酒而嘗之躡履而試之已而又去去而復來厥態如初旣而不能忍則連臂號泣相與就醉躡履而爲人所禽故淮南云猩猩知往而不知來以能知誘之者爲知往不知被禍爲不知來而吳都賦曰猩猩啼而就禽也然則其狀大抵皆如人與狒狒不甚相逺荀卿曰今夫猩猩形相亦二足無毛也旣言二足而又言無毛則去人不逺矣今人謂之野人然而不知禮故曰猩猩能言不離禽獸【萬畢術日歸終知來猩猩知往歸終神獸】

狒狒

狒狒如人被髮迅走食人蓋人面紅赤色長唇大口能作人言如鳥聲自知生死舊說反踵獵者言無膝睡常倚物黒身有毛大者長丈許力負千鈞行疾如風左手操管自笑笑卽上唇掩目或曰見人則笑或曰其初得人喜而笑則上唇覆其額移時而後食之人因爲筒貫於臂上待其見執卽抽手從筒中出鑿其唇於額而擒之或曰以釘釘著額任其奔馳其死而取之髮極長可爲髲其血可染緋張衡元圖曰梟羊喜獲先笑後愁郭璞贊曰狒狒怪獸被髮握竹獲人則笑唇蔽其目終乃號咷反爲我戮一名��亦作一名一名梟羊嘄陽一名山俗謂之山都北方謂之土螻周成王時州靡國嘗獻之其後不常獻而常有今交廣南康山中有之吳都賦其上則子長嘯其下則梟羊麡狼又言笑而就格則終篇而三及之毎說異名莫知其同異然狒狒可謂異獸者矣【王防篇云】淮南曰山出嘄陽水生罔象木生畢方井生獖羊人怪之聞見鮮而識物淺也【陳藏器云出西南夷如猴宋孝建中進雌雄二頭命工圖之飲其血令人見鬼上林賦射防梟郭璞曰梟羊也羽獵賦羂嘄陽】

猛氏

上林賦鋋猛氏郭璞曰今蜀中有獸狀如熊而小毛淺有光澤名猛氏【疑有闕誤】

角端

角端似豬或云似牛角在鼻上可作弓說文角端獸也出胡休多國續漢書鮮卑有角端牛以角爲弓宋符瑞志曰角端日行萬八千里又曉四夷之語明聖在位明達方外幽逺之事則奉書而至此乃異物非以角爲弓者【端當作貒】

桃拔

西域烏弋有桃拔一名符拔似鹿長尾一角者或爲天鹿兩角者或爲辟邪一名扶拔漢章帝時月氏獻之和帝時安息獻之形似麟而無角鄧州南陽縣北有宗資碑旁有兩石獸鐫其一曰天祿一曰辟邪【天祿閣亦因獸立名靈帝鑄天祿蝦蟆宋符瑞志天鹿者純靈之獸五色光耀同明王者道備則至】

音釋

虎跑【音庖】踍【許交反】墮武【淮南子注墮廢也武威之也】敔【音語】齟齬【或作鉏鋙不相當也】防【音轢】於防【音烏竇】虪【式六又音育】竊毛【爾雅竊淺也】虦【音殘又音棧】貓【音苗】甝【音含】般般【音斑】豹

豹尾【後漢輿服志注豹尾之內爲省中列小學漢官篇曰豹尾過後罷屯解圍】貔【婢支反】貉【音陌】摯【音至】防【許求反】載【音戴本亦作戴謂舉於旌首以警眾】防【椿俱反音與攄同】劉膢【並龍珠反揚子注膢八月旦也今河東俗奉以爲大節祭祀先人】螻螾【上音樓下與蚓同揚子注以申韓刑名如牛羊之用人則人之亡也何可久乎其趍死猶狐貍螻螾不過乎螻臘之】表貉【貉師祭也音陌於所立表之處祭造軍法者禱气勢之增倍】防氓【注防人也】皛【胡了切文選注當爲拍普格反】葽【於堯反盛也】程【莊子雲程生馬嘗觀文字注秦人謂豹曰程余至延州人至今謂虎豹爲程蓋言虫也方言如此抑亦舊俗也筆談】獌【音萬】蜒【音延】豻【音汗胡地野犬也又音防】狖【余救反】熊

熊經鳥申【莊子音義經如字李古定反若熊之攀樹而引气也申如字若鳥之頻呻也】捶【之累反擊也】胹【音而煮熟】蹯【音煩】罼【音畢說文田罔也】�【許旱反說文网也天子出有防車网也又云防大旗爲罔今俗謂网旗蔡邕獨斷曰前驅有九旒云防後漢輿服志注武王伐紂百夫荷防旗以先驅】跧【阻頑反】首【去聲】注鐘旋【旬宣反周禮鳬氏爲鐘鐘懸謂之旋旋虫謂之幹注旋屬鐘柄所以懸之旋虫有蹲熊盤龍辟邪】蹲【音存坐也踞也】羆

憨【呼談切癡也】貑【音家】羭【音兪黑羝】羖【音古羊牡曰羖】防【音秋陸佃云防今泥防似鱔而短無鱗以延自染難握與魚爲牝牡】追貊【上都回反戎狄國名詩其追其貊】蠟【通作防音乍索也】襦【細宻之羅讀爲襦有衣袽之繻汝俱反或音須周禮注】豺

獺【音撻水狗】鬽【音媚】注貀【女骨切亦作豽貍屬蒼黒無前足善捕防】狼

趍辟【上七須反下婢亦反】條狼【上音滌】五等【公侯伯子男】獾【音歡】徼【爾雅音亦牡名獾牝名狼其子名徼絕有力者名迅孫炎曰迅疾也】臅【音觸內則注狼臆中膏也】田俅子【漢藝文志有田俅子三篇蘇林曰俅音仇】豻【音防】褎【亦作袖】絞【戶交反蒼黃之色】裼【音錫玉藻注君衣狐白裘則以素錦爲衣覆之使可裼也而有衣曰裼必覆之者裘防也九裼衣象裘色】射侯【大射有幹侯幹五旦反音豻】薻車【杜子春讀爲華薻之薻】駹【音龎】【莫歷反周禮注以皮爲覆笭韻書作幭詩韓奕淺幭注覆軾也】然【果然也駹車然漆車豻】類

鶂【五歷反】艸虫【按莊子音義云方之物類猶如艸土異種而同類也虫作土】猨猵狙以爲雌【猨音袁猵篇面反李音偏狙七餘反狙一名獦牂似猿而狗頭憙與雌猨交也獦音葛雌音妻一音如字】亶爰【山海經亶音蟬山多水無艸木不可以上有獸其狀如貍而有髦名曰類自爲牝牡食者不妬】猩猩【所庚反】狒狒【音翡與����同】髲【平義反】山【許歸反】嘄陽【淮南子注山精也】麡【才兮反】墳羊【國語作羵羊注云雌雄不成者也淮南子注土之精也】畢方【木之精也狀如鳥靑色赤腳一足不食五穀淮南注】罔象【國語注龍神獸罔象食人一名沭腫】注羂【工犬反】猛氏鋋【小矛也市延反】桃拔月氏【下音支西域國名】【普各反】

爾雅翼卷十九

欽定四庫全書

爾雅翼卷二十

宋羅願撰

釋獸三

鹿

麋

麕

麈



麝

麢

猴

蝯

玃



蜼

鹿

六爲律律主鹿故鹿六月而生鹿𨿽應律然非辰屬八卦無主故陶隠居云古稱馬之似鹿者直百金今荊楚之地其鹿絕似馬當解角時望之無辧土人謂之馬鹿以是知趙髙指鹿爲馬蓋以類爾鹿角無枝曰角有枝曰觡又獵者云鹿自有無角者名爲麀鹿凡鹿夏則解角而易毛冬則角長而毛深故喪車鹿淺防說者謂以鹿夏皮爲覆笭也古者伏犧之世麗皮爲禮按說文集韻云麗旅行也鹿之性見食急則必旅行禮麗皮納聘蓋鹿皮也【皮弁以白鹿皮爲冠】益州人取鹿殺而埋地中令臭乃出食之名鹿鄭康成說曲禮云國君春田不圍澤大夫不掩羣士不取麛卵又月令孟春云毋麛毋卵以春時先乳特禁之也然周官迹人掌邦田之政令禁麛卵者說者曰此謂四時常禁也注云爲其夭物且害生多里革曰獸長麑防孟孫獵而得麑使秦西巴持歸烹之麑毋隨之而嗁秦西巴弗忍縱而予之論語稱孔子素衣麑裘孔叢子曰孔子爲司冦攝朝事人歌之曰麛裘之芾投之無戾芾之麛裘投之無郵【�鹿麛也】黃帝時南夷乘白鹿來獻鬯成周黒齒貢白鹿漢武以白鹿皮爲幣【宋符瑞志白鹿王者明恵及下則至】

麋

麋與鹿相反鹿是陽獸情淫而逰山夏至得陰气而解角從陽之象麋是陰獸情淫而逰澤冬至得陽气而解角從陰之象今海陵最多千百爲羣多牝少牡人言一牡輙交十餘牝又與鹿交魯莊公十七年冬多麋劉向以爲麋色靑近靑祥也麋之爲言迷也蓋牝獸之淫者是時莊公將取齊之淫女其象先見京房易傳曰廢正作淫大不明國多麋又曰震遂泥厥咎國多麋古者獸人冬獻狼夏獻麋麋之性黠戰國防陳軫曰今山澤之獸無黠於麋麋知獵者張网而驅已也因還走而冒人至數獵者知其詐僞提网而進之麋因得矣淮南子曰孕婦見而子缺唇見麋而子四目武帝天漢四年令諸侯王大國朱輪特虎居前左兕右麋小國朱輪畫特熊居前寢麋居左右卿車者也古天子燕射熊侯白質諸侯麋侯赤質又許愼云古禮執羔麋鹿取其跪乳羣而不黨按鹿子曰麛麋子曰防羊旣用羔則麋鹿亦當用麛防爲物旣小可得而擾也後漢志廣陵東陽縣多麋注博物志曰十千爲羣掘食艸根其處成泥名曰麋畯民人隨此畯種稻不耕而獲然則古謂水澤之地如孟諸之麇者豈此地類也【左迹人來告曰逢澤有介麇焉】說文麔麋牡者麎牝麋也

麕

麕之性怯又謂之麞章者張皇也俗謂之白肉言其白膽易驚怯道家以麕鹿不在十二屬非腥膩之物羞爲白脯其飲水見影驚奔麤豪之人食其心肝者便卽小膽若素懦者則轉怯不知所爲麞乃極能走然未及鹿淮南子曰鹿之上山獐不能跂也及其下牧竪能追之才有所修短也古者畫繢之事山以章水以龍說者以爲章讀爲獐獐山物也在衣齊人讀防爲麞馬氏以爲獐山物畫山者並畫獐龍水物畫水者並畫龍鄭氏謂以獐表山以龍見水也有有牙者有無牙者崔豹古今注曰麞有牙而不能噬鹿有角而不能觸大者不過三二十斤老則牙見於外淮人謂之牙麞穆天子天子賜曹奴之人黃金之鹿銀麕注云今有在地中得玉防金狗之屬此皆古賂夷狄之奇貨也蓋古嘗有此瑞物故以金銀仿而作之宋符瑞志曰白麞王者刑罰理則至晉咸寧三年見魏郡【春秋運斗樞曰樞星散爲麞】

麈

麈大鹿也其字從主若鹿之主焉麈之所在眾從之其尾可用爲拂談者執之以揮言其談論所指眾不能易也上林賦沈牛麈麋漢書粵地山多麈麖麈似鹿而大麖似鹿而小其尾能畱紅色婦人以寘蒨帛中經十餘年色不退以拂氊則氊不蠧周書王防篇稷謹貢大麈【稷謹謂肅謹又世俘篇武王狩禽麈十有六】



大麕旄毛狗足能上木好作聲字說曰麂虎所在必鳴以告鹿屬馮而安者亦其聲幾幾然出東南山谷今有山林處皆有而均房襄漢間尢多實麞類也大麞毛長狗足者名南人往往食其肉然堅靭不及麞味美多食之能動痼疾其皮作履舄勝於眾皮又有一種類而更大名麖山海經曰女幾之山其獸多麖宋書符瑞志銀麂刑罰得中民不爲非則至

麝

麝如小麋臍有香釋獸謂之麝父字書謂之�周書武王狩禽麝五十冬食栢葉夏食諸虫尢噉蛇至寒則香滿入春急痛自以爪剔去之落處逺近艸木皆焦黃此爲生香若人帶過園中者果皆不實範云麝性多忌今亦未知其所以爲多忌者然楊文公常言商汝山多羣麝所遺糞常就一處𨿽逺逐食必還走之不敢遺迹他所慮爲人獲人反以是求得必掩羣而獲之此當是多疑忌之義亦佩其香者經逰園囿多所避忌故以比刺當時之人其毛可以爲筆鄭防云麝毛筆一管寫書直行四十張貍毛筆一管界行寫書八百張又有水麝臍中惟水瀝一滴於斗水中用灑衣衣至獘而香不歇唐天寶初養於囿中麝獸之香者故物之香者比之今有麝香鳥又有麝香木又靈貓似麝生南海山谷如貍自爲牝牡亦云蛉貍異物志云靈貓其气如麝

麢

麢大羊似羊而大角圓銳【說文大羊而細角】好在山崖間夜宿以角掛木不著地其角多節蹙蹙圓繞彎中深銳小猶有掛痕耳邊聽之集集鳴者良慢無痕者非也其角號爲有神故能辟去不祥今之金剛者出西域狀若紫石英百鏈不消切玉如泥置之山頂亦陷石而入及金處同類相見而止可謂堅矣惟此角能壊之麢𨿽大羊而性與羊異故字從鹿而釋獸敍在麞之前今人只作羚北人多食南人食之免爲蛇虫所侵【上林賦足壄羊張揖曰麢羊也似羊而靑】說文麙山羊而大者細角

猴

猴一物而五名說文猴�也�貪獸也一曰母猴似人玃母猴也爾雅云玃父善顧玃持人也爲母猴也其爲禽好爪爪母猴象也下腹爲母猴形王育曰爪象形也古文爲象兩母猴相對形�母猴屬頭似鬼甶者

鬼頭也然則猴�玃爲�蓋一物又有沐猴母猴之稱母非牝也沐音之轉耳然�但是其屬�乃是狨玃又大皆猴之類而非猴也猴狀似愁胡而手足如人其聲嗝嗝若咳今大林中有猴多處一大猴在木輙累累以手相援下飲好象人所爲生子輙效人浴之山澗中鷹鳶過其上以一手按之仰視不轉子往往死水中輙相率哭泣埋之鄕人設果菽以取之者羣猴皆入惟老猴獨憑髙而望終不入至食欲盡四顧無人乃前猶復徬徨大抵以老猴至而後機也毎食輙置之兩嗛稍出而食之好行未嘗暫止或曰猴無脾故行以消所食猶象然停則有病然王延壽賦稱儲糧食於兩頰稍委輸於胃脾乃是有脾也蓋猴之性躁動今教擾之者皆先植杙地中使坐其上大抵旬月而後性定旣能定矣技藝乃復易成今廏中多畜之以爲令馬不畏辟惡消百病也猴性躁見物輙鬭故稱沐猴與狗鬭又好殘毀器物尢工捕虱論衡曰鹿制於犬猴伏於防爪不利也【王延壽賦有王孫之狡獸形陋觀而醜儀顏狀類乎老公軀體似乎小兒】說文爲母猴也楚辭曰獼猴兮熊羆慕類兮以悲老子曰爲者敗之猴之性好詐故稱狙詐狙擊說文狙玃屬莊子稱狙公賦芧曰朝三而暮四眾狙皆怒曰然則朝四而暮三眾狙皆說說者以爲狙公典狙之官三四者以升計也或又曰狙公者老狙自賦其徒耳按漢有祝雞翁此狙公蓋亦養狙者朝四暮三以枚計之爾獑胡似獼猴頭上有髮腰以後黒或云猴老者爲獑猢

蝯

蝯與沐猴相類靜躁不同耳柳子贈王孫文云惡者王孫兮善者猨猨性仁不貪食多羣行雄者黒雌者黃雄者善啼啼數聲則眾蝯叫嘯騰擲如相和焉其音淒入肝脾韻含宮商故巴峽諺曰巴東三峽巫峽長哀猿三聲斷人腸猨音淸者象萬物之數五主音音主猨故猨五月而生音淸切也其臂甚長人有此相者則以善射名淮南子曰羿左修臂而善射漢李廣猨臂其善射亦天性也然猨以臂長身不便於行舊或言其臂相通其實未見然猨所以壽者以長臂好引其气也尢好攀援其飲水輙自髙崖或大木上累累相接下飲飲畢復相收而上在猴亦然漢書西域之國有烏秅者山居累石爲室民接手飲說者以爲自髙山下谿澗中飲水故接連其手如蝯之爲是亦異矣舊說其色多靑白黃公路北戶錄言有緋蝯絕大越處子論劍術乃有老翁試之相與周旋以林竹刺之騰上爲蝯故劍術號曰猿翁【山海經堂庭爽之山其上多白猨鬲山多猨蜼吳都賦猨父哀吟】

玃

玃父善顧郭氏曰貑玃也似獼猴而大色蒼黒能玃持人好顧盻博物志云蜀山南髙山上有物如猴長七尺人行健走名曰猴玃或曰猳玃又名馬化伺行道婦女有好者輙盜之以去行者過其傍皆以長繩相引不然不免取去爲室家其生子者終身不得還久亦迷惑不復思歸生子皆如人以楊爲姓故蜀西界中多楊皆猳玃之種時時猶有玃爪者也古稱善顧顧是雄顧雌如顧兔之類江賦云狐玃登危而雍容又贊寧說�生西方深山中面目如獼猴體大如驢善緣木皆雌無雄俗云大�須三合而有子羣�相隨要路上彊牽男子而三合之十月而生據此則亦玃之類但所取男女爲不同或各據所傳或別一種耳抱朴子云猿壽五百嵗則變爲玃說文猶玃屬



猓蝯類也黒頰靑身南方異物志曰交州以南有之其鳴自呼身如猨大面通【闕】白色其體不過三尺而尾長四尺餘反尾度身過其頭視其鼻仍見兩孔其毛長柔細滑澤色以白爲質黒爲文視如蒼頭鴨脇邊斑文案此則以尾塞鼻有同於蜼然吳都賦曰狖鼯猓然騰趠飛超蓋二物歟李肇曰舊說劍南人之采猓然者獲一猓然則數十猓然可盡得矣何也猓然性仁不忍傷其類見被獲者聚族而啼𨿽殺之終不忍去也然則謂之果然者以其來之可必歟猶常山之蛇擊首而尾卽至故謂之率然此亦古制名之義也周禮巾車然注云然果然也今人亦用作裀褥【鐘毓賦似猴象猨黒頰靑身肉非嘉肴惟皮爲珍元微之詩果然皮勝錦吳錄云猨狖類也色靑赤有文居木上九眞日南有之】

蜼

蜼狖也似獼猴而大黃黒色尾長數尺似獺尾末有岐鼻露向上雨則自掛於木以尾塞鼻或以兩指江東人亦取養之爲物捷健江賦曰迅蜼臨虛以騁巧是也蜼讀如贈遺之遺又讀如橘柚之柚其作柚音者或爲狖音義皆同孫愐不審乃於一音中分之云蜼獸名似猿狖似獼猴不知似猿者卽此獼猴淮南子曰猿狖失木而禽於狐貍非其所也其招隠曰蝯狖羣嘯兮虎豹嗥古者有蜼彛畫蜼於彛謂之宗彛又施之象服夫服器必取象此等者非特以其智而已蓋皆有所表焉夫八卦六子之中日月星辰可以象指者也云雷風雨難以象指者也故畫龍以表云畫雉以表雷畫虎以表風畫蜼以表雨凡此皆形著於此而義表於彼非爲是物也考工記曰土以黃其象方天時變火以圜山以章水以龍鳥獸蛇蓋水爲難畫故以龍表之然所以畫者在水不在龍也智者由此觀之思過半矣【上林賦猨素雌蜼玃飛蠝廣成頌尾蒼蜼周禮注蜼禺屬卭鼻而長尾】

音釋

鹿觡【音格】【莫歷反】笭【音靈】【內則注於僞反】迹人【迹子亦反主知禽獸之處】裏革【下音棘】芾【音弗通作�韠也】麋

泥【去聲】寢麋【如輿服志倚龍伏虎寢兕之類】防【於兆反】注介麇【左傳注介大也麇力倫反逢澤在滎陽開封縣東北】麔【音咎】麎【音辰】麕【音君與麇同】防【與豚同】麈【之庾切】麖【與麠同音京】注稷謹【卽肅愼】【音幾】旄【爾雅注防長毛也音蠍通誌略音冒玉篇蝐音妹】馮【皮沐反】靭【音刃】麝

麝父【通誌略父音甫】麢【音零】注足壄羊【壄音野足踏也】麙【五咸切】猴

�【奴刀切】玃【九防反】爲【幹僞切音若危】好爪【好去聲謂好用爪】�【牛具反】甶【甫勿反】嗝嗝【古厄反】累累【與累通】嗛【胡簟善簟二反銜也】杙【音弋荘子稱狙猴之杙】狙【音疽】獑胡【上音巉】蝯【音袁】秺【宅加反】蜼【惟季切又音袖】玃【居反】猳【占瑕反】�【音帚】【音然】猓【音果】狖【羊就反】鼯【音吾】趠【田角反跳也】然防【莫歷反】蜼【惟季切又音柚】注飛�【音壘飛生鳥名飛且乳】注卭鼻【上疑岡切】

爾雅翼卷二十﹤經部﹐小學類﹐訓詁之屬﹐爾雅翼﹥

欽定四庫全書

爾雅翼卷二十一

宋羅願撰

釋獸四

犛

羱

豪

獺

鯪鯉

兔

貂

蟨

彚

貓

貍

狐

貉

窮奇

檮杌

饕餮

犛

犛西南夷長髦牛也似牛而四節腹下及肘皆有赤毛長尺餘而尾尢佳其大如斗天子之車左纛以此尾爲之系之左騑馬軛上蓋馬在中曰服在外曰騑騑卽驂也安最外左騑馬頭上以亂馬目不令相見也【東京賦注置騑馬貫中】故輿服志曰山車金根飾黃屋左纛以副其徳章其功也漢安帝時靑衣道夷與徼外夷賫旄牛眊以獻眊者結毛爲飾卽今馬及弓槊上纓眊也又可以充耳故楚語曰巴浦之犀犛兕象其可盡乎其又以規爲瑱也然犛牛甚自愛其尾凡萬物之類其皮革齒牙骨角毛羽有異於物爲人所利者亦皆自知珍之豹養其文犀象藏其齒角麝保其臍孔雀防其尾然而時有緩急故麝遇逐決其臍以自免蚺蛇之膽嘗爲人取者則舉其瘡示人惟犛牛防尾特甚性至麤梗難制然艸木鉤其尾則止不動解乃得去故西方之書言人爲情欲所系不能自防者諭之今欲取其尾者使人歌於前弭然乃可取矣周書武王狩擒犛七百二十有一然則不特西南夷乃有也又莊子稱斄牛其大若垂天之云者司馬彪亦以爲旄牛然上林賦庸旄貘犛犛牛黑色亦出西南徼外然非此屬字書犛莫支反犛犛牛尾也裏之反彊曲尾可以箸起衣也洛哀反顏監曰庸牛卽今犎牛也旄牛今偏牛也犛牛今貓牛也【王防篇樓煩星旄荀子西海有文旄】

羱

羱者西方野羊似吳羊而大角故曰羱如羊也狀若驢而羣行其角甚大受斗餘夏天塵露在其角上生艸載行愛玩之獨寢餘者不敢近也代都賦云羱羊養艸以盤旋切詳萬物之生皆依於物故魚依水艸依土鸛巢有水則能畜魚羱角有土則能養艸皆生非其類此羱乃與麢羊不同故釋獸羱如羊麢大羊陶隱居稱羚羊多兩角一角者爲勝角甚多節蹙蹙圓繞別有山羊角極長惟一邊有節節亦疎大爾雅名羱羊而羌夷云只此名羚羊唐本乃云羚羊如牛大其角堪爲鞍鞽一名羱羊俗名山羊或名野羊善鬭至死而陳藏器稱山羊山驢羚羊三種相似則唐本之說似非矣顏監解上林賦云壄羊今所謂山羊也

豪

豕號爲剛鬣而豪之毛尢異夾髀麤毫至長數尺能以頸上毫射物其毫大如笄白而黑端入肉處才一二分中間白處常隱不見但見其黑端爾見人則怒白色盡露已而激去蓋是怒气所發未必以射人也凡萬物變化蓋不可以類推今嶺南海魚變化之異者黃魚化爲鸚鵡沙魚之班者化爲鹿泡魚大者如斗身有刺乃復化而爲此說易者以巽爲魚魚之爲龍爲鹿震巽相易者也化爲鸚鵡巽變離也化而爲豪巽變坎也又豪矢屬屬於坎坎弓也乾爲圜矢取巽離弓取巽坎豪彘激毫短狐射影無非坎離之變物之變化動作合於象數有如此者列子稱亶爰之獸有自孕而生者惟豪亦然郭璞贊曰剛鬣之族號曰豪豨毛如攢錐中有激矢厥體兼資自爲牝牡長楊賦云拕豪豬一名帚獂

獺

獺如小狗水居食魚率以正月取魚於水傍四面陳之謂之祭魚獺不祭魚國多盜賊蔡邕月令章句曰獺毛虫西方白虎之屬水居而殺魚者也春之時乙以柔配庚剛故金得殺於木毛虫害魚於春陽自然之气不爲妖異故以爲候祭者陳之陸地進而弗食獺歳常兩祭古者漁人候此而入澤梁故先儒言漁人之職歳五取魚則以孟春獺祭爲一季春薦鮪爲二秋獻魚爲三孟冬獺復祭爲四季冬始漁爲五說者以其祭爲祭天魏蔣濟則云豺獺自祭其先是皆不可知者也其所陳之魚許叔重注淮南子則以爲用鯉束晳補南陔詩曰有獺有獺在河之涘淩波赴汨噬魴捕鯉嗷嗷林烏受哺於子養隆敬薄惟禽之似以獺能祭烏能養故孝子以相戒則又魴鯉兼祭矣又古稱獺嗜鯔魚乃不避死魏徐邈畫板作鯔懸洛水岸以誘白獺羣獺盡來一時執得性能知水之髙下其爲穴必預度水所不至鄕人以是爲潦水之候又有一種名防陶隱居云防獺形大頭如馬身似蝙蝠不入藥用藥用當取以魚祭天者三蒼解語云防似靑狐居水中食魚說文亦云猵獺屬或從賓然則防蓋莊子所謂猨猵狙以爲雌者以其能水能陸故與禺屬爲雄雌桑大夫曰水有猵獺而池魚勞國有彊禦而齊民消淮南曰養池魚者不畜防獺謂是物也今人以一種小者爲防言能抓防魚食之又有水防能入水伺大魚騎之而齧其尾魚以故不蕃然非獺類舊說諸畜肝葉數皆定惟獺肝一月一葉十二月則十二葉吳孫和嘗醉舞如意誤傷鄧夫人頰以百金求白獺髓爲膏以滅瘢一名水狗毎旦率以五更初出飲水知人欲取之則入石洞伺其祭魚則有鬭死者穴中有祐骨山海經曰釐山滽山之水出焉有獸名曰獺其狀如鱬其毛如彘鬣

鯪鯉

鯪鯉四足似鼉而短小狀如獺徧身鱗甲居土穴中蓋獸之類非魚之屬也特其鱗色若鯉故謂之鯪鯉又謂之鯪豸野人又謂之穿山甲以其尾大能穿穴故也能陸能水出岸開鱗甲不動如死令蟻得入蟻滿便閉甲入水開之蟻皆浮出因接而食之故能治蟻瘻吳都賦曰陵鯉若獸其字從陵以其居陸也後魏髙宗時兗州東郡吏獲此獸京師無識者惟髙祐識之以爲三吳所出余城所無時謂博識【考】天問曰鯪魚何所王逸以爲鯉一云陵鯉也有四足出南方蓋以爲此獸故釋吳都賦者亦引以爲證至栁宗元天對乃云鯪魚人貌邇列姑射則是用山海經所謂西海中近列姑射山有陵魚人面人手魚身見則風濤起者爾非此物

兔

兔視月而有子其目尢了故牲號謂之明視天問稱夜光何徳死則又育厥類惟何而顧兔在腹蓋月惟朢一日滿余時常缺兔口亦缺以類相致說者以爲天下之兔皆雌惟顧兔爲雄故皆望之以稟气古稱日烏月兔相傳已久傳曰日無光則烏不現烏不現則飛烏隱竄漢元帝永光元年日中無光其日長安無烏而今世卜兔之多寡者以八月之朢是夜深山大林中百十爲列延首月影中月明則一歳兔多月暗則兔少是稟顧兔之气以孕也然兔亦自有雌雄不專視月古樂府亦云雄兔腳撲朔雌兔眼迷離兩兔逐地走安能知我是雄雌蓋雌雄之難辧者云爾論衡云舐雄毫而孕及其生子從口中吐出冬月惟齕木皮至春艸長麥繁而肉反不美凡野獸鮮有犛惟兔足底皆毛號建毛性狡以善走齊之良兔曰東郭防蓋一旦而走五百里與齊之良狗韓盧同足其居號三窟馮諼以此導田文今兔之所處其穴常爲三竅獵者攻之常顯然自其正穴躍出而顧循其背自後竅入坐穴中獵者反以是得之嶽陽人以兔爲地神無敢獵者又巴陵烏絕多無敢弋不知何故也其毫利爲筆韓愈傳毛穎稱蒙恬取兔毫爲筆乃不其然蒙恬所造卽秦筆耳以枯木爲管鹿毛爲柱羊毛爲皮所謂蒼毫非兔毫竹管也兔毫自漢以來有之耳崔豹說之甚詳又淮南鴻烈曰昔蒼頡作書而天雨粟鬼夜哭以爲鬼恐爲書所劾故哭而悲之許叔重乃云鬼或作兔兔恐見取毫作筆害及其軀故夜哭夫自黃帝蒼頡至於秦蓋二千餘年【考】蒙恬乃始作秦筆而兔毫竹管又出於鹿毛木管之後彼之哭者骨朽久矣許說非也【宋符瑞志白兔王者敬耆老則見赤兔王者徳盛則至春秋運斗樞曰玉衡星散爲兔】

貂

貂防屬大而黃黒好在木上亦謂之栗防其尾特大漢之侍中中常侍武冠加黃金璫附蟬爲文貂尾爲飾謂之惠文冠起於趙武靈王效胡服以金璫飾首前揷貂尾爲貴職秦滅趙以其君冠賜近臣應劭以爲金取堅剛百鏈不耗蟬居髙飲防口在腋下貂內勁悍而外溫潤此因物生義也徐廣以爲蟬取淸髙飲露而不食貂紫蔚采潤而文采不彰灼而胡廣以謂北方寒涼本以貂皮暖額附施於冠遂成首飾則廣之說是也今髙麗有貂帽貂裘冬溫夏涼利以入水才出岸振迅之則幹雪著其上則消又北方往往黃塵瞇人眼以袖拭目則塵去古亦以爲裘趙王資蘇秦貂裘黃金使說秦王破闗中之橫書十上而說不行黑貂之裘敝黃金百斤盡是亦起於趙也傳曰貂不足狗尾續言貴賤之不同貂實防類故其字又作鼦作�說文云出胡丁零國今人謂之貂零恐以此廣志曰貂出扶余挹婁【王莽更漢家黑貂著黃貂唐正觀五年東室韋貢丰貂】

蟨

蟨防前而兔後趨則頓走則顚故常與卭卭距虛比爲卭卭距虛齧甘艸卽有難卭卭距虛負之走故號比肩獸然蟨世所希見漢雁門廣武縣夏屋山中有獸形如兔而大相負共行土俗名之爲蟨防先朝沈括使遼稱契丹北境慶州之地大漠中有跳兔形皆兔也但前足才寸許後則幾一尺行則用後足跳一躍數尺止則蹶然僕地捕得數頭持歸此則蟨也蓋蟨自能跳躍亦能與同類相負共行特假於卭卭距虛以走卭卭距虛蓋二獸子虛賦曰蹵蛩蛩轔距虛張揖以爲卭卭靑獸其狀如馬距虛似驘而小說苑孔子曰蛩蛩距虛見人將來必負蟨以走二獸者非性愛蟨也爲得甘艸而貴之故也然則負蟨者或卭卭或距虛二物不相須也郭氏又以蟨防前而兔後意卭卭距虛當防後而兔前前髙不得取甘艸故須蟨取之按卭卭距虛相如賦以爲狡獸與野馬騊駼遺風遊騏槖駝驒騱駃騠槪言之又本艸稱距虛食庵防子而仙則是物之至駿者故昔之言駿馬前類飛鳥後類距虛以其前軒而後輊也豈冝後足若防耶且蟨惟前短而後長故不能走而有待於物然猶獸之常理若長前而短後豈直不能負物而已哉直便無是理也又狼亦負狽狽前足短而狼後足自如卭卭距虛不當短其後也周書王會獨鹿國獻卭卭距虛孤竹獻距虛釋者以爲卭卭似防距虛負而走距虛者野獸驢驘之屬則是以卭卭爲蟨也與爾雅說苑及詞人之說異今不取【郭璞曰距虛卽蛩蛩變文互言耳】

彚

彚之爲獸小小耳其狀似防而毛刺大者如小防小者如腳短刺尾長寸餘蒼白色見人則藏面腹下圓輥如栗房攢毛外刺不可執漢元封二年大雪深數尺牛馬踡縮如蝟蓋似此也淮南曰鵲矢中蝟此類之不可推者蝟獨畏鵲緯書曰火爍金故鵲啄蝟宋均曰蝟有兵刺故謂金鵲處髙得火气也蝟見鵲便自仰腹受喙或曰蝟極獰鈍或惡鵲聲故反腹令啄欲掩取之猶蚌鷸耳非有畏也今人以彚皮理素之紕類者其皮與山枳防皮相似但枳鼠毛端兩岐爲別彚有毛刺故通爲品彚之彚易曰防茅連茹以其彚徵吉萬彚之雜然皆生如彚毛矣至於豪者其毫特達出於其類故才出人曰豪亦謂此爾傳曰盜賊如蝟毛而起彚可以治胃疾故又從虫從胃又從豸則爲�從大則爲蝟【西京賦摣狒蝟】

貓

貓小畜之猛者性陰而畏寒𨿽盛暑臥日中不憚鼻端四時冷濕惟夏至卽溫目睛早晚員日中如綫就陰則復員其耳經捕防之後則有缺如鋸如虎食人而鋸耳也洗面過耳則有勝客至其色有似貍者通謂之貍說苑曰騏驥騄駬倚衡負軛一日千里此至疾也然使捕防曽不如百錢之貍古者蠟禮迎而祭之故說者曰蠟蓋三代之戱禮也祭必有屍無屍曰奠蠟謂之祭則有屍貓虎之屍誰當爲之致鹿與女誰當爲之非倡優而誰是其說起於先儒欲滿八蠟之數故兼貓虎而列焉夫貓虎𨿽能食田豕田防然所以主此者蓋必有神於此詩曰去其螟螣及其蟊賊無害我田穉田祖有神秉畀炎火夫去螟螣蟊賊而畀之炎火者人也然必曰田祖有神相之耳今去田防田豕者𨿽貓虎也然所以使防豕得去者豈無神以掌之耶迎貓虎以祭其所主之神固自有屍矣孟子曰食而弗愛豕交之也愛而弗敬獸畜之也故所以接神者不可同於人所以遇人者不可同於畜豕獸尙不以人道遇況當以人道接耶故祭不宜及貓虎祭不及貓虎蓋以物享之則不爲戱禮矣然則貓虎所主者何神曰自田而言之當屬田祖自禽而言之則當祀祊

貍

貍者狐之類狐口鋭而尾大貍口方而身文黃黒彬彬蓋次於豹故稱大人虎別君子豹別辯人貍別山鬼乘赤豹從文貍也貍善者也爲小步以擬度焉其發必獲謂之貍步量侯道者法之古者王大射則射人以貍步張三侯夫射力有大小故射侯有近逺自士大夫卿以至諸侯其徳大者其威宜逺其徳小者其威宜近故其張侯之法意皆可以丈引度而設也王者威行無外而射力則有限焉大射之際又所以威冒天下四方之諸侯必將有在庭者茍按而設之是測量天威損天子之體者也故爲小步若貍者焉詳密而進旣善爲頌義取必中而又數在其中此神道設教所以尊皇極者也貍好伏故稱伏獸又鼈蜃之類謂之貍物防蠱之類謂之貍虫字皆取於貍而音爲埋則貍亦埋藏之獸矣

狐

狐妖獸鬼所乘也其狀銳口而大尾說者以爲先古淫婦所化【其名曰紫其怪多自稱阿紫】善爲魅惑人故稱狐媚聞爲媚者以小口器盛肉置之狐所常處狐見肉欲之爪不能入徘徊不捨涎皆入器中取以爲媚藥蓋妖祥之禽故古有以篝火狐鳴以惑眾者狐之色赤詩曰莫赤匪狐莫黑匪烏言其上下並爲威虐莫適擇也今狐所在烏輙羣而噪之蓋皆妖祥之禽人之所去也又師曠以爲東方有鳥文身朱足憎烏而愛狐然則狐可好烏可惡今並爲威虐則莫適求愛憎之正矣狐旣淫媚之物故詩人以比齊襄公求妃偶於南山之上綏綏然其行人皆惡之詩人之義寓物以顯其人雄狐者君之象也春秋秦穆公伐晉筮之吉曰獲其雄狐釋者曰夫狐蠱必其君也旣而獲晉惠公詩人但言齊子之歸而說者知其爲齊襄公而來蓋亦以此狐性善疑方河冰合時狐聴冰下水無聲乃行人每則之皆須狐已行乃度易未濟稱小狐汔濟濡其尾蓋狐小尾大則有未濟之象以之爲戒亦狐是執心不定者故春秋外傳曰狐埋之而狐搰之是以無成功旣自埋藏又自搰發皆執心不定之貌又漢惇煌郡杜林以爲古州顏師古曰卽春秋傳允姓之戎居於州者也其地今猶出大長者狐入中食之首尾不出說文云狐有三徳其色中和小前大後死則丘首管子云代出狐白之皮狐白應陰陽之變六月而壹見九尾狐文王得之東夷歸焉【山海經靑丘之國有之】

貉

貉善睡之獸似狐畜而養之扣之則寤已而復寐豳詩曰一之日於貉取彼狐貍爲公子裘夫所取狐貍爾而謂之於貉者周人將獵則先祭貉故謂獵爲貉周禮曰祭表貉則爲位蓋貛之將出貉爲先導表貉之所在知獸之所聚故祭而取之穆天子傳曰天子獵於漆澤於是得白狐狢焉以祭於河宗此周禮獵祭貉之驗也亦方物所生各有所主貉之逾汶則死豈主於河耶孔子狐貉之厚以居蓋居者所以利用安身也先事而慮有若狐者焉所以爲利用無事而息有若貉者焉所以爲安身又聖人之居所以致其辧狐孤也貉各也狐一羣不二雄狢與貛同穴而異處可以致其辧矣貈子貊其雌者名今江東呼貉爲詩義問曰狐之類貉貒貍也貉子曰貊貊形狀與貉類異世人皆名防貉子似貍然則貉之爲各又取於此說文狐貈從豸從舟而謂貉爲北方豸種其字從各爲蠻貉之貉此但據論語說之爾貉亦善捕說苑曰猿猴失木禽於狐貉者非其處也【北囂山有獸名獨狢行止無伴】

窮奇

窮奇神異之獸能食人上林賦窮奇象犀蓋獬豸觸邪撓之人窮奇食忠信之士其性相反故其名曰窮奇昔堯時四凶族有渾惇窮奇檮扤饕餮之名而世莫能盡其說說者謂渾惇不開通之貌耳案海內東北經曰三危山西曰天山莫水出焉而西流注於陽谷有神狀如黃囊赤如丹火六足四翼渾惇無面目是識歌舞實惟帝江【莊子以無竅爲混沌】驩兜比周頑嚚目無辧別故以渾惇比之窮奇之名說者特謂其行窮其好奇耳案神異經曰窮奇狀如牛而色貍尾長曳地其聲如狗狗頭人形鉤爪鋸牙逢忠信之人齧而食之逢姦邪之人則捕禽獸而飼之亦食禽獸之肉海內西北經亦曰窮奇狀如虎有翼食人從首始在蜪犬北又東北經曰邽山上有獸狀如牛蝟毛名曰窮奇注云或云似虎蝟毛有翼海上所謂窮奇者千嵗耳虎一名神狗也共工專誣害盛徳故以窮奇比之檮杌之名說者特謂頑凶無儔匹之貌耳按物類相感志曰檮杌西荒中獸如虎豪長三尺人面虎爪口牙一丈八尺人或食之獸鬭終不退卻惟死而已荒中張捕之復黠逆知一名倒壽伯鯀傲狠忘身故以檮杌比之饕餮之名說者謂貪財爲饕貪食爲餮耳北山經曰鈞玉之山有獸羊身人面目在腋虎齒人爪音如嬰兒名曰麅鴞食人爲物注云貪婪食人未盡遂害其身像在夏后鼎左傳所謂饕餮者也三苗飲食貪冒故以饕餮比之由此四物言之則窫窳大風封豕鑿齒長蛇之類皆以物比人不能詳其說然皆可以類通之也【淮南子窮奇廣莫之所生也注雲天神】

檮杌

檮杌好鬭至死不卻西荒中獸也狀如虎豪長三尺人面虎爪口牙一丈八尺【神異經云毫長二尺人面虎足豬牙尾長丈八尺】人或食之獸鬭終不退卻惟死而已荒中張捕之復黠逆知之一名倒壽商之興也嘗次於丕山故內史過答虢公神降於莘之問以爲或有神以興亦有以亡也或曰檮杌卽鯀據左氏顓頊氏有不才子謂之檮杌蓋指伯鯀又鯀爲夏郊三代祀之夏之祀鯀乃其先祖商不應祀或以次於丕山因祭之爾周則封杞鄫以祀之又諸國之史晉謂之乘魯謂之春秋楚謂之檮杌乘以載丘乘之數春秋以備四時之事又史者所以數往知來者也檮杌之爲物能逆知來事故以此目之

饕餮

饕餮羊身而人面其目在腋下虎齒人爪音如嬰兒食人爲物釣玉之山有之山海經謂之狗鴞郭氏以爲貪婪食人未盡遂害其身像在夏后鼎以夏鼎言之昔夏之方有徳也逺方圖物貢金九牧鑄鼎象物百物而爲之備使民知神姦是則夏鼎之上無所不象今獨稱饕餮者饕餮食而不戒以自殘其身鼎食器也欲使食者知以爲鑑故尢別而異之其圖在足呂氏春秋曰周鼎著饕餮有首無身食人未咽害及其身以言報速也今鼎鬲之類凡三足者毎足皆作獸狀瞠目屯牙自銜其足此則饕餮象也其事自夏鼎來矣

音釋

犛【莫交反】纛【音盜】騑【音非】眊【音二】瑱【他甸切以玉充耳也楚靈王虐白公子張驟諫王病之曰子復語不谷𨿽不能用吾憖寘之於耳對曰云云注規諫也瑱所以塞耳言四獸之牙角可以爲瑱不盡而又以規諫爲之乎】蚺【如占切】【呂之反徐李音來】犎【甫容切野牛也】羱【音元】麢【音零亦作羚】豪

鬣【音獵】髀【音俾股也又步米切】笄【音雞簪也】泡【披交切】豨【火豈切】拕【說文曰拕曳也徒可切】獺【音撻】鯔【音緇】防【婢賓切】猵【普年切又篇面反】�【音遇】抓【側交切】防【音秋】瘢【薄官切】滽滽【音容水名】鱬【而朱切】鯪鯉豸【他爾切】瘻【音樓】列姑射【射音夜山海經列姑射在海河州中】

了【音了目精明也】撲【蒲各切】舐【神帋切】齕【音紇齧也】防【音俊又音逡】貂【丁聊切】璫【音當充耳珠也】侍中中常侍【後漢百官志侍中比二千石掌侍左右贊導眾事顧問應對中常侍千石後增秩比二千石掌侍左右從入內宮贊導內眾事顧問應對】瞇【音米物入目中】蟨【音厥】防前後【淮南注防前足短後足長故謂之蟨蛩蛩巨虛前足長後定短故能乘虛而走不能上也】蹵【七六切】轔【音】驘【騾】驒騱【上音顚下音奚】駃【古穴切】騠【音提】庵防【音淹閭通誌略狀如蒿艾】輊【音致車前重也】彚【通作蝟】輥【音衮】踡【音權踡局不伸】紕【篇夷切繒欲壊也】纇【虛對切麄絲也】注摣【子加切謂防撮之】貍別【彼列切子注虎別如虎之別於百獸炳然殊異別辧別也辯人辭辯之人其文萃然有】

【文采異於貒貉】三侯【儀禮注謂熊侯糝侯豻侯也】量侯道【謂去堂逺近也侯道五十弓弓制六尺】貍步【貍之伺物毎舉足者止視逺近茍必中也是以量侯道取象焉】頌【容】蜃【大蛤也市軫反】防【音柘亦作蟅說文虫也一曰蝗類一曰防婦周禮赤犮氏注貍虫防肌蛷之屬】狐

篝【音溝薰蘢】搰【苦骨切】貉【音鶴亦作狢本作貈】貛【火丸切野豚】逾汶【毛晃韻注汶與防同謂汶江也考工記貉逾汶則死陸徳明音問誤詳見列子釋文】貆【音丸】�【玉篇無之疑當作�音殍】貒【他丸切】【乙郎切】【山吏切】窮奇渾【戶本切】惇【徒本切】檮【徒刀切】杌【五怱切】饕【他刀切】餮【他結切】驩【呼端切】兜【都侯切】行【下孟反】好【呼報反】蜪犬【音陶蜪犬如犬靑色食人從首始】邽山【山海經音圭】麅【音庖】鴞【於驕反】窫窳【上音軋下音愈獸名狀若龍首亦作猰防】大風【風伯也能壊人屋舍羿射殺之】鑿齒【齒長三尺其狀如鑿不徹頷下而持戈者】封豕【大豕也】長虵【大虵吞象三年而出其骨】檮杌鯀【古本反】鄫【疾陵反左傳注鄫國今瑯琊鄫縣】饕餮鬲【都的切又音革】

爾雅翼卷二十一

欽定四庫全書

爾雅翼卷二十二

宋羅願撰

釋獸五

牛

騋

駵

騵

騧



駥

魚

驢

驘

駃騠

閭

駞

牛

牛大牲也牛件也件事理也象角頭三封尾之形又牛爲大物天地之數起於牽牛故物從牛牛爲物大可以分故半從八從牛牛之名色特牛謂之犅牛父謂之特子謂之犢吳人謂犢曰�牛羊無子謂之防一嵗謂之防三嵗謂之犙四嵗謂之牭騬牛謂之犗純色謂之牷駮謂之犖白黑雜毛謂之牻防黃白色謂之犥駮如星謂之�黃牛虎文謂之�黃牛黑唇謂之犉白脊謂之犡又謂之防長脊謂之防白牛謂之�世本胲作服牛黃帝臣也宋景文公云古者牛惟服車書曰肇牽車牛易曰服牛乘馬漢趙過始教人用牛代耕而王弼注易云牛稼穡之資是不原漢始牛耕之意余按古稱牛耕非特王弼之說也其來舊矣太史公律書曰東至牽牛牽牛者言陽气牽同萬物出之也牛者冒也言地𨿽凍能冒而生也牛者耕殖種萬物也淮南子曰殺罷牛可以贖良馬之死莫之爲也殺牛必亡之數許叔重以爲牛者所以殖谷谷者民之命是以王法禁殺牛民犯禁殺之者誅故曰必亡之數太史淮南博通古義其書皆不在趙過後又古人制名冉耕字伯牛其造書也曰犂耕也防兩壁耕也一曰覆耕種也字皆從牛則耕之以牛尙矣山海經曰稷後曰叔均是始作牛耕郭氏曰用牛犂也漢武帝用趙過代田之說用耦犂二牛三人且稱曰代田古法也后稷始甽田則過之法亦有由來矣景文之說未之盡也牛畜之有力而順者說者云牛但有豎瞳而無橫瞳見一物輒長造天故童子得而制之新論曰馬稱驊驑驥騄牛譽郭椒丁櫟古者犧尊以牛爲名然亦不盡畫牛故淮南子曰百圍之木斬而爲犧尊鏤之以剞雜之以靑黃華藻鏄鮮龍蛇虎豹曲成文章【新序鄒穆公曰百姓飽牛而耕】

騋

馬八尺以上爲龍七尺以上爲騋六尺以上爲馬騋減於龍而愈於馬亦馬之良者騋宜於牝故釋畜稱騋牝驪牡駒驂蓋言以騋爲牝以驪爲牡而生駒則謂之褭驂也騕褭古良馬之名褭驂取名於此則其良可知衛文公乘狄之敗始建城市而營宮室得其時制百姓說之國家殷富其末章稱騋牝三千亦以騋者牝之良利以生駒云爾春秋左氏傳稱元年革車三十乘季年乃三百乘與此不同者蓋馬特居四之一騋牝三千則當有牡一千革車不用牝純用牡馬牡馬一千爲車二百五十乘取成數故曰三百乘爾然則牝馬不用耶曰邦國六閒馬四種謂道馬戎馬田馬駑馬也革車用牡馬一千之外有牝三千足以供道馬田馬駑馬三種之數故凡馬四千匹分爲四種衛國於衰亂之後始復備諸侯之儀故詩人美而稱之

駵

駵赤馬黒鬣明堂月令五時駕馬而駵處其二春蒼龍秋白駱冬鐵驪夏用赤駵中央用黃駵中央寓於季夏故所用物同而以色之淺深者爲之別也古者駵非所貴故淮南子曰旁光不升俎駵馼不入牲以其犛也牲而犛且不可用而況天子法天象地爲車服以順時授民者而何取夫駵哉且而欲應四時耶則馬固有純色者矣騂也黃也翰也皆馬之純也棄而不用駵與駱皆犛也而顧取之何也月令乃秦呂不韋所作秦人自其舊時自言以水徳王故冬之鐵驪以純黒應其徳而蒼乃水徳所生又近於黑故不以爲嫌至於夏之宜用騂中央之宜用黃秋之宜用翰皆與其服色違逺兩者不可兼也故以馬之體應時令而選其鬣與所尙之徳合者以厭之是以夏則棄騂而用赤駵中央則棄黃而用黃駵秋則棄翰而用駱此其爲秦而設昭昭矣不然是三時者馬之體色皆與其鬣有異冬之所駕曷不取夫雒之白身黑鬣者而特用夫驪之純耶此以知其防矣

騵

騵駵馬而白腹者也武王伐紂用之詩曰牧野洋洋檀車煌煌駟騵彭彭蓋武王嘗以是勝紂故檀弓論三代之制夏后氏戎事乘驪殷人戎事乘翰周人戎事乘騵說者以爲三代乘馬各從正色周不純赤用白腹者爲上周下商因武王所乘遂爲一代成法然按列女傳趙津女稱昔者湯伐夏左驂牝驪右驂牝駹而遂放桀武王伐商左驂牝騏右驂牝防而遂克紂至於華山之陽則牧野所乘與此異色又詩止稱駟而此有左右驂詩言騵而此驂騏防不應傳聞有異蓋詩所陳謂牧野淸明之日至其逐紂至華陽或當驂此等爾

騧

黃馬黑喙曰騧宋明帝以騧字旁似禍攺作�唐太宗有拳毛騧【缺文】



後左足白曰案釋畜馬之四足白皆有名前右足白曰啟左白曰踦後右足白曰驤左白曰凡陽靜而陰躁馬之力其左不如右彊啟者開也前右足白則爲開道踦者閉也公羊傳曰相與踦閭而語閉一扇一人在內一人在外廣韻居綺切前左足白則爲閉驤者騰也後右足白則爲驤者系也後左足白則爲蓋獸之白皆爲躁故詩稱有豕白蹢以爲豕之躁者而易震卦爲足又爲作足作者作動也史稱隋文帝騧馬脊有肉鞍行則先作弄四足然則𨿽以色稱又爲系馬之名亦以其好動而之爾旣躁馬好動故秦人備兵甲以討西戎徵伐不休國人矜其車甲必先言駕我騏而後乃言四牡孔阜四馬旣閒爾阜與閒未足矜也其材之富可知矣此以見文王育材之盛也言徳之儉則其養之也以其所愛及其所不愛則僖公之牧馬是也一章良馬則有驈有皇有驪有黃二章戎馬則有騅有駓有騂有騏三章田馬則有驒有駱有駵有雒四章駑馬則有駰有騢有驔有魚蓋始者牧夫驈黃之純色浸至騅駓之間色以及於驒駱之不純不得已而及於驔魚之驚畏驔魚猶養之則其徳之儉可知矣此有以見僖公之善牧馬也相馬之說曰馬目欲得黃又欲光而有紫艷若目小而多白則驚畏驚畏者馬之大病故其序尢在後然漢武帝得西域之駿蒲梢龍文魚目汗血之馬充於黃門以魚目爲名豈此類耶

驢

驢似馬而長耳其毛龎褐不甚駿異九懷云驥垂兩耳中阪蹉跎蹇驢服駕無用日多驢旣低小而又不甚駿故稱蹇焉則爲無用甚矣一名爲衛或曰晉衛玠好乘之故以爲名始自漢靈帝於宮中西園駕四白驢躬自操轡驅馳周旋以爲笑樂於是公卿貴戚轉相放效至乘輜軿以爲騎從互相侵奪價與馬齊說者以爲驢遲鈍之畜致逺上下山谷野人之所用耳何有帝王君子而驂服之乎是胡服之妖也性能旋磨及防負故袁淑九錫云負磨廻衡迅若轉電是也率以午及五更之初乃鳴說者云音隨時興晨夜不黙仰契象俯協漏刻應更長鳴毫分不忒是其事也其聲醜惡乃獨有好之者王粲好驢鳴魏文帝臨其喪使赴客皆作驢鳴又晉王濟好之孫楚哭之爲之作聲而形體皆似人之嗜好不同有如此者或所無處其鳴亦能駭虎顧久習其伎則殺之矣其子案說文別名

驘

驘者馬牝驢牡所生似驢而健於馬舊非中國所產故漢書以爲匈奴奇畜也馬力在前髆驢力在後髀驘力在腰騎乘者隨其力所在而進退之驘股有鎖骨故不能生其狀大骨若臼而口小小骨若杵而頭大小臼口銜大杵頭故不可出此驘所以不滋息然馬生一驘其賈過馬逺矣漢元康中玆王絳賓娶烏孫公主女自以尙漢外孫樂漢衣服制度歸仿而作之外國胡人皆曰驢非驢馬非馬若玆王所謂驘也言其不純一爾晉令乘傳使遭喪聴乘騾車騾車者犢車裝而馬車轅

駃騠

說文曰驘驢父馬母也駃騠馬父驢母也故傳稱駃騠生三日而超其母言其過於驢爾周書伊尹令正北以駃騠爲獻古者人君所乘以爲珍駕蘓秦相燕人惡之於燕王燕王按劍而怒食以駃騠言其信蘓秦之篤激於譖者之言反以珍駕殺而享之以示與之無愛也桑禦史言孝武皇帝時平百越以爲囿圃卻羌胡以爲苑囿是以珍怪異物充於後宮騊駼駃騠實於外廏然則自古貴之矣又一名防崔豹古今注云驢爲牝馬爲牡則生驘馬爲牝驢爲牡則生防蓋今之人以此類爲馲亦與防音相符然玉篇稱馲驢父牛母則與崔及今說異今蜀中驘乃有馬與牛合而生者皆牛爲牡馬爲牝故今川廣皆產驘生於廣者蹄輕產於蜀者蹄重以大武之遺體也此實四類然古今說者但有驘及防駃騠二類之名驢父牛母自當從古說附於防篇牛父馬母亦以俗而謂之驘爾識者詳之也【宋符瑞志又有趹蹄者后土之獸自能言語王者仁孝則來禹治水而至】

閭

閭如驢一角或曰如驢而岐蹄古者大射於太學以爲受算之器名之爲中鄕射記曰君國中射則皮樹中於郊則閭中於竟則虎中大夫兕中士鹿中髤中前跪鑿背容八算釋獲者奉之先首蓋皆刻木爲之狀如此等獸而伏鑿其背以盛算前足跪者象獸教擾受負也周官有服不氏掌教擾猛獸顧獸有堪受負者有不合受負者若今駝受負則四足俱屈然則取於皮樹閭虎兕者當亦與鹿同意也閭之爲物罕見惟周書王防篇北唐戎貢以閭閭似隃冠不知隃冠之爲何物而北山經縣罋之山其獸多閭麋郭氏曰閭卽防也似驢岐蹄角如羚羊一名山驢說者言山驢以爲山羊之類大如鹿皮堪靴用兩角大小如山羊一邊有蹙文又疎慢者爲山驢則𨿽岐蹄而不一角而皮樹者人面獸形又獸之異者今儀禮皮樹一作繁豎

駞

駞外國之奇畜背有兩封如鞍其足三節色蒼褐負物至千斤日行三百里凡欲摏載輒先屈足受之所載未盡其量終不起古語謂之槖佗槖囊也佗負荷也今云駱駞蓋槖音之轉性能知水源自燉煌往外國者多乘之涉流沙千餘里中無水時有伏流處駞獨知之遇其處輒停不進以足踣地掘之常得泉又靑海西北有流沙數百里夏有熱風傷斃行旅風將至老駞預知之引項而鳴聚立以鼻口埋沙中人見則知之以氊壅蔽口鼻而避其患穆天子傳曰天子飲於文山之下文山之人獻牥牛二百以行流沙郭氏云駞也匈奴每嵗龍祠走馬鬭槖駞以爲樂事蘇秦說楚威王稱燕代槖駞良馬必實外廏是戰國時已入中國矣其臥腹不帖地屈足漏明者曰明駞能行千里古樂府云明駞千里足送兒還故鄕多誤作鳴字唐天寶間嶺南貢荔枝楊貴妃使明駞使馳賜安祿山明駞使日馳五百里取若馳足之捷云明駞亦或作鳴駞凡駞糞爲煙直若狼煙鄴中記銅駞如馬形長髙一丈足如牛尾長二尺脊如馬鞍在中陽門外夾道相向漢書大月氏國出一封槖駞顏師古曰脊上有一封封言隆髙若封土今俗呼爲封牛伊尹朝獻商書正北以槖駞爲獻漢有牧槖令丞牧養槖佗郭璞贊曰駞爲奇畜肉鞍是被迅騖流沙顯功絕地潛識泉源微乎其智【駞鳴曰�】漢舊儀云諸侯王黃金璽槖佗鈕

音釋

牛�【尾古文】件【徐錯曰若言物一件二件也封髙起也】犅【古郎切】�【防杏切】防【徒刀切說文注牛羊無子也】防【音具】犙【山含切三嵗牛】牭【思二切】騬【市陵切】犗【加敗切】牷【疾緣切】駮犖【上甫角切下力角切】牻【莫江切】防【力姜切】犥【普沼扶表普橐三切】�【普耕切】�【達胡切】犉【而純切】防【力拙切】防【居良切】犡【音厲說文洛帶切】�【五角切白牛也】胲【古才切初學記黃帝臣能駕牛】罷【音疲】叔均【山海經后稷播百谷稷之孫叔均是始作牛耕】防【非尾切讀若匪】甽【古文畎字廣尺曰畎】剞【居蟻切注巧工鉤刀也】【九忽九月二切許注所以刻鏤之具也靑黃采色之飾也華藻華文也鏄今之金鏄也鮮明好也龍虵虎豹者刻尊彛爲蟠龍伏虎之狀故曰曲成文章也】鎛【布各切說文鎛鱗也鐘上橫木上金華也】騋【洛哀切】褭【奴烏切】騕【音窈】馬四種【周禮校人天子十二閒馬六種邦國六閒馬四種象路駕道馬田路駕田馬田田獵也駑馬給宮中之役】駵【音畱】驪【力知反純黒色】旁光【淮南注胞也俎豆之實惟肩髀兩脇胞不得升駵駁不入牲者犠牲以純色也】犛【音毛】翰【白色馬也易曰白馬翰如胡旦反又音寒】駱【音洛白馬黒鬣】雒【音駱黒身白鬣】騵【音原】防【音黃】騧【古華切】【之諭切】踦【爾雅音欺】蹢【都歷切】驈【戶橘切驪馬白跨】皇【黃白】騅【音佳倉白雜毛】

駓【符悲反黃白雜毛】騂【赤黃色】騏【靑黒色】驒【徒河切靑驪驎】駰【音因陰白雜毛】騢【音遐彤白雜毛】驛【音簟豪在骭而白】魚【二目白似魚目】驢

輜軿【音緇屏輕車也一曰婦人車以其有屏蔽故曰軿】磨【去聲】防【音駝】【音蒙】驘【與螺同】髆【音博】玆【音丘慈國名在焉耆西南耆音支】駃【古穴切】騠【音提又丁奚切】�【音陌】馲【陟格切】【莫百切】閭

竟【音境謂與鄰國君射】釋獲【得也射以中爲獲】髤【音休周禮注漆赤多黒少】防【以余切】駝

踣【蒲北切】牥【甫防切良牛名】注【乙轄切】鈕【女久切】

爾雅翼卷二十二

欽定四庫全書

爾雅翼卷二十三

宋羅願撰

釋獸六

羜

羒

牂

羭

羖

羍



豝

豵

防

鼷

鼯

鼷

鼢

羜

羔者羊子之總名其別有四羜者五月生羔也者六月生羔也羍者七月生羔也防者羊未卒歲也而釋畜但載未成羊羜郭氏云俗呼五月羔爲羜蓋謂羔已生及五月者爾而說文稱五月生羔則似謂仲夏所生按齊民要術稱正月生羔爲上種十一月十二月生者次之母旣含重膚軀充滿艸𨿽枯亦不羸瘦母乳適盡卽得春艸是以極佳八月九月十月生者𨿽值秋肥然比至冬暮母乳已竭春艸未生是故不佳其三月四月生者艸𨿽茂美而羔小未食常飲熱乳所以亦惡五月六月七月生者兩熱相仍惡中之甚然則羔以五月生者乃是不美古稱肥羜以速諸父不應用此但當是生及五月者爾然伐木之詩諸父用羜羜者小羊諸舅用牡牡乃大牛禮隆殺不同者羜乃食禮意親而禮數牡乃享禮意重而禮厚所以待諸父與諸舅各有所宜也禮記曰羔豚而祭百官皆足大牢而祭不必有餘此之謂稱也禮之所謂稱者皆如此

羒

羒者吳羊白羝也羝是牡羊之總名而羒乃吳羊之羝者古者大率多只言羝易曰羝羊觸藩羸其角詩曰取羝以軷漢書匈奴徙蘇武於北海上無人處使之牧羝且云羝乳乃得歸専牧羝而望其乳示武以不得反猶秦之要燕丹以烏白頭而馬生角也羊性好羣而吳羝謂之羒反從分者蓋羝性好抵觸齊民要術畜牧之法大率十羊二羝以爲羝少則不孕多則亂羣尢取其無角者恐其抵觸以傷胎也然則𨿽羣也而宜分之羊之有羒羭亦猶木之有枌楡其物相類但當以色爲別蓋羒爲白羝枌亦白楡則猶羒也羭爲黑羝楡不能白則猶羭也色白有辧之義故皆從分色黑有不辧之義故皆從兪又今楡者北方有之故古稱楡塞而江南有刺楡無大楡是南方於羊則有羒而無楡於木則有枌而無楡又相類也枌白楡唐韻文

牂

羊牡羒牝牂廣雅曰吳羊牡一嵗曰牡防三嵗曰羝其牝一嵗曰牸防三嵗曰牂詩曰牂羊墳首三星在罶蓋牡羒牝牂墳猶羒也幽王之時西戎東夷之亂蓋始於褒姒而其禍遂連於中國詩人傷之於其末章窮而反本故言牂羊羒首諭婦人而爲男子之事猶武王數紂稱牝雞之晨矣三星在罶三星昏姻之星在罶則非其所矣又以嘆夫褒姒也牂羊爲喪裘之賤者淮南子曰晉文君大布之衣牂羊之裘以帶劍威立於海內字說曰犅以乘而不逆爲剛牂以承而不隨爲臧所謂牂牂言小狠也牂柯者以能入爲柯所入爲牂欲小狠焉蓋牛之性順犅能牡而猶有順性故爲乘而不逆羊性狠牂𨿽牝而猶有狼性故爲承而不隨案牂止是牝羊而詩正義欲合墳大首之義稱爲牝小羊夫吳羊三嵗稱牂則非小矣五行傳有羊禍說者曰易剛而包柔爲離離爲火爲目羊上角下剛而包柔大目而不精明視气毀故有羊禍

羭

歸藏曰兩壺兩羭郭氏以爲羭黑羝引以解夏羊牡羭之義案吳羊則白夏羊則黑而陶隱居稱羊有三四種最以靑色者爲勝次則烏羊其防羺羊及虜中無角羔其乳髓肥好不及都下者今江南以東羊白而豕黑江南以西羊黑而豕白古者爲裘則用白者故羔羊之詩曰羔羊之皮素絲五紽是因羔羊之色而用絲也然黑羊自爲食之美者故左傳曰專之渝攘公之羭蓋諸侯無故不殺牛以羊爲食大夫無故不殺羊以犬豕爲食羭者公之美食故羭又訓美若專嬖驪姬則將有變竊君之美祿有喪羊之患故易稱刲羊喪羊者皆如此也渝訓變羭以類相從則亦有變之義羭老而爲猿列子曰老羭之爲猿是也

羖

羖本夏羊牝者之名以吳羊白夏羊黑今人便以牂羖爲白黑羊名羖羊之角主明目安心益气輕身辟鬼魅虎狼療疥虫蠱毒結气止寒泄其角爲用最大而詩云由醉之言俾出童羖蓋羖之美在角今使出無角之羖羊脇以無然之物猶言而無實不爲用也昔秦穆公嘗以五羖之皮贖百里奚號五羖大夫羖爲角音又爲古音詩以羖與語協韻是也羖在今世但爲黑羊之名不取牝義而音又通於牯故本艸羖羊條注稱牯羊牯乃牡之名羖音同於牯而稱爲羊之牯猶兕音同於牸而稱爲犀之牸也羖旣通於牯爲牡則羭反當爲牝故字說取之張湛列子注亦云羭牝羊也字說曰夷羊謂之羒而夏羊謂之羖則由中國之道無分也處之有宜而已夷羊謂之牂而夏羊謂之羭則由中國之道非特承上以爲臧有可否之義焉以羖合羒言之以羭合牂言之是以羖爲牯羭爲牝也不用釋畜夏羊牡羭牝羖之文矣

羍

羍七月生羔也羊之類易繁一嵗之間母旣生子子復生孫孫又生子號爲一嵗三生詩曰誕彌厥月先生如達箋云達羊子也后稷之在其母終人道十月而生如達之生言易也蓋婦人之生首子其產多難而姜嫄又因履武而感其事尢異夫感異而孕者其生亦異故禹母修已感石而生禹坼胸而出契母簡翟吞燕卵而生契副背而出今其事類此宜乎有坼副災害而今也生之之易乃如羊子之易則周人所以尊而頌之也羊比於六畜爲易生又繁息之物故獨比之猶吐而生子生之易者故產育謂之娩亦嬎乃子之名也薛綜答韋昭曰羊子初生達小名羔未成羊曰羜大曰羊長防異名以羊子初生之易故以比后稷生之易也說文亦云羍小羊也從羊大聲讀若逹與說文七月生羔不合【當考】蓋達是七月之羊說者以七月之羊已爲成長不當始述其初生之易故更之云初生爲達言猶未成羔也然詩旣稱先生乃謂首生羊半嵗以上正其首出之時故以其首生之易比達不以達爲羊子而比子也則說文之說通矣



豕四蹢皆白豕之躁者詩曰有豕白蹢烝涉波矣月離於畢俾滂沱矣豕之性能水牧豬之所必在水艸之交故瀦從豬以豬所食息也天將久雨則豕進而涉水波白蹢尢其躁進者故先進焉月離於畢亦將雨之候役者之病惟雨故東山嘆零雨其蒙今二兆並見則大雨必矣役久病於外者所爲嘆也在十二少皆配十二支故已象虵豕象亥史晉師伐齊以己亥爲三豕是也今旣豕又從亥者蓋北方之卦水洊至爲習坎豕爲水之畜又應於水爲能充其類故在物從豕在气從亥亥者六陰俱盛嫌於無陽論道者惡之故卦以六陰稱龍月以六陰稱陽在物則指事而已六陰气類相應不嫌於習故從豕而又從亥也

豝

豝牝豕也凡六畜之屬皆見於釋畜惟豕見於釋獸以豕者通田豕之名故別異之詩曰彼茁者葭一發五豝於嗟乎騶虞豝牝豕也射牝何足以爲仁案說文稱豝牝豕一曰二嵗能相把拏也然則豝牝豕之小者故又謂之小豝二章則彼茁者蓬一發五豵蓋豕生三爲豵豵亦豕子也言𨿽取害稼之物然亦必待其成淮南子言先王之政魚不長尺不得取彘不期年不得食今皆一嵗二嵗之豕所以爲仁也夫田豕害稼古者迎虎而食之騶虞所發止於害稼之類又所以爲仁也必言一發而五者蓋騶虞樂官備之詩天子以備官爲節王之所向一發而中臣下從之五豝見中其備如此是詩也與吉日之詩略同吉日之詩曰發彼小豝殪此大兕其序亦云能愼微接下無不自盡以奉其上焉豝一發而五自豝而至兕皆備盡之道也古者田獵大獸公之小禽私之豝小禽也蓋吉日之臣自豝而殪大兕不私於已所以爲奉上騶虞之君止於豝而已亦不私於已所以爲仁也其言小豝又有以見豝豵之相類也𨿽然王田不取羣今一發而取五者田不取羣當是謂防罟之事惡其盡取此射而以藝得之不傷於仁亦孔子釣弋而不綱之義也字說曰豝所謂婁豬巴猶婁也

豵

豕生三子謂之豵生二則謂之師生一則謂之特郭氏以爲豕生子常多故別其少者之名豵從從義猶從也羣以從母有約從之義蘇秦說韓王稱寧爲雞屍毋爲牛從屍主也一羣之主所以將眾者從從物者也隨羣而往制不在我者也豵之從從亦牛從之義然在爾雅稱三爲豵而召南稱一發五豵者蓋詩所稱不特一豕之子又凡稱三者皆自三以往不特爲少者立名且其序曰天下純被文王之化則庶類蕃殖豕旣生子常多而又蕃殖於此而言豵則豵爲自三以往之名審矣說文又以小豚爲豰生三月爲豯生六月爲豵或曰一嵗爲豵二嵗能相把拏爲豝三嵗豕肩相及爲豜其說豵與爾雅不同然皆小豕之名故詳著之

鼠

鼠盜竊小虫夜出晝匿穴虫之黠者其種類至多穴於寢廟畏人故也然管仲稱社束木而塗之鼠因往托焉燻之則恐燒其木灌之則恐敗其塗此鼠所以不可得殺者以社故也以諭君之左右鼠則一耳惟其所處故太倉之鼠飽食而不驚厠下之鼠穢食而畏人李斯所以發憤也好自弄其須禾稼成時輙相率竊取覆藏之以爲冬儲人或掘之得數斗許及橡栗百果皆類此得則奪其一嵗之蓄詩稱相鼠以刺人之無禮者今河東有大鼠能人立交兩腳於頸上或謂之雀鼠韓退之所謂禮鼠拱而立者也相鼠有皮又有齒有體皮外飾也故象人之有儀齒有時以齧有時以止在易艮爲鼠故齒象止體者百體之動也說文體字云緫十二屬也蓋鼠爲十二屬之首又好摩弄其髭相時而進故體象禮呂氏春秋曰周鼎著鼠令馬履之爲其不陽也【闗尹子曰師拱鼠制禮】

鼷

鼷鼠類之最小者或名甘鼠又名甘口鼠食物當時不覺痛世傳云亦食人項肥厚皮處亦不覺古稱美疢不如惡石夫疢何有美者蓋特不覺其痛是以於疢言美恙之字從羊鼷鼠爲甘鼠也郭氏謂有螫毒小鼠蓋卽此俗人諱爲此所嚙云衰病之證春秋成公五年正月鼷鼠食郊牛角攺卜牛又食其角定公十五年正月鼷鼠食郊牛牛死哀公元年正月鼷鼠食郊牛劉向以爲鼠小虫性盜竊鼷又其小者也牛大畜祭天尊物也角兵象在上君威也小小鼷鼠食至尊之牛角象季氏乃盜竊之人將執國命以傷君威而害周公之祀也攺卜又食天重語之也而董仲舒直以爲養牲不謹是亦盡矣夫牛有力之畜何至爲鼷所食蓋將祭之犧皆系於牢設楅衡以制其角故鼷得而制之鼷之小而牛死焉則食者非一鼠矣凡人猶諱其嚙以爲衰病之證況大祀之犧乎鼷穴甚小故淮南曰塘漏若鼷穴一墣之所能塞也本艸說鼷鼠云此虫極細不可卒見則是虫之極小者耳非鼠之類也【漢書社鼷不灌屋鼠不燻顏氏曰鼷小鼠】

鼯

鼯與伏翼皆鼠類而爾雅在釋鳥中以其有肉翼也鼯狀如小狐翼大率如服翼翅尾項脇毛紫赤色背色蒼艾腹下黃喙頷雜白腳短爪長尾三尺許好暗夜行飛且乳亦謂之飛生聲如人呼食火煙能從髙赴下不能從下上髙東吳諸郡皆有之又謂之梧鼠荀子曰梧鼠五技而窮謂能飛不能上屋能緣不能窮木能遊不能渡谷能穴不能掩身能走不能先人𨿽多技能皆有窮極也鼯旣飛走且乳故將娩者持其皮毛則易生今鼯鼠來近人處夜鳴人輙忌之以爲旁裏當有死者伏甑聴其聲以爲能得所呼死者之名云一名夷由一名鸓又名飛蠝又名鼺鼠詳其性乃食煙火獨爲不可曉然西域復有火鼠在烈火中人取其毛緝之號火浣布此又何也【張揖曰飛蠝飛鼠也其狀如而鼠首以其飛山海經曰丹燻之山有獸焉其狀如鼠而首麋耳其音如嘷犬以尾飛名曰耳鼠】

鼵

鳥鼠同穴之中渭水出焉其鳥爲鵌其鼠爲鼵鼵如人家鼠而短尾鵌似鵽而小黃黑色入地三四尺鼠在內鳥在外在隴西首陽縣孔氏尙書傳云共爲雄雌張氏地理記不爲牝牡案此鼠在內鳥在外則似不爲牝牡管子曰楚人攻宋鄭燒焫爟焚鄭地使城之壊者不得復築也屋之燒者不得復葺也令其人有喪雌雄居室如鳥鼠處穴是不爲牝牡之義也然由古迄今不應二物長存儻不爲牝牡則其類不續顧無得而知之又沙州記云寒嶺去大陽川三十里有雀鼠同穴之山旣以此二虫爲名書傳從簡或只謂之鳥鼠山而王肅解禹貢遂稱鳥鼠同穴皆山名後之說者因以爲二山可笑也

鼢

鼢形如鼠大而無尾黑色長鼻甚彊常穿耕垣中行故郭氏云鼢鼠行地中者也陳藏器云今之鼢鼠小口尖者陰穿地而行見日月光則死深山中林木下有之蓋鼢伯勞所化而又能化而爲鴽季春之月田鼠化爲鴽許愼云田鼠鼢�鼠也鴽鶉也據迎貓食田鼠則鼠能害稼者今鼢鼠不敢見日月光則似不能害稼謂之田鼠未知其審說文云鼢地行鼠伯勞所化也一曰偃鼠故陶隱居云鼴鼠一名隱鼠一名鼢鼠而山林中有獸大如水牛者亦名鼴鼠說者以爲卽飲河者鼴鼠有二物異名同然莊子云鷦鷯巢於深林不過一枝偃鼠飲河不過滿腹以鷦鷯是鳥之小者而巢深林偃鼠是鼠之小者而飲大川言𨿽之大處猶止於極量而反故當謂此鼢鼠不當謂如牛者也【夏小正八月鴽爲鼠】

音釋

羜【文與切未成羊也】【亡具切】羍【他達切】防【雉矯反音兆】羝【丁兮切】軷【音防將行祭名】牂【子唐反】罶【音澑】大布【粗布也】羭【音兪】兩壺兩羭【歸藏者成湯所作是三易之一也兩壺兩羭者齊母經瞿有之文也案彼云瞿有瞿有觚宵梁爲酒尊於兩壺兩羭飲之三日然後鯀士有澤我取其魚是也爾雅注疏】防【女奚反】羺【奴溝反】羖【公戶反】羍【他逹反】嫄【音原】副【孚逼反】娩【音免子母相解】嬎【孚萬切】【胡來古來】

【二切】蹢【音的蹄也】豝【布家切】豵【子公切】約從【音縱】豰【許卜切】豯【下雞切】豜【公田反】鼷【胡雞反】楅【音逼以一木橫於角端】一墣【普木切塊也淮南又言土勝水者非以一墣塞江也】鼯【音吾】鸓【音壘】鼵【徒忽反音突】鵌【爾雅音徒】鵽【丁刮切爾雅注鵽大如鴿似雌雄鼠腳無後指岐尾爲鳥憨急羣飛出北方沙漠地】焫【與字同】熯【而善反】鼢【扶粉反】鴽【音如毋無也鶉防之屬母音牟】�【當作�胡簟切田鼠也】鼴【音偃】

爾雅翼卷二十三

欽定四庫全書

爾雅翼卷二十四

宋羅願撰

釋虫一

蠶



蟓

蜀

蝤蠐

尺蠖

蛅蟖

蟫

蚰蜒

蚓

蠶

蠶倉庚鳴則生故詩曰倉庚喈喈采蘩祁祁蘩白蒿也所以生蠶夏小正曰三月妾子始蠶蠶之狀喙呥呥類馬色斑斑似虎初拂謂之蠔以毛掃之蠶尙小不欲見露气桑葉著懷中令暖然後切之得人气則眾惡除也古者三宮夫人桑於公桑風戾以食之謂及早涼脆采之風戾之使露气燥乃以飼蠶蠶生惡濕故也比至再眠常須三箔虛上下二箔以隔土气障塵埃也飼必捲窻褰幃飼訖還下蓋蠶昆虫之類昆者明也蠶見明則食食多則生長其旋生駒皆與母同老食而不飲三十六日而化【淮南曰二十二日而化】嵇康養生論曰火蠶十八日寒蠶三十餘日仲長子昌言亦曰寒而餓之則引日多溫而飽之則用日少此寒溫饑飽之爲修短驗之於物者也荀卿賦曰三俯三起事乃大已俯謂之眠亦有四眠者旣老將績其口含絲春秋文耀鉤曰商絕蠶含絲言將絕蠶含絲以待用也淮南子曰蠶珥絲而商絕謂新絲出故絲脆五音之中商最急故先絕亦蠶午火也商金音也火壯金因應之而絕珥絲或爲餌絲或曰上下絲於口故曰咡絲其獨成繭者謂之獨繭自二以上謂之同功繭獨繭絲細而有緒詹何以之爲綸引盈車之魚也顏氏家訓曰胡人見錦不信有虫食木吐絲所成養蠶之室欲明而溫漢法犯腐刑者下未央蠶室取其溫爾古者后妃享先蠶而後躬桑先蠶天駟也漢舊儀曰今蠶神曰苑窳婦人寓氏公主凡二神



再蠶也原卽再之義或曰蠶不交而生者往往爲原蠶原蠶一名魏蠶莫知其說按方言魏細也自關而西秦晉之間凡細而有容謂之魏又古者魏地狹隘其君民有儉嗇趨利之譏以葛屨而至於履霜以女手而至於縫裳豈原蠶亦魏之俗耶今人又謂之二蠶音之轉爾周禮養馬禁原蠶者說者以爲天文辰爲馬而蠶書蠶爲龍精月直大火浴其種是蠶與馬同气物莫能兩大禁原蠶者爲傷馬也今農家下種以原蠶矢雜禾種之以辟蝗否則鬻馬骨汁和蠶矢溲之又蠶僵者塗馬齒則馬不食艸以桑葉拭去乃還食此則蠶爲馬類明矣淮南曰螈蠶一嵗再收非不利也然而王法禁之者爲其殘桑也離先稻熟而農夫耨之不以小利傷大獲也至於後世國稅再熟之稻鄕貢八蠶之綿吳人且以爲美談吳錄曰南陽郡一嵗蠶八績林邑記曰九眞郡蠶年八熟繭小輕薄絲弱綿細荊楚嵗時記曰八蠶繭出日南至秋猶飼以柘荊楚則早晚二蠶則五月而已永嘉郡記曰永嘉有八輩蠶珍蠶三月績柘蠶四月初績蠶四月績愛珍五月績愛蠶六月末績寒珍七月末績四出蠶九月初績寒蠶十月績其說云凡蠶再養者前輩皆謂之珍少養之而蠶與愛珍二色候珍三月旣績出蛾取卵七八月便割蠶生多養之是爲蠶若取藏甕中亦可十紙百紙蓋覆器口安冷水使冷气析其出勢僅得三七日然後札生養之爲愛珍然則蓋一類耳隋書曰江湖之南一年蠶四五熟唐天寶中益州獻三熟蠶繭緊厚白淨與常蠶不殊大歷中太原府淸源人唐景暉養冬蠶成繭詔給復終身而海物異名記乃云八蠶綿者八蠶共作一大繭非也

蟓

蟓桑繭野蠶不養於人就桑食葉作繭者比家蠶小而行疾其作繭長半寸以來亦撱而長其一面平多則嵗宜蠶野人嘗以卜蠶之熟否楚俗於上春以麫裹肉或糖蒸之亦平其一面謂之繭子食之蓋取象此古者稱野蠶成繭以爲瑞若蟓者嵗未嘗無但成繭者言其成熟如家繭漢自王莽以來田疇蕪廢杼柚其空至光武之初野谷旅生野蠶成繭人獲其利蓋地力久曠而有餘故谷易生樹力久蘇而有餘故繭易成唐武徳中梁州亦言野蠶成繭百姓采而用之亦其類耳又古今注元帝永元四年東萊郡東牟山有野蠶爲繭収得萬餘石民人以爲絲絮此最有數者野繭又有雔由樗繭棘欒繭蚖蕭繭皆桑繭之類各以所食葉爲名廣志云有柞蠶食柞葉可以作錦今桑繭所包裹甚薄不堪用古人稱以野繭之絲爲琴者自當各有所在也今人亦呼此爲桑蠶郭氏乃云卽今蠶非也

蜀

蜀葵中蠶也從虫上目象蜀頭形中象其身蜎蜎葵者菜之甘者也古人有言蓼虫不知徙乎葵菜今蜀食葵之甘故其體肥大亦食於藿廣志曰藿蠋有五色者槐香蠋五采有角甚臭庚桑子曰奔蜂不能化藿蠋言大小不同量也蠋𨿽蠶類而不食桑詩乃稱烝在桑野者葵藿之下亦桑野之地也蠶致養於人萬百爲族蜀則獨行故以比惇然獨宿者箋云蠋蜎蜎然特行久處桑野有似勞苦者又蜀亦或作鳥名師曠禽經曰蜀不獨宿不知何物也蜀不獨宿故以嘆獨宿者於文獨字從蜀則蜀當獨處爾韓子曰鱓似蛇而蠶似蠋人見蛇則驚駭見蠋則毛起漁者持鱓婦人拾蠶利之所在皆爲賁育淮南曰蠶之與蠋狀相類而愛憎異蠋一名蚅狀𨿽可畏然古人以金作此而綴之車上以爲飾故曰鞗革金厄

蝤蠐

爾雅蟦蠐螬糞土中虫又云蝤蠐蠍謂在木中者二物大抵相似以所處爲異大者如足大指而蝤蠐在腐栁中者內外防白故詩人以比碩人之領其所謂蠍非蠆尾之蠍也至於蠐螬食李之半於陵子嘗匍匐而食之三咽然後耳有聞目有見仲子之亷不忍受人一飡而甘餔蠐螬之餘腐以此而發皇視聴則其節之苦甚矣淮南萬畢術曰黍成蠐螬言以秋冬獲黍置溝中卽生蠐螬也說者以爲齊人曹氏之子所化論衡曰蠐螬化爲復育復育化爲蟬言萬物變禪如此楊雄方言乃云或謂之喧或謂之蠍或謂之蛭或謂之天螻此其爲物多矣非止一蠐螬也【說文��】

尺蠖

尺蠖屈申虫也狀如蠶而絕小行則促其腰使首尾相就乃能進步屈中有伸故曰屈申鄭康成謂之屈虫郭景純謂之步屈皆此義又如人以手度物移後指就前指之狀古所謂布指知尺者故謂之尺蠖漢書律曆志曰寸者忖也尺者蒦也則蒦亦自有尺之義矣易曰尺蠖之屈以求信也龍蛇之蟄以存身也聖人於物稱名小而取義大不以龍蠖巨細而有所遺晏子春秋曰尺蠖食黃則身黃食蒼則身蒼然郭璞注方言以爲尺蠖步屈色靑而細小爲蜾蠃所負爲子者按蜾蠃所負乃螟蛉毛詩義疏云螟蛉似步屈此說是矣正以爲步屈則非也蠖亦作繭而小甘泉賦曰天子穆然珍臺間館琁題玉英蜵蜎蠖濩之中解者以蜵蜎蠖濩爲刻鏤之形予按釋魚有蜎蠉水中小赤虫莊子所謂還虷者藏沙中穴如箴孔而蠖亦吐絲作繭有所布濩以此況帝居者蓋白藏於密精義入神之至也張協七命曰焦螟飛而生風尺蠖動而成響此以微虫表帝居之淵黙亦此義耳尺又作斥考工記弓人之職合灂若手背文角環灂牛筋蕡灂麋筋斥蠖灂此說弓表裏灂漆相合之處若人手背文理相應隈裏灂文如環弓背用牛筋者文如麻子用麋筋者文如斥蠖云叚成式稱尺蠖之繭爲蝶今蝶蓋靑虫所化非行步屈伸者蠖或爲蛾未可知也

蛅嘶

蛅嘶蛓虫也【蛓千志切】身扁緑色似蠶而短背有毒毛能螫人今俗呼楊瘌虫說文楚人謂藥毒曰痛瘌一曰傷也音如辛辣之辣楚辭以諭讒人九思所謂蛓緣兮我裳是也今牡丹上尢多常在葉背不知者輙遇其毒欲老則吐汁自裹久漸堅凝如巴菽大紫白間理可愛就其中作蛹謂之蛅嘶房一名躁捨一名雀甕俗謂之雀兒飯甕言雀所喜食也又謂之雀癰旣久出而爲蛾復孚子於葉間或者乃謂雀甕爲蛅嘶之卵非也陶景云多在石橊木上今石橊上復有一種聚短梗半寸以來周圍植之以自裹行則負以自隨亦化蛹其中俗呼避債虫

蟫

蟫白魚衣書中虫也始則黃色旣老則身有粉視之如銀故名白魚荊楚之俗七月曝經書及衣裳以爲卷軸久則有白魚穆天子傳蠧書於羽陵周官翦氏掌除蠧物鄭氏謂器物生虫魚韓文公詩曰豈殊蠧書虫生死文字間謂是也毛詩艸木疏曰天子賜諸侯蘭可著藏衣書中古者祕書之藏置蕓以辟之蕓亦香艸也後世書勑用黃紙味旣苦而虫不生王充論衡曰變復之家謂虫食穀者吏貪狼所致也書卷不舒衣襞不懸皆生虫也此復闗何吏耶一名蛃魚又名壁魚又名衣魚齊明帝疾勑臺省府署求白魚爲藥外始知之蟫有談尋淫三音淫或訛爲經籍之經故又有經音

蚰蜒

螾入耳郭氏曰蚰蜒自闗而東謂之螾方家說蚰蜒大者如釵股色正黃其足無數如蜈蚣狀此虫好脂油香入人耳及諸竅中故因以爲名使人戒焉古稱昌羊去蚤虱而來蛉窮蛉窮蚰蜒入耳之虫昌羊今昌蒲是其气芬芳所召爾梓人謂此爲卻行之屬今蝸牛之無殻者俗呼蜒蚰又呼蝸牛爲蜒蚰蠃蝸牛驚則退縮似應卻行之義然蝸牛要不能入耳當以多足者爲是楚辭以此物比讒賊王逸九思云升車兮命僕將馳兮四荒下堂兮見蠆出門兮觸蠭巷有兮蚰蜒邑多兮螳蜋睹斯兮嫉賊心爲兮切傷蓋蠆之螫人也在下蠭之逐人也自上蚰蜒則自側螳螂則當前是則上下左右與夫在前者皆嫉賊矣欲馳四荒其可得耶夫楚辭之人旣不容於內而出出又不容故君子怨焉

蚓

蚓無爪牙之利筋骨之彊上食槁壤下飲黃泉勸學者取之以爲其用心之一孟子又以比陳仲子以爲徒有飲水食土之操而已是𨿽微物其啟閉有時故月令孟夏螻蟈鳴後五日而蚯蚓出冬至之日蚯蚓結皆以紀候結猶屈也其始穴則首下向至是陽動則穴而上首故其身結屈也周書曰蚯蚓不出嬖奪後蚯蚓不結君政不行一名土蟺又名曲蟺夏夜好鳴於艸底故江東謂爲歌女或曰鳴砌周南詩曰喓喓艸虫趯趯阜螽說艸虫固多端按張衡云土蟺鳴則阜螽跳【考】是以蚓爲艸虫也贊寧物類相感志亦云阜螽如蝗江東人呼名蚱蜢與蚯蚓異類而爲雌雄蓋合詩人之說故郭璞贊曰蚯蚓土精無心之虫交不以分淫於阜螽觸而感物乃無常雄蚓亦龍屬故星禽龍四物而此居其一焉漢書黃帝得土徳黃龍地螾見帝王世紀曰黃帝時螾大如虹或曰地螾大五六圍長十餘丈也抱朴子軍術曰蚯蚓見軍中尢多者軍罷又冝備反叛

音釋

蠶呥呥【仁亷切】蠔【七吏反】風戾【音麗祭義注風戾之使露气燥方氏曰風至則幹】珥餌咡【音同】窳【音愈】【音原】鬻【音煮】溲【音搜】僵【音疆】離【髙誘曰水稗齊民要術作蘺】【音尹】蟓【音象】撱【音妥狹長】雔由樗【雔音讎爾雅注食樗葉者名雔由】棘欒【食棘葉食欒葉】蚢蕭【上音杭食蕭葉繭者名爾雅疏】蜀蜎蜎【詩朱傳鳥切動貌】蠋【音蜀】奔蜂【小蜂也一名土蜂】藿蠋【豆藿中大靑虫】

惇【都廻反獨處不移之貌】鱓【音善】蚅【於革反】鞗【徒雕反轡也】金厄【爾雅疏厄作蚅一名鳥蠋形佀蠶而大如指】蝤蠐【上音囚下音齊】蟦【音費】蠍【爾雅音曷郭云卽蛣疏云蟦蠐也蠐螬蝤蠐也蛣也桑蠧也蠍也一虫而六名也音屈】發皇視聴【枚乘匕發分決狐疑發皇耳目注發明也】【音斛】蛭【之日反】尺蠖【上爾雅作蚇下於郭切】蒦【音約】蜾【古火反】蠃【郎果反說文蜾蠃蒲盧細要土蠭也】螟【音冥】蛉【音零】蜵【音淵】濩【音防布濩散也】蜎【狂兗反】間【音閒】蠉【香兗切爾雅注】還虷【上音旋司馬云顧視也下音寒井中赤虫也又名蛣蟩音吉厥】合灂【音捉又音醮考工記疏合灂者謂弓表裏灂漆相合之處若人合手背上文理相應皆補內反】角環灂【環如字又戶串反疏謂隈裏灂文如環然】牛筋蕡灂【此說弓背用牛筋之漆如麻子文】蕡【扶云反】麋筋斥蠖灂【若用麋其灂文如斥蠖文】蛅蟖【上而占反下音斯】蛓【千志切】瘌【力達反辛痛也】蛹【烏種切】蟫【音淫】捲【音捲】襞【音辟】蛃【兵永反】蚰蜒【上音由下音延】螾【音引】【以淺反音演】蜈【音吳】蚣【音公】蠆【且介反】蚓【音引與螾同】蟺【是演反】蚱蜢【上莊額切下莫梗反說文虴蜢艸上虫也虴陟格反】

爾雅翼卷二十四

欽定四庫全書

爾雅翼卷二十五

宋羅願撰

釋虫二

莎雞

蜉蝣

蟋蟀

螳螂

蜱蜎

靑蛉

蜣蜋

蜘蛛

蠨蛸

胡蝶

莎雞

莎雞振羽作聲其狀頭小而羽大有靑褐兩種率以六月振羽作聲連夜札札不止其聲如紡絲之聲故一名梭雞一名絡緯今俗人謂之絡絲娘蓋其鳴時又正當絡絲之候故豳詩云六月莎雞振羽七月在野八月在宇九月在戶也寒則漸近人今小兒夜亦養之聴其聲能食莧之屬崔豹古今注曰莎雞一名促織一名絡緯一名蟋蟀促織謂鳴聲如急織也絡緯謂其鳴聲如紡緯也又曰促織一名促機絡緯一名紡緯其言促織如急織絡緯如紡緯是矣但蟋蟀與促織是一物莎雞與絡緯是一物不當合而言之爾詩稱六月莎雞振羽以至九月在戶十月蟋蟀入我牀下一章而別言莎雞與蟋蟀可知其非一物也蓋二虫皆似機杼之聲可以趣婦功故易以紊亂孫炎解螒天雞以爲小虫黑身赤頭一名莎雞郭氏又云一名樗雞陸璣則云莎雞如蝗而斑色毛翅數重下翅正赤或謂之天雞六月中飛而振羽索索作聲幽州人謂之蒲錯廣志云莎雞似蠶蛾而五色亦曰犨雞蓋皆非其類今莎雞之鳴乃止而振羽不待飛也一名馬

蜉蝣

蜉蝣朝生而暮死郭氏云似蛣蜣身狹而長有角黃黑色聚生糞土中豬好啖之陸璣云似甲虫有角大如指長三四寸甲下有翅能飛夏月陰雨時地中出樊光曰是糞中蠍虫隨雨而出朝生而夕死蓋蜉蝣者速死之物故以刺曹共公之好奢言𨿽衣服楚楚安能久也淮南子曰蠶食而不飲二十二日而化蟬飲而不食三十日而蛻蜉蝣不食不飲三日而死又曰鶴壽千嵗以極其遊蜉蝣朝生而暮死盡其樂蓋以旦暮爲期逺不過三日爾蜉蝣出有時故王褒頌聖主得賢臣云蟋蟀俟秋唫蜉蝣出以陰言知時也又許叔重注淮南子言朝菌者朝生暮死之虫也生水上狀似蠶蛾一名孳母海南謂之虫邪則亦蜉蝣之類按今水上有虫羽甚整白露節後卽羣浮水上隨水而去以千百計宛陵人謂之白露虫【夏小正五月浮游有殷】

蟋蟀

蟋蟀似蝗而小正黒有光澤一名蛬一名蜻蛚一名促織以夏生秋始鳴周書小暑之日溫風至又五日而蟋蟀居壁易通卦系曰蟋蟀之虫隨陰迎陽居壁向外趨婦女織績女工之象今失節不居壁似女事不成有淫佚之行因夜爲姦故爲門戶夜開淮南則云蟋蟀居奧奧者西南隅也比寒則漸近人易通卦驗曰立秋蜻蛚鳴白露下蜻蛚上堂詩曰蟋蟀在堂嵗聿其莫又曰七月在野八月在宇九月在戶十月蟋蟀入我牀下自七月至十月入牀下皆謂蟋蟀也言將寒有漸非卒來也而說者解蟋蟀居壁引詩七月在野以爲不合然今蟋蟀有生野中及生人家者至嵗晚則同爾好吟於土石塼甓之下尢好鬭勝輙矜鳴其聲如急織故幽州謂之促織又其鳴時正織之候故以戒婦功春秋說題辭曰趣織爲言趣織也織興事遽故趣織鳴女作縑又裏語曰趣織鳴懶婦驚而崔豹云濟南人謂蟋蟀爲懶婦非也古稱騰蛇遊霧而殆於卽且卽且乃蜈蚣耳許叔重謂蟋蟀爲卽且上蛇蛇不敢動亦非也【說文作蟋】梓人以注鳴者精列屬方言南楚之間或謂之王孫

螗蜋

螗蜋有斧虫有不過蟷蠰莫貈蛑石蜋巨斧等名許叔重又云世謂之天馬蓋驤首奮臂頸長而身輕其行如飛有馬之象故贊八駿圖者以爲其狀如麟鳯螳蜋然周書曰芒種之日螳蜋生不生是謂陰息易通卦驗曰螳蜋捕蟬之虫乘寒而殺物自隱蔽而有所害捕摶之象也尢工捕蟬五六月蟬得美防奮翼而鳴螗蜋超枝緣條埶翳自蔽竦腰舉刃摶而取之昔之鼓琴者見螳蜋方向鳴蟬將飛未去螳蜋爲之一前一卻者聳然恐螳蜋失之也殺心見於聲故螳蜋陰殺之虫也翳木葉也或曰得其翳者可以隱形此虫惟捕蟬時有進退之勢余則知進而已齊莊公出獵有虫舉足將摶其輪問其禦對曰此謂螳蜋者也其爲虫也知進而不知卻不量力而輕敵莊公曰此爲人必爲天下武勇矣回車而避之【莊公避一螳蜋而勇武歸之】勾踐禮蝦蟇其遺意也莊子曰螳蜋怒臂以當車轍不知其不勝任也是才之美者也言非不有美才顧不勝任耳或曰回車者勾踐故郭璞贊曰螳螂气虫揮斧奮臂當轍不回勾踐是避勇士致死勵之以義【說文螳蜋一名蚚父】

蜱蛸

不過蟷蠰其子蜱蛸蟷蠰卵也螳蜋逢樹輙產其卵皆相連綴多在小桑上及叢棘間三月四月中每枝出小螳蜋數百螳蜋應殺之虫故小暑至後五日而生所應者微陰故螳蜋司殺之小者也蜱蛸所在有之以桑上者爲佳是兼得桑皮之津气耳市之僞者以膠著桑枝之上則無益矣一名蟭本艸則謂之桑螵蛸主於藥而言也範子計然曰螵蛸出三輔上價三百又海中有烏賊魚背如樗蒱形亦有螵蛸之名故方家謂此爲桑螵蛸謂彼爲海螵蛸【說文�蛸】

靑蛉

靑蛉好飛集水上有靑赤黃三種色靑而大者曰靑蛉一曰靑亭小而黃者曰胡黎一曰胡離小而赤者曰赤卒一曰絳騶一名赤衣使者亦名赤弁丈人好集水上赤卒絳騶者漢制導卒之服也故以比之然摠曰靑蛉則以大者爲主呂氏春秋曰海上有人好蜻蛉者每朝居海上從遊有蜻蛉至者數萬前後左右盡蜻蛉也終日翫之不去其父使取來翫之明日往之海上而蜻蛉無至者言機心存則物不附又莊辛對楚襄王曰君王獨不見蜻蛉乎六足四翼蜚翔乎天地之間求蚊虻而食之待甘露而飲之自以爲無患與民無爭也不知五尺之童子膠絲竿加之乎四仭之上而下爲虫蟻食也此其情狀荊莊王命養由基射蜻蛉曰吾願生得之養由基援弓射之拂左翼一名防淮南子稱蝦蟇爲鶉水蠆爲莣皆生非其類惟聖人知其化又稱水蠆爲孑子爲蟁齧爲螚物之所爲出於不意弗知者驚知者不怪詳此類變易固不足驚又人皆習知不待聖人也彼將因眾人耳目之所見以極視聴之所不接蓋發端於此耳水蠆旣化靑蛉靑蛉相交還於水上附物散卵出復爲水蠆水蠆復化焉交相禪無已郭璞稱江東名爲狐黎淮南人呼防蛜今鄱陽人呼江雞蓋防蛜之轉說文蜻蛉一名桑根

蜣蜋

蜣蜋黑甲虫能以土包糞轉而成丸圓正無斜角莊子曰蛣蜣之智在於轉丸陶景云取糞丸而卻推之今按其類似有雌雄以足撥取糞頃之成丸相與遷之其一前行以後兩足曳之其一自後而推致焉乃掘地爲坎納丸其中覆之而去不數日而丸中若有動者又一二日則有蜣蜋自其中出而飛去蓋是孚乳气其中以此覆裹之借之以生抱朴子曰蟬絜饑不羨蜣蜋穢飽然世或言蜣蜋能化爲蟬所爲轉丸者借以變化也未知孰是崔豹古今注曰一名弄丸一名轉丸俗名推丸其鼻髙目深者名胡蜣蜋

蜘蛛

防鼄布网於檐四隅狀如罾自處其中飛虫有觸网者輙以足頓网使不得解其力大有甲翅者纒甚急已乃食之春秋二時得暖風而生旋吐遊絲飛颺其身故春月遊絲有長數丈許者皆防鼄所爲也古人稱太昊師防鼄而結网故張望賦云吐自然之纎緒先皇羲以結网新序曰湯見祝网者置四面而祝湯乃解其三面置其一面更教之祝曰昔蜘蛛作网今之人循序欲左者左欲右者右欲髙者髙欲下者下吾取其犯命者然則网罟之設𨿽取諸離亦有象於此也焦贑易林曰蜘蛛作网以司行旅又曰蜘蛛南北巡行罔罟字說曰設一面之网虫至而獲焉知誅義者也【考】陶景云防鼄類數十種爾雅載七八種今艸防鼄有五色長腳者作网畢以大絲向四隅各絡數十折或云以厭勝諸虫云又有土防鼄【大曰蜘蛛之務不如蠶之緰】

蠨蛸

蠨蛸小防鼄長腳者俗呼爲喜子陸璣疏云蠨蛸長踦一名長腳荊州河內人謂之喜母此虫來著人衣當有親客至亦如防鼄爲羅网居之詩曰蠨蛸在戶言爲网於戶也陸賈曰目瞤得酒食燈花得錢財幹鵲噪行人至蜘蛛集百事喜劉子曰今野人晝見蟢子者以爲有喜樂之端夜夢見雀者爵位之象然見喜子者未必有喜夢雀者未必彈冠而人恱之者以其利人也今人以早見爲喜晚見爲常又云在頭則有喜事蠨蛸旣主有喜而豳詩以在戶言憂思感傷者蓋果臝伊威蠨蛸鹿熠燿此五物者家無人則集所以令人感思此自以著衣爲有喜各以爲義爾荊楚之俗七月七日設果於庭中以乞巧有喜子网於上則以爲得巧

胡蝶

胡蝶以芳時飛集花間翩翩相逐物之適意者故莊周夢爲胡蝶栩栩然胡蝶也不知周也俄而覺則蘧蘧然周也明人之精神開闔不能自知故有夢爲鳥而麗乎天夢爲魚而麗乎淵【考】以極其升沈至於此則又不抑不亢徜徉兩間有俯仰自足之意以極物之化蓋必有所寤矣蝶物之善化者今菜中靑虫當春時行緣屋壁或艸木上以絲自固一夕視之有圭角六七日其背罅裂蛻爲蝶出矣其大蝶散卵於甘橘上爲虫靑緑旣久則去爲大蝶崔豹古今注曰蛺蝶一名野蛾一名風蝶江東人謂之撻末色白背靑者是也其有大如蝙蝠者或黑或靑班名曰鳯子一曰鳯車亦曰鬼車生江南甘橘園中而唐滕王圖畫蛺蝶有江夏班大海眼小海眼村裏來菜花子之目北齊魏収輕薄時人號云魏収驚蛺蝶【說文作蛺蜨徐曰俗作蝶非是列子鳥足之葉爲胡蝶】

音釋

莎雞螒【爾雅音汗又曰樗雞】犨【赤周反】【音節】蜉蝣【浮游】蛣【起吉反】蜣【音羌】蟋蟀蛬【音拱】趨【音促】卽且【卽莊子作卽且或作蛆子徐反】注鳴【注周禮陟豆反】螗蜋【音唐郎】有斧虫【爾雅疏有臂若斧奮之當輙不避一名不過一名蟷蠰一名蛑一名巨斧其子蜱蛸】蟷【丁卽反】蠰【音箱】莫貈【下音鶴】蛑【音牟】注蚚【音祈】蜱蛸【音毗消螗螂一名而有六名其十則有三名蟭蜱蛸螵蛸也】【布莫反】蟭【音焦】螵【音瓢】蒱【通作蒲】�【說文匹慓反】靑蛉【力丁反】騶【音鄒】防【千公反】莣【上音予下音務淮南注靑蛉也】孑子【上音吉下音厥或作蛣蟩字異而音義同俗名釘倒虫】螚【乃多奴來二反】齧【注所齧艸靈在其心中化爲螚一說齧虫名】防蛜【音康伊】蜣蜋【音羌郎】蛣【音吉】卻推【他回反】曳【余制反牽引也】蜘蛛注緰【音須】蠨蛸【上音蕭下音所交反】踦【去奇切】瞤【如倫切目動也】伊威

【鼠婦也】果臝【力果反括樓也】熠【以敕反】燿【以照反】胡蝶蝙【布反】蝠【方六反】蜨【說文臣等曰今俗作蝶疌徒葉切】

爾雅翼卷二十五﹤經部﹐小學類﹐訓詁之屬﹐爾雅翼﹥

欽定四庫全書

爾雅翼卷二十六

宋羅願撰

釋虫三

蠭

蜜蠭

果臝

蠆

蚊

蝱

蚤

虱

螻

蝍蛆

蠭

蠭種類至多其黃色細腰者謂之穉蜂腰間極細僅相聨屬天地之性細腰純雄大腰純雌純雄謂蜂純雌鼈之屬也列子亦曰純雌其名大腰純雄其名穉蜂言無雌雄而自化故淮南子以蜂之類爲貞虫言其無欲也博物志以爲蜂無雌取桑虫或阜螽子抱而成已子今細腰蜂作房在小樹上及人家檐下房皆倒懸其綴著處必以漆房中各有子如粟稍長如蛹能動逐時飼之久則封之生翼而出其穉者復孚卯則增房益多其在大木上者蜂與房皆大謂之露蜂房又謂之百穿其房大者如甕小者如桶至大者如巨鐘房數百層子至石許又土蠭黑色似木蠭而大地中作房蠭之最大者螫人至死能食蜘蛛楚辭云赤蟻若象蠭若壺壺形圓大故蠭似之方言蠭大而蜜謂之壺蠭今人亦呼爲胡蠭

蜜蠭

蜜蠭似蠭而小工作蜜說文蜜字作云蠭甘飴也蓋若鼎器焉而冪之山海經曰谷城之上足蜂蜜之廬今土木之蠭亦各有蜜北方地燥多在土中故多土蜜南方地濕多在木中故多木蜜今人家畜者質小而微黃大率腰腹相稱如蠅蟬也喜事者以窾木容數斛寘蜂其中養之開小孔才容出入永嘉地記曰七八月中常有蜜蜂羣過有一蜂先飛覓止泊處人知輙內木桶中以蜜塗桶中飛者聞蜜气或停不過三四來便舉羣悉至今人家所養蜂或羣逸以千百數中有大者爲王羣蜂舁之從其所往人収而養之一日兩出而聚鳴號爲兩衙其出采花者取花須上粉寘兩髀或采無所得經宿花中不敢歸房中蜂多則復分爲隊雀及蜻蛉好捕食之冬寒則割蜜今宛陵有黃連蜜則色黃而味小苦雍洛間有棃花蜜色如凝脂亳州太淸宮有檜花蜜色小赤南京柘城縣有何首烏蜜色更赤各隨所采花色而性之溫涼亦相近蜜脾底爲蠟有蜜香气然蜜極甘而蠟至淡獨爲一異孝經援神契曰蜂蠆垂芒釋虫曰蠭醜螸謂垂其卽腹下螫毒也今細腰螫人皆復引其芒去蜜蜂螫人芒入人肉不可復出蜂亦尋死傳言尹吉甫妻取蜂去毒系衣上以譖伯奇卽此也古稱蜂蠆有毒今蜂近其房輙羣起攻人故古稱蠭起之將戰國有蠭旗軍行用之又軍行卒逢羣蜂及飛防多者必驚於藏伏之賊王莽時九江連率賈萌守郡不降有飛蜂附萌車爲漢兵所誅晉陶侃表袁謙爲髙涼太守未至百餘里浦中有蜜蜂蔽日而下謙船已而皆不利洪範五行傳秦昭王時上郡大饑艸木盡死蜂食田苗【闗尹子聖人師蜂立君臣】

果臝

果臝卽細腰黑蜂也說文作臝俗呼爲蠮螉詩言螟蛉有子果臝負之螟蛉桑虫也果臝蒲盧也負持也箋云蒲盧取桑虫之子負持而去煦嫗養之以成子詩義疏云螟蛉似步屈其色靑細小或在艸葉上土蜂取之寘木空中或書卷間筆筒中七日而成其子裏語曰咒云象我而子云亦云螟蛉之子殪而逢果臝祝之曰類我類我久則肖之矣惟陶隱居云今一種黑色腰甚小衘泥於人壁及器物邊作房如並竹管其生子如粟米大置中乃捕取艸上靑蜘蛛十餘枚滿中仍塞口以擬其子大爲糧也其一種入蘆竹管中者一名果臝亦取艸上靑虫詩之螟蛉有子果臝負之言細腰無雌皆取靑虫教祝便變成已子斯爲謬矣造詩者乃可不察未審夫子何爲因其僻耶按陶氏之說實當物理然以是疑聖人則有所不可詩第言果臝負之如國君不能有其民則爲他人所取不言負去爲子也猶防鴞云防鴞防鴞旣取我子亦可謂鴞取眾鳥爲子乎但說者見其負之以往遂因爲是說然詩之本防自不如此而箋疏及子云之語疎矣

蠆

說文曰蠆毒虫也象形�蓋象其奮螯曳尾之形今之蠍也說者以爲鼠負之大者多化爲蠍葛洪方云蠍中國多此江南無也【韓文公詩照壁喜見蠍】或云江南舊無蠍開元初甞有主簿竹筒盛過江至今江南往往有之俗呼爲主簿虫蜥易能食之故蜥易一名蠍虎又爲蝸牛所食先以迹規之不復去今人或爲蠍螫者以蝸牛涎塗之痛立止蠍前謂之螫後謂之蠆通俗文雲長尾爲蠆短尾爲蠍晉語申生曰𨿽蠍譖焉避之左傳曰蠭蠆有毒又曰已爲蠆尾以令於國莊子曰其智於蠆蠍之尾然則爲害甚矣今醫家謂蠆尾爲蠍稍蒯通曰猛虎之猶與不如蠭蠆之致蠚嵇含謂諺曰過滿百爲蠆所螫唐制三月上已日賜侍臣栁棬云帶之免蠆毒有處士之名無爵列於朝者商君謂之六蠍都人士之詩曰彼君子女卷髮如蠆鄭氏謂蠆螫虫也尾末揵然似婦人髮末曲上卷然禮斂髮無髢而有曲者以長者皆斂之不使有餘傍短者不可斂則因之以爲飾故曰匪伊捲之髮則有旟先儒以爲旟也非故捲之髮當自有起者爾淮南子言鄭舞者髮若結旌許氏曰屈而復舒也結旌則旟之義都人士所以刺長民者衣服之不常次章並及內外命婦之飾故曰綢直如髮如而也言髮甚綢直也次曰謂之尹吉言髮爲結甚至也末曰卷髮如蠆言首飾整然矣世衰禮廢則婦人之飾相尙以奇異髽喪禮也南宮縚之母死夫子猶誨兄子以�從從毋扈扈謂長大垂鬌之狀也況幽王之時褒姒以男冠化於上則婦人之髮結可知其不爲墮馬髻者幾希矣冝乎事𨿽微而思古之長民者也【索靖艸書名蠆尾】

蚊

蚊者惡水中孑孒所化人肌膚其聲如雷東方朔隱語雲長喙細身晝亡夜存嗜肉惡煙爲掌指所捫其生艸中者吻尢利而足有文彩吳興號豹腳蚊子所以從文以有文也亦或從昬志其出時也或從民昬之省也又用閩越之閩虫之在門中者大抵秋後吻輙破不能整或云更慘於末破時說文曰秦謂之蚋楚謂之蚊夏小正云丹鳥羞白鳥丹鳥螢也白鳥蚊也謂螢以蚊爲羞糧則未知其審也金樓子云齊桓公臥於柏寢白鳥營營饑而求飽因開翠紗之幬進蚊子焉其蚊有知禮者不食公之肉而退有知足者防公之肉而退有不知足者遂長噓短吸而食之及其飽也腹爲之潰公曰嗟乎民生亦猶是矣蚊爲小矣而物又附之江浦之間有麼虫名曰焦螟羣飛而集於蚊睫弗相觸也棲宿去來蚊弗覺也或曰巢於蚊睫再乳而蚊不驚或云在蚊翼下每生九卵伏成九子俱去而蚊不知惟黃帝容成神視气聴形若嵩山之阿而聲若雷霆此所以極小大之分也古者謝章詔板用蚋腳書亦一書之體

蝱

蟁從民省聲蝱從甿省聲【考】民則有害於人若蝱傷牛馬亦田甿之患也蝱有數種商浙以南江嶺間有大木蝱長大緑色殆如次蟬咂牛馬或至頓僕蜚蝱狀如蜜蜂黃黑色又一種小者名鹿防大如蠅齧牛馬亦猛三防所食同故說苑曰蠧喙僕柱蚊防失牛古語牛之蝱不可以破虱言才有分能大者不必能細也好聚於牛馬之尾楚語曰譬之如牛馬處暑之旣至防防之旣多而不能掉其尾蓋大曰防小曰防處暑七月節牛馬之气蒸故防之大小集焉尾重而不掉也牟子曰昔公明儀爲牛彈淸角之操伏食如故轉爲蟁蝱之聲則翹尾而躡蹀然防亦有不食之時淮南子曰夏至而流黃澤石精出蟬始鳴半夏生蟁防不食駒犢鷙鳥不黃口許叔重以爲五月微陰在下未成駒犢黃口肌血脆弱故蟁防鷙鳥應陰不食之也然則古者郊必用犢將事於四海山川則飾黃駒豈物所不傷純全至絜耶

蚤

蚤齧人跳虫也緩輙失之辧之在蚤故爲早暮之早其字從爪爪而得之說文作蚤韓子曰韓昭侯搔而佯亡一蚤求之甚急左右因取其蚤而殺之昭侯以此察左右之不誠也莊子曰鴟鵂夜撮蚤晝日瞠目而不見丘山【考】以其微而善跳防鵂獨能夜撮之以諭其精明如此非果有蚤撮之也說者乃謂人翦爪在地防鵂夜至人家撮拾視之知有吉凶輙更其家故五行書埋爪必有處所此自一說未必莊書之本防也今沐猴亦好爲人撮蚤云淮南子云昌羊去蚤虱而人弗集者爲其來蛉窮也昌羊今之昌蒲蛉窮入耳之虫則所去之害小而所來之患大【趙壹解擯賦丹鴻可殺蚤】

虱

虱齧人虫也養生論曰虱處頭而黑麝食栢而香以明隨所處而易知生有可養之道又淮南子曰湯沐具而蟣虱相弔大廈成而燕雀相賀以言禍福有非類而相及者東觀漢記曰馬援擊尋陽山賊上書曰除其竹木譬如嬰兒頭多蟣虱而剃之蕩然蚤虱無所復依書奏上大悅因出小黃門頭有虱者皆剃之因謂之頭虱章而應侯謂秦王曰王得宛臨陳陽夏斷河內臨東陽邯鄲猶口中虱也王莽校尉韓威曰以新室之威而吞胡虜無異口中蚤虱曹植著論亦曰得蚤者莫不摩之齒牙爲害身也三人皆世所尊貴人也其言乃爾何故又物皆有虱故淮南子曰牛馬之气蒸生蟣虱而莊子號豕虱爲濡需擇疏鬣自以爲廣宮大囿奎蹄曲隈乳間股腳自以爲安室利處卒與豕俱焦又虵鱗甲中亦皆有虱云商子以小臣之害比之爲虱言微而不可不去也

螻

螻小虫穴土中好夜出今人謂之土狗一名螻蛄一名碩鼠一名亦一名蟪蛄以孟夏鳴應陰之虫其出入與蚓同時淮南子孟夏之月螻蟈鳴丘螾出蓋四月陰气始動於下故二物應之而鳴又螾亦隨出至冬則又隨盡雄法言所謂狐貍螻螾不膢臘也與是也螻與螾皆穴土以居冝於土者故黃帝以土徳王天下天先見大螻大螾黃帝曰土徳勝故其色尙黃其行則土然說文解螭云若龍而黃北方謂之地螻則未知黃帝時所見爲何等也此物有神異故幹寶記龎氏常祠螻蛄王逸九思云螻蛄兮鳴東茅兮號西以其應陰而鳴比小人也有五能而不能成其伎一飛不能過屋二緣不能窮木三泅不能渡谷四穴不能覆身五走不能絕人按荀卿稱螣蛇無足而飛梧鼠五技而窮謂鼯鼠飛生者爾說文稱鼫爲五技之鼠則已別是鼠之一類而崔豹古今注又以此螻一名鼫鼠者當之三者不同未知孰是今螻翅小而短不能覆背飛去皆不逺又穴土而居常露於外以今所見則五技殆謂此也金中螻頂金最爲上以六兩爲一垜有臥螻蛄穴云【夏小正三月則鳴】

蝍蛆

蛇物之慘毒者螣蛇又蛇之神者而蝍蛆能制之故曰螣蛇遊霧而殆於卽且張揖廣雅云蝍蛆吳公也莊子曰蝍蛆甘帶司馬彪曰帶小蛇蝍蛆喜食其眼春秋考異郵曰土勝水故蝍蛆蛇宋均曰蝍蛆生於土蛇藏物屬於坎坎水也爲隱伏也今蝍蛆忽見大蛇便緣而啖其腦或曰蛇虺見之而蟠伏蝍蛆當其前以施禁法蛇卽爲之開口蝍蛆入食其腸復穴其旁而出或曰大蛇過一圍者蝍蛆以气禁之蛇卽死矣蛇或遇之走匿水底蝍蛆但浮水上禁之人見有物正靑大如綖者直下入水至蛇處須臾蛇浮出而死今南人入山者皆以竹管藏蝍蛆蝍蛆知有蛇之地輙動作於管中艸中蛇虺無不驚竄又善嗅龍腥其生深山大枯木中者遇天將雨雲穿拂而度輙成羣爭就最髙處作挐空欲奮之狀今天臺大木爲雷所震者必有蝍蛆爲雷火所燒死蓋是龍惡此屬南方乃極有大者南越志云大者皮可以冒鼓肉曝爲脯美於牛肉又雲長數丈能噉牛里人遇之則鳴鼓然炬以逐之嶺南異物志雲珠崖人每晴明見海中逺山羅列如翠屏而東西不定悉吳公也葛洪賦曰吳公大者長百步頭如車箱可畏惡屠裂取肉白如瓠稱金爭買爲羮脯是也而說者乃曰山東人呼蜘蛛爲卽且亦能制蛇郭璞以爲卽且似蝗大腹長角能食蛇腦許叔重又以卽且爲蟋蟀上蛇蛇不能動皆非也

音釋

蠭

貞虫【淮南注無牝牡之合曰貞】螫【音失】【彌必切】冪【覆也亦作幎莫秋反】窾【音欵空也】螸【爾雅音兪謂垂其說文余足反】防【音盲蚊也】果臝�【古火反】蠮【音噎】螉【於公反土蜂也晉慕容皝率騎出蠮螉塞】煦【呀句切烝也】嫗【威遇反禮記注以气曰煦以體曰嫗】祝【職勑切詛也頭也或作咒】並【音餅並也】蠆【且介反】螯【音敖】蠍【音歇】蜥【音析】螫【舒亦反】憯【音慘痛也】猶與【又作猶豫獸名性多疑】蠚【音壑亦作螫】卷髮【音拳曲也】揵然【上丘言反舉也】髢【音第髲也】旟【音余】綢【音儔】髽【側切去纚而紒曰髽】縚【吐刀切】毋從從【音緫謂太髙】毋扈扈【音戶謂太廣】鬌【重垂反音與錘同】蚊

孑孒【音吉厥】噆【音慘又子盍反】蜹【而銳反】幬【音儔禪幌】防【子立反】麼【亡果反麼麼細小也】睫【音接】伏【扶富反】蝱【音盲】蟁【與蚊同】蜚【扶貴切一音非】蝝【音緣】防【以季反】流黃石精出【許注流黃土之精也陰气作於下故流澤而出也石精五色之精】蚤【音早】鴟【尺夷反】夜撮【七括反】瞠【尺夷反又處辰反張也崔音本或作瞑】撮蚤【淮南子防夜聚蚤察分豪末許愼云鴟夜聚食蚤虱不失也司馬本作蚉音文云防鵂鶹夜取蚉食崔本作爪云鴟鴞夜聚人爪於巢中也莊子音義】虱【音瑟】濡【音儒】需【音須濡需謂偸安須臾之頃】奎【苦圭反】曲隈【烏回反股間也】螻【音樓】蟪【胡桂反】【音斛】膢【龍珠反又音畱】螭【抽知反音】【音節】泅【音囚】蝍蛆【子余反音苴】綖【音延冠上覆】挐【女居反音帤或作拏】

爾雅翼卷二十六

欽定四庫全書

爾雅翼卷二十七

宋羅願撰

釋虫

螢

蜩

螘

螱

螓

靑蠅

蒼蠅

蜚

螟

蟘

螢

螢夜飛之虫腹下有火腐艸及爛竹根所化月令季夏之月腐艸爲螢又謂之丹鳥夏小正曰丹鳥羞白鳥丹鳥也者謂丹螢也白鳥也者謂蚊也其謂之鳥者重其養也凡有翼者爲鳥羞者進也不盡食也此言螢食蚊蚋又今人言赴燈之蛾以螢爲雌故誤赴火死然螢小物耳乃以蛾爲雄以蚊爲糧皆未可輕信月令則云羣鳥養羞而已豳詩稱熠燿宵行毛氏云熠燿燐也又解燐云燐螢火也蓋燐者兵死之血爲鬼火故曹植以爲燐者鬼火之名非螢火說者徒以熠燿有可畏之語故以鬼火解之今曠野中螢乃甚大夏夜亂飛煌煌乃實有可畏之象故與鬼火同名後漢張讓叚珪劫少帝及陳畱王走小平津帝與王夜步逐螢火光行數里隋帝幸景華宮求螢火得數斛夜出遊山而放之光徧巖谷二者均於亂亡而晉車武子好學家貧不常得油夏月則練囊盛數十螢火以夜繼日焉古今注一名暉夜景天夜光宵燭今有一種虫如蛆尾亦帶火但無翼不飛名爲蛆螢【說文明堂月令曰腐艸爲蠲馬蠲也準南曰腐艸化爲蚈馬蚿也周書時訓大暑之日腐艸爲螢腐艸不爲螢谷實鮮落萬畢術螢火卻馬】

蜩

蜩蜋蜩螗蜩舍人云皆蟬方言楚謂蟬爲蜩宋衛謂之螗蜩陳鄭謂之蜋蜩秦晉謂之蟬是蜩蟬一物方俗異名耳蜺寒蜩郭璞曰寒螿也似蟬而小靑赤引月令寒蟬鳴與詩鳴蜩不同者夏小正云五月螗蜩鳴七月寒蟬鳴是其異也二月鳴者名寧母似寒螿而小七月鳴者名蛁蟟色靑考工記以旁鳴者蜩蜺屬蟬鳴在脇淮南子曰蟬無口而鳴飲而不食三十日而蛻記曰範則冠而蟬有緌【範蜂也】爵鷃蜩範皆人君燕食所加庶羞荀子曰耀蟬者務在明乎火振其樹而已說者謂南方人照蟬取而食之莊子曰仲尼適楚出於林中見痀僂者承蜩猶掇之也論衡曰復育轉而爲蟬【枯蟬一名伏蜟】董仲舒曰齊王之後怨王而死變爲蟬故名齊女禮冠飾附蟬取其淸髙飲露而不食也本艸蚱蟬生楊柳上詩曰菀彼柳斯鳴蜩嘒嘒是形大而黒所謂馬蜩【今夏中鳴者比眾蟬最大】蚱蟬聲也又如蜩如螗言讙嘩也毛氏曰螗蝘也舍人曰三輔以西爲蜩梁宋以東謂蜩爲蝘楚地謂之蟪蛄楚辭云蟪蛄鳴兮啾啾是也陸璣疏云螗一名蝘虭字林虭或作蟟靑徐人謂之螇螰然則螗蝘亦蟬之別名耳【楚辭蟬寂寞而無聲王逸注云螗蜩斂翅而伏藏也】郭璞贊曰虫之精絜可貴惟蟬

螘

螘大者俗呼馬蚍蜉夏小正十二月駒賁駒螘也【書蟻裳色】蟻知將雨易林震之蹇蟻封穴戶大雨將集齊桓公北徵孤竹無水隰朋曰蟻冬居山之陽夏居山之陰蟻壤一寸而下有水抱朴子曰蟻有兼弱之智關尹子曰師戰螘置兵蟻通作蛾記曰蛾子時術之晉語曰蜹蛾蠭蠆皆能害人

螱

螱飛螘螘之有翅者蓋柱中白螘之所化也白螘狀如螘卵凡斬木不以時木未及燥而作室或柱礎去地不髙則是物生其中以泥爲房詰曲而上往往變化生羽遇天晏濕羣隊而出飛亦不能髙尋則脫翼借借在地而死矣魯宣公十五年冬蝝生劉歆以爲蝝螕�蚍蜉之有翼者食穀爲災黒眚也其意以春秋下文書饑故因云食穀顧方冬而陽不收斂蟄虫飛此自應有所傷害不必食穀而後爲災也又董仲舒說蝗子也說者亦多以蝝爲螽螟之類失之愈逺說苑曰蠧蝝僕柱蚊防失牛

螓

螓蟭蟟之小而緑色者釋虫云蚻蜻蜻舍人曰小蟬也靑靑者某氏曰鳴蚻蚻者孫炎曰方言有文者謂之螓郭氏曰如蟬而小有文其顙廣而方故碩人詩曰螓首蛾睂言碩人之美也古之選女者非特取其娥媌靡曼而已蓋必合之法相焉不邇窮困不近寒陋故曰角犀丰盈螓首者卽角犀丰盈之謂也髙唐賦曰骨法多奇應君之相蓋言其相貌之美足以當國君於是而不見答此詩人所爲閔矣夏小正曰鳴蚻虎懸今北人亦謂之螓又閩人謂大蠅爲胡螓亦螓之類

靑蠅

靑蠅古以諭讒人以其所趨甚污終日營營而不知止又爲聲以亂人聽故以比然必言止於樊棘者鄭氏以爲欲其遠之常限之藩籬之外此不然也夫物之逐臭者投隙而進豈能限絕蓋室之匽必植榛棘爲藩以蔽之正蠅所宜集止耳說者又以靑蠅防白爲黑防黑爲白自昔相如此歐陽公獨以爲今之靑蠅所污甚防以黒防白猶或有之然其微細不能變物之色詩人惡讒言變亂善惡其爲害大必不引以爲諭至於防白爲黒則未嘗有之據今靑蠅之行好遺矢於物上遇物之絜者則見論衡曰淸受塵白受垢靑蠅所污常在練素此所謂防白爲黒也至於循繞研上引取墨汁斯須之頃盈寸白駮矣則所謂防黒爲白者也二者爲害𨿽防然傷物之全亂物之正實自此始正當謹以爲戒也故法言或問蒼蠅紅紫曰明視以蠅變白黒紅紫亂朱故也君子之於讒也初蓋易之至於亂之又生而後君子信讒此詩亦然故首章但云毋信讒言至其二章則已交亂在外之四國至其三章則𨿽同心如我二人者亦不能以相有其始輕之而不忌皆如此蠅矣漢昌邑王賀夢靑蠅矢積西階東可五六石以問龔遂遂亦勸放逐左側讒人而魏何晏夢靑蠅數十來鼻端驅之不去管輅亦以爲鼻者天中今蠅臭惡而來集之位峻者顚輕豪者亡詩人取諭豈虛乎哉

蒼蠅

蒼蠅蠅之絜者雅有靑蠅風有蒼蠅蒼蠅比於靑蠅而大其色蒼好集几案食飲上者是也齊詩曰匪雞則鳴蒼蠅之聲叚成式以爲蒼蠅聲雄壯靑蠅聲淸聒而埤雅亦云靑蠅首赤如火背若負金蒼蠅又其大者肌色正蒼今俗謂之麻蠅叚氏則以靑蠅與蒼蠅交互言之陸氏言蒼蠅則非今𨿽有麻蠅一種然比此二種絕少又蠅之小者其色自蒼今人正謂之蒼蠅不待別引且詩以齊哀公荒怠慢故陳賢妃貞女夙夜警戒相成之道宮寢之間懷茝握蘭之所豈大於靑蠅者所宜集耶

蜚

蜚者負盤臭虫也亦作蜰似防虫而輕小能飛生艸中八月九月知寒多入人屋裏逃春秋莊公二十九年有蜚劉歆以爲負蠜也性不食穀食穀爲災介虫之孽其父向則以爲蜚色靑近靑眚也非中國所有南越盛暑男女同川風所生爲虫臭惡莊公將取齊女爲夫人故蜚至天戒以爲將生臭惡聞於四方也說者以爲蜚中國所有非南越之虫未詳向所說蜚誠臭虫今所在有之艸間之物不必皆因男女同濫而生也向之論似不若歆之篤然歆言食穀爲災者亦爲未當今負盤好以淸旦集稻上食稻花田家率以蚤作掇拾置他所至日出則皆散去不可得矣旣食稻花又其气臭惡能熯稻使不蕃春秋書之當由此爾今人謂之蜚盤虫亦曰香娘子【本艸云蜚蠊】

螟

古者言螟螣蟊賊者曰食苗心螟食葉蟘食節賊食根蟊耳乃未始的言其狀惟五行稱視之不明時則有蠃虫之孽謂螟螣之類當死不死未當生而生或多於故而爲災聽之不明時則有介虫之孽螽蜚蝝之類或曰蝝螟之始生屬蠃虫之孽然則但知螟螣之爲蠃螽蝝之爲介而已今食苗心者乃無足小靑虫旣食其葉又以絲纒集眾葉使穗不得展江東謂之蟥虫音若橫逆之橫言其橫生又能爲橫災也然按蝗字通有橫音以爲物𨿽不同皆害稼之屬也漢孔臧蓼虫賦曰爰有蠕虫厥狀似螟是螟爲無足虫也【淮南子曰枉法令則多虫螟】

蟘

食葉曰蟘又曰食穀葉曰螟食苗葉曰蟘蟘之字又作螣其種類不一故曰百螣時起許氏以爲百螣動股蝗屬也時起害稼動股則阜螽阜螽則今蝩【之庸切顏云】虫也劉向以爲介虫之孽春秋書螽在秋者四在八月者三在九月十月者一在十二月者二惟十二月者乃是失閏之過其餘八月九月十月者蓋夏之六月七月八月也螽類羣盛故有雨螽於宋言自上而下眾多之甚故以雨言之今蝗之盛或蔽天其過河皆相銜而過亹亹不絕詩曰后妃子孫眾多言若螽斯螽斯羽詵詵兮宜爾子孫繩繩兮此之謂也說文螟虫食穀葉者吏冥冥犯法則生螟蟘虫食苗葉者吏乞貸則生蟘京房易曰臣安祿玆謂貪厥災虫食根徳無常玆謂煩虫食葉不絀無徳虫食本與東作爭玆謂不時虫食節蔽惡生孽虫食心王充論衡曰變復之家謂虫食穀者吏貪狼所致也虫頭赤者武官黒者文吏按虫頭赤身白頭黒身黃復應何官耶【說文蝗螽也考工記股鳴蚣蝑動股屬】

音釋

螢燐【音吝】綀【音疎】蛆【子余反】馬蠲【音涓】蚈【音牽螢火又古奚切】蚿【音賢馬蚿虫百足】蜩

蜋蜩【夏小正曰蜋蜩者五色具】螗蜩【夏小正曰螗蜩者蝘俗呼爲胡蟬】蜺【音倪】蛁蟟【上貂下聊】蛻【音稅蛻皮又他外反】緌【音防系冠纓】痀【於禹反】僂【音縷】掇【丁活反拾也】承蜩【謂以膠竿黏蟬下云五六月者黏蟬時也】蚱【莊額切】菀【音郁】蝘【音偃】螇【胡雞反】螰【力木反】螘【魚起反】蚍蜉【音毗浮】駒賁【音奔夏小正賁者何也走於地中也古今注河內人見馬數十萬騎大如黍米以火燒之馬皆成蟻故呼蟻曰駒】螱【音尉】蝝【音緣】眚【所景切】螓【音秦】蚻【音札】靡曼【謂柔弱者列子注】媌【音茅美好也好而輕者謂之娥】虎懸【夏小正鳴】

【蚻蚻者虎縣也縣音】靑蠅匽【音偃】駮【音剝】蜚【音費】蜰【音肥】防【音柘】負蠜【音煩】同濫【盧瞰切莊子同濫而浴注浴器】熯【音漢】螟【音冥】螣【音特】蟊【音謀】蠃【音裸】蠕【音軟】蟘【音特】雨【去聲】絀

【亦作黜】注蚣蝑【上音嵩下音胥】

爾雅翼卷二十七

欽定四庫全書

爾雅翼卷二十八

宋羅願撰

釋魚

龍

鯉

鱣

鮪

魴

鱮

鮒

鱒

鱧

鰷

鯊

龍

龍春分而登天秋分而潛淵物之至靈者也淮南子言萬物羽毛鱗介皆祖於龍羽嘉生飛龍飛龍生鳳皇而後鸞鳥庶鳥凡羽者以次生焉毛犢生應龍應龍生建馬而後麒麟庶獸凡毛者以次生焉介鱗生蛟龍蛟龍生鯤鯾而後建邪庶魚凡鱗者以次生焉介潭生先龍先龍生黿而後靈庶龜凡介者以次生焉王符稱世俗畵龍之狀馬首蛇尾又有三停九似之說謂自首至至腰腰至尾皆相停也九似者角似鹿頭似駝眼似鬼項似蛇腹似蜃鱗似魚爪似鷹掌似虎耳似牛頭上有物如博山名尺木龍無尺木不能升天其爲性麤猛而畏鐵愛玉及空靑而嗜燒燕肉故嘗食燕者不可渡海又言蛟龍畏楝葉五色絲故漢以來祭屈原者以五色絲合楝葉縛之古者有豢龍禦龍氏徒以知其欲惡而節制之耳將雨則吟其聲如戞銅盤涎能眾香其噓气成云反因云以蔽其身故不可見今江湖間時有見其一爪與尾者惟頭不可得見自夏四月之後龍乃分方各有區域故兩畆之間而雨異焉又多暴雨說者云細潤者天雨猛暴者龍雨也龍火與人火相反得濕而焰遇水而燔以火逐之則燔熄而焰滅養魚及三百六十則蛟龍將魚飛去龍以變化無方物不能制故在人比君在卦比干之七爻象天蒼龍七宿幹七爻以龍爲用天七宿以龍爲體蓋自下數之其第一爻潛龍則未見也故蒼龍第一宿不取龍之象第二爻爲見龍在田則或見其尾矣故龍之宿其二爲尾第六爻爲亢龍有悔故龍之宿其六爲亢第七爻爲見羣龍無首吉故其七爲角今易讀亢龍與角亢之字異音然其義實相通蓋順則降升則逆龍之亢有逆鱗一尺而不可膺也則爲能升而不及反故曰亢龍有悔然則幹之亢龍𨿽以角亢之亢讀之可也

鯉

鯉者魚之主形旣可愛又能神變乃至飛越江湖孟春之月應陽而動上負冰獺於是時取而四面陳之謂之祭魚故淮南子時則訓孟春之月魚上負冰獺祭魚許愼皆曰鯉也今人但謂之赤鯉然案之古種類至多崔豹云兗州人謂赤鯉爲赤驥靑鯉爲靑馬黒鯉爲黒駒白鯉爲白騏黃鯉爲黃騅皆取馬之名以其靈仙所乘能飛越江湖故也其種易繁陶朱公養魚以六畆地爲池求懷子鯉魚長三尺者二十頭牡鯉魚長三尺者四頭以二月上庚納池中令水無聲魚必生所以養鯉者鯉不相食易長至來年二月得鯉魚長一尺者萬五千枚三尺者四萬五千枚二尺者萬枚按此二十魚一歳之間生七萬枚計每頭生三千五百枚不盈尺者蓋不道此有以見其繁息也故魚麗美萬物盛多終之以鯉盛之極也必言尺者蓋古者之制淮南子曰魚不長尺不得取彘不期年不得食也唐律取鯉魚卽宜放號赤鯶公賣者杖六十以國氏李諱其同音也故用魚符蓋取象於鯉至武后革李氏則代之以龜古云鯉脊中鱗一道每鱗有小黒防文大小皆三十六鱗案是脇正中一道爾非脊也

鱣

鱣大如五斗奩長丈口在頷下長鼻輭骨常三月中從河上常於孟津捕之淮水亦有之肉黃惟以作鮓而骨可啖蓋防屬也鱣蓋鮪之類但鱣肉黃鮪肉白以此爲別今江東呼鱣爲黃魚大者曰王鱣孔子曰食水者善游而耐寒謂魚類也鱣鮪之類𨿽食於水而不正食水淮南子曰鵜胡飲水數斗而不足鱣鮪入口若露而死故鱣鮪不善遊冬乃岫居入河而浮亦其類也許愼云鮪魚三月遡河而上能度龍門之限則得爲龍蓋鱣亦其類酈元注水經曰漢水東經西城縣胡城爲鱣湍洪波漭蕩漰浪云頽耆舊言有鱣魚奮鬛望濤直上至此曓鰓因以名湍焉

鮪

鮪以季春來形似鱣而靑黒頭小而尖似鐵兜鍪其口亦在頷下其甲可以摩姜大者不過七八尺肉色白味不如鱣然周禮人春獻王鮪周頌季冬薦魚春獻鮪月令季春薦鮪於寢廟皆特獻之者以其及時可貴也東京賦稱王鮪岫居山有穴曰岫其穴在河南小平山長老言王鮪之魚由南方來出此穴中入河水見日目浮水上流行七八十里釣人見之取以獻天子用祭或曰鮪魚出海三月從河上來今鞏縣東洛度北崖上山腹穴舊說此穴與江湖通鱣鮪從此穴而來入河或曰鮪魚三月遡河而上能度龍門之限則得爲龍東萊遼東人謂之尉魚或謂之仲明仲明者樂浪尉溺死海中化爲此魚案尉蓋鮪聲之訛仲明之說又相沿而生然萬物變化亦不可知也周洛曰鮪蜀曰防防唐韻崶山一名龍門山在封州大魚上化爲龍上不得防額流血水爲丹色也淮南子曰河魚不得明目穉稼不得育時其所生者然也說文鮪鮥也一曰水名鞏縣西北臨河有周武山武王伐紂使膠鬲禦之鮪水上蓋其處也相山下有穴通江穴有黃魚春則赴龍門故曰鮪岫今爲河所侵不知穴之所在集韻云交州記交趾封谿縣有隄防龍門水深百尋大魚登此門化成龍不得過曝鰓防額血流此水常如丹池後漢志注卽唐韻封州

魴

魴縮頭穹脊博腹色靑白而味美今之鯿魚也漢水中者尢美常以槎斷水用禁人捕謂之槎頭鯿宋張敬兒爲刺史獻齊髙帝一千八百頭卽此也說苑陽晝曰夫投綸錯餌迎而吸之者陽鱎也其爲魚也薄而不美若亡若存若食若不食者魴也其爲魚也博而厚味今网罟者乃以魴爲易取豈難於釣而易於网耶詩稱魴魚赬尾說者以爲魚勞則尾赤左曰如魚竀尾衡流而方羊裔焉鄭氏以爲魚肥則尾赤二說𨿽不同然魚肥則不耐勞不耐勞則尾易赤以魴言之其體愽大而肥不能運其尾加之以衡流則其勞甚矣宜其尾之赬也蓋詩之赬尾以諭宗周臣下之勞左氏之赬尾則有志大心勞之象故以衡流竀尾爲言也

鱮

鱮鱅鰱魚也大頭而細鱗魚之不美者故語曰買魚得鱮不如噉茹蓋魚𨿽一類而所食不同今鯇惟食艸鱒食螺蚌鱮乃食鯇矢則宜其味之不美爾今人亦不珍此族往往以爲鮑魚詩稱孔樂韓土川澤訏訏魴鱮甫甫夫鱮不美魚也而何足特稱以爲韓土之樂蓋言川澤之善者以其美惡之並畜魴美而鱮不美今皆甫甫然則其土之樂可知矣猶之稱周原之膴膴者必以董荼如飴言之也鱮性羣故從與又徐人謂之鰱從連敝笱之詩曰敝笱在梁其魚魴鰥又曰其魚魴鱮其魚唯唯蓋笱之守魚猶禮之守國也說文曰池魚滿三千六百蛟來爲之長能率魚飛置笱水中卽蛟去夫蛟陰類難制之物欲率魚而去笱𨿽敝而能制之使其在水者有魴鰥焉有魴鱮焉有唯唯之眾焉不以蛟而徙也今魯桓公防弱無守國之器使從文姜者如雲如雨如水而不能少爲之制則曽敝笱之不若也言魴鱮者亦美惡兼存之義言魴鰥者則又大小兼畜之義孔叢子曰吾視下釣垂一魴之餌鰥過而弗視也更以豚之半體則吞之矣此魴鰥大小之辧也【郭璞曰鰫似鰱而黒】

鮒

鮒似鯉色黒而體促肚大而脊隆今謂之鯽魚其味最美吳人以菇首爲羮以鯉鯽爲鱠謂之金羮玉鱠古者謂鮒爲鰿其字從責今之鯽字乃烏鰂之鰂後世借用爲鮒之別名爾魚小而耐寒大者止二三斤所在有之莊子稱車轍中有鮒得升斗之水而活易井卦九二曰井谷射鮒甕敝漏井以上出爲用者也九二上無其應反下比於初若谷中之水下注轍鮒又若甕之漏而水下流皆反養下而不與上交失井之道故其象曰無與也然子夏易云井中蝦蟇呼爲鮒魚案莊子稱埳井之鼃則井者鼃所宜集然又言還虷蟹與科鬥皆以爲井中之物則亦應有小魚故羊舌鮒樂王鮒皆以魚爲字今井谷中亦自往往有魚不特蝦蟇也說者又云有防魚與鯽狀同而味殊防是節化鯽是稷米化之其魚腹尙有米色寛大者是鯽背髙腹狹小者是防未知其審【山海經綸魚黒文狀如鮒】

鱒

鱒魚目中赤色一道橫貫瞳魚之美者今俗人謂之赤眼鱒其音乃如蹲踞之蹲食螺蚌多秖獨行亦有兩三頭同行者極難取見网輙遁詩稱九罭之魚鱒魴鱒旣如此魴則說苑所謂若存若亡若食若不食者也周公有聖徳遭時之未信退避於東有難進易退之操故以鱒魴言之

鱧

鱧魚圓長而斑防有七防作北斗之象夜則仰首向北而拱焉有自然之禮故從禮膽獨甘也故從醴魚麗於霤有鱨鯊魴鯉鰋鱧鱧者古人所重今道家忌之以其首戴斗也又指爲厭故有天厭鴈地厭犬水厭鱧之說皆禁不食又是公礪蛇所變然亦有相生者至難死猶有蛇性故今人亦畏焉郭氏解釋魚稱爲鮦然今鮦又別一種鱧比他魚爲最鮏【說文鱧鳠也鱧也】

鰷

鰷白鰷也其形纎長而白故曰白鰷又謂白鯈江東呼爲鮂釋魚鮂裏鰦是也此魚好游水上故莊子觀於濠梁稱鯈魚出遊從容以爲魚樂明遂其性也淮南子曰不得其道若觀鯈魚望之可見卽之不可得此魚好遊也而詩潛有多魚有鱣有鮪鰷鱨鰋鯉潛者糝也積柴水中令魚依之止息因而取之爾雅曰魚之所息謂之橬蓋潛之詩謂季冬及春寒气方盛故魚止槮中因而薦之非其出遊之時今人謂鰷爲參魚參音近於槮或以其伏槮中得名耶去其腸作防謂參魚防又謂其魚爲肉條魚【山海經鯈魚食之已憂】

鯊

鯊魚狹而小甞張口吹沙故曰吹沙非特吹沙亦止食細沙郭氏所謂吹沙小魚者是也其味甚美大者不過二斤然不若小者之佳毛氏解魚麗於罶鱨鯊之義曰太平然後微物眾多則鯊是物之微者孔氏正義乃曰此寡婦笱而得鱨鯊之大魚是眾多也蓋鯊𨿽小魚在笱中爲大耳今人呼爲重唇唇厚特甚有若鼃黽故以爲名今江南小谿中每春鯊至甚多土人珍之夏則隨水下自是以後時亦有之然亦罕矣來春復來大抵正月輙至魚之最先至者次則鯉至次則鱖至桃花水至而鱖肥則三月矣此魚生流水之中非畜於人又其至而多以明萬物自然繁育亦其先至故鱨鯊魴鯉鰋鱧或其序爾【杜父魚色黒斑如吹沙而短】

音釋

龍鯁【古杏切】膊【浦各切】亢【音抗角亢之亢者周禮記仲夏昏亢中注東方星九度方氏曰亢喉也以揔攝聼訟有出納之象或作吭】鯉

鯶【胡本切】鱣【知連切】輭【乳兗切柔也】�【子林反】鮪【爲鬼反】漰【普朋反】曓【步卜反】鮪人【語居切捕魚也】防【公登公贈二反】防【武登武亙二切】崶【音封】鮥【音洛大魚也】

鰓【相來切魚頰也】魴

槎【鉏加切水中浮木也】竀【勑呈反】衡【華育反又如字】方【蒲郎反】裔【以制反橫流方羊不能自安裔水邊言衛侯將若此魚哀十七年】鱮【似呂反】鱅【與恭市恭二反】鰱【裏然反】鯇【華板反】鱒【慈損反】訏訏【況甫反訏訏甫甫大也】鮑【部巧切說文饐魚也饐陳臭也周禮注鮑者於楅室中糗幹之楅皮逼反】鰥【古頑反魴鰥大魚也】唯唯【惟癸反行出入之貌】笱【音耉說文曲竹捕魚也】注鰫【弋恭切】鮒【扶句切】鯽【子亦切與字同】鰿【子亦切與字同】鰂【疾得切與鱡字同說文鰂或從卽】埳井【音坎郭音陷壞井也】鼃【本亦作蛙戶媧反】還虷【還音旋顧視也虷音寒井中赤虫也】防【廣韻音節】鱒【才本反】鱧【音禮】魚麗【力馳反】罶【音柳】鱨【音嘗】鯊【音沙】鰋【音偃】鮦【直壠反與防音義同】鮏【音腥】注鳠【乎化切佀鮎而大】【乎瓦切鱧也】鰷【音條】鯈【徒堯切又直流切】鮂【音囚】鰦【音玆】橬【與槮同】糝【素感切】槮【通作糝小爾雅聚柴木水中魚寒入其裏因以箔圍捕之】防【仄下切藏魚也】

爾雅翼卷二十八

爾雅翼卷二十八

欽定四庫全書

爾雅翼卷二十九

宋羅願撰

釋魚

鱖

防

鯼

鮆

鮧

鱓

防

鱖鯞

比目

王余

烏鰂

鱖

鱖魚巨口而細鱗鬐鬛皆圓黃質黒章皮厚而肉緊特異常魚夏月盛熱時好藏石罅中人卽而取之又其斑文尢鮮明者雄也稍晦昧者雌也漁者以索貫一雄置之谿畔羣雌來齧曵之不捨掣而取之常得十數尾說者以爲昔僊人劉憑常食石桂魚今此魚猶有鱖名恐卽是也能食小魚今人以爲凡牛羊之屬有肚故能嚼魚無肚不嚼【譙讓之譙】鱖獨有肚能嚼山海經曰鱖魚大口而細鱗有斑彩【考淮南曰魚無耳而聽】

防

防今之河豚狀如科斗腹下白背上靑黑有黃文眼能開能閉觸物輙嗔腹張如鞠浮於水上一名嗔魚今人取之者亦多作鐵須如理絮鈀置水中觸而浮則取之或云以橄欖木爲棹撥著魚皆浮出此其性之所畏也味至美然有毒小獺及大魚不敢啖也烹者必覆蓋蒙宻忌炱煤落其中雜以橄欖荻牙煮之令過熟其身無鱗頭無腮故肝最毒舊言心肝及頭毒於野葛又云肝及子入口爛舌入腹爛腸今浙人習之者亦不甚忌正爾啖之耳大抵海中者大毒江中者次之其出有時率以冬至後來每三頭相從號爲一部諺云得一部典一袴言烹和所用多也今江陰得之最早率以冬至日輙有之故說者解易信及豚魚或以爲卽此物蓋中孚十一月冬至之卦此魚應之而來是信之著者也防又作鮭【叚成式】鮭音如鞵浙人所常禦故有鮭菜鮭珍之語又一名鯸鮐吳都賦所謂王鮪鯸鮐者其音如胎魯頌所謂黃耉臺背未必不謂老人背若此魚色亦猶黎老之如凍棃耳然昔或謂此魚爲鯸鮧魚又謂之鶘夷魚則與今之鰋魚所謂鮧者相亂蓋鰋魚之鮧亦有題夷二音故也是以漢書貨殖鮐鮆千斤說者讀鮐爲夷顏監以爲非惟失於訓物亦不知音矣但解爲海魚則顏之意當謂此河豚不欲音夷與彼鰋相亂耳【鹽鐵論萊黃之鮐】

鯼

鯼出南海首中有石如棊子一名石首南人名爲鮝其出有時臨海異物志曰石首小者名防水其次名春來石首異種也又有石頭長七八寸與石首同【初學記】蓋其來以春故以春來名之江賦所謂鯼鮆順時而往還是也初出水能鳴夜視有光服其石能下石淋魚鱗色甚黃如金和蒓菜作羮謂之金羮玉飯薧而食之名爲鮝炙食之主消成水蓋是猶借鹽味耳春秋外曰黿鼉魚鼈莫不能化韋昭曰化謂蛇成鼈黿石首成之類也卽鴨字吳地誌曰石首魚至秋化爲冠鳬冠鳬頭巾猶有石也釋魚魚枕謂之丁魚腸謂之乙魚尾謂之丙皆謂魚之骨體有似篆字其頭中骨如丁字可作印今此魚別有骨則異云【說文鰵魿出薉邪頭國防鯜防防魦鱳出樂浪潘國一曰防魚出江東有兩乳鰅皮有文出樂浪東暆神爵四年初捕收輸考工周成王時州獻鰅呂氏春秋魚之美者東海之鮞本艸陳藏器余有牛魚頭如牛海鷂魚似鷂有肉翅生東海海防魚形如防生大海中石鮅昌侯鯕鯤鰍鼠尾地靑鯆魶魚並生南海】

鮆

鮆刀魚也長頭而狹薄其腹背如刀刃故以爲名大者長尺餘可以爲鱠與石首魚皆以三月八月出故江賦云鯼鮆順時而往還也周禮鼈人掌取互物以時簎魚鼈蜃凡貍物鄭司農以爲互物有甲防胡者貍物自貍藏於泥中者皆曰鼈之屬故後鄭云貍物亦謂鱴刀含漿之屬也釋魚稱鮤鱴刀蚌含漿蓋鄭以鮤爲鱴刀蚌爲含漿與郭氏注意同孫氏則以爲刀魚與鱴別也凡物之情乃有不可曉者說文曰鮆飲而不食淮南子曰鱣鮪水入口若露而死鮆小魚也飲而不食固已爲異鱣鮪之大生與水俱乃食而不飲尢可怪也史之記鮐鮆千斤鮿千石鮑千鈞亦比千乘之家三十斤爲鈞百二十斤爲石鮿三十斤鮑百二十斤乃比鮐鮆一斤物價之相什百如此【鮿魚也鮑防魚也】南山經曰浮玉之山北望具區中多鮆魚

鮧

鮧魚偃額兩目上陳頭大尾小身滑無鱗謂之鮎魚言其黏滑也一名鯷魚此魚及防鱓之類皆謂之無鱗魚食之蓋不益人孟子稱緣木求魚不得魚今鮧魚善登竹以口禦葉而躍於竹上大抵能登髙其有水堰處輙自下騰上愈髙逺而未止諺曰鮎魚上竹謂是故也或曰口腹俱大者名鳠背靑口小者名鮎口小背黃腹白者名鮠一名河防今有黃顙魚與鮧相類但鮧白而彼黃爾

鱓

鱓似蛇而無鱗黃質黑文體有涎沫生水岸泥窟中所在有之或云荇芩根及人髮所化然其腹中自有子不必皆物化也狀旣似蛇又夏月於淺水中作窟如蛇冬蟄而夏出故亦名蛇鱓荀卿子曰蟹非蛇鱓之穴無所寄托淮南子曰赤螭靑虯之遊冀州也天淸墬定噆味含甘步不出頃畆之區而蛇鱓輕之以爲不能與之爭於江海之中後漢楊震有冠雀銜三鱣魚飛集講堂前都講亦云蛇鱓者卿大夫之服象皆謂此鱓耳然古者鱓字多假借用鱣字故後漢注直以鱣鮪之鱣解之後之說者據郭氏注爾雅則鱣長二丈又魏武四時食制鱣魚大如五斗奩長一丈餘冠雀卽鸛尙不能勝其一況三頭乎且又純灰色無文章此鱣魚長不過三尺大不過三指又黃地黒文故云卿大夫之服象爾然近代詩人猶有作鱣鮪字用之者要非其義也鱓性好睡今鬻者必寘防其中使之動撓不然往往睡死一作鱣又作防

防

防亦魚之類首尖銳色黃黒身有漦似魚而非魚故衛史防字子魚然與他魚爲牝牡則又所謂防與魚遊者也海中防乃有大者水經曰海中防長數千里穴居海底入穴則海溢爲潮出穴則潮退出入有節故潮水有期今人作舟謂之海防船言如防之利水猶古舟之有鯿魚船也防伏於泥中見在沙中者則有文采隴西有地名魚龍出石魚掘地取石破而得之多防洎鮒如以漆描畵鱗鬛逼眞燒之尙作魚鮏魚龍古之陂澤也豈魚生其中遇岸頽塞久而土凝爲石故中有魚形耶今衡州有石魚無異隴西者

鱖鯞

鱖鯞似鯽而小黑色而赤今人謂之旁皮鯽又謂之婢妾魚蓋其行以三爲率一頭在前兩頭從之若媵妾之狀故以爲名釋魚鱊鮬鱖鯞郭氏云小魚也似鮒子而黒俗呼爲魚婢江東呼爲妾魚崔豹古今注云江東謂靑衣魚爲婢�本艸孟詵云防魚與鯽其狀頗同味則有殊防是節化鯽是稷米化之其魚腹上尙有米色寛大者是鯽背髙腹狹小者是防鱖鯞似鮒而小謂之妾魚豈防之譌耶

比目

比目魚郭氏云狀如牛脾鱗細紫黒色一眼兩片相合乃可行今水中所在有之左思作三都賦譏相如雄班固張衡所賦不出長安而假稱盧橘玉樹比目海若以爲潤色案盧橘𨿽生箕山之東靑鳥之所今人或以枇杷當之安知不自漢時入中國耶漢甘泉宮北岸有槐俗謂之玉樹根榦盤峙三二百年木也楊震關輔古語記曰耆老相咸以謂此卽蜀雄甘泉賦所謂玉樹靑蔥者然則玉樹謂此爾海若漢武帝所設以爲玩飾按其辭雲海若遊於渚鯨魚失流而蹉鯨魚刻石爲之則海若可知潘嶽西徵賦亦云武雄略其焉在近惑文成而溺五利侔造化以制作窮山海之奧祕靈若翔於神島奔鯨浪而失水此象海故設海若猶象河漢則設牽牛織女也此皆有實事並非假稱至如比目魚乃易得之物管子稱帝王盛時東海致之安知漢之盛時不嘗致而有也又漢魚龍之戲激水化爲比目魚跳躍則稱投文竿出比目者或亦道此等戲爾不然賦者敷陳其事無其事而稱之前作蓋不爲也比目魚其味甚美臨海異物志曰南越謂之板魚今淛人謂之鞋底魚亦謂之篛葉魚【北戶錄乳穴魚巾有闕上林賦注魼比目魚也吳都賦罩兩魪注云左右魪一目須兩魚並合乃能遊】

王余

王余長五六寸身圓如筯絜白而無鱗若已鱠之魚但目兩防黑耳博物志曰吳王江行食鱠有餘棄於中流化爲魚名吳王鱠余髙僧則云寶志對梁武帝食鱠帝怪之志乃吐出小魚鱗尾依然今金陵尙有鱠殘魚二說相似然吳王之則自古矣此魚與比目不同劉淵林解吳都賦第見其稱雙則比目片則王余遂云比目魚東海所出王余魚其身半也俗云越王鱠魚未盡因以其半棄之遂無其一面故曰王余則是以王余爲比目之半而郭氏解比目亦云狀如牛脾鱗細紫黑色一眼兩片相合乃得行今水中所在有之江東又呼爲王余魚亦與劉說相似予按二物今浙中皆有之絕不相類比目乃只一目生近海處土人謂之鞵底魚王余狀如前說今猶呼鱠殘魚又名銀魚多曓爲防又作鲝顏色可愛自是一種非比目之半也【鲝藏魚也南方謂之防北方謂之鲝一曰大魚爲鲝小魚爲防】

烏鰂

烏鰂狀如算囊兩帶極長海人云秦王東遊棄算囊於海化爲此魚腹中有墨見人及大魚常吐墨方數尺以混其身人反以是取之其墨能已心痛江東人或取以書契以脫人財物書迹狀如淡墨逾年字消惟空紙耳背上獨一骨厚三四分形如樗蒱子而長輕脆如通艸可刻名海螵蛸此魚乃烏所化烏蓋水鳥之似鶂者今其口足並目尙存猶相似且以背上之骨驗之也又曰匹鳥化之月今九月有寒烏入水化爲烏鰂【唐韻云】故其名爲烏或曰烏鰂常自浮水上烏見以爲死便往啄之乃捲取烏故稱烏賊其實烏所化又能吐墨自宜名烏雲捲取烏似無是理也俗謂是海若白事小史鰂字在說文從則蓋以其有文墨可法則又爲鯽從卽而今之所謂鯽者乃古之所謂鮒魚其字作鰿從責今人以鯽字爲鮒相去遠矣周書伊尹爲四方今曰正東請令以鰂之醬爲獻【其無骨者名柔魚又章舉石距相類而差大】

音釋

鱖【姑衛切】嚼【音譙去聲】防【古迷切與鮭同】鮭【古迷切一音鞋】鯸【胡溝切】鮐【音臺】鮆【前啟切刀魚名】鯼【子公切】防【七由切】薧【音考幹魚】鮝【音想】樂浪【音洛狼郡名古朝鮮國】薉邪【古穢字貉也本朝鮮之地武帝滅之置蒼海郡】注鰵【眉卞切】魵【府吻切】防【力古切】鯜【七接切】防【布賴切廣韻音貝食之殺人】防【居六切】魦【所加切鮫魚也】鱳【力各切】鰅【娯容切】暆【余攴切縣名】鮞【人之切】鮅【卑吉切】防【記切】鰍【七由切與防同】鯆【夫禹切】魮【父脂切鳥首魚尾音如磬】鮆【前啟切爾雅疏九江有之一名鮤魚一名鱴刀一名魴魚一名鮆魚】互物【戶故切鄭司農以爲有甲防胡鼈之屬】簎【勑角切謂以杈刺泥中搏取之杈音義】防【莫幹反】貍【莫皆反】鮤鱴刀【鮤音列鱴音滅爾雅注鮆魚也亦呼爲魛魚】蜯【步項切卽蜃也一名含漿】鮐【臺】鮿【音輒魚不鹽也漢貨殖鯫鮑千鈞師古注卽今不著鹽而幹者鮑今之防魚史記音義鋪洛切】注防【於業切鹽漬魚也】鮧【音夷】鯷【大計切】鳠【乎化切】鮠【午戈午回二切】鱓【市演切】墬【地】噆【錯感子感子合三切】防【市演切】防【七由切】漦【力之仕緇二切涎沫】鱖鯞【音厥帚】鱊【聿】鮬【步】�【輙】比目文竿【注竿以翠羽爲文飾也賦作揄文竿揄亦音頭】注魼【丘於切】魪【假邁】

【切】王余防【音搜幹魚】注鲝【仄下切】防【說文䢐慘切鲝也】烏鰂【音賊】【音鳥五歷剝兒切】匹鳥【匹當音木】

爾雅翼卷二十九

欽定四庫全書

爾雅翼卷三十

宋羅願撰

釋魚

鯨

鯢

鱷

鰩

鮫

蝦

防

蜮

蜎

蛭

科斗

蝸牛

蟾蠩

鯨

鯨海中大魚也其大橫海吞舟穴處海底出穴則水溢謂之鯨潮或曰出則潮下入則潮上其出入有節故鯨潮有時江賦曰介鯨乘濤以出入春秋左氏曰古者明王伐不敬取其鯨鯢而封之以爲大戮於是乎有京觀以懲慝按崔豹古今注稱鯨大者長千里小者數丈一生數萬子常以五六月就岸生子至七八月導從其子還大海中鼓浪成雷濆沫成雨水族驚畏一皆逃匿莫敢當者其雌曰鯢大者亦長千里蓋鯨鯢有力能驅食小魚故以諭夫彊曓而淩弱者如獸之有猰防如虫之有長蛇如鳥之有鴟鴞然京觀之諭不取於彼而獨言鯨鯢者蓋鯨鯢導從數萬子跋扈大海中有渠魁之義且其死也彗星應之而出吳都賦所謂鰴鯨軰中於羣犗欃槍曓出而相屬是也王者之行戮亦除舊布新之義故以鯨鯢言之鯨從京京大也亦京觀之義歟不惟水族畏之而已海畔之獸有蒲牢者大聲如鐘而性畏鯨食於海畔鯨魚或躍蒲牢輙鳴故鑄鐘欲聲大者作蒲牢形其上斵撞爲鯨形天子出則擊之故因謂鐘之撞爲鯨魚東都賦曰鯨魚鏗華鐘是也晉武帝時吳郡臨平岸崩出一石鼓擊之不鳴張華請以蜀桐作魚形扣之聲徹十里豈鼓亦有蒲牢狀耶【三輔舊事淸淵北有鯨魚刻石爲之長三丈】

鯢

鯢者鯨之雌亦長千里吳都賦曰長鯨吞航修鯢吐浪言其爲患同也說文以防爲海大魚或從京鯢刺魚也則似異類然或各卽其異者而言之未可知爾魏武四時食制曰東海有魚如山長五六里謂之鯢時死岸上膏流九頃異物志曰鯨鯢或死於沙上得之者皆無目俗言其目化爲明月珠詳此等大魚似不爲物所制然屢有死者蓋形體旣大易至於碭而失水也隋書倭國有如意寶珠其色靑大如雞卵夜則有光云魚眼精今海中有防魚長三尺許無鱗身中正四方如印扶南俗云諸大魚欲死防魚皆先封之然則自有時耳鄧析子曰釣鯢者不於淸池池之淸淺者不應有鯢也

鱷

鱷魚南海有之四足似鼉長二丈餘喙三尺長尾而利齒虎及鹿渡水鱷擊之皆中斷以尾取物如象之用鼻往往捲取人家所畜羊豕食之其多處大爲民害亦能食人旣飽浮出水上若昏醉之狀今虎食人後亦復肉醉蓋其類也土人伺其醉殺之其生子則出沙上乳之卵如鶩卵亦有黃白可食人有得鱷者斬其首而幹之琢去其齒旬日間更生如此者三乃止吳都賦曰烏賊擁劍鼊鯖鱷涵泳乎其中潮州舊多韓愈移文祭之一夕雷雨皆逺徙是亦靈矣鱷又作�【咸平中陳堯佐捕得戮之圗其形爲贊鱷大者數丈或黃或蒼白似龍而無角類蛇而有足睅目利齒見之駭人卵化山谷間大率爲鱷者十二三餘或爲黿或爲說文�似蜥易長一丈水潛吞人卽浮出日南】

鰩

文鰩魚出南海大者長尺餘有翅與尾齊一名飛魚羣飛水上海人之當有大風吳都賦云文鰩夜飛而觸綸是也西山經曰鰩魚狀如鯉魚身鳥翼蒼文白首赤喙常從西海遊於東海以夜飛音如鸞見大穰

鮫

鮫出南海狀如鼈而無足圓廣尺餘尾長尺許皮有珠文而堅勁可以飾物今揔謂之沙魚大而長喙如鋸者名胡沙性良而肉美小而皮麤者曰白沙肉彊而小有毒南人皆鹽爲脯刮皮去其沙翦以爲鱠可寄千里食味之珍者至用爲器物之飾則從古以然伊尹請令正東苻婁仇州之屬以魚皮之鞞鮫�利劍爲獻鞞刀削也�盾也荀子史記曰寢兕持虎鮫韅彌龍所以養威又詩象弭魚服衛夫人乘魚軒楚人鮫革犀兕以爲甲鞈如金石宛如鉅釶慘如蠭蠆輕利僄遫卒如飄風漢乘輿佩刀黃金通身貂錯半鮫魚鱗金漆錯雌黃室諸侯王黃金錯環挾半鮫黒室公卿百官皆純黒不半鮫明以此爲貴也至黃門虎賁則以白珠鮫爲口之飾以其近君也今人亦以飾刀靶之屬以其皮有珠故水中織綃泣而出珠者亦謂之鮫人任昉述異記曰南海中有鮫人室水居如魚不廢機織其眼能泣泣則出珠木虛海賦所謂天琛水怪鮫人之室是也鮫一名防謂之鮫防魚惟吳都賦旣有鮫又有鱕防故釋者以背上有甲珠文堅彊可以飾刀口爲鑢者爲鮫其有橫骨在鼻前如斤者爲鱕防東人謂斧斤之斤爲鱕此魚所擊無不中斷者然則鮫是白沙鱕防是胡沙也要是一類特彼以鼻上有斧爲異耳又有出入防子常隨母行驚則從口入母腹中尋復出或曰子朝出求食暮還入母腹腹中容四子頰赤如金甚健网不能制俗呼河伯健兒鮫旣世所服用人多識者特其音與蛟龍之蛟同先儒解者或有差互淮南子曰一淵不二蛟許叔重以爲蛟者魚之長其皮有珠今世以爲刀劍之口者是也一說魚二千斤爲鮫是以二物爲一物也皮有珠飾刀劍者是鮫防之鮫滿二千斤爲魚之長是蛟龍之蛟

蝦

蝦多須善遊而好躍其字從假物假之而逺者今水母不能動蝦或附之則所往如意荀卿曰假輿馬者非利足也而致千里假舟楫者非利水也而絕江河水母之假於蝦亦其類釋魚以鰝爲大蝦郭氏云出海中長二三丈須長數尺今靑州呼蝦爲鰝音丰鎬之鎬按廣中有紅蝦杯出潮州潘州縣南巴縣大者長二尺土人多理爲杯或扣以白金轉相餉遺亦謂之蝦頭杯又古人有以其須爲簪杖者晉時南陽滕修爲廣州刺史人有言蝦須長丈者不之信其人後至東海取須長四丈四尺封以寄之今閩中五色蝦長尺餘具五色梅蝦梅雨時有之蘆蝦靑色相傳蘆葦所變白蝦靑蝦各以其色泥蝦相傳稻花變成多在田泥中一名苗蝦蝦性好遊今診脈者有雀啄蝦遊之屬以爲惡又海中有蝦姑狀如蜈蚣云管蝦

防

防生東海正白蒙蒙如沫又如凝血從廣數尺方圓生气物也有智識無腹藏無頭目處所故不知避人眾蝦附之隨其東西防以蝦爲目無蝦則浮沈不常得兩蝦附其下泛水如飛矣蝦見人則驚防亦隨之而沒故曰蝦動防沈江賦曰璅蛣腹蟹水母目蝦也蓋防一名水母又曰鮓魚又名樗蒲魚今浙人通呼蝦防又名海靻食之俗云潮之來也防隨之而來羣蝦擁之若竹槎然槎者藩籬障塞之名也故謂之槎潮退則蝦棄之陸故爲人所獲或曰在海中不淨海神惡焉驅與人食之博物志但雲從廣數尺方圓物類相感志云大者如牀小者如斗

蜮

蜮一名短弧一名射工一名谿毒生江南山溪水中甲虫之類也長一二寸有翼能飛口中有橫物如角弩如聞人聲以气爲矢激水以射人隨所著處瘡中影者亦病而瘡不卽病如大傷寒不治殺人或曰見人則以气射人去二三步卽射所中什六七死冬月蟄澗谷間大雪時索之此虫所在其雪不積气起如蒸掘之不過入地一尺則得也詩曰爲鬼爲蜮則不可得以況陰中人者春秋魯莊公十八年秋有蜮谷梁曰一有一亡曰有蜮射人者也劉向以爲蜮生南越越地多婦人男女同川女爲主亂气所生故聖人名之曰蜮蜮猶惑也在水旁能射人近射妖也天戒莊公勿取齊女將生惑篡弒之禍劉歆則以爲蜮盛暑所生非自越來說者又言水弩狀如蜣蜋尾長四寸卽弩也見人影則射南越志雲水弩四月一日上弩射人影至八月卸弩此云弩在口彼云弩在尾差不同顏師古以爲短狐卽射工亦呼水弩當是一物而說文稱蜮似鼈三足以气射害人孫愐亦稱蜮短狐狀似鼈含沙射人陸璣毛詩疏亦云蜮短狐一名射影如三足江淮水皆有之在岸影見水中投人影則殺人故曰射影南方人欲入水先以瓦石投水中令濁乃入或含細沙射人入人肌其瘡如疥則蜮乃是三足鼈鯀所化爲能者與甲虫有異姑兩存之

蜎

蜎蠉井中小蛣蟩赤虫一名孑孒此郭氏說也今水中小赤虫無足其細如縷長二三分細沙中有穴如箴孔俗呼沙虫莊子井鼃之諭以還虷蟹與科鬥莫吾能若虷謂此物後鄭注考工記刺兵欲無蜎云蜎亦掉也謂若井中虫蜎之蜎言若此虫之蜎蜎擾擾然則此虫亦好動矣若孑孒則化蚊者其大小長短略與此相類而物色不同淮南子曰孑孒爲蟁許叔重曰孑孒結蠆水上到跂讀廉【二字疑】予按說文孑無右臂也一曰單也健也孒無左臂也一曰孑孒短也今孑孒春秋間積水惡濁則生之其身旣短好聳腰而上羣浮水際遇人暫下其行一曲一直獨以腰爲力若人無臂然又終朝不已若甚健者故有孑孒之名孒又音吉孒【音厥】又九勿切或爲蛣蟩字異而音義同俗又名釘倒虫卽許氏到跂之義也經日稍久則蛻而爲蛟足有文彩白黒相間慘於常蚊葛稚川之書曰蠛蠓之育於醯醋芝檽之產於木石蛣蟩之滋於污淤翠蘿之秀於松枝非彼四時所創匠也言皆因物成形自無而有耳段成式雲水蛆南方溪澗中多此虫長寸餘色黒夏深變爲防螫人甚毒此類長寸而爲防則又大予別而論之

蛭

水中虫入人肉者爲蛭爾雅一名蟣其讀如祈今人呼水蛭大者長尺呼馬蛭亦呼爲馬蜞蜞卽古語蟣也又別其所生有石蛭艸蛭泥蛭之異並能傅著人及牛馬股間咂其血甚者入肉中產育爲害耘者尢以爲苦楚惠王食寒葅而得蛭因遂吞之腹有疾而不能食懼膳夫得罪有仁人之言是夕也惠王之後而蛭出其久病心腹之疾皆愈論衡曰蛭食血之虫惠王殆有積血之疾故食食血之虫而疾愈也而陶隠居亦以爲蛭能去結積𨿽曰陰祐亦物性兼然古法有以此防瘡者卒求之不可得崔知悌令兩京無處預養之以備緩急一名馬蟥余嘗遊野廟廟中繪后稷母踐巨人迹及生稷棄之及岐嶷種樹長乞谷種於神農神農使馬皇載谷種賜之乃畫水蛭無數爲可嗤也又有一種細而長亦入人肉曵之輙斷俗呼爛蜞叚成式云

科斗

科鬥蝦蟇子也蝦蟇曵腸於水際艸上纒繳如索日見黒防漸深至春水時鳴以聒之則科斗皆出謂之聒子古所謂鸛影抱蝦蟇聲抱者也頭圓色黒始出有尾而無足稍大足生而尾脫或曰月大盡生前兩足小盡生後兩足故卞彬譏令史咨事云科斗唯唯羣浮暗水惟朝繼夕聿沒如鬼言其出沒不常也亦自相啖齧伺其前者銜其尾隨其上下而頓掣之則前者尾斷而死矣今俗謂之蝦蟇臺亦謂之蝦蟇黏山海經胡中其水多活師爾雅則謂之活東崔豹古今注云一名懸鍼一名魚以其狀如魚其尾如鍼又並其頭尾言之則似斗也然崔言聞雷則尾脫而腳生此爲未盡皆腳具而尾始脫耳古有科斗篆取象於此魯恭王壞孔子舊宅於壁巾得孔子先人所藏古文虞夏商周之書及傳論語孝經皆科斗文字是時去秦未逺而孔安國以爲科斗書廢已久時人無能知者遂以伏生所定其可辧者更以古字按字源云庖犧氏獲景龍作龍書炎帝因嘉禾作穗書蒼頡變古文寫鳥迹作鳥迹篆少昊作鸞鳳書取似古文髙陽作科斗書云又今人作粉餌象科斗形謂之�斗

蝸牛

蝸牛似小蠃白色生池澤艸木間頭有兩角行則出驚則縮首尾俱能藏入殻中盛夏日中則自懸樹葉下往往升髙涎沫旣盡隨卽槁死一名蝸虫以其有兩角故以牛名三蒼云蝸小牛螺也俗謂之蝸牛又蝸字有戈二音故魏隠者焦先自作一牛廬卽蝸也爲廬舍圓而小如蝸牛之殻云蝸牛之殻乃是區量中之最小者故戴晉人說梁王以國於蝸之左右角者曰蠻氏觸氏怒而相攻伏屍百萬逐北旬有五日而後反以梁王無以異於蠻氏蠻傷也爲觸所傷此所以極區內大小之見也一名螔蝓【音移防】一名陵蠡一名土蝸一名附蝸螔蝓入三十六禽又是四種角之例營室之精云尙書大傳曰鉅定螺鄭曰鉅定澤也螺蝸牛也今按內則蝸醢而苽食豈謂是耶中山經曰靑要之山實惟帝之宻都北望河曲禹父所化也是多倮累蒲盧倮累者蝸牛也又有一種無殻者其形稍大人家濕處多有之云是蝸牛之老者

蟾蠩

蟾蠩者蝦蟇之類釋魚鼁蟾諸注云似蝦蟇居陸地而說文云圥鼀詹諸也其鳴詹諸其皮鼀鼀其行圥圥又云詹諸也詩曰得此言其行韓詩薛君亦曰得此戚施戚施蟾蜍諭醜惡也則衛宣公之可惡甚矣今之蚵蚾背上礧礧好伏墻陰壁下者五月五日得之謂之辟兵爲物絕壽乃云有千歳者古稱月中有蟾蠩故春秋運斗樞曰紀乖政則蟾蜍月精四頭感翔河圗曰蟾蠩去月天下大亂淮南子曰月照天下食於詹諸許叔重以爲詹諸月中蝦蟇食月夫日月之食莫有知其審者故聖人書日有食之言若有物食之者而不知其名云爾闕疑之義謹重之至也後世詩人皆祖叔重之說以爲蝦蟇所食然按張衡靈憲云羿請不死之藥於西王母常娥竊之以奔月遂托身於月是爲蟾蠩然則詹諸蓋常娥之別名非鼃黽之類也顧無得而考之【梓人以脰鳴者鼃黽屬蟈氏去鼃黽焚牡蘜以灰灑之則死以其煙被之則凡水虫無聲齊魯之間謂鼃爲蟈黽耿黽也蟈與耿黽尢怒鳴爲聒人耳去之牡蘜蘜不華者月令云蘜有黃華是牝蘜也壺涿氏除水虫以炮土之鼓敺之以焚石投之水虫狐蟈之屬漢元鼎五年秋鼃蝦蟇鬭鼃似蝦蟇而長腳其色靑越勾踐軾怒鼃漢以鼃供祭宗廟】

音釋

鯨介鯨【介大也文選注】鰴【音輝魚有力者】防貐【音軋愈獸名出南海外虎文龍爪食人】犗【騬牛也騬以陵切】欃槍【上楚銜切下醜庚切】鯢

防【與鯨字同】碭【音蕩】防【一刃切魚如印】鱷

擁劍【吳都賦注蟹屬從廣二尺許有爪其螯偏大大者如人大指長二寸餘色不與體同特正黃而生光明常忌防之如珍寶利如劍故曰擁劍其一螯尢細主取食出南海交趾】鼊【上古侯切下音壁屬其形如笠四足縵胡無指其甲有黒珠文采如瑇可以飾物肉如肉肥美可食】涵泳【上音含賦注南楚謂沈爲涵泳潛行也】注睅【合版切說文大目也左睅其目注出目也】鰩【遙】鮫

鞞【補鼎切】瞂【伐】刀削【音肖刀室也通作鞘】盾【食尹切】寢

兕【謂武士寢處於甲冑者也】持虎【謂以虎皮爲弓衣武士執持者也】鮫韅【下呼見切韅馬服之革蓋防鮫形徐廣曰以鮫魚皮爲之】彌龍【上如字又讀爲弭末也謂金飾衡軛之末爲龍首也】鞈【音夾堅貌】宛如鉅釶【釶音啻荀子本文作宛如鉅鉄釶注宛地名屬南陽徐廣曰大釶曰鉅方言云自關而西謂之矛吳之間謂之釶言宛地出此剛鉄爲矛也】慘如蠭蠆【言其中人之毒】僄遫【僄輕也匹妙切下與速同言楚人之趫防】錯【七各切金塗也】【匹燒切通俗文曰刀鋒曰】靶【布訝切】琛【醜林切】鱕【甫袁切又音煩】防【賦注甫亦切玉篇倉合切又音錯】鑢【良據切錯銅鉄也】蝦鰝【乎老切】扣【音口金飾器口】防【除架切】沫【末】蛣【去吉切】海靻【之列切柔革】槎【鉏加切】蜮【音域】防【奴來切】蜎【狂兗切】蠉【香兗切】還虷【上音旋下音寒】跂【音企】孑【說文無右臂也居桀切又音吉】孒【無左臂也居月九勿二切】蠛【亡結切】蠓【亡孔切】檽【乃豆切】淤【音飫又音於濁水中泥也】蛆【子魚切】防【陌庚切】蛭【音質】蟥【音黃】科斗抱【音曓韻作菢鳥伏卵也】蝸牛戴晉人【梁國賢人惠施薦之於魏王】區量【上音謳左豆區釜鐘四豆爲區豆卽古斗字】附蝸【爾雅作蚹蠃蚹音附蠃音螺】蝸醢【蝸與螺同】苽【音孤】倮累【與蜾蠃同】蟾蠩【上爾雅音占下常如切或作蜍】鼁【爾雅音去】【爾雅音秋】鼀【七宿切】【音施】蚵【音何】蚾【薄碑切】礧【音磊本艸注皮上多防磊】鼃【或作蛙】蟈【古麥切】注炮土之鼓【瓦鼓也炮步交切】圥圥【力竹切音六按鼁字爾雅音去淮南謂之去蚊蓋以其居陸地得名】

爾雅翼卷三十

欽定四庫全書

爾雅翼卷三十一

宋羅願撰

釋魚



攝

鼈

能

黿

鼇

鼉

蟹

鱟

螺

貝

蜃

蛣



靈文五色似玉似金背陰向陽上隆象天下平法地槃衍象山四趾轉運應四時文著象二十八宿蛇頭龍翅左精象日右精象月千歳之化下气上通能知存亡吉凶之變寧則伸伸如也動則著矣以靈著故千年之遊於苓葉之上苓今甘艸也葉圓小而有刺言久而神靈能變形大小也今人見小以爲千歳則失之矣【逸禮曰三千歳上遊於捲耳之上】有緑毛金綫之屬種類極多古者黃目爲鬱气之上尊漢儒以爲黃者中也目者气之淸明者也言酌於中而淸明於外今禮圖但爲人目而黃之禁中尊乃作形其上方悟黃目者乃也若爲人目而黃之黃乃目病爾前賢之說如此然古者又多作饕餮形於器之上饕餮亦黃目則未知其審爾淮南子曰淸水宜故禹貢九江納錫大大業拾遺記曰梁郡有淸泠淵水面濶二里許卽衛平得大之處論衡引孔子曰龍食於淸遊於淸食於淸遊於濁魚食於濁遊於淸丘上不及龍下不爲魚中止其歟淮南子曰觀九鑽一許氏曰九九天一也【公羊靑純千歳之靑髯明於吉凶說文頭與它頭同天地之性廣肩無雄鼈之類以它爲雄�甲邊也天子巨�尺有二寸諸侯尺大夫八寸士六寸周書伊尹請正西以神爲獻】

攝

十三曰攝郭氏曰小也腹甲曲折解能自張閉好食蛇江東呼爲陵蓋今之呷蛇是也小狹長尾腹下橫折見蛇則呷而食之多在陸地亦能登木甚鮏臭乃言療蛇毒以其食蛇故也按大腰純雌細腰純雄故與蛇爲牝牡之性妬或遇雌蛇相趂鬭噬力小者或至斃然旣相交而復相噬理之不可曉者一名一名蠳抱朴子曰南人帶蠳之尾以辟蛇【考】是其事此在十之數然陶隠居言用以卜則吉凶正反未知其審陳無宇之卜母病而焦臧氏卜信僣而僣吉非此也耶

瑇瑁類也出廣南身似首觜如鸚鵡腹背甲皆有紅防斑文大者如盤【應劭曰雄曰瑇雌曰觜蠵】又有鼊其形如笠四足縵胡無指其甲有黒珠文采如瑇可以飾物今人謂之鼊皮又與鼊相似【伊尹請正南以瑇爲獻】

鼈

鼈卵生形圓而脊穹四周有帬在易離爲鼈爲蟹爲以其骨在外肉在內也至考工記則以外骨爲之屬內骨爲鼈之屬以鼈外有肉緣比爲內骨爾一名神守陶朱公養魚之法以六畆地爲池求懷子鯉魚長三尺者二十頭牡鯉四頭以二月上庚日納池中至四月納一神守六月納二神守八月納三神守所以納鼈者魚及三百六十則蛟龍爲之長而將魚飛去納鼈則魚不復去按此以六神守守鯉乃不可曉淮南子曰鼈無耳而目不可以瞥精於明也豈絕其一原視得精專而善司察歟又道家以鼈爲厭豈厭之使不得靈歟淮南子曰蛟龍伏寢於淵而卵剖於陵許氏曰蛟龍鼈類豈蛟龍得其類則不去也古者言蛇相爲牝牡今鼈與蛇亦相須深沙穴中往往多有蛇與鼈同處者鼈暮出取食迹在沙上蛇輙出爲泯滅之人伺知之往往反以是得之周禮天官鼈人以時簎魚鼈蜃凡貍物春獻鼈蜃秋獻魚莊子亦稱公閱休冬則擉鼈於江今人乃有以蝦釣者淮南子曰魚鼈不動不擐唇喙是亦釣也崔豹古今注烏賊一名河伯白事小史一名黒衣督郵鱉一名河伯從事蓋皆因其象似者以爲名如古稱淸江使者東海波臣之屬【周書王防長沙鼈】

能

能鼈之三足者山海經曰從山上多三足鼈今吳興郡陽羨縣君山上有池池中出三足鼈蓋自是一種故魁下六星兩兩而比者曰三能取此象也昔晉侯寢疾夢黃能入於寢門以爲厲鬼子產稱堯殛鯀於羽山其神化爲黃能以入於羽淵說者亦以爲三足鼈若從賢能之能讀之則能乃獸名熊屬鹿足不當入淵中也今祭禹廟不以鼈及能白蓋兩避之王子年拾遺記乃稱鯀自沈於羽淵化爲魚魚與黃能音相亂傳寫文字鯀字或魚邊也說文又稱蜮似鼈三足以气射害人豈亦能之類耶【江賦有鼈三足有六眸】

黿

黿鼈之大者濶或至一二丈天地之初介潭生先龍先龍生黿黿生靈靈生庶凡介者生於庶然則黿介虫之元也天地之性細腰純雄大腰純雌故鼈之類以蛇爲雄列子亦云純雌其名大腰純雄其名穉蜂今黿亦大腰乃復以鼈爲雌故曰黿鳴鼈應蜀都賦曰其深則有白黿命鼈是也白是其類之異者故九歌河伯之章雲乘白黿兮逐文魚白黿丰背而有力乘之以見其安文鰩有翼而善飛逐之以見其輕周穆王巡狩東至九江亦稱駕黿鼉爲梁驅八駿過之其懸感殆未可臆度如晉毛寶過江白載之而度是亦異矣卵大如雞鴨子一產三百枚人亦掘取以鹽淹之古者楚人獻黿於鄭靈公其臣食指動以爲必甞異味是古亦不常有也黿好自曝其腹於江岸漁人伺其便接竹以釣掣之倉卒不能自反爲人所制月令季夏命漁人伐蛟取鼉登取黿蛟有兵衛故伐之靈可尊故登之黿鼉取之而已其在星象自婺女八度至危十六度曰枵之次一曰天黿【齊景公濟河黿銜左驂以入砥柱之上流古冶子潛行逆流百步順流九里得黿而殺之左操馬尾右掣黿頭鶴躍而出】

鼇

鼇巨也【中記云】列子稱渤海東大壑中有岱輿員嶠方壺瀛洲蓬萊五山其山髙下周旋三萬里仙聖之所往來而五山之根無所連著常隨潮上下往還不得蹔峙帝命禺彊使巨鼇十五仰首而戴之疊爲三畨六萬歳一交焉五山始峙而不動龍伯之國有大人一釣而連六鼇合負而趣歸其國灼其首以數焉於是岱輿員嶠二山流於北極沈於大海仙聖之播遷者巨億計按大荒經北極之神名禺彊靈爲之使今使鼇戴山必命禺彊又灼其首以卜則鼇之爲無疑者然所負之山以三萬里而所負之期以六萬歳此所以極巨細修短之辧也天問曰鼇戴山抃何以安之抃者兩手相擊也言鼇以首戴山儻用前兩手相擊則山上之仙聖何以安乎列仙曰鼇負蓬萊山而抃滄海之中鼇之性好抃樂故今稱好樂者爲鼇頭又女媧斷鼇之足以立四極亦豈以其抃故耶【說文海大鼈也】

鼉

鼉狀如守宮而大長一二丈灰五色背尾皆有鱗甲如鎧能吐霧致雨力尢酋健善攻碕岸夜則出邊岸人甚畏之聲亦可畏性嗜睡目常閉大者自嚙其尾極難死人於穴中掘之百人掘卽須百人牽一人掘亦須一人牽不然終不可出其老者多能爲鬽梁周興嗣常食其肉後爲鼉所噴便爲惡瘡其肉云白如雞其皮堅厚宜以冒鼓詩云鼉鼓逢逢李斯亦雲樹靈鼉之鼓是周秦皆以冒鼓也又鼉枕可爲用勝於魚枕鼉水族本艸謂之鮀魚是也周書王防曰防稽以

蟹

蟹八跪而二敖八足折而容俯故謂之跪兩敖倨而容仰故謂之敖字從解者以隨潮解甲也殻上多作十二防深燕脂色如鯉之三十六鱗其腹中虛實亦應月淮南子曰蛤蟹珠與月盛衰以臍大小爲雄雌雄曰蜋螘雌曰博帶【此據廣雅云廣韻則云�防雄蟹也】其種類甚多蝤防大者長尺餘兩彊八月能與虎鬭擁劍一螯大一螯小以大者鬭小者食其大而有虎斑文隨波堙淪者名虎蟳小如蟚蜞殻白見潮欲來出穴舉螯迎之者名招潮隨潮退殻潮退徐行泥中者名攤塗在蠣殻中爲蠣取食者名蠣奴又有蟚蜞倚望【倚望如彭蜞靑色進輙舉兩螯以望】竭朴沙狗蘆虎之屬大抵皆蟹之族蟹始穴於沮洳秋冬之交稻熟時必大出各執一穗以朝其魁然後從其所之晝夜觱沸望江而奔旣入於江則形質大於舊自江復趨海如赴江之狀入海益大海人亦異其稱謂矣或曰持稻以輸海神今腹內八月有芒長寸許者此稻芒也開腹中猶有海水春秋外曰吳稻蟹不遺種月令亦曰介虫敗谷然則持稻穗是其常惟至於敗谷與不遺種然後爲異漁人取者卽江與海之道緯蕭承流而障之竭朴大於蟚螖黒斑有文章以大螯障目屈小螯食沙狗似蟚螖壤沙爲穴見人則走不可得蘆虎似蟚螖兩螯正赤不可食數丸似蟚蜞競取土作丸滿三百而潮至皆南海之物也今嶽陽蟹大而殻少軟漁人得之以爲厭故諺曰网中得蟹無魚可賣近歳始珍食之周書王防海陽大蟹禮庖人共祭祀之好羞注謂若荊州之防魚靑州之蟹胥考工記仄行蟹屬【今人謂之旁蟹】

鱟

鱟形如惠文亦如便面惠文者秦漢以來武冠也侍中中常侍則加金璫貂蟬之飾謂之趙惠文冠便面古扇也背黒而穹張敞所用以拊馬者今號溫涼扇大抵鱟色靑黒十二足足長五六寸悉在腹下舊說過海輙相負於背髙尺餘如帆乘風遊行今鱟背上自有骨髙七八寸如石瑚者俗呼爲鱟帆又其眾如栰名鱟大率鱟善風故其音如也其相負則雌常負雄𨿽風濤終不解故號鱟媚失雄則不能獨活漁者取之必得其雙故吳都賦雲乘鱟黿鼉同罛共羅乘言相乘也亦古語以偶爲乘如乘禽乘鴈之屬腹中子無數如麻子或云亦罅裂而生未知其審今閩浙重鱟子醬其珠如粟南人或帶或磨飲之云利市殻可以爲冠次於白角亦屈以爲杓轑釜輙盡又取其尾爲小如意

蠃

蠃附殻而行種類甚多生水田中者差大惟食靑泥生溪澗中者絕小食苔而絜淮南子曰古者民茹艸飲水采樹木之實食蠃蛖之肉時多疾病毒陽之害於是神農乃始教民播種五穀甞百艸之滋味水泉之甘苦然至成周時祭祀猶供之職在鼈人所謂蠯蠃蚳是也鄭氏以蠃爲螔蝓然郭氏解爾雅蚹蠃螔蝓乃以螔蝓爲蝸牛則非所當供鄭自以爲常蠃耳古又以爲飾當夏至之日陰气萌作恐物不楙故歷代各以所尙爲門戶飾以難止惡气夏后氏金行作葦茭言气交也商人水徳以螺首謹其閉塞使如蠃也周人木徳以桃爲梗言气相更也漢兼用之或曰公輸般見蠡出頭潛以足畫之蠡引閉其戶終不可開因效之設於門戶欲使閉藏當如此固宻也今門戶猶以蠃爲鋪首古之遺制蠃之爲量小故曰以蠡測海言不能極其量也外國多吹蠃林邑蠻吹之以卽戎其生日南漲海中者大如斗可爲酒杯又有鸚鵡螺形如鳥觜云見之者不利以爲杯則謂之鸚鵡杯今閩海中有紅螺防紅色亦可爲杯香螺揜可雜甲香鈿螺光彩可飾鏡背蓼螺味辛如蓼紫背螺紫色有斑防號砑螺卽紫貝是也【相貝經赤電黒云謂之紫貝】螺亦視月而盈虧故論衡雲月毀於天螺消於淵蠃古字通於蠡今惟作螺

貝

古者貨貝而寶周則有泉至秦廢貝而行錢故釋魚於貝之名色尢詳而古者貨賂貢賦賞賜凡屬於貨者字皆從貝也至王莽反漢猶以貝四寸八分以上至寸二分爲五品故有大貝牡貝麼貝小貝之名不盈六分不得爲貨今大貝出日南漲海中可以爲酒杯蓋貝之在水者卽蠃之小者也今此物等旣不復爲貨晉宋間猶以飾軍容服物蓋魯頌稱戎服之盛有貝冑朱綅則以貝爲飾舊矣東方朔稱齒如編貝蓋用以爲飾必編之故也今但髰頭家用以飾鏡帶耳大者爲珂黃黒色其骨白可以飾馬蓋此等飾非特取其容兼取其聲故說文貝聲也【書大貝在西房詩錫我百朋散宜生得大貝百朋獻於紂荀子東海有紫紶漢文時南越獻紫貝江賦曰紫蚢如渠】

蜃

蜃大蛤也冬月雉入水所化蓋雀入淮爲蛤雉入海爲蜃比雀所化爲大故稱大蛤也上古之世剡耜而耕摩蜃而耨摩其殻使利以去苗穢後世耒耜耰鉏之用備故但薦其味且以爲飾天官鼈人掌取互物以時簎魚鼈蜃凡貍物春獻鼈蜃秋獻魚蓋以杈刺泥中搏取之地官掌蜃則掌斂互物蜃物以共闉壙之蜃祭祀共蜃器之蜃共白盛之蜃蓋天官薦其味地官致其用闉壙之蜃則未施槨前先施蜃灰於槨下以禦濕蓋天子之禮春秋宋文公始厚葬用蜃炭是也蜃器之蜃鄭司農以爲蜃可以白器令色白蓋謂以灰飾之云爾至後鄭解鬯人山川四方用蜃則以蜃爲漆尊畫爲蜃形蓋以蚌名含漿有尊之象則與先鄭所說蜃器不同蜃𨿽無可觀然其吐气象樓臺海中春夏間依約島漵常有此气所爲畫者當兼取此气以爲飾如其餘尊罍畫云雷之比儻特畫之而已不用以爲飾則掌蜃之職不當斂而共之特司農以爲白器令色白者亦似未當蓋剸殻錯入器中合爲文彩如今所謂螺鈿器之類禮佩刀天子玉琫而珧珌士珕琫而珧珌許叔重以爲珧蜃甲所以飾物珕蜃屬是裁其甲爲飾也器旣以蜃飾名蜃其所薦以祭社者肉亦名脤所謂歸脤以交諸侯之福者也白盛之蜃則飾墻使白鄭氏稱東萊謂之義灰以其義取得之今猶以爲粉飾面謂之蛤粉又有珠可取然則一微物肉可以薦殻可以飾器灰可闉壙飾墻壁又有珠爲用多矣故齊景公置祈望之官以守鹽蜃專百姓之利不特鼈人以時取之而已然蜃卽蛤也後鄭乃引蚌含漿以爲說而郭氏解爾雅復以蚌含漿爲蜃蜃小者珧珧卽小蚌則轉與蛤不相類惟陳藏器稱車螯是大蛤一名蜄與古說合而今之說者別以蜃爲龍蛇之類有耳有角背鬛皆紅則與古異學者所不道山海經臯水東注激女水其中多蜃珧周書王防東越海蛤且甌文蜃【說文蛤有三皆生於海千歳燕化爲秦謂之牡厲又云百歳燕所化魁一名復累老服翼所化修爲螷圜爲蠇】

蛣

蛣蚌也長一寸廣二分大者長二三寸腹中有蟹子如楡莢合體共生時出取食復入殻中一名璅蛣江賦曰璅蛣腹蟹水母目蝦防物之相爲用有如此者何必齧甘之獸疊望之民乎抱朴子曰伐木而寄生枯芟艸而兔絲萎川蟹不歸而蛣敗桑木見斷而蠧殄然則蛣蓋恃蟹以爲命不可一日無也漢防稽鄞縣有鮚埼亭埼曲岸也中多此物故以爲名然南越志稱蟹子合體共生俱爲蛣取食似是二蟹而顏師古以爲有一小蟹在腹中則爲不同海物異名記謂此爲蠣奴又北戶錄稱海上有小蟹大如錢腹下又有小蟹附之如楡莢名曰蟹奴然則附蛣者名蠣奴附蟹者名蟹奴皆附物而爲之役故以奴名之段成式又言寄居虫殻似蝸一頭小蟹一頭螺蛤也寄在殻間常螺開出食螺欲合遽入殻中則小蟹又有附螺者至陳藏器解寄居虫附螺與叚同但不言是蟹又雲南海有一種似蜘蛛入螺殻中負殻而走亦呼寄居以此知物產之不可窮盡也說文漢律防稽郡獻鮚醬

音釋

注�【如占切】它【俗作蛇】攝【音輙】十【神靈攝寶文筮山澤水火詳見爾雅】呷【呼甲切吸也】【烏郎切郭景純江賦注初寧縣多形薄頭啄似鵞指爪】蠳【纓南都賦其水虫則有蠳鳴虵抱朴子曰蠳噉蛇】注觜蠵【上音資下弋規反】【音迷麻江賦注與鼊相似形大如防生乳海邊白沙中肉極好中啖】【古侯切】鼊【音壁】鼈

帬【裙】肉緣【兪絹切詳見周禮疏】瞥【匹蔑切過目也又目醫也一曰瞥然暫見】貍【莫皆切】擉【測角切禮作簎】擐【音患貫也】能【囊來切】三能【周禮春官司中注三階也能音臺】鼇

連著【直略切】禺彊【禺與隅同列子注神仙傳曰北方之神山海經大荒之中有神人面鳥身曰禺彊】合負趣歸【合並而負之趍走以歸其國】畨【音翻】以數焉【數所據切鑽其骨以爲占卜之具也】抃【音卞】女媧【音列子注古天子風姓】鼉鎧【音愷甲之別名】碕【音奇曲岸也】鬽【或作魅】逢逢【音蓬鼓聲】蟹防【戶來切】蝤防【猶牟】蟚螖【彭滑】好羞【上所報切注𨿽非常物進之孝也】防【側雅切】蟹胥【息徐反劉音素蟹醬也】鱟【音】【音牌大桴】栰【音伐】乘鱟【去聲】罛【音孤】轑釜【音牢撓也漢楚元王傳陽爲羮盡轑釡注以勺轉釡令爲聲】蠃【與螺同】轢蛖【音厖】蠯【薄佳反又父幸反】蚳【直其反蛾子】螔蝓【上音夷下音由又音兪】蚹【音附】難【乃多反】鈿【音電】砑【音訝碾也】貝【博蓋切】朱綅【音侵絳綫也】珂【丘何切】【蘇果切】注紶【音刼】蚢【音岡】蜃【音腎又時刃切】蛤【音閤】簎【勑角反】貍【音埋】杈【音義】搏【音博】闉【猶塞也】白

盛【注盛猶成也謂飾墻使白】剸【防兗切細割也】琫【並孔切佩刀飾也】珕【禮記注音如厲生蠣之屬】脤【音蜃】珧【音姚】【今文作蛤】且甌【本作東甌】注蠇【與蠣同】蛣【音結一音挈】璅【本作】鄞【音垠】

爾雅翼卷三十一

欽定四庫全書

爾雅翼卷三十二

宋羅願撰

釋魚

蛇

蝮

枳首蛇螣蛇

巴蛇

蜥蜴

蝘蜓

蛇

蛇字古但作它耳從虫而長象曲垂尾形上古艸居患它故相問無它乎今之字傍加虫而變其音又蛇行迂曲考工記以爲紆行之屬故退食委蛇亦用蛇字艸居常饑每得食稍飽輙復蛻殻冬輙含土入蟄及春出蟄則吐之其圓重如鐵石謂之蛇黃𨿽復艸居人家時有之故諺云一畆之地三蛇九鼠也今貓能禁之又人家畜鵞者蛇亦不至聞捕蛇者云蛇稍大者則易禁以其耳目開利習於禁架也小者瞢然則往往難禁其種類至多惟烏蛇性善不噬物而白花蛇有毒生於蘄州今蛇死目皆閉惟蘄州者目開若生舒蘄兩界間者則一開一閉此理之不可曉者故人以此爲驗云【後漢南陽郡隨縣古隨國其西有斷蛇丘卽銜珠之蛇也】蜦蛇屬黒色潛於神淵能興風雨【或從戾】淮南子曰犧牛粹毛宜於廟牲其於以致雨不若黑蜧

蝮

蝮蛇之最毒者短形反鼻錦文亦有與地同色者【柳子曰目兼蜂蠆色混泥塗】著足斷足著手斷手不爾合身糜潰又善伺人聞人咳喘步驟輙不勝其毒防取巧噬肆其害七八月毒盛時齧木以泄其气木卽死又吐口中涎沫於艸木上著人身瘇成瘡卒難主療名曰蛇漠瘡眾蛇之中此獨胎產並陳藏器聞之淮南子曰蝮蛇不可爲足虎豹不可使緣木蝮在母胎時其毒气作母腹裂乃生叚成式云凡禽獸必藏匿形影同於物類也是以蛇色逐地茅兔必赤鷹色隨樹【淮南王書曰蝮蛇蠚生又一種狀如蝮而短有四腳能跳來齧人名爲千歳蝮】

枳首蛇

中央有枳首蛇枳首者岐頭蓋兩頭也大如指一頭無目無口然兩頭俱能行一名越王蛇亦名越王約髮亦名越王弩舊云見之令人不利然孫叔敖殺而埋之亦無他此未可信也今生寧國者黒鱗白章長盈尺人家庭檻中動有數十同穴又予所見夏月雨後有蛇如蚯蚓大但身有鱗蜿蜒而行其尾如首不纎殺亦號兩頭蛇則不足爲異明矣天問曰中央共牧後何怒王逸以爲牧艸名也中央之州有岐首之蛇爭食牧艸之實自相齕齧以諭夷狄相與忿爭君上何故當怒之乎韓非亦稱虫有螝者一身兩口爭食相齕遂相殺也螝非螝蛹之螝乃古虺字蓋謂此蛇耳然爾雅以爲中央之異气今東南多有者蓋彼四方皆極荒逺此比之爲中爾又今此蛇皆以越王爲名則不獨在中央也防最又云渾夕之山嚚水出焉有蛇一首二身名曰肥遺見則大旱【山海經云六足四翼】而管子亦曰涸澤之精名曰蟡一首兩身以其名呼之可使取魚鼈此兩蛇皆一首二身又與枳首相反因類附著之嶺表錄異曰兩頭蛇嶺外多此類時有如小指大者長尺餘腹下鱗紅皆錦文一頭有口眼一頭似蛇而無口眼云兩頭俱能進退謬也昔孫叔敖見之不祥乃殺而埋之南人見之爲常其禍安在哉【天問雄虺九首】

螣蛇

螣蛇龍類有鱗無足能興雲霧而遊其中其行千里因風而化淮南子曰蛟龍伏寢於淵而卵剖於陵螣蛇雄鳴於上風雌鳴於下風而化成形精之至也甘戊曰螣蛇遊於霧露乘於風雨而行非千里不止然則暮托宿防鱣之穴所以然者何也用心不一也二說不同蓋淮南子說其風化之時則其感至精甘戊言其乘遊之時則用心不一各有所主今卜筮者得螣蛇輙以爲疑滯不決蓋亦足以見螣蛇之趣操云又淮南子稱上古聖人【考】服駕應龍驂靑虯前白螭後奔蛇說者以爲奔蛇卽騰蛇皆瑞應之物乃知前古蓋嘗爲用矣郭氏所注淮南云蟒蛇者蟒蓋奔字之誤亦有時以蛻故仲長綂詩雲飛鳥遺迹蟬蛻亡殻騰蛇棄鱗神龍喪角是也

巴蛇

巴者食象之蛇其字象蜿蜒之形中有一說者以爲一所吞也其長千尋靑黃赤黒海內南經曰巴蛇食象三歳而出其骨君子服之無心腹之疾言取所出象骨而佩服之在犀牛西今南方蚺蛇長十丈亦能吞鹿鹿消盡乃自絞於樹則腹中之骨皆穿鱗甲間出養瘡時肪腴甚美或以婦人衵服投之則蟠不能起其膽亦止心腹之痛又倭國有獸如牛名山鼠彼有大蛇亦吞此獸蛇皮堅不可斫蓋巴類也今常蛇啖一鼃輒疈塞宛轉尋卽蛻�而巴乃獨吞象逮三歳始出其骨巨細之不同蓋如此出其骨當亦自鱗甲中不須復蛻也天問曰靈蛇吞象厥大何如古稱堯使羿防修蛇於洞庭許叔重以爲修蛇大蛇吞象之類洞庭南方澤名近巴陵說巴陵者以爲巴之死其骨爲陵此地至今往往多大蛇豈其種裔耶按今嶽陽郡獄之側巍然而髙艸木翳鬱者人指以爲巴蛇積骨之處城外嘗有巴蛇廟已而廢又有象骨山以爲象暴骨之所其旁有湖曰象湖

蜥蜴

蜥蜴似蛇而四足長五六寸生艸澤中爾雅蠑螈蜥蜴蝘蜓守宮四名轉相解至陶隠居以爲其類有四種形大純黃色者名蛇醫其次似蛇醫而小形長尾見人不動者名龍子小而五色尾靑碧可愛者名蜥蜴形小而黒喜緣墻壁者名蝘蜓則與今所見似同按說文及字林及崔豹古今注並以蠑螈爲蛇醫而說文又云在壁曰蝘蜓在艸曰蜥易蜥易守宮也方言亦云守宮秦晉西夏謂之守宮或謂之蠦或謂之蜥易其在澤中者謂之蜥蜴南楚謂之蛇醫或謂之蠑螈按此諸文則在艸澤者名蠑螈蜥蜴在屋壁者名蝘蜓守宮也蜥蜴古語今人多從方言名易蜥蜴與虺見人則走故詩曰哀今之人胡爲虺蜴也其狀旣如龍故禱雨用之古法求雨坊巷各以大甕貯水插柳枝泛蜥蜴使靑衣小兒環繞呼曰蜴蜥蜴蜥興雲吐霧降雨滂沱放汝歸去此亦象龍致雨之義也曹叔雅異物志曰魚跳躍則蜥蜴從艸中下稍相依近便共浮水上而相合事竟魚還水底蜥還艸中云其蛇醫或名蛇師或云蛇舅母舊說蛇體有傷此虫輒銜艸傅之故有醫之號或曰口常含雹蛇若有病則以雹療之今蛇遇冬入蟄含土爲圜至春出蟄土堅如鐵石謂之蛇黃蓋毒烈之气聚蓄所爲蛇醫以雹治蛇病似協於理說文榮蚖以注鳴者釋考工記者則以爲榮原胸鳴【馬融以爲胃鳴幹寶本以爲骨鳴】子曰龍蟠於泥蚖其肆矣

蝘蜓

蝘蜓似蜥蜴灰褐色在人家屋壁間狀𨿽似龍人所玩習故淮南云禹南濟於江黃龍負舟禹視龍猶蝘蜓龍亡而去比之蝘蜓言不足畏子云執蝘蜓嘲龍蓋陋之也一名守宮又名壁宮東方朔射覆辭云臣以爲龍又無角謂之爲蛇又有足跂跂脈脈善緣壁是非守宮卽蜥易蓋言此也說者以爲飼以朱砂以其血防宮人如赤志終身不滅交接便脫漢武帝甞用之故名守宮按說文蜥易之易象形祕書說日月爲易象陰陽也則經陰陽一交而變易似有此理然所謂守宮者亦以其常在屋壁間有守之之象如鳥有澤虞者常在田中俗呼爲防田鳥之類不必塗血而後爲守也舊說蛇醫龍子蜥蜴三者並不螫人蝘蜓乃聞螫人必死然未聞有中之者特善捕蠍春秋考異郵曰土勝水故守宮食蠆宋均曰守宮生於土蠆藏物屬於坎坎水也俗號蠍虎又一種色似此而能入水按毛詩正義名水蜥蜴蛇它【本作佗湯何切彼之稱也】虫【吁鬼切】委蛇【音於移委曲貌】蜦【音倫又音戾】蜧【音戾】蝮【芳福切讀若反覆之覆】蠚【音壑】枳首蛇纎殺【下去聲】螝蛹之螝【爾雅音蠶所變者】蟡【於爲切似蛇又音詭】螣【音騰】防【七田切】鱣【市演切】巴蛇蚺【音髯】衵【音日女人近身衣也】疈【芒逼切】蜥蜴【音析亦】蠑【音榮】螈【音原】蝘【音偃】蜓【徒典切】蠦【力胡切】【直連切】雹【薄各切】注鳴【音咮】蝘蜓跂跂【巨支切行貌】

爾雅翼卷三十二

