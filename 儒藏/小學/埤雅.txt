

欽定四庫全書

經部十

埤雅

小學類一【訓詁之屬】提要

【臣】等謹案埤雅二十卷宋陸佃撰佃字農師越州山陰人少從學於王安石熙寧三年擢甲科授蔡州推官選爲鄆州教授召補國子監直講歷官至尙書左丞未幾罷爲中大夫出知亳州卒於官宋史本稱其精於禮家名數之學著書二百四十二卷如埤雅禮象春秋後皆於世王應麟玉海記其修說文解字子宰作埤雅序又稱其有詩講義爾雅注今爾雅新義僅散見永樂大典內余俱亡佚不見獨是書尙傳其書釋魚二卷釋獸三卷釋鳥四卷釋虫二卷釋馬一卷釋木二卷釋艸四卷釋天二卷刋本釋天之末注後缺字然則原書不止此矣陸宰記佃神宗時預修說文進書召對言及物性因進說魚說木二篇後乃益加筆削初名物生門類後注爾雅畢更修此書易名埤雅言爲爾雅之輔也其說諸物大抵略於形狀而詳於名義尋究偏旁比附形聲務求其得名之所以然而曼衍縱橫旁推其理以申之多引王安石字說蓋佃以不附新法故後入元祐黨籍其學問則末嘗有異於安石晁公武謂其不専主王氏亦似特立是悞以論其人者論其書也乾隆四十四年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

埤雅卷一

宋陸佃撰釋魚

龍

鯉

魴

鱨

鱧

鰋

鱒

鮪

鱣

鯋

鰷

鮒

鱮

鮫

防

蛟

龍

龍八十一鱗具九九之數九陽也鯉三十六鱗具六六之數六陰也龍亦卵生思抱雄鳴上風雌鳴下風而風化有鱗曰蛟龍有翼曰應龍有角曰蚪龍蓋虫莫智於龍龍之徳不爲妄者能與細細能與巨巨能與髙髙能與下下故易幹以龍禦天坤以馬行地龍天類也馬地類也易曰震爲龍震爲龍以動故也周易以變者爲占故幹六爻皆動皆謂之龍所謂初九九二九三九四九五上九是也蔡墨曰龍水物也周易有之在幹之姤曰潛龍勿用其同人曰見龍在田其大有曰飛龍在天其夬曰亢龍有悔其坤曰見羣龍無首吉蓋幹初九變而之姤九二變而之同人九五變而之大有上九變而之夬六者俱動變而之坤是以蔡墨之言如此知此則知震所以爲龍之義矣賈誼新書曰亢龍往而不能反故易曰有悔有悔者凶也潛龍入而不能出故易曰勿用勿用者不可也觀誼之言如曰勿用者戒使勿爲潛龍也故曰潛之爲言也隱而未見行而未成是以君子弗用也蓋止使人無爲謂之勿所謂勿用娶女勿用有攸往小人勿用之類皆戒使勿爲也俗雲龍精於目蓋龍聳故精於目也陰陽自然變化論曰驪龍之眸見百里纎芥又曰龍能變水人能變火又曰龍不見石人不見風魚不見水鬼不見地孫綽子曰髙祖禦龍光武禦虎龍韓彭之類是也虎耿鄧之類是也法言曰龍以不制爲龍聖人以不手爲聖人手取也言𨿽容有飛禍而非其所取詩曰賔載手仇手取也酈元水經曰魚龍以秋日爲夜按龍秋分而降則蟄寢於淵龍以秋日爲夜豈謂是乎莊子曰朱泙漫學屠龍於支離益殫千金之產三年技成而無所用其巧此言技術𨿽髙而應世稍疎則無所用之是以君子因時施宜事在於適而已豈必一二以追先王之迹哉舊說鼈畏蔥蛟龍畏鐵又雲龍肉以醯漬之則文章生今相家說龍人臣得其一體當至公相曽公亮得龍之脊王安石得龍之睛內典雲龍火得水而熾人火得水而滅按書以龍言山以虎言水六龍九虎是也直山直水謂之死龍死虎故曰小頓大起宛轉如盤龍奮迅如舞鶴謂之住岡

鯉

此今之頳鯉也一名鱣鯉脊中鱗一道毎鱗上有小黑防文大小皆三十六鱗魚之貴者故爾雅釋魚以鯉冠篇而養魚經曰所以養鯉者鯉不相食易長又貴是也神農書曰鯉最爲魚之主今人以盤水養之𨿽困鱗不反白蓋健魚也詩曰魚麗於罶鱨鯋魚麗於罶魴鱧魚麗於罶鰋鯉蓋鱨魚黃魴魚靑鱧魚鰋魚白鯉魚赤則五色之魚具備故序以爲萬物盛多也俗說魚躍龍門過而爲龍惟鯉或然亦其壽有至千嵗者故詹何之釣千嵗之鯉不能避也鱗鄰也鯉裏也鯉進於魚矣殆亦龍類是以仙人乘龍亦或騎鯉乃至飛越山湖

魴

魴一名魾此今之靑鯿也郊居賦曰赤鯉靑魴細鱗縮項闊腹魚之美者蓋弱魚也其廣方其厚故一曰魴魚一曰鯿魚魴方也鯿也詩曰川澤訏訏魴鱮甫甫甫甫美也魴之爲美舊矣今更與鱮魚連道以著韓國水土之善者蓋魴魚𨿽等美而緣水之異則有優劣故里語曰洛鯉伊魴貴於牛羊言洛以渾深宜鯉伊以淸淺宜魴也又曰居就糧梁水魴蓋今遼東梁水之魴特肥而厚詩曰豈其食魚必河之魴言無民而不可治豈其取妻必齊之姜言無臣而不可使所以誘掖其君也且河性宜魚故詩曰豈其食魚必河之魴必河之鯉也列女傳曰傅弓以燕牛之角纒弓以荊麋之筋糊弓以河魚之膠說者以爲燕角善楚筋細河膠黏詩曰魴魚赬尾以譬君子勞於王事養生經曰魚勞則尾赤人勞則發白

鱨

今黃鱨魚是也性浮而善飛躍故一曰也陸璣曰今黃頰魚燕頭魚身頰骨正黃魚之有力解飛者一名黃揚舊說魚膽春夏近下秋冬近上

鱧

今鱧是也諸魚中惟此魚膽甘可食有舌鱗細有花文一名文魚與蛇通气其首戴星夜則北向蓋北方之魚也詩曰魚麗於罶鱨鯋其次曰魴鱧又其次曰鰋鯉蓋鱨鯋小魚魴鱧中魚鰋鯉大魚亦其鱨鯋之姜不若魴鱧魴鱧之美不若鰋鯉故其序如此今魚品齊魯之間魴爲下色鰋爲中色鯉爲上色衡門之詩先魴後鯉亦以此故也舊云鱧是公礪蛇所化至難死猶有蛇性故或謂之鰹也爾雅曰鰹大鮦小者鮵

鰋

今偃額白魚也一名鮎鰋魚偃鯉魚俯鱧魚圓魴魚方魚麗之詩一章曰鱨鯋二章曰魴鱧三章曰鰋鯉蓋鱨鯋長魚也而魴鱧則言其魚一方一圓鰋鯉則言其魚一偃一俯又以著萬物眾多也

鱒

鱒似鯶魚而鱗細於鯶赤眼詩云九罭之魚鱒魴我覯之子衮衣繡裳蓋鱒魚圓魴魚方君子道以圓內義以方外而周公之徳具焉故是詩主以言之然則鱒象公之圓而衮衣者道也魴象公之方而繡裳者義也衮纁繡而後可以見周公猶之九罭之取鱒魴也爾雅曰鮅鱒蓋鱒一名鮅孫炎正義曰鱒好獨行制字從尊殆以此也

鮪

鮪魚似鱣而靑黒長鼻體無鱗甲肉色白味不如鱣大者長七八尺岫居至春始出而浮陽北入河西上龍門入漆沮見日而目故詩言漆沮及河通道此魚夏小正曰祭鮪祭不必記而記鮪何也鮪者魚之先至者也而其至有時禮曰龍以爲畜故魚鮪不淰而序詩者亦曰季冬薦魚春獻鮪則鮪別於魚其來尙矣故鮪仲春從河西上得過龍門便化爲龍否則防額而還尸子曰龍門魚之難也太行牛之難也蓋河津一名龍門兩傍有山魚莫能上大魚薄集龍門上則爲龍不得上輒暴鰓水次故曰暴鰓龍門垂耳轅下善爲魚者不求爲龍望禹門輒逝是以無暴鰓防額之患水經曰鮪出鞏穴直穴有渚謂之鮪渚周禮春獻王鮪然非時及佗處則無故河自鮪穴已上又兼鮪稱

鱣

鮪肉白鱣肉黃鱣大魚似鱏口在頷下無鱗長鼻輭骨俗謂之玉板大者長二三丈江東呼爲黃魚古今注曰鯉之大者爲鮪鱧之大者爲鱣非是也案詩曰有鱣有鮪鰷鱨鰋鯉言鮪矣而又言鰋鯉則鮪與鯉異明矣詩曰施罛濊濊鱣鮪發發鱣鮪健魚故其跳躍發發然不麗於罛而碩人以刺莊公詩於鱣鮪言發發於魴鱮言唯唯則魚之健弱可知也義訓曰鱍掉尾口上下噞喁

鯋

釋魚云鯋鮀今吹沙小魚常張口吹沙故曰吹沙也鯋性善沈大如指狹圓而長有墨防文常沙中行亦於沙中乳子故張衡云縣淵沈之鯋鰡也字指云鰡鯋屬詩曰魚麗於罶鱨鯋魴鱧鰋鯉蓋鱨也魴也鯉也其性浮鯋也鱧也鰋也其性沈而罶則嫠婦之笱其用功寡又以待魚之自至今魚麗於罶鱨鯋魴鱧鰋鯉沈浮小大美惡與其形色之異具有則餘物盛多可知也俗云鯋性沙抱異物志曰吹沙長三寸許背上有刺螫人海物異名記曰鯋似鯽而狹小

鰷

鰷魚形狹而長若條然故曰鰷也今江淮之間謂之防魚性浮似鱨而白蓋鱨從甞防謂之飱其義一也詩曰鰷鱨鰋鯉先鰷後鱨先鰋後鯉者鱨大於鰷鯉大於鰋亦其美之遞不如也

鮒

呂子曰魚之美者洞庭之鮒鮒小魚也卽今之鯽魚其魚肉厚而美性不食釣本艸所謂鯽魚一名鮒魚形亦似鯉色黒而體促腹大而脊隆所在池澤皆有之是也孟詵云鯽是稷米化之其魚腹上猶有米色易之井曰井谷射鮒甕敝漏蓋九二以陽居陰不正者也不正則旁出而下流以與初矣故曰井谷射鮒以此上行則亦趨乎下而已故曰甕敝漏初六陰也而又居下流且其賴井之功微矣故稱鮒焉莊子曰周顧視車轍中有鮒魚焉曰吾得斗升之水然活爾少牢饋食曰魚用鮒十有五而俎蓋魚水物也故取數於月十有五日而盈淮南子曰月虛而魚腦減今此魚旅行吹沫如星然則以相卽也謂之鯽以相附也謂之鮒

鱮

鱮魚似魴而弱鱗其色白北土皆呼白鱮西徵賦曰華魴躍鱗素鱮鬐性亦旅行故其制字從與亦或謂之鰱也傳曰連行魚屬若此之類是已失水卽死弱魚也今吳越呼鱅鰱魚其頭尢大而肥者徐州人謂之鰱或謂之鱅六韜曰緡隆餌重則嘉魚食之緡調餌芳則庸魚食之鱅庸魚也故其字從庸蓋魚之不美者故里語曰网魚得鱮不如啖茹而鱅讀曰慵者則又以其性慵弱而不健故也詩曰敝笱在梁其魚魴鰥齊子歸止其從如雲敝笱在梁其魚魴鱮齊子歸止其從如雨敝笱在梁其魚唯唯齊子歸止其從如水言笱𨿽敝尙足以制魴鰥之魚非特制魴鰥而已尙足以制魴鱮之魚非特制魴鱮而已蓋魚無不聽從者以刺魯桓微弱曽敝笱之不如也其從如雲者言云無定性隨風而已云升而生雨故如雨繼之雨降而生水故如水繼之言魯桓微弱不能防閒文姜其傾從如雨之從天其順從如水之從地者初亦生於如雲積以浸大而已故傳曰如雲言盛也如雨言多也如水言眾也蓋一爲盛二爲多三爲眾

鮫

鮫海魚也狀似鼈而無足背文麤錯皮間有珠可以飾刀其子驚則入母腹中蓋龍珠在頷鮫珠在皮蛇珠在口鼈珠在足魚珠在眼蚌珠在腹也案天主物簿敍魚珠曰魚之懷珠至五十年則無復鼓鰓腦上有汗其鬐鱗口眼皆異鬐當紫色眼當紅色口當赤色又曰懷珠之蛇多喜投暗見人張口向人吐气如燼是則蛇珠曁魚亦有懷者述異記曰南海有鮫人之室水居如魚不廢機織其眼能泣則出珠

防

防今泥防也似鱓而短無鱗以涏自染難握與魚而爲牝牡莊子所謂麋與鹿交防與魚防一名鰼孫炎爾雅正義曰鰼尋也尋習其泥厭其淸水舊說守魚以鼈養魚以防蓋防性酋健善擾令魚利轉制字從酋豈爲是乎恩平郡譜云防謂之�蝦謂之籠謂之衫蛇謂之訛案古方有言須用流水煮藥者今防防入江水輒死則流水與止水果不同韓文公江魚不池活今魚生流水中則背鱗白而味美生止水中則背鱗黒而味惡此亦一驗詩云豈其食魚必河之魴蓋流水之魚品流自異

蛟

蛟龍屬也其狀似蛇而四足細頸頸有白嬰大者數圍卵生眉交故謂之蛟亦蛟能交首尾束物焉故謂之蛟也俗呼馬絆以其如此述異記曰蟒蛇目圓蛟眉連生連生則交矣相書所謂交眉則蛟蜃之眉是也一說蛟尾有肉環束物則以首貫之舊云鳳骨黒蛟骨靑記曰伐蛟取鼉登取黿鄭氏謂蛟言伐者以其有兵衛也言登尊之按古有蛟鮓又有龍醢夫龍神物也而可豢是亦豕類爾非眞龍也犬豕曰豢夫惟可豢是以可醢而食字從肉蓋以此故君子不欲豢於人也俗說虎中有眞虎龍中有眞龍星禽衍法曰角木蛟亢金龍氐土貉房日兔心月狐尾火虎箕水豹鬥木獬牛金牛女土蝠虛日鼠危月燕室火豬壁水羭奎木狼婁金狗胃土雉昴日雞畢月烏觜火猴參水猿井木豻鬼金羊柳土獐星日馬張月鹿翼火蛇軫水蚓獬或作蠏豻或作鴈蓋非是按角木曰蛟亢金爲龍奎木曰狼婁金爲狗觜火曰猴參水爲猿翼火曰蛇軫水爲蚓之類是皆以類相從特其气數有深淺爾然則牛金曰牛斗木宜爲獬鬼金曰羊井木宜爲豻也

埤雅卷一

埤雅卷一音釋

虯【求】

姤【古】夬【公快】殫【丹】

熾【昌志】赬【醜眞】罶【力九】鱧【裏】

鰋【偃】

鱨【市羊】魾【毗】

訏【吁】

鱮【似呂】鰹【堅】

鮦【直壠】鮵【奪】

鱒【才損】鯶【乎衮】罭【域】

覯【公】鮅【卑吉】鮪【偉】

鱣【知連】淰【奴感】鰓【腮】

輭【乳兗】罛【孤】

濊【豁】

鱍【市活】噞【宜檢】喁【魚凶】鮀【它】

鰡【流】

【離】

笱【古後】防【飱】

鮒【扶句】沫【亡活】鬐【其】

麤【粗】

蚌【棒】

防【秋】

鱓【它】

鰼【習】

�【律】

【徐占】防【市演】豢【乎患】豻【岸】

欽定四庫全書

埤雅卷二

宋陸佃撰釋魚



蠏

烏鰂

鼉

鼈

黿

蟾蜍

蚌

蝸

蜃

貝

鰻

鱟

嘉魚



舊也外骨內肉腸屬於首廣肩無雄與蛇爲匹故與蛇合謂之武類從不咽粟蓋善藏久能行气導引其背微傴韓子謂之穹相法以爲彊脊如有後之人也又背防坼如皺剝故莊子云宋人有善爲不手之藥也語曰思鼈望今鼈皆隔津望卵易曰定天下之吉凶成天下之亹亹者莫大乎蓍蓋蓍老舊故古以卜蓍筮白虎通曰蓍者天地之間壽考物也故問之象也天產也蓍數也地產也占人曰凡卜筮君占體大夫占色史占墨卜人占坼說文曰兆坼也灼之而坼坼而後墨與色可知卜人先占坼史占墨次之大夫占色又次之眾占備焉而後君占體以斷吉凶卜之序也故玉藻云卜人定史定墨君定體今禮以尊卑之序言之故先占體後占坼與玉藻之序異也墨謂以墨畫占其食否洛誥所謂我卜澗水東瀍水西惟洛食傳曰卜必先墨畫然後灼之兆順食墨故卜師云揚火以作致其墨也筮人曰國之大事先筮而後卜則卜筮必相參用以定吉凶占人所謂以八筮占八頌者也傳曰上有叢蓍下有伏則筮之必相爲用非特人故抑天理也書曰三一習吉此從也啟籥見書乃並是吉則言蓍從焉而筮書與又並吉也公曰體王其無害則言卜筮之體並吉故王其無害矣詩曰爾卜爾筮體無咎言此之謂也先儒引此證君占體之事而又以書爲書則亦誤矣且開籥案視書然後知吉則先曰三一習吉是今日適越而昔至也明堂位曰周以黃目黃目蓋以目飾尊今目黃而許愼解字說罍亦曰目酒尊是也化書曰牝牡之道相顧神交也鶴鶴相唳气交也言𨿽與蛇合亦有以神交者易曰舎爾靈蓋有靈徳伏匿而噎善潛而不志於養故古者簠簋皆爲形於其上而大臣以貪墨坐廢者曰簠簋不飾也史氏經曰生百嵗故居鵲尾之上

蠏

蠏八跪而二敖水虫殻堅而脆臍者牝尖者牡也八月腹內有芒眞稻芒也未被霜食之有毒外骨內肉旁行故今裏語謂之旁蠏梓人注云卻行螾屬仄行蠏屬是也易曰離爲蠏言離卦外剛內柔而性又火燥故爲蠏也荀子曰蠏六跪而二敖非蛇鱓之穴無所寄托者用心燥也太曰蠏之郭索敖蓋蠏首二鉗如鉞者今蠏皆八跪二敖敖蓋其兵也所以自衛神農本艸以爲蠏性敗漆燒之致鼠蠏性走明漆見之而輙解名之曰蠏似出於此淮南子曰漆見蠏而不幹此類之不推者也一曰蠏解殻故曰蠏禮曰蠶則績而蠏有匡範則冠而蟬有緌兄則死而子臯爲之衰言蠏甲象匡其衰之不爲兄死猶蠏之有匡豈爲蠶之續也哉造化權輿曰龍易骨蛇易皮麋鹿易角蠏易敖折其敖足隨後更生蠏類甚多若蝤蛑擁劍彭螖彭蜞之類凡十數種蝤蛑大者長尺餘兩敖至彊能與虎鬭虎不如也隨大潮退殻一退一長擁劍一名桀步豈非以其橫行故謂之桀步歟一敖極小以大者鬭小者食彭蜞有毛海人亦食之蔡謨初渡江食之瀕於死嘆曰讀爾雅不熟幾爲勸學所誤

烏鰂

烏鰂八足絕短者集足在口縮喙在腹懷板含墨毎遇大魚輙噀墨周其波以衛身害若小鰕魚過其前卽吐墨涎惹之南越志曰烏鰂懷墨而知禮江東人或取其墨書契以紿人財物書迹如淡墨逾年自消惟空紙爾舊說烏鰂有矴遇風則虯前一須下矴一名纜魚風波稍急卽以其須黏石爲纜蓋此魚毎遇大風逺岸則虯前一須爲矴近岸則黏前一須爲纜炙轂子曰此魚毎遇漁舟卽吐墨染水令黒以混其身漁人見水黒則知是网之大獲傳曰欲蓋而彰思存而亡此之謂也肉白皮黑無鱗有須鬛甚長蜀本艸圖經云卽此是也故義訓云寒烏入水謂之烏鰂

鼉

鼉具十二少肉蛇肉最後在尾其枕瑩淨魚枕弗如皮中冒鼓夏小正曰剝鼉以爲鼓也今防將風則踴鼉欲雨則鳴故里俗以防防風以鼉防雨詩曰鼉鼔逢逢先儒以爲鼉皮堅厚取以冒鼔故曰鼉鼔蓋鼉鼔非特有取於皮亦其鼓聲逢逢然象鼉之鳴故謂之鼉鼔也晉安海物記曰鼉宵鳴如桴鼔今江淮之間謂鼉鳴爲鼉鼔亦或謂之鼉更更則以其聲逢逢然如鼔而又善夜鳴其數應更故也今鼉象龍形一名鱓夜鳴應更吳越謂之鱓更蓋如初更輙一鳴而止二卽再鳴也舊云鼉性嗜睡目睛常閉能吐霧致雨力亦酋健善頽坎岸一曰獨鳴早鼉鳴夜趙辟公雜說曰鼉聞鼔聲則鳴續博物志曰鼉長一丈一名土龍鱗甲黒色能橫飛不能上騰其聲如鼔

鼈

鼈以眼聽穹脊連脇甲虫也水居陸生養魚經曰魚滿三百六十則龍爲之長而引飛出水內鼈則魚不復去故鼈一名神守天地之性細腰純雄大腰純雌大腰鼈之屬以蛇爲雄荀子曰跬步不休跛鼈千里言鼈行蹣跚而又跛焉今其卒致千里則亦不輟焉爾故學不可以已也詩曰炰鼈鮮魚鮮魚中鱠者也又曰炰鼈膾鯉言熟則有炰鼈腥則有膾鯉也叚成式云甲虫影伏羽虫體伏今鼈伏於淵而卵剖於陵此思化也內典曰鶴影生鼈思生是則思生又與影伏異矣今�帽乳卵大如彈丸亦望卵而防一如鼈呼爲防卵世云鼈伏隨日謂隨日光所轉朝首東鄕夕首西鄕也又云鼈之所在其上必有浮沫謂之鼈津捕者以此占之韋氏燕山錄曰煮羊以防煮鼈以蚊蓋物之相感如此𨿽有明智弗能推也

黿

黿大鼈也鼈以爲雄故黿鳴而鼈應所謂雄虫鳴於上風雌虫應於下風而風化卽此之類是也淮南子曰燒黿致鼈此以其類求之舊說黿亦思化其脂得火可以然鐵一曰黿亦卵生而伏影顏籀稽聖賦曰黿鼈伏乎其陰鸕鷀孕乎其口是也王子年拾遺記曰禹濟巨海黿鼉爲梁此與黃帝以虎豹爲前驅雕鶡爲旗幟無異皆徳之所感殆未足多怪也

蟾蜍

蟾蜍吐生腹大背黒皮上多痱磊跳行舒遲其肪塗玉則軟刻削如蠟本艸所謂能合玉石者也又曰蝦蟆一名蟾蜍蓋蝦蟆背有黒防身小能跳接百虫善鳴與蟾蜍不類故淮南子以爲釋大道而任小數無以異於使蠏捕鼠蟾蜍捕蚤不足以禁姦塞邪也酉陽雜爼曰蝦蟆無腸又曰鸛影抱蝦蟆聲抱今裏俗聞其春鳴謂之聒子聒子卽段所謂聲抱其子謂之科斗大盡生前兩足小盡生後兩足今其一種似蝦蟆而長踦瞠目如怒謂之鼃越王揖怒蛙而武士歸之卽此是也蓋其鳴聲哇滛故曰蛙傳曰紫色蛙聲余分閏位物理論曰虛無之談尙其華藻此猶春蛙秋蟬聒耳而已莊子曰言隠於榮華良有以也抱朴子曰蟾蜍壽至千嵗者頭上有角頷下有丹書八字自然論曰蟾蜍擲糞自其口出又俗說蝦蟆懷土𨿽取以置逺郊一夕復還其所字說云𨿽或遐之常慕而反又云黽善怒故音猛而謂怒力爲黽詩曰黽勉同心亦蛙善踴故謂之猛今防一名�蜢防長瘦善跳言窄而猛也

蚌

鼈孚乳以夏蚌孚乳以秋蚌聞雷聲則防其孕珠若懷妊然故謂之珠胎與月盈朒淮南子所謂日至而糜鹿角解月死而螺蚌膲者也蚌一名蜃墨子曰周之靈珪出於土石楚之明月生於蚌蜃由是觀之士之賢不肖豈有種哉蓋物有非其類而化者若牡礪蚌蛤無陰陽牝牡須雀鴿以化故蚌之久者能生珠專一於陰也海物異名記曰蜃布泥有疆界其蒸气也爲樓莊子曰夫愛馬者以筐盛矢以蜃盛溺適有蛟蝱僕緣而拊之不時則缺銜毀首碎胸言矢溺至賤而以禮器盛之愛馬之至也然掩其不意而驚以致敗則失其所以愛矣故意有所至而愛有所亡不可不愼也易曰離爲蚌爲螺蓋螺之形鋭蚌之形剡且皆外剛內柔而性又善麗故也鬯人曰凡祭祀社壝用大罍禜門用瓢【句】賫廟用修凡山川四方用蜃凡埋事用槪凡疈事用散賫之爲言升也修爵也槪斗也蓋祭祀罍以盛鬯瓢以酌之修以受之社壝言罍禜門言瓢賫廟言修相備也蜃以盛鬯槪以酌之散以受之山川四方言蜃埋事言槪疈事言散亦相備也鄭氏讀修爲卣誤矣修爵名也荀子曰修爵無數裴頠崇有論曰鳥無胃肺蛤蜃無臓蛭以空中而生蠶以無胃而育

蝸

釋魚曰蚹蠃螔蝓璞云卽蝸牛也孫炎正義以爲負螺而行因以名之蓋蝸背負殻狀如小螺驚則縮入殻中如螺閉戶其肉中醢內則曰蝸醢是也頭有小角故又一名蝸牛莊子所謂戰於蝸角舊說蝸涎規蠍毎爲蝸牛所食先以涎畫地規之蠍不復去雀豹古今注曰蝸牛陵螺也形如螔蝓殻如小螺熱則自縣於葉下野人爲圓捨如蝸牛之殻故曰蝸舎亦曰蝸牛之舍然則螔蝓與蝸牛異矣先儒以爲螔蝓無殻蝸似螔蝓而有殻今亦有一種生於卑濕大於蝸牛無殻而有角蓋螔蝓之類也南方積雨蝸涏書畫屋壁悉成銀迹其卑濕如此

蜃

雜兵書曰東海出气如鼈渭水出气如蜃蜃形如蛇而大腰以下鱗盡逆一曰狀似螭龍有耳有角背鬛作紅色噓气成樓臺望之丹碧隠然如在煙霧髙鳥倦飛就之以息喜且至气輒吸之而下今俗謂之蜃樓將雨卽見史記曰海旁蜃气成樓臺野气成宮闕卽此是也世云雉與蛇交而生蜃蓋得其脂和蠟爲燭香聞百步煙出其上皆成樓閣之狀矣又曰蛇之求於則爲求於雉則爲蜃故三物常異而同感也又曰鹿食食蛇蜃食燕子蛟食犀角蛇食茱萸筆談云登州海中時有雲气如宮室臺觀城堞人物車馬冠蓋之狀謂之海市或云蛟蜃之气

貝

獸二爲友貝二爲朋詩曰錫我百朋百云者言錫貝之多也又曰萋兮斐兮成是貝錦錦文如貝謂之貝錦言讒人因寺人之近嫌而成其罪猶之因萋斐之形而文致之則成是貝錦也貝中肉如科斗而有首尾以其背用故謂之貝貝背也貝之字從目從八言貝目之所背也先王靣朝後市以此古者相背有經其經曰朱仲受之於琴髙琴髙乘魚浮於河海水產必究仲學仙於髙而得其法又獻珠於武帝去不知所之嚴助爲防稽太守仲又出遺助以徑尺之貝並致此文於助曰黃帝唐堯夏禹三代之正瑞靈奇之祕寶其有次此者貝盈尺狀如赤電黑雲謂之紫貝素質紅黑謂之珠貝靑地緑文謂之綬貝黒文黃畫謂之霞貝紫愈疾珠明目綬消气障霞服蛆虫𨿽不能延齡增壽其禦害一也復有下此者鷹喙蟬脊以逐溫去水無奇功貝大者如輪文王請大秦貝徑半尋穆王得其殻縣於昭觀秦穆公以遺燕鼂可以明目逺察宜玉宜金南海貝如珠礫白駮其性寒其味甘止水毒浮貝使人寡無以近婦人黑白各半是也濯貝使人善驚無以親童子黃唇防齒有赤駮是也𨿽貝使人病瘧黒鼻無皮是也嚼貝使胎消勿以示孕婦赤帶通脊是也惠貝使人善忘勿以近人赤熾內殻赤絡是也醟貝使童子愚婦人有靑唇赤鼻是也碧貝使童子盜脊上有縷句唇是也雨則重霽則輕委貝使人志彊夜行伏迷鬼狼豹百獸赤中圓是也雨則輕霽則重然則爾雅大者魧小者鰿余貾黃白文余泉白黃文蜠大而險小而橢亦其略也鹽鐵論曰教與俗攺敝與世易夏后氏以貝周人以紫石

鰻

鰻無鱗甲白腹似鱔而大靑色焚其煙气辟蠧有雄無雌以影漫鱧而生子趙辟公雜說云凡聒抱者鵂鶹鸛雀也影抱者鼈黿也有鰻鱺者以影漫於鱧魚則其子皆附鱧之鬐鬛而生故謂之鰻鱺也一曰鮎亦產鰻蓋其乳子三分之二爲鮎其一鰻也

鱟

鱟狀如便靣骨眼眼在背上口在腹下其血碧雌常負雄而行雄者多肉失雄則不能獨活漁者拾之必得其雙在海中羣行輙相積於背髙尺餘如帆乘風而逰其藏伏沙上亦輙飛躍常逺行迹數步如兔擺蹤今鱟靑黑色十二足似蠏腹中有子如粟而大中醢殻上有物如角常偃髙七八寸毎遇風至卽舉扇風而行俗呼鱟帆舊云視鴟創柂觀鱟制帆是也皮殻甚堅然性畏蚊蚊小螫之輙斃未知其故也又暴之日中往往無恙隙光射之卽死嶺表異錄云雄小雌大置之水中雄者浮雌者沈

嘉魚

嘉魚鯉質鱒鱗肌肉甚美食乳泉出於丙穴故南都賦云嘉魚出於丙穴先儒言丙穴在漢中沔南縣北有乳穴二常以三月取之穴口向丙故曰丙也舊言尾象篆文丙字故曰丙穴蓋爾雅魚枕謂之丁魚腸謂之乙魚尾謂之丙則魚尾象丙豈特嘉魚而已禮曰魚去乙乙腸也詩曰南有嘉魚烝然罩罩言嘉魚欲逸則罩之使入也南有嘉魚蒸然汕汕言嘉魚欲伏則汕之使出也求賢之道如此而已爾雅曰罺謂之汕今之撩罟是也太平君子樂與賢者共之而所以求者上籠之如罩下撩之如汕此至誠之道也淮南子曰罩者抑之罾者舉之爲之𨿽異得魚一也

埤雅卷二

埤雅卷二音釋

傴【郁禹】坼【恥格】亹【尾】

蓍【屍】

筮【誓】

籥【樂】

螾【引】

緌【防】

蝤【由】

蛑【謀】

螖【滑】

鰂【疾得】矴【釘】

【布族】跬【犬蘂】蹣【薄安】跚【山】

跛【布火】炰【白交】�【玳】

防【瑁】

防【畱】

籕【冑】

鶡【鶴】

痱【肥】

磊【力罪】踦【已】

瞠【嗔】

鼃【蛙】

哇【於佳】黽【眉耿】

防【子公】防【荘救】朒【肉】

膲【焦】

蠣【蜊】

拊【附】

壝【欲癸】槪【蓋】

疈【壁】

卣【由】

頠【隗】

蛭【質】

蚹【附】

螔【弋支】蝓【兪】

螭【癡】

【幾】

喙【詡穢】礫【歷】

皭【在爵】醟【榮】

魧【杭】

鰿【積】

貾【池】

蜠【求隕】【責】

橢【他果】鰻【莫安】鱺【離】

鬛【列】

罩【罩】

汕【所諌】罺【嘲】

欽定四庫全書

埤雅卷三

宋陸佃撰釋獸

麐

兔

鹿

麝

犀

塵

虎

麕

兕

豺

獺

熊

豹

羊

牛

麐

麐土畜也信而應禮以足至者也軒轅大角之獸狼額赤目五蹄含仁懷義音中鐘呂行中規矩不羣居不旅行不入防穽不罹羅网王者至仁則出蓋太平之符也孔子曰刳胎殺夭則麒麟不至摘巢毀卵則鳳凰不翔角端有肉示有武而不用不踐生艸不食生物有愛吝之意故麐從吝牡麒牝麐陰主吝嗇故牝曰麐也詩一章曰麟之趾二章曰麟之定三章曰麟之角始於趾終於角者言徳以升進爲美也易曰徳言盛故是詩每況愈上爾雅云麟麕身牛尾一角蓋麟似麕圓頂一角故西狩獲麟曰有麕而角也或曰麟肉角鳳肉咮皆示有武而不用也傳云麒似麟而無角按爾雅曰驨如馬一角不角者騏然則麒從騏省不角故也或曰序詩以爲皆信厚如麟趾之時從吝以厚故也從其以信故也其信也其者指物之詞

兔

兔口有缺吐而生子故謂之兔兔吐也舊說兔者明月之精視月而孕故楚辭曰顧兔在腹言顧兔居月之腹而天下之兔望焉於是感气禮曰兔曰明視其以此歟蓋咀嚼者九竅而胎生獨兔雌雄八竅故陶氏書云兔防雄毫而孕五月而吐子而裏俗又謂視顧兔而感气故卜秋月之明暗以知兔之多寡也今孔雀亦合而先儒以孔雀聞雷而孕則兔𨿽防毫其感孕則以月理或然也月缺也故其口缺一曰兔目不瞬視雄毫而孕詩曰肅肅兔罝椓之丁丁肅肅兔罝施子中逵肅肅兔罝施於中林蓋椓之丁丁以有所聞施於中逵以有所見施於中林則無所聞無所見於是焉肅則好徳之至也故詩以此爲後徐幹中論曰肅肅兔罝施於中林處獨之謂也是詩正言兔罝者先王之化言格於芻蕘行至於雉兔然後爲博故序以爲莫不好徳賢人眾多也俗云兔營窟必背丘相通所謂狡兔三穴古今注曰兔口有缺尻有九孔今尻於文從九蓋生於兔也內則曰兔去尻狐去首狐死亦正丘首不忘本也主物簿云孕環之兔懷於左腋毛有文彩間色至百五十年當轉環於腦能隠形人不復見矣說文無兔字以免爲兔兔生自口出宜有畱難吐而後免故字又通爲免俗則作兔非是也今產乳曰免亦或謂之分防且免足前卑後倨其形俛故俛又從免也冕亦從免古之說冕者以爲位彌髙而志彌俛其以此乎內則曰姆教婉娩聴從蓋婉妻道也娩母道也聴婦道也從姑道也左傳曰姑慈而從婦聴而婉

鹿

字統曰鹿性警防分背而食以備人物之害蓋鹿萃善走者分背而食食則相呼羣居則環其角外向以防物之害已故詩以況君臣之義而毛詩艸虫經曰鹿欲食皆鳴相召志不忌也周官曰視朝則皮弁服皮弁正以鹿皮爲之蓋取諸此鹿愛其類發於天性詩曰王在靈沼於牣魚躍王在靈囿麀鹿攸伏正言魚鹿者言人之與物異類則鳥見之髙飛魚見之深入鹿見之決驟今魚樂於沼鹿安於囿如此則以文王之徳行於靈沼靈囿故也爾雅麋曰其迹鹿曰其迹速麕曰其迹解兔曰其迹迒豕曰其迹刻狐曰其迹蓋麋性迷惑故其迹而不解麕性散驚故其迹解而不鹿善決驟故其迹速而不狐善遲疑故其迹而不速豕性追突故其迹刻兔性跳躑故其迹迒今兔將伏輙跳躑擺迹人反以此得之韓子曰譬如兔得迹安用東西跳也小爾雅曰鳥之所乳謂之巢雞雉所乳謂之窠兔之所息謂之窟鹿之所息謂之詩曰町疃鹿言町畦村疃之中無人焉故鹿以爲也舊說鹿者仙獸常自能樂性從其雲泉至六十年必懷瓊於角下角有斑痕紫色如防行或有涎出於口不復能急走也蓋鹿戴玉而角斑魚懷珠而鱗紫故有諸中未有不形於外也

麝

釋獸云麝父廣足麝如小鹿有香故其文從鹿從射虎豹之文來田貍麝之香來射則其皮與臍之爲累也今商汝山中多羣麝所遺糞常就一𨿽逺逐食必還走其地不敢遺迹他所慮爲人獲人反以是從迹其所在必掩羣而取之蓋麝絕愛其香毎爲人所迫逐勢且急卽自投髙巖舉爪剔出其香就縶且死猶拱四足保其臍吳筠猿賦以爲麝懷香以賈害狙伐巧而招射謂是也陶氏云麝形似獐今俗謂之香獐常食栢葉故養生論云虱處頭而黑麝食栢而香也又云防蛇今以蛇蛻裹麝彌香夏月食蛇多至寒香滿入春臍內亟痛卽自以足剔出之置屎溺中覆之皆有常處象退齒犀退角麝退香皆輙藏覆知自珍其貨也趙辟公雜說云西北之麝噬虺而食柏故其香結東南山谿有松而無栢故麝不結也

犀

犀性絕躁似豕一管三毛有鴆處必有之形似水牛大腹卑腳腳有三蹄黒色三角一在頂上一在額上一在鼻上鼻上者卽食角也小而不橢好食亦有一角者前足直常倚木而息木僕則不能起異物志曰犀體兼五種肉又曰犀舌有常食艸木刺不啖莖葉也舊說犀之通天者惡影常飲濁水重霧厚露之夜不濡裏白星徹端世云犀望星而入角卽此也可以破水駭雞蓋犀之美者有光故雞見影而驚其次角理復有正揷倒揷正揷者角以上通倒揷者角以下通亦曰尖花小而根花大謂之倒揷故南人以牙爲白暗犀爲黑暗言難別也犀亦絕愛其角墮角卽自埋之王粲遊海賦曰羣犀代角巨象解齒是也交州記曰犀有二角鼻上角長額上角短或曰三角者水犀也二角者山犀也在頂者謂之頂犀在鼻者謂之鼻犀犀有四輩其紋或如桑椹或如狗鼻者上黔犀無紋螺犀紋旋牸犀紋細牯犀紋大而勻周官函人爲甲犀甲七屬兕甲六屬犀革差劣於兕故兕甲六屬減一犀甲七屬增一也或曰翡翠屑金人气粉犀犀最難惟鋸犀成小塊以極薄紙裹置懷中令近肉以人气蒸之候气蒸潤乘熱投臼中急應手如粉

麈

麈獸似鹿而大其尾辟塵以置蒨帛中能令嵗久紅色不黦又以拂氈令氈不蠧蓋蠅防變白麈尾畱紅而狐白貂防之類燕見之則毛脫物有相制其異如此今麋鹿醜亦喜紅南人取之則衣絳服而舞麋鹿輙注視不動因以利刀刺之名苑曰鹿之大者曰麈羣鹿隨之皆視麈所往麈尾所轉爲準於文主鹿爲麈而古之談者揮焉良爲是也恩平郡譜曰沈牛謂之回沙牛謂之磨麈謂之荒鹿謂之

虎

虎奮衝破又能畫地卜食蓋蛇蟠向壬鵲巢面嵗燕伏戊巳虎奮衝破此亦鳥獸之所以靈也兵法曰將開牙門常背建向破其以此歟類從曰虎行以爪坼地觀奇耦而行今人畫地觀奇耦者曰虎卜云簡曰執轡如組有力如虎如組以言其藝如虎以言其勇常武曰進厥虎臣闞如虓虎蓋虎之自怒虓然闞如虓虎則以言將帥之勇發於忠毅非激而怒之也何艸不黃曰匪兕匪虎率彼曠野哀我徵夫朝夕不暇言兕扺觸虎搏噬先王驅而逺之則率彼曠野兕虎之所宜今徵夫如此則可哀矣爾雅曰熊虎丑其子狗絕有力麙漢律曰捕虎一購錢三千其狗半之是也方言虎陳魏宋楚之間謂之李父江淮南楚之間謂之李耳注云虎食物值耳而止以觸其諱故然則仁人之於親也聞名心瞿見似目瞿豈自外至哉禮曰交龍爲旂旂東方也鳥隼爲旟旟南方也熊虎爲旗旗西方也蛇爲旐旐北方也太常則象天焉環以覆之故繪日月星辰易曰君子豹變大人虎變豹變言變而爲豹也楊子曰貍變則豹所謂豹變故象曰君子豹變其文蔚也虎變言變而爲虎也楊子曰豹變則虎所謂虎變故象曰大人虎變其文炳也周官服不氏掌養猛獸而教擾之鄭氏謂擾馴也言王者之教無不服也然則教而馴之蓋亦有道矣梁鴦曰且一言我養虎之法夫食虎者不敢以生物與之爲其殺之之怒也不敢以全物與之爲其碎之之怒也時其饑飽逹其怒心虎之與人異類而媚養已者順也故其殺之逆也吾豈敢逆之使怒哉亦不順之使喜也何則喜之復也必怒故曰不處中和勢極則反必然之數也俗云鳩食桑葚則醉貓食薄荷則醉虎食狗則醉今虎所在麂必鳴以告

麕

崔豹古今注曰鹿有角而不能觸麞有牙而不能噬麞麕也齊人謂麕爲麞麞如小鹿而美故從章也章美也易曰陰𨿽有美含之以從王事麞從章從旨其義一也語曰四足之美有麃麃卽麞也或曰麞性善驚故從章吳越春秋曰章者傽偟也蓋麕鹿皆健駭而麕性膽尢怯飲水見影輙奔道書曰麞鹿無魂又曰麞鹿白膽善怖爲是故也或曰麇喜音聲麞喜文彩故麇從禾麞從章今獵戶以彩服舞麞鹿字說曰赤與白爲章麞見章而惑者也樂以道和麇可以樂道而獲焉麇不可畜又不健走可縛者也故又訓縛詩曰野有死麕白茅包之言昬禮不以死物故其生摯用鴈而飾羔鴈者以繢今取死麕更以白茅包之則皆非其禮矣𨿽皆非禮然猶愈於無禮故序云惡無禮也先曰死麕後曰死鹿先曰包後曰束言文王之化知惡無禮其俗有隆而無殺麞性喜山麋性喜澤鹿性喜林故林屬於山爲麓其字從鹿麓者鹿之所在故也鹿林獸也麋澤獸也博物志曰麋掘澤艸而食其成泥名曰糜暖民隨此暖種稻不耕而獲其收百倍麕性善聚善散故從囷囷聚也亦散也國語曰市無赤米而囷鹿空虛先儒以爲圓曰囷方曰鹿鹿善聚亦善散故囷或謂之鹿也

兕

釋獸云兕似牛兕重千斤一角靑色其皮堅厚可以制鎧曰水剸蛟龍陸斷犀兕蓋取諸此吉日曰發彼小豝殪此大兕言能中防而制大也老子曰兕無所投其角兕善抵觸故先王之制罰爵以兕角爲之酒陽物也而善發人之剛其過則在抵觸故先王制此以爲酒戒詩曰兕觥其觩防酒思柔此之謂也四升曰角角觸也與此同意道家云虎千年則牙蛻而角生

豺

釋獸曰豺狗足豺似狗而長尾白頰髙前廣後其色黃季秋取獸四靣陳之以祀其先世謂之豺祭獸故先王之以田禮記所謂豺祭獸然後田獵是也詩曰取彼譖人投畀豺虎豺虎不食投畀有北有北不受投畀有昊豺虎以殺爲性則宜無所不食有北以載爲徳則宜無所不受今曰豺虎不食有北不受且付昊天制其罪則惡之至也記曰好賢如緇衣惡惡如巷伯爲是故也然是詩地於四方正言有北者有北朔地也朔地者寛閒之至天於四時正言有昊者有昊南天也南天者辧察之至漢律捕虎一購錢三千捕豺一購錢百豺虎皆害物之尢者故詩並言之俗云豺羣噬虎言其健猛且眾可以窘虎也又曰瘦如豺豺柴也豺體細瘦故謂之豺人骨立謂之柴毀義取諸此舊說豺祭天又或以謂皆自祭其先云疑此二物祭帝而其先與焉禮曰萬物本乎天人本乎祖故曰人而不祭豺乎



獸西方白虎之屬似狐而小靑黑色膚如伏翼水居食魚孟子所謂爲淵敺魚者也亦自祭其先記曰祭魚然後漁人入澤梁是也取鯉於水裔四方陳之進而弗食世謂之祭魚其字從賴與豺從才同意援神契曰謂多賴故不使超賴才也舊說蟾肪合玉膽分巵又曰熊食鹽而死飲酒而斃此類之所推也淮南子曰鵲巢知風之自穴知水之髙下言嵗多風則鵲作巢卑水之所及則防移穴其預知有如此也或曰一嵗二祭豺祭方祭圓言豺之祭皆四靣陳之而圓布豺方布唐李商隠善屬文喜鋪陳檢閱時謂之祭魚字說曰豺亦獸也乃能獲獸能勝其類又知以時祭可謂才矣非能勝其類也然亦知報本反始非無賴者

熊

熊似豕堅中山居冬蟄當心有白脂如玉味甚美俗呼熊白其膽春在首夏在腹秋在左足冬在右足好舉木而引气謂之熊經莊子所謂熊經鳥伸是也冬蟄不食饑則自舐其掌故其美在掌而孟子曰熊掌亦我所欲也周官大射諸侯則共熊侯豹侯蓋諸侯服猛下王徳一等故其所射共熊豹之侯而已又曰田役則設熊席則以蒞眾尙毅故也亦以其溫曰君居則狐裘坐則熊席考工記曰龍旂九斿以象大火也鳥旟七斿以象鶉火也熊旗六斿以象伐也蛇四斿以象營室也說者曰龍旂東方也故象蒼龍宿之數其斿九熊旗西方也故象白虎宿之數其斿六鳥旟正南方之物也故象朱鳥宿之數其斿七旐正北方之物也故象武宿之數其斿四案旂象大火旟象鶉火旗象伐旐象營室義不在斿猶之龍旂養信而荀子曰龍旂九斿以養信也許愼曰熊旗五斿以象伐按熊旗五斿則考功所記六斿誤矣巾車掌王之五路建太常以祀建大旂以賔建大赤以朝建大白以卽戎建大麾以田太常象天有日月焉大旂象東方卽旂是也大赤象南方卽旟是也大白象秋一名旗大麾象冬一名旐太常大旂蓋言其名大赤大白蓋言其色大麾則又以用言互相備也書曰左仗黃鉞右秉白旄以麾以大赤照上則龍旂靑可知矣以大白照下則旐黑可知矣爾雅曰緇廣充幅長尋曰旐是也鄭云九旗之帛皆用絳不知鄭氏所云何所據而言然鬼穀子曰分威法伏熊說者以爲熊之擊搏先伏而後動字說曰熊彊毅有所堪能而可以其物火之羆亦熊類而又彊焉然可网也

豹

豹花如錢黑而小於虎文易曰君子豹變小人革靣言能革小人之靣而已召南之事是也古今注曰豹尾車周制也所以象君子豹變尾言謙也晉人刺在位不卹其民其詩一章曰羔裘豹袪自我人居居二章曰羔裘豹褎自我人究究言大夫體柔以剛文之而已今其用暴如此則非所以稱其服也居居以言不通究究以言不恕豹袪下大夫也豹褎上大夫也詩曰羔裘豹飾豹飾又言國君體柔而文之以剛其義上達也玉藻曰狐靑裘豹褎綃衣以裼之羔裘豹飾緇衣以裼之則豹飾明非褎矣毛詩傳曰節謂緣以豹皮則緣蓋言領人君之服也管子曰上大夫豹飾列大夫豹幨此齊一時之數非古也古云虎豹之駒未成文已有食牛之气及長退毛然後疏朗煥散蓋亦養而成之傳曰文豹隠霧十日不食欲以澤其衣毛成其文彩殆謂是也語曰豹死畱皮人死畱名故君子疾沒世而名不稱焉廣志曰狐死首丘豹死首山言不忘本也豹一名程列子曰程生馬古詩曰餓狼食不足饑豹食有餘言狼貪豹防有所程度而食其字從勺當爲是也一曰從勺豹之勺猶虎之擬也字說曰虎豹貍皆能勺物而取焉大者猶勺而取不足爲大也小者𨿽勺而取所取小矣不足言也故於豹言勺物志云豹死守窟淮南子曰蝟使虎申蛇令豹止物各有所制也

羊

羊性善羣故於文羊爲羣犬爲獨也羊毎成羣則要以一雄爲主舉羣聽之今俗所謂壓羣者是也北人謂之羊頭鄭氏儀禮注云羊取其後帥蓋言此矣詩曰爾羊來思其角濈濈羊前其剛以觸者也故以其角齊聚爲善又曰爾羊來思矜矜兢兢不騫不崩麾之以肱畢來旣升矜矜言羊之愛牧人也兢兢言羊之畏牧人也牧之爲道擾之以順其性故能使物愛支之以制其放故能使物畏或降於阿或飲於池或寢或訛所謂擾之以順其性也麾之以肱畢來旣升所謂支之以制其放也傳曰騫虧也崩羣疾也羊之爲物以瘦爲病而又死善耗敗故於不騫不崩本羊言之也禮云羽鳥曰降四足曰漬曰漬者謂死相瀐漬而善耗敗也六畜之死皆善耗敗而羊爲甚故是詩如此要術曰羊有疾輙相污徐曰羊主給膳以瘦爲病故羸從羊亦豕善肥羊善瘦故羸從羊也詩曰不騫爲是故也易曰兌爲羊羊性前止故兌爲羊兌陰在上故也羊性前逆牛性前順故傳以爲使堯牽一羊舜荷箠而隨之不能前矣又曰今使烏獲借蕃從後曳牛之尾尾絕而不從者逆也若指之桑條以貫其鼻則五尺童子牽而周四海矣禮曰羊曰柔毛柔毛謂其不疾瘯蠡也詩曰羊牛下來先羊後牛者羊性畏露晚出而早歸常先於牛故也管子曰凡聽商如離羣羊凡聴角如雞登木以鳴音疾以淸易曰兌爲羊抑又以其聲歟內饔曰羊泠毛而毳羶犬赤股而躁臊蓋言羊泠毛而毳則羶犬赤股而躁則臊矣皆物之不可食者故於文臊從躁省羶從氈省也鄭氏以爲泠毛而毳毳謂毛別聚氈不解者是也管子曰山髙而不阤則祈羊至矣淵深而不涸則沈玉極矣或言羊或言玉相備也山海經曰縣以吉玉縣山祭也肆師立大祀用玉帛牲牷而今此山川更言玉者則以祈祭故也易林曰羊腸九縈舊說羊春夏早放秋冬晚出字說曰羊大則充實而美美成矣則羊有死之道焉老子曰天下皆知美之爲美斯惡已

牛

孔子曰牛羊之字以形舉也牛象角頭三封尾之形牛土畜也馬火畜也土緩而和火性健決躁速故易坤爲牛乾爲馬詩曰爾牛來思其耳濕濕濕濕言潤澤也蓋牛之爲物病則耳燥安則溫潤而澤故古之視牛者以耳祭義所謂大夫而毛牛尙耳是也抱朴子曰鴈銜蘆而捍网牛結陣以卻虎牛善角虎環其首外觸則虎𨿽猛巧不能制也傳曰禘郊之牛角繭栗宗廟之牛角握社稷之牛角尺詩曰殺時犉牡有捄其角捄長貎社稷之牛角尺故曰有捄其角也舊云牛相壁堂欲濶膺廷欲廣豪筋欲就雋骨欲垂揷頸欲髙排肋欲宻尾不用至地頭不用多肉角欲得細身欲得圓眼欲得大口方易飼鼻廣易牽倚欲如絆馬行欲如羊形欲如捲懸蹄欲如八字亂睫好觸龍頸突目好跳毛拳角冷有病毛少骨多有力岐胡有壽常有似鳴有黃禮云牛曰一元大武六牲之號牛曰一元大武號最爲美者牛大牲故也管子曰凡聽官如牛鳴窌中牛含宮聲故栁子以爲黃鐘在脰也周官曰牛夜鳴則庮許叔重曰庮久屋朽木牛夜鳴則庮臭如朽木也牛膏曰香故其臭朽則不可食矣列子曰饗香以爲朽甞甘以爲苦戎右曰贊牛耳桃茢牛耳無竅以鼻聴也盟者聽於人神故執牛耳而正以不聴爲戒焦贛易林曰牛龍耳聵蓋龍亦聾者也先儒以爲靣牛鼓簧爲聾故也造化權輿云夫乾爲馬坤爲牛乾陽物也馬故蹄圓坤陰物也牛故蹄坼陽病則陰勝故馬疾則臥陰病則陽勝故牛疾則立馬陽物也故起先前足臥先後足牛陰物也故起先後足臥先前足世之學者以爲坤牛取順幹馬取健蓋知其一而已封人曰凡祭祀飾其牛牲卽莊子所謂衣之以文繡者也鄭氏以爲飾謂刷治絜淸之誤矣楚子曰君處北海寡人處南海惟是風馬牛不相及也按牛走順風馬走逆風牛馬風逸往往相及楚是以云爾又舊說正月一日爲雞二日爲狗三日爲豬四日爲羊五日爲牛六日爲馬七日爲人日占其日以知其登耗所謂人日以此

埤雅卷三

埤雅卷三音釋

麐【麟】

麕【君】

驨【胡圭】防【捉】

迒【剛】

【狃】

町【挺】

噇【土緩】防【啖】

蛻【稅】

噬【視制】虺【灰】

麈【主】

蒨【茜】

黦【欝】



虓【許交】兕【徐姊】麙【巖】

麃【白交】麇【君】

繢【丘謂】剸【團】

豝【巴】

殪【意】

觥【古橫】觩【求】

防【婢賔】旟【於】

褎【布刀】幨【尺占】濈【側立】訛【五戈】瀐【纎】

羸【雷】

箠【捶】

瘯【族】

毳【芮】

阤【豕】

牷【全】

躁【皂】

燥【先道】犉【而純】睫【接】

窌【窖】

脰【豆】

防【猶】

茢【列】

﹤經部﹐小學類﹐訓詁之屬﹐埤雅﹥

欽定四庫全書

埤雅卷四

宋陸佃撰釋獸

象

貉

貍

狼

蝟

狐

防

貓

駝

麋

狨

猴

貘

羆

貂

猨

象

象南越大獸長鼻牙望前如後三年一乳行孕肉兼十牛命在其鼻其所食物皆以鼻取之蓋獸之象以鼻致用而不以口天之象以气致用而不以言故天之象與獸之象同字且今服馴巨象以小斧刄斵之其金瘡見星月卽合又若與垂象宜應其理抑有不可得而推者舊說象之所在其土必丰又云象性久識能浮水出沒體具十二少肉惟鼻是其夲肉膽不附肝隨月轉在諸肉假令正月建寅卽膽在虎肉鼻端有小爪可以拾鍼或曰膽隨四時在足春在前左夏在前右如定體也其牙生花必因雷聲故古者以爲器飾左傳曰象有齒以焚其身賄也字說曰象齒感雷莫之爲而文生天象亦感气莫之爲而文生人於象齒也服而象焉於天象也象而服焉像象之也周官玉路以祀象路以朝玉仁也象義也仁者人也義者道也故象路一名道車弁師掌皮弁防五采玉璂象邸玉璂以況基徳而象邸卽莊周所謂托宿於義者也詩曰佩其象揥正言象揥者明有義也以駮其君急趨利無徳以將之袁子曰虎頭髙峙貉頭尖銳鹿頭側長犀頭髙廣一曰龍象六十嵗骨方足今荊象色黑兩牙江豬也

貉

字林曰貉似貍善睡狐善疑貉善睡故狐貉之厚以居也其營窟與貛皆爲曲穴以避雨暘亦以防患故淮南子曰螘知爲垤貛貉爲曲穴虎豹有茂艸野彘有艽莦陰以防雨景以蔽日此亦鳥獸之所以智也俗云貛貉同穴而異處貛之出穴以貉爲導詩曰一之日於貉取彼狐貍爲公子裘言往祭表貉因取狐貍之皮爲裘故傳曰於貉謂取狐貍皮也周官所謂祭表貉卽此於貉是也考工記曰貉逾汶則死此言邦域殊气各有所宜故周官以土宜之法辧十有二土以蕃鳥獸以毓艸木也釋獸云貈子貆貒子貗而伐檀之詩一章曰胡瞻爾庭有縣貆兮二章曰特三章曰鶉貆小而特大鶉則尢小以言在位貪殘無功而受祿其後已悉如此南方異物志曰傳言貉不逾汶鸜鵒不逾濟狐不渡江而南橘不越江而北區宇之內咫尺不同而況分之華夷限以山海魁詭俶怪可勝言哉字說曰貈善睡則於宜作而無作於宜覺而無覺不可以渉難矣舟以渉難利則渉否則止貈舟在右能止者也又作貉貉之爲道宜辧而各故孔子狐貉之厚以居貉辧而各故少乎什一謂之大貉小貉無諸侯幣帛饔飱百官有司以爲貉道也

貍

貍豸在裏者里人所居也貍穴而薶焉故貍又通於薶字論衡曰小盜貍步防竊貍之伺物卑身而伏以敖者似防而小文彩斑然異於貒貉故法言曰辧人貍別其文萃也性善擬度故大射以貍步張三侯鄭氏云貍善愽者也行則止而擬度焉其必獲是以量侯道取象焉詩曰取彼狐貍爲公子裘言狐善疑貍善擬不可以有爲故古者以爲燕居之裘齊大夫東郭書衣貍制是也爾雅曰貍狐貒貈醜其足蹯其迹蓋貍狐貒貉其性一而貍又伏獸好擬度故其迹皆而不速也袁狎曰河冰上有貍迹便堪人渡崔劼以爲貍當作狐狐性好疑故渡冰輙聼蓋不知所謂聼冰非狐性獨然貍亦有之也述徵記曰盟津寒則冰厚數丈冰合車馬未敢過要須狐行雲此物善聼冰下無水聲乃過人見狐行方渡內饔曰鳥皫色而沙鳴貍馬黑春而般臂螻貍言其气臭如貍也內則作郁蓋物宜露而反郁則臭矣螻言其气臭如螻也內則作漏蓋物宜覆而反漏則臭矣今貍脊間有黑理一道如界或曰字從理省以此與鯉之制字同義龍八十一鱗能變者也鯉三十六鱗𨿽無變而有理焉理者裏也可以數度者也

狼

狼大如狗靑色作聲諸竅皆沸蓋今訓狐鳴則亦後竅應之豺祭狼卜又善逐獸皆獸之有才智者故豺從才狼從良作也裏語曰狼卜食狼將逺逐食必先倒立以卜所向故今獵師遇狼輙喜蓋狼之所向獸之所在也其靈智如此故古之造式者木用槐癭癅而以狼牙爲柱取其靈智也詩美周公不失其聖正言狼者虎善擬其前狼善顧其後而又其靈智有才故𨿽防胡疐尾而能不失其猛此周大夫之所以譬周公也還之詩一章曰並驅從兩肩兮二章曰從兩牡兮三章曰從兩狼兮狼物之尢暴戾者故詩以爲後也古之烽火用狼糞取其煙直而聚𨿽風吹之不斜玉藻曰君之右虎裘厥左狼裘明以武猛衛上如此或曰狼駢脇腸直其糞煙直爲是故也內則曰狼去腸豈以此歟孟子曰養其一指而失其肩背則爲狼疾人也狼性貪暴爭食以養口體而常以害其身者管子曰舉龍章則水行舉虎章則林行舉鳥章則陂行舉蛇章則澤行舉鵲章則陸行舉狼章則山行詩曰織文鳥章舉鳥章則陂行陂易野也易野以車爲主元戎十乘以先啟行所謂以車爲主也爾雅曰鄭有圃田周有焦護皆易野也故此詩正言焦護毛詩艸虫經云老狼項下有袋求食滿腹向前行乃觸之退後又自踏踐上防其尾進退有患故詩以況跋前防後

蝟

蝟可以治胃疾炙轂子曰刺端分兩岐者曰蝟如鍼者曰防蝟狀似防性極�鈍物少犯近則毛刺攢起如矢爾雅所謂彚毛刺者卽此也見鵲便仰腹受啄中其矢輙爛故淮南子云鵲矢中蝟此理之不可推也舊說豹食豺豺食蝟又曰蝟皮能整紕纇染師用之刷紕物易曰防茅茹以其彚徵吉彚之爲物以類行以類止故又爲以其彚徵以其彚貞之彚許愼曰虫似豪豬者蓋豪豬毛如笄而端黒附毛有鈴大略如蝟也傳曰蝟膽甘楝蜜苦一曰火鑠金故鵲啄蝟蝟能制虎鵲能制蝟蓋物之相制疊爲君臣如此莊子所謂是其時爲帝者也

狐

防獸也鬼所乘之有三徳其色中和小前大後死則丘首狐性好疑貈性好睡又皆藏獸故狐貉之厚以居而蠟祭息民以狐裘也素問曰其主狐貉變化不藏終南一章曰錦衣狐裘二章曰黻衣繡裳錦衣狐裘言燕服也黻衣繡裳言祭服也爾雅曰衮黻也衮衣謂之黻衣猶衮冕謂之黻冕也襄公能取周地始爲諸侯受顯服故是詩卒章言衮衣衮衣卽序所謂顯服舊說狐有媚珠又曰狐禮北斗而靈善變化其爲物妖故詩又以刺惡所謂雄狐綏綏是也雄狐說者以爲牡狐非是宜讀如狐不二雄之雄雄狐君之象也又曰有狐綏綏在彼淇梁在彼淇厲在彼淇側言狐之爲物在山者也今反在淇梁淇厲淇側則失其常居矣𨿽失其常居然猶不失其常匹衛之男女失時喪其妃耦則曾反狐之不若也易曰小狐汔濟濡其尾小者材不足也狐者志不果也材不足志不果是以幾濟而有濡尾之難故彖曰不續終也亦其尾重善濡溺故易正以爲象裏語曰狐欲渡河無如尾何是也禮曰君衣狐白裘錦衣以禓之不曰白狐裘而曰衣狐白者蓋天下無粹白狐而有粹白之裘者掇之眾白也故傳曰良裘非一狐之腋顏師古曰狐白謂狐腋下之皮其毛純白集以爲裘輕柔難得故貴也管子曰狐白應陰陽之變六月而一見然則白狐蓋有之矣非常有也說文曰狐從孤省狐性疑疑則不可以合類故從孤省也犬性獨狐性孤羊性羣鹿性麗說文曰鹿之性見食急則必旅行麗旅行也詩曰儦儦俟俟或羣或友則以鹿性旅行故趨則儦儦行則俟俟也毛詩傳云獸三曰羣二曰友類從曰燕識戊巳不銜泥狐潛上伏不越度阡陌又曰狐狼知虛實虎豹識衝破蓋實卽孤也狐狼摶物皆以虛撃孤狐從孤省又或以此故也音胡疑詞也

防

或曰虎五指爲防柳子曰防畏虎虎畏羆釋獸曰防似貍兕似牛犀似豕又曰防獌似貍防虎屬也獌狼屬也古者田獵必有所祭故周祭貈漢祭防漢書音義曰防以立秋日祭獸故漢於是時祭焉祭貈其義未聞也

貓

防善害苗而貓能捕防去苗之害故貓之字從苗詩曰有貓有虎貓食田防虎食田彘故詩以譽韓樂而記曰迎貓爲其食田防也迎虎爲其食田豕也舊傳貓旦暮目睛皆圎及午卽從斂如綫其鼻端當冷惟夏至一日暖蓋貓陰類也故其應陰气如此世云薄荷醉貓死貓引竹物有相感者出於自然非人智慮所及如薄荷醉貓死貓引竹之類乃因舊俗而知爾貓亦如虎畫地卜食今俗謂之卜防傳曰騏驥驊驑捕防於深宮之中曾不如跛貓言殊技也是故天下之材在於因任淮南子曰伊尹之興土功也修脛者使之跖鐝彊�者使之負土眇者使之準傴者使之塗蓋如是矣近人有收牡丹圖者叢下有一貓未知其精粗有別畫者曰此正午牡丹也何以明之其花枝哆而色燥此日中時花也貓眼黑睛如綫此正午貓眼也有帶露花則房斂而色澤貓眼早暮則圎日漸午則狹長正午則如一綫爾

駝

義訓曰牛之聲曰牟駝之聲曰駝臥腹不帖地屈足漏明則行千里背有肉鞍如峯長頸髙腳善負知泉脈所在遇處輙停不行其糞煙直上如狼煙也又知風叚氏云駝亦齝今其毛縟溫厚暖於狐貈極堪禦寒遇夏常退毛至盡乃能避熱故古者冬取皮於狐類而裘成夏取毛於駝類而褐成也金柯要訣曰行之善者如如龍如馬如駝如鷹如鴈

麋

白虎通曰熊爲獸巧猛麋爲獸迷惑故天子射熊諸侯射麋麋水獸也靑黑色肉蹄一牡能乘十牝鹿屬也故麋之文從鹿從米則以麋性善迷故也麋善迷而害稼故周官大夫供麋侯麋言討惑除害也大夫以智帥人故所射如此獸又云冬獻狼夏獻麋者冬物成之時狼殘物之尢者夏稼生之時麋害稼之眾者春秋書多麋爲是故也各於其尢害物之時罟而獻之明設官主以除民物之害月令仲夏曰鹿角解仲冬曰麋角解鹿以夏至隕角而應陰麋以冬至隕角而應陽淮南子曰日至而麋鹿解是也說者以爲鹿角者挾陰之陽也故應陰而隕角麋角者挾陽之陰也故應陽而隕角蓋鹿肉食之燠以陽爲體也麋肉食之寒以陰爲體也以陽爲體者以陰爲末以陰爲體者以陽爲末角末也故其應陰陽如此淮南子曰孕婦見兔而子缺唇見麋而子四目物有似然而似不然者麋有四目其二夜目也類從所謂目下有竅夜卽能視之是也藥議曰按月令冬至麋角解夏至鹿角解陰陽相反如此今人用麋鹿茸作一種殆疏也又用刺麋鹿血以代茸者云茸亦血爾此大誤也竊詳古人之意凡含血之物肉羗易長其次角難長最後骨難長故人自胚胎至成人二十年骨髄方堅惟麋角自生至堅無兩月之久大者乃重二十餘斤其堅如石計一夜須生數兩凡骨之頓成生長神速無甚於此𨿽艸木至易生者亦無能及之此骨血之至彊者所以能補骨血堅陽道彊精髓也頭者諸陽之防眾陽之聚上鐘於角豈可與凡血爲比哉麋茸利補陽鹿茸利補陰凡茸無樂太嫰世謂之茄子茸但珍其難得爾其實少力堅者又太老惟長數寸破之肌如朽木茸端如馬腦紅玉者最善又北方戎狄中有麋鹿駝鹿極大而色蒼尻黃而無斑亦鹿之類角大而有文堅瑩如玉其茸亦可用

狨

狨蓋猿狖之屬輕捷善緣木大小類猿長尾尾作金色今俗謂之金綫狨者是也生川峽深山中人以藥矢射殺之取其尾爲臥褥鞍坐毯狨甚愛其尾中矢毒卽自齧斷其尾以擲之惡其爲深患也牛出西域尾長而勁中國以爲纓人或射之亦自斷其尾左氏所謂雄鷄自斷其尾而莊周以爲牛之白顙豚之亢鼻者巫祝不以適河乃無用之爲大祥也古者於旌旗乾首注犛尾之毛焉而謂之旄凡建旄皆首物者也示使愛尾焉狨一名猱詩曰無教猱升木顏氏以爲其尾柔長可借然則制字從柔以此故也

猴

呂子曰狗似玃玃似母猴母猴似人猴善其字從侯白虎通曰侯也楚人謂之沐猴舊云此獸無脾以行消食蓋猿之徳靜以緩猴之徳躁以囂故古者造字爲象母猴之形柳子曰猨類仁讓孝慈居相愛食相先行有列飲有序有難則內其柔弱者不踐稼蔬木實未熟相與視之謹旣熟嘯呼羣萃然後食山之小艸木必環而行遂其植猴之徳勃諍號呶𨿽羣不相善也食相噬齧行無列飲無序有難則推其柔弱者以免好踐稼所過狼籍披攘木實未熟輙齕齩投注竊取人食皆以自實其嗛山之小艸木必陵挫折撓之猿性靜夜嘯常風月肅然猴性動每至林木皆振響演義曰狼籍者物雜亂之貎言狼起臥防戱多籍其艸而艸皆穢亂故曰狼籍狼籍一曰狼扈

貘

貘獸似熊象鼻犀目師首豺髮小頭庳腳黒白駁能防食銅鐡及竹銳鬐骨實無髓皮辟溫濕以爲坐毯臥褥則消膜外之气字從膜省蓋以此也爾雅曰貘白豹虪黒虎蜀都賦云防食鐡之獸卽貘是也劉子曰飛鼯甘煙走貘美鐡所居隔絕嗜好不同未足怪也舊云貘糞爲兵可以切玉其溺又能消鐡爲水

羆

釋獸云羆如熊黃白文羆似熊而大爲獸亦堅中長首髙腳從目能緣能立遇人則擘而攫之俗云熊羆眼直惡人橫目淮南子曰熊羆之動以攫搏兕牛之動以觝觸是也其白生於心之下肓之上亦如熊白而麤秋冬則有春夏則亡猛憨多力能拔大木故書曰以有熊羆之士不二心之臣熊羆之士以力言也詩曰維熊維羆男子之祥維虺維蛇女子之祥熊羆陽物也彊力壯毅故爲男子之祥虺蛇陰物也柔弱隱伏故爲女子之祥蓋人之精神與天地陰陽流通故夣之吉凶各以其類至俗說熊羆富脂至春臕癢卽登髙木自墜謂之撲臕今人畜熊以梃撻之更致壯長蓋放於此舊說師子虎見之而伏豹見之而瞑羆見之而躍

貂

貂亦防類縟毛者也其皮燠於狐貉取以爲防得風則暖其毛拂靣如熖朔地苦寒人以其皮溫額後代效之因以金璫飾首前揷貂尾至漢因焉加以附蟬爲文侍中揷左常侍揷右應劭漢官儀云金取堅剛百鏈而不耗蟬取居髙飲露而不食貂取內勁捍而外溫潤其色紫蔚而不耀太曰狐鼦之毛躬之賊此言以表自累莊子曰丰狐文豹是何罪之有哉其皮爲之災也故曰匹夫無罪懷璧其罪字說曰貂或凋之毛自召也

猨

猨臂通肩刻之可以爲笛聲圎於竹猨猴屬長臂善嘯便攀援故其字從援省而爾雅云猱蝯善援玃父善顧也淮南子曰虎豹之文來射猨狖之捷來措置之於檻曰措家語曰五九四十五五爲音音主猨故猨五月而生四九三十六六爲律律主鹿故鹿六月而生或曰猴性躁急猨性靜緩故猨從爰爰緩也論衡曰鹿制於犬猨伏於防今人取防以繋猨頸猨不復動管子曰墜岸三仞人之所大難也而猱蝯飲焉今猨不復踐土好上茂木渇則接臂而飲類從曰獨一叫而猨散鼉一鳴而伏或曰鼉鳴夜獨鳴曉獨猨類也似猨而大食猨今俗謂之獨猨蓋猨性羣獨性特猨鳴三獨鳴一是以謂之獨也相法曰手如雞足者廹手如猨掌者勤勞舊說猨鳴而候之故束晳蒙記曰以猨爲婦也莊子曰猨猵狙以爲雌猵蓋言

埤雅卷四

埤雅卷四音釋

璂【基】

揥【掣】

貛【火丸】艽【勤牛】貈【乎各】貆【丸】

貒【湍】

貗【其禹】薶【埋】

防【樞】

劼【胡八】皫【浮沼】癭【於郢】疐【帝】

駢【胼】

陂【披】

防【豕】

�

防【夭】

蠟【子亦】汔【許訖】裼【錫】

儦【被鴞】獌【萬】

跖【之石】傴【舉】

哆【處紙】【烏】齝【醜之】罟【古】

狨【戎】

狖【羊就】齧【孽】

【毛】

猱【乃刀】玃【居】囂【五刀】呶【女交】齕【紇】

嗛【胡簟】貘【陌】

膜【密各】虪【式六】鼯【吾】

麤【粗】

臕【標】

猵【普年】狙【且余】稨【鞭】

欽定四庫全書

埤雅卷五

宋陸佃撰釋獸

羜

羝

羔

羚羊

羱羊

狗

豝

豕



豚

騶虞

犬

豻

羜

釋畜曰未成羊羜羜未成羊也故從寧寧佇也寧其美成而後足用詩曰旣有肥羜而後言旣有肥牡明其禮有加而無已且其一章曰伐木許許釃酒有藇旣有肥羜以速諸父言燕禮也二章曰陳饋八簋言食禮也三章曰籩豆有踐言饗禮也周禮朝事之籩其實防蕡白黒形鹽豆實韭菹醓醢昌夲而傳謂饗有昌歜白黒形鹽其言應禮則籩豆有踐爲饗可知矣蓋禮以爵言之謂之朝獻以籩豆言之謂之朝踐朝踐卽踐朝事之豆籩也謂之朝事以象朝事其親所進也朝事象朝時所進則饋食象食時所進矣詩於八簋言饋籩豆言踐則其爲食饗又明矣朝踐之豆籩當饗饋食之豆籩當食則加豆加籩蓋當燕矣加豆之實深蒲醓醢筍菹魚醢適當燕禮故詩曰其蔌維何維筍及蒲籩豆有且侯氏燕胥也然則饗具四豆四籩之實食禮則自饋食而下無朝事之豆籩也燕禮則自加豆加籩而下無饋食之豆籩也故禮莫重於饗食次之燕又次之聘義曰壹食再饗燕與時賜無數

羝

羝性好觝突故從抵省字從抵省音從低者以低其角然後能觝突故也易曰羝羊觸藩羸其角九三重剛而不中又動以進也故有羝羊之象然則上六亦曰羝羊何也蓋大壯之極疑於羝羊猶坤之上六疑於龍爾雅曰吳羊牡一嵗曰牡防三嵗曰羝牝一歳曰牸防三歳曰牂諺曰智如禹湯不如更甞是以樊遲請學稼孔子曰吾不如老農然則聖賢之智猶有所未達而況於凡庸者乎故曰三折肱知爲良醫又曰亡羊治牢未爲晚也

羔

大曰羊小曰羔羔性羣而不黨又皆跪乳象禮其徳冝施於朝故古者以爲朝服詩曰羔裘如膏日出有曜言日出有曜然後見其如膏且亦聼朝之時也而反以遊燕又與狐裘以朝狐裘在堂異矣故是詩後之也玉藻曰朝辧色始入君日出而視之退適路寢聽政詩曰羔羊之皮素絲五紽素絲五紽所以英裘其制然也此言其節羔羊之革素絲五緎革者言敝而因故以攺造也此言其儉羔羊之縫素絲五總革而又敝則補緝以縫之此言其儉之至西京雜記曰五絲爲防倍防爲升倍升爲緎倍緎爲紀倍紀爲倍爲禭此乃自少之多自防至著也紽今無所考據以類反之緎寡於總紽蓋宜寡於緎也周官曰卿執羔說者以爲羔取羣而不黨卿執羔非特爲其羣而不黨繁露曰凡贄卿用羔羔有角而不用類仁者執之不鳴殺之不嘷類死義者羔飲其母必跪類知禮者禮曰飾羔鴈者以繢以言其徳足以衣被而又有文章也字說曰羔從羊從火羊火畜也羔火在下若火始然可進而大也又曰羮從美從羔羊大而美成羔未成也美成爲下和羮是也未成爲上大羮是也禮豆先大羮

羚羊

釋獸云麢大羊麠大麃大麕羚羊似羊而大角有圎繞蹙文夜則懸角木上以防患語曰麢羊掛角此之謂也今以其角爲馬排沫特善字說云鹿比其類環其角外向以自防麢獨棲其角木上是所謂霝夫其如此亦以逺害其霝也亦所以爲靈也

羱羊

羱羊似吳羊而大角角橢善鬭至死釋獸所謂驨如馬羱如羊者卽此是也羱羊之在原不可牢畜者也一云狀若騾而羣行暑天塵露在其角上生艸戴行愛之獨寢代都賦所謂羱羊養艸以盤旋是也廣志曰�羊角重於肉舊云羱羠並以時墮角其羱角尢大

狗

爾雅曰未成毫狗家獸也孔子曰狗叩也叩气吠以守也許愼以爲從犬句聲蓋狗從苟韓子曰蠅營狗茍狗茍故從茍也爾雅曰犬未成毫狗又曰尨狗也然則狗非田犬亦犬子也非田犬者不自搏食茍食而已若犬子則𨿽田犬亦然故皆曰狗熊虎丑其子謂之狗亦以待餔如狗也易曰艮爲狗狗善警吠止禦又其性前趨故艮爲狗艮陽在上故也釋畜曰長喙獫短喙猲獢長喙善獵短喙善吠以守莊子曰狗不以善吠爲良凡犬長喙上短喙次之傳曰狡兔死良犬烹良犬卽今細狗長喙曰獫者是所謂不以善吠爲良也詩曰不狩不獵胡瞻爾庭有縣特兮蓋獵以逐之狩以守之而長喙善逐短喙善吠以守詩曰載獫歇驕獫以田獵歇驕以狩故也故序曰始命有田狩之事園囿之樂焉傳曰狗性險而出獫從險省其以此乎詩又曰無感我帨兮無使尨也吠爾雅曰尨狗也狗善猜警非禮相陵則警吠故詩以惡無禮屈子曰邑犬羣吠吠所怪也詩一章曰盧令令二章曰盧重環三章曰盧重鋂者言田事彌飾而彌以有制所以刺荒也令令鈴聲也鈴以令之環以制之重鋂又言貫制之眾說文曰旂有眾鈴以令眾也傳曰賜之環則反賜之玦則絕且盧犬也正言犬者又以刺好畢弋義訓曰良犬韓有盧宋有鵲盧黒色鵲黒白色淮南子曰若鵲之駁言黒白雜也荊楚記曰雞寒狗熱

豝

牝豕曰豝說文云二歳曰豝能相把拏也詩曰彼茁者葭壹五豝彼茁者蓬壹五豵正言豝與豵者豝把拏豵叢聚皆蕃殖之意也葭茁於下蓬茁於上豝獲於前豵獲於後以言上下艸木鳥獸蕃殖

豕

彘也竭其尾故謂之豕犬喜雪馬喜風豕喜雨故天將久雨則豕進渉水波詩曰有豕白蹢烝渉波矣月離於畢俾霶矣此之謂也牛順羊很豕躁有豕白蹢則又其躁者故詩以況夷狄橫猾難制之彊四蹢白曰卽此是也說卦曰坎爲豕坎性趨下豕能俯其首又喜卑穢亦水畜也故坎爲豕大畜六四曰童牛之牿六五曰豶豕之牙牢謂之牿牙者所以畜豶豕之杙也今東齊海岱之間以杙系豕謂之牙賦曰置牙擺牲是也六四畜初以外制內也有牿之象六五畜九以小制大也有牙之象子曰棖也欲焉得剛又曰君子易祿而難畜夫人之所以不剛且易畜者大抵以欲自累也童牛豶豕則私欲不行剛而不累於物剛而不累於物則難畜矣畜賢之道如牿之駐童牛牙之系豶豕於是爲至故孔子於四曰有喜五曰有慶也禮曰羊曰柔毛豕曰剛鬛羊於毛也柔豕於鬛也剛周官曰豕盲眡而交睫腥腥說文音姓以爲星見食豕令肉生息肉也今俗謂之腥肉蓋豕有米肉如星則其臭腥而肉不可食故其字又通於腥而內饔辧腥臊羶香之不可食者曰豕肓眡而交睫腥也鄭云腥當爲星肉有如米者似星不知所謂息肉似星者卽腥其實一也說文已象蛇之形亥象豕之形蓋一陽生於子至已而六陽備一陰生於午至亥而六陰備故此二字皆象形也已蛇也亥豕也故子夏之晉過衛有讀史者曰晉師三豕渡河子夏曰非也是己亥也林氏小說曰以其食不絜故名之豕



獸似猨靑身黒頰有髯髯黒其手亦黒性好理髯又愛其類生相序死相赴殺一可以致百故周官素車犬防言君臣之道尙防當警備也薻車鹿淺駹車然言喪事彌吉而君臣之道滋定故鹿以明安則相求患難則相衛然以明安則相敍患難則相赴也舊說皮五色中爲茵毯人取以藥矢射之其偶爲拔其矢因以自刺與之俱斃

豚

曲禮曰豚曰腯肥說文云牛羊曰肥豕曰腯豚曰腯肥蓋兼之也易曰信及豚魚正言豚魚者豚防物而遁逸魚防物而潛逃信所難及故也玉藻曰圈豚行不舉足齊如流端行頥霤如矢弁行剡剡起屨執玉舉前曵踵蹜蹜如也先儒以爲弁疾也端直也圈轉也豚之言若有所循皆非是蓋畜飬之閒曰圈豕子曰豚端讀如端弁之端弁讀如弁冕之弁圈豚臨行不舉足齊如流執玉舉前曵踵蹜蹜如也則禮以其物記行容端行頥霤如矢弁行剡剡起屨則禮以其服記行容互相挾也古者祭祀必先擇牲系而養之於牢君衮冕而臨之則行不舉足齊如流所以致敬且稱其服容也祭義曰天子爲籍千畝冕而朱紘躬秉耒諸侯爲籍百畝冕而靑紘躬秉耒以事天地山川社稷先古以爲醴酪齊盛於是乎取之敬之至也古者天子諸侯必有養獸之官及嵗時齊戒沐浴而躬朝之犧牷祭牲必於是取之敬之至也君召牛納而視之擇其毛而卜之吉然後養之君皮弁素積朔月月半君巡牲所以致力孝之至也又曰君皮弁素積卜三宮之夫人世婦之吉者使入蠶於蠶室世婦卒蠶獻繭子夫人夫人副褘而受之以爲黼黻文章以祀先王先公敬之至也由是觀之君冕而親耕籍田則冕而豢牲不爲過矣皮弁素積卜三宮之夫人世婦之吉者使入蠶於蠶室夫人副褘而受繭則君皮弁卜牲冕而圈之又不爲過矣莊子曰祝宗人端臨牢防說彘曰吾將三月防汝十日戒三日齋夫禮祝宗人端臨牢防擇彘則天子皮弁召牛納而視之卜之吉然後養之固其禮也或言牛或言彘其實一也擇之以弁則豢之以冕禮又宜然也然則行不舉足齊如流冕行之容也頥霤如矢端行之容也剡剡起屨弁行之容也

騶虞

騶虞尾參於身白虎黒文西方之獸也王者有至信之徳則應不踐生艸食自死之肉傳曰白虎仁卽此是也夫其色見於白其文見於黒又義獸也而名之曰虎則宜正以殺爲事今反不履生艸食自死之肉蓋仁之至也故序詩者曰仁如騶虞則王道成也山海經曰騶虞五采畢具尾長於身乘之日行千里

犬

說文曰狗之有縣蹏者也象形孔子曰視犬之字如畫狗也凡肉豚冝炮犬冝羮故犬曰羮獻而禮有犬羮又楚人烹猴召其鄰以爲狗羮而甘之是也禮疏以爲犬以余羮飼之令犬善肥故曰羮獻何其繆也傳曰犬有三種一者田犬二者吠犬三者食犬食犬若今萊牛也五行傳曰雞畜之有冠翼者屬貎犬畜之以口吠者屬言羊畜之逺視者屬視豕畜之居閒衛而聼者屬聽牛畜之任重者屬思雜令曰蹄人者絆其足齧人者截其耳此謂犬馬之弗馴者冝示幖幟曉人也說文曰牛觸人角箸橫木所以告人也從口從牛然則示幖幟以告人其來尙矣爾雅曰犬生三猣二師一玂師眾也猣言其叢聚

豻

豻胡犬也似狐而小黒喙善守其字從幹釋言曰幹扞也記曰君子狐靑裘豹褎麛裘靑豻褎豹取制服豻取扞守也周官七射豻侯豻胡犬也其守在夷士以能勝四夷之守爲善亦其伏節死制而聼命於主士之事也故射豻侯傳曰桀犬吠堯非堯之罪犬各防其主爾巾車曰漆車藩蔽豻防雀飾蓋祥事禫而就吉則其守將在四夷故豻防也儀禮曰大侯九十參七十干五十卽所謂虎九十弓熊七十弓豹麋皆五十弓者也鄭云參讀爲糝糝侯者豹鵠而麋飾幹讀爲豻豻侯者豻鵠豻飾皆非是王射虎侯則於熊侯豹侯爲大故虎侯一名大侯詩傳所謂大侯君侯也參卽熊侯言其參於虎侯豹侯之中也幹卽豹侯言其以下幹上又繼熊虎之後也梓人曰張皮侯而棲鵠則春以功張五采之侯則逺國屬張獸侯則王以息燕鄭云皮侯以皮所飾之侯也五采之侯謂以五采畫正之侯也獸侯畫獸之侯也詩曰終日射侯不出正兮正所射也詩傳以爲二尺曰正蓋王射采侯九節五正則其居侯中地方丈矣梓人爲侯廣與崇方參分其廣而鵠居一焉鄭氏以爲鵠方六尺則大射之鵠小而中難賔射之正大而中易理或然也呂子曰射帖者欲中小射獸者欲中大然則大射射鵠賔射射正鄕射射質燕射則因鄕射之侯鄭氏注儀禮以爲燕射乃張獸侯而鄕射當張采侯二正又誤矣諸侯之射也必先行燕禮大夫之射也必先行鄕飲酒之禮故其射侯皆相因而記鄕射者正言獸侯如梓人燕禮又以謂若射則大射正爲司射如鄕射之禮也司裘職曰王大射則共虎侯熊侯豹侯設其鵠則大射射鵠之證也射人職曰王以六耦射三侯三獲三容樂以騶虞九節五正則賔射射正之證也三侯卽虎侯熊侯豹侯其侯中皆以五采畫正所謂五采之侯鄭云三侯五正三正二正之侯又誤矣射人曰王射三侯九節五正則明此三侯皆九節五正下云士射豻侯五節二正則又明豻侯內以二采畫正士射豻侯內以二采畫正則王射五采畫正之侯亦以虎侯熊侯豹侯明矣下云若王大射則以貍步張三侯則又明此五采畫正之侯旣不棲鵠又不以貍步張之所以異於大射者如此且王大射則張皮侯而棲鵠又獨張以貍步者蓋於此以擇士則宜擬度而取焉又欲其中防故放貍步而棲鵠也鴻鵠一舉千里射者難中故於大射射之以擇其巧者鄕射禮曰凡侯天子熊侯白質諸侯麋侯赤質大夫布侯畫以虎豹士布侯畫以鹿豕凡畫者丹質則鄕射射質之證也質亦所射也詩曰彼有的傳云的質也後鄭以爲白質赤質皆謂采其地亦誤矣蓋禮曰大夫布侯畫以虎豹士布侯畫以鹿豕凡畫者丹質則明凡此布侯畫獸乃射丹質而熊侯白質麋侯赤質非畫者矣鄭氏云丹質謂以丹采其地亦誤也然則皮侯無正有鵠采侯無鵠有正獸侯有質無鵠無正司弓矢曰澤共射椹質之弓矢正弓弧弓以授射甲革椹質則澤射椹質所以選試其力孟子曰其至爾力也其中非爾力夾弓庾弓以授射豻侯鳥獸者蓋豻侯五十步而士以弱弓射之則其力之彊弱莫知焉故使於澤宮先射椹質已射於澤而後射於射宮則於是焉張皮侯而棲鵠又以擇其巧巧力不具非所以爲善射

埤雅卷五

埤雅卷五音釋

羜【文與】寧【治旅】佇【除呂】藇【徐與】麷【丰】

蕡【扶云】歜【燭】

醓【毯】

蓛【桑卜】羝【丁兮】觝【抵】

防【雉矯】牸【字】

緎【於力】防【尼輒】緵【粽】

襚【穗】

嘷【豪】

繢【防】

麢【零】

麠【京】

蹙【促】

羱【原】

�【追】

羦【胡官】羠【因以】餔【布】

喙【許穢】獫【力贍】帨【稅】

鋂【梅】

蹢【擲】

很【恨上聲】【核】

牿【古督】豶【墳】

杙【弋】

睫【接】

【然】

猨【猿】

【覓】

薻【子到】駹【莫江】腯【徒本】豢【祛緩】防【古洽】防【患】

猣【子公】豻【岸】

麛【迷】

【坦】

椹【豬金】

欽定四庫全書

埤雅卷六

宋陸佃撰釋鳥

鵲

雞

鸛

鵝

雉

鷂雉

鳶

烏

鸇

雕

鴈

鷹

防防

鶴

鷀

鵲

鵲知人喜作巢取在木杪枝不取墮地者皆傳枝受卵故一曰幹鵲而莊子云烏鵲孺魚傅沫也鵲以傳枝少欲故曰孺也列子所謂純雄其名穉蜂者與此同意淮南子曰太陰所建蟄虫首穴而處鵲巢向而爲戶又曰蟄虫鵲巢皆向天一蓋鵲巢開戶向天一而背嵗故愽物志云鵲背太嵗也先儒以爲鵲巢居而知風蟻穴居而知雨鵲嵗多風則去喬木巢旁枝故能髙而不危也然則彊而不淫知風之自而作其巢知嵗之所在而開其戶者鵲也彊而不所以成徳成徳故有行知風之自而作其巢知嵗之所在而開其戶所以趨時趨時故有功故詩以譬國居積行累功詩曰防有鵲巢卭有防苕言不驚懼之故防有鵲巢不殘賊之故卭有防苕也俗說鵲巢中必有梁見鵲上梁者必貴今二鵲共銜一木置巢中謂之上梁說文作舄象形通爲舄履之舄古之人居欲如燕行不欲如鵲故其字借爲舄履之舄所以爲行戒也其在相法有之曰鵲行蹌蹌性行弗良篆文作防蓋從錯省淮南子曰如鵲之駮一曰從昔昔之言幹也考工記曰穉牛之角直而澤老牛之角紾而昔殷氏子抄曰舄九寫而爲烏乕三寫而爲帝言書之轉易如此意林曰書三寫魚成魯帝成乕亦是意也相感志曰野雞屬陰先鳴而後鼔翼家雞屬陽先鼓翼而後鳴天主物簿云鵲啄槐實結玉於腦謂之鵲玉此鵲終嵗不復鳴噪𨿽巢無胎卵

雞

鹽鐡論曰雞亷狼吞雞跑而食之每有所擇故曰小亷如雞爾雅云雞大者蜀蜀子雓郭璞曰雞大者蜀今蜀雞也雞有蜀魯荊越諸種越雞小蜀雞大魯雞又其大者莊子曰越雞不能伏鵠卵魯雞固能矣成英曰越雞荊雞也魯雞今之蜀雞案韓子曰魯雞之不期蜀雞之不支則英所謂魯雞今之蜀雞非是舊說日中有雞月中有兔按雞正西方之物兔正東方之物大明生於東故雞入之月生於西故兔入之此猶鏡燈西象入東鏡東象入西鏡云爾風雨之詩曰風雨淒淒雞鳴喈喈風雨瀟瀟雞鳴膠膠風雨如晦雞鳴不已言雞之信度如此秋气慘而淒淒風雨如此則疑於不能和秋物脫而瀟瀟風雨如此則疑於不能固向晦則君子入以宴息之時也風雨如此則又疑於已今曰風雨淒淒雞鳴喈喈風雨瀟瀟雞鳴膠膠風雨如晦雞鳴不已則亂世居子不攺其度之譬也喈喈言鳴而不失其和膠膠言鳴而不失其固易曰巽爲雞兌見而巽伏故爲雞雞知時而善伏故也故曰乳狗噬虎伏雞搏貍又曰伏雞日抱其卵伏而未孚始化之時謂之涅王褒曰魚瞰雞睨李善以爲魚目不瞑雞好邪視此言是也禽經曰陸鳥曰棲水鳥曰宿獨鳥曰止眾鳥曰集水鳥晚於林棲故曰宿也說文云日在西方而鳥棲因以爲東西之西詩曰雞棲於塒日之夕矣言雞棲矣日於是夕夕於是月見故夕象半月未有蟾桂之狀月滿則夜見半則夕見故也故曰朝見曰朝暮見曰夕夕非曛晦之時明矣吳均曰雞有呼羣之徳鹿有食蘋之美傳曰雞見食相告者仁也

鸛

鸛形狀略如鶴其性甘帶每遇巨石知其下有蛇卽於石前如術士禹步其石阞然而轉南方里人學其法者伺其養雛緣木以篾絙縛其巢鸛必作法解之乃於木下鋪沙印其足迹而仿學之天將雨則長鳴而喜蓋知雨者也又善羣飛薄霄激雨雨爲之散作窠大如車輪卵如三升杯擇礜石以嫗卵鸛水鳥也伏卵時數入水卵則不毈取礜石周圍繞卵以助暖气故方術家以鸛暖巢中礜石爲眞物也又泥其巢一傍爲池以石宿水今人謂之鸛石飛則將之取魚置池中稍稍以飼其雛俗說鵲梁蔽形鸛石歸酒又曰礜石溫鸛石涼故能使卵不水不臭腐也詩曰鸛鳴於垤婦嘆於室垤蟻冢也鸛知天將雨有見於上蟻知地將雨有見於下鸛鳴於垤將雨之也將雨則徵夫之至不必如期故婦嘆於室也且行百里者半九十言末路之難也則於是時遇雨爲尢苦故詩人道此以序其情而序曰三章言室家之望女也禽經曰鸛俯鳴則陰仰鳴則晴仰鳴則晴是有見於上也俯鳴則陰是有見於下也夫文雚見爲觀蓋取諸此拾遺記曰鸛能聚水巢上故人多聚鸛鳥以禳卻火災

鵝

鴿頸如癭鵝顙如癅今鵝江東呼鴚長脰善鳴又善轉旋其項古之學書者法以動腕羲之好鵝者以此亦其自然而有行列故聘禮曰出如舒鴈古者兵有鵝鸛之陳也左氏曰鄭翩願爲鸛其禦願爲鵝舊說言江淮謂羣鸛旋飛爲鸛井則鸛善旋飛盤薄霄漢與鵝之成列正異故古之陣法或願爲鵝或願爲鸛也卞子曰羊性淫而很豬性卑而率鵝性頑而傲狗性險而出蓋鵝峩首似傲故曰傲也名之曰鵝其謂是歟鵝伏隨日鳱伏隨月說者以爲乳鵝伏卵隨日光所轉傳曰鵝飛則蜮沈鵙鳴則蛇結又曰短腳者多伏長腳者多立腳近尾者好步腳近臆者好躑多伏鵝之類是也多立鸛鶴之類是也又曰陸生之鳥咮多兌【或作銳】而善啄水生之鳥咮多圎而善唼善唼亦鵝之類是也善啄亦鸛鶴之類是也俗云鵝毛柔暖而性冷冝覆嬰兒字說曰鵝飛能俄而已是以不免其身若鴚鵝者可也鴚鵝者鵝也而非鵝禽經曰鵝見異類差翅鳴雞見同類拊翅鳴

雉

雉死耿介妒壠護疆善鬭𨿽飛不越分域一界之內要以一雄爲長餘者𨿽眾莫敢鳴雊潘嶽所謂畫墳衍以分畿者也周官曰士執雉士死制故執雉所謂二生一死摯者也又其交有時別有倫而其羽文明可用爲儀故古者後服三翟詩曰有彌濟盈有鷕雉鳴濟盈不濡軌雉鳴求其牡言雉宜交有時別有倫今反以雌求雄非特以雌求雄而又求牡焉以雌求雄者淫也非特以雌求雄而又求牡焉者亂也故序曰公與夫人並爲淫亂又曰雄雉於飛泄泄其羽言雉交有時別有倫而又性善鬭𨿽飛不越分域宣公淫亂不卹國事軍旅數起則雉之不如也易曰離爲雉離火也其體文明性復猋悍故爲雉亦雉𨿽非辰屬而正是南方之物陶氏所謂丙午日不可食者明王於火也又云麞鹿非辰屬八卦無主故道家聼許爲脯禮云雉曰疏趾鴨鴈醜指間有幕其足蹼雞雉醜指間無幕其足防故曰防趾也簡兮之詩曰左手執籥右手秉翟此大舞也宛丘之詩曰無冬無夏值其鷺羽此小舞也雉取文明鷺則取其有潔白之容所謂大舞者籥舞是也所謂小舞者羽舞是也故樂師云掌教國子小舞一曰羽舞雉飛若矢一往而墮雉雞類也不能逺飛崇不過丈修不過三丈故雉髙一丈長三丈也古者數數以萬度度以雉爾雅雞雉皆曰絕有力奮雞雉皆不能逺飛故名云化書曰雉不再合信也說文云雷始動雉鳴而雊其頸蔡邕月令以爲雷在地中雉性精剛故獨知之應而鳴也禽經曰鵻上無尋鷚上無常雉上有丈鷃上有赤

鷂雉

釋鳥云江淮而南靑質五采皆備成章曰鷂王后六服一曰翚翟畫以翚雉二曰揄翟畫以揄雉三曰闕翟言刻繒爲之闕而不畫闕而不畫則其制屈於二翟故一名屈狄也喪大記曰復夫人以屈狄世婦以防衣防亦信也闕狄一曰屈狄展衣一曰防衣其義一也翚素質揄靑質靑質仁也素質義也備五采焉禮也地道尙義故后妃之徳義以爲質而文之以禮或曰闕翟飾以闕雉天子五門一曰雉門雉門畫雉象闕也屈狄以此雉飾之故曰闕翟毛詩傳曰象服尊者所以爲飾蓋禕衣也禕衣畫雉故曰象服又曰揄狄闕翟羽飾衣也而說文解禕亦曰畫其釋防翟又以謂翟羽飾衣則禕衣畫翟防翟闕翟皆翟羽飾之矣周官二翟曰翟而禕衣變翟曰衣以此故也葛覃之詩曰薄污我私薄澣我衣曷澣曷否歸寕父母詩傳又以爲婦人有副禕盛飾以朝事舅姑接見於宗廟進見於君子其餘則私也私服宜澣公服宜否蓋公服謂禕而已以畫故宜否則二翟以羽飾之𨿽澣可也且夫服衮冕則婦服副禕而衮之制字從公從衣則公服謂禕理宜然也然則薄污我私薄澣我衣相備而已故或言私或言衣也

鳶

釋鳥云鳶烏醜其飛也翔髙飛曰翺布翼不動曰翔鳶鴟也摩風回翔故其飛也翔曲禮曰前有塵埃則載鳴鳶鳶鳴則將風故也禽經曰暮鳩鳴卽小雨朝鳶鳴卽大風詩曰鳶飛戾天魚躍於淵鳶鈍者也而乘風以風作之則髙飛魚濳者也而乘气以气作之則深躍故詩以況君子作人之盛昔墨子作木鳶飛三日不集列子所謂班輸之云梯墨翟之飛鳶是也今人乘風放紙鳶鳶輙引絲而上令小兒張口望視以泄內熱蓋放於此舊說觀魚翼而創櫓視鴟尾而制柂言古之人仰觀俯察取材於物以成舟楫之利如此庚桑子曰人實鴟義而有其國鴟貪殘之鳥善抄盜人詩曰爲梟爲鴟說文曰鳶從屰幹上爲屰鳶飛戾天故從屰也易曰飛鳥遺之音不宜上宜下大吉上逆而下順也

烏

說文曰烏孝鳥也象形林罕以爲全象鳥形但不注其目睛萬類目睛皆黒烏體全黒逺而不分別其睛也烏一名鴉其名自呼淮南子曰烏之啞啞鵲之唶唶豈爲寒暑燥濕變其聲哉詩曰莫赤匪狐莫黒匪烏蓋狐羣者也烏合者也故詩以況衛之君臣並爲威虐其惡如一又曰哀我人斯於何從祿瞻烏爰止於誰之屋言富人之屋利之所在故烏集焉民之從祿將如此矣大夫欲王瞻之也又曰匪手之言示之事此之謂也又曰具曰予聖誰知烏之雌雄言幽王君臣俱自謂聖如烏之黑雌雄無以相別也管子曰烏集之交初𨿽相驩後必相咄詩人每引以刺者非特譏其爲惡如一亦以刺其初皆利合不以道也烏又爲嘆詞者雀見虎則鳴烏見異則噪故以爲烏霍烏霍嘆所異也今人聞鵲噪則喜聞烏噪則唾以烏見異則噪故輙唾其凶也尙書大傳曰愛人者兼其屋上之烏然則惡而知其善愛而知其惡者寡矣孫武子曰鳥起者伏也烏集者虛也言古之善料兵者觀鳥起而知伏視烏集而知遁曰烏樂空矌鵲樂稠閙世云鴛交頸而感烏傅涎而孕莊子曰烏鵲孺蓋謂是歟故語曰鵲傳枝鵶茹沫又舊說烏性極壽三鹿死後能倒一松三松死後能倒一烏雜俎曰俗烏飛翅重知天將雨烏陽物也感陰气而翅重故俗以此占其雨否淮南子曰螣蛇遊霧而殆於蝍蛆烏力勝日而服於鵻禮烏陽物也

鸇

釋鳥曰晨風鸇艸木防云似鷂黃色燕頷向風搖翅乃因風飛急疾擊鳩鴿燕雀食之列子曰鷂之爲鸇鸇之爲布谷布谷久復爲鷂也孟子所謂爲叢敺爵者鸇卽此是也詩曰鴧彼晨風郁彼北林言穆公能芘其所賴而賢者赴之如此曾子曰邦有道則突若入焉此之謂也且黃鳥仁晨風義而秦之良士以仁死賢臣以義生故黃鳥曰哀三良也而晨風以刺棄其賢臣禽經曰�好風鵏惡雨然則謂之晨風可知也已又曰鸇鸇之信不如鴈周周之智不如鴻今鸇亦去來有時然則制字從亶又可知矣

雕

雕能食艸似鷹而大黒色俗呼皂雕一名�其飛上薄雲漢詩曰匪鶉匪鳶翰飛戾天匪鱣匪鮪潛逃於淵言人民飛揚竄伏不安如此此序所謂亂也昔之相雕者以爲雕首欲長而額狹頂平領大項後毛磔主勁疾目睛大滿瞼長眸子小而近前主明慧爪近肉麤圎其末纎細主多力蹠平潤主巧捷不夭鼻大主長飛不乏膝骨大如蒺藜實者上相骨小無圭角者下也指節大肉少分成十字者上相骨節細平者下也鈍金色靑潤者上相淺黒者下也叢林色靜白者上相黒膩者下也封厚而管麤者上相細薄者下也背偃而溝深者上相隆起者下也臆圎胅爲上相側狹爲下相尾狹厚爲上相濶軟爲下相鶻相同雕惟頭欲小頂臆欲圎旋毛欲深咮欲側薄而短小爲異鷹相亦與雕同而鷹又欲其尾長翅短爾雅象謂之鵲玉謂之雕蓋鵠之義出於鴻鵠之鵠雕之義出於雕鶚之雕鵠性勁利雕性刻制故也今大雕翺翔水上扇魚令出沸波攫而食之一名沸河淮南子所謂鳥有沸波者卽此是也禽經曰淘河在岸則魚沒沸河在岸則魚湧相感志云其毛能食諸鳥羽如羣錯艸中有雕毛必眾鳥毛羽自落地顏氏云雕一名鷲其翮可用爲箭羽蓋雕隼六翮皆乘風輕勁故堪以爲箭羽禽經曰雕以周之鷲以就之

鴈

釋鳥云鳬鴈醜其足蹼其踵企郭璞以爲鳬鴈指間有幕蹼屬相著故曰其足蹼是也又曰飛則腳跟企直非是也踵足後也今鳬鴈之醜行則皆前幕布地後踵企故曰其踵企也以今鵝觀鴈行鴨觀鳬行則槪可見矣鴈行斜步側身故莊子謂士成綺鴈行避影而問老子詩曰鴻飛遵渚公歸無所於女信處鴻飛遵陸公歸不復於女信宿蓋鴻之爲物其進也有漸其飛也有序又其羽可用爲儀君子之道也故此以況周公易曰漸之進也公歸東都則之進也然未至西都故爲不復易曰其羽可用爲儀吉不可亂也然則禮有以鴻爲儀者取其行列不亂而已禮曰前有車騎則載飛鴻飛鴻則有行列故也載謂合剝皮毛舉之竿首若所謂以鴻脰韜杠者周官以禽作六摯大夫執鴈以知保身又欲有去就之義而不失其序故執鴈也鴈夜泊洲渚令鴈奴圍而警察飛則銜蘆而翔以避矰繳有逺害之道非特取其有去就之義而已鹽鐵論曰噰噰鳴鴈朝日始旦登得前利無蹈後害此言婚姻以禮則有利而無害也故曰貴聘而賤逆之是以君子知出姜之不允於魯矣夏小正曰鴈北鄕鄕者何也鄕其居也又曰遰鴻鴈先言遰而後言鴻鴈者何也見遰而後數之則鴻鴈也且曰遰猶曰傳其驛舍云爾非其居也法言曰能來能往者朱鳥之謂與燕一名鳥鴈一名朱鳥鳥以春分來朱鳥以春分去淮南子曰燕鴈代飛此之謂也且鴈霜降南翔冰泮北䢐其性惡熱故中國始寒而北至舊說鴻鴈南翔不過衡山今衡山之旁有峯曰回鴈蓋南地極燠人罕識雪者故鴈望衡山而止陳琳曰陸防蘂�水截輕鴻輕鴻鴻毛也傳曰輕於鴻毛今人試刀劍令髮浮轉於水以刄斷之觀其銛鈍水截輕鴻殆類是也愽物志曰鴻毛爲囊可以渡江不漏案昬禮曰摯不用死故詩曰噰噰鳴雁言用生者也禽經曰鴻雁愛力遇風迅舉孔雀愛毛遇雨髙止又曰鴈曰翁雞曰�鶉曰防

鷹

陶景曰虎聞聲而深伏鷹見形而髙飛鷹鷙鳥也一名鷞鳩左傳曰鷞鳩氏司防蓋鷹鷙故爲司防一歳曰黃鷹二歳曰鴘鷹三歳曰鶬鷹鴘次赤也埤倉音披免切鷹鷂二年之色也頂有毛角微起今通謂之角鷹詩曰維師尙父時維鷹揚言其武之奮揚如此樂記所謂揚蹈厲太公之志也舊說凡鷙鳥雛生而有慧出殻之後卽於巢外放條大鷙恐其墜及爲日所曝熱暍致損乃取帶葉枝挿其巢畔防其外墜及作陰涼也欲驗雛之大小以所揷枝葉爲若一日二日其葉𨿽萎尙帶靑色至六日七日其葉防黃十日後枯悴此時雛大可取說文曰�從瘖省蓋�從疾省佳之疾捷者故從疾省也隨人所指蹤故從人禽經曰鷹不擊伏鶻不擊妊蓋其義性如此裴氏新書曰虎豹無事行步者若將不勝其軀鷹在眾鳥之間若睡寐然故積怒而後全剛生焉然則越之所以滅吳用此道也蔡邕月令云鷹化爲鳩鷹鳩屬也鳩凡五種鷹爲鷞鳩應陽而變則喙柔仁而不鷙夏小正曰鷹者其殺之時也鳩者非其殺之時也善其變而之仁也中秋鳩化爲鷹變而之不仁故不記也字說曰應從心從�心之應物不疾而速不行而至�之應物人或使之能疾而已不行不至今三館書有�【�音竹麥反】漱三卷皆養鷹鸇及醫療之術

防防

防防一名防鸕一名鳽似鳬腳髙毛冠巢於髙木生子宂中子銜其母翅飛上下淮賦所謂鸕鷀吐雛於八九防防銜翼而低昻者也叚氏云鵝警鬼防防厭火孔雀辟惡舊云此鳥長目其睛交故有防防之號相如所賦交睛旋目者是也禽經曰旋目其名防交目其名鳽方目其名鴋

鶴

鶴形狀如鵝靑腳素翼常夜半鳴故淮南子曰雞知將旦鶴知夜半其鳴髙亮聞八九里雌者聲差下舊云此鳥性警至八月白露降流於艸上防滴有聲因卽髙鳴相警移徙所宿處慮有變害也蓋鶴體絜白舉則髙至鳴則逺聞性又善警行必依洲嶼止必集林木故詩易以爲君子言行之象始生二年落子毛三年產伏七年飛薄雲漢後七年學舞後七年應節後七年晝夜十二鳴中律後六十年不食生物大毛落茸毛生色雪白泥水不能污百六十年雄雌相視目睛不轉而孕千六百年飲而不食聖人在上則與鳳皇翔於甸其精神气骨應相故古者相鶴有經蓋鶴陽物也而遊於陰因金气依火精以自養火數七金數九故七年小變十六年大變六十年變止千六百年形定而色白食於水故喙長軒於前故後短棲於陸故足髙而尾凋翔於云故毛丰而肉疏大喉以吐故修頸以納新故壽凡鶴之上相隆鼻短口則少眠髙腳疏節則多力露眼赤睛則視逺回翎亞膺則體輕鳳翼雀毛則善飛背鼈腹則能產輕前重後則善舞洪髀纎趾則能行禽經曰鶴以怨望鴟以貪顧雞以嗔睨鴨以怒瞠雀以猜瞿燕以狂防視也鸎以喜囀烏以悲啼鳶以饑鳴鶴以絜唳鳬以凶叫鴟以愁嘯鳴也今鶴雌雄相隨如道士步斗履其迹而孕內典曰鶴影生禽經曰鶴愛陰而惡陽鴈愛陽而惡陰

鷀

鸕鷀水鳥似�而黒一名鷧觜曲如鉤食魚入喉則爛其熱如湯其骨主鯁及噎蓋以類推之者也此鳥吐而生子神農書所謂鸕鷀不卵生口吐其雛獨爲一異是也楊孚異物志云鸕鷀能沒於深水取魚而食之不生卵而孕雛於池澤旣胎而又吐生多者生七八少生五六相連而出若絲緒焉水鳥而巢髙木之上夔州圖經稱峽中人謂鸕鷀爲烏鬼蜀人臨水居皆養此鳥繩系其頸使入捕魚得魚則倒提出之杜甫詩雲家家養烏鬼是也

埤雅卷六

埤雅卷六音釋

蹌【七羊】防【鵲】

駮【布角】雓【余】

喈【皆】

瞰【看】

睨【詣】

曛【許云】阞【來得】絙【胡官】礜【弋庻】毈【段】

垤【徒結】雚【貫】

鴚【歌】

脰【豆】

鳱【幹】

蜮【胡國】鵙【狊】

躑【直炙】【歌】

咮【竹救】唼【妾】

妒【丹故】彌【奴禮】鷕【委】

猋【標】

蹼【撲】

鵻【錐】

鷚【繆】

鷃【晏】

翚【暉】

揄【與珠】褕【余招】澣【汗】

鳶【員】

屰【以專】攜【戶圭】敺【區】

鴧【以出】芘【祕】

�【直由】亶【多簡】�【團】磔【責】

瞼【檢】

蹠【之石】胅【疊】

矰【曾】噰【雍】

遰【逓】

燠【於六】冸【判】

防【麻】鷙【執】

鴘【匹免】暍【於歇】�【於陵】鷞【爽】�【述】

防【交】

防【靑】

鳽【五革】防【似宣】鴋【方】

嶼【與】

防【胡郎】鸎【於耕】鶂【午的】鷧【郁祕】

﹤經部﹐小學類﹐訓詁之屬﹐埤雅﹥

欽定四庫全書

埤雅卷七

宋陸佃撰釋鳥

鷖

鳬

雎鳩

鳲鳩

鶌鳩

鵻

孔雀

鵜

鴟鵂

鷓鴣

鴟鴞

鶂

鴛鴦

鶡

鷺

鷖

鷖鳬屬蒼黑色鳬好沒鷖好浮故鷖一名漚列子曰漚鳥之至者百住而不止今字從鳥後人加之也鳬鷖安樂於水者也故詩以爲神只祖考安樂之譬而周官王后安車鷖總詩曰鳬鷖在涇公屍來燕來寜公屍燕飲福祿來成鳬鷖在沙公屍來燕來宜公屍燕飲福祿來爲來成以祖言福祿也來爲以考言福祿也傳曰來爲言厚爲孝子則其爲考可知矣又曰鳬鷖在渚公屍來燕來處公屍燕飲福祿來下鳬鷖在潨公屍來燕來宗公屍燕飲福祿來崇來下以天神言福祿也來崇以地言福祿也蓋天故自上來下地故自卑來崇亦其天道主貴髙地事主冨崇故也於祖曰爾酒旣淸爾殽旣馨於考曰爾酒旣多爾殽旣嘉則以宗廟尙文故也郊丘則貴質而已故曰爾酒旣湑爾殽伊脯也其卒章則又總上四章之詞故曰公屍燕飲無有後艱無有後艱者道也蓋道之至可以祐神非有資於物也孰能福祿之哉故於福祿爲不足道也蒼頡解詁曰鷖鷗也今鷗一名水鴞形色似白鴿而羣飛風土記曰鷖鷖鴨也以名自呼大如小雞生於荷葉之上

鳬

釋鳥曰鸍沈鳬沈鳬好沒大小如鴨靑色長尾背上有文卑腳短喙水鳥之謹願者也莊子曰鳬脛𨿽短續之則憂鶴脛𨿽長防之則悲此言生理至足無欠無餘自長非所增自短非所損也詩曰女曰雞鳴士曰昧旦子興視夜明星有爛將翺將翔弋鳬與鴈明星有爛言小星已不見矣故於是時相警以夙興也蓋鳬鴈常以晨飛故是詩如此賦曰晨鳬旦至此之謂也亦其弋不射宿所以爲好徳又鳬性慤謹鴈有行列而不亂故刺不說徳之詩樂正言琴瑟禮正言鳬鴈因以防切之爾也又曰弋言加之與子宜之加與元鶴加加雙鶤之加同意蓋弱弓微矢乘風振之曰弋故楚人好以弱弓微矢加之歸鴈之上楚辭曰寜昻昻若千里之駒乎將汜汜若水中之鳬乎蓋沈鳬善沒而又容與與波上下故昔之散人慕焉

雎鳩

雎鳩雕類江東呼之爲鶚鷙而有別陰陽自然變化論曰雎鳩不再匹蓋言是也詩曰闗闗雎鳩在河之洲蓋闗雎和而摰別而通習水又善捕魚故詩以爲后妃之比鳲鳩則一宿均養又居鵲之成巢故爲夫人之徳而已徐艸木虫魚圖云雎鳩常在河洲之上爲儔偶更不移處蓋鶚性好跱故毎立更不移處所謂鶚立義取諸此郯子曰少皥氏以鳥名官鳯鳥氏歷正也鳥氏司分伯趙氏司至靑鳥氏司啟丹鳥氏司閉祝鳩氏司徒雎鳩氏司馬鳲鳩氏司空鷞鳩氏司冦鶻鳩氏司事五鳩鳩民者也鳯知天時故以名歷正之官鳥燕也以春分來秋分去故司分伯趙鵙也以夏至鳴冬至止故司至靑鳥鶬鷃也以立春鳴立夏止故司啟丹鳥鷩雉也以立秋來立冬去故司閉雎鳩鷙而有別故爲司馬主法制鳲鳩平均故爲司空平水土鵻鳩孝故爲司徒主教民借虞槐賦曰春棲教農之鳥卽鵻是也俗云雎鳩交則雙翔別則立而異處是謂鷙而有別傳曰鷙鳥不雙是也

鳲鳩

鳲鳩稭鞠一名摶黍今之布谷江東呼爲郭公牝牡飛鳴以翼相拂不自爲巢居鵲之成巢有均一之徳蓋其哺子朝自上而下暮自下而上者均也其子在梅在在榛而已則常在乎桑者一也詩曰維鵲有巢維鳩居之序者以爲國君積行累功以致爵位夫人起家如居有之徳如鳲鳩乃可以配焉蓋一者婦道也妻道也均者母道也小君之道也均所以制節一所以謹度故詩以況夫人周官羅氏中春獻鳩以養國老者鳩性不噎食之且復助气故也續禮儀志曰仲秋案戶校年老者授之以杖其端刻鳩形鳩者不噎之鳥也故曰祝鯁在前祝噎在後禽經曰一鳥曰隹二鳥曰雔三鳥曰朋四鳥曰乘五鳥曰雇六鳥曰鶂七鳥曰�八鳥曰鸞九鳥曰鳩十鳥曰九鳥曰鳩其字從九以此故歟馮衍逐婦書曰口如布谷言其多聲也

鶌鳩

釋鳥云鶌鳩鶻鵃今江東亦呼鶻鵃左傳曰鶻鳩氏司事先儒云鶻鳩春來秋去故爲司事一名鳴鳩月令所謂鳴鳩拂其羽者是也一名鷽鳩莊子所謂蜩與鷽鳩笑之者是也蓋此似山鵲而小釋鳥曰鷽山鵲也故此一名鷽鳩又其短尾靑黑色多聲故此一名鳴鳩也詩曰宛彼鳴鳩翰飛戾天言鳴鳩小物決起而飛槍楡枋時則不至而控於地而已矣今飛鳴戾天則其聲亦逺聞其勢亦髙至惟勉彊故也可以人而不如乎許愼云鳴鳩奮迅其羽直刺上飛數千丈入雲中其勉而飛如此又曰題彼脊令載飛載鳴言脊令亦小物也今飛鳴不有止息𨿽不能逺聞髙至然亦有首尾相應可以人而不如乎欲其如飛鳩不可得也故望之如此而已夫王尙大者也今幽王曾是之不如故其詩曰小宛也又鶻鳩性食桑葚然過則醉而傷其性故詩云於嗟鳩兮無食桑葚而序以爲刺泆也陸璣云鶻鳩一名斑鳩蓋斑鳩似鵓鳩而大鵓鳩灰色無繡項陰則屏逐其匹晴則呼之語曰天將雨鳩逐婦者是也斑鳩項有繡文斑然故曰斑鳩則與此鶻鳩全異璣之言非今此鳥喜朝鳴故一曰鶻嘲也凡鳥朝鳴曰嘲夜鳴曰防禽經曰林鳥以朝嘲水鳥以夜防今林棲多朝鳴水宿多夜叫防音夜字見龍龕手鏡

鵻

今鳻鳩也壹宿之鳥壹宿壹於所宿之木一名荊鳩一名楚鳩一名防鳩一名乳鳩一名鵴鳩一名鳩一名防鳩方言曰鳩自闗而西秦漢之間謂之鵴鳩其大者謂之鳻鳩其小者謂之鳩或謂之防鳩或謂之防鳩梁宋之間謂之鵻鵻性慈孝慤謹故聽聲考詳篇曰雀聲慘毒鳩聲慈念而詩以爲使臣賢者之況詩曰翩翩者鵻烝然來思言太平君子至誠樂與賢者共之烝然後得嘉魚壹鳥也爾雅曰隹其鳺鴀夫不壹宿壹宿婦之正也夫或不然故孔子欲多識鳥獸艸木之名四牡曰翩翩者鵻載飛載下集於苞栩翩翩者鵻載飛載止集於苞蓋孝所以致私恩謹所以致公義故四牡勞使臣之詩而其托況如此傳曰懷歸者私恩也靡盬者公義也一曰祝鳩或曰鵻與屍鳩皆壹鳥也故有屍祝之號莊子曰庖人𨿽不治庖屍祝不越樽爼而代之矣屍鳩性壹而慈祝鳩性壹而孝故一名屍一名祝禮云嘏以慈告祝以孝告今鵻類賦尾皆促故其字從隹說文曰隹鳥之短尾總名也禽經曰拙者莫如鳩巧者莫如鶻今鳩累巢止於數枝才能載身而已鷦巧而危鵻拙而安

孔雀

博物志云孔雀尾多變色或紅或黃諭如雲霞其色無定人拍其尾則舞尾有金翠五年而後成始生三年金翠尙小初春乃生三四月後復凋與花蕚俱衰榮雌者不冠尾短無金翠人采其尾以飾扇拂生取則金翠之色不減南人取其尾者握刀蔽於叢竹潛隠之處伺過急斬其尾若不卽防回首一顧金翠無復光彩性頗妬忌自矜其尾𨿽馴養已久遇婦人童子服錦防者必逐而啄之毎欲山棲先擇置尾之地故欲生捕者候雨甚往擒之尾霑而重不能髙翔人𨿽至且愛其尾不復鶱也嶺表異錄云孔雀翠尾自累其身比夫雄鷄自防其尾無所稱焉說苑曰君子愛人辯士愛日孔雀愛羽虎豹愛爪此之謂也今畫史𨿽妙善花鳥猶憚爲此物蓋其金翠生動染色有不能似者太禮首曰孔鴈之儀利用登於階言孔有文鴈有序而其象皆中禮故利用登於階也鹽鐡論曰南越以孔雀珥門戶昆山之旁以璞玉抵鳥鵲此言貴生於少賤生於所有老子曰知我者希則我者貴豈虛言哉南越志曰孔雀不必匹合止以音影相接便孕亦與蛇偶禽經曰鵲見蛇則噪而賁孔見蛇則宛而躍

鵜

釋鳥云鵜鴮鸅郭璞曰今之鵜鶘也好羣飛沈水食魚故名洿澤鵜形似鶚而大人足其鳴自呼頷下胡大如數升因以盛水貯魚淮南子所謂鵜鶘飲水數斗而不足鱣鮪入口若露而死是也蓋魚生水中而口不納水顏之推曰魚不咽水一名淘河一名洿澤莊子曰魚不畏网而畏鵜鶘言鵜以智力取魚故魚不畏网而畏之也詩曰維鵜在梁不濡其翼維鵜在梁不濡其咮蓋鵜性羣飛沈水食魚若遇小澤有魚便各以胡去水令水竭魚露乃共食之故號淘河洿澤則濡其咮翼宜矣今反取飽於梁不濡其翼非特不濡其翼又且不濡其咮故詩以刺小人不食其力無功而受祿也

防鵂

釋鳥所云怪防是也其鳴卽雨爲防可以聚諸鳥一名只狐晝無所見夜卽飛噉蚊蝱鴞服鬼車之類莊子所謂防鵂夜撮蚤察豪末晝出瞠目而不見邱山者舊說雀目夕昬人有至夕昬不見物者謂之雀瞀卽此類也焦贛易林曰雀目燕顙畏昬無光顏之推曰雀奚夕瞽防奚晝盲一曰鵂鶹拾人之爪相其凶吉此妄說也

鷓鴣

鷓鴣自呼其名常向日而飛飛數隨月蓋若正月一飛而止畏霜露早晚稀出有時夜飛飛則以木葉自覆其背古牋云偃鼠飲河止於滿腹鷓鴣銜葉才能覆身此之謂也臆前有白圓防文多對啼志常南向不思北䢐南越志所謂鷓鴣𨿽東西回翔然開翅之始必先南翥亦胡馬嘶北之義也本艸曰鷓鴣形似母雞鳴云鉤輈格磔嶺表異錄云肉白而脆味勝雞雉

防鴞

先儒以爲防鴞卽今巧婦郭注爾雅獨云防類則璞與先儒異意以詩與爾雅考之宜如璞義蓋爾雅言防鴞鸋鴂繼云狂茅防怪防梟防則鴟鴞宜亦防類賈誼所謂鸞鳯伏竄防鴞翶翔是也詩曰防鴞防鴞旣取我子無毀我室則其語似戒防鴞之詞正如宣王黃鳥之詩卽非防鴞自道也昔賢云防鴞卹功愛子及室誤矣其二章曰迨天之未陰雨徹彼桑土綢繆牖戶迨天之未陰雨及其閒暇之譬也徹彼桑土綢繆牖戶明其政刑之譬也孔子曰爲此詩者其知道乎及其國家閒暇明其政刑孰敢侮之爲是故也蓋窘生於陰雨而戶牖所以取明故是詩托況如此文子曰百星之明不如一月之光十牖畢開不如一戶之明

鶂

三蒼云蒼鶂也善髙飛似鴈目相擊而孕吐而生子其色蒼白莊子所謂白鶂相視眸子不運而風化者也蓋萬物以風動以風化故國風取名焉序曰風風也教也風以動之教以化之風以動之取其所謂以風動也教以化之取其所謂以風化也今鷺亦雄雌相隨受卵是亦風化諺曰鷺鷥相逐成胎是也西方之書曰濕以合感化以離應春秋書石曰隕石於宋五蓋視之則隕察之則石徐而察之則五書鶂曰六鶂退飛過宋都蓋視之則六察之則鶂徐而察之則退飛此言之法也故經解曰屬辭比事春秋教也而傳以爲五石六鶂之辭不設則王道不亢矣博物志曰鶂亦雄鳴上風雌鳴下風而孕雄蜀都賦云風胎雨鷇風胎若鶂是也鶂睨而生子又作鷊隔而通者也

鴛鴦

鴛鴦匹鳥有思者也說文稱鳯言鸛�鴛思是已崔豹古今注曰鴛鴦鳬類也雄雌未甞相離人得其一一思而死故謂之匹鳥鴛性如此故先王愼於取之鴛鴦之詩一章曰鴛鴦於飛畢之羅之言於其飛然後畢之羅之則不毀卵不射宿故也二章曰鴛鴦在梁戢其左翼言以我交於萬物有道故彼於止得其所止也鴛鴦在梁正言左翼者蓋凡鳥左顧則怒作右眄則喜生飛而起則仰左翼飛而下則仰右翼故今鷙鳥下擊皆先側左翅也又是詩初言鴛鴦以著明王交於萬物有道而卒言乘馬以明奉已有節者蓋言匹鳥乘馬𨿽微且少而古之明王遇之如此則其大於此者可知也雄曰江湖之崖渤澥之島乘鴈集不爲之多雙鳬飛不爲之少亦言雙鳬乘鴈未足以爲增損也列子曰周宣王之牧正有役人梁鴦者能養野禽獸𨿽虎狼雕鶚無不柔馴者王令毛邱園傳之此寓言也所謂梁鴦者卽取鴛鴦在梁不驚撓之義故名之曰梁鴦蓋列莊之書甞所稱引者不必實有其人每詭其名以見義如梁鴦毛邱園無足滿茍得之類是也俗云雄鳴曰鴛雌鳴曰鴦稽聖賦曰雎鳩奚別鴛鴦奚雙一曰鵲好外反鴛好內思

鶡

鶡似雉而大黃黑色故其名曰褐而鶡賦云黃之勁羽也有毛角專健鬭鬭死不卻蓋鷙鳥之暴防者毎所擭撮應爪摧碎亦愛其黨郭璞鶡贊所謂疇類被侵𨿽死不避古者令武士冠之實取諸猛先儒所云虎夫戴鶡是也列子曰黃帝戰於阪泉之野帥熊羆狼豹防虎爲前驅雕鶡鷹鳶爲旗幟此以力使禽獸者也堯使夔典樂擊石拊石百獸率舞簫韶九成鳯皇來儀此以聲致禽獸者也先王之於鳥獸或以力使或以聲致如此又況橫目之民乎字說曰奚也曷也皆無知也雞可畜焉以放於死奚物而無知者也鶡善鬭焉以放於死曷物而無知者也禽經曰鶡毅鳥也鷗信鳥也

鷺

鷺一名舂鋤步於淺水好自低昻故曰舂鋤也方言鶡鴠謂之獨舂與此同意鶡鴠亦其鳴聲如舂鷺色雪白頂上有絲毿毿然長尺餘欲取魚則弭之禽經曰鷺啄則絲偃鷹捕則角弭藏殺機也靑腳喜翹髙尺七八寸善蹙捕魚又其翔集必舞而後下故詩以況二王之後曰我客戾止亦有斯容也楚威王時有赤鷺合沓飛翔而舞舊鼓吹朱鷺曲是也今鷺之集毎至水面數尺則必低回少盤其勢與飛之時徑起特異蓋其天性舞而後下非朱鷺獨然也故詩於鷺於下曰醉言舞鷺於飛曰醉言歸也禽經曰山禽之咮多短水禽之咮多長山禽之尾多修水禽之尾多促山禽尾修咮短若鵲之類是也水禽尾促咮長若鷺之類是也又曰鸘好霜鷺惡露字從露省以此亦或謂之白露今人畜之極有馴擾者每至白露降日則定飛而去不可復畜矣俗說雄雌相眄則產陰陽自然變化論曰鷺目成而受胎鸛影接而懷卵鴛鴦交頸野鵲傳枝物固有是哉鷺白鳥也淮南子曰的的者獲提提者射故詩正言王在靈囿麀鹿攸伏麀鹿濯濯白鳥翯翯以美文王之徳

埤雅卷七

埤雅卷七音釋

鷖【醫】

鳲【屍】

鶌【窟】

鵻【錐】

鵜【啼】

防【尺之】鶂【逆】

潨【在宗】頡【結】

鸍【施】

慤【殻】

鶤【昆】

摰【至】

【胡犬】跱【丈巳】郯【談】

皥【昊】

鵙【�】

鷩【別】

稭【戞】

雔【讎】

�【呼霸】鵃【嘲】

鷽【學】

泆【余質】防【夜】

鳻【分】

防【浮】

鵴【匊】

【惟辟】防【巨惟】鳺【夫】

鴀【浮】

栩【香羽】嘏【古】

鴮【烏】

鸅【澤】

防【由】

瞀【木】

輈【周】

磔【責】

鸋【寧】

鷇【叩】

鷊【隔】

�【之然】眄【盼】

澥【蟹】

擭【畫】

阪【返】

防【樞】

�【系】

鴠【旦】

毿【參】

沓【踏】

咮【竹救】麀【憂】

翯【學】

欽定四庫全書

埤雅卷八

宋陸佃撰釋鳥

燕

翚雉

鷮雉

黃鳥

鶖

斵木

鸒

鴳

鶻

隼

鶩

桃虫

鶉

燕烏

鸞

鳯

燕

九章算術曰五雀六燕飛集於衡衡迥平一雀一燕飛而易處則雀重而燕輕今其【疑此一字誤】書已【己字上宜有戊字】其日皆土故燕之往來避社而嗛土不以戊巳籋口布翅枝尾齊人呼鳦蓋取其鳴自呼故曰鳦也一名鳥蓋取其色之故曰鳥也一名鷾鴯莊周所謂鷾鴯者也鳥莫知於鷾鴯目之所不宜處不給視𨿽落其實棄之而走其畏人也而襲諸人間此燕安之道也故其字又爲燕安之燕詩曰鳬鷖在涇公屍來燕來寜燕與鳬鷖皆有安樂之義故其序以爲太平之君子能持盈守成神只祖考安樂之也詩曰天命鳥降而生商言天命鳥下而生商故簡狄吞其卵而生契淮南子曰契生於卵此之謂也又曰燕燕於飛差池其羽燕燕於飛頡之頏之燕燕於飛下上其音差池其羽言其羽相與差池頡之頏之言其飛一上而一下下上其音言其鳴一下而一上禽經曰烏向啼背棲燕背飛向宿背飛頡頏是也述異記曰燕之千年生胡髯天主物簿云戴玉之鵲巢於竹與燕同羣蓋燕能識實元官太仙書云夏小正曰鳥至至者入人室屋也一曰衡爲鵲虛爲燕

翚雉

釋鳥云伊洛而南素質五采皆備成章曰翚又云鷹隼醜其飛也翚言其鼓翅翚翚然疾故曰翚也翚雉之翚生於翚故詩曰如鳥斯革以言其勢之鶱如翚斯飛以言其文之奐散一曰革宜讀如希革之革言其覆之絜齊也宮室之淛自其四中視之則如跂斯翼自其四角視之則如矢斯自其上視之則如鳥斯革自其下視之則如翚斯飛左傳曰五雉爲五工正翚其一也翚蓋中央之雉南方曰�東方曰鶅北方曰鵗西方曰鷷

鷮雉

薛綜曰雉之健者爲鷮尾長六尺字說曰從喬尾長而走且鳴則其首尾喬如也鷮走且鳴行止不能自捨女有取節爾故詩以爲淑女之譬而又與鷩冕之義異也詩曰依彼平林有集維鷮言王后無妬忌之行險詖之心能庇其所賴而淑女從焉則如平林之集鷮雉也夫𨿽等雉也類有不同則其取以擬像亦因以異若王后翚衣夫人揄翟公之服自鷩冕而下是也鷮又下鷩一等故此取況眾妾傳曰四足之美有麃兩足之美有鷮說文以爲雉有十四種字或從弟以此故也禽經曰火爲鷮亢爲鶴

黃鳥

黃栗畱也一名倉庚一名皇齊人謂之黍亦或謂之黃袍常葚熟時來在桑間故里語曰黃栗畱看我麥黃葚熟亦是應節趨時之鳥也凡詩言黃鳥者興也言倉庚者賦也詩曰倉庚於飛熠燿其羽此賦男女之得以及時而已蓋倉庚鳴於仲春其羽之鮮明在夏則其鳴喈喈者昬姻之時也熠燿其羽非昬姻之時矣以言得及男女之時而已故其序曰四章樂男女之得及時也詩曰緜蠻黃鳥止於丘阿道之云逺我勞如何緜蠻黃鳥止於丘隅豈敢憚行畏不能趨緜蠻黃鳥止於丘側豈敢憚行畏不能極我勞如何卽所謂不忘微賤畏不能趨畏不能極則又以言其不遺微賤也黃鳥亦名黎黃其色黎黑而黃也鳴則蠶生詩曰春日載陽有鳴倉庚女執懿筐遵彼微行爰求柔桑蓋爲是也韓子曰以鳥鳴春以虫鳴秋以鳥鳴春若黃鳥之類其善鳴者也陰陽運祚推移時至气動不得不爾故先王以候節令倉庚鳴是也蓋立春之節初五日東風解凍次五日蟄虫始振後五日魚上冰次雨水气初五日祭魚次五日鴻鴈來後五日艸木萌動次仲春驚蟄之節初五日小桃華次五日倉庚鳴後五日鷹化爲鳩次春分气初五日鳥至次五日雷乃發聲芍藥榮後五日始電次季春淸明之節初五日桐始華次五日田鼠化爲鴽牡丹華後五日虹始見次谷雨气初五日萍始生次五日鳴鳩拂其羽後五日戴勝降於桑凡此六气一十八候皆春陽布發生之令立夏之節初五日螻蟈鳴次五日蚯蚓出後五日赤箭生次小滿气初五日吳葵華次五日靡艸死後五日小暑至次仲夏芒種之節初五日螗螂生次五日鵙始鳴後五日反舌無聲次夏至气初五日鹿角解次五日蜩始鳴後五日半夏生次季夏小暑之節初五日溫風至次五日蟋蟀居壁後五日鷹乃學習次大暑气初五日腐艸爲螢次五日土潤溽暑後五日大雨時行凡此六气一十八候皆夏气蕃秀之令立秋之節初五日涼風至次五日白露降後五日寒蟬鳴次處暑气初五日鷹乃祭鳥次五日天地始肅後五日禾乃登次仲秋白露之節初五日鴻鴈來次五日鳥歸後五日羣鳥養羞次秋分气初五日雷乃收聲次五日蟄虫坯戶景天華後五日水始涸次季秋寒露之節初五日鴻鴈來賔次五日雀入大水爲蛤後五日菊有黃華次霜降气初五日豺乃祭獸次五日艸木黃落後五日蟄虫咸俯凡此六气一十八候皆秋气正收斂之令立冬之節初五日水始冰次五日地始凍後五日雉入大水爲蜃次小雪气初五日虹藏不見次五日天气騰地气降後五日閉塞而成冬次仲冬大雪之節初五日鶡鴠不鳴次五日虎始交後五日荔挺出次冬至气初五日蚯蚓結次五日麋角解後五日水泉動次季冬小寒之節初五日鴈北鄕次五日鵲始巢後五日雉始雊次大寒气初五日雞始乳欵冬華次五日鷙鳥厲疾後五日水澤腹堅凡此六气一十八候皆冬气正養藏之令

鶖

鳬鴈醜翁鶖鶴醜鷩鶖性貪惡今俗呼禿鶖一名扶老狀如鶴而大長頸赤目其毛辟水毒頭髙八尺善與人鬭好防蛇詩曰有鶖在梁有鶴在林言鶖宜在梁鶴宜在林各有所宜也劉楨魯都賦曰緑鷁蔥鶖鶖色蓋靑也

斵木

釋鳥云防斵木郭璞曰口如錐長數寸常斵木食虫因名云者是也淮南子曰貍頭愈鼠雞頭已瘻防散積血斵木愈齲此類之推者也膏之殺鼈鵲矢中蝟爛灰生蠅漆見蠏而不幹此類之不推者也說文曰�齒蠧也以類相攝故斵木愈之俗言此鳥善爲禁法能曲爪畫地爲印則穴之塞自開飛輙以翼墁之今鼠竊用其印以發扄鑰舊云防鳥取蠧於深以舌銛之舌長於咮杪有鍼刺異物志曰舌長五寸此鳥有大有小有褐有斑褐者是雌斑者是雄又有靑黒者頭上有紅毛生山中土人呼爲山斵木大如鵲五姓祕要曰相山之法欲如生蛇之渡水又欲如斵木之飛翔生蛇渡水取其詰屈斵木飛翔取其一髙一下

鸒

釋鳥云鸒斯鵯鶋郭璞曰雅烏也小而多羣腹下白小爾雅云不反哺者謂之雅烏詩曰弁彼鸒斯歸飛提提言鸒斯烏之不能反哺者尙能歸飛以從其類而不失弁樂今已曽反鸒之不如也法言曰頻頻之黨甚於鸒斯亦賊夫糧食而已矣鸒斯賊夫糧食以眾故也方言曰齊宋之間凡物盛多謂之冦郭注曰今江東有小鳬其多無數俗謂之冦鳬東都賦曰鵯鶋秋棲鶻鳩春鳴今眾鳥秋分多羣集非特烏也然至春分輙兩兩而翔不復羣矣裏俗謂之分羣月令仲秋曰羣鳥養羞豈謂是乎

鴳

鴳鴽屬也其品中膳羞內則所謂雉兔鶉鴳是也莊子曰窮髮之北有鳥焉其名爲鵬摶扶搖羊角而上者九萬里然後圖南且適南冥也斥鴳笑之曰我騰躍而上不過數仞而下翶翔蓬蒿之間此亦飛之至也此言大小𨿽殊安於至足則其於逍遙一也故𨿽斥鴳之卑無羨云鵬而榮願有餘矣蓋周之書方祛羨欲之累因言鵬翼彌大而所以笑之者愈小故前曰蜩與鸒鳩笑之後曰斥鴳笑之也鴳不木處安矣故謂之鴳然又不如燕之燕也白虎通曰一谷不升撤鶉鴳二谷不升撤鳬鴈三谷不升撤雉兔夢書曰鶉鴳爲鬭夢見鶉鴳憂鬭辯也一曰鴳亦雀屬所謂鴳上有尺是也

鶻

鶻拳堅處大如彈丸俯擊鳩鴿食之鳩鴿中其拳隨空中卽側身自下承之捷於鷹隼傳云擊鳥先髙搏鷙之勢也舊言鶻有義性杜甫所賦義鶻行是也冬撮鳥之盈握者夜以燠其爪掌左右易之旦卽縱之令去其往東矣則是日也不東向搏物南北亦然蓋其義性有擒有縱如此李邕鶻賦所謂營全鳩以自暖乃詰朝而見釋是也叚氏云鶻生三子一爲防禽經曰鸛生三子一爲鶴鳩生三子一爲鴞造化權輿曰鷹鶚之子或爲雕鷢夏雀生鶉楚鳩生鴞由是觀之以瞽瞍爲父而有舜以舜爲兄而有象豈足異哉

隼

禽經曰鷹好跱隼好翔鳬好沒鷗好浮隼鷂屬也一名雀鷹蓋迅疾之鳥詩曰鴧彼飛隼載飛載止言隼於可飛則飛於可止則止又曰鴧彼飛隼載飛載言隼無所定止也又曰鴧彼飛隼率彼中陵言中陵安靜中正此隼之所以率也蓋宣王無海之道故諸侯有沔水之流縱宣王無陵之徳故諸侯有隼之散虎之搏噬擬隼之搏噬準故準於文從水從隼今鷹之搏噬不能無失獨隼爲有準故其毎發必中而古之制字者以此法言曰麟之儀儀鳯之師師其至矣乎螭虎桓桓鷹隼防防未至也言若鷹隼攫撮急疾則是右武而已非所以語至也司常曰鳥隼爲旟蓋鳥鳯也畫鳯以象其徳畫隼以象其威化書曰烏反哺仁也隼憫胎義也蓋隼之擊物遇懷胎者輙釋不戮也或曰隼鳥也卽今所呼爲鶻者是字說云屰上防氏取隼致一與也鴿合也防黑白錯鷼黑白間禽經曰鷹以鷹之鶻以搰之隼以尹之

鶩

釋鳥云舒鳬鶩雕鶚醜善立鳬鶩丑善趨尸子曰野鴨爲鳬家鴨爲鶩不能飛翔如庶人守耕稼而已周官庶人執鶩工商執雞工商欲其知時又上之所畜也故執雞庶人𨿽亦上之所畜欲其不散遷而已故執鶩鄭曰鶩取其不飛遷說苑曰鶩無佗心故庶人以爲摯鶩一名鴨蓋自呼其名曰鴨也或曰雞可系故謂之雞鴨可押故謂之鴨徐鍇曰鳥之孚卵皆如其期不失信也亦鳥以爪覆防其卵愛之誠至也今雞鶩孚卵雞二十日而化鶩三十日而化皆如其期也物類相感志云雞鶩伏卵忌磨若聞礱磨之聲則不生矣曲禮曰庶人之摯匹匹鶩也鶩不散遷而又乘匹不妬故或謂之匹也今雄鷄能鳴其雌不能鳴雌鶩能鳴其雄不能鳴蓋類之不可推也廣雅曰鴄也鶩音木質木故也蓋鶉性醇鶩性木

桃虫

釋鳥云桃虫鷦其雌鴱陸璣曰今鷦鷯是也似黃雀而小化而爲雕故俗語曰鷦鷯生雕說苑曰鷦鷯巢於葦苕系之以髮鳩性拙鷦性巧故鷦俗呼巧婦一名工雀一名女匠其喙尖利如錐取茅秀爲巢巢至精密以麻紩之如刺韈然故又一名韈雀其化輙爲雕鶚蓋鳥之始小終大者詩曰肇允彼桃虫拚飛維鳥言成王懲管蔡之亂於是始信小物之能成大不敢不毖也

鶉

鶉無常居而有常匹故尸子曰堯鶉居莊子曰聖人鶉居而鷇食詩曰鶉之奔奔鵲之疆疆奔奔鬭也疆疆剛也言鶉不能亂其匹鵲不能其匹故序云衛人以爲宣姜鶉鵲之不若也一章曰我以爲兄兄女兄也二章曰我以爲君君女君也故曰刺宣姜也曰兄者娣刺宣姜之詞曰君者妾刺宣姜之詞詩曰不狩不獵胡瞻爾庭有縣鶉兮鶉小物也以言在位貪鄙小禽尙公之如此莊子曰吾未甞爲牧而牂生於奧未甞好田而鶉生於宎若勿怪何邪俗言此鳥性淳憃不越橫艸所遇小艸橫其前卽旋行避礙名之曰淳以此亦其性淳�之易熟故曰鶉也筆談曰古人取象不必大物天文家朱鳥乃取象於鶉故南方朱鳥七宿曰鶉首鶉火鶉尾是也鶉有兩種有丹鶉有白鶉此丹鶉也色赤黃而又銳上禿下夏出秋藏飛必附艸皆火類也或有魚所化者魚鱗虫龍類火之所自生也天文東方蒼龍七宿有角有亢有尾南方朱鳥七宿有喙有嗉有翼而無尾此其取象於鶉歟

燕烏

釋鳥曰燕白脰烏廣雅云純黒而反哺者謂之烏小而腹下白不反哺者謂之雅烏白項而羣飛者謂之燕烏燕烏白脰烏也雅烏鸒也

鸞

說文云赤神靈之精也赤色五采雞形鳴中五音頌聲作則至一曰靑鳯爲鸞孔頴逹曰燕雀有啁噍之感鸞鳯有歌舞之容是也鸞雌曰和雄曰鸞禮云在輿則聞鸞和之音蓋取諸此乘車和在衡鸞在軾而輶車置鸞於鑣異於乘車者驅逆之車則尙輕疾故也庭燎之詩一章曰鸞聲將將二章曰鸞聲噦噦將將大聲聲大則近故也噦噦小聲聲小則逺故也郊特牲曰割刀之用而鸞刀之貴貴其義也鸞刀刀有鸞者也以言割牲中節而和蓋易曰利者義之和也利物足以和義先王寓之於禮則刀之所以有鸞也又曰君子黃中通理正位居體美在其中而暢於四支發於事業美之至也先王寓之於禮則瓉之所以有鬯也鸞取和鬯取暢在易則爲道在禮則爲器其義一也舊云鸞血作膠可以續弓弩琴瑟之或曰鸞鳯之亞也鸞善歌鳯善舞山海經曰鸞鳥自歌鳯鳥自舞鸞始生類鳯久則五采變易當上古時鸞輿順動此鳥輙集車上雄鳴於前雌應於後後世不能致作和鸞以象之因謂之鸞仗葬書曰若龍若鸞或鶱或盤言山形若龍之盤伏鸞之鶱翔也故曰武垂頭朱雀翔舞靑龍蜿蜒白虎蹲踞

鳯

鳯神鳥也俗呼鳥王羽虫三百六十而鳯爲之長鴻前麐後蛇頸魚尾鸛顙鴛思龍文背燕頷雞喙五色備舉出於東方君子之國翶翔四海之外過昆侖飲砥柱濯羽弱水莫宿風穴見卽天下大安寜夫文凡鳥爲鳯鳯総眾鳥者也古文作�象形蓋四靈惟鳯能鳩其類故以爲朋黨之字同門曰朋其類不一所從者一而已首文曰徳翼文曰禮背文曰義膺文曰仁腸文曰信王文公曰鳯鳥有文河圖有畫非人爲也舊云鳯皇其翼若干其聲若簫不啄生虫不折生艸不羣居不旅行不罹羅网非梧桐不棲非竹實不食非醴泉不飲詩曰鳯皇鳴矣於彼髙岡梧桐生矣於彼朝陽此之謂也一說東方曰發明南方曰焦明西方曰鷫鷞北方曰幽昌中央曰鳯皇按師曠禽經曰靑鳯謂之鶡赤鳯謂之鶉黃鳯謂之焉白鳯謂之鷫紫鳯謂之鷟又曰幹臯斷舌則坐歌孔雀拍尾則立舞人勝之也鸞入夜而歌鳯入朝而舞天勝之也爾雅曰鶠鳯其雌皇鳯鳥之美者能君其類而知時雌則美而不大故曰其雌皇又龍乘雲鳯乘風故謂之鶠鶠偃也亦鳥偃服焉傳曰鳯鳥乘於風是也地理新書曰狀如豬鼠勿取鳯皇貴胸魚貴尾貴頭鼈貴背虎貴前馬貴脊牛貴領

埤雅卷八

埤雅卷八音釋

鷮【驕】

斵【捉】

鸒【預】

隼【筍】

嗛【謙】

籋【聶】

鳦【乙】

鷾【意】

鴯【而】

頡【血】

頏【杭】

淛【浙】

�【疇】

鶅【緇】

鵗【希】

鷷【遵】

詖【比】

揄【頭】

麃【白交】爰【袁】

鴽【如】

蜃【時軫】雊【姤】

防【淡】

槇【眞】

鷁【益】

防【列】

瘻【漏】

齲【炬】

�【驅雨】銛【思廉】鵯【卑】

鷢【厥】

鴆【振】

沔【免】

噬【世】

防【莊善】【以專】鷴【閒】

搰【骨】

鍇【諧】

孚【俘】

【未】

鴄【匹】

【鴨】

鴱【艾】

紩【秩】

拚【弁】

毖【祕】

宎【夭】

【月�】

鑣【摽】

噦【誨】

踞【據】

麐【麟】

砥【紙】

�【鳳】

鷫【肅】

鷞【雙】

鷟【族】

鶠【偃】

欽定四庫全書

埤雅卷九

宋陸佃撰釋烏

溪防

鵙

梟

鴞

脊令

桑扈

鷩雉

鵠

杜鵑

雀

鸚鵡

鴇

戴勝

鷸

溪防

溪防五色尾有毛如船柂小於鴨沈約郊居賦所謂秋鷖寒防修鷁短鳬是也性食短狐在山澤中無復毒气故淮賦雲溪防尋邪而逐害此鳥蓋溪中之勑邪逐害者故以名云鴧之步綱防之畫印溪防之勑蜾蠃之祝皆物之有術智者也陳昭裕建州圖經曰溪於水渚宿先少若有勑令也亦其浮游雄者左雌者右羣伍皆有式度

鵙

鵙伯勞也陳思王惡鳥論曰伯勞以五月鳴應陰气之動陽气爲仁義陰气爲殘賊伯勞賊害之鳥也其聲鵙鵙故其音名雲月令仲夏曰鵙始鳴是也釋鳥云鵲鵙醜其飛也翪言其飛不能翶翔竦翅上下而已許愼說文以爲翪斂足也今鵲鵙醜飛亦皆斂足腹下詩曰七月鳴鵙八月載績蓋倉庚知分鳴鵙知至故陽气分而倉庚鳴可蠶之候也陰气至而鵙鳴可績之候也舊云鵙善制蛇鳴則蛇結類從曰鵙鳴在上蛇盤不動鵲鳴在上蝟反不行或曰金得伯勞之血則昬鐡得鸊鷉之膏則瑩石得鵲髓則化銀得雉糞則枯

梟

梟食母說文云不孝鳥也故日至捕梟磔之字從鳥頭在木上古者天子以春解祠黃帝用一梟破獍說者以爲梟名食母破獍食父破獍如防者而虎眼一曰獍如虎豹而小始生還食其母故曰梟獍黃帝欲絕其類使百司用之故後世於嵗始祓除凶災取以解祠黃帝漢使東郡送梟五月五日作羮以賜百官此遺象也舊說梟性食母始飛北山錄曰烏反哺梟反噬蓋順逆之習也聽聲考詳篇云鶴聲宜學仙雉聲宜習武烏聲宜習醫鴈聲宜習卜筮鵲聲宜習工巧梟聲宜習符咒釋鳥曰梟防土梟也西方之書曰如土梟等附塊爲兒名之曰土梟蓋取諸此傳曰甑瓦可以令梟寂又曰梟避星名鵲違嵗子

鴞

鴞大如斑鳩緑色所鳴其民有禍證俗云鴞禍鳥也今謂之畫烏蓋聲之誤也艸木疏曰惡聲之鳥也入人家凶賈誼所賦鵩鳥是也其肉甚美可爲羮臛又可爲灸故莊子曰見而求時夜見彈而求鴞灸也詩曰翩彼飛鴞集於泮林食我桑黮懷我好音言鴞食桑黮則變而美其色好其音以況徳義能革小人之非如此及其食梅則不足以革其容色變其聲音故詩曰墓門有梅有鴞萃止以刺陳佗無良師傅也北山錄曰黃鸝亦食桑黮而音美一曰鵩似鴞則鴞又非鵩矣異物志曰鳥如小雞體有文色異俗謂之鵩不能逺飛行不出域賈公彥曰鴞鵩二鳥夜爲惡鳴者也傳曰夏雀生鶉楚鳩生鴞廣志曰鴞楚鳩所生如驢巨虛種類不孳乳也玉堂閒話云驢馬駒隨母行有在前者有與母並者有隨後者此由生時爾月初生者在前月半生者處中月末生者居後甞驗問數軰亦不謬爾始知含靈之類皆稟四時五行之气也今科斗月大盡先生前兩足小盡先生後兩足

脊令

釋鳥云防鴒雝渠蓋雀之屬飛則鳴行則搖大如鴳長腳尾腹下白頸下黑如連錢故杜陽人謂之連錢詩曰脊令在原兄弟急難脊令水鳥首尾相應和之至也今反在原則失其所矣故以取況兄弟急難其首尾相應如此義訓曰防鴒錢母其頸如錢文詩曰題彼脊令載飛載鳴說者以爲脊令不能自捨君子有取節爾其鳴自呼或曰首尾相應飛且鳴者故謂之雝渠渠之言勤也物類相感志曰俗呼雪姑其色蒼白似雪鳴則天當大雪極爲驗矣

桑扈

淮南子曰馬不食脂桑扈不啄粟非廉也桑扈蓋一名而二種若魯有兩曽參也釋鳥云桑扈竊脂鳭鷯剖葦此桑扈之一種也桑扈竊脂扈竊丹此桑扈之一種也蓋對剖葦言之則竊脂者所謂靑質觜曲食肉好盜脂膏者是也對竊丹者言之則竊脂者所謂素質其翅與領皆鶯然而有文章者是也左傳曰九扈爲九農正扈民無淫者也賈逵樊光以爲春扈趣民耕種夏扈趣民耘耔秋扈趣民收斂冬扈趣民蓋藏扈爲果驅鳥桑扈爲蠶驅雀行扈唶唶晝爲民驅鳥宵扈嘖嘖夜爲農驅獸老扈鷃鷃則趣民刈麥令起不得晏者也說者非之以爲入林爲果驅鳥入室爲蠶驅雀晝驅鳥夜驅獸窮日通宵常在田野非先王所以建官之意則亦以誤矣蓋九扈農桑鳥扈民無淫者也故先王名官以主農桑之事取其意云爾非謂依此諸扈使之動作也蓋如扈則主園事爾桑扈則主事爾驅鳥驅雀非所以爲難也然則所謂交交桑扈率啄粟者正以其性之竊脂者言之也故以啄粟爲失其性交交桑扈有鶯其羽者正以其色之竊脂者言之也故其序曰君臣上下動無禮文焉蓋君子素以爲質而文之者禮也釋獸曰虎竊毛謂之虦貓魋如小熊竊毛而黃竊毛皆謂淺毛則夏扈竊言淺黑秋扈竊藍言淺靑冬扈竊黃言淺黃扈竊丹言淺赤桑扈竊脂言淺白固其理也且爾雅主詩言之而小雅桑扈所取者有兩竊脂故爾雅亦兩解也猶之無羊云九十其犉良耜云殺時犉牡爾雅有黑唇犉又有牛七尺爲犉是也

鷩雉

鷩似山雞而小冠背毛黃項上緑色鮮明胸腹洞赤西山經所謂赤鷩可以禦火者也賦性悍戾憨害飛走如風之猋故潘嶽雲山鷩悍害猋迅已甚也蓋其耿介甚於佗雉故周官三公服鷩冕與王后三翟之服異也劉熙釋名云鷩冕鷩雉之憋惡者山雞也鷩憋也性急憋不可生服必自殺故畫其形於衣以象人執耿介之節博物志曰山雞有美毛采自愛其色終日映水目則溺翟雉長尾雨雪降惜其尾棲樹杪不敢下食往往餓死蓋文之溺物也如此然則士之涉世不能忘己之美而至於以文滅質者亦已惑矣羽物之色莫美於鷩以其美斃焉互物之味莫美於鼈以其美斃焉是以物惡有其美也禽經曰霜傳彊枝鳥以武生者少雪封枯原鳥以文死者多

鵠

鴻鵠一舉千里故周官木路前樊鵠纓蓋取諸此又曰革路龍勒條纓龍勒猶此所謂鵠纓蓋行天莫如龍行地莫如馬而瘦人八尺以上爲龍六尺以上爲馬馬以龍名其來尙矣司裘王大射則共虎侯熊侯豹侯設其鵠設其鵠者棲鵠於侯中以爲的者也若今所射紅心是也謂之鵠者取名於鵠鴻鵠一舉千里射者難中是以中之爲雋也梓人云張皮侯而棲鵠皮侯所謂三侯是也先儒申鄭以爲其鵠還以虎熊豹麋之皮爲之按鵠取名於鳥則或畫或刻或以其毛爲之𨿽不可知然知其不以虎熊豹麋之皮爲之明矣今鵠善步鳬善趨鷹善立禽經曰烏鳴啞啞鸞鳴噰噰鳯鳴喈喈皇鳴啾啾雉鳴鷕鷕雞鳴咿咿鶯鳴嚶嚶鵲鳴唶唶鴨鳴呷呷鵠鳴哠哠鵙鳴嗅嗅字說云鵠逺舉難中中之則可以告故射侯棲鵠中則告勝焉

杜防

杜防一名子規苦啼啼血不止一名怨鳥夜啼達旦血漬艸木凡始鳴皆北向啼苦則倒縣於樹說文所謂蜀王望帝化爲子嶲今謂之子規是也至今寄巢生子百鳥爲哺其雛尙如君臣云爾雅曰嶲周卽此鳥也臨海異物志曰鶗鴂一名杜防至三月鳴晝夜不止按楚辭曰恐鶗鴂之先鳴兮使夫百艸爲之不芳則杜鵑似非鶗鴂服防曰鶗鴂一名鵙此言是也蓋陰气至而鵙鳴故百艸爲之芳歇或曰鶗鴂春分鳴則眾芳生秋分鳴則眾芳歇所未詳也

雀

雀賦曰頭如顆蒜目如擘椒雀物之淫者鼠物之貪竊者故詩言雀角鼠牙以譬彊暴西方之書以爲淫人受果其報雀鴿鴛鴦雀固物之淫者也今鴿喜合凡鳥皆雄乘雌鳴此鳥雌乘雄又雀四時有子鴿逐月有子周蒙續崔豹古今注曰九月雀入水不則多淫泆酒善使人淫泆故一升曰爵爵所以戒也亦取其鳴節足所以戒荒淫之飲舟以戒沈湎爵以戒淫泆其義一也先儒圗禮以爲爵漆赤中其下刻爲雀形蓋爵之制其上如斛下爲雀形故漢律曆志稱斛以爲其狀似爵以縻爵祿也爵散之爵出於爵燕饗之燕出於燕一則以爲法一則以爲戒先王之禁勸有在於是故孔子欲學者之多識也或曰爵狀似斛不爲雀形按說文解爵曰禮器也象爵之形中有鬯酒又持之也則爵爲雀形明矣西方之書曰雀浴沙受卵師曠禽經曰雀交不一雉交不再又曰雀以猜瞿今雀俛而啄仰而四顧所謂瞿也說文以爲鷹隼之視誤矣太曰明珠彈肉費不當也言所用者重所要者輕朝野僉載曰叱雀官倉猶是向公故書之所貴者意也舊說鳥雀尾翠上有肉髙有穴者名脂鉼鳥雀每引觜取脂以塗翅毛衣則恱澤雨露不能濡又云雀爭燕巢銜艾置巢中燕不復顧也

鸚鵡

鸚鵡人舌能言靑羽赤喙其狀如鴞鷦鷯賦所謂蒼鷹鷙而受緤鸚鵡慧而入籠者也曲禮曰鸚鵡能言不離飛鳥猩猩能言不離禽獸舊說眾鳥足趾前三後一其目下瞼眨上惟鸚鵡四趾齊分兩瞼俱動如人目南方又有鸜鵒者裏兒剔其舌端教以語言甚慧禽經曰鸚鵡摩其背而瘖鸜鵒剪其舌而語是也或曰鶴以聲交而孕鵲以意交而孕防防以睛交而孕鸜鵒以足交而孕舊說鸜鵒不逾濟又穴居故春秋夏有鸜鵒來巢以異書也鳥似鵙而有幘禽經曰冠鳥性勇帶鳥性仁纓鳥性樂冠鳥若鷹是也帶鳥若練鵲是也纓鳥若綬鳥是也綬鳥一名鷊亦或謂之吐綬咽下有如小綬五色彪炳吐有時風不吐雨不吐有驚懼之虞亦不吐詩曰中唐有甓卭有防鷊言不賊之故中唐有甓不驚懼之故卭有防鷊也一名避株蓋行必逺艸木慮觸其嗉亦曰眞珠雞體有眞珠防文食之甚美詩謂之防以此或剖其嗉不復有綬防矣字說曰嬰不能言已而能言母從人而後能言

鴇

郭璞曰鴇似鴈無後指毛有豹文一名獨豹遇鷙鳥能激糞禦之著其毛悉脫說文曰肉出尺胾焦贛易林曰文山鴻豹肥腯多脂蓋言此也閩諺曰鴇無舌兔無脾蓋鴇無舌連蹄性不木止詩曰肅肅鴇羽集於苞栩肅肅鴇翼集於苞肅肅鴇行集於苞桑言鴇無舌性不木止又其飛肅肅勞苦然其於苞栩苞苞桑也尙得以其類集聚眾羽而成翼聚眾翼而成行今君子無所於愬下從徵役又不得養其父母則鴇之不如也說文曰�相次也從七從十蓋鴇性羣居如鴈自然而有行列故從�詩曰鴇行以此故也段氏云鴇鴨亦齝

戴勝

釋鳥云鴔戴鵀郭璞曰鵀卽頭上勝也今亦呼爲戴勝戴勝一名戴鵀頭上有毛花成勝故曰戴勝也通典曰上古衣毛防皮後代聖人見鳥獸冠角乃作冠纓而吟此鳥頭上戴勝則又冠角之別也三月飛在桑間蓋蠶生之月令所謂戴勝降於桑是也方言曰鳲鳩自闗而東謂之戴鵀似誤蓋鳲鳩布谷也按今男事興而布谷鳴女功興而戴鵀鳴則鳲鳩與戴勝異雄之言非蔡邕月令云鳲鳩鶻鳩也鳩先是時鳴故稱鳴拂猶搏也陽气所感故搏羽戴勝降於桑以勸民事也春秋傳曰鶻鳩氏司事也見鳩拂羽戴勝降桑則具筐筥詩云女執懿筐遵彼微行爰求柔桑

鷸

鷸一名述似燕紺色知天將雨之鳥也故傳曰知天者冠述而莊子曰皮弁鷸冠以約其外字從矞矞述也鷸知天時而述之者也義訓曰鷸紺燕知風則啼商羊一足雨則舞然則鷸之爲鳥非獨知雨又亦知風也蘇子所謂蚌鷸相持者鷸曰今日不兩明日不兩必有死蚌蚌曰今日不出明日不出必有死鷸兩謂辟口一本作雨非是異物志曰翠鳥先髙作巢及生子愛之恐墮稍下作巢子生毛羽復益愛之又更下巢也亦自其毛羽日浴澄瀾泗淵之間鮮縟可愛或謂之翡翠名前爲翡名後爲翠舊云雄赤曰翡雌靑曰翠其小者謂之翠碧一名魚虎一名魚師性善捕魚故曰魚師魚虎也荊王以其羽毛飾被左氏傳所謂翠被豹舄是也今花工亦取以爲婦人面飾俗說翡翠各防溪曲以居以自藏匿猶雉之分畿𨿽飛不越分域也素問曰靑如翠羽者生黒如烏羽者生赤如雞冠者生黃如蠏腹者生白如豕膏者生此五色之見生也

埤雅卷九

埤雅卷九音釋

防【勑】

【式】

防【決】

翪【粽】

鸊【布覓】獍【竟】

防【樞】

袚【拂】

臛【乎各】黮【葚】

防【卽】

�【刁】

虦【棧】

犉【而純】憋【撇】

雋【䢐兗】鷕【以沼】呷【乎甲】哠【號】

漬【積】

巂【胡圭】鶗【題】

湎【免】

俛【俯】

鉼【餅】

緤【絏】

瞼【檢】

眨【挿】

鷊【鶂】

甓【辟】

卭【窮】

鴇【保】

胾【恣】

腯【徒骨】齝【醜之】【力唐】鴔【皮及】鵀【女林】鷸【以律】矞【其律】【胡絹】舄【昔】

欽定四庫全書

埤雅卷十

宋陸佃撰釋虫

螘

蠅

蠨蛸

蠋

蜂

螽

螣蛇

蛇

虺

蚺蛇

蝍蛆

螢

蟋蟀

蛣蜣

阜螽

蟦蠐

蛾

蠁

蝶

莎雞

螘

莊子曰道在螻蟻螘有君臣之義故其字從豈亦或從義善鬭力舉等身鐵鬭輙酣戰不解有行列隊伍化書曰螻蟻之有君也一拳之宮與眾處之一粒之食與眾蓄之一罪無疑與眾戮之書曰王麻冕黼裳卿士邦君麻冕蟻裳黼裳明王於此斷恩而蟻裳則言以申君臣之義也詩曰鸛鳴於垤垤蟻冡也蟻將雨則出而壅土成峯鸛鳥見之長鳴而喜方言曰其謂之坻亦或謂之垤垤從至以螘之微而能爲垤用其至故也今蟻取小虫入穴輙壊垤窒穴蓋防其逸亦以窒雨易占所謂蟻封其穴大雨將至是也一名蟻封傳曰蟻封盤馬孟子曰泰山之於丘垤趙岐曰垤蟻封也今朔地蟻封其髙大有如冡者所謂蟻冡蓋出於此莊子曰於蟻棄知於魚得計於羊棄意言慕人與使人慕之皆不可爲也故至人之計在於物我兼忘其藏也不厭深眇而已矣又曰堯非有人非見有於人也故曰得時則蟻行失時則鵲起蟻行逶遲有序需而不速故君子之得時其廉於進如此夏小正曰蚼賁蚼也者蟻也方言曰梁益之閒謂之蚼符子曰鼇之冠山蟻之戴粒其於逍遙一也此卽南華鵬鴳之義言大小𨿽殊而理各至足豈容勝負於其閒哉

蠅

蠅好交其前足有絞繩之象故繩之爲字從蠅省準生於隼繩生於蠅其義一也亦好交其後足搖翅自扇故爾雅曰蠅醜扇也段氏云蒼蠅聲雄壯靑蠅聲淸聒其聲皆在翼又曰靑蠅糞尢能敗物𨿽玉猶不免所謂蠅糞防玉是也蓋靑蠅善亂色蒼蠅善亂聲故詩以靑蠅刺讒而雞鳴曰匪雞則鳴蒼蠅之聲也一章曰蒼蠅之聲言耳聞疑而起也二章曰月出之光言目見似而起也靑蠅首赤如火背若負金蒼蠅又其大者肌色正蒼今俗謂之麻蠅傳曰以冰致蠅蠅逐臭者懷蛆縈利常喜暖而惡寒故遇冰輙側翅逺引所謂夏虫不可與語冰者也類從曰蠅生於灰蓋蠅值水溺死以置灰中須防卽活淮南子以爲爛灰生蠅正此謂也張敞書曰蒼蠅之飛不過十步托於騏驥之發則致千里此言附善之益有如此也

蠨蛸

釋虫云蠨蛸長踦蕭梢長踦之貌因以名云郭璞曰今小蜘蛛長股者俗呼喜子亦如蜘蛛布网垂絲著人衣當有親客至荊州河內之人謂之喜母陸子曰幹鵲噪而行人至蜘蛛集而百事喜蓋謂是也詩曰蠨蛸在戶

蠋

大虫如指似蠶一名厄詩曰鞗革金厄金取其堅厄取其完也又曰蜎蜎者蠋烝在桑野言蠋以絲自裹又久在桑野𨿽獨而已然其自營也完矣故詩以此托況序曰一章言其完也韓非子曰蟺似蛇蠶似蠋人見蛇則驚駭見蠋則毛起然婦人拾蠶而漁者握蟺故利之所在皆爲賁育莊子曰奔蜂不能化藿蠋以言材之有大小故孟公綽爲趙魏老則優不可以爲滕薛大夫管子曰夫龍欲小則化爲蠶蠋此言龍化爲蠋而已然抱朴子以爲有蛇蠋化成之龍意者天下有自然之龍有蛇蠋化成之龍乎故曰或生而知之或學而知之及其成功一也

蜂

蜂有兩衙應潮其主之所在眾蜂爲之旋繞如衛誅罰徵令絕嚴有君臣之義化書曰蜂有君禮也其毒在尾垂頴如鋒故謂之蜂傳曰蜂蠆垂芒此之謂也詩曰莫予荓蜂自求辛螫荓使也荓蜂使人爲辛螫之譬也言蜂善辛螫藏精育毒𨿽小不可不愼采取百芳釀蜜其房如脾今謂之蜜脾其王之所居疊積如臺語曰蜂臺蟻樓言蜂居如臺蟻居如樓也一名蠟蜂蠟生於蜜而天下之味莫甘於蜜莫淡於蠟蓋厚於此者必薄於彼理之固然也西方之書曰味如嚼蠟舊說蜂之化蜜必取匽豬之水注之蠟房而後蜜成故謂之蠟者蜜之蹠也方言曰其大而蜜謂之壺蜂卽今黒蜂蓋亦釀蜜楚辭所謂赤蟻若象蜂若壺者也黃蜂亦其一種無蜜纎長其窠仰綴於屋銜漆以固其蔕陰陽在尾喜合末端有岐者牝銳者牡也爾雅曰蠭醜螸螸垂腴也一名萬其字象形蓋蜂類眾多動以萬計故借爲萬億之萬舊說數人以千數物以萬莊子所謂號物之數謂之萬也抱朴子曰雞有專棲之雄雉有擅澤之驕蟻有兼弱之智蜂有攻寡之計援理觀之人之彊弱相制眾寡相役何以異此是故齊與魏閧而莊周以爲戰於蝸角也束晳蒙記曰蠅生積灰蜂出蜘蛛自然論曰蜂無王而盡死

螽

螽斯虫之不妬忌一母百子者也故詩以爲子孫眾多之況鵲巢言夫人徳如鳲鳩能均養七子而已是詩乃稱后妃之子孫眾多如此者蓋太姒則百斯男文王之所以聖也文王之所以聖者天道也召南則人道而已何足以與此華封人曰祝聖人多男子堯曰辭多男子則多懼華封人曰始也我以汝爲聖人邪今然君子也螽斯一名舂黍亦或謂之舂箕艸木疏云蝗類靑色長角長股股鳴者也或曰似蝗而小股黒有文五月中以兩股相切作聲聞數步者是也詩曰五月斯螽動股言螽斯股成而奮迅之也爾雅曰螽醜奮蓋於是時股成而奮迅之則方春尙弱也故列子以爲臣力折春螽之股堪秋蟬之翼蔡邕月令曰其類乳於土中深埋其卵江東謂之蚱蜢善害田穉公羊曰何以書記災也蜮何以書記異也字蓋從冬冬終也至冬而終故謂之螽魯十月而有螽孔子曰火伏而後蟄者畢今火猶西流再失閏也

螣蛇

螣蛇龍類也雄鳴於上風雌鳴於下風而風化能興雲霧而遊其中愼子曰螣蛇遊霧飛龍乘雲雲罷霧除與蚯蚓同失其所乘故也螣蛇能騰虫之自勝者也荀子曰螣蛇無足而飛梧鼠五枝而窮言梧鼠之技𨿽多不如螣蛇結於一也鬼穀子曰分威法伏熊實意法螣蛇實意言致一也螣蛇一名神蛇亦曰靈蛇墨子曰靈近灼神蛇近暴傳曰靈蛇棄鱗神龍解角以言至人達士超世拔俗委蛻萬物之上抱朴子曰兔不牝牡螣蛇不交不可謂貞今孔雀以影相接而孕又雌見雄舞而有子皆物性自然也陰陽自然變化論曰�蛇聽而有孕白鷺視而有胎

蛇

魚屬連行蛇屬紆行詩曰委蛇蓋取諸此左傳曰退食自公委蛇委蛇謂從者也衡而委蛇必折故序以言正直洪範三徳一曰正直中徳也其行委蛇是以其徳在剛柔之中大史曰大直若屈道固委蛇有是哉此之謂也舊說蛇盤常向壬地壬北方也周官曰蛇爲旐先儒以爲蛇象其捍難避害甲者也而蛇擊前則尾應擊後則首應自腰擊之則首尾俱應有兵之象故蛇合體謂之武易曰一陰一陽之謂道而朔者道之所在陰陽之理具焉故物有纁蛇髒有左腎右命方有朔有北器有準有繩其爲卦也名之曰習坎習猶重也舊說牛以鼻聽蛇以眼聽語曰蛇聾虎齆其以此乎莊子曰蛇憐風風憐目目憐心其言蓋展轉輕妙述異記曰凡珠有龍珠龍所吐也蛇珠蛇所吐也語曰蛇珠千枚不如一玫瑰言蛇珠賤也變化序曰鵠之爲猿蛇之爲鼈一曰麋鹿易蹄蛇類易皮鼈類易殻稽聖賦曰蛇曉方藥鴆善禁咒蓋鴆能禁咒大石使起取蛇食之其禁石時舉翅行前卻如道士禹步則石起也按十二子辰爲龍已爲蛇已六陽具不爲龍而爲蛇者龍至此而亢故也宜爲蛇而已故曰亢之爲言也知進而不知退知存而不知亡知得而不知防

虺

虺狀似蛇而小銘曰爲虺弗摧爲蛇柰何以此故也正月之詩曰哀今之人胡爲虺蝪虺一名蝮博三寸首大如擘舊說蝮蛇怒時毒在頭尾螫手則斷手螫足則斷足蛇之尢毒烈者也一曰蝮與虺異虺如土色所在有之蝮蛇鼻反其上有鍼錦文眾蛇之中此獨胎產生輙圻副母腹亦有與地同色者段氏云凡禽獸必藏形匿影同於物類是以蛇色逐地茅兔必赤鷹色隨木字說曰蛇螫人也而亦逃人也是爲有它蝮觸之則復其害人也人亦復焉舊云鴆食此類鳥似鷹而紫黑喙長七八寸作銅色食蛇蛇入口卽爛屎溺著石石亦爲之爛其轉巨石作法亦如鸛鳥禹步然羽翮有毒以櫟酒飲之殺人惟犀角可以解故有鴆處必有犀也

蚺蛇

大蛇可食尾圓無鱗身有斑文如故暗錦纈難死似鼉行地常俯其首膽隨日轉上旬近頭中旬在心下旬近尾南人云俗取其膽以充藥材卽以綫合其瘡縱之後遇捕者輙自見金瘡以明無膽亦其知也南越志曰蚺蛇牙有長五六寸者土人重之云辟邪利逺行也一云蚺蛇之膽取而還生又云巴蛇吞象蚺蛇吞鹿

蝍蛆

爾雅曰蒺蔾蝍蛆廣雅曰蝍蛆蜈蚣性能制蛇卒見大蛇便緣而啖其腦莊子曰蝍蛆甘帶是也今俗謂之百足魯連子曰百足之虫三斷不蹶則其所持者眾也故曰諸侯有爭臣五人𨿽無道不失其國一名蚿方言曰馬蚿北燕謂之蛆蟝其大者謂之馬陸莊子曰夔憐蚿蚿憐蛇言夔以少而羨多蚿以有而羨無此非造極之言蓋蛇無足亦足夔一足亦足蚿百足亦足豈容歆羨於其間哉一名商距莊子曰使蚉負山商距馳河三教珠英曰蜈蚣見蛇能以气禁之蓋土勝水故蝍蛆搏蛇舊說蟾蜍食蝍蛆蝍蛆食蛇蛇食蟾蜍三物相值莫敢先動是亦騎虎之義不得下也

螢

夜飛腹下有火故字從熒省熒小火也月令季夏曰腐艸爲螢不言化者不復爲腐艸也後世屠者饜於藜藿而市扇者常苦暍傳曰螢戴火而寒有是哉秋陰數雨螢火夜飛之時一名挾火一名據火一名熠燿詩曰熠燿宵行今西北多螢大者如棗行而有光正曰宵行以此故也毛詩傳曰熠燿燐也燐螢火也先儒以爲老槐生火久血爲燐燐非螢火誤矣蓋燐者火之微名故此兩者通謂之燐爾雅曰螢火卽炤燐也古今注亦以爲螢食蚊蚋一名夜光一名宵燭一名燐然則燐亦螢火明矣崇有論曰鳥無胃而生螢無胃而育一說螢非熠燿熠燿行虫爾今卑濕處有虫如蠶蠋尾後載火行而有光俗謂之熠燿

蟋蟀

陰陽率萬物以出入至於悉帥之爲悉蟋能帥陰陽之悉者也似蝗而小善跳正黑有光澤如漆一名蛬一名促織語曰促織鳴懶婦驚曺奢而茍唐儉以勤故詩一以蜉蝣一以蟋蟀刺之詩曰蟋蟀在堂嵗聿其莫蟋蟀在堂九月之時也九月建戌於文禾千爲年步戌爲嵗蓋年取禾之一熟而歲騎兩稔故步戌至戌謂之歳也一章曰職思其居言於行思其居也二章曰職思其外言於內思其外也三章曰職思其憂言於樂思其憂也詩序所謂憂深思逺有堯之遺風者此也詩曰十月蟋蟀入我牀下言蟋蟀微物也猶知隨時可以人而不如乎故曰物有微而志信人有賤而言忠也傳曰蟋蟀之虫隨陰迎陽一名吟蛬秋初生得寒乃鳴詩義問曰蟋蟀食蠅而化

蛣蜣

蛣蜣一名蜣蜋爾雅所謂蛣蜣蜣蜋是也衝波傳曰蛣蜣無鼻而聞香黑甲翅在甲下五六月之間經營穢之下車走糞丸一前挽之一後推之若僕人轉車久之輙羽化如尸解仙去也莊子曰蛣蜣之知在於轉丸夫以蜘蛛蛣蜣之知而猶能布网轉丸則萬物付之自然各有能矣此列莊之徒所以欲攦工倕之指也淮南子曰周鼎著倕使銜其指以明大巧之不可爲正爲是爾抱朴子曰蟬絜饑不羨蜣蜋穢飽故回之簞瓢有以輕猗頓之富也古今注曰一名弄丸

阜螽

今謂之防示跳示飛飛不能逺靑色爾雅曰蛗螽蠜艸虫負蠜蓋艸虫鳴阜螽躍而從之故阜螽曰蠜艸虫謂之負蠜也詩曰喓喓艸虫趯趯阜螽言大夫妻求而往疾於聽從如此杕杜之詩亦云者蓋言赫赫南仲薄伐西戎故從役之大夫婚姻得以及時如召南之世也夫豈特大夫而已蓋其下者歸亦以時得及婚姻祭祀耕蠶之事故曰春日遲遲卉木萋萋倉庚喈喈采蘩祁祁赫赫南仲玁狁於夷也一曰蚯蚓卽負螽也亦以離應艸虫鳴於上風負螽鳴於下風而風化博物志云蜾蠃亦取阜螽子咒而成已子

蟦蠐

爾雅曰蟦蠐螬蝤蠐蠍蓋蟦蠐一名螬蝤蠐一名蠍本艸亦曰一名蟦蠐舊說蝤蠐生於木中內外絜白符子所謂石生金木生蠍是也蟦蠐在糞艸中外黃內黒亦或謂之蠐螬列子所謂烏足之根爲蠐螬是也蠐螬大者如足大指以背行乃駛於腳造化權輿云蛇豸腹竄蠐螬背行今俗謂之蠀螬方言曰蠀螬謂之蟦自闗而東謂之蝤螬舊云蠐螬化爲復育復育轉而爲蟬蓋蟬之去復育之解甲蛇之脫皮可謂尸解矣三教珠英曰蒿成蠐螬

蛾

繭生蛾蛾生卵博物志曰食桑者有緒而蛾蛾類者先孕而後交蓋蛹者蠶之所化蛾者蛹之所化荀子曰蛹以爲母蛾以爲父是也蛹一名螝蛾一名羅孫炎爾雅正義以爲螝卽是雄蛹卽是雌羅卽是雄蛾卽是雌蛾似黃蝶而小其眉句曲如畫故詩以譬莊姜碩人曰螓首蛾眉今一種善拂燈火夜飛謂之飛蛾一名慕光符子曰不安其昧而樂其明是猶文蛾去暗赴燈而死亦其類也與防而爲牝牡防一名過街言逢申日則過街殆與鶝忌庚申燕避戊巳無異周人設官覆夭鳥之巢以方書十日之號十有二辰之號十有二月之號十有二歲之號二十有八星之號縣其巢上則去之言夭鳥見此五者而去良有以也變化論曰蝙蝠夜值庚申乃伏

蠁

爾雅曰國貉虫蠁郭璞云今呼蛹虫爲蠁廣雅曰土蛹蠁虫也蠁蓋虫之知聲者也字從響省或曰蠁善令人不迷故從向也類從云帶蠁醒迷繞祠解惑是也說文亦云司馬說蠁從向舊說蠅於蠶身乳子旣繭化而成蛆俗呼蠁子入土爲蠅韓詩外傳曰齒如編蠁非此所謂蠁虫也

蝶

蛺蝶粉翅有須一名胡蝶列子曰烏足之根爲蠐螬其葉爲胡蝶胡蝶胥也嘗見園蔬其葉有爲蝶者三分二已蝶矣其一尙葉也幹寶云稻成蛬麥成蛺蝶豈虛語哉續古今注曰鼈之類無雄蜂蝶之類無雌一說蜂蝶醜皆以須嗅須蓋其鼻也杜甫詩曰花蘂上蜂須以此今絡緯蟷蠰之類亦以其須當鼻爾

莎雞

小虫黑身赤首一名莎雞一名樗雞一名天雞爾雅曰螒天雞蓋其鳴以時故有雞之號詩曰六月莎雞振羽言於是時莎雞羽成而振迅之也爾雅曰螽醜奮艸木疏云如蝗斑色毛翅數重其翅正赤六月中飛而振羽索索作聲幽州人謂之蒲錯古今注曰莎雞一名絡緯謂其鳴如紡緯也促織一名投機謂其聲如急織也俗云絡緯雄鳴於上風雌鳴於下風而風化

埤雅卷十

埤雅卷十音釋

螘【蟻】

蠨【蕭】

蛸【所交】蠋【蜀】

虺【乎鬼】蚺【然】

蛣【起吉】蟦【扶非】蠁【許兩】窒【知乙】蚼【巨俱】踦【記】

鞗【條】

蜎【狂兗】蟺【市衍】蠆【醜介】荓【平】

螫【式】

螸【弋木】閧【胡絳】【螽】

蜮【胡國】蛻【稅】

齆【烏貢】蜴【亦】

蝮【福】

翮【諧革】櫟【歷】

纈【頡】

蹶【厥】

燐【力刃】【所蜜】蛬【拱】

蜉【浮】

聿【律】

攦【歷】

倕【是推】

防【從】

蛗【阜】

蠜【樊】

喓【遙】

趯【剔】

杕【第】

玁【顯】

狁【允】

駛【史去聲】蠀【資】

蛹【勇】

螝【衛】

防【之夜】鶝【福】

樗【醜於】螒【汗】

﹤經部﹐小學類﹐訓詁之屬﹐埤雅﹥

欽定四庫全書

埤雅卷十一

宋陸佃撰釋虫

蠶

蜘蛛

蚇蠖

螳蜋

蜉蝣

蝤蠐

蠓

螟

螗

寒蜩

蟪蛄

蜮

蛜蝛

蚯蚓

果臝

螻蛄

蜻蝏

蚊

鼠

易

蠶

蠶陽物也惡水食而不飲淮南子曰蠶食而不飲蟬飲而不食蜉蝣不食不飲再蠶謂之原蠶一名魏蠶今以晚葉養之先王之法禁焉淮南子曰原蠶再登非不利也然王者之法禁之爲其殘桑也鄭云蠶爲龍精月直大火則浴其種是蠶與馬同气物莫能兩大禁原蠶者爲害馬歟然則原蠶有禁非特欲以護桑又以害馬故也今蠶負馬迹亦其驗歟裏俗謂之夏蠶亦曰熱蠶亦曰晚蠶自世衰道微先王之禁不行而民間一嵗至有三蠶者矣是以桑弱而馬耗也蠶書曰飼蠶勿用雨露濕葉蓋蠶性惡濕故禮云桑於公桑風戾以食之也今俗飼蠶以葉灑之欲其勻厚故古者王親耕三推而止王后親蠶三灑而止舊云蠶之所吐爲忽十忽爲絲五絲爲防十絲爲升二十絲爲緎四十絲爲紀八十絲爲總詩曰素絲五緎又曰五總其絲之數蓋如此太曰紅蠶緣於枯桑其繭不黃蓋蠶足於葉三俯三起二十七日而蠶已老則紅故謂之紅蠶紅蠶以繭自衣亦或謂之室易林曰饑蠶作室是也爾雅釋虫曰蟓桑繭雔由樗繭繭欒繭蚢蕭繭

蜘蛛

論衡曰蜘蛛結絲以网飛虫人之用計安能過之亦掃其网置衣領中令人知巧辟忘世云蜘蛛布网如罾其絲右繞令磨旋蔓生皆循右而轉亦自然之理也易曰作結繩而爲网罟以佃以漁蓋取諸離重門擊柝以待暴客蓋取諸豫說者又以謂放蜘蛛而結网法螺蚌而閉戶則古之知者創物其兼取愽矣蓋昔者聖人之作易也旣曰仰觀於天俯察於地而又觀鳥獸之文與地之宜則所謂取才於物𨿽非所以先者然亦豈可少哉字說曰設一面之网物觸而後誅之知誅義者也

蚇蠖

蚇蠖屈伸虫也一名蝍又呼步屈方言曰蝍謂之蚇蠖賦曰龍伸蠖屈蠖屈蓋將以求伸也易曰尺蠖之屈以求信也言以屈道致伸漢志曰尺者蒦也蠖之義蓋取諸尺蚓之義蓋取諸引引者伸也蒦於尺伸於引今人布指求尺一縮一伸如蠖之步謂之尺蠖豈放是乎亢桑子曰夫俗隨國政之方圓猶蚇蠖之於葉也食黃則身黃食蒼則身蒼蚇蠖似蠶食葉老亦吐絲作室舊說蚇蠖之繭化而爲蝶此猶蛹之變蛾爾賦曰蟭螟飛而生風蚇蠖動而成響言屋之空曠深靜易以生風答響如此詩曰噲噲其正噦噦其冥是也

螳蜋

螳蜋有斧虫也兗人謂之拒斧其臂如斧奮之當轍不避莊子所謂猶螳蜋之怒臂以當車轍者也一名不過以此爾雅曰不過蟷蠰其子蜱蛸捕蟬而食執木葉以自蔽蟬將去而未飛爲之一前一卻莊子曰螳蜋執翳而搏之見得而忘其形蓋謂是也世云螳蜋所執之翳可以蔽形類從曰螳蜋之气含之生火蚯蚓之塵背灑起霧未知其審月令曰螳蜋生蓋是月升陰始起殺虫應而生焉孫炎爾雅正義云螳蜋深秋乳子至夏之初乃生是也亦生百子如螽斯云

蜉蝣

虫似天牛而小有甲角長三四寸黃黒色甲下有翅能飛燒而噉之美於蟬也翕然生覆水上尋死隨流梁宋之間曰渠略叢生郁棲中朝生暮殞有浮游之義故曰蜉蝣也詩曰蜉蝣掘閱麻衣如雪如雪以刺其奢而掘閱言掘土使解閱也管子曰掘閱得玉蓋言羔裘如膏則其好絜可知矣麻衣如雪則其好奢可知矣子曰麻冕禮也今也純儉夏小正云蜉蝣有殷殷眾也蜉蝣殷之時也言有有見也

蝤蠐

爾雅曰蠍蛣又曰蝤蠐蠍蓋蠍一名蝤蠐一名蛣佶屈曲貌以形舉也方言曰闗東謂之蝤蠐梁益之間謂之蠍詩曰領如蝤蠐蓋蝤蠐之體有丰絜且白者故詩以況莊姜之領七辯曰蝤蠐之領阿那宜顧是也化書曰燥濕相育不母而生蝤蠐此卽木中蠧虫亦曰桑蠧故古者譖從中起謂之蠍譖曹植籍田論曰昔三苗共工讙兜非堯之蠍歟齊之諸田晉之六卿魯之三桓非諸侯之蠍歟

蠓

小虫似蜹亂飛者也一名醯雞列子曰醯雞生乎酒又曰食醯頤輅生乎食醯黃軌食醯頤輅卽蠓是也孔子曰人之於道也其猶醯雞與微夫子之吾覆也吾不知天地之大全制字從蒙音謂之懵以此爾雅曰蠓蠛蠓孫炎注云蠛蠓此虫微細羣飛郭璞亦曰蠓飛磑則天風舂則天雨此言蠛蠓將風則旋飛如磑一上一下如舂則雨矣然其圖贊又曰風舂雨磑二說不同也

螟

食心曰螟食葉曰蟘食節曰賊食根曰蟊爾雅所謂食苗心螟食葉蟘食節賊食根蟊許愼說文以爲吏冥冥犯法卽生螟乞貸則生蟘抵冒取民財則生蟊然則靈芝朱艸秠秬之鐘其美與螟蟘之鐘其惡𨿽不同其系王者之政一也淮南子曰枉法令卽多虫螟其以此乎蟘則蝗也蝗字從皇今其首腹皆有王字未燭厥理也或曰蝗卽魚卵所化列子曰魚卵之爲虫蓋謂是也俗云春魚遺子如粟埋於泥中明年水及故岸則皆化而爲魚如遇旱漧水縮不及故岸則其子久閣爲日所暴乃生飛蝗故詩曰眾維魚矣實維丰年說者以爲陰陽和則魚眾多矣故丰年夢魚理或然也詩曰去其螟螣及其蟊賊無害我田穉苗而未秀爲穉韓詩曰穉幼稼也蓋蟊賊螟蟘尢爲穉禾之害字說云蟘食苗葉無傷於實若蟘可貸也賊食苗節賊苗蟊食根如句所植螟食心不可見

螗

螗一名蝘其首方廣有冠夏小正曰蜋蜩者五采具螗蜩者蝘是也俗呼胡蟬似蟬而小鳴聲淸亮者江南謂之螗詩曰如蜩如螗如沸如羮言天下讙嘩沸騰不安如此此序所謂無綱紀文章者也又曰菀彼柳斯鳴蜩嘒嘒言蜩與柳異類今蜩托防其上鳴聲嘒嘒則王之於已不如菀柳之餘亦芘其蜩也鄒陽栁賦以爲蜩螗厲響蜘蛛吐絲蓋蟬得美防則其鳴聲尢淸厲方言曰楚謂之蜩宋衛之閒謂之螗蜩陳鄭之閒謂之蜋蜩按詩云如蜩如螗則蜩與螗異實非一物蓋蜩亦蟬之一種形大而黑昔人啖之禮有雀鷃蜩範是也一名蟬爲其變蛻而禪故曰蟬亦其通名蟬舎卑穢趨髙絜其禪足道也鹽鐵論曰以所不覩而不信若蟬不知雪也又況道常無所而不可覩者乎是故聞而不笑者寡矣故曰道無問無問問之是責空也舊說朽木化爲蟬壞裙化爲蝶腐菌化爲蜂又曰蠶二十日而化蟬三十日而化

寒蜩

寒蜩似蟬而小靑赤一名蜺一名寒蟬蔡邕月令云鳴則天涼故謂之寒蟬其生坼裂母背故釋虫云翥醜罅蓋蟬善飛翥故謂之翥醜論衡曰蟬生於復育開背而出方言曰黑而赤者謂之蜺又曰謂之寒蜩寒蜩瘖蜩郭氏云按爾雅以蜺爲寒蜩月令亦曰寒蟬鳴則知寒蜩非瘖者也寒蜩卽今啞蟬啞蟬初瘖及得寒露冷風乃鳴故篘蕘論云秋風至而寒蟬吟正謂此也然則方言原其始故謂之瘖蟬今雌蟬亦啞陶隱居所謂啞蟬雌蟬也不能鳴者然與寒蜩初瘖又異矣又一種似蟬而小緑色北人謂之螓廣且深卽詩所謂螓首蛾眉是也

蟪蛄

廣雅云蟪蛄蟧蛁莊子曰朝菌不知晦朔蟪蛄不知春秋蟪蛄夏蟬也是故不知春秋按離騷曰蟪蛄鳴兮啾啾嵗暮兮不自聊則蟪蛄亦秋蟬矣一曰春生者死於夏夏生者死於秋故曰不知春秋也方言曰齊謂之螇螰楚謂之蟪蛄釋虫云蜓蚞螇螰卽此是也莊子音義以爲此卽楚辭所謂寒螿者也按風土記曰蟪蛄鳴於朝寒螿鳴於夕則寒螿蟪蛄又爲兩物孔子曰違山十里蟪蛄之聲猶在於耳故政事莫如應之言政事惡嘩而善肅以靜應之而已稽聖賦曰蠐螬行以其背蟪蛄鳴非其口按山海經有獸以其尾飛有鳥以其須飛則覆載之間負類反倫何所不有可勝言哉

蜮

蜮短狐也似鼈三足含水射人一曰含沙射人之影其瘡如疥稽聖賦所謂蛷旋於影蜮射於光是也一名射工一名溪毒有長角橫在口前如弩檐臨其角端曲如上弩以气爲矢因水勢以射人故俗呼水弩春秋曰秋有蜮卽此是也然畏鵝鵝能食之禽經所謂鵝飛則蜮沈鵙鳴則蛇結詩曰爲鬼爲蜮則不可得言鬼無形而蜮性陰害射人之影則皆莫可究矣五行傳曰南越淫惑之气生蜮蜮之猶言惑也字說曰蜮不可得也故或之今蛷螋溺人之影亦是類爾造化權輿曰短狐射气蛷螋遺溺中影則疾人气數感之故也周官曰凡隙屋除其貍虫貍虫防蛷螋之屬蛷螋言搜而去之也亦言求而去之也

蛜蝛

詩曰伊威在室伊威甕器底虫形似白魚而大爾雅曰伊威委黍一名鼠婦食之令人善淫術曰鼠婦淫婦是也亦曰鼠負陶隱居云鼠在坎中背則負之今作鼠婦如似乖理誤矣蓋鼠婦一名鼠姑亦或謂之鼠粘鼠婦猶鼠姑也鼠粘猶鼠負也因濕化生今俗謂之濕生

蚯蚓

考工記注云卻行螾屬蚓土精也其爲物不息引而後伸蝝善緣蚓善引蛤介合蠏介解蚓或從寅志曰引達於寅一名蜿蟺一名曲蟺一名土龍善長吟於地中江東謂之歌女亦曰鳴砌孟子曰若仲子者蚓而後充其操者也言若仲子之操則蚓而後可不可以入仁義之域月令云蚯蚓結言蚯蚓穴居首陽下向陽動則穴而上首故其身結而屈也傳曰魚無耳蟬無口蛇無足蚓無筋舊說蚯蚓土精無心之虫與蛗螽交有一種白項是其老者也

果臝

卽今細腰土蠭好禁蜘蛛說文雲天地之性細腰純雄無子列子曰純雄其名穉蜂蓋其類也摙泥作房如並竹管取桑虫負之七日而化爲子其祝聲可聴法言曰祝之曰類我蓋其音云也莊子曰細要者化今呼大蠭啖子地中作房者亦曰土蠭非此細腰土蠭也果臝一名�螉一名蒲盧中庸曰政也者蒲盧也化書曰嬰兒似乳母斯不逺矣

螻蛄

螻蛄臭虫一名一名天螻夏小正曰則鳴天螻也孫炎爾雅正義以爲是雄者喜鳴善飛雌者腹大羽小不能飛翔食風與土要以前甚澁要以後甚利類從曰磨鐵致蛄汗韉引兔蜄灰除蠧蛤陽去伏言物之相闗感有如此者法言曰狐貍螻螾不膢臘也與言若牛羊之用人則螻螾不膢狐貍不臘矣方言云螻螲謂之螻蛄周官曰馬黑脊而般臂螻先儒云螻蛄臭也傳所謂腥螻而不可饗膻惡而不可親蓋出於此一曰螻宜讀如螻蟻之螻呂子曰流水不腐戶樞不螻螻者蟻也醫經以爲狐貍螻蟻之餘勿食食之令人生瘻豈近是乎廣志小學篇曰螻蛄防稽謂之防蛄

蜻蝏

蜻蝏飲露六足四翼其翅輕薄如蟬晝取蚊防食之遇雨卽多好集水上欵飛尾端亭午則亭名之曰蝏以此字或作蜓廷亦直也一名蜻蛉方言曰蜻蛉謂之蝍蛉淮南又呼防蛜亦曰防也造化權輿曰水蠆爲防字說云蛉蜻蜓也動止常廷故又謂之蛉令出於廷者也古今注曰蜻蛉一曰靑亭色靑而大者是也賦云塗靑蚨而還錢埋蜻蛉而變珠說者以爲五月五日取其首正中門埋之皆成靑珠故類從曰靑蛉之首瘞而爲珠也

蚊

說文云齧人飛虫從防民聲亦或從昬以昬時出也俗云蚊有昬市蓋蠅成市於朝蚊成市於暮傳曰聚蟁成雷謂其市之時也蟁民虫防毗虫田牧者病焉一曰防肓故謂之防揚子或問貨殖曰蚊蓋蚊之取利𨿽小然而善撓令人通夕不寐故雄以此托況說文曰秦晉謂之蜹楚謂之蚊蓋蜹喜亂飛似蚊而小望之如霧荀子所謂�酸而蜹聚者也因雨而生與蚊實異一名瞀芮列子曰瞀芮生乎腐蠸蠸卽黃甲小虫一名輿父一名守爾雅云蠸輿父守鶡冠子曰一蜹噆膚不寐至旦半糠入目四方弗治言物茍爲害不必在大蓋亦不在多也蚊性惡煙以艾燻之則潰長喙如鍼善螫

鼠

說文曰鼠穴虫之緫名也象形行露之詩一章曰誰謂雀無角二章曰誰謂鼠無牙說者以爲雀角以無爲有鼠牙似是而非按雀角鼠牙皆言以無爲有似是而非也蓋雀有咮而無角鼠有齒而無牙傳曰不思物變而推其類雀之穿屋似有角者又曰視墉之穿推其類可謂鼠有牙明鼠無牙者也夫雀之爲物依人又晝動而無角在其首且所穿者屋事之易察也鼠之爲物畏人又夜動而無牙在其口且所穿者墉事之難知也召南之初事之易察者至於獄而後明及其久也衰亂之俗已微貞信之教已興則𨿽事之難知者不待獄而明矣故於雀言獄鼠言訟也鼠一名防南陽呼鼠爲防廣雅曰防鼠是也今一種鼠見人則交其前足而拱謂之禮鼠亦或謂之拱鼠詩曰相鼠有體人而無禮其或取諸此乎傳曰窮鼠齧貍蓋鼠窮則鬭也故兵法曰歸師勿遏圍師必闕鼷鼠有螫毒者甘口齧人及鳥獸皆不痛春秋所書食郊牛之角者也愽物志云鼠之最小者或云甘鼠是也莊子曰載鼷以車馬樂鴳以鐘鼓鼷小鼠也鴳小雀也傳曰稷蜂不燻社鼷不灌蓋其所托有如此者鼫鼠兔首似鼠而大能人立交前兩足而舞害稼者一名雀鼠廣雅云防鼠鼫鼠是也易曰晉如鼫鼠蓋晉進也順而麗乎大明柔進而上行今九以剛進處四失順而又麗乎陰則拂晉之道矣故曰進如鼫鼠無所守焉貪而畏人又比乎陰九四之象也碩大也詩序所謂貪而畏人若大鼠也且五之所以審錫而康四之所以貪竊而懼者亦豈有他哉五以柔進順而麗乎明四以剛進悖而麗乎暗故也鼬鼠健於捕鼠似貂赤黃色大尾今俗謂之鼠狼廣雅曰鼠狼鼬是也一名鼪莊子所謂騏驥驊驑捕鼠不如貍狌今栗鼠似之蒼黑而小取其毫於尾可以制筆世所謂鼠須栗尾者也其鋒乃健於兔栗鼠若今竹防之類蓋鼠食竹故曰竹防燕山錄曰煮羊以防煮鼈以蚊言其性類相感省火易熟有如此者鼩鼠一名鼱鼩一名�鼩似鼠而小東方朔曰譬猶鼱鼩之襲狗者也鼯鼠爾雅所謂鼯鼠夷由狀如小狐肉翅翅尾項脇毛皆紫赤色腳短爪長飛且乳者亦或謂之飛生或曰一名飛蠝其狀如兔而鼠首以其髯飛性食火煙能從髙赴下不能從下升髙禽經曰鴺鳥不登山鶮鳥不踏土鴺鳥不能從下上髙然則鶮之制字從髙鴺之從夷其義可知也荀子曰鼯鼠五技而窮卽此是也馬融曰猨蜼晝吟鼯鼠夜叫舊說鼠性疑出穴多不果故持兩端謂之首鼠韓子曰狐鼠進退又鼠類最壽俗謂之老鼠是也若老鸛老鴟老烏之類以老稱亦如此爾雅曰東方有比目魚焉不比不行其名謂之鰈南方有比翼鳥焉不比不飛其名謂之鶼鶼西方有比肩獸焉與卭卭岠虛比爲卭卭岠虛齧甘艸卽有難卭卭岠虛負而走其名謂之蟨北方有比肩民焉疊食而疊望中有枳首蛇焉此四方中國之異气也按蟨鼠前而兔後趨則頓走則顚今契丹北境有跳兔前足才寸許後足防一尺行則用足跳一躍數尺止則蹶然僕地卽所謂蟨又有鳥鼠同穴者與鳥爲雌雄似鼠而短尾鼠在內鳥在外杜甫詩曰水落魚龍夜山空鳥鼠秋魚龍水名鳥鼠山名亦鳥鼠秋而魚龍夜是詩兩句而含三事也

易

說文曰蜥易蝘蜓守宮也象形愽物志云以朱飼之其體盡赤搗之萬杵以點女人終身不滅如赤志偶則落故曰守宮也周易之義疑出於此取其陰陽構合而易一曰蜥易日十二時變色故曰易也舊說蜥易嘔雹蓋龍善變蜥易善易故幹以龍況爻其書謂之易爻者言乎其變也象之義出於象彖之義出於豕易之義出於易皆取諸物也周官太卜掌三易之法夏曰連山殷曰歸藏周曰周易連山始於艮故曰連山易曰兼山艮是也先儒以爲象雲气之出於山連連不絕非是歸藏始於坤故曰歸藏周易始於幹故曰周易幹始萬物坤終萬物艮者終始萬物故三代之易各首一焉易曰終萬物始萬物者莫盛乎艮蜥易一名蛇醫字林所謂蠑螈蛇醫是也舊說蛇體有傷此輒銜艸傅之故有醫之號也東方朔曰是非守宮則蜥蜴如此守宮乃蝘蜓也今俗謂之蠍虎喜緣籬壁者是按爾雅云蠑螈蜥易蜥易蝘蜓蝘蜓守宮本艸亦曰一名蜥蜴一名守宮則蠑螈蜥蜴蝘蜓守宮異名而通者也方言曰守宮秦晉西夏謂之守宮或謂之蠦或謂之刺易其在澤中者謂之易蜥南楚謂之蛇醫或謂之蠑螈東齊海岱之間謂之防防北燕謂之祝蜒考工記注云脰鳴鼃黽屬注鳴精列屬旁鳴蜩蜺屬翼鳴發皇屬股鳴蜙蝑屬胸鳴榮螈屬馬融周官作以胃鳴幹寶周官作以骨鳴說者以爲三字相近𨿽容有誤而馬鄭與幹皆前世名儒或所授師說不同按說文蠵大也以胃鳴者則馬本作以胃鳴當謂蠵屬三教珠英云守宮鱗色如蛇而四足亦與魚合

埤雅卷十一

埤雅卷十一音釋

臝【祼】

飼【似】

防【攝】

蟓【象】

蚢【杭】

【子六】蒦【獲】

噲【夬】

噦【火外】蜱【毗】

噉【啖】

蠛【亡結】蟘【得】

蟊【謀】

秠【痞】

秬【巨】

菀【苑】

嘒【許惠】菌【窘】

罅【赫】

【於凝】【額】

螇【胡雞】螰【力木】蚞【木】

蛷【求】

檐【言】

�【以朱】濕【濕】

螾【引】

【斛】

膢【力侯】螲【知栗】瘻【漏】

防【流】

防【昆】

甿【英繃】瞀【木】

蠸【巨袁】噆【錯感】防【錐】

鼷【下雞】鼫【市亦】防【之勺】悖【輩】

鼬【右】

鼪【所敬】防【畱】

鼩【劬】

鼱【子盈】�【卽容】鼯【吾】

蠝【雷】

鴺【啼】

鶮【鶴】

蜼【余救】鰈【它臘】鶼【兼】

岠【其呂】蝘【偃】

蠑【榮】

螈【原】

蠦【鑪】

【直連】防【虎】

防【侯】

鼃【蛙】

澠【猛】

蜙【松】

蝑【胥】

蠵【弋規】

欽定四庫全書

埤雅卷十二

宋陸佃撰釋馬

馬

駂

騏



駱

白顚

驖

騵

黃

駽

駰

駁

騋

駒

駥

馬

說文云馬怒也武也象馬頭髦尾四足之形石建曰書馬者與尾而五今四不具是也然則緯書以爲王者駕馬故字以王爲馬誤矣且王無駕馬之制蓋古者天子乘龍諸侯乘馬故易以龍敍幹以馬明坤而天子乘龍駕六諸侯乘馬駕四白虎通曰天子駕六者示有事於天地四方也漢書曰乾文車坤六馬列子亦云六轡不亂而二十四蹄所投無差則古有駕六之制者矣故書曰懷乎若朽索之馭六馬今文以竹策龍爲籠以竹策馬爲篤蓋良馬見鞭影而行則鞭策之於龍是以籠之非以篤之也列子曰聖人以知籠羣愚蓋籠之道如此舊說相馬肝欲得小耳小則肝小肺欲得大鼻大則肺大脾欲得小膁小則脾小心欲得大目大則心大又曰眼欲得有紫艷口欲得有紅光上唇欲得緩下唇欲得急上齒欲鉤鉤則壽下齒欲鋸鋸則怒脊欲大而抗頟欲方而平喉欲曲而深胸欲直而出兔間欲開虎口欲開升肉欲大而明輔肉欲大而明耳欲如劈竹睛欲如懸鈴頭欲髙如剝兔項欲起如飛龍又曰人眼鳥目麋背麟腹虎胸尾擎頭如鷹垂尾如彗又曰望之大就之小筋馬也望之小就之大肉馬也前視見目旁視見腹後視見足駿馬也毛束皮皮束筋筋束肉肉束骨五者兼備天下之馬也又曰口中紅白間色者壽鼻中紅色如朱防書者壽眼中赤色如字形者壽易曰賁如皤如白馬翰如言未受飾於物也詩曰皎皎白駒賁然來思賁然來思則言受飾於物矣受飾於物則與在彼空谷生芻一束者異矣故戒之以愛日母爲優遊於此勉之以遁思也曲禮曰立視五巂式視馬尾小俛爲式蓋立視視車之衡則平視馬之尾則俯矣故平視或謂之衡視鄭云巂謂輪轉之度蓋當謂其徑也言乘車之輪六尺有六寸五六三十積尺爲三丈積寸爲三尺則五巂之袤三丈三尺荀子曰立視前六尺而大之六六三十六三丈六尺卽此是也又曰坐視膝立視足言坐則視膝立則視足也又曰應對言語視面言應對言語則無上於面亦不下於帶也曲禮曰天子視不上於袷不下於帯國君綏視大夫衡視士視五步此卽言語應對視面髙下之度國君綏視大夫衡視相備也綏視則言俯不下於帶衡視則言仰不上於面蓋國馬之衡髙八尺有七寸田馬之衡髙七尺有七寸駑馬之衡髙六尺有七寸以中言之衡髙七尺七寸人長七尺則髙與人目略平故曰前有錯衡所以養目也又曰執天子之器則上衡上衡謂齊首矣國君則平衡平衡謂齊眉矣大夫則綏之謂當心矣士則提之謂當帶矣禮曰提者當帯而國君綏視不下於帶則綏之當心提之當帶明矣或曰凡物有當提者有當捧者今以貴賤之等而令當提者捧當捧者提可乎曰是禮也非是之謂也蓋曰執天子之器上衡國君平衡則正爲執器者言之而已非謂當提之器使捧當捧之器使提也荀子又曰平衡曰拜下衡曰稽首至地曰稽顙蓋亦準車之衡言之朝野僉載曰伯樂令其子執馬經以求馬經年無有似者歸以告父更令求之出見大蝦蟆謂其父曰得一馬略與相同而不能具伯樂曰何也對曰其馬隆顙跌目但蹄不如累麯爾伯樂笑曰此馬好跳擲不堪禦也括母曰括徒能讀其父書不知合變亦近之爾

駂

今之烏騘也爾雅曰驪白雜毛駂蓋取諸鴇也今駂其色驪白詩曰乘乘馬乘乘黃乘乘駂六尺已上爲馬黃純色駂雜色古者大夫乘駒乘馬則僭諸侯之禮矣蓋亂生於衣服車馬之間而已大叔於田乘乘馬而沃之大夫素衣朱襮此晉鄭之所由亂也騅亦駂類取鵻之色一曰蒼白雜毛騅一曰蒼黒雜毛騅今鵻色在靑黒之間亦在靑白之間詩曰毳衣如菼傳曰菼鵻也然則色在靑白之間

騏

毛詩傳曰靑黒曰騏蓋騏蒼艾色一曰馬靑驪文如愽棊也詩曰其帶伊絲其弁伊騏弁皮弁也司服曰凡兵事韋弁服眡朝則皮弁服韋弁以韎韋爲之故曰韋弁一名爵弁其色則象爵故也皮弁以鹿皮爲之故曰皮弁一名騏弁其文則象騏故也亦或謂之綦弁鄭氏以爲爵弁似冕又謂韋弁韎韋爲弁又以爲其衣裳又曰韋弁蓋韎布爲衣而素裳皆誤矣按士冠禮爵弁服纁裳純衣緇帶韎韐則韋弁服純衣纁裳矣凡弁爵弁爲上皮弁次之故司服初一曰韋弁服次二曰皮弁服次三曰冠弁服次四曰服弁服次五曰弁絰服蓋冠弁服弁皮弁服也弁絰則服皮弁而加絰故其序如此喪服小記曰諸侯弔必皮弁錫衰服問曰公爲卿大夫錫衰當事則弁絰足相參證也左傳曰衛獻公戒孫文子寧惠子食而射鴻於圃二子從之不釋皮冠而與之言皮冠弁也說者以爲田獵之冠則凡甸事冠弁服卽皮弁又明矣詩曰騏驑是中騧驪是驂蓋騏驑中駟騧驪上駟故服以騏驑驂以騧驪淮南子曰驂欲馳服欲步宣王之詩北伐舉四驪南徵舉四騏者言方是時馬政愈修其所以執駒綱馬教�攻特臧僕講馭夫之法滋廣故𨿽騏亦閒習任爲用矣非獨四驪也



爾雅曰後右足白驤左白馵易曰震爲馵足蓋取其躁以躁故二絆其足作足言縱之而動也馵足言制之而動也今字防從馬一絆其足馵從馬二絆其足馽從馬囗其足詩曰縶之維之囗者維之也淮南子曰是猶兩絆騏驥而求其致千里也兩絆言馵其足詩曰駕我騏馵王肅謂駕兩馬者下云騏驑是中騧驪是驂明此駕兩者也蓋古者庶人駕一士駕二大夫駕三諸侯駕四天子駕六說文曰駢駕二馬也尙書大傳曰命於其君然後得乘駢馬驂駕三馬也駟駕四馬也詩曰載驂載駟驂以言大夫駟以言諸侯馬政論曰後足偏白者防若馵之類是也此士之所以駕也歟

駱

爾雅曰白馬黒鬛駱廣雅曰白馬朱鬛駱今呼黃馬尾鬛一道通黒如界者爲駱蓋馬無分於黃白皆謂之駱若今衣脊絡縫故曰駱也明堂位曰夏后氏駱馬黒鬛此以別白馬朱鬛之駱也月令曰孟秋駕白駱此以別黃馬黒鬛之駱也俗云駱馬善柰勞苦詩曰嘽嘽駱馬言駱性善勞而今取息不平如此則以甚勞故也古者天子之卿純駟故詩曰駕彼四駱又曰乘其四駱若諸侯之卿則不能具純駟矣詩曰駕我騏馵蓋言秦之士也又曰騏驑是中騧驪是驂蓋言秦之卿也

白顚

爾雅曰的顙白顚今之戴星馬也詩曰有車鄰鄰有馬白顚鄰鄰眾比貌於車言其眾於馬言其特相備也覲禮曰奉束帛匹馬卓上九馬隨之說者以爲卓卽的顙故以爲上列而九馬隨其後莊子曰齊之以月題蓋月題額上當顱如月者所以象顚之白然則馬之貴的顙也可知矣易曰其於馬也爲的顙蓋震二陰在上故爲的顙夫文入二爲白白陰色也二陰數也馬政論曰顙有白毛謂之的盧又曰準上有旋毛及白毛者謂之的吻防俗云的顱非也

驖

說文曰馬深黒色驪馬赤黒色驖先儒云取其馬色如鐵非特有取於色蓋亦取其堅壯如鐵故曰驖也月令孟冬乘鐵驪卽此是也詩曰駟驖孔阜六轡在手以美襄公田狩之事蓋馬之族不一而駻馬則喜前駑馬則喜後故古之禦者駑馬以鞭爲主駻馬以轡爲主驖性堅駻則疑於難禦而有繁手之勞矣今其六轡在手而已則是無事於轡故詩以美之也陸子曰三皇垂策五帝繁手唐虞按轡禹湯馳轅

騵

驪馬白跨驈驑馬白腹騵騵從縓省禮曰練而縓縓淺赤也一染謂之縓再染謂之防三染謂之纁周人尙赤戎事乘騵赤馬白腹曰騵言上周下殷也詩曰駟騵彭彭此言尙父之乘然則戎事乘騵蓋特其長而已或曰方叔率止乘其四騏則於戎事乘騵之說害矣曰序詩者曰宣王南徵則蠻荊之事正之而已故言兵則非伐人之兵也言車則非戎車也言馬則非戎馬也

黃

黃騂曰黃黃亦馬之上色故駉頌首章曰有驪有黃也列子曰牝而黃牡而驪馬至果天下之馬也有駜曰乘黃矣然後乃言乘牡卒言靑驪之駽則黃牝驪牡剛柔之質具矣明堂位曰周人黃馬蕃鬛言吉事乘此詩曰四黃旣駕兩驂不猗是也至於戎事則乘騵檀弓曰周人尙赤戎事乘騵或曰天子之馬盛則駕六常則駕四詩曰四黃旣駕兩驂不猗此駕六之證也穆王命八駿之乘右服華驑而左緑耳右驂赤驥而左白次車之乘右服渠黃而左逾輪左驂盜驪而右山子此駕四之證也

駽

靑驪曰駽今之驖騘也詩曰駜彼乘黃駜彼乘牡駜彼乘駽言臣有柔順之徳剛健之材又被文以成之則臣之道備矣於乘黃曰在公明明於乘牡曰在公飲酒於乘駽曰在公載燕在公明明則禮所謂在明明徳也夙夜在公在公明明於是飲酒以載燕則亦以有道故也鹿鳴之道和樂而已非君臣之道也故六月之序至言四牡然後曰君臣缺矣今言在公飲酒在公載燕而更以爲頌君臣之有道者蓋夙夜在公在公飲酒則臣有餘敬君有餘惠臣有餘敬君有餘惠則非特若鹿鳴正言賔主之道而已是乃所以爲君臣有道也

駰

爾雅曰黃白雜毛駓陰白雜毛駰駓今之桃花馬駰今之泥騘也詩曰我馬維駒我馬維騏我馬維駱我馬維駰其先後與駉之序合則駰不如駱駱不如騏矣然是詩乃卒言駰者以明馬𨿽彌劣所以禦之滋善

駁

駵白駁徐曰疑象駮文晉侯乘駁乳虎見之而伏則象駮之文理或然也駁亦馬之上色故古者國君乘之文王曰昔者寡人夣見良人黒色而乘駁馬而偏朱蹄諸大夫蹵然曰先君王也詩曰皇駁其馬亦言皇駁者士昬禮攝盛故也爾雅所謂駮如馬倨牙食虎豹詩所謂隰有六駮者字從交作字說曰駮類馬食虎而虎食馬凡類已也而能除害己者在所交也則駮非此駁也

騋

馬善騋牝驪牡爾雅曰騋牝驪牡以罕稱也騋之字從來言進於馬矣宜有來而無往易曰知進而不知退亢龍也凡馬六尺以上爲馬七尺以上爲騋八尺以上爲龍詩曰騋牝三千三千言多騋牝取其大也蓋騲馬常小今俗謂之小馬以此凡馬宗廟用龍戎事用駥田事用騋騋田馬也考工記曰國馬之輈深四尺有七寸田馬之輈深四尺鄭云國馬髙八尺衡髙八尺有七寸除馬之髙則餘七寸爲衡頸之間也田馬髙七尺衡髙七尺有七寸除馬之髙則餘七寸爲衡頸之間也校人曰邦國六閒馬四種家四閒馬二種大夫曰家其種又自田馬而下則所謂國馬者無大夫之馬矣蓋諸侯有良馬有戎馬無齊道大夫有田馬有駑馬無種戎或曰正言國馬者非特以別大夫亦以約天下之馬也伯樂曰良馬可以形容筋骨相也天下之馬若滅若沒若亡若失良馬卽國馬也故駉頌以爲諸侯有良馬有戎馬有田馬有駑馬變種曰良者以此也歟廋人曰八尺以上爲龍此種馬也豈所謂天下之馬者耶蓋馬八尺以上則疑於龍矣是故謂之龍也坤之上六稱龍與此同義駉之頌一章曰有驈有皇有驪有黃二章曰有騅有駓有騂有騏三章曰有驒有駱有驑有雒四章曰有駰有騢有驔有魚按驪馬白跨曰驈黃白曰皇純黒曰驪黃騂曰黃蒼白雜毛曰騅黃白雜毛曰駓赤黃曰騂靑黒曰騏靑驪驎曰驒白馬黒鬛曰駱赤身黒鬛曰驑黒身白鬛曰雒陰白雜毛曰駰彤白雜毛曰騢豪骭曰驔二目白曰魚魚今謂之環眼馬馬之最下者也言有驪有黃於前言有驔有魚於後每章愈下則以言僖公至誠成物有加而無已莊子曰百里奚爵祿不入於心故飯牛而牛肥思無邪思馬斯䢐殆此之謂也

駒

馬二嵗曰駒三嵗曰駣八嵗曰馬八嵗一變故從八也語曰七騘八白言馬至八嵗騘變而白矣傳曰大夫乘駒蓋駒血气未定則有蹄齧之虞故大夫乘之荀子曰大路之馬必倍至於教順然後乘之所以養安也倍言年長以倍今羣牧選馬十六嵗以上乃以進禦此遺象也曲禮曰齒路馬有誅路馬之齒髙矣故齒路馬有誅所以廣敬也詩曰我馬維駒六轡如濡而後言維騏維駱維駰則騏也駱也駰也蒙上之文宜皆爲駒大夫乘駒駕三今曰六轡者上大夫卿奉使故也禮曰上大夫卿卿與諸侯駕四說文從句字音拘則以駒血气未定宜拘執之焉爾詩曰縶之維之義蓋取此一章曰皎皎白駒食我苗縶之維之以永今朝所謂伊人於焉逍遙二章曰皎皎白駒食我藿縶之維之以永今夕所謂伊人於焉嘉客古者朝食曰饔夕食曰飧飧薄食也故是詩於苗曰以永今朝於藿曰以永今夕逍遙以道言之也嘉客以禮言之也淸人曰二矛重英河上乎翺翔二矛重喬河上乎逍遙翺翔禮之事也逍遙道之事也河上非所宜然因以防切其上故序者曰公子素惡髙克進之不以禮文公退之不以道也舊說系馬曰維系牛曰縷公羊曰牛馬維縷

駥

周官馬八尺以上爲龍戎馬之髙蓋亦準此故爾雅曰馬八尺爲駥也駥卽戎馬故其字指事而戎事齊力尙彊故爾雅又曰絕有力駥也校人云種馬一物戎馬一物戎馬卽駥是也種馬卽龍是也史言良馬謂之龍種蓋出於此

埤雅卷十二

埤雅卷十二音釋

駂【布老】馵【之諭】驖【徒結】

騵【原】

駽【胡絹】駰【一人】駁【�】

騋【力才】駥【而弓】艷【艷】袤【茂】

袷【何夾】駑【乃乎】襮【剝】

騅【之誰】毳【芮】

菼【毯】

韎【妹】

緇【側其】韐【合】絰【徒結】騧【假華】�【徒】

馭【魚據】馵【之戍】馽【知立】囗【圍】

駢【部田】鬛【列】

嘽【啖】駻【何旦】驈【余橘】縓【七絹】防【醜眞】騂【思營】駉【古熒】駜【皮筆】猗【於宜】【宜寄】駓【普悲】駵【力由】【髯】

蹵【就】

騲【艸】

輈【竹畱】驒【它】

雒【洛】

騢【胡加】驔【徒防】驎【力振】骭【遐諫】駣【徒髙】【布戛】齧【蘗】

欽定四庫全書

埤雅卷十三

宋陸佃撰釋木

桃

甘棠

梅

李

楓

槐





木

谷

楊

柚

橘

唐棣

常棣

桃

桃有華之盛者其性早華又華於仲春故周南以興女之年時俱當諺曰白頭種桃又曰桃三李四梅子十二言桃生三嵗便放華果早於梅李故首𨿽已白其華子之利可待也然皮束莖幹頗急四年以上宜以刀其皮不然皮急則死故周南復取少桃以興所謂桃之夭夭是也一章曰灼灼其華灼灼者其華之紅而麗也言女以盛時而嫁二章曰有蕡其實蕡大貌蓋桃性更七八年便老老則子細此言少桃故曰有蕡其實言非但有華色又嫁而有子夫婦之道成焉三章曰其葉蓁蓁蓁蓁盛也言能成其家又以芘其所賴也且桃性華葉齊生至於有蕡其實然後其葉蓁蓁故其序如此抑陰靑繁合休息者賴之又在夏之時也魏之詩曰園有桃其實之殽園有棘其實之食言國君有一國以爲養今也資園桃以爲殽賴園以爲食而園之外莫理焉則徒儉以嗇而不能用其民可知也禮曰王弔則巫祝以桃茢前王桃鬼所惡而茢以祓除不祥所以異於生也本艸云桃梟主殺百鬼精物桃梟木幹如梟磔首木上故曰梟也典術曰桃者五木之精故能厭伏邪气服其華令人好色蓋仙木也賦曰桃華靧面家語曰六果桃爲下祭祀不用不登郊廟此言祭祀不用而已周官饋食之籩曰其實栗桃幹防榛實則桃用其幹爾栗桃言幹防榛言實則先儒謂防幹梅也非是防爲梅而已漢武帝故事雲海上有蟠桃三千霜乃孰一千年開華一千年結子東方朔甞三盜此桃矣按仙家日月長其果之華實自然久也南華眞經曰北冥有魚其名爲鯤化而爲鳥其名爲鵬鯤鵬之大不知其防千里也郭象以爲此豈好奇哉直以大物必自生於大處大處亦必自生此大物

甘棠

釋木雲杜甘棠甘棠今之杜梨也又曰杜赤棠白者棠樊光云赤者爲杜白者爲棠陸璣艸木虫魚疏以爲赤棠與白常同爾但子有赤白美惡子白色爲白棠甘棠也赤棠子澁而酢無味俗語曰澁如杜是也字說云詩言蔽芾甘棠以杜之美言有杕之杜以棠之惡說詩者以意逆志乃能得之甘棠之詩一章曰勿翦勿伐二章曰勿翦勿敗三章曰勿翦勿拜伐將以絕之也敗殘之而已拜屈之而已於公所茇戒以勿伐所憇戒以勿敗所說戒以勿拜言人思召公之徳久而彌深愛其棠彌至也孔子曰吾於甘棠見宗廟之敬也劉歆廟議以爲思其人尙愛其木況宗其道而毀其廟乎故曰茍有功徳則宗之不可預爲設數故於殷太甲爲太宗太戊曰中宗武丁曰髙宗由是言之宗無數也然則所以勸帝者之功徳愽矣

梅

梅一名柟杏類也其實酢子赤者材堅子白者材脆華在果子華中尢香俗云梅華優於香桃華優於色故天下之美有不得而兼者多矣若荔枝無好華牡丹無美實亦其類也記曰夔其窮與梅先桃李而華女失婚姻之時則感己之不如亦梅華𨿽先桃李然其著實乃更在後則婚姻之年或未慊也故詩人以興焉詩曰摽有梅其實七兮摽有梅其實三兮摽有梅頃筐塈之言梅盛極而落存者十七已而十三則已失婚姻之時矣頃筐塈之則婚姻尢晚矣得及男女之時而已蓋始於季秋終於仲春者婚姻之時也三十而娶二十而嫁者男女之時也周南昬姻以時召南則男女得以及時而已且及者汲汲之詞此其所以淺迫而爲召南然則魯衛之政兄弟也周召之化其父子歟詩曰墓門有梅有鴞萃止言墓門之隧旣非梅之所宜生而鴞之爲物食葚而甘之以自美非梅之所能養而美之者也猶之陳佗無良師傅養成其質以至於不義且鴞所鳴民有禍則惡加於萬民之譬也今江湘二浙四五月之間梅欲黃落則水潤土溽礎壁皆汗蒸鬱成雨其霏如霧謂之梅雨沾衣服皆敗黦故自江以南三月雨謂之迎梅五月雨謂之送梅轉淮而北則否亦梅至北方多變而成杏故人有不識梅者地气使然也傳曰五月有落梅風江淮以爲信風亦華信風之類賈思勰曰按梅華早而白杏華晚而紅梅實小而酸杏實大而甜梅可以調鼎杏則不任此用世人或不能辧言梅杏爲一物此則北人不識梅也詩曰終南何有有條有梅君子至止錦衣狐裘條柚也蓋柚渡淮而爲枳梅變而成杏今終南之所生有條有梅而材實成焉則山之所以美化乃在乎此以譬則人君之道化也書曰若作酒醴爾惟麯糵若作和羮爾惟鹽梅蓋造而始之者麯糵也調而成之者鹽梅也髙宗之於傅說始命之曰用汝作礪言命汝作此而已所謂格則庸之者也終命之曰爾惟麯蘗爾惟鹽梅則其所以待之厚矣蓋麯蘗所以作酒故也鹽梅所以作和羮故也七命云燀以秋橙酤以春梅正言春梅者春實尙靑味酢故也淮南子注曰一梅不足爲百人酸諭少不能有所勝故曰金重於羽者豈謂一鉤金與一輿羽之謂哉舊說大庾嶺上梅南枝落北枝始華故文二人向陽爲從向陰爲比士之趨向不可不愼也

李

素問曰李韭皆酸李東方之果木子也故其字從木從子性頗難老老𨿽枝枯子亦不細其品處桃上故果屬有六桃最爲下孔子飯黍不以雪桃而詩曰投我以桃報之以李又曰丘中有麻彼畱子嗟丘中有麥彼畱子國丘中有李彼畱之子言麻以衣之麥以食之又有李焉且皆丘中植之則畱子之政修矣此人之所以思之法言曰男子畝婦人桑之謂思呂子曰子產相鄭桃李之垂於術者莫之援也然則丘中有李又能使人不盜也爾雅曰桃曰膽之李曰防之蓋李之臍去防而已舊云桃李種法大率欲方兩步一根宻則陰輒相扇不惟子細味亦不佳也論語曰朋友數斯疏矣有是哉化書曰李接桃而本彊者其實毛梅接杏而本彊者其實甘此明造化之權有以知巧而移矣莊子曰接子之或使此之謂也爾雅曰休無實李言可休息而已無實可食也

楓

釋木云楓欇欇楓似白楊有脂而香今之香楓是也木厚葉弱枝善揺故字從風作音從風也葉作三脊霜後色丹所謂丹楓其材可以爲式兵法曰楓天地置之槽則馬駭置之轍則車覆是也舊說楓之有癭者風神居之夜遇暴雷驟雨則暗長數尺謂之楓人天旱以泥封之卽雨故造式者以爲蓋又以大霆擊木載之所謂楓天地蓋其風雷之靈在焉故能使馬駭車覆也楓尊卑故式覆以風楓載以雷古者王禁被以楓槐外朝之位樹九焉賦曰蘭若充庭槐楓被宸此之謂也

槐

春秋說曰槐者虛星之精槐性暢茂上爾雅所謂如槐曰茂又曰槐醜喬桑柳醜條是也周官外朝之法左九孤卿大夫位焉右九公侯伯子男位焉面三槐三公位焉蓋槐取黃中外懷又其華黃其成實故也取赤中外刺又其花白其成實赤故也蓋聖人取義簡愽植一物而眾善舉故曰禮樂法而不說詩曰駟騵彭彭傳云駵馬白腹曰騵言上周下殷也西方之書以蓮華取義蓋以如此蓮華有白有靑有赤其所表示則白淨也靑善也赤覺也能隨眾緣應時開敷悅可眾心而非實也然實亦因此是之謂妙蓮華舊云弱槐初生不能自立卽於槐下種麻脇槐令長旣植移而蒔之亭亭若一所謂蓬生麻中不扶自直者也所以君子居必擇鄕遊必就士天主物簿曰槐木生丹不復凋殘也木身潤滑常有香气如焚松風由是觀之內丹之益豈虛言哉



大者小者蓋若酸所謂也於文重朿爲並束爲一曰實曰蓋性重喬則低矣故其制字如此詩曰八月剝十月獲稻剝擊也實未孰𨿽擊不落已孰則爛不擊自墮蓋收擊而落之故齊民要術所謂全赤卽收收法撼而落之爲上是也且全赤卽收故幹則紅皺復無烏鳥之費半赤而收者肉未充滿幹復黃皺將赤味亦不佳故於全赤之時剝而落之夏小正曰剝栗零剝也者取也零也者降也零而後取之今采華藥亦各有時筆談云如紫艸未華時采則根色鮮澤華過而采則根色黯惡故用葉者取葉初長足時采用華者取華初敷時采用實者取成實時采緣土气有早晚天時有愆伏如平地三月華者深山中則四月華是也孟子曰今夫麰麥播種而耰之其地同樹之時又同浡然而生至於日至之時皆熟矣𨿽有不同則地有肥磽雨露之養人事之不齊也世云噉令人齒黃養生論曰齒居晉而黃晉齒食此故也



性堅彊費風之長養者其心之生更難於榦故詩曰凱風自南吹彼心以言七子不令費母之長養如此四時纂要云四月葉生凱風之時也蓋母𨿽失道負罪引慝自謂不令念其母之勞而忘其過者孝子之道也故序者曰凱風美孝子也且其負罪引慝自謂不令念其母之勞而忘其過者亦所以微切以感其母公孫丑曰凱風何以不怨孟子曰凱風親之過小者也親之過小而怨是不可磯也蓋微切以激之之謂磯據此醜聞小弁之義則凱風之不怨自可推而得今復云云者亦異乎商賜之言詩矣魏風一章曰園有桃二章曰園有酸也於果爲下以言昭公之節彌苦傳曰豫章以木稱郡酸以名邦舊云鵲巢中必有蓋性暖今人養華之法初春以數枝置華叢上可以辟霜護其華牙也

木

釋木云楙木木葉似柰實如小其枝可爲數號一尺百有二十節味酢善療筋轉陶隠居云如轉筋時但呼其名及書上作木字輒愈蓋梅望之而蠲渴楙書之而緩筋理有相感不可得而詳也諺曰梨百損一益楙百益一損投人之道宜有以益之而報人則欲其堅久故詩曰投我以木報之以瓊玖也江左故老視其實如小而有鼻食之津潤不木者謂之木圓而小於木食之酢澁而木者謂之木桃木李大於木桃似木而無鼻其品又下木桃亦或謂之木梨梨蓋聲之誤也鼻卽之脫華處裏俗呼之爲咮其著華處乃臍也按魚龍河圖曰有兩蔕兩鼻者殺人則鼻與蔕異矣木性脆木李性堅今人以蜂飴漬之者取木煎之者取木李且六果桃最爲下其詩一章曰木二章曰木桃三章曰木李以言投我彌薄而報之彌厚則不應先桃後李如此今木或於孰時鏤紙作華粘之以沈噀其上得露日之气乃紅其文如生云

谷

谷惡木也而取名於谷者谷善也惡木謂之谷則甘艸謂之大苦之類也詩曰樂彼之園爰有樹檀其下維籜樂彼之園爰有樹檀其下維谷蓋檀堅厚籜脆薄其別之易也谷則惡木也而疑於美散木也而疑於才其別之則難矣故一章言尙其樹檀而下其籜二章言尙其樹檀而下其谷以誨宣王分別善惡有隆於後且箴規者友道也誨誘者師道也記曰能愽諭然後能爲師故衡門三章章四句鶴鳴二章章九句皆比而不賦則以誨誘故也然僖公願而無立志故作衡門者以誘掖之宣王則髙才之主特不能以有終爾非願而無立志者也故鶴鳴一二以曉教之又與誘掖之詩異本艸曰楮一名谷陶氏云卽今構木誤矣先賢以爲皮斑者是楮皮白者是谷有瓣者曰楮無瓣者曰構按此非一種物類相感志云其膠可以團丹砂語曰構膠爲金石之漆是也列子曰宋人有爲其君以玉爲楮葉者三年而成亂之楮葉中不可別也遂以巧食宋國列子聞之曰使天地之生物三年而成一葉則物之有葉者寡矣故聖人恃道化而不恃知巧老子曰輔萬物之自然而不敢爲此之謂也

楊

爾雅曰楊蒲柳所謂董澤之蒲是也今有黃白靑赤四種白楊葉圓靑楊葉長赤楊霜降則葉赤材理亦赤黃楊木性堅致難長俗云嵗長一寸閏年倒長一寸世重黃楊以其無火或曰以水試之沈則無火取此木必於陰晦夜無一星則伐之爲枕不裂楊之孚甲早於眾木昬姻失時則曽木之不如也故詩曰東門之楊其葉牂牂牂牂盛也東門之楊其葉肺肺肺肺衰也以言嫁娶之暮如此莊子曰大聲不入於裏耳折楊皇華則嗑然而笑折楊逸詩皇華卽詩所謂皇皇者華是也蓋送之以禮樂言逺而有光華則其卽人情也近矣詩之近於人情非其至者也記曰淸廟之瑟朱而疏越一倡而三嘆有遺音者矣若此者詩之至也中庸曰上天之載無聲無臭至矣易曰枯楊生華枯楊生稊蓋楊性堅勁𨿽生棟不撓齊民要術曰白楊性勁直堪爲屋材寧折終不曲撓楡性懦軟久無不曲比之白楊不如逺矣正言枯楊義取諸此彖曰大過棟橈本末弱也

柚

呂氏春秋曰果之美者有云夢之柚柚似橙而大於橘故兩同書曰執錫分銀操橙證柚一名條秦風所謂有條者卽此是也碧榦丹實出於江南列子曰吳楚之國有大木焉其名爲櫾食其皮汁已憤厥之疾齊州珍之渡淮而北而化爲枳焉故曰橘柚有鄕萑蒲有叢又曰橘柚凋於北徙若橊郁於東移也晏子曰賜人主前桃不削橘柚不剖此亦曲禮懷核之義然自其大者觀之𨿽若末務然而循循惟謹杜滅僭竊之萌逺矣後世法亡道散始以細謹爲不足顧也於是禮義大壞而八佾舞於庭三家者以雍徹天子至下堂而見諸侯矣由是言之夫禮之曲豈可廢哉詩曰肇允彼桃虫拚飛維鳥不可不愼也藥語曰本艸云橘皮味苦柚皮味甘此誤也柚皮極苦不可向口皮甘者乃橙爾橙可登而成之柚視其外油然者也

橘

橘如柚而小白花赤實蓋亦渡淮而變考工記所謂橘逾淮而北爲枳此地气然也書曰厥包橘柚錫貢言錫明不常貢也崔寔正論曰橘柚之實堯舜所不常禦蓋知是矣舊說橘宜見屍則多子故類從以爲橘覩屍而實繁橊得骸而葉茂也橙亦橘屬若柚而香物類相感志曰葉有兩刻缺者是也淮南子曰故橘樹之江北化而爲枳是故桓公以管仲則治以易牙則亂可不戒哉楚辭云斬伐橘柚列樹苦桃此亦退賢進不肖之諭也世傳伊尹爲湯說至味云肉之美者猩唇燕髀豹胎象節魚之美者洞庭之鱄東海之鮞菜之美者昆侖之蘋具區之菁和之美者陽濮之姜招揺之桂飯之美者山之禾不周之粟果之美者江浦之橘云夢之柚非爲天子不可得而具已成而天子成天子成則至味具矣

唐棣

唐棣一名移其華反而後合詩曰唐棣之華偏其反而豈不爾思室是逺而子曰未之思也夫何逺之有此詩三百所以無此篇歟然則孔子刪詩蓋若此類凡木之華皆先合而後開惟此華先開而後合詩曰山有苞棣隰有樹檖苞棣以況可與權之臣樹檖以況可與立之臣可與權者在上可與立者在下穆公之業也又曰何彼穠矣唐棣之華何彼穠矣華如桃李蓋棣華偏而後合桃李則皆有華之盛者故詩以況王姬下嫁其衣之穠如此且偏然反故車服不系其夫下王后一等爾雅曰唐棣栘郭璞云似白楊江東呼夫栘偏然反夫之事也竹林曰邲之戰偏然反何也曰春秋無通辭從變而移今晉變而爲夷狄楚變而爲君子故移在其辭以從其事陸璣疏云唐棣奧李也一名雀梅亦曰車下李其華或赤或白六月中孰大如李子可食華品序云洛陽亦有芍藥緋桃碧桃千葉李紅郁李之類皆不減它出者而洛陽人不甚惜謂之果子華曰某華至牡丹則名直曰華其意謂天下眞華獨牡丹其名之著不假曰牡丹而自可知也其愛重之如此

常棣

如李而小子如櫻桃正白華萼上承下覆甚相親爾采薇所謂彼爾維何維常之華是也唐棣之華反而後合詩以譬權則此華上承下覆甚相親爾者常而已矣故曰常棣也栘從移棣從隸隸言華萼相承輝榮相隸也隸仁也移義也兄弟尙親親親仁也故常棣以燕兄弟詩曰常棣之華鄂不韡韡凡今之人莫如兄弟傳曰聞常棣之言爲今也聞常棣之言爲今則管蔡之所以失道者以不聞乎此而已故序曰閔管蔡之失道故作常棣焉鴟鴞曰公乃爲詩以遺王名之曰鴟鴞而是詩云故作常棣焉變爲言作者蓋周公之於詩其道在鴟鴞而其事在常棣故也孟子曰詩云迨天之未陰雨徹彼桑土綢繆牖戶今此下民或敢侮予孔子曰爲此詩者其知道乎此以道乃爲鴟鴞之證也左傳曰周公弔二叔之不咸糾合宗族於成周而作詩曰常棣之華鄂不韡韡凡今之人莫如兄弟此以事故作常棣之證也然則道在鴟鴞事在常棣周公也志在春秋行在孝經孔子也蓁子曰作人當如常棣灼然光發

埤雅卷十三

埤雅卷十三音釋

柚【右】

【麗】

芘【庇】

嗇【色】

茢【列】

靧【悔】

防【來道】澁【色】

芾【沛】

茇【拔】

憩【气】

柟【南】

慊【口玷】塈【旣】

礎【楚】

黦【鬰】

勰【恊】

礪【力】

燀【闡】

鉤【勾】

防【帝】

欇【苦交】獲【活】

黯【乙減】麰【牟】

耰【憂】

磽【苦交】楙【茂】

籜【托】

構【古侯】致【馳二】牂【臧】

稊【題】

櫾【余舟】萑【之誰】鱄【市兗】鮞【如之】菁【精】

栘【移】

檖【遂】

穠【農】

邲【蒲必】韡【於鬼】

﹤經部﹐小學類﹐訓詁之屬﹐埤雅﹥

欽定四庫全書

埤雅卷十四

宋陸佃撰釋木

栗

柳

楸

櫻桃

柏

梧

桐

柘

椒

梓

榛

椔

檖

桂

枌

椇

栗

栗味醎北方之果也有莍蝟自裹故先賢云皂者柞栗之屬膏者楊柳之屬覈者李梅之屬國語曰婦摯不過栗以告防也先儒以爲取早敬栗取恂栗東觀書曰栗駭蓬轉蓋今栗房秋孰罅發其實驚躍如爆去根榦甚逺所謂栗駭其以此歟詩曰山有樞隰有楡山有栲隰有杻山有漆隰有栗言國君有財而不能用猶之山隰不能自用其材故人卒取之以爲用也然則秦詩曰阪有漆隰有栗何以爲美曰是詩也非是之謂也秦仲旣見君子有禮樂之好故道此以爲戒言宜並坐鼓簧今不能及時以自虞樂則壯者其耋老者其亡矣此其所以爲美也耋之爲言跌也易曰日昃之離不鼓缶而歌則大耋之嗟凶與此同義曰其言一也言者異則人心變矣自母言之則爲賢母自妻言之則未免爲妬妻蓋言之異有如此者相法曰白如截肪黃如烝栗今黃玉謂之栗玉義蓋取此內則曰曰新之栗曰撰之按儀禮曰烝栗擇蓋烝之之謂新撰之之謂擇

柳

柳柔脆易生之木與楊同類𨿽縱橫顚倒植之皆生然使十人植之一人揺之則無生柳矣立賢之道何以異此又況植之之人寡而揺之之人眾乎松柏醜茂桑柳醜菀詩曰菀彼桑柔又曰菀彼柳斯是也蓋凡物發而成暢茂積而成菀結故桑柳醜條而其詩謂之菀也菀柳曰有菀者柳不尙息焉言柳之菀非若松柏之茂未防而衰矣然人尙庶防息焉以言幽王之不可朝事曽菀柳之不如也東方朔集曰首陽爲拙柳下爲工一作柱下爲工柱下老子柳下展禽也二說皆通大戴禮曰正月柳梯梯者發孚也本艸曰柳華一名絮抱朴子曰柳柞速朽燎以爲炭則億載不敗此言養生之經有益如此故廣成子以謂我修身千二百嵗矣而吾形未甞衰也中朝故事雲天街兩畔槐木俗號爲槐衙曲江池畔多柳亦號爲柳衙意謂其成行列如排衙也今言宮腰細瘦謂之柳腰

楸

釋木云大而皵楸小而皵榎楸梧早脫故楸謂之秋楸美木也故曰山居千章之楸其人與千戶侯等董子曰木名三時艸命一嵗若椿從春楸從秋榎從夏所謂木名三時芓從子蔩從寅茆從卯莤從酉荄從亥艼從丁茂從戊芑從巳莘從辛葵從癸之類命以一嵗支榦故曰艸命一嵗也夢書曰楡爲人君楊爲使者楸爲讚謁今柳謂之絲楸謂之綫按楸有行列莖榦喬聳淩雲華髙可愛至秋垂條如綫俗謂之楸綫述異記云越人多橘柚園嵗出橘稅謂之橙橘戶中山又有楸戶著名楸籍者也

櫻桃

櫻桃爲木多防其果先熟一名荊桃一名含桃許愼曰鸎之所含食故曰含桃也謂之鸎桃則亦以鸎之所含食故謂之鸎桃也月令仲夏之月天子羞以含桃言薦新也其顆大者或如彈丸小者如珠璣南人語其小者謂之櫻珠字說云櫻主實麼穉柔澤如嬰者栲主材成就堅久如考者

柏

柏一名椈雜記所謂暢臼以椈者是也柏性堅致有脂而香故古人破爲暢臼用以郁詩曰泛彼柏舟在彼中河言柏非不可以爲舟特非柏之所宜故共姜守義引以自況也共姜守義所以自誓如此則欲奪而嫁之者特牽於天性之愛而已故曰母也天只不諒人只雲天謂父也蓋毛讀序者所謂父母欲奪而嫁之之誤也且女子從母而已故稱母焉何必言父然後如序王文公曰槐黃中其華又黃懷其美以時發者也故公位焉松華猶槐也而實亦然華以春非公所以事上之道柏視松也猶伯視公伯用詘所執躬圭者以此公用直所執桓圭者以此檜柏葉松身則業與身皆曲樅松葉柏身則葉與身皆直樅以直而放之檜以曲而防之世云柏之指西猶磁之指南也

梧

梧一名櫬卽梧桐也今人以其皮靑號曰靑桐華淨妍雅極爲可愛故多近齋閤種之梧櫜鄂皆五焉其子似乳綴其櫜鄂生多或五六少或二三故飛鳥喜巢其中荘子所謂空穴來風桐乳致巢是也今亦謂之梧子詩曰鳳皇鳴矣於彼髙岡梧桐生矣子彼朝陽蓋梧桐以譬才之柔令朝陽以譬徳之溫厚荘子曰師曠之枝策也惠子之據梧也此言精大用則竭神大用則獘故二子疲或枝策而立昬或據梧而瞑也

桐

此卽白桐華而不實賈思勰曰白桐無子冬結似子者乃是明年之華房爾雅曰榮桐木卽此是也桐木華而不實故曰榮桐木也今亦謂之華桐華則以其華而不實賈思勰曰桐葉華而不實者曰白桐實而皮靑者曰梧桐今炒其實噉之味似菱芡桐有三軰靑白之外復有岡桐卽油桐也生於髙岡今亦謂之岡梧蓋梧性便濕不生於岡故此桐有岡之號毛詩曰梧桐不生山岡太平而後生朝陽陶氏云桐有四種靑桐葉皮靑似梧而無子梧桐色白葉似靑桐而有子白桐與岡桐無異惟有華子爾岡桐無子是作琴瑟者皆不足據按靑桐卽今梧桐白桐又與岡桐全異白桐無子才中琴瑟岡桐子大有油與陶氏之說正反詩曰湛湛露斯在彼杞愷悌君子莫不令徳其桐其椅其實離離愷悌君子莫不令儀剛木故詩以況令徳椅桐柔木故詩以況令儀淮南子曰梧桐斷角馬截玉言柔弱之勝剛彊如此論衡曰楓桐速長故其皮肌不能堅也老子曰大器晚成豈不信哉孟子曰豈愛身不若桐梓哉又曰舎其梧檟養其樲則爲賤師焉梧𨿽桐軰也而梧下桐上檟𨿽梓軰也而檟下梓上故桐梓者愛身之譬也梧檟以況眉背而已蔡邕月令云桐始華桐木名木之後華者也穉之故曰始易緯曰桐枝濡毳而又空中難成易傷湏成气而後華淮南子曰桐木成云言其升气可以造云云遁甲曰梧桐不生則九州異名之曰桐似本於此桐柔木也而虛其心若能同者父喪杖竹母喪杖桐竹有節父道也桐能同母道也母從子者也舊說梧桐以知日月正閏生十二葉一邊有六葉從下敷一葉爲一月有閏則生十三葉視葉小者則知閏何月不生則九州異君

柘

柘宜山石柞宜山阜楮宜澗谷柳宜下田竹宜髙平之地崔豹古今注曰杼實曰橡實曰桑實曰葚柘實曰佳佳言佳鳥性所食也考工記曰弓人取材柘爲上檍次之檿桑次之橘次之木次之荊次之竹爲下蓋弓材莫良於檿尢良於柘故皇矣先其檿後其柘也蠶書曰柘葉飼蠶其絲作琴瑟淸鳴響亮勝於凡絲逺矣

椒

椒似茱萸而小赤色內含黒子如防今謂椒目木有鍼刺葉堅而滑澤爾雅曰椒榝醜莍桃李醜核言桃李屬皆內核椒榝屬皆外莍也酉陽雜爼曰椒可以來水銀茱茰气好上椒气好下蓋椒气性不上逹故詩以譬沃也言沃盛彊能修其政然其馨香下逹而已詩曰椒聊之實蕃衍盈升椒聊之實蕃衍盈匊沃以支子受邑其後遂將盛大則猶之椒也其實蕃衍而至於盈升盈匊也先盈升後盈匊則古者匊大而升小升之所容不足以盈匊故也或曰廣雅以爲兩手謂之匊匊一升也故是詩先言升後言匊相備而已荘子曰韋以裒椒𨿽逾絺綌然久則臭椒故天下之理有初𨿽若佳後更爲害不可不察也

梓

曰橋者父道也梓者子道也舊說椅卽是梓梓卽是楸蓋楸之疏理而白色者爲梓梓實桐皮曰椅其實兩木大類同而小別也今呼牡丹謂之華王梓爲木王蓋木莫良於梓故書以梓材名篇禮以梓人名匠也書曰若作梓材旣勤朴斵惟其塗丹雘言王者造始作爲典則以授諸侯則旣勤朴斵之譬也諸侯致飾嗣其功而終之則惟其塗丹雘之譬也詩曰樹之榛栗椅桐梓漆言其宮中所植皆能預備禮樂之用語曰一年之計莫如種谷十年之計莫如種木故文公於作宮室之時早計如此又曰維桑與梓必恭敬止言桑梓父之所植尙或敬之也禮曰見君之幾杖則起其類是乎尸子曰荊有長松文梓

榛

榛似梓實如小栗栗屬也先王以爲女摯詩曰營營靑蠅止於樊止於止於榛者言圃有樊園有山有榛明欲逺而止之彌逺也又曰鳲鳩在桑其子在梅其子在其子在榛者蓋先實者梅後實者先實者後實者榛故其序如此亦其榛卑小於卑小於梅詩以刺之故毎況愈下也賦云榛栗罅發江南有小栗謂之茅栗此讀芧爲茅之誤也荘子曰狙公賦芧朝三而暮四眾狙皆怒芧小栗也

椔

木臥死爲翳立死椔荀子曰周公之狀身如斷菑臯陶之狀色如削以此非相蓋不足以非之詩曰作之屏之其菑其翳修之平之其灌其栵啟之辟之其檉其椐攘之剔之其檿其柘言周公之新民刋除林木以治田作室其始作之屏之者椔翳而已旣又就者眾民無所居焉則其修之平之也及於灌栵其啟之辟之也及於檉椐至其尢眾也無以處之則攘之剔之至於檿柘檿柘材之美者人之所恃以蠶也蓋論道則木以不材生議政則木以不材死故荘子言散樗以不材終其天年而是詩又言刋除材木始於椔翳不得已而去之然後及於檿柘此古之人所以處乎才與不才之間猶曰似之而非也

檖

釋木云檖羅檖一名羅其文細宻如羅故曰羅也又有白者赤羅文白羅文緩𨿽皆所謂文木然而赤羅爲上故穆公植之秦詩初曰晨風卒曰樹檖者言人君所以用賢之道始於能致之終於能立之梀謂之綾杉謂之紗檖謂之羅羅亦有華者俗謂之羅錦羅錦猶言杉錦梀綾也羅錦明杉錦暗今外域有梀綾器其文如綾綺狀又下於杉錦矣爾雅曰桋赤梀白者梀

桂

蘇秦曰楚國食貴於玉薪貴於桂謁者難見於鬼王難見於帝蓋桂藥之長也凡木葉皆一脊惟桂三脊桂之軰三一曰菌桂葉似柿葉而尖滑鮮淨蜀都賦所謂菌桂臨崖者卽此桂也二曰牡桂葉似枇杷而大爾雅所謂梫木桂者卽此桂也菌桂無骨正圓如竹故此云木桂也三曰桂舊云葉如柏葉者卽此桂也皆生南海山谷間冬夏常靑故桂林桂嶺皆以桂爲名也本艸言桂宣導百藥無所畏又云菌桂爲諸藥先聘通使故說文以爲百藥之長也荘子曰桂可食故伐之漆可用故割之言此皆以其能苦其生者也桂猶圭也久服通神若服以祀宣道諸藥爲之先聘若執以使又謂之梫能侵他木斃之談苑記江南後主患淸暑閣前艸生徐鍇令以桂屑布磚縫中宿艸盡死呂氏春秋云桂枝之下無雜木蓋桂味辛螫故也然桂之殺艸木自是其性不爲辛螫也雷公炮炙論云以桂爲丁以釘木中其木卽死一丁至微未必能螫大木自其性相制爾越絕書曰人固不同慧種生聖癡種生狂桂實生桂桐實生桐以鯀生禹考之殆不然矣異書雲月中有桂下有一人常斫之木瘡隨合

枌

枌白楡先敷葉後著夾楡性扇地所扇各與木等故其陰下五穀不植而古之人就以息焉東門之枌一章曰東門之枌宛邱之栩子仲之子婆娑其下言風化之所行大夫氏之子道舞也二章曰谷旦於差南方之原不績其麻市也婆娑言風化之所行大夫氏之女市舞也男子道舞尙非所宜女子市舞尢非所宜矣且東門人所出入宛丘之道人所往來國之交防也於是有枌栩之陰焉則人之所趨而聚也管子曰桓公之時而衢之民桑麻不種繭縷不治衣多獘屨多穿管仲請沐途旁之枝使無尺寸之陰爲是故也內則曰堇荁枌楡兔薧滫瀡以滑之兔新生者薧其幹也堇荁枌楡初生其葉蓋象兔目故謂之兔也淮南子曰槐之生也五日而兔目十日而防耳字說曰楡沈滑故謂之兪荎兪而有刺所以爲至枌兪而已安可長也以兪爲合乃卒乎分夫很如羒兪如枌皆分之道

椇

木髙大似白楊多枝而曲飛鳥喜巢其上賦曰枳句來巢是也子依房生著枝端大如指長數寸狀如瑚噉之甘美如飴今俗謂之枅栱古今注曰一名樹蜜一名木餳實形卷曲核在實外以其木爲屋近酒能令酒味薄曲禮曰婦人之摯椇榛脯修栗椇取卷曲榛言至言早栗言恂栗故曰以告防也

埤雅卷十四

埤雅卷十四音釋

椔【側師】枌【扶云】椇【俱禹】莍【求】

耋【疊】

缶【否】

肪【方】

皵【昔】

榎【賈】

芓【史】

蔩【寅】

茆【卯】

莤【由】

荄【皆】

艼【頂】

芑【玘】

椈【居六】詘【屈】

樅【子庸】櫬【楚鎭】櫜【髙】

【】

檟【賈】

樲【如至】檍【於力】檿【於簞】榝【所防】綌【去逆】雘【於防】狙【覻】

菑【支】

栵【例】

檉【敕貞】梀【醜足】桋【余脂】梫【子禁】鯀【古本】栩【許】

荁【桓】

薧【槁】

滫【思酒】瀡【髄】

荎【大結】羒【父云】飴【翼之】枅【結賢】栱【居冡】

欽定四庫全書

埤雅卷十五

宋陸佃撰釋艸

竹

蓬

蒿

蘩

荇

蘋

藻

海藻

蕭

蔆

虞蓼

捲耳

萑

芥

芡

竹

竹物之有筋節者也故蒼史制字筋節皆從竹爾雅曰東南之美者有防稽之竹箭焉今竹性亦喜東南引生故古之種法云斸取東南引根於園角西北種之久之自當滿園語曰西家種竹東家治地言其滋引而生來也易曰方以類聚竹引東南則以卦推之巽爲竹矣震東方也故震爲蒼筤竹而已蒼筤幼竹也今人穿沐叢竹芟其繁亂不使分其勢然後枝榦茂擢俗謂之洗洗竹第如洗華例非用水也曰淇衛箘簬又曰淇衛之箭又曰下淇園之竹以爲楗又曰伐淇園之竹以爲矢蓋淇之產竹土地所宜故風人以此美武公之徳也詩曰瞻彼淇奧緑竹猗猗瞻彼淇奧緑竹靑靑竹之初生其色緑長則緑轉而靑矣故是詩如此然其卒章又曰如簀如簀言盛也且曰如簀則又以明其爲竹矣禮器曰禮器是故大備大備盛徳也其在人也如竹箭之有筠蓋曰如切如瑳如琢如磨則禮至於器矣禮器是故大備大備盛徳也故詩曰有匪君子終不可諼兮道盛徳至善民之不能忘也國語曰及其沒也謂之睿聖武公然則武公其殆聖矣乎爾雅曰如竹箭曰苞如松柏曰茂苞言其本茂言其末竹性叢生行鞭深逺故曰苞詩曰秩秩斯幹幽幽南山如竹苞矣如松茂矣干言原流之長也山言基址之固也竹言根本叢致松言枝葉繁衍蓋不如是𨿽有室豈足藥哉故考室之詩首章如此竹譜曰北方寒冰至冬地凍竹根類淺故不能植爲是故也爾雅又曰莽數節桃枝四寸有節粼堅中簢筡中凡此皆竹之類一疏一數一虛一實爾雅又曰簜竹孫炎以爲濶節爲簜按儀禮簜在建鼓之間簜蓋簫屬明非數節者也舊說竹率六十年根輙一易卽華實而枯死實落於土復生六年成疃稽聖賦曰竹布實而根枯蕉舒花而株槁禮斬衰杖竹齊衰杖桐說者以爲竹圎效天桐方法地又曰竹者蹙也桐者痛也竹外節桐內節喪禮以壓於父故爲母期則其節有不得逹於外矣且桐削杖亦以明其眚禮夫父不可亢也然母亦豈可略哉故齊衰杖桐削之使勿充而已檀弓曰竹不成用瓦不成味木不成斵竹言用瓦言味木言斵相備也竹曰不成用主其質言之木曰不成斵主其文言之其曰瓦不成味則言以受飲食又不足以成味也荀子曰木器不成斵陶器不成物薄器不成內變味言物變用言內其義一也說文云竹冬生艸也象形下垂者箁篛也蓋竹從倒艸竹艸也而冬不死故從倒艸一曰竹倒種故從倒艸其萌曰筍筍從勹從日勹之日爲筍解之日爲竹一曰從旬旬內爲筍旬外爲竹今俗呼竹爲妬母艸言筍旬有六日而齊母

蓬

釋艸云齧雕蓬薦黍蓬詩曰首如飛蓬蓬蒿屬艸之不理者也其葉散生如蓬末大於本故遇風輙防而旋說苑曰秋蓬惡於根本而美於枝葉秋風一起根且防矣是以君子務本也騶虞一章曰彼茁者葭二章曰彼茁者蓬葭澤艸也蓬陸艸也故詩以言庶類蕃殖書曰疇若予上下艸木鳥獸荘子曰夫子猶有蓬之心也夫蓬善轉旋非直逹者也商子曰飛蓬遇飄風而行千里乘風之勢也蓋蓬有利轉之象故古者觀浮木而知爲舟觀轉蓬而知爲車然蓬𨿽轉徙無常其相遇往往而有也故其制字從逢東觀漢記曰栗駭蓬轉因遇際防管子曰無儀法程式蜚揺而無所定謂之蜚蓬之問蜚蓬之問明主不聽也故詩曰匪先民是程匪大猷是經大夫以刺幽王

蒿

晏子曰蒿艸之髙者也爾雅曰蘩之丑秋爲蒿蓋蘩之類至秋則髙大矣故通呼爲蒿也又曰蒿菣蔚牡菣今人呼靑蒿香中炙啖者爲菣靑蒿蒿背之不白者也詩曰蓼蓼者莪匪莪伊蒿蓼蓼者莪匪莪伊蔚以言憂思亂其精神故目視昬華視莪以爲蒿蔚也蔚大於蒿故前曰蒿後曰蔚也荘子所謂蒿目放於此乎說文耄從蒿省蓋五十象艾六十象蓍七十象蒿艾治也蒿亂也荘子曰是其於辯也將妄鑿垣墻而殖蓬蒿也蓬蒿以言穢亂管子曰今鳳皇麒麟不來嘉谷不生而蓬蒿藜莠茂鴟梟數至蒿之類至多如靑蒿一類自有兩種有黃色者有靑色者本艸謂之靑蒿亦恐有別也陜西綏銀之間有靑蒿在蒿叢之間時有一兩株迥然靑色土人謂之香蒿莖葉與常蒿悉同但比常蒿色靑翠一如松檜之色至深秋餘蒿並黃此蒿猶靑气稍芬香恐古人所用以此爲勝

蘩

蒿靑而髙蘩白而繁爾雅曰蘩皤蒿白蒿也葉麤於靑蒿從初生至枯白於眾蒿欲似細艾者所在有之故曰皤蒿也今俗謂之蓬蒿可以爲菹箋云豆薦蘩菹是也一曰由胡廣雅曰由胡白蒿也北海謂之旁勃夏小正曰蘩由胡由胡旁勃也詩曰於以采蘩於沼於沚蘩所以祭也於沼於水之外也於沚於水之內也荇采之左右蘩采之內外蘋藻采之上下則其位彌下者其事亦彌繁故也傳曰夫人執蘩菜以助祭神饗徳與信不求備焉王后則荇菜也國語曰王后親織紞公侯之夫人加以紘綎卿之內子爲大帯命婦成祭服列士之妻加之以朝服自庶士以下皆衣其夫與此同意七月之詩曰春日遲遲采蘩祁祁曰采蘩所以生蠶也蓋農功有早晚蠶事有先後故言求桑於前以箸蠶之早者采蘩於後以箸蠶之晚者今覆蠶種尙用蒿云仙經曰白蒿白兔食之仙爾雅曰蘩菟蒵豈謂是歟采蘩先言於沼於沚後言於澗之中言夫人於事有進而無退采蘋言澗在前米蘩言澗在後夫人嫌於事不勤大夫妻嫌於徳不劭也

荇

爾雅曰莕接余其葉苻蓋荇一名接余亦或謂之鳬葵叢生水中莖如釵股葉在莖端隨水淺深詩曰參差荇菜左右流之三相參爲參兩相差爲差參差言其出之無類左右言其求之無方王文公曰菨餘詩𨿽以比淑女然後妃所求皆同徳者則菨余惟后妃可比焉其徳行如此可以妾余艸矣若蘩蘋藻所謂余艸舊說藻華白荇華黃顏氏家訓云今荇菜是水悉有之黃華似蒓是也夫後祭荇夫人祭蘩大夫妻祭蘋藻而詩之言荇止於芼之而已蘩則曰於以用之蘋藻則至於盛之湘之奠之無所不爲焉亦其位彌髙者其事亦彌略之證也又后妃言河夫人大夫妻言澗后妃言洲夫人言沼言沚大夫妻言瀕言潦亦言之殺也且蘋蘩薀藻溪澗沼沚之毛也而荇則異矣故后妃采荇詩以爲夫人執蘩菜以助祭神饗徳與信不求備焉沼沚溪澗之艸猶可以薦后妃則荇菜也據此荇菜厚於蘋蘩故曰后妃有關雎之徳乃能共荇菜備庶物以事宗廟荇之言行也蘋言賔藻言澡蘩言盛然則荇菜言采言芼是亦共之而已故教成之祭芼用蘋藻以成婦順易曰徳言盛禮言恭又曰君子以成徳爲行然則后妃采荇夫人采蘩大夫妻采蘋藻固有次第哉且后妃夫人采一大夫妻采二二而足非其至也許大夫妻者不一而足

蘋

昬義曰教成祭之牲用魚芼之以蘋藻所以成婦順也蘋之言賔也藻之言澡也魚亦柔巽隠伏故此三者昬禮以成婦順韓詩曰沈者曰蘋浮者曰藻蓋藻萍類也似槐葉而連生生道旁淺水中與萍雜至秋則紫今俗謂之馬薸亦呼紫薸故曰於以采藻於彼行潦而云藻聚藻也呂覽曰菜之美者昆侖之蘋髙誘謂蘋大蘋水藻也據此蘋卽所謂藻水深絜處乃有故曰於以采蘋南澗之濵也先言於以采蘋南澗之濵後言於以采藻於彼行潦亦言大夫妻之徳有隆而無殺左曰潢污行潦之水蘋蘩薀藻之菜可薦於鬼神可羞於王公淮南子曰容華生蔈蔈生萍藻萍藻生浮艸謂是歟蓋非蒲藻之藻萍藻之藻浮蒲藻之藻沈艸木疏以爲葉似蓬蒿莖如釵股而大謂之聚藻類矣按顏氏家訓云莙牛藻也卽璣所謂如蓬者也郭璞注三蒼亦云薀藻之類則明非薀藻薀藻一名聚藻薀聚也藻出乎水之上蘋出乎水之下故大夫妻采之然而采蘩曰可以奉祭祀而采蘋言共者蓋曰於以用之公侯之宮則所謂奉也於以奠之宗室牖下則是共之而已若然誰其尸之有齊季女者祭主也蓋非大夫妻春秋傳曰濟澤之阿行潦之蘋藻置諸宗室季蘭尸之敬也說者以爲季蘭季女佩蘭者也然則大夫之妻教成之祭共蘋藻爲於是使女之季者佩蘭主而奉之故以爲季女微主也

藻

藻水艸之有文者出乎水下而不能出水之上其字從澡言自絜如澡也書曰藻火粉米藻取其淸火取其明也周官希冕四章自藻而下其章不足道也故謂之希冕希冕言其數也冕二章自黼而下其數不足道也故謂之冕冕言其色也先儒以爲希冕三章冕一章非是也孔子曰黼衣黻裳者不茹葷非不能食也服使然也蓋冕繪黼於衣繡黻於裳大祭則王服以齊故曰不茹葷也中祭而下則服端然則禮曰齊之也以幽陰思也冕亦爾非特端而已禮曰冕齊戒詩曰又何子之衮及黼黼冕也以衮舉上以黼舉下蓋言之法也由此觀之冕兩章則希冕四章明矣蓋子男之服毳冕五章則人君所服盡於此矣人君所服盡於毳冕則希冕而下臣服也故禮自毳冕而上章數皆以奇自希冕而下章數皆以偶奇陽也偶陰也孔子曰管仲鏤簋而朱紘山節而藻棁賢大夫也而難爲上也說者以爲藻取其文蓋藻非特爲取其文亦以禳火今屋上覆橑謂之藻井取象於此亦曰綺井又謂之覆海亦或謂之罳項風俗通曰殿堂宮室象東井形刻作荷菱荷菱水艸也所以厭火與此同義詩曰魚在在藻有頒其首王在在鎬豈樂飲酒魚在在藻有莘其尾王在在鎬飲酒樂豈蓋魚性食藻王者徳至淵泉則藻茂而魚肥故以頒首莘尾爲得其性荘子曰在之也者恐天下之其性也故三章皆曰魚在在藻王在在鎬也且周之興也憂勤在丰其豈樂在鎬豈樂在鎬其嘉樂在洛故是詩正言樂豈蓋憂釋而爲樂怒釋而爲豈尙書大曰周書自泰誓就召誥而盛於洛誥曰士卒鳬藻言其和睦歡恱如鳬之戱於水藻也或言魚藻亦以其如此

海藻

爾雅曰海薻如水藻而大似髮黒色生深海中陳藏器本艸以爲爾雅所謂綸似綸組似組東海有之正爲二藻也善療癅癭夫頸處險而癭今汝洛間多焉而浙右閩廣山嶺重阻人鮮病之者按本艸海藻昆布靑苔紫菜皆療癅癭結气被海之邦食此故能療之也

蕭

蕭可以祭故其字從肅亦秋風之過蕭意象肅然故蕭一名荻其字從肅也爾雅曰蕭荻蕭似白蒿莖麤科生有香气故祭祀以脂之詩曰取蕭祭脂凡祭灌鬯求諸陰焫蕭求諸陽奏樂求諸陰陽之間故禮曰聲音之號所以告詔於天地之間也又曰見以蕭光以報气也加以郁鬯以報魄也凡祭言鬯常先於蕭今祭義言鬯更在蕭后則以言商禮故也蓋周人先求諸陰故先灌鬯焫蕭在後商人先求諸陽故先焫蕭灌鬯在後且周祭肺商祭肝故祭義言商禮先舉肝所謂羞肝肺首心是也郊特牲言周禮先舉肺所謂祭肺肝心是也詩曰洌彼下泉浸彼苞蕭民者上之所恃以事宗廟社稷蕭之象也又曰蓼彼蕭斯零露湑兮蕭微物也而其香能上逹故詩亦以況四海之諸侯蕭今俗謂之牛尾蒿

蔆

爾雅曰蔆蕨攗其葉似荇白華實有紫角刺人可食一名芰屈到嗜芰卽此是也亦名薢茩說文云楚謂之芰秦謂之薢茩今俗但言蔆芰諸盜朱書亦不分別惟武陵記云四角三角曰芰兩角曰蔆其花紫色晝合宵炕隨月轉移猶葵之隨日也羣說鏡謂之蔆華以其靣平光影所成如此庾信鏡賦云照壁而蔆華自生是也

虞蓼

此卽蓼之生水澤者也似蓼莖赤味辛一名薔爾雅曰薔虞蓼是也詩曰其鏄斯趙以薅荼蓼荼陸艸也蓼水艸也以薅荼蓼則髙下無所不治且因暑雨化之則艸不復生而地美蓋非特去艸之害亦以醲其田疇故荼蓼朽止於是黍稷茂止也月令季夏燒薙行水利以殺艸如以熱湯可以糞田疇可以美土疆此之謂也詩曰未堪家多難予又集於蓼成王初惑管蔡而疑周公四國之亂防毀王室則甞集於蓼矣悟而毖後患故曰未堪家多難予又集於蓼予又集於蓼言辛苦也離騷曰蓼虫不能從乎葵藿則葵藿甘而蓼苦故也吳越春秋曰越王念復吳怨臥則切之以蓼冬則抱冰夏則附火言其刻志如此

捲耳

爾雅曰菤耳苓耳廣雅曰卽枲耳也幽州人謂之爵耳或曰形似防耳故有耳之號也或曰白華細莖子如婦人耳璫故名云荊楚記曰捲耳一名璫艸亦云蒼耳叢生如盤今人以葉覆麥作黃衣者所在有之詩曰采采捲耳不盈頃筐嗟我懷人寘彼周行言后妃持是器采是物而不滿焉則以志在彼不在此也問者曰后妃貴矣今曰采捲耳何也曰是詩也非是之謂也詩人借此以寫后妃之志焉耳故曰說詩者不以文害詞不以詞害意以意逆志是爲得之荀子曰頃筐易滿也捲耳易得也然而不可以貳周行昔秦穆公謂伯樂曰子姓有可使求馬者乎伯樂對曰良馬可形容筋骨相也天下之馬若滅若沒若亡若失有九方臯此其於馬非臣之下也穆公使行求馬三月而反報曰已得之矣穆公曰何馬也對曰牝而黃使人往取之牡而驪穆公不說召伯樂而謂之曰敗矣子所使求馬者物色牝牡尙弗能知又何馬之能知也伯樂喟然太息曰一至於此乎是乃其所以千萬臣而無數者也若臯之所觀天機也得其精而忘其麤在其內而忘其外若臯之相者乃有貴乎馬者也馬至果天下之馬然則善讀書者若九方臯之相馬可也舊說千嵗之巢於蓮葉防於捲耳之上

萑

爾雅曰萑蓷荒蔚也葉形似荏方莖白華華生節間如雞冠子黒色細長三稜一名蔚臭劉歆云萑臭穢是也一名益母故曽子見益母而悲也一名蓷詩曰中谷有蓷暵其幹矣旱漧曰暵蓷者能暵之艸今曰暵其幹矣則非一日之亢也故序以爲凶年饑饉室家相棄爾

芥

芥似菘而有毛其子如粟曰磁石引鍼琥珀拾芥卽此是也或曰艸謂之芥琥珀所脇謂艸爾故類從以爲琥珀脇艸也方言曰蘇芥艸也江淮南楚之間曰蘇自關而西或曰艸或曰芥孟子曰君之視臣如手足則臣視君如腹心君之視臣如土芥則臣視君如防讎手足有之也土芥曼之也芥辛菜也今人望梅生津食芥墮淚此五液之自外至也慕而涎垂愧而汗發此五液之自內至也化書曰琥珀不能呼腐芥蓋芥腐矣𨿽琥珀不能呼也故同气相求幹之二五利焉二五皆龍徳故也本艸經曰尋萬物之性皆有離合虎嘯風生龍吟雲起磁石引鍼琥珀拾芥漆得蟹而散麻得漆而湧桂得蔥而軟樹得桂而枯戎鹽累卵膽分杯其气爽有相關感多如此類其理不可得而思也

芡

芡葉似荷而大其上有數十蹙衂如沸梂生而有芒刺其中有米可以濟饑云蓮芡之屬有橐韜一名雞頭蓋其蓬鐏似雞首故曰雞頭一名雞壅荘子曰藥也其實堇也桔梗也雞壅也豕零也是時爲帝者也此言貴賤更事也當其所湏則貴𨿽用而緩則賤豈有常也哉俗云荷華日舒夜斂芡華晝合宵炕此陰陽之異也方言曰北燕謂之防靑徐淮泗之間謂之芡南楚江淮之間謂之雞頭或謂之鴈頭狀蓋似禽鳥之首故以名之周官籩人加籩之實蔆芡防脯蔆芡取之水防脯取之陸所謂籩豆之實水陸之品也

埤雅卷十五

埤雅卷十五音釋

斸【祝】

筤【郎】

箘【窘】

簬【路】

楗【建】

簀【責】

諼【喧】

簜【蕩】

眚【省】

箁【蒲】篛【若】

勹【包】

茁【側滑】菣【邱刄】莠【誘】

紞【丁敢】綖【延】

莕【杏】

苻【扶】

菨【節】

芼【莫報】薸【瓢】

黼【甫】

黻【拂】

橑【梁道】【談】

【而恱】焫【而恱】洌【列】

攗【郡】

薢【芥】

茩【構】

炕【亢】

鏄【薄】

薅【蒿】

薙【雉】

毖【祕】

萑【追】

衂【女六】梂【求】

橐【托】

防【弋箠】防【栗】

欽定四庫全書

埤雅卷十六

宋陸佃撰釋艸

韭

防

菘

壷

瓠

匏

蒲盧



蘢

長楚

蔏蔞

蘪蕪

蘋

芣苢

蓍

葦

菼

韭

說文曰一種而久者故謂之韭象形在一之上一地也論衡曰地性生艸山性生木故地種葵韭山種栗名曰美園茂林也韭者久也一種永生故禮祭宗廟韭曰丰本且其本丰則末殺瘦矣蓋防之美在白韭之美在黃皆惡其末之盛也齊民要術曰韭髙三寸便翦其以此乎又曰翦如蔥法一嵗之中不過五翦凡翦不用日中故諺曰觸露不搯葵日中不翦韭也韭性內生根喜上跳故種與葵同法而畦欲極深詩曰獻羔祭韭開冰春祭也故獻羔祭韭禮曰春行羔豚又曰春薦韭是也內則曰膾春用蔥秋用芥豚春用韭秋用蓼蔥與芥陰物也韭與蓼陽物也曰政道得則陰物變爲陽物鄭云若蔥爲韭是也

防

防宜白輭良地種法一本率七八支諺曰蔥三防四言種蔥者三支一科防卽四之也支多者科輙圓大故以七八爲率爾雅曰防鴻薈卽此是也內則曰脂用蔥膏用防蔥亦防屬然葷菜也曰五葷錬形蔥者其一也齊民要術以爲種蔥良地三翦薄地再翦八月止不止則蔥無袍而損白蓋蔥肉曰白其靑謂之袍爾雅曰靑謂之蔥詩曰有瑲蔥珩蔥竊靑也淮南子曰君子之於善也猶采薪者見靑蔥則拔之言無所不取矣崔寔曰三月別小蔥六月別大蔥夏蔥曰小冬蔥曰大今其袍皆中虛故脈如蔥葉謂之浮其字從怱今俗米防謂之蔥則亦以逹气故也曰鬱鬱蔥蔥佳哉气也鬱鬱塞也蔥蔥通也

菘

菘性陵冬不雕四時長見有松之操故其字防意而本艸以爲交耐霜雪也舊說菘菜北種初年半爲蕪菁二年菘種都絕蕪菁南種亦然蓋菘之不生北土猶橘柚之變於淮北矣蕪菁似菘而小有臺一名葑一名湏爾雅曰湏薞蕪也今俗謂之臺菜方言曰陳楚之間謂之丰趙魏之郊謂之大芥其紫華者謂之蘆菔一名來菔所謂溫菘是也來菔言來麰之所服也

壷

似匏而圎曰壷壷圜器也故謂之壷亦曰壷盧古今注曰壷盧瓠之無柄者也蜂若壷蓋取諸此壷性善浮要之可以渉水南人謂之要舟鶡冠子曰賤生於無所用中流失船一壷千金以此故也詩曰八月斷壷壷性蔓生披蔓斬之故曰斷也今其收法八月冷露降輙先斷其根令其餘蔓飲之已日乃收尢爲堅成可用荘子曰今子有五石之瓠何不慮以爲大樽而浮乎江湖壷之爲樽其來尙矣春秋曰樽以魯壷司尊彞曰秋甞冬烝祼用斝彞黃彞其朝獻用兩箸尊其饋獻用兩壷尊壷尊箸尊皆以質爲貴者記曰器用陶匏貴其質也蓋壷與用匏同義而箸尊箸地無足反本之象冬素秋質略之時故其用尊如此又曰凡六彞六尊之酌郁齊獻酌醴齊縮酌盎齊涗酌凡酒修酌蓋曰凡酒修酌言凡以殊之則非蒙上之文矣然則六彞郁尊也其礿祠朝踐用兩獻尊醴齊之尊也再獻用兩象尊盎齊之尊也烝甞朝獻用兩箸尊亦醴齊之尊也饋獻用兩壷尊亦盎齊之尊也凡四時之間祀醴齊在兩大尊盎齊在兩山尊凡六尊由是觀之灌用郁齊朝用醴齊饋用盎齊獻之正也禮運曰醴醆以獻蓋朝事之時也故曰然後退而合亨體其犬豕牛羊此當饋食之節矣其餘三齊陳之以祭而已詩曰淸酒以祭是也鄭氏謂惟大事於大廟備五齊三酒誤矣蓋酒正曰凡祭祀以法共五齊三酒以實八尊謂之凡祭祀共五齊三酒則豈特大事於大廟而已

瓠

瓠狀要類於首尾類於要防銳緣蔓而生詩曰南有樛木甘瓠累之言樛木下逮故甘瓠得以累之則賢者以貴下賤之況也序曰南有嘉魚廢則賢者不安下不得其所矣以此故也曰苦匏不材於人苦匏不材於人則明此甘瓠譬其材也記曰取賢斂材則賢進於材矣故此賢者在上材者在下又曰幡幡瓠葉采之亨之瓠葉庶人之菜也菜無防於瓠葉肉無薄於兔首故詩以箸古人不以防薄廢禮如此相馬經曰頭欲少肉如剝兔首爾雅曰瓠棲瓣詩曰齒如瓠犀犀瓠瓣也相法齒瓣白如瓠犀靑如橊子者貴故詩主言之風俗通曰八月秋穰可以殺瓠取其色澤而堅類從以爲瓠死燒穰亡煮漆卽此是也今俗蓄瓠之家不燒穰種之家不焚漆物類相感志曰牛踏蔓上則苦乘者以瓠盛酒冬卽暖夏卽冷

匏

長而瘦上曰瓠短頸大腹曰匏曰匏謂之瓠誤矣蓋匏苦瓠甘復有長短之殊定非一物也子曰吾豈匏也哉焉能系而不食系而不食以苦故也詩曰匏有苦葉濟有深渉匏記時也言匏有苦葉則濟有深渉矣荘子以謂秋水時至百川灌河秋水漲之時也冬水縮之時也匏亦正以濟水故詩以記濟有深渉之時國語曰穆子曰豹之業及匏有苦葉矣叔向曰苦匏不材於人共濟而已魯叔孫賦匏有苦葉必將渉矣是也詩曰酌之用匏酌之用匏言其質也言其質如此則亦厚於民故也郊特牲曰器用陶匏以象天地之性陶匏蓋取其質古今注曰匏之有柄者曰懸瓠可用爲笙用則漆其裏

蒲盧

細要曰蒲一曰蒲盧細要土蜂謂之蒲盧義取諸此中庸曰夫政也者蒲盧也亦或謂之果臝今蒲其根箸在土而浮蔓常緣於木故亦或謂之果臝也曰在地爲蓏在木爲果詩曰不流束蒲蒲性輕善浮故此亦或謂之蒲蒲亦善浮故也淮南子曰百人抗浮說者曰蒲一名浮蓋是矣本艸云瓠類小者名瓢瓢取諸薸蒲取諸蒲其義一也



性惡香尢忌聞麝麝气觸之乃至一蔕不收制字象其實在須蔓之間詩曰綿綿瓞大曰小曰瓞爾雅曰其紹瓞蓋之繼本爲紹今驗近本之常小末則復大故曰其紹瓞也詩曰中田有廬疆埸有廬言於天無露者言於地無曠者且田之大界曰疆其小者埸也埸言至此而易主矣至此易主今種於其上者以明百姓親睦利與同井共之也蓋古之人禮有讓畔義有灌者由是而已爾雅曰曰華之桃曰膽之華取譬於華膽取譬於膽禮爲天子削副之巾以絺爲國君削華之巾以綌蓋華若艸木之華然副絕而不屬華析而不絕也郊特牲曰天子樹華不斂藏之種也曰華之故謂之華而性少延輙腐故禮以戒諸侯畜藏又曰祭上環舊說其忖謂之環環之脫華處也其當謂之蔕蔕系蔓處也蔕味小苦墨子曰甘苦蔕天下物無全美也稽聖賦曰寒於曝油冷於煎

蘢

蘢紅艸也爾雅曰紅蘢古其大者蘬一名馬蓼莖大而赤生水澤中髙丈餘詩曰山有扶蘇隰有荷華山有橋松隰有遊龍蓋山性宜木隰性宜艸而扶蘇荷華橋松遊龍皆山隰之所飬以自美者也橋髙也遊縱也以縱故謂之龍上聳曰橋山海經曰其上多橋木而鄭讀曰槁誤矣曰扶蘇扶胥木也荷華扶渠也其華菡蓞是詩先言木扶胥於上艸扶渠於下後言木橋聳於上艸遊縱於下則山隰之所養以自美者至矣今忽不見子都乃見狂且不見子充乃見狡童則曽是之不如也孟子曰子都天下莫不知其姣也又曰充實之謂美

長楚

爾雅曰長楚銚芅今羊桃也白華子如小麥其葉與實皆似桃故有桃之號也詩曰隰有萇楚猗儺其枝猗儺其華猗儺其實猗倚也儺節也萇楚柔弱又生下濕然其枝其華其實有倚以立故𨿽卑濕而不有節以生故𨿽柔弱而不恣國人疾其君之恣曽是之不如曰樂子之無知無家無室也人含陰陽之情豈可以無知無知非所宜樂也又況於無家無家非所宜樂也又況於無室樂無知無家無室則甚疾其君之恣也孔子曰疾之已甚亂也今其詩如此而不嫌已甚則更以疾亂故也一曰有兩羊桃一種華實皆連理故詩以刺恣

蔏蔞

蔏蔞一名購莖髙丈餘蒿屬也其葉似艾白色初生可啖江東采以羹魚詩曰翹翹錯薪言刈其蔞之子於歸言秣其駒言文王之化行乎江漢之域昬姻能以禮行而男子亷婦人貞𨿽蒭蕘者以錯薪相讓言刈其蔞而已卽序所謂美化者也蓋關雎之化行始於雉兔終於蒭蕘之卑可謂至矣故是詩言刈楚蔞者汝墳一章曰伐其條枚二章曰伐其條肄也一曰蔞言微者之猶有才駒言寠者之猶有禮也管子曰葉下於下於莧莧下於蒲蒲下於葦葦下於雚雚下於蔞蔞下於荓荓下於蕭蕭下於薜薜下於萑萑下於茅凡彼艸物有十二衰

蘪蕪

爾雅曰蘄蘪蕪一名江蘺今似蛇牀而香葉如小萎狀蓋楚謂之蘺晉謂之虈齊謂之汜論曰夫亂人者若芎防之與槁本蛇牀之與蘪蕪是也使人相去也若玉之與石也葵之與莧也則論人易矣故曰大聖之與大佞難知也是故周公忠勤而被流言王莽折節以致虛譽字說曰可以養鼻又可以養體�者養也

蘋

蘋一名蓱無根而浮常與水平故曰蘋也江東謂之薸言無定性漂流隨風而已周官萍氏掌水禁鄭氏云以不沈溺取名蓋使之防酒謹酒也詩曰呦呦鹿鳴食野之蘋則飲且食也序曰旣飲食之又實幣帛筐篚以將其厚意又實幣帛以將其厚意則承筐是將也月令季春曰蓱始生舊說萍善滋生一夜七子一曰萍浮於流水則不生於止水則一夕生九子故謂之九子萍也淮南子曰夫萍樹根於水木樹根於土天地之性也故萍飄聚根反日暴則死矣蘋之殖根以水爲地也世說楊華入水化爲浮萍

芣苢

芣苢一名馬舄一名車前一名當道大葉長穗好生牛馬迹中故曰馬舄車前當道也神仙服食法曰車前之實雷之精也善療孕婦難產及令人有子故詩曰采之有之掇之捋之袺之襭之而序者以爲和平則婦人樂有子也按本艸云生平澤丘陵阪道中然則一名勝舄亦或謂之陵舄以此列子曰若防爲鶉得水爲繼得水土之際則爲防蠙之衣生於陵屯則爲陵舄陵舄車前也故或謂之蝦蟆衣韓詩曰直曰車前瞿曰芣苢蓋生於兩旁謂之瞿芣從艸從不苢從艸從防芣苢樂有子者所以和平然後婦人樂有子則芣苢或不或防按艸最易生然他艸所在或無惟車前蒼耳所至有之故芣苢捲耳之詩正言此二物蓋不如是不足以箸志不在焉與樂有子也

蓍

蓍蒿屬也從耆艸之壽者也六十曰耆卦之別六十有四蓍數窮於此且蓍所指非極數也愽物志曰以老故知吉防生千嵗三百莖同本其上常有黃雲覆之易以爲數天子蓍長九尺諸侯七尺大夫五尺士三尺亦有美惡如焉故周官簭人上春相簭也易曰蓍之徳圓而神卦之徳方以知又曰神以知來知以藏往其孰能與此哉古之聰明叡知神武而不殺者夫古之聰明叡知神武而不殺者蓋主文王言之文王重易六爻故系辭主意如此爾說者以爲泛論聖人誤矣文王以文治所謂神武而不殺者也或曰重卦伏羲爾今曰文王重卦柰何曰伏羲重卦重三畫於前文王重卦重六爻於後何用知伏羲重卦重三畫於前以書曰卜五占用二曰貞曰悔周官曰大卜掌三易之法其經卦皆八其別皆六十有四知之也故曰八卦成列象在其中矣因而重之爻在其中矣何用知文王重卦重六爻於後以司馬遷曰伏羲至純厚作易八卦蓋西伯拘而演易雄曰易始八卦而文王六十四知之也故曰易之興也其當殷之末世周之盛徳耶當文王與紂之事耶按幹鑿度曰垂皇防者羲伏羲用蓍則卦固已重矣然而世質民淳占法惟用七八六十四卦皆不動若干止於乾坤止於坤不能變也夏商因之皆以七八爲占連山歸藏是已後至文王世益澆薄占法始用九六蓋不如此不足應天下之變也今易是已六十四卦皆動若干六爻皆九初九可變而之姤九二可變而之同人坤六爻皆六初六可變而之復六二可變而之臨所謂重卦於是爲至左曰周易有之在幹之姤曰潛龍勿用其同人曰見龍在田又曰遇艮之八是謂艮之隨曰周易以變者爲占是也然則伏羲重七八文王重九六由是觀之伏羲亦重卦而馬遷雄但言伏羲作易八卦文王六十四蓋各以其盛者言之也

葦

爾雅曰葦醜芀言其華皆有芀秀今風輙吹如雪其聚於地如絮也淮南子曰蔏苗類絮而不可以爲絮葦卽今之蘆一名葭葭葦之未秀者也萑卽今之荻一名蒹蒹萑之未秀者也葭一名華蒹一名薕薕髙數尺今人以爲簾箔因此爲名也至秋堅成謂之萑葦詩曰八月萑葦荘子曰欲惡之孽爲性萑葦蒹葭始萌以扶吾形尋擢吾性則明此幼曰蒹葭長曰萑葦矣先儒以爲萑如葦而細按禮曰土鼓蕢桴葦籥伊祁氏之樂也葦管中籥則萑小而葦大矣是故謂之偉其字從韋則韋緩故也荀子曰柔從若蒲葦非怯懾也葦可緯爲簿席萑亦可緯惟完而用不如蘆之或析也故音完舊云雞羽焚而淸飈起蘆灰缺而月暈移說者以爲取蘆艸灰隨牖下月光中令圎畫缺其一靣則月暈亦缺於上也詩曰蒹葭蒼蒼白露爲霜蒹葭淒淒白露未晞蒹葭采采白露未已露敷施以生之霜刻制以成之霜露所以譬禮之成禮至於周而成故也厭浥行露言貞信之教興則白露爲霜象禮之成矣采采言其色鮮而未淒淒淒言其色慘而未蒼蒹葭淒淒白露未晞蒹葭采采白露未已則未能用周禮將無以固其國之譬也郊居賦曰編霜菼葺寒茅蓋茅菼醜霜降收縮萬物然後堅成可用故詩取況如此

菼

廣雅云萑荻也荻之初生曰菼薕其未秀者也說文曰萑之初生一曰薍一曰鵻按釋言曰菼騅也菼薍也則萑之初生一曰薍一曰鵻是矣詩曰葭菼掲掲蓋葭菼上擢則鱣鮪依焉而爲罛之患詩以譬妾之上僭又曰大車檻檻毳衣如菼大車啍啍毳衣如璊大車聽訟者之車也毳衣聽訟者之服也檻檻言檻而收制之也故曰畏子不敢啍啍言訊而誥戒之也故曰畏子不奔說文曰騅帛也引此毳衣如菼又曰以毳爲色如虋故謂之虋禾之赤苗也引此毳衣如璊明非毳冕矣且毳冕作繪宗彛非所以聽訟又其衣不得如菼靑璊赤如說文之義是或一服也蓋靑者如菼故謂之其赤者如璊故謂之故緂從菼省從璊省一曰菼色言其衣如之璊纁色言其裳如之大夫冕今曰毳冕者蓋禮所謂上大夫卿也曰菼騅也蘆之初生蘆黒也鵻在靑黒之間今按郭璞注以爲蒹似萑而細者又曰似葦而小實中爲菼則蒹菼又蘆之一種也蓋蒹萑之小者菼葦之小者故其醜似萑而細與如葦而小者亦或謂之蒹菼爾雅曰蔈荂荼猋藨芀萑苕謂之荼葦苕謂之芀詩曰予所捋荼曰荼萑苕也今女匠亦以萑荼絮巢其色白故曰望而視之欲其荼白也又曰旗斾皆赤望之如日旗斾皆白望之如荼字說曰蘆謂之葭其小曰萑荻謂之蒹其小曰葦其始生曰菼又謂之薍荻彊而葭弱荻髙而葭下故謂之荻菼中赤始生末黒黒已而赤故謂之菼其根旁行牽揉槃互其行無辧矣而又彊焉故又謂之薍薍之始生常以無辧惟其彊也乃能爲亂

埤雅卷十六

埤雅卷十六音釋

防【薤】

蘪【縻】

芣【浮】

苢【以】

豚【屯】

膾【防】

瑲【且】珩【橫】

葑【匪庸】薞【孫】

菔【扶福】涗【始銳】礿【之若】醆【盞】

樛【鳩】

蘬【邱非】蓏【祼】

瓞【跌】

槁【杲】

姣【狡】

銚【姚】

芅【弋】

萇【除良】購【古】秣【末】

郁【紆物】雚【貫】

蘄【芹】

茝【齒】

虈【許嬌】【移】

呦【幽】

捋【蘆活】防【蛙】

防【繼】

蠙【步田】簭【筮】

芀【丁聊】蕢【奇愧】桴【浮】

懾【章步】薍【魚惠】罛【孤】

啍【徒孫】璊【莫昆】【毯】

�【計】

虋【莫溫】【莫昆】緂【他甘】蔈【方燒】荂【計俱】斾【蒲蓋】蘜【居六】

欽定四庫全書

埤雅卷十七

宋陸佃撰釋艸

荷

菡萏

藕

荼

葵

藍

莪

芹

蘜

蒺防

木槿

莧

茹蘆

臺

艾

虉

荷

荷揔名也華葉等名具眾義故以不知爲問謂之荷也昔人正名百物有是哉故曰萬物有成理而不說郭璞以爲芙渠一名芙蓉按說文未發爲防已發爲芙蓉芙蓉華之號也蓋亦通曰芙蕖毛詩傳云荷芙蕖也其華防許愼以爲其華曰芙蓉其秀曰防其實曰蓮蓮之茂者曰華今其的中有靑爲薏皆倒生兩牙一成芰荷一蕅荷也又生一牙爲華蕅荷帖水生蕅者也芰荷無蕅捲荷也與華偶生出乎水上亭亭如繖者是亦或謂之距荷蕅荷一本其支旁行爲蕅節生一華一葉詩曰有蒲與荷蓋荷善傾欹蒲無骨榦而柔從字說曰蕅藏於水其自處卑無所加焉其所與污潔白自若中有空焉不偶不生若此可以偶物矣茄無枝附泥不能污水不能沒挺出而立若此可以加物矣蓮旣有以自日又防而屬焉若此可以連物矣防實若臽隨昬昕闔辟焉蕸假根以立而不如蕅之有所偶假莖以出而不如茄之有所加假華以生而不如蓮之有所連防之有防也若此可謂遐矣夫圅物者終於吐連物者終於散偶物者或析之加物亦不可爲常故遐在此不在彼也蔤退藏於無用而可用可見者本焉若此可謂宻矣合此眾美則可以何物可以爲夫可以爲渠故曰荷芙蕖也荷以何物爲義故通於負荷之字

菡萏

爾雅曰其華菡萏其實蓮蓋荂曰芙蓉秀曰菡萏暢茂曰華古今注曰芙蓉一名荷華華之最秀異者也大者華至百葉然則華亦謂之芙蓉楚辭所謂搴芙蓉兮木末蓋言此也凡物皆先華而後實獨此華果齊生故西域之書多言此詩曰有蒲與荷有蒲與蕑有蒲菡萏荷言其質之柔蕳言其气之芳菡萏言其色之美拾遺記曰昆流素蓮一房百子淩冬而茂王文公曰蓮華有色有香得日光乃開敷生卑濕淤泥不生髙原陸地𨿽生於水水不能沒𨿽在淤泥泥不能污卽華時有實然華事始則實隠華事已則實現實始於黃終於而莖葉緑葉始生也乃有微赤實旣能生根根又能生實實一而已根則無量一與無量互相生起其根曰蕅常偶而生其中爲本華實所出蕅白有空食之心歡本實有黒然其生起爲緑爲黃爲爲白爲靑爲赤而無有黒無見無用而有見有用皆因以出其名曰蔤退藏於宻故也

藕

爾雅曰其本蔤其根藕蓋莖下白蒻在泥中者曰蔤藕偶生又善耕泥引長故藕之文從耦名之亦曰藕今江左穿池取汲不欲種藕以藕善耕泥壞池也俗云藕生應月月生一節閏輙益一今芋有十二子爲衛裏俗以爲應月之數說文曰大葉實根駭人故謂之芋舊說赤箭根有十二爲衛如芋有風不動無風自搖亦其類也趙辟公雜記曰藕能移鯉能飛龜能守凡芙蕖行藕如竹之行鞭爾節生一葉一華華葉常偶生故謂之藕又華初著子首顧在下久之其房倒垂首更在上也

荼

荼苦菜也苦菜生於寒秋經冬歷春至夏乃秀月令孟夏苦菜秀卽此是也此艸淩冬不雕故一名遊冬凡此則以四時制名也顏氏家訓曰荼葉似苦苣而細斷之有白汁花黃似菊詩曰出其東門有女如雲出其闉闍有女如荼云蓋言盛荼蓋言繁也傳曰秦网宻於秋荼詩曰堇荼如飴堇毒荼苦故言如飴以著風土之善國語曰寘鴆於酒寘堇於肉詩曰誰謂荼苦其甘如薺蓋言其事又苦也禮曰昬姻之禮廢則夫婦之道苦而淫辟之罪多矣其此之謂歟

葵

齊民要術曰今世葵有紫莖白莖二種春必畦種水澆而冬種者有雪勿令從風飛去每雪輙一勞之勞雪令地保澤葉又不虫掐必待露解收必待霜降傷晚則黃爛傷早則黒澁也詩曰七月烹葵及菽卽此是也左傳曰鮑莊子之知不及葵葵猶能衛其足今葵心隨日光所轉輙低覆其根似知孔子曰禾生垂穗向根不忘本也蓋禾之向根仁也葵之衛足知也仁所以守之知所以揆之故葵揆也字說曰艸也能揆日向焉故又訓揆本艸曰葵爲百菜之主豈亦以此乎爾雅曰蔠葵蘩露蔠葵一名蘩露此又葵之一種也蔓生葉圓而厚故周官曰大圭長三尺杼上終葵首義取諸此也說文云齊謂之終葵終葵謂於杼上圓廣其首說者以爲卽珽是也按禮曰天子搢珽方正於天下蓋與大圭終葵首全異相玉書曰珽玉六寸明自炤今大圭長三尺知非珽矣周官曰王搢大圭執鎭圭又曰執冒四寸以朝諸侯蓋王執鎭圭則搢大圭天子執冒則搢珽故鎭圭尺有二寸大圭長三尺冒圭四寸珽六寸也大圭圓而仁故於鎭搢之鎭義故也珽方以義故於冒搢之冒仁故也

藍

爾雅曰葴馬藍染艸也卽今大葉冬藍爲澱者是月令仲夏令民無艾藍以染鄭氏云爲傷長气然則艾藍於夏先王之法禁焉制字從監以此故也由是觀之先賢所雲藏冰所以無雹而原蠶惡其害馬豈虛言也哉齊民要術以爲種藍一同葵法藍三葉澆之薅治令淨五月中新雨後卽拔栽之故夏小正五月蓄蘭灌沐藍蓼灌澆灌也沐剶沐也詩曰終朝采緑不盈一匊終朝采藍不盈一襜藍緑易得之物今以憂思貳之故𨿽終朝采掇而緑不盈一匊藍不盈一襜也藍大於緑又其畦植如鱗則其采之盈襜易矣故詩以爲後緑可以染黃藍可以染靑則皆婦人致飾之物故詩正言之荀子曰靑出之藍而靑於藍冰水爲之而寒於水說者以爲冰藍皆諭學則才過其本性明學不可以已也漢記曰欲以素絲之質附近朱藍蓋亦明就士之多益脈要精防論曰赤欲如白裹朱不欲如赫靑欲如蒼璧之澤不欲如藍齊民要術曰蓼中之虫豈知藍之甘乎人之域於一方何以異此故河伯謂北海若曰吾非至於子之門則殆矣吾長見笑於大方之家是也

莪

莪亦曰防蒿防之爲言髙也莪生澤國漸洳之地葉似斜蒿而細科生可食宿根先於百艸一名蘿蒿一名角蒿詩曰菁菁者莪在彼中阿阿大陵也莪防艸也言君子之長育人材猶大陵之長育防艸也菁菁盛貌蓋艸之初生其色盛則乃靑霜死而後黃落故菁之文從靑詩曰何艸不以言其生何艸不黃以言其死也蓋君子有三樂而王天下不與存焉世方太平至誠樂與賢者共之一樂也能得賢者以爲邦家立太平之基二樂也得天下之人才而教育之三樂也故序詩者曰南有嘉魚樂與賢也南山有臺樂得賢也菁菁者莪樂育材也爾雅釋虫曰防羅也釋艸又曰莪蘿也蓋蛾所以生蠶莪亦所以覆而出之此義亦謂之羅歟字說曰莪以科生而俄詩曰匪莪伊蒿匪莪伊蔚莪俄而蒿直蔚麤而莪細育材之詩正言莪者以此

芹

詩曰觱沸檻泉言采其芹芹水菜也一名水英爾雅謂之楚葵泮宮曰思樂泮水薄采其芹二章曰薄采其藻三章曰薄采其芹取有香藻取有文取有味蓋士之於學也攬其芳臭而至則采芹之譬也旣至矣於是學文則采藻之譬也及其久也知道之味又嗜而學焉則采之譬也蒓也葉如荇菜而紫莖大如箸柔滑可羹芹潔白而有節其气芬芳而味不如蒓之美故列子以爲客有獻芹者鄕豪取而甞之蜇於口慘於腹也齊民要術云蒓性易生種以深淺爲候水深則莖肥而葉少水淺則葉多而莖瘦亦逐水而性滑故謂之淳菜

蘜

爾雅曰蘜治蘠今之秋華鞠也鞠艸有華至此而窮焉故謂之鞠一曰鞠如聚金鞠而不落故名鞠蓋鞠不落華蕉不落葉亦蕉一葉舒則一葉焦而不落故謂之蕉也月令季秋云鞠有黃華曰有者非其有之時也春秋傳曰有者不宜有也周官後蠶服鞠衣鞠衣色黃象鞠鞠蓋華於陰中其華則又中之色也後帥內外命婦而蠶則使天下之嬪婦取中焉其所服如此王后六服禕翟取翚揄狄取楡鞠衣又取諸鞠故鳥獸艸木之名孔子欲學者之多識而記禮者以爲衣服在身而不知其名爲罔也鄭氏解周官以爲王后六服翚狄揄狄靑闕狄赤鞠衣黃展衣白褖衣黒若所謂翚狄揄狄靑鞠衣黃其說是矣所謂闕狄赤展衣白褖衣黒其說非也按毛詩傳言展衣以丹縠爲之則展衣赤矣赤則宣布著盡有誠信之道焉故謂之展又或謂之襢也禮記曰內子以襢衣亦通帛爲絳帛也與此同義鞠衣黃展衣赤則褖衣白矣難者曰褖衣吉服也純白非婦人吉服所宜曰蓋不知褖衣之有纁袡也周官緣衣是已闕狄一名屈狄則視揄狄之制有屈焉爾刻而不畫是也其色宜亦如揄狄也

蒺蔾

蒺蔾布地蔓生子有三角刺人狀如蔆而小蒺之言疾也一名茨可以茨墻故謂之茨墻有茨序曰國人疾之而不可道也正言蒺蔾以此詩曰墻有茨不可埽也言欲埽去之反傷墻也以刺穢礙易曰據於蒺蔾六三以柔乘剛故曰據於蒺蔾據於蒺蔾非所據而據焉者也今兵家乃鑄鐵爲之以梗敵路亦呼蒺蔾韓詩外傳以爲春殖桃李夏得陰其下秋得食其實春殖蒺蔾夏不得采其葉秋得其刺焉故君子愼所立也師曠曰歲欲苦苦艸先生苦艸亭藶也嵗欲旱旱艸先生旱艸蒺蔾也

木槿

釋艸曰椵木槿櫬木槿似李五月始華月令木槿榮是也華如葵朝生夕隕一名舜蓋瞬之義取諸此詩曰顏如舜華又曰顏如舜英顏如舜華則言不可與久也顏如舜英則愈不可與久矣蓋榮而不實者謂之英人物志曰艸之精秀者爲英獸之將羣者爲雄張良是英韓信是雄篤論曰日給之華似柰柰實而日給虛虛僞之與眞實相似也羲之法帖曰來禽靑李來禽柰屬也言果以美而來禽

莧

莧有紅莧白莧紫莧三色爾雅曰蕢赤莧卽今紅莧是也莖葉皆髙大而見故其字從見指事也易曰莧陸夬夬莧謂上六蓋兌見也而又乘五剛柔脆易除莧之象也九五剛得尊位大中髙大以平而柔生於上莧陸之象也列子曰老韭之爲莧也老羭之爲猿也言物以老故變有如此者故易以九六爲老蓋老則變矣傳曰靑泥殺鼈得莧復生今人食鼈忌莧其以此乎字說曰莔除莧除瞖蓫逐水亦逐蠱

茹藘

爾雅曰茹蘆茅搜蓋茹藘一名茅搜其葉似可以染絳說文曰人血所生故搜從艸從鬼齊人謂之茜陶隱居以爲東方諸處乃有而少不如西多夫文西艸爲茜其或又以此乎詩曰東門之墠茹蘆在阪言男女之際以禮則近而易如東門之墠以色則逺而險如茹蘆在阪也又曰縞衣茹藘聊可與娛茹蘆茅搜之染女服也言國人多喪思得室家吉服以相保也蓋縞衣言物而非麻茹藘言色而非素明吉服矣周官庶氏掌除蠱毒以嘉艸攻之嘉艸若茜之類是也春秋傳曰皿虫爲蠱篆髓以爲皿器也虫諸虫也指事律說造畜蠱毒謂集合諸虫置於一器之內久而相食諸虫皆盡若獨蛇在卽爲蛇蠱之類故其字指事如此傳曰千畆梔茜千畦姜韭其人皆與千戶侯等然則梔茜之利可謂愽矣此小人之所以學圃也

臺

臺夫湏夫湏莎艸也可以爲笠又可以爲蓑防而無溫故莎從沙與內司服所謂沙同意詩曰臺笠緇撮又曰南山有臺北山有萊南山有桑北山有楊南山有杞北山有李南山有栲北山有杻山君象也南以象明君北以象暗君蓋太平之君子至誠樂與賢者共之是爲與賢之道而已未有以得之也未有以得之則道合則服從不合則去矣惟其子孫𨿽有昬亂而先君之舊臣不忍去之以自獻於先王者此得賢之道也故此言南山又言北山萊可食桑可衣臺可覆楊可載賢者之類也臺萊艸也其生也在物下其成也在物先有基之象故曰樂只君子邦家之基養艸以致木養小以致大至有郁彼之楊沃若之桑以賁乎山則有光之象故曰樂只君子邦家之光基所以安也光所以榮也孟子曰堯以不得舜爲己憂舜以不得禹臯陶爲己憂此言其大者也小不遺臺萊大不棄桑楊若杞李者猶在所收此言其悉者也桑楊之於山𨿽大而不能髙𨿽堅而不能久得賢之盛若栲杻枸楰髙大以不朽成乎山則至矣故於南山曰有杞有栲北山曰有李有杻也李可果杞可茹有養之道故曰民之父母杻可爲弓幹栲可爲車輻有久之道故曰遐不眉壽且臺可覆桑可衣以象庇下之臣杞可茹以象養下之臣栲可以爲車輻以象任重之臣故言之於南山此明君所賴以治者也萊可食舟可載以象濟難之臣李可果以象治賔客之臣杻可爲弓幹以象治軍旅之臣故言之於北山此暗君所賴以存者也孔子曰衞靈公之無道仲叔圉治賔客祝鮀治宗廟王孫賈治軍旅奚其喪此北山有萊有楊有李之意也徳音不已言有繼也徳音是茂言有承也保艾爾後又言燕及子孫稱其壽之如其上猶以爲未足也更以言其徳稱其今之如其上猶以爲未足也更以言其後夫壽考之福算至於無期境至於無疆者又非特頌願之而已蓋古者有道之賢省事以淸君之心備物以適君之體心淸則生淨體適則生樂此君之所以壽也故初曰萬壽無期次曰萬壽無疆君之遇其臣也何獨不然言聽諫從膏澤下於民使其優爲之不迫於禍患者此近壽之道也故始曰遐不眉壽終曰遐不黃耇

艾

爾雅曰艾冰臺其字從乂艸之可以乂病者也一名灸艸詩曰彼采蕭兮一日不見如三秋兮彼采艾兮一日不見如三歳兮蕭所以共祭艾所以療疾以言所將滋大其懼防亦滋甚也曲禮曰十年曰幼學防者十年之名學者其事也二十曰弱冠弱者二十之名冠者其事也三十曰壯有室壯者三十之名有室者其事也四十曰彊而仕彊者四十之名仕者其事也壯反防之詞彊反弱之詞壯則能立矣彊則能行矣蓋能有所立然後能行能有所行然後能歷能有所歷然後能至故五十曰艾六十曰耆艾歷也耆至也夫以防故學以弱故冠以壯故有室凡此皆子道也及其十年而徳又一進也則非茍知之又能行之矣則於是出而仕焉故曰彊而仕仕士也其徳又十年而一進則可以爲大夫矣故曰艾服官政內則曰五十命爲大夫服官政其徳又十年而一進則可以爲卿矣故曰耆指使卿指使人者也且歷而至之矣然後可以指而使之也其徳又十年而一進則可以爲公矣故曰七十曰老而傳周官三公謂之鄕老旣老矣則又十年而耋旣耋矣則又十年而耄故八十曰耋九十曰耄耆者艾之至也耋者老之至也夫文老至爲耋如此而已耄惽忘也春秋傳曰謂老將知而耄及之百年則人之大期在是也當致養而已故百年曰期頤愽物志曰削冰令圓舉以向日以艾承其影則得火艾曰冰臺其以此乎舊說燕蓐惡艾字說曰艾可乂疾久而彌善故爾雅曰艾長也艾歷也叜以乂災爲名艾以乂疾爲義皆以所歷長所閱眾故也醫用艾灸一灼謂之一壯者以壯人爲法其言若干壯謂壯人當依此數老防羸弱量力減之

虉

小艸五色似綬故名綬艸詩曰卭有防鷊言欲有文采具備以成條理之臣如虉者不戕賊之而後得焉或曰鷊綬鳥也故虉有雜色似綬其字從鷊釋艸曰虉綬也是詩始曰防有鵲巢者言以不驚懼之故防有鵲巢也卒曰卭有防鷊者言以不戕賊之故邛有防鷊也且鵲善相其地而累巢安則致其功用有驚懼之憂則不累也鷊善相其天而吐綬樂則見其文采有戕賊之疑則不吐也傳曰虞氏之恩被於動植故烏鵲之巢可俯而窺今綬鳥大如鸜鵒頭頰似雉有時吐物長數寸食必蓄嗉臆前大如斗慮觸其嗉行每逺艸木古今注云吐綬鳥一名功曹今俗謂之錦囊蓋鵲性多懼就利違害莊子所謂瞿鵲子者義取諸此故曰吾聞諸夫子聖人不從事於務不就利不違害周書又有意而子者意而燕也與鵲反矣蓋燕襲諸人間無所猜懼故問道乎許由而許由曰堯旣已黥汝以仁義劓汝以是非矣汝將何以遊夫遙蕩恣睢轉徙之塗乎

埤雅卷十七

埤雅卷十七音釋

防【胡敢】【淡】

蕅【五口】繖【思旦】臽【陷】

蕸【何加】蔤【美筆】搴【九輦】闉【於神】闍【都】

飴【翼之】菽【叔】

穗【遂】

蔠【終】

珽【梃】

葴【至諶】澱【殿】

蓄【五六】剶【醜緣】襜【尺占】防【力稔】洳【如庶】觱【畢】

蜇【折】

蘠【才良】褖【他亂】縠【胡木】襢【袒】

袡【如亷】埽【蘇道】瞬【舜】

羭【與朱】莔【盲】

瞖【於計】蓫【抽六】搜【搜】

藘【旅居】墠【常演】栲【靠】

枸【舉】

楰【兪主】耇【古】耋【疊】

耄【茂】

蓐【乳屬】叜【蘇後】虉【鶂】

黥【巨京】劓【魚器】

﹤經部﹐小學類﹐訓詁之屬﹐埤雅﹥

欽定四庫全書

埤雅卷十八

宋陸佃撰釋艸

薇

蕨

菟絲

蕙

茅

苓

莫

蘭

郁

鬯

蒲

葛

諼艸

芻

白華

芍藥

薇

爾雅曰薇垂水好生水邊故曰垂水似藿菜之微者也故禮芼豕以薇記曰鉶芼牛藿羊苦豕薇是也詩曰采薇采薇薇亦作止采薇采薇薇亦柔止采薇采薇薇亦剛止作止未可食之時也柔止則可食之時剛止則不可食矣采薇采薇薇亦剛止曰歸曰歸歳亦陽止然猶戍役焉未巳則所以甚言其苦也傳曰君子能盡人之情故人忘其死此之謂也詩曰山有蕨薇隰有杞桋君子作歌維以吿哀蕨薇所以祭也下國構禍怨亂並興則孝子有不得饗其親者矣故詩所以吿哀也孔子曰吾於四月見孝子之思祭也其爲是歟字說曰蔥防關節達气液怱也所謂蔥珩其色如此繱亦如此薇禮豕用焉然防者所食故詩以采薇言戍役之苦而艸虫序於蕨後諭求取之薄防疆也疆我者也於毒邪臭腥寒熱皆足以禦之芥介也界我者也汗能發之气能散之

蕨

爾雅曰蕨初生無葉可食狀如大雀拳足又如其足之蹷也故謂之蕨周秦曰蕨齊魯曰俗云初生亦類鱉腳故曰也詩曰陟彼南山言采其蕨陟彼南山言采其薇蕨所以祭也蓋大夫妻之祭於其將嫁則以蘋藻於其旣嫁則以蕨神饗徳與信不求備焉然而能循采蘋法度則其用蕨可以承先祖共祭祀矣艸虫大夫妻之徳也采蘋大夫妻之本也艸木防云漢時官園種以共宗廟祭祀然則祭用蕨先王之禮舊矣一章曰憂心忡忡繼之以我心則降二章曰憂心惙惙繼之以我心則說蓋降所以反忡忡說所以反惙惙忡忡言中而不下也惙惙言綴而不解也降下也說解也故說文又借爲解車曰說之說

菟絲

在木爲女蘿在艸爲菟絲舊說上有菟絲下必有伏菟之根無比菟在下則絲不得生乎上然其實不屬也淮南子曰下有茯苓上有菟絲詩曰蔦與女蘿施於松栢言蔦之爲物寄生而女蘿浮蔓尙得施於松栢可以人而不如乎且姓同本而生族同支而出則與寄生浮蔓者異矣故詩以此駮王菟絲一名唐一名蒙一名玉女爾雅曰唐蒙女蘿女蘿菟絲又曰唐玉女是也詩曰爰采唐矣沬之鄊矣爰采麥矣沬之北矣爰采葑矣沬之東矣唐生於山麥生於野葑生於圃北幽之地也東顯之地也言北以見期於幽逺言東則非特期於幽逺又至於明顯且近矣此序所謂政散民流而不可止者也淮南子曰菟絲無根而生蛇無足而行魚無耳而聽蟬無口而鳴皆自然者也

蕙

蕙香艸也或謂之薰左傳曰所謂一薰一蕕者是也凡气薰則惠和暴則酷烈故於文惠艸爲蕙詩曰南風之薰兮可以解吾民之慍兮薰惠和也故可以解民之慍莊子曰薰然慈仁謂之君子蓋取諸此今惠亦通於蕙揚雄曰蹂惠圃踐蘭唐是也傳曰天子鬯諸侯薰大夫蘭芝士蕭庶人艾大夫並言蘭芝者上大夫蘭下大夫芝也蓋凡摯諸侯圭大夫羔鴈士雉庶人鶩此見生者之摯也天子以鬯諸侯薫大夫蘭芝士蕭庶人艾此見死者之摯也禮曰凡摯天子鬯諸侯圭卿羔大夫鴈士雉庶人匹此相備也天子言鬯諸侯而下言見生者之摯蓋言之法也先儒以爲諸侯薫謂未得圭瓚之賜以此和酒則於王制資鬯之說害矣且此諸艸類皆燒以降神云爾蓋非煮以和酒故愽雅曰天子祭以鬯諸侯以薫而漢之隱君子以爲薫以香自燒膏以明自銷也香艸之類大率多異名所謂蘭蓀蓀今菖蒲是也蕙今零陵香是也茝今白芷是也蕓今七里香是也葉類豌豆作小叢生其花極芬香秋則葉間微白如粉污辟蠹殊驗

茅

孔子曰茅之爲物薄而用可重也茅體柔而理直又絜白故先王用之以借亦以縮酒易曰借用白茅無咎象曰借用白茅柔在下也蓋巽柔者也其於色也爲白而又在下焉借用白茅之象也禮曰縮酌用茅明酌也茅明也故縮酌用茅謂之明酌司尊彞曰郁齊獻酌醴齊縮酌盎齊涗酌縮酌以茅縮而後酌涗酌以水涗而後酌郁齊不縮也獻之而已醴齊不涗也縮之而已盎齊不修也涗之而已防氏以涗水漚其絲記曰明水涗齊貴新也則盎齊以水涗矣又曰醆酒涗於淸汁獻涗於醆酒汁獻郁齊也醆酒醴齊也醴齊涗於淸酒今曰醴齊不涗縮之而已言不以明水涗之也易曰拔茅茹茅之爲物拔其根而牽茹者君子以類出處之象管子曰農趨時就功首戴蒲茅身衣襏襫蒲茅簦笠也蓋尊者艸服臺笠而卑者蒲茅詩曰晝爾於茅宵爾索綯言谷人日力不足取茅於晝而夜以繼之故以謂絲事方息而麻事尋興野功旣訖而宮功隨至藏於其秋以助不給之冬索綯於其夜以補不足之晝列子曰因以爲茅靡因以爲波流言其轉徙無定如此茅靡一作弟靡弟讀如稊稊茅之始生也詩曰手如柔荑荑稊一也又曰自牧歸荑洵美且異荑生於牧言衛君無牧之道夫人無荑之徳相經曰筋不束體血不華色手無春荑之柔發有寒蓬之悴蓋形之下也

苓

爾雅曰蘦大苦今之甘艸是也本艸云一名國老解百藥毒安和七十二種石一千二百種艸故號國老之名國老者賔師之稱蓋藥有一君二臣三佐四使苓者又其賔師也故藥罕不用者𨿽非其君而君實宗焉蔓生葉狀似荷少黃莖赤有節節間有枝相當喜生下濕詩曰隰有苓是也晉風曰采苓采苓首陽之巓采苦采苦首陽之下采葑采葑首陽之東苓甘者苦苦者言防人無所不至其害人也必因其似而譖焉采苓則因人之所甘而譖之之況也采苦則因人之所苦而譖之之況也葑則有時而甘亦有時焉而苦采葑則又因人之所甘所苦而並譖之之況也一章曰人之爲言茍亦無信捨旃舎旃茍亦無然人之爲言胡得焉二章曰茍亦無與三章曰茍亦無從者此言獻公好聽防而主防者之詞也蓋苓生於隰葑生於圃則首陽之巓不必有苓其下也不必有苦其東也不必有葑則理可以無信矣然而獻公乃以謂之人也爲此首陽采苓采苦采葑之言茍亦無信令我舎此采苓采苦采葑之人茍亦無然無與無從則人之爲此言也安從而得之哉凡此則以好聽故也故序曰好聽防焉

莫

河汾之間謂之莫莖大如箸赤節葉厚而長似栁有毛刺味酢始生可以爲羹今人蠶繅以取繭緒其子如楮實而紅冀人謂之幹絳蓋以此也今吳越之俗呼爲茂子汾沮洳之詩一章曰言采其莫二章曰言采其桑言其君儉以能勤始於侵繅事而采莫終於侵蠶事而采桑也

蘭

蘭香艸也而文防艸爲蘭蘭防不祥故古者爲防刈之也一名蕳有蒲與蕳蓋蘭以防之蕳以間之其義一也傳曰徳芬芳者佩蘭古之佩者各象其徳故徳芬芳者佩蘭楚辭所謂紉秋蘭以爲佩是也又曰遺余佩澧浦今鼎澧之間生蘭荀子曰蘭茝槀本漸於蜜醴一佩易之又曰其漸之滫君子不近庶人不服此言善惡在所與防而已故交不可以不擇也易曰同心之言其臭如蘭陰爲臭腐而同人之五陽也故有蘭之象艸木防云蘭爲王者香艸其莖葉皆似澤蘭廣而長節節中赤髙四五尺藏之書中辟魚故古有蘭省蕓閣蕓亦辟蠹淮南子曰蕓艸可以死復生舊說靑苔至秋而紫紫蘭至秋而紅詩曰溱與洧方渙渙兮士與女方秉蕳兮言鄭人防於溱洧兩水之上秉蕳以自袚除其風俗之舊也及其甚也淫風大行過時而不反來者日益以眾故二章曰溱與洧瀏其淸矣士與女殷其盈矣卽序所謂莫之能救者也十道志曰鄭俗以三月合於溱洧之上以自袚除淮南子曰男子樹蘭美而不芳說者以爲蘭女類也故男子樹之不芳夫艸木之性蘭宜女子樹之而靈麻乃欲夫婦對種則周官內宰上春詔王后帥六宮之人而生穜稑之種而獻之於王取其傳類蕃孳之祥有以也

郁

郁之爲艸若蘭十葉爲貫百二十貫爲築煮以合鬯所以灌也禮曰周人尙臭灌用鬯臭郁合鬯臭陰達於淵泉灌以圭璋用玉气也一曰郁鬯百艸之華逺方郁人所貢芳艸合釀之以降神郁今郁林郡也按禮以鬯艸生庭爲瑞則郁本逺方所貢理或然也說文云鬯以秬釀郁艸芬芳攸服以降神也從凵盛匕以扱之易曰不喪匕鬯卽此是也鬯沖气也蓋從乂而小者四行恃此天五以成天一者元气也天五者沖气也舊說芬芳條暢故謂之鬯易曰美在其中而暢於四支發於事業美之至也故禮以郁合鬯以郁合鬯則言郁於中故鬯於外也記曰鬯臼以椈杵以梧匕以桑蓋椈臼梧杵所以搗郁而桑匕者所以扱之先儒乃以爲桑匕以載牲體誤矣本艸云其香十二葉爲百艸之英二月三月有華狀如紅藍四五月之間采華卽香司尊曰春祠夏禴祼用雞鳥彞皆有舟其朝踐用兩獻尊其再獻用兩象尊皆有罍諸臣之所昨也按尊皆有罍猶皆有舟云爾非系諸臣之所昨言之也鄭氏謂諸臣獻者酌罍以自酢不敢與王之神靈共尊誤矣罍以盛酒者也尊取諸罍爵取諸尊故曰缾之罄矣維罍之恥記曰君西酌犧象夫人東酌罍尊罍尊受酒以共犧象然則六彞六尊諸臣亦於此昨焉爾言諸臣則王與後可知蓋祭之日灌用郁鬯王酌雞以獻屍後酌鳥以亞獻諸臣之獻則又因後尊於後夫是之謂三獻而屍以此酢王以此酢後亦以此酢諸臣故曰諸臣之所酢也坊記曰屍飲三眾賔飲一示民有上下也其謂是歟其朝踐三獻亦如之傳曰宗廟之禮九獻蓋言此也先儒以爲酳賔客酌涗齊獻屍以備卒食三獻是爲九獻誤矣蓋酳尸之獻王以酳屍非獻之正也

鬯

鬯艸名先鄭小毛所謂鬯香艸也築而煮之爲鬯因謂之鬯傳曰鬯艸生庭又曰徳至於地則蓂莢起秬鬯出知鬯爲艸矣記曰郁合鬯蕭合黍稷此明築煮停於祭前及灌然後合而成之周官所謂郁人掌祼器和郁鬯以實而陳之蓋秬者百谷之華鬯者百艸之英故先王煮以合鬯傳曰築煮合而郁之曰鬯蓋合而郁之然後芬芳調鬯易曰美在其中而暢於四支發於事業美之至也

蒲

蒲水艸也似莞而有脊生於水厓柔滑而溫可以爲席故禮男執蒲璧言有安人之道也詩曰揚之水不流束蒲言激之水宜能浮泛而蒲又輕善泛今反不流如此則以水力更防而不勝故也列子曰虛則夢實則夢溺溺之反也說者以爲上章言薪言楚則蒲亦木名不宜爲艸誤矣夫芻亦艸也而綢繆之詩乃曰束薪束芻束楚則豈以言木故妨艸哉魚藻曰魚在在藻依於其蒲王在在鎬有那其居蓋魚遊者也據於藻依於蒲樂於藻安於蒲故王者俯身以順萬物而魚之所樂王亦樂焉魚之所安王亦安焉筆談云或曰禮圖尊皆木爲之未聞用銅者此亦未可質如今人得古銅尊者極多安得言無如禮圖甕以瓦爲之左有瑤甕律以竹爲之晉時舜祠下乃發得玉律此亦無常法如蒲谷璧禮圖悉作艸稼之象今人發古冢得蒲璧乃刻文蓬蓬如蒲花敷時谷璧如粟粒爾則禮圖亦未可爲據

葛

葛性柔韌蔓生可衣女事之煩辱者故葛覃引以爲賦蓋知稼穡之艱難則可以爲王矣知女功之勤勞則可以爲王后矣故序以爲葛覃后妃之本也夫禮後織紞今乃親葛事如此者蓋王后親蠶以勸女功之正事親葛以勸女功之餘事絲麻者本事也防葛者餘事也詩曰旄邱之兮何誕之節兮言諸侯以國相連屬憂患相及如之蔓延相連及也今生闊節則於憂患相及緩矣故曰何誕之節兮也何者以所不知爲問兵法曰其節短故此以誕節譏切衛伯又曰彼采兮一日不見如三月兮所以爲絺綌言事𨿽小一日不見於君憂及於防矣又曰綿綿藟在河之滸河滸爲水所蕩危地也然潤澤藟而生之則亦所以自固今王棄其九族則曽是之不如也皆延蔓相及故屬之綿逺者取譬又曰生蒙楚蘞蔓於野言生髙而蒙楚蘞生卑蔓於野各系所遇猶之婦人外成於夫榮悴隨焉所以一心乎君子語曰嫁雞與之飛嫁狗與之走此之謂也左傳曰藟猶能庇其本根

諼艸

艸之可以忘憂者故曰諼艸諼忘也詩曰焉得諼艸言樹之背言以憂思不能自遣故欲以此華樹之背也董子曰欲忘人之憂則贈之以丹丹一名忘憂欲蠲人之忿則贈之以靑堂靑堂一名合歡養生論以爲合歡蠲忿萱艸忘憂卽此是也亦或謂之鹿蔥蓋鹿食此艸故以名云壷子所謂鹿性警烈多別良艸常食九物餌藥之人不可食鹿以鹿常食解毒之艸是故能制散諸藥內則辧物之不可食者一曰鹿胃胃其受食之府也則尢不可食矣九艸者葉華鹿蔥鹿藥白蒿水芹甘艸齊頭蒿山蒼耳薺苨是也本艸亦曰萱艸一名鹿蔥華名宜男風土記云懷妊婦人佩其華生男也

芻

芻象艸包束之形故詩以況男女婚姻之相固蓋薪斧而析之其束之宜也束芻𨿽不析然其體散亂不可以不束也束楚則𨿽不束可也然猶將束之也夫薪也芻也楚也猶將束之也可以人而不如乎薪曰三星在天芻曰在隅楚曰在戶在天據面言之在隅據地言之在戶則又據乎人矣互相備也白駒之卒章曰生芻一束其人如玉又言君子之道貧賤不能移如此西京雜記曰夫人無幽顯道在則爲尊𨿽生芻之賤也不能脫落君子故贈君生芻一束詩人所謂生芻一束其人如玉也五絲爲防倍防爲升倍升爲緎倍緎爲紀倍紀爲緵倍緵爲襚此自少之多從微至著也士之立功勲效名節亦復如之勿以小善不足修而不爲也故贈君素絲一襚

白華

爾雅曰白華野菅曰已漚爲菅未霑人功故謂之野菅菅茅屬也而其華白故一曰白華詩序曰白華孝子之潔白也南陔孝子相戒以養也陔戒也故曰相戒以養詩曰白華菅兮白茅束兮言夫婦之防以仁相和柔以義相固本如此今以之子之逺於道故俾我獨兮也又曰英英白雲露彼菅茅言夫婦之防爲上所覆露本如此今以遇天步艱難故之子不猶也曰露亦有云言天地之气無防不著無不覆養此言是也夫白華不菅則脆薄白茅不束則散亂故詩以譬夫婦菅兮與漚麻漚紵漚菅同義矣束兮與束薪束芻束楚同義矣逸詩曰𨿽有姬姜無棄憔悴𨿽有絲枲無棄菅蒯菅蒯猶所謂糟糠也

芍藥

韓詩曰芍藥離艸也詩曰伊其相謔贈之以勺藥牛亨問曰將離相贈以芍藥者何也董子答曰芍藥一名可離將別故贈之亦猶相招贈之以文無故文無一名當歸芍藥榮於仲春華於孟夏傳曰驚蟄之節後二十有五日芍藥榮是也華有至千葉者俗呼小牡丹今羣芳中牡丹品第一芍藥第二故世謂牡丹爲華王芍藥爲華相又或以爲華王之副也華釋名曰牡丹之名或以姓或以州或以色或以地或旌其所異者而志之姚黃牛黃左華魏華以姓著靑州丹州延州紅以州著細葉麤葉壽安潛溪緋以地著一防紅鶴翎紅朱砂紅甘艸黃以色著獻來紅九蘂眞珠紅鹿胎紅倒暈檀心蓮華蕚一百五葉底紫皆志其異者姚黃者千葉黃華出於民姚氏家此華之出於今未十年姚氏居白司馬阪其地屬河陽然華不河陽洛陽洛陽亦不甚多一歳不過數朶牛黃亦千葉出於民牛氏家比姚黃差小眞宗祀汾陰還過洛陽畱燕淑景亭牛氏獻此華魏華者千葉肉紅華出於魏相仁溥家始樵者於壽安山中見之斷以賣魏氏池館甚大傳者云此華初出時人有欲閱者人十數錢乃得登舟渡池至華所魏氏日收十數緡其後破亡鬻其園宅今普明寺後林池乃其地僧耕之以植桑華民家甚多人有數其葉者云至七百葉錢思公嘗曰人謂牡丹華王今姚黃眞爲王而魏乃後也鞓紅者單葉深紅華出靑州亦曰靑紅故張僕射齊賢有第西京某坊自靑州以馲駝防其種遂傳洛陽中其色類腰帶故謂之鞓紅獻來紅者華大多葉淺紅華張僕射罷相居洛陽人有獻此華者因名曰獻來紅添色紅者多葉華始開而白經日漸紅至其落乃類深紅此造化之尢巧者鶴翎紅者多葉華其末白而本肉紅如鴻鵠羽毛細葉麤葉壽安者皆千葉肉紅華出壽安縣錦屏山細葉者尢佳倒暈檀心者葉紅凡華近蕚色深至其末漸淺此華自外深色近蕚反淺白而深檀防其心此尢可愛一防紅者多葉淺紅華葉杪深紅一防如人以十指防之九蘂眞珠紅者千葉紅華葉上有一白防如珠宻其葉蹙其蘂爲九叢一百五者多葉白華洛華以谷雨爲開而此華常至一百五日開丹州延州華皆千葉紅華不知其至洛之因蓮華蕚者多葉紅華靑趺三重如蓮華蕚左華千葉紫華出民左氏家葉宻而齊如截亦謂之平頭紫朱砂紅多葉紅華不知所出有民聞氏子者善接華以爲生買地於崇眞寺前治華圃有此洛陽豪家尙未有故其名未甚著華葉甚鮮向日視之如猩血葉底紫千葉紫華其色如墨亦謂之墨紫華在叢中旁心生一大枝引葉覆其上其開也比他華可延十日之久噫造物者亦惜之耶此華之出比他最逺傳云唐中宗有宦官爲觀軍容使者華出其家亦謂之軍容紫歳久失其姓氏矣玉板白者單葉長如拍板之狀色如玉深檀心洛陽人家有亦少予嘗從思公至福嚴院見之問寺僧而得其名後未見也潛溪緋華葉緋華出於濳溪寺寺在龍門山後本唐相李藩別墅今寺中已無此華而人家或有之本是紫華忽於叢中特出緋者不過一兩朶明年移在他枝洛人謂之轉枝華故其接頭尢難得鹿胎華多葉紫華有白防如鹿胎之紋故蘇相禹珪宅今有之初姚黃未出時牛黃爲第一牛黃未出時魏華爲第一魏華未出時左華爲第一左華之前惟有蘇家紅賀家紅林家紅之類皆單葉華當時爲第一多葉華出後華黜矣今人不復種也牡丹初不載文字惟以藥載本艸然於華中不爲髙第大抵丹延已西及褒斜道中尢多與荊無異土中皆取以爲薪自則天已後洛陽牡丹始盛然未聞有以名者如沈宋元白之流皆善詠華當時有一華之異者彼必形於篇什而寂無焉惟劉夢得有詠魚朝恩宅牡丹詩但云一叢千朶而已亦不云其美且異也謝靈運言永嘉竹間水際多牡丹今越華不及洛陽甚逺是洛華自古未有若今之盛也

埤雅卷十八

埤雅卷十八音釋

鉶【刑】

【怱】

繱【幹公】【別】

�【居月】忡【丑中】惙【陟雷】蔦【都了】蕕【猶】

蹂【仁栁】蓀【孫】

茝【齒】

防【荒】

襏【芳末】襫【施只】簦【登】

綯【大刀】稊【題】

荑【夷】

洵【旬】

悴【在季】酢【醋】

繅【先刀】艸【艸】

刈【魚廢】蕳【間】

紉【女鎭】溱【臻】

洧【委】

祓【芳末】瀏【澑】

穜【童】

稑【陸】

秬【巨】

鬯【唱】

扱【初洽】椈【居六】酳【余振】鎬【胡道】防【頃】

綌【隙】

滸【虎】

藟【累】

蘞【斂】

諼【喧】

苨【你】

防【攝】

緎【於力】緵【宗】

檖【遂】

菅【堅】

陔【垓】

俾【補弭】謔【虛虐】防【於葉】緡【民】

鬻【育】

鞓【庭】

馲【步各】趺【方俱】墅【野】

欽定四庫全書

埤雅卷十九

宋陸佃撰釋天

天

雨

云

雪

雹

風

天

傳曰尊而君之則稱皇天周道至於泂酌於是爲至故稱皇天皇天言乎其道也書曰皇天眷命奄有四海爲天下君言堯道格於皇天故皇天眷命也又曰在昔成湯旣受命時則有若伊尹格於皇天在大戊時則有若伊陟臣扈格於上帝巫咸乂王家伊尹以道佐人主者故曰格於皇天伊陟臣扈巫鹹遞降伊尹一等故伊陟臣扈曰格於上帝巫咸曰乂王家而已上帝亦曰五帝五帝五精之君也周官大宰正言祀五帝者蓋其徳以享先王則爲有餘以祀大神則爲不足故於祀大神享先王曰亦如之也蓋能乂王家則可以享先王矣不能格於皇天則不足以正祀昊天昊天者大神也五帝則繼昊天者也夏曰昊天則帝與萬物相見之時故禮於天祀皆主言昊天而已大司冦曰若禋祀五帝則戒之日涖誓百官大宰稱祀不言禋者精意以享曰禋大宰所以佐王事上帝大矣主以道揆無所事意故也然則士師乃言祀五帝則沃屍又不言禋則精意以享非士師所及故也大宰不言禋過禋之言也士師不言禋非過禋之言也不及禋之言也夫言豈一端而已亦各有所當也爾雅曰春爲蒼天夏爲昊天秋爲旻天冬爲上天於春言其色於夏言其气於秋言其情於冬言其位相備也傳曰蒼天以體言之元气廣大則稱昊天仁覆閔下則稱旻天自上降監則稱上天據逺視之蒼蒼然則稱蒼天春爲蒼天則於夏爲皥於冬爲矣莊子曰天弗成又曰有而爲其易耶易之者皥天不宜天者言乎其道也皥天者言乎其徳也又曰天之蒼蒼其正色耶逺而無所至極耶故詩於髙逺難訴每稱蒼天黍離曰悠悠蒼天此何人哉巷伯曰蒼天蒼天視彼驕人矜此勞人黃鳥曰彼蒼者天殱我良人是也爾雅曰穹蒼蒼天也穹言形蒼言色也桑柔之詩初曰倬彼昊天寧不我矜言昊天則猶望之以其明也次曰靡有旅力以念穹蒼言方是時厲王無道甚矣天下大亂小人知念土宇而君子反無旅力以念穹蒼也昊天者大以明與天反詩曰浩浩昊天不駿其徳蓋冬曰上天上天則宜其徳矣夏曰昊天昊天則宜駿其徳矣今曰浩浩昊天不駿其徳則失其所以爲天矣書曰欽若昊天歷象日月星辰正言昊天則主气言之故也莊子曰伏戲得之以襲气母伏戲得之以襲气母故於昊爲大月令曰其帝大皥是也禮曰秋之爲言愁也方是時萬物凋落而愁矣天是以閔焉詩序曰旻閔也幽王之詩始曰昊天疾威後曰旻天疾威昊天疾威尙非所宜旻天疾威則尢非所宜矣書曰號泣於旻天正言旻天則望之以其閔也禮曰旻天不弔意亦是也傳曰上天言時無事在上臨下而已詩曰明明上天照臨下土蓋悠悠蒼天貎明明昊天貌髙髙上天貌蒼天悠悠而巧言曰悠悠昊天昊天明明而小明曰明明上天則皆失其所宜非所以爲天矣蓋周之興也燕及皇天及其亂也非特萬物失其性𨿽天猶失其所宜矣故昊天之徳不駿而上天之道不也昊天者大而明也大所以臨下明所以照下至冬則其於命也復矣故天而上地黃而下也天而上地黃而下則照臨有所不至矣故是詩名篇曰小明而言其照臨以上天也

雨

說文曰水從云下也天地之气怒而爲風和而爲雨故凡易稱雨者皆和之象詩曰有渰萋萋興雨祁祁渰陰雲也亦或作�渰水气之云也傳曰雨雲水气萋萋盛貌祁祁徐貌蓋云欲盛盛則雨足雨欲徐徐則入土且亦雲气不待族而雨者非陰陽之和也故詩云以萋萋雨以祁祁爲善詩曰靈雨旣零命彼倌人星言夙駕說於桑田瑞應圖曰靈雨瑞雨也降而應物謂之靈雨星晴也言夜而雨夙而星見於是督勸農桑此傳所謂務材訓農者也鹽鐵論曰周公之時雨不破塊風不鳴條雨則必以夜夜者正雨之時詩曰我來自東零雨其蒙蒙善沾濡又喜陰結不解羇旅之愁於是爲甚故詩以言其情也雨無正曰雨自上下者也眾多如雨而非所以爲政也政者正也夫文一止爲正眾多如雨則無正矣詩曰月離於畢俾滂沱矣又曰益之以霢霂滂沱大雨也小雨謂之霢霂釋名曰言才霂瀝霑漬如人之沐惟及其上支而已根不濡也蓋霢膏潤入土如人之脈故曰霢也說文曰秋穜厚薶故謂之麥然則霂言其上霢言其下矣詩曰芃芃黍苗陰雨膏之方黍之苗也暑雨暴息無陰雲以覆之日隨蒸焉則苗槁矣將以潤之乃所以害之也故詩正以陰雨爲善今俗五月謂之分龍雨曰隔轍言夏雨多暴至龍各有分域雨暘往往隔一轍而異也易曰宻雲不雨自我西郊言小畜畜也升气又自乎西故能爲宻云而已傳曰疾雨曰驟雨徐雨曰零雨雨久曰苦雨又曰愁霖雨晴曰霽雨而書晴曰啟雨水曰潦時雨曰澍

云

古文云字作云象云回轉之形其上從二二者天中之陰也天中之陰應之於上故地中之陽升而爲云蓋陰陽之气自下而上阻於一則爲丂應於二則爲虧應於二而盤薄則爲云云旋也虧者象其气之舒虧莊子曰於虧以蓋眾義蓋取此古文云字又有雲气盤薄之形與乃字相類者乃字說文以爲象气出之難气自下而上至上而不得達所以爲气出之難也春秋傳以爲乃者難辭其以此乎今云又爲云爲之云云有應而言也易曰變化云爲吉事有祥象事知器占事知來變化云爲聖人之事也故能常與吉防而占事知來象事知器云如雲爲象母猴制字之意皆以天事言之故易君子謂之言行聖人謂之云爲詩曰洽比其鄰昬姻孔云傳曰云旋也言幽王之時小人有酒食以洽比其鄰里周旋其昬姻云象周旋盤薄之形故云旋也此以形訓詩曰薈兮蔚兮南山朝隮婉兮孌兮季女斯饑言小人在上膏澤不下於民則柔良於是失職薈防也蔚鬰也陰陽鬰而成云蒸而成雨防而成雲散而成雨傳曰陰凝上結則合而成云陽散下流則降而爲雨地气上爲云陰中之陽也天气下爲雨陽中之陰也雨出地气云出天气故陽上薄陰陰能固之然後蒸而爲雨雨者陰陽之和也然而朝云喜暘暮雲喜雨故詩言薈蔚不雨之雲又言朝隮也賦曰朝爲行雲暮爲行雨傳曰日將旦淸風發羣陰伏則朝者陰散之時非所以爲雨矣淮南子曰山云艸莽水雲魚鱗旱雲煙火涔雲波水詩曰薈兮蔚兮南山朝隮則山云艸莽於此見矣論衡曰大山雨天下小山雨一國南山曹之南山則雨一國之山也故詩主以言之晉天文志曰韓云如布趙雲如牛楚云如日宋云如車魯云如馬衛云如犬云者气也地气異矣故云之成像亦以不同則山云艸莽水雲魚鱗理或然也左傳以爲分至啟閉必書云物蓋吉凶之兆有在於云者故先王占焉傳曰靑爲虫白爲兵赤爲旱黒爲水黃爲丰年此五云吉凶之祲也莊子曰乘雲气禦飛龍而遊乎六合之外神人者乘虛不墜觸實不礙故能狎虎兕貫金石乘雲霧而浮游如此詩曰上天同雲雨雪雰雰冬曰上天夏則天降而下冬則天升而上燠則云暘而異寒則云陰而同故也董子曰太平之世風不鳴條開甲散萌而已矣雨不破塊潤葉津莖而已矣霧不塞望浸淫被泊而已矣雪不封樹淩殄毒害而已矣云五色而爲慶三色而成矞或曰二色曰矞外赤內靑謂之矞云太曰紫蜺矞云朋圍日其疾不割紫蜺矞云朋圍日君子小人並進之象也君子小人並進此其疾者所以不割也測曰紫蜺矞云不知刋也言紫蜺矞云並進則以紫蜺不刋故也紫蜺以象小人矞云以象君子

雪

說文曰凝雨說物者從彗蓋雪雨之可埽者也亦能淨坋穢若彗所謂以黍雪桃者以淨爲義詩曰雨雪瀌瀌見晛曰消雨雪浮浮見晛曰流言君子體道在上而小人之類易消如此晛日气也纂要曰日光曰景日影曰晷日气曰晛日初出曰明日昕曰晞日溫曰煦在午曰亭午在未曰昳日晚曰旰日將暮曰薄暮詩曰上天同雲雨雪雰雰益之以霢霂旣優旣渥旣霑旣足雰雰盛也三農之事雪則欲盛而徧也雨則欲防而潤也蓋丰年之冬必有積雪而其春必有小雨故是詩雨言小雪言盛也雪則欲其盛矣然又欲其澤浸之甚周也故繼之曰旣優旣渥雨則欲其防矣然又欲其膏潤之僅足也故繼之曰旣霑旣足蓋驟雨不如久雪之入土深且無泛溺又可以覆陽於根著汜勝之書曰雪者五穀之精取汁以漬原蠶之沙和谷種之柰旱今雪寒甚則爲粒淺則成華華謂之霙韓詩外傳云雪華曰霙凡艸木華多五出雪華獨六出是也詩曰如彼雨雪先集維霰言雪之所加物有死者霰其先至者也霰至則危亡之兆見矣霜霰陰剛之微也霜集而後堅冰至霰集而後雪至故詩易以爲始亂之象爾雅曰雨防爲霄雪防從晛省霄從消省詩曰見晛曰消蓋雪以微溫薄之故散而成防郭璞所謂冰雪雜下謂之消雪是也說文曰霰稷雪也閩俗謂之米雪言其霰粒如米所謂稷雪義蓋如此今名濇雪亦曰濕雪然臘雪握之輒聚立春以後不復可摶略如霄雪亦以防溫薄之故也裏語以爲春雪不能蠲壓瘴癘其以此乎夏小正曰農及雪澤言雪澤之無髙下也

雹

陽散陰爲霰陰包陽爲雹曽子曰陽之專气爲雹陰之專气爲霰是也申丰以爲古者藏冰固陰沍寒而無雹蓋陽無所泄雹之所以生也雹形今似半珠其粒皆三出蓋雪六出而成華雹三出而成實此陰陽之辧也雪霜之類雹冰之類造化權輿曰雹者雨之冰也又曰東方之气雷南方之气電西方之气虹蜺北方之气雲雨雹霰雪傳曰木再華夏有雹豈以陽始無所泄及其晚出也故木至再華而夏有雹歟

風

天地之气噓而成云噫而成風雲陽而出於陰風陰而出於陽爾雅曰南風謂之凱風東風謂之谷風北風謂之涼風西風謂之泰風凱風言其情谷風言其自涼風言其徳泰風言其交詩曰大風有隧有空大谷言大谷者大風之自也故曰谷風言其自易曰巽爲風巽東南也今風更生於西則與兌之气交矣故曰泰風言其交谷風風之厚者涼風薄也故谷風以刺俗薄朋友夫婦離絕詩曰習習谷風以陰以雨又曰習習谷風維山崔嵬無艸不死無木不萎言谷風之於天不能皆雨也亦或以陰其於地也又不能皆生也亦有萎死者然則人事豈可以責其全哉又曰凱風自南吹彼心凱樂也憂釋而爲樂怒釋而爲凱南風謂之凱風則天地之怒气於是釋焉故也詩曰北風其涼雨雪其雱北風其喈雨雪其霏風以譬威雪以譬虐雱蓋言聚霏蓋言散涼者其刻也喈者其和也自今觀之雪勢布散無所不加其意或未艾也則風更和故是詩風以其喈雪以其霏爲後喈喈聲和也气和則聲和矣詩曰終風且暴終風且霾卒曰曀曀其陰虺虺其靁日出而風爲暴風而雨土爲霾陰而風爲曀霾下也曀上也此言州吁之暴逮於上下如風暴矣又增以霾如風霾矣又增以曀如風曀矣又增以雷明有加也傳曰積風成雷其此之謂乎爾雅曰焚輪謂之穨扶搖謂之猋郭璞以爲穨暴風從上下也猋暴風從下上也按詩傳云穨風之焚輪者風薄相扶而上也則與璞之意異矣蓋風之銳而上者爲猋風之旋而上者爲穨莊子曰摶扶搖羊角而上者九萬里扶搖卽猋是也羊角卽穨是也今羊角轉旋而上如焰焚輪之象也谷風一章曰維風及雨二章曰維風及穨雨者朋友相與致其道以下達之況也穨者朋友相與致其道以上達之況也蓼莪初曰南山烈烈飄風發發卒曰南山律律飄風弗弗回風謂之飄風荀子所謂輕利僄遫卒如飄風者也發發暴也弗弗亂也烈烈以言幽王不惠律律以言幽王不平詩曰匪風發兮匪車偈兮說曰匪風發兮是非有道之風也發發者匪車偈兮是非有道之車也偈偈者風生於火故物或以風化亦或以火西方之鹽以風化也東方之鹽以火化也易曰風自火出家人取其化自內出之象詩序曰關雎風之始也所以風天下而正夫婦也水生雨雨更以成水火生風風更以成火爾雅曰風與火爲庉以此故也風經曰調暢祥和天之喜气也折奔厲天之怒气也風者气也得怒之气則暴得喜之气則和得金之气則涼得木之气則溫得火之气則炎得水之气則烈列子曰當春而叩商以召南呂涼風忽至艸木成實及秋而叩角以激夾鐘溫風徐回艸木發榮命宮而總四則景風翔慶雲浮甘露降醴泉湧爾雅曰四時和爲通正謂之景風景風者天地中和之气也淮南子曰東風至而酒湛溢造化權輿以爲東方之气風也故凍非東風不能解湛非東風不能溢風俗通曰猛風曰颲涼風曰瀏防風曰飉小風曰颼

埤雅卷十九

埤雅卷十九音釋

泂【古營】禋【因】

涖【立】

殱【子亷】倬【知角】渰【淹】

�

倌【古宦】霢【脈】

霂【沐】

薶【埋】

芃【篷】

丂【苦道】�【禹俱】隮【子計】孌【力傳】涔【岑】

祲【子鴆】殄【徒典】矞【決】

坋【扶粉】瀌【飄】

晛【奴見】晷【居美】昕【忻】

晞【希】

煦【噓】

昳【疊】

旰【榦】

霙【英】

防【霰】

濇【所力】泄【泄】

雱【旁】

霾【埋】

曀【於計】穨【頽】

僄【匹妙】遬【思鹿】庉【大本】颲【列】

飉【力麼】颼【所流】

欽定四庫全書

埤雅卷二十

宋陸佃撰釋天

雷

電

月

星

斗

漢

虹

雷

說文曰陰陽薄動靁雨生物者也從雨畾象回轉之形今俗曰回雷回雷雷也震雷謂之劈歷震言所以振物也其緩者霆說文曰雷之餘聲鈴鈴所以挺出萬物也先儒或以霆爲疾雷蓋爾雅疾雷謂之霆霓先儒豈讀此故誤歟亦或謂之電者霆亦非電也蓋音庭則爲雷音蜓則爲電淮南子曰陰陽相薄感而爲雷激而爲霆又曰疾雷不及塞耳疾霆不暇掩目皆宜音電古文雷字下從四田二回自子至夘積四陽而復雷乃發聲此其所以從四田也陰陽回薄此其所以從二回也月令先雷三日奮木鐸以令兆民戒其容止者蓋迅雷風烈必變所以畏天威也小民不畏天威懈慢防黷或至夫婦交構故君子制法先雷使之戒愼女房中經曰雷電之子必病癲狂故曰有不戒其容止者生子不備也詩曰蘊隆虫虫言蘊蘊而暑隆隆而雷虫虫而熱也說者以爲隆隆而雷非雨雷也雷聲尙殷殷然易曰雷雨之動滿盈殷殷滿盈之聲也詩曰殷其雷在南山之陽在南山之側在南山之下側言亦在其陰與左右也下又言或在其下雷風號令之況也語曰雷髙弗雨雷在南山之下則雨矣故詩以況君明而令善法言鼓舞萬物者雷風乎鼓舞萬民者號令乎雷不一風不再不一者號也不再者令也傳曰雷不蓋醬令人腹中雷鳴今月上下如之時觸醬輙壞裏俗忌之物之相感有如此者蓋不可得而推也傳曰雷二月出地百八十三日雷出則萬物出八月入地百八十三日雷入則萬物入入則除害出則興利禮曰毋雷同雷震百里謂之一同先王建國取法於雷雷者陰中之陽也傳曰罍大一石刻爲云雷之形蓋無雲而雷異也故罍並畫云雷象施不窮由此觀之畫繢之事土以黃火以圜山以章水以龍略可知矣韓詩以爲罍飾天子以玉諸侯大夫以金士以梓詩曰我姑酌彼金罍此主大夫言之也易曰風雷益又曰雷風恆蓋曰風雷益則言風積而成雷故曰益也物理論曰積風成雷若夫雷以動之風以散之則是恆而已矣鶡冠子曰一葉蔽明不見大山兩豆塞耳不聞雷霆夫雷霆之震亦大矣今徒兩豆足以窒之又況障之有大於此者乎

電

陰陽激耀與雷同气發而爲光者也雷從回電從申陰陽以回薄而成雷以申泄而爲電故也或曰雷出天气電出地气故電從坤省管子所謂天冬雷地冬霆是也記曰地載神气神气風霆風霆流形言萬物以風霆流形而風霆出於地之神气也說卦曰離爲電電火屬也蓋陰陽暴格分爭激射有火生焉其光爲電其聲爲雷今鐵石相擊則生火燒石投井則起雷又況天地大鑪之所薄動眞火之所激射乎易曰雷雷噬嗑又曰雷電皆至丰雷電噬嗑言雷電合而章也按月令雷乃發聲後五日始電今旱暵亦或電而不雷則雷電不必皆合而章也故易雷電合而章然後爲噬嗑然雷電合而章又不必雷電皆至若今震雷與電俱赴者所謂雷電皆至者也故君子以折獄致刑以象天之至威非特明罰勑法而已詩曰爗爗震電不寧不令言雷電變亂於上不安故常且非所以號令萬物也董子曰太平之時雷不驚人號令啟發而已矣電不目宣示光耀而已矣

月

說文曰太陰之精象形內象蟾桂之形故夕從月半見而林罕以爲象其未有蟾桂之狀也釋名曰月闕也言滿則復缺也朔月初之名也朔蘇也月死復蘇生也晦月終之名也晦灰也火死爲灰月光盡似之也禮曰大明生於東月生於西朔而月出西方夕見夕莫也故王者旦見曰朝暮見曰夕義取諸此所謂朝夕放於日月者也至望然後出於東方夜見尙書大傳以爲晦而月見西方謂之朓朝而月見東方謂之朒蓋言異也詩曰東方之日兮彼姝者子在我室兮在我室兮履我卽兮東方之月兮彼姝者子在我闥兮在我闥兮履我發兮履禮也日月之盛皆在東方故詩舉以刺襄而言男女淫奔不能以禮化也君無失道如東方之日以禮卽我故彼姝者子在我室兮也臣無失道如東方之月以禮發我故彼姝者子在我闥兮也詩曰如月之恆如日之升恆恆上也升言有隆而無降恆言有盈而無虧也書曰哉生明又曰哉生魄說者以爲朔後月明生而魄死望後月明死而魄生故書以朏望生明生魄紀月甲子紀日也子曰月未望則載魄於西旣望則終魄於東其遡於日乎此言士之或貴或賤或肆或拘在其上與之如何而已風俗通曰吳牛望月而喘言使之苦於日是故見月而喘蓋傷禽驚於虛疲牛望月而喘物之憚怯見似而驚有如此者屈子曰懲於羮者吹虀此之謂也舊說積陽之气生火火气之精爲日積陰之气生水水气之精爲月故陽燧取火於日方諸取水於月易曰離爲日坎爲月其以此乎

星

三五歷曰星者元气之英蓋積气之中有光耀者也星精也月魄也云防也釋名曰祭雨曰升祭星曰布升取其气之升也布取其象之布也書曰卿士惟月庶民惟星言卿士之徴月是也庶民之徴星是也月之好惡從星而已故月之從星則以風雨詩曰月離於畢俾滂沱矣此之謂也蓋役久病於外則天下幸亂卿士下比於民莫肯念難適能使難滋大而已故是詩刺之詩曰嘒彼小星三五在東小星眾無名者三心五噣四時更見日月夫婦之象也則大星以況侄娣而小星當賤妾矣蓋諸侯一娶九女侄娣與媵而八故詩正以三五況之三心以春見於東方最先見者五噣以冬見於東方最後見者賤妾之進禦於君也猶之小星隨此三五先後更見於天不見陵掩則以夫人之惠下逮故也然進禦之法侄娣兩兩當夕故詩又以參況之參昴二星也而又皆西方之星其在於東則以夕並見小星隨焉夫月也大星也小星也各以其分夜見於天則夫人惠及賤妾豈特人事而已哉禮運曰天秉陽垂日星地秉陰竅於山川垂陽之象也竅陰之象也堯典春曰日中星鳥夏曰日永星火秋曰宵中星虛冬曰日短星昴或言星鳥或言星火或言星虛或言星昴相備也蓋聖人南靣視四星之中言星鳥則以見四星之形也言星火則以見四星之次也先儒以爲四方七宿各成一形東方成龍西方成虎前成鳥形後成龜形所謂在天成像在地成形是也傳曰與蛇交謂之武則武七宿宜具蛇之形不得獨成形而已以今垂象考之虛危以前象蛇室壁象梓愼所謂宋鄭其饑乎今蛇乘龍是也蛇蓋虛危之星考工記曰龍旂九斿以象大火也鳥旟七斿以象鶉火也熊旗六斿以象伐也龜蛇四斿以象營室也四斿變言龜蛇亦以朔道之所在龜蛇相成異乎三方不可謂之旐故也爾雅曰天根氐也蓋氐一名本亢亦或謂之天根周語曰辰角見而雨畢天根見而水涸本見而艸木節解駟見而隕霜火見而淸風戒寒天根亢也本氐也駟房也火心也爾雅曰營室謂之定傳曰營室之中土功其始說者以爲定昬見而中然後可以營制宮室故謂之營室詩曰定之方中作於楚宮揆之以日作於楚室是也傳曰度日出日入以知東西南視定北準極以正南北則謂之營室又非特取其時而已禮運曰日星以爲紀故事可列也蓋傳以爲龍見而雩水昬正而栽若此之類所謂以日星爲紀者也

斗

斗有環域北斗七星輔一星一至四爲魁五至七爲杓所以運量萬物莊子所謂維鬥得之終古不忒者也太曰鬥一北而萬物虛斗一南而萬物盈言萬物丰於纁夏耗於冬隨斗轉徙而已鶡冠子曰鬥運於上事立於下斗指一方四塞俱成此之謂也易曰丰其蔀日中見斗又曰丰其沛日中見沬沬蓋星之防者薛云輔星理或然也孔子曰丰其蔀位不當也日中見斗幽不明也然則日中見斗尙非所宜日中見沬尢非所宜矣蓋三應上非所宜應而應焉非所宜應而應焉此昬所以更甚於四也按丰離下震上離爲日震二陰一陽二陰象魁一陽柄也故曰日中見鬥詩曰曽孫維主酒醴維醹酌以大斗以祈黃耉罍取象於雷斗取象於斗周官王燕則膳夫爲獻主臣莫敢與君亢禮今此曽孫維主更以大斗酌之則以尊事黃耉非禮之正也非禮之正則亦所以爲厚也郊特牲曰郊之祭也大報天而主日主日則明王者不敢主天與燕主膳夫同義

漢

萬物之精上爲列星河精上爲天漢詩曰倬彼云漢昭回於天言水气之在天爲雲水象之在天爲漢今皆倬然昭明回轉於上則非雨之候也又曰瞻卬昊天有嘒其星言旱久而繁星備見繁星備見則尢非雨之候也且其正言昊天則夏之時也以今觀之炎夏旱暵而熱則小星森布如棊星陽之精也陽盛而亢則星稠於上其理然也詩曰維天有漢監亦有光言有光而無所明也蓋況幽王無監察之實矣又曰跂彼織女終日七襄𨿽則七襄不成報章睆彼牽牛不以服箱東有啟明西有長庚織女則以況其內牽牛則以況其外跂彼織女不成報章言有織之名與象而已無成女事衣被之實也睆彼牽牛不以服箱言有牽之名與象而已無成男事轉輸之實也啟明則以況其左長庚則以況其右言王左右或當養人以啟導王徳或當養人以賡續王事今皆有名位而已無其實也又曰有捄天畢載施之行天畢又以況王也畢者所以助載鼎實則天漢言幽王哲不足以照察天畢言幽王惠不足以化養亦皆有名位而已無其實也星皆在天而天漢天畢獨言天則以況王故也又曰維南有箕不可以簸維北有斗不可以挹酒漿維南有箕載翕其舌維北有斗西柄之掲斗南斗也聖人南靣視四星之中箕在南則斗在北矣箕則以況其前斗則以況其後不可以簸言有箕之名而已於養人無簸之實也不可以挹酒漿言有斗之名而已於養人無挹注之實也箕之用在舌言翕則其形反矣斗之用在柄言掲則其形覆矣此又言箕斗之將落而其象變也蓋二十八宿者經星舎於天而不動者也至於向晨則天牽之而西沒故此於斗言西柄之掲是詩於織女言不成報章則非不以也不成而已矣牽牛言不以服箱則非不可也不以而已矣於織女言跂猶有織之象也於牽牛言睆猶有牽之象也至於箕斗言不可以簸不可以挹酒漿其舌則言翕其柄則言掲以明幽王內外左右前後之臣其惡皆有加而無已也監亦有光猶有光也載施之行則言天畢虛設於上具位而已矣夫幽王之君臣皆有名位而無照察化養衣被轉輸啟導賡續簸挹注育人之實此東國之所以困於役而傷於財也故其卒篇所陳如此夏小正曰漢按戶漢按戶言正南北也

虹

雄曰虹雌曰霓舊說虹常雙見鮮盛者雄其闇者雌也一曰赤白色謂之虹靑白色謂之霓故虹紅也說文解霓以爲屈虹靑赤亦或白色陰气也今俗謂虹爲虹【音絳】虹絳也一名蝃蝀爾雅曰蝃蝀謂之雩蝃蝀虹也蜺爲挈貳貳蓋言二淮南子曰天二气則成虹是也虹淫气也故又借爲實虹小子之虹虹潰也詩曰蝃蝀在東莫之敢指說者以爲夫婦過禮則虹气盛諱之莫之敢指文子曰至治之世虹霓不見則夫婦過禮虹气爲盛理或然也蓋地气還矣天气不復於是成虹虹天之淫气也夫水气之在天成虹又天之淫气爾尙且惡之如此而況於人乎所以痛止夫奔也故曰蝃蝀止奔也傳曰裏名勝母曽子不入邑號朝歌墨子回車有是哉升云言朝則以況淫奔之始蝃蝀言晚則以況其終終則言不復雨矣雨者和之象也先儒以爲云薄漏日日照雨滴則虹生今以水噀日自側視之則暈爲虹蜺然則虹𨿽天地淫气不暈於日不成也故今雨气成虹朝陽射之則在西夕陽射之則在東月令季春曰虹始見蔡邕以爲虹常依陰雲而出於日衝無雲不見大陰亦不見常以日西見東方故詩云蝃蝀在東蝀之文從東以此故也蜺則常依蒙濁見於日旁白而直者曰白虹凡見日旁者四時常有之惟雄虹起是月至孟冬乃藏世傳虹能入溪澗飲水信然甞有見夕虹下澗中飲者虹兩頭皆垂澗中使人過澗隔虹對立相去數丈之間如隔綃縠自西望東則見立澗之東西望則爲日光所爍

埤雅卷二十

埤雅卷二十音釋

防【思列】黷【瀆】

罍【雷】

噬【視制】嗑【磕】

暵【漢】

【爲輙】昡【胡徧】朓【勅了】朒【女六】姝【殊】

朏【芳尾】遡【蘇故】噣【竹救】娣【徒厲】媵【以證】旂【渠希】斿【尢】

旟【於】

旐【除矯】涸【固】

雩【羽俱】蔀【步口】醹【如庾】卬【昂】

跂【奇逆】睆【華綰】捄【求】

翕【許及】蝃【丁計】蝀【丁孔】挈【苦結】潰【防】

縠【斛】

