

四書講義困勉錄原序

稼書先生旣防定四書大全輔以蒙引存疑諸解羽翼傳注深切著明而遺篋中復有困勉錄前後二編卽先生自題大全序所云萬曆以後諸家之說則別爲一冊者也其髙弟席子漢翼昆季並梓以行余得受而讀之喟然嘆曰先生一生心力畢萃於孔曾思孟之書而禔躬之篤行淑世之精誠具見於此矣夫聖賢立言所以傳心明道顯之爲日用彞倫微之爲性命神化約以一二言而可以振挈綱維擴以千百言而可以兼綜條貫故斯須去之而不得終身由之而不盡者四書之言是也有宋大儒蔚興力洗漢人訓詁支離之病而後鄒魯墜緒掲若日星然朱子傳注旣作微獨承其後者論解疊陳卽以朱子語類所載推廣注同異不妨互存總爲聖賢義蘊無窮好學者折衷以求至是爰取於旁通曲暢引伸不已固非可以排決籓籬亦非可以橫分畛域也自夫帖括令行濡首操觚之士不過循章摘句保殘守缺而止應舉畢而向所誦習之書棄若土苴卽有博聞多識者出方且浸淫泛濫玩物貽譏其於聖賢之所以立言與夫先儒表彰論辧之本意茫乎胥失之矣欲望道徳之成名節之立將何所依據也與先生自釋褐休暇迄夫解組歸田晝考夕思其於四書義蘊如食充饑如衣禦寒窮年矻矻無異經生舉業時搜輯羣書遠宗近取辧其醇疵晰其深淺旣以大全爲經復以是錄爲緯於整齊畫一之中寓融防貫通之致舊聞新得相輔彌彰而獨名之爲困勉則豈徒竭蹶編摩泥守書冊之謂哉孔子論列知行自生安學利及於困勉非必天下盡出於困勉之一途而孔子自言必曰憤忘食樂忘憂其教人也語上語下施無躐等蓋自古聖賢眞實爲學之心不特已百已千者之爲困勉卽生安學利之資其返躬克己存理去欲無不從功夫磨鏈中來彼夫好言頓悟漫語現成固不待辧而已屏絕焉程子曰學只要鞭辟近裏著已又曰人之學不進只是不勇朱子亦曰開卷便有與聖賢不相似處豈可不自鞭防此困勉之說也惟先生粹質淸明造履嚴苦律己服官一介不取以貞其操直道而事以遂其志凜然樹乞墦壠斷之防泊然守陋巷簞瓢之素其以困勉自處寧爲人所難不爲人所易然後言行同符始終合轍因於是錄標舉欲學者知所向方云爾嗚呼先生往矣亷聲惠政嘉謨讜論淪浹人心而猶惜其措施未究望絕蒼生獨是遺編什襲之藏一朝流衍所謂載道之文篤其實而藝者書之美則愛愛則焉者其在斯乎余夙植淺劣何足以知先生之萬一而中心景仰積有年所玆得席子昆季傳習拳勤公諸來學共識典型因謂先生之書藝林固知尊而信之矣而吾黨之見其書當如見其人者困勉之義有待於精思力踐也故不禁娓娓言之以就正夫有道君子康熙嵗次己夘八月朔旦長洲復初學人彭定求序

欽定四庫全書

經部八

四書講義困勉錄目錄

四書類

卷一

大學

卷二

中庸上

卷三

中庸下

卷四【論語】

學而

卷五

爲政

卷六

八佾

卷七

裏仁

卷八

公冶長

卷九

雍也

卷十

述而

卷十一

泰伯

卷十二

子罕

卷十三

鄕黨

卷十四

先進

卷十五

顏淵

卷十六

子路

卷十七

憲問

卷十八

衛靈公

卷十九

季氏

卷二十

陽貨

卷二十一

微子

卷二十二

子張

卷二十三

堯曰

卷二十四【孟子】

梁恵王上

卷二十五

梁惠王下

卷二十六

公孫丑上

卷二十七

公孫丑下

卷二十八

滕文公上

卷二十九

滕文公下

卷三十

離婁上

卷三十一

離婁下

卷三十二

萬章上

卷三十三

萬章下

卷三十四

告子上

卷三十五

告子下

卷三十六

盡心上

卷三十七

盡心下

【臣】等謹案四書講義困勉錄三十七卷

國朝陸隴其撰是書因彥陵張氏所輯講義原本刪剟精要復益以明季諸家之說而以己見折之始於順治戊戌越康熈癸夘而書成凡大學一卷中庸二卷論語二十卷孟子十四卷本隴其未定艸稿隴其歿後其族人公鏐始爲繕寫編次以授其門人席永恂等梓行之其曰困勉錄者則隴其所自署也自朱子集注出四書大指闡始明其後宋元諸儒各有成編剖晣益無遺蘊明代諸儒所說如蒙存淺達之類𨿽經生所傳習要不能盡出其範圍然聖賢之書防趣深長其

理愈推而愈顯凡節目所在得後人爲之融防貫通其足以羽翼集注者固亦不少隴其詳加別擇舉明末陽儒陰釋似是而非之說一舉廓淸之而獨取其純粹無疵可與集注相表裏者洵朱子之功臣固不徒爲舉業家津梁之導矣乾隆四十五年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

四書講義困勉錄卷一

贈內閣學士陸隴其撰

大學

大學章句序

此注也而曰章句者蒙引曰謙辭也猶之論孟朱子自注也而曰集注也

朱子曰司徒之職也是用樂蒙引曰堯舜時惟冑子教以樂至三代時則小學之教皆用樂矣蒙引似拘新安陳氏謂三代前學之名未聞蒙引非之謂有教則有學而引有虞氏養國老於上庠養庶老於下庠爲證然新安所謂學乃學術之學非學校之學且亦非謂其未有學術但未聞其名耳其說固無病不必辧

蒙引謂司徒典樂皆兼大小學而以上庠下庠卽大小之意然觀朱子云此又學校之教大小之節所以分也則又似唐虞時未有大小學之分蓋非全無但未詳耳朱子於大學中庸序及孟子末篇注皆以程氏接孟子而不及周子學者疑之蒙引謂二程𨿽淵源於周子而其所自得者實多所發明者尢盛此說妙蓋二程𨿽師周子而後來學力防勝周子非如孔顏之可分髙下也故徑以程子接孟子者見學之極功也大全張氏師曾說大謬不可從

【附】或問尹氏其心收斂不容一物只發明得程子主一無適四字防來此二條本一意勿齋陳氏以尹說爲敬之始主一無適爲敬之成未妥

大學

大全朱子曰人須先讀大學以定其規模次讀論語以立其根本次讀孟子以觀其發越次讀中庸以求古人之微妙

吳艸廬曰大學言心不言性而性實在其中故朱子於大學序言性獨詳中庸言性不言心而心實在其中故朱子於中庸序言心獨詳知心性合一之解者可與論學矣

沈無回曰讀大學與中庸不同中庸闡道之微言而大學經世之實用也故始於格物而終於天下平由粗以及精自內以及外𨿽其本未嘗不本於先天其極未嘗不通於天載而立言之防不重焉其要使下學率而循之啟入聖之門上逹舉而措之成開物成務之功用耳矣

羅近溪曰大人者以天下爲一人者也身心卽是天下國家而天下國家卽是身心

大學之道章總防顧麟士曰此章書𨿽以綱領統條目以條目綱領語有輕重然大段是兩扇對文字首節大學之道四字對第四節

古之二字首節三个在字對第四節

六个先字一个在字第二節

五个而後字對第五節

七个而後字又首節第四節

皆說工夫第二節

第五節

皆說效驗首節第二節

與第四第五節

皆是敍體第三節

與第六第七節

皆是斷體結體至從綱領中標出明徳爲本從條目中標出修身爲本兩本字卽又相照應已開後人片叚比偶法門當不易也按麟士說𨿽大槪是如此然首節𨿽與第四節

對而第四節

卽兼本末終始說了首節只說得綱領未有本末終始意第二節

𨿽與第五節

對而第五節

是上文已說過的全是效驗第二節

是上文未說過的是因效驗見工夫第三節

𨿽與第六第七節

對而第三節

則本末終始並結第六第七節

只結本末不結終始又第三節

則以明徳爲本新民爲末第七節

則兼以家爲本天下國爲末蓋比偶中有參錯古人文字往往如此又不可不知第六第七節

所以不結終始者亦是舉此見彼之例作文須補說爲妙此章大防亦只是有序而不遺與志學志道諸章一例但彼是直說此是兼橫直說本末是橫說終始是直說凡以明徳修身貫者俱非附翼注曰此章總見得學由己及人而已爲本也重明明徳句據注前三節統論綱領後四節細論條目綱領之明徳止至善與條目之格致誠正修皆屬己者也綱領之新民止至善與條目之齊治平皆屬人者也畢竟先修己乃可以治人故前面說物有本末後面說修身爲本二本字正相同前面𨿽把事有終始配說而事卽物中之事對物不過後面𨿽以所厚者薄陪說而家卽觀化於身對身不過可見前後俱是重本之意按翼注𨿽與愚見不同然亦可存覽若以明徳貫全章謂總完一明徳之事者則斷不可用矣

大學之道節張彥陵曰按大學不對小學說對異端曲學說按異端曲學乃是總對大小學說的吳因之曰防大學節要想濶大的意思防古之欲明節要想精密的意思防洋洋發育二節亦然又曰開口說一句大學之道下文全要模寫大學意思然大之中條理卻精密蓋惟精密乃所以成其爲大愚意徳民善明新止皆是道學字虛說蓋此是學之道不是學道須辧大全蒙引存疑𨿽無明文然愚說似不可易若究言之則學之道亦卽是道說見蒙引大全黃氏曰虛靈不昧明也具眾理應萬事徳也

恐未妥徳是虛字虛靈不昧具眾理應萬事俱在明字內防爲妙然存疑亦主黃氏說不可曉淺說最明淺說曰夫徳而謂之明者以其虛而且靈具仁義

禮智之性於中而足以應夫萬事也最明又虛靈不昧與具眾理應萬事𨿽是兩層卻不可截然分開防了虛靈不昧朱子所謂靈底是心是以气言具眾理應萬事朱子所謂實底是性是以理言然虛靈不昧四字離不得具眾理應萬事𨿽有知覺叫不得虛靈故北溪陳氏曰理與气合所以虛靈北溪陳氏及吳氏程俱以虛靈不昧兼理气言亦不是此句只是气具眾理應萬事則說理若存疑謂明徳兼理气便不差【己未另攺見別本】防峯云明徳以理之得於心者言至善以理之見於事者言不是見於事者卽是得於心者觀章句云具眾理可見翼注曰明字包格致誠正修則不可専以知見言講明徳新民勿太深恐礙止至善然明徳新民實包得止至善但提出言之耳格致誠正修備然後可謂之明此明字與中庸明善之明専主知見言者不同張彥陵曰且如人知己徳之不明而欲明之只這知其不明而欲明之者便是明徳就這里便明將去只是提撕也章句解明徳至善俱未明言理之一本處新安吳氏通考趙氏及或問小注玉溪盧氏皆足以發明章句所未明當玩【己未定以玉溪吳趙之說爲非】講明徳𨿽從天命之性說起與中庸天命之性無二至講上明字示學者下手工夫則止曰當因其所發而遂明之不及未發是格致誠正修皆屬中庸致和一邊工夫而所謂立天下之大本者大學則固未之及也緣大學一書是初學入徳之門故只從發動處說起李九我曰民者對己之稱新民正明徳中事我但自明其徳而坐視生民之污此便是有我之私間隔胸中卽此便是我徳之不明處此重我去新他不是民自新上按此是深一層解玉溪盧氏以明明徳又爲三者之綱領卽此意馮具區曰大人者不失其赤子之心此在明明徳疏大人者正己而物正此在親民疏按上兩句卽陽明之說下兩句亦可兼用専用則偏吳因之曰至善不是言究竟處乃是凖則處二意似可兼用淺說謂止之云者以之爲標的未至則必求至於是也以之爲歸宿已至則安於是而不遷也看來究竟處有此二意凖則處亦有此二意【己酉正月十六攺】或問以至善爲明徳新民之標的是以凖的言不是以究竟言淺說乃曰以之爲標的以之爲歸宿曰歸宿則是要其極至者而言亦與朱注乖違大全朱子曰說一个善字又說一个至字直是要到那極至處而後止程子謂以其義理精微之極有不可得而名者故姑以至善目之卽說明新未十分也不妨或問所謂禮𨿽粗復而有不純己𨿽粗克而有不盡又朱子曰在他𨿽未能在我所以望他者不可不如是也翼注曰至善據注兼明徳新民新說只主明徳邊

蓋據下節定靜安慮皆屬心學後章仁敬孝慈信皆在己也看來只主明徳邊似偏了但明徳與新民實非兩樣至善如爲人君止於仁仁屬明徳仁之及民卽屬新民作文固不可遺新民須融合明新爲一方妙徐巖泉曰至善是心體止只完全此心體增不得一毫減不得一毫之謂至善不增一毫不減一毫之謂止至善按此說未嘗不可兼用陽明専以此爲說則偏矣聖兪亦有此說樂天齋翼注曰至善是事理當然之極𨿽在事而實本於心按此卽上徐巖泉說也章句解至善只云事物當然之理是就萬殊處說未嘗就一本處說不過明新皆要無過不及到恰好處而已大全玉溪盧氏之說太深李九我曰止至善是明明徳工夫做到盡頭處止字如行者之必求其至居者之必求其安堯之所謂允執孔之所謂不逾是也惟止至善然後可言明徳可言新民張彥陵曰是三非三是一非一

知止而後有定節知止依蒙引存疑或問卽作格物致知看自妙蓋上文說止於至善卽包知止能得在其內此節不過就其中分別言之以明其先後之序耳非有二也至古之欲明節則又就其中細分之以著其目耳亦非有二也吳因之以知止與格致不能無異余初𨿽亦主此然細味之覺其不直捷也姑附於後附吳因之曰或問知止而後能得格致而後誠正修齊治平兩邊同異何如曰止合明新之止而爲言也物有止知亦有止意有止心亦有止身有止齊治均平亦有止所謂知止知乎此也而所謂格物者亦格此所謂致知者亦致此知止與格致無不同矣至於所謂能得亦不過眞能誠眞能正能修能齊能治能均平之謂是據文演義眞若小異而大同但知止節只是得止於至善句蓋聖人旣說个止於至善便想著至善之幾亦在毫芒最難剖拆非知止不可故云此只是渾渾論止於至善道理不是條陳求止工夫不然與下文格致處便重復了須防口气各自不同知止前工夫卽是致知格物知止前要補說徳明而後民新一段方與物有本末相應張彥陵曰以知爲入門固是然此做見成說不必大段喫力翼注曰知字深是融悟之知非聞見之知按此二句須善防蓋方致知時則融悟聞見二者並入及知止時則只見融悟耳萬思默曰知止之知與致知之知一也蓋致知者卽致其知止之知也但知止之知就所知者言故知字在上致知之知就能知者言故知字在下其實只是一知張彥陵曰靜字在動中防出非人生而靜之靜注不妄二字可味若只說不動便是槁木死灰所謂不妄者何也念之所起只在至善是也按不妄二字𨿽應事接物亦靜也樂天齋翼注曰安謂所處而安𨿽是身之所處卻是心安也張彥陵曰慮不是思慮之慮只是臨事精明廻光返照深入防微無絲毫惑的光景予初謂定屬意靜屬心安屬身慮屬家國天下是知能得則統誠正修齊治平是行然靜安之配心身固是矣而定豈可専屬意慮豈可専屬家國天下蓋定靜安慮縂在知行之間不必拘拘分配以定靜安慮分屬意心身等可也卽以定靜安慮分屬誠正修齊治平則是將知作行了此大謬也湖南講艾南英問此定靜安慮専屬之格致豈誠正修內獨無定靜安慮耶答曰此問最精定靜安慮四字在知得之間與別處不同存疑所謂此是知邊靜日用之間動靜不一此靜固自如也其實誠正修內節節有个定靜安慮但經文所指則専在知邊耳朱子旣云定靜安慮得自然相因而見又云多至安處住了者蓋由於知止之有淺深也然所謂多至安處住者此意亦只帶說不重沈無回曰諸相因處如丸之走阪水之下澑謂之無漸次卻不能腳下便到謂之有漸次卻又不到不住手按知止能得兩邊都有工夫但有先後之序耳若說知得自然行得此是深一層話非此章正意吳因之曰至善無形原是極恍惚的道理能得則心體處處湊合卻是極實在的學問翼注曰得還通承由知止而至於慮來不單承慮諸講於得字多忽略殊不知此得字要防得精深蓋至善乃天理極至今則實得此天理極至於己非偶合非襲取心卽善善卽心與之爲一無復有存亡出入之端矣朱子答李敬子曰知有淺深得有大小難以一槪論也朱子之意不欲將知得坐定作一貫防蓋知得中又各自有層次姚元素曰此節愚謂乃是涵養本原有此一段本領而後能致知格物亦卽格致中事直至天下平後涵養亦不已按此以知止居格致前與因之說相類然卽以此爲涵養本領工夫則又不同矣總之皆不必從也

物有本末節此結上文非起下文則盧氏以此先後字起下文許多先後字之說不可從張彥陵云據注是結上文據時觧是起下文按此意亦有然卻不重聖人言語自次第如物有本末節章句只說結上文至古之節又自從條目中分个先後非上節預起之也玉溪盧氏謂物有節不特結上文又以起下文則不知語言次第矣後人因此遂將下文六个先字應知所先七个後字應知所後謬甚玉溪盧氏謂物有本末結第一節

事有終始結第二節

愚意不然第一節

原兼事物在內但本末終始意則末露耳第二節

𨿽只以終始言而本末意固當補在前則此二句是總結上文兩節不必分屬玉溪謬也余初収之亦謬也卽依玉溪亦可也【辛丑正月廿八】翼注曰時講云明徳新民人己兩物也而有本末焉此大謬蓋本末是一物之本末也始一株樹有根與梢也若兩物則有兩本末矣要之君子以萬物爲一體故人己總若一物按翼注此說與或問不同要之可兼用蓋淺言之則兩物深言之則一物也以物而開事將以本末匹終始乎非也本亦有其終始焉末亦有其終始焉【右劉子壯文】吳因之曰明徳新民不是判然兩路徑知止能得不是截然兩彀當故知所先後亦不是先做完了這一件然後去做那一件蓋於相須並進中略略分个漸次而已蒙引旣云知所先後知字淺又謂近道𨿽就知上說而所以近道者正以其用工處知所先後也若全未下工夫只泛泛然僅知其序安能近道乎殊矛盾前說是也存疑去彼取此謬近道二字只依大全仁山金氏作大學之道道字看爲是是學之方法近道猶云得法也

古之欲明明徳於天下者節此節言序之不可亂下節見序之所以不可亂翼注曰明徳二字屬我不屬天下明之於天下乃是合天下以明其明徳意章句或問皆云使天下之人皆有以明其明徳蒙引謂其與本文不類所以發其意耳極妙史氏伯璿極力回防反不明白存疑謂或問最明者指其後一段而言耳張彥陵曰治國有立標凖須教化意按此本淺說然恐立標凖意礙修身也翼注曰治對紊亂言齊對參差言紊亂病大參差病小可見齊字更宻又曰平者普徧之意與齊治不同又曰修身工夫在心正後只是舉動應接之間少有過差修之使完全耳張彥陵曰修有二項有修樹之修去其有餘以治妄身有修屋之修補其不足以完眞身大全朱子云意是指發處心是指體言此體字乃全體之體不是本體之體蒙引謂意者心之萌也心該動靜意只是動之端諸儒分別心意無如此明白管登之曰意則有根有苗按意根卽是心不可謂意兼動靜管登之曰向使中無善惡之根安得動而忽起善惡哉故善惡不専屬意亦屬心按惡根卽气質之性此說得是翼注曰意有不誠則前此未發之體頓失後此已發之用亦乖故必先誠意心與知自有分別大全雲峯胡氏或問注新安陳氏說最明知與性情亦自有別一屬理一屬气能愛能敬者心知愛知敬者知葛屺瞻有分心

知意知之說陽明有以知善知惡爲良知正循末以探本之意之說按分別心知意知最妙但心知兼體用意知屬用葛說似専以心知爲體意知爲用則非又謂致知宜専就意說亦非謂以知善知惡爲良知是循末探本意是也然須知此不但是陽明之說如此吳因之曰致知固在誠正之先然必至於誠意正

心修身齊治平而後知之所致者乃爲眞知若不至誠正修身田地則是其所知者猶未眞也是合誠正修齊只合得一个致知𨿽偏言致知而謂其畢聖學之能事亦無不可但陽明致良知主意卻又不如此防按賽合注曰物卽物有本末物字自身以至家國天下皆物也有物必有事故注以事物言其謂自身以至家國天下皆物而有物必有事則是矣謂物卽物有本末物字則亦謬也注物猶事也事字與事有終始之事不同彼事字乃明新之事包格致等在內此事字乃泛言雲峯殊大謬翼注曰朱子解格字作至字譬如登山要親到此山方知此山景物今格物亦要舉物之表裏精粗如一一親到其境而無遺方是格也【此意亦本大全陳北溪】樂天齋翼注曰格字卽窮理之窮字或問精粗隱顯玉溪盧氏解與蒙引不同蒙引說正與下論灑掃章集注解本末二字合予初誤收盧說防來灑掃章難兼用此處不妨兼用予初說太拘【七月初三又記】朱子曰格物是零碎說致知是全體說按朱子𨿽如此說然當物格時則亦是全體了方知未至時則亦零碎底不可拘防黃葵峯曰致知所以在格物者人心所知不外萬事萬物之理舜明於庶物察於人倫倫物之外舜無虛空之知也孟子曰萬物皆備於我矣物理之外人心無渾沌之備也孔子曰我非生而知之者好古敏以求之者也夫古人所言之理所行之理卽物也敏以求之考求古人之言行卽格物也顏子博學於文曾子隨事精察子貢多學而識此古人之學所以必由格致爲入門也按格物工夫接小學小學之後知識漸開亦漸淆故格物者所以擴充其聰明範圍其聰明者也豈無生知而生知不恆有豈無良知而良知不可恃也故格物工夫似偏而不厭其偏似渙而不厭其渙循其緩急輕重審其難易淺深由其當然以及其所以然由勉而之安此所以爲小學之終而大學之始也致知在格物猶曰致知者必教之格物云耳全在教者主張

物格而後知至節或問云物格節是覆說上文意防峯云上節就八目逆推工夫後節就八目順推功效所以覆說所以順推功效總是要見序之決不可亂饒說正發明朱子之意不是二說汪搢九曰古之兩節俱是功夫何嘗說著效驗惟適張氏以爲語𨿽覆說竟實鞕上文此說得之蓋此節皆見不如此必不能如彼意按此與防峯功效之說非相悖也知此然後可以觀防峯之說張彥陵曰以而後字形出必先意數後字要掉轉上節數先字翼注曰不可以六先字七後字分應知所先後蓋知所先後後字著力此後字自然也卽使連知所先後出題亦不可分但云上節述知所先後之功此節推古人知所先後之意按翼注此說最是大全黃氏洵饒說謬余誤收不但致字與至字不同上節誠正修等字與下節誠正修等字俱不同上是以用功言下是以功效言物格知至塗印曰要亦復其全體之明非有加也然至𨿽在格後而知實在格先不有是知將甚去格此義亦要曉得

自天子以至於庶人節或問則言天子至庶民皆有天下國家之責而不可不求其本吳氏季子則謂天子有天下諸侯有國卿大夫士庶有家而皆不可不求其本合二說方完翼注曰本字與急務不同本立而道生要見齊治均平萬化皆生於此意李毅侯曰修身二字只當做自明其明徳防若前本明徳此又本修身便是兩截修身爲本卽是明徳爲本但前就綱領言之而見其序之不可易此則就條目言之而仍見其不可易本字對家國天下說不可對物知心意說

其本亂節張彥陵曰此節正明本之爲重意不可以修身齊家並言所厚者薄跟不能修身以齊家來不是把本末與厚薄對防緣所厚者薄亦是那末不治的起頭處也說道其本旣亂卽所厚如家已先薄了又何況國與天下則本之不可亂也明甚故曰壹是皆以修身爲本按翼注亦主此余初以與或問不同故不敢斷然防來或問此條自當活防翼注曰亂卽不修意治卽齊治平意薄卽不齊意厚卽治平意所厚二句𨿽以厚薄言然見得家又爲國與天下之本亦是本字意吳氏季子謂國厚於天下又是補章句之意

康誥曰節此章釋經文明明徳曰徳曰天之明命曰峻徳卽是經文明徳二字曰克明曰顧諟卽是經文上一个明字朱子曰人莫不知徳之當明而欲明之然气稟拘之於前物欲蔽之於後是以𨿽欲明之而有不克也文王無气稟物欲之偏蔽故克明經文只一个明字足了康誥帝典卻加一个克字可見此徳是人所得然能明者常少必如聖人一毫不爲气稟所拘一毫不爲人欲所蔽方才能明

太甲曰節按顧諟只是敬未是格致誠正然能顧則格致誠正自不容己故言顧便該得格致誠正太甲又換一个顧字可見此徳是不可須臾離的必心常主敬方才能明

帝典曰節存疑謂自其虛靈不昧言曰明自其具眾理應萬事言曰峻淺說因之此大謬也峻總是明到極處不必分貼帝典又變明爲峻以見此徳之極其大而總之是不可不明的三書𨿽有次序傳者引書卻不重在次序

皆自明也節牛春宇云自字極喫卽指性體而言按翼注亦主此然此意已包在上三節內了此句只當照新民言自字對民言文湯堯是有治天下國家之責者也其所稟之資不同所遭之遇不同所行之事不同而皆汲汲於自明其徳與經文之言若合符節然則明明徳其可或緩哉

湯之盤銘曰章總防此章是釋新民然三綱領原是一串的事未有新民而可不本於明徳者亦未有新民而可不止於至善者故必合盤銘康誥周詩觀之而後新民之義始全張彥陵曰湯文武原是借來影子不必粘定說

湯之盤銘曰節凡人在昏迷之中最難覺悟在積習之中最難振拔故苟日新句最重翼注曰苟日新日字只是一日與下三个日字不同日新二字格致誠正工夫俱在其內蒙引謂不宜以格致誠正安在此似拘蒙引又謂注滌其舊染之污只是物欲不必兼言气質亦是拘學之初以去其舊染之污爲新學之繼以勿使舊染之污復生爲新學之終以勿使舊染之污偶生爲新苟日新是不因循猶豫日日新是不中阻又日新是不倦勤防來全體有此三層工夫逐事上有此三層工夫如夫子之憤樂一般徐儆曰苟是介然有覺之意又字是毅然不息之意日日新是無間斷又日新是無住頭總而言之則皆是無間斷【己未八月】日日新又日新兼未新者則更新已新者則常新且愈新三意吳因之曰學問須一日長進一日若謂日日新又日新是照此苟日新者常常如此然則苟日新之後便斬然中立不消不長有何精神且學問不長卽消亦豈有中立之理首句新字對舊字說第二句新字又對首句新字說第三句新字又對上二新字說一日進一日便是一日新一日豈必攺過去惡然後爲新大全謂日異而月不同月異而嵗不同斯得其防矣按因之說只是愈新之意志道據徳依仁是生熟之分切磋琢磨是精粗之分盤銘一節是疎宻之分【己未八月】

作新民節王觀濤曰衛本殷故地其民染紂污俗故武王勉康叔如此非謂民先自新而我又振之也乃振作个自新之民出來耳自新之民蒙引主武王之化說大全主良心之發說只依大全爲是康誥本文𨿽主武王言傳者引之只是斷章取義作字卽經文新字

周𨿽舊邦節張彥陵曰新民至於新命但論道理必以是爲至不是教人圖度天命也其命維新原是驗但是因驗見極不是只說驗盤銘康誥周詩本無淺深傳者引之則有次第

是故君子無所不用其極節此節本貫上三節而結之非只結文王之詩也然卻承文王之詩說來蓋文王詩原包上二節結文王卽所以結上二節也此是刻責君子非是贊誦君子翼注曰自新新民本有極致患人置而不用耳用字對置字防最明此字人多忽之至有認作用三王之極者則是取法之意了誤矣按翼注防用字與玉溪盧氏又不同可兼用景氏星謂能止然後能用則用似在止後防來止與用不分先後玉溪盧氏說妙章句曰皆欲止於至善也或問曰求其止於是而已則用又似在止前然皆欲求其字不過是虛字非貼用字須活看四書鏡曰無所不用其極亦當活防只言自新新民皆如聖人之止於至善耳不可謂必如文王之新天命而後已如此則有計功之心便非王道矣且必皆新命而後爲極則有一國一家之責者終無用極之時乎樂天齋翼注曰自新新民不平當歸重新民上如雲新民之本與新民之化俱無所不用其極方融自新之極新民之極各開說如在明明徳在新民一例但所以要自新者則爲新民之本也不必謂必能新民然後可叫自新如古之欲明明徳於天下也淺說最明蒙引存疑殊混俱輯於後能新民然後可叫自新作賔意則不妨輯蒙引存疑淺說曰文王之詩章句是就新命上推出一新民又就新民上推出一自新天命新固可以見新民之極民徳新又可以見自新之極自新不造其極無以立新民之本新民不造其極無以盡新民之道是故君子自新新民無所不用其極已粗克而必欲其盡理粗復而必欲其純不安於小成不狃於近利必如是然後足以盡自新新民之道以自新爲建極可也但不可卽以盤銘節爲建極以新民爲錫極可也但不可卽以康誥節爲錫極翼注曰極字解做至字只新極其新便是時文建極錫極差矣余初意建極錫極但不可用在盤銘康誥二節耳觀翼注知並下二節內亦不可用也

邦畿千里章總防此章是釋止於至善這至善是本然之義理這止字是當然之工夫邦畿節是引起至善黃鳥節是引起止於至善文王節則實言至善淇澳烈文二節則實言止於至善頭緒𨿽多只是言天下事事物物皆有定理人當用致知力行工夫以求止於這理上耳最忌將至善離卻明新事理懸空防了

邦畿千里節曰邦畿則非僻陋之所曰千里則非狹隘之所【壬子二月】樂天齋翼注曰王都爲四方之極猶至善爲萬理之極又曰地至廣故民各有所止理至廣故物各有所止吳因之曰玩惟民所止口气若有道理當然聼人自止之意然曰所止是重理一邊曰止於曰於止方重人當知止上千里二字要貼出至廣意至善之理全體渾淪無所不包邦畿黃鳥𨿽是諭言然民之止必於邦畿鳥之止必於邱隅亦是止至善之類與川流鳶魚同爲道體一例此意亦不可不知但傳意防來似不重在此

緡蠻黃鳥節翼注曰此承上節防不可對上節防蓋所當止三字卽上節物各有所當止但加人當知意耳又曰此只泛說勿入明徳新民張彥陵曰玩可以字口气不曾說煞不如其必當警省意凜然言外這知字包得行在內

穆穆文王節周用齋曰此條不重文王只是借文王以歷指所當止之處翼注亦取此吳因之曰上言當知至善而止之猶未指出至善之實下則借文王以明至善之所在也翼注曰不可認緝熙作知止意蓋知止乃自明而誠之事據或問明言文王不待知所止自能得所止也敬與止對言敬指存心止指格致誠正修齊治平下文恂栗威儀單言敬則該止在其中仁敬孝慈信單言止則該敬在其中敬𨿽與止對言然合言之敬亦是止若分言之則敬自敬止自止用齋又曰止不在敬先亦不在敬後只無不敬就無不止按此自說敬止在一時不是說敬止是一事若因之云敬便是止則偏矣黃貞父曰一止而貫羣倫如一水體而徧河海一日光而照寰區在君爲仁在臣爲敬在子爲孝在父爲慈在交爲信同出而異名也按此止字卽指敬字敬是具眾理止卽下文仁敬孝慈信是應萬事大全張氏以上一个止字爲統體之止予初收之似誤防來敬止二字皆當兼體用【己酉四月】按敬止俱兼體用仁敬孝慈信乃就敬止中抽出其目之大者言之非可與敬止分體用也故大全張氏之說不可從若西山眞氏謂敬止之敬舉全體言止於敬之敬敬之一事也則不妨蓋全體與統體不同全體二字原兼得體用五个止於止字與敬止之止不同亦猶止於至善止字與知止之止不同也蒙引淺說俱云世固有爲君而仁而未能止於仁者文王則止於仁如此則與上止字一例矣恐不是沈無回曰五者之止全由敬生來此處卻不重此意吳因之曰前面說物各有當止之處正暗指文王仁敬孝慈等仁敬孝慈信有在明徳邊者有在新民邊者翼注得之見第一章

首節【庚子九月十九】淺說曰仁敬孝慈信欲一一於經傳中摘取文王行事之迹以實之則慈信二字難得親切而一日三朝問安視膳恐或未足以盡文王之孝況此五者俱以所止言則固不可以事迹之一二端而謂足以盡聖人之全體極至也大抵講論主於發明義理舉業時文凡稱贊聖賢之徳行功業多喜援引證驗其引證親切義理周全斯固美矣或此有而彼無甲虛而乙實則牽彊抑鬱以爲比對而意味淺薄義理疎漏殊失古人立言本意而於題目全無所發明此最時文陋習識者笑之

瞻彼淇澳節黃鳥節已引起止於至善然不實言止之功夫何如止之功夫旣到其效驗何如則人𨿽知有至善然無處下手故復引淇澳二詩而備言其求之之方得之之驗淇澳節明徳求之之方得之之驗也烈文節新民求之之方得之之驗也淇澳節章句或問大全蒙引存疑淺說俱不主武公言蓋恂栗威儀盛徳至善原非武公所及不過借其詞以發其義耳惟吳季子主武公言而麟士本之然終不妥也余初誤收翼注曰自字亦不輕自家身心何可不自家修理吳因之曰自修者本來原是漧淨的只要還他个本來面目按因之觀濤防自字不同可兼用鄭申甫曰恂栗則意誠而心正矣威儀則心正而身修矣樂天齋翼注曰恂栗則欲不能入非嚴密乎恂栗則欲不能屈非武毅乎翼注曰盛徳至善卽恂栗威儀也根學與自修而來講云由學與自修之功造恂栗威儀之地則盛徳於內而內焉一至善矣徳盛於外而外焉一至善矣張彥陵曰民不能忘是效驗處章句所以得之之由得字與經文能得得字不同經文得字專以行言此得字兼知行言新安陳氏說欠妥

於戲前王不忘節前王不忘與上文之不忘不同上不忘是不忘其徳下不忘是不忘其澤諸家槪以爲承上文民不能忘說殊未是朱子分一時沒世防亦未是賢親俱兼徳業言而或問云此皆盛徳至善之餘澤者以其及人者言故曰余澤防來賢親還只是業【壬寅十月廿二】樂天齋翼注曰賢以道言親以位言樂其樂者安享其太平利其利者世守其常業按此畢竟是正說余後所解乃是合言之耳【壬寅十月廿二】須知賢卽其親樂卽其利自其徳業之盛爲法後

人言則曰賢自其徳業之盛足覆後人言則曰親自其利之樂處言則曰樂自其樂之實處言則曰利徐自溟曰其親賢處又正所以貽樂利處後賢後王新安陳氏及淺說俱分貼賢親似太拘但賢其賢則在後賢邊多親其親則在後王邊耳四書鏡曰賢之親之樂之利之是後世之人皆被其澤遂其爲善之念無一民之不新矣樂其樂利其利二句似當各兼教養說蒙引以二者俱屬養稍偏或問以含哺鼓腹耕田鑿井解樂利而愚謂二項各兼教養者蓋不有教化安能安其含哺鼓腹之樂享其耕田鑿井之利哉或問以求之之方得之之驗解後二節明徳求之之方則學修是也新民求之之方則在言外得之之驗則自恂栗以下至賢親樂利皆是也或卽以下親賢樂利爲新民之方似亦可俟再詳

之

聽訟吾猶人也章張彥陵曰此章重一使字知本全在使字上見無情者不得盡其辭且據民之無訟而言未說出所以使之者何在至大畏民志句正申使意此謂知本不當單粘著訟上說李毅侯曰訟之象見於家爲不齊見於國爲不治見於天下爲不平曰聽便有斷折之意不是空聽赴訴者各輸其

情此聽訟時之無訟也無怒可訴此並不待聽訟時而無訟也按只作無怒可訴說爲直捷若兼赴訴說則仍是聽訟矣余前說似未妥姑俟再定【辛丑六月初二】無情句莫單作聽訟時說亦是先一層語詞不得

盡正是無訟玩不得二字有不識不知不由他不如此之意蒙引謂不得盡其辭只是無訟不是所以無訟處而朱子謂是說無訟之由蓋此句本亦可謂是所以無訟處但大畏民志又在其上故只作無訟防爲是朱子說是余意無情者之辭較有情者之辭而倍覺可聽【己未時文】翼注曰無情實之人若有所制而不得逞其虛誕之辭蓋已是化爲有情了不是仍舊無情但不盡其辭也盡字亦不必泥只作逞字防不是只說八九分不十分說盡按翼注防無訟是在聽訟之先翼注曰刑威之畏畏於外而小也徳威之畏畏於志而大也志字重防王惟夏曰明徳爲本新民爲末畏志是明徳中一端聽訟是新民中一事張彥陵曰按知本有三說一說指聖人聽訟二句爲知本之言固非也一說直斷使民無訟者爲知本亦非一說借訟上推開說是教人於大畏民上探討悟頭不是沾滯語亦不是推原語此解得之按第一說或謂指聖人知本與此大同小異蒙引

辧之詳矣第二說近似然章句亦不從者蓋此句要推開看如此說便難推開故也惟第三說是章句之意劉上玉曰此謂句仍說是孔子知本而注觀於此言可以知本末之先後在此謂句下以補足釋本末意若以此字屬孔子言以謂知屬觀於此言者文法難說得通按劉說防眾說而兼用之頗似有理然蒙引亦自可從也姑俟再定翼注曰本字卽經文物有本末之本知字卽經文知所先後之知防來此謂知本文法與後此謂修身在正其心等同俱是結經文也按翼注此說正發明章句之意依此則章句觀於此言二句當在此謂知本之上蒙引云此謂知本此字指孔子所言也章句曰觀於此言正謂此也或謂指孔子知本此於本文似不費力於章句則不合矣以爲孔子知本則孔子豈止近道者耶蒙引此條辧得最是不得以舎經從注疑之

間嘗竊取程子之意節雙峯饒氏及蒙引淺說皆是以表裏精粗各有當然所以然而朱子又是以表與粗者爲所當然裏與精者爲所以然防來可兼用朱子云所以然指理所當然指事恐未妥當然所以然皆指理蒙引似可據眞氏又以知所當然爲知性知所以然爲知天恐亦難如此分知性知天有淺深乎或問程子曰物我一理才明彼卽曉此彼是指物言此是指我之所以處物言才明彼卽曉此言才明物之理卽曉我所以處物之理非一物格而萬理通之謂也物爲外已爲內故又曰合外內之道此合外內與中庸合外內自不同朱子說最明黃氏洵饒說亦可玩但此條物字𨿽與我字對言然似兼身心在內與格物之物一例我字不必拘防黃氏謂合內外指成物言此句殊混

所謂誠其意者章總防此章論誠意誠意工夫在致知之後正心之前意未誠則前此致知工夫都虛了後此正心工夫根腳先差故旣致知不可不誠意欲正心必先誠意誠意是至要關頭傳者先將自欺自慊分別个誠不誠的樣子與人看又恐人無處下手隨於意內拈出愼獨二字便是扼意之要心之初發處是意意之初發處是獨又恐人認意與獨只是裏面的事故又將內外合一光景痛快言之小人節言不能愼獨者之形外也潤屋節言能愼獨者之形外也中間引曾子平日之言詠嘆獨之森嚴以見君子小人分途處全在於此明季講家將愼獨二字講亂了有以獨爲良知本體愼獨卽致知者則將誠意工夫混入致知一目去矣又有以意爲心之所存卽是獨體則又將誠意工夫混入正心一目去矣此等謬說悉盡掃去專以朱子之章句或問推求傳意方見聖賢喫緊爲人處

所謂誠其意者節此節餘初皆誤防近來有友最說得明癸亥八月因定八科文將舊時所寫刪去甚快大抵舊時只爲大全雲峯胡氏一條所誤然雲峯意恐亦不是如此解首節正釋誠意中二節見不誠之不可末節著誠意之驗此節蓋惟恐人之恃其知故云若以知言則小人何嘗不知揜其不善而著善此亦入聖之階也第小人理欲交持不能好善如好好色惡不善如惡惡臭耳【癸丑】汪搢九曰意字只指欲爲善去惡的一念說故緊著好惡兩句言其好善惡惡必當如此也髙中謂好惡宜懸空說而駁朱注好善惡惡之語爲非殆亦識見未透耳又曰意只指好惡之念說能惡能好便是誠若將意字作泛然動念之意須於好惡前下一周折云意之惡者惡之意之善者好之矣若如此說則意有兩岐意有兩岐則有當誠與不當誠了如何可說誠意不知此意非泛然之意也人非至愚未有不欲爲善而甘於爲惡者只是堅持不定此意便不眞實耳【辛丑房書評】翼注曰毋自欺也四句要緊緊一气說只是一意蓋自欺者反言之也如惡惡臭如好好色正言之也一反一正固無兩意此之謂者承言之也卽此便謂之自慊亦無兩意又曰此禁止不是傳者戒人之詞乃是誠意者自家禁止賽合注曰大凡意念之發無心冒昧過了這叫做蔽不叫做欺有心去揜飾這叫做欺人不叫做自欺惟格致後明知得善當爲惡當去而意之發動不肯實用其力這不是欺人正是自家心上瞞昧故曰自欺吳因之曰如惡惡臭者意念上務決去如好好色者意念上求必得非在事爲上務決去求必得也翼注曰如惡惡臭如好好色只要注中務決去求必得上認而皆字亦不可忽除卻惡惡好善更無處見毋自欺張彥陵曰好

惡之量滿而後無好無惡之體合樂天齋翼注曰自慊二字今人但看做效驗了殊不知慊字著力自慊字猶云自家求慊自家也以用功言不以成功言毋自欺而實用力於好惡此便叫做自家求慊自家的不叫徇外爲人的觀此之謂三字可見毋自欺便是自慊了不可以毋自欺爲誠意自慊爲意誠又曰慊快足也因快字說不盡又加足字十分快便是足矣淺說曰所謂誠其意者毋自欺而已如惡惡也則必由中及外而無一毫之不惡有如惡惡臭之眞如好善也則必由中及外而無一毫之不好有如好好色之眞夫惡惡如惡惡臭則務決去之以求快足於己初非爲人而惡之也【此處缺了徇私意】好善如好好色則求必得之以自快足於己初非爲人而好之也不謂之自慊而何夫欺曰自欺則此心之虛僞人不及知而已獨知之也慊曰自慊則此心之眞實人亦不及知而已獨知之也是獨知之地𨿽曰至隱至微若毫若發而實公私邪正之所系廢興存亡之所關於此一差則差以毫釐而謬以千里矣故君子於此必愈嚴愈敬愈精愈密卽其初動之處審其所分之幾果自欺與抑自慊與自欺則當自禁止自慊則愈自勉勵豈徵驗於聲色著見於事爲而後有以用其力乎吳因之曰審其幾幾字指善惡卽意也獨也翼注曰幾微也欺不欺之初分也玩章句獨是以獨知之地言非以獨知言也凡時解認獨爲知者俱屬妄解斷不可從了凡以未動之時言獨徐自溟又兼交動旣動之時言獨俱似有理然此章乃解誠意斷不宜混蓋未動交動旣動之時似不可以獨言也交動旣動之時屬心不屬意

小人閒居爲不善節閒居獨處也須活看特對下見人而言故曰獨處爲不善不必専是一个獨爲也黃貞父曰閒居爲不善無所不至是其獨之積欺非以閒居爲獨也翼注曰厭然消沮閉藏之貌消沮卽愧作意愧則神消气沮也閉藏卽下掩惡著善也消沮了自去閉藏不是平說注非不知善之當爲惡之當去一是秉彞之知一是格致之知兼說爲是注但不能實用其力以至此爾兼不能用力於獨

而爲愼不能用力於獨之後而爲悔說又須知至此亦非無可用力卽此厭然一念痛自悔省易惡而善何待呼吸惜其徒爲無益之揜著也但本文意則専重在不能愼獨上人之視己人字専指君子言存疑甚明然須知小人之厭然非必見君子而後如此人之如見其肺肝亦非必君子而後能如此傳特舉其尢甚者以爲言也須開看玩己字有奪其所恃之意蓋小人惟認爲己謂非人所得視孰知人徧能視之也不是他自家瞞不過之說賽合注曰平日無爲善之實一旦妝飾出來神气自不足語言自恍惚動靜自忙錯如此態度寜逃君子之鑑視乎形於外兼心身人己言心亦謂之外者對意言則亦可謂之外也附存疑曰爲不善無所不至此惡之誠於中也人之視己如見其肺肝然惡之形於外也誠字只當實字防峯謂此誠字兼善惡言是也小人不能愼獨意當在形於外句下補說余前欲以誠於中卽作不愼獨者非【甲辰六月廿四】李毅侯曰引小人一段不是描寫小人形狀全要敲得愼獨意活附蒙引曰所謂誠於中形於外亦由一念之不謹故至於此爾故君子重以爲戒而必謹其獨焉

曾子曰節王守溪曰此曾子平日之言不是引以證小人之不可揜蓋上論小人意甚輕故此節只是形容个獨中森嚴光景見不可不愼也據愚見曽子節形容獨中森嚴光景以申明獨之不可不畏與中庸莫見莫顯一意然曽子節𨿽今講家槪指愼獨之獨言大全雲峯新安亦如此解而虛齋次崖紫峯因之聖兪皆以獨處之獨言說附下附蒙引曰章句幽獨之中及閒居獨處也此二獨字以地言與愼獨之獨以心言者不同愼獨之獨人所不知者也幽獨之獨人得而知之者也愼獨之獨幾方動幽獨之獨迹已形若中庸章句所謂幽暗之中之幽字卻又與本文愼獨之獨字相符雲峯胡氏謂十目十手卽中庸莫見莫顯此卻不是中庸莫見莫顯只就己所獨知言附淺說曰卽曽子此言觀之則實惡於閒居之地而欲著善於見君子之時者亦誠無益矣

富潤屋節徳潤身據愚見徳字指愼獨誠意是善之誠於中潤身包下心廣體胖是善之形於外蒙引淺說𨿽與愚見合而新安及因之皆以徳爲心廣潤身爲體胖愚見似不可易說附下附吳因之曰有徳時指心廣潤身暗指體胖如雲一意誠則有徳也而有以爲潤身之基心廣也而因以致體胖之妙又附樂天齋翼注曰徳卽意誠也潤身且虛說體胖正潤身處而先言心廣者身主於心也意誠故心廣心廣故體胖勿以心體俱作身廣胖作潤按此比因之說較勝然與蒙引淺說亦不同也此又是一說末節以徳爲心廣潤身爲體胖者不如蒙引淺說以徳爲意誠心廣體胖爲潤身不可易潤身處全在心廣體胖見得不専在威儀上故廣胖卽潤身之實不是兩層此身字包心在內不與心對說心亦不専主於靜至若徳字宜緊照誠意不宜泛說翼注曰心廣𨿽盡不得正心然由其廣者而澄徹焉卽正之漸也體胖𨿽盡不得修身然由其胖者而檢察焉卽修之漸也

但言心廣體胖不言心正身修分明尙有功夫在蓋誠意之君子心必寛平而未必退蔵身必舒泰而未必周旋中禮猶未許其正且修也雙峯卽作心正身修看殊謬蒙引亦主雙峯說不可從張彥陵曰必誠其意要說得自然若說爲心體之驗而後誠便是有爲而爲卽僞也君子一味愼獨求毋自欺而已附蒙引曰或曰誠意以上猶有正心修身工夫如何意誠便爲有徳而至於心廣體胖曰誠意是善惡闗也爲好人無疑矣故就許之以此其所謂正路上差了腳者畢竟是希

所謂修身章總防此章釋正心修身工夫在意誠後意未誠則全體是私意心如何正然意旣誠了又不可不正其心前二章言知言意𨿽皆是心然知是就心之知覺處說意是就心之發念處說至此章方直指心之全體先要想這个心如何樣叫做正方知文所謂不得其正朱子或問言之甚詳首節是言吾心當有主宰不可被四者縛住耳吾心之主宰者義理是也雲峯謂意欲實而心本虛此殊不然意固欲實心非専虛中虛而有主宰何嘗不實

所謂修身節翼注曰此節全重一有字心之不正病根全在一有字上蓋正心是靜虛之學靜固靜也動亦靜也著一有字不得四有字俱兼意必於先固我於後楊丰之集說曰有字便是病所只襯貼之詞重發所字者謬甚按四子書中惟居其所在王所二所字爲實字餘如敬其所尊視其所以等俱是虛字拈所字者眞可厭張彥陵曰按有所二字舊解只重有字上所字連下讀吳因之曰有所忿懥則就此有所時所忿已不當而此心不得其正了非必發於外而後不正也若說到外面去而曰不當怒而怒當怒而怒之過甚者便不是蓋此節論心𨿽在動時然只是論心不論外邊應迹不得混防況渉事物應迹一路卻似此處說身不修耳不視不見【云云】有何著落言心之有所則先忿後懥忿輕懥重也恐懼以下皆然好惡之辟則先親後愛親重愛輕也賤惡以下皆然從其輕而消之則不入於重矣從其重而察之自不忽於輕矣或先輕或先重者乃交互以見義不必爲分別張彥陵曰不曰不正而曰不得其正亦有意蓋此心當未感之先澄然無物原無不正一有所則外累縈糾而此心向來澄湛之本體不由他做主故曰不得朱子曰正心卻不是將此心去正那心但存得此心在這里所謂忿懥恐懼好樂憂患自來不得或問所謂鑑空衡平之體是以未發已發分兩時看者也陽明所謂鑑空衡平之體是未發卽在已發之中者也二說原不相妨若西山以鑑空衡平之體爲未發而以朱子所謂不可先有期待之心當之則謬矣不可先有期待之心卽作未發看亦是【壬寅七月十七日因看禹稷當平世章畢所見如此】西山眞氏所謂鑑空衡平之體非或問所謂鑑空衡平之體須辧大全朱子謂所以繋於物者有三俱在動時看蒙

引謂事未至而預期之卽便是動最妙西山眞氏玉溪盧氏俱以預期屬靜時說殊混蒙引又謂未見於用時𨿽常人亦未有不正之可言此似未是蓋正心工夫原無動靜此傳所以專主動言者以動時工夫尢切耳非謂靜時便無工夫也朱氏公遷說最妙不然中庸何以言戒謹不睹恐懼不聞乎𨿽或問亦云未感之時無得失之可議亦謂無應物之得失可議耳豈可便泥爲無得失乎靜時之失一則懼其爲異端之寂滅一則懼其爲眾人之防頑誠意章防峯饒氏謂下二章第言心不正身不修之病而不言所以治病之方已具於此章故也此章又謂不言所以正心修身者已具於誠意章故也此等俱要活看所謂已具者只是言其切要處已具也不是言此外別無工夫也觀章句存察等字可見章句察字與中庸之省察微不同中庸省察専以愼獨言此察字泛以心之動言愼獨卻在其外論語蒙引謂存養兼動靜省察是存養之一端是矣須知愼獨又是省察之一端雲峯殊混

心不在焉節首節包得中虛而有主宰意心不在卽是不得其正無兩層玩或問自見蛟峯方氏說𨿽似有理而實不然附大全蛟峯方氏曰上一節說有心者之病心不在焉一節說無心者之病中虛而有主宰者其正心之藥方與此說未是董日鑄曰聖人之心惟無在故無不在常人之心有所在故有不在張彥陵曰視不見聽不聞食不知味據或問俱作實說或又主不能辧其是非可否說亦無害按大全朱子所謂才知覺義理便在此也兩說原只是一意若淺言之則仍是兩意心是一身之主心旣不在身還修得麼視不見以下皆是言身不修之事雙峯饒氏曰聲色臭味事物之粗而易見者耳心之精神知覺一不在此則於粗而易見者已不能見況義理之精者乎者之意蓋借粗以明精耳

此謂修身節翼注曰此節要承上二節而不泥上二節蓋次節視聽飲食本盡不得修身之事而首節亦只以用言未及其體也此修身如五官百體應事接物皆欲得其理此正心亦不必粘定喜怒憂懼但粘首節有字來爲妙如雲正之於未發不先著一有之端正之於己發不多增一有之念張彥陵曰正心工夫𨿽兼動靜然此章蒙心之用上說來當重動察一邊而靜存之意暗含在內雲峯謂意欲實而心本虛此殊不然意固欲實心非専虛中虛而有主宰何嘗不實章句密察此心之存否及敬以直之俱屬在正其心正字內義淺說在章末補出最明

所謂齊其家章總防此章釋修身齊家朱子曰正心修身兩段大槪差錯處皆非在人欲上皆是人合有的事如在官街上差了路又曰人蓋有意誠而心不正者故於忿懥等誠不可不隨事而排遣有心正而身未修者故於好惡間誠不可不隨人而節制又曰忿懥等是心與物接時事親愛等是身與物接時事這三條說兩章之界限極明

所謂齊其家節樂天齋翼注曰人是眾人然誠意正心之人亦在其中天下鮮亦同張彥陵曰辟字正從之字生來俱主太過一邊說五个辟字就是不能知處非是由於不知也樂天齋翼注曰親愛五者依舊說是泛言身與物接而家人在其中新說及時文俱徑作家人按泛言者爲是存疑以好樂忿懥等分配親愛賤惡等極是而又曰忿懥好樂之不正是不當施而施也親愛畏敬哀矜賤惡傲惰之辟是所當施但施之或過其則也此則謬矣好樂等亦有當施處親愛等亦有不當施處其分別處不在此四書鏡曰誠意章好惡發諸心者欲其實此章好

惡及於家者欲其公平天下章好惡施於政者欲其大翼注曰好而不知其惡此惡字美中之惡如人有九分美一分惡𨿽是當好他亦要知他有此一分之惡惡而不知其美此美字是惡中之美如人有九分惡一分美𨿽是當惡他亦要知他有此一分之美好而知其惡惡而知其美者此是省察之知附

董思白一節文云人心同出於太虛𨿽未必好人之所惡惡人之所好而大逺於是非之常人情易主於先入則莫能用好中之惡用惡中之好而周知其微曖之變蓋正心者猶難言之而天下不亦鮮乎雙峯以章句七章八章之察字卽誠意章之謹獨似謬麟士收之殊惑蓋謹獨是在念頭初動處察此兩个察字是在身心上察翼注曰上章注云然一有之而不能察此章注云惟其所向而不加察二察字最精蓋平時格物致知臨時又省察一番本文二知字亦從加察中來

故諺有之曰節此節卽親愛之一端而推之畏敬哀矜亦然卽賤惡之一端而推之敖惰亦然李衷一曰人情好而有投其好便至溺貪而不遂其貪便是惡故系戀之心多起於溺系戀不已必忘其醜責備之心多起於貪責備不已必棄其姸按此說似直防淺說以下句作諭言恐非附後附淺說曰故諺有之曰知子莫若父然溺愛者不明有莫知其子之惡者焉猶知苗莫若農然貪得者無厭有莫知其苗之碩者焉顧麟士曰谷之始生曰苗碩大也言苗之大也詩大田旣庭且碩亦是說苗之大時文皆透用蕃熟滿家千倉萬箱等非是章句偏之爲害一句較上節還深一層觀大全朱子謂上面許多偏病不除必至於此可見但未是家不齊只是身不修耳雙峯玉溪以偏之爲害屬家不齊而遂以故諺節爲說家不齊固非淺說以家不齊在言外而謂偏之爲害便是家不齊亦非淺說附後附淺說曰故諺一節只是申明上節意不可以上節爲身不修下節爲家不齊亦不可以上節爲好惡之偏下節爲偏之爲害總是言好惡之偏而身不修也家之不齊在言外偏之爲害便是家不齊

此謂身不修節湯霍林曰因上文只說得身不修並不曾說到家上故此處收語便說身不修何以齊其家與上修身在正心不同梁無知曰此獨反結口气尢爲喫正謂壹是皆以修身爲本故結法如此此本黃氏洵饒說然愚意反結正結文法𨿽不同

其實只一樣依存疑淺說則末節不過是反結語而章句家之所以不齊句當在第二節

末補出依霍林解則末節當在身不修一頓而章句家之所以不齊句乃是預釋末節不可以齊其家也此說似亦有理姑存之翼注曰我偏於好則家之未純於善者不加勉矣我偏於惡則家之未純於惡者亦自棄矣按翼注解家不齊是矣然又須兼我偏於好則家

人無不偏於好我偏於惡則家人無不偏於惡方全存疑曰上節天下鮮矣後且莫繳身不修直至此

節末後方通繳之曰夫人情之偏一至於此則身決不可得而修矣尙何以齊其家哉此所以說身不修不可以齊其家

所謂治國章總防此章釋齊家治國只不出家而成教於國一句便包盡一章之義下文皆是發明此句家離不得身故注必從身修說來凡章內言家處皆兼身在內不出家不必如淺說作身不出家防只是不外乎此之意成教於國內有化之意有推之意家齊而國自治此化之也家齊而後國可得而治此推之也總是不出家而成教於國章內皆兼化之推之二意不必如仁山金氏說某處是說化某處是說推大全朱子旣曰孝者所以事君【云云】皆是我家裏做成了天下人防著自能如此不是我推之於國又云一家仁以上是推其家以治國一家仁以下是人自化之也殊不可解

所謂治國節四書鏡曰家不可教非家不可教乃我不能修身以教之翼注曰教人是教國人成教於國句王觀濤云成教謂成个教也如雲規矩已立模範已昭便是成未說到民從上又云不出卽不外之意若作身不出家似淺亦與此同俱不可從蓋此句原是以事言若依此則與下孝者三句以理言者無分別矣須辧存疑蒙引俱不如此辭蒙引曰孝者所以事君三句只做一人說又曰或謂治國者國君也今若言孝卽所以事君之道弟卽所以事長之道則是人臣之事矣恐非本傳之意曰此正爲傳者之意也蓋古人文字主於理勝不如後人文字之拘拘於字目之間而反略於義理之趣也且諸侯固是治國者若齊之管仲鄭之子產魯之季桓子獨不亦嘗治國乎故古之大學𨿽庶民之俊秀亦以其皆將有天下國家之責而預教以治國平天下之道則孝者所以事君三句只就人臣言之亦何害第十章

所謂絜矩之道實平天下者之要道也然其中所謂若有一个臣斷斷兮【云云】固絜矩之道也是大臣亦有預於天下事矣又如孟獻子曰畜馬乘【云云】亦絜矩之道也孟獻子只是侯國之大夫耳而其所言者固平天下之要道也傳者釋治國平天下豈以其爲百乘之家無預於平天下之道而廢其言乎且周公亦嘗治天下矣史中言相臣當國者非一況此章下文亦言及堯舜帥天下以仁而民從之初不泥於齊家治國之義也故嘗謂今之學者要以古人心胸讀古人文字乃見得古人意思也存疑曰孝者所以事君君子孝以教家自能事君而教國人矣弟者所以事長君子弟以教家自能事長而教國人矣慈者所以使眾君子慈以教家自能使眾而教國人矣此所以不出家而成教於國又曰問教國人是教之孝弟慈乎抑教以事君事長使眾也曰教以孝弟慈曰旣教以孝弟慈則事君事長使眾如何教之曰君子教國必然修命令政教使人孝弟慈非居位任事去事君事長使眾以立教於上則𨿽躬行孝弟慈以教於家亦無緣推以及民此尢其緊闗切要處故孝者所以事君【云云】𨿽欲見家國一理之意實指居位任事操教國之權者言以見教之所以行也按依蒙引存疑則本文孝弟慈及事君事長使眾俱主君子說而國人之孝弟慈及事君事長使眾皆當在本文三句末補出覺不妥顧麟士曰時說沿襲如移孝作忠之類在一人身上說者殆起於蒙引諄諄與章句大全辧不知何意故𨿽前賢之書觀之亦當有分別又曰大全吳氏季子說頗兩騎又爲蒙引作俑又曰大段文義要作兩三層看我之上有親我之下則有臣臣事上有君有長臣使下又有眾也按依麟士則本文孝弟慈主君子說本文事君事

長使眾主國人說然不知補國人之孝弟慈及君子之事君事長使眾亦未全附淺說曰成教於國不特國之爲人子者知所以事其親而爲人臣者亦知所以事其君不特爲人弟者知所以事其兄而爲人卑幼者亦知所以事其長不特爲人父母者知所以愛養其子弟而爲人君長者亦知所以撫綏其人民所以然者何也蓋孝弟慈三者家國之所同也事親此孝而事君亦此孝事兄此弟而事長亦此弟卹幼此慈而使眾亦此慈故吾能孝以事親而國之爲人子爲人臣者皆觀感而興起於孝矣吾能弟以事兄而國之爲人弟爲人卑幼者皆觀感而興起於弟矣吾能慈以卹幼而國之爲人父母爲人君長者皆觀感而興起於慈矣興仁興讓必如此講然後完宻無遺也按依淺說則本文孝弟慈及事君事長使眾俱泛說皆兼君子國人在內専以處國不外處家之理言而教國不外教家之理意反當補在外此亦似可從然細玩與章句不合又按淺說與大全吳氏說頗相似淺說解成教於國處好吳氏補國人之孝弟慈處好癸亥八月依仇滄注之說定從蒙引存疑孝弟慈事君事長使眾自萬曆以前先軰無有不主蒙引存疑之說在君子一人身上看者顧麟士說約始將孝弟慈屬君子事君事長使眾屬國人又有謂上下截俱不著國人亦不著君子只空說理者數十年來學者淆惑不定近日仇滄柱力辟時解而從蒙存舊說此三句始明翼注曰孝者所以事君不是移孝作忠只是孝以事親而所以事君之理卽此而在三段皆同不可用一推字又曰新說以心字入講如雲孝者所以盡其心以事親而所以事君者卽此心也孝弟慈仿此此說亦髙但恐不知者嫌其犯下文耳含蓄用之爲妙又曰當防三个所以字事不同而所以然之理同按翼注此三條說處國不外乎處家之理最明教國不外乎教家之理亦當仿此看蓋教國𨿽尙有化與推許多事而其理則不外乎教家者是存疑解不出家而成教於國謂教國尙有許多事未必只在家中其化就行於國要其化之行則本於此故探本而言之亦此意也但彼是論其事此是論其理須辧按注歸本修身固是正防但宜將身家幷作一件以對教國不應全重在身似上章話頭吳因之曰此三句中已含得不假彊爲意下節不過復提出言之以見機本至順特在知所推耳

如保赤子節翼注曰過文云是孝弟慈也豈假於彊爲哉觀慈幼一端可見矣此乃是說孝弟慈不假彊爲不是說孝弟慈之通於事君事長使眾之不假彊爲淺說過文曰是孝弟慈也者根諸人心之所固有而非由外鑠發諸天理之自然而不假彊爲故康誥曰【云云】前言治國必先齊家之義已明矣又恐人疑孝弟慈是个難事故又卽康誥以見其不難康誥言保赤子卽是慈如保赤子卽是使眾然此節卻不重使眾只重慈之不假彊爲故自心誠求之以下只釋康誥保赤子之意而不及使眾如保赤子如字蒙引存疑皆云如字輕看翼注則曰如字不可略去是保民如赤子也下面只釋保赤子其說亦是然終不如蒙引存疑之直捷彥陵云誠卽誠意之誠愚按旣曰心誠則誠字便濶不止屬意且誠意誠

字有工夫此誠字無工夫翼注曰求之求赤子之欲也兼好惡亦得赤子有欲不能自言故須求而心誠求之非必著意求也按非必著意求句此屬未有學養子句內意心誠句內𨿽已含得此意然亦須渾融翼注曰未有學養子而後嫁只防不假彊爲講不俗姜翊隆曰旣是本於心之誠求自然不待學未有學養子句卽在誠求內看出注不假彊爲是總釋心誠求之以下第二節

不假彊爲意𨿽在心誠內已包得然必待未有句方說出觀章句又明二字可見存疑自明予初誤看【辛丑二月初十】孝弟慈皆人心之天皆不假彊爲此獨言慈者孝弟或有失其天者獨母之保赤子未有或失者也觀慈之一節則孝弟可知張彥陵曰注中推廣云者充滿其本然之量也不是推廣到孝弟去章句在識其端而推廣之一句要細玩蓋孝弟慈必須格致誠正修許多工夫此獨言不假彊爲者只以其良知良能言耳故章句補此一句最妙識其端而推廣之是補言外意蓋傳者之意不是說不要學其端不待學推廣則必待學此處若看差便是格致誠正修工夫都不要用只任一良知良能而足朱子補此一句最有闗系

一家仁節孝弟慈之藹然者謂之仁孝弟慈之秩然者謂之讓不必如雙峯饒氏以仁屬孝以讓屬弟以貪戾爲仁之反亦不必如吳氏季子以父慈子孝爲仁兄友弟恭爲讓兩仁字兩讓字俱兼孝弟慈事君事長使眾說一家仁一家讓亦兼事君事長使眾者蓋君子之事君事長使眾尙屬修身之事君子之家之事君事長使眾尙屬齊家之事須細味自蒙引以下皆無兼事君等解仁讓者不知何故翼注曰貪是貪欲戾是背理總反仁讓勿分又曰一人貪戾一家可知吳氏季子曰仁與讓人性之所同得也貪與戾亦人情所不能免也彼其機括伏於胸中莫或擊觸則𨿽有是仁讓而不能自興𨿽有是貪戾而何至於亂此說得最好蓋這个機本是天地間所必有但不撥不動一撥便動惟其機如此故其效必然而無疑也徐巖泉曰機在手至近一撥便發百步可到不疾而速翼注曰機發動所由也發動有神速意發動所由有至微意又曰一言當暗作有國者之言方與下文相配又曰仁讓邊重貪戾邊輕僨事邊輕定國邊重

堯舜帥天下以仁節前言其效必然而無疑然空言一个效又恐其無徵而不信故又卽堯舜桀紂明之而君子之當反求諸己可不待再辭而決矣吳因之曰仁讓節言教成於國之效所謂不出家而成教於國者如此意已明白矣堯舜節復申說一家仁讓之意見不能修身齊家者必不能教國益見不出家而成教於國也前後只一意反復傳文言家處必根著身言身處必含著家當倂做一項事而對國一項言之不特此章爲然自家齊以至平天下總不離身蓋身乃萬化之原也張彥陵曰以三字分曰孝弟慈以二字槪曰仁讓以一字括曰仁其行仁之術則曰恕翼注曰注云此承上文一人定國而言其實堯舜承治機來桀紂承亂機來獨言承定國者僨事邊不重耳又曰仁包得讓亦不必添附存疑曰堯舜帥天下以仁而民從之桀紂帥天下以暴而民從之是皆所令如其所好也故民從之使己之所好者暴也而令民以仁則所令反其所好矣而民有不從所令反其所好只承桀紂一句說其所令反其好蒙引存疑俱單承桀紂說而蒙引似勝按蒙引說與大全仁山金氏合李毅侯曰是故君子重振前故君子而未之有也四字緊照前無之四書鏡曰有諸己二句須防修齊意巢睫子曰若爲欲求人而始求有諸己欲非人而始求無諸己則卽是自欺之意若自謂吾有諸己卽可以去求人自謂吾無諸己卽可以非人此亦非自慊之眞君子只是求諸己無諸己耳而求人非人特後一層事後字作先難後獲敬事後食之後字防按講後字此是深一層解只可兼用翼注曰藏猶存也張彥陵曰恕字要認得眞與不欲勿施不同彼就及人處重此就推己處重楊貞復曰君子實見得已未嘗有未嘗無而到底不萌求人非人之念是乃所謂恕也按此世俗之所謂恕君子不謂之恕也以此作賔意則可有諸己指孝弟慈言無諸己指不孝不弟不慈言有諸己無諸己忠也求諸己非諸人恕也所藏乎身之恕乃是恕之體卽指忠言朱子或問中辧恕字最深切著明學者所宜反覆玩味而大全雙峯饒氏曰恕有首有尾藏乎身者其首及人者其尾也忠是恕之首治國平天下章皆說恕此章言有諸己無諸己是要人於修己上下工夫其重在首下章言所惡於上無以使下等是要人於及人上下工夫其重在尾兩章互相發明此一條說藏身之恕亦最明白吳因之曰傳者釋齊家治國平天下處俱於新民中帶

言明徳此曾子最用意者無得輕放過附翼注曰此節防從來未得玩注民不從以上是承上文而引起當恕之意是故君子以下是言君子以恕道諭民乃所以推修齊而治國者也上段引起下段上輕下重又考大全齊家治國平天下皆有化與推二端上節一家仁四句是化之此節有諸己二句正是推之蓋興仁與興讓固是自然感動然治國者條教號令豈可盡廢故此節求諸人非諸人亦所不可無者但要以恕先之耳蓋上節只說齊家可以化國此節便說推修齊去治國了立言之序自是秩然先後淺深一毫不亂不然傳者豈若是之煩碎復疊哉按依翼注則一家仁節說化有諸己半節說推堯舜半節承上起下而一家仁以上未之有也以下自可兼化推講也較仁山說稍勝然終覺不妥姑附於此愚意興仁興讓兼化推說帥天下亦兼化推說求諸人非諸人是說推而化意當補在言外若曰有諸己則不必求諸人而人自化而有卽不然而後求諸人可也無諸己句仿此不如是則令之且不從況望其自化乎若一家仁以前未之有也以後兼化推說則自易明也堯舜帥天下亦兼化推者蓋聖人亦不能不推但他推得較易耳觀論語分聖人之忠恕學者之忠恕可見堯舜之推聖人之忠恕也下文君子之推則兼安勉說仁山以堯舜君子分仁恕防者大非蒙引謂堯舜帥天下恕也極是然亦須活看不是說堯舜只是恕是說他化而兼恕耳

故治國節翼注曰此結上文亦當帶修身在內故治國者在修身以齊其家也又要將上文融防入講若泛講則與經文治國先齊家同耳又曰以上是詳釋治國在齊家以下是引詩以詠嘆之也

桃之夭夭節桃不指桃花只是桃身下句宜其家人蒙引存疑俱云不復指女子言就治國者言極是然其口气若曰治國君子能令女子宜其家人而後可教國人也或卽以下句家人單貼女子恐未是存疑又謂孝於父母友於兄弟和順於妻子是能善其家人也則此句又似不止屬夫婦矣尢覺難通翼注曰教國人亦須影切正內意

宜兄宜弟節翼注曰宜兄宜弟是國君諧合於兄弟也國君之兄弟有偪上之嫌有奪嫡之忌宜之尢難又曰此教國人亦切宜兄弟邊講

其儀不忒節其爲父子兄弟足法蒙引云不是一家之爲父子兄弟者皆足爲人之法是我之爲父爲子爲兄爲弟皆足以法於人存疑淺說皆從之然看來此句自當兼君子與君子之家說君子一身之爲父爲子爲兄爲弟者足法君子之家之爲父子兄弟者亦皆足法如此說方全足法亦只虛說爲是翼注云足以法於家人或又云足法於民皆偏宜字法字俱兼經綸講爲是袁了凡曰前二詩就上之帥處說故曰教國人後一詩就民之從處說故曰民法之互相發明也引詩三節本是平說然其中又有序仁山金氏曰天下之未易化者婦人而人情之每易失者兄弟齊家而能使之子之宜家兄弟之相宜則家無不齊者矣宜乎其儀不忒而足以正是四國也此意本朱子或問蓋卽中庸所謂和妻子宜兄弟而父母順大雅所謂刑寡妻至兄弟以禦家邦𨿽非傳者詠嘆之正意然發明齊家下手工夫最深切著明

此謂治國節只結三詩不是通結上文此數在字與致知在格物在字又不同若便以彼例此則眞拘儒矣

所謂平天下節翼注曰首二節言平天下之道在於絜矩樂只君子以下言絜矩之道在於公好惡【此句差蓋公好惡意在首二節內已有了樂只以下不過言能絜矩不能絜矩之得失耳因之說得明】而峻命節一言得失以結之主民心說君子先愼以下言公好惡之要在於理財而康誥節再言得失以結之主天命說【峻命節說得國原包天命在內康誥節說得天命原包得民心在內不得分看翼注原無此數句】秦誓以下言公好惡之要又在於用人而大道節三言得失以結之主君心說生財有大道以下則又言財不待聚而自足而深戒夫聚斂小人見理財用人本是一事也總是推廣絜矩之意吳因之曰首二節言平天下之道在絜矩於好惡之間大意已都盡了自樂只至驕泰則詳言能絜矩與不能者之得失而要其得失之幾蓋欲有天下者兩存勸戒絜矩而與民同欲耳語意至此已竭盡無餘復有生財大道至末【云云】蓋申致其意而言理財者必當從事於絜矩也言理財則用人在其中而好惡不待言矣大抵此章之言重見疊出只要顯得絜矩之外無平天下之道而與民同欲之外無絜矩之道也然所謂與民同欲者不是同其財貨用人之欲乃是公財貨用好人以遂其孝弟慈之願欲耳康誥節不單屬理財而在理財八節之中大道節不專屬用人而在用人四節之後此文章之至奇處楚晉秦三書本連引而楚晉自屬理財秦誓自屬用人此又文章之至奇處

所謂平天下節吳因之曰上老老三句全重興孝興弟興慈六字曾子特要見天下之人同有是心而興起故把國人興起形出然所以不直說天下而必就國人形出者以上文興仁興讓已有明徵可驗且欲帶治國意說下耳言天下同欲興起於孝弟慈故君子有絜矩之道以遂其興起之心一節大意是如此通章大防亦是如此此節書依淺說首句另作自內及外之意與下文不相闗固覺未妥時解則俱謂平天下不外乎治國之孝弟慈可見平天下在治其國如此則首句與上老老三句相應矣然與末句則仍不相應也愚意不但孝弟慈是治國之道卽絜矩亦是治國之道但前章含而不露耳故講絜矩亦須與治國相闗然後首句直應到末句家國相通以理以意國與天下相通便有政事制度理意只以感應相示到政事制度便有宜此者不宜彼性情風气之異矩只此矩絜處卻不同故治國章只說藏身之恕而此章說絜矩之道絜矩卽恕之事然而其道有辧矣金仁山云上三句是化絜矩是推愚按上三句是治人之事當如前章兼化推絜矩則只是推仁山又謬矣翼注曰此節防趣只看矩字從平字生蓋平者均平也有一夫之不獲非平也矩者所以爲方也方卽平意又曰絜矩字是借字不是譬諭作文亦不可言如又曰絜矩不但是以己之心度人之心須云以己之心度盡億萬人之心蓋度盡天下人之心使各得分願才是所以爲方又曰道字是王道的道字矩在心而推以絜之屬政天徳王道實不相離朱子雙峯皆謂矩者心也玉溪雲峯則謂矩猶則也蓋所謂心者原指義理之心非有二說也吳因之曰絜矩者絜之以矩矩便是心心便是下

文愼徳仁人無私忠信等事而絜矩之心則下文愼好惡公財貨用好人等事種種悉備且不但備本章之意矩卽明徳以矩度物卽是新民正聖經本明徳以新民之意且必先有矩而後絜之以平天下則聖經先後之防亦在其中矣又不但該聖經之防推以度物恕也以吾心之矩而推以度物則忠以行恕也忠恕卽一貫也此矩字與論語志學章矩字不同論語矩字統明新之至善此矩字只是明徳之至善絜字方是新民之至善雲峯胡氏殊謬

所惡於上節翼注曰此節乃絜矩模樣非絜矩之實也上下前後左右俱泛說不作平天下者說上下亦不作君臣此之謂絜矩之道諸講亦俱泛說吳因之曰所惡節只是以吾心好惡曲體人心而使各得其所意但直頭如此說恐不得意義明白故借上下前後左右字面形容之注中如不欲上無禮一如字用得極好本文六毋以字最重不可輕看了講毋以處全要發出能度意方見是絜矩注度上度下等句可玩好者情順惡者情逆順則安受而相忘逆則不堪而易覺故解絜矩獨就所惡處說翼注曰說勿施所惡則施所好可知

樂只君子節此節蒙引不作效驗看愚意本文兩个民之父母𨿽只就君子愛民上說不是效驗而效驗意自當補在言外注民愛之如父母一句是補意愛民如子是正解本文蒙引太拘好惡二字無所不該下文理財用人𨿽亦在其中然實不止此時文専以理財用人講者似非好惡二句卽是絜矩不是推絜矩之要張彥陵曰按所好好之下好之二字有區處以爲民聚欲意所惡惡之下惡之二字有經畫以爲民去惡意吳因之曰民之所好好之二句須發出度民心意乃是能絜矩辟則爲天下僇辟字須發出不度民心意乃見不能絜矩下理財用人俱要以此意防之

節彼南山節吳因之曰有國者不可不愼注云民所瞻仰謂望其能推己以及人也惟望重則責深故曰不可不愼張彥陵曰僇作辱字看

殷之未喪師節翼注曰言殷之未喪師克配上帝則今日旣喪師可知儀監二句乃總承未喪師而言又曰得眾得國兼創業守成如成湯是創太甲是守又曰道得眾二句還是釋詩但實寓結上文之意

不可徑作結上文

是故君子先愼乎徳節張彥陵曰先愼句𨿽著在貨財一段頭上其實承上文而弔起下一章之脈又曰四此字俱是卽此便有不待外求意翼注曰先字當承愼好惡來不當對下文人土財用說蓋有國者不可不愼凡好惡皆宜愼也而徳也者尢好惡之原故先愼之又曰愼徳不可就作絜矩愼徳在絜矩前一步絜矩是王道愼徳是天徳也然愼徳卽矩之所以立但未說到絜之耳又曰有徳此有人要入公好惡在內有徳則能絜矩以公好惡而得人心也又曰有人有土俱兼歸之保之與得眾得國同如雲人新附必挈其土而來歸人永戴亦保其土於不失吳因之曰有人有土處要說得斟酌旣是平天下之君子原是天下人皆吾人天下土皆吾土此只是言人民土地我能固之耳程文說出化外去亦似泥故下民聚亦只是不離散之意不必說到近悅逺來上按因之看有人有土𨿽妙然翼注尢覺完全下民聚則又不同前此徳之未有君子豈遂無人土財用之日然而我無以自恃其足以有此者𨿽無所不有而其無所不有者蓋亦處不得不爲我有之勢而我實不足有之則亦未嘗有焉耳後此徳之旣有君子豈必盡有人土財用之報然而我有以自信其實能有此者𨿽一無所有而其無所有者要亦處必當爲我有之理而我旣實能有之則亦何嘗不有焉耳【戊戌張沐有徳此有人至本也文】

徳者本也節翼注曰徳者節承上起下也不是徳爲財之本財爲徳之末只是說徳爲平天下之本財爲平天下之末重徳邊又曰折衷云徳爲眾務之所從出財爲有徳之所自致此二句佳蓋徳不但生財凡絜矩公好惡以至人土財用皆生於徳若說徳爲財之本便不完若但說要務先圖似亦不透本字

外本內末節翼注曰徳在性分內反外之財是身外物反內之外本內末與有徳反對下財聚悖入卽外本內末之意翼注曰爭奪二字略有淺深爭而不已必奪也爭民是使民爭鬭也施奪教民刼奪也此爭奪還是民自相爭奪未說到爭奪其君爭民施奪翼注曰此是民皆效尢意不是財匱則爭意看來卽兼用亦不妨但未說到爭奪其君耳蒙引亦是財匱意

是故財聚則民散節張彥陵曰是故二字承上爭奪來言民至爭奪而尙得有其民乎此與有人有土反看重上句下句帶言按翼注亦如此看下節同財散東陽許氏以不過取言吳氏季子以散財發粟言亦當兼用財聚亦當如此反看翼注民聚只是歸心不必說近悅逺來

是故言悖而出者節張彥陵曰是故二字又承民散來言民散而尙得有財乎此與有財有用反看重下二句言悖借來引起或問君有逆命則民有逆詞從之不妨翼注曰民散在爭奪之後悖出又在民散之後有三層意大全吳氏季子曰以是非言之則如彼以利害言之又如此此二句當置在此節下不當在惟命節下

惟命不於常節翼注曰此依折衷作承上五節而言不作結上五節承字結字宜細細分別蓋此節不可專以財貨言亦不得與上文一無相干也善承愼徳來不善承外本來得承有人有土來失承民散悖出來如此承看不泥財貨亦不全離上文凡結上文者作文須以上文入講承上文者只在過接處耳又曰不常意全在二則字有倐忽轉移之意方文伯曰善不善亦須活看如一代之業祖宗善則興創子孫不善則滅亡如一君之身前念善則迎祉後念不善則隨傾翼注曰折衷云謹徳而能絜矩善也據此則善字當兼徳與政說不善亦然又曰二之字指天命究天命之所爲得失者只在民心得失上見此節二之字指天命而人心在其中與前得眾得國分看者不同玉溪以人心歸則天命歸人心去則天命去數語微混有謂康誥節主天命說峻命節主民心說不知峻命節說得國原包天命在內康誥節說天命原包得民心在內不可分看

楚書曰節淺說過文云爲君者其可外本內末而不知絜矩之道乎楚書舅犯云云以此言觀之則君子當內本外末而盡絜矩之道也

舅犯曰節翼注曰仁親切居喪說看來不反國便是仁親若反國則是幸父之死而因以爲利此心便忍而不仁矣檀弓正是此意不是泛說哀痛慘怛要見計功謀利者亦必假借於正誼明道以見本之不可不務有作專就天性之不可泯言者又是一說亦妙

若有一个臣節此節是言大臣之能絜矩與不能絜矩者之得失而因以起下人君好惡之得失意翼注專主起下蒙引專主大臣俱似偏大全新安陳氏甚明按一个臣包下兩項人宜虛說爲是翼注曰一个臣虛說只是一个大臣耳未定其何如人也作文只論位不可論徳只說一个大臣乃民社之所以安危人才之所以進退者又曰斷斷兮無他技作一句讀斷斷兮卽形容其無他技也與論語煥乎其有文章相似煥乎卽形容其有文章也斷斷誠一之貌誠一字不可說在心內只就貌言猶云一味朴實頭也無飾故曰誠無枝葉故曰一究其所謂無飾無枝葉者只是無技而已故曰形容其無他技不可以斷斷兮作有徳無他技作無才斷斷兮無他技就外貌說故下以其心二字轉語又曰無他技他字宜玩蓋大臣自有體增一分技能便爲失體故曰他者外之之辭無他技不外增也張彥陵曰他字宜玩大臣稍有露才巳的意思譬如身上反添了一个贅癅【是翼注意】然要曉得大臣非眞無技能【是吳氏季子意】只是善藏其用盛徳若愚的意思翼注曰其心二字略讀住休休焉其如有容焉作一句讀休休卽形容其有容也亦無兩意按翼注看休休有容與蒙引大同小異姑存之以俟再定翼注曰如有容不似如物之有容只是心有容也曰如者形容之辭休休處難以名狀故不徒曰有容而曰如耳又曰有容卽容賢但賢字未可說出按翼注看其如有容與蛟峯方氏及蒙引淺說不同亦存之以俟再定張彥陵曰人之有技五句正是形容如有容處曰若曰不啻俱是描寫不盡之詞吳因之曰若己有之要說向心上去不要說在外面去與不啻口出作一類看翼注曰凡人情以才不自己出爲嫌今曰若己有之是不以才不自己出爲嫌也與下媢嫉反看一說凡己有才欲盡其用今曰若己有之必盡其用也亦覺懇透但前說於容賢爲切蓋容賢屬心用賢屬事彥聖二字諸講俱不分明蒙引曰彥美士也美是懿美指純徳君子言依蒙引則彥聖當分知行看張彥陵曰實字要看得重當根誠意說來彼虛飾於外者名𨿽爲容可謂實能容乎翼注曰實是也不作誠實講看來卽作誠實講亦不妨玉溪亦是作誠實看又曰以能者以此故能也張彥陵曰以能保我子孫作句黎民帶下讀以霸國重子孫也蒙引存疑淺說翼注皆主此或曰保子孫保黎民

均重對說而以尙亦有利總承主此爲正

惟仁人節朱子謂惟仁人三節是大能絜矩大不能絜矩蓋此三節是君天下者之事故曰大不是指公私之極言翼注曰放流之是不使在朝廷也迸諸四夷不與同中國二句一意是又不使在內地也吳因之曰此等人窺伺巧黨與多故必迸諸四夷方斷絕得種子自昔大姦巨孽投閒散地未嘗不覘朝廷意向以圖進用之機按此說所以迸諸四夷之意與或問不同可兼用天下有可直之小枉故舉直以化之有不可容之巨姦故放流以絕之此皆仁人之天則也如漢王允窮卓黨以召關東之變則昧孔子化枉之仁唐五王畱武三思以釀武后之毒則違放流之矩依蒙引則章句以其至公無私故能得好惡之正卽在惟仁人放流之一截內非解此謂惟仁人以下也王觀濤曰仁人不蔽於私故明足以別賢姦不撓於私故斷足以神舉錯樂天齋翼注曰二能字要與下節相反愛人之所公愛惡人之所公惡此反拂性也愛人之所公愛而愛之極其至惡人之所公惡而惡之極其嚴此反命過也翼注曰愛人惡人舊說云所愛者容賢利國之人惡者妨賢病國之人看來不必太粘只云愛君子惡小人爲妙春秋誅隠慝發幽光立萬世防其論人則與狂狷賊鄕原不以器小之管仲而掩其仁不以有聞之少正卯而容其僞不以沮己之晏平仲而沒其善交不以用己之季桓子而逭其舞佾眞仁人好惡之矩翼注曰新說俱從大全作絕小人以安君子愛惡皆在放流迸逐上見蓋不欲於題外添設也今從其說稍加斡全云蓋其汲引登庸愛固行於惡之外而其保全防惜愛卽寓於惡之中似更完密愛人意上文已含此處只宜平說不必側串何等正大王濟之此謂惟仁人三句文最大雅章句以其至公無私故能得好惡之正二句不可分貼仁人放流愚意此注是總發大意非以至公無私貼仁人以正字貼能好惡也蓋仁人二字是以人品言公正二意皆在其內能好惡則是公正之見於好惡處但就公正之意推之則正又本於公耳蒙引淺說皆以公貼仁人以正貼能好惡未妥論語惟仁者能好人注同

見賢而不能舉節翼注曰二見字卽注知字眞西山曰知賢而不知用知惡而不知退不若不知之爲愈何也不知賢則人猶冀其能知而有進用之時不知惡則人猶冀其能知而有退逺之望若知賢而不知用則人知其必不能用矣知其惡而不知去則人知其必不能去矣是使賢者終無以行其志惡者愈得以肆其惡也命作慢兼懈怠忽略懦弱三意忽略是不經意若謂賢人進退無系於國之輕重也不是遲慢之謂翼注曰過字是太過之意不是過誤之過蓋此等小人乃將就處之覺他寛縱了又曰慢過不已必至於拂人之性所謂慢過不已必至於拂人之性者只是余意

好人之所惡節張彥陵曰身字正防醒世主語夫世主好惡頗僻専爲自家圖快活乃及身之禍卽在目前言及於此有天下者卽不爲子孫黎民計獨不爲身計乎信乎不可不絜矩以公好惡矣春秋之世好惡多不能自由亦有不拂人性者而用捨不無滯泥或爲世家所尼𨿽欲拔一賢士而不無卑逾尊疏逾戚之顧慮或爲逺交近援所撼𨿽欲去一凶人而不無根難拔黨難除之隠虞如魯明知子家羈之當用而不能用季孫意如之當逐而不能逐若使仁人處此亦必有道矣

是故君子有大道節翼注曰君子以位言之不指己能絜矩者看蓋下文仍有驕泰一邊也有字亦不是能有了只是說有此位卽有此道又曰注兼修已治人重治人邊修已帶言又曰舊說大道對驩虞小術言驩虞之說本章所無看來只是對屑狹隘言操不約則屑及不廣則狹隘按翼注𨿽是然兼對驩虞言似亦不妨翼注曰忠信驕泰俱屬心忠信眞心也驕泰是妄心也發己自盡爲忠循物無違謂信已字以心言物字以理言如爲子而盡其欲孝之心是忠爲子而循其當孝之理是信蓋忠者衷也由衷不欺之意也若不盡心便是自家欺瞞了信者實也以實不浮之意也若不循理便是虛浮不實落又曰盡心者不欺其眞好眞惡之心循物者克符其當好當惡之理按達說云忠信就心言不過一誠而已不可入好惡在內好惡用在得之上而翼注以好惡入解者蓋誠原只就好惡上見好惡原不止是治人之事也達說甚拘彥陵云忠信卽是誠意此大全防峯說甚偏彥陵又云看來首節上老老數語已括盡忠信之義此吳因之說上老老數句𨿽亦在忠信內然忠信似不止此李九我云盡心爲忠實心爲信實實落落盡了此心按以此解三省章忠信甚明以解此章忠信似難必忠信以得之卽所謂惟仁人放流之君子先愼乎徳也按顧麟士曰惟命不於節及此節兩結束處𨿽是大段然以惟命傍理財此節傍用人畢竟正說惜尙未有甚闡發之者麟士之說亦本東陽許氏最爲誤人斷不可從

生財有大道節翼注曰此一段大意謂大道生財自可發身是義中自有利也亦何苦而用聚斂之小人以召災害不可専主理財用人之說蓋理財本於用人只後二節依稀似有此意耳以義爲利二句是此一段之主按此節與忠信不相接而與先愼乎徳數節相接蓋因財用爲有天下者所不可缺故旣論用人之後復取而申言之作文不必牽連上節大道可竟從理財直起何嘗不見此大道非卽上節大道之一端乎此當承逺脈不當承近脈也張彥陵曰按生字正與聚字相反生者生生不窮也蘇紫溪曰本文生財足財俱主國家之財說生之者眾則是民間之財之所以足民自生之而吾不以冗食耗之民自爲之而吾不以冗用疲之此百姓足而君亦足也百姓足君孰與不足內又自有三意詳見論語鄧定宇則主通節俱合上下公私言食寡用舒要見得是不多取於民而寡且舒不是說取於民而又寡且舒若論議盍徹章予向謂其言外當補節用意此是兼說取來而又寡且舒者也與此微不同財足𨿽主國家用說要本民足來蘇子瞻曰周以冢宰制國用唐以宰相兼度支宰相𨿽不親細務至於錢谷兵師固當制其虛贏利害陳平所謂責之內史者特以宰相不當治其簿書多少之數耳生財五節總是不外本而內末之意故曰自此以至終篇皆一意也而就中細分之又自有二意一是不當専利之意一是不必專利之意二者內又各兼是非利害兩意義之所安卽爲利此以是非論之而見其不必專也義則財恆足而發身而不悖出此以利害論之而見其不必專也義之所不安卽爲不利此以是非論之而見其不當專也利則菑害並至此以利害論之而見其不當專也生財三節是不必專之意孟獻子二節是不當專之意生財三節皆是就利害上見其不必專不就是非上論而是非意則當見於言外孟獻子節是就是非上見其不當專長國家節是就利害上見其不當專生財有大道至未不過是卽先愼乎徳至仁親以爲寶一段而覆言之非有二也有土此有財是不必專之意是就利害上論外本內末節是不當專之意就是非上論財聚民散二節是不當專之意就利害上論

仁者以財發身節蒙引云此仁者與不仁者都從心上說未是蓋旣曰仁者則自然體用具備矣但仁者下當先提愼徳來說到以財發身則專就絜矩說余初誤收蒙引仁者以財發身卽是必忠信以得之之意翼注曰發字全在得民上民共戴之則尊榮矣又曰不仁者輕看大全吳季子云上文旣示人生財之道俾其知不必聚此又開陳利害以警之俾其知不可聚按此與前數節不必如此分別

未有上好仁節生財有大道至此節總是一意則財恆足矣卽是以財發身卽是好義不悖出但仁者節則推一能行之人重仁者二字未有節則決言其效重三未有字張彥陵曰此條是足仁者以財發身意言仁者𨿽散財以得民然卒亦未嘗無財按此說出存疑然未嘗無財意在發身內已有此節不過決言其效耳存疑恐非翼注曰好仁注貼愛其下要見不忍専利意好義注貼忠其上且就民心寛說未有指實如雲感恩思報懷徳效忠而竭其忠君親上之誠便是又曰終事還依舊說泛就在公之務畢力以圖其成如從役犯難皆是蓋終事不重只引起守財耳意若曰力出於民者且不自愛矧財出於君者敢生覬覦乎吳因之曰終事守財便是義以生仁𨿽謂上以仁感下以仁應如此說亦得但民以分言還須說義爲妥

畜馬乘節孟獻子二節不當專利是正意理財用人相關是旁意須辯顧麟士曰人君仲春則用冰命夫命婦則火出之後而用冰故左傳云獻羔而啟之火出而畢賦又周禮淩人夏頒冰是卿大夫以下三月以後而得用冰也周禮雲天子夷盤喪大記又曰大盤當是夷盤之大者張彥陵曰聚斂之臣欲剝下媚上必於常式之外多增數目正賦之外別立科條日久嵗深增者不可復減一時作俑遂爲生民無窮之禍翼注曰寜有盜臣甚言聚斂之臣不可有耳非取盜臣也獻子言有家而傳者說到國上見家國一理也又曰不專利便是義利字根雞豚牛羊聚斂來義字根不察不畜來靑巖居士曰上節好義義字自民之義言此以義義字自君之義言卽君之義感民之義而得其終事守財而爲國之利不亦大乎此以義理論不以利爲利者未說利有害處只見得義不可也以義爲利者亦未說到義未嘗不利只見義之所安卽是利也下節方極言專利之害

長國家而務財用者節或問注西山眞氏朝四暮三說甚妙但當置在此節下以其說利害也小人所以必言利者玉溪盧氏以其諭利言蒙引以欲中其君言當兼用顧麟士曰彼君也彼反以小人爲善翼注曰彼爲善之卽或問所謂賞其納忠嘉其任

怨也吳因之曰小人之使爲國家內全要補出聚斂意按有字有平時有之臨時有之二意有善者內兼有人君悔悟意善者不但是平常善者卽是絜矩君子愼徳君子一流翼注曰末當找云不専其利而與民同好惡則絜矩之道得而孝弟慈之分願各遂矣此所謂平天下在治其國也蘇紫溪曰君子小人之辧嚴矣愼獨者君子而得大道者亦君子爲不善者小人而菑害並至者亦小人易始於一陽之復而極於六陽之乾始於一陰之姤而極於六陰之坤故曰不逺復謹其幾也曰系於金柅戒其動也誠意之關復姤之介微乎微乎此章仁人仁者當兼安勉說絜矩亦是安勉所俱有之事所謂聖人之忠恕學者之忠恕也與博施章仁恕自不同雲峯以恕爲仁之方來說似非章句云此章之義務在與民同好惡而不專其利蒙引曰與民同好惡用人也不專其利理財也是矣然理財用人俱在公好惡之內章句何以專以用人屬好惡蓋章句特因傳言用人處多以好惡爲言故因用其字非便以章句好惡字俱專貼用人而理財則不在好惡之內也

四書講義困勉錄卷一﹤經部﹐四書類﹐四書講義困勉錄﹥

欽定四庫全書

四書講義困勉錄卷二

贈內閣學士陸隴其撰

中庸

中庸章句序

允執其中雲峯謂精一便是執之工夫最是蓋文法與物格而後知至一例伊川云惟精惟一所以至之允執厥中所以行之朱子取其言然殊難解人心道心只是一个心大全朱子蔡氏胡氏許氏皆未嘗離卻人心以說道心蒙引甚拘不必從附後附蒙引曰不必專以人心之得其正者爲道心如此則人心之外更無道心可言矣且如惻隱羞惡辭讓是非之心隨其所發無非天理豈必皆從耳目口鼻之欲上發來耶但不可謂人心全與道心相反蓋人心之得其正者亦卽是道心耳按非人心則惻隱羞惡之心亦何所附麗惟精二字卽是格物致知工夫但聖人之格致比學者較易耳東陽許氏不是大學章句以虛靈對言則虛爲體靈爲用中庸序以虛靈知覺對言則虛靈總爲體知覺爲用虛靈爲體知覺爲用新安陳氏謂體無不同用始有不同不是虛靈𨿽爲體而細分之虛又是體靈又是用虛靜靈動動豈無不同耶朱子所以前言虛靈知覺後只言知覺者只是以此該彼耳余初誤收新安之說

總論

首章𨿽連下十章爲第一支然其實總冒全書不止爲下十章之綱領故史氏伯璿分爲五節自與魯齋王氏東陽許氏黃氏洵饒四支之說並行不悖也若雙峯分爲六節則斷不可從也

中庸

天命之謂性章總旨靑巖病叟曰人以天命爲虛此以天命之性只是人生喜怒哀樂未發之心體便是人以位天地育萬物爲震世事業而此以爲只是吾性體中和之作用人以戒懼愼獨爲工夫拘迫不放之狀而此以爲只是致了此心之中和要說得平平常常方是聖賢立敎本旨中庸一書乃是孔門傳授心法此章又是一篇之體要中庸所以爲心法者以其放之則彌六合所謂感而遂通天下之故心之用也捲之則退藏於宻所謂寂然不動心之體也而此章天命之性喜怒哀樂未發之中豈不是退藏於宻的率性之道發而中節之和豈不是放之則彌六合的存養工夫只是存養此退藏於宻的省察工夫只是省察此放之彌六合的一心之體用己備具於其中下三十二章不過反覆發明之耳而篇名中庸二字又是此章之骨子蓋性道中和統言之只是一个不偏不倚無過不及之中這个中是極平常的中庸二字括盡此章之意至言學者用力則又只是一个敬字戒懼愼獨皆是主敬工夫能敬則性道中和一以貫之矣

天命之謂性節此書專爲中庸二字發開口卻不卽言中庸乃就中庸內分別出性道敎三項來蓋不明性道敎則不知中庸之源委知性然後知中庸所自來知道然後知中庸之所在知敎然後知中庸所自全但性道敎之名人皆知之卻多錯看了故子思特指而明之天命性皆兼理气但子思所言則專指其不雜於气者耳翼注曰注以气字陪說者只見理隨气而賦耳其實非兼气也最明又曰認得天命之謂性則知性非淪於虛非雜於气蓋中庸一言全爲憂異端作不然解明性字做甚張彥陵曰子思開口說天命之謂性與孟子性善性字同全無夾帶欠缺的所以任他見成做出便是道此二句𨿽只是論理不著人說但才言率已兼有人在故又須說个修字率方完全下文戒懼正是修修正是所以爲率也𨿽修也實率也實命也又曰率則於性外無添設於此性內無虧欠蔡虛齋曰章句各循其性之自然最有分曉必率其自然者方是道人多錯認道屬事物不知道者由性而出惟我有是性則據吾性所發於事物者一一有个當然不易之理在是觸事物以見道道初不屬事物也如孟子言惻隱便是率仁之性此乃是說道之自然發用不可說到人之體道故朱子以呂遊之說爲非其說最精湯海若曰求之天人未分之先則天道含人道不能祕此道於沖漠求之性敎旣分之後則人道合天道不能益此道於毫釐翼注曰按此敎字不是耳提而命之敎乃主張世道之敎達而在上則堯舜禹湯文武是也窮而在下則孔子是也修道之謂敎本是當然之工夫將作本然之義理看以下文道也者道字包性道敎而言也蒙引得之史氏伯璿作當然看未是三段理𨿽皆兼物爲備然必以人爲主觀章句蓋

人知己之有性一人字已歸到人上首三句內卽有道不可離及莫見乎隱莫顯乎微意下二節不過抽出言之以起戒懼愼獨耳故總注其實體備於己而不可離一句只就首節說不可因此遂於可離非道句截也大全殊混附湖南講問管東溟分理象气數四項解天何項最精答曰分之有四合之實一凡積气上浮之天只是一个气气一日之內運行有若干度有个循環節次積算來便是數其運行有个次第條理不紊亂便是理這理與數都在气裏邊俱是不靈之物就是人身上看少不得有个靈覺之性難道天只是个不靈之气便防得主宰萬物這極靈的是什麼乃是上帝管云舉上帝則必通理气象數而一以貫之誠確然有見按管又云象帝旣立理運於數是曰天命象數載理積气上浮是曰天形

道也者兩節上節言性道敎此只言道者蓋分言之則是三件合言之則一道而已道也者道字翼注曰此單言道則性道敎俱包了極是而又曰講不可須臾離若總承性道敎來便纒擾無趣玩注只當承性來觀喜怒節申不可離之意亦只以性之體用言之益可見矣此則謬矣章句後數節𨿽不言敎而敎在其中觀末節所謂修道之敎亦在其中者可見不然前旣包性道敎而後只承性道豈得貫串乎淺說好處病處亦與翼注同呂氏舊本以過不及爲離道極是而朱子以爲有未盡者蓋離道似當兼偏倚說方與下文不睹不聞相關蓋此𨿽只說率性之道仍當帶天命之性來淺說最明翼注曰注中無物不有二句不平側重時邊蓋須臾單屬時也又曰可離非道也輕看只以決其不可離耳可離者不是道旣謂之道決不可離矣可離非道章句舊本以外物貼之或問以人力私智貼之當兼用存疑從舊本而譏或問亦偏張侗初曰道不可離可離非道正解率性以下則解修道矣不可須臾離也可離非道也是起下文戒懼莫見莫顯是起下文愼獨大全朱子甚明淺說以不可須臾離也可離非道也作一頭統下文戒懼愼獨兩項翼注因之此甚謬須辧分言之則戒愼是敬恐懼是畏合言之總是一敬譚玉懷曰戒懼非著力把持只是常惺惺法夫論到養成後本體自應如是其在聖賢心學檢防自治不知費了幾許工夫方討得這些子今開口便說不消著力是未免虛揣道體枯守空寂便爲禪宗樹幟此不可不辧不睹不聞只是指不睹不聞之時𨿽性體於是乎存而卽指此四字爲性體則不可時解多謬蒙引存疑俱作未睹未聞看甚妙因之亦有不睹不聞正是吾心之眞體惟戒愼不睹方完得个不睹惟恐懼不聞方完得个不聞之說然斷不可從董日鑄曰不睹不聞是舉常存敬畏之盡處而言見於此亦戒愼恐懼則無時無地不然可知看注中𨿽亦二字語脈可悟戒懼惟蒙引存疑兼動靜說最得淺說達說專主靜言誤矣麟士則欲兼動靜而側在靜邊此騎墻之見亦不必從講家皆以戒愼恐懼爲靜而存養愼獨爲靜而省察存疑辧之甚明謂上言道不可須臾離則是無時不當戒愼恐懼也獨以爲靜可乎下言謹獨是於隱微處致察未及見顯處也槪以爲動察可乎章句止言存養省察未嘗言動靜也存疑此段最足破講家之惑蓋戒懼是合動靜工夫愼獨是動靜之交不可竟說是動愼獨原卽在戒懼之內特以其工夫緊要故特抽出言之玩存疑則此兩節不但不當以動靜分亦並不當以存省分蓋戒懼處自兼有省察謹獨處自兼有存養論理必當如此看方是然大全朱子則明以存養屬戒懼以省察屬謹獨玩章句亦似有此意者蓋合動靜做工夫則存養爲急故以存養言之就獨時做工夫則省察爲要故以省察言之然終須活看若以動靜分看者則斷不可從矣

喜怒哀樂之未發節上文三節言義理言工夫已極完備至此將言其效驗而復從道不可離說起欲學者反諸心而觀之眞見其欲頃刻離之而不可得也雲峯胡氏云上文言君子立敬之功見人心之於

道不可離此言性情之徳又見道之在人心本不可離也講家多主此說然未確道在人心本不可離論理固然然此節是推原道不可離之故非謂道本不離人也吳因之曰道不可須臾離便含著性情中和曰戒謹恐懼便是致中和的工夫喜怒哀樂以下只是申上文意但前則藏而後則顯明耳莫把前後分門隔絕看按因之最明或問𨿽曰此推本天命之性以明由敎而入者其始之所發端終之所至極皆不外於吾心也大全朱子𨿽曰子思欲學者識得心也然非畫定至此方歸重在心也觀道也者節章句己有二心字可見淺說講第三節

過至第四節

乃曰何以見道之不可離蓋道不外乎吾心大全雲峯又曰上文見人心之於道不可離此節見道之在人心本不可離俱謬蘓季明問伊川曰先生說喜怒哀樂之未發謂之中是在中之義不識何意曰只喜怒哀樂不發便是中也張彥陵曰中字有解作中間之中有解作正中之中然惟其渾然於有無之中間此卽中正也吳因之曰或問涵養於喜怒哀樂之前是如何曰喜怒哀樂未發卽涵養也本性卽工夫工夫卽本體並無兩項若必欲分而二之不幾於支離乖隔乎未發之時分言之至虛至明者心也心之渾然在中者性也涵養之者敬也各自一項故朱子曰戒懼只做未發也不得是所以養其未發合言之則渾然在中者卽在至虛至明之中涵養之者卽此至虛至明者自家提起在這里初無二項故因之曰本體卽工夫工夫卽本體已發亦當以此例推之吳因之曰至靜而妄生一念則偏於有無念而失其惺惺則偏於無玆喜怒哀樂似有也而養之於未發有其理者未始有其意未發似無也而本之以喜怒哀樂無其意者未始無其理以其實而非實虛而不虛故從其不墮一偏而名之曰中豈徒以天人理欲兩無所主而已乎偏於無者有二一是異端之寂滅一是眾人之防頑偏於有者亦有二一是己發之不中節者一卽是己發之中節者朱子以無所偏倚釋中字若但以爲是不偏於喜怒則𨿽放心之人當其寂然之頃亦自有如此者豈本然之中哉因之以不偏於有無釋之最精可謂朱子功臣未發之中明季講家謂是不偏於有不偏於無依朱子止是不偏於喜怒而非不偏於有無之謂蓋未感物時胸中原有主宰程子所謂靜中有物朱子所謂至靜之時但有能知能覺者而無所知所覺不偏於無固不待言但如處室中東西南北未有定向止在中間所謂中也張彥陵曰中和二字固要體認分明而其理又要融貫中者一眞自如萬境不染之謂若說空空在中無所思慮是佛氏之中節原自未發中所具因物順應無所染著無所馳逐與本體不相乖戾故謂之和陸聚崗曰中節之和必以中爲本胸中原無一物然後發出來得其當未發之中全體之中也已發之和一事之中也翼注曰和如五味之調和一般發不中節不但怒與哀不是和喜與樂亦不是和只因有所乖戾故也發皆中節不但喜與樂是和怒與哀亦是和只因無所乖戾故也有舛爲乖有拂爲戾丘毛伯曰中節中其中也中以含節和以導中非有寂感兩分之隔問未發已發是一時是二時鄒東郭曰後儒只添一己字便是作二時看了未發是發的主宰中節是未發的流貫更無先後蓋喜怒哀樂本無未發之時卽發而有未發者在寂感無二時體用無二界朱子曰人自有生卽有知識其間初無頃刻停息然有所謂未發之中寂然不動者夫豈以日用流行者爲己發而指夫暫而休息不與事接之際爲未發時耶嘗試以此求之則泯然無覺之中似非虛明應物之體而幾微之際一有覺焉則又便爲己發而非寂然之謂蓋愈求而愈不可見於是退而驗之於日用之間則凡感之而通觸之而覺蓋有渾然全體應物而不窮者是乃天命流行生生不已之機𨿽一日之間萬起萬滅而其寂然之本體則未嘗不寂然也所謂未發如是而已夫豈別有一物限於一時拘於一處而可以謂之中哉【按此是中和舊說章句本中和後說】或問謂至靜之時但有能知覺者而未有所知覺也則知此所謂一有覺焉便爲己發者非朱子之定論矣至謂寂感無二時此論自不可少但亦當兼有二時說方才是顧涇陽曰說者以未發非時與朱子不同其實朱子亦曽主前說後定從後說耳愚嘗平心體究竊以兩說不妨並存陽明曰只因後儒將未發已發分說了故劈頭說个無未發已發若眞知得無未發已發就說有未發已發原不妨原有个未發已發在蓋亦有見於此耳曰陽明所謂原有未發已發在果以時言乎曰觀其下文以鐘聲爲諭而曰未扣時原是驚天動地旣扣時也是寂天寞地明明防出兩个時字也未發已發程朱皆分動靜二時言之自陽明之學興謂未發是發之主宰卽發而有未發者在不可以二時言而以先儒添入己字爲非不知此乃朱子中和舊說也後覺其非故於章句或問皆不主其說而陽明猶自謂獨得之見亦誤矣翼注曰兩天下字實包得天地萬物以起下節之意又曰注由出字貼本字皆字貼大字由字貼道字共字貼達字玩注兩天下字一是以理言一是以人言須辧【附】枰石釋義曰曰喜則聖人所以勸善與夫五服五章皆在其中曰怒則聖人罰以懲惡與夫徵伐誅討皆在其中曰哀則聖人哀此煢獨惠鮮鰥寡之政皆在其中曰樂則聖人與民偕樂之政皆在其中卽此四字至切近而無所不該按此解方與位育關切本字達字亦透【附】白虎通曰喜气爲暖而當春怒气爲淸而當秋樂气爲太陽而當夏哀气爲太陰而當冬

致中和節這一个致字不是戒懼愼獨便叫做致要於戒懼愼獨中做到積累純熟極盡處才叫做致有多少次第在章句云自戒懼而約之自謹獨而精之二句最有斟酌勉齋黃氏曰無少偏倚無少差謬是橫致其守不失無適不然是直致亦最明蘇紫溪曰致者非約而精之也乃推而廣之也本吾心之中和而達之於政事則經綸參贊上蟠下際無不流貫無不充滿此便是調燮工夫蓋道化之極非感應之驗也自五達道推之爲九經爲三重皆是位育中事翼注曰袁了凡雲天髙地下本來成位故以位爲安其所萬物化生本來是育故以育爲遂其生此數句最明快蓋天地本位只不幹其和便是位萬物本育只不閉其化便是育又曰萬物兼人物孫淮海曰萬物育亦非必一一能化之如虎豹龍蛇各歸其所四罪而天下咸服處皆是育致中所以屬天地位者蓋要天地位非有設施措置只是以心相感而已所以屬致中致和所以屬萬物育者蓋要萬物育非但以心相感而已兼有設施措置所以屬致和然又須看必其體立而後用有以行以下一段則仍是合一分而又合此朱子析理最精處翼注以爲葛藤何居蒙引於天地之心正下說个天地之身安於天地之气順下說个萬物之得是气者最認得眞然曰天地之气順與天地位無甚分別則不然蓋位育是以形言心與气是以气言天地是萬物之統防處心是气之統防處故以心屬位萬物是天地之散殊處气是心之散殊處故以气屬育確不可易或疑堯湯之水旱孔子之不得位若中和未必能位育者不知堯湯之水旱气數非常之變也君子只道其常孔子之不得位則或問所雲天下𨿽亂而吾身之天地萬物不害其爲安泰其說明矣又或疑中和分配位育不免支離者蓋嘗思之天地位只是天下大綱都好了故致中便能如此萬物育是天下事事都好了須致和方能如此致中有致中之作用致和有致和之作用顧敬庵曰有一身之位育有一家之位育有一國之位育有天下之位育有萬世之位育極其功力所到總之於性體無增毫末吳因之曰位天地育萬物正是中和極致處切不可落下一層看亦猶篤恭而天下平天下平正君子之篤恭也修已以安百姓安百姓正君子之修已也卽如孔子論爲仁家邦無怨正所謂敬恕非效也寛則得眾信則人任【云云】正所謂恭寛信敏惠亦非效也口气云惟中和爲大本達道故君子於中和必致之以至乎其極天地則位焉萬物則育焉此豈非體道之極功而神聖之能事乎兩效字上當各增一止字方妙按戒懼愼獨兩條是入道之功喜怒哀樂兩條只

是自此而詣其極耳或問於上兩條則曰因論率性之道【云云】於下兩條則曰推本天命之性【云云】其實上兩條不單承率性蓋道也者道字已包性敎在內下兩條本文說中和而敎亦在其中豈止推本天命或問當活看按此章異說紛紜如姚江之徒合戒懼愼獨爲一事合已發未發爲一時劉蕺山以未發屬動已發屬靜艾東鄕謂愼獨後方有中和種種訛謬今宜以章句大全爲主

仲尼曰節此章見天下人品只在中庸中庸工夫只在一敬子思於前章發明中和之義這个中和合言之只是一中這个中是極平常的道理故謂之中庸然𨿽是平常而君子小人之分全在乎此故復引仲尼之言以明之諸家皆云未發之中子思始發之而朱子解仲尼曰君子中庸兼不偏不倚言者蓋𨿽云子思始發然豈前聖所未知而子思始發之乎只是前聖告人都就無過不及上言耳則此引仲尼之言安見其不兼未發之中言乎若中庸以下諸章則俱就無過不及上論而不偏倚之意則見於言外與此又不同也此章章句與或問不同或問只就過不及論全不及不偏不倚意豈亦朱子未定之意乎總注𨿽引遊氏曰以徳行言之則曰中庸然論本

然道理亦可謂之中庸故首節仍把中庸作道理解蒙引說是天下之所共尊者君子而君子無他能體此中庸而已靜焉而無所偏倚也動焉而無過不及也平常之理無少或虧這便是君子天下之所共惡者小人而小人無他不能體此中庸而已靜焉而不勝偏倚也動焉而不勝過不及也平常之理全與相反這便是小人可見這个中庸關系人品如此徐扈曰君子中庸爲此中庸完全在君子身上卽君子卽是中庸也意無兩層才說小人便是反中庸此千古學脈之辧此章是言君子與小人相反處以下諸章是言知愚賢不肖之與君子不同處其意各別葛屺瞻曰賢知之過及素隱行怪愚不肖之不及及遵道而行諸人總不脫凡民然猶在道中惟小人反中庸似是而非方是吾道蟊賊而當爲中庸嚴其辧者也小人之反中庸也有似是而相反處有不似而相反處兼說方是故以居之不疑爲說者偏謂無居之不疑解者亦偏

君子之中庸也節張彥陵曰此節是上節注疏作推原說翼注曰君子而時中小人而無忌憚君子小人本是人品名目而注作心與徳說者蓋人品惟在心術也君子心與道合故爲徳小人心與道違故只謂之心章句云有君子之徳而又能隨時以處中分兩層看竊意君子之徳似指無私隨時處中則指當理俱屬已發大全朱子云爲善者君子之徳爲惡者小人之心意亦似如此未嘗以動靜分貼也大全諸家俱然蒙引淺說始以動靜分貼則無私當理俱在時中內矣其說亦似有理姑從之章句兩个又字要細看諸家說不同有以平時臨事分者謂君子小人平日之气稟學問旣殊而臨事之立心制行又別是一說也有以內外分者謂君子小人內而存心旣有公私之分外而處事又有當理不當理之異是又一說也有以動靜分者謂君子小人方其靜時旣有能存養不能存養之不同及其動時又有能省察不能省察之不同是又一說也此於理皆無背然蒙引淺說皆主動靜言今姑從之李毅侯曰君子與小人無忌憚相反全在戒懼愼獨上率性之道本是時措而宜者故著一時字時有變通之義有不易之義其作用處活潑圓融不拘一轍然卻是性命之理恰當如此差不得毫釐者故惟君子能之張侗初曰中不離日用故曰庸中不可執著故曰時此仲尼於中字下一注腳也張彥陵曰按時字章句有三解隨時以處中是論工夫中隨時而在是論本體無時不中是論究竟注戒謹不睹恐懼不聞兼動靜說是工夫而無時不中亦兼動靜說是徳行但意則歸重在時中邊蓋章句𨿽非獨重時中而此段則爲時中而設也小人不知有此一句對君子知其在我三句不戒懼意已在裏面亦兼動靜而重在動邊肆欲妄行便是無忌憚二句對而無時而不中矣一句而直在動上說沈無回曰下文兩而字最有意政謂小人無忌憚處絕似君子之時中而只是用時中的一副心腸不同所以君子用之則爲時中小人用之則爲無忌憚辧在體而不在用也按此是以注君子之徳指無私看與蒙引淺說不同且又偏重了翼注曰或問無忌憚模樣曰如喜怒哀樂一或任

情而不中節便是無忌憚蘇紫溪曰小人實反中庸而不自知其爲非乃敢自以爲中庸而居之不疑則其所謂中庸是乃所以爲無忌憚也名曰中庸而實非中庸故上曰反中庸而下指曰小人之中庸馮具區曰此小人不是小可的正是隱怪一流人小人之中庸不止一樣有自以爲中庸而居之不疑者亦有以中庸爲不足學而敢爲髙論者顯叛陰違皆在其中總是無忌憚的人不宜泥定一等人看王龍溪曰爲善而有忌憚做不得眞君子爲惡而有忌憚做不得眞小人按此論極快但忌憚之出於濡柔者不可有忌憚之本於敬畏者不可無章句自中無定體以下專爲時中與無忌憚致詳蓋以二者之義難曉而獨詳之蒙引便云重在時中與無忌憚上偏矣余初誤收

中庸其至矣乎章此章是言中庸之道非特小人反之而眾人亦鮮能之以起下章之義吾人學問過了小人一闗又須要過眾人的關過得眾人的關方成得个人下文知愚賢不肖皆所謂眾人沈無回曰首句夫子反覆中庸獨見其妙突地贊出此一句語气小頓轉眼當世不勝慷慨故曰民鮮能久矣若謂中庸而民鮮能非聖人語气管登之曰中庸二字𨿽並提而中意全收在庸字上蓋爲衰世之離庸以求中者發也世敎日衰人多求之庸言庸行之外故有此嘆此說偏張彥陵曰按其至矣乎是贊詞說者皆以無過不及講至字不知無過不及只形容得个中庸若至字又推開說愚不肖者減不得一分賢知者增不得一分故曰至李毅侯曰至卽程子所謂放之則彌六合卷之則退藏於宻意四書鏡曰其至𨿽是贊詞便有民當與能意吳省庵曰本文能字最要緊下鮮能知味不能期月守中庸不可能皆言鮮能之故直至聖而後可能故曰惟聖者能之呂氏厭常喜新之說鮮能二字內亦包得若以解本文久字則謬按章句世敎之敎與修道謂敎之敎皆通上下而言民卽人也能字與下章鮮能知味不能期月守中庸不可能惟聖者能之以至果能此道矣至誠能盡性能經綸大經至聖能聰明睿知諸能字脈絡皆貫通

道之不行也節此章存疑淺說俱只承民鮮能來雙峯謂承上二章者謬張彥陵曰須知知愚賢不肖皆是有意求道的人只因著了一分意見所以不入於過便入於不及夫子指防出兩邊病痛令人無可躱閃所以醒覺之也沈無回曰中庸立敎本旨只是要人見中於庸賢知過之是不肻庸愚不肖不及是不能庸或曰何謂不能庸曰君子而時中時當如此卽旋乾轉坤許大事業在本分上只是庸徳愚不肖者便看來做許大事業退避不肻承當豈不是不能庸翼注曰知之是知其故又曰賢者不是聖賢賢字只如陳仲子之亷尾生之信之類愚是愚昧不肖是庸弱四者不但生稟要亦成於意見蔽於私欲不能變化气質按翼注發章句蒙引所未發然不相背也又曰不能擇則不能守矣故知愚屬行邊不能守則擇爲虛矣故賢不肖屬明邊按此節知行相因之意只依翼注此解爲是大全晏氏謂知者專於明道或怠於行賢者專於行道或忽於明此是旁意非正解按知愚之過不及而道不行是不仁也賢不肖之過不及而道不明是不知也而勇之過不及在其中矣雲峯專以愚不肖爲不勇殊謬

人莫不飲食也節翼注曰飲食乃道中一事不作影諭說作文只就飲食講而起束推廣爲是人字兼智愚賢不肖按翼注甚善大全蒙引存疑淺說𨿽俱有譬諭字然自可活看蒙引曰味烹調到正處便亦是一事之無過不及了故以爲得中道之諭此正是翼注之意但多一諭字耳徐自溟曰玩莫不字見道未嘗須臾離人鮮知味存疑曰在富貴則過於奢侈而失其正味在貧賤則傷於饑渴而失其正味翼注曰好嘗甘者偏於甘好嘗辛者偏於辛當兼用上過不及是指已然者言鮮能知味是言其不能

加工乃是所以過不及者自不同吳因之曰此承上文過不及而嘆其不察非謂所以過不及者由不察也按依此則知味知字不著力注察字當依史氏在鮮能知味上且上節已有察字意徐自溟半條正與此合俱不可從章句道不可離貼人莫不飲食也人自不察貼鮮能知味是以有過不及之獘應上節依新安陳氏則章句道不可離當在人莫不飲之上人自不察方正貼人莫不飲二句若謂中道在飲食之間猶正味在飲食之內是道不可離也但人𨿽莫不飲食而鮮能知味也是人自不察也此說亦妙然人罕從姑從俗可也

道其不行矣夫章馬漢宗曰夫子本是嘆人不能行道而乃云道其不行其字內無限寓意言道豈其不行其不行者固自有不得辭其責者在翼注曰此節只承智愚不承賢不肖來要見慨嘆意

舜其大知也與章此章承上章言道必能知而後能行舉大舜正以見能擇之知吳因之曰首章以戒懼愼獨爲不離道之功此合下又以知仁勇爲入道之門又曰合回章有能擇之知而後道行有能守之仁而後道明舉大舜正以見能擇之知故問察隱及執兩端意重而用中意頗輕舉顏回以見能守之仁故拳拳服【闕】

善其惡者已隱而不宣翼注曰執持也持而擇之也擇字在執字下用字上按翼注妙雙峯謂用其中則有以見其精宻詳審用字當作擇字方是李毅侯曰執兩用中正如眞丹在手防鐵成金在人發之爲邇言在舜用之皆徳矣張彥陵曰用其中於民是把此中用於民上不是用民之中分明翼注曰於民二字輕只帶言須知舜之取善自兼言行但本文問察隱執用則俱就言上說耳問察隱則非知者之過執兩擇中則非愚者之不及問察隱執兩是不自用而取諸人擇中是在我之權度精切不差用中句輕此句自屬行問察隱似亦非愚者所及執兩用中似亦非知者所及通說爲是然或問卻分明【丙辰六月二日】張彥陵曰其斯以爲舜乎猶云這个才是舜不必添出大知然卽添出大知二字亦不妨玩或問可見又曰此句還總領通節來其斯以爲舜乎有如斯而已足爲舜之意根上問察說有必如斯而後可爲舜之意根上擇執說不可專主無太過一邊知者不必求之過也如斯而已足爲舜愚者不可不及也必如斯而後可爲舜彥陵又曰按本心之明卽是知吾人這防靈明原

無限量只緣意見作障失卻本來初體夫子所以指防大舜出來做个樣子只要吾人葆任此靈明之體而已

人皆曰予知章李毅侯曰一章意猶云道其不明矣夫諸家皆認舜爲知回爲仁故於上下相承處多不明白須知子思之意乃是云如舜之知方可謂之仁如回之仁方可謂之知脈理自井然翼注曰兩予知不同上知字是能料事於未然下知字是能析義理於毫茫俱自負之辭袁了凡曰子思引此固重下一段然孔子當時立言之意上段亦不是諭辭罟擭陷阱只是險處君子居易一切俱是坦途小人行險便終日在罟擭陷阱之中爭先而赴曰驅按行險乃小人無忌憚之事不能守中庸則知愚賢不肖過不及之事孔子自平說子思引來則是以上段諭下段如此說亦似妙然先儒槪以爲諭辭姑從眾可也翼注曰罟擭陷阱諭禍機所伏驅非人驅乃自驅也蔡林俱作爲利欲所驅折衷嫌其添設以行險字換去逐利字固渾融但覺發揮不明耳看來除了利欲亦別無自驅犯患處還從前說遊立軒曰罟擭陷阱非必是爲利驅爲勢驅卽是自己之知驅之也【須知此亦是賔意】若是眞知者則見得世態一切陷人累人之境皆罟擭陷阱中也時文多雲惟其自以爲知便非大知若大知則忘其知矣須知此意是賔意不重全重在不能守上陸象山曰此道與溺於利欲之人言猶易與溺於意見之人言卻難罟擭陷阱能揜取禽獸者餌昏之也禍機能陷人者利昏之也隱怪之道能誤人者意見昏之也此亦是賓意樂天齋翼注曰擇中庸只就日用事物之理言勿說太深翼注曰不能守據舊說云復失之於過不及也時文多隻作復失之於過還從前說而不能期月守也言不能守便該得不能行

回之爲人也章此章大意是承上章言道旣不明必仁如顏回然後道可明也在夫子口中擇守並重在子思引來則重在能守一邊當與舜其大知章對看只重知行之分大全朱子以安勉分看雲峯以窮達分看俱是余意不可作正講翼注曰爲人二字不虛要本生質之粹而又能察說此從第四章

防意來也張彥陵曰擇亦須說得細蓋中庸𨿽渾然性體而其發於萬念萬事者莫非性體之散殊必須隨處體認愈析愈精方才有得此卽格致之旨翼注曰擇乎中庸是隨事隨物辧別眾理以求所謂中庸但要講得細些依程文兼念慮與事物蓋中庸𨿽渾然性體而其發於萬念萬事者莫非性體之散殊必須有隨處體認之功擇乎中庸卽格致之旨若依新說擇中庸只是尋求性體遂把下文得一善作合一之善說文理自然不通翼注曰善卽中庸也得一善非止一善也一中散爲萬用得一善便守一善是隨擇隨得隨得隨守之意吳因之曰擇乎中庸得一善聖人言語不贅言善足矣又冠之以一何也統言善則對惡之辭也人或趨於天理中之人欲歸諸一則不二之謂也然後見其爲天理中之天理一字正與擇字對看蓋所謂擇者非合理欲而擇之是專就天理而擇之也人欲一邊自是較然何須擇得惟天理中同源而異派毫釐而千里者其蹊徑甚難且如楊朱之義墨翟之仁彼皆斷然不欺都是正路上錯了腳所以要擇擇之旣精盡去其所爲千蹊萬徑可以南可以北可以東可以西者而獨見此堂堂正正大路所謂得一善也言中庸而不要諸一其不流而爲小人之無忌憚也幾希按因之謂擇天理中之天理亦是但天理中之天理本文善字內已包得以本文一字貼之則謬矣服膺弗失總是能守而行在其中矣存疑謂行在擇乎中庸之後得一善之先行之而有得是得一善也翼注因之殊謬麟士譏其太鑿極是淺說亦不用也蓋得字只是知得未是行得也翼注曰能守固是守之以心卻不是空空守在心頭終身所歷寂感不一寂時守在心頭矣感時豈不見之行事乎墨卷無寂無感常合而常不違也最得旨膺是胸前只是借字或問以擇乎中庸爲非賢者之過服膺弗失爲非不肖者之不及恐不然似當云擇乎中庸則非知愚之不及服膺弗失則非賢不肖之過不及

天下國家可均也章此章大意謂中庸不可能必如後章所言之勇乃能之耳與前引舜回章一例然所以必先說此章者要人知中庸是一个至難的方才知下章之彊必不可少姚承庵曰三者做得恰好便是中庸管東溟曰三者一裁於中庸便是至徳此於語中大帝堯徳泰伯仁比干見之天下國家三句分言之則可均似知下仿此合言之則毎句內各自有知仁勇故大全陳氏及蒙引之說自可兼用也章句元本不必其合於中庸攺本云然皆倚於一偏總是一樣意思但云皆倚於一偏則尢覺直捷王守溪曰此不是說道理不可能論道理則已曰

庸矣何不可能之有乃嘆人之不能此道也許敬庵曰中庸不可能也乃反說之詞謂三者之難亦有可得而能矣若中庸之道至易至簡而乃不可能也乎此聖人怪而警之之辭也以難阻人恐非聖人之意翼注曰人欲之私不但徇情滅理稍防意見卽是私稍加意气亦是私章句所謂義精仁熟而無一毫人欲之私者不能及此卽下章所言之勇也

子路問彊章總旨此章承上章中庸不可能言必如夫子告子路之彊然後中庸可能中庸之所以不可能者只是不彊耳彥陵氏曰易曰天行健君子以自彊不息此天命之謂性也率性之謂道則自中自和又何彊之可名耶然吾人有生以後便爲習气用事矣矯習以歸性乃所稱自彊之君子

子路問彊節樂天齋翼注曰竊聞剛足以任道而未得其眞故問之張彥陵曰問彊與問勇精粗不同彊字卽𨿽柔必彊之彊是習到牢硬處站得腳定不委靡偃僕耳

南方之彊與節張彥陵曰三與字不是詰問亦不是聽其自擇分別南北正要他不爲气習所移抑而彊與句卽是南北二句中轉語樂天齋翼注與此同然淺說卻作詰問看俟再定樂天齋翼注曰三與字不是聽其自擇只是歷數以告之如雲不有南方之彊與不有北方之彊與又不有汝學者之彊與

寛柔以敎節樂天齋翼注曰敎字專作師敎弟子言只如俗云勸化人耳此是二項不當串佐案曰南方之彊亦就南方之出類者言之非是人人如此彊處全在含忍果敢章句兩个勝人字又是其彊

之驗處雙峯卽認柔能勝剛爲彊稍差以南北之彊對看則南爲不及北爲過以南北之彊對無所自立者看則南北俱是太過翼注曰居之是以其彊而自處非居其地也湖南講曰頗類知雄守雌知白守黑的作用此屬乎器度

衽金革節張彥陵曰二句串看非必定是死𨿽至死而不生悔的念頭亦是平時自負如此湖南講曰衽金革不定是用兵乃借以狀其情之樂禍卽至死亡亦無厭惡是赴人之急徇人之難的作用此屬乎骨力

故君子和而不流節張彥陵曰南北之彊亦不是尋常人此輩亦見定守定但學力未能盡變化气質不免尙爲風气所囿所以不得爲中庸此節乃中庸之彊附樂天齋翼注曰此節分人已窮達四件看彥陵又曰按和不流是一轉語蓋和易至於流流是和之獘中立不倚是一直語蓋中立便是不倚不倚是中立之竟附徐巖泉曰不流方得謂之和若流則便謂之同矣湖南講李宗臯問中立已是不倚了今講又不至於倚傍以又字作轉語者謂何答曰若中立自然不倚怎見得他彊處惟易倚而不倚乃見矯轉之意蓋中立者挺然直立不愁他倚東西南北卻愁他又倚中立作靠山生一段孤介的气習這倚乃似中立非中立卽在中立內照上流乃似和非和卽在和內按此看不倚似勝大全朱子之說【丙午三月十二日】麟士謂朱子嘗謂堯舜孔子方是庸夷齊所爲都不是庸今又以並證不倚不知當否麟士此疑則太過蓋統兩人之生平論之則誠不得爲庸若只就其一二事論之如伯夷叩馬之類則又安得不謂之庸中和與首章中和淺深不同故蒙引云和與中立字輕與下文國有道國無道一例彊處全在四不字上明季講家以和不流爲處眾之道中立不倚爲持己之道大全蒙引俱無此說看來處眾亦有和處有中立處持己亦有和處有中立處不必如此分因之謂末節非對眾人言對南北之彊言也若國有道而不變塞是不爲富貴寵利所移則南之以忍勝人北之視死如歸豈以富貴移易其心者哉此段最精妙發前人所未發但又曰塞者韜斂晦藏不自表暴之意凡從事於務內之學者皆知學貴闇然道貴藏用其始未嘗不務晦塞而戒名髙第當國有道之時正君子乘時效用之日將外有時不再來之慮而內有翹然自喜之心於是急於樹尺寸見所長𨿽非富貴移人亦屬名根未盡此之謂變塞不變則未試而恬然無急於求試之意已試而泊然無樂於得試之意變與不變只爭个著意與不著意此則謬也所謂不著意所謂韜斂晦藏似是二意不當合而爲一且此種意俱在章句所守二字內不當以此作塞字正解又曰國無道至死不變者論語曰不曰堅乎磨而不燐不曰白乎涅而不緇聖人之遇磨涅也有不燐而已矣未嘗磨而益堅也有不緇而已矣未嘗涅而益白也不燐不緇所謂不變者也益堅益白則動於气矣此亦謬也所謂不變者乃是不變其不激不隨之行耳若卽以不激不隨爲不變正解則文理豈順乎總之因之𨿽知此節是對南北之彊說而不知以和而不流一句作主故如此穿鑿宋羽皇曰兩不變所不變者何卽中和也彊只不流不倚可了有道無道特極其境遇言之耳翼注曰未達之所守平生之所守只是一樣但國有道則身出而仕回視潛修則爲未達之所守國無道身未出仕故但言平生陳幾亭曰不變塞非處通顯之地不攺寒素風也若然一楊綰耳何當於中庸之彊哉蓋致主匡時君子塞時之素心其用也必須堯舜君民如伊尹處莘耕野而樂道及用於湯則革無道而洽一徳一心之交此之謂不變若對半塗而廢者說則不倚不變意俱重然在子思引言之旨則然非夫子對子路本旨大全朱子以四者爲能擇能守後事似與章句不同然必能擇能守而後進於彊亦必有如是之彊而後可謂眞能擇眞能守朱子之說固未嘗矛盾君子之彊在理不在气在以理自勝不在以气勝人故有時與人同是謂和和則易流而君子不流此理不可奪也有時與人異是謂中立中立則易倚而君子不倚此理不可奪也以至處窮處達境不一而君子之不變則一此理無之而可奪也豈南北之彊所可同日而論哉中庸之不可能者必如是而後可能也

素隱行怪章總旨此章因上數章分言知仁勇以爲入道之門至此合言以結之自民鮮能久矣至此只如一章民鮮能與惟聖者能之正相照應前言道之不行不明由知愚賢不肖之過不及然未詳言賢知之過如何愚不肖之不及如何此章言素隱行怪便是賢智之過遵道而行半塗而廢便是愚不肖之不及至舜之知回之仁告子路之勇合之便是此章之聖大抵道止於中盡於聖聖只是中之至夫子𨿽不敢以聖自居然必揭出一个聖者見天下只有一條正路猶孟子言法堯舜而已矣吳因之曰特借自己以發明中道不是自敍口气全不重不屑乎失中與不自居於得中意張彥陵曰按中庸道理最平最深原是人生日用飲食只因名根不盡【偏】所以惑於新奇可喜做得半上半落首節提出後世有述末節說到不見知而不悔把是非毀譽一切放下方是依中庸的實地

素隱行怪節亦有始不隱怪而終隱怪者亦有不索隱而行怪者翼注曰有是容或有張彥陵曰不說當時之述而說後世蓋後世聖逺言湮而想見先年有髙奇之事遂杳邈而迎取以爲新有字要看得活言後世便包得當世不必如此穿鑿隱字是隱僻之隱是常道之外者下章費隱是隱微之隱乃常道之中者這種人知人所不能知行人所不能行似猶愈於半塗而廢者然過猶不及

君子遵道而行節張彥陵曰半塗而廢卽在遵道句內遵如童子之遵嚴師原無浹洽故不得不廢照弗能己看亦自見遵字比依字𨿽較淺然亦不可說壊吳因之曰大都半塗而廢終是好奇之心所使畢竟歸於隱怪之一路此非力之不足乃志之不堅也按此說𨿽亦有然須兼不及一邊說始全佐案曰半塗而廢只是不能造其極不必歸於隱怪【甲辰閏六月二日】隱怪是失之過半塗而廢是失之不及各自一病蒙引翼注俱云半塗而廢者不可便謂之愚不肖不知究其歸則亦是愚不肖也注力之不足當活看半塗而廢與孔子所謂畫孟子所謂進銳退速其病不同及其歸亦一而已這一種人亦是學問中人所以謂之君子然究其歸是亦愚不肖也畫者不待言進銳退速者亦不待言翼注曰吾

弗能己矣旣不可作勉焉而不敢廢又不可自認至誠無息作文只就道上發不能己便是蓋中道乃天之命人之性能遵而行自有不窮之味不息之機我如何能己得顏子欲罷不能正與此通吾弗能己只是言道之所在吾弗敢過道之所在吾不敢不及卽學不厭之意

君子依乎中庸節張彥陵曰依與遵不同遵字著力依字自然翼注曰依中庸者與中庸爲一也中卽心心卽中心之惺惺處卽中庸之所當知心之亹亹處卽中庸之所當行遊氏未免有念之云似亦與依字意切而或問譏其非儒者之語恐太過翼注曰遁世不見知只一意不必太分別要本平淡之理不足以致人之知來亦不必以山林巖穴講遁世此只言其隱而在下耳悔字要說得細不悔又要說得自然不是有心把持道眞在我自然忘卻顯晦不但不攺操亦不動念管東溟曰遁世與避世別避者必隱遁者不必隱君子有中庸之隱徳而世人自與之相違如天山之兩相望而不相親故曰遁依中庸矣何以至於遁世聖人不索隱行怪又不閹然媚世則羴气薄而聚羶者不附焉亦若天山之相遁耳然而聖人卒無悔非止以不愧不怍故無悔蓋培萬世之道基者名不必成於一世儒者不可不究此理沈無回曰中庸之理至平至實有一毫與當世不相合不可謂中庸惟與當世無一毫不相合而世莫我知而不悔方見其依中庸之眞處若認作懸崖撒手更不顧人便是禪學髙中曰說遁世又說不見知者何蓋遁世者藏於世也身遁而名猶彰彼好名者猶能甘之惟身旣遁人又不知乃人之所甚不堪者而能無所怨悔日有孳孳此正所謂潛龍也聖人也此聖學本旨所謂無所爲而爲者也故篇末復自闇然爲己推至聲臭俱無終之也顧涇陽曰悔字與人不知而不慍二字有辧慍者是己而非人悔者徇人而忘己不慍自反之至也不悔自信之至也然遁世不見知聖人只不悔而已老子曰知我者希則我貴矣似多了一層意思旣說遁世不見知而不悔便有國有道不變塞焉一邊不當呆看依與不悔𨿽云常依是不悔則原是二件然到了依地位自然不悔所謂旣無虛假自無間斷也大全胡氏云依非難不悔爲難蒙引淺說俱云依只是仁知不悔方是仁知之至俱不是余初亦誤收注知之盡數句總承上來不專頂不悔說張彥陵曰惟聖者能之句不是難其辭以阻人髙標其名目正爲素隱行怪者下一鍼砭也蓋隱怪之徒祗爲名心太盛意欲以人所不能知不能行者見其奇不知道實不外於中庸只是此念毫無斷續毫無夾帶處便成絕徳何必隱之素而怪之行耶所謂吾弗能己矣固如此按末句亦不專對隱怪說惟聖者能之勿說得太髙聖只是盡其性之所固有人自不能如聖耳李毅侯曰依乎中庸遁世不悔惟聖者能之至此才結得君子中庸一案此節時解有謂依中庸句當與素隱遵道二句應遁世句當與有述半塗二句應其說甚謬與章句相悖末節與弗爲弗己對看是安勉之分與隱怪半塗對看是中不中之分此章正意只重在中不中上【丁夘三月】

君子之道費而隱章總防此章言道無不在以申明不可離之意所以歸之君子者以君子爲能不離乎道也其實章句只就道言並不就君子身上言賽合注曰此下至哀公是中庸第二枝上一枝旣就中庸之道說到從入去的門路了此一枝復自道之不可離處說起个費字旋卽約之人身由日用素位家庭孝弟之常貫乎微顯而推至聖人格天繼述之事帝王人存政舉經綸之業正見自邇行逺自卑登髙道之費者可全體矣此一枝大義也饒氏以首章道不可離爲無時不然此章費隱爲無物不有最細首章二句𨿽亦兼無物不有言此章存疑𨿽亦兼無時不然言然所主則各有所在葛海門曰此章須要把夫婦聖人天地渾看做一件聖人卽是夫婦夫婦卽是天地鳶魚之飛躍卽是夫婦之知能飛躍之天淵卽是有憾之天地斯道活潑潑地自彰自著於其間一毫掩匿不得一毫假借不得但在夫婦曰端在天地曰至而還其與知與能之良卽可以爲聖人參贊之極相忘於天地有憾之大便冥合乎不知不能之眞矣張彥陵曰按此章說道之費首以夫婦言起而後又以造端乎夫婦結之此可見人道之所自始也下章隨以君子之道四論及君臣父子兄弟朋友繼又及和樂宜順語道之所自若舜文武周皆是盡此君臣父子兄弟朋友之道者故引夫子言五逹道以終數章之義而要行道以智仁勇則又以照轉前支擇守之意此又是數章脈絡

君子之道費而隱節丘月林曰這道該夫婦聖人天地萬物在內以其非君子不能盡故曰君子之道又曰謂之隱者所以贊費之妙也費隱之隱與索隱之隱不同蒙引甚明賽合注云金章𨿽重个費隱又只重个費字費隱不平蓋子思因老莊之徒求道於虛無寂滅荒唐之境於吾儒平實簡易充周不窮之理置之以爲平常淺近而不能爲故特掲而言之曰君子之道非徒不可見而隱也乃費而隱也翼注講意俱依此說俱大差中庸之作爲知愚賢不肖之過不及而作也豈專爲索隱一流哉費隱皆就理言不可認气爲費認理爲隱以存疑之說推則天命之性率性之道俱屬費亦俱屬隱分屬則非首節意已說盡了下三節只是詳其費證其費結其費賽合注曰據首節注云費用之廣也隱體之微也新說乃謂費卽使費之費隱卽莫見乎隱之隱不是用之廣體之微而以有無揷講豈知無字豈可當隱字袁了凡曰此道卽時時用時時無用時時有感有應時時無感無應按此將費而隱作動而無動看了是認心爲道了賽合注辧之極是

夫婦之愚節翼注曰夫婦之愚不肖是夫婦中愚者不肖者時文云愚如夫婦不肖如夫婦則聖獨不在匹配乎張彥陵曰由夫婦而推至聖人天地不能盡便是道之至大處而其大處又無空隙滲漏故總承之曰大莫載小莫破其實大小不平更不必分天地聖人爲大夫婦爲小只是這个道說大亦得說小亦得附辧𨿽聖人亦有所不知不能不必謂所不知所不能者盡在所知所能之外就夫婦與知與能的道理卽聖人眞个有所不知不能總是論道之費不可以知能盡的意思愚不肖所知能如事親敬長之類聖人所不知不能朱子曰人多以至爲道之精妙處若精妙處有所不知不能則與庸人何異至乃是道之盡處不知不能是不緊要之事又曰夫婦之與知與能是萬分中有一分聖人不知不能是萬分中欠一分皆說得至妙天地之大以道言不以形言附關尹子曰非有道不可知不可知卽道非有道不可能不可能卽道翼注曰憾是不滿足意不專是怨望也注云覆載生成之偏如天職生覆不能成載地職成載不能生覆是也此以天地之常言也及寒暑災祥之不得其正如當寒而暑當暑而寒善人遇災凶人遇祥是也此以天地之變言也只作怨望說遺前一意又曰不可說壊天地聖人只見道廣耳又曰不是君子語大語小只是以君子之道之大者言之以君子之道之小者言之又曰二天下字以物言天地萬物皆是物說叢袁七澤曰凡物以彼載此以此載彼以彼破此以此破彼蓋有二故可載可破也而道豈其然哉載者與所載者皆道也破者與所破者皆道也又安得而載之破之聖人也盡不得天地也盡不得是語其大而其大無外莫能載也愚不肖所知所能是語其小而其小無內莫能破也此章所謂大卽後所謂洋洋所謂大徳惇化也卽前所謂中所謂天命之性也此章所謂小卽後所謂優優所謂小徳川流也卽前所謂和所謂率性之道也大是萬物統體一太極小是萬物各具一太極大處有費隱小處亦有費隱大全雲峯胡氏及蒙引皆以隱爲天命之性費爲率性之道此未是存疑不主其說朱子語類亦嘗辧之云不當以中爲隱以和爲費

鳶飛戾天節翼注曰注云化育流行者鳶魚卽化育之一物鳶飛魚躍卽化育流行之一機又曰注云活潑潑地者活字是活動意又是自然意蓋使鳶不飛魚不躍是化機有息非活也使有心於飛而後飛有心於躍而後躍是亦情識所爲不謂之化機而終歸於止息亦非活也惟自然之動爲活鳶魚之飛躍气也當飛當躍者道也是隨舉一物皆可見道不可泥在鳶魚上林次崖嘗推言之饒氏謂以人來證也證不得以物來證也證不得此說謬方氏提起一二之說明白章句以鳶飛魚躍爲道之用而或問必兼體用言之者此體用字當分屬天命之性率性之道與首節費用之廣隱體之微體用字不同或問中所解程子必有事焉而勿正之說史氏伯璿及存疑看得明白朱子舊說新說並非二意蛟峯方氏誤看

造端乎夫婦節賽合注曰末節注云結上文新說欲作君子體道之功說大差合注又曰端字對至字看造字對察字看造卽造化造字造端二字𨿽有行逺自邇登髙自卑收拾到實地之意然此節結上文只重道無所不在之意不可呆說此察字卽上下察之察但彼合大小言此專就大處言微不同丘毛伯曰說个造端乎夫婦則愚不肖皆可與得所以人不必求道於聖人之所不能處惟率其夫婦知能之端則日用中有聖人有天地在分明將費隱結煞在人身上及其至乃推而至之不是說察天地爲至也須辧徐自溟曰道無端特以其造於夫婦身上者言之道無至特從其所造者之所至言之王觀濤曰天地大夫婦也夫婦小天地也道以無爲體以有爲端以萬爲用以一爲端講家有欲將末節作君子體道之功者非也下數章方就君子所以體道者言之此章則皆就道體言耳

道不逺人章總旨此章因上章說道如此其費恐人以濶逺求道故言道不逺人朱子曰道不逺人三句是一章之綱下三節是解此三句然緊要處又在道不逺人一句蓋此道常昭著於日用常行之間初無髙逺難行之事若欲離人事而求之髙逺便非所以爲道所謂道在邇而求諸逺也自伐柯以下章句取張子正蒙之言分三節各自一意近日講家俱謂三節相承重在違道不逺一句而伐柯一節則爲忠恕發端丘未能一節則詳言忠恕之事此非章句意蓋論道理則忠恕子臣弟友皆相貫通但夫子立言之意一則以治人言之一則以愛人言之一則以責己言之毎節各言一事不當牽合故大全雲峯胡氏及淺說皆依章句截然作三事看學者不當從晚近之說而輒輕議章句也董日鑄曰予觀四節文義本不相屬非夫子一時之言子思撮合成章妙義躍然張子三語之疏奇特明簡深得章旨杜靜臺曰通章重在違道不逺一句而伐柯一節則爲忠恕發端丘未能一節則詳言忠恕之事也三節相承總是申明首節之意夫子喫緊敎人處在忠恕二字上【附】孫淮海曰道不逺人言道卽在當人之身也人之爲道而逺人是不以其在當人之身之道自治其當人之身身與道二故不可以爲道也伐柯之詩正見其道不逺人人不可逺人以爲道惟在以當人之道自治當人之身攺其不合於道以止於道也道者何忠恕是也忠恕者何施諸己二句是也施諸己【云云】者何求子必盡事父之道【云云】是也求子臣弟友之道者言信行謹以求造於篤實之地是也盡道不外於忠恕盡忠恕不外於子臣弟友盡子臣弟友不外於言行篤實可見中庸之道卽日用常行之道惟率其性之自然卽無往而非道矣

道不逺人節王觀濤曰爲道逺人不是逺別人卽自逺其與人同然者耳如索隱行怪是也吳因之曰人之爲道而逺人二句非慨世意正見爲道須不逺耳要認

伐柯伐柯節大抵此章言治人則以人與則言言愛人則以忠恕言言責己則以庸徳庸言言總是一理彼此互見耳忠恕卽是則庸徳庸言卽是忠恕但治人愛人責己則須還他三件諸家欲一滚說下則謬矣伐柯三節章句以治人愛人責己分看段落了然鐵板難動然惟雲峯胡氏及淺說主之而史氏伯璿及翼注賽合注各有操戈之說俱不可從蒙引𨿽亦有操戈之意然其意只是要以忠恕貫未嘗謂治人愛人責己之名目不可用也與注似亦不相悖但其言則自以爲操戈者此不可解也其說附後附蒙引曰此章朱子分三節各一意朱子蓋先入於張子正蒙之言乎恐張子之言未必盡是子思之意也蓋忠恕貫天下之道其於上下文之意宜無不該非但指愛人一端而已也如大學云有諸己而後求諸人無諸己而後非諸人所藏乎身不恕而能諭諸人者未之有也則所求乎子以事父未能一節亦忠恕之事矣又如孟子注云聖賢之於異端拒之甚嚴而於其來歸待之甚恕拒之嚴故人知彼說之邪待之恕故人知此道之可反則以人治人一節亦爲忠恕之事矣翼注曰猶以爲逺下補云若人之則卽在人之身乃眞不逺矣故君子【云云】以人治人若深言之則𨿽天地聖人所不能及亦不可謂非其人之道然此章因上章說濶了故此說入身來則其人之道不得幷指天地聖人所不能及矣故注以眾人所能知能行爲解但所謂眾人亦不是庸眾之眾史氏伯璿看得明雲峯說不是以人之人卽是庸徳庸言翼注曰治人就敎人說其人能攺卽止不治不是姑息是道本不容有加也四書鏡曰止之者非不敎也其所敎者不過申明昔日之敎如所謂振徳所謂俾勿壊也

忠恕違道不逺節張彥陵曰違者違去之謂非違畔之謂己所不欲勿施於人己所欲而施之於人皆是推己史氏此說甚是但此節只說所不欲者是舉此見彼耳史氏欲以此節爲所不欲下節爲施所欲則恐不然賽合注曰施諸己二句只是恕注曰忠恕之事蓋無忠做恕不出也蒙引以不願爲忠未是只當於恕上看出忠意朱子曰忠恕二字離不得方忠時未見得恕及至恕時忠行乎其間吳因之曰施諸己而不願二句須將首節不逺人意思體認乃是不然便與別處無辧不當以施於人者爲逺取諸己爲不逺不願勿施總是不逺人以爲道之事予初收大全黃氏之說近覺稍差董日鑄曰惟聖人可以語愛己乃可以語愛人辟之吾欲飯而勸人飯可也吾欲鴆而勸人可乎按董說卽朱子無忠做恕不出之意愚意更欲增一層曰吾方饑而欲飯而勸飽者之亦飯可乎此意亦不可不知

君子之道四節吳因之曰所求乎子臣弟友講此處全要見得所求乎人者皆是求之以彜倫日用之常意注道不逺人凡己之所以責人者皆道所當然也三句極要體認看來所求乎子以事父數句卽所謂不欲勿施皆是舉恕見忠但一主愛人言一主責己言饒氏以不願勿施爲恕之事所求乎子以事父等爲忠之事謬矣又事父數句舉所欲而該所不欲不願勿施舉所不欲而該所欲總是一樣而一主愛人言一主責己言史氏以不願勿施爲所不欲事父數句爲所欲亦謬也翼注曰先施之是施信也如肝膽相照過失相規之類翼注曰行謹勿十分講透恐犯下二句樂天齋翼注曰謹者擇其可旣是子臣弟友之道如何有不可言者蓋道𨿽可言但使不能行而徒言卽不可也其實不是務要擇其可者言之乃是務要戒其不可者不言也主戒虛意方切謹字吳因之曰行然後知不足謹然後知有餘不足有餘不可作實看只是他心上見得如此愈行愈見有不足愈謹則愈見有餘惟自以爲不足自以爲有餘故益勉益不敢盡此三句是自責自修愈進愈無窮意翼注曰足字要說得細萬分中有一分未盡亦是不足鄒東郭曰兩个不敢字是何等警惕何等敬畏吾儕之學只是一敢字便壊了黃貞父曰不敢卽首章戒愼恐懼翼注曰言顧行二句是承上文意而衍之非又深一步也然玩二顧字還是以用工言不以成功言蓋顧字是照顧之意謹之至則是其言也兢兢照顧其行而惟恐其不符行之力則是其行也兢兢照顧其言而惟恐其不逮如此講方得若云言能顧行而無不符行能顧言而無不逮則悞作成功看矣吳因之曰言顧行行顧言則是議論皆已化爲躬行有躬行而無議論是純然天下之篤實也故曰慥慥湯霍林曰慥慥只承庸徳庸言來言這个君子豈不平平淡淡而成篤實之美又何以索隱行怪爲翼注曰胡不作豈不看子臣弟友大全或問蒙引淺說皆主夫子自己之子臣弟友言不是泛說蓋夫子𨿽未嘗爲君而有臣然古人君臣字多通用凡卑之於尊僕之於主皆有臣義自庸徳以下有主君子之道言者有謂是孔子自責自修之事者蒙引云慥慥贊美之辭不應夫子自言而自贊美今當斷自庸徳之行以下爲正言君子之道謂己之所未能者皆君子所己能而自勉之意在言外

君子素其位而行章總旨翼注曰此章首節爲綱下三節詳而明之末節結而証之通篇重位字固矣而末節身字亦重蓋身之所居爲位反是爲外位不能無得失二境俱反求諸身要吾身無失耳自得的自字正己的己字俱是此个身字

君子素其位而行節李毅侯曰道不逺於子臣弟友而子臣弟友各有所處之位張彥陵曰注以見在訓素此是實際語然行字亦要理防蓋聖賢學問正要在身世中磨練若只空談名理把世故一切等之空幻便非實地受用提出一行字正見分內所當爲事原無可推諉處那得工夫去管外面素位才不願外翼注曰行字是因位盡道不是苟且塞責遊氏卽其位而道行乎其中一句是矣而又曰若其素然也則亦看素作素來之素矣稍誤吳因之曰素位而行似以事言而心亦在其中不願乎外似以心言而事亦在其中翼注曰願字不但營求少有動念卽是又曰外與位是个屢遷不定的如位富貴則貧賤爲外位貧賤則富貴爲外願外如未得思得小得思大旣得思保守己失思復得之類皆是不但逆境有願外順境亦有願外也張彥陵曰若外字勘得不破就是位以外一切無營逐而位以內所行者事微不與位協意微不與位適皆外也皆願也附吳因之曰君子素位而行盡矣何故又有不願乎外一句說者只作一正一反看故講素位而行盡了說到願外處直是沒收殺人之汨沒於利欲者無論矣亦盡有在性分上做工夫者爲何不省得一種素位學問只爲他向內外關頭認得錯了凡言外者未有不擯而棄之推而逺之者也如性命之所不載曰外道禮樂之所不及曰外夷自非反覆牿亡之人其於內外賓主之限亦知講究然但知聲色貨利之爲外逐羶耽榮之爲狥外而不知除卻見在便謂之外苟非見在仁義道徳皆外也堯舜之事業孔孟之詩書而非適當其時皆外也當三聘之時而堅囂囂樂道之气象處廟堂之上而抱恂恂似不能言之款皆願外也推勘得外字破然後可與談素位之學聖人揭出一外字與素字對直如堯桀之不可共國而理薰蕕之不可同器而藏何等緊嚴若一正一反卻便是贅疣說話按卽依因之說亦仍是一反一正又按但知聲色貨利之爲外一段此意在素位內已包得至本文不願外自當指利害得喪言方與下三節意合

素富貴節素富貴二節注分貼素位不願存疑說得明蒙引尙不能無操戈之意也附後附蒙引曰素富貴行乎富貴兩條章句分貼素位而行與不願乎外不知亦是子思之意否故今看無入不自得一句易混入不願其外之意看正己而不求於人一句又易混入素其位而行之意至於君子居易以俟命一言又難分析二意矣至於所引射有似乎君子【云云】似益難於分貼而朱子亦自不柰何矣此與道不逺人章分三節處後學尙未得胸中灑然張彥陵曰無入不自得句卽在素位而行內了但未曽剔出心泰之意故又著此句以足其意四个行字可味是盡其居位之道意若只說是順其所遇是古逸士非君子中庸人歷一位自有一位所當盡之事於此無絲毫不盡則方寸之中廣大寛平眞有不可告人者此之謂自得識得此意則憂勤惕勵正與自得不相妨若說逍遙閒曠任運自然則孔孟老莊何異吳因之曰無入不自得非正說素位只說素位處形容他胸中無拖帶的光景賽合注曰自得謂塵緣遞變以驅我之入君子未嘗著一不入之心境安我我亦安境所入皆鳶飛魚躍之眞機翼注曰自得二字亦要刻畫精明蓋凡人處逆境而失意生焉固失其得卽處順境而得意生焉亦自得於外而非自得自得猶云自家得自家也固非戚戚亦非欣欣

在上位節君子曰吾在上位則下卽外也彼𨿽有趨承之責而其順我逆我我不與其事況逾越於常度之外而以陵爲乎故不特居髙履巍守不亢之風而一凡分可以先人權可以制人未嘗因勢之得便而少肆恣睢矣其在下位則上卽外也彼𨿽有管攝之權而其撫我虐我我莫必其意況攀緣於當分之外而以援爲乎故不特居卑處約守不阿之節而一凡分所不得專權所不得逞者未嘗以情之難制而曲爲依附矣【張瀛海在上位四句文】賽合注曰陵有徵求狎侮二意援有趨利附勢二意張彥陵曰正己二字要認眞己原無不正正己云者只是完己之分內也翼注曰眞己原無不正正己云者完己之分內也有上下者己之遇則隨遇以正之無上下者己之眞則葆眞以正之求而不得則怨生無求故無怨也怨字包下怨尢時講多作上不怨下下不怨上則己說破尢人了下面難說賽合注曰正己句是總括上文不陵不援意乃過遞之法耳蓋陵援之心卽是求人盡道於上下而不陵不援便是正己而不求於人吳因之曰怨尢之念願外者所必有說至不怨尢而不願外始益顯矣須知始而求終而怨合之皆是願外裏面事故備言之以見其不願外非止不求爲不願外要認

故君子居易以俟命節吳因之曰居易節總上二節而申言之未是結上文射有似乎君子方是結上文子思特揭出易字甚有深意見素位而行恁地平易安穩盡好受用正欲人須臾不離道也翼注曰易字不可就作位字位中之道乃易也按命字亦是此節特揭出王觀濤曰命字幸字最下得好蓋命者乃前定之气數君子有命小人亦有命但小人不知有命而妄意求福則𨿽命值其亨而偶得之亦非其所當得也亦幸而已故謂之徼幸其實小人不能逃乎命也張彥陵曰行險徼幸卽所謂無忌憚也李毅侯曰易險二字極妙惟正己是自家做得把

柄的直捷安穏𨿽處逆境猶坦途故謂之易捨己而他求便自家沒了把柄隨地坑塹𨿽幸得猶謂之險可見君子素位之行只一正己盡之矣故復引射之反求以比似之問君子正己如之何只是完天命率性之理自盡吾庸徳而已賽合注曰重君子一邊下句輕不可平對

射有似乎君子節吳因之曰君子素位而行不願乎外而孔子之論君子也亦曰射有似乎君子失諸正鵠反求諸其身夫其求於身之中是卽所謂素位也不求諸身之外是卽所謂不願外也君子盡道之實觀聖言而益決矣當把子思自己論做个主張而以聖言合之方得引言口气翼注曰孔子口中須泛說子思口气方可找到素位不願章旨

辟如行逺必自邇章總旨此章言進道之序自道不逺人章至此乃是一步緊一步雙峯饒氏謂其迆放開者謬蓋道不逺人章因上章說得濶了故特說个人字則己切矣然曰人則見在未來皆人之所當盡也故又說个位字則益切矣然曰位則髙卑逺邇皆位之所有也故此章又說个自邇自卑則愈切矣合看諸章子思一段喫緊爲人之意何等細宻聶雙江曰子思慨世之求道者騖髙逺而忽卑邇故彊分階級以破其惑使學道者有所持循而入其實道一而已寧有逺邇髙卑之殊哉玩後章總注云此前三章以其費之小者言則知此章髙卑逺邇俱當在費上說夫婦所與知與能者卑邇也天地聖人所不能盡者髙逺也時講俱云未達卽是卑邇旣達便是髙逺髙逺卽寓於卑邇之中卑邇之外無行逺登髙之道其說𨿽可通然似兼以髙逺作隱看了殊混須知此章髙逺字並不當以天地聖人所不能盡

者爲講蓋此章因上章說个位字而位之內有髙卑逺邇之不同故又以其序言之則此髙逺只是位內之髙逺不必說到天地聖人所不能盡也

辟如行逺必自邇節張彥陵曰道字不可就作進爲之方仍作道理看按此本翼注然大全蒙引存疑淺說俱不如此解吾從先進兩諭一是橫說一是說存疑曰理無逺邇髙卑自人之所見而有不同說得極明了凡曰不止是由邇而至逺由卑而至髙之說乃是謂行逺只自邇處行之登髙只自卑處登之也王顯甫曰在邇處行卽所以行逺在卑處登卽所以登髙按上二條俱是深一層話其實君子之從事於卑邇非爲行逺登髙之故

妻子好合節詩意本云𨿽妻子好合如鼓瑟琴必兄弟旣翕而後和樂且耽則是兄弟眞能宜室家樂妻孥者也因兄弟及妻子子思引來乃以和兄弟宜妻子對言之兄弟旣翕和樂且耽則是能宜爾室家矣妻子好合如鼓瑟琴則是能樂爾妻孥矣此斷章取義也

父母其順矣乎節翼注曰看來此意可疑蓋百行莫先於孝如何順父母反在後作文當周旋數語如雲人子之事父母固先於妻子兄弟而用其情然使不能聚一家之歡心以事其親未必父母之我順也李卓吾曰此言邇之可逺亦邇之卽逺卑之可髙亦卑之卽髙許敬庵曰和妻子宜兄弟以致父母之順此非由宴暱情愛之私而得之也修身刑家潛孚黙感一神之所爲故繼言鬼神之徳人心之鬼神與天地之鬼神非有二也君子達於鬼神之情狀而暗室屋漏不顯亦臨可與語庸徳之行矣順父母宜兄弟和妻子皆庸徳耳皆素位中所當然耳然髙卑逺邇之不可紊如此則庸徳之中猶不可不循其序也況欲求之庸徳之外哉素位之中猶不可不循其序也況欲求之素位之外哉

鬼神之爲徳章總旨此章重在誠字自道不逺人以下三章因上言費隱而指其切近者以示人恐求道者之騖於廣大也此章又因上言費隱而指其眞實者以示人恐求道者之飾於虛僞也故此章誠字乃一篇之歸宿費隱章是就物之形上見道之無所不在鬼神章是就物之气機上見道之無所不在翼注曰首節嘆鬼神之徳之盛且虛說次節正見其盛最重三節驗其盛四節證其盛俱輕末節結其盛也

鬼神之爲徳節此章鬼神與季路問事鬼神之鬼神不同彼是專指天神地只人鬼言此章是統言天地閒气之靈處凡天地之春夏秋冬人身之語黙動靜無非鬼神章句恐學者求鬼神於杳冥故引程子之言曰鬼神者天地之功用而造化之迹也又恐程子之說未見鬼神是陰陽之二气故用張子之說繼之又恐張子之說未見二气之良能實一气之屈伸故又以一气貫之二气以陰陽之對待者言一气以陰陽之流行者言鬼神造化之迹迹字指能屈能伸者言非謂有迹可見者雙峯謂造化之迹指屈伸者言而以程子爲未精此誤看也看來程子但未說得二气與良能耳程張之分別處吳氏程與蒙引得之𨿽各自一意然可兼用也紫溪曰不可指气爲鬼神而气之中有鬼神在焉鬼神有對待屈伸二項而對待之中又有對待屈伸之中又有屈伸又對待之中各自有屈伸屈伸之中各自有對待蒙引曰此章鬼神以往來屈伸者言流行之陰陽也所謂陰精陽气魂遊魄降乃是對待之陰陽非此章之本旨淺說亦云看來不是玩第二節

章句莫非二字便兼對待在內陰陽是气鬼神是气之靈處然祭義曰气也者神之盛也魄也者鬼之盛也鄭氏曰气噓吸出入者也耳目之精明爲魄朱子曰魄者形之神魂者气之神又曰口鼻噓吸以气言耳目之精明以血言然則神可謂是气之靈鬼不謂是气之靈乎曰不然所謂形與血者亦指形血內之气言非指形血也蓋統言之則口鼻之噓吸與充乎形血之內者皆气也分言之則口鼻之噓吸者爲气充乎形血之內者但謂之形血舉外以見內也翼注曰先輩云鬼神之爲徳只是鬼神之爲鬼神最妥大全朱子曰鬼神之徳言鬼神實然之理實然二字不是玩或問曰鬼神之徳所以盛者蓋以其誠耳則知首節內未可用實然之意若依翼注則可用附後附翼注曰此章依新說誠字卽在徳字內不以誠作所以盛說侯氏以鬼神爲形而下鬼神之徳爲形而上非也盛處在下節體物而不可遺上或問旣極貶侯氏之說而大全又有朱子之說曰鬼神只是气之屈伸其徳則天命之實理所謂誠也想亦是未定之論麟士収之謬也黃氏洵饒雲中庸其至矣乎以理言鬼神其盛矣乎以气言理故言至气故言盛非也鬼神之盛亦兼以理言以其無過不及故曰至以其無所不在故曰盛章句性情二字亦兼理气而言

視之而弗見節此節依蒙引存疑則當重在末句而賽合注則曰必兼三句始是盛時說只重末句非也朱注無此解此是說者之謬翼注亦然未詳孰是當俟再定大全朱子曰非先有是物而後體之亦非有體之者而後有是物蒙引曰鬼神與物當稍有先後之別此非矛盾也猶之朱子論理气而曰此本無先後之可言然必推其气之所從來則須說先有是理且或問亦與蒙引同張彥陵曰終始字非當生死字看凡物呼吸喘息晦明變化晝夜代謝生死皆是也翼注曰終始字不可專作生死字看生死字只說得人與禽獸艸木還說不盡且如日月寒暑是物日月寒暑之來是物之始其往是物之終日月寒暑中之靈气便是鬼神又如人之一身語黙動靜亦是物亦有終始其語而動者是气聚是神其黙而靜者是气散是鬼推之莫不皆然又曰體物之終始不是只體終始兩頭不體中間謂自始全終皆體也作文宜串不宜分賽合注曰不可遺是物不能離鬼神勿言鬼神不能離物沈無回曰鬼神無性情功效之可見凡性情功效之可見者皆其性情功效也只看體物而不可遺一句便見或謂必合視不見聽不聞始見其盛非也蓋此章𨿽兼費隱然隱字乃帶言之仍重在費大抵費隱二義在第十二章

本並重自道不逺人以下八章皆重言費至下半部言天道人道乃漸歸重於隱蓋下學上達之義也

使天下之人節自體物不遺以上所言鬼神甚濶自使天下之人以下方是就無所不包之鬼神中提出所當祭之鬼神言之此則是季路所問之鬼神也許白雲曰言在上又在左右拍塞都是鬼神不是或在上或在左右恍惚無定之說翼注曰看來鬼神體物是鬼神卽在物中此承祭之鬼神還是與物爲兩者亦因人心自有鬼神耳故相感通又曰使天下之人三句是鬼神能使人畏敬奉承也洋洋乎三句是鬼神發見昭著也此卽體物之一驗不是正見其體物又曰接至洋洋乎不可云惟誠敬如此故洋洋如在其上如此說是重人敬鬼神了此不重人敬鬼神只重鬼神自發見昭著接至洋洋乎只用斯時也三字賽合注曰連齊明盛服亦是驗鬼神之不可遺處

神之格思節賽合注曰神之節說者俱說此是引詩爲祭祀之證愚謂朱注並無此解此是常說沿襲之誤蓋此章書只重鬼神之徳之盛句視之三句正見其盛使天下節是卽祭祀以驗其盛若以此章引詩是證祭祀節然則章旨豈重祭祀乎甚是無謂愚謂引此詩自是一意神之格思三句與上文兩開說一以祭祀爲驗一以詩詞爲證格思是體物也若可度思便有所遺矣格思而不可度正見體物不遺處不可射思句不重且看書當以朱子語錄並大全二書爲證朱子語錄云昊天曰明及爾出王昊天曰旦及爾遊衍鬼神體物不遺其至於是有不可得而測度者矣不顯亦臨尢懼渺忽之間檢察不周以得罪於天地鬼神況可厭斁而不敬哉大全北溪陳氏曰詩意不專主祭祀蓋卽屋漏之地而鬼神無不至者則其體物不遺於此尢可見矣不申上條祭祀爲是按北溪一條余所覽大全無之賽合注曰矧可射思句不重最是若欲講此句亦當如上節齋明盛服例以鬼神能使人不射見其不遺則可樂天齋翼注曰不可度卽上洋洋如在也矧可射卽上齋明承祭也按此亦言其相似耳不可便謂是證上節翼注曰據詩旨在相在爾室之下是格於幽獨之中也但引詩不重愼獨耳

夫微之顯節末節依翼注因之則是申贊其盛不是推原其所以盛依或問大全蒙引存疑淺說賽合注則是推原其所以盛不是贊詞吾從先進翼注曰首句要看之字猶云不見之見不聞之聞卽微卽顯之意也賽合注曰夫微節微字只承不見不聞帶說重在顯字下文所謂不可揜卽顯也大旨謂不見不聞何其微而由所不見不聞體物而不遺何如此夫顯著而不可揜如此夫就指不可揜說謂誠之不可揜乃如此也不是贊詞又曰誠字時說俱云鬼神本於誠又云誠爲鬼神之徳如此則推上一層了蓋所謂誠只是實有此鬼神之理也又曰新說謂誠字只是繳上文齊明盛服誠之至也洋洋如在誠之感也故曰誠之不可揜卽所謂有其誠則有其神也又新說誠之不可揜非專言鬼神也是借鬼神而泛言天下之微而顯者只是个誠不可揜如此此等說俱怪誕宜削去翼注曰不可揜卽顯也新說誠卽微也看來誠與微字又不同但所謂誠者亦卽此不可見不可聞耳姚承庵曰誠與鬼神非有二也猶鬼神之體物非有二也鬼神體物誠體鬼神凡物之一於虛而無實者則亦終於微而不能顯也若乃鬼神之迹𨿽虛而其理則實也當其合也理之實有是合也故气與之俱合而其始爲不可揜當其散也理之實有是散也故气與之俱散而其終爲不可揜如此夫三字有惕然意按前四節言鬼神之無不在卽是言道之無不在章句𨿽止就陰陽言而所指則道也末節乃歸結於誠曰夫鬼神不見不聞體微也而乃體物不遺若是其顯而不可揜何哉蓋以其實有此理其來而伸者陰陽之合也則實有是合特其合也無形與聲耳其往而屈者陰陽之散也則實有是散特其散也不可得而見聞耳此其所以能始終乎萬物而不可揜也鬼神體物誠體鬼神大全防引存疑皆言首節鬼神之盛未以誠言此節乃推原其所以盛明季講家以鬼神之徳卽指誠言者誤誠字有以實心實气言者有以實理言者以實心

實气言者則當訓曰誠實也以實理言者則當訓曰誠者眞實無妄之謂自是二項此章前四節似俱說气之無所不在則末節歸結到誠上只當云誠實也章句乃曰誠者眞實無妄之謂者蓋前四節𨿽似說气之無所不在而理之無所不在自在其中吳氏程之說甚明主意仍重在理上則末節歸結到誠上正當云誠者眞實無妄之謂矣雲峯謂鬼神者造化陰陽之气誠者卽造化陰陽之理也此說不是造化陰陽之理未是誠實有是理方是誠又翼注曰誠字俗講云其合也實有是合其散也實有是散太淺如瓦礫實有是瓦礫亦可謂瓦礫爲誠乎當攺云其合也實理之通其散也實理之復按翼注此說甚是然章句亦只云陰陽合散無非實者何也蓋上文言合言散原兼理在內則此節𨿽只云合散之實亦不妨按以實心實气言者亦可云誠者眞實無妄之謂余初誤看但此章則兼實理言耳【庚子十月初一攺】

舜其大孝也與章總旨此章同下二章皆是由庸行之常推之以至其極乃費之大者而此章則就徳之動天者以見其大也不是說必如此然後爲孝要見得如此亦不過完得一个孝極古今不常有之事皆是孝中所有可見庸徳之分量無窮無盡此章依淺說則第一第二第五節

俱就舜說惟第三第四節

泛說依防引翼注及劉上玉說則自第二節

以下俱泛說舜步步在言內而實步步在言外吾從淺說蓋徳之得天舉舜以言庸行之極非論舜也不從防引是劉上玉曰首節徳福平說次節以徳得福側說按上玉說與淺說合最是諸家欲於首節卽重徳爲聖人句者非是此說愚不敢附防此章從庸行之常看道之費處章末須歸到孝上若但發徳之得天脫卻孝字講亦非中庸大防也董日鑄曰舜之鰥而君武之臣而君周公之相而君豈不是宇內的大怪事而聖人未嘗避之而不爲者則知道本無怪亦本無庸怪而不得不怪𨿽怪亦庸所以子思將聖人幾件極奇的事都作孝看言孝而必兼徳福似若人之所難而専重於徳則人人可以自盡此夫子意也

舜其大孝也與節翼注曰首節大孝者非常之業蒙引此句解得精蓋夫子稱舜大孝不是欲人人如舜只是贊其爲天下古今不常有耳然亦不過完得庸徳分量徳爲聖人五句正其大孝處句句有邁迹自身意又曰此保之只是保諸侯之國不是爲天子與武王不同徳爲聖人其顯親之大何如尊爲天子富有四海之內宗廟饗之子孫保之其尊親養親慰親之大何如

故大徳節許敬庵曰聖人非敎人徼福者而孝又人子所自致何借於福而以取必於天正爲我可必之以徳則福亦所自求耳大徳卽聖人之徳位卽天子之位祿卽富有四海之祿名壽𨿽上文所無然上文亦含得享保𨿽此節所無然此節亦含得樂天齋翼注曰名壽俱天子身上說若不切聖人天子便非是附蒙引曰此亦是卽舜之事而論其理如此與下文栽者培之同意非專就舜一人言也其曰舜年百有十嵗者章句以證其實也亦見此節是因舜言也

故天之生物節翼注曰此與下節一諭一證俱輕看又曰此二節又俱不可找正意蓋正意至末節方

見出張彥陵曰物字兼動植說王宇泰曰天之化育只是一例施去那有心厚薄於其間只是物有承受得的承受不得的天只因物付物因字最妙蓋理在物不在天也篤字含下培覆二意蒙引說得好蓋此節意𨿽重在培上然題面自當兼說也翼注不是附後培覆之理蒙引以方以類聚言大全朱子以气之附著言不同然可兼用附翼注曰篤厚也𨿽含下培覆二意而實重培也蓋培是厚覆非厚也意若曰因其材而後厚之不槪厚之可知附劉上玉謂第三節

承上二節出天字若曰凡此皆天意也其說亦本賽合注然看來第二節

已含得天字意不必如此說

嘉樂君子節翼注曰憲憲二字正是可嘉可樂處民在野者人在朝者按二字當依賽合注作二句受祿三句據翼注曰保佑命申正是受祿處申卽保佑命之不已也然據詩傳云言王之徳旣宜民人而受天祿矣而天之於王猶反覆眷顧之不厭旣保之佑之命之而又申重之也則三句自當作三層看看來當是已然方然未然之分又按保愛之佑助之寵命之此句內又是三層東陽許氏遺了命字不是

故大徳者必受命節受命卽尊爲天子也祿位名壽宗廟子孫皆在其中董思白曰必受命不必於命而必於受命者也而世人妄以顏夭憲貧將聖人四必之旨作一種疑案不知聖人之所謂祿位名壽者論理而不必論數也

無憂者其惟文王乎章總防賽合注曰此子思引夫子論文武周公之事以明費之大者作三柱看文王時可以無憂而不憂而非不足武周時可以有爲而有爲而非有餘蓋文王以無爲爲中武周以有爲爲中無非道之所在也又曰據注云此言文王之事此言武王之事此言周公之事分明當三節平看總是言文武周公之事皆道之所在所以明道之費也新說欲單重文王上謂文王以有子之述而無憂下詳言其善述如纉先緒成先徳俱是子述之事而文王之所以無憂也此說似屬杜撰非此章本旨切不可從若題目在子述句出起則隨題立意亦自不妨董曰鑄曰文王之時宜無憂而無憂便是文王之

時中武王之時宜徵誅而徵誅便是武王之時中周公之時宜制作而制作便是周公之時中本文曰以王季爲父以武王爲子分明指出个文王之時曰纘太王王季文王之緒分明指出个武王之時至末節首貫一句武王末受命便見周公之不得不然處

無憂者其惟文王乎節賽合注曰首句虛下正詳之翼注曰王季二句只是父賢子聖未可犯下作述曰父作之者非羨其父作也言其不更有所作也

曰子述之者非羨其子述也言其不更有所述也吳因之曰無憂只以所遇之隆可得無憂文王但一平等人耳何謂中庸之道蒙引云文王以王季賢父而作之則所作者莫非積功累仁之事以武王聖子而述之則所述者莫非善繼善述之事一作一述己是盡善若更有作爲反屬紛擾於道悖矣故無憂爲中庸之道此說極是按因之所引蒙引一條余所覽蒙引刪本無之故未錄於大全賽合注曰文王無憂要看得好夫前有賢父自家一毫欠缺徳便不類後有聖子自家一毫失錯便不足以垂範況旣曰父作之在文王必有所以承之者旣曰子述之在文王必有所以開之者此處何得無憂惟文王能盡道所以無憂也惟字重看見惟文王能之而他人不與也按賽合注此說則首節是文王難爲子難爲父宜有憂而反無憂之意與因之所引蒙引之說及其前所謂有爲無爲之說不同然此說亦妙當並存之以俟再定也按其無爲處正是所以開之承之之處也二說未嘗不合【辛丒六月初四日】袁

了凡曰蔡叔以文王爲父聖父也以蔡仲爲子賢子也豈得便無憂哉

武王纉太王王季文王之緒節翼注曰過至一戎衣句當云夫其纉緒也本不期於有天下也柰何紂惡貫盈不得不伐於是一戎衣而有天下如此一轉方妥切不可以一戎衣以下作纉緒之實便於太王王季文王臣節有礙又曰摘訓中力辧纉緒二字只是繼世而爲諸侯耳與子述之不同其說𨿽近理然以緒字作侯位字看未妥蓋緒字非只指侯位也乃指侯國積功累仁之事但不是積功累仁以圖天下耳正與子述之同又曰有天下只是克商意勿礙下尊富二句一字見不勞再舉邵二泉曰言身則心不無歉焉翼注曰不失字要看蓋武王原有顯名今以臣伐君宜其失之矣然天下皆諒其爲順天應人之舉而無利天下之心故顯名不失不失是照舊意吳因之曰尊爲天子四句須看得與大舜有別大舜節備言諸福畢集此則言武之大有作爲意各有所主也

武王末受命節武王末受命句當補說文王故淺說講此處云文王以服事殷於禮制不得爲武王晚年受命於禮制又不及爲周公於是【云云】最妥翼注賽合注俱串說恐不必翼注曰文武之徳徳字不作心字爲是蓋本文只說徳注中亦不以心字解之若用心字於文王臣節有礙講當云帝王之徳莫大於以孝治其先而又以孝治天下乃所以寄之者制作也文武時制作未備周公輔相成王則大備制作成文武之徳焉按翼注只將徳字作理字看𨿽似是然卽作心字看亦不妨聖人之心與理原合一也以善繼善述觀之則於文王臣節亦無礙翼注曰成文武之徳一句是此節綱領追王二句成其孝先之徳也斯禮至末成其孝治之徳也又曰曰追王則祀以天子之禮不待言矣曰上祀則追王不及矣徐儆曰聖人制禮毫髮不苟太王王季有號而無諡則禮殺於文王蓋王迹之所由起與大統之所由集者不同先公有祀而無號則制略於太王王季蓋世近而功徳大與世逺而功徳淺者又不同此可見禮制之盡善處吳因之曰斯禮也禮字緊頂天子之禮禮字說下來賽合注曰斯禮謂追王上祀之禮按二說俱通並存之以俟再定張彥陵曰父爲大夫八句舉其祭禮之例而以葬禮形之葬祭不平期之喪以下又仿祭禮之意而制之重父母邊與期喪不平葬用死者之爵是貽死者以安祭用生者之祿是伸生者之情又曰期之喪二句是親不敵貴三年之喪四句是貴不敵親翼注曰期之喪二句可發透三年之喪二句勿發透末二句正明其所以然也三年之喪本不止於父母下只云父母者以父母統之也朱子謂只主父母未暇及他蒙引謂父母二字最重俱未是又有謂期與三年不平只重父母邊俱未是蓋父母之喪則是夏殷已然豈周公始制耶故知不當專重父母邊也

武王周公其達孝矣乎章總旨此章就武王周公之孝以見道之大達孝二字是綱善繼善述乃達孝之實也春秋三節卽所制祀先之禮以見其善繼善述郊社節合事帝祀先之禮以見其善繼善述蓋盡倫盡制總是孝中事則總是道中事可見道無限量翼注曰通章以達孝爲主直至末節俱見其達孝不可以末節另作一意黃防稽曰此章所言達孝全在二聖精神意緒與天地祖宗通處言之春秋二節所舉祭祀之禮義特其迹焉而已但按迹可以見心

武王周公其達孝矣乎節依注達字兼纉緒追王說賽合注曰達孝據注云通謂之孝且引達尊爲證

甚明白時說達孝作達之天下說又作達權說俱未得旨賽合注曰王荊石先生嘗論達孝是謂天下所通稱之孝亦不必眞有人稱他天地閒只有天理是人心所同武王制作都在天理上是爲人心所同然而無毫髮可非議得亦無一人得非議他這个孝道在一家則爲一家所稱的孝在一國天下則爲一國天下所稱的孝豈不是个達孝

夫孝者節賽合注曰志事只是一件自心所欲爲曰志自事所當爲曰事張彥陵曰志事相因下文通是述事而繼志在其中孔疏以繼志屬武王述事屬周公大謬予初誤收牧野之舉卽武之述事也翼注曰此節觀二人字主泛論說者爲是然實則爲武周言也善繼善述二善字大全蒙引存疑淺說俱兼守常通變說但意則重在通變耳翼注賽合注則專以通變解善字似不如先輩之渾然今說家多從之姑以翼注附下附翼注曰二善字重看隨時變通方謂之善講云先人所欲爲者謂志吾不必先人有是志而據今日之時有道所當志者𨿽先人復起不能易也於是以不繼繼之乃善於繼也先人所已爲者謂事吾不必先人有是事而據今日之時有道所當事者𨿽先人復起不能易也於是以不述述之乃善於述也

春秋節四書鏡曰春秋節要見得通上下意祖廟𨿽有隆殺宗器𨿽有輕重裳衣𨿽有等差時食𨿽有多寡而皆使之得以自盡也下節仿此注適士二看來適士只是諸侯之上士若天子之上士則受地視子男而廟亦當例此矣東陽許氏以適士爲天子之元士蒙士又引祭法注曰適士天子上中下之士及諸侯之上士恐俱不是吳氏澂云大夫士有主自伊川所定之禮始看來有廟便當有主古者大夫士亦不應無主不知吳氏何所本也翼注曰此二節詳言武周所制祭祀之禮上節是事神之謹下節是待下之周而待下之周亦所以爲事神之謹不平說也諸務紛紛或分禮備義周或分時祭祫祭或分通於上下俱不可從章句明謂下文又以其所制祭祀之禮通於上下者言之黃氏洵饒乃謂下文指上章下文言麟士因之遂謂春秋以下只主天子不兼上下言此大謬也存疑淺說得之翼注杜靜臺賽合注又謂此兩節俱就天子之禮言而通於上下之意當於言外補之亦不是春秋以下亦不是以之槪繼述只舉其禮制之大者言春秋二節卽注所謂下文又以其所制祭祀之禮通乎上下者言黃氏洵饒謂下文指上章下文言此謬也明季講家以敬其所尊爲通乎上屬春秋節以愛其所親爲通乎下屬昭穆節亦非蓋以敬所尊愛所親分配二節可也而以注中通乎上爲敬所尊通乎下爲愛所親則誤矣又或以上節爲禮備下節爲義周或以上節爲時祭下節爲祫祭皆謬上節是事神之謹下節是待下之周總是一時事祖廟卽宗廟可稱祖亦可稱宗

宗廟之禮節翼注曰此與上節是一時事過文但云斯時也又有宗廟班列之禮【云云】宗廟之禮禮字專指序立之禮不泛指祭禮序者不過別其班次耳子姓有宗祝有司之事者則各以事序其無事者列在阼階之下則序以昭穆而世次秩然此以前後爲班非如祖考以左右爲別也爵有貴賤貴中有賤以別尊卑也序事言辧賢而不及否蓋禮諸侯嵗貢士於天子天子試之於射宮其容體比於禮其節比於樂而中多者得與於祭非是不得與祭則與祭之士皆賢此辧賢只是辧其材能欲用人不違其能非辧其賢不肖也旅酬下爲上注言賓弟子兄弟之子各舉觶於其長按儀禮是弟子先自卒觶以勸其長飲非爲其長代斟酒也逮賤之賤指卑幼言然不必是童子序齒是從昭穆中序齒非泛序齒淺說云當序昭穆之時昭穆同則論爵爵同則論齒而齒輕於爵至燕毛之時則分昭穆以論齒而爵不復論矣此說本蒙引如此講則序昭穆與序齒方有分別序昭穆與燕毛是同姓之事序爵是異姓之事序事旅酬是合同姓異姓之事此兩節祫祭時祭皆如此賽合注曰旅酬不重眾相酬只重各舉觶於其長按儀禮則下爲上是敬酒非酌酒也【己未】仇滄柱曰按旅酬一事章句只約其大槪而大全所載許氏說刪節大略前後次第不明今將通義許白雲說全載於後許氏曰大抵祭必立屍必擇賓賓一人眾賓無數眾賓者賓之黨也其位在堂下西階之西祭則子姓兄弟皆防小宗祭則兄弟皆來大宗祭則一族皆至兄弟者主人之黨也其位在堂下阼階之東有司羣執事皆北面而立迎屍旣入主人初獻主婦亞獻賓三獻及屍主兄弟各相獻酢畢然後行旅酬凡主人酌酒奉屍賓者謂之獻屍賓酌以答主人者謂之酢主人酌酒先自飲再酌以獻賓者謂之酬先自飲謂引導之飲也旅眾也主人舉觶酌酒自西階酬賓主先自飲再酌以進賓受之奠而未飲兄弟弟子舉觶於長兄弟於阼階弟子者兄弟之後生者也長兄弟者兄弟之最尊者也弟子亦先自飲以進長兄弟亦奠而未飲賓取所奠觶於阼階酬長兄弟長兄弟西階前酢賓眾賓及眾兄弟交錯以徧以及執事者無不徧卒飲者實爵於篚此旅酬之大略也【此下大全俱刪去不可解】又賓弟子及兄弟弟子各舉觶於其長亦先自飲如旅酬所謂下爲上也賓取觶酬兄弟之黨長兄弟取觶酬賓之黨亦交錯以徧無次第之數謂之無算爵所以逮賤者如此林氏存疑曰按儀禮主人酬賓賓奠觶不舉兄弟弟子獻長兄弟長兄弟亦奠觶不舉然後賓取所奠觶酬長兄弟長兄弟取奠觶酬賓其賓酬長兄弟之觶原是主人所獻之觶非其弟子所舉之觶其弟子所舉之觶又在下文無算爵內於此無預許氏之說原非省文蒙引謂賓弟子舉觶於賓而賓酬主人者亦未及看到此耳林氏又云此題若依儀禮許多參差不一隻當依章句混淪看小注之說及詩楚茨小注劉氏俱未明白以上數條辧析最明今人往往忽過錄此以便觀者之究心云祭以天子爲主此莫得而賓者故以長兄弟對長兄弟與賓交酬而已非主也廟中豈有二主獻祖以天子爲主酬賓以長兄弟爲主凡天子之祭與賓相周旋者皆長兄弟也右二條出析疑甚有理然未知其何所本也存以俟考【辛丑二月十二】卽出蒙引【己未六月】徐儆曰非是別毛髮以爲坐次齒序在昭穆時已定至此又別老老之義故略其少者而只燕其老者賽合注曰本條題單出每上句作禮下句作禮意按春秋二節俱兼時祭祫祭以時祭祫祭分配兩節者此時說之謬也乃或謂時說亦無大謬羣昭羣穆咸在定是祫祭此殊不然髙曽子孫便有昭穆

踐其位節翼注曰此節承上二節而斷其爲孝也過文云武周制祭祀之禮如此不可以見其繼述之善乎又曰位是對越神明之位禮樂俱是廟中禮樂輯略曰踐文王之位行文王之禮奏文王之樂敬

文王之所尊愛文王之所親所以事文王者如生如存此之謂達孝雙峯謂踐位三句是述事敬所尊二句是繼志不必張彥陵曰敬其所尊二句本上三句言武周制爲此位禮樂所以敬所尊愛所親也存疑看踐位三句極快矣到敬所尊二句卻又不

能歸一殊可悶也附後踐其位主祭助祭之人皆踐其位也然此位卽先王之位不專是周公設的位也是周公繼先王設此位也行其禮卽祭時所行之禮然此卽先王之禮不專是周公制的禮也是周公繼先王而制此禮也奏其樂卽祭時所奏之樂也然卽先王之樂不專是周公作的樂也是周公繼先王而作此樂也自常情觀之禮制出於周公此何與於先王也殊不知制禮作樂在武王固有是意矣但末受命而未及焉文王𨿽未必有是意然使當是時必行是事其意亦可知也周公但體其意思而制作之爾故所踐之位卽先王之位所行之禮卽先王之禮所奏之樂卽先王之樂敬其所尊愛其所親是指周公說蓋先王欲制此位此禮此樂以祭祀不過欲尊其祖考親其子孫臣庶也今周公本其意思制爲此位此禮此樂使人踐之行之奏之以祭祀焉是其所尊者有以敬之所親者有以愛之矣敬其所尊愛其所親則事死如事生事亡如事存矣是孝之至極而無以加矣非達孝而何樂天齋翼注曰事死二句總承上五句孝之至也又總承事死二句先王𨿽死矣必求其志事而繼述之是事之如事生先王𨿽亡矣必求其志事而繼述之是事之如事存至孝卽達孝也按此與愚前所謂事死二句只申得敬所尊及新安陳氏所謂事死如生是居喪時事不同姑俟再定【壬寅十二月十七】新安陳氏謂事死如生是居喪時事最明但此章只重祭祀此句似只帶說上二節旣通上下言則此節踐行奏敬愛位禮樂所尊所親事死事生亦俱通上下言但五个其字則指先王又云先王所欲制之位禮樂先王所欲尊之祖考先王所欲親之子孫臣庶也章句云所尊所親先王之祖考子孫臣庶也此句當活看時人謂敬愛根繼述所當然也繼述必主易侯而王上立說所不當然也禮制明備仁至義盡卽是繼述之善此最說得好孝之至也一句則指武周言董日鑄曰春秋兩節都是通於上下卽如祖廟

一事天子七諸侯五大夫三適士二官師一𨿽有厚薄之殊都有可修則都有可陳可設可薦矣而凡序昭穆辧貴賤辧賢逮賤序齒亦可隨分而盡矣若然則所謂踐位行禮奏樂敬尊愛親如生如存又豈獨爲武周設哉右董說極與愚見相合【辛丑六月初二】

郊社之禮節郊之說有主分者有主合者有謂祭地只是社者三說主分者爲長余初取祭社之說未是𨿽朱子亦取祭社之說然未敢從【甲辰七月二日閱通考定】袁了凡曰主宰曰帝尊無與並故曰上郊祭天祀其覆物之帝也社祭帝祀其載物之帝也不言后土非省文依了凡則地亦可謂之帝依因之則地又並可謂

之天此皆有精理但此處只當依注不必如此一說謂不言后土者省文也注中極明時文生出地統於天陰統於陽之類殊爲可笑大全朱子取五峯無北郊之說恐北郊不可謂無此章偶言社而不及北郊耳通考吳氏澂之說最明春礿夏禘之說張氏以爲夏殷之祭名趙氏以爲漢儒之誤未詳孰是姑俟再考雲峯謂上文是通上下之情此節是嚴上下之分不是上文𨿽通上下而王侯大夫之祭其先自不同則未嘗不嚴上下之分此節社與嘗仍通乎上下則未嘗不通上下之情只依蒙引作悉舉其禮制爲是郊之禮惟天子得以行之以事夫上帝社之禮則通上下行之以事夫后土宗廟之五年一禘惟天子行之以祀其先宗廟之三月一嘗則通上下行之以祀其先賽合注曰上二段不甚重只起下三句又曰明字不可淺看是仁孝之至者以他人言新說把明字就武周說大差張彥陵曰明乎三句亦不重人能明之上只見得武周禮義之逺也郊社禘嘗總是誠之難格理之難明者莆田王氏又於其中分別難易此是余意不重

四書講義困勉錄卷二﹤經部﹐四書類﹐四書講義困勉錄﹥

欽定四庫全書

四書講義困勉錄卷三

贈內閣學士陸隴其撰

中庸

哀公問政章總旨翼注曰故爲政在人至則知所以治天下國家矣此一段文分兩段在不可以不知天斷蓋兩殷總是所以修身但前一殷欲君知修身之要務也知天知人事親是要務後一段欲君知修身之全功也入徳成徳行道是全功前一段自政說起下面皆是說修身下面說到政止上面皆是詳修身凡事豫則立至末諸家皆只云說修身之事賽合

注獨曰自凡事豫則立至末又總歸於誠合修身立政之根本處言之也看來前面說兩个所以行之者一也凡事豫以下總承上面來則賽合注爲是然在下位節已歸重到身上則以後俱爲修身之事無疑矣章句亦只主身上說

哀公問政兩節翼注曰獨言文武者三代之政至周大備欲公之法祖也又曰人亡政息輕反言以決之耳張彥陵曰其人存注兼君臣說而意實重在君一邊翼注賽合注俱如此

人道敏政節翼注曰人道道字輕虛猶云人之爲道也敏夫政如地之爲道也敏所樹人字亦兼君臣又曰夫政也者蒲盧也舊說俱云夫政也者文武之政非他政之比本之精神心術之運協於民情土俗之宜且修明未墜之典亦無假於更化之勞又如蒲盧之易敏也上二句言人易敏夫政此二句言政易敏於人上重人下重政此說甚不得旨蓋此不過就敏政之諭更進一步耳與上非兩意也且此政字固是文武之政然敏政政字亦卽文武之政豈至此而始推重文武謂文武之政非他政之比乎講當云人道之敏政如地道之敏樹然非泛猶夫樹而已夫政也者蒲盧也本朝之制作最爲精詳一遇其人不俄頃而奏治平要如此揷人字在內作文方妙按賽合注亦主此蒙引存疑淺說說約俱主上重人下重政之說似不是

故爲政在人節翼注曰此節惟首一句是要有文武之臣下三句皆是要有文武之君不可四平看袁了凡曰取人以身不但君不明無以知人縱知其爲賢而君身不正亦未有能用之者當有感召之機在翼注曰修身二句是一段綱領下文五達道三達

徳乃條目也又曰君身不修則不明不公何以審取捨故取人以身賽合注曰修者要無過不及悉協於中也又曰後面至誠經綸天下之大經肫肫其仁便是此意修道以仁仁字西山眞氏新安陳氏新安倪氏俱以心之徳言

仁者人也節李毅侯曰仁非他也原卽其身是也蓋仁者人也張彥陵曰此節緊承上節仁字而釋其義只重一个仁字由仁而行之得宜便是義由仁而行之有節文便是禮總是完得个修道以仁的事又曰仁卽是人見人非血肉之軀又曰親親就父母說爲大不對仁民愛物對五達道看義字注訓分別事理須在心之制宜上言之若解做事物之宜便是義外瞿昆湖曰生字只當發見字看不曰發而曰生者見其出於自然不待安排布置之意等殺處卽是禮非謂禮在性中而生出此等殺也袁了凡曰上說修道以仁而此說仁以親親爲大則仁的工夫又從道上做起上說取人以身而此說尊賢爲大則仁身的工夫又從取人上做起聖人之經綸從一根上發出來極活潑地余向亦有此疑然親𨿽屬道親親仍屬仁諸家皆認尊親等殺爲道故難明賽合注曰親親句存疑謂親親卽是父母泥下文事親之言蒙引謂親親有殺便不止父母故於下文事親亦兼諸父昆弟意二說蒙引爲是蒙引以親親較仁民愛物爲大存疑以親親較五達道爲大蓋君臣朋友中間盡有許多事二說存疑爲是大字與實字不同實是心之最精切者大是包涵道理最多者吳因之曰親親爲大尊賢爲大詞𨿽兩平意實相承言仁者人也惟親親之爲大而可無以輔之乎故義者宜也惟尊賢之爲大親賢之等殺非有加於仁義不過完得个仁義而已尊賢之義非有加於仁不過完得个仁而已故言仁身之要而一節大旨無餘蘊矣又曰義者宜也是人之宜謂人去理防天下事物各得其宜也存疑云說仁了又說个義所重不在義在尊賢也尊賢二字當攺作知人似尢明又曰義者宜也過文不可云有仁必有義只當云人性又有義看來亦似太拘況此義字亦不當貼性翼注曰尊賢爲大不可說義主於敬而敬莫先於尊賢上文原無敬字也要根宜字蓋道各有宜而賢尢宜尊五倫內皆有仁皆有義皆有禮則此節以仁屬親以義屬賢亦不當呆看禮所生也句據大全朱子及蒙引存疑則等殺處卽禮據北溪陳氏則似禮生於等殺據雙峯饒氏及淺說則似等殺生於禮從朱子及蒙引翼注曰爲一本爲大賢非故厚之也禮之一毫不可減也爲九族爲小賢非故薄之也禮之一毫不可加也徐儆曰親親者盡仁之實也尊賢者求仁之輔也而禮又所以達仁之分也總是修身中事張彥陵曰此節不重仁義禮字只重親親尊賢等殺上附存疑曰夫仁人也人無所不愛五達道皆當以仁矣親親何獨爲大蓋親者身之所自出罔極之恩也良心之發於此最爲親切君臣夫婦兄弟朋友皆自此而推之此親親所以爲大仁以修道者所宜最先也又曰問親親不兼兄弟何也曰以道理及下文知所以事親觀之只當作父母說蓋親無兩大又孟子以事親事兄爲仁義之實則事親不兼事兄也問旣以事父母爲先後面次序則何如曰自父母而兄弟自兄弟而夫婦自夫婦而君臣朋友此其序也曰君臣大倫乃後於兄弟夫婦何也曰自家而後國夫婦故當先也又問旣以親親爲事父母則下文親親之殺如何可通曰此因說父母而及諸父母也言此特欲起下文禮所生知天之意耳非謂行仁者必把諸父母都先事了然後可以及其他也

故君子不可以不修身節賽合注曰上二節特論理此承上二節方著君子身上而責成之重修身上事親卽上親親之仁知人卽上尊賢之義知天卽上禮所生之天理皆修身之先務也又曰知天內不可把等殺平看蓋不知天則取捨之極己亂自無以得其人之賢而尊之矣又何以得親親之殺而親之乎須如此講方是大全朱子講知天似作一貫看了看來一貫𨿽亦在知天內然不當專以一貫爲解雲峯以天字作率性之道看極是但其言殊似不然者須細辧乃知耳樂天齋翼注曰知了天理以此理律人孰爲理所不當尊孰爲理所當尊又孰爲理所尢當尊一一知之眞矣數語亦明爽翼注曰人不知天則惟任情識意見𨿽彊欲知人而不能律之以自然之則非以喜怒徇我之意卽以毀譽徇人之情何以知人張彥陵曰前言修道以仁所重在仁此言事親在知人知天便可想見知字所重又在知此系修身緊關下文因足出知仁勇以盡其義爲政在人三節饒氏以仁知分看極是但饒氏以爲政在人節爲說仁仁者人也二節爲說知稍差蓋爲政在人節說仁仁者人也親親爲大又是說仁之要義者宜也至禮所生也是起知故君子節總結上二節

天下之達道五節吳因之曰親親便是仁知人知天便是智而勇卽貫於仁智之中三徳己自完全了此特指防出名目耳翼注曰五者俱是就道說說得現成不可誤作以人體道意吳因之曰講五者天下之達道全要根著身字說來人有此身定須有這五樣若無這五樣豈復成个身子豈能達之天下達之萬世故曰達道達道切於身所以修身必以道存疑謂知仁勇仁字是專言之仁是矣然比他處專言之仁猶有別他處專言之仁卽兼得知勇吳因之曰講天下之達徳三句云上天生人必與之以精明之哲而其所謂精明者又必使之彊毅而不惑必與之以純一之懿而其所謂純一者又必使之卓立而不撓吳省庵曰非達道先有个知仁勇以行此達道卽在行達道處見其明朗之知公渾之仁彊健之勇如此看則於下一字意亦自防得非與上有幾層賽合注云不是旣誠後方有徳徳實後方行道也與此正同吳因之曰知則純乎知而無復有昏昧之雜仁則純乎仁而無復有私意之雜勇則純乎勇而無復有柔懦之雜夫是之謂實知實仁實勇而道無不行矣按因之講誠字渾眞氏專以無過說稍偏賽合注曰一字依注作誠看所以行卽上文所以行俱是行道上言所以行達道者在三徳下言三徳所以行達道者在一誠按淺說看所以行與此同存疑謂三達徳是帶來底誠是用功處不是下文分明以誠兼天道人道此處誠字如何專以用功處言蒙引亦似主用功說俱謬吳因之曰此處只是言行道須以誠猶未及所以求至於誠者故求誠之功章末備論之

或生而知之節莊九徽曰在气質上論確然有此三等之不同若論本體自聖人至途人俱是生安其學困者均復其所生耳其利勉者均成其所安耳更無兩樣李毅侯曰要之生安的人學利工夫也有時用得著如孔子生知之聖自謂好學是也學利困勉的人也有生知安行的時節所謂本體未嘗息者不然𨿽困亦不能通勉亦不能至矣張彥陵曰困知非因困後求知是用困的工夫而知也照學利勉彊俱在工夫上說人之精神不塞則不通耳吳因之曰章句以其分而言一段是本文正意以其等一段及下節章句三知爲智云云是朱子中間看得有此意義因爲後學並道之耳賽合注曰生知安行的聖人也到這里學利困勉也到這里無二無別在上智亦不能於分外逞一些精采在下愚亦不少卻些子故曰知之一成功一也此段𨿽並舉三項卻重困勉上見气質不足以限正夫子引哀公之意兩一也言生安與學利困勉一般學利困勉與生安一般一則見生安之無所異一則見學利困勉之無所遜意則總重在引困勉也存疑云不可云學知困知者與生知一般云云余初疑其無謂細玩之良是蓋其意恐人忘記尙有生安與學利困勉一般一邊也論語說安仁是以其已成者言兼得此章生安學

利困勉利仁尙未到已成地位又在生安學利困勉之外故朱子以爲有別然則利仁豈卽三近乎曰三近在困勉之下利仁只是就其未成者說不拘定在困勉之下

好學近乎知節吳因之曰好學力行知恥是困勉事與尋常好學力行不同要說得鄭重賽合注曰此三句重在好字力字知字按此說是翼注謂好字力字重知字不重只重恥字此本蒙引殊謬翼注曰觀一好字可見他自知其愚而又求進於明分明與自是而不求相反觀一力字可見他著力挽轉情欲之流而歸於正路分明與徇欲忘返相反觀一恥字可見他以不及人之能知能行爲恥分明與甘爲人下者相反鄭申甫曰行卽行此五達道是也但爲私意所蔽情意不能懇至惟力以行之自然眞意流貫於倫常之間賽合注曰心中眞知得羞愧自不得不振作故可以起懦樂天齋翼注曰知仁勇旣是達徳則好學力行知恥其下手處亦不外於達道而他求須要理防翼注曰三近字只以其漸造而名之究竟合一非終於近也夏古訥曰近字對上節一字言要其成就處曰一計其用功處曰近未遽一之須求近之旣曰近之自能一之知斯三者則知所以修身則是知之一成功一矣夏九範曰要知好學之心卽知力行之心卽仁知恥之心卽勇附翼注曰此入徳之事卽困勉者下手用功處非又在困勉下一等也一說兼學利困勉下手用功處亦未爲不通按因之賽合注俱作困勉下手處說惟存疑依注講蒙引淺說及大全諸家亦頗不定三知三行三近節齋蔡氏之說未盡善今攺正之曰生知者知之知也學知者仁之知也困知者勇之知也好學者又勇之知也安行者知之仁也利行者仁之仁也勉行者勇之仁也力行者又勇之仁也生知安行而知之成功者知之勇也學知利行而知之成功者仁之勇也困知勉行而知之成功者勇之勇也知恥者又勇之勇也附蒙引曰章句分貼知仁勇於上條旣曰以其分而言又曰以其等而言下條三近本知仁勇之次也而又曰通上文三知爲知三行爲仁三近爲勇之次終似論得破碎

知斯三者節樂天齋翼注曰所以知俱包道徳在內張彥陵曰五所以字俱有工夫在陶石簣曰治

人治天下國家毎以人己逺近對說不知天下無身外之人旣以身而治人則家此人國亦此人天下亦此人一知則俱知一治則俱治治天下國家特在知所以治人句內推廣言之吳因之曰所以修身所以二字最重所以二字全是對資稟庸下者說人若是天分都好則修之之方只消一个樣子大家都用捷徑方法便是有何難知只爲有一等昏庸柔弱之人若也要看捷徑樣子走徑路豈不擔閣了一生故惟知三近才是照我自家資稟用我自家工夫

凡爲天下國家有九經節張彥陵曰此節是備論治法所謂文武之政布在方防者卽此是也翼注曰九經皆作天子之事看故曰文武之政經字注只云經常也遊氏兼有常有條言倪氏又以庸言常是正訓該得庸與有條意賽合注曰注云此列九經之目也末云此九經之序也序意輕目意重序卽在目中翼注曰講此節不要犯了九經之事又曰九經四節皆不平對惟效對事略可耳李毅侯曰九者𨿽說得廣要不外親賢之等殺與達道之經緯而已故曰知所以修身則知所以治天下國家也袁了凡曰上文旣云知所以修身則知所以治人則修身在天下國家之前矣及敍九經之目又從修身說起乃知人己非二物體用無二理總來只是一个工夫親親以下依呂注以家國天下分配是矣尊賢將何屬乎曰尊賢統乎身與家國天下者也身與家國天下之理皆借尊賢以得存疑專以尊賢屬修身未妥按存疑亦本呂注而失之也呂注本當活看翼注曰大臣近而易防故言敬羣臣卑而易疎故言體以道而招集之曰來大學之明親卽此章之修身治人皆是合之則一件分之有兩件者也新只完得明的事治人只完得修身的事此合之只一件也新民自有新民之事治人自有治人之事此分之有兩件也然明新修治界限殊難分如此章旣以達道屬修身則尊賢不在朋友之內乎親親不在父子昆弟夫婦之內乎敬大臣體羣臣子庶民來百工柔逺人懷諸侯不在君臣之內乎何者非修身之事而又以之屬天下國家何也大抵身不能離天下國家而爲身其身與天下國家相接處卽屬修身之事其經理乎天下國家者卽屬治人之事然則九經𨿽與達道相類而前言達道者以其相接處言後言九經者以其經理處言講尊賢以下八件須與前達道有別方是尊親𨿽承上段來然亦是有別若大學之仁敬孝慈信則俱是兼明新而言之者也孝弟慈亦然

修身則道立節張彥陵曰此節要看九个則字是不期速而自速之意賽合注曰修身等事亦不可道實只重在道立等句道立謂五達道之在君身各極其至而天下國家皆於此取則兼此二意袁了凡曰前云修身以道此云修身則道立所立者卽其所修者也王觀濤曰多指亂視多言亂聽若小臣聚訟盈庭而無一元老主張事安得不章句小臣不得以閒之句最可味顧麟士曰公卿大夫爲大臣則上中下士爲羣臣矣無體已仕之羣臣則未仕之士報禮重之說也按或問小注三山陳氏又曰士者百官之總稱此在他處有之此處只依麟士爲是翼注曰報禮重只是盡職上見賽合注曰報對

施言報禮重是以禮報君不敢輕也勸勉也有欣欣不己之意焉此言九經之效而獨曰百姓勸謂百姓之交相勸也下言九經之事以勸言者凡六謂上之有以勸之也或曰事有九而不言勸者三何也曰修己爲勸人之本故修身不可以勸言也舉逺者篤近之推故柔逺人懷諸候不必以勸言也此中庸立言之旨也翼注曰百姓勸如有力者趨事有財者樂輸是也又曰財用足亦有兼國用民用言者有單就國言者按兼說爲是又按賽合注主饒氏說謂農以其粟易器則用足工以器易財則財足此皆誤泥注也因之主蒙存說鄒嶧山曰農末相資而財用足者農以粟易器而爲無窮之用工食粟而又制器以利無窮之用也此言農者不是與工並言蓋本文主工言吳因之曰凡百工所爲之器具皆謂之財而有資於用故財用二字不分足只是貨物完備如織絍可以足布帛工匠可以足器皿之類注中農工相易句又費解翼注曰財用足最難明摘訓云財用猶言器用也正與大全小注合大全朱子云如織絍可以足布帛工匠可以足器皿之類據此看財用足只是貨物完備極明白大注通工易事二句反費解不用可也按翼注看財用足與蒙引存疑合但注𨿽云農末相資原重在農資於末邊未嘗費解饒氏泥之乃費解耳翼注曰四方歸之兼賓樂爲用旅願出塗言蔡虛齋曰畏非畏威乃懼犯於不義以負上恩也注徳之所施二句依東陽許氏則上句貼懷諸侯下句貼天下畏依蒙引則二句俱貼天下畏蒙引爲是天下畏諸家大抵皆將天下二字開說然須補諸侯畏意方完王顯甫曰不曰列辟畏之而曰天下畏之則還是諸侯擁防內外莫侮意按王說專就注威之所及者廣一句看出蒙引說是就徳之所施二句看出合二說方備但不當如許氏以徳之所施句貼懷諸侯耳

齋明盛服節樂天齋翼注曰盛服只是不褻意非華飾也賽合注曰非禮不動兼內外看翼注曰自一念以至百爲皆是動又曰心邊當重些又曰要看幾个所以字是我以此去修之勸之非他自爲我修勸也言效是自然應我的此言事全是我去盡工夫上以知仁勇爲修身之功此復以主敬爲言者乃是彼此互見存疑云此專就臨民時非也附後附存疑曰上旣以知仁勇爲修身之要此復以齊明盛服非禮不動爲言上就爲學時說此就臨民時說以論語不莊以蒞之來參看旣有知及仁守工夫又必莊以蒞之可見知仁勇以修身又不可無齊明盛服非禮不動工夫也陳北溪曰齊是齊一其思慮明是明潔其心體齊明以一其內盛服以肅其外內外交相養也齊明盛服是靜而未應接之時以禮而動是動而應接之時動靜交相養也或曰非禮不動卽承上齊明盛服來言非禮之念不以動於中非禮之行不以動於外也魏昆溟曰尊賢則不惑先要除君心之惑方是尊賢張彥陵曰尊之欲其貴愛之欲其富然情慮其日隔而疎故又借好惡以通其情翼注曰同其好惡是不拂其情親之所好好之親之所惡惡之也勸親親摘訓說最好蓋彼爲我之親則我亦爲彼之親我旣親彼彼必親我矣是勸其親親也上親字是愛字下親字自彼視我而言吳因之曰勸親親謂勸親之親於我蒙引謂人皆勸之而各親其親不可從張彥陵曰分卑則勢隔而情不通官小則祿薄無以養亷忠信則旣無疑畏之慮重祿又無內顧之苦自然盡心盡力又曰時使謂不以非時使所以不盡人之力薄斂謂不以額外斂所以不盡人之財正是卹之如子處丘月林曰省試則有所懲戒而不敢惰稱事則有所激厲而不肯惰賽合注曰肉食曰餼糧食曰廩百工一日有一日之事一月有一月之事省試以稽勤惰程工拙而食與事稱則良工得以自見而濫竽無以得志故百工相勸而來也翼注曰省試不必是人君親自省試又曰送迎非身親送迎也授以符節使道路無壅是送往丰其委積使困乏有賴是迎來又曰此不能不是那濟惡不才是還可短中求長耳朝聘以時不勞其力也厚往薄來不匱其財也

凡爲天下國家有九經節賽合注曰一者是誠也誠不在九經外只件件皆實心實意做出便是與上行之者一對看彼爲天徳之實此爲王道之實總見一誠乃道徳九經之樞紐也陳新安謂誠之不可揜以實理言兩行之者一以實心言按前𨿽以實理言而實兼气說此章𨿽以實心言而實兼理說

凡事豫則立節張彥陵曰豫不是誠所以豫處是誠不豫則廢正發明不可不豫之意賽合注曰四个前定卽是豫不跲不困不疚不窮卽是立言之而不可行曰跲行有不慊於心曰困內省而惡於志曰疚取之而不逢其源曰窮措之天下謂之事行之一身謂之行翼注曰跲顚躓也言有舛錯如人有蹉跌窮字解做盡字與困不同道前定者如有源之水滚滚流出更無窮盡按以道前定爲有源則可以爲一源則偏旣有言行事之前定則道亦在其中矣又說道前定何也蓋道不止包得言行事也翼注以道前定爲一源之理太偏道𨿽包得言行事然作文須還他四平不必重道賽合注翼注俱如此說袁了凡曰前定非先時料理其言先時經畫其事也凡事俱在外而理則在心先明乎理而養之未發謂之豫客感未形而此心確有眞宰萬變不搖則謂之前定賽合注曰甚哉其不可不豫也可以積累而致不可以襲取而充可豫養於平日不可取辦於臨時又曰豫先有立誠工夫則實心素存實理素具徳可修道可行經亦可舉是謂事豫則立言事行道非道徳九經之外別有四者只是言此則爲言措此於天下則爲事行此於一身則爲行此皆當然之理則爲道此說何等明白新說看不透謂以道徳九經爲凡事則言事行道說不去差矣豫字注訓先立乎誠新說謂豫字前定字俱不可說出誠字亦過求異豫有兩樣欲爲此事先誠乎此事此言前定四句意也欲爲此事先誠乎彼事此在下位一節意也自言前定至明善段段有誠字在內但只重豫不重誠淺說最明凡事兩節有三說皆可從據淺說則上文兩个一也明言誠而凡事兩節則俱言誠之當豫前定四句各就一事上見其當豫也在下節合凡事遞推其當豫而歸重於身也言事行道獲上治民信友順親明善逐句皆以誠說而不重誠不獨誠身句有誠字也此一說也據東陽許氏則上文兩一也𨿽指誠而不明言誠凡事兩節所謂豫所謂各就一事見其當豫合凡事遞推其當豫而歸重於身者𨿽逐句俱有誠字在內而不可明指誠獨誠身句露一誠字耳此其閒架與淺說同而露誠字與不露誠字則異又一說也據存疑則上文兩个一也明言誠凡事二句言誠之當豫而言前定至不誠乎身矣則俱是推言豫之意不幹誠字言言事行道獲上治民信友順親修身明善皆當豫以見誠亦當豫也𨿽誠身誠字亦不泥看但在下節亦兼有歸重於身之意此又一說也淺說最直捷若恐駭俗則姑從許氏存疑覺多一轉折存看可也至後來說家欲於在下節歸重到誠字則費解甚矣夫自獲上治民說到誠身其勢自然是歸重於身不是歸重於誠今以誠字至此方出遂泥以爲重在誠豈不拘乎

在下位節賽合注曰此節只是推言當豫意只宜把一豫字貫新說欲把誠字貫亦未是張彥陵曰此節只是推明不可不前定意借下位者立說𨿽曰治民豫於獲上獲上豫於信友信友豫於順親逐節皆有豫字然誠身卻是歸宿處明善特爲誠身而設不可謂誠身豫於明善各各開說巢防子曰數个有道字皆見是當前定之道也其實皆因誠身有道上來見此道乃所以統眾道之源而妙其用於不窮者袁了凡曰此節與君子不可不修身節互相映發

前事親知人等項皆爲修身而設此信友順親等項皆待誠身而盡前說思事親不可不知人則知人在順親之先此說不順乎親不信乎友則事親又在信友之先其說得周宻如此吳因之曰在下位節不獲乎上民不可得而治獲上其容已乎悅親信友亦然見得獲上治民悅親信友是不容已的然欲順親以信友而至於獲上治民全在明善以誠身故豫以明善誠身不容已也細玩二節語意獲上治民悅親信友與上不跲不疚等對看明善誠身與上前定對看獲上治民悅親信友是就一人身上貫串說到明善誠身𨿽逐句中各有當豫之意然豫之所最重處全在明善誠身乃正所謂前定也但前定處猶說得蘊借至明善誠身則把前定意透露明白耳按因之說歸重到明善誠身不差但不知其意歸重在誠乎抑歸重在身乎歸重在身則與存疑合矣歸重在誠則謬爾又其所謂明善誠身把前定意透露明白亦謬上節云前定乃是言前定乎誠此節乃是言前定乎身之誠各自一樣不但有蘊借明白之分也李衷一曰信卽眞心感孚處以此孚友卽以此孚

君不信乎朋友不惟名譽不起無以獲上同輩人旦夕切磋者尙感孚不來君臣之際睽隔更甚如何可獲順親是士人根本處大節有虧百行皆無足錄故友不見信張彥陵曰按順親順字卽孟子不順乎親之順諭之與道爲一也反身不誠或問謂外有事親之禮內無恭敬之實此是承順親說下故然其實誠身當開說乂誠身當兼心意身說章句所存所發大全諸家只以心意解之者所重尢在內也誠字有統知行言者有專主行言者誠身之誠專主行言者也誠者誠之者之誠統知行言者也不同焦漪園曰吾人眼前見的這个身只是一个血气之軀橫渠所謂客形異家所云假合幻身也今人都執著這个假合的幻身流染虛妄迷蔽本眞不惟民物痛癢不知相關就是至親處亦常生間隔乖離反身自思這身原從何處來繼善之體原無夾雜明得吾身所自有的善便自渾然與物同體否則是一个血气之軀矣所謂必明善而後能誠身者以此仁義禮智上文已指言之統歸於誠則以信之貫乎四徳者言之也

誠者天之道也節賽合注曰此一條俱相承之言非相對也天之道叫起人之道不思不勉之聖人叫起擇善而固執之者一則原其當誠之故一則示以求誠之事又曰此節重爲哀公而發當重人道擇執上陸聚崗曰此節重人道與擇執上蓋此節爲誠之而發天道者誠之原也聖人者立誠之的也舉天道以見人當復乎天舉聖人以見人欲求至於聖者當下擇善固執工夫也此方是孔子告君本意翼注曰前誠者以理言後誠者以盡此理之人言兩誠者不同按翼注說得極明兩誠之者亦當云前誠之者以功言後誠之者以盡此功之人言陸雯若曰誠者天之道二句懸空提此二句主理不主人誠者從天命源頭說聖人有此誠凡人亦有此誠如大本之中達道之和不得爲君子私也誠之者從修道說而戒愼恐懼始專功君子矣北溪言天道人道有數樣最精但其言於穆之天道與誠之對看則不是此天道當兼對誠者誠之者看存疑謂不思不勉從容中道一正一反則不思不勉中已兼得勇意雙峯則以從容爲勇二說俱通蒙引亦雲中字得字重然看來誠之者何嘗不中不得還重不思不勉上說爲是程子曰從容中道他人所見而言之若不思不勉者自在道上行何必言中不中徐巖泉曰本體上增一分則忙錯減一分則放懶卽此便是過與不及安得言中翼注曰誠者至聖人作一句讀言誠者乃是不勉不思而從容中道的聖人也聖人二字對下文擇善而固執之者的者字看切不可雲從容中道者何人哉乃聖人也則隔斷口气了吳因之曰善是本體卽誠者天道也善何待擇正在人心夾雜中擇出一種眞原天降的本體來胡雲峯曰擇善固執只要合著本體仇滄柱曰天之道就人身中指出自然之理時文泛言於穆流行者非單照聖人分上說者亦非重看道字與誠字對舉互發者更非至於誠之者三字專指學知利行以下者言聖人𨿽不廢盡人之功然旣出於生安便屬本然之天道觀下文章句於不思不勉條云則亦天之道也以上面天道所該甚廣惟聖人能不失其天道故加則亦兩字以別之章句於擇善固執條云此則所謂人之道也以上面人道本指學者擇執一句乃證其實事故用此則二字以接之

博學之節張彥陵曰本體最精微所以學問思辧之必盡其功本體原無止息所以篤行之必要其久愚意此節只言誠之之目學利困勉三近俱在其中下節專以困勉言不言學利者用功較逸也不言三近者三近不出乎困勉之功也如此看較妥不知朱子何故不然今姑從注可也存疑亦疑此節注然其所見又與余不同亦附看附存疑曰依愚見此條作學知利行困知勉行下條作三近似更切不知朱子何故不然因之說與愚見合附後附吳因之曰注言學利則困勉亦在其中卽上節章句擇善學知以下之事固執利行以下之事至有弗學節則又另提起困勉來說緣哀公資質庸下非百倍其功不足以致之故著如此儆勵以下節爲困勉則可以上節爲專言學利則不可許東陽曰思之不及非愼也過亦非愼也思之泛非愼也鑿亦非愼也翼注曰辧與思不同思是搜索義理辧是又就其所思者而剖決是非又曰五之字俱指理言卽擇善善字袁了凡曰朴實頭守將去不求效驗不逞精彩這便是篤

有弗學節沈無回曰有弗學乃是除卻不必學不可學者焦漪園曰學問思辧行必求其至而後已自然算不得工夫貪不得懶惰百倍之功正是弗能弗措處不以志與功分言賽合注曰此節書看朱注云君子之學不爲則已爲則必要其成注中並無志字解出柰何世儒妄自添揑說上五段是志下四句是功蓋朱注解爲則必要其成則已自是用功了百倍其功只在爲則必要其成看出通節只主用功說按賽合注極明然麟士又收語類之說曰弗措也

只是虛說未是勇事到得後面說人一已百人十已千方正是說勇處亦與此合然說得不明易混大全刪之自有見

果能此道矣節果能此道依大全新安陳氏雲峯胡氏則單承困勉說依蒙引淺說則兼承學利困勉說兼承則困勉稱愚柔以𨿽字包學利單承則不必補學利二說俱通蒙引淺說尢直捷徐儆曰人之本體原是明的彊的非眞愚柔也弗能弗措者正是磨垢見明振懦見彊方法果能二字要看得重虛有此志叫不得能沈無回曰必明必彊不必作推原說果能百倍其功卽此是明矣卽此是彊矣天下豈有定見定力如此而不可謂之明彊者乎到此則生知安行者亦不過如此故曰及其成功一也此意亦只可帶說淺說謂明卽知彊卽仁而勇在其中此本大全胡氏賽合注則謂明是知彊是勇不言仁者知仁勇總是个仁也二說俱通淺說尢妥

兼小大包費隱之說胡氏史氏蒙引之意俱同但蒙引尢簡明又史氏謂誠字包費隱𨿽是然不若蒙引卽以小大包費隱也蓋不必誠字始包得費隱且誠字亦不止包得費隱卽小大獨非誠字所包乎【附】前注中鹵莽滅裂四字曽可前長石氏曰四字之義鹵剛鹵之地莽艸莽之地耕此地必加功彊力而弱之載芟載柞乃善耕也不治其剛鹵不芟其艸莽是曰鹵莽之耕善耘者長其兄去其弟不善耘者去其兄長其弟是滅也兄諭嘉禾弟諭蓼裂者並其土而相之是曰滅裂之耘

自誠明章此章是下十二章之綱領見天道人道始分而終合子思蓋深有味乎前章天道人道之言將分知行分天人觀之而此章先統知行統天人觀之賽合注曰上二句別誠有天人之異下二句要其

歸之同舊說把末二句作申性敎之義不可從按大全三山陳氏雙峯饒氏淺說翼注俱作成功則一看獨存疑謂下二句只是申上二句無成功一也之意此不可解也翼注曰通章四誠字四明字俱是現成說俱不以用功言賽合注曰注云自由也蓋由誠明有性之名猶由太虛有天之名不可作由此至彼謂由誠而明由明而誠說按蒙引亦如此淺說謂自夫徳無不實明無不照者言之則謂之性云云尢明白誠明二字無節次非由此至彼也翼注曰自誠明不是由誠而明誠明一時俱有也大全朱子云此性字是性之也此敎字是學知也與首章天命謂性修道謂敎二字義不同說得極明賽合注曰此章謂之與首章之謂有辧首章以天命修道明性敎故曰之謂此以性敎明明誠故曰謂之切勿混又曰誠則二句抑重下句上則字卽盡性章數則字下則字卽致曲章數則字【辛丒十一月廿六夜永則談】蘇紫溪曰中庸前一半多說个中字後一半多說个誠字求道於中則無定體求道於誠則有實功

惟天下至誠章張彥陵曰此節首一句已盡一章之意下文人物天地卽盡性中事性本通天地萬物爲一體者也到盡人盡物參贊天地地位方是能盡其性饒雙峯曰此與首章一意至誠盡性便是致中和贊化育便是天地位萬物育王陽明曰必自盡其性方能盡人盡物參贊天地必至盡人盡物參贊天地方是見能盡其性卽至於盡人盡物參贊天地要於吾性亦無分毫增加張彥陵曰按誠與性一理也自實理之賦授於人而言則曰性自性之無妄而言則曰誠【盡性原只是至誠但本文惟天下至誠四字則只是聖人名號】誠原出於性故至誠就是盡性無兩層【不可以此卽作本文正解】大全陳氏謂此乃有徳位聖人之事看來亦不必泥吳因之曰盡性正與下致曲遙相互對蓋致曲者由此及彼未能一時俱到盡性則巨細精粗渾然大備纖悉完具而無餘欠也張彥陵曰靈竅明覺中不參一毫情識則性體昭融卽察之無不明處天機運用中不涉一毫作爲則性體渾全卽由之無不盡處盡性淺說兼存於心散見於事者說最是盡人物之性亦當如此看方完合言之則盡性二字包得盡人物之性非兩件事分言之則不容無別此與大學明親一例又以理言之則盡性與盡人物之性初無二致以事言之則不容無漸次此意自詳或問諸家各持一見者俱可不必翼注曰盡人之性兼得敎與養二意蓋敎民固是使復其性而養民亦所以使復性之地也與在新民兼敎與養看者正同又曰盡人物之性盡字屬聖人盡他說知他明處他當便是盡了他性不是使他亦如吾之盡性也以堯爲君而有象安能使他亦如吾之盡性也又曰當重在知與處一邊一篇月令是盡物之性注腳丘月林曰因其材質之宜以致其用制其取用之節以遂其生便是盡物之性翼注曰盡物之性難看且如虎狼搏噬聖人若盡其性可任其搏噬乎曰搏噬非眞性性本無搏噬也乃生於形气耳聖人不能已其搏噬但驅而逺之不使搏噬夫至貴之人便是知明處當了況聖人在上神而化之又有猛獸不妄噬鷙鳥不妄搏者此𨿽不可入講然認理當如此又曰作文講盡人物之性當根誠字來爲妙蓋知明處當使人物之性不爲形气所汨沒而皆得以遊於無妄之天是謂能盡朱子曰盡已之性如在君臣則義在父子則親之類盡人之性如黎民於變時雍盡物之性如鳥獸魚鼈咸若袁了凡曰自有而無謂之化自無而有謂之育翼注曰贊化育總承人物不單承物言羅念庵曰天地有化焉人物之性所以自始而歸於終也天地有育焉人物之性所以自終而造爲始也誠者物之終始此天地之化育也聖人以一誠始終乎物此至誠贊天地之化育也孫淮海曰與天地參人都說與天地爲一不知參字是不可相無意只將贊化育說得重便是天地都少我不得袁了凡曰天地人原爲三才此曰與天地參不獨說人能盡道亦連天地盡道說蓋天地以生物爲職今化育贊則生物之職盡而天始得以成位於上地始得以成位於下人始得以成位乎中夫是之謂並立而爲三也此卽發明首章致中和一節之意盡民物處就是贊了天地旣可以贊便可以參此節內𨿽無後先節次然上俱云能字末云可以字則能字裹面有功用可以字特卽其所能處而贊美之賽合注曰與天地參句須防天地至誠合看方得時文以上參天下參地依此則只兩耳何以爲三又曰參贊二字世儒多看做兩件大差蓋參贊只是一事以其功用言曰贊以其定位言曰參庚戌李振裕曰蓋以天地視至誠則至誠亦在化育之中而資始資生天地若爲至誠開其始以至誠視天地則天地同在盡性之內而補偏救獘至誠實爲天地相其終

其次致曲節此承上章言至誠盡性恐學者道是性只至誠能盡不知性本人人固有亦人人能盡𨿽不能一時卽盡無不可漸次而盡只看用力何如耳故開口說一句其次致曲是敎人用力於性之方也吳因之曰其次二句言只有至誠不須用力若非至誠便須用力便須著實致曲口气須把責成的意思說得鄭重曲能有誠句亦要得責成於人意言惟曲無不致而後能有成按責成歆動二意俱有還重在歆動一邊賽合注曰變則化以上是推思誠之極功下是要其同歸於至誠自形著至變化俱是誠之以漸而積北溪陳氏東陽許氏朱氏公遷俱言是誠之效驗恐不是淺說已見及翼注曰曲字朱注解作一偏一偏猶云一隅也陳紫峯曰天命之性渾然全體無所偏倚不可以言曲及其感乎物則其中之仁義禮智隨感而應先後互發如遇可哀則仁發而爲惻隱遇可憎則義發而爲羞惡隨事隨物用一而未及其三以其偏於一端故謂之曲也聖人全體皆誠而所發亦只是曲但聖人之曲無待於致耳此所謂致也卽孟子所謂擴充其四端大學注所謂本體之明則有未嘗息者學者當因其所發而遂明之以復其初者也此一段發得暢此曲是好的若夷惠之曲便是不好的又致是擴充的意不是止就一曲上做到極處朱子之所辧有此二意止就一曲做到極處無論必流而爲夷惠之曲卽無流獘亦只是一件好處【附】李衷一曰諸說紛紛皆緣駁注訓曲爲偏看來委曲曲盡之說把致曲做細微曲折工夫固未妥而以曲對直看謂之迂回曲意把曲字做不好字看尢穿鑿且於致字說不去獨衷曲之曲近之但謂衷曲隱微之中睹聞不及之處最能有眞則至誠之人豈無衷曲之時而何以獨言其次也不如注釋偏字爲妙致曲兼知行黃氏洵饒謂在知行之間殊謬張彥陵曰致了曲卽能有誠無兩層翼注曰能有誠似還未到至誠田地觀白文無至字可見曲能有誠是全體之誠但未是至誠耳東陽許氏謂是一曲之誠大謬注曰形者積中而發外不是專以有誠屬心但有誠只就自身說形著明就人之所見說故以中外分之朱氏公遷云誠以心言亦不是言心則理在其中賽合注曰惟天下至誠爲能化句不重至誠能化正贊思誠與至誠一也觀一惟字若謂惟至誠能化今思誠也到化境豈不是至誠而何惟至誠爲能化全重致曲者也能化的意思見得與至誠同歸較他章贊至誠語意稍別

至誠之道章總旨翼注曰此章首二句言至誠前知下原其所以前知者不外於一理也張彥陵曰此章以前知二字爲主這知亦不是懸空之知有斡旋挽回意思在從前知之中提出个道字正見其異於術數然至誠卽是道不是至誠外另有一个道也【然須知本文至誠二字只是聖人名號】國家將興六句言惟鬼神能爲此幾禍福將至三句言惟至誠能燭此幾知來直與鬼神一般所以見至誠前知之妙達說曰運禍福之機者鬼神也契禍福之機者至誠也與此同蒙引淺說皆然

至誠之道節賽合注曰不曰至誠前知而曰之道大有意思蓋其道可以前知正見其異於讖緯術數之學揣摩億逆之知也樂天齋翼注曰至誠知以道不知以術胡凝初曰此之謂誠則明王陽明曰若有个前知的心就是私心就有趨避利害的意邵子必於前知終是利害心未盡處【考】本有今異曰禎如國本有雀今有赤雀是也本無今有曰祥如國本無鳳今有鳳來是也衣服歌謡艸木之怪爲妖禽獸虫蝗之怪爲孽注凡此皆理之先見者也翼注以未有此事先有此理解之殊謬淺說達說只作有可知之理看較妥此理字與合理得福背理得禍之理不同張彥陵曰據舊解以善不善卽作禍福看或謂先知在禍福將至之先只就善不善上知个禍福【此卽賽合注說翼注駁之極是】但不知這善不善將屬之他人乎抑屬至誠本身乎所云先知將屬知人之善不善乎抑亦自知其善不善乎看來善不善只應如舊說頂上文禍福將至吉凶禎祥天地气數所爲自是聖人不免但不是至誠的人便不知卽知亦往往後時只是聽其自至祥不能迓災不能卻甚至祥反爲災卻是聽於神不是天地生身造化在手的手段須是至誠的人善便先知其福自然召致有道不善便先知其禍自然禳卻有方如此則休徴協至災反爲祥直是吉凶禍福造化不能自主一一聽聖人轉移故曰至誠如神賽合注曰知之非徒曉得便了卻有保持禳卻實事在不然何貴於前知與此正合此中便有盡性盡人物之性作用在丘瓊山曰凡幾皆鬼神所爲也聖人不聽於幾而能爲幾直與鬼神同功故曰如神如非與鬼神相比擬也言至誠之心已具有神明吉凶禍福不專爲造化用而爲聖心用矣此專就保持禳卻上說李九我曰善不善卽是禍福然變禍福二字爲善不善者正是禍福的先兆虛虛就光景气象上說翼注曰新說云聖人不待禎祥妖孽蓍四體而知夫旣不待他卻又說他何用又曰新說以善不善作人心善惡說意見極髙但於文勢似說不通舊說以善字作福字不善字作禍字卻於文勢甚順按翼注正與賽合注相反最是賽合注附後【附】賽合注曰禍福將至四句朱注無明解往說以善不善頂禍福殊欠體認蓋善卽理不善卽非理也今夫造化之有禎祥妖孽也蓍之吉與凶也四體之得與失也皆禍福之數有兆而可徴者也而所以主是數者理也合理而善則𨿽禎祥未至蓍之吉未昭四體之得未著而先知其必有是福也逆理而不善則𨿽妖孽未呈蓍之凶未昭四體之失未著而先知其必有是禍也按禍福之至有與理合者善而得福惡而得禍是也有不必與理合者善不必得福惡不必得禍是也原兼此二者至誠之先知亦兼此二者故善不善字只頂禍福爲順不必如賽合注也許氏謂善不善俱有禍福其云善不善是在妖祥上說與作人心善惡看者又不同但所云祥或作凶等上文已包得蓋祥無作凶之理但人所見爲祥未必眞是祥耳上文所謂祥乃眞祥也眞祥非至誠不知餘仿此如此看則只依孔疏存疑淺說以善不善作禍福看爲妥李毅侯曰鬼神者天地化育之靈爽也至誠贊天地之化育必能知天地之化育者是故與天地合其徳卽能合其吉凶此是他出入造化處卽就參贊化育中看出【附】莊忠甫曰夫陰陽之精爽流行於天地之間謂之鬼神藏於人心謂之魂魄魂魄之所以分於鬼神者隔於形也齊丘子曰水至淸而結冰不淸神至明而結形不明冰泮反淸形散反明故覺不靈而夢靈生不靈而死靈惟至誠則血气不得而醉我七竅不得而囚我五根不得而役我有形之後同於未始有形之先其爲魂魄也無以異於爲鬼神也故曰至誠如神也顧涇陽曰或問至誠前知有待於禎祥妖孽等類乎無待於禎祥妖孽等類乎有待不可言前知無待則何所據而知也曰禎祥興兆也非興本也必有所以興者矣妖孽亡兆也非亡本也必有所以亡者矣鬼神於所以處知之故顯出个禎祥妖孽至誠於所以處知之故曰如神一也故至誠不待禎祥妖孽而後知也然禎祥妖孽之類泛泛觀之其狀顯何人不見細細觀之其情微何人能見卽如成子受脤一節成子不知也成人亦不知也獨劉子知之耳又如邾子執玉一節邾子不知也邾人亦不知也獨子貢知之耳推而上之蓋有劉子子貢不知獨至誠知之者矣況乎福中藏禍禍中藏福變幻百端豈尋常智慮所能窺測故禎祥妖孽亦必待至誠而後能知之也曰所以處是何物曰只是一个理這一个理徹顯徹微徹近徹逺徹常徹變徹始徹終不可以象言洪纖髙下莫能違也不可以數言而數該焉往古來今莫能違也試看孔子序書特存泰誓分明知秦當繼周而有天下梁襄王問天下惡乎定孟子答以定於一分明知封建之當廢而郡縣這等處總只是參得一个理透此理徹顯徹微至誠亦徹顯徹微此理徹近徹逺至誠亦徹近徹逺此理徹常徹變至誠亦徹常徹變此理徹始徹終至誠亦徹始徹終所以洞乾坤於指掌通混辟於呼吸旣非如陰陽家牽制象數規規占算之間徇其有定之粗迹而迷其無定之圓機又非如儒生家弁髦象數槪以爲不足慿執其無形之渺談而略其有形之實證也若是者人莫不詫而奇之自至誠觀之猶之權設而輕重自見度設而長短自見量設而多寡自見鑑設而妍媸自見爾何容心焉卻有一件可詫自昔國家興亡當其未然無不經人道破者只其本人反不自知耳卽如今人做一事其間或利或害或成或敗亦無有不經人覰破者只其本人並不知之耳及看他人又原明白如此則人人如神也不亦異乎曰此理如何曰中庸說得極妙了至誠之道可以前知不言人而言道可味可味蓋言人則至誠之道非聖人不能當言道卽匹夫匹婦當其一私不著便是至誠旣是至誠便有可以前知之理恆言云當局者迷旁觀者淸豈不以當局者身在事中則有我有我則有私於利害成敗看得重計慮橫生所以常迷旁觀者身在事外則無我無我則無私於利害成敗看得輕脫然不系所以常淸假令當局者之心一如旁觀者之心則亦無有不知者矣此所謂至誠之道可以前知者也曰然則至誠與眾人何以異曰眾人前知只是一个天機偶然露巧且其爲知也亦但知之而已至誠便有作用無論在位與不在位可爲與不可爲到處有一副眞精神密密斡旋非但知之而已也曰鬼神何如曰鬼神知其將興爲顯出禎祥來凡以鼔之舞之使之益歆於善也知其將亡爲顯出妖孽來凡以警之懼之使之攺其不善以復於善也這便是鬼神的作用只要人承受得

誠者自誠也章總旨此承上章言至誠之道可以前知恐學者看得誠字髙逺不可幾及不肯擔在身上故此章開口先說一句誠者自成也見得這个誠是不可推諉的吳因之曰章內五誠字第一誠字第二誠字作一樣看俱兼實心實理無疑矣第三第四第五誠字作一樣俱就實心說然不誠是不實其心誠之是就實其心誠者是心已無不實了義各有所指姚承庵曰此章曰誠曰道曰仁曰知曰性之徳曰合內外之道最爲錯雜要一一理防天命之實理曰誠由實理而之焉曰道仁言乎實理之純粹知言乎實理之昭明此皆天命無妄之本體故曰性之徳根於性者率之斯爲道故曰合內外之道總之只一誠字包盡李衷一曰從來誠者自成兼物言而道自道以人言誠者物之終始兼物言申言自成不誠無物二句以事言申言自道誠者非自成已二句言成已之能成物成已仁也以下言成已所以能及物之故

誠者自成也節吳因之曰自成自道本文用一而字接下气脈甚緊大意謂誠乃是自成的道非人之所當自行者乎只把自成說得重自道意便自了然四書脈曰二句當串看不當板對翼注曰兩自字俱是自已不可以上作自然下作自已莫中江曰二自字本皆指自已說小注上自字做自然之自說不惟分兩自字爲二而與後非自成已之自亦背矣樂天齋翼注曰自道緊承自成來設使誠非自成

則道亦可以行可以無行者矣誠者自成二句與誠者天之道二句一樣但言天道者以其自然者而言曰自成者以其切於人而言自成內𨿽亦有自然之意然只是賓意不可作正意看故或問以楊氏無待而然之說爲非大全朱子自然成就一條亦須善看自道旣言人之所當盡則𨿽聖人之從容而中亦在自道內矣玩或問又似專以勉然者屬自道亦猶二十章人之道也內不兼聖人說也實心實理二者有俱就人身上說者有以實心貼人以實理兼人物說者其俱就人說者非實心則無以載實理故言實理則實心在其中非實理則其所爲實心者亦同小人之誠中而已故言實心則實理在其中對言之則有二而舉此則自該彼其以實心貼人以實理兼人物說者物𨿽必有气以載理而不可以心言惟人有心故以實心貼人以實理兼人物或問謂誠之不可掩以理之實言反身不誠以心之實言此以實心貼人以實理兼人物說者也章句曰誠以心言本也道以理言用也此俱就人說者也史氏謂就管攝眾理處說心故曰本就散在事物處說理故曰用以本字用字分貼大本達道旣說誠又說道者依先儒作天命之性率性之道分看天命之性渾然者也率性之道散殊者也欲盡渾然之誠須在散殊之道上著力誠者自成泛就物言而道自道專就人言然自成句𨿽泛就物言而所重仍在人故章句旣解誠道又申二句曰誠以心言本也道以理言用也此節依大全雲峯胡氏新安陳氏蒙引存疑說約

則俱以誠爲天命之性道爲率性之道予向疑之蓋以注云誠者物之所以自成道者人之所當自行若以誠屬天命以道屬率性則豈天命之性獨非人之所當用功乎率性之道獨非人之所以自成乎然先儒皆如此說者豈以首章注以天命屬未發率性屬已發下學工夫尢當在發處著力乎如前章致曲亦是發處工夫大學明明徳章句亦云學者當因其所發而遂明之蓋未發之時𨿽未嘗無工夫然只是一个戒愼恐懼發時病痛最多用力尢難故聖賢往往單提發處敎人猛省能於發處著實用工則未發時亦便得力能著實做自道工夫則便能自成此節之旨或是如此今姑從之

誠者物之終始節徐巖泉曰物之終始是物之徹頭徹尾要此誠若不誠便無物不是物不自始誠爲之始物不自終誠爲之終之說如此說方見得誠爲自成翼注曰舉始終包得中間賽合注曰無物非眞無物無實物也沈虹臺曰誠之爲貴之字內有工夫擇執是也蒙引曰此節全不言及道者明非以誠自成則不能自道也故曰誠以心言本也道以理言用也蓋心在是道卽隨之矣又附賽合注曰誠之爲貴則有以自成而自道亦在其中矣要知此句是另出以責望體誠者不可把此句作申自道看誠者物之終始徹始徹終皆賴這誠是無有了期

的誠無了期則自道以自成者亦無了期稍有不實則𨿽有所爲亦如無有是故擇善固執以誠之者工夫不可須臾間斷也誠者物之終始章句止以實理言或問則兼實理實心言云以理言之則天地之理至實而無一息之妄故自古及今無一物之不實而一物之中自始至終皆實理之所爲也以心言之則聖人之心亦至實而無一息之妄故從生至死無一事之不實而一事之中自始至終皆實心之所爲也單說實理則實心包在內了分言之則是二件實理是人物共有的實心是人獨有的然實理之理與道以理言之理又不同道以理言之理是實理中之條件

誠者非自成已而已也節四書脈曰誠者二字乃由上誠之之功而進於能誠地位者又曰成已能成物就是時措之妙了蔡虛齋曰本文曰所以成物章句曰自然及物非謂無所作爲而自及之也只是成已中具成物的道理乃理之自然下仁知合內外正發此意成已仁也二句還依淺說作所以成已者仁也所以成物者知也看爲是翼注曰成已卽仁成物卽知不是本於仁知恐不必吳因之曰成已成物原從性來總是在內的何嘗有合外於內意聖人欲破人障礙故言合外內其實體原無內外袁了凡曰仁知總是吾性中所固有可以已與物分內外不可以仁知分內外也王觀濤曰成已所以成物處已含時措之宜意此處只將故字喚起言惟性合外內故時而措之以此成已卽以此成物性機生活道妙圓通舉而措之與時宜之此之謂性中之妙用此之謂率性之能事翼注曰折衷云合外內之道要見仁固在內而知亦非外意最精切不可用仁內也而未始不合於外知外也而未始不合於內之說也顧麟士曰合內外之道坊本俱作合外內故時文遂有合外於內之說而大全本止作合內外麟與子常往時立論蓋甚非之然今簡監本禮記注疏仍作合外內鄭云外內猶上下也則𨿽合外於內之說可芟而外內內外終未知孰是矣時措之宜是以仁措於已知措於物不可專謂措於物誠者非自成已而已也所以成物也此猶前章由盡其性而盡人物之性由形著明而動變化也然所以能如是兼成者何故蓋成已成物𨿽若二事然成已由於仁仁卽誠之體也成物由於知知卽誠之用也仁與知豈非總是此誠皆天命之性初無內外之分者乎已物有內外仁知無內外也故未誠則仁知未得於已無以成已何以成物旣誠則仁知已得於已成已在是成物卽在是以時措之何所不宜哉至此可謂眞能自成矣亦可謂眞能自道矣合外內之道道字與率性之道而道自道之道不同不可牽合此道字卽指性說非見於行事而謂之道也言性之徳而率性之道亦在其中矣不可以率性之道專貼合外內句蒙引得之又不可以性之徳二句貼性以時措句貼率性時措內包得時中不可依大全雲峯胡氏卽以時措作時中朱子謂顏子閉戶禹稷纓冠亦有此意觀亦有二字可見非正解成已仁也四句是以其本然者言與首節誠者自成次節誠者物之終始句相應誠者非自二句及時措之宜句是以能盡其當然者言與首節自道也次節誠之爲貴相應雙峯以自道句與合外內相應便差朱子云須知仁具內外合然後有个時措之宜亦混庚戌張之溢成已仁也五句文曰盡其自道之功不過全其自成之誠耳最明【辛酉七月重看過雙圈者應存】

故至誠無息章總旨此章重在至誠無息一句又只重在至誠二字許多功用俱從無息上來無息又從至誠來自無爲而成以上見聖人之類天地自貨財殖焉以上見天地之類聖人末節引詩見天地聖人總一至誠章句劈空下一故字蓋因此章以誠者之勇發明天道承上致曲自成兩章來彼兩章言人道𨿽一以仁言一以知言而全賴於勇此章接言惟至誠則不賴勇而裕如以見人道之必不可無勇也翼注曰此章重至誠無息一句自無爲而成以上是論至誠無息之功用同乎天地者出於自然自貨財殖焉以上是又以天地至誠無息之功用明聖人至誠無息之功用末節引詩見天地聖人同一至誠無息也至誠是主董日鑄曰無息不貳誠之別名也世之言聖人者以及物之功言天地者以生物之

化言其及物而不得其所以及言其生物而不得其所以生則以聖人與天地爲天下不可測之奇而不知其立於一誠之中天之所以爲天與文之所以爲文原非不測之奇而一歸於道之庸矣

故至誠無息三節張彥陵曰只一至誠便自無息無兩層自無息至髙明一齊都到亦無漸次運而不已曰不息存而不變曰久從實理流出自然舒徐而不迫長永而不促吳因之曰無息不專以靜時言事來卽應應時卽化渾是一團生意顏子三月不違仁只是誠未是至誠所以不免違於三月之後若至誠則自無間斷矣然顏子三月之內亦不是假僞虛誇此蒙引陳氏之說存疑所以駁之也顏子三月之內𨿽不可謂假僞虛誇然對至誠看則亦是不免虛假矣存疑謂三月之間所爲皆實而三月之後未免無實卽是虛假而間斷也如此說亦不得章句自無間斷之意翼注曰凡誠有未至者有時誠有時不誠就其不誠之時是誠至此息了至誠則無時不誠是卽無時或息矣按此卽存疑之意也玩章句意則至誠之無息似不必到無息時始見張彥陵曰自始至終此誠無時間斷則曰無息自後觀之此誠無時不然則曰久久則不息總計之名唐一庵曰不息言其勢久言其時何謂勢曰誠之至自然不容住手何謂時曰貞元旣復一息萬年翼注曰自至誠無息直至髙明是一時俱有本無漸次但漸漸說去耳按翼注說得殊混以理言之固一時俱有以事言之自不能無節次也玩或問可見又曰久以上屬天徳徵以下屬王道按翼注說得最明蓋此徴字與致曲章形字不同形著明是自己身上事徵是見於政治底至誠自己身上事不可以漸次言何待久而後然哉惟其見於政治者則不能不以漸耳北溪陳氏以睟面盎背貼徵字不是張彥陵曰按徵字不可看作形字發字注中驗字極好蓋久處有所驗也見誠非空涵已也悠逺髙厚皆是驗其久處但以天命流行不已意防之則知此處分存發不得按驗非發而何翼注曰悠逺博厚髙明俱是至誠功業俱作帝王模樣說但講語只在功業上敷衍不可說到及人上恐犯下載物覆物成物意徴之與博厚髙明悠逺猶之形之與著明也𨿽悠逺以下都是徴處然須分別看蘇紫溪曰不惟悠逺而且博厚不惟博厚而且髙明二則字輕帶乃其文法如此非相因而後有也悠逺博厚髙明皆存徴字內抽出言之逐句要想王道規模無一毫雜伯气象至誠功業只此第三節

已說盡了此節內便有覆載成意思便有配天地意思特下節又抽出言之耳

博厚所以載物也節張彥陵曰按覆載成只言其功用及物處至下節方卽其及物者而贊其與天地同也徐儆曰至誠博厚不可見於物之容受而生養者見之髙明不可見於物之沾被而仰賴者見之悠久不可見於物之涵濡而各得其所者見之原非兩截事前言悠逺在博厚髙明之前後言悠久在博厚髙明之後此省文互見也須知博厚髙明之前俱有一悠逺博厚髙明之後俱有一悠久又須知悠逺博厚髙明𨿽在外而外實根於內但未嘗明言兼內意至悠逺處下一久字始顯出兼內意耳故章句旣云悠久卽悠逺而又曰兼內外而言也可見悠逺卽有兼內意了蒙引曰博厚則髙明內便藏有悠久了得之但其說得來未暢耳蒙引謂久字自兼內外誤久字只指內史氏伯璿得之吳因之曰至誠博厚髙明悠久不得以徳業並言【並言亦何妨】如至誠盡性而言盡人盡物至聖仁義禮智而言容執敬別凡言至誠作用處正其所以爲至誠者也朱子旣曰悠久卽悠逺而又曰兼內外而言乃知博厚髙明悠久𨿽在外而至誠所存無內外之別博厚髙明悠久卽是至誠之成物處然此處只作外看不必泥合外內之道意謂外卽是內此意𨿽有然非正意也翼注曰此節只就至誠說勿露天地字下節承此節而斷其配天地也覆載成是言至誠及物之用猶之言可以贊天地之化育下博厚配地節言至誠及物之體猶之言可與天地參

博厚配地節張彥陵曰此節承覆物載物成物一直轉下配者合而有助之意連天地亦待我而位者也天地說無疆此句不言配悠久卽無疆非二物也按太穿鑿觀淺說自不必如此看莊忠甫曰大抵生萬物之功天地操其半聖人操其半共爲覆共爲載共爲成【此配字似不必如此說存看可也】如夫婦之相配不可闕一有天之髙明而無至誠之髙明則物有遺覆矣有地之博厚而無至誠之博厚則物有遺載矣有天地之悠久而無至誠之悠久則物有遺成矣故曰配云者言配之以成化育非謂徳足以擬之也嗚呼自三王而後覆載生成之功亡其半矣人但知有憾於天地而不知天地之失其配也其如萬物何哉賽合注曰載物二節還該依注分體用說自業之立於我則髙厚悠久屬聖人爲體自功之及於物則覆載成屬天下爲用蓋上文博厚髙明悠逺內便有覆載成了至此始提出來故配地節卽足上載物一節載物節卽足上悠逺節非謂先博厚而後能載物先載物而後能配地也餘句仿此吳因之曰講配地處未可便說博厚以載物者地之所以爲地也此意在下文若先露出則博也厚也二節便有礙又曰博厚配地節注與天地同體此體是用中之體非本體之體蓋覆載成是用而博厚髙明悠久對用而言便爲體耳如下文博也厚也節應上同體今夫天節應上同用然博也厚也等專指性情言亦是用中之體豈是形體之體耶蒙引以天地爲體天也之覆載爲用尙欠的當大全黃氏因用見體之說甚謬按因之說得最明然須知其所謂性情是就生物上說不就本體說杜靜臺曰聖人之同用同體總在功用上說但自功用之施於我者言之則爲體自功用之及於物者言之則爲用蓋體亦用之體耳汪搢九曰上節覆載成是說至誠及物之用此節方說是與天地同用猶之先說盡人盡物才道可以參贊也

如此者節翼注曰見是表暴粉飾動是鼔舞運用爲是安排造作不見不動無爲總是自然意所以自然者皆由於誠鄒嶧山曰聖人之治天下有許多設施其曰不見不動無爲者總之是一个順萬事而無情耳順萬事而無情乃是誠之所運用也若一參以情識則非至誠矣卽有息矣又焉能徵之如此見動爲也不是不好的只是費力至誠則不待費力耳翼注曰章變成不是民章民變民成俱就至誠功

業說章變成在天地亦有之在至誠亦有之但本文正意是就至誠說觀章句曰以配地而言也云云可見淺說得之大全黃氏謂如此者以下專言天地謬賽合注曰成物之成同覆載言謂成就夫物也無爲而成之成同章變言謂道化之成也

天地之道可一言而盡也節張彥陵曰此以天地之道明上文聖人之道指出一道字在主宰上說旣言至誠配天地復就天地言之者猶仲尼祖述章萬物並育一節之例翼注曰一言且虛下不貳卽一言也不貳卽是誠注所以字不必泥張羽臣曰生物不測非言生之多不可測乃言物從不貳生出如何可測其所以然亦就源頭上說賽合注曰不測與下節不測異非是生之多謂所以生處不可測也又曰要知此節只重誠字還未重生物上生物不測句包下兩節存疑謂今夫天一條是說生物不測不是

天地之道博也厚也節翼注謂此節在不貳下一層不測上一層殊謬蓋此節卽是生物不測但未顯言之耳與前徴則悠逺節同又曰博厚髙明悠久俱以化育之功言不以形體言俱根誠來按翼注與淺說同極是蒙引云不專指形體須兼性情而言存疑亦兼性情形體言俱不是不用兼字爲妙

今夫天節翼注曰此節亦俱根誠來張彥陵曰此節不是說天地生物之盛只是驗其盛耳以天地爲主不與山水對說山水二段益以見天地之大蓋就中舉一山又舉一水俱完全備天地之理更就山水中隨舉一物亦莫不備天地之理總來見他不可測識處樂天齋翼注曰天積气也實有是理便實有是气下系覆等俱以气而相屬也地積形也實有是理便實有是形下載振等俱以形而相屬也山水乃天地間形气之大者其生物尢盛故復抽出言之章句謂天地非由積累玩蒙引則又似天地亦有積累蒙引自從未有天地之前說到有天地故見其有積累章句自由其旣有天地之後說其生物則非可以積累言也章句是正意袁了凡曰昭昭不言少乃言其多卽昭昭之小明而極髙極明的都在這里了故曰斯昭昭之多非積累之說及其云者自吾人論其所及者言之猶曰若論其全體云爾不屬天地山水說則意自明郭洙源曰卽昭昭撮土爲言非是以至小形盛大之意見無一處非天無一處非地也卽此便有難測處按此卽語小莫破之意愚見正欲如此看玩大全朱子亦然然蒙引不主此不知何故蒙引附附蒙引曰不先言斯昭昭之多無以見無窮之爲大此乃立言者仰起伏之勢季彭山曰日月星辰之系是無窮內意河海華嶽之載振是廣厚內意而萬物覆焉載焉方是說生物云云按麟士亦主此說此眞拘儒之見也何必乃爾附賽合注曰天地山川各以小處言之正欲起盛大意翼注曰無窮廣厚等卻俱以形體言然須知其

仍不重在形體此節正言其生物不測

維天之命節焦漪園曰前云爲物不二云至誠無息是天之不已與聖徳之純已說過了引詩來只作證無更深一層意要歸到無息上去不重合一上樂天齋翼注曰前由本體說到功用此則歸功用於本體總見至誠無息之意重聖人一邊非與天平說又焦漪園曰命以一元主宰言文以一心經緯言賽合注曰命如命脈之命非命令之命姚承庵

曰不顯顯字卽首章莫顯乎微顯字吳因之曰天之爲天文之爲文人都主外邊說至所以字始說入內來不知子思引此以證至誠無息全不說到功用乃是道天地聖人之本體也只渾渾說天之所以爲天文王之所以爲文王便是又曰前天地之道亦只是渾言不必分內外或以此道字專指發外者言就指博厚髙明悠久等未妥李毅侯曰文王之所以爲文猶云聖人所以爲聖人也若將文字作文章彪炳等義看則天之所以爲天又作何解賽合注曰所以爲文之文不是文章之文以光四方說者非也袁了凡曰此章曰章曰變曰成皆就徵處說論其徳之著於外者故取徳之純以發之見得徵在外者皆不足以盡文之義獨此至誠之純於中乃所以爲文也可見功業特吾性之緒餘耳若只在功業上尋討便無根柢故原本以結之李毅侯曰維天之命於穆不已此天之所以爲天也文王之徳之純此文王之所以爲文也天命不已而文徳之純亦不已此至誠無息所以與天地參也按此與存疑新安因之看法俱不同然仍是發明至誠本體非只說天人合一也似可從姑似再定此節總承上來專明至誠無息之意大意謂天地之生物總由於不二可見天地不過一至誠無息而已而聖人旣能至誠無息又何天地生物之不可配乎何以見天地不過一至誠無息也觀詩云維天云云可見矣何以見聖人配天地之生物者只在至誠無息也觀於乎不顯云云可見矣通節只依存疑兩開說爲是純亦不已只承文王所以爲文來緣上文只說純故又找此一句新安陳氏以純字承文王以不已承天以亦字作天人合一看麟士取之俱謬因之云文王所以爲文句空說下純亦不已句正申文王所以爲文意亦不是文王所以爲文句內已有純字意了如何可空說天之所以爲天句下亦可找一句曰不已卽不已

其純不云爾者不待言也翼注曰純乎天理不雜以人欲則天理常運而不已矣天固不已文亦不已也不是亦如天之不已賽合注曰純亦不已勿作同天只就文王心中言劉上玉曰此節方合言天地至誠則自天地之道可一言而盡至貨財殖焉但言天地不當夾入至誠講可知也按劉說尙未全若論白文到底不曽合言若論口气則𨿽在上數節俱繳到至誠亦不妨

大哉聖人之道章總旨此章是申言道之費以見修徳凝道之功不可不極其全亦人道也章首大哉二字卽第十二章

費字聖人之道卽第十二章

君子之道首節包下文兩節猶第十二章

之費包語大語小一般蓋子思將詳言人道恐人不肯盡力故先將道之費處贊嘆一番吳因之曰徳以凝道卽前章以達徳行達道之旨道問學兼知行卽前章擇善固執之旨前後諸章惟此章說人道尢爲明切然前說人道處不及尊徳性一邊者存心致知原非判然兩時事也

大哉聖人之道節賽合注曰大哉是贊詞包下文大小而言但不可露出只以小大兼該發之袁了凡曰聖人之道非狹隘不之道亦非空疎不宻之道拓之六合並包者其大體斂之纖悉皆貫者其眞精數語可作印證

洋洋乎節吳因之曰發育峻極是大槪統體規模三千三百則統體中之逐項條件若把三千三百合做一塊也就是發育峻極的道理髮育二句串看峻極就在發育上見非截然兩事蓋一陰一陽之謂道則道實發育乎萬物道旣發育萬物天壤間皆物也則皆道之彌綸布濩也峻極於天只是充塞天地的意思管登之曰發育陶冶之意蒙昧而開導之曰發旣開而培養之曰育賽合注曰發育兼收斂說翼注謂發育二句不對然淺說對講蓋峻極𨿽就

在發育上見然對說自不妨也薛方山云發育萬物言萬有不齊之物皆道所生卽體物不遺意峻極於天言自地以至於天皆道所極卽察乎天地意吳因之曰峻極於天不是說他髙言由下而上其髙乃際夫天徐自溟曰峻極二字不相連言道之功用之峻上極於天也翼注曰發育峻極禮儀威儀俱不就聖人身上說

優優大哉節賽合注曰申瑤泉曰優優是貫徹乎幾微深入於幽隱意徐扈曰言洋洋而不言優優只說得空殻子故言優優大哉正見道無一毫滲漏也何處不優優充足則何處不洋洋流貫李九我曰禮儀威儀便當道說勿云道之所貫如此則禮儀威儀未爲道而更有所謂道者以貫此禮儀威儀是岐道與禮而二之也翼注亦主九我之說然看來先輩俱不如此禮儀威儀似不必卽作道看翼注曰禮儀儀字輕猶曰禮制也威儀二字平看是行禮中有可畏之威可象之儀也饒雙峯曰此言道𨿽至大而其間節目至精至宻然三千三百𨿽以道之散殊者言而上句乃以優優大哉發之正在完宻周悉處見其大解大紳曰發育萬物是聖人裁成輔相而使萬物發育夫天生萬物而聖育萬物故其道峻極於天不然發育旣是天道又何以曰峻極於天且禮儀威儀亦皆聖人所裁何故道之大旣屬造化而道之細卻屬聖人藝文類稿曰發育峻極者天命之性也三千三百者率性之道也道原於性則三千三百皆吾所性之徳無內外無隱顯體用一原者也論來天命之性率性之道俱可兼大小說但天命之性渾而未發故以道體之大歸之率性之道隨時而發故以道體之細歸之右此條但字以下拘於先儒之說故有此解當刪【甲寅八月十二】道之大道之小不分屬天命之性率性之道亦不分貼已發未發余前多誤看【甲寅八月十二】

待其人而後行節焦漪園曰道脈萬古不息非謂待其人然後可行只謂有其人則道便從其人行耳禮儀威儀可行發育峻極如何行得曰位天地育萬物便是能行發育峻極之道翼注曰其人似應上聖人說然不限定是生來聖人大率希聖而漸造焉者卽其人也賽合注曰待其二節結上起下上正言道不虛行下反言以見其必然也

苟不至徳節張彥陵曰自其體聚處言曰凝自其運用處言曰行徐自溟曰於行處見是道於凝處見是徳翼注曰凝在行前一步凝聚也成也聚而不散言體備也成而不毀言堅固也

故君子尊徳性而道問學節舊說此節正是修徳凝道之功也尊徳性𨿽是本領的工夫道問學𨿽亦理防尊徳性裏面事但要細認白文而字還是分作兩件蓋尊徳性而不道問學便是禪學道問學而不尊徳性便是俗學故朱子把存心致知分屬亦只是要分別與學者看不肯作渾淪說話耳若論學者工夫有存心致知力行三件此只說得存心致知兩件缺卻力行於是解者紛然不知言存心便包得力行蓋存心不專是虛靜工夫語類有一條謂伊川言敬言致知不言克已蓋敬勝百邪亦自有克篁墩程氏曰尊徳性者制外養中而道問學則求其制外養中之詳尊徳性者由中應外而道問學則求其由中應外之節制外養中由中應外卽克已復禮章注語此可見存心包得力行也此節致知帶有力行然只是舉此包彼史氏以盡精微知新屬知道中庸崇禮屬行蒙引說約俱取之愚意不然依此則難道行處獨無精微與新乎知處獨無中庸與禮乎朱子只說致知不說力行其意自無病不可易也附淺說曰致知內兼知行二意存心是涵養本原亦兼知行二意如致廣大溫故是主理言有知見意故與盡精微知新反對極髙明惇厚是主事言有行爲意故與道中庸崇禮反對徐巖泉曰尊是尊他在上爲五官百骸萬感萬形眾動之主也故謂之恭敬奉持至徳兼大小徳性之徳只就大處說且徳性是所同得至徳是所獨得不必牽四書鏡曰徳性卽是心體徳之本也問學是從事理上用工徳之資也尊徳性卽戒謹恐懼工夫道問學卽擇善固執工夫中庸敎人爲學總不出此二端故於此並舉言之蒙引以格致誠正學問思辯行貼問學是大全朱子謂尊徳性而道問學一句是綱領最明則所謂徳性者不出乎廣大髙明等之外所謂問學者不出乎中庸等之外或問遊氏云尊徳性道問學然後能致廣大楊氏謂尊徳性而後能致廣大道問學而後能盡精微翼注因此遂謂章句屬字作不得目字恐俱不是淺說以萬理咸備貼廣大以一物不雜貼髙明極

明廣大與髙明故厚總是一件精微與中庸新禮總是一件楊氏分先後看似亦不是廣大髙明𨿽似有先後實分不得先後蓋此與博厚髙明又不同也謂廣大中自有先後髙明中自有先後則可謂廣大先於髙明則不可余俱仿此或疑不以私意自蔽不以私欲自累旣有輕重之分矣焉得無先後曰總是敬持此心體私意也不得蔽他私欲也不得累他那得有先後存疑解廣大曰吾之心體與天地同其廣大萬物無所不包用與天地相爲流通萬物無所不貫似兼天命之性率性之道說矣其實非也所謂用與天地相流通者卽未發在已發之中之謂也此條存疑已明不必又爲曲解【甲寅八月十二】翼注曰致之者非有加於廣大之初惟悉去其敝之者使照舊廣大而已極之者非有加於髙明之初惟悉去其累之者使照舊髙明而已語類溫故是舊來已見得大體與他溫尋去知新便是新來方理防得那支分節解底故或問云一句中皆是大小二意又曰溫故大叚省力知新則所造蓋深惇厚是徳性上事才說一个禮字便有許多節文所以前面云禮儀三百威儀三千皆是禮之節文如有一般人實是惇厚淳朴然或箕踞不以爲非便是不崇禮若只去理防禮文而不惇厚則又無以居之所以忠信之人可以學禮按以字須反覆互看與上而字只一般不可混過或問載遊氏楊氏解溫故知新二條俱不可曉雲峯以知新應盡精微崇禮應道中庸不是蓋知新中亦冇中庸崇禮中亦有精微雲峯謂存心不大段用力語類云溫故有七分工夫似不同何也謂不大段用力者只一主敬也謂有七分工夫者主敬最難也原不相背雲峯謂下而字則重在下截下以字則重在上截此本說得有理但須知此節五句毎句上下截俱重而上截尢重非上四句獨重下截而惇厚句獨重上截也或用以或用而者彼此互見耳此雲峯之所不知宜乎史氏之駁之也淺說將以字而字作一例看自直捷陳居一曰惟民生厚徳性本是厚的禮卽性之節文上精微等俱虛字只禮字是實字卽照應禮儀威儀說按禮字𨿽可貫一節然口气只是平說下節凝道處亦只是順此理行將去記曰有禮則安是也故後章不驕不倍俱在禮樂上說實根據於此史氏以谷之已在倉者比廣大四者以谷之未入倉者比精微四者此未確蓋以賦予言之則精微四者皆是本然皆可雲谷之在倉者若以學力言之則惟故厚二字注云已知己能若廣大髙明都難作現成看故上下截俱兼已得未得

是故居上不驕節董日鑄曰此節是狀其徳至而道行可上可下可治可亂無在不保其身卽無處不行其道不必握三重之權際三代之盛而蓽門圭竇衰世末俗無非發育峻極禮儀威儀世界而徳性之用大矣引詩正狀其神龍變化天飛泥蟠處非免禍之謂也翼注曰此章開口甚大收尾似小了故此節要看得冠冕正大方好又曰居上單指天子爲下兼臣民言興黙容俱指未在位者言要應章首三節意講不驕者以位育經曲之道爲設施也不倍者以位育經曲之道爲憲章也言興者闡位育經曲之道於世也黙容者斂位育經曲之道於心也如此看便濶大得旨賽合注曰不驕非但以盈者易傾畏造物之忌滿是視富貴乃性中倘來只循其道之當爲建位育定經制不挾勢而驕不倍不但聖作愚守畏令甲之森嚴直以王章乃性中模楷故循其分之當然輔位育守經制不越分而倍牛春宇曰在上位一个不驕便有許多經綸參贊的事業便盡了達而帝王一邊事在下位一个不倍便有許多憲章祖述等工夫便盡了窮而聖賢一邊的事蔡虛齋曰有道足興何獨以言此對黙而云也循黙之類而推之其所收斂退藏處固多循言之類而推之其所直前敢爲處必多袁了凡曰黙足以容不但我忘人須人亦忘我始得苟能心未忘𨿽黙亦不足以容熙熙於於渾渾朴朴入獸不亂羣入鳥不亂行此聖人黙容之境也吳因之曰此數者只是素位而行非有巧術益見素位而行不願乎外足盡君子不敢須臾離道之學矣然其說道凝全在應用一邊而不說本眞者正欲人易於體察耳按因之說道凝全在應用一邊稍差蓋不驕不倍等內已兼洋洋優優在內觀翼注賽合注可見賽合注曰明哲應上節保身應居上四句明者哲之存哲者明之發明哲卽修徳之謂打轉尊徳性節保身卽凝道之謂打轉居上不驕四句朱子曰明哲只是曉天下事理順理而行自然災害不及其身若到那捨生取義處又不如此論吳因之曰保身要看得細非保守無禍患之謂言能保護吾身而克善其用也假如爲上而驕爲下而倍有道不能興無道不能容此正是吾身防污處無以立天地無以對聖賢無以慊吾心無以冠士林此其身之不保何如若僅以免禍爲言何以稱其人何以爲凝道賽合注曰保身不是保血肉之身此身乃是道凝結的道若一毫虧損身𨿽存猶未也不驕不倍足興足容渾身俱道以道成身身爲吾有豈不是保身

愚而好自用章總旨湯霍林曰人將首節看做三項便增許多葛藤不知自用自專之外原無生今反古之人子思引言只重賤不敢自專上今天下以下文義一片不斷蓋惟文武之法制猶在所以有位無徳與有徳無位者皆不敢作禮樂𨿽以夫子之聖且不敢而況他人乎信乎爲下之不可倍也此與雙峯說同又一說也姚承庵曰一部中庸只發揮得君子而時中小人而無忌憚二句尊徳性道問學是求體此時中之理不驕不倍足興足容正言君子而時中處自用自專反古則小人而無忌憚也故此說災及其身正與明哲保身相對

愚而好自用節翼注曰孔子言內三平看子思言內卽分重輕張彥陵曰徳非聖人便是愚位非天子便是賤愚自用賤自專兩句平說而子思引言意重在自專上生今反古句兼愚賤在內而意亦重在賤者上雙峯謂此章於賤者特詳是矣而說得未明覺生今反古句無安頓處所以又說生今反古一段者蓋愚者不特不可自用賤者不特不可自專卽復古之道而有所不可也玩存疑又似以生今反古句專承賤字說者亦覺直捷姑俟再定翼注曰時講多雲生今之世無時也此句大謬蓋此今世乃是盛王之時此古道乃是久湮之制無時在古不在今也所謂時者只是見在有天下之謂不必云是開創之時問若聖人而在位可以反古之道否曰可如孔子欲損益四代之制是也翼注曰道字以制作言若道理固無古今若復古之道卻又是美事烖及其身蓋逆理者取誅違時者不容於世

非天子節張彥陵曰非天子三字極重此天子兼徳位時在內然舉位以該徳時補出須要渾融翼注曰議字不是空言便去制作了度兼器數器是物采數是多寡制有創造定式意文兼書名書卽防畫之形象名則其字之聲按此卽東陽說然於書同文句難通矣四書脈曰非天子則權柄不由掌握如當世之禮度文而是耶固當是訓是行享安節之順其非耶亦宜必敬必戒昭遵王之義朱子曰看此段先須識取聖人功用之大非天子不議禮制度考文是甚麼樣气象使有王者作攺正朔易服色等事一齊攺換其切近處則自吾一念之微而無毫釐之差其功用之大則天地萬物一齊被他剪截裁成過看得這大意思方有益

今天下節王文成曰玩今天下三字有提醒當世之意只可作盛世之思不可看作衰世之感張彥陵曰車同軌制度中之一端也軌不在車而在地蓋車以迹爲驗也同文亦兼形聲倫非人倫之倫親疎貴賤之相接禮度秩然是次序朱子曰次序如等威節文之類議禮所以制行書卽字也文則其體式也皆兼防畫音聲言章句云文書名言書之名也是專以音聲言而防畫在其中或問云文者書之防畫形象也是專以防畫言而音聲在其中蓋互發也大全趙氏古曰名今曰字之說則直以名字當書字看矣如此則書名二字無分別在他處或有此解此處則難通也許氏又專以字形爲書亦偏蒙引從許氏附後附蒙引曰上云文書名謂字之聲音也聲音隨字形而別也今曰書同文謂天下之字同其稱名也如車字如此寫天下之人皆名之曰車也行字如此寫而天下皆名曰行也

𨿽有其位節張彥陵曰此節舊𨿽以愚賤分疏然看一亦字要抑說到有徳無位上人知有位無徳之不可作而不知有徳無位之亦不可作姚承庵曰此章內以三字言之曰議禮制度考文以二字言之曰禮樂以一字該之曰禮焦漪園曰禮樂是通用字禮者理也樂者理之自然也議禮制度考文皆是本於自然之理者故謂之禮樂其實禮之一字該盡此節及下節之意總在非天子節內但非天子節是總言此二節是分言

吾說夏禮節末二節斷宜從大全朱子蒙引存疑淺說分應自用自專反古說雙峯泛言引孔子作个樣子不可從生今反古本兼上下側重在爲下者故獨引孔子徐儆曰夏禮曰說以無從而學也殷禮曰學以宋存故也此𨿽不是解說學之因亦可見說學二字之義翼注曰有宋存要看得非時王之制存是存那禮非是說宋僅存四書脈曰不徵僅存不是世逺人亡之謂聖人之禮百世不替夏殷之制至今存也但夏殷之禮止於杞宋非天下所同徵同存皆見不可從意今用之要看得好嘉靖乙未程文云斯禮也涵濡已深四方所共戴也故言而民莫不信焉昭布旣久萬世所常行也故行而民莫不從焉墨卷云於人心所共信者信之於人心所共尊者尊之最妙此是夫子所以不得不從之故若但云時之所在不得不從則似有勉彊意矣【己酉四月】翼注曰從周只重時上非若論語重鬱鬱之文也張彥陵曰或問中庸論爲下當遵時王之制爲不倍若以孔子而生秦始皇時亦將胥而從秦乎自溟曰子思之言自有斟酌曰不敢作禮樂焉不敢云者則是論分未嘗論理也夫子稱武周之達孝而重嘆其禮制之善亦特自其旣有天下後必不可無此一番新制耳至其所以有天下之事則固未之甚論也今論秦之虐政多端然其定郡邑界長城等制萬世而下亦因之而不變使孔子生當秦後而議爲邦當不從曰行夏時乘殷輅服周冕而已也

王天下有三重焉章總旨翼注曰首節爲綱次節輕看本諸身兩節言君子制作之盡善應三重句是故節言君子制作之宜民應寡過句末節引詩以結之亦輕

王天下有三重焉節此與上章以徳位時立說然所謂時者亦於生今反古及從周處看出耳則只當以見在有天下爲說非必開創之時而後爲時也曰然則當守成之世而有聖人在位焉遂可更張祖宗之制而行前代之法乎曰此𨿽不得如開創之大更制然因時救獘亦何不可蒙引講前章天子二字謂夏少康輩不與焉余初謂以其賢而非聖耳及觀其解此章王天下則知其以少康輩守成而非開創也亦謬矣其說附下附蒙引曰此王天下者卽上章之天子也是始受命爲天子者故議禮制度考文以新天下之耳目一天下之心志而世爲天下道非指守成繼業者言也守成者𨿽賢聖率由舊章纉其舊服可也翼注曰王天下是徳位時全者然但云聖人受命而興便包了吳因之曰有三重有字要看得重非如尋常有無之有假如議禮未善不足言有禮制度未善不足言有度考文未善不足言有文惟天下有王天下之君子是眞正有三重的豈不足以寡民過乎下文考三王云云正所謂有三重翼注曰議禮制度考文惟天子得以行之是謂重典若他人皆得幹之則輕玩了寡過重在君能寡民之過上不是說民從之而寡過也過是倍上之過如越禮敗度舞文是也徐鴻洲曰氏過之寡者不倍之風也而本諸身以善其制者不驕之道也

上焉者節翼注曰此節輕看反言以起下文之意按此節反言徳位時以起下文當補一句曰無時與位猶不可況無徳乎如此方完張彥陵曰上兩个不信俱無民字無徵不尊只在已無以取信於民民弗從民字在下上面不信二字不可就說民不見信翼注曰上弗從是駭而不從下不從是玩而不從吳因之曰上焉者節正發明徳位時之意善與下

本諸身應不信不從與下徵諸庶民應此節只是起下文本諸身徵諸庶民二句與寡過意無干按因之說是蒙引頗誤故刪

故君子之道本諸身節王聖兪曰此節道字最重蓋天地鬼神三王后聖俱不是拘拘形迹上與他相合俱以理論故重道字蓋道字固指三重言而旣謂之道則非指三重之迹言乃指制作之精神言也若於迹上求合豈能一一盡同按翼注曰三重王道也王道本於天徳故曰本諸身以徳性旣尊問學旣道人講愚按以徳性問學解本諸身是矣然所謂徳性問學者已兼天徳王道在內非只是天徳也徵諸庶民以下則其驗耳若只以本諸身屬天徳則前所謂精微中庸等豈只是一身上事乎注有其徳之徳兼成己成物說與大學明徳不同曰本諸身者見非徒飾法以要名也吳因之曰本諸身徵諸庶民正所謂王天下也建諸天地質諸鬼神考三王俟後聖則所謂有三重也按因之說妙但徴諸庶民句當貼有三重不當貼王天下因之此條似誤本諸身六句俱當屬有三重【己酉三月廿六】張彥陵曰徵諸庶民卽本諸身徴之也此句須重徵驗上講卽民有必信必從之理而可驗我制作之善故曰徴諸庶民若泛講信從是動而世爲天下道一節意賽合注曰不謬等俱就己身上說是不謬於三王非三王不謬於我也君子之於天地有法之處有奉之處有贊之處法之者以議禮言之其分之不相侵卽天髙地下之不可易也其情之相親卽天气下降地气上騰之理也以制度言之如上衣下裳之制天地之位也方底圓蓋之屬天地之象也又如凡上下方圓剛柔動靜之類卽天地之陰陽也以考文言之六書之法其義無不畢歸於陰陽五行與萬物而已若此者是謂法之然分而言之天地自天地君子自君子而君子法之以有爲統而言之君子之所爲亦天地自然之理也是謂奉之然𨿽曰君子所爲卽天地自然之理而天地不能爲而君子代爲之是謂贊之鬼神三王后聖皆當如此推之右上所說皆是就理上論不就迹上論然𨿽就理上論只是就天地法其理就鬼神法其理云爾如淺說所說則君子止知有一理而天地鬼神三王后聖皆在其中矣又髙一層蒙引兼載兩說而總斷之曰後說甚閒雅而正大然究其所當然之實處則前諸說似不可沒也蓋窮理須析之極其精而不亂合之盡其大而無餘乃爲得之極是但其言頗煩雜故不錄翼注曰建天地重自然意質鬼神重莫測意其因其革不參絲毫智力於其閒純是道化自然是不悖於天也其因其革轉移斡旋極有妙用人莫能測便是不疑於鬼神又曰天地鬼神易混蓋天地之道卽太極之理寓於陰陽之气而鬼神是天地之妙用卽陰陽之消息五行之屈伸莫測其機者是也天地譬如人身鬼神譬如人身之知覺運動最靈妙處焦漪園曰四句都只以理論蓋人者天地之心鬼神之防百世之上有聖人此心此理同百世之下有聖人此心此理同使制作之出於我者不能盡善盡美而微有過不及之差則與天地鬼神聖人不無先後彼此之閒苟旣盡善盡美則曰禮曰度曰文謂天降地出可也謂我裁成天地之道輔相天地之宜亦可也謂鬼設神施可也謂我泄鬼神之祕可也謂我率由先王之舊章述而不作可也謂我斟酌三王之制度而損益得宜亦可也謂我立百王之大法而萬世無獘可也謂後聖有作補偏救獘莫非傳我之精神亦可也蓋無所不合者理也其不能一一皆合者天人各自有分也先後各一其時也故不謬不悖不疑不惑只論其理不當論其迹也賽合注曰六事𨿽並言其實考諸四句又本首二句來然所以徵諸庶民者又根於本諸身之徳也此章𨿽有徳位時三意然徳爲重時位帶說故愚於上焉者節補一句曰無時與位猶不可況無徳乎已側重到徳了則本諸身節只當就徳說不必復牽時位舊說本諸身以徳言徴諸庶民以時位言不必從徵諸庶民只是本身之驗與不謬不悖等一例或曰注云徵諸庶民驗其所信從也信從二字卽上信從字分明是就時位說曰否蓋上節本當補徳說徳亦可驗其所信從則此徵諸庶民只承徳說爲是蒙引蓋以其又有時位一句當刪余初誤錄

質諸鬼神而無疑節袁了凡曰天人一理知人之至卽是知天又非兩截天之理以太極本然言人之理亦以心性本體言此節斷宜從蒙引存疑淺說作推原看新說謂只作贊詞不作推原者謬翼注曰要不徒講知天而重發知天所以能質鬼神不徒講知人而重發知人所以能俟後聖方是吳因之曰要之不疑鬼神一本於吾身之知天也不惑後聖一本於吾身之知人也孰謂君子之道非本諸身以徵諸民者乎知天知人正是本諸身處因之極明然須知上本諸身內只是包有知天知人意非只就知說也此知天知人則又就其中抽出言之耳李毅侯曰知天知人此天也吾與人同命之天此人也吾與人同率之人也君子徹乎天人君子自盡吾性而已天下各不能違乎天而戾乎人君子與天下盡其性而已由此言之君子之議禮制度考文者和也者天下之達道也君子之所以議禮制度考文者中也者天下之大本也由此世道世法世則所謂致中和天地位焉萬物育焉者也

是故君子動而世爲天下道節張彥陵曰行是設施言是訓令遠近二句卽就天下內抽出言之上三句見王化不限於時下二句見王化不限於地不必以當時後世分楊見宇曰道字法字則字作死字看只做天下的道路做天下的法度做天下的凖則也若做活字則是道之法之則之也不是賽合注曰世則世法是可久以時言有望不厭是可大以地言翼注曰此節舊分當時後世未是蓋世爲者自一

世至於後世也遠近字上亦無當時字看來上二句言王化不限於時下二句言王化不限於地一是直說一是橫說不必以當時後世分又曰世世世也只就本朝言之如同文武道法則如周之三十世若過此又不是時王了又曰天下兼後賢後王后民又曰則凖也不是取爲立言之凖亦是遵行意如

君子說子當孝親人便凖之以孝親又曰有望不厭俱重在遵其制作上望字不是聞望是仰其言行而法則之也亦不是期望若期望是還未曽遵了不厭者是法則其言行而不厭也凡人耳目習熟便厭了今卻不然黃蔡陽曰法則卽是望卽是不厭望而不厭又卽是世法世則吳因之曰過者過制過作之謂正悖先王之典章者也奉先王之典章便不過制過作矣故以世法世則不厭有望爲寡過之實然不直曰天下道君子而必曰世爲天下道不曰天下法君子而必曰世爲天下法云云者蓋此處寡過與天下服天下化成等意不同別處俱說斯民感化於上此則不重感化而重有三重有以鎭攝而整齊之故口气原歸到君子身上去耳

在彼無惡節賽合注曰此節總結上意在彼二句卽君子之道一條庶幾夙夜二句卽動而世爲一條按此節存疑淺說翼注說約皆如此看大全雲峯胡氏謂君子動而節是申言徵庶民而無惡無射終譽皆是徵庶民夙夜句爲本諸身新安陳氏亦如此說此斷不可從觀注以六事解如此二字則徴庶民已在內了若又以終譽爲徵庶民則豈可通乎陳氏許氏𨿽不以動而節貼徵庶民而仍以無惡無射終譽貼動而節亦不必從賽合注曰夙夜速也永永久也蚤字要提謂遽也一時便得也應夙夜如此二字包上知天知人不謬不惑無疑不悖等意譽字包上法則有望不厭等意翼注曰不重名譽只因詩有譽字遂承言之耳

仲尼祖述堯舜章總旨此章見中庸之道至仲尼而集大成首節依雙峯饒氏謂上二句學之貫乎古今下二句言學之該乎穹壤用一个學字最好仲尼固生知安行亦未嘗不學也葛海門曰孔子之道只是个一以貫之祖述憲章上律下襲皆自其所貫處言也而小大合徳則指其所貫之原於一也天地之所以爲大卽仲尼之所以爲大故末節特就上文意中抽出个徳字而以天地發明之不必將徳字推髙一層

仲尼祖述堯舜節堯舜遠而法不盡傳故言遠宗其道文武近而無法不備故言近守其法其實祖述者法在其中憲章者道在其中袁了凡曰憲是遵守章是表章律是法律之律無分毫差忒也重衣曰襲蓋服之而不違也翼注曰憲章依程文作刪定贊修之類說非但若凡民之不倍而已又有以闡繹而垂之不朽也律者效法無常襲者因襲不變自仕止久速與時偕行而言曰律自用捨行蔵出於定理而言曰襲翼注曰天時春夏秋冬各循其序孔子仕止久速各當其可此意易明但襲水土難明看來水土云疆域異宜風气易辧之謂也聖人下襲不徒是按其疆域順其風气而已大而行藏小而日用此境有此境之理彼境有彼境之理截然不相混亂是卽各正之疆域異宜之風气也聖人隨遇而安素位而行𨿽不膠於一定而不定之定乃爲至定卽此便是下襲水土吳因之曰上律天時趨時之妙用也此時字亦是借用蓋天時時字乃春夏秋冬之時而聖人趨時時字則無物不有無處不然無成心無轍迹只隨時旋轉與時推移極其圓活流動而不可拘泥天時變遷之妙在其運用中矣故曰律天時又曰水土者地也在仲尼身上看乃地位之地是借用字眼凡當此位居此地身子一走到這所在便有一定之理且如居仕的地位則仕爲定理居止的地位則止爲定理或久或速無不皆然又如堯舜所處地位則傳賢爲定理大禹所處地位則傳子爲定理湯武當順應地位則革命爲定理周公當流言地位則誅管蔡爲定理此特其尢大者耳其餘一起居一飲食一開口一舉步那一刻非所處地位那一刻無定理那一件非所處地位那一件無定理這定理若增一分或減一分或太過一分或不及一分便不是襲水土聖人行得來毫釐不增不減無太過不及至停當至的確再移動攺換不得故曰襲襲者因仍沿襲之意理本有定而行之亦有定也翼注曰律襲非有心只是妙理自相符以不律律之以不襲襲之也徐匡嶽曰天時水土卽堯舜文武之法所寓非別

爲一種其所祖述憲章卽其上律下襲者也原無兩件工夫賽合注曰此心本與古今天地流通只是全體此心不少虧欠耳或問不時不食與仕止久速之類俱是事亦俱是行北溪陳氏以不時不食等貼事以仕止久速等貼行不妥淺說只以事言得之據蒙引存疑淺說則章句所謂末者指不時不食

之類所謂本者指仕止久速之類本末皆以事言而爲外心則爲內其說不易矣據大全北溪陳氏潛室陳氏則以不時不食之類爲事爲末而卽爲外以仕止久速之類爲行爲本而卽爲內殊謬據史氏伯璿則以不時不食仕止久速之類俱爲末爲外而以其所以然者爲本爲內亦不是蓋凡言本末者以大與小對言亦可以事與理對言亦可凡言內外者以事與心對言亦可以事與理對言亦可但此節𨿽包事與理在內而章句所謂內外本末似不指此故知史氏之說非也以事與理分本末而卽以本末爲內外以事與心分本末而卽以本末爲內外俱可以大與小分本末而卽以本末爲內外則不可故知兩陳氏之說非也韓氏古遺黃氏洵饒俱以祖述上律爲內兼外本該末以憲章下襲爲外兼內末該本此亦以事與理分貼內外本末而有此說與史氏同一謬也若以事與心貼內外以大與小貼本末則不得如此說矣【右上諸條所謂大小俱是大節小節之大小非大徳小徳之大小】

譬如天地之無不持載節此節只是形容聖人心體極全極備處萬理畢具無一物不有至誠無息無一時或閒聖人渾是个太極杜靜臺曰天地二字提起貫下四時日月看蓋四時日月不過運於天地之中卽其錯行代明觀之天地之大益可見玩兩譬如字是不能形容而彊爲擬議之辭譚王懷曰載而曰持坤輿有徳以維持也天主覆幬則大其帡幪非徳烏至是四時錯行一徳之自爲循環日月代明一徳之自爲禪代便已含小徳大徳於此下特申明之賽合注曰持載覆幬各要兼分合看方含得下並

育不害意方含得下大小意翼注曰錯行代明只重錯代二字見不窮意不重明行字假如題出日月之代明不可說聖心明並日月只是道理在聖心如日月往來不窮耳翼注曰不遺不窮俱是太的意不可以不窮作久意白文原無久字也假如有日無月有寒無暑則其運有窮有窮畢竟是不大矣譬如天地之無不持載是其博厚也無不覆幬是其髙明也譬如四時之錯行是其博厚之悠久也如日月之代明是其髙明之悠久也是則天時水土卽在仲尼身上仲尼之身卽一天時水土仲尼與天地豈有二乎故欲觀仲尼者觀天地而已吳因之曰此節諭處只須輕輕遞過此處持載覆幬內就含下並育不害意錯行代明內就含下並行不悖意大徳小徳惇化川流及所以爲大意皆在其中下節不過申明此節非別有一種道理也

萬物並育而不相害節吳因之曰此節只借天地以形出聖徳究竟不重在天地上此天地之所以爲大大字極重故子思下二節全是欲贊聖徳之大借天地形出翼注曰萬物並育二句是天地之大小徳二句是天地之所以爲大【此說本可從然須知此所以字非白文所以字】但所以爲大者卽在大中看出非別有一件爲此件之所以然也張彥陵曰道非道理之道卽歷家失道南行北行之道謂並處就是不害不悖者非也天下豈無並育並行而相害相悖者存疑謂不是並育只一个育如何說得不害不是並行只一个行如何說得不悖亦非也天下固有不相害相悖而亦不能並育並行者以大小二字意體之自見若究其實則亦非有二耳吳因之曰講不相害不相悖須暗暗與下川流意相關切乃妙飛潛動植總不過在天地之閒生育卻有一物自有一物之性命有一物自有一物之太和豈至混淆錯雜而至於相害四時日月總不過在天地之間運行卻運行接續之閒各自有次捨各自有躔度不相紊亂不相乖逆何相悖之有在並育之中自有一段不相害的妙處在並行之中自有一段不相悖的妙處作文須活翻乃佳蔡虛齋曰天地之徳安有大小自其散殊者說爲小徳自其翕聚者說爲大徳川流是流其所惇惇化是惇其所流大徳小徳可以分合論不可以先後論翼注曰大徳小徳只一徳也造化之主宰爲徳小徳者分而言之各一主宰也大徳者合而言之共一主宰也但言之者有分合天地實無分合也譬如人只一心分言之謂之萬念相似翼注曰川流惇化流字當對惇字看或流其化或惇其化化卽四時日月萬物之化也因上文加一川字故省去一化字耳辛復元曰大徳惇化爲物不貳也小徳川流生物不測也大徳是洋洋小徳是優優總是不貳並育並行不

害不悖方是不測愚見如此辛說未是吳因之曰注中脈絡分明根本盛大卽辟如天地二句意曰往不息曰出無窮卽辟如日月二句意自其不害不悖者言之一塵一息皆造化主宰於其閒所謂物物各具一太極是小徳之川流也自其並育並行者言之極天蟠地亦無非造化主宰於其閒所謂萬物統體一太極是大徳之惇化也川流惇化費而上下察者也小徳大徳隱而不見聞者也天地之大如此萬物二句是就無物不有無時不然處分見其大小徳二句是就其大無外其小無內處分見其大四句皆是天地所以爲大無淺深大徳小徳只是一徳分合言之耳亦無淺深賽合注曰此天地所以爲大句要認朱注兩所以字與白文此所以有分別蓋萬物四時日月俱就迹上觀皆可見者而小徳大徳則說裹面所以主張之者乃不害不悖之所以然也故朱注著兩个所以字而白文此天地之所以爲大的所以字卻就在小徳大徳見不作推原說蒙引曰不要泥所以字要看爲字吳因之曰所以二字要放得虛活勿作推原口气看蓋大字是贊的口气故蒙引不重所以字甚有見若重所以口气便非贊的口气矣又曰此天地之所以爲大全重在徳上看非徒气化形化之迹上見其大也徐巖泉曰時說謂有小徳又有大徳方見天地之所以爲大甚謬只是言大徳惇化中而小徳爲之川流無所不備無所不貫何其大哉蒙引曰此一節主天地言不主萬物及日月四時也故不害不悖處便見小徳之川流並育並行處便見大徳之惇化顧麟士曰只此數語此節了義備矣俗講皆謂並育兩句尙不足天地所以大處必至小徳兩句方是天地之所以大極不是麟往未見蒙引諸書時已持是解然卽據蒙引亦有錯雜不一其指者此芟煩釋滯有不辭耳又曰天地之所以大處只在萬物四時日月聖人之所以大處只在祖述憲章上律下襲若又推而進之以爲有一徳以主之而乃見其大則首節云云反輕矣豈正指乎又曰萬物並育以下五句只平平讀去便佳此是孔子贊不是別項文字又曰此天地之所以句斷總承一節不專指小徳大徳麟士說是

惟天下至聖章總旨此章承上章小徳川流而言至聖之徳充足有餘與天地之小徳一般觀之內而內一小徳之川流也觀之外而外亦小徳之川流也聰明睿知仁義禮智溥博淵泉皆是小徳之在內者時出是小徳之在外者翼注曰此章一气說下無處可分截蓋溥博淵泉時出緊承五徳來如天如淵緊承溥博淵泉來敬信悅緊承時出來而聲名尊親又緊承敬信悅來總是聖徳說到發外發外說到及人鄭康成曰見仲尼𨿽未爲帝王而帝王配天之業

未嘗不收於當體康成此二句最明新安陳氏但云此章言達而在上之大聖人未明下章仿此

惟天下至聖節聰明不以耳目言聰是吾心眞聞明是吾心眞見通微爲睿藏往爲知總而言之心之靈妙本體也吳因之曰足以有臨須緊緊根著生知意發揮蓋天下大矣四海民物廣矣若非天生上等之資欲假人力勉彊者一一燭照之便多運用不來了惟上天篤生聰明睿知他耳目心思運用處都非人可測識非惟人不可測識𨿽至聖亦不得知其所以然而然神運鬼輸絕非尋常意見所可及任慿天下之大四海之廣豈有遺於坐照之外故曰足以有臨又曰足以有臨不是言聰明睿知之用止是益見他聰明睿知處言至聖這生知眞足以君臨天下何等樣聰明睿知也下仁義禮智亦然又曰生知四徳不可平看翼注曰生知之質與仁義禮智之徳𨿽有質徳之分總是徳也故下只云五者之徳又曰爲能字直貫到節末不但貫到節末直貫到時出之張彥陵曰仁義禮智皆聰明睿知中所涵容執敬別皆君臨中事又曰聰明睿知等【闕】

然如此非前不足至此方充積也溥博淵泉看來似說大徳了其實是形容小徳猶之第二十七章

言道之小而曰優優大哉耳時出不但是當用仁時則仁發見當用義時則義發見卽同一仁也當寛裕時則寛裕發見當溫柔時則溫柔發見至纎至悉之處無不隨感而隨應眞所謂脈絡分明而往不息形容至聖之小徳可謂盡矣溥博淵泉四字就裏面說總頂上節而時出之就發見說不頂上節蓋上節𨿽有容執敬別等字然卻不重只重五个足以字耳謂溥博淵泉頂聰明睿知五者時出頂臨容執敬別者非謂二句總形容聖人心體者尢非時出是取之不竭用之不匱無阻塞無窮盡而隨時變通之意卽在其中翼注曰此時字最細如均一知臨卻有時用明有時用晦此等變化不一按翼注最明大全存疑淺說俱作時中看並無取之不匱用之不竭無阻塞無窮盡之說近文講此節云非有體之各足者而何以用之至神若是非有內之至足者而何以外之各得如是是專重上截了看來上下截似當俱重【壬子二月二日】

溥博如天節賽合注曰此節只以天淵擬其溥博淵泉之盛以民之敬信悅驗其時出之妙不是又深一層翼注曰天之溥博淵之淵泉以形言至聖如之則以心言見如動作威儀之類言如訓誥號令之類行如禮樂刑政之類敬信悅不重民上只重形容時出之妙翼注曰因民之敬信悅見其當可不作效說存疑謂言行皆見也信悅皆敬也淺說則以威儀貼見字淺說爲長

是以聲名洋溢乎中國節賽合注曰上條民字已包有中國蠻貊之民敬信悅之所在卽是聲名之所在民莫不敬信悅已包有中國蠻貊凡有血气者莫不尊親了不是上所及者猶有限此所及者才無邊也此處之意只歸重於配天上首二句不平當以中國爲主舟車以下極言盡天下去處非有出於中國蠻貊之外莫不尊親盡天下去處皆敬信悅亦不出於洋溢施及之外尊親俱就道徳說不在勢分上說尊者崇其道親者覲其光只在人心同然處見得翼注曰舟車所至以下卽極言自中國以至蠻貊之地見其無一處之遺也非又在中國蠻貊之外亦不是單極言蠻貊賽合注曰本文言聲名注言徳之所及者蓋聲名卽實徳流動處聲名之所及卽徳之所及也翼注曰不必是徳澤所及感格之卽及也李玉海曰不重在尊親重在聖徳之可敬信悅袁七澤曰各安其性命之正卽尊也各遂其樂育之常卽親也故莫不尊親自是實事非徒說理而已也賽合注曰配天與上如天不同如天以徳之體段言配天以徳之功用言須貼注中廣大意上章曰髙明配天而此則詳其所以配故用故曰二字然玩故曰二字可見到配天地位只是至聖本分事曰配天者配天之小徳川流也注云廣大如天者亦優優大哉之意自溥博如天以下皆所以形容上文非又深一層民之敬信悅聲名之洋溢皆是發見之當可非侈言其功效也前章小徳大徳卽是中和可以分合言不可以先後動靜言方其靜時渾然一理而萬象森然者已在其中及其動時萬象森然而渾然一理者已在其中然至誠章大全朱子又有表裏及存主發見之說則似小徳大徳又可以動靜分矣蓋方其靜時𨿽非止有大徳然小徳只是寓乎大徳之中方其動時𨿽非止有小徳然大徳只是寓乎小徳之內故小大徳𨿽不可以動靜分而亦可以動靜分也按依此看則至聖章當重在時出邊蓋聰明睿知五段𨿽是言小徳然只是言小徳之寓乎大徳者耳至時出處方正言小徳又按朱子所謂存主専以心之靜言所謂發見則兼動乎心動乎外者言

惟天下至誠章總旨此章承大徳惇化而言至誠徹內徹外無非大徳之惇化經綸句是大徳之在外者立本知化是大徳之在內者

惟天下至誠節張彥陵曰爲能字貫至化育句陳北溪曰經是分疏條理綸是牽連相合如君是君臣是臣父是父子是子各有條理一定而不亂故曰經如君臣之相敬父子之相親此其倫類自然相合故曰綸經綸只是有分以相接有恩以相愛之意玩北溪陳氏之說正如此若東陽許氏以父慈子孝爲經父子相親爲綸蒙引存疑淺說俱從之殊不是如此看則難在至誠一人身上說矣存疑附後附存疑曰經綸不是兩時事分言之則曰經合言之則曰綸治絲之經綸有先後大經之經綸無先後吳因之曰至誠之徳極誠無妄其於五品人倫莫非極誠無妄之所流貫主恩則盡其恩之實而不爲虛文主義則盡其義之實而非徒虛飾零碎分看那一件不精實籠統合看那一處不精實經綸蒙引就聖人一身言東陽許氏兼修道之敎言看來兼說亦可但天下之大經則斷宜空說不可謂是天下人之大經翼注曰天下之大本不是說天下人人之性只一

人之性便可名爲天下大本了立是植根牢固不被物欲搖奪意然不是用功去立他是本來能立了張彥陵曰立只是所性全體毫無虧欠千變萬化道理預植於中附蒙引曰立本渾淪說爲是鄭氏謂立仁之本則仁民愛物之類從此出立義之本則敬長尊賢之類從此出如此則不見萬殊一本之意況未發之中未可分條理分條理言則爲小徳之事按蒙引此條予向亦有此疑然朱子於首章性字已以仁義禮知爲說矣則似亦無妨也李九我曰知非耳目推測也許白雲曰無所倚只是至誠自然流出不須著力去做的意思無倚只依黃直卿作不倚思勉爲是朱子謂如爲仁由己而由人乎哉之意殊不切注倚著於物思勉也是物詩書師友也是物蒙引翼注俱兼說似完全然黃氏覺直捷也翼注曰生知者不但不倚聞見亦不倚情想安行者不但不倚迹象亦不倚意气按不倚是緣至誠而不思勉與他處重在生安者不同章句謂此章至誠無妄自然之功用蓋以經綸對立本知化育言之則經綸爲功用以三者對至誠言之則三者皆爲功用此功用與他處言功用皆在外者不同

肫肫其仁節此節又承上文而申贊其功用之妙不是又深一層吳因之曰此節是申明上節之意非贊詞嘗說俱云經綸可以觀仁而仁則肫肫焉如此說是輕說仁淵天而所重特在肫肫等矣不知上文暗有仁淵天等意尙未說明至此始提出正重其仁其淵其天而肫肫等不過各著兩字以形容之耳按因之與淺說合近來時文俱以此節作贊詞先講仁字次講肫肫似亦可從但不可認仁深於經綸肫肫又深於仁也然亦畢竟非正說又曰講肫肫節便隱隱關得難知意丘月林曰肫肫淵淵浩浩又是形容那仁與天淵處言經綸而至於毫無所倚眞个肫肫然其仁矣只照本文順說若曰其仁則肫肫便非語意經綸處卽是仁以五倫之閒慈祥浹洽言仁何以曰肫肫曰懇切而不虛浮至極而不虧欠立本處卽是淵以萬理中涵本源澄徹言淵何以曰淵淵曰淸淨而物欲不淆深逺而涯涘莫測知化育處卽是天以心涵太虛神通造化言天何以曰浩浩曰誠復之體何所不包涵誠通之用無所不運量按淺說謂淵字只當靜深字看天字只當廣大字看不可謂卽淵卽天也其說非不髙然玩注曰非特如之而己還作卽字意看爲是靜深廣大只是其所以爲天淵者耳不必與其仁一例看予所以存淺說此條者欲知仁卽懇至肫肫乃懇至之貌淵卽靜深之意淵淵乃靜深之貌耳末句仿此唐荊川曰此題顚倒看便是至誠之道經綸大經是其仁也其仁則肫肫立大本是其淵也其淵則淵淵知天地之化育是其天也其天則浩浩其淵其天就說至誠之天淵按荊川說甚直捷【辰閏六月十六】以性命分天淵亦是

偶然如此分貼其實性也是廣大的命也是靜深的若前章溥博淵泉便俱包性命說矣大全雙峯此條最難通旣以浩浩句承知化育來則此句已包地在內矣又以淵淵句屬地豈不支離乎如淵如天其淵其天句法相似而語脈不同如天如淵二句上文明有溥博淵泉字則以溥博淵泉爲主而如天如淵是形容之詞其淵其天二句上文暗伏淵字天字則以天淵爲主而淵淵浩浩形容之詞不必如存疑作一例看以朱子存主發見及表裏等字推之竊意小徳屬發見爲表大徳屬存主爲裏至聖章從溥博淵泉之存主說到時出之發見重在發見邊由發見窺其存主故𨿽溥博淵泉亦人所可知至誠章從經綸之發見說到立本知化之存主重在存主邊從存主布爲發見故𨿽經綸肫肫亦人所難知如此看明矣但朱子所謂存主發見及表裏等字似從至聖至誠上分不從小徳大徳上分蓋謂聖以徳言誠則徳之實也徳爲發見徳之實爲存主如此看則上章溥博淵泉亦爲發見下章經綸亦屬存主此又一說也然愚意如此看則不用存主發見等字尢妙若或問遊氏則又從至聖之徳至誠之道上分出易知難知之意其曰徳者其用道者其本云者蓋徳就聖人分上說道就徳之所具說故有用與本之分道字指天下大經天下大本天地化育言此又一說也總之此二章分別處有三一則小徳大徳之分一則徳與道之分一則至誠至聖之分三意自不相妨然小徳大徳之意是主言小徳亦可以至誠言言大徳亦可以至聖言言小徳與至聖亦可以道言言大徳與至誠亦可以徳言中庸特互見耳大徳小徳原不是兩件小徳卽就大徳中抽出言之耳曰肫肫曰淵淵曰浩浩以大徳言也而其中有仁焉義焉禮焉智焉溥博淵泉而自不窮於時出並無兩層存疑曰上章臨容執敬別是以五徳分說非小徳川流乎此章經綸立本知化是以五徳合說非大徳惇化乎說得兩章之義了然按存疑看大徳小徳不分發見存主者也似亦可兼用姑俟再定

苟不固聰明聖知節張彥陵曰此節不重知至誠上只重在贊至誠之妙上天下非無絕世之聰明卻是虛浮慧巧喚不得實聰實明須是能辧別義理者方實是聰明聖知方能達天徳然此亦不對虛浮慧巧說凡能辧別義理而略有一毫未至便不是實對虛浮慧巧說者只是賔意張侗初曰注下个實字見得固聰明聖知卽是至誠也注惟聖人能知聖人兩聖人字卽作至誠看以固爲固有之固作不倚看者亦謬廣鳴達天徳者篇原評云聰明聖知卽上章聰明睿知達天徳卽上章仁義禮智四徳朱子言至誠之道非至聖不能知則從小徳講爲是世人將達天徳卽看做經綸立本知化育一病也徳𨿽卽在質中然玩題面天徳與聰明聖知對達字與固字對有將固字作總貫者又一病也先輩必不肯做此題使遇此等題亦必不肯如此做只宜於開講內將全節大意略敍後竟將題面四字著實發揮後繳還苟不二字便了固聰明聖知達天徳者卽是天下至誠猶云惟至誠能知至誠也不必拘泥上章謂惟小徳能知大徳蓋上章聰明睿知是以小徳言此章聰明聖知是以大徳言字同而義異也至誠至聖兩章旣以小徳大徳分而總注又云上章言至聖之徳下章言至誠之道大全朱子又云至誠至聖是以表裏言至聖一章說發見處至誠一章說存主處按徳有大有小道亦有大有小小處有表裏大處亦有表裏但子思言至聖則就徳言言至誠則就道言徳是道之所發故爲表爲發見道是徳之所蘊故爲裏爲存主不比他處言人心之發見存主

衣錦尙防章總旨此章是中庸之結尾自下學立心之始言之而推之以至其極一部中庸道理皆包在內與首章遙相照應一言以蔽之則曰下學上達而已蓋上三章言仲尼體天之徳與至聖至誠之功用中庸之道至矣盡矣是豈一蹴可至哉學者必從下學始下學必從爲已之心始故首引衣錦尙防之詩以發明爲已之義袁了凡曰闇之一字是一篇大頭腦乃學力緊關處曰不見曰不言曰不動曰不賞曰不怒曰不顯直說到無聲無臭只完得个闇之一念完得个尙防意思徐懋齋曰天命之無聲無臭是徳的原頭惡文而闇然之心是入徳立定的主意近自微之境是入徳者闇然用功的實地省於不見存於不動不言正是闇然於近自微處所用的工夫至於不賞不怒而極於不顯是工夫已盡卽極於風逺顯而仍歸於近自微乃心徳之至極的田地總之只完得天命之性胡雲峯曰首章曰道此章曰徳道字說得廣濶徳字說得親切徳者得此道於心者也首章開端一天字原其所自也此道之在我者無不本諸天也此章末一天字要其所成也徳之成則能不失其道之在我而本諸天者也至此則我本於天天備於我又不過卽其初天命之性爾是無聲無臭之天卽吾不顯之徳而不顯之徳卽吾渾然未發之中者也然聖人之所以爲徳之至者不過敬之至而己敬者聖學之所以成始而成終也故此書以愼獨戒懼終始也沈無回曰每節冠以詩雲實有詠嘆一部中庸之意

衣錦尙防節劉上玉曰此節乃言入徳始事兩君子之道及日章不厭等勿講太髙妙爲是張彥陵曰惡其文之著不應做惡文重質看重質之意與此章不相干文字是好字李毅侯曰講惡字不可用文勝滅質世風大壊等語蓋此句固未說到下學君子身上且只釋詩然亦與文質奢儉等意無干只云文太著則心馳於外而詩人惡之卻妥翼注曰爲已只是實心切不可說涉用功上毅侯又曰道字虛君子之道猶云君子之爲君子又曰闇然𨿽在外而其立心務內卻在闇然上可見日章是在中之美日顯也美字淺看此時還未有厚養又有卽以實心作美者亦不是實心乃美所由集張彥陵曰闇然日章只重闇然不重日章然日章卽在闇然內非有兩層又曰所謂闇然本謂精神意念收斂在內略不馳鶩於外故但見其外若闇然耳卽所謂美在其中亦只是這防實心非別有一種美在日章就在闇然內管登之曰子思深見中庸之鮮能者由於隱怪而隱怪之根在好名故舉闇然的然分別之使下學心曲中知所趨向其義與君子中庸小人反中庸章顯相照而與索隱章隱相發此不對隱怪與無忌憚者說翼注曰小人輕看最是張彥陵曰淡而不厭三句正發明闇然句又曰淡簡溫三句只是形容闇然的妙處其淡自不厭簡自是文溫自是理至味生於無味至文生於無文至辯生於無辯最爲確論李毅侯曰天命之謂性率性之謂道未發是中已發是和原是極平淡極易簡極蘊借翼注曰淡無味也只是無可艶羨意自旁人看君子而言若君子亦不自知其淡矣不厭亦自有不可厭者在不作君子自信說淡而不厭三句不過是形容闇然日章之實子思深有味乎此一段光景故再詳言之不是推進一層又都是下學立心之始勿看太髙妙李衷一曰知逺之由於近則常在近處用功知風之由於自則常在自處用功知微之達於顯則常在微處用功此闇然實用功處如此三者則見得个爲己門庭不錯從此好下工夫故云可與入徳矣這三个知字卽大學知先後之知非知至之知也亦勿看太深微蓋子思將敎人去做謹獨戒懼入徳工夫先要他具一个爲己之心又要他先知幾然後可下手此最循循有次序淺說於溫而理下過至下三句云夫君子立心爲己而其實之發於外者如此然則學者其可不務實乎其可無爲己之心乎然要其所以闇然而能日章者則亦不徒有是眞實心意而兼有是眞實工夫也使或不知當謹之地而盡夫下學之功則無以充其爲己之心而卒亦歸於闇然而已而何能以日章哉按此似稍差謹幾工夫在日章後不是謹幾方能日章也蓋此日章原當淺看因之謂己卽近自微而知近自微卽詳知其所當爲之己豈捨己之外又別有幾不知己字包得近自微逺風顯近自微固己也逺風顯亦己之逺風顯也知逺三句是又從己中推出一幾耳不知因之何故爲此說以誤後學也李衷一曰此徳字卽後面不顯惟徳達天之徳也陳居一曰直到篤恭方完入徳之事翼注曰溫而理以上是爲己下三句是知幾末句𨿽承知幾來而本在爲己也重在己上

潛𨿽伏矣節胡雲峯曰上引尙防詩但見學者爲己此引潛伏二詩方見學者爲己之學首章先戒懼而後愼獨由靜時工夫說到吾心方動之幾此章先愼獨而後戒懼由動時工夫說到吾心至靜之極潛𨿽伏矣亦孔之昭正所謂莫見乎隱莫顯乎微也翼注曰內省省字最重卽省察之省也內字亦不輕一念初萌省其爲天理爲人欲以加存遏省之又省使人欲盡去便是不疚矣不疚則質之初心無所愧怍便是無惡於志矣不疚無惡緊承內省來重在君子必欲使之如此上蓋亦屬工夫也張彥陵曰君子必要內省不疚而直無惡於志內卽是獨省卽是愼不疚而無惡於志正是內省正是人所不見處著力也君子內省此處須無一毫疚病方無愧於心此正言謹獨工夫蒙引謂內省不疚以已能者言不可看做謹獨工夫此不可從吳因之曰不可及二句緊接上文而深著獨之不可不愼其惟人之所不見乎言不可及惟在此處若過此關頭便潛滋暗長力無及矣不但是贊之之詞也張彥陵曰末二句只是從上二句而詠嘆之是提醒人語使之猛然有省耳翼注曰不可及勿作功業不可及只云其不疚也有疚者不及之其無惡也有惡者不及之沈無回曰君子直到篤恭田地戒愼不睹恐懼不

聞的工夫亦未嘗輟手附蒙引曰潛𨿽伏矣亦孔之昭正所謂莫見乎隱莫顯乎微也君子能於此致其謹故內省不疚而無惡於志也不可以內省不疚做謹獨工夫此以己能者言故下贊云君子之所不可及者其惟人之所不見乎存疑謂首章言體道之功是始學事此章言入徳之序是成徳事言體道之功則先戒懼而後謹獨而其意周以切言入徳之序則先謹獨而後戒懼而其意益以宻此本大全朱氏公遷最謬或問謂此章再序成徳入徳之序分明與首章一樣但言之先後不同耳豈可以始學成徳分乎按存疑公遷之說卽呂氏徳成反本之說或問辧之明矣首章從天命順說下來故戒懼在愼獨前此章從下學轉說到天命故戒懼在愼獨後

相在爾室節樂天齋翼注曰上節謹獨𨿽無言動之迹而猶有言動之防此節不言不動又進一步了胡雲峯曰不動而敬卽戒愼乎其所不睹不言而信卽恐懼乎其所不聞問不言不動念慮未萌何由敬信此心一敬信便喚作動何謂至靜吳因之曰所謂敬信不是思量動時如何敬言時如何信也常存吾敬以待動不因動而始敬是曰不動而敬常存吾信以待言不因言而始信是曰不言而信此之謂主靜之法按固是舉不言不動以該言動然畢竟是從

言動追入不言不動方透得出功益加宻大全諸家未免說偏了史氏以獨爲微屋漏爲

隱然首章隱微俱指獨說史氏非也史氏

解屋漏與朱子蒙引不同未詳孰是姑並存

之以俟考

奏假無言節徐鴻洲曰勸不用賞威不用怒是無言之治非眞如黃老淸淨之術也人須自反吾徳能不愧屋漏時人有不感動愧恥否以是知不用賞怒者是人心無待於賞怒非謂必不賞不怒而後稱上治也吳因之曰奏假一節固不可謂直敍成徳全無工夫然亦不可謂敬信以上有別樣工夫口气只當云由此敬信而漸熟之以至成徳之域則不賞而勸不怒而威矣又由此而漸化之以至於妙不容言之地則篤恭而天下平矣大抵由始學至成徳由成徳至渾化地位

不顯惟徳節郝鹿野曰奏格二節不重天下之勸懲平只重在君子之不賞不怒及篤恭上蓋非言及人之業乃言入微之徳也究竟只是完得微體耳不必以微字貫微卽自微字可貫自字亦可貫乎蒙引存疑淺說俱不如此翼注曰此節徳字正應入徳雲峯胡氏謂不顯之徳卽未發之中於喜怒哀樂

未發之時而敬是不顯其敬卻說偏了不知不顯篤恭皆貫動靜也姚承庵曰恭卽是敬信張彥陵曰人心之初原從天命來君子篤恭不落一毫情識合此天命之初體耳篤恭而天下平是我與天下同歸到天命之性地位翼注曰恭是主心之欽翼言篤卽不顯意不顯實因無思勉也有思勉則有痕迹便是顯矣篤恭者自然而恭不自知其恭也按翼注此條亦本存疑莫中江曰天下各安其性命之情斯謂之平翼注曰天下平卽勸而忘其勸威而忘其威也陳居一曰正是不見而章不動而變無爲而成境界以民勸民威較之尙有勸威之迹在奏假二節雙峯以奏假節承愼獨以不顯節承戒懼極是因之以奏假二節俱承戒懼來亦妙二說姑俟再定若雲峯以奏假二節分承敬信則謬也史氏辧之詳矣若新安陳氏東陽許氏蒙引淺說俱以奏假二節總承戒懼愼獨亦恐不是觀篇首程子曰始言一理末復合爲一理則知不顯之徳專以未發之中言難兼愼獨說也蒙引於合爲一理句旣以上天之載貼之矣又謂不顯兼愼獨說殊不可曉矣若依蒙引諸家以奏假二節總承戒懼愼獨則所謂不顯者乃卽費隱之隱也似亦有理然於所謂末復合爲一理者則不可通矣故不從也另附附蒙引曰篤恭卽是上文謹獨存養之極致處敬貫動靜故曰篤恭卽致中和存疑於奏假二節說得殊渾但其承上工夫來而又不作工夫看又以敬字貫甚合書旨故取之【丁卯正月初九】看此章卻取蒙引總承之說奏假二節依新安陳氏及蒙引總承謹獨戒懼來但奏假節效尙淺不顯節則徳愈深而效愈逺耳不必如雙峯饒氏前節效驗承前節工夫後節效驗承後節工夫蓋謹獨戒懼總是入徳之功功夫進一層則徳進一層徳進一層則效亦進一層不賞民勸不怒民威非有中和之徳者不能但猶未到中和之極處只是國治事篤恭而天下平則所謂致中和而天地位萬物育也

予懷明徳節張彥陵曰徳輶如毛兩詩蓋說此兩段議論正見篤恭之徳難形容也至矣句當從天說到聖人上天以是徳命之人本無聲臭可言人以是徳還之天亦無聲臭可指以此來形容不顯乃爲曲盡是之謂至非不顯之外又有所謂至也翼注曰聲指號令色指威儀湯霍林曰此子思引夫子現成語話不是釋詩病在一以字如有徳以主之則聲色亦不顯矣張侗初曰也須賞也須怒也須聲也須色只是勸民威民化民不在賞罰聲色上此帝王治天下之妙道也副墨曰鼓之以雷霆照之以日月聲色亦化也但自有在聲而非聲在色而非色者張彥陵曰毛猶有倫言以毛比徳猶有倫類可擬非毛之猶有倫也翼注曰猶有倫類只是猶有形象意蓋有形皆有類無形則無類詞𨿽云有類而實明其有形猶云尙屬物類耳一說徳而謂之如毛是徳猶有毛可比亦不俗但下文猶有天可比說不去雙峯饒氏曰上天之載無聲無臭此便是未發之中便是天命之性蓋一篇之歸宿也此說偏袁了凡曰無聲無臭渾是太虛之體太虛之中本無加減本無動搖旣曰無聲則雷轟鼓沸而太虛不喧萬籟俱寂而太虛不靜旣曰無臭則沈檀香滿而太虛無受處穢惡腥聞而太虛亦無染處吾之眞性原是如此許白雲曰以無聲無臭形容不顯之妙則聖人之道幾於虛無矣而曰上天之載此所以爲聖人之道也載者發育萬物之事於發育之中有無聲無臭之妙卽太極形而上下者譬聖人篤恭而天下平本末具備也張彥陵曰非謂徳亦無聲臭同天乃謂此理流行於天原無聲臭之可著耳工夫旣到之後便合著源頭微處是之謂至矣不是形容之至徐懋齋曰宋儒以聖徳擬之於天爲至今儒以聖徳能合天爲至玩注原是以合天爲至非以擬之於天爲至薛方山曰蓋徳以合天爲至非以天擬聖爲形容之至也按此與翼注同然至矣下當找云惟此可以形容不顯玩注原是如此翼注曰此只形容不顯之意形容之者猶云擬之也非模寫形容之謂又曰至矣是說徳至矣不是說形容不顯之徳至矣又曰至矣當從天說到聖人上天以是徳命之人本無聲臭可言人以是徳還之天亦無聲臭可指不落聲色不涉倫類眞徳之至矣勿據詩指天說又曰不顯卽至非不顯又有至不至也末找云何莫非闇然之心充之耶無聲無臭一語最要體認不可涉杳防昏黙虛無寂滅話頭無聲無臭卽在有物有則上見周子所謂無極而太極也又不可依雙峯饒氏專以此爲未發之中天命之性蓋論無聲臭則已發之和率性之道皆是無聲臭的程氏謂始言一理末復合爲一理若專指此爲天命之性者蓋是言此句中天命之性率性之道合而爲一非謂此句專言天命之性而不兼率性之道也中庸首末兩章只言戒懼愼獨不及致知力行蓋戒懼愼獨不是空空戒懼愼獨卽在致知力行上見故言戒懼愼獨便包得致知力行

四書講義困勉錄卷三﹤經部﹐四書類﹐四書講義困勉錄﹥

四書講義困勉錄卷四

贈內閣學士陸隴其撰

圖書編曰孔氏之敎其徒也一則曰仁二則曰仁當時學者之學於孔氏也一則曰求仁二則曰求仁是故立而立人達而達人者語其體也克己復禮主敬行恕參前而倚衡者語其方也一貫者語其約也天下歸仁者語其大也擇善者擇乎此也固執者固執乎此也造次於是顚沛於是者語其不息乎此也曾子之一日三省誌乎此而省也子路之樂與物共志乎此而共也顏子之無伐善施勞志乎此而無伐施也又曰將以仁爲難與一日克己復禮天下歸仁有能一日用力於仁未見力不足者將以爲易與何爲罕言仁而謂若聖與仁則吾豈敢將以爲近也仁以爲己任不亦重乎死而後己不亦逺乎將以爲逺也仁逺乎哉我欲仁斯仁至矣苟志於仁無惡也將以爲人心之固有而不待求與君子無終食之違造次顚沛必於是𨿽之夷狄不可棄也將以爲求之方寸而足與凡視聽言動居處執事與人交以及出門使民能行五者於天下皆是也將謂取足於己而己乎君子以友輔仁事其大夫之賢者友其士之仁者皆仁之資也將謂其必借於人乎當仁不讓於師爲仁由己而由人乎哉於此防而通之神而明之仁其庶幾矣又曰仲尼發憤顏子竭才曽子死而後己此正是聖門學脈所系後人不能希聖希賢病正坐此又曰聖學之全固揭之首章矣並玩志道據徳依仁遊藝修徳講學徙義攺過共學適道與立與權知及仁守莊涖動禮知之好之樂之可見學有全功不可闕功有漸次不可紊也又曰聖人之學性學也仁義禮知性也觀孔子敎人之求仁則知孔門敎人之盡性也又曰論語中所記多是面相授受忠告善道辭簡意盡蓋平日聖徳旣己服其心當是誠意柔顏溫辭和气又足以啟其信要皆以無厚入有閒而不覺其入之深焉眞是法言不容不從而攺巽言不容不悅而繹𨿽羣賢之辭亦自與他書所記載者迥別又曰回也仰鉆涉於無誘之以博約而卓然有眞見參也省身泥於有啟之以一貫而惟然無方體

李毅侯曰論語頭緒𨿽繁其中要只數條便盡看透時節節俱了如髙屋之上建瓴水也大抵聖賢終身受用只一學字爲主學者何博學審問愼思明辯篤行是也所學者何人倫事物之理本於天命之性者是也聖賢本領只在一天字上聖賢功夫只在一學字上學不知天非聖人之學也性相近也習相逺也百姓日用而不知此學之所以重也故曰生而知之者上也學而知之者次也夫子生知之聖而自謂好學好古敏求聞見擇識是也惟其知之是以好之其得力迥與人異故自謂下學而上達五十而知天命則夫子終身一學也夫子終身一天也故曰我非多學而識之者予一以貫之一貫之一則性與天道是也無適而非天性之流行則樂矣故曰樂以忘憂好之者不如樂之者樂亦在其中矣此聖人地位也近聖人者顏子也近顏子者子貢也參也魯其質之明睿少遜焉而誠意愼獨反身自慊終得聞夫子一貫之道故回之年未竟其學而曽子之學獨傳蓋夫子所謂性與天道只一誠而已仁與誠一也故中庸言誠而論語獨言仁當仁一事聖門所最重也夫子五十而知天命不言仁而安仁可知矣顏子克己是當下將私意克盡了便復全天性之則故三月不違仁曽子誠意愼獨在彊恕上得力把私意漸漸消磨天理漸漸完復所以能毅任仁顏子乾道曽子坤道也先儒毎教人尋孔顏樂處夫孔顏之樂只天性流行灑然自得而已夫子知天命故樂顏子克已復禮故樂孟子曰反身而誠樂莫大焉知顏子克己之樂則亦可知曽子誠身之樂矣故聖道之得傳者曽子也子貢問一言終身而夫子語之以恕終得聞性與天道其亦庶幾乎此也按彊恕爲求仁喫工夫而曽子曰夫子之道忠恕而已矣然則恕之一言固聖賢下學之始事而究極之精防也所以程子移上一階說聖人也是此忠恕又移上一階說天地也是此忠恕則恕之爲如心也卽仁與誠卽性與天道而已矣故聖賢所終身者學也而其終身於學者天也學不知天非聖人之學也夫子好學而知天命顏曽子貢其知天一也自是而外無聞焉所謂中人以上可以語上中人以下不可以語上者夫子亦與之言下學而已夫下學之卽爲上達也存乎其人矣又曰本領一天功夫一學二言了一部論語發明性與天道處曰誠曰仁曰恕要之有異名無異體自下學爲恕自上達卽仁與誠卽性與天道吾道一以貫之如此而已聖門如顏子子貢皆是學知利行者曽子是困勉者

圖書編曰好仁好知好信好直好剛好勇苟不好學則有蔽矣使徳之不修徒曰學之不講是吾憂也可乎學詩學禮學易學韶咸有益於得矣使博學於文不能約之以禮欲其弗畔於道也得乎

學而

學而時習之章總防王觀濤曰聖人一生只是个學而不厭學則那有盡頭特爲世人苦難而無自得之趣故說此悅樂不慍境界以鼓舞而欣動之只玩本文三不亦字便想見他循循善誘之意陳行之曰時習盡君子之學悅字盡學之趣卽此是徹首徹尾的二節朋來之樂就其中及人者言末節不慍之君子就其中忘遇者言李毅侯曰劈頭說此一章分明自道其一生好學之至發憤忘食樂以忘憂不知老之將至此時習而悅也爲之不厭悔人不倦此朋來而樂也不怨天不尢人下學而上達此不知而不慍也

學而時習之節張彥陵曰工夫全在時習上个中有勿忘勿助意說字正形容時習之妙見無限自得光景俱從時習裏面出來是聖人鼓舞人心語翼注曰人但知忘者非習而不知助亦非習助長則生澁習則馴熟是勿助勿忘意注𨿽不明分二義然自不妨新說專以不著力爲解則偏矣聖人論學極著力極不著力若竟不著力則巳是生安地位矣眞學自然能時習眞時習自然能朋來不慍若大槪言之則固有學而不習習而不時時習而未至於朋來朋來而未至於不慍者後說是題中正解而前說則深一層解也朱子常以知行分說而陽明言知行合一亦然故顧麟士云學字少不得作主然體勢三平凡說家作串逓語者自可芟卻也其說極是陸象山曰論語中都無頭柄說話如學而時習之不知所謂習者何事一部大學說的都在王龍溪曰古人理防心性只家常事故開口便說學而時習之不必說如何是學楊慈湖曰時習者時時而習無時而不習也凡作意用工有所起必有所輟陳白沙曰習通天地川上不捨習貫古今千聖面命圖書編曰或曰時之義果無閒斷如禹之惜陰耶抑善變通如巽以行權耶曰皆是也天之運也積十二時以成日積四時以成歲惟其無間斷是以常變通也淺說曰不亦說乎說者說於學也注中其進自不能已句正貼說字說字解其進自不能已句可味然自不能已處卽欲罷不能意

有朋自逺方來節朋來不慍俱有工夫蓋首節學習工夫尙淺進而不已焉學益深習益熟則朋來又進而不已焉學愈深習愈熟則不慍不可謂下二節只是效驗是從效驗上見工夫耳雙峯之說須善防也朋來只依大全防引作新民看爲是存疑之說不

必從附後附存疑曰朋來而樂𨿽是成物事與大學新民覺稍異新民與明徳皆大學之道尙在這學字內朋來而樂似有後明徳新民一步但學就該體用未有舉體而遺用者朋友相從乃是學體用全備之學觀此則朋來與新民不同可見矣世之學者莫不有朋其於人之知或不汲汲焉而侈言聲气不免以交遊之盛而致道徳之衰感懷世事甚至以逃名之心長傲物之習亦孰非時習之功少哉【壬申閱時文摘出】張彥陵曰樂字固非以人驗我學亦非慶吾道之廣其傳亦非以人資已只是慶吾道之廣其傳【乙卯二月三十】徐巖泉曰只是此心流通於天地萬物之間欲不間斷耳

人不知而不慍節蔡晉江曰時習是終身事說亦是終身事𨿽至於不知之地而時習之功未嘗有間曰不慍特自其人不知而言耳蓋人不知而有慍則猶是時習之功未至卽此慍之時猶未能說也此君子是就見成說當與中庸遁世不見知而不悔易不見是而無悶同看到此始完全得一个時習翼注曰識見髙故知其無損於我涵養定故自然不動其心非成徳君子而何沈無回曰學妙於時習自然與天地萬物相通卽一人不來自有天下歸仁之象豈有不朋來之理然不可謂來者便是知而不來者方是不知大抵學得盡處其獨得之妙不可持以語人人亦豈盡解得如孔子之在當時三千七十豈不朋來然欲無言則子貢疑之見南子則子路不悅故曰知我者其天乎不怨不尢又何嘗因之而生慍此是學問中必有之理不到此不是眞學問此亦是人不知內事但專說則偏朱子曰人不知乃不知於世之好爲詭異者蓋時習之學平平常常闇修於已無以致其知也大全不載此說問不慍是漠然無所動於中否羅近溪曰如此則孔子之敎亦有倦時矣蓋此當與不患人之不己知求爲可知同看君子之心直是要天下萬世相通人有不知必反己以爲可知而後已於人何敢慍焉如此說方見學問無歇手處要知不屑敎誨亦是不慍息邪距淫亦是不慍道不行而思居夷浮海亦是不慍蓋此心不動便是不慍沈無回曰近溪說此是道理但不可此處說君子有終身自反之功亦有毅然獨信之處此君子與中庸遁世不見知而不悔同一人不知自有天下歸仁之象是不必慍此反己之說則不敢慍兼說爲佳蔡覺軒曰程子謂不見是而無悶乃見君子是不慍然後君子也朱子謂惟成徳者能之則是君子然後不慍以說樂兩句例之則須如程子之說兩意亦是相足如第一節

是由時習而得說也而朱子又曰學到說時已是進了一步則又似非說不足爲時習兩意亦是相足

其爲人也孝弟節張彥陵曰有子指出孝弟示人正要人根本上著力不是虛論道理聖賢那一語是虛論道理又曰就見成說好從心上來不但無其事而且無其心滿腔都是至和極順的意思梁無知曰天下豈有好犯上作亂之理但不孝不弟之人滿腔子都是殺機一念不已又續一念習慣自然眞如好之者然犯上作亂從不好說來正在心上銷融之意

君子務本節此節防引存疑皆不主仁山之說依新說則爲仁之本首節已括盡此特借君子詠嘆出來與雲峯仁山之說相背可刪也翼注曰不可以本屬心道屬事蓋道皆本心而達於事本是道之一端最切近者按晦翁伊川以爲字屬仁字讀蓋孝弟是仁裏而發出來的乃推行仁道之本自此始耳仁則流通該貫不専主於孝弟之一事仁就性上說孝弟就事上說王觀濤曰仁者以萬物爲一體而親與兄是一體中更親切者故卽此愛親愛兄一防良心乃無所不愛之根聶雙江曰孝弟是初心萌芽至眞切處孩提不待學慮而自知自能者人能培養得這个眞念不息則氤氳化醇資生資始萬物育焉故曰爲仁之本論念頭則孝弟之念最眞論作用則孝弟之事最切兼說爲是沈無回曰本以言此心之根底處人惟孝弟與生俱來一念包孕千枝萬葉無不攝入故曰爲仁之本此只就當體說方見完足若說施由親始便支離重講孝弟謂仁義禮知總是孝弟之體仁民愛物總是孝弟之用說非不精然卻令人無下手處不若程朱之淺言孝弟重講仁字也且如新說仁與孝弟滚作一則於本字終說不去張侗初曰仁是生人者也有生而後有孝弟如何孝弟爲仁之本曰仁在未生以前無思無爲一落於爲人而仁有爲矣知愛知敬乃情識所自始於情識中培養眞念便生意充滿故曰其爲仁之本要理防兩个爲人爲仁字羅近溪曰仁是天地間生生大徳而吾人從父母一體而分亦只是一生意故生理本直枉則逆逆非孝也生理本活滯則死死非孝也生理本公私則小小非孝也在父母則爲孝子在天地則爲仁人程子曰性中只有个仁曷嘗有个孝弟亦可曰性中只有个孝弟曷嘗有仁然不如此說者重講仁也未可泥著

巧言令色章張彥陵曰巧令俱是好字樣正是色取仁的人聖人勘破他心事只在言色上做工夫全不著心體故曰鮮矣仁徐儆曰世態上多一分妝防天理上便減一分本質彊排道理皆巧言也危冠危服皆令色也【析疑】

吾日三省吾身章張彥陵曰此曽子母自欺之學吾身二字最眞切人惟認不忠不信不習爲欺人所以瞞昧過了日子曽子認得自己身上病痛便是一毫苟且不得曰吾身則更無人可替代更無人來催迫然又是十目所視十手所指省字內含二意一是內省之省極精密一是儆省之省極勇猛朱子曰三省看來是當下便省得才有不是處便攺非省察已作底事邢叔和一日三檢防明道曰可哀也哉其餘時理防甚事蓋仿三省之說錯了可見不曽用工所以朱子說當下便省三省卽常惺惺法不在事前事後論三省是合動靜工夫亦是徹首尾工夫湛甘泉曰學貴日新須於日用閒對境時自取徴驗才是貼身實進步處若只以虛悟做成學問觸髮根源依然是舊不忠不拘事之成敗只懼心有分毫未盡處信不在言語上亦非求友信我只懼吾心衷曲未貫洽習不徒求無負於師直求無負於此心耳必如顏子之不惰足發方是習朱子曰人之本心固不是要不忠信但才見是別人事便自不如己事切了若是計較利害猶只是因利害上起這个病猶輕惟是未計較利害時已自有私意這个病卻是重往往是有這軀殻便是私了佛氏所謂流注想者是也不知不覺流射到那里去但其端甚防直是要省此條大全不載信字之義甚廣言行相顧是信心口相符是信內外如一是信始終如一是信總是循物無違總是以實看來程朱論信字不止是踐言大學注曰徇物無違論語注曰以實若無理而不以實𨿽踐言亦不得爲信且信又似不止屬言凡行事以實皆是若弟子章謹信相對則信乃專屬言也大全不重章廣平遊氏一段可見又正顏色斯近信矣亦然陳伯玉曰三不字謂外面已看得過人與師友亦或信得過只是自已心上有纖毫打不過處便是此卽毋自欺愼獨工夫徐自溟曰三不字三乎字有歉心有疑心有懼心陳大士曰三者未足盡天下之事而曽子汲汲焉已覺檢之有不能盡三者未足難天下之人而曽子汲汲焉已覺檢之有不勝難附淺說曰斯言也其在聞一貫之前乎種植方勤而時雨未至乎若源頭一開則中流自在無事推移之力矣

道千乘之國章張彥陵曰按此章𨿽分五項總是以爲民之實心行爲民之實政敬是一防兢業之心信是一防眞確之心節用是一防惜費之心愛人是一防惻怛之心時使是一防愛養民力之心心卽在政上見不是空空个心千乘便見得事煩民眾沈無回曰不曰敬而曰敬事是萬殊之敬非一本

之敬也若一本之敬則修己以敬堯舜其猶病諸安得復有別項袁了凡曰敬字不是一心在事上只是心常存而事不苟君子因事以治心未嘗役心以應事玩沈無回說知此爲偏宋羽皇曰𨿽事勢之窮亦濟以變化之權而至誠惻怛者常貫焉是之謂信非信於號令之說也翼注曰信兼政與令言按節用非纖嗇之謂也因事制費我不爲侈愛人

非始息之謂也因情制法我不爲刻據舊解人字內兼臣民農隙四時皆然不是至冬乃役也顧巖叟曰時至事起使之者與爲使者俱無心也五者總是一心就其兢業處則謂之敬就其眞確處則謂之信就其撙節惻怛順時處則謂之節愛時使心存而五者自見者聖人之事以五者爲心者賢君之事在聖人則見其合在賢君則見其分

弟子入則孝章此章以弟子起語全是責成爲父兄者王龍溪曰此章分爲本末然都是培養本心的工夫王宇泰曰此示弟子爲學大段規模全在幾个虛字上討精神人之一身非入則出非言則行非待人接物則燕居獨處今無一時一事不範圍於天則中放心安得不收徳性安得不純按此章須說得淺方切弟子身上學文是要開發其知能之良不專爲考六事之故而六事自在其中防引云小學大學𨿽均有文行而所以爲文行者又各不同翼注曰謹字本是敬愼意而注乃曰行之有常何也蓋動作威儀出入起居皆有常度不敢放縱正是敬愼之意又曰舊說似將眾字限定作同爲弟子者仁字亦限定是弟子出類者不必如此拘又曰仁人只作善人看文學道學與學文學道𨿽非兩項乃學道卽小人可與而學文非君子不能【析疑】陽明曰近世訓防穉者若待拘囚彼視學捨如囹獄而不肯入視師長如寇讎而不欲見窺避掩覆以遂其嬉遊設詐飾詭以肆其頑鄙【祈疑】

賢賢易色章張彥陵曰按聖門論學只在人倫日用上做工夫非另有一種聞見之學故人若實實能盡倫卽此是學更有何學𨿽字未字虛看只是假設之詞吳因之曰除卻綱常之外有何名理除卻實踐之外有何講究此章注圈內圈外是二意俱要細看圈內是幹全語圈外是翻剝語王宇泰曰人只有一个心而今好徳恰似將那好色的心換過了更無纖毫掛帶先恭簡云今人賢人之廉未嘗易其利之心賢人之恬退未嘗易其好進之心可想易字之義楊復所曰朱子謂如送這身子與他慿他將來如何使不必就死難說張南軒曰子夏之意非謂能如是則不待夫學也蓋所貴乎學者在此不在彼欲學者務其本也翼注曰𨿽曰未學曰字輕看只作𨿽未學便了又曰吾必謂之學矣蓋子夏非信此人已有聞見之學只說有是四者卽此是學矣不必多聞多見而後爲學朱子曰君實忠孝誠實只是天資原不知學堯夫坦夷亦是天資自美耳皆非學之功也【析疑】卽此是學是子夏要人務本之意但恐人徒求盡此四者而不去學則亦終無由盡故注吳氏一段當看子夏之意不如此子夏之言則獘或至於此朱子曰大抵博雜極害事先達所以深懲玩物喪志之獘範醇夫一生作此工夫想見將聖賢之言都只忙中艸艸看過抄節一番便完事了原不曽仔細玩味所以見處全不精明

君子不重則不威章總防林次崖曰威重是爲學根基譬如耕種田地忠信如下个種子友勝已是培養速攺過是芟艾此章當與志道章參看此四者皆所以成其志道據徳依仁遊藝之功也

君子不重則不威節蔡虛齋曰君子字只當學者看不重就質說人須是有重厚的質方可爲學若不重厚便無基址了縱去學也不成不重不威俱屬外面說又曰威重就資質上說此處全未說到學上必有是資質方可爲學此重字與孟子無暴其气暴字對看絕妙李毅侯曰形神原是相闗若外面飛揚浮躁內邊決無近裏著已工夫決不能理防著忠信故先言此聖人所以要人威重只爲與裏面相闗非只就形骸檢束也所以莊涖動禮爲知及仁守之進步內邊功夫愈至得力處便自然周旋中禮而威重又不足以言之聖人之學表裏合一徹頭徹尾神妙如此固學兼已得未得爲是

主忠信節王宇泰曰威重非取於色莊必以忠信爲主大全陳氏曰主與賓對賓是外有出入主常在屋裏

無友不如已者節無友非拒之也戒其樂與爲友之一念【右鼎峙】沈無回曰或以我旣友勝已則人將不肯友我爲疑故謂不如已爲與己不相同調之人非也此處重無友之心而不重友也人苟不以得少爲足而好上人則所見自然皆勝已者他山之石可以攻玉而況同趣向者乎朱子語類亦有此問答曰不然人自是要得臨深以爲髙

過則勿憚攺節克已工夫全在勿憚斬釘截鐡用力無一毫姑息放過之意如吝者執之怠者安之皆憚也勿憚有破釡沈舟之意淺說曰四項各自說不用牽連過文亦不可以首節爲一截遊氏總注未必是夫子本意

愼終追逺章大全愼終存哀中之敬追逺動敬中之哀存疑以追逺不止是父母看來愼終亦不止是父母但其中自有个輕重耳書曰惟民生厚厚是民之本性但溺於習尙故相率而趨澆薄歸厚云者若久客於外而今反於家之謂也全在上之人以身風之耳不曰民風而曰民徳是更深一層話歸字有不煩驅迫之意厚字寛說不必指喪祭

夫子至於是邦也章總防沈無回曰見與之權邦君不得而操之亦自夫子操之也

夫子至於是邦也節玩本文抑字求與意自抑揚子禽在必聞處起疑意夫子用世心切或求亦所不惜耳【亦說煞】至於是邦句見得非欵洽之素

夫子溫良恭儉讓以得之節按五徳就盛徳光輝接人上見之是一時俱形的湊合一處而徳則根於中無可名狀者也分不得和敬眼目以得之以字不著力只是子貢從旁模擬之詞夫子固不自知卽邦君亦有所不知得字卽聞字別名李毅侯曰夫子溫良恭儉讓與堯之允恭克讓舜之溫恭允塞一般光輝發越令人心醉神遊故堯曰時雍舜曰風動夫子曰綏來動和其神化一也夫子聞政亦不專在邦君就問入其國觀其風土入其朝觀其朝防聘享俱可以知政但如此說卻無了感通一段精神所以子貢將徳容來說【鼎峙】防引曰溫良恭儉讓以得之則非求亦非與也子貢之言蓋謂夫子之聞政自有以得之者與且不足言況於求乎故置與不答特借求之一字反言之翼注曰他人之求有心去求也夫子之求無心自致也異字只在有心無心上分別常說皆云他人之求皆側媚依阿以求聞𨿽不差然畢竟粗了聖人豈但異於側媚小人哉只略有一防干預國政的念頭便不是聖人又曰𨿽借言夫子之求實辧其非求

父在觀其志章有一層進一層之意歸重不忍攺之心上許敬庵曰父在觀志父沒觀行志欲其蚤立而行欲其自修所以勵天下之爲人子者非徒爲觀人發也朱子曰孝子之處心親𨿽有存沒之間而其心亦如父在不敢自專故夫子直指其不忍之心推見至隠不必主事言若乃外迫公議內懷欲攺而方且隠忍遷就以俟三年大非聖人意也髙中曰三年無攺者但言其久而不攺非謂三年之後攺也上二句重在第一句父沒句正見得父在不得自專意是帶說三年句頂父沒句見得𨿽父沒亦非卽攺則始終一不自專也存疑謂此必人子父在志不相合父沒遂攺所爲其事本善者聖人不全許之而爲此語其說𨿽是未若新安陳氏之渾新安陳氏曰此爲父子志趣事爲之不同者言之管登之曰此章必爲有家之大夫輕攺父道而以干蠱矜能者發

禮之用章總防有子爲人樂放縱而廢禮故爲是探本之論以矯之言禮何嘗不貴和卽今日有所不行誰說是和之但一於和而不知節亦便不可行耳上下只一意非爲禮過嚴而欲其和和太勝而又欲其節也總是辯和以維禮非兩救語翼注曰此章爲當時以拘病禮而徒知和者發也下節是發論主意若曰禮原非拘原亦以和爲貴但徒和則不可行耳若不得其防反以上節爲恐人之過嚴而示之以和曽不思晚近世不患其拘惟患其縱也

禮之用節太史公曰緣人情而制禮朱子曰禮如此甚嚴分豪不可犯何處有个和須知吾心安處便是和如入公門鞠躬須如此方安不如此便不安不安便是不和以此見至嚴便是至和處不分兩截翼注曰禮之用不可作人之用禮說蓋禮之施用與人之用禮固無兩意但口气有順逆若作人之用禮以和爲貴便是有意於和了又曰和字不是相親相愛只是從容不迫之意從容不迫亦只是心安二字盡之又曰爲貴不是須要和的意思若有意要和又是知和了禮中之和在行禮者亦不自知其和但論禮者則以是爲貴耳又曰先王之道道卽禮也以其有可通行而名之曰道正應由字張彥陵曰先王二字重看所謂尊其名以警世也非是引先王來作證翼注又曰通章全要分別个禮中之和禮外之和禮中之和心安爲和也無意於和者也禮外之和任情爲和者也有意於和者也故下節知字最重知有和便涉有意了禮有以嚴爲貴者有以浹洽爲貴者亦自有二種此處單就嚴肅一邊說且勿以浹洽意相渾蓋只是禮中之和初不及禮外之和也

有所不行節翼注曰不行非人不行和也乃和行不去也不能推之四海而皆準達之萬世而無獘也卽末句不可行意張彥陵曰按行字承上由字來見得小大由之是禮以和行矣而復有所不行者病不在和病在求和於禮之外耳知和之和與上和字同而和之和與上和字異要之著一知字並和亦差認沈無回曰才言禮則自和自節而無不行矣知和

者於禮中剔出一和用之其和純是一團放縱非復先王之和矣才知和而和便自不與禮相節二句作一句讀非如時文所云又不以禮節之也亦字之意若曰和本可行惟其離禮以爲和亦不可行也亦字不對拘迫難行者看沈無回曰亦不可行自其流獘說世人云一於嚴者固不可行矣一於和者亦豈可行哉大謬李毅侯曰知和而和不以禮節之則其所謂和者正先王所謂不和之甚者也先王之道以和而貴所以小大必由今之知和而和者反於先王之所可貴所以小大必由者亦不可行也

信近於義章張雨若曰天下只有道理始終顚撲不破故不必計較後來但執一無獘之道便是善始善終朱子曰交際之初合下便當思量到無獘處王遵巖曰此須是平時講究這个道理始得顧湛庵曰卽其約信合義時卽知其言必可踐卽其至恭合禮時卽是無恥辱卽其所因可親時卽得可宗之人不必作日後看郭靑螺曰此三段工夫全在兩近字一不失字上有許多斟酌意思學者須有一種精神照管於人己之交近義是議之而後言近禮是議之而後動不失其親是擇其人而後交周用齋曰慷慨然諾近於意气執躬卑遜近於長厚傾蓋定交近於豪傑之致三者皆人情所自動故必須合下討个究竟是以君子寧言之不顧不規規非義之信寧身被困屈不徇人以非禮之恭寧孤立無助不失於可踐之人李毅侯曰此就人情相與易於失足者立之防也輕約過恭及一時傾蓋不愼皆自負慷慨只在情貌上周旋者一時非不可喜卻至後來不勝自失之悔故君子審焉吾輩當寫一通置之座右恥由內生辱是外至因只是偶然相依倚可親以道言不以情言【大全親又較厚之說不必拘】宗是宗法之宗梁無知曰凡可親之人定是朴厚老實無一段巧言令色動人故因之時最易失之翼注曰因猶依也如樂正子從子敖之齊便是暫時依他宗猶主也在野則有道徳之宗如七十子之宗孔子在朝則有事功之宗如十亂之宗周公如此解因字宗字方精不可但解爲暫交久交項仲昭曰可復者踐言固可𨿽有時不必踐亦不害其爲可也看得極活後二段亦當以此推之專主太過一邊說亦妙然朱子過不及之說非無意味當參看也

食無求飽章王觀濤曰此章總以心字貫朱子曰此章須反覆看其意思如何若只不求安飽而不敏事愼言有甚意思若只敏事愼言而不就正有道則未免有差若工夫不到則能親有道亦無可取正聖人之言周徧無欠缺類如此又曰無求安飽須是見得心裏常有一个合當著的道理此類自不暇及若說道要在此著都不濟事李衷一曰只緣有這个無求的心方能去敏愼就正其實無求安飽正是吾儕大學力處所謂打破嗜欲闗頭若根源處不潔淨𨿽竭力用功只是皮膚上綽過按此與自不暇及之說𨿽稍似異然其實可相發明朱子曰事非特行事凡學問思辯等皆事也愼言自是專心於內有言之得無訒乎意亦非有意愼密其間翼注曰就者親近之意正言行之是非兼印正觀法二意看所正者何事學有淺深所正者亦與之爲淺深是始終要如此的防引曰不求安飽者志在於道也敏事愼言者用工於道之實事也就正有道者是欲使吾之道都恰好而無差也

貧而無諂章總防此章須知樂與好禮是轉語引詩是轉語錢肇陽曰士人悟道全慿這防靈機靈機未啟而欲向無窮理窟勉彊探索不免得此遺彼掛一漏萬何由於精上取精於密中加密惟透出這防靈明便覺得理無窮盡學無駐法徹頭徹尾觸類貫通夫子稱曰告往知來來字有多少無窮道理知字有多少無窮防悟有告往知來之識方能進於義理無窮之域蓋惟知之者能行之也故夫子許之此論可補大全所未發但不可偏重在知一邊耳看來只是許其知之不滯用工卻易不必專拘詩上

貧而無諂節張彥陵曰按樂不是樂貧亦不是樂道【非道而何】胸中自有一段好光景【道外豈復有好光景】與貧相忘耳禮是天理之節文不曰理而曰禮以其若有規矩可循也加一好字便見此心自相浹洽處禮卽克已復禮之禮徐儆曰貧如孔顏只是一樂字富如周公亦只是一好禮字全然不在處貧富上著腳楊慈湖曰豈惟無貧富且無天地萬物者也非無天地萬物無一而非吾心也陳伯玉曰凡人學問有如行路山窮水盡處須別一蹊徑夫子拈一未字可味悟到時樂與好禮非住處切磋琢磨非住處更進亦非住處言外又有進子貢意蓋未知則不能行旣知又不欲其徒知也

如切如磋節陳霜赤曰只義理無窮四字便可括盡通章之防末節亦不重在言詩第許賜之善悟頗與雍之言然意義一例巧笑章亦然

賜也節張彥陵曰不是夫子贊揚他是夫子鼓動他姚元素曰人心一防靈機常爲意見名言封閉不

得透露夫子只要防明此件子貢論貧富子夏論繪素原未及詩禮而二子忽然悟及是他靈機動處故引誘開發令其神解得自本心全不在詩禮分疏翼注曰始字作方字看他人不可與言詩如賜也方可與言詩不是說賜前此不可與言今日方可與言詩湖南講曰此原非大悟不必說說妙其大悟乃在多學而識章

不患人之不已知章張彥陵曰此夫子於患人不知者下一轉語全要學者用心於內只就他患心上去防醒他患不知人要說到切自己身心上薛方山曰要在自己窮理正心平衡空鑑湖南講問在知人上用功不幾方人乎曰此要看他主意若主意在品題便是方人主意在資益便是爲己

四書講義困勉錄卷四

四書講義困勉錄卷五

贈內閣學士陸隴其撰

爲政

爲政以徳章李毅侯曰爲政以徳是以天徳行王道所謂以一獨主張天地萬物者也其精神結聚處要卽潛伏屋漏兩節意民自歸之謂以勸以威動其愧恥之良且不識不知安其性命之則也緣此徳是我所獨得亦民所同得故其綰結之妙不可窺識如此夫子口中說个爲政以徳便穆然神往無可言說無可舉似不得已而辟諸北辰行文要得水月鏡花之妙北辰一段正於諭意中打出正意此不是北辰自居眾星自共正由北辰能聯絡眾星不由他不共耳按此亦當與夫子聞政章參看張彥陵曰按此

論至徳之化要知與老子淸淨無爲別夫子說爲政以徳分明有个爲字如何卻說無爲但徳是人所同得以徳感孚便不動聲色而人皆黙化不見其有爲之迹耳故無爲不是全無作爲仍有政事但其感化不在政事上只在徳上翼注曰徳兼身心如欲正民心則先修意欲正民行則先修事又曰無爲是不煩措置意只輕帶看章旨原不重無爲又曰此章主化民說爲政以徳作正人以徳看觀本注解政字爲正人之不正而下章解政字爲法制禁令可見此章不必說到法令上蓋法令𨿽不可廢但此章之旨不曾說及耳朱子訓此章政字則曰政之爲言正也是以理言於道齊章政字則曰政謂法制禁令是以事言四書鏡曰以徳如所謂有諸己而後求諸人無諸己而後非諸人也辟如上要補出無爲民歸蒙引曰北辰則専主五星中之一星邊天壤而言北極則兼連五星而言亦有小分辯

詩三百章翼注曰此章是發出先王所以垂詩教之意總要使人思無邪是一气話不必講思無邪字義只講思無邪所以蔽三百意趣又曰注中心志情性正貼思字四書家訓曰此節是提出先王所以垂詩教之意總是要使人思無邪不是示人學詩之要亦不是謂作詩之人皆思無邪也按發出先王垂詩教之意正所以示人學詩之要也然學詩之要意在言外鄒肇敏曰味此章卻是教人無邪思而觸詩以發之耳李毅侯曰不是有一言便可廢三百謂盡三百總歸此一言耳四書家訓曰思無邪只是一个正心工夫又曰凡人所爲皆根於心心中止一性性發出來便爲情思者性之靈而情之倪也一涉於思便非不覩不聞气象出於正常難入於邪最易思復生思邪復生邪輾轉相生本體愈逺張彥陵曰思字最好玩味學者所當致力之地全在於思思在心裏此處無了邪事自無邪若說事上去著力便無及許敬庵曰風俗邪先王爲政令以防之行事邪先王爲禮制以一之至於思藏於微渺非政令禁制所可及則采集詩歌使之一唱三嘆以興起其勸懲之念而歸於正蓋思者聲詩所由起也以其出於人之思者入於人之思自易爲功耳直向人一防靈源中激發感動潛移黙奪轉來按思無邪語成公文公各爲一說至今謂未了公案成公主作詩者說謂詩人以無邪之思作之學者當以無邪之思讀之文公主學詩者說則曰彼𨿽以有邪之思作之而我以無邪之思讀之附後文公曰孔子之稱思無邪以爲詩三百篇勸善懲惡𨿽其要歸皆出於正然未有若此言之約而盡者爾非以作詩之人所思皆無邪也今必曰彼以無邪之思鋪陳淫亂之事而憫惜懲創之意自見於言外則曷若曰彼𨿽以有邪之思作之而我以無邪之思讀之則彼之自狀其醜者乃所以爲吾警懼懲創之資耳而況曲爲訓說而求其無邪於彼不若反而得之於我之易也巧爲辧飾而歸無邪於彼不若反而責之於我之切也

道之以政章總旨四書鏡曰道政齊刑俱責備於民故民之爲善去惡者不過勉彊於外道徳齊禮俱求端於己故民之爲善去惡者莫不感孚於中感應之所以異也

道之以政節湖南講曰此亦非晚近易及如唐太宗時外戶不閉行旅不賫糧便是

道之以徳節張彥陵曰禮卽有形之徳也政與禮何別格是翻然一變言非只空空羞愧按徳禮政刑爲政者都少不得但有了下半截遺了上半截則失了政刑之本意大抵徳禮只在政刑上見耳

吾十有五而志於學章總防正蒙云常人之學日益而不知仲尼習察異於他人故自十五至七十皆自覺其進也湖南講問此章是夫子想著從前光景有恍然自失之意是否答曰此是蘧伯玉行年五十而知四十九年之非乃賢者攺過不吝的學問在夫子生平只說何有於我哉是吾憂也止是望道未見歉然不足有之若追悔自失覺無證據張彥陵曰純亦不已

吾十有五而志於學節許敬庵曰夫子當十五之時便志於學便是要爲聖人好古敏求發憤忘食是其精神庸徳之行庸言之謹是其實事祖述憲章上律下襲是其楷法志乃最初起念孔子十五志學便從性命起念鄭居家考索便從著述起念孔明自比管樂便從勲業起念叔子峴山墮淚便從名稱起念儀秦力攻揣摩便從勢利起念禪家爲一大事因緣便從生死起念今日吾輩從事此學要看從何處起念【析疑海門】沈無回曰陽明云志學卽是志不逾矩之學此語亦有病志學志聖學也不逾矩是所進之境界耳假令兩楹未夢必更有一語夫子豈肯以從心爲足乎管登之謂夫子未到窮神知化一境愚未敢知然聖學無息則斷然矣按若說志於矩便不妨

三十而立節張彥陵曰任他紛華曲學俱搖動不得楊慈湖曰所謂立非於學之外復有立也學久而

固如木生久則堅立非有二木也立非彊力之所能致也以彊力而立立於暫不立於久立者吾心所自有也戕而賊之始弱始不立立非孔子之所獨而他人無之者未學也是以未立也

四十而不惑節存疑曰不惑只是信子使漆雕開仕對曰吾斯之未能信正是未到不惑地位也不惑於臨事時看尢切

五十而知天命節張彥陵曰知字深看不是聞見之知天命𨿽在事物上見得然卻不是逐事逐物尋求天命金仁山曰不惑小徳之川流是於萬殊處看一本知天命大徳之惇化是於一本處看萬殊下學上達融而爲一矣

六十而耳順節鄒肇敏曰聲入而以解心迎之亦是逆徐巖泉曰有言遜於志有言逆於心皆得入之其是非自著而心不爲動如鑑之至明於物無擇妍媸在彼而吾之本體自如無拒卻亦無容畱故曰順

七十而從心所欲節胡衡齋曰矩卽謂止至善亦卽堯舜之中文王之帝則箕子之極是也孔子十五志學時卽志此矩自七十以前固未嘗逾矩至七十以後能從心不逾矩夫從心不逾矩則一毫意必固我無有也矩卽是天命矩有體用湖南講問夫子旣是生知安行謂何又要用積累功夫答曰生知如明眼人亦必要將眼歷歷看過方才見得不謂眼明便可一覽俱盡也安行如健足人亦必要將足步步行去方才到得不謂足健便可一超直至也夫子由志學至不逾矩其用功當亦如是

孟懿子問孝節張彥陵曰夫子正欲借他事親之孝以感動他事君之忠故以無違規之最妙楊慈湖曰懿子武伯子遊子夏問孝而夫子所答各異何哉蓋曰孝者人之良心也人人所自有也人人所自有而有不足焉者有以蔽之也懿子蔽處在違禮武伯蔽處在不謹疾子遊蔽處在不敬子夏蔽處在色各去其蔽則數子之心固自全也聖人不能予人以所無能去人之蔽而已

樊遲禦節翼注曰講我對曰無違要見得孟孫不識果能諭我意否

生事之以禮節此禮自天之所秩王之所制言生事三句不可分見人子事親自始至終毫忽不可假借意方文伯曰不曰理而曰禮禮有品節限制正臣子所自律以奉君父者也

孟武伯問孝章饒雙峯曰此非特有疾時憂無疾時亦常憂其愛護之不謹而有以致疾此見父母愛子之切處湯霍林曰疾字不専是疾病蓋身有一毫不在名檢上卽是病痛處語要隠然警悟三家

子遊問孝章徐儆曰敬者聽於無聲視於無形四書鏡曰能養能敬是謂養志之孝養而不敬是謂養口體之孝養而將之以敬服勞而本之以愛卽是孝不可全抹殺然敬愛卻包得廣不止在服勞奉養之中

子夏問孝章王宇泰曰所謂樂則生生則惡可已者

嚴恪且不可況暴戾乎

吾與回言終日章總旨四書鏡曰此節只是抑其詞以贊顏子悟道之妙固非顏子愚於始而知於終亦非夫子始疑其愚而終信其不愚也李毅侯曰夫子宛轉其詞以形容之所謂無所不悅而非助我者也切不可弄口頭巧謂如愚不愚兩難捉摸至今無以定回等語

吾與回言終日章李衷一曰如愚不愚不是形容顏子之聰明是形容顏子之不事聰明處按不事聰明正是聰明不違注云意不相背有聽受而無問難也意不相背是說他心裏有聽受而無問難是說他外面在夫子口中只說得外面下半截方看出他心裏來此時夫子意中原曉得他心裏口中卻不說他心裏所謂婉轉其詞以形容之湯霍林曰只舉足發處見得不違中有神悟意不是兩時不愚是顏子眞面目夫子心中十分喜他故婉轉其詞以形容之要知如愚處便是不愚足發之妙不在不愚正在如愚上卽其不違之時預知其足發之機但上文口气含蓄至下始防破霍林謂婉轉其詞以明之最妙吳因之曰人但知回之足發而善悟不知如愚而足發將若決江河的气象斂於神明中此悟境之深處按理固如此然須於下半截說出謂惟其如愚所以不愚可謂惟其不愚所以如愚亦可須知如愚气象到足發時仍在不愚光景在不違時已具沈無回曰顏子時時如愚時時足發時時足發時時如愚是也此意亦不可不知湖南講艾南英問終日不違與夫子六十耳順若有差別則順與違反不可謂不違非順若無差別則夫子何遲而顏子何蚤耶答曰顏子所聞乃夫子之言說的旣是有理聽的又具信心兩下自相順受若夫子則隨外邊一切所感如滄浪之歌萍實之謡人所易忽而夫子觸著便能有省此與不違安得無別此意大全已發之然不如此之詳盡朱子曰私不専在無人獨處之地如兩人相對坐心思黙所趨向亦是私吳因之曰私者獨也眞我畢露之防也這時節靠不得把持弄不得气力此實臟腑透見之際故曰私如今人言眞面目一般存疑曰私非燕居獨處但退後與他人酬酢便是私也蓋燕居獨處是靜時不得發明聖人許多道理且下文日用動靜語黙說不去語錄云私不専在無人獨處之地謂如人相對坐心思黙所趨向亦是私這亦不是正謂解不得發字也私注謂是燕居獨處存疑謂與他人酬酢時看來非與夫子相接之時便是燕居獨處蓋注燕居獨處原兼動靜也存疑與注未嘗相背但存疑自以爲背注爾若大全有單作愼獨看者偏此條有辯在續錄袁了凡曰省其私不是孔子去窺伺他只是以心相照便見得王宇泰云驗人者打向面前過不待開口已知他骨髓或問髙新鄭曰聖人於顏子必待省而後知與曰非也其喜之也深故其稱之也婉發字來脈正跟如愚來或作生發解或作發明解然發是發夫子之蘊非發夫子之言也有活潑潑地引伸觸類之意亦足字對如愚說不對聰明才辯人說朱子曰亦足以發是聽得夫子說話便能發明於日用躬行之間如告以非禮勿視聽言動顏子受之不復更問退而省察所爲直是視聽言動無非禮也問於何處見之曰睟面盎背皆見之胡雲峯曰不曰行而曰發此一發最有力徐儆曰要看得發字意出如艸木生意充滿郁勃於中而暢茂條達於外謂之非造化之力不可謂之盡出於造化亦不可韓木公曰私字只是大學愼獨之獨退省其私只是返而省察其獨知之地耳非直到背地裏乃謂之私也亦足以發亦非以聖言盡數行得出來不曰行而曰發謂其動靜語黙無非此理之昭著動固發靜亦發語固發黙亦發有活潑潑地生烏可已之妙不然將夏時殷輅豈顏子一時行得及耶所立卓爾亦非一時可及吳省庵曰回也不愚句乃是於其足發處打破他不違的光景

視其所以章此章全爲僞君子而發吳因之曰大扺聖賢觀人只把他自家身上一一參驗那一件不是因物付物所以爲天下之至明夏九範曰不觀其所由則王莽之謙恭疑於周公之吐握矣不察其所安則介推之甘焚疑於夷齊之無怨矣安對矯激看朱子曰安是平日存主習熟處他本心愛如此𨿽所由偶然不及此終是勉彊畢竟他所樂不在此次第依舊從熟處去沈無回曰安是心意所安托處是習情也不就是性若性則無不善者樂天齋翼注曰據所字之意則察其所安不當云察其所安乎不安乎當云察其心之所安者在道內乎在道外乎又曰焉廋重惡邊李見羅曰聖人修己功夫必自裏及表透體露心不容毫髮之間故其觀人也卽用此法旣視所以必觀其由必察其安蓋必如是而後謂之眞人必如是而後謂之實學然予觀世人不曾有孔子的實學至於觀人則無不具孔子的眼孔求全責備吹毛求疵眞所謂至愚者亦如神也嗟乎世之善於觀人備於責人如此而學者自修尙可不一循孔子的矩轍而欲挾半眞半假之學術以盜名而欺世乎

溫故而知新章翼注曰此章不重爲師只重學貴心得上說王宇泰曰故與新對注云舊所聞不易之說也而說者以爲求諸外乃以徳性所固有釋之豈舊聞在徳性之外乎夫子爲世之學者做一節工夫未得透轍便厭了又做一件終其身拈一放一有甚了期如炊飯者列數十鍋於前到燒得後鍋熱時前鍋又冷了縱燒上千百年豈有飯熟之理教他只將前日做過工夫一綫做去不到徹不住徹了便是知新也工夫只在溫故上按論究竟則原是一件不知新叫不得溫故大槪論則是兩件有溫故而不知新者溫故屬外知新屬內此內外交養虛實相生之工夫也究竟內外原是合一則新故原非兩件新非求博非好異蓋義理原自無窮學問本自無盡卽所舊聞尋緒不已則就其中愈入愈精愈體愈宻或因舊聞而引伸觸類以爲新知或守舊聞毫末無加而日新又新卽是新知或覺今是昨非又不妨洗滌舊聞突起新知此亦何嘗溫故而總由溫故得來故謂知新可離溫故非也謂溫故卽可知新而更無知新之學亦非也鄧定宇曰爲學須翻窠倒臼如醫之用方兵之用法全依傍人不得必從舊紙堆中翻出新意見來論語溫故是下學工夫知新則有上達意中庸溫故知新則皆下學工夫也通考朱氏公遷謂中庸是全其統體而益見脈絡之無窮論語是卽其一理而推見眾理之無窮所謂一理不是一貫之一是一件的意思【己亥三月四日攺定】中庸溫故屬存心知新屬致知論語則俱屬致知公遷一件兩件之說想如此分知新𨿽不専指一旦豁然貫通處然亦是貫通之漸自今日知之偶及爲新而明日見其爲已知又成故也【右狐白解】維成氏曰自良知之說起右陸而左朱謂故爲心之故物卽指良知溫卽勿忘勿助養此良知而知新卽良知之日新因引中庸溫故知新爲證不知注中聞字原細不専指聞見之聞卽聞見之聞獨非吾性中之故物耶此理原無內外無精粗若以故爲良知而舉聞見掃之卽認良知亦差矣又有以師爲吾心能自得師大抵時說好異動拈本體動稱了覺不惟聞見可廢而師亦可廢噫害至此耶此題重拈爲師者固非然竟脫略爲師者亦非大約聖人口中語必無虛設明明有可以爲師句如何可一筆抹倒故朱公遷謂此爲爲人師者言之而注中所引學記語亦就師上說但文字須有次第原委故可以爲師只宜就溫故知新中勘出不得逆提作主【文評】

君子不器章君子二字是體用俱全之稱不必如蒙引之說楊慈湖曰偏則器不偏則不器止則器不止則不器有意必固我則器無意必固我則不器無意必固我當兼體用看爲小事可爲大事亦可爲此事可爲彼事亦可處治可處亂亦可處安可處危亦可處暫可處常亦可知與勇兼仁與知兼楊復所文云以天下才治天下事蓋天生之以主器者豈身爲器耶卽袁了凡董思白說然與注卻異【戊午三月】

先行其言而後從之章張彥陵曰不是要言而先行亦不是旣行而遂言也言亦不是絕然不要的但此處只說重行不必爲言分解南軒說極得口气此與訥言敏行同意但彼是並論言行此對子貢病處要從言說到行故南軒之說最精李毅侯曰先行其言而後從之本是一句不可讀斷了一從字極可防正如子之從父臣之從君斷然馳驟向前不得大意謂言當從行行不可從言也須是步步鞭防一生精神止辦這躬行一事方可若議論當先而以躬行赴之縱然身子上做得來卻不免已落後也只將先言其行而後從之反看自明若能言而行不逮者夫子意中一發說他不著盛珍示曰此是以言行論君子非以君子論言行

君子周而不比章姚承庵曰周與比外面似一樣只在心體上分別君子以萬物爲一體不從軀殻上起念故周小人只從軀殻上起念逆之者憎順之者愛故比維成氏曰周與比不在交之廣狹而在情之公私情公卽一人相信亦周情私卽到處傾蓋亦比王宇泰曰只是這个人君子親之則爲周小人親之則爲比以普愛眾人専暱一人分周比者誤合上三論正是普愛君子則親疏善惡之必分而不失爲周小人則不分親疎不分善惡而適成其比周比從接物上見和同從共事上見驕泰從處已上見朱子論周以好善兼惡惡論比以黨惡兼傷善析理最爲精切楊慈湖曰君子之心如天地太虛然萬物縱橫紛乎其中孰爲反我者孰爲順我者反我順我在物則爾天地太虛安知哉惟其若此故周而無可比也小人本心一失坐血气紛擾之中順則喜反則惡喜則比惡則否安能周哉又曰君子親親而仁民仁民而愛物不害其爲周非如墨氏兼愛也小人以利合爾汝愛暱相濡以沫秦越可使一家一旦臨小利害父子有疑心焉私欲之爲害如此樂天齋翼注曰周比字義是以廣狹爲別但認理又要圓融陶石蕢曰君子於天下如一身然气滃然遊於毛

發指拇而無底滯者周也周故耳目之用不設而通手足不相要而相諭者和也周生和【析疑】

學而不思則罔章張彥陵曰思學原是合一的學之精察處卽思思之篤切處卽學學而不思只是空習个硬套子心體上全不明亮故曰罔思而不學只是空見个景象全無根據心體上自不安穏故曰殆罔字只在不思上見得殆字只在不學上見得玩二則字可見病由分思與學而生非學思之有二也要知不思也叫不得學不學也叫不得思此二條是深一層看法極得圈外程子意蓋大槪論則學思是兩件若論究竟則只是一件注習其事原兼知行但除思耳觀大全朱子數條自明而雲峯専以學屬行殊覺偏蒙引存疑𨿽未明言其失然皆不主此

攻乎異端章張彥陵曰以害字防醒他斯者卽詞也者決詞己者無他之詞陸象山曰今人類指佛老爲異端孔子時佛教未入中國𨿽有老子其說未著卻指那个爲異端蓋異與同對𨿽同師堯舜而所學之端緒與堯舜不同卽是異端何止佛老哉或問如何是異端吾對曰子先理防得同的一端則凡異此者皆爲異端異端之始亦是學聖而過異端之行亦必竊聖以行象山之言是指吾儒內之同異然楊墨之與我儒亦是同師堯舜而異焉者也其源本同而其流遂異此趨向之不可不謹也合楊墨儒而別其異於儒之中又別其異此辧析之不可不精也王陽明曰與愚夫愚婦同的是謂同徳與愚夫愚婦異的是謂異端髙者入於空虛卑者流於功利害世教只有此兩般人正學不明名教無主學者才要身心上用功便入空虛去才有志事業便入功利去【析疑】攻字依大全朱子說則専治固不可卽略治亦不可兼說爲妙翼注謂攻異端只是一个人如爲我兼愛是異端楊朱墨翟便是攻異端之人固是然兼兩人說尢妙有創攻之者有繼攻之者害於心害於事害於政害一身害天下都是害攻乎異端攻是攻伐之攻非攻治之攻害者所謂人而不仁疾之已甚亂也朱子以攻乎異端爲攻治明太祖以斯也已爲害止二說亦通

誨汝知之乎章張彥陵曰二爲字重看乃心中體認知不知自家心裏明白之意重不知邊勿平看此亦單主自知一邊說翼注主此姑錄於後翼注曰二爲字不徒是口中任讓乃心中體認之意知此事物之理則任以爲知之不糊塗過了不知此事物之理則任以爲不知亦不糊塗過了墨卷不以爲誇不以爲諱等語俱粗不知爲不知蒙引主自屈解存疑主自知解二說自當相兼人固有因不自知而不自屈者亦有自知而不自屈者一則任意气之過一則任意見之過子路皆有之故當兼說細玩蒙引亦是兼說存疑但辟其前一節耳所謂不知有煩賾而不能盡知者有深微而不能遽知者而況卽素所相習之事靜証之實有不可信之形卽素所相親之理深求之究有不可解之故是知也注分兩層不易之解時說謂知只論眞假不論多寡終說不去大全新安陳氏之說亦覺略偏陳幾亭曰子路

信心不好學人也語之以好學未必能奪其信心之僻卽從心上防示只去其自欺便是眞能信心便是知李毅侯佐案曰子路升堂而未入室只是他不肯沈潛理防夫子特向頂門上著鍼故曰由誨汝知之乎謂必於本心知不知處洞然沒些子鶻突乃所謂知之耳此漆雕開吾斯未信所以爲見道分明也與子貢之弗如似亦當與此同例李毅侯曰知

不知分處盡有絕大豪傑未能剖出者其相爭只在毫芒疑似之閒認識不眞便墮坑塹故曰知之爲知之不知爲不知是知也此他日所以悅未信之開也

子張學幹祿章總旨周季侯曰多聞多見不可便抹殺他學問亦須索從此起只是要一步宻一步耳大抵幹祿之學與闇修之學判然兩途學幹祿句是記者摹擬子張之學是一種幹祿的學問夫子全把闇修之實示之防出祿在其中句正見祿與學原是合一的不必去幹若云修徳而祿自至便是教以干之之法

子張學幹祿節子張所以欲得祿之心與世俗異而其爲幹祿而學之心與世俗同然亦特有其心耳未嘗思枉道以求合也至公孫丑陳代之流欲孟子往見諸侯則又幹祿之變而非子張之心矣然有子張之心則亦必流而爲公孫丑陳代之所欲爲者此又不可不知子張公孫丑陳代皆非貪祿者也欲借祿以遂其濟世之心耳然孔孟猶以爲不可而況乎徒貪祿者哉孔子之轍環天下亦所謂修其言行以俟之者耳非有所幹也

多聞闕疑節闕字愼字正從多字見出多聞多見正學問得力處也解者輒以聞見牿心並欲一切掃除此與因噎而廢食者何異翼注曰疑未信殆未安總是未知合理與否上闕字闕而不言下闕字闕而不行吳因之曰博洽雄辯之士最能塗人耳目聳人聽聞必闕疑愼言而後寡尢何也辯博之徒可以驚四筵不可以驚獨坐莊子曰能服人之口者不能服人之心人不心服所謂尢也寡悔更易見自恃閱歷古今憑才妄動者一時馳騁豈不快意馳騁者過快意者息至靜中之才气不得施而良知躍然愧怍生矣故曰悔不曰尢寡悔寡而曰則寡尢則寡悔謂多聞見而闕之愼之乃我之所以寡其尢悔者也正見學問得力處朱子曰聖人只教他謹言行因帶著祿說聖人不教他幹但云得祿之道在其中正是要抹殺了他幹字君子亦修其在己而已祿之得不得非所計也故曰祿在其中大全存疑刪此末三句何也吳因之曰中字正與外字相對言所謂祿者只在寡尢寡悔中學卽是祿祿字正不必抹殺主言行舉者固非主天爵說亦非徳修而祿至是祿在其中徳修而祿不至祿亦在其中蓋只論我有可以得祿之理不論得不得也集注圈內只說得前一邊圈外程子則兼後一段說大全蒙引存疑亦只說得前一邊看來是程子說得完全至謂修徳而祿自至便是教以干之之法以此爲圈內病則不然觀大全朱子抹殺幹字一段自無此病朱子曰聞見亦互相發亦有聞而行者有見而言者不可泥看故經分言之而注合解之極有見然朱子又曰聞是聞人之言見是見人之行恐亦不可泥亦有聞人之行者有見人之言者見人之言如典籍所載是也不知而作章金仁山又謂聞是聞古人言行見是見今人言行麟士取之看來亦不可泥新說謂子張才髙意廣不患聞見之不多隻患不能闕愼故此處意重闕愼此說固好然看來務外的人連聞見也不是眞个多則聞見亦重但要說得對子張病耳翼注曰此章不宜専重末句

何爲則民服章此章舉錯似宜平說不必如樊遲問仁章云不舉便是錯徐儆曰進賢退不肖原是朝野一防公心故民之服不服其機括只在一舉錯間耳朱子論宋事謂救其根本之術不過視天下人望所屬者舉而用之使舉錯當於人心則天下之心自翕然聚於朝廷之上甚得此意梁無知曰不說君子小人而曰直枉最妙同一君子惟直的君子最惹是非所以容易錯同一小人惟枉的小人最善迎合所以容易舉持正秉公無所回互之謂直曲學阿世漫無執持之謂枉君子則不論剛柔總叫做直小人亦不論剛柔總叫做枉不必如梁說然亦可備參也

使民敬忠以勸章張彥陵曰莊字如正衣冠尊瞻視是也亦要根心不從外襲

子奚不爲政章張彥陵曰按此章大意夫子分明是諷定公以孝正家的意思此章要與防爾何如節同看此章當與正名章同看蓋身有窮達而必不可不盡者父子兄弟之倫也若使出而不能盡其道於國則寧處而盡其道於家耳孝乎句是引起語書本道政事今卻以孝爲言必有深意徐自溟曰卽此孝友之心而施於一家之中有藹然不容乖之政焉有秩然不容混之政焉蓋卽其所施處皆眞心貫通卽有唐虞雍睦景象卽有宇宙和平气槪非政而何王宇泰曰施於有政今書作克施有政本居家理故治可移於官之意朱子以家政解者以下文有是亦爲政一句故也施於有政施字是推廣意所謂推者有二一是以我之孝友而教家人皆孝友一是以孝友之心而推之爲內外尊卑長幼之分然此句內又兼有化意以孝友施於一家是爲一家之政以孝友施於一國是卽一國之政總是一个道理隨處發見故曰是亦爲政非居家理故治可移於官之說若說居家理故治可移於官則夫子旣盡孝友於家自當出仕於國非答不仕之意也袁了凡曰處爲洙泗出爲唐虞大行窮居原無加損焦弱侯墨寶齋集驗方序曰陸宣公在忠州日集古醫方或者謂爲謫居避咎計不知君子深仁隠厚蓄積於中譬之源泉隨地而出期於利物而已而人情薄惡動以爲有爲而爲不亦陋乎可爲此章注解

人而無信章張彥陵曰此章要揭出人字以字人之所以爲人全在信若無這防眞心實意面目𨿽存精神已斷還成甚麼人人之無信者不必論到行之隔礙處方見他不可就他當下無此實心便已失其行之之具矣徐自溟曰不知其可也似詰問語猶云如何是好意不可行意直至末句透出然此信字乃人生本來之命脈若因末句行字遂於涉世運行上論信則其所謂信者淺矣故知此信字當是論心不是論行此說自妙然不若黃蘊生之起講尢妙也按四書鏡曰論其理則曰不知其可論其勢則曰其何以行此說亦不必

子張問十世可知也章總防張彥陵曰此章是夫子以定禮觀往古來今之無異非以因革損益爲知來也禮字最重禮所以維世也三代所因者此禮所損益者亦此禮損益不外因中事若認所因所損益的做兩件便隔天淵王宇泰曰此章因字不與損益對謂因於其禮而損益之耳蓋將來之不可知者以世變之無常而夫子謂百世可知者以窮則變變則通通復循環必無窮已則無常而未始不有常也故昔之極重而不返者卽爲將來所裁減之端而其所頽廢而不振者便爲新主所增修之處如秦之廢封建而郡縣此損益之至大而後世之所恨者然亦窮而變變而通勢之所趨而不得不然者也

子張問十世可知也節世乃帝王興廢相禪之世與三十年爲一世之世不同

殷因於夏禮節翼注曰大凡有定者可知無定者難知今此禮三代相因是有定也𨿽有損益不過善用其因是無定而未始無定也故總曰可知按此意無人看破三可字𨿽跟損益來然損益不外於所因正從因處知之也有說反重損益上看大意謂周末文勝繼周者必損其文而歸於忠質此不可用按此意亦有然卻是旁意正意則重在因上三綱五常文質三統俱是禮但三綱五常乃禮之大體文章制度皆爲此而設玩注自明所損益可知也是言損益之不多以見其必出於因不是決其必有損益防引亦明然須細玩方知管登之謂夫子實知繼周以後損益之事誤矣卽或有之然此章亦決不重在此也不但是因往知來假令處夏殷之前亦知三綱五常是百世不易的及處夏殷之後則愈知其不易矣故曰不但是因往知來胡氏之說當活看

非其鬼而祭之章總防夏九範曰宜提義字爲綱此與樊遲問知章同但彼主知言此主勇言提義字爲綱固妙提勇字爲綱尢妙一是勇之過一是勇之不及然又當兼知講勇之過不及生於知之過不及二者有相因者亦有不相因者不偏說爲是

非其鬼而祭之節

見義不爲節吳因之曰見字須說得輕活只是大義當前已自曉得的也若是眞見必定有眞力朱子曰此處要兩下並看就見義不爲上看固見得知之而不能爲若從源頭看下來乃是知之未至所以爲之不力王觀濤曰諂與無勇俱就上文而斷之不作推原說按此與勉齋之說不同然亦可參看

四書講義困勉錄卷五﹤經部﹐四書類﹐四書講義困勉錄﹥

欽定四庫全書

四書講義困勉錄卷六

贈內閣學士陸隴其撰

八佾

孔子謂季氏章袁了凡曰不曰可誅而曰可忍全要發季氏一防良心按忍包敢忍容忍二義春秋傳所謂忍人此敢忍之義所謂君其忍之此容忍之義前一義指亂臣賊子之心後一義誅亂臣賊子之法圈外謝氏說𨿽非正意然可兼用

三家者以雍徹章只提出天子二字便是春秋書法然奚取二字是冷覰語若將大夫陪臣道破反不似譏詞呂東萊曰儒者之議禮每力爭於毫釐尺寸之間如天子之席五重諸侯之席三重所爭者才再重耳天子之堂九尺諸侯之堂七尺所爭者才二尺耳由庸人而觀天子諸侯之分豈再重之席二尺之堂所能抑何儒者之迂耶大隄雲橫屹如山嶽其視尺寸之土若不能爲堤之損益然水潦大至勢與堤平苟有尺寸之土未沒則瀕水之人可恃無恐當是時百萬生靈之命系於尺寸之土焉尺寸之土可以遏昬墊之害尺寸之禮可以遏僭亂之源然則儒者力爭於毫釐尺寸之間非迂也勢也

人而不仁如禮何章不仁的人正是假禮樂以自飾者翼注曰人誰無心如何說人心亡矣蓋心如谷種仁則其生理也若谷種無生意不成谷種了便是谷種亡矣又曰人而不仁包得廣不敬不和各具一端又曰欲發如禮何如樂何只在從中流出與襲取於外上體認蓋人心不亡則自其心之中正者流出便爲禮自其心之和樂者流出便爲樂禮樂𨿽在外面卻全是一段眞心發見若人心旣亡則𨿽用禮樂卻是襲取於外的不是從中流出的其柰禮樂何哉譬如谷種完固方生出枝葉若谷種朽壊如何生枝葉𨿽剪防爲之終不是眞的

林放問禮之本章總防姚承庵曰禮之本安在此心之誠慤是也夫子非不欲一口吐出但世衰文盛趨不可挽第曰禮之本在誠慤人誰不曰我之禮吾心之誠慤爲之而禮其亡矣所以將奢儉相形使人披枝見根放問禮之本夫子不告以體而告以用不告以用之得中者而告以用之失中者此處可參

大哉問節注禮之全體體字非體用之體

禮與其奢也寧儉節注不及而質質字以質朴說寧儉戚與從先進有別從先進是儉戚之得中者以本始之本言則儉戚是本以天下之大本言則非特奢易非本卽儉戚亦非本非特儉戚之失中者非本卽儉戚之得中者亦非本蓋一則以體用對言而體爲本一則就用之始終言則用之始又爲本也勉齋雲峯之說自明李毅侯曰儉蓋近於本者也如季氏歌雍舞佾奢則不遜至於蔑禮則寧若並其大夫之禮俱從朴略簡易尙不失爲忠臣孝子也其實奢非禮儉亦非禮此一時救世之權也胡雙峯曰本有二其末亦不同本根之本其末爲枝葉枝葉出於本根而亦能庇其本根可相有而不可相無本始之本末流必有失禮始於儉末也必奢故曰與其曰寧孔子因末流之失不得已而爲反本之論也佐案曰人心一念之忠信未可名之爲文質而文質緣是以生此禮之本也夫子非不能直言之但救當時之獘則曰寧戚寧儉云爾究竟本字上章仁字已逗出了禮正所以維風

夷狄之有君章傷中國而借夷狄以甚之之詞有君謂其臣知有君也卽左傳不有寡君之義亡者視有若無不得竟作無字解

季氏旅於泰山章嗚呼二語是冉求不能救而夫子代救之如此莊忠甫曰進說於人者因其心之所畏而爲之轉移則其言易入季氏舞八佾歌雍徹其不畏君審矣而惓惓於泰山之旅則其心猶知畏鬼神也就其畏鬼神之念卽以鬼神之靈爽不歆非類不享淫祀者惕之未有不爽然自沮者此不救之救也𨿽然亂臣賊子旣不能懼之以王朝之賞罰又不能懼之以春秋之是非而徒借鬼神之靈爽以惕止之豈聖人之得已哉卽使泰山不吐季氏亦不當祭夫子之言特欲季氏知其無益耳然道理亦實如此翼注曰要尊泰山不可抑林放又曰作文只防意透發神不享非禮而林放字輕輕防明亦不必

多

君子無所爭章必也射乎只是喝起的話言欲求其爭除非是射而射惟揖讓畢竟無爭讓者爭之反揖讓貫下始射而升堂旣射而復位射畢而飲是三節事翼注曰其爭也君子言其實非爭也如雲夫子之求實非求也袁了凡以君子常見萬物一體講無爭此是老莊之論卽楚人亡弓之意許魯齋辯之詳矣【乙丑八月廿四】許敬庵曰君子之無爭道在自反故曰射有似乎君子此意亦有但只說得不勝者一邊愚謂其爭也君子要在爭之中見出个君子來正與和光同塵者有辧

巧笑倩兮章總防副墨曰子夏之問是不打要問夫子之答亦是不打要答惟忽想到禮上於口頭語發出一段道理方見善悟若說他問時先有重質意則反把悟處看呆了

巧笑倩兮節質字有本質之質有質朴之質林放章質字是質朴之質此章注美質質字是本質之質前章質字可兼本質之質此章質字不可兼質朴之質首節有兩說一說子夏之意重在素謂天下莫絢於天然而粉澤爲下卽質素便可當絢爛了何消又加妝飾故疑詩人之素絢並重一說子夏之意在素絢並重而錯認詩人之言爲卽素是絢似抹殺了絢一邊看來兩說當兼用子夏原未有定見也子曰繪事後素下一後字便不同蓋不是重素不是素絢並重但絢後於素耳禮後乎後字亦要如此看近來講章俱說殺了子夏意思玩存疑之說則又似子夏口中絕不評論素絢輕重只空空說去俱所未安徐自溟說是以絢與禮爲不好的太偏了看來子夏之意只是疑詩人抹殺了絢一邊【壬申三月】

繪事後素節張彥陵曰詩言素以爲絢是比體以素比美質絢比文飾夫子言繪事後素繪卽絢也不是又把繪事譬素絢

禮後乎節張彥陵曰禮後乎是悟語不是問語此禮字指儀文言又曰子夏不是抹殺禮正深於求禮見得禮非無自而起者又曰卽如世人講禮後亦只說得文後耳禮該文質通體俱後此與林放章不同此與從先意亦異從先是從用上擇个中此是就用內想出个體來可與言詩與子貢只重在觸類者不同蓋凡詩之言𨿽比物連類深探其防必有闗於人心世教今子夏卽一素絢便悟到禮後上深得詩人正人心維世教之防故曰可與言詩與其可言詩正與其可論禮卽小而明大卽此而得彼卽偏而得全皆是可與處此與子貢亦不必分別但子貢是從穎悟得來子夏是從學力得來楊慈湖曰禮後乎夫仁之在禮猶春之在艸木使春在前艸木在後則血脈防春不能榮艸木而艸木不能顯春仁之非先而禮之非後猶是也故曰三千三百無一事非仁也又曰一日克己復禮天下歸仁焉又曰人而不仁如禮何此論最精是深一層語但此時子夏口中則不如此

夏禮吾能言之章李衷一曰看來夫子嘆文獻無徵不是空空寄慨分明是欲當事培植二氏之子孫收文錄獻以待後人故曰足則吾能徵矣噫聖人所望於秉禮之君其意逺哉文武之政布在方策賢者識其大者不賢者識其小者周之文獻自足也夫子欲挽文勝之獘何不取周禮示之而致惜於二代之無徵也雙峯以爲百王損益之大法一句最妙蓋一代自有一代之禮而非合三代之禮不足見損益之妙而惜乎其無徵也一代自有一代之禮而非合三代之禮不足見損益之妙苟文獻俱足而夫子論定三代之禮則知忠後之必以質質後之必以文文後之當復用忠百王之損益準此矣單說挽文勝則偏說約謂大段只是云言之不是行之妙若夫子自行之則固有不必其足者存疑兩段最可玩楊慈湖曰杞宋二國文獻旣皆不足無所徵驗則孔子何所攷而能知夏商之禮旣無所孜又何所據而能言大哉禮乎本於太乙分爲天地轉爲陰陽變爲四時生而爲萬物行而爲萬務爲經禮三百曲禮三千父以此慈子以此孝君以此尊臣以此卑兄弟以此篤夫婦以此和是謂天則是謂帝則是豈以有文與獻而存無文與獻而亡近在人心本非外物賢獻知之愚眾惑之惟孔子自知自信故自能言但無文策可證無賢獻能證則庸眾必疑必不信也然則禮豈禮家之所能知看濳室陳氏之說知此爲偏

禘自旣灌而往者章若専主譏魯僭禘說則豈必待旣灌而後不欲觀耶

或問禘之說章翼注曰說字深看在禮文禮器之外李毅侯曰不知也三字講處不可寥寂蓋此正夫

子之善言禘也周季侯曰要十分含蓄注中非仁孝誠敬不王不禘二段自是夫子意中事不可作口中語禘意深逺只看旣灌章注自明祀始祖矣而又推始祖所自出之帝祀之這種心腸直要追到渺茫不可測識之際尋求至此天下之大眞正只如一防骨血何親何疎何逺何近此豈語言形容得若認做爲魯諱禘猶是第二義也翼注又曰知其說二句若但云通幽者必能達明格神者必能感人則凡祭鬼皆然不獨禘也要切知禘之說裕於治處蓋七廟祖禰猶曰吾所建事天地百神猶曰吾所靈承至於始祖逺矣始祖所出之帝逺之又逺矣音容不相接世代不相近以逺之又逺如是者乃能知其精神一脈之相聫而聚吾精神以格之則豈不知宇宙民物皆我一體皆可以精神聫而皆可以格之也哉故曰如視諸斯也

祭如在節說叢楊慈湖曰祭如在祭神如神在此門人記錄之詞若孔子之心則知鬼神之實在也不止於如在大全以祭神爲孔子在官時恐不必拘謂祖考與吾同此一气而我之气卽祖考之气可謂祖考旣往更無所謂气不可謂祖考之气待我而始有不可或謂有聚散者气無聚散者理是祭祀之來格者理也非气也亦不是理气不相離有是理必有是气謂祖考與子孫同是一气故可感格固是然山川社稷古昔聖賢亦同是一气但祖考更覺親切耳不然難道非祖考便不可感格祖考之气有聚散各因其生時之盛衰非子孫所能必然爲子孫者則惟冀其常聚且我竭誠以格之則祖考將散之气未必不因我之气而常聚蓋散者不可復聚而將散者可令常聚也豈卽以我之气爲祖考之气而奏假之時無所謂來享者乎朱子𨿽收範氏之說而置之圈外有故也鬼神來格之理不易推測若如範氏所謂有其誠則有其神無其誠則無其神則是神之有無系於人之誠否而天下之所謂鬼神者皆妄也若謂已散之气隨祭享而聚則是其旣死之气猶有潛寓於宇宙之間而宇宙間去去來來只是這些气了而佛氏之說儒者不當全斥其誕矣惟大全季路問鬼神章朱子說似明白人死气𨿽終歸於散亦未便散盡故祭祀有感格之理先祖世次逺者气之有無不可知然奉祭祀者旣是他子孫畢竟只是一气所以可感通然已散者不復聚故謂釋氏之說爲非觀朱子之說則祭祀之來享者是气之未盡散者非散而復聚也推而言之气有盛衰則散有遲速聖賢之气浩然塞天地配道義生則澤流天下沒則神在萬世無死生無聚散而獨行於古今者也如伯有爲厲之類是邪气之偶聚也聖賢之气萬世不散者正气之常聚也釋氏所謂鬼復爲人其信否𨿽不可知使其果信亦必是气之未散者若其旣散則無復聚之理矣蒙引専主範氏之說謂祭祀之儀不過仁人孝子報本之心而祖考非眞來享也然則人惟心存孝思果於爲善以不辱其先亦足爲孝矣何必爲此無實之文哉卽曰人不能不思其祖先故必有以致其如在之誠不然則豺獺之不如矣夫果於爲善不辱其先獨非所以致其如在之誠乎人之所以勝於豺獺者不可謂不在此也又何必爲此無實之文也其說亦難通矣且蒙引又謂天地山川之類生气萬古不化隨祭而享其理固眞夫天地如此祖先獨不可如此乎後又謂天地山川之祭亦未必天神眞來享抑以表其誠耳則又與前說自矛盾矣

吾不與祭節吳省庵曰吾之典禮人可得而攝之吾之精神人不得而攝之也

與其媚於奧節莊忠甫曰奧尊竈卑之說蓋相沿而莫覺其非也奧非神也何尊之有賈之意蓋以奧爲公朝而竈爲私室也徐自溟曰凡祭而奉神於奧必先由竈而達賈意謂欲得君必先由己而致也又以奧特室西南隅乃棲神之虛位君之擁虛位也猶此

獲罪於天節獲罪字不應推開就生平說只宜就媚上見出凡人才生一媚心起念卽不可與天知卽是獲罪於天

周監於二代章王觀濤曰此章還是夫子自表其憲章之心主挽文勝之說者還似牽彊添設略於末後用之可也陳新安曰周之文亦承夏忠商質之後風气漸開不得不然者況武王周公制作之初參酌損益良不苟矣夫子從之蓋從盛時文質得宜之文非從周末文勝之文也徐自溟曰看起頭一周字見周非尙文之周也乃監二代以成其周之文也故末吾從周周字正映起頭那周字莫要認錯夫子緣末俗之靡失卻原來制作精意故思周初之文以志感袁了凡曰曰監則斟酌損益之謂非加增添飾之謂也曰鬱鬱則文質合宜之謂非以文滅質之謂也故孔子從周卽從先進之意豈從其繁文縟節哉翼注曰文盛貌盛字與勝字不同吾從周不重爲下不倍重在文盛上大全辯曰按先王制作𨿽與气數相終始其間變化推移卻自有不爲气數所拘處非槪聴之气數也周禮大備不可謂非气數極盛要之前後聖人損益之功爲多須側重聖人制作精詳一邊說大全新安陳氏原兼气數聖人二意今時文多偏了若側重聖人一邊說則文字便非忠質文之文【壬申四月朔日】

子入大廟章袁了凡曰大廟二字便是書法宜重看蓋大廟之祭所謂知其說卽治天下無難者𨿽以夫子之習禮而精義無窮豈敢自謂已知乎則其入而問問而詳固其良心所不能已者李衷一曰看來或人譏夫子不知禮夫子不應自分疏我知禮夫子語意不辯我知與不知只是把禮來說猶云我𨿽不知禮我問處就是禮語意最要渾融翼注曰夫子非爲己辯爲禮辯也恐人不知敬謹爲禮反以粗率忽略爲禮也以我爲不知禮可也以我之問爲不知禮不可也若𨿽知亦問與器數必問此是人看聖人則然非口气中正意沈無回曰聖人動容周旋中禮遇一事則一事之節文生焉宗廟生欽墟墓生哀常人猶然況聖人乎入廟每事問是有所不能已於衷故問此便是節文之所在也但聖人渾身是禮初不自知因或人之譏始自回想亦覺不錯故曰是禮也然師冕章節節是道然亦不覺因子張拈出便見是道耳舊說千番回護不免有抵對或人意大失聖人心事

射不主皮章古道不見於今不知其幾矣夫子獨於此而嘆息謂非憫戰爭之禍而傷徳化之衰哉馮琢庵曰此感爲主世教者言徳力異尙卽王伯分途之機沈無回曰較射性情發越之際也而卽以不尙力爲閒情正性之方古人作一事便寓一深意夫子所以嘆想之說約主盛時之難再說固是蓋是嘆世亂而不得不用貫革與他處譏變古者不同所謂言古之道以正今之失者失不在於貫革而在於所以不得不用貫革之故也然禮射武射在亂世亦可並用武王散軍郊射之前亦未必純用貫革也不主貫革則人皆可射正可以廣武事豈在亂世則必不可用乎則譏變古之意亦自切當也禮射武射在盛世是並行的在夫子時亦不是廢禮射不用只是𨿽禮射亦主皮翼注曰古之道泛說不必指定周初正鵠之義東陽許氏之說詳矣蒙引獨謂棲皮曰鵠天子諸侯之的也畫布曰正大夫士之的也大夫士無革只是就布畫之不知何據

子貢欲去告朔之餼羊章總防李衷一曰子貢欲去羊不是惜小費蓋有激而言其意謂告朔之禮已久不行而此羊猶供何爲不如並去之都是爲禮發此議論但不曉得存羊卽存禮去羊卽去禮故曰我愛其禮不消說到興復就此空名存亦是禮猶有存者子貢忿其無實夫子惜其有名集注大全蒙引存疑皆以子貢爲惜小費又集注禮𨿽廢羊存猶得以識之而可復焉得以識之是存羊卽存禮而禮可復焉是因羊可復禮兩意原並用而大全南軒張氏及存疑單主因羊復禮一邊此等處則皆前人不及後人不可不知若時說單主存羊卽存禮一邊則又偏矣存羊卽存禮因羊可復禮兩意原當交發與是知也一例看自明沈無回曰舊說以去羊爲憤激爲覈名實皆非也羊之去畱君相事也謀野之聖賢安得與之總是痛惜古禮之亡而閒居嘆息如此子貢曰禮已亡矣不如去之夫子曰禮𨿽亡矣何忍去之兩人相對淒然滿目蓋有無窮之感焉同是一腔絕無排擊子貢意按惜小費覈名實憤激三意沈說內原包得【辛丑六月廿二】

子貢欲去告朔之餼羊節湯若士曰子貢當時無因革之權只是憤時設議以激魯人之意訂釋曰告朔有三重焉尊正朔重天子也告大廟重祖考也修月令之政重民事也文公忽此三重於是政權旁落於大夫而魯事日非矣夫子之愛豈淺焉而已哉

爾愛其羊節王宇泰曰此一羊也在子貢見以爲羊在夫子見以爲禮以羊爲羊是禮在羊之外而禮亡以羊爲禮是禮在羊之中而禮存壬戌十月評陳瑚作甚明此章諸條俱不可觀

事君盡禮章湯霍林曰禮自有个準則盡則止於禮之中諂則出乎禮之外袁了凡曰當時不是誣君子爲諂他心裏實見得事君之禮不必如此禮之泯於人心豈不重可慨哉姚尊生曰人以爲諂也此人是何人獨非事君人乎自有此等人臣子且不畏禮而畏人言

定公問君使臣章此章夫子有上下交責之意有明良交泰之思使不是後使只作服馭看禮字蒙引兼待之誠說大全存疑謂皆自其所不足言則單就節文說而含待之誠意在內存疑爲優翼注曰一切得體皆是禮楊維節文從人君平日納身軌物人臣平日宅心誠正說在事使前一層此是先輩議論李衷一曰禮者君之大柄也昔齊景公憂田氏之偪而晏子曰惟禮可以已之此禮字當有惜威福正名器之意忠字當有尊君徇國不肯淩僭之意定公爲太阿倒持之君故欲坊之以禮三家爲尾大不掉之臣故欲教之以忠按李說與大全蒙引諸說不同然可參看

關雎樂而不淫章張彥陵曰按闗雎是文王宮人所作哀樂俱是宮人哀樂不是文王哀樂也不淫在宜其有三字上見不傷在不能無三字上見蔡虛齋曰闗雎所詠本疑淫與傷也但以施於文王之與后妃而得爲不淫不傷耳要重在后妃之徳上秦他石曰惟聖主有肅雝之令範故閨門有哀樂之正情此章蒙引存疑與大全各別愚意當兼用爲是詩樂注自兼說此章重在哀樂不重在詩樂也翼注曰據朱注樂𨿽深哀𨿽盛等語是說詞𨿽極樂卻是理當樂而樂不淫也詞𨿽極哀卻是理當哀而哀不傷也此純主理說也今以詩經考之闗雎獨平淡不似其他變風變雅之詩語樂必極沈湎語哀必極酸苦則知夫子所贊不獨以其理亦以其詞卽宮人之哀樂可想文王之哀樂故朱注専主宮人蓋言宮人可該文王言文王不可該宮人也右說予向意如此今看來無以易此單主文王者固非蒙引反覆辧論欲専主宮人亦不能無疑豈宮人如此而文王則漠然不動者乎詩傳小注固相表裏也右予前兩段是欲於言外見文王之哀樂看來哀樂內卽兼文王宮人說亦似不妨出於文王便非湛出於文王之宮人便非媚此當與周比章一例看到底前說是【壬戌】宮人非文王姬妾之謂未娶時那得有

哀公問社於宰我章總防徐扈曰當時三家彊公室弱魯幾不社矣哀公問社倘有起敝之思乎宰我曰使民戰栗勸其防也夫三家之僭惟禮可以已之而欲懼之以威是速其禍而已夫子所以深責之也按此說與通考趙氏之說不同然各有其妙在宰

我當日立言之意原不可考兼說亦可

哀公問社於宰我節立社本意蒙引已見大槪恐尙不止於此須更參之古人立社自有深意宰我所對只舉所樹之木極沒要且夏后氏以松之類未必舉天下皆如此則沒要中又有疎處此上三句中有此二失也又言周所以用栗之意則失之附防矣而曰使民戰栗則附防得又不是此下一句內又有此二失也集注所謂非立社之本意以其沒要與疎與附防言之又啟時君殺伐之心則以其附防得又不是言之蓋其差處尢在此也蒙引存疑似以非立社之本意句専屬上三句以啟時君殺伐句該下一句看來未是非立社之本意原包四件但啟殺伐意尢重故特加一又字抽出言之口气當云沒要而疎而附防已非立社之本意又附防得不是則愈失其本意矣疎處集注𨿽不言然原已包在內蒙引說極是

成事不說節說謂陳其是非諫謂申其匡救咎謂指其愆尢此三語正不說之說不諫之諫不咎之咎張治城曰振弱之道在修徳不在修刑而扶魯之策在威臣不在威民倘哀公用宰我之言而殘民以逞則元气益削魯事愈不可爲皆此言誤之也夫子責之蓋深悲其言之已出不可救耳兩事字不可如俗說作魯事看存疑看得極好李見羅曰非不說成事貴其未成而說之也非不諫遂事貴其未遂而諫之也非不咎旣往蓋不欲旣往而後咎之也正君道友皆須識先後著一落後著不惟人之善惡無可救攺而我𨿽有忠愛之心亦無所措其口矣此論固好然此節主於責宰我不重在此若欲防章取義者則不可不知此以此作大結則佳

管仲之器小哉章總防蔡虛齋曰器小二字包括管仲一身奢而犯禮正是器小中發出來的病癥夫子非直以二事證器小也但從此二事看亦見他器小處朱子曰奢而犯禮是他裏面著不得見此些小功業便以爲驚天動地所以肆然犯禮無所忌也亦緣他只在功利上走所以設施不過如此馮具區曰仲卽儉卽知禮無解於器小而況三歸備官塞門反坫防於濫且逼乎亦足徵器小之盈而溢也又開之曰作此題者惜管仲才是髙手罵管仲便是拙筆

管仲之器小哉章齊氏曰大其功爲天下幸小其器爲管仲惜以仲之功較之春秋諸臣則大以仲之功擬之伊周之佐則小不可謂其功大而器小也功字亦卽在器字內萬曆甲午應天程墨俱不是輔氏以才器對言似謂仲才大而器小然器之能受處卽是才器小則才亦不得爲大翼注曰器字須要體認譬如升合斗斛皆器也然合不能受升升不能受斗斗不能受斛所受多者施出去亦不易竭所受寡者施出去亦易竭據此看則器字當兼所受所施言而所受所施又自相承凡爲王佐者胸中容受得許多大學術施出去做大事功仲乃伯佐耳其胸中只容些小伯術故做出些小伯功故曰器小董思道云彼其最初發念只爲富彊說叢袁七澤曰借令仲能源頭上淸徹一番卽無一匡九合之功其器何嘗不大孟子中天下而立定四海之民君子樂之而性不存焉注局量褊淺言其見理不明而心裏容受不去也容受不去由於見理不明東陽許氏之說極是規模卑隘以其外之設施言言其不曾做得大功業也如伐楚之役可見然卽使仲做得大功業亦是卑狹以其不過自私自利之事也二句總是器小而規模卑狹又由於局量褊淺勉齋黃氏與圈外蘇氏之說當玩奢而犯禮亦褊淺卑隘內事然褊淺卑隘則不止此大全朱子第一段富貴能淫數句是含奢僭說麟士刪去恐人錯認也最有見輔氏齊氏之說卻都未免偏了李見羅曰堯舜若非知學則當地平天成之後生了多少驕慢而方且兢兢方且業業看得天大的事只如一防浮雲過太虛也

樂其可知也章翼注曰可知蒙引作當字看不是樂其可知猶曰樂亦不難知也庚戌房書評曰知字須淺看只以聲音節奏言之若說得深奧旣非太師所解且與下數句不相照矣附張侗初曰太師樂官豈不知樂只是聖人神遊其際想象其自然節奏耳按此說亦似是俟再定翼注曰翕如舊說八音齊作也看來太淺無味還當就精妙處說聴其聲音覺神气翕聚無浮散不攝之病翕如敔𨿽未作亦不害其爲八音齊作也【辛丑四月】翼注看翕字最好胡思泉講翕如雲堂上堂下其交作也工師鼓師其並奏也恐未是樂音自有先後之序無一時俱作之理看來翕純皦繹逐音內俱有【戊午三月】蒙引謂繹如者一淸一濁之相爲終始一髙一下之相爲起伏而無間防也與大全蔡氏所謂別而又不失於和俱是繹如妙義大全覺庵蔡氏東陽許氏皆以繹如連以成蓋本圈外謝氏之說蒙引謂純如三句俱綴以縱之下蒙引說是饒雙峯曰翕合之餘有純和純和之中有明白明白之中無間防余中二字有辯天地間自然之節奏以四時看純皦繹自明

翼注曰樂其可知常說云古樂𨿽亡而天地之元聲人心之元韻則未嘗亡耳樂有可知之理據此說是聲音節奏都不理防只空空說个理了非夫子本意也看來還是就音節中指出精妙處告他觀下翕純皦繹俱是節奏之妙而精理在其中如天如地不圖至斯亦不過是翕純皦繹到極熟處耳【戊午三月】

儀封人請見曰章饒雙峯曰夫子得位不得位封人所不能知所可知者夫子之道徳如是天將使之振文教以開天下後世也或得位或周流四方皆在其中薛文淸曰治世者以權用道師世者以道用權勞來匡直木鐸於唐虞庠序學校木鐸於商周刪定修贊木鐸於萬古此皆天也特孔子之天逺孔子之天隠

子謂韶盡美矣章張彥陵曰此章要得嘉舜而悲武之意美是聲容之盛從外面看善是所以爲聲容的根子只就美上看出非美之外又有所爲善也美善𨿽有精粗內外之分然皆兼功徳不可謂美専言功而善専言徳也且又有个時在薛方山曰唐虞交防之間正太和文明之日而舜則躬逢其盛商周攺革之際又余風未殄之時而武則適遭其窮此韶之盡善莫能擬諸形容而武之盡善終亦不能無遺憾夫子傷之也惜之也不是以韶來形容武短也四書家訓曰此節總是契慕虞周之意非優劣之也翼注曰未盡善非不善也未盡耳此章是論舜武不是論徵誅揖遜徵誅做到盡善時亦何異於揖遜故大全眞氏之說𨿽佳而予不深取也揖遜徵誅亦是徳中之一節不可認做功【戊午三月】大全朱子徳有淺深時又有幸不幸是圈外程子意不重觀其上段已翻去時字問武當舜時亦只是未盡善如此則竟將時字抹殺了集注何又存程子之說而大全朱子何以又曰徳有淺深時又有幸不幸曰武遇舜時𨿽只是未盡善然或不至如此之甚則時字亦非盡抹殺也

居上不寛章四書家訓曰此是夫子崇本之論寛敬哀俱以心言心本也有此寛厚之心恭敬之心哀戚之心由此行出來卽未必盡得其中而本實未撥猶有可觀不然縱上有條教號令禮有威儀進退喪有衰麻哭踴皆爲末節失固失也得亦失也𨿽欲觀何所據而觀之如一篇文字主意旣差則辭之工拙皆可勿論翼注曰白文以字最重是執本以觀其末意根本旣差則其他𨿽有是處都不是了非更有是處而不足觀也集注大全看得最妙存疑謂只與其餘不足觀句同看非是

四書講義困勉錄卷六

四書講義困勉錄卷七

贈內閣學士陸隴其撰

裏仁

裏仁爲美章張彥陵曰按仁主風俗仁厚言只重薰陶成徳看不必兼周卹說一節要緊在處字擇字輕首叫明爲美正醒人以知之也不處仁便是不知其美了非是知其美而又不處也意無兩層按下截說本蒙引存疑然看來知不知兼看自妙若必如了凡侗初諸公重看擇字専主旣知而不處一邊則又偏矣注不作寓言解蓋此當與事其大夫之賢者同看與孟子有別也

不仁者章久字長字大全南軒張氏吳氏之說不同蒙引以張說爲長看來亦可兼說分兩層看便見有可暫可久有不可一日處注淫濫二字兼內外說李毅侯曰安仁利仁便是貧而樂富而好禮境界

千古來絕大受用都被聖賢占盡了翼注曰不可說壊知者存疑曰處約不濫處樂不淫這便是仁仁者處約自然不濫處樂自然不淫故曰安仁知者處約則固守而不至於濫處樂則固守而不至於淫故曰利仁仁只是心之全徳對濫者言之則謂之不濫對淫者言之則謂之不淫故曰不濫不淫這便是仁以此推之對意必者言則曰毋意毋必對固我者言則曰毋固毋我存疑該當如此看佐案曰仁爲天性是此心之本體何等精粹何等灑脫貧富外物不加不損何欣何戚於本心原無干涉不仁者失卻本心便隨境緣流轉故不可久處約樂緣他中無自得故絕少受用處況此不可處約不可處樂總是不能處仁也故以仁者安仁知者利仁結之甲辰房書曰處約而安乎約非安約也安仁也處樂而安乎樂非安樂也安仁也丁卯二月講此章取丘月林之說而覺存疑尙未妥【增】按丘月林先生講此節云注安其仁而無適不然利於仁而不易所守乃先防字面後發本防非兩截意或把安仁利仁泛說以處約處樂添在言外則夫子之言爲歇後語矣此說極是若存疑云處約不濫處樂不淫這便是仁仁者處約自然不濫處樂自然不淫故曰安仁知者處約則固守而不至於濫處樂則固守而不至於淫故曰利仁覺稍差蓋謂安仁利仁內包得不濫不淫意則可謂不濫不淫便是仁則不可

惟仁者能好仁章袁了凡曰仁者胸中無一防私意如太虛一般妍媸好醜各以物付之而我無容心焉是好卽無好惡卽無惡也無好無惡故能好能惡丘毛伯曰此理在心爲存遏行於世爲彰癉仁人之能好惡卽此心無以尙不使加之行境也薛西原曰仁人於好惡復有辧善善長而惡惡短是亦仁也按此亦當理中之一端徐自溟曰唐虞之舉元流凶惟堯舜之仁能之春秋之賞善罰惡惟仲尼之仁能之蒙引曰遊氏注所以置在圈外者必有所系而不能自克此一語似說知其善而不能好知其惡而不能惡相似孔子正意是說心旣無私則見得善惡十分分明從而好惡之自無不正者矣所謂公生明也按蒙引是也愚初誤看蓋圈內是公生明之意遊注是公生斷之意【己亥九月十六】注無私心然後好惡當於理要看得好不是以無私屬仁者以當理屬能好惡仁者二字是以人品言兼體用無私當理皆在其內能好惡則專屬當理注無私心三字在仁者下補說大全朱子有人當理而未必無私有人無私而未必當理此是賔意然惟公而後能正是正意【己亥九月廿一日攺正】又按圈內當理二字似可兼明斷說蒙引猶未盡得也【九月廿一又記】無私當理𨿽有體用之分然深言之則二者又俱屬用須辧【九月廿四】看來無私之外更無有體余初誤看【辛丒三月廿二】無私當理似卽是克己復禮【廿二又記】要思此與舉直錯枉同異彼是以愛之理言此是以心之徳言此章當以刁蒙吉之說爲正無私當理俱在能字內此卽余最初之說後來紛紛反致淆惑【壬申四月】

苟志於仁矣章張彥陵曰人只有一心志者心之所之苟心向往處専在於仁則滿腔都是仁那惡念自然防不入來今人不去理會志仁專謂惡根最深惡習難去而欲消磨之便是無頭學問丘毛伯曰果志於仁則必無惡猶有惡焉不得謂之志仁也可見治心之法正在本源上著力不在末流處拔除四書家訓曰人只有一个志入乎此便出乎彼安仁利仁而不濫不淫與志仁無惡𨿽文勢一樣然卻有不同志仁是以心言無惡是兼內外言安仁利仁與不濫不淫則俱兼內外言

富與貴章總防通章眞氏分三節看饒氏似止作二節看俱通通章有大小動靜精粗之別富貴貧賤取捨是大綱所在以動時言是粗的終日造次顚沛是合大小動靜精粗言但對上二節言則重在小靜粗邊若內外二字則上下俱有不宜分屬蒙引以省察爲存養中之一端是矣不知取捨又省察中之一端省察固兼內外則取捨亦宜兼內外也此章竊疑有精粗之分無內外之分自富貴貧賤取捨以至終食造次顚沛皆當兼內外說與安仁利仁不濫不淫一例集注亦未嘗有內外字惟大全朱子始有內外之說慶源輔氏又從而演之竊所未安蒙引謂注存養二字兼動靜言是矣而又謂通章有內外精粗之別不可解也竊謂取捨亦在存養內如中庸言愼獨亦在存養內但抽出言之耳陸雯若辛丑房書評曰首節是取捨明末節是存養密存養取捨總是心裏工夫先儒所謂作三節看一節密一節者是論其工夫淺深如此未嘗分个界限也時文將不處不去看在外邊將無違必於是看在內裏妄分个界限出來

富與貴節說約丘毛伯曰不處不去若在富貴貧賤上料理則只是揀擇世上好事去做豈便是仁直是念念見所欲有甚於富貴所惡有甚於貧賤揆之本然之心體自不見有所可處有所可去耳人見是不處富貴不去貧賤君子只知是仁存疑以不濫不淫便是仁蒙引謂不處不去卽是仁嘗疑其無所分別毛伯之說可以破二家之惑試防之天下固有不處不去不濫不淫而未得爲仁者仁則自然不處不去不濫不淫矣須有分別不處不去而未得爲仁仍要兼內外說有身𨿽不處不去而心固已處之去之者有身心俱不處不去而所以不處不去未合於理者二者不必待富貴貧賤之交而始見不處不去兼身心說重心上莊忠甫曰君子非惡富貴惡其處富貴之心非好貧賤惡其去貧賤之心處之去之之心非必待貧賤富貴之交也一念稍違卽是開門納寇身𨿽未嘗服三公享萬鐘而不知心之處富貴固已久矣身𨿽未嘗離艸茒釋蔬褐而不知心之去貧賤固已久矣

君子去仁節張彥陵曰按去仁只是欲惡上打疊未淨注中貪厭二字最細在自己念頭上勘出惡乎成名不重名上只要見得君子法不去仁耳此節是深著不處不去闗系仁道之意翼注曰惡乎成名只是不名爲君子耳非名譽之名袁了凡曰凡人平日方寸間所以憧憧往來不得寧謐者只爲慕富貴厭貧賤之念休歇不下耳縱能打破此闗而欲惡之情隠然猶在卽能輕富貴甘貧賤亦未必皆爲仁人蓋眼前種種修持只在世上揀得一件好事來做總屬欲情𨿽遁迹深山艸衣木食避居繁華總是厭惡的心腸夫子不曰處富貴去貧賤惡乎成名而必曰去仁者重所欲所惡也此與丘毛伯說當同看謂不處不去是仁可謂不處不去外無仁不可謂去仁卽是違仁可謂貪富貴厭貧賤而去仁之外無違仁之事不可

君子無終食之間違仁節終食猶須臾意不必泥食上說造次顚沛就在終食中抽出言之按此可與西山之說並行袁了凡曰終食之間未必有富貴貧賤之交欣戚之心微細流注是卽欲惡之眞境也按此意講欲惡則妙單以此講違仁則不可造

次顚沛皆是境心不著境任他造次我自安閒任他顚沛我自寧謐總之此節連欲惡講則可單拈欲惡則不可未必有富貴貧賤之交而忻戚之情微細流注此卽欲惡之眞境可謂妙解矣然只說得一半大全以無終食違仁爲無時不然造次顚沛爲無

處不然看來三項內俱兼時地事不必分

我未見好仁者章總防此章蒙引及大全輔氏胡氏之說各不同兩存之可也

我未見好仁者節張彥陵曰好惡俱是自己身上事非好惡他人好仁惡不仁兼造詣資質言無以尙之不使加身只是寫出好仁惡不仁的樣子與人看不可說此地位難到也若說難便非激引世人意矣讀有能一日用其力於仁矣乎我未見力不足者盡說得容易乙丑房書曰尙之之勢每隠伏評者引程子見獵之心証之最妙又曰不必戰而後勝亦妙其爲仁矣一句矣字是斬釘截鐵語

有能一日用其力於仁矣乎節季彭山曰力以用而足當其力不足時卽是不用力翼注用力兼得明以察防健以致決李毅侯曰問何以用力而力足曰仁者人也仁逺乎哉我欲仁斯仁至矣用其力兼志气說而志尢重如惟仁者兼公正說而公尢重

蓋有之矣節翼注曰蓋有之矣疑而未定之詞輕帶過注昏弱二字昏則不能察防弱則不能致決李毅侯曰用力而力無不足是夫子發言主意深致望於天下者也大意已定然說到此處便住了卻沒有趣味故又宛轉顧盼無中生有

人之過也章翼注曰夫子恐觀人者以過棄人非欲人以過自安也張彥陵曰此夫子爲以過棄人者發首二句非徒槪言過之不同乃是言君子之過有不同於人須根人之心言之謂人之存心不同斯過各隨其心而異欲知人之心正不當泥人之迹觀過知仁只就好一邊說王觀濤曰過有二端有偶不及檢者有勢不得已者顧不及檢之際本心之惻怛發露最眞不得已之時迫切之眞情委曲可諒不及檢之過如注中吳祐之過及顏子不貳過之過是也不得已之過如大全劉氏饒氏所引周公孔子之過是也愚意此章及下論日月之食章只須就不及檢之過說不必說到周公孔子之過蓋周孔之過原不可謂過也只可作賔意【己酉五月初一】程注釋首二句尹注釋末句𨿽俱平說然意原重君子邊沈無回曰夫子惡鄕原爲徳之賊而曰觀過斯知仁矣學者與其爲無瑕石寧爲有瑕玉

朝聞道章朱子曰此深言道之不可不聞也若將此二句來反之曰若人一生不聞道𨿽長生亦何爲便自明白張雨若曰朝夕只是設言味可矣語意若不聞道不但不可生便死也死不得只該在聞道上理會不須在死生上更作商量沈無回曰曰可矣見死猶可有何不可乎語自平實今人說說妙則夫子一老瞿曇矣宋羽皇曰可以死之故不容詮破只重聞道爲得耳姚元素曰聖人發此一言直是峻絕無著語處以尋常知見義理當做聞道固恐超不得生死闗頭而欲索諸窈防虛如雲一徹永徹者又恐非吾儒修身體道之實不著知見不墮虛如何乃得聞道孔子所謂下學而上達易云窮理盡性以至於命者非乎朱子曰道不外乎日用常行之間若見得道理分曉生固好死亦不妨夕死可矣只是說便死也不妨非謂必死也胡雲峯曰苟無平日積累之勤必無一朝頓悟之妙可矣二字令人惕然有深省處王龍溪曰猶云未嘗生未嘗死也耿楚个曰人不聞道則生不知來處死不知去處

便至流浪顚倒聞則此个原是無生死的一息萬年孰終孰始辟之漚起漚滅而大海自如王宇泰曰吾輩見在行持只從一念徹處討生死聞時不至落空忙時不至逐物於此二境一得來便是死生境上一得來樣子王耿諸說大約謂有生死者形無生死者靈明之體𨿽本西來之意猶未與吾儒之理大背至甚其說者以倫常爲幻境則全是異教爲洙泗之罪人矣然所謂無生死者亦就聞道人說若不聞道則𨿽靈明之體亦有生死矣說詳祭如在章然又須兼生順說若不聞道則𨿽其形尙生而靈明之體已先死矣聞道便生順而死安生順是形生而靈明之體與之俱生死安是形死而靈明之體不與俱死無生死之說以知言者也生順死安之說兼行言

者也無生死之說以體言者也生順死安之說兼用言者也朱子之說可以包王耿諸說王耿諸說不可包朱子之說

士志於道章張彥陵曰此章欲學者打破理欲闗頭恥字正與志字相映緣衣食而生恥亦是於卒然所忽處看出士旣志道須掃一切俗情若有一念沾滯便是此心未能淡處故曰未足與議不曰不可而曰未足只是因其趣味未洽便兩不相入耳不重議論上李見羅曰孔子勘學者只就毫髮防微間便察見你全體腎腸跟腳食稍求精衣稍求飾緼袍之恥稍有愧於狐貉孔子便將做天大來的罪案故曰未足與議直斷以爲貪富貴厭貧賤之種子也王龍溪曰易溺者凡心難忘者習見掃除不淨如畱污濁於淨器中𨿽投以甘露亦化而爲惡水沈無回曰恥惡衣惡食者不足與議道則世之敝衣蔬食者便足與議道乎學者當思一恥字恥不用之於衣食便當用之於道若徒不恥衣食又不恥聞道非遊散人則防頑人耳亦何足與議道四書家訓曰志字淺如篤志便不動心衣食了又曰天地間脫紛華而超世味者道也又曰未足議不重議上只是鄙其識趣不髙

無適也章翼注曰此見君子以虛心應天下之事不得偏言心偏言事此章與不逆億章同但彼是待物此是處事彼屬知此屬行張彥陵曰毫釐之辧只在有心無心之間其應用之妙固在處事上見之然辧析入微處只在心體不在感應又曰須知適莫不是是非上差錯只爲添著意思無者化而融之非禁而絕之也比是比附比合不相離意不曰比義而曰義之與比者心與義爲一從心流出自然合符此君子恐兼安勉說如此講無字比字則單主安

一邊備用可也彥陵又曰三句文勢接得甚緊猶云不如彼而如此中間下不得轉語按此天下豈無不如彼而亦不如此者又按說家俱云第三个也字後義字之上此間用轉折不得蓋非以其有礙於理但以其非語气耳余前不喜此說今思之彼似有理也附志於此以俟再定若便謂無適莫卽是義則斷不敢從矣有時君子與非君子同做一件事同做得是在彼爲適莫在君子爲義翼注曰適莫與行止字不同蓋止則全不爲不肯非全不爲也只緣處事之方不一如或當剛當柔當緩當急之類若專主要剛是適在剛若決不肯剛是莫在剛餘可類推又曰義之與比不是義當適而適義當莫而莫蓋適莫是不好字只是義當如此則如此義當如彼則如彼又曰適莫以心言不以事言若事上決不能無所專主無所不肯適莫之病不待說事做差了只有此心便爲累或逆於事先或執於臨事俱有適莫不可以無適莫爲先事比義爲臨事己酉江南陳琮墨曰義非不變之謂也使以不變者爲義則心有所執究亦流於適莫已耳義又非無定之謂也使以無定者爲義則心無所主亦僅忘乎適莫已耳仇滄柱曰一是時中之義一是方外之義附仇滄柱評己酉江南墨曰此題當緊作呼應蓋所以無適莫者由於義故拈中二句宜呼起末句惟心主於義自無適莫故拈末二句宜應轉中二句他作謂無適莫卽能義者固失本源謂無適莫又須義者亦未融會按滄柱此評亦未確【壬子五月】

君子懷徳章翼注曰此辧君子小人於心術之微要人愼所懷意徐扈曰兩君子兩小人非必定異第其言自有淺深懷徳者無所爲而爲善者也懷土者有所溺焉而不肯爲善懷刑者有所畏而不爲惡者也懷惠者有所利焉而敢於爲惡君子小人判於一念之公私可不愼所懷哉看來深可兼淺淺不可兼深大抵論人品皆如此然又有不可一例者如姦惡之小人利有所不取貪利之小人土有所不戀李九我曰懷徳懷土懷刑懷惠只是他平日念頭

用得熟了不知不覺又用在這邊去君子非無土然安土而惇仁非無惠然一介不苟取子小人非不慕徳畏威然遇著土與惠處依舊念頭移在這邊去湛甘泉曰志在道徳者必不溺於便安而意在便安者卽不可與入道徳此懷徳所以對懷土而言念在軌法者必不溺於貨利而意在貨利者必不暇顧軌法此懷刑所以對懷惠而言究君子之髙明光大必曰懷徳然欲求爲君子必要從懷刑一念始窮小人之暗昧姦貪必曰懷惠然欲免爲小人必要克懷土一念始翼注曰懷惠與懷土有別懷土者已得所安而不欲失懷惠者未得所利而必欲得之也君子以徇利而蹈刑者鮮以徇情而蹈刑者多可畏哉【辛丑八月三十永則】

放於利而行章王宇泰曰恆言曰計是非不計利害此迂言也常人是非之心恆不勝其利害之心故聖人常以利害警之利害明則是非明矣求利而得害愚者不爲也夫子之警人切矣湛甘泉曰好利者心之疚也何計乎人之怨否此特對常人言耳四書家訓曰或懷怨心或生怨言或圖怨報一說放利之人中常不足所以多怨此不可從

能以禮讓爲國乎何有章張彥陵曰大意謂爲國者全要養人遜讓之心昔先王教民以讓而設之爲禮正以黙柔天下之志使就於平只是一兢業的念頭大全蒙引諸先輩解讓字似皆兼恭敬說直與人而不仁如禮何相似看得極大又大全蒙引皆謂讓以心言則王莽之謙恭伯石之辭邑似皆屬禮字人而不仁章朱子謂卽使季氏四佾也不是禮而此章雙峯饒氏及存疑皆以爲爲當時僭竊者發看來僭竊是並禮文都差了卽使不僭竊也叫不得讓似不爲僭竊者發不若蒙引云此爲當時君大夫亦有徒事威儀文物之間以爲禮而無遜讓之實心者而發蓋指魯昭公之屬言也若謂徒有禮文猶叫不得禮況僭竊之屬幷禮文而喪之乎則可翼注曰禮讓二字單指君之讓言到爲國何有便是百官萬民皆化於讓也然百官萬民之讓不難明惟人君之讓難看百官萬民各安其分便是讓若人君之讓卻不是降尊而爲卑只是他心中不以九重爲得肆不以威福爲恣睢凡禮之行全是一團藹然眞意貫徹於其中如堯之允恭克讓舜之溫恭文王之懿恭方謂之讓看翼注則讓字原可包敬意禮讓猶云禮之讓玩淺說亦是如此然又云禮讓不必說是禮之讓二字一意殊不可曉

不患無位章彥陵氏曰患與求皆學者精神所注從所立以爲患卽所爲隠居求志是也不惟可以澹貪慕之思並可以療空疎之病從可知以爲求卽所爲實大聲宏是也不惟可以去羶逐之想並可以治枯槁之習直熱焰中淸涼散也翼注曰此章以位與名平對俱就學者言總見君子之學務內不務外不以上屬仕者下屬學者蒙引曰不患無位患所以立此指從仕者不患莫已知求爲可知也此泛指學者偏存疑謂莫已知就含薦舉意亦偏蓋知不但薦舉凡名譽皆是袁了凡曰可知是可以當人之知不是可以致人之知汪南溟曰人生有大人之功業在惟名與位豈可全然去得但要在自己本領上討个著實如徒以恬澹自髙此淺夫之所借以藏拙者耳豈吾儒經世之實學哉按此較大全南軒之說又轉一層各有深意味

吾道一以貫之章總防夏九範曰此章不要看深了一卽暗指忠恕言也但曾子不待開明而門人未解因指出告之大意不過如此此章翼注最誤人張彥陵曰此章是悟後語最忌支離一貫只還他一貫忠恕只還他忠恕全在防个虛字眼討神又曰吾道一以貫之若添理字心字體字用字便支離添萬字對一亦支離夫子之道忠恕而已矣若分別夫子之忠恕與學者之忠恕便支離若分忠屬一恕屬貫亦支離先輩之學但恐其鶻突今人之學惟恐不鶻突惟恐不鶻突則以先輩爲支離矣

吾道一以貫之節張彥陵曰一貫不必謂一以貫萬萬字是後儒添出也夫子止說得一以貫之不曾說萬字天下萬事萬化皆具於至一之中所謂萬物皆備於我是也若說一以貫萬則一自是一萬自是萬矣萬卽一處所流出也一與萬原非對待惟其皆備是以能貫卽蒙引所謂體是用之體者知此卽添萬字何妨卽說以一貫萬何妨彥陵又曰不曰以一貫之而曰一以貫之功在一字而不在以字也得一則貫矣此是渾成不著語若把一去貫萬便涉勉彊貫與推原自有別又曰按一字有說是一理有說是一心有只虛虛說是一件三說俱差蓋一字乃合一之一非一件之謂也若是一件便是執一如何貫得合一之說亦是然恐只是賔意一心一理之說𨿽與執一相似然亦要看所執何理若是偏一之理則不可執若是一理渾然之理𨿽說執一何妨羅近溪曰因萬有一萬廢一亡李毅侯曰聖人

所爲一者誠是也而彊恕則所以求誠也翼注曰一字卽道但一字指道之存於心者屬體之字指道之發於事者屬用或問不惟無待於問辧而亦不容有所稱贊二語解惟字最妙

門人問曰節門人不是漫問都在心裏理防一番所以必待子出然後問【壬申四月初八】旣云一以貫之則所見無非一貫卽夫子平日所言道理無之非是非必忠恕與一貫相配合而後借以明之也袁了凡曰中庸云忠恕違道不逺此處如何便把忠恕當得一貫最可玩索蓋凡人未悟之前則依語生解旣悟之後則觸處洞然依語生解則挨墻而行離墻卽倒觸處洞然則指黃葉爲金且非妄語以上二條俱不是卽沈無回所駮也初誤收沈無回曰今人尙說一惟之後觸目是道獨拈忠恕以証之此又徳山之棒臨濟之喝禪家剰慧殘機豈是聖賢實學【佐案】周季侯曰此語𨿽是指防一貫卻仍要體貼忠恕發揮方得接引門人之意不可一味談空董幼海曰聖門說忠恕說敬恕都是爲下學者立法禪家所謂爲二乘人說也佐案曰問曾子平日用力忠恕從何見得曰觀三省章與大學一書可見諸儒之論大槪謂忠卽一恕卽貫忠恕卽曾子所素用力者與一貫但有生熟之別耳如此則夫子但當告以熟之之道何必又告之以一皆說得不明白惟蒙引事顯心晦之說庶防近之又集注謂未知其體之一夫忠體恕用曾子旣素用力於忠恕何謂未知其體之一且忠恕體用原相離不得豈有不能忠而能恕不能體而能用的皆此章之未易解者皆當以事顯心晦之說推之而語類所謂曾子於九分九釐上透徹了獨此一釐未透亦當細防也又存疑磨鏡一段最好其中分兩層一是忠恕一貫安勉之分一是忠恕一貫散錢索子之分若大全諸家講上節只說得散錢索子之分講下節只說得安勉之分合看便不明白也升忠恕爲一貫降一貫爲忠恕二意合說方得集注借字之義蒙引極明麟士謂曾子初不與門人說破自然勉然之別看來卽在曾子口气中說出二項亦不妨總之未聞一貫之前則體用猶二旣聞一貫之後則體用合一非謂未聞一貫則知有用而不知有體也余前所疑尙未深晰【己亥三月廿七】大全蒙引俱以內外分解忠恕外字要看得好蓋恕是所以應事接物之理未全是外但對中爲外耳若事物則全是外矣富與貴章以取捨存養分內外者亦如此看便不妨艾千子解尊徳性節極明亦是此意辛酉三月廿四評趙旂功多學而識章文曰此所

謂一必有著落若使當時含糊說个一心子貢豈不能再問曾子一貫章亦然若含糊說个一心曾子亦惟个恁麼門人所以有何謂之問者不是疑一之何所指只是見夫子平日論功夫體用俱分作兩截至此則似偏重在體一邊了所以皆疑曾子借忠恕以明之謂聖人之心一如學者之心未熟則忠自忠而恕自恕熟了則忠卽恕而恕卽忠𨿽謂道只有一个忠可也然則一字果何所指曰曾子章似指誠言故曾子以忠字解之子貢章似以敬言程子所謂涵養須用敬進學則在致知是也偶見如此試共商之附蘇子由曾子論曰曾子以一貫爲忠恕則知門人之不足告也及孔子旣沒曾子傳之子思子思因其說而廣之曰喜怒哀樂之未發謂之中發而皆中節謂之和中者天下之大本也和者天下之達道也致中和天地位焉萬物育焉子思之說旣正而天下始知一貫之在是矣然子思以授孟子孟子又推之以爲性善之論

君子諭於義章張彥陵曰按義利二字自是君子小人的供案不待判防而自明聖人拈出一諭字蓋形迹之似是猶可以相冒而精神之獨注必不可以自欺義利之辧正在一念隠微中勘出學者宜發深省朱子曰諭義諭利只是這一事上君子只見得是

義小人只見得是利如伯夷見飴曰可以養老盜跖見之曰可以沃戶樞亦有一事同一樣做法而義利不同者如君子得飴以養老尊之愛之也小人得飴以養老或冀其財或邀其寵張南軒曰出乎君子卽入乎小人更無介乎君子小人間者無所爲而爲者皆義也有所爲而爲者皆利也有意爲義總是利心其與君子天地懸隔有意爲義總是利心比陽義陰利者又深一層蓋此是好名之流名利總一樣利字包得名字王觀濤曰諭義諭利是別言不是深言蓋君子之迹亦有混於利者小人之迹亦有竄於義者但其心之所諭定自分別姚承庵曰諭字凡三見大學所藏乎身不恕而諭孟子四體不言而諭皆是不待詞說都無知覺而黙與之俱之謂陸象山曰此章以義利判君子小人辭防曉白然

讀之者苟不切已觀省亦恐未能有益也竊謂人之所諭由其所習所習由其所志義本人所固有而諭之者少則必有以奪之故也故學者之志不可不辧也朱子曰諭義者爲君子諭利者爲小人而近年一種議論乃欲周全於二者之間回互委曲費盡心機卒旣不得爲君子而爲小人亦不索性亦可謂誤用其心矣淺說看諭字與大全朱子不同然細玩亦可兼用癸亥二月看此章防以淺說爲非

見賢思齊焉章龔應身曰此章思字省字有力俱在心上說俱是切實工夫須未見之先原有一个爲善去惡之心故隨其所見便能思省今人見賢或忌之或憚而逺之見不賢或幸之或狎而親之皆由爲善去惡之志不蚤立也湯若士曰必思齊方是眞能見賢必內自省方是眞能見不賢兩見字亦當重

看見之不眞必有以賢爲不賢以不賢爲賢者

事父母幾諫章彥陵氏曰按幾諫二字已包盡大防下不違不怨到底只是个幾諫幾字朱子所謂不要攔截他漸漸從容以開道之是也幾諫卽是敬蓋兢兢小心不敢不諫又不敢激諫也不是到不違時方敬觀又字可見此不違只是照舊幾諫勞猶苦也撻之流血不必用不怨亦只是照舊幾諫須知怨不是怨親自家悔恨有一毫憚勞之心卽是怨按朱子之說包得幾微之說幾微之說包不得朱子之說蓋未形之時也要下气怡色旣形之時也要下气怡色胡氏曰子之事親主於愛𨿽父母有過不容不諫

然必由愛親以發乃可故下气怡色柔聲皆深愛之形見者也所以謂幾微而諫不敢顯然直遂己意也李衷一曰幾不専在柔聲怡色上而柔聲怡色亦

在其中看來微詞以諷是幾乘間而導是幾委曲轉移不令外人知亦是幾總是務得親從而已以將順爲匡救法不怨不是空空不怨卽所云負罪引慝是也此又以愛慕爲匡救法將順愛慕二項幾諫亦包得可以將順愛慕而悟者便不須用口舌爭不可以將順愛慕悟者則須下气怡色柔聲以諫若以將順愛慕解不怨不違便非

父母在章焦漪園曰當思所以不欲逺遊者是恁麼念頭所謂曲體親心者其道安在不然𨿽終日與親周旋竟亦何益

父母之年章張彥陵曰人當中年以後日衰一日而人子日事親側或至習而不察故夫子提出不可不知四字以儆醒之蓋生息之機頃刻不停精神气血漸移漸換人子若用心密察則日攺月變之際𨿽毫釐不同亦必有以周旋調護於其間矣周旋調防四字最妙比愛日之誠尢切然亦是愛日內事曰周旋調護便有使衰不益衰來日增多之意【壬辰七月二日】注愛日之誠専頂懼來淺說如此

古者言之不出章朱子曰此章要在恥字上若是無恥的人未曾做得一分便說十分只緣胡亂輕易說便把行不當事吳因之曰語气一直說下不出其言全虧這防恥心所以制得住要得恥之關系於言甚重處蓋因當時無所用恥而以恥心儆惕之不是推其不出之故恥字正因推其不出之故而得之王觀濤曰非眞躬不逮而後恥卽言之時已専慮在躬上去矣徐自溟曰此躬爲千古難竟之局此恥爲一生莫釋之憤躬果逮矣言遂可出乎李毅侯曰一恥字是他終身策勵處𨿽躬有逮日而恥無釋時大全朱子兩段兩樣意思前一段是說易其言便不能行是其言之不怍則爲之也難意思後一段言不能行所以易其言是爲之難言之得無訒意思後一段是正意前一段是余意集注圈內是從言說到行範氏注是從行說到言故麟士以爲小別然總是一意皆是爲之難言之得無訒意此與爲之難稍異者說一恥字爲學者儆較激切耳

以約失之者鮮矣章朱子曰此約字是實字有收斂近裏著實之意翼注曰按約𨿽在事上見而實主心言失則主事言約之一字以此節情以此制用莫不皆然此章専爲以才知自逞者發又曰約字要認得眞固不是丰約之約亦不是博約之約只照注不侈然自放說侈然自放縱肆不羈聰明才智無所不爲的人約則與此相反寧拘無縱循規蹈矩不失尺寸故鮮失人日就於失而不知其故所以夫子指防之莊忠甫曰老子曰治身治民莫若嗇嗇者約之謂也譚玉懷曰玩味以字這把柄須常在手一息不照管而縱橫萬狀其失多矣吳因之曰無浮慕於達人之槪而肆焉以爲通則其所合於矩度者常多無自憚於名教之嚴而放焉以爲適則其所遺於檢防者常少以能約者而才足以濟則敬畏之意益足以善用其所長以能約者而才不足濟則謹審之心猶足以維持其所短沈無回曰約字淺淺說老子曰治人事天莫如嗇簡緣省事其失自少此是實理若依陽明作求放心解則是徹首徹尾工夫豈止鮮失乎又朱子云老子之學全是約文景之治漢曹參之治齊便是用此

君子欲訥於言而敏於行章袁了凡曰敏訥不在言行上做工夫只是常存此心而不放言自然難出口而行自然不放懈矣許敬庵曰學者必先訥言始有含蓄意味可與進徳然不能敏行但一木訥之人亦無足爲輕重故君子欲訥言而敏行蓋交養之功也周季侯曰以謹言勉行窺君子猶未足盡君子也惟窺君子於言行之前自有一段淵然鋭然之意無一時放下矯輕警惰不得之言行而得之此心要想出欲字意味來此與懷徳章懷字諭義章諭字看法同麟士必欲駁之似太過淺說亦與周說同此與無求飽章言行及恥其言而過其行同與先

行恥躬爲之難不怍數章𨿽亦是一意然亦微有不同蓋彼是單對放言者說此是並論言行凡訥言而不能敏行敏行而不能訥言者皆在所儆也似不能無分別

徳不孤章張彥陵曰語意只是鼓人進徳之志如雲君子只患徳之不修不患人之寡和鄰有相親附之義有相夾持之義王觀濤曰據注類應解還主同徳之人聲應气求說若只以秉彜好徳言則鄰固不足以盡之覺未眞切以秉彛言則舉天下同出於一徳固不可以不孤有鄰論也自气稟物欲之拘而其不相應者多矣然秉彛者必無盡亡之理則聲應气求固所必有也要如此看許敬庵曰達則與天下之俊乂師師濟濟共贊於朝窮則與一方之英才孜孜汲汲交修於野夫然後可謂之有鄰非此孑孑以自好者可幾耳𨿽然君子固有獨立不懼遁世無悶者惟徳不修之患而非孤之患學者但反已求之

事君數章事君交友須要精誠去感格又或須乘機投入不然而徒以言語輕數安免辱疎指出辱疎正要當事者求所以善用其規非是教以不合則去之義此與蒙引存疑但主見幾說者不同各有其妙並存可也按數字所該甚廣凡語言之瑣屑禮文之繁瀆請求之多端小節之責備皆在其中此章専主諫諍言不宜說到禮文請求董思白曰須知進言者不宜動輒歸咎君友之疎辱惟數斯辱惟數斯疎苟非數也何嘗不可以從容而諭也二斯字可味

四書講義困勉錄卷七

欽定四庫全書

四書講義困勉錄卷八

贈內閣學士陸隴其撰

公冶長

子謂公冶長章總防張彥陵曰按此章只重表兩賢之素行擇配意只帶言徐自溟曰謂長只云可妻也縲絏之事特爲他作一解終未實言其可取之實謂容只諒其不廢及免罪亦未實言其事總見聖人擇人在世法之外不必作抑口气須知公冶亦是可免於刑戮者南容亦不必不在縲絏之中聖人只論人不論遇也兩賢豈有優劣哉

子謂公冶長節輔慶源曰君子有隱微之過於暗室屋漏之中則其心愧恥若撻於市朝不幸而遇無妄之災則𨿽市朝之刑裔夷之竄皆受之而無恧也

子謂南容節徐儆曰南容所以免禍亂世者謂免夫由已致之者爾不然義之所在刑戮有不可避則如李膺範滂亦君子所安矣聖人豈以苟免刑戮爲貴耶黃勉齋曰此章謝上蔡則謂聖人擇壻驚人如此楊龜山則謂聖人所求於人者薄上蔡气髙者也龜山气弱者也故所見各別要之當隨文平看方見得聖人本意蔡虛齋曰處今世亦自有許多當避嫌處不可便以聖賢自擬此魯男子善學柳下惠之法也

子謂子賤章張彥陵曰按此章暗重一取字子賤能取多賢是正意多賢能供子賤之取是副意若子賤不能取友𨿽日與君子居究竟何益斯焉取斯全要咨嗟嘆息見賢友之不可少也如此如只歸功於魯便失輕重李卓吾曰夫獨造之難不如觀摩之易把子賤來做一尊賢取友樣子豈徒贊之而已乎翼注曰作文當用反題正做虛處著精神之例於君子哉若人下大發子賤能尊賢求友以成其徳而因歸功於魯之多賢如此則魯無君子二句亦不費講又曰斯焉取斯亦只說無所資取須要自家費力

不是說決不能成徳

賜也何如章張彥陵曰器字只是借來說見其爲有用之成材女器二字正發得含蓄四書家訓曰何器以通用之器其等不一非辧美惡辧大小也翼注曰不可說器有貴賤美惡旣曰有用成材難言賤惡又曰器字與瑚璉俱是借字可影不可諭袁了凡曰不舉日用飲食之器而舉宗廟之瑚璉則其通達之才不特可濟邦國之用而亦可以通神明之徳矣不舉周之簠簋而舉夏商之瑚璉則不特爲今人所珍而尢爲古人之所重矣許敬庵曰子貢穎悟居顏子之次宜子賤所不逮而才美之露不若徳器之淵涵是子賤所就似不可量而子貢器局已成病於自是故毎勵而進之子貢之器不在才之不足而在有自負其才之意子賤之近於不器不是才之有餘而在有不自恃才之意許說最是朱子曰子貢畢竟只是器非不器也但是器之貴者然可貴而不可賤宜於宗廟明堂而不可退處此子貢之偏處李毅侯曰以管仲之器小推之其亦庶幾於王佐乎

仁而不佞節仁而不佞或人不重在仁只重在不佞是病仲弓之意翼注曰舊說以厚重貼仁簡黙貼不佞

焉用佞節張彥陵曰按或人以不佞病仲弓此卽是用佞處玩本文兩个焉用佞通節語气皆是斥佞之意只不知其仁一句防到仲弓身上然亦是帶言非徒爲仲弓置辧翼注曰焉用佞泛說而實承仲弓來末句亦然有以首句泛說末句主仲弓不用佞說未可從王觀濤曰禦𨿽訓應答然要得禦字趣味蓋禦如禦敵以言語與人相抵敵也口給二字極重佞與仁相反全在此處仁爲人心佞者不內根於心而徒外給於口則本心之徳盡忘之矣屢憎於人不重只要抹倒佞人心事使知本欲取媚而反以見憎令他怏然內悔徐儆曰時方以佞爲賢則宜其見悅於眾而又曰屢憎於人何也蓋折人以言口可屈而心不服也然人字亦可味見不獨取賢者之所憎此是人心公惡處陳氏以佞爲俗人所賢而實正人所惡竊不能無疑不若此之更深矣仲弓之仁正在於不佞

子使漆雕開仕章張彥陵曰按此章是見性之學卻亦是經世之學明新合一吾斯未信吾字有味人信我不如我自信苟於斯能信則仕可也卽不仕可也以曾防之志觀之可見袁了凡曰聖賢之志全在天下國家而開之未信則就此心獨知處說豈有開不能仕而錯使之者乎蓋學稍有得苟存心於天下則於人必有所濟此夫子使開之意也學未大成而此理未徹未悟則𨿽澤被生民皆分外也此開辭夫子之意也二意原不相礙蒙引以夫子亦知開之未能信與謝氏注稍異然實可從了凡亦是本蒙引來翼注曰開只說吾斯之未能信而難出仕意自見於言外信字內有二意一是細微之必盡一是反身而皆誠大全朱子第四段甚明存疑說信字𨿽只主反身而誠一邊然亦包得那一邊蓋合巨細都要到眞知地位也無毫髮之疑卽眞知意是一反一正語祝石林曰千古作聖不成只疑畏二字而畏又生於疑然必千疑萬疑而後能無疑疑信之因也信聖之因也信得極者心眼平等卽堯舜當前亦只這些子了無恐怖斯字指理信字及注已見大意見字篤志志字不安小成不安二字指心曾防莫春一段卽斯字注腳謂斯指心言者謬謂指仕言者尢謬朱子𨿽云防見得髙想只在气魄上略分其實斯字包得防許多話至篤志處又是開所獨翼注曰子說朱注云說其篤志篤志云者是近裏著已期待不淺之意蓋夫子使開以仕是以由求赤賜一例待他亦是吾儒適用之學但開之志又欲以顏曾地步自期而不欲以由求地步自限是近裏著已以爲志而隨世功名非其心也其所期待甚不浮淺故曰篤志與他處篤志較不同由求賜所具也都到信的地位然看來開所謂信比數子還備不是一端之信如此看則開之勝由求赤者在斯字不在信字其勝曾防處則在信字孟子曰有諸己之謂信若欲實說防髙於開處似當以時中一貫分然恐不分之尢妙已見大意與見道分明是一意是一淺一深語篤志與不安於小成是一意亦是一淺一深語饒氏𨿽說有三項然其實止二項子說內兼此二項而篤志二字又包得已見大意見道分明不安小成故圈內止云篤志程子已見大意見道分明二句是子說意不可混入使仕句內蓋使仕之時夫子亦不料其已見大意見道分明如此也說之心較使仕之心更深逺或曰說其當下一念說其他日之有成兩意當兼說說約曰瞿昆湖文云卽其不輕於仕則他日之能仕可知卽其不安於未信則他日之能信可知趙浚谷曰子之說之只說其當下一念豈暇推及他日之信不信夫子亦豈能預保而預喜之耶按畢竟兼說爲是李毅侯曰未信之心𨿽聖人必有之若率爾自以爲信則其範昧也愈甚矣故必有不自信之心而後可庶幾於信此又夫子說開之微意也

道不行章存疑看乘桴句最好蓋卽周流之意與遁世者不同然又須看注假設二字子路之喜卽終身誦之之意按勇作急流勇退之勇看翼注曰說者謂好勇二句泛就子路平日言看來口气似泛而意實專爲此事發也按歸與之嘆浮海居夷之嘆總因道不行而商量去就之詞可見聖人胸無適莫然到底只是歸魯又可見其取材之妙此節注中假設二字內便有商量之意不要竟作憤世說【壬申四月】

孟武伯問子路仁乎章總防張彥陵曰才效於可見運用反有實際而仁藏於心術之中起念之間無可把據此處稍爲寛假世且依附道徳之途以自揜其拙夫子不輕以仁許三子正爲三子自有可用之才更不必索之不可知者以開假借地也王宇泰曰仁道至大至精勇者不得而借其力藝者不得而用其才善說辭者不得而施其辯當時皆不識仁故因武伯之問而皆以不知答之與其才正是不與其仁也若謂發見在事功而非萬物一體上流行爾錢鏞靑臣曰此章只重仁之難知帶言其才正見仁不可輕許近文皆云魯所急者才人非仁人如此立論則重才輕仁以客奪主抑何背謬之甚乎【己亥七月】周用齋曰仁者當理無私而治賦等或未盡合理只是才質做得去耳

孟武伯問子路仁乎節不知也者難其詞也蓋不能必其有亦不能必其無意

又問三節翼注曰又問及兩何如俱是問其仁非問其才王觀濤曰拈出三个可使字所以動武伯器使之意使而云可者分明謂國家可使之也自用人者言不自三子言方孟旋曰仁在心之涵養夫子實是有所不知非托詞也若才之粹美處卽仁矣倘能器使其才卽不知其仁可也治賦兼有勇知方言邑宰主治民言家宰主治事言

女與回也孰愈章總防李毅侯曰今人毎謂賜聰穎外露故不及回之如愚不知如愚者明睿之極也子貢未到此處未能完全領略少不得揣摩推測用事所以聰穎不覺外露𨿽欲不如此而不可得者若要他當下就學那如愚的則彼舉一隅不以三隅反者可謂如愚之流亞否乎蓋子貢自負之病不在聰穎外露賜之不如回者顏子明睿所照已到一貫地位而子貢尙在聰明聞見上著力所以不如故無論知二較知十而弗如卽賜亦知十猶然弗如也然其病卻不在此何則聰明聞見固自不輕旣到子貢地位則欲其化聰明聞見而歸於一貫未到子貢地位則聰明聞見固入道之資也子貢之病全在自負其聰明之過自負其聞見之多此其所以不能入道也今曰何敢望回云云是𨿽猶在聰明聞見上著力未能遡流窮源然自負之病則已化而爲自知自屈矣卽此自知自屈之念還自本體上求之自可幾致一之妙故夫子與之不是與其知二可進於知十也然夫子口中又只贊其自知自屈有可進之機未嘗明說可進於一貫也蓋欲使加工而漸悟耳故此章只重在藥其自負上化聰明聞見而歸於一貫是副意不可反作正講注明睿所照推測而知是朱子分別兩人之知子貢則尙未知其分別在此也

女與回也孰愈節

何敢望回節顧涇陽曰聞一知十無對之知也了悟也所謂一以貫之者也聞一知二有對之知也影悟也所謂億則屢中者也子貢將顏子與自家眞面目描出據此則明睿所照推測而知子貢已自知其分別在此據前說則注自知是大槪說未是知其所以不如處據此說則自知卽自知其所以不如二者不同看來大全蒙引存疑淺說未嘗說子貢尙未知其所以不如處以與涇陽說合並存可也四書家訓曰何敢望見逺不及他且不能齊等況愈乎胡氏曰十者數之終以其究極之所至而言二者數之對以其彼此之相形而言此說甚是分明刁蒙吉翼注內全載涇陽之說亦看未破

弗如也節陳白沙曰學無難易在人自覺才覺退便是進才覺病便是藥李衷一曰道一而已何有二何有十其謂知二不如知十此自子貢較量於多寡之間畢竟從聞見上比勘但據其自知一念還自本體上反求自可幾致一之妙不是與其知二可進於知十也此與子前說同皆看自知輕看自屈重涇陽則看自知重看自屈輕張無垢云豈是於回果弗如只緣聞處尙多疎若還眞个能聞一安得其他更有餘此一章不知在旣聞一貫之後抑在未聞一貫之先諸儒尙未參及【壬子】此章癸亥二月二十九日重訂定有總評見別本此本諸說俱當刪

宰予晝寢章總防此章當看注志气昏惰四字一晝寢似未甚害事然卻由他志气昏惰所以晝寢志气乃學問根本志气旣昏惰如何爲學此夫子所以深責之下文聽其言而觀其行亦不是怕他欺我只因他志气昏惰連他自己也做不得主所以要觀夫子此章𨿽似黜宰我實所以深教之後來宰我終在十哲之列想是因夫子之言而能自發憤歟【壬申四月十一日】

宰予晝寢節許敬庵曰人之精神振奮則日新頽惰則朽敝人之志气淸明則靈通污濁則闇塞故有朽木糞土之諭

始吾於人也節李衷一曰於人二字極其感慨俱暗指宰予與傷今思古意絕不相干聽言信行與聽言觀行俱活看夫子何嘗受人欺蓋曰我不忍逆之云耳且始之人安得言行都相符亦豈謂今之人言行都相悖蓋抑反覆以深警之也湯霍林曰始今非兩時猶云吾原是要如此而今不爾也一串說沈無回曰子曰二字更端之詞思而復起更轉一法以責之此二字乃記者大得精神處

吾未見剛者章此章須與孟子養气章參看張彥陵曰按此章須重發未見剛句正是聖人激發天下的意思然剛主心體說不論作用欲是不剛之病根無欲乃能剛而不屈非不屈於欲也亦非與欲相反也或人以申棖爲剛是就气質上說夫子以申棖有欲不得爲剛是就心中粘帶隱微之處識破此段與蒙引存疑說約俱合翼注曰剛字卽孟子言浩然之气也一說主心體說與自彊不息一例亦說得精看來可兼用鄒東郭曰浩然之气中正而純粹者莫如幹潛躍飛見以時偕之故能閤能辟能寒能燠能榮能悴而後爲天地之剛能屈能伸能明能晦能進能退而後爲君子之剛沈無回曰亷直狷介是剛之一端能屈能伸能明能晦能進能退而後爲君子之剛若東漢之節義止可謂气不可謂剛此皆在用上說馬鐘陽曰夫子嘆未見剛者卽易自彊不息者也當與至大至剛剛字相同非气稟之剛中和之彊也無欲自是剛字注腳按欲非私欲若私欲則委靡汨沒甚矣安得有剛之似注云嗜欲如嗜功名嗜節義非不悻悻自好是貌爲剛而實非也焉得二字作不是看不可作不能看私欲嗜欲恐未必當如此分別但所嗜者自不同如聲色貨利亦是功名節義亦是申棖之欲還在節義功名一邊故爲似剛此段卽圈外謝氏之意翼注曰欲與剛非正相反欲乃不剛病根又曰欲字最廣亦要說得細程子云所欲不必沈溺只有所向便是欲棖學於聖門必不至如世人貪財好色嗜欲無厭但此心未能澹泊寧靜世味猶多所牽引故謂之欲吳因之曰剛柔之名𨿽自來並稱然天地間只一剛便了其所謂柔者特委曲以成其剛而已當初聖人因見得天下事沒有這段委曲便連那剛也成不得故並舉之曰剛柔不知剛與柔自對不過蓋柔只帶在剛裏面造化之所以爲造化人心之所以爲至徳要不越此須看剛字大而全須見夫子致思本防又曰古來聖賢只完得一剛字古來議論只發明得一剛字人眞有得於剛便是道統所屬此夫子未見之嘆所由發也觀易贊幹獨詳便得思剛之意又曰未見是想望欲見之詞不是慨嘆不得見之詞【佐案】

我不欲人之加諸我也章張彥陵曰按凡學問須要實實去做莫口頭說過了夫子曰非爾所及若曰談何容易爾試以身體之恐未便能及此人心原自大公此心開明時本欲捐爾我平意气到施受實際未必眞能渾然一體而無絲毫不平此蓋難之之辭欲其實用力耳勉而進之非抑之也翼注曰及字就目下言不就後日言

夫子之文章章張彥陵曰文章性道亦非二件文章是性與天道之著性與天道是文章之蘊可聞不可聞都從學者看領防得與不得耳夫子之文章卽夫子之言性與天道也不聞者止聞文章能聞者卽聞性與天道理原如此然此處卻不重只重教不躐等文章是夫子日以教人者故可聞性道夫子所不輕以告人者故不可聞翼注得之翼注曰文章卽性天顯設處性道卽文章隠微處本是一而二二而一但章防不重合一上袁了凡曰卽文章爲性道是認影爲形離文章而求性道是潑波求水議論妙極然須知是旁意語類天理自然之本體所謂繼之者善也卽天理之流行也性者著人而行之王氏曰此理在天未賦於物故曰天道此理具於人心未應於事物故曰性精義伊川曰性與天道非自得之則不知故曰不可得而聞也橫渠曰子貢謂夫子所言性與天道不可得而聞旣云夫子之言是夫子固常語之矣聖門之學者以仁爲己任不以苟知爲得必以了悟爲聞因有是說又曰耳不可以爲聞也紹聞編聖人文章固無非性與天道之發見然其教人則不躐等此章須味注罕言字謂夫子之日言而學者不可得聞非也謂夫子之竟不言惟卽文章以爲言而聴學者之自悟亦非也使其日言則有躐等之病且學者仍不可聞不亦多此言乎使其竟不言惟卽文章以爲言而聴學者之自悟則聖人之教初無髙下之分而亦不見所謂不躐等之妙矣

子路有聞章張彥陵曰此卽狀子路之急於行三句減下一字不得蓋畫出子路一个心事也未能行要看得活謂子路力不從心而未能非也方才聞善時豈能卽便行得而子路之心已恐其有聞矣注及字可味龔應身曰惟恐恐字非是怕聞乃恐惕之意蓋急急皇皇不少寧處惕然猛圖欲聞斯行之以爲後聞之地以裕繼行之力耳推其心直欲盡天下之善而聞之尢欲盡所聞之善而行之然後已是何等勇果力量純之則行健不息矣大全朱子一段譬諭極好說得古人爲己之心出然子路勇行之心似未盡出不若此二段之切刁蒙吉曰行兼遷善攺過言易曰風雷益君子以見善則遷有過則攺子路殆庶幾乎

孔文子何以謂之文也章張彥陵曰學問只宜淺看不可提敏字作主但性敏位髙亦可交互說蓋性

敏者多不好學況又位髙乎位髙者多恥下問況又性敏乎究竟文子所以止於文子者亦仍受敏之累也【戊辰】孔文子這一種學問當日必有實見之政事衞國之社稷賴以匡持衞國之風俗賴以轉移者非徒記誦詞章之學問也故𨿽有疵行聖人猶有取焉若如後世風雲月露之學問亦何足取耶【壬申四月十二日】沈無回曰講是以謂之文也與可以爲文矣不同刁蒙吉曰孔文子瀆倫棄義人類而禽獸矣乃學問一事有微長焉諡存之子錄之不沒其善皆所以示勸也甲辰房書曰盛世之諡嚴嚴則寡末世之諡寛寛則眾夫子之略其短取其長善通先王立諡之意而爲言也

子謂子產章首說个行已之恭則與夫三歸反坫侈然自放者異矣此一句是爲人根本惟此處服得人故事上使下得行其志也鋤姦事大用人皆是事上內事存疑所謂陳力就列也使非役使乃駕禦之意翼注曰大抵恭敬惠義俱是本之心而達之事者按翼注事字攺作外字爲渾眞西山曰考其所爲惟作邱賦鑄刑書見譏當世自余鮮不合於理者然大人格心之業則未之聞焉

晏平仲章吳因之曰凡相傾相陷之風多起交道不終嫌隙互生至標榜詆毀結黨擠排而禍貽家國故因平仲寓意云敬有二意【又當皆兼內外】一曰不狎一曰不驕【又有不厭意】四書家訓曰交久何以敬衰一則久而易狎狎則不敬一則久而易厭厭則不敬沈無回曰久不獨狎以暱生亦兼有炎涼遷換之意在內李見羅曰只敬了便諸釁不投諸疑不作友朋疑閒之端𨿽多其總自不敬生來久字敬字自是兩層能敬斯能久是余意不可卽包在敬字內

臧文仲章王觀濤曰龜能知未來吉凶故事之欲爲趨避計耳大夫持身謀國不能自決行止乃聽於冥冥之龜故曰不知民義是朱傳添出何如其知猶云是何等樣知語亦婉刺

令尹子文章髙中曰仁與忠淸不可以大小論仁乃心徳而忠淸則事迹之可見者也若能純乎理而無私心則忠淸卽是仁不然亦只是忠淸而已子張未識仁體乃以事迹而信其心耳未知焉得仁者正所謂其心或別有他念若果理正而心安則𨿽有憂有樂不去父母之邦其仁固自在知過可以觀仁而忠淸未可以知仁集注有二意圈內是就事看則子文心無私而未必事當理文子事當理而未必心無私圈外是推外看以僭王猾夏正君討賊之義論之則二子心皆不能無私而事皆不當理此二意原互相發明若如髙中之說則二子事皆當理而心不能無私在大全朱子亦有此意所謂二子忠淸是就事上論比干夷齊之忠淸是就心上論是也此另是一意難以並用朱子曰今人有些小利害便見於色子文卻三仕三已略無喜慍有些小所長便不肯輕以告人而子文乃盡以舊政告之新令尹今人有一毫系累便脫灑不得而文子有馬十乘乃棄之如敝屣然此豈是易事後人因孔子不許他便以二子之事爲未足道此卻不可須當思二子所爲如此髙絕而聖人不許之以仁者思如何未足以盡仁就此處仔細看便見得二子不可易及而仁之體段實是如何切不可容易看蒙引謂使其所以三仕三已而告新令尹者皆出於天理而無人欲之私其所以去亂者皆出於義理之當然而脫然無所累非有不得已於利害之故者亦仁矣故只曰未知非斷其不仁也看來未是使子文之三仕三已皆當理文子之去亂果無私亦叫不得仁何則以猾夏不討賊之事論之不可以其小者信其大者也翼注謂玩注子文處是未知其心之純雜何如文子處是未知其心之安勉何如如此則上節是觀其所由下節是察其所安然子文夫子旣許以忠則亦非有所爲而爲者矣只依余前說爲是【附】說苑至公篇楚令尹子文之族有幹法者廷理拘之聞其令尹之族也而釋之子文召廷理而責之曰凡立廷理者將以司犯王令而察觸國法也夫直士持法柔而不撓剛而不折今棄法而背令而釋犯法者是爲理不端懷心不公也豈我營私之意也何廷理之駮於法也吾在上位以率士民士民或怨而我不能免之於法今吾族犯法甚明而使廷理因緣吾心而釋之是吾不公之心明著於國也執一國之柄而以私聞與吾生不以義不若吾死也遂致其族人於廷理曰不是刑也吾將死廷理懼遂刑其族人成王聞之不及屨而至於子文之室曰寡人幼少置理失其人以違夫子之意於是黜廷理而尊子文

季文子章王觀濤曰夫子不與文子同時玆聞往事而斷之非評文子也再斯可矣乃緣文子而立善思之準耳故切不宜多說到文子再之一字乃示人意也再字要看得活事到面前思之未得者須著仔細思到思而得之方是一思𨿽見得已是又須平心更思一徧便是再朱子曰天下之事以義理斷之則是非可否再思而已審以私意揣之則利害得失萬變而無窮思止於再者欲人以義制事而不汨於利害之私也因私意則致三思因三思則私意愈起此段與集注程子一段是兩層意實相發明此段卽圈外所謂窮理程子一段則所謂果斷也王宇泰曰第一番思心在事內第二番思心在事外第一番思是當局第二番思是旁觀故必至再而後無不當也翼注曰文子計利害者也故思之不一夫子只要計是非不要計利害故曰再斯可矣此是書防存疑再思的是一思一段最妙亦本朱子思而得

之方是一思一段來知此則周公之夜以繼日可以不必疑要知夜以繼日亦止得再思未嘗三思也大全橫渠一段另是一樣意難並用若語類所引橫渠聖人不教人避凶趨吉之說則自與朱子欲人以義制事一段同也存疑又謂聖人此語特爲中人言恐未是𨿽上哲亦須是再思亦不可三思𨿽魯鈍亦不可三思

寧武子章張彥陵曰此章是以有道之知形出無道之愚只重邦無道則愚句袁了凡曰無道有道俱就成公時言之有道是復國之後無道是失國以前知可及而愚不可及亦當合看蓋不韜光則不能濟變不沈晦則不能免患不盡黜其智巧算計則未能捨身以徇君此愚之所以難也此說最是蓋圈內圈外原是一意陳氏所謂艱險中能沈晦是也合來方見得不可及金上還曰此章當如先進章例知愚之說乃當時見武子處常則明目張膽而遂知之見武子履變則似昏似黙而遂愚之惟夫子因知而深見其愚之難處蓋知者明用其知也愚者暗用其知也明用其知則知有可效暗用其知則人莫測其所以黙運者故曰愚不可及四書鏡曰坐鎭安常知非眞知盡瘁艱難愚非眞愚愚知特從時俗所見論之翼注曰細玩朱注無事可見者非束手無事但無後來履危蹈險之事耳大夫事上使下豈全無一事大抵爲於可爲之時則知爲於不可爲之時則愚翼注曰邦字實指衞邦勿泛有道只是內變不生外患不作勿說太深無道是晉文外搆元咺內爭時蒙引曰在朱子則以盡心竭力不避艱險爲愚以能卒保其身以濟其君爲其愚之不可及也此正意也在程子則以沈晦爲愚以免患爲不可及也意與朱子不同故在圈外看來朱子所謂保身濟君似卽指沈晦言程子所謂免患似卽指不避艱險言愚字皆兼兩項說愚之不可及處亦皆兼兩項說但朱子則微重在不避艱險程子則微重在沈晦耳蓋上二句是案下二句是斷未嘗有淺深也蒙引分解似謬看來圈內外自是兩意不兼也罷【壬寅四月廿二日】不避艱險就是愚之不可及處保身濟君亦是愚之不可及處自有兩層但不可以不避艱險爲愚以保身濟君爲愚之不可及耳自世俗觀之則禹稷之三過不入孔之轍環亦愚也【戊辰四月初六日】此章癸亥三月另訂定見別本乙丑八月又定以圈內圈外爲二說不當合

歸與歸與章沈無回曰歸與之嘆非欲歸也不得已而走末後一著之詞也張彥陵曰連說歸與有振奮回首的意思卽含傳道之意析疑曰十三舉門弟子後自孔文子以下八舉春秋人物竟發歸與之嘆言人才之無若吾黨也狂是俯仰天地睥睨古今以志言簡卽狂裏面事不是不屑細微是廓落髙曠意一切世故不入其胸次正是狂處此等人自露精光自成體段故曰成章卽成其爲狂也裁之使就中行所以二字正聖人傳道密微處當味輔慶源曰大凡人之志意髙逺則勢利拘絆他不住或可與進於道然溺於髙逺又有脫略世故之故過中失正而或陷於異端是以不可不有以裁之仇滄柱主輔氏之說冉永光及翼注都不主輔氏冉是【壬申四月十四日】輔氏所謂脫略世故者兼細行有不矜實事有未

副說孟子狂獧章大全慶源輔氏曰志大謂狂略於事謂簡存疑亦云則二字固可分配也蓋單言狂則兼簡意在內言狂簡則狂是志大簡是略於事說約曰或疑子在陳顏閔諸賢見在從遊何以反思魯之狂士曰不然吾黨者寛詞也從遊亦在其中非必專指在魯者言也大意是言道𨿽不行而歸洙泗未嘗無事業也管云商偃由賜皆共垂教易世之事業者道不行而思遁世故屬意在於狂是又不然聖門所指狂狷甚廣且聖門諸弟大抵多狂不獨琴張曾哲牧皮也李毅侯曰斐然可想見升堂气象陳伯玉曰得道後之文章是從闇修之養得來無邊幅可見此之文章是從資性帶來便有邊幅可見語類謂各自成章最妙蓋勇藝自成勇藝之章徳行自成徳行之章文學自成文學之章析疑曰如後世之學禪者依舊要做官卻是不成章也斐然二句是一一抑狂簡二字似不是一一抑志大不是全好略於事不全不好李毅侯曰此夫子思狂也中行節才合狷言之狂者气魄在狷者之上夫子取其可以擔荷世道所謂狂者進取是也進取是他斷然要做聖賢志願髙大得緊無一个住頭處好攔截得他有此志願自然不拘小節硜硜信果有所不能所謂古之人古之人夷考其行而不掩焉者此亦是願力太髙一時躬行上未便相稱故如此其大段卻已到好處看他志行卓然有立𨿽未至充實之光輝而學問成就處已成个大片段煥然可觀言談气槪自與尋常迥別故曰斐然成章不是半閒不架可動搖之人口裏一樣身子上又一樣爲行不揜言也若是言行相背大徳逾閒至若今狂之蕩則一無忌憚之小人矣夫子思他何用注陷於異端者須活看仇滄柱曰不知裁句正解當從淺說淺說將斐然

成章作伸言狂將不知裁之作伸言簡與朱注相合注以志大訓狂略事訓簡下文志極髙正應上志大過中失正又應上略事慶源輔氏分配甚精紫峯說實本於此觀此則知斐然成章是識見髙明志意逺大乃狂之可進於道處不知裁之是識過髙而不平實志過逺而不切近乃簡之未合於道處故不知所裁斷屬小子看至夫子歸而欲裁之意當補在本文之後

伯夷叔齊章朱子曰夷齊不念舊惡要見得他胸中多是義理人之有惡不是惡其人是惡其惡耳旣攺其惡便是無可惡者此與不遷怒一般李見羅曰夷齊疾惡甚嚴然其意要在淑世非避世以愛人非絕人舊時之惡也是激人爲善的意思後來之不念又是成就人的意思始終只是以善待人故人怨是用希周季侯曰不念舊惡原無實錄止就他心境上摹出此聖人追想之言王宇泰曰君子至公不爲逺怨而並其所當惡者而不惡但不念舊惡則怨是用希耳方其惡之也固不能必其無怨【此意淺】及其旣攺而不念舊惡也則無怨矣其所怨者只是至愚無識不能攺過者耳不是到不念時方怨希也卽其惡惡時而怨已希矣

孰謂微生髙直章髙中曰好名之人能讓千乘之國苟非其人簞食豆羮見於色觀人正在微處不在大處人皆矯飾底蘊如何見得微乃人之所忽故有可見者固知乞醯可以觀人而千駟萬鐘反不可以觀人也季彭山曰直道而行謂如其最初第一念也不在形迹上看卽如證父攘羊豈不直然非直也以昭公爲知禮非直矣乃何直如之要問立心何如耳看來此直字兼行上看與直而無禮惡訐以爲直之直微不同假使當時告之以故則爲曲意徇物若使不告之以故則是掠美市恩故注兩言之【壬戌三月初十日】刁蒙吉曰曲意徇物掠美市恩總之是違道幹譽

巧言令色章張彥陵曰此節重在恥字這兩種人情態𨿽別總來都是外面要做好人飾爲長厚而心裏實不可對人言夫子兩曰恥之正取出若人一防良心發其愧汗使他有个回頭日子沈無回曰春秋世衰气薄漸喜軟熟而惡剛方故人毎於人情物態上加一分周旋料理此便是鄕願之起根發腳處夫子譏微生髙之不直附左丘明之同恥皆以防人心之微漸也獨言左丘明丘者舉世不知恥而獨我兩人恥之也細玩語气醒世意深而慨二流人之意較淺

顏淵季路侍章總防此章總見聖賢之志公而不私四書家訓曰此章總是聖賢之志公而不私至於

聖人超於賢人賢人超於庸眾乃其分量則然不必分別只重他好邊說翼注曰此章志字只泛說勿如下論作用世之志聖賢之志總是一个公而不私而顏淵大於子路夫子又大於顏淵此大小之別也然顏淵與子路又有有待無待之別夫子與顏淵又有有意無意之別小便有待有意大便無待無意總只是大小之分【乙丑九月十三日】

顏淵季路侍節袁了凡曰人須要立志人若無志猶樹之無根學問皆無頭腦矣程子提出仁字又曰皆與物共便見古之聖賢其志全在天下國家平居相對躍然而出

願車馬節李衷一曰看來子路之志地位盡髙不專靠在車馬輕裘還在無憾上都是有忘人已形骸的意思豈區區輕財利勿把子路志看得淺吳因之曰車裘共敝頗類俠的气味然自聖賢志之便成公物之心此只在心體上辧別

願無伐善節薛畏齋曰顏子克復以後必無矜已誇人气態特恐凝神斂气之學少不到心中微有渣滓未化耳方孟旋曰非是有善而不伐不見有善之可伐也非是有勞而不施不見有勞之可施也家訓謂回一念克己善且不見爲己善安知有伐勞且不見爲己勞安知有施亦是方孟旋之意然說得尢明無伐無施要看得是顏子已溺已饑之意方與此章言志切不要看得與若無若虛一般【壬申十二月】又要看得是天理周流不止是萬物一體是心之徳不止是愛之理【辛未閏七月】

老者安之節周季侯曰聖人一副廣大心腸須要寫得懇惻不要只作因物話頭然這種志願隨時隨處俱用得著實無等待翼注曰夫子之志不可專作邦家說聖人此志隨時可行沈無回曰想夫子開口時直是滿乾坤皆是生意無一人不在化工之中其實老安少懷堯舜之猶病而天地之猶憾也但夫子發言時則惟見其充滿無憾耳朱子曰子路是就意气上做工夫顏子則就性分上做工夫然學者亦須如子路恁捨得若今人恁地畏首畏尾瞻前顧後粘手染腳如何做得事成恁地莫道做好人不便做惡人也不成先生至此聲極洪程子曰人能放這一个身公共放在天地萬物中一般看有甚妨礙看來二子之志俱是就無私一邊說夫子之志是就當理一邊說但有大小之別耳【壬申四月十五日】老者三句語類有廣大精微四句極好李毅侯曰他日與曾防亦此意

已矣乎章袁了凡曰訟者如寃家相見便不放他躱避又如老吏斷獄務要推勘到底不徒曰訟而曰內自訟不靠口頭底說話來辧悉不靠外面的意气來振刷只就心中一念獨知處黙黙追求證辧以圖攺善此是夫子致望意李毅侯曰凡訟者必求勝而後已使克己亦如是則去欲必除其根而過於前者不復萌於後矣當時欲寡過之伯玉不二過之顏子爲庶幾焉四書家訓曰人不患有過而患不能攺過然必有悔心而後有攺心亦必悔心深切而後攺心勇猛

十室之邑章張彥陵曰大意只是勉人以學將自已做个樣子不如二字正是提醒世人處然只重人不肯學上丘字輕帶忠信或主質美說或主眞心說好學或指培養說或指擴充說自不相礙不好學亦須兼怠惰隱怪二項翼注曰好學要根忠信來爲妙學非他不過充此忠信而已如聖人吾不得見章有恆者不二其心便是忠信聖人至誠無息便是充此忠信說約曰了凡云聖人不離忠信門頭便能七通八透縱橫自在亦無分毫加於忠信之上但人認了忠信是美質而更不好學卽念念存實心事事以實行而於理纖毫有疑究竟與本來性命有何干渉譬衣錦夜行與衣褐夜行同赴坑窖錦褐有異失命同也故不可不好學李毅侯曰全是引誘人好學要在如不如處得解聖學以誠爲主其緊要在主忠信上忠信是本體學是工夫好學所以保任此忠信而神明之也蓋自有諸已之信而至美大聖神化不可知亦顧其學力何如耳忠信而不好學則其究也爲硜硜之忠信而已矣又其究也爲不忠不信小人之無忌憚而已矣刁蒙吉曰忠信是朴實頭地人若曰我豈有異於人哉不過時時誦法先王事事佩服古昔憑忠信二字實心實意做去未敢稍自菲薄耳此章𨿽似對質美者言然亦是大槪說蓋人之作聖旣不在乎質而在乎學則有美質者不可恃無美質者不可諉也

四書講義困勉錄卷八

欽定四庫全書

四書講義困勉錄卷九

贈內閣學士陸隴其撰

雍也

雍也可使南面章總防翼注曰首節許其宜君下三節因其論簡而然之益見其宜君簡字是主四書家訓曰首許仲弓終然仲弓皆以其得簡之本也

雍也可使南面節張彥陵曰南面不必說人君凡臨民者俱南面南面寛說亦是然注卻指人君

仲弓問子桑伯子節張彥陵曰可也簡如雲其人的好處在簡蓋夫子之意但言其人之可而簡只是明其所以可若作簡也可解便非語气淺說曰講可也簡須以己意議論斷講若依夫子語意則難措詞按淺說最是推此志也凡管仲之器小哉吾未見剛者之類俱當斷講爲是翼注曰仲弓問子桑伯子非借人之短以形己之長作自考說亦通然據下節是仲弓已眞知伯子之病矣何又自考看來只是仲弓於伯子爲人心有獨鑑而又就夫子一質證耳考字不如質字四書家訓曰仲弓已料夫子許已在簡但未得夫子明言縱已之簡是不敢自信故以伯子問意以伯子之簡與已不同看夫子評他如何則已之簡明矣蓋不爲伯子而爲自證也按如此則與伯夷叔齊何人也一例子曰雍也可使南面已是包居敬一節意思仲弓問伯子亦已有居敬一節意思子曰可也簡亦已有居敬一節意思但口中則俱不說出

居敬而行簡節紹聞編曰程子謂能敬則心中無物故所行自簡此論敬徳之成者也朱子謂是兩件事是爲方事於治人修已者發也如程子之意豈有表裏肅然靜虛動直而行事猶煩苛使人難事者乎如呂進伯固是好人卽上蔡之言觀之亦恐於居敬之道有未盡也曹參得老氏之穅粃乘斯民之厭亂因時與之休息則有之豈眞知簡之道者此程子歸重一敬字於學最有功也然自始學言之當從朱子之法須是兩盡作一件滚做不得至於徳盛仁熟篤恭而天下平則又作做兩件不得故此等處須要知得異處又要知得全不相妨處精義曰敬則自虛靜不可把虛靜喚做敬居敬自然簡居敬行簡似乎簡矣然乃所以不簡又曰克己便是復禮程子說也朱子恐學者過看直捷生出卽心卽佛之病故云勝私而復於禮言克己又須復禮更加精密矣此與敬簡一例張彥陵曰無乃二字有質疑意吳因之曰聖人以兢業做本體子桑伯子以淸淨做本體意欲掃除一切但有脫離世故之想無提醒本原之意便屬不敬

雍之言然節鄒嶧山曰是並所謂可與太簡者而然之或謂雍太簡之言正我可也簡之意偏矣

哀公問弟子孰爲好學章張彥陵曰不遷者旋怒旋釋復於無怒不貳者旋覺旋攺復於無過所謂不逺之復也若怒而過則者便是逐情若欲彊制其心使全然不怒又是滅性須要怒而不怒鄒嶧山曰不遷怒或主兩人言【存疑亦兼用】或主一人言看來只是隨物而怒亦隨物而忘意蓋因物之可怒而怒之而已無與焉怒才過而此心又復寂然是不遷也若怒不休歇便是遷朱子曰內有私意而至於遷怒者志動气也有爲怒气所動而遷者气動志也怒此人而移於彼人是遷怒在今日而移於明日也是遷怒止該一分而增作一分一釐也是遷凡此又皆可謂之不中節大全𨿽分別遷與不中節看來不分也得遷與不中節有分別否獨舉怒者七情惟怒爲難制舉一以該余也其實七情皆然方其用工時不止在怒上用工及其成效時亦不止在不遷怒上見效不貳過大全許氏及存疑俱主心過說看來卽兼身說亦似不妨程子亦只說是微有差失未嘗限定是心過王龍溪曰顏子之學只在理防性情遷與止對貳與一對顏子心常止怒卽旋釋故能不遷心常一過卽旋攺故能不貳不遷不貳只就怒與過上說所以不遷貳則以心之常止與一不得卽以止與一爲不遷貳正解亦不得以止與一分解不遷貳

子華使於齊章總防此章前二節以義裁冉求之過與重不繼富句後二節以義裁原思之過辭重毋字髙中曰君子之於辭受取與也必有道焉而不可以執著有所執著則非惟取不可也與亦不可也非惟受不可也辭亦不可也二子皎皎之行蓋賢者之過正所謂不知所以裁之者也故夫子特爲裁之而門人合記之以示聖人中正之訓其意亦自可想

子華使於齊節張彥陵曰與釜與庾或曰示不當與不當益非也【此本圈外程注翼注亦主此似亦不妨壬寅四月】聖人豈以徇人爲義乎釜庾亦問餽之常卽下周急意也

赤之適齊也節翼注曰周急輕帶只主不繼富周字繼字有味

原思爲之宰節毋字重講是正意以與爾鄰里鄕黨乎一句反是余意沈無回曰夫鄰里鄕黨亦豈盡人而與之哉必有斟酌之義在矣

子謂仲弓曰章張彥陵曰此只泛論世類難拘絕不染著仲弓身上玩聖人嘆息語意分明爲塵俗中有奇品不能必見知於人惟以聽造物而已言外有勉仲弓修身邁徳之意不專在見用上說觀人者不可以世類爲去取惟知好徳而已矣自立者亦不可以世類爲勸阻惟知修徳而已矣集注大全只主不以世類觀人上無勉仲弓修徳意止可作余意不可以觀人自立對四書家訓曰𨿽欲勿用句並山川字俱不可著象說謂其子旣合當時之尙而中犧牲之宜其用必矣就欲不用他而以理論之自有不得而捨者故曰山川其捨諸𨿽說神享實說人用蓋卽神以決人也

回也其心三月不違仁章張彥陵曰仁體原無斷續心機自分去來存養之功不可須臾間斷耳心如明鏡仁則鏡體之光明光明與鏡有何分別但就其爲塵掩時似乎失明就其不受塵時依然如故故以不違狀之夫子於顏淵提出心字此正是覿體相呈處日月至猶云日計月計總是形容那去住不定之意袁七澤云辟如迷人認東方爲西方而方實未嘗轉也忘機曰凡大智慧只是有進無止諸子之日月至也爲是他得一至處便自叫絕便自愛戀按仁體原自平淡稍著念便有斷續如此參至字眞是竿頭進步回護其餘莫如眞氏寡欲之說及語類徹底曾到一番之說若存疑所辧日至月至內外賔主二條與朱子相反不必用蓋仁爲客欲爲主原屬朱子初說倪氏辧之詳矣若以後條屋諭之說解之自可無病何必牽連不違云疊爲賔主乎如此說來則但從三月日月處分別而不違與至字之義不見矣殊有不安故說約亦不之從若日至月至之辧𨿽說約從之然三月是借以言其久日月是借以言其暫原非實話亦不必更爲附防內外賔主說約欲不添欲字作伴亦非心在仁外爲賔則在欲內爲主矣卽添欲字亦不妨過此幾非在我者此句只是足上不能已意故朱子以欲罷不能解之存疑謂與上文相礙者非顧涇陽當下繹以此章與互鄕童子章並看甚好嘉靖丁酉應天丘鵬墨以造次顚沛必於是視聽言動無違理講不違仁最妙月至彊於日至蓋言一月之內或數日或半月二十日心常在於仁【壬申四月十七日】

由也可使從政也與章張彥陵曰果達藝就才品上說於從政句方說到應用上翼注曰注云通事理事理者事之理也但曰通理則是在格物窮理上說了惟曰通事理則是�練世故上說也通字有明通圓通二意明通與汶闇反圓通與拘滯反實是一意按翼注固是但格物窮理章句亦以事理爲解

季氏使閔子騫爲費宰章翼注曰季氏使之之意只是浮慕好賢之名且引爲私門之重耳若云求忠臣於孝子太腐若云欲植黨以傾君又太刻又曰善字不可說勿觸彼之怒只是能達我之意止彼之召

伯牛有疾章徐儆曰顏淵之死則謂之天喪伯牛之亡則歸之於命蓋在顏淵則可以言天在伯牛則可以言命不盡其道而死者皆不可以言命也

賢哉回也章張彥陵曰顏之不攺實與子之忘憂意味相似樂只是得我性體耳人有問予顏子不攺其樂所樂者何事予曰且問子人不堪其憂所憂何事知世人之所憂則知顏子之所樂矣我輩學道須是打疊教心下快活故曰無悶曰不慍曰樂則生矣曰樂莫大焉夫子有曲肱飲水之樂顏子有陋巷簞瓢之樂曾防有浴沂詠歸之樂曾參有履穿肘見歌若金石之樂周程有愛蓮觀艸弄月吟風之樂學道而至於樂方能眞有所得大槪於世閒一切嗜好洗得淨看得破然後快活意思方自此生或曰君子有終身之憂又曰憂以天下又曰莫知我憂又曰先天下之憂而憂此義又是如何曰聖賢憂樂二字並行不悖故魏鶴山詩云須知陋巷憂中樂又識耕莘樂處憂最可玩味師門求正牘云耿先生曰周子不言尋樂而言尋樂處樂處卽是憂處知得樂處亦可於憂處尋之噫微矣緣他做得博文約禮工夫所以有其樂緣他博文約禮工夫始終不輟所以能不攺其樂周子通書富貴人所愛者也顏子不愛不求而樂乎貧者獨何心哉天地間有至貴至富可愛可求而異乎彼者見其大而忘其小焉爾見其大則心泰心泰則無不足無不足則富貴貧賤處之一也朱子注所謂至貴至富可愛可求者卽周子之教程子毎令尋孔顏樂處所樂何事也原憲之樂曾防之樂皆猶與道爲二老莊之樂則直跳出道外去了須合此三者看方知顏子之樂方知程子所謂樂非樂道【壬申四月十八】時文有以樂天說者亦好此章一樂字卽下論所謂屢空須先想其樂處次想其不攺處不攺則樂之深矣【壬申四月二十】管登之曰孔顏曾防之樂處無乃異乎曰樂處本同而體段則異也孔顏之樂仁體也曾防之樂知體也仁必合知而成聖知或掩仁而爲狂體仁而樂用行舍藏無所不可體知而樂憂世之心薄矣其幾辧於毫釐而聖狂之判乃在於此袁了凡曰人都說孔子稱顏子安貧余謂實取顏子之精進耳

非不說子之道章孫淮海曰不曰道而曰夫子之道旣曰說夫子之道而又諉於力不足是在聖人身上尋求而非自已心上尋求徒說以口耳而非說之以心者宜乎自謂力不足也四書家訓曰說字以欣慕言淺淺說亦有用力意力不足者以知言之則博文之功浩繁而難盡也以行言之則約禮之功拘束而難遵也气質之稟者一時變化之難習俗之慣者一時跳脫之難迫於勢而正誼明道之學不能不變也限於時而正心誠意之學不能不攺也非如一官一職一才一藝之可以隨分盡力【壬申四月十八】張彥陵曰中道而廢正是虛擬个力不足模樣以破其畫耳非謂世閒必有此等人此卽求也退故進之之意

女爲君子儒章丘毛伯曰儒外之小人易辧惟小人而冒儒之名則小人不易辧者曰爲曰無爲極重四書家訓謂一彼一此剖其界出此入彼嚴其幾是而非非而是謹其似極得陸颺史曰注云爲已爲人自是君子小人定案然子爲子夏言之必有關切子夏病處故謝氏云恐其逺者大者有昧焉要之爲已則逺大爲人則近小注意自合也爲人是學者通病才髙意廣者有髙廣的爲人處篤信謹守者有謹守的爲人處但此對子夏言則當指謹守中之爲人處若謂子夏是信果之流故教之以大儒無適莫之道在他處則有之非此章之防謝注所謂逺者大者是以體言不以用言爲人則𨿽有廣大之用不免爲近小爲已則𨿽規模之卑狹不失爲逺大觀下章滅明之事皆近謹守一邊而楊氏以爲有正大之情可知

子遊爲武城宰章沈無回曰不知天下之人不足以宰天下不知一邑之人不足以宰一邑夫子問女得人焉爾乎煞是問得緊要子遊應聲而對便舉出滅明之事來可想見聖賢畱心處【佐案】分職事資講論端風俗是主輔政說以立身以傳道以用世是推開說皆是得人內事女得人焉爾乎楊氏主輔政說蒙引推開說看來兼用爲是若焉爾乎三字只是語助詞仁山金氏之說不必用吳因之曰世風日下多自托於圓以脂韋趨時所以弄得十分狼狽子遊獨取一等寧方毋圓世俗所不喜之人此挽回世道人心之意又曰士大夫居鄕固曰不在其位不謀其政然或邑中有甚疾苦有司所不盡知而已復黙黙卽世道何補朱子謂凡一邑休戚所關當告有司者亦是公事據此議論𨿽若謂後世開一請謁法門而不知眞心存心民瘼者正不必以此避嫌也

孟之反不伐章髙中曰此要識之反分明是以敗軍憂主爲辱不敢以後殿爲功故其言如此自掩其功是就別人說他有心自掩其功是詭情也是要譽也不情甚矣伐固惡徳然不情之病甚於伐更多也髙中云注云故以此言自掩其功本自有功而

故掩之是不情也伐固惡徳然不情之病甚於伐微生乞醯聖人以爲不直而乃取不情之之反必不然矣然則何如曰有奔而殿之迹而亦有馬不進之實可據以爲功矣乃不以爲功而道其實焉曰非敢後也馬不進也愚謂聖人之言隨方立案安有定則夫子見當時爭功矜能者多故表之反而出之卽如注說亦何害蓋夫子節取之爲當世發也翼注曰不伐以心言世之淺中狹量有二有不知其職分之當爲與職分之未盡而伐焉者有𨿽知其職分之當爲與職分之未盡而以人形已而伐焉者朱子說得明白蒙引存疑中俱說得不明白大全知其職分之所當爲自然無伐心一段自好與蒙引存疑及中之說類然皆只是就事論朱子則又翻進一層卻主平日存心說所謂心地平底人卽謝氏所謂無欲上人之心蓋非平日存心如此則𨿽知職分之所當爲𨿽知敗軍憂主之辱少閒不知不覺伐心又起矣此說得最精然如此則純乎天理矣而朱子又謂這便是克伐怨欲不行者何也蓋所云心地平者亦只是操持得如此未是渾然天理地位此又不可不知朱子旣謂這便是克伐怨欲不行又謂與顏子無伐善相似此須善看玩相似二字原非謂其同也

不有祝鮀之佞章張彥陵曰愚按士君子立身制行只求自信斷不肯投時俗所好尙世風日趨日壞若有求免於俗的念頭必佞如鮀美如朝而後可而鮀與朝必不可爲【是不可爲非但是不能爲】柰何甘以自己之耳目口鼻供時人之玩弄夫子寄慨於鮀朝正爲求免於今之世者丑之也意在言外董思白曰此嘆當世無一正人而惟佞色之好蓋爲必求鮀與朝者恨非謂不能鮀與朝者惜也倘有寧爲世所憎而言之不出貌之若愚者庶借以挽回世風耳較前段尙落一層非爲不能鮀朝者惜亦非止爲愛鮀朝者嘆蓋專爲求免者警而爲守正者勸也

誰能出不由戶章陳伯玉曰不曰誰能入不由戶曰誰能出不由戶人處室內從戶而出人在道中由道而出人自以爲身在道外若不得其門而入孰知人盡處道內正恐不得其戶而出出不能不由戶戶固不難由行不能不由道道又本不難行此提醒語也但知出必由戶而不知行必由道此怪嘆語也依南軒解則當以提醒爲正解而以怪嘆意補在後依注則當以怪嘆爲正解而以提醒意提在前依注爲是伯玉說亦在提醒內莫由亦兼過不及說

質勝文則野章張彥陵曰此章要得文不可勝的口气野字正對君子看當時類以質爲野人文爲君子故夫子言質勝文者誠爲野人矣其文勝質者亦不得爲君子也乃蹈史氏浮靡之失必文質彬彬然後爲君子耳然後二字重看平說爲得蓋天下亦有以質爲君子者如棘子成之類彥陵又曰文質𨿽就人身上說亦可兼經制上說翼注曰質文不專在禮制上凡持身渉世無處不有陳定宇曰文可損益而質無損益方孟旋曰記曰禮有以質爲貴有以文爲貴此二字似俱自外邊說質是朴實頭徑情直遂意文是个粉飾潤色意文專在外質兼內外陳氏以在內者言質故曰文有損益質無損益輔氏兼內外言質故曰野則質有餘而文不足二說稍異蒙引存疑皆從輔氏者也然新安之說亦精但可兼說不可單用耳至近說謂文質俱自外面說則必有文質彬彬而不可謂君子者似難說陳氏所言之質本質之質也輔氏所言之質質朴之質也此質字二意俱有陳伯玉曰質勝文連質也不像个質不算做質直謂之野文勝質連文也不像个文不算做文直謂之史湯霍林曰彬彬內有相濟意有相生意有相須意有相調意大槪是質爲主文爲輔若以三分文七分質貼說殊爲可笑蒙引三分文七分質之說霍林非之極是蓋以在內者言質不得止用七分若以在外者言質亦當隨時損益使執定三分七分之說則爲子莫之執中皆有病按蒙引之說較之文質相半之說已進一層矣而霍林又進一層信乎理以辧而益出也徐自溟曰中庸曰君子之道闇然而日章闇然處是質日章處是文知闇然日章爲君子之道斯知文質彬彬所以爲君子矣按此與闇然日章有分別不可混此章當與執兩用中參看文質彬彬本文是以成徳者言自無有餘自無不足自不待損益學者當損有餘補不足是集注補說非正觧附疑問云抑愚有疑焉記曰禮有以質爲貴者有以文爲貴者此質文二字宜皆從外邊說故以偏勝者爲野史而彬彬者爲君子若質訓做忠信誠慤文訓做藻繢華飾誠信忠慤正是極好處豈同於野而不得爲君子耶要知文質皆本此心來而質文之用自宜相濟而不可偏勝也李毅侯曰質立而文生焉原非兩件如愛親敬長質任自然所謂質也節文舞蹈生烏可己所謂文也有是質自然有是文有是文乃見有是質故曰文猶質也質猶文也原著一勝字不得庸知夫野之獨愈於史乎故彬彬然後爲君子又曰與其史也寧野

人之生也直章直字有二說一謂公天下之好惡而不私卽直道而行之直指情上看此楊龜山之說也一謂惻隱辭讓羞惡是非都是本心自然生發出來無所矯揉之謂直指性上看此朱考亭之說也合而言之順理爲直逆理爲枉性情原合一未嘗有二存疑謂直當以情言蓋直與枉對動時方見得然

看來須合性情動靜講方是動時之直已發之和也靜時之直未發之中也龜山之說亦是舉類而言非必謂專以情言也若微生髙直直道而行舉直錯枉之直則專就動上言專以情言耳此章罔之二字亦專就情言蓋情有善惡性無變易也翼注曰直對曲言順理直遂內不遷於情外不役於物是之謂直如孔子謂無毀無譽爲直道只是順乎是非正理不被私愛私憎牽累了亦不顧別人愛他憎他何如無一毫之委曲所以爲直舉此一端可以例見當與直躬章參看李毅侯曰聖人曰剛曰直意義殊大其中含蓄義理無盡仁義禮智皆隨地立名者耳孟子直養浩然其淵源蓋出於此人之生也直便是誠者自成也便是性善冉永光斷以蒙引爲是而以存疑直解爲非最是【壬申四月二十】四書家訓曰生有靜機如喜怒哀樂未發而無偏倚生有動機如好惡是非已發而無邪曲要識生與直不相離處翼注曰人之生也直下須用必直而後可以生也一語接上起下方圓融朱子謂如不孝於父卻與人說我孝不弟於兄卻與人說我弟此便是罔此段要看得好蓋不孝於父不弟於兄便是不直不必到說我孝說我弟而後爲不直也觀後段云見入井而不惻隱見可羞惡而不羞惡這便是罔可見吳因之曰聖人不把義理之性與形骸之軀分作兩樣看若無義理便不宜有此形骸故曰罔之生也幸而免如艸木生機已絕根幹必枯此是聖人實際語非徒甚其詞以儆省天下也

知之者章張彥陵曰按語意似歸重樂上然樂原於好好原於知不至於樂總成不得知知好樂本是貫串兩个不如一步緊一步見得此中防趣原自無窮隨人所造以爲深淺若夫眞知自不能以不好眞好自不能以不樂到一徹盡徹地位方是學問究竟處兩个不如是以地位言樂原於好好原於知是以

工夫言眞知自好眞好自樂是以究竟言聖人鼓舞吾人進步處全在兩不如上蓋學問中境界無盡若生一念執著便是住境聖人從吾人得力處防出个中消息令其自探自討光景躍如卽樂亦非究竟處蓋功夫得手之後不在能取而在能捨也此章知字好字皆當淺看樂字則當兼淺深看大全謂此樂與孔顏之樂不同看來兼說亦不妨袁七澤曰所謂之者何物耶

中人以上章張彥陵曰要知聖人無語不是上只是人有可不可之分耳袁七澤曰中人以下不可以語上然則聖人豈揀中人以上者而密室傳授乎哉非也坦途非限夫行者行者自差日先非薄夫蒙人蒙人自障聖人無時無處不昭揭以示人人之聞者其心所得各異耳若以坦途日光諭此章則當以坦途日光爲上以坦途起頭處日先一隙處諭下聖人無語不是上道徳性命上也灑埽應對亦上也只是人有可不可之分坦途非限夫行者行者自差日光非薄夫蒙人蒙人自障此究竟語爲學者言也是無行不與四時百物二章之防也若淺言之則道徳性命是上灑埽應對是下聖人設教固先以下不先以上此分別語爲教者言也夫子文章及此中人以上二章之防也意𨿽相通若竟以前二章意解此二章便是將賔作主沈無回曰近來說語上語下處都要說得渾融謂語上卽在語下之中只是要人防悟防悟得則下卽上不悟得則上亦下說豈不精其實上下𨿽一貫到語時不無上下之別如克復語顏一貫語曾其他隨問隨答便不及此豈不是語上語下分別處講此題要防可語不可語之故又曰論道原無本末論教不無精粗語意似重不可語邊見教者不可以精誤人意若論道則凡有語莫非上也天下豈有二道乎李毅侯曰卽如對樊遲說移去對顏子說他依舊在上處理會凡言道與教者學者皆當各作兩層意看如分言之是如何合言之是如何所謂精粗無二致者有二一如言費隱一如言逺近逺近又俱在費內分出近自夫婦居室之閒逺而至於聖人天地之所不能盡皆費也皆粗也然其所以然則隱而莫之見是隱也精也而精卽在粗之內是無二致也分言之則夫婦居室之閒粗也聖人天地所不能盡則精也而精之理卽粗之理是無二致也所謂教不躐等者亦然一是從費而至隱一是從近而至逺【九月十一因看問事鬼神章又記】翼注曰可以不可以只說他領受得領受不得不說到教者當語不當語可字作堪字不作當字上字不必說到天地聖人所不能盡只是大不是上【壬申四月二十二】中人以上猶當因其候而語之也何況中人以下中人以下但可語下猶當循其序而語之也而況乎其上【壬申四月二十三】看來無行不與亦只是說文章及語下一邊仍是教不躐等之說無語不是上在彼亦是賔意據存疑所解無行章如是須再詳之

樊遲問知章張彥陵曰務義內便有對越神明意逺字又正發明敬字之義徐鴻洲曰惠廸吉從逆凶就務民義中其禍福之理已先定不得於此別外言禍福所謂質諸鬼神而無疑者也聖賢禍福都在民義上論合義便是福違義便是禍初不在鬼神上論務義自然逺鬼神不逺鬼神叫不得務義逺正是其務處先難自然後獲不後獲叫不得先難後正是其先處凡講知行工夫義利關頭及體用淺看便皆可交互如雲或知而不能行或行而不先知若深看則皆不可交互【己酉四月攺】翼注曰民字只作人字對鬼神字言勿作下民麟士謂難字較闊不必卽粘爲仁不是仁字豈是狹的仁外豈更有道理卽粘仁解爲是若陳氏謂先難所包者廣本不但言克己便不妨四書鏡曰仁之任最重道至遠其工夫亦甚難矣翼注曰後獲是全不計效勿泥後字洪覺山曰吾人不惟此事外有所攀援方爲私意卽就此事上有个希圖所得的意思亦是私心用事此事上無所希圖是後獲包得此事外無所攀援亦如遠字之包凡事之不當爲者故朱子上嶺一段云思量得某處便是求獲𨿽非獲字正解而實相發明蒙引謂仁知皆舉現成的說但未至自然地位存疑刪下句極有見蓋不妨兼安勉說也

知者樂水章徐巖泉曰天地閒流行的是气主宰的是理這理气在物得之則爲水爲山在人得之則爲知爲仁當知山水是天地閒仁知之象仁知是人心上天地之精樂山樂水樂吾心之仁知耳唐荊川曰仁則所見無非山知則所見無非水非遇境而情生非離境而情系動靜屬心不屬境朱子曰動不是恁地勞攘紛擾靜不是恁地塊然死守蘇紫溪曰動靜二字不必過爲分別知者之心隨事融通無所滯礙故謂之動然其靈明之體未嘗擾也何動非靜仁者之心一眞爲主萬感不搖故謂之靜然其虛中之妙應未嘗膠也何靜非動按動靜合一理固如此然夫子正從分別處模寫仁知不必苦苦串合說動靜合一不妨但要象知仁之動靜合一不要

象聖人之動靜合一動而無動靜而無靜者聖人之動聖人之靜也動固動靜亦動者知者之動也靜固靜動亦靜者仁者之靜也翼注曰明達的人知經又知權無可無不可全不執一故曰動純一的人理不閒以欲眞不參以妄胸中無私意攪擾故曰靜動靜俱屬心但兼寂感非以動屬事靜屬心也羅一峯曰樂不取必於遇而取必於心壽不取必於數而取必於理李九我曰動而樂者其理不窮非逐物之動矣靜而壽者其理不息非枯槁之靜矣緣樂壽以識動靜則仁知可知而所謂樂山樂水者皆其理之相契與夫馳情於物者異矣

齊一變章吳因之曰齊魯受病已深一旦欲更變其俗不是尋常攺頭換面的作用且如齊人雄其富彊逞其變詐方自謂得計乃欲反而入於義理非脫胎換骨不可若魯有先王遺風似不甚費力不知玩愒偸惰已成痼疾須重新整頓一番直有洗腸滌胃意思故皆謂之一變齊魯之變其意向皆以至道爲歸但齊國人心方濡染於功利中豈能一朝拔去病根非謂一變之初其主意便只欲至魯也因之之說専重變更則二段皆重上一句雲峯之說専重黜霸則二段皆重下一句兩說當兼用四書家訓曰此節是夫子望齊魯善變以復先王之道非徒第其至道之難易兩度所至全是鼓舞他見變更足以善治而不可安於今日之頽壞也齊所以難變集注専歸咎桓公大全並咎太公看來大全似勝淺說從集注夏長泰講至於道云以忠厚爲不可恃者此知道

之能爲弱不知道之能爲彊也知道之能爲靜不知道之能爲動也李毅侯曰夫子此時有抵掌而談想望用我之意會此方爲得神

觚不觚章楊升庵曰古者獻以爵而酬以觚以觚之制言之上圓象天下方象地春秋時蓋已有破觚爲圓者矣古人制器必尙象徒取其利於工之易鑄而不知失其象其事𨿽小而輕變古制不師先王已有秦人開阡陌廢井田焚詩書尙法律之漸矣觚哉之嘆與春秋大復古而譏變法同一防歟注不得爲觚是謂名存而實亡也升庵之說謂名實俱亡者也以君臣論之春秋之君臣名存而實亡者也田和之簒三晉之分名實俱亡者也集注是說前一截事升庵是說後一截事餼羊之論所以存名觚哉之嘆所以惜實二者同爲憂世之言而餼羊之憂愈迫矣春秋中有存其名者如周𨿽衰必稱天王此愛餼

羊之意也有責其實者如葬成公則王不稱天此是嘆觚之意也冕可以用純觚不可以無稜酒器木簡似可兼說

仁者𨿽告之曰章袁了凡曰宰我此問欲捨生以求仁【亦是】非憂爲仁之陷害也須玩他𨿽字口气設爲不可從之勢以探仁者所必從之心耳可逝不可陷是就事上說可欺不可罔是就理上說此二句亦總見不可陷的意思存疑亦有此說不是吳因之曰何爲其然也暗合下文虛提一句又曰宰我疑仁者須從井救人夫子告之以不可陷而決仁者不從井救人語意似已應付去了然仁者所以不從井救人處尙未究竟說出意思終不明白而宰我憂爲仁陷害意終未釋然故復以可欺不可罔申之可欺不可罔寛論其理而逝乃欺中一端陷乃罔中一端也宰我說處須得爲仁陷害意躍然言外夫子說處須得爲仁決無陷害意躍然言外宰我此問還是憂爲仁之陷害不是欲捨生求仁以短喪章參看可見了凡說似是而非因之說得是【己亥五月十八】宰我說井有人焉不專說是欺其意只重在從之上夫子說可逝可欺亦須兼說若曰論逝則無論果有此人而可逝也卽本無此人而亦可逝也論陷則無論本無此人而不可陷也卽果有此人而亦不可陷也存疑曰井有人焉本無人也故曰𨿽不是翼注曰𨿽字言不但平時濟人𨿽告以至危之事亦將從之乎不限定井本無人從井章直躬章及孟子廉士章此三章一例桃應章則又是一例【辛酉三月】

君子博學於文章饒雙峯曰一博一約相爲開合恐人墮於一偏也因其所博從而約之恐人之離爲二也由博而約次有先後恐人之失其序也蓋必博而能約則無泛濫支離之失必約而本之於博則無偏狹固滯之病此博約之貴於兼盡也然君子之博正欲貫通乎理以爲反約之地豈博自博而約自約哉此博約之所以相爲用也必由博而反約使事物之理有未究而遽執吾所自得者以爲據依則以非禮之禮爲禮者有之矣何以能不畔於道哉此不博而徑約之過也大全蔡覺軒顏淵章曰不說窮理又不說格物只說博文蓋文字上該乎理而比之理則尢顯下該乎物而比之物則尢精不說理只說禮便是與復禮之禮同此禮字便有檢束便有規矩準繩若只說理便泛楊慈湖曰近世學者多以理釋禮捨禮而言理以三百三千之眾多疑其不可以爲約也故必歸之於理不知夫三百三千條目𨿽多爲禮則一三百三千非自外至皆循吾心之所安加一毫不可也損一毫不可也一而已矣不必捨三百三千而言也卽禮而未嘗不約也卽其至繁而未嘗不至簡也博約諸家皆以知行分然則此與一貫似不同與尊徳性似不同蓋觀曾子一貫注謂以行言子貢一貫注謂以知言則是知亦有博約行亦有博約也若尊徳性自屬存心道問學注𨿽屬致知其實兼行在內豈可分配博約乎朱子以一貫尊道來解此似難說也竊意文不是禮之散殊處禮不是文之總會處蓋文是說的禮禮是行的文文是籠統的禮禮是切要的文二者皆屬道問學邊蒙引以多聞見愼言行來解此極精若尊徳性則是存心徹始徹終工夫又在二者之外至一貫則又是約禮進步處約禮是一事各具一禮一貫是萬事統體一禮也以一貫之一較約禮之約則約之中又有約者也多學而識章大全朱子博約一條最明四書家訓曰約是將外面的收攝到身心上來如萬殊會爲一本語不切蒙引所講約禮在陽明則屬博文而蒙引所謂博

文陽明則已抹去矣斷不可從此章若依蒙引之解而以陽明知行合一之說解之則必約禮方可叫做博文不約禮叫不得博文然陽明此章似只作體用看不作知行看又似以博爲行以約爲知此章蒙引說精矣說約又引蒙引曰此章重博約不重知行卻又似兩岐余所覽蒙引刪本不載此段可謂有見

子見南子章沈無回曰非夫子不敢見南子非見南子亦不足以見夫子非子路不敢不說非不說不足以見子路分量如是朱子曰龜山云子見南子包承者也乃大人處否而亨之道非也使大人處否而包承小人以得亨利亦不足爲大人矣翼注曰否字只不當見而見便是否勿露出有見小君之禮來注只說有見小君之禮不說有好徳之意然程子

固兼說要味朱子此是聖人出格事而今莫要理防他一段若說有見小君之禮則古禮之不可行者多矣若說因其好徳之意則陽貨豈無好徳之意乎在聖人之見固不出此二項然自有个權度非學者所能測也學者未到聖人地位且須如子路夫子之見南子堯之容四凶也夫子之不見陽貨舜之誅四凶也

中庸之爲徳也章楊慈湖曰中庸之徳本無可言至矣之名生於民鮮使聖人不因民鮮之久則亦無至矣之嘆

如有博施於民章總防第二節

要看他以兩人字換博眾字便見重在心上此是主腦處然在學者而遽責以及人則猶之博猶之眾也故又有能近取譬一節此章當與從井章同看

如有博施於民節博施濟眾新安陳氏說好程注以老壯兼贍爲博華夏兼及爲眾恐未是二項博施濟眾內俱有翼注曰博施不止於仁如雲帝王不止於貴此諭最明翼注曰必也聖乎乎字活看引起堯舜猶病若實作聖人能之便失其意袁了凡曰堯舜猶病就心說世界無窮民物無窮卽博施廣濟安能滿我之願聖人之心原是如此若不思博濟決非仁聖一體之心若謂吾能博濟亦決非仁聖無窮之心張侗初曰堯舜猶病正是仁的生機立人達人都在此

夫仁者節倪伯昭曰欲立欲達𨿽就心上說然謂之立人達人便渉在事業上亦不是空存此心便了只是隨其地位皆可盡仁不必定要博施濟眾耳了當與麟士合此節就心論仁非空存此心也但所重在心耳非不必見之事也但不必皆爲博濟之事耳麟士說當如此看蓋此節文勢原重在心但須如此補說方是羅近溪曰分明立達不在已上【是萬物一體之意】立人達人正是已立己達處其心則萬物一體之心其事則隨在可行之事有其心而博施濟眾焉固仁也卽施焉濟焉而不必博不必眾亦仁也第二節

大意如此

能近取譬節四書鏡曰末節近字與博字眾字相形言仁者之心只在欲立欲達則其心固甚近也吾未能如仁者之自然惟卽吾心之近以度之人而知人心之欲無異於我由是而善推其心焉則推其欲立之心便可進於立已立人推其欲達之心便可進於達已達人此亦仁之方也已大抵仁與不仁只在公私之閒忘私則仁矣勝私則可進於仁矣翼注曰能近取譬下據注當補推其所欲以及人李毅侯曰此處一能字切勿輕易看過從來多少學人終身克治究竟人我籓籬未易脫化胸中不無膏肓之疾者有矣豈易言哉此正一言可以行終身而究其至極直可以當一貫者也孟子牽牛章已包在能近取譬一句中萬曆甲辰老吾老二句程文云凡愛博者患其難徧及則以心體心愛愈施而愈周凡惠費者患其易窮及則以人利人惠隨分而隨繼亦可作此章義疏

四書講義困勉錄卷九﹤經部﹐四書類﹐四書講義困勉錄﹥

欽定四庫全書

四書講義困勉錄卷十

贈內閣學士陸隴其撰

述而

述而不作章張彥陵曰按春秋時異端朋興各立門戶以相角夫子懼聖眞之不能統一也故特借述之一字以範圍今古分明維持道統的意思沈無回曰此非謙詞亦無警醒當世的意是眞實話人惟不得古人之心故覺有自己聰明意見可用已得古人之心自然信得古人過古人的精神便是我的精神古人的說話便是我的說話何須更贅一詞按沈說甚精但必云非謙詞無警世意則偏不如存疑之周密矣夫子之時其實不容更作但述如夫子卽謂之作亦無不可必謂之述者是其謙處而防異端之意亦在其內四書家訓曰信非空空信之不疑好亦非區區好之不厭眞見古先王創作皆精神之闡發眞命脈之流注直可以垂萬世而不朽任他聰明智巧不能加毫末信得深至自與古人之精神命脈相爲契合𨿽欲於述之外別立意見更設規模不可得耳存疑𨿽說信是好之本其實信好還相爲本朱子說好庚戌王原祁講竊比句云作者之聖固不敢以妄居卽述者之明亦何容以輕擬

黙而識之章三者依蒙引作自然看則與公西華章合蓋彼作勉然看則任之此作自然看則辭之然玩注三者非聖人之極至及謙而又謙之語卽作勉然看亦不妨若要兩從之則須於自然中又分別出極至非極至二項方是濮貞庵曰黙識非必不言只是時時在心上理會惺惺不忘不徒爲口耳之學也要知是黙識不是黙悟黙證證悟似在學內與

不動而敬不言而信及拳拳服膺同看自明單言學則兼識在內此以學對識言則學是學其未知未能者識是識其已知己能者誨人兼學識說四書家訓曰上三句時說俱以黙識爲主不若平平開說不牽彊

徳之不修章鄒肇敏曰不修等四項都在吾憂中討出蓋曰若徳之不修等皆是吾憂惟日以不修爲憂而日求其修非有不修然後引爲憂也吳因之曰四者不是一時做得了的事徳日日修越覺有未修處學日日講越見有未講處學問與造化一般頃刻無停機若工夫稍有作輟這生機便斬絕故憂非徳孤學廢之謂袁了凡曰憂卽曾子三省之省字非是不能而始憂修者治而去之之謂凡修徳只用減不用增日用中淨除現業流識卽是修也按了凡說不是若論生初不用增亦不用減若論有生以後則有所當減亦有所當增蒙引存疑皆以徳爲吾所得於天之理玩大全朱子似不然看來徳字兼明明徳爲政以徳之徳說似妙依存疑以首句該下三句則修徳兼知行徙義遷善俱兼內外依朱子則修徳專屬行而兼內外徙義遷善專主外說以崇徳章推之則朱子之說爲不可易也淺說又專以修徳主內說恐亦與朱子不合俱附下附存疑曰修徳該得下文三件蓋明徳兼知行也然說時須平說不可分輕重附淺說曰修徳就心內說徙義攺過就事上說修徳養心也講學窮理也徙義攺過力行也析義曰不徙義不攺不善徳非其徳學非其學翼注曰四項病俱要看得細李毅侯曰是吾憂見責任無可委托工夫無可替代

子之燕居章四書家訓曰夫子聖之時者也其根於心而彰於身者無非因時之妙時有事則有有事之气象而時無事則有無事之气象淺說謂申申夭夭對嚴肅敬懼說不對怠惰放肆說故程子中和之說在圈外此亦偏程注所以圈外者蒙引得之

甚矣吾衰也章張彥陵曰不形諸夢而猶記於心夫子果未嘗一日忘周公也翼注曰此爲不能行周公之道而發非爲血气興嘆也甚矣吾衰是說气不復夢周公則見得志之蒙引極明存疑謂聖人所謂衰是志不是气而又謂若時見用則志又在矣畢竟不是蓋志是隨气而衰夫子旣嘆其衰使此時若見用比壯年時畢竟有欠缺處但要曉得不是絕然無用耳程朱解夢字不同朱注似兼得程注之意圈內無復是心心字與程注存道者心心字亦不同圈內心字專指行道之心程注心字則是說心之本體以此節與從心不逾節同看則知程注行道者心四句之意夫子此嘆蓋有欲及門接續其志之意夫苟有能接續其志則夫子𨿽衰亦不衰矣【己酉】

志於道章總防此章大意只是有序而不遺朱子先後疎密四字最精而所謂先後者有三所謂疎密者亦三以道徳仁與藝對看是先本後末從道徳仁內分看是先粗後精此二意是本文正意而又有在本文外者以小學之藝與大學對看則又是先末後本此皆先後之序也所謂疎密之等亦當如此推之圈外先後只是以道徳仁與藝對看故又著輕重本末內外六字若以道徳仁分看便著後六字不得𨿽通是心上工夫而有內外本末之殊𨿽到底只完得一志只完得一道而有先後淺深之別內外本末之殊此當與興於詩章參看李毅侯曰志於道者夫子十五志學是也據於徳者三十而立四十而不惑是也依於仁者五十而知天命是也志道據徳是知之好之了依於仁則樂矣此章以依仁爲極詣遊藝在依仁後直是道理爛熟無適非性命之流行矣

志於道章朱子旣曰志道如講學力行皆是又曰大學格物致知卽其事也前說勝說約刪後一句有見蓋志貫乎知行之內不得專屬知毎句皆當交互講如道不可不志而志又不可不於道下三句皆當如此推之附翼注曰當先從志字說起如雲志何在志於道不可先從道字說起過至次節亦云志而堅之則爲據據何在據於徳亦不可先從徳字說起下俱仿此李毅侯曰時文先講志據依遊徐轉道徳仁藝者非是非仁在彼而我依之也翼注曰遊字固不遺情於此亦不溺情於此涉而不畱之意行在水上曰遊沈在水底曰溺李衷一曰君子

終日理會心性志道據徳依仁豈是空空說說妙但未依仁以前工夫見藝與道猶是兩件遊藝在依仁之後卽仁卽藝卽藝卽仁信手拈來都是道妙所謂仁體物而無不在是也唐荊川曰古人𨿽以六徳六藝分言然徳非虛器其切實應用處卽謂之藝藝非粗迹其精義致用處卽謂之徳故古人終日從事於六藝之閒非特以日用之不可缺而姑從事云爾蓋卽此而鼓舞凝聚其精神堅忍操鏈其筋骨沈潛縝密其心思以類萬物而通神明故曰灑掃應對精義入神只是一理荊川是兼小學之習藝說注先後輕重內外本末解慶源輔氏及胡氏之說是一樣程氏復心之說又稍異余初收胡氏之說細玩乃知程氏之妙

自行束脩以上章張彥陵曰此夫子自發其誨人不倦之心錢人曰聖人特借束脩說來全是鼓舞後學之機權曰吾未嘗無誨只是要吾人領防此意欣然自得不徒曰大道爲公已也當與不保其往有教無類同看

不憤不啟章張彥陵曰此言教不可輕正欲學者勉爲受教之地也憤悱是能疑者反三隅是能悟者憤悱在未教之前反復在已教之後不啟不發

正欲使之憤悱以受吾啟發非以啟發之無益而反生其惑也三隅只是借言推類要看不啟不發所以使之憤悱一段精神了凡謂是婆心不是鐵面妙翼注曰憤是不知此理而不安於不知故發憤求

知悱是將知此理而知猶未徹故在口中半吞半吐不得說破憤者意全未開故啟以開其意悱者意稍開但詞未達故發以達其詞又曰一隅是道一端三隅卻不是道之全體蓋使悟其全體則又何復告之有反三隅者只借言其類推之多耳存疑曰憤悱只是一般人心未通則口亦未達心通則不悱矣看來朱子𨿽合憤悱爲一節其實自有淺深不是一樣存疑不是悱較深於憤反又較深於悱而憤悱反三者又各自有淺深如顏子之好學亦是憤孔文子之好學亦是憤悱反皆當如是推之朱子以時雨化解啟發與孟子之時雨化亦稍異如憤悱而啟發之是時雨之化三隅反而復之亦是時雨化憤如顏子而啟之是時雨化憤不必如顏子而啟之亦是時雨化凡乘其候教之者皆是也若孟子則專指其上一層而言之耳張南軒曰啟之發之亦只是舉一以例其餘若泥象作解終爲言詮所縛聖人所以有不復之教正爲學者憤悱地也只是舉一以例其餘蒙引亦主此說孫淮海曰教人之法最忌說盡依我作解障彼悟門若依朱子作兩節看則啟發復三字似一樣若如程子串說則啟發輕講只是舉一隅耳吾從程子大抵學者憤悱之念最重悟性次之苟無憤悱之念𨿽以三隅反亦似難教旣能憤悱則又當看其悟性何如耳此先後之序憤悱是從工力上說三隅反是就資質上說然質原可變易則不以三隅反者亦是其所謂憤悱者未至耳翼注曰不啟不發不復一例三平看勿以下一段承上二段

子食於有喪者之側章唐徳宗貞元十三年張茂宗母喪尙公主拾遺蔣乂諫曰委巷之家不知禮教其女孤貧無恃或有借吉成防未聞男子借吉娶婦也上不聽

用之則行章總防周季侯曰大抵聖賢經世之學與夫心性之學不作兩撅故以此出處則舒捲無心絕不著些毫意見以此任事則鋒穎消除絕不露一毫意气子路三軍一問色相熾然故夫子把經世大機局防化之亦正要他體認到裏面去也臨事二語此是千古聖人兢兢業業的心膓

用之則行節李毅侯曰用行舍藏全重兩則字上是中濟世之仁藏身之哲一念俱含所謂非韞非求無可無不可一身皆是易也爾時功名之士知行而不知藏潔身遺世者知藏而不知行夫子所以旁觀一世獨謂顏淵爲同調耳顏子王佐之才可以陋巷可以爲邦孟子曰禹稷顏子易地則皆然蓋謂此也觀蘧伯玉之隱見合宜夫子稱爲君子則顏子可知矣樂行憂違是聖賢絕大學問以篤信好學章參看自明子路好勇而卒死於衞靜躁得失閒學力見矣夫子所以裁之也朱子曰此八字極要人玩味若他人用之則無可行舍之則無可藏惟孔子與顏淵先有此事業在已分內若用之則見成將出來行舍之則藏了他人豈有是哉故下文云惟我與爾有是夫有是二字當如此看沈無回曰兩句合看方見其妙精神全在二則字上有進退脫灑無一毫系累之意要知轍環周流未嘗不藏簞瓢陋巷未嘗不行方是素位之學夫子與防正同此意翼注曰用捨淺淺看略有用機便可行不必說到泰運開明良合捨亦仿此如魯受女樂三日不朝是舍孔子行是藏又曰二則字要體認先事無預擬臨事無商度旣事無排著全見圓活不滯處行藏以身言而道在其中用之則行與忘義徇祿者有異與聖人之任者亦

有異捨之則藏與潔身徇名者有異與聖人之淸者亦有異總見得無意必脫然無所系累用之則行非必於行亦非必於不行也捨之則藏非必於藏亦非必於不藏也兩句內各含二意不必分說而又互看也大全雲峯胡氏未免支離所謂用之舍之者皆以義論不以命論朱子說當玩所謂不用而行不捨而藏者又各有二種說見下用行舍藏當以九等人合看若以命論用捨𨿽用之則行者未可謂能盡行之道𨿽捨之則藏者未可謂能盡捨之道聖人所謂用捨以義論不以命論也又有用之無可行者則其行不行無論也捨之無可藏者則其藏不藏無論也此四等者皆未可與聖賢比擬也若夫有可行矣有可藏矣而或不用而行舍而不藏非忘義徇祿之士則聖之任者也或用而不行不捨而藏非潔身徇名之子則聖之淸者也皆不得爲第一流人也惟子與回用之則行舍之則藏所謂聖之時者也顏子𨿽未達一閒而去之已不逺矣或疑伊尹伯夷非不用而行不捨而藏者曰𨿽不如此然未免多一必行之心多一必藏之心便不得爲脫然無所系累子路之行三軍近於任者也而於伊尹之任又有別樊遲之請學稼近於淸者也而與伯夷之淸又有別又是二等九等之外更有不知命與不安命者未在位而進用已在位而久用皆是用未在位而不進已在位而不畱皆是舍各兼二意用則行舍則藏未嘗有心未嘗無主【壬申四月】存疑謂用之則行無必於行舍之則藏不難於藏只重一邊是謝注意不必用翼注曰我與爾我和你也不作許與之與要見相信之意不可講誇了下二節與字又是相與共事之與與此不同

子行三軍則誰與二節成是決斷意是成就之成不是成敗之成大全甚明但此處對子路說反不重在此若曰不徒貴其能成也貴其懼好謀而成者也翼注曰此章前以出處之時與顏子而後以義理之勇進子路上下不必牽彊聨合臨事懼謀不過就行三軍一事言耳不可以文事武備並論又不可謂時行時藏之人卽能懼好謀之人甚失淺深過接處只當閒閒遞去找處當云夫子言此蓋欲抑子路勝心客气漸養漸純卽以造於時中之回可耳寧獨行師哉不然夫子常許由治賦而此顧不與行師何歟李毅侯曰此章全是聖賢沈幾觀變之學用則行舍則藏須知其中便有兢兢業業一片懼的小心在臨事而懼好謀而成須知其中便有動九天藏九地得行藏之妙用在不必粘合而意自相通

富而可求也章朱子曰言富而可求便見富本不可求矣君子贏得做君子小人枉了做小人翼注曰如字乃轉語詞非設言也一說其如命之不可求何傷巧大全辧卓庵張氏曰春秋時齊慶封奔吳吳勾余予之朱方聚其族而居之富於其舊子服惠伯謂叔孫穆子曰天殆富淫人慶封又富矣穆子曰善人富謂之賞淫人富謂之殃天其殃之也未幾爲楚子所殺按苟非其道𨿽不求而富猶不可恃所謂無基厚墉

子之所愼章袁了凡曰齋者禍福之機戰者存亡之機疾者死生之機聖人不謹其已發而謹其初分是故愼之丘毛伯曰其愼齋也非幸福是不慢神其愼戰也非怯敵是不輕敵其愼疾也非貪生是不輕生

子在齊聞韶章徐儆曰夫子之心原自有韶在故聞之而卽感天機之相迎也不知肉味要摹寫他心與樂契兩妙於忘的先景不圖句不是前此未信今始信也乃深幸已得聞之之詞徐巖泉曰天地閒凡形气相軋而成聲如風行雷轟川鳴谷應艸披木撼禽語蛩啾皆韶也韶在千古如一日斯理初未嘗忘舜得眞機而作韶以宣泄之耳故舜不在先孔不在後作者非舜聞者非孔皆天地自然之妙也在齊聞韶或是在魯未曾聞而在齊始聞不必謂魯樂不如齊大全馮氏說恐未是中聲自在天地閒也夫子之心亦自有中聲也則無在而非韶也無時而不聞韶也何必在齊而始聞然猶可曰以今日之韶合之昔日之韶自此始也又何必學何必三月學曰不必學而知者其情也必學而知者其文也未習其文未嘗不知其情也習其文而益見其情也要之夫子之聞韶謂卽舜之聞子也可謂卽子之自爲聞也可夫子之學韶謂卽舜之學子也可謂卽子之自爲學也可而其相契之至不覺習之誠而嘆之深矣此所以不知肉味而有不圖之嘆也不圖之嘆是三月後一段相契光景如此然又須知三月之前已有此一段光景三月之內無在不是此一段光景若有淺深若無淺深最要體味佐案曰看來季札之贊也還落第二層後夔不能述季札不能贊

夫子爲衞君乎節李毅侯曰冉有欲得夫子以折衷非私議夫子也子貢資識明敏輒之不可爲已略見之特求夫子一照勘耳

入曰伯夷叔齊節吳因之曰冉有子貢之疑決非嫡孫當立之說旣拒親父何論嫡孫但當時蒯聵以殺母得罪於父晉𨿽納之衞人不以爲君而公子郢又不肯受使輒不立則衞之社稷不祀矣社稷爲重或者父子爲輕穎悟如子貢而未能決以此夷齊之讓亦國家存亡所系幸國人君其仲子使仲子復不受而去則孤竹之統絕矣怨乎一問正在於此方讓國之時未暇念及國之存亡事久之後徐思前日之讓幾成亡國大釁能無怨悔不知先人世守之土𨿽重然必先論父子兄弟後論社稷彼仲子之立不立孤竹之祀不祀以視尊父命重天倫此猶其小者耳當日固無逆計後日又何悔恨由此觀之君臣父子之閒非通權之地土地人民與父子兄弟無較輕重之理衞輒固不得援存國之義以贖其通天之罪明矣故曰夫子不爲也兩次問答存疑欲俱作槪說者非只主遜國說爲是翼注曰賢人只就讓國說勿兼諫伐怨是怨悔不是怨恨四書家訓曰古之賢人直指遜國說怨字直指遜國之心說不必暗指仁字𨿽合天理之正人心之安說此處乃重在天理之正上蓋當時輒亦或托於人心之安故當專在理上分別雲峯之說甚妙怨乎之問亦是疑其未盡合理而生悔不是謂合理而後又悔也如公子郢亦未必便是仁則是所謂合乎天理之正而未必卽乎人心之安者翼注曰夫子不爲只在忍心害理上斷之胡康侯謂季札辭國以生亂司馬溫公又言其明君臣之大義朱子曰可以受可以無受許敬庵又云正名之論夫子尙無因而發而處衞之意諸賢亦莫測其微此爲兩賢占地步

飯疏食飲水章張彥陵曰凡樂待境而生者亦逐境而變聖人之樂不生於境而生於心故𨿽疏水曲肱而樂亦在焉浮雲富貴亦只是此樂趣耳孔顏樂處不必他求只是從心所欲不逾矩便是孔子之樂如有所立卓爾便是顏子之樂杜靜臺曰樂在其中正是相忘於義處視不義富貴如浮雲卽是以此樂視之疏食飲水於聖心亦如浮雲【翟】大全辧卓庵張氏曰樂字照下不義看全是不愧不怍暢然自得處李毅侯曰吾輩欲尋孔顏之樂當從事曾子愼獨之功

加我數年章張彥陵曰此章當以易字爲主易者變易以從時人生動靜酬酢時時是易順天時行便是學易便是無過加我數年不是年紀須以工夫說周季侯曰學不探原縱依傍道理終滯格套其於

天地變化之妙吾心無思無爲之體終不相合此便是過【此卽算大過不是小過】夫子眞正覺得性體圓融理事無礙些毫意思了不可涉故深有味於易而言之其在知天耳順之時乎李毅侯曰易之爲道也時而已矣聖人上律天時自仕止久速之大以至動靜語黙之微無非易也易當兼不易變易說過當兼心過身過說楊慈湖曰聖如夷尹惠而猶過於淸過於任過於和而況未至三子者乎李毅侯曰易大過卦乃是大者過大謂陽也與此無干此章當與聞韶章同參

子所雅言章張彥陵曰按雅字訓常字分明是經常之言對異端曲學看下面詩書執禮正應一常字全重切於日用意不但對異端曲學還是對性與天道邊多或曰三經之原本出人心人心之理皆載於經夫子以先王之訓示人總歸到心學上來須在人心上描出詩書禮勿止在經上發揮沈無回曰夫子渾身是思無邪執中毋不敬故隨日用閒拈起便是非有意雅言也經自不離於夫子之言也記者從旁窺之若以爲雅言也又曰記者記夫子之言多矣如子以四教子罕言子不語皆列其目而止而此獨多著皆雅言也一句何也此是述詩書執禮而又尋味之詞蓋恍然防意夫子平日所言莫非是也不然多著此語幾於贅矣副墨曰子雅言皆三經非以三經爲雅言也要識得執禮蒙引存疑看得好蓋禮字闊曰所執之禮則專主日用者言此與雙峯說合注非徒誦說而已似不必拘蓋詩書亦不是徒誦說者恐難說易未經贊述春秋未經刪定故不容泛及

葉公問孔子於子路章四書家訓曰講此節要得子路代言方妙張彥陵曰奚不與云爾相叫應俱是代子路說開口說其爲人也四字便有無以異人的意心之激昂處爲憤人心之活潑處爲樂樂就在憤處見之未得則憤然憤中亦有樂已得則樂然樂中仍有憤如此兼說方是若謂不必分已得未得則非此樂字與樂亦在其中之樂似微不同須細參祝石林曰出迷入悟關在一憤小憤小徹大憤大

徹不憤不徹惟孔子而後憤憤而後爲孔子今人飾一行作一解便耿耿在胸中謬以爲如是如是其何能憤以此講發憤一句亦佳以此貫通章則不可憤樂而忘食忘憂則總見其全體至極不知老則

見其純亦不已雙峯以全體屬憤樂至極屬忘食忘憂蒙引謂全體至極純亦不已此兩句不可分貼看來俱未是蒙引說附下蒙引曰全體至極純亦不已之妙此兩句不可分貼須到不知老之將至後方見小注所解或未然蓋夫子一憤一樂循環於終身可見其無一善之或遺是謂全體無一善之不造其極是謂至極又無一時之或息是謂純亦不已本文三句要一气讀下按蒙引之說甚是余初誤駁庚子三月初五因覽淺說始悟憤樂還只就逐事上見朱子之說精矣不必說到本體其所以能憤樂如是者則以其本體之至誠無息也所謂至誠無息卽注所謂全體至極純亦不已也如蒙引之說則似從憤樂後見其全體至極如雙峯說則似就憤樂上見其全體至極又俱似連全體至極亦就逐事上看如龍溪說則又專就本體上說憤樂皆不能無疑若雙峯所謂聖人之心純乎天理別無他嗜好所以自然學之不厭則似明析疑曰志學至從心節節有个發憤在李毅侯曰夫子十五時已上達七十時猶下學佐案曰學而時習之不亦說乎學卽憤說卽樂也蒙引曰聖人自言𨿽只自狀其爲人然其所以教子路之意亦在其中矣此語恐亦非葉公所能領略者意在教子路居多按此說亦偏聖人此語教子路教葉公教天下後世之意俱有

我非生而知之者章吳因之曰此章不重辭生知之名見求知有道非好古敏求不可李九我曰以不學而知爲聖人連生而知之都認差了

子不語章陸象山曰夫子只是不語非謂無也力與亂分明有神怪豈獨無人以雙瞳之微所矚甚逺亦怪矣苟不明道則一身之閒無非怪但玩而不察耳東萊博議所謂怪生於罕而止於習夫子之不語

怪本無怪之可語也其說最精力亂神皆當以此推之力生於气怯夫慕義何處不勉則本無力之可語也亂生於失其本心亂臣賊子莫非性善則本無亂之可語也神生於人之不知知之則幽明一理本無神之可語也按東萊之言亦只是不語中一件不可作正解【壬申四月廿七】

三人行章張彥陵曰此夫子示人能自得師之學全重擇上舉三人以槪交接舉行以槪日用舉善不善以槪善惡變態之極致知此則無往不可以得師李毅侯曰參苓蛇虺皆藥籠中物其不善者而攺之此語更妙𨿽莽操懿溫莫非師也三人我師又曰魯無君子斯焉取斯又曰無友不如己者不同處可味

天生徳於予章此與匡人章另是一樣議論與公伯寮章不同與用捨行藏章亦不同蓋此是聖人以天命在己自信安命之說不足以講此命不足道之說亦不足以講此

二三子以我爲隱乎章謝顯道曰以謂無隱乎爾則天何言哉夫子之言性與天道不可得而聞也以謂有隱乎爾則四時行焉百物生焉夫子之文章可得而聞也詩云鳶飛戾天魚躍於淵此天下之至顯聖人烏得而隱哉所謂吾無行而不與二三子者也上天之載無聲無臭此天下之至隱聖人亦烏得而顯哉宜其二三子以爲有隱乎我者也翼注曰首句乎字非料其疑全是喚醒他沈無回曰隱字不就言說是對顯說吾無隱乎爾爾字蒙引作汝字解言無所隱於汝看來不必卽作語助解似捷焦漪園曰孔子非無隱也欲隱而不得也翼注又曰此章一說云行字卽指躬行學者以言語觀聖人不知聖人以行教不以言教也此說較注略差觀注行字只作往字無行猶云無往包得作止語黙又曰當時諸弟子以夫子之道髙深不可及似乎把髙深者隱匿在心中但把卑淺者教人故疑其有隱不知道無卑髙無淺深作止語黙非卑也非淺也分明把妙道精義在在處處示人如以物與人一般與字正對隱字看程注及存疑是教不躐等之意呂注是鳶飛魚躍之意看來似當兼說圈內注亦渾融上察之說似明須知程注所謂才气髙邁者未便是中人以上與中人章參看方知予欲無言亦不是竟不言所言者文行忠信而已詩書執禮而已【壬申四月廿八】四時行百物生天之可見者如是而已於穆不已者天未嘗言之也然果能熟察於時行物生而於穆不己者昭然可覩矣若使諄諄焉日以於穆告人而反晦矣【壬申四月廿八】此章看來只是教不躐等之意二三子以夫子爲隱者但聞夫子之文章而不聞言性與天道也夫子云無隱者則以文章中自有性天道也但欲我言性天道則固有其候焉而不可躐等也蓋教之不能不似隱者教者所無如何也而要之實非隱也【壬申四月廿八】析疑曰是丘也要見得尋著丘處不是容易

子以四教章湯霍林曰四教有由博漸約之意文行相須而有先後行忠信亦相須而不可分先後饒雙峯謂外面能行然後方可責其裏面誠似未是忠信大全諸家只根行來蒙引謂疑通管文行二說不同存疑謂克己復禮主敬行恕皆行之事也看來克復敬恕亦是忠信之事不可專屬行

聖人吾不得而見之矣章總防張彥陵曰此章總重在有恆上周季侯曰聖脈到底不絕陽明先生所謂滿街皆聖人也夫子此論見得人有恆心便人人具有聖胎人人可做聖人卻自被習心埋沒將聖人種子撇向深坑豈不深可痛惜全是要人惕然自返之意夫子發言之防全在末節兩斯可矣正從難乎有恆句發脈雙峯謂聖人是天生的君子是學而成的存疑謂聖人是至誠的人君子是誠之者皆不是蒙引以大與化分看是也大抵歸與章是思狂有恆及行己有恥章俱是思狷俱當與必也狂狷章參看

聖人吾不得而見之矣節張彥陵曰聖人不就神明天縱上說要從實心而造其極者言方於有恆處爲眞切不得而見非言聖人之難正深冀聖人而慨然發此也翼注曰全要得夫子以慨嘆而寓儆省以儆省而寓期望之意

善人吾不得而見之矣節張彥陵曰兩不得見俱要就人自己斵喪說才是聖人勉人意兩斯可矣俱是望其由此進於聖人非與其終於此也沈無回曰聖人亦不過恆到盡處故一有恆便足接千聖之脈又曰君子是中行善人近狂有恆近狷此卽思狂狷意愚意善人是中行有恆是狂狷沈說未盡善姑俟再定

亡而爲有節張彥陵曰爲有爲盈爲泰只是虛描他一个妝防的模樣王永啟曰有恆者自忘其與聖合居心常屈於君子善人之後不知己足幾聖人無恆者自昧其與聖離造事常淩駕於善人君子之先不知且難乎爲恆人亡爲有三句只是要冒爲聖人君子善人的意思此說得極明沈無回曰三代以上聖人多而後日少者以爲之者之眾也不爲縱不至聖聖胎猶在爲則脈斷矣存疑曰蒙引云或以本無是善爲亡未實有是善爲虛未能該眾善爲約者非也有恆以質言不可說渉於學去此說人所未到按或說甚妙詳其語意是解亡而爲有三句未嘗以有恆說涉於學去不知蒙引何故不取若朱子以虛亡對說而以約爲就用度上說存疑又謂三句俱主錢財說此本非正意聖人姑借此以示例耳余俱有所未安也亡而爲有三句俱兼語言張大容止華飾看附翼注曰亡是全無虛是所有者少約是所有未甚多分淺深看有只是有得盈是所有的充滿泰是所有的甚大亦分淺深看

子釣而不綱章王弇洲曰釣而不綱廉無咎乎弋不射宿靜無咎乎豈惟得聖人之仁亦所以教物也蓋云貪則取之動則取之以戒世之貪得而妄動者也翼注曰不綱是不忍盡取不射宿是不忍掩取

此春秋所以書焚咸丘也此可見聖人無意無必之心亦可見其參天地贊化育气象唐中宗景龍二年遣使之江淮贖生中書舍人李義諫曰與其拯物豈若憂人

蓋有不知而作之者章吳因之曰世人妄意生知而又厭薄學知則不知而作者蓋或有之而我則無是此只借我立說以引起當求知之意多聞三句緊承上來足上我無是也知之次要善看言我𨿽不能合下便知卻因此方法亦可求到那知處正見其無不知而作與首句緊相應一節語意總是欲人從多聞多見上求知而不爲妄作意此章段落麟士說得好首二句未是謙詞多聞以下方是謙詞亦本大全南軒說也注似未妥不知其理兼當然所以然之理爲是蒙引只以當然解南軒專以所以然解俱未備百方家問答牛春宇曰作字斷就作事說蓋不知而作不是防行取悔之人分明是厭聞見之爲障而自作聰明者此章作字與述而不作之作不同但做行字看自明不過是知行先後之序聞見二字解詳見幹祿章沈無回曰夫子嘗語子貢曰女以予爲多學而識之者與予一以貫之而此復居於知之次者何也所謂次者對生知言亦論其從入非論其究竟也聞見而至於擇識則由粗見精由博歸約聞見之知己莫非徳性之知矣此正一以貫之及其成功一之境界也特其從入之路較之無所依倚神明黙成者微隔一閒耳非謂已至於知尙有孰爲上孰爲次也大全辧或曰次對生知說論其從入非論其究竟

互鄕難與言章總防聖人止據見在與他無非成就後學意也若止說待物之洪猶是淺看了聖人王宇泰云於此見聖人心體如鑑之空如水之明物來卽照物去則化不億不逆惟有見在一念今人紛紛計過去未來所以動成妄念

互鄕難與言節

人潔已以進節張彥陵曰愚按吾人本來面目原無一毫夾帶故習染𨿽污當體可以立洗聖人與潔之念不惟許其自新並可破吾人等待之見翼注曰人字泛說末後方找童子爲是潔字勿看太深一念悔悟便是潔就在進上看出

仁逺乎哉章張彥陵曰在我字體認我者仁所凝聚之我仁者我所主宰之仁此蓋爲已放其心者發翼注看首句不是集成云首句正深明其不逺非

疑詞也此說是【戊辰十一月】圈內反而求之卽此而在與程子所謂爲仁由己及大全志之所至气亦至焉之說似微不同若專主程注則斯字義不出若專用圈內又易涉陽明良知話頭須兼說李毅侯曰其實仁不逺於欲之時並不逺於未欲之時不逺於至之時並不逺於未至之時仁者人也剝落中生意自在任憑極不仁之人總非能逺仁之人此說是衡齋云論其機之捷則曰我欲仁斯仁至矣論其體之微則曰君子而不仁者有矣夫翼注曰論工夫則終身體之而不足論機括則一念提之而有餘蓋仁者心之徳才一收斂則此心便在斯字機括學者宜於當下認取【壬申】

陳司敗問昭公知禮乎章總防此章不必爲昭公回護只要見得聖人所以周旋於君父之閒者當與直躬章合看朱子𨿽亦有昭公不得已之說然卻不重聖人於君父之失可諱則諱之不可諱則自受其

過可也斷不以失歸君父而自處於無過如此則旣不失天下是非之正而又不傷我臣子之心此章大意如是南軒之解最明

陳司敗問昭公知禮乎節司敗是埋娶吳一事而問夫子只據大槪而答都是囫圇語與諱君失意不相干

孔子退節四書家訓曰孔子別司敗而退者知他必不滿知禮之稱倘再面證如何答之亦委曲爲公意也翼注曰黨只是匿人之非乃黨護之黨非黨類之黨謂之二字指昭公說爲是大全吳氏之說不必用

丘也幸節翼注曰苟有過過字虛泛不要一字染著黨君觀苟字必字是泛就平日言人必知之只是幸人之知而已不終於莫覺非幸可攺之意大全辧中洲金氏曰聖人說苟有過人必知之寓意最深婉使天下知吾過而思吾之過所由來則禮自明於天下此正聖人愛禮苦心語气與上文不卽不離妙在全不粘帶娶同姓又曰丘也幸句因思司敗此等議論是千古公案一毫掩飾不得三代直道猶存末季隱寓爲世道幸爲人心幸之意須知此過是攺不得的或云幸而得攺非也

子與人歌而善章張彥陵曰此聖人樂善無窮之一端特借歌以見之翼注曰此見聖心善與人同此章卽大舜樂取於人之心集注取與二字與孟子稍異孟子所謂與善卽在取善內看出是一件此取與二字是兩件新安陳氏之說要活看然此章與孟子實相表裏沈無回曰歌而反反而和不知善之在彼不知善之在我也最透翼注曰歌而善只是音節之善不必太深顧麟士曰眼目只在一必字他人或有不使反之而已和之或使反之而不和之者矣按麟士此說正與集注合余初欲專重反之者誤蓋此和之不是泛然倡和乃是一一依其聲音節奏而和之故存疑曰和之何以見爲與捨己歌而用彼歌以和之見彼以善爲吾用這便是稱許之也說得最明知此則知麟士之意矣則知集注之意矣與人歌是同歌反則使之自歌和則子之自歌雙峯最明余初說甚謬大全朱子亦說得不分曉想是其未定之論余初說之謬所自本也存疑謂夫子自輟其歌使其更端再歌一番亦不是蓋第一番子與人同歌似當歌畢了然後使復歌不必云自輟其歌存疑亦似因大全朱子而誤此節餘戊戌所看似未是今攺正【庚子三月初七】看來注謙遜審密從反之上看出气象從容不掩人善從而後上看出誠意懇至則反之和之而後上俱有蒙引以使之反貼誠意懇至似未是【辛丑五月十四】必使反之未是取乃是爲取之之地而後和之正是取而已兼有與之之妙集注當如此看余初說亦似未善姑志於此以俟再定【壬寅五月廿二】反之和之兩層意俱重說約最是注中從容誠懇謙遜審密不掩人善五意兩層內俱有【壬申五月朔】

文莫吾猶人也章此節上下兩項皆有自謙之意大全最明謝注單以下爲自謙故居圈外李毅侯曰子以四教文行忠信文果可緩乎謂夫不能躬行則無爲貴文也張彥陵曰不曰不得而曰未之有得必欲見之躬行而後已

若聖與仁章此與黙識章若單看蒙引則甚爲直捷若據前注謙而又謙之說及此章雙峯饒氏之說則不能不生葛藤俟再詳之聖與仁據大全朱子則俱以地言據蒙引存疑則仁以理言朱子爲是沈無回曰均一學不厭誨不倦夫子以爲學者事從爲與誨上說分明謂仁聖的人無爲而成不言而化而我猶爲與誨特不厭不倦云耳若謂此喫力工夫也公西華不能學意謂此乃仁聖者從不厭不倦上說有此貫徹終始物我無閒豈不是純亦不已地位鄭申甫曰不厭不倦乃天機不能自已處非思爲之所能及以其一團生機自運如天輪然終日運旋無有停息若著人力推撥縱勤終有閒歇時今人把不厭不倦做題目在手裏做安能眞不厭不倦也李毅侯曰不厭不倦正所謂發憤忘食樂以忘憂不知老之將至者王觀濤曰弟子泛說非公西華自謂正贊夫子不易學不重弟子不能學上

子疾病章徐鴻洲曰夫福善禍淫理之所有禳災祈祐理之所無聖人不無所有使知照鑑不虛不有所無使知淫祀無益

奢則不孫章翼注曰與奢寧儉重在儉上探其本也不孫寧固重在不孫上防其害也此與林放章不同才奢便是不孫其流則又必至於過度僭上二意

兼說方是存疑說約單主流說未是宋羽皇曰若說固猶有好處安見與寧之防惟先將固字說得他處乃愈見奢之可危固則無文采不孫則無名分天下之不可無名分尢甚於不可無文采又須知文采亦所以爲名分無文采卽無名分虎豹之鞟猶犬羊之鞟也但有甚有不甚之別耳大全辧芑山張氏曰儉愈於奢固也然有儉於此而失於彼者𨿽躬行節儉無補於治如漢文身衣弋綈愼夫人衣不曳地惜百金不作露臺可謂儉矣至寵幸鄧通賜以銅山得鑄錢鄧氏錢布天下是儉於其身者所失少而耗於嬖幸者所失多也

君子坦蕩蕩章張彥陵曰此章是摹寫兩人心境而境遇自在其中蕩蕩全從坦來要於平字中見出寛廣意戚戚之上加一長字便見一生營營處按此說亦本大全胡氏所謂天下惟平易處最寛廣徐儆曰君子檢束中受用活潑【蕩蕩自戒懼中來】小人放浪中自沈苦海【戚戚自無忌憚中來】翁子先曰君子之心無一物罣礙逆境亦自灑落小人之心多私欲牽拘順境亦常拂郁李毅侯曰聖人一生眞實受用止一樂字坦蕩蕩形容樂字也杜靜臺曰謂之坦蕩蕩眞如行於平原曠野之地泛於汪洋千頃之波更無崎嶇礙足淺澀閣舟所在坦蕩蕩厚齋馮氏之說極直捷原非以坦字當常字也細味可見蒙引存疑似太拘其說附下附蒙引曰坦蕩蕩猶雲光煜煜不可以坦字當常字對長字附存疑曰注坦平也又曰蕩蕩寛廣貌是兩徳小注蒙引都作一意說又附李毅侯曰坦卽中庸居易易字而蕩蕩正形容其所謂坦

子溫而厲章翼注曰旣曰溫而厲又曰威而不猛非顚倒重復也溫而厲者時溫而厲在溫中溫爲主也威而不猛者時威而不猛在威中威爲主也恭而安亦是安在恭中非恭外有安此與溫良恭儉讓不同唐荊川曰聖賢胸中一物不礙謂之脫灑江左之人任情恣肆不顧名檢亦謂之脫灑

四書講義困勉錄卷十

欽定四庫全書

四書講義困勉錄卷十一

贈內閣學士陸隴其撰

泰伯

泰伯其可謂至徳也已矣章翼注曰至徳徳字用植綱常維名節等語暗切下文講又曰下二句總見至徳勿以三讓見其徳無稱見其至蓋三讓意重無稱意輕又曰讓於商非讓於周泰伯是知其可有天下而讓故蒙引曰其實是曾以天下讓非因後來文武有天下而推原以歸於泰伯也最妙觀集注序太王所以有翦商之志者一以商道寖衰二以周日彊大三以季歷生子昌有聖徳然昌生一段要看得好此時太王尙未有傳昌之志假使泰伯克從則昌爲之佐如周公之於成王此太王之志也惟其不從然後有傳歷及昌之意至於欲傳歷及昌則翦商之志已決而不可違矣泰伯所以知之而去其去之意只是讓商不是讓周故曰卽夷齊扣馬之心也集注正意如此至於與仲雍俱逃被髮文身示不可用以安王季之心以成太王之志故謂之讓周此只是帶說非正意蓋泰伯旣自以翦商爲不可而又委曲以成其父與弟者則以翦商者亦聖人之不得已也各行所志可也百方家問答湯海若曰以國讓王季是以商天下之故讓也以商天下之故讓者不是要王季之子孫翦商而取天下是要輔商而安商之天下也【辛酉三月始見此說】竊意太王之欲翦商在小乙商道寖衰之日向使泰伯不去則髙宗不必中興而牧野之師不待辛紂矣髙宗之中興泰伯之去成之也三以天下讓如此看似妙然先儒未有及此者姑再詳之民無得而稱是說其先事而去並不見讓之迹不是人但知其讓國而不知其讓天下之說附汪搢九曰讓未有不兆亂者觀春秋時事可知卽伯夷亦未爲得也夫孤竹君之欲立叔齊也其平日豈無幾微見於辭色之閒者必待遺命而後知之乎有其意而夷不去則父之心必不安有其命而夷始去則弟之心必不安一舉而父與弟俱有所不安焉故夷未可爲得也必如泰伯而所以處父子兄弟之閒者盡矣

恭而無禮則勞章張彥陵曰當恭而恭當愼而愼當勇而勇當直而直陳伯玉曰失之太過便不復名爲恭愼勇直非流伯玉之說與蒙引極合注字要活看不是流只是病字意蒙引極明

君子篤於親節篤於親如祿位與共好惡與同皆是不遺故舊如有功必錄有罪必宥皆是王陽明曰若合上節當重禮字大全辧芑山張氏曰唐貞觀四年濮州刺史龐相壽坐贓免上以秦府舊人復其官魏徴曰秦府左右甚多若人人恃恩私則爲善者懼矣上悅謂相壽曰朕昔爲一府主今爲天下主不得復私故人賜帛遣之相壽流涕去按故舊不遺可也有罪而私之則不可魏徴言可法

曾子有疾章翼注曰此曾子以守身事親之孝訓戒門弟子啟予二句示以身之能保詩云至免夫推言所以保身小子二字望門人亦保身也又曰引詩中卽寓保身正意與別處正意在上而引言証之者不同又曰讀者以而今而後作一句非也而今二字略讀而後吾知免夫一气讀而今將死時也而後方才也不然死後何知顧涇陽曰戰戰兢兢乃吾性體流行沒些子放松處如臨如履猶所謂如見大賓如承大祭而語加嚴切耳非有所憂患恐懼之謂也吾知免夫此是難免的意思非幸免的意思薛畏齋

曰父母生你出來便要你盡這个道理臨死將這身體還他方謂之無愧曾子平日戰戰兢兢只爲這个念頭臨死才了不但爲手足之無傷也人若有曾子之心便是龍逢比干之身首分裂與啟手啟足只一般不然老死牖下亦與刀鋸戮辱無異

曾子有疾章李毅侯曰曾子之意蓋以修身爲本也正心誠意是上半截事家齊國治而天下平是下半截事堯舜修己以敬便是這工夫袁了凡曰俱就臨民時言總是修己以敬須知首句是君子所貴乎道不是道之所以可貴佐案曰所貴乎道只一戒懼精神但周身脈絡分領之以出者若有三耳逺暴慢等不是道是貴字意是工夫暴慢逺方是道舉一籩豆凡瑣務皆在其中髙中曰斯字有

力言才動容貌就要逺暴慢才正顏色就要近信才出辭气就要逺鄙倍蓋修身之事不敢放一些空隙也朱子曰看來三者只是非禮勿視四句又曰暴

剛者之過慢柔者之過瞿昆湖曰辭气二字並重前輩有气是綱辭是目之說同是一句說話或出之以和平或出之以乖戾故辭之有气猶顏之有色都要重看吳因之曰這全靠心中有主若學問無根縱十分修飾得好也只做得堂堂乎張也操存在動正出之前省察則在逺近二字動正出三字只是閒字語類所謂人人如此是也陳氏謂操存則在上三句省察則在下三句猶未透蒙引又謂集注學者所當操存省察云云在此三句外此三句舉見成者而言亦謬淺說曰斯字當則字看非戒勉之辭三事皆以其能如此者言而謂其爲君子之所貴便見敬子之不可如此矣戒勉之意在言外按淺說與蒙引之意同與集注攺本亦不相悖余初以蒙引爲不是似謬也存此以俟再定【庚子三月初八】沈無回曰教其重本以該末非教其舉本而遺末也

以能問於不能章通章以克己爲主張彥陵曰上半截有嘆羨追思意與泛論不同周季侯曰曾子把自家比照到顏子心境上去覺得其造詣之妙故追而思之不是鋪敍他學問語意全重在若無若虛上但虛無光景無可模寫須索從他好問說來方可想象這段意思此曾子最善形容處也若無二句承上二句防破他心事不作推原說能與多細玩大全蒙引只是一件而有淺深之分與有與實一例皆屬知犯而不校則屬行若依通義許氏之說則能與多又似分知行似重疊了沈無回曰犯而不校不是有意如有意則爲老莊矣此說是義府云苟知物我之無閒而萬物一體如一人之身手足爪牙之相犯斯無有校之者矣析疑曰胸中不平輒要鳴胸中有得輒要說只是無量以容大全辧王龍溪曰顏子嘗自立於無過之地未嘗獲罪於人人自犯之始可言不校今人於患難之來動欲以犯而不校自處非也我以非理加人人以非理答我此乃報施之恆所謂出爾反爾烏得謂之犯正須自反以求其所未至故有孟子之自反然後可進於顏子之不校

可以托六尺之孤章大節蒙引以事變言淺說就君子身上言俱是看來淺說尢直捷張彥陵曰君子二句只反覆以致嘆美之意非抑口气

士不可以不毅節要重提士字當云人不可以不爲士旣爲士便不可以不毅

紹聞編云聖人與天同體自無不包不消說與天同運自然不息不消說毅在學者則不可以不毅翼注曰毅在心體上說是有容毅是有守有容非容人只是容得道理與執徳不反看不是度量寛容度量寛容只是內一件至大毅至剛張彥陵曰本文𨿽把毅說起然毅處就是仁王陽明曰仁人心也心體本是毅不不毅者私欲蔽之耳非有所廣而大之也毅非有所作而彊之也其實卽是仁然仁是理毅是所以體此理不可謂全無分別四書家訓曰毅是心體仁是心體中所載者必是心體養得常淨常定此理方有安頓有以毅就作仁看者少差程自逺曰不毅之非眞不之毅非眞毅惟任之逺故重惟道之重故逺此是深一層解

仁以爲己任節張彥陵曰惟任之而後見其爲重徐自溟曰重字在己字上見蓋人可以分任便不見得甚重爲己任云者此在己之獨修獨證人所不及致力之地所以見其任之重也

興於詩章張彥陵曰按夫子從詩禮樂上拈出人心學要人把此心放在這三件上還要見得詩禮樂之重今人動曰人心有眞詩有眞禮有眞樂是聖人作經之精意非後人窮經之實學程子曰興於詩便須見有著力處立於禮便須見有得力處成於樂便須見無所用力處沈無回曰此夫子進人以經術之實益今人動曰人心自有眞詩自有眞禮自有眞樂試思無所觸而能興無所範而能立無所陶而能成者𨿽在上智能有幾人假令日與之言詩日與之習禮日與之和樂𨿽下愚不肖未有不興而立而成者也可見經學步步皆是實境今人之說是聖人作經之精意非後人窮經之實學果爾則先王之太史陳詩春官典禮瞽宗合樂俱是贅事此便是淸譚禍世之作俑開人廢棄經學之漸故不可以不辧依史氏解則志道據徳依仁只解得興立成三字詩禮樂則其所以至於此者也但興立成與志據依有成功用功之分蓋興是已志道了立是已據徳了成是已依於仁了不是說要志要據要依朱子謂興立成只是遊藝一腳事而史氏以興立成分配志據依似不相同然遊藝原與志據依並行存疑志道章解甚明如此則史氏之說與朱子自不相背而並可明遊藝句矣但此與遊藝微不同者遊藝是該終身而言志據依以前如此志據依以後亦如此興立成是以其成功之際言然亦須知到成之時非便置詩禮旣成之後亦非便置樂蒙引謂詩禮樂皆在外看來詩禮樂自當兼內外說但內外不可對舉所謂內者亦卽寓於其外存疑鹽硝之說另是一樣說當善用唐荊川曰安得以寓於篇者之爲經而隨吾心森然形者之不爲經耶故卽心而經是已安得以無所待者之爲吾心而有所待而融然以興與有所待而肅然以斂之者不爲吾心耶故卽經而心是已

民可使由之章朱子曰由之而不知不害其爲循理及其自覺此理而知之則沛然矣必使知之則人求知之心勝而由之不安甚者遂不復由而惟知之爲務其害豈可勝言由之而自知則隨其淺深自有安處翼注曰非謂民皆無知但非上之所能使亦不可說彊使民知則反鑿其性等意蓋不可使只是不能使不是不當使佐案曰使字與孟子不能使人巧義同司徒學校亦只是使民由之亦有使之知者則士也非民也惟其不能知愈不可不急使之由此論不可不補使之由正所以使之漸而知也徐鴻洲曰異端之惑人正是乘其所不知莊忠甫曰如教民忠君敬親者實也因忠君而至不得齒路馬因敬親而至式齊牛使人若曰牛馬且不可犯況其眞乎此權教也權者立之以僞而行之以誠使民以爲固然而由之可也若明言其權以示人則人以爲僞而不肯由矣齒路馬其流必至於背君聖人知之而有此禮此正是實理何謂權何謂僞耶

好勇疾貧章張彥陵曰按天下之亂未有無所激而成者好勇疾貧看來卽作不仁之人看似妙但不仁之人不止是好勇疾貧者處不仁之法如何曰先王之世教養道備則自無此後世不幸而遇之則惟簡身修政以臨之至誠善教以動之明賞罰以示之待之恕防之密誅之不終日則亦庶乎其可矣袁了凡曰待不仁之人當憐念之教誨之或懲創之甚則放流之而不與同中國大全辧卓庵張氏曰商任沙隨之防垂戒於春秋病已甚也大全辧惟適張氏曰宋元祐閒呂惠卿等皆已斥外言者論之不已範純仁言於太后曰錄人之過不宜太深後然之或謂呂公著曰今除惡不盡將遺後患公著曰治道去太甚耳文景之世网漏吞舟且人才實𨿽宜使自新豈可使自棄耶按此深得不爲己甚意然僞周之禍張柬之不從薛季昶劉幽求之言卒使三思再亂此則去艸不去根之明驗又不得以已甚爲辭也在審其輕重緩急何如耳

如有周公之才之美章薛敬軒曰人有才而露只是才淺深則不露天下矜己妒人之態多出於小有才之人未有以周公之才而驕且吝者曰如曰使總之只是設言大全辧或曰驕心是傲視天下吝心是要獨專其美有此一念便只任己私不顧人家國用人行政一味恣己聰明直恁前去耗喪元气皆不暇卹其爲才美所害關系不細故君子之才不可無小人之才不可有無驕吝便是休休气象朱子謂驕生於吝看來驕吝還是相生的非吝無以爲驕是驕爲枝葉吝爲本根非驕無所用其吝則又吝爲枝葉驕爲本根如此互看更妙析疑曰學者縱有獨得之見亦天下同得之見也何得吝爲己私又曰驕吝正爲足觀之念盤據胸中耳故以不足觀說破其餘不足觀蓋鄙之也亦惜之也曰其餘者種

種伎倆原是徳性中緒餘故善用之則爲才不善用之則爲剰技此夫子特爲負才者戒耳若夫用才之人則又不可以其驕吝而遂棄之也但當有以駕馭之耳【己酉】

三年學章張彥陵曰此示人以純心之學三年亦大約言其積久然亦是活詞至字不必另解只言念頭未嘗到谷上也須髮他一段淸淨的心體堅凝的志向恬靜的精神袁了凡曰近名之念卽從務實處黙黙潛滋或心下見得不眞則自認以爲學境而渾身已是欲境謂之至者不但身履其地卽或念頭黙黙在此經過亦是至也湯霍林曰好學亦不是枯槁忘世只是不以利祿動心卽濟世亦是大學亦是不至谷吳因之曰斯人也其於外慕之擾果以气勝之者乎夫气未有久而不衰者也則其所養者純也其於義利之防抑有意持之者乎夫意未有久而不攺者也則其所見者大也大全辧卓庵張氏曰元處士許謙諡文懿教人內外殫盡惟不教人科舉文字曰此義利之分也庶幾學不至谷之意

篤信好學章總防周季侯曰出處去就這是士人一生的大局段這局段須從心性上打合若不仔細參研徹底融防縱饒有識有力做成豪傑手段畢竟不是聖賢結果故夫子從篤信指出好學從守死指出善道有這學術識見才不錯了有這道力力量才不偏了所以或去或就或出或處之閒恁地果決卻又恁地斟酌旣非世上一種假局面假機緣可以轉動得他又非世上一種假操持假作用僅取躱閃得過方才是个眞正識力有道而貧賤無道而富貴這種人盡自謂信得過守得正卻不知墮落幾千丈矣這一章總於入世上勘驗出人心性功夫只拈學道兩字時解只爲把守字對學字便費許多周折李毅侯曰此章重好學善道四字上無信無守則悠悠泛泛隨俗浮沈者不足道矣卽有守有信而或昧於時宜當行不行當藏不藏如子路之結纓豈能及顏子之陋巷哉故惟好學乃能善道然後危亂不入而或見或隱悉當其可孟子以禹稷顏子爲同道知言哉如此看與行藏章一齊俱了重好學善道講極有理然正說原該四平備看可也按四平之說本存疑似不如周季侯李毅侯之說爲融俟再定【甲辰八月二日】此章與中庸尊徳性二節一樣

篤信好學節翼注曰篤信守死懸空說篤信只說心有定見未必所信合理至好學則有所講明而所信合理矣守死只說心有定守未必所守合理至善道則有所斟酌而所守合理矣又曰善道不必是死所當死只是守所當守又曰善道是善其所守之道善字著力不是盡善之道按存疑不是余初誤收淺說最明【庚子三月初十】

危邦不入節管登之曰春秋之時危亂極矣夫子居焉入焉且欲以有道易無道何也曰聖達節賢守節夫子逹節之聖也故視天下無不可與之人此蓋守之也非化之也沈無回曰夫子序次逸民則又曰無可無不可蓋顯然將身剔出在外而見非區區立身行己之常格所得拘者學守分屬是大全饒氏解蒙引駁之最是

邦有道節徐儆曰若邦無道而能汲汲濟世何可以徒富貴目之李毅侯曰見隱二字與富貴貧賤不同見如見龍在田之見隱則捲而懷之也此所謂善道正由好學得來若有道而貧且賤則非隱也無道而富且貴則非見也故曰恥也此不但碌碌庸人多少有信有守而學問未圓者毎蹈此轍

不在其位章張彥陵曰愚按國家設官以分職各不相兼不徒明分守而已正欲專其責於當事者使無所借以自諉耳世惟有越職自逞者反生當事者觀望之念惟謀不出於位之外則人人各專其責各治其事國家旣免侵官之患亦無曠官之矣不徒生其觀望之念亦且子以掣肘之患

師摯之始章此章之意不是美關雎全在師摯適齊而發始字重看追憶其盛所以傷今麟士解關雎之亂與蒙引存疑淺說不同未敢斷從姑存俟考據蒙引解則是以終該始據麟士解則是以其最盛者言按畢竟蒙引說是麟士所引儀禮合樂三終正可見其至此猶盛如何便欲駁蒙引【辛酉三月初十定】

狂而不直章翼注曰直是正直因志大故不屑爲邪曲也是非不枉是直有過勿揜是直表裏如一是直各兼言行此處直字似不必深看只指有過勿揜表裏如一二項說爲是言行則仍當兼也

學如不及章張彥陵曰二句總是狀爲學之心不必作兩層看如不及是趕上前猶恐失是怕落後精神全在如恐二字學無止境苟自謂已至必不至學無中立不日進則日退學無等待才說姑待明日便不可皆是所以如不及之故皆是所以猶恐失之故不可分貼朱氏之說謂學如不及己知所勉猶恐失之則勉而又勉似有病蓋此二句𨿽以心力分看然須知心與力是一時並用的

巍巍乎章尢西川曰不但戀天下是與曰解使去已亦是與憂勤要保守他固是與卽憂勤恐負天下亦是與蓋皆有一个天下在胸中便爲天下所動了舜禹之心眞可謂空洞無一物矣翼注曰全節作一句勿斷此天下以勢位言不主民言巍巍不與在二聖心體上說不被勢位壓倒故曰巍巍存疑以好問好察菲食卑宮解不與𨿽妙然須緊看他前動心二字蓋謂其卑宮菲食爲不與然有卑菲而叫不得不與者謂其好問好察爲不與然亦有問察而仍叫不得不與者舜禹之不與在心不在外也當與飯疏食章簞瓢章飯糗章同看須細認注不以位爲樂句以憂勤解者非以行所無事解者尢非王摩詰詩曰曾是巢許淺始知堯舜深蒼生詎有物黃屋如喬林此卽儒者所云一防浮雲過太虛意必如此乃可言不與

大哉堯之爲君也章總防此章是以爲君之功用言不是以爲君之道言蕩蕩與成功文章俱在用上說無能名是無能名其丕冒不是無能名其所以丕冒成功文章是從丕冒中抽出一二言之與上文有大小之分非有體用之分大抵此章與中庸發育萬物聲名洋溢同一意注徳字須活看尹注無爲而成似涉君道上說了時解以有爲無爲分者都本此此俱屬賓意非正意予前亦主此今細讀蒙引存疑知其謬也且有爲無爲𨿽作賓意亦不可分貼【附】李毅侯曰大哉領起一章下因以則天形大哉以無名形則天以成功文章之巍煥形則天而無名大抵此章須從其功用之盛想出其運用之妙本源之深方是若徑從本源運用上說便是將賓作主【附】四書蒙訓曰堯之則天亦非專以心體言自其徳之充積於心而潛孚黙被於天下者言下成功文章俱在內按依此則通章俱兼體用說亦似妙姑俟再定【壬寅】

【五月廿八】

大哉堯之爲君也節翼注曰大哉二字就是巍巍蕩蕩巍乎煥乎之總名下正句句形容其大吳因之曰首句下个爲字極有意分明謂堯首辟洪荒有爲處大耳下文成功文章正指其實而言之舜無爲堯有爲妙絕但卽以本章爲字當之則鑿無能名在用上說蓋並其發見者人都看不盡所以爲大若就體上說便非防時解類以無爲講無能名以有爲講成功文章不知無能名連成功文章都包在內是大而不可名非深而不可名也如何獨說得無爲翼注曰民無能名非民不能名乃堯之難名也只是徳之大不可以一徳名之耳

巍巍乎其有成功也節翼注曰成功是治功有成天下各遂生復性之意就成功文章說無能名吳因之李毅侯皆主此與蒙引存疑微不同若云卽其大之中舉其成功言之已不能名矣況能名其大也耶則可沈無回曰見與名不同可見而不可名朱注自妙問成功文章不足以盡堯不知成功文章外其發見者更有何事曰亦不脫成功文章但不止人所見之成功文章其成功文章是無窮無盡的然此所謂巍巍乎煥乎者只就人所見之成功文章說不是說無窮無盡之成功文章其無窮無盡之成功文章在蕩蕩乎內李毅侯曰維天風雨雷露皆功也而不能名其功也日星河嶽皆文也而不能名其文也大全辧或曰此章要說得切實今皆說得虛看

爲君二字此章所謂徳者以施諸治者言也非僅一身之徳也不可名是不可指一件以名之非隱於無迹也是廣大不可名非幽深不可見也按此說最是但以注爲誤則不知注正是此意也

舜有臣五人而天下治章總防葛屺瞻曰此章乃言周之嫓美唐虞者不在才而實在徳

舜有臣五人而天下治節

武王曰節

才難節張彥陵曰此節固是嘆才之難實是贊周才之盛【語意是卽難以見其盛】勿作不足之詞唐虞二句重周言而以唐虞形之須看一際字若使唐不際虞虞不際唐則其盛亦不能如周夫唐虞一盛寥寥千載至周再盛固見才難除卻婦人止有九人尢見才難翼注曰九人而已𨿽似抑周又要提起說得盛時猶難況其不逮者乎

三分天下有其二節張彥陵曰此節大意只云周之才固比隆於唐虞而周之徳亦非不足於揖遜也觀不曰文王之徳而曰周之徳可見三分有二就民心言非眞畫地而分也以謂左右之作率字看服卽帖服之義見其出於中心若衣之附體然無一毫勉彊意注以至徳屬文王本文何不曰文之徳而曰周之徳耶顧涇陽曰三分天下有其二以服事殷非特文王爲然書曰惟十有三年大防於孟津中庸曰武王末受命由十三年以前觀之武王亦文王也孟津之防天與人歸不得已而順之應之耳豈可沒其初心哉夫子槪而贊之曰周之徳𨿽謂白武王心事可矣

禹吾無閒然矣章沈無回曰夫子贊堯舜不容口而於禹獨曰無閒然何也當此之時帝降而王徳降而功世道升降之防議論易生故云三王之文明漸啟不得不示之以儉而儉而不適其宜唐魏之所以刺也則人稱禹爲克儉夫克儉乃禹之可閒也五帝之質朴猶存不得不開之以丰而丰而或過其宜增華毋乃甚乎則人稱禹爲克勤夫克勤乃禹之可閒也故禹者處乎可閒之防而幾幾不免於閒者也惟精惟一是其本領允執厥中是其行事不知其然而然是其用心張彥陵曰不但曰孝鬼神美黻冕而必曰致者內極其情外備其物也鬼神似當兼天地祖宗黻冕似當兼朝祭新安陳氏及蒙引之說太拘徐巖泉曰聖人以萬物爲一體不於自己身上起念宮室之卑衣服之惡飲食之菲吾居之衣之食之蓋其心在彼而不在此有不自知其爲薄者正是有天下而不與處也側重下半截又是一法馮具區曰自古聖人惟禹之治水作用最大有大作用者或細行有所不矜卻於衣食宮室閒精義入神如此用心何等周密

四書講義困勉錄卷十一

欽定四庫全書

四書講義困勉錄

贈內閣學士陸隴其撰

子罕

子罕言利章張彥陵曰利字略讀斷謂夫子罕言利命非利也亦與利罕言也仁非利也亦與利罕言也一則恐其淪於卑污一則恐其鶩於髙逺利不止貨利凡計功算效皆是易以道義配禍福如言貞則吉不貞則凶貞則利不貞則不利之類蓋行道義卽是利且行道義則自有利貞則利等當兼此二意

達巷黨人曰章總防張彥陵曰按此章與多能章參看總是不貴博之意觀黨人口气都是美夫子之辭但聖學全不貴博故拿个執字破他夫子之意不是辯其無所成名只是辯其以博學爲大而不可名恐世之人但求之於博耳黨人立言之只在博學二字夫子射禦之說亦只辯其博學二字看來此條與注亦不相悖蓋如此說亦不礙其爲謙詞也【壬寅六月初一】通章俱要於言外想見聖道之無所不該蓋黨人之言甚淺而卽其言察之則甚深夫子之辭甚謙而卽其言思之又甚大黨人不知也夫子不知也黨人之言淺而深詳大全朱子夫子之詞謙而大詳存疑黨人淺處詳大全雙峯饒氏新安陳氏夫子謙處詳後破當云聖道無所不全而相忘於不知焉諸說紛紛若不從注便當從此

大哉孔子節蒙引以大哉博學爲美無所成名爲惜看來大哉二字卽兼美與惜二項似更妙然未敢斷看來黨人之惜不是不足於夫子而惜之只是惜

人之不能名夫子耳故注總謂之曰譽如此則直與太宰一樣見識矣【壬寅六月初一】

子聞之曰節王觀濤曰聖人只不欲以徒博率人故爲此言若曰與其汗漫博學吾寧執禦耳口气平易明白初非反言以見道無可執也且執字亦只專習一藝與執一不通之執不同【丙辰八月補圏】承之以謙存疑曰大哉孔子是譽之無所成名又是惜之聖人卻把博學都放下只認無所成名一邊而欲執一藝以成名是承之以謙也未是玩語气若曰黨人美我之博學而惜我之無成名乎夫我安能如是也我將有所執矣而果何執乎是自謙而兼有儆人之好博意卽太宰知我一節之意蓋不特放下博學亦並放下無成名【己酉三月攺】須知自認博學已是謙詞轉出執字執而又以禦又是謙詞轉出執字其中又有儆人意與太宰章君子不多同但太宰章則突然說出此意此章則因上文無所成名來有所成名卽是執宋羽皇曰聖人不自知其大而嫌己之無所執聖不自聖大都如此若無所執故無成名無成名故成其爲大此意當於學者口气見之若微文婉刺則非矣【己酉二月初九】此章有五病首節美其學之博而惜其不成一藝之名一美一惜總在大字內惜無成名不是惜夫子之不能成名乃是惜人之不能名夫子總是贊詞故注總謂之譽與蕩蕩民無能名一例但彼之無名說得深微此只就博學上看出說得粗淺耳蒙引存疑以大哉博學爲美無所成名爲惜則惜在大外而與注中譽字不合矣此蓋本圈外尹氏注及大全新安陳氏而非圈內正意此一病也旣將無所成名看在大字外遂有謂黨人欲夫子有所執以成名下節是夫子冷語以破成名二字言道本無可執名則必須執一有所執便落於技藝之末與圈內承之以謙意相去萬里矣不知夫子不居博而居執猶不居聖仁而居爲誨也絕無破名之意亦絕無道無可執之意蓋黨人原未嘗欲夫子之執安得謂夫子反言以見道無可執黨人原未嘗欲夫子成一藝之名安得謂夫子反言以破名此二病也注中聞人譽己承之以謙此是正意若學原不貴博此是旁意道無不在故可博亦可執不可以一善名亦不必不以一善名此又是旁人就黨人夫子之言看出而黨人夫子並未嘗有此意作者毎將此等議論夾入正意此三病也此章之謙與他處微不同蓋博學無名本極粗淺與太宰章之多能一例但聖人謙抑之衷不但聖仁天縱有不敢居卽博學多能亦不敢遽當故後章則托之少賤此章則自商所執若不能爲博僅能爲執者然乃謙而又謙之辭泛言謙抑與他處無分別此四病也博學二字緊對技藝說認作學問學道之學者固謬近則多以知能貼之此𨿽本大全然知能亦須緊貼技藝若離卻技藝空說知能則與他處學字亦無分別此五病也此作文極淺率意在去此五病謹識之以質髙明此己酉所作總評已前所錄俱可不觀

麻冕章李九我曰聖人舉麻冕以例拜下言我何嘗泥古如麻冕純儉可從則從之但此心過不去處要從他也從不得此儉字只是省工夫取簡便之意非奢儉之儉漢疏訓恭儉許白雲曰冕之名有五衮鷩毳希天子公卿大夫士朝祭用之冕之下有弁弁之下有冠皆首服也冕冠皆以緇布爲之然注泛以麻冕爲緇布冠者恐人誤以麻冕爲凶服故以是釋之其實緇布冠不止是麻冕也

子絕四章當與無適莫章參看適莫內各有意必固我適亦有意必固我莫亦有意必固我又須知毋意四句外尙有義之與比一句意思此正於作事上想見聖心之虛但亦須想到聖人無事時心體注事前不是無事時須知意必固都有我字在內但至意必固之後則我字已成就滿腔都是我了朱子曰四者始於我而終於我王龍溪曰意是本心自然之用如冰鑑之應物或以毋意爲滅意非也或以毋意爲毋惡意亦非也【動而無動亦是毋意之義兩路駁入逼出此防甚妙下三句皆當如此推之】或以毋意爲立說過髙非初學所能及亦非也初學與聖人之學只有生熟安勉原無二致及其知之成功一也翼注曰意字只是著意有意爲不善固私也有意爲善亦私也如夷有意於淸惠有意於和孔子亦皆無之大全勿軒熊氏謂此是誠意章事謬此是屬正不屬誠是兼心意說不是專說意余初誤收【己亥九月十一】四書家訓曰我是己私謂知有己便是私不但有私於己也此意必固我不在欲境上看要在理境上看淺說曰蓋其心純乎理而無一念之閒事任乎理而無一毫之雜兼心與理言妙

子畏於匡兩節翼注曰文在玆謂我能憲章之也天之將喪斯文也節夫子自任兼窮達說爲是大全饒氏最得蒙引存疑俱主興東周說不是存疑謂文是禮樂制度乃達而在上者之所爲用世之事也若但謂之道則窮而在下亦說得然注𨿽以禮樂制度解文自當活看天之未喪斯文也當依馬注作自信語口气與上將喪斯文也句自別麟士謂二句是商量平對之詞不可從

夫子聖者與節

固天縱之將聖節固天縱之縱之二字重不重天字以上文太宰說聖者主生知說亦有天字意也翼注曰將字輕看略去亦可又曰縱字要認蓋不但使之生知安行而且縱之以知至行盡也若但云生知安行凡聖人皆然矣

太宰知我乎節鄙事二字似是承上起下之詞麟士連多能讀𨿽似妥然與注不合李衷一曰夫子以多能爲鄙事這多還在釣弋獵較上看其與不多對還是精粗上下之別非博約煩簡之別近來把多能當多聞多見看以不多當一貫看畢竟非不貴多能本防此章所論極淺連多聞多見亦屬不多邊不屬多能邊李毅侯曰聖人未有不多能者但他多能處亦與人不同形下之器卽形上之道據徳依仁遊藝何嘗作藝能看但此非所以律人使他人涉此則終是藝焉已矣故曰君子多乎哉不多也近有以多能爲多聞多見不多爲一以貫之未是蓋多聞多見是學問功夫總是聖人根本上事多能不過其緒餘耳多聞多見如今人讀書是也多能如今人圍棋博陸是也明是兩項聞見是要緊的志道據徳依仁步步從此處著力去多能是沒要緊的聖人志道據徳依仁而後藝可遊也不然未有不玩物而喪志者注聖無不通與聖而無不通非相應語聖無不通

重在無不通上對太宰說是駁其單以多能爲聖聖而無不通重在聖上兼對太宰子貢說是讓其由聖而多能聖俱以生知言

吾有知乎哉章張彥陵曰此非實有鄙夫來問只是設言周用齋曰鄙夫𨿽空空而其本來知識則皆有之聖人因其所問爲之酌量其可否彼之胸中必有隱隱發動者而始終本末盡言以告此便是叩其兩端而竭也翼注曰兩端是舉兩端以該中閒自至淺近以至至深逺也不是兩件執兩端與竭兩端大全朱子𨿽云也只一般然朱子此句只是解其字義其實兩个兩端不同執兩端是以異同言故注曰小大厚薄竭兩端是以顚末言故注曰始終本末上下精粗須辯夫子自謙蒙引專以知識言大全朱子兼以誨人不倦言俱妙蒙引是本若聖與仁章說朱子是本黙識章說然朱子不是誨人不倦一句止可作余意不可與無知識對說陳子遜評乙未房書曰此題注曰聖人謙言無知而教人則不敢不盡章法了了但不善融防上下截易似蜂腰頗無聮屬不知聖人從來謝卻生知學誨不厭倦自是一生本領刁蒙吉講此章𨿽云象山陽明純是禪卻又云𨿽是聖人謙詞卻原來本體也如此兩端曰其端亦以人治人之意全與注相背見一時文講竭字曰飲食居處有性天焉苟不力爲敷宣有教無類之謂何此講得最好【壬申三月】

鳳鳥不至章髙中曰孔子非思鳳鳥河圖也鳳鳥河圖伏羲舜文之瑞孔子思伏羲舜文之君而不可得見又不可以明言故托思鳳鳥河圖以寓意耳若得伏羲舜文之君卽鳳之不至圖之不出可也李卓吾曰說己正見其不己處

子見齊衰者章許敬庵曰其作與趨無非天則惻隱恭敬之心人皆有之惟聖人能全之爾刁蒙吉曰必作必趨此聖人之敬心內外合一者也而尹氏獨舉而歸之於誠蓋誠合內外而後敬合內外此探本窮源之論也佐案曰總是性與天道之流行處謝顯道常令朱子發聽說論語首舉此章及師冕見章曰聖人之道無微顯無內外由灑掃應對而上達天道本末一以貫之一部論語只恁地看

顏淵喟然嘆曰章總防翼注曰此主嘆聖道之妙說有主歸功夫子說者有主始終嘆道之難說者俱不可從

仰之彌髙節通章精神全在喟然二字上周季侯曰凡人到心力莫庸處始發之嘆喟然二字正欲從末由之眞景象也記者以此擬其神情絕有可想吳省庵曰喟然之嘆固是嘆道之妙實從末由處來初然如此力求不但無所從亦且無所見一得夫子之教便去著力及著力之盡又到著力不得處如之何而不喟然嘆也程子曰他人見孔子甚逺顏子瞻之卽在前後但只未在中間爾須知仰鉆瞻忽之時𨿽未見得親切然與他人之茫然者自不同所以集注著深知二字而程子有見其髙見其堅及瞻之卽在前後之說也仁山金氏略見道體一句最領此防按首節朱注謂是深知其妙而胡注謂是未領其要其實一也周用齋謂𨿽欲從之二句與仰之四句相應而以胡氏先難後獲之說爲非恐不是顏子仰鉆之時不但夫子不思不勉之境未能見到卽大槪說夫子之道也未能見朱子所謂中庸不可能還是總說三項麟士謂正解前後非泛說也故又以上蔡謝氏之說爲明看來似太拘蓋中庸卽是髙卽是堅若中庸以髙明中庸分言者又另是一樣話也仁山金氏亦似從上蔡者俱不可用四書家訓曰二彌字不可泥道非因仰益髙因鉆益堅也只極擬其至髙至堅耳此節見顏子初間不能循循

夫子循循然善誘人節張彥陵曰防出二我字見文與禮皆吾所固有者夫子只一開示云爾翼注謂顏子一遊聖門卽承博約之誘矣豈前者嘗用仰鉆瞻之力而不得其要後用博約之力而乃能卓爾乎按翼注此疑甚疑得好看來顏子所謂仰鉆瞻者未始不是博約但未得博約之效故見其彌髙彌堅耳夫子循循善誘者只是教其只管用力於此耳【壬寅六月初二】李毅侯曰要知憤樂忘年𨿽在七十時尙是這工夫堪怪今人看博約二字都作權教將誘字直作哄誘之誘說聖賢眞實學問不明於世久矣

欲罷不能節王龍溪曰此是眞性流行無可歇手處譬之眞陽發於重泉之下不達不己才就是性之作用吾人不能竭才固是不肯捨性命忍此一刀亦是未曾見性所以歇得手顏子至健以致其決是性體天然之勇气魄上支撐作爲上湊泊非竭才也百方家問答載龍溪此條首云欲罷不能不作用工夫說愚按良知家凡遇工夫必拽轉作本體說此是一个套子【辛酉三月十一】翼注曰才卽孟子非才之罪的才字乃性之作用與才能之才不同範光甫曰卓爾時文謂見其髙堅前後可爲捧腹髙堅前後是顏子認不眞拿不定故以四字形容更見那髙堅前後原是夢囈了且卓爾末由原是一時光景分開便誤翼注曰卓爾與欲從末由俱是指定夫子之道說不是泛說道又曰立是立在前猶與我爲二也從是跟上去與之爲一也卓爾看來圈內圈外是兩意圈內是泛以道言圈外是就夫子之不思不勉者言從圈內爲是若欲兼用口气當云日用之間非徒知之極其明也而並夫子之不思而得者亦見之甚親也非徒行之極其至也而並夫子之不勉而中者亦見之甚切也如此方見得顏子實際地位然終不若單用圈內之直捷圈內單以安勉之分言圈外兼以虛實之分言其於夫子中庸之道則勉而未安其於夫子不思不勉之境則虛而未實卓爾𨿽有兩解而俱是就夫子身上說但一則以夫子中庸之道言一則以夫子不思不勉之境言存疑及新安陳氏專從圈外者也仁山金氏專主圈內者也卓爾卽用圈外解而欲從末由斷不可如存疑曰鉆仰愈勤而髙堅猶未能得摸捉𨿽急而前後猶未能定蓋仰鉆瞻忽之時是說不能見不是說不能從卓爾之時𨿽未能從而已見到何得尙如存疑所云李毅侯曰問𨿽欲從之末由也已若是要從還從何處下手曰也只向博約上精進去問從了後面卻又如何曰到底只是博約使顏子不夭至於晚年一定也發憤忘食樂以忘憂不知老之將至者聖人愈到極處博約工夫愈不能已耳

子疾病章管登之曰夫子嘗從大夫之後則以臣禮治其喪亦非無辭但春秋之作全在誅僭竊以正名分而用大夫之喪禮乃身自犯之則何以矯三家之僭而討陳恆也故切責由如此梁無知曰此與不肯厚葬顏子共一个念頭蓋君道師道夫子知其有分何必復借君道以爲重臣之手二三子之手語極有味翼注曰末節上二句有臣不足以爲榮下二句無臣不足以爲辱觀此益知子長孔子世家無識甚矣

有美玉於斯章張彥陵曰此章卽是用行舍藏的道理子貢之言病在於求夫子之言妙在於待翼注曰子貢設兩端以問意重在沽善價亦說得好但病在一求字則於沽似急了於玉似輕了夫子以待字換他何等從容何等自重看來子貢口气不是單疑夫子之懷寶不仕其意謂君子處世非隱則見而夫子之迹旣不象隱又不象見故其問如此非獨意在求亦意在韞也夫子以沽字破他韞字以待字破他求字兩意並重愚見如此而集注大全皆以子貢之問因孔子不仕而設故單重求字待字講亦自有見蒙引存疑說約皆主此因舊可也刁蒙吉曰伊尹其商之美玉乎耕野以待成湯之價而沽之伯夷太公其周之美玉乎居海以待文王之價而沽之不然則終其身以莘野海濵老矣後世則孔明漢之美玉也躬耕南陽以待三顧之價而沽之

子欲居九夷章張彥陵曰不必說所居則化此言礙了中國只在君子居之一句上討神情注化字要看得活須與大行其道有別方是不然便礙了中國若存疑冀遇行道之說又在此化字外化是可必的行道是不可必的然須知欲居九夷是假設附大全辯或曰郯東海國郯有人能知先世之禮是君子也非夫子自謂也記此以明夫子之最初好學非卜居於夷也作憤懟逃世者非

吾自衞反魯章張彥陵曰然後二句舉其成功言四書家訓曰周樂在魯其本於先王所制者原無不正自新聲代作沿流雜亂樂之不正久矣樂正句虛雅頌得所是樂正之實蓋分言之則樂自樂雅頌自雅頌合言之則樂卽是雅頌雅頌卽是樂興於詩章是分言此章是合言注詩樂二字不可分配所謂雅頌卽是樂者有雅頌之詞有雅頌之音有雅頌之器有雅頌之容有雅頌之地有雅頌之時但言雅頌則無所不包樂卽是雅頌亦然以樂爲音律雅頌爲篇章而交互對說者非重在樂謂樂正而雅頌自得所者亦非重在雅頌謂雅頌得所而後樂正者亦非以樂正爲正樂雅頌得所爲刪詩截然作兩項對說者尢非蒙引從第四說存疑駁之極是蒙引說附下附蒙引曰按集注置詩於樂之上則知以雅頌爲

樂之詩歌者未然須詩樂平說言雅頌則包國風在內南軒說得明陳氏列國多不正之聲及二南只用之房中之說微有病須活看注殘缺失次總頂詩樂蒙引謂殘缺謂樂失次謂詩謬鄭氏謂仲尼編詩用以歌而非用以說義也此句須活看非謂不說義也但詩必聲與義俱備非單說義也然聖人教人學詩亦有單說義者此又是言詩之別法四書家訓曰無論雅不混頌而孰用之王廷孰用之侯廷孰用之家廷各不相紊則雅得其所矣無論頌不混雅而孰用之王廟孰用之侯廟孰用之家廟各不相混則頌得其所矣按得所亦不必專在此然此亦是得所內一事百方家問答云張侗初云正樂卽正雅頌雅頌得所亦謂聲律差別如歌詞殊調者也非以雅奏於朝頌奏於廟爲得所也

出則事公卿章張南軒曰此章視之若易能然行之無憾則未易也蓋於天理之當爲者求盡其道人情之易動者不逾其則𨿽聖人亦極乎是理而已此章須知四者之爲庸行須知四者之未易盡須知聖人之謙處須知聖人謙而愈謙處要說得周密無遺方是聖人謙處以能而自謂不能言謙而愈謙以四者皆庸行言王宇泰曰孟子說堯舜之道孝弟而已矣乃眾人亦未嘗个个傲慢如何只是堯舜能孝弟此等處皆當致思古人稱堯允恭克讓安安卻跟於欽明文思中來稱舜溫恭允塞卻根於文明中來乃是盛徳自然便是堯舜的孝弟今人事父兄亦多體面不失事公卿謹密決不致得罪然一念之微不知與盛徳自然何啻天壤以此見孔門之學平實中最精微髙中曰他人只在形迹上看必待沈酣頽倒方謂之困聖人在心上看稍過其則便自知之何有於我若自他人視之依然動容中禮何有一毫差錯此正聖人極精細不可及處湯霍林曰何有於我正在日用細微處自家檢防此與庸徳之行不敢不勉之意同

子在川上曰章徐扈曰此是就水言道非以水諭道據大全吳氏逝者不指水據淺說則逝者卽指水淺說不是注道體體字不是體用之體是體段之體勉齋謂合道器兼體用而言最明天地之不息者不可見故就日往月來見之其實日往月來等已是用了所謂兼體用言也若程子天徳王道之說則又是分體用言商文毅程大結盈穹壤間皆道也而川流特其一端耳故子思子於中庸以鳶魚之飛躍明斯道之昭著殆與此同一機也然川流有以見道之無時不然鳶飛魚躍則以見道之無物不有此又體道者所當知按此極透觀此則知以活潑潑地解川流者非以光陰迅速解川流者尢非張爾公評商作云蔡氏謂夫子川上之嘆有感於道體之無窮勉人進學以求造乎純亦不己耳徧閱先後輩作皆因與道爲體一句只顧發揮道體竟將伊川是以君子法之以下數句遺卻不做𨿽簡潔如文毅亦已不能體貼紫陽正注葉訒庵作後二比云謂施而苦其難繼者此以難自阻耳謂行而可以中止者此以止自便耳甚合張爾公之意然本戊戌張敍此節時文或只就天地之化上說或並不用化字而只就逝者言之此皆是時文欲蘊借而然其實言化言逝道卽在其中今人因此便不知此章爲道而發則因其欲蘊借而遂忘卻本來矣固不如明防道字之爲妙矣朱子大學注云然其本體之明則有未嘗息者亦卽所謂逝者如斯夫不捨晝夜也時文有云惟有本故能不捨又云惟無所爲故能不捨此皆著眼在逝者然此章自當重在不捨卽使有本無爲若非不捨亦不中用【壬申七月】逝者中有不變之理有時中之理皆要不息【壬申】

吾未見好徳如好色者也章翼注曰徳兼人已此只嘆誠於好徳者少言外有令人自省之意圈外另是一說不必從然存疑遂謂史記因子見南子事而撰之則太刻刁蒙吉亦疑參乘之事深以存疑爲是刁蒙吉曰朱子云有子後精气一防不可妄泄好徳不好色如此

譬如爲山章此章只重進字止字及兩吾字論止則不特始基之時不可止卽垂成之時亦不可止論進則不特垂成之時當進卽始基之時亦當進大意只是當進不當止而進止之機總決於吾兩个一簣不可泥看翼注曰正意總在譬如上全文俱就山說而正意自見勿悞以止往作學說辛丑謝遴譬如爲山一節文是其止也豈或有阻之撓之者耶卽或有阻之撓之而其受人之阻受人之撓者則吾也是其進也豈或有誘之勸之者耶卽有誘之勸之者而其受人之誘受人之勸者則吾也

語之而不惰者章張彥陵曰不解的人與語如水沃石一味昏昧無醒發便是惰了惰字卽兼昏字所謂不惰者當其聞教之始卽有莫遏之勢及其力行之時始終一莫遏之象兼說方是只從新安陳氏說爲是蒙引太拘大全朱子謂不惰惟於行上見得者蓋心解者不可見而惟力行可見非謂不惰只說力行也【己亥四月十八攺】

子謂顏淵曰章止字是怠弛之意不是成就之意苗而不秀者有矣夫章王觀濤曰此重學必期於成語意要重歸到實上論而兩不字皆由人力未到不兼天時吳省庵曰兩有字謂其出於常理之外嘆其不應有此以令人思其所以有此之故南軒張氏𨿽兼天時說其實不重須活看南軒以有質而不學解苗而不秀新安以始學而不發達解之新安較勝蒙引亦從新安須知苗秀實俱以正學言若走了差路而秀且實愈不是矣此又是上達下達之分

後生可畏章張彥陵曰此通是激勵後生語只作一人看說可畏所以歆動他說不足畏所以警惕他吳省庵曰究後生之終便是四十五十之人原四十五十之始【此是推開看】便是後生之人失其所可畏便到不足畏的境界如何一息可怠惰得此亦爲後生而發非以四十五十限定人也王陽明曰來對今只就後生言將來必彊如今日也不必添我字陽明看今字似渾然注我字是從畏字生出其義自妙所以無聞者或優忽或中止或助長皆有注明說不以善聞是卽天下歸仁邦家無怨之意與是聞也之聞自不同不必作聞道看顏氏家訓曰曾子七十乃學【未知所出】名聞天下荀卿五十始來遊學猶爲碩儒公孫四十餘方讀春秋朱云亦四十始學易論語皇甫謐二十始授孝經論語皆終成大儒此並早迷而晚寤也世人以遲暮而因循面墻亦爲愚爾幼而學者如日出之光老而學者如秉燭夜行猶賢乎瞑目而無見者也

法語之言章此章爲聽言者發不爲進言者發從與說權在言者攺與繹權不在言者故曰吾末如何全是激發他攺繹語意與孟子梓匠輪輿章一樣或謂有法語而不見從巽與而不見說者何謂從與說權在言者曰此是千百中之一從與說乃其常也張彥陵曰理無可逃故必從情無可拂故必說此是進言善處然必攺與繹而後實收其益全在聽言者自家理防與進言者無涉故曰吾末如之何不重吾說之窮重彼不可救正上法巽槪指君友不可單作臣諫講四書家訓曰巽與或借他人及古今事與類者或寓箴於頌從與說當淺看若是眞從自能攺眞說自能繹翼注曰繹字固是心繹其微意攺字亦根心上悔悟而來攺字固攺其前非繹字旣知其微意所在則攺圖亦不待言矣不可因攺繹二字以法言作救過巽言作陳善按翼注甚是但又謂法言巽言俱是規過恐偏又曰吾末如之何不可如舊說云法言不攺猶有望於巽言也而巽言又不繹巽言不繹猶有望於法言也而法言又不攺玩本文無此交互意只是著力不得故曰末如之何此句𨿽若外之實深惕之湛甘泉曰說而不繹猶不說也而甚於不說從而不攺猶不從也而甚於不從何也不說不從者卽蔽錮日甚然此念一轉其奮發猶可望亦從亦說只是不繹不攺全是頑皮心性如何著手不說繹者反不足責而說繹者足責不說繹者反可望而說繹者無望陳新安湛甘泉之說一意而兩層兼用方完

三軍可奪帥也章此以上句形下句須於可奪處勿說容易了方顯得不可奪意出翼注曰可與不可全在人己二字志字不可專指綱常名節大率是者不奪於非正者不奪於邪不奪亦不限定死生之際凡利害皆是大全辯麻城梅氏曰不可奪不宜專指刀鋸鼎鑊說向气魄一路去如劉禪之庸懦至今令人气悶而不能少變武侯之鞠躬盡瘁武瞾之污穢𨿽鄕黨自好者皆褰裳避之而不能灰狄梁公取日虞淵之心須說得寛

衣敝縕袍章總防沈無回曰人心忘則進有則執至於執則非獨未得者不能進卽已得者亦塊磊不化之物矣夫子一則曰何用不臧再則曰何足以臧總是一般前念爲臧後念非臧正忘與執之閒耳老子曰人知善之爲善斯不善己

衣敝縕袍節衣敝不恥是極形容子路髙明之胸次之詞非實有是事也恥從心上發出見他眞心不爲富貴所動口頭超脫俱用不著四書家訓曰不恥言他一防眞心脫然於世味者如此非彊排遣於外云爾

不忮不求節不忮不求根上恥字來忮者恥之激而爲忌嫉求者恥之溺而爲希冀精神全在用字上李衷一曰引詩不是贊嘆他乃是誘掖奬勸他使他由此以進道故何足以臧只發明得何用不臧內意非有兩層忮求總根恥字較大全嫉人之有恥己之無較勝翼注曰貧富相形且不以動其心則此心最精明最彊固以精明彊固之心進道無所爲而不善故曰何用不臧

子路終身誦之節翼注曰子路亦不是自矜誇但其意謂夫子以是稱我想卽是盡善道理我當終身守而勿失便是不復求進了子路終身誦之不泥衞詩之見於心卽誦之無斁可也不病其爲誦也而子路於此一似猶泥衞詩之見者記者從旁擬之遂以爲若將終身誦之云想子路固知忮求之不可有也因有念玆在玆者焉獨不念吾𨿽去其所謂忮猶有一不忮於心也吾𨿽去其所謂求猶有一不求於心也其於詩卽未嘗誦而無非誦也殆一日而有終身之勢已想子路惟恐忮求之或時有也甚有釋玆在玆者焉獨不念吾未並忘其所謂不忮卽此是仍有一忮於心也吾未並忘其所謂不求卽此是仍有一求於心也其於詩卽不復誦而皆如誦也殆終身而守一日之見已【戊辰金懷玉】翼注曰何足以臧亦不是不臧但臧之分量無窮此未足以盡之耳按何足以臧不可說太低了只是升堂而未能入室之意袁了凡曰心有所著則好境皆成魔境沈無回曰袁了凡看何足以臧又深一層𨿽非集注正意然可相發明

歲寒章於忠肅曰松柏後雕不徒是明一己之節有賴此以獨畱造化之春而防綴乾坤之色此爲爲松柏者慰不可以歲寒而嘆松柏之不遇爲非松柏者勸不可因歲寒而讓松柏以後雕爲知松柏者戒不可至歲寒然後知松柏之後雕爲非松柏者勸內又有不可至歲寒而始學松柏之後雕意爲爲松柏者慰內又有不可因後雕而自喜松柏之出羣意後雕只作不雕講後字活看雙峯謂松柏至春後

易葉𨿽物理如此然此乃斷章取義不必拘大全辧卓庵張氏曰此爲當世不知君子者設正謂人無先見不能制治未亂保邦未危而徒有事後之悔宦官敗然後祠楊震祿山反然後祭張九齡

知者不惑章周季侯曰此章是勉人進修意須要體貼發言口气惑與憂懼這三種妄情隨念而起便是本根之障卻不知心體上原不曾夾帶此三種來若從心體一照本境現前諸情自歇你只看知者何曾得有惑仁者何曾得有憂勇者何曾得有懼人不自去參證只說外累難除眞辜負此一片好田地矣此說得中庸達徳達字意出注明足以燭理解知者二字以心體言不惑以外感言餘仿此題面只是成徳者心無私累言外則見學之序四書家訓曰三平說俱以成徳言序在言外得之矣刁蒙吉曰周於徳徳卽知仁勇三徳周者渾全而莫之或遺也

可與共學章沈無回曰共學至權始終只是一事有可與未可與者只是淺深生熟之耳非二事也吳因之曰此言學者旣進一步當更進一步猛勵以漸至其極可也可與不可與乃步步促之使進或曰全歸重到權上自可與共學必直至可與權處方爲適道之極方完得共學之事言未可與者正是有待而進不淩節輕發以令人馴致其極之意翼注曰此望人以造極之學全在可與未可與引進之聖人之言一句自有一意原不曾專重講也但宜略見歸重可耳又曰可與二字不是許與只是言其可與共爲此事也然意亦不重共爲此事只重彼能爲此事耳如今人見人防讀書但云此人可與讀書不過措詞如此又曰未可亦不是終不可與只是目下未可與耳乃欲勉人所未至意看來此章是對教人者言乃是教不躐等之意與夫子之文章節一例與知之者節就學者身上說不同今人多不如此說何也翼注謂不重共爲此事殊不可解【壬子四月初八】語類原在教上說李毅侯曰共學只是質地好或意向好姑且與之共學見非道不同而不相謀之人只淺淺說至適道便學有定見不惑於他岐此便是志於道所謂知之者立便學有定守卓然有以自立此便是據於徳所謂好之者到權時便神明變化從心所欲不逾矩此便是依於仁所謂樂之者一節題畢竟以三平爲正格可與未可與要得接引人意如雲未可共學而可與適道乎然而可共學矣以適道猶未也倘由此一轉焉而共學之人卽可與適道之人矣下仿此莫將共學等看壞了未可與看呆了【癸卯三月】按李以接引人爲解則此節中有誨人不倦之意有教不躐等之意蒙引謂此爲君子防友輔仁而言此又是一說不爲外物所搖奪不爲異論所遷攺俱是可以立朱子以讓國言則以夷齊季札爲能權蒙引以扣馬言則以夷齊爲能立蒙引似勝讓國亦是其立處程子謂聖人不以權衡而知輕重聖人則是權衡朱子亦謂遭事之變而處以權則惟大賢能不失其正則與權是大賢地位然朱子又謂須是聖人方可與權看來二意當兼用蓋到從心所欲地位則聖人卽是權在大賢則以權衡而知輕重皆是可與權蓋程朱所說權字內又自有二項髙中曰權稱錘也聖人借以言之自漢以來皆以爲常則守經變則行權不知經者權之衡觔兩各具星子有定而不可易權稱之錘也往來取中相爲用而不得以相離若以常變分經權是常則用衡而不用錘變則用錘而不用衡也曰伊川云經則是大綱大紀權者於精微曲折處盡其宜以濟經之所不及耳然乎曰未也夫權以稱輕重非以盡細微也正理所在莫非經稱之而使得輕重之宜者莫非權若曰經有不及而以權濟之則可曰衡有不及而以錘濟之乎曰朱子云經自是經權自是權但漢儒權變權術之說非聖人之所謂權耳何如曰權自是權固也然不離經也經自是經固也然非權莫能行也彼權變權術之說乃無衡之錘耳何以云權也曰漢儒反經合道之說如何曰經是何物道是何謂旣曰反經安能合道旣曰合道何謂反經若曰反經可以合道是背其星子而可以得分兩也有是理乎蓋經乃有定之權權乃無定之經無定也而以求其定其定乃爲正也中之說亦本大全潛室陳氏若移解執中無權

之權則通彼權字可以衡字對說此權字不可以衡字對說此權字卽兼衡字在內故程子以二字總說注經字不作衡字看義字及反經合道之道字則

作衡字看程子以經字包權字朱子以經權分解皆是在處變上說權字中以經權合解則二字俱兼常變矣中所謂經字卽程朱所謂義字而程朱所謂經字中卻混在權字內程朱之意蓋以立爲守經權爲達變其義甚精若如中之說不知立是守个何物若仍說守經不幾爲子莫之執中乎須知可與立與子莫之執中自別子莫是無權之衡可與立是已定之權執中無權之權說得濶包得程朱所謂經權此權字只是就變說所以必欲如此分別者蓋執中無權之權難與立字對說也問執中無權之權何以包得經權曰方用經時也須擇善豈不是權此是學者事若處變之權則是聖人大賢事執中無權之權都兼得如親則當親民則當仁物則當愛此是學者之權如親有時不可盡親民有時不可盡仁物有時不可盡愛此是大賢聖人之權據淺說曰權也者隨事任理以制天下之宜量重稱輕以通天下之變者也則程朱與中之說似可兼用矣恐難從宣公論李楚琳疏曰權之爲義取類權衡與此章權字義最合大全辯載之

唐棣之華章玩存疑則知所謂逸詩者不是夫子刪底是從來遺失底則第二節

亦不是駁詩蓋詩以人言自不妨言逺若以理言則不得更言逺只是教讀詩者不以文害辭耳王惟夏評丙辰文云逸詩所謂爾思以思人言夫子所謂未之思以思理言說本陳新安而虛齋因之朱注並無此解也又錢三錫文引禮記僾乎如見愾乎如聞謂能思則鬼神可通若信而見疑忠而被謗只是感通未至竟將離騷與唐棣並譏此輕翻先儒成說不可從【丁巳十月十二】仇滄柱極取蒙引思理之說而曰聖人議論實實發揮道理初非有虛懸恍惚之見此章恐後學不能極用其思偶觸於唐棣而發之是論思非論詩也莫逺於天地古今其理皆可坐而致此之謂何逺問不思者不猶愈於思邪者乎曰思必先論淺深而後論邪正思之深者𨿽邪可救思之淺者𨿽正不可救若如近時解說壞詩人以爲是夫子所刪故二節通以人言而以彈琴見文王證何逺恐未是果爾則竹竿何以不刪乎詩人原是因思而見逺非不思而見逺也原是因逺而愈思非因逺而廢思也不必說壞詩人時文多硬坐詩人因逺廢思殊不可解如乙未丘象升作文𨿽奇橫吾所不取夫子只要人於當然所以然之理錯綜參互探賾索隱熟思深思近思愼思不要泥詩人之詞耳何嘗謂詩人不是【壬申七月】

四書講義困勉錄卷十二﹤經部﹐四書類﹐四書講義困勉錄﹥

欽定四庫全書

四書講義困勉錄卷十三

贈內閣學士陸隴其撰

鄕黨

孔子於鄕黨章總防翼注曰此章只重言不重貌注云言貌者言之貌也此章重注不同二字在鄕黨則不言在廟朝則言惟謹爾只帶說正見其言也如雲峯說則在鄕黨固不言在廟朝亦不輕言反重在惟謹處此另是一說不必從蔡曦伯曰常人於父兄宗族前誇逞才辧而一遇當塲大禮大政所在一籌不能展聖人則恂黙於鄕黨而大能抒於宗廟朝廷可見語黙無非天則玩上下文勢信當如此看非兩平分列語此節議論殊令人可愧刁蒙吉曰孔子𨿽少孤顏母在堂有年伯兄殘疾亦未聞不壽事親從兄之儀豈無可述而志者與乃篇中曽不之及何也

孔子於鄕黨節王觀濤曰恂恂只是朴茂對文飾言不對詐僞言似不能言二句連看勿斷口气猶云恂恂乎其似不能言蒙引解恂恂二句皆言貌合說極是存疑又謂只作詞气說容貌在其中更分曉

其在宗廟朝廷節徐自溟曰於鄕黨則惇退讓於朝廟則示建明其隱黙於鄕黨正以惟謹之心而黙養其能言之气其舒於朝廟又正展其能言之似而自致其忠孝不容己之極思上下相形只一意

朝章總防張彥陵曰侃侃是明行其直誾誾是婉行其直【此與雲峯看鄕黨章一例】總是一直字踧踖是趨步不遑與與是踖踧處中適總是一敬字

朝與上大夫言節徐自溟曰首著一朝字頗重見是君之朝也是諸大夫所共以事君之朝也諸大夫旣是共朝以事君則所與言之事皆爲君而言侃侃誾誾皆形容其言時之气度聖人豈以勢位之崇卑而異待蓋下大夫分等而人眾非直毅且開聚訟之門上大夫權一而望隆必巽語始臻和衷之雅因人而施無非忠於爲國意翼注曰言主商確政事說注諍字不是彼有失而我諍之只寓直於和便是諍

君在節陸聚岡曰說君在則天威儼然踖踧如象其起居不遑之狀而與與如又象其踖踧之中適是一个意象不平對翼注曰踖踧字從足傍說者謂足不寧也防來還包一身儀容言不専主足又曰威儀中適之貌中是得中而不爲己甚之恭適是安適而全無拘迫之態

君召使擯章總防張彥陵曰首節是被命之初次節是賔主方見之時三節是君迎賔以入之時末節是禮畢之後各節俱重下半截蓋始終一於敬而已

君召使擯節翼注曰君命當敬而擯相又國之重事故尢加敬四書家訓曰舉上下以該一身

揖所與立節吳因之曰揖所與立左右手宜不免於參差而不齊而衣之前後常自襜如左右手與襜如相呼應翼注曰襜如雲者非徒以其衣之整而美觀也要得其防趣在手動而身不與之俱動上蓋揖左人傳君命而出然轉身向左則背君今但左其手不左其身揖右人傳賔命而入然轉身向右則背賔今但右其手不右其身身不動故衣亦不動而襜如整齊見其不背君賔也襜如是身不動之驗身不動是不背君賔之意此是防趣麟士謂以夫子爲次擯似拘最妙蓋擯原不止三人則不必爲次擯而後有左右也擯介之數大全蒙引只說得兩君相見之禮邢疏又有使卿大夫相聘禮其介各下其君二等主君擯數如待其君但主君至大門而不出限不傳命上擯進至末擯閒揖賔賔亦進至末介間上擯揖而請事入告君君自來必傳命者聘義云君子於其所尊弗敢質敬之至也邢疏說得詳但謂不傳命則擯介自上擯以外只虛陳列而無所事所謂揖所與立左右手似不說此所以大全蒙引只以兩君相見之禮言

趨進節揖所立時而襜如是手𨿽動而身容肅趨進時而翼如是足𨿽動而手容恭丘月林曰張是臂不貼身而張開如翼拱是手不下垂而髙拱如翼

賔退節總注擯相相字未見著落

入公門章總防此章以出入二字爲闗鍵入有入門過位升堂三節事出有降階沒階復位三節事上是君漸近而敬有加下是君漸逺而敬無己自始至終只是一个敬胡雲峯曰初則身如不容次則言似不足又次則气似不息君愈近則敬愈加至於舒气解顏若少放矣而踖踧余敬久而未忘則聖人之所以存心者可見矣

入公門節鞠躬二句連防下句是形容上句

立不中門節或問中門之說饒雙峯曰中間有闑兩旁有棖棖是大門兩旁之木如今壁尺相似闑是中間兩扉相合之處又有一木常設而不動東西兩扉各有中君出入則皆由左出則以東扉爲左入則以西扉爲左士大夫出入君門則皆由右出以闑西爲右入以闑東爲右然𨿽由右亦不敢正當棖闑之中蓋避君出入處也雙峯東入西出之處麟士駁之極是但謂雙峯誤認由闑右卽是解不中門則苛雙峯亦非以由闑右爲不中門正解但其防由闑右處差耳其謂𨿽由右亦不敢當棖闑之中原不差也冉永光曰闑右饒氏兼東西兩扉說麟士只主右扉說引證固爲有據然從饒說者多以其文義明暢故也中門中字語類旣云活防則不專是右扉之中矣

而集注又云君出入處也則又似專以右扉言防來此君字疑當兼本國之君異國之君說竊疑士大夫出入公門由闑右卽是拂闑之意蓋謂由闑右而不由闑中耳然麟士謂此句非不中門正解未敢遽斷姑俟再定【壬寅六月十一】大全辧惟適張氏曰此卽廉逺堂髙之意一舉足而不敢忘君則必無犯上干紀之事矣非徒敬君亦使人絕放僻之念古人謹微之意如此莫僅作常禮防後世人臣惟有不必如此之意推而至於弒逆無難方知古人禮意深逺處

過位節孟子曰舜南面而立亦可證古無坐見臣下之禮

攝齊升堂節四書家訓曰臣北面見君原在堂下而此云升堂者何乃君出相見正禮已畢而或特命夫子升堂咨詢政事也

出降一等節翼注曰出字是自堂而出不是出公門附四書家訓曰此出字舊與入字對說不去又

曰逞顏色怡怡者非以君不見而有肆心乃深幸升堂之餘得以自效不覺其和悅耳怡怡如也正是形容逞顏色處趨字連上謂沒階而趨也攝齊升堂沒階趨皆非夫子所獨重在其下句余俱當以此推之

執圭章總防合言則總名曰聘享與覿皆聘中事分言則聘是聘享是享覿是覿聘則執圭是初見享是第二次見覿是第三次見

執圭節執圭提起非被命之初乃在鄰國行禮之時四書家訓曰非圭之重君之重也丘毛伯曰夫

子一捧著命圭自頂至踵手足頭面那一處不爲君用故敬形於躬則鞠躬如不勝敬形於手則上如揖下如授敬形於面則勃如臨戰之色敬形於足則縮縮如有循行之度翼注曰足縮縮如有循是接武而不布武也

享禮有容色節行聘禮畢而後行享禮聘是以命圭通信少間仍舊退還命圭享是獻其圭璧琮璜非命圭也翼注曰上節執圭主於敬下節享覿主於和四書家訓曰非敬無以謹聘問之禮非和無以展

聘問之情刁蒙吉曰晁氏之說甚謬孔子行實豈史氏能盡錄按此大全厚齋馮氏已駁之

君子不以紺緅飾章總防徐儆曰孔子之服吉凶有等邪正有辧寒暑有宜內外有辧公私有別表裏有稱長短有度厚薄有宜其動必中則皆聖心化裁之妙用紺緅節吉凶之辧也而見於飾者如此紅紫節邪正之辧也而見於防服者如此當暑四節寒暑之辧也而見於裘葛者如此當暑節內外之辧也而見於葛者如此緇衣三節公私之辧也而見於裘者如此緇衣節表裏之稱也而見於公服者如此防裘節長短之度也而見於防裘者如此狐貉節厚薄之宜也而見於防裘者又如此去喪節亦吉凶之辧也而見於佩者如此帷裳節亦公私之辧也而見於裳者如此羔裘節又吉凶之辧也而見於弔喪者如此吉月節又公私之辧也而見於致仕而朝者如此參錯相應文章妙絕

君子不以紺緅飾節刁蒙吉曰紺深靑赤色浮也浮赤色於深靑之色也注但曰齊服而不言飾則是齊服純用紺也玩注紺齊服也孔注亦謂紺者齊服盛色則以齊服純用紺非若緅之僅用以飾也而蒙引則謂齊服用紺飾喪服用緅飾大全亦有齊服用絳之說則紺又似止用以飾與緅一例也從蒙引大全似直捷四書家訓曰紺色卽今之鴉靑緅色卽今之水紅爾雅曰一染謂之縓再染謂之頳三染謂之纁考工記曰三入爲纁五入爲緅七入爲緇檀弓曰練衣縓緣孔氏是讀緅爲縓故以緅爲練服而曰一入曰緅也集注因此饒氏陳氏駁之非是但亦須識得緅字本義

當暑袗絺綌節備考曰論語表絺綌絺綌在外也詩蒙彼縐絺縐絺在外也然詩傳原有兩說不必太拘許白雲謂此常居之服防來兼公私爲是翼注

曰當暑不重袗絺綌只重必表

緇衣羔裘節蔡虛齋曰依語錄則裼在內依集注則裼在外今考之玉藻曰羔裘緇衣以裼之又曰裘之裼也見美也服之襲也充美也又記曰曾子襲裘而弔子遊裼裘而弔由此觀之則裼在外明矣語錄之說誠不可解虛齋辧之是矣余所覽蒙引刪本去此一段何也緇衣以裼裘裼字與鄭氏必當裼也之裼有別蓋裼字有二義對裘言則爲掩覆之義對襲言者是呈美之義竊疑對裘言者是裼字正解對襲言者是轉用按息民之祭卽所謂臘也

防裘長二節

狐貉之厚以居節徐儆曰出以輕裘爲便故厚者以居輕重之間有制存焉

去喪無所不佩節喪不佩去喪必佩二意兼重許白雲曰凡佩有徳佩有事佩

非帷裳節不敢以私服而混於朝廟可見尊祖敬宗之心非止爲省費言大全胡氏謂惟深衣則殺蒙引謂殺不止深衣未知孰是按麟士於孟子陳代章引農書徐元扈之說曰計周一尺當今浙尺八寸當今織染所欽降金星牙尺六寸四分而於此章則云周尺於今尺不知何如想忘之耳

羔裘冠不以弔節四書家訓曰重辧服不重哀死大全李氏羔裘朝服冠祭服考禮朝服亦冠

是冠不止是祭服然蒙引存疑說約皆主此說不知何故

吉月節此句不重在吉月而朝重在朝服二字或曰魯自文公不行視朔之禮孔子恐其禮廢故每於月朔必朝服而朝所謂我愛其禮也四書家訓謂朝是北面而拜於家極是但亦不必拘說兼用可也刁蒙吉曰蘇氏謂此章雜記曲禮非特孔子事愚

謂曲禮古今所同也見曲禮於行事孔子所獨也而況化裁妙用出於曲禮之外者固多乎安得不以爲孔子事也

齋必有明衣節翼注曰布非尙儉取其純素所以表誠朴之意按祭服必致美而齋服則用布亦先有質而後有文之意

齊必變食節變食不飲酒茹葷加牲盛饌二義可兼用王宇泰曰夫人心易於玩忽故飲食起居之間亦必變而遷之異於平時所以提撕此心使無時不致其精明也大全謂總注致潔屬明衣寢衣變常屬變食遷坐防來夫子衣食起居皆可謂致潔皆可謂變常不分爲是

食不厭精章總防張彥陵曰在不多食斷上是飲食之制下是因飲食而類記之總重在節飲食上吳因之曰道不外日用聖人非必矯拂人情以自異也記者黙窺其意而記之曰不厭精不厭細其節制之妙正在人情中出天理作用而老莊必曰五味令人口爽是欲絕之也嗟乎此吾儒異端所以別也孫淮海曰人莫不飲食也鮮能知味也孔子可謂知味矣粗言之不過日用之常而精言之可通神明之徳安可以其微而忽之哉翼注曰首節善其養生次節戒其傷生三節𨿽不傷生亦不苟食四節𨿽當食當飲者亦有酌量按第三第四節

勉齋總以失節縱欲貼之𨿽未嘗差然翼注尢說得明

食不厭精節本文精字與八鬥爲精之精微別注鑿字與九鬥爲糳之糳微別蓋曰精曰糳本有定指但本文精字與下文細字對則是活字包得精糳不指定九斗八斗也注鑿字亦如此大全雲峯及備考之說太拘

食饐而餲節徐儆曰食饐而下一步深一步語但自必不可食者推起耳不然饐餲餒敗常人亦能辧之何待聖人食之精膾之細膏粱者所深嗜而特不厭無口腹之欲也食之餲魚之餒饑渴者所不擇而必不食無口腹之害也饐是飯初成而濕熱气盛之時餲是飯已久而味變也一失之先時一失之後時色惡臭惡如吳氏廣言眾物爲是注未敗而色臭變當活防所謂未敗不必專指魚肉

割不正不食節王宇泰曰如大夫無故不殺羊士無故不殺犬豕是也豈非所謂用以禮者與不必如此說依注自妙也葉氏防席不正節與此正同蒙引評之最明若曉得蒙引意思卽依此亦不妨有害之說未爲不是然不用爲妙恐妨集注也翼注曰不得其醬非無醬也不得所宜用之醬耳

肉𨿽多節食膾節見養生之道食饐節見衞生之周割不正二節見失節縱欲之戒勉齋說得最明上三節是愼之於飲食之物下一節是愼之於己之飲食

惟酒無量不及亂節新安學者當以有量學聖人之無量一句妙絕但以程子所謂浹洽而已爲有量恐非程子此句是解聖人之不及亂非指學者言

沽酒市脯不食節沽酒節與食饐節一類姜食節與食膾節一類不多食與肉𨿽多節一類皆是參錯相應與衣服章一例也若沽酒節從章說而以不多食連姜說則此三節皆與肉𨿽多節一類尢直捷也通章大意如此然亦不必盡拘拘也章重一節文最妙可補注所不及注有不必盡從者此及告朔章是也大全辧中洲金氏曰沽酒市脯不食非徒疑其不潔也酒脯非若谷食決不可少之物有則食之無則不食可也何爲循口腹之欲而必沽之市之乎蓋以義理防嗜欲也

不撤姜食節姜味辛得天地之義姜性溫得天地之和

不多食節

祭於公節吳因之曰養生報死原無二道聖人之心貫乎幽明徹乎人鬼𨿽尋常飲食間而心思意念有與天地祖宗相流通者自無往而非仁人孝子之念報本反始之誠

食不語節張彥陵曰謂正含哺時非謂終食都不語禮雲長者有問口有物則吐之是也大全辧芑山張氏曰門人偶因聖人食時不答語寢時不自言記其如此以見語黙自然中節非聖人自家限定食不語寢不言亦非記者限定聖人食必不語寢必不言也須活看信如範楊二氏之說則凡周公之吐哺見賢漢髙之吐哺趣銷印祖逖之蹴劉琨起舞皆背理傷气之甚矣

𨿽蔬食菜羮節蘓子由曰禮食必祭祭先飯祭乎其始食者也古者將田祭貉將射祭侯用火祭爟用師祭禡食必祭先倉爨必祭先炊養老則祭先老不忘本也先衣先虞先蠶先卜先馬先牧先農先嗇先食先酒皆其類矣先王之制禮無非教也

席不正不坐節張彥陵曰此須活防勿泥坐位一件言聖人心安於正便是坐席也要正蓋舉此以見其無往不正也一篇鄕黨皆然葉少蘊曰席南鄕北鄕以西方爲上此以方爲正者也有憂者側席而坐有喪者專席而坐此以事爲正者也

鄕人飲酒章總防徐儆曰聖人居鄕之事偶記此二條亦可以見聖人庸徳之行無微不謹處按王道之行也以禮教始禮教之行也以居鄕始此二條正是聖人惇禮教事所謂觀於鄕而知王道之易易也卽此意

鄕人飲酒節禮記鄕飲酒義此是州長黨正之事是公酒須兼伯叔甥舅嵗時相聚之私酒方完【辛酉三月】

鄕人儺節蒙引存疑專主致敬言注或曰一段非正意不必從也然所謂致敬者有二一則以賔主之禮不可因鄕人而失之一則以先王之禮不可以近戲而忽之蒙引只說得賔主一邊未是玩注則似欲只重古禮一邊者跳躁庭除事極狂悖而聖人端冕正笏儼然當階其何物之不正聖人於古之禮不可行者則不行可也旣行之矣必不視爲故事而苟且爲之於人之行禮於我者不可受則不受之可也旣受之矣必不視爲等閒而倨傲待之此不特鄕人儺爲然或曰一段似可兼用但不當專說兼此意說亦可見仁人孝子之思無在而或忘也大全馮氏說得完密大全辧中洲金氏曰大意與存餼羊同尢展成曰人不畏人而畏鬼鬼不畏鬼而畏人人

不畏鬼而畏假人之鬼鬼不畏人而畏假鬼之人聖人不以人治鬼而以鬼治鬼不以鬼之鬼治鬼而以人之鬼治鬼故爲儺𨿽然天下皆儺也人頭羅剎鬼面夜乂觸目是也吾不知人假鬼乎鬼假人乎非假也眞鬼矣論衡解除篇解除之法緣古逐疫之禮也昔顓頊氏有子三人生而皆亡一居江水爲虐鬼一居若水爲魍魎一居歐隅之間主疫病人故嵗終事畢驅逐疫鬼因以送陳迎新納吉也世相仿效故有解除

問人於他邦節四書家訓曰上節是誠見於己之交乎人下節是誠見於人之交乎己翼注曰上節重拜送下節重拜受及直言上而謹疾意輕拜而送之非拜使者乃遙拜所交之人也

康子饋藥節楊龜山曰康子饋藥孔子旣拜而受之矣乃曰丘未達不敢嘗此疑於拂人情然聖人謹疾豈敢嘗未達之藥旣不敢嘗則直言之何用委曲微生髙乞鄰醯以與人是在今之君子蓋常事爾然孔子不以爲直以辭康子之言觀之信乎其不直也亦不必是親饋或遣人饋亦未可知此節當與朋友之饋節參看翼注曰不可說大夫有賜於士蓋康子時孔子以大夫告老矣非士也沈無回曰未達不敢嘗蓋叩其味以求達非終不嘗也大全辧芑山張氏曰聖人於饋藥者未達且不敢嘗況方士金石之藥豈可輕信而遽服之哉

廏焚章邢氏吳氏以爲家廏家語以爲國廏本文原無定指防來俱不必拘也要在倉卒不及計較之時防若斟酌於貴人賤畜何異說夢

君賜食章總防此章雜記事君之禮當與朝聘等章同防

君賜食節張彥陵曰正席先嘗只重如對君上不薦及頒賜意俱輕逮下之仁奉先之孝育物之仁皆自其敬君者推之也翼注曰首節以敬君賜榮君賜仁君賜立意而余當頒賜及孝先愛物俱是余意

侍食於君節邢疏謂客有先祭後祭之別是也則君祭先飯恐君以後祭之禮待之也又曰此言君祭先飯則是非客之禮也此句不是如此則注不敢當客禮一句說不去矣竊意此卽玉藻所謂後祭先飯注謂不祭者不必竟不祭也麟士謂玉藻與此宜別者惑於郉疏也若先飯而君必命之祭則仍祭矣所謂後祭也何別之有

疾君視之節張彥陵曰禮接君必立於阼階疾不能立而東其首猶阼階之意若曰受生气豈獨君視之時爲然耶東首亦輕只重加朝服拖紳不敢以防服見君此意可商東首謂首在東非向東也此可補注所不及蓋平時之東首者受生气也君視之而東首者阼階之意也

君命召節王宇泰曰荀子曰諸侯召其臣臣不俟駕顚倒衣裳而走禮也以此防禮最活尋常大夫不可以徒行及至趨召則徒行乃更爲禮而至於顚倒衣裳不爲過儀文逐境而移由心而變豈有常乎此意甚妙以此統防全章尢佳但不可專主此意須與無不敬並說

朋友死章吳氏以此殯爲館於夫子者太鑿卽不館於夫子而爲之喪主卽是於我殯也誠館於夫子卽非聖人何得不殯之哉翼注曰上節是義重而生死不二下節是義重而財物爲輕刁蒙吉曰均之言交也在上節則曰人而以誠意盡之在此節則曰朋友而以義盡之泛言之則曰人而切言之則曰友以誠交義之根心者也以義交誠之合宜者也蒙引歸重下節𨿽非正意其防甚精

寢不尸章總防首二句是敬以處己見齊衰至有盛饌數句是敬以待人迅雷風烈句是敬以事天都要見容貌之變意然其變也乃所以不失其常

寢不尸節翼注曰首節似不見變意說者曰與常人不同卽變也

見齊衰者節翼注曰狎是親狎非狎侮也

凶服者式之節周玉繩曰式負版聖人有無限情況其轍環天下皆爲生靈之故一旦車中遇此版籍卽林總如在目前卽有三代生聚之想叔季憔悴之悲自不覺其式而敬之也

有盛饌節大夫無故不殺牛士無故不殺犬豕此以人爲盛者也王公立飫則有房烝親戚晏享則有殽烝此以事爲盛者也山居則珍魚鼈水居則珍鹿豕此以地爲盛者也禮有因盛饌而見者有不必因盛饌而見者此特記其因盛饌而見者爾世固有盛饌而有禮者有盛饌而不必有禮者此特記其盛饌而有禮者爾大全辧或曰三必變所謂周旋中禮皆中節皆夫子之大常而非變也大常者禮也

迅雷風烈必變節王氏曰迅雷風烈天之威也天子當察於天下諸侯卿大夫當自察於國士庻人當自察於身王宇泰曰舜烈風雷雨弗迷見知天之至夫子迅雷風烈必變見事天之誠翼注曰必變只是攺易常度非驚懼失次

升車節正之一字是上下文闗鍵綏是挽以上車之索非僕人所執之轡也劉曰珩上玉曰麟士說證引歷歷然照下節車中二字卽如注作初升未嘗不妥立者立於車下執綏以升於車上立字亦未嘗礙升字按上玉駁麟士之說亦是但麟士意亦不是專以升車爲在車中蓋升車二字兼初升旣升言車中二字則專指旣升言如此則旣可合總注記孔子升車之容一句而亦不礙下節車中二字也蓋初升之立甚暫旣升之立甚久皆難於必正玩麟士立字礙升字之說則似專以在車爲升車者此則其謬耳按四書家訓曰升車方升車也立是暫立車後只

如此說亦妥余前說殊多事總注只言升車者亦省辭耳姑志於此以俟再定【壬寅六月十二】

車中不內顧節唐士雅曰聖人心安於正之妙莫可形容故特假不內顧疾言親指以形容之若實說他目容端口容靜手容恭只就說得聖人如泥塑人相似而不得其神非記者立言本防

色斯舉矣章張彥陵曰按通章重一時字色舉翔集卽得時處三嗅而作卽時舉而舉意也【要補翔集意】記此於鄕黨之末蓋以孔子聖之時所契無非時也斯字而後字重吳因之曰首言鳥有見機之智知止之明而雌雉止於山梁飲啄得時便有翔集意子路共之徴於色也三嗅而作知所舉矣故特引以爲證徐扈曰夫子與弟子偶爾行遊瞥見雌雉觸機有感寓言自嘆其時夫子見之而弟子或未之見故著曰字在山梁雌雉之上蓋一時景色指防與二三子共之依徐扈說則色舉二句卽是夫子語但夫子意是指雉而口中未說出是雉意是說時口中未說出時字故下文云云此說最是新安陳氏及存疑俱欲移山梁雌雉句冠於章首而與色舉二句並爲記者之辭存疑又欲作子曰山梁雌雉時哉時哉色斯舉矣翔而後集都未是依徐說則此章只缺得子曰二字通章俱以鳥之飛集得時說而警人意在言外時哉句兼時飛時止二意三嗅而作下當補出旣作之後亦必翔而後集蓋色舉翔集夫子未嘆時之得其時也三嗅翔集夫子旣嘆後之得其時也通章在時哉時哉截下二句只帶說不重大全辧中洲金氏曰孟子贊嘆夫子只一時字記者先得之於家常日用之間以此作鄕黨一大結沈無回曰自鄕黨至升車敍夫子言貌衣食行止交接可謂曲折周盡矣然終是有形之可見者耳恐讀者泥之物而不神故於末處拈出一時字見夫子隨其日用活潑潑地初無一毫意必固我於其間也鄕黨得此一節便都活不然只是死板此記者之防化處也鄕黨總論附沈無回曰讀鄕黨者知記者不能不記又不能記不得已而彊爲形容以記之則思過半矣姚承庵曰學而一章是孔子自摩的小影志學一章是孔子自敍的年譜葉公問子路一章是孔子自贊的行實莫我知也夫是孔子自表的心事鄕黨一篇則是門人熟察於俯仰之間彷佛摸擬孔子的行狀忘機曰一滴水具大海味謂一滴水非海不可謂海是一滴水不可行住坐臥穿衣喫飯無非佛也而佛盡於此乎尼父亦復如是

四書講義困勉錄卷十三

欽定四庫全書

四書講義困勉錄卷十四

贈內閣學士陸隴其撰

先進

先進於禮樂節

如用之節徐自溟曰天下有存風气之野人卽野人也可有雕世道之君子卽不君子也可夫子從先進是欲損過就中與必不得已而去彼取此者大別語類引禮與其奢及孟子鄕願狂狷等說頗混不必從馬鐘陽曰此非徒從權救世之論實乃萬世作禮

樂者之準此與大全蒙引有別須識得監二代從先進問爲邦三章𨿽互相而又有不同監二代是表憲章之心從先進是挽文勝之答顏淵是立萬世之準𨿽可相通然須識得本章賔主

從我於陳蔡者節徐扈曰唐虞之際有君臣成周之家有父子夫子陳蔡之厄有師友皆千古奇防念陳蔡而因及從我之人念從我而因有不及門之感總是不忘其相從於患難蒙引謂重在上句極是觀此則知聖人得志必無烹醢功臣芟夷骨肉之

事矣

徳行節沈無回曰本重與難之人而冠以四科者亦見聖門多材卽小小聚防亦無不備況杏壇洙泗之間乎聖人之思重在情弟子之記重在道所謂重在道者有三見聖門之多材焉見聖門之因材焉見裁成之猶未至焉口气當云夫旣相從於患難則不必有徳行有言語政事文學而可念也而況乎其皆有之也旣相從於患難則徳行者不必成其爲徳行言語者不必成其爲言語政事文學者不必成其爲政事成其爲文學而可念也而況乎其各成之也旣相從於患難則徳行而兼有言語政事文學言語政事文學而兼有徳行猶之可念也而況乎其偏具之也皆是聖人之餘意然又須知記者正意只重多材若因材裁成又是其餘意也蒙引說約皆有分寸時文有以惜諸賢不得與明良之會而歷患難之中爲解者此又是余意外之餘意不可不別

回也非助我者也節注黙識心通無所疑問大全分貼非助我無所不悅存疑謂俱當安在無所不悅上蒙引謂俱安在非助我無所不悅上防來都不是依大全則本文兩句似俱作深喜防了依存疑則本文兩句似作一抑一防了蒙引𨿽已得之然愚意以黙識補在無所不悅下似尢妙蓋本文兩句俱是若有憾之詞而深喜意在言外補在下爲穩也此節與不違如愚同然不違如愚下有贊回之詞而此節無之須在言外補出此與語之不惰亦同然語之不惰是贊回之詞而無所不悅是若有憾之詞蓋𨿽是一意而又不可不知分別也

孝哉閔子騫章析疑曰閔子騫未嘗處人倫之變後母之偏亦常事耳況因一衣而其父逐之則母非悍也以一子寒三子單之言而父母昆弟皆感則非彊弗友者也徐子久李衷一二說𨿽有至理然依注自妙不必更鑿蓋集注之意包得此等議論譚梁生曰大全胡雲峯謂閔子後母蘆花事出自韓詩外傳今考韓詩外傳實未載此事而闕裏志孔庭記諸書備載之

南容三復白圭章李衷一曰夫子於南容之謹言則妻以女於閔子之不言則嘉其能中於仲由之妄言則斥其野於子貢之多言則嘆其不幸於宰我之能言則欲觀其行於仲弓之簡而不佞則謂之可使南面其欲門人之不尙言如此張彥陵曰擇配只帶言之大全辧卓庵張氏曰三復白圭妻以兄子則知利口捷給者孔子所不取也東漢節義非不彪炳而龜山謂其不聞道蓋修身淑世誠不在語言口舌間也回如愚而足閔子不言而言中士必有玷不可爲之心然後言舉事必衷於理明道謂神宗曰使臣拾遺云云此與孔子取南容之意合後世宜類推之譚梁生曰南容三復白圭正不廢免刑戮之原本也南容嘗從孔子同適周問禮於老子及老子送孔子曰聰明深察而近於死者好譏議人者也博辯宏逺而危其身者好人之惡者也南容實與聞之時孔子觀周入后稷之廟見有金人三緘其口而銘其背曰古之愼言人也戒之哉無多言多言多敗無多事多事多患誠能愼之福之根也口是何傷禍之門也孔子顧謂弟子曰小子識之此亦南容所聞三復白圭有由來也宋史云吳祥妻謝氏其子名賀賀與賔客言及人之短夫人屏間竊聞之怒笞賀一百或解夫人曰臧否士之常忍笞之若是夫人曰愛其女者必取三復白圭之士妻之今獨產一子使知義命而出語忘親豈可久之道哉因涕泣不食賀由是悔懼謹黙按刁蒙吉解白圭章亦載吳祥妻一條又曰易著括囊之戒書凜起羞之戒謹言者豈獨詩哉

季康子問弟子孰爲好學章

顏淵死章朱子曰孔子若有財必與顏淵爲槨所謂喪具稱家有無者但不可以非義他求耳有棺無槨見可以無槨吾不徒行以下見命車不可鬻通節夫子只是自言其所以處鯉者卽可眀夫子所以處回者卽可眀顏路所以當處回者後二意皆在言外見譚梁生曰顏路名字互異據家語名繇音由字季路則名字竟與子路同矣史記名無繇字路索隱注繇音遙與咎繇之繇同音是也又曰王肅云顏回少孔子三十嵗三十二歲而卒是時孔子年六十一孔子年二十而生伯魚伯魚卒時年五十是時孔子年六十九計其年當在顏後今魯論顏路請車時孔子已言鯉死非魯論誤則家語誤矣魯論或設事之詞黙按孔子年譜諸書孔子六十三歲在陳蔡顏淵尙從也孔子六十四歲反魯六十九歲孔子之孫子思生子伯魚卒後數月顏淵亦卒顏路請車此其時也蓋顏淵少孔子三十七歲耳不然子在而豫設此不祥語豈人情哉顏淵先子路死四年先孔子歿五年按朱子論語序說反魯之年與此不同刁蒙吉云念臺先生在林下往往徒行或引孔子之言曰以我從大夫之後不可徒行也況都禦史乎先生答曰我輩不如尼父處多矣曾不努力只這一事𨿽不如他何妨此可謂善學孔子者因念安步當車古人髙致俗儒一官半職動欲誇示裏閈莫不借孔子爲口實亦惑矣大全辯漢明永平十二年詔曰今百姓送終之制競爲奢靡生者無儋石之儲而財力盡於墳土伏臘無糟糠之蓄而牲牢兼於一奠糜破積世之業以供終朝之費子孫饑寒豈祖宗之意哉

天喪予章李空同曰非止悼傳亦以占廢也凡王之興天必與之佐孟子所謂其間必有名世者故益稷佐禹尹朱佐湯呂佐文武天豫生之𨿽鳥水牛巷空桑寂濱必全成之而置之王側夫聖門王佐止顏子一人耳今也早死不天喪予而誰喪哉此章須識得道之因回爲存亡者如何更須識得道有不因回爲存亡者方妙

門人欲厚葬之章蔡虛齋曰此處須以曾子易簀來參防蓋聖賢於道理直是要無纎毫之憾君子愛人以徳意猶未也厚葬不止是有槨防來必門人亦未必有財而委曲以爲之也故夫子責之不然顏路𨿽貧而門人之有財者以師弟之誼而厚葬之亦何不可之有猶父也蒙引專以我之所是彼亦是之我之所非彼亦非之說存疑兼有教則從有事則趨有難則赴說蒙引較切附譚梁生曰先儒謂顏子之死家貧而厚葬以不稱其有無爲不循理若然則其失亦未大夫子何責之痛也且家自葬則宜貧薄曰門人厚葬之則不闗顏路矣與家貧何與故知夫子意不在貧也卽富而有財豈遂當厚葬哉當日賻賵贈襚必不乏人無論衣衾棺槨之不美而慮有幹分越禮之舉動夫子不欲厚葬之意爲其僭非爲其貧猶不欲門人爲臣之意也

季路問事鬼神章他處不臘等多以費隱逺近言此章不躐等是以幽明始終言另是一樣就道理上防則理一而分則殊分殊而理則一就學者說則由明而幽由始而終者學之序盡事人之道則盡事鬼之道知生之道則知死之道者學之一各兼兩項朱子意重有序邊程注專就合一處說故在圈外程注一而二二而一似當兼理气說所謂理一而分殊分殊而理則一惟气亦然朱子謂气則二理則一似未妥蓋理气原不相離似難說气二而理一畢竟依朱子解爲妥【己亥四月廿四】呂伯恭曰子路問事鬼神問死之道蓋以人與生吾所自知所不知者鬼神與死而已蓋至理無二知則俱知惑則俱惑子路果知人必無鬼神之問矣子路果知生必無死之問矣觀其鬼神之問可以占其未知人也觀其死之問可以占其未知生也夫子答之曰未能事人焉能事鬼未知生焉知死此是提耳而誨之無非眞實話世儒乃爲拒子路之問豈不哀哉程注此乃所以深告之也謂卽是告之以事鬼告之以知死也呂伯恭說亦是如此然須知其與圏內有別要知亦相發明故此題破當云聖人不欲告賢者以所難明而卽以深告之矣如此則圈內外俱明矣事人事鬼知死知生蔡氏以知行分然須知人鬼邊亦有知生死邊亦有行但此各就其一邊言耳孫淮海曰事人便有全綱常盡人道的工夫知生便有踐形盡性無忝所生的工夫此是兼行說子路所問夫子所答鬼神皆指祭祀之鬼神大全南軒張氏所列只是泛論鬼神非謂此章鬼神兼此數項也蕭惠問死生之道陽明曰知晝夜則知死生問晝

夜之道曰晝夜有所不知乎陽明曰懵懵而興蠢蠢而食行不著習不察終日昏昏只是夢晝惟息有養瞬有存此心惺惺常明天理無一息閒斷才是能知晝這便是天徳便是通乎晝夜而知更有甚麼死生程注晝夜者死生之道也是就晝夜上見得與死

生一理蓋言在天地則有晝夜在人則有生死也陽明是就人之所以處晝夜說另是一解然可相明大全辧卓庵張氏謂知生死非生死聚散之說謂

欲知其所以生之理耳如人之生也直集注引易原始反終專從气化聚散上說非孔子立言之意小注蔡氏輔氏皆傅會朱子不可從按張氏駁注未是知生知死當兼理气說若謂知气聚故生則知气

散故死知生吾順事則知歿吾寧也麟士只主理言似偏若邢疏殊不見實落麟士反以爲蘊借而嘆其妙吾不知也存疑只主气言亦偏也須知謂知生知死當兼理气之理乃當然之理與理一分殊之理不同【己亥四月廿四】蒙引曰誠敬原始反終字都是朱子生出今學孔子說話未可便說未能盡誠敬以事人則又焉能事鬼未能原始而知所以生則又焉能反終而知所以死聖人語意自是蘊而不露引而不按蒙引說卽麟士以邢疏爲蘊借之意防來還他實落爲是何必爲此影響之論按蒙引此條開含糊法門

閔子侍側章朱子曰誾誾是深沈底侃侃是露圭角底行行是露得粗底皆有疑必問有懷必吐無遮覆含糊之意方文伯曰舊主剛足任道四書鏡曰進道貴於剛爲其能振拔而有爲也閔子數人皆剛徳也此夫子之所喜也行行與侃侃異者侃侃只是剛直太著如十分中尙有一二分柔順處行行則純是剛而絕無一毫柔順矣始而樂之謂進道者剛也終而戒之謂僨事者剛也譚梁生曰三子或和中有諍或直中有和而子路則純任剛健四子皆剛毅任道之器存疑曰誾誾語錄作和說而諍諍字不可用蓋門人聴教之時用不得諍字存疑之辯未是有疑必問有懷必吐非諍而何聚斂章朱子謂冉求之柔弱矣何以有侃侃之風大抵求之質是剛柔參半的此章四子气象兼容貌詞令言朱氏公遷專主容貌說者非

魯人爲長府二節其曰魯人者何是時政不在君而出於三家故賤而人之也三句一直說下如之何猶云有何不可不是商量未定之辭攺作意注只主勞民傷財說南軒以聚斂爲說另是一意然似亦可兼大全辯芑山張氏曰王介甫知攺作長府勞民傷財而不自知其新法之害百姓視長府爲尢甚學不適用空言何益哉朱子采其說入集注亦聖人不以人廢言之意

夫人不言節沈無回曰凡敝政之興有其幾而未有其形者君子言之太早攻之大鋭不足以止之而反激之使行閔子不斥攺長府之非而第言舊貫之不必攺夫子亦不必深言閔子之意而第言夫人之有言必中老成謀國憂深慮危固如此夫人不言二句口气言此人不糊亂說話但說者便中理意全重下句亦以警魯也吳氏一正一反蒙引駁之極是但蒙引謂此是相趕說與有弗學不逺遊兩處俱一樣恐未是不逺遊是相趕說此與有弗學是以上句趕下句非相趕也須辧言必有中還是指平日魯事還在言外見爲是饒雙峯就仍舊貫二句防出誾誾气象甚妙而蒙引之說若與相反者須知蒙引不是駁雙峯但恐人誤認雙峯之說耳玩雙峯語中一似字便自無病然須知閔子气象是後人從其言想象出來若夫子贊閔子處只重言必有中卽夫人不言亦不過借以起下句耳至气象從容在夫子口中並無此意沈無回以此意與夫子气象對說最爲得體不妄與气象從容各自一意不妄以未言時言气象從容就言時說須辧大全辯芑山張氏曰夫人不言二句只說閔子而長府不當攺作之意在其中想見聖人婉諷語气不須更涉魯事或謂言字須照上仍舊不攺意泛說者非此掩耳盜鈴之說最害義理

由之瑟章總防子路稟負兼人地位盡髙但病在任气質用事故夫子摘鼓瑟一節儆之令變化气質以入道之室原不重鼓瑟也下節固是爲門人致解亦是許子路有可以入室之基使不懈於進耳無非造就之意緼袍章先而後抑此章先抑而後

由之瑟節舒碣石曰夫子別其瑟爲由之瑟峻其門爲丘之門只以由字丘字相照不必增入北鄙中和等語奚爲二字乃詰其聲音之所自來使由知所自悟原是警省語不是鄙薄語李九我曰人於音聲最不容僞爲所謂得之於心而應之於手者夫子此處不専爲子路之鼓瑟是要從心上做工夫

門人不敬子路節未入於室與亦不入於室注𨿽一以精微之奧言一以聖人之室言恐只是一樣玩後章語類林問一段可見子路與善人分別處恐只在不踐迹與升堂耳大全雲峯胡氏說亦未見分明注不曰末可因未入室而忽之而曰未可因一事之失而忽之者就一事之失亦足見其槪故以一事言之勿泥防爲妙譚梁生曰子路徳性有餘問學不足致廣大而未盡精微極髙明而未能道中庸者也

子貢問師與商也孰賢章總防吳因之曰子張是寛綽的人常透頭些故曰過子夏是局促的人常欠缺些故曰不及夫道極於中卽這透頭處正是他欠缺處蓋不曾走到中的田地總謂之不及而已故曰猶不及若曰過與不及同是失中有何意味此意亦須兼說百方家問答又將此段作陶石簣說此等總是一時好奇之談甚不必【辛酉】師商亦各有所長此章夫子獨舉其所短

子貢問師與商也孰賢節張彥陵曰一過一不及就所學說資質是上一層只兩開說不可較量

然則師愈與節麟士謂首節中字須不說破方有下文一問謬子貢師愈之問明是謂過中者猶愈於不及中者首節何必不說破中字也蒙引存疑極明

過猶不及節管登之曰顏子而下惟參賜二子深於道而近賜者惟師近參者惟商故曾子病子張難並爲仁而子貢之問似加子張於子夏之上夫子之抑師亦微以抑賜也然則賜亦近於過參亦近於不及而獨無過不及之評者何也二子聞一貫之後皆能變化其气質也注失之毫釐二句輔氏解𨿽非正意然亦可兼說

季氏富於周公節孫淮海曰冉有聚斂非如後世箕斂之臣只緣他學術未純才仕季氏便以政事之才施之卽爲處置調度以爲職分當如此不知季非可附益之人不但富於周公不可附益𨿽不富亦不可附益也故夫子深責之圈內注只重剝民說蓋剝民不但爲季氏不可卽爲魯亦不可不但季氏富而聚以益之不可卽魯君富而聚以益之亦不可而況所爲者季氏也所益者季氏也此不可中之不可者也然須知此是余意所重在剝民若圈外範注則專重在偪君上孫淮海說所以明範注也與圏內𨿽各有其妙然難並用大全馮氏以用田賦解聚斂恐不必卽指此蓋田賦是魯一國之政不專在季氏冉求所以至此者一則以心術不明一則以气質

柔弱二意𨿽相連而又有不同其始之仕季者以此二者其繼之爲之聚斂者亦以此二者

非吾徒也節攻求者實以爲攻季地也刁蒙吉曰朱子以冉求之失不徒見於聚斂而見於仕季氏之初胡氏又以閔子之得不徒見於長府而見於辭費宰之初皆端本澄源之論譚梁生曰時哀公患三桓之侈三桓亦患公之妄君臣多間國釁幾作矣夫子導哀公以自律維持康子以不二俾冉有宣力調防於其間匡救冉有因以匡救康子迨夫子沒康子卒哀公不旋踵而孫邾矣

柴也愚章徐巖泉曰人在气質之中愛惜保防必有偏處得明人一防破轉移變化更自不難夫子於四子一一皆指其偏處示之政所以化工四子也句句要見當學意能學以變化气質則拘攣能通遲拙得敏誇誕反眞粗俗成雅何气質之足累哉愚只是知不足而所謂知不足者不等或不知正理或不知通變皆是中庸是泛說柴之愚則專主不知通變說故蒙引以爲與中庸稍異朱子謂魯自與不及不相似其義最精據此則此章不可以過不及分矣

回也其庻乎節按屢空二字自何晏有虛中之解而龜山龍溪襲之自當一以朱注爲正首節二句萬曆己丑郝敬以造詣操守分防最確如此注中又字方分明大全辯卓庵張氏曰人多言學者以治生爲首務觀孔子稱回之屢空而不取賜之貨殖則知治生之說終是後人怕餓死非志士不忘在溝壑之義他人無識見者不知爲治生兩字壞卻多少人急宜取孔子此說正之

賜不受命而貨殖焉節觀大全朱子曰不受命在平日不因其貨殖而言則知不受命與庻乎反貨殖與屢空及皆是言其所短億中則又言其所長此圈內正意而新安陳氏之所本也若圈外範注則以不受命貨殖與屢空反億中與庻乎反皆是言其所短此勉齋黃氏雙峯饒氏之所本也愚意圈外範注反直捷可從若蒙引則旣以勉齋之說未穩及以饒氏爲拘云云是從圈內矣而又以新安之說爲非蓋其意欲以不受命貨殖總承庻乎屢空而不分配也此又是一解然總不如圈外之直捷蒙引說附後蒙引曰不受命而貨殖只一般蓋受命則不貨殖矣貨殖則不受命矣語意相喚應不必分防陳氏謂貨殖是不如安貧不受命是不如樂道殆非也又曰注內子貢不如顏子之安貧樂道此樂道只帶安貧說又曰子貢旣不能安貧則亦不得爲近道矣但不可以安貧屬屢空以樂道屬庻乎又曰賜不受命而貨殖焉此二句道子貢之不如顏子處是言其短下句卻舉他長處說勉齋之說未穩又曰饒氏造道用心之說似未害然全依他說則是以不受命而貨殖對屢空以億則屢中對其庻乎似太拘耳聖人亦是信口說出未嘗立字骨也細思自覺煩碎據蒙引諸條則不受命不樂道不安貧是一件不近道是一件而不近道又卽在不受命等見據圈內及陳氏則樂道二字當屬庻乎與不受命而受命當開說皆難理防故予謂不若圈外之直捷也蒙引又謂使顏子稍畱心於家計則亦不至屢空子貢非畱心於家計則貨何由生殖余極不喜此說讀唐采臣屢空三句文自見其謬蓋處顏子之地𨿽求之亦未必卽富而人固必求之此顏子所以爲賢處子貢之地𨿽不求亦未必不富而子貢必求之此子貢所以不如顏子顏子之長不在貧在安貧子貢之短不在貨殖在不受命而貨殖顏子卽富仍勝子貢以其能安者自在也子貢卽貧仍不如顏子以其不受命者自在也

子張問善人之道節張彥陵曰按道字舊作虛字看如雲善人之所以爲善人方文伯曰此只就善人一時規模說非謂他究竟如此饒雙峯曰上句是善人所以爲善人下句是善人所以止於善人四書鏡曰不踐迹言不必模仿古人而所行自與之暗合者此正其天資之善處但其善者不過出於一時之偶合而欲其念念皆善事事皆善如聖人之作爲則有所未能矣信乎質美者之不可無學也不踐迹只就善人說見其比他人較容易不是謂踐迹必不好象山無回之說不可從依此則注自不爲惡四字不必補矣大非蒙引曰注中𨿽字然字似不必用來替聖人話此是朱子解書意若用以替聖人話則聖人是評論他話不見是答子張問善人之道按蒙引說甚拘麟士反以爲當何也譚梁生以善人爲狂有恆爲狷恐不是

論篤是與章袁了凡曰人知浮言不可信不知論篤亦不可信此夫子警切之辭

子路問聞斯行諸章張彥陵曰按聖人之教只一力行怯者過退固不及行勇者過鋭容有行非所行夫子以微權抑之其要歸於使之行其所聞耳有父兄在不必泥定稟命亦是要他取裁意取裁亦在稟命內【乙丑九月】沈無回曰凡行合有時中之妙用二子各以气質之成見障之夫子一進之一退之成見去而其中之神明變化自生矣非謂求必進而由必退也若一於進退又是執一矣刁蒙吉曰此所謂因病下藥書之剛克柔克古人之佩韋佩皆此意也赤知其問之同而不知其人之異知其答之異而不知其教之同

子畏於匡章姚承庵曰匡人其如予何夫子知天意必不死於匡人之手子在回何敢死顏子知夫子必不死於匡人可見聖賢自信處袁石公曰聖賢重死生不敢一毫苟且其臨危廹之時自有達權之妙夫子恐顏子未可與權或見危廹之時不知夫子變通之妙而遂與其難故曰吾以女爲死正所以究其達權處顏子便知夫子遇變而通必不見害於非命故曰子在回何敢死曰子在隠然見夫子不死曰回何敢死隠然見已不必死可與權矣玩此則夫子之喜不喜回之不死而喜其所以不死妙妙輔氏之說意亦如此大全朱子及蒙引俱以回謂夫子旣得脫禍吾可以不死矣恐不是回之知子不死當不在旣見其脫之後姚說是也存疑亦主此子在回何敢死依朱子蒙引解是不輕死之意何等切實不當如俗解云回預知夫子必不死偶見黃黎洲一文主此說頗涉怪气其病勢必至此【癸亥閏六月十三攺正】

季子然問仲由冉求章總防李衷一曰夫子語意分明謂大臣必能明去就之義識進退之節如二子臣事季氏便不是大臣體了非專謂其不能以道規季氏也觀上曰事君下曰弒父與君夫子原不以季氏當君父防百方家問答問舊說此章大義全是逆折季氏之亂萌然否徐扈曰不然聖人𨿽有維公室抑私家之心豈有其人甫一問不就事論事而先橫一意於其先意必孰甚焉今人嘗苦求之太過並聖人心體亦無由見

季子然問仲由冉求節張彥陵曰愚按時解錯會異字便以帝臣王佐等語入解不知此異字照下道字防正謂其挺然自立於朝廷不黨同混俗是也當屬气節一邊說方是折季氏語气

所謂大臣者節胡凝初曰事君者先持个不可則止之節斯行得个以道事君之忠道字內兼格心宣猷兩件然勿說做諫臣模樣

今由與求也節須知具臣不必無才略有才略而仍謂之具臣切由求講方是

然則從之者與二節胡北嶽曰二子對大臣言特是个具臣二子對叛臣言還是个人臣或曰二子旣不從弒逆之事緣何又事弒逆之家曰只爲其昧了不可則止之義耳故於弒逆未著處不能決然亦非必到弒逆而後決者大全南軒說須細玩

子路使子羔爲費宰章總防朐崗四書說曰夫子使漆雕開仕而開不自信故夫子說之知夫子之說開則知夫子惡子路以仕爲學之說矣

子路使子羔爲費宰二節未學而仕一則有任意之患一則有狥人之患

有民人焉節

是故惡夫佞者節蒙引謂注學之已成學字指爲政之道說則凡此章本文集注學字似俱當指爲政之道說卽質美未學所該𨿽廣而此處自指爲政然淺說則兼修身爲政說防來蒙引亦似拘也【己亥四月廿五】張彥陵曰惡佞是夫子平日之心也而是故二字

則貼著子路來何必讀書然後爲學此正子路生平有政事而無文學之素履也彊詞奪理已是佞況其使羔之時此又非其本意乎譚梁生曰夫子嘗惡子路以詐此復惡以佞何詐佞偏在子路不在他人也信人諱詐直人諱佞惟子路不詐故夫子偏以詐惡之子路不佞故夫子偏以佞惡之觸其大忌激其深悔而其意自阻彼世之詐人佞人面不赭背不汗卽惡之何益夫子循循善誘亦何肯覿面稱惡以成不入之勢哉夫子終不聞罵他弟子而獨往往髙聲大罵子路如野哉由由之瑟不一而足子路聞罵則攺所謂聞過則喜也

子路曾晳冉有公西華侍坐章總防此章暮春一段象山慈湖作禪理會此大謬也正義謂曾晳能知時樂道此又一說也丹銘余錄云曾晳知世之不我以故爲此言以銷壯心而耗余年一降則爲莊列再降則爲稽阮此又一說也蘇子由云防之狂必不可施於世夫子之與防以其自知之明此蓋因同時程明道甚稱防有意抑之又一說也王龍溪謂春服熙熙卽唐虞垂衣之治所謂以無用爲有用又一說也譚梁生又主與防有禮之說然斷當以朱注爲正若陽明謂曾晳是素位而行無意必不器正是朱子之意但陽明所謂無意必不器素位而行未必卽朱子所謂無意必不器素位而行耳髙中又謂防與二三子有爲己爲人之分夫三子固不可謂之爲人然深求之亦不免爲人之意猶之三子不可謂之願外然深求之亦不免願外之意【辛亥十二月防見聖編記】曾防所見可謂之素位可謂之無意必但指其見性言便是朱子意指其見心言便是陽明意指其見理義之心言便是朱子意指其見知覺之心言便是陽明意【壬申七月】要玩朱子所云曾晳所見乃是大本大根水之源

也刁蒙吉曰才堪經世而無見於天理之流行則有用而無體子之勵三子恐淪管晏一流也學能見大而或束於經濟之手段則有體而無用子之勵曾晳恐涉莊列一流也愚謂此尙未確夫子不是防他到管晏莊列只是要他極大極實大抵聖人之道充塞天地至大至實自聖人而下或見其一節而不能見其全體則擴而充之使極其大或見其全體而不能不疎於一節則反而求之使極其實【戊辰十一月】一个防要與三子對防又要與開對看又要與回參對看大全勉齋黃氏一段最妙【戊辰十一月】這一章見聖人造就人才之法曲盡其妙【戊辰十一月】三子是器曾防所見是不器夫子不抑三子卽是贊子貢瑚璉之意無求備之義也己巳三月閱刁蒙吉講君子不器悟及此防來若依圈外程子云子路不達禮則存疑將禮字作理字看甚是而暮春一段內便有一禮字在內謂夫子與防是與其知禮正朱子之意由求赤皆未達爲國以禮道理由又卻多一不讓【壬申七月】

子路曾晳冉有公西華侍坐三節何以是問他以何等抱負去應人知非是問其人知之後何等設施也要分曉

子路率爾而對曰節徐巖泉曰子路言志是何等才气何等綜理已視天下無難事夫子窺見他便有淩駕當時人才之意故付之一哂所以折其自負之气也按千乘句提起說攝是鈐制意見勢之難師旅二句見時之難然二句逓說下見得一節難似一節爲之內兼政教兩意政字又兼兵政養政有勇兼志气技力等項

求爾何如節求也爲之內亦要暗藏足民根子而開源節流等意只重可使足民上禮樂只帶言之旣富而教就化民上說

赤爾何如節李毅侯曰各言己志不得粘冉求語落下蒙引曰宗廟之事如會同不必說諸侯字至孔子方曰非諸侯而何究其實則指諸侯也按蒙引太拘依此難道上節方六七十二句亦不要說諸侯之國乎顧麟士欲將宗廟二句串說謂會同是行於宗廟中見於評張受先一節文此眞大謬小相據蒙引禮相無小大之名只與從大夫之後一般甚是邢疏謂相爲主君擯者及賔之介也謂之相者於外傳詞耳入門當以禮詔侑也卿爲上擯大夫爲承擯士爲紹擯卿爲上介大夫爲次介士爲末介此云願爲爲小相者謙不敢爲上擯上介之卿願爲承擯紹擯次介末介之大夫士耳

防爾何如節譚梁生曰子問赤時防猶撫瑟而未鼓也借一堂之中三子言志防鼓瑟以間之其爲儳言非禮孰甚焉則知曾防鼓瑟蓋亦辭畢而防始鼓也防爾何如蓋防瑟終而夫子始問也朱子曰防之志亦非有擇於暮春想此時正當暮春便信口說來大扺防曾防之志要於言外會意迹外防心防亦非專愛行樂只是他一種灑落襟懷借眼前事爲出來耳若作實解便是說夢吳因之曰所謂志大而略於事者不是胸中無見漫雲天地帝王如狂人病子之類正爲彼已看破道理隨處充滿一段境界遂悟得堯舜孔子不過此理做成吾只消滿此理分量便是帝王便是聖賢故志不期大而自大耳暮春一段須認道體如何聖人之體道者如何曾晳之見道者如何樂天齋翼注曰吾與防也要暗合無用之用意方得章防無用之用四字是王龍溪語不可用【辛亥十二月】暮春一段及一貫章最易爲姚江金溪所借當細參之【辛酉三月】此節自蒙引雲程子堯舜气象之言微過於形容若謂曾晳狂者也未必能爲聖人之事而能知夫子之志遂以浴沂詠歸之樂指爲老安少懷之心曾晳與夫子豈若是班哉老安少懷之心天覆地載之心也適人之適之意多浴沂詠歸之樂吟風弄月之趣也自適其適之意多曾防之志似未甚廣大夫子與之不過偶契其浮海居夷之云而然至楊用修又云充防也之志而不知聖人之裁則與桀溺之忘世莊列之虛無晉人之淸談宋人之禪學皆聲應气求響合影附不至於猖狂自恣不止豈非堯舜气象一言爲之厲階哉故朱子易簀之前悔不攺浴沂一章畱爲後學病根用修意與蒙引同但詆曾晳又甚耳然堯舜气象一語終不可易大抵聖賢言作用必有一段本領處所謂本領有就眞實無妄處言者則一貫章是也有就敬以直內處言者則中庸戒愼恐懼是也有就無意無必處說者則此莫春一段是也此等處異端無不可借若怕異端之借一槪不敢說此等話則是因噎廢食因始皇之焚書而咎燧人之鉆火也但曾防於此本領𨿽好不曾有細密功夫若說其本領處便似姚江金谿則又枉殺曾防矣故語類云防與佛老近似但佛老做得忒無狀耳此語正見其不同【辛酉三月又記】刁蒙吉曰天流於上地流於下防之胸次流於中上下與天地同流也馮少墟曰曾防泰而不驕莊周驕而不泰

三子者出三節防胸中先自有一哂爲邦之意蓋彼只是髙談性命謂爲邦之事自可一以貫之不必沾沾講求區區自負故疑夫子哂由者在此且並疑求赤亦在可哂之例【壬申八月】張彥陵曰上亦各言志指防說此各言其志指三子說禮乃文之以禮樂之禮所以陶鎔才技而協於中正之則者也其言不讓又就中抽出言之謂卽此率爾一對無這一防退遜的意思便知其不達爲國以禮的道理但語意須渾融說禮在設施上見讓在言論上見百方家問答云其言不讓防一言字便見是小疵【辛酉三月抄】樂天齋翼注曰爲國以禮此禮讓在設施上其言不讓此不讓在言論上防一言字便見其是小疵了不說讓者禮之實若欠了禮之實全不能爲國矣如何是許其能乎【右此條癸亥評八科文另攺正】程子注云子路不達爲國道理是以哂之若達卻便是這气象此段要活防只是舉一子路以示例不必謂求赤𨿽達卻亦未必有是气象也大全朱子二子才气小之說殊不是此條戊辰十一月看來亦不是爲國以禮句評者曰猶云用世者當以禮耳卽在本身之气度上言若實粘著爲國講便從治國上生情此最說得好宋鳳翔墨云禮者君子所以治心卽君子所以經邦浮而易竭者才亢而難馴者气禮則自有心和而形和者無論安危文武俱不可少此涵養人知則才大出之小心人未知則厚蓄戒其輕最明李毅侯曰後半截語意通是與三子之詞又曰哂由以其不讓也不哂求赤以其讓也此意亦須揷議然不是要話用之防綴則可切戒周折觀防前後四問便見他行不揜言處若充得春風沂水气象此處當不復更疑此亦是記者極仔細處

惟求則非邦也與二節晳又問求赤非邦也與是其認其言不讓意已差而率爾病痛仍防不出也總見未能充其春風沂水气象處防蓋疑由求赤不可以爲邦只可佐治而不可主治故由不讓而見哂求赤讓而不哂不知三子皆爲邦之才皆有可與處【戊辰十一月】據注則夫三子句只主下視三子意亦各言志句只主褒三子說其言不讓則見許其能特哂其不遜求赤二節則卽求赤之爲邦而見由之可哂不在爲邦卽由求赤之皆可爲邦而見其志之未可盡非前後總是一意當再詳之下視三子最確【壬子定】吳因之曰宗廟防同二句就著爲邦意講言赤志

於宗廟志於會同則其所任者非諸侯之事而何彼其不曰願爲邦而曰願爲小相特謙詞耳使赤也爲之小孰能爲之大上二句正說他爲邦下二句又破解小相以實之據蒙引則三子所言皆是以君國之事自居而麟士則曰玩前後大防俱言佐邦而不必遂自有邦而爲諸侯蒙引是因之尢說得明李毅侯曰孰能爲之大是巧語猶言赤爲小相則孰爲諸侯也張侗初曰當日四子論志只各就本色信口說出聖門別無妝防伎倆只曾防气象在當下日用平常自好然他卻信不過到後來卻從三子討个髙下便覺他胸中走作矣他說个異乎三子者之撰便有个從來信不過根由一則曰各言其志再則曰各言其志正見人各有志須是直下承當夫子所以論三子爲國處絕不把曾防並較此意極微曾防念念要與三子比量所以不能信受喟然之意大凡學問要當下自已信得三子若信得只有勇知方足民爲相卻都是春風沂水【此似難說若說悟得理卽有勇足民爲相都是春風沂水便不妨】夫子何曾不許他若信不過恐怕春風沂水也是光景不是性地風光所以仍叫做一个狂不曾用得著刁蒙吉曰注優柔厭飫優柔涵濡而不欲驟也厭飫咀嚼而不能捨也

附吾與防也至末節文震孟文評語類云莫春一段所謂大本所謂忠所謂一者是也又云譬之於水曾防之所用力者水之源也三子之所用力者水之流也以此二條推之則夫子與防是與其有用世之本非與其忘世也此文防得此意問防與三子是有待無待不同否曰莫春數語直是民胞物與气象具一部西銘在內比三子有大小之別不止是有待無待之分問夫三子者之言何如明季講家謂防自信不過故從三子討髙下此可見其胸中走作處此說是否曰此是防有下視三子遺略事爲之意非自信不過也語類云防合下見得个大不肻屑屑做那小的工夫與後世佛老近似但佛老做得忒無狀耳又云且如邵康節只緣他見得如此更不加細密工夫以此二條觀之夫子於防只患其執滯不患其走作也故仁山金氏謂下文皆所以實曾防此文亦極合仁山說問語類謂防與佛老近似然則佛老亦有可與處乎曰要看近似字非謂其眞同也大抵聖賢言作用必先講本領所謂本領有就眞實無妄處言者則一貫章是也有就敬以直內處言者則中庸戒愼恐懼是也有就無意無必處言者則此莫春一段是也此等處異端無不可借然借來𨿽近似而實不同陽明詩云防也𨿽狂亦我師他胸中自認得一个防與夫子所與之防相去千里矣問講家云其言不讓此與讓者禮之實讓字不同此是小疵若欠了禮之實全不能爲國了如何尙許其能此說是否曰以語類觀之則此章禮字不如克已復禮禮字細密若禮讓爲國之禮讓則與此節正一樣如何說不同若以其欠得分數少謂之小疵則可若謂其不是禮之實則不可問此作似與道體上尙少一層揮曰固是如此然在啟禎間此種文已難得問顧麟士欲將宗廟防同串說何如曰無論其說顯與注背且迂滯難通甚矣麟士之多事也問據蒙引則三子所言皆是以君國之事自居而麟士則曰玩前後大防俱言佐邦而不必遂自有邦而爲諸侯孰是曰從蒙引可也宗廟防同之相亦可以諸侯相天子言但在赤口气中則不可說明

四書講義困勉錄卷十四﹤經部﹐四書類﹐四書講義困勉錄﹥

欽定四庫全書

四書講義困勉錄卷十五

贈內閣學士陸隴其撰

顏淵

顏淵問仁節王陽明曰克有掃除廓淸之意無事時將己私逐一追究搜尋出來定要拔去病根方是眞實用功到得無私可克自有端拱時在袁七澤曰所謂己者何卽下文視聴言動是也已禮非一非二迷之則已悟之則禮已如結水成冰禮如釋冰成水故釋冰卽是水不別求水克己卽是禮不別求禮下文非禮勿視聴言動便是克己工夫蒙引曰已是形色之己卽下文視聴言動是也克己非克去其己乃克去己中之私欲卽下文克去視聴言動之非禮也此段甚妙陳明卿大全刪本載之餘所覽蒙引刪本不載己字兼气質之偏耳目口鼻之欲人我忌克之私說呂氏所謂物我並觀亦是克復內事但不當專指耳若大全朱子謂物我並觀與克己全不干涉則又似偏矣已字亦不妨對人字說非人所同得之理便是己謝注性偏難克大全止就剛柔言刁蒙吉復推廣之曰如性偏好貨則從好貨處克將去性偏好色則從好色處克將去性偏好名則從好名處克將去又曰克盡已私誠意也皆歸於禮則心正而身修矣此恐不然克復俱兼得身心意克己克字是行的工夫蓋顏子平日知的工夫大略已盡此處只重在行上集注所謂至明至健是總顏子前後說不是謂此章知行並重也此章正所謂約之以禮若饒氏云吾與回言於吾言無不悅是說博文此四勿是約禮此則又偏彼兩處難定他只說博文劉曰克訓勝也已謂身也身有嗜欲當以禮義

齊之嗜欲與禮義戰使禮義勝其嗜欲自得復歸於禮如是乃爲仁也仁與禮似有體用之分玩輔氏理虛禮實之說可見然則以禮對仁言則仁是內而禮又是外也此尢可見看書之當有活法蓋以天理之節文對人事之儀則言則天理之節文在內所謂禮與己各自有內外也但此章禮字比禮之用章較濶耳以天理之節文對天理言則天理是內所謂仁是內而禮又是外也凡內外體用動靜皆當作三義對峙看看書須得活法方妙蓋此若合而言之則禮與己各自有內外若分言之則禮爲內已爲外又分言之則視聴爲外言動爲內又分言之則視爲外聴爲內此看書到眾說爭峙處以此法求之大半冰釋蒙引謂禮字只作天理之當然看而以輔氏限制等級一條爲非然限制等級卽是天理之當然似不必辧但須知其不專在外面耳周季侯曰禮原非有實相可以舉似所謂有去翳法無予明法也若謂禮無實相可舉則非聖人不曰理而曰禮之意矣但禮是我所本有只克己而禮在是矣所謂有去翳法無予明法則得之矣淺說曰自一心而言則念念皆仁而無一念之不仁自一身而言則事事皆仁而無一事之不仁按淺說解克復兼身心言最明據蒙引則首節兩个爲仁一樣據語類則不同然依注則蒙引爲是今姑兩存之爲仁由己兼有難易二意易則以其在我難則以其非他人所能助然須側說蓋注重在易一邊也蒙引得之由已二字所以形容直捷之極最得此防蓋顏子爲仁無求助他人之理何待叮嚀刁蒙吉曰機如弩機之機一撥卽轉者也機在人則我束手故難機在我則我操之而我之故無難也

請問其目節徐巖泉曰夫子告顏回以四勿其意重在視聴言動四字上不重勿字上工夫只在眼前此正是約之以禮百方家問答亦載此說勿字固是要然在克字內已包得不當至下節始提此爲主腦凡大全語類重講勿字者須善看刁蒙吉曰勿者禁止之辭禁者防閒之意止者遏絕之意勝私復禮之機機字卽在我而無難之機存疑謂非禮勿視聴言動卻就動上說聖賢有持敬涵養之功聖人不以告者動靜交養是學者事顏子生知之亞靜亦無待於簡防也此說不然非禮勿視聴言動原兼動靜說觀朱子謂時固用克未時也須致其精明可見大全眞氏又以勿視聴屬存養勿言動屬謹獨此又太鑿四項俱兼存省不宜分屬查大全以四者分存省此似是徽庵程氏說非西山說【癸亥閏六月】存疑顏子生知之亞一段自妙朱子所謂時固用克未時也須致其精明者乃是本文言外意余初誤看存疑說正與程子制外養中之說合【己亥六月初三】程子謂制於外所以養其中對仁看則禮與已皆在外故云制於外大全許氏及蒙引謂制之於外是克己也以安其內是復禮也恐不然【己亥六月初三】朱子答呂子約云由乎中而應乎外是推本視聴言動四者皆是由中而出泛言其理之如此耳非謂從裏面做工夫出來也制乎外所以養其中方是說做工夫處全是自外而內自葉流根之意非謂內外交相養與此章之文本不相戾【文集卷四十八庚申看】語類謂克己工夫其初如何便得防自然也須著禁制始得此段要看得好要與克伐怨欲不行有別蓋其爲禁制同而所以禁制則異朱子只要人下工夫未暇辧其同異以四勿配五事則勿字屬心又視聴言動皆兼思

徽庵程氏云動兼思貌而言不必以勿字爲心者非大全辧或曰中庸喜怒哀樂以性之寓於情者言

此云視聴言動以性之寓於形者言管登之曰人心之主不在勿而在禮克義則在勿字中禮常爲主自能照非幾之萌而克之不然𨿽欲禁止非禮而無及矣顏子不逺復其主全在機先蓋勿從禮出禮不從勿出依此則反重在復禮了此亦是提良知爲主的話頭不知此是論力行不是論存心也且此禮字亦難當良知看又有以人生而靜爲綱以隨感而動爲目亦非克己卽是綱目卽是綱之目不分兩項存疑得之請事斯語只就此腳頭踏處便是下手之時譚梁生曰不敏請事則是足不惰見進不見止之象是以其心三月不違仁也曾子一言則曰惟顏子九言則云然徐巖泉曰顏子曰請事斯語甫出口而己巳克矣禮已復矣豈待退而徐議克哉亦豈待臨境而後議禁哉此亦是欲仁仁至話頭然仁逺章是當下指防此章是大成工夫似不得作一樣看刁蒙吉曰注雲程子四箴明傳授心法最爲親切學者宜深玩其所以親所以切而躬行之不可徒作文字讀也又解視箴蔽交於前兼不正之色不正之書二意解聴箴閒邪兼防其滛聲防其邪說

仲弓問仁章莊忠甫曰出門而介秦越使民而別貴賤此慢之生於妄者也無賔而視以爲賓無祭而見以爲祭此敬之生於妄者也以妄治妄終以藥病若功行圓滿必待並忘見賓承祭之心然後可或問未出門使民時如何楊中立曰對境不動難刁蒙吉曰敬以持己直其內也恕以及物方其外也大全諸家多以內外體用分言敬恕須知恕未全是外未全是用但對敬防故云然當與參乎章參看張彥陵曰須知怨根消處正顯得我全體圓融聖人說此二語不重在有效正重在自己工夫耳吳因之曰顏子請事斯語乾道也曰乾道有徑捷要約之意仲弓請事斯語坤道也曰坤道有積累愼密之意故講顏子請事處當云四勿只是一心只把一心去遏絕便可勝私復禮何憂已之難克也惟從其事斯語而已講仲弓請事處當云爲仁之功一毫疏略不得若不從敬恕做去便無頭緒便無入門惟兢兢於見賓承祭之語及不欲勿施而已如此說方兩邊移動不得刁蒙吉曰言效便要他自考蒙引曰顏子不言自考者無待於此也豈其然新建新鄭及龍溪諸公俱詆斥注說以爲不怨天不尢人之說大謬矣

司馬牛問仁節注心存不放四字說透言訒原故且勿入講恐礙下節刁蒙吉解注中忍字用含忍堅忍二意

其言也訒節難非力行之難是其難其愼之意君子不憂不懼章憂自內生懼自外入不必分當事未事張彥陵曰不憂不懼卽無入不自得意只據見成說內省二語是無憂懼根子然非教他方去用功乃令他自己去想要到不疚地位當盡何等樣工夫周季侯曰不疚從他心苗隱微處勘世上盡有事可對大庭質聖賢卻自家查來覺自有過不得去處凡事須是仔細省察心上打得過方能不憂不懼靠著仁義道徳只討得題目做去未便能不憂不懼也薛敬軒曰君子對靑天而懼聞震雷而不驚履平地而恐涉風波而不懼唐荊川曰險處惶惑原易處錯過不曾做得工夫也多憂懼人與多言而躁人正矛盾多憂懼人見難不見易也正當於此處想出一个司馬牛

人皆有兄弟三節大全辧惟適張氏曰宋哲宗時章惇復位怨劉安世尢深必置之死因復徙安世於梅州推士豪爲轉運判官使殺之判官承意疾馳未至梅三十里嘔血死安世獲免可以知命矣他如鄒浩諫立賢妃竄於新州對友人田畫出涕畫曰使志完隱黙官京師遇寒疾五日不汗死矣豈獨嶺海之外能死人哉此又以義制命不以死生貳其心者也

君子敬而無失節李衷一曰大抵司馬牛處兄弟之間決有未盡道處子夏此言分明欲牛自盡恭敬以感其兄魋原不是欲牛把自己兄弟捨置了認別人做兄弟也意謂君子能盡个恭敬𨿽四海之內都是兄弟疎者尙可親況親者乎何患無兄弟當從自己兄弟看不當從四海防了凡亦主李說謂到此田地四海之內將攺暴易亂而爲我之兄弟矣況其親者乎使魋而能遷善也是我能立命也我能格天也固無患乎無兄弟也使其怙終不悛則是我立命有虧也事天未至也亦何患乎無兄弟也子夏非爲不得已之詞亦非意圓語滯樂天齋翼注曰皆兄弟以愛敬我言我無往不敬誰人慢我我無往不恭誰人侮我譚梁生曰說理亦靡靡可聴若周公誅管蔡云何又曰司馬牛憂懼之意多敬恭之意少敬恭憂懼似之而非子夏之言正言君子蓋敬恭者無惡於志不愧不怍之君子也又曰處牛之勢惟有去而已子夏之言非寛其憂也策其憂也見幾而作不俟終日計當持身避難秉禮異國是無兄弟而有兄弟也語曰患之將至思而弗憂則子夏導牛意也牛不能從至魋之叛宋欲滅桓氏而始出奔不遑擇國而處其亦晚矣

子張問明章總防此當與眾好眾惡章參防又當與先覺章參看此章當合先覺章及何爲則民服章同看

子張問明章子張問明意思分明要從逺處討明夫子窺其意向在逺故言汝欲明只就人情物理上明得便是明卽此明得便是逺何必逺求都是因其務外好髙之病而藥之明處全在不行上然其所以不行全在本體空明之盡【此句不若蒙引存疑居敬窮理之說爲精】若在譖愬上料理則其不行處正是行無有是處識先覺之賢便知明逺之故譖愬極切近浸潤膚受之譖愬極精細此段就切近上說大全輔氏就精細上說其實相明蓋惟切近處精細卽此是明卽此是明之逺宋羽皇曰家庭邦國無處不有譖愬同室相鬭骨肉參商皆此軰爲之非設爲之辭也李衷一曰人心本來自有明覺到被人欺來瞞去不是人能欺瞞得我都是我心中私意紛擾本體上不光潔不定靜可以閒而投可以激而怒所以浸潤膚受紛然得行李毅侯曰不行譖愬全在心體上說譬如鏡然只在磨拭上用工不在照物上用工也又曰問譖愬何以不行吾心之明何以不爲譖愬所蔽曰此理在先覺章魏徴言兼聴則明偏信則暗此只是所以不行之一端張芑山謂內多欲則小人伺間而進此卽蒙引居敬窮理之說乃其本也王宇泰曰不行謂譖愬𨿽巧而不得行之於我也非我不行人之譖愬也他人在行處求明所以不逺聖人只在不行處求明所以自遠不行有兩解麟士以王宇泰說爲雅防來兼用爲是沈無回曰逺是就其明而贊之說不止於明者固不是說明之逺者猶屬兩層逺是其所以明處不逺之明止可言察不可言明吳因之曰遠非旁燭遠到之謂乃精微深邃之謂全要看注中不蔽於近一句然不蔽於近何以爲遠大凡遠處易看惟近處看不破且如天地鬼神往古來今𨿽甚幽渺寥廓然於我初無情識所牽愛憎所動故聰明可用而探索可窮惟耳目見聞之近毀譽是非之間以情觸情以識投識聰明有所不能用察識有所不及施這等去處必非揣摩物情可得全是胸中原無情識種子所以種種變態當下銷鎔此視探賾索隱鉤深致遠之明何可同日而語故曰可謂遠也已矣如鏡之明者不必往燭萬形而其能不昏翳處卻便是遠也若只在照上用功不在磨鏡上用功此便流入億逆窠穴何啻千里據存疑則明逺本領當在言外補出因之則混在本文說了存疑較淸楚譚梁生謂假女謁苞苴醉飽燕樂之利以行其譖

譖安得不行指攘名奪位嫁禍陰賊之害以行其愬愬安得不行蓋兩者從己利害起見非從人利害起見人之利害可視爲隔膜已之利害必急於燃眉按此論甚好但以此講浸潤膚受則未切

足食足兵章總防此章說得常變說不得經權兵可去食可去而信不可去正是立萬世之經如何可說權李衷一曰大抵兵之可去食之可去都謂其有信在耳去食不是主定必死直是恃信足猶可全活也萬一不幸至死則寧以信死無寧以不信生信之所系豈不大哉民無信不立不但財窮食盡之時相叛相離不能一朝𨿽國富兵彊之日相詐相傾而勢亦將渙矣聖人談經濟實用畢竟歸重信字

足食足兵節首節只重信蓋借兵食以衞信非以兵食而輕信也因之說最得李毅侯曰帝王先富後教井田學校相爲表裏民信之矣自在兵食旣足之後又曰此章孔子意自重在信而今說者之意反重在兵食所以書義不得通曉

必不得已而去二節兵食俱以周官兵食言若後世召募之兵稅畆之食則不待不得已而始去也孫淮海曰無信不立不但說兵食可去而信不可去且以見欲足食足兵而必在於立信也食足而無信則倉廩之儲未有不爲大盜積者兵足而無信則器械之用未有不爲大盜資者且將並兵食而失之矣吳因之曰去食去兵是斟酌於不得已之中而權其所可去自古皆有死二句則獨揭信字另一論以深著其不可無蓋上言其所可去民無信云云則言其不可去者非徒申明去食意而已民無信全要見得爲政者使之如此觀注寧死而不失信於民二句最要於使字上著力政行於常兵食與信俱存政行於變信不與兵食俱去故曰信者國之大寶

棘子成曰章總防李衷一曰章中重君子二字君子者主張風教維持世道之人也

何以文爲節譚梁生曰質勝文則野勝文且不可況去文乎子成不特文勝質而直欲去文存質是不特爲野人之說而直爲異端非禮非樂之說也

惜乎夫子之說節王觀濤曰意主救世故曰君子言過於激故云失不可追惟有此意而乃爲此言所以可惜

文猶質也節文待質而立質待文而顯原是分拆不開的上二句只泛言文質之不可分虎豹二句方破文之不可去是比體不是諭體此專以本質之質言須兼質朴之質方是葛屺瞻曰如在士君子則須從文備物備儀方成觀美若純任本質便無以別等威而明體統在細民則止能任質僑野率眞自得其便若加了文采反張皇局蹐此段是以質朴對文采言俱在外面論文質以時言則不特後王用文卽上古亦未嘗全廢文以人言則不特君子宜文卽小人亦不得全廢文以地言則不特治外宜文卽治內亦不得廢文以事言則不特文事宜文卽武事亦不得廢文此文猶質二句之意是論其理如此虎豹二句則以廢文之言廢文之不特君子小人無辧注獨以此言者舉此以示例耳此段是以內而本質外而文章言

年饑用不足章總防王季和曰君民一體財用亦互相流注民富則互相流注者曰增故不至獨貧民貧則互相流注者日減故不能獨富君或不足民自有以供之君𨿽有備民將起而奪之民之有卽君之有三說當兼用若劉上玉謂均在徹內均是足的當

從徹字透出利似太拘

年饑用不足節存疑注云公之意蓋欲加賦以足用夫年饑民正賦且不能辦如何又欲加賦乃是欲今後加賦使國有餘積以備凶年不致臨時缺乏不是目下就欲加賦也蒙引謂不可曉蓋未得此耳

盍徹乎節張彥陵曰盍字宜玩如雲昔也徹行而足今也徹廢而不足則權之足與不足之間何不依先去行徹法語意虛活要他想那行徹法的好處出來譚梁生以朱子合作均分之說爲誤謂古今公私

情事不甚相逺所謂一夫受田百畆受而耕非受而食也所食者百畆之餘故僅足八口也猶今之佃戶此說大可駭異存疑徹法兼貢助夏法十中取一民得其九公取其一助法十一中取一民得其十公得其一注只云民得其九公取其一者就貢槪言也故曰大約云樂天齋翼注曰宣公稅畝亦不曾廢了井田只是徹法外又加履畝之稅今但革去履畝之稅便是依舊行徹耳節用意𨿽極要然卻本文所無當在言外補說蓋有若只要出君民一體之意未暇及此有若之意主於開源注則兼節流說存疑哀公之加賦是欲富國也有若之輕賦是欲富民也徹法行而三家不得自肆大全朱子亦有此說然須知是余意不可作正講

百姓足節張彥陵曰百姓之足不足須根徹法之行不行來譚梁生曰大夫陪臣之足百姓所以不足在官則不在民也百姓之不足君用所以不足在私則不在公也陳之遴百姓足節文百姓足之時無論賦額畢登而宼盜不作物價不騰抑且家給人樂無戾气以干天譴而什一安得不有餘百姓不足之時無論箕斂不應而寇盜費其半物價踴其半且民窮財盡聚眾怨以召凶荒而什一安得不告匱先王裕民多術而要不出於薄賦什一其迹耳蠲

租之詔嵗下補助之恩時及一且貸其彊半矣今日瘠民多術而要莫慘於加賦什二亦其名耳吏以巧取爲賢民以稱貸救死十且徵其三四矣大全辯芑山張氏曰宋神宗熈寧元年執政以河朔旱傷國用不足乞南郊勿賜金帛詔學士議司馬光曰救災節用當自貴近始可聴也王安石曰國用不足以未得善理財者故也光曰善理者不過頭會箕斂耳安石曰不然善理財者不加賦而用足光曰天下安有此理天地所生財貨百物不在官則在民彼設法奪民其害乃甚於加賦此蓋桑羊欺武帝之言太史公書之以見其不明耳按光之言甚正加賦固足以害民乃又有詭爲不加賦之說而其害乃倍蓰於加賦如安石之行靑苗手實者後世不可不深戒也又朱子云自古救荒自有兩說第一是感召和气

以致丰穰其次只有儲蓄之計若待他饑時理防更有何策乾道中崇安大饑朱子立社倉法以救之此所謂儲蓄之計也陸象山云社倉固爲農之利然年常丰田常熟則其利可久苟非常熟之田一遇歉歲則有散而無斂來歲缺種異時乃無以賑之莫若兼置平糶一倉丰時糴之使無價賤傷農之患缺時糶之則摧富民閉廩騰價之計折所糴爲二毎存其一以備歉歳代社倉之匱實爲長利也按象山此舉足補朱子社倉所未及後世徒知有社倉之法而不講求象山平糴之制無怪其名存實亡本以利民而反害之也黃氏震云社倉之至民不堪命或至自經僉謂此文公法也無敢議變震謂非變其法也救其耳乃請於朝鳩錢買田丰年聚租荒年賑散不惟不取其息並亦不取其本庻乎有利無害愚按黃氏不拘先法而買田以救其意固甚善然有散無斂民無後慮在良農固可助其不給無荒時失事之憂彼惰農亦私有所恃而不盡力於南畝則反以滋小民惰窳之習助天而棄人亦非防之善者不若象山平糴之說爲久而無也救荒者愼思之

子張問崇徳辧惑節張彥陵曰崇徳工夫全在徙義上但根基須從實地做起故以主忠信先之二者原是一串事但論用力則徙義爲實論立本則忠信爲先二者𨿽是一串而實有兩項對說爲是麟士亦欲作一串解不必從喬君求曰只是一个忠信必奉此念爲主宰然有悃愊爲忠信拘攣亦爲忠信卻又去此取彼如遷移然則自一念之眞實積爲百念之髙明日新月盛而不自知矣沈無回曰人心之不變不化者是忠信義卽此心之萬變萬化者也義自兼內外而大全蒙引皆以忠信爲內義爲外者只以事之宜言也主字徙字是工夫忠信與義是徳饒氏謂忠信是徳徙義是崇林次崖謂主忠信未有工夫徙義方是工夫俱謬麟士不取饒而取林不知何也刁蒙吉曰主忠信而不徙義則有膠柱鼓瑟之患徙義而不主忠信則爲權謀術數之學聖門工夫只有博學於文約之以禮此崇徳便是約禮中事辯惑便是博文中事比博文約禮又較切實些想立此名目是因人而施【壬申八月閱大全朱子論胡氏之說識此】崇非有所添增謂其不流於污下也

愛之欲其生節張彥陵曰所愛惡𨿽主一人但上是開說重兩欲字上下是實說重旣又二字上倐愛倐惡倐生倐死意上二句已含下二句只是疊上語耳旣字又字只要形容他惑亂意出非有兩層徐自溟曰要在四个欲字上見惑惑只是个欲心所蔽耳祛惑莫先祛欲存疑謂愛惡只作一人看看來上二句還宜開說不必專主一人旣欲二句方專指一人看佐案曰毋論好惡之僻卽其人本自當愛當惡加一毫意思便於心體有累便是惑

君君臣臣章總防樂天齋翼注曰此章卽正名之意

刁蒙吉曰還是核實之意

君君臣臣章徐自溟曰夫子意在責成君父景公果善其言則當反其所以爲君父者何如則臣子之經自此定矣乃其言曰君不君臣不臣父不父子不子則是不揣一个頭腦而欲大家分任其責又安能以君而制其臣父而制其子也哉刁蒙吉曰春秋於臣子弒逆者必重其責於君父君惟不君臣所以不臣父惟不父子所以不子端本澄源之道也詩書於君父頑悖者必重其責於臣子君𨿽不君臣不可以不臣父𨿽不父子不可以不子負罪引慝之道也四件四平說譚梁生謂自晏嬰沮尼谿之封孔子接淅而行反於魯時年四十二是歲昭公薨定公立孔子自此用魯後去魯周流列國不復更入齊境矣是知景公問政在昭公之世也是時弒莊公者崔杼也滅崔氏者慶封也圍逐慶氏者欒髙陳鮑也孔子之對不專在去陳氏迨陳乞子恆弒簡公去孔子對景公問時且三十年所矣

片言可以折獄者章聲淸曰康誥論聴獄曰服念五六日至於旬呂刑論聴獄曰察辭於差非從惟從大都欽卹用刑者貴遲疑不貴神速然則夫子何以片言與由曰此𨿽明與其捷實陰戒以驟也若曰片言折獄惟由若他人或不必如此驟決耳忠信明決該得廣輔氏蔡氏皆就折獄說故蒙引以爲小然蔡氏說亦渾附李毅侯曰忠信是本明決是用子路片言折獄全在忠信上人心各有良知道之以徳齊之以禮有恥且格君能以禮讓爲國則可以無訟矣而況於折獄乎片言折獄全是未言之先有以取信於人故如此其去無訟者不言之化亦只在升堂入室之間耳程子所謂達卻便是這气象也

聴訟吾猶人也章道徳齊禮是乃所以使也

子張問政章朱子曰若是有頭無尾的人便是忠也不久所以孔子先將个無倦逼截他只重無倦以忠不重居之行之居行𨿽有心與事之分而無倦以忠則俱在心上說故雙峯謂此論爲政之心最是

君子成人之美章刁蒙吉曰誘導引也就未成時說掖扶翼也就將成時說奬誇許也就正成時說勸勉勵也就旣成時說旣成又恐其以一善自阻也故勉勵之四字四樣意思皆所以玉人於成也莊忠甫曰人之美惡無所待而生有所待而成生由乎我成由乎人方一念之初發也贊之以堅其志鼓之以決其气助之以壯其勢則其成也忽然矣若訾其疵以敗其意陳其禍以怵其心散其援以孤其力則不成也亦決然矣蓋成與不成之機在心不在迹聖人特恐世人不察心而觀迹則有疑君子而信小人者故特別而言之君子時借人以私便似乎導欲而長邪然其意歸於成美如謂好勇好貨好色爲無傷是也小人時繩人以正理似乎擁善而牖良然其意歸於成惡如樓防議論常依名節袁盎引義慷慨是也小人之於人之惡也迎合之容養之而已髙中

曰國家用一君子則不止獨受其人之利而其成就天下之善爲利更無窮用一小人則不止獨受其人之害而其敗壊天下之善爲害更無窮可不審察之哉學者取友亦然

政者正也章吳因之曰此與大畏民志同上下之道交相畏者也上有畏其下之心所謂赫赫具瞻是也然後下有畏其下之心所謂有恥且格是也孰敢二字可玩若使今人遇一大人問政不知條陳出許多事件看聖人對康子何等要言不煩【壬申八月】

季康子患盜章莊忠甫曰上不欲則下不竊非獨感化之說也多欲則斂重斂重則民窮民窮則不得已而爲盜不欲則藏富於民民富而禮義附焉孰甘棄身於不義故曰𨿽賞之不竊張子曰欲生於不足欲生於不足此與莊說𨿽非正意而可相發明樂天齋翼注曰康子之問在弭盜以法夫子之對在弭盜以心大全辯卓庵張氏曰北魏主問祕書令髙祐曰何以止盜對曰昔宋均立徳猛虎渡河卓茂行化蝗不入境況盜賊人也苟守宰得人治化有方止之易矣唐太宗與羣臣論止盜或請用重法太宗曰當去奢省費輕徭薄賦使民衣食有餘則自不爲盜安用重法此皆端本澄源之義所謂先自治而後治人也至僖宗朝王仙芝陷曹濮州黃巢聚眾應之攻剽州縣民困重斂者爭歸之數月間眾至數萬範氏曰自古盜賊之起國家之敗未有不由暴賦重斂而民之失職者眾也唐之季世政出閹宦不惟賦斂割剝復販鬻百物盡奪民利使民無衣食之資欲不亡得乎按範氏此論卽太宗止盜之意乾符三年僖宗令天下鄕村各設弓刀鼓板以備羣盜綱目深譏之孔子所以專言不欲而不及備盜之具良有以也

如殺無道章如殺無道句說約所載鄒嶧山三說可兼用欲字深看起念方寸盟心幽獨皆安於天理之粹然則意念所到之處卽提醒開悟民心處而民自潛化於善矣樂天齋翼注曰猶云眞心好善也有躬行以率之意不作欲民之善說風艸是借言不是諭言

子張問士章總防此章卽是爲己爲人之辯但子夏則防其於謹嚴處有个爲人之意子張則防其於廣大處有个爲人之意一眞一假一欺一慊闇然而日章的然而日亡的是此章注腳管登之曰子張質最近仁蓋有善與人同之度而不以狷介爲髙者其幹祿其求聞皆欲公其身於天下也使在今日則皆目之爲萬物一體之聖學矣夫子所以嚴爲之檢者爲其气度本近誠而僻習亦易入僞也好義下人亦子張之能事特分量爲難滿耳惟質直少有未足而亦必無色取行違之獘也

子張問士二節李毅侯曰何哉爾所謂達者一句爲一章精神發出他病痛然後下藥

是聞也節四書鏡曰達是我這里達將去聞是要他那里聞知我譚梁生曰是聞也非達也如謂問行與幹祿是截然兩義也問行則是幹祿則非也達者不求人之有譽獨求己之無咎聞者反是是聞也非達也是說聞與達名義之不同夫達也者二節是說其所以致聞致達者須辯不是以上節包下二節也蓋我之所以致之者不同故世之所以報我者亦不同

夫達也者節張彥陵曰質是質朴無粉飾直是正直無邪曲佐案曰大抵率直的人只愁不會委曲不怕他迎合人情但肻在人情上體貼便是自己不存適莫正善於比義者此直字與人之生也直直字不同彼直字濶吳因之曰注以所行合宜解義與別處因時制宜不同言只就素位中所宜做底去做更不奇奇怪怪丟起本身別做一樣驚世駭俗之事觀察下人還是兩件世固有能觀察而不肯下人

者有下人而不能觀察者饒氏謂是一件事恐非存疑謂觀察是爲下人張本則亦是兩件矣而又以饒氏之說爲是不可解也然大全朱子亦說得不甚分明須再詳之下人似亦不止在觀察此意與刁蒙吉暗合刁蒙吉曰或曰人之言色未必有公而無私以之爲符驗可乎曰察之觀之以其公而無私也若毀謗之言忌嫉之色則非所問矣卑以自牧慮以下人也易所謂謙謙君子尊而光卑而不可逾者與蓋處心積慮之間實有不敢上人者非徒以其言與色而已也學問旣成之後𨿽有微瑕人多不敢直指故尢不可不觀察【壬申】徐巖泉曰慮以下人者縱我或有實行矣而人或不信我亦謙謙然只管自家做去便有人不知而不慍意此是爲己實心實學學力到此自然誠能動物尹孔怡曰此非謙恭以周旋人事也以下節反照乃疑不自居意下人者與無忌憚相反所謂務實者兼實心實行質直慮下是實心好義觀察是實行注自修乎內及充乎內二內字似當兼身心說與內主忠信之內不同

夫聞也者節張彥陵曰色取仁便見行違仁此乃相足之語無兩層此節分明畫出一个鄕願色取行違卽居似忠信行似亷潔意居之不疑卽自以爲是意邦家必聞卽眾皆悅之意語類有一條說此與鄕願不同樂天齋翼注曰行違據注是行實背仁看來他非不欲假於色並假於行但事事合理則又無以自便其私故不覺違背去了蓋色爲虛而行爲實實處卻假不得劉上玉曰亦有不自知其非而居之不疑者此意亦可兼用刁蒙吉曰今之學者一意做舉業固不待言卽希聖希賢之軰或欲求譽於一時或欲著聲於百代其不從名上起見者蓋寡矣

樊遲從遊於舞雩之下章總防蒙引謂崇徳修慝辯惑皆是心上工夫然看來徳字似不專指心

樊遲從遊於舞雩之下節

先事後得節蔡虛齋曰先事後得只是心力專一必有事焉而勿正底意朱子以意思髙逺來說崇徳又是一意然亦當兼說先事後得大全朱子兩條一是未爲而先計之一是方爲而遽圖之不曰徳崇而曰崇徳見這先事後得之心正所以崇其徳而使之滋長也不可把徳字倒在崇字上吳因之曰攻寇目不他視耳不他聴努力向前專心致志一縮手不得一退步不得無攻人之惡不是聖人禁止他也不是修慝者用力拏住須先認得慝字分曉那無字便得力蓋顯然過惡還易掃除惟在心曲隱微處那頭緒渾不見若眞个理會得便見前念方息後念又起此方按伏彼又跳梁方苦主弱而客彊𨿽欲攻自是無暇凡暇於攻人者只是未嘗攻己惡也惡顯而慝微然微必至顯故遲以爲慝而夫子以爲惡四書鏡曰不必不從事於徳而後徳不崇也卽一

心以圖其事又一心以計其得則雜而不純便非崇徳不必不從事於治己而後慝不修也卽一心以治己又一心以治人則自治緩而不切便非修慝樂天齋翼注曰一朝之忿言其忿至小非終身不可解之仇袁了凡曰人心惟怒爲難制忿不及懲則蕩情滅性是不知有身也不能抑情制欲而傷其身是亦親之辱也此論是非不論利害此論最精然是非利害還當兼說譚梁生評了凡此條云聖學正不在論心而遺事亦非論是非而遺利害如此說似入細反入套

樊遲問仁章總防吳因之曰問仁而曰愛人問知而曰知人觀知人愛人並舉可知便是不相妨害了舉直錯枉二句卽是明知人愛人道理舜有天下節又卽是發明舉直錯枉能使枉直道理大抵樊遲未達以下只申明首節所寓之意非以仁知異用仁知相承作兩項開對

樊遲問仁節

樊遲未達兩節劉上玉曰此處仁字絕不可露一露則遲無復疑矣注使枉者直則仁矣及二者相爲用俱宜渾之

樊遲退節李衷一曰遲只曉得夫子之言知故把能使枉直之言都做知看謂旣知其孰枉孰直愛便行不去不知就能使二字便見知有轉移曲成處亦是仁不必盡舉無錯乃爲仁也遲問子夏分明見夫子畢竟要分別枉直不免要用舉錯其初知妨於仁之疑終未灑然遲旣以夫子之言專爲知發則知妨於仁之疑終未釋且復疑使枉者直之無與於知矣但對子夏說則只疑得使枉者直一句蒙引亦明其初知妨於仁之疑𨿽終未灑然然遲口中未嘗說出李說只可在言前說下文子夏之答則並遲意中之惑都解之矣吳因之曰何謂也言夫子論知之言如此實有可疑不知其果何謂也注未達能使枉者直之理謂未達此句是論仁而非論知之理蓋遲惟合認舉直錯枉二句皆爲知故有何謂之問譚梁生曰見字一經電切視也一形甸切顯也露也俗作現現字義屬物見屬人同韻相見之見本如字讀集注毎一處兩音如儀封人前後音現中音見此章見子夏音建見於夫子音見

富哉言乎節子夏解遲之惑只富哉言乎一句已盡了下節不過引舜湯事以足其詠嘆之意

舜有天下節看來第四節

遲非疑化枉之無與於知但謂舉錯是我所得主枉者直非我所得主必使枉者直而後爲知則天下之爲知者難矣如此說方與注又字切若如蒙引因之之說則只宜用因字不宜用又字矣富哉言乎一句則解遲意中之惑引舜湯事則以見能使枉直爲必然之理也自是兩截余向俱似誤看曰如此則注子夏蓋有以知夫子一句當在富哉言乎下何以置在舜湯節下也曰此固可疑然亦不必拘想朱子以此章兼仁知意爲重故復說此一句於末原非指舜湯一節言也【己亥十一月十六攺】圈外尹氏注另是一樣間架與圈內不合不特贊樊遲好問之爲余意也

子貢問友章樂天齋翼注曰忠是一段眞懇忠愛心在言前未有此言先有此心張彥陵曰不可非不聴也謂其人不可以忠告善道卽止不言所謂諒而後入也此意亦本蒙引然須兼不聴說方是李衷一曰不可則止非棄之也機未投且俟之尙可後圖理解曰不可則止者積誠以動之寛歲月以待之非畏辱而棄之也分之則三項合之只一件不忠告叫不得善道不善道叫不得忠告不可不止叫不得忠告善道不忠告善道叫不得不可則止叫不得不辱

君子以文防友章吳因之曰君子會友果何所爲欲借之以講明天下之理也其聞見所資豈不甚重哉而抑又不但資聞見已也卽爲仁工夫全是自己著實做的亦是友以輔之而已此一節只要說得取友之益意思透徹便是顧涇陽曰自古無闗門閉戶的聖賢自古聖賢無孤立無與的學問刁蒙吉謂可作此章注疏

四書講義困勉錄卷十五

欽定四庫全書

四書講義困勉錄卷十六

贈內閣學士陸隴其撰

子路

子路問政章總防張彥陵曰無倦意已包在先勞內因子路請益故又抽出言之要之上下只是一意曰先必無一息之可後曰勞必無一息之可逸無倦云者非以益先勞也乃明所以爲先勞也樂天齋翼注曰首節言政本於身下節言政要諸久先勞要根心說到身上

子路問政節先勞無時不然無處不然先之於隱先之於顯勞於處常勞於禦變要知先勞不專爲民而設實自家該盡的道理若云我先而民不敢後我勞而民不敢逸尙落一層李毅侯曰天下事使人爲之則易身親爲之則難子路好勇最是任事的人但恐一味任才气做去故約之使從自身上做起子路卻看得先勞易了故請益無倦二字只破他易視之心

請益節倦不特在政成之後也當勇猛之時精神須自有節程伯淳曰這一防意气能得幾時陳大士曰治未治未安之天下易治已治已安之天下難

先有司章總防姚承庵曰論政者貴識大體聖人之言皆因人而發然有因其不足而戒之者有因其己能而勉之者如答子路子張子夏之問政因其不足而戒之也仲弓寛厚重而告之先有司云云此因其所能而勉之也然仲弓焉知一問卻又走入狹小路去了故又告以舉爾所知云云此又因其不足而戒之也按先有司三句敬簡者亦未必能行得恰好不必謂是因仲弓所能而勉之【壬申八月】

先有司節張彥陵曰先有司者總方略以撫平民赦小過者淸囹圄以理寃民舉賢才者振淹滯以登俊民三句平看陳定宇曰爲政當以分任有司爲先赦有司之小過則常人可以自勉舉有司之賢才則非常之才可以自見舉賢才須如陳氏兼已用未用說蒙引謂自身爲宰難說舉而加之上位故欲不兼已用說不知有司中亦自有上下何必疑乎

焉知賢才而舉之節周季侯曰焉知賢才一問當下便引賢才爲一體此眞若已有之其心好之之眞心也百方家問答問舉爾所知三句舊作倡率說然否吳無障曰舉爾所知三句勿作倡率說爾所知爾舉之爾所不知者自有人以舉之把舉賢才的事我與天下渾合公同做去不問我不問人要期賢才之登用而已須認定大公不私意說【辛酉三月抄附】大全辧芑山張氏曰諸葛亮常自校簿書主簿楊顒諫曰爲治有體上下不可相侵唐貞觀元年大夫杜淹奏諸司文案恐有稽失請令禦史就同檢校上以問封徳彜對曰設官分職各有所司果有愆違禦史自應糾舉如淹所言大爲煩碎淹黙然上問淹何故不復論執對曰徳彜所言誠得大體臣自心服不敢遂非按徳彜此論與先有司者不相悖後世不當以人廢言唐開元十三年分吏部爲十銓親決試判綱目特書以譏之卓庵張氏曰孟光責費禕曰赦者偏枯之物非明世所宜有必不得已可權而行之今有何急而數施非常之恩以惠姦宄乎愚按孟光言不當赦者不可赦者也小過當赦者也故論語言赦小過而春秋譏肆大眚惟適張氏曰唐憲宗謂宰相曰卿軰當爲朕惜官勿私親故李絳曰崔祐甫有言非親非故不諳其才諳者尙不與官不諳者何敢復與但問材器與官相稱否耳若避親故之嫌使聖朝虧多士之美此乃偸安之臣非至公之道也苟所用非人朝廷自有典刑誰敢逃之卓庵張氏曰魏晉用人先門品而後賢才此最深病北魏文帝與羣臣論選調李衝曰未審張官置吏爲膏粱子弟乎爲致治乎魏主曰欲爲治耳衝曰然則今日何爲耑取門品不拔才能乎魏主曰君子之門借使無當世之用要自徳行純篤朕故用之衝曰傅說呂望豈可以門第得之魏主曰非常之人曠世乃有一二耳李彪曰魯之三卿孰若四科

衞君待子而爲政二節必也正名耑指衞輒父子之名名不正三節泛言君臣父子之名而衞輒父子在其中饒氏謂事事皆要正名此是言外推廣說謝氏謂爲政之道皆當以此爲先此𨿽與名不正三節意合而在必也節則亦是言外推廣也饒說亦是但不可夾雜在正講耳大全辧惟適張氏曰計衞前後二十五年間輒之爲君凡二十二年衞民之願輒爲主而不思瞶之入非一朝夕當日納瞶者陽貨拒瞶者國書小人因之以爲利故衞事至此極耳不然父子天性也唐得一李泌可以調和兩宮豈衞得一夫子無消弭反正之道苞山張氏曰須想出正名前一層工夫名之所以不正者心不正也要隱隱根心術說丘文莊曰正名之道柰何曰務其實而已必有此實然後予之以此名旣有此名必當副之以此實立郢避父是一意立郢是國人事避父是輒事胡氏立郢之說朱子以爲先與斷約精矣蒙引所載語類一段則是爲政於魯之事非本章正意若雙峯爲衞世卿一段則又是輒未立而孔子爲政於衞之事亦非正意

有是哉節張彥陵曰子路意以輒承祖命而立於理上原說得去於名亦不甚不正故以子爲迂奚其正者言胡不以濟時行道爲急而乃欲理會到此也

野哉由也節樂天齋翼注曰野是粗心浮气思慮欠沈濳識見欠精密而談吐欠從容

名不正節樂天齋翼注曰言字不泛卽指稱名之言說事是一身所行之事與下文政事事字不同

事不成節禮樂只據本身說卽教化之本如君臣父子之間各有條理便是禮無所乖戾便是樂不必說到刑不當罪而後爲不中卽當其罪亦是不中何則上失其道而民散也張彥陵曰子路看得名是虛的夫子卻步步說到實事上去禮樂刑罰皆政之極大處一步一步正見得正名緊闗全要發此意以反迂字之意

故君子名之必可言也節吳因之曰必其可言者斯名之正其愼於名也就指名之時說必其可行者斯言之正其愼於言也就指言之時說若說使其後可言可行則於正名意不緊切董思白曰名可言言可名斷然拆不開的須一滚說方於言無所苟不煩饒舌二必字卽必也正名必字注一事苟則其餘皆苟矣一事指名實相須其餘則指言事禮樂刑罰不可誤以一事其餘分貼名實君子於其言無所苟而已矣恐不當作一正名而無他事解口气若謂君子於其言別無假借糊塗之法無所苟而已矣樂天齋翼注曰故君子節要提起名之二字看程

文破云君子知名之爲重所以謹稱名也最分曉又曰言以稱名言無所苟卽作稱名無所苟非歸重言上也

樊遲請學稼章總防躬耕畎畝聖人常爲之矣然聖賢素位而行志在於道初非屑屑於細事而必欲爲之也

樊遲請學稼節蘓子由以許行看樊遲甚妙則似不當以近利目之但究其實則亦是近利而已然樊遲與許行亦有分別遲之意大抵以吾儒未仕則當自食其力不必便如行之君民並耕也夫子告以大人在位之事者大人之學不分已仕未仕而皆當學者也

小人哉節

上好禮節張彥陵曰全要把大人經世大學意說得透徹若只講上下感應話頭便顧奴失主禮自軌度上言不單指容貌義自舉動上言不單指用捨信自精神上言不單指號令李九我曰敬服用情卽民心之禮義信也此豈儀文度數法制禁令簿書期防上討得來的須眞好始得四方之民卽敬服用情之民舊主遠近分者非上三个民字卽兼遠近四方之民亦兼遠近𦇤負其子而至只作爲之耕稼看樂天齋翼注曰三好字照二學字三上字對小字禮義信代稼圃字禮義信俱兼本之身心而達之政事者言

誦詩三百章不必看壊誦字但誦必能明之而後可謂之誦必能行之而後可謂之誦若不能明不能行則亦只是不能誦而已不達不能專對俱兼不能明不能行說亦或有能明而不能行底然深看則亦是未嘗明得樂天齋翼注曰不達不是全不通曉只有所拘滯不能隨方措置便是不達不能專對不是一詞莫措只是對得不善不能不亢不卑或損國威或挑鄰禍便是不能專對沈無回曰達與專對非是誦詩時便要思量如此誦詩而有得則左右逢原自無所不可按此本雙峯髙一層說須兼將以致用說方完注溫厚和平長於諷諭溫厚似屬心和平似屬气風諭似屬辭溫厚和平俱兼心气說爲是觀異聞章注曰心气和平可見【己亥三月】溫厚和平缺不得一件世固有溫厚而不和平者有和平而未溫厚者譚梁生曰此夫子自衞反魯刪詩時語也所以深誘人學詩也古者詩三千餘篇孔子去其重取其可施禮義者凡三百五篇慮當時後世學者之見少而不潛心於誦學也故云然蓋謂詩發乎情止乎禮義故可以興觀羣怨事父事君達政專對所必由也誦之有用則此三百篇足矣誦之而無益𨿽多亦安用哉深明三百篇正達政專對所必需勿求多於三百篇之外勿徒誦於三百篇之中多者指未刪之三千篇而言也按胡氏謂詩三百篇固多與譚說異譚似長【辛亥十二月】

其身正章令自不可少全要靠自家身上做个標準行字內有黙馳於無形意從字內有彊制於有象

意此意思聖人屢言之記者不憚煩亦屢記之總要見旣爲人上則此身是無可寛假的【壬申】大全辧或曰申屠嘉不受私謁則可以折幸臣董仲舒正身率下則可以事驕主魏相以亷正霍氏不能誣袁安任隗以素行竇氏無以害唐太宗作帝範以訓太子其事備矣然皆空言也武氏之立以納巢刺王妃爲法乎

魯衞之政章按世解兄弟處都把魯衞不好事較量不知夫子本意正爲魯秉周禮衞多君子周公康叔之遺風猶在而無人振起之故嘆其衰有惜之意有望之意亦有憂之意孫邾奔宋之禍將不旋踵而朝歌曲阜之墟不復永存子蓋有以先窺之矣

子謂衞公子荊章胡敬齋曰夫子稱之亦以風有位者居室本於居心寡營由於寡欲姚承庵曰三曰字只形容他心裏的口气善處全在三苟字三矣字上苟者猶俗云將就歇的話矣是止於是而不復過望之詞所謂知足者謂其當下便足非謂有所期限而止也若有所期限則亦不免於求矣子荊當始有之時不慕少有當少有之時不求富有隨時便足無事營求【右直解】注只主循序有節說然又須補治家之能說大全朱子所謂他人居室不極其華麗則全不理會或問小注所謂非善乎其事不能彌光於前也但重在循序有節邊注有節兼不貪多不務奢說始有卽合少有卽完富有卽美【四書脈】富有𨿽云美若不知足者卽美猶未美

子適衞章張彥陵曰此聖人仁天下之心特因衞而發不粘著衞民上富教二字總是保其庻只不去朘削他元气縱壊他本心卽所以加之也沈無回曰庻矣哉三字夫子只不言富教而無窮情事已盡備其中矣想夫子出口時直是經綸滿宇宙析疑曰衞之庻惟先公之教養以有此庻也富是君道教是師道

苟有用我者章沈無回曰可與有成不得說如何可如何有成蓋列國規模不同聖人作用亦非後人所能憶度但其自信得過至一時必有一時之效耳想他說時眞是如指其掌湛甘泉曰何以期月而已可也治法立也何以三年有成也治化行也法可以速立而化不可以速行也張南軒曰三年之所成者卽其期月所立之規模也四書鏡曰夫子目睹生民塗炭激切於中故不覺嘆此不是故爲此語以歆動當時使知用己也言外要見久困之民易與爲治意朱子曰救亂世如調理久病之人豈有旦夕健旺之理可者興衰起廢革故鼎新紀綱次第舉了若至三年則治定功成化行俗美所謂至於道也按此與久困易治之意不同然可兼用周季侯曰舊解說當時疑夫子之學一時不效故自家說出期效意還未盡蓋當時沮溺丈人軰看得天下滔滔必無可轉故寧其身棄置不用此𨿽是他髙尙幽情卻亦是他手段不濟譬如有危病者中醫望之卻走有良醫者獨自坐定與他下方約定他幾時能飲幾時能食幾時全然無恙全是其術髙也夫子此言實實見得當世時局盡可挽回故斟酌於期月三年之間定个程期此𨿽其一時技癢之言然非只以此解當年累世之嘲也此章當與齊一變章合看

善人爲邦百年章張彥陵曰此章只爲當時尙威嚴而喜速效故以濡徐徳化感動人主若曰王道非督責之術循良非旦夕之功云耳善人百年兩意俱重以此推之則前章亦用我期月三年俱重後章則

王者必世俱重合看則見聖人善人王者𨿽分深淺而總之非督責之術總之非旦夕之功凡書有階級而不重在階級者如其爲人孝弟章之類俱然樂天齋翼注曰善人以已之善化民之不善故可以勝殘去殺卽所謂子欲善而民善矣周季侯曰時至春秋專尙殘酷一片俱是殺業世界夫子慘然有痛於心故慨然遐想古人之言謂不必聖王制世便得善人亦可以勝殘去殺此一字一滴淚也誠哉一句全要體貼此意說得懇切若只著贊嘆口气恐猶未盡誠哉是言也所以逆折夫世之言刑名言法術者此只主勝殘說須兼照百年爲是天啟壬戌李元鼎一節文破云聖人思善治以其有可繼之心也起講云國家無百年可繼之政而有百年可繼之心馬君常評云寛猛之政百年亦不一其變只意主愛人耳若一味悠緩便是漢之元成元之末世矣可繼之心當是獨解

如有王者章張彥陵曰王者謂興道致治之王者勿說受命而興恐傷當代蒙引𨿽云仁不兼教養然所以至此者亦必有賴於養故麟士取班固之說朱子召南注有薫蒸透徹融液周徧八字最可想見此章仁字光景淪肌浹膚是謂透徹東漸西被是謂周徧然曰薫蒸曰融液則非驟能如此若論其實際則漸仁摩義節禮和樂是也【壬申八月】存疑謂此是因上善人爲邦百年可以勝殘去殺而言謂如有王者必世而後仁固不待於百年其效亦不止於勝殘去殺如此則於必字口气不順

苟正其身矣章張彥陵曰此章專爲大夫而發所謂正其身者守法循紀是也王宇泰曰大人者正己而物正者也上正其君下正其民皆是也

冉子退朝章張彥陵曰此非責季氏之僣責季氏之專也冉子所議實是國政不是家事有政亦是實對夫子乃佯爲不知者而曰其事也只一事字家國截然分別與聞之說蓋發其所私議於家者示宜公議於國也沈無回曰國政不當議於私門恬然不以爲怪冉有亦恬然不以爲怪此恬然之意漸不可長故夫子故意顯白言之不獨警季氏悟冉有亦欲使此義之不晦於天地閒耳【是注正名分之意】此便是作春秋心事蒙引曰季氏專魯政不議於公朝而獨與家臣謀於私室則𨿽政亦事也𨿽政亦事恐非注佯爲不知之意不可入夫子口气此當與禮樂徵伐自天子出同看夫子所慮者遠矣家語孔子適季孫季孫之宰謁曰君使人假於馬將與之乎季孫未言孔子曰吾聞之君取於臣謂之取與於臣謂之賜臣取於君謂之假與於君謂之獻季孫色然悟曰吾誠未達此義

定公問一言而可以興邦章總防張彥陵曰按邦之興喪由於君心之敬肆主心自見其難便是興邦的機括主心自恃其樂便是喪邦的機括或曰通章只是个爲君難後面予言莫違便不知爲君難處興喪皆由於此此說最直捷蓋此章只是辧興喪之由聴言意不重

定公問一言而可以興邦節樂天齋翼注曰興字兼創守蔡晉江曰定公問一言興邦一言喪邦夫邦之興喪必積漸而後能豈有一言便能興喪故曰言不可以若是其幾也然能因一言而知所謹則可以興邦因一言而恣所欲則可以喪邦𨿽於敬肆之間有無限好事無限不好事積累將去乃能興喪而實皆因一言以致之故曰不幾乎一言而可以興邦乎不幾乎一言而可以喪邦乎然聖人語意𨿽含蓄得寛而語气實接得緊蓋欲以實定公一言興喪之問也

爲君難兩節附李毅侯曰不幾乎仍與上不可其幾相應蓋興邦自領知難來不領一言來也借使一言可興則人君負扆之處只消一大扁額書爲君難三字足矣有是理否按此重在聴言上壬戌文湛持墨講不幾乎句云一言興邦是終未可幾也亦是此意

一言而喪邦兩節張彥陵曰不亦善乎善字講者俱入都兪喜起等語非也蓋惟言莫違之語決是不可只言出得善的而莫違則猶庻乎其可也若曰方才不至於喪邦耳精神正與下句相叫應龍共應身曰若執定莫違豈惟不善足以喪邦卽言之善者便是剛愎自用亦非開誠布公不亦善乎此句若依直解看似亦妙【辛亥十二月】兩言不可若是其幾最妙蓋天下之言原無可執如執爲君難之言將有逡巡退縮之病執不可莫違之言將有優柔不斷之病故夫子先寛說一句【辛亥十二月】譚梁生曰此夫子用魯爲司寇攝相時承定公之問而從容論道責難陳善閉邪之語也

葉公問政章張彥陵曰只欲公驗民情以自考尹孔昭曰近悅而遠不來恐涉於驩虞之私遠來而近不悅恐迹於塵聲之附互說只是余意【冉永光】

無欲速章張彥陵曰欲速則鋭於進而不精不詳必至前後兩壅故不達見小利則或以小利旣得而忘其遠圖或惜小利之失而礙其宏算故大事不成存疑兩段極好然以黃氏次第分量之說爲不好看來黃氏說與存疑所言亦不相背蒙引亦用其語似亦可從也劉上玉曰政亦有當速亦當小利不遺在欲字見字張君一曰希闊之功每似於無可欲其可欲者必速效耳廣運之略常極於不可見其可見者必小利耳有欲速見小之心卽達且成亦不可勉齋所謂私心而非正理也況必不達必不成乎樂天齋翼注曰子夏規模甚小夫子直以王道之悠遠博大者期之講錄云景帝欲諸侯之速平而吳楚叛文宗欲朋黨之速去而訓注橫太宗見斗米之三錢而功隳於遼左眞宗見弭兵之小利而卒荒於封禪此非欲速見小之明戒也哉卓庵張氏曰齊桓圖伯經營數十年至江黃道栢相繼來盟然後次陘之師一舉而伯宋襄繼之不知此義一年之內執滕子盟曹南用鄫子於次睢之社卒之兵敗身傷爲後世笑則皆欲速見小之意也

吾黨有直躬者章總防此章直字與人之生也直直字不同故云直在其中若是人之生也直之直則不必言在其中矣圈外注順理爲直是人之生也直直字直不直何暇計是本章直字

吾黨有直躬者節張彥陵曰葉公以證父爲直不惟直字認得差卽此直躬二字只論躬之所行不論心之所安也此章只當以理與情對看不必以心與身對看蓋直躬者亦未嘗不自謂安於心也此段亦姑存之非正防

父爲子隱節情與理必相準天理內之人情乃是眞人情人情內之天理乃是眞天理天理外之人情非人情也人情外之天理非天理也直躬證父此人情外之天理也霍光夫婦相隱此天理外之人情也夫子所謂父子相隱乃爲天理人情之至譚引吳志徐眾云蒼梧澆【一作丙】娶妻而美讓於其兄尾生篤信水至不去而死與直躬一例莊子呂覽韓非子皆以直躬作人名芑山張氏曰相隱內寓義方之訓幾諫之道在須想見積誠感悟父子一體闗切不能自已的意思大全辧卓庵張氏曰葉公非以證父攘羊爲直爲其時有若人者舉以告孔子耳乃驚嘆之意觀其論白公之爲人非不知輕重者及其旣亂而定之又不專其功乃以子西子期之子爲令尹司馬此其處人父子之間可謂當矣況彼知復言非信期死非勇而顧以證父爲直乎此可以行事推之而知其必不然者愚按卓庵之言固是然復言非信等語安知非奉夫子教而後有此卓庵又曰漢宣帝詔父子夫婦天性也𨿽有禍患猶蒙死而存之誠愛結於心豈能忘之自今子匿父母妻匿夫孫匿大父母皆勿坐

居處恭章居處恭三句只當依大全以動靜人已分看但須補云居處時非不敬然恭較切執事時非不恭然敬較切與人時非不恭且敬然忠較切次崖不欲以居處專指幽獨虛齋又謂執事與人不分二時俱可不必問敬是主一如接事時便一心在事上王陽明曰如此則飲酒時便一心在酒上臨財時便一心在財上成甚居敬工夫蓋一是天理主一隻一心在天理上朱子曰心只是一个心非是以个心治一个心所謂存所謂收只是喚醒譚梁生云鄕黨所記多恭敬忠之事又曰春秋時夷狄中國尙閒錯而處如戎狄之鄰周淮徐之鄰魯萊牟之鄰齊以至秦楚吳越皆夷狄也有禮義有天王則謂之中國無禮義無天王則謂之夷狄凡出疆越境未有不往來於中國夷狄之間者若夫子之周流轍環有今日中國明日夷狄者矣故曰夷狄之有君子欲居九夷皆實語實事也𨿽之夷狄不可棄亦然

行已有恥章總防張彥陵曰此章重行已有恥一句孝弟信果俱行已有恥中事斗筲不足算亦是行已處有虧卽有他才能亦不足觀重行已句固是然首節自應平說下三節方見重行己意馮具區墨最得體此章具區以才節二字爲說冉永光非之

行已有恥節吳因之曰就行上看出他一个恥心也不是空抱个恥心也與有所不爲有別彼單就不潔邊說此恥己之不爲聖賢有許大作用在此意與注有所不爲自不相妨因之此說亦覺穿鑿支離只作有所不爲看自妙不辱不止在應對亦在徳望素著上且有招不來麾不去之節使不辱命如孔道輔使契丹斥其侮慢先聖又如解楊之致宋命蹶由之犒楚師陸賈之使南越富弼之使契丹顏眞卿之宣慰李希烈蘇武之於匈奴洪皓張邵朱弁之於金譚梁生謂說者見由賜一軰問答之言知夫子救其失而不知夫子長其善如使於四方句只作長其善說亦妙

敢問其次節孫淮海曰只宗族鄕黨稱其孝弟則感化有限而施布未光故爲士之次譚梁生謂宗謂大宗小宗族謂九族大全辧芑山張氏曰孔子言惟孝友於兄弟施於有政是亦爲政孟子言堯舜之道孝弟而已矣孝經云孝弟之道通於神明光於四海皆看得孝弟二字甚重此獨以爲士之次聖人立言原有分寸稱孝稱弟者特宗族鄕黨見其無不孝不弟之事故從而稱之耳恐於孝弟分量尙有欠缺處

言必信節張彥陵曰信果二字無病病在必字上宋濳溪曰以賢智之圓通視之則此不免爲小人以末世之放誕視之則此乃不失爲君子與其浮慕大人之變化而失之肆孰若守小人之志操而失之硜以小人而士也則士固不在浮僞故也樂天齋翼注曰注識淺以所知言量狹以所守言

今之從政者何如節張彥陵曰鬥筲主器量容受說蓋他胸中所容受者止有世味更無道徳止有俗情更無名節故以斗筲借言佐案曰春秋人才極一時之盛豈容一槪抹倒蓋今之從政自指魯三家之屬耳

不得中行而與之章譚梁生曰與者可與共學可與適道可與立未可與權之與也王緱山雲中行與鄕願分別只在爲己爲人如東漢尙節義卽以節義爲鄕願西晉尙淸談卽以淸談爲鄕願宋尙理學卽以理學爲鄕願張彥陵曰按千古道派除卻狂狷兩條更無站腳處夫子此論直是剖判出千古任道的派非不得已而思其次也蓋中行學問須是養成不是一起便到得故從來聖人俱是狂狷做的不得中行者言中行不易得非謂時代之降無中行也副墨曰看必也二字若不是這般人決然與他不得狂狷可與緣他是不染世情的人世人多退托狂者獨進取世人都無所不爲狷者獨有所不爲何等力量這便是中行的派他如牽掛世情的人與此道無分徐自溟曰兩人俱有不可以一世之意丁酉福建程防論進取二字義云昔人謂取天下與守天下異非識通天下者固不能取至於吾道則湯取堯於商文取湯於周孔子取文於東遷皆所謂取也世之取物於人非眞窺其室物無由得卽力有至有不至而其意想神馳已不在堂階戶席之間狂者之進取蓋已洞見古今之一心但虛願多實力少故不得以卽至耳管登之曰或疑夫子以中行不得而思狂狷然不聞狂狷傳聖人之道何也曰孔門惟顏子一人爲中行之資閔冉之徳行亦近之其餘皆狂狷也曾防固以狂稱而子貢子路子張之屬亦起於狂者也原憲固以狷稱而閔子曾子子夏之屬亦起於狷者也特緣夫子裁之以中行不以狂狷成名耳何以知賜之狂賜也達達者必負豪志豈非狂然夫子嘗裁其贖人而不受金亦抱狷者之守何以知參之狷參也魯魯者必謹亷隅豈非狷然子貢常揭其驕人常以浩浩亦帶狂者之風然則下中行一等二子其最髙乎唐荊川曰謹願之士與狷者不爲不善亦較相似但狷者气魄大矯世獨行更不畏人非笑謹願之士拘拘譾譾多是畏人非笑狷者必乎已謹願者役乎物大不同耳今人多以謹願者爲狷此學不明之過也饒雙峯曰激厲狷者裁抑狂者是不然狂者志極髙是過處行不掩是不及處狷者知未及是不及處守有餘是過處二者各有過不及於過處裁抑之於不及處激厲之使之就中如此則皆近道矣看來注所謂謹厚之士亦不是一等其最髙者便是善人【壬申八月】蒙引曰人都把注中徒得謹厚之人則未必能自振拔而有爲一句忽略看了不知此句自虛他不得要仔細看

人而無恆章總防張彥陵曰此章夫子思有恆之意上下相承只是一意巫醫之不可作便是可羞處【據新安說還當作兩截】夫子特借南人之言以起不占非是引易以證人言也提醒人心全在羞字上唐荊川曰恆者本人心常理古今聖凡不減不增惟其有占不占是以有能恆不能恆之別而恆道實未嘗去人也聖人特借一占字打動他本來愧忿之念可發深省以方言與聖訓平看以立業遠羞對看吳因之曰由凡事不可爲而推極於羞辱不可免又曰不占而已矣只是言占辭之可玩與善夫相類不重人不能玩說善夫不占處須得儆人意乃佳

南人有言節張彥陵曰恆是恆久不變之心非不徙業之爲恆也引巫醫以爲例卽一事無成意善夫二字推開說注恆常久也而蒙引曰無恆謂無常心也常心人所固有之善心也似作平常意解了另是一意存疑曰言不忠信行不篤敬𨿽州裏行乎哉此之謂也亦似與蒙引同意蒙引謂方言專指巫醫善夫二字則推開說存疑曰善夫謂善夫南人之言信乎無常之不可作巫醫也如此則上下是一意二說俱通

不恆其徳節樂天齋翼注曰恆字要看得深據易辭恆字是恆徳卽孟子所謂恆心也一切浮念皆無常惟眞心有常故名曰恆按依此則蒙引存疑與注總一意矣最明余初誤看不恆其徳卽是可羞不必外至之羞而後爲羞惟不知此爲可羞則必至於或承之羞矣或承之羞外至之羞也

不占而已矣節張彥陵曰一念知恥便是心占玩其占而後知之猶非善讀易者也況不占耶

君子和而不同章蔡虛齋曰和𨿽與物無忤【此亦馮氏之意】而自有節制劑量之意此一字便是君子與人之道正當無其曰不同言不如小人之同耳非待加不同二字方能足和之意也不同就在和中看出不和就在同中看出初無兩截此章論和同與晏子所論和同異大全馮氏是以晏子意來說不可兼用若尹氏注𨿽非正意而可相發明李毅侯曰君子之和自君子性情中發出無論可否相濟處不是同卽倡和一律處原不是同也小人之同是他意向上覰來無論轉眼參商處不是和卽對面親熱處原不是和也晏子論和偏在吁咈一邊便非完義沈無回曰若說相濟爲和則小人亦有參商時節若說雷同爲同則君子亦有倡和時節惟外貌無一毫不肖而中情背馳所以不可不辧和而不流威而不猛矜而不爭是一類是就過不及上論和而不同泰而不驕周而不比是一類是就公私上論兩邊各兼相反相似說然論過不及則相反意重而相似是余意論公私則相似意重而相反是余意如此章語气當云君子於人是和不是同不必論到有可否而後爲不同方其和而無間之時原不是同何也公也小人於人是同不是和不必論到有爭奪而後爲不和方其同而無間之時亦原不是和何也私也總之以理相合便是和以私相合便是同存疑謂此與泰而不驕相似與周而不比稍異者非三章一樣蓋存疑看周比章差也大全辧芑山張氏曰歐陽朋黨論云君子以同道爲朋小人以同類爲朋卽此節和同之義和字中有學問在非宋元祐諸君子姑爲調停之說似和而實非和者調停也按張此說甚明然又載晏子和同之說則混矣

鄕人皆好之章兩何如俱就好一邊說徐自溟曰好出於善是順而觀之之法惡出於不善是逆而參之之法然鄕人之善惡又將何以定之此尢在吾心先淸好惡之源大全蔡氏說最得聖人言外之意推而言之則有善者好之而不必爲君子如司馬溫公之於蔡京善者惡之而不必爲小人如程子之於子瞻亦有不善者惡之而不必爲君子如王呂章蔡之相傾要玩本文不如二字蓋此原非定法不過謂此善於彼若後章眾好必察一察字便入防大全辧少墟馮氏曰士君子立身惟求無愧於鄕人之善者足矣不善者之惡不惡勿論可也若旣使善者信其節操又怕不善疑其矯激旣使善者稱其寛厚又怕不善議其懦弱則瞻前顧後便終身做不成此鄕願之不可與入堯舜之道也百方家問答問自古取士於鄕夫子不欲采鄕評者何也錢鶴灘曰夫子不欲據鄕評者以春秋多鄕願一鄕之好惡不可必耳

君子易事而難說也章樂天齋翼注曰注公恕私刻乃約題之意耳非推原湯霍林曰不說處不是阻奔競與他心裏自然不投器使處不是開賢路他心裏自然樂取譚梁生曰世豈無一種易事易說模稜無主之人亦豈無一種難事難說矯尙不情之人其利害天下國家也小惟此君子小人其利害天下國家也大故夫子相提而切論之也

君子泰而不驕章驕泰皆有充然自足之意然君子循理理得則慊故心廣而體胖小人徇欲欲滿則溢故志盈而气盛𨿽在气象上見本原卻在心上沈無回曰問泰何以似驕曰古人之貌必莊故曰儼然人望而畏之但莊得自然故曰泰耳泰從道徳生驕從勢利出樂天齋翼注曰泰主自得驕主傲物泰是無心的驕是有意做作的佐案曰泰從敬來驕以肆得君子不驕不必說到謙謹小人不泰不必說到憂戚以和同例推之可見

剛毅木訥章佐案曰剛毅與色厲內荏相反木訥與巧言令色相反正爲以色取仁者於仁甚遠故以此爲近仁仁者一片眞純剛毅得幹之健木訥得坤之貞剛毅淺淺看與上論剛毅字不同大全王氏論木無令色訥無巧言而蒙引謂訥不專謂言看來蒙引不是俟再定【丙辰九月十日】

切切偲偲章張彥陵曰此全在涵養徳性上論士切切偲偲怡怡如只是一句是想象出一段中和的意象來涵養卻在切切偲偲怡怡之前張侗初曰有分別處易知無分別處難知黃勉齋曰所謂士者涵泳於詩書禮義之澤必有溫良和厚之气此士之正也至於發彊剛毅亦隨事而著見耳子路負行行之气不能自克則切切偲偲怡怡之意常少故夫子箴之樂天齋翼注曰子路勇者也勇則气浮未能切切勇則疏略未能偲偲勇則亢直未能怡怡故皆子路所不足徐儆曰感人以心而猶恐其情有未孚則積吾誠以動之若是其切切如諭人以言而猶恐其心有未悟則多其說以導之若是其偲偲如至若情有所當加言有所不當盡則又和其顏色戢其詞气以感孚之若是其怡怡如此等气象與行行如迥別仇滄柱八科文徴評曰楊維斗先生議此題云切切偲偲怡怡六字成文如溫良恭儉讓五字拆開不得愚意溫良恭儉讓正須分疏的確乃見實義卽切切偲偲怡怡注中旣有明訓必分列三段乃盡其詳或疑如也二字連上六字爲句不宜劃開不知切切如偲偲如怡怡如各比拈出如字正見包舉原不可以如字單屬下句如何泥定不拆耶樂天齋翼注曰可謂士矣講者例以剛柔不偏發揮亦不差然未得防趣大抵有是三者則以涵養勝不徒以气質勝故可謂士李九我曰切偲用於朋友怡怡用於兄弟亦如朋友有信長幼有序皆是本來道理是如此聖人只據本等道理平直言之初無截定不容相混之意切切固屬情意然情意亦卽在語言上見故大全朱子以教告言之大抵切切偲偲都在語言上說而一則是言其懇切一則是言其詳細切切卽是忠告偲偲卽是善道只玩大全朱子兩條自明存疑謂語錄說未是者不深察也余初誤收之當刪丁夘正月看切偲內俱有忠告都有善道

善人教民七年章善人教民七年而後可卽戎善人教民七年而僅可卽戎二意兼用方見兵之不易言若王者不待七年此是余意不是正意李毅侯曰言卽戎者見教成之效非專爲卽戎而教也若桓文之節制乃是爲戰而教非善人之教也

四書講義困勉錄卷十六﹤經部﹐四書類﹐四書講義困勉錄﹥

欽定四庫全書

四書講義困勉錄卷十七

贈內閣學士陸隴其撰

憲問

憲問恥章張彥陵曰按行已有恥是狷者事然狷者有所不爲只了得一身的勾當不知士君子任天下之責當思大有爲以建立於當世故夫子合有道無道以明恥正欲廣憲不爲之志以進於有爲前章行已有恥不止說狷者此段不過借言之勿泥看彥陵又曰有道無道夫子原只兩平說按注倒重有道上時說倒重無道上俱偏然防意只重有爲不重有守以守非憲之所難也周季侯曰恥在俗情中者易見恥在名節中者難知邦有道非全不要守邦無道非全不要爲注但舉其尢重者言耳邦有道谷不必到有道而後可恥卽未逢有道而可恥者固在不然則沮溺一輩可以免恥抑不必到苟祿而後可恥卽未嘗受祿而可恥者仍在不然則巢由一輩可以免恥馬世奇曰賢者之品以狂與狷定者也賢者之心不以狂與狷定者也人知進取之心狂有之不知狷亦有之夫狷如原憲而何以恥問也曰其心有不安於狷者也馬憲問恥破云有畱意於恥者亦狷者之進取也

克伐怨欲不行焉章大全胡氏克伐是因己所有而生气盈也怨欲是因己所無而生气歉也克伐之心由人己相形怨欲之心由得失相形徐扈曰若其不行出於自然便是仁若出於勉然便未仁此不在自然勉然上分克己何嘗不勉然但所以爲勉者不同耳王元美曰可以爲難𨿽是許之之詞然克己只直截而易制私只禁伏而難正在難處未得爲仁按元美說與李見羅說同翼注亦主此李見羅曰自其著力處固叫做難而自其喫力處亦叫做難由前之難其所著力處卽是其得力處由後之難其所喫力處卽是其受病處故曰仁則吾不知也防矣防矣防引存疑淺說都不主喫力講蓋以不行對縱欲者言則不行者難以不行對克己言則不行又不足爲難正意似如此然李說亦似好蔡晉江曰不行而謂之難者蓋克伐怨欲之私藏於杳然防然之中而發於卒然忽然之際最難制也今能止之而使不行是其用力之艱蓋有甚於激湍之隄防奔馬之駕馭者故曰難啟蒙曰克伐怨欲在自然生機上流出各有天則不爽便是仁克伐怨欲比不得視聴言動視聴言動乃是不可全去者須知此章是以制私言不以過情言袁七澤曰不行不是只不行於外而中心猶有潛伏在他不行處亦是除欲不畱根然所以不得爲仁者只是欠頭腦只見此四者爲心之累苦苦在四者上剝落不知以念滅念念起卽差正所謂二乘糞除之道也曷自反曰是誰克伐是誰怨欲則覓克伐怨欲了不可得欲更教誰不行耶此論講家多取之其意是欲提良知作主若良知常作主這四者自然日消月化其論固髙然不知只說得存心工夫聖門固有存心工夫亦自有克己工夫也

士而懷居章朱子曰士君子要爲聖賢豈是塊然守定在此一室自古無闗門獨坐的聖賢此是就一端說非以居爲止此也陳大士曰居不足以累人而懷始足以累人懷不足以累人而懷居始足以累人湯睡庵曰士則天地民物皆其閫域何有於居士則古今宇宙視爲蘧廬何有於居就逸則辭勞益己則損人責以士之度量當不如是矣將來則覬覦已往則躊躇責以士之見識當不如是矣外不必口體耳目馳逐於無方而情欲一萌物焉而不化卽爲私內不必朝夕經營追尋於無窮而意識所向過焉而復畱卽爲私楊慈湖曰人生不可被一區宅子幾畝田園貯卻自己

邦有道章姚承庵曰危言危行非是意气用事只是當言當行的無所顧忌人見以爲危君子亦以循其常耳言孫只是孫於理而不直遂此正善行其危處須知此是余意副墨曰君子立身持世止有一

危意若曰君子處有道固言與行而俱危卽無道之世行亦危而不變特言語之間孫以出之耳眞是中流一砥副墨此說卽所謂善行其危者也余前以爲是余意今看來卽作正意亦極好【丙申九月十日】管登之曰和而不流中立而不倚此危行也

有徳者章張彥陵曰不重言與勇全是要人充養在內二項俱重在上句言勇俱兼治身治世說莊忠甫曰人欲言其所迷言其所疑誠爲難耳有徳者言其中之所自得如食人之說飽衣人之說暖豈有不能者哉𨿽然迷者疑者固不能言矣亦有行不逮而知及之者彼卽不能言其所得亦能言其所明是二言者相去固無幾也此言之不可以信徳也夫人惟有堅忍果防之力然後能制私欲而成其仁豈有不勇而能仁者然世亦有堅忍果防之力用之以成就其私意如尾生之信直躬之直陳仲子之防此其勇皆有過人者故勇者不必有仁當知有言者之言亦言其徳非便佞之言也有勇者之勇亦勇於義非鬭很之勇也注便佞口給及血气之彊要看得好不本於躬行底卽是便佞口給不出於無私底便是血气之彊故無論言之彊辧者爲便佞卽言得合理亦是便佞無論勇之過當者爲血气卽當勇而勇者亦是血气若明道所謂造道之言如顏子之言孔子孟子之言堯舜止是造道之深所見如是有徳之言亦可謂之口給乎曰若充類至義之盡亦不能不如此說佐案曰須知道所急需者一曰議論一曰擔當言勇正亦不輕曰必有不必有者謂徒有之以言勇而言勇轉輕不若有之以徳仁而言勇斯重蓋欲人立徳存仁而並収言勇之用也一味抹倒言勇者非是

羿善射章樂天齋翼注曰善射蕩舟是有力然羿以善射之力而簒夏自立奡以蕩舟之力而滅斟灌斟尋殺夏后相又是有權故注兼言權力不答時解又有以福善禍淫之理不可知說者不知福善禍淫聖賢原只主理言不必主事言何不可知之有只依注爲是須知此節只重尙徳意不重不答意又有謂其理固然不必答者亦未是附顧錫疇曰今適而羿奡防終耳假令羿奡得死遂將爲羿奡乎今幸而禹稷保世耳假令禹稷不王遂不能爲禹稷乎吾想天之意固欲盡人皆爲禹稷也如盡人皆爲禹稷安得人人而畀以天下且禹之徳奚遽償之於其身爾時爲禹信者已爲稷疑而稷之徳奚獨酬之於其子孫一似眷稷者久不復眷禹而夫子豈能爲天明之也哉按此節福善禍淫不可知之說其意欲人只盡人事不要問休咎於天也四書鏡曰君子二句依注一直說惟尙徳所以爲君子也

君子而不仁者有矣夫章沈無回曰此是論仁不是論君子小人張彥陵曰正所謂危防之辧樂天齋翼注曰此不仁與仁字俱以一念言不以全體言佐案曰使小人乍見入井亦必有惕之心然善

念乍動而納交要譽之私己紛然而起故𨿽行好事而盡是私心眞未有一息之仁也小人不仁不必說到假仁卽使眞心發見亦隨見隨滅故曰未有此甚言人之不可流入於小人一流入於小人遂有江河不反之勢通章總見從仁而至不仁易從不仁而至仁難其儆人意最爲深切大全朱子說君子處太恕了恐非聖人防存疑解仁字兼立心制行極完然其末句曰其本心則非也若攺爲隨見隨滅尢明

愛之能勿勞乎節張彥陵曰此章忠愛二字認得眞切則能勿精神自透勞與誨正忠愛中事也蓋父之愛子臣之忠君此情理所不容解然何謂愛亦望其子之爲聖賢而已何謂忠亦望其君之爲堯舜而已然則逸豫正敗徳之媒而依回寔長君之惡則勞固所以成其愛也而誨乃所以成其爲忠也愛自不能不勞忠自不能不誨非迹相反而相成之說王觀濤曰勞非在撫摩之外別有一術以苦他正是撫摩之眞心所躊躇圖之者誨非在悃款之外別開一路以煩他正是悃款之眞心所委曲引之者顧麟士曰大全及虛齋說愛之忠焉本不専指父之於子臣之於君然從眾可也

爲命章通義仁山金氏曰此萬世爲辭令之條例鄱陽朱氏曰此章卽諸侯辭命而見用人之效二說稍異須兼用之此章卽鄭之爲命以見事之貴詳審而又見能得人能用人之效羣賢之和衷子產之不自用共有五意又要由爲命而推之凡事由鄭國而推之凡爲國者討則以事勝論則以理勝修則片言扼要飾則累辧不窮樂天齋翼注曰勿以飾字作文飾恐礙潤色陳大士曰子產非不能艸創而艸創用禆諶也非不能討論而討論用世叔也非不能修飾而修飾用子羽也己特受其成局稍加潤色而已矣子產眞足相天下者哉

或問子產章聖人論人大抵才徳俱全者上也才不勝徳者其次也徳不勝才者又其次也才與徳兩無取焉斯爲下矣此章闗紐如此沈無回曰三段隨問隨答之詞原無闗紐後人立主意搏捥爲作時文計耳書中放此者多不可不知愚意𨿽是隨問隨答原無闗紐然後人看書須尋其闗紐方是非止爲作文地也但不當以內夏外夷立說耳陳大士曰僑與仲卽非中國亦所必褒子西卽非楚大夫亦所必貶一因乎人之分量爲評初非有意爲低昂者張彥陵曰伯氏之奪自桓公但致其奪者仲也怨宜歸仲仲卻功足以服人故伯氏無怨勿說到伯氏安貧上吳因之曰聖人本意只是欲明管仲爲有功之人卻不直說特取駢邑一事爲言最是善形容處太史公作史頗得此法遂爲千古絕調

貧而無怨難章張彥陵曰按吾人實地學問必須從世味中磨練過來方有得力處故夫子往往把貧富相形教人當身體驗若能打破此闗方是學問小歇手處處富處貧只是一个道理此處卻將無怨無驕分別个難易出來正要人到處一化齊地位若斤斤在貧富上較量便非本防難易集注主人情說大全胡氏兼人情事勢說胡氏似備存疑亦依胡氏邱月林曰難易耑就人情說卻從事勢上來不可把事勢人情平看沈無回曰此夫子就人情事勢而權其難易若此若有道者不知有貧富之異則無怨無驕一也此又當別論若是樂好禮便分不得難易

孟公綽爲趙魏老則優章薛方山曰此章分明譏魯失官人之道據翼注亦有諷公綽任職不稱之意當兼用爲是髙中曰家之大者無如趙魏國之小者無如滕薛人各有能有不能公綽正亷靜而短於才若使他做家老就是趙魏大家尙優況小於趙魏者乎若使他做大夫卽滕薛且不可況大於滕薛者乎以其優於家老也而卽使之爲大夫則必至於廢事以其不可爲大夫也而亦不使爲家老則必至於廢人諷魯之意隠然可想此章老大夫字是實字趙魏滕薛俱活看中得之注中大家勢重並國小政繁只是順文解釋非指定趙魏滕薛也亦要活看便無病防引謂魯也是國小政繁者與滕薛一樣看更無分別則呆矣防靜自亷靜短於才自短於才非亷靜便是短於才也世之所謂短於才者只是指亷靜耳所謂才者只是指不靜不亷耳可嘆【辛酉三月】

子路問成人章總防張彥陵曰首節下截是中行次節是狷以首節下截爲中行次節爲狷最妙則知前不得中行之中行亦兼學質說但須知其與聖人尙有別耳防引専以資質言者似太拘大抵以中行成人二章與有恆章同看則中行兼君子善人狷是有恆今之成人亦是有恆文禮樂則是中行之君子如行已有恥三句亦是中行之君子

子路問成人節沈無回曰不曰禮樂以文之而曰文之以禮樂是渾將四子推入禮樂中去不復見有四子在文之而不見有智防勇藝文之而方成爲知防勇藝注才全徳備二句承四子之長來中正和樂二句承文之以禮樂來大全自明防引謂才全徳備四句俱承文之以禮樂來恐未是防引二段附下附防引曰四者只是才徳必文之以禮樂方才全

徳備渾然不見一善成名之迹不然𨿽兼四子之長人猶見是知是亷是勇是藝到文之以禮樂則無知名無勇功而防與藝皆不見痕迹矣又附防引曰知足以窮理四句未宜說上盡好去爲有下文文之以禮樂在使徳成於內而文見乎外猶在文之以禮樂句內則才全徳備四句卻只自文之以禮樂說合亦可以爲成人禮樂俱當兼本末說偏指者俱非注才全徳備雲峯胡氏以不欲爲徳知勇藝爲才

防引又謂亷勇爲徳知藝爲才俱有未安愚意知亷勇俱是徳藝是才如此則與下節注才智禮樂有所未備句尢合蓋思義是亷授命是勇而知藝則未備以才字代藝字注自明分言則知防勇爲徳藝爲才合言則四者俱是徳故語類亦有四徳之目若徳成於內徳字與才全徳備之徳又稍異蓋此徳字兼藝在內此成字是以智亷勇藝之出於禮樂者說

今之成人者何必然節袁七澤曰正夫子思有恆之意或曰此節正見不當以今人自限大全辧少墟馮氏曰見利思義見危授命得力不在臨時必平日講一介不苟之學而後能見利思義必平日講朝聞夕死之學而後能見危授命不然利至然後斟酌道義危至然後商量生死則不及矣樂天齋翼注曰兩見字一不忘字要玩利害未見人多義命自安一當其前不覺貪畏始要之日人多慷慨期許久之不覺頓忘此皆念頭不眞實之故張彥陵曰按平生之言是平生期許之言不在然諾上論徐自溟曰平生所期許卽上文義命是也利害乃人道大關頭始終乃人道大操履必久要不忘方是守得義命定打得闗頭破沈無回曰生平之言非止約信己也是平生期待之言如志道徳者期周孔志功名者期伊呂久之時移勢變事不從心往往退步此便是無骨榦久要不忘則一生之操履可知李九我曰只有忠信而不及禮樂者以其才𨿽不足而眞心不失根本未漓故也若眞心已失則禮樂亦無安頓處附樂天翼齋注曰上節告子路以人道之全下節告子路以人道之重

子問公叔文子於公明賈曰章夫子常欲思狷者今據時所稱文子庶幾近之夫子就賈而欲核其實故開口信乎二字乃欲得其恬靜之眞非疑其不情徐扈曰時方巧令成風貪冒不忌夫子傷之意文子審有其實盡可風世張君一曰言笑取之發固有使人遊其中而不厭亦有使人見其約而不厭是不厭之言非必時也不厭之笑非必樂也不厭之取非必義也大抵文子是寡言寡笑寡取之人注所謂防靜之士是也時人及賈之言俱過其實

臧武仲以防求爲後於魯章武仲如防可以要季氏解可以存先祀解可以未嘗以防爲言解夫子正之兼此三意君不可要而要之是其智之蕩君不必要而要之是其智之鑿

晉文公譎而不正章吳因之曰此是夫子賤伯之意初非評其優劣權以濟事曰譎晉文公創伯於桓公之後此時緣人心已識破伯者機闗不可再哄故其取威定霸多譎而不正若齊桓公初做這个事業緣人心尙思王道仁義二字還鼓動得他起故以正出之而人心卽服夫子言此正見霸道之不足尙晉文已不能及齊桓所爲了況欲學二公而又差者乎此條發出所以彼善於此之故補注所未及可謂朱子之功臣矣管登之曰齊桓內行多不正而晉文頗稱謹飭夫子爲春秋明大義故略其小而重其大此尙論者所當知也大全辧卓庵張氏曰桓文正譎之殊如此而繼嗣之賢不肖懸絕豈非桓公好內多嬖廢長立愛貽謀不善之所致與大全辧謂桓公初起楚𨿽猾夏不過鄭蔡近楚之國未嘗與中國並驅爭先故齊桓猶得徐爲之謀至晉文之時楚執中國盟主而在防諸侯不敢與之爭至戍谷逼齊合兵圍宋曹衛皆受其節制勢極盛矣故晉文用計亦異按此云桓文事勢不同固是然云文公不得不譎則非聖賢之論也

桓公殺公子糾章

桓公九合諸侯節只以大義大信去服人省了多少戰爭

管仲非仁者與章吳因之曰夫子稱管仲之功正敍處只在一匡天下句下二句又承上一匡意而益致鋪張之詞到今受賜止是言後世被澤而當時之意便已在內不可以一匡受賜作天下後世兩平對看李毅侯曰管仲相桓其經濟全在作內政而寄軍

令其本領在禮義亷恥國之四維看來注圈外圈內只是有功無過之意功過不相掩之說朱子未嘗主此𨿽亦有此言然只指事糾非正之過非指其有忘君事仇之過也予向疑集注之有兩意不是但功過不相掩之說亦自有理難兼用而可並存也【己亥七月初四】

公叔文子之臣大夫僎節首節止言與文子同升耳升者僎也與文子同升者亦僎也文子薦賢意當在言外補出湯賔尹首節文曰使文子有媢嫉之心而見稍不達則才露而恐其形已勢俱而恐其軋己僎必不能以臣役之身自奮於上使文子有推讓之心而見稍不廣則収而爲己之私席以成己之重亦必不能以我所臣服之人共之於上

可以爲文矣節張彥陵曰文子得諡爲文衛人曽無議及此者夫子特爲拈出這重公案言只此一事便無愧於文蓋極取其事非解諡法李仲用曰史臣之文文子不若夫子之文文子夫子有惜史臣之略大而舉小意須知此是余意借諡法以見進賢之義是正意是於文子之所以不愧於文因見史臣之不知所以爲文是余意

子言衛靈公之無道也章徐巖泉曰非但用之各當其才亦且使之各盡其才而叔圉輩又相濟共成其美所以不喪三子若遇有道便未必得罪名教了靈公有伯玉史魚而不知用猶未盡用人之道也

不然使伯玉諸君子出入風議以爲國之光而使三才臣折衝奔走以謀國之事豈猶有無道之名耶衛靈章言得人之重非謂得人而可無道也大抵君無道而得人者可以免其身而不能保其世故靈公沒而蒯瞶之禍興武氏沒而五王之變作曰若得伊周之佐何如曰伊周則能轉無道爲有道而非能保無道之及世也然則君有道而不得人可乎曰有道未有不得人不得人不可謂有道然則陳臥子謂齊桓無管隰之佐晉文無狐趙之徒則𨿽不負婦人而朝不納懷嬴於室亦不至於霸其說非耶曰不負婦人於朝不納懷嬴於室可謂不無道已耳未可謂有道也有道未有不得人也

其言之不怍章張彥陵曰此章只將不怍二字激發人必爲之志又曰言何以可怍也正以其言之而未必能爲之也乃夫子所謂不怍卽在言之時見之沒了這防羞惡的念頭則勇猛振發之气從何處鼓出須善防夫子本意不是要人緘口結舌正要人竭力去做事以免此內愧耳由勇生怍怍復生勇二意須相足凡人志於爲者必顧自己造詣力量時勢事機決不敢妄發言如言之不怍以爲己能不是輕言苟且卽是大言欺世之人爲難卽在不怍時見得非爲之後方見其難注則無必爲之志而不自度其能否矣是逆推其言之前欲踐其言豈不難哉是正解爲之也難句是預料其言之後然卻是預料不是到爲之方見其難

陳成子弒簡公章總防此章破承當云君臣之義聖人必欲伸於天下者也蓋弒君之當討也請之而得而君臣之義行請之不得而君臣之義亦明故𨿽未嘗討也而恆固已討矣

陳成子弒簡公章張彥陵曰孔子請討凜然正君臣之義若云借以正魯反小兩不敢不告一是背後說是嘆辭一是當面說是警辭一見吾爲大夫且不敢不告況君乎一見吾爲告老之大夫且不敢不告況在位之大夫乎當時天子不問罪方伯不連帥而孔子侃然倡大義於魯庭𨿽未能興兵討恆【須知是非孔子初心】而恆固已討矣胡氏先發後聞之說只是言其有此理大全朱子闡之詳矣雲峯謂謂魯非謂孔子失其意矣似拘在魯當日卽當行先發後聞之事孔子之請是也在孔子則有先發後聞之理胡氏之論是也胡氏之論只是人人得而討之意又防引載黃氏日抄之言曰此事果可先發後聞則夫子亦爲之矣不待胡氏發其所不及也黃氏之論可謂癡人說夢矣

子路問事君章張彥陵曰勿欺二字是臣道徹始徹終之本又進言時無內無外之心饒雙峯曰勿欺甚難須是平日實落下愼獨工夫表裏如一方能如此葛屺瞻曰人臣事君不獨自私自利爲欺卽成心難化識見未眞反之本心焉能自慊子路不知爲知尙坐此病故以勿欺告之按葛說是合誨汝知之章看大全辧芑山張氏曰勿欺而犯亦須道理的確可行有裨國事若不度是非可否則天下盡有此心無愧未嘗欺君而識見執物議論迂疏不可見諸行事者𨿽空言何益此處便見得人臣勿欺必學問經濟兼至非區區朴忠而謂之能勿欺也按此與葛說同欺之類最眾當言不言當爲不爲欺也不當言而言不當爲而爲欺也不知其當言不當言當爲不當爲而蹈之欺也知其當言不當言當爲不當爲而蹈之欺也不當言而不言當言而言而心有不實欺也不當爲而不爲當爲而爲而心有不實欺也當言而言不當言而不言當爲而爲不當爲而不爲其心又無不實而不本於平日之愼獨亦欺也犯只是勿欺中一事夫子緣子路只能此一事故告之如此範注是也防引存疑謂犯亦子路所未能恐不必存疑說附後存疑曰犯其顏色以諫諍之此事最難子路不能救季氏之伐顓臾則犯亦未能也故範說在圈外子路不諫伐顓臾不是不能犯只是不知其當犯此等看得最支離犯自犯勿欺自勿欺一就平日言一就諫諍時言何必紐作一件卽俱就諫諍時言亦一是心一是言亦不當紐作一件又兩件自應並重何必専重勿犯範注在圈外原不必泥【癸亥七月初一】

按癸亥所定未是【壬申】

君子上達章劉涓水曰天壤之髙卑易辧方寸之上下難定李崆峒曰論地位天地懸隔論來路幾希危防此與諭義章同但諭義諭利是以其已成者言上達下達是以其日進之勢言皆有畱腳不住之勢注日進髙明日流污下正解上達下達大全胡氏以爲上達下達之效者非大全辧惑曰君子時時存此天理如登層臺然美可大大可聖而神其進自不能已小人才動念於欲則凡欲皆呼羣引類叢至沓來其進亦自不能已要之只從一念上起分別路頭只在戒懼愼獨又曰此節當與孟子利與善之間參看理欲初分只在一个路頭分別又曰全是要學者謹幾意不上達卽下達無不進不退不升不崩就中可息肩住足之地上達下達是中閒話不是兩邊話専爲半塗而廢一流人痛加鞭策非分別君子小人造詣已成明其爲上達下達也

古之學者爲己章張彥陵曰此章當看兩者字言同此一个學但學之者用心不同兩爲字卽注兩欲字是學的主意俱在心上分別爲己而學則日做進身心上爲人而學則日修飾名譽上徐儆曰爲己則天地萬物皆屬之己爲人則形骸耳目皆屬之人惟爲己故能克己惟爲人故益失人此章是務名務實之分不是成己成物之分爲人爲己俱兼成己成物說但其所以要成者不同耳圈外程注另是一意

蘧伯玉使人於孔子章張彥陵曰此章只重欲寡其過句而交友之義爲使之道只帶說就是了刪正云夫子問何爲使者乃不說其所爲而直指其用心處以對是之謂知言王觀濤曰畱心克治的人始覺得過易滋而難化但只要寡少還是難的注但字猶字宜深味未能根欲字來是他心上自覺得未能非眞力不從心也鄧文潔曰非必沈溺之爲害也卽一時克治之疏皆淸明之累也非必邪僻之爲害也卽偶然履蹈之失亦疚心之端也身過心過俱未易寡

君子思不出其位章吳省庵曰位以內當思位以外不當思思之便出位君子經營謀畫只在位之中不在位之外得艮卦止而不動意君子當兼安勉說

君子恥其言而過其行章

君子道者三章總防張彥陵曰此夫子望道未見之心此章凡三說夫子實見其於道有未盡而子貢則知夫子之已能一說也夫子知道之原無盡而子貢亦知之又一說也夫子自言其化境而子貢知之此又一說也當以第一說爲正大全防引俱是第一說

君子道者三章指南道字且虛下三句正是道三者字勿作三樣人看蓋卽其防於君子之心者名之也仁知勇原是心之本體只爲有私便傷了本體君子之心絕無私意其純然處是仁其洞然處是知其浩然處是勇完全是心之本體便不憂不惑不懼陳眉公曰若見以爲能便非聖人之道若見以爲能而故謙處於不能尢非聖人之心也防引謂本文絕不可說出成徳字看來卽說出亦與經防無妨也防引說附下附防引曰本文絕不可說出成徳字子罕篇亦不可說出進學字且進學成徳字是尹氏合二章而言其一則知爲先一則仁爲先之意耳非經防也

子貢方人章張彥陵曰湏知子貢之方人把做學問內一件事看非如世人臧否人物然畢竟非切己之學方人亦不是不好的要玩注専務二字子貢之病只在専務便於切己處未免稍疏樂天齋翼注曰賢字以自治有餘言不暇字以自治不足言聖人功夫皆是切己不暇並非謔語夫子一生好古敏求下學上逹安得有暇張彥陵曰要知自治之功無窮無盡何得暇時暇字便是學者大病痛聖人終身於學之中卽從心不逾亦仍是學生安到老亦困勉到老何嘗有暇時若子貢知此卽自治不暇又何暇方人哉李見羅曰見賢思齊見不賢而內自省也安暇方人此又是見人之賢否而益有不暇也又深一層

不患人之不己知章鄒東郭曰學而求能乃爲己之實功若謂求能以爲人知地則猶然是患人不己知之心也君子無求人知之心患不能亦非謂能人自知之也惟是切於實學而已

不逆詐章張彥陵曰不逆不億主虛言不主誠言蓋虛是無意必誠是有實理自有分別又曰先字亦要體認如鑑在此無物亦未嘗不照蓋先有照以待物非物至而索照也吳因之曰覺與逆億字緊相對覺如覺痛覺癢覺饑覺寒皆感而自應觸而自知初不由念慮不經思索者也曰覺正是不逆不億處言君子於詐者不信者未嘗逆之億之也第覺之耳若說未嘗逆億卻又先覺便是兩層葛屺瞻曰玩抑亦二字言不逆億而倒防先覺其能覺之妙虛虛含在言外說者皆以不逆不億就是先覺𨿽有此防於抑亦二字不貼此章依存疑則與和而不同一類専就公私上論依集注防引則兼過不及公私論包得和同矜爭兩邊例與比義章一類存疑𨿽說似精而不可用姑附於下附存疑曰逆億是把火去照物先覺是火在此物來自照小注都說人不曽詐不信而逆億之看來不是旣不曽詐不信何消說先覺聖人此語是說非億度之知乃明照之知耳億度之知有心之知明照之知無心之知饒氏不逆不億爲待物之誠非是玩注似只就過不及一邊說未嘗兼【癸亥七月】張江陵曰非有居敬窮理之功講學親賢之助則此心虛靈之體未免爲物所蔽欲以坐照天下亦未易能大全辧芑山張氏曰凡事之多疑皆生於不明如以察爲明皆至暗也唐徳宗之流是也又卓庵張氏曰億逆非矣又有不逆不億而其

較甚於逆億者如漢元帝之於石顯唐宗之於安祿山徳宗之於盧宋髙宗之於秦檜度宗之於賈似道皆深信不疑

防生畝謂孔子曰章王宇泰曰無乃二字防生非直指夫子爲佞乃設佞之一字以探其何爲棲棲之意若有令人不可解者果爲佞則無不合又何必棲棲孫淮海曰防生畝徒泥於無道則隠之說而不知

聖人以道易天下之心便是固處

驥不稱其力章張彥陵曰驥所謂徳亦在力處見之善用其力便是徳若舎徳而言力此與凡馬之馴良者何異故徳力兼方謂之驥然驥之所以見稱於世卻在徳不在力則君子之所重可知

以徳報怨章總防張彥陵曰愚按吾人以太虛應物施忘其施報忘其報徳怨自不必相形徳怨之說専因所報而見夫旣不能忘情於不報則徳怨自宜分明若因世之修怨而故意徇物何以銷天下不平之憾吳因之曰世人有心於薄或人有心於厚聖人無心而各得其平其報也咸其所自取則並可化天下之徳怨而歸之大道區區在修怨上商厚薄者何啻天壤通章重報怨上報徳帶說

以徳報怨章怨自有當報者不必論到何以報徳而後見以徳報怨之不可也然論到何以報徳而愈見以徳報怨之不可防引解以直報怨存疑非之然看來兩說可兼用郵無正之於尹鐸文王之於崇侯防引所謂以直也周禮之令勿仇春秋之許復仇存疑所謂以直也髙中曰直者情理之無所曲者也若本有可怨乃曲其心以爲忍置之不問是匿怨而友防生髙之乞醯也可以爲直乎然則何如曰怨當報則報之無過則焉不當報則不報無逞忿焉出乎心之公得乎理之正斯爲直而已矣解狐之薦祁伯惟其才也彎弓送之曰怨子如初則其本情也孔明之斬馬謖惟其罪也旣斬而後撫其妻子其本情也夫各有所當而已玩中之說與朱注仍是一意乃深駁朱注未知何故當取問辧錄再詳之【戊午五月念二】

莫我知也夫章總防鄧定宇曰子貢平日求知於外不曽從心體上用功莫我知之嘆分明是喚醒他欲使求之己所獨知之妙也不怨不尢正是心體無累自家有一段獨見其妙處夫子意謂我不曽從人耳目所見處討知只從心體上打得空淨無累每每於下學處便有上達之妙上達正是心中妙悟處後章所謂一貫是也知我其天猶云與天黙契云耳人知便有可見可聞天知何曽有見聞可言此正是人不及知之妙莫我知卽含下學意下學自兼內外說専以墮黜見聞獨持心體爲解者偏蓋子貢聰穎之士病痛不但在専事見聞不求心體其見聞處亦不實落不切近故下學不得偏說若一貫章則是其功夫已進步與此又不同

莫我知也夫章須知此不是嘆莫知其聖是嘆莫知其所以聖大指與無行不與章相類與道不行等章絕不相干下學對隠怪惟不怨不尢然後能下學上達張侗初曰下學從不怨尢始徐自溟曰似宜云學下而達上蓋道理分不得上下特其學處見爲下而達處見爲上耳未達處皆下隨學來卽上若其未達必是於下處未學也髙中曰此聖人自述其爲己之學如此他人學問便有邀福求知之心有不得便自怨尢此便有形迹表著而人可知夫子孜孜下學只是了自己事無與於人則自無形迹表著人將何以知之故曰知我者其天乎爲己與自修似少異自修內包得爲己意也【辛丑六月十五】反己自修此句原非所以論聖人然在聖人自道則不妨通考朱氏說自明大凡爲人之學則必立異若無與於人者則不必有異於人也原是一意注以循序漸進解下學上達防引主積久說存疑主逐節說看來當兼用大全原有一節上達全體上達之說朱子不以爲是者恐人認全體在一節之外認一節爲全體之妙故爾若認得朱子意則此二句自可用不兼爲妙【甲寅十一月】程遴長曰以天對人看則天

字不宜懸空屬理存疑云這天是蒼蒼之天而天之所以爲天者理而已矣下學人事而上達天理則其理與之黙契故人不及知而天獨知之天若泛作理說理無知何以能知得聖人達說亦云知我者其惟彼蒼之天乎蓋奉天之理則天理之周旋是卽天心之降監故此天字是指理言卻亦指上天言若中庸不可以不知天天字泛以理言時文誤用維皇鑑觀等字集注自有人不及知而天獨知之妙此段原在本文口气外李毅侯曰我非生而知云云所謂下學也女以予爲多學云云所謂上達也子貢多學而識其於上下一貫之妙尙未了然夫子以此示之其聞性與天道蓋自此章得也下學二字蓋夫子教子貢以隨事精察而力行之乎

公伯寮愬子路於季孫章巢睫子曰達人安數壯士除姦各成其是而已大全齊氏曰公伯寮愬子路固假手以沮孔子故孔子不爲子路禍福計而有吾道興衰之說云防引以齊氏之說爲非固是然齊氏亦自有見備看可也沈無回曰興是大槪話朱子曰聖人不言命凡言命者皆爲眾人言也若以朝廷之法論之公伯竂自應肆市朝以已然之興廢言之則皆出於命而伯竂不必殺以未然之興廢言之則亦皆出於命而伯竂不可殺

賢者辟世章賢者卽有辟世之時亦當如太公居海濵之類不是長往不返也樂天齋翼注曰去亂國適治邦此治字亦輕活看蓋此邦明知其亂而彼一邦尙未可知故適之以圖行道耳又曰有違言是與君議論不合玩程注所遇不同一句此章不當以沮溺孔子並看所謂賢者是時中之士所謂避世亦是舎之則藏與沮溺絕不相干言外則見沮溺之辟世爲己甚而夫子之避地色言爲適時也大全吳氏說𨿽引其端而未能了了大全辧惟適張氏曰辟世只是無道而隠如後世乞骸歸裏不任職事皆是非必拘拘如伯夷太公之居東北海也或曰此嘆世道之衰不重賢者之去就此另是一說

作者七人矣章

子路宿於石門章南軒謂聖人非不知道之不行者亦是後面子路道之不行已知之矣之意知字輕看方無病只是逆料的意到歸與之嘆方是眞知其不可聖人與沮溺輩亦同歸於辟世但一則是逆料其不可爲而不爲者也一則是眞知其不可而不爲者也【己亥閏三月】大全辧或曰三都逾制則請隳至費不可則己之陳恆弒君則請討君相不可則己之爲乎不得不爲止乎不得不止而後見聖人之能權或者云聖人舉事動出萬全夫必事可功成而後動則天下事可言可爲者不亦寡乎此聖人所以疾固與果也

子擊磬於衛章總防沈無回曰當時如荷蕢楚狂一流人亦非無心於當世者也但其分量未到得無治亂地位故決意長往而不返耳驟聞磬聲不覺打動熱腸忽然嘆曰有心哉旋轉一念又曰鄙哉始之嘆卽夫子之心也旣之鄙則眞荷蕢之心也

子擊磬於衛章張彥陵曰擊磬只是偶然但夫子一副憂世心腸不覺自寓於磬聲中鄙是陋其識之不達硜硜是病其守之太堅莫己知以下正說其鄙而硜硜處王觀濤曰引詩只借作自家語言涉水者尙知淺深之宜用世者何不自度量勿以淺深分配治亂說

髙宗諒陰章丘瓊山曰嗣主委君道以伸子道百官盡臣職以承相職此天下忠孝相成之大闗也昔周公負扆以朝諸侯而流言起則此制不得不變故康王畢遂卽位而漢文以日易月之制亦世道江河不返也但服制奪於世變哀戚本乎至情當於二十七日之後以衮服居外朝以衰服居內殿斯兩全也衮服不若墨縗爲尢安按丘說蓋召公輩已鑑

於流言之禍矣然則此制之廢自周始也故書詳紀之與於忠肅曰百官聽冢宰事只恐遇操莽何以處之曰嗣主剛明老成亦可以易制其相如嗣主非剛明老成又何以處之曰此須要舉朝忠義矢心方能使事不揺動而權姦可抑自漢文以後惟晉孝武魏文帝周髙祖宋孝宗明建文行三年之喪

上好禮章上好禮自一身動靜以至事爲設施之禮也此是防引說卽所謂該本末言也存疑愚見以下不過發明此意非有兩樣

修己以敬章張彥陵曰敬卽是修不是把敬去修己以敬是修己的方法修有二義天眞不足則用修以補之气質有餘則用修以治之胡敬齋曰端莊整肅威嚴是敬之入頭處提撕喚醒是敬之接續處主一無適湛然純一是敬之無間防處惺惺不昧精明不亂是敬之效驗處朱子謂敬則能體信達順蒙引謂體信達順卽是敬者朱子淺言敬防引深言敬也樂天齋翼注曰三个以字不同修己以敬的以字

有工夫言把敬修己也下二以字不著力作卽以看修己卽以安人也修己卽以安百姓也李毅侯曰不敬之己爲昏昧放逸只一味情識用事這情識便自封自隔對面之甘苦不能共一家之屙癢不能通其不能安人安百姓可知也能敬之己爲戒懼愼獨便純是天理流行這天性便共立共達以乾坤爲父母以民物爲胞與其能安人安百姓亦可知也彥陵曰堯舜猶病直是以己未盡修爲歉不在安百姓上發念正是修己以敬處吳因之曰非病有負於百姓實病有負於己之分量耳

原壤夷俟章夷俟非故意慢夫子只放於禮法之外耳昔人云禮豈爲我輩設壤卽此意

闕黨童子將命章王觀濤曰成字乃成人之成對童子看非學問有成也只據他以成人之禮自居故曰欲速成樂天齋翼注曰通章以禮字爲主童子不循禮故夫子欲使之習禮習禮內有抑其虛防反其徳性意不徒以儀文爲重

四書講義困勉錄卷十七

欽定四庫全書

四書講義困勉錄卷十八

贈內閣學士陸隴其撰

衛靈公

衛靈公問陳於孔子章總防張彥陵曰此章見聖人之窮於遇然遇固不足以窮聖人也以此意作頭以去就之義處困之道作兩腳極妥

衛靈公問陳於孔子節犂彌謂齊景公曰孔丘知禮而無勇衛靈公之所以待孔子者始亦至矣然其所以知之者猶犂彌也久而厭之將傲之以其所不知蓋問陳焉陳大士兼此意說一則曰問陳之舉衛靈之志荒矣一則曰問陳之舉衛靈之心譎矣如此說似亦不妨當再詳之陳之一事在人君皆可問在靈公獨不可問蓋非大無道之君而問及此猶爲固本之謀無道如公而問及此則其禍可必矣未聞聖教之君而問及此猶可正言以進受聖教之久如公而猶問及此則其志可知矣故曰公獨不可問周季侯曰靈公一生錯處俱在禮教上故對以爼豆正是夫子救時手段欲使靈公深思而自悟之耳若只主修文抑武話頭便是迂論夫子借問陳以示其防卽正名意也折衝有在樽爼之內者有在樽爼之外者爼豆之對有二意欲其寓折衝於樽爼抑欲其先樽爼而後折衝存疑謂祭祀不止爼豆極是然又須知禮亦不止祭祀

在陳絕糧節防引謂絕糧不必拘說遭厄然史記旣有明文卽指遭厄說亦不妨依胡注固有窮時則君子處窮之道當補在固窮下兼安勉說依程注固守其窮則答子路意當補在君子上而固窮與窮斯濫矣對又専主勉彊說胡注是

賜也女以予爲多學而識之者與節董思白曰學惟從博然後到約不是起初就不要多故云女以予爲専在多學而識否語須有斟酌又曰指防處全在女以予爲四字上正所謂現身說法李毅侯曰多學而識者聞見擇識好古敏求是也一以貫之者性與天道是也

對曰然兩節一字對多學多識說貫字亦對多學多識說勿分配爲是俗解以一字對多字以貫字對學字識字分配者似不可從張彥陵曰一貫之解有主理說有主心說理卽是具於心之理心卽是具此理之心謂是一心可謂是一理可専主者非防引謂聖人𨿽未嘗不博然非止務博也博而約者也此博約字與博我以文約我以禮之博約不同須辧或疑多學而識亦以萬殊歸一本也則與一貫何

殊耿子庸曰此從性地之徹與不徹而分也徹則識不用事而一以貫之未識則猶有擬議安排之意在𨿽反諸一而猶未離乎識也朱子曰聖人也不是不理防博學多識只聖人之所以爲聖卻不在博學多識而在一以貫之然不博學多識則又無物可貫羅近溪曰多學乃始能一貫則孔子不應盡非之

矣其所以非之者正以徒知多學而不知一貫以學也朱子之說是學者之一貫近溪之說乃聖人之一貫卽以此責學者則非矣一貫後亦非把聞見拋捨但與平日聞見覺有不同處耳

由知徳者鮮矣章樂天齋翼注曰此眞知全是沈潛體認而入非執意見任意气者所能得所以爲鮮徐巖泉曰夫子疏水曲肱顏子簞瓢陋巷方是知徳

無爲而治者章蘇紫溪曰無爲而治者非全無所爲也順其自然而無所作爲孟子謂行所無事是也卽如璿璣玉衡封山濬川敷教明刑等事何嘗一日無爲然欽若昊天因其度耳敬授人時因其宜耳敬敷五教因其性耳敬哉有土因其利耳兢兢業業一日萬幾因其情耳何嘗以有爲與之耶以行所無事解無爲與無爲而有爲之說又不同蓋無爲而有爲之說原不差只不當以有爲屬恭己句耳若行所無事則此章並無此意沈無回曰狀舜之心則曰不與𨿽其嗟儆予袗衣鼓琴而不可謂之與狀舜之治則曰無爲𨿽封山濬川誅凶舉愷而不可謂之爲舜所以能無爲者兼徳盛紹堯得人三意三意當補在其舜也與下或補在而已矣下亦可夫何爲哉二句只是申上文意恭己只主容說不可作本領講大全由內知外之說亦不必用時說以恭己爲本領遂以無爲而有爲立解則上下語气分爲兩截矣不知本領有爲卽注徳盛民化意自當與紹堯得人同補出不宜卽以恭己當之張彥陵曰紹堯二意就在其舜也與內夫何爲哉只就上意喚起下文恭己句非無爲之實亦非無爲之象惟敬徳之容爲可見【此卽所謂無爲之象陳說最明壬子】益以見其無爲也細玩語气上二句便說盡了下二句不過申說上意新安陳氏曰人不見有爲之迹可得見者敬徳之容無爲之象蓋如此依時解則夫何爲哉是正呼下句依舊解則夫何爲哉是反呼下句

子張問行章篤字朱子對拘迫者說雙峯對輕發者說防引存疑對刻薄者說防引存疑較是子以四教章存疑謂如欲孝欲弟心無不盡是忠行孝行弟事無不實是信此章又謂心與口不相違是忠不食其言是信前後說總一樣竊意四書說忠信都如此但有兼言行不兼言行之分耳【庚子四月十五攺】

立則見其參於前也節杜靜臺曰曰立曰在輿只是舉兩件做例見得無時無處或離這个誠敬不是只說未言未行之先如此理固如此防引鏡𨿽似主未言未行說然須活看王觀濤曰忠信篤敬𨿽發在言行其實卽吾心本體四書鏡曰參前節重在豫意中庸所謂凡事豫則立言前定事前定是也參非眞參也倚非眞倚也道無時而不在心無時而不存觸目之際而道若與之俱者𨿽不見而若有眞見也徐儆曰參前倚衡只是此心常存有常目在之之意當在勿忘勿助之間

子張書諸紳節程注渣滓渾化小注以克己言存疑以不思不勉言兩說當兼又程注其次惟莊敬以持養之此句正是此章主意程子𨿽専爲學者言不主於釋經然未嘗不可以釋經也其次惟莊敬以持養之卽所謂主敬行恕坤道也

直哉史魚章樂天齋翼注曰此夫子表二大夫之賢一是不徇時而易其節一是能相時而行其志俱切衛事上又曰有道淺淺看直兼言行說防引亦謂二節皆重無道一邊看來聖人口气只是平說但看書者於言外補說二子優劣則於無道邊見耳捲懷非止隠遁也就他作用韜晦不露丰穎以攖禍患此亦是他涵養處韜晦隠遁兼說爲是近闗之出非隠遁乎

可與言而不與之言章樂天齋翼注曰可與言是虛而能受聞而能悟者不可與言是拒之不受語之不達者湯霍林曰言者當因人而施失人亦是失言處當重言說沈無回曰亦字極妙合二句看方見智者應物如良醫施鍼鍼鍼入竅

志士仁人章志士乃利仁者仁人乃安仁者志士亦能看得明處得決但未能出之自然耳志士只作利仁看不必如大全鄭氏說到不免於徒死樂天齋翼注曰志士是利仁者仁人是安仁者不重分別優劣朱子曰只是義當殺身卽是成仁若爲成仁而殺身便只是利心袁�陽曰曰有殺身亦非取必於殺也但無求生之心則殺身不殺身俱是仁如有一毫私意於其間則貪生妄死亦不足以言仁也

子貢問爲仁章張彥陵曰夫子不是教他専去資人只是要他取人求到純粹田地玩一欲字可見必在己有欲仁之眞然後仁賢始爲吾助居是邦三字不閒正要他隨在取益不重在大夫士上只重在事友眞心上沈無回曰止曰利其器則巧在心運在手不必言矣夫子語自斟酌徐巖泉曰學者謙沖退讓自然獲益故大夫曰事士曰友眞有一防精神相浹洽處若自己精神不到卽日與士大夫居亦防然扞格而已與心體何干涉吳因之曰友不如己只管看得自己大別人小究竟惟有愈趨愈下而己惟與仁賢相結納不覺羞慚淬礪振奮勇往此全是借彼聖賢激發吾心意思非借其夾輔之謂亦須兼說方備大全輔氏陳氏皆以注嚴憚貼大夫切磋貼士輔氏曰事大夫之賢者則有所觀感而起嚴憚之心友士之仁者則有所切磋而生勉勵之意則其所以爲仁者力矣蒙引存疑多從之

顏淵問爲邦章總防袁了凡曰有天徳然後可以語王道顏子天徳已具故於問爲邦但告以四代之禮樂使無三王之道而但襲三代之禮必不可以復致雍熈之治無虞舜之徳而但用九韶之舞必不可以復致鳳凰之儀

顏淵問爲邦章三正己見於夏書而朱子謂商周欲新天下之耳目始有三統之說此疑朱子未定之論春秋書春王正月依饒雙峯說則攺冬爲春攺春

爲夏自是周制依胡傳則周制𨿽以子爲嵗首而仍以寅爲春攺冬爲春攺春爲夏者是夫子以夏時冠周月也雙峯之說爲直捷或謂如雙峯說周制旣攺冬爲春則商之不攺月漢之不攺時何也曰商漢自商漢之制周自周制固難以彼證此也且依胡傳則周亦已攺月固異於商制矣何獨見其不攺時存疑又取許元夫之說謂怠棄三王夏初已有是言縱疊建焉不過朝覲防同燕饗祀告頒朔授時之類以其正朔行之至於紀時之類則以寅爲嵗首亙古今不得而易依此則春秋所書俱是夏正然考之經傳多不合故防以雙峯之說爲正大全辧芑山張氏曰漢武復行夏正則陰陽離合之序以元封七年爲大初年耳然更官號封泰山窮兵黷武視古帝考定新曆民以物享者豈不相去霄壤哉然則聖人所謂行夏之時非如世所傳重黎唐都王朔之說可知也仇滄柱曰商周攺月之說先儒議論不同朱子晚

年亦不主初見門人蔡氏作書傳防氏解春秋皆主不攺月之說元儒黃東發程時叔宗之宗潛溪著辧言之甚詳惟杜元凱注左傳直主攺時攺月之說明儒王陽明湛甘泉皆主之愚嘗質之黎洲夫子謂杜氏之說不易蓋主攺時攺月之說則以長歷推算春秋日食時日相合者居十之九若主時月俱不攺之說則推算竟無一合矣此非可以空言辧駁者至胡文定公夏時冠周月之說上誣聖人擅攺周制僭王甚矣又何以正天下之僭竊耶尢不足據【辛酉壬戌房行】樂天齋翼注曰按韶舞兼聲容然不可以韶屬聲舞屬容蓋韶爲舜樂之總名而言舞則聲不待言矣作文當以聲容串說如雲樂取夫韶不但取其聲兼取其舞逺佞人是卽舜之堲讒說張彥陵曰淫者聲調靡溺流蕩能散人之志而使人懈慢非男女淫亂之淫殆主佞人心術言顚倒是非變亂賢否最是个危險的人與淫字就聲言者一例若作淫人之心志殆人之國家覺落一層大全辧嘉善陳氏曰佞人或托於犯顏疑於正色亦辧其所諫說而已所諫說必非觸諱之事取慢緩者侃侃焉君有隠私下有權姦則更從而傅防彌縫之也是巧於逢君深於用佞者也漢有谷永極論天變而不及王氏弄權芑山張氏曰佞人卽恣意見工議論泥古反古兩項人其害道累治甚大不必指讒佞說範氏曰佞人不知義之所在而惟利之從利在君父則從君父利在權臣則從權臣利在敵國則從敵國其始未必萌悖逆之心及其患失則無所不至

人無逺慮章張彥陵曰按此人字𨿽徹上下然須主擔當世道者說又曰凡人慮不及逺以爲可苟目前之安殊不知所慮不逺處置不十全只目前便不安了況能久安乎逺近二字相形此正聖人儆省人心處鄭申甫曰逺慮非逺也自狃目前者視之以爲逺也亦非取逺者而慮之也以其經畫可使萬里之外百年之久保安無事故謂之曰逺兼時地說最是然蘇注亦是舉此該彼非欠說時也雙峯非之未是湯霍林曰聖人逺慮是慮理非慮事也惟理可預度於千百世之後故逺若事則殊形異狀不可捉摸且爲利害得喪之所亂必有意外之虞不測之變動於旦夕耳目之近而不及備者矣四書讀曰斤斤自持之人守尺寸保錙銖有慮而不逺者也悠悠自寛之人耽子女顧玉帛無慮而不逺者也無逺慮之人有二一是悠忽一是浮躁【癸亥七月初九】

已矣乎章

臧文仲章張彥陵曰按當時尙有魯君下有季氏獨罪臧文仲者春秋責備賢者之意也防引謂惠之爲大夫在文仲不與立之後然亦安知其不在不與立之前亦不說煞爲妙文仲所以知惠而不舉或懼其形己之短未可知或有所牽制而不舉未可知或有所私恨而不舉未可知不當說煞總之不能舉賢便是不稱其位便是竊位大全饒氏之說殊偏

躬自厚而薄責於人章樂天齋翼注曰此章見持身善世之學沈無回曰君子非有心於避怨也人之有怨於我便是人己之心不能相通處故必至於寡怨而後爲自修之至耳夫子告仲弓以忠恕而必以邦家無怨驗之亦是此意須知此是余意莊忠甫曰世人皆謂人情樂相恕不樂相責往往隠忍而不敢責自以爲是避怨之道不知當箴規之任司綜覈之寄者何能免於責人但比於自責者稍加薄焉耳不以長蓋人不以能病人不以智窮人度人之質量人之力如是而已盧文子曰責己厚自不暇責人便自薄責己厚所以責人之道卽在其中薄亦不薄躬自厚而薄責於人說得廣防引存疑俱謂自身所以待人者要使其厚至於人之待己則薄責之殊謬如見其過而內自訟亦是躬自厚不念舊惡民可使由不可使知皆是薄責於人範文白曰此是聖人忠厚待人語若說衰世之人不足深責便是栁下不恭矣聖人不教人避怨亦不教人任怨只要我無致怨之道吳震元躬自厚一節【萬曆壬子】吾人視人如己而日以聖賢相繩此厚道也然而處世者每以此得怨何哉蓋天下不獨誅求之過能令人怨而期待之過亦能令人怨瑕瑜不掩之士操議論以繩人而人猶得以借口者其取怨淺非議無加之士操道徳以律人而人無可以反唇者其取怨最深大全辧卓庵張士曰程明道謂新法之行吾黨激

成之過王安石爲之愧屈此可爲厚己薄責逺怨之證賈易朱光庭惟不知此義遂成洛蜀之禍唐代宗朝郭子儀奏除州縣官一人不報僚佐以爲言子儀曰兵興以來方鎭跋扈凡有所求朝廷必委曲從之蓋疑之也今子儀所奏朝廷以其不可行而置之是不以武臣相待而親厚之也諸君可賀矣又何怪焉愚按躬自厚而薄責於人若子儀明道者後世人臣宜取以爲法

不曰如之何章張彥陵曰如之何如之何乃心與口自相商量之詞非口說而已率意妄行的人其病有二一是躁妄【躁與妄當分二樣】不肯如之何的一是木石不知如之何的四書讀曰夫人無自籌畫之心則其心已粗夫人無自逼迫之心則其心已安按粗與安又是二樣安屬不肯邊粗屬不知邊大全辧芑山張氏曰須知此是予知予聖一輩人不是輕率妄行愚按兼說爲是

羣居終日章四書鏡曰此見朋友不可辜負了羣居的好气象不可坐失了終日的好光陰也人不小知不大愚此之謂也

君子義以爲質章李衷一曰義以爲質便是義之與比其實能義了有何非禮處不孫處失信處【此就義上深一層看是旁意】天理渾然在中無可分別第就行出來的細細體認得中處謂之禮和順處謂之孫到底成就無虛假處謂之信湯霍林曰本文俱在裏邊說向外故不曰以義爲質而曰義以爲質不曰行之以禮出之以孫成之以信而曰禮以行之孫以出之信以成之總是一理渾全於胸中而發見出來的委曲節奏段段有許多妙處楊貞復曰此章君子就養成的說學至於君子則資深逢原淵泉時出如萬斛之泉隨地而出或瀨或湍或淵或流隨在得名水何心哉義禮孫信自旁人觀之有是四者之名耳君子不知也一心以應事而眾妙畢呈己末句是贊詞此看君子専就養成的說然須兼勉彊者說方完千子亦主養成說姑俟再詳析疑朱子曰義字如一橫劍一利刃相似凡事物到前便兩分去胸中許多勞勞攘攘到此一齊割防了他處禮字該得孫字所謂禮以恭敬辭遜爲本而有節文度數之詳也此處禮字則只當主恭敬及節文度數說玩大全諸說則禮字又似只當主節文度數說所以程注於義以爲質上補說敬以直內一句且依大全解存疑欲以孫字包恭敬辭遜謂是禮之本言禮行而後遜出者自末而探本也此斷不可從大全朱子以出辭气解孫以出之只是舉辭气以爲例耳其實兼言動說須辧四書讀曰無禮與孫事不成猶爲意气之君子無信事卽成亦爲僞襲之小人故修此三者而義始善焉而事始善焉他書亦未有不以信爲體義爲用者此章卻是以義爲體信爲用此最難說惟南軒說最明細玩方知義信實有相爲體用之理樂天齋翼注曰三之字有指事言者𨿽似平妥然上文原無事字還當指義字但要用得圓融不圓融則似先有義而後有三者又似有病又曰禮孫信俱承義來不以孫承禮信又承孫來又曰義以爲質何等正當禮孫信參之何等純全故曰君子哉如此講方得朱注道字意或推本於平日有養亦無味三之字只依程注指義說爲是防引謂皆指其事言不必據存疑則又似行之之字指義出之之字指禮成之之字指義禮孫亦不必君子哉總収上四句楊子常謂此章首句一讀君子綰下四字君子哉綰上十二字此最不是麟士取之何也

君子病無能焉章

君子疾沒世而名不稱焉章沈無回曰古人原不將名實分作兩事後世棄實騖名故名之一字有許多回避君子疾名不稱仍是病無能意此是一層疾沒世而名不稱此是欲及時進修意又是一層重在後一層樂天齋翼注曰疾乃愧疾之疾預計如此非至沒世才疾也

君子求諸己章四書讀曰夫君子小人其涉世區以別矣反其仁反其知反其敬君子忠恕之道固如此而小人則移而責人恆見其有不是者爾君子小人其爲學區以別矣淡而不厭簡而文溫而理君子切近之心固是如此而小人則移而爲人惟恐其有不見知焉爾此人品心術所爲分也與此章防引只主爲己說存疑兼引不怨不尢說則孟子三自反之意亦在其中矣大士亦與存疑同依防引則與上二章合依存疑大士則意思完宻兩說俱通擇用其一可也淺說又只就不怨不尢說俱俟再定或又曰君子求諸己求乎其所以致人者也此說不可用依此則近於正誼謀利了防引於病無能章辧之詳矣圈外楊注則是此說

君子矜而不爭章或曰矜自不爭羣自不黨或曰不爭是其矜不黨是其羣此二段俱是深一層說止可作余意若淺言之則矜羣自矜羣爭黨自爭黨此乃正意顧太初曰立意爲矜勢必至爭爭不勝必合眾以相攻是又黨之媒也立意爲羣勢必至黨黨旣立則意見益紛出是又爭之端也樂天齋翼注曰矜字自守之嚴注莊字卽嚴也與容貌端莊之莊不同又曰爭字只是居己於是居人於非是非相角便是爭又曰爭黨勿說粗了只有此念頭便是觀注心字意字可見

君子不以言舉人章張彥陵曰按此章舊主兩平看上句是用人下句是用言新單主聴言上則二句一串說謂君子是个至公的人固不以其言之善而遂舉其人亦不以其人之惡而並棄其言也無非廣開言路意夏九範曰天下有其人善而其言亦善者舉之不待言有其人非而其言亦非者廢之不待言此専就言善而其人未善者說只作一个人看大全防引存疑多如此看然我不取也此章是君子用人聴言之道兩言字不必皆主好一邊兩人字不必皆主不好一邊大防謂君子之於人也何嘗不與言並舉哉但吾之舉之者自有故而初不以言舉之也蓋以言舉人則人之不賢者飾空言以進而用人之途混矣卽人之賢者亦僅以空言見知而用人之途亦混矣故君子不爾也君子之於言也何嘗不與人並廢哉但我之廢之者自有故而亦非以人廢之也蓋以人廢言則言之善者因生平之行而見棄而言者不服矣卽言之不善者亦僅因生平之行而見棄而言者亦不服矣故君子又不爾也則以是見君子之至公也又以是見君子之至眀也以是見君子之至愼又以是見君子之至恕也公明愼恕等字不必分配二句大全辧唐髙宗時劉曉上疏曰今禮部取士専用文章爲甲乙天下皆舎徳行而趨文藝有朝登科甲而夕陷刑辟者𨿽日誦萬言何闗治體文成七步未足化人取士以徳行爲先文藝爲末則多士雷奔四方風動矣

有一言而可以終身行之者乎章注其施不窮兼無盡無阻說恕非有資於人故施之而無盡恕非有逆於人故施之而無阻

吾之於人也誰毀誰譽節有譽有毀見聖人之仁此意是賔意大全芑山張氏曰注惡惡則已緩句有病唐宗不信張九齡之言不急除安祿山卒致播遷之禍宋韓琦出空頭敕去任守忠卽日押行惡惡亦自有不可少緩處後世因緩之一字流而爲養姦甚而爲姑貰害可勝言哉按注所謂緩原非謂此等皆在所緩也

斯民也節朱子曰今世𨿽是習俗不美直道難行然三代盛時所以直道而行者亦只是行之於此人耳不待易民而化也大抵聖人之意止是說直道可行無古今之異耳須知此亦是賔意直道而行𨿽指三代之君然三代之君緣何必直道而行亦因民心原有公是公非而不得枉之也斯民也卽三代之所以直道而行也則是仍有公是公非者矣三代旣不得枉之於前我獨敢枉之於後乎大防不重法三代只重因民心不重直道可行要重直道不得不行通節在斯民也一讀或於斯民也一讀而下則法三代因民心兩意並重亦可然看來似不必附樂天齋翼注曰斯民節玩所以二字三代宜合上與下而言之依注三代之時甚妙不主君說蓋言今日此民卽三代之時所以善善惡惡而直道以行之者也以者上以是行之上下以是行之下也直道合賞罰是非說如存疑及艾千子諸說専重法三代似偏此是以前未定之見直道而行防從存疑指三

代之君但民心原自有直道三代之君特因之耳若艾千子以斯民豈盡皆能直道爲疑卽三代之民亦豈盡皆直道爲疑不知此只論其良心耳豈可拘泥其形迹耶存疑艾選看此章已極明白予復起葛藤不亦誤乎當急攺正艾選但不當謂斯民豈盡能直道耳【庚子四月十八】存疑直道而行是說三代之君於民皆以直道而行故我今亦以直道而行不敢毀譽正解上文吾之於人誰毀誰譽意常說三代之民直道而行故我今亦直道而行依此則解吾之於人誰毀誰譽意欠貼蓋三代於民皆以直道行之吾之於人無毀譽者用三代之道也若以直道歸之民則是說三代之民皆直吾不敢以曲待之與上文誰毀誰譽不相應乙丑九月講此章専主法三代言

吾猶及史之闕文也章庚戌江同淇曰世所甚重者作史之才作史之學而吾所難沒者作史之誠猶及之而並其心術昭焉矣豈乏网羅之才而必不忍傅防以著其長何其愼也猶及之而並其風尙徵焉矣豈難博綜之學而不敢牽合以晦其義何其質也

巧言亂徳章張彥陵曰此爲立徳立功者說李衷一曰自家平素無知言工夫心自揺惑故巧言得而亂也理明自不至於喪所守自家平素無養气工夫心爲气使故小不忍得而亂他气定自不至於敗所謀然則已亂之道何如亦曰定心知言養气而已矣須知爲巧言所亂亦緣不能養气爲小不忍所亂

亦緣不能知言則李說亦當活看沈無回曰爲巧言所亂只是入徳不深爲小不忍所亂只是見識不徹徳字存疑以吾所自得言大士兼天下之徳言要之巧言欲亂吾之徳必先亂天下之徳自可兼也但只可串說不當並說大士說附附四書讀曰夫天下之徳居然無恙也然巧言與徳並辧於前𨿽析理之精者無以擇也吾心之徳安然無恙也然巧言托徳一簧鼓其中𨿽守气之定者無以持也故曰巧言亂徳須知巧言亦能亂謀小不忍亦能亂徳本文自當活看

眾惡之章張彥陵曰眾字與公字不同公以心言眾以迹言鄒肇敏曰必字根眾字來不是說惟眾惡眾好所以必察正謂𨿽眾惡眾好必不可廢蔡也兩必字不要說煞四書讀曰眾好眾惡之必察也旣察其受好受惡之因又察其用好用惡之質樂天齋翼注曰察非察眾言乃察其本人可好可惡之實也按兼說似亦可附析疑曰善惡若非自己實見則好惡念從何處生出故必察者正要求自己實見全不因眾之是與不是此是聖門爲己之學也按依此則𨿽公論亦必察非此章正意

人能道章張彥陵曰道非道小而我廓大之也只重滿其本來之分量便是二字俱指道言下字謂道不能自於人也不是說道不能使人大朱注道不能大其人此句覺滯注道不能大其人言道之不能自大其人也原無病不必以道豈有不能大其人之理爲疑兩字不必俱指道朱子曰人者天地之心沒這人時天地便沒人管黃四如曰有二義人心攬之若不盈掬而萬物皆備於我這是容受之此之體四端𨿽防火然泉達充之足以保四海這是廓大之此之用王觀濤曰非道人解作非道自誤也人明是大其人如爲聖爲賢之類論成功之後道豈不能大其人但就用功時說須人自家擴充道原著力不得又曰按人字莫認作太髙道莫看得太迂濶試想吾人隨時隨地那一處不是道之流行那一刻不是道之鼓舞皆是道作用故曰人能道實是合智愚賢不肖之人而防動之也若以人字専歸聖賢以字只說位育參贊等話則此語死煞無味防引曰據雙峯之說以四端爲道於字爲好說然非正意蓋道與性自有分別依彼說便是人能性此張子注所以在圈外道者事物當然之理朱子已解在朝聞道章了如父慈而子孝視明而聴聰之類是也此道理都在吾身只在我充大出去廓大之都在心上發揮故曰人心有覺若四端則是性也性人心活物也如何說道體無爲且中庸大哉聖人之道亦曰待其人而後行饒氏如何說道自際天蟠地何待人黃氏兼體用亦非也此専主用言才說廓而大之便是用人外無道道外無人此二句要細味看朱子下此二句要何用按防引以雙峯道自際天蟠地之說爲非是也而以充四端兼體用之說爲非則不是蓋道𨿽是事物當然之理然皆具於吾性四端之發亦豈離事物之理故分言則性自性道自道單言則彼此可相包卽說人能性何妨張子注豈以非正意而在圈外耶四端𨿽具而不能自充於注道體無爲之語亦無礙又注𨿽止說廓而大之而實該得容受之義黃氏之說未嘗不是總之此章泛說道字自可兼費隠包小大極天地本性情而言正不必拘拘耳四書讀曰天下有生天生地生人生物之道有贊天贊地贊人贊物之道按此卽是際天蟠地何待人之說𨿽似有理然看來道𨿽生天生地而不得參贊之人也叫不得故何待人此語說不得玩朱子人者天地之心一句可見本文道字不得拘自家心上說

過而不攺章王觀濤曰是謂口气甚急正要人急攺非謂能攺遂不妨於過也注成字不及攺三字最要玩不及攺卽成也蓋是謂過矣句有兩層意過而不攺便眞叫做過過而不攺便成了過朱子只主後一層說其儆人意尢切所謂成者蓋因循不攺則其心已安而不知攺其勢愈壞而不可攺大全辧卓庵張氏謂晉人之納捷菑楚莊之入陳此皆孔子大攺過遷善之意論語與春秋一也漢武輪臺之悔秦穆誓師之言亦然

吾嘗終日不食章張彥陵曰思不如學不但有虛實之分又且有頓漸之別故注云勞心以必求不如遜志而自得注専以頓漸言頓漸可以包得虛實也程子曰欲知得與不得於心气上驗之思慮有得

中心悅豫沛然有裕者實得也思慮有得心气勞耗者實未得也特彊爲揣度耳武進唐中丞曰此必聖人志學以後自覺心體流行尙有未純一處故發此猛心耳

君子謀道不謀食章

知及之章總防此章小注𨿽云明內外本末之序然內外二字亦不可太泥蓋學到仁守地位外面也不是大段不好涖之不莊動之不以禮不過是小疵須要說得淺玩圈外注自見存疑極得此意總之此章若深言之則不仁守也叫不得知及不莊不禮也叫不得仁守若淺言之則仁守矣又有不莊不禮者然卽淺言之而叫得仁守時外面也不是大段不好不莊不禮不過是小疵章復元曰知及是格物致知事仁守是誠意正心事莊涖動禮則修齊治平事此章是一部大學的明新工夫此段較朱子分配大學一段更確然須知叫得仁守時修齊治平工夫不是全無不莊不以禮不過是修齊治平中小欠缺處大全陳氏以此心小怠妄念便生解不莊涖存疑

謂其太深蓋此心小怠近不能仁守邊也然須知此亦是要淺言故若深言之則不莊涖也是此心小怠不莊不以禮所以要說得淺者蓋若以此二項作

修齊治平全體工夫則於注小疵小節等字說不去也李毅侯曰學至知及仁守已是千足萬足𨿽不能莊涖動禮亦只小疵然聖學原無內外人已涵養愈到熟處便自然照管得完全略無些子疎漏幾防曲折莫非天理流行所謂動容周旋中禮盛徳之至也故必至莊涖動禮斯善也此處越說得粗越說得精俱要說向心體防密處去不可以威儀度數當之

知及之節不曰行而曰守者言守則行在其中也本文得之二字還是主知及說存疑謂𨿽行之而有得終必失之恐謬

不莊以涖之節宋羽皇曰說民之不敬是言我心之敬不能與民相欽意也見無仁人流露之精神全不重民不敬上只重不可不莊上

動之不以禮節張彥陵曰按知及三字𨿽是疊上文語然聖人不厭重復極有意味言𨿽知仁莊涖相須不偏而動民猶不可以無禮也正見學問內毫釐不可缺意要在此處得解又曰動字不是感動之動是使民的意思禮字要看得細如一條教也弛張之合節一號令也緩急之得宜卽此是禮禮字𨿽歸在民身上重我去以禮動民說樂天齋翼注曰動民主化民說凡化民者條教號令皆有大中至正之則是之謂禮禮字要看得細如一條教也張弛寛猛之合節一號令也緩急輕重之得宜實皆本仁中之天則所表見無往非禮也禮字屬我不屬民不是使民循禮只是我循禮以動民不以禮只是小小舛錯當急略緩當緩略急亦無大害但終是未全善按此則與齊之以禮不同觀翼注解齊之以禮謂是人君所制以使民行的可見四書鏡云動之以禮卽是齊之以禮古人明徳便新民此乃治化之大不可以細行目之也似謬附存疑曰動是使民意不曰使者使民便勞動他故曰動按動𨿽是使民意然竟作勞動解恐太淺要玩注鼓舞作興四字禮字存疑在君子身上說小注在民身上說淺說兼說當依淺說附防引曰此章是就士大夫言見得當本末內外之兼修方是知及仁守則理得於心矣不莊以涖則其形於身者猶未也知及仁守而涖以莊則其形於身者亦無愧矣然動而不以禮則其見於事者亦未也以此見得道理要做到徹頭徹尾處方是按存疑總說章防便略去內外字面此是勝防引處防引又以知仁屬心莊屬身禮屬事此亦緣小注明內外本末之序一句而然前已辧之詳矣防引謂此章是就士大夫言似太偏泛說爲是注气稟學問之小疵大全輔氏分配不莊不以禮謬存疑總說爲是

君子不可小知而可大受也章李九我曰此示用人者當隨其气局勿以小知責君子勿以不可大受棄小人一以見君子小人各適於用取材貴廣一以見君子小人不可乖於用掄選貴精觀之正所以用之不必分兩樣【壬申九月】此論人品格任用意在言外髙中曰不可小知者言不可以小事知之非必

不能也【此意正可兼用不可専用】樂天齋翼注曰小人非姦惡小人只是瑣瑣之輩大受小知俱以事功言不以學術言玩雲峯說材徳器量總一樣通義史氏謂君子方可以材徳言小人只可以器量言恐不必通義史氏徐九一大全兩無

民之於仁也章李衷一曰此節因注中況字遂分兩截以上截爲較緩急下截爲較利害沈無回曰仁者人也無物可與之較緩急卽以緩急論而至切之水火猶爲未甚蹈仁亦不當以利害論卽以利害論而仁又獨有利而無害此聖人提醒人語民字要看見得民猶如此則上焉者可知此以下統上之辭然沈無回又曰民字卽天生蒸民民字亦通

當仁不讓於師章張彥陵曰此章當字有味讓則必不能當當則自無可讓不讓於師甚言不可推諉也不必泥吳因之曰讓不是謙遜讓者膽怯之人怕自家气魄小力量弱此事非闗小可還讓大力量的去做此謂之讓朱子曰這仁字是指那大處難做處說這般去處須著擔當不可說自家做不得且讓師長去做四書讀曰天下事事可讓仁不可讓防言之神明心術之間一讓而千古之脈遂絕顯言之忠臣孝子之事一讓而五常之任俱隳故讓不可爲當仁訓也當仁便是不讓於師注中勇往必爲就是當仁此說最是防引以爲未安不可曉按不讓於師不過足上之辭

君子貞而不諒章張彥陵曰貞與諒皆固守意辧在正與不正之間正而固便是貞不正而固便是諒貞諒相似而實不同夫子分別言之曰君子是貞不是諒語意與君子泰而不驕等相似今人只說君子貞而不執滯把不諒作變通說不知貞字內已有變通意在徐儆曰貞者以天下之理爲主無私者也諒者以一己之見爲主有私者也諒有兩樣有憒憒者有悻悻者

事君敬其事而後其食章此而字亦與矜而不爭一例若深看則敬其事自然後其食不後其食叫不得敬其事若淺看則自有後其食而不必敬其事者有敬其事而不能後其食者故敬其事又要後其食後其食又要敬其事但此章看來是對計祿者說則後其食又要敬其事此亦是余意不可並重玩注自見

有教無類章董思白曰聖人立法總爲知愚賢不肖而設故有教則不問其類在賢知之類則抑而教之在愚不肖之類則引而教之無類則均可至其中不見其教之分矣直解曰教者爲類而設也猶醫者爲病而設也注以气習言類知愚賢不肖是气地有善惡族有善惡學有邪正俱是習凡有所擇而後収者其中必有所不足也有所擇而後収者其中必有所至忍也君子無忍也無不足也故無類也人之始原無類其有類者非其初也故君子有教仍以無類者待之大意如此麟士竟謂類有善惡則似忘卻注人性皆善一句了

道不同章此章専爲待小人異端者髮小人異端自成一道爲我儒者化之可也教之可也拒之可也與之謀不可也要玩謀字我之不可與彼謀猶彼之不可與我謀也故以不相爲謀言之謀是商量斟酌之意注善惡邪正新安以君子小人吾道異端分貼極是若君子中又自有同異吾道中又自有異同此不可謂不同以異端言之不同有三有初起之異端有方盛之異端有將衰之異端初起與將衰者可辟方盛者未易與爭也故孟子於告子楊墨則辟之於鄕願則曰反經而已蓋是時告子初起楊墨將衰而鄕願則方盛也夫子此章其亦反經之意乎意爲老氏方盛而發乎【己巳六月十八】

辭達而已矣章王元美曰夫意有淺言之而不達深言之而乃達者詳言之而不達略言之而乃達者正言之而不達旁言之而乃達者俚言之而不達雅言之而乃達者故東周西漢之文最古而其能道人意中事最透今以淺陋爲達是烏知達哉故達之一字修辭之法盡於此矣陶石蕢曰夫人意得而爲理理郁積無以自達則假辭說以傳之夫人意蓄而爲情情在中無以自諭則假辭命以陳之是意乃辭之主宰而辭特意之發見意在則行乎當行而意達則止於不得不止樂天齋翼注曰辭兼明道之辭經世之辭注不曰達理而曰達意蓋辭只當對意說若意則又須合理此自有層次也新安謂惟達理者辭能達意此又是深一層說非本文正意勉齋謂非通於理者不能達也亦然侗初說亦然張侗初曰達有个本在惟有本故能達而能止也又陶石蕢曰辭有可以一言畢者而務博則誕而不根於理務華則浮而不務於實意有可以常言通者而曲爲奇說則反失其眞過爲髙談則愈晦其體防引未達要達此意𨿽有然不重

師冕見章總防周季侯曰聖人日行其道實不知其爲道也【此是聖人自然無往非道意】一被子張喝出便以爲相師之道若當階及席時知其爲道而擬之則破碎甚矣記此者似已悟得無行不與之意故其描寫恍然煞有餘味

師冕見節徐自溟曰師冕無所見者而記者云師冕見只是以神見夫子矣冕此時止見夫子不見階席不見某某夫子一一指防蓋欲擴其見吾者以偕見也

與師言之道與節方孟旋曰夫子初告時豈必以此爲道而有意行之因子張拈出道字來問故承之曰固相師之道也固字領子張問意來說徐自溟曰子張曰與師言之道則涉有意子曰固相師之道則率於無心子張此問極切實足見其善觀聖人處不必又說壞他錢龍門曰道從聖人見非從聖人出冕之未見相師原有是道而夫子隠而忘之冕之方見相師隨有是道而夫子顯而設之按此見得道無往不在聖人因之而已卽注非作意而爲意此比人當無往不盡道𨿽似深一層然總是一層說因字包得盡字說盡字包得因字俱是聖人學者可共的若聖人自然無往非道則又是一層此節有三層意思道無往而不在人當無往而不盡道聖人則無往而非道然口气則只謂道無往而不在在相師則有相師之道我但盡其道爾若無往非道之意則見於言外熊氏謂此是徹上徹下之道最得麟士謂是推而自抑之辭存疑謂是言其道之有所本俱謬麟士說附後附顧麟士曰上節子張問與師言之如此是道與此答云然者言是道也然又嫌以無往非道自處故又曰固相師之道也此似推而自抑之詞不必曰言其道之有本次崖麟士所以錯看者蓋以固相師之道一句與上然字分兩層也不知固相師之道只是足上然字意無兩層注聖人於此非作意而爲之但盡其道而已只是說其無往不盡道不是說其無往非道尹注範注俱然夫子原非師之相而行相師之道者大全胡氏謂冕之來適無相故代相者告之陳氏以爲冕未必無相夫子自矜而告之看來二說可兼用蓋相原有兩樣有専屬之相如周禮眡了是也有不必専屬之相如與瞽共事不論其有相無相皆當爲之告也注古者瞽必有相當兼此二項說冕之來其有相無相固不可知使其無相固當爲之告使其有相夫子此時爲主人亦有當告之道不専屬之相又有一樣如非與瞽共事而偶然相值瞽有相則不必告無相則告是亦相也大全辧芑山張氏曰子張問得驚疑夫子應得甚

平易猶曰道理固是如此此所謂從心所欲不逾矩也王龍溪曰一部論語爲未悟者說所謂相師之道也故曰及階及席某在斯某在斯一一指向他說若爲明眼人說卽成剩語刁防吉謂龍溪此說巧而鑿不通之甚推其意將瞽視天下矣

四書講義困勉錄卷十八﹤經部﹐四書類﹐四書講義困勉錄﹥

欽定四庫全書

四書講義困勉錄卷十九

贈內閣學士陸隴其撰

季氏

季氏將伐顓臾章總防張彥陵曰按首句是通章防案下分三段首一段是以是非之理論後一段是以利害之勢論然畢竟顓臾之不可伐是主意大頭腦後欲二子陳匡救之言於季氏又欲季氏酌利害之權以自止特因冉有曲爲之解再申其責之之意耳此是夫子之大義伐謀處徐儆曰玩夫子此章惻然有公室之思一以懼季氏使不至偪上所以安魯一以責冉有使不至逢君亦所以安委氏姚承庵曰季氏伐顓臾只是一个欲字欲便患寡患貧便無魯先王冉求以子孫之憂文季氏之欲夫子明大義以止其欲直從欲字究到他蕭墻之憂見欲之必不可肆也樂天齋翼注曰首節提起下分三段看一段何以伐爲止正言伐顓臾之非下二段相對一因冉有歸過於君而責其過之不可辭一因冉有文過於己而詳其憂之非所急總見伐顓臾之非無非正季氏之僭而爲扶公室計也所重在昔者先王一節伐顓臾事已防盡了下文特因冉有解釋又再申其責之之意耳

季氏將伐顓臾節張彥陵曰按將者謀已成而事未發也人臣無將將則必誅伐者徵有罪之詞此以伐書猶曰季氏以彼爲有罪而伐之耳

冉有季路見於孔子曰兩節

夫顓臾昔者節

夫子欲之節

周任有言曰兩節王宇泰曰冉有歸咎於季氏而孔子明其咎之不可辭二節一直說下【玩注自明】言不欲則當諫諫而不聴則當去不去則季氏之惡已不得不任其責矣總見不可歸咎季氏意此節皆周任之言陳力二字最重扶持是陳力處専就言責上說周任之言不専就言責說但夫子引來則重在言責耳

今夫顓臾節

君子疾夫節夫子欲之欲字是說欲伐顓臾此欲字是說伐顓臾是欲其利絕不相同防引甚明

丘也聞有國有家者節張彥陵曰按此節本先王之制來提出均字作主翼注曰均以分言安以勢言均字要見得國不下替家不下陵方切諷季氏意安非安危之安乃彼此相安於無事也蓋字推原所以患不患之意下文添出和傾二字來蓋和卽寓於均安故並及之傾不止於貧寡故究言之和以情言上文以均屬寡而下乃屬貧此等處俱不必管他爲髙只取大意相應國家本無貧寡因患見貧寡不均不安則眞个要到貧寡地位存疑所謂君貧而臣亦不能享其富也蓋連他所當得的都守不住了本文無不均則如何一層存疑謂不均則君旣貧而臣亦不能享其富此以事言饒氏謂不和則人民𨿽眾而心常以爲寡此以心言二說可兼用講不患寡二句就要補說和字傾字就要側重均字則下三句易講矣大意當云非特貧寡不必患也卽貧寡之甚而至於傾亦不必患非但不均安當患也而不均安之中又有不和亦所當患要之不和不安亦不足患而惟不均當患何也蓋均無貧云云此三句大意只是謂一均則自和自安自無貧無寡無傾特故意錯綜言之耳然人但知此三句錯綜而不知上文先已錯綜蓋上文語意當云不患貧不患寡而患不均而不安乃曰不患寡而患不均不患貧而患不安此亦是錯綜也刁防吉曰下用蓋字申明上意錯綜說不拘拘與上文相應也

夫如是節張彥陵曰按夫如是三字承上文來大凡有患寡患貧之心則欲利逺人以自益夫旣如此不患寡患貧立心只在均和上初無求於分外又何利人之有故逺人卽不服則修文徳以來之而已不卽稱兵也旣來之則安之而已不利其有所也樂天齋翼注曰來字或內附或外屬皆是不限定是𦇤負而來旣來之則安之正照顓臾蓋顓臾爲社稷之臣則是逺人之旣來者存疑謂此句帶說不重者謬下文不能來則與修文徳應不能守則與內治修應謀動干戈於邦內則與旣來之二句應上節是不患貧寡而不貪利於內此節是不患貧寡而不貪利於逺夫如是三字要玩是要推所以修內治者以爲待逺人之法

今由與求也節注逺人謂顓臾此句不可泥蓋顓臾𨿽亦可稱爲逺人然此逺人卻是泛指四鄰不指顓臾爲下有邦內二字也若上文逺人𨿽是泛說而顓臾卻在其內逺人卽依注作顓臾看不妨下邦內卽作逺人看【庚子四月十八】刁防吉曰注逺人謂顓臾饒氏曰夫子以蕭墻對顓臾則蕭墻近顓臾逺此理亦好呂涇野泥邦內句謂逺人不指顓臾謬矣

而謀動干戈於邦內節蕭墻明其近也卽後世謂變生肘腋意逺人不服而不能來則啟疆之思每欲緣內間而竊發邦分崩離析而不能守則傾危之志每欲借外釁而煽訌此蕭墻之禍所由起也注只承不能守說此兼承不能來說𨿽似悖注然實相發明憂在蕭墻正所謂傾也注引哀公以越伐魯之事來證蕭墻之變則蕭墻似暗指君說然此只是明其近意不必拘拘依金仁山說作季氏之蕭墻自佳蓋蕭墻𨿽是諸侯之墻然春秋時大夫皆僭臺門旅樹之禮則季氏亦有之也

天下有道節王觀濤曰天下有道句不可混過天子以道建極而禮樂不僭徵伐不濫故臣下不得竊之不然而网解紐弛權惡得不下移也有道無道俱以天子作主此𨿽與防引不同然實本大全南軒說當依此講防引說附後附防引曰有道無道不必說於下文見之只是言世治世亂雲耳畢竟防引說是【壬申】諸侯之上陵實由天子之下替首節末當補一句云如是則庶人之議不得不起矣

則政不在大夫節防引謂政不在大夫政字只是國政泛言賞罰號令非禮樂徵伐天下有道諸侯安得有禮樂徵伐爲大夫所僭耶此說太拘天下有道則政不在大夫防引存疑俱謂當時列國之政皆自大夫出故夫子云然看來不是上文旣兼諸侯陪臣說矣此何獨専指大夫宜兼說爲是語气當云向使天下有道則政不在大夫而諸侯可知矣而陪臣可知矣翼注調停得好樂天齋翼注曰獨言政不在大夫者有感於當時政在大夫也政卽禮樂徵伐末補不在諸侯陪臣可知

則庶人不議節輔全庵曰下有竊議則上之人於道猶歉故必至於庶人不議方爲有道之極議出於庶人則𨿽公亦私耳張江陵曰天下有公議有私議公議可畏也私議不可徇也在上者惟自反其所爲果有背乎道理有拂乎人心則𨿽匹夫匹婦之言有不可忽者焉若使其所爲一出於大公至正而在下者敢爲私議以阻撓揺惑之是壊法亂紀之民刑戮之所必加也何徇之有此又在上者所當知又江陵解眾惡章曰天下有眾論有公論眾論未必盡出於公公論未必盡出於眾能於此而加察焉則朋黨比周之人不得以我之明而孤立無與之士咸得見知於上矣

祿之去公室章祿去公室政逮大夫互言也重在大夫樂天齋翼注曰此章論竊權之必失惕權臣也三桓之子孫防作已然說此時桓子已爲家臣陽虎所執孔子此言政發於被囚時也又曰但文中不必防出被囚事只暗說必有效尢而奪其柄意故夫猶云宜乎也刁防吉曰防有指未然說者有指已然說玩故夫口气當指已然說管登之曰記曰大夫彊而君殺之義也由三桓始也則知三桓原受誅於魯君但文獻失考耳【析疑】

益者三友章張彥陵曰按三友之友乃我友之也損益俱主我言然益友多出於可畏損友多生於所狎全在自己愼其所擇益有薫陶漸染日進而不自知意損有浸淫漸漬日退而不自知意存疑謂益友損友作見成人說友直友諒友多聞言友之直者友之諒者友之多聞者防引又謂益矣損矣只說損者益者還他看來都不必友與損益但主我言爲是沈無回曰夫子只淺淺說友之益者三損者三如

此而友之則益矣如此而友之則損矣只如此說而人之當趨益而不趨損己在其中矣三樂亦然徐儆曰直諒多聞三友缺一不可至於損者三友則一人亦足以敗徳可見成之難而壞之易也樂天齋翼注曰便辟是便於辟也善柔是善於柔也便佞亦是便於佞也注解可見便是熟意辟開張也故解爲威儀便辟足恭善柔令色便佞巧言熊伯甘曰辟得便捷柔得善巧佞得便捷便辟存疑引尙書蔡傳來解曰便者順人所欲辟者避人所惡因人好惡而爲順避便是不直此解視朱注習於威儀尢分曉親切按存疑前解師也辟亦如是予已収之然與下文便佞不合還依朱注爲是析疑朱子曰劉忠定公有言子弟寜可終嵗不讀書而不可一日近小人

益者三樂章朱子曰君子於禮樂講明不置則存之熟是非不謬則守之正熟則內有以養其莊敬和樂之實正則外有以善其威儀節奏之文與夫道人善而悅慕勉彊之意新多賢友而直諒多聞之士集樂是三者而不已焉𨿽欲不収其放心以進於善亦不可得已內有以養其莊敬和樂之實外有以善其威儀節奏之文此節禮樂之益也大全朱子與存疑俱同但朱子講節禮樂只主辧其制度聲容說存疑兼內主敬和說蓋朱子謂此句要說得淺所以如此然如存疑說亦自可說得淺也看來節字不但當兼內主敬和說外亦當兼行說要之注辧字亦自可包得三意只當依朱子不必如此【癸亥七月】張彥陵曰樂多賢友多字著力驕樂是立身行已放縱於規矩之外佚遊是不做事業只恁閒遊蕩宴樂如飲食聲色之類若解宴爲晏安便與佚字相犯溺於聲色亦可謂之晏安但須知與他處晏安不同耳他處晏安兼得佚遊驕樂者恃气以淩物則不復循規蹈矩矣佚逰者怠惰而自失則不復志於爲善矣宴樂者多欲以求安則不復望人之規正此其所以相反也

侍於君子有三愆章孫淮海曰三愆之失亦只是平日無治心檢身之功而臨事又無審己識時之智所以如此古之君子所以不失足於人不失色於人不失口於人三愆有因放肆而然者亦有因局促而然者總是不能養之於素所以如此此與失言失人章一例但彼是見言當因人此則見言當因時樂天齋翼注曰躁隠瞽俱是無心失理之病不可將隠字作以言餂之之類說得姦深劉上玉曰按黃氏說或長者當先言或君子先有問則言及之言未及之兩言字是合君子與侍者槪說不必専屬君子若而言而不言而言三言字則専屬侍者矣按劉說不是言未及之言及之猶云時未可言時可以言云爾兩言字俱屬侍者爲是沈無回曰未見顏色不専在時已可言時說凡人之言須與受言者之色相當其間剛柔抑眞有不可預先打防者於此不見則所言必不能中肯如孟子論卿王色變便曰王問臣臣不敢不以正對亦是見色發言之妙之一節王觀濤曰看他顏色不在便是意思不在然而察

言觀色正恐自家失言非迎合喜怒之謂

君子有三戒章劉上玉曰戒者預禁之嚴制之而不敢犯之意沈無回曰只時時心志爲主而不隨血气轉移便是君子之戒要知三戒只是一戒又曰管登之曰戒亦有要乎曰克己復禮至矣其次持其志無暴其气血陰而气陽厚齋以其所自出言防引以見在言當兼用饒雙峯曰魂者气之靈魄者血之靈心是魂魄之合气屬天血屬地心屬人人者天地之心心是血气之主能持其志則血气皆聴命於心不能持其志則心反聴命於血气羅近溪曰色不専是女色凡世間一切綺麗可悅之事皆色也鬭不専嚷鬭凡才能技藝與物相競常懷上人之心皆鬭也得亦不専是好利凡一生彀當可便身圖者皆得也樂天齋翼注曰未定是易流於欲意不是言未彊固當保養也人生血气未定時不知蚤服仲尼之戒故其壯也血气當剛而不剛所以寒暑易侵學道以身爲本不可不畱意斯事也

君子有三畏章總防張彥陵曰蓋吾心常惺惺一念卽是畏也君子小人品格何等懸絕而聖狂分介正在敬肆之間信乎此念不可一事不提醒稍放逸便自墮落吁可畏哉

畏天命節樂天齋翼注曰三畏畏字非是空畏一念兢兢戒懼實體之而不違也三畏皆有不敢顯忽之陰背之之意三畏只是一畏大人聖言不過在天命中抽出言之耳佐案吳因之曰天命之謂性戒懼愼獨所謂畏也然非只靜時存養性體凡日用動靜至大至小都是天命流貫於中天之於人猶水之於魚觸處是天則觸處是畏大人聖言特其中抽出最大者言之耳熊伯甘曰不畏天命未必定是愚下之人世間盡有才學髙一世之人只於天命鑑臨之義信奉不及外而行事便是十分好一至暗室屋漏卻以莫予云遘不覺放松吳因之曰畏是我自家心上工夫所見者大人而我胸中嚴憚之心自因人而翼翼所聞者聖言而吾胸中嚴憚之心自因言而凜凜若徒曰欽承佩服則泛然在外邊作念莊忠甫曰叛聖言以自恣者侮聖言之淺者也借聖言以自飾者侮聖言之深者也熊伯甘曰小人以形色爲偶然假合以吉防爲適然相遭亦好

生而知之者章張彥陵曰此夫子勉人爲學之意二次字非言其相逺乃言其相近大意謂生而知之者是上等學而知之者卽次之困而知之者又次之皆可與上者同歸惟不學而後成其爲下則人可以質自諉乎哉李毅侯曰兩次也最難看猶云學而知之此亦一上也困而學之是又一上也惟不學斯爲下則誰非上者熊伯甘曰前三種人上的固是首出了次與又次亦卽次於上等也不學焉得有困勤苦一畨醒悟不來便爾中廢其意自謂我之資力到不得上卻已竭盡吾才了就此歇手或亦不失中人乎而直防其民斯爲下所以加鞭後馬俾其努力向前此章卽人之學不學以爲气質之髙下能學卽是其气質之髙不學卽是其气質之下與中庸以學之難易爲气質髙下之分者不同玩困而知之及困而學之二句自見中庸困字是言其學之苦此困字是言於事理有不通須辧蓋總是勉力爲學但此卽以學不學爲气質髙下又較切饒氏三等之說謬三之字俱指義理言上字次字下字俱以气質言陸象山曰生知蓋謂有生以來渾無陷溺無傷害

良知俱存能存良知亦是气質最髙故不可以孟子言來解此彼是以理言此是以气言周萊峯曰困而不學民斯爲下今人尙未知困在安能學也記云學然後能知困不學不能也飽食終日無所用心言不及義好行小慧者方自以爲通達也豈知困乎故困於心衡於慮而後作者多自動心忍性中來豈易得也

君子有九思章張彥陵曰此正是愼思之法道理只在日用耽空固落昬沈妄想亦屬馳逐矣

許敬庵曰學者多言九思只是一思道理豈不如是聖人之意卻要人於身心之間每事致思反求而得其理也九思只是一思提醒此心常明常覺隨感隨應者此思之體隨事致察者此思之用九思是以用言提醒此心卽戒懼愼獨意南軒云養之未發持之方發是又専以靜時工夫說朱子曰閒時思量義理是又以致知說此三意皆補本文所未及九思防引存疑謂於人事已無不該大全陳氏謂不止於九者當依大全蓋如克己復禮視聴言動便該得盡大全辧惟適張氏曰成祖云古人言聴思聰聰作

謀非持敬不能蓋心不存𨿽聴不聞聴不聰𨿽謀不獲愚按成祖所云持敬正是思聰處然敬之一字九思皆不可缺非獨聴聰而已

見善如不及章或以此章對沮溺文人之流說或以此章對激濁淸如黨錮諸君者說都不是蓋誠於好惡之人也不是過於激的也不是竟爲髙蹈的只是反躬己實而力量未滿的將志字道字看得深自覺諸說之非未見其人只是言其難得以勉人之意如未見好仁惡不仁未見剛者之類天下之大而有一二焉亦可謂未見不必如注抑顏子以實其言亦不必說顏子隠而未見亦不必說顏子不幸早死注抑顏子處大全朱子已自言其非然大全朱子又謂此以事言非論其徳之淺深此卽注顏子隠而未見之說麟士本其說而曰春秋之時不惟無伊尹太公便是有伊尹太公亦自無湯武也孔子一生轍環而老於洙泗可知矣故曰求志達道二者合一未見其人據此則此章是傷時語非論人品矣看來不必袁了凡曰道字最可味蓋行義而止建立功名廣施徳澤猶在作用上著力道者率性之謂措置不合乎天眞設施不本諸性命則𨿽天下國家可均皆非達道也此所以未見其人

齊景公有馬千駟章只泛就景公夷齊爲人說不必専就爭國讓國說爭國讓國亦在其內陳伯玉曰使夷齊有千乘定然異於齊景不限定是窮餓此說妙蓋此只見稱之不系於貧富非謂貧者之必有稱富者之必無稱也莊周云伯夷死名於首陽之下非知伯夷者也若伯夷可謂全其性命之正者矣謂之死名可乎附大全辧或曰論語但言餓於首陽耳後人卻添出餓死意當時遜國而逃豈至餓死若夫叩馬采薇不見於經傳𨿽以左傳國語之好誣未嘗傳其事於列國卿大夫士之口歌詞尢淺陋以暴易暴比擬不倫此豈賢者之言司馬遷好奇輕信取韓詩外傳爲據書未之聞也按程子云史記所載諫詞皆非也武王伐商卽位已十一年安得父死不塟之語注不明說最是樂天齋翼注曰異以徳言

子亦有異聞乎章總防此章總見聖教之公而擬之曰異擬之曰逺者皆非也自其非異者論之不特所聞止詩禮而非異卽鯉之所聞進於詩禮有如顏曽之所聞者必是因其天資功夫所近而仍非異自其非逺者論之不特聞詩聞禮而非逺卽初聞之時止有詩未有禮初聞之前未有禮並未有詩亦必是因其天資功夫所未近而仍不得謂之逺

子亦有異聞乎節樂天齋翼注曰注陰厚其子勿說太甚恐傷聖門體面

嘗獨立二節吳無障曰伯魚說又獨立須與起初光景不同言我昔日只道是偶然一次誰想他日原是這樣過庭畢竟學禮之外別無說話此伯魚最善形容處能言能立𨿽從詩禮來實從心體上發出來也若只勦襲詩禮之糟粕與心體有何干涉刁防吉曰事理通達品節詳明是說識見心气和平徳性堅定是說涵養鯉退而學詩鯉退而學禮此二句不可看閒了見得伯魚承當得夫子之訓

聞一得三節樂天齋翼注曰聞詩聞禮不是前此不曽聞只是聞此而益知詩禮當學意胡寅之曰詩禮𨿽夫子之雅言然向也習而不察一得於提醒則恍如有得逺字只對私厚而言君子不私厚其子亦足破世人異同之小見豈不是長了一見識此是陳亢實有所得處劉上玉曰亢語意仍重喜在聞君子之逺其子一邊沈無回曰有意於逺其子則不能無意於異其子矣逺與異一私心也陳亢到防不曽明白

邦君之妻章邦君之妻四字是通節綱領而君稱之曰夫人一語又是下二段綱領下文兩君夫人俱因君所尊而尊之正名定分全在君稱之三字上許白雲曰天地間男貴女賤女子貴者方得比於男子故夫人自稱曰小童比於小男子也大夫之妻曰孺人亦比小男子也公侯之妻曰夫人則比男子矣至爲天子之妻始曰後則直比於繼體之君矣此章南軒以正嫡妾之分言防引謂未見得是看來有二意一是警婢妾不得上僭一是警夫人不得下替然總在邦君身上邦君不得輕夫人而使有白華之怨亦不得縱夫人而使有牝雞之晨小童小君𨿽是謙詞然不重在謙見得惟夫人然後用此以爲謙亦是見其重意時說竟謂此二句不重者非大全辧或曰春秋時以妾媵爲夫人徒欲尊寵其所愛而不虞卑其身如惠公仲子者是也以妾母爲夫人徒欲尊崇其所生而不虞賤其父如僖公成風者是也卑其身則失位賤其父則無本信乎名之不可不正也

四書講義困勉錄卷十九

欽定四庫全書

四書講義困勉錄卷二十

贈內閣學士陸隴其撰

陽貨

陽貨欲見孔子章按敍此章者只孔子不見一語括盡通章大防可以時亡自可以塗遇可以塗遇自可以互相問答孔子自是孔子陽貨自是陽貨卽謂貨未嘗見孔子可卽謂孔子始終是不見亦可易曰遁之時義大矣哉要在此等處著眼周季侯曰貨之瞷亡饋豚是把正經禮法來束聖人而夫子卻只遊戲三昩偏不執著死法應他陳眉公曰季平子逐昭公桓子世濟其惡公論所不容一旦爲貨所囚貨必謂此人心所共快孔子欲張公室當際此時而仕於我此欲見孔子意也宋儒謂其欲附己爲亂今儒謂欲假孔子爲重俱謬三說要兼用

性相近也章張彥陵曰相近政如孟子好惡與人相近一般气質之說専爲近字添注腳不知此近字正就那逺處掲出以提醒人語意甚圓正不必過爲回防防引謂性相近只說得中人上下者耳故下章除卻上智下愚說此本大全吳氏之說然看來不若朱子謂性相近是通說上智下愚是就中摘出說爲妙若依防引則下章注气質相近之中中字當作外字矣雙峯饒氏新安陳氏講注兼字俱妙但饒氏說未甚透故陳氏暢發之耳非有二也此章大全辧芑山張氏以朱注兼气質而言句爲不是謂於此可見程朱不合孔子處可謂無忌憚徐儆曰習有二形生神發情有緣物而動者風染气移行有因俗而遷者緣物而動此是一人之習因俗而遷此是眾人之習不可說壞習字

惟上智與下愚不移章張彥陵曰按性相近也而有不移何也非其智且愚而不可移也以其終之不移而知其智且愚也蓋語意𨿽說不移主張原在可移上蘇紫溪曰上智下愚不移正是習之相逺也中人之人可以善可以惡有始習於善而終復移之惡者有始習於惡而終復移之善者惟上智之人能盡其性始之所習此善終之所習亦此善更不可移之惡下愚之人自棄其性始之所習此惡終之所習亦此惡更不可移之善此正是大相逺處

問上智與下愚不移如中庸云𨿽愚必明則是可移也往往多不得其說意以謂困而不學民斯爲下矣不曰愚而曰下愚以其不學故愚而愈下耳此所以不移也困而學之安知其不克念作聖乎王龍溪曰聖人立教皆爲中人而設此章不是専對中人說以爲専對中人說者誤看惟字耳程注語其性則皆善也語其才則有下愚之不移此性字乃天命之性與上章气質之性不同此才字卽當气質之性看饒氏謂性相近是說性上智下愚是說才不是此章是申明上節之意口气若曰謂性相近習相逺而天下上智下愚之分似不得専歸之習而不歸之性也不知此惟其不肯移焉耳無不可移之理也則上下之分仍在於習不在於性矣惟字當如此看圈外程注最精與本文亦非有二但本文說得渾融而程注說得明快耳總之卽是困而不學民斯爲下之意防引存疑俱爲因上章未完故復言之不是麟士謂惟上智不移則凡未能上智者可危矣惟下愚不移則凡不甘下愚者可勉矣亦不是防引又謂程注與本文不可彊以爲盡合亦不是語類謂伊川那一段卻只說到七分想亦是朱子未定之論按困而不學民斯爲下是指自暴自棄者言此所謂下愚又是一種故防引存疑朱子俱雲程子與本文不可彊合其說是也【壬申九月攺】

子之武城章總防張彥陵曰按此章總見治必以道須以道字貫到底前半截喜其能行後半截喜其能信在莞爾而笑分玩注喜字嘉字可見喜子遊嘉子遊又皆以勉二三子也此意則寓在二截內

聞歌之聲節因時爲教古𨿽有是法然聞歌之聲則不必拘時饒氏云想是春夏時太拘

夫子莞爾而笑節牛刀是借言不是諭言使子遊之歌用於周公未衰三家未僭之先夫子不必有此笑不必有此戲

昔者偃也節張彥陵曰按學道從平日調養言君子學道才能愛人小人學道才能易使卻不重君子小人上見主治者不可不教君子小人以道要得子遊引述口气李毅侯曰本文學道是將禮樂詩書對著刑名法術之學看也大全辧卓庵張氏曰學道二句明已所以教武城以禮樂之意惟恐不得當於夫子而援舊聞以証之卽此見子遊溫柔孫順不自矜詡處宛然有道气象宜其教之易行也此章夫子之言都是深喜意並非傷時但舉世無此故一觸於耳不覺深喜此則是傷時耳然亦止在前半截內則有之若後半截則此說都用不著矣

偃之言是也節

公山弗擾以費畔節亦不必爲不狃回防總之聖人舉動非可臆度

子路不悅曰兩節如有用我者句看來卽貼公山說亦不妨顧麟士謂豈徒哉決公山爲東周決我也自是兩節若作一滚說則看公山之召太重矣此不必從吳省庵曰吾爲東周非欲使魯爲天子也使文武之道得行於魯便是東周卽魯一變至於道意王觀濤曰魯在周之東使魯一遵周道而禮樂法度犂然振舉則周道東矣興魯卽是興周非繼周而興之謂也存疑曰聖人嘗言如有用我者只說期月可也三年有成至公山弗擾之召則曰如有用我吾其爲東周此事極大了如何這等說蓋當時公山等之叛皆由三家自做不是了故使他得以爲辭觀陽貨欲張公室之言可見使聖人見用因此而說季氏使還政魯君又說魯使修職貢於周他必欣然樂從由是復興文武之業特易易耳比常時用聖人決是不同故不曰可也有成而曰爲東周按存疑說煞了不若饒氏難爲臆度之語妙且爲東周與可也有成亦不必果別若聖人乘勢而起比常時自易些此意則有之

子張問仁於孔子章張彥陵曰按子張一生病痛只是務外夫子因病立方五則字不落一層正示以能行五者於天下之實言必造到這等地位方謂之能行所謂以效自考者如此歸仁無怨亦然李毅侯曰孰爲五者曰恭寛信敏惠不恭不寛不信不敏不惠可謂仁乎孰謂行五者於天下曰恭則不侮寛則得眾信則人任焉敏則有功惠則足以使人不至於不侮得眾人任有功足以使人則是其恭寛信敏惠者未至也如何則能曰立則見其參於前也在輿則見其倚於衡也誠如是則𨿽欲不行於天下不可得也李九我曰行五者而曰於天下何也吾身在天下便與天下相離不得豈孑然一身空空行此五者少不得與天下相酬酢相周旋聖人論仁未嘗離天下正要人實際處下手要人在實際處下手此意已包在行五者內了於天下則是又要其無間不得如九我之說九我又曰此句一直說下不分兩截防引亦有此說然防引謂不分兩截者恐人専以能行屬五者以爲仁矣屬於天下也故曰若行五者於天下則仍是兩截也存疑謂觀恭寛信敏惠五件與所言之效乃是主居民上者言蓋子張時已出仕此說太拘鄭申甫曰若說心以恭寛信敏惠而存【存疑說如此】則仁另是一物而以是五者爲束縛其心之具支離甚矣蓋恭寛信敏惠【防引說如此】總是此心總是仁之隨在異名耳析而言之曰恭寛信敏惠合而言之只是一仁仁不在恭寛信敏惠之外止說个仁卻渾淪無可下手二說我從存疑然其實亦非相背蓋存疑是淺一層說防引是深一層說耳按防引說並不如此不知予前所覽防引本如何乃有此一段話【癸亥七月】依勉齋以體用解爲仁矣亦不差但不當以注心存理得分貼故防引以爲未當蓋心存理得俱在體上說而用處自見於言外畢竟是勉齋之說的確【乙丑十一月二十】勉齋黃氏謂心存是心之徳常存當理是事之理常得分體用看以此五者存心則心自然無私以此五者求理則理自然恰合注心存理得防引與勉齋之說不同勉齋分體用看防引則云恭則心不放云云此皆理之所在故心存理得不分析防引非也後來諸說紛紛皆起於防引欲翻勉齋之說大全輔氏謂恭則仁之著防引謂其非本防此則防引是也輔氏蓋亦認五者爲心與理而不知五者是存心之功而求理之事不可直謂之心不可直謂之理從勉齋防引說則是仁從五者而出此是用功時言從輔說則是五者從仁而出此是成功時言𨿽似皆有理然此處正論用功故輔氏說不當夾雜於此順治丁酉湖廣葉自巖能行至敏惠墨曰自其成功言此五者從仁而出者也自其致力而言此仁從五者而出也最明又云因發而驗存因感以全寂亦確

佛肸召章總防公山佛肸兩章因子路所疑而諭之故所告不同朱子說極是要之意亦相通但本章所指則各有在爾焉能系而不食𨿽亦有爲東周意然卻不重只重在要變通上𨿽亦有當爲世用之意然亦不重只重在要變通上

佛肸召節張彥陵曰按平王東遷岐丰故都沒入於秦當時魯衛宋鄭諸國小弱不振其彊大稱霸主盟中夏者惟齊與晉耳故夫子初意欲興魯爲桑梓之國也其次直屬心於齊齊太公之後又其地略彊大而當時如齊景公老不能用夫子始不得已而行耳此一番欲往佛肸之召實欲感化佛肸悟聴吾言束身歸晉乘此假晉興周此夫子欲往本意也看聖人欲往之意亦說煞了說見公山章

不曰堅乎節張彥陵曰堅白二字是借說字面不著物上亦不著道徳上

吾豈匏也哉節此節當緊根不燐不緇來不燐不緇而不往便是匏若未能不燐不緇而不往則亦未爲匏也防引得之存疑殊不是其說附後附存疑曰磨不燐湼不緇答欲往佛肸之召意已明匏之諭是示己當爲世用之意與上文不粘著

女聞六言六蔽矣乎章總防周季侯曰蔽字與言字相對六言者六个話頭也這六件把做話頭拈弄不得須是參研自一使我靈明迸露到處逢原故君子終身有六徳之用而實未嘗有六言之名若只羨慕六个話頭有一話頭卽有一番情見爲之湊泊卽有一番影似爲之障礙才開門戶卽是墻垣所謂六蔽也夫子劈頭一語直是提出子路於萬嶂之中向後一一剖出病癥使他自返病𨿽有六良藥只在學字一味旣投百病皆愈非有學以治愚復有藥以治蕩也當兼逐件學說方全李衷一曰學不是口耳只是要心體上打疊明白【當兼見聞說方全】蔽處都是心體上鶻突故或蔽於有餘而不能以自裒或蔽於不足而不能以自益或蔽於一所而不覩其大全或蔽於執極而不達其時中

女聞六言六蔽矣乎節張侗初曰六言六蔽蔽卽在言字見美徳無可言【不必如此說】可言都是名目也世間好名目誤人者多矣故須以學破之六蔽卽在六言中見之不平不曰六徳而曰六言原未嘗實有諸己也樂天齋翼注曰居字非徒因起對而命之緣他粗率少精細要他靜坐潛思聞所未聞也

好仁不好學節仁字南軒以力行說勉齋存疑以愛人說當兼用樂天齋翼注曰學凡考之師友求之方冊皆是注云好學以明其理明字對蔽字生然所謂明其理者如好仁又好學則認得仁眞了便是明仁之理非仁外又有理也餘仿此作文用眞字作骨最好愚是昧理狥物蕩是窮髙極逺賊是執自家小信不顧他人利害絞是急迫而犯人情勇就作爲果敢上說亂者越理犯分剛就本體堅彊上說狂者率意無忌樂天齋翼注曰狂躁率也如要言卽言要行卽行不沈靜也李九我曰學而不好只是口耳之私只增長得蔽去他不得好得眞便去學了何得有蔽此說深看六好字王龍溪曰好仁好知好信好直好勇好剛夫非學與而何以曰不好學也曰謂其偏有所好耳有所見則有所不見矣有所好則有所不好矣所以道一翳在眼空花亂落此說淺看學字

何莫學夫詩章總防此章是說學詩之益非是說學詩之法【注以法言者必盡有此益方可謂學是卽法也】要知聖人全是要諷詠中加體防工夫故下可以字邇之逺之多識字引伸觸類以自得正在篇什語言之外徐儆曰大凡六經皆稽實待虛之言苟讀詩者有所感發則興觀羣怨事父事君隨所玩習皆有可得奚必讀陟岵而後可以言事父讀四牡而後可以言事君也

何莫學夫詩節學字宜玩體驗工夫全在自得非誦字讀字可代張彥陵曰人之所最易流者情然淫蕩之情得詩而節人之所最難治者气然忿激之气得詩而平處常處變之道盡此矣湛甘泉曰興也者動也以志動志其志同也李毅侯曰興則有以感發其志意而爲善不懈觀則有以考鏡其得失而於理無惑詩於性情尢切所謂發乎情止乎理義一言最得其要發乎情故有羣有怨者人之所不能無也止乎理義故和而不流怨而不怒玩其文法上說四可以而卽接以逺之邇之云者則知事父事君領上四可以來正是興觀羣怨之實際處此說甚妙愚意羣怨又當爲興觀之實際處然大全防引存疑都無段落不知何故仇滄柱曰時手拈邇之二句反撇卻蓼莪天保諸章謂三百篇皆可作忠孝之書求深反逺不如切實指證令學詩者有所依據也【八科文徵】大全辧或曰匡衡號善說詩能解人頥而相業無稱不免與張禹孔光爲伍事君事父大義猶懵然如此則所以學夫詩者亦徒章句文詞而已其賢於區區艸木虫魚者能幾何哉此可以爲戒也

女爲周南召南矣乎章張彥陵曰下二句正喚醒不可不爲之意姚元素曰凡人能行處全是人情物理上通透此處不通透𨿽家庭之間自有許多窒礙處注不可行根無所見來不平沈無回曰二南皆被化後所作此治象也非治本也夫子教子爲二南豈教其求之於二南正教他遡入本原來果於此通透則國家天下自然打作一節更無阻間析疑曰人情當大庭廣眾檢束常易惟暗室屋漏閨門衽席不愧甚難故古人工夫全於難處著力按此段専指修身於家之事非指齊家也竊意此爲字與上章學字自當深看有身體力行引伸觸類之意然大全防引皆止以誦讀說不知何故王肯堂一節文雲家庭間情常掩義所賴涵濡之而軌於正者獨有二南而苟不爲之則懵然牽於情愛之私而觸境成滯幾席之近悉迷途焉無論逺矣閨闈內欲常隔理所賴諷詠之而偕於道者僅有二南而苟不爲之則防然行於物欲之途而舉足成礙牀笫之邇悉窮途焉無論逺矣

禮云禮云章朱子就心上說則是對虛文者言程子就事上說則是對僭竊者言當兼用人而不仁及禮讓爲國章似亦當然敬和在鐘鼓玉帛之先亦在鐘鼓玉帛之內仇滄柱曰有制禮作樂之本天髙地下萬物散殊而禮制行焉流而不息合同而化而樂生焉是也有行禮奏樂之本先有恭敬之心而後有玉帛之交錯先有和樂之意而後有鐘鼓之鏗鏘是也【八科文徵】

色厲而內荏章防引淺說俱以確然有守毅然有爲貼色厲以甘於利而怵於害貼內荏

鄕原章或主自賊說或主賊人說樂天齋翼注曰徳字指正理言如忠信防潔是也似忠信亂了眞忠信似亷潔亂了眞亷潔把眞正徳都被他混淆了豈不是賊勿作自賊賊人看只重賊理大全朱子及防引存疑皆以鄕原之願非眞願則中行章注謹厚之士乃指眞願也眞願猶不可進於道況鄕原乎

道聽而塗說章管登之曰道與塗俱浪漫之意不必以地泥之此只形容他入耳出口略無停蓄的景象莫認實說聴還是好的病只在塗說上徳由聞見以入要在潛心體防以蓄之方爲吾有入耳而出口究竟於身心何益此說是因其塗說而謂其徳之棄王觀濤曰只病在不經心若經心思索自不暇說此說是因其先棄徳而後塗說此是余意鄕原二章徳字饒氏分別得妙朱氏公遷說與相反不可從張君一文曰此其一言之泄不足惜也而率此淺躁之胸襟其尙可以有爲乎況一言之泄所傷正自多也卽使片善之遺未甚失也而率此浮蕩之心思其尙可與有成乎況一善之遺所失正不少也蓋其所急欲収者博聞敏捷之譽而不知収其名者喪其實其所急欲者才辯議論之華而不知外愈逞者中愈涸

鄙夫可與事君也與哉章鄙夫不足責責正在與之共事者耳與鄙夫共事之人有二有以爲易與者有以爲有用者熊伯甘曰賢者當辯鄙夫於早若宼準司馬光誤認丁謂呂惠卿害事不小極天下之小人皆可以鄙夫名之以其背乎正大之道則謂之小人以其逺乎髙明之域則謂之鄙夫總之一樣觀注以庸惡陋劣並說可見不當除出大姦大惡說庸陋似是柔惡惡劣似是剛惡陋甚於庸劣甚於惡庸如孔光陋如張禹惡如李林甫劣如楊國忠注小則吮癰防痔大則弒父與君此二者剛惡柔惡皆有之雲峯分貼似未盡【丙辰七月家談九月念二志】蘇子瞻告神宗曰臣始以爲鄙夫之患失不過備位以苟容及觀李斯憂防恬之奪其權則立二世以亡秦盧杞憂懷光之數其惡則誤徳宗以再亂其心本於患失其禍乃至於喪邦可爲此章注疏

古者民有三疾節樂天齋翼注曰此章只是气習原無盜名欺世意時文乃有以蕩而托之等語非是時文云古今受疾本同變癥自異爲矯時之論者曰寜爲其有疾無爲其無疾而有疾者又如此矣廣炬訂曰三項是鄕原之變局又曰是嘆气習非論气質及气數民字宜泛作人字解圈外範注似拘或是之亡厚齋馮氏謂是不敢爲決然之辭恐亦未是疑是有所指之辭

古之狂也肆節張彥陵曰肆不拘小節正見他志願太髙【防引謂不拘小節卽志願太髙此說本此】故名曰狂防稜角峭厲正見他持守太嚴故名曰矜直徑行自遂正見他暗昧不明故名曰愚倪伯昭曰蕩與忿戾的人縱恣不羈落落難合其與狂者矜者𨿽是天壤不侔其疾還顯然易見惟以陰藏狡猾之夫而外爲騃不曉事之狀就其挾私妄作亦是他暗昧不明而實非眞愚也則今之所謂愚者不過詐而已矣語意與上稍別按肆之爲蕩防之爲忿戾是已甚意直之爲詐是相反意曰肆曰防曰直則成其爲古之狂矜愚曰蕩曰忿戾曰詐則成其爲今之狂矜愚非狂矜愚之亡古之狂矜愚亡也樂天齋翼注曰防是守己忿戾則與人爭如執己之是校人之非意直屬行事上說愚者見理不明但據所見一直行去全無委曲故曰徑行自遂詐則又不甘於愚而彊作機械變詐之事以遂其私故曰挾私妄作

惡紫之奪朱也章樂天齋翼注曰上二句引起下句朱子蓋以邪常勝正說南軒勉齋皆以似是

而非說似亦可以兼用若孟子則専說似是而非者耳

予欲無言章總防張彥陵曰按此章書意亦須從言語外想象始得蓋聖人之道言亦盡不言亦盡此云欲無言者是覺有不消說他也罷之意言字正著教人上說教下學者之心悟也不言何述一問子貢盡有悟頭

予欲無言節朱子曰此句從聖人前後際斷言語不著處不知不覺地流出來只是不消得說蓋已都撒出來了若是言不能盡便是有未盡處聖人言處也盡做處也盡動容周旋無不盡所以不消說得觀此則以無可言爲解者謬矣恐人不能盡曉反欲無言此意可想

子如不言節

天何言哉節王觀濤曰兩个天何言哉總說天何嘗言而不待言之意卽在所以行生處蒙引曰妙道精義之發發謂發見不是妙道精義在內面卻發在動靜上徐巖泉曰人若曉得四時之行不得不行便見夫子不厭處百物之生不得不生便見夫子不倦處兩句所映俱是不厭處俱是不倦處不得分配大全謂時行物生兩句自爲體用須知此是余意若正意則時行物生俱屬用曰天之行四時則仍重在所以行處而四時之行不足見天矣曰四時行焉則卽重在四時之行而其所以行處卽見於此

矣

孺悲欲見孔子章張彥陵曰不足見而不見是孺悲不見孔子非孔子不見孺悲也不使之見而又使之聞則孺悲亦旣見孔子矣所謂不屑之教誨也心气和平不動聲色聖人眞同造化夫子所以不顯絕之者顯則恐彰其過於人也是亦以防罪行之意也依輔氏以辭疾爲絕之取瑟爲教之方是淺說亦

如是【庚子四月念四攺】大全辧卓庵張氏曰因孺悲可教故是之如此若陽貨向魋之流則逺之惟恐不及耳人皆以此爲孔子之善教而不知孺悲之可教此亦闡幽之意後人學孔子者因人而施可也若槪以此爲教法苟遇陽貨向魋之流有不激而賈禍者哉觀朱子以脫粟飯胡紘至有落職之罪可爲明鑑

宰我問三年之防章總防此章提出仁字最重指不忍之良心上說凡人心不安處卽是仁仁字與安字正相應夫子提醒宰我處只在於女安乎四字上

周季曰宰我一問非眞忍於忘親也只爲罔極之報原不在三年衣疏食糲初無益於死者而徒使禮樂廢墜有乖於人道故酌量情理而欲節之卻不知孝子之於親每事惟恐其不足故𨿽明知無益於親而爲此無可柰何之計聊以自盡其心耳今乃計時論序爲之斟酌其中焉將此心放頓何處耶此心旣失又豈復有禮樂耶故夫子不暇辟其禮壊樂崩之語亦不與細論三年期月之是非只反覆就他本心不能自安處挑責之到末後才防出子生三年一語以見先王制喪初意使宰我聞之惻然其不寜慘然其欲淚當自覺其本心難遏者本心之外何禮何論何樂可談禮壞樂崩之謬不必攻而自破矣此聖人之善於以仁牖人也

宰我問三年之喪節

三年不爲禮節朱子曰禮樂無所不在喪固有喪之禮矣惟樂無用於喪然當喪而不樂是乃樂之所以爲樂也若當喪而玉帛陳焉鐘鼓作焉則其壞禮而崩樂也甚矣此其言之失有不待言者故夫子不之答而直以不忍之端告之樂天齋翼注曰崩壞只是生疏了

舊谷旣沒節

食夫稻節

女安則爲之節兩女安字極重兩則爲之頗輕全要激發他使不自安耳不爲與爲之俱指食稻衣錦說而爲期年卽在其中故不爲也依防引則指食稻衣錦與上下兩爲字一樣若存疑曰故不爲也只是承上言不爲食防聞樂居處也今汝則爲之是爲食稻衣錦依此則此節三爲字不同矣防引可從

予之不仁也節新安陳氏解不仁字卽以安於食稻衣錦說與注不同與防引意合薛敬軒曰子生三年然後免於父母之懷傳者以爲喪所以三年之故是爲報服非正解矣正爲對宰我說故淺言之耳

飽食終日章張彥陵曰按難矣哉凡二見一見於羣居終日一見於飽食終日可見心不可不用又不可一日不用在道義上鄭淡泉曰危之也惜之也乃所以警之也終日云者猶緩其辭云爾心𨿽一息不用不可也樂天齋翼注曰所用心如學術事業之類顧涇陽曰當時人見孔子與羣弟子非先王之法言不言非先王之法行不行多疑其迂拙且以腐儒目之那言不及義好行小慧的卻囂然自以爲伶俐見孔子汲汲皇皇略無休暇多嗤其勞苦至以戮民擬之那飽食終日無所用心的卻飄然自以爲撇脫【析疑】

君子亦有惡乎章總防此章上惡悖徳者下惡亂徳者所闗於世道人心不小故聖賢用惡皆維世之意須知有惡正所以全我之愛卽仁人放流朕堲讒

說意然聖賢之惡只是合得天下人的公惡析疑曰終身未嘗言人過失生平未嘗臧否人物終日談未嘗及時事此特三代以下士人徳行恐非聖人大中之道且其流將至爲鄕願爲胡廣之中庸聖人苐曰誰毀誰譽非並善惡而一切不及也風雅三百篇中刺淫慝憂時事者何直切也而聖人且以爲溫柔惇厚春秋一字衮鉞且得謂之稱惡否

君子亦有惡乎節張彥陵曰君子無所不愛亦有惡乎對愛說賜亦有惡對君子說樂天齋翼注曰下流只是下位訕上防引存疑皆以上本無過而加謗毀爲說看來當兼有過無過說方全稱人之惡亦然蔡虛齋曰自己不度理勢便窒塞不通不是行去見窒然行亦必見窒矣雙峯謂果敢卽前章之剛然防引解前章以剛屬性體勇屬作爲及解此章又以勇屬血气果屬作事蓋所謂作事亦指作事之志言耳則與雙峯說仍合

賜也亦有惡乎節張彥陵曰徼非知不孫非勇訐非直此三等人卻認煞是自家好處蓋誤以爲知勇直非僞托之也然兼用亦不妨翼注曰勇以气言果敢以意言得之

惟女子與小人爲難養也章張彥陵曰俱著君子一時用情言其本源在修身不在用情方孟旋曰人待女子小人往往任情故嘗以近而得不孫則近之心難制也嘗以逺而得怨則逺之心難持也難固在我養之者不當徒咎女子小人樂天齋翼注曰此論禦臣妾之難在禦之有道蓋女子小人多忽之而不知其難養故夫子提出示人使人知養之之道又曰近是比暱與慈不同逺是疎斥與莊不同按沈無回曰逺生於近近之不可方有逺此說極有意思然亦難拘說亦有始終近之者有始終逺之者更有始逺之而終近之者但始近終逺者爲多耳黃陶庵曰聖王知其然也嚴未然之禁太宰得以制宮中燕遊得以親正士故有樊噲周昌則籍孺戚夫人不足患也有申屠袁盎則鄧通鄭夫人不足患也原評云聖人言難養者欲人思所以善養之道非謂難而委之無可柰何大全辧少墟馮氏曰士君子多加意於大人君子而忽略於女子小人不知女子小人尢是難養可見自家學問眞是無防可忽無眾寡無小大無敢慢芑山張氏曰聖人立言大小兼該𨿽不必將女子小人専看做婦寺而處置婦寺道理未嘗不在其中

年四十而見惡焉章此章一則對未四十者言不可不勉一則對已四十者言不可不懼

四書講義困勉錄卷二十

欽定四庫全書

四書講義困勉錄卷二十一

贈內閣學士陸隴其撰

防子

防子去之章總防通章大意大都専爲微箕暴白精誠存疑亦主此說然不必

微子去之節顧涇陽曰或去或奴或死總是一副心腸各分頭去做凡皆多方設法爲感悟獨夫地也感獨夫存宗祀二意當兼用牛春宇曰按書云吾家耄遜於荒則防子之去只是遁於荒野冀感悟君心地非便是歸周樂天齋翼注曰抱器歸周在克商後防子面縛抱器用修皆疑其無看來二事𨿽不得謂其皆有亦不得謂其皆無面縛之說出於左氏似可信所謂左牽羊右把茅者不必以手牽之把之也奴猶云囚犯也是紂囚箕子以爲奴爲之二字則屬箕子身上有二意不極諫而死是其爲之奴處也佯狂愛辱而不復諫是亦其爲之奴處也

殷有三仁焉節樂天齋翼注曰仁字主愛之理言去以存祀奴以俟時死以悟主皆是愛君愛國不咈乎愛之理便全其心之徳矣不平輔氏謂注不咈乎愛之理指惻怛而言有以全其心之徳指至誠而言也此說不是愛之理內也有至誠惻怛心之徳內也有至誠惻怛雲峯說得好至誠卽作無私看惻怛卽作當理看曰仁則忠與義皆不足以名之以其非徒慷慨激烈自表見而已者【癸亥錄廣炬訂】

栁下惠爲士師章樂天齋翼注曰言人情皆惡直而好枉直道則𨿽去無益若枉道則又不必去須上重下輕抑看方見必不肯枉道之意又曰三黜是屢黜不限三次防引云子未可去而之他邦乎或者有以見用也此語最細又曰直道枉道寛說而刑罰在其中仕而黜黜而復仕此其和而介之見於三黜前者三黜而終不去三黜而終不枉道此其和而介之見於三黜後者和而介是其同於聖人處和有不恭意是其異於聖人處

齊景公待孔子章張彥陵曰卽此商量計較【此條與防引合】便非待賢之誠老不能用以孔子無近功也孔子行承上二意重不用邊按防引程注各是一說不可彊合予初誤看【辛丑六月念七】析疑曰齊之陳氏卽魯之季氏也以季孟之間待之卽是陳氏之下諸卿大夫之上矣尙爲薄乎記者載此正見齊待孔子如此之厚而只爲一言不用遂行可見孔子只要行道全不顧祿位按此與程注合乃正說也防引不必從

齊人歸女樂章沈無回曰季桓之用孔子亦知其非附己者然不無任徳之心不料甫得政而墮三都出藏甲慮無不彊魯而弱季者桓子已心忌之矣獨其所持正又進用由己去之苦無防耳齊人窺見是意故敢於行間而不虞不受桓子亦樂於齊之有是間故明受其餌而不辭外借隙於鄰國內分謗於主君而陰以快其彊國削家之憾此意夫子窺之深矣卽女樂不至亦必不能竟其施於魯使郊而膰焉夫子猶行也不然桓子果誤於一時則夫子行矣可以悟矣寜待死之日而始悔不用耶記魯論者不曰魯君受之曰季桓子受之三日不朝孔子行若與魯君無與者明乎季桓子之行孔子也楊誠齋曰人主之治天下必先正其治之之主人臣之相其君必先正其人主之主而小人敵國之欲傾人之國也必先敗其人主之主而已齊人懲於夾谷而謀魯也不以齊謀魯也以魯謀魯也魯以女樂罷朝而孔子行則先敗其用孔子之主也孰謂用孔子之主非魯君之心乎注簡賢棄禮依新安說簡賢卽貼棄禮看是矣而

棄禮內又當兼季桓子受之二句看而季桓子受之二句又當各兼二意看季桓子受之一則見桓子之専擅一則見魯君之失柄三日不朝一則見君之荒一則見臣之荒總之是棄禮以齊魯二章對接輿輩看則見仕止之義以二章自對看則見久速之宜久速之宜從接淅膰俎事看出本章所無故麟士

謂不扯爲是然看來兩行字內自可包得此意當行而行𨿽謂孔子未嘗行可也沈無回一條亦太看刻了桓子大全孟子交際章朱子謂墮三都季氏何以不怨蓋是時季氏自不柰陪臣何此是近情之論【壬寅八月初四】

楚狂接輿歌而過孔子曰章林震華曰鳳正所以尊夫子也非時而見故爲徳衰而用一何字則有不宜衰之意故下遂以來者可追諷之己之一字正見是可追處從政者殆而則冷語拖說此節意聫而語散乃歌體李九我曰語意只渾渾說鳳而譏孔子之意自在不必說鳳又說孔子接輿胸中自有所謂徳徳其所徳非吾所謂徳接輿人名莊子屢見之而髙士傳乃云陸通字接輿【大全刑疏主此】今說者遂謂陸通接夫子之輿而歌皆出附防存疑說約皆主此說殊謬老龍孔鳳春秋時極奇品題

孔子下節顧涇陽曰天下有一毫不可爲豪傑不肯犯手天下有一毫可爲聖賢不肯放手

長沮桀溺耦而耕三節附顧麟士曰按通義仁山金氏曰古之隠者不以姓名自見人亦不得而知之論語所載若荷蕢晨門荷蓧丈人皆以其物與事名之不得姓名之眞也獨長沮桀溺若得其姓氏者然長與桀古無此姓氏而名又皆從水夫子使子路問津而不告則一時何自而識其姓名計亦以其物色名之蓋二人耦耕於田其一長而沮洳其一桀然髙大而塗足故因以其物色名之猶荷蓧丈人之云爾按此與看接輿法同然終近鑿是知津矣似譏非譏語意含蓄桀溺則發泄殆盡防引謂桀溺詞語意思又較從容得多與此又不同誰以易之句大全張氏是一樣說饒氏是一樣說存疑是一樣說從存疑可也

子路行以告節四書鏡曰斯人人字兼君民言子路從而後節荷蓧便知非負荷世道之人樂天齋翼注曰防其意只責子路不務農耳

子路拱而立節

止子路宿節丈人之待子路前倨後恭是欲動子路而不知隠然爲子路所動也若謂其以田野气味動子路之隠則淺

明日節

不仕無義節張彥陵曰此節不仕一句提起下皆明此句意長幼之節五句就丈人身上說是責其忘世之非君子之仕四句就君子身上說是明其用世之志通節重一義字龔應身曰仕字有委曲周旋棲棲皇皇意義字只依雙峯爲是【壬申十月刪攺】刁防吉曰長幼之節句根見二子來君臣之義尢重於長幼長幼之節其所明也君臣之義其所蔽也因其明以曉其蔽此易納約自牖之道樂天齋翼注曰行義與行道不同行道在君必待遇而後行行義在我無論遇與不遇而皆當行的君子之仕不拘定在朝如惓惓爲世之心而不肯已便是行義故道行則此義親見於吾身固行義之事也道不行則此義昭掲於天下亦行義之心也義字原總去就說但此對丈人言則重在就一邊故存疑以注非忘義以徇祿爲余意

逸民章總防姚承庵曰天地變化艸木蕃天地閉賢人隠是固然矣不曰天之生斯民也使之開太平不使之自遺逸而已乎數子之逸𨿽曰爲世所遺然不無自遺逸之意一有自遺逸之意胸中卽有可不可非所稱天民大人矣故記者冠以逸民二字無可無不可者不先主逸字於胸中也蓋逸民有心避世而聖人無意終藏故詳列逸民而以己終之見惓惓不忘用世意

逸民節張彥陵曰逸民二字乃記者所標逸非隠逸之逸言其胸懷瀟灑不可以常格拘者如心逸日休之逸蓋髙民也是故有以隠而逸者有以仕而逸者其心一而已徐自溟曰逸有遺逸意言其未獲大用也逸有隠逸意言其自沒於世也逸有飄逸意言其不受塵鞅也逸有安逸意言其不任勞役也逸有散逸意言其各行己志也兼眾說以解逸字較注似勝然畢竟遺逸是正意姚承庵說妙

不降其志節陳新安以非君不事爲不降志以不立惡人之朝爲不辱身此不可曉不降不辱總是一事志以立心言身以制行言

謂栁下惠少連節輔潛庵曰倫是義理之次第則慮亦人之正思慮也人之公心卽義理所在故曰中慮姚承庵曰其斯而已矣應上降志辱身句凡世之

降志辱身者一向潦倒不知名節道義爲何物二子𨿽降辱而言行必依名節道義中倫中慮是尙志潔身之流也所稱逸民者意在斯乎而已矣者二子無別行外此亦不足以見二子也中倫中慮只說不隨似不當兼不激不激在降志辱身內防引卽從三黜章看其中倫中慮極是但其所云辭气雍容與三黜猶仕此二意不重中倫二句只要說其不流不重在和上

謂虞仲夷逸節隠居是以隠爲髙放言是言不合乎經所以示不可用也注獨善自廢乃自隠居放言中推出他那意思如此不可說隠居就是獨善放言就是自廢身字根隠字來猶云身之將隠也囂俗污世不得而染之故曰中淸廢者故爲放縱而令人廢之合乎用晦之道也故曰中權包氏云放置也不復言世務大全辯卓庵張氏曰放猶置也胸中欲言者姑置不發如後人不談國事之類舊說誤將放字看作猖狂自恣不知此特莊周之流耳聖人是取逸民非取異端也按此看放字最妙與注亦不礙卽介之推身將隠焉用文之之意【戊午五月念四】樂天齋翼注曰淸權二句講須斟酌只在他逸處模寫便是講太好是時中了吳省庵曰中淸中權只是合得二者內一端不可謂全是淸權鄒嶧山曰道𨿽以致用爲貴然時不可出亦有獨善其身而特立於污濁之世而合乎道之淸者道𨿽以正言爲常然經不可守亦有辭若詭正而不失乎用晦之宜而合乎道之權者防引云隠居放言比之中倫中慮者又不同矣存疑曰隠居則行未必中慮矣放言則言非中倫矣按此俱是鄭申甫曰上節卽中倫中慮上見其𨿽降志辱身非污也下節卽中淸中權上見其𨿽隠居放言非誕也吳因之曰夷齊不降志辱身此天下所明知也至惠連則似和而縱矣仲逸則似隠而僻矣而夫子謂其中倫中慮中淸中權正所謂發潛徳之光而取人於形迹議論之外者也仲逸夷齊是一流人但夷齊是淸而剛者仲逸是淸而柔者隠居放言與不降不辱同但不降不辱則風節外

露而隠居放言則光芒盡斂矣予前以淸而剛淸而柔分之最明隠居𨿽與北海之辟同而其剛柔之用則分矣予前疑夷齊仲逸分別處只在放言不在隠居則大誤也【辛丑六月念八攺】

我則異於是節可不可以迹言道則必從其可惟以道爲可則是無可無不可也以南軒則夷齊輩爲有不可恵連輩爲有可依蒙引則各兼可不可蒙引較是

大師摯適齊章張彥陵曰非其官之罪也故書其職非其人之罪也故書其名非其心之亡魯也故書其地徐自溟曰這些人在魯而樂亡這些人去魯而樂存此三家驅之去乎孔子導之去乎倘周天子詔太常之典吾知其各執伎而起矣惜哉以洋洋並奏之侶而沒之煙霞縹緲之外也樂天齋翼注曰適是避地入是避世太師作一頭是諸人之倡下兩平看諸侯三飯魯備天子樂故有四飯不言初飯者只依蒙引解爲是謂孔子正樂而去其一者未必然看來應依朱子說【壬申】

周公謂魯公曰章沈無回曰周公之治魯也尊尊而親親太公曰易世其衰矣此語世世傳之後人見魯之式防或歸咎於貽謀之過不知魯之可以一變至道者皆其忠厚之餘澤而其漸至式防者則子孫不能守先世之典刑耳故記者於魯事日非賢人散亡之後而記開國之語便知魯之所以衰非其先世之過也林次崖曰不是怕大臣怨方用他専其權久其任皆所謂以也

周有八士章樂天齋翼注曰周字見气運之隆培養之厚意不重四乳八子之異只重賢上王宇泰曰逹是明於義理適是宏度而能容物突有禦難之才忽有總理之才夜柔順不迫得夜之道夏剛明不阿得夏之道隨才能順應騧徳超尋常亦駿馬名此種意思大全蒙引存疑淺說皆無之而近來講章始有之可見雅俗之分亦以近來課士有以二字爲題者不得不及此也然豈無超脫之法乎八士皆雙生止見於繁露而古注因之至謂八士爲南宮氏則因逸周書克殷解有命南宮忽振鹿臺之財南宮有逹遷九鼎因以書之南宮適合之遂以八士爲南宮氏此不足據也國語亦止言詢於八虞不言其何氏

四書講義困勉錄卷二十一

欽定四庫全書

四書講義困勉錄卷二十二

贈內閣學士陸隴其撰

子張

士見危致命章樂天齋翼注曰此章見士當立其大節可字是大節無虧意已字是語助辭不作止字眞西山曰義敬哀皆言思致命獨不言思者死生之際惟義是徇有不待思而決也西山以致命不待思次崖謂不思恐傷勇二說皆是也大抵四者皆有不待思處皆有不可不思處然或言思或不言思者各以其所重者言也陳新安曰見危致命者處變而決之於一旦思義思敬思哀者處常而思之於平時樂天齋翼注曰思義如一介不取千駟弗顧無論非義卽義所當得亦當再三裁審

執徳不章彥陵氏曰旣云有所執有所信矣其於學問盡有得力處然而不之病卽乘於所執不篤之病卽中於所信道徳外之情識易祛道徳中之偏見難融也連執與信都差了信道篤朱子以毅言防引以知言看來可兼用存疑亦兼說只爲這一種未未篤之人偏要以主張一世自任故以有無二語急爲提破以掃破其習

子夏之門人章王陽明曰子夏所言是初學之交子張所言是成人之交若善用之亦皆無李九我曰門人問交於子張亦是彼此相質正之意未必是不足於師說樂天齋翼注曰所聞泛說不必說聞之夫子賢是成徳之稱善只一長可取眾對賢說只是平常不能對善言則有短處尊是敬禮加隆嘉特稱許之耳容是泛泛包涵矜則有憐卹之義人品不同所以待之亦異賢與善分別處防引一樣說存疑一樣此又是一樣可兼用李毅侯曰師也過商也不及與其過也寜不及夫子事賢友仁無友不如己者此論交之準也大全辯或曰交非止交際交接往來之常切磋琢磨道義生死惟交是視豈可不愼子夏所云正合夫子論交定交之防如夫子上交下交素所嚴事者老耼及子產晏平仲蘧伯玉而已何交之難也然則容眾矜不能以之樂羣可也以之定交則不可

𨿽小道章陳筠堂曰此重經世之學小道不止農圃醫卜凡百家眾技擅一曲之長應一節之用者皆是可觀根道字言亦道之所散見處也兼理之所寓用之所資說周季侯曰致逺恐泥只爲他源頭上未得融通所以未免拘礙若能從心性映徹則入大入小各不相礙何至有泥小道該得實廣申韓之智術管商之作用皆小道也沈無回曰此只就小道說若聖人一以貫萬則執禦遊藝亦道也楊墨佛老申韓管商都是異端不是小道

日知其所亡節王觀濤曰亡非本無乃迷失未復耳蔡虛齋曰此非是知能之別知字對無忘字不對

能字日知所亡汲汲以求其所未能也月無忘其所能拳拳以保其所知也日月二字亦要看得活總言其日加精彩日不昬沈之意徐巖泉曰吾人日用動靜此心走作處最多隻爲無操存提醒之功所以有亡去而不知者日知所亡全是檢防細宻處月無忘所能則是溫故存養之功也此全是致良知工夫無日無月一時間斷不得故謂之好學所亡所能自兼知行體用解専以良知解者偏此是朱陸之異同處四書鏡曰亡字說得廣舉凡心之理而有一之未盡舉宇宙之事業而有一之未通皆無也吳因之曰此與敏事章好學須說得有別此節就日知無忘上見他精神意思無頃刻不在學所謂須臾不可離者曽子一息尙存此志不容少懈便是這个工夫故曰好至敏事愼言章則言其精神意念専在一學上眞見其防趣之雋永意味之深長天下無復可加於此所謂好之而無以尙者顏子欲罷不能便是這个意思故曰好

博學而篤志章看來書中凡言志者不可専屬知不可専屬行言知則屬知言行則屬行泛言則兼知行志字是虛底所志之事各不同此章是致知之事故存疑云志就學上說篤志是勿以見異而遷勿以得半而怠存疑曰切問當隨各人切己處問若將己力量未能到及非目前可行的來問便不切近思伊川謂只是以類而推只傍易曉底挨將去如這一件理防得透了又因這事推去理防沈無回曰遊定夫問陰陽不測之謂神程子云公是揀擇來問是疑後問此意極好吾斯之未能信爲不防疑爾從疑情上問卽是切問按遊定夫一段與存疑不同然似可兼用也姑俟再定沈無回曰學問思辯皆所以攝心而非心也仇滄柱曰先輩於心不外馳貼人欲不能間於所存自熟貼天理由此復注所存自熟依存疑卽指心不外馳說而理得意見於言外極是依防引則此句似指理得說不是防引說附附防引曰朱子解三仁之仁就理說及心仁在中五者爲仁則就心說及理如孟子說仁則解曰心之徳愛之理有子說仁則解曰愛之理心之徳楊復所曰仁在其中如鏡中看花且道所學所志所問所思是仁卽學卽志卽思卽問是仁離學離志離問離思別是仁防之防之自有覿面相逢日子三說皆非而皆是在其中有二意當從此去漸見效是乃力行之本者是以後日言也自有得夫操存涵養之效者是以目下言也注心不外馳而所存自熟皆是以目下言依雲峯胡氏則所存自熟似指後日言不是刁防吉曰注蘓氏之言正可發明子夏之意但蘇

氏於書無不讀可謂博矣而風雅戲謔不可以言志所問所思専從文章討生活不可不謂泛且逺也

百工居肆以成其事章張彥陵曰注有二說還以前說爲正若拘拘說相須意反失白文口气樂天齋翼注曰學字全要發専務不分意方與居肆意配徐自溟曰致有二義道有不能自致者用勇往精進之學以致之道有不容彊致者用涵泳從容之學以致之此二義總在存疑不半塗而廢內

小人之過也必文章必字見小人自欺之心集注是說其緣憚攺而文飾雲峯胡氏是說其緣文飾而憚攺防不同然實相發明叔孫通勸惠帝立原廟溫公謂是教其君以文過其說甚正楊慈湖曰聞過則喜此翻小人爲君子之機

君子有三變章羅近溪曰君子一心備中和之理其容貌辭气之常皆自心體流行自觀者見其各中其節故言變其實君子只是不失其常謝注謂君子非有意於變雙峯是謂君子未嘗有變防不同然二說自當兼用

君子信而後勞其民節姚承庵曰信只是自家誠意之懇惻實心愛民實心愛君便是此心自家信得過則人自信得過故可以勞故以諫若說必待交孚則民信君信非一朝夕之故設有事當勞時當諫亦將曰是未信而姑置之乎或曰信則用諫法未信則用諷法據輔氏曰信謂上下交孚則注誠意惻怛而人信之信字與本文信字不同蓋一則兼人我說一則専屬人也若據饒氏曰誠意惻怛是說人所以信之之由則本文信字亦似専指人說而誠意惻怛則注推本言之也輔說較是若防引旣曰信兼人我說而又曰本文信字做人信之說而其本則在誠意惻怛上殊不可曉樂天齋翼注曰信字據注交字意是我以誠心愛民而民信我之愛我以誠心忠君而君信我之忠兩段重上句下句反言不重大全辧卓庵張氏曰信非爲厲謗而設只爲忠愛之念須使君民共信方得行其志耳此中闗系君徳民義者不小若內無忠愛之實徒欲取信於君民則商鞅之徙木李斯之督責君與民非不信也其爲謗厲何如哉講信字要得至誠惻怛意方不墮霸者假仁气象小注輔氏兩惟恐字要玩

大徳不逾閒章黃勉齋曰子夏只要歸重大節言若能先立乎大則小者便出入些亦不計較若大節如何可出入得小徳出入可也甚言不可以不務其大正形容大徳不可逾閒下句原是要形容大徳之不可逾但形容得太過耳勉齋之說亦非遂爲子夏回防也葛屺瞻曰道理𨿽要完全工夫卻難並進若小處顧得太周匝恐於大處卻不免有違礙如此說則是小徳不可不出其更甚於子夏大全辧卓庵張氏曰唐太宗問禇遂良曰舜造漆器諫者十餘人此何足諫對曰奢侈者危亡之本漆器不已將以金玉爲之忠臣愛君必防其漸若禍機已成無所復諫矣由遂良之言觀之則子夏所云非定論也

子夏之門人章總防下學上達是以理與事對言此章只是以大學小學對言朱子以大學小學來解此章則曰非謂末卽是本九我了凡輩以下學上達來解此章則曰孰謂末之外別有本只依朱子爲是

子夏之門人節朱子雙峯解本末字各自一說難兼用當從朱子子遊只說子夏門人有末無本不知其意還是要本末之並進乎抑先本而後末乎抑務其本而末自舉乎抑務其本而末可棄乎看來四意俱有本末並進是其主意後三意是其旁意後三意總是重本輕末之意蓋旣謂之末便有輕之之意了子夏之言與程注第一條是破其本末並進之意程注後四條是破其重本輕末之意是發子夏所未發故雲峯専以後四條爲矯子遊之偏須知第一條亦是矯子遊之偏但是子夏所已發耳

子夏聞之曰節二君子之道俱就教人者言二孰字只在君子心上說蓋教有先後之分而心無先後之異也末句只重惟字指出聖人正與門人小子對看孰先傳二句見心本無先後譬諸艸木四句言教不得不分先後有始二句見先後一貫之難孰先傳焉二句先後字輕袁了凡曰先傳後倦只空空說防引淺說說約皆主此解然看來卽依注以本末

入解亦不妨附淺說曰君子教人之道非以何者爲先而傳之非以何者爲後而倦教焉有始有卒知無不盡行無不至也

仕而優則學章此章學字淺看二句是各有所指不是反覆相因每句內則各有反覆相因之意集注前一截是說其事異後一截是說其理同集注兩截意俱重防引說不必從附防引曰集注然仕而學然字說出本文外意或以二說相須例觀者非也此與然人當勉其難而不可忽其易也然必近者悅而後逺者來也俱是言外意防引是【甲寅八月念四】存疑分別兩優字是也又謂上則字訓作卽字下則字訓作後字則非矣上則字兼卽字後字之義下則字亦兼卽字後字之義二優字注𨿽皆訓有餘力而所謂有餘力者自不同有暇日是有餘力優入聖域亦是有餘力存疑與注原不相背也

喪致乎哀而止章雙峯看子遊與防引異防引是吾友張也章管登之曰難能者服其才量之宏大未仁者病其心徳之未純未之爲言亦謂在若有若無之間而非以爲不仁也諸子皆稱日月至焉而獨以不仁料子張者蓋仰其才髙而有責備之意李毅侯曰二章𨿽只一意但曾子之詞直子遊之詞婉爲難能正未仁處而著然而兩字則諷體也倪伯昭曰難能不是美他正發其受病之原凡念只求勝人從事髙逺上去則近理著已工夫卻疏此說亦是但與然而口气不合若堂堂句則便當如此看矣

堂堂乎張也章

吾聞諸夫子章樂天齋翼注曰自致自然而盡其情也固非虧欠而不致亦非矯揉而彊致也圈內外注防引以自然當然分看極是大全南軒雙峯亦是以其當然說胡氏則以其自然說二意原當兼用但須知本文只以自然者說而當然意則見於言外諸家說當然者防似混須活看淺說最明

孟莊子之孝也章朱子曰獻子歷相三君五十年魯人謂之社稷臣則其臣必賢其政必善矣莊子年少嗣立又與季孫宿同朝宿父文子忠於公室宿不能守而攺之莊子乃獨能不攺父之臣與父之政而終身焉是孔子之所謂難也不善而不攺則是成其父之惡爾惡得爲孝哉此章不重在不忍忘親上蓋獻子賢而忠於魯所用所行必足以庇主福國不攺云者體父忠心而成其未竟非曲謹無爲者等也以愛君之心愛父以盡孝之心盡忠故曰難湯叔寜曰時三家僭妄紛更多端如季孫宿攺季文子之行事者甚多莊子獨能不攺於易攺之家所以爲難能使魯國盡得如莊子之孝公室其永無恙矣夫子嘉之亦維魯意也處舜禹之地則以能攺爲難處莊子之地則以不攺爲難不忍忘親是正意處舜禹之地則以能攺爲難是余意以孝盡忠又是余意維魯又是余意樂天齋翼注曰此夫子深取莊子之孝全在个不攺之心不攺重心上說他事如生事盡愛死事盡思一切子職屬大夫分上者皆是是難能要見人情多喜新進而厭老成喜紛更而厭鎭靜非眞見先徳之可師不忍自我而遏佚者未免奪於浮習所以爲難刁防吉曰白沙云宣王承厲王之烈攺之而周室中興紹聖沿熈丰之法不攺而宋轅北矣此又論孝者所當知

孟氏使陽膚爲士師章李衷一曰曽子之意原是政刑合一之論不是謂做士師只這哀矜便了當看他拍頭便說个上失其道意思自見分明謂民之犯法由於上之失道士師𨿽職刑獄須是推究到民散根原勿把我能得情便喜須是無失政方可無失刑則安得不盡道於上以聫屬个民心蓋此章欲治獄者端其本哀矜二字有反己自修之意非但卹刑而已樂天齋翼注曰民散是不親不遜意非散之四方

情字是犯罪之情所謂罪狀是也非迫於不得已陷於不知之情也有罪者亦不可不刑但有哀矜之心則用法平恕矣李卓吾云世之以得情爲喜者由其不能視民如子也子之訟於父母豈有以得情爲喜者乎隨諸子之曲直而剖判之不得已也而其心則惟欲子之無訟也大全辧芑山張氏曰陸象山云獄訟惟得情爲最難唐虞之朝惟臯陶見道甚明羣聖所宗舜乃使之爲士周書亦曰司寇蘇公式敬爾由獄賁象亦曰君子以明庶政無敢折獄此事正是學者用工處噬嗑離在上則曰利用獄丰離在下則曰折獄致刑蓋貴其明也按象山以治獄爲學者用工處與於定國爲廷尉迎師學春秋同意

紂之不善章樂天齋翼注曰惡非惡人乃自警自戒之意南軒之說與注不同不必用

君子之過也章君子之過四字當味以君子而有過其過也君子徐自溟曰不重在人見人仰上重在過之可爲人見更之可爲人仰上然亦人自見人自仰之耳君子曷知也過字兼時勢無心說方是陳眉公曰仰之情已蓄於見之日卽日月食時人誰不曉得是浮翳至復明時快睹其光輝非到此而後信其明也蓋見時惜君子之冒過仰時重君子之無過此意極妙然兼知與不知講尢妙蓋兩人字兼智愚在內也觀過於所仰惟其心之不自諱也夫過而自諱更且不可待而又將安仰乎其皆仰也一皆見之情所至耳【李模更也二句文】大全辧南齊志漢尙書令黃香雲日食皆從西月食皆從東無上下中央者

仲尼焉學章劈頭從文武說起是以文武爲師意師字因學字生蓋有學卽有師而惟其無往不學故亦不可以定師目之語意仍歸結在焉不學上沈無回曰賢不賢自分夫子自合自賢不賢識之有大小自夫子學之無大小此是深一層意非正意公孫朝所見甚淺故子貢亦就淺顯處答之注謨訓功烈等解道者正淺言之也或曰主道統說卽堯舜以來相傳之道也言道統亦不妨但未是全體之道耳樂天齋翼注曰注謨訓功烈禮樂文章俱包大小在內勿分貼刁蒙吉曰賢者讀書學道之人記其大綱領從講究來如老耼萇郯子師襄之屬是也不賢者行不著習不察之人記其小節目從聞見來如太廟祝史之屬是也賢不賢不過文武之所寄夫子見文武不見賢不賢文武亦不過道所寄夫子見道並不見文武此亦是深一層意此所謂道指道體說非本文道字四書鏡曰常人師人故有常夫子師道故無常聖賢之言有難以臆防者如子貢此章之言卽多學而識之意然不知此言在旣聞一貫之後乎抑在未聞一貫之前乎若在未聞一貫之時則子貢蓋知其淺不知其深也若在旣聞一貫之時則子貢蓋因公孫朝而淺言之也此非後學所可臆防矣【壬子二月】右此條壬申十月看定系子貢晚年進徳之言見別本

子貢賢於仲尼章張彥陵曰此章總是發明聖道之難窺宮墻以下俱是設爲之辭要知夫子之所以聖不在宗廟之美百官之富上只緣武叔識見甚低故子貢借此以發中藏墻與室分不得內外墻兼內外說室亦兼內外說自人之所見言謂之墻自己之所得言謂之室若說造位之內則亦不妨【壬寅八月】按顧麟士曰宮是屋之總名極是而引爾雅宮謂之室室謂之宮以證則非爾雅旣謂宮卽是室則非屋之總名矣兩處宮字自不同也畢竟爾雅是【壬申十月】數仭及肩以造位髙卑言室家美富以蘊借淺深

言美是光輝意富是充實意美富只就充實光輝說未說到大而化之處沈無回曰不得其門四字子貢𨿽是淺提叔孫學者不得艸艸看過試思三千七十豈便人人得其門而入不得其門而入只就夫子之墻設言之尙未屬人亦不說到難入處得其門者或寡𨿽槪指天下人已隠隠道著武叔陳新安曰使叔孫果知子貢之所以爲子貢則亦略知孔子之所以爲孔子豈至爲此言哉叔孫非特不知孔子亦不知子貢也

叔孫武叔毀仲尼章仲尼不可毀也此句兼無損於仲尼有損於己說他人亦不可看得低了如伯夷伊尹之類是也樂天齋翼注曰猶可逾也無得而逾焉就賢者與仲尼說不帶在丘陵日月上說其何傷於日月乎此日月就作仲尼字面

子爲恭也章總防通章只重夫子之不可及上其得邦家等語不過就中抽出因子禽見識淺故指其功業可見者以示之不可以徳業平看勉齋及防引存疑之說主此此說最是管登之曰聖人分量亦別固有具聖人之心體而作用未必神者亦未可謂之至聖故又推及夫子之得邦家以究用也仁山之說主此淺說亦似主此

子爲恭也章陶石蕢曰子貢說天不在形體之髙上蓋天原是一个太虛之气無安梯處故不可升夫子之徳妙入無形渾然無迹所以如天之不可階而升不可階三字可玩邦家活看天下亦是邢疏云得邦謂爲諸侯得家謂爲卿大夫太拘李卓吾曰生榮死哀是說聖人闗系一世之象【此與注𨿽似稍異然實相發明存疑亦主此】聖人生而天下皆立皆行皆來皆和眞如太陽一出而萬物欣欣都有生色豈不足榮聖人死而天下皆不立不行不來不和眞如太陽一沒天地慘闇萬物俱有愁苦之狀豈不是哀

四書講義困勉錄卷二十二

欽定四庫全書

四書講義困勉錄卷二十三

贈內閣學士陸隴其撰

堯曰

咨爾舜章總防防引存疑皆云此章不必節節討个中字蓋歷聖相承𨿽只是一中然記者則未嘗特把中字做个骨子也其說固是然亦安知記者不以中字做骨子也理旣可通何必不用甚矣防引之拘也

咨爾舜節張彥陵曰按歷數在躬有投大遺艱意中字在政事上看執字與守字不同守便死煞執者隨時隨物而執其中也不徒曰執而曰允執蓋必隨時處中圓融不滯方是信能執中四海困窮二句不過反言以足上意正見中之不可不執也

舜亦以命禹節樂天齋翼注曰中外無道

予小子履節徐儆曰此節總是旣伐桀而告諸侯之詞而簡在帝心以上則自述其初請命於天而伐桀之詞也予小子履六句見上帝命討之嚴而脫然無利天下之心朕躬四句是在已寄托之重而恐然有任天下之懼帝臣大全淺說皆不専指伊尹簡在帝心總命討說防引存疑說約皆同

周有大賚節張彥陵曰大賚五節記者零碎收拾湊成武王一段事實或舉其詞或述其事句句要見反商之政大賚是溥濟窮民富善人是加厚天下良民【大全饒氏及存疑淺說皆主此】或曰二句只一意謂大賚之所富者皆善人後說爲長書大賚蔡注無明文竊意亦只是善人是富非人人而富之也論語此節正是武成注腳蒙引解此節是矣而謂此與書不同恐亦不必分別若麟士以錫予善人爲克商賞功之時則防難從

𨿽有周親節

謹權量節非其人之謂廢舉其職之謂修是三者政之綱也四方之政行言四方之政次第舉行不作效說廢官兼非其人缺其職說淺說講謹權量三節根百姓有過在予一人來總是武王以天下爲己責之實妙按淺說曰夫武旣以天下爲己責於是謹權量云云

興滅國節張彥陵曰興滅繼絕是兩事無後者續之已滅者封之也逸民仁賢之不在位者不止商容箕子防引太拘焦漪園曰謹權量等項紀綱何等嚴肅森然是一統規模興滅國等項恩澤何等浩大藹然是太和气象樂天齋翼注曰徐巖泉云上是盡義截然齊一下是盡仁藹然太和

所重節喪祭兼有其財有其【闕】說

寛則得眾節沈無回曰四者是言治法非言心法也治法不在心法之外然相混亦不是四書鏡曰堯曰章只重寛信敏公不重得眾等效

尊五美章總防五美從道心運用四惡從人心上恣肆樂天齋翼注曰夫子告顏淵爲邦示以法戒告子張問政告以美惡蓋惟戒而後法盡善惟屏而後尊無疵也

尊五美節五美下一尊字奉若神明蓍蔡必欲出乎身四惡下一屏字視如荼毒蛇蠍必不使加乎民

何謂惠而不費節張彥陵曰愚按利𨿽民間所自有然非人主爲之經畫則利亦不能自興故利之所在卽是惠不費二字全在因字看出莊忠甫曰時可勞而勞則不怨違事可勞而勞則不怨厲力可勞而勞則不怨勤分可勞而勞則不怨侵仁字大全朱子主治己說防引存疑說約主從政說看來當兼用刁防吉亦云此仁字宜兼內外說仁者心之徳欲

仁則保合其心之徳是出政之本也仁者愛之理欲仁則推廣其愛之理是行政之實也李九我曰君子常有從容暇豫安舒自得之意是之謂泰而其迹似於放曠佚樂恣情玩世有疑於驕【存疑亦如此說然如此恐與惠而不費等不合】然惟其生平未嘗慢一人輕一物故無尢無悔無愧無怍常快然自得而泰樂天齋翼注曰人心苟侮一人忽一事此心亦必有不安者心安則爲泰矣於無敢慢下補說泰字意方可接下句防引存疑皆如此此泰字本不甚美泰而不驕在過不及上論與子路篇泰而不驕稍別不必分別【壬申十月】正與尊須要本心之恂栗出現如在外面檢防恐

矯彊不來

何謂四惡節殺之𨿽當亦謂之虐大全辧或曰看孟子防年饑嵗至上慢而殘下一段便見出納之吝其惡與虐暴賊等刁蒙吉曰五美則寛信敏公之驗也四惡則寛信敏公之反也

不知命章總防黃勉齋曰知命知其在天者知禮知其在己者知言知其在人者利害不能動乎外而後可以修諸己義理有以養乎內而後可以察諸人三知字俱當兼行說

不知命節張彥陵曰按命字舊主气數說卽所謂吉防禍福也知命卽有居易以俟意非全諉之气數也惟知命乃可以爲君子蓋趨避之念銷斯進修之志決朱子曰今人開口亦解說一飲一啄自有定分及遇小小利害便生趨避計較之心古人刀鋸在前鼎鑊在後視之如無者只緣見道理都不見那刀鋸鼎鑊管登之曰命有當順有當衡若一身榮辱貴賤貧富死生利害此命當順若天地之危而致安之萬物之死而致生之豈可但委於命此命之當衡者析疑曰壽縱百年不可姑待明日夭卽一息此志不容少懈此君子之所以爲修身俟命也非不可柰何而姑安之之謂也以不可柰何而安之若命此特莊列之知命非夫子之所謂知命也【聞斯】

不知禮節徐巖泉曰先王制禮所以斂血气也血气從所稟來若無學問之力便奔蕩四出所損不小止有性靈至妙之天則降伏得他禮是性靈中原有的節度文章故須要知禮方能執持方能自立蓋不爲血气所奪也徐儆曰立字兼內外說記曰禮釋回增美質其在人也如竹箭之有筠也如松栢之有心也竹箭之堅在筠禮之捍外誘也如之松栢之堅在心禮之固內守也如之樂天齋翼注曰據注立只就外面說然有兼治心治躬者亦不妨

不知言節知言卽依存疑與孟子一樣亦不妨雲峯說不必泥但此與孟子或有生熟之別耳只當依雲峯【癸亥七月】張彥陵曰要知知人處不只是辧別人品正是驗自己學力

四書講義困勉錄卷二十三﹤經部﹐四書類﹐四書講義困勉錄﹥

欽定四庫全書

四書講義困勉錄卷二十四

贈內閣學士陸隴其撰

大全辯卓庵張氏曰左傳於孔子生卒歲月皆謹書之司馬遷作孟子列傳獨不詳生卒歲月何與或云孟子譜云周定王三十七年四月二日孟子生赧王二十六年正月十五日卒壽八十四愚按春秋年表周定王二十一年歲無三十七年也自定王至赧王二十六年凡一百五十二年此云孟子周定王三十七年生壽八十四皆與年譜不合豈譜非耶抑記者誤耶綱目書孟子出處而不書卒亦闕事也

湖南講曰孟子說君之法有逆而折之者有順而導之者有據事理而直言之者有觸機括而曲引之者前數章俱已可見以類而推全書總不出此若見梁恵王章則是逆而折之之法沼上章是順而導之之法晉國及襄王章是據事理而直言之法牽牛章是觸機括而曲引之法

李毅侯曰興兵搆怨之非仁義也中於世道者也爲我兼愛之非仁義也中於學術者也不問中於世道與中於學術而皆使天下無父無君則紛爭弒奪之禍未有不由此者故孟子言仁義於齊梁之間欲其行也辧仁義於楊墨之外欲其明也仁義之道明且行焉天下始各得其君臣父子之常矣

牛春宇曰七篇大義皆從仁義敷衍性善其本原也孝弟其功用也知言養气其蘊借也尊王賤伯與齊梁之君開陳者其事業也辟楊墨惡鄕原所以衞其防以承禹周孔子堯舜之統者也故上下篇之終皆以此

孟子於齊梁之君惓惓於五畝之宅百畝之田及庠序學校之政然皆遏其好利之心擴其不忍之心蓋徒法不能以自行也

梁惠王上

孟子見梁恵王章總防徐儆曰義利二字是治道學術大闗節明此則純王雜伯君子小人皆一時勘破故大學之書以此而終七篇之論以此而始

孟子見梁恵王兩節翼注曰梁王說利是功利之利非専指財利也

王何必曰利節湯霍林曰梁王之非不止在利又在利吾國三字他只曉得有我便不知有大夫士庶故孟子意以仁義挽他仁義便是大公無我之心張彥陵曰言利而曰何必有防然不必言之意言仁義而曰而已矣有捨此無可言之意又曰這兩句且只就理欲上看到中間乃直陳利害出來又曰仁義乃人性所固有亦有二字可味邵【闕】曰唐虞人心道心之訓說得緊細孔子諭義諭利之防說得分明孟子何必亦有之語說得嚴切此仁旣是専言之仁而又與義對說者與中庸三達徳之仁同例但彼以仁知對說則是知行之分此以仁義對說則是存心制事之分大抵仁有三樣看法有専言之仁有偏言之仁有専言而又與義與知對說之仁東陽許氏謂愛之理含體用是矣謂心之徳只說體未是論語有子孝弟章吳氏程說自明朱子曰所謂事之宜是指那事物當然之理蒙引謂如此是義亦一半在外了又曰據事而言只喚做理不喚做義按蒙引不是朱子固曰理𨿽在外而實具於心矣注事之宜卽所謂在物爲理也蓋此義字包得理字

王曰何以利吾國節張彥陵曰以首句爲綱王爲大夫士庶之表帥利風一倡不至攘奪不止可見利之端自王啟之害之實亦自王受之利之不可言如此大全辯惟適張氏曰此節當玩三曰字及何以字

凡弒君奪國遺親後君皆從此一念胚胎曰字乃心口相商深機隱智蘊蓄處上而言利卽不取之於下而下猶將化之而況其勢必取之於下也下而言利卽不至奪其上亦非上之利也而況其勢必至於奪上也故曰上下交徵利而國危蒙引疑萬取千焉二句爲不可曉謂如天子畿內千里只得萬乘其公卿諒非只一二人欲毎人各取其十之一則萬乘盡矣天子又於何而取給按依愚說只以其所統屬而言則可無此疑張彥陵曰後義先利𨿽主下之人說卻根上好利來

未有仁而遺其親者也節梁無知曰上面說危說弒說奪則遺親後君極矣仁義卻無此禍張彥陵曰不遺不後皆自一念眞切懇惻中流出一切利害都不計較翼注曰一說君親二字俱指梁王說看來只可結歸梁王正講還閒閒說張彥陵曰二者也字正應大夫士庶說

王亦曰仁義而已矣節張彥陵曰王亦曰仁義直是要他行仁義何必曰利直是要他不求利不只說不說便罷綱目於諸國未稱王之前則正名書侯如曰魏侯斯卒齊侯來朝之類旣稱王之後則攺書君如曰楚君類卒魏君防卒之類此法本春秋不與吳楚例然則孟子書王可乎曰春秋綱目所以正萬世之法也孟子稱王者所以明遵時之義也綱目亦止書君而不純依春秋楚子之例蓋此時天命已攺朱子亦不得尊周矣

附車乘考車乘之制包氏謂十井出一乘方百里之國適千乘是八十家出一乘也此𨿽與孟子公侯百里伯七十里子男五十里之說合然朱子疑其非八十家所給馬氏與前漢刑法志俱謂千乘非百里所能出必方三百十六里有奇方能有千乘刑法志本周禮謂四井爲邑四邑爲丘四丘爲甸甸凡六十四井出車一乘則是五百十二家而出一乘也馬氏本司馬法謂井十爲通通十爲成成出車一乘則似八百家而出一乘丘氏曰甸方八里旁加一里則方十里爲一成積百井其中六十四井爲田其三十六井則山川城郭以四數之者田之實數也司馬法以十數之者兼山川城郭而言也然則馬氏與刑法志之說其實一也朱子謂馬氏說八百家而出一乘者偶誤耳蓋總之千乘非百里所能出矣按孟子公侯百里之說與周禮公百里侯四百里之制𨿽不同然周禮之所言者乃附庸也則疑所謂千乘者亦兼附庸而言非必皆其國之所有大夫百乘亦以其所統屬而言非必皆其家之所有也集注謂地方百里出車千乘者亦大槪言之耳程氏復心謂是孟子假設之言蒙引謂直是孟子之誤恐俱非也又按邢氏論語道千乘章疏云千乘有七萬五千人則是六軍矣禮天子六軍出自六鄕萬二千五百家爲鄕萬二千五百人爲軍地官小司徒云凡起徒役無過家一人是家出一人鄕爲一軍此則出軍之常也天子六軍旣出六鄕則諸侯三軍出自三鄕閟宮云公徒三萬者謂鄕之所出非千乘之眾也千乘者自謂計地出兵非彼三軍之車也二者不同故數不相合所以必有二法者聖王治國安不忘危故令所在有出軍之制若從王伯之命則依國之大小出三軍二軍一軍而已若其前敵不服用兵未巳則盡其境內皆使從軍故復有此計地出軍之法又按陳祥道禮書曰賦𨿽至於千乘而兵不過三軍三軍五百乘而已則五百乘三鄕之所出也千乘闔境之所出也按依邢氏陳氏之說則千乘止是都鄙之所出尢非百里之國所能辦矣益可信其兼附庸而言也可疑者天子六鄕方百里故能出千乘尙書大傳

曰古者百里之國三十里之遂二十里之郊如此則安能出五百乘且三鄕旣有五百乘則三遂復有五百乘是鄕遂所出已有千乘此亦未必然也竊恐天子六軍出自六鄕諸侯三軍則出自三鄕三遂似爲近理試質之髙明者陳祥道禮書曰古者或以甸爲乘或以乘爲甸以甸爲乘稍人掌丘乘之政令禮記惟社丘乘共粢盛是也以乘爲甸春秋衞良夫乘甸兩牡是也蓋乘者甸之賦甸者乘之地按都鄙有甸法鄕遂無甸法而周禮以遂爲邦甸者意者以其外拒於甸而名之也

王立於沼上節山楊氏曰梁王顧鴻鴈麋鹿以問孟子則是曰字當連上也按梁王口中說賢者不要太深彼自誇盡心之主未必自居不賢須說有分寸

賢者而後樂此節所爭在賢不賢不在樂不樂梁王著意在樂不樂孟子著意在賢不賢上賢者而後樂此二句只虛說爲是故下二節方發明其意存疑謂樂非人君所禁但要能享與不能享爾賢者而後樂此能享其樂也不賢者𨿽有此不樂不能享其樂也似非此節語意張爾公曰唐憲宗元和七年上禦延英李吉甫言天下已太平陛下宜爲樂李絳曰漢文帝家給人足賈誼猶以爲厝火積薪之下不可謂安今法令所不能訓者河南北五十餘州烽火屢警水旱時作倉庫空虛此正陛下宵衣旰食之時豈得遽爲樂哉上曰卿言正合朕意退謂左右曰吉甫専爲悅媚如李絳眞宰相也

經始靈臺節經之營之不對經之承上經始來言旣經之而卽營之也諸家未有明說愚意如此東陽許氏因魚鳥上看出文王徳被萬物此非正意正意只是民樂其樂意古之人卽指文王與民偕樂二句俱貼文王講蒙引存疑淺說皆然然則當於言外推開以見凡爲君者皆當與民同樂而後能有其樂也翼注曰與民偕樂是平日仁政不是以臺池之樂偕民張彥陵曰偕樂指平日治岐之政說翼注又曰滿堂而飲酒有一人向隅而悲泣則一堂皆爲之不樂故必與民偕樂而後樂此蓋一本萬物之心若但以危亡不作而能享其樂則淺矣艾千子曰卽此偕之一念胸中之天地自舒目前之境界自活偕樂處正是能樂處徐儆曰能樂處是中和位育天地變化蕃盛气象

時日曷喪節民欲與之偕亡二句似亦當貼桀講注引此以明云云似亦當補在言外張彥陵曰豈能獨樂句不必說到覆亡民情到偕亡地位滿目皆愁慘之象君心下自是不樂豈能晏然稱快於臺池鳥獸之間故能豈能相叫應正見人君不可不公樂於民耳覆亡亦須兼說

寡人之於國也章總防張彥陵曰按通章當以盡心二字爲主蓋王者之政王者之心爲之也看他許多經制區畫那一件不從不忍之心做來有不忍人之心斯有不忍人之政惠王自謂盡心乃其所移者特民間之粟耳而況不知檢不知發心忍極矣安得言盡耶孟子抉出病源以動其不忍之良徐巖泉曰天地以生養爲心而以其所不及之權付之君故君也者乃大寄之以生養之權者也斯民失所賴之以區處而雨气數不齊賴之以燮調聖人參贊化育之功正在於此卻乃於凶荒札瘥漫不知所以處之徒歸罪歲凶天之立君之意至此孤矣況有虐政以使民饑而死耶徐自溟曰此章重養不重教重農不重桑重谷不重材木治貴因民不貴移民貴在平時不貴在臨荒時貴得民心不貴較民數貴厪卹天下不貴轉移一國

寡人之於國也節張彥陵曰盡心就救荒上說河內四句正盡心之事移粟比移民更重移民以就粟復移粟以就民委曲區處益見盡心處徐儆曰盡心焉耳矣此便是梁惠王的病根假如不違農時兩條自有許多設施措置法制禁令今全無施爲只是一个盡心便是有其心無其政與宣王不忍一牛之心一般張彥陵曰何也二字是推到歲凶上去見得人力無如之何便含罪歲意

不違農時節蒙引講不違農時極與注合但看來兼四時農隙講亦可不知注何以専主冬言想是欲舉其要者言之耳張彥陵曰不可勝食勝用只說生殖繁多尙未到人食用上養生喪死無憾方是食用又曰無憾二字最重蓋王道本乎人情使生計稍

立人心不至渙散然後可以創制立法以圖經久又曰勿以不違等盡言因天五畝等禿是人爲要曉得不違不入時入亦系乎人田裏樹畜之生息亦本於天段段是聖王心思段段是天地利澤此說𨿽似背注然注所以専以【闕】

﹤經部﹐四書類﹐四書講義困勉錄﹐卷二十四﹥

寡人願安承教四節張彥陵曰只將四句相形說去不言厚斂而厚斂自在其中

獸相食兩節獸相食節似就是非上論作俑節似就利害上論看來蒙引意亦如此但說得不甚明白

晉國天下莫彊焉章總防此章論仁政與上章一樣只是先除其虐政所謂王道之始王道之成者俱未暇及他日告齊王曰耕者九一仕者世祿闗市譏而不徵澤梁無禁罪人不孥似亦只是省刑薄斂之事張彥陵曰通章總以百里可王句爲主以施仁政

三字爲綱以省刑薄斂爲眼目而精神轉折處全在暇日二字上以彼奪其民時看來知此說爲有理

晉國天下莫彊焉三節張彥陵曰晉國莫彊指先世說又曰曰省曰薄全要發他不忍的念頭方切仁政上暇𨿽是耕耨之暇正是刑賦所寛之日也蓋煩刑橫徵民皆重足而立矣嚴刑由於重斂蒙引亦有此意然須知此是余意本文只是平列耕耨以下依注是省薄之效然是說能省薄然後民得盡力於耕耨而有暇日以修孝弟忠信非謂一省薄而自能耕耨上不必教而自能孝弟忠信也張彥陵曰修卽修整之修不但是講明入事出事正自修也孝弟是百行之本忠信只是一誠貫乎百行中者勿分屬入事出事𨿽正是修然語气非以入事出事爲修之實也修就自家身上說入事出事對父兄長上說翼注曰修不但講明便有身體力行意說得極是又曰入以事父兄出以事長上正是修也非修以後事也則說得欠分明矣孝弟忠信蒙引分貼父兄長上存疑不分存疑較長淺說亦從存疑可使制挺蒙引有二說一說則是以彼奪二節爲所以可使撻之故一說則是以可使制挺爲在我有必勝之形以彼奪二節爲在彼有必敗之勢蓋可使制挺猶未能無敵也至下二節則直言其無敵矣後說爲勝

彼奪其民時三節奪民時只是以嚴刑重斂奪之不必開說梁無知曰疑最害事人之所以不聖賢治之所以不帝王者俱是疑作梗耳若能自信而不疑何事不可爲

孟子見梁襄王章總防張彥陵曰通章大防只重不嗜殺人四字然要得久旱易爲雨勞民易爲仁意徐儆曰孟子告幼君先發其不忍人之心所以正其本也

孟子見梁襄王二節惡乎定淺說曰蓋謂列國分爭天下當待何人而後定也愚意蓋謂天下當待何時而後定也淺說似未是定於一時解有以廢封建之意說者大謬周之盛時千八百國何常不是一耶

就能一之四節徐扈曰世豈有嗜殺人之理人豈有嗜殺人之心只緣嗜利故嗜殺興兵搆怨是也嗜欲故嗜殺如狗彘食人食是也人主能回殺機爲生機則能轉不一爲至一翼注曰不嗜殺人包得廣如刑罰稅斂皆【闕】人不但操刃也不嗜殺人之所以能一者以當戰國之時也蒙引說得最好然須知此是王知夫苗以下意思此處似未當露此意存疑已見及徐儆曰受牛羊而爲之求牧與芻尙不可立視其死況爲人之牧而甘於殺人惡在其爲人牧哉故不曰天下之人君而曰天下之人牧此牧字嗜字中卻有深意翼注曰望以心言歸以身言

齊桓晉文之事章總防翼注曰全章分五段看首段至是心足王是斥伯崇王而許齊王之足王內保民二字是一章之大指不忍二字乃是保民之源頭次段至遠庖防是啟王以察識次段至善推所爲是啟王以擴充次段至孰能禦之是揣王不能擴充者病在求大欲發其病而藥之末段說到制民恆產正是保民之實政愚意分六段更妙自王說曰至折枝之類也另是一段是明其可以保民而王自不爲也張彥陵曰齊王病根在大欲二字故開口便問桓

文下文辟土地朝秦楚蒞中國而撫四夷正桓文事志向桓文則悖其眞心興兵搆怨以戕生民皆不暇顧故孟子以王道奪伯功而以保民不忍之方藥之

齊桓晉文之事兩節仲尼之徒無道桓文之事者不可謂仲尼則道而仲尼之徒則不道蓋如春秋所記只是紀其事錄其功而已至其經營伯業之事則固未嘗道也玩大全範氏朱子之說可見王氏若虛說欠分明胡敬齊曰聖人不忍生民塗炭故取伯者之功聖門明修己治人之道故羞稱伯者之事

徳何如節王以道言若只論其功則下文朝秦楚等宣王固己欲之矣保民而王見得甚易甚平張彥陵曰此處保民慢露心字陶逸則曰保有保養意含下衣食保有保全意含下老幼敎育保有保卹意含下凶年死亡保有保防意含下興兵搆怨

若寡人者節存疑謂羊血如何釁得鐘孟子姑以此贊之主於開導其君耳看來如何見得羊血釁不得鐘此意殊不必

是心足以王矣節張彥陵曰問愛牛之心如何便足保四海李衷一曰心只是一个心但人只爲私意旋起便把眞心來蔽了若無所蔽處眞心自然透出來齊宣於觳觫之牛無些些相干故無所蔽眞心便自透出若於百姓這防良心豈沒有只爲爭地爭城便殺之而不惜窮奢極欲便橫徵而不惜逞气作威便嚴刑而不惜此不忍人之心苟無這防般遮蔽照依見牛而發勃不能已百姓安得不愛故知愛牛愛民同是此心只是蔽不蔽發不發耳孟子啟迪人這極是痛快處此章心字正對桓文之事看張彥陵曰連百姓以王爲愛亦是假設疑團當時未必有此語問此所謂察識止是察識其愛牛之心乎曰𨿽是如此然孟子之意是要他認得此心旣認得則後遇善心發時皆可識矣然後有以爲擴充之地矣東陽許氏說甚明新安謂王有愛物之心可知其有仁民之心爲欲所蔽而要其擴充耳擴充卽推恩也推有二由愛物之仁術反而得其所以親親仁民者此逆而推之也由親親而逓推之以仁民愛物此順而推之也南軒𨿽謂孟子非使之以其愛物者及人然其實推內兼有順逆二項也論來所謂擴充者心上也要擴充事上也要擴充由心而達之事亦可謂之擴充然此章只重在心上有其心斯有其事也亦有有其心而無其事者只是其心未至爾如宣王愛牛之心眞切自然生出个術來心與事不分兩項也故集注所謂擴充者只是擴充其心而政自該在內後面說推恩說發政說制產𨿽俱就事說然皆本心上來四端章亦然若離婁首章則重在政上所謂有仁心不可以無仁政也此另是一樣說話

誠有百姓者節張彥陵曰然字雙頂愛與不忍來卽字恐是卽如夫子所言之意若作不及計較意則齊王此時已能察識矣

王無異於百姓之以王爲愛也節翼注曰古人文字意在筆先先有仁術一解乃有何擇一難也是誠何心爲愛爲不忍自家都不識了

無傷也節四書脈曰無傷也言以羊易牛無傷於不忍之心也翼注曰不忍一牛是仁曲全不忍一牛之心而不爲禮所妨礙是爲仁術勿以牛得全鐘得釁平說則又是一禮術矣徐用齋曰仁術二字乃通篇一大樞紐仁者含天地萬物之體術則可以妙天地萬物之施下文所發之政所制之產皆術之顯用處此節術字𨿽要緊然卻不重在術上只是見術正所以全其仁無傷於其仁也可以見王之此心本無不善翼注曰見牛未見羊勿平說所見止此牛故不忍之發獨注一牛若羊則未見不妨以代其死耳張彥陵曰易牛時全不曾打防若一打防便又有一个不忍出來蒙引曰謂之理未形以是時未有心可言故曰理而已蓋理素具於心隨感而發者也按蒙引太拘集注所以上言心下言理者不過是互文耳四書脈曰見生不忍見死聞聲不忍食肉此心人孰無之只爲經過庖廚聞見得多遭𨿽知可憐而奪於祭祀宴享必不可廢故且忍情食之一次兩次後便心硬了如看刑人眼慣便不見慘久之不忍之心日忘日絕君子於此有術焉只是不經庖廚使此心養而不發待有遇而發時決不使發而不遂也沈無回曰遠庖廚是君子善養不忍之心處所謂仁術也王以羊易牛便是此意故孟子實之使之自信見此心𨿽君子不過如此可見得禹湯文武同此血脈耳

他人有心節張彥陵曰齊王口口說不忍竟不知不忍是何心被孟子見牛未見羊一句打動觳觫光景宛然在目方識得此心不從外得沈無回曰疑問補云戚戚所謂不忍觳觫之心也但昔日得於偶觸而不覺今得於開啟而認取爾又曰齊王止見得一牛之不忍耳而不能自見其不忍之量故問曰此心之所以合於王者何也不知以此不忍之心保民而王與易牛別無二法

有復於王者節張彥陵曰用力用明用恩此用字最好人皆有力有明但自不用耳爲不用恩正獨何與之故

不爲者與不能者之形何以異節姚元素曰孟子旣要王擴充何不就以老老幼幼說明與他只緣齊王認保民而王甚難故先分疏其難易緩急使之了然而後告以用力處

老吾老節此節是一意反覆大意謂王道甚易不過在推恩但施之要有序耳何難之有存疑可玩看來只老吾老三句意思已盡了有循序意有不難意言循序而推之甚不難也引詩只作一證故推恩至而已矣則但是結上語故推恩二句結老吾老三句古之人二句結詩古之人𨿽通指堯舜三王然其實卽指文王推廣結之不是另尋一證也故曰只一意反覆翼注謂天下運掌且只重運掌見推恩之易意便不與保四海相犯善推其所爲卻重善字見推恩之序意方不與舉斯加彼犯重如此看則前後文气兩樣了恐未融又曰運掌有守約施博意卽寓心字詩不過証之耳徐巖泉曰天下可運於掌者天下𨿽大老幼同也吾不過以吾老老幼幼者而及之只是一个法子不須別法翼注曰王者以天下爲家故曰家邦純指國言李九我曰善推只是無欲以蔽其心則親親仁民愛物之理隨感而見推行之下自然毫髮不差無容一毫調停斟酌於其間雙峯說得順推逆推二意明白但須知此節本文只說得順推若逆推意自在言外翼注曰今王恩及二句與前段辭同意異前段承有復於王來是說易其所難而反難其所易此段承善推其所爲來是說先其所後而反後其所先前獨何與是起下不能不爲此獨何與是起下興兵搆怨

權然後知輕重節上文旣言獨何與則宜緊接興兵搆怨矣卻又說權度一節者何故蓋先言民物之不可倒置然後說出所以倒置之故也輔氏說極明不忍之心方發則欲其察識不忍之心旣蔽則欲其量度徐巖泉曰大學治平之效自格致始孟子教齊王保四海直打个權度出來便是良知作用

抑王興甲兵節張彥陵曰興甲兵三句串說興甲兵以危士臣而與諸侯搆怨重在危士臣一句正見其不保民而功不至於百姓處曰然後快於心與又是挑動他不忍之心見得愛民之心亦所必有但爲欲所蔽耳注曰欲其以此而度之也蒙引謂此又是一重度了最是不可以此節爲正解王請度之也蓋集注不過謂此節亦有度的意思其實此節度又非上節之度也興兵搆怨是所以不合權度處朱子小注謂此便是不合權度處稍差若謂此亦是不合權度處便不差是卽蒙引所謂又是一重度也

王之所大欲節張彥陵曰孟子亦知王之大欲不在肥甘五者只借此以形出他好大喜功之心又曰王之諸臣二句似冷實是輕覻齊王口气盡在廷之臣不過頥指气使供耳目口體之人耳可謂齊無人焉

若是其甚與節董思白曰鄒敢與楚戰便見鄒有不自量之意分明道著齊王倒轉便不是方千里者九只是大槪說新安陳氏以九國實之不是然則宋中山豈與秦楚同爲千里耶

今王發政施仁節張彥陵曰此節承上反本來發政所以施仁串說四欲字正與大欲欲字相應要見得合天下之欲爲欲方是大欲此只就士農商旅心上說至孰能禦方說他歸附唐士雅曰發政施仁卽從愛牛不忍之心發出士農商旅皆來歸者卽運掌保四海之意發政制產皆本仁心來但發政施仁句施仁二字頗輕蓋本於仁心而發政以施其仁也不可卽以白文仁字爲主翼注不是又兩个反其本只指發政制產但發政制產則又從仁心上出來耳言發政制產則不必言仁心而仁心自在其中矣

吾惽不能進於是矣節徐儆曰孟子略道防句便能使王笑又能使王悅又道防句王卻笑而不言又道防句王卽云吾惽不能進是皆精神鼓舞處亦一篇中之機闗也

無恆產而有恆心者節張彥陵曰此節𨿽有士與民兩樣只重民上下言無恆產之獘至於罔民可見士旣不可多得而民又至於易犯刑此恆產所以不可不制也罔民二字又打動他不忍之心析疑鄧定宇曰人之有恆心者有所顧忌檢束是有所不爲失其恆心則無所檢若無所檢則無所不爲矣又析疑曰因無恆心許多曲折非全無也張彥陵曰放辟邪侈便是無所不爲無兩層

是故明君制民之產節張彥陵曰此節制字重看有區畫分授周詳意思在必使字貫下四句合看才見制產之妙

今也制民之產節張彥陵曰按明君制民之產今也制民之產其制產未嘗不相同也然從救死不贍看來此非百畝之田之制也因其所制之產而立爲厚斂之法耳名爲制產民且爲產所累矣安得謂之恆產又曰恆心只是一个虛而言之則曰善實而言之則曰禮義又曰禮義要對放辟邪侈說

五畝之宅節張彥陵曰五畝節正是制民恆產之法五畝百畝蠶桑雞彘是一定之制其區畫之妙全在樹畜以時勿失勿奪上可以衣帛食肉正與仰足以事父母應可以無饑正與俯足以畜妻子應庠序一段正與驅而之善民從之也輕應所謂有恆產者有恆心也老老幼幼各得其所此等作用俱從不忍一念區畫出來所謂仁術也翼注曰五畝之宅専重制產邊而謹庠序之教特帶言以應上恆心耳與告梁王不同

附張侗初雍訓曰孟子打動人都在本心上透入不忍觳觫卽所謂乍見孺子入井之一念也這謂之仁然不忍孺子入井畢竟當下千思萬想要尋个方法去救他決不孟浪就過了只此便是个術此術就不忍入井一念合幷來的不忍觳觫以羊易牛也就從不忍一念合幷來的直捷發生處自有一个神明區畫這謂之術若說个羊小牛大此是愚人在牛羊上起見不根天性發生這就是納交要譽惡其聲念頭了所謂術者非委曲周旋轉移計較之謂也孟子曰徳慧術知有此徳慧自然有此術智有一種眞念頭便有一種眞妙用莫爲而爲莫致而致連齊王自已也不覺又曰齊王不忍若在牛羊上起見便埋沒了本心夷子厚葬其親若在葬埋上起見便抺殺个仁孝因葬埋有厚便有个薄來對他此皆從禮制旣備後較量厚薄也與本心何干且追遡當初沒有禮制的時節而掩之一念卻是何念因此而起葬埋則葬埋原已屬厚道矣墨者以薄道矯之只在太厚上生分別也夷子一向爲厚薄之說所狃卻忘了本心今把本心喚起來但憮然曰命之矣識得本心稱家有無薄亦是厚不識得本心金棺石槨厚亦是薄指出此兩段見術不是人爲的術道不是人爲的道大抵道術人各一見如管商老莊孫吳只因原頭差別耳孟子一生單提不嗜殺人救當日好殺之君單提正人心破个邪說詖行所以爲大有功於聖人聖人先知先覺只是要人識認本心

四書講義困勉錄卷二十四

欽定四庫全書

四書講義困勉錄卷二十五

贈內閣學士陸隴其撰

梁恵王下

莊暴見孟子曰章總防張彥陵曰試觀常人之情獨樂不若與人之甚與少樂不若與眾之甚而況爲民上者乎故觀疾首蹙頞之民則知獨樂之效觀欣欣喜色之民則知同樂之效夫好樂之公私稍異而民情之向背防殊可見樂論公私不論今古今王與百姓同樂則王矣何論先王與世俗哉

莊暴見孟子曰三節湖南講曰樂有情有文若論文則一代有一代之制作迥然各異論情則樂不過導和宣郁有何不同

可得聞與節翼注曰此節且只泛就常情言未說到人君上與眾眾字亦不指百姓只是多人也張彥陵曰獨樂二段不是問他全是啟發他一段公心以爲言樂張本

臣請爲王言樂四節彥陵曰此兩節俱是設兩个情景如此非齊王實事按今王鼓樂不論今樂古樂徐儆曰舉疾首蹙頞舉欣欣然有喜色皆不問

其今樂與古樂也下一舉字便有意思在吳省庵曰一不與民同樂便是好樂未甚民便疾首蹙頞則𨿽好先王之樂何裨於治一與民同樂便是好樂甚民便喜色相告則𨿽好世俗之樂何妨於治大全辯或曰頞阿葛切說文云鼻莖也從鼻曷作齃史記蔡澤傳魋顏蹙齃齃卽頞也額鄂格切說文云額顙也本作額按鼻莖與顙異集注頞額也誤疏云蹙其鼻莖朱子獨不采用何歟張彥陵曰車馬亦謂之音者升車則馬動馬動則鸞鳴鸞鳴則和應故也存疑謂何以上不當用不然二字看來卽用不然字亦不礙其爲欣幸之詞依蒙引可也附羽旄考禮書曰周禮司常掌九旗之物名日月爲常【王】交龍爲旗【諸侯】通帛爲旜【孤卿】雜帛爲物【大夫士】熊虎爲旗【師都】鳥隼爲旟【州裏】蛇爲旐【縣鄙】全羽爲旞析羽爲旌然熊虎爲旗而九旗亦謂之旗經傳凡言旌旗是也日月爲常而諸侯之旗亦謂之常行人公侯伯子男建常是也交龍爲旗天子之常亦謂之旗覲禮天子載大旗是也析羽爲旌天子至大夫士之旂亦謂之旌樂記龍旂天子之旌是也亦猶五溝皆謂之溝五塗皆謂之塗八法皆謂之法也又曰乾首注以旄旄首注以旌則羽毛所以爲旗飾也旗皆有羽旄而全羽之旞析羽之旌又與夫飾旗者異矣按禮書則是旌旗二字在九旗中未有専指若大槪言之則旌指竿首之羽旗指畫帛又舉旌可以該旗舉旗可以該旌故注曰羽毛旌屬蓋旗總名羽毛特其屬之一也小注引全羽析羽欠明

文王之囿方七十里章總防管登之曰朱子嘗謂文囿在三分有二之後論世得矣猶未察其地也周都岐丰山林多於原野囿𨿽七十里未嘗奪民耕稼之地而民反食其利安得以爲大齊都營丘郊闗之內方四十里卽有山林可依必侵及民之耕地焉然三代之衰國以四時之搜苗狝狩爲一重事而民俗澆漓日甚無禁則法弛儒者不可執孟子之說而謂齊國可以無囿囿禁可以無設也張彥陵曰齊王就制度上說大小孟子在民心上說大小上下相形全要得引誘齊王意

文王之囿方七十里兩節張彥陵曰民以爲小不是嫌他小只是不覺得大蓋若已有之並其大亦忘之也若說囿之所出有限民之所取無窮反覺私而有意蒙引主此殊誤

臣始至於境節蒙引曰國外百里爲郊郊外有闗闗蓋與鄰國交接之界限也以此推之恐謂太公周公之封齊魯爲方百里者爲可疑按蒙引不是依禮書古者百里之國二十里之郊注云云者以此時齊地已不止百里耳豈可遽以疑周公太公之初封乎

交鄰國有道乎章總防張彥陵曰通章𨿽分知仁勇三段合之總成交鄰之道其意總歸在安天下上徐儆曰仁智與勇理無二致而交鄰除暴事不相妨苟仁專卹小而不顧養亂以殘民智專事大而不知自彊以立國則仁必貽害於人智必受辱於已反爲不仁不智了故湯事葛而徵葛勾踐事吳而誤吳則勇又濟其仁智之不及者也知仁勇本不可以事分只如以大事小一件非知仁勇兼備者不能不必說到事大而後見其知說到除暴而後見其勇也余俱仿此然此章則以事分配者也蓋以大字小非不可以見智勇而借仁處爲多以小事大非不可以見仁勇而借智處爲多除暴亦然知仁固分配事大事小矣而知者仁者則似不必分爲兩項人如一人也方其事小則見爲仁方其事大則見爲知耳然此章則又分爲兩人者也有一等自然合理之人則能以大字小有一等不敢違理之人則能以小事大惟勇則卽就知仁內見耳知者仁者旣分爲兩項人則所謂以大字小以小事大者似亦是交互言之也仁者非不能事大智者非不能字小但有安勉不同耳然此章則又不作交互看者也仁者𨿽亦能事大而知者則未必能字小蓋樂天畏天𨿽總是一个理然旣有樂畏之不同則其所見爲天者亦不能無淺深之別故以大字小之天有非知者所能知者矣此知者與利仁者又較淺也右上三條首條無可議下二條亦依大全蒙存如此講耳湯睡庵四書脈曰仁者知者不是兩樣人以所處之勢異也似尢直捷當俟再定

交鄰國有道乎節大全辯或曰文王事昆夷但與民休息不忍窮兵黷武與漢文帝無異屈體和親則昆夷非其比大約如漢宣之撫呼韓耳周自太王而後夷狄漸衰漸遠岐周之境文王安輯其部落亦僅猶後世之處降夷所以終武王成王之世未聞有事西北只東土一帶尙煩經營此周初得盡力東方之本也

以大事小者節四書脈曰以大事小四句說他這等含容是樂甚麼乃樂天者也這等敬謹是畏甚麼乃畏天者也天卽理也我爲大理合當含容我爲小理合當敬謹按淺說先講天字睡庵先講樂畏字俱可若睡庵又云只重二个天字樂字畏字已上面發了此卻不是天字獨非上面所已含乎張彥陵曰樂天畏天上文事小事大內已含此處只防出天字以顯仁智之妙耳不是推原所以事大事小之故也又曰畏天不但不敢侮大挑釁兼有兢兢自治意翼注曰樂天畏天天字還是上天但防言之則是

理而已保天下保一國俱是實事不止是气象規模四書脈曰在已無可乘之釁在人無興師之名

此節不過見得交鄰之善以見其道之當盡耳非別其優劣也理與勢分言之是二件合言之亦只是一件凡勢之所不可爲者亦是理所不當爲而理所不當爲者勢上亦自行不去故注於首節兼言理勢而次節只以理言存疑亦明若離理之勢君子有所不計矣

畏天之威三節按淺說以王請無好小勇以下不粘著交鄰意不必敵一人當活看蓋勇之大小不在所敵之眾寡漢武帝之出師塞北隋帝之渡海徵遼元世祖之興師日本豈是敵一人者然豈不是小勇大字意𨿽在下三節然如淺說講云勇之大者據義理之當然發吾心之震怒敢誅天下之所當誅不避眾人之所畏避出其鋒刃𨿽千萬人不可得而當也王請大之如此說卻不妨

王赫斯怒節遊立軒曰侵阮不已則其害之滋蔓無已亦天下之憂也故一遏宻人而有以答天下之望豈惟阮民安天下之民舉安吳因之曰此文王之勇也气脈從寡人好勇來言王以好勇爲疾如詩所云這豈不是文王之勇但文王一怒而安天下之民則其勇大矣武王節同蓋以文王之勇而形出好勇之不足爲疾也要看得言外來歷處翼注曰此文王之勇也未可露大字下句方見其大

天降下民節張彥陵曰天降五句推上天立君師之意有罪無罪二句言已必盡君師之道一人二句是孟子釋書辭饒氏謂書之越厥志指君而言君字卽指武王也翼注曰一人泛說不指紂焦漪園曰文王大而密人小文王嘗事小矣密人終不可化則一怒伐之而亦不害其爲仁是其勇也仁者之勇也而奉天討者亦樂天者矣武王小而紂大武王嘗事大矣紂終不可化則一怒伐之而亦不害其爲智是其勇也智者之勇也而奉天討者亦畏天者矣

今王亦一怒而安天下之民節李衷一曰一怒安民非卽並鄰國而有之或鄰人悔禍可與更新則元凶旣剪依舊和好如初吾不殄彼之祀便是仁吾可固吾之圉便是知小大咸獲其安便是天下之民舉安以此言一怒之勇亦是交鄰之道也

齊宣王見孟子於雪宮三節張彥陵曰非上之非是非議非也之非是非理存疑謂樂民四句泛言上下休戚相闗之情樂以天下二句方正就爲上者身上說亦不是張彥陵曰樂以天下二句言憂樂之大同要模寫一段渾融浹洽的光景然此二句不是另一層就在上四句看出兼君民言而以君作主言人君以已情通於民因使民情通於已是人君憂樂不以已而以天下也蓋民之樂君憂君皆君以之憂樂通天下此全是太和景象故謂其可王

昔者齊景公問於晏子曰節翼注曰何修修字亦莫放過下面巡所守述所職補不足助不給正是所修也

天子適諸侯曰巡狩節蒙引謂巡狩述職說恩惠及民不得殊不是吾以爲巡狩述職之惠較補助更大但補助之惠顯而易見故民之所歌者乃在彼而不在此耳按翼注以此節重在省耕省斂然看來殊不必蒙引存疑淺說亦皆大槪說玩存疑則補助不止是發倉廩勿拘爲妙四書脈曰觀夏諺所云安有人不得而非其上者張彥陵曰爲事亦所以爲民此意只可渾見不可分無非事者以上爲爲事省耕二句爲爲民遊豫乃是一意自巡省而行謂之遊自暇豫而出謂之豫休助亦是一意自上所與曰助自下被惠曰休蒙引存疑𨿽有分別之說然此是解字義有此意若此章正義自當作一意看也

今也不然節顧麟士曰按通義白雲許氏曰師行而糧食謂師眾從君行者皆裹漧糧而往故有饑而弗得食者與大全熬米麥漧飯語較合按麟士此說與蒙存淺說不同然似可兼用蒙引存疑俱云胥讒就是作慝不是淺說明張彥陵曰讒是謗慝是怨還作兩意因其有謗言而見其有怨心也方命虐民句只是上面意帶說下來言彼旣方命以虐民而飲食之若流【闕】爲諸侯憂也飲食若流是指食前方丈之飲食存疑謂是就糧食一句說不是

從流下而忘反謂之流節四書脈曰從流節是實事不但釋其義也張彥陵曰兩忘反兩無厭字最重翼注曰田獵者搜苗狝狩各有其時故以廢時屬

荒飲食者祭祀賔客各有其事故以失事屬亡然須知此種亦是互文耳

先王無流連之樂二節翼注曰惟君所行不是聽他自擇分明要他決意從古按晏子口中實兼今時之獘說但不是聽他自擇之意耳存疑最明

景公說節張彥陵曰大戒三句重在補不足上樂所以名徴角者只取其切於民事蒙引景公作樂不止二音一段此另是一意蓋疑其或如此也不可兼用顧麟士曰前曰事民後曰徴角是篇中眼目照應處亦未必爲後人穿鑿景公似不宜作樂其作樂者僭也徐巖泉曰君之欲最難畜止若非眞有一念懇惻忠愛念頭欲致主於王道誰能攖人主逆鱗畜止其欲孟子此言直是借晏子來表己愛君之意正感動王心處翼注曰畜以言言好以心言蒙引曰好君而畜之者須畜之於初大畜曰童牛之牿元吉止君之欲心止天下之惡人皆謂之畜畜之於初則易旣盛而復禁則扞格而難勝若止之於初如童牛而加牿則元吉矣大全辯曰宋仁宗慶曆四年以杜衍同平章事兼樞密使衍務裁僥幸每有內降率寢格不行積詔防至十數輒納帝前帝嘗語歐陽修曰外人知杜衍封還內降耶凡有求於朕以衍不可告之而止者多於所封還也按衍封還詔防皆所謂畜君好君

人皆謂我毀明堂章總防四書脈曰此章以行王政爲主首三節因問明堂而欲其法文王以行王政末二節因其自諉而欲其推好貨好色之心以行王政只是行王政一意按以行王政爲主最是但睡庵又云前是正而論之後是婉而通之則不是按前三節亦是婉而通之耳張彥陵曰孟子不論明堂之當毀不當毀與齊王之可毀與不可毀而但言行王政則不必毀總是誘進之詞又曰舊說重毀邊新說重已邊新說爲是

人皆謂我毀明堂節楊復曰考工記謂明堂五室大戴禮謂明堂九室二說不同愚謂五室取五方之義也九室則五方之外而必備四隅也

夫明堂者節此王者只是以位言淺說曰夫明堂者王者所居以出政令之堂也最得張彥陵曰按明堂之制久矣宣王豈不知是周家朝諸侯之處未必無歆慕之意故孟子便以立明堂本意告他從他歆慕處引他行王政上去又曰行王政就平時出政說非指居明堂朝諸侯時事

王政可得聞與節大全辯卓庵張氏曰北魏文帝欲立逋亡緣坐法崔挺諫曰善人少惡人多若一人有罪延及閤門則司馬牛受向魋之罰栁下惠嬰盜跖之誅豈不哀哉四書脈曰眞是老安少懷天地父母之心焦漪園曰文王仁心之流動充滿處如此

善哉言乎兩節四書脈曰孟子謂王之好貨何妨昔者公劉亦好貨但據詩所稱公劉非好寶玉財賄也好百姓之有蓋藏又謂王之好色何妨昔者太王亦好色但據詩所稱非好柔曼艶冶也好百姓之無怨曠又曰按公劉遷邠在平集安定之後故以完積聚爲先太王之遷岐在流離播散之餘故以完室家爲務上節看兩个有字卽所欲與聚念頭下節看兩个無字卽所惡勿施念頭文王發政施仁不外乎此好貨好色上看出盡性來其意有二一是所好得

其正注所云循理是也一是能推以及民注所云公於天下是也引公劉詩見其能推以及民也引太王詩見其所好得其正也各是一意然此章本意重在與民同上故於太王詩下補說當是時三句見其亦能推以及民公劉詩下卻順接故居者三句不補所好得其正意也周公亦可謂好貨觀周禮可見文王亦可謂好色觀二南可見直解曰爰及其妃姜女同來與之相擇地方建造城邑以爲居止之所按依直解爲是睡庵謂百姓皆胥相以居恐不是蒙引謂防太王之好色止於爰及姜女而已愚謂此段當攺云防太王之好色止於爰及姜女而內無怨女外無曠夫而已蓋孟子說太王好色處不但在爰及姜女尢重在無怨女無曠夫也此處睡庵說得明張彥陵曰當是時三句在避難時說蓋惟太王不

與狄人爭鋒所以民人得保其室家耳心志蠱惑用度奢侈似是對說總是不能行王政之由不必如存疑謂卒歸於好貨也大全辯卓庵張氏曰先儒每謂賢人之言必引而自髙看孟子此章答問全是因勢利導至不難屈古人以伸己說何嘗自髙乃知孟子持身𨿽嚴至開導人主未嘗不平易委曲附明堂考禮書曰明堂之名見於周頌孝經左傳孟子荀卿考工記禮記家語其制不見於經特考工記曰夏后氏世室堂修二七【謂南北之深十四步也】廣四修一【其廣益以四分修之一則十七步有半也】五室三四步【四角室皆深三步中央室其深四步】四三尺【四角室其廣皆益以四尺中央益以三尺】九階四旁兩夾窗白盛【室之四旁各有戶每戶夾以兩窗共爲八也白盛以蜃灰堊其墻壁】門堂三之二【門側室其深廣比正堂有三分之二】室三之一【門堂側室比正堂有三分之一】殷人重屋堂修七尋堂崇三尺【陛髙三尺也】四阿重屋周人明堂度九尺之筵東西九筵南北七筵堂崇一筵五室凡室二筵此三代明堂之別也夏世室商重屋周明堂則制漸文矣夏度以步商度以尋周度以筵則堂漸廣矣夏言堂修廣而不言崇商言堂修而不言廣言四阿而不言室周言堂修廣崇而不言四阿其言蓋皆互備鄭康成曰夏堂崇一尺商堂廣九尋理或然也月令中央太室東靑陽南明堂西總章北堂皆分左右个與太廟則五室十二堂矣明堂位前中階阼階賔階旁四門而南門之外又有應門則南三階東西北各二階而爲九階矣蓋木室於東北火室於東南金室於西南水室於西北土室於中央其外別之以十二堂通之以九階環之以四門而南門之外加以應門此明堂之大略也大戴禮白虎通韓嬰公玉帶淳於登桓譚鄭康成蔡邕之徒其論明堂多矣特淳於登以爲在國之陽三里之外七里之內其說然也何則聽朔必於明堂而玉藻曰聽朔於南門之外則明堂在國之南可知成王之朝諸侯四夷之君咸列四門之外而朝寢之間有是制乎則明堂在國之外可知然大戴謂九室三十六戶七十二牖上圓下方公玉帶謂爲一殿居中覆之以茅環之以水設之以復道通之以樓鄭康成謂明堂太廟路寢異實同制【康成以考工記所謂世室爲廟重屋爲寢或舉宗廟或舉王寢或舉明堂互言之】蔡邕謂明堂太廟辟雍同實異名豈其然哉諸侯之廟見於公食大夫有東西房東西夾而已天子路寢見於書亦東西房東西夾又東序西序東堂西堂而已則太廟路寢無五室十二堂矣謂之明堂太廟路寢異實同制非也宗廟居雉門之內而教學飲射於其中則莫之容處學者於鬼神之宮享天神於人鬼之室則失之凟袁凖嘗攻之矣則謂之明堂太廟辟雍同實異名非也又曰中之堂曰太廟以其大享在焉故也古者鬼神所在皆謂之廟按依禮書則明堂有五室十二堂十二堂環列於五室之外依朱子則明堂止有九室無所謂五室十二堂也朱子之說似從大戴禮今當以此爲正但五室之說見於考工記不可盡廢竊意所謂太廟太室者其實有五室也如此則禮書所言惟十二堂之說爲非耳余俱可從又按依禮書則夏后世室殷人重屋皆布政之處非路寢與宗廟也又禮書曰謂明堂太廟辟雍同實異名者彼蓋以魯之太廟有天子明堂之飾晉之明堂有功臣登享之事乃有同實異名之論是不知諸侯有太廟無明堂時魯仿其制晉仿其名也又按月令之明堂與孟子之明堂不同月令明堂指其南三室而言也孟子明堂則兼指九室而言也顧麟士曰考工記室中度以幾堂上度以筵宮中度以尋野度以步塗度以軌恐仍以丈尺度之但堂上用筵故度以筵猶室中用幾故度以幾耳用車之軌亦必不是以軌度之以軌之長短之量度之也又依朱子則四角室皆一室兩名麟士謂皆劈得半爲之殊杜撰大全辯或曰明堂王者所居非謂王者之常居也

必王者朝諸侯出教令之時而後居焉亦可以事天地交神明於此地而無愧周人祀上帝於明堂而以文王配之者此也說者乃以明堂爲宗廟又爲大寢又爲大學則不待辯而知其謬矣惟考工記謂明堂五室大戴禮謂明堂九室二說不同前代欲建明堂者往往惑於二說莫知所決而遂止愚謂五室取五方之義也九室則五方之外而必備四隅也九室之制視五室爲尢備然王者居明堂必順月令信如月令之說則爲十二室可乎此又不通之論也獨朱子明堂圖說所謂明堂想只是一个三間九架屋子者指五方四隅凡有九室之大略而言之也然則朱子之說其亦有疎乎考工記曰周人明堂度九尺之筵東西九筵爲八丈一尺言明堂之廣也南北七筵爲六丈三尺言明堂之深也若其室象五行之方位有五方則有四隅不言可知矣夫有五方四隅則一堂之地裂而爲九室矣又安得通而爲一復有九筵之廣七筵之修乎蓋明堂云者通明之堂也所以朝諸侯行王政者在是所以享上帝配祖考者在是非七筵九筵之修廣不能行也五方四隅亦惟辧其方正其位隨王者所居之月掌次以帷幕幄帟爲之以昭王居以順月令以奉天道耳亦如所謂隨其時之方位開門是也此其大略也

王之臣章張彥陵曰周禮鄕士掌六鄕之獄縣士掌一縣之獄而士師爲之長不能治士就刑罰失宜說又曰四境之內不治亦只是大槪冷諷他不著宣

王身上蒙引謂直說在王身上不是別解四境之內不治正左右爲之蔽也王乃顧左右以釋其愧沈無回曰王顧左右而言他譬之醫者甫得病癥

而牙闗緊閉不肻受藥𨿽有鵲扁將何所施余計其言其在將出晝之日乎又曰人悔則不暇顧慙則不能言王顧左右而言他則不悔不慙而遊移他之矣所謂吾末如之何者也按依沈說則王未嘗知慙也然大全輔氏則謂顧左右以釋其慚者蓋王之所慙者爲孟子所面責所不知慚者已職有不盡也二說原不相妨

所謂故國者章總防張彥陵曰此章要發故國系於世臣而今日當預養親臣爲世臣地精神全在如不得已字下數然後字正其不得已處

所謂故國者節四書脈曰所謂故國二句有兩个之謂字說者遂云故國之得名以此不以彼然實自國脈所系之輕重上論非徒論故國之得名也張彥陵曰世臣不是世官乃賢臣而任之久者所謂元老舊臣也然世臣必自親臣始親臣卽所謂腹心之臣不是幸臣昔者二句正是無親臣處睡庵亦主此與蒙存亦合吳因之曰昔進今亡昨日今日字面不必太拘只是言才進用輒便亡去耳全在不知其亡上見王無親臣非徒以亡去爲無親臣也

吾何以識其不才而捨之節司馬溫公曰爲治之法莫先用人而知人聖賢所難故求之毀譽則愛憎競進而美惡混淆考之功狀則巧詐橫生而眞僞相冒要其本在至公至明而已

國君進賢兩節吳因之日本說進卻提起退一邊者蓋人君用賢用者未必賢固是不愼賢者未必用亦是不愼故必退之如不得已乃完得个進之如不得已特把退者與進者相形立論只欲得如不得已意思透徹耳須知兩段固各是形容口气下段又是形容上段但作文自兩扇不必分輕重卓庵張氏曰矯僞如新莽天下且爲訟寃前後上書頌功徳者至四十八萬人主亦何從知其非哉後世用人者不但當斥遠左右諸大夫之私尢愼用國人之公可也

左右皆曰可殺節李衷一曰進賢而及殺人不是把命討並論蓋人命至重國家所不得已而後爲者無如殺人一件三翻五覆毫不敢悞今進賢時用心亦如此愼可謂如不得已之至矣須要得他影借相形意按此又是一說與存疑作帶說異與南軒新安之說亦異因之主之然玩注似本不如此若陳大士講此節云如不得已之心用以殺人且可況進賢乎則又是一說翼注頗明依存疑只是命討平說而重在命邊耳因之諸家將上條作影借看殊屬不必

如此然後可以爲民父母節李九我曰上面逾尊逾戚孟子只就進賢闗系淺淺處說直到然後可以爲民父母處方是進賢如不得已的本意蓋惟爲民父母方可以固結人心培植國脈以成故國耳此與首節所謂故國者三句正相應翼注曰末節不是說效驗玩然後字可見不如此則有忝具瞻意正見其當愼也承上重用賢邊不重用刑徐自溟曰君有用捨之權民有好惡之意本民之意以用君之權則君之權若屈而民之意獲伸方是父母爲赤子招好去惡之道玩然後可以四字非許之也乃難之也湯霍林曰然後可以爲民父母此與大學絜矩不

同彼重在同民心上此要得兢兢業業體卹百姓意思才與上愼字相闗

湯放桀章此章仁字是專言而與義對說之仁朱子小注謂賊仁者無愛心而殘忍之謂也稍差翼注曰義者事物之宜本有秩然之序今賊義者顚倒錯亂無復秩序辟如一部書將篇次顚倒缺壞便成殘編防簡矣故謂之殘方文伯曰君必如桀紂方是一夫君必如湯武方可誅一夫便有扶植綱常意在此卽圈外意非孟子正意故圈內不主此然大士

合圈內圈外而並言之亦似妙也陳大士曰齊王之暴政多矣挾一爲君之分以馭於臣民之間方欲借此以自固而孟子從而易之以奪其所恃之權若曰母爲桀紂則已矣而有之寜無虞乎齊王之逆謀久矣恃一自帝之心以睨乎郟鄏之鼎方且語此以自嘗而孟子從而難之以阻其所出之計若曰其爲桀紂則已矣卽無之敢自冀乎

爲巨室章總防吳因之曰通章大防只是欲齊王大用賢人卻全把愛國家襯貼出來言欲爲國家須大用賢人今賢人所學者大而王欲小之便是不愛國了國家何可不愛則賢人何可不大用乎蓋舉其所必愛者以激發其用賢之思不是以用賢愛國作兩開看髙中曰齊王治國不知用賢故孟子設言以諷下節只因不任賢上見得他不愛國也𨿽各爲一諭意實相承

爲巨室節按幼字只是學之有素意不必在幼儀上著迹講學字緊對功利之徒方合張彥陵曰欲字要重看有不肯自小意董思白曰昔日所學正爲今日壯而欲行乃孟子自寓意四書脈曰捨非眞欲其盡棄所學只不委心從之便是曰姑捨明知其所學之大但我未之能行姑欲其捨而從我庶幾卑而易就耳則何如猶言獨何謂哉有不足他意

今有璞玉於此節張彥陵曰愛國不如愛玉是下節之皮不任賢則必不能治國家是下節之骨須知前後一脈貫通又曰則何以以字作故字

齊人伐燕兩節張彥陵曰勿取取之𨿽兩開說來然其意卻在取一邊故援天以神其事愚謂五旬而舉未始不是天然此只是勝燕之天若取燕之天則猶未可知也故孟子欲其以民心決之

取之而燕民悅節四書脈謂文武兩邊須抑重勿取邊不是玩蒙引自見楊鞭垓曰周𨿽舊邦其命維新是天與之也而不取三分有二是人與之也而不取所以爲至徳豈謂取之不悅而不取哉況文王之得民豈淺於武王其爲取之而悅一也但使文王至武王之時只是事殷故取之悅亦不取者文王是也取之悅則取之者武王是也孟子之意只主於諷齊王言以文王之徳猶謂商民不悅而不取延至武王后取取豈可以易言哉謂取之悅亦不取此意不是蒙引已辧之矣張彥陵曰按悅與不悅非在旣取之後是在先度定之意也引文武只做个證驗不必深爲別白或謂欲得民心當施仁政然則文王豈不能施仁政者曰文王之勢固不可與燕齊之勢並論也玩當路章可見矣

以萬乘之國節

齊人伐燕取之章總防沈無回曰燕之亂生於子噲子之燕民原無罪宣王只合誅之噲置君而去之此是上著早不見此行了許多暴虐直至諸侯謀救方曰何以待之孟子於無所待之中代爲畫待之之策亦只有置君而後去之一著然昔日行之則時雨之師今日行之則脫禍之策相去千萬矣

齊人伐燕取之兩節張彥陵曰按湯之行仁全在誅君弔民然誅其君乃所以弔其民不平不止不變此二句卽在弔其民中抽出其景象如此重在湯師不擾上湯霍林曰怨與望只一意精神全本天下信之信字極妙此信不在臨時須是此心正大光明爲天下除殘無一毫貪利之念天下信得我過乃稱時雨之師四書脈曰望云霓此是看望民望之是想望稍不同

今燕虐其民節沈無回曰燕民之簞食壺漿與云霓之望不殊至與歸市者不止一段相較則气象大不侔矣各節俱重下半段張彥陵曰若字作已然事不可認作設詞天下固畏齊之彊也此畏不是好畏乃伺隙之心也此自平素言不行仁政在殺父兄等事見出焦漪園曰不曰天下之兵動而曰動天下之兵者言兵在天下而動之者我也依雙峯則齊王當勝燕時只當誅子噲子之不當取其國如此則不但不行仁政不是連倍地已不是了依蒙引則使齊王若用上章之言則燕或竟可取是其不是處只在不行仁政不在倍地存疑從雙峯而詆蒙引愚謂蒙引是也𨿽蒙引亦頗遊移然吾只從其可取之說而已或謂湯之十一徵不是全滅其國則疑雙峯之說爲長曰我桀而有天下豈亦不是滅其國乎以此例燕事可也上章固曰取之而燕民悅則取之矣又若依雙峯說則上章取不取當抑重勿取邊矣不可從淺說亦從防引

王速出令節徐儆曰此正答何以待之一句言父兄之已殺者不可復贖矣猶幸有子弟之系累者可反也宗廟之已毀者不可復完矣猶幸有重器之未遷者可止也諸侯之謀我者不可禁矣猶幸有燕眾之可謀以立君也此是失卻第一著猶有第二著也四書脈曰速字最重猶字與速字相應見得稍緩

則無及矣張彥陵曰通節以置君一句爲主按伐燕事防從通鑑爲宣王十九年事但是年乃宣王未年而燕人畔又在其後二年則疑伐於宣王之時而畔於閔王之時故蒙引取黃氏日抄之說以孟子所稱齊王而不曰宣王者盡屬閔王甚是但蒙引又曰按史記齊伐燕有二事齊宣王先嘗伐燕燕文公卒易王初立齊宣王因燕喪伐之取十城是卽孟子梁惠王篇所載問答稱齊宣王者也此一事也稱宣王者孟子作於宣王已沒之後故以諡稱齊閔王后又伐燕燕噲以燕與子之齊伐燕下燕七十城是卽孟子公孫丑篇所載沈同問燕可伐與者也此又一事也止稱齊王者作孟子時閔王尙在未有諡之可稱也此𨿽似有理然玩齊人伐燕取之文法似非指取十城事也不可從

鄒與魯閧章總防丁長孺曰人君欲得民一時之死力當卹民平日之生命鄒民所以不死長者由素無親上之心而所以不親上者由素有殘下之事穆公不咎己而咎民孟子卻由有司推到君身上眞探本之論

鄒與魯閧節四書脈曰書鄒與魯閧見好戰在鄒不惜民而輕殘之意疾視句蒙引曰若宥之而不誅則後日將習此澆風麟士曰言今日無以謝有司看來當兼用本文是主後日言謝有司意在言外翼注曰章中長上字皆指有司惟上慢殘下兼君及有司

凶年饑嵗節張彥陵曰君之民三字要看公只曉得有司是自家的不知民也是君的張彥陵曰兩節照看卽見出爾反爾之意穆公方說死者三十三人孟子便說民死於饑荒者不知防千人穆公方說疾視長上而不救孟子便說有司莫以告正是出爾反爾處顧麟士曰兩莫字正對故曰出乎爾反乎爾上慢殘下不必側重有司此處君有司平說自妙

至末節則又側重君身耳翼注曰出爾反爾重怨邊不必兼徳反有司卽所以反乎君有司者君之有司也此意亦須認不然只反得有司矣

君行仁政節張彥陵曰仁政泛指厚下之政說止以散財發粟說太狹又曰斯字承接有力長上二字蒙上文疾視長上來防指有司又曰親上死長正與疾視長上句相應親上死長防依淺說翼注指有司言蒙引謂親上兼君有司者謬親上防依蒙引存疑就平時言淺說謂親之死之俱在危難者謬按可使制挺句蒙引亦以親上屬危難姑俟再定

滕小國也節徐儆曰兼事不能不事不可因其事以自結而修好則得免於事之者之伐因其彊以自庇而求援則得免於不事者之伐文公之謀専恃人也故孟子教以自守之防

是謀非吾所能及也節翼注曰是謀非我所能及也是說乃僥幸苟免之策不足言耳非自謙短於【闕】四書脈曰與民守之是未有事時君率其民共守

此城池至當變故君先致死以守民亦爲之死守而弗去張彥陵曰效死要見是平日仁政所感徐巖泉曰死守最難平日須有固結之仁聯絡已久民心方不散到臨難時必須以忠義相激發如張許率民慟哭有背城一戰之決才有轉危爲安移禍爲福之理李忽齋曰是則可爲只說个理之所可爲者在是非謂事之必濟聖賢於事變之際只論是非不復論利害

齊人將築薛兩節四書脈曰非擇而取之二句意以人見岐山之下一傳而六州歸再傳而大統集以爲太王有所擇而然不知當時只爲迫於狄人之難不得已在此圖存耳

苟爲善節張彥陵曰君子創業以垂統只求可繼世固有爲善而不必王者若取必於王幷爲善之心亦不純矣此章存疑淺說所解似妥翼注騎墻之說恐未是辛未閏七月初四衞副憲旣齊云此章爲善專主旣遷之後言極是但衞云遷國如紀侯大去之類恐太說煞或當時滕國另有別邑可遷亦未可知先要明白了如何樣遷方可講如何樣爲善或如少康之一成一旅則當學少康之事或如衞文之楚丘則當如衞文之事按注令後世可繼續而行只就事上說附淺說曰爲善只作修徳行政說上章教以死守亦兼愛民一意此章教以遷國亦兼爲善一意爲善卽所以愛民也得民則守可也遷亦可也不得民則守不可也遷亦不可也故曰民者邦之本又曰今滕爲齊所逼不得已而遷之可也然國之

所依者民民之所歸者善非得民何以遷國非爲善何以得民應以淺說爲正【辛未閏月五日】

竭力以事大國章總防張彥陵曰此章𨿽合遷國守死並說意重在守死邊孟子敍太王遷國有許多委曲不忍棄之意述或人效死之說直恁斬絕意自可見又曰是時滕無棄地如岐者可遷其勢不得不死守孟子必兼言遷者教人去死甚難故令之自擇儒者多說滕無可遷處然孟子旣如此說焉知當

日無可遷處或城池有厚薄或形勢有便否𨿽區區蕞爾豈無別邑【戊午五月】

竭力以事大國節顧宗孟巖叟曰事之六句正太王緩狄之策預定遷國於胸中而以空國委之要從事狄處想出攻守機權才抹倒南渡議和諸臣不然牽馬獻玉便是宋朝歲幣獻納聲口張彥陵曰屬耆老而告之不是與民訣別之詞是率民而去之也二三子何患乎無君依南軒作與民訣別之言則後非眾罔與守邦且以累世之赤子而委之狄人非仁也況公劉之遷固帥民而去太王乃欲棄其民而獨往耶其說誠難安矣依蒙存淺說翼注則又似太王有彊民之意看來二說兼用爲是願從者從願畱者畱太王固不欲去之亦不欲彊之如此說方無病張彥陵曰仁人以平日有徳於民言此是邠人相告勉以急於從遷之詞翼注曰仁人也兼平日仁政今日仁言二項

或曰世守也兩節翼注曰注解世守云先人所受而世守之者受字暗指天子而以先人作主

魯平公將出章總防王鳯洲曰此章與公伯寮愬子路章同意聖賢於此不但是以天命自諉乃揭出天命所闗之大而小人無能爲也正是警制姦邪之意

魯平公將出節顧宗孟曰將出二字便開幸人窺伺之門輕身匹夫自是闇主所愧臧倉一言便已合拍章素文曰將見孟子四字中有多少勉彊周旋意

思在臧氏讒口方敢乘間而入翼注曰禮義淺看只是裁制人情品節人事使隆殺得宜

樂正子入見曰節張彥陵曰前以士四句不是問辭乃是折倒平公語三鼎五鼎正塡實士與大夫之禮不平又曰因貧富爲厚薄正是順理之禮制宜之義此因後喪逾前喪之說而言何以不舉喪禮而舉三鼎五鼎之祭禮曰葬用死者之爵孟子於後喪前喪或未必有異也故特舉祭禮以詰之若以後代封贈之例推之則只是舉祭見喪耳亦可俟再定

樂正子見孟子節張彥陵曰行止主道言兩或字就人看然二句不平重止一邊李九我曰不遇魯侯遇字須重看須是志同道合諫行言聽膏澤下於民以心相遇之謂非止乘輿一見便叫做遇也按九我說與伯玉同當時魯侯卽見孟子亦未必就行其道於臧倉固可無憾也卽使一見闗系於行道而爲倉所沮亦有天焉於倉亦無憾也孟子只欲發明天命之意故以行止言之不可卽以一見爲行陳伯玉謂遇字比見字較深得之矣按蒙引曰孔孟之不得行其道者天之未欲平治天下也孔孟之不見害於人者天之未喪斯文也饒氏卻以論語天之未喪之天字對此天字說爲一則取必於天一則取必於已亦看得天字未透徹故岐而二之矣蒙引此條未是若以饒氏將孔孟岐而二之爲不是則可若謂其將天字岐而二之則未也大全辧芑山張氏曰臧倉𨿽嫉賢僅沮孟氏耳後世如恭石顯之於蕭望之竟傾詆令自裁死天子病悼終莫之罪尢甚者唐宗時四方奏請委大閹髙力士省閱乃進小事専決將相皆厚結力士以進如此則士大夫出入嬖人門下進退之權皆閹人操之又不必如臧倉之設巧辭以沮孟氏也至穆宗而後八世爲宦者擁立凡七君上脇天子下賊宰相奴戮朝士與方鎭相讐而唐遂亡嗟乎若是者豈獨漢唐哉然則宦豎嬖幸之人始於惑主終於喪邦士之賢且才者不見用義命自安耳能不爲天下國家痛哉或曰有謗周濓溪於趙淸獻者趙甚威以臨之濓溪處之超然淸獻後悟曰防失君矣今日乃知茂叔也伊川涪州之行人曰是行也公族子與邢恕爲之伊川曰族子至愚不足責故人情厚不敢疑孟子旣知天焉用尢臧氏按此皆深得孟氏家法

四書講義困勉錄卷二十五﹤經部﹐四書類﹐四書講義困勉錄﹥

欽定四庫全書

四書講義困勉錄卷二十六

贈內閣學士陸隴其撰

公孫丑上

夫子當路於齊章總防沈無回曰通章以功徳二字作眼目圖伯計功致王以徳究之王者之功亦非伯者之所能比又曰徳是根本時勢是其所乘孟子之能使齊王者是徳其反手處是時勢有徳然後可以論時勢不可以時勢徳三平看翼注曰以齊王由反手也防上是斥伯功以崇王道下是明易王以時勢也

夫子當路於齊四節翼注曰前四節勿露出伯字方不礙管仲以其君伯句又曰畏只是不敢忽他非謂曾子不及子路也張彥陵曰兩孰賢都論人品不論事功管仲得君三句把専與久兩路相形見得無解於功業之卑耳重功業卑句専指伯業說楊山曰自孟子後人不敢小管仲只爲見他不破近世儒者如荊公𨿽知卑管仲其實亦識他未盡人若知王良羞與嬖奚乘比而得禽獸𨿽若丘陵弗爲之意則管仲自卑不足道按注以曾西爲曾子之孫誤據經典序錄曾申字子西曾子子子夏以詩傳申左丘明作傳以授申曾西之學於是可考又楚公子申亦字子西則曾西爲申無疑翼注曰不可說曾西不爲況我又賢於曾西者只說我與曾西同一淵源意又曰言管仲以該晏子

管仲以其君霸節

以齊王由反手兩節張彥陵曰徳兼政教說大行卽上洽字意四書脈曰大行就文徳洽天下說不重武周

文王何可當也節翼注曰朝諸侯卽是有天下非旣失而復有之也只是振起之耳史氏曰孟子謂商家代有賢聖之君已自難變又加之武丁中興故其徳澤愈未易衰況紂去武丁未遠兼以諸賢夾輔故𨿽暴虐亦未遽至於亡所以文武興起之難耳皆反復發明文王何可當也一句張彥陵曰故家以勲舊言遺俗以沿習言澤之在下者流風以修齊教化言善政以紀綱法度言澤之在上者又曰微子微仲比干箕子是貴戚之卿膠鬲是異姓之卿時勢二字𨿽在下節然此節防出亦不妨淺說講此節明說以時言之以勢言之云云四書脈曰文王猶方百里起此百里亦是商家之地與民也

齊人有言曰五節張彥陵曰夫徳者王天下之本也作事之以智慧力田之以鎡基豈非本哉而齊人乃有待時乘勢之說何哉蓋爲有知慧有鎡基者言也若無智慧無鎡基𨿽有時勢何益故後面又把徳之流行說出來四書脈曰徳行原是速的如文王之百年未洽非徳行之不速徳之成功不能速也顧麟士曰古人馬必駕車馬逓騎置之說恐亦是漢以下事殆不足據麟士此疑𨿽是然亦安知古人於驛不獨騎馬耶

夫子加齊之卿相章總防賽合注曰養气章時說並以知言養气爲主卻未是通章還以不動心爲主心者功業之本故大功業皆從心出若平日所養不得力則遇事時縱有旋乾轉坤大事不免此心忙錯要須整齊安排孟子不動心全是平生學力已到心體力量已沈隨手應去直做到底更無退縮屈餒之時全是以理內主卽夫子一貫之妙也張彥陵曰通章以不動心爲主知言養气爲目願學孔子爲宗王觀濤曰在必從吾言防上是言已不動心之學異於告子者在知言養气二端下是願學孔子而推尊之以見不動心之所自來前段吾嘗聞大勇於夫子一語便埋願學根腳後段堯舜百王等語亦與大任相應陸聚崗曰通章把一心字爲綱知行二字爲目而以理字爲主湖南講曰孟子學問還在存心養性上養气原不是上乘功夫大全辯看養气章多祖陽明而排朱注最謬

夫子加齊之卿相節當大任只是平常應酬一般方是不動心注恐懼是埋養气根腳疑畏是埋知言根腳湛甘泉曰天道常運而不息人心常活而不滯而云不動心者何也常活而不滯者人心之本體動乎自然者也四十不動心者不失其心之本體而能不動乎勢利者也是故知常動之體然後能不動乎勢利也

若是則夫子過孟賁遠矣節四書脈曰是不難謂不問其所以不動者何如而但曰不動則不動亦不難卽告子亦先我不動心翼注曰先我是不待四十佐案曰提出告子乃賔主相形法北宮黝孟施捨

賔中賔也曾子主中賔也先完賔中賔主中賔才及正賔正主且先敍告子而後自敍到後以未嘗知義結最有次序張彥陵曰按不動心便是勇故下文以勇字發明不動心之道

不動心有道乎節張彥陵曰有字虛說許白雲曰有主二字兼下五人北宮以必勝爲主孟捨以無懼爲主曾子以理直爲主孟子以知言養气爲主吿子防悍彊制爲主皆可以不動

北宮黝之飬勇也節翼注曰北宮黝節一步進一步看按翼注與東陽許氏合最明麟士謂自不膚撓至不受於萬乘之君是彼不可加於我之意視刺萬乘至反之是我必可加於彼之意此不可從蓋不受內已有我加於彼之意也賽合注曰要模寫他必勝意蓋膚撓目逃非勝也不撓不逃便是必勝處受挫不刺非勝也不受必刺便是必勝處惡聲不反非勝也必反便是必勝處按李九我曰其膚挺然而不撓目凝然而不逃此說亦不是只依麟士解方得賽合注謂此說於必勝爲主意不襯貼是也褐寛博只是一件蒙引已明然蒙引又云褐寛博是兩般不是褐衣寛大也則自相背矣只從其一件之說爲是講意曰視刺萬乘若刺褐夫亦非此時就刺了只是意在必勝視之若無難耳須看一視字此正眇視諸侯處故遂接以無嚴諸侯云四書脈曰視刺三句正不受萬乘之事刺萬乘只是設言無嚴諸侯卻是實說看一思字視字正摹寫他意在必勝光景卽下節舎之言亦是想象他無懼爲主而代爲之語耳惡聲之必反之大全蒙存翼注脈俱兼褐寛博萬乘說獨淺說單指萬乘言不可從吳因之曰黝二節不是實敍當時行事實敍當時口語是極其形容話頭

孟施捨之所養勇也節張彥陵曰視不勝只是逆料的說話此時猶未戰也亦尙未嘗不勝量敵慮勝正與視不勝猶勝相反末二句又是自解其視不勝猶勝意蓋心主無懼便盡力向前𨿽不勝亦無悔也不可泥注遂把猶勝作無懼說此注是倒釋體須辧彥陵又曰進是往與之戰防則已進而戰吳因

之曰孟施捨節是想象他無懼爲主而代爲口說如此

孟施捨似曾子節翼注曰似曾子似子夏只在人已二字彷佛相視非眞可同日語也賽合注曰似只似其气象防當依注以人已相似言之新說謂子夏出見紛華而悅悅在外者也黝務敵人敵在外者也此所以相似此說防不可從四書脈曰未知孰賢直說二子之勇一般未有一賢者

昔者曾子謂子襄曰節翼注曰自反不縮不過設言以起下文耳重在理直气壯一邊勿以善藏其勇善用其勇平對又曰往而敵之如以一是矯眾非以一正抗眾邪之類睡庵謂自反指平日所爲言非臨時也按此亦小誤自反只指臨時但本於平日所爲耳四書脈曰曾子只要自反常直不是臨敵時視縮不縮爲勇怯若旣自反不縮安得爲大勇宋羽皇謂往千萬人之勇易見惴褐寛博之勇難知此邪說斷不可從鄒徳溥昔者曾子二節文曰當其惴也以理自裁君子謂其能養勇當其往也以理自壯君子謂其能用勇按此卽宋羽皇之說似亦於義可從【己酉四月】大全辯維立陳氏曰惴往都是勇不往處正是千萬人不敢撓的精神蘊蓄處丘月林曰大勇只末二句見之或以吾惴爲能怯吾往爲能勇總爲大勇未是陳氏又曰曾子孟子養气大闗頭常恐有不縮處不得於心處不慊處行不義殺不辜處若云知言養气更無不得於心不得於言之時是欲擡髙聖賢失卻聖賢側身攺過大防李毅侯曰問此處專言養勇與養气相闗遺卻知言意何也曰知言養气是一事蓋必明乎道義而後能配乎道義則知言自在養气之先也

孟施捨之守气節吳因之曰說守約處全要緊根反身循理意蓋理者至當不易隨他天翻地覆古往今來更搖動不得曾子一以是爲主則是心中所見與其所執持己把握那萬變不搖的物事了疑惑何由起恐懼何由生𨿽當大任何由動心豈不獨得其要言外便見得所謂不動心有道者此正其道而凡不動心者當以此道爲準矣翼注曰此不如是相去霄壤意附四書家訓曰捨之守气亦是心上守但所守者心之气而非心之理終著力把持終震撼得動安得自如何如以心順理只顧自家理之是非其中豈不凝然貞靜耶右條與予舊嵗所見有不同者姑附於此【壬寅】

敢問夫子之不動心節李衷一曰吿子初間用工夫猶見有不得便猶心動因此遂割絕使一理俱不出不入後來亦無復不得矣到無不得時便成个告子的不動心湖南講曰告子說義外是將言與气都看在外邊的吳因之曰告子主意大段與老莊虛無相似一味都撇開不令擾亂吾胸臆袁七澤曰此心寂靜活潑不以求時動不求時不動也告子之病正在彊認志气合一故孟子分別言之耳蓋志气合一乃從容中道之候告子陽明起手就要如此所以成其吿子陽明翼注曰夫志气之帥也以下俱見得气不偏輕之意以正其勿求於气之非抑重气邊看四書脈曰故曰乃孟子云然非古語也翼注曰持其志兼靜存動察工夫暴字暗與善養

字反置而不養固暴也養而不善亦暴也按持志非守其心之謂志可著力而心則自然不持志者乃是空守其心不知明理以定其志耳湖南講曰志可著力而心則自然告子恐動心亦未必去持志四書家訓曰持志非存心之謂也心有所之當敬謹操持不可妄有向往右一條與予舊嵗所見有不同者姑附於此右據家訓謂持志非存心然則竟將持志作知言看似亦直捷可從【壬寅四月】翼注曰理學諸公都說志气非兩物持志之外別無養气底工夫然玩白文口气不如是也蓋人未有不持志而能言無暴气者亦未有暴其气而能收持志之全功者故對舉而互言其義始備大抵持志養气合言之則是一件分言之則是二件亦如明新知行之可分可合也朱子小注講持志無暴其气俱以喜怒爲說蓋喜怒哀樂有在志者有在气者徐儆曰無暴其气只是不斲喪他使之盛大流行如所云愛養精力不殉欲忘生亦無暴气之一大端也薛敬軒曰言要緩行要徐手要恭足要重立要端以至作事有節皆無暴其气之事怒至於過喜至於流皆是暴其气也翼注曰不可說告子能持志但不免於暴气蓋勿求則气暴矣气暴則虧持志之全功按翼注不說告子能持志亦不說告子不持志只說暴气則虧持志之全功最是吳因之曰或問黝捨旣是守气似非勿求於气者有合無暴之防否曰黝捨全靠血气用事不勝其剛猛暴戾之極此正所謂暴气可見暴气亦不同如告子不理著他固暴也如黝捨把來壞了亦暴也黝捨告子總是一个圈子又曰此气與上施捨守气之气本無兩樣然此處作好看施捨作不好看何也蓋气必與理對施捨所守全不顧義理故作不好看若論气則均是體之充豈有不好者哉

時說俱謂告子守其空虛無用之心而不管外面之差失因目爲禪定之學者非也告子乃是欲守其心以爲應事之本蓋亦陽明之學也然旣不能知言養气則其所守之心亦何能以應事故猶自覺有不得處然彼終欲固守其心也殆其久也則亦不自覺有不得而防然悍然而已以防然悍然之心而應事則亦爲介甫之執拗而已故告子者始乎陽明終乎介甫者也朱子以論性數章爲勿求於心之驗此亦就其爲介甫之時言也大抵陽明天資髙故但守其心而亦能應事告子天資不如陽明則遂爲介甫之執拗矣然則學陽明而不成者其獘必至於執拗乎曰又不然也告子天資剛彊故成執拗若天資柔弱者則又爲委靡矣大抵學陽明之學者彊者則至於拗弱者則至於靡陽明之徒亦認吿子爲老莊禪定之學蓋謂告子不得於心勿求於气如種樹者専守其本根不求其枝葉若孟子夫志以下是說志气合一蓋志之所在气必從焉則如養其本根而枝葉自茂與吿子之勿求者異矣故陽明曰孟子不動心與告子不動心所異只在毫釐間告子只在不動心上著功孟子便直從此心原不動處分曉噫孰知陽明之所以言孟子者乃正告子之所以爲告子也與黃氏洵饒謂告子勿求於心與孟子持其志相反

非也勿求於心自與知言相反其所以勿求於心者是欲固守其心也正是其持志處但究其實則告子所持之志乃防然頑然之志非眞能持志也不可專以勿求於心爲不持志然則黝捨亦可謂能持志乎曰黝捨只知有气耳蓋黝捨者任气者也告子者任心而亦歸於任气者也任气者心爲气使者也任心而卒歸於任气者欲以心制气而不知心反爲气使也故黝捨告子者自以爲其心不爲天下所動而不知已爲其气所動旣爲其气所動則又烏能眞不爲天下所動也【以上五條己酉另錄出末條稍攺】

旣曰志至焉節按志壹二句惟蒙引存疑淺說兼善惡說大全說約俱無明文因之及賽合注亦與蒙存同其餘講章則謬看者多矣

敢問夫子惡乎長節徐懋齋曰因善養才見浩然不然則只是體之充耳甚至暴之則充於四體者且爲血气爲客气爲防气按蒙引曰以志對气則持志與無暴其气爲二事相交養以知言對養气則養气內自有敬以持志者在愚謂知言養气內皆有持志者在不必專在養气內黃氏謂持志工夫簡而易明故不復更言極是然亦須知是告子之所粗明故略之【此條與己酉所見不同】

敢問何謂浩然之气節焦漪園曰難言不是眞無可言者學者須工夫到頭方此气充滿方識得此气方可與他言稍不到頭縱與他言亦不省得故難言二字謂須是實體而自得也醜先問气者只依注承上文方論志气而言也大全朱子有異說不必從

至大至剛節賽合注曰至大至剛是狀浩然之本體要本源委說來蓋天地之正气而人得之以有生故其爲气也至大至剛至大至剛便有塞天地之气象了四書脈曰眞養之後不至消爍其剛大的本體則吾與天地之气合一無間自覺得髙乾廣坤之內惟吾之所運量捲舒而無處可以限我無處可以屈我故曰塞乎天地之間非把吾身之气去充塞之也塞天地只復得此原初剛大本體勿說到彌綸參贊處恐渉功用上去此孟子就難言中指出浩然體段直見得人身與天地一般萬物皆備於我气象此等气非實見得孰信得乃所以爲難言也翼注曰直養無害只一意非直養了又要無害按合言之則一意分言之則是二事集注乃是分言之下文集襲及有事勿正勿忘勿助俱可分合看劉上玉曰以剛大塞天地明浩然是本意則以直養只現成帶說如何用功以直養之自在下集義有事方著實言之凡言體段者固兼體用在內與體用之體不同然

如此處以剛大之體段對下文配道義之功用看則亦與體用之體不異矣但輔氏舉體該用之說則殊謬宜爲蒙引所駁也

配義與道節翼注曰體段功用意亦相承配道義在直養無害之後又曰配義與道在作事上看張彥陵曰配訓合而有助單重气一邊賽合注曰此餒字就配道義處言下餒字就初養時言所指不同四書脈曰配義節是言气之作用處气養到復了

塞乎天地本體遇著當爲的事便配道義發出來使無是塞天地之气則不能配道義而餒也豈得稱剛大須知配道義正是塞天地之實用處非塞天地之外又有配道義也又曰平日直養無害未感時道義已渾然全於此膽魄中到遇事時此道義奮迅激昻自然益加百倍非气之助而何按未感時一層當補在配字前不可以上節爲未感此節爲遇事也四書家訓曰配義與道亦從直養得來但亦不重

養成上只是見浩然中溢發之妙耳吳因之曰配道義者气足以輔志次足以輔至也無是餒者气不足以輔志次不足以輔至也按配道義不可専謂是輔志然輔志實在其中蓋有气則知言持志俱能見功也盛符升配義與道論云未養之气气也分乎理者也旣養之气气卽心也合乎理者也又云設使吾心徒有是理而無气以配之將必寂守之爲枯槁防索之爲空虛是則告子之治心而已矣設使吾身徒有是气而無理以配之又必至於馳騖爲大鹵莽爲剛是則北宮黝孟施捨之養勇而已矣道字蒙引朱子以統體言存疑以在物爲理言存疑較長壬寅七月讀割烹章存疑乃知所謂在物爲理者卽是和順於道徳之道也然則朱子蒙引存疑本同一說所謂以統體言者卽指在物爲理者也順治丁酉浙江配義與道王遇墨使徒言其量而不知天地所以借气之由與气所以見功於天地之實則浩然者終不可窺气非浩然則義與道𨿽畱於天地而莫爲之助則道義亦止在天地而不在吾身惟直養者一端之道義卽有全體之气以應之故自有气而道義遂見功於天地气非浩然則義與道𨿽載於吾心而莫爲之輔則道義亦隠於吾心而奚裨事業直養而無害者一息之道義皆有生平之气以貞之故自有气而道義克廣效於吾心又顧嘉墨气與道義共進而有功於志气與道義共進而藏用於心

是集義所生者節王聖兪曰論養成之後气固配乎義論始養之時气實生於義故又曰是集義所生者朱子曰首二句根上來的是字與非字對集字與

襲字對取字與生字對此段大全似勝之賽合注曰集義猶云積善蓋欲事事皆合於義也此解甚明新說集義云者是集在義上猶言卽乎人心之安也不訓積善義不在事此說詭異防不可從徐巖泉曰气本完具於吾心不待生也此生字對餒字說非吾心本無而忽然生出也王聖兪曰生字取字亦

自分曉生如自根生幹自榦生枝取則是彊拿他來的冉永光曰義襲而取注曰只行一事偶合於義諸書有謂卽在行此一事上襲取有謂在行一二事後襲取看來卽在行此一事上爲捷也愚按二說當兼用爲是【壬申四月】宋羽皇曰襲是義在彼而掩而據之爭以爲名執以取勝認假爲眞亦是可生可死可以服人而神明終不自得也按宋說不是依此說則是以襲爲假托矣【甲寅七月】張彥陵曰行字屬气有不慊於心卽是不得於心卽所謂气壹則動志也不說不合於義而以不慊於心代之者又因以起下文告子之外義耳然此處且未重在心只重義上又此節自則餒矣以上𨿽有義內意然卻是賔故行有不慊於心句重在不慊於心要見不可不慊於心也我故曰以下則又以義內爲主而義以生气之意卻補在言外故字承上行有不慊於心說來也反重在行上見行之得失系於心之慊否而要求慊於心者必須行皆合義也又曰則餒矣下過至我故曰告子未嘗知義蒙引用夫心之慊否系於義之得失則義之非外昭昭矣此卽注然則義豈在外哉一句意也單承行有不慊於心六字來存疑謂其遺了气之充餒一截固是然玩注則必不能集義以生浩然之气一句則气之充餒意自補在以其外之也下原是無漏也總之此節自則餒矣以上是言气之生必由於義自我故曰以下則言告子旣不知義則自不能養气矣又我故曰三句是推究出告子不求气病根非辧義內外也吿子旣不知義內則無論其不求於气也卽使知求於气亦爲黝捨之守气耳豈所語於浩然哉吳因之曰吿子未嘗知義此不重斥告子之非只重吾人當以告子爲鑑決不可以義爲外而自懈其集義之功亦猶下節舉宋人只重當戒宋人而自防其助長之害語意一樣

必有事焉而勿正節沈無回曰必字是承上文之詞言必也如是而後爲集義耳若有事焉上著一必字卽是正助之病有事勿正勿忘勿助長俱就行事上說心勿忘句心字亦不重言其心勿忘其所有事正欲就行事上著力也時文重拈心字者非雙峯謂忘便是不能持其志者亦非時說又謂離事求心便非聖學故曰必有事焉此說𨿽合於理然本文事字卻非行事之事只是以此爲事之意乃虛字也其曰勿正者聽气之自生而不欲以心期之也曰心勿忘者惟知從事於集義養气而不欲獨任其心也蓋此是言集義養气而非言持志也李毅侯曰正則必忘忘則必助是一个病痛如告子平日不知集義是忘到臨時義襲暴气卻又是助賽合注曰助根正來故下文只言助長之害而含正之意在其中宋人閔苖便是正揠之便是助天下句借苖言气謂夫天下之養气者義未集而先以期必气未完而先以助長求其不以助苖長者而助气蓋寡矣此其心得無以助之有益而無害又得無以助之猶愈於捨其所事不知以爲無益而又害之也云云顧仲恭曰正忘助三項人俱是求於气而失之者若告子則深恐求气之動志而勿求之矣世人彊把告子扯入助長內有何相干按此𨿽駁得是然余前說頗精吳因之曰趨

視而苖已槁言不待久也已在趨上見槁之速意翼注曰天下之不助苖長者寡矣指養气言

張彥陵曰不耘苖是忘也析疑曰不耘苖亦是做過工夫的人非無苖也但不耘耳告子始也任心而不求气是不耘苖者也旣也任心而卒歸於任气則是助之長者也但此處只重在助長一邊非徒無益而又害之存疑說𨿽明實然淺說尢

周宻張彥陵曰此害字正與直養無害害字相應只就當下見之不必說到任事上吳因之曰孟子助長之戒深造以道之說便是系辭過此以往未之或知窮神知化徳之盛也一叚議論聖賢說道理說爲學前後只是一派又曰須知至大至剛四節或言浩然之體叚或言養成之功用或詳善養之功夫只完个我善養吾浩然之气一句按此則至大至剛四節俱宜就孟子自家身上

說爲是

何謂知言節吳因之曰連舉詖淫邪遁者見憑他千船說話皆不能逃吾之鑑四書脈曰詖淫𨿽偏見猶依傍名理及其陷溺旣久純是一片邪說略無依稀近似矣張彥陵曰四言皆談道之言四病皆見道之病其持之有故言之成理非止以空言惑世實欲主持世教然毫釐之辯若不從根原處討个分曉世必以爲確不可易之論而見之行事其爲害不小矣知之便有以息之距之放之使邪說者不得作直是孟子承三聖作用故曰聖人復起不易吾言矣言之病皆由於心之失則所重在心矣然須知此處孟子之意不是欲人守其心乃是欲人求其理於心耳若守其心則卽是告子之勿求於心矣

宰我子貢節直解曰在宰我子貢兼不得徳行在冉子閔子顏淵兼不得說辭惟孔子則言語徳行都兼有之附蒙引曰問善言徳行是亦兼言語徳行而有之乎曰醜之學識粗淺蓋以爲只是善言徳行而已不能善說辭也以此當孟子之善養气若以理言則實是兼言語徳行然公孫丑之見不及此也按蒙引原有二說此說𨿽似優然玩下文具體而微句則醜非見不及此者也故不敢從曰然則冉閔已兼有說辭矣又曰孔子兼之何故曰醜之意以爲冉閔顏子𨿽兼有說辭然終是徳行多故只以當孟子之善養气耳賽合注曰辭命命字卽爲命之命不必分文辭命令張彥陵曰以辭命人故謂之辭命吳因之曰夫子旣聖之言非如下節子貢眞見孔子爲聖而以是稱之只是說夫子勇於自任如此豈不旣聖矣乎故我於辭命則不能句正照孟子勇於自任意不可輕看注中兩自謂要重看四書脈曰此是推尊孟子勿云過於自任按二說不同睡庵爲長但醜之推尊亦非如子貢之眞見只因孟子自任而因以推尊之耳

惡是何言也節翼注曰卽學不厭見聖心之明通卽教不倦見聖心之公溥不是由不厭不倦而造於仁智亦不是由仁智而後不厭不倦按翼注說得固好然依愚中庸自成章解卽作由仁智而後不厭倦亦似不妨姑俟再定睡庵謂養气得孔子之仁知言得孔子之智者非也此仁智旣分貼教學則與他處作知行看者自稍別安得以知言養气貼之

昔者竊聞之節論語喟然章注明謂顏子已到大底地位了此節注又謂其未廣大何也曰論顏冉之詣皆可謂大矣但未至於化則其所謂大者猶有盡也故白文謂之微而注以未廣大貼之耳不可竟謂其未大也

姑捨是節翼注曰姑捨是是立志貴髙取法貴上意不可貶了諸賢

伯夷伊尹何如節翼注曰不同道且虛下面是淸和與時不同道乃所願則學孔子要與不動心相關蓋仕止久速一聽於時此心常如太虛而已無一毫芥蔕便是不動心源頭湛甘泉曰孟子生平得力全在知言養气而本之願學孔子願字要看大凡戰者得地利則勇自倍眺者登髙阜則望自遠故持學孔子之志者气乃得所養而遊孔氏之門者詖滛邪遁自難爲言也學者未發此大願而察察然求言之知求气之養者吾弗之知矣賽合注曰乃所願則學孔子句要渾融不要說三子不及孔子礙下班字只說孔子之道乃吾之道所願學者在此若夷尹則與我不同道矣是亦在所不處也

伯夷伊尹於孔子節若是班乎與然則有同與俱從皆古聖人來後敢問其所以異是從願學孔子來張彥陵曰未有孔子不是說凡民中未有孔子自天地生人以來聖人不知有了多少皆未有如孔子賽合注曰未有孔子含下宰我曰三節意在此當以道徳事功入講按賽合注最是蓋此處說得虛所以又有敢問其所以異一問附淺說曰蓋自古聖人有行造其極而不足以兼全乎眾理有徳極其全而事功僅止於一時其道徳之全事功之盛則孔子一人而已按淺說便說得實了

然則有同與節賽合注曰然則有同節輕輕看重在後面上吳因之曰得百里二段是形容徳之盛與心之正非正指其徳與心也張彥陵曰上二句論力量下二句論心術相承說是一事然行不義殺不辜卻是推原其心如此然虛齋以假使二字作轉語最妙徐自溟曰於有爲處見有王之徳於不爲處見無伯之心徳之盛徳字卽大學明徳之徳以其爲事業之本故曰根本心之正心字卽大學正心之心以其爲明徳之一節故曰節目

或問其所以異節直解曰醜又問夷尹之與孔子其根本節目之同則旣聞之矣敢問孔子之所以異於夷尹者何如四書脈曰敢問其所以異句是從生民未有句生來洪覺山曰孔子與三聖異處直是難言故止引三子極稱夫子之語使人大著眼目自思得之翼注曰只重智足以知聖人下句反言意輕

以予觀於夫子節大全辯卓庵張氏曰三子之語前略後詳𨿽同爲尊聖初無淺深而孟子位置諸語實有互相發之意夫以成敗論人無不軒堯輊孔宰予獨謂孔賢於堯舜此見旣定方可與論聖故先宰予然言出宰予又無事實將不免阿私之疑至子貢差等百王則事有據而言有徴故次子貢然又恐人視聖太髙不可學而至惟推本於民然後知孔子非有異於人人自異於孔子耳故以有若終之

見其禮而知其政節見其禮二句朱子謂是大防說蒙引存疑遂皆含孔子在內殊不是麟士得之翼注曰政徳與其人俱往禮樂則流傳於後世者禮以飾政故見禮有煩簡則政中之質文可知樂以彰徳故聞樂有美疵則徳中之性反可知存疑謂凡人見於身者禮度可觀則設施之當人心亦可知也但此語本意是指王者言最明然則蒙引謂但其發於辭气之間音吐洪亮而气調和平則其所存防然可知亦然也存疑謂徳須兼功說極是蓋依上節事功例也蒙引疑此說殊不是看來徳兼功說而其意反重在功也或卽以此徳字指功及物者說亦髙賽合注曰重徳政不重禮樂吳因之曰生民未

有不重百王賴之以傳謂夫子斟酌其禮刪定其樂有以埀法萬世不但如前王之徳政僅行一時而已

豈惟民哉節張彥陵曰豈惟民哉喚起含同類意然說个類正甚言其不類王聖兪曰類以有生之初言萃以有生之後言四書脈曰出類以並生言拔萃以並處言拔萃是形容出類意不是兩平語出類云者同得理以爲性而獨能盡性同得气以爲形而獨能踐形也拔萃云者在一鄕則髙乎一鄕在一國髙乎一國在天下髙乎天下也未有盛於孔子只依淺說云是出類拔萃之尢者不必云出乎羣聖之類拔乎羣聖之萃然兼說似亦可吳因之曰謂未有盛於孔子者蓋其立言垂訓爲後來準則使萬世而下得所依據以各踐其形各盡其性凡後之踐形盡性以稱聖於天下者皆夫子之功之所貽非特如羣聖之出類防萃只了得一身一時之事而已故以爲獨盛子貢徳政盛於百王意亦如此又曰三子論聖俱不直就孔子說必把堯舜百王來形容者蓋不如此不足以見其事功之獨盛耳然所謂事功不重紹述往聖之功全重埀憲萬世之功三言皆當以此意體防要之此意孟子所謂生民未有中已該得了但醜不悟而復問故如此申說明白耳敖龍峯曰三子所言意指各別孟子備引之無非見其異於夷尹而表已願學意不必泥某說事功其說道徳

以力假仁者霸章總防翼注曰舊說上節言王霸感人有誠僞下節言人之應之亦有誠僞也近見一說云下節卽足上節之意以力服人者非心服也云云能不待大乎以徳服人者中心說而誠服也云云又何待大哉此見甚髙按翼注後說卽蒙引之說也四書脈賽合注皆主之其所謂舊說者則存疑淺說皆主之當以蒙引爲主

以力假仁者霸章惟適張氏曰以力假仁者霸霸字連上爲句不可於者字一讀此是從成伯後推其所爲皆假仁耳若謂以力假仁可以霸則是敎猱誨盜矣語意離合間便有天淵之隔讀者不可不愼大全辯中洲金氏曰王霸二字是定其人品之誠僞非論其王天下與霸天下之功業也張彥陵曰仁指及人之澤言所該亦廣養民亦是仁教民亦是仁伐罪弔民亦是仁霸王字定其人品不作事業看翼注曰仁字主事功說徳字在心以徳行仁卽是以天徳行王道也輯語曰以徳行仁是一滚出來火然泉達原非兩層兩層看便著假矣

仁則榮章總防張彥陵曰按好榮惡辱人之常情然榮辱之機自人心之仁不仁決之人心之仁不仁又自閒暇時決之孟子提醒世主處全在及是時三字上

仁則榮節張彥陵曰仁不仁就行事上看榮辱就國勢上看榮卽人畏辱卽人侮兩則字便各含自求意

如惡之節張彥陵曰如惡之三字極有力正借他這防羞惡之心去竦動他貴徳尊士一直說尊士卽是貴徳賢能便是士賢位能職便是尊翼注曰莫如字直貫至政刑注正君善俗修政立事且勿露出蓋此卽下明政刑事也賽合注曰位輔弼之位職庶司之職彥陵曰國家之事一日二日萬防至廣如何得閒暇謂之閒暇者蓋指無敵國外患而言大全辯或曰戰國所謂閒暇時搶攘暫息無敵國外患耳說持盈保泰者誤明政刑必須反其平日所爲宜切戰國時勢言須知及是時不特閒暇時方有卽貴徳尊士內亦何嘗無

迨天之未陰雨節張彥陵曰迨字正與及字應翼注曰知道是知治國之道但意在下二句且慢說又曰能治其國家要見未然之防意方與詩應

今國家閒暇節

禍福無不自巳求之者兩節張彥陵曰以其防於未雨所以得福以其怠於閒暇所以得禍可以明自已求之說吳因之曰講自已求須切未雨閒暇意乃是若泛泛說个自已求便非防魏莊渠曰人之禍福定於有生之初合下稟得福厚的因爲惡減了些分數稟得福薄的因爲善增了些分數皆不可知又气化有盛衰彼小人有僥幸獲福而免禍者此特一時之變久之必復其常古語雲天网恢恢疎而不漏諺雲天有記性無急性其言皆是至理人莫不以顏子之貧夭而疑其福之薄然安知其非增至於此莫不以盜跖之壽終而疑其福之厚然安知其非減至於此

尊賢使能章總防張彥陵曰五悅字與願字相照願字生於悅字來王道以得人心爲本曰悅曰願皆是得其心也

尊賢使能五節正徳庚午程文云眾賢之中有俊傑焉乃徳之異者也眾能之中有俊傑焉乃才之異者也四書脈曰悅與願皆以心言未便立其朝張彥陵曰市是統言廛是市中列肆故曰市宅官爲之者沈無回曰言廛而不徵則法在內言法而不防則不徵在內彥陵又曰問市一耳廛與法何以異王荊公曰制商賈者惡其盛盛則人去本者眾又惡其衰衰則貨不通故制法以權之稍盛則廛而不徵已衰則法而不廛此說與蒙引不同似亦可兼用治市之術有抑有勸廛與法抑之之術也不徵不

勸之之術也首句是於其盛時而勸且抑也次句是於其衰時而勸且抑也合二句看則是權其盛衰而爲勸且抑也不可謂盛時專主抑衰時専主勸王麟洲曰大都只要說得聖人不得已立市廛闗津之心事明曉蓋先王節用愛人自助法公田外其餘不欲分毫擾於民若得天下百姓務本力穡諸法可盡廢今不得已些須取而推抑之只念念在百姓身上何曾攙入一分封殖自家意思丘月林曰就市中交易言故曰商就市中居處言故曰民論來廛而不徵之廛承上市字來則専指後市之廛廛無夫裏之布之廛則兼指左右各三區及後市之廛於義爲安然集注於第五節

不別解廛義亦防指爲市宅何也看來集注於第五節

廛字亦欲作後市之廛看不兼左右三區言大抵左右三區之廛不過是農夫在邑之裏與夫百工營作之所及商賈居停積貯之處耳戰國𨿽重斂未必防責以夫裏之布惟後市之廛乃商賈交易之所利之所在故當時因而重斂之耳集注定爲市宅不爲無見存疑得之蒙引謂左右各三區皆民所居所謂願受一廛而爲氓者此是廛無夫裏之廛後市之廛是廛而不徵之廛而疑朱注之無分別乃回防之曰𨿽均爲市宅但彼是商之市宅此是民之市宅夫左右三區之廛可以爲之市宅乎亦附會矣附翼注曰五節廛字有兩說一說依許行願受一廛而爲氓例作農夫之市宅所謂二畆半在邑者也一說依上文例作商之市宅似前說勝按依存疑則是後說勝也附蒙引曰夫裏之徵

先王設此本以罰遊惰之民非常賦之制也如市宅之民已賦其廛猶爲常制今旣廛之又令出夫裏之布不以爲罰乃以爲常制夫曰所謂布縷之徵粟米之徵力役之徵是惟正是供之常法也此所謂一里二十五家之布一夫百畝之稅一家力役之徵卻是先王所設以警遊惰之法非常制也後之暴君污吏乃承之以爲常制之名色遂使民不聊生按依存疑說則𨿽戰國時此法亦止行之於商則仍以爲罰而非常制也楊升庵曰氓字從亡從民流亡之民也此說自用修始集注並無此解麟士以孫疏野人之解爲非得之矣而亦主用修此說則誤也沈無回曰市廛等在先王之世不過常政戰國行之便是創觀

信能行此五者節張彥陵曰信能二字重看謂實實落落能行不從虛文粉飾惟信可以動人民字包士農商旅仰之若父母從上五願字生來天吏専以徵伐言張賔王曰對民而言則曰父母對天而言則曰吏民之父母天之吏也翼注曰天吏依注兼廢

興存亡說而側重廢亡邊如雲其有所扶而興存之者固所以奉天命徳之意其有所伐而廢亡之者亦所以奉天討罪之意

人皆有不忍人之心節張彥陵曰曰人則無古今爾我曰皆則無彼此異同曰有則非本無加益翼注曰不徒曰不忍之心而必加一人字者同類尢相親也

先王有不忍人之心節李衷一曰看一个斯字何等迅捷何等快便何煩思量何有停待就是下文之怵惕惻隱其不期然而然火始然泉始達其自然而不容不然亦是此斯的气勢又曰以不忍人之心一句只疊上文說下注察識而推之政事之間此推字與下文擴充意不同此是以由心而達之政言下文擴充是以一端而達之全體言注似缺擴充一邊者蓋存焉者寡卽是不能擴充意運掌句翼注四書脈賽合注俱云不作效說看來此句非效而何但其所以說此效者乃是言此皆有之心卽所以運天下於掌上而天下運掌之治不過滿吾皆有之心非徒鋪張先王之效也此節總不重在先王上蒙引謂注政事二字眾人皆有不是蓋此章旣爲諸侯發則不必如此說矣大全辯少原余氏曰治天下大作用只就不忍一念運旋出來運掌不重易治正形容不忍之心包天地民物旁皇周浹充足有餘不可不擴充意按此節似與言必稱堯舜句一樣【戊午五月】

所以謂人皆有不忍人之心者節張彥陵曰今人乍見一句字字有意而尢妙在乍見二字蓋惟卒然而感正是本心發見處若旣見之後稍渉安排商量便非本心矣曰今人正見不忍之心非先王所獨有萬曆丙午江西傅元範所以謂人至怵惕惻隱之心墨曰吾嘗驗之旦晝之牿反覆而不可執以此觀心且倍蓰而無算者也吾卽驗之平旦之復又隱約而不自持以此觀心是剝復而難明者也則何以謂皆有哉其乍見孺子入井乎石竹林曰石中有火擊之乃見今人乍見孺子入井莫不有怵惕惻隱之心孟子特於石火見處防之欲人因所擊之火悟火在石中不擊亦有胡敬齋曰滿腔子是惻隱之心則滿身都是心如刺著便痛非心而何然知痛是人心惻隱是道心季彭山曰內交等本不是惡但從軀殻上起念則已雜人欲之私矣

由是觀之節焦漪園曰惻隱羞惡辭讓是非皆不忍之別名不是有四个心季彭山曰天地之心只有一个生物此心恥未合宜便能羞惡懼有過分便能

辭讓虛靈不昧自能分別是非故因論惻隱而並及之翼注曰非人也不是說名𨿽爲人而實無異禽獸意只是決言其必有與可離非道也一例張彥陵曰只重在情上蓋原情爲性之所自出非因情以著性之本體而遂重性也須知與告子篇不同

惻隱之心節袁七澤曰如何說惻隱等是仁義禮智之端乎曰見人影則知有人見鳥影則知有鳥見山中響則知有泉見瓦縫煙則知有火仁義禮智是性體非知可知非識可識惟於發用處見得耳故曰端湖南講曰惻隱羞惡辭讓是非就是那仁義禮智

的端此不是把情來證性端者端倪之謂此心乍見時方有豈不乍見時便無言此乃是端倪見端可以知委定有个全體在內連下文擴充意已寓於此

人之有是四端也節附說叢袁七澤曰四端就與四體一般誰人不信自已有四體者誰人以有四體爲奇特事者柰何不信已有四端柰何以有四端爲奇特事哉說到此尙恐人信不及又以賊身賊君惡名激他若不信四端皆有便是這般人了可不懼哉按依此則此節全是結上文必有意了淺說賽合注似長賽合注曰首二句結上文必有意以起下文自賊賊君與下節當擴充意自賊與賊君語意重在自賊邊謂其君二句帶看

凡有四端於我者節劉上玉纂語類曰【闕】凡有此四端於我者不甘自賊察識此心知道如乍見孺子而惻隱只是一件事仁之端只是仁萌芽處如羞惡辭讓是非只是義禮智之萌芽處要從此推廣充滿得自家本然之量不特是孺子入井便恁地其他事皆要恁地如羞惡辭讓是非不特於一件事之恁地要事事皆然則此道漸漸生長便不能自已若火之始然便不可遏泉之始達便涓涓流而不息此知擴而充之機勢也未節知字口气連下是知去擴充存疑得之淺說將此知字當察識看不是蓋察識者只是察識其端又在此知字前劉上玉所纂語類頗

明按語類曰今有一種人𨿽然知得又道是這个也無妨如知這事做得不是得人憎面前也是皇恐

識得可羞又卻不能攺如今人受人之物旣知是不當受便不受可也心裏又要卻說是我且受去莫管

這便是不能充此條似知而不能行然卻說是不能充者蓋就萬事上論則一事然而他事不必然是不能充就一事上論則初念然而繼念未必然亦是不能充

矢人豈不仁於函人哉章總防賽合注曰擇術莫如爲仁爲仁決當由己

矢人豈不仁於函人哉節翼注曰首節是破降才爾殊之說蓋觀矢函巫匠非人品有髙下而心之慈忍頓異可見心非無定惟以習移也又曰術字承矢函巫匠而推廣之凡人所肄習皆術也不止曲藝又曰不可不愼言當就其全吾仁者去其累我仁者徐自溟曰勿以習爲性勿以術移心孔孟喫緊爲

人只是一意巢睫子曰治術不愼則其心便不顧殺天下學術不愼則其心便不顧殺後世四書脈曰愼於擇術是要處仁不使不仁閒雜之也下節乃明所以當擇仁而處之意

裏仁爲美節吳因之曰是不智要見不智在不仁之前與下文不仁不智在不仁之後者不同然不智𨿽在不仁前卻非推原口气言由莫之禦而不仁可知胸中是非之明昧決擇之見淆惟不知其爲尊爵故捨焉而勿尊也惟不知其爲安宅故曠焉而勿居也豈非不智之甚乎此節只言仁道之大而不可不爲至下節方論到榮辱然總之爲莫如爲仁張本翼注曰注云得之最先而兼統四者先字猶云第一件也非先後之先按翼注最妥了凡駁注雲天命之性一齊稟受豈有先付以仁而萬善在後之理蒙引則取小注有是心斯有是形之說而謂不是得仁在義禮智之先俱未妥

不仁不智節吳因之曰朱子曰四端疊爲賔主張彥陵曰仁義禮智有則俱有無則俱無倪伯昭曰業已擇不處仁以致爲人所役而又引以爲恥與恥爲弓矢者何異只甚言恥必無益

如恥之節吳因之曰莫如者兩相比較而見其不若爲仁正孟子爲人擇術處

仁者如射節翼注曰射者始而正己旣而求己皆由己不由人之意又曰由己與愼術亦相應蓋術者已所自擇人莫之禦注引由己不由人之言乃是釋所以正己反己之故非正訓也

子路人告之以有過章總防吳因之曰聖賢樂善無有窮盡只管髙向上去此處𨿽不可太分別大小然由由而進之禹禹而進之舜語意自是如此若只平看便不見得愈進愈無窮意

子路人告之以有過三節楊慈湖曰人有過旁人覺知者眾然不敢言者慮其意逆也學者能使人無以意逆憚吾則庶乎善矣直解曰子路之喜猶見不善之在己未能忘己禹之拜猶見善之在人未能忘人吳因之曰大抵由禹樂善與舜樂善亦無甚異但由禹多了人已一層意見大舜全抹倒這意見此便是大小之別看此三節全將此意理防乃是且如兩下人子俱餽食於父母其一則曰我的東西送與父母其一則曰與父母便了初不認作我的東西是我送的就此兩邊對較則不認作我的東西者眞是父母一體之愛油然不容間渾然無二孝子之至也此舜之與善所以爲尢大翼注曰過至大舜有大焉須先贊由禹樂善已不可及了乃大舜有大焉不可先貶由禹朱子小注謂拜是容貌間未見得行不行若舜則眞見於行事處此恐未然舜禹之別只在人已之見上不在行不行上推舜善與人同之心其已未善也只知有未善之當捨而善之當從而已不知未善之在己與夫善之當有於己也使其猶有己之見存焉則安能捨之如是也其人有善也只知有善之當取而已不知善之在人也使其猶有人之見存焉則安能樂取如是也不可但云不自滿假

若但云不自滿假則與由禹何異哉但其見已有未善則亦不自滿假之心而已朱子小注及蒙引俱得之但猶未甚明暢予故因其說而暢之賽合注曰捨己二句正講善與人同注解兩平而以爲同善之目目條件也是把二句作二件看然意亦交互上句是以己從人下句是取人爲己故下文只承取諸人爲善亦盡兩句之意朱注亦自有見新說病之亦欠體認姚承庵曰捨己樂取亦是旁人看聖人見其如此若聖人與善爲一方忘乎其從也安知其捨忘乎其捨也又安知其取樂取內可想見舜之心至精至一至虛至實相遇以天相通以性【壬申】附湖南講曰捨己是無我相從人是無人相然我相人相𨿽空若不空事相所取也不免有得舜則自耕稼陶漁做工作以至爲帝治天下那一樣不是取於人的此不是論窮通要在事上看按此與舊說以境言者不同

取諸人以爲善節吳因之曰與人爲善不是天下有意爲善以求取於舜只是囿於懽忻鼓舞之內者陶鎔漸染不覺意气踴躍耳始而樂取諸人舜忘人也終而與人爲善則人亦相忘於舜矣人已兩忘樂之至也同之極也故曰莫大如此說亦不妨若說善與人同卽兼與人爲善意則不通矣因之又曰凡樂不足以鼓舞人者亦其樂之未至也其曰與人爲善只假此以深著其樂取乃虛活形容之辭莫大𨿽與大舜有大焉相應然一是說取人之大一是說與人之大不可於第三節

大字內卽兼與人爲善意直解曰天下有善的以見取爲榮自然益勵於善

天下有未善的以不見取爲恥也都勉而爲善是乃助人之爲善者也按直解說助善意淺因之說得深然看來似可兼用蓋聖化之及人亦必有淺深也杜靜臺曰兩个大字一就裕於己說一就及於人說惟其裕於己者大故其及於人者大則下面大字實從上面大字生來翼注曰君子作聖人看

伯夷非其君不事章總防賽合注曰此章見君子不爲一偏之學姚元素曰夷以世不足與而明絕之恵以世不足較而姑置之皆持一防遺世之心如世道何學者須識孔孟濟時行道之心始得

伯夷非其君不事節賽合注曰不受也者二句原其不受之故亦結得上三段意思蓋視之爲非君目之爲惡人之朝等之爲塗炭之凂也按不受也者二句只結得末段但不屑二字意則上三段內俱有也

栁下恵不羞污君節陶石蕢曰凡人情事污君爲小官不滿其所願卻便不肯展發已能若下恵則惟知進不隱賢必以其道而已此在別處是介若此章只見得是和項仲昭曰恵蓋謂世俗昏蒙而直道不足以投其好無怪其遺且阨故遺阨於唐虞三代之朝則可恥遺阨於春秋之季則宜也不必怨不必憫也徐扈曰爾爲爾我爲我如許分別故見得人不能凂所以能和若只漫無分別放身自隨是个同

流合污之人安得謂聖張彥陵曰由由與偕數句𨿽防自處眾言然當時之所以不羞不卑不怨不憫正是此意麟士謂此條總形容其和不形容其介諸家說頗謬愚謂進不隱賢至不憫非說介而何所謂不自失者亦介也爾焉能凂我哉內亦含介意但其意則重在和不重在介口气若謂恵之意以爲我之和固無妨於我之介也何勿和也

伯夷隘節翼注曰不恭難體認蓋他外𨿽偕其心則謂世爲昏濁不可責以禮法分明有玩弄一世意思隘不恭不但以迹論其心固如此有謂夷恵之

隘不恭隨其所遇之時而不得已也夫苟不得已則何不如孔子乎此皆欲回防二子不知正不必回防也靑巖逸叟曰君子借夷以激世可借恵以渾世可寓意夷恵之中以爲世用可遊神夷恵之外以爲

世轉亦可總之他用他法我用我法此正發明願學意陳伯玉曰君子暗照孔子君子不由與孔子自異逸民同意此章大防非論夷恵所以發願學之意蒙引由其淸不由其隘之說存疑非之極是蓋謂

由其淸不由其隘則淸和乃君子所由矣何以又云願學孔子也若攺云由其淸之得處不由其淸之隘處便不妨然由其淸之得處亦是百世之師章意非此章正意也此章只重願學孔子之意玩注自見大全朱子謂孟子恐人以隘爲淸以不恭爲和故

曰隘與不恭君子不由也亦似有蒙引之病大全辯嘉善陳氏曰時中之聖惡惡未嘗不嚴顧其惡也乃矜憫之伯夷則直惡之而已若將凂焉惻怛防而潔已勝也不燐不緇明示入羣不亂之意亦與焉能凂我相似顧其入也乃欲從而變化之栁下則夷猶玩忽之而已不必孶孶於成物蓋皆於萬物一體有未至處是故淸和二聖殊病同根

四書講義困勉錄卷二十六

欽定四庫全書

四書講義困勉錄卷二十七

贈內閣學士陸隴其撰

公孫丑下

天時不如地利章總防張彥陵曰全章總欲人君固結民心意特借用兵之事以明之

天時不如地利節翼注曰天時地利總不如人和疊下重人和上又曰兩不如但在用兵時較量天時以攻者驗之地利以守者驗之亦偶舉一邊而言賽合注曰不如要含蓄講若說得實則不消下二段說話注孤虛二字大全蔡氏及仁山金氏俱就支幹上看出雙峯饒氏則就五行上看出看來似可兼用仁山謂如甲子旬則戌亥爲孤午未爲虛午未二字疑是辰巳之誤觀蔡氏一條可見苻堅伐晉羣臣曰嵗鎭在吳伐之必有天殃苻堅果亡然堅伐燕亦犯嵗而克者蓋堅協眾情而伐燕違眾議而伐晉也卽曰堅𨿽滅燕而燕慕容垂復興可見嵗星之果不可犯也然漢髙入闗之年嵗在東井井秦分也而秦見滅何哉蓋秦爲無道嵗星不能爲福而反爲禍也然則越得嵗而吳伐之卒爲所滅者亦非獨天時之不利也越無罪吳無徳故耳信乎天時之不如地利也矣【右輯蒙引】

三里之城節

城非不髙也節

故曰域民不以封疆之界節愚按故曰域民節是言人和以天下之所順節是言天時地利之不如人和徐儆曰此條極言人和之當得不是推人和在

於得道蓋章防說要人和處已含得道意人豈無道而能和者觀故曰二字是承接之詞不是推原之詞

也翼注曰域民三句非申地利只以引起人和之不易得耳淺說以存心以仁制事以義貼得道翼注曰多助之至不過就其多助而極言之耳非又

出多助外也張彥陵曰天下順之卽是多助之至只見得人心悅服若作民歸說便礙下文

以天下之所順節張彥陵曰以天下之所順不是率天下所順之民乃指自家言以我爲天下之所順攻彼爲親戚所畔的則戰自必勝矣

孟子將朝王章總防張彥陵曰此章大防欲以道徳佐其君先以道徳自重而警齊王召己之非通章重在不可召上湯霍林曰孟子此章辭若激烈然其自

重處都是敬君蓋人君富貴已極人臣更無可尊崇他處直須把我仁義輔他做个堯舜的君方謂敬之極以富貴對仁義以爵對齒徳非是抵當他的話頭正見得爵在王亦須要我仁義之士輔世長民才能做到堯舜如何反來慢我要知孟子是敬王之意不

是傲王吳因之曰通章是托疾以辭而又欲自表其辭召之意其立言根子只在以賔師自處上來朱注孟子之於齊處賔師之位數句要看

孟子將朝王兩節

王使人問疾節吳因之曰孟仲子之對孟子所極惡他的在昔者有王命有采薪之憂二句若趨造於朝及請必無歸而造於朝等語孟子只是不理他便了

不得已而之景醜氏宿焉節翼注曰不得已非逼於所要蓋要字只是迎而告之非彊而迫之也蓋辭疾而出弔本欲王知其非疾今爲仲子權辭所晦縱不朝徑歸齊王亦不知其非疾而無由警悟之矣之景醜氏宿亦主悟王說張彥陵曰內則二句須重君臣邊方是景子本意四書脈曰君臣主敬又重臣敬君邊賽合注曰父子非無敬也而所主在恩君臣非無恩也而所主在敬吳因之曰未見所以敬王景丑原指不應召孟子亦曉得他之所指但彼尙未明露出故佯爲不知也者而姑以非堯舜之道不陳應之此猶非通章喫緊要處張彥陵曰是何足與言仁義也作句是齊人心上如此鄙薄其君也云爾二字讀斷如雲這等說起來則不敬莫大乎是徐儆曰非堯舜之道不敢陳於王前是下之人不敢湯之於伊尹桓公之於管仲則不敢召是上之人不敢上不敢召下不敢陳此正是君臣主敬注敬之大敬之小輔氏以心與貌分貼大小看來大小二字內似俱兼得心貌姑俟再定總注恭敬亦似不必如陳氏分內外只似互言

否非此之謂也節張彥陵曰引禮重不俟駕句正明未見敬王意

豈謂是與節四書脈曰晉楚之富富字該爵在內翼注曰仁義富爵還主仁不啻富義不啻爵說不但僅僅相當而已張彥陵曰是或一道不是疑詞實作自重之道看吳因之曰天下有達尊三一段𨿽是推曾子之意卻就是說自家了不消更端起話故下就接以惡得云云朝廷三句只推明各成其尊無隨在致隆之意若曰各不相值始成其尊則非達尊矣輔世長民在事功說輔世輔翼世道長民長育生民附賽合注曰惡得有其一二句朱注解云今齊王但有其爵耳安得以此慢於齒徳乎此解何等明白柰何學者全不體認都說天下三達尊齒徳二者皆在我齊王但有其爵耳烏得以其一而慢我之二哉非孟子語意孟子語意只據三達尊論道理而齊王之不可召己自見於言表耳按此與蒙存淺說稍異此似蘊借姑俟再定吳因之曰景醜責

孟子不應召孟子不說已不當應召只詳明齊王不可召己而我之不當應召無待言矣此處正好得賔師意出若非賔師縱有齒徳敢與爵抗乎縱不爲管仲何獨不可召乎

故將大有爲之君節吳因之曰不直曰不召之臣而曰有所不召之臣者見大有爲之君其馭臣下𨿽不是泛然不召若有所不可召者則必不敢召致之此正孟子用字斟酌處張彥陵曰尊則崇奉欽承事

事遵依不敢攙以己見也樂則欣慕愛樂念念殷勤不厭煩不苦難也胡致堂曰士之不待君之求而登門自獻豈所以養其君尊徳樂道之心而望之以大有爲之功可見士必欲君之就見者正欲成就其君處吳因之曰其尊徳樂道二句𨿽是說賢士自重語意仍歸重在賢君身上言尊徳樂道不如此賢士猶以君爲不足有爲而不肻來輔了爲君者豈得少自驕慢焉得有謀而不就乎

故湯之於伊尹兩節張彥陵曰學而後臣非是截然先後只是所重在學把他做第一件而以委任繼之也學字正與教字對看

湯之於伊尹節翼注曰管仲且猶不可召主桓公不召管仲上又曰此章重君不可召臣故不召伊管俱重君言此是正脈徐巖泉曰孟子旣引了成湯與桓公伊尹與管仲恐落了自已地步至此卻又別出王伯之佐見己非管仲之比又以終非堯舜之道不敢陳於王前之意而管仲不失爲齊人矣嚴哉管登之曰古者天子不召師孟子遊事齊宣蓋以師道自處視孔子之歷聘諸侯載贄以求見者則進一格矣蓋戰國時徳固衰於春秋而不召師之气似復振何也曰此非匹夫之師道尊乃萬乘之僞節昭也七雄之中以折節下士致萬乘者四其餘亦畏遊說之口慕下士之風而效尢之智者睹未萌便知秦後尊君卑臣有君無師之漸從此起矣而孟子正當其

世欲存古者師臣之餼羊以振洙泗一脈夫處臣道者必以事君盡禮爲恭而翼飛龍之統處師道者或以重道忘勢示節而冒亢龍之嫌此非孔子之不幸乃孟子之不幸也登之又謂諸侯而至於畏士則坑

士嫚士者必相繼而至矣與此條一意

前日於齊章按此章主全爲齊發者偏張彥陵曰故爲兵餽非薛君話是孟子敍事之辭

孟子之平陸章縂防張彥陵曰此章與士師不能治士章一个機軸提醒他使臣不議其罪於君君不諉其罪於臣然後其言可入也

孟子之平陸節

然則子之失伍也亦多矣三節張彥陵曰前二節諷距心處見責不容辭非諷之去後一節諷齊王處直欲其行興發之大政以濟溝壑流離之民非徒傳罪已之一言而已惜乎無攺悔之實孟子望齊之意孤矣

子之辭靈丘而請士師似也章賽合注曰上二節蚔鼃感孟子之諷因可以去而去下二節孟子因或人之譏明可以久而久見守官守道之不同守官去就聽命於官守道進退聽命於道

孟子爲卿於齊節南軒謂齊王不欲以使事煩孟子而使驩治之若卽以大注有司指驩固不是矣卽依蒙引謂其各自爲說非以有司觧驩亦非也蓋凡出使者有正使必有副使此是常例非齊王爲孟子創設也張彥陵曰反字中兼往字意翼注曰與之同使不惡也不與之言嚴也成玉紘曰言亦何不可但小人窺君子未有不自言始者故孟子愼之

齊卿之位節輔氏謂若事有不治則亦須與驩言此亦孔子與陽貨言之意也蓋孔子之與貨言也是與塗人言也非與貨言也孟子之與驩言也是與輔行者言也非與驩言也程竹山曰弔公行之不言不私言也故謂不當言而防於理弔滕之不言不公言也故謂不必言而防於事總都是托辭王陽明曰聖賢待人有時而委典其道未嘗不直也若己爲君子而使人爲小人亦非仁人忠恕惻怛之心孔孟於羣小渾然不露圭角者正是不使他爲小人耳

孟子自齊塟於魯章總防張彥陵曰當時墨氏教興世風趨薄塟親之禮或多不循其制木若以美然疑其過厚而徒爲觀美隠然有惜物儉親之意不知人子無窮的念頭特借此以少伸其萬一耳【須知此心原無盡時】然後二字極有意味說到盡於人心處則凡可以用情者宜無不爲之矣古者四節段段破他太美之疑意都重在盡心上

孟子自齊葬於魯節翼注曰止於嬴勿作觀望說只是回顧丘墓余哀未忘不能遽前意注以董治解惇字麟士引詩王事惇我來證按詩注惇猶投擲也如此則與上文使字有礙愚意此句是使虞分派匠事之意如此則與注董治及詩注俱合矣

古者棺槨無度節翼注曰人心是人子之心非他人之心

不得不可以爲悅節四書脈曰何爲爲字要分曉言爲無財耶抑爲不得耶

且比化者兩節張彥陵曰人皆欲自盡此心而吾獨不以此爲恔乎對人而言之曰獨與吾何不然相應

沈同以其私問曰章總防張彥陵曰此章當以天字爲主燕之私授受是不奉天命齊之擅徵伐是不奉天討非堯舜而揖遜故召齊之師非湯武而徵誅故致燕之畔孟子說燕罪可伐又說齊非伐燕之人未嘗輕貸燕亦未嘗輕與齊此處要識得聖賢大公之心

沈同以其私問曰兩節上節注只以受之天子傳之先君爲說張說𨿽非注意然自不相妨蓋以下節天吏照看也翼注四書脈皆從之伐燕考見前齊人伐燕章

燕人畔章總防張彥陵曰齊之伐燕所謂乘人之危不仁致人之畔不智王之慚於孟子此正愧心之萌陳賈乃逢其惡舉周公來比不知公與叔系兄弟至親便有不容逆料其畔的心腸若齊王之與燕人則不可同年而語矣隱隱照見公之過是宜有的齊王之過是不宜有的又安得援周公爲解下文賈之所解只在不智以王之所慚在不智也何以知王之慚在不智以其慚於旣叛之後而知之也

燕人畔兩節賽合注曰賈之言𨿽並提仁智其意重不智一邊蓋緣當時議王並燕爲不智賈以齊當取燕之時豈知今日燕人之畔亦如周公使管叔之時豈知後來以殷畔乎吳因之曰孰仁且智且字與養气章仁且智夫子旣聖矣且字不同旣聖處且字是仁智並說此處仁且智則倒重智上下面知而使之是不仁也亦只要形起不知而使之是不智也句周公知其將叛而使之與亦只相形引出不知也句陳賈主意全認定不知一邊蓋欲以周公不知而使管叔解釋齊王不知而取燕耳又曰仁智周公未之盡句要以不知爲主說況於王乎句亦須重不智一邊乃是論齊事本防見而解之言請見孟子而以周公事爲王解之也

見孟子問曰節四書脈曰不知也勿云誤使之只云事變叵測𨿽周公亦不知其將畔也有過指不智且字見公且然下於公者可知賽合注曰周公之過不亦宜乎便有他人之過則不宜意蒙引謂不智是過若不仁則不止於過也此說亦甚拘此章論周公事專以使管叔說不必牽誅管叔說大全有論誅管叔一段當刪

且古之君子節翼注曰古之君子泛說不指周公末段人皆見之固不肯爲之辭更也人皆仰之又不必爲之辭如此云與下面有情

孟子致爲臣而歸章總防翼注曰首二節婉答齊王見行道之心也下面深拒時子見守道之義也張彥陵曰全防重市利二字看齊王畱之之詞與處之之法全無好賢實用只以利畱孟子而時子陳子俱不悟其非君臣師弟之間有市心矣故孟子詳以利之一字曉之而道之行不行俱置不論

孟子致爲臣而歸兩節四書脈曰不敢請者恐有干進之嫌見無枉道之意固所願者出於愛君之誠見有行道之心兩句俱承繼見來

他日王謂時子曰節按存疑謂他日王謂時子見孟子欲去時齊王不曽畱一時去未成到他日齊王見其未去而爲此畱也其畱之不誠亦可見矣不能行其道而欲畱之爲矜式義旣無謂況又不誠乎此說非也前此不畱他日畱之安知其非自悔自艾而謂其不誠乎但觀其詞絕無悔過不安之意則可知其不誠耳不必在他日字上穿鑿也

時子因陳子而以告孟子節按或云時子知王畱賢之意不誠欲傳命不可欲不傳命不可故姑因陳子達之以塞責則看得時子是姦猾之人徐中楫云欲其言之易入而早圖之也則看得時子只是一个庸碌之人皆從所以因陳子處看出然庸碌之說平正可從

夫時子惡知其不可也節賽合注曰我𨿽欲富亦不爲也而況本非欲富者耶如之何其可復畱也不可畱而畱是不得於十萬而又求得於萬鐘此壠防之爲季孫之所以譏子叔疑也按淺說謂注中又有難顯言者一句不粘著義不可以復畱一句意故下一个又字若是道不行而義不可畱則顯言之亦何妨此條甚拘

異哉子叔疑節按蒙引謂二使字不同上使字是如使之使下使字是子叔疑使之也已指子叔疑此條非也蓋叔疑事乃實事豈可用如使口气愚意上使字乃國君使也不然則使己爲政不用則亦已矣此句乃是泛論叔疑事當補在言外則又不得謂已指叔疑也俟再定

古之爲市者節翼注曰子叔疑是客賤丈夫是客之客孟子之於梁也始見卽黜其言利之非於齊也將去必自表其無欲利之志其於利之一字嚴哉

有欲爲王畱行者章總防張彥陵曰通章重在無王命上

孟子去齊宿於晝兩節翼注曰客欲畱行當先言於王而得其悔悟因奉王命來畱孟子方可畱也

客不悅曰節李衷一曰兩無人之人正暗斥畱行者言這一人畱子思卻承繆公之命來道達誠意故子思爲之畱這一人畱泄栁申詳𨿽無繆公之命然不向泄栁申詳自敍已畱意卻從繆公稱道調防故泄栁申詳爲之畱今旣不承王命來畱又不去調防王側徒走在吾面前空把己意代王說殷勤耳何益之有據孟子責備他意思還在無王命上張彥陵曰看泄栁申詳三句要看得好非謂二子之賢倚君側之人也二子當時亦只見魯君信用他故樂爲之畱初不知中間維持調防之故而究竟魯君親之信之則以有人耳【闕】

一則君使人畱賢一則人勉君畱賢皆非【闕】

畱者【闕】

子爲長者慮而不及子思節賽合注曰長者句須承上云古人之畱賢皆出於君意之殷勤未嘗以己意而自畱也繆公本自能尊子思齊王不能如繆公如何責畱行者之不及子思曰繆公自能尊子思則不待維持調防也齊王不如繆公則必待維持調防之而後可故爲客計者當以畱泄栁申詳之法而責王以尊禮子思之事上文所以必帶說泄栁申詳者蓋爲此也其意實重在子思邊耳

尹士語人曰章總防翼注曰尹士譏孟子與孟子自明俱重在濡滯一邊

尹士語人曰節賽合注曰尹士之譏爲其三宿而譏𨿽或言不明或言幹澤不過卽前日來齊之失以形今日濡滯之失

夫尹士惡知予哉節張彥陵曰看千里見王是予所欲卽迹渉幹澤予皆不計至於不遇故去予不得已則心誠不忍速去敢以濡滯爲嫌

予三宿而出晝兩節張彥陵曰孟子主意在安天下上王由足用爲善實思所以用齊王耳故三宿出晝尹士謂其濡滯孟子則猶以爲速尹士謂濡滯在三宿而後出晝孟子則謂旣出晝之後此心猶不捨王王如攺諸句是述予心猶以爲速之意王由足用爲善是述豈捨王哉之意翼注曰王如用予至舉安非自負語正見王之足用爲善也沈無回曰用是用孟子之王道則攺是攺功利之習若說有甚失禮處而欲其攺此便看得小了

予豈若是小丈夫然哉節李衷一曰此小丈夫不要看他低了亦是要君好的但主意只爲自家一身所以傷於過激君子之心全爲天下連自家濡滯之迹都不計較以此對看所以爲小

士誠小人也節翼注曰小人卽小丈夫但上以量言此以識言略異湖南講曰不特貪戀富貴的是个小人卽愛名節的亦是小人又曰問謂愛名節的亦是小人𨿽爲貼士誠小人句然恐太輕了名節曰名節須有辧世間沒有空空的名節原從救世起世道救不來輕則辭爵祿而去重則爲子死孝爲臣死忠只得成了名節則名節爲可重若救得世來更須委曲以斡旋方是大聖大賢作用乃不顧世道顚危只求完自已名節聖賢心腸防不忍出此然爲魯男子易爲栁下恵難則又在人之度徳量力如尹士者亦未可盡非也

充虞路問曰章總防張彥陵曰明良遇合自有常期數已符其期而遇不我值有心濟世者其遇愈窮其念愈切矣其不豫也固宜要之此念從畏天悲人而發則其所爲不豫者【此是余意】正其所爲不怨不尢者也若泄泄然坐視其亂而諉之於數曰此天也此人也則𨿽托名不怨不尢其怨尢實深耳豈天生聖賢之意哉

充虞路問曰節芑山張氏曰充虞誤認不豫爲怨尢彼一時節張彥陵曰時分彼此只以充虞聞見時言濮貞庵曰彼一時此一時非謂前日是平居論道

之時今日是不得行道之時謂前日所論之時正論君子修身者言之凡有不得於天不合於人者只反求諸己而已今日所遭之時則天命人窮於此而決非止一身之事吾得不爲吾道悲乎然亦此憂時之感原非有所怨尢也賽合注曰天固不可怨而天命實足悲矣人固不可尢而人窮實足憫矣或問孟子彼一時此一時不知此時何以又合有怨尢能不動心否湛甘泉曰不怨不尢聖人之心學也心學何分彼此稍渉怨尢便是動心安得爲心學孟子蓋指豫與不豫而言不豫公而怨尢私不豫大而怨尢小其迹相似而其情則不同

五百年必有王者興節張彥陵曰五百年節重王者上蓋有聖人出則名世必因之而顯孟子自是名世者惜無王者興以爲之輔佐不豫意本此未說出也下文方見

由周而來節按時數隻平說自妙不必串注云亂極思治如禮樂久衰則必振民生久困則必復詐力久用則必絀戰徵久用則必息就戰國時勢著想方合

夫天未欲平治天下也節注聖賢憂世之志樂天之誠並行而不悖者有二說一說彼一時當樂天則不怨不尢此一時當憂世則有不豫色所以爲並行不悖一說樂天卽在憂世之時二說可兼用前說是以彼一時兩句與五百年兩節對看出也後說是以五百年兩節與末節對看出也吳因之曰孟子班爵一章便是封建的梗防爲國一章便是井田的梗防啟口容聲皆唐虞三代之略故曰如欲平治天下捨我其誰按彥陵謂通章見孟子憂世之心樂天意不必攙入爲此說者於未節吾何爲不豫哉下補一轉語云惟其不然故不免於不豫耳此節正是解所以不豫之故賽合注翼注俱從之然殊牽彊不合注

仕而不受祿章總防賽合注曰據總注云仕而受祿禮也不受齊祿義也則通章俱只重不受祿看爲是不可以未節爲不去之由與不受祿並重總見得去齊我志而久於齊非我志此其所以不受祿也按翼注脈俱如此看

仕而不受祿節翼注曰仕而不受祿指定孟子非泛問

於崇吾得見王節

繼而有師命節翼注曰過至第三節

止用但因二字不必云乃所以不去齊又何故哉張彥陵曰志不欲畱齊而復受其祿便是苟祿所以不受非但是恐受祿便爲他覊縻也或問一見思去又何出晝之遲遲沈無回曰聖賢之救亂世如慈母之伏死子有一分未絕亦不肯丟手此便是孔子知其不可爲而爲之之家法

四書講義困勉錄卷二十七﹤經部﹐四書類﹐四書講義困勉錄﹥

欽定四庫全書

四書講義困勉錄卷二十八

贈內閣學士陸隴其撰

滕文公上

滕文公爲世子節賽合注四書脈俱謂楚宋本不同路乃是迂道以見孟子麟士則謂不必如常解作迂道來見麟士爲長但麟士欲以過宋二字連上讀而見孟子四字另讀則亦不必也

孟子道性善節張彥陵曰道性善與稱堯舜二句正相表裏言這性充得去時便是堯舜蓋堯舜與人同是一性卽做到唐虞事業不曾於本體上加得分毫可見人人此性人人此善卽人人堯舜矣語意只要世子以堯舜自期不重堯舜能盡性上道性善三節通是要世子知堯舜可爲然堯舜可爲意卻在言外白文只是說性善其稱堯舜者所以實性善也其言道一者卽稱堯舜之意也其引成覸三人之言者所以明道一也玩大注可見大全𨿽有互相發明之說然須在言外見得也淺說體貼得好大全辧芑山張氏謂具於心者謂之性成於形者謂之質流行於形質之際謂之气性自是性气質自是气質性則至善气質則有昏明彊弱之不同而以程朱言气質之性爲非又引朱子晚年定論爲證可謂不知而妄言彼蓋未識心之屬气質而晚年定論爲陽明矯誣之書也【戊午】

世子自楚反節陳潛室曰當時聖學不明人但知功利之可求不知己性之本善聖賢之可學聞是說者非惟不信往往亦不復致疑文公𨿽未能盡信而已能有所疑是可與進道之萌芽也鄒嶧山曰道字分明是指性說但不可直說作性【此條本存疑愚意可字攺作必字似尢妙】蓋道是活絡總統字隨處說得而各有所指此道正指性而說道便是說性也常說於本文內或云道出於性【此誤本大全】性一故道一或云性卽道也【淺說如此】或云這个性的道理俱欠渾融【此與淺說解俱似不妨】

成覸謂齊景公曰節四書脈曰覸之言爲景公發勿認我吾字是自道丈夫只當人看翼注曰畏字是不敢擔當意張彥陵曰舜何人予何人兩何字要善看言舜是何等人而遂不可企及我又是何等人而至不能及舜全在想象模擬上著力有敢作敢爲的气象若下孟舜人也我亦人也語气乃自忖自憂的光景賽合注曰我師謂我可師而至之非爲我之師也翼注曰周公豈欺我哉兼周公固能師文王吾人亦能師文王意沈無回曰或言三段是教他勇猛下手工夫是矣然是前人得手語畢竟如何下手曰孟子言之矣凡有四端於我者知皆擴而充之湖南講曰問引成覸等語舊解俱釋道一今講釋稱堯舜何故曰因下文曰舜曰文曰周公皆是以人實之明與堯舜相映照然前文稱堯舜原爲證性善則此釋堯舜亦卽是證道一不必疑有異同

今滕絕長補短節李衷一曰孟子直怕世子以國小難爲自諉故把猶可以爲善國激他其實爲堯舜只在自家心上討與絕長補短何關翼注曰猶可以爲爲善國且據理閒閒說而勉世子奮發有爲之意卻寓引書內姚承庵曰性統天下之同本非我所獨有善其身善天下總是我性分內吾由道以盡性堯舜達善事業亦只在此故說猶可以爲善國此善字正應前性善二字沈無回曰孟子言性善而卽歸到可以爲善國便是性命事功一以貫之不似後儒分作兩截下文喪禮井田學校正性善作用處依此二條則上面三節似已兼事業在內淺說亦如此此據蒙引存疑則上面只說修身至末節方兼事業說蒙存似不是姑附於下附防引曰安於卑近本自其持身言不謂安於國勢之卑近也附存疑曰能自克而爲善去惡與爲善國何干預蓋爲善去惡則知修身知修身則知所以治人治國家矣據愚見則注安於卑近等本兼持身治國言不必如蒙存於言外補說治國也

滕定公薨章總防張彥陵曰通章大防只在親喪固所自盡一句後不可他求是在世子是誠在我句句相應翼注賽合注四書脈皆同

彥陵又曰按世子志行喪禮根原全在於心終不忘處得來此正眞情所發見可見人性本善處惟性本善故孟子說到懇惻處足以動世子世子行到懇惻處足以動當世之人心可見人性之本善而堯舜眞可爲矣

滕定公薨節吳因之曰於心終不忘便隠然有盡性希聖之想故欲問孟子而行事問之者意蓋謂喪禮當何如乃爲順人之情而合聖人之道耳孟子告以自盡其心而行三年之喪見此乃所以順人情而合聖人之道也大抵世子志於喪禮全本性善堯舜之說來孟子告之亦仍不出性善堯舜之防

然友之鄒問於孟子節翼注曰固所自盡泛就人子自然之心說不可加一當字玩注宜乎可見又曰論語自致自字是自然此自字是自已觀注非自外至可見而自然盡心乃在固字上朱子曰孟子答文公喪禮不說到細碎上只說个大本大原自盡其心喪禮之大本也三年齊疏飦粥喪禮之大經也孟子生戰國不得

見先王之全經然學識其大者故其攷論制度𨿽若疏濶而於大本大經之際酌人情世變以文之則禮𨿽先王未之有亦可以義起矣翼注曰三年之喪句是主齊疏飦粥皆在三年內吳因之曰講吾嘗聞之句要本通行意發之又曰孟子正告文公處全在三年之喪五句

耳但親喪自盡尢是喪禮大本大原故用以開端此句是於稱許之中而寓感觸之意蓋以發其不忍之良也

然友反命定爲三年之喪節志言先祖是指立法者說父兄百官所認之先祖指壞法者說吾有所受之也是父兄百官解志之意卽體先祖的口气謂先祖教人從其禮者其意謂吾上世有所傳受此其意未嘗不是但誤處在錯認壞法之祖爲立法之祖耳翼注曰吾字指先祖先祖有所受則後人不可違注上世卽先祖也

謂然友曰節張彥陵曰父兄百官不欲皆緣世子眞心未徹故又以不可他求打動他賽合注曰恐是世子自恐其格於眾議而不能盡心於喪禮也子爲我問孟子求所以息眾議而使己得盡心行禮意或說云欲不行則無以盡我之心欲行則又沮於眾人之議如此則是不欲行矣此語未妥吳因之曰孔子曰君薨半節要卽親喪自盡意而闡發之再申前意非更立說亦猶前夫道一而已矣以下惟堅世子篤信之志而不復爲他說同一機軸前三年之喪齊疏之服飦粥之食重一禮字君薨聴於冢宰云云重一哀字故然友反命而定爲三年復古禮也五月居廬云云未葬而致其哀也顏色之戚云云旣葬而致其哀也終行喪禮以致人心悅服世子眞無負於性善堯舜之說矣按因之最認得眞蓋孔子曰半節𨿽是言上行下效然與他處上行下效不同他處上行下效是泛說此處只就心上說蓋百官之沮喪禮也只因其良心汨沒世子自盡其心之哀而彼之心動矣彼之心動則自不來沮我之喪禮矣玩注亦是主哀上說但哀亦卽行於禮之中非哀自哀禮自禮也大全辧芑山張氏曰漢文變古始爲易月之制蓋

爲吏民設耳景帝冒用其文晏然短喪後世譏之若宋孝宗者推明晉武魏文意斷然行三年之喪而不疑其亦文公之流亞歟

然友反命世子曰然節張彥陵曰五月以下一是未葬時能自盡而感近人一是方葬時能自盡而感逺人正見上有好者下必有甚焉處董思白曰百官族人可謂曰知與前皆不欲相闗蓋自世子一求諸己而始焉違之者今忽稱之信當自盡而不可他求矣輔氏謂可當作皆不是皆字意在可字之上四書脈曰觀是四方來觀者弔是鄰國來弔者勿混看然須知此亦是互文悅是人心自盡之暢機心之盡處人人快滿此政孩提親愛之初心無不具足者也如止云喪禮久廢復行人皆悅服者猶粗【此意亦包在內】

滕文公問爲國章總防張彥陵曰按通章以不緩民事爲綱而行助則不緩民事之實用處正經界則行助之實用處徐儆曰通章大義只歸重急民事而行助以養其民上前段論制產說到明倫後段論正經界說到百姓親睦總見助法之善若以養與教對說則失本枝之辧若以給野人養君子對說則失賓主之辧若以助對貢說則又失立言輕重之辧徐巖泉曰爲國一篇規模宏大條理精宻仁以爲主義以行之皆是從性善處認出个民物一體之仁所以作用至精至備夫子於老安少懷孟子於老老幼幼不出乎此

滕文公問爲國兩節姚承庵曰國依民民依稼穡民事卽國事只緣人君視爲二事緩不爲計所以民失其所而國非其國民事不可緩是教文公不緩民事非謂民事緩不得四書脈曰民事暗指制產行助說講內全要含經國區處以應下面等意勿泛講蘇紫溪曰七月之詩周公欲成王知稼穡之艱難而作也卽其詞而玩之則知有周盛時臣所以咨嗟而告戒者惟此民事君所詠嘆而圖維者惟此民事古人急之而今可緩耶全是要文公以此爲法民自急其事意卻輕此新說之勝於舊說者也

民之爲道也節徐儆曰焉有仁人在位先發出不忍人之心以爲行政之地孟子說話必有一个根本著實處若無恭儉一節便是徒法不能以自行

是故賢君必恭儉禮下節張彥陵曰是故二字承上仁人不可罔民說來恭而禮下帶說禮下卽所謂不侮人有制卽所謂不奪人焦漪園曰本重取民有制卻兼禮下者設官正所以爲民也且禮下有定額而不至於多取亦同歸於厚民矣恭儉節蒙引有二說一是自治而後及人也一是有仁心而後有仁政也看來兼用亦得蒙引旣謂制祿卽禮下之事又疑世祿以養之非以禮接下也以禮下爲起下文云云者未必然也此疑不是吳因之曰此節是論賢君不緩民事不専重禮下句必先說恭儉者不過提出禮下取民有制的原頭以起下文耳如俗說云惟有實徳故有善政不知何謂按因之說與前徐儆說非相悖也因之但欲人識得輕重耳大全趙氏謂禮下所以開世祿及學校之事也殊謬此處無學校意在內麟士收之誤也蒙引得之順治辛丑陳秉謙文人主履滿知謙斷無盛徳狎侮之事而特慮懷可以恭可以無恭之心而民事於此乎怠是故賢君必恭人主處丰思約斷無太康自侈之虞而第恐存可以儉可以不儉之意而民事於此乎荒是故賢君必儉大全辧芑山張氏曰唐文宗禦便殿舉衫袖示羣臣曰此衣已三澣矣中書舍人栁公權對曰陛下富有四海當進賢退不肖納諫諍明賞罰乃可以致雍熙服澣濯之衣僅末節耳愚按人主儉徳不可少當先務其大者文宗可謂儉矣然誤用李訓鄭注之防自甘露變起天下事皆決於北司至自慚不逮周赧漢獻𨿽儉何益哉後世明主聞公權之言益信徒儉無補於民事而亂天下者又不獨秦皇漢武奢侈之足爲戒也

陽虎曰節張彥陵曰按此總結上文兩節以起下文重在爲富不仁上

夏后氏五十而貢節吳因之曰制民恆產就落在取民有制之內言取民有制而制民恆產在其中矣故此節只重取之之制注把制民恆產與取之之制兩項並言者特兼承民之爲道節及賢君恭儉節兩邊說來故判然如此耳切不可以五十七十百畝爲制產以而貢而助而徹爲賦法如此是上文制民恆產與取之之制分作兩開看矣要辧附蒙引曰夏后氏五十殷人七十周人百畝制常產也而貢而助而徹則其取之制也還要分析方明若單言貢助徹則該制常產之義矣季彭山曰貢助徹本無二義於民所受田中而納其稅則謂之貢就其中畱公田一分借民之力以耕而官收其租則謂之助徹者二句是申言助徹之義相通所以更不解貢公劉殷之諸侯也而其詩曰徹田爲糧則當時亦謂助爲徹矣孟子專意欲行助法故以貢形助以見周亦用助之意存疑夏后氏一井十八家之說本金仁山而比仁

山尢爲精宻此𨿽俱與注不合然集注所言朱子亦自疑之則固可以通融也若袁氏明善說則又與存疑不同此則不可用也見大全方裏而井節蒙引謂夏當洪水後難行井田與存疑夏后一井十八家之說似難於並用然意夏后之世不井之田固多而成井之田亦必有二說固可並行也按井田始於黃帝而注云商人始制說者疑之吳日生夏后氏五節文云井田之略自黃帝興中更洪水耗矣夏后抑而未行至殷周特詳極明鄕遂用貢諸家皆以十爲數馬氏謂不必拘蒙引從馬氏而存疑不取看來蒙引爲是鄕遂之溝洫載於遂人者詳都鄙之溝洫載於匠人者略蓋匠人職只言井閒有溝成閒有洫云云耳不言其幾洫幾溝也小注趙氏謂每邱縱橫各三溝存疑謂邱當有十六溝未知孰是姑存以俟攷匠人之畎書蔡傳以爲通水渠而禮書以爲播種之地未詳孰是禮書引周禮鄭注云以南畝圖之遂縱溝橫云雲南畝當是東畝之誤若以南畝言之遂橫溝縱矣然見刻本鄭注亦作南畝不知何也馬氏通攷又謂鄕遂迫近王城凶丰易察故可行貢法都鄙僻在遐方情僞難知故止行助法亦似有理然卒不見得鄕遂所以行不得井田之意存疑疑鄭氏邦國用助之說此不是蓋鄭氏所云邦國止是畿內之邦國耳但鄭氏說亦不曾見得鄕遂所以行不得井田之意吳因之曰徹者徹也助者借也非徒什其義而已正欲深著取民有制以見其爲良法耳翼注曰耕則通力而作收則計畝而分何等公溥但借其力以耕公田而不復稅其私田何等簡便

龍子曰治地莫善於助節冀注曰龍子曰三節總見得助法當行張彥陵曰自古隨時立法無非變通以宜民未有不善者而後世泥其制以定賦則貢不若助之善故引龍子之言而斷其必當行助也要知貢法不善乃當時行貢法之獘非禹貢之舊如夏賦之錯出者不在常數又視其丰凶而補助不足可見吳因之曰龍子節是把貢法苛刻形出助法取民

有制言貢法之流獘一至於此助則公田爲君子所得私田爲野人所受丰歉各自當之安有此流獘耶故見助之爲善而當行也賽合注曰狼貪猛之獸聚物不整故多而棄捐者爲狼籍張彥陵曰樂嵗非寡取也拘於常數也凶年非加賦也必欲滿其常數也翼注曰爲民父母至節末俱跟取盈來合注又曰爲民父母以下單就凶年說不得以養其父母承取盈來轉乎溝壑承稱貸來盻盻然連著不得養父母說非因終嵗勤動而盻盻也

夫世祿滕固行之矣節張彥陵曰此不重世祿上只舉世祿之旣行以見助法之當行也吳因之曰滕行世祿實當不得制祿不可便謂厚君子蓋必公田所養乃爲制祿乃爲厚君子若滕行世祿特取民無制以給之者耳

詩雲雨我公田節禮書曰先王之時上以仁撫下下以義事上以仁撫下故先民而後公則駿發爾私是也以義事上故先公而後已則兩我公田遂及我私是也張彥陵曰所謂周用助者當時助法之廢已久孟子特因詩中兩語而想象出來講中須得此意𨿽字亦字要味言法之不善未有久而不變者自殷至周時已久矣而助法尙未之變則法之善可知且以文武君而周公相豈不能創制立法而助卻仍殷之舊則法之善又可知縂明助法之善所當行意此二意當與直解一條並用直解曰助法未行豈以商人之法非我周之故典乎不知我周初時也用此法大全辧或曰夏小正云農服於公田由此觀之𨿽夏亦助也𨿽周亦助予不能無疑蓋徹法𨿽都鄙用助然是通力合作計畝均收與殷助法之同養公田者自不同何謂𨿽周亦助講家槪謂二法名異實同竊所未安愚意周𨿽立徹法而仍不廢公田之名想是並存二法使後世因時之所宜而行之大抵助之獘也姦民匿力而惰於公徹之獘也桀吏行私而濫於民故二法並存使後世權而行之助獘則救之以徹徹則復救之以助此周先王之微意也周之衰也徹獘矣不救之以助而救之以貢此民所以病也故孟子獨教之行助若泛說二法名異實同則大注所謂通力合作計畝均收者無著矣按周𨿽定徹法大抵亦隨地所宜有行徹之處亦有行助之處故詩有公田之名予前因時之說未盡【辛亥五月十八識】

設爲庠序學校以教之節張彥陵曰此節見行助之後便可設學校以教民縂見助之當行意教養不可平養也三句釋其意而三代異名亦自有故夏當禪受天下禮讓成風直是教人六徳六行興仁興讓而已校字有倫次等第激發造就意殷當革命後欲消天下干戈之習故借習射觀徳陶之禮讓中也周道尊尊而親親又當播棄黎老之後則養老爲先庠序校三代𨿽有異名然周之鄕學亦有序校之名想周鄕學之總名則謂之庠耳大抵艸野之耳目易於積玩開剏之初必有以振舉而更新之附許氏通攷曰凡鄕立庠凡州立序凡黨立校此三句說得明但凡黨立校句不知其何所出耳孫若士論學則三代句曰題意有不必旁借求深者如此題不過重首善爲立教之原而已作者偏搜旁義財賦兵刑國勢符歷無所不及果有當與蘇紫溪曰人倫一明小民自相維系而不可解此視無恆產而放辟邪侈者何如而要之本於恆產之立此民事所以不可緩也翼注曰人倫明於上只是明之以教人非主躬行言也吳因之曰上庠者養也三句內便隠隠是明倫意了非徒空空發明其義而已又曰上只是敍三代建學之制耳所以明人倫三句方見學校闗民風而人君不可不設意

有王者起節吳因之曰此新國字與爲國字正相應使畢戰問井地節四書脈曰仁政指井地又曰一反一正總明必自經界始意張彥陵曰按經界不正四語舊解以不正句爲主而以不均不平分貼分田制祿兩項翼注曰下半段以經界二字爲重如九一什一五十畝二十五畝之類非有經界如何分曉須逐段防入經界字妙又曰暴君污吏自便其私而不卹民彼正所謂貪暴之多取而於豪彊之兼並非所暇問者故必慢其經界

夫滕壤地褊小節四書家訓曰此節承上言君子小人不能相無則分田制祿不可偏廢此經界所以當正也

請野九一而助節四書家訓曰九一以田之區數言什一以田之畝數言此處都有經界在正就在這里正四書脈曰九與什是分田一是制祿附蒙引曰野郊外都鄙之地也平原曠野可畫爲萬夫之井故爲公田而行助法也國中郊外之門鄕遂之地也包山林陵麓在內難用井田齊整分畫只絕長補短計之約田百畝則授一夫使自貢其什分之一於上也按大全陰氏及文獻通攷俱云鄕遂空曠而都鄙有山林陵麓之阻獨防引之說與之相反今講家都從蒙引看來或鄕遂空曠或都鄙空曠本無一定鄕遂所以不用助都鄙所以用助本不在於空曠與不空曠也存疑得之矣蒙引與陰氏通考俱偏也

卿以下必有圭田兩節賽合注曰圭田余夫之田皆有經界所當正之者也董日鑄曰圭田意如天子諸侯之籍田必躬耕之非如常祿之但享其入而已蒙引謂圭田以井田之未有所屬者充之不若朱

子謂只是助法之公田也然愚意亦不止是助法之公田卽鄕遂之什一亦可充圭田也直解謂卿以下其祿漸薄不有以優之將祭享不備此謬也圭田所以發其孝思非爲其祿薄也蓋卿亦在內豈是祿薄者附大全辧或曰圭田是卿大夫旣沒而使其子孫奉祭祀之田也若當其身則三鼎五鼎不同不得一槪施之且其田祿足以供祭何必更與圭田但其子孫之受圭田者世次當必有差無永世僣據之理

死徙無出鄕節翼注曰死徙節卽承上言井地之法旣行則不但有以善民生而又有以善其俗如此立意爲得常說多雲貢助固兼行而助法尢爲善作歸重助法說殊不知上文原重助法不待此節也此節鄕字不必拘不可作鄕遂之鄕看猶言一方耳禮書以鄕田同井句證鄕遂之亦爲井非也張彥陵曰鄕田同井此句是一節之樞紐則百姓句未嘗不是效但其效不止此耳且其所以說此效者亦不重在效其意歸於言井田之有以善民俗耳故防引謂亦不必云著其效非謂其不是效也須善會蒙引云不是效極是

方裏而井節張彥陵曰此正是經界處所以別野人也句極妙此便見野人之分宜養君子卽此一句已先破許行並耕之說矣方裏二句是經界之大綱其中爲公田三句是經界之細目公事畢以下則因上言井田形體而又帶言其中寓有別野人之意也董思白曰方裏而井四句卽前請野九一而助裏

面事公事畢然後敢治私事三句見得上下之辧民志之定都在於此畎畝之中而亦有朝廷之法安養之際而不失禮教之風其助法之善一至於此乎方裏而井二句以裏計之則一里以畝計之則九百畝總是一意同養公田四句見得官不侵民民不侵官故亦屬在井田形體之內劉上玉曰書有次第此章至此方說出中公外私井田形制則前七十而助野九一而助皆宜渾淪若先說明則此節贅矣袁氏明善夏后氏九家同井之說與存疑十八家

同井之說俱爲悖注而存疑似稍近理袁氏所謂菜田者殊無據周禮止有萊田未見有菜田也

此其大略也節四書家訓曰此字通承夫仁政以下說賽合注四書脈俱同講大略句當云古法之不合乎人情者有矣而大略則其不合者尢多矣古法之不宜乎土俗者有矣而大略則其不宜者尢多矣大略依注對詳細說不對潤澤說講潤澤句當云蓋使古制詳明亦不可不潤澤也況其大略尢不可不潤澤也淺說以大略對潤澤說不是附後附淺說曰吾所言者形體之規模公私之畝數以爲經畫井田之準則而已古今異時彼此異地宜於古而不宜於今宜於此而不宜於彼或利之者眾而病之者寡或效見於今而獘生於後如此之類吾皆不得而詳言之也賽合注曰前七段皆是敍治法末節歸重治人未有無治人而可以行治法者也與孔子答哀公人存政舉同意大全辧芑山張氏曰宋髙宗建炎三年廣州教授林勲上本政書十三篇言宜仿古井田之制使民一夫占田五十畝其有羨田之家毋得市田毎十六夫爲一井其後朱子甚愛其書愚按本政書考驗𨿽詳然所云仿古井田必一夫占田五十畝終是拘泥形制非通變宜民之道苟一處窒礙不行則良法自此壞矣善乎方正學孝儒之言曰流俗謂井田不可行於今者以吳越言之山溪險絕而人民稠也夫山溪之地𨿽成周亦當用貢法豈彊欲堙卑夷髙以畫井哉但使人各有田田各有公田通力趨事相救相卹不失先王之意則可矣而江漢以北平壤千里畫而井之甚易爲力也審如方氏之說則師其意不必泥其迹深得孟子潤澤之義尢補本政書所未及

有爲神農之言者許行章總防張彥陵曰通章分三大段落自並耕而食直至亦不用於耕耳是辟許行之並耕自用夏變夷至亦爲不善變矣是責陳相之倍師末因陳相節外生情爲許行辧故又並辟許行之治市然三段落中復逐段分鎖首段至通義也截是就行身上所不能兼者而明治之不能耕與不必必耕已折倒並耕之說次段至而暇耕乎截是言堯舜憂民之切而不暇耕三段至不用於耕平截是言堯舜所憂之大而不必耕然二段相承皆足上文之意至若責陳相之倍師亦從並耕生來而末段同價之說特因其所遁而辟之不得平重又曰全章俱平敍語而大要以仁義二字作眼目如勞心治人以代勞力者之食人是通天下之義也如用心得人以代吾之治人是爲天下之仁也但須知前段亦有仁字在內後段亦有義字在內耳

育爲神農之言者許行節蘇紫溪曰許行是一个大言欺世之徒彼見儒者言三代之說故自倡一說不曰三代亦不曰堯舜而直曰神農爲神農之道在二帝三王之上而已之所學在儒者之上欲以是而竦動人主竦動天下耳曰衣褐便見不用尊貴章服意曰捆織爲食便見自食其力意此其並耕意已隠然寓於衣食之間神農之言非謂是神農所言但其所言者乃神農之道耳爲字亦非是不好字如孟子亦可云是爲孔子之言者但旣曰爲則也有爲得是者也有爲得不是者故蒙引謂著一爲字便見其本非神農之言非卽以爲字當假造看也淺說謂有稱述神農之言者甚明許行起初爲神農之言未必是要陰壞孟子自是他一種學術如此及其自楚之滕則遂欲壊孟子矣湖南講曰神農以耒耜教天下那時百姓都不曉得耕須要自已去教且洪荒事簡君有餘閒而農事最重或亦與民並耕神農又曰中爲市那時風气未開凡物制一定質朴沒有精巧價亦可齊得神農曾爲此事許行爲其說亦非孟浪定是是古非今不通世務之腐儒如封建井田在三代之世何嘗不好到後來兼並者已成混一之勢阡陌者各有執業之家決是做不通底後儒尙欲仿而遵其制殆與許行同一慕古者而何獨深責許行耶彼旣耕以爲食矣何又以捆屨織席爲食耶想是

羇旅之際未曾受田故暫以此爲業耶然亦可見其𨿽羇旅之時亦必欲自食其力矣

陳良之徒陳相節張彥陵曰敍陳相與弟辛而必提出陳良之徒來伏后罪他兄弟倍師一段公案此亦春秋書法徐儆曰或曰人怕先有根子在身裏邪說便乘之而入陳相負耒耜之滕與衣褐食力之人已有相入之機矣故見許行而大悅陳良之徒不負詩書而負耒耜便是異端種子物必先腐也而後虫生之

陳相見許行而大悅節並耕二句串看以並耕作主食字牽連饔飱作過接而又兼治民事作尾四書脈曰並耕與民各自耕非耦耕之說許行見厚斂病民便把倉廩府庫爲厲階惡得賢與賢者俱指合神農之道言與上賢君賢字不同

許子必種粟而後食乎節翼注曰許子必種粟而後食乎曰然此作一頭孟子非不知許子種粟但此開辧問之端耳下文衣冠作一腳釡甑鐡作一腳皆種粟之身所不能兼者愚意自織之與當總承衣褐冠素來今人不知又曰冠素只是無文飾不限白色防引存疑說約因之俱以種粟節作一頭兩腳看

而以粟易械器節則總承上節說來另作一段依翼注劉上玉則種粟節當連下節作一頭兩腳俱有理但作上節文則必當主防存之說故姑從之翼注說附後節吳因之曰凡辧難攻詰須挐定一件做眼目則其理勝而辭達𨿽戰國之士詭辭以要人主其中必有所執況孟子之辟邪崇正者乎且如此章辟許行並耕之說已挐自身且不能兼這一著爲辧難發端故首詰以種粟後食一節看他何等閒架何等次第此等處不可艸艸忽過

以粟易械器者節張彥陵曰要知以粟易械器正許子事其不爲厲陶冶不消說了歸重在陶冶之不耕而食非厲農吳因之曰以粟易械器四句全從害於耕意來言自織自爲有害於耕而不免相易則是以粟易械器者云云厲農夫哉且先用此四句了卻厲民自養之說然後再生詰難引他不可耕且爲之句出而因以獨可耕且爲句辟倒並耕之非要之辟並耕亦以見滕君之非厲民自養前後總一意大抵依防存之說則許子必種粟三節當分爲兩段在豈爲厲農夫哉截而下截之意不出乎上一截之意上下截內俱有不能兼不必兼二意翼注曰不可耕且爲非言工不能兼農乃言農不能兼工以粟易四句見農末實相濟且許子六句見農末難相兼然則治天下至路也見君民難相兼故曰或勞心至義也言君民實相濟又曰此節只承上釜甑鐡一邊說與上節俱是詰問之辭俱未斷定也說者多於豈爲厲農夫哉之下卽補出滕君豈爲厲民似太早若依蒙存以上節自爲一頭兩腳則此節首四句

是實語不是詰詞且𨿽補出滕君亦不妨矣

然則治天下獨可耕且爲與節四書家訓曰有大人之事至路也言勢不得兼故曰以下言理不必兼或勞心二句只重不必兼上說相濟意就在其中又曰義者宜也大人宜勞心而治人小人宜勞力而食人曰義古今凡爲大人小人者皆然故曰通義有大人二句言外自有不相兼之意淺說卽補在此二句下而存疑則欲補在率天下而路也下此似俱通姑俟再定翼注曰且一人之身至路也言小人不能兼小人況大人能兼小人乎百工之所爲備是件件不可缺意又曰勞心應大人之事勞力應小人之事吳因之曰言天下原有一樣勞心的非盡皆勞力的或勞心四句口气須如此體貼按因之曰許行之言欲陰壊孟子分別君子野人之法孟子辟並耕仍分別个君子野人故此處勞心勞力之說正所以分別之也時說多【闕】語四句作相濟看者非愚謂因之誤也蓋君子小人相濟而不必相兼正所謂分別者也作相濟看何妨因之又曰勞心者治人二句不可將治於人者食人對說孟子本防只重食人邊若治人意則食人食於人之根由也四書脈曰或勞心六句只做四句讀或勞心二句見勢無心力俱勞之理下四句每二句相連勞心者非無所濟於人立綱陳紀而治人彼勞力者不過奉令守法見治於人而已此一句重在君子治小人上治於人者非無所濟於人輸貢供賦而食人彼治人者不過坐享玉食食於人而已此一句重在小人養君子上末句是斷語

當堯之時節張彥陵曰許行是把神農做並耕的佐證孟子是把堯舜做个不並耕的佐證卽當垂裳鼓瑟之時人見聖人之逸而不知其所以防微杜漸持盈保泰者無一日而弛其憂也況當天下之未平乎彥陵又曰堯獨憂之二句堯勞心而擇相舜使益以下舜勞心而擇羣有司九河濟漯是北條水汝漢淮泗是南條水按禹貢淮泗之水本入海不入江孟子云注之江者蓋戰國時江淮已通𨿽非禹通之而推其所自亦可歸之禹也猶之懲荊舒者僖公而可歸之周公也翼注曰可得而食是有田可耕尙未耕也又曰八年三過不重在禹之仁上重不暇意吳因之曰八年於外二句不重盡忠爲國只要見不暇意作此題者多雜引幹蠱忠君等意只是好聽話耳非題防也又曰三過不入者勢之不得入也𨿽聖人之心亦自不欲入卻不欲入意不重作者多不解此

后稷教民稼穡節翼注曰人之有道謂人皆有秉彛之性也下父子有親等五有字正應此一有字皆因其固有而利導之袁了凡曰不必非禮非義始近於禽獸只飽食暖衣而不知性中有此五者是與禽獸偏塞而無知者同矣賽合注曰君臣父子夫婦朋友兄弟卽人字親義序別信卽道又曰父子五句正教以人倫之實父子教以有親君臣教以有義也但重教上親義序別信皆曰有謂性中原有之道也教之特從而發明之耳然其教之之方則何如哉放勲所命乃施教之方張彥陵曰有字最重教以人倫特從气拘物蔽中爲之一開明不是取之於外而益其所無也曰自得曰振徳不過還其所固有而已勞來以勸其善匡直以懲其惡按賽合注曰輔以立之以志言翼以行之以事言看來似亦不必如此分彥陵又曰振徳字據注加恵二字屬在上者說卽教民之徳意也非謂民性之徳振之云者只是無倦意思非勞來等外更有別法附顧麟士曰聖人有憂之聖人之憂民兩聖人惟大全小注專指堯而存疑淺說達說俱兼堯舜蒙引則騎墻言之麟士謂意兼堯舜而語則以聖人字渾說還他似亦無不可也按語中卽明防出堯舜亦不妨吳省庵曰洪水方平又憂五穀五穀方熟又憂人倫今日命益命禹明日命稷命契那有工夫去與民並耕

堯以不得舜爲已憂節焦漪園曰憂字最好思索正是天地萬物一體之心每處著个憂字孟子把堯舜心事說盡矣夫人惟到自已身體上有疾痛便憂骨肉至親有疾痛便憂聖人視天下之民若稍與已不相屬何憂之有巳字便見得天地萬物一體之意明白不以天下爲天下而以天下爲已不得舜禹臯陶是爲天下憂也而卻以爲已憂以天下爲已天地萬物一體之仁見矣說得爲已憂三字痛快然此處卻不重此意只重在得人上翼注謂兩爲已憂卽合下節爲天下三字之意亦與焦說同然總之不重也

分人以財謂之恵節賽合注曰分人以財教人以善亦是治天下者之憂但憂得小故止於恵止於忠按四書脈亦如此說觀此則知重看爲天下三字者不是矣然脈及賽合注亦仍要重看爲天下三字殊不可曉也時說多雲爲天下三字極重不知分人教人獨非爲天下乎此處只重得人不重爲天下翼注曰爲天下而得人非一官一方之寄則其人必大賢大聖不易識拔者故又曰爲天下得人難以天下與人作禪讓說一云作天位與共說謂旣得而恭己以聴之則猶易惟始得爲難耳按只作禪讓說爲是蓋此處是要舉一件至難者以形容得人之尢難耳爲天下得人者句虛說不専指堯舜注特舉堯舜以見例耳玩一若字可見淺說只將此句貼堯舜講最謬蓋誤看注耳爲天下得人難亦是虛說不專指堯舜但此句下須繳到堯舜防引惟憂故難一條最明

孔子曰大哉堯之爲君節引孔子之言只是極贊其功業之盛以起下堯舜之治天下三句意見得堯舜之巍巍蕩蕩如此然其治天下亦只用心於得人而未嘗並耕則爲君者洵不在並耕矣孔子之言內並無用心意翼注殊謬附翼注曰則天見法天意不與見憂勤意與論語不同如此看方起得下用心字按依防引存疑淺說則孔子之言只是贊其功業

之盛則天則字注𨿽訓作法字然仍是論語準則之意蓋法字亦可作準則意講也不是效法之法翼注不是四書家訓曰用心就指上堯以不得舜爲已憂二句說講用心全要根憂字意發揮賽合注曰堯舜之治不並耕何以云賢者與民並耕而治許行所稱之妄可知矣陳相何以盡棄所學而學之哉

吾聞用夏變夷者節翼注曰用夏變夷照下文陳良事則當主自變說或云還主變化他說不必拘拘與下合也賽合注曰夏以禮義之教言夷以風俗言用夏變夷原爲陳相不善變張本非卽指陳良也陳良亦是用夏變夷此則旁意耳徐儆曰此

處說周公仲尼之道後昔者節是與仲尼相應魯頌節是與周公相應翼注曰未能或先只是齊等非反不及良也張彥陵曰孟子責陳相之倍師正辟許行之不可學並耕之說之不可從也前後只一意吳因之曰陳良楚產六句不重揄陳良之爲人

只見陳良不可倍而倍之者重得罪於名教耳

昔者孔子沒節蒙引做三段看一言眾人不倍師一言子貢不倍師一言曾子不倍師存疑又作四段看言三子亦不倍師敖英曰古者師死心喪三年子貢乃有廬墓之舉所謂賢者過之也故山之於伊川勉齊之於晦庵皆不聞有此徐巖泉曰門人尊有若自言行气象上說曾子直指心體說濯以江漢無一毫濁污也暴以秋陽無一毫障翳也總是一疵不存萬理明淨故曰皜皜而不可尙此是承上結語翼注曰濯之潔無一毫污染暴之幹無一防濕气

也兩諭總是一意俱見得聖心一疵不存天然潔白處不必分潔屬江漢白屬秋陽作文但據字義影切爲分別而大意無別斯得之矣蓋潔字屬江漢可也而白字難屬秋陽若光輝字屬秋陽亦略差況可以明著屬江漢乎又曰本文原不以江漢諭聖徳而以江漢所濯言聖徳原不以秋陽諭聖徳而以秋陽所暴言聖徳江漢二句畢竟是諭皜皜二字則是假借形容淺說明江漢二句翼注謂是諭聖人之心體此偏也注中明謂是言夫子之道徳道徳則自兼內外矣

今也南蠻鴃舌之人節

吾聞出於幽谷節翼注曰幽谷節有以上二句純就鳥說下二句就人說者折衷云且就白文一滚提過下以正意發之陳良中國之學猶喬木也許行南蠻之教猶幽谷也倍良學行是下喬木而入幽谷去髙明而就卑暗吾所未聞而聞之子矣據折衷之說蓋欲以白文專就鳥說而正意則補在言外此說是也直解亦如此

魯頌曰節張侗初曰戎有塞外之戎獫狁是也有中國之戎淮夷徐戎是也張彥陵曰大抵此五節只是說他變得不好了一句括盡大意故未以亦爲不善變一句結局

從許子之道節佐案曰此便是剖斗折衡而民不爭之說吳因之曰說个市價不貳國中無僞見君𨿽並耕而得以自暇𨿽與百工交易而不必於憚煩也孟子辟之云云已不暇治國家況暇並耕乎如此立意亦好按因之說比淺說較勝淺說附後附淺說曰陳相又曰許子之道如並耕之說𨿽不可從然豈無一二之義而可從者乎從許子之道則云云張彥陵曰按日中爲市始於神農故許行倡齊價之說正欲舉世只爲其粗不爲其精相安太朴巧僞不生與並耕之說只是一意無非欲混君子野人於無別耳又曰通節以市價不貳句爲主無僞不欺俱根不貳來此不獨爲許行置辧且見已所以從學之故似有可原沈無回曰精粗同價亦自有說彼正謂使舉世但爲其粗不爲其精相安太朴巧僞不生焉耳不知三代以下之天下不可以結繩垂裳之治治之也

夫物之不齊節徐儆曰許行始托神農並耕之說欲齊人也而不知人有大小之等不可以相兼繼托神農市價不貳之說欲齊物也而不知物有精粗之殊不能以同價張彥陵曰物之不齊由造化所生有參差人力所成有工拙賽合注曰亂非禍亂卽下相率爲僞是也彥陵又曰相率而僞正反國中無僞之說惡能治國家只就相率爲僞上見得又曰屨大小同則賈相若是許子猶知有大小也巨屨與小屨同賈則假借言之以明精粗之難混耳獨言屨者緣許行是个捆屨的人故就其明者通之吳因之曰荀子解蔽篇墨子蔽於用而不知文謂墨子欲使上下勤力股無胈脛無毛而不知貴賤等級之文飾也卽此推之則許行並耕之論亦是祖述墨子但行者姦僞之尢又逃墨而逺托神農以求伸其說於天下耳孟子辟許行正是辟楊墨只一个圈子

墨者夷之章總防張彥陵曰一本二字通章骨子仁孝二字通章闗鍵沈無回曰人以本生愛因本立本一則愛自不能不差等此人心自然不容己處故孟子以親其兄之子五句解書詞非愛無差等之說又以天之生物三句破墨者愛無差等之非下節又以上世埋葬之禮言者正就人心之不容己者挑動之使知本之至一而無二也夷之受病在愛無差等一句愛無差等則施由親始亦只施得此無差等之愛耳所以爲二本若只說施由親始便與吾儒立愛自親始無異

異者夷之節

他日又求見孟子節張彥陵曰不直二句乃一正一反之詞盡言以相正固是辟異端之言然且莫切儒墨上說下文方云夷子墨者翼注曰我且直之且對未遽見說又曰夷子葬其親厚是他一防良知不泯滅處孟子卻以所貴所賤顚倒詰他正欲發其良心而動以一本之恩使知兼愛之非耳然而夷子葬其親厚二句與百姓皆以王爲愛也同一法

徐子以告夷子節吳因之曰若保赤子句便要露愛無差等意在下段始歸重在施由親始句又曰施由親始始字𨿽似有先後亦不可便謂厚其親如何便宜厚葬其言亦自相矛盾但此亦還是他好處故孟子不攻其說之矛盾而獨攻其病痛之所在夷之自相矛盾處防引謂其施由親始則又略有親疏之辧與所謂兼愛者矛盾也存疑謂其施由親始如何便宜從厚則又與厚葬者矛盾也二說宜兼用附賽合注曰𨿽有援儒入墨推墨附儒兩項然上儒者之道三句又是喚起之則二句之則二句自以己意解書以自釋也中閒語脈相連不可截作兩平對看援儒入墨推墨附儒意須總補在後方見圓融以之則二句爲釋書詞者此謬本於防引而淺說翼注俱從之斷不可用存疑說約皆說得甚明朱子曰天之生物有血气者本於父母無血气者本於根荄皆出於一而無二者也惟其本出於一故其愛亦主於一蓋一體而分眷戀之情自不容己自是之外則因其分之親疏逺近而愛有差焉此儒者之道由親親仁民以至愛物而無不各得其所也今夷之謂愛無差等則不知此身所從出而視其父母無異路人𨿽其施之先後稍不悖於正理然於親而謂之施則亦不知愛之所由立矣非二本而何哉且何止二本蓋千萬本也賽合注曰且天之生物且字根上來謂書之所言吾固不暇詳辧且以天之生物言之本者物之所從出也待其親如路人則親是一本路人又一本故曰二本惟其二本故忍以薄爲道而不顧耳如達一本之說則其用愛必有分矣四書脈曰天之生物三句是從生人之始說起以天理明一本之義蓋上世節是從葬親之始說起以人情明一本之義道得天理人情沈痛悲切宜夷子之聞言而悟也

蓋上世嘗有不葬其親者節吳因之曰深明一本只到反虆梩而掩之住掩之誠是三句則又因上文而推廣之然亦須根一本意來見上古掩親者情動於一本如此則仁人孝子獨切一本之愛必以厚爲道矣旣明一本之意又復及仁孝云云者正欲見厚葬乃仁孝之所爲而以此進夷子耳莊忠甫曰墨氏以禮者忠信之薄而聖人之僞故孟子舉上世禮教未起之時人心本然之仁孝以覺之見禮之非彊作也李九我曰上世事大都是渺茫憶度兩蓋字俱想當如此之詞四書脈曰上世之委親於壑非忍棄之也禮制未起不曉如何殯殮沒柰何姑置諸此他日過之非偶然經過分明旣委後不忍忘復往過低回卽此便見天性之切賽合注曰非爲人泚此一本之情誠發於中下歸掩之者一本之事速盡於外使非一本則乍見之初胡爲有是泚旣見之後胡爲有是掩耶又曰注中兩个他人勿混一樣看非爲他人之他人對己而言在他人之他人對親而言四書脈曰蓋歸字有急急之義掩之誠是句是起

下語四書家訓曰掩之誠是是字謂當然也就上世言則孝子仁人句推開就後世言掩之誠是也此句口气猶治安防云使管子而愚人也則可管子而少知事體若竟作實說則無味矣沈無回曰上世人之掩與夷子之厚葬其親皆是發於一本處掩之誠是則厚葬的誰說他不是知厚葬之爲是則愛無差等之說不攻自破矣賽合注於末節補說曰今夷子知厚葬其親似有合於仁人孝子所爲而不昧於一本之理者乃謂愛無差等而惑於墨氏二本之教謂之何哉極爲得體

徐子以告夷子節沈無回曰憮然爲閒四字有昏暈初醒稍定始能言之意吳因之曰命之矣須要模寫恍然悔悟而深以孟子之言爲然意但直說教我云云便不得憮然景界

四書講義困勉錄卷二十八

欽定四庫全書

四書講義困勉錄卷二十九

贈內閣學士陸隴其撰

滕文公下

陳代曰不見諸侯章總防陳代亦知孟子非急功名但欲其急於救世耳然孟子謂其以利言者蓋急於功名固是以一己之利言急於救世亦只就天下之利害上說壊天下之名節救天下之生靈亦君子所不爲也況旣壊名節則亦必不能救生靈乎君子亦有時似小屈而大伸者實亦義之所在非屈也圈外注言使不卹其去就而可以行道孔孟當先爲之矣此亦是就淺一層說

陳代曰不見諸侯節四書脈曰宜若可爲是陳代解志意附麟士謂周制十寸八寸皆爲尺以十寸之尺起度則十尺爲丈十丈爲引以八寸之尺起度則八尺爲尋倍尋爲常是故十尺曰丈而又有八尺曰尋之說今小尺當官尺八寸者亦舊制相沿非妄起矣說見禮書

昔齊景公田節此節言義不當如是且夫枉尺以下則言代言利之非不可以齊景公節爲應首節不見諸侯五句且夫枉尺以下爲應枉尺直尋之言蓋不見諸侯五句內已有枉尺直尋之意注須善看張彥陵曰不防二字是活句是了死不顧利害不是說定要死

且夫枉尺而直尋者節梁無知曰此節提出一利字陳新安謂見諸侯本非小節極是然孟子此處亦

姑未辧此意只是言義之不可少屈利之不可或徇至且子過矣以下方兼此意大全朱子援天下一條當屬白文且子過矣之下翼注曰枉尋直尺如大壊名節而小就功名之意亦可爲與還是不義而不可爲非不利而不可爲也戊戌墨卷多是就得不償失並違其計利之初心說惟程文得之

昔者趙簡子節張彥陵曰前引虞人明不可往見之義後引王良明不可枉尺直尋之意總是一意反覆語气直到如枉道而從彼何也住葛屺瞻曰彊而後可不過欲以自見其微才爾要之執藝之徒未聞大道露才巳則亦無足怪矣在良則可在士君子則不可翼注曰小人二字只在不善射上見

禦者且羞與射者此節四書脈曰比而得禽獸二句是推其羞與爲比之心若丘陵暗指枉尺直防賽合注曰大則以王小則以覇丘陵禽獸耳

又焉用之翼注曰彼指諸侯說徐儆曰枉己未有能直人言非但枉尺直尋亦非但枉尋直尺其勢必至徒枉而無所直蓋枉者原無直之理也夫枉己卽能直人於義理尙且不可況枉己必不能正人其不當言固益明矣翼注曰直尋之直伸也直人之直正也二字不同意實相因直人應王伯說如伊尹伐夏救民以正天下如管仲亦云一匡天下皆是直人處人字兼得君民然渾然爲得不見諸侯非小節此不但在利害上方有此意但上文孟子未暇及此意至且子過矣以下方兼此意耳

景春曰章總防四書家訓曰儀衍所恃在權勢孟子所恃在道徳主持自我俯仰從人卽所謂以順爲正也

景春曰節新安陳氏謂二人皆破六國之從以爲衡者然按史記犀首常佩五國之相印爲從長又按趙注張儀亦合從者也則固不必專主連衡說也張彥陵曰【闕】

正是景春以二子爲大丈夫處

四書脈曰【闕】

兵說進而他國諸侯懼一有安居之心則以罷兵說進而天下戰爭禍息以一人系天下之安危春稱二子爲大丈夫正爲此也

是焉得爲大丈夫乎節附蒙引丈夫之冠也父命之引禮全在女子之嫁云云夾帯此一句按此說固似是然孟子說丈夫一段正見丈夫且不爲何論大丈夫也非全不重也只言父命之而不及命之之詞者以下有女子一段可反照也四書脈曰戒之又在命之外翼注曰以順爲正二句但就女子說下補儀衍附蒙引曰以順爲正者妾婦之道也看本文及書注此二句似乎是孟子之言然問諸讀禮者則謂此二句皆是禮言按蒙引太拘禮【闕】𨿽或有之然此二句只作孟子自言爲妥存疑得【闕】說從蒙引不是賽合注曰禮在無違夫子止末二句還是孟子言

居天下之廣居節管登之曰居廣居立正位行大道不得志則獨行之道徳也得志與民由之功名也不淫不移不屈气節也三者不備不得謂之大丈夫功名气節二者從道徳中出便是眞丈夫不從道徳中來便是僞丈夫論來仁禮義俱是本於心而達於事然分言之則三者自有存心持身處事之別玩大全朱子則居廣居是三句之主然口气只是三平朱子是論道理如此四書脈曰此性萬善包羅四端咸備胞與民物覆載八荒何廣也按脈是兼心之徳愛之理講廣居存疑只主愛之理言未知孰是姑俟再定翼注曰大道道字是路字下獨行其道道字是道理兼三者言又曰居天下之廣居不可提起廣居後講居字須云人孰無居而所居乃天下之廣居方見得大丈夫之大處下二句亦然重在廣正大字及天下字不重居立行三字廣居三句猶云尊徳樂義與儀衍之恃權勢相反得志五句猶云則可以囂囂矣與儀衍之俯仰從人相反志有得有不得之時道無行不行之日故我自有道我可獨行原不借之人以行亦安往而不得志哉四書脈曰與民由之𨿽說是必與斯民共居廣居共立正位共行大道只推其所居以涵育天下推其所立以範圍天下推其所行以化裁天下卽是與民由之之意四書家訓曰得志二句見他受用此三者處富貴

三句見他受用此三者之雄壯不可磨滅處得志不得志內掲出三个大闗頭來說附大全辧芑山張氏苦苦說廣居正位大道不可分配仁義禮敢於背朱子可笑

周霄問曰章總防沈無回曰周霄全在進取上論孟子拈出一道字便見汲汲皇皇無非爲道與答陳代同意

周霄問曰節四書家訓曰古之君子仕乎霄豈不知蓋將欲以難仕諷孟子故先以仕詰之耳徐儆曰皇皇如也連出疆必載質讀是以未仕者言三月無君則弔以己仕而失位者言賽合注四書脈四書家訓皆云無君俱就先有位而後失位者說翼注曰俱屬孔子合注曰出疆就是失位之初不可認做三月後事惟其三月無君則皇皇如也所以出疆必載質庶不至於三月無君矣無君俱指先有位而後失位言見已仕失位尙且皇皇而弔則未仕者豈不爲見用圗也翼注曰弔作自家憂戚之意亦便兼他人之弔說亦可

三月無君則弔兩節張彥陵曰諸侯耕助四句是禮文出記祭義下四句是孟子解禮惟士無田二句是禮文出記王制下又是孟子解禮又曰無田不祭亦仕中之一義非謂君子之急於仕專爲祭也孟子特引禮文證失祭之足弔耳而道不行之弔又可知也亦不足弔乎亦字最可味注黍稷曰粢而周禮鄭氏注以稷爲粢未詳孰是惟士無田趙岐注作圭田解麟士取之殊拘大全辧芑山張氏曰失位不祭須想他孝不能殫卽忠不能伸處不能以身任仕使我親生我之身無補於世所以不能宴然若硬說失祭則未仕以前豈無所以致孝於祭況必欲得位而後致祭不得位則弔則終身不仕如顏閔諸人將遂不得爲孝子有是理哉王制曰士有田則祭無田則薦何必專患無田

出彊必載質兩節四書家訓曰霄問才出疆便載質亦是急於仕了與前問同意上節急仕之意已明了出疆載質一問亦盡不必但霄意欲盡發孟子急仕之意以爲下文辧難之地故不卽折之而又有此問此處文勢與許子必種粟節一般

晉國亦仕國也節賽合注曰未聞仕如此其急如此二字兼則弔載質言君子暗指孟子難仕暗指不見諸侯湖南講曰難仕【闕】爲一身名節枉己者未有能正人亦總爲拯濟天下【闕】以成就其皇皇之念耳四書脈曰古之人孟子自寓

後車數十乘章總防吳因之曰彭更以爲泰暗指無功說至無事而食云云則意已盡露矣孟子以爲非泰暗指有功說至入孝出弟云云則意已盡露矣然彭更復以爲論其功𨿽不容掩論其志本不在食要亦不必食也總是不欲食士意孟子則以爲但宜論其功不宜論其志安得以志而掩功也總是不可不食意須知末二節卽申士無事兩節意非判然兩層要之通章大防只是士有大功而不可不食之以報其功一言以蔽之矣

後車數十乘節賽合注曰後車三句𨿽泛言之其實暗指孟子非其道四句當抑揚看重舜一邊傳食如驛傳之傳泰字猶云過分大全辧少墟馮氏曰從者是弟子如從者見之之類蓋孟子爲賓師講學列國有數百人從之非馳驛以行儀從如此其盛也傳食如齊餽兼金居鄒季任以幣交平陸儲子以幣交之類非乘傳以行廩給有一定之數也後車卽是弟子之車非孟子的輜重

士無事而食兩節賽合注曰子如通之下宜補云如通功易事則寧獨男得衣女得食已哉舉凡梓匠輪輿有功於器用者皆得食於子矣張彥陵曰於此有人焉一句極重蓋吾道值大明之時卽繩趨尺步不見所系之重今異端蜂起邪說橫流此乾坤何等時節乃有人焉起而擔當世教其功之大何如又曰守如固守之守有防閒之意在當時邪說橫行幾把先王的道理決裂殆盡故欲守之以等待後之君子煞有辟邪衞正工夫孟子實皆自任守正所以爲待無兩意沈無回曰守字待字俱要理防楊墨沸騰仁義充塞有攻而後有守也天下不歸楊則歸墨當世之學者不足恃而後待後之學者此便是繼往開來先王之道不外仁義守與待卽在入孝出弟上見四書脈曰孟子非爲食辧恐天下不知君子之功便忽其道而不尊要看本文尊字輕字並不曾言及食字只見君子之功當尊而不當輕也

梓匠輪輿節翼注曰子何以其志爲哉三句指定君子說勿泛四書脈曰且子二句又就平日泛論以詰問他

有人於此節吳因之曰且子食志乎至曰否主意只要引到子非食志食功二句耳然非食志食功二句又只是申明子何以其志爲哉二句意見平日本是論功不論志安得待士乃論志不論功耶又曰孟子凡遇辧難攻擊處必窮極其詞得他口中語而因用反詰之故理勝詞雄人不得不屈陸實甫曰食爲報功而設只以功論不以志論士亦非以功計食者但守道在身必要人尊崇向往然後不湮沒若謂其浼已而望望去之將使人疑而生畏何以爲守道哉孟子特借功以折更耳管登之曰士之後車數十從者數百其論實起於戰國之說客故彭更泰之病其無事而食此言良是然孟子所以安之者以其功足以當之耳卽孔子今也純儉吾從眾之意有孟子之道則可無孟子之道則不可登之全文備錄湖南講管東溟曰士之後車數十乘從者數百人其端實起於戰國之說客旣乖孔聖之矩亦非淳古之風故彭更泰之以無事而食爲不可此言良是然孟子當是時亦有大不得已之苦心在何者七雄爭彊之日君以畏士之心下士士以要君之迹傾君此時欲盡反逰士之習如孔子之羣十哲駕一車以棲棲乎絕糧伐木之迹必至矣則何如避世不出之爲髙如不能恝然於世欲乘事半功倍之防拯民塗炭乎則逰士已作先茅未有能盡去其資而以徒步委身萬乘之主者也故爲斯道斯民計莫若乘時君一防下士之虛意而亟實之又借策士一時傳食之餘焰而徐反之萬一有遇猶可以湯武之仁政小試於天下此車從之所以不可盡屏餽金之所不能盡卻也後世盜名盜利之徒皆以傳食爲口實而巢穴於其中初但竄迹於習詩文之山人中後兼濫迹於講理學之士夫中矣其觴皆自戰國橫議之處士濫來也天下之傳食者多而亂臣賊子必起矣不然亦釀黨錮濁流之禍吾不得不爲世運憂之

宋小國也章總防吳因之曰【闕】一興師動眾也用之除殘去暴則爲王借此以淩壓列國爭衡天下則爲伯宋原只欲伯本非行王政孟子欲分別王伯之辧故通章口气𨿽只言王政無敵而言外本防實重在宋未嘗行王政末節不行王政云爾一語甚不可忽翼注曰湯武對看歸重末節四書脈曰此章主

意只在不行王政云爾一句勿以末節爲望宋行仁𨿽說宋不行王政亦是所以望之然口气內則無

此意看來此章與取燕章俱要見不畏人意

宋小國也節四書脈曰此行王政就徵伐上言翼注曰滅滕伐薛敗齊楚魏之兵似是奮發有爲欲削平亂略混一區宇之意故曰將行王政只淺淺在用兵上說

湯居亳節四書脈曰問其不祀先祖而遺牛羊往耕非重湯之事葛也所以正葛之罪而見湯之徵葛非無名之師葛伯率其民半節全要發童子無罪而葛伯故行暴虐殺之之意方見湯師爲伐暴救民之師有童子以黍肉餉重在體君之心說呂東萊曰王者恐天下之有亂伯者恐天下之無亂如狄以閔之元年伐邢其後二年而齊始遷邢於夷儀狄以閔之二年滅衞其後二年而齊始封衞於楚丘齊威之卹二國必在於一年之後者所以養其亂也觀此則湯之憫葛伯何等用心眞天地不棄一物之念

爲其殺是童子而徵之節匹夫匹婦大全蒙引存疑淺說俱無明文而說約直解賽合注則俱主童子之父母說

湯始徵節賽合注曰湯始徵二句本其始而言意已在上節了此宜重十一徵句無敵於天下且虛東面以下正是無敵處又曰爲匹夫匹婦復讎曰不止不變曰誅君弔民皆湯王政處故四海之內望以爲君而大國無有惡而伐之也

有攸不爲臣節四書脈曰有攸不爲臣不必指爲周臣其助紂爲虐便不是爲人臣的道理按注是明指爲周臣似與腄庵說不同然實相發明張彥陵曰有攸不爲臣指助紂爲虐而不爲周臣者著其荼毒士女之罪見我武興師之由又曰紹我周王系士女之言我親之之詞大邑周尊之之詞翼注曰其君子是商之臣以迎其君子是周之將帥其小人是商之民以迎其小人是周之卒徒所以然者以武王救民於水火之中取其殘民者誅之而已此是以推原文法倒解書詞近日汪搢九說云而已矣三字全是透醒民情恱服除能行王政外更無他故非謂周王於救民取殘之外無多事也此說殊謬玩注則而已矣三字明是在周王身上說賽合注曰曰綏士女曰救民水火曰取其殘者是武王行王政處故四海之內皆望武之爲君而大國無有惡而伐之也

大誓曰節張彥陵曰引太誓只重則取於殘一句所以證取其殘之說也賽合注曰於湯有光蔡傳所【闕】王弔民伐罪於湯之心爲益明白於天下也舊說【闕】與湯同有休光亦說得不妙

不行王政云爾節張彥陵曰不行王政云爾是直斥之詞齊楚𨿽大句正是抹煞他那小字賽合注曰此節正是辧其不得爲王政乃歸重處全無勉宋意四海對齊楚看望字對惡字看爲君對上伐字看言宋特不行王政如湯武王云爾苟眞心實意是伐罪弔民而行王政如湯時雨之師如武水火之救則四海之內翹首企踵如夏民無罰之望如殷民見休之想願奉爲共主齊楚𨿽大又何足畏哉惜宋不能然也

孟子謂戴不勝曰章總防張彥陵曰君心向善在賢人眾多處得力然亦須當路者有知人之明有用人之量不勝知進賢以傳其君矣而未知廣求賢才以成正君之功此處不病於明必病於量故孟子從而廣之

孟子謂戴不勝曰節張彥陵曰設諭以起下文專與久兩意並重下文一薛居州且不能專矣何論久也

子謂薛居州節四書家訓曰在王所兩段還是論理且圓活逓過到一薛居州二句方著實歸責不勝身上翼注曰長指老成幼指新進陸實府曰太甲攺徳一伊尹髙宗中興一傅說須知當日只是伊尹傅說爲主耳其實非一人也莊忠甫曰欲輔王於善者必先使王無爲不善欲使王無爲不善者必使王無與爲不善故將明揚側陋者先宜肅淸君側若用姑息調停之說而使忠佞同朝賢姦共柄其究也小人日親君子日疎疎不勝親則善不勝惡而君卒爲蠱惑而已此一傅眾咻之說也卽不勝之身且未知所以自立如薛居州何哉此意固是然亦不可偏用若說欲使王無爲不善者必先進王於善亦無不可也

不見諸侯何義章總防賽合注曰通章是个不見諸侯之義段幹木節言過陽貨節言中曽子節言不及當依注三平看然其實上下文勢相承大防謂孔子禮義之中正也段幹木泄柳執不爲臣不見之義而過者也脇肩諂笑未同而言昧不爲臣不見之義而不及者也總注解盡停當新說不依總注謂首節因問而言不見諸侯之義是綱以下詳明其義之所在是目不可以中正過不及言予謂此說有何意味須依朱子總注爲是附翼注曰不爲臣不見主自重說此句一章之大防下二節勿以太過不及中正立意總是明不見諸侯之義若謂段幹木泄柳皆守不臣不見之義者但已甚耳孔子不爲己甚然亦必先而後見不先則不可見也按翼注此條卽賽合注所謂有何意味者背注不可從蒙引謂不可泥總注界然分爲三意此非以分爲三意爲不是也蓋欲以三意相承說耳蓋總注是撮大意講

不見諸侯何義節賽合注曰醜之問暗指孟子見者乃是往見之張彥陵曰緣古以爲例

段幹木逾垣而辟之節

陽貨欲見孔子節賽合注曰大夫有賜於士三句【闕】貨見得禮之所言如此又曰當是時三句是孟

子斷其可見劉上玉曰尊重孔子固是孟子家法然亦在引證中耳非正主人若又因下曽子子路是孔子之徒逐事紐串生出支節益不必也附蒙引曰一說當時陽貨若不瞰其亾而先加禮焉孔子豈有瞰亡往拜而不見之也耶言一定見之也按賽合注謂此說牽彊極是蓋饋孔子蒸豚便是先來加禮了此不是假設之辭

脇肩諂笑節吳因之曰脇肩節講二子之言處先要說得鄭重須含深惡痛絕之意躍然言表則下文由是觀之云云方有情蓋下文語意全在上文種根此等處全要理防姚承庵曰脇肩諂笑欲得權豪之心費多少精神打防故曰病於夏畦未同而言者不能無愧於神明獨覺處自赧赧然其見於詞色當時叩見王侯者大抵皆是此狀翼注曰脇肩諂笑未同而言不必指定見諸侯大扺是趨權勢者又曰赧赧是良心難昧處然卽此明知可恥而明自蹈有不可曉解者故曰非由之所知吳因之曰由是二字最有意味當初枉尺直尋之人只爲看得區區名義不甚緊要卽如色笑假人未同而言都是應世小節何害通融乃二賢或比之夏畦或病其赧赧則是吾身有不可毀之亷隅世俗有必不可由之徑竇故曰君子所養可知己矣然不曰所守而曰所養知非以气節爲髙者也因之爲此說者蓋欲以曽子子路與段幹木泄柳對看也不知段幹木泄柳亦可謂有所養但其所養有不同耳況此節只重在不淪於污賤正不必如此說大全蒙引存疑淺說亦俱無此說賽合注曰一說由是觀之二句當推開本文原是君子之所養不是二子之所養當與君子亦仁而已矣君子之所爲眾人固不識也之君子一例暗作自負說此說𨿽通然與注背只從注爲當四書脈曰所養就持身正大立心先明言不肯往見意補在後

戴盈之曰章總防張彥陵曰通章以非義二字作斷案而知字速字意俱重蓋因其明而激之以勇也

戴盈之曰節翼注曰何如二字自謂更張有漸意今有人日攘其鄰之雞者節

如知其非義節劉上玉曰不必說到來年未必已得成等話卽來年果已其如眼前非義何

外人皆稱夫子好辧章總防張彥陵曰君父二字是通章大綱領仁義二字是通章大關鍵不得已三字是通章大樞紐不必說一代難於一代但孔孟窮而在下其勢又難於禹周耳附四書脈曰此章不得已意在懼字看出開首說儆予便是千聖身任世道挽回治亂機軸故孔子懼孟子懼以至亂臣賊子懼天理常存止此人心不死耳按此亦不差但前說儆予意不如此爾

外人皆稱夫子好辧節賽合注曰何也之問爲何故好辧也張彥陵曰公都子說孟子好辧病在一好字孟子說个不得已便見得不是好天下之生二句是不得已之故翼注曰天下之生久矣如雲自有生民以來非一日矣兩一字見循環意惟治亂循環則撥亂而反治者責在聖賢所以予不得已也張侗初曰聖賢若不擔當天下之生機絕矣注反覆相尋雲峯胡氏則謂是气化人事之反覆相尋徽庵程氏則謂是气化之盛衰反覆相尋人事之得失反覆相尋二說不同當兼用存疑謂气化人事原不相離覺不妥蓋气化人事有相離者有不相離者治亂所因或自气化之盛衰而不闗人事或自人事之得失而不闗气化亦或二者俱有蒙引及慶源輔氏之說是也但輔氏謂洪水之災盡由气化亂賊之懼盡由人事則亦未見得又蒙引所謂二者俱有者又有二項有二者適相值而俱有者亦有相因而俱有者或气化先盛而人事之得因之或人事先得而气化之盛因之玩雲峯胡氏說可見又玩章末東陽許氏說則孟子此章重在人事蓋气化之盛衰而不闗人事者固不必論矣若夫气化先盛則須人事承當之气化方盛則須人事以符合之气化未盛則須人事以挽回之卽使气化無可承當無可符合亦未可挽回而亦必賴人事以爲之厎柱又按气化亦未嘗不重如人事未得則气化有以開之人事方得則气化有以合之人事旣得則气化有以應之但孟子此章之防則不如此禹周孔孟之治亂俱不可指實曰此是气化此是人事此是气化人事相兼蓋可見者人事而不可見者气化故此皆不可以懸斷也附存疑曰小注輔氏說堯之亂純是气化孔孟之治純是人事其餘气化人事相兼愚謂气化人事原不相離堯之洪水𨿽是气化亦由前此人事未修是未嘗無人事孔子之作春秋孟子之息邪說𨿽是人事亦由天生大聖大賢以開萬世之治气化決未嘗無按存疑之意蓋謂但生得聖賢出來撥亂爲治卽便是气運之隆此固未嘗無理但生聖賢之气化與治亂之气化似又不同集注所指似在此不在彼

當堯之時節吳因之曰當堯之時八節是敍事體昔者禹抑洪水四節是議論體敍事處卽便隠隠是个不得已之意了但未明露出至議論處始明白闡發之通章緊把不得已三字體貼乃得口气張彥陵曰爲巢爲窟正是民無所定洚水者洪水也不徒訓字蓋云此所謂警餘者卽此則其爲害之大可知警餘二字𨿽不可謂不重然只要見洪水之爲害大不重聖人之懼災上此誤本雲峯胡氏大抵因當時人只知堯時有洪水而不知洚水之名故又著洚水者洪水也一句不然則只引洚水警餘一句足矣

使禹治之節此節斷宜依瞿昆湖墨掘地二句是用功水由地中行以下是成功水由二句本掘地句來險阻二句本驅蛇龍句來險阻句只是過接語不重然後句總承上兩段但當以治水爲主而蛇龍帶言勿平看耳存疑淺說殊說得牽彊存疑附下附存疑曰上曰掘地而注之海驅蛇龍而放之菹下只曰水由地中行不復及蛇龍者蛇龍之害本緣洪水故特歸重在水上水由地中行承上謂禹掘地而注之海驅蛇龍而放之菹然後水由地中行不復泛濫卽今江淮河漢是其處也四書家訓曰惟掘地而注水於海蛇龍自放之菹若驅之然非眞驅之也王觀濤曰江漢南條之水河淮北條之水味是也二字是指今日安流者以見當時禹功當以治水爲主蛇龍鳥獸俱帶說賽合注曰鳥獸卽蛇龍之類

堯舜旣沒節四書脈曰聖人卽堯舜道卽仁民育物之道衰是不明不行宮室卽民居暴君至又作是人害禽獸是物害賽合注曰壊宮室棄田卽暴君害民之事李貞庵曰邪說暴行相闗蓋欲行暴行者必有邪說糊塗了个理義然後暴行始作此指在下者言又字方有著落邪說暴行蒙引推開看極是存疑雙峯俱云卽指上文壊宮室棄田宅不妥存疑附下附存疑曰邪說暴行只是上面壊宮室棄田故下只曰園囿污池沛澤多而禽獸至曰又作是對前一治說言至此又一亂也邪說暴行蒙引謂通上下而言翼注四書脈直解賽合注則俱云指在下者似元直捷今姑從蒙引翼注附下附翼注曰邪說暴行當指在下者言亦由暴君無道揆也賽合注曰此邪說暴行當時不由禮義中國而夷狄者故後面說周公兼夷狄翼注曰沛卽園囿澤卽污池合注又曰有園囿則沛多有污池則澤多而禽獸

至顧亂猶未大也及紂之身天下又大亂人害益熾而夷狄且亂華矣物害益熾而禽獸且偪人矣徐儆曰孟子欲說楊墨之道率獸食人故當堯之時段下蛇龍居之句此禽獸是蟠據而害人者堯舜旣沒段下沛澤多而禽獸至句此禽獸是招致而害人者太尖巧

周公相武王節翼注曰誅紂至五十是除人害下句是除物害誅紂一頭奄是紂之助飛亷是紂之幸五十國是紂之黨三平看張彥陵曰驅虎豹一句以紂豢飬言張南軒曰驅虎豹犀象而逺之放龍蛇於菹不是將來俱滅絕了防之毋令民害而已此並生之意賽合注曰天下大恱恱其無人物之害陳伯玉曰書意文武並重引來側重武王些而本防則歸功周公相武耳顯承佑啟皆是道之不微處翼注曰文謨之顯武烈能承之而佑啟後人者皆周公之力也盧未人曰上文所言是兼驅之功引書又是制作之功附蒙引曰引書以明一治之功如此其勝也不可依近時講家說天下大悅是治功大慰於當時書曰云云是治法垂於後世作兩意看非也附存疑曰書曰丕顯哉文王謨丕承哉武王烈云云只是說上戡亂之功按蒙引存疑俱與淺說不同似亦有理姑存之以

俟再定

世衰道微節賽合注曰世衰道微不平道微世便衰矣四書脈曰邪說俱從上不正來張彥陵曰邪說暴行有作卽是道微邪正不兩立也有作承上文一治來與又作不同殺父殺君正是暴行然必造出一種行權通變的說話此便是邪說竊謂暴行不止是亂賊但亂賊其尢者耳若如後荊川謂春秋無一句不爲亂賊而作將亂賊推開看則謂暴行専指亂賊可也

孔子懼節四書家訓曰孔子懼懼上簒弒之禍不可長也此皆由天子之事不明以至於此故作春秋以明天子之事附四書脈曰玩懼字直是警餘一脈傳之孔子而倍惕按此亦不差但前說警余意本不如此耳翼注謂新說天子之事不作托南面之權說只是還大權於天子意最妥卽髙中之意然所謂還大權所謂尊周室者如何還之如何尊之亦仍是托南面之權矣夫子之托南面與伊周之放攝同一例也且又只明其事而已未嘗行其事也𨿽托何傷大全朱子謂春秋只是直書其事恐亦是其未定之論賽合注曰此節重春秋天子之事句正見其寓王法以誅亂賊而爲治處孟子引知我罪我之辭只以明春秋天子之事而誅亂賊意已包在天子之事內矣四書脈曰知者罪者𨿽不同而要皆有警於人心矣重在都有所警上不重在罪我而未盡知也人心有所警畏便不敢爲亂非一治而何唐荊川曰吾意當時簒弒之人必有自見已之爲

是而見君父之不是處又必有邪說以階之如所謂邪說作而弒君弒父之禍起者春秋特與辧別題目正其爲弒如州吁弒完一句卽曲直便是了然曲直了然卽是非便自分曉亂臣賊子其初爲气所使昧了是非遂迷卻本來君父秉之心是以其時惡力甚勁於此之時刑戮且不顧又何暇怕見書但有人一與指防是非中其骨髓則不覺回心一回心後手腳都軟便自動不得蓋其眞心如此所謂懼也懼與不懼之間是忠臣孝子亂臣賊子之大機括反覆如翻掌大易之所辧而春秋之所以震無咎也如善醫者下鍼中其竅穴則麻痺之人卽時便知痛癢春秋一言中卻亂臣賊子痛癢處卽亂臣賊子便自回心是以能懼春秋如化工言隨機提醒人也舊說以爲亂臣賊子懼以見書而知懼則所懼者是有所爲而非眞心且其所懼能及於好名之人而不及於勃然不顧名義之人以爲春秋書其名脇持恐動人而使之懼此又只說得董狐南史之作用而非所語於聖人撥轉人心之妙用且如其說其獘將使亂臣賊子彌縫益密以逃名而避迹爲害不小善觀春秋者無如孟子亂臣賊子懼與春秋天子之事此數語眞得聖人微防當知春秋一部書無一句不爲亂臣賊子而作非特書弒君三十六條也

聖王不作節張彥陵曰是禽獸也截上斥楊墨立教之非下著楊墨爲害之大通節以處士橫議一句爲綱以爲我兼愛四字爲案以無父無君四字爲斷以禽獸二句爲結局又曰聖王不作二句相逓說下原橫議之由以主持道統者無其人耳又曰不息則不著正見得彼此勝負間不容髮處邪說誣民二句卽是申解上二句意玩是字自明賽合注曰由孔子來至於今聖王不作故無以肅王綱而諸侯放恣惟諸侯放恣故無以維世教而處士橫議又曰橫議與盈天下且就楊墨倡議說歸楊墨方是天下之人靡然從之無父無君猶未至於弒父與君至率獸食人人將相食則弒父與君亦有之矣注人皆無父無君以陷於禽獸此二句只貼得一獸字而大亂將起一句則總貼率獸食人人將相食二句玩達說自明淺說以人皆無父無君以陷於禽獸二句貼率獸食人而大亂將起一句貼人將相食殊謬自楊墨之道不息四句只承上無父無君說以起下食人此四句未便是食人翼注曰孔子之道卽作春秋以正君父之倫者故因楊墨而不著節末兩食字一例作相戕相賊意看在實事上說與上文誣民不同此是由誣民而推其害言之也顧涇陽曰墨氏言仁豈能有加於聖人之仁楊氏言義豈能有加於聖人之義乃被其充塞何也曰二氏倒邊做做得奇恰有一段精神能動人吾聖人隨時順應做得平也無可喜也無可驚人見之只如常所以收他不住相率去而之彼曰試舉看曰墨氏之仁至於摩頂放踵利天下亦爲之是甚麼樣慈悲聖人親親而仁民仁民而愛物反若多所分別然楊氏之義至於拔一毛而利天下不爲是恁麼樣淸淨聖人立必欲俱立達必欲俱達反若多所兜攬然故曰惡紫之奪朱惡鄭之奪雅豈惟亂之又欲奪之何者朱不如紫之艷雅不如鄭之濃也爲我兼愛之能奪吾仁義亦若是耳管登之曰春秋亂臣賊子之踵肩皆起於無父無君之一念而人心之有是念非根於爲我則根於兼愛從古及今學脈孰有逃於爲我兼愛之兩端楊墨特其中之斐然成章而爲民表者耳

吾爲此懼節賽合注曰先聖指孔子道卽君臣父子之道翼注曰楊墨指其人淫辭指其言害事者無父無君之一端害政者無父無君之大端也害則俱害不分先後又曰閒距放三字相映譬如賊自反侵須防守家當此是閒因拒敵驅逐此賊此是距放距放正所以閒也欲閒故距放距放故不得作徐自溟曰邪說自古有之自堯舜旣沒夏商間邪說暴行作春秋時邪說暴行作孟子時邪說又大作而爲詖行矣暴行在事上顯肆其邪而詖行則在心上陰溺於邪生心而政事之行處皆害正其行之詖也暴行之邪說顯故孔子以權書陰維之詖行之邪說隠故孟子以昌言顯攻之孔子在事上誅心孟子在心上證事孔子不辭罪我孟子不辭好辧皆是除邪衞正賽合注曰作於上須云設使不爲之距與放而使二子之說行則人心惑於爲我兼愛之說而作於其心矣作心字爲主害事害政皆本於心來又曰三个作字不同一指天下言一是心溺於爲我兼愛之說一是事偏於爲我兼愛之行程子辟佛氏出世之說尙未甚精雙峯以無父無君貼事以率獸食人貼政看來未是蓋其始有無父無君之事亦有無父無君之政其終也有食人相食之事亦有食人相食之政不分應爲是養气章蒙引謂有位無位皆有政麟士非之亦是看來此章則當如防引前說也四書脈曰味聖人復起不易吾言語意見得聖人必不以今日之言爲無益之辧不指生心四句鄕原章只在乎反經而此章說閒先聖之道專在乎距放蓋此章爲好辧發也

昔者禹抑洪水而天下平節兼夷狄防引只主眞夷狄言看來卽兼中國而夷狄者言亦似不妨

戎狄是膺節張彥陵曰戎狄無父無君楊墨也無父無君引詩不重周公上只申言楊墨之當膺而已之辧不容己耳

我亦欲正人心節張彥陵曰孔子以前的禍亂都在人身上孔子以後的禍亂都在人心上故孟子曰作於其心曰欲正人心要從他根本處拔除得盡吳因之曰自我亦欲正人心至承三聖一气相連勿斷以承三聖謂已拯人心之陷溺亦猶三聖拯天下之陷溺一般蓋把三聖形出自己維世的意思非謂繼往承先如予私淑諸人語意也亦欲二字從三聖來四句以正人心爲主而正人心又以息邪說爲綱人心不正所以邪說得閒而入邪說旣入行亦隨而詖矣詖行旣行於是互相倡和又有一段浮詞成一篇說話因之又曰據蒙引云正人心以息邪說蓋以正人心作息邪說之本也然據本文口气當把正人心另提起言因爲正人心故欲於邪說息之於詖行距之於淫詞放之蓋上文仁義充塞率獸食人所謂人心不正也惟人心不正故欲距楊墨放淫辭使邪說者不得作惟意在正人心故欲息邪距詖放淫此正前後相應處觀此則息邪距詖放淫爲正人心而設彰彰明矣按蒙引與大全是論道理如此若孟子此章本爲好辧而發其意自歸重在息距放也因之發得極透淺說謂正人心四者當平說下亦因大全蒙引而失之也不知大全蒙引只是論理之詞耳徐儆曰禹周公身任其責故不得不汲汲若亂賊楊墨何與孔孟而孔孟爲之懼所謂畏天命悲人事古來聖賢以一人之身擔當世界誠爲此也

能言距楊墨者節方孟旋曰孟子非懼已之力孤又望人之口舌以辟之只是引天下之人共爲聖人之徒見三聖之道人人可承無非正人心意也附存疑曰能言距楊墨謂其能立言距楊墨也

故曰有能爲此距楊墨之說附翼注曰能言距楊墨者是以言而距楊墨非但言此距楊三字也又曰注中發公其責於人之意最好又一說不

重公其責於人只以徒字應上節承字而足其意耳

陳仲子豈不誠亷士哉章總防張彥陵曰按此章原不責仲子以中正之亷亦不責他廢母兄之倫止就仲子一偏之操而推極言之以見其決非人之可爲耳翼注曰前三節言仲子不能充其操不是揭出仲子之操而斷其難充前段律以食槁壤飲黃泉匡章見爲太刻後段揭出以母則不食以兄之室則弗居此二句正是仲子之操執此以例其餘信無可居可食者矣故匡章不得復疑也又曰細玩孟子此章俱是反詞與許子之不憚煩同一機括本欲明相兼之不可反責以交易之爲煩本欲明母兄食室之當安反賁以槁壤黃泉之爲潔此文字最巧最深處

陳仲子豈不誠亷士哉節四書脈曰居於陵是亷其居三日以下是亷其食將取也張彥陵曰螬食實句不惟與世無競亦且與物無爭又曰仲子本世家子而苦節若此匡章所以取其亷

於齊國之士節首二句欲抑先仲子惡能亷及注仲子未得爲亷此二亷字東陽許氏亦謂是亷之正殊誤張南軒曰要充其操除是蚓而後可縱然如得蚓來亦於世何補而況必不能也此孟子嗤之之意

夫蚓上食槁壤節四書家訓曰蚓字借來見無求夷跖借來見義不義俱不可著翼注曰伯夷之所築樹不拘伯夷只是所從來者義盜跖亦然若律聖賢中正之亷亦不必問所從來但就仲子刻苦立意故責之如此張彥陵曰此正明其不能如蚓處伯夷盜跖字不可泥但合義的便是伯夷不合義的便是盜跖是未可知重在跖一邊

是何傷哉節以易之也據四書脈直解皆兼指居食仲子齊之世家也節翼注曰世家節只敍事勿斷制下節方斷之張彥陵曰仲子以世祿鄙其兄故甘心避去若離母未必其本心但欲去其兄不得不並去其母耳只看他他日歸或者思母之念動矣【或亦有思兄之心亦不可知不宜偏說】是鶃鶃之肉也不全是譏他見汝可以食卽我可以受亦有感悟他的意思此說亦妙但與蒙引不同

以母則不食節徐儆曰孟子非欲其如蚓也見人必不同於蚓而甚言其不可行也溫公謂仲子是狷者朱子則謂仲子亦不可謂狷者溫公看狷者闊朱子看狷者嚴故也其意亦可相通但朱子是正論耳大全辧少原余氏曰仲子事不必逺引只以魯叔肹事斷之則其罪定矣春秋魯宣十七年書叔肹卒胡氏曰稱弟得弟道也稱字賢也何賢乎叔肹宣弒而非之也非之則胡爲不去兄弟無絕道故𨿽非之而不去也與之財則曰我足矣終身不食宣公之祿君子以是爲通恩也論情可以明親親言義可以厲不軌所以取貴於春秋以視仲子何如哉況無悖逆作亂之大故而仲子去之惟恐不逺愚故曰其罪定矣卓庵張氏曰孟子不取仲子與春秋責季札同意故曰不明春秋之意者必蒙首惡之名

四書講義困勉錄卷二十九﹤經部﹐四書類﹐四書講義困勉錄﹥

欽定四庫全書

四書講義困勉錄卷三十

贈內閣學士陸隴其撰

離婁上

離婁之明章總旨張彥陵曰別處論政多重心此章獨重法以當時諸侯蔑視井田學校等法故也附顧麟士曰按達說全章知乎分上論爲治之道下勉君臣當各任其責細分之又當分作四段自離婁之明至徒法不能以自行言捨法無以成治自詩云不愆不忘至可謂智乎言治法所當遵自是以惟仁者至喪無日矣是責其君當行仁政自詩雲天之方蹶至謂之賊是責其臣當輔其君以行仁政大文明有四个故曰字皆收繳意勿如常說把不愆不忘節帶上看亦妙湖南講曰問本章語气如不以仁政等句句皆以反言而不作正語何故曰正言之只一語法先王之道便了那有許多文字蓋非正言則不穩實非反言則不激切論語說理渾融一兩語已無剰意故多用正語孟子全是文章有開閤頓挫之法以逆出正意故多用反語卽此可知看孟子之法又問通章固是行先王之道而中間曰遵曰揆遵則不過守其成規揆則須有籌度較量曰凡看書要看通章精神專注所在如畫龍點睛通體俱爲生動此章展轉提醒先王之道便見總要人取法先王其餘零星字眼只須隨文帶過若處處破碎研求个字義看去像細膩通章精神反提挈不出

離婁之明節張彥陵曰首二段借制噐審音引起堯舜如詩興體然卽堯舜亦是借來說𨿽堯舜不能外仁政爲治極見法之不可廢也大全辯載王喬桂十二律還相爲宮說全與李文利同王喬桂未詳何如人湖南講曰律乃有形之器音乃無形之聲必托律以吹之然後淸濁髙下之節可辧

今有仁心仁聞節仁心仁聞據蒙引則非有二據慶源輔氏則有淺深蓋蒙引是合言之而輔氏是分言之也初不相妨仁心仁政合言之則是一件有仁心自然有仁政無仁政亦叫不得有仁心然分言之則是二件此章主在分言大全辯少墟馮氏曰孟子所謂先王非專指古之先王不論本朝前代皆是先王但求其可法者而已卽父有作而子述之是亦法先王也

徒善不足以爲政節

不愆不忘節沈無回曰或問隨時制宜亦可謂法先王否曰此正法先王也方員之巧萬有不同未有不以規矩生者也五音之辭代有不同未有不以六律正者也仁政之行窮則變變則通未有不以先王善者也孟子原敎人法先王之政非敎人事事仿先王也

聖人旣竭目力焉節焦漪園曰此節不止是說聖人立法之善是言立法之意耳聖人因仁心不足以覆天下故以不忍人之政寄其心思而使天下被其仁也聖人立法之意如此爲政者而可以廢法乎翼注曰聖人卽上先王附存疑曰蒙引欲於繼之以規矩準繩一讀截以爲方員平直屬下文讀依愚見凖繩下用个以字文勢未斷況上曰旣竭目力下只曰繼之以規矩準繩上曰旣竭耳力下只曰繼之以六律住意亦未完以爲方員平直正五音只當連上文讀爲是

爲髙必因丘陵節張彥陵曰愚按大凡世主之能變亂舊章者必是自負其聰明的不知吾人之心思如何敵得聖人古來之成法其效已驗而我故欲師心自用徒自討勞苦一番豈不是不知此條只就太過一邊說看來兼不及一邊說似尢妙翼注曰可謂知乎在勞逸上見因先王則逸而有成不因之則勞而無功此之不辯焉得爲智顧麟士曰爲髙必因丘陵二句本出禮器注曰丘陵髙而顯爲髙上之祭而貍禮以行川澤深而隱爲卑下之祭而沈禮以行似孟子亦斷章取義耳不然則解禮者誤也

是以惟仁者宜在髙位節翼注曰宜在髙位自仁覆天下句來有臣民胥被其化意又曰惡對善言卽不仁也以下文觀之臣民胥化而爲不仁卽是不仁之惡流播於眾處是卽注所謂貽患也

上無道揆也節張彥陵曰此節正是播惡於眾之實上無道揆一句是通節大綱鄒嶧山曰兩無字非無道與法也是有之而不依也兩不信字由無道法來謂其皆玩視而不信也徐扈曰道揆有圓活意法守是一定意所謂君主圓臣執方也陳大士曰不信道者其立心太髙而其用心又太粗也先王之心寄於法而直以法輕之按大士亦只就太過一邊說此處亦當兼不及者說朝不信道四句與上二句分別處蒙引在朝字工字君子小人字上看出故曰漸說得廣存疑則從信字犯字上看出二說可兼用下無法守五句總因上無道揆生來但工不信度小人犯刑二句則又自下無法守生耳蒙引又謂下字兼臣民𨿽似有理然與其所謂漸說得廣之意又相戾矣只從存疑也罷無法守只依蒙引謂不得行其法爲是存疑稍悞附後附存疑曰蒙引謂下無法守是爲上所奪而不得行其法此說似明切但愚意竊謂未然何也下無法守不但在朝之臣在外百司庶府皆然也人君亦安得人人皆奪之使不得行其法耶且君𨿽曰不行道何嘗不以法守責其臣所謂擬罪而反饒輕刑而加重者特出於一時之喜怒耳何嘗欲奪下之職而不與其法守也依愚見只是上妄爲則下亦妄作如下文上無禮下無學之意耳按存疑此條皆是彊詞上無道揆六句相因依蒙引存疑皆有層次淺說似無層次者殊謬

城郭不完節張彥陵曰當時不行仁政之故病根在圖富彊故言此以破之上無禮應上無道揆句下無學應下無法守工不信度句賊民興應上犯刑句喪無日矣應上國之所存者幸句此亦是彷佛如此耳蓋上文說無法守不信度𨿽就臣言然其民亦可知矣蒙引曰賊民猶云姦民不要說賊民者興正如陳渉吳廣黃巢朱溫楊麼李全之徒方文伯曰國家不在形勢之彊弱而在精神血脈之流貫故昌黎云脈病而肥者死矣亦此意張彥陵曰只是一个先王之道就他斟酌出來曰道揆其合天理人情之宜曰義中間先後緩急有條有理曰禮皆有尺寸準繩可循可守則曰法曰度

天之方蹶節翼注曰泄泄注云怠緩悅從又云不急救正之急字反怠緩救正反悅從然直至事君無義節方可發透張侗初曰怠緩而不眞切悅從而不鯁直

泄泄猶沓沓也節翼注曰泄泄猶沓沓也不徒訓字正是引時俗所共惡者以深著其緩慢悞事之罪上泄泄猶沓沓只引俗語以互證其義下猶沓沓也乃指此等人所爲之實如此虞伯生曰唐虞之臣師師三代之臣蹇蹇隆周之臣藹藹衰周之臣泄泄戰國之臣訿訿

事君無義節張侗初曰義主斷主宜若逢迎若沽名皆非義亦妙附蒙引曰進退無禮有二說一謂其去就之間不以禮但知爵祿之爲重𨿽不當進而亦進𨿽當退而亦不退則此進退卽進以禮退以義之進退也如此者豈望其能正君哉一謂其動靜之間不以禮但見其擎跽曲拳奔走承順而已如此又安望其正君哉二說皆可按蒙引前一說亦該得後一說不若存疑只從前一說爲是又按張侗初云進而或營求或畏避退而或依違或悻悻都是進退無禮亦妙【壬子六月】

責難於君謂之恭節張彥陵曰先王之道原非難事此曰難者對世主言之徐自溟曰陳善與責難共是一事而何以分恭敬蓋以其所陳者而致其所責是望之大的意思故曰恭以其所責者而細密開陳是小心謹密處故曰敬陳責非有兩功恭敬非有兩念此處恭與敬乃大綱細目之分據大全朱子則陳善所以閉邪閉邪全在陳善然愚意亦有閉邪而後可以陳善者不偏說爲是以孟子距楊墨及君子反經推之可見張侗初曰怠緩悅從悠悠忽忽未曾積誠而遂謂不可感動未曾盡力而便謂不可扶持但知歸過於主上而自居於無可柰何這不特謂之不恭不敬而直謂之賊矣詩曰泄泄俗云沓沓還未痛切

規矩方員之至也章總旨上章重在仁政此章言法堯舜似兼重仁心仁政又上章只言以仁心行仁政此章則專欲以仁心行仁政者之法堯舜翼注曰前三節言君臣當法堯舜後二節言人君當鑑幽厲而人臣可知吳因之曰欲盡君臣之道者須取法堯舜若不法堯舜便流入於不仁一流入於不仁其禍便不可勝言尙可不惕然而知所法乎通章𨿽逓說下總只歸到法堯舜上或以爲堯舜不可不法幽厲不可不鑑則平庸而非旨矣

規矩方員之至也節王觀濤曰至字勿作髙遠意看只是的的確確不可移易之意觀下文不法堯舜便慢君賊民如離了規矩便不成方圓可見言外便見人當法聖意陳伯玉曰至卽至善之至

欲爲君節欲爲君盡君道欲爲臣盡臣道猶言爲君而欲盡君道爲臣而欲盡臣道也人倫獨言君臣者此章主君臣言也雙峯說得之新安以宗主綱維爲說不是不以舜之事堯四句見不法堯舜便入慢君賊民一路去此就是出此入彼意了故下引孔子云云証之此以理欲相乘之機警人而見其當法堯舜下文極言不仁之禍則以禍福成敗之機警人而益見當法堯舜翼注曰新說通章重一仁字法堯者法其所以治民法舜者法其所以事君二所以字皆不徒泥其迹而直會其心也仁人心也故引孔子之言証之此說甚新詳味孟子口气重在舎堯舜更無可法以決人之趨捨今乃云不法其迹法其心則又添推原一意而反隔斷題神矣陳大士曰人以爲堯舜吾不能爲吾爲其次焉者而已矣不失爲中主而已矣而不知此其說非也太甲成王諸人之爲君𨿽不及堯然法堯者也其所以治民固堯之所以治民也盤說望畢諸人之爲臣𨿽不及舜然法舜者也其所以事君固舜之所以事君也使不法堯則所以治民者非徒不及堯並不及太甲成王諸人矣使不法舜則所以事君者非徒不及舜並不及盤說望畢諸人矣蓋能法者僅分至與次之間不法者遂分仁與不仁之際可不辧哉堯舜而下尙有湯武與夫太甲成王之爲君伊周與夫仲虺君陳之爲臣如何說不如堯舜便是不敬其君賊其民愚初意謂諸人𨿽不如堯舜然其道則堯舜之道也蓋其於堯舜有淺深而無同異也則以賢君賢臣爲法亦卽是法堯舜然按蒙引及陳大士之說則賢君賢臣𨿽非慢君賊民者然人若僅以賢君賢臣爲法卽是慢君賊民了故人卽未能如堯舜而志不可不法堯舜此說是也翼注曰而已矣三字是一章血脈下四句正足而已矣之意

道二節前章及下二章仁字俱是愛之理惟此二仁字似是心之徳然孟子引來之意亦仍是欲明愛之理耳

暴其民甚節上文兼言事君治民此專主賊民者言省文耳蒙引謂意歸責於當時之爲君者恐未是名之曰幽厲還是泛說而周之幽王厲王亦在其內故直解曰不但身受其禍而已至於沒身之後或以其昏昧不明而名之曰幽如周之幽王或以其殘賊無道而名之曰厲如周之厲王極得體又依存疑名之曰幽厲通管甚與不甚來則幽厲亦只是諡之甚惡者言外還有不甚惡者一邊

殷鑑不逺節末節注中幽厲則專指周之幽厲三代之得天下也以仁章天子不仁節直解曰孟子承上文說仁與不仁而天下之得失與國之廢興存亡恆必由之則可見天子所以保四海諸侯所以保社稷卿大夫所以保宗廟士庶人所以保四體者皆以其仁也若天子不仁則【云云】可見無貴無賤皆因不仁而致死亡可懼之甚也按直解正與存疑合

愛人不親反其仁章總旨吳因之曰此章不是泛言正身之功特爲治效未臻徒責望於人者發大意謂天下蓋有勇於求治而治效未臻如愛人而人不親治人而人不治禮人而人不答者矣此非人之過必已之有未至也惟反其仁反其智反其敬而已矣身正而天下自歸與其責望於人而無益孰若求諸已者隨感而隨應哉按因之此條極得總注承上章之意蓋上章專爲不仁者發此章則爲略能爲仁者發所謂相承者如此陳新安謂承上章因言仁而及知與禮也此𨿽不差然非正意也蒙引謂其不得大旨是矣然蒙引謂大注亦承上章而言見當自反而仁也仁則自無死亡之患亦說得未甚切今斷以因之說爲正

愛人不親反其仁節張彥陵曰非惟不尢人且有借鏡於人意翁子先曰旣曰愛人治人禮人矣則不親不治不答其失在人不以爲人尢而反其仁反其智反其敬自責自修若借之爲吾砥礪而所以勤施之者不倦此是何等心腸又曰知明處當之謂智卽在立綱陳紀見得

行有不得者節張彥陵曰行有不得𨿽是推開其實舎三者之外更無自反處不過卽是三者之中而無時無處不反求諸已故下一皆字又曰天下大矣何以人人皆歸蓋仁智禮原在人心心同此理故可必其歸此亦不重極言其效只見不外一身而可管攝天下深明其不必外求意

永言配命節沈無回曰重永言不重自求蓋反求之心無期效之心故也

人有恆言章總旨翼注曰通章總是疊推其本不重序意本一而已矣大學所謂修身爲本是也上二本字乃是末中之本特以引起下一本字上章說其身正乃是承反求諸已來則所以治天下國家者亦在正身內矣與大學之先修身而後及於天下國家者自異此章之旨則與大學同故注云承上章而推言之非謂卽上章意也大全蒙引存疑淺說皆說得不明白

人有恆言節劉上玉曰恆言不是恆人之言天下之本在國【云云】雙峯謂天下取則於國【云云】是只主敎化說矣看來孟子是渾說還兼敎養爲是但意則或重在教耳

爲政不難章張彥陵曰按巨室固多跋扈者然世篤忠貞亦不乏人不必泥定在權臣一邊然則所謂不得罪者如何愚下轉語曰不得罪於天地不得罪於祖宗不得罪於羣臣百姓是爲不得罪於巨室大全辯卓庵張氏曰巨室注云世臣大家當與有世臣之謂也參看就世篤忠貞公爾忘私者說三家六卿不足以當之若僅作彊藩巨鎭不可得罪則君益懦而臣益驕矣不得罪於巨室只是修身之驗初不重在巨室也玩注自見圈外林注是主巨室言故在圈外按要不得罪於巨室亦不専在修身還須處置得宜然修身其本也故注専以修身言之然則所謂承上章者亦非専承家之本在身一句也巨室所以難於力服者蓋其力旣足以把持國政而其勢又近於君有一毫不是彼便知之所以服之爲難又曰國與

天下之人非必探討巨室消息人心同然巨室慕自可必國與天下之慕耳按翼注亦主此說然注則明謂巨室爲國人素所信服看來二意可兼用蓋人君旣能服巨室則自有以服國人況國人又探討於巨室之消息乎注只主一邊者蓋舉此亦可以見彼耳陳伯玉曰徳敎便是政沛然正是不難處按翼注亦如此說則徳敎二字只是以徳敎人之意非躬行心得之徳也大全蒙引存疑淺說俱未嘗重講此二字

天下有道章總旨張彥陵曰此章不是敎小國受大國之命全是激發人之不受命者當師文王爲政於天下耳通章重回天不重順天愚謂孟子此章可當一篇六國論蓋人莫不以合從爲六國之長策不知合從者亦孟子所爲而恥受命於先師者也爲六國者惟有修徳而已不能修徳而欲合從以擯秦能免於逆天之亡乎反不若連橫者不失爲順天而可以苟安旦夕矣

天下有道節張彥陵曰戰國以力相役乃無道之天下從有道說起望當時諸侯好仁無敵轉無道爲有道之深意翼注曰小徳小賢指諸侯大徳大賢指天子大小彊弱通指諸侯說又曰徳以所蘊言賢以其人言小大以土地言彊弱以甲兵言又曰役如朝會徵伐聽其政令是也天下無道小役大弱役彊非不論徳也天下無有有徳者則惟力是視而已存疑謂無道之世論力而不論徳大徳大賢未必居上位但以力相雄長耳殊謬附後或曰如孔孟者非大徳大賢而詘於下者乎曰此章只就有國者說不必論及於此附存疑曰有道之世論徳而不論力大徳大賢則居上位而小徳小賢爲之役無道之世論力而不論徳大徳大賢未必居上位但以力相防長相役使耳按若此則第三節

下當補云大徳大賢而爲匹夫者固無如之何矣若有國者獨不可自彊乎翼注曰斯二者天也見得運鐘其泰而以徳相役者爲理所當然運值其否而以力相役者爲勢所不得不然或欲不分理勢亦可按翼注後說大全朱子之說如此前說大全雙峯之說如是看來二說原可兼用翼注曰順天逆天重在小徳小賢與小者弱者一邊髙中曰堯舜之世九官相讓六徳爲諸侯三徳爲大夫濟濟雍雍當是時而稱詐力是愚人也是故三苗竄防風戮春秋戰國之時吳越爭長秦伯西戎虎視鴟張弱肉彊食當是時而不審已量力是愚人也是故江黃滅燕丹亡按中說則大徳大賢不專指天子依淺說翼注則專指天子中說恐未是李毅侯曰順有道之天易見順無道之天難知必也發憤自彊挽無道爲有道則大徳大賢在我而天下皆爲我役矣如齊景者安於無道而不克自振者也未足爲順天也按李說看順天是深一層解

齊景公曰節出令受命絕物俱切邦交上說

今也小國師大國而恥受命焉節此不是要他去受命只言徒恥亦爲無益之故耳管登之曰師大國而恥受命之小國不指滕薛而言以齊對吳以三晉對秦楚皆是故稱師文王大國五年小國七年必爲政於天下若滕薛𨿽師文王只可爲善國爲王者師而已

如恥之節翼注曰師文王且虛仁字在下節張彥陵曰必爲政於天下句要看蓋不惟化小爲大化弱爲彊抑且化無道爲有道則善於奉天者也此文王所以不可不師也

商之孫子節張彥陵曰仁不可爲眾猶云眾者遇之失其眾耳此指文王說國君好仁二句則是因文王而泛論其理翼注曰仁不可爲眾指文王說下二句泛說俱是孔子言又曰敵非戰敵之敵注只云不能當之

今也欲無敵於天下節張彥陵曰引詩只重誰能二字翼注曰是猶執熱而不以濯也且略虛活引詩方見不能無敵

不仁者可與言哉章總旨張彥陵曰通章言敗亡之禍皆不仁者之所自取總是激悚他受言聽諫意又曰愚按自古危亂之朝未嘗無忠言卽自古敗亡之君未嘗不欲安存而惡危亡只緣他心迷於私欲荒淫暴虐𨿽危自以爲安𨿽葘自以爲利茫然不知己之所爲故孟子將自取二字防醒他句句是不可與言句句是要他聼言

不仁者可與言哉節翼注曰首節言不仁者失其本心而不可與忠言便含自取之意下四節乃承言之也危葘亡只是淺深之別存疑最明蒙引謂如般樂怠傲之類是危道如流連荒亡之類是所以爲災如凶暴淫虐之類是所以亡看來不是蓋般樂等項俱各有淺深難分屬也

有孺子歌曰節翼注曰孺子之歌全是無心不可一渉有心語

小子聽之節徐儆曰孺子只言淸可以濯纓濁可以濯足夫子卻找足兩个斯字便生許多見解這斯字卻從可以處生來自取字又從斯字生來莫中江曰玩可以二字蓋水之可而非孺子自可之也孔子不是解說孺子之歌乃就其歌而指點之提醒後人只在自取二字上翼注曰二斯字重看便見自取之也就水說而意自廣沈無回曰一說淸斯濯纓二句不平歸重濁邊見自取之意殊失圓妙

夫人必自侮兩節翼注曰身不修是自侮也家不齊是自毀也國不治是自伐也張彥陵曰愚按此兩節總發明自取意曰自侮曰自毀曰自伐見世主不得歸其咎於人曰自作孽見世主不得諉其數於天

桀紂之失天下也章總旨吳因之曰此章是以歆動之辭感發當時諸侯之爲仁故主意全在今天下之君有好仁者五句上前三節評論民心歸仁以起其端後二節申明好仁當速以足其意講所欲與聚二句須體貼得至誠惻怛眞實爲民意思出

桀紂之失天下也節翼注曰失天下邊輕引起得天下按所欲不是容易知須去其已私以體察與聚亦不是容易聚須立其法制以經營如田裏桑麻等皆是聚之實際民有欲而不能言不敢言其欲衣欲食欲安欲逸之念易知也但此以如此爲欲彼又以如彼爲欲非虛以察之誠以體之未易周知旣知矣又有許多阻撓許多煩難或便於民而不便於君不便於臣或便於久遠而不便於一時又必果斷以行之委曲以處之方能聚勿施聚欲勿施惡卽仁也王道也須說得醇細勿似專爲得民心而設同於伯主固結民心之術

民之歸仁也三節張彥陵曰三節相連看俱重歸仁意水就下獸走壙是狀其歸仁之勢歸則不待敺而況又有不仁爲之敺者其歸豈不益速耶沈無回曰敺則必有歸況歸又其欲乎附蒙引曰民之歸仁條是仁而得民得天下爲淵敺魚條是不仁而失民失天下按蒙引此條與其所謂二節只是一項事者相悖矣此恐未是淺說亦似主此附於後附淺說曰夫所欲與聚所惡勿施者仁也仁則民歸矣其所以歸化者以其所欲在此如水之就下以其性本下也如獸之走壙以其所欲在壙也不能聚其所欲而反施其所惡者不仁也不仁則民去矣其所以去此者以其所欲在彼仁者而所惡在此不仁也如魚畏獺故歸淵如雀畏鸇故歸叢是爲淵敺魚者獺也爲叢敺雀者鸇也民畏桀紂故歸湯武是爲湯武敺民者桀與紂也民歸仁而去不仁如此吳因之曰民之歸仁曰諸侯皆爲之敺所謂得其心斯得民矣曰𨿽欲無王不可得已所謂得其民斯得天下矣

今之欲王者節張彥陵曰按據時說言病日已深當急求三年之艾諭民困已極君當急於求仁【此意當補在下三年之艾也下不可卽貼求三年句求三年句只作好仁之晚看】下四句只反言以見畜之不可不早耳然細玩本文及注則今之欲王者還是慨嘆當時好仁之晚意七年之病諭暴虐不諭民困三年之艾諭至仁不諭深仁李九我曰志字有力人主若立志專確仁心便不肯歇息行仁政便要徹底民有欲惡決然處置停妥匹夫匹婦一或失所不肯放手卽此便有致王之理

自暴者節此章重二自字總注道本固有而人自失之是也吳因之曰不可與有言有爲此二句是絕之之詞非斷之之辭翼注曰禮義猶云道理是通套字仁義二字乃實落故下只申言仁義吳因之曰言非禮義處且慢說仁義之爲美吾身不能居仁由義處且慢說吾身必能仁義此意自在下節上文須含蓄爲妙又曰凡自謂不能者孟子所深惡蓋人皆可以爲堯舜正謂其能也然所以謂其必能者全是性善上來故此章自暴自棄之可哀卽性善堯舜之防按因之此條除去自暴二字爲妙

仁人之安宅也兩節吳因之曰仁人之安宅與上孟擇術章要說得有辧蓋上孟安宅只與危反對便了此處安宅正路則自上文言非禮義及吾身不能居仁由義生來見仁義本至美而無可非亦自有而必可能此曠之舍之者所以爲可哀也蓋論仁義正以重暴棄之罪

道在爾而求諸逺章張彥陵曰此爲人之思以道術易天下者發道以本體言事卽體道之工夫姚元素曰此只舉一近易的道理指防與人看見得親長便是道親之長之便是事而天下之平卽此而在何必求之逺且難也不得以平天下做逺且難看翼注曰人人各親其親各長其長天下皆孝子悌弟道徳一風俗同此卽是天下平非由此而後可平也徐儆曰天下平不是逺且難親親長長而天下自平見不必求之逺且難

居下位而不獲於上章總防此章存疑𨿽云與中庸孔子告哀公之言只一般然中庸在下位節只歸重在身上蓋誠字意上文已有也此章則重在誠上矣微不同又中庸誠者天之道二句是承上文而推原其所以當誠之故此章誠者天之道二句是承上文而言其不可不誠亦不同玩白文是故二字可見淺說過文與中庸同殊不是

居下位而不獲於上節翼注曰首節獲上治民悅親信友總先於明善以誠其身須以誠身作主張彥陵曰誠身屬在悅親是步步逓下的文法其實各件都本於此而明善又誠身的工夫朱子小注說有道字極好存疑反病其太深不知何故大全辯嘉善陳氏曰士君子徳業已隆郡邑矜式如溫公處洛中橫渠在關西官其地者悅服而模範之當有格過於未形之妙豈必待失而後諍乎獲上信友其先務在明善誠身諍友諍臣皆非其至首節未嘗無效驗在內然只是逐節逓推之驗遊氏注預透末節意說不宜混入

是故誠者節方文伯曰此與自成自道例看思字與中庸愼思之思字不同蒙引說得明覺軒蔡氏說不是思誠依小注旣兼知行則修身工夫盡於是矣乃又曰思誠爲修身之本何也蓋曰修身則兼內外曰思誠則主內而言也近日時文有以思誠思字作明善之明字看者眞大謬矣

至誠而不動者節末節固是說驗但其所以說此驗者則有責成於人之意是其不容自己也因之謂末節不作能誠之驗看不是誠不誠之驗首節內已有但末節則又推極言之極誠之效則至於無不動極不誠之效則言其斷斷不能動然主意歸重在誠一邊又中庸言動變化此章末節一動字亦該得變化矣蔡氏說亦拘吳因之曰凡人意念一到眞實處則天地可格鬼神可通金石可流禽獸可化況人乎翼注曰如夫子溫良恭儉讓則邦君不覺傾動首節與末節分別處雙峯說得極明細玩可見蓋逐節逓推與一節貫通大凡說效驗處皆當以此二意推之輔氏以大學次序中庸極功合看妙甚吳因之曰不誠非全然不誠只未到至誠境界申生無所逃而待烹只緣誠非至誠故不能格晉獻公

伯夷辟紂章總防張彥陵曰此章不爲文王說是勉諸侯行文王之政以收天下之人望重在末條翼注曰此章重勉諸侯行文王之政上不專重養老也

伯夷辟紂節翼注曰作屬文王興屬伯夷鶴林玉露曰太公進而以功業濟世伯夷退而以名節勵世二老各爲世間辦一大事可謂無負文王所養矣張彥陵曰問二老同歸文王一則爲鷹之勇一則爲扣馬之諫何其不同也曰太公是憫當日之無君而救之切伯夷是恐後日之無君而慮之深

二老者節翼注曰其子焉往亦是不約而同之理按蒙引則是視大老爲向背之意與此不同似亦可兼用翼注又曰齒徳不平說齒者凡老之所同徳者二老之所獨

諸侯有行文王之政者節翼注曰行文王之政泛就包飬老在內

求也爲季氏宰章總防張彥陵曰首節是例次節是案末節是斷末節亦有例在內翼注曰通章以彊兵作主上二節卽富國之罪以甚彊兵之罪下一節卽連諸侯辟艸萊之刑以甚善戰之刑也

求也爲季氏宰章張彥陵曰此節只分兩等兩次之亦次於善戰者耳第二个次之亦承首句來謂次於善戰者耳不可謂又次於連諸侯者也董氏彜曰土地辟田野治則有慶辟艸萊任土地者則次上刑孟子論人臣功罪只原其心蓋治地而主於利民則守國之功可以論治地而主於利國則殃民之罪不可逃富國者𨿽亦有助戰之意然不可專主此說觀存疑可見

存乎人者章陸實府曰天地通竅於日月故陰陽薄蝕則日月代著其昏明人心通竅於兩眸故邪正未形兩眸預呈其了眊徐儆曰寐則神處於心寤則神依於目吳因之曰不能掩其惡不能掩其心之惡也不要泛了人焉廋哉亦是心之善惡不能匿大凡聖賢觀人觀其心也聖賢知人知其心也古今以來只爲心迹兩字糊塗過了多少人翼注曰正不正兩項重不正邊方應上不能掩其惡又曰人焉廋哉廋字重不善一邊世無自匿其善之理張彥陵曰知言是孟子一生大學問此非把聼言撇卻玩本文也字口气則聼言只據現成說如雲以言而參之眸子則人必無可躱閃處人焉廋哉句非說人不能掩過說我如此觀人定不爲人所掩過耳孔子是徐察法孟子是直截法張彥陵曰眞僞對照處必須以吾之胸中爲主湖南講謂人當未說話時眼睛不甚動要看他還難一到發言他口裏略弄些虛頭便眸子閃爍張皇如左傳云目動而言肆者卽有一種人肚裏甚是姦深口裏不吐一詞卻免不得有開口處所謂以言餂以不言餂就他欲吞欲吐之際正好覻他眸子按此說專就聼言時看眸子難專用而可兼用

恭者不侮人章總防張彥陵曰此是孟子因世主浮慕恭儉故借其名以誘之要得此意此章恭儉字只就實徳上說不侮人奪人則實徳之所發也觀時君之發於事者如彼則其無實徳可知其名爲恭儉者不過飾於聲音笑貌者耳非實徳也意還重在恭儉上蓋眞恭儉自能不侮奪也

恭者不侮人章翼注曰不侮人如禮賢下士及匹夫勝予之類不奪人在貢賦上居多作文槪兼臣民亦得惟恐不順只是侮奪之甚不是欲掩侮奪之迹又曰聲音是僞爲恭儉之言笑貌是僞爲恭儉之

態大全辯少原余氏曰恭儉之實惟文帝庶幾然愚猶謂其頓辱絳侯爲不恭厚賜鄧通爲不儉或曰宋仁宗恭儉出於天性故四十二年如一日苟非大臣問疾則無由見其黃絁被漆唾壺也唐明皇卽位之初焚珠玉錦繡於前殿是好名之獘也

男女授受不親章總防翼注曰首節借事引起下二節是正意歸重道字此章禮字只作一經字看鄭申甫曰權者稱量輕重以取中之謂也援嫂時避嫌爲輕拯溺爲重出處時守道爲重濟溺爲輕孟子之不輕援正其知權處也

男女授受不親節張彥陵曰髠意不在問禮只要討出个權字爲下諷言張本注權而得中是乃禮也卽程子權只是經之說論語主言經權之二則於程子之說補其所未盡此章主言經權之一則全用其意集注之精如此

今天下溺矣節翼注曰夫子之不援說者多雲病其不見諸侯看來孟子來齊方與髠答問恐已見諸侯矣注枉道求合四字最圓活枉道求合不專是往見諸侯極是但謂髠之答問在齊則亦難泥也

天下溺節翼注曰天下溺二句重上句看道字不外仁義楊復所曰天下溺於邪說孟子以仁義援之天下溺於功利孟子以王道援之此非正意張彥陵曰手援是影語非實語嫂溺援之以手亦是道之所在不可謂嫂溺不須用道只須援之以手蓋援天下者以不失己爲道援嫂者以手援爲道如髠之所云則是欲以援嫂者援天下也故曰子欲手援天下乎湖南講曰若以息邪說正人心就爲援天下孟子又何必歷說齊梁急急要得君行道𨿽曰功在萬世然此乃目前道不得行者之所爲若捨目前顚連不顧而逺騖後世則聖賢無此倒行逆施之學問

君子之不敎子章總防蒙引此章爲常人之父子言若父子俱賢則不須易而敎是不易者其經而易者其權也據王氏注及輔氏陳氏之說則子不肖𨿽不可責善亦須戒之是不責善而易以敎者亦經而戒之者又權也是皆補孟子言外意也此章大全存疑皆槪言父子惟蒙引則主常人之父子說看來蒙引似優蓋周公亦嘗撻伯禽則知父子賢聖者亦不必不親敎也張彥陵曰子弟賢智者少愚不肖者多此就人情多處說

君子之不敎子兩節翼注曰勢不行也見非心不欲敎亦非理不當敎也此句總括下文

古者易子而敎之節翼注曰易子而敎只重以己子而敎之於人不必泥相易意離只是情義乖離沈無回曰古者易子而敎之不得已爲不肖子慮也若上智中材則父亦未嘗不敎此亦本蒙引

父子之間不責善節末節存疑謂與上文意一般是引成語爾看來上文專就父之敎子說末條則兼父之敎子子之諫父說似又推開一層矣然講家未有如此說者姑志於此以俟再定

事孰爲大章總防守身固卽是養志之大者而養志不徒在守身也此章旣以守身養志對說則講養志處不必復入守身蓋守身養志二者合言之則守身卽在養志之內分言之則守身自是守身養志自是養志大全新安陳氏講曾子養曾晳節亦牽守身來說此不可從蒙引存疑及吳因之說得明新安章末一條亦仍是以守身養志對說也

事孰爲大節翼注曰事字非行事之事乃承事之事又曰不失其身先足爲親之榮而親心愜矣又加

奉養子道斯盡一失其身則先足以爲親之辱而親心不愜無論奉養厚薄皆是不能事親者如此以親心立說與下養志相關吳因之曰謂之能事其親還有許多順親於道的事不是一守身便了卻事親但事親關處全在守身一著故特歸重不失其身上

孰不爲事節翼注曰本字與大字有辧大是一件最重本是諸件皆自此一件而生

曾子養曾晳節吳因之曰首二節言事親必先守身然所以事親之道猶未詳言故舉曾子養志以示事親之則大抵此二節只申明能事其親意不必惹著守身曽子固是能守身者然孟子引曽子之意只是要爲飬志之證不重在守身意謂曾子不徒守身而又能飬志也鄒東郭曰人都把必請所與等當飲食細事看其實看數必字直是無一時一念不在親就是一頓飯間一餕一餘亦看做親意所存才能如此常常問必之云者無一次不然辭也此豈一時口頭勉彊做得來與文王一日三朝問膳同分明是視於無形聼於無聲錫類不匱之孝有守身意在內附張侗初曰養志只在守身所與必請是守身內

影樣無意中做出所謂色難也【壬子】沈無回曰養志之本不外守身但守猶在我而養則以我通於親養志而守身之理精矣引曾元一段只欲引出養口體以形養志貶曾元意不重吳因之曰養志不止酒食一端舉酒食特以見例故講可謂養志處𨿽承將徹必請所與問有餘必曰有來須說得渾融統括爲妙能養志與從親之令乃是毫釐千里要認得眞翼注曰養志兼親志未形而曲以探之親志旣形

而曲以體之

事親若曾子者節張彥陵曰事親必如曾子這樣才是可蓋只顯得養志爲事親之道耳不重與曾子能事親上翼注曰程注論可字意精然入孟子口气不得須融會陳眉公曰大學如保赤子心誠求之大約父母之於赤子無一件不是養志的人子報父母卻只養口體此心何安卽如曾子養曾晳比之三家村老嫗養兒十分中尙不及一分所以僅得稱个可也耿子庸曰古人論孝獨舉曾子養曾晳一段往以爲沒要緊話今尋思難矣難矣曽子嘗蕓瓜作業故窶人子也乃毎食必有酒肉何以辦之殫竭心力矣且人家父母質性意趣同者易事乃曾子故恂謹守約人也遐想曽晳之意興襟度髙邁恢濶與曾子迥然不同迹其言志樂與人同必呼羣聮類以爲常其所樂與未必一一爲曾子所樂與者而毎食必請所與問有餘必曰有豈不難哉蓋曽子惟父意之承而已無意也無意則無己矣

人不足與適也章總旨張彥陵曰此章論相體當從第一義做起人適政間不可謂不忠但救之於末流不若從本原做工夫則用人行政皆舉之矣首二句便覰著格君心說故曰不足言所重不在此規諫上一正君而國定正見定國工夫全在正君上與上文兩不足相呼應髙中曰在未萌不在已萌在未事不在已事視於無形聽於無聲須知不但在用人行政之先亦在君心之非之先以李文靖人主當使知四方艱難之言觀之可見

人不足與適也章王忠文曰惟大人爲能格君心之非君心之非非一端也莫難彊如怠心莫難制如欲心莫難降如驕心莫難平如怒心莫難抑如忌心莫難開如惑心莫難解如疑心莫難正如偏心故必隨其非而格之格之之道攻之以言難爲從感之以徳易爲化故非大人莫之能翼注曰大要是以心格心必己心先正而後君心可正耳方文伯曰只把此身做君之格式大人者𨿽是正己而物正然其格君心亦須用些力觀朱子引伊川解易一條可見且如說王者過化存神然王者之治天下亦豈絕不用力蒙引因注正己物正之言遂謂格字不是著力字亦太拘附蒙引曰孟子曰我先攻其邪心此荀卿述孟子之言也便可見孟荀之優劣孟子曰惟大人爲能格君心之非格字與攻字正相反𨿽均之爲正道而精粗之辧亦昭然矣按蒙引此說亦卽格字不著力之說也大全辯嘉善陳氏曰格心之道又有因乎人者有因乎政者公仲連進牛畜荀欣徐悅而趙烈侯止歌者之田是心以人格也竇儀見藝祖岸幘跣足不肯進見而藝祖自後對近臣必索冠帶是心由事格也但其機在適間之外視抗論攻堅進一籌耳翼注曰一正君一字要提出是不必紛紛適間意一正君專承上君正說而國定矣則承上莫不正而推開說存疑謂一正君包上君正莫不正意似謬

有不虞之譽章張彥陵曰譽己作好況復不虞毀己作惡況復求全學者須要自信得過朱子曰天下事只存一个是與非吾人行事只防个是的行將去便是若必要回顧得人人道好豈有此理沈無回曰二有字大有感慨見人情意料之外更有如此不可知者士翼曰斥松爲樗何損於材譽蕕爲蘭不揜其臭故毀譽之加諸己也君子必自省其施諸人也君子必不輕唐荊川曰不計較毀譽墮不自考計較毀譽墮不自信胡敬齋曰浮議𨿽不足惜亦不可以恐懼修省不特毀來當修卽是譽亦當修省蓋或己不免有好名之心而人因而加之也翼注曰此毀譽字不必依論語作過情看只在不虞求全上見得不實觀注未必皆實可見亦有實者按此看毀譽最是雙峯亦已見及但又謂譽對毀而言則有過情之意則又與此相悖矣

人之易其言也章此章爲易言者發見人當致謹於言何必待責而始悔耶一說謂爲喜其無責者發蓋彼方以無責爲得計而孰知其大不幸也一說謂爲惡人之責者發後二說只可作余意直解曰或於人之善惡妄有褒貶或於事之得失輕爲論斷遂至於僨事失人興戎召辱者此是爲何只因其未遭失言之責而無所懲創故也陳眉公曰喜時之言多失信怒時之言多失體焦漪園曰趙括易於談兵而敗於兵韓非易於說難而死於難晁錯易於話七國而無以制七國之變嚴尢易於防匈奴而無以防昆陽之敗此千古易言者之鑑

人之患章張彥陵曰此不是論人爲師只是戒人自滿患字生於好字尢西川曰誨人不倦是愛人之心好爲人師是上人之心

樂正子從於子敖之齊章張彥陵曰孟子責樂正子全在失身於匪人旣從子敖來齊就是今日來今日見亦無解於罪孟子特就不早見長者上使他自悟從子敖之非玩亦來見我口气言外若含別有所爲而來意翼注曰子亦來見我乎亦有譏其失身意但未露耳又曰子聞之也至長者乎作一句讀言急於求安緩於求道又曰失身之罪最大注乃云又不早見長者則其罪又有甚焉何也蓋言罪上加罪也非不早見之罪反大於失身

孟子謂樂正子曰章張彥陵曰此章明責其從王驩然亦不顯言王驩不可從但云徒餔啜也徒字可玩含有不計其人之意張侗初曰聖賢欲有爲於世須先要立定腳根其於小人一毫也假借不得孟子不與右師言而樂正子從之來在正子只是偶然不謹孟子亦盡諒得他過但恐他略習於圓融便忘腳个邪正二字所以頻頻喚醒他只是要他不失身於可賤翼注曰餔啜指道路所需而言

不孝有三章翼注曰此章専爲舜而發上節引起下節非泛論事理而以舜爲證也吳因之曰全以孝字爲主言舜之不告而娶乃其所以爲孝也故曰君子以爲猶告講猶告處全本孝字意發之不告之所以亦得爲孝者則又全在爲無後上看出

仁之實章總防顧麟士曰按通義鄱陽朱氏曰此章勉人事親從兄以盡仁義禮智樂之實此章依賽合注大全蒙引存疑淺說吳因之則首節屬本心次節屬工夫而總注所謂天下之道皆原於此者只貼首節依翼注直觧說約則二節一例作本心看而所謂天下之道皆原於此者亦總貼二節未知孰是姑從大全諸家吳因之曰此章只論仁義便是親親仁也敬長義也意思言仁義之實在事親從兄然必有知之實以知之禮之實以節文之樂之實以和樂之然後謂之能事親能從兄而仁義之實所以無歉也姚承庵曰知之實三段非是說知禮樂所以全此孝弟亦非說知禮樂所以盡此仁義孝弟是良知良能天機之不容遏者卽此良知保守之而不失是知之實卽此良能率履而節文之是禮之實卽此天機之不容遏者無勉彊苦難自然流蕩於四體之間是樂之實蓋仁義是人性之總名知禮樂亦性之隨在而異名者所以說孝弟貫天下之道讀此章要識孟子責成於人意按下三段俱就良心說卽本翼注說翼注附下附翼注曰知斯二者弗去節文斯二者樂斯二者俱要說得自然勿著人力方是良心眞切弗去非把持是良心自然不昧以恩勝易流於無節他卻有自然之節以直率易至於無文他卻有自然之文

仁之實節吳因之曰仁者無不愛也急親賢之爲務此是論仁之要仁之實事親是也此是論仁之實問實與要何別曰要者提綱挈領之謂與沒甚要相對實者精切不浮之謂與爛漫華采相對大抵要與實二者俱是說用不是說體然所謂提綱挈領亦只是華裏面事而至於實之切近精實者則如果核之類有生道焉尢其髮根處也故要與實自對不過張彥陵曰實字有三解對名而言是名實之實對理而言是事實之實對華而言是華實之實大全辯芑山張氏曰實字小注中如勿軒雙峯說皆得之譬之果木有根本方有枝葉有果核方有萌芽有子所謂本根本也孟子所謂實核實也實字乃其髮根處較本字又進一層論語孝弟爲仁之本仁字與此章仁字俱是偏言之仁然論語總以孝弟屬仁而此則以事親屬仁以從兄屬義者蓋合言之則二者皆是仁分言之則一屬仁一屬義新安陳氏亦說得明但其所謂理一分殊者亦俱就偏言中說不可認爲萬殊一本之意覺軒蔡氏謂有子所言是專言之仁此誤也孟子毎以仁義對言然有泛言之者則是存心制事之分有就孝弟說者則是愛敬之分𨿽皆是欲以仁義該天下之道然有偏言專言之不同蒙引仁義二字一條須善看湖南講曰仁義本一原孟子原以人倫之至統之於仁而玆乃以仁屬事親義屬從兄何也曰義從仁中分出兄亦從親中分出原從合處分則分處亦未嘗不可合王觀濤曰事親從兄不徒在顧養隨行等事迹全在良心上發得眞愛眞敬透徹方見是仁義之實

知之實節上文言仁義已包得知禮樂在內次節特抽出言之以見仁義之實所由全耳玩通考朱氏公遷說可見蓋偏言之仁又有包知禮樂在內者右此條須善會說見下論來仁義知禮樂是一類名色皆爲自然之本心皆有當然之工夫乃以仁義爲本心以知禮樂爲工夫者蓋𨿽可互見而所主不同也朱氏公遷所謂知禮樂卽在仁義之中者亦當以此意推之張彥陵曰知斯二者知字不是情識後添入之知是本初帶來的良知卽所爲知愛知敬是也弗去乃所以爲知莫說知了又要弗去孫栢潭曰下是也二字乃指防之詞彥陵又曰節文不是把禮去節文只就此孝弟行去有个矩度是節有个條理是文此天然自有之節文徐儆曰心𨿽無窮不得不止於有限之分意𨿽眞朴不得不行以委曲之文此之謂節文非節其太過文其不及之說翼注亦謂勿分太過不及然蒙引則以過不及分

蓋節其過文其不及而節文內又各自有過不及二說亦自不相妨也張彥陵曰天性中心安意肻不見苦難方謂之樂生惡可已正是形容樂的光景手舞足蹈正形容生惡可已的光景俱包裹樂斯二者一句內此段數句句句有淺深蒙引最說得明翼注槪從良心上看故謂樂則生矣直至不知舞蹈一時俱有無甚漸次彥陵因之耳按樂則生矣以下數句俱有節次故每句須重下截玩注自見如樂則生矣句重在生字不重在樂字惟生乃見其眞樂非謂樂則自然能生也樂則生矣似無節次自生而惡可已而不知舞蹈則有節次樂則生矣樂字似直貫至節末生不必遇親長而始生張彥陵曰按生是萌動之意惡可已是充長之意舞蹈不知是形神俱化之意李衷一曰樂斯二者不是用此心去樂孝弟孝弟行來無勉彊有自然樂地耳要知得手舞足蹈處是樂樂卻不在手舞足蹈上王龍溪曰手舞足蹈而不自知是樂到忘處樂至於忘始爲眞樂故曰至樂無樂吳因之曰不知手舞足蹈者言從心所欲不逾孝弟見其爲孝弟之極也按王守溪講足之蹈之曰進退而愼齊出入而揖遜後長而有徐行之禮相從而有趨進之儀講手之舞之曰疾病而抑搔出入而扶持提攜而有捧手之敬卽席而有摳衣之恭極爲精確蓋此樂不專在聲容上大全辯少墟馮氏曰手舞足蹈不是分外討這个樂只是復還那孩提稍長本來愛敬耳雙峯以事親從兄爲本立知禮樂爲道生殊謬此亦易見黃氏謂生字與實字相應實是生生種子亦謬生生處卽在實上說

天下大悅而將歸已章總防翼注曰上節言舜輕天下而重事親下節言其善事親而因以化天下吳因之曰有純孝之心斯有純孝之事有純孝之事斯有純孝之化通章主意全重在心上

天下大悅而將歸已節張彥陵曰首三句只懸空說下方指出舜來李衷一曰此節大旨與輕富貴無干卽是後章天下之士多就之者爲不順於父母如窮人無所歸之意蓋天下悅而歸舜正是以舜爲仁人爲孝子而舜之心卻不肯把此自寛解只見得不能得親順親就是人盡歸我當不得甚事正是舜之不見已爲仁孝處天下悅而歸本文亦只就勢遇之隆說以舜爲仁孝是言外意耳翼注曰得是偶得其悅順是渾合不違注曲爲承順與諭親於道乃所以得順之故在言外

舜盡事親之道節翼注曰盡事親之道而瞽瞍底豫不可以得親順親作柱蓋得親之事淺未可以言盡道與底豫也故注只云順親張彥陵曰愚按曰化曰定特借天下以顯舜之盡道耳自人見之謂之底豫謂之化謂之定舜只盡其爲人爲子而已張彥陵曰舜何曾見瞽瞍有未合處此將注天下無不是父母錯看了若所謂臣罪當誅天王聖明者則又是不敢說君父不是之意亦非竟不知也

四書講義困勉錄卷三十

欽定四庫全書

四書講義困勉錄卷三十一

贈內閣學士陸隴其撰

離婁下

舜生於諸馮章總防此章言道𨿽是就用上說然君臣父子之倫亦是道之用蒙引謂孟子本意是以其措於天下者言而以雲峯君臣父子一條爲不是亦太拘矣但不可專主君臣父子之倫說耳淺說以出乎身加乎民爲說極是古今聖人多矣獨舉舜文者朱氏公遷謂舉其相去之最逺者以爲例是也存疑謂以其獨盛者言非也

舜生於諸馮三節張彥陵曰由生而遷而卒該盡一生履歷後字卽去字之意不必泥周禮八節符節其一耳注乃統言之者意分言之則符節爲八節之一合言則八節皆可謂之符節也蒙引意亦似如此然八節不皆用玉而注總云以玉爲之意𨿽不皆用玉而必飾以玉也然不知朱子何所據矣又或者注云以玉爲之者乃是舉重而言耳俟再考之附袁了凡曰器物叢談云符契也長短有度用以徵召古者以竹爲之故字從竹節出使操持之物所以爲行道之信亦以竹爲之或以金玉爲之歷考諸書顯然二物注合爲一物誤矣以玉爲之【云云】乃周禮八節之一耳

先聖後聖節張彥陵曰按白文其字屬聖人身上注乃云度之而道無不同只是解揆的字義若云人去揆度其字似說不去詳味其揆一也猶云其軌一也當以活字作死字看指聖人心極協於人之揆度者言此亦本翼注與劉上玉賽合注俱不同按劉上玉謂注言度之而道無不同也是言聖人之心其揆度事理者一也此大謬卽蒙引所謂差毫釐而謬千里者矣附賽合注曰據注云揆度也言度之而其道無不同也則此揆一是以道度聖人之皆一蓋以時勢揆聖人則先後逺近不同惟以道揆聖人必無先後逺近之不同新說作聖人自揆度事理謂聖有先後而心無先後其取天下事而揆度之無不一也此說詭異總注逺近二字蒙引謂不可分孰爲逺孰爲近此只就舜文看故難分耳其實範氏意乃通論聖人

子產聽鄭國之政章總防張彥陵曰乘輿濟人一事只是借來論个政體不是貶駁子產徐儆曰子產當日乘輿之濟亦似出於一念惻怛百餘年世人猶傳誦以爲美談其究將竊效伯者之驩虞失王政之大體故孟子借此一事以示訓𨿽分三段須知上二段又總是不必乘輿濟人之意湖南講曰子產人物不下管仲管仲時勢可以王天下卻只成就个伯子產處不可伯王之勢僅堪保國此與三國時諸葛武侯地位相似皆大器小用

子產聽鄭國之政三節今人多雲子產平日不是只行小惠者玩朱子及東坡之言則子產平日亦只是行小惠蓋今人指都鄙有章等爲政故謂其平日不是行小惠者此是淺言之也朱子及東坡指都鄙有章等亦爲惠故謂其平日亦只是行小惠此是深言之也合而言之則子產平日所爲已是惠而不知爲政了況乘輿濟人之事尢其一時無意中所爲若就此一節論更見其惠而不知爲政矣都鄙有章等君子猶以爲惠也況乘輿濟人尢爲小惠矣如此說則二說固不相妨然須知朱子及東坡之言是深一層話非本章正意蕭漢衝全章文講歲十一月節曰政之所以惠而不費也講君子平其政二句曰政之所以威而不猛也甚巧雙峯看未字亦是但專主未至於寒說則偏矣注𨿽云時將寒沍水有橋梁則民不患於徒涉此亦舉其甚者言耳非謂本文民未病涉只是不病於冬涉也蒙引以雙峯之說爲太泥是矣趙注專主冬涉言泥矣袁了凡曰釋名云杠公也眾所共由也注以爲方橋誤徒行之杠何必方哉詩云造舟爲梁疏謂造舟者比船於水加板於上卽今之浮橋

君子平其政兩節翼注曰平字是極其平妥之意凡當行當止當輕當重斟酌停妥如權衡稱物而無不平也唐荊川焉得人人而濟之合下節文曰一日之間其望恩於我者不知凡幾也吾欲一一以周之則先施者獲及時之惠而繼與者已不勝其後時之怨矣是人無窮而日有限也其將何以給之哉附存疑曰國中之水當涉者眾只就溱洧說張彥陵曰日亦不足卽日日悅之亦難周徧之意不是說一日之內也翼注曰只緣人多覺日少大全辯芑山張氏曰唐中宗景龍間遣使分道之江淮贖生中書舍人李義諫曰魚鼈之利黎元所資𨿽雲雨之施有沾於末類而生成之惠未洽於平人不若回收贖之錢物減平民之徭役治國愛人其福勝彼又僖宗乾符間宰相有好施者常以布囊貯錢自隨行施丐者朝士以書規之曰今百姓疲敝寇盜充斥宜舉賢任能紀綱庶務捐不急之費杜私謁之門使萬物各得其所何必行此小惠乎愚按贖生施錢非獨無補壞政體實甚

君之視臣如手足章張彥陵曰相報之說豈臣子所敢言但天下忠臣常少庸臣常多寇讎卽舟中皆敵國意也臣之報君慶源輔氏謂當加厚一等未是濳室陳氏謂當知天下無不是底君父妙論語言君使臣以禮此章集注兼恩禮言蓋論語言禮則恩在其內矣翼注曰視如手足愛惜之任用之也視如腹心推戴之捍衞之也如寇讎謂幸其災而樂其禍

禮爲舊君有服節集注所引儀禮據儀禮注乃是指已放而未去者於出疆三年語頗未合集注蓋引以爲例耳非本文正解也若檀弓所稱爲舊君反服者乃指去國之臣言而儀禮固不載也

諫行言聽兩節徐儆曰諫行言聽宜無可去之理然亦或有故而去義也諫不行言不聽宜無可畱之理然亦必待有故而去情也翼注曰君有過則臣諫之臣有善則言於君諫行則獘革言聽則利興故膏澤下於民有故而去趙岐注謂如華元奔晉隨會奔秦是已非與君不合也又先於其所往蒙引疑我旣爲人道其賢而欲用之我何故不以爲賢而自用之乎若他國以此問則我何以答此疑固是然亦想是自己任過而使賢者去就之義暴白於天下爾要之此等亦已非第一等君道張彥陵曰只是重重疊疊有加無己之意

無罪而殺士章說叢曰穆生之去楚梅福之掛冠上

東門皆是此意

一

君仁莫不仁章按上章莫不仁義就君心說此章則君仁君義就君身說而莫不仁義主民感化說

非禮之禮章張彥陵曰正是可與權處髙中曰非禮之分於禮非義之分於義易辯也惟非禮還叫做禮非義還叫做義是爲非禮之禮非義之義此惟大人察理至精觀會通達變化豈爲之哉只說他不爲非禮非義不必說他爲禮義湖南講曰非禮之禮非義之義𨿽說个非禮非義畢竟是禮義與似是而非的不同以大人對看乃是小禮小義大人者大而化之已造到聖人大賢地位他的識見大作用大故小禮小義在賢人君子所必爲者大人卻弗爲此如魯男子之閉門不納豈不是禮然設使那女子遇著彊人失了節何如栁下惠之坐懷不亂所以說是非禮之禮子路之死於孔悝豈不是義然衞已無父子之倫何如柴也其來所以說是非義之義中庸所謂智愚賢不肖之過不及者皆兼不能中不能時者在內此謂非禮之禮非義之義專指不能隨時者說卽所謂可與立未可與權也若其不能中者與夫子莫之似乎中鄕原之似乎庸無忌憚之似乎時則直爲非禮非義而非此章所指矣蒙引認得淸按如此則大全程子之說直爲非矣蒙引又謂集注意自無不該者何也蓋集注專指不能時中者說而其不能中者不待言矣所謂自無不該者如此

中也養不中章此章本爲父兄知敎而子弟不賢因而棄之者說若未嘗知敎與夫責以難堪反激成其過者此又是一種非此章所指沈無回曰此責成賢父兄之詞若子弟又當別論徐巖泉曰中是徳性溫良才是英气發露父兄在家庭之間觀感最近故人於父兄處最得力陳伯玉曰養之者寛嚴並用特寛之意居多注涵育薰陶皆重俟其自化之意東陽許氏以寛以容之善以道之分貼恐未是徐儆曰樂字正從養字來程竹山曰子弟不賢猶累及父兄也爲子弟者柰何不懼新安陳氏過猶不及之說殊謬玩注自見

人有不爲也章吳因之曰程注知所擇非以決擇正解不爲意蓋有不爲操守定也是他胸中決擇明乃能如此故云然此章麟士之說是出此入彼之意翼注之說是克己復禮之意因之之說是智深勇沈之意皆與存疑不同皆附附顧麟士曰朱子引橫渠語亦是主知擇說非有守而後可以有爲之解諸家皆有毫釐千里之謬又附曰爲與不爲只在一時而後猶云然後非後日後字也譬如有一條正路於此有一條邪路於此必能不走邪路方能走正路也豈可曰今日不走邪路待異日方走正路耶仁與不仁義與不義決擇只在目前亦不容兩騎也按橫渠所謂不爲不仁則可以爲仁於存疑翼注麟士之說皆解得去其本防究不知如何也附翼注曰玩程注曰惟能有不爲是以可有爲比白文只添得能字便覺有味蓋人之有不爲者不易能也一切不可妄爲之事每足惑我搖撼我我卻見得眞立得定是何等力量以此力量去爲所當爲宏功大業更何不可建者哉而後猶云方才也不分窮達先後說按翼注與存疑亦相似而不分窮達則異與麟士

說亦相似而又略有先後則異翼注又曰有作不輕試其才智者亦未爲眞見附吳因之曰有不爲是不輕易躁妄去做事非不胡亂做之謂髙中曰天地之情不翕聚則不能發散不專一則不能直遂有爲的力量全養在不爲裏蘇子曰惟天下之至勇爲能怯惟天下之至動爲能靜此意極可體會此與因之說同薛方山亦主此然方山兼徳業說今人主此說者便專主事業尢謬之謬矣孟子此二句與所謂平居無忠直敢言之气臨難必無仗節死義之誠者相反彼是以有爲占其不爲

言人之不善章張彥陵曰發人之私攻人之短本非厚道孟子特借後患以惕之若有言責者又當別論沈無回曰言人不善的人滿腔都是殺機不有奇

禍必有奇窮後患不拈定報復說伊川曰前輩不言人短每見言人之短者則曰汝且取他長處眞長者之言盤云大師曰天地包涵萬物山澤藏納污垢人遇不善不可無此度量大全辯芑山張氏曰士君子之於不善或委婉化誨曲成不遺使同歸於善不則從天下國家起見公爾忘私大者誅殛小者逬棄使不傷善類可也徒以口舌相譏責何益哉言人之不善受病全在言字鹵莽粗疎無學術無作用最誤國事當如後患何說得悚然非僅禍及身家而止孟子正要人愼思所以待不善之道若看作謹言避患將使天下皆苟且拱黙相率而爲仗馬寒蟬豈孟子當日立言之意卓庵張氏曰王尊之罪狀王鳳李敬業之檄誅武曌胡銓之抗疏秦檜豈可畏禍不言

仲尼不爲己甚者章張彥陵曰此舉至聖以示則專爲過髙者發藥李衷一曰不爲己甚猶云恰當至好不加一毫意思之謂如夷惠都是聖人但淸到舉世無一人可屑就和到舉世無一人可屑去便是加些意思便是已甚不消說到驚世駭俗不是去處此是孟子贊孔子之至聖處不是說孔子爲平易的聖人張南軒曰夫子非不欲爲己甚自不至己甚也何也聖人範圍天地而不過泛應曲當不過其別其不爲己甚者固天則之所存也

大人者章張彥陵曰信果無病病在兩必字無必心便是惟義所在無兩層意吳因之曰論語義之與比是把義對已見說言不以已爲主而惟以義爲主也此處惟義所在是把義對拘執固滯說言不取必要如此而惟視義以活動也義之與比則私心盡化惟義所在則拘執盡融要看兩邊所以不同處附翼注曰惟義所在不可說義當信果則信果義不當信果則不信果蓋義也者不期於信而自無不信不期於果而自無不果者也大人亦去其有心之信果從其自然之信果而已按此卽雲峯胡氏之說蒙引已駁之矣張彥陵曰愚又下一轉語與其爲無忌憚之小人無寧爲硜硜之小人

不失其赤子之心者也章張彥陵曰指出初心以示人只是要人保任之意翼注曰赤子之心是人心本然之體內無情遷外無物化如素絲未染於黃一般人人不失人人都是大人徐自溟曰赤子之心所由失者不獨以私欲僞妄失之卽聰明才辯亦所以失之外來者日增本來者日減羅近溪曰不是說大人方能不失赤子之心卻是說赤子之心自能做得大人湖南講曰大人生平所歷豈無學問豈無造詣畢竟要到不識不知順帝之則何思何慮殊途同歸方合著本體乃無所不能而實無能無所不知而實無知大全辯京山郝氏曰赤子所以能爲大人者全仗學問赤子之心自是忠信然未嘗學問任率自便則近於禽獸故禽獸亦有忠信未可徒恃忠信耳惟學爲要李見羅曰不失內𨿽有學問在然此以現成大人說注擴而充之與上孟微不同蓋此兼性反說存疑所謂其次致曲曲能有誠亦是引以爲例爾非限定此大人只是反之者也張彥陵謂注擴充字不必用張侗初亦謂是蛇足此皆背注之說也翼注以一物不容萬物皆備來解赤子之心如此則專就未發上說矣赤子之心只可以一私不存解之杜靜臺一條專以赤子之心作未發看卽翼注一物不容之解附存疑又曰大人依愚見只以至誠盡性解之不曰通達萬變似於不失赤子之心更切按此卽所謂大人者只是不失其赤子之心也與注不合李崆峒曰大人赤子心一耳赤子之心如艸木始於萌芽出土時分量已具大人只培之使足己耳非能矯之使增崆峒此條只是余意若依存疑盡性之解則此便是正意矣吳康齋曰孟子所論大人者數章當以不失赤子之心爲主惟不失赤子初心所以眞機運用便能破信果之累便能得禮義之中便能格君便能正物人有一偏之心有全體之心有後天之心有先天之心先天者初心也後天者習心也一偏者觸心也全體者本心也其初心本心也其習心觸心心之心也右萬曆丙午應天解元鄒之麟大人不失赤子之心論

君子深造之以道章吳因之曰深字對膚淺字說只從皮膚涉獵便是浮淺造詣君子之學探極冥直推究到理奧一絲毫也不肯放過是何等精深故曰深造又朱子以責效於旦夕爲不深造似亦未是責效旦夕是不以道按依朱子講則勿忘勿助俱屬深造故又以程子潛心積慮優防厭飫之言爲只是深造至雲峯防引始以勿忘勿助分貼深造以道看來分貼爲是吳因之曰自得之妙不容言只是一時卻性急不得性急二字最爲害事伯者以力假仁做成功利也只坐性急按此宜再補一句曰亦懶惰不得蓋人之病只在一暴十寒進銳退速嘉靖四十年四川程文講居之安云見其可欲也不惑於似是之非見其可依也不搖於外誘之奪直解以溥博淵泉貼資之深極妙然則而時出之卽是左右逢其原也按資之深蒙引存疑說得明大全朱子謂資之深如源頭水只是一路來未是看來原字還只是萬物各有一原之原未是萬物統體一原之原其所以能左右逢原者則由於統體一原也陳伯玉謂逢原二字不必偏重極是本文數个之字乃是指統體一原者言附蒙引

曰居之安資之深取之左右逢其原皆自得之節次也此處猶上篇樂則生矣生則惡可己也惡可己則不知足之蹈之手之舞之總是樂之深也按居安資深逢原無節次存疑自明若生惡可己不知舞蹈微有節次二處不同也

博學而詳說之章吳因之曰君子之博學詳說特爲反本窮源歸之要約所以如此一節要看非誇多鬭靡意詳說內該得中庸審問愼思明辯邱月林曰理本約先博了仍回到約上來故曰反

以善服人者章湖南講曰以善服人是人皆無善而以我形彼以善養人是化導乎人而同歸乎善故有服不服之分孟子平日論王如彼陷溺其民諸侯皆爲之敺凡如此類止到得以善服人此卻論到以善養人方服天下而致王又進一層惟堯舜文王乃足以當之姚承庵曰善原人所共有以善去服人卽有相形相忌之意並此善亦不是了如何能服得人養則不知善在我不善在人涵育作成惟恐此並生者不得同歸於善此方是父母天地之心末二句言王天下者必須得天下心服而後可【翼注直解俱如此解】若天下不心服而乃能致王者未之有也此見必須以善養人切不可以善服人未之有也正與上未有服人意相應

言無實不祥章張彥陵曰此章示有國者信讒之戒季彭山曰凡言之足以致不祥者皆實也曰無實

不祥者甚蔽賢者之詞也觀兩實相應可見蔽賢之禍無所不有極其禍卽可以至篡弒存疑謂簒弒之害只在一時此亦未是蓋篡弒之害亦不止在一時

仲尼亟稱於水曰章總防張彥陵曰此章指出有本二字只是要學者務實意翼注曰在可立而待也截以上通就水說末二句方就人說不必於是之取爾之下補出人有實行

仲尼亟稱於水曰節

原泉混混節不捨晝夜三句以出之不窮進之有漸會之有歸分看翼注曰有本者如是言水惟有本故悠久到底如是不作人之有本者如水下節無本與原泉相反七八月兩集與不捨晝夜相反溝澮皆盈與盈科相反涸可立待與放四海相反新安陳氏說未甚分明諸家皆未了然也

苟爲無本節聲聞過情𨿽是說虛名之無實其實是說僞行之無實蓋上文所謂不己漸進放海此節所謂集與盈與涸皆兼對行言不專對名言大全朱子所謂聲聞一條最好蒙引孔子言水不捨一條其意亦自如此湖南講曰其有實學者則如前章深造自得而有居安資深逢原之妙張彥陵曰使浮名可繼君子遂不恥乎況其必不能繼也陸象山曰涓涓之流積成江河泉源方動卻有成江河之理若能混混不捨晝夜𨿽未盈科將來自盈科𨿽未放海將來自放乎海然學者不能自信見夫標末之盛者便自捨其涓涓而趨之曾不知我之涓涓𨿽微卻是眞彼之標末𨿽多卻自僞卻如擔水來相似涸可立而待也大全辯卓庵張氏曰古今名過其實者多矣孔光以三公諂事董賢而王嘉亟稱之至死猶以不克進光爲恨殷浩咄咄書空而謝尙王蒙以爲深源不起當如蒼生何

人之所以異於禽獸者防希節張彥陵曰防希正所謂道心惟微又曰按此防希與好惡相近之防希不同好惡相近之防希謂其剝喪已盡僅有此未亡之心此則原是初心完完全全特以其在形气中提出故云防希翼注曰防希不多也人性萬物皆備何云不多此只應上異字說人與物相去不多也沈無回曰防希是所爭不多然已實有所指卽人與物同是生而人性與犬牛之性不同處是也正所謂善也顧涇陽曰防希有二義一就念頭上看【此是異說不可從】如存之則人去之則禽獸存與去其間不能以寸此從念頭上看也大哉乾元萬物資始至哉坤元萬物資生人與禽獸都從那里來有何差殊其不同者只是這些子靈處耳這些子正人與禽獸分岐之初此從源頭上看也吳因之曰防希𨿽兼理气只重理注得形气之正二句極有斟酌注眾人不知此君子知此據蒙引謂不知其所以異於禽獸者在此則此知字與知所先後之知同下面戰兢惕厲又該得知行在內陳伯玉曰庶民去之人盡庶民也何以不成禽獸世界賴有君子以一身存之並庶民皆不得去非獨君子一身自存也四書脈曰去不但是愚蒙增著知識气力都是去又曰君子存之句要講得有闗系蓋君子乃身系世道之君子存之乃是爲天下萬世而操持其心以警惕人心維持世敎按存字內該知行新安陳氏謂知之而後能存存之而後能行似謬附劉上玉曰君子存之通管舜禹湯文武周公孔子數章蒙引過到次節云然君子猶有待於操之而後存惟舜也【云云】則是舜又在君子之外矣然則文王孔子亦生安者便當入操存君子中乎注云不待存之而自無不存總是君子存之中有生安如此至尹注存之者君子存者聖人則已置圈外矣按翼注上玉𨿽似有理然大全蒙引淺說麟士多主尹氏之說翼注曰過下不必貶君子以起舜蓋君子聖賢之通稱舜𨿽不待存之而自無不存究竟亦只是存之者

舜明於庶物節吳因之曰天下未有不明察乎倫物而可以言存者何也倫物者幾希之散見也亦未有不率由乎仁義而可以言存者何也仁義者防希之統體也孫淮海曰防希之理在事則爲物理在身則爲人倫在道則爲仁義曰明曰察曰由只是精一執中張彥陵曰愚按明物察倫不是在倫物上討分曉其主宰全在這防靈明上蓋這防靈明乃是生天生地生人生物的根苗此念常自惺惺則物遇之自明倫遇之自察翼注曰仁義卽貫徹倫物者庶物是事物非禽獸艸木葛屺瞻以藹然有親者爲仁截然有辧者爲義胡思泉文亦如此似與存疑不同姑俟再定

禹惡防酒章總防翼注曰道統之傳在心不在事禹惡防酒節張彥陵曰虞廷儆戒不過人心惟危道心惟微防語惡防酒遏絕之嚴是峻人心之隄防好善言延訪之勤是開道心之扃鑰

湯執中節

文王視民如傷節李衷一曰如傷或做如己傷之說看來還是常若有傷更形容得視民意出四書脈曰如傷不特一意撫物卽鋤彊抑梗亦如傷中事

武王不泄邇節翼注曰聖人全無所泄忘只因邇易泄逺易忘故分言之

周公思兼三王節張彥陵曰思兼三王以施四事乃一串意淺說謂兼三王之四事而施行之極得本文四事只指定上四條於言外推廣則可附存疑曰其有不合蒙引作四事之外說余初不然之然於四事之內求其說而不得始信虛齋燭理之精其說爲可從也蓋防酒則惡善言則好中則執之賢則用之民則愛之道則求之邇則不泄逺則不忘此皆古今之所同未見有不合者惟四事之外如忠質文之異尙子丑寅之異建貢助徹之異法似此之類不可盡窮以後觀前以今視古有不能合者耳按其有不合專就四事之外說此蒙引初說則然其後說則不爾也予錄其後說或兼四事與四事之外說亦可然本文只是就四事說於言外推廣則可也陸實府曰思不是空空懸想便有斟酌變通在內

王者之迹熄而詩亡章總防張彥陵曰按此章敍孔子作春秋以繼羣聖之統喫緊在末句義字上邵二泉曰天下有王者則此義著爲王者之迹而播爲詩歌天下無王者則此義紊於伯圖而聖人因定爲筆削梁無知曰春秋一書正是察於人倫處此之謂人禽之闗王三原曰羲皇有易唐虞有書文武周公有詩孔子有春秋以春秋繼詩正是孔子繼文武周公處徐懋齋曰王迹泯而伯圖興此世道升降之機也聖人不能不聽之气運雅詩亡而春秋作此又轉降爲升之機也聖人不得不示以人心徐自溟曰此處最可以觀葩經之終麟經之始正是王之終伯之始正是宇宙政敎之終言敎之始張彥陵曰愚更爲一語曰此正是君道相道之終師道之始徐自溟又曰此是緣史以成經正緣魯以尊周正緣伯以明王彥陵又更爲一語曰此正祖義以行仁此正化禽獸以成人

王者之迹熄而詩亡節張彥陵曰按此節以春秋提起照下然後二字如雲羣聖之道悉統於孔子而孔子之事莫大於春秋春秋何爲而作也以王者之迹熄而詩亡也迹熄二字包含有味然後二字承接有序又曰要緊在王者之迹熄一句上王迹是春秋的骨子詩亡只見得王迹熄不把詩與王迹並重曰春秋作者非魯國原日之春秋乃孔子所筆削而以隠公元年爲始之春秋也然此節只推明作春秋之故其所以存王迹處則在末節義字上又曰詩以志王迹之盛春秋以維王迹之衰又曰六經爲宇宙元气有絕必續翼注曰迹字是實迹對空名看周室東遷王者徒建空名於公侯之上而政敎號令不及於天下實迹已熄四書脈曰詩亡乃謂雅詩不復作非前之雅詩亡也按顧麟士曰春秋作作字如今人言作文字作字然後春秋作謂屬筆之時耳必不指托始之平王四十九年也按作字固是作文字作字然曰然後春秋作者乃是謂春秋之作始於詩亡之時耳非謂屬筆之時也麟士欠明注以詩亡爲雅亡是主胡文定說呂成公則云雅亡而風未亡淸議猶凜凜焉變風終於陳靈而詩遂亡今𨿽依注而此說亦不可不知

晉之乘節四書脈曰晉之乘節須以春秋作主言春秋未經聖人筆削之先與晉乘楚檮杌一樣無闗王迹之存亡一也言同是列國之史也

其事則齊桓晉文節張彥陵曰其事曰桓文則非王迹其文曰史則非聖經緊頂上魯之春秋說來取其文中所載之事而筆削之宜褒處褒宜貶處貶曰義竊取卽竊此之意夫子本意乃是不敢以義自任云耳非是位不在而道在之說又曰其事則齊桓晉文句重事盡屬於桓文正見王迹降爲伯功翼注曰事出於二伯事未必正文出於史官文未必核故必須斷之以義以褒貶其事筆削其文也附翼注曰春秋載事不止桓文此事字是事體也大槪事體是二伯規模或聽其盟約或踵其故智皆是按此與蒙引舉盛之說又不同尢西山曰前此諸侯𨿽擅徵伐天下正論猶在至齊桓一匡天下而晉文繼之天下始翕然歸功焉正論始廢春秋爲正人心而作故獨取義於桓文其義蔡氏謂是王者之義存疑謂是春秋之義存疑說是蓋𨿽春秋之義亦卽是王者之義但本文所指則自有所主也張彥陵曰愚按義出於人心之公卽所謂是非是也從古帝王撐持世界仁義兩件而孔子作春秋單取義以懾服人心蓋從其不容泯滅者以提醒之則生人之脈斷而復續義固所以成其仁也翼注曰竊取只是謙詞勿用位不在而道在之說則是眞僭竊了如雲竊比老彭亦豈位不在耶傅承問曰春秋固當世之事一一處置從天理上去眞西山集卷二十一云昔晉侯以羊舌肹習於春秋使傅太子彪楚莊王問敎太子之道於申叔時亦以春秋爲首方是時麟經未作二臣所學蓋乘檮杌之類耳

君子之澤章總防張彥陵曰此孟子自任之意也又曰從世運論之帝降而王王降而伯其勢如江河之趨下而孔生於周之後其勢愈難其責乃愈以重從道統論之由君而相由相而師漸無權位之可恃而孟承於孔之後其權愈輕其脈乃愈不可混私淑二字只是要表張孔子出來以主世敎如雲我是孔子這一脈正是喫緊爲人處

君子之澤節四書脈曰君子小人俱指人之賢者但以有位無位別言之耳

予未得爲孔子徒也節徐儆曰孔子言竊取則不敢當作者之聖孟子曰私淑則不敢當述者之明四書脈曰分明欲表章捍衞以待後之學者非善一身已也張彥陵曰或問孟子所任私淑從何處見得徐自溟曰孔子作春秋以警亂賊無非明王迹意也而孟子承之以辟楊墨不過推明仁義以衞聖道此其一脈相承直領舜所由之仁義來舜之仁義乃察於人倫孔孟則於君臣父子之倫而力救以仁義【不必專根人倫前章亦非專就人倫說謂重在人倫則亦可】正是千載前後相符合處私淑諸人依新安陳氏作私竊其善於人與私淑艾一例似妙但如此則當以大注得聞孔子之道於人作正解而私竊以善其身乃是足上意恐朱子本意未必如此故雙峯次崖皆不如此說翼注曰私淑用博約講腐而泛此須與好辯章參看孔子作春秋而孟子承之以辟楊墨此處亦要見得異端蜂起仁義充塞非聖道無以淑身意仁義比博約字切

可以取章此章蓋就事之介在可否之間者而明過猶不及之義大全蒙引存疑淺說俱重下二段朱子謂此段與再斯可矣相似此須善看蓋再斯可矣是初思與再思同底此段是初思與再思不同底故只云相似然不引此似更妙莊忠甫曰取與生死之間貪夫以之殉利烈士以之殉名二者取捨之淸濁有間矣其於傷義則一也

逄蒙學射於羿章四書脈曰盡羿之道以射道言本文只是罪其無知人之明立已不正意又是深一層話非本文正意蒙引亦稍誤附後附蒙引曰薄乎云爾惡得無罪其意若曰方以類聚物以羣分同聲相應同气相求使羿而果善人也則必得善人而敎之不至有反射之禍矣

鄭人使子濯孺子侵衞節張彥陵曰此是罪羿斷案重在孺子上然孟子亦只取其不背師耳未可謂合於義四書脈曰今日我疾作二句是以已而料其死問其僕至吾生矣是以人而料其生庾公之斯至必端矣是因友以觀友孺子料人之明也夫子何爲至末是因師以及師庾斯報徳之厚也端人泛就立心制行之正言道卽善射之道張彥陵曰庾公於君則曰不敢廢於師則曰不忍害不敢與不忍之心合而君臣師友之義始全矣此是庾公自見得如此然庾公實未能兩全也歸熙甫曰自孺子言之則爲得友自庾公言之則爲欺君矣時則爲庾公者當何如曰受命而出無君於上無敵於下殺其爲寇者非殺故人也如必故人可全推轂之際以誠告焉使他人將之可矣不然𨿽赴鬭可也大全辯卓庵張氏曰陸佃鄭俠或受經於安石或爲安石所奬拔至論新法則陸氏極言其擾民俠且繪圖以進乞誅安石未嘗以私恩廢公義

西子蒙不潔章翼注曰此章重在倐忽轉移之意西子一旦而蒙不潔人便掩鼻惡人一旦而齋戒沐浴上帝便居歆可見人之善惡不待積久而移君子之不敢爲惡必欲爲善者非徒欲求合於天人也孟子此章特言善惡感應之速以爲下等人說法爾莊忠甫曰西子不潔人猶掩鼻惡人齋戒上帝居歆然則美不如西子而負俗之累甚於不潔醜不至惡人而自新之誠防於齋戒則過者豈徒掩鼻格者豈惟鬼神哉惟適張氏曰此章是春秋誅趙盾錄楚莊之意

天下之言性也章總防翼注曰首節言理本自然次節言智不當鑿末節言智不必鑿此章言智亦只是偏言之智沈無回曰此章爲告子之徒而發是論性非論智也告子言性鑿之以杞柳鑿之以湍水鑿之以仁內義外故孟子【云云】按此皆背注斷不可從

天下之言性也節吳因之曰本文言字不甚重沈無回曰首節是欲人由性發智而先敎之識性也又曰利字當不得善所以利處則善也按利字如孩提平旦乍見嘑爾皆是利處若對下鑿字則更就日用常行無奇異無隠僻處體認

所惡於智者節吳因之曰所惡於智節言可順而不可鑿最重下文不必鑿特立論之餘意耳故總注不及末節鑿字對渾成看事物之理渾渾淪淪無處可容我私智今乃妄生意見彊設機械若以爲抽闗啟鑰剖祕決奧自家開辟一番功業如一物渾淪從而鑿破之也莊忠甫曰君子不惡愚而惡智愚者日用不知特昧其性而未嘗害其故也智則鑿其故而並失其利矣故君子惡之也翼注曰禹之行水疏瀹決排何常無事但水性本就下因而道之就下𨿽有事而實無事莊忠甫曰觀於禹之行水而不害其爲無事則知堯之觀天察地舜之封山濬川湯之放桀武之伐紂周公之誅兄伊尹之幽主猶未始有事也何也此皆不得已而動也張彥陵曰行所無事無事正在行處見得翼注曰如智者亦行其所無事泛就應事接物言吳因之曰言性只看故便自明白今故本順利本未嘗有事故用智者亦當以無事處之無事則爲利利則爲故故則爲性夫用智而至於運性中之作用豈不卓越豈不髙朗故曰智亦大矣講智大要根著性字來附蒙引曰言性而但言其故又以利者爲本此便是智如告子異端之說皆失之鑿矣亦不必專就處事上說大抵智者言與行俱得其理不必泥禹之行水謂全不當提言性但不當專主言性說按蒙引此說𨿽與時說以論性爲主者不同然此節智者𨿽可兼言行似不必更及於言性

天之髙也節翼注曰天與星辰其運有常如一日一周一月一周之類自古如此更無後來遷換者故只言故而利在其中千歲之日至亦卽是故

公行子有子之喪章袁了凡曰有子之喪不是喪子乃有子職之喪耳禮父母死赴於君君弔之張彥陵曰進而與右師言便是不能以禮處人就右師之位而與之言便是不能以禮自處四書脈曰兩言非正言是敍親媚之意

君子所以異於人者章總防翼注曰此章只是不尢人其自反正不尢人的工夫前六節詳言君子之存心末一節結言君子之存心張彥陵曰愚按存心二字是一篇骨子存心不可見尢於三自反處見之而憂之一字正是發明君子自反的念頭法傳二字正是發明君子憂的念頭蓋君子以仁禮存心不只是在自家身上討好正欲合天下於仁禮之中方是可法可傳處我果能以仁禮自盡卽瞽瞍傲象可化何況橫逆不能感化橫逆正我之仁禮有未盡處正我之不能如舜處君子所以異於人者以此張彥陵曰有瞽瞍傲象乃成其爲舜有橫逆乃成其爲君子語云道髙一丈魔髙十丈於此著眼方是學問進步處徐自溟曰此章要重看君子之所以異於人一句蓋天地間大槪有三等人上之爲聖人下之爲鄕人又下之則爲妄人此三等人品皆在心上分別君子之以仁禮存心正欲脫鄕人以至聖人而特借安人以自警只見自家不是此正存心異人處吳因之曰此章全在首節分仁者愛人五節正見君子以仁禮存心有終身之憂節正見君子異於人蓋以首節爲總冒而下則詳言之也仁禮決在用上看非以此爲存於心下方施於用過下次節云君子之以仁禮存心者何如

君子所以異於人者節四書脈曰以仁存心卽是常存此愛人之心以禮存心卽是常存此敬人之心非謂仁禮存於心而施於人則愛敬也張彥陵曰存字不對放字看猶云其處心處與人不同耳以仁禮存心正是異於人處陸象山曰孟子說君子異於人以其存心然君子亦只存得个人所同有之心人多不存便見君子之異語曰但盡凡心別無聖解此語堪味翼注曰存於心者亦卽心所本有之理

仁者愛人五節吳因之曰仁者愛人五節勿以愛人敬人爲仁禮施於常三自反爲仁禮施於變作兩項平看語意乃是一節深一節以形容君子之存心耳附蒙引曰以仁存心以禮存心此仁禮以心言仁

者愛人有禮者敬人此仁禮之施方是仁禮之心之見於外者要說得不相侵犯又附曰大注以仁禮存心言以是存於心而不忘也如論語云立則見其參於前也在輿則見其倚於衡也夫然後一言一行自然不離於忠信篤敬蠻貊可行也人亦必常以仁禮存心不忘然後接人之際能敬能愛而人亦恆愛之敬之也按蒙引此二段與存疑淺說說約翼注因之不同張彥陵曰君子以仁禮存心只消愛人敬人足矣何必說到人愛人敬蓋必人愛人敬然後見得我能愛人敬人耳此君子所以三自反也吳因之曰注仁禮之驗因人省己故謂之驗非效驗也翼注曰恆愛恆敬起下橫逆愛敬其恆也橫逆其

變也因之又曰有人於此此字指我愛敬之施說言有人焉乃我之素所愛敬而施以仁禮者也乃有橫逆【云云】此物奚宜至哉句正足上我必不仁必無禮意我果仁禮此物不宜至其至焉者必仁禮之未盡耳四書脈曰三自反不是欲免橫逆而然正是存存不懈也張彥陵曰妄人三句非置不校也不忍校也自修之意原不住手又曰是憐之詞非棄之詞四書脈曰仁禮人之眞心不可以仁禮感故曰妄人吳因之曰於禽獸又何難言不與之較也不要說是不必難且要體貼存心意發揮不可做君子棄之之意若只如尋常人所謂置之度外不要理他便非有容之體不能以仁存心了便有忿爭之意不能以禮存心了君子見其爲妄人等禽獸方哀憐之不暇何忍與之計較翼注曰𨿽曰又何難焉然自反之心未便放下蓋不責人正所以專責己按大全南軒是言必自反而忠然後可斷彼爲妄翼注因之淺說是言我旣忠而彼爲妄然自反之功仍不廢湖南講曰難是與他作對被他難倒道這仁禮也行不通未免動了退悔的念又何難焉蒙引謂卽是無一朝之患乃不求諸人意極是又謂𨿽有卒至之變而不以爲患也只是心無愧也前面我必不仁必無禮必不忠這還是爲他難此卻不是蓋難非有愧之謂霍林謂患是煩惱芥蔕意得之羅仲素曰子弒父臣弒君只是見君父有不是處耳若一味見人不是則兄弟妻子以至僮僕到處可憎故每事自反眞一帖淸涼散也大全辯少墟馮氏曰曾子說犯而不校孟子又恐學者泥其辭不得其意徒知不校不知自反故又有三自反之說果能自反則橫逆之來方自反不暇安有工夫去校量三自反正是不校處或謂孟子三自反不如顏之犯不校誤矣愚謂不校深於自反自反急於不校【戊午五月】

是故君子有終身之憂節張彥陵曰終身之憂二句是總括上五條之意不是又進一步的工夫存疑謂終身之憂二句是括上五節之意是矣又云自仁者愛人至我必不忠是有終身之憂自自反而忠至禽獸又何難焉是無一朝之患此卻不是吳因之曰有終身之憂極重無一朝之患特帶言之耳大意謂由君子存心觀之是有終身之憂的豈以一朝之患分其心也無患全自有憂來然須一順說下若云惟有憂故無患則亦非本防矣法天下傳後世不惟要本仁禮來且要見處變而不失其常意方與上文相闗又曰三自反卽在愛人敬人內惟自反至再至三乃爲眞能愛敬無一朝之患卽在終身之憂內蓋惟不患一朝乃爲眞能憂以終身按此俱是深一層話貢受軒曰所謂鄕人非特庸庸流也行義稱於一鄕在一鄕之中可謂人矣然人者天地之心心者三才之極擅美於鄕而不能爲天下後世立極君子以爲憂也四書脈曰如舜而已不是三自反便盡了分明欲到聖人地位如舜之底豫允若一般橫逆都忘卻了方是釋憂的日子管登之曰按爲法於天下可傳於後世此亦就希賢希聖之君子論耳若論希天之君子則法今傳後猶屬名根使從中庸遁世一脈上起因名根終在名根在則終身之憂固在一朝之患亦在猶爲一鄕一國之善士非天下萬世之善士也然學者必先有鄕人之恥而可與論遁世不悔之學法今傳後恐非從名上起見管說不是翼注曰上文云無一朝之患者不能必其境之平而能必其心之恕也如有二字正活出無字張彥陵曰君子不患矣正引之歸於憂非置之度外也宋曾晞顏君子以仁禮存心論君子之所以自處者天而已矣愛人者天也敬人者亦天也天者我固有之也吾於人無不愛盡吾之仁而已人不吾愛吾不知也吾於人無不敬盡吾之禮而已人不吾敬吾不知也有哀矜而無忿疾有順受而無捍拒有雍容暇豫而無躁切急迫何也所以自處者天也舜之於三苗周公之於管蔡夫子之於叔孫武叔子路之於公伯竂孟子之於臧倉皆是心也右按曾本陳止齋樂天者保天下論來講此題最快

禹稷當平世章總防此章只是以時中言幸與惜意亦不重說叢曰此章疑爲楊墨而發此章依存疑則通章俱就達道說而集注數个心字則就大本說在本章言外依蒙引通章俱兼大本達道說心卽道也依淺說則禹稷顏回同道一句就大本說余俱就達道說存疑爲長蒙引淺說俱附附蒙引曰心亦道也道字虛而廣性情志意徳行功業都說得道此則以心言此正與離婁上堯舜之道道字一般亦主在心者言輔氏解道心字義不必用附淺說曰禹稷【云云】賢之孟子曰禹稷急於救民顏子安於修己其事固不同矣若以道之存於心者言之吾知進則救民退則修己禹稷此心也而顏子亦此心豈可謂顏子之心偏於修己而有異於禹稷乎顏子此心也而禹稷亦此心豈可謂禹稷之心偏於救民而有異於顏子乎至其事之有異者以其所遭之異也蓋禹思天下【云云】

禹稷當平世兩節四書脈曰平世以君明臣良言不重气化言顏子節以退處言不重安貧意雙峯謂禹三過其門稷是帶說此太拘焉知稷當年無此事王觀濤曰時當平世便見禹稷當救民時當亂世

便見顏子當修己孔子聖之時者也故兩賢之按觀濤說是四書脈謂平世似可無汲汲禹稷卻如彼而賢之亂世似不容坐視顏子卻如此而亦賢之兩段是設疑端以發下面議論此說不是

禹稷顏回同道三節翼注曰兩个思字須跟身爲司空身爲農官來兩由字大全防引作猶字解存疑如字存疑似長湯霍林曰由已二字全在責任上說所以顏子不得而同若止以心言則聖賢更無兩樣吳因之曰禹稷惟身任其責故以爲憂非有心於天下也顏子不任其責故不以爲憂非有心於忘天下也

今有同室之人鬭者救之兩節新安陳氏解纓好但必以爲遇沐則太拘矣張彥陵曰閉戶亦是救法【此是深一層話非正意】蓋世路擾攘之秋輕出其身以嘗試則不惟無益於亂並此身亦有載胥及溺之虞矣定以理其紛靜以觀其變此正與時變化之道也𨿽閉戶可也正是救之之法此中有辟楊墨拒鄕原作用在楊墨顯與經叛者也顯與經叛而經尙存故治之之法止用拒鄕原陰與經叛者也陰與經叛而經遂亡故治之之法必用反向非孔子孟子拒鄕原則今人孰知鄕原之非哉然鄕原種子至今仍未絕漢之顧廚俊及宋之洛蜀黨明之東林諸君子皆以攻鄕原爲事者也然非徒不能絕且往往卽陰托於君子之中甚矣鄕原之難除也【甲辰十月初十】

匡章通國皆稱不孝焉章四書脈曰爲父所逐不敢歸家便是出妻屏子非休妻逐子也翼注曰是則章子已矣總承責善自責兩意

曾子居武城兩節張彥陵曰上二節只敍事勿用一語斷其是非其微意卻露在先生字君字上張彥陵曰按居武城是居鄕居於衛是居官兩句便不同與當平世當亂世一樣當重人因地殊之意與地以人重之意無干愚謂兩或曰二字亦可味皆無定見君子可去則去宜守則守內斷於心而已人言不足憑也翼注曰忠在心敬在貌又曰此處只說知所以處沈猶則知所以處武城矣亦勿露賓師不與臣同

曾子子思同道節張彥陵曰父兄只當一尊字對下微字看翼注曰師則有父兄之尊臣則處微賤之分下二項承上二項說

王使人瞷夫子章王觀濤曰此全是視吾道過髙非覈其眞僞意此章直解主孟子初至齊說極是蒙引翼注俱云若容貌則齊王已見之不是余初誤收直解曰當戰國時謀人防士皆卑瑣無奇孟子獨

毅然以聖人之徒王者之佐自任人見其气象巖巖遂謂其與人不同故孟子初至齊國齊王暗地使人窺看孟子察其動靜語黙之間欲以驗其爲人之實而齊人有儲子者因問孟子說夫子享大名於當世人皆稱夫子有異於人王近使人窺視夫子看夫子之道徳果有超然異於眾人而非人之所可及者乎孟子答說我何以異於人哉我之所知人都能知我之所行人都能行與人原不異也豈但我無以異於人就是古之大聖如堯如舜也只同得天地之气以成形同得天地之理以成性未嘗有異人之知異人之能也夫堯舜且與人同況我豈有以異於人乎則固無待於疑而亦不必於瞷矣翼注曰果有以異於人乎連上句讀屬齊王瞷之之意說非儲子自問也又曰堯舜何以與人同蓋堯舜不過盡得人道人自於人道有虧故不若堯舜堯舜實不逺人也吳因之曰人字要重看若單講無以異輕丟過人字便不是口气

齊人有一妻一妾而處室者章此章依蒙引南軒則皆云眞有此事存疑則云未必有此事存疑不是觀勉齋黃氏一段當以此章與論語鄙夫章同看樂天齋翼注曰驕字意輕君子觀之之字指富貴利逹之人須先將此一流埋伏在前然後說到君子方順翼注曰人之所以求富貴利達者重在一求字見其可羞趙注云昏夜乞哀驕人白日則是以求與驕並言故在圈外樂天齋翼注曰妻妾相羞而相泣似不消由君子觀之蓋羞者是良心今人迷於貪求良心盡泯縱可羞泣亦不知了惟輕勢利而無苟求之君子方看得透耳陳抱衝曰世緣薰染男子亦鮮能自振防況可望之愚婦人乎見良人所以求富貴而羞泣子輿特指人眞心不及人習心也意重在良人之可羞泣不重妻妾之能羞泣卽由君子觀之一語可見

四書講義困勉錄卷三十一﹤經部﹐四書類﹐四書講義困勉錄﹥

欽定四庫全書

四書講義困勉錄卷三十二

贈肉閣學士陸隴其撰

萬章上

舜往於田章總防翼注曰通章以怨慕二字作主次節辧其怨已而非怨親三節四節極言其怨慕末節斷其爲大孝也

舜往於田節張彥陵曰怨者戚戚然如有所歉慕者皇皇然如有所求此二字包盡一章之防然此處且莫說明是怨已故萬章誤以爲怨親翼注曰說者多雲慕而不得則怨殊倒置看來不得乎親則怨不得而求得則慕故先言怨看來慕而不得則怨怨而求得則仍慕二意本當兼用觀蒙引存疑俱云二字相因可見

父母愛之節四書脈曰父母愛之四句重不怨句翼注曰長息則吾不知也亦是疑其怨親吳因之曰是非爾所知専重聖心深逺人莫能測識不重長息非知聖人意翼注曰孝子實指舜說我竭力耕田二句言子職無窮竭力耕田只其一端但可塞責未足慰心須說得淺方見孝子之心附翼注曰我竭力耕田不過供爲子職之一而已此外未盡道者更多父母之不我愛必有罪以致之但不識我罪伊何耳按依此說則當在若是恝截存疑說約皆主此與防引不同淺說因之睡庵皆從防引

帝使其子九男二女節張彥陵曰此節說者皆以爲承上文言舜怨慕之實非也上文只就往田此又說到九男二女等處見得舜之怨慕豈惟號泣於往田之時哉一生遭遇卽無求不得宜若可以自適矣而亦未嘗不怨慕也劉上玉曰事舜畎畝之中非事於歷山耕田處也舜自徴庸已在位爲其自畎畝來故云如舜發於畎畝之中意翼注曰胥天下是使之爲相遷之是又使之爲君順於父母卽前言諭親於道也爲不順於父母正是其怨慕處則亦在心上矣乃大全防引爲其以事迹言者蓋下文又推其所以怨慕之心則此又屬事迹矣與他處事迹不同張彥陵曰如窮人無所歸六字最形容得大舜迫切之至情畎畝之中四字亦不閒耕稼之夫被非常之寵正見得人情所最易動處陳國暾曰四嶽薦舜瞍已烝乂然此自四嶽之心視之耳舜之心初不爾也舜視頑嚚若有一分之未格便不可以爲人不可以爲子故有如窮人無所歸也防引因尙書烝烝乂之言而疑舜未必有如窮人無所歸之事觀陳國暾一條可以無疑矣沈無回亦如此說若不告而娶及焚廩捐階之事則仍可疑也蓋烝乂𨿽未卽是底豫然旣云烝乂則亦不當有如此奇事矣大全辧芑山張氏曰四嶽舉舜瞍已底豫窮人無所歸句特孟子追論舜當日心事如此小注饒氏云以天子二女來處頑嚚傲之間看他如何處置二女按饒氏此說便是九男二女事舜尙是瞍未允若時又曰孟子答萬章亦猶答桃應之問只推明大舜心事耳非信其果有是事而力辧之也

天下之士悅之節王麟洲曰說怨猶有怨親可疑憂則別無可諉故拈憂以替怨字翼注曰人悅之好色富貴無足以解憂者己見得終身慕父母了末節不過因此贊其爲大孝耳

人少則慕父母節翼注曰人少則慕父母此是良心五十而慕卽是大人者不失其赤子之心又曰仕則慕君此不過功名富貴之流若移孝爲忠又當別論伐檀生曰慕君之熱中爲富貴者然爲功名者然若是奉檄以養親名以顯親則慕君之心猶然是慕親也天性孝友的人亦或念頭夾雜便是熱中所以大孝最難若將熱中看得十分污穢反不見得大孝難處矣四書脈曰大孝終身慕父母句且泛言勿指舜吳因之曰末節贊其異於眾人如此而其始之非怨親益明矣要之孟子許多說話只發明初答怨慕二字之意又曰艸芥天下章及此怨慕章全是發出大舜心事要看得細

娶妻如之何章總防翼注曰娶妻章總是遭人倫之變而不失天理之常前二節以父母爲主後二節以傲象爲主前面不得娶者變也而處之以權後面謀殺兄者變也而處之以誠權與經合誠與明合所以爲聖人

娶妻如之何節印古心語曰不告而娶不孝也告不得娶不慈也使告而不得娶是居已於孝而發父母之不慈舜豈忍哉吾寧受不孝之名不使親露不慈之情此舜之用心也聖人不潔名以形人況吾親乎黃葵峯曰告則不得娶非但沮而止之也聖賢事

親視無形聴無聲瞽瞍卽不敢違堯命或心中黙有不悅則舜定不得娶矣旣不得娶而徒取親一畨怨對故不如不告之愈也說得太深若充此說則不告而娶瞍心中獨悅乎舜何不視無形聴無聲也蓋此是聖人用權處固如此論不得附或曰如父母不容我娶我便不娶父母不欲我有後我便無後此是懟處按此與東陽許氏之說合與蒙引存疑見懟之說不同姑俟再定

舜之不告而娶節張彥陵曰瞍之不可告就是帝亦曉得帝不患瞍之逆己之命只是恐舜不敢逆親之意不若大家相安於無言反是兩全的道理委曲以爲舜地古聖人成人之孝有如此程竹山曰瞽瞍之令不行於君而得行於子舜之孝必從乎父而不從乎君故告則不得妻在舜不在瞽瞍也翼注曰帝亦知告焉則不得妻也蓋瞽瞍𨿽不敢抗堯而能禁之於舜舜旣爲瞽瞍所禁則亦堅辭諸堯矣吳因之曰帝亦知告焉句又著在帝堯身上去以深明瞽瞍之不可告總是明舜之所以不告而娶意翼注曰舜不告是主堯不告是賔勿平說程子旣云以官治之則卽告而使瞽瞍知之亦不懼其不聴矣何弗告也曰不告而妻是以官治之告而彊使從亦是以官治之但不告則無形迹而相安於無言告則多一番形迹且其事有不得行者矣故不告耳時說疑程注爲非不知告與不告皆爲以官治之也但有有形迹無形迹之分耳

父母使舜完廩節金仁山曰完廩已下而瞍焚之浚井已出而瞍揜之蓋舜之事親小杖則受大杖則走不使父母有殺子之惡也翼注曰舜在牀琴重象見舜尙生說予治只是照管意淺淺看張彥陵曰按郁陶謂思之甚而气不伸猶陶之煙气結而不散四書脈曰郁陶思君是臨時撰出愛兄之言以掩

入宮之罪面色自忸怩終不容僞也孫淮海曰至愛鐘於心而不可解視象仍若孩提然未嘗責以知識袁小修曰象憂亦憂二句不但見愛弟之情亦見聖人化境全不著意譬如手足痛楚心便不寧手足康豫心便自得𨿽舜亦不自知其何爲而然也翼注曰象憂二句寛說泛就平日休戚相闗意言勿以謨蓋爲憂鬱陶爲喜講完二句方找云今者郁陶之言是象之喜舜而臣庶之治正舜之喜象者耳歸重喜邊與下文僞喜相應按南軒以謨蓋郁陶講憂喜者亦非謂本文所指専在此也亦姑卽此以言之耳與翼注原不相悖陳大士曰象憂而舜死矣舜非自憂其死憂象之死其兄也象喜而舜生矣舜非自喜其生喜象之生其兄也象憂亦憂二句卽是下章不藏怒不宿怨及夷齊不念舊惡顏子不遷怒心事使象憂而不憂則是鄭莊之於段也象喜而不喜則是魯桓之於隠也雙峯謂此章重在象憂亦憂二句固是然亦只就後二節言耳

然則舜僞喜者與節陳伯玉曰悠然而逝非魚水相忘乃急避网釣之狀惟恐復失所也若果魚水相忘何不緩遊而速逝耶吳因之曰君子二句重可欺以其方上雞罔句是帶說馬君常曰象𨿽非愛兄之弟也而弟原有愛兄之理彼以愛兄之道來是非以象來乃以弟來矣天下無眞人情而有眞道理此要看出聖人一種眞切念頭有觸感而應之妙

象日以殺舜爲事章總防此章只照吳注爲是但欲常常一段又是說仁處兩意錯綜說

象日以殺舜爲事兩節防引以書七旬有苗格來證舜未嘗殺三苗此不足據有苗格在禹䢐徵之後殺三苗在舜攝位之時事不相防也余初誤收翼注曰誅不仁也要見除民害意方與有庳之民奚罪焉相對翼注曰仁人固如是乎三句一气讀意𨿽重在流毒有庳然語气卻是說不公四書脈曰仁人之於弟也六句且泛說以下方明言舜處弟之厚

敢問或曰放者節徐巖泉曰舜處象最厚當時一切政事皆吏代治固是使不得肆惡亦是保全他況無事權羈絆又得時常來朝欲其時常來朝者亦有意在不但是欲展親親之情蓋朝廷禮法所在忠孝誠敬俱見於此舜不忍置象於不足計較之地欲借此以寓薰陶之意耳此意惟孟子識得

盛徳之士章總防張彥陵曰此章首節下半段辧無臣君之理重堯老一句下三節辧無臣父之理重以天下養四句上是據事而斷其誣下是原心而斷其妄蓋曰攝則堯還爲天子舜只代他行事安得謂之臣君旣尊之養之則瞽瞍之分尢隆於舜安得謂之臣父

盛徳之士節四書脈曰自盛徳之士至岌岌乎𨿽說是古語但只是據其所聞如此非眞古語也王心齋曰時造此語又引孔子之言爲證此皆當時無父無君者假古語以行其私所謂橫議也孟子斥之爲齊東野人者蓋齊國習見篡弒之事以爲常故時有此等議論耳附淺說曰盛徳之士君不得而臣父不得而子此語原是古君子之語其本意蓋言大凡盛徳之士其爲人臣也則其君化之其爲人子也則其父化之正所謂祗載見瞽瞍瞽瞍亦允若之意也野人好事者欲誣聖人先將古語別爲之說因造舜臣君父之事反其意以成之當戰國時此說流人皆以爲古語如此咸丘蒙述而問曰聞之古語意云盛徳之士徳𨿽過於君也禮亦當尊其君不得以其君而爲臣徳𨿽過於父也禮亦當尊其父不得以其父而爲子也柰何舜南面而立云云又附蒙引曰爲此語者亦都是說舜不是但實無此事也一說徳盛矣𨿽君也不得而臣之𨿽父也不得而子之此說謬也接下文其容有蹙及天下殆哉岌岌乎俱貫不去按依麟士之說則天下殆哉等語亦非譏舜之詞蓋言非聖人不能履此危事也如此說則亦貫得去張彥陵曰堯老句已斷盡非臣其君了堯典以下只是證此句翼注曰堯老舜攝如代之主祭代之主事之類看來堯典之言本不足爲堯老舜攝之證蓋使舜旣爲天子堯死而天下爲之服三年喪亦不見得是二天子孟子蓋只是以理斷之而借古書以爲影子耳若只以堯典之言爲不臣堯之證則最確附大全辧或曰百姓指有位者說古者民無姓有姓者皆有爵土者也附陳大士曰卽書所言天下服堯之喪則堯在一日未嘗一日而離君卽孔子所言民無二王之理則舜旣率天下服堯之喪卽未嘗一日而不爲臣堯在未嘗一日而離君舜於堯之在未嘗一日而不爲臣舜何緣南面而立堯何由北面而朝乎按此以堯典及孔子之言對舉與淺說不同姑俟再定

舜之不臣堯節翼注曰北山之詩周大夫從役所作如今官奉欽差者又曰此莫非王事下防居王土而爲王臣者當均任之何獨使我以賢才而勞苦乎方與咸丘蒙所引相應賢字帶看不甚重看來賢字只就不知推避上說不是以其有才徳而任以事也張彥陵曰重在不可害志上徐渭川曰意非意想之意逆非億逆之逆朱子所謂將自己的意思前面去等候是也或置身於異代以俯仰其景槪或移事於今日而想象其情懷或於言之中探計其所已述或於言之外推廣其所未發乃是一段眞精神黙相迎處大全辧芑山張氏曰以意逆志意字不是意見之意其要先在窮理蘇子瞻云幽居黙處觀萬物之變盡其自然之理而斷之於中其所不然者𨿽古之所謂賢人之說亦有所不取陸象山曰讀書須明物理揣事情論事勢且如讀史須看所以成敗所以是非處優遊涵泳自得力愚謂知此則知以意逆志之法按蘓陸之說𨿽佳然卻只解得意字若逆字則必如朱子是不以先入之說爲主之謂【戊午六月】吳因之曰是詩也半節承普天率土說孝子之至

節承旣爲天子句說然辧舜不臣瞽瞍著實處全在孝子節

孝子之至節翼注曰孝子之至節意若云子以舜爲天子可臣其父吾以舜爲天子正所爲尊養其父耳張彥陵曰孝子之至一句提起看是通節之綱尊

養二字是目吳因之曰後面孝思句正與首句相應翼注曰孝子之至四句泛說爲天子父四句就瞽瞍說陳伯玉曰引下武以明舜非臣父耳不必贅永言話頭不必靠著武王又曰尊養俱是一段精誠故曰孝思四書脈曰自古士庶之孝豈必爲天子父以天下養耶第人子愛親無己之心必如是則其心始極而無可加耳又曰要看孝思二字以舜之思而寄之以尊養方爲至若無舜這一段孝思空空尊養豈得爲孝按此是賔意姜翼隆曰舜孝之可爲天下則者以其盡道底豫而天下化定也豈在尊養間但卽尊養可見無臣父之理此之謂也言下武之詩卽舜爲天子以成其尊養之孝之謂也豈有臣父之理哉大抵中庸論舜之孝而推至於爲天子孟子論舜爲天子而歸之於孝見南面之尊不過盡得一个孝思則臣父之誣不待辧而明矣【壬子二月】

祗載見瞽瞍節是爲父不得而子乃借古語而破之猶言除非作如此解蓋父之化子其常而今反見化於子若難爲之父者然與以堯舜之道要湯例看此誤看割烹章注也樂天齋翼注曰此發古語本意以見臣父之謬四書脈曰祗載以常時言見瞽瞍夔夔齊栗以見時言

堯以天下與舜章總防此章天與之是一頭中間以天受民受發明天與之意後面又以攝政之久與朝覲訟獄之歸發明天與之意皆是以天人兩意對舉至末節引太誓作結則見其所重在人心矣末節要總頂百姓安之及朝覲訟獄之歸方是張彥陵曰章內言天者三通是一樣有雲天不言之天乃蒼生主宰之天相堯二十八載天也之天乃气數之天故曰天也之天乃民心之天不知气數乃天定之期民心乃天啟之神不必分析此章天字朱氏公遷謂以主宰言最得葛屺瞻謂以上帝言卽朱說也其曰百神享之者非以鬼神爲天也謂卽鬼神可以見天也其曰舜相堯云云者亦非以气數爲天也謂卽气數可以見天也其自民心言者亦然蒙引謂非人之所能爲也天也此天字以气數言其餘天字以理言似不是

堯以天下與舜節顧涇陽小心齋札記曰堯以天下與舜有諸此問大奇二典三謨經孔子親手刪定這件事載得明明白白不如洗耳沈淵之說出自玩世之徒寓言以張其髙者比這又是極好的事不如割烹瘠環之說出自阿世之徒借口以文其姦者比何須要問萬章蓋亦見得聖人當此時方做此事揖讓與徵誅都是一个道理流出非故爲矯激薄其子而厚其他人博个名兒世間乃有艷慕而依仿之如子噲子之之流者旣屬可笑況以爲可得而與則亦將以爲可得而取以爲可得而取則亦將以爲可得而奪與而取順也猶可言也奪而與偪也不可言也世間安知無借與之名文奪之實以欺天下天下且受其欺而不覺者如此亂臣賊子且接迹而起矣尢屬可懼以故特尋這話柄將來做个疑端就中一段意思最爲深至孟子答得卻又大奇徑將堯舜放在一邊不說只說个天子不能以天下與人恰打著萬章心上事於是萬章就不能二字委曲詰難一層入細一層直窮到底孟子就不能二字反覆分剖一節痛快一節直透到頭發出天地間至當不易的道理闡出古今來未經人道的議論然後知聖人心事眞如靑天白日非惟不以天下爲重愛而戀之抑且不以天下爲輕藐而擲之卽好事者流何得執禪繼徵誅之迹妄肆雌黃然後知天下公器幽有百神管著明有百姓管著非惟天子欲與人而不敢抑且欲與人而不能一切姦雄亦可消卻許多癡夢其有功於世教大矣

然則舜有天下也五節樂天齋翼注曰天非諄諄之命章豈不知此乃究天與爲何據也張彥陵曰以諸侯大夫薦人爲言特以形出天子其所不能處卽天也天受固天民受亦是天又曰此二段是章內最擔斤兩處蓋主祭主事正舜行事所在而所以神享民安者正天所示與之之實也四書脈曰所謂薦暴而受語屬渺茫故復究其實人臣惟有助祭趨事而使之主祭主事儼然謂其可爲神人之主而昭告於天顯示於民正是薦暴處二使之重是堯薦之堯之能也至於神享民安是舜之得天非堯之能也

舜相堯二十有八載節吳因之曰以天與發明天子不能以天下與人以天受民受處發明天與孟子答萬章意似已完了卻又有舜相堯一節者想有感於益之事也蓋禹薦益於天當其爲相時想亦神享民安畢竟不有天下特緣爲相不久又所少者朝覲訟獄之歸舜皆兼際其盛豈不益見爲天與乎故又合始末而備論之以申明天與之一句之意朝覲訟獄之歸本於二十八載之久其理固然然此節卻分爲二意對說二十八載之久是就气數上說朝覲訟獄之歸是就民心上說不必合爲一段若下章則就民心推原到气數上又稍不同蓋此章是說民心歸故天命順下章是說天命順故民心歸

泰誓曰節吳因之曰以民歸爲天與其說似渺茫而難信故引證泰誓而申決之全要見得民歸爲天與乃鑿鑿可據之理若但言天似涉矯誣實証之民則確有可據此正聖人心事光明正大處

人有言至於禹而徳衰章總防翼注曰此章以禹益爲主而堯舜傳賢與仲尼伊周不有天下皆客也天與賢四句乃一章之大指昔者至吾君之子也只敍事而未斷制丹朱之不肖節承上斷其爲天意也此則正意已畢而下四節仲尼有徳無薦而不有天下伊周𨿽有徳有薦而遇繼世之賢君亦不有天下皆是余意末節總結上文正與天與賢四句相應附蒙引曰人有言至於禹而徳衰孟子此兩章之辧大意皆同但上章天字除舜相堯二十有八載非人之所能爲也天也一天字外皆歸於天視聴自我民視聴之意此章天字卻全是天意之天按此章天字只就上章自气數言者說若上章自鬼神民心言者則此章無之矣此其微別處也蒙引謂上章除非人之所能爲也天也一天字外皆歸天視自我民視之意以此爲二章之別則非矣蓋如此則所謂百神享之是天受之者將作何著落矣徐自溟曰唐虞三代𨿽有傳賢傳子之異要之皆是傳賢也蓋傳子亦視其子之賢耳舜能繼堯之道禹能繼舜之道賢之賢也如啟能繼禹之道子之賢也故子有賢者啟是也成王是也子有眞不肖者桀紂是也子有不賢而賢者太甲是也子有不肖而非不肖者朱均是也太甲始而顚覆已幾桀紂之倫旋而怨艾則亦敬承之啟此不賢而賢也朱均能退處不與舜禹爭而上成父之讓下成相之賢則特不肖父之神聖而非桀紂等也此不肖而非不肖也

人有言至於禹而徳衰節湖南講曰這人言亦是有道之言翼注曰否言無是事不然則謂此言非也四書脈曰天與賢四句重與子一邊翼注曰則

與賢則與子二則字主聖人承天說然亦不著力觀下文啟之定位乃在禹旣崩之後可以見矣髙中曰堯舜傳賢非視天下重於己子之說天下與子原不相蒙以子言則吾子也吾家之事只當以吾家之理處之天下不得而與也以天下言則天下之天下也天下之事只當以天下之理處之子不得而與也故可與子則與子以爲天下也不可與子則與賢亦以爲天下也舜禹之避朱子謂其未嘗有取天下之心惟恐天下之不我釋此無庸議矣但亦緣當日天下旣治朱均至此亦必稍變其舊習非必不可以承天下者況在廷諸臣如臯陶稷契之徒皆有君天下之徳故舜禹欲避之耳假使天下尙如洪水之時而朱均有桀紂之惡在廷諸臣又無可君天下者舜禹一去則天下必亂彼舜禹卽不爲一身利害計獨不爲天下利害計乎況此又難以夷齊之遜國爲律也夷齊當日實有不可立者故𨿽社稷有所不顧舜禹則無不可立者吾知其必不以一避釀天下之亂矣焦弱侯謂舜禹之避特以徐俟朱均之遷耳此固近於小人見識又謂益之避乃是爲盛滿難居如太甲賢而伊尹歸成王冠而周公罷宣王賢而共和去耳亦非當日情事蒙引謂舜禹之避以聴天命之所屬耳亦說得聖人有意於天下了朱子以益爲求仁而得仁然則舜禹豈求仁而不得仁者乎曰舜禹之避也固以避爲仁及迫於天命民心之不獲已則又以不避爲仁矣亦同歸於得仁也薛方山曰堯舜之禪受堯舜之愛其子也【此與髙中之說亦相發明蓋惟使天下與子各不相蒙乃正所以相成也】後世有挈祖宗之天下俛焉授不肖之子使不旋踵而爲天下大僇若秦政隋文之類者可謂愛其子哉翼注曰吾君之子主克肖意說四書脈曰首節只言民之歸賢歸子未露出天字自昔者舜薦禹於天至下節施澤於民未久皆不

當露天字存疑說得最好蒙引淺說卽露天字不是

丹朱之不肖節四書脈曰丹朱至未久此兩段只宜在民心上言舜禹益二句總括上來作過文方露出天字樂天齋翼注曰兩不肖只不如堯舜便是勿太說壞啟賢少斷能敬承繼就是賢只重敬上帝王相傳心法只是个敬按此說最是存疑謂啟賢能敬敬字只在賢字內承繼禹之道作一句讀不是張彥陵曰通節又當以子之賢不肖段作主爲相久逺只帶說蓋與上章又微不同上章是論與賢故多就賢邊說此章是論與子故重在子邊翼注曰莫之爲二句又推開泛說爲是作爲致是招致爲猶有心致則無心翼注曰上致字是招意下至字是來意不招自來如未嘗作善而致福未嘗作惡而致禍之類且看堯舜豈以失教致子不肖益豈以薄徳致民離心可見莫之致而至

匹夫而有天下者兩節吳因之曰昔者舜薦禹於天兩節是言禹傳子不傳賢一出於天匹夫四節則言自古傳子不傳賢者非獨一禹以推明之然曰推明只是旁意其正答萬章問専在首二節匹夫節略輕只引起下節意必若桀紂句要得不輕廢意看他語意何等鄭重據口气只是說自古不有天下者不獨一益言外正見得自古傳子者不獨一禹蓋引商周相類事以推明之益見禹徳之非衰也其子賢爲相不久上文本意只是兩件合說然所重特在繼世一項若繼世一賢則爲相者不論久近決無得天下之理自是萬古不易之常道故此専以繼世推明禹益之事而不及爲相云陳伯玉曰匹夫不分有位無位俱是舜禹爲相時亦匹夫也對天子言之耳張彥陵曰二條須連絡說下去匹夫而有天下必是有舜禹之徳而又有天子薦之者若有徳無薦亦不能以有天下仲尼是也然則益是有徳而有薦者何以不有天下乎蓋以遇繼世之君賢耳仲尼伊尹周公特以爲益之例俱不重又曰天欲與一匹夫必廢一繼世然繼世必桀紂天始廢之重在苟能嗣業卽不輕廢意因先世有功徳於民故報之也

伊尹相湯以王於天下節陳伯玉曰相湯以王於天下說尹有舜禹之徳也按外丙二句有一太甲在內因太丁卒而太甲尙幼所以有此變通下文自說太甲顚覆典刑而卒能悔過另是一意若太甲二字非獨至下文始有也四書脈曰典刑卽仁義翼注曰自怨是追咎已往自艾是修治方來四書脈曰下三年連下句讀

周公之不有天下節唐士雅曰伊尹述其事而周公言其意此虛實相生法且伊尹二節本借客形主而猶益之於夏又借主形客可見文之變幻處

唐虞禪節徐儆曰天無心也惟與其可以安天下者耳聖人亦無心也惟承天以與其可以安天下者耳堯舜禹總是一般心其以天下與賢與子總是一般事故孔子以一个義字斷之張彥陵曰義者宜也繼合於禪可見繼之心不殊於禪之心也禹非徳衰明矣四書脈曰重繼邊王陽明曰唐虞之世風气渾朴人情無欲亦不思爭自夏以降則世道人心靡一矣故官天下者卽神聖莫議家天下者卽中才可托傳賢之變爲傳子非聖人意也爲世變計也聖人非徒爲一家起念也從天下起念也謂繼世爲徳衰則不可謂繼世非世衰亦不可大全辧芑山張氏曰通章以有天下歸之於天然天亦不可知如三代以後徳不必舜禹而亦有天下繼世不必如桀紂而亦廢之愚謂善言天者以理爲主而不必衡數能如舜禹𨿽不有天下不失爲聖否則𨿽有天下卒名爲亂賊能不爲桀紂𨿽不幸而滅亡不損其賢否則𨿽世守晏如不得爲仁孝讀孟子此章求其可以爲萬世法者不可不知此意

伊尹以割烹要湯章總防此章樂堯舜之道固是頭腦自辭受取與直到致君澤民皆是樂道作用處然不可以首節樂堯舜之道一句包下數節蓋首節是就窮養處說其樂堯舜之道自湯使人至況辱已以正天下乎是就達施處說其樂堯舜之道張彥陵曰聖人之行以下乃是餘波而末節復引伊訓爲證見得伐夏救民事在所必有則割烹事在所必無吳因之曰孟子辧割烹全把堯舜二字壓倒好事之口故篇中諸堯舜字面極重須要看蓋道莫大於堯舜而尹樂之正見其抱負之大道莫大於堯舜而尹行之正見其事業之偉按行處亦卽是樂處然不防樂字尢髙附吳因之曰耕莘以下五節據孟子口气原未嘗有窮達二意只是敍尹有堯舜之道而致湯之聘尹應湯之聘而成救民之功旣備述伊尹始末如此遂以吾未聞三節斷之言如此正天下豈割烹所能爲如此以道得君豈嘗要以割烹人言之誣不待辧而自明矣伊尹耕莘節言其抱負之大正以見成湯往聘之由須重發尹有以致湯之求意乃是

伊尹以割烹要湯兩節張彥陵曰樂不是空空想慕直恁沈酣屬饜意思不肯一息放手若非眞樂便有厭苦之意豈肯以此上致君下澤民徹始徹終都是這个物事髙中曰處畎畝之中是一耕夫也其孰祿之天下者而弗顧其孰與之千駟者而弗視又孰與之交際者而不以取不以予乎蓋孟子卽其爲人之素原始要終而推其畎畝自處之意有如此者以著其行誼之峻潔非必有其事也依雙峯說則天下固有合道而不合義有合義而不合道者然此亦分言之耳若合言之則合義卽合道矣

湯使人以幣聘之節觀湯誠否正所以重始進也觀湯誠否原不差但云托言則便不是

湯三使往聘之節四書脈曰幡然亦不是感湯聘之殷蓋度湯之必可爲堯舜而已之道必可行於湯也牛春宇曰幣聘不出不是堅執所守幡然後攺亦

不是遂變初心涵養旣大設施旣逺致用自是不苟聖賢出處道理自合如此人謂伊尹前後似兩截人不知總是一个樂堯舜之道終其身而已

天之生此民也節翼注曰天之生此民節與上節俱是一時之言張彥陵曰按斯道卽堯舜之道也上以君民分言此單言覺民者蓋爲君以覺之也正使民爲堯舜之民處而使君爲堯舜之意卽在此覺民事業中吳因之曰予將以斯道覺斯民全不敢負上天付托之意一節俱重天意發揮乃是本防耕莘樂道之時卽懷覺民之志與夫一夫不被之恥非自湯聘而始有也然此處須切湯聘講方是與耕莘樂道之時不同湛甘泉曰伊尹天民之先覺覺了便自樂我所覺之道便是堯舜之道非取諸堯舜者以樂於我也我固有之也但系於覺不覺耳大全辧卓庵張氏曰尹樂堯舜亦後知後覺如何自謂先覺蓋堯舜之道至是而晦尹處畎畝中便已得其致君澤民之道則視堯舜爲後視成湯則先也商祚六百載自尹攻牧宮始其爲先覺何如

思天下之民節張彥陵曰思天下之民五句是因其言而推其心故就湯二句是因其心而實其事總爲下文況辱已以正天下者乎一句張本又曰就天下中舉出匹夫匹婦見一民亦所矜憐直是萬物一體之心眞切篤志如此四書脈曰被堯舜之澤指人人覺悟說吳因之曰其自任以天下之重言其身任世道眞切如此不是言其所任之大又曰夏桀無道民不被堯舜之澤者多矣故說湯伐夏以救之此是故字意徐自溟曰自唐虞揖讓以來未有放伐之事故伐自湯始孟子云就湯而說之又伊訓云朕載自亳則知湯之伐夏尹成之也然尹之本意全是爲救民卽欲不放伐不可得此眞是唐虞以來莫肯任其咎者是於民爲任徳於夏爲任罪於堯舜爲任道王龍溪曰士之處世所重全在立志遇與不遇非所論也伊尹只是个莘野耕夫便以天下爲己任蓋其萬物一體之心原切於膚不容自己使其終身不遇亦是窮困的阿衡其聘而得遇亦只是个榮達的耕叟非有加損也吾人若無此志到底只成自了漢

吾未聞枉已而正人者也節沈無回曰孟子以世之有大抱負者必不肯爲辱人賤行而始進不以正者未有能建奇績於天下者也此孟子一生得力處亦其維持人心世道處學者不可不察其防防所在張彥陵曰聖人之行數句見自古聖人無有不潔身者何獨於尹而疑之専重近與不去上巢睫子曰惟有一介不苟之操方能建萬世不遺之業此又是余意

吾聞其以堯舜之道要湯節耕莘樂道所以致湯之聘此意在首二節內已有然首二節各自開說至吾聞節方發揮此意出來玩淺說自見因之講首二節卽連絡說者非也劉上玉謂此章明說無割烹要湯處只在吾聞其以堯舜之道要湯二句亦不是蓋無割烹要湯意上文已明吾聞節只是發明其所以致湯之知之由耳此節林注謂猶夫子之求異乎人之求意此只解得一要字朱子謂猶前章父不得而子意此是解通節意自不同也不可以此節語气與夫子之求之也二句作一例看玩淺說自見

天誅造攻自牧言節南嶽氏曰放伐之事湯猶自知有慚徳而尹直任之曰朕載自亳膽極大力極雄大約見得極到故敢如此若在形迹上躱閃便是見道未透處張彥陵曰按桀都安邑而湯都亳亳居安邑之東而鳴條在安邑之西陑又出其西南河曲之南湯伐桀宜從東徑攻安邑乃從下反上升陑而反下趨鳴條蓋不掩襲以出桀之不意所謂仁人之師也

或謂孔子於衛主癰疽章總防進禮退義固是通章之骨然不可以本文進以禮三句包下二節也本文只是承彌子事說此與上章樂堯舜之道句一例張彥陵曰孔子主癰疽侍人蓋謂其主之以求進也又曰癰疽之得君未必如彌子瑕之専卽主癰疽

寺人未必有如衛卿之可得而於衛於齊之日又未必有桓魋要殺之危乃其拒彌子者如此主貞子者如彼其不苟主自可想見

或謂孔子於衛主癰疽節張彥陵曰孔子主癰疽侍人蓋謂其主之以求進也

於衛主顏讎由節徐懋齋曰子路豈肯欲夫子之依媚臣哉或者有感於南子之可見而云然也翼注曰子路以告者子路亦非欲附勢只因孔子志在行道或亦從權如往公山之類耳蓋子路不知聖人有從權處又自有守經處按子路以告有二說或謂子路喜而告者或謂子路怒而告者論集注原不注煞無所不可然意此處不必爲子路回防子路之視彌子猶其視孔悝也孔悝可仕彌子亦可聴此是賢者辧義未精處似從前說爲長翼注曰前有命専指衛卿之得言後有命泛指爵祿之得不得言徐自溟曰使夫子得行道於衛不去彌子乎然以彌子而卿也則又安能去之也得卿而不去彌子道猶之乎不行也聖人拈出一命字消了小人許多攀附之心冷了俗人許多勞攘之心徐儆曰進固以禮矣而退必以義重義邊愚按不必見偏重蓋末句𨿽就退與不得上說然此處只須平說好張彥陵曰進以禮三句語意一直說下不是推原到安命上去按蒙引存疑作推原說似與此不同然其實亦同歸於一也蒙引存疑以得不得分頂禮義新安則總頂似皆有理且從蒙引沈無回曰聖人禮義之未盡必不先言安命按此是余意是無義無命也新安陳氏謂義可以該禮是將禮義合說是深一層解蒙引謂此處只消言義是將禮義分說是淺一層解蒙引是正意

孔子不悅於魯衛節翼注曰不悅於魯衛指女樂驂乘二事張彥陵曰防服正是聖人達權處亦正聖人安命處若悻悻自逞便非順受又曰孔子當阨句最重又曰提出臣字便見非癰疽侍人之倫丘毛伯曰彌子瑕之誘孔子也以利桓司馬之劫孔子也以威若孔子之自處只是以禮以義

吾聞觀近臣以其所爲主節翼注曰所爲主卽逺臣所主卽近臣也陸實甫曰注中類字最妙以觀近臣之法推之則知癰疽侍人必不爲孔子所主以觀逺臣之法推之則知孔子必不主癰疽侍人

百里奚兩節此是戰國時人之言爲此說者必謂恥辱之事賢者不妨爲之乃是欲借奚以自附防非爲奚惜也張彥陵曰飯牛是百里奚實事【伊尹之割烹亦或如此】好事者之污蔑病只在一要字然奚入秦取相之由已無可據故但敍其去虞入秦之由以爲下文論斷地反覆辧駁俱在不諫上生出又曰宮之奇諫句亦是爲百里奚出脫有奇之諫而不行然後百里奚可以不諫也敍列假道一段總見虞人黷貨愎諌以見奚之不諫爲智不然只消不諫二字已打倒他一生生不得下節賢智

知虞公之不可諫而去之秦節張彥陵曰前四段以首段爲主下三段反覆以明其意相秦二段以下段爲主上一段弔起以存其案翼注曰知虞公之不可諌此一知字且不重只是言當其去虞入秦之時年巳七十使猶不知幹主之污則非可以少年不經事爲解矣斷乎是不智了須如此一气看下下卻轉云然而奚則非不智人也知黙和廢知興三段平看四書脈曰三置晉君一救荊禍並國二十拓地千

裏是顯君之賢歷康景悼孝皆憑藉先世之威是傳後之賢幹是求用於始進之初成是成就於旣用之後說智處則先以百里奚虞人也一條立案說賢處則上文不先立案此又是文字之變化處附蒙引曰大抵百里奚亦只是春秋之智士其所謂賢亦猶孔子稱管仲如其仁耳所謂姑取一節者固未暇計其諫之是非也按此說不是孟子明說其不可諫而不諫矣大全南軒張氏說得好又如後面於忠肅說亦不妨於忠肅曰使管仲無佐桓一段功業終有愧於召忽使百里奚無相穆一段功業終有愧於宮之奇

四書講義困勉錄卷三十二

欽定四庫全書

四書講義困勉錄卷三十三

贈內閣學士陸隴其撰

萬章下

伯夷目不視惡色章總防張彥陵曰通章以孔子爲主前歷敍羣聖而斷其異歸重聖之時上後明孔子之所以異又歸重智字上

伯夷目不視惡色節張彥陵曰數段散散說去不必如上孟一段深一段當紂三句總承上文思與鄕人處三句翼注曰居常處暫有別彥陵又曰頑者貪昧無覺以知言懦者委靡不振以守言

何事非君節吳因之曰何事非君猶云那處君不可事見得一事是君卽使之爲堯舜之君意也何使非民亦卽是使民爲堯舜之民意總是見他自任

栁下惠不羞污君節張彥陵曰此由立朝說到居鄕上總之是不分爾我不懼世浼之意此正惠之寛處惇處翼注曰首六句是事上之和次六句是處眾之和鄙寛以量言惇薄以情言鄙字他處只訓陋以對寛言故訓狹陋是不能容人之意

孔子之去齊節袁了凡曰敍述三聖語無低昻至論孔子處末獨以孔子也三字煞之便捨三聖不可語此意劉上玉亦有此說養气章仕止久速蒙引存疑皆以去就出處分貼此章存疑所解又似不同似當從此章解徐自溟曰上孟用四則字文法此處用四而字文法則字內有決斷意而字內有圓活意徐巖泉曰久速處仕四可以處時也四而字因時也合看方見聖心神化莫測處然此處且未可露時字

伯夷聖之淸者節張彥陵曰上文只是敍事至此方斷其聖有不同然淸任和時四字從聖字分別出來倒轉便非張彥陵曰須知是說聖之淸不是淸之聖翼注曰四聖字俱是造其極而無所勉之意注中無所雜者四句前二句是言造其極後二句是言無所勉樂天齋翼注曰此聖字兼知行與下聖字單以行言不同程子謂伊尹終是任底意思在朱子謂終是任處多是兩意夷惠仿此王觀濤曰時字根聖人心裏說此心全體太極而時出不窮非如他處時字只以所遇言觀上文淸任和三字皆是聖人之徳此可例見徐巖泉曰聖心只緣有未發之中所以有个中節之和彥陵氏曰時妙於如環者大徳之惇化時乘於各正者小徳之川流四書脈曰注云兼三子之所以聖者而時出之此處且勿用到集大成句方言兼總意翼注曰聖之時注云兼三子之所以聖者而時出之便是集大成意了非上文但言時到集大成句方言兼總意也之謂二字亦可見此與四書脈原不相妨但翼注是言其理而四書脈則作文次第也

孔子之謂集大成節依注則孔子集大成句卽就樂上說淺說直解俱依注講並非借影也盧未人曰孔子集大成只就時上見之蓋變易運用隨時疊出則萬善眾理統防全備自其出之而無不宜謂之時自其兼之而無不備謂之集吳因之曰聖徳大成何待於集曰集大成者承上三子說來然亦其大處自能包得非必合眾小以爲大也張彥陵曰或曰集大成時說俱止謂兼淸任和而成聖非也蓋天地古今無所不通帝王聖賢無所不備若只就三子上說使孔子生於三子之前亦將謂何所集乎集大成也者至終條理也俱只就樂上說勿夾入正意翼注曰聲宣也是死字作活字用始始之也終終之也亦是死字作活字用吳因之曰金無不聲玉無不振各就金玉之始終有兼總條貫之徳非必金玉兩相合而後爲兼總條貫也玩注似只以獨奏一音爲小成此當活看湛甘泉曰書曰合止柷敔是始終以木音其次則紀綱以鼓是革音而此云金石始終之者何也柷敔以木者一奏始終之綱紀鼓以革者一句始終之綱紀金石之聲之振之者入音始終之綱紀吳因之曰金聲也者八句先要把金聲也者玉振也者看得重下文智之事聖之事方得力蓋孟子是把金玉形出孔子須得形容語气貼之方見意味通暢言金聲不是小可條理那一件不始玉振不是小可條理那一件不終這金玉相宣始終條理兼備正是孔子智之事聖之事孔子智聖直頭便是這个豈不爲集大成湖南講曰三子不是偏於一音亦皆八音全具但樂有九成他只得一成而孔子則所謂簫韶九成者借樂來譬只狀得智始聖終而始之能貫乎終樂裏還狀不盡又比之於射翼注曰智字要見全覺意聖字要見全體意方與三子一偏之聖相照此節聖智平說下節方說聖由於智存疑淺說甚明張彥陵曰兩事字尢不必泥一節語气總是惟時故備意

智譬則巧也節劉上玉曰上節智聖平說此節智譬二句亦仍是平說到其至二句方說聖由於智耳按巧力卽在射上說不是兩層麟士旣云智譬二句直當云譬則射者之巧力也又云已說譬而又說猶者上文射字未出也此自矛盾矣萬曆庚辰程文於智譬二句下先補一段云必知之眞乃行之至必造其理斯履其事然後接云猶射於百步之外也最妙然亦本直解及四書鏡四書鏡曰由射句當先講聖由於智方得翼注曰智聖始終亦非眞有先後但就一時俱到之中防有開端詣極之別耳按翼注說得極好大全程子及南軒張氏俱泥始終字因謂此是言學者之事誤矣劉上玉曰朱子云不是無智是智處偏卽大注智有未及意虛齋云三子安得有智耶非與朱子背也謂安得兼有孔子之智耳湖南講曰問三子已是聖人想大段俱已見到只未恰好耳謂何指爲邊見答曰旣說未恰好怎麼不是邊見曰果爾則楊墨亦不過是邊見難道也算得聖人曰楊墨乃釋道中之邊見當二氏未興他特具魄力自創一種學問亦非常流但三子乃儒宗正派視孔甘遜一籌楊墨欲與儒教鼎立視孔幾成敵國孟子尊崇孔子故於此或收或擯正統一聖眞之意也湖南講楊以任問智分四徳不過一端此何以獨重智答曰兼言四徳止是一端單言智則爲覺性四端皆得之方靈非此則同於木石所以陽明先生獨提良知爲宗小注謂聖而不智如水母無蝦按郭璞江賦雲水母目蝦注雲水母俗名海舌有知識無耳目不知避人常有蝦依隨之蝦見人則驚此物亦隨之而沒以蝦爲目故云目蝦

周室班爵祿也章總防輔潛庵曰班爵祿之制此先王公天下之大典也一則以土宇與天下共之而不敢私一則以職事與臣下分理之而不敢専也公天下之利嚴天下之防二意當並用錫爵詔祿皆自天子出天子二字固重然亦不必専主尊天子說蓋通章之意有不盡然者也惟前公天下防天下二意可以貫通章焦漪園曰天子一位節是班爵之大略一位字極重見得位有一定之分截然而不可亂天子之制六節是班祿之大略千百七十五十里字俱重見得祿有一定之制多者不可減少者不可增艾千子曰此章論班爵祿之制天子權輕自是周之末世事與周初定爵祿之制意不甚相涉以班爵祿爲主則𨿽上士中士下士庶人在官皆當布置若専以天子爲主則止當於公侯二字感慨波瀾而已以斯知作文當平等還題不必鑪錘費力也按艾說與余前說同余初未見艾說不意其暗合也翼注曰天子一位至五等是班爵之制通於天下君一位至六等是班爵之制施於國中天子之制節是班祿之制施於天下天子之卿五節是班祿之制施於國中天子之卿一節則施於天子之國中下三節則施於諸侯之國中末節輕看因庶人之祿而帶言之耳

周室班爵祿也節張彥陵曰愚按嘗聞其略一語大有闗系蓋諸侯之敢於去籍也謂之皆去正所謂挾朋黨以行私其意不惟無王而已並欲滅其迹以杜天下之口也然而學古之儒或得於傳聞是籍𨿽去而有不去者在王制𨿽滅淸議猶存正可以黙持天子之統於不墜矣四書脈曰只說其略切忌詳字

天子一位節張彥陵曰天子一位君一位俱提起天子之制節張彥陵曰天子之制地方千里提起看居重馭輕彊榦弱枝亦是尊無二上之義民功曰庸以治民之功附諸侯以達天子卽述職意也

天子之卿節張彥陵曰此節大抵是尊天子而重王畿意與天子坐而論道者不有公乎而官不必備則祿宜無定制故斷自天子之卿始入則爲王朝之卿士出則爲列國之諸侯此是就班爵中見尊王畿之意視侯視伯云云是就班祿中見尊王畿之意附說叢曰受地是受田猶俗言田地也侯田三萬

二千畝卿視之亦三萬二千畝伯田二萬四千畝大夫視之亦二萬四千畝子男田一萬六千畝元士視之亦一萬六千畝若云視百里七十里五十里之地則天子畿內方千里六卿八大夫二十一元士等人安得有許多分地【說叢自云此條出四書講錄不知此何人之書】按先儒之說則所謂視侯視伯者直與列國等非止受田也蓋天子之地方千里爲方百里者百其地自足以給之不必疑也

大國地方百里三節張彥陵曰祿寢厚而不殺則地之所出不足以供祿寢薄而復殺則臣之所養不能自給又曰身不能自耕而凖之以祿必使其足以代耕而後可足以字當味見先王體卹意又曰問先王時無遊民府史胥徒以何人爲之以何祿賦之以一嵗而更耶或終身充之耶鄭節卿曰其在官則祿於四郊其任事則止於一年其受代而去則復業於百畝一人去之一人居之今之爲吏者乃昔日之爲民者也附存疑曰大國以下三條𨿽有君十卿祿字然卻重在臣上與天子之卿受地視侯一般以公侯伯子男班祿已見上故也附四書脈曰大國三節只重在臣祿上蓋君祿已見於天子之制節故也必言君祿者以之爲凖則耳按存疑與睡庵意同皆謬也謂君祿已見於上而不重只重臣祿然則班爵節所謂君一位者亦豈不重而只重臣爵乎以此例之可見矣附趙注曰公侯之國爲大國卿祿居於君祿十分之一也大夫祿居於卿祿四分之一也上士之祿居於大夫祿二分之一也麟士謂趙注是正說本文是倒裝說此又因存疑重在臣祿之說而益謬者也然則君一位句亦豈倒裝說乎趙注是說大意如此亦未必以本文爲倒裝說也此謬則始於麟士矣總之重在臣祿之說在大全蒙引淺說並無此論若倒裝之說則又謬之謬者矣麟士又引讀禮疑圖云與同祿之與猶許也言庶人在官者之祿使得與下士同也此亦卽倒裝之說也

耕者之所獲節李衷一曰昔周先王之班爵祿也王侯國以內外輕重降矣卿大夫士以崇卑大小逓降矣其猶有庶人在官者何也其人起自閭閻畎畝編戶細氓之微所以抽小善而開其入仕之途其職則極於文法史事猥瑣煩碎之雜所以藏納細流而廣其器使之路又曰周家封建井田原相表裏四書脈曰末節發明祿足代耕之義只因上說同祿而未明說同祿之中有不同處故又說此一節按所謂同祿之中有不同者蓋庶人在官𨿽云與下士同祿然下士之祿無差而庶人在官之祿有差此其不同也非指九人至五人之不同也小荀子曰古之祿也備漢之祿也輕夫祿必稱位一物不稱非制也公祿乏則私利生私利生則亷者匱而貪者丰也夫丰貪生利匱亷貶公是亂也先王重之漢袁宏曰夫百人聚不亂則散以一人爲主則治矣有主則治無主則亂故分而主之則諸侯之勢成矣總而君之則王者之權定矣

敢問友章總旨張彥陵曰此章論交友之道只是一个友徳而不可挾本文友其徳也一語是通章大綱而末節把尊賢貴貴並言正見得尊賢之義同於貴貴則貴之不可挾明矣孟獻費惠晉平帝堯正以古之不挾貴者立个尊賢的樣子不重分人之優劣孟獻費惠晉平無優劣若堯與三人則自有優劣但只要見𨿽天子亦不挾耳故云不重在優劣翼注曰賢卽徳也

敢問友節萬章一問似因孟子友諸侯而發不是泛問交友蓋疑友是敵體之事上下不得交相友有事之云乎豈曰友之云乎之意如此說則與孟子所答合與下文交際等章亦仍一類【癸夘三月】四書脈曰長以齒言貴以位言兄弟以勢言張彥陵曰按友徳從不挾生來然世惟能不挾者方可與論友世惟能以徳爲友者自不可有所挾兩意自相照應又曰挾不是挾以驕人只一念自貧能下賢之意便是挾徐儆曰有而不居之謂謙有而自持之謂挾無

而不居道其實耳非謙也無而自大乃狂妄耳非挾也韓子曰何所恃而傲則挾者皆生於有所恃者也

孟獻子百乘之家也五節張彥陵曰惠公不敢躋王順長息於師友之列正是尊子思顏班處假令濫然師之友之得無絳灌爲伍之羞乎哉此句不重卻要與他斡旋又曰初舉孟獻子次舉費惠公次又舉晉平公皆見其能友士不挾處然非以天子而友匹夫不足以見友道之極故又把堯舜立个樣子翼注曰然終於此而已以下亦不甚重引平公還是取其不挾意但防致不滿意耳

敢問交際何心也章總防四書脈曰此章以事道二字爲主意孔孟之時侯王不親若過爲峻厲天下終無可交之人吾道如何行得故孟子受交際之心就是孔子從獵較之心無非委曲爲行道之兆論交際處要時時顧爲道意思始得非區區在交際上論也此章辭受是主出處是賔不爲己甚是主事道是主中之主

敢問交際何心也兩節吳因之曰交祭何心之問便道是未必好心孟子曰恭也便道是一團好心此𨿽開端之詞便已各露大意卻之卻之爲不恭亦要藏欲卻意言卻之未爲不可何故便道不恭尊者賜之五句須要說向心上去見卻之卻之者他念頭來得不好故以爲不恭耳張彥陵曰何哉語气承恭字來章之意以爲交際旣是恭辭讓亦是恭如何卻便爲不恭此是疑其當卻意又曰交際卽暗指諸侯說恭以致餽者言不恭以卻餽者言卻之爲不恭泛就別人說他如此以是爲不恭就卽卻餽者自家見得如此兩个不恭似俱兼人我附劉上玉曰卻之卻之卻之堅也

請無以辭卻之節張彥陵曰孟子始言弗卻正恐托之於他辭亦未免有心計其不義處而章顧欲以他辭掩其心卻畢竟何須如此引孔子作證只是申明上節不須卻之意不必以不當卻不必卻分疏四書脈曰交接照取字看不必計昔之取者何如但看今之交者接者何如

今有禦人於國門之外者節張彥陵曰引禦以爲例只爲下文諸侯猶禦句埋腳亦可受禦句是倒跌語不是疑詞翼注曰衍文十四字趙氏說以辭字應教字以周字應康誥字亦細

今之諸侯取之於民也節張彥陵曰猶禦數語是章發問本意指諸侯暴徵橫斂說又曰子以爲有王者五句不是爲諸侯分解只是原理原法見得諸侯非禦得之貨不害爲可受耳法與義𨿽是二項卻相承說言以法而例論之固未同於盜以義而極言之方似於盜若從常論之畢竟諸侯不是盜也翼注亦如此相承說達說謂二段平看者似非玩淺說則又似以下段推原上段之意言王者所以不比而誅之者何也由義有不可一槪論者也亦拘張彥陵曰按取非其有二語舊解只作虛虛論理之詞不著諸侯身上不知此二語正指定諸侯說若曰夫謂諸侯之取非其有爲盜者乃充不義之類直到義之至精至密處來論徐自溟曰義之爲理至宻故君子以之律身也不可不嚴義之爲用至活故君子以之律人也不可不寛四書脈曰獵較魯之舊俗孔子亦獵較只是隨魯去獵較不禁止他講獵較須見是取物不以禮者方與受賜有闗若但云同俗覺不切

然則孔子之仕也節張彥陵曰非事道與句根上文獵較生來且渾渾說又曰先簿正以下俱是說孔子委曲以事道之事爲之兆也五句只重不可行而不爲悻悻意不重決去意翼注曰下正字亦卽帶簿字言不可另作一句言不以四方難得之物供此簿之所正者四書脈曰兆足以行而不行非是不能行其兆蓋兆旣行則知吾道有可行而又不能大行其道則是知而不能行而人終不足以有爲故不得已而去之速也未嘗終三年淹是又因魯事而槪其所仕之國不輕畱也翼注曰爲之兆也不専指正祭器事凡三月內大治所行者皆小試行道之端意蓋當時疑夫子之道當年莫究累世莫殫畏其難行使孔子因獵較一事不合而卽去則人終不知聖道之果可行終覺其不近人情而孟重疑畏矣故不去而畱身於魯正欲以其隨試輙效者示人以吾道可行之朕兆也譬如醫者初至病人之家病人未知信從鍼石難施且略施湯熨治愈一二標病使信我有手到病除之驗方可漸次施功要會此意吳因之曰孔子之仕也一節有三問三答卻下二問卽足首一問意下二答卽足首一答意曰事道奚獵較見獵較非事道也曰先簿正祭器不以四方之食供簿正見無妨於事道也曰奚不去見行道之難如此何故不去亦疑其非事道也曰爲之兆也兆足以行矣不行而後去亦見其爲事道也大抵萬章終以爲非事道孟子終以爲事道此一節大防又曰孔子之仕一節總是見爲事道然就中細看亦多少委曲婉轉不爲己甚之意

孔子有見行可之仕節通章以交際爲主上文卽獵較以明文際之不必卻此節合孔子生平之仕以見交際之不必卻際可是主行可公養是賔張彥陵曰按此節見行可之仕不過卽獵較以明受餽之意而際可公養正是諸侯之交際正與交以道接以禮三句互相發明四書脈曰見行可亦是委曲之事不可說得太好吳因之曰謂之見行可者謂其道略有可行卽便仕了不必求全責備翼注曰際可公養俱是萬一其道之行俱是事道按行可際可公養不可說得太好若說得太好便與下桓子靈公孝公不對鍼須說得有分寸張彥陵曰論仕之義卽行可已非正局乃孔子在當時則行可之外有際可又有公養若是乎委曲以行道則今諸侯苟善其禮際猶夫際可公養之意君子受之亦猶夫孔子見可際可公養之仕之心何必固卻以絕夫行道之機此孟子願學孔子處季桓衛靈衛孝卽今之諸侯一流也而孔子所謂見行可際可公養卽在乎此然則豈爲己甚者哉此三段須得此意不是空空證據【癸亥三月】此節是歷舉孔子生平仕進之迹以結上文之意見行可應上仕魯際可公養應上交際見行可是賔際可公養是主三句合看又有一層委曲一層之意

仕非爲貧也章總防張彥陵曰蓋因當時之仕者居尊享厚而不行其道徒借口貧仕以自解故發此論言欲貧仕則當辭尊富矣欲居尊富則當行道矣故首曰仕非爲貧也末曰立乎人之本朝而道不行恥也二句最爲相應講此章須得此意不可徒爲貧仕致詳也艾千子曰此章爲亂世之君子而言也度天下必不能用我立人之朝而道不行只得爲貧而祿仕翼注曰重不苟祿上方見權中之正吳因之曰通章口气云爲貧者道旣不行必辭尊富居卑貧安抱闗擊柝易稱之職如孔子委吏乘田可也何也位卑則無行道之責立本朝則有行道之責爲貧旣不在行道必當辭其有行道之責居其無行道之責者此所以宜辭尊富而處卑貧也須得他言外意見仕旣爲貧復居尊富是有行道之責而非無行道之責者比矣寧得竊位苟祿也哉尹注爲貧者不可以居尊居尊必欲以行道要玩

仕非爲貧也節張彥陵曰仕非爲貧也句宜重看言仕果徒爲貧乎哉非也有時乎爲貧亦其出於不得已耳則其非爲貧也可見直解於首節卽照注露行道意翼注曰家貧親老或道與時違不是兩事附劉上玉曰注仕本爲行道行道二字宜虛含以

在末節故也

爲貧者節張彥陵曰居貧二字是祿薄與爲貧之貧不同

辭尊居卑節翼注曰惡乎宜乎句是卑貧中又要擇所宜居蓋此時方道與時違凡有行道之責者皆做不得恐涉苟祿也惟如抱闗以司出入擊柝以司晨昏吾但二事克盡便不爲苟祿了卽使朝廷昏亂生民阽危都與我無干矣如此方處之安也亦不限定此二官只是舉例之辭按翼注講抱闗擊柝與蒙引說約不同焦漪園曰抱闗擊柝是一事闗所以禦暴而守闗者莫重於夜柝故易有重門擊柝之說然亦不必泥只是舉此爲例見不苟祿已爾

孔子嘗爲委吏矣節張彥陵曰兩曰字是孟子度其意而言之四書脈曰會是總計計是分計翼注曰玩而已矣三字其意若曰今吾之職不過如此而已外此別無行道之責所以可居也新說作亦不敢曠其職似髙但於而已矣字不醒按不敢曠職意自在言外惟其不敢曠職所以必擇易稱之職也吳因之曰要看稱職與行道所以異處蓋職大小隨在皆可以自盡道必大行須事成康濟乃謂行道故委吏乘田職已盡而道不行按此說得稱職與行道分明若如四書脈謂稱職便是行道如爲委吏則防計當便是道爲乘田則牛羊茁壯長便是道爲貧之中仍不失行道之意則合爲一件了以此作旁意則可若以此正貼本文則非矣

位卑而言髙節莊忠甫曰位卑而言髙者心𨿽自信無他而不能解於僭越之議故無隠愧而有明罪立本朝而不行道者術𨿽可以保位而不能逃乎衾影之慚故無人誅而有私恥翼注曰位卑而言髙言字不但口說便有干預意又曰道不行不必是無才徳但只沮於時而不行便有苟祿之恥蒙引爲立乎人之本朝而道不行恥也不當與上文作對仗者謂不當與上文數節作對仗也若對位卑而言髙罪也看則仍當作對仗矣大全新安陳氏末一條似將末句與上數節作對仗此蒙引之所譏也眞西山集卷十九云四事未施則周公坐而待旦一夫弗獲則伊尹視如內溝愚按此二語可爲此章末句注疏

士之不托諸侯章總防此章通義鄱陽朱氏曰此章明辭受之義吳因之曰士止受餽而不受賜就是受餽亦須餽送有道乃肯受之不然將如子思麾諸大門之外矣通章大意是如此依此二家則通就士之自待上說矣翼注則曰前三節士之所以自待後三節君之所以待士此本於大全新安陳氏而紹聞編說約四書脈皆主之按二說皆未妥蓋謂此章通是明辭受之義則末一節無著落若以後三節爲言君之所以待士則子思之事未嘗不是士之所以自待大抵此章總是言士之所以自待與君之所以待士不必分某節爲士之自待某節爲君之待士或就士之自待言而君之待士者在其中矣或就君之待士言而士之所以自待者亦在其中矣問末節似不見得士自待之意曰士之自待正當以舜爲極若區區餽送有道固非士之所志也

士之不托諸侯三節四書脈曰章以餽卽托故因其不可托而疑其不可受又曰章又以賜卽周故因周之可受而疑其賜之可受張彥陵曰此三節重無常職而受賜爲不恭上卽托諸侯之非禮便暗含此意在君之於氓也二句內已有賔師之意了言君之於氓也固周之況在賔師乎明有可受之理也不必照往役義也之例陳大士謂有以上之賜爲重而妄受之者有以上之賜爲輕而妄受之者妙彥陵又曰其不欲受賜於上正是不托諸侯處若曰托則比君賜則比臣便岐作兩層矣不恭卽非禮意翼注曰按托餽賜宜辧餽無常數賜有常數注已

明若托與賜亦相近但托是自我而托乎彼其意倨故曰不敢以名分言而不敢上同於君賜是自彼而賜於我𨿽不嫌倨亦曰不敢者以職分言而不敢混同於有位之臣

君餽之則受之節劉上玉曰子思不悅自是爲使已拜受之勞然此處且含糊說去方有下節子思以爲鼎肉使已僕僕爾亟拜也句地張彥陵曰問子思摽使不受何以必於卒也焦漪園曰前此還望繆公之悔悟卒之一字可見聖賢發之不暴處稽首再拜聖賢終是何等气象四書脈曰摽使只是不納於內非逐去之謂陳伯玉曰悅賢不能舉數句意且虛說下二節才說明又不能養也內兼亟餽無餽兩意

敢問國君欲養君子節張彥陵曰章疑不餽旣不可而常餽又不可然則人君致餽於賢者必何如而後可初以君命將之所以重賢後不以君命將之不敢勞賢子思三句是推當時卻餽之意以見所爲養賢之道

堯之於舜也節吳因之曰繆公兩節不重貶繆公之非只因繆公以示養賢之則王公節亦不重贊帝堯之盛只因堯以示悅賢之極焦漪園曰養君子者須以堯爲法爲君子者亦須要法子思與舜若是俛首帖尾僕僕然利其豢養之私則君亦犬馬畜之而已矣故秦漢而下士賤君肆者正以士大夫急於利祿而上遂持此以驕天下士也若子思者其可得而驕之哉

敢問不見諸侯章總防此章只重士之所以自處而君之處士只帶說玩總注可見然則上章疑亦當如此

敢問不見諸侯兩節四書脈曰不見諸侯兼未召不求見旣召不往見翼注曰章防不重守分只在自重上發揮玩淺說則自重安分二意兩節內俱有不必以庻人不敢見於諸侯爲安分以下文爲自重作如此分別

且君之欲見之也節附存疑曰且君欲見之以下兩曰字皆是孟子自設問答按淺說趙注皆以上一曰字作萬章答語張彥陵曰多聞與賢共在一人身上說

繆公亟見於子思節張彥陵曰豈不曰以下是孟子推子思之意垂重在以徳上千乘以下是就上文斷之已放開一步曰況可召與則是回顧召之則不往見之處勿粘子思繆公看按徳位不平子思因穆公重視位而輕視徳故其意全重在徳二句是開合法

齊景公田兩節翼注曰虞人是旁證終對子思不過兩段引證歸重而況可召與況乎以不賢人之招招賢人乎二句余俱輕看張彥陵曰通節以虞人爲主備言之以明旌之不可槪用四書脈曰須云招虞人惟以皮冠自虞人外庶人不過以旃士不過以旂惟大夫然後以旌旌豈可以招虞人宜虞人之不往也

以大夫之招招虞人節注以不敢往不可往爲說此亦是分言之耳若合言之則不可往卽不敢往觀上章及此章說士處多用不敢字可見

欲見賢人而不以其道節張彥陵曰所謂道卽禮義是也引詩只重君子所履句發明上文惟君子三字翼注曰義者事之宜如路之平正通達禮有節文

如門之謹嚴端直此四句泛說不専主出處然出處尢其大者引詩注以爲専證能由是路之意不及禮者蓋舉此以見彼也與畏天之威一例四書脈講君子所履兼義說與注不同

孔子君命召節焦漪園曰禮義無定體亦無定用也爲士時則以不赴召爲禮義居官時則又以赴召爲禮義孔子當時居官了君以官召之孔子亦以官赴之此正是時中之道禮義之所在也士則未有官職矣可以此而相律乎

一鄕之善士章總防張彥陵曰此章廣友善之量不徒盡應求於一世尢當印契合於千古重後節總見善無逺近古今之隔故取善亦宜如此吳因之曰君子度量要髙闊心胸要廣大就使由鄕國而進之友天下猶當尙友古人豈有盡頭止足處若把天下後世平看便不得一步進一步光景便不是萬古人豪度量此章廣友善之量一步進一步是正意進善無窮故其取善亦無窮又是其中小意思取善無窮則其進善愈無窮又是其言外意須分別

一鄕之善士節張彥陵曰三斯字不可作當字看又不可作彼自來友我蓋友字還是我去友彼但先能進善則气味相投一求便合耳此是應求的道理

以友天下之善士節丘瓊山曰以友天下之善士爲未足君子直見得善通宇宙無窮的道理然則以尙論古人爲足乎須知尙論古人處溫故知新日日體研時時防繹何時而足也予以友千古之善亦爲未足終身只此無窮念頭此頌讀在友天下之善士後亦不是尋常頌讀頌讀與論世不是死活之分乃是虛實之分頌讀內已有活法在矣張彥陵曰論世亦在詩書頌讀上審究只是教他於頌讀時加一段揣摩工夫不離詩書又不泥詩書附翼注曰論其世只是論其世不必添行事之迹四字蓋欲知其人宜先知其世論堯舜之世便當揖讓論湯武之世便當徵誅按此意在頌讀內亦有李卓吾曰今世士人亦頌詩亦讀書亦曰論古人然非論古人也乃譏評古人也甚之滅裂古人也於古人無損於己無益頌讀如今看人的文集論世如今看人的列傳但就頌讀時亦可想見其人亦是論世不必拘翼注曰觀言考行不平觀本文不知其人可乎一

句側重考行爲是或疑尙友古人自處一鄕時便當如此非必到友天下而後友之也此疑固是然謂之尙友不是小可須心與古人爲一方可謂尙友此非一世之士所能也張爾公諸家辧曰孔子論師不離三人孟子論友進求諸古廣狹何懸殊至此須知善取友三人中亦有古人頌讀不知人我自我古人自古人於己何益蒙引謂此章槪主成徳者言極是卽雙峯所謂進善無窮已故其取善亦無窮已也若雙峯所謂取善無窮已則其進善亦無窮已乃是說言外意非以進善無窮已兩句貼上節取善無窮已兩句貼下節也

齊宣王問卿章總防彥陵氏曰此固是論爲卿之道然提出不聴二字正所以寒驕主之膽蓋愎諫之朝自謂權可自恣威可自逞然一不聴而致使重臣操易位之議忠臣萌去國之思豈人主之利哉然則人臣進諫之道若何曰積誠以感動盡力以匡扶然則人君聴言之道又若何曰轉圜以招美虛己以受善

齊宣王問卿章翼注曰問卿還是問爲卿之道樂天齋翼注曰同姓之卿其權重其情戚原有宗社之責者故大過則諫不聴則易位蓋以宗社爲重君爲輕故行權異姓之卿其位尊其情疎原是以義合者故有過便諫不聴便去蓋以道爲重位爲輕故守經四書脈曰旣謂之卿須有格心工夫格心不得又

須有斡旋調護工夫心力盡竭無可柰何方盡反覆之義到此不聴田地天命已離人心已散我𨿽不易天下人人起而易之矣易之不但全我國亦全我君也天命人心到此非卿一人所能爲者去則尙有冀君悟而圖復之意非漠然不相闗也或引父子不責善之例謂必大過方諫者謬且父子不責善亦非止諫大過之謂也管東溟曰王勃然變乎色而孟子慰之曰王勿異也此可以驗其善養浩气王色定然後請問異姓之卿此可以驗其足用爲善

四書講義困勉錄卷三十三﹤經部﹐四書類﹐四書講義困勉錄﹥

欽定四庫全書

四書講義困勉錄卷三十四

贈內閣學士陸隴其撰

告子上

性猶栁也章總防李衷一曰據告子以人性爲仁義之說何嘗以仁義爲不可爲也彼其意但謂非人性中本有必爲之而後成耳張彥陵曰孟子就他爲字生出戕賊字來見他說得大有破綻

性猶栁也節張彥陵曰性猶栁二句虛至下二句方可見人性本無仁義意且其言性亦卽生之謂性也不可用降衷秉彛等語栁桮棬蒙引亦說得未明然大槪栁是一物而桮棬是兩物吳因之曰告子認性爲气認仁義爲理認性在有生之前認仁義在有生之後是把性與仁義分作兩項看了故有以人性爲仁義之說

子能順栁之性節吳因之曰此段𨿽未言性善然謂之不可戕賊則性善亦隠然在言外矣孟子辟告子不說性如何善者蓋孟子性善之論必告子所素聞但他欲以自已議論破孟子之說故孟子只辟其說之非而性善不待言矣翼注曰子能二句非兩問之辭乃是言此豈能如彼必將如此也是決詞附四書脈曰子能二句本決辭卻像商量言你還

是順其性而爲之是逆其性而爲之其待戕賊必矣勿於能上加豈字將上加必字貢受軒曰告子言性原有何仁義如栁本無桮棬孟子言何不將他木做桮棬只緣栁之性原有桮棬故順其性而成之耳若本無桮棬而人爲加之是戕賊其性也如牛性本耕犬性本守馬性本乘皆因其性而付以此事性中原有仁義因其機而擴充之非禍性也禍仁義翼注又載一說曰以仁義爲禍性也背注不可從吳因之曰此篇言性多端然可一言以蔽曰性卽

仁義有善無惡固緣情可驗而聖凡一致者也然性本善不可無察識擴充之功故繼之以人心得養失養之分齊王一暴十寒之諭究竟於捨生取義之眞反覆乎宮室妻妾外誘之惑辧析乎養其大體小體之孰重孰輕無非歸之實踐履以全其在我而已孟子一生學問一生莫大之功全在性善之論蓋性旣善則父可使之慈子可使之孝爲君者可使法堯爲臣者可使法舜然後天地以位人極以立不然則相糜相刃弒父弒君無所不至而曰性本惡也柰之何哉又曰告子栁食色生之謂性諸章是故意設爲此等議論要與孟子抗衡講中要體防此意又曰栁章只辧得一爲字湍水章只辧得一決字蓋搏擊節正在決字生議論也白之謂白章只辧得一生字白馬白人兩章只辧得一義外字

性猶湍水也章總防吳因之曰看告子立論處全要模想性無定體意看孟子辟他處全要模想性有定體意

性猶湍水也節按性本定於善則不待決矣其不善則必待決也搏激者決之謂也

水信無分於東西節張彥陵曰孟子以上下字換他東西字便明翼注曰人性之善也四句似疊牀蓋下二句決上二句之意無有不是決詞不重同意

今夫水節張彥陵曰此節不是爲不善人分疏正見人無有不善處水之過顙在山由於搏擊來則水之無有不下也明矣爲不善而出於使可見天下卽有爲不善之人決無有不善之性

生之謂性章總防沈無回曰生之謂性告子亦未嘗不是只是見得統儱了不能柝到人之所以異於禽獸者幾希處故孟子以犬牛之性折之便無可解

生之謂性節孟子以生之理爲性則非徒人物之性不同也且人物之生先不同矣告子只以生爲性則人物之生初無異也而人物之性亦不得謂有異矣旣以生爲性則便不得復分人物此是一病非二

病也蒙引雙峯俱云知覺屬心運動屬身然則凡知處皆屬心凡行處皆屬身矣與大學聖經知行之分又不同蓋亦可互相發也

生之謂性也兩節翼注曰白之謂白是凡物之白者同謂之白則羽雪玉已該在內了孟子恐告子遁詞故再問以實之吳因之曰白羽及白雪白玉各二字連珠不必以上白字作稱許看直解曰告子之言是徒泥其色之同而不思其質之異第二節

注凡有生者同是一性句卽貼本節似不妨蒙引謂此處不當照注貼似拘誤錄管登之曰讀告子篇當知生之謂性一句此告子論性之宗防也栁之諭本於此湍水之諭本於此食色仁內義外之論亦本於此未嘗少變其說玩後面告子曰性無善無不善也集注曰此卽生之謂性食色性也之意至或曰性可以爲善可以爲不善集注曰此卽湍水之說然則告子此章𨿽是發明栁湍水二章之本防然較之栁湍水之說又稍變乎曰不然無善無不善之說又在其後變出不必云說生之謂性時卽變出【丁巳十月十六攺】

食色性也章總防吳因之曰此章是論仁義不是論性愚意論仁義正所以論性

食色性也節告子之說𨿽屢變而生之謂性食色性也之說乃其宗防未嘗變者也無善無不善之說乃其定論終不變者也今乃曰仁內也非外也仁旣在內則性爲有善而食色不可謂性矣曰非也告子所謂仁亦卽指甘食悅色之類耳故其始以仁義爲皆外此則乂以仁爲在內蓋前之所謂仁乃指吾儒所謂仁故以爲在外此所謂仁乃告子所見爲仁故以爲在內則其前後之防固一也朱子謂告子得孟子說方略認仁爲在內恐未是集注亦無此意朱子謂告子亦不以仁爲性之所有但比義差在內耳亦恐未是蓋謂之內則是指爲性矣仁者心之徳愛之理蒙引謂告子只說得心之愛徳字理字都無了固是矣又其所謂愛者亦只是愛食色之愛與夫愛親之愛耳若夫仁民愛物統體之愛又不在內矣果如告子之說則物則非性而物欲是性矣道心非性而人心是性矣李毅侯曰告子食色謂性卽生之謂性之意其意謂食色是性何嘗有仁義帶來除是仁還在內若義卻斷然在外了看來仁內二字亦說得不分曉亦未見是但義外之說尢謬故曰何以謂仁內而義獨外也以折之舊解仁內四句根食色性也來食爲我心所甘色爲我心所悅故曰仁愛之心生於內食之所在宜甘色之所在宜悅故曰事物之宜由於外支離難解按此卽朱子略認仁爲在內之說【癸夘十一月初八】因之又曰告子言仁內義外是仁縱在內義終不在內也按此卽朱子略認仁爲在內之說也不似告子口气朱子略認仁爲在內亦不以仁爲性之所有其說甚是余初不取似不是姑識以俟再定【癸夘十一月初七】四書鏡曰告子意以凡出於中心所欲不因外而生者是之謂仁在內凡事宜在外而彊我以從者是之謂義在外二句不拘食色亦不離食色吳因之曰義本是心之制事之宜告子遺卻心之制只言事之宜且所謂宜又全據事物現成者言更不及處合其宜之意沈無回曰義外亦不専以敬長言卽仁中許多條件不從孩提之性生來者便屬義

何以謂仁內義外也節四書脈曰何以謂仁在內而義獨在外重辟義外邊翼注曰我長之且只說以彼爲長勿露敬字直至長人之長方可露敬字又曰故謂之外也指義言遙承上長長非近接白白也

異於白馬之白也節吳因之曰通節口气順逓說下而存疑諸書作兩段意可怪翼注曰白馬之白下白字是白色上白字是稱謂餘仿此吳因之曰白馬二句甚輕只起下張彥陵曰白馬四句不是空空辟其以白諭長之非全要借長馬長人別出長之在我破他非有長於我之說白馬四句是辟其以白諭長之非以白諭長所以爲非者蓋白馬白人無異而長馬長人則必區別於人與馬之際其權度悉由中出便可見義之非外所以以白諭長爲非也須髮得此意透蓋辟其以白諭長之非卽是辟其外義之非也附吳因之曰不識長馬之長無以異於長人之長正與非有長於我對且謂二句正與故謂之外對依蒙引存疑則不識二句已兼與故謂之外對四書鏡曰且謂二句兩乎字須實斷義之非外且謂長者義乎二句言我不必問義之內外而且

問子以何者爲義知何者之爲義則其內外不待辧矣與白馬四句畢竟是兩層問且謂長者二句告子何以不答也曰告子意以爲義𨿽長之者而不在長者然長之之心原起於外則義仍在外矣且謂二句固不必答矣蓋告子亦是以長之者爲義但究其實則是認長者爲義矣

吾弟則愛之節告子見孟子以長馬長人之不同證義之非外因以長楚長長吾長證義之外孟子白馬四句先說長之之心在內故說長之者爲義便見義之在內告子長楚長一段乃說長之之心在外則𨿽以長之者爲義而義仍在外矣故人謂此章得力在長之者一句吾謂此句非得力之處也

耆秦人之炙節莫中江曰𨿽借耆炙諭長長其實嗜亦從愛來見義若說外則仁亦說得外今旣明於仁內則亦可以卽此明彼矣翼注曰物字指炙然字指嗜之同章末須繳云義旣非外則仁益非外仁義非外則性固善而食色不可爲性矣

何以謂義內也兩節吳因之曰行吾敬吾字極重後孟季子兩執己見只是要破壞吾字孟子公都子各伸其說只是要闡明吾字蓋說个在吾則義內說个在人則義外論義大闗鍵正在此按重吾字極是下文因時制宜之意𨿽重然亦歸到吾字上蓋謂因時制宜亦是吾也所謂皆由中出也吳因之曰公都子行吾敬之言𨿽已得其意然至於不能答畢竟是認吾不透蓋但知敬由於吾而不知因時制宜之敬亦由於吾也

鄕人長於伯兄一嵗節吳因之曰此與下節俱把鄕人伯兄並言然辧難激切處都在鄕人一邊據季子則以敬在伯兄矣而鄕人之酌乃有以移奪之敬因人攺易以此見義在外所敬在此二句及敬叔父則敬二句俱要相連貫下看不可平按因之此說得是矣又云據孟子則以鄕人先酌特爲其在賔位而非果得以奪伯兄之敬也敬非徒泛然攺易以此見義在內此說得不是當攺云特爲其在賔位故暫移伯兄之敬以敬之方是告子之意是謂敬因人觸發而非吾得主張季子之意則謂敬因人轉移而非吾得主張略不同

公都子不能答節吳因之曰彼將曰在位故也𨿽指弟言卻要歸到叔父上見弟若不在尸位叔父之敬豈有時易乎子亦曰在位故也𨿽指鄕人言亦要歸到伯兄上見鄕人若不在賔位伯兄之敬豈有時易乎庸敬斯須隨時斟酌所敬所長非胸中漫無主張而徒因人轉移者也義之在內昭昭矣翼注曰前一在位指弟在尸位後一在位指鄕人在賔客之位吳因之曰庸敬在兄二句見伯兄之敬未嘗同於

鄕人鄕人之敬不得以同於伯兄之敬此亦不是蓋此處所謂因時制宜者只是制其當敬不當敬之宜不是制其敬之輕重之宜因之似誤認又曰時當庸敬而庸敬時當暫敬而暫敬皆憑心上裁制故由中出四書鏡曰使中無定主而惟因人轉移則當其庸敬也何以不敬鄕人當其酌也何以不先伯兄附淺說曰因時制宜皆由中出得朱子補此三句

意方明白當時孟子若先說出季子聞之必無疑矣看來庸敬在兄二句終欠分曉折他不倒按劉上玉因此遂謂此節因時二句尙宜渾之此謬也因時二句正當在孟子口中明說出蒙引存疑直解皆然無可疑也下文季子之言正駁因時制宜之意蓋孟子之意則謂因時制宜皆由中出季子之意則謂旣說因時制宜便非由中出矣總是一句話而兩邊所認不同兩邊所認旣不同蓋𨿽再說千百句亦終不明白此固難以吾說爭之也故公都子只得因其所明以通之上章孟子之屈告子者亦如此也孟子看制宜二字重季子看因時二字重

季子聞之曰節徐扈曰長楚之說就同者言外則孟子亦以耆之同者言內鄕人伯兄之說就異者言外則公都子亦以飲之異者言內

性無善無不善也章總防李衷一曰通章只情性才三字惻隠四端是情仁義禮智是性情之能運夫性曰思曰求是才詩之則字彛字徳字是性好是情能好是懿徳是才孔潁達曰性情才三者合而言之則一物也分而言之則有三名張彥陵曰引詩處提出一天字卽天命之謂性之說並性善源頭指出

性無善無不善也三節翼注曰三說一言性之渾淪一言性之無定一言性之有定吳淯世詠思評韓文公原性曰三品之說卽孔子上智下愚性近習逺之說上智是上品下愚是下品性近習逺是中品又卽兼告子內有性善有性不善可以爲善可以爲不善之說性善是上品性不善是下品可以爲善可以爲不善是中品不托其說於或人而溯其源於孔子是善占地步處

今曰性善節家訓曰公都子見性未透𨿽聞孟子性善之說而不能無搖惑於眾論故卽意三說之非而不敢必其非卽信孟子之是而未能領其是能無辧乎非冀眾論有是處而反疑孟子也講今曰性善二句全要斟酌王陽明曰性無定體論性亦然有自本體上說者有自發用上說者有自源頭上說者有自流處說者其實皆是性性之本體原是無善無不善的其發用原是可以爲善可以爲不善的其流原是一定善一定惡的只因諸儒各執所見如羣盲之模象或得其首或得其尾或得其背或得其牙決裂全體不能防通不若孟子從源頭上說爲無耳潛室陳氏謂孟子性善是從源頭上說者是謂從性之本然處說耳非如陽明之說也按管登之又謂孔子以相近言性是從人生而靜時說孟子以繼善言性則從人生而靜以上說也此卽陽明之說非孟子本防也觀雙峯云人未生以前不喚做性可見

乃若其情節乃若二字要見孟子一段確有證據光景不是勉彊等一證【丁巳十一月】其情其字集注蒙引存疑淺說皆指人言樂天齋翼注謂指性言恐不是湖南講曰性原是無聲臭的隨人體認故有紛紛

三說文武興幽厲興堯爲君瞽瞍爲父都紛紛有个證據而孟子獨言性善把甚麼來作證佐専就情上見得情乃人人皆有个个不無發乎性而未離乎性於此認性最爲切近湖南講問赤子墮地思乳置之不安則啼豈不是帶來貪嗔種子如何說得性善且以情善明性善則惻隠四樣固爲情善甘食悅色獨非情乎亦可說得善否曰赤子求乳求安道理何嘗不該如人饑自然要食世法中原重室家之好惟嗟來之食鑽穴之從方是不該得的怎麼見甘食悅色的情不可謂善

若夫爲不善節張彥陵曰上以情善證性之善此以才善證性之善四書鏡曰天之生人與之心而統是性情則必與之以是才而能盡是性能達是情也才與材之別大全朱子說不甚分明大抵謂以義

理而兼形體說者是才其専就形體說者是材孟子所謂才畢竟是气是理曰才畢竟是气但専指其自理而發者故集注曰孟子専指其發於性者言之存疑亦曰孟子言才自理言也愚意此所謂才卽是浩然之气但才則兼知行在內耳又志亦在其內雙峯以良能來解才字蒙引謂其最切是矣然愚意更欲兼良知說

惻隠之心節附存疑曰惻隠之心人皆有之四句是解乃若其情則可以爲善惻隠之心仁也至我固有之也是解乃所謂善弗思耳矣至不能盡其才是解若夫爲不善非才之罪按存疑段落與新安陳氏同與淺說達說大同小異淺說達說得之吳因之曰仁義禮智非外鑠我三句與不能盡其才緊相接應蓋謂之曰我固有者見我要仁便能仁我要義便能義我要禮智便能禮智此處正是个才善的意思若先說固有後方補出才善便非本防四書脈曰仁義禮智三句還帶下說以起弗思句樂天齋翼注曰爍字要體自外至內意言四者𨿽因情始見非緣情後有非如火之銷金自外而入也二句一反一正四書脈曰得謂得其惻隠等之善翼注曰或相倍蓰句主捨則失之去求則得之者之逺言下句方接得吳因之曰我有才無柰不肯求盡其才二句道盡下半節大防

天生蒸民節張彥陵曰情才性前已發明此節只重引孔子贊的詩詞揭出一个眞證佐又曰蒸民便是聖凡無兩樣樂天齋翼注曰物以形言則以形中之理言因情驗性之意當我在末吳因之曰謂之好者就其行於惻隠羞惡恭敬是非之中油然順適略無勉彊眞有歡欣暢洽之意故曰好全在此處想得好字眞切若泛以孚契等語貼之便是失防矣總注省察矯揉大全分貼知行殊不是附蒙引

曰是民所秉執之常性也故人之情無不好此懿徳者不可因上句性字下句情字遂謂是性善而情亦善者看上句是人所秉執之常性也乃指有耳目則有聰明之徳有父子則有慈孝之心似亦爲情矣上文則字卽是按蒙引此條背注不可從大全淺說逹說俱不如此說看來此處所謂聰明之徳慈孝之心似俱當於性上說諸儒論性不同非是於善惡上不明乃性字安頓不著

富嵗子弟多賴章總防翼注曰首節非天之降才爾殊也一句是主下靣同類同嗜同聴同美同然皆自非殊字生出首節是綱次二節卽物類之同以見人類之同後五節卽小體之同以見大體之同通章以心字作主按此與蒙引存疑同因之謂聖人與我同類句是一章大綱領不當以降才爾殊爲一章綱領謬矣

富嵗子弟多賴節張彥陵曰借富嵗凶嵗以形容習染之移人亦容有不善者非専就丰凶論性也翼注曰多暴處且勿說出衣食不足畱在陷溺其心內用看來通出一節多賴處亦不可發透只以賴字作善字說過如人暴橫者謂之無賴或云無借卽此賴字意多暴卽是非僻之心生不必說到事爲而後爲暴也此處文勢與苟無恆心放僻邪侈略異存疑殊混若陷溺其心與非僻之心生則仍是兩層也蒙引謂不曰降性降情而獨曰才者就所爲上爲

切依此則才専就發處見依前章四書鏡之說則才兼就性情上說兼說爲是但此章大防則在發處說耳徐儆曰饑寒疾苦之迫其身其爲陷溺也淺紛華靡麗之蕩其心其爲陷溺也深此又不可以多賴多暴律之也

今夫麰麥節四書脈曰人都以地同時同熟同謂足明降才之同余謂不然須知麰麥美種原含生意其種之美同故得地得時則其生其熟自同人性皆善苟無所陷溺其心而培其生機則人人皆可爲聖卽麰麥之熟有不同必有不齊處人之逺於聖必是陷溺其心而操存之功與聖異也翼注曰麰麥節常說云其地同性之所宜同也時又同性之所育同也日至皆熟性之所成同也丘月林云只重皆熟句不必作三同甚是按此與四書脈同但此云只重皆熟句不若脈兼重其生其熟更完也蒙引存疑淺說大約皆主三同之說不是附蒙引曰今夫麰麥播種而耰之其地同樹之時又同浡然而生至於日至之時皆熟矣何嘗有不同𨿽其間不能無多寡之不同則以地有肥磽雨露之養人事之不齊也在麰麥豈有不同哉總見同類相似之意不必依新安陳氏以此譬降才同而養其心與陷溺其心有不同也觀下文接云故凡同類者舉相似也可見蓋所謂養其心與陷溺其心之不同意皆在言外通一章看可見蓋聖人與我同類而人心皆同然乎理義如此然則其所以不同者非以陷溺其心乎按蒙引此條甚拘只依新安陳氏爲是四書脈亦本新安也湖南講曰麰麥播種時地俱同則其生熟亦同地有肥磽三句三平看每句內皆有不齊意然不必以第三句不齊二字總承也大全蒙引存疑淺說翼注說約等書皆無明訓愚看來當如此張彥陵曰究竟說不同處正要發明他同處

故凡同類者節翼注曰同類以形言相似以性言聖人與我同是人類就形說而含性意張彥陵曰愚按吾人不肯合下承當只此疑根作阻孟子曰何獨至於人而疑之喝出本來面目何處更著聖凡二相附四書脈曰聖人與我同類只說同一人類而性

無不同意尙含蓄未露按依集注蒙引存疑淺說卽露出亦不妨但只宜輕發耳

故龍子曰節樂天齋翼注曰故龍子故字承聖人與我同類來

口之於味四節四書脈謂子都卽鄭大夫公孫閼樂天齋翼注曰故曰六句乃孟子收上文語防醒同字以起心之同然意先字對陷溺之後言非是聖人先得此理義而人後得之也降才原無先後也故理義故字緊頂上來非重悅之深只重悅之同上此二句皆要見得自有而自悅之非悅在外者四書脈曰先得句要剔一先字眾人陷溺須觸此理才見其然便屬後得聖人不爲物溺未觸以先原無不然卽先得也講內要防說聖人只先得非獨得醒出聖凡同然意不重聖人先得上故理義故字頂此句說惟人之心與聖人同故其悅乎理義者亦同吳因之曰末節理義二字要說得重見禮義是天地間至純不雜至粹無疵的人心所同然就是這个物件要在此處隠隠藏得个性善的意思乃佳徐巖泉曰心遇理義自然悅不待使心到理義上【此卽指惻隠羞惡之類】口遇芻豢自然悅不待使心到芻豢上天機之妙不待安排張彥陵曰按芻豢句昔解只說是例其同時解乃並說是例其悅之妙要之惟其妙於自然斯見其爲同然若悅處有所勉彊有所假借便有然有不然又安所得同如此看則同然意當在言外補出矣亦未是愚意此二句當重兩我字蓋理義悅心在聖人固如此也而在我心亦如此是卽所謂同然也不必在言外見同然意吳因之曰章內相似字面及諸同字俱是大闗鍵處然此章専爲性善而發乃不徒言性善而必深著其同者蓋人至聖而極聖且與我不異是人性之皆善也明矣又曰此章全重心言心正所以言性也心性原不是兩个故曰盡其心者知其性又曰以心明性以心之同然理義明性善此孟子論性最精切處按以心之同然理義明性善卽與上章以情徵性同

牛山之木嘗美矣章總防樂天齋翼注曰通章卽山木以著人心失養之害而申言其系於養末引言人心之難養以見其當養也

牛山之木嘗美矣節梁無知曰以其郊於大國句最宜著眼正斧斤牛羊所自來也老子曰不見可欲使心不亂亦避大國之意也聖賢學問又不必専以避爲事看來未伐而保之已伐而復之兩層意亦俱重何必専重下一層樂天齋翼注曰潤卽潤其所息也

𨿽存乎人者節張彥陵曰𨿽存乎人者𨿽字照下違禽獸不逺看非承上山木來不直曰有仁義而曰豈無仁義是就放失後追論未失之前如此依此則人字就不好人說矣此本吳因之與蒙引又不同與存疑亦不同附蒙引曰𨿽存乎人者二句承上文言山之必有材此在山者然也𨿽然在人者亦豈無仁義之心哉附翼注曰其日夜之所息與上節不同此只重夜字按淺說亦與翼注同俱不是日夜二字只平說蓋此句內不必遽重在夜也劉上玉曰其日夜句大全諸子及諸講俱說夜气淸足以生息尙未妥气字在下句此句不當說本注自明按其日夜句亦有气在內但不専主於气耳翼注曰好惡與人相近好在仁義惡在不仁不義也又曰仁義是性好惡是情能好惡是才徐自溟曰與人相近是自覺非人見鄭豁渠曰人所謂本來人也四書脈曰夜气卽是才李衷一曰聖人無夜气

以其常淸常明也眾人良心放失日間好惡必是拂人之性直至夜來睡寐之時前念已往後念未興積至平旦睡寐初醒尙有一防靈明透露出來直是人元來的心忽自障翳自現出李見羅曰孟子論良心多於卒然有感之際驗之如入井之見而惻隠生嘑蹴之與而羞惡生皆天機之自然驟感驟應不容彊爲者也然必乍見嘑蹴而後有是心則非乍見嘑蹴之時冺矣故特提夜气二字以驗人心之眞湖南講曰從來論學問者率多指心今論到气似反說麤了不知心惟有養的方心能作主心不曽有養的反聴憑著气蓋心乘乎气气淸則心與之俱淸气昏則心與之俱昬浩然之气是通一身之气夜气是此心精英之气大全雲峯胡氏東陽許氏俱牽浩气來說恐未是右愚初見如此然看來夜气亦似通一身之气言卽依雲峯東陽說自妙也張彥陵曰初學須在平常心中認識出本心來做主腦此最是初入門一段要緊路徑本心𨿽汨沒其實有不容冺滅處常因時發見學者但要識取耳平旦好惡孩提愛敬乍見惻隠生死欲惡皆孟子教人識本心處若不當面錯過時時應有入路孟子言性之善則驗之情言情之善則驗之乍見之孺子平旦之好惡孩提之知能妙妙梏之反覆不可謂夜之所息而旦晝梏之旦晝所息夜又梏之也須如淺說云昨夜所息而今日梏之今夜所息而明日梏之蒙引存疑亦甚明朱子曰夜气不足以存不足以存此心耳非謂存夜气也若存得這个心則气自淸吳因之日夜气不足以存正與日夜之所息一句相反存字要說得細蓋當良心放失之後猶有日夜所息是良心旣絕而復續旣往而復來有旣亡而復存意故云存至於梏之反覆則並夜間亦無所生息直是絕不復續往不復來亡不復存矣故曰不足以存就其無所生息處便是不足以存非兩層按因之說甚明但謂夜气不足以存與日夜之所息一句相反稍欠完備一字當攺作三字張彥陵曰違禽獸不逺對與人相近看蓋禽獸有知無良人無良心其所存者亦只是知覺運動故與禽獸不逺觀此乃知孟子動輙以禽獸比人不是罵人乃實理如此

故苟得其養節翼注曰養字兼未失而保之旣失而復之物字所包者廣山木人心在內只虛虛渾說爲妙四書脈曰長不在維持之久消不待漸摩之久只一念自爲轉移耳

操則存節翼注曰上四句懸空說末句方可露心字四書鏡曰道心人心相爲消長蒙訓曰孔子當

日只是狀人之心是个極員活的物事尙未言及操心不捨之法四書脈曰末節不重形容心之神重在欲人存養意張彥陵曰操捨只以理欲言此心在天理上便是存此心在人欲上便是亡存亡便是出入蓋天理是心之窟宅所謂神明之舍也出入云者出入於神明之舍耳王陽明曰若論本體原是無出無入的此卽範淳夫女心豈有出入之說程子𨿽取之然未嘗以爲孟子本文正解也陽明則便以爲孟子正解矣謬甚蓋此節不是論心之本體也觀大全朱子說自明王陽明云出入無時二句學者要知得心之本體原是如此不可便謂出爲亡入爲存云云此說從程子心本無出入句生來說非不精但常人之心豈能日應萬事而原無出入須是操存得手的方有此境界耳亦與孟子引來警戒凡人意不合故斷以朱說爲長又考大全中有一條云問範淳夫女云云觀此條則朱子非不知此說但此處論心不當如是精言故不用耳又曰居業錄云孟子求放心操則存者只是約束收斂不放縱使內有主而已與禪家常看管一个心光光明明如一物在此者相似而實不同收斂有主則心體昭然遇事時鑑察必精若守著一个光明的心則人倫世事都不管湖南講曰前邊說气謂何又說操心可見養气時仍在那里提攝此心人能操存得心則气自隨他轉大全朱子謂不能操而存之則其出而逐物於外與其偶存於內者皆荒忽無常似將出入無時二句専承捨則亡矣恐未是所謂偶存於內者卽日夜之所息平旦之气也亦屬操存邊矣宋潛溪曰唐虞言惟微惟危孔子言無時無鄕孟子言物長物消此勘破千古人心之機唐虞言精一孔孟言存養此指示千古心學之要

無或乎王之不智也章總防吳因之曰此章承上文心字來大都亦是論心見専一之心不可無而鴻鵠之心不可有意此章兩節譬諭新安陳氏則以兩意分析而意不相貫淺說亦以兩意分析而中用一過文云然君子進見之時少者由齊王聴信之不専也蒙引存疑翼注說約因之睡庵則俱云二節是一意三說不同作一意看者是翼注曰舊說末節是推原小人所以得雜進者由王聴信之不専也看來吾見亦罕矣卽是王不専心了豈待下節推出然只云譬了又譬亦不見滋味要看小數也句與爲是其智弗若與句方知此節意味蓋治國大事或猶諉於天資之不逮今奕卽小數縱使天資不濟豈不能理防得這些小事今乃有精有不精則其由不専心甚明而王之不智信由於見之罕寒之至無可惑者矣下節決上節之意按翼注與蒙引存疑同與新安陳氏及淺說俱不同

無或乎王之不智也節吳因之曰人心虛靈莫不有智惟王不智宜若可怪然據王所爲自有所以壅塞蔽錮之者何怪其然故曰無或乎王之不智大率此章𨿽自議論實陰寓諷諭微防正欲齊王親賢逺佞以歸於智故首句就有竦動激發之意

𨿽有天下易生之物也節四書脈曰吾見亦罕矣全重歸咎王疎君子而親小人張彥陵曰吾見亦罕矣已不勝寒之者之深矣況又有鴻鵠之馳乎是並進見之頃亦寒之時而非暴之時也王之不智又何怪焉此說是主新安陳氏之說翼注曰有萌生於一暴終無如何生於十寒附四書脈曰有萌不必說孟子見王時乃有萌此說齊王本心靈根不死有觸卽生卽放失之後而萌蘗自生

今夫奕之爲數節張彥陵曰卽王心亦有萌處便見非智之不若人四書脈曰末節重學奕不重誨奕上又曰専心者心専於奕而不他也致志者求至奕秋而後已

魚我所欲也章總防四書脈曰此章以本心二字爲主上六節言人有本心末二節傷人失本心捨生取義乃人之本心本心不昧則此身且非我有何況身外物乎勘得生死富貴闗破便爲勿喪之資翼注曰通章以義字作主末句本心謂羞惡之心卽是義之端也吳因之曰此論秉彛義理處必因生死推出者蓋生死人所極重且敵義理不過則良心人所固有益彰彰矣欲惡有甚於生死是他合下生來便有此秉彛之心欲義則甚於生惡不義則甚於死正所謂心之同然者理也義也蓋指本然欲惡說故後曰本心

魚我所欲也節四書鏡曰首節四个所欲且勿露熊掌尢美義尢重意此意還在下文所謂二者不可得兼固不止謂簟食豆羮得生失死之際然簞食豆羮得生失死之際亦在其內新安陳氏以爲是說托孤寄命之大節時事拘矣樂天齋翼注曰生與義爲何不得兼就遇變難處言欲全生則害義欲全義則捐生如何兼得旣不可兼則有捨取吾度人心自然之願欲必捨生而取義張彥陵曰捨生取義不是勉人之詞蓋人心自然如此所謂本然之良心也四書脈曰捨生非必死樂天齋翼注曰捨生取

義所包甚廣不専在君父之難上說觀一簞節可見翼注曰捨生則必死矣故下兼死

生亦我所欲節洪覺山曰所欲有甚於生所惡有甚於死孟子亦不得已指出良心與人使人知所自擇若是聖人處生處死直是見義無比擬張彥陵曰兩甚字𨿽指義不義說本文卻不道破卽明防義字亦何妨淺說亦明防義字樂天齋翼注曰首二節重一義字注云秉彛之良心是也良心卽末節本心也

如使人之所欲兩節如使節是反言以見良心之必有不是反言以見良心之不可無玩慶源輔氏說亦可見翼注曰第三四節

不過卽次節之義而反覆言之

是故所欲有甚於生者節張彥陵曰是故二字結上起下重人皆有之句然賢者能勿喪耳亦非帶言惟賢者但能勿喪見彼不能勿喪者非本無也

一簞食節徐儆曰人之舍生取義必有一个眞心激發處方能拋得身子所以拈出嘑蹴二字作話頭然賢者之激發其心處與眾人不同若眾人則不至嘑爾蹴爾其眞心亦不能卽發見也沈無回曰不受嘑蹴之心如電光忽過景不及搏稍落第二念則心擾萬慮而未必不受矣此不受的人與下受無禮義之萬鐘的人作一等人看孟子亦就陷溺的人說若賢者則時時是禮義豈待嘑蹴之時方見得樂天齋翼注曰不受不屑之心不可指定行人乞人說只是𨿽行乞且激於義而不苟受況非行乞者乎

萬鐘則不辧禮義而受之節盧未人曰萬鐘對簞豆看輕重不同何加對生死看緩急不同物重則不當輕受事緩則不必苟受乃禮義不辧而受之此必有所爲矣張彥陵曰生死主於決斷故單言義辭受主於遜讓故兼言禮翼注曰於我何加言得失無系於生死不作性分之上不容一物看翼注曰妻妾之奉還是奉養妻妾難說以萬鐘去娶妻成玉曰所識窮乏者得我亦是好念頭但爲此而不辧禮義則是狥名而喪實故與宮室妻妾作一例看末句與字作斷詞看不必作疑詞淺說得之

鄕爲身死而不受節鄕爲身死作一讀不必如東陽許氏之說四書脈曰鄕爲今爲只就一人看又曰失其本心言非無欲惡之本心乃是失其本心也按告子上篇自魚我所欲以上皆是言仁義爲人

所固有而人自失之自仁人心也章以下皆是言仁義之切於人而人不可不求

仁人心也章總防翼注曰此章以心字作主前兼言仁義仁固人心義亦根心故後但言求放心而義自在其中四書脈曰此章専是教人求放心分言之有仁義合言之是一个心附吳因之曰仁人心也節是學問之道在求放心的根子要看得相闗這道莫大於仁義而心便是仁心之運用而爲路便是義心之闗系甚重而決不可放如此故學問之道在求放心而已前二節先把心字說得重末節說个求放心方始得力按朱子明謂不是把仁來形容人心若如因之說則是把仁來形容人心矣大謬大謬

仁人心也節翼注曰首節兩人字最見仁義切於人身意葛屺瞻曰仁爲善之長並禮義知信俱可該得又抽出義來云人路如夫子云復禮爲仁便將禮爲仁用孟子平日論事俱以仁義並言便將義爲仁用如陽明致良知又重在知可見个个字俱可提得注仁則其生之性此以心之徳言大全朱子謂生之性便是愛之理者蓋謂愛之理亦是生之性耳非正解本文也樂天齋翼注曰義人路將此惻隠之心行而宜之何等坦平豈不是路外此皆荊棘坑塹非人著足之地矣

捨其路而弗由兩節二句只平說爲是與首節一例須知捨其路句亦有知字在內又須知此數知字

猶淺只如大學知所先後之知張彥陵曰放心加一不知求三字便見人心放逸都從昏昧不覺來看來這一知字便是求放心的機括此節大全朱氏公遷說殊不妥蓋所謂輕與惰者皆當兼自暴自棄皆是不肯居仁由義皆是不能求放心公遷分配得不是

學問之道無他節翼注曰此放字是無形之放蓋天理是心之本體離了本體便是放猶俗雲走作了也放不是放在身外求亦不是向外尋求迷則千里覺則見在方孟旋曰放非専馳鶩之謂求非専操存之謂若不識本來面目求卽是放若識得時寧獨操存是收卽放下亦是收湯霍林曰求放心之功有三未放而守之此存養之學問將放而防之此愼獨之學問旣放而挽之此善反之學問如此方說得工夫全大慧師曰要須內不放出外不放入內不放出則是內心無喘外不放入卽是外息諸緣鶴林玉露曰孟子言求放心而康節邵子曰心要能放二者天淵懸絕蓋放心者自放也心放者吾能放也【大全朱子亦有此意】眾人之心易放聖賢之心能放易放者流蕩能放者開辟流蕩者失其本心開辟者全其本心翼注曰放字病痛有粗細極言之一念少差卽謂之放終食不違乃深於求兼靜存動察言按翼注最是朱氏公遷謂操存是存養求放心是省察誤矣或謂求放心愈求則愈昏亂如何朱子曰卽求者便是你心也知求則心在矣此心不待尋求卽覺其失處卽心何更求爲孟子說求放心求字是遲了聖賢功夫原有當下卽了的有終身做不了的朱子固未嘗偏執也専以此爲朱子晚年定論亦誤矣附淺說曰學問之道對學問之事說道要也學問之道是中庸尊徳性工夫學問之事是中庸道問學工夫按勉齋已謂學問之道固非一端矣淺說殊穿鑿

大注特將事字代道字耳非以事字與道字對說也朱子小注謂放心不收則何者爲學問思辧存疑

謂此說不是是矣存疑又謂大注能求放心則气質淸明云云亦是小注意思則誤大注之意蒙引解得好蒙引及朱氏公遷俱云學問兼知行與中庸道問學同固是但須知此學問不但兼知行並兼存心是又與道問學小異也此章總要見仁義切於人之意末節亦是此意蓋學問之道所以求仁義也然謂之求仁義則猶未見其切於人也謂之求放心則其切於人明矣故不曰求其仁義而已矣而曰求其放心而已矣口气若曰仁義在人本不待學問而自有也自人之失其仁義也而學問於是急矣而人往往怠於學問也亦思學問何爲者乎蓋仁義者人之心而學問所以求此心也急乎不急乎此章學問二字乃實指好的學問非泛說也學問兼尊徳性道問學在內求放心猶云修徳凝道學問之道無他求其放心而已矣猶云尊徳性而道問學者非爲他欲以修徳凝道而已此集注之本意朱子之定說而蒙引存疑所主也今斷從之有以學問爲道問學求放心爲尊徳性謂先求放心而後可以學問者此朱子未定之論也又有以學問爲道問學求放心爲尊徳性而謂學問亦所以求放心者此亦依傍朱子未定之論而爲之者也又有以學問二字虛說謂求放心便是學問而以尊徳性爲求放心抹去道問學一邊者此象山陽明之說也若淺說則又以學問之道對學問之事說此誤看集注之意也若吳因之則又云義與仁並重均之不可失卻究竟只一求放心便都完事了故曰學問之道無他求其放心而已矣此尢爲穿鑿也凡此五說俱不可從凡聖賢說存心有與窮理養性對說者有包窮理養性說者此章與前後諸章說存心俱是包窮理養性說

今有無名之指節姚承庵曰人心本信於萬物之上今卻屈於物欲而不能信故借指之屈信爲諭陳伯玉曰屈而不伸處不可說指之通害若通害又何以云不若人哉直解曰於身非有疾痛之苦於事未爲舉動之害張彥陵曰心之若人只提醒方寸之間便是故以不逺秦楚之路影說

指不若人節吳因之曰指不若人節勿用平實講須體防竦動人心意言指甚輕心甚重明明白白他究竟不曉得倒置舛錯非誠所謂不知類而爲天下之至愚極暗者哉凡看孟子儆省天下處須放得虛活乃妙葛屺瞻門人鄭萬齡問伸無名指養桐梓兼愛寸膚數章都是論心的其中議論多端請各分別个實際答曰孟子的言每於一義生出許多指防若必逐處討个實際恐沒有這許多說話

拱把之桐梓章張彥陵曰愚按此章喚醒人處全在一个愛字蓋人𨿽至愚未有不以身爲愛者然往往置身於物欲攻取之塲𨿽曰愛之其實害之矣孟子從愛字剔出一養字又從養字剔出兩所以字正見養乃所以成其愛也旣昧其所以養矣又何以成其爲愛也哉人若思量到此決不肯甘置其身於物欲故又以弗思二字指防他吳因之曰所以二字是一節精神樂天齋翼注曰此章是孟子惕人不知養身者前以心照指言重在信上此以身照桐梓言重在生上姚承庵曰養桐梓者滋培灌漑必在根上用功心者人之根也所以養身之處也下章無以小害大從其大體是所以養也程子曰古人有聲音以養其耳【以合理之聲色言】采色以養其目舞蹈以養血脈威儀以養四體今之人只有禮義以養其心又不知求甚而血肉之軀且不知養有多欲以戕之者良可哀也直解曰內不知以理義養其心外不知以中和養其气致使良知萌蘗伐於物欲之斧斤夜气幾希梏於旦晝之攻取豈愛身不若云云按此說養身兼內外說本新安陳氏而蒙引則云身以心爲主似不同蓋分言之則心與气爲二合言之則總謂之心未嘗相悖也依南軒張氏則養之者有欲其進益之意蒙引又一說則謂人苟欲生之只是養令生活未及兾其長進之意看來生字包得長進之意蓋至於進益而生之量始全也直解又云所謂養身者必寡欲以養心集義以養气此卽孟子所謂持志養气孔子所謂主忠信徙義也吳因之曰世俗之養者養其生而有盡之身也所以養者養其生而不死之身也按養身卽是養心不必到所以二字方見得是養心所以二字乃是養心之工夫耳家訓曰弗思甚句與不知類句同意俱是提醒人意非徒慨之也翼注曰思字勿深發蓋身與桐梓輕重甚明只是人不曽想到耳吳因之曰所謂思若只向養處摸索也不濟事須先從身上要看破蓋人皆知血肉之軀之爲身而不知此𨿽不可謂之非身又不可卽謂之身也乃人之眞身必有在焉能思身之所以爲眞然後能思養之所以爲養若論其極則豈惟小害大賤害貴爲弗思彼老之長生猶爲溺於養也釋之無生適以叛於養也溺於養者私其身不知此身原非我所得私也叛於養者贅疣其身不知大冶原未嘗以我爲贅疣也則亦未講於愼思而已矣

人之於身也章總防吳因之曰通章重所以考其善不善三句下只發明此意耳大人小人比對正見所養之善否而已當自審後獨就養不善一邊以垂鑑戒蓋申說養小之爲小人而益見當審輕重於己也樂天齋翼注曰首二節言養之善否決於己下深

戒不善養者而益以見其當自審也

人之於身也節張彥陵曰人之於身也五句槪論人情翼注曰身字渾融說勿露大體小體愛以心言養以事言樂天齋翼注曰所以考其善不善者豈必外身而他求哉己身之中輕重自別只就自己身上反看一看則輕重審而善不善昭然於己取之是示以稽考不的方法非謂近取而有餘也蓋此是明其考之之法不是明其考之之易也直解曰於自己身上反而求之審其何者爲重而在所當急何者爲輕而在所當緩養其所當重則善養其所當輕則爲不善善與不善特近取於吾身而自得其理耳使非反之於己而審其輕重之倫有不失其養之宜者哉

體有貴賤節吳因之曰過第二節

當云何以見人當取之於己以考其善不善耶又曰體有貴賤二句見體原有不同不是可槪養的言體之在人非曰皆貴而可養也蓋有貴而亦有賤矣非曰皆大而可養也蓋有大而亦有小矣張彥陵曰貴賤大小注𨿽以口腹心志言看來還是虛虛說分稱獨尊爲貴聴其役使爲賤權無不統爲大各分一官爲小無以小二句見當審其輕重養其小二句正見其養之善不善處樂天齋翼注曰於爲小人見養之不善於爲大人見養之善

今有師兩節張彥陵曰賤師曰狼疾人都著則爲二字見養小者爲小人由己不能考其善不善耳又曰一指肩背乃就小體中又分大小以諭不是

實語

飲食之人節徐儆曰飲食不必言耽口腹之欲而害心志之大只是不去照管自家本性理防自家身子𨿽生於天地之間亦只養得一个口腹而已此所以爲飲食之人也莊子云風波之民孟子云飲食之人一而已矣

飲食之人無有失也節樂天齋翼注曰末節設言若使養小而不失大則小體亦重何以養而取賤耶不但爲尺寸之膚只是言所系亦重是決言養小者之必失大耳張覲文曰此非放寛飲食之人正喫緊喚醒飲食之人耳【文評】末節依注是反言以決養小者之必有失四書脈誤附下附四書脈曰無有失是就飲食之人撥轉他語若苟無害大害貴之失則人心一轉便是道心口腹之養卽養心志豈僅僅爲尺寸之膚哉則字承無有失說非軀命所闗之謂此未嘗不是但以此解口腹句則謬矣口腹句只

照注中軀命所闗說直解曰善養心志者只在辧禮義而已能辧禮義則是嘑蹴不受至於萬鐘不取皆確然有一定之見而生死不能移利害不能易矣

鈞是人也章總防張彥陵曰愚按此章綱領在從其大體爲大人一語而先立乎大四字是工夫下手處思之一字則又指出个機竅正要人從形气中認出主宰來則能參能贊的人卽此能視能聴的人莫大品格其主張端的在自己心上吳因之曰思之一字是此章大闗鍵又曰細玩此章便是非禮勿視聴道理

鈞是人也節翼注曰前云鈞是人也宜其成就同也後云鈞是人也宜其趨向同也意各有別爲大人爲小人爲字作謂字看不著力四書鏡曰大體小體且空講慢露出心與耳目爲是四書家訓曰從與養不同養以用功言從打養來以成功言

鈞是人也或從其大體節吳因之曰從其大體只在小者不能奪上但非先立其大則亦不能故特推明而言之又曰耳目之官節耳目一些主張也沒有惟心做得主天之所與本有大小如此故人能先立乎其大主張耳目便稱大人了思則得不思則不得不是言其所闗之大言惟其所主張也正反上蔽於物意樂天齋翼注曰自耳目至不得也二段只就耳目與心上閒閒說不著人言不思不是人不肯思思不是人用力去思乃是耳目與心小大之本體原是如此陳大士曰從大體而卽以爲大人從小體而卽以爲小人則大體之當從小體之不當從此不待知者而決也然亦有欲從大體不從小體而卒不如其願者何也則以不得其從之之術也今夫小體之不足恃也明矣所恃者獨在能思之心使棄焉而不立立焉而不先俱非所謂從之之術也何也不立則我必不能以虛應不先立則我必不能以卒持故夫古之君子知言養气積其不動之學問於恆居之時而思患預防定其不驚之精神於涉境之際由是可以交物而無所防此從乎大體之方而適於大人之路乎四書脈曰蔽與引不同亦無甚先後蓋爲姦聲亂色所遮蔽便從他去矣張彥陵曰引之而去是引耳使聴引目使視不是引心陳伯玉曰思則得之二句正形容思之靈通所以爲大體與操則存捨則亡有辧吳因之曰若作次節文當云耳目不思而蔽最易引物而爲心之累而心官能思獨操得失之權則固可以制耳目者也使於天所與之中有所獨主而先立其大焉則所謂小者自不能奪矣羅整庵困知記云聖人所謂無意無私意耳所謂

何思何慮以曉夫憧憧往來者書曰思曰睿睿作聖非思則作聖何由故大學之教不曰無意惟曰誠意中庸之訓不曰無思惟曰愼思此吾儒入道之門窮理盡性必由於此彼禪學者惟以頓悟爲主必欲掃除意見屏絕思慮將四面八方路頭一齊塞住使其心更無一綫可通牢闗固閉以兾其一旦忽然有省終有所見不過靈覺之光景而已張彥陵曰此天之所與我者總承上說要見天方賦予之初原是以心爲耳目之主耳目不得不從心本一定不易者故能先立其大卽小者自不能奪只閒閒舉个見成的說翼注曰立字有植立不僕之意謂之先立須在聲色未交之時與方交之始先有主張此亦不是矜持把捉只是天理自彊不息奪是奪心不但淫聲邪色卽如目看詩書若心無正解亦是目奪其心推類可見庚戌林麐焻曰心立於耳目不交之地思固以卻物而見其能先心立於耳目方交之時思又以禦物而見其能先此卽翼注之意先立似卽中庸前定之意不必専就不睹聞與隠微時說也翼注說須善看徐自溟說殊有見徐自溟曰人生終日開目便視觸耳便聴又何處去先立若必在靜坐時先立定此心然後去視去聴決無此理只是將此心念念操持時時提醒使能思之體常足爲應用之主不待物已交之後才來用此心去思也崔后渠曰先立乎其大者能思之謂也夫耳目有用而無思故邪正兼收心則能思以制用故取捨不忒心不思則役於物猶耳目也何立之有故外思而言立非告子之彊制則釋氏之悟空直解曰立本固可以應事而制外亦所以養中故必於淫聲美色禁之使不接於耳目庻幾外者不入而內者亦固矣此又內外交修之道按直解所說卽所謂無暴其气也亦是先立乎大之工夫不必在言外見也蓋持志養气皆所以從乎大體不持志不養气則皆所以從乎小體時文有云任耳目而忘心而心遂化而爲耳目因心以及耳目而耳目亦可進而見心正得此意嘉靖壬午福建程講先立乎大云制之於動則難矣必主敬於無聲之先愼之於動亦晚矣必存誠於不睹之始此亦近直解之說張彥陵曰到小者不能奪固是妙其能思之用亦只是還其無思之體樂天齋翼注曰此謂大人句頂上二句言此所謂從其大體者而安得不爲大人乎堪輿二字蒙引一說謂堪者天道輿者地道又一說謂堪任也只是謂任載之輿指人在地之上而言在地之上則在天之下矣二說未知孰是且堪輿二字亦未知出於何書

有天爵者章總防張彥陵曰愚按此章借爵之一字以分別天人正欲人轉人爵之慕而爲天爵之修也曰惑之甚曰終亦必亡都是防醒世人語馮開之曰古之時天人之爵合今之時天人之爵分如此說方明張彥陵曰學術之淳漓事功之眞假世運之升降皆出於此庚戌防墨左襄南獨從正學術維世道勘出孟夫子立言警世本心最見其大

有天爵者節鐘幹所曰天爵之說孟子創之實得自維皇寵錫語意來淺說謂天爵不必說是天與者似不是翼注曰人性之徳莫大乎仁義而忠信卽仁義之有實處至於樂此仁義忠信之善而不倦只是秉彛好徳自然之情切勿涉工夫故曰自然之貴樂善不倦翼注謂勿涉工夫極是蒙引以美大聖

神及樂斯二者來說者乃比例之辭非正解也雙峯謂仁義人人有之忠信樂善人所當勉則誤矣若淺說講修其天爵而曰盡夫仁義忠信之理造於樂善不倦之地便不妨蓋論本體則樂善不倦本來如此論工夫則樂善不倦乃造其極之境也附劉上玉曰首節正說不必遽側貶人爵人爵亦禦世之大分不可廢也按人爵𨿽不可廢然此處不重此意全要見人得而予奪意淺說自明

古之人修其天爵而人爵從之節樂天齋翼注曰古之人節不重古人上借古以惕今也人爵從之下當補云惟其若是是以人爵旣得而其修天爵者自若也而人爵亦永享而弗失矣方與下節對

今之人修其天爵以要人爵節吳因之曰末節則惑之甚句重看終亦必亡句帶言沈無回曰天爵棄而人爵亡卽爲要人爵者計亦不當一日不修天爵此孟子不得已喚醒人之辭湛甘泉曰其要之心卽其棄之之心也

欲貴者節張彥陵曰蔡虛齋雲貴因有所崇重而得名欲貴只虛虛說个願慕尊榮意按蒙引並無此說淺說亦主爵位言湖南講曰欲貴卽欲人爵的貴樂天齋翼注曰貴於己就是良貴弗思耳非慨人不思正喚人去思耳要得儆醒人意

人之所貴者節樂天齋翼注曰人之所貴與下人之膏梁人之文繡此二人字俱指操爵人之柄者言如趙孟之類

旣醉以酒節張彥陵曰仁義本徳字說來聞譽又本仁義說來方文伯曰兩人之字正對上貴於己的己字看樂天齋翼注曰聞譽仁義中所自有不指聲譽說卽遁世不知亦不害其爲聞譽吳因之曰旣醉節正見其爲良貴非在我重而外物自輕之意故尹注在外曰不願膏粱正形容飽仁義之爲可貴曰不願文繡正形容令聞廣譽之爲可貴非小富貴淩壓勢利之意按因之說極明玩存疑亦是如此蓋此節是言良貴之可貴不主得良貴者言尹注乃言外意也淺說講第三節

卽補說良貴過至第三節

則云然則能得夫己之所貴者又豈肯慕夫人之所貴者乎此不可從四書家訓曰此節總見良貴在人常有常足非若人貴之聴人貴賤者蓋深爲不思者醒也按此與因之存疑合玩因之說則知新安陳氏云兩不願卽中庸不願乎外之意亦是言其大意如此非正解本文也中庸所謂不願乃是主得良貴者說雲峯一條亦與新安一例四書脈曰在我者取不盡用不竭淡泊固足明志而紛華亦非奪心不必膏繡亦不必不膏繡孔之曲肱舜之袗衣同一不願而已此說得最妙蒙引謂不願是無慕於彼非不願就也其意亦如此

仁之勝不仁也章總防吳因之曰此因當時以仁爲不勝不仁故發此論本文不熄則謂之水不勝火是立言根子大意言爲仁不力是以不惟無益而且有害非仁之咎也

仁之勝不仁也章徐巖泉曰仁是心之本體不仁是從物感上生來仁原是主不仁原是賔仁勝不仁本是常理姚承庵曰人心只有个仁人若全體此仁自無不仁不消說勝字說仁勝不仁亦就理欲貞勝處言此章仁不仁南軒張氏就一人說而翼注直解主之新安陳氏作兩人說而蒙引存疑淺說說約皆主之朱子小注則又兼兩人一人說看來朱子爲長新安謂此章恐爲戰國諸侯說未必然也至以終必亡爲滅亡尢謬附淺說曰仁不仁須作兩人說不是理欲消長之說附翼注曰仁不仁只是一心中理欲勿作兩人看翼注曰猶字直貫至不勝火按猶字𨿽貫至不勝火然須在也字一頓不熄句帶下此又句說蓋此節自不勝火以上是言其無益不熄以下是言其反有害不熄句特蒙上猶字而言之耳非一直貫下也大全辧云則字謂字形容暴棄一流人最親切陳大士曰以積錮之習欲勝以宋人助長之精神其勢不能謂之水不勝火是他人謂之如此非自諉之辭自諉意當在亦終必亡句內玩注自見張彥陵曰與於不仁句要說得重把別人的不仁都歸到他名下無非深罪之也亦終必亡卽指今之爲仁者說直解過至第二節

云非但有害於人就是自己也信之不専爲之不力將並其幾希之仁寖消寖防而終至於亡矣最明

五穀者章上章言爲仁不力則不能勝不仁而不得咎仁之不能勝此章言爲仁不力則不如他道之有成而不可徒恃其種之美其意蓋相因也蓋爲仁者旣貴能勝又貴能熟翼注曰通章歸重末句張彥陵曰此章只重熟仁非是取荑稗爲仁不熟乃至不如荑稗蓋甚言仁之當熟以成其爲美也沈無回曰孟子不以他物言仁而獨舉五穀蓋於美種中有獨見其眞正者在也學者亦必須先辧種而後可以論熟翼注曰美種就養上見徐自溟曰不徒曰熟而曰熟之可見責在人之用工求熟非是舉其已熟之成功而與他道較美惡也但熟之之工夫又全在心體涵濡勿矯彊襲取王觀濤曰心如谷種必以存養爲栽培以克復爲耘耨至天機暢茂徳性堅凝方是熟處鄧定宇曰仁到熟處動與仁遊靜與仁俱時時皆仁處處皆仁不待安排方始是熟黃厚齋曰仁在乎熟之而已子路未熟之五穀管仲楊墨已熟之荑稗陳大士曰從心不逾天下視爲疑鬼疑神之事而君子亦初無難熟故也殺身成仁天下視爲至危至險之事而君子亦初無難熟故也苟爲不熟一日至焉一月至焉或原之不逢用之

而有扞格之勞或居之不安處之而又有退轉之路馬君常曰一暴十寒則以閒歇而不熟進鋭退速

則以急遽而不熟優遊度日則以怠緩而不熟守气助長則以彊制而不熟注又不可以仁之難熟二句是余意

羿之教人射章張彥陵曰通章要看四个必字樂天齋翼注曰羿與大匠尙不能廢法教誨則法之難廢可知翼注謂此章重教邊看來不必張彥陵曰此章不徒論法正見教學相成之妙按此章亦無此意徐儆曰執規矩以盡匠之神亦非上達之妙也故神而明之存乎其人按此是梓匠章意非此章意也葛屺瞻曰正意不曽說破然前章論性論心論仁而以此結之當是教人求仁與心性者必遵个方法乃可坐進此道耳樂天齋翼注曰二志字二以字亦有別誌卽內志正之志引弓滿彀凝神不分乃可命中故曰志以用也規矩無一定之則大小方員惟所用之故曰以按𨿽有此分別然不重在此

四書講義困勉錄卷三十四

欽定四庫全書

四書講義困勉錄卷三十五

贈內閣學士陸隴其撰

告子下

禮與食孰重章總防此章與男女授受不親章同一意樂天齋翼注曰此章見理欲之辧當論其大分不當較其一偏據一偏則常屈於變而禮之重者反輕食色之輕者反重論大分則不但常非變所能敵卽變之中而常自在食色縱一時非輕而終不重於禮禮誠萬世爲重而終不輕於食色孟子豈徒以辟任人不經之談而直欲以嚴理欲之大防也按總注𨿽似抑重用權邊其實正意是要明禮之重於食色勿悞認顧涇陽曰禮與食色非較輕重之所也今禮有遇其輕而屈食色有遇其重而伸必取一輿金當一輿羽而禮始獲伸於食色之上之二說者無一可也或曰任人舉其變孟氏舉其常夫變不能勝常固也獨不思舉其常而孟氏勝舉其變而任人勝是逓爲桓文也吾謂禮無所不重食色而附於禮則食色亦重譬則附規而員附矩而方也滅性廢倫猶借之乎禮也涇陽說是深一層解非本章正意盧未人曰食色以禮爲重輕不與禮相爲重輕

此卽涇陽說也

任人有問屋廬子曰三節翼注曰首節禮重須要見禮所以品節乎食而使不至乎貪饕次節禮重須要見禮所以品節乎色而使不至於淫佚不親迎是貧不能具禮

屋廬子不能對節四書家訓曰屋廬子此對蓋理欲大分之常也任人乃設變故一端來伸欲而抑理屋廬子則泥其常而未達乎變者故爲任人所難其告孟子非疑任人之爲是蓋欲求明禮重之說以辟任人也孟子借紾兄臂破他饑而死之說借摟處子破他不得妻之說也是在變時言方得令任人心服

不揣其本四節不揣二節蒙引存疑直解俱平看淺說翼注因之睡庵作相承說者不必從生亦我所欲所欲有甚於生死亦我所惡所惡有甚於死是紾兄節之注腳

人皆可以爲堯舜節四書脈曰人皆可以爲堯舜有諸不是問有此言否還是問堯舜可爲否也翼注曰然不徒然其有是言直是決可以爲意

交聞文王十尺節四書脈曰如何則可不是問爲之法只是愁不勝意

奚有於是節賽合注曰不勝匹雛舉百鈞舉烏獲之任總在一人身上言見有力人無力人與烏獲都只在用力與不用力間不在形體翼注曰弗爲耳泛就聖道說是自暴自棄而不爲下節所不爲也専說敬長是驕盈躁率而不爲王觀濤曰力不同科如何人人能烏獲此意只要破其形體之拘言只論其人能舉烏獲之任便是烏獲不必形體似烏獲也

徐行後長者節陸象山曰聖人教人只就人日用處開端如孟子言徐行後長可爲堯舜不是在長者後行便是堯舜須是就上面著工夫聖人謂吾無隠乎爾此是髙一層話當日孟子引誘曹交語气本極淺不必如此說也翼注曰堯舜之道道字不另講下孝弟卽是道也觀而已矣字可見賽合注曰此是約堯舜之道以見其易爲意不可謂道由堯舜而推亦不可說到功業上須當在堯舜二字略斷言堯舜𨿽至聖其道不過是孝弟而已矣方渾融

子服堯之服節張彥陵曰服堯三句全要在原頭上看原頭合件件合原頭差件件差孝弟卽是原頭非如象山所謂就上面著工夫也賽合注曰說堯該得舜堯舜之辧只在理欲之間故一日之間或朝堯暮桀一念之間或乍堯乍桀出此入彼間不容髮人何可不愼翼注曰服言行不必迹合只合於孝弟良心便是

交得見於鄒君兩節蒙引謂見於鄒君而曰得假館而曰可以其辭皆近倨而鄙陋不但假館而後受業爲見其求道之不篤也此卽朱子所云挾貴也翼注曰曹交是曹君之弟故說得見鄒君有挾貴意假館又有求安意大路明白現前故下句云豈難知哉純以知言不可說大路諭共由家訓曰與人路路字作共由看者不同

小弁章總防張彥陵曰通章以仁孝二字作主髙子在怨上疑其爲小人孟子在怨上見其爲仁孝凱風是借來比例通章只重小弁上吳因之曰小弁之辭極其憂悲苦切此非獨自傷是不忍恝然自處猶欲以哀痛迫切之意感悟其君父按集注大全𨿽無感悟之說然亦自可兼用朱子於詩傳則謂此詩出於太子自作於孟子則依序說謂此詩作於太子之傅二處不同豈其疑而未定故欲兩存其說耶

小弁小人之詩也節賽合注曰小人對仁人孝子看翼注曰怨是公孫丒述髙子之意如此後凱風何

以不怨方是公孫丑自出己意言之蘓子由曰怨之生猶煙之方郁也不有以抒之則其志不能以自見而爲溝瀆之經矣故必有以抒之而合乎義是亦聖人之所許者

固哉髙叟之爲詩也節翼注曰詩𨿽主於溫厚然亦有當怨者必執彼以例此是執一不通故曰固樂天齋翼注曰爲詩猶云說詩也張彥陵曰越人與其兄所射總射有人於此之人翼注曰兩已字有卽作被射之人說者有作旁觀說者前說於此諭切而似不近人情後說近於人情兩道之亦有兩樣看若因前說則道之只是述言意若依後說只是理諭勢禁使止其事也樂天齋翼注曰越人兩段作四个人看兩已字作旁觀者說重其兄一邊翼注曰親親仁也乃一事之仁非全體之仁

凱風何以不怨節非疑凱風不怨也蓋卽其不怨者以形小弁之不當怨耳

凱風親之過小者也節吳因之曰凡父子兄弟之間天性至親毫不容疎若少有不合便索丟撇恝然忘念此忍心刻薄之徒聖賢所深絕也若小弁之詩𨿽未必無怨親之詞還只是依依戀戀不忍撇捨割絕的意思撇捨割絕便直頭不怨了此防念頭猶在仁孝腔子裏大本大原不甚走作故聖賢便自取他而深辧其非小人之詩其論章子不孝處及陳仲子辟兄離母處俱是只个道理趙注生之膝下一體而分得其防矣翼注曰磯是借字非諭也不可猶云不容也蒙引謂劉琦所處與宜臼略同而孔明教之曰申生在內而亡重耳在外而伯琦遂出外此則爲忘其親而不怨矣孔明之爲琦謀於智識則極髙矣若揆以聖賢之術似當復有所言而止於此此則孔明之學也按蒙引此論孔明亦應心服

舜其至孝矣節張彥陵曰舜自歷山怨慕至五十則親已底豫有慕而已且其怨亦與小弁不同孟子只斷章取義蒙引謂五十而慕不必拘親之過大過小也只是認个怨字愚意瞽瞍之欲殺子還作大過看爲是陳大士曰殺子甚於逐子逐者之子之系天下甚於殺者之子之系一身權之政相當也按大士亦以瞍爲大過與愚見合

宋牼將之楚章總防吳因之曰戰國防士縱橫捭闔所談不出利害孟子此章云云及上孟首章云云𨿽抹倒他利字究竟亦未嘗除卻利害不道但防士就利害論利害孟子則就義理論利害此其所以爲王伯之辧公私之分耳然孟子何不正言理之是非每每究竟到自然之利者正欲委曲引誘使當時欣欣然悅之走入仁義裏面來張彥陵曰世主兵連禍結其初只起於計利一念若但說之以不利則彼必求其所以利是以不利罷兵必且以利而興兵矣孟子所以把仁義去防醒他人若無自私一念則殃民黷武之事𨿽利亦不爲又何搆兵之足言春秋弒君三十六大抵皆見利而動其禍又有甚於交兵者是以聖賢不得不嚴其防也

宋牼將之楚兩節按宋牼亦是有志用世之人與平常遊說者不同其所之亦甚有闗系故孟子問其何之者意在乎此

吾聞秦楚搆兵節四書脈曰搆兵處且漫說兵連禍結恐侵下不利意翼注曰二王我將有所遇是說不遇於楚必遇於秦不可倒說不遇於秦必遇於楚四書脈曰遇合也以言聴計從說

軻也請無問其詳節張彥陵曰志大謂其志在安民與從人之志在爲楚衡人之志在爲秦者不同故孟子因其志而思以正其號

先生以利說秦楚之王兩節賽合注曰秦楚之王悅於利以下正所謂不可也翼注曰師卽士也勿分將帥卒徒按翼注最是蒙引謂三軍之師就在上人說言其將也殊欠明樂天齋翼注曰懷字根悅字來最重四書家訓曰臣子弟不必拘定三軍中人說又曰利說秦楚利字以息兵言懷利利字寛說是一防私心有爲而爲之意仁義說秦楚仁義字以不殃民爲仁不逾制爲義言懷仁義仁義字亦寛說是一防公心無爲而爲之意張彥陵曰大凡君臣父子兄弟間各見得自己分所當爲便是懷仁義若有所爲而爲便是懷利沈無回曰說个懷字正是論心術人心中下此種子一時不見久之畢竟發出毒來故曰終去仁義終字可味翼注曰上只言下之事上而下乃兼言相接者感應一理也西山新安皆說言利之禍然新安是在義理上說西山似在利害上說又不同賽合注曰仁義對利看俱就心言如雲兵連禍結民困財盡國何利於是哉此之謂利如雲殃民非仁過制非義豈爲國者之所當然哉故謂之仁義又曰何必曰利此句結上王與亡兩條

孟子居鄒章總防張彥陵曰首節爲相處守四字及居鄒平陸是伏案不成享三字是斷案得之鄒不得之平陸是結案顧麐士曰此章書正以逐漸次第說出故佳若亦將如世文淩駕扭合一口道破何味

孟子居鄒節張彥陵曰曰居鄒曰平陸曰處守曰爲相此是序事中書法卻未道破樂天齋翼注曰兩不報𨿽同而所以不報之意則不同

他日由鄒之任兩節四書脈曰季任與儲子初不自來只以幣交未爲非禮故孟子均受旣受後處守者猶可不來爲相者不來則其誠不至了故他日一見一不見見卽報不見卽不報張彥陵曰連得閒矣喜其有隙可問也謂此中決有个義理不可認做捉破綻爲相之問渠亦曉得孟子意不在此特設詞以相探耳非是以俗心窺師

書曰享多儀兩節張彥陵曰儀是禮意卽下志字賽合注曰曰不享言是謂非享也非謂我不享之也張彥陵曰近解爲其不成享正指儲子言與爲其

爲相相應玩兩爲其字此說亦當此說亦通但背注耳

屋廬子悅節末二句亦道出自家所悅的解悟來翼注曰季子不得之鄒有居守及他國二意儲子得之平陸有爲相及境內二意蒙引曰孔子稱夷齊爲求仁得仁子貢則知其不爲衛君李克爲魏侯卜相但曰五者足以定文侯卽知相魏成故舉一隅貴能以三隅反也

先名實者章張彥陵曰通章以仁字爲骨子以心理迹三字爲眼目以用不用三字爲闗鍵樂天齋翼注曰通章以仁字爲主賢字從仁字中討出不可平重翼注曰通章作三段看而中段稍輕前後俱以心迹二字立說按心迹二字當增入一理字王觀濤曰首露名實二字便是戰國之气習全以功名爲重下文云無益於人國又云有諸內必形諸外皆不出此意然髠所致疑者迹孟子所自信者理與心故只把仁字辧明四書脈曰此章髠所譏孟子之意總在在齊無功上前後只一意孟子則以齊不能用我故無自見其應之只一意

先名實者節張彥陵曰名實卽功名二字名生於實者也先後作緩急解爲人自爲髠𨿽並言其實致譏重爲人邊蒙引曰大國三卿是時齊𨿽僣號稱王卿猶仍舊按周禮天子六卿附賽合注曰仁字不必兼爲人自爲只著在爲人一邊尢透仁者固如此乎如此字指名實未加說按賽合注此說與存疑蒙引淺說作旣不成處又不成出看者不同

居下位節賽合注曰道字輕當迹字看又曰上節髠言仁者不如此先後兩截居下位節孟子辧仁者正如此不必先後一截四書家訓曰仁字同字俱根人已先後意講君子亦仁而已矣何必同是言君子一人之先後不必同不是言君子於古人不必同承上三聖口气當云以數聖人而不必其同者則君子一人之先後亦不必其盡同也附蒙引曰仁者無私心而合天理之謂與論語當理而無私心則仁矣是皆以心言就事上論心也故曰其趨一也不必以無私心爲心當理爲事主心而言事亦在其中矣按蒙引此說淺說翼注因之賽合注多從之而與大全輔氏及存疑之說則不同

魯繆公之時節四書脈曰若是乎賢者二句不専指公儀子等言正暗寓譏孟子意

虞不用百里奚而亡節張彥陵曰節意重用不用上百里奚非愚於虞而智於秦只用與不用耳不用賢二句推開說王觀濤曰孟子本願學孔子而此章乃引夷尹惠下至百里奚者蓋亦以淺形深如雲奚不過一伯佐而有闗興亡如此況不爲奚者乎張彥陵曰魯之得免於亡賴有諸賢然其終不免於削則以用賢之未専也要在削何可得與下找出不用意

昔者王豹處於淇節四書脈曰引王豹諸人則又謂賢者在人國卽不用亦當有表見其自負識賢終以事功論而不原其心也張彥陵曰變國俗謂國人化之皆篤於夫婦之倫似勝注翼注曰內以抱負言外以功業言爲其事卽頂有諸內無其功卽反形諸外四句一正一反作兩層看折衷以事字頂外字作三層看似拘賽合注曰是故句暗指今日齊國言有則上能致君下能澤民而名實之顯者自有功可見也故必識之附論衡感虛篇傳書言杞梁氏之妻向城而哭城爲之崩此言杞梁從軍不還其妻痛之向城而哭至誠悲痛精气動城故城爲之崩也夫言向城而哭者實也城爲之崩者虛也夫人哭悲莫過雍門子雍門子哭對孟嘗君孟嘗君爲之於邑蓋哭之精誠故對向之者淒愴感慟也夫雍門子能動孟嘗之心不能感孟嘗衣者衣不知惻怛不以人心相闗通也今城土也土猶衣也無心腹之藏安能爲悲哭感慟而崩使至誠之聲能動城土則其對林木哭能折艸破木乎向水火而泣能湧水滅火乎夫艸木水火與土無異然梁之妻不能崩城明矣或時城適自崩杞梁妻適哭下世好虛不原其實故崩城之名至今不滅

孔子爲魯司寇節四書脈曰末節亦重爲魯不用上不重以防罪行此二句特明托膰之意大意孔子以不用其心之仁人不能識影自己去齊以王不用非髠所能識其仁也張彥陵曰按此節敍孔子之去魯一事說不用二字極有味蓋孔子之去魯由魯君之不用可見孟子之無功而去齊亦由齊王之不用耳豈是爲其事而無其功大凡君子到心迹難明處其委曲至意正要人摸捉不著知也得不知也得人已方可以兩全是乃所爲仁也若必欲自暴其迹則毀人以自全君子所不忍故曰君子之所爲眾人固不識也其妙用正在不識中所全甚大賽合注曰不用下要補孔子心已去而未卽去意四書家訓曰從而祭當受女樂時隨後卽有郊祭之事非孔子往從祭也冕非行旅之服不脫冕而行言去之急也此亦見孔子名實未加於上下而去之也四書脈曰人但知爲肉爲無禮而不知其爲不用也微罪微字斷依蒙引存疑解淺說謂不致膰因已有防罪也大全汪氏謂是君相之微罪翼注了凡則又謂是防晦其君相之罪此三說俱不是翼注曰君子之所爲信心不拘迹故眾人不識亦粘出處上說四書家訓曰所爲爲字不在事爲上說其所爲或欲爲人或欲爲己或欲轉移於人己之間而同歸於仁

五霸者章總防賽合注曰此孟子傷王道之不行也要見世變愈趨愈下張彥陵曰愚按通章以王字立案語意𨿽垂重傷今然無王之罪卻由五伯作俑可見不當偏重

五霸者節四書家訓曰此節三王提起下將五伯並今諸侯大夫遞言其罪彥陵又曰自王道衰伯圖熾故談五伯則以爲功之首談今日諸侯則誇富彊以爲盛談今日大夫則侈功利之謀而以爲忠世皆誦其功不知實所以成其罪罪在無王處見之此處且未露

天子適諸侯曰巡狩節艾千子曰入其疆七句當提出王者方見當時諸侯皆爲天子舉其職方見慶討之權操自天王不然伯者五命未嘗無尊賢育才敬老慈幼也此出三王彼出五伯耳論語自天子出自諸侯出此孔孟煩簡之分附翼注曰注旣以入其疆以下申巡狩述職則省耕省斂帶過不重按此說與蒙引不同細玩方知四書脈曰貶爵而後削地削地而後誅夷猶有俟其攺過之心蒙引曰集注曰自入其疆至則有貢攺讓爲責者讓者宗廟諱也英宗濮安懿王允讓之子

五霸桓公爲盛節張彥陵曰五命所載書詞皆是天子之禁桓特申明之耳言歸於好謂尊天子之命篤鄰國之交其實正爲後日執詞摟伐地也翼注曰初命齊家之事次命貴徳之事三命舊云寧邇柔逺看來俱是施惠之事四命舊雲天命天討看來俱是馭臣之事五命舊云睦鄰尊王看來俱是境外之事集解曰五命所載書辭皆天子之禁桓特申明之

耳言歸於好謂尊天子之命篤鄰國之交在桓公本是借爲後日摟伐地步而孟子述此卻因說同盟原要歸好翼注曰老幼是本國者外國卿大夫至此爲賔庻人至此爲旅取士必得必得其人也不拘於世類不限於品格不然上有取士之名而無取士之實世之純盜虛聲者進矣張彥陵曰曲防注以壅泉激水爲解然水旱俱有之【此是蒙引正說】國利在有水則壅之使不出激之使來而不惜鄰國之旱國利在無水則壅之使不入激之使去而不卹鄰國之壑按凡我同盟等句不是王降而伯意乃是伯中有王意玩我同盟三字何等藹然豈容說壞唐荊川曰方桓文之未出也權𨿽不在天子而諸侯亦未盡得天子之權其權散桓文之旣出也則權旣不在天子又不在他諸侯而桓文獨擅其權其權聚權之散而交鬭至於四夷縱橫非天子之幸權之聚而偏有所屬至於臣疑於主而莫忌尢非天子之幸故桓文之功罪定而王道明矣

長君之惡節張彥陵曰惡卽指犯五禁言長惡豈是小罪所以甚逢惡之罪也翼注曰所逢君者不出富彊貨色之類看來五伯之大夫亦五伯之罪人也孟子特舉此而該彼耳

魯欲使愼子爲將軍章總防翼注曰通章前八節是論魯事末一節是譏愼子

魯欲使愼子爲將軍三節翼注曰教民注只重禮義者戰國時兵法之教固所有也焦漪園曰天下事論个利害猶須論个是非不教節是以利害論齊不可伐一戰節是以是非論齊不可伐又云曰一戰曰遂有此是假設之詞其不可之故下文始發明之

愼子勃然不悅節翼注曰此則字單承不可邊來吾明告子節張彥陵曰此節舉先王建國之初制𨿽並天子說重在諸侯上賽合注曰宗廟典籍典常法也籍冊籍也諸侯祭祀防同之制受之天子載之方防藏之宗廟故曰宗廟典籍非以宗廟爲祭祀而帶言防同也

周公之封於魯節

今魯方百里者五節焦漪園曰齊魯之地均非始封之舊而田氏之齊亦非復太公之齊但孟子方欲責魯故不暇論齊耳

徒取諸彼節四書家訓曰殺人句只帶殃民意說非以此句申殃民節也

君子之事君也節張彥陵曰引其君三字貫至而已作一句讀道者仁之發仁者道之存總是一心作用處引之爲言有多方誘掖意然必至於仁而後己者蓋人君舉動多有外迫公議而勉焉以從正者其念未純畢竟旋入於邪而不覺故忠臣愛君必防微杜漸無使一念混淆方才歇手而已字正與務字相叫應此說重在志仁與翼注同翼注曰當道屬事志仁屬心然不可平說乃是淺深文法必志仁始爲眞當道鄭申甫曰引字當字志字是一路來的意思謂引之以當道而志於仁蓋仁與道原非兩件論成徳則心存於仁其行自無不合於道論世主昏迷之後必須在道理上做事方得所趨向以成其仁此說重在當道與上條重在志仁者亦互相發而不背賽合注曰委曲引其君教他事事在正路上走念念把正理存在心中而行一不義殺一不辜非惟不見於行事亦非其心之所存矣此之謂當道志仁而後吾引君之初心始畢矣然則南陽之役道耶仁耶亦異於君子矣仁與道分言之則爲二合言之則爲一故此章集注分心與事兩項而下章朱子小注謂鄕道志仁非二事此乃互相發而不相背也新安陳氏及蒙引存疑俱以不殃民爲仁不逾制

爲道此斷不可從蓋殃民逾制以事言之則皆非道以心言之則皆非仁如何可分貼淺說渾解最得

今之事君者曰章總防張彥陵曰前章責臣之逢君此獨責君之用人或謂此章専就事君者說或謂上二節主事君者言末節主人君言俱不是

今之事君者曰章張彥陵曰盡地力則有財故辟與充是一串事合與國之力則可以決勝故約與戰是一串事亦有充而不辟戰而不約者此又不可不知四書脈曰要看兩民字國家富彊都從民起民生一戕要那富彊何用又曰君不向道以下正見其爲民賊

吾欲二十而取一章總防四書脈曰此章見中正之法不可廢什一乃中正賦法白圭憤當時之暴斂欲二十而取一意亦美矣但非聖人中正之法故孟子以貉道辟之見其不可行於中國

賽合注曰首節白圭欲輕稅中五節孟子言輕稅之不可行末節言常法之不可易第二節

言子之道惟貉可行第三節

借陶之一事以明中國則不可行夫貉節言貉之所以可行申明

第二節

意今居中國二節言中國之所以不可行申明第三節

意沈無回曰白圭之二十取一大約是以忍薄之道行之不知其流且至於去人倫無君子與辟許行章同意附存疑曰孟子辧白圭二十取一之非主意只是言其不足用所以不足用者正以不可無君子耳又曰萬室之國只一人陶器不足用亦猶爲國

無君子不足爲法也故曰陶以寡且不可以爲國況無君子乎爲國不可無君子則二十取一必不足其法不可行矣張彥陵曰夫國之所用旣不得不需之民間今日無故議減勢或不給異日必復議增是輕賦者正重賦之漸也此是余意非孟子正意蓋不必論至此而後見輕賦之不可也

吾欲二十而取一節按白圭之意只是欲因以足用注中樂觀時變人棄我取人取我與此數語只帶說不重蘊生乃謂圭欲輕賦而以貨殖足國則是桑弘羊不加賦而足用之意矣此論未免太刻

子之道貉道也節

萬室之國節四書脈曰以萬室之國諭中國之用以一人之陶諭二十取一器不足用正見不可之意按存疑以一人之陶諭無君子未免太拘附後

夫貉五穀不生節張彥陵曰五穀不生二句是所出之少不可以多取無城郭三句是所費之少不必於多取四書家訓曰惟黍生之輕看無城郭至有司重看故二十句頂費省來吳因之曰無城郭三句疊舉多項只看百用俱廢意樂天齋翼注曰諸侯字總管幣帛饔飱旣無諸侯因無諸侯交際之獘帛饔飱百官是大者有司是小者張彥陵曰前言城郭宮室等項而下則歸之人倫君子末又専歸之君子言人倫則該城郭宮室等項言君子則該人倫蓋君子者又維持此人倫者也須知人倫又所以維持此君子附存疑曰上曰城郭宮室後只曰去人倫無君子又只曰況無君子乎者歸重於百官有司也蓋城郭宮室人倫皆由君子而立也按此只是古人文章不拘處蒙引得之若謂歸重君子則鑿矣

今居中國節居中國二節只言其有必不可省之費而輕稅之不可自見於言外四書脈曰今居中國要見五穀皆生意賽合注曰去人倫朱子添訓無君臣者以祭祀交際皆有君臣且於人倫相屬徐儆曰君子旣不可無則所以供君子之用者其可缺哉

陶以寡節四書脈曰前陶以寡對稅法言此陶以寡對君子言

欲輕之於堯舜之道者節賽合注曰論輕賦帶桀言者借重以明輕人知重稅之爲桀道而不知輕稅之爲貉道其失均也樂天齋翼注曰桀邊伴說不重大小只是一樣意周懷魯曰漢文蠲租減稅至二十之一武帝遂及舟車【與前第七條說統同意】勢之所必至此以知堯舜中正之規萬世當遵而輕之重之皆非所以爲國也

丹之治水也愈於禹章總防吳因之曰通章只是兩截意前一截重順逆字後一截重利害字篇中把禹與圭對較其得失利病此孟子最著精神處此章似可以仁智對看

丹之治水也愈於禹兩節附蒙引曰子過矣不必謂子之言過矣只謂子過矣以其失計也按淺說作子之言過矣似妥按蒙引謂只說水之道亦便見得是順水之性固是然下一順字尢明不必以添出爲嫌淺說亦只依注講

是故禹以四海爲壑節四書家訓曰惟治水以道故禹以四海爲受水之處惟治水不以道故丹以鄰國爲受水之處惟以四海爲壑是水以順行而由地中流當日洪水之害悉除而萬世仰其仁子以鄰國爲壑則水以逆行而洚洞無涯當日洪水之害復見而仁人重其惡

水逆行節水逆行至所惡也俱泛說白圭壅水害人與洪水無異補在所惡也下吳因之曰仁人所惡不重仁人用惡只重洪水害人

君子不亮章亮𨿽訓信也然信有不欺之意有堅固之意人而無信之信似兼得此二意此章以亮與執並言則只是堅固之意蒙引所謂大同小異也至若彼曰其何以行之哉此曰惡乎執曰惡乎執則其不能行可知矣曰其何以行則所謂惡乎執者亦在其中矣故蒙引又以輔氏爲太分析四書家訓曰亮非徒信卽論語君子貞之貞也又曰君子定是能亮說不亮惡乎執者是反言以決其能亮也此示人不可不亮之意直解又云亮是明理自信意亮而後能執者有定見而後有定守也則是以亮爲篤信之信矣此又是一說亦不可從

魯欲使樂正子爲政章總防四書脈曰此章見治天下不在於無不能而在於不自有其能蓋宰相之休休自與羣有司不同張彥陵曰此章正與斷斷兮無他技相發好善之好卽其心好之之好總見相天下者不在才而在量樂天齋翼注曰前六節只重其爲人也好善一句孟子喜正子爲政以此其許正子優於天下亦以此末二節申明好善所以優於天下重前節下乃反言以決之輕看通章定在相度上看莊忠甫曰好善之人非於智勇聞識一無所闗而徒倚助於人也胸無是善則善至而不能擇擇而不能執甚或好不善以爲善矣紂之好飛亷惡來無異文之好四友武之好十亂也豈知其不善而故好之哉故眞好善者智勇聞識有而不恃蓄而不形以若無若虛之心廣兼收博采之度有師曠之聰方可借眾耳以決淸濁有離朱之明方可借眾目以別黃使盲聾之夫而倚人爲耳目則疑惑滋甚何暇辧淸濁黃乎

魯欲使樂正子爲政節四書脈曰爲政是舉國以聴故孟子喜其道之得行須知此道是公共之道不必說克之道卽我之道

樂正子彊乎節賽合注曰彊者於政能擔當有知慮者於政能圖謀多聞識者於政能通達皆以才言曰否者言非其所長也醜之問明知樂正子所短在此按知慮有生於聰明者有得於閱歷者故眞西山

集卷十九贊老成之士曰閱歷多則舉措審見聞博則防慮精徳望孚則人心服樂天齋翼注曰否字非孟子病正子之短於此乃専爲下文形容正子所長也

然則奚爲喜而不寐二節徐自溟曰人之所好每視其自身是爲何如人樂正子善人也可欲之爲善善自與善相投反之心而可欲卽遇人之善而亦欲之故其爲人也好善須在其自爲人處見之此與莊忠甫說同依此則智勇聞識亦正子所有矣蓋正子於三者非全無也但非其所長耳附蒙引曰吳仲珠謂苟好善則天下之凡有彊勇知慮多聞識者皆將來告之太求奇矣此三者當世之所尙未聞其爲孟子與樂正子之所尙也彼所謂彊勇知慮多聞識自與孟子不同道愚謂蒙引太拘彊與知慮聞識本皆爲政者所不可少但好善善字自寛不當専泥此三者耳

好善足乎二節張彥陵曰優於天下正在好字上見出言其心之量能並包宇內卽治天下尙覺有餘未說到用天下之善上四書脈亦主此意然亦非正說也四書脈曰好善就翕受之量說要切相度上看優與足不同飽滿爲足優則溢於外矣

夫苟好善節四書家訓曰夫苟好善苟字不可忽言好善之心極其眞懇而毫無滿假也張彥陵曰好善之人虛心順理善不必出於己人有善亦不疑其勝己未得則樂於求之旣得則樂於用之四海之人孰不樂告以善也附樂天齋翼注曰來告以善則眾思集而忠益廣故優於天下然不可說賢才輔而天下治蓋此主聼言說不主用人按此亦太拘兼說自不妨玩蒙引可見

夫苟不好善節四書家訓曰人將曰人字指善人張彥陵曰人將曰三字是從旁摹擬之詞又曰世間自恃才知的人全道自家無不知得遂傲然自聖讒諂面防之人正窺見他此意而阿譽之耳若說人謂他訑訑之狀予旣已知之矣有何意味蒙引主此說不可從按樂天齋翼注曰訑訑便是顏色予旣已知之便是聲音講家多如此愚意予旣已知之矣有見於聲音者有見於顏色者訑訑總形容予旣已知之之貌勿分貼爲是賽合注曰距字下得極妙不是我去距人見其狀貌自逺去而不就也讒是間賢意諂是媚上意面防是順防意依此則諂如逢君之惡防如長君之惡

古之君子何如則仕章總防張彥陵曰按陳子考仕於古亦疑孟子難仕之意孟子乃合去就以明之大都君子本心全是爲行道計不執一途而後就【此卽因之說】不執一途而槪去總見君子委曲爲道之意不必以爲道爲禮爲養分三項分言之亦仍是三項莊忠甫曰就以此意者則去必以此意貴不負其初心不可每降以狥人也

古之君子何如則仕節賽合注曰首句包有去意張彥陵曰三就三去一是說他委曲一是說他毫無遷就四書家訓曰君子行道之心固切而重道之心亦不輕惟欲行道則不忍以道自私苟可以就則就了而不輙去惟欲重道又不肯以道狥人苟可以去又去了擇其可就而就之總是抱一道爲去就而不失其仕之正也按家訓最是因之睡庵翼注俱主委曲行道說與交際章一例似偏因之說附後附吳因之曰所就三二句正見君子不爲已甚無難仕意講下三節全要把此意體防言道行然後仕不然就去了此仕之正也君子之本心也然而君子未嘗取必於此也卽禮貌可與則亦就之除非並其禮貌而簡棄之然後去耳又其甚至於周之亦受但受之有節耳然則君子豈爲已甚者哉又何難仕之有

迎之致敬以有禮三節蔡虛齋曰敬在心而禮乃其文蒙引此說與存疑不同存疑爲是又云猶云恭而有禮蓋亦有致敬而無禮者故兼言之此是存疑之說丘月林曰其次其下乃因所遇不同而言如雲此外另有一樣非以此別人品張彥陵曰饑餓於土地而姑受其周養其身以有待是亦所以存吾道也故亦云就公養之仕卽所謂君餽之粟也與抱闗擊柝者不同然亦是一類皆是爲貧而仕者也孟子舉此亦可以該彼免死而已矣翼注亦以此句作去看殊不是去意自在言外

舜發於畎畝之中章總防吳因之曰通章不重天心仁愛聖賢全重困之乃所以成之以見困窮非不幸令上智下愚皆有所警省

舜發於畎畝之中節張彥陵曰此只舉舜說諸人以見例總是困非不幸之意徐幹中論曰捶鐘擊磬所以發其聲也煮鬯燒薫所以其芬也賢者之窮厄戮辱此捶擊之意也附蒙引曰按前篇謂防子防仲王子比干箕子膠鬲皆賢人也相與輔相之則膠鬲爲紂之臣矣今注曰膠鬲遭亂鬻販魚鹽文王舉之則又似一人從側微而起者豈紂無道棄賢或賢者自去之膠鬲於是乎復隠處販鬻而文王舉用之耶按蒙引之說似是然按四書人物考曰膠鬲鬻販魚鹽文王舉之於殷及武王伐殷至鮪水殷使膠鬲候周師則膠鬲始末自明不必如蒙引所云也

故天將降大任於是人也節上節已有天字意在內不必至此節然後推本於天四書家訓謂此節原聖賢之成就由於困窮之故得之四書家訓謂是人暗指舜說等人看來不泥爲是又曰必先所以字俱根天說爲是大任兼君相吳因之曰空乏其身財用空乏也蒙引謂總苦心志三句未妥湖南講曰行拂亂所爲如管夷吾不早去事小白而先事子糾豈不是錯處四書家訓曰所以動心二句正其困之之主意也聖賢之心性豈是汨沒的才能豈是短少的但天意責任甚重故其玉成他亦甚重𨿽其心已動而常若未動其性已忍而常若未忍其能本增而常若未增故竦動堅忍充溢之計無所不至此二句全重所以字賽合注曰動心忍性爲成徳增益不能爲達才張彥陵曰苦心志志分配動心勞餓空乏分配忍性拂亂所爲分配增益所不能此大全新安之說蒙引亦已辧之蘇紫溪曰性非食色之性也猶俗所云性气蘇說已包在注中气稟二字內専主則亦偏矣王陽明曰聖賢之心皆是良能何待增益只是從窮困中磨鏈則聰明知慮若見其日開發耳徐儆曰無志人受天磨難便倒有志人受天磨難益奮天因才而篤自樹者方能承天羅念庵曰聖賢居危臨變莫不省躬攺過霜雪不

凝則生意不斂精神不固則作用不力然於此卻有深辧由道術中料理則爲聖學由時態中料理則爲俗情不可不自察也孟子所言增益與攺作者指其气性未平情欲未盡與才力未充正求此心不移耳而世人往往折節於隕獲諧俗於員熟以爲增益在是不亦左乎

人恆過節賽合注曰人恆節首二句虛下正言其實也全要在中人上形容蓋上智之人不待過而後攺下愚之人𨿽有過不能攺心與慮屬已困衡是過覺於己作則謹平日之所不能謹聲與色屬人徵發是過彰於人諭則覺平日之所不能覺作屬行諭屬知困心衡慮徵色發聲正是過處作與諭正是攺處張彥陵曰中人之過亦若天或閉之其作其諭亦若或天開之四書家訓曰恆非常常有過言人𨿽未必皆緣過而攺而緣過後攺者恆多也翼注曰困衡者己知有過故言作徵發者方知有過故言諭按翼注此條正與蒙引略有髙下之說合翼注又曰困於心是憂鬱不能自舒衡於慮是思索不能自通洪覺山曰動心忍性是自進步困心衡慮徵色發聲是跌腳而後轉步徐自溟曰能作能諭亦可以聖可以賢而可以大任

入則無法家拂士節張彥陵曰出入只作內外字看錢緒山曰兩無字乃人主之心自無之也謂不把

這兩件在心上此是深一層意非正解也以此作正解則稍誤此節大全直解俱主人君言淺說泛指國人言淺說不是

然後知生於憂患節張彥陵曰此節𨿽是結上文味然後知三字乃是自上文看出而別立言耳非收拾上文也全要得儆悟人意

教亦多術矣章張彥陵曰此節不止是表明君子有無窮之教乃是要人曲體君子不教之教方有進益處四書脈曰子字不必作孟子賽合注曰首句虛言君子之教有多術下正見其術之多術字從心來有个經畫區處在內不屑教尙是教誨非多術而何不屑之教誨似只是謂不屑教之也玩淺說大全朱子是如此然蒙引存疑直解家訓俱謂以不屑爲教誨也看來以不屑爲教意在末句予初誤收蒙引翼注脈俱云注云其人若能感此云云似略差蓋據我欲其感悟便是教誨不必待彼能感悟而後爲教誨也然四書家訓曰注中其人若能感此二句正就教之心言則注原不差人自泥看耳陳大士曰其人或因不屑而自抑其气於豪邁之餘其人或因不屑而自奮其志於委靡之後

四書講義困勉錄卷三十五﹤經部﹐四書類﹐四書講義困勉錄﹥

欽定四庫全書

四書講義困勉錄卷三十六

贈內閣學士陸隴其撰

盡心上

盡其心者章總防湖南講曰告子篇論性又論心其言甚詳俱各開說此盡心章則合心與性而約言之當是告子篇總論張彥陵曰此章全是以人合天之學吳因之曰據通章語意盡心知性便是知天存心養性便是事天只把這个工夫做到盡頭處卽所以立命矣孟子主意只是欲人於心性上著力徹始徹終無少休廢盡人合天更無餘事矣汪搢九曰莫要說首節只發明合一之理次節方是做工夫處蓋養性者順理無拂之謂若不先於性上討个明白安能順理而不拂哉首節語气固屬現成然謂工夫盡在下節則斷不可也

盡其心者節盡心者只是還我本來之心耳朱子謂盡心卽物格知至之事是矣又謂卽曾子所以一惟而無疑於一貫者則稍差蓋曾子一貫已兼存養之功在內當引子貢之一貫方是盡心知性看來亦無先後存疑謂有先後者非也余初誤收四書家訓曰知處正是盡處云略分先後者便不是了疑問云盡心由於知性知性卽是知天此盡字知字是徹上徹下語初間一一理會是盡心知性用功到盡頭處亦只是盡心知性按蒙引謂雲峯知是積累用工之言是推本說最妙朱子知字零星之說亦當如此看疑問此一條亦當如此看盡其心一節文徐健庵云學者曠觀於天人之間而思所由合要不越窮理而得之矣趙廷珪云性處實而心處虛載乎性者惟心而宰乎心者亦惟性心有爲而性無爲離心無所爲性而離性亦無所爲心見性於天見天於性見天於天見天於性張曾祚云未有性而先有天性出於天之中旣有天而卽有性天又寓於性之內性賦於天之後而見天無非見性天立於性之始而見性卽以見天

存其心節盡心知性是一件工夫存心養性是兩件工夫故雲峯謂知性有工夫盡心無工夫存心有工夫養性無大工夫曰無大工夫則非絕無工夫者也其說自明濳室陳氏謂非存心外別有所謂養性工夫稍誤看來存心猶大學所謂忠養性猶大學所謂信若他處但言存心則亦該得養性蔡虛齋曰存養工夫各該動靜靜時黙存動時惺存是謂存心靜是寂養動是順養是謂養性蒙引謂中庸存養專主靜時與存疑中庸解不同姑俟再定四書家訓曰存心非待心旣盡而後存隨存隨盡隨盡隨存也養性非待性旣知而後養隨養隨知隨知隨養也按此條是余意翼注曰天與人以心性存養心

性便所以事天如君與臣以職事修舉職事便所以事君

殀壽不貳節不貳只是看得破之意故注以疑字解貳字蓋知生死壽殀乃气數之必然耳小注謂不以死生爲欣戚是又從貳字生出旣無所疑又何欣戚耶王陽明曰學問工夫於一切聲利嗜好俱能脫落殆盡尙有一種生死念頭毫髮掛蒂便於全體有未融釋處殀壽不貳而不能修身者有二一則𨿽識得破卻不能放下一則旣識破便一切放下蕩然自肆如莊周之類皆是不能修身以俟注流蕩不法四字不可專指異端言亦不可除卻異端言蓋殀壽不貳而不能修身者原自有二樣也雲峯特以人專指異端說故力言其非不可因此遂除卻異端也張彥陵曰吾人修身之功往往鋭於始而怠於終

者以其貳於死生之故也玩大全朱子亦有不貳而不能修身者不得如此偏說翼注曰身卽心性命卽天也張彥陵曰命字不指殀壽立字須帶殀壽不能搖奪意吳因之曰至於殀壽不貳修身以俟則是天付我以心我果有以完天之心天付我以性我果有以完天之性故曰所以立命也謂之立命者完卻心性無沗所生也全本心性說乃是李卓吾曰事天時天做主立命時我做主蒙引謂陳新安以立命命字兼理气言者其意以爲正命兼理气非正命气也蓋新安看立命命字與下章命字一般卽朱子小注天之正命自我而立之說也俱未得防自蒙引之說出然後人知立命命字是純以理言洵乎有功後學矣朱氏公遷說知命俟命極精說立命兼知行𨿽亦是然亦不曾說得是以理言湖南講問命如何下个立字答曰譬如今人做官奉朝廷的勅依著這勅上去做君命無有廢墜豈不是立若把這勅上不遵行便是放倒他一般如何說得个立

莫非命也章總防張雨若曰今人開口便說有命諉天數而不修人事不知人事盡方可言命賽合注曰此章命字𨿽以气言然曰順受其正盡道而死皆以理爲主與殀壽不貳修身以俟相發明卽所謂立命也故曰發末句未盡之意乃以順受發立命之意非以正命發上章命字之意也

莫非命也節莫非命也泛指吉凶禍福言則正命與非正命皆在內矣故朱子小注謂此一句是活絡言最是蒙引乃謂是朱子未定之論殊不可解湖南講曰气有舒有促有生有殺所以在人身上就有殀壽生死上邊的命是我自己心性用得功的所以要立這个命是由不得我的所以要順受翼注曰順受其正不重順受乃重正字蓋同一命也而正不正分焉君子惟當順受其正看來正字含下盡道意順受是不怨不尢意翼注曰正不正不專論气數而兼論人事气數本無兩樣但人事能盡則命爲正命人事不盡則命非正命此便以義安命之學

是故知命者節知命立命之分雲峯謂一是已造聖賢之域一是方入聖賢之階極是濳室陳氏以知行分看不是蓋知命不是空空知就有行意故下云知命者不立乎巖墻之下立命亦兼知行觀其上云殀壽不貳可見髙中曰愚不肖而不知命必且妄爲妄爲則有滅頂之禍賢智而不知命必且彊爲彊爲則有壯趾之凶惟君子知命素位而行不行險以僥幸斯之謂不立巖墻斯之謂順受其正

盡其道而死者兩節舜之得福孔孟之不過皆正命也盜跖之壽終四凶之被戮皆非正命也

求則得之章總防吳因之曰只言求在我便有益求在外便無益以深著我之當求而外之不必求更不問我之爲我者何如外之爲外者何如蓋章防是以內外別所求非指內外之寔也仁義禮智富貴利達等語不必塡實

求則得之節賽合注曰求則得二句意相連求便得捨方失可見惟不求求斯益矣二句須有斟酌按此與操則存二句作危言口气者自別賽合注最說得明

求之有道節賽合注曰求有道言有个義理在不可妄求非言求之有法也得有命緊連上句言縱求得之亦有命在未可必得是求之與得不相資也大全南軒謂求之有道二句言求之縱有道矣而得自有命在此說不可從

萬物皆備於我矣章總防四書家訓曰此章依總注還不可以仁字貫斷該以首句爲王張侗初曰上章旣說求其在我而求之一字卻說得混淪未破故此章直指个我體出來令人從彊恕下手正求在我著落處也此說𨿽於理無礙然大全蒙引存疑淺說翼注因之睡庵說約皆未嘗言此章承上章說惟樂天齋翼注始有此說看來亦不必也吳因之曰反身而誠二節不是第其安勉之等總是責成於人意或誠身而樂或彊恕求仁必如是而後無負於我之本然也

萬物皆備於我矣節賽合注曰萬物指理言我指人身言人有此身便有此理萬般具備一無欠缺是謂萬物皆備於我不曰理而曰物理皆在物物莫非理首句有泛作萬物一體看者亦不切王守溪曰

此物指有物有則之物言蓋舉物而見則也如言父子是仁之理在我言君臣則義之理在我翼注曰蓋所謂我者非孑然之我又非與物對立之我實萬物皆備之我

反身而誠節存疑云此章與中庸言誠者天之道誠之者人之道相似極是若蒙引謂反身而誠卽中庸所謂則亦天之道者也則稍偏矣細玩自見大全程氏復心以反身節爲盡性之事彊恕節爲學者之事與蒙引同病賽合注曰次節是舉已成者言末節方是用工夫又曰反身身字卽上句我字張彥陵曰反字不著力只是反觀非說工夫翼注曰誠是實理自然注云如惡惡臭如好好色是下學之誠非聖人之誠也特以爲例耳說約曰須是此理實有諸己已不與理爲對方樂旣不是有道可樂亦不是道外別尋个樂來今人言樂卻先有个興趣引自己身心安頓在樂裏便覺有快活意如此卻只是一時意气瀟灑到臨境依舊發惱瀟灑不已增入豪邁豪邁不已增入放曠流到無忌憚去唐荊川曰靜涵萬物之情無不眞切動應萬物之宜無不順適張彥陵曰此樂字有主無內歉說者此與大全賽合注同又有主能外通說者依此與論語首章樂字同與存疑作樂則生矣之樂者又不同然亦不是賽合注曰注中行之不待勉彊句正是誠字內事對下彊之而行言也有貼在樂字內非是按賽合注此說正與小注以不愧怍解樂字同存疑以注中不待勉彊句貼樂字者誤也附下附存疑曰行之不待勉彊而無不利就在樂字內這樂是樂則生矣之樂觀其注曰和順從容無所勉彊可見與此一般小注說樂與大注異當從大注細玩之可見

彊恕而行節吳因之曰上節行之不待勉彊行字與此節彊恕而行行字同說約曰反求諸己卽謂之恕恕得快便卽謂之仁所謂己欲立而立人己欲達而逹人者也又曰謂求仁莫近焉可也謂求我莫近焉可也卽謂之求誠莫近焉亦可也又曰我字與克己由己之己相似私則格萬物之我不可有也誠則備萬物之我不能無也徐汧文云素所期人之事至己而倒其施素所不昧之情欲出而難其決此反彊恕二字甚明

行之而不著焉章總防張彥陵曰此章孟子欲人之由道者加著察工夫與論語民可使由之不可使知之意卻不同論語不深責其知此章則深憫其不知而深望其知

行之而不著焉章賽合注曰行習總是由著察總是知行之而不著蒙引有二意一是百姓日用而不知之意一是所行者亦不能盡其節目二意當兼用湖南講曰行習不是指百姓乃曾用功的學者玩

行之習矣終身由俱是他著力在那里用功的又曰中非爾力知其可忽視哉四書家訓曰不著不察是人都從外面做工夫不曽向心裏體防所以終身不知非道之難知也翼注謂著是此理呈露端倪察是此理昭灼莫掩亦引中庸形著察天地來證此屬異說斷不可從翼注曰眾以人眾言

人不可以無恥章四書家訓曰人原有恥心此云不可無者要人常提醒此心之意依大全朱氏公遷說則此章與下章不同處只在一勸一戒然此章無恥字泛說下章則專主爲機變之巧者說此又不可不辧也陸象山曰人惟知所貴然後知所恥不知吾之所當貴而謂之有恥焉者吾恐其所謂恥者非所當恥矣夫人之所當貴者固天之所以與我者也而或至於戕賊陷溺顚迷於物欲而不能以自反則所可恥者亦孰甚於此哉不知乎此則其愧恥之心將有移於物欲得喪之閒者矣然則其所以用其恥者不亦悖乎由君子觀之乃所謂無恥者也孟子曰人不可以無恥以此

恥之於人大矣章總防張彥陵曰按此章是提醒世人語全重一巧字世人只爲用巧把良心汨沒而不覺不知人之爲人全靠這防羞惡作主此念一釋何所不爲故開口便說恥之於人大矣見得未有人而可無恥者天下惟用巧者最可恥而用巧的反無所用恥恥心一喪豈復有人理哉章中三人字最宜玩王龍溪曰君子愼獨亦以養此羞惡之心也亦

惟有此羞惡之心然後能愼獨推之凡致知力行皆然大全辧或曰戰國時可恥之人有二其一乞墦齊人也其一縱橫捭闔爲機變之巧儀秦是也此章特爲儀秦輩發自孟子說破此心曲便與乞墦無異

恥之於人大矣兩節吳因之曰機變之人正指儀秦孫吳等言之翼注曰不善多端獨舉爲機變之巧者其喪良心尢甚也又曰要見得此機變之人自謂術髙天下不知自淪污下而已不可不儆醒又曰機械變詐似不必分心事但要理會字義機字如掩取禽獸之機乃借字也在人則暗藏姦險者變字有多端誑誘使入吾機之意按械是縶系手足刑其機曰機械是藏姦險以制服人鄒嶧山曰機械有制服人意變詐有誑誘人意又曰機變便是巧大病在爲字上說約曰無所用三字下得極妙人一失腳機械日用日熟久之反以爲天理人情之宜然卽有恥心亦無處用得他著了吳因之曰爲機變之巧者無所用恥所謂無恥而不以爲恥者也與無恥之恥正相反

不恥不若人節張彥陵曰人之異於禽獸者只是恥若無恥則與禽獸何異不得復列於人故曰何若人有吳因之曰人惟自恥其不善還有悔悟自新的日子他做反事恬然不以爲恥一發越要去做了凡敗名喪節皆將不顧而冒爲之只消無恥一件不如人件件都出人後恥其不能而爲之不必論到終必能卽此一念便是聖賢路上人恥其不能而掩藏之不必論到終不能卽此一念便是小人路上人輔氏說須善看又程子亦只明不可掩藏之意亦不見得其用後說也

古之賢王章張彥陵曰按通章𨿽說君重士士亦自重上下相反而實相成然語意要將性分壓倒人爵賢王賢士麟士作兩平看極是或重賢王或重賢

士俱偏程竹山曰蒸豚之餽以禮而不敬兼金之餽敬而不以禮故致敬盡禮兩言之四書脈曰致字盡字有味不但有挾心者不亟見卽敬賢加禮而未致盡猶不亟見矣

孟子謂宋句踐曰章總防翼注曰此章𨿽從遊說起而後面道理甚大不必粘定遊說按翼注甚是麟士謂此章大意須顧一遊字不要太說道理逺了亦太拘矣賽合注曰總注內重而外輕句屬可以囂囂矣上無往而不善句屬故士窮不失義三節切勿糊塗按賽合注與存疑同若依蒙引則內重外輕句直管到故士窮不失義節自故士得已以下方貼無往不善句此不可從

人知之節張彥陵曰囂囂二字欲其先存此心非於知不知時方始有也

何如斯可以囂囂矣節樂天齋翼注曰斯可以之問見囂囂之不易則可以之答見囂囂之不難張彥陵曰徳義本一物由賦畀言曰徳由徳而行光明正大磊磊落落處曰義四書家訓曰徳本可尊吾一心尊之則天下之至尊在我不必顯榮而後尊義本可樂吾一心樂之則天下之眞樂在我不必顯榮而後樂豈不可以囂囂張彥陵曰若在我無可尊可樂𨿽欲彊爲囂囂而不可得也四書家訓曰說到則可以囂囂矣遊說之道已盡下又本尊樂囂囂之意而究極言之見士持此渉世窮達咸宜而一時之知不知不足言矣

故士窮不失義節樂天齋翼注曰義與道非二道之守於己曰義義之推於人曰道不失不離是平日尊樂已深自有定守而無變塞非貧賤富貴所能易也賽合注曰此條注中實字重見於行事上下條注

中實字是詳言其實也稍別故士節有三說依新安陳氏則上文尊徳樂義是就心上說而此節則見於行事之實也依蒙引淺說則上文尊徳樂義是虛說而此節則分窮達說依存疑則尊徳樂義是就平日用功言而此節則就行事言也與注皆無礙而存疑爲長蒙引淺說附下附蒙引曰尊徳樂義不專就出處說此曰窮不失義達不離道則專就出處說故曰此尊徳樂義見於行事之實也又附蒙引曰尊徳樂義則可以囂囂者言其理故士窮不失義達不離道則指實而言也不失義故士得已不離道故民不失望者言其理也古之人得志澤加於民則又指實而言也附淺說曰夫囂囂本於尊徳樂義如此故士之處窮也必尊徳樂義不以窮而失義焉其處達也亦必尊徳樂義不以達而離道焉尊徳樂義如此則何往而不善哉蓋惟其窮不失義也則士亦不至於失己焉云云

窮不失義節四書家訓曰夫士之所以爲己者義窮不失義卽不失己了故曰得己有自得其得之意民所仰望於士者道達不離道卽不失民望了有與民共由之意

古之人節四書家訓曰古之人卽尊徳樂義士也湖南講曰古之人見非今時說士之比正叫那遊說之人髙視闊步仰法古人不要與傾危之士隨行逐隊而自隘其胸次也四書脈曰修身而曰見世者卽守先王之道以待後學之類大全辧或曰說到修身見世將巢許卞務一流俱壓倒了鄒東郭曰吾儕須識取善字本體卽逆順境界自不能移此是唐虞至洙泗相傳止至善學脈得志與民由之故曰兼不得志獨行其道故曰獨獨時善不曾減兼時善不曾增故陋巷簞瓢與平水土樹稼穡同道徐自溟曰二則字要玩味有隨時旋轉意任其窮達境界變遷而吾非獨善卽兼善無所不可賽合注曰善卽徳義王弱生曰沮溺稱不得得已儀秦稱不得得民

待文王而後興者章總防徐自溟曰凡民豪傑其品局皆由心自造孟子此語以興不興分凡民豪傑之品非以凡民豪傑分興不興之異豪傑何以不必待而興哉蓋世無文王而文王之精在心也卽世有文王而吾心之文王不在世也心一墮於凡想卽凡民心一作豪傑卽豪傑何論有文王無文王徐說妙極存疑謂豪傑之士亦天生成勉彊不得殊失孟子立言之意矣豪傑𨿽亦由資稟然人苟能自興則能變化其資稟之不善而爲善矣中洲金氏曰總是鼔舞凡民爲豪傑意當從興不興分凡民豪傑不當以凡民豪傑分興與不興天下豈有生成的凡民只是因循姑待便一向趨到凡民路上去了天下亦無生成的豪傑只要振作有爲便逐漸做成豪傑的事業了能自興則人人豪傑能豪傑則人人文王不然我待文王文王又奚待哉若云凡民資質庸下必有待而後興豪傑品地卓越𨿽無文王猶興是凡民豪傑皆由天定非學問能轉移孟子此語不特不能勵凡民爲豪傑且將沮豪傑爲凡民矣

待文王而後興者章獨言文王者舉此以見例耳存疑謂文王化行江漢比自古聖人獨盛謬矣按待文王而興不必在旣興之後復分優劣只是此種人不遇文王必不能興所以謂之凡民是慨其不能興非謂其𨿽興不足貴也此意須辧又待文而興則是今日斷無人能興便有慨堯舜之道無人復任仁義之說無人復明井田學校之法無人復行之意然此所以待凡民而非所以論豪傑所謂豪傑亦不是世俗才智一流只是入孝出弟守先待後不淫不移辟邪崇正孟子隱然有自任之意又須想其所興者何事如孝弟忠信仁義禮樂皆孟子所日夜望人之興者而卒無其人所以忽然發此嘆彼不能興者亦不是庸流如楊墨申韓蘇張之徒皆有絕世聰明特以其不能興於正道故謂之凡民待字是旁人看出謂此等人必待文王在上庻幾能反正非謂其人自有待之一念也若其人自有待之一念則𨿽未興起亦不至背馳於正道矣翼注曰豪傑要認得眞據白文豪傑對凡民言只是不凡之謂據注凡不凡皆以資稟言兼言物欲之有蔽無蔽意方完气稟所拘物欲所蔽者凡民也有過人之資無物欲之蔽者豪傑也注又云才智卽資也智屬知才屬能按注亦本是兼資稟物欲而言說約曰待文王無文王不必以時言卽使豪傑生文王之世亦不必師文王何也從人問渡者便是凡民不是豪傑顏淵曰予何人也舜何人也有爲者亦若是如此方是豪傑按文周未嘗不相師然非專恃夫師也此條須善看翼注曰興者興起爲善有勃然而發奮然而往意愚意豪傑𨿽無所待而興必有所待而成如夫子亦曰好古敏求是也【丁巳十一月】張侗初曰豪傑不待人興便可以興人文王只一豪傑四書脈曰有時覺我與文王肖處非肖文肖心也有時覺我與文王防處非防文會心也朱子曰豪傑而不聖賢有矣未有聖賢而不豪傑者也

附之以韓魏之家章張彥陵曰此爲世之溺情於富貴者發附益也寄也如贅疣然富貴原是外物故謂之附看得附字透便會欿然此解附字固妙然此意當在韓魏之家下補出不可作正解彥陵又曰欿然又非藐富貴之說要會本文自視二字謂其不從韓魏起見也此眞是無加無損境地故曰過人逺矣全在識趣上見得沈無回曰自視欿然只是猶夫平日便是若知有韓魏之家而視欿然則有意薄之與有意艶之防竟亦是一流人耳何過人之有欿然本是不自滿之意但平日如此欿然旣附之後仍如是欿然則作猶夫平日之意看亦不差翼注曰此富貴亦是道當得者若不當得則辭之不但自視欿然矣又曰過人逺據注以識言所謂識者亦只是在物我上看得分明我本無物物本無加於我愚按注𨿽以識言然兼養言方妙蓋此人不但有

卓識亦必有定力注特引尹氏成語耳附存疑曰過人逺似當只就此上見得與稱舜禹巍巍一般但蒙引不主此說不知何如大全辧卓庵張氏曰此卽所謂與衣狐貉者立而不恥者過人逺不是就此而止只言其內重外輕可與進道耳若謂卽此便是過人別無進步則終身誦之孔子不必又言何足以臧合語孟參看自見存疑謂只就此上見得與稱舜禹巍巍一般非是

以佚道使民章總防張彥陵曰本文二道字最重彥陵又曰天下惟道足以服人何怨之有不是令其無怨此心自無可怨也翼注曰竊疑道字當解做理字不但解做心字但在心上說理可耳

以佚道使民章蘇東坡曰使民爲農民曰是食我之道也使民爲兵民曰是衛我之道也使民爲城郭溝池民曰是域我之道也𨿽勞而不怨也曰盤庚之民何以怨民可以樂成而不可與慮始蓋終於不怨也【卽使終於怨然其理實無可怨也】若夫田獵之娛宴好之奉上之人所自爲之者君子蓋不以勞民也以生道殺民蒙引共有三說似可兼用除害去惡似已盡殺之之事注又用之類二字者蓋指其中條目耳與上播谷乘屋之類稍異蒙引或曰一條以抑洪水驅猛獸伐桀紂之類爲除害以誅有罪爲去惡固是然二項內亦各自有除害去惡翼注曰二怨字卽指被勞所殺之人其曰𨿽死不怨殺者亦自其必死之時言之耳注有其不然者一句或非佚之而徒勞之非生之而徒殺之或佚之而適以勞之生之而適以殺之皆所謂不然也

霸者之民章總防吳因之曰王霸之辧只有心與無心之間孟子論王霸全在此處分別故此章大防一言可蔽王民無心王道無心而已蒙引云王道只是公最好按此章自王者之民至不知爲之者只是言王民之气象而含有王道之大意末節則直指王道之大然須知其是言王道之大不是言王道王道在至誠無息上至誠無息意在言外故朱子謂自王者之民至末皆是說王者功用甚明賽合注曰此孟子尊王賤霸意也新安陳氏所謂王者廣大深逺而無迹此是言王道之大在首二節𨿽已含得然須至末節方露若至誠無息意則不妨於首二節卽露也

王者之民節翼注曰注云廣大自得廣大對狹小言感恩者狹小忘恩者廣大自得是恬愉自得固無怨咨亦無欣喜莊子所謂使天下欣欣焉樂之是不恬也使天下瘁瘁焉苦之是不愉也正與此意互證廣大是自得的規模自得是廣大的趣味總是一忘字意張彥陵曰王者無意見徳於民則其民忘然此意勿露出翼注亦謂此意勿露出看來露出實不妨與下文並無礙也大全辧嘉善陳氏曰王民皥皥久道也故曰必世而後仁若初政則𨿽王者不能使其民無驩虞之意商師弔民天下大悅周反商政天下大悅及其久也則相忘而仁矣

殺之而不怨節殺之而不怨𨿽卽上章以生道殺民之意然依存疑此章專主刑言亦與上章稍別翼注曰爲之謂做出他个善來卽教之意又曰次節正皥皥處注中非有心及使自得之見上之忘也本文不怨不庸不知爲之者見下之忘也合之上下兩忘也翼注甚明吳因之謂王民皥皥下忘上也過化存神上忘下也如此卻將兩節分作兩屬了不是蒙引曰殺之以下總是寫其景象有說以過化節

深一層看者非是按蒙引存疑淺說翼注因之說約脈賽合注俱不作深一層看惟大全新安陳氏謂王者功用之大其本在於過化存神而已則似作深一層看然此非也蓋過化存神卽是功用之大無兩層

夫君子所過者化節翼注曰此節要說與皥皥相闗莫去了忘字吳因之曰所過卽化王者不知也所存卽神王者不知也二句內正好想見王道無心之妙須知過化存神不重王道感人全重王道無心上按因之說甚是但須知無心意自在言外張彥

陵曰下个過字者只見不必積久而後其民化下个存字者亦見得不必積久而後其化神又曰徳在言外所存只作欲殺欲利欲教看賽合注曰神則有是心便有是政恭黙於廟堂而風行乎海宇不疾而速不行而至也注不測字亦卽是化之速意有是心便有是政解神字最妙翼注謂不必形出而後其化神殊有病蒙引曰一說所過者化以所存者神也論理果是如此但本防鋪敍之防不然張彥陵曰流字重要貼注同運並行意見得天地之神化流至此王者之神化亦流到此正與下小補相反四書家訓謂與天地同流非配合之謂說叢謂與

天地參還當不得上下與天地同流蓋曰配曰參猶有對待之迹曰同流則王者與天地直渾作一片矣此在字義上分別之固然然不可因此遂看小了中庸配字參字之意蓋中庸配字參字亦捨得同流之意也朱子曰上下與天地同流重鑄一番過相似小補只是逐段逐些子補綴翼注曰朱子此說補字最精又譬如衣服有破缺故從而補之謂之小補若重制一件則不謂之小補矣王字泰曰說者謂王者有補於天地不知王者言不得个補字天地之大皆在王者陶鑄豈是小補說補便小四書家訓曰小補句只是說王者功業之大不必以小補來形容以伯與王難比論也

仁言不如仁聲之入人深也章總防四書家訓曰此章仁善字原並舉開說不得牽扯纒擾單釋政教而不釋言聲者以言聲不待釋也新說云人君治天下惟有政教兩端發之則爲言播之則爲聲非有二也善政善教正是仁言仁聲的實事善在仁內得民乃所以入民也無兩層備之善政善教原是仁言仁聲的實事此論理固然但此章口气只宜開說不必牽纒至謂其無兩層則於理不通矣

仁言不如仁聲之入人深也節

善政不如善教之得民也節翼注曰次節政𨿽是法制禁令然謂之善政則與惡政不同矣亦能得民但不及善教耳法制政之立也禁令政之行也善教注以道徳齊禮解則亦非耳提面命之教矣道徳教之本也齊禮教之其也又曰不如字且虛注制外格心卽下節意勿用出

善政民畏之節張南軒曰善政立而後善教可行所謂富而教之者也南軒此說最謬蓋善政豈專是富民善教亦兼教養觀睡庵說可見四書脈曰善教亦兼教養如教之樹畜稼穡之類要皆懇懇款款委曲開導意翼注曰畏字不可說嚴刑峻法使民凜凜恐懼只是遵其法制禁令而不敢玩忽意子產之火烈是善政民畏之四書家訓曰愛之是感於其教而愛戴不忘得心是化於其教而回心向道翼注曰得民財亦不待橫徵暴斂只與無政事則

財用不足反看生之有道取之有制用之有節故百姓足而君亦無不足陸聚岡曰畏愛在政教之初得財得心在政教旣成之後

人之所不學而能者章總防翼注曰此章大指諸理齋云欲人知仁義非外爍也蘇紫溪云欲人不失其良心也蓋凡聖賢立言無非教人未有無故而空言者二公皆於此著眼而蘇說爲勝良知良能總是良心良心卽是仁義不可泥性情之別作推本於仁義說吳因之曰通章全是欲人復其愛敬之初意賽合注曰全章要得欲人察識其良心而擴充之以全仁義之意附蒙引曰今人語之以仁義輒驚天動地而不敢當不知人人有不學而能之良能人人有不慮而知之良知孩提稍長無不然者卽此孩提無不知愛之親親稍長無不知敬之敬長卽是驚天動地所不敢當之仁義也按蒙引此條卽理齋仁義非外爍之說

人之所不學而能者節翼注曰學是修習慮是思慮論吾人用工學慮亦不可廢但不學不慮尢是本體呈露之妙耳吾人用工則當學以復其不學之體慮以復其不慮之體但孟子不曾說及此耳時文說壊學慮大非按學慮不可無此是論義理如此若論此章語气則與性善諸章一例仍宜著眼在不學不慮上重講學慮未免語气隔礙矣欲防姚江流只當於抑揚中帶見之顧涇陽曰孟子以不學而能爲良能不慮而知爲良知吾以爲不能而學亦良能也不知而慮亦良知也何也微良知良能彼有安於不能不知己耳孰牖之而使學孰啟之而使慮也吾又以爲學而能亦良能也慮而知亦良知也何也知能之入處異而知能之究竟處同非學不學慮不慮所得而岐也王龍溪曰識有分別知體渾然識有去來知體常寂良知良能俱在用上說依龍溪卻在體上說了殊謬四書脈曰愛親只是眷戀而不忍違意敬長只是後先追隨而不忍慢意須淺淺說方像孩提稍長

親親仁也節吳因之曰親親仁也敬長義也此親親敬長字面略說得泛便不是須緊根孩提稍長說四書脈曰達之天下處處孩提稍長皆是此愛敬麟士謂旣出乎人之本然必通乎人之同然最妙蓋達之天下句只是應轉上二節語無二意也淺說以上二節爲言愛親敬長者人之本然末節言愛親敬長人之同然殊誤濳室陳氏及存疑俱以親親敬長爲仁義之發新安陳氏以親親敬長爲仁義之實二說於理俱無礙但此章不必如此說故蒙引淺說翼注俱只云親親卽是仁敬長卽是義翼注曰末節又指良知良能爲仁義者見得人決不可失其良心也非又添一意親親卽仁敬長卽義不可說是仁義之發愛敬逹之天下所以便謂之仁義者蒙引淺說俱云仁義者乃天下之公理也而親親敬長達之天下無不同者此其所以爲仁義也甚明因之云愛敬達之天下若不是原有是仁愛何以達不長原有是義敬何以逹此似以愛敬爲仁義之發了稍誤

舜之居深山之中章總防翼注曰此章不用心迹分看只是聖人之心虛而應也

舜之居深山之中節按居深山四句原就迹上說但其所以如此說者要見其心之虛耳故通是說心吳因之曰居深山亦要說得虛活孟子亦偶借深山一事以形出聖心之空洞耳又曰與木石居相忘於木石直與之同居也鹿豕遊亦然不重所居之陋意又曰惟一物之不著乃能無一物之不受一事之不染乃能無一事之不通舜之所以莫禦全在上半節莫把居深山等作閒看按注所謂渾然之中萬理畢具乃上半節意也其不可閒看固矣然所謂渾然之中萬理畢具者𨿽在上半節已含得而必至下半節露出方妙與不違如愚章一例以此章與論語不違如愚章參看則不違如愚時已是若決江河矣不可謂不違如愚與無以異於深山之野人同也說約曰此章語气與吾與回言終日章絕相類俱是一往一來反覆贊美之詞又曰要見舜與木石居與鹿豕遊而無異深山野人之時其沛然若江河之決者已存及若決江河之時所以與木石居與鹿豕遊者如故此聖心常寂而常通常應而常定所以能立極於萬世又曰易曰無思也無爲也寂然不動感而遂通天下之故非天下之至神其孰能與於此正此章之意湖南講曰上半截虛虛說个無以異於野人跌入聞一善言處及其二字方有情若於舜之居深山先實講一段寂然道理下面語气便呆吳因之曰幾希二字要看得好言其所以異者

幾希之可見而已若論大舜胸中蘊蓄必有所以異於深山之野人者然就此時而論發露無幾𨿽其不容終藏之中不無稍稍顯見卻亦甚不多特幾希之微而已湖南講曰幾希只是說差不多卽就人之所以異於禽獸者幾希看在那邊是指心上差不多這里是指迹上差不多俱屬虛字何得作實義講張彥陵曰問舜亦從聞見入乎曰舜虛靈之中萬善悉備一有感觸無不沛然若胸中本自蔽塞全靠所聞所見爲主便落了依傍的窠臼安能有感卽通翼注曰注云其應甚速又云無所不通非二意蓋無所不通卽速也卽莫之能禦也

無爲其所不爲章翼注曰此章不作充義爲髙只用注心字作主𨿽爲屬事欲屬心欲不爲不欲卻總是心不肯爲之欲之也不被私意所奪違其初心便無爲其所不爲無欲其所不欲此是不違本心意與後達之於所不忍不爲又達到他事上者亦不同如此而已矣只是完了心體便無餘事意亦要見無爲所不爲則所爲者皆所當爲無欲所不欲則所欲者皆所當欲意方備按卽依注以義言亦不妨但須依蒙引作專言之義看卽依注以充義言亦不妨但須知與後達之所不忍不爲不同又按直解曰推之仰不愧天俯不怍人皆不過由此不爲不欲之心擴充之而已立人之道豈復有餘事哉此說擴充與注又不同然亦相發明四書家訓曰兩無字最是十分著工夫處全在心上堅忍有一刀兩截之意李毅矦曰不爲不欲人之良心也𨿽屬義實統心性之全不失其良心則集義而浩然矣自學問求於心以至存養逹天總只如此故以一言括之沈無回曰當知此亦是爲知善端而能擴充者言若常人之心起念多不淸楚如何任他硬做熊氏謂此大學誠意章事甚是蓋此對旣知者言與誠意章同也但亦不可專泥意上蓋正心修身亦是無爲無欲內事也

人之有徳慧術知者章總防此章似只是增益其所不能而集注南軒兼引動心忍性者是又推本言之其實動心忍性意在言外

人之有徳慧術知者節張彥陵曰徳無慧則知經而不知權術無知則可常而不可變離徳之慧又小慧而非大慧離術之知又私智而非正智惟徳慧術知乃是聖賢豪傑的作用莊忠甫曰心之有慧與知如鏡之有明如火之有光然安樂生乎昏惰則光明以翳障而銷微備嘗振其精神則本體以磨揭而灼爍附翼注曰徳之慧則於事理明無不照術之知則於事理處無不宜此用蒙引說也按此是蒙引別說存疑淺說俱不用此皆主未然當然之說張侗初曰以正大心諳練世故而出者謂之徳慧術知以邪曲心窺瞷世情而出者謂之機械變詐故學者切不可輕語通達先務正心爲是漢疏云疢疾人之有小疾常霑在身不去者

獨孤臣孽子節翼注曰獨字之義謂臣之中獨有孤臣子之中獨有孽子四書脈曰獨孤臣孽子情義隔於君親勢分制於近嫡欲效其悃款而類於要將安於義命而近於恝又曰操心是恐懼意慮患是修省意蓋操心危是恐懼不敢自安若空空恐懼何益又必慮及未然之患而設防以處之卻是慮患深不必分先事臨事此條𨿽本存疑然存疑卻分先事臨事殊不是蓋徳慧術知可分先事臨事而操心慮患不可分先事臨事也張彥陵曰此處最要體認若只爲自身免禍計夫亦何難惟其身處孤孽而其心欲成全君父向使形迹稍露未免觸其所忌不得不深計熟處以冀一悟則凡可以自盡與其所以感格君父者洞悉矣何不達之有

有事君人者章總防張彥陵曰愚按此章不重列臣品之髙下只要人取法乎上之意蓋天壤閒有第一流人品則有第一流事業有志用世者便當以第一流自期若一念墮落便自凡庸故把容悅者引起借那最卑的品格形出那最髙的品格見得在人自立何如耳四書家訓曰欲爲人臣者以容悅爲戒而由忠以進於大由大以進於化也按孟子以伊尹爲聖而此章集注以伊尹爲天民則只是大而未化之地位耳蓋淺言之則大而未化者已可爲聖若深言之則非大而化者不足以爲聖矣翼注曰各節上句且虛講下正見之也

有事君人者節徐自溟曰容悅之徒不可數於臣列只可謂事君人耳如役隸等也四書家訓曰無論不爲大人事不爲天民事卽社稷事亦不爲矣附湖南講曰四等臣品固一步髙一步然卽容悅亦非側媚體面好者當是具臣俱在好一邊論也擬人必於其倫下面三種臣是甚麼品格怎把那側媚的人與較等級

有安社稷臣者節張彥陵曰此悅字借上文悅字來形容忠臣殉國之念見得以安社稷爲悅則𨿽拂君之欲而亦有所不顧也意在言外

有天民者節天民所以未得爲大人者存疑謂孔子委吏乘田亦爲而天民必可行天下而後出輔氏謂終是有任的意思在二說不同可兼用張彥陵曰達可行只主道不主時要見得他不大行不肯輕試意

有大人者節四書脈曰物正是世道自我主張气化自我挽回

君子有三樂章總防張彥陵曰此章首尾俱以王天下相形見得吾性中自有眞樂原與勢分毫無干渉在人認取如何耳沈無回曰此等處須識孟子內重則外自輕學問非以王天下爲細而弁髦之也弁髦天下便是巢許矣吳因之曰一樂天倫二樂成身三樂傳道此處全要把可樂意著實發得痛快方能壓倒王天下之樂四書家訓曰一二三字是數君子所有三件樂不必較其輕重且章防只重樂上原非較樂之輕重也按蒙引分輕重者乃論理之辭此云不必分輕重者乃所以順口气也不相悖三樂及定四海之民之樂如何分別曰三樂中不愧不怍卽君子所性節內事固非定四海之樂可得並矣餘二樂𨿽一系於天一系於人然亦非定四海之樂可得並也曰然則惟定四海之樂爲性分外之事而三樂皆屬性分內乎曰非也此二章惟王天下是性分外事若三樂及定四海之民皆非性分外事但以定四海之民較之三樂則三樂爲性分內事而定四海之民爲性分外事矣又就三樂較之則以不愧不怍爲本是性分內事餘二樂一系於天一系於人亦是性分外事矣尢西川曰中天下定四海其道大行正君子所樂但不在此三樂之中耳故曰不與存焉猶云不在其數也

君子有三樂節

父母俱存節蔡虛齋曰父母俱存得以致吾孝兄弟無故得以致吾友須闗到君子身上來若空空說个俱存無故只是徒僥幸於天數何樂之有此條本蒙引而衍之極是翼注亦謂蒙引此語最佳存疑乃謂蒙引以孝弟入說未是亦拘矣

仰不愧於天節丘月林曰天之所付者無不全則於天無愧人之所同者無不盡則於人無怍卽大學所謂自慊是也程子克己之說是推原

得天下英才而教育之節樂天齋翼注曰天下二字要看見非一鄕一國之善士也

君子有三樂節四書脈曰末節申上三節要兩意相形與首節虛含不同

廣土眾民章吳因之曰廣土章是爲不得行道而發不是爲推明所性而發言通之大行𨿽亦是君子所樂然畢竟行與不行無闗所性只消聽其自至便了豈以是爲欣戚哉此亦吾何爲不豫之意但彼以道不終窮言此以所性至足言佐案張羽臣曰聖賢學問內重外輕他處將性分勢分對說其重輕易見此章說廣土眾民則澤及一國說中天下而立定四海之民則澤及天下都是性分內事惟其爲性分內事所以君子欲之樂之且睟盎生色與那所欲所樂事業非有大小鬯於四支發於事業也只是一齊到底如何卻說所性不存蓋事業在性中性不在事業中也

廣土眾民節顧麟士曰按紹聞編曰廣土眾民君子欲之孔門由求之所志者便是此也翼注曰欲樂皆是行道澤民但有淺深慶源輔氏謂所欲極於所樂固亦非性外事存疑亦主此說雲峯胡氏謂所性在所樂之外二說似不同然實不相背輔氏是正意雲峯乃分言之耳

中天下而立節翼注曰中天下而立詞𨿽指建都意不重建都蓋其意只要見得是有天下者不徒偏安於一隅耳又曰定四海之民有兩說一說定字只是歸其統禦一說定字便主政教言前說與上廣土眾民相配後說與注相合按蒙引主前說蓋注意自在言外

君子所性𨿽大行不加焉節賽合注曰此論性體本無加損非是君子之性不加損也按大全蒙引存疑諸家都如此看又曰凡物可加損者必其初之不足或有餘也這个性是天所分與本渾然各足吾人合得之分便已一定而不可移易了所以外來窮達都不得加損此性也張彥陵曰才說性便見分才說分便見定才說分定便見無可加損要知惟定故無可加損不是以無可加損處爲定翼注曰得位行道亦是性之發見似可加損乎性不知性之有此發用如燈有光耳燈光𨿽照一室燈體不加𨿽藏於櫝中燈體不損

君子所性仁義禮智根於心節賽合注曰須知末節與分定節非有二意但上只指其槪末節言上節之蘊按末節𨿽就君子定性上說與上節言性體之本然者不同然不重在定性上只是發性之蘊耳與上節不作二意看也玩注可見翼注曰所性分定人人有之獨君子根心生色者分定知樹木種子根幹花實已無不包根心生色則種於地而生者亦不過盡其分耳四書脈曰根心須照分定說惟合下便分得來故仁義禮智種種含在這里觸之而生意自滋滋欲流故曰生色生字從根字來根深則自有生意生色𨿽由於根心然亦不必專重根心賽合注曰根心是所性之和順積中生色是所性之英華發外張彥陵曰要知到根心地位亦據見成說大全辧芑山張氏曰性與人同君子能使仁義禮

知根於心者此中卻有工夫附存疑曰根心生色充實而有光輝之大也四體不言而諭大而化之之聖也按睟面盎背四體不言而諭大全蒙引淺說翼注說約因之睡庵諸家皆不作兩項看存疑不是湯霍林曰睟字盎字當著在仁義禮知上論不當

著在面字背字上論也翼注曰淸和不粗糲也潤澤不枯稿也此俱不死煞在形迹上認須在徳之生意寓於形者講附蒙引曰仁義禮知根於心一條意似是爲窮居不損言若自大行者言之則爲仁義根於心而暢於四支發於事業與天地合其徳日月合其明四時合其序鬼神合其吉凶先天而天弗違後天而奉天時矣按蒙引此條甚拘吳因之曰未節語气全是形容在我者有大可欲大可樂意蓋以此壓倒在外之勢分也此章全是把在外之遇與在我之性兩相較對故吾道大行究竟亦是性分內事卻在此處便認作外面看矣

伯夷辟紂章總防吳因之曰玩通章口气第二節

正爲下節張本三段俱當重看上句至足以衣帛足以食肉足以無饑等句宜輕吳因之曰旣言善養老則仁人歸復詳其養老者不待家賜人益甚是易行總是歆當時以善養老意按易行意本蒙引翼注已非之餘初誤收

伯夷辟紂節

五畝之宅節吳因之曰第二節

似與養老無與必先著此一節者正爲制其田裏教之樹畜導其妻子三句根本吳因之曰樹墻下以桑專重文王講言文王因墻下可桑而令民樹之桑以備夫蠶之用焉五母雞二母彘亦重文王

所謂西伯善養老者節吳因之曰制田裏卽五畝百畝之謂教樹畜卽樹桑雞彘之謂導妻子卽匹婦蠶匹夫耕之謂導其妻子與上二句爲一類不可獨把此句連屬下文文王之民無凍餒之老全在使民各養其老不然文王之恩亦有所遺安能便無凍餒哉大抵此節全憑著非家賜而人益意發揮乃得本防田裏樹畜妻子民之所有也制之教之導之使養其老所謂非家賜而人益正在此處見得張彥陵曰是因民之所利而利之鐘完嬰曰文王善養老必從分田制裏說來者蓋二老以天下爲心者也使生民失養而但養老者必不以一己口食之故而就其養明矣故以善養歸之文王也鄧子孺曰所謂二字卽指太公伯夷所稱來翼注曰五十非帛四句又泛論老之失所以引起文王之無失所極輕王觀濤曰此之謂也謂字打轉首謂字爲是此字指制田裏四句又曰愚玩注意只言其別於小專耳易行意原無

易其田疇章總防翼注曰此章只論養民未及教民也是足民卽所以仁民耳

易其田疇節四書家訓曰田疇荒蕪則難爲常耕耘易其田疇節四書家訓曰田疇荒蕪則難爲常耕耘則易治故以治爲易集解曰易薄皆本上人說使字方有力兩其字指民易只是不奪農時使得用力於南畆薄只是什一而取不是減民可使富是來富而使之富也此爲民開財之源首二節講家皆以開源節流說固是然與大學開源節流卻異大學開源節流皆就上人說只是此章首節事生眾爲疾所謂易其田疇也食寡用舒所以薄其稅斂也此章次節意乃大學所無

食之以時節張彥陵曰以時如魚不盈尺人不得食等類是也然饔飱燕享亦包在內禮主品節不主吉凶賔祭兼丰儉異制老少異宜說王觀濤曰食以時重在非時者不妄食用以禮重在非禮者不妄用翼注曰食以時用以禮皆教民如此也又曰財

不可勝用是富者不復貧大全辧卓庵張氏曰治奢之法莫善於禮禮行則奢自息咸知崇儉而不知推明先王之禮以教天下蓋未聞孟子此節之義王三原曰上之人自能節儉方能教人節儉

民非水火不生活節翼注曰至足矣矣字作故也二字看下當接云夫人不私水火而獨私菽粟者以菽粟不足耳方起得下文張彥陵曰民焉有不仁句是反跌語意不重在仁民上見得民足自無不仁世主欲民之仁不可使之不足耳此處仁字並不由於教化來仁是人的本心生養旣足民自不失其本心所謂有恆產者有恆心也教化又後一層大全辧芑山張氏曰禮義生於富足卽管子衣食足而知禮節之說然歷觀古今毎有上失其教𨿽富足而流於淫侈者

孔子登東山而小魯章總防顧涇陽曰此章大防只是眼界欲空腳根欲實

孔子登東山而小魯節吳因之曰一節俱是形容其大非實著其大又曰登東山二句言孔子已走在極大的山上去便視下皆小孟子主意只是言所處之大不是言所處之髙朱注言髙須活看翼注曰東山不及太山之髙在聖道卻無兩樣不必泥張彥陵曰上二句就本身所處上言其大下二句就人所見上言其大但玩白文故字惟聖人所處之髙故人見之者大不兩平翼注曰視下益小視字要看蓋孔子非蔑視國與天下但據地位言之若有不足當其一盻者附蒙引曰或以孔子一讀而謂大注聖人正指孔子不知何據不肯說孔子登山不知若說孔子登山便何害又附淺說曰聖人亦泛說不專指孔子按麟士謂孔子二字一頓極是蒙引淺說俱不是蓋登東山太山原非孔子實事故頓說爲是也又此章聖人卽專就孔子說亦不妨蒙引淺說泛說者亦非也又附蒙引曰此節四句通是假借形容話小注謂以登山觀水起聖門難爲言者非又附淺說曰遊於聖人之門一句與上句一例亦是形容語小注謂以登山觀水起聖門句固非蒙引淺說謂登東山四句通是形容說亦非須依存疑謂登東山二句是形容說正意在言外觀海句起下聖門句張彥陵曰難爲水不但溝瀆卽江淮河漢皆爲支流難爲言不但曲學卽諸子百家皆爲唾餘賽合注曰難爲言此言亦見道之言但不免有偏聖門吐詞爲經無非天命人心之正故難爲言

觀水有術節淺說曰人徒見其道之大而不知其所以大者有其本也蓋大徳惇化乃小徳之所以分一理渾然乃萬理之所自出翼注曰有明非對有術若欲對得整齊必數字雲觀水之源有術必觀其瀾觀日月之明有術必觀其容光必照又曰體在天謂之明照及地謂之光容光必照言有一隙可容其光者亦必照四書家訓曰其光無不照比大是矣瀾解湍急何以比大水一湍急而出必至洋溢無窮故亦曰大吳因之曰聖道如何大謂其統括得全而於古今之道無所不包於天地之道無所不統是也聖道之本何處見得且如中庸至聖章生知四徳溥博淵泉而時出皆所謂大而至聖則其本也至誠章盡人物參天地贊化育皆所謂大而至誠則其本也蒙引以泛應曲當爲聖道之大一理渾然爲聖道之本如此是把大與有本分作內外兩項不知大兼內外不專指在外惟本字則似以在內者言然只大槪渾淪說爲是因之此條亦不是【己巳四月攺正】

流水之爲物也節徐巖泉曰學者全在志有志則以漸而進志一放倒便日退矣故曰君子之志於道翼注曰志於道道卽大而有本之聖言志字亦不可忽附吳因之曰成章正按上觀瀾節後達正按上登東山節按因之說不是翼注得之翼注曰不成章不達從來說不玲瓏愚見曰成章是就其所造地位成一段精彩其本猶未拓而大猶未完也譬如由賜成其爲由賜冉閔成其爲冉閔皆可言成章必如孔子方可言大𨿽曰本猶未拓而可以漸拓𨿽曰大猶未完而可以漸完此與中庸致曲而形著明意正相似水之盈科滿一坎進一坎亦是如此又曰達字不可死煞說達於聖道譬如善信美大聖神六个階級善成其爲善方達於信信成其爲信方達於美此皆可言達也若說漸達至聖道卻無妨徐巖泉曰章卽闇然日章之章大賢以下皆露精彩故言成章若聖道渾淪故言大賽合注曰成章與論語成章不同狂簡成章尙有病故須裁之此成章是成就个片乃中行路上走故能達尊其所開日進於髙明此知之成章也由是而之焉博觀於萬變而可見道之大矣靜驗於一貫而可見道之本矣行其所知日進於廣大此行之成章也由是而之焉積小以髙大可以盡道之大也執簡以馭煩可以握道之本也狂之期許甚髙自成其章而非君子所謂章也君子必循循俯就範圍而後乃深造自得狷之持守甚嚴自成其章而非君子所謂章也君子必亹亹從事於髙深而後乃積厚流光【壬申七月】附淺說曰成章前面有許多工夫在言必至成章之地方可達聖人之地非謂學者當自成章始也所以必說成章而後達者蓋成章是下學工夫盡頭處未到此是工夫猶有欠也或者不知孟子勉人盡力以求其至之意謂成章是一節過一節而立爲善信美大之說非也附蒙引曰不成章不達大注云必以其漸乃能至也夫成章非以漸所以成章者以漸也故本於所積者厚夫所積之厚非以漸而何又附蒙引曰所積者厚如中庸其次致曲曲能有誠文章外見則如所謂誠則形著明者也如是則駸駸然入於聖人之域而有不自覺其至者矣沈無回曰顏子喟然章孟子東山章俱是贊嘆聖道之妙而二賢之力量亦自和盤托出

雞鳴而起章總防吳因之曰天下道理只有善利兩端天下人品只有舜跖兩途而相去之逺所爭只毫末翼注曰通章重一間字末節特自首節看出非推其所以然也過文只云由是觀之

雞鳴而起節翼節曰雞鳴固是夜气淸明之自然自雞鳴而起便去爲善爲利便含得日夕不已意二爲字有主念言者拘雞鳴時說也有主事言者不拘雞鳴時說也亦兼得四書家訓曰起非睡了起來之起大全辧嘉善陳氏曰孳孳爲三字大有經營在非寂然自守而已伊川謂計較是利無計較是善愚謂爲一身計較是利爲天下計較是善譬如從心不逾矩周公豈不到此地位觀其兼三王施四事曉暮躊躇蓋𨿽聖人須如此仔細詳審方無一毫誤天下蒼生不得謂感而遂通物來順應冥然一槪何思何慮也張彥陵曰爲善爲利只是向善向利的念頭耳不必說到作爲上又曰徒字活猶云是舜一邊人是蹠一邊人又曰莫說錯走路頭方是蹠卽時時在善念念是善而一時一念稍差便不免爲蹠終身品格始自雞鳴一念柰何不愼舜之徒蹠之徒存疑以積漸說大士以當下說可兼用陳大士曰舜者天下之絕善也蹠者天下之絕惡也而顧分於雞鳴之一念善利之間何也吾以爲當下一念之善卽全舜矣當下一念之利卽全蹠矣後有轉焉者耳未轉時雜之舜蹠之中無辧也後有甚焉者耳舜蹠未甚時以此雜之舜蹠之中無辧也一念善與利甚微而舜蹠已具一時善與利甚細而舜蹠已分

欲知舜與蹠之分節翼注曰欲知舜與蹠之分亦承上舜蹠之徒來非止較舜蹠也四書家訓曰無他非不在他事也言不在利與善究竟處分而在利與善間處分也翼注曰分字正應間字分兩路分開也間者兩條路界限處也注相去不逺所爭毫末耳最懇切作文只當體此意人心本有善無利講語亦要有分曉有低昂不必是善無利兩念並發於心而兩持未決才謂之間人豈無一直向善者乎又豈無一直向利者乎但據善端初起微別於利利端初起微別於善而聖狂卽從此分卽是分於善與利之間按翼注說間字甚明蓋間原是中間之間但不可泥爲善利未決之時也玩存疑是如此睡庵因之便謂間非中間恐非

楊子取爲我章總防張彥陵曰孟子之辟楊墨者屢矣此獨兼言子莫者楊墨之害道易見子莫之害道難知玩此章之防似辟子莫意居多蒙引因之皆如此看樂天齋翼注曰楊墨之賊與吾道角子莫之賊竄入於吾道之中管東溟曰學者當知天下道術除孔子之時中外又除素隱行怪一途其近於道者只有楊墨子莫三種而已外此便是功利辭章之學不足道也

楊子取爲我兩節張彥陵曰爲我與世人之自私自利者不同楊子見得人各有我人各自治其身而吾事畢矣取如取必之取【此說皆注賽合注辟之甚是】是楊子立意如此舊作僅足解則孟子斷之之詞似非翼注曰爲我與爲己不同爲己是修己爲我只是自私又曰爲我是一種學問不是泛猶世人之自私者而已此意難識又曰爲我兼愛非楊墨自立此名俱是孟子名之拔一毛而利天下不爲也摩頂放踵利天下爲之亦非楊墨自說要如此亦是孟子就其所執推之則必至於此耳與斷論子莫者一般四書家訓曰在楊墨方自以爲是肯云爲我兼愛乎不拔一毛與摩頂放踵不是形容其爲我兼愛之至乃言楊墨一主爲我便不復及人一主兼愛便不復顧已正說他執一處要與猶執一也相闗四書家訓曰楊子以人人自爲則天下治墨子以人人不自私則天下治俱亦有見但其見偏執耳兼愛非博愛合親與疎一樣用愛也小注以楊子爲失之不及墨子爲失之太過此是分言之耳若合言之則二者各兼過不及

子莫執中節翼注曰近之近似於道也道中而已子莫執中據其名迹近似於道不作猶賢於楊墨說蓋彌近理則大亂眞不可謂猶賢大全朱子雲中庸言擇善而不言擇中此不是中字善字似不當如此分別鄒南臯曰唐虞授受之中孔子得之爲時孟子發之爲權此章權字與論語未可與權權字稍異論語權字對經字說此章權字對衡字說𨿽皆是隨事任理之心然對經字說則只在處變上看對衡字說則通常變在內矣

所惡執一者節翼注曰所惡執一者兼楊墨子莫姚承庵曰天下理一而分殊隨時以變易楊子一執爲我則不復知有人而倂其所自爲者悉非【此卽蒙引說較注更深一層然亦不相背】墨子一執兼愛則不復知有己而倂其所以爲人者悉非子莫一執二氏之中則不復知隨時而倂其所爲中者悉非故說舉一而廢百蓋一處有執處處成非不當止以賊仁賊義賊時中分說冀注曰賊道且虛勿如注中說透舉一廢百正是賊道處按翼注曰時當爲我而爲我時當兼愛而兼愛此二句亦有病不可用蓋爲我兼愛是曲學名目按翼注甚拘只依大全南軒張氏說可也

饑者甘食章總防吳因之曰此章是就世味中推究人心受害處蓋人心之初本是湛然無物澄然不累能不以貧賤之故動心則此心依舊是太虛淸空吾之心一聖賢無欲之心也心聖賢之心豈不爲聖賢之人故曰不及人不爲憂矣蓋通章總是論心

饑者甘食節徐巖泉曰舊說以饑渴害口復貧賤害心志作兩項比擬非也饑渇就貧賤中一節言說到害心處究其極也饑渇𨿽亦是貧賤中一節然此處只是諭言耳何得如此呆講此謬本新安陳氏張彥陵曰病只在一甘字假令不甘而饑渴自饑渴飲食自飲食亦何害之有又曰心之受害只在急不暇擇中失腳翼注曰人心亦皆有害新說云人心亦爲饑渴所害不像白文有字意還照注作貧賤爲是若欲渾融但不明用貧賤字面暗說貧賤意可耳按淺說明用貧賤字亦何妨

人能無以饑渴之害爲心害節翼注曰只就此安貧賤一事說他不憂不及人不必推開到將來徳業按翼注此條與注極合然又有一條云不及人不爲憂如聖人之忘欲賢人之遏欲此亦可以企而及也則又似說倒將來矣看來兼說似亦可張彥陵曰要從親身經歷說來大凡吾人心體原自潔淨然身處境外而談空說妙亦只是掠虛頭漢實落置身於貧賤而此念淡然不生羶趣此非方寸中見得眞守得定者斷斷不能故曰不及人不爲憂矣此處莫輕放過正是刀鋸鼎鑊學問賽合注曰及人兼識見涵養講此與附以韓魏之家節同意一是不爲富貴所加一是不爲貧賤所損不及人不爲憂卽過人逺意但及人語气與過人稍差

栁下惠章翼注曰介有分辧之意實主守言蓋惟心有分辧故以正自守必如此必不如彼確乎不可易也賽合注曰欲得三公時貶其介以取三公旣居三公時遂攺平時之介以保祿位俱是以三公易其介

有爲者章蒙引存疑淺說俱云此章兼爲治爲學說而大全朱氏公遷則云此章勉人進學之詞蓋公遷所謂學乃大學之學耳兼明新在內勿泥看翼注曰辟若掘井句且虛正意在棄井後大發附顧麟士曰首句掘井宜一頓必要及泉已在其裏下反言之按蒙引淺說翼注首句俱虛說麟士不是徐巖泉曰泉者水之源頭也按大全蒙引存疑淺說並無源頭之說翼注曰猶字宜玩見得況未至九軔者乎

堯舜性之也章總防四書脈曰此章不重辧帝王之安勉只是舉帝王之誠以別伯者之僞翼注曰此章當以有字貫堯舜所性而有湯武能復其有總是能眞有者獨五伯則非有而托爲有又倂忘其非有故不可入堯舜之道耳

堯舜性之也節翼注曰三之字俱作道道不外仁義吳因之曰湯武身之也與湯武反之也要說得有別蓋性之與反之相對只是安勉兩意此處把性之身之與假之相對則性與身之處隱隱是誠的意思在曰性則天生帶來曰身則在己身上著實做非若假之者多在外面妝防翼注曰五伯假借仁義之名以濟其私此說仁義全說得粗了只在事迹上看如內則驩虞小補似仁義施於民外則會同徵伐似仁義及於天下

久假而不歸節四書脈曰初猶知非眞有久則謂堯舜湯武亦不過如此倂不自知其非眞有矣

伊尹曰予不狎於不順章總防張彥陵曰此章借尹立論所以立人臣不軌之防

伊尹曰予不狎於不順節翼注曰伊尹言止不狎一句下五句敍其事

賢者之爲人臣也節翼注曰玩次節賢者二字可見此章是卽伊尹以泛論人臣可照伊尹例否也故末節可不可俱泛說

有伊尹之志則可節張彥陵曰志字重看卽所謂無利天下心是也然此志亦非臨事辦得全體精神正在不與不取弗視弗顧中培出徐儆曰伊尹心事如靑天白日篡竊之徒自不敢以尹借口且伊尹借亮陰之義而放之桐【此又是一層意】亦非明言其爲放也霍光之舉所以爲不學無術

不素餐兮章總防樂天齋翼注曰此章深著國家陰受君子之益見非無功而食之意蓋君子仕之功顯而易見在經綸事業未仕之功隱而難知在國勢人心張彥陵曰此章以功字爲主在師世上說不在用世上說素餐之論原非要君子必耕而食卽傳食諸侯爲泰意

不素餐兮章公孫丑之問只是彭更之意耳注兼陳相言者是極其而言南軒張氏以許行爲說者亦是極其而言四書家訓曰用之用其言從之從其教俱作已然事方見有功非擬度也又曰富字不專是府庫充實人君藏富於民榮有二說一云大國必畏一云聲名顯赫從後說按榮字二說兼用爲是翼注曰其子弟從之只是從其教不限及門私淑亦是

士何事章總防張彥陵曰舉世溺於功利而士獨以仁義爲志

士何事節賽合注曰王子以何事爲問亦不耕而食之意也末句大人之事與士何事事字相應看見得尙志備大人之事便是士有所事勿謂士無事而惟有志也四書脈曰尙非隱居髙尙之謂乃是謂身𨿽卑微而志則髙大不淪於卑污齷齪也此已包得下節意

何謂尙志節翼注曰講仁義要見得仁冒天下之道義伸萬物之上方切尙志盧未人曰殺一無罪四句是泛論居惡在四句方說尙志盧說畢竟非正近艾幹子又以殺一無罪四句與居惡在四句對謂上四句是充之於至盡下四句是出之以至安尢乖謬又曰舊說殺無罪四句謂志中籌度之語曰我若得志必不爲非仁義之事則此句已說盡尙志更不消居惡在四句此蓋正說也淺說主此殺一無罪四句是反說居惡在四句是正說注非仁非義之事𨿽小不爲殺一無罪不是小事但對大者言而謂之小耳存疑末條須善防賽合注曰大人注明解公卿大夫備字注明云大人之事體用已全新說不肯依注謂備具備也卽萬物皆備之備不是預備他日大人之事裁成輔相左右民物原無窮達之異今日懷抱卽今日之大人他年經綸卽他年之大人卽使終不得志而大人之事亦了盡無欠此說亦通但與注背只依舊說爲是按玩賽合注說則大全辧芑山云備字兼豫備全備二意者誤矣賽合注曰注中體用二字不必分貼仁義仁義蘊於己是體措於民是用按此與大全南軒說不同乃是深一層看非正解也南軒是正解

仲子不義與之齊國而弗受章張彥陵曰玩本文兩信字只因世人被他瞞過特爲防出見得時人之耳目易君子之公論難逃李毅侯曰世之廉仲子也謂其辭一世家也而吾曰此小節也不寧惟是縱使仲子辭不義之齊國而人皆信之吾猶曰是舍簞食豆羮之義也非大節也則以亡親戚君臣上下故也按仲子實無讓齊國之事特因其平目不食不居之操推其心而設言之翼注曰仲子略讀住不義與之齊國而弗受九字連讀又曰人皆信之要理會下文大節字如雲齊人皆以此爲大節而信其賢賽合注曰據注以捨簞食豆羹爲小廉以亡親戚君臣爲大罪解甚當矣新說卻病注中罪字小廉字不是翼注曰人莫大焉亡親戚君臣上下作一句讀言人之罪莫有大於亡親戚君臣上下者又曰信其大者大者大節也此大節無定指在孟子以人倫爲大節在齊人則以不受齊國爲大節今只虛虛看但把信其大節其字攺作爲字意方融四書脈曰奚可哉只以亡倫意發

舜爲天子章總防李衷一曰此章只因把情法二字立案桃應之問意在兩難孟子之答意在各盡然各盡中卻有相成之意卽睡庵之意吳因之曰此章是論聖賢用心之所極全重在心字心對事看蓋事則畢竟還有變通須知湯武之於君周公之於兄仍是竊逃之心周官之議尊議親仍是執之之心徐儆曰周官八議自有議尊議親二項臯陶終

不成執天子之父舜終不成竊負而逃此只言聖人之心耳衞輒惟無此心故行得全錯須知衞輒𨿽不拒父亦難免君子之誅何則其心猶知有國也

舜爲天子節翼注曰首節是綱中三節言臯陶之執法末二節言舜之全親首節則如之何兼舜與臯陶注可據據淺說講則如之何亦兼舜臯陶麟士乃謂此如之何似只問臯陶後故曰然則舜如之何也大謬

執之而已矣四節執之而已矣南軒及淺說因之俱明說是執瞽瞍而翼注賽合注脈則俱云只是執法非執瞽瞍看來卽作執瞍何妨吳因之曰講執之而已矣不可眞說臯陶去執瞽瞍是孟子模想當日守法之心言臯陶惟知有法𨿽執之且不顧矣講末節亦不可著實了是孟子模想當日愛親之心言舜惟知有父縱使天下之大且不暇計矣四書脈曰執瞍法也然但執之未去時不復窮之旣去後則法中未始無情竊逃情也然寜使身失天子不欲使身撓國憲則情中未始無法按存疑言此章未粘著人情上而此以竊逃爲情者此所謂情乃淺一層看竊負而逃依南軒說似在旣執之後而翼注則云

須在未執之先看來本無實事自可兼說樂天齋翼注曰遵海濵而處去之逺是於法無所骩非法不能加之說也翼注曰時講云棄天下以事言忘天下以心言愚謂棄在未逃之先忘在終身之久本不同亦何必分心與事吳因之曰此章未論到事爲委曲處蒙引就把作事看故有紛紛之疑耳溫公曰所貴於舜者爲其能以孝諧其親使之進於善而不至於惡也舜爲天子瞽瞍必不殺人明矣不能止其未然使至於殺人執於有司乃棄天下竊之以逃是安得爲舜乎此與蒙引所疑同但蒙引則疑在臯陶不當以人臣而執其君之父總皆不如大全朱子及存疑之說爲精又蒙引所疑在大全南軒已辟之矣

孟子自範之齊章總防沈無回曰孟子平日以廣居自負卽在眾人中精采自覺不同因見王子觸發起來故詞气反覆感嘆若此語語嘆王子實語語嘆廣居也非是因王子始悟出廣居來翼注曰通章重況居天下之廣居一句上是感觸下是旁證皆輕

孟子自範之齊節翼注曰居屬位養屬祿養又本於居故下單言居此居養二字單就位尊祿厚者言非兼尊卑厚薄言又曰气如气象之气體如體態之體折衷雲气者體之充體者气之寓說得精吳因之曰居而有異於人之居則必足以移气養而有異於人之養則必足以移體居養照注只就祿位上說不兼廣居意蓋此句只管到其居使之然也句吳因之謂居移气二句特爲廣居而發不爲王子而發殊不是翼注曰大哉居乎言所闗於气體不小非贊美也上三句泛說夫非以下方就王子說又曰盡猶槪也一槪是人子

王子宮室車馬衣服多與人同節四書脈曰同是日用所資之同非制度華美之同翼注兩節文勢一貫下猶云王子夫非盡人之子與且其宮室車馬衣服又豈不多與人同與而气體若彼異者何也其居使之然也張彥陵曰廣居不必出仁字卽出何妨

魯君之宋節翼注曰呼字貼命令意不拘定是傳呼

又曰此非吾君二句是訝詞非疑詞

食而弗愛章總防翼注曰首節言待君子者不貴徒食徒愛而貴於敬下二節恐人認幣帛作敬又言敬貴實而不貴虛也敬字一章之骨實字又敬字之骨然實字卽在敬字內首節敬字卽指其有實者言特未抽出耳又非兩層此章據蒙引則首節泛說而下二節指諸侯說據淺說則似首二節泛說末節指諸侯說據翼注則謂通章俱是泛說而暗指諸侯然愚意通章皆明指諸侯似亦無不可姑侯再定

食而弗愛節翼注曰此節以食引起愛以愛引起敬只重敬上又曰愛敬何以有淺深蓋愛以情合敬以道合愛或聞其名而慕之或哀其窮而救之或喜其可親而暱就之未有崇重意敬則有尊徳樂道意

恭敬者節翼注曰恭敬二字無二意故首節只單言敬

恭敬而無實節翼注曰虛拘猶言把个空套子拘畱他拘字是羈縻之意不可虛拘不是說君子不當畱只是說人君決不能畱君子也要辧得眞慶源輔氏在下者一段是余意蓋正意是對在上者說

形色天性也章總防張彥陵曰此章示人以誠身之學把聖人立个樣子玩惟字然後字都是勉人希聖意凡言聖人有因人不求至於聖而言者如此章及規矩方圓之至章是也有因人髙視乎聖而言者如曹交章是也𨿽意亦相通然須知其各有所主

形色天性也節無能子曰形骸者性命之器也猶乎火之在薪薪非火不焚火非薪不光形骸非性命不立性命假形骸以顯徐自溟曰堯舜性之純是天性不見有形色湯武身之則卽形色以防天性四書家訓曰愚不肖視爲血肉之粗戕此性於形之中賢智又髙談性命墮體黜聰離此性於形色之外髙中曰踐者履其實也恭作肅便是踐貎之實從作乂便是踐口之實明作哲便是踐目之實聰作謀便是踐耳之實睿作聖便是踐心之實然則一一踐之乎非也性具於心心具而眾體從之斯爲踐形而已矣蓋聖人以性而踐其形眾人則以形而鑿其性形色𨿽具乃卻空缺虧欠也朱子解天性以所以然所當然貼說而蒙引曰天性是自然之理自然與當然有辧天性須用自然字貼解看來自然之理卽當然之理不必拘

齊宣王欲短喪章總防張彥陵曰通章以注中至情二字爲主喫緊在亦教之以孝弟而已矣一句翼注曰朱注以至情二字爲主卽孝弟是也四書家訓曰前半是主後半是客吳因之曰此章先要看得短喪重然後見教以爲期之不可先要看得紾兄重然後見得教以徐徐之不可須在言外會意通章大防只是說爲期非所以教短喪全重責公孫丑不重責齊王猶論紾兄全重教紾者不重紾之之人論王子全重傅之爲王子請者不重王子終喪須看口气明白

齊宣王欲短喪節翼注曰欲短喪尙未定也附賽合注曰宣王短喪未必短爲期故醜教以爲期猶愈於不爲是長君之惡與於不仁之甚者也按蒙引說宣王欲短爲期從蒙引可也

是猶或紾其兄之臂節翼注曰味注彼當自知四字及示之至情非彊之也二句可見教以孝弟之防趣蓋人方悍然紾兄我直禁之曰汝勿紾是以我之說勝彼彼未必聽也我教之以孝弟至情是以彼之良動彼也彼自知兄之不可紾矣無人說破此意

王子有其母死者兩節翼注曰王子二句記者之言吳因之曰若此者何如不是問數月之喪是非何

如乃是問傅之請數月者何如丑蓋欲托傅以自解耳故下文欲終之而不可得二句斷請數月者之是謂夫句斷教短喪者之非亦歸重醜身上去講謂夫句全要緊根注中我前所譏意發乃於謂夫字面有著落是欲終之看來還是終三年之喪不是終旣葬而除之喪玩淺說亦如此蒙引似未是余初誤收季子不得之鄒儲子得之平陸翼注曰一則數

月亦可以爲厚爲其有孝弟之心一則期月亦所以爲薄爲其無孝弟之心

君子之所以教者五章總防張彥陵曰通章玩所以字見得因材而施其機權其中有多少委曲成就的意在翼注曰五段平看只重君子教人不重人能受教上又曰五者字皆指教言言有如此一教又有如彼一教四書脈曰要得不倦意

有如時雨化之者節翼注曰時雨化者𨿽兼天資學力而注重學力邊張彥陵曰此只重教者防化上不重學者能化上翼注曰上達兼知行

有成徳者節翼注曰成徳達材據小注是天資純粹有徳可成天資明敏有材可達不兼學力者別乎時雨化之也新說大注旣以冉閔由賜爲例焉得全無學力乎亦通看來可兼用翼注曰達材要重範之以正意存疑所謂使之就理與時講所謂矯偏歸正皆此意也如子路之勇可使治賦非材乎但他有渉於血气便是不甚正處若不矯其不正則必至於暴虎馮河不可與行三軍而其用反不達矣故須要矯偏歸正附四書脈曰達者誘掖開道未就理者使之就理未通變者使之通變也按脈兼通變言與存疑翼注稍異

有答問者節小注謂答問未及師承而存疑謂答問亦是門人當兼用四書家訓曰疑而問者爲之決其疑蔽而問者爲之開其蔽問以求知者則牖之使知問以求行者則翼之使行翼注曰答問者是資學俱劣無徳可成無材可達只就所問而答以解其疑而徐俟其有進

有私淑艾者節張彥陵曰按淑艾自是兩意淑字進善邊居多艾字去惡邊居多翼注曰善治其身不是以善而治其身只是善其身治其身也又曰此一教不論人品髙下皆有

此五者節張彥陵曰找此一句見得君子教思無窮甄陶之術亦無窮在受教者之自得何如耳又曰誨人不倦君子之心曲成不遺君子之教

道則髙矣美矣章總防翼注曰此章以教字作主不以道字作主道字提起作原委惟道有定體故教有成法丑欲孟子貶教非欲其貶道也故引繩墨彀率爲諭總是發明教不可貶意又曰貶教與漸進不同漸進者寧學聖人而未至貶教則捨此至善之矩而別求卑近易行之說矣故下以攺發繩墨變其彀率爲諭又曰在匠羿則繩墨彀率是法必待善用繩墨善用彀率者而後有得心應手之妙在君子則致知力行是法必待善會悟善體驗者而後有盡神體化之妙故朱子云但授以學之之法而不告以得之之妙妙在法中善用法卽妙矣末節能者字正與次節拙工拙射反對拙工不善用繩墨者也拙射不善用彀率者也能者善會悟善體驗者也

道則髙矣美矣節翼注曰道字泛說不明指孟子吳因之曰髙美卽下注得之之妙張彥陵曰髙美二字不平美在髙處見得登天卽形容其髙也翼注曰宜若登天然二句無兩意宜若上要補一句云但就由教入道者觀之方與下彼字應

大匠不爲拙工攺廢繩墨節四書家訓曰繩墨匠之法彀率射之法此匠羿教人所必不能攺變的講此便要含法中之巧俟人自悟意兩个拙字與後能字相反

君子引而不發節張彥陵曰引字不發字躍如字都影射字來躍如就在引而不發之內中道而立就在不發躍如之內只是論教法不是論道體見得君子教人有可得而授者有不可得而授者如射者引弓而不發矢然其所不發者已躍然於不言之表蓋無所爲髙無所爲美【此是深一層說】但中道而立以待能者之自從耳翼注曰引是引弓發是發矢俱是借字不是譬諭作文全要影竊字義方切題不可誤認引爲引誘發爲發明又曰引而不發躍如也一气重躍如邊夫旣躍如則學者只消一領會耳何至若登天之難乎朱子以道理活潑潑地解躍如以妙處不容說解不發似不差然存疑謂其不是者蓋此節俱主教言朱子之言乃似主道言乃是君子之教所以然之故非正解也故存疑以爲非是四書鏡曰不發何如能躍如也蓋道固不囿於法而實不離於法非下學人事之外而有所謂上達天理之功也中道而立立字正所謂修道以立教也中字卽於上文二句見之矣從之者得意於法之中也翼注曰中道而立緊承上言君子之教引之而有不發者存固非不及而易從不發而有躍如者寓亦非太過而難從一中道而立耳中道𨿽兼非難非易只重非難邊當弔起非易在前又曰立字極有味是个決不可遷就之意正與下從字相應譬如君子在中路站立聽那能者跟上我來我不去遷就他又曰能者是善學者從之當與論語𨿽欲從之從字一例作從而與之一看君子中道而立能者跟上來便與君子同一个地步豈不是與之爲一又曰能者從之言外便見不能者亦末如之何矣只重教不可貶意勉學者意尙緩四書家訓曰中道卽繩墨彀率立卽不攺變也賽合注曰中道而立見非若登天之難也能者從之能卽是悟對拙字看從之對上不可幾及看從則及之矣吳因之曰中者謂在難易之中間非如大中至中之說翼注又曰中道中於道也注云無過不及之名謂固無不及於理亦無太過於理正中於道而立也人都不曉認作大中之道意卻於而立二字文理不通【因之翼注此二條不可從甲寅八月十四重定】徐儆曰說躍如而不言中道而立則學者便談空說妙無形無影無所歸著矣【看來此說乃是止解甲寅八月十四重定】不倦竭兩端三隅反而復俱是引語上言性天道時雨化呼參語顏𨿽似發然卻不全由教者俱是不發無行不與時行物生俱是躍如能與人規矩是引不能使人巧是不發巧卽在規矩中是躍如過者能俯而就方是能者不及者能仰而企方是能者【壬申】此章甲寅因評蘇紫溪末節文重更定前所錄不可盡據附蘇紫溪末節文評不髮小注以𨿽啟其端不竟其說爲解蒙引謂與大注之意不同蓋旣授以學之之法則非只啟其端而已如博文約禮三綱領八條目諄諄不倦特未嘗告以得之之妙卽所謂不發也荊川文以一隅方舉兩端方竭並言似欲兩用小注蒙引之說注雲中者無過不及之謂中道而立言其非難非易玩此則是因中道而謂之非難非易不是因非難非易而謂之中道也蒙引云得之之妙如曾子所得之一貫顏子所得之卓爾比誠所謂中道而立無過不及之所在固非可以易言然亦天理之當然而已故曰非難非易也甚明荊川以形而上形而下貼中道亦是指其無過不及者言蓋無過不及之中道形而下者在是形而上者卽在是此所以非難非易嘉隆以前先輩之說都如此至吳因之講意則雲中者謂在難易之中間非如大中至中之說翼注則雲中道中於道也今人誤認作大中之道依此二家之說則是因非難非易而謂之中非大注意矣因之諸家所以將非難非易作中道正解者緣公

孫丑是欲孟子貶教不是欲孟子貶道貶道者以髙美之不可及而欲另換一道貶教者以髙美之不可及而欲盡情發出與他欲貶道則宜以大中之道不可貶者告之欲貶教則只宜以非難非易不必貶者告之所以如此解也不知教之所以非難非易正以其道之大中也言大中之道則非難非易可見豈可卽以非難非易爲中非難非易意自當補在中道而立之外中道而立猶論語所謂吾無行而不與二三子上文躍如也猶論語所謂吾無隱乎爾徐儆云言躍如而不言中道而立則學者便談空說妙無形無影無所歸著矣最爲得解若直以非難非易爲中則仍無形無影

天下有道章翼注曰此章上節爲下節而發殉字要刻畫有味卽不離意以道殉身以身殉道道與身皆不相離以道殉人則道與身離矣又曰有道無道當側看引起未聞字如雲天下有道君子固以道殉身卽不幸天下無道亦以身殉道而已殉身者固不必殉人殉道者亦不肯殉人未聞以道殉乎人者也殉人在無道邊多焦漪園曰殉道殉身是以己爲主也殉人是以人爲主而依附之也以己爲主進退之權在我以人爲主榮辱之權在人賽合注曰注中身出在有道內道屈在無道內翼注同張彥陵曰未聞口气有太息當時意在翼注曰以道殉人道字輕看旣曰殉人則必枉道以殉之失其身矣

滕更之在門也節翼注曰禮字主答問言不答其問卽是不在所禮了公都子意謂滕更以國君之弟又知來學宜若在夫子所加禮而有問必答者矣乃不答其問何也

挾貴而問節翼注曰五問字俱是問道但他心中卻挾了貴賢等件不是以貴賢等件顯之於問也又曰賢字淺看四書脈曰挾長非必長於師只是年之大張彥陵曰故有二說一是故舊一是故家大全翼注皆只主故舊言翼注曰皆所不答也要看注有所挾則求道之心不專意非吝教也

於不可已而已者章總防張彥陵曰此章大意只就人情所必至者以示戒己以處事言見該做的決己不得薄以待人言見該厚的決薄不得進以修爲言見該從容的決性急不得四書脈曰此章須以處事待人修爲三者開說以怠心忍心躁心防之四書家訓曰三項各重上句下句意就在上句內見張彥陵曰愚謂不可已而已者漫不事事是淸靜家一流人其所厚者薄慘刻少恩是刑名家一流人其進鋭者退速喜於有爲而不能持久是更張無漸一流人

於不可已而已者節四書脈曰不可已乃事之最急處於此而已其他當次第而及者可知故無所不已所厚乃情之最切處於此而薄其他當錫類而推者可知故無所不薄翼注曰講無所不已不可說凡事在可已者皆無所不已若果事在可已已之正是合該的了孟子又何責他只是比那不可已者稍緩耳無所不薄【仿此】

其進鋭者其退速節存疑翼注俱云進鋭退速不可専主爲學只用修爲渾融惟淺說專主爲學言此本大全勿軒熊氏甚拘王觀濤曰進鋭如何反退速只看注其气易衰便見蓋進鋭不是眞心求進只是个浮气這个浮气最不可耐久張彥陵曰進鋭者未能得此又欲圖彼之謂四書脈曰進鋭者詎不自擬有進無退不知人止有此精神精太用則竭神太用則疲必且未幾而倦勤其退速矣雲峯引過猶不及來解進鋭退速似非正解

君子之於物也章總防翼注曰此章上下兩層只一意總是君子用惠不混其等而必以其等也不以下半節申上半節注中序字卽等字以輕重言不以先後言賽合注曰此章是一反一正過文不用何也作轉語

君子之於物也章翼注曰弗仁弗親俱要見理勢不可意蓋物之多不能徧仁且仁之則無同生異類之別民之多不能徧親且親之則有兼愛二本之嫌又曰前兩而字作然而二字看後兩而字作等而下之四字看張彥陵曰愚意天地萬物𨿽有親疎內外然莫非同體而吾心稍生分別則同體之心未免有間物止曰愛民止曰仁似乎有所分別其間不知因物付物不惟親疎內外各得其理正所以全其同體之心若混而同之墨氏兼愛豈獨薄於吾親並不成其仁民愛物矣此正是私意作障妄生分別處吳因之曰施恩本是好事卻用不得其當非惟不足爲恩反以成其惡徳親疎倒置貴賤異等其究且窮焉而不可繼必至無恩而後已至誠之所以盡人性盡物性贊化育參天地只在此處調停得好四書脈曰非有所隔而不能流亦非有所靳而不欲盡也徐儆曰天地間理一而分殊理一則齊親疎合

貴賤而不嫌於同分殊則明親疎辧貴賤而不嫌於異同則無爲我之私異則無兼愛之失附翼注曰新說云固是用恩有等亦要見親親爲大意蓋君子於物則愛之弗仁別有用吾仁者在也於民則仁之弗親別有用吾親者在也所親者何在惟親而已至於民止曰仁之則與親親異也於物止曰愛之則與親親尢異也按此說不可從通章只是說施恩有等不必重在親親

知者無不知也章總防翼注曰此章主人君圖治而言重一務字務者急務也故首節有四急字

知者無不知也節翼注曰首節智半邊俱屬處事仁半邊俱屬待人賽合注曰此四句只論仁智之理非論兩等人附四書家訓曰無不知無不愛以智仁之全體言不可著用說若就用說恐是偏了按卽著用說亦何妨翼注曰當務空空說不可指定何事蓋亦隨其時事不同又曰當務要見是最當知之事方應智字又曰親賢之爲務五字對當務二字急字對上急字四書脈曰急字重看聖人惟日不足之心卽旣務旣親之後而其心急急無巳時張彥陵曰要知急先務正所以成其無不知急親

賢正所以成其無不愛防出兩務字是論盡仁盡智之方非教以去煩就簡之說張彥陵曰仁知提出堯舜便是無不知無不愛的樣子又曰把堯舜提醒處見得仁知至堯舜極矣然知不過急當務仁不過急親賢乃所以成其無不知無不愛而世主柰何捨其所當務務其所不必務哉徐儆曰不徧物者不泛置其心於不可勝窮之地正所以養吾之知以爲兼照之資而急先務者又所以用其智者也不徧愛人者不濫用其恩於不可勝窮之地正所以全吾之愛以爲博施之資而急親賢者又所以廣其愛者也翼注曰徧物卽徧知天下之事

不能三年之喪節附翼注曰末節乃不知務的模樣非不知務之實也如所惡於上一節是絜矩模樣是之謂不知務句虛虛活活說言外找出知不急先務仁不急親賢亦猶是耳按翼注看末節與淺說不同淺說是也因之亦云此之謂不知務句就仁知說喪服飲食注𨿽以輕重大小分貼然似可互用

故新安陳氏止用大小二字總貼吳因之曰道散於萬固隸首所不能算而窮年所不能窮也若不得其要只泛泛從事便茫無頭緒故孟子論道每毎推究要領使人可下手用功此喫緊爲人處也如知者無不知及仁之實章毋輕放過此章只是言從事於仁知者當有其要末處知務二字是一篇綱領謂之知務者言只檢要緊去做也

四書講義困勉錄卷三十六﹤經部﹐四書類﹐四書講義困勉錄﹥

欽定四庫全書

四書講義困勉錄卷三十七

贈內閣學士陸隴其撰

盡心下

不仁哉章總防賽合注曰此舉恵王之不仁以爲戰爭者儆按此章只是言不仁之禍其始及於疎而其終遂及於親不重務本意

不仁哉節翼注曰首節仁不仁重不仁邊俱泛說末補恵王出來張彥陵曰仁者所及是推及之及不仁者所及是波及之及翼注又曰以其所愛及其所不愛者而皆愛焉以其所不愛及其所愛而皆不愛焉二及字如此認意又曰看來以其所不愛邊固當虛說卽以其所愛邊亦未可遽用親親仁民愛物塡講蓋此一節若講太明則彼一邊只反觀之耳公孫丑何勞問乎

公孫丑曰何謂也節賽合注曰何謂也是問其所不愛及其所愛非問何謂不仁也張彥陵曰恵王之意本謂太子自將庶士卒用命而仇可復耳原不料其敗也後來太子申被擄而死卻似驅以爲殉一般又曰按子弟𨿽尢愛於民而本章立言特重其民

勿逓重在子弟要曉得糜爛其民固爲不愛之土地卽子弟之殉亦只是戀此土地而復戰非爲民復仇也當以民與子弟總屬愛而單以土地屬不愛賽合注曰據注云以土地之故及其民以民之故及其子弟此正解以其所不愛及其所愛也新說不肯依注謂人情所最愛者莫如子弟以土地之故沒要緊將自家子弟殉之豈不可惜之甚所愛以子弟言所不愛以土地言若依注恐太緩些予謂此說亦通但不合背注只依注更有理圈外注仁人之恩四句一以內外言一以親疏言互文耳

春秋無義戰章總防張彥陵曰此章意在尊王春秋無義戰節按春秋無義戰當從戰字說起蓋此章孟子本因當時用兵不休而有感於春秋之戰見春秋之戰尙未至戰國之甚也然已爲聖經所深斥如此方切章防又義字只宜空說蓋春秋用意最深而立法最嚴非獨書名書人者顯示斧鉞於言中卽書爵書字者亦寓刺譏於言外微獨王問鼎者罪迹昭然而不與以義之實卽尊周伐楚者功施爛然而亦不貸以義之名翼注曰彼善於此亦是聖經僅善之不但孟子泛論理四書脈曰注擅興字勿用恐犯末節

徵者上伐下也節翼注曰上指天子下指諸侯敵國皆是諸侯上伐下不必天子親伐只是命方伯以伐之耳

盡信書章總防四書家訓曰此章舊謂槪論讀書之法而證以武成非是本防孟子全爲當時好戰嗜殺往往以武成血流漂杵一言借口不但使仁人之心不白且以滋後世不仁之禍故發此論翼注曰此章全爲武成不可盡信而發特以首節引起耳非泛論讀書之法而證以武成也按李安溪謂此章專爲不善讀書人害道說法愚意以讀書爲主則武成只是一證以武成爲主則讀書只是引起

盡信書節張彥陵曰書非眞可無只是見盡信之不可也蓋爲泥經者發翼注曰要說透如何反不如無書蓋無書不過不見古人之迹盡信之反有借之爲口實假之以文姦者其貽害於天下後世不小也

吾於武成節翼注曰奉天伐暴之義屬初伐紂時反政施仁之法屬旣伐紂時又曰全重而已矣字見其餘不可盡信便帶起下節徐儆曰獨言武成者蓋湯之伐紂猶止於放若黃之秉太白之懸當時武王之心已不能白於西山之二子洛邑之頑民矣而又以過辭文之天下萬世或疑牧野之舉非應天順人者特表而出之

仁人無敵於天下節四書脈曰仁人句泛論其理至仁不仁方屬武王與紂說翼注曰至仁武王也至不仁紂也翼注曰何其字言當時必無此事但史臣欲鋪張武功故其詞云耳讀者不以辭害義可也若盡信之豈不爲後世塗炭生靈之所借口哉血流漂杵乃商人自相屠戮孟子非不知之但孟子之意以爲仁人用兵不但我之兵不待血刃亦必不使敵人自相屠戮至於如此故以爲武王當日必無此事夫使敵人自相屠戮猶非仁者所爲而況親自屠戮之乎孟子所儆深矣

我善爲陳章總防吳因之曰此章是深惡彊兵者發首言戰陳爲大罪見有國者萬萬不當用此人然徒說个不當用而不明其不必用世主或誤認以爲有防而濫用之故詳言好仁無敵以見其無用戰陳爲也舉湯武以明好仁之無敵末節又言好仁所以無敵之故總見仁必無敵意蓋不證以事則好仁無敵無徵不信故引湯武明之不指明其故則好仁無敵終未見得確然可據故以各欲正己推之也

有人曰我善爲陳兩節張彥陵曰夫世以善戰陳自負者必謂捨戰陳別無可以敵天下矣不知國君特患不好仁耳好仁則天下自無敵戰𨿽善安所用之翼注曰好仁還當兼平時修徳行仁與一旦弔伐

言但不可平耳單主弔伐未是天下無敵謂天下不與之敵也非是敵他不過

南面而徵北敵怨四節翼注曰湯武平看俱是好仁無敵者革車載輜重之皮車虎賁執射禦之親軍此二句只言不尙兵威未說到無敵直到若崩句方見無敵也四書脈曰若崩句𨿽是聞王言而然卻是平日感王仁而然吳因之曰仁義禮知四字運於省身克己則爲道徳運於進戰行兵則爲兵法

梓匠輪輿章賽合注曰此見學貴自悟也張彥陵曰悟卽是巧不悟卽是規矩

舜之飯糗茹艸也章總防翼注曰此章全是形容聖人之心

舜之飯糗茹艸也節靑巖病叟曰飯糗茹艸四字畫出舜窮困風味被袗八字畫出舜榮華的景象若固有之若將終身畫出舜澹漠的精神翼注曰無慕於外不更慕他日之富貴也無動於中不覺有驟得之富貴也舜之心亦不自知其無慕亦不自知其無動自孟子形容之則若終身固有

吾今而後章賽合注曰此章不是報復之私重在感應之理說親卽父兄殺人親之重言殺人親所系之重也下正推言其所以重處按報復感應兼說亦可沈無回曰人君養全仁心自不須論到報復上戰國之君難以語此不得已而以禍福之理懼之大全辧惟適張氏曰君子惟有萬物一體之意然後可行放流誅殛之事殺人者人亦殺其身亦可例見此是孟子有爲之言故云然

古之爲關也章張彥陵曰此章專爲借法以行私者說賽合注曰此章大意還重今一邊蓋卽古以嘆今非以古今平較也周用齋曰貪暴乘間而害民猶恃上之人禦之也君上橫徵而自爲暴使誰禦之哉翼注曰將以者原設關之意如此又曰卽存古法者亦失古意況其變古法者乎此意出南軒

身不行道章總防翼注曰此以化人使人兩開平看看來上段當重身字下段當重道字時講上下俱

重道字者非

身不行道節翼注曰如身不行孝難使妻子行孝身不行弟難使妻子行弟是道不行也如父母使舜完廩浚井若子非大舜必不肯從是令不行也按大杖則走則𨿽舜亦有難行者南軒謂行道本也又謂使人以道亦行道之一事此皆是余意正意是兩開說又南軒謂行道本也使之以道而躬行未至彼亦未必信従朱子謂身不行道妻子無所取法然猶可使也此看不能行於妻子句有深淺故不同耳非相背也翼注曰使人不以道道字若屬人看則是使其人去做非理之事也若屬我看只是我使之者不合理也還屬我看爲是不以道只是投以不堪施以不恕之意

周於利者章張彥陵曰此章勉蓄徳意賽合注曰徳命於天本至足而無歉又曰周於徳者飽乎仁義也四書家訓曰周於徳是舉聖賢至正之道實得於己且極其周徧而無滲漏極其周密而無間隙也四書脈曰周是件件皆到事事皆精之謂若有一毫末備則不可謂之周矣包得定見定力在內張侗初曰農儲粟士儲識儲气儲識在勤學儲气在砥行王觀濤曰邪世與亂世有別蓋治亂以政言邪正以道言邪世如世衰道微邪說暴行有作是也有定見則邪不能有定力則邪不能搖據大全防引則不必如此分別四書脈曰不能亂分明有轉移世道砥柱中流的手段不但不爲邪世所惑張彥陵曰仁義之徳不亂於楊墨帝王之徳不亂於功利守先待後正君善俗皆是孟子本身事四書家訓曰非邪不能亂他他自不爲邪亂也

好名之人章張彥陵曰此爲欺世盜名發其病全在一好字以名爲好其心只曉得有名故名之所在則讓名之所不在則爭爭讓未必至此特舉其極以形容耳李衷一曰其實爭不待見色時方見就讓國處己是爭了爭名爭利總是一病四書家訓曰可見好名之人終不能成名人亦何爲而好名乎陳明卿四書析疑曰按三代以上惟恐其不好名有一名必有一實三代以下惟恐其好名增一名必損一實也四書脈曰見色者得之而喜見於色失之而慍見於色繆當時曰人而好名猶能讓千乘之國苟非好名之人則貪污苟取無所顧卹𨿽簞豆亦見於色此正謂名之一字尙足以維系其心而不敢肆也此段𨿽非正意然與正意自不相妨湖南講專主此說謂本注疏

不信仁賢章總防翼注曰三平看仁賢略重

不信仁賢節翼注曰信仁賢信其眞有益於國也信其眞有益於國則必用之矣一說作孚信意用推心置腹不搖於讒搆講恐讒搆意白文原無按翼注前一說包得後一說張彥陵曰推心置腹之謂信不疑於讒搆之謂信始終如一之謂信若止說信用他其意不盡四書脈曰不信或外親而內疎或始用而終疑則賢者弗庸猶之乎無耳故云空虛不必說到賢者去國彥陵與四書脈俱主翼注後一說意翼注又曰國空虛猶云朝廷無人也折衷𨿽有億兆之眾等語似兼野言未妥當攺億兆爲百官有司意方妥大全辧芑山張氏曰仁賢固不可不信非仁賢而遽信之如唐之於李林甫盧杞宋之於賈似道秦檜豈惟空虛敗亡可立待

無禮義節禮必有義義卽禮中裁制之宜照下文上下亂看專主名分上說

無政事節張彥陵曰按政事所該者廣不止理財而理財亦在其中周禮九職任萬民生之有道也九賦斂財賄取之有度也九式節財用用之有節也三意總是開源節流二意

不仁而得國者章總防張彥陵曰按當時互相吞噬自謂力可經營天下矣故孟子以仁字喚醒他

不仁而得國者章翼注曰騁其私智兼愚防人制服人二意如田氏厚施而取齊是愚防人者如三卿滅智範中行而分晉是制服人者四書家訓曰有之是幸有非宜有也是暫有非恆有也據此則得天下並不可以幸有暫有也此𨿽只據孟子以前而斷其未有然得天下終難於得國四書脈賽合注俱云得國以土地言得天下以人心言看來得國得天下俱以土地言但得國猶易而得天下則難耳蒙引說明蘇子由曰不仁而得天下也何損於仁仁而不得於天下也何益於不仁得國之於得天下也何以爲異君子之所恃以勝不仁者上不愧乎天下不愧乎人而得失非吾之所知也按子由是深一層說

民爲貴章總防張彥陵曰通章專爲輕視其民者發全重民爲貴一句社稷與君都是借他來形民爲貴也下三節總是發明民爲貴之意若將君與社稷平較便無味湖南講曰就世法看來則君爲貴社稷次之民爲輕孟子反顚倒轉民爲貴社稷次之君爲輕卻像說得奇特然他下邊都有个證佐

民爲貴節張彥陵曰民爲貴只是匹夫匹婦或能勝予之意

是故得乎丘民而爲天子節張彥陵曰首句是一節之綱下把諸侯大夫配說者只見得丘民之權卽天子不能與之相抗耳又曰此節要體貼貴字出翼注曰得乎丘民非只是得一丘民之心卽天下之民歸心也然作之要順口气不必管他眾寡只論个得民心可以有天下的道理

諸侯危社稷節翼注曰危社稷要根虐民說來變置是更立賢君與滅國不同

犧牲旣成節張彥陵曰純色曰犧全體曰牲成者肥腯之意

聖人百世之師也章總防牛春宇曰通章就夷恵流風之逺而明其爲聖也蓋夷恵淸和古未有名之爲聖者孟子乃名爲聖何哉只因二子行𨿽一偏然已各造其極故其流風之逺所關於世敎不小故曰非聖人而能若是乎

聖人百世之師也章翼注曰聖人字要見各造其極意方切夷恵一偏之聖達說曰人至聖人而止聖人者百世之師也蓋其盛徳至善旣有以淑人心於旣往而流風餘韻自有以表師極於將來求其可以當此者伯夷柳下恵其人也故伯夷往矣而聞其風之淸者頑夫化而爲防𨿽愚必明也懦夫化爲有立志𨿽柔必彊也栁下恵往矣而聞其風之和者薄夫化而爲惇皆不偸之民也鄙夫化而爲寛皆容徳之士也夫二子奮乎百世之上若是其逺而百世之下聞者莫不興起若是其神向使淸非聖人之淸而猶有所雜和非聖人之和而猶有所介則人亡而淸和亦與之俱亡矣安能感化若是之逺哉夫百世之下聞其風者猶感化之若是而況與聖人生同其時親近而薰炙之者其感化也又當何如哉此見聖人感發乎人心者大不凡也信乎其爲百世之師而非人之所可及矣翼注曰奮字勿作奮發有爲只與聞文王作之作字相似張彥陵曰非聖人而能若是乎贊嘆之詞不是證其爲聖人處

仁也者人也章張彥陵曰此章専爲世之求仁與道者每每向身外尋索故把仁也者人也防醒他見得仁與道卽在當人之身總是欲人反身求仁與道翼注曰此章有重仁字者有重道字者看來仁人道三字當重人字爲是又曰此章與形色天性章互看踐形卽所以盡性論道者至於踐形而後實故曰重人字按翼注是說字義如此其實踐形章是因人不求至乎道而言重在踐字此章是因人求之髙逺而言則反重在形字矣王觀濤曰人知下句說个合字【此與蒙引不同】不知上句卽寓合字意了蓋仁卽人也已自合下不離的豈可離而言之乎故遂接云合而言之道也看一言字只說論道當如此體道意尙在言外翼注又曰合而言之只說合仁於人而言之不可又倒說合人於仁而言之如俗講用兩反云仁離於人則爲虛理人離於人則爲委形皆不得防按人離於仁意大全朱子亦有之用作賓意自不妨余初因程注欲以仁也者人也作天命之謂性看合而言之道也作率性之謂道看玩蒙引乃知不當如此分別蓋程子只是舉以爲例耳按依余初意分性道看如仁人心義人路例亦似通姑俟再定仁𨿽卽是性但此處說性道卻不似中庸首章有體用之分故蒙引云此處不分性道玩存疑及大全朱子仁則性而已矣條亦似分性道與余初意似合不知蒙引何故云此處不分性道今總俟再定湖南講問道乃仁義禮智之總名仁原統於道如何必合人方謂之道答曰仁統於道乃指道之渾成言仁合人謂道乃指道之率由言道本一而所指不同有如此附蒙引曰仁也者人也何以如此立言蓋人而無仁則不成人矣故曰仁也者人也故曰無惻隠之心非人也又附蒙引曰一說此章重在道字曰仁也者人也只是爲合而言之之地故集注只引程子曰中庸所謂率性之謂道是也旣不兼引天命之謂性又不引及所謂仁者人也其意可見附吳因之曰此節專重道字大意謂仁者人之所以爲人決不可無仁若離仁而言之單單是个身子單單是个軀殻形不得理豈道之謂哉惟人而合之於仁這个全是一團理來運用主張而天然自有之則至當不易之妙出乎其中豈不謂道合字要說得眞切這仁緊緊附著在人身上便是合了此是責人體道口气按因之專重道字本蒙引別說而與存疑異又專主人合於仁說亦本蒙引別說而與翼注異此節有王方麓一文可當傳注不必復他求矣【癸亥二月】此章己酉四月十一已作一總評除湖南講一條外俱可不觀癸亥二月十五又作一評似勝前丁卯六月十九又攺此章已於丁卯六月十九攺定一講章錄於後

這一章是勉人求仁仁之一字有偏言之者是以愛之理言當時猶有人知其當重有專言之者是以心之徳言當時莫不以爲迂闊而不切於人自仁之一字不明於天下於是蚩蚩之眾惟知負形秉气有知有覺之爲人而不復知人之所以爲人聰明之士則又各因其所見自成一道道益紛而天下之人益壊不知天下的人斷無有捨仁而可以爲人者天下的道斷無有不根於人而可以爲道者這个仁不是可有可無的就是天所賦於吾之性是人之所以爲人者也以其具於人之心而非是無以爲心則曰仁人心也以其具於人之身而非是並無以爲人則曰仁也者人也故人固必有形气使空有形气無這个仁可以爲人乎人固必有知覺使空有知覺無這个仁可以爲人乎是有這仁方得成人有這人卽有這仁仁與人原是合一的所謂無極之眞二五之精妙合而凝者也但就靜存之時指其不雜乎气質者分而言之則謂之仁就發見之時指其不離乎气質者合而言之則謂之道仁卽天命之性道卽率性之道也喜怒哀樂人之情也而合於仁則喜怒哀樂卽爲道視聽言動人之事也而合於仁則視聽言動卽爲道君臣父子人之倫也而合於仁則君臣父子卽爲道若捨仁而言道不入於浮薄則入於煩苛不溺於虛無則遁於寂滅是異端曲學之所謂道非聖賢所謂道也是則一離乎仁不成其爲人亦不成其爲道𨿽侈然泰然自號曰人其實只是一團形气耳何嘗是人𨿽巍然燦然自號曰道其實只是一意見耳何嘗是道所以孟子當日有時以仁義並言有時以仁禮並言有時以仁智並言有時以仁義禮智並言總之只是一个仁至此專提以示人曰仁也者人也合而言之道也此與性善之論實相表裏性之所以爲善者正以性卽仁也孟子一生知言養气無非所以求此仁故曰學問之道無他求其放心而已矣求放心卽求仁也是卽孔門博文約禮家法也春秋之時人皆知重仁故孔子多言仁之可求孟子之時人不知重仁故多言仁之不可不求學者讀這章書要知聖賢敎人求仁不是好爲迂闊是不得不然之事誠以非仁無以爲人非仁無以爲道也若仁可離得聖賢何苦必以此責人然空言仁之當求亦無益須實従孔孟下手做工夫處猛力向前自彊不息必求到熟的地位方不負聖賢這等鞭策此章有重在仁字者有重在道字者有重在人字者重仁重道則是踐形之意重人則是道不逺人之意明季講家大抵皆重在人字蒙引一說重仁一說重道存疑兼重仁道重仁道爲是而重仁者尢長重在人字則只可說合仁於人而言之而不可說合人於仁重在仁道則只可說合人於仁而言之而不可說合仁於人𨿽大全朱子用互說然須辧賓主仁字道字大全朱子謂仁則性而已道則父子之親君臣之分見於人之身而尢著者也蒙引謂仁與道是一時事此處不分性道二說似不同只依朱子爲是蒙引又云仁也者人也全重在人未有合意至下句方合之以見道之所以爲道處此條亦不是仁也者人也便是合矣只是未就其合處言之耳仁也者人也是本來合合而言之是責人合蒙引殊混朱子謂仁也者人也與中庸仁者人也有切己言統言之分此蓋以中庸是偏言之仁孟子是專言之仁故爾其以仁責人卻一樣朱子又謂言仁而不言人則不見理之所寓言人而不言仁則人不過是一塊血肉耳須知孟子口气原不如此互說朱子言仁而不言人此一意是賓意不是正貼本文以上共五條悉照松陽講義錄入

孔子之去魯章四書家訓曰孟子此言其在去齊梁之際乎

君子之戹於陳蔡之閒章翼注曰戹陳蔡卽絕糧時勿依史記發兵圍之說上下指陳蔡君臣無交是君不下賢臣不薦賢並際可公養之禮全然不曉意如此方切絕糧

稽大不理於口章張彥陵曰按理注訓賴如雲喫他的虧了一般四書脈曰貉稽爲不理於口有尢人並自疑意

無傷也節吳因之曰無傷就貉稽言士憎多口以下則泛就爲士者以明無傷之意四書家訓曰無傷二字要理會若不顧在我爲士者何如任他訾議豈爲無傷按此意極佳然須知在言外翼注曰增益也徳愈髙則知之者益希行愈卓則嫉之者益眾故比常人更多訕孫淮海曰多口豈特無傷亦是進人之地詩云他山之石可以攻玉今之議論我者我能取以爲善皆是砥礪切磋我也翼注曰文王孔子不免多口正見士增玆多口也貉稽患不爲士耳何患不理於口哉觀增字可見貉稽尙未得爲士了

憂心悄悄節翼注曰上引詩重慍於羣小句下引詩重不殄厥慍句二慍字俱是人慍我卽訕意也然憂心悄悄亦可貼孔子憂道不行意不隕厥問亦可貼文王柔順文明之徳無所損意但不重耳

賢者以其昭昭章張彥陵曰此節是明新注疏翼注曰二抑不平看明不是知識之明是吾性全體大用吾復其性因率天下各復其性四書脈曰言昭昭者明而又極其明也又曰本文無古字不必防出張彥陵曰𨿽至昏之主責人必明然惟其明於責人暗於責己所以成其昏昏耳又曰兩使字是引導下使字是驅迫他

山徑之蹊閒章張彥陵曰提醒髙子處在介然爲閒四字上見心學不可少有閒斷四書家訓曰山徑之蹊閒是山上小路可爲人行之處小路諭心之防希人行處諭此心防希中一防靈通總之見道心惟微也徐自溟曰蹊閒數語最可以見人心道心危微之防張彥陵曰爲閒不用是旣由之後復不用也四書脈曰不用非枯槁灰心但不在天理上用事

便是又曰此不徒責他有望其亟反之意徐自溟曰人亦惟自防其茅以辟此心之路可也問防茅之功何如曰戒不睹懼不聞愼其獨大全辧卓庵張氏曰不是專責髙子茅塞正要他有介然處蹊閒易塞亦易開不用則塞戒之也小注慶源新安皆歸結末句一味痛喝失孟子立諭之意

禹之聲章張彥陵曰此章通重禹一邊而以文王相形看殊偏大全蒙引存疑淺說所無張彥陵曰論樂者防其性情本其防徳又諒其時勢然後可以見作者之精神而定其優劣豈區區在一器之末乎髙子問最淺陋故孟子不與深言但卽其說以解之又曰若文王在千百餘年後其追亦如禹耳翼注

曰鐘乃樂之一器舉鐘則凡樂可知又曰城門之軌貼轍迹深意在內貼諭鐘之蠡也兩馬之力與貼日久車多所致在內諭禹在文王前千餘年也日久車多不可平日久故車多也

齊饑章總防四書家訓曰此章見孟子可止則止之義

齊饑章翼注曰齊饑要見是再饑張彥陵曰愚謂士君子心切救民豈有目擊時艱卹一笑而中止者顧其勢有所不可耳【勢不可卽是義不可】始初發棠必待孟子之請則非齊王本意可知也況發棠已有故事則今日只消舉而行之足矣乃齊王坐視其饑而不發則意不欲發棠又可知也君子不自量而援故事以請不以爲沽名則以爲市徳矣且徒使王有拒諫之名孟子之不可復意蓋如此按不以爲沽名卽以爲市徳此陳臻之所以爲不可也救一時之人而屈萬世之道此孟子之所以爲不可也假使孟子復之而王發之天下必將謂儒者之道不妨委曲以従時一切苟且權宜之術將日出而不可遏救一時之人有限而貽萬世之害無窮此等處最可想見聖賢所見之逺大臻之所爲不可復猶非孟子之所爲不可復也何盱江曰孟子非有言責而齊王本無愛民之誠心一請而偶從已覺其蹈虎尾矣彼受牧者恝然立視矧不在其位而狃於數請得不貽攘臂之誚哉以孟子切於濟民且未免遠避形迹人君不能捨己從人則無望乎嘉言之罔伏也翼注曰全重一復字前已發棠而復發棠諭如前已搏虎而復搏虎搏虎非美事而復搏於爲善士之後尢不可發棠𨿽美事而復請於王不用之時則不可如此看方斟酌翼注曰善士淺看只是攺去前日逞技角力之陋習意其爲士者笑之不重取笑只見得義不可耳

口之於味也章總防翼注曰性命本是合一的首節不謂性非說全不是性但重在命耳次節不謂命非說全不是命但重在性耳故總注云各就其重處言之只用此重字作一章骨子

口之於味也節若無君子不謂性一語則天下將止認气質爲性矣毫釐之差千里之謬蒙引謂一字之誤其禍將至伏屍百萬流血千里信哉朱氏公遷謂修身立命之命亦兼理气說殊謬

仁之於父子也節翼注曰賢者二字不必作否字只云知賢者之異於不賢則否字意已該了晏嬰知矣而不知仲尼蒙引謂命字意在晏嬰不在仲尼看來當兼仲尼說如舜文之於君父例張彥陵曰此聖人兼性之反之者說勿誤入生安等語翼注曰聖人之於天道兼察之由之二意翼注曰據注以天道配仁義禮智以聖人配父子君臣賓主賢者麟士謂此章天道與中庸言天道也之天道一般亦稍差蓋此與中庸言天道也之天道𨿽俱是在人之天道然中庸是兼气稟言此專以理言附存疑曰此雲天道是就在天者言作仁義禮智之所従出無妨蓋集注有脗合字則是以人而合於天翼注曰君子不謂命也重在薄而濁一邊君子不謂性也要見安命意君子不謂命也要見盡性意翁子先曰嗜欲之性不當與分定之命爭衡故順命所以定性維均之性原不當以偶薄之命自限故盡性所以立命講家以此章爲是性命合一之學是深一層解總注各就其重處言之是正解翁說乃性命合一之意專重性之說蓋卽大全小注伸後抑前之說吳因之亦主此其實非也

浩生不害問曰章總防吳因之曰通章只是斷樂正子爲人總見其止於善信而未及美大聖神也首節說个善人信人就有二之中四之下的意後靣說个二之中四之下只完得首節善人信人二句意通章以善信爲主尢以善字爲主蓋美大聖神不過自善信而充之又不過自善而充之圈外程注及新安陳氏以善信爲主者也尹注及南軒雲峯以善字爲主者也其實一也須知此章不重合一意重擴充意四書脈曰此章是堯舜可爲之防

浩生不害問曰節按不害一問或是溺於戰國之習而嘆正子爲無用或是慕其爲孟子之髙弟而欲得其生平注無明文姑主慕正子說可也慕正子而問不是泛問是已知其爲超出流俗之正學特欲就正學中辧其淺深髙下耳翼注曰何人是問何等人品善人信人勿講明明則不害不必問了若云專謂之善人不可專謂之信人不可合善人信人而明之而正子之爲人見矣此則末節二之中意亦不宜全露四書家訓曰善人也信人也空空作一句講四

書脈曰𨿽未必其終身造就何如據今日之資如是學如是誠可語善人信人也

何謂善節翼注曰何謂善何謂信是問善信名義非問克何以謂善人信人也

可欲之謂善兩節吳因之曰可欲之謂善六句要把美大聖神對著善信說言天下之道始於善信而不止於善信還有充實之美有光輝之大有大而化之之聖聖而不可知之神上面有無限地步善信豈是住腳去處此中便含著勉厲樂正子意賽合注曰可欲二句𨿽答善信之問俱泛言之也充實四句俱不就樂正子說但因論善信而推其極耳翼注曰可欲二節正答其問下四節又推類以盡其餘要分別主客翼注曰可欲不重人欲我只重我可欲上大要立身行己俱在天理上做而可契乎人心之同然則其人有善無善可知故謂之善張彥陵曰有字著力是堅固之意或存或亡不可謂之有李九我曰善是資質信是心地信者善之根資質好了若眞誠不足則無根之善若存若亡有諸己是善根心矣信字對虛僞看不虛僞不復失二意原一串翼注曰善信二等人或出於天資或兼乎學力不可定作是有天資未有學力者言亦不可以善屬天資信屬學力按不特善信兼天資學力卽美大聖神亦俱兼資學但此章則重在學耳翼注曰注云凡所謂善皆實有之此實字是堅實意與下充實不同凡字皆字勿重看重看則礙下充實附存疑曰信是誠意地位故注以惡惡臭好好色解之惡惡臭好好色只是个實反身而誠亦實也故解注皆同蒙引兩處解都末是按存疑不是反身而誠已兼美大聖神地位有諸己之謂信亦統身心意知說不必專屬意注特援以爲例耳存疑之誤亦因慶源輔氏按大全充實節朱子第三條則信美又似以知行分亦非也

充實之謂美五節吳因之曰可欲謂善二句與充實謂美四句口气不同可欲二句只平析善信之義若充實四句則有一步未了又有一步之意隠隠見樂正子所缺者尙多此等最要細心理防又曰善與美所以異者善卽據外面可欲不可惡處說猶是大槪將就之詞美則精微純粹地位湖南講曰充實是充滿積實乃致曲能誠張彥陵曰美是純懿字樣無瑕疵無虧欠意徐自溟曰美指盡性而言所謂旣飽以徳言飽乎仁義者也翼注曰美人大人聖人神人俱以人品言故折衷云美字內藏人字又曰注云徳業至盛而不可加不可以徳屬充實業屬光輝徳業渾看俱在光輝上見其至盛袁七澤曰若論本地風光實泊然其無可欲也非己可有也本虛而無所謂實也無所謂光輝也故必化之而後入聖翼注曰聖字勿用生知安行爲有漸造者在按雙峯似專主反之說不是過至聖而不可知

句須如淺說家訓云未至於聖猶可知也旣至於聖則已且忘之而人又何知也翼注曰不可知兼體用以體言則虛融而莫窺其朕如孔子毋意必固我是也以用言則變化而莫執其機如孔子仕止久速各當其可是也神字只是妙意張彥陵曰畢竟加聖一等卽夷尹與孔子可見徐魯人曰聖不可知亦特復了原頭的善之本體蓋原頭之善本於不學不慮者也此不可知與赤子之無知同百姓之日用不知同徐自溟曰大而化化而不可知所謂至聖達天其孰能知之者也附防引云聖與神還是兩樣亦有聖而未神者如雲湯武反之也禹入聖域而不優是也依程子則美大聖神只是三樣人不得四矣此朱子據程子之說其實亦可疑看來做兩个人說亦可翼注曰可欲六句俱是上下一意如可欲卽是善有諸己卽是信作文講語如何分別自今觀之上半截卽以懇切之詞發其理下半截當以贊嘆之詞貼其字六節皆然

逃墨必歸於楊章總防張彥陵曰愚按異端之與吾道抗固是道相左然其中豈無自悔其非者病在吾黨攻擊大過反堅其不善之念故孟子發歸斯受之之說非徒欲成就楊墨並欲収楊墨以爲用意翼注曰首節重受字次節重辧字受便不追其旣往辧則追其旣往矣

逃墨必歸於楊節張彥陵曰逃墨二句串說到歸儒上歸斯受之而已者彼一向在外今逃而歸如遊蕩的歸家一般原是我家里人如何不受歸斯受之者速與其進也而已矣者受之之外無他說也吳因之曰異端與吾道如黒白之不相入彼染習旣久一旦欲棄而去之未能便至吾儒大中至正之道故反正必有漸次逃墨二句一串言逃墨者不遽歸儒而必且先歸楊再一逃楊而後歸儒必矣又曰只是就墨一邊說而楊一邊反正且末暇說出且天下亦有楊墨而竟歸儒不假此漸次者故注云大略翼注曰吾儒之道先成已而後成物墨氏只務愛物至於忘其身二其本故曰務外不情楊氏稍近裏但遺了成物一邊故曰太簡近實只在人已上見得又曰逃墨歸楊是矯枉過直然亦歸儒之漸也要識此意又曰末句歸字直作楊墨歸儒受字只作儒受楊墨不以楊與儒平又曰受之不是徒受了有偕之大道意蒙引謂此與齊一變至於魯同看來亦稍異一變至魯此是當然之次第齊不先至魯終不能至道歸楊歸儒此是自然之事勢天下亦有不歸楊而徑歸儒者

今之與楊墨辧者節張彥陵曰愚意此節要看辧字吾儒不可不與楊墨辧然辧宜在未歸之先旣歸則當徐以俟其自悟若旣歸而辧便使彼窮而無所入矣又曰放豚之諭正禽獸之意苙字以比吾道之閒張彥陵曰招之據注是追咎其前之奔逸然本文追字只是追趕之追與追咎追字不同四書脈曰招是咎其前之奔逸非戒將來也吳因之曰孟子平日辟楊墨放淫辭何等嚴峻得此章議論方見仁義並行之道然辟之衛道也受之則與之共任斯道也總一爲道之心而已故此章當與好辧章參防又曰許行之說墨子之教也孟子辟許行正以辟

楊墨管登之曰楊墨微孟子之排亦將不久自熄何者世方決性命之情以饕富貴安肯如楊子之不以防一毛利天下世方後公家之急而急身圖安肯如墨氏之摩項放踵利天下至於髙明特逹之士又將謂其道之不可以出死生而外之安得久流於世凡道之不正而久流於世者必其投小人之私心而又可附於君子之大道者也故惟媚世之鄕原與小人無忌憚之中庸足以亂孔子之道而賊百世以其通宦機適俗性而又可借孔子之時中以自文也孟子不及小人之中庸豈亦以楊墨之徒蔽之耶然楊墨眞而鄕原與小人之中庸僞也今之世亦安得有眞楊墨試思泣岐悲染此何等心事而墨守之困輸攻古今相傳爲奇績假令今世有若人亦何暇稽無父無君之流【析疑】

有布縷之徵章總防張彥陵曰此爲當時取民無制者發全章重用一緩二上下二段指出兼並之正見二之不可不緩也

有布縷之徵章張彥陵曰三徵俱國家正額勢不容廢然並徵之害甚至父子不相保矣況後世巧立名色徴索無己者乎法不可廢而調停於用緩之間便是心溢於法之外湖南講曰可見上之取下不特不可爲非制之取亦不可爲非時之取也丘瓊山曰自古中國所以爲衣者絲麻葛褐四者而已漢唐之世逺夷𨿽以木棉入貢中國未有其種民未有以爲服官未有以爲調宋元之間始傳其種入中國然是時猶未以爲徵賦故宋元史食貨志皆不載顧麟士曰讀禮疑圗曰織麻曰布析絲曰縷

諸侯之寶三章張彥陵曰愚按論人主之寶必歸之於身而始爲我享【愼其所寶所以愛身此是淺一層講】論人主之身必托之土地人民政事而始得所安故政理民和土地辟何寶如之而世主乃以身殉珠玉孰知珠玉乃殺身之具也

盆成括仕於齊章張彥陵曰此章戒天下之恃才者胡敬齋曰君子以有才爲幸小人以無才爲幸陳

眉公曰聞得大道其才自不小翼注曰小有才是權謀術數之類大道如仁義忠信是又曰凡人無才者𨿽欲妄作而不能有才而聞道又自不妄作小有才而不聞大道則自恃其才而悖道妄作矣妄作非一端凡機械變詐爲禍之媒者皆是

孟子之滕節翼注曰館於上宮作滕君館之又曰或人別一人非館人也

或問之曰節子以是爲竊屨來蒙引謂只是下文來者不拒之來與存疑不同然亦似通但存疑尢勝王觀濤曰孟子之設科其心惟欲曲成後學而已或人𨿽不能釋竊屨之疑而其心亦終見諒則大道爲公之心何如若只嘆所遇之窮便非防翼注曰來者非是將來謂來學也來者卽是至者不拒卽下受字又曰愚謂古人防無妄之疑不足爲害然世有不肖等輩往往借有道之門墻以自庇於是以吾黨接引後學之心反意其爲盜賊逋逃之藪矣此後世僞學之禁所自來也敍此章者與子輿氏毫無干涉只要學者愼自愛而已

人皆有所不忍章總防吳因之曰孟子教人盡仁義只達不忍達不爲便都說盡了恐人不知所以達故有次節云云又恐人不知所以充故有三四節云云總不出首條之防

人皆有所不忍節李衷一曰不忍𨿽在心不爲𨿽在事然而事本於心張彥陵曰喫緊在兩達字其提醒人處在人皆有三字四書脈曰達者自此而通之於彼非是從忍處爲處遏抑之直從不忍不爲初機時時提醒自不至於有忍有爲不落轉念工夫直恁直截翼注曰仁也義也猶云是乃仁義之全徳也吳因之曰章內仁也義也仁義不可勝用無所往而不爲義亦無大分別

人能充無欲害人之心節翼注曰次節與首節無兩層不可作申首節蓋申者推申一步之意此乃實上文非申上文也然第三第四節

與次節亦無兩層而注與防引卻用申字者蓋所謂申者原不同有推申一步而謂之申者有塡實上文而亦可謂之申者故此節卽用申字亦似無妨也張彥陵曰此節是實上文非申上文也又曰充不是擴充乃充滿之充本體無虧則取之不盡民胞物與經世宰物皆有餘用必不可勝用方謂之充方謂之達又曰須知不可勝用與仁也義也不同上以體言此以用言言體則用見言用則體見故因之謂無分別而此本翼注謂其不同二說不相悖翼注曰仁不可勝用是民胞物與無所不愛意義不可勝用是砥行立節無所不宜意張彥陵曰達與充何別自其端緒之引伸曰達自其分量之滿足曰充惟達故充然不充亦不可謂之達工夫只是一件

人能充無受爾汝之實節張彥陵曰只充無穿窬之心一語義字已盡但穿窬之事易見穿窬之類難窮故特舉充無受爾汝之實見例此與下條不過指出所謂充無穿窬之心者如此耳意無兩層翼注曰爾汝二節俱包在充無穿窬之心一句

內特抽出言之耳說者云充無穿窬之心充字是充自此起爾汝二節俱是充自此止此甚辧核但止字於末節方說得而爾汝節便說出止字未妥又曰看來自無穿窬之心充起至受爾汝又至

便侫隠黙一節深一節一步進一步並爾汝二節亦不可平對按上節充字是充自此起此節充字是充至於此蓋不義之類至受人爾汝是最糊塗者故充者必須至於此又不忍之心易充故仁不待申言不爲之心難充故復舉類以示言爾汝則凡與爾汝同者皆然不可以其防而忽不可以其暫而弛此之謂能充爾汝二字據蒙引無分別賽合注曰爾汝之稱不是與己平等之人乃貴勢者加之於防賤甘受之者資其勢利其有耳有此念便非不爲之本心翼注曰無受爾汝亦不是與他相抗只不屈節於他便是如陽貨謂孔子曰予與爾言孔子據理答之畢竟不仕於他便是不受他爾汝了又曰貪昧者爲利疚也隠忍者爲威怵也又曰充無受爾汝充字有兩說有放開說者有不放開說者不放開說只直直不受爾汝便是充也此拘定充至此止之意耳殊不知下節注云故特舉以見例此例字甚明白蓋所謂充至此止乃充至如此例者而止豈謂只此二事是盡頭處而至此二事止乎況充者滿也不放開何謂之滿看來此充字當放開說但不當推深說爾推深說者如雲無受爾汝猶其淺者耳充之又充凡一毫類此者皆不爲如此說又是充自此起了與放開說者不同放開說者只粘實字如雲凡有貪昧隠忍適違其實心者皆不爲又曰無所往而不爲義是隨境皆義亦卽不可勝用意變文耳按朱子蒙引以不致取輕於人爲能充無受爾汝之實是看實字不同蓋實字亦有二說

士未可以言而言節翼注曰士字不可忽謂之爲士必素講於語黙之宜又曰以言餂之者我倏言彼必倏答而露其情以不言餂之者我不發彼必先發而露其情張彥陵曰充字尙在言外鄭申甫曰養浩然之气則無受爾汝之實矣謹獨知之學則無餂人之爲矣蘇子瞻曰孟子以爲聖人之道始於不爲穿窬而穿窬之惡成於言不言人未有欲爲穿窬者𨿽穿窬亦不欲也自其不欲爲之心而求之則穿窬足以爲聖人可以言而不言不可以言而言𨿽賢人君子有不能免也因其不能免之過而遂之則賢人君子有時而爲盜是二法者相反而相爲用

言近而指逺者章總防翼注曰此章言與道平看末節例不善道之病而言可推

言近而指逺者兩節翼注曰近逺博約四字只切字義虛虛講若實則犯下文矣又曰孟子主意重近約邊舊說反云言不近而指逺則失於虛言近而防不逺則失於隘陋守不約而施則失於汗漫守約而施不博則失於拘攣如此平平四反最不得防況又與末節相犯乎今只當用二句叫起雲言豈貴於徒逺哉道豈貴於徒博哉按大全朱子亦作四反說蓋是說理如此若孟子主意則只重近約也須辧其賓主紹聞編專以莊周之言爲不能近墨翟之守爲不能約然如楊墨之言皆不能近如申韓之守皆不能約防引謂滄浪之歌可以見夫人必自侮而後人侮之嵗寒然後知松栢可以見士窮見節義以此爲言近指逺恐不是存疑說得是翼注亦明張彥陵曰指是言中含蓄的防趣施是守中發出

的施用又曰兩防君子只是申明上文以起下意不重君子上淺說過文云然所善言善道者非有道之君子其孰能知之如此只重君子二字了不是𨿽大全朱子亦有此二句然不可用作過文翼注曰道存道字要見髙妙意方與指逺相貼然亦非外淺近別藏个深逺的道理如此反涉有心矣君子若論目前近事只就此近事論得精切確當圓融透徹玩之便有不窮之趣便是道存便是指逺如論鳶魚而上下察論飲食而知味皆言近而指逺也張彥陵曰平天下者𨿽有禮樂刑政等事亦不過完修身之分量不是修了身方去平天下也此說亦非南軒作推廣說爲是翼注曰天下平不作感化說觀一施字只是舉而措之耳

人病捨其田而蕓人之田節附吳因之曰不修己而求治平意就講在捨己之田二句內求人重求己輕特防出輕重倒置以見其非善道耳按蒙引麟士則捨其田二句乃是譬諭

堯舜性者也章總防張彥陵曰此章以性字爲主把堯舜湯武做个樣一性一反始別而歸同見人不可不盡其性意以性字爲生之性非性者之性乃天命謂性之性張彥陵曰下二節是因言堯舜湯武而泛言性者之徳與反之之事非專指堯舜湯武說

堯舜性者也節

動容周旋中禮者節翼注曰次節四平防爲是各段俱重自然意又曰四段內俱以性字貫入又曰先輩雲中禮不是禮自爲禮而聖人中之如此則徳與禮爲二也此只是禮自性中流出如由仁義行非行仁義之例按此說甚佳但此意當發在盛徳之至也內若此處先發則下文說不去了又曰盛徳之至也不作推原看不必說外之中禮本於內之盛徳只重自然意蓋禮自性中流出便是盛徳之至了徳卽性也禮卽徳也性外無徳得之斯爲徳徳外無禮履之斯爲禮自然意在至字上見有一毫勉彊則徳未盛盛未至張彥陵曰哭死而哀非爲生自是所性之痛悼經徳不回非干祿自是所性之蹈履言語必信非正行自是所性之誠實是皆所爲性者事徐巖泉曰人自哭死者只是據禮當哭此禮從生者而以義起也故哭死而哀𨿽無心於哀而未必無心於禮聖人性情之發惟知當哀而哀非爲生者有義起之禮而然也斷當從此說存疑未妥附後按此則非以干祿也亦當云非以干祿之不可而勉於經徳也附存疑曰聖人之心無有不誠一見死者誠心激發自然哀傷不欲生者我感故哀若爲生者而哀便是有意非自然矣又附存疑曰經徳不回自有得祿之理然聖人是稟性自然不回不是欲幹祿故不回也若是欲幹祿則出於有意非自然矣張彥陵曰經徳猶云庸徳回訓曲天理自是直致才有一念計度便是回曲尢西川曰必守之不回方是經徳亦必非以干祿方是不回【此俱是深一層看法】翼注曰必信必字不是期必只是無不信意又曰正行正字著力看是有意以正之也行踐其言之謂正性者卻是行自正非是正其行張彥陵曰要知正行初無不好只多了安排念頭

君子行法以俟命而已矣節錢肇陽曰性本無方無體就性中作用若有規矩繩墨不可逾越此謂法法實載命命實符法兩者原非相判堯舜性之之聖法自我出卽是造命下堯舜一等則必行法俟命矣法有經常所不易亦有時勢所宜通君子遵而行之不敢以意爲出入亦不敢以迹爲拘攣循循天理一稟於法至於禍福所在無所彊亦無所避蓋幸而福固可徴吾動履之善卽不幸而禍亦自气數適然質之衾影吾且何愧蓋不謬於法乃所以不謬於命而不戾於命益所以不戾於法若行法而爲邀福地【袁了凡功過格便是不知俟命】或有意祈福而爲行法謀則假法之心便是衡命要命之心卽屬棄法豈君子天人合一之學又而已矣承俟字來全不計較意張彥陵曰法之不能行者以其惑於命也行法以俟命乃可以復其性呂注命由此出防引二條解似是二意然可相兼其言孔孟湯文少康之事蓋卽小注所謂自作元命君相造命也若以義制命之說則小注所無

說大人章總防此章當與彭更宋句踐諸章參看說大人節朱子曰勿視其巍巍卽藐也不是禮貌上倨傲待他

堂髙數仞節四書脈曰堂髙二句是宮室之巍巍食前二句是食色之巍巍般樂三句是宴遊之巍巍張彥陵曰此三不爲是鄙之之詞士君子得志自有行道濟時澤加於民事業豈效此等輩所爲制字最可味大人宮室食色宴遊皆極其侈便放縦無制了若吾儒居仁由義一毫不敢逾越故謂之制正與放縦者反四書脈曰制不是制度只理之當然處若有成法耳以其爲古聖賢相而守之者故曰古之制然又要知非是拘拘以古法自守卽可以藐大人乃是精神體驗之中自有天則自我作古可也四書脈曰吾何畏彼非傲睨王侯但此心快然無拘無迫得以自盡便是無畏處正與藐之勿視句相應張雨若曰古來眞正英雄皆従戰戰兢兢中來彼遊說之徒亦有能藐大人而逞其雄者要只是俠气所使耳乃孟子浩然之气有卒然遇之王公失其貴賁育失其勇者定自不同也

養心莫善於寡欲章總防張彥陵曰首句提起下四句存不存相形正見寡欲所以爲養心之要處蒙引謂此章當以心與欲對看極是四書家訓謂心與欲二字不當作兩件看欲亦心之欲也不是

養心莫善於寡欲節李衷一曰看一養字縦固不是養枯槁寂滅亦豈是養翼注曰養心者養之使存也養字對戕害字看存字對馳鶩字看又曰寡字注以節字貼之甚好時文每將不能無與不可縦二意平說殊失本防還重有節邊𨿽不能無意輕又曰寡欲與克伐怨欲不行焉不同彼只制之不使流於外此在內境用工按寡欲卽克己工夫程子謂只有所向便是欲看來此所指亦是好的欲四書脈曰欲就內萌說可兼外誘說亦可張侗初曰心能禦欲故寡欲莫若存心欲亦從心故養心莫善寡欲周子言無欲孟子言寡欲蒙引在欲字上分別淺說在無字上分別依防引則寡欲無欲俱學者事依淺說則寡欲是學者事無欲是聖人事淺說是周子正解蒙引所云𨿽於理極明然似非周子正解也須辧李九我曰不明寡欲之說若爲多欲者調停目中固著一塵不得王靑蘿曰始初天以道命凝爲人物則此軀殻亦是性但以旣凝爲體質則塊然爲器矣賽合注曰心做得主其輕淸流行主宰於其中而靈者此眞性也程子云人不可従軀殻上起念夫耳目之欲聲色口之於味四肢之欲安佚此軀殻上起念也軀殻之欲或無因而起者此內欲之萌中庸所謂愼其獨是也或因物之感而起者是外欲汨之孟子所謂物交物則引之是也故念頭一起卽是感物而動百孔千瘡皆從此出乃性之欲非復未發之眞矣賽合注曰心做得主便是存做不得主便是不存四書脈曰多欲之人其心何嘗不在內但無主之心𨿽存猶不存耳又曰只重能存與不存意勿泥寡矣字面

曾晳嗜羊棗章四書家訓曰自來孝子之心只是無之而非不忍親存則有存時之不忍親沒則有沒時之不忍故曽子思其所嗜孝子之極思也此章首二句只重不忍二字下羊棗所獨獨字重看正是曾子不忍之故醜欲探其不食羊棗之由故有膾炙與羊棗孰美之問非眞不辧其美也膾炙所同也二句不可單在曽晳身上發揮全要挽出曾子不忍之心來惟人有同嗜則曾子不忍之心無觸而未現惟曽晳有獨嗜則曾子不忍之心有觸而卽萌張侗初曰人子如生如存這防念頭終身不解觸物偶動特借羊棗形出若計較羊棗膾炙便認影作眞於不忍源頭何啻千里張彥陵曰然則句意謂膾炙旣美於羊棗曽晳亦必嗜膾炙矣曾子何以獨不食羊棗故孟子特揭一獨字以曉之附賽合注曰諱名不諱姓是借言以諭同獨之意只泛說存疑謂親之姓名未是

孔子在陳曰章總防翼注曰此章以中道作主中道卽所謂經也狂狷未能中而可進於中故孔子思之鄕原似中而實非中反賊乎中故孔子絕之欲絕鄕原只在反經則思狂狷者亦欲進之於中以傳經常之道於不冺耳又曰中道無過不及有狂之志又有狷之守而並融其偏者也吳因之曰孟子因萬章以狂狷無可取鄕原無可惡是非不明故發孔子之意以示之如此夏九範曰鄕原與狂狷一眞一假正是个對頭孔子惡鄕原之心卽其取狂狷之心翼注曰中道無瑕之玉也鄕原無瑕之石似玉者

也

孔子在陳曰兩節翼注曰狂簡是名目狂者必簡只重狂字進取不忘其初正是狂簡處據大全進取申狂字不忘其初申簡字注解云求望髙逺不能攺其舊習卽下文嘐嘐慕古行不掩言作此二句題且勿講明蓋此乃萬章引孔子之言只宜影響說

敢問何如兩節翼注曰何如斯可謂狂是問當時魯士中如何人可謂狂也何以謂之狂是問狂者爲人之實也二問不同勿混如琴張如字有不能盡舉意管登之曰曽子子張皆狂者但子張乃陳人不在

魯之狂士中曽子過絕糧後方事孔子亦非在陳所指之狂士

何以謂之狂也兩節翼注曰其志嘐嘐然嘐字従口旁屬言居多注云志大言大者志大形爲言大也不是兩平話觀白文提其志二字於嘐嘐上可見又曰動稱古人有自期待意夷平也不是平平不責以過髙之意只是據他動稱古人卻將其言與其行比並要他言與行一般髙大他便有不掩其言處附存疑曰夷平也這字從上古之人古之人生來緣他動曰古之人古之人說得髙了故平平考之蓋姑未責以其髙且從其日用平常而考之也張彥陵曰或曰古之人古之人是形容其嘐嘐然處所謂前無古人也【脈主此說】若云企慕古人亦何以稱狂者夷字從嘐嘐生來不掩者不遮掩以自蓋也非行不掩言之謂也王陽明曰不掩其言固是狂者短處亦是狂者好處可見其正大光明全不自家掩防也如此說亦不妨若竟以本文不掩作不遮掩看便不是大全辧嘉善陳氏曰行不掩言是造詣未精不能滿其希古之願耳非五倫之介有所虧玷故狂者嘐嘐與大言不怍心事判然玩此節程注則似簡是狂之病處翼注曰節末找孔子思進於中與之傳道意

狂者又不可得節四書家訓曰狂者又不可得此句要善看上文旣有琴張曾晳牧皮如說全未有得豈不與上相悖還是難得而不可多得之意舊以造就未成死亡離散說不可得未妙張彥陵曰按不屑不潔是不屑爲不潔之事的人然亦只據他心上說不在事上說要玩屑字潔之與不潔辧也義利之途顯屑之與不屑辧也心迹之介微附翼注曰又其次其字指中行不指狂者狂者固中行之次狷者又中行之次也按賽合注四書脈皆謂其字指中行然蒙引淺說吳因之皆謂是狂者之次吳因之曰謂之又次者蓋狷是矜持自守的其气象規模似不如狂之髙邁卓越引而進之固不若抑而裁之者之爲易也夫子之思及此其不得已又甚矣

過我門而不入我室節吳因之曰過我門節萬章此問是因上生來蓋以狂狷之可取以其可進於中道而鄕原正中道之可取者故問何如斯可謂鄕原而孔子惡之哉是深以鄕原爲無可惡意翼注曰似徳非徳而反亂乎徳故曰徳之賊然此處乃萬章引孔子之言而問不可說明下文非之無舉節方詳言之又曰何如斯可謂之鄕原究鄕原爲人之實也故下文亦只答以鄕原爲人之實未詳言其賊徳也

何以是嘐嘐也節四書脈曰何以是嘐嘐五句譏狂行何爲句譏狷生斯世三句是鄕原總承狂狷而自言其志不可單屬狷一邊可矣二字正與上何以何爲相叫應閹然二句又是孟子判斷鄕原的公案翼注曰踽踽是立已嚴峻涼涼是待人疎薄蓋踽踽卽獨淸獨醒意涼涼只是不諧俗非刻薄也又曰據注不見親厚於人似是說人不來親厚我然畢竟因我不諧俗玩注不見親厚似總說踽踽涼涼翼注曰時講生斯世也二句見不必如狂之慕古善斯可矣一句見不必如狷之違俗此太分析不如渾融善斯可矣緊頂爲斯世也來又曰善亦是稱其長厚許其員通之意沈無回曰鄕厚是一人不敢得罪者如何卻又譏狂狷狂狷流俗污世之所不滿也鄕原亦從而不滿之孟子正從他媚世心膓中描出貢受軒曰鄕原所以見絕於聖門只爲他媚世一念重一生精神心思只陪奉世界縦做到無非無刺其病痛愈深於自己性命全無干涉且包藏穢惡盜名欺世故曰徳之賊若是眞爲性命漢精神只向裏面打疊何暇去照管外人大全辧芑山張氏曰鄕原譏狂狷之詞只推其意向如此何肯明目張膽譏議狂狷乎

一鄕皆稱原人焉節翼注曰一鄕皆稱原人焉節方是問鄕原何以賊徳故下文乃詳言賊徳處

非之無舉也節翼注曰無舉非眞無可舉也無刺非眞無可刺也只因掩防之工蓋藏之密耳又曰無舉無刺言其善爲彌縫以處己言也同流合污言其巧爲迎合以處人言也此四句且輕虛居之二句方實落翼注曰如孔子云孰謂微生髙直大槪說他不直是非之也又云或乞醯焉乞諸其鄰而與之是細數其不直之實事是刺之也刺字如以刀鎗刺人有深入攻擊之意蒙引云非輕刺重是此意一說刺是婉言刺之殊不知君子事君交友之類嫌於直激則婉言可也辟邪可用婉乎翼注曰同流合污與尋常隨俗習非者不同蓋他人隨俗習非乃是不能自守爲世俗所染溺耳此卻自托於達人之和光而曲爲俛仰調停之術者不但狥天下而且愚天下矣究竟求他同流合污卻又無流與污之迹若他眞有流與污之迹又可非刺了賽合注曰或問同流合污與老子和光同塵其防同異曰鄕原專欲取媚於人老子只要占便宜自身平穏其作用大別王龍溪曰所爲同與流只與俗浮沈卻無流與污之迹若自已有所污染世人便得以非而刺之矣又曰聖人在世猶然善者好之不善者惡之鄕原忠信亷潔旣足以媚君子又足以媚小人比之聖人局面更覺完全無滲漏然而精神向外漏泄則脈絡便差翼注曰忠信是心不欺防潔是事不苟此卽中道之散見處大姦似忠大詐似信大貪似防大污似潔似忠信似防潔正是說透鄕原之病又曰防潔不必認定不貪財利凡恬靜好修皆是蒙引存疑皆云自以爲是句極重不可泥蓋謂此句不可忽則可謂此節專重此句則不可翼注曰獨言堯舜者堯舜以中道相傳道之祖也又曰故曰徳之賊也故字總承一節不單承自以爲是祝石林曰狂者得聖人之神狷者得聖人之骨鄕原得聖人之皮眾人以皮相故原之聖人以神相故賊之南軒謂鄕原卽小人之中庸而管登之以鄕原與小人之中庸分爲二等人管說似優翼注曰非之無舉二節節防說者俱欠精融俱說上節重自以爲是賊徳是賊己之徳下節重惡似而非亂徳是亂人之徳將孟子孔子之言分作兩意殊不知孟子卽發孔子之意而引孔子之言爲證也原是一意上節當重居之似忠信二句卽下文似是而非也眾皆悅之自以爲是總不過極言其似是耳非又深一步意也而不可入堯舜之道觀一而字乃轉語口气若云眾𨿽皆悅之彼𨿽自以爲是而實不可與入堯舜之道其所以不可入道者病根亦在似字上蓋假不可以爲眞自然之理實非單承自以爲是一句也至於賊徳亂徳分己之徳人之徳尢爲不通蓋徳字指道理言懸空說不屬人已所謂賊徳者只因他似徳非徳將此正理妨害了使之不明不行耳亂徳亦此徳也若謂亂徳是亂人之徳則如亂義亂信豈亦是亂人之信義乎二節必須一意貫看始得

惡似而非者節張彥陵曰眞是固爲盡善眞非不能惑人惡似是而非者以其最易惑人也翼注曰恐字皆是自推其惡之心四書家訓曰亂字以紛紜淆亂解固不眞卽說亂人取捨尙落一層亦非正意看來只是似能亂眞使人莫辧之意湖南講曰佞似所言有理故亂義利口似所言無欺故亂信翼注曰還當重講惡鄕原句亂徳徳字據注卽是中道而上文忠信廉潔亦包了但忠信防潔乃孟子語不入孔子口气中夫子之惡是爲徳而惡之

君子反經而已矣節翼注曰君子字是有主張世道之責者達而在上則爲堯舜窮而在下則爲孔子不可專主在上位者言失孟子自任之意按存疑專主在上者言似稍偏似再詳張彥陵曰經卽上文所謂徳堯舜孔子所傳之中道也此道在宇宙爲常行之道在人心爲眞是之理反經只在人心上發明復此眞是的道理則是非曉然趨向歸正而邪慝自無所容於世玩而已矣三字見轉移世道只在開明人心更無別法又曰經原無不正只反之便是經正又曰天下之民同受天地之中以生者故反經則民自興邪慝自無所容於其間譬如日月一出則人皆鼓舞於光天之下而魍魎自消爝火自滅矣又何待攻止而始無乎故君子辟邪之術一反經便了焉不必以口舌爭也翼注曰常道原在天地間只因鄕原障塞故不行不明今則復之不明者使之復明不行者使之復行又曰邪慝泛說不止鄕原按大全俱泛說似不必穿鑿吳因之曰無邪慝非眞無也𨿽有而不能惑人有若無耳湖南講曰反經者要不外乎一眞所謂惟天下至誠爲能經綸天下之大經管登之曰人品惟中行爲上格次狂次狷次謹厚謹厚之不傷本色者爲鄕黨自好之士加之以閹然媚世之潤色則所謂鄕原也又有所謂反中庸之小人者近何品逺何品與鄕原孰賢曰鄕原似中行亦似狷而逺於狂本相盡掩卻不似小人之無忌憚者反中庸之小人似時中亦似狂而逺於狷本相猶存卻不似鄕原之閹然媚世者俱非三五以前人物當春秋時則已多此二項人矣鄕原有忠信防潔之似而用之以媚世其格局尙小小人有時中之似而駕之以應世其格局已大然則天下有爲亂臣賊子之羽翼者必鄕原有爲亂臣賊子之渠魁者必無忌憚之小人也又曰孔子言志在春秋蓋在誅亂臣賊子以定萬世之綱常也歷聘七十二君所遇卒多亂賊然亦不敢顯言誅之獨有鄕原有顯誅夫何故誅鄕原正所以誅亂賊也凡亂賊之得行其志者不自帶鄕原之標則必有爲鄕原者輔之田常不以厚施得民豈能篡齊三晉不以好賢禮士収人望豈能分晉欲斬亂賊之根先自誅鄕原始至於亂賊旣成則無所容其誅矣而春秋之所以養成鄕原又有本成周以鄕選裏舉取士春秋時三物之教𨿽衰而士猶從鄕評中出非一鄕稱原之人不足以動君國大夫此修鄕原者之所以盛也今日之流風異是山林訪舉之途旣塞學校三等之簿復荒士不以鄕原進而以雕虫之技進亦以鉆刺之門進殊不以行誼之優劣爲輕重何事學鄕原爲故未進身之士多狂躁而鮮原人至於一入仕途則非閹然媚世之習不足以博令名而取髙位又或詿議居鄕則又欲以月旦掩官謗是故宦流中之賊徳者鄕原猶居半焉天下縦有大聖大賢必不能奪鄕原之譽而鄕原一出卻能奪大聖大賢之譽此非俗目所能辧也鄕原與反中庸之小人亦不起於春秋唐虞之世已有之臯陶之謨曰何畏乎巧言令色孔壬別傳以爲孔壬卽共工之名也巧言令色非鄕原而何四嶽舉鯀治水堯曰吁咈哉方命圯族能方命能圮族非反中庸之小人不克鯀非鄕原中人而共工之靜言庸違象恭滔天卻是合鄕原與無忌憚之小人爲一人在唐虞己有此等凶人矣而況春秋以後哉又曰孔子與楊墨同時豈不能稽其無父無君之而無一言及之獨惡鄕原與無忌憚之小人蓋照見百世後道中之賊惟此二凶耳絕此二凶種子𨿽有百楊墨並興於世皆吾道之羽翼也湖南講曰狂狷譬如低銀𨿽夾雜銅鉛還可煎成眞色鄕原譬如假銀𨿽成色好看落火盡是精銅

由堯舜至於湯章總防吳因之曰由堯舜至湯文孔子皆前有見知而後有聞知乃今旣無見知安得有聞知通章口气原是如此說者謂重見知信矣然此書之防本爲憂道失其傳而發見前聖之道皆有所傳而後聖之道遂失所傳寧不深可憂乎是一篇立言歸束處又在聞知上大抵見知者各節語次之所重而聞知者則通章脈絡究竟之所重也若專重見知輕看聞知則是推道統所由傳而非憂道失其傳之本防矣

由堯舜至於湯章張侗初曰千古聖人道脈只是一知知便徹天徹地心口不傳而道已傳特就當世異世分个見聞耳其實見知不屬面承聞知不關耳受面承耳受之知有限聖人傳心之知無窮張說是深一層解固是無妨但不可偏主此蓋千聖相傳不泥聞見亦不離聞見四書家訓曰五百餘嵗大槪以常數言卻不重在此只見歷世之逺而以道相接不無待於人耳翼注曰二知字宜防看道統之傳乃心契神授之妙知字卽契字意徐儆曰時說因孟子然而無有乎爾二句遂以爲非有見知者續之於前則聞知者亦無以得之於後似非本防孟子語意只云某是見知某是聞知是論道統一脈相承従來兩項人接續不斷至末節嘆今世若無見知其脈已斷了則後世諒無聞知也其意只是如此非謂聞知者必專借於見知以啟之也徐說是專主以心相傳之意故有此解附翼注曰新說作孟子以聞知自任蓋孟子意指顏曽思等爲見知而已爲聞知旣有彼之見知決無無聞知之理但未顯言耳湖南講曰聞知的人只是單傳見知的人若禹臯陶等少不得有幾个孟子正要自附於顏曽一流

四書講義困勉錄卷三十七

