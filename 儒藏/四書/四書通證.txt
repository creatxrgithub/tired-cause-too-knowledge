

欽定四庫全書

經部八

四書通證總目

四書類

大學章句或問通證一卷

論語集注通證二卷

孟子集注通證二卷

中庸章句或問通證一卷

臣等謹案四書通證六卷元張存中撰存中字徳庸新安人初胡炳文作四書通釋義理而略名物存中因排纂舊說成此書以附其後故名曰四書通證炳文爲之序稱北方杜緱山有語孟旁通平水薛壽之有四書引證皆失之太繁且各有未完存中能刪冗從簡去非取是又曰學者於余之通知四書用意之深於通證知四書用事之審推之可謂至矣今核其書凡引經數典字字必著所出而夏曰瑚商曰璉承包氏之悞者乃置此一條不引禮記以証之蓋不免有所回防不知朱子之學在明聖道之正傳區區訓詁之間不足爲之累亦不必爲之諱也又如三讓引吳越春秋泛及雜說而歷代史事乃置正史而引通鑑亦非根本之學然大槪徴引詳明於人人習讀不察者一一具標出處可省檢閱之煩於學者亦不爲無補也乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

四書通證原序

北方杜緱山有語孟旁通平水薛壽之有四書引證皆失之太繁且其中各有未完防觀者病焉今友人張徳庸精加讐校刪冗而從簡去非而從是又能完其所未完者合而名之曰四書通證以附余通之後學者於余之通知四書用意之深於通證知四書用事之審徳庸此書誠有補云泰定戊辰正月壬辰雲峯老人胡炳文序

欽定四庫全書

四書通證凡例

一四書集注明理用事簡明爲尙至集成而理愈晦矣雲峯胡先生去其晦而取其明則理通矣今箋義出而事益繁矣存中不揆僭越去其繁而從其簡則事亦通矣此二書之所以作也

一旁通杜氏以朱張語孟爲之今只證朱子所引事者其餘皆不復出

一引證薛氏所集與旁通同時如語孟所引者則一而薛氏訓詁太繁又引四書互證四書似此類皆不復出

一標題四書熊氏以旁通增益而已凡旁通未有者今皆參考增附於此

一四書箋義趙氏所輯與旁通標題相類而過於繁冗如集注本自明白者不必引可也今亦參考增附

一凡四書通內已注釋者此不復出如大學序王宮有學及禮樂射禦書數之類取熊氏標題及齊氏六藝說已明白矣其餘詳其所難知略其所易見如旁通引證有遺缺者輒紀一二然所引經子史集則一故不標系某人所紀慮其繁也

一存中指摘先輩深懼不韙然不從簡俾初學之士誇多務靡玩物喪志至不爲心身之求則無益矣校之旁通諸書此三之一爾然猶自以爲繁惟同志之士是正幸甚

四書通證

羣書總目

周易

尙書

毛詩

周禮

儀禮

春秋

大戴禮

禮記

爾雅

左氏傳

公羊傳

谷梁傳

尙書大傳

韓詩外傳

左傳注疏

家語

老子

列子

莊子

楚辭

荀子

賈誼論策

淮南子

抱朴子

揚子

史記

春秋國語

吳越春秋

戰國防

兩漢書

魏志

蜀志

南史

唐書

帝王通歷

資治通鑑

世說

劉向說苑

新序

博雅

黃帝素問

杜少陵詩集

韓昌黎文集

周濓溪文集

邵康節文集

溫公潛虛易

近思錄

正蒙書

道學語錄

宋齊丘化書

陰陽金匱書

四書標題

語孟旁通

四書引證

四書箋義

欽定四庫全書

大學章句或問通證

元張存中撰

章句序

司徒之職典樂之官所由設也

書舜典帝曰契百姓不親五品不遜汝作司徒敬敷五教在寛防命汝典樂敎冑子直而溫寛而栗剛而無虐簡而無傲詩言志歌永言聲依永律和聲八音克諧無相奪倫神人以和防曰於予擊石拊石百獸率舞

周禮地官司徒惟王建國辧方正位體國經野設官分職以爲民極乃立地官司徒使帥其屬而掌邦敎以佐王安擾邦國

記誦詞章之習

禮學記記問之學不足以爲人師【記問謂豫誦雜難雜說至講時爲學者論之此或時師不心解或學者所未能問按近思錄謝顯道云嘗錄古人善行別作一冊明道先生曰是玩物喪志胡安國云謝先生初以記問爲學自負該博對明道舉史書成篇不遺一字明道曰賢卻記得許多可謂玩物喪志謝聞此語汗流浹背及防明道讀史又卻逐行看過謝甚不服後來省悟卻將此事作話頭接引博學之士】

虛無寂滅之敎

通鑑漢驃騎將軍霍去病出隴西過焉【音煙】耆山得休屠王祭天金人顏師古曰今佛像是其遺法也初帝聞西域有神其名曰佛因遣蔡愔等之天竺求其道得書及沙門以來其書大抵以虛無爲宗貴慈悲不殺以爲人死不滅復受形生時所行善惡皆有報應故所貴修錬精神以至爲佛

傳十章

楚書楚語

國語楚語王孫圉聘於晉【圉楚大夫也】定公饗之趙簡子鳴玉以相【趙鞅鳴其佩玉以相禮】問於王孫圉曰楚之白珩猶在乎【珩佩玉之橫者】對曰然簡子曰其爲寶也幾何矣曰未嘗爲寶楚之爲寶者曰觀射父【言以賢爲寶】能作訓辭以行事於諸侯使無以寡君爲口實又有左史倚相能道訓典以敍百物以朝夕獻善敗於寡君使寡君無忘先王之業又能上下說於鬼神順道其欲惡【說媚也】使神無有怨痛於楚國【痛疾也】又有藪曰云夢連徒洲金木竹箭之所生也【楚有云夢藪澤名也連屬也徒洲洲名也】龜珠角齒皮革羽毛所以備賦用以戒不虞者也【龜所以備吉凶珠所以禦火災角所以爲弓齒所以爲弭皮虎豹皮也所以爲茵鞬革犀兕也所以爲甲冑羽烏羽也所以爲旌毛犛牛尾也所以注竿首】所以共幣帛以賔享於諸侯者也【享獻也】若諸侯之好幣具而導之以訓辭有不虞之備而皇神相之寡君其可以免罪於諸侯而國民保焉此楚國之寶也若夫白珩先王之玩也何寶之焉圉聞國之寶六而已明王聖人能議制百物以輔相國家則寶之玉足以庇防嘉谷使無水旱之災則寶之【祭祀之玉】龜足以憲臧否則寶之珠足以禦火災則寶之【水精禦火災】金足以禦兵亂則寶之山林藪澤足以備財用則寶之若夫嘩囂之美楚𨿽蠻夷不能寶也【嘩囂刺簡子鳴玉以相也】

事見檀弓

晉獻公之喪秦穆公使人弔公子重【平聲】耳【獻公殺其世子申生重耳避難出奔是時在狄就弔之】且曰寡人聞之亡國恆於斯得國恆於斯𨿽吾子嚴然在憂服之中喪亦不可久也時亦不可失也孺子其圗之【嚴本作儼喪去聲】以告舅犯【舅犯重耳之舅狐偃也字子犯】舅犯曰孺子其辭焉喪人無寶仁親以爲寶父死之謂何又因以爲利【欲反國求爲後是利父死】而天下其孰能說之孺子其辭焉【說猶解也】公子重耳對客曰君惠弔亡臣重耳身喪父死不得與於哭泣之哀以爲君憂【與音預】父死之謂何或敢有他志以辱君義稽顙而不拜哭而起起而不私【他志謂私也】子顯以致命於穆公穆公曰仁夫公子重耳夫稽顙而不拜則未爲後也故不成拜哭而起則愛父也起而不私則逺利也

喪祭用冰者也

禮喪大記君設大盤造冰焉大夫設夷盤造冰焉士並瓦盤無冰設牀襢笫有枕含一牀襲一牀遷屍於堂又一牀皆有枕席君大夫士一也【造猶納也襢笫袒簀也謂無席如浴時牀也禮自仲春之後屍旣襲旣小斂先納冰盤中乃設牀於其上不施席而遷屍焉秋涼而止士不用冰以瓦爲盤並以盛水耳】

周禮天官淩人掌冰正歲十有二月令斬冰三其淩春始治鑑凡外內饔之膳羞鑑焉凡酒漿之酒醴亦如之祭祀共冰鑑賔客共冰【淩冰室也鑑如甀大口以盛冰置食物酒醴於中以禦熱气防變色失味也甀音縋今大瓦盆屬】大喪共夷盤冰【鄭氏曰夷之言屍也實冰於盤中置之屍牀之下所以寒屍尸之盤曰夷槃牀曰夷牀衾曰夷食移屍曰夷於堂皆依屍而爲言】

或問

經一章

其所以固其肌膚之防筋骸之束

禮禮運故禮義也者人之大端也所以講信修睦而固人肌膚之防筋骸之束也

周子所謂無極之眞二五之精妙合而凝者

太極圗說無極之眞二五之精妙合而凝乾道成男坤道成女二气交感化生萬物萬物生生而變化無窮焉

格者極至之謂如格於文祖之格

書舜典

獘車羸馬亦爲人耳

唐書循吏傳賈惇頤【曹州人】貞觀時數【音朔】歷州刺史資亷絜入朝常盡室行車一乘【去聲】敝甚羸馬繩羈【羸瘦羈鞅以防爲之不用裝飾昭其儉也】

傳二章

周武王踐祚之初受師尙父丹書之戒退而於其幾席觴豆刀劍戶牖莫不銘焉今其遺語尙幸頗見於禮書大戴禮武王踐祚篇武王踐祚三日【踐猶登也祚位也人君登寶位謂之踐祚也】召士大夫而問焉曰惡【平聲】有藏之約而行之萬世可以爲子孫常者乎皆曰未得聞也然後召師尙父而問焉【尙父大公望呂氏詳見孟子離婁上】曰黃帝顓帝之道可得而見與【平聲】師尙父曰在丹書王欲聞之則齊【側皆反下同】矣王齊三日王端冕師尙父亦端冕奉書而入王東面而立尙父西面道書之言曰敬勝怠者吉怠勝敬者滅義勝欲者從欲勝義者凶凡事不彊則枉弗敬則不正枉者滅廢敬者萬世王聞書之言惕若恐懼而爲戒書於席四端爲銘焉銘曰安樂必敬無行可悔一反一側亦不可不志殷監不逺視爾所代幾銘曰皇皇惟敬口口生敬口生垢口戕口鑑銘曰見爾前慮爾後盤銘曰與其溺於人也寧溺於淵溺於淵猶可防也溺於人不可救也楹銘曰毋曰胡殘其禍將然毋曰胡害其禍將大毋曰胡傷其禍將長杖銘曰於乎危亡於忿疐於乎失道於嗜欲於乎相忘於富貴【於乎之於音烏】帶銘曰火滅修容愼戒必共共【並音恭】則壽屨銘曰愼之勞勞則富觴豆銘曰食自杖食自杖戒之驕驕則逸戶銘曰夫名難得而易失無勤弗志而曰我知之乎無勤弗及而曰我知之乎擾阻以泥之若風將至先搖搖𨿽有聖人不能爲謀牖銘曰隨天之時以地之財敬祀皇天敬以先時劍銘曰帶之以爲服動必行徳行徳則興倍徳則崩弓銘曰屈申【與伸同】之義廢之行之無忘息過矛銘曰造矛造矛少間弗忍終身之羞餘一人所聞以戒萬世子孫

傳三章

亦未必不爲尾生白公之爲也

莊子盜跖篇尾生與女子期於梁下【尾生一本作微生與女子相期約於橋梁之下】女子不來水至不去抱梁柱而死【又出抱朴子】左傳哀公十六年楚太子建之遇讒也【楚平王太子名建費無極爲少師不得寵愛於太子故讒譖太子於平王】自城父奔宋【城父今防城城父縣故使太子居之無極言於楚王曰建與伍奢將以方城之外叛自以爲猶宋鄭也王信之使城父司馬奮揚殺太子末至奮揚知大子寃故遣令去太子建棄城父而出奔宋】又辟華氏之亂於鄭【宋華氏向氏爲亂建辟而奔鄭】鄭人甚善之又適晉與晉人謀襲鄭乃求復焉鄭人復之如初晉人使諜於子木【子木卽太子建晉人使諜伺之】請行而期焉子木暴虐於其私邑邑人訴之鄭人省之得晉諜焉遂殺子木其子曰勝在吳子西欲召之【楚令尹子西卽公子申】葉【音攝】公曰【卽葉公子髙沈諸梁也】吾聞勝也詐而亂無乃害乎子西曰吾聞勝也信而勇不爲不利捨諸邊竟【音境】使衛藩焉葉公曰周仁之謂信率義之謂勇吾聞勝也好復言【言之所許必欲復行之不顧道理】而求死士殆有私乎復言非信也期死非勇也子必悔之弗從召之使處吳竟爲白公【白楚邑楚邑宰皆僭稱公】請伐鄭子西曰楚未節也【言楚國新復政今猶未得節制】不然吾不忘也他日又請許之未起師晉人伐鄭楚救之與之盟勝曰鄭人在此讎不逺矣勝自厲劍子期之子平見之曰王孫何自厲也曰勝以直聞不告女【音汝】庸爲直乎將以殺爾父平以告子西子西曰勝如卵余翼而長之楚國第【且楚國用士之次第】我死令尹司馬非勝而誰勝聞之曰令尹之狂也得死乃非我子西不悛勝謂石乞【石乞勝之徒黨】曰王與二卿士皆五百人當之則可矣乞曰不可得也曰【白公曰】市南有熊宜僚者若得之可以當五百人矣乃從白公而見之與之言說告之故辭承之以劍不動勝曰不爲【去聲】利諂不爲威惕不泄人言以求媚者去之吳人伐愼白公敗之請以戰備獻【白公請以與吳戰之所得鎧仗兵器皆出而獻之欲因以作亂】許之遂作亂秋七月殺子西子期於朝而刼惠王

傳五章

所謂思曰睿睿作聖董子所謂彊勉學問則聞見博而智益明

書洪範二五事一曰貌二曰言三曰視四曰聽五曰思貌曰防言曰從視曰明聽曰聰思曰睿防作肅從作乂明作哲聰作謀睿作聖【思而作睿則無所不通而成聖】

西漢董仲舒傳【廣川人也】仲舒以賢良對策曰彊【上聲】勉學問則聞見博而智益明彊勉行道則徳日起而大有功此皆可使還至而立有效者也

文言所謂學聚問辧

易乾卦君子學以聚之問以辧之寛以居之仁以行之【學聚問辧進徳事也寛居仁行居業事也】

劉子所謂天地之中【劉子周頃王季子定王弟】

左傳成公十三年劉康公成肅公防晉侯伐秦【劉成食采之邑名康肅皆諡】成子受脤【市軫反】於社【成子卽成肅公脤宜社之肉也盛以脤器故曰脤】不敬劉子曰吾聞之民受天地之中以生所謂命也是以有動作禮義威儀之則【則法也】以定命也能者養之以福不能者敗以取禍

程子所謂天然自有之中

近思錄伊川曰凡物有本末不可分本末爲兩段事灑掃應對是其然也必有所以然楊子拔一毛不爲墨子又摩頂放踵爲之此皆是不得中至如子莫執中欲執此二者之中不知怎麼執得識得則事事物物上皆天然有个中在那上不待人安排也安排著則不中矣

張子所謂萬物之一原

正蒙書誠明篇性者萬物之一原非有我之得私也惟大人爲能盡其道

邵子所謂道之形體者

文集性者道之形體也道妙而無形性則仁義禮智具而體著矣

欲藏形匿景

莊子漁父篇人有畏影惡【去聲】迹而去之走者舉足愈數【音朔】而迹愈多走愈疾而影不離身自以爲尙遲疾走不休絕力而死不知處陰以休影處靜以息迹愚亦甚矣

速貧速朽之論【詳見滕文公上】

樂毅所謂慊於志

史記列傳樂毅遺燕恵王書略曰【毅先祖樂羊爲魏文侯將後爲靈壽人】自五伯已來功未有及先王者也先王以爲慊於志

漢書所謂嗛栗姬

西漢外戚傳景帝立齊栗姬男爲太子而王夫人男爲膠東王長公主嫖有女欲與太子爲妃栗姬妬而景帝諸美人皆因長公主見得貴幸栗姬日怨謝長公主不許長公主欲與王夫人王夫人許之防薄皇后廢長公主日譖栗姬短景帝嘗屬諸姬子曰吾百歲後善視之栗姬怒不肯應言不遜景帝心銜之而未發也長公主日譽王夫人男之美帝亦自賢之又耳曩者夢日符計未有所定王夫人知嗛栗姬又陰使人趣大臣立栗姬爲皇后大行奏事文曰子以母貴母以子貴今太子母號宜爲皇后帝怒曰是乃所當言耶遂案誅大行而廢太子爲臨江王栗姬愈恚【於避反】不得見以憂死卒立王夫人爲皇后男爲太子

仰面貪防鳥回頭錯應人

唐杜少陵漫成詩

傳九章

漢之光武亦賢君也一旦以無罪黜其妻【云云】

後漢郅【音質】惲【音蘊】傳【惲字君章汝南西平人爲太子侍講再遷長沙太守】郭皇后廢【後光武之後也諱聖通眞定槖人以寵衰數懷怨懟上怒建武十七年十月廢爲中山王太后立貴人陰氏爲皇后詔曰異常之事非國休福不得上壽稱慶】惲乃言於帝曰臣聞夫婦之好父不能得之於子況臣能得之於君乎是臣所不敢言𨿽然願陛下念其可否之計無令天下有議社稷而已帝曰惲善恕已量主知我必不有所左右而輕天下也

所謂絜之百圍

莊子人間世篇匠石之齊至於曲轅見櫟社樹其大蔽牛絜之百圍

賈子所謂度長絜大

過秦論【賈子名誼洛陽人漢文帝時官至博士】試使山東之國與陳涉度【音鐸】長絜大比權量力則不可同年而語矣

趙由之爲守則易尉而爲尉則陵守

史記酷吏傳周陽由者其父趙兼以淮南王舅【兼厲王母弟也】父侯周陽故因姓周陽氏由以宗家任爲郎【按與國家有外戚因屬比於宗室故曰宗家也】事孝文及景帝景帝時由爲郡守武帝卽位吏治尙循謹甚然由居二千石中最爲暴酷驕恣所愛者撓法活之所憎者曲法誅滅之所居郡必夷其豪爲守視都尉如令爲都尉必陵太守奪之治與汲黯俱爲忮司馬安之文惡俱在二千石列同車未嘗敢均茵伏【均等也茵車伏慿軾也】由後爲河東都尉時與其守勝屠公爭權相告言罪【勝屠卽申屠也】勝屠公當抵罪義不受刑自殺而由棄市自寧成周陽由之後事益多民巧法大抵吏之治類多成由等矣

傳十章

王肅事上而好人佞已

魏志王肅傳肅太和中拜散騎常侍【肅朗之子字子雍東海郡人】史評曰劉實以爲肅方事上而好下佞已此一反也

洪範八政食貨爲先

書洪範三八政一曰食【謂務農重谷之政也】二曰貨【謂阜通貨財之政】三曰祀四曰司空五曰司徒六曰司冦七曰賔八曰師

後世頭防箕斂

西漢陳余傳秦爲亂政外內騷動百姓罷【音疲】敝頭防箕斂以供軍費【秦法吏到民家計人頭數出粟以箕斂之爲軍需之資】財匱力盡

商紂以自焚而起鉅橋鹿臺之財

史記紂使師涓作新滛聲北裏之舞靡靡之樂厚賦稅以實鹿臺之財而盈鉅橋之粟益收狗馬奇物充仞宮室益廣沙丘苑臺多取野獸蜚鳥置其中慢於鬼神大最樂戲於沙丘【徐廣曰最一作聚】以酒爲池縣肉爲林爲長夜之飲百姓怨望而諸侯有畔者周武王於是遂率諸侯伐紂紂亦發兵距之牧野甲子曰紂兵敗紂走入登鹿臺衣其寶玉衣赴火而死周武王遂斬紂頭縣之白旗

書武成乃反商政政由舊釋箕子囚封比干墓式商容閭散鹿臺之財發鉅橋之粟大賚於四海而萬姓悅服

徳宗以出走而丰瓊林大盈之積

唐書陸贄傳【贄字敬輿蘇州嘉興人事徳宗官中書侍郎中書門下平章事贈兵部尙書諡曰宣】始帝播遷府藏委棄【帝徳宗也諱適代宗長子朱泚反帝出走在外】至是天下貢奉稍至乃於行在夾廡署瓊林大盈二庫別藏貢物防諌以爲瓊林大盈於古無傳今師旅方殷瘡痛呻吟之聲未息遽以珍貢私別庫恐羣下有所觖望【不滿所望】請悉出以賜有功給軍賞瓌怪纎麗無得以供帝悟卽撤其署

公儀子拔園葵去織婦

史記列傳公儀休者魯博士也以髙第爲魯相【休卽公儀子也】食茹而美拔其園葵而棄之【食其菜曰茹謂食祿者不得與下民爭利】見其家織布好而疾出其家婦燔其機【燔焚也】云欲令農夫工女安所讎其貨乎【讎售也】

董子因有與之齒者去其角傅之翼者兩其足之諭西漢董仲舒傳仲舒以賢良對策曰夫天亦有所分【去聲】予【上聲】予之齒者去其角【言天生萬物賦予有分定謂牛無上齒則有角其餘無角者則有上齒】傅其翼者兩其足【傅讀曰附附著也言鳥不四足】是所受大者不得取小也古之所予祿者不食於力不動於末【末謂工商之業也】是亦受大者不得取小與天同意者也

猶有用桑羊孔僅宇文融楊愼矜陳京裴延齡之徒以敗其國

桑羊【洛陽賈人之子漢武帝時爲治粟都尉領大農盡管天下鹽鐵作平凖之法令逺方各以其物如異時商賈所轉販者爲賦而相灌輸置平凖於京師都受天下委輸大農諸官盡籠天下之貨物貴卽賣之賤則買之欲使富商大賈無所牟大利又請令吏得入粟補官及罪人贖罪於是賜爵左庶長是時小旱上令官求雨卜式言曰縣官當食租衣稅而已今羊令吏坐市列肆販物求利烹羊乃雨後爲禦史大夫昭帝朝與燕王旦謀反坐誅並宗族悉誅之】

孔僅【漢武帝朝爲大農丞領鹽鐵事南陽大冶致生累千金後爲大農令同桑羊稍置均輸以通貨物白金稍賤民不寶用竟廢之於是禁郡國無鑄錢専令上林三官鑄錢令天下非三官錢不得行】宇文融【京兆萬年人隋平昌公防裔孫辧給多詐唐宗朝爲富平主簿由監察禦史陳便宜請校天下籍取匿戶羨田佐用度宗除爲覆田勸農使鉤檢帳符得僞勲亡丁甚眾擢兵部員外郎兼侍禦史括正州縣丘畝招徠戶口而分業之又兼租地安輯戶口使於是諸道收沒戶八十萬田亦稱是歲終羨錢數百萬緡帝悅引拜禦史中丞廣置使額以侈上心百姓怨恐有司劾融交不逞作威福其息受賕饋狼藉乃貶融平樂尉歲餘司農發融在汴州給隠官息錢巨萬給事中馮紹烈深文推證詔流於嵓州道廣州惶恐而卒】

楊愼矜【隋齊正暕曽孫唐宗朝爲禦史知雜事議輸物有汗傷責州縣償所直轉輕賫入京師自此天下調發始煩後拔禦史中丞以蓄讖緯妖言賜死】

陳京【字慶復陳宜都王叔明五世孫事唐徳宗帝討李希烈財用闕京爲給事中與戶部侍郎趙贊請稅民屋架籍賈人貲力以率貸之內怨外忿後以事罷爲祕書少監卒】

裴延齡【河中河東人唐徳宗朝爲司農少卿領度支不善財計乃廣鉤距取宿姦老吏與謀以固帝幸因建言左藏天下歲入不貲耗登不可校請列別捨以檢盈虛於是以天下宿負八萬緡析爲負庫抽貫三百萬緡爲賸庫樣物三十萬緡爲季庫帛以素出以色入者爲月庫帝皆可之然天下負皆窮人償入無期抽貫與給皆盡樣物與帛固有籍又請以京兆苗錢市艸千萬俾民輸諸苑延齡資苛刻又劫於利専剝下附上肆騁譎怪時人側目屬疾臥第載度攴官物輸之家無敢言死人語以相安惟帝悼不已冊贈太子太傅上柱國諡曰繆】

大學章句或問通證

欽定四庫全書

論語集注通證卷上

元張存中撰

序說

周禮牛人讀爲樴義與杙同【樴音特又余式之式二反杙余式反】

地官司徒上牛人掌養國之公牛以待國之政令凡祭祀共其享牛求牛以授職人而芻之【享牛前祭一日之牛也求牛禱於鬼神祈求福之牛也職讀爲樴樴謂之杙可以系牛樴人者謂牧人充人與芻牲之芻牛人擇於公牛之中而以授養之】

魯世家以此以上皆爲十二年事

史記十二年使子路毀三桓城收其甲兵孟氏不肯墮城【墮毀也隳同】伐之不克而止季桓子受齊女樂孔子去

史記以論語歸與之嘆爲在此時

孔子世家季康子於是使使召冉求冉求將行孔子曰魯人召求非小用之將大用之也是日孔子曰歸乎歸乎吾黨之小子狂簡斐然成章吾不知所以裁之

史記云書社地七百里

孔子世家孔子使子貢至楚楚昭王興師迎孔子然後得免昭王將以書社地七百里封孔子【索隱曰古者二十五家爲裏裏則各立社則書社者書其社之人名於籍蓋以七百里書社之人封孔子也故冉求云𨿽累千社而夫子不利是也饒氏曰書社猶今人所謂書防也蓋卿大夫所當得底地謂之采地如這个卻是君之所特與故謂之書社地言以此養其徒也便如齊王欲中國授孟子室養弟子以萬鐘相似】

弟子顏子最賢蚤死後惟曽子得傳孔子之道

史記仲尼弟子列傳顏回者魯人也字子淵少孔子三十歳年二十九發盡白蚤死【按家語亦云年二十九而發白三十二早死孔子曰自吾有回門人日益以徳行著名孔子稱其仁焉】孔子哭之慟曰自吾有回門人益親

家語弟子解曽參南武城人字子與【史記字子與】少孔子四十六歳志存孝道故孔子因之以作孝經【史記云孔子以爲能通孝道故授之業作孝經】

韓文原道惟孟子師子思子思之學出於曽子自孔子沒獨孟子之傳得其宗【詳見孟子序說】

學而篇

學而時習章

坐如屍立如齊【側皆反】

曲禮上坐如屍【視貌正】立如齊【磬耳聽】

不見是而無悶

乾卦文言

道千乘之國章

節以制度不傷財不害民

節卦彖辭

禮之用章

禮勝則離樂勝則流

禮樂記樂勝則流禮勝則離合情飾貌者禮樂之事也

富而好禮章

安處善樂循理

董仲舒策孔子曰天地之性人爲貴明於天性知自貴於物知自貴於物然後知仁義知仁義然後重禮節重禮節然後安處善安處善然後樂循理樂循理然後謂之君子

子貢貨殖

家語子貢家富累千金好販與時轉貨【買賤賣貴以殖其貨】爲政篇

爲政以徳章

北極天之樞也

晉天文志天體如鳥卵天包地外地居其中猶卵之裹黃天半覆地上半在地下見隱各一百八十二度彊北極出地上三十六度南極入地下亦三十六度嵩髙正當天之中極南五十五度當嵩髙之上南北極持其兩端天與日月星辰皆斜而回轉【熊氏曰北極當地上常見不隱經星隨天左旋日月五緯右轉更疊隱見皆若環繞而歸向之也】

詩三百章

魯頌駉篇之辭

卒章駉駉牡馬在坰之野薄言駉者有駰【音因】有騢【音遐】有驔【音簟】有魚以車袪袪【起居反】思無邪思馬斯䢐

經禮三百曲禮三千亦可以一言蔽之曰毋不敬禮噐禮有大有小有顯有微大者不可損小者不可益顯者不可揜微者不可大也故經禮三百曲禮三千其致一也【經禮儀禮也如士諸侯冠禮之類此是大節有三百條曲禮禮記也如冠禮始加再加三加坐如尸之類此是小目有三千餘條】曲禮上毋不敬【毋者禁止之辭敬者主一無適之謂言毋得不敬也此一句乃禮書綱領也】

吾十有五章

聲爲律身爲度

史記夏紀禹爲人敏給克勤其徳不違其仁可親其言可信聲爲律身爲度

色難章

孝子之有深愛者【六云】

禮祭義

子奚不爲政章

孔子不仕故或人疑其不爲政也

史記孔子世家定公立五年魯自大夫以下皆僭離於正道故孔子不仕退而修詩書禮樂弟子彌眾至自逺方莫不受業焉

子張問十世章

三統謂夏正建寅爲人統商正建丑爲地統周正建子爲天統

前漢律曆志天統之正始於子半日萌色赤地統受之於丑初日肇化而黃至醜半日芽化而白人統受之於寅初曰孽成而黒至寅半曰生成而靑

禮檀弓夏后氏尙黒殷人尙白周人尙赤【防曰夏正物之始生其色尙黒以寅爲朔殷正物之芽其色尙白以雞鳴爲朔周正其色尙赤以夜半爲朔鄭康成以爲自古皆攺正朔孔安國曰湯承堯舜禪代之後革命朔制是湯始攺朔】

八佾篇

季氏八佾舞於庭章

天子八諸侯六大夫四士二

左傳隱公五年九月考仲子之宮將萬焉公問羽數於眾【音終】仲對曰天子用八諸侯用六大夫用四士二夫【平聲】舞所以節八音而行八風故自八以下公從之【杜預曰人如佾數服虔曰每佾八人】

林放問禮之本章

禮始諸飲食故污尊而抔飲

禮運夫禮之初始諸飲食其燔黍捭【音擘】豚污【音蛙】尊而抔【步侯反】飲蕢【苦怪反】桴而土鼓猶若可以致其敬於鬼神【古未有釡甑釋米捭肉加於燒石之上而食之耳污尊鑿地爲尊也抔飲丰掬之也蕢讀爲由堛也謂搏土爲桴也土鼓築土爲鼓也】

徑情而直行

禮檀弓下子遊曰禮有微情者【節哭踴】有以故興物者【棄絰之制】有直情而徑行者戎狄之道也【哭踴無節衣服無制】

季氏旅於泰山章

禮諸侯祭封內山川

王制天子祭天地諸侯祭社稷大夫祭五祀天子祭天下名山大川五嶽視三公四瀆視諸侯【視者視其牲噐之數】諸侯祭名山大川之在其地者【魯人祭泰山晉人祭河是也】

巧笑倩兮章

考工記曰繪畫之事後素功

周禮冬官考工記上畫繢之事靑與赤謂之文赤與白謂之章白與黒謂之黼黒與靑謂之黻五采備謂之繡凡畫繢之事後素功

甘受和白受采忠信之人可以學禮

禮禮噐君子曰甘受和白受采忠信之人可以學禮苟無忠信之人則禮不虛道【道猶行也】

禘自旣灌而往者章

禘王者之大祭也

禮喪服小記王者禘其祖之所自出以其祖配之【禘大祭也始祖感天神靈而生祭天則以祖配之】

大傳禮不王不禘王者禘其祖之所自出以其祖配之

成王以周公有大勲勞賜魯重祭

禮明堂位昔殷紂亂天下脯鬼侯以饗諸侯【以人肉爲薦羞惡之甚也】是以周公相武王以伐紂武王崩成王幼弱周公踐天子之位以治天下六年朝諸侯於明堂制禮作樂頒度量而天下大服【度謂丈尺量謂豆區斗斛筐筥】七年致政於成王成王以周公爲有勲勞於天下是以封周公於曲阜地方七百里革車千乘【曲阜魯地革車兵車也】命魯公世世祀周公以天子之禮樂

祭統昔者周公有勲勞於天下周公旣沒成王康王追念周公之所以勲勞者而欲尊魯故賜之以重祭外祭則郊社是也內祭則大嘗禘是也夫大嘗禘升歌淸廟下而管象朱幹玉戚以舞大武八佾以舞大夏此天子之樂也康周公故以賜魯也

夫子嘗曰我欲觀夏道又曰我欲觀周道

禮禮運孔子曰我欲觀夏道是故之杞而不足徴也吾得夏時焉【得夏四時之書也其書存者有夏小正】我欲觀殷道是故之宋而不足徴也吾得坤乾焉【得殷陰陽之書也其書存者有歸藏】坤乾之義夏時之等吾以是觀之孔子曰嗚呼哀哉我觀周道幽厲傷之吾捨魯何適矣魯之郊禘非禮也周公其衰矣

祭如在章

七日戒三日齊必見所祭者

禮坊記子云七日戒三日齊【側皆反】承一人焉【戒謂散齊也承猶事也】

祭義致齊於內散齊於外齊之日思其居處思其笑語思其志意思其所樂思其所嗜齊三日乃見其所爲齊者【致齊思此五者也散齊七日不禦不樂不弔其見所爲齊者思之熟也所嗜素所欲飲食也春秋傳曰屈到耆芰】祭之日僾【音愛】然必有見乎其位周還【音旋】出戶肅然必有聞乎其容聲出戶而聽愾【音慨】然必有聞乎其嘆息之聲

寧媚於竈章

竈五祀之一

禮月令孟春之月其祀戶祭先脾孟夏之月其祀竈祭先肺中央土其祀中霤祭先心孟秋之月其祀門祭先肝孟冬之月其祀行祭先腎

子入大廟章

魯周公廟

公羊傳文公十三年周公稱大廟魯公稱世室羣公稱宮周公何以稱大廟於魯封魯以爲周公也周公拜乎前魯公拜乎後【始受封時拜於文王廟也】曰生以養周公死以爲周公主

射不主皮章

記曰武王克商

樂記武王克殷反商濟河而西散軍而郊射【散軍則不廢農事郊射則不忘武備射宮在郊故曰郊射】左射貍首右射騶虞而貫革之射息也【貫革者射穿甲革所以主皮也以樂爲節則無事乎貫革矣】

子貢欲去告朔之餼羊章

季冬頒來歳十二月之朔

周禮春官大史正歳年以序事頒之於官府及都鄙頒告朔於邦國【天子頒朔於諸侯諸侯藏之祖廟至朔朝於廟告而受行之鄭司農云頒讀爲班班布也以十二月朔布告天下諸侯】

特羊告廟

禮玉藻天子端而朝日於東門之外聽朔於南門之外閏月則闔門左扉立於其中【端當爲冕字之誤也凡聽朔必以特牲告其帝及神配以文王武王防曰天子告朔以特牛諸侯告朔以羊其朝享各依四時常禮故用太牢】

魯自文公始不視朔

春秋文公六年閏月不告月猶朝於廟左傳閏月不告朔非禮也閏以正時時以作事事以厚生生民之道於是乎在矣不告閏朔棄時政也何以爲民公羊文公十六年夏五月公四不視朔公曷爲四不視朔公有疾也何言乎公有疾不視朔自是公無疾不視朔然則曷爲不言公有疾不視朔有疾猶可言也無疾不可言也

管仲之噐小哉章

三歸臺名事見說苑

劉向說苑善說篇齊桓公立仲父致大夫曰善吾者入門而右不善吾者入門而左有中門而立者桓公問焉對曰管子之知可與謀天下其彊可與取天下君恃其信乎內政委焉外事斷焉民而歸之是亦可奪也桓公曰善乃謂管仲政則卒歸於子矣政之所不及惟子是匡管仲故築三歸之臺以自傷於民【仲乃乙娶三姓而備九女故築三歸之臺觀以處之是自傷於民力也】

揚雄所謂大噐

揚子先知篇或曰齊得夷吾而霸仲尼曰小噐請問大噐大噐其猶規矩準繩乎先自治而後治人之謂大噐【規矩先自方圓然後能使物方圎準繩先自平直然後能使物平直此之謂大噐管子不知禮豈足以爲大噐哉】

桓公內嬖六人

左傳僖公十七年齊侯之夫人三王姬徐嬴蔡姬皆無子齊侯好內【內女色也】多內寵內嬖如夫人者六人長衞姬生武孟【有衞姬二故長少別之武孟卽公子無虧】少衞姬生惠公【恵公卽公子元】鄭姬生孝公【孝公卽公子昭】葛嬴生昭公【昭公卽公子潘】密姬生懿公【懿公卽公子商】宋華子生公子雍【宋華氏子姓之女生公子雍】

何患於喪乎章

喪欲速貧【見滕文公上】

裏仁篇

觀過斯知仁矣章

後漢吳祐謂掾以親故受污辱之名

吳祐傳【祐字季英陳畱長垣人】順帝時以光祿四行遷膠東侯相【四行謂惇厚質朴遜讓節儉也】祐政惟仁簡以身率物吏人懷而不欺嗇夫孫性私賦民錢市衣以進其父【嗇夫小吏也執役之賤職者姓孫名性爲嗇夫私斂民錢五百市買單衣以進與父】父得而怒曰有君如是何忍欺促歸伏罪【促廹性令往祐所出受私賦之罪】性慙懼詣閣持衣自首【性慙恧恐懼遵父命持單衣詣祐閣下伏罪出首】祐屛【音丙】左右問其故性具談父言祐曰掾以親故受污穢之名所謂觀過斯知仁矣使歸謝父還以衣遺【去聲】之【使性歸家謝父教命仍以所市衣違其父憐其孝也】

無適也章

春秋傳曰吾誰適從

左傳僖公五年晉侯使士蒍【音委】爲【去聲】二公子築蒲與屈士蒍退而賦曰狐裘厖【音防】茸【音戎以狐腋爲裘貴者之裘也厖茸亂貌言貴者之多】一國三公【蒲屈大都耦國故獻公與二公子鼎立爲三公】吾誰適從【言城不堅則爲公子所訴堅之則爲固仇不忠無以事君故不知所適從】

事父母幾諫章

與內則之言相表裏

禮內則父母有過下气怡色柔聲以諫諫若不入起敬起孝說【音恱】則復諫不說與其得罪於鄕黨州閭寜孰諫父母怒不說而撻之流血不敢疾怨起敬起孝公冶篇

孟武伯問子路仁乎章

謂悉索【音色】敝賦是也

左傳襄公八年鄭乃及楚平使王子伯駢告於晉曰君命敝邑修而車賦【修治而汝賦兵也】儆而師徒【儆戒師旅徒眾也】以討亂略蔡人不從敝邑之人不敢寜處悉索敝賦【索盡也悉盡敝邑之兵賦】以討於蔡獲司馬燮獻於邢丘

襄公三十一年十月子產相鄭伯如晉子產使盡壊其館之垣而納車馬焉士文伯讓之對曰以敝邑褊【必淺反】小介於大國【介間也】誅求無時【誅責也】是以不敢寧居悉索敝賦以來防時事

孔文子何以謂之文也章

孔文子使太叔疾出其妻而妻之

左傳哀公十一年冬衞太叔疾出奔宋【太叔疾卽太叔齊】初疾娶於宋子朝【子朝宋人衞大夫】其娣嬖子朝出孔文子使疾出其妻【出宋朝之女】而妻之疾使侍人誘其初妻之娣寘於犂【犂衞邑】而爲之一宮如二妻文子怒欲攻之仲尼止之遂奪其妻【孔文子遂奪其女不嫁太叔疾】或淫於外州外州人奪之軒以獻【外州人奪太叔疾之軒車以獻於君】恥是二者【太叔疾以奪妻奪軒二事爲恥】故出衞人立遺【遺疾之弟】使室孔姞【其一反孔姞卽孔文子之女疾之妻也使太叔遺室之】孔文子之將攻太叔也訪於仲尼仲尼曰胡簋之事【胡簋禮噐名夏曰胡周曰簋】則嘗學之矣甲兵之事未之聞也退命駕而行

諡法有以勤學好問爲文非經天緯地之文

史記諡法解惟周公太公嗣王業建功於牧野終將葬乃制諡遂敍諡法諡者行之迹號者功之表【古者有大功則賜之善號以爲稱也】車服者位之章也是以大行受大名細行受細名行出於己名生於人【名謂號諡】經緯天地文【經緯天地相錯而成如織之成文也】道徳博聞文勤學好問文慈惠愛民文湣民惠禮文錫民爵位文【公叔文子之文錫民爵位之文順理而成章之謂】

子產有君子之道四焉章

如都鄙有章上下有服

左傳襄公三十年鄭子皮授子產政子產使都鄙有章上下有服田有封洫廬井有伍大人之忠儉者從而與之泰侈者因而斃之從政一年輿人誦之曰取我衣冠而褚之【褚畜也奢侈者畏法故畜藏】取我田疇而伍之孰殺子產吾其與之及三年又誦之曰我有子弟子產誨之我有田疇子產殖之【殖生也】子產而死誰其嗣之【嗣續也】

臧文仲章

不仁者三不知者三是也

左傳文公三年秋八月丁卯大事於太廟躋僖公逆祀也【僖是閔兄不得爲父子嘗爲臣位應在下令居閔上故曰逆祀】仲尼曰臧文仲其不仁者三不知者三下展禽【展禽栁下惠也文仲知桞下惠之賢而使在下位不與立於朝也非己欲立而立人之道】廢六關【塞關陽關之屬凡六關所以禁絕來逰而廢之】妾織蒲【以蒲爲席是與民爭利也】三不仁也作虛噐【謂居蔡之室而山節藻棁也有其噐無其位故曰虛】縱逆祀【聽夏父弗忌躋僖公】祀爰居三不知也【按家語顏回篇曰置六關王肅云六關關名魯本無此關文仲置之以稅行客故爲不仁傳曰廢六關未知孰是姑並錄之】

臧文仲居蔡章

祀爰居之義

國語魯語海鳥曰爰居【海鳥似鳯大如馬駒一名雜縣海有大風冬暖之災來辟之】止於魯東門之外三日【魯國東門外棲止凡三日】臧文仲使國人祭之【文仲以爲神命人祭之非國典也難以爲仁且智】

令尹子文三仕爲令尹章

子文姓鬭名谷於莵

左傳宣公四年秋七月戊戌楚子與若敖氏戰於臯滸【音虎臯滸楚地】遂滅若敖氏【越椒戰敗而死莊王遂滅其族】初若敖娶於防【音云又作鄖若敖楚之入世祖娶防國之女】生鬭伯比若敖卒從其母畜【音蓄】於防淫於防子之女【伯比私淫於防子之女】生子文焉防夫人使棄諸夢【音防又如字】中【防女之母夫人知之使棄所生之子於夢澤之中】虎乳之防子田見之懼而歸夫人以告【言其女私通伯比所生】遂使收之楚人謂乳谷【奴口反】謂虎於莵【音烏徒】故命之曰鬭谷於莵以其女妻【去聲】伯比實爲令尹子文【鬭氏始自子文爲令尹】

崔子弒齊君

春秋襄公二十五年夏五月乙亥齊崔杼弒其君光左傳齊棠公之妻東郭偃之姊也【棠公齊棠邑大夫】東郭偃臣崔武子棠公死偃禦武子以弔焉見棠姜而美之遂取之莊公通焉驟如崔氏以崔子之冠賜人侍者曰不可公曰不爲崔子其無冠乎【言𨿽不爲崔子猶自應有冠】崔子因是又以其間【去聲】伐晉也【間晉之難而伐之】曰晉必將報欲弒公以說於晉而不獲間公鞭侍人賈舉而又近之乃爲崔子間公【伺公間隙】五月莒子朝子齊甲戌饗諸北郭崔子稱疾不視事【欲使公來】乙亥公問崔子【問疾】遂從姜氏姜入於室與崔子自側戶出公拊楹而歌【歌以命姜】侍人賈舉止眾從者而入閉門甲興公登臺而請弗許請盟弗許請自刃於廟弗許皆曰君之臣杼疾病不能聽命近於公宮【謂崔子宮近公宮或淫者詐稱公】陪臣幹【胡旦反】掫【將侯反】有淫者不知二命【幹掫行夜言行夜得淫人受崔子命討之不知他命夜戒有所擊也】公逾墻又射之中股反隊【與墜同】遂弒之

子文之相楚所謀者無非僭王猾夏之事

左傳莊公三十年楚殺令尹子元以鬭谷於莵爲令尹僖公二十三年楚成得臣伐陳取焦夷子文以爲功使子玉爲令尹【子文爲令尹凡二十八年杜氏曰按莊公三十年楚成王立九年矣僖公二十三年卽成王之三十六年也楚自武王三十七年僭稱王魯桓公之八年也武王五十一年卒子文王立文王十三年卒子堵敖立堵敖五年卒弟成王立僖公元年楚成王之十四年也楚伐鄭鄭卽齊故也五年楚鬭谷於莵滅六年楚子圍許許男靣縛衘璧乃釋之十二年楚人滅黃十五年楚人伐隨二十年隨以漢東諸侯叛楚楚鬭谷於莵帥師伐隨取成而還二十一年宋人爲鹿上之盟以求諸侯於楚楚人許之諸侯防宋公於盂楚執宋公以伐宋已而釋之二十二年楚人伐宋宋公及楚人戰於宋師敗績公傷股明年宋襄公死二十三年楚師伐陳討其貳於宋也此僭王猾夏之事也】

又不數歳而復反於齊焉

左傳襄公二十七年宋向戍欲弭諸侯之兵以爲名【欲獲息民之名】如晉告趙孟晉人許之如楚楚亦許之如齊齊人難之陳文子曰晉楚許之我焉得已且人曰弭兵而我弗許則固擕吾民矣將焉用之齊人許之【杜氏曰按襄公二十五年崔杼弒齊君是時陳文子出奔二十六年不經見至二十七年文子有弭兵之說則文子自出奔復反於齊凡二年】

三思而後行章

使晉而求遭喪之禮以行

左傳文公六年秋季文子將聘於晉使求遭喪之禮以行其人曰將焉【音煙】用之文子曰備豫不虞古之善教也求而無之實難過求何害【過求不用何害於事此所謂季文子三思而後行也】

宣公簒立文子不能討反爲使齊而納賂焉

左傳文公十八年二月公薨文公二妃敬嬴生宣公敬嬴嬖而私事襄仲宣公長而屬諸襄仲襄仲欲立之叔仲不可【叔仲惠伯】仲見於齊侯而請之齊侯新立而欲親魯許之冬十月仲殺惡及視而立宣公【惡太子視其母弟殺視不書賤之也】宣公元年夏季文子如齊納賂以請防【宣公簒立未列於防故以賂請之】會於平州【平州齊地在太山牟縣西】以定公位【簒立者諸侯旣與之防則不得討臣子殺之與弒君同故公與齊防而位定】

寗武子其知可及也其愚不可及也章

成公無道至於失國而武子周旋其間盡心竭力不避艱險

左傳僖公二十八年衞侯聞楚師敗【楚成王與晉文公戰於城濮衛地也楚師敗績衞成公聞之】懼出奔楚【初晉侯將伐曹假道於衞衞弗許晉伐衞衞侯請盟晉人弗許衞侯欲與楚國人不欲故出其君以說於晉衞侯聞楚敗出居襄牛之地以避晉而遂奔楚】遂適陳使元咺奉叔武以受盟【元咺衞大夫叔武衞侯弟奉叔武使攝君事以受盟於踐土】癸亥王子虎盟諸侯於王庭或訴元咺於衞侯曰立叔武矣其子角從公公使殺之咺不廢命奉夷叔以入守【音狩夷叔卽武叔】六月晉人復衞侯寗武子與衞人盟於宛濮【寗武子寗兪也時從衞侯在外故與衞人盟於宛濮之地】曰【載書曰】天禍衞國君臣不協以及此憂也今天誘其衷使皆降心以相從也不有居者誰守社稷不有行者誰捍牧圉不協之故用昭乞盟於爾大神以誘天衷自今日以往旣盟之後行者無保其力居者無懼其罪有渝此盟以相及也明神先君是糾是殛國人聞此盟也而後不貳衞侯先期入寗子先【寗武子患公之欲速故先入欲安諭國人】長牂【音賍】守門以爲使【去聲】也與之乘【去聲】而入【長牂與寗子共載而入國】公子歂【市專也】犬華【去聲】仲前驅【衞侯遂驅掩寗子未備二子並衞大夫】叔武將沐聞君至喜捉發走出前驅射而殺之公知其無罪也枕【去聲】之股而哭之歂犬走出公使殺之元咺出奔晉冬防於溫討不服也衞侯與元咺訟寗武子爲輔鍼【音鉗】莊子爲坐【坐獄爲主】士榮爲大士【大士治獄官也周禮命夫命婦不躬坐獄訟元咺又不宜與君對坐故使鍼莊子爲坐又使衞之忠臣及其獄官質正元咺傳曰王叔之宰與伯輿之大夫坐獄於王庭各不身親蓋今勘吏有罪先驗吏卒之義】衞侯不勝【三子辭屈故不勝】殺士榮刖【音月】鍼莊子謂寗兪忠而免之執衞侯歸之於京師寘諸深室寗子職納槖【音托】饘【音旃】焉【寗兪以君在幽隘故親以衣食爲己職槖衣囊饘糜也言其忠至所慮者深】元咺歸於衞【衞侯旣執故元咺得歸於衞】立公子瑕【瑕衞公子適也元咺立之以爲君】僖公三十年夏晉侯使醫衍酖【音鴆】衞侯【衍醫名晉文實怨衞侯欲殺之而罪不及死故使醫因治疾而加酖毒】寗兪貨醫【寗武子視衞侯衣食得知其謀乃以貨賄納賂於醫】使薄其酖不死公爲【去聲】之請【魯僖公與衞同好故爲之請】納玉於王與晉侯皆十瑴【與玨同二玉相合曰瑴襄王與晉侯皆玉十玨】王許之【襄王許之】秋乃釋衞侯【論語記寗武子此其愚不可及也杜氏曰按左氏僖公二十五年衞文公卒子成公立僖二十六年卽衞成公元年也經稱公防衞寗速盟於向速寗莊子則莊子逮事成公矣至僖公二十八年傳稱寗武子與衞人盟於宛濮名兪速子卽成公卽位之三年也以此考之寗莊子當死於成公二年左右而子兪爲大夫則武子未嘗事文公而集注謂武子仕衞當文公成公之時與此少異】

盍各言爾志章

易曰勞而不伐是也

系辭上子曰勞而不伐有功而不徳厚之至也

伯夷叔齊孤竹君之二子【見下泰伯篇】

雍也篇

雍也可使南面章

莊周所稱子桑戶者

莊子大宗師篇子桑戶孟子反子琴張三人相與友

伯子不衣冠而處夫子譏其欲同人道於牛馬

劉向說苑修文篇孔子見子桑伯子【伯子魯人子桑戶也】子桑伯子不衣冠而處弟子曰夫子何爲見此人乎曰其質美而無文吾欲說而文之【說音稅下同】孔子去子桑伯子門人不說曰何爲見孔子乎曰其質美而文繁吾欲說而去其文故曰文質修者謂之君子有質而無文謂之易野【易簡易野鄙野也】子桑伯子易野欲同人道於牛馬故仲弓曰大簡

哀公問弟子孰爲好學章

若舜之誅四凶

書舜典流共工【窮奇】於幽州放驩兜【渾惇】於崇山竄三苗【饕餮】於三危殛鯀【檮杌】於羽山四罪而天下咸服

伯牛有疾章

禮病者居北牖下君視之則遷於南牖下

喪大記疾病外內皆埽君大夫徹縣【音】士去琴瑟寢東首於北牖下【防曰病者𨿽恆在北牖下若君來視之時則暫時移向南牖下東首令君得南面而視之】

子遊爲武城宰章

如飲射讀法之類

周禮地官黨正春秋祭禜【音榮五百家爲一黨其正於春秋二時禜祭日月星辰水旱之類】國索鬼神而祭祀【歳十二月大蠟之時索鬼神萬物而】則以禮屬民而飲酒於序【祭之序學名合聚其黨之民而行鄕飲】以正齒位壹命齒於鄕裏【之禮於序一命爲下士以】再命齒於父族【年與眾賔相次再命爲中士則以年與族人相次而】三命而不齒【眾賔不敢與之齒矣三命爲上士則𨿽父族亦不得】

鄕大夫以鄕射之禮五物詢眾庶【而齒焉故席於尊東物猶事也謀於眾庶復求賢能】一曰和【養於鄕學】二曰容【以補所興】三曰主皮【之缺發而】四曰和容【中節動皆合】五曰興舞【禮不失正】州長春秋以禮防民而射於州序【鵠容體】

州長各掌其州之教治政令之法【比於和節比於樂解同上有教則有治政令則】正月之吉各屬【所以輔教】其州之民而讀法【治者法則其條目也音祝下同屬猶合也】

黨正四時之孟月吉日則屬民而讀邦法【聚合其州之民讀教法而示之如】族師各掌其族之戒令政事【州長之禮三月在州三時在黨百家爲族戒以勅】月吉則屬民而讀邦法【其怠忽令所以輔戒而政事則次之屬民讀法州】閭胥各掌其閭之徵令【長以正月黨正以孟月族師則每】以歳時各數其閭之眾寡辧其施捨旣比【必二反】則讀法【旣比人數之後則讀法以戒數之】

孟之反不伐章

事在哀公十一年

左傳哀公十一年齊國書髙無防【與丕同】帥師伐我孟孺子泄帥右師【孺子孟懿子之子武伯彘也】冉求帥左師師及齊師戰於郊右師奔齊人從之【逐右師】孟之側後入以爲殿【之側孟氏族也字反】抽矢策其馬曰馬不進也

子見南子章

孔子至衞南子請見

史記孔子世家孔子適衞靈公夫人有南子者使人謂孔子曰四方之君子不辱欲與寡君爲弟兄者必見寡小君寡小君願見孔子辭謝不得已而見之夫人在絺帷中孔子入門北面稽首夫人自帷中再拜環佩玉聲璆然孔子曰吾鄕【音向】爲弗見見之禮答焉子路不說【音恱】孔子矢之曰子所不【浮九反】者天厭之天厭之居衞月餘靈公與夫人同車宦者雍渠參乘出使孔子爲次乘招揺市過之【招揺翺翔也】孔子曰吾未見好【去聲下同】徳如好色者也於是醜之去衞

有見其小君之禮

春秋莊公二十四年八月丁丑夫人姜氏入戊寅大夫宗婦覿用幣【哀姜齊襄公之女也宗婦同姓大夫之婦禮小君至大夫執贄以見明臣子之道莊公欲奢誇夫人故使大夫宗婦同贄俱見】

如雲所不與崔慶者之類

左傳襄公二十五年齊崔杼【名】弒莊公立景公而相之慶封爲左相盟國人於大【音太】宮曰所不與崔慶者晏子仰天嘆曰嬰所不惟忠於君利社稷是與有如上帝乃防【盟書云所不與崔慶者有如上帝讀書未終晏子抄答易其辭因自歃】述而篇

述而不作章

老彭商賢大夫見大戴禮

虞徳篇有商老彭之語【薛氏曰老彭殷賢大夫卽莊子所謂彭祖也名鏗堯臣封於彭城歷虞夏至商年七百歳故以久壽見世本雲姓籛名鏗在商爲守藏史在周爲柱下史年八百歳】

自行束脩以上章

相見必執贄以爲禮

禮曲禮下凡摯天子鬯諸侯圭卿羔大夫雁士雉庶人之摯匹【音木】童子委摯而退【摯之言至也童子委摯而退不與成人爲禮也匹鶩也】野外軍中無摯以纓拾矢可也【纓馬繁纓也拾爲射韝】婦人之摯椇榛脯修棗栗

子之所愼章

齊之爲言齊也

禮祭統及時將祭君子乃齊齊【側皆反】之爲言齊【如字下同】也齊不齊以致齊者也

子在齊聞韶章

史記三月上有學之二字

孔子世家魯亂孔子適齊爲髙昭子家臣欲以通乎景公與齊大師語樂聞韶音學之三月不知肉味齊人稱之

夫子爲衞君乎章

伯夷叔齊遜國而逃諫伐而餓

史記伯夷叔齊傳伯夷叔齊孤竹君之二子也【索隱曰孤竹君是殷湯所封相傳至夷齊之父名初字子朝伯夷名元字公信叔齊名致字公逹夷齊諡也伯仲又其長少之字也地理誌孤竹城在遼西今支縣應劭云蓋伯夷之國君姓墨胎氏正義曰姓防氏括地誌云孤竹古城在盧龍縣南十二里殷時諸侯孤竹國也】武王載木主號爲文王東伐紂伯夷叔齊叩馬而諫曰父死不葬爰及干戈可謂孝乎以臣弒君可謂仁乎左右欲兵之【兵殺之也】太公曰【武王田子渭得呂尙父謂曰吾太公望子久矣號曰太公望】此義人也扶而去之武王已平殷亂天下宗周而伯夷叔齊恥之義不食周粟【謂不食周祿也】隱於首陽山【首陽山卽雷首山之陽在河東府河東縣南】采薇而食之遂餓而死

加我數年章

史記作假我數年若是我於易則彬彬矣

孔子世家孔子晚而喜易序彖系象說卦文言讀易韋編三絕曰假我數年若是我於易則彬彬矣

不知老之將至云爾章

俛焉曰有孳孳而不知年數之不足

禮表記小雅曰髙山仰止景行行止子曰詩之好仁如此鄕道而行中道而廢忘身之老也不知年數之不足也俛焉日有孳孳斃而後已

陳司敗問昭公知禮乎章

不娶同姓謂吳孟子者

禮坊記取【去聲】妻不取同姓以厚別也【厚猶逺也】故買妾不知其姓則卜之以此坊民魯春秋猶去夫人之姓曰吳其死曰孟子卒【魯昭公娶於吳吳亦姬姓故諱曰吳孟子者假托以爲子姓也】

子路請禱章

士喪禮疾病行禱五祀

儀禮士喪禮記士處適寢寢東首於北牖下有疾病者齊【音劑憂也正情性也適寢者不齊不居其室】養者皆齊徹琴瑟疾病外內皆埽徹防衣加新衣禦者四人皆坐持體【爲不能自轉側禦者今時侍從之人】男女攺服屬纊以俟絕气【纊今之新緜易揺動置口鼻之上以爲候】男子不絕於婦人之手婦人不絕於男子之手乃行禱於五祀【謂門戶竈行中霤盡孝子之情五祀博言之士二祀曰門曰行】乃卒

泰伯篇

泰伯其可謂至徳也已矣章

泰伯不從事見春秋傳

吳越春秋古公三子【古公周大王之本號也後乃尊爲大王名亶父公劉九世孫也有三子】長曰太伯次曰仲雍一名虞仲【仲雍字孰哉】少曰季歷季歷娶大任【列女傳曰大姜有臺氏之女大任摯任氏之中女王季之妃文王之母也】生子昌有聖瑞【尙書帝命驗云季秋之月甲子赤爵禦丹書入於鄷止於昌戶其書云敬勝怠者吉怠勝敬者滅義勝欲者從欲勝義者凶凡事不彊則不枉不敬則不正枉者廢滅敬者萬世以仁得之以仁守之其量百世以不仁得之以仁守之其量十世以不仁得之不仁守之不及其世此蓋聖瑞】古公知昌聖欲傳國以及昌【意欲傳國於季歷以及於昌】曰興王業者其在昌乎因名曰季歷太伯仲雍望風知指【言二子知其意】曰歷者適也知古公欲以國及昌古公病二人托名采藥於衡山【太伯仲雍托與大王采藥治病於衡山而讓國】遂之荊蠻【荊者楚之舊號以州而言曰荊蠻者閱地南夷之名也正義曰太伯奔吳所居城在蘇州北五十里常州無錫縣界梅裏村其城及冡兄存而云亡荊蠻者楚滅越其地屬楚秦滅楚其地屬秦秦諱楚故曰荊故通號吳越之地爲荊及北人史加云蠻勢之然也】斷髮文身【俗常在水中故斷其發文其身以象龍子故不見傷害】爲夷狄之服示不可用古公卒太伯仲雍歸赴喪畢還荊蠻國民而君事之自號爲勾吳【吳言勾者夷之發聲猶言於越耳吳名始於太伯明以前未有吳號地在越楚之界故稱荊蠻也】吳人或問何像爲勾吳太伯曰吾以伯長居國絕嗣者也其當有封者吳仲也故自號勾吳非其方乎荊蠻義之從而歸之者千有餘家共立以爲勾吳數年之間民人殷富遭殷之末世衰中國侯王數用兵恐及於荊蠻故太伯起城周三里二百步外郭三百餘里在西北隅名曰故吳人民皆耕田其中古公病將卒令季歷讓國於太伯而三讓不受故云太伯三以天下讓

左傳僖公五年宮之奇曰太伯虞仲太王之昭也太伯不從是以不嗣【杜預曰不從父命俱讓適吳仲雍支子別封西吳虞公其後也】

曽子有疾章

君子曰終小人曰死

禮檀弓上君子曰終小人曰死吾今日其庶幾乎

父母全而生之子全而歸之

禮祭義樂正子春下堂而傷其足數月不出猶有憂色門弟子曰夫子之足瘳矣數月不出猶有憂色何也樂正子春曰善如爾之問也善如爾之問也吾聞諸曽子曽子聞諸夫子曰天之所生地之所養無人爲大父母全而生之子全而歸之可謂孝矣不虧其體不辱其身可謂全矣故君子頃步而弗敢忘孝也今予忘孝之道予是以有憂色也【頃當爲跬聲之誤也大蘃反】

立於禮章

固人肌膚之防筋骸之束【見大學或問】

民可使由之章

朝四暮三之術

列子黃帝篇宋有狙公者【善養猿猴之人故號曰狙公】愛狙養之成羣能解狙之意狙亦得公之心損其家口充狙之欲俄而匱焉將限其食恐眾狙之不馴於己也先誑之曰與若芧【芧栗也一云橡子也芋音序】朝三而暮四足乎眾狙皆起而怒俄而曰與若芧朝四而暮三足乎眾狙皆伏而喜物之以能鄙相籠皆猶此也

子罕篇

拜下禮也章

臣與君行禮當拜於堂下

儀禮燕禮爲君燕卿大夫之禮公坐取大夫所酳觶興以酬賔降西階下再拜稽首公命小臣辭賔升成拜【升成拜復再拜稽首也】

子畏於匡章

陽虎曽暴於匡

史記孔子世家孔子去衞將適陳過匡顏刻爲僕以其策指之曰昔吾入此由彼缺也匡人聞之以爲魯之陽虎陽虎嘗暴匡人匡人於是遂止孔子孔子狀類陽虎拘焉五曰顏淵後子曰吾以汝爲死矣顏淵曰子在回何敢死匡人拘孔子益急弟子懼孔子曰文王旣沒文不在玆乎天之將喪斯文也後死者不得與於斯文也天之未喪斯文也匡人其如子何孔子使從者爲寗武子臣於衞然後得去【索隱曰家語子路彈劍而歌孔子和之曲三終匡人解圍而去今此取論語文王旣沒之文及從者臣寗武子然後得去蓋夫子再厄匡人或說辭以解圍或彈劍而釋難今此合論語家語之文以爲一事故彼此文交互耳】

太宰問於子貢曰章

太宰官名或吳或宋

史記孔子世家孔子自楚反乎衞是歳也孔子年六十三而魯哀公六年也其明年吳與魯防繪徴百牢太宰嚭召季康子康子使子貢往然後得已

宋世家殤公立以孔父嘉爲司馬華督爲太宰至平公以向帶爲太宰魚府爲少宰【杜氏曰按春秋之時以太宰名官者惟吳宋與魯耳吳有太宰嚭宋有太宰華督事殤公其後九世至平公乃以向帶爲太宰平公卽位之歳距孔子過宋歷二公八十餘年其間或廢或不𨿽未可知然左氏及史記亦不復載不可考也況孔子過宋時遭桓司馬之厄遂微服而去豈復有問子貢者歟疑此太宰卽吳嚭也吳與魯防繒嚭召季康子康子使子貢往焉則此當是吳太宰而亦當在此年也魯自公子鞏請於隱公欲殺桓以求太宰其後不復見】

欲罷不能章

非所謂窈冥昬黙

莊子在宥篇黃帝曰敢問治身柰何而可以長久廣成子蹷【音厥】然而起曰善哉問乎來吾語【去聲】女至道至道之精窈窈【烏了反】冥冥至道之極昬昬黙黙無視無聽抱神以靜

且子與其死於臣之手也章

曽子將死起而易簀曰吾得正而斃焉斯已矣

禮檀弓曽子寢疾病【疾重曰病】樂正子春坐於牀下【子春曽子弟子】曽元曽申坐於足【元申曽子之子】童子隅坐而執燭童子曰華而晥【華板反華畫也晥明貌】大夫之簀與【平聲下同】子春曰止曽子聞之瞿【音句】然曰呼【瞿然驚貌呼虛憊之聲】曰華而晥大夫之簀與曽子曰然斯季孫之賜也我未之能易也元起易簀曽元曰夫子之病革矣【革急也】不可以變【變變動】幸而至於旦請敬易之曽子曰爾之愛我也不如彼君子之愛人也以徳細人之愛人也以姑息吾何求哉吾得正而斃焉斯已矣【斃僕也】舉扶而易之反席未安而沒

子欲居九夷章

東方之夷有九種

後漢東夷傳夷有九種【竹書紀年曰後芬卽位三年九夷來禦也】曰畎夷於夷方夷黃夷白夷赤夷夷風夷陽夷【竹書紀年曰後池二十一年命畎夷赤夷夷風夷陽夷後相卽位二年徵黃戾七年於夷來賔後少康卽位方夷來賔也】一曰東夷九類莵樂浪髙驪蒲飾鳬吏索豕東屠倭人天鄙

吾未見好徳如好色者也章

史記孔子居衞靈公與夫人同車【見前子見南子下】

後生可畏章

曽子曰五十而不以善聞則不聞矣

修身篇曽子曰年三十四十之間而無藝則無藝矣五十而不以善聞則不聞矣七十而未壞𨿽有後過亦可以免矣

衣敝緼袍章

袍衣有著者也【著音貯】

禮玉藻纊【音曠】爲繭緼爲袍【衣有著之異名也纊謂今之新綿也緼謂今纊及舊絮也】襌【音丹】爲防【音烱有衣裳而無裏】帛爲褶【有表裏而無著】

未可與權章

易九卦終於巽以行權

系辭下履以和行謙以制禮復以自知恆以一徳損以逺害益以興利困以寡怨井以辧義巽以行權鄕黨篇

朝與下大夫言章

王制諸侯上大夫卿下大夫五人

禮王制王者之制祿爵公侯伯子男凡五等諸侯之上大夫卿下大夫上士中士下士凡五等天子三公九卿二十七大夫八十一元士【此夏制也明堂位曰夏后氏之官百舉成數也】大國三卿皆命於天子下大夫五人上士二十七人次國三卿二卿命於天子一卿命於其君下大夫五人上士二十七人小國二卿皆命於其君下大夫五人上士二十七人

揖所與立章

上公九命

周禮春官大宗伯以九儀之命正邦國之位【毎命異儀貴賤之位乃正春秋傳曰名位不同禮亦異數】壹命受職【始見命爲正吏謂列國之士於子男爲大夫王之下士亦一命受職治職事】再命受服【受服受祭衣服爲上士此受冕之服列國之大夫再命於子男爲卿卿大夫自冕而下如孤之服王之中士亦再命則爵弁服】三命受位【受下大夫之位此列國之卿始有列位於王爲王之臣也王之上士亦三命】四命受噐【受祭噐爲上大夫此公之孤始得有祭噐者也禮運曰大夫具官祭噐不假聲樂皆具非禮也王之下大夫亦四命】五命賜則【則者法也地未成國之名王之下大夫四命出封加一等五命賜之以方百里二百里之地者方三百里以上爲成國王莽時以二十五城爲則方五十里合今俗說子男之地獨劉子駿等識古有此制焉】六命賜官【子男入爲卿治一官也此王六命之卿賜官者使得自置其臣治家邑】七命賜國【王之卿六命出封加一等者出就侯伯之國】八命作牧【謂侯伯有功徳者加命得專徵伐於諸侯一州之牧王之三公亦八命】九命作伯【上公有功徳者加命爲二伯得徵五侯九命者長諸侯爲方伯】

擯用命數之半

周禮秋官司宼大行人以九儀辧諸侯之命等諸臣之爵以同邦國之禮而待其賔客【九儀謂命者五公侯伯子男也爵者四孤卿大夫士也】上公之禮執桓圭九寸冕服九立早介九人禮九牢擯者五人諸侯之禮執信圭七寸冕服七章介七人禮七牢擯者四人諸伯執躬圭其他皆如諸侯之禮諸子執谷璧五寸冕服五章介五人禮五牢擯者三人諸男執蒲璧其他皆如諸子之禮

又擯相之容

周禮司儀掌九儀之賔客擯相之禮以詔儀容辭令揖讓之節【出接賔曰擯入贊禮曰相以詔者以禮告王】

入公門章

人君寧立之處

禮曲禮下天子當依而立諸侯北面而見天子曰覲天子當寧而立諸公東面諸侯西面曰朝【當依而立者依狀如屏風以絳爲質髙八尺東西當戶牖之間綉爲斧文也亦曰斧依爾雅曰門屏之間謂之寧】

兩手摳衣使去地尺

禮曲禮上兩手摳衣去齊尺

气容肅也

禮玉藻君子之容舒遲見所尊者齊【音咨】遫【音速謙恭貌也遫謂蹙蹙也】足容重手容恭目容端口容止聲容靜頭容直气容肅【似不息也】立容徳色容莊

執圭鞠躬如也章

諸侯命圭

周禮冬官考工記鎭圭尺有二寸天子守之命圭九寸謂之桓圭公守之命圭七寸謂之信圭侯守之命圭七寸謂之躬圭伯守之【命圭者王所命之圭也朝覲執焉居則守之子守谷璧男守蒲璧不言之者闕耳】

使大夫執以通信

禮郊特牲朝覲大夫之私覿非禮也大夫執圭而使所以申信也【其君親來其臣不敢私見於主國君以君命聘則有私見】不敢私覿所以致敬也

執輕如不克

禮曲禮下凡執主噐執輕如不克

舉前曳踵

禮玉藻執玉舉前曳踵蹜蹜如也【踵謂足後跟也謂曳足跟行不離地也】

旣聘而享用圭璧有庭實又曰發气滿容

儀禮聘禮公受享幣擯者出請【擯謂主國之君所使出接賔客者也擯出請賔不必賔事之有無】賔裼【禓者免上衣見禓衣】奉束帛加璧享擯者入告出許【許受之】庭實【工庭中所陳設之物下文皮幣馬是也工庭門屏之內】皮則攝之毛在內內攝之入設也【皮虎豹之皮攝之者右手並執前足左手並執後足毛在內不欲文之豫見也內攝之者兩手相向也入設亦參分庭一在南言則者或以馬也凡君於臣臣於君麋鹿皮可也】記及享發气焉盈容【發气舍气也】眾介北面蹌【七羊反】焉【眾介者士也蹌容貌舒揚也】

君子不以紺緅飾章

詩所謂蒙彼縐絺是也

君子偕老瑳兮瑳兮其之展也防彼縐絺是袣袢也

玉不去身

禮曲禮下君無故玉不去身

觽礪之屬

禮內則子事父母雞初鳴咸盥潄櫛縰笄緫拂髦冠緌纓端韠紳搢笏左右佩用左佩紛帨刀礪小觽金燧【紛帨拭物之巾也刀礪小刀及厲礱也小觽解小結也觽貌如錐以象骨爲之金燧可取火於日】右佩玦捍管遰【音滯】大觽木燧【捍謂拾也言可以捍也管筆彄也遰刀韠也木燧鉆火也】偪【偪行滕】屨著綦【綦屨系也】

食不厭精章

禮少儀牛與羊魚之腥聶【直渉反】而切之爲膾【聶之爲言防也先藿葉切之復報切之則成膾】麋鹿爲菹野豕爲軒皆聶而不切【軒音獻菹類也】

五穀不成果實未熟之類

禮王制五穀不時果實未熟不粥於市【物未成不利人】木不中伐不粥於市【伐之非時不中用周禮仲冬斬陽木仲夏斬陰木】禽獸魚鼈不中殺不粥於市【殺之非時不中用月令季冬始漁周禮春獻龞蜃】

漢陸續之母切肉未嘗不方

後漢陸續傳【續字智初防稽吳人也】續詣洛陽詔獄【漢明帝時楚王英謀反連及太守尹興及續時爲尹興椽故坐就獄】續被掠考肌肉消爛終無異辭續母逺至京師覘候消息獄事持急無緣與續相聞【覘醜亷反】母但作饋食付門卒以進之續𨿽見考苦毒而辭色慷慨未嘗易容惟對食悲泣不能自勝【得食知母至悲泣不能自勝】使者怪而問其故續曰母來不得相見故泣耳使者大怒以爲獄門吏卒通傳意气召將案之【使者欲召守獄門吏案問之】續曰因食餉羮識母自調和故知來耳非人告也使者問何以知母所作乎續曰母嘗截肉未嘗不方斷蔥以寸爲度是以知之使者問諸謁捨【謁捨所謂停主人之舍也】續母果來於是陰嘉之上書說續行狀帝卽赦興等事還裏禁錮終身續以老病卒

用醬各有所宜

禮內則濡豚包苦實蓼濡雞醢醬實蓼濡魚卵醬實蓼濡鼈醢醬實蓼【凡濡爲烹之以汁和也苦苦荼也用以包豚殺其气卵讀爲鯤鯤魚子】腵【丁亂反】修蚳【直其反】醢【腵修捶脯施姜桂也蚳蚍蜉子也】脯羹兔醢麋膚魚醢魚膾芥醬麋腥醢醬

酒以爲人合懽

禮樂記先王因爲酒禮壹獻之禮賔主百拜終日飲酒而不得醉焉此先王之所以備酒禍也【一獻士飲酒之禮百拜以諭多】故酒食者所以懽合也

肺爲气主

素問五藏生成篇諸脈者皆屬於目諸髓者皆屬於腦諸筋者皆屬於節諸血者皆屬於心諸气者皆屬於肺【肺藏主气故也】

六十杖於鄕

禮王制五十杖於家六十杖於鄕七十杖於國八十杖於朝九十者天子欲有問焉則就其室以珍從鄕飲酒之禮六十者坐五十者立侍以聽政役所以明尊長也六十者三豆七十者四豆八十者五豆九十者六豆所以明養老也【愚謂朱子獨引六十杖於鄕不曰七十八十九十者省文也言六十則七十以上者可知蓋六十杖於鄕而於鄕字切言於國於朝則於鄕不必言也杖於家者則未可杖於鄕故立侍以聽政役此見集注釋之精也】

周禮方相氏掌之

夏官方相氏【方相猶言放想可畏怖之貌防熊皮黃金四目衣朱裳執戈揚盾可畏怖也】帥【與同】率百隸【同】而時難【音難帥領百之人而歳除難】以索室敺疫【以索室中疫鬼而驅遣之月令季冬命國儺索搜也】

君賜食章

或餕余故不以薦

禮曲禮上餕余不祭父不祭子夫不祭妻【履齊孫氏曰所謂餕餘者食物之餘𨿽妻子皆卑而父與夫亦不以食餘之物而祭之嫌其黷也然則非食物之餘焉有不祭者乎】

周禮王日一舉膳夫授祭品嘗食

天官膳夫掌王之食飲膳羞以養王及後世子【食飯也飲酒漿也膳牲肉也羞有滋味者凡養之具大略有四】王曰一舉鼎十有二物皆有爼【殺牲盛饌曰舉王一日舉以朝食也後與王同庖鼎十有二牢鼎九陪鼎三謂物牢鼎之實亦九爼】以樂侑食膳夫授祭品嘗食王乃食【侑猶勸也祭謂刌肺賚也禮飲食必祭示有所先品者毎物皆嘗之道尊者也刌寸本反】卒食以樂徹於造

人惟萬物之靈而王者之所天也

前漢酈食【音異】其【音基陳畱髙陽人事髙祖】曰王者以民爲天而民以食爲天【天者人資而生者也王資民力而生不可忽也食得之則生弗得則死故民以食爲天】

獻民數於王王拜受之

周禮秋官司民掌登萬民之數自生齒以上皆書於版辧其國中與其都鄙及其郊野異其男女歲登下其死生【登上也男八月女七月而生齒版今戶籍也下猶去也每歲更著生去死】及三年大比以萬民之數詔司宼司宼及孟冬祀司民之日獻其數於王王拜受之登於天府

若有疾風迅雷甚雨則必變𨿽夜必興衣服冠而坐禮玉藻君子之居恆當戶【鄕明】寢恆東首【首生气也】若有疾風迅雷甚雨則必變𨿽夜必興衣服冠而坐【敬天之怒】

顧不過轂

禮曲禮車上不廣欬不妄指立視五嶲【立平視也嶲猶規也謂輪轉之度】式視馬尾顧不過轂【轂車轂也若轉頭不得過轂過轂則掩後人私也】

色斯舉矣章

嗅當作狊古閴反張兩翅也見爾雅

爾雅釋獸湏屬獸曰釁【許靳反獸之自奮迅動作名釁】人曰撟【紀小反人之罷倦頻仲夭撟舒展屈折名撟】魚曰湏【魚之鼓動兩頰若人之欠湏導其气息者名湏】鳥曰狊【鳥之張兩翅狊狊然揺動者名狊此皆气倦體罷所湏若此故題云湏屬也】

論語集注通證卷上﹤經部﹐四書類﹐四書通證__論語集注通證﹥

欽定四庫全書

論語集注通證卷下

元張存中撰先進篇

南容三復白圭章

一日三復此言事見家語

弟子行獨居思仁公言思義其於詩也則一日三復白圭之玷是宮縚之行也孔子信其能仁以爲異士

顏路請子之車章

脫驂以賻之

禮檀弓孔子之衛遇舊館人之喪入而哭之哀出使子貢說【音脫】驂【音參】而賻【音附】之【騑馬曰驂賻助也以馬助喪用也】

門人欲厚葬之章

喪具稱家之有無

禮檀弓子遊問喪具夫子曰稱家之有無子遊曰有無惡乎齊夫子曰有無過禮苟亡矣斂手足形還葬縣【音】棺而封人豈有非之者哉

閔子侍側章

子路卒死於衛孔悝之難

左傳哀公十五年衛孔圉取太子蒯聵之姊生悝【孔圉孔文子也蒯聵姊孔伯娣】太子自戚入適伯姬氏旣食孔伯姬杖戈而先太子與五人介輿豭從之【介被甲輿豭豚欲以盟】迫孔悝於厠彊盟之【孔氏專政故刼孔悝欲令逐輒】遂刼以登臺欒寧聞亂使告季子【季子子路也爲孔氏邑宰】召獲奉衛侯輙來奔季子將入遇子羔將出【子羔衛大夫髙柴孔子弟子將出奔】曰門已閉矣季子曰吾姑至焉子羔曰弗及不踐其難【言政不及已可不須踐其難】季子曰食焉不辟其難子羔遂出子路入及門有使者出乃入曰太子焉用孔悝𨿽殺之必或繼之且曰太子無勇若燔臺半必捨孔叔太子聞之懼下石乞孟黶敵子路【太子蒯瞶黨敵當也】以戈擊之斷纓子路曰君子死冠不免結纓而死

由之瑟章

家語云子路鼔瑟有北鄙殺伐之聲

辯樂解子路鼓瑟孔子聞之謂冉有曰甚矣由之不才也夫先王之制音也奏中聲以爲節流入於南不居於北夫南者生育之鄕北者殺伐之城故君子之音溫柔居中以養生育之气憂愁之感不加於心也暴厲之動不在於體也夫然者乃所謂治安之風也小人之音則不然亢厲防末以象殺伐之气中和之感不載於心溫和之動不存於體夫然者乃所以爲亂之風

柴也愚章

家語記其足不履影啟蟄不殺方長不折避難而行不徑不竇

弟子行髙柴自見孔子出入於戶未嘗越履往來過之足不履影啟蟄不殺方長【上聲】不折執親之喪泣血三年未嘗見齒是髙柴之行也孔子曰柴於親喪則難能也啟蟄不殺則順人道方長不折則恕仁也成湯恭而以恕是以日躋【躋升也】致思蒯瞶之亂季羔逃之走郭門守門者謂季羔曰彼有季羔曰君子不逾又曰彼有竇季羔曰君子不隧【隧従竇出】又曰於此有室季羔乃入焉

億則屢中章

夫子嘗曰賜不幸言而中

左傳定公十五年邾隠公來朝【邾子益】子貢觀焉邾子執玉髙其容仰公受玉卑其容俯【玉朝者之贄】子貢曰以禮觀之二君者皆有死亡焉夫禮死生存亡之體也將左右周旋進退俯仰於是乎取之朝祀喪戎於是乎觀之今正月相朝而皆不度【不合法度】心已亡矣嘉事不體何以能久【嘉事朝禮】髙仰驕也卑俯替也驕近亂替近疾君爲主其先亡乎【爲此年公薨哀七年師宵掠以邾子益來獻於亳社】夏五月壬申公薨仲尼曰賜不幸言而中是使賜多言者也

子畏於匡章

民生於三事之如一

國語晉語欒共【音恭】子曰【欒共子名成謚曰共】民生於三事之如一父生之師教之君食之非父不生非食不長非教不知【非師則無以開示訓誨𨿽生而不知所以俱生之理與禽獸何以異哉】生之族也【族類也謂君之養已師之所以教已與生我之恩同類也】故壹事之惟其所在則致死焉【在父爲父在師爲師在君爲君子畏於匡以顏淵爲死是時顏路尙在此在師爲師也史傳紀忠義凡死於君事者皆不得顧其親蓋移事父之道以事君忠孝無兩全之理此在君爲君也】報生以死報賜以力人之道也

子路使子羔爲費宰章

古者學而後入政

左傳襄公三十一年僑聞學而後入政未聞以政學者也

宗廟之事如防同章

時見曰防眾覜曰同

周禮春官大宗伯春見曰朝夏見曰宗秋見曰覲冬見曰遇時見曰防殷見曰同【此六禮者以諸侯見王爲文六服之內四方以時分來或朝春或宗夏或覲秋或遇冬名殊禮異更遞而徧朝猶朝也欲其來之早宗尊也欲其尊王覲之言勤也欲其勤王之事遇偶也欲其若不期而偶至時見者言無常期諸侯有不順服者王將有徵討之事則旣朝覲王爲壇於國外合諸侯而命事焉春秋傳曰有事而防不協而盟是也殷有眾也十二嵗王如不巡守則六服盡朝朝禮旣畢王亦爲壇合諸侯以命政焉所命之政如王巡守殷見四方四時分來終嵗則徧】時聘曰問殷覜曰視【時聘者亦無常期天子有事乃聘之焉竟外之臣旣非朝嵗不敢瀆爲小禮殷覜謂一服朝之嵗以朝者少諸侯乃使卿以大禮眾聘焉一服朝在元年七年十一年】

防爾何如章

以齒爲序則防當次對

史記仲尼弟子傳仲由字子路卞人也少孔子九嵗曽防字晳與子參皆侍孔子【按史記家語載曽參少孔子四十六嵗則曽防必少孔子二十餘嵗合居其次】冉求字子有仲弓之族也少孔子二十九嵗公西赤字子華魯人少孔子四十二嵗顏淵篇

顏淵問仁章

如事事之事

書說命惟事事乃其有備有備無患

史記曹參傳卿大夫已下吏及賔客見參不事事【不事丞相之事】

人皆有兄弟章

子夏哭子喪明

禮檀弓上子夏喪其子而喪其明

膚受之愬章

如易所謂剝牀以膚切近災者也

剝六四象曰

盍徹乎章

魯自宣公稅畝

春秋宣公十五年初稅畝【公田之法十取其一今又履其千畝復十収其一故哀公曰二吾猶不足遂以爲常故曰初】左傳初稅畝非禮也谷出不過籍【周法民耕百畆公田中畆借民力而治之稅不過此】以丰財也

齊景公問政章

孔子適齊

史記孔子世家孔子年三十五而季平子與郈昭伯以鬭雞故得罪魯昭公昭公率師擊平子平子與孟氏叔孫氏三家共攻昭公昭公師敗奔於齊齊處昭公幹侯其後頃之魯亂孔子適齊爲髙昭子家臣欲以通乎景公景公問政於孔子

陳氏厚施於國

左傳昭公二年晉少姜卒【少姜齊女晉侯嬖妾】三年齊侯使晏嬰請繼室於晉旣成昏晏子受禮叔向從之宴相與語叔向曰齊其何如晏子曰此季世也吾弗知齊其爲陳氏矣【不知其他惟知齊將爲陳氏】公棄其民而歸於陳氏齊舊四量【音亮】豆區【烏侯反】釜鐘四升爲豆各自其四以登於釜【四豆爲區區斗六升四區爲釜釜六斗四升登成也】釜十則鐘【六斛四斗】陳氏三量皆登一焉鐘乃大矣【登加也加一謂加舊量之一也以五升爲豆五豆爲區五區爲釜則區二斗釜八斗鐘八斛釋文舊本以五升爲豆四豆爲區四區爲釜直加豆爲五升而區釜自大故杜云區二斗釜八斗是也本或作五豆爲區五區爲釜者爲加舊豆區爲五亦與杜預注相合非於五升之豆又五五而加也】以家量貸而以公量收之【貸厚而收薄】山木如市弗加於山魚鹽蜃蛤弗加於海【賈如在山海不加貴】民參【七南反】其力二入於公而衣食其一【言公重賦斂】公聚朽蠧而三老凍餒【三老謂上壽中壽下壽皆八十以上不見養遇】國之諸市屨賤踴貴【踴刖足者屨也刖足者多故屨賤無用踴有用故貴】民人疾痛而或燠【於位反】休【虛位反】之【燠休痛念之聲謂陳氏也】其愛之如父母而歸之如流水欲無獲民將焉辟之

二十六年齊侯與晏子坐於路寢公嘆曰羙哉室其誰有此乎【景公自知徳不能久有國故嘆也】晏子曰敢問何謂也公曰吾以爲在徳對曰如君之言其陳氏乎陳氏𨿽無大徳而有施【式豉反】於民豆區釜鐘之數其取之公也薄【謂以公量收】其施之民也厚【謂以私量貸】公厚斂焉陳氏厚施焉民歸之矣詩曰𨿽無徳與女式歌且舞【詩小雅義取𨿽無大徳要有喜悅之心欲歌舞之式用也】陳氏之施民歌舞之矣後世若少惰陳氏而不亡則國其國也己公曰善哉是可若何對曰惟禮可以已之在禮家施不及國民不遷農不移工賈不變【守常業】士不濫【不失職】官不滔【滔慢也】大夫不收公利【不作福】公曰善哉我不能矣吾今而後知禮之可以爲國也

景公又多內嬖而不立太子

左傳哀公五年齊燕姬生子不成而死【燕姬景公夫人不成未冠也】諸子鬻姒之子荼嬖【諸子庶子也鬻姒景公妾荼安孺子】諸大夫恐其爲太子也言於公曰君之齒長矣未有太子若之何公曰二三子間【音閒】於憂虞則有疾疢亦姑謀樂何憂於無君【景公意欲立荼而未發故以此言塞大夫請】公疾使國惠子髙昭子立荼【惠子國夏昭子髙張】寘羣公子於萊【萊齊東鄙邑】秋景公卒冬公子嘉公子駒公子黔奔衛公子鉏公子陽生來奔【皆景公子在萊者】六年八月陳僖子使召公子陽生而立之【是爲悼公】公使朱毛遷孺子於駘不至殺諸野幕之下

啟陳氏弒君篡國之禍

史記田敬仲完世家完五世孫田釐子乞事齊景公爲大夫其收賦稅於民以小斗受之其粟子民以大斗行陰徳於民而景公弗禁由此田氏得齊眾心宗族益彊民思田氏景公太子死後有寵姬曰芮子生子荼景公病命其相國惠子髙昭子以荼爲太子景公卒兩相髙國立荼是爲晏孺子而田乞不悅欲立景公他子陽生陽生素與乞歡晏孺子之立也陽生奔魯田乞鮑牧與大夫以兵入公室攻髙昭子殺之惠子奔莒晏孺子奔魯田乞使人迎陽生至齊遂立陽生於田乞之家是爲悼公乃使人殺孺子荼悼公旣立田乞爲相專齊政四年田乞卒子恆代立是爲田成子鮑牧與齊悼公有隙弒悼公齊人共立其子壬是爲簡公田恆與監止【一作闞】俱爲左右相相簡公田恆心害監止監止幸於簡公權弗能去於是田恆復修釐子之政以大斗出貸以小斗收齊人歌之曰嫗乎采芑歸乎田成子田恆擊殺子我及監止簡公出奔田氏之徒遂殺簡公於徐州恆立簡公之弟驁是爲平公平公卽位田恆爲相田恆言於平公曰徳施人之所欲君其行之刑罰人之所惡臣請行之行之五年齊國之政皆歸田恆田恆於是盡誅鮑晏及公族之彊者而割齊自安平以東至瑯邪自爲封邑封邑大於平公之所食田恆卒子襄子盤代立襄子卒子莊子白代立莊子卒子太公和立田和遷齊康公於海上食一城以奉其先祀康公之十九年田和立爲齊侯列於周室紀元年齊侯太公和立二年卒子桓公午立六年桓公卒子威王因齊立二十六年自稱爲王以令天下

子路無宿諾章

小邾射以句繹奔魯

左傳哀公十四年小邾射【音亦】以句繹【音勾亦】來奔【射小邾大夫句繹地名】曰使季路要我吾無盟矣【子路信誠故欲得與相要誓而不須盟】使子路子路辭季康子使冉有謂之曰千乘之國不信其盟而信子之言子何辱焉對曰魯有事於小邾不敢問故死其城下可也彼不臣而濟其言是義之也由弗能

季康子患盜章

康子奪嫡事見春秋傳

左傳哀公三年秋季孫有疾命正常曰無死【正常桓子之寵臣欲付以後事故勅令勿從已死】南孺子之子男也則以告而立之【南孺子季桓子之妻言若生男告公而立之】女也則肥也可【肥康子也】季孫卒康子卽位旣葬康子在朝【在公朝也】南氏生男正常載以如朝告曰夫子有遺言命其圉臣曰南氏生男則以告於君與大夫而立之今生矣男也敢告遂奔衞康子請退【退辭位也】公使共劉視之【共劉魯大夫】則或殺之矣乃討之【討殺者】召正常正常不反【畏康子也】

子路篇

子適衛冉有僕章

明帝尊師重傅臨雍拜老

東漢禮儀志明帝永平二年三月上始帥羣臣躬養三老五更於辟雍【三老老人知天地人事五更老人知五行更代之事者名三五者取象三辰五星天所因以昭明天下者明帝紀三老謂李躬年耆學明五更謂桓榮授帝尙書也帝帥羣下之臣則奉養之於辟雍天子之學】三老五更皆服都紵大袍單衣皂緣領袖中衣冠進賢【吉緇布冠也又儒者之服也前髙二寸後髙三寸長八寸公侯三梁太傅司空司徒著進賢冠三梁冠黒介幘】扶玉杖【防玉飾之杖】五更亦如之不杖皆齋於太學講堂其日【吉日也】乘輿先到辟雍禮殿禦坐東廂遣使者安車迎三老五更【安車坐乘之車也以蒲裹輪令老者坐而安穏也遣使者以此車迎三老五更就車】天子迎於門屏交禮【報拜也】道自阼階三老升自賔階至階天子揖如禮三老升東面三公設幾九卿正履天子親袒割牲執醤而饋執爵而酳【音潄也】祝鯁在前祝饐在後【老人食多哽咽故置人於前後祝之令其不哽咽也】五更南面三公進供禮亦如之明日皆詣闕謝恩以見禮遇大尊顯故也

唐太宗大召名儒增廣生員

唐書儒學傳貞觀六年詔罷周公祠【初祀周公至此乃罷】更以孔子爲先聖顏氏爲先師盡召天下惇師老徳以爲學官數臨幸觀釋菜命祭酒博士講論經義賜以束帛【太宗幸國子監觀釋奠孔聖之禮命祭酒孔頴逹講孝經賜祭酒以下至諸生髙弟幣帛有差】生能通一經者得署吏廣學捨千二百區諸生員至三千二百自武屯營飛騎皆給博士受經能通一經者聽入貢限四方秀艾挾防負素坌【去聲】集京師文治煟【於貴反】然勃興於是新羅【新羅弁韓苗裔也漢樂浪地橫千里縱三千里東距長人東南日本西自濟南瀕海北髙麗而王居金城環八百里】髙昌【直唐京師西四千里而贏其橫八百里縱五百里凡二十一牧王都交河城漢車師前王廷也】百濟【扶余別種也直唐京師六千里而贏濱海之隅西界越州南倭北髙麗皆逾海乃至東新羅也王居東西二城】吐蕃【本西羌屬蓋百有十五種散處河湟江浪間而性勃窣野南涼禿髮利鹿狐之後】髙麗【本扶余別種也地東跨海距新羅南亦跨海距百濟西北渡遼水與營州接比靺鞨其君居平衮城亦謂長安城漢樂浪郡也去唐京師五千里而贏】等羣酋【慈秋反】長【上聲】並遣子弟入學鼓笥踵堂者凡八千餘人紆侈袂曳方履誾誾秩秩𨿽三代之盛所未聞也

苟有用我者章

蓋爲衞靈公不能用而發【見孟子萬章下】

冉子退朝章

語意與魏徴獻陵之對略相似

唐書魏徴傳【徴字成太宗拜徴特進知門下省事魏州曲城人】文徳皇后旣葬【文徳後卽太宗後也後死而旣葬是爲昭陵】帝卽苑中作層觀以望昭陵引徴同升徴熟視曰臣昏眊不能見帝指視之徴曰此昭陵邪帝曰然徴曰臣以爲陛下望獻陵【獻陵乃太宗之毋陵也】昭陵則臣固見之帝泣爲毀觀【帝感悟徴言之防泣而遂毀其觀】

定公問一言章

如幾如式

詩小雅楚茨如幾【音機】如式【幾期也春秋傳曰易幾而哭是也】

憲問篇

愛之能勿勞乎章

禽犢之愛婦寺之忠

東漢楊彪傳彪子修爲操所殺操見彪問曰公何瘦之甚對曰愧無日防【讀作密低】先見之明猶有懷老牛防【神防反】犢之愛操爲之攺容

詩大雅瞻仰匪教匪誨時維婦寺【刺幽王嬖褒姒任奄人以致亂之詩寺奄人也蓋其言𨿽多而非有教誨之益者是惟婦人與奄人耳】

爲命裨諶艸創之章

鄭國之爲辭命必更此四賢之手而成

左傳襄公三十一年北宮文子相衛襄公以如楚過鄭印段迋【於況反】勞於棐林如聘禮而以勞辭文子入聘【報印段】子羽爲行人馮簡子與子太叔逆客事畢而出言於衞侯曰鄭有禮其數世之福也其無大國之討乎詩云誰能執熱逝不以濯禮之於政如熱之有濯也濯以救熱何患之有【此以上文子辭】子產之從政也擇能而使之馮簡子能斷大事子太叔美秀而文【其貌美其才秀】公孫揮能知四國之爲【知諸侯所欲爲】而辧於其大夫之族姓班位貴賤能否而又善爲辭令裨諶能謀謀於野則獲【得所謀也】謀於邑則否【此才性之敝】鄭國將有諸侯之事子產乃問四國之爲於子羽且使多爲辭令與裨諶乘以適野使謀可否而告馮簡子使斷之事成乃授子太叔使行之以應對賔客是以鮮有敗事北宮文子所謂有禮也

或問子產子曰惠人也章

子產之政不專於寛

左傳昭公二十年鄭子產有疾謂子太叔曰我死子必爲政惟有徳者能以寛服民其次莫如猛夫火烈民望而畏之故鮮死焉水懦弱民狎而翫之【狎輕也】則多死焉故寬難【難以治】疾數月而卒太叔爲政不忍猛而寛鄭國多盜取人於萑【音丸】苻【音蒲】之澤【萑苻澤名於澤中刼人】大叔悔之曰吾早從夫子不及此興徒兵以攻萑苻之盜盡殺之盜少止

子西能遜楚國立昭王而攺紀其政

左傳昭公二十六年楚平王卒令尹子常欲立子西【子西平王之長庶】曰太子壬弱其母非適也【壬昭王也】王子建實聘之子西長而好善立長則順建善則治王順國治可不務乎子西怒曰是亂國而惡君王也【言王子建聘之是彰君王之惡】國有外援不可瀆也【外援秦也瀆慢也】王有適嗣不可亂也敗親速讎【不立壬秦將來討是速召仇也】亂嗣不祥我受其名【受惡名】賂吾以天下吾滋不從也【滋益也】楚國何爲必殺令尹令尹懼乃立昭王

定公六年吳太子終累敗楚舟師【終累闔閭子夫差兄舟師水戰】獲潘子臣小惟子【二子楚舟師之帥】及大夫七人楚國大惕懼亡子期又以陵師敗於繁陽【陵師陸軍】令尹子西喜曰乃今可爲矣【言知懼而後可治】於是乎遷郢於鄀【音若】而攺紀其政以定楚國【傳言楚賴子西以安南人謂陸爲陵】

卒召白公以致禍亂【見大學或問下】

荀卿所謂與之書社三百

荀子仲尼篇齊桓公有天下之大節焉夫孰能亡之【大節謂節義也】倓【徒甘反】然見管仲之能足以托國也是天下之大知也【倓安也安然不疑也】安忘其怒出忘其讎遂立以爲仲父是天下之大決也立爲仲父而貴戚莫之敢妒也與髙國之位而本朝之臣莫之敢惡也與之書社三百而富人莫之敢距也【書社謂社之戶口書於版圗周禮二十五家爲社距敵也言齊之富人莫有敢敵管仲者】貴賤少長莫不秩秩焉從桓公而貴敬之是天下之大節也

臧武仲以防求爲後於魯章

武仲得罪奔邾自邾如防

左傳襄公二十三年孟孫卒公鉏奉羯立之孺子秩奔邾臧孫入哭甚哀多涕出其禦曰孟孫之惡子也而哀如是季孫若死其若之何臧孫曰季孫之愛我疾疢也孟孫之惡我藥石也美疢不如惡石夫石猶生我疢之美其毒滋多孟孫死吾亡無日矣十月孟氏將辟【婢亦反】借【音借】除於臧氏【辟穿藏也於臧氏借人除葬道】臧孫使正夫助之【正夫遂正】除於東門甲從【才用反】已而視之【畏孟氏故従甲士視作者】孟氏告季孫季孫怒命攻臧氏【見其有甲故】臧紇斬鹿門之關以出奔邾【魯南城東門】臧武仲自邾使告臧賈且致大蔡焉【蔡出因號大爲大蔡】曰紇不佞失守宗祧敢告不弔紇之罪不及不祀子以大蔡納請其可賈曰是家之禍也非子之過也賈聞命矣再拜受使爲以納請【賈使爲爲已請】遂自爲也臧孫如防使來告曰紇非能害也知不足也【言使甲從已但慮事淺耳】非敢私請苟守先祀無廢二勲【二勲文仲宣叔】敢不辟邑乃立臧爲臧紇致防而奔齊【與之田邑】

晉文公譎而不正章

然桓公伐楚仗義執言

左傳僖公四年春齊侯以諸侯之師侵蔡蔡潰【齊桓公霸諸侯攘夷狄尊天子蔡自北杏一與中國之防而棄我諸姬甘心黨楚故齊帥諸侯伐楚而先事侵蔡潰蔡者先披楚之黨也】遂伐楚楚子使與師言曰君處北海寡人處南海惟是風馬牛不相及也【牝牡相誘曰風言𨿽馬牛風逸牝牡相誘亦不相及諭齊楚逺不相干也】不虞君之涉吾地也何故管仲對曰昔召康公命我先君大【音太】公曰五侯九伯女實徵之以夾輔周室賜我先君履【履所踐履之界】東至於海西至於河南至於穆陵【索隠曰淮南有故穆陵門是楚之界】北至於無棣【索隠曰無棣在遼西孤竹服防以爲太公受封境界所至不然也蓋言其徵伐所至之域也】爾貢包茅不入【以下皆責楚討罪之辭包裹束也禹貢荊州包匭菁茅蓋取三脊之茅包裹匭匣盛之以貢周】王祭不共【音供】無以縮酒【祭祀必束茅而灌之以酒爲縮酒】寡人是徴【徵亦問也】昭王南徵而不復【昭王周成王孫南巡狩濟漢水舟壊而溺死】寡人是問對曰貢之不入寡君之罪也敢不共給昭王之不復君其問諸水濵【蓋昭王時漢非楚境故楚不服其罪】師進【楚不服罪故復進師】次幹陘【楚語云先君蚡冒之所服陘隰也陘必爲楚之要地故齊以諸侯之師進而據之焉】夏楚子使屈完如師【屈完楚大夫】師退【屈完請盟故退師】次於召陵【次於召陵之地以聽楚成】

文公則伐衛以致楚而陰謀以取勝

左傳僖公二十八年春晉侯將伐曹假道於衞【曹在衛東故也】衞人弗許還自南河濟【従汲郡南渡出衞南而東】侵曹伐衞正月戊申取五鹿【衛地】楚人救衞不克公懼於晉殺子叢以說焉【召子叢而殺之以謝晉說音悅】謂楚人曰不卒戍也晉侯圍曹門焉多死曹人屍諸城上【磔晉死人於城上】晉侯患之聽輿人之謀曰稱舎於墓【輿眾也捨墓爲將發塜】師遷焉曹人凶懼【遷至曹人墓凶凶恐懼聲】因其凶也而攻之三月丙午入曹數之以其不用僖負羈【賢人也】執曹伯分曹衛之田以卑宋人楚子入居於申【申在方城內】使子玉去宋曰無從晉師子玉使宛春告於晉師曰請復衛侯而封曹臣亦釋宋之圍子犯曰子玉無禮哉君取一臣取二【君取一以釋宋圍惠晉侯臣取二復衛曹爲己功】不可失矣【言可伐】先軫曰子與之定人之謂禮楚一言而定三國我一言而亡之我則無禮何以戰乎不許楚言是棄宋也救而棄之謂諸侯何【言將爲諸侯所怪】楚有三施我有三怨怨讎已多將何以戰不如私許復曹衛以攜之【私許二國使告絕於楚而後復之攜離也】執宛春以怒楚旣戰而後圖之公說乃拘宛春於衞且私許復曹衛曹衛告絕於楚子玉怒從晉師己巳晉師陳於莘北【云云】楚師敗績晉師三日館谷【館捨也食楚軍谷三日】

桓公殺公子糾章

春秋傳齊襄公無道

左傳荘公八年齊侯使連稱管至父戍葵丘【二人皆齊大夫戍守也葵丘齊地臨淄縣西有地名葵丘】時而往曰及而代期【音基】戍公問不至【問命也】請代弗許故謀作亂僖公之母弟曰夷仲年生公孫無知有寵於僖公衣服禮秩如適【適太子】襄公絀之二人因之以作亂【二人連稱管至父】十二月遂弒襄公而立無知初襄公立無常【政令無常】鮑叔牙曰君使民慢亂將作矣奉公子小白出奔莒【鮑叔牙小白傅小白僖公庶子】亂作管夷吾召忽奉公子糾來奔【管夷吾召忽皆子糾傅也子糾小白庶兄來不書皆非卿也】九年春雍廩殺無知【雍廩齊大夫】夏公伐齊納子糾桓公自莒先入秋師及齊師戰於幹時我師敗績鮑叔帥師來言曰子糾親也請君討之【鮑叔乘勝而進軍志在生得管仲故托不忍之辭】管召讎也請受而甘心焉【管仲射桓公故曰讎甘心言欲快意戮殺之】乃殺子糾於生竇【魯地】召忽死之管仲請囚鮑叔受之及堂阜而稅【他活反】之【堂阜齊地東筦防陰縣西北有夷吾亭或曰鮑叔解夷吾縛於此因以爲名】歸而以告曰管夷吾治於髙傒【音奚髙傒齊卿髙敬仲也言管仲治理政事之才多於敬仲】使相可也公從之

九春秋傳作糾

左傳僖公二十六年齊孝公伐我北鄙公使展喜犒師曰昔周公太公股肱周室夾輔成王成王勞之而賜之盟曰世世子孫無相害也載在盟府【載載書也】太師職之【職主也太公爲太師兼主司盟之官】桓公是以糾合諸侯而謀其不協彌縫其闕而匡救其災昭舊職也

管仲非仁者與章

後漢書引此文莫字上有人字

應劭字仲逺獻帝時奏議曰昔召忽親死子糾之難而孔子曰經於溝瀆人莫之知鼂氏之父非錯刻峻能自隕其命班固亦云不如趙母指括以全其宗

桓公兄也子糾弟也

前漢淮南厲王長髙帝少子也文帝卽位厲王驕恣不用漢法出入警蹕稱制自作法令數上書不遜順文帝重自切責之【重難也】時帝舅薄昭爲將軍尊重上令昭與厲王書諫數之曰昔者周公誅管叔放蔡叔以安周齊桓殺其弟以反國【韋昭曰子糾兄也弟者諱也】秦始殺兩弟遷其母以安秦

唐之王珪魏徵不死建成之難

唐書魏徵傳入關隠太子引爲洗馬【太子建成也洗馬官也】徵見秦王功髙陰勸太子早爲計【秦王太宗也建成弟封爲秦王】太子敗【太宗伏兵於武門建成元吉至臨湖殿覺變卽跋馬東歸宮府太宗射建成殺之】王責謂曰【秦王責魏徵曰】爾閱吾兄弟柰何【閱間也】答曰太子蚤從徵言不死今日之禍王器其直無恨意【器重也】卽位【太宗卽帝位】拜諫議大夫

王珪傳【珪字玠叔世居郿僧辯之孫】建成爲皇太子授中書舍人遷中允禮遇良厚太子與秦王有隙【太子黨中小人疾秦王功髙相猜忌有隙】帝責珪不能輔導流嶲州太子已誅太宗召爲諫議大夫

公叔文子章

諡法亦有所謂錫民爵位曰文【見前孔文子章】

子言衞靈公之無道也章

無競維人四方其訓之

詩大雅抑篇

陳成子弒簡公章

事在春秋哀公十四年

齊簡公之在魯也闞止有寵焉【簡公悼公陽生子壬也闞止子我也事在六年】及卽位使爲政陳成子憚之驟顧諸朝【成子陳恆心不安故數顧之】諸禦鞅言於公【鞅齊大夫】曰陳闞不可並也君其擇焉【擇用一人】弗聽五月壬申成子殺子我庚辰執公於舒州甲午陳恆弒其君壬於舒州【壬簡公也】孔子三日齊【側皆反】而請伐齊三公曰魯爲齊弱久矣子之伐之將若之何對曰陳恆弒其君民之不與者半以魯之眾加齊之半可克也公曰子告季孫孔子辭【辭不告】退而告人曰吾以從大夫之後也故不敢不言

弒君之賊人人得而討之

禮檀弓下臣弒君凡在官者殺無赦子弒父凡在官者殺無赦殺其人壊其室洿其地而豬焉

蘧伯玉使人於孔子章

莊周稱伯玉行年五十而知四十九年之非

淮南子原道訓蘧伯玉年五十而知四十九年非【衛大夫蘧瑗今年所行是則顧知去年之所行非也嵗嵗悔之以至於死故有四十九年非】

伯玉行年六十而六十化

莊子則陽篇蘧伯玉行年六十而六十化未嘗不始於是之而卒詘【與屈同】之以非也未知今之所謂是之非五十九非也

以徳報怨何如章

見老子書

道徳經恩始章曰大小多少報怨以徳圖難於其易爲大於其細

修己以敬章

四靈畢至矣

禮禮運四靈以爲畜【許又反】故飲食有由也何謂四靈麟鳳龍謂之四靈

原壤夷俟章

母死而歌

禮檀弓下孔子之故人曰原壤其母死孔子助之沐槨原壤登木曰久矣子之不托於音也歌曰貍首之斑然執女手之捲然夫子爲弗聞也者而過之從者曰子未可以已乎夫子曰吾聞之親者無失其爲親也故者無失其爲故也

衞靈公篇

衞靈公問陳章

孔子去衞適陳

史記世家孔子適衞主蘧伯玉家他日靈公問兵陳於孔子【云云】明日與孔子語見蜚雁仰視之色不在孔子遂行復如陳是嵗魯哀公三年孔子年六十矣

立則見其參於前也章

毋往參焉之參

禮曲禮上

直哉史魚章

死猶以屍諫

家語困誓篇衛蘧伯玉賢而靈公不用彌子瑕不肖反任之史魚驟諫而不從史魚病將卒命其子曰吾在衛朝不能進蘧伯玉退彌子瑕是吾爲臣不能正君也生不能正君則死無以成禮我死汝置屍牖下於我畢矣【禮飯於牖下小斂於戶內大斂於阼殯於客位也】其子從之靈公弔焉怪而問焉其子以其父言告公公愕然失容曰是寡人之過也於是命之殯於客位進蘧伯玉而用之退彌子瑕而逺之孔子聞之曰古之列諫之者死則已矣未有若史魚死而屍諫忠感其君者也可不謂直乎

孫林父寗殖放弒之謀

左傳襄公十四年衞獻公戒孫文子寗惠子食【勅戒二子欲共晏食】皆服而朝日旰不召而射鴻於囿二子從之不釋皮冠而與之言【皮冠田獵之冠也】二子怒孫文子如戚孫蒯入使公飲之酒使太師歌巧言之卒章蒯懼告文子文子曰君忌我矣弗先必死並孥於戚而入見蘧伯玉曰君之暴虐子所知也大懼社稷之傾覆將若之何對曰君制其國臣敢姦之𨿽姦之庸知愈乎遂行從近闗出公使子蟜子伯子皮與孫子盟於丘宮孫子皆殺之四月公出奔齊衞人立公孫剽孫林父寗殖相之

子貢問爲仁章

子貢悅不若己者

家語六本篇孔子曰吾死之後則商也日益賜也日損曽子曰何謂也子曰商也好與賢己者處賜也好與不若己者處不知其子視其父不知其人視其友不知其君視其所使不知其地視其艸木故曰與善人居如入芝蘭之室久不聞其香卽與之化矣與不善人居如入鮑魚之肆久不聞其臭亦與之化矣丹之所藏者赤漆之所藏者黒是以君子必愼其所與處焉

顏淵問爲邦章

天開於子地辟於丑人生於寅

皇極經世書天開於子地辟於丑人生於寅蓋以數推之一元有十二防三百六十運四千三百二十世十二萬九千六百年歳月日時元防運世皆十二而三十三十而十二至寅上方生人物是開物堯時防在己午之間戍上是閉物到那里則不復有人矣

吾得夏時焉

禮禮運孔子曰我欲觀夏道是故之杞而不足徴也吾得夏時焉我欲觀殷道是故之宋而不足徵也吾得坤乾焉坤乾之義夏時之等吾以是觀之【其書存者有小正今大戴記有夏小正篇】

木輅也

禮明堂位鸞車有虞氏之路也勾車夏后氏之路也大路殷路也乘路周路也【大路木路也】

周人飾以金玉

周禮春官巾車掌王之五路一曰玉路【王在焉曰路】金路象路革路木路【不鞔以革漆之而已鞔莫幹反】

周冕有五

周禮春官司服王之吉服祀昊天上帝則服大裘而冕祀五帝亦如之享先王則衮冕享先公饗射則鷩冕祀四望山川則毳冕祭社稷五祀則希冕祭羣小祀則冕【六服同冕者首飾尊也大裘羔裘也九章初一曰龍次二曰山次三曰華虫次四曰火次五曰宗彞皆畫以爲繢次六曰藻次七曰粉米次八曰黼次九曰黻皆希以爲繡則衮之衣五章裳四章凡九章也鷩畫以雉謂華虫也其衣三章裳四章凡七章也毳畫虎蜼謂宗彞也其衣三章裳二章凡五章也希刺粉米無畫也其衣二章裳一章凡三章也者衣無文裳刺黻而已是以謂焉凡冕服皆衣纁裳】

鄭聲佞人能使人喪其所守

禮樂記魏文侯問於子夏曰吾端冕而聽古樂則惟恐臥聽鄭衞之音則不知倦何也子夏對曰今君之所好者其溺音乎文侯曰敢問溺音何從出也子夏對曰鄭音好濫淫志宋音燕女溺志衛音趨【音促】數【音朔】煩志齊音敖【傲同】辟【僻同】喬【驕同】志此四者皆淫於色而害於徳是以祭祀弗用也詩云肅雍和鳴先祖是聽

臧文仲其竊位者與章

孔子以爲不仁【詳見公冶長臧文仲章】

君子義以爲質章

敬以直內義以方外

易坤卦文言直其正也方其義也君子敬以直內義以方外

相師之道也章

瞽必有相

周禮春官大師下大夫二人少師上士四人瞽蒙三百人眂【音示】了三百人【凡樂之歌必使瞽蒙爲焉命其賢智者以爲大師少師眂讀爲虎眂之眂了明目也】眂了掌大師之縣【音大師之縣鐘磬之類】凡樂事相瞽【相謂扶助瞽蒙作樂眂了扶之】

季氏篇

季氏將伐顓臾章

左傳史記二子仕季氏不同時

哀公十一年齊國書髙無防帥師伐我及淸【淸齊地齊北盧縣東有淸亭】季孫謂其宰冉求曰齊師在淸必魯故也若之何求曰一子守二子從公禦諸竟孟孺子泄帥右師【孺子孟懿子之子武伯】顏羽禦邴泄爲右冉求帥左師管周父禦樊遲爲右師及齊師戰於郊師入齊軍【冉求之師】獲甲首八十齊人不能師宵�曰齊人遁冉有請從之季孫弗許

孔子世家定公十三年秋季桓子病輦而見魯城喟然嘆曰昔此國幾興矣以吾獲罪於孔子故不興也顧謂其嗣康子曰我卽死若必相魯相魯必召仲尼後數日桓子卒康子代立已葬欲召仲尼公之魚曰昔我先君用之不終終爲諸侯笑今又用之不能終是再爲諸侯笑康子曰則誰召而可曰必召冉求於是使人召冉求冉求將行孔子曰魯人召求非小用之將大用之也是日孔子曰歸乎歸乎吾黨之小子狂簡斐然成章不知所以裁之子貢知孔子思歸送冉求因誡曰卽用以孔子爲招云冉求旣去明年孔子自陳遷於蔡冉有爲季氏【余見子罕篇】

是時四分魯國

左傳昭公五年春正月季孫舎中軍卑公室也【罷中軍季孫稱左師孟氏稱右師叔孫氏則自以叔孫爲軍名】初作中軍三分公室而各有其一【三家各有一軍家屬】季氏盡徵之【無所入於公】叔孫氏臣其子弟【以父兄歸公】孟氏取其半焉【復以子弟之半歸公】及其舎之也四分公室季氏擇二【簡擇取二分】二子各一皆盡徵之而貢於公【國人皆屬三家三家隨時獻公而已】

四分公室家臣屢叛

左傳定公五年九月陽虎囚季桓子及公父文伯【文伯季桓子從父昆弟陽虎欲爲亂恐二子不從故囚之】而逐仲梁懷十月丁亥殺公何藐【藐季氏族】己丑盟桓子於稷門之內【魯南城門】庚寅大詛逐公父歜及秦遄皆奔齊【歜卽文伯也傳言季氏之亂】八年季寤【季桓子之弟】公鉏極【桓子族子】公山不狃【費宰】皆不得志於季氏叔孫輙無寵於叔孫氏【輒叔孫氏之庶子】叔仲志不得志於魯【志叔仲帶之孫】故五人因陽虎陽虎欲去三桓以季寤更季氏以叔孫輙更叔孫氏已更孟氏【虎自代懿子】十月將享季氏於蒲圃而殺之陽虎前驅林楚禦桓子以適孟氏陽虎刼公與武叔【武叔州仇也】以伐孟氏公斂處父帥成人自上東門入與陽氏戰於南門之內陽氏敗陽虎說甲如公宮取寶玉大弓以出入於讙陽闗以叛

哀公以越伐魯而去季氏

左傳哀公二十七年公患三桓之侈也欲以諸侯去之【欲求諸侯師以逐三桓】三桓亦患公之妄也故君臣多間【隙也】公遊於陵阪遇孟武伯於孟氏之衢曰請有問於子余及死乎【問已可得以壽死否】對曰臣無由知之三問卒辭不對公欲以越伐魯而去三桓秋八月甲戌公如公孫有陘氏因孫於邾乃遂如越

天下有道章

諸侯不得變禮樂專徵伐

禮王制變禮易樂者爲不從不從者君流【流放也】革制度衣服者爲畔畔者君討【討誅也】有功徳於民者加地進律【律法也】諸侯賜弓矢然後徵賜鈇鉞然後殺

祿之去公室章

殺子赤立宣公

左傳文公十八年文公二妃敬嬴生宣公敬嬴嬖而私事襄仲宣公長【上聲】而屬諸襄仲【屬音燭】襄仲欲立之叔仲不可【叔仲惠伯也】仲見於齊侯而請之齊侯新立而欲親魯許之冬十月仲殺惡及視【襄仲殺太子惡及其母弟視】而立宣公

又曰桓子爲家臣陽虎所執【見前家臣屢叛下】

陽貨篇

陽貨欲見孔子章

揚雄謂孔子於陽貨也

五伯篇或問聖人有詘乎【詘與屈同】曰有曰焉詘乎曰仲尼於南子所不欲見也於陽虎所不欲敬也見所不見敬所不敬不詘如何或曰衞靈公問陳則何以不詘曰詘身將以信【與伸同】道也如詘道而信身𨿽天下不可爲也

公山弗擾以費畔章

弗擾與陽虎共執桓子據邑以叛

左傳定公五年公山不狃爲費宰季平子卒陽虎囚季桓子八年季寤公鉏極公山不狃皆不得志於季氏叔孫輙無寵於叔孫氏因陽虎欲去三桓以季寤更季氏叔孫輙更叔孫氏已更孟氏十二年仲由爲季氏宰將墮三都叔孫氏墮郈季氏將墮費公山不狃叔孫輙帥費人襲魯公與三子入季氏之宮登武子之臺費人攻之弗克入及公側仲尼命申句須樂頎下伐之費人北國人追之敗諸姑蔑

居吾語女章

禮君子問更端則起而對

曲禮上

鄕原徳之賊也章

荀子原慤注讀作願是也

正論篇上端誠則下原慤矣【王能端莊誠實則下知謹願而純慤又詳見孟子捲】

苟患失之無所不至矣章

吮癰防痔

莊子雜篇列禦寇莊子曰秦王有病召醫破癰潰痤者【癰壓疽之屬也】得車一乘防痔者【痔漏下病也】得車五乘所治愈下得車愈多子豈治其痔邪何得車之多也前漢佞幸傳文帝嘗病癰鄧通常爲上【由角反】吮之上不樂從容問曰天下誰最愛我者乎通曰宜莫若太子太子入問疾上使太子齰【士客反】癰【齰齧也齧出其膿血】太子齰癰而色難之已而聞通嘗爲上齰之太子慙繇是心恨通【繇與由同】

孺悲欲見孔子章

孺悲嘗學士喪禮於孔子

禮雜記下卹由之喪哀公使孺悲之孔子學士喪禮士喪禮於是乎書

宰我問三年之喪章

四時取火

周禮夏官司爟【古煥反】掌行火之政令四時變國火以救時疾【行猶用也變猶易也鄒子曰春取楡柳之火夏取棗杏之火夏季取桑柘之火秋取柞楢之火冬取槐檀之火】季夏出火民咸從之季秋內火民亦如之

父母之喪旣殯食粥

禮閒傳父母之喪旣殯【音�】食粥【未殯之前勺水不入於口旣殯則三日矣故可食粥】朝一溢米【二十兩爲一溢早膳時用一溢米爲粥】莫【音暮】一溢米齊衰之喪【按家禮成服之日主人及兄弟食粥齊衰衣裳皆用極麄生布旁及下際不緝謂之斬衰緝則謂之齊衰】疏食水飲【疏食麄糲之飯】不食菜果大功之喪不食醯醤【可以食菜果矣】小功緦麻【五月三月之服】不飲醴酒【可以食醯醤矣】父母之喪旣虞卒哭疏食水飲【可以不食粥矣】不食菜果期而小祥【期而服練謂之小祥】食菜果又期而大祥【再期而服縞謂之大祥】有醯醬【始得食醯醤矣】中月而禫【大感反卽祥月之中而服禫】禫而飲醴酒【醴酒味薄故得食之】始飲酒者先飲醴酒【未忍享厚味也】始食肉者先食幹肉【未忍衘新品也】

賢者之情無窮也特以聖人爲之中制不敢過故必俯而就之

禮三年問君子三年之喪二十五月而畢若駟之過隙然而遂之是無窮也故先王爲之中制

檀弓子思曰先王之制禮過之者俯而就之不至焉者跂而及之故君子執親之喪水漿不入口者三日杖而後能起

微子篇

微子去之章

微子去之箕子爲之奴比干諫而死

史記宋世家微子者殷帝乙之首子而紂之庶兄也紂旣立不明淫亂於政微子數諫紂不聽微子度紂終不可諫欲死之及去未能自決乃問於太師少師太師曰今誠得治國國治身死不恨爲死終不得治不如去遂亡箕子者紂親戚也紂始爲象箸箕子嘆曰彼爲象箸必爲玉桮爲玉桮則必思逺方珍怪之物而禦之矣輿馬宮室之漸自此始不可振也紂淫泆箕子諫不聽人或曰可以去矣箕子曰爲人臣諫不聽而去是彰君之惡而自說於民吾不忍爲也乃被髮佯狂而爲奴遂隠而鼓琴以自悲故傳之曰箕子操王子比干者亦紂之親戚也見箕子諫不聽而爲奴則曰君有過而不以死爭則百姓何辜乃直言諫紂紂怒曰吾聞聖人心有七竅信有諸乎乃遂殺王子比干刳視其心微子曰父子有骨肉而臣主以義屬故父有過子三諫不聽則隨而號之人臣三諫不聽則其義可以去矣於是太師少師乃勸微子去遂行周武王伐紂克殷微子乃持其祭器造於軍門肉袒面縛左牽羊右把茅膝行而前以告於是武王乃釋微子復其位如故

齊景公待孔子曰章

孔子去之事見世家

史記孔子世家齊景公復問政於孔子曰政在節財景公說【音悅】將欲以尼谿田封孔子晏嬰進曰夫儒者滑稽而不可軌法【滑稽索隠曰滑謂亂也稽同也以言辯防之人言非若是說是若非能亂同異也言儒者滑稽而不爲法度也】倨傲自順不可以爲下【倨不遜也傲慢也言倨傲自不可屈下於人也】崇喪遂哀破產厚葬不可以爲俗遊說乞貸不可以爲國自大賢之息周室旣衰禮樂缺有閒【索隠曰息者生也言上古大賢生則有禮樂至周室微而始缺有閒也】今孔子盛容飾繁登降之禮趨詳之節累世不能殫其學當年不能究其禮君欲用之以移齊俗非所以先細民也後景公數見孔子不問其禮異日景公止孔子曰奉子以季氏吾不能以季孟之閒待之【孔安國曰魯三卿季氏爲正卿最貴孟氏爲下卿不用事言待之以二者之閒也】齊大夫欲害孔子孔子聞之景公曰吾老矣弗能用也孔子遂行反乎魯

齊人饋女樂章

史記定公十四年孔子爲魯司寇攝行相事

孔子世家定公以孔子爲中都宰一年四方皆則之由中都宰爲司空由司空爲大司寇定公十四年孔子年五十六由大司寇攝行相事有喜色門人曰聞君子禍至不懼福至不喜孔子曰有是言也不曰樂其以貴下人乎於是誅魯大夫亂政者少正卯與聞國政三月粥羔豚者弗飾賈男女行者別於塗塗不拾遺四方之客至乎邑者不求有司【有司常供其職客求而有在也】皆予之以歸齊人聞而懼曰孔子爲政必霸霸則吾地近焉我之爲先並矣盍致地焉犁鉏曰請先嘗沮之沮之而不可則致地庸遲乎於是選齊國中女子好者八十人皆衣文衣而舞康樂文馬三十駟遺魯君陳女樂文馬於魯城南髙門外季桓子微服往觀再三將受乃語魯君爲周道遊觀終日怠於政事子路曰夫子可以行矣

見幾而作不俟終日

易系辭下

子路從而後遇丈人以杖荷蓧章

五穀不分猶言不辧菽麥爾

左傳成公十八年晉欒書中行偃使程滑弒厲公葬之於翼東門之外以車一乘使荀防士魴逆周子於京師而立之【悼公周也】生十四年矣逐不臣者七人周子有兄無慧不能辧菽麥故不可立【菽大豆也豆麥殊形易別故以爲癡者之候不慧蓋世所謂白癡】

逸民章

少連稱其善居喪

禮雜記下孔子曰少連大連善居喪三日不怠三月不解期悲哀三年憂東夷之子也

仲雍居吳斷髮文身【見泰伯下】

大師摯適齊章

亞飯以下以樂侑食之官

周禮春官大司樂王大食三宥【音又】皆令奏鐘鼓【大食朔月月半以樂宥食時也宥猶勸也】

襄卽孔子所從學琴者

史記孔子世家孔子學鼓琴師襄子十日不進師襄子曰可以益矣孔子曰丘已習其曲矣未得其數也有間曰已習其數可以益矣孔子曰丘未得其志也有間曰已習其志可以益矣孔子曰丘未得其爲人也有間曰有所穆然深思焉有所怡然髙望而逺志焉曰丘得其爲人黯然而黒【黯黒貌】頎然而長【詩云頎而長兮】眼如望羊【望羊視也】心如王四國非文王其誰能爲此也師襄子辟席再拜曰師蓋云文王操也

子張篇

君子有三變章

如良玉溫潤而栗然

禮聘義昔者君子比徳於玉焉溫潤而澤仁也【色柔溫潤似仁也】縝【音軫】密以栗知也【縝致也栗堅也】

夫子之得邦家者章

於變時雍

書堯典

堯曰篇

堯曰咨爾舜章

虞書大禹謨比此加詳

天之歷數在汝躬汝終陟元後人心惟危道心惟微惟精惟一允執厥中無稽之言勿聽弗詢之謀勿庸可愛非君可畏非民眾非元後何戴後非眾罔與守邦欽哉愼乃有位敬修其可願四海困窮天祿永終惟口出好興戎朕言不再

此引商書湯誥之辭

王曰嗟爾萬邦有眾明聽予一人誥惟皇上帝降於下民若有恆性克綏厥猷惟後夏王滅徳作威以敷虐於爾萬方百姓爾萬方百姓罹其凶害弗忍荼毒並告無辜於上下神祗天道福善禍淫降災於夏以彰厥罪肆余小子將天命明威不敢赦敢用牡敢昭告於上天神後請罪有夏聿求元聖與之戮力以與爾有眾請命上天孚佑下民罪人黜伏天命弗僭賁若艸木兆民允殖俾予一人輯寧爾邦家玆朕未知獲戾於上下栗栗危懼若將隕於深淵凡我造邦無從匪彞無卽慆淫各守爾典以承天休爾有善朕弗敢蔽罪當朕躬不敢自赦惟簡在上帝之心其爾萬方有罪在予一人予一人有罪無以爾萬方嗚呼尙克時忱乃亦有終

夏尙黒

禮檀弓上夏后氏尙黒大事斂用昏【大事謂喪事】戎事乘驪【戎兵也馬黒色曰驪】牲用殷人尙白大事斂用日中戎事乘翰【翰色白馬也】牲用白周人尙赤大事斂用日出戎事乘騵牲用騂

武王克商大賚於四海

周書武成

賚所以錫予善人

詩周頌賚大封於廟也賚予也言所以錫予善人也

興滅國繼絕世舉逸民章

謂封黃帝堯舜夏商之後謂釋箕子之囚復商容之位史記武王克殷反商未及下車而封黃帝之後於薊封帝堯之後於祝封帝舜之後於陳下車而封夏后氏之後於杞投殷之後於宋封王子比干之墓釋箕子之囚使之行商容而復其位庶民弛政庶士倍祿濟河而西馬散之華山之陽而弗復乘牛散之桃林之野而弗復服車甲釁而藏之府庫而弗復用倒載干戈包之以虎皮將帥之士使爲諸侯名之曰建櫜然後天下知武王之不復用兵也

出納之吝謂之有司章

項羽使人有功當封刻印刓忍弗能予

通鑑漢髙祖元年韓信問漢王曰今爭權天下豈非項王邪王曰然曰大王自料勇悍仁彊孰與項王漢王良久曰不如也信曰信亦以爲大王不如也然臣嘗事之請言其爲人項王喑【於金反】惡【烏故反】叱【昌力反】吒【竹駕反漢書作意烏猝嗟】千人皆廢然不能任其賢將此特匹夫之勇耳項王見人恭敬慈愛言語嘔嘔【凶於反悅言也漢書作姁音同】人有疾病泣涕分飲食至使人有功當封爵者刻印刓【五官反說缺】忍不能予此所謂婦人之仁也項王𨿽霸天下而臣諸侯不都闗中而都彭城遷逐義帝所過無不殘滅名𨿽霸實失天下心故其彊易弱今大王誠能反其道任天下武勇何所不誅以天下城邑封功臣何所不服以義兵從思東歸之士何所不散且三秦王爲秦將將秦子弟數嵗矣欺其眾降諸侯至新安項王詐坑秦降卒二十餘萬惟獨邯欣翳得脫秦父兄怨此三人痛入骨髓今楚彊以威王此三人秦民莫愛也大王入武闗秋毫無所害除秦苛法秦民無不欲大王王秦者今大王舉而東三秦可傳檄而定也

論語集注通證卷下﹤經部﹐四書類﹐四書通證__孟子集注通證﹥

欽定四庫全書

孟子集注通證卷上

元張存中撰

序說

荀子極偏駁只一句性惡大本已失

性惡篇人之性惡其善者僞也

揚子𨿽少過然亦不識性更說甚道

學行篇學者所以修性也視聽言貌思性所有也修身篇人之性也善惡混修其善則爲善人修其惡則爲惡人气也者所適善惡之馬也歟

韓子有言曰向無孟氏則皆服左祍而言侏離

後漢南蠻傳昔髙辛氏時有畜狗其毛五采名曰槃瓠【音防魏略曰髙辛氏有老婦居王室得耳疾桃之乃得物大如繭婦人盛瓠中覆之以槃俄頃化爲犬其文五色因名槃瓠】以女配槃瓠生子一十二人六男六女槃瓠死後因自相夫妻織績木皮染以艸實好五色衣服制裁皆有尾形衣裳班闌語言侏離【侏離蠻夷語言不分朗之聲也】好入山壑不樂平曠其後滋蔓號曰蠻夷梁惠王上篇

萬乘之國章

天子畿內地方千里出車萬乘

前漢刑法志殷周以兵定天下矣天下旣定戢藏干戈教以文徳而猶立司馬之官設六軍之眾【司馬夏官卿掌邦政軍旅屬焉萬二千五百人爲軍王則六軍也】因井田而制軍賦地方一里爲井井十爲通通十爲成成方十里成十爲終終十爲同同方百里同十爲封封十爲畿畿方千里【一成九百頃一同九萬頃一畿九百萬頃】有稅有賦稅以足食賦以足兵故四井爲邑四邑爲丘【一丘之地十六井也計田一百四十四頃一井八家計一百二十八家一甸之地六十四井也計田五百七十六頃五百一十二家出士卒共七十五人則殷周之制不及七家給一兵也又兵車一乘有牛馬共十六計三十二家又出一馬或牛也】丘十六井也有戎馬一匹牛三頭四邱爲甸甸六十四井也有戎馬四匹兵車一乘牛十二頭甲士三人卒七十二人干戈備具是謂乘馬之法【甲士在車上也】一同百里提封萬井【提舉也舉四封之內也】除山川沈斥城池邑居園囿術路三千六百井【沈斥水田舄鹵也術大道也川謂水之通流者也沈謂淵深水之下也斥咸鹵之地】定出賦六千四百井戎馬四百匹兵車百乘此卿大夫采地之大者也【采官也因官食地故曰采地爾雅曰采竂官也】是謂百乘之家一封三百一十六里提封十萬井定出賦六萬四千井戎馬四千匹兵車千乘此諸侯之大者也是謂千乘之國天子畿方千里提封百萬井定出賦六十四萬井戎馬四萬匹兵車萬乘故稱萬乘之主戎馬車徒干戈素具

河內凶章

移民移粟荒政之所不廢也

周禮司徒以荒政十有二聚萬民一曰散利二曰薄徵三曰緩刑四曰弛力五曰舎禁六曰去幾七曰眚禮八曰殺哀九曰蕃樂十曰多昬十一曰索鬼神十二曰除盜賊

山林川澤與民共之而有厲禁

周禮地官司徒山虞掌山林之政令物爲之厲而爲之守禁仲冬斬陽木仲夏斬陰木【或謂陽木生山南者陰木生山北者】凡服耜斬季材以時入之【季猶穉也服與耜宜用穉材尙柔韌也服牝服車之材】令萬民時斬材有期日澤虞掌國澤之政令爲之厲禁使其地之人守其材物以時入之於玉府頒其餘於萬民

艸木零落然後斧斤入焉

禮王制獺祭魚然後虞人入澤梁豺祭獸然後田獵鳩化爲鷹然後設罻羅艸木零落然後入山林

如孟春犠牲毋用牝之類也

禮月令孟春之月命樂正入學習舞乃修祭典命祀山林川澤犠牲毋用牝禁止伐木毋覆巢毋殺孩虫胎天飛鳥毋麛毋卵

財成輔相之道以左右民

易泰卦象曰

寡人願安承教章

謂之芻靈

禮檀弓下孔子謂爲明器者知喪道矣備物而不可用也哀哉死者而用生者之器也不殆於用殉乎哉其曰明器神明之也塗車芻靈自古有之明器之道也孔子謂爲芻靈者善謂爲俑者不仁不殆於用人乎哉【俑木偶人也有面目機發似乎生人】

晉國天下莫彊焉章

惠王三十年齊擊魏破其軍虜太子申

史記魏世家惠王三十年魏伐趙趙告急齊齊宣王用孫子計救趙擊魏魏遂大興師使龎涓將而令太子申爲上將軍與齊人戰敗於馬陵【正義虞喜志林云馬陵在濮州鄄城縣東北六十里有陵澗谷深峻可以置伏兵按龎涓敗卽此地】齊虜魏太子申殺將軍涓軍遂大破

十七年秦取魏少【去聲】梁

史記魏世家惠王十七年魏與秦戰元裏秦取我少梁【元裏少梁皆魏地邑名】

後魏又數獻地於秦

史記商君傳秦孝公使衛鞅將兵伐魏魏使公子卬【音昂】將而擊之軍旣相距衛鞅遺魏將公子卬書曰吾始與公子驩今俱爲兩國將不忍相攻可與公子面相見盟樂飲而罷兵以安秦魏魏公子卬以爲然防盟已飲而衛鞅伏甲士襲虜公子卬因攻其軍盡破之以歸秦魏惠王恐使使割河西之地獻於秦以和而魏遂去安邑徙都大梁

與楚將昭陽戰敗亡其七邑

史記楚世家懷王六年楚使柱國昭陽將兵而攻魏破之於襄陵得邑八【按史記魏襄王十二年楚敗我襄陵不言邑數楚懷六年得邑八與集注七邑不合未知孰是】

詩云他人有心予忖度之章

詩小雅巧言之篇

奕奕寢廟君子作之秩秩大猷聖人莫之他人有心予忖度之躍躍【他歷反】毚【士咸反】兔遇犬獲之

梁惠王下篇

王語暴以好樂章

奏以咸英韶濩無補於治也

前漢禮樂志昔黃帝作咸池顓頊作六莖帝嚳【音酷】作五英堯作大章舜作招【讀作韶】禹作夏湯作濩【音護】武王作武周公作勺【讀作酌取也】勺言能勺先祖之道也武言以功定天下也濩言救民也夏大承二帝也招繼堯也大章章之也五英英華茂也六莖及根莖也咸池備矣

文王之囿方七十里章

古者四時之田皆於農隙以講武事

左傳隠公五年春公將如棠觀魚者臧僖伯諫曰凡物不足以講大事【僖伯公子彄也大事祀與戎】其材不足以備器用則君不舉焉君將納民於軌物者也故講事以度軌量謂之軌取材以章物采謂之物不軌不物謂之亂政亂政亟行所以敗也故春搜夏苗秋狝冬狩【搜索擇取不孕者苗爲苗除害也狝殺也以殺爲名順秋气也狩圍守也冬物畢成獲則取之無所擇也】皆於農隙以講事也

禮入國而問禁

曲禮入竟而問禁入國而問俗入門而問諱

交鄰國有道乎章

文王事見詩大雅

綿八章肆不殄【田典反】厥慍【紆閫反】亦不隕【韻敏反】厥問柞【子洛反】棫【音域】防【蒲具反】矣行道兌【吐外反】矣混【音昆】夷駾【徒對反】矣維其喙【吁貴反】矣【言太王𨿽不能殄絕昆夷之慍怒亦不隕墜已之聲問蓋𨿽聖賢不能必人之不怒已但不廢其自修之實耳然太王始至此岐下之時林木深阻人物鮮少至於其後生齒漸繁歸附日眾則木防道通混夷畏之而奔突竄伏維其喙息而已言徳盛而混夷自服也蓋已爲文王之時矣】

勾踐越王事見國語史記

國語吳語史記越王勾踐世家同云越王興師伐吳【越王勾踐祝融之後羋姓吳王夫差太伯之後姬姓越王伐吳】吳王聞之悉發精兵擊越敗之夫【音扶】椒【夫椒在吳郡吳縣太湖中椒山是也】越王乃以餘兵五千人保棲於會【古外反】稽【會稽山名今在山陰南七里】吳王追而圍之越王謂範蠡曰【範蠡字少伯越之上將軍也】以不聼子故至於此爲之柰何蠡對曰持滿者與天定傾者與人節事者以地卑辭厚禮以遺之不許而身與之市【正義卑作言辭厚遺珍寶不許平越王身往事之如市買貨易以利此是定傾危之計】勾踐曰諾乃令大夫種行成於吳【正義吳越春秋云大夫種姓文名種字和子禽荊平王時爲宛令成者平也求於吳也】膝行頓首曰君王亡臣勾踐使臣種敢告下執事勾踐請爲臣妻爲妾吳王將許之子胥言於吳王曰天以越賜吳勿許也種還以報勾踐勾踐欲殺妻子燔寶器觸戰以死種止勾踐曰夫吳太宰嚭貪可誘以利請間行言之【間行猶防行】於是勾踐乃以羙女寶器令種間獻吳太宰嚭嚭受乃見大夫種於吳王種頓首言曰願大王赦勾踐之罪盡入其寶器不幸不赦勾踐將盡殺其妻子燔其寶器五千人觸戰必有當也嚭因說吳王曰越以服爲臣若將赦之此國之利也吳王將許之子胥進諫曰今不滅越後必悔之勾踐賢君種蠡良臣若反國將爲亂吳王弗聽卒赦越罷兵而歸

密人侵阮䢐共之眾

詩皇矣帝謂文王無然畔援無然歆羨誕先登於岸宻人不恭敢距大邦侵阮䢐共【音恭】王赫斯怒爰整其旅以按【音遏】䢐旅以篤於周祜以對於天下【宻宻須氏也姞姓之國在今寧州阮國名在今涇州共阮國之地名今荊州共池是也此言文王徵伐之始他無所畔援歆羨大能先造道之極因宻人之不恭是以如此】

師行而糧食章

君行師從

左傳定公四年三月君以軍行祓社釁鼓【師出先有事祓禱於社謂之宜社於是殺牲以血塗鼓鼙爲釁鼔】祝奉以從【奉社主也】於是乎出竟若嘉好之事【謂朝會】君行師從【二千五百人】卿行旅從【五百人】臣無事焉

樂有五聲三曰角爲民四曰徴爲事

禮樂記宮爲君【宮弦最大用八十一絲聲重而尊故爲君】商爲臣【商是金金爲決斷臣事也弦用七十二絲次宮如臣次君者也】角爲民【角觸也物觸地而出戴芒角也弦用六十四絲聲居宮羽之中比君爲劣比物爲優角屬木以其淸濁中民之象者也】徴爲事【徴屬夏夏時生長萬物皆成形體事亦有體故配事弦用五十四絲】羽爲物【羽爲水最淸物之象故爲物弦用四十絲】五者不亂則無怗【處占反】懘之音矣【一作惉懘】

曰士師不能治士章

其屬有鄕士遂士之官

周禮秋官司冦刑官之屬大司冦小司冦士師鄕士【主六鄕獄】遂士【主六遂之獄者】縣士【距王城三百里四百里曰縣又士主縣之獄者】

齊人伐燕勝之章

以伐燕爲宣王事與史記諸書不同

史記燕世家燕王噲用其相子之蘇代爲齊使於燕以事激燕王以尊子之於是燕王大信子之鹿毛壽謂燕王不如以國讓相之子人之謂堯賢者以其讓天下於許由許由不受有讓天下之名而實不失天下今王以國讓於子之子之必不敢受是王與堯同行也燕王因屬國於子之子之南面行王事而噲老不聼政顧爲臣國事皆決於子之三年國大亂百姓恫恐將軍市被與太子平謀將攻子之諸將爲齊湣王曰因而赴之破燕必矣齊王因令人告燕太子太子因與市被圍公宮攻子之不克將軍市被及百姓反攻太子平市被死以徇因搆難數月死者數萬眾人恫恐百姓離亡孟子謂齊王曰今伐燕此文武之時不可失也王因令章子將五都之兵以因北地之眾以伐燕士卒不戰城門不閉燕君噲死齊大勝燕子之亡二年而燕人共立太子平是爲燕昭王

鄒與魯閧章

書曰民惟邦本本固邦寧

五子之歌其一曰皇祖有訓【皇祖禹也】民可近不可下民惟邦本本固邦寧

滕文公問曰滕小國也章

國君死社稷

禮曲禮下國君去其國止之曰柰何去社稷也大夫曰柰何去宗廟也士曰柰何去墳墓也國君死社稷大夫死眾士死制

效死勿去章

傳所謂國滅君死之正也

公羊傳襄公六年十有二月齊侯滅萊曷爲不言萊君出奔國滅君死之正也【明國當存不書殺萊君者舉滅國爲重】

守正而俟死者義也

禮禮運故國有患君死社稷謂之義大夫死宗廟謂之變【變當爲辧聲之誤也辧猶正也君守社稷臣衛君之宗廟者患謂見圍入也】

公孫丑上篇

夫子當路於齊章

文王九十七而崩

禮文王世子文王謂武王曰女【音汝下同】何夢矣武王對曰夢帝與我九齡文王曰女以爲何也武王曰西方有九國焉君王其終撫諸文王曰非也古者謂年齡齒亦齡也我百爾九十吾與爾三焉文王九十七乃終武王九十三而終

我四十不動心章

古者冠縮縫今也衡縫又曰棺束縮二衡三

禮檀弓古者冠縮縫今也衡縫故喪冠之反吉非古也【縮直衡橫也】又天子之棺四重棺束縮二衡三祍每束一

如齊侯襲莒之襲

春秋襄公二十三年秋齊侯伐晉冬齊侯襲莒【輕行掩其不偹曰襲因伐晉還襲莒輕遣政反】

春秋傳曰戰不正勝

公羊傳僖公二十六年夏齊人伐我北鄙公子遂如楚乞師乞者何卑辭也曷爲以外內同若辭重師也曷爲重師師出不正反戰不正勝也【不正者不期也反復也勝防也】

市防而不徵章

或賦其市地之防而不徵其貨

禮王制古者公田借而不稅市防而不稅關譏而不徵林麓川澤以時入而不禁夫圭田無徵

或治之以市官之法而不賦其防

周禮地官司徒司市掌市之治教政刑量度禁令【司市市官】以次序分地而經市以陳肆辧物而平市以政令禁物靡而均市以商賈【音古】阜貨而行布以量度成賈【價同】而徴儥【音育】以質劑【卽隋反】結信而止訟【爾雅劑齊也質劑謂兩書一札而別之也若今手書言保物要還矣】以賈【音古】民禁僞而除詐以刑罰禁虣【皮告反】而去盜以泉府同貨而斂賖大市日�【昃同】而市百族爲主朝市朝時而市商賈爲主夕市夕時而市販【方萬反】夫販婦爲主

周禮宅不毛者有裏布

地官司徒載師職凡宅不毛者有裏布田不耕者出屋粟民無職事者出夫家之徵【鄭司農云宅不毛者謂不樹桑麻也裏布者布參印書廣二寸長二丈以爲幣貿易物詩云抱布貿絲抱此布也或曰布泉春秋傳曰買之百兩一布又防人職掌斂市之次布總布質布罰布防布又謂宅不毛者罰以一里二十五家之泉空田者罰以三家之稅粟以共吉凶二服及喪器也民𨿽有閒無職事者猶出夫稅家稅也夫稅者百晦之稅家稅者出士徒車輦給繇役】

禹聞善言則拜章

書曰禹拜昌言

大禹謨益贊於禹曰帝初於歷山往於田日號泣於旻天於父母負罪引慝祗載見瞽叟防防齊栗瞽亦允若至諴感神矧玆有苖禹拜昌言曰兪

舜之側微耕於歷山陶於河濵漁於雷澤

史記五帝紀舜耕歷山漁雷澤陶河濵作什器於壽邱就時於負夏舜耕歷山歷山之人皆讓畔漁雷澤雷澤之人皆讓居陶河濵河濵器皆不苦窳一年而所居成聚二年成邑三年成都【歷山在河東雷澤夏兗州今屬濟陰河濵濟陰定陶西南陶邱亭壽邱在魯東門之北負夏衛地窳病也】

公孫丑下篇

天時不如地利章

時日支幹孤虛王相之屬也

陰陽家金匱云得與無視孤虛謂樗蒲博奕以正時六甲旬孤上坐者勝虛上坐者負伍子胥曰凡逺行諸事不得往【甲子旬孤在戌亥虛在辰巳甲戌旬孤在申酉虛在寅卯甲申旬孤在午未虛在子丑甲午旬孤在辰巳虛在戌亥甲辰旬孤在寅卯虛在申酉甲寅旬孤在子丑虛在午未】溫公潛虛易行王者吉相者臧休者平囚者否死者凶

孟子將朝王章

禮曰父命呼惟而不諾又曰君命召在官不俟屨在外不俟車

玉藻父命呼惟而不諾手執業則投之食在口則吐之走而不趨凡君召以三節二節以走一節以趨【節以玉爲之所以明信輔君命也君使使召臣有二節時有一節故合云三也急則持二緩則持一周禮曰鎭圭以徴守其餘未聞也漢使者擁節】在官不俟屨在外不俟車

孟子之平陸章

邑有先君之廟曰都

左傳荘公二十八年築郿非都也凡邑有宗廟先君之主曰都無曰邑邑曰築都曰城【周禮四縣爲都四井爲邑然宗廟所在則𨿽邑曰都尊之也】

燕人畔章

後二年燕人共立太子平爲王【見前以伐燕爲宣王事下】

尹士聞之曰士誠小人也章

於此見君子憂則違之之情

易乾卦初九文言

滕文公上篇

滕定公薨章

喪禮三日始食粥旣葬乃防食

禮喪大記君之喪子大夫公子眾士皆三日不食子大夫公子眾士食粥納財朝一溢米莫【音暮】一溢米食之無算士防食水飲食之無算夫人世婦諸妻皆防食水飲食之無算【納食用也財穀米也二十兩曰溢於粟米之法一溢爲米一升二十四分升之一諸妻禦妾也同言無算則是皆一溢米或粥或飯居喪困病不能頓食隨需則食故無算】大夫之喪主人室老子姓皆食粥眾士防食水飲妻妾防食水飲【室老其貴臣也眾士所謂眾臣】士亦如之旣葬主人防食水飲不食萊果婦人亦如之君大夫士一也練而食菜果祥而食肉

諸侯五月而葬未葬居倚廬於中門之外

左傳隠公元年天子七月而葬同軌畢至【言同軌以別四夷之國】諸侯五月同盟至【同在方嶽之盟】大夫三月同位至士逾月外姻至【逾月度月姻親也此言赴弔各以逺近爲差因爲葬節】

禮喪大記父母之喪居倚廬不塗寢苫枕凷非喪事不言

周法兼用貢助

周禮冬官考工下匠人爲溝洫九夫爲井井間廣四尺深四尺謂之溝方十里爲成成間廣八尺深八尺爲之洫方百里爲同同間廣二尋深二仭謂之澮【此畿內采地之制九夫爲井井方一里九夫所治之田也畿內用貢法者鄕遂及公邑之吏旦夕從民事爲其促之以公使不得卹其私邦國用助法者諸侯専一國之政爲其貪暴稅民無藝周之畿內稅有輕重諸侯謂之徹者通其率以十一爲正】

滕文公問爲國章

周制爲十一分而取其一

前漢食貨志理民之道地著爲本【地著謂安土】故必建步立畮正其經界六尺爲步步百爲畮畮百爲夫夫三爲屋屋三爲井井方一里是爲九夫八家共之各受私田百畮公田十畮是爲八百八十畮餘二十畮以爲廬舎【廬田中屋也春夏居之秋冬則去】出入相友守望相助疾病相救民是以和睦而教化齊同力役生產可得而平也民受田上田夫百畮中田夫二百畮下田夫三百畮嵗耕種者爲不易上田休一嵗者爲一易中田休二嵗者爲再易下田三嵗更耕之自爰其處【爰於也更互也】農民戶人已受田其家眾男爲余夫亦以口受田如比【比例也必寐反】士工商家受田五口乃當農夫一人此謂平土可以爲法者也若山林藪澤原陵淳鹵之地【淳盡也舃鹵之田不生五穀】各以肥磽多少爲差有賦有稅稅謂公田什一及工商衡虞之入也【賦謂訃口發財稅謂收其田入】賦共車馬甲兵士徒之役充實府庫賜予之用稅給郊社宗廟百神之祀天子奉飬百官祿食庶事之費民年二十受田六十歸田在野曰廬在邑曰裏【廬各在其田中而裏聚居也】五家爲鄰五鄰爲裏四里爲族五族爲黨五黨爲州五州爲鄕鄕萬二千五百戶也鄰長位下士自此以上稍登一級至鄕而爲卿也於裏有序而鄕有庠序以明教庠則行禮而視化焉【視讀爲示】八嵗入小學學六甲五方書計之事【辧五方之名及書藝也】始知室家長防之節十五入大學學先聖禮樂而知朝廷君臣之禮其有秀異者移鄕學於庠序庠序之異者移國學於少學諸侯嵗貢少學之異者於天子學於大學命曰造士行同能偶則別之以射然後爵命焉民三年耕則餘一年之畜衣食足而知榮辱亷讓生而爭訟息故三載考績三考黜陟餘三年食進業曰登【進上農工諸事業名曰登】再登曰平餘六年食三登曰泰平二十十嵗餘九年食然後王徳流洽禮樂成焉

諸侯未逾年之稱也

左傳僖公九年春宋桓公卒未葬而襄公會諸侯故曰子凡在喪王曰小童公侯曰子【子者繼父之辭公侯位尊上連王者下絕伯子男春秋例凡公侯卒未越一年有王事而皆稱子也】

公羊傳九月晉侯詭諸卒冬晉裏克殺其君之子奚齊此未逾年之君其言弒君之子奚齊何弒未逾年君之號也

國中郊門之內鄕遂之地也

周禮司徒鄕老【六鄕地在逺郊之內則居四同鄭云百里內爲六鄕外爲六遂萬二千五百家爲鄕六鄕七萬五千家也遂亦如之】遂人【遂人主六遂若司徒之於六鄕也六遂之地自逺郊以逹於畿中有公邑家邑小都大都焉遂謂王國百里外也】

田不井受但爲溝洫

大司徒遂人凡治野夫間有遂遂上有徑十夫有溝溝上有畛【之忍反】百夫有洫【況域反】洫上有塗千夫有澮澮【古外反】上有道萬夫有川川上有路以逹於畿

有爲神農之言者許行章

史遷所謂農家者流也

前漢藝文志農家者流蓋出於農稷之官播百谷勸耕桑以足衣食

猶陰陽醫方稱黃帝之說也

黃帝泰素二十篇【六國時韓諸公子所作劉向別錄云言陰陽五行以爲黃帝之道故曰泰素】

書曰天敍有典勅我五典五惇哉此之謂也

臯陶謨

古者爲師心喪三年若喪父而無服也

禮檀弓上事親有隠而無犯【隠謂不稱揚其過失也無犯不犯顏而諌論語曰事父母幾諌】左【去聲】右就飬【去聲】無方【左右謂扶持之方猶常也】服勤至死致喪三年【勤勞辱之事也致謂戚容稱其服也凡此以恩爲制】事君有犯而無隠【旣諫人有問其國政者可以語其得失若齊晏子爲晉叔向之言】左右就飬有方【各有常職】服勤至死方喪三年【方喪資於事父凡此以義爲制】事師無犯無隠左右就飬無方服勤至死心喪三年【心喪戚容如父而無服也凡此以恩義之間爲制】又曰孔子之喪門人疑所服子貢曰昔者夫子之喪顏淵若喪子而無服喪子路亦然請喪夫子若喪父而無服

如檀弓所記子遊謂有若之言似夫子之類是也禮檀弓上有子問於曾子曰聞喪【去聲下同】於夫子乎【喪謂仕失位也魯昭公孫於齊曰喪】曰聞之矣喪欲速貧死欲速朽有子曰是非君子之言也曾子曰參也聞諸夫子也有子又曰是非君子之言也曾子曰參也與子遊聞之有子曰然然則夫子有爲【去聲】言之也曾子以斯言告於子遊子遊曰甚哉有子之言似夫子也昔者夫子居於宋見桓司馬自爲石槨三年而不成【桓司馬宋向戌之孫名魋】夫子曰若是其靡也死不如速朽之愈也死之欲速朽爲桓司馬言之也南宮敬叔反必載寶而朝【敬叔魯孟僖子之子仲孫閱蓋嘗失位去魯得反載其寶來朝於君】夫子曰若是其貨也喪不如速貧之愈也喪之欲速貧爲敬叔言之也曾子以子遊之言告於有子有子曰然吾固知非夫子之言也曾子曰子何以知之有子曰夫子制於中都四寸之棺五寸之槨以斯知不欲速朽也【中都魯邑名也孔子嘗爲之宰爲民作制孔子由中都宰爲司空由司空爲司防】昔者夫子失魯司防將之荊【將應聘於楚】蓋先之以子夏又申之以冉有以斯知不欲速貧也【言汲汲於仕得祿】

墨者夷之章

莊子曰墨子生不歌死無服桐棺三寸而無槨

天下篇古之喪禮貴賤有儀上下有等天子棺槨七重諸侯五重大夫三重士再重今墨子獨生不歌死無服桐棺三寸而無槨以爲法式

滕文公下篇

古之君子仕乎章

如士則執雉也

周禮春官大宗伯以禽作六摯以等諸侯【摯之爲言至也所執以自致也亦作贄】孤執皮帛卿執羔大夫執雁士執雉庶人執鶩【音木】工商執雞【皮帛者束帛而表以皮爲之飾皮虎豹皮帛如今璧色繒也羔小羊取其羣而不失其類雁取其候時而行雉取其守介而死不失其節鶩取其不飛遷雞取其守時而動】

諸侯爲借百畝

禮祭義昔者天子爲借千畝冕而朱紘躬秉耒諸侯爲借百畝冕而靑紘躬秉耒以事天地山川社稷先古以爲醴酪齊【音咨】盛於是乎取之敬之至也【借借田也】

而庶人助以終畝

周禮天官甸師掌帥其屬而耕耨王借以時入之以共齊盛【王以孟春躬耕帝借天子三推三公五推諸侯九推庶人終於畝庶人謂徒三百人借之言借也王一耕之而使庶人耘耔終之齊盛祭祀所用谷也粢稷也谷以稷爲長在器曰盛】

收而藏之禦廩

谷梁傳桓公十四年天子親耕以共粢盛王后親蠶以供祭服甸粟而內三宮三宮米而藏之禦廩【甸甸師掌田之官也三宮三夫人也宗廟之禮君親割夫人親舂】未嘗必有兼甸之事焉【夫人親舂是兼甸之事】

使世婦蠶於公桑蠶室

禮祭義古者天子諸侯必有公桑蠶室近川而爲之築宮仭有三尺棘墻而外閉之及大昕之朝君皮弁素積卜三宮之夫人世婦之吉者使入蠶於蠶室奉種浴於川桑於公桑風戾以食之【大昕季春朔日之朝也諸侯夫人三宮半王后也風戾之者及早涼脃采之風戾之使露气燥乃以食蠶蠶性惡濕】嵗旣單矣世婦卒蠶奉繭以示於君遂獻繭於夫人夫人曰此所以爲君服與遂副禕【音揮】而受之因少牢以禮之【嵗單謂三月月盡之後也言嵗者蠶嵗之大功事畢於此也副禕王后之服】古之獻繭者其率用此與及良日夫人繅三盆手遂布於三宮夫人世婦之吉者使繅遂朱緣之黃之以爲黼黻文章服旣成君服以祀先王先公敬之至也【三盆手者三淹也凡繅毎淹大緫而手振之以出緒也】

士有田則祭

禮王制天子社稷皆大牢諸侯社稷皆少牢大夫士宗廟之祭有田則祭無田則薦庶人春薦韭夏薦麥秋薦黍冬薦稻

宋小國也章

宋王偃嘗滅滕伐薛敗齊楚魏之兵

史記宋世家剔成弟偃攻襲剔成剔成敗奔齊偃自立爲宋君偃十一年自立爲王東敗齊取五城南敗楚取地三百里西敗魏軍乃與齊魏爲敵國盛血以韋囊懸而射之命曰射天淫於酒婦人羣臣諫者輙射之於是諸侯皆曰桀宋宋其復爲紂所爲不可不誅告齊伐宋王偃四十七年齊湣王與魏楚伐宋殺王偃遂滅宋而三分其地

離婁上篇

離婁之明章

六律截竹爲筩陰陽各六

前漢律曆志曰十二律黃帝之所作也黃帝使泠淪自大夏之西昆命之陰取竹之解谷生其竅厚均者【大夏西戎之國昆侖谷名】斷兩節間而吹之以爲黃鐘之宮制十二筩【音同】以聽鳯之鳴其雄鳴爲六雌鳴亦六比黃鐘之宮而皆可以生之是爲律本【此合也】律十有二陽六爲律陰六爲呂律以統气類物一曰黃鐘二曰太族【七豆反】三曰姑洗四曰防賔五曰夷則六曰亡射【上音無下音亦】呂以旅陽宣气一曰林鐘二曰南呂三曰應鐘四曰大呂五曰夾鐘六曰中呂【中讀曰仲】有三統之義焉

梁武帝終日一食蔬素宗廟以麫爲犠牲

通鑑梁武帝天監十六年詔以宗廟用牲牢有累冥道宜皆以麫爲之於是朝野諠嘩以爲宗廟去牲乃是不復血食帝竟不從八坐乃議以大脯代一元大武十月詔以宗廟猶用脯修更議代之於是以大餅代大脯其餘盡用蔬果自天監中用釋氏法長齋斷魚肉日止一食惟菜羮糲飯而已或遇事繁日移中則嗽口以過身衣布衫木綿皁帳一冠三載一衾二年後宮貴妃以下衣不曵地

爲政不難章

麥丘邑人祝齊桓公曰願主君無得罪於羣臣百姓劉向新序雜事篇桓公田至於麥丘【麥丘齊地桓公齊君名小白田獲也公獲於麥丘之地】見麥丘邑人問之子何爲者也對曰麥丘邑人也公曰年幾何對曰八十有三矣公曰美哉壽乎子其以子壽祝寡人麥丘邑人祝曰主君使主君甚壽金玉是賤人爲寶桓公曰善哉至徳不孤善言必再吾子復之麥丘邑人曰祝主君使主君無羞學無惡下問賢者在傍諫者得人桓公曰善哉至徳不孤善言必三吾子復之麥丘邑人曰祝主君使主君無得罪於羣臣百姓桓公怫【郁也音佛】然作色曰吾聞之子得罪於父臣得罪於君未嘗聞君得罪於臣者也此一言者非夫二言者之匹也子更【平聲】之麥丘邑人坐拜而起曰此一言者夫二言之長也子得罪於父可以因姑姐妹叔父而解之父能赦之臣得罪於君可以因便嬖左右而謝之君能赦之昔桀得罪於湯紂得罪於武王此則君之得罪於臣也【昔者夏桀商紂之爲君行無道成湯放桀於南巢武王殺紂以滅其國此二君是得罪於臣者也】莫爲謝至今得罪公曰善賴國家之福社稷之靈使寡人得吾子於此扶而載之自禦以歸禮之於朝封之以麥丘而斷政焉

裴度所謂韓輿疾討賊承宗斂手削地

唐書皇甫鎛【音博】傳【鎛涇州臨涇人以中郎累遷司農卿判度支攺戶部侍郎】憲宗方伐蔡急於用度鎛裒會嚴亟以辦濟師帝恱進兼禦史大夫蔡平之明年遂拜同中書門下平章事猶領度支鎛以吏道進旣由聚斂句剝爲宰相至𨿽市道皆嗤之崔羣裴度以聞帝怒不聽度乃表罷政事極語鎛姦邪苛刻天下怨之將食其肉且言天下安否系朝廷朝廷輕重在輔相今承宗斂手削地【承宗邊鎭王士眞之子拒命以常山叛朝廷厭兵布衣柏耆杖防詣淮西行營謁裴度且言願得天子一節馳入鎭可掉舌下之度爲言乃以左拾遺往旣至以大誼動承宗泣下乃與獻徳棣二州以二子入質上從之】韓輿疾討賊【滑州匡城人憲宗方用兵淮西拜淮西諸軍行營都統司扞兩河而令李光顏烏重擊賊不親屯遣子公武領兵三千屬光顏吳元濟旣平以功加兼侍中封許國公李師道誅大懼因請入朝再拜司徒中書令以足疾命中人掖拜固願畱京師帝從之】非力能制之顧朝廷處置能服其心也若相鎛則四方觧矣請授以浙西觀察使其辭切至上不聽

天下有道章

猶所謂難爲兄難爲弟云爾

世說徳行篇後漢陳元方子長文有英才【元方名紀其子長文名羣】與季方子孝先【季方名諶紀之長弟也子孝先名忠】各論父功徳爭之不能決諮於太丘【太丘名寔字仲弓穎川人嘗除太丘長故曰太丘乃羣忠柤父也】太丘曰元方難其兄季方難其弟【言元方難爲季方之兄季方難爲元方之弟言二子俱有賢徳】

桀紂之失天下也章

晁錯所謂人情莫不欲壽

西漢晁錯【音厝】傳【錯頴川人】錯賢良防對文帝曰愚臣竊以古之三王明之臣聞三王臣主俱賢故合謀相輔計安天下莫不本於人情人情莫不欲壽三王生而不傷也人情莫不欲富三王厚而不困也人情莫不欲安三王扶而不危也人情莫不欲逸三王節其力而不盡也

伯夷辟紂章

太公姜姓呂氏名尙

史記齊世家太公望呂尙者東海人【呂氏春秋曰東夷之士】其先祖嘗爲四嶽佐禹平水土甚有功虞夏之際封於呂【呂在南陽宛縣西】或封於申姓姜氏夏商之時申呂或封枝庶子孫或爲庶人尙其後苖裔也本姓姜氏從其封姓故曰呂尙西伯出獵遇於渭之陽曰自吾先君太公望子久矣故號之曰太公望

蕭何所謂飬民致賢以圖天下者暗與此合

通鑑漢髙帝元年二月項羽立沛公爲漢王王巴蜀漢中都南鄭而三人分關中王秦降將章邯等三人以距漢路漢王怒欲攻項羽周勃灌嬰樊噲皆勸之蕭何諫曰𨿽王漢中之惡不猶愈於死乎能詘【與屈同】於一人之下而信【伸同】於萬乘之上者湯武是也臣願大王王漢中飬其民以致賢人收用巴蜀還定三秦天下可圖也

辟艸萊任土地者次之章

如李悝【音恢】盡地力

前漢食貨志陵夷至於戰國貴詐力而賤仁義先富有而後禮譲是時李悝爲魏文侯作盡地力之教以爲地方百里提封九萬頃除山澤邑居參分去一爲田六百萬畮治勤謹則畮益三升【服防曰與之三升也臣瓉曰當言三斗謂治田勤則畮加三斗也師古曰計數而言字當爲斗瓉說是也】不勤則損亦如之地方百里之增減輙爲粟百八十萬石矣又曰糴甚貴傷民【謂士工商也】甚賤傷農民傷則離散農傷則國貧故甚貴與甚賤其傷一也善爲國者使民無傷而農益勸今一夫挾五口治田百畮嵗收畮一石半爲粟百五十石除十一之稅十五石餘百三十五石食人月一石半五人終嵗爲粟九十石餘有四十五石石三十爲錢千三百五十除社閭嘗新春秋之祠用錢三百餘千五十衣人率用錢三百五人終嵗用千五百不足四百五十不幸疾病死喪之費及上賦斂又未與此此農夫所以常困有不勸耕之心而令糴至於甚貴者也

商鞅開阡陌之類也

通鑑周顯王一十九年【秦孝公十二年也】秦商鞅築冀闕宮庭於咸陽徙都之令民父子兄弟同室內息者爲禁並諸小鄕聚集爲一縣縣置令丞凡三十一縣廢井田開阡陌【路南北曰阡東西曰陌劉伯莊雲開田界道使不相干】平斗甬權衡丈尺

男女授受不親章

古禮男女不親授受

內則男不言內女不言外非祭非喪不相授器其相授則女授以篚其無篚則皆坐奠之而後取之

人不足與適也章

書曰格其非心

冏命匡其不及繩愆紏繆格其非心俾克紹先烈

昔者孟子三見齊王而不言事

荀子大略篇孟子三見齊王而不言事門人曰曷爲三遇齊王而不言事孟子曰我先攻其邪心

天下大恱章

書所謂不格姦亦允若是也

堯典克諧以孝烝烝乂不格姦

大禹謨祗載見瞽叟防防齊栗瞽亦允若

孟子集注通證卷上

欽定四庫全書

孟子集注通證卷下

元張存中撰離婁下篇

子產聽鄭國之政章

十月成梁

夏令曰九月除道十月成梁營室之中土功其始【見國語】

諸葛武侯嘗言治世以大徳不以小惠

蜀志諸葛亮之相蜀也【亮名孔明字也瑯琊陽都人諡忠武侯】有言公惜赦者亮答曰治世以大徳不以小惠

辟辟除也如周禮閽【音昏】人爲之辟之辟

周禮天官閽人【主晨昏啟閉】掌守王宮之中門之禁凡外內命夫命婦出入則爲之辟【辟開左右行者】

禮爲舊君有服章

儀禮曰以道去君而未絕者服齊衰三月

喪服傳曰大夫爲舊君何以服齊衰三月也大夫去君歸其宗廟故服齊衰三月也言與民同也何大夫之謂乎言其以道去君而猶未絕也

如晉錮欒盈也

春秋襄公二十一年秋晉欒盈出奔楚冬公會晉侯齊侯宋公衛侯鄭伯曹伯莒子邾子子商任【商任地闕任音壬】左傳欒桓子娶於範宣子生懷子【桓子欒黶懷子盈也】範鞅以其亡也怨欒氏【十四年欒黶彊逐範鞅使奔秦】故與欒盈爲公族大夫而不相能桓子卒欒祁與其老州賔通【欒祁桓子妻範宣子女盈之母也】幾亡室矣懷子患之祁懼其討也愬諸宣子曰盈將爲亂範鞅爲之徴【證其有此】懷子好施士多歸之宣子畏其多士也信之懷子爲下卿宣子使城著而遂逐之【著晉邑在外易逐】秋欒盈出奔楚冬防於商任錮欒氏也【禁錮欒盈使諸侯不得受】

二十二年冬公會晉侯齊侯宋公衛侯鄭伯曹伯莒子邾子薛伯杞伯小邾子於沙隨左傳秋欒盈自楚適齊晏平仲言於齊侯曰商任之會受命於晉【受錮欒氏之命】今納欒氏將安用之小所以事大信也失信不立君其圖之弗聽○冬會於沙隨復錮欒氏也【晉知欒盈在齊故復錮也】

養生者不足以當大事章

必誠必信不使少有後日之悔也

禮檀弓上子思曰喪三日而殯凡附於身者必誠必信勿之有悔焉耳矣三月而葬凡附於棺者必誠必信勿之有悔焉耳矣

王者之迹熄章

謂黍離降爲國風而雅亡也

詩王黍離譜申侯與犬戎攻宗周殺幽王於戲晉文侯鄭武公迎太子冝臼於申而立之是爲平王以亂故徙居東都王城於是王室之尊與諸侯無異其詩不能復雅故貶之謂之王國之變風

必表年以首事

左傳序故史之所記必表年以首事年有四時故錯舉以爲所記之名也

公羊傳作其辭則丘有罪焉爾

昭公十二年春秋之信史也其序則齊桓晉文其會則主防者爲之也其辭則丘有罪焉爾

遊夏不能贊一辭者也

史記孔子世家孔子在位聽訟文辭有可與人共者弗獨有也至於爲春秋筆則筆削則削子夏之徒不能贊一辭

君子之澤五世而斬章

四世而緦服之窮也

禮大傳四世而緦服之窮也五世袒免【音問】殺【去聲】同姓也六世親屬竭矣

逄蒙學射於羿章

然夷羿篡弒之賊

左傳襄公四年魏絳曰昔有夏之方衰也后羿自鉏遷於窮石因夏民以代夏政恃其射也不修民事而淫於原獸棄武羅伯因熊髠尨【莫邦反】圉而用寒浞【土角反】寒浞伯明氏之讒子弟也伯明後寒棄之夷羿收之信而使之以爲已相浞行媚於內【內宮人】而施賂於外愚防其民而虞羿於田樹之詐慝以取其國家外內咸服羿猶不悛將歸自田家眾殺而烹之以食【音嗣】其子其子不忍食諸死於窮門靡奔有鬲氏【靡夏遺臣事羿者有鬲國名今平原鬲縣是也】浞因羿室【就其妃妾】生澆【五弔反】及豷恃其讒慝詐僞而不徳於民使澆用師滅斟灌及斟尋氏【二國夏同姓諸侯仲康之子後相所依樂安壽光縣東南有灌亭北海平壽縣東南有斟亭】處澆於過【古禾反】處豷於戈【過戈皆國名】靡自有鬲氏收二國之燼【燼遺民也】以滅浞而立少康【少康夏后相之子】少康滅澆於過後杼滅豷於戈【後杼少康子】有窮由是遂亡

天下之言性也章

所謂天下之故者也

易系辭易無思也無爲也寂然不動感而遂通天下之故

所謂善言天者必有驗於人也

荀子性惡篇善言天者必有徴於人

以上古十一月甲子朔夜半冬至爲歷元也

新唐歷志治歷之本必推上元日月如合璧五星如連珠夜半甲子朔旦冬至自此七曜散行不復余分普盡緫防如初五代司天考夫天人之際逺哉微矣而使一藝之士布算積分上求數千萬嵗之前必得甲子朔旦夜半冬至而日月五星皆防於子謂之上元以爲歷始蓋自漢而後其說始詳見於世其源流所自止於如此是果堯舜三代之法歟皆不可得而考矣然自是以來歷家之術𨿽世多不同而未始不本於此

公行子有子之防章

周禮凡有爵者之喪禮

春官宗伯職防掌諸侯【職防者掌守諸侯之防禮言諸侯者謂畿內王子毋弟得稱諸侯者】及卿大夫士凡有爵者之防以國之防禮涖其禁令序其事

萬章上篇

萬章問曰舜往於田章

事見虞書大禹謨篇【見上卷禹拜昌言下】

史記云二女妻之以觀其內九男事之以觀其外五帝紀舜年二十以孝聞三十而帝堯問可用者四嶽咸薦虞舜曰可於是堯乃以二女妻【七計反】舜【二女娥皇女英也娥皇無子女英生商均舜升天子娥皇爲後女英爲妃也】以觀其內使九男與處以觀其外舜居嬀汭內行彌謹【嬀源汭水出蒲州河東南山水涯曰汭按地記云河東靑山東山中有二泉下南流者嬀水北流者汭水二水異泉合流出谷西注河嬀水北曰汭】堯二女不敢以貴驕事舜親戚【親戚謂父瞽叟後母弟象妹顆手等也】甚有婦道堯九男皆益篤【惇厚謹敬也】

楚詞戰國防所謂防艾義與此同

離騷九歌大司命孔蓋兮翠旍登九天兮撫彗【音遂】星慫【息拱反】長劍兮擁防艾蓀獨冝兮爲民正【防少也艾羙好也】戰國防趙孝成王篇建信君貴於趙公子魏牟過趙趙王迎之顧反至坐前有尺帛且令工人以爲冠工見客來也因迎趙王曰公子乃驅後車幸以臨人願聞所以爲天下魏牟曰王能重王之國若此尺帛則王之國大治矣趙王不說形於顏色曰先王不知寡人不肖使奉社稷豈敢輕國若此魏牟曰王無怒請爲王說之曰王有此尺帛何不令前郎中以爲冠王曰郎中不知爲冠魏牟曰爲冠而敗之奚虧於王之國而王必待工而後乃使之今爲天下之工或非也社稷爲虛戾先王不血食而王不以予工乃與防艾【艾美好也】

伊尹以割烹要湯章

伊尹欲行道以致君而無由乃爲有莘氏之媵臣負鼎爼以滋味說湯致於王道

史記殷紀阿衡欲幹湯而無由【阿衡卽伊尹也】乃爲有莘氏媵【康剰反】臣負鼎爼以滋味說湯致於王道或曰伊尹處士湯使人聘迎之五反然後肯往從湯言素王及九主之事

孔子於衞主癰疽章

癰疽痬醫也

周禮天官痬【音羊】醫【痬創癰也】掌腫痬潰痬金痬折【時設反】痬之祝【之樹反】藥劀【音刖】殺之齊【才細反】

史記作顏濁鄒孔子遂行適衞月餘去衞適宋

孔子世家定公十四年孔子適衞主於子路妻兄顏濁鄒家衞靈公問孔子居魯得祿幾何對曰奉粟六萬衞人亦致粟六萬居頃之或譖孔子孔子去衞將適陳過匡爲匡入所拘孔子反乎衞主蘧伯玉家居衞月餘去衞適宋與弟子習禮大樹下

百里奚自鬻於秦章

晉欲伐虢

左傳僖公二年晉荀息請屈產之乘與垂棘之璧假道於虞以伐虢【荀惠荀叔也屈地生良馬垂棘出美玉故以爲名四馬曰乘自晉適虢途出於虞故借道】公曰是吾寶也對曰若得道於虞猶外府也公曰宮之奇存焉【宮之奇虞忠臣】對曰宮之奇之爲人也懦而不能彊諌【懦弱也】且少長於君君暱之𨿽諌將不聽【親而狎之必輕其言】乃使荀息假道於虞虞公許之且請先伐虢【喜於厚賂而欲求媚】宮之奇諌不聽遂起師夏晉裏克荀息帥師會虞師伐虢滅下陽【下陽虢邑在河東大陽縣】五年晉侯復假道於虞以伐虢宮之奇諌曰虢虞之表也虢亡虞必從之晉不可啟寇不可翫【翫習也】一之謂甚其可再乎【爲二年假晉道滅下陽】諺所謂輔車相依唇亡齒寒者其虞虢之謂也【輔頰輔車牙車】

荘周曰百里奚爵祿不入於心放飯牛而牛肥

荘子田子方篇百里奚爵祿不入於心【姓孟字百里奚秦之賢士本是虞人虞被晉滅遂入秦國】故飯牛而肥【飯猶食之也】使秦穆公忘其賤與之政也有虞氏死生不入於心故足以動人【內自得者外自全也】

萬章下篇

孔子之謂集大成章

書所謂簫韶九成是也

益稷篇

聲宣也如聲罪致討之聲

左傳莊公二十九年夏鄭侵許凡師有鐘皷曰伐【釋例曰鳴鐘鼓以聲其過曰伐謂鳴鐘鼓聲其罪往討伐之若擊皷斬木然】無曰侵輕曰襲

玉終詘然也

禮聘義昔者君子比徳於玉焉溫潤而澤仁也縝密以栗知也亷而不劌義也【劌傷音鱖】垂之如隊【直位反】禮也叩之其聲淸越以長其終詘【其物反】然樂也【欒作則有聲止則無也越猶揚也詘絕止貌也】

故兒寛云惟天子建中和之極兼緫條貫金聲而玉振之

前漢兒【五奚反】寛封禪對【寛千乘人】惟天子建中和之極兼緫條貫金聲而玉振之以順成天慶垂萬世之基

北宮錡問章

通謂之附庸若春秋邾儀父之類是也

隠公元年三月公及邾儀父盟於蔑

府史胥徒也

周禮天官冡宰大宰卿一人小宰中大夫二人府六人史十有二人【府治藏史掌書者凡府史皆其官長所自辟除】胥十有二人徒百有二十人【此民給搖後者若今衞士矣胥讀如諝謂其有才知爲什長】

愚按此章之說與周禮王制不同

周禮地官司徒凡建邦國以土圭土其地而制其域諸公之地封疆方五百里其食者半諸侯之地封疆方四百里其食者參之一諸伯之地封疆方三百里其食者參之一諸子之地封疆方二百里其食者四之一諸男之地封疆方百里其食者四之一【土其地猶言度其地】

禮王制王者之制祿爵公侯伯子男凡五等諸侯之上大夫卿下大夫上士中士下士凡五等天子之田方千里公侯田方百里伯七十里子男五十里不能五十里者不合於天子附於諸侯曰附庸天子之三公之田視公侯天子之卿視伯天子之大夫視子男天子之元士視附庸制農田百畆百畆之分上農夫食九人其次食八人其次食七人其次食六人下農夫食五人庶人在官者其祿以是爲差也諸侯之下士視上農夫祿足以代其耕也中士倍下士上士倍中士下大夫倍上士卿四大夫祿君十卿祿次國之卿三大夫祿君十卿祿小國之卿倍大夫祿君十卿祿

士之不托諸侯何也章

謂之寄公

禮郊特牲諸侯不臣寓公故古者寓公不繼世【寓寄也寄公之子非賢者世不足尊也】

喪大記君之喪未小斂爲寄公國賔出

敢問不見諸侯何義也章

田獵之冠也事見春秋傳

左傳昭公二十年十二月齊侯田於沛【沛澤名】招虞人以弓不進公使執之辭曰昔我先君之田也旃以招大夫弓以招士皮冠以招虞人臣不見皮冠故不敢進乃捨之

齊宣王問卿章

然三仁貴戚不能行之於紂而霍光異姓乃能行之於昌邑【三仁見論語微子篇下】

前漢霍光傳【光字子孟栗騎將軍諡宣成侯去病弟也父中孺河東平陽人也】昌邑王賀【武帝孫昌邑哀王子也】卽位行淫亂光憂懣【音滿又音悶】獨以問所親故吏大司農田延年延年曰將軍爲國柱石審此人不可何不建白太后更選賢而立之光曰今欲如是於古嘗有此不延年曰伊尹相殷廢太甲以安宗廟世稱其忠將軍若能行此亦漢之伊尹也光乃引延年給事中陰與車騎將軍張安世圖計光與羣臣俱見白太后具陳昌邑王不可以承宗廟狀皇太后乃車駕幸未央承明殿召昌邑王伏前聼詔光與羣臣連名奏王尙書令讀畢光令王起拜受詔乃卽持其手觧脫其璽組扶王下殿送至昌邑邸已而光奉上皇帝璽綬謁於髙廟是爲孝宣皇帝【衛太子孫號皇曽孫】告子上篇

性猶杞柳也章

荀子性惡之說也【見序說】

性猶湍水也章

揚子善惡混之說【見序說】

告子曰性無善無不善也章

近世蘓氏胡氏之說

東坡蘓氏曰夫善惡者性之所能之而非性之所能有也且夫言性者安以其善惡爲哉𨿽然揚雄之論則固已近之曰人之性也善惡混修其善則爲善人修其惡則爲惡人此其所以爲異者惟其不知性之不能以有夫善惡而以爲善惡之皆出乎性也而已夫太古之初夲非有善惡之諭惟天下之所同安者聖人指以爲善而一人之所獨樂者則名以爲惡天下之人固將卽其所樂而行之孰知夫聖人惟其一人之獨樂不能勝天下之所同安是以有善惡之辧而諸子之意將以善惡爲聖人之私說不已疏乎或問性曰性也者天地之所以立也五峯胡氏曰然則孟子氏荀卿氏揚雄氏之以善惡言性也非歟曰性也者天地鬼神之奧也善不足以言之況惡乎或者問曰何謂也曰宏聞之先君子曰孟子所以獨出諸儒之表者以其知性也宏請曰何謂也先君子曰孟子道性善善云者嘆美之詞不與惡對

韓子性有三品之說

原性性也者與其生俱生也情也者接於物而生也性之品有三而其所以爲性者五情之品有三而其所以爲情者七何也曰性之品有上中下三上焉者善焉而已矣中焉者可導而上下也下焉者惡焉而已矣

趙孟之所貴趙孟能賤之章

趙孟晉卿也能以爵祿與人而使之貴則亦能奪之而使之賤

通鑑綱目威烈王二十三年初命晉大夫魏斯趙籍韓虔爲諸侯【愚按分注趙烈侯好音謂相國公仲連曰寡人有愛可以貴之乎連曰富之可貴之則否君曰然鄭歌者槍石二人吾賜之田人萬畆連諾而不與烈侯屢問連乃稱疾不朝畨吾君謂連曰君實好善而未知所持公仲亦有進士乎連曰未也曰牛畜荀欣徐越皆可連進之畜侍以仁義烈侯逌然明日欣侍以舉賢使能明日越侍以節財儉用察度功徳所與無不充君說乃謂連曰歌者之田且止以畜爲師欣爲中尉越爲內史賜連衣二襲此非能使歌者貴能使歌者賤歟又按豫讓欲爲智伯報仇吞炭漆身其友爲之泣曰以子之才臣事趙孟必得近幸子乃爲所欲爲顧不易邪何乃自苦如此是指趙襄子也襄子有子五人不肯置後立伯魯之孫完是爲獻子獻子生借是爲烈侯然則趙孟晉卿也自襄子至烈侯之通稱乎】

告子下篇

紾兄之臂而奪之食章

亦未嘗膠柱而調瑟

史記亷頗藺相如傳趙孝成王七年秦與趙兵相距長平時趙使亷頗將兵固壁不戰王信秦之間言使趙括爲將代亷頗藺相如曰王以名使括若膠柱而鼓瑟耳【瑟樂器也毎一弦有一柱旋移變而取音聲之和今以膠定其柱不使變移而鼔之豈能得之和】括徒能讀其父書傳不知合變也

宋牼將之楚章

按荘子書有宋鈃者【刑堅二音】

天下篇不累於俗不飾於物不苟於人不�【音忮逆也】於眾願天下之安寧以活民命人我之飬畢足而止以此白心古之道術有在於是者宋鈃尹文聞其風而悅之作爲華山之冠以自表接萬物以別宥爲始語心之容命之曰心之行以聏【而鉗二音令也】合歡以調海內請欲置之以爲主見侮不辱救民之鬭禁攻寢兵救世之戰以此周行天下上說下教𨿽天下不取彊聒而不捨者也

先名實者爲人也章

華周杞梁二人皆齊臣戰死於莒其妻哭之哀

左傳襄公二十三年齊侯襲莒杞殖【市力反】華還【華去聲還音旋】載甲夜入且於之隧宿於莒郊明日先遇莒子於蒲侯氏莒子重賂之使無死曰請有盟華周對曰貪貨棄命亦君所惡也昬而受命日未中而棄之何以事君莒子親鼓之從而伐之獲杞梁莒人行成齊侯歸遇杞梁之妻於郊【梁戰死妻行迎喪】使弔之辭曰殖之有罪何辱命焉若免於罪猶有先人之敝廬在下妾不得與郊弔齊侯弔諸其室

劉向說苑齊荘公攻莒杞梁與莒戰梁遂鬭殺二十七人而死妻聞而哭城爲之陁而隅爲之崩

五霸者三王之罪人也章

按春秋傳僖公九年葵丘之會陳牲而不殺

谷梁傳僖公九年九月戊辰諸侯盟於葵丘桓盟不日此何以日美之也爲見天子之禁故備之也葵丘之盟陳牲而不殺【盟牲諸侯用牛大夫用豭】讀書加於牲上壹明天子之禁【壹猶專也】曰無壅泉【專水利】毋訖糴【訖止也】毋易樹子【樹子嫡子】毋以妾爲妻毋以婦人與國事【與音預】

白圭曰吾欲二十而取一章

按史記白圭能薄飲食忍耆欲

前漢白圭周人也當魏文侯時李克務盡地力而白圭樂觀時變故人棄我取人取我予能薄飲食忍嗜欲節衣服與用事僮僕同苦樂趨時若猛獸鷙鳥之發

古之君子何如則仕章

故與公遊於囿公仰視蜚防而後去之

史記孔子世家孔子反衛主蘧伯玉家靈公問陳孔子曰俎豆之事則嘗聞之軍旅之事未之學也明日與孔子語見蜚防仰視之色不在孔子孔子遂行復如陳盡心上篇

霸者之民驩虞如也章

耕田鑿井帝力何有於我

帝王通歷帝堯之時有老人擊壤於路【風土記云擊壤者以木爲之長三四寸其形如履臘節撞少以爲戲分部以擿博也將戲先側一壤於地遙於三四十步以手中壤擿之中者爲上】曰吾日出而作日入而息鑿井而飲耕田而食帝力於我何哉

楊子取爲我章

列子稱其言曰伯成子髙不以一毫利物是也

楊朱篇楊子曰伯成子髙不以一毫利物舎國而隠大禹不以一身自利一體偏枯古之人損一毫利天下不與也悉天下奉一身不取也人人不損一毫人人不利天下天下治矣禽子問楊朱曰去子體之一毛以濟一世汝爲之乎楊朱曰世固非一毛之所濟禽子曰假濟爲之乎楊子弗聽

恭敬者幣之未將者也章

詩曰承筐是將

小雅鹿鳴章吹笙鼓簧承筐是將人之好我示我周行

形色天性也章

踐如踐言之踐

禮曲禮修身踐言謂之善行

又曰天生烝民有物有則

詩大雅烝民章天生烝民有物有則民之秉彞好【去聲】是懿徳

齊宣王欲短喪章

按儀禮公子爲其母練冠麻衣縓緣【縓取絹反】

儀禮喪服章記公子爲其母練冠麻衣縓緣爲其妻縓冠葛絰帶麻衣縓緣皆旣葬除之【公子君之庶子也其或爲母謂妾子也】

天下有道以道殉身章

殉如殉葬之殉

禮檀弓下陳子車死於衛其妻與其家大夫謀以殉【音徇】葬定而後陳子亢至以告曰夫子疾莫飬【去聲下同】於下請以殉葬子亢曰以殉葬非禮也𨿽然則彼疾當飬者孰若妻與宰得已則吾欲已不得已則吾欲以二子者之爲之也於是弗果用

盡心下篇

梓匠輪輿章

莊周所論斲輪之意

莊子天道篇桓公【齊君名小白】讀書於堂上輪扁【音篇匠氏名】斲輪於堂下釋椎鑿而上問桓公曰敢問公之所讀者何言邪公曰聖人之言也曰聖人在乎公曰已死矣曰然則君之所讀者古人之糟魄【普各反】已夫桓公曰寡人讀書輪人安得議乎有說則可無說則死輪扁曰臣也以臣之事觀之斲輪徐則甘而不固疾則苦而不入不徐不疾得之於手而應之於心口不能言有數存焉於其間臣不能以諭臣之子臣之子亦不能受之於臣是以行年七十而老斲輪古之人與【音余】其不可傳也死矣然則君之所讀者古人之糟魄已夫

社稷次之章

立壇壝以祀之

周禮地官大司徒設其社稷之壝而樹之田主各以其野之所宜木遂以名其社與其野

封人掌設王之社壝爲畿封而樹之【聚土曰封壝謂壇及堳埓也按白虎通曰天子社壇方五丈取五方五色土封之諸侯半之各以其所守之方一色土封之皆冒以黃土今通制所議社壇自天子至大夫士一也無降殺與古制稍異】

年不順成八蠟【音乍】不通之意

禮郊特牲天子大蠟八伊耆【音其】氏始爲蠟蠟也者索也【索音色】歳十二月合聚萬物而索饗之也蠟之祭也主先嗇【音色】而祭司嗇【先嗇田祖也】祭百種【上聲】以報嗇也饗農及郵【音尢】表畷【丁劣反】禽獸【饗亦祭也農爲先農也郵表畷田官督約農事之所也禽獸能爲田除害也】仁之至義之盡也古之君子使之必報之迎貓【音苗】爲其食田防也迎虎爲其食田豕也迎而祭之也【迎其神而祭之】祭坊與水庸【坊以止水庸以通水】事也【以其事於我而祭之】八蠟以記四方四方年不順成八蠟不通【不與諸方相通而祭】以謹民財也順成之方其蠟乃通以移民也旣蠟而收民息已故旣蠟君子不興功

稽大不理於口章

今按漢書無俚方言

前漢季布贊賢者誠重其死夫婢妾賤人感槪而自殺非能勇也其畫無俚之至耳【晉灼曰揚雄方言曰俚聊也許愼曰賴也】

曰以追蠡章【追音堆蠡音禮】

周禮所謂旋虫

冬官鳬氏爲鐘兩欒謂之銑銑間謂之於於上謂之鼓鼓上謂之鉦鉦上謂之舞舞上謂之甬甬上謂之衡鐘縣謂之旋旋虫謂之幹【旋屬鐘柄所以縣之也旋虫者旋以虫爲飾也今時旋有蹲熊盤龍辟邪】

城中之塗容九軌

周禮冬官下匠人營國方九里旁三門國中九經九緯經塗九軌【國中城內也經緯謂塗也經緯之塗皆容方九軌凡八尺爲軌廣九軌積七十二尺則此塗十二步也】

充實而有光輝之謂大章

美在其中而暢於四支發於事業

易坤卦文言曰君子黃中通理正位居體美往其中而暢於四支發於事業美之至也

言近而指逺者章

古人視不下於帶

禮曲禮下天子視不上於祫【音刼】不下於帶凡視上於面則傲下於帶則憂傾則姦

如琴張曽晳牧皮者章

子桑戶死琴張臨其喪而歌事見莊子

大宗師子桑戶孟子反子琴張三人相與爲友莫然有間而子桑戶死未葬孔子聞之使子貢往行事焉或編曲或鼓琴相和而歌曰嗟來桑戶乎而已反其眞而我猶爲人猗【音依】子貢趨而進曰敢問臨屍而歆禮乎二人相視而笑曰是惡【平聲】知禮意

季武子死曽晳倚其門而歌

禮檀弓下季武子寢疾及其喪也曽晳倚門而歌

荀子原慤【音殻】字皆讀作願

榮辱篇孝悌願慤以惇比其事業

富國篇其臣主百吏污者皆化而修悍者先化而願躁者先化而慤是明主之功已

正論篇上端誠則下原殻矣上公正則下易直矣治辧則易一願殻則易使

閹然媚於世也者章

閹【音奄】如奄人之奄

周禮春官守祧【他堯反】奄【於檢反】八人女祧每廟二人奚四人

孟子集注通證卷下

欽定四庫全書

中庸章句或問通證

元張存中撰

章句序

人心惟危道心惟微惟精惟一允執厥中者

書大禹謨

傳十章

詩曰矯矯虎臣是也

泮水明明魯侯克明其徳旣作泮宮淮夷攸服矯矯虎臣在泮獻馘【古獲反】淑問如臯陶在泮獻囚【矯矯武貌】

傳十一章至十七章

素按漢書當作索

前漢藝文志孔子曰索隠行怪後世有述焉吾弗爲之矣【師古曰禮記載孔子之言索隠求索隠暗之事而行怪迂之妄令後人有所祖述非我本志弗爲之矣恥之也】

如孔子問禮問官之類

家語觀周篇孔子謂南宮敬叔曰【敬叔孟僖子子也】吾聞老【他甘反】博古知今則吾師也今將往矣敬叔與俱至周問禮於老

左傳昭公十七年秋郯子來朝公與之晏昭子問焉曰少皥氏鳥名官何故也郯子曰吾祖也我知之昔者黃帝氏以云紀故爲云師而云名炎帝氏以火紀故爲火師而火名共工氏以水紀故爲水師而水名太皡氏以龍紀故爲龍師而龍名我髙祖少皥摯【音至】之立也鳯鳥適至故紀於鳥爲鳥師而鳥名鳳鳥氏歷正也鳥氏司分者也【鳥燕也以春分來秋分去】伯趙氏司至者也【伯趙伯勞也以夏至鳴冬至止】靑鳥氏司啟者也【靑鳥鶬鶊也以立春鳴立夏止】丹鳥氏司閉者也【丹鳥鷩雉也以立秋來立冬去入大水爲蜃上四鳥皆歷正之屬官】祝鳩氏司徒也【祝鳩鷦鳩也鷦鳩孝故爲司徒主教民鷦音焦】鴡【本作雎】鳩氏司馬也【雎鳩王鴡也鷙而有別故爲司馬主法制】鳲鳩氏司空也【鳲鳩鴶鵴也鳲鳩平均故爲司空平水土鴶音戞鵴音菊】爽鳩氏司寇也【爽鳩鷹也鷙故爲司寇主盜賊】鶻鳩氏司事也【鶻鳩鶻雕也春來冬去故爲司事】五鳩鳩民者也【鳩聚也治民法聚故以鳩爲名】五雉爲五工正【五雉雉有五種西方曰鷷雉東方曰雕雉南方曰翟雉北方曰鵗雉伊洛之南曰翚雉】利器用正度量夷民者也【夷平聲】九扈爲九農正【扈有九種也春扈鳻�夏扈竊秋扈竊藍冬扈竊黃棘扈竊丹行扈唶唶宵扈嘖嘖桑扈竊脂老扈鷃鷃以九扈爲九農之號各隨土宜以教民事賈逵云春扈分循相五土之宜趣民耕種者也夏扈竊趣民耘苖者也秋扈竊藍趣民收斂苖者也冬扈竊黃趣民蓋藏者也棘扈竊丹爲巢驅鳥者也行扈唶唶晝爲民驅鳥者也宵扈嘖嘖夜爲農驅獸者也桑扈竊脂爲蠶驅雀者也老扈鷃鷃趣收麥令不得晏起者也】扈民無淫者也【扈止也止民使不淫放】自顓頊以來不能紀逺乃紀於近爲民師而命以民事則不能故也仲尼聞之見於郯子而學之【於是仲尼年二十八】旣而告人曰吾聞之天子失官學在四夷猶信

違去也如春秋傳齊師違谷七里之違

左傳哀公二十七年晉荀瑤帥師伐鄭【荀瑤卽智襄子】次於桐丘鄭駟請於齊乃救鄭及畱舒【齊地】違谷七里谷人不知及濮【水名】智伯聞之乃還曰我卜伐鄭不卜敵齊

猶易所謂幹事

乾卦文言貞者事之幹也貞固足以干事

孔子曰其气發揚於上爲昭明焄蒿淒愴此百物之精也神之著也【詳見後】

子孫謂虞思陳胡公之屬

左傳哀公元年夏后少康逃奔有虞【夏后相啟孫也少康相之遺腹子也寒浞子澆滅夏后相使臣椒求少康欲殺之少康逃奔有虞有虞虞舜後爲諸侯者少康逃而歸之也】虞思於是妻【去聲】之以二姚【思有虞君也虞思自以二女妻少康姚虞姓也】而邑諸綸【綸虞邑】有田一成有眾一旅【方十里爲成五百人爲旅】左傳襄公二十五年晉人問陳之罪【鄭子產獻入陳之功於晉晉人詰問子產以何罪伐陳】對曰昔虞閼父爲周陶正【虞閼父舜之後】以服事我先王我先王賴其利器用也與其神明之後也庸以元女大姬配胡公【庸用也元女武王之長女胡公閼父之子滿也是用以武王之長女曰大姬者與閼父之子胡公爲配耦按史記陳世家云陳胡公滿者虞帝舜之後也舜傳禹而舜子商均爲封國夏后之時或失續周武王克商求舜後得嬀滿封之於陳以奉帝舜祀是爲胡公】而封諸陳以備三恪【苦洛反周分天下封夏殷二王后又封舜後謂之恪並二王后爲三國其禮轉降示敬而已故謂三恪】則我周之自出至於今是賴

舜年百有十歳

書舜典舜生三十徴庸三十在位五十載陟方乃死

書云大王肇基王迹

武成王若曰嗚呼羣後惟先王建邦啟土公劉克篤前烈至於太王肇基王迹王季其勤王家

詩云至於大王實始翦商

閟宮后稷之孫實維大【音太】王居岐之陽實始翦商至於文武纉大王之緒致天之屆於牧之野

傳十八章

先公組紺以上至后稷也

史記周本紀后稷別姓姬氏后稷卒子不窋立不窋卒子鞠陶立鞠陶卒子公劉立公劉卒子慶節立國於豳慶節卒子皇僕立皇僕卒子差弗立差弗卒子毀隃立毀隃卒子公非立公非卒子髙圉立髙圉卒子亞圉立亞圉卒子公叔祖類立【索隱曰世本云大公組紺諸盭三代世表稱叔類凡四名皇甫謐云公祖一名組紺諸盭字叔類號曰太公也】公叔祖類卒子古公亶父立

傳十九章

祖廟天子七諸侯五大夫三適士二官師一

禮王制天子七廟三昭三穆與太祖之廟而七【此周制七者太祖及文王武王之祧與親廟四太祖后稷殷則六廟契及湯與二昭二穆夏則五廟無太祖禹與二昭二穆而已】諸侯五廟二昭二穆與太祖之廟而五【太祖始封之君王者之後不爲始封之君廟】大夫三廟一昭一穆與太祖之廟而三【太祖別子始爵名大傳曰別子爲祖謂此𨿽非別子始爵者亦然】士一廟【謂諸侯之中士下士名曰官師者上士二廟】庶人祭於寢【寢適寢也】

祭法適士二廟一壇曰考廟曰王考廟享嘗乃止顯考無廟官師一廟曰考廟王考無廟

若周之赤刀大訓天球河圖之屬也

書顧命越玉五重陳寶赤刀【赤削也武王誅紂時以赤爲飾】大訓【三皇五帝之書訓誥亦在焉文武之訓亦曰大訓】璧琬琰在西序大玉夷玉天球【鳴球維州之玉】河圖【伏羲時龍馬負圖出於河一六位北二七位南三八位東四九位西五十居中者是也】在東序

如春行羔豚膳膏香之類

周禮天官宰庖人凡用禽獸【煎和之以獻王】春行羔豚【行猶用也羔羊子豚豕子】膳膏香【膳治也膳膏香謂治羔豕以牛脂】夏行腒【音渠】鱐【音搜腒幹雉鱐幹魚】膳膏臊【治腒鱐以犬膏】秋行犢麛【音迷犢牛子麛鹿子】膳

膏腥【治犢麛以雞膏】冬行鱻【音鮮】羽【鱻魚也羽鴈也】膳膏羶【治鱻羽以羊脂】

嘗秋祭也四時皆祭舉其一耳

禮王制天子諸侯宗廟之祭春曰礿夏曰禘秋曰嘗冬曰烝【此蓋夏殷之祭名周則攺之春曰祠夏曰礿以禘爲殷祭詩小雅曰礿祠烝嘗於公先王此周四時祭宗廟之名】

祭統凡祭有四時春祭曰礿夏祭曰禘秋祭曰嘗冬祭曰烝【謂夏殷時禮也】

傳二十章

家語作爲政在於得人【詳見後】

所謂皇建其有極是也

書洪範五皇極皇建其有極

餼稟稍【去聲】食也

周禮天官宮正幾其出入均其稍食

內宰掌書版圖之法以治王內之政令均其稍食分其人民以居之【稍食吏祿廩也】

如周禮槀人職曰考其弓弩以下上其食是也

夏官槀人掌受財於職金以賫【音咨】其工弓六物爲三等弩四物亦如之矢八物皆三等箙亦如之【箙盛矢器以獸皮爲之】春獻素秋獻成書其等以饗工乘其事試【音考】其弓穹以下上其食而誅賞乃入功於司弓矢及繕人【槀讀爲芻槀之槀箭幹謂之槀】

今以鹵莽滅裂之學

莊子則陽篇長梧封人問子牢曰君爲政焉勿鹵莽【鹵莽不用心也】治民焉勿滅裂【滅裂輕薄也】昔予爲禾耕而鹵莽之則其實亦鹵莽而報予蕓而滅裂之其實亦滅裂而報予

又按孔子家語亦載此章而其文尢詳

哀公問政於孔子孔子對曰文武之政布在方防其人存則其政舉其人亡則其政息天道敏生人道敏政地道敏樹夫政也者猶蒲盧也待化以成故爲政在於得人取人以身修道以仁仁者人也親親爲大義者宜也尊賢爲大親親之殺尊賢之等禮所以生也禮者政之本也是以君子不可以不修身思修身不可以不事親思事親不可以不知人思知人不可以不知天天下之達道有五其所以行之者三曰君臣也父子也夫婦也昆弟也朋友也五者天下之達道智仁勇三者天下之達徳也所以行之者一也或生而知之或學而知之或困而知之及其知之一也或安而行之或利而行之或勉彊而行之及其成功一也公曰子之言美矣至矣寡人實固不足以成之也孔子曰好學近乎智力行近乎仁知恥近乎勇知斯三者則知所以修身知所以修身則知所以治人知所以治人則能成天下國家者矣公曰政其盡此而已乎孔子曰凡爲天下國家有九經曰修身也尊賢也親親也敬大臣也體羣臣也重庶民也來百工也柔逺人也懷諸侯也夫修身則道立尊賢則不惑親親則諸父兄不怨敬大臣則不體羣臣則士之報禮重子庶民則百姓勸來百工則財用足柔逺人則四方歸之懷諸侯則天下畏之公曰爲之柰何孔子曰齋明盛服非禮不動所以修身也去讒逺色賤利而貴徳所以尊賢也爵其能重其祿同其好惡所以篤親親也官盛任使所以敬大臣也忠信重祿所以勸士也時使薄斂所以子百姓也日省月考餼稟稱事所以來百工也送往迎來嘉善而矜不能所以綏逺人也繼絕世舉廢邦治亂持危朝聘以時厚往而薄來所以懷諸侯也治天下國家有九經其所以行之者一也凡事豫則立不豫則廢言前定則不跲【躓也】事前定則不困行前定則不疚道前定則不窮在下位不獲於上民弗可得而治矣獲於上有道不信於友不獲於上矣信於友有道不順於親不信於友矣順於親有道反諸身不誠不順於親矣誠身有道不明於善不誠於身矣誠者天之道也誠之者人之道也夫誠弗勉而中不思而得從容中道聖人之所以定體也誠少者擇善而固執之者也公曰子之教寡人備矣敢問行之所始孔子曰立愛自親始教民睦也立敬自長始教民順也教以慈睦而民貴有親教以敬長而民貴用命民旣孝於親又順以聴命措諸天下無所不可公曰寡人旣得聞此言也懼不能果行而獲罪咎

傳二十四章二十六章

如執玉髙卑其容俯仰之類【見論語先進下】

傳二十七章

溫猶燖溫之溫

左傳哀公十二年公防吳於槖臯吳子使太宰嚭請尋盟公不欲使子貢對曰盟所以周信也今吳子曰必尋盟若可尋也亦可寒也【尋溫也前盟已寒更溫之使熱尋亦作燖】

杞夏之後

史記杞世家東樓公者夏后禹之後苖裔也【索隱曰杞國名東樓公諡號也杞今陳畱雍丘縣故杞國周武王封禹後爲東樓公是也蓋周封杞而居雍丘至春秋時杞已遷東國杞後攺國號州而稱淳於公故春秋桓五年經云州公如曺傳曰淳於公如曺是也然杞後代又稱子者以微小又僻居東夷故襄二十九年經稱杞子來盟】

宋殷之後

史記宋世家微子開者【孔安國曰微畿內國名子爵也爲紂卿士索隠曰按尙書防子之命篇云命防子啟代殷後今此名開者避漢景帝諱也】殷帝乙之首子而紂之庶兄也【索隠曰按尙書亦以爲殷王元子而是紂之兄呂氏春秋云生防子時母猶爲妾及爲妃而生紂防子紂同母庶兄】

或問

經一章

虎狼之父子蜂蟻之君臣豺獺之報本雎鳩之有別莊子天運篇商大宰蕩問仁於莊子【大宰官名商人名承字蕩】莊子曰虎狼仁也曰何謂也莊子曰父子相親何爲不仁

化書曰蜂有君禮也【蜂有兩衙應朝其主之所在眾蜂爲之旋繞如衙誅罰徴令絕嚴有君臣之義】螻蟻之有君也一拳之宮與眾處之一塊之臺與眾臨之一粒之食與眾蓄之一虫之肉與眾咂之一罪無疑與眾戮之

禮月令季秋之月豺乃祭獸戮禽【豺說文狼屬狗聲捕獸祭天】孟春之月魚上冰獺祭魚【說文獺獸名水居魚可取祭而後食】

雎鳩【按詩傳云雎鳩水鳥一名王雎狀類鳬鷖今江淮間有之生有定偶而不相亂偶常並遊而不相狎故毛傳以爲摯而有別摯字與至通言其情意深至也】

書之言防怨而曰不見是圖禮之言事親而曰聴於無聲視於無形

五子之歌一人三失怨豈在明不見是圖

禮曲禮凡爲人子者居不主奧坐不中席行不中道立不中門食饗不爲槪祭祀不爲屍聴於無聲視於無形

胎防卵殈

禮樂記天地防【熙音反】合陰陽相得煦【許句反】嫗【於句反】覆【去聲】育萬物然後艸木茂區【古侯反】萌達羽翼奮【發也】角觡【古伯反】生【無防曰觡生出也】蟄虫昭蘇【昭曉也蘇醒也】羽者嫗伏毛者孕鬻胎生者不防【音獨防內敗也】而卵生者不殈【呼閴反殈謂裂也】則樂之道歸焉耳

莊周出怒不怒之言

莊子庚桑楚篇敬之而不喜侮之而不怒者惟同乎天和者爲然出怒不怒則怒出於不怒矣出爲無爲則爲出於無爲矣

傳之首章至十二章

漢之胡廣唐之呂溫栁宗元者

胡廣【廣字伯始南郡華容人也位至太傅時年八十而心力克壯性溫厚謹素常遜言恭色達練事體明解朝章𨿽無謇直之風屢有補闕之益故京師諺曰萬事不理問伯始天下中庸有胡公】呂溫【溫字和叔一字化光從陸質治春秋貞元末擢進士第後進戶部貟外郎文藻精富一時推尙性險躁譎詭好利妄言宰相李吉甫陰事憲宗貶均州再貶道州後徙衡州】

栁宗元【宗元字子厚河東人少精敏絕倫爲文章卓偉精致一時輩行推仰第進士博學辭科授校書郎後遭貶栁州刺史】

七聖皆迷

莊子徐無鬼章黃帝將見大隗【音嵬】乎具茨【音慈】之山方明爲禦昌防驂乘張若謵【傷涉反】朋馬前昆閽滑【音骨】稽後車至於襄城之野七聖皆迷【七聖者方明昌防張若謵朋昆閽滑稽及黃帝也此六名皆寓言迷失具茨之道】無所問途

傳十五章

孔子所以告宰予者見於祭義之篇

禮祭義宰我曰吾聞鬼神之名不知其所謂子曰气也者神之盛也魄也者鬼之盛也合鬼與神教之至也眾生必死死必歸土此之謂鬼骨肉斃於下陰爲野土其气發揚於土爲昭明焄蒿淒愴此百物之精也神之著也因物之精制爲之極明命鬼神以爲黔首則百眾以畏萬民以服聖人以是爲未足也築爲宮室設爲宗祧以別親疏逺邇教民反古復始不忘其所由生也眾之服自此故聴且速也二端旣立報以二禮建設朝事燔燎羶薌見以蕭光以報气也此敎眾反始也薦黍稷羞肝肺首心見間以夾甒【甒瓦尊也】加以鬰鬯以報魄也教民相愛上下用情禮之至也君子反古復始不忘其所由生也是以致其敬發其情竭力從事以報其親不敢弗盡也

易大傳所謂精气爲物遊魂爲變

系辭上原始反終故知死生之說精气爲物遊魂爲變是故知鬼神之情狀

書所謂䢐落者亦以其升降

舜典二十有八載帝乃䢐落【魂气升於天曰䢐體魄降於地曰落】

傳十九章

屍必以孫

禮祭統夫祭之道孫爲王父屍【王父祖也】所使爲屍者於祭者子行也父北面而事之所以明子事父之道也此父子之倫也

叔孫通之舞禮孝明之亂命

前漢叔孫通傳【叔孫通薛人也事髙恵二帝】孝恵卽位【恵帝諱盈之字曰滿髙帝太子也母曰髙皇后】乃謂通曰先帝園陵寢廟羣臣莫習徙通爲奉常定宗廟儀法又稍定漢諸儀法皆通所論著也恵帝爲東朝長樂宮及閒往數蹕煩民廼作復道方築武庫南通奏事因請閒曰陛下何自築復道髙帝寢衣冠月出遊髙廟子孫柰何乘宗廟道上行哉恵帝懼曰急壊之通曰人主無過舉今已作百姓皆知之矣願陛下爲原廟渭北衣冠月出遊之益廣宗廟大孝之本上乃詔有司立原廟

後漢明帝紀【帝諱莊字嚴光武第四子也母陰皇后】十八年秋八月壬子帝崩於東宮前殿年四十八遺詔無起寢廟藏主於光烈皇后更衣別室掃地而祭杅水脯糒而已過百日惟四時設奠置吏卒數人供給灑掃勿開修道敢有所興作者以擅議宗廟法從事【前書曰擅議宗廟者棄市】

傳二十章至二十八章

賈捐之所謂後宮盛色

前漢賈捐之傳【捐之字君房賈誼之曽孫也】元帝初元元年珠崖又反發兵擊之【裏崖在南方海中洲居廣袤可千里合十六縣戶二萬三千餘】詰問捐之捐之對其略曰至孝文皇帝閔中國未安偃武行文逸遊之樂絕奇麗之賂塞鄭衛之倡微矣夫後宮盛色則賢者隠處佞人用事則諍臣杜口而文帝不行

其或不幸而有趙髙朱異虞世基李林甫之徒焉趙髙【生而隠宮宦人也秦始皇時人二世時官至丞相恃恩専恣以私怨殺人擅利亶害指鹿爲馬殺二世望夷宮子嬰殺之於齋宮】

朱異【字彥和吳郡錢塘人梁武帝時官至中領軍貪財冒賄欺罔視聴所以伺候人主意不肯進賢黜陟蔑弄朝權輕作威福死贈尙書右僕射】

虞世基【字茂世防稽余姚人隋煬帝朝官至金紫光祿大夫參掌朝政鬻官賣獄賄賂公行金寶委積陷主令宇文化及弒逆世基亦見害】

李林甫【長平肅王叔良曽孫唐宗朝官至中書令封晉國公性陰宻忍誅殺排搆大臣蕩覆天下固寵市權蔽欺天子耳目死賜太尉揚州大都督】

鄒陽所謂偏聴生姦範睢所謂妒賢疾能

史記鄒陽傳鄒陽者齊人也遊於梁以讒見禽乃從獄中上書其略曰百里奚乞食於路繆公委之以政寗戚飯牛車下而桓公任之以國此二人者豈借宦於朝假譽於左右然後二主用之哉感於心合於行親於膠漆昆弟不能離豈惑於眾口哉故偏聴生姦獨任成亂

範睢傳範睢者魏人也【字叔相秦昭王號爲應侯】說秦昭王曰且夫三代所以亡國者君専授政縱酒馳騁弋獵不聴政事其所授者妒賢嫉能禦下蔽上以成其私不爲主計而主不悟故失其位國

由基之射

左傳成公十六年潘尫之黨【黨潘尫之子尫烏黃反】與養由基【由基楚善射者】蹲甲而射之【蹲聚也】徹七札焉以示王曰君有二臣如此何憂於戰

司徒教民道藝而書居其一外史掌達書名於四方大行人之法每九歳而一諭

周禮地官大司徒以鄕三物教萬民而賔興之三曰六藝禮樂射禦書數【五禮六樂五射五禦六書九數】

春官外史【猶今之外制卽舎人之職也】掌書外令掌四方之志掌三皇五帝之書掌達書名於四方若以書使【使去聲】於四方則書其令大行人主之所以撫邦國諸侯者歳徧存三歳徧頫【音眺】五歳徧省七歳屬象胥諭言語協辭命九歳屬瞽史諭書名【書名所以同其文故使瞽史諭之】聴聲音【二者九年一次舉行】

中庸章句或問通證

