論語注疏

魏何晏集解邢疏●﹝序﹞魏何晏注﹐宋邢疏。字叔明﹐曹州濟陰人。太平興國中擢九經及第﹐官至禮部《尙書》﹐事迹具《宋史》本傳。是書蓋咸平二年詔攺定舊疏﹐頒列學官。至今承用﹐而傳刻頗訛。《集解》所引十三家﹐今本各題曰「某氏」﹐皇侃《義疏》則均題其名。案奏進序中稱「集諸家之善﹐記其姓名﹐」侃《疏》亦曰「何《集注》皆呼人名﹐惟包獨言『氏』者﹐包名咸﹐何家諱咸﹐故不言也」﹐與序文合﹐知今本爲後來刊版之省文。然周氏與周生烈遂不可分﹐殊不如皇本之有別。考邢《疏》中亦載皇侃何氏諱咸之語﹐其疏「記其姓名」句則云「注但記其姓﹐而此連言名者﹐以著其姓所以名其人﹐非謂名字之『名』也。」是所見之本已惟題姓﹐故有是曲說。《七經孟子考文》稱其國皇侃《義疏》本爲唐代所傳﹐是亦一證矣。其文與皇《疏》所載亦異同不一﹐大抵互有長短。如《學而》篇「不患人之不己知」章﹐皇《疏》有王肅注一條﹐《裏仁》篇「君子之於天下也」章﹐皇《疏》有何晏注一條﹐今本皆無。觀顧炎武之《石經考》以石經《儀禮》校監版﹐或並經文全節漏落﹐則今本《集解》傳刻佚脫﹐蓋所不免。然蔡邕石經《論語》於「而在蕭墻之內」句﹐兩本並存﹐見於《隸釋》。陸徳明《經典釋文》於諸本同異﹐亦皆並存。蓋唐以前經師授受﹐各守專門﹐𨿽經文亦不能畫一﹐無論注文。固不必以此攺彼﹐亦不必以彼攺此。今仍從今本錄之﹐所以各存其舊也。《疏》《宋志》作十卷﹐今本二十卷﹐蓋後人依《論語》篇第析之。晁公武《讀書志》稱其亦因皇侃所采諸儒之說刊定而成。今觀其書﹐大抵翦皇氏之枝蔓﹐而稍傅以義理﹐漢學﹑宋學玆其轉關。是《疏》出而皇《疏》微﹐迨伊洛之說出而是《疏》又微。故《中興書目》曰「其書於章句訓詁名物之際詳矣」﹐蓋微言其未造精微也。然先有是《疏》﹐而後講學諸儒得沿溯以窺其奧。祭先河而後海﹐亦何可以後來居上﹐遂盡廢其功乎﹖●論語注疏解經序

翰林侍講學士朝請大夫守國子祭酒上柱國賜紫金魚袋臣邢等奉敕校定◎序解﹝疏﹞正義曰﹕案《漢書藝文志》云「《論語》者﹐孔子應答弟子﹑時人﹐及弟子相與言而接聞於夫子之語也。當時弟子各有所記﹐夫子旣卒﹐門人相與輯而論纂﹐故謂之《論語》。」然則夫子旣終﹐微言已絕﹐弟子恐離居已後﹐各生異見﹐而聖言永滅﹐故相與論撰﹐因采時賢及古明王之語合成一法﹐謂之《論語》也。鄭玄云「仲弓﹑子遊﹑子夏等撰定。論者﹐綸也﹐輪也﹐理也﹐次也﹐撰也。」以此書可以經綸世務﹐故曰綸也﹔圓轉無窮﹐故曰輪也﹔蘊含萬理﹐故曰理也﹔篇章有序﹐故曰次也﹔羣賢集定﹐故曰撰也。鄭玄《周禮》注云「答述曰語」﹐以此書所載皆仲尼應答弟子及時人之辭﹐故曰語。而在論下者﹐必經論撰﹐然後載之﹐以示非妄謬也。以其口相傳授﹐故經焚書而獨存也。漢興﹐傳者則有三家﹐《魯論語》者﹐魯人所傳﹐卽今所行篇次是也。常山都尉龔奮﹑長信少府夏侯勝﹑丞相韋賢及子玄成﹑魯扶卿太子太傅夏侯建﹑前將軍蕭望之並傳之﹐各自名家。《齊論》者﹐齊人所傳﹐別有《問王》《知道》二篇﹐凡二十一篇﹐其二十篇中﹐章句頗多於《魯論》﹐昌邑中尉王吉﹑少府朱畸﹑瑯邪王卿﹑禦史大夫貢禹﹑尙書令五鹿充宗﹑膠東庸生並傳之﹐惟王吉名家。《古論語》者﹐出自孔氏壁中﹐凡二十一篇﹐有兩《子張》篇﹐次不與《齊》《魯論》同﹐孔安國爲傳﹐後漢馬融亦注之。安昌侯張禹受《魯論》於夏侯建﹐又從庸生﹑王吉受《齊論》﹐擇善而從﹐號曰「張侯論」﹐最後而行於漢世。禹以《論》授成帝﹐後漢包咸﹑周氏並爲章句﹐列於學官。鄭玄就《魯論》張﹑包﹑周之篇章考之《齊》《古》﹐爲之注焉。魏吏部尙書何晏集孔安國﹑包咸﹑周氏﹑馬融﹑鄭玄﹑陳羣﹑王肅﹑周生烈之說﹐並下己意﹐爲《集解》﹐正始中上之﹐盛行於世。今以爲主焉。序者﹐何晏次序傳授訓說之人﹐乃已《集解》之意。序爲《論語》而作﹐故曰《論語序》。敍曰﹕漢中壘校尉劉向言《魯論語》二十篇﹐皆孔子弟子記諸善言也。大子大傅夏侯勝﹑前將軍蕭望之﹑丞相韋賢及子玄成等傳之。﹝疏﹞「敍曰」至「傳之」。○正義曰﹕此敍《魯論》之作及傳授之人也。敍與序音義同。曰者﹐發語辭也。案《漢書百官公卿表》云「中壘校尉掌北軍壘門內﹐外掌西域。」顏師古曰「掌北軍壘門之內而又外掌西域。」劉向者﹐髙祖少弟楚元王之後﹐辟︹之孫﹐徳之子。字子政﹐本名更生﹐成帝卽位﹐更名向。數上疏言得失﹐以向爲中壘校尉。向爲人簡易﹐專精思於經術。成帝詔校經傳諸子詩賦﹐每一書已﹐向輒條其篇目﹐撮其指意﹐錄而奏之﹐著《別錄》《新序》。此言「《魯論語》二十篇﹐皆孔子弟子記諸善言也」﹐蓋出於彼﹐故何晏引之。對文則直言曰言﹐答述曰語﹐散則言﹑語可通。故此論夫子之語而謂之善言也。《表》又云「太子太傅﹐古官﹐秩二千石。」《傳》云「夏侯勝字長公﹐東平人﹐少好學。爲學精熟﹐善說禮服﹐徵爲博士。宣帝立﹐太后省政﹐勝以《尙書》授太后﹐遷長信少府。坐議廟樂事下獄﹐系再更冬﹐會赦﹐出爲諫大夫。上知勝素直﹐復爲長信少府。遷太子太傅。受詔撰《尙書》《論語》說﹐賜黃金百斤。年九十卒官﹐賜冢塋﹐葬平陵。太后賜錢三百萬﹐爲勝素服五日﹐以報師傅之恩。儒者以爲榮。始﹐勝每講授﹐常謂諸生曰﹕『士病不明經術﹐經術苟明﹐其取靑紫如俯拾地芥耳。學經不明﹐不如親耕。』《表》又云「前﹑後﹑左﹑右將軍﹐皆周末官﹐秦因之﹐位上卿﹐金印紫綬﹐漢不常置。或有前﹑後﹐或有左﹑右﹐皆掌兵。」及《四夷傳》云「蕭望之字長倩﹐東海蘭陵人也。好學《齊詩》﹐事同縣後倉﹐又從夏侯勝問《論語》﹑禮服﹐以射策甲科爲郎﹐累遷諫大夫﹐後代丙吉爲禦史大夫﹐左遷爲太子太傅。及宣帝寢疾﹐選大臣可屬者引至禁中﹐拜望之爲前將軍。元帝卽位﹐爲弘恭﹑石顯等所害﹐飲鴆自殺。天子聞之﹐驚拊手爲之食﹐涕泣哀慟左右。長子嗣爲關內侯。」《表》又云「相國﹑丞相皆秦官﹐金印紫綬﹐掌丞天子﹐助理萬機。」應劭曰「丞﹐承也﹔相﹐助也。」「秦有左﹑右﹐髙帝卽位﹐置一丞相。十一年更名相國﹐綠綬。孝惠﹑髙後置左﹑右丞相﹐文帝二年一丞相﹐哀帝元壽二年更名大司徒。」《傳》曰「韋賢字長孺﹐魯國鄒人也。賢爲人質朴少欲﹐篤志於學﹐兼通《禮》《尙書》﹐以《詩》教授﹐號稱鄒魯大儒﹐徵爲博士﹑給事中﹐進授昭帝《詩》﹐稍遷光祿大夫。及宣帝卽位﹐以先帝師﹐甚見尊重。本始三年﹐代蔡義爲丞相﹐封扶陽侯﹐年七十餘﹐爲相五歲。地節三年﹐以老病乞骸骨﹐賜黃金百斤﹐罷歸﹐加賜第一區。丞相致仕﹐自賢始。年八十二薨﹐謚曰節侯。少子玄成字少翁﹐「復以明經歷位至丞相﹐鄒﹑魯諺曰﹕『遺子黃金滿ぷ﹐不如一經。』玄成爲相七年﹐建昭三年薨﹐謚曰共侯。」此四人皆傳《魯論語》。《齊論語》二十二篇﹐其二十篇中﹐章句頗多於《魯論》。瑯邪王卿及膠東庸生﹑昌邑中尉王吉皆以教授。﹝疏﹞「齊論」至「教授」。○正義曰﹕此敍《齊論語》之興及傳授之人也。《齊論語》凡二十二篇﹐其二十篇篇名與《魯論》正同﹐其篇中章句則頗多於《魯論》。篇者﹐積章而成篇﹐徧也﹐言出情鋪事明而徧者也。積句以成章﹐章者﹐明也﹐總義包體所以明情者也。句必聯字而言﹐句者﹐局也﹐聯字分疆﹐所以局言者也。瑯邪﹑膠東﹐郡國名。王卿﹐天漢元年由濟南太守爲禦史大夫。庸生名譚生﹐蓋古謂有徳者也。昌邑中尉者﹐《表》云「諸侯王﹐髙帝初置﹐金璽綬﹐掌治其國。有太傅輔王﹐內史治國民﹐中尉掌武職﹐丞相統眾官。景帝中五年﹐攺丞相曰相。成帝綏和元年﹐省內史﹐更令相治民﹐如郡太守。中尉如郡都尉。」《傳》云「王吉字子陽﹐瑯邪臯虞人也。少好學明經﹐以郡吏舉孝廉爲郎﹐補若盧右丞﹐遷熒陽令﹐舉賢良爲昌邑中尉。」此三人皆以《齊論語》教授於人也。故有《魯論》﹑有《齊論》。﹝疏﹞「故有《魯論》有《齊論》」。○正義曰﹕旣敍《魯論》《齊論》之作及傳述之人﹐乃以此言結之也。魯共王時﹐嘗欲以孔子宅爲宮﹐壞﹐得《古文論語》。﹝疏﹞「魯共」至「論語」。○正義曰「此敍得《古論》之所由也。嘗﹐曾也。壞﹐毀也。言魯共王時﹐曾欲以孔子宅爲宮﹐乃毀之﹐於壁中故得此《古文論語》也。《傳》曰﹕魯共王余﹐景帝子﹐程姬所生﹐「以孝景前二年立爲淮陽王﹐前三年徙王魯﹐二十八年薨」﹐謚曰共王。「初好治宮室﹐壞孔子舊宅以廣其宮﹐聞鍾磬琴瑟之音﹐遂不敢復壞。於其壁中得古文經傳」﹐卽謂此《論語》及《孝經》爲傳也。故漢武帝謂東方朔云「《傳》曰﹕時然後言﹐人不厭其言。」又成帝賜翟方進《策書》云「《傳》曰﹕髙而不危﹐所以長守貴也。」是漢世通謂《論語》《孝經》爲傳。以《論語》《孝經》非先王之書﹐是孔子所傳說﹐故謂之傳﹐所以異於先王之書也。言古文者﹐科斗書也﹐所謂倉頡本體﹐周所用之。以今所不識﹐是古人所爲﹐故名古文。形多頭粗尾細﹐狀復團圓﹐似水之科斗﹐故曰科斗也。《齊論》有《問王》《知道》﹐多於《魯論》二篇。《古論》亦無此二篇﹐分《堯曰》下章「子張問」以爲一篇﹐有兩《子張》﹐凡二十一篇。篇次不與《齊》《魯論》同。﹝疏﹞「齊論」至「魯論同」。○正義曰﹕此辧三《論》篇章之異也。《齊論》有《問王》《知道》﹐多於《魯論》二篇﹐所謂《齊論語》二十二篇也。《古論》亦無此《問王》《知道》二篇﹐非但《魯論》無之﹐《古論》亦無也。《古論》亦無此二篇﹐而分《堯曰》下章「子張問」以爲一篇﹐有兩《子張》﹐凡二十一篇。如淳曰「分《堯曰》篇後「子張問﹕何如可以從政」以下爲篇名﹐曰《從政》。其篇次又不與《齊》《魯論》同。《新論》云「文異者四百餘字。」安昌侯張禹本受《魯論》﹐兼講《齊》說﹐善者從之﹐號曰「張侯論」﹐爲世所貴。包氏﹑周氏《章句》出焉。﹝疏﹞「安昌侯」至「出焉」。○正義曰﹕此言張禹擇《齊》《魯論》之善者從之﹐爲世所重﹐包﹑周二氏爲《章句》訓說此張侯《論語》也。《傳》曰「張禹字子文﹐河內軹人也。從沛郡施讎受《易》﹐王陽﹑庸生問《論語》﹐旣皆明習﹐舉爲郡文學。久之試爲博士。初﹐元中立皇太子﹐令禹授太子《論語》﹐由是遷光祿大夫﹐數歲出爲東平內史。成帝卽位﹐徵禹以師﹐賜爵關內侯﹑給事中領尙書事。河平四年﹐代王商爲丞相﹐封安昌侯。爲相六歲﹐乞骸就第。建平二年薨﹐謚曰節侯。禹本受《魯論》於夏侯建﹐又從庸生﹑王吉受《齊論》﹐故兼講《齊》說也。」《傳》又云「始魯扶卿及夏侯勝﹑王陽﹑蕭望之﹑韋玄成皆說《論語》﹐篇第或異﹐禹先事王陽﹐後從庸生﹐采獲所安﹐最後出而尊貴﹐諸儒爲之語曰『欲不爲《論》﹐念張文』。由是學者多從張氏﹐余家浸微。」是「其善者從之﹐號曰『張侯論』﹐爲世所貴」之事。《後漢儒林傳》云「包咸字子良﹐會稽曲阿人也。少爲諸生﹐昌《魯詩》《論語》﹐舉孝廉﹐除郎中。建武中入授皇太子《論語》﹐又爲其《章句》﹐拜諫議大夫。永平五年﹐遷大鴻臚。」周氏不詳何人。章句者﹐訓解科段之名﹐包氏﹑周氏就張侯《論》爲之《章句》﹐訓解以出其義理焉。不言名而言氏者﹐蓋爲《章句》之時﹐義在謙退﹐不欲顯題其名﹐但欲傳之私族﹐故直雲氏而已。若杜元凱集解《春秋》謂之杜氏也。或曰﹕以何氏諱咸﹐故沒其名﹐但言包氏﹐連言周氏耳。《古論》惟博士孔安國爲之訓解﹐而世不傳﹐至順帝時﹐南郡大守馬融亦爲之訓說。﹝疏﹞「古論」至「訓說」。○正義曰﹕此敍訓說《古文論語》之人也。《史記世家》﹕安國﹐孔子十一世孫﹐爲武帝博士。時魯共王壞孔子舊宅﹐壁中得古文虞夏商周之書及傳《論語》《孝經》﹐悉還孔氏﹐故安國承詔作《書傳》﹐又作《古文孝經傳》﹐亦作《論語訓解》。《釋詁》云「訓﹐道也。」然則道其義﹑釋其理謂之訓解﹐以傳述言之曰傳﹐以釋理言之曰訓解﹐其實一也。以武帝末年遭巫蠱事﹐經籍道息﹐故世不傳。自此安國之後﹐至後漢順帝時﹐有南郡太守馬融亦爲《古文論語訓說》。案《後漢紀》﹕「孝順皇帝諱保﹐安帝之子也。」《地理誌》云「南郡﹐秦置﹐髙帝元年更爲臨江郡﹐五年復故。景帝二年復爲臨江郡﹐中二年復故﹐屬荊州。」《表》云「郡守﹐秦官﹐掌治其郡﹐秩二千石。景帝中二年更名太守。」《傳》云「馬融字季長﹐扶風茂陵人也。爲人美辭貌﹐有俊才﹐博通經籍﹐永初中爲校書郎。陽嘉二年﹐拜議郎﹐梁商表爲從事中郎﹐轉武都太守﹐三遷爲南郡太守﹐注《孝經》《論語》《詩》《易》《尙書》﹑三《禮》。年八十八﹐延壽九年卒於家。漢末﹐大司農鄭玄就《魯論》篇章考之《齊》《古》﹐爲之注。﹝疏﹞「漢末」至「之注」。○正義曰﹕言鄭玄亦爲《論語》之注也。鄭玄字康成﹐北海髙密縣人﹐師事馬融。大司農徵不起﹐居家教授﹐當後漢桓﹑靈時﹐故云漢末。注《易》《尙書》﹑三《禮》《論語》《尙書大傳》﹑五經緯候﹐箋《毛詩》﹐作《毛詩譜》。破許愼《五經異義》﹐鍼何休《左氏膏肓》﹐發《公羊墨守》﹐起《梁廢疾》﹐可謂大儒。作注之時﹐就《魯論》篇章﹐謂二十篇也﹐復考校之以《齊論》《古論》﹐擇其善者而爲之注。注與注音義同。近故司空陳羣﹑太常王肅﹑博士周生烈皆爲《義說》。﹝疏﹞「近故」至「義說」。○正義曰﹕此敍魏時注說《論語》之人也。年世未遠人已歿故﹐是近故也。司空﹐古官三公也。《表》云「奉常﹐秦官﹐掌宗廟禮儀。景帝中六年更名太常。」「博士﹐秦官﹐掌通古今。」《魏志》云「陳羣字長文﹐潁川許昌人也。太祖辟羣爲司空西曹屬﹐文帝卽位﹐遷尙書僕射。明帝卽位﹐進封潁陰侯﹐頃之爲司空。靑龍四年薨。」「王肅字子邕﹐東海蘭陵人﹐魏衛將軍太常蘭陵景侯﹐甘露元年薨。注《尙書》《禮喪服》《論語》《孔子家語》﹐述《毛詩注》。作《聖證論》難鄭玄。」周生烈﹐惇煌人﹐《七錄》云「字文逸﹐本姓唐﹐魏博士﹑侍中。」此二人皆爲《論語義說》﹐謂作注而說其義﹐故云義說。前世傳授師說﹐𨿽有異同﹐不爲訓解。中間爲之訓解﹐至於今多矣。所見不同﹐互有得失。﹝疏﹞「前世」至「得失」。○正義曰﹕將作《論語集解》﹐故須言先儒有得失不同之說也。據今而道往古﹐謂之前世。上教下曰傳﹐下承上曰受。謂張禹以上至夏侯勝以來﹐但師資誦說而已﹐𨿽說有異者﹑同者﹐皆不著篇簡以爲傳注﹑訓解。中爲之訓解﹐謂自古至今中間﹐包氏﹑周氏等爲此《論語訓解》﹐有二十餘家﹐故云至於今多矣。以其趣捨各異﹐故得失互有也。今集諸家之善﹐記其姓名﹐有不安者頗爲攺《易》﹐名曰《論語集解》。﹝疏﹞「今集」至「集解」。○正義曰﹕此敍《集解》之體例也。今謂何晏時﹐諸家謂孔安國﹑包咸﹑周氏﹑馬融﹑鄭玄﹑陳羣﹑王肅﹑周生烈也。集此諸家所說善者而存之﹐示無剿說﹐故各記其姓名。注言包曰﹑馬曰之類是也。注但記其姓﹐而此連言名者﹐以著其姓所以名其人﹐非謂名字之名也。有不安者﹐謂諸家之說於義有不安者也。頗爲攺易者﹐言諸家之善則存而不攺﹐其不善者頗多爲攺易之。注首不言包曰﹑馬曰﹐及諸家說下言一曰者﹐皆是何氏自下已言﹑攺易先儒者也。名曰《論語集解》者﹐何氏注解旣畢﹐乃自題之也。杜氏注《春秋左氏傳》謂之「集解」者﹐謂聚集經傳爲之作解也。此乃聚集諸家義理以解《論語》﹐言同而意異也。光祿大夫關內侯臣孫邕﹑光祿大夫臣鄭衝﹑散騎常侍中領軍安鄕亭侯臣曹羲﹑侍中臣荀ダ﹑尙書駙馬都尉關內侯臣何晏等上。﹝疏﹞「光祿」至「等上」。○正義曰﹕此敍同集解之人也。《表》云「大夫﹐掌論議﹐有太中大夫﹑中大夫﹑諫大夫﹑皆無員﹐多至數十人。太初元年更名中大夫爲光祿大夫﹐秩比二千石。」無印綬﹐爵級十九曰關內侯﹐顏師古曰「言有侯號而居京畿﹐無國邑。」孫邕字宗儒﹐樂安靑州人也。《晉書》﹕「鄭衝字文和﹐熒陽開封人也﹐起自寒微﹐卓爾立操。魏文帝爲太子﹐命爲文學﹐累遷尙書郎﹐出補陳畱大守﹐曹爽引爲從事中郎﹐轉散騎常侍光祿勛。」《表》又云「侍中﹑散騎中常侍皆加官。」應劭曰「入侍天子﹐故曰侍中。」晉灼曰「魏文帝合散騎﹑中常侍爲散騎常侍也。」又曰「所加或列侯﹑將軍﹑卿大夫﹑將都尉尙書﹑太醫﹑太宮令至郎中﹐亡員﹐多至數十人。」如淳曰「將﹐謂都郎將以下也﹐自列侯下至郎中﹐皆得有散騎及中常侍也。」又曰「侍中﹑中常侍得入禁中﹐散騎並乘輿車。」顏師古曰「並音步浪反。騎而散從﹐無常職也。」此言中領軍者﹐《表》無文。安鄕亭侯者﹐不在爵級二十之數﹐蓋漢末及魏置亭侯﹑列侯之倫也。曹羲﹐沛國譙人﹐魏宗室曹爽之弟。荀ダ字景倩﹐荀之子﹐詵之弟也﹐咸熙中爲司空。《表》又云「少府﹐秦官﹐屬官有尙書。成帝建始四年初置尙書﹐員五人。」駙馬都尉掌駙馬﹐武帝初置﹐秩比二千石。」顏師古曰「駙﹐副也﹐非正駕車﹐皆爲副馬。一曰駙﹐近也﹐疾也。」何晏字平叔﹐南陽宛人也﹐何進之孫﹐咸之子。曹爽秉政﹐以晏爲尙書﹐又尙公主。著述凡數十篇。正始中﹐此五人共上此《論語集解》也。●卷一學而第一﹝疏﹞正義曰﹕自此至《堯曰》﹐是《魯論語》二十篇之名及第次也。當弟子論撰之時﹐以《論語》爲此書之大名﹐《學而》以下爲當篇之小目。其篇中所載﹐各記舊聞﹐意及則言﹐不爲義例﹐或亦以類相從。此篇論君子﹑孝弟﹑仁人﹑忠信﹑道國之法﹑主友之規﹐聞政在乎行徳﹐由禮貴於用和﹐無求安飽以好學﹐能自切磋而樂道﹐皆人行之大者﹐故爲諸篇之先。旣以「學」爲章首﹐遂以名篇﹐言人必須學也。《爲政》以下﹐諸篇所次﹐先儒不無意焉﹐當篇各言其指﹐此不煩說。第﹐順次也﹔一﹐數之始也﹐言此篇於次當一也。子曰「學而時習之﹐不亦說乎﹖﹝馬曰「子者﹐男子之通稱﹐謂孔子也。」王曰「時者﹐學者以時誦習之。誦習以時﹐學無廢業﹐所以爲說懌。」﹞有朋自遠方來﹐不亦樂乎﹖﹝包曰「同門曰朋。」﹞人不知而不慍﹐不亦君子乎﹖」﹝慍﹐怒也。凡人有所不知﹐君子不怒。﹞﹝疏﹞「子曰學而」至「君子乎」。○正義曰﹕此章勸人學爲君子也。「子」者﹐古人稱師曰子。子﹐男子之通稱。此言「子」者﹐謂孔子也。「曰」者﹐《說文》云「詞也。從口﹐乙聲。亦象口气出也。」然則「曰」者﹐發語詞也。以此下是孔子之語﹐故以「子曰」冠之。或言「孔子曰」者﹐以記非一人﹐各以意載﹐無義例也。《白虎通》云「學者﹐覺也﹐覺悟所未知也。」孔子曰「學者而能以時誦習其經業﹐使無廢落﹐不亦說懌乎﹖學業稍成﹐能招朋友﹐有同門之朋從遠方而來﹐與已講習﹐不亦樂乎﹖旣有成徳﹐凡人不知而不怒之﹐不亦君子乎﹖」言誠君子也。君子之行非一﹐此其一行耳﹐故云「亦」也。○注「馬曰子者」至「說懌」。○正義曰﹕云「子者﹐男子之通稱」者﹐經傳凡敵者相謂皆言吾子﹐或直言子﹐稱師亦曰子﹐是子者﹐男子有徳之通稱也。云「謂孔子」者﹐嫌爲他師﹐故辧之。《公羊傳》曰「子沈子曰。」何休云「沈子稱子冠氏上者﹐著其爲師也。不但言『子曰』者﹐辟孔子也。其不冠子者﹐他師也。」然則書傳直言「子曰」者﹐皆指孔子﹐以其聖徳著聞﹐師範來世﹐不須言其氏﹐人盡知之故也。若其他傳受師說﹐後人稱其先師之言﹐則以子冠氏上﹐所以明其爲師也﹐「子公羊子」﹑「子沈子」之類是也。若非已師﹐而稱他有徳者﹐則不以子冠氏上﹐直言某子﹐若「髙子」﹑「孟子」之類是也。云「時者﹐學者以時誦習之」者﹐皇氏以爲﹐凡學有三時﹕一﹐身中時。《學記》云「發然後禁﹐則格而不勝。時過然後學﹐則勤苦而難成。」故《內則》云「十年出就外傅﹐居宿於外﹐學書計。十有三年﹐學《樂》﹐誦《詩》﹐舞《勺》。十五成童﹐舞《象》。」是也。二﹐年中時。《王制》云「春秋教以《禮》《樂》﹐冬夏教以《詩》《書》。」鄭玄云「春夏﹐陽也。《詩》《樂》者聲﹐聲亦陽也。秋冬﹐陰也。《書》《禮》者事﹐事亦陰也。互言之者﹐皆以其術相成。」又《文王世子》云「春誦﹐夏弦﹐秋學禮﹐冬讀書。」鄭玄云「誦謂歌樂也。弦謂以絲播。時陽用事則學之以聲﹐陰用事則學之以事﹐因時順气﹐於功易也。」三﹐日中時。《學記》云「故君子之於學也﹐藏焉﹐焉﹐息焉﹐遊焉。」是日日所習也。言學者以此時誦習所學篇簡之文﹐及禮樂之容﹐日知其所亡﹐月無忘其所能﹐所以爲說懌也。譙周云「悅深而樂淺也。」一曰「在內曰說﹐在外曰樂。」言「亦」者﹐凡外境心﹐則人心說樂。可說可樂之事﹐其類非一﹐此「學而時習」﹑「有朋自遠方來」﹐亦說樂之事耳﹐故云「亦」。猶《易》云「亦可醜也﹐亦可喜也。」○注「包曰﹕同門曰朋」。○正義曰﹕鄭玄注《大司徒》云「同師曰朋﹐同志曰友。」然則同門者﹐同在師門以授學者也。朋卽羣黨之謂。故子夏曰「吾離羣而索居。」鄭玄注云「羣謂同門朋友也。」此言「有朋自遠方來」者﹐卽《學記》云「三年視敬業樂羣也。」同志謂同其心意所趣鄕也。朋疏而友親﹐朋來旣樂﹐友卽可知﹐故略不言也。○注「慍怒」至「不怒」。○正義曰﹕云「凡人有所不知﹐君子不怒」者﹐其說有二﹕一云古之學者爲己﹐己得先王之道﹐含章內映﹐而他人不見不知﹐而我不怒也。一云君子易事﹐不求備於一人﹐故爲教誨之道﹐若有人鈍根不能知解者﹐君子恕之而不慍怒也。有子曰﹕﹝孔子弟子有若。﹞「其爲人也孝弟﹐而好犯上者﹐鮮矣。﹝鮮﹐少也。上﹐謂凡在已上者。言孝弟之人必恭順﹐好欲犯其上者少也。﹞不好犯上﹐而好作亂者﹐未之有也。君子務本﹐本立而道生。﹝本﹐基也。基立而後可大成。﹞孝弟也者﹐其爲仁之本與﹗」﹝先能事父兄﹐然後仁道可大成。﹞﹝疏﹞「有子曰」至「本與」。○正義曰﹕此章言孝弟之行也。弟子有若曰「其爲人也﹐孝於父母﹐順於兄長﹐而好陵犯凡在已上者﹐少矣。」言孝弟之人﹐性必恭順﹐故好欲犯其上者少也。旣不好犯上﹐而好欲作亂爲悖逆之行者﹐必無﹐故云「未之有」也。是故君子務修孝弟﹐以爲道之基本。基本旣立﹐而後道徳生焉。恐人未知其本何謂﹐故又言「孝弟也者﹐其爲仁之本歟﹖」禮尙謙退﹐不敢質言﹐故云「與」也。○注「孔子弟子有若」。○正義曰﹕《史記弟子傳》云「有若少孔子四十三歲。」鄭玄曰「魯人。」○注「鮮﹐少也」。○正義曰﹕《釋詁》云「鮮﹐罕也。」故得爲少。皇氏﹑熊氏以爲﹐上謂君親﹐犯謂犯顏諫爭。今案注云「上﹐謂凡在已上者」﹐則皇氏﹑熊氏違背注意﹐其義恐非也。子曰「巧言令色﹐鮮矣仁﹗」﹝包曰「巧言﹐好其言語。令色﹐善其顏色。皆欲令人說之﹐少能有仁也。」﹞﹝疏﹞「子曰﹕巧言令色﹐鮮矣仁﹗」○正義曰﹕此章論仁者必直言正色。其若巧好其言語﹐令善其顏色﹐欲令人說愛之者﹐少能有仁也。曾子曰﹕﹝馬曰「弟子曾參。」﹞「吾日三省吾身﹕爲人謀而不忠乎﹖與朋友交而不信乎﹖傳不習乎﹖」﹝言凡所傳之事﹐得無素不講習而傳之。﹞﹝疏﹞「曾子曰」至「習乎」。○正義曰﹕此章論曾子省身愼行之事。弟子曾參嘗曰「吾每日三自省察已身﹕爲人謀事而得無不盡忠心乎﹖與朋友結交而得無不誠信乎﹖凡所傳授之事﹐得無素不講習而妄傳乎﹖」以謀貴盡忠﹐朋友主信﹐傳惡穿鑿﹐故曾子省愼之。○注「馬曰﹕弟子曾參。」○正義曰﹕《史記弟子傳》云「曾參﹐南武城人﹐字子輿。少孔子四十六歲。孔子以爲能通孝道﹐故授之業﹐作《孝經》。死於魯。」子曰「道千乘之國﹐﹝馬曰「道﹐謂爲之政教。《司馬法》﹕『六尺爲步﹐步百爲畝﹐畝百爲夫﹐夫三爲屋﹐屋三爲井﹐井十爲通﹐通十爲成﹐成出革車一乘。』然則千乘之賦﹐其地千成﹐居地方三百一十六里有畸﹐惟公侯之封乃能容之﹐𨿽大國之賦亦不是過焉。」○包曰「道﹐治也。千乘之國者﹐百里之國也。古者井田﹐方裏爲井。十井爲乘﹐百里之國﹐千乘也。」融依《周禮》﹐包依《王制》《孟子》﹐義疑﹐故兩存焉。﹞敬事而信﹐﹝包曰「爲國者﹐舉事必敬愼﹐與民必誠信。」﹞節用而愛人﹐﹝包曰「節用﹐不奢侈。國以民爲本﹐故愛養之。」﹞使民以時。」﹝包曰「作事使民﹐必以其時﹐不妨奪農務。」﹞﹝疏﹞「子曰道」至「以時」。○正義曰﹕此章論治大國之法也。馬融以爲﹐道謂爲之政教。千乘之國謂公侯之國﹐方五百里﹑四百里者也。言爲政教以治公侯之國者﹐舉事必敬愼﹐與民必誠信﹐省節財用﹐不奢侈﹐而愛養人民﹐以爲國本﹐作事使民﹐必以其時﹐不妨奪農務。此其爲政治國之要也。包氏以爲﹐道﹐治也。千乘之國﹐百里之國也﹐夏卽公侯﹐殷﹑周惟上公也。餘同。○注「馬曰道」至「過焉」。○正義曰﹕以下篇「子曰﹕道之以政」﹐故云「道﹐謂爲之政教。」《史記》齊景公時有司馬田穰苴善用兵。《周禮》司馬掌徵伐。六國時﹐齊威王使大夫追論古者兵法﹐附穰苴於其中﹐凡一百五十篇﹐號曰《司馬法》。此「六尺曰步」﹐至「成出革車一乘」﹐皆彼文也。引之者以證千乘之國爲公侯之大國也。云「然則千乘之賦﹐其地千成」者﹐以成出一乘﹐千乘故千成。云「居地方三百一十六里有畸」者﹐以方百里者一﹐爲方十里者百。方三百里者﹐三三而九﹐則爲方百里者九﹐合成方十里者九百﹐得九百乘也。計千乘猶少百乘方百里者一也。又以此方百里者一﹐六分破之﹐每分得廣十六里﹐長百里﹐引而接之﹐則長六百里﹐廣十六里也。半折之﹐各長三百里﹐將埤前三百里南西兩邊﹐是方三百一十六里也。然西南角猶缺方十六里者一也。方十六里者一﹐爲方一里者二百五十六﹐然割方百里者爲六分﹐余方一里者四百﹐今以方一里者二百五十六埤西南角﹐猶餘方一里者一百四十四﹐又復破而埤三百一十六里兩邊﹐則每邊不復得半里﹐故云三百一十六里有畸也。云「惟公侯之封﹐乃能容之」者﹐案《周禮大司徒》云「諸公之地﹐封疆方五百里。諸侯之地﹐封疆方四百里。諸伯之地﹐封疆方三百里。諸子之地﹐封疆方二百里。諸男之地﹐封疆方百里。」此千乘之國居地方三百一十六里有畸﹐伯﹑子﹑男自方三百而下則莫能容之﹐故云「惟公侯之封﹐乃能容之」。云「𨿽大國之賦亦不是過焉」者﹐《坊記》云「制國不過千乘。」然則地𨿽廣大﹐以千乘爲限﹐故云「𨿽大國之賦亦不是過焉」。《司馬法》「兵車一乘﹐甲士三人﹐步卒七十二人」﹐計千乘有七萬五千人﹐則是六軍矣。《周禮大司馬序官》﹕「凡制軍﹐萬有二千五百人爲軍。王六軍﹐大國三軍﹐次國二軍﹐小國一軍。」《魯頌宮》云「公車千乘」﹐《明堂位》云「封周公於曲阜﹐地方七百里﹐革車千乘」及《坊記》與此文﹐皆與《周禮》不合者﹐禮﹕天子六軍﹐出自六鄕。萬二千五百家爲鄕﹐萬二千五百人爲軍。《地官小司徒》云「凡起徒役﹐無過家一人。」是家出一人﹐鄕爲一軍﹐此則出軍之常也。天子六軍﹐旣出六鄕﹐則諸侯三軍﹐出自三鄕。《宮》云「公徒三萬」者﹐謂鄕之所出﹐非千乘之眾也。千乘者﹐自謂計地出兵﹐非彼三軍之車也。二者不同﹐故數不相合。所以必有二法者﹐聖王治國﹐安不忘危﹐故今所在皆有出軍之制。若從王伯之命﹐則依國之大小﹐出三軍﹑二軍﹑一軍也。若其前敵不服﹐用兵未已﹐則盡其境內皆使從軍﹐故復有此計地出軍之法。但鄕之出軍是正﹐故家出一人﹔計地所出則非常﹐故成出一車。以其非常﹐故優之也。」包曰﹕道﹐治也」者﹐以治國之法﹐不惟政教而已。下云「道之以徳」﹐謂道徳﹐故易之﹐但云「道﹐治也」。云「千乘之國﹐百里之國也」者﹐謂夏之公侯﹐殷﹑周上公之國也。云「古者井田﹐方裏爲井」者﹐《孟子》云「方裏而井﹐井九百畝」是也。云「十井爲乘﹐百里之國千乘也」者﹐此包以古之大國不過百里﹐以百里賦千乘﹐故計之每十井爲一乘﹐是方一里者十爲一乘﹐則方一里者百爲十乘﹐開方之法﹐方百里者一爲方十里者百。每方十里者一爲方一里者百﹐其賦十乘。方十里者百﹐則其賦千乘。地與乘數相當﹐故曰﹕千乘也。云「融依《周禮》﹐包依《王制》《孟子》」者﹐馬融依《周禮大司徒》文﹐以爲諸公之地方五百里﹐侯四百里以下也。包氏依《王制》﹐云凡四海之內九州﹐州方千里﹐州建百里之國三十﹐七十里之國六十﹐五十里國百有二十﹐凡二百一十國也。又《孟子》云「天子之制地方千里﹐公侯之制皆方百里﹐伯七十里﹐子﹑男五十里。」包氏據此以爲大國不過百里﹐不信《周禮》有方五百里﹑四百里之封也。馬氏言名﹐包氏不言名者﹐包氏避其父名也。云「義疑﹐故兩存焉」者﹐以《周禮》者﹐周公致太平之書﹐爲一代大典﹔《王制》者﹐漢文帝令博士所作﹐「孟子」者﹐鄒人也﹐名軻﹐師孔子之孫子思﹐治儒術之道﹐著書七篇﹐亦命世亞聖之大才也。今馬氏﹑包氏各以爲據﹐難以質其是非﹐莫敢去取﹐於義有疑﹐故兩存其說也。○注「包曰作事使」至「農務」。○正義曰﹕云「作使民﹐必以其時」者﹐謂築都邑城郭也。以都邑者﹐人之聚也﹐國家之藩衛﹐百姓之保障﹐不固則敗﹐不則壞﹐故𨿽不臨寇﹐必於農隙備其守禦﹐無妨農務。《春秋》莊二十九年《左氏傳》曰「凡土功﹐龍見而畢務﹐戒事也。」注云「謂今九月﹐周十一月。龍星角亢﹐晨見東方﹐三務始畢﹐戒民以土功事。」「火見而致用」﹐注云「大火﹐心星﹐次角﹑亢﹐見者致築作之物。」「水昏正而栽」﹐注云「謂今十月﹐定星昏而中﹐於是樹板而興作。」「日至而畢」﹐注云「日南至﹐微陽始動﹐故土功息。」若其門戶道橋城郭墻塹有所損壞﹐則特隨壞時修之﹐故僖二十年《左傳》曰「凡啟塞從時」是也。《王制》云「用民之力﹐歲不過三日。」《周禮均人職》云「凡均力政﹐以歲上下。丰年則公旬用三日焉﹐中年則公旬用二日焉﹐無年則公旬用一日焉。」是皆重民之力而不妨奪農務也。子曰「弟子入則孝﹐出則悌﹐謹而信﹐泛愛眾而親仁。行有餘力﹐則以學文。」﹝馬曰「文者﹐古之遺文。」﹞﹝疏﹞「子曰弟子」至「學文」。○正義曰﹕此章明人以徳爲本﹐學爲末。男子後生爲弟。言爲人弟與子者﹐入事父兄則當孝與弟也﹐出事公卿則當忠與順也。弟﹐順也。入不言弟﹐出不言忠者﹐互文可知也。下孔子云「出則事公卿﹐入則事父兄。」《孝經》云「事父孝﹐故忠可移於君﹐事兄弟﹐故順可移於長。」是也。「謹而信」者﹐理兼出入﹐言恭謹而誠信也。「泛愛眾」者﹐泛者﹐寬博之語。君子尊賢而容眾。或博愛眾人也。「而親仁」者﹐有仁徳者則親而友之。能行已上諸事﹐仍有間暇餘力﹐則可以學先王之遺文。若徒學其文而不能行上事﹐則爲言非行僞也。注言「古之遺文」者﹐則《詩》《書》《禮》《樂》《易》《春秋》六經是也。子夏曰「賢賢易色﹐﹝孔曰「子夏﹐弟子卜商也。言以好色之心好賢則善。」﹞事父母﹐能竭其力﹔事君﹐能致其身﹔﹝孔曰「盡忠節﹐不愛其身。」﹞與朋友交﹐言而有信。𨿽曰未學﹐吾必謂之學矣。﹝疏﹞「子夏曰」至「學矣」。○正義曰﹕此章論生知美行之事。「賢賢易色」者﹐上「賢」﹐謂好尙之也。下「賢」﹐謂有徳之人。易﹐攺也。色﹐女人也。女有姿色﹐男子悅之﹐故經傳之文通謂女人爲色。人多好色不好賢者﹐能攺易好色之心以好賢﹐則善矣﹐故曰「賢賢易色」也。「事父母﹐能竭其力」者﹐謂小孝也。言爲子事父﹐𨿽未能不匱﹐但竭盡其力﹐服其勤勞也。「事君﹐能致其身」者﹐言爲臣事君﹐𨿽未能將順其美﹐匡救其惡﹐但致盡忠節﹐不愛其身﹐若童汪也。「與朋友交﹐言而有信」者﹐謂與朋友結交﹐𨿽不能切磋琢磨﹐但言約而每有信也。「𨿽曰未學﹐吾必謂之學矣」者﹐言人生知行此四事﹐𨿽曰未嘗從師伏膺學問﹐然此爲人行之美矣﹐𨿽學亦不是過﹐故吾必謂之學矣。○注「孔曰﹕子夏﹐弟子卜商」。○正義曰﹕案《史記仲尼弟子傳》云「卜商字子夏﹐衛人也。少孔子四十四歲。孔子旣沒﹐居西河教授﹐爲魏文侯師。」子曰「君子不重則不威﹐學則不固。﹝孔曰「固﹐蔽也。」一曰「言人不能惇重﹐旣無威嚴﹐學又不能堅固﹐識其義理。」﹞主忠信﹐無友不如已者﹐過則勿憚攺。﹝鄭曰「主﹐親也。憚﹐難也。」﹞﹝疏﹞「子曰」至「憚攺」。○正義曰﹕此章勉人爲君子也。「君子不重則不威﹐學則不固」者﹐其說有二﹕孔安國曰﹕固﹐蔽也。言君子當須惇重。若不惇重﹐則無威嚴。又當學先王之道﹐以致博聞彊識﹐則不固蔽也。」一曰「固﹐謂堅固。言人不能惇重﹐旣無威嚴﹐學又不能堅固﹐識其道理也。」明須惇重也。「主忠信」者﹐主猶親也。言凡所親狎﹐皆須有忠信者也。「無友不如己者」﹐言無得以忠信不如己者爲友也。「過則勿憚攺」者﹐勿﹐無也﹔憚猶難也。言人誰無過﹐過而不攺﹐是謂過矣﹔過而能攺﹐善莫大焉。故苟有過﹐無得難於攺也。曾子曰「愼終追遠﹐民徳歸厚矣。」﹝孔曰「愼終者﹐喪盡其哀。追遠者﹐祭盡其敬。君能行此二者﹐民化其徳﹐皆歸於厚也。」﹞﹝疏﹞「曾子曰」至「厚矣」。○正義曰﹕此章言民化君徳也。「愼終」者﹐終﹐謂父母之喪也。以死者人之終﹐故謂之終。執親之喪﹐禮須謹愼盡其哀也。「追遠」者﹐遠﹐謂親終旣葬﹐日月已遠也。孝子感時念親﹐追而祭之﹐盡其敬也。「民徳歸厚矣」者﹐言君能行此愼終﹑追遠二者﹐民化其徳﹐皆歸厚矣。言不偸薄也。子禽問於子貢曰「夫子至於是邦也﹐必聞其政。求之與﹖抑與之與﹖」﹝鄭曰「子禽﹐弟子陳亢也。子貢﹐弟子﹐姓端木﹐名賜。亢怪孔子所至之邦必與聞其國政﹐求而得之邪﹖抑人君自原與之爲治﹖」﹞子貢曰「夫子溫﹑良﹑恭﹑儉﹑讓以得之。夫子之求之也﹐其諸異乎人之求之與﹗」﹝鄭曰「言夫子行此五徳而得之﹐與人求之異﹐明人君自與之。」﹞﹝疏﹞「子禽」至「求之」。○正義曰「此章明夫子由其有徳與聞國政之事。「子禽問於子貢曰﹕夫子至於是邦也﹐必聞其政﹐求之與﹖抑與之與」者﹐子禽疑怪孔子所至之邦必與﹖聞其國之政事﹐故問子貢曰「此是孔子求於時君而得之與﹖抑人君自原與夫子爲治與﹖」抑﹑與皆語辭。「子貢曰﹕夫子溫﹑良﹑恭﹑儉﹑讓以得之。夫子之求之也﹐其諸異乎人之求之與」者﹐此子貢答辭也。惇柔潤澤謂之溫﹐行不犯物謂之良﹐和從不逆謂之恭﹐去奢從約謂之儉﹐先人後已謂之讓。言夫子行此五徳而得與聞國政。他人則就君求之﹐夫子則徳﹐人君自原與之爲治﹐故曰「夫子之求之也﹐其諸異乎人之求之與﹗」諸﹑與皆語辭。○注「鄭曰」至「爲治」。○正義曰﹕云「子禽﹐弟子陳亢。子貢﹐弟子﹐姓端木﹐名賜」者﹐《家語七十二弟子篇》云「陳亢﹐陳人﹐字子禽﹐少孔子四十歲。」《史記弟子傳》云「端木賜字子貢﹐少孔子三十一歲。」云「求而得之邪」者﹐邪﹐未定之辭。子曰「父在觀其志﹐父沒觀其行﹐﹝孔曰「父在﹐子不得自專﹐故觀其志而已。父沒乃觀其行。」﹞三年無攺於父之道﹐可謂孝矣。」﹝孔曰「孝子在喪﹐哀慕猶若父存﹐無所攺於父之道。」﹞﹝疏﹞「子曰」至「孝矣」。○正義曰﹕此章論孝子之行。「父在觀其志」者﹐在心爲志。父在﹐子不得自專﹐故觀其志而己。「父沒觀其行」者﹐父沒可以自專﹐乃觀其行也。「三年無攺於父之道﹐可謂孝矣」者﹐言孝子在喪三年﹐哀慕猶若父存﹐無所攺於父之道﹐可謂爲孝也。有子曰「禮之用﹐和爲貴。先王之道﹐斯爲美。小大由之﹐有所不行。知和而和﹐不以禮節之﹐亦不可行也。」﹝馬曰「人知禮貴和﹐而每事從和﹐不以禮爲節﹐亦不可行。」﹞﹝疏﹞「有子曰」至「行也」。○正義曰「此章言禮樂爲用相須乃美。「禮之用﹐和爲貴」者﹐和﹐謂樂也。樂主和同﹐故謂樂爲和。夫禮勝則離﹐謂所居不和也﹐故禮貴用和﹐使不至於離也。「先王之道﹐斯爲美」者﹐斯﹐此也。言先王治民之道﹐以此禮貴和美﹐禮節民心﹐樂和民聲。樂至則無怨﹐禮至則不爭﹐揖讓而治天下者﹐禮樂之謂也﹐是先王之美道也。「小大由之﹐有所不行」者﹐由﹐用也。言每事小大皆用禮﹐而不以樂和之﹐則其政有所不行也。「知和而和﹐不以禮節之﹐亦不可行也」者﹐言人知禮貴和﹐而每事從和﹐不以禮爲節﹐亦不可行也。有子曰「信近於義﹐言可復也。﹝復﹐猶覆也。義不必信﹐信非義也。以其言可反覆﹐故曰近義。﹞恭近於禮﹐遠恥辱也。﹝恭不合禮﹐非禮也。以其能遠恥辱﹐故曰近禮也。﹞因不失其親﹐亦可宗也。﹝孔曰「因﹐親也。言所親不失其親﹐亦可宗敬。」﹞﹝疏﹞「有子曰」至「宗也」。○正義曰﹕此章明信與義﹑恭與禮不同﹐及人行可宗之事。「信近於義﹐言可復也」者﹐復猶覆也。人言不欺爲信﹐於事合宜爲義。若爲義事﹐不必守信﹐而信亦有非義者也。言𨿽非義﹐以其言可反復不欺﹐故曰近義。「恭近於禮﹐遠恥辱也」者﹐恭惟卑巽﹐禮貴會時﹐若巽在牀下是恭﹐不合禮則非禮也。恭𨿽非禮﹐以其能遠恥辱﹐故曰近禮。「因不失其親﹐亦可宗也」者﹐因﹐親也。所親不失其親﹐言義之與比也。旣能親仁比義﹐不有所失﹐則有知人之鑑﹐故可宗敬也。言「亦」者﹐人之善行可宗敬者非一﹐於其善行可宗之中﹐此爲一行耳﹐故云「亦」也。○注「義不必信﹐信非義也」。○正義曰﹕云「義不必信」者﹐若《春秋》晉士モ帥師侵齊﹐聞齊侯卒﹐乃還。《春秋》善之。是合宜不必守信也。云「信非義也」者﹐《史記》尾生與女子期於梁下﹐女子不來﹐水至不去﹐抱柱而死。是𨿽守信而非義也。子曰「君子食無求飽﹐居無求安﹐﹝鄭曰「學者之志﹐有所不暇。」﹞敏於事而愼於言﹐就有道而正焉﹐可謂好學也已。」﹝孔曰「敏﹐疾也。有道﹐有道徳者。正﹐謂問事是非。」﹞﹝疏﹞「子曰君子」至「也已」。○正義曰「此章述好學之事。「君子食無求飽﹐居無求安」者﹐言學者之志﹐樂道忘饑﹐故不暇求其安飽也。「敏於事而愼於言」者﹐敏﹐疾也。言當敏疾於所學事業﹐則有成功。《說命》曰「敬遜務時敏﹐厥乃來」是也。學有所得﹐又當愼言說之。「就有道而正焉」者﹐有道﹐謂有道徳者。正﹐謂問其是非。言學業有所未曉﹐當就有道徳之人﹐正定其是之與非。《易文言》曰「問以辧之」是也。「可謂好學也已」者﹐總結之也。言能行在上諸事﹐則可謂之爲好學也。子貢曰「貧而無諂﹐富而無驕﹐何如﹖」子曰「可也。﹝孔曰「未足多。」﹞未若貧而樂﹐富而好禮者也。」﹝鄭曰「樂﹐謂志於道﹐不以貧爲憂苦。」﹞子貢曰「《詩》云『如切如磋﹐如琢如磨』﹐其斯之謂與﹖」﹝孔曰「能貧而樂道﹐富而好禮者﹐能自切磋琢磨。」﹞子曰「賜也﹐始可與言《詩》已矣﹐告諸往而知來者。」﹝孔曰「諸﹐之也。子貢知引《詩》以成孔子義﹐善取類﹐故然之。往告之以貧而樂道﹐來答以切磋琢磨。」﹞﹝疏﹞「子曰」至「來者」。○正義曰﹕此章言貧之與富皆當樂道自也。「貧而無諂﹐富而無驕﹐何如」者﹐乏財曰貧﹐佞說爲諂﹐多財曰富﹐傲逸爲驕。言人貧多佞說﹐富多傲逸。若能貧無諂佞﹐富不驕逸﹐子貢以爲善﹐故問夫子曰「其徳行何如﹖」「子曰可也」者﹐此夫子答子貢也。時子貢富﹐志怠於學﹐故發此問﹐意謂不驕而爲美徳﹐故孔子抑之﹐云「可也。」言未足多。「未若貧而樂﹐富而好禮者也」者﹐樂﹐謂志於善道﹐不以貧爲憂苦。好﹐謂閒習禮容﹐不以富而倦略﹐此則勝於無諂﹑無驕﹐故云「未若」﹐言不如也。「子貢曰﹕《詩》云『如切如磋﹐如琢如磨』﹐其斯之謂與」者﹐子貢知師勵已﹐故引《詩》以成之。此《衛風淇奧》之篇﹐美武公之徳也。治骨曰切﹐象曰差﹐玉曰琢﹐石曰磨﹐道其學而成也。聽其規諫以自﹐如玉石之見琢磨。子貢言﹕貧而樂道﹐富而好禮﹐其此能切磋琢磨之謂與﹖「子曰﹕賜也﹐始可與言《詩》已矣」者﹐子貢知引《詩》以成孔子義﹐善取類﹐故呼其名而然之。「告諸往而知來者」者﹐此言可與言《詩》之意。諸﹐之也。謂告之往以貧而樂道﹑富而好禮﹐則知來者切磋琢磨﹐所以可與言《詩》也。子曰「不患人之不己知﹐患不知人也。」﹝疏﹞「子曰﹕不患人之不己知﹐患不知人也」。○正義曰﹕此章言人當責己而不責人。凡人之情﹐多輕易於知人﹐而患人不知己﹐故孔子抑之云「我則不耳。不患人之不己知﹐但患己不能知人也。」●卷二爲政第二﹝疏﹞正義曰﹕《左傳》曰「學而後入政」﹐故次前篇也。此篇所論孝敬信勇爲政之徳也﹐聖賢君子爲政之人也﹐故以「爲政」冠於章首﹐遂以名篇。子曰「爲政以徳﹐譬如北辰﹐居其所而星共之。」﹝包曰「徳者無爲﹐猶北辰之不移而眾星共之。」﹞﹝疏﹞「子曰」至「共之」。○正義曰﹕此章言爲政之要。「爲政以徳」者﹐言爲政之善﹐莫若以徳。徳者﹐得也。物得以生﹐謂之徳。淳徳不散﹐無爲化淸﹐則政善矣。「譬如北辰﹐居其所而眾星共之」者﹐譬﹐況也。北極謂之北辰。北辰常居其所而不移﹐故眾星共尊之﹐以況人君爲政以徳﹐無爲淸靜﹐亦眾人共尊之也。○注「包曰」至「共之」。正義曰﹕案《爾雅釋天》云「北極謂之北辰。」郭璞曰「北極﹐天之中﹐以正四時。」然則極﹐中也﹔辰﹐時也。以其居天之中﹐故曰北極﹔以正四時﹐故曰北辰。《漢書天文志》曰「中宮太極星。其一明者﹐泰一之常居也。旁三星﹐三公。環之匡衛十二星﹐藩臣。皆曰紫宮。北斗七星﹐所謂『璇璣玉衡﹐以齊七政』。斗爲帝車﹐運於中央﹐臨制四海。分陰陽﹐建四時﹐均五行﹐移節度﹐定諸紀﹐皆系於斗。」是眾星共之也。子曰「《詩》三百﹐﹝孔曰「篇之大數。」﹞一言以蔽之﹐﹝包曰「蔽﹐猶當也。」﹞曰﹕『思無邪。』﹝包曰「歸於正。」﹞﹝疏﹞「子曰」至「無邪」。○正義曰﹕此章言爲政之道在於去邪歸正﹐故舉《詩》要當一句以言之。「《詩》三百」者﹐言《詩》篇之大數也。「一言以蔽之」者﹐蔽﹐猶當也。古者謂一句爲一言。《詩》𨿽有三百篇之多﹐可舉一句當盡其理也。「曰﹕『思無邪』」者﹐此《詩》之一言﹐《魯頌篇》文也。《詩》之爲體﹐論功頌徳﹐止僻防邪﹐大抵皆歸於正﹐故此一句可以當之也。○注「孔曰﹕篇之大數」。○正義曰﹕案今《毛詩序》凡三百一十一篇﹐內六篇亡﹐今其存者有三百五篇。今但言三百篇﹐故曰篇之大數。子曰「道之以政﹐﹝孔曰「政﹐謂法教。」﹞齊之以刑﹐﹝馬曰「齊整之以刑罰。」﹞民免而無恥。﹝孔曰「免﹐苟免。」﹞道之以徳﹐﹝包曰「徳﹐謂道徳。」﹞齊之以禮﹐有恥且格。」﹝格﹐正也。﹞﹝疏﹞「子曰」至「且格」。○正義曰﹕此章言爲政以徳之效也。「道之以政」者﹐政﹐謂法教﹔道﹐謂化誘。言化誘於民﹐以法制教命也。「齊之以刑」者﹐齊﹐謂齊整﹔刑﹐謂刑罰。言道之以政而民不服者﹐則齊整之以刑罰也。「民免而無恥」者﹐免﹐苟免也。言君上化民﹐不以徳而以法制刑罰﹐則民皆巧詐苟免﹐而心無愧恥也。「道之以徳﹐齊之以禮﹐有恥且格」者﹐徳﹐謂道徳﹔格﹐正也。言君上化民﹐必以道徳。民或未從化﹐則制禮以齊整﹐使民知有禮則安﹐失禮則恥。如此則民有愧恥而不犯禮﹐且能自而歸正也。子曰「吾十有五而志於學﹐三十而立﹐﹝有所成也。﹞四十而不惑﹐﹝孔曰「不疑惑。」﹞五十而知天命﹐﹝孔曰「知天命之終始。」﹞六十而耳順﹐﹝鄭曰「耳聞其言﹐而知其微旨。」﹞七十而從心所欲不逾矩。」﹝馬曰「矩﹐法也。從心所欲無非法。」﹞﹝疏﹞「子曰」至「逾矩」。○正義曰﹕此章明夫子隱聖同凡﹐所以勸人也。「吾十有五而志於學」者﹐言成童之歲﹐識慮方明﹐於是乃志於學也。「三十而立」者﹐有所成立也。「四十而不惑」者﹐志彊學廣﹐不疑惑也。「五十而知天命」者﹐命﹐天之所稟受者也。孔子四十七學《易》﹐至五十窮理盡性知天命之終始也。「六十而耳順」者﹐順﹐不逆也。耳聞其言﹐則知其微旨而不逆也。「七十而從心所欲不逾矩」者﹐矩﹐法也。言𨿽從心所欲而不逾越法度也。孔子輒言此者﹐欲以勉人志學﹐而善始令終也。孟懿子問孝。﹝孔曰「魯大夫仲孫何忌。懿﹐謚也。」﹞子曰「無違。」樊遲禦﹐子告之曰「孟孫問孝於我﹐我對曰﹐無違。」﹝鄭曰「恐孟孫不曉無違之意﹐將問於樊遲﹐故告之。樊遲﹐弟子樊須。」﹞樊遲曰「何謂也﹖」子曰「生﹐事之以禮。死﹐葬之以禮﹐祭之以禮。」﹝疏﹞「孟懿」至「以禮」。○正義曰﹕此章明孝必以禮。「孟懿子問孝」者﹐魯大夫仲孫何忌問孝道於孔子也。「子曰﹕無違」者﹐此夫子答辭也。言行孝之道﹐無得違禮也。「樊遲禦」者﹐弟子樊須爲夫子禦車也。「子告之曰﹕孟孫問孝於我﹐我對曰﹐無違」者﹐孟孫﹐卽懿子也。孔子恐孟孫不曉無違之意﹐而懿子與樊遲友善﹐必將問於樊遲﹐故夫子告之。「樊遲曰﹕何謂也」者﹐樊遲亦未達無違之旨﹐故復問曰﹐何謂也。「子曰﹕生﹐事之以禮。死﹐葬之以禮﹐祭之以禮」者﹐此夫子爲言無違之事也。生﹐事之以禮﹐謂冬溫夏淸昏定晨省之屬也。死﹐葬之以禮﹐謂爲之棺槨衣衾而舉之﹐卜其宅兆而安措之之屬也。祭之以禮﹐謂春秋祭祀以時思之﹑陳其簋而哀戚之之屬也。不違此禮﹐是無違之理也。不卽告孟孫者﹐初時意在簡略﹐欲使思而得之也。必告樊遲者﹐恐孟孫以爲從父之令是無違﹐故旣與別﹐後告於樊遲﹐將使復告孟孫也。○注「孔曰」至「謚也」。○正義曰﹕《春秋》定六年《經》書「仲孫何忌如晉」﹐《傳》曰「孟懿子往」﹐是知孟懿子卽仲孫何忌也。《謚法》曰「溫柔賢善曰懿。」○注「鄭曰」至「樊須」。正義曰﹕案《史記弟子傳》曰「樊須字子遲﹐齊人﹐少孔子三十六歲也。」孟武伯問孝。子曰「父母惟其疾之憂。」﹝馬曰「武伯﹐懿子之子仲孫彘。武﹐謚也。言孝子不妄爲非﹐惟疾病然後使父母憂。」﹞﹝疏﹞「孟武伯問孝。子曰﹕父母惟其疾之憂」。○正義曰﹕此章言孝子不妄爲非也。武伯﹐懿子之仲孫彘也﹐問於夫子爲孝之道。夫子答之曰「子事父母﹐惟其疾病然後可使父母憂之﹐疾病之外﹐不得妄爲非法﹐貽憂於父母也」。○注「馬曰」至「父母憂」。○正義曰﹕案《春秋》﹐懿子以哀十四年卒﹐而武伯嗣。哀公十七年《左傳》曰「公會齊侯於蒙﹐孟武伯相。武伯問於髙柴曰﹕『諸侯盟﹐誰執牛耳﹖』季羔曰﹕『曾阝衍之役﹐吳公子姑曹。發陽之役﹐衛石。』武伯曰﹕『然則彘也。』」是武伯爲懿子之子仲孫彘也。《謚法》﹕「剛彊直理曰武。」子遊問孝。﹝孔曰「子遊﹐弟子﹐姓言名偃。」﹞子曰「今之孝者﹐是謂能養。至於犬馬﹐皆能有養。不敬﹐何以別乎﹖」﹝包曰「犬以守禦﹐馬以代勞﹐皆養人者。一曰﹕『人之所養﹐乃至於犬馬﹐不敬則無以別。』《孟子》曰﹕『食而不愛﹐豕畜之。愛而不敬﹐獸畜之。』」﹞﹝疏﹞「子遊」至「別乎」。○正義曰﹕此章言爲孝必敬。「子遊問孝」者﹐弟子子遊問行孝之道於孔子也。「子曰﹕今之孝者﹐是謂能養」者﹐此下孔子爲子遊說須敬之事。今之人所謂孝者﹐是惟謂能以飲食供養者也。言皆無敬心。「至於犬馬﹐皆能有養。不敬﹐何以別乎」者﹐此爲不敬之人作譬也。其說有二﹕一曰﹐犬以守禦﹐馬以代勞﹐皆能有以養人者﹐但畜獸無知﹐不能生敬於人﹐若人惟能供養於父母而不敬﹐則何以別於犬馬乎﹖一曰﹐人之所養﹐乃至於犬馬﹐同其饑渴﹐飲之食之﹐皆能有以養之也。但人養犬馬﹐資其爲人用耳﹐而不敬此犬馬也﹐人若養其父母而不敬﹐則何以別於犬馬乎﹖言無以別。明孝必須敬也。○注「孔曰﹕子遊﹐弟子﹐姓言名偃」。○正義曰﹕《史記弟子傳》曰「言偃﹐吳人﹐字子遊﹐少孔子四十五歲。」○注「包曰」至「畜之」。○正義曰﹕云「《孟子》曰」者﹐案《孟子盡心篇》﹕「孟子曰﹕『食而不愛﹐豕交之也。愛而不敬﹐獸畜之也。』」趙岐注云「人之交接﹐但食之而不愛﹐若養豕也。愛而不敬﹐若人畜禽獸﹐但愛而不能敬也。」引之以證孝必須敬。彼言「豕交之」﹐此作「豕畜之」者﹐所見本異﹐或傳寫誤。子夏問孝。子曰「色難。﹝包曰「色難者﹐謂承順父母顏色乃爲難。」﹞有事﹐弟子服其勞﹔有酒食﹐先生饌﹐﹝馬曰「先生﹐謂父兄。饌﹐飲食也。」﹞曾是以爲孝乎﹖」﹝馬曰「孔子諭子夏﹐服勞﹑先食﹐汝謂此爲孝乎﹖未孝也。承順父母顏色﹐乃爲孝也。」﹞﹝疏﹞「子夏問」至「孝乎」。○正義曰﹕此章言爲孝必須承順父母顏色也。「子夏問孝」者﹐弟子子夏問於孔子爲孝之道也。「子曰﹕色難」者﹐答之也。言承順父母顏色乃爲難也。「有事﹐弟子服其勞﹐有酒食﹐先生饌﹐曾是以爲孝乎」者﹐孔子又諭子夏﹐服勞﹑先食不爲孝也。先生﹐謂父兄。饌﹐飲食也。曾﹐猶則也。言若家有勞辱之事﹐或弟或子服其勤勞﹐有酒有食﹐進與父兄飲食﹐汝則謂是以爲孝乎﹖言此未孝也。必須承順父母顏色﹐乃爲孝也。子曰「吾與回言終日﹐不違﹐如愚。﹝孔曰「回﹐弟子﹐姓顏名回﹐字子淵﹐魯人也。不違者﹐無所怪問。於孔子之言﹐默而識之﹐如愚。」﹞退而省其私﹐亦足以發﹐回也不愚。」﹝孔曰「察其退還與二三子說釋道義﹐發明大體﹐知其不愚。」﹞﹝疏﹞「子曰」至「不愚」。○正義曰﹕此章美顏淵之徳。「子曰﹕吾與回言終日﹐不違﹐如愚」者﹐回﹐弟子顏淵也﹔違﹐猶怪問也﹔愚﹐無智之稱。孔子言﹕我與回言﹐終竟一日﹐亦無所怪問。於我之言﹐默而識之﹐如無知之愚人也。「退而省其私﹐亦足以發﹐回也不愚」者﹐言回旣退還﹐而省察其在私室與二三子說釋道義﹐亦足以發明大體﹐乃知其回也不愚。○注「孔曰」至「如愚」。○正義曰﹕《史記弟子傳》云「顏回者﹐魯人也﹐字子淵。少孔子三十歲。年二十九﹐發盡白﹐蚤死。」子曰「視其所以﹐﹝以﹐用也。言視其所行用。﹞觀其所由﹐﹝由﹐經也。言觀其所經從。﹞察其所安﹐人焉哉﹖人焉哉﹖」﹝孔曰「﹐匿也。言觀人終始﹐安所匿其情。」﹞﹝疏﹞「子曰」至「哉」。○正義曰﹕此章言知人之法也。「視其所以」者﹐以﹐用也。言視其所以行用。「觀其所由」者﹐由﹐經也。言觀其所經從。「察其所安」者﹐言察其所安處也。「人焉哉﹖人焉哉」者﹐﹐匿也﹔焉﹐安也。言知人之法﹐但觀察其終始﹐則人安所隱匿其情哉﹖再言之者﹐深明情不可隱也。子曰「溫故而知新﹐可以爲師矣。」﹝溫﹐尋也。尋釋故者﹐又知新者﹐可以爲人師矣。﹞﹝疏﹞「子曰﹕溫故而知新﹐可以爲師矣。」○正義曰﹕此章言爲師之法。溫﹐尋也。言舊所學得者﹐溫尋使不忘﹐是溫故也。素所未知﹐學使知之﹐是知新也。旣溫尋故者﹐又知新者﹐則可以爲人師矣。○注「溫﹐尋也」。○正義曰﹕案《中庸》云「溫故而知新。」鄭注云「溫讀如Ь溫之溫﹐謂故學之熟矣﹐後時習之謂之溫。」案《左傳》哀十二年﹕「公會吳於橐臯。太宰請尋盟。子貢對曰﹕『盟可尋也。亦可寒也。』賈逵注云「尋﹐溫也。」又《有司徹》云「乃熱屍俎。」是尋爲溫也。言人舊學已精熟﹐在後更習之﹐猶若溫Ь故食也。子曰「君子不器。」﹝包曰「器者各周其用﹐至於君子﹐無所不施。」﹞﹝疏﹞「子曰﹕君子不器」。○正義曰﹕此章明君子之徳也。器者﹐物象之名。形器旣成﹐各周其用。若舟楫以濟川﹐車輿以行陸﹐反之則不能。君子之徳﹐則不如器物﹐各守一用﹐言見幾而作﹐無所不施也。子貢問君子。子曰「先行其言而後從之。」﹝孔曰「疾小人多言﹐而行之不周。」﹞﹝疏﹞「子貢問君子。子曰﹕先行其言而後從之」。○正義曰﹕此章疾小人多言﹐而行之不周也。子貢問於夫子曰「君子之徳行何如﹖」夫子答之曰「君子先行其言﹐而後以行從之﹐言行相副﹐是君子也。」子曰「君子周而不比﹐﹝孔曰「忠信爲周﹐阿黨爲比。」﹞小人比而不周。」﹝疏﹞「子曰﹕君子周而不比﹐小人比而不周」。○正義曰﹕此章明君子﹑小人徳行不同之事。忠信爲周﹐阿黨爲比。言君子常行忠信﹐而不私相阿黨﹐小人則反是。○注曰「忠信爲周。」○正義曰﹕《魯語》文也。子曰「學而不思則罔﹐﹝包曰「學不尋思其義﹐則罔然無所得。」﹞思而不學則殆。﹝不學而思﹐終卒不得﹐徒使人精神疲殆。﹞﹝疏﹞「子曰」至「則殆」。○正義曰﹕此章言教學法也。「學而不思則罔」者﹐言爲學之法。旣從師學﹐則自思其餘蘊。若𨿽從師學﹐而不尋思其義﹐則罔然無所得也。「思而不學則殆」者﹐言但自尋思﹐而不往從師學﹐終卒不得其義﹐則徒使人精神疲勞倦殆。子曰「攻乎異端﹐斯害也已矣。」﹝攻﹐治也。善道有統﹐故殊塗而同歸。異端不同歸也。﹞﹝疏﹞「子曰﹕攻乎異端﹐斯害也已矣」。○正義曰﹕此章禁人雜學。攻﹐治也。異端﹐謂諸子百家之書也。言人若不學正經善道﹐而治乎異端之書﹐斯則爲害之深也。以其善道有統﹐故殊塗而同歸。異端則不同歸也。○注「攻治」至「同歸」。○正義曰﹕云「善道有統﹐故殊塗而同歸」者﹐正經是善道也﹐皆以忠孝仁義爲本﹐是有統也。四術爲教﹐是殊塗也﹐皆以去邪歸正﹐是同歸也。異端之書﹐則或糠堯﹑舜﹐戕毀仁義﹐是不同歸也。殊塗同歸﹐是《易下系辭》文也。子曰「由﹐誨女知之乎﹗﹝孔曰「弟子﹐姓仲﹐名由﹐字子路。」﹞知之爲知之﹐不知爲不知﹐是知也。」﹝疏﹞「子曰」至「知也」。○正義曰﹕此章明知也。「由﹐誨汝知之乎」者﹐孔子以子路性剛﹐好以不知爲知﹐故此抑之。呼其名曰「由﹐我今教誨汝爲知之乎﹗」此皆語辭。「知之爲知之﹐不知爲不知﹐是知也」者﹐此誨辭也。言汝實知之事則爲知之﹐實不知之事則爲不知﹐此是眞知也。若其知之﹐反隱曰不知﹕及不知﹐妄言我知﹐皆非知也。○注「孔曰」至「子路」。○正義曰﹕《史記弟子傳》云「仲由字子路﹐卞人也。少孔子九歲。子路性鄙﹐好勇力﹐志抗直﹐冠雄鷄﹐佩豚﹐陵暴孔子。孔子設禮稍誘子路﹐子路後儒服委質﹐因門人請爲弟子。」子張學幹祿。﹝鄭曰「弟子﹐姓顓孫﹐名師﹐字子張。幹﹐求也。祿﹐祿位也。」﹞子曰「多聞闕疑﹐愼言其餘﹐則寡尢。﹝包曰「尢﹐過也。疑則闕之﹐其餘不疑﹐猶愼言之﹐則少過。」﹞多見闕殆﹐愼行其餘﹐則寡悔。﹝包曰「殆﹐危也。所見危者﹐闕而不行﹐則少悔。」﹞言寡尢﹐行寡悔﹐祿在其中矣。」﹝鄭曰「言行如此﹐𨿽不得祿﹐亦同得祿之道。」﹞﹝疏﹞「子張」至「中矣」。○正義曰﹕此章言求祿之法。「子張學幹祿」者﹐幹﹐求也。弟子子張師事孔子﹐學求祿位之法。「子曰﹕多聞闕疑﹐愼言其餘﹐則寡尢」者﹐此夫子教子張求祿之法也。尢﹐過也﹔寡﹐少也。言𨿽博學多聞﹐疑則闕之﹐尢須愼言其餘不疑者﹐則少過也。「多見闕殆﹐愼行其餘﹐則寡悔」者﹐殆﹐危也。言𨿽廣覽多見﹐所見危者﹐闕而不行﹐尢須愼行其餘不危者﹐則少悔恨也。「言寡尢﹐行寡悔﹐祿在其中矣」者﹐言若少過﹐行又少悔﹐必得祿位。設若言行如此﹐𨿽偶不得祿﹐亦同得祿之道。○注「鄭曰」至「位也」。正義曰﹕《史記弟子傳》云「顓孫師﹐陳人﹐字子張。少孔子四十八歲。」哀公問曰「何爲則民服﹖」﹝包曰「哀公﹐魯君謚。」﹞孔子對曰「舉直錯諸枉﹐則民服。﹝包曰「錯﹐置也。舉正直之人用之﹐廢置邪枉之人﹐則民服其上。」﹞舉枉錯諸直﹐則民不服。」﹝疏﹞「哀公」至「不服」。○正義曰﹕此章言治國使民服之法。「哀公問曰﹕何爲則民服」者﹐哀公﹐魯君也。問於孔子曰「何所云爲則萬民服從也﹖」時哀公失徳﹐民不服從﹐哀公患之﹐故有此問。「孔子對曰﹕舉直錯諸枉﹐則民服」者﹐此孔子對以民服之法也。錯﹐置也。舉正直之人用之﹐廢置諸邪枉之人﹐則民服其上也。「舉枉錯諸直﹐則民不服」者﹐舉邪枉之人用之﹐廢置諸正直之人﹐則民不服上也。於時羣邪秉政﹐民心厭棄﹐故以此對之也。○注「包曰﹕哀公﹐魯君謚」。○正義曰﹕《魯世家》云﹕哀公名蔣﹐定公之子﹐周敬王二十六年卽位。《謚法》云「恭仁短折曰哀。」季康子問﹕「使民敬﹑忠以勸﹐如之何﹖」﹝孔曰「魯卿季孫肥。康﹐謚。」﹞子曰「臨之以莊則敬﹐﹝包曰「莊﹐嚴也。君臨民以嚴﹐則民敬其上。」﹞孝慈則忠﹐﹝包曰「君能上孝於親﹐下慈於民﹐則民忠矣。」﹞舉善而教不能則勸。﹝包曰「舉用善人而教不能者﹐則民勸勉。」﹞﹝疏﹞「季康」至「則勸」。○正義曰﹕此章明使民敬﹑忠﹑勸善之法。「季康子問﹕使民敬﹑忠以勸﹐如之何」者﹐季康子﹐魯執政之上卿也。時以僭濫﹐故民不敬﹑忠﹑勸勉﹐故問於孔子曰「欲使民人敬上盡忠﹐勸勉爲善﹐其法如之何﹖」「子曰﹕臨之以莊則敬」者﹐此答之也。自上蒞下曰臨。莊﹐嚴也。言君臨民以嚴﹐則民敬其上。「孝慈則忠」者﹐言君能上孝於親﹐下慈於民﹐則民作忠。「舉善而教不能則勸」者﹐言君能舉用善人﹐置之祿位﹐教誨不能之人﹐使之材能﹐如此則民相勸勉爲善也。於時魯君蠶食深宮﹐季氏專執國政﹐則如君矣﹐故此答皆以人君之事言之也。○注「魯卿季孫肥。康﹐謚」。○正義曰﹕知者﹐據《左傳》及《世家》文也。《謚法》云「安樂撫民曰康。」或謂孔子曰「子奚不爲政﹖」﹝包曰「或人以爲﹐居位乃是爲政。」﹞子曰「《書》云﹕『孝乎惟孝﹐友於兄弟﹐施於有政。』是亦爲政﹐奚其爲爲政﹖」﹝包曰「孝乎惟孝﹐美大孝之辭。友於兄弟﹐善於兄弟。施﹐行也。所行有政道﹐與爲政同。」﹞﹝疏﹞「或謂」至「爲政」。正義曰﹕此章言孝﹑友與爲政同。「或謂孔子曰﹕子奚不爲政」者﹐奚﹐何也。或﹐有一人﹐亡其姓名﹐謂孔子曰「子旣多才多藝﹐何不居官爲政﹖」或人以爲﹐居位乃是爲政也。「子曰﹕《書》云﹕孝乎惟孝﹐友於兄弟﹐施於有政」者﹐此《周書君陳》篇文﹐引之以答或人爲政之事。彼云「王若曰﹕『君陳﹐惟爾令徳﹐孝恭惟孝﹐友於兄弟﹐克施有政。」孔安國云「言其有令徳﹐善事父母﹐行已以恭。言善事父母者﹐必友於兄弟﹐能施有政。」令其言與此小異。此云「孝乎惟孝」者﹐美大孝之辭也。友於兄弟者﹐言善於兄弟也。施﹐行也。行於此二者﹐卽有爲政之道也。「是亦爲政﹐奚其爲爲政」者﹐此孔子語也。是﹐此也。言此孝﹑友亦爲政之道﹐此外何事其爲爲政乎﹖言所行有政道﹐卽與爲政同﹐不必居位乃是爲政。子曰「人而無信﹐不知其可也。﹝孔曰「言人而無信﹐其餘終無可。」﹞大車無︼﹐小車無︷﹐其何以行之哉﹗」﹝包曰「大車﹐牛車。︼者﹐轅端橫木﹐以縛軛。小車﹐駟馬車。︷者﹐轅端上曲鉤衡。」﹞﹝疏﹞「子曰」至「之哉」。○正義曰﹕此章明信不可無也。「人而無信﹐不知其可也」者﹐言人而無信﹐其餘𨿽有他才﹐終無可也。「大車無︼﹐小車無︷﹐其何以行之哉」者﹐此爲無信之人作譬也。大車﹐牛車。︼﹐轅端橫木﹐以縛軛駕牛領者也。小車﹐駟馬車。︷者﹐轅端上曲鉤衡﹐以駕兩服馬領者也。大車無︼則不能駕牛﹐小車無︷則不能駕馬﹐其車何以得行之哉。言必不能行也﹐以諭人而無信﹐亦不可行也。○注「包曰」至「鉤衡」。○正義曰﹕云「大車﹐牛車」者﹐《冬官考工記》﹕「車人爲車﹐大車崇九尺。」鄭注云「大車﹐平地載任之車﹐轂長半柯者也。」其駕牛﹐故《酒誥》曰「肇牽車牛﹐遠服賈用。」故曰「大車﹐牛車也。」《說文》云「︼﹐大車轅端持衡者﹐軛轅前也。」是︼者﹐轅端橫木以縛軛者也。云「小車﹐駟馬車」者﹐《考工記》兵車﹑田車﹑乘車也﹐皆駕駟馬﹐故曰駟馬車也。《說文》云「︷者﹐車轅端持衡者。」《考工記》云「國馬之﹐深四尺有七寸。」注云「馬髙八尺。兵車﹑乘車軹崇三尺有三寸﹐加軫與卜七寸﹐又並此深﹐則衡髙八尺七寸也。除馬之髙﹐則餘七寸﹐爲衡頸之間。」是在衡上也。轅從軫以前稍曲而上至衡﹐則居衡之上而鄕下鉤之﹐衡則橫居下﹐是轅端上曲鉤衡者名︷也。子張問﹕「十世可知也﹖」﹝孔曰「文質禮變。」﹞子曰「殷因於夏禮﹐所損益﹐可知也。周因於殷禮﹐所損益﹐可知也。﹝馬曰「所因﹐謂三綱五常。所損益﹐謂文質三統。」﹞其或繼周者﹐𨿽百世﹐可知也。」﹝物類相召﹐世數相生﹐其變有常﹐故可預知。﹞﹝疏﹞「子張」至「知也」。○正義曰﹕此章明創制革命﹐因沿損益之禮。「子張問﹕十世可知也」者﹐弟子子張問於孔子﹕「夫國家文質禮變﹐設若相承至於十世﹐世數旣遠﹐可得知其禮乎﹖」「子曰﹕殷因於夏禮﹐所損益﹐可知也。周因於殷禮﹐所損益﹐可知也」者﹐此夫子答以可知之事。言殷承夏后﹐因用夏禮﹐謂三綱五常不可變革﹐故因之也。所損益者﹐謂文質三統。夏尙文﹐殷則損文而益質﹔夏以十三月爲正﹐爲人統﹐色尙黑﹐殷則損益之﹐以十二月爲正﹐爲地統﹐色尙白也。其事易曉﹐故曰可知也。「周因於殷禮﹐所損益可知也」者﹐言周代殷立﹐而因用殷禮。及所損益﹐事事亦可知也。「其或繼周者﹐𨿽百世﹐可知也」者﹐言非但順知旣往﹐兼亦預知將來。時周尙存﹐不敢斥言﹐故曰「其或」。言設或有繼周而王者﹐𨿽多至百世﹐以其物類相召﹐世數相生﹐其變有常﹐故皆可預知也。○注「馬曰」至「三統」。○正義曰﹕云「三綱五常」者﹐《白虎通》云「三綱者何謂﹖謂君臣﹑父子﹑夫婦也。君爲臣綱﹐父爲子綱﹐夫爲妻綱。大者爲綱﹐小者爲紀﹐所以張理上下﹐整齊人道也。人皆懷五常之性﹐有親愛之心﹐是以綱紀爲化﹐若羅网有紀綱之而百目張也。所以稱三綱何﹖一陰一陽之謂道﹐陽得陰而成﹐陰得陽而序﹐剛柔相配﹐故人爲三綱﹐法天地人。君臣法天﹐取象日月屈信歸功也。父子法地﹐取法五行轉相生也。夫婦﹐取象人合陰陽有施。君﹐羣也﹐羣下之所歸心。臣﹐牽也。事君也﹐象屈服之形也。父者﹐矩也﹐以度教子。子者﹐孳也﹐孳孳無已也。夫者﹐扶也。以道扶接。婦者﹐服也﹐以禮屈服也。」云「五常」者﹐仁﹑義﹑禮﹑智﹑信也。《白虎通》云「五常者﹐何謂﹖仁﹑義﹑禮﹑智﹑信也。仁者不忍﹐好生愛人。義者宜也﹐斷決得中也。禮者履也﹐履道成文。智者知也﹐或於事﹐見微知著。信者誠也﹐專一不移。故人生而應八卦之體﹐得五气以爲常﹐仁﹑義﹑禮﹑智﹑信是也。」云「損益謂文質三統」者﹐《白虎通》云「王者必一質一文者何﹖所以承天地﹐順陰陽。陽道極則陰道受﹐陰道極則陽道受﹐明一陽二陰不能繼也。質法天﹐文法地而已﹐故天爲質。地受而化之﹐養而成之﹐故爲文。《尙書大傳》曰﹕『王者一質一文﹐據天地之道。』《禮三正記》曰﹕『質法天﹐文法地。帝王始起﹐先質後文者﹐順天地之道﹐本末之義﹐先後之序也。』事莫不先其質性﹐乃後有其文章也。夏尙黑﹐殷尙白﹐周尙赤﹐此之謂三統﹐故《書傳略說》云﹕『天有三統﹐物有三變﹐故正色有三。天有三生三死﹐故士有三王﹐王特一生死。』又《春秋緯元命包》及《樂緯稽耀嘉》云「夏以十三月爲正﹐息卦受泰。」注云「物之始﹐其色尙黑﹐以寅爲朔。」「殷以十二月爲正﹐息卦受臨。」注云「物之牙﹐其色尙白﹐以雞鳴爲朔。」「周以十一月爲正﹐息卦受復﹐其色尙赤﹐以夜半爲朔。」又《三正記》云「正朔三而攺﹐文質再而復。」以此推之﹐自夏以上﹐皆正朔三而攺也。鄭注《尙書》「三帛」﹐「髙陽氏之後用赤繒﹐髙辛氏之後用黑繒﹐其餘諸侯用白繒」。如鄭此意﹐而推之﹐舜以十一月爲正﹐尙赤﹔堯以十二月爲正﹐尙白﹐故曰其餘諸侯用白繒。髙辛氏以十三月爲正﹐尙黑﹐故云髙辛氏之後用黑繒。髙陽氏以十一月爲正﹐尙赤﹐故云髙陽氏之後用赤繒。有少以十二月爲正﹐尙白﹔黃帝以十三月爲正﹐尙黑﹔神農以十一月爲正﹐尙赤﹔女媧以十二月爲正﹐尙白﹔伏羲以上未有聞焉。《易說卦》云「帝出乎震」﹐則伏羲也﹐建寅之月﹐又木之始。其三正當從伏羲以下文質再而復者﹐文質法天地﹐文法地﹐質法天。周文法地而爲天正﹐殷質法而爲地正者﹐正朔﹑文質不相須﹐正朔以三而攺﹐文質以二而復﹐各自爲義﹐不相須也。建子之月爲正者﹐謂之天統﹐以天之陽气始生﹐爲百物得陽气微﹐稍動變﹐故爲天統。建丑之月爲統者﹐以其物已吐牙﹐不爲天气始動﹐物又未出﹐不得爲人所施功﹐惟在地中含養萌牙﹐故爲地統。建寅之月爲統者﹐以其物出於地﹐人功當須理﹐故謂之人統。統者﹐本也﹐謂天地人之本。然王者必以此三月爲正者﹐以其此月物生細微﹐又是歲之始生﹐王者繼天理物﹐含養微細﹐又取其歲初爲正朔之始。旣天地人之三者所繼不同﹐故各攺正朔﹐不相襲也。所尙旣異﹐符命亦隨所尙而來﹐故《禮緯稽命徵》云「其天命以黑﹐故夏有玄圭﹔天命以赤﹐故周有赤雀銜書﹐天命以白﹐故殷有白狼銜鉤。」是天之所命﹐亦各隨人所尙。符命𨿽逐所尙﹐不必皆然﹐故天命禹觀河﹐見白面長人。《洛子命》云「湯觀於洛﹐沈璧而黑龜與之書﹐黃魚雙躍。」《泰誓》言「武王伐紂﹐而白魚入於王舟。」是符命不皆逐正色也。鄭康成之義﹐自古以來皆攺正朔。若孔安國﹐則攺正朔殷﹑周二代﹐故注《尙書》﹕「湯承堯﹑舜禪代之後﹐革命創制﹐攺正易服。」是從湯始攺正朔也。○注「物類」至「預知」。○正義曰「物類相召」者﹐謂三綱五常各以類相召﹐因而不變也。云「世數相生」者﹐謂文質﹑三統及五行相次﹐周而復始﹐而其世運有數﹐相生變革也。子曰「非其鬼而祭之﹐諂也。﹝鄭曰「人神曰鬼。非其祖考而祭之者﹐是諂求福。」﹞見義不爲﹐無勇也。」﹝孔曰「義所宜爲而不能爲﹐是無勇。」﹞﹝疏﹞「子曰」至「勇也」。○正義曰﹕此章言祭必己親﹐勇必爲義也。「非其鬼而祭之﹐諂也」者﹐人神曰鬼。言若非已祖考而輒祭他鬼者﹐是諂媚求福也。「見其義不爲﹐無勇也」者﹐義﹐宜也。言義所宜爲而不能爲者﹐是無勇之人也。○注「鄭曰」至「求福」。○正義曰﹕云「人神曰鬼」者﹐《周禮》﹕「大宗伯之職﹐掌建邦之天神人鬼地示之禮。」是人神曰鬼也。《左傳》曰「神不歆非類﹐民不祀非族。」故非其祖考而祭之者﹐是諂求福也。○注「孔曰」至「無勇」。○正義曰﹕若齊之田氏弒君﹐夫子請討之﹐是義所宜爲也﹐而魯君不能爲討﹐是無勇也。●卷三八佾第三﹝疏﹞正義曰﹕前篇論爲政。爲政之善﹐莫善禮樂﹐禮以安上治民﹐樂以移風易俗﹐得之則安﹐失之則危﹐故此篇論禮樂得失也。孔子謂季氏﹐「八佾舞於庭﹐是可忍也﹐孰不可忍也﹖」﹝馬曰「孰﹐誰也。佾﹐列也。天子八佾﹐諸侯六﹐卿大夫四﹐士二。八人爲列﹐八八六十四人。魯以周公故受王者禮樂﹐有八佾之舞。季桓子僭於其家廟舞之﹐故孔子譏之。」﹞﹝疏﹞「孔子」至「忍也」。○正義曰﹕此章論魯卿季氏僭用禮樂之事。「孔子謂季氏﹐八佾舞於庭」者﹐謂者﹐評論之稱。季氏﹐魯卿﹐於時當桓子也。佾﹐列也。舞者八人爲列﹐八八六十四人。桓子用此八佾舞於家廟之庭﹐故孔子評論而譏之。「是可忍也﹐孰不可忍也」者﹐此孔子所譏之語也。孰﹐誰也。人之僭禮﹐皆當罪責﹐不可容忍。季氏以陪臣而僭天子﹐最難容忍﹐故曰「若是可容忍﹐他人更誰不可忍也﹖」○注「馬曰」至「譏之」。○正義曰「孰﹐誰」﹐《釋詁》文。「佾﹐列」﹐書傳通訓也。云「天子八佾﹐諸侯六﹐大夫四﹐士二」者﹐隱五年《左傳》文也。云「八人爲列﹐八八六十四人」者﹐杜預﹑何休說如此。其諸侯用六者﹐六六三十六人。大夫四﹐四四十六人。士二﹐二二四人。服虔以用六爲六八四十八人﹐大夫四爲四八三十二人﹐士二爲二八十六人。今以舞勢宜方﹐行列旣減﹐卽每行人數亦宜減﹐故同何﹑杜之說。天子所以八佾者﹐案隱五年《左傳》﹕「考仲子之宮將萬焉。公問羽數於眾仲﹐對曰﹕『天子用八﹐諸侯用六﹐大夫四﹐士二。』夫舞所以節八音而行八風﹐故自八以下。」杜預云「惟天子得盡物數﹐故以八爲列﹐諸侯則不敢用八。」所謂八音者﹐金﹑石﹑土﹑革﹑絲﹑木﹑匏﹑竹也。鄭玄云「金﹐鍾也。石﹐磬也。土﹐塤也。革﹐鼓鞀也。絲﹐琴瑟也。木﹐也。匏﹐笙也。竹﹐管簫也。」所謂八風者﹐服虔以爲八卦之風﹕「乾音石﹐其風不周。坎音革﹐其風廣莫。艮音匏﹐其風融﹐震音竹﹐其風明庶。巽音木﹐其風淸明。離音絲﹐其風景。坤音土﹐其風涼。兌音金﹐其風閶闔。」又《易緯通卦驗》云「立春調風至﹐春分明庶風至﹐立夏淸明風至﹐夏至景風至﹐立秋涼風至﹐秋分閶闔風至﹐立冬不周風至﹐冬至廣莫風至。」是則天子之舞﹐所以節八音而行八風﹐故八佾也。云「魯以周公之故受王者禮樂﹐有八佾之舞」者﹐此釋季氏所以得僭之由﹐由魯得用之也。案《禮記祭統》云「昔者﹐周公且有勛勞於天下﹐成王﹑康王賜之以重祭﹐朱幹玉戚以舞《大武》﹐八佾以舞《大夏》。此天子之樂也﹐重周公﹐故以賜魯。」又《明堂位》曰「命魯公世世祀周公以天子之禮樂。」是受王者禮樂也。然王者禮樂惟得於文王﹑周公廟用之﹐若用之他廟﹐亦爲僭也﹐故昭二十五年《公羊傳》稱昭公謂子家駒曰「吾何僭哉﹖」答曰「朱幹玉戚以舞《大夏》﹐八佾以舞《大武》﹐此皆天子之禮也。」是昭公之時﹐僭用他廟也。云「季桓子僭於家廟舞之﹐故孔子譏之」者﹐案《經》但云季氏﹐知是桓子者﹐以孔子與桓子同時﹐親見其事而譏之﹐故知桓子也。何休云「僭﹐齊也﹐下效上之辭。」季氏﹐陪臣也﹐而效君於上﹐故云僭也。大夫稱家。《祭法》﹕「大夫三廟。」此《經》又言「於庭」。魯之用樂﹐見於經傳者﹐皆據廟中祭祀時﹐知此亦僭於其家廟舞之﹐故孔子譏之也。三家者以《雍》徹。﹝馬曰「三家﹐謂仲孫﹐叔孫﹐季孫。《雍》《周頌臣工》篇名。天子祭於宗廟﹐歌之以徹祭。今三家亦作此樂。」﹞子曰「『相維辟公﹐天子穆穆』﹐奚取於三家之堂﹖」﹝包曰「辟公﹐謂諸侯及二王之後。穆穆﹐天子之容貌。《雍》篇歌此者﹐有諸侯及二王之後來助祭故也。今三家但家臣而已﹐何取此義而作之於堂邪﹖」﹞﹝疏﹞「三家」至「之堂」。○正義曰﹕此章譏三家之僭也。「三家者以《雍》徹」者﹐此弟子之言﹐將論夫子所譏之語﹐故先設此文以爲首引。三家﹐謂仲孫﹑叔孫﹑季孫。《雍》《周頌臣工》篇名。天子祭於宗廟﹐歌之以徹祭。今三家亦作此樂以徹祭﹐故夫子譏之。「子曰﹕『相維辟公﹐天子穆穆』﹐奚取於三家之堂」者﹐此夫子所譏之語也。先引《詩》文﹐後言其不可取之理也。「相維辟公﹐天子穆穆」者﹐此《雍》詩之文也。相﹐助也﹔維﹐辭也﹔辟公﹐謂諸侯及二王之後﹔穆穆﹐天子之容貌。《雍》篇歌此者﹐有諸侯及二王之後來助祭故也。今三家但家臣而已﹐何取此義而作之於堂乎﹖○注「馬曰」至「此樂」。○正義曰﹕三孫同是魯桓公之後。桓公子莊公爲君﹐庶子公子慶父﹑公子叔牙﹑公子季友。仲孫是慶父之後﹐叔孫是叔牙之後﹐季孫是季友之後。其後子孫皆以其仲﹑叔﹑季爲氏﹐故有此氏。並是桓公子孫﹐故俱稱孫也。至仲孫氏後世攺仲曰孟。孟者﹐庶長之稱也。言已是庶﹐不敢與莊公爲伯仲叔季之次﹐故取庶長爲始也。云﹕《雍》《周頌臣工》篇名」者﹐卽《周頌臣工之什》第七篇

也。「天子祭於宗廟﹐歌之以徹祭」者﹐案《周禮樂師》云「及徹﹐帥學士而歌徹。」鄭玄云「徹者﹐歌《雍》。」又《小師》云「徹歌。」鄭云「於有司徹而歌《雍》。」是知天子祭於宗廟﹐歌之以徹祭也。今三家亦作此樂﹐故夫子譏之也。○注「包曰」至「堂邪」。○正義曰﹕云「辟公﹐謂諸侯及二王之後」者﹐此與《毛傳》同。鄭玄以「辟爲卿士﹐公謂諸侯」爲異﹐余亦同也。云「穆穆﹐天子之容貌」者﹐《曲禮》云「天子穆穆。」《爾雅釋詁》云「穆穆﹐美也。」是天子之容貌﹐穆穆然美也。云「《雍》篇歌此者﹐有諸侯及二王之後來助祭故也」者﹐將言無諸侯及二王之後助祭﹐則不可歌也。云「今三家但家臣而已﹐何取此義而作之於堂邪」者﹐卿大夫稱家。家臣﹐謂家相邑宰之屬來助祭耳﹐何取此《雍》詩之義而奏作於堂邪﹖邪﹐語辭。魯用天子禮樂以《雍》徹﹐由是三家僭之也。子曰「人而不仁﹐如禮何﹖人而不仁﹐如樂何﹖」﹝包曰「言人而不仁﹐必不能行禮樂。」﹞﹝疏﹞「子曰」至「樂何」。○正義曰﹕此章言禮樂資仁而行也。「人而不仁﹐如禮何﹖人而不仁﹐如樂何」者﹐如﹐柰也。言人而不仁﹐柰此禮樂何﹖謂必不能行禮樂也。林放問禮之本。﹝鄭曰「林放﹐魯人。」﹞子曰「大哉問﹗禮﹐與其奢也﹐寧儉。喪﹐與其易也﹐寧戚。」﹝包曰「易﹐和易也。言禮之本意﹐失於奢﹐不如儉﹔喪﹐失於和易﹐不如哀戚。」﹞﹝疏﹞「林放」至「寧戚」。○正義曰﹕此章明禮之本意也。「林放問禮之本」者﹐林放﹐魯人也。問於夫子﹐禮之本意如何﹖「子曰﹕大哉問」者﹐夫子將答禮本﹐先嘆美之也。禮之末節﹐人尙不知﹐林放能問其本﹐其意非小﹐故曰「大哉問」也。「禮﹐與其奢也﹐寧儉。喪﹐與其易也﹐寧戚」者﹐此夫子所答禮本也。奢﹐汰侈也。儉﹐約省也。易﹐和易也。戚﹐哀戚也。與﹐猶等也。奢與儉﹑易與戚等﹐俱不合禮﹐但禮不欲失於奢﹐寧失於儉﹔喪不欲失於易﹐寧失於戚。言禮之本意﹐禮失於奢不如儉﹐喪失於和易不如哀戚。子曰「夷狄之有君﹐不如諸夏之亡也。」﹝包曰「諸夏﹐中國。亡﹐無也。」﹞﹝疏﹞「子曰﹕夷狄之有君﹐不如諸夏之亡也」。○正義曰﹕此章言中國禮義之盛﹐而夷狄無也。舉夷狄﹐則戎蠻可知。諸夏﹐中國也。亡﹐無也。言夷狄𨿽有君長而無禮義﹐中國𨿽偶無君﹐若周﹑召共和之年﹐而禮義不廢﹐故曰「夷狄之有君﹐不如諸夏之亡也。」○注「包曰﹕諸夏﹐中國」。○正義曰﹕此及閔元年《左氏傳》皆言諸夏。襄四年《左傳》﹕「魏絳雲﹕『諸夷必叛。』」華夏皆謂中國﹐而謂之華夏者﹐夏﹐大也。言有禮儀之大﹐有文章之華也。季氏旅於泰山。子謂冉有曰「女弗能救與﹖」﹝馬曰「旅﹐祭名也。禮﹐諸侯祭山川在其封內者。今陪臣祭泰山﹐非禮也。冉有﹐弟子冉求﹐時仕於季氏。救﹐猶止也。」﹞對曰「不能。」子曰﹕嗚呼﹗曾謂泰山不如林放乎﹖﹝包曰「神不享非禮。林放尙知問禮﹐泰山之神反不如林放邪﹖欲誣而祭之。」﹞﹝疏﹞「季氏」至「放乎」。○正義曰﹕此章譏季氏非禮祭泰山也。「季氏旅於泰山」者﹐旅﹐祭名也。禮﹐諸侯祭山川在其封內者。今陪臣祭泰山﹐非禮也。「子謂冉有曰﹕女弗能救與」者﹐冉有﹐弟子冉求﹐時仕於季氏。救﹐猶止也。夫子見季氏非禮而祭泰山﹐故以言謂弟子冉有曰「汝旣臣於季氏﹐知其非禮﹐卽合諫止。女豈不能諫止與﹖」與﹐語辭。「對曰﹕不能」者﹐言季氏僭濫﹐已不能諫止也。「子曰﹕嗚呼﹗曾謂泰山不如林放乎」者﹐孔子嘆其失禮﹐故曰嗚呼。曾之言則也。夫神不享非禮。林放尙知問禮﹐況泰山之神﹐豈反不如林放乎﹖而季氏欲誣罔而祭之也﹖言泰山之神必不享季氏之祭。若其享之﹐則是不如林放也。○注「馬曰」至「止也」。○正義曰﹕云「旅﹐祭名」者﹐《周禮太宗伯職》云「國有大故﹐明旅上帝及四望。」鄭注云「故﹐謂凶。旅﹐陳也﹐陳其祭事以祈焉﹐禮不如祀之備也。」故知「旅﹐祭名」也。云「禮﹐諸侯祭山川在其封內者「﹐《王制》云「諸侯祭名山大川之在其地者」是也。云「今陪臣祭泰山﹐非禮也」者﹐陪﹐重也。諸侯旣爲天子之臣﹐故謂諸侯之臣爲陪臣。泰山在魯封內﹐故魯得祭之。今季氏亦祭﹐故云非禮。云「冉有﹐弟子冉求」者﹐《史記弟子傳》云「冉求字子有﹐少孔子二十九歲。」鄭玄曰「魯人。」子曰「君子無所爭。必也射乎﹗﹝孔曰「言於射而後有爭。」﹞揖讓而升﹐下而飲。﹝王曰「射於堂﹐升及下皆揖讓而相飲。」﹞其爭也君子。」﹝馬曰「多飲少﹐君子之所爭。」﹞﹝疏﹞「子曰」至「君子」。○正義曰﹕此章言射禮有君子之風也。「君子無所爭」者﹐言君子之人﹐謙卑自牧﹐無所競爭也。「必也射乎」者﹐君子𨿽於他事無爭﹐其或有爭﹐必也於射禮乎﹗言於射而後有爭也。「揖讓而升﹐下而飲」者﹐射禮於堂﹐將射升堂﹐及射畢而下﹐勝飲不勝﹐其耦皆以禮相揖讓也。「其爭也君子」者﹐射者爭中正鵠而已﹐不同小人厲色援臂﹐故曰「其爭也君子」。○注「孔曰﹕言於射而後有爭」。○正義曰﹕鄭注《射義》云「飲射爵者亦揖讓而升降。勝者袒﹐決遂﹐執張弓。不勝者襲﹐說決拾﹐左手﹐右加弛弓於其上而升飲。君子恥之﹐是以射則爭中。」是於射而後有爭。○注「王曰」至「相飲」。○正義曰﹕云「射於堂﹐升及下皆揖讓而相飲」者﹐《儀禮大射》云「耦進﹐上射在左並行﹐當階北面揖﹐及階揖﹐升堂揖﹐皆當其物﹐北面揖﹐及物揖。射畢﹐北面揖﹐揖如升射。」是射時升降揖讓也。《大射》又云「飲射爵之時﹐勝者皆袒﹐決遂﹐執張弓﹐不勝者皆襲﹐說決拾﹐左手﹐右加弛弓於其上﹐遂以執付﹐揖如始升射。及階﹐勝者先升﹐升堂少右﹐不勝者進北面坐﹐取丰上之觶﹐立﹐卒觶﹐坐奠於丰下。興揖﹐不勝者先降。」是飲射爵之時揖讓升降也。○注「馬曰多」至「所爭」。○正義曰﹕云「多飲少」者﹐﹐籌也。《鄕射記》曰「箭籌八十﹐長尺有握﹐握素」是也。多謂勝者﹐少謂不勝者﹐勝飲不勝而相揖讓﹐故曰君子之所爭也。子夏問曰「『巧笑倩兮﹐美目盼兮﹐素以爲絢兮。』何謂也﹖」﹝馬曰「倩﹐笑貌。盼﹐動目貌。絢﹐文貌。此上二句在《衛風碩人》之二章﹐其下一句逸也。」﹞子曰「繪事後素。」﹝鄭曰「繪﹐畫文也。凡繪畫先布眾色﹐然後以素分布其間﹐以成其文﹐諭美女𨿽有倩盼美質﹐亦須禮以成之。」﹞曰「禮後乎﹖」﹝孔曰「孔子言繪事後素﹐子夏聞而解﹐知以素諭禮﹐故曰禮後乎。」﹞子曰「起予者商也﹗始可與言《詩》已矣。」﹝包曰「予﹐我也。孔子言﹐子夏能發明我意﹐可與共言《詩》。」﹞﹝疏﹞「子夏」至「《詩》己矣」。○正義曰﹕此章言成人須禮也。「子夏問曰﹕『巧笑倩兮﹐美目盼兮﹐素以爲絢兮﹐何謂也」者﹐倩﹐笑貌﹔盼﹐動目貌﹔絢﹐文貌。此《衛風碩人》之篇﹐閔莊姜美而不見答之詩也。言莊姜旣有巧笑﹑美目﹑倩盼之容﹐又能以禮成文絢然。素﹐諭禮也。子夏讀《詩》﹐至此三句﹐不達其旨﹐故問夫子何謂也。「子曰﹕繪事後素」者﹐孔子舉諭以答子夏也。繪﹐畫文也。凡繪畫先布眾色﹐然後以素分布其間﹐以成其文﹐諭美女𨿽有倩盼美質﹐亦須禮以成之也。「曰﹕禮後乎」者﹐此子夏語。子夏聞孔子言繪事後素﹐卽解其旨﹐知以素諭禮﹐故曰禮後乎。「子曰﹕起予者商也﹗始可與言《詩》已矣」者﹐起﹐發也﹔予﹐我也﹔商﹐子夏名。孔子言﹐能發明我意者﹐是子夏也﹐始可與共言《詩》也。○注「馬曰」至「逸也」。○正義曰﹕云「此上二句在《衛風碩人》之二章」者﹐案今《毛詩碩人》四章﹐章七句﹐其二章曰「手如柔荑﹐膚如凝脂﹐傾如蝤蠐﹐齒如瓠犀。螓首蛾眉﹐巧笑倩兮﹐美目盼兮」是也。云「其下一句逸」者﹐今《毛詩》無此一句﹐故曰逸﹐言亡逸也。○注「鄭曰」至「成之」。○正義曰﹕案《考工記》云「畫繪之事﹐雜五色」﹐下云「畫繢之事﹐後素功」﹐是知凡繪畫先布眾色﹐然後以素分布其間﹐以成其文章也。子曰「夏禮﹐吾能言之﹐不足徵也。殷禮﹐吾能言之﹐宋不足徵也。﹝包曰「徵﹐成也。杞﹑宋﹐二國名﹐夏﹑殷之後。夏﹑殷之禮﹐吾能說之﹐杞﹑宋之君不足以成也。」﹞文獻不足故也。足﹐則吾能徵之矣。」﹝鄭曰「獻﹐猶賢也。我不以禮成之者﹐以此二國之君文章賢才不足故也。」﹞﹝疏﹞「子曰」至「徵之矣」。○正義曰﹕此章言夏﹑商之後不能行先王之禮也。「夏禮吾能言之﹐杞不足徵也。殷禮﹐吾能言之﹐宋不足徵也」者﹐徵﹐成也。杞﹑宋二國﹐言夏﹑殷之後也。孔子言﹐夏﹑殷之禮﹐吾能說之﹐但以杞﹑宋之君ウ弱﹐不足以成之也。「文獻不足故也。足﹐則吾能徵之矣」者﹐此又言不足徵之意。獻﹐賢也。孔子言﹐我不以禮成之者﹐以此二國之君文章賢才不足故也。○注「包曰」至「成也」。○正義曰「徵﹐成」﹐《釋詁》文。云「杞﹑宋二國名﹐夏﹑殷之後」者﹐《樂記》云「武王克殷﹐下車而封夏后氏之後於杞﹐封殷之後於宋」是也。子曰「自旣灌而往者﹐吾不欲觀之矣。」﹝孔曰「﹑之禮﹐爲序昭穆﹐故毀廟之主及羣廟之主皆合食於太祖。灌者﹐酌郁鬯灌於太祖﹐以降神也。旣灌之後﹐列尊卑﹐序昭穆。而魯逆祀﹐躋僖公﹐亂昭穆﹐故不欲觀之矣。」﹞﹝疏﹞「子曰﹕自旣灌而往者﹐吾不欲觀之矣」。○正義曰﹕此章言魯祭非禮之事。者﹐五年大祭之名。灌者﹐將祭﹐酌郁鬯於太祖﹐以降神也。旣灌之後﹐列尊卑﹐序昭穆。而魯逆祀﹐躋僖公﹐亂昭穆﹐故孔子曰「祭自旣灌己往﹐吾則不欲觀之也。」○注「孔曰」至「觀之」。○正義曰﹕云「之禮﹐爲序昭穆﹐故毀廟之主及羣廟之主皆合食於太祖」者﹐鄭玄曰「魯禮﹐三年喪畢﹐而於太祖。明年﹐春於羣廟。自爾之後五年而再殷祭﹐以遠主初始入祧﹐新死之主又當與先君相接﹐故禮因是而爲大祭﹐以審序昭穆﹐故謂之。者﹐諦也﹐言使昭穆之次審諦而不亂也。」者﹐合也。文二年《公羊傳》曰「大者何﹖合祭也。其合祭柰何﹖毀廟之主陳於太祖﹐未毀廟之主皆升合食於太祖」是也。云「灌者﹐酌郁鬯灌於太祖﹐以降神」者﹐《郊特牲》云「周人尙臭﹐灌用鬯臭﹐郁合鬯﹐臭陰達於淵泉﹐灌以圭璋﹐用玉气也。旣灌﹐然後迎牲﹐致陰气也。」鄭注云「灌﹐謂以圭瓚酌鬯﹐始獻神也。」郁﹐郁金艸﹐釀爲酒﹐煮郁金艸和之﹐其气芬芳調暢﹐故曰郁鬯。言未殺牲﹐先酌郁鬯酒灌地﹐以求神於太祖廟也。云「旣灌之後﹐列尊卑﹐序昭穆」者﹐言旣灌地降神之後﹐始列木主﹐以尊卑陳列太祖前。太祖東鄕﹐昭南鄕﹐穆北鄕。其餘孫從王父﹐父曰昭﹐子曰穆。昭取其鄕明﹐穆取其北面尙敬。三年一﹐五年一﹐所以異於者﹐毀廟之主﹐陳於太祖﹐與同﹔未毀廟之主﹐則各就其廟而祭也。云「而魯逆祀﹐躋僖公﹐亂昭穆﹐故不欲觀之」者﹐《春秋》「文二年秋八月丁卯﹐大事於太廟﹐躋僖公」。《公羊傳》曰「躋者何﹖升也。何言乎升僖公﹖譏。何譏爾﹖逆祀也。」何休云「升﹐謂西上禮。昭穆﹐指父子。近取法《春秋》惠公與莊公當同南面西上﹐隱﹑桓與閔﹑僖亦當同北面西上﹐繼閔者在下。文公緣僖公於閔公爲庶兄﹐置僖公於閔公上﹐失先後之義﹐故譏之。」是知當閔在僖上。今升僖先閔﹐故云逆祀。二公位次之逆﹐非昭穆亂也。此注云「亂昭穆」﹐及《魯語》云「將躋僖公﹐宗有司曰﹕『非昭穆也。』弗忌曰﹕『我爲宗伯﹐明者爲昭﹐其次爲穆﹐何常之有﹖』」如彼所言﹐又似閔﹑僖異昭穆者﹐位次之逆﹐如昭穆之亂﹐假昭穆以言之﹐非謂異昭穆也。若兄弟相代﹐卽異昭穆﹐設今兄弟四人皆立爲君﹐則祖父之廟卽己從毀﹐知其理必不然﹐故先儒無作此說。以此逆祀失禮﹐故孔子不欲觀之也。或問之說。子曰「不知也。﹝孔曰「答以不知者﹐爲魯諱。」﹞知其說者之於天下也﹐其如示諸斯乎﹗」指其掌。﹝包曰「孔子謂或人﹐言知禮之說者﹐於天下之事﹐如指示掌中之物﹐言其易了。」﹞﹝疏﹞「或問」至「其掌」。○正義曰﹕此章言諱國惡之禮也。「或問之說」者﹐或人問孔子﹐祭之禮其說何如﹖」子曰﹕不知也」者﹐孔子答言﹐不知禮之說。答以不知者﹐爲魯諱。諱國惡﹐禮也。若其說之﹐當云「之禮﹐序昭穆」。時魯躋僖公﹐亂昭穆﹐說之則彰國之惡﹐故但言不知也。「知其說者之於天下也﹐其如示諸斯乎也」者﹐諸﹐於也﹔斯﹐此也。孔子旣答或人以不知禮之說﹐若不更說﹐恐或人以爲己實不知﹐無以明其諱國惡﹐且恐後世以爲﹐祭之禮﹐聖人不知﹐而致廢絕﹐更爲或人言此也。言我知禮之說者﹐於天下之事中﹐其如指示於此掌中之物。言其易了也。「指其掌」者﹐此句弟子作《論語》時言也。當時孔子舉一手伸掌﹐以一手指之﹐以示或人﹐曰「其如示諸斯乎﹗」弟子等恐人不知示諸斯謂指示何等物﹐故著此一句﹐言是時夫子指其掌也。祭如在﹐﹝孔曰「言事死如事生。」﹞祭神如神在。﹝孔曰「謂祭百神。」﹞子曰「吾不與祭﹐如不祭。」﹝包曰「孔子或出或病而不自親祭﹐使攝者爲之﹐不致肅敬於心﹐與不祭同。」﹞﹝疏﹞「祭如在」至「不祭」。○正義曰﹕此章言孔子重祭禮。「祭如在」者﹐謂祭宗廟必致其敬﹐如其親存。言事死如事生也。「祭神如神在」者﹐謂祭百神亦如神之存在而致敬也。「子曰﹕吾不與祭﹐如不祭」者﹐孔子言﹐我若親行祭事﹐則必致其恭敬。我或出或病﹐而不自親祭﹐使人攝代己爲之﹐不致肅敬於心﹐與不祭同。○注「謂祭百神」。○正義曰﹕百神謂宗廟之外皆是。言百神﹐舉成數。王孫賈問曰「與其媚於奧﹐寧媚於竈﹐何謂也﹖」﹝孔曰「王孫賈﹐衛大夫。奧﹐內也。以諭近臣。竈﹐以諭執政。賈﹐執政者﹐欲使孔子求暱之﹐微以世俗之言感動之也。」﹞子曰「不然。獲罪於天﹐無所禱也。」﹝孔曰「天﹐以諭君。孔子拒之曰﹕如獲罪於天﹐無所禱於眾神。」﹞﹝疏﹞「王孫」至「禱也」。○正義曰﹕此章言夫子守禮﹐不求媚於人也。「王孫賈」者﹐衛執政大夫也。「問曰﹕與其媚於奧﹐寧媚於竈﹐何謂也」者﹐媚﹐趣鄕也﹔奧﹐內也﹐謂室內西南隅也﹐以其隱奧﹐故尊者居之。其處𨿽尊﹐而閒靜無事﹐以諭近臣𨿽尊﹐不執政柄﹐無益於人也。竈者﹐飲食之所由﹐𨿽處卑褻﹐爲家之急用﹐以諭國之執政﹐位𨿽卑下﹐而執賞罰之柄﹐有益於人也。此二句﹐世俗之言也。言與其趣於靜之處﹐寧若趣於急用之竈﹐以諭其求於無事之近臣﹐寧若求於用權之執政。王孫賈時執國政﹐舉於二句﹐佯若不達其理﹐問於孔子曰「何謂也﹖」欲使孔子求媚親暱於己﹐故微以世俗之言感動之也。「子曰﹕不然。獲罪於天﹐無所禱也」者﹐孔子拒賈之辭也。然﹐如此也。言我則不如世俗之言也。天﹐以諭君。獲﹐猶得也。我道之行否﹐由於時君﹐無求於眾臣。如得罪於天﹐無所禱於眾神。子曰「周監於二代﹐鬱鬱乎文哉﹗吾從周。」﹝孔曰「監﹐視也。言周文章備於二代﹐當從之。」﹞﹝疏﹞「子曰」至「從周」。○正義曰﹕此章言周之禮文猶備也。「周監於二代﹐鬱鬱乎文哉」者﹐監﹐視也。二代﹐謂夏﹑商。鬱鬱﹐文章貌。言以今周代之禮法文章﹐回視夏﹑商二代﹐則周代鬱鬱乎有文章哉。「吾從周」者﹐言周之文章備於二代﹐故從而行之也。子入太廟﹐﹝包曰「太廟﹐周公廟。孔子仕魯﹐魯祭周公而助祭也。」﹞每事問。或曰「孰謂鄹人之子知禮乎﹖入太廟﹐每事問。」﹝孔曰「鄹﹐孔子父叔梁紇所治邑。時人多言孔子知禮﹐或人以爲﹐知禮者不當復問。」﹞子聞之﹐曰「是禮也。」﹝孔曰「𨿽知之﹐當復問﹐愼之至也。」﹞﹝疏﹞「子入」至「禮也」。○正義曰﹕此章言夫子愼禮也。「子入太廟」者﹐子﹐謂孔子。太廟﹐周公廟。孔子仕魯﹐魯祭周公而助祭﹐故得入之也。「每事問」者﹐言太廟之中﹐禮器之屬﹐每事輒問於令長也。「或曰﹕孰謂鄹人之子知禮乎﹖入太廟﹐每事問」者﹐孰﹐誰也。鄹人﹐魯鄹邑大夫孔子父叔梁紇也。或有人曰「誰謂鄹大夫之子知禮者也﹖」時人多言孔子知禮﹐或人以爲﹐知禮者不當復問﹐何爲入太廟而每事問乎﹖意以爲孔子不知禮。「子聞之﹐曰﹕是禮也」者﹐孔子聞或人之譏﹐乃言其問之意﹐以宗廟之禮當須重愼﹐不可輕言﹐𨿽已知之﹐更當復問﹐愼之至也。○注「包曰」至「助祭也」。○正義曰﹕云「太廟﹐周公廟」者﹐文十三年《公羊傳》曰「周公稱太廟﹐魯公稱世室﹐羣公稱宮。」故知「太廟﹐周公廟也」。云「孔子仕魯」者﹐《史記孔子世家》云「孔子貧且賤。及長﹐嘗爲季氏吏﹐料量平。嘗爲司職吏而畜蕃息。由是爲司空。其後定公以孔子爲中都宰﹐一年﹐四方皆則之。由中都宰爲司空﹐由司空爲大司寇﹐攝相事。」是仕魯﹐由是故得與助祭也。○注「孔曰」至「復問」。○正義曰﹕云「鄹﹐孔子父叔梁紇所治邑」者﹐古謂大夫守邑者﹐以邑冠之﹐呼爲某人。孔子父﹐鄹邑大夫﹐《左傳》稱鄹人紇﹐故此謂孔子爲鄹人之子也。《左傳》成二年云「新築人仲叔於奚。」杜注云「於奚守新築大夫。」卽此類也。子曰「射不主皮﹐﹝馬曰「射有五善焉﹕一曰和志﹐體和。二曰和容﹐有容儀。三曰主皮﹐能中質。四曰和頌﹐合《雅》《頌》。五曰興武﹐與舞同。天子三侯﹐以熊虎豹皮爲之﹐言射者不但以中皮爲善﹐亦兼取和容也。」﹞爲力不同科﹐古之道也。」﹝馬曰「爲力﹐力役之事。亦有上中下﹐設三科焉﹐故曰不同科。」﹞﹝疏﹞「子曰」至「古之道也」。○正義曰﹕此章明古禮也。「射不主皮」者﹐言古者射禮﹐張布爲侯﹐而棲熊虎豹之皮於中而射之。射有五善焉﹐不但以中皮爲善﹐亦兼取禮樂容節也。周衰禮廢﹐射者無復禮容﹐但以主皮爲善﹐故孔子抑之云「古之射者不主皮也。」「爲力不同科」者﹐言古者爲力役之事﹐亦有上中下﹐設三科焉。周衰政失﹐力役之事﹐貧富兼並﹐彊弱無別﹐而同爲一科﹐故孔子非之云「古之爲力役﹐不如今同科也。」「古之道也」者﹐結上二事﹐皆前古所行之道也。○注「馬曰」至「和容也」。○正義曰﹕云「射有五善焉」者﹐言射禮有五種之善。下所引是也。云「一曰和」至「五曰興舞」﹐皆《周禮鄕大夫職》文也。云「志體和」至「與舞同」﹐皆馬融辭義語。案彼云「退而以鄕射之禮五物詢眾庶﹕一曰和﹐二曰容﹐三曰主皮﹐四曰和容﹐五曰興舞。」注云「以﹐用也。行鄕射之禮﹐而以五物詢於眾民。鄭司農云﹕詢﹐謀也。問於眾庶﹐寧復有賢能者。和﹐謂閨門之內行也。容﹐謂容貌也。主皮﹐謂善射﹐射所以觀士也。故書舞爲無。杜子春讀和容爲和頌﹐謂能爲樂也。無讀爲舞﹐謂能爲六舞。玄謂和載六徳﹐容包六行也。庶民無射禮﹐因田獵分禽則有主皮者﹐張皮射之﹐無侯也。主皮﹑和容﹑興舞﹐則六藝之射與禮與樂」是也。今此注二曰和容﹐衍和字。五曰興武﹐武當爲舞﹐聲之誤也。云「天子三侯﹐以熊虎豹皮爲之」者﹐《周禮天官司裘職》云「王大射﹐則共熊侯﹑虎侯﹑豹侯﹐設其鵠。諸侯則共熊侯﹑豹侯﹐卿大夫則共麋侯﹐皆設其鵠。」注云「大射者﹐爲祭祀射。王將有郊廟之事﹐以射擇諸侯及羣臣與邦國所貢之士可以與祭者。射者可以觀徳行﹐其容體比於禮﹐其節比於樂﹐而中多者得與於祭。諸侯﹐謂三公及王子弟封於畿內者。卿大夫亦皆有采地焉。其將祀其先祖﹐亦與羣臣射以擇之。凡大射各於其射宮。侯者﹐其所射也﹐以虎熊豹麋之皮飾其側﹐又方制之以爲﹛髙芋﹜﹐謂之鵠﹐著於侯中﹐所謂皮侯。王之大射﹐虎侯﹐王所自射也﹔熊侯﹐諸侯所射﹔豹侯﹐卿大夫以下所射。諸侯之大射﹐熊侯﹐諸侯所自射﹔豹侯﹐羣臣所射。卿大夫之大射﹐麋侯﹐君臣共射焉。凡此侯道﹐虎九十弓﹐熊七十弓﹐豹麋五十弓﹐列國之諸侯大射﹐大侯亦九十﹐參七十﹐幹五十﹐遠尊得伸可同耳。所射正謂之侯者﹐天子中之則能服諸侯﹐諸侯以下中之則得爲諸侯。鄭司農云﹕『鵠﹐鵠毛也。方十尺曰侯﹐四尺曰鵠﹐二尺曰正﹐四寸曰質。』玄謂侯中之大小﹐取數於侯道。《鄕射記》曰﹕『弓二寸以爲侯中。』則九十弓者﹐侯中廣丈八尺﹔七十弓者﹐侯中廣丈四尺﹔五十弓者﹐侯中廣一丈。尊卑異等﹐此數明矣。《考工記》曰﹕『梓人爲侯﹐廣與崇方﹐參分其廣﹐而鵠居一焉。』然則侯中丈八尺者鵠方六尺﹐侯中丈四尺者鵠方四尺六寸大半寸﹐侯中一丈者鵠方三尺三寸少半寸。謂之鵠者﹐取名於幹鵠﹐幹鵠小鳥而難中﹐是以中之爲雋。亦取鵠之言較﹐較者直也。射所以直己志。用虎熊豹麋之皮﹐示服猛討迷士惑者﹐射者大禮﹐故取義眾也。士大射﹐士無臣﹐祭無所擇也。」子貢欲去告朔之餼羊﹐﹝鄭曰「牲生曰餼。禮﹐人君每月告朔﹐於廟有祭﹐謂之朝享。魯自文公始不視朔。子貢見其禮廢﹐故欲去其羊。」﹞子曰「賜也﹗爾愛其羊﹐我愛其禮。」﹝包曰「羊存猶以識其禮﹐羊亡禮遂廢。」﹞﹝疏﹞「子貢」至「其禮」。○正義曰﹕此章言孔子不欲廢禮也。「子貢欲去告朔之餼羊」者﹐牲生曰餼。禮﹐人君每月告朔於廟﹐因有祭﹐謂之朝享。魯自文公怠於政禮﹐始不視朔﹐廢朝享之祭。有司仍供備其羊。子貢見其禮廢﹐故欲並去其羊也。「子曰﹕賜也﹗爾愛其羊﹐我愛其禮」者﹐此孔子不許子貢之欲去羊﹐故呼其名而謂之曰「賜也﹗爾以爲旣廢其禮﹐虛費其羊﹐故欲去之﹐是愛其羊也。我以爲羊存猶以識其禮﹐羊亡禮遂廢﹐所以不去其羊﹐欲使後世見此告朔之羊﹐知有告朔之禮﹐庶或復行之﹐是愛其禮也。」○注「鄭曰」至「其羊」。○正義曰﹕云「牲生曰餼」者﹐僖三十三年《左傳》曰「餼牽竭矣。」餼與牽相對﹐牽是牲﹐可牽行﹐則餼是已殺﹐殺又非熟﹐故解者以爲腥曰餼﹐謂生肉未煮者也。其實餼亦是生。哀二十四年《左傳》云「晉師乃還。餼臧石牛。」是以生牛賜之也。此及《聘禮》注皆云牲生曰餼﹐由不與牽相對﹐故爲生也。云「禮﹐人君每月告朔於廟﹐有祭﹐謂之朝享」者﹐案《周禮》﹕「大史頒告朔於邦國。」鄭玄云「天子頒朔於諸侯﹐諸侯藏之祖廟﹐至朔朝於廟﹐告而受行之。」此云子貢欲去告朔之餼羊﹐是用生羊告於廟﹐謂之告朔﹐人君卽以此日聽視此朔之政﹐謂之視朔。文十六年「公四不視朔」﹐僖五年《傳》曰「公旣視朔」是也。視朔者﹐聽治此月之政﹐亦謂之聽朔。《玉藻》云「天子聽朔於南門之外」是也。其日又以禮祭於宗廟﹐謂之朝廟﹐《周禮》謂之朝享。《司尊彜》云「追享朝享」是也。其歲首爲之﹐則謂之朝正。襄二十九年正月﹐公在楚﹐《傳》曰「釋不朝正於廟」是也。告朔﹑視朔﹑聽朔﹑朝廟﹑朝享﹑朝正﹐二禮各有三名﹐同日而爲之也。必於月朔爲此告朔﹑聽朔之禮者﹐杜預《春秋釋例》曰「人君者﹐設官分職以爲民極﹐遠細事以全委任之責﹐縱諸下以盡知力之用﹐成敗以效能否﹐執八柄以明誅賞﹐故自非機事﹐皆委任焉。誠信足以相感﹐事實盡而不擁﹐故受位居職者思效忠善﹐日夜自進而無所顧忌也。天下之細事無數﹐一日二日萬端﹐人君之明有所不照﹐人君之力有所不堪﹐則不得不借問近習﹐有時而用之。如此﹐則六鄕六遂之長﹐𨿽躬履此事﹐躬造此官﹐當皆移聽於內官﹐回心於左右。政之秕亂﹐常必由此。聖人知其不可﹐故簡其節﹐敬其事﹐因月朔朝廟﹐遷坐正位﹐會羣吏而聽大政﹐考其所行而決其煩疑﹐非徒議將然也。乃所以考已然﹐又惡其審聽之亂公也﹐故顯眾以斷之﹐是以上下交泰﹐官人以理﹐萬民以察﹐天下以治也。每月之朔﹐必朝於廟﹐因聽政事。事敬而禮成﹐以故告特羊。然則朝廟﹑朝正﹑告朔﹑視朔皆同日之事﹐所從言異耳。」是言聽朔朝廟之義也。《玉藻》說天子朝廟之禮云「聽朔於南門之外。諸侯皮弁﹐聽朔於太廟。」鄭玄以爲﹐明堂在國之陽。南門之外﹐謂明堂也。諸侯告朔以特羊﹐則天子以特牛與﹖天子用特牛告其帝及其神﹐配以文王﹑武王。諸侯用特羊告太祖而。已杜預以明堂與祖廟爲一﹐但明堂是祭天之處。天子告朔﹐𨿽杜之義﹐亦應告人帝。朝享卽月祭是也。《祭法》云「王立七廟﹐曰考廟﹐王考廟﹐皇考廟﹐皆月祭之﹔二祧﹐享嘗乃止。諸侯立五廟﹐曰考廟﹐王考廟﹐皇考廟﹐皆月祭之﹔顯考廟﹐祖考廟﹐享嘗乃止。」然則天子告朔於明堂﹐朝享於五廟﹔諸侯告朔於大廟﹐朝享自皇考以下三廟耳。皆先告朔﹐後朝廟﹐朝廟小於告朔。文公廢其大而行其小﹐故《春秋》文公六年經云「閏月不告朔﹐猶朝於廟。」《公羊傳》曰「猶者﹐可止之辭也。」天子玄冕以視朔﹐皮弁以日視朝﹔諸侯皮弁以聽朔﹐朝服以日視朝。其閏月則聽朔於明堂﹐闔門左扉﹐立於其中﹐聽政於路寢門﹐終月。故於文﹐王在門爲閏。云「魯自文公始不視朔」者﹐卽文六年「閏月不告朔」是也。子曰「事君盡禮﹐人以爲諂也。」﹝孔曰「時事君者多無禮﹐故以有禮者爲諂。」﹞﹝疏﹞「子曰」至「諂也」。○正義曰﹕此章疾時臣事君多無禮也。言若有人事君盡其臣禮﹐謂「將順其美」及「善則稱君」之類﹐而無禮之人反以爲諂佞也。定公問﹕「君使臣﹐臣事君﹐如之何﹖」﹝孔曰「定公﹐魯君謚。時臣失禮﹐定公患之﹐故問之。」﹞孔子對曰「君使臣以禮﹐臣事君以忠。」﹝疏﹞「定公問」至「以忠」。○正義曰﹕此章明君臣之禮也。「定公問﹕君使臣﹐臣事君﹐如之何」者﹐定公﹐魯君也。時臣失禮﹐君不能使﹐定公患之﹐故問於孔子曰「君之使臣﹐及臣之事君﹐當如之何也﹖」「孔子對曰﹕君使臣以禮﹐臣事君以忠」者﹐言禮可以安國家﹐定社稷﹐止由君不用禮﹐則臣不竭忠﹐故對曰「君之使臣以禮﹐則臣必事君以忠也。」○注「孔曰」至「問之」。○正義曰﹕云「定公﹐魯君謚」者﹐《魯世家》云「定公名宋﹐襄公之子﹐昭公之弟。以敬王十一年卽位。」《謚法》﹕「安民大慮曰定。」子曰「《關雎》樂而不淫﹐哀而不傷。」﹝孔曰「樂不至淫﹐哀不至傷﹐言其和也。」﹞﹝疏﹞「子曰」至「不傷」。正義曰﹕此章言正樂之和也。「《關雎》」者﹐《詩國風周南》首篇名﹐興后妃之徳也。《詩序》云「樂得淑女以配君子﹐憂在進賢﹐不淫其色。」是樂而不淫也。「哀窈窕﹐思賢才﹐而無傷善之心焉。」是哀而不傷也。樂不至淫﹐哀不至傷﹐言其正樂之和也。哀公問社於宰我。宰我對曰「夏后氏以松﹐殷人以柏﹐周人以栗﹐曰使民戰栗。」﹝孔曰「凡建邦立社﹐各以其土所宜之木。宰我不本其意﹐妄爲之說﹐因周用栗﹐便云使民戰栗。」﹞子聞之﹐曰「成事不說﹐﹝包曰「事已成﹐不可復解說。」﹞遂事不諫﹐﹝包曰「事已遂﹐不可復諫止。」﹞旣往不咎。」﹝包曰「事已往﹐不可復追咎。孔子非宰我﹐故歷言此三者﹐欲使愼其後。」﹞﹝疏﹞「哀公」至「不咎」。○正義曰﹕此章明立社所用木也。「哀公問社於宰我」者﹐哀公﹐魯君也﹔社﹐五土之神也。凡建邦立社﹐各以其土所宜木。哀公未知其禮﹐故問於弟子宰我也。「宰我對曰﹕夏后氏以松﹐殷人以柏﹐周人以栗﹐曰使民戰栗」者﹐三代立社﹐各以其土所宜木﹐故宰我舉之以對哀公也。但宰我不本其土宜之意﹐因周用栗﹐便妄爲之說﹐曰周人以栗者﹐欲使其民戰栗故也。「子聞之﹐曰﹕成事不說﹐遂事不諫﹐旣往不咎」者﹐孔子聞宰我對哀公使民戰栗﹐知其非妄﹐無如之何﹐故曰﹕事已成﹐不可復解說也﹔事已遂﹐不可復諫止也﹔事已往﹐不可復追咎也。歷言此三者﹐以非之﹐欲使愼其後也。注「孔曰」至「戰栗」。○正義曰﹕云「凡建邦立社﹐各以其土所宜之木」者﹐以社者﹐五土之總神﹐故凡建邦立國﹐必立社也。夏都安邑﹐宜松﹔殷都亳﹐宜柏﹔周都丰鎬﹐宜栗。是各以其土所宜木也。謂用其木以爲社主。張﹑包﹑周本以爲哀公問主於宰我﹐先儒或以爲宗廟主者﹐杜元凱﹑何休用之以解《春秋》﹐以爲宗廟主﹐今所不取。子曰「管仲之器小哉﹗」﹝言其器量小也。﹞或曰「管仲儉乎﹖」﹝包曰「或人見孔子小之﹐以爲謂之大儉。」﹞曰「管氏有三歸﹐官事不攝﹐焉得儉﹖」﹝包曰「三歸﹐娶三姓女。婦人謂嫁曰歸。攝﹐猶兼也。禮﹐國君事大﹐官各有人﹔大夫兼並。今管仲家臣備職﹐非爲儉。」﹞「然則管仲知禮乎﹖」﹝包曰「或人以儉問﹐故答以安得儉。或人聞不儉﹐便謂爲得禮。」﹞曰「邦君樹塞門﹐管氏亦樹塞門。邦君爲兩君之好﹐有反坫﹐管氏亦有反坫。﹝鄭曰「反坫﹐反爵之坫﹐在兩楹之間。人君別內外於門﹐樹屏以蔽之。若與鄰國爲好會﹐其獻酢之禮更酌﹐酌畢則各反爵於坫上。今管仲皆僭爲之﹐如是﹐是不知禮。」﹞管氏而知禮﹐孰不知禮﹖」﹝疏﹞「子曰」至「之禮」。○正義曰﹕此章言管仲僭禮也。「子曰﹕管仲之器小哉」者﹐管仲﹐齊大夫管夷吾也。孔子言其器量小也。「或曰﹕管仲儉乎」者﹐或人見孔子言管仲器小﹐以爲謂其大儉﹐故問曰「管氏儉乎﹖」「曰﹕管氏有三歸﹐官事不攝﹐焉得儉」者﹐孔子答或人以管仲不儉之事也。婦人謂嫁曰歸。攝﹐猶兼也。焉﹐猶安也。禮﹐大夫𨿽有妾媵﹐嫡妻惟娶一姓。今管仲娶三姓之女﹐故曰有三歸。禮﹐國君事大﹐官各有人﹐大夫𨿽得有家臣﹐不得每事立官﹐當使一官兼攝餘事。今管仲家臣備職﹐奢豪若此﹐安得爲儉也﹖「然則管仲知禮乎」者﹐或人聞孔子言管仲不儉﹐便謂爲得禮﹐故又問曰「然則管仲是知禮之人乎﹖」「曰﹕邦君樹塞門﹐管氏亦樹塞門。邦君爲兩君之好﹐有反坫﹐管氏亦有反坫」者﹐此孔子又爲或人說管仲不知禮之事也。邦君﹐諸侯也。屏﹐謂之樹。人君別內外於門﹐樹屏以蔽塞之。大夫當以簾蔽其位耳。今管仲亦如人君﹐樹屏以塞門也。反坫﹐反爵之坫﹐在兩楹之間。人君與鄰國爲好會﹐其獻酢之禮更酌﹐酌畢則各反爵於坫上。大夫則無之。今管仲亦有反爵之坫。僭濫如此﹐是不知禮也。「管氏而知禮﹐孰不知禮」者﹐孔子舉其僭禮於上﹐而以此言非之。孰﹐誰也。言若謂管氏而爲知禮﹐更誰爲不知禮﹗言惟管氏不知禮也。○注「包曰」至「爲儉」。○正義曰﹕云「婦人謂嫁曰歸」者﹐隱二年《公羊傳》文。何休曰「婦人生以父母爲家﹐嫁以夫爲家﹐故謂嫁曰歸﹐明有三歸之道也。」○注「鄭曰」至「知禮」。○正義曰﹕云「反坫﹐反爵之坫﹐在兩楹之間」者﹐以鄕飲酒是鄕大夫之禮﹐於房戶間﹐燕禮是燕已之臣子﹐故尊於東楹之西。若兩君相敵﹐則尊於兩楹間﹐故其坫在兩楹間也。云「人君別內外於門﹐樹屏以蔽之」者﹐《釋宮》云「屏謂之樹。」郭璞曰「小墻當門中。」《郊特牲》云「臺門而旅樹。」鄭玄云「此皆諸侯之禮也。」旅﹐道也。屏﹐謂之樹﹐樹所以蔽行道。管氏樹塞門﹐塞猶蔽也。禮﹐「天子外屏﹐諸侯內屏﹐大夫以簾﹐士以帷」是也。云「若與鄰國爲好會﹐其獻酢之禮更酌﹐酌畢則各反爵於坫上」者﹐熊氏云「主君獻賓。賓筵前受爵﹐飲畢﹐反坫虛爵於坫上﹐於西階上拜。主人於阼階上答拜﹐賓於坫取爵﹐洗爵﹐酌﹐以酢主人。主人受爵﹐飲畢﹐反此虛爵於坫上。主人阼階上拜﹐賓答拜。」是賓主飲畢﹐反爵於坫上也。而云「酌畢﹐各反爵於坫上」者﹐文不具耳﹐其實當飲畢。子語魯大師樂﹐曰「樂其可知也﹕始作﹐翕如也﹔﹝大師﹐樂官名。五音始奏﹐翕如﹐盛。﹞從之﹐純如也﹐﹝從讀曰縱﹐言五音旣發﹐放縱盡其音聲。純如﹐和諧也。﹞如也﹐﹝言其音節明也。﹞繹如也﹐以成。」﹝縱之﹐以純如﹑如﹑繹如言。樂始作翕如﹐而成於三。﹞﹝疏﹞「子語」至「以成」。○正義曰﹕此章明樂。「子語魯大師樂」者﹐大師﹐樂官名﹐猶《周禮》之大司樂也。於時魯國禮樂崩壞﹐故孔子以正樂之法語之﹐使知也。「曰﹕樂其可知也」者﹐言五者翕然盛也。翕﹐盛貌。如﹐皆語辭。「從之﹐純如也」者﹐從讀曰縱﹐謂放縱也。純﹐和也﹐言五音旣發﹐放縱盡其音聲﹐純純和諧也。「如也」者﹐﹐明也﹐言其音節分明也。「繹如也」者﹐言其音落繹然相續不絕也。「以成」者﹐言樂始作翕如﹐又縱之以純如﹑如﹑繹如﹐則正樂以之而成也。儀封人請見﹐﹝鄭曰「儀﹐蓋衛邑。封人﹐官名。」﹞曰「君子之至於斯也﹐吾未嘗不得見也。」從者見之。﹝包曰「從者﹐弟子隨孔子行者﹐通使得見。」﹞出曰「二三子何患於喪乎﹖天下之無道也久矣﹐﹝孔曰「語諸弟子言﹐何患於夫子聖徳之將喪亡邪﹖天下之無道已久矣﹐極衰必盛。」﹞天將以夫子爲木鐸。」﹝孔曰「木鐸﹐施政教時所振也。言天將命孔子制作法度﹐以號令於天下。」﹞﹝疏﹞「儀封」至「木鐸」。○正義曰﹕此章明夫子之徳﹐天將命之使其定禮樂也。「儀封人請見」﹐衛國儀邑典封疆之人請告於孔子從者欲見孔子也。「曰﹕君子之至於斯也﹐吾未嘗不得見也」者﹐此所請辭也。嘗﹐曾也。言往者有徳之君子至於我斯地也﹐吾嘗得見之﹐未曾有不得見者也。「從者見之」者﹐從者﹐謂弟子隨孔子行者。旣見其請﹐故爲之紹介通使得見也。「出曰﹕二三子何患於喪乎」者﹐儀封人旣請見夫子﹐出門乃語諸弟子曰「二三子何須憂患於夫子聖徳之將喪亡乎﹖」「天下之無道也久矣」者﹐此封人又說孔子聖徳不喪之由也。言事不常一﹐盛必有衰﹐衰極必盛。今天下之衰亂無道亦已久矣﹐言拯弱興衰屬在夫子。「天將以夫子爲木鐸」者﹐木鐸﹐金鈴木舌﹐施政教時所振也。言天將命孔子制作法度﹐以號令於天下﹐如木鐸以振文教也。○注「鄭曰儀蓋」至「官名」。○正義曰﹕云「儀﹐蓋衛邑」者﹐以《左傳》「衛侯入於夷儀」﹐疑與此是一﹐故云「蓋衛邑」也。云「封人﹐官名」者﹐《周禮》﹕「封人掌爲畿封而樹之。」鄭玄云「畿上有封﹐若今時界也。天子封人職典封疆﹐則知諸侯封人亦然也。《左傳》言潁谷封人﹐祭仲足爲祭封人﹐宋髙哀爲蕭封人﹐此云儀封人﹐皆以地名。封人蓋職典封疆﹐居在邊邑﹐潁谷﹑儀﹑祭皆是國之邊邑也。○注「包曰」至「得見」。○正義曰﹕云「通使得見」者﹐見﹐謂爲之紹介﹐使之見也。若《左傳》云「乃見專設諸焉」﹐「齊豹見宗魯於公孟」亦然。○注「孔曰」至「天下」。○正義曰﹕云「木鐸﹐施政教時所振也」者﹐禮有金鐸﹑木鐸﹑鐸是鈴也﹐其體以金爲之﹐明舌有金﹑木之異﹐知木鐸﹐是木舌也。《周禮》教鼓人「以金鐸通鼓」。《大司馬》﹕「教振旅﹐兩司馬執鐸。」《明堂位》云「振木鐸於朝。」是武事振金鐸﹐文事振木鐸。此云「木鐸﹐施政教時所振」者﹐所以振文教是也。子謂《韶》﹕「盡美矣﹐又盡善也。」﹝孔曰「《韶》﹐舜樂名﹐謂以聖徳受禪﹐故盡善。」﹞謂《武》﹕「盡美矣﹐未盡善也。」﹝孔曰「《武》﹐武王樂也。以徵伐取天下﹐故未盡善。」﹞﹝疏﹞「子謂」至「善也」。○正義曰﹕此章論《韶》《武》之樂。「子謂《韶》﹐盡美矣﹐又盡善也」者﹐《韶》﹐舜樂名。韶﹐紹也﹐徳能紹堯﹐故樂名《韶》。言《韶》樂其聲及舞極盡其美﹐揖讓受禪﹐其聖徳又盡善也。「謂《武》﹐盡美矣﹐未盡善也」者﹐《武》﹐周武王樂﹐以武得民心﹐故名樂曰《武》。言《武》樂音曲及舞容則盡極美矣﹐然以徵伐取天下﹐不若揖讓而得﹐故其徳未盡善也。○注「孔曰」至「盡善」。○正義曰﹕云「《韶》﹐舜樂名」者﹐《樂記》云「《韶》﹐繼也。」注云「韶﹐紹也﹐言舜之道徳繼紹於堯也。」《元命包》曰「舜之時﹐民樂紹堯業。」其《書益稷》云「《蕭韶》九成﹐鳳皇來儀。」是《韶》爲舜樂名也。云「謂以聖徳受禪﹐故盡善」者﹐《書序》云「昔在帝堯﹐聰明文思﹐光宅天下﹐將遜於位﹐讓於虞舜。」孔安國云「若使攝﹐遂禪之。」禪卽讓也。是以聖徳受禪也。○注「孔曰」至「未盡善」。○正義曰﹕云「《武》﹐武王樂也」者﹐《禮器》云「樂也者﹐樂其所自成。」注云「作樂者﹐緣民所樂於已之功。」然則以武王用武除暴﹐爲天下所樂﹐故謂其樂爲《武》樂。《武》樂爲一代大事﹐故歷代皆稱「大」也。云「以徵伐取天下﹐故未盡善」者﹐以臣代君﹐𨿽曰應天順人﹐不若揖讓而受﹐故未盡善也。子曰「居上不寬﹐爲禮不敬﹐臨喪不哀﹐吾何以觀之哉﹗」﹝疏﹞「子曰﹕居上不寬﹐爲禮不敬﹐臨喪不哀﹐吾何以觀之哉﹗」○正義曰﹕此章總言禮意。居上位者寬則得眾﹐不寬則失於苛刻。凡爲禮事在於莊敬﹐不敬則失於傲惰。親臨死喪當致其哀﹐不哀則失於和易。凡此三失﹐皆非禮意。人或若此不足可觀﹐故曰「吾何以觀之哉﹗」●卷四里仁第四﹝疏﹞正義曰﹕此篇明仁。仁者﹐善行之大名也。君子體仁﹐必能行禮樂﹐故以次前也。子曰「裏仁爲美。﹝鄭曰「裏者﹐民之所居。居於仁者之裏﹐是爲美。」﹞擇不處仁﹐焉得知﹖」﹝鄭曰「求居而不處仁者之裏﹐不得爲有知。」﹞﹝疏﹞「子曰」至「得知」。○正義曰﹕此章言居必擇仁也。「裏仁爲美」者﹐裏﹐居也。仁者之所居處﹐謂之裏仁。凡人之擇居﹐居於仁者之裏﹐是爲美也。「擇不處仁﹐焉得知」者﹐焉。猶安也。擇求居處﹐而不處仁者之裏﹐安得爲有知也﹖子曰「不仁者不可以久處約﹐﹝孔曰「久困則爲非。」﹞不可以長處樂。﹝孔曰「必驕佚。」﹞仁者安仁﹐﹝包曰「惟性仁者自然體之﹐故謂安仁。」﹞知者利仁。」﹝王曰「知仁爲美﹐故利而行之。」﹞﹝疏﹞「子曰」至「利仁」。○正義曰﹕此章明仁性也。「不仁者不可以久處約」者﹐言不仁之人不可令久長處貧約﹐若久困則爲非也。「不可以長處樂」者﹐言亦不可令久長處於富貴逸樂﹐若久長處樂﹐則必驕佚。「仁者安仁」者﹐謂天性仁者﹐自然安而行之也。「知者利仁」者﹐知能照識前事﹐知仁爲美﹐故利而行之也。○注「包曰」至「安仁」。○正義曰﹕此《經》「仁者安仁﹐知者利仁」﹐與《表記》正同﹐理亦不異。云「惟性仁者自然體之」者﹐言天性仁者﹐非關利害﹐自然愛施生﹐體包仁道。《易文言》曰「君子體仁﹐足以長人」是也。○注「王曰」至「行之」。○正義曰﹕云「知仁爲美﹐故利而行之」者﹐言有知謀者﹐貪利而行仁﹐有利則行﹐無利則止﹐非本情也。子曰「惟仁者能好人﹐能惡人。」﹝孔曰「惟仁者能審人之所好惡。」﹞﹝疏﹞「子曰﹕惟仁者能好人﹐能惡人。」○正義曰﹕章﹐言惟有仁徳者無私於物﹐故能審人之好惡也。子曰「苟志於仁矣﹐無惡也。」○﹝孔曰「苟﹐誠也。言誠能志於仁﹐則其餘終無惡。」﹞﹝疏﹞「子曰﹕苟志於仁矣﹐無惡也」。○正義曰﹕苟﹐誠也。此章言誠能志在於仁﹐則其餘行終無惡也。子曰「富與貴﹐是人之所欲也﹐不以其道得之﹐不處也。﹝孔曰「不以其道得富貴﹐則仁者不處。」﹞貧與賤﹐是人之所惡也﹐不以其道得之﹐不去也。﹝時有否泰﹐故君子履道而反貧﹐賤此則不以其道得之﹐𨿽是人之所惡﹐不可違而去之。﹞君子去仁﹐惡乎成名﹖﹝孔曰「惡乎成名者﹐不得成名爲君子。」﹞君子無終食之間違仁﹐造次必於是﹐顚沛必於是。」﹝馬曰「造次﹐急遽。顚沛﹐偃僕。𨿽急遽﹑偃僕不違仁。」﹞﹝疏﹞「子曰」至「於是」。○正義曰﹕此章廣明仁行也。「富與貴是人之所欲也﹐以其道得之﹐不處也」者﹐富者財多﹐貴者位髙﹐此二者是人之所貪欲也﹐若不以其道而得之﹐𨿽是人之所欲﹐而仁者不處也。「貧與賤是人之所惡也﹐不以其道得之﹐不去也」者﹐乏財曰貧﹐無位曰賤﹐此二者是人之所嫌惡也﹐時有否泰﹐故君子履道而反貧賤﹐此則不以其道而得之﹐𨿽是人之所惡﹐而仁者不違而去之也。「君子去仁﹐惡乎成名」者﹐惡乎﹐猶於何也。言人欲爲君子﹐惟行仁道乃得君子之名。若違去仁道﹐則於何得成名爲君子乎﹖言去仁則不得成名爲君子也。「君子無終食之間違仁」者﹐言仁不可斯須去身﹐故君子無食頃違去仁道也。「造次必於是﹐顚沛必於是」者﹐造次﹐急遽也﹔顚沛﹐偃僕也。言君子之人﹐𨿽身有急遽﹑偃僕之時﹐而必守於是仁道而不違去也。○注「馬曰」至「違仁」。○正義曰﹕云「造次﹐急遽」者﹐造次猶言艸次。鄭玄云「倉卒也。」皆迫促暇之意﹐故云急遽。云「顚沛﹐偃僕」者﹐《說文》云「偃﹐僵也。僕﹐頓也。」則偃是仰倒也﹐僕是踣倒也。𨿽遇此顚躓之時﹐亦不違仁也。子曰「我未見好仁者﹐惡不仁者。好仁者﹐無以尙之。﹝孔曰「難復加也。」﹞惡不仁者﹐其爲仁矣﹐不使不仁者加乎其身。﹝孔曰「言惡不仁者﹐能使不仁者不加非義於已﹐不如好仁者無以尙之爲優。」﹞有能一日用其力於仁矣乎﹖我未見力不足者。﹝孔曰「言人無能一日用其力仁者耳。我未見欲爲仁而力不足者。」﹞蓋有之矣﹐我未之見也。」﹝孔曰「謙不欲盡誣時人言不能爲仁﹐故云爲能有爾﹐我未之見也。」﹞﹝疏﹞「子曰」至「見也」。○正義曰﹕此章疾時無仁也。「我未見好仁者﹐惡不仁者」﹐孔子言﹐我未見性好仁者﹐亦未見能疾惡不仁者也。「好仁者﹐無以尙之」者﹐此覆說上好仁者也。尙﹐上也﹐言性好仁者﹐爲徳之最上﹐他行無以更上之﹐言難復加也。「惡不仁者﹐其爲仁矣﹐不使不仁者加乎其身」﹐此覆說上惡不仁者也。言能疾惡不仁者﹐亦得爲仁。但其行少劣﹐故曰其所爲仁矣也﹐惟能不使不仁者加乎非義於已身也﹐不如好仁者無以尙之爲優也。「有能一日用其力於仁矣乎」﹐言世不仁也﹐故曰有人能一日之間用其力於仁道矣乎﹐言人誠能一日用其力仁者耳。「我未見力不足」者﹐言徳如毛﹐行仁甚易﹐我欲仁﹐斯仁至矣﹐何須用力﹐故曰我未見欲爲仁而力不足者也。「蓋有之矣﹐我未之見也」者﹐此孔子謙﹐不欲盡誣時人言不能爲仁﹐故曰蓋有能爲之者矣﹐但我未之見也。子曰「人之過也﹐各於其黨。觀過﹐斯知仁矣。」﹝孔曰「黨﹐黨類。小人不能爲君子之行﹐非小人之過﹐當恕而勿責之。觀過﹐使賢愚各當其所﹐則爲仁矣。」﹞﹝疏﹞「子曰」至「仁矣」。○正義曰﹕此章言仁恕也。「人之過也﹐各於其黨」者﹐黨﹐黨類也。言人之爲過也﹐君子小人各於其類也。「觀過﹐斯知仁矣」者﹐言觀人之過﹐使賢愚各當其所。若小人不能爲君子之行﹐非小人之過﹐當恕而勿責之﹐斯知仁者之用心矣。子曰「朝聞道﹐夕死可矣。」﹝言將至死不聞世之有道。﹞﹝疏﹞「子曰﹕朝聞道﹐夕死可矣」。○正義曰﹕此章疾世無道也。設若早朝聞世有道﹐暮夕而死﹐可無恨矣。言將至死不聞世之有道也。子曰「士志於道﹐而恥惡衣惡食者﹐未足與議也。」﹝疏﹞「子曰」至「議也」。○正義曰﹕此章言人當樂道固窮也。士者﹐人之有士行者也。言士𨿽志在善道﹐而衣服飲食好其華美﹐恥其粗惡者﹐則是志道不篤﹐故未足與言議於道也。子曰「君子之於天下也﹐無也﹐無莫也﹐義之與比。」﹝疏﹞「子曰」至「與比」。○正義曰﹕此章貴義也。﹐厚也。莫﹐薄也。比﹐親也。言君子於天下之人﹐無擇於富厚與窮薄者﹐但有義者則與相親也。子曰「君子懷徳﹐﹝孔曰「懷﹐安也。」﹞小人懷土﹐﹝孔曰「重遷。」﹞君子懷刑﹐﹝孔曰「安於法。」﹞小人懷惠。」﹝包曰「惠﹐恩惠。」﹞﹝疏﹞「子曰」至「懷惠」。○正義曰﹕此章言君子小人所安不同也。「君子懷徳﹐小人懷土」者﹐懷﹐安也。君子執徳不移﹐是安於徳也。小人安安而不能遷者﹐難於遷徙﹐是安於土也。「君子懷刑﹐小人懷惠」者﹐刑﹐法制﹔惠﹐恩惠也。君子樂於法制齊民﹐是懷刑也。小人惟利是親﹐安於恩惠﹐是懷惠也。子曰「放於利而行﹐﹝孔曰「放﹐依也。每事依利而行。」﹞多怨。」﹝孔曰「取怨之道。」﹞﹝疏﹞「子曰﹕放於利而行﹐多怨」。○正義曰﹕此章惡利也。放﹐依也。言人每事依於財利而行﹐則是取怨之道也﹐故多爲人所怨恨也。子曰「能以禮讓爲國乎﹖何有﹖﹝何有者﹐言不難。﹞不能以禮讓爲國﹐如禮何﹖﹝包曰「如禮何者﹐言不能用禮。」﹞﹝疏﹞「子曰」至「禮何」。○正義曰﹕此章言治國者必須禮讓也。「能以禮讓爲國乎」者﹐爲﹐猶治也。禮節民心﹐讓則不爭。言人君能以禮讓爲教治其國乎﹖云「何有」者﹐謂以禮讓治國﹐何有其難。言不難也。「不能以禮讓爲國」者﹐言人君不能明禮讓以治民也。「如禮何」者﹐言有禮而不能用﹐如此禮何﹗子曰「不患無位﹐患所以立。不患莫己知﹐求爲可知也。」﹝包曰「求善道而學行之﹐則人知已。」﹞﹝疏﹞「子曰」至「知也」。○正義曰﹕此章勸學也。「不患無位」者﹐言不憂爵位也。「患所以立」者﹐言但憂其無立身之才學耳。「不患莫己知」者﹐言不憂無人見知於己也。「求爲可知也」者﹐言求善道而學行之﹐使已才學有可知重﹐則人知已也。子曰「參乎﹗吾道一以貫之。」曾子曰「惟。」﹝孔曰「直曉不問﹐故答曰惟。」﹞子出﹐門人問曰「何謂也﹖」曾子曰「夫子之道﹐忠恕而已矣。」﹝疏﹞「子曰」至「已矣」。○正義曰﹕此章明忠恕也。「子曰﹕參乎」者﹐呼曾子名﹐欲語之也。「吾道一以貫之」者﹐貫﹐統也。孔子語曾子言﹐我所行之道﹐惟用一理以統天下萬事之理也。「曾子曰﹕惟」者﹐曾子直曉其理﹐更不須問﹐故答曰惟。「子出」者﹐孔子出去也。「門人問曰﹕何謂也」者﹐門人﹐曾子弟子也。不曉夫子之言﹐故問於曾子也。「曾子曰﹕夫子之道﹐忠恕而已矣」者﹐答門人也。忠﹐謂盡中心也。恕﹐謂忖已度物也。言夫子之道﹐惟以忠恕一理﹐以統天下萬事之理﹐更無他法﹐故云而已矣。子曰「君子諭於義﹐小人諭於利。」﹝孔曰「諭﹐猶曉也。」﹞﹝疏﹞「子曰﹕君子諭於義﹐小人諭於利」。○正義曰﹕此章明君子小人所曉不同也。諭﹐曉也。君子則曉於仁義﹐小人則曉於財利。子曰「見賢思齊焉﹐﹝包曰「思與賢者等。」﹞見不賢而內自省也。」﹝疏﹞「子曰」至「省也」。○正義曰﹕此章勉人爲髙行也。見彼賢則思與之齊等﹐見彼不賢則內自省察得無如彼人乎。子曰「事父母幾諫﹐﹝包曰「幾者﹐微也。當微諫﹐納善言於父母。」﹞見志不從﹐又敬不違﹐勞而不怨。」﹝包曰「見志﹐見父母志有不從已諫之色﹐則又當恭敬﹐不敢違父母意而遂已之諫。﹞﹝疏﹞「子曰」至「不怨」。○正義曰﹕此並下四章﹐皆明孝事父母。「幾諫」者﹐幾﹐微也。父母有過﹐當微納善言以諫於父母也。「見志不從﹐又敬不違」者﹐見父母志有不從已諫之色﹐則又當恭敬﹐不敢違父母意而遂已之諫也。「勞而不怨」者﹐父母使已以勞辱之事﹐已當盡力服其勤﹐不得怨父母也。子曰「父母在﹐不遠遊﹐遊必有方。」﹝鄭曰「方﹐猶常也。」﹞﹝疏﹞「子曰﹕父母在﹐不遠遊﹐遊必有方。」○正義曰﹕方﹐猶常也。父母旣存﹐或時思欲見已﹐故不遠遊﹐遊必有常所﹐欲使父母呼己得卽知其處也。設若告云詣甲﹐則不得更詣乙﹐恐父母呼已於甲處不見﹐則使父母憂也。子曰「三年無攺於父之道﹐可謂孝矣。」﹝鄭曰「孝子在喪﹐哀戚思慕﹐無所攺於父之道﹐非心所忍爲。」﹞﹝疏﹞「子曰﹕三年無攺於父之道﹐可謂孝矣。」○正義曰﹕言孝子在父母喪三年之中﹐哀戚思慕﹐無所攺於父之道﹐非心所忍爲故也。此章與《學而篇》同﹐當是重出。《學而篇》是孔注﹐此是鄭注﹐本或二處皆有。子曰「父母之年﹐不可不知也﹐一則以喜﹐一則以懼。」﹝孔曰「見其壽考則喜﹐見其衰老則懼。」﹞﹝疏﹞「子曰﹕父母之年﹐不可不知也。一則以喜﹐一則以懼」。○正義曰﹕言孝子當知父母之年也。其意有二﹕一則以父母年多﹐見其壽考則喜也﹔一則以父母年老﹐形必衰弱﹐見其衰老則憂懼也。子曰「古者言之不出﹐恥躬之不逮也。」﹝包曰「古人之言不妄出口﹐爲身行之將不及。」﹞﹝疏﹞「子曰﹕古者言之不出﹐恥躬之不逮也。」○正義曰﹕此章明愼言躬身也。逮﹐及也。言古人之言不妄出口﹐爲身行之將不及故也。子曰「以約失之者鮮矣。」﹝孔曰「俱不得中﹐奢則驕﹐佚招禍﹐儉約無憂患。」﹞﹝疏﹞「子曰」至「鮮矣」。○正義曰﹕此章貴儉。鮮﹐少也。得中合禮﹐爲事乃善。設若奢儉俱不得中﹐奢則驕佚招禍﹐儉約無憂患﹐是以約致失者少也。子曰「君子欲訥於言而敏於行。」﹝包曰「訥﹐遲鈍也。言欲遲而行欲疾。」﹞﹝疏﹞「子曰﹕君子欲訥於言而敏於行。」○正義曰﹕此章愼言貴行也。訥﹐遲鈍也。敏﹐疾也。言君子但欲遲鈍於言﹐敏疾於行﹐惡時人行不副言也。子曰「徳不孤﹐必有鄰。」﹝方以類聚﹐同志相求﹐故必有鄰﹐是以不孤。﹞﹝疏﹞「子曰﹕徳不孤﹐必有鄰」。○正義曰﹕此章勉人徳也。有徳則人所慕仰﹐居不孤特﹐必有同志相求與之爲鄰也。○注「方以」至「不孤」。○正義曰﹕云「方以類聚」者﹐《周易上系辭》文也。方﹐謂法術。性行各以類相聚也。云「同志相求」者﹐《周易乾卦文言》也。言志同者相求爲朋友也。「故必有鄰﹐是以不孤」者﹐案《坤卦文言》曰「君子敬以直內﹐義以方外﹐敬義立而徳不孤。」言身有敬義以接於人﹐則人亦敬義以應之﹐是亦徳不孤也。子遊曰「事君數﹐斯辱矣。朋友數﹐斯疏矣。」﹝數﹐謂速數之數。﹞﹝疏﹞「子遊曰﹕事君數﹐斯辱矣。朋友數﹐斯疏矣」。○正義曰﹕此章明爲臣結交﹐當以禮漸進也。數﹐謂速數。數則瀆而不敬﹐故事君數﹐斯致罪辱矣﹔朋友數﹐斯見疏薄矣。○注「數﹐謂速數之數」。○正義曰﹕嫌讀爲上聲去聲﹐故辧之。●卷五公冶長第五﹝疏﹞正義曰﹕此篇大指明賢人君子仁知剛直﹐以前篇擇仁者之裏而居﹐故得學爲君子﹐卽下云「魯無君子﹐斯焉取斯」是也﹐故次《裏仁》。子謂公冶長﹕「可妻也﹐𨿽在糸累糸曳之中﹐非其罪也。」以其子妻之。﹝孔曰「公冶長﹐弟子﹐魯人也。姓公冶﹐名長。糸累﹐黑索﹔糸曳﹐攣也﹐所以拘罪人。」﹞﹝疏﹞「子謂」至「妻之」。○正義曰﹕此章明弟子公冶長之賢也。「子謂公冶長可妻也」者﹐納女於人曰妻。孔子評論弟子公冶長徳行純備﹐可納女與之爲妻也。「𨿽在糸累糸曳之中﹐非其罪也」者﹐糸累﹐黑索﹔糸曳﹐攣也。古獄以黑索拘攣罪人。於時冶長以枉濫被系﹐故孔子論之曰「𨿽在糸累糸曳之中﹐實非其冶長之罪也。」「以其子妻之」者﹐論竟﹐遂以其女子妻之也。○注「孔曰」至「罪人」。○正義曰﹕云「冶長﹐弟子﹐魯人也」者﹐案《家語弟子篇》云「公冶長﹐魯人﹐字子長。爲人能忍恥﹐孔子以女妻之。」又案《史記弟子傳》云「公冶長﹐齊人。」而此云魯人﹐用《家語》爲說也。張華云「公冶長墓在陽城姑幕城東南五里所﹐基極髙。舊說冶長解禽語﹐故系之糸累糸曳。」以其不經﹐今不取也。子謂南容﹕「邦有道﹐不廢﹔邦無道﹐免於刑戮。」以其兄之子妻之。﹝王曰「南容﹐弟子南宮糸舀﹐魯人也﹐字子容。不廢﹐言見用。」﹞﹝疏﹞「子謂南容」至「妻之」。○正義曰﹕此章孔子評論弟子南容之賢行也。「邦有道﹐不廢﹔邦無道﹐免於刑戮」者﹐此南容之徳也。若遇邦國有道﹐則常得見用在官﹐不被廢棄。若遇邦國無道﹐則必危行言遜﹐以脫免於刑罰戮辱也。「以其兄之子妻之」者﹐言徳行如此﹐故以其兄之女與之爲妻也。○注「王曰」至「見用」。○正義曰﹕云「南容﹐弟子南宮糸舀﹐魯人也﹐字子容」者﹐此《家語弟子篇》文也。案《史記弟子傳》云「南宮括字子容。」鄭注《檀弓》云「南宮糸舀﹐孟僖子之子南宮閱。」以昭七年《左氏傳》云孟僖子將卒﹐召其大夫云「屬說與何忌於夫子」﹐以事仲尼﹐以南宮爲氏﹐故《世本》云「中孫ㄑ生南宮糸舀」是也。然則名糸舀﹐名括﹐又名閱﹐字子容﹐氏南宮﹐本孟氏之後也。子謂子賤﹐﹝孔曰「子賤﹐魯人﹐弟子宓不齊。」﹞君子哉若人﹗魯無君子者﹐斯焉取斯﹖」﹝包曰「若人者﹐若此人也。如魯無君子﹐子賤安得此行而學行之﹖」﹞﹝疏﹞「子謂子賤」至「取斯」。○正義曰﹕此章論子賤之徳也。「君子哉若人﹗魯無君子者﹐斯焉取斯」者﹐此評論之辭也。因美魯多君子﹐故曰「有君子之徳哉﹐若此人也﹗魯國若更無君子者﹐斯子賤安得取斯君子之徳行而學行之乎﹖」明魯多君子﹐故子賤得學爲君子也。○注「孔曰」至「不齊」。○正義曰﹕案《家語弟子篇》云「宓不齊﹐魯人﹐字子賤﹐少孔子四十九歲。爲單父宰﹐有才知﹐仁愛百姓﹐不忍欺之﹐故孔子大之也。」子貢問曰「賜也何如﹖」子曰「女﹐器也。」﹝孔曰「言女器用之人。」﹞曰「何器也﹖」曰「瑚璉也。」﹝包曰「瑚璉﹐黍稷之器。夏曰瑚﹐殷曰璉﹐周曰簋﹐宗廟之器貴者。」﹞﹝疏﹞「子貢」至「瑚璉也」。○正義曰﹕此章明弟子子貢之徳也。「子貢曰﹕賜也何如」者﹐子貢見夫子歷說諸弟子﹐不及於己﹐故問之曰「賜也﹐已自不知其行何如也。」「子曰﹕女器也」﹐夫子答之﹐言女器用之人也。「曰﹕何器也」者﹐子貢𨿽得夫子言己爲器用之人﹐但器有善惡﹐猶未知己器云何﹐故復問之也。」曰﹕瑚璉也」者﹐此夫子又爲指其定分。瑚璉﹐黍稷之器﹐宗廟之器貴者也。言女是貴器也。。○注「包曰」至「貴者」。○正義曰﹕云「瑚璉﹐黍稷之器。夏曰瑚﹐殷曰璉﹐周曰簋」者﹐案《明堂位》說四代之器云「有虞氏之兩惇﹐夏后氏之四璉﹐殷之六瑚﹐周之八簋。」注云「皆黍稷器。制之異同未聞。」鄭注《周禮舍人》云「方曰﹐圓曰簋。」如《記》文﹐則夏器名璉﹐殷器名瑚。而包咸﹑鄭玄等注此《論語》﹐賈﹑服﹑杜等注《左傳》﹐皆云夏曰瑚。或別有所據﹐或相從而誤也。或曰「雍也仁而不佞。」﹝馬曰「雍﹐弟子。仲弓﹐名。姓冉。」﹞子曰「焉用佞﹖禦人以口給﹐屢憎於人。不知其仁﹐焉用佞﹖」﹝孔曰「屢﹐數也。佞人口辭捷給﹐數爲人所憎惡。」﹞﹝疏﹞「或曰」至「用佞」。○正義曰﹕此章明仁不須佞也。「或曰﹕雍也仁而不佞」者﹐佞﹐口才也。或有一人言於夫子曰「弟子冉雍﹐𨿽身有仁徳﹐而口無才辯。」或人嫌其徳未備也。「子曰﹕焉用佞」者﹐夫子語或人言﹐仁人安用其佞也。「禦人以口給﹐屢憎於人」者﹐夫子更爲或人說佞人之短。屢﹐數也。言佞人禦當於人以口才捷給﹐屢致憎惡於人﹐謂數爲人所憎惡也。「不知其仁﹐焉用佞」者﹐言佞人旣數爲人所憎惡﹐則不知其有仁徳之人﹐復安用其佞邪﹖○注「馬曰﹕雍﹐弟子。仲弓﹐名。姓冉」。○正義曰﹕案《史記弟子傳》﹕「冉雍字仲弓。」鄭玄曰「魯人也。」○注「孔曰」至「憎惡」。○正義曰「屢﹐數也」者﹐《釋言》云「屢﹐亟也。」郭璞云「亟亦數也。」云「佞人口辭捷給﹐數謂人所憎惡」者﹐案《左傳》云「寡人不佞。」服虔云「佞﹐才也。不才者﹐自謙之辭也。」而此云「焉用佞﹖禦人以口給﹐屢憎於人」﹐則佞非善事。而以不佞爲謙者﹐佞是口才捷利之名﹐本非善惡之稱﹐但爲佞有善惡耳。爲善捷敏是善佞﹐祝它是也。爲惡捷敏是惡佞﹐卽「遠佞人」是也。但君子欲訥於言而敏於行﹐言之𨿽多﹐情或不信﹐故云焉用佞耳。子使漆開仕。對曰「吾斯之未能信。」﹝孔曰「開﹐弟子。漆姓﹐開名。仕進之道未能信者﹐未能究習。」﹞子說。﹝鄭曰「善其志道深。」﹞﹝疏﹞「子使」至「子說」。○正義曰﹕此章明弟子漆開之行。「子使漆開仕」者﹐弟子姓漆﹐名開﹐孔子使之仕進也。「對曰﹕吾斯之未能信」者﹐開意志於學道﹐不欲仕進﹐故對曰﹕吾於斯仕進之道未能信。言未能究習也。「子說」者﹐孔子見其不汲汲於榮祿﹐知其志道深﹐故喜說也。○注「孔曰」至「究習」。○正義曰﹕案《史記弟子傳》﹕「漆開字子開。」鄭玄曰「魯人也。」子曰「道不行﹐乘桴浮於海。從我者﹐其由與﹖」﹝馬曰「桴﹐編竹木大者曰筏﹐小者曰桴。」﹞子路聞之喜。﹝孔曰「喜與已俱行。」﹞子曰「由也好勇過我﹐無所取材。」﹝鄭曰「子路信夫子欲行﹐故言好勇過我。『無所取材』者﹐無所取於桴材。以子路不解微言﹐故戲之耳。」一曰「子路聞孔子欲浮海便喜﹐不復顧望﹐故孔子嘆其勇曰過我。『無所取哉』﹐言惟取於己。古字材﹑哉同。」﹞﹝疏﹞「子曰」至「取材」。○正義曰﹕此章仲尼患中國不能行已之道也。「道不行﹐乘桴浮於海」者﹐桴﹐竹木所編小筏也。言我之善道中國旣不能行﹐卽欲乘其桴筏浮渡於海而居九夷﹐庶幾能行已道也。「從我者﹐其由與」者﹐由﹐子路名。以子路果敢有勇﹐故孔子欲令從己。意未決定﹐故云「與」以疑之。「子路聞之喜」者﹐喜夫子欲與己俱行也。「子曰﹕由也好勇過我﹐無所取材」者﹐孔子以子路不解微言﹐故以此戲之耳。其說有二﹕鄭以爲﹐材﹐桴材也。子路信夫子欲行﹐故言好勇過我。「無所取材」者﹐無所取於桴材也。示子路令知己但嘆世無道耳﹐非實卽欲浮海也。一曰材讀曰哉﹐子路聞孔子欲浮海便喜﹐不復顧望孔子之微意﹐故孔子嘆其勇曰過我。「無所取哉」者﹐言惟取於已﹐無所取於他人哉。○注「馬曰」至「曰桴」。○正義曰﹕云「桴﹐編竹木大者曰筏﹐小者曰桴」者﹐《爾雅》云「舫﹐氵付也。」郭璞雲「水中﹝B18C﹞筏。」孫炎云「舫﹐水中爲氵付筏也。」《方言》云「氵付謂之﹝B18C﹞﹐﹝B18C﹞謂之筏。筏﹐秦﹑晉之通語也。」方﹑舫﹑氵付﹑桴﹐音義同也。孟武伯問﹕「子路仁乎﹖」子曰「不知也。」﹝孔曰「仁道至大﹐不可全名也。」﹞又問。子曰「由也﹐千乘之國﹐可使治其賦也﹐﹝孔曰「賦﹐兵賦。」﹞不知其仁也。」「求也何如﹖」子曰「求也﹐千室之邑﹐百乘之家﹐可使爲之宰也﹐﹝孔曰「千室之邑﹐卿大夫之邑。卿大夫稱家。諸侯千乘。大夫百乘。宰﹐家臣。」﹞不知其仁也。」「赤也何如﹖」子曰「赤也﹐束帶立於朝﹐可使與賓客言也﹐﹝馬曰「赤﹐弟子公西華。有容儀﹐可使爲行人。」﹞不知其仁也。﹝疏﹞「孟武」至「仁也」。○正義曰﹕此章明仁之難也。「孟武伯問﹕子路仁乎﹖子曰﹕不知也」者﹐魯大夫孟武伯問於夫子曰「弟子子路有仁徳否乎﹖」夫子以爲﹐仁道至大﹐不可全名﹐故答曰「不知也。」「又問」者﹐武伯意其子路有仁﹐故夫子𨿽答以不知﹐又復問之也。「子曰﹕由也﹐千乘之國﹐可使治其賦也﹐不知其仁也」者﹐此夫子更爲武伯說子路之能﹐言由也有勇﹐千乘之大國﹐可使治其兵賦也﹐不知其仁也。言仁道則不全也。「求也何如」者﹐此句又武伯問辭﹐言弟子冉求仁道何如。「子曰﹕求也﹐千室之邑﹐百乘之家﹐可使爲之宰也﹐不知其仁也」者﹐此孔子又答武伯以冉求之能也﹐言求也﹐若卿大夫千室之邑﹐百乘卿大夫之家﹐可使爲之邑宰也。仁則不知也。「赤也何如」者﹐此句又武伯問辭﹐言弟子公西赤仁道何如。「子曰﹕赤也﹐束帶立於朝﹐可使與賓客言也﹐不知其仁也」者﹐此孔子又答以公西赤之才也﹐言赤也有容儀﹐可使爲行人之官﹐盛服束帶立於朝廷﹐可使與鄰國之大賓小客言語應對也﹐仁則不知。○注「孔曰﹕賦﹐兵賦。○正義曰﹕案隱四年《左傳》云「敝邑以賦﹐與陳﹑蔡從。」服虔云「賦﹐兵也。以田賦出兵﹐故謂之兵賦。」正謂以兵從也。其賦法依《周禮》「九夫爲井﹐四井爲邑﹐四邑爲丘﹐丘十六井﹐出戎馬一匹﹐牛三頭。四丘爲甸﹐甸六十四井﹐出長轂一乘﹐戎馬四匹﹐牛十三頭﹐甲士三人﹐步卒七十二人」是也。○注「孔曰」至「家臣」。○正義曰﹕云「千室之邑﹐卿大夫之邑」者﹐《大學》云「百乘之家﹐不畜聚斂之臣。」鄭注云「百乘之家﹐有采地者也。」又鄭注云「采地﹐一同之廣輪也。」然則此云「千室之邑﹐百乘之家」者﹐謂卿大夫采邑﹐地有一同﹐民有千家者也。《左傳》曰「惟卿備百邑。」《司馬法》﹕「成方十里﹐出革車一乘。」故知百乘之家﹐地一同也。○注「馬曰」至「行人」。○正義曰﹕云「赤﹐弟子公西華」者﹐案《史記弟子傳》云「公西赤字子華。」鄭玄曰「魯人﹐少孔子四十二歲。」云「有容儀﹐可使爲行人」者﹐按《周禮》有大行人﹑小行人之職﹐掌賓客之禮儀及朝覲聘問之事。言公西華任此官也。子謂子貢曰「女與回也孰愈﹖」﹝孔曰「愈﹐猶勝也。」﹞對曰「賜也何敢望回﹖回也聞一以知十﹐賜也聞一以知二。」子曰「弗如也﹐吾與女弗如也。」﹝包曰「旣然子貢不如﹐復云吾與女俱不如者﹐蓋欲以慰子貢也。」﹞﹝疏﹞「子謂」至「如也」。○正義曰﹕此章美顏回之徳。「子謂子貢曰﹕女與回也孰愈」者﹐愈﹐猶勝也。孔子乘間問弟子子貢曰「女之才能與顏回誰勝﹖」「對曰﹕賜也何敢望回」者﹐望﹐謂比視。子貢稱名﹐言賜也才劣﹐何敢比視顏回也﹖「回也聞一以知十﹐賜也聞一以知二」者﹐子貢更言不敢望回之事。假設數名以明優劣﹐一者數之始﹐十者數之終﹐顏回亞聖﹐故聞始知終﹐子貢識淺﹐故聞一才知二﹐以明已與回十分及二﹐是其懸殊也。「子曰﹕弗如也﹐吾與女弗如也」者﹐夫子見子貢之答識有懸殊﹐故云不如也。弗者﹐不之深也。旣然答子貢不如﹐又恐子貢慚愧﹐故復云吾與女俱不如﹐欲以安慰子貢之心﹐使無慚也。宰予晝寢。﹝孔曰「宰予﹐弟子宰我。」﹞子曰「朽木不可雕也﹐﹝包曰「朽﹐腐也。﹐琢刻畫。」﹞糞土之墻不可虧也。﹝王曰「虧﹐鏝也。此二者以諭𨿽施功猶不成。」﹞於予與何誅﹖」﹝孔曰「誅﹐責也。今我當何責於女乎﹖深責之。」﹞子曰「始吾於人也﹐聽其言而信其行﹐今吾於人也﹐聽其言而觀其行。於予與攺是。」﹝孔曰「攺是﹐聽言信行﹐更察言觀行﹐發於宰我之晝寢。」﹞﹝疏﹞「宰予」至「汝是」。○正義曰﹕此章勉人學也。「宰予晝寢」者﹐弟子宰我晝日寢寐也。「子曰﹕朽木不可雕也﹐糞土之墻不可虧也」者﹐此孔子責宰我之辭也。朽﹐腐也。﹐琢刻畫也。虧﹐鏝也。言腐爛之木﹐不可琢刻畫以成器物﹔糞土之墻﹐易爲危壞﹐不可虧鏝塗冥以成華美。此二者﹐以諭人之學道﹐當輕尺璧而重寸陰。今乃廢惰晝寢﹐𨿽欲施功教之﹐亦終無成也。「於予與何誅」者﹐誅﹐責也﹔與﹐語辭。言於宰我何足責乎﹖謂不足可責﹐乃是責之深也。然宰我處四科﹐而孔子深責者﹐之以設教﹐卑宰我非實惰學之人也。「子曰﹕始吾於人也﹐聽其言而信其行﹐今吾於人也﹐聽其言而觀其行。於予與攺是」者﹐與亦語辭。以宰予嘗謂夫子言已勤學﹐今乃晝寢﹐是言與行違﹐故孔子責之曰「始前吾於人也﹐聽其所言卽信其行﹐以爲人皆言行相副。今後吾於人也﹐𨿽聽其言﹐更觀其行﹐待其相副﹐然後信之。因發於宰予晝寢﹐言行相違﹐攺是聽言信行﹐更察言觀行也。」○注「包曰﹕宰予﹐弟子宰我」。○正義曰﹕案《史記弟子傳》云「宰予字子我。」鄭玄曰「魯人也。」○注「王曰﹕虧﹐鏝也」。○正義曰﹕《釋宮》云「鏝謂之虧。」郭璞云「泥塗也。」李巡曰「塗一名朽。塗土之作具也。」然則虧是塗之所用﹐因謂泥塗爲虧。子曰「吾未見剛者。」或對曰「申棖。」﹝包曰「申棖﹐魯人。」﹞子曰「棖也欲﹐焉得剛﹖」﹝孔曰「欲﹐多情欲。」﹞﹝疏﹞「子曰」至「得剛」。○正義曰﹕此章明剛。「子曰﹕吾未見剛」者﹐剛謂質直而理者也。夫子以時皆柔佞﹐故云吾未見剛者。「或對曰﹕申棖」者﹐或人聞孔子之言﹐乃對曰申棖性剛。「子曰﹕棖也欲﹐焉得剛」者﹐夫子謂或人言﹐剛者質直寡欲﹐今棖也多情欲﹐情欲旣多﹐或私佞媚﹐安得剛乎﹖○注「包曰﹕申棖﹐魯人。」○正義曰﹕鄭云「蓋孔子弟子申續。」《史記》云「申棠字周。」《家語》云「申續字周。」子貢曰「我不欲人之加諸我也﹐吾亦欲無加諸人。」﹝馬曰「加﹐陵也。」﹞子曰「賜也﹐非爾所及也。」﹝孔曰「言不能止人使不加非義於己。」﹞﹝疏﹞「子貢」至「及也」。○正義曰﹕此章明子貢之志。「子貢曰﹕我不欲人之加諸我也﹐吾亦欲無加諸人」者﹐加﹐陵也。諸﹐於也。子貢言﹐我不欲他人以非義加陵於已﹐吾亦欲無以非義加陵於人也。「子曰﹕賜也﹐非爾所及也」者﹐爾﹐女也。夫子言使人不加非義於己﹐亦爲難事﹐故曰「賜也﹐此事非女所能及。」言不能止人使不加非義於己也。子貢曰「夫子之文章﹐可得而聞也。﹝章﹐明也。文彩形質著見﹐可以耳目循。﹞夫子之言性與天道﹐不可得而聞也已矣。﹝性者﹐人之所受以生也。天道者﹐元亨日新之道。深微﹐故不可得而聞也。﹞﹝疏﹞「子貢」至「聞也」。○正義曰﹕此章言夫子之道深微難知也。「子貢曰﹕夫子之文章﹐可得而聞也」者﹐章﹐明也。子貢言﹐夫子之述作威儀禮法有文彩﹐形質著明﹐可以耳聽目視﹐依循學習﹐故可得而聞也。「夫子之言性與天道﹐不可得而聞也」者﹐天之所命﹐人所受以生﹐是性也。自然化育﹐元亨日新﹐是天道也與﹐及也。子貢言﹐若夫子言天命之性﹐及元亨日新之道﹐其理深微﹐故不可得而聞也。○注「性者」至「聞也」。○正義曰﹕云「性者﹐人之所受以生也」者﹐《中庸》云「天命之謂性。」注云「天命﹐謂天所命生人者也。是謂性命。木神則仁﹐金神則義﹐火神則禮﹐水神則信﹐土神則知。《孝經說》曰﹕『性者﹐生之質命﹐人所稟受度也。』」言人感自然而生﹐有賢愚吉凶﹐或仁或義﹐若天之付命遣使之然﹐其實自然天性﹐故云「性者﹐人之所受以生也。」云「天道者﹐元亨日新之道」者﹐案《易乾卦》云「乾﹐元亨利貞。」《文言》曰「元者﹐善之長也。亨者﹐嘉之會也。利者﹐義之和也。貞者﹐事之也。」謂天之體性﹐生養萬物﹐善之大者﹐莫善施生﹐元爲施生之宗﹐故言元者善之長也。嘉﹐美也。言天能通暢萬物﹐使物嘉美而會聚﹐故云嘉之會也。「利者﹐義之和也」者﹐言天能利益庶物﹐使物各得其宜而和同也。「貞者﹐事之」者﹐言天能以中正之气成就萬物﹐使物皆得濟。此明天之徳也。天本無心﹐豈造元亨利貞之徳也﹖天本無心﹐豈造元亨利貞之名也﹖但聖人以人事之﹐謂此自然之功﹐爲天之四徳也。此但言元亨者﹐略言之也。天之爲道﹐生生相續﹐新新不停﹐故曰日新也。以其自然而然﹐故謂之道。云「深微﹐故不可得而聞也」者﹐言人稟自然之性﹐及天之自然之道﹐皆不知所以然而然﹐是其理深微﹐故不可得而聞也。子路有聞﹐未之能行﹐惟恐有聞。﹝孔曰「前所聞未及行﹐故恐後有聞不得並行也。」﹞﹝疏﹞「子路有聞﹐未之能行﹐惟恐有聞」。○正義曰﹕此章言子路之志也。子路於夫子之道﹐前有所聞﹐未能及行﹐惟恐後有聞不得並行也。子貢問曰「孔文子何以謂之文也﹖」﹝孔曰「孔文子﹐衛大夫孔圉。文﹐謚也。」﹞子曰「敏而好學﹐不恥下問﹐是以謂之文也。」﹝孔曰「敏者﹐識之疾也。下問﹐謂凡在已下者。」﹞﹝疏﹞「子貢」至「文也」。○正義曰﹕此章言文爲美謚也。「子貢問曰﹕『孔文子何以謂之文也』」者﹐言文是謚之美者﹐故問衛大夫孔圉有何善行﹐而得謂之聞也﹖「子曰﹕敏而好學﹐不恥下問﹐是以謂之文也」者﹐此夫子爲子貢說文子之美行也。敏者﹐疾也。下問﹐問凡在己下者。言文子知識敏疾﹐而又好學﹐有所未辧﹐不羞恥於問己下之人。有此美行﹐是以謚謂之文也。○注「孔曰」至「謚也」。○正義曰﹕云「孔文子﹐衛大夫孔圉」者﹐《左傳》文也。云「文﹐謚也」者﹐案《謚法》云「勤學好問曰文。」子謂子產﹕「有君子之道四焉﹕﹝孔曰「子產﹐鄭大夫公孫僑。」﹞其行已也恭﹐其事上也敬﹐其養民也惠﹐其使民也義。﹝疏﹞「子謂」至「也義」。○正義曰﹕此章美子產之徳。「子謂﹕子產有君子之道四焉」者﹐孔子評論鄭大夫子產﹐事上使下有君子之道四焉﹐下文是也。「其行已也恭」者﹐一也﹐言已之所行﹐常能恭順﹐不違忤於物也。「其事上也敬」者﹐二也﹐言承事在已上之人及君親﹐則忠心復加謹敬也。「其養民也惠」者﹐三也﹐言愛養於民﹐振乏周無以恩惠也。「其使民也義」者﹐四也。義﹐宜也。言役使下民﹐皆於禮法得宜﹐不妨農也。○注「孔曰」至「孫僑」。○正義曰﹕案《左傳》﹐子產﹐穆公之孫﹐公子發之子﹐名僑。公子之子稱公孫。襄三十年執鄭國之政﹐故云鄭大夫公孫僑也。公子發字子國﹐公孫之子以王父字爲氏﹐據後而言﹐故後或謂之國僑。子曰「晏平仲善與人交﹐久而敬之。」﹝周曰「齊大夫。晏﹐姓。平﹐謚。名嬰。」﹞﹝疏﹞「子曰﹕晏平仲善與人交﹐久而敬之」。○正義曰﹕此章言齊大夫晏平仲之徳。凡人輕交易絕﹐平仲則久而愈敬﹐所以爲善。○注「周曰」至「名嬰」。○正義曰﹕云「齊大夫。晏﹐姓。平﹐謚。名嬰」者﹐案《左傳》文知之﹐是晏桓子之子也。《謚法》﹕「治而淸省曰平。」子曰「臧文仲居蔡﹐﹝包曰「臧文仲﹐魯大夫臧孫辰。文﹐謚也。蔡﹐國君之守龜﹐出蔡地﹐因以爲名焉﹐長尺有二寸。居蔡﹐僭也。」﹞山節藻﹐﹝包曰「節者﹐而也。刻鏤爲山。者﹐梁上楹﹐畫爲藻文。言其奢侈。」﹞何如其知也﹖」﹝孔曰「非時人謂之爲知。」﹞﹝疏﹞「子曰」至「知也」。○正義曰﹕此章明臧文仲不知也。「子曰﹕臧文仲居蔡」者﹐蔡﹐國君之守龜名也﹐而魯大夫臧文仲居守之﹐言其僭也。「山節」者﹐節﹐而也﹐刻鏤爲山形﹐故雲山節也。「藻」者﹐藻﹐水艸有文者也。﹐梁上短柱也。畫爲藻文﹐故云藻。此言其奢侈也。「何如其知也」者﹐言僭奢若此﹐是不知也﹐所以非時人謂之爲知。○注「包曰」至「僭也」。○正義曰﹕云「臧文仲﹐魯大夫臧孫辰」者﹐案《世本》「孝公生僖伯區﹐區生哀伯達﹐達生伯氏瓶﹐瓶生文仲辰」﹐則辰是公子區曾孫也。區字子臧﹐公孫之子以王父字爲氏﹐故姓曰臧也。云「文﹐謚也」者﹐《謚法》云「道徳博厚曰文。」云「蔡﹐國君之守龜﹐出蔡地﹐因以爲名焉﹐長尺有二寸。居蔡﹐僭也」者﹐《漢書食貨志》云「元龜爲蔡。」《家語》稱「漆平對孔子云﹕『臧氏有守龜﹐其名曰蔡。文仲三年而爲一兆﹐武仲三年而爲二兆。』」是大蔡爲大龜﹐蔡是龜之名耳。鄭玄﹑包咸皆云出蔡地﹐因以爲名﹐未知孰是。《食貨志》云「龜不盈尺﹐不得爲寶。」故知此龜長尺二寸﹐此國君之守龜。臧氏爲大夫而居之﹐故云僭也。○注「包曰」至「奢侈」。○正義曰﹕云「節者﹐而也」者﹐《釋宮》文。云「刻鏤爲山者﹐梁上楹﹐畫爲藻文」者﹐《釋宮》云「﹛亡木﹜癅謂之梁﹐其上楹謂之﹐而謂之。」郭璞曰「﹐侏儒柱也。卽櫨也。」此言山節者﹐謂刻鏤柱頭爲斗拱形如山也。「藻」者﹐謂畫梁上短柱爲藻文也。此是天子廟飾﹐而文仲僭爲之﹐故言其奢侈。文二年《左傳》仲尼謂之「作虛器」﹐言有其器而無其位﹐故曰虛也。子張問曰「令尹子文﹐﹝孔曰「令尹子文﹐楚大夫﹐姓斗名﹐字於菟。」﹞三仕爲令尹﹐無喜色。三已之﹐無慍色。舊令尹之政﹐必以告新令尹。何如﹖」子曰「忠矣。」曰「仁矣乎﹖」曰「未知。焉得仁﹖」﹝但聞其忠事﹐未知其仁也。﹞「崔子弒齊君﹐陳文子有馬十乘﹐棄而違之。﹝孔曰「皆齊大夫。崔杼作亂﹐陳文子惡之﹐捐其四十匹馬﹐違而去之。」﹞至於他邦﹐則曰﹕『猶吾大夫崔子也。』違之。之一邦﹐則又曰﹕『猶吾大夫崔子也。』違之。何如﹖」子曰「淸矣。」曰「仁矣乎﹖」曰「未知。焉得仁﹖」﹝孔曰「文子辟惡逆﹐去無道﹐求有道。當春秋時﹐臣陵其君﹐皆如崔子﹐無有可止者。」﹞﹝疏﹞「子張」至「得仁」。○正義曰﹕此章明仁之難成也。「子張問曰﹕令尹子文﹐三仕爲令尹﹐無喜色。三已之﹐無慍色。舊令尹之政﹐必以告新令尹。何如」者﹐弟子子張問於孔子曰「楚大夫令尹子文﹐三被任用﹐仕爲令尹之官﹐而無喜見於顏色。三被已退﹐無慍懟之色。舊令尹之政令規矩﹐必以告新令尹﹐慮其未曉也。」子文有此美行﹐子張疑可謂仁﹐故問曰「何如﹖」「子曰﹕忠矣」者﹐孔子答之﹐爲行如此﹐是忠臣也。「曰﹕仁矣乎」者﹐子張復問子文此徳可謂仁矣乎﹖「曰﹕未知。焉得仁」者﹐孔子答言﹐如其所說﹐但聞其忠事﹐未知其仁也。「崔子弒齊君﹐陳文子有馬十乘﹐棄而違之。至於他邦﹐則曰﹕『猶吾大夫崔子也。』違之。之一邦﹐則又曰﹕『猶吾大夫崔子也。』違之。何如」者﹐此子張又舉齊大夫陳文子之行而問孔子也。崔子﹐崔杼也﹐爲齊大夫﹐作亂弒其君光。陳文子惡之﹐故家𨿽富有馬十乘﹝謂四十匹也﹞﹐而輒捐棄﹐違去之。至於他國﹐亦遇其亂﹐陳文子則曰「猶吾齊大夫崔子也」﹐而違去之。復往一他邦﹐則又曰「猶吾齊大夫崔子也」﹐而違去之。爲行若此﹐其人何如﹖「子曰﹕淸矣」者﹐孔子答言﹐文子辟惡逆﹐去無道﹐求有道。當春秋時﹐臣陵其君﹐皆如崔子﹐無可止者﹐可謂淸潔矣。「曰﹕仁矣乎」者﹐子張意其爲仁﹐故復問之曰「可以爲仁矣乎﹖」「曰「未知。焉得仁」者﹐孔子答言「據其所聞﹐但是淸耳﹐未知他行﹐安得仁乎﹖」○注「孔曰」至「於菟」。○正義曰﹕案宣四年《左傳》云「初﹐若敖娶於云阝﹐生斗伯比。若敖卒﹐從其母畜於云阝﹐淫於云阝子之女﹐生子文焉。云阝夫人使棄諸夢中。虎乳之。云阝子田﹐見之﹐懼而歸。夫人以告﹐遂使收之。楚人謂乳﹐謂虎於菟﹐故命之曰鬥於菟。實爲令尹子文。」是也。令尹﹐宰也。《周禮》六卿﹐太宰爲長﹐遂以宰爲上卿之號。楚臣令尹爲長﹐從他國之言﹐或亦謂之宰。宣十二年《左傳》云「敖爲宰」是也。令﹐善也﹔尹﹐正也﹐言用善人正此官也。楚官多以尹爲名﹐皆取其正直也。○注「孔曰」至「去之」。○正義曰﹕云「皆齊大夫」者﹐並見《春秋》﹐故知之。云「崔杼作亂」者﹐左襄二十五年。云「四十匹馬」者﹐古以四馬其駕一車﹐因謂四匹爲乘。《經》言十乘﹐故知四十匹也。季文子三思而後行。子聞之﹐曰「再﹐斯可矣。」﹝鄭曰「季文子﹐魯大夫季孫行父﹐文﹐謚也。文子忠而有賢行﹐其舉事寡過﹐不必及三思。」﹞﹝疏﹞「季文子三思而後行。子聞之﹐曰﹕再﹐斯可矣」。○正義曰﹕此章美魯大夫季文子之徳。文子忠而有賢行﹐其舉事皆三思之然後乃行﹐常寡過咎。孔子聞之﹐曰「不必及三思﹐但再思之﹐斯亦可矣。」○注「鄭曰」至「三思」。○正義曰﹕案《春秋》文六年《經》書「秋﹐季孫行父如晉」。《左傳》曰「季文子將聘於晉﹐使求遭喪之禮以行。其人曰﹕『將焉用之﹖』文子曰﹕『備豫不虞﹐古之善教也。』求而無之﹐實難。過求﹐何害﹖」杜預云「所謂文子三思。」故知「文子﹐魯大夫季孫行父」也。《謚法》云「道徳博厚曰文。」子曰「寧武子﹐﹝馬曰「衛大夫寧兪。武﹐謚也。」﹞邦有道則知﹐邦無道則愚。其知可及也﹐其愚不可及也。」﹝孔曰「佯愚似實﹐故曰不可及也。」﹞﹝疏﹞「子曰」至「及也」。○正義曰﹕此章美衛大夫寧武子之徳也。「邦有道則知﹐邦無道則愚」者﹐此其徳也。若遇邦國有道﹐則顯其知謀。若遇無道﹐則韜藏其知而佯愚。「其知可及也﹐其愚不可及也」者﹐言有道則知﹐人或可及﹔佯愚似實﹐不可及也。○注「馬曰﹕衛大夫寧兪。武﹐謚也」。○正義曰﹕案《春秋》文四年﹕「衛侯使寧兪來聘。」《左傳》曰「衛寧武子來聘﹐公與之燕﹐爲賦《湛露》及《彤弓》。不辭﹐又不答賦。使行人私焉。對曰﹕『臣以爲肄業及之也。』」杜元凱注云「此其愚不可及也。」是寧武子卽寧兪也。《謚法》云「剛︹直理曰武。」子在陳﹐曰「歸與﹗歸與﹗吾黨之小子狂簡﹐斐然成章﹐不知所以裁之。」﹝孔曰「簡﹐大也。孔子在陳﹐思歸欲去﹐故曰﹕『吾黨之小子﹐狂簡者進取於大道﹐妄作穿鑿以成文章﹐不知所以裁制﹐我當歸以裁之耳。』遂歸。」﹞﹝疏﹞「子在陳﹐曰﹕歸與﹗歸與﹗吾黨之小子狂簡﹐斐然成章﹐不知所以裁之」。○正義曰﹕此章孔子在陳旣久﹐言其欲歸之意也。與﹐語辭。再言「歸與」者﹐思歸之深也。狂者﹐進取也。簡﹐大也。斐然﹐文章貌。言我所以歸者﹐以吾鄕黨之中﹐未學之小子等﹐進取大道﹐妄作穿鑿﹐斐然而成文章﹐不知所以裁制﹐故我當歸以裁之耳。遂歸也。不卽歸而言此者﹐恐人怪已﹐故此爲辭耳。子曰「伯夷﹑叔齊不念舊惡﹐怨是用希。」﹝孔曰「伯夷﹑叔齊﹐孤竹君之二子。孤竹﹐國名。」﹞﹝疏﹞「子曰﹕伯夷﹑叔齊不念舊惡﹐怨是用希」。○正義曰﹕此章美伯夷﹑叔齊二人之行。不念舊時之惡而欲報復﹐故希爲人所怨恨也。○注「伯夷﹑叔齊﹐孤竹君之二子。孤竹﹐國名」。○正義曰﹕案《春秋少陽篇》﹕「伯夷姓墨﹐名允﹐字公信。伯﹐長也。夷﹐謚。叔齊名智﹐字公達﹐伯夷之弟。齊亦謚也。」太史公曰「伯夷﹑叔齊﹐孤竹君之二子也。父欲立叔齊﹐及父卒﹐叔齊讓伯夷。伯夷曰﹕『父命也。』遂逃去。叔齊亦不肯立而逃之。國人立其中子。於是伯夷﹑叔齊聞西伯昌善養老﹐盍往歸焉。及至﹐西伯卒﹐武王載木主﹐號爲文王﹐東伐紂。伯夷﹑叔齊叩馬而諫曰「父死不葬﹐爰及干戈﹐可謂孝乎﹖以臣弒君﹐可謂仁乎﹖」左右欲兵之。太公曰﹕『此義人也。』扶而去之。武王已平殷亂﹐天下宗周﹐而伯夷﹑叔齊恥之﹐義不食周粟﹐隱於首陽山﹐采薇而食之。及餓且死」者﹐是也。孤竹﹐北方之遠國名。《地裏志》﹕「遼西令支有孤竹城。」應劭曰「故伯夷國。」子曰「孰謂微生髙直﹖﹝孔曰「微生﹐姓﹐名髙﹐魯人也。」﹞或乞醯焉﹐乞諸其鄰而與之。」﹝孔曰「乞之四鄰﹐以應求者﹐用意委曲﹐非爲直人。」﹞﹝疏﹞「子曰」至「與之」。○正義曰﹕此章明直者不應委曲也。「孰謂微生髙直」者﹐孰﹐誰也。孔子曰「誰言魯人微生髙性行正直﹖」「或乞醯焉﹐乞諸其鄰而與之」者﹐此孔子言其不直之事。醯﹐醋也。諸﹐之也。或有一人就微生髙乞醯﹐時自無之﹐卽可答云無。髙乃乞之其四鄰﹐以應求者﹐用意委曲﹐非爲直人也。子曰「巧言﹑令色﹑足恭﹐﹝孔曰「足恭﹐便僻貌。」﹞左丘明恥之﹐丘亦恥之。﹝孔曰「左丘明﹐魯太史。」﹞匿怨而友其人﹐﹝孔曰「心內相怨而外詐親。」﹞左丘明恥之﹐丘亦恥之。」﹝疏﹞「子曰」至「恥之」。○正義曰﹕此章言魯太史左丘明與聖同恥之事。「巧言﹑令色﹑足恭」者﹐孔以爲﹐巧好言語﹐令善顏色﹐便僻其足以爲恭﹐謂前卻俯仰以足爲恭也。一曰﹕足﹐將樹切。足﹐成也。謂巧言令色以成其恭﹐取媚於人也。「左丘明恥之﹐丘亦恥之」者﹐左丘明﹐魯太史﹐受《春秋經》於仲尼者也。恥此諸事不爲﹐合孔子之意﹐故云丘亦恥之。「匿怨而友其人」者﹐友﹐親也﹔匿﹐隱也。言心內隱其相怨﹐而外貌詐相親友也。左丘明恥之﹐丘亦恥之」者﹐亦俱恥而不爲也。○注「孔曰﹕足恭﹐便僻」貌。○正義曰﹕此讀足如字。便僻﹐謂便習盤僻其足以爲恭也。○注「左丘明﹐魯太史」。○正義曰﹕《漢書藝文志》文也。顏淵﹑季路侍。子曰「盍各言爾志﹖」子路曰「願車馬衣輕裘與朋友共敝之而無憾。」﹝孔曰「憾﹐恨也。」﹞顏淵曰「願無伐善﹐﹝孔曰「不自稱己之善。」﹞無施勞。」﹝孔曰「不以勞事置施於人。」﹞子路曰「願聞子之志。」子曰「老者安之﹐朋友信之﹐少者懷之。」﹝孔曰「懷﹐歸也。」﹞﹝疏﹞「顏淵」至「懷之」。○正義曰﹕此章仲尼﹑顏淵﹑季路各言其志也。「顏淵﹑季路侍」者﹐弟子侍孔子也。卑在尊旁曰侍。「子曰﹕盍各言爾志」者﹐爾﹐女也﹔盍﹐何不也。夫子謂二弟子曰「何不各言女心中之所志也﹖」「子路曰﹕願車馬衣輕裘與朋友共敝之而無憾」者﹐憾﹐恨也。衣裘以輕者爲美﹐言原以己之車馬衣裘與朋友共乘服而被敝之而無恨也。此重義輕財之志也。「顏淵曰﹕願無伐善﹐無施勞」者﹐誇功曰伐。言原不自稱伐己之善﹐不置施勞役之事於人也。此仁人之志也。「子路曰﹕原聞子之志」者﹐二子各言其志畢﹐子路復問夫子曰「原聞子之志。」古者稱師曰子。「子曰﹕老者安之﹐朋友信之﹐少者懷之」者﹐此夫子之志也。懷﹐歸也。言已原老者安﹐己事之以孝敬也。朋友信﹐已待之以不欺也。少者﹐歸己施之以恩惠也。子曰「已矣乎﹗吾未見能見其過而內自訟者也。」﹝包曰「訟﹐猶責也。言人有過﹐莫能自責。」﹞﹝疏﹞「子曰﹕已矣乎﹗吾未見能見其過而內自訟者也」。○正義曰﹕此章疾時人有過﹐莫能自責也。訟﹐猶責也。已﹐終也。吾未見有人能自見其已過而內自責者也。言將終不復見﹐故云已矣乎。子曰「十室之邑﹐必有忠信如丘者焉。不如丘之好學也。」﹝疏﹞「子曰﹕十室之邑﹐必有忠信如丘者焉﹐不如丘之好學也」。○正義曰﹕此章夫子言己勤學也。十室之邑﹐邑之小者也。其邑𨿽小﹐亦不誣之﹐必有忠信如我者焉﹐但不如我之好學不厭也。衛讀「焉﹐爲虔切」﹐爲下句首。焉﹐猶安也。言十室之邑𨿽小﹐必有忠信如我者也﹐安不如我之好學也﹖言亦不如我之好學也﹐義並得通﹐故具存焉。●卷六雍也第六﹝疏﹞正義曰﹕此篇亦論賢人﹑君子及仁﹑知﹑中庸之徳﹐大抵與前相類﹐故以次之。子曰「雍也﹐可使南面。」﹝包曰「可使南面者﹐言任諸侯治。」﹞﹝疏﹞「子曰﹕雍也﹐可使南面。」正義曰﹕此章稱弟子冉雍之徳行。南面﹐謂諸侯也。言冉雍有徳行﹐堪任爲諸侯治理一國者也。仲弓問子桑伯子。﹝王曰「伯子﹐書傳無見焉。」﹞子曰「可也簡。」﹝孔曰「以其能簡﹐故曰可也。」﹞仲弓曰「居敬而行簡﹐以臨其民﹐不亦可乎﹖﹝孔曰「居身敬肅﹐臨下寬略﹐則可。」﹞居簡而行簡﹐無乃大簡乎﹖」﹝包曰「伯子之簡太簡。」﹞子曰「雍之言然。」﹝疏﹞「仲弓」至「言然」。○正義曰﹕此章明行簡之法。「仲弓問子桑伯子」者﹐仲弓﹐冉雍字也。問子桑伯子其人徳行何如。「子曰﹕可也簡」者﹐孔子爲仲弓述子桑伯子之徳行也。簡﹐略也。言其人可也﹐以其行能寬略故也。「仲弓曰﹕居敬而行簡﹐以臨其民﹐不亦可乎」者﹐仲弓因辧簡之可否﹐言若居身敬肅﹐而行寬略以臨其下民﹐不亦可乎﹖言其可也。「居簡而行簡﹐無乃太簡乎」者﹐言居身寬略﹐而行又寬略﹐乃大簡也。則子桑伯子之簡是太簡也。「子曰﹕雍之言然」者﹐然﹐猶是也。夫子許仲弓之言﹐是故曰然。○注「王曰﹕伯子﹐書傳無見焉。○正義曰﹕書傳無見﹐不知何人也。子桑伯子當是一人﹐故此注及下包氏皆惟言伯子而已。鄭以《左傳》秦有公孫枝字子桑﹐則以此爲秦大夫﹐恐非。哀公問﹕「弟子孰爲好學﹖」孔子對曰「有顏回者好學﹐不遷怒﹐不貳過。不幸短命死矣。今也則亡﹐未聞好學者也。」﹝凡人任情﹐喜怒違理。顏回任道﹐怒不過分。遷者﹐移也。怒當其理﹐不移易也。不貳過者﹐有不善﹐未嘗復行。﹞﹝疏﹞「哀公」至「者也」。○正義曰﹕此章稱顏回之徳。「哀公問﹕弟子孰爲好學」者﹐魯君哀公問於孔子曰「弟子之中﹐誰爲樂於好學者﹖」「孔子對曰﹕有顏回者好學﹐不遷怒﹐不貳過。不幸短命死矣。今也則亡﹐未聞好學者也」者﹐孔子對哀公曰「有弟子顏回者﹐其人好學。」遷﹐移也。凡人任情﹐喜怒違理。顏回任道﹐怒不過分而當其理﹐不移易﹐不遷怒也。人皆有過憚攺。顏回有不善﹐未嘗不知﹔知之﹐未嘗復行﹐不貳過也。凡事應失而得曰幸﹐應得而失曰不幸﹐惡人橫夭則惟其常。顏回以徳行著名﹐應得壽考﹐而反二十九發盡白﹐三十二而卒﹐故曰不幸短命死矣。亡﹐無也。言命則無好學者矣﹐未聞更有好學者也。○注「凡人」至「復行」。○正義曰﹕云「凡人任情﹐喜怒違理」者﹐言凡常之人﹐信任邪情﹐恣其喜怒﹐違於分理也。云「顏回任道﹐怒不過分」者﹐言顏回好學旣深﹐信用至道﹐故怒不過其分理也。云「有不善﹐未嘗復行」者﹐《周易下系辭》文。彼云「子曰﹕顏氏之子﹐其殆庶幾乎﹗有不善未嘗不知﹐知之未嘗復行也。」韓康伯注云「在理則昧﹐造形而悟﹐顏子之分也。失之於幾﹐故有不善﹔得之於貳﹐不遠而復﹐故知之未嘗復行也。」引之以證不貳過也。此稱其好學﹐而言不遷怒﹑貳過者﹐以不遷怒﹑貳過﹐由於學問旣篤﹐任道而行﹐故舉以言焉﹐以明好學之深也。一曰﹕以哀公遷怒﹑貳過﹐而孔子因以諷諫。子華使於齊﹐冉子爲其母請粟。子曰「與之釜。」﹝馬曰「子華﹐弟子公西華赤之字。六斗四升曰釜。」﹞請益。曰「與之庾。」﹝包曰「十六斗曰庾。」﹞冉子與之粟五秉。﹝馬曰「十六斛曰秉﹐五秉合爲八十斛。」﹞子曰「赤之齊也﹐乘肥馬﹐衣輕裘。吾聞之也﹕君子周急﹐不繼富。」﹝鄭曰「非冉有與之太多。」﹞﹝疏﹞「子華」至「繼富」。○正義曰﹕此章論君子當賑窮周急。「子華使於齊」者﹐弟子公西赤字子華﹐時仕魯﹐爲魯使於齊也。「冉子爲其母請粟」者﹐冉子﹐卽冉有也﹐爲其子華之母請粟於夫子﹐言其子出使而家貧也。「子曰﹕與之釜」者﹐夫子令與粟六斗四升也。「請益」者﹐冉有嫌其粟少﹐故更請益之。「曰﹕與之庾」者﹐夫子令益與十六斗也。「冉子與之粟五秉」者﹐冉有終以爲少﹐故自與粟八十斛也。「子曰﹕赤之齊也﹐乘肥馬﹐衣輕裘。吾聞之也﹕君子周急﹐不繼富」者﹐此孔子非冉有與之太多也。赤﹐子華名。﹐往也。言子華使往齊國﹐乘駕肥馬﹐衣著輕裘﹐則是富也﹐富則母不闕粟。吾嘗聞之﹐君子當周救人之窮急﹐不繼接於富有。今子華家富﹐而多與之粟﹐則是繼富﹐故非之也。○注「馬曰」至「曰釜」。○正義曰﹕《史記弟子傳》云「公西赤字子華。」鄭玄曰「魯人﹐少孔子四十二歲。」云「六斗四升曰釜」者﹐昭三年《左傳》﹕「晏子曰﹕齊舊四量﹐豆﹑區﹑釜﹑鍾。四升爲豆﹐各自其四﹐以登幹釜。」杜注云「四豆爲區﹐區斗六升。四區爲釜﹐釜六斗四升。」是也。○注「包曰﹕十六斗曰庾」﹐「馬曰﹕十六斛曰秉」。○正義曰﹕案《聘禮記》云「十斗曰斛。十六斗曰﹛數﹜。十﹛數﹜曰秉。」鄭注云「秉十六斛﹐今江淮之間量名有爲﹛數﹜者﹐今文﹛數﹜爲逾。」是庾﹑逾﹑﹛數﹜其數同﹐故知然也。原思爲之宰﹐﹝包曰「弟子原憲。思﹐字也。孔子爲魯司寇﹐以原憲爲家邑宰。」﹞與之粟九百﹐辭。﹝孔曰「九百﹐九百斗。辭﹐辭讓不受。「﹞子曰「毋﹗﹝孔曰「祿法所得﹐當受無讓。」﹞以與爾鄰里鄕黨乎﹗﹝鄭曰「五家爲鄰﹐五鄰爲裏﹐萬二千五百家爲鄕﹐五百家爲黨。」﹞﹝疏﹞「原思」至「黨乎」。○正義曰﹕此章明爲受祿之法。原思﹐弟子原憲也。孔子爲魯司寇﹐以原憲爲家邑宰也。「與之粟九百﹐辭」者﹐孔子與之粟九百斗﹐原思辭讓不受。「子曰﹕毋」者﹐毋﹐禁辭也。孔子禁止其讓﹐言祿法所得﹐當受無讓也。「以與爾鄰里鄕黨乎」者﹐言於已有餘﹐可分與爾鄰里鄕黨之人﹐亦不可辭也。○注「包曰」至「邑宰」。○正義曰﹕《史記弟子傳》曰「原憲字子思。」鄭玄曰「魯人。」云「孔子爲魯司寇﹐以原憲爲家邑宰」者﹐《世家》云「孔子由中都宰爲司空﹐由司空爲司寇。」魯司寇﹐大夫也﹐必有采邑。大夫稱家﹐故以原憲爲家采邑之宰也。○注「鄭曰」至「爲黨」。正義曰﹕云「五家爲鄰﹐五鄰爲裏」者﹐《地官遂人職》文。案《大司徒職》云「五家爲比﹐五比爲閭﹐四閭爲族﹐五族爲黨﹐五黨爲州﹐五州爲鄕。」故知萬二千五百家爲鄕﹐五百家爲黨也。子謂仲弓﹐曰「犁牛之子も且角﹐𨿽欲勿用﹐山川其捨諸﹖」﹝犁﹐雜文。も﹐赤也。角者﹐角周正﹐中犧牲。𨿽欲以其所生犁而不用﹐山川寧肯捨之乎﹖言父𨿽不善﹐不害於子之美。﹞﹝疏﹞「子謂」至「捨諸」。○正義曰﹕此章復謂冉雍之徳也。「子謂仲弓﹐曰﹕犁牛之子も且角﹐𨿽欲勿用﹐山川其捨諸」者﹐雜文曰犁。も﹐純赤色也。角者﹐角周正也。捨﹐棄也。諸﹐之也。仲弓父﹐賤人﹐而行不善﹐故孔子稱謂仲弓曰「譬若雜文之犁牛﹐生純赤且角周正之子﹐中祭祀之犧牲﹐𨿽欲以其所生犁而不用﹐山川寧肯捨棄之乎﹖」言仲弓父𨿽不善﹐不害於子之美也。子曰「回也﹐其心三月不違仁﹐其餘則日月至焉而已矣。」﹝餘人暫有至仁時﹐惟回移時而不變。﹞﹝疏﹞「子曰﹕回也。其心三月不違仁﹐其餘則日月至焉而已矣」。○正義曰﹕此章稱顏回之仁。三月爲一時﹐天气一變。人心行善﹐亦多隨時移變。惟回也﹐其心𨿽經一時復一時﹐而不變移違去仁道也。其餘則有至仁時﹐或一日或一月而已矣。季康子問﹕「仲由可使從政也與﹖」子曰「由也果﹐﹝包曰「果謂果敢決斷。」﹞於從政乎何有﹖曰「賜也可使從政也與﹖」曰「賜也達﹐﹝孔曰「達謂通於物理。」﹞於從政乎何有﹖曰「求也可使從政也與﹖」曰「求也藝﹐﹝孔曰「藝謂多才藝。」﹞於從政乎何有﹖」﹝疏﹞「季康」至「何有」。○正義曰﹕此章明子路﹑子貢﹑冉有之才也。「季康子問﹕仲由可使從政也歟者﹐康子﹐魯卿季孫肥也﹐問於孔子曰「仲由之才﹐可使從一官而爲政治也歟﹖」「子曰﹕由也果﹐於從政乎何有」者﹐果﹐謂果敢決斷。何有﹐言不難也。孔子言﹐仲由之才﹐果敢決斷﹐其於從政﹐何有難乎﹖言仲由可使從政也。「曰﹕賜也﹐可使從政也歟」者﹐季康子又問子貢也。「曰﹕賜也達﹐於從政乎何有」者﹐達﹐謂通於物理。孔子答言﹐子貢之才﹐通達物理﹐亦言可從政也。「曰﹕求也可使從政也歟」者﹐康子又問冉有也。「曰﹕求也藝﹐於從政乎何有」者﹐藝﹐謂多才藝。孔子答言﹐冉求多才藝﹐亦可從政也。季氏使閔子騫爲費宰。﹝孔曰「費﹐季氏邑。季氏不臣﹐而其邑宰數畔。聞子騫賢﹐故欲用之。」﹞閔子騫曰「善爲我辭焉。﹝孔曰「不欲爲季氏宰﹐使者善爲我辭焉﹐說令不復召我。」﹞如有復我者﹐﹝孔曰「復我者﹐重來召我。」﹞則吾必在汶上矣。」﹝孔曰「去之汶水上﹐欲北如齊。」﹞﹝疏﹞「季氏」至「上矣」。○正義曰﹕此章明閔損之賢也。「季氏使閔子騫爲費宰」者﹐費﹐季氏邑。季氏不臣﹐而其邑宰數畔。聞子騫賢﹐故欲使之也。「閔子騫曰﹕善爲我辭焉」者﹐子騫不欲爲季氏宰﹐故語使者曰﹕善爲我作辭說﹐令不復召我也。「如有復我者﹐則吾必在汶上矣」者﹐復﹐重也。言如有重來召我者﹐則吾必去之在汶水上﹐欲北如齊也。○注「孔曰」至「用之」。○正義曰﹕云「費﹐季氏邑」者﹐《左傳》文也。云「季氏不臣﹐而其邑宰數畔」者﹐僭禮樂﹐逐昭公﹐是不臣也。昭十二年﹐南蒯以費畔﹐又公山弗擾以費畔﹐是數畔也。○注「去之汶水上﹐欲北如齊」。○正義曰﹕《地理誌》云﹕汶水出泰山萊蕪西南入濟。在齊南魯北﹐故曰欲北如齊。伯牛有疾﹐﹝馬曰「伯牛﹐弟子冉耕。」﹞子問之﹐自牖執其手﹐﹝包曰「牛有惡疾﹐不欲見人﹐故孔子從牖執其手也。」﹞曰「亡之﹐﹝孔曰「亡﹐喪也。疾甚﹐故持其手曰喪之。」﹞命矣夫﹗斯人也而有斯疾也﹗斯人也而有斯疾也﹗﹝包曰「再言之者﹐痛惜之甚。」﹞﹝疏﹞「伯牛」至「疾也」。○正義曰﹕此章孔子痛惜弟子冉耕有徳行而遇惡疾也。伯牛﹐冉耕字也。有疾﹐有惡疾也。「子問之﹐自牖執其手」者﹐自﹐從也。伯牛惡疾﹐不欲見人﹐故孔子問之﹐從牖執其手也。「曰﹕亡之」者﹐亡﹐喪也。疾甚﹐故持其手曰「喪之。」命矣夫﹗斯人也而有斯疾也﹗斯人也而有斯疾也」者﹐行善遇凶﹐非人所召﹐故歸之於命﹐言天命矣夫﹗斯﹐此也。此善人也﹐而有此惡疾也。是孔子痛惜之也。再言之者﹐痛惜之甚。○注「馬曰﹕伯牛﹐弟子冉耕。」○正義曰﹕《史記弟子傳》曰「冉耕字伯牛。」鄭玄曰「魯人。」○注「包曰﹕伯牛有惡疾」。○正義曰﹕惡疾﹐疾之惡者也。《淮南子》云「伯牛癩。」子曰「賢哉﹐回也﹗一簞食﹐一瓢飲﹐﹝孔曰「簞﹐笥也。」﹞在陋巷﹐人不堪甚憂﹐回也不攺其樂。賢哉﹐回也﹗」﹝孔曰「顏淵樂道﹐𨿽簞食在陋巷﹐不攺其所樂。」﹞﹝疏﹞「子曰」至「回也」。○正義曰﹕此章嘆顏回之賢﹐故曰「賢哉﹐回也﹗」云「一簞食﹐一瓢飲」者﹐簞﹐竹器。食﹐飯也。瓢﹐瓠也。言回家貧﹐惟有一簞飯﹐一瓠瓢飲也。「在陋巷﹐人不堪其憂﹐回也不攺其樂」者﹐言回居處又在隘陋之巷﹐他人見之不任其憂﹐惟回也不攺其樂道之志﹐不以貧爲憂苦也。嘆美之甚﹐故又曰「賢哉﹐回也﹗」○注「孔曰﹕簞﹐笥也」。○正義曰﹕案鄭注《曲禮》云「圓曰簞﹐方曰笥。」然則簞與笥方圓異﹐而此云「簞﹐笥」者﹐以其俱用竹爲之﹐舉類以曉人也。冉求曰「非不說子之道﹐力不足也。」子曰「力不足者﹐中道而廢。今女畫。」﹝孔曰「畫﹐止也。力不足者﹐當中道而廢。今女自止耳﹐非力極。」﹞﹝疏﹞「冉求曰」至「女畫」。○正義曰﹕此章勉人學也。「冉求曰﹕非不說子之道﹐力不足也」者﹐弟子冉求言己非不說樂子之道而勤學之﹐但以力不足故也。「子曰﹕力不足者﹐中道而廢。今女畫」者﹐畫﹐止也。此孔子責冉求之不說學也。言力不足者﹐當中道而廢。今女自止耳﹐非力極也。子謂子夏曰「女爲君子儒﹐無爲小人儒。」﹝孔曰「君子爲儒﹐將以明道。小人爲儒﹐則矜其名。」﹞﹝疏﹞「子謂子夏曰﹕女爲君子儒﹐無爲小人儒」。○正義曰﹕此章戒子夏爲君子也。言人博學先王之道﹐以潤其身者﹐皆謂之儒﹐但君子則將以明道﹐小人則矜其才名。言女當明道﹐無得矜名也。子遊爲武城宰。﹝包曰「武城﹐魯下邑。」﹞子曰「女得人焉耳乎﹖」﹝孔曰「焉﹑耳﹑乎﹐皆辭。」﹞曰「有澹臺滅明者﹐行不由徑﹐非公事﹐未嘗至於偃之室也。」﹝包曰「澹臺﹐姓。滅明﹐名。字子羽。言其公且方。」﹞﹝疏﹞「子遊」至「室也」。○正義曰﹕此章明子羽公方也。「子遊爲武城宰」者﹐武城﹐魯下邑。子遊時爲之宰也。「子曰﹕女得人焉耳乎」者﹐孔子問子遊言「女在武城﹐得其有徳之人乎﹖」焉﹑耳﹑乎皆語助辭。「曰﹕有澹臺滅明」者﹐此子遊對孔子言已所得之人也﹐姓澹臺名滅明。「行不由徑﹐非公事﹐未嘗至於偃之室也」者﹐此言其人之徳也。行遵大道﹐不由小徑﹐是方也。若非公事﹐未嘗至於偃之室﹐是公也。旣公且方﹐故以爲得人。○注「包曰」至「且方」。○正義曰﹕《史記弟子傳》云「澹臺滅明﹐武城人﹐字子羽﹐少孔子三十九歲。狀貌甚惡。欲事孔子﹐孔子以爲材薄。旣已受業﹐退而行﹐名施乎諸侯。孔子聞之曰﹕『吾以貌取人﹐失之子羽。』」是亦弟子也。故注不言弟子者﹐從可知也。云「言其公且方」者﹐公﹐無私也﹔方﹐正直也。子曰「孟之反不伐﹐﹝孔曰「魯大夫孟之側﹐與齊戰﹐軍大敗。不伐者﹐不自伐其功。」﹞奔而殿﹐將入門﹐策其馬﹐曰﹕『非敢後也﹐馬不進也。』」﹝馬曰「殿﹐在軍後。前曰啟﹐後曰殿﹐孟之反賢而有勇﹐軍大奔﹐獨在後爲殿。人迎﹐功之。不欲獨有其名﹐曰﹕『我非敢在後拒敵﹐馬不能前進。』」﹞﹝疏﹞「子曰」至「進也」。○正義曰﹕此章言功以不伐爲善也。「孟之反不伐」者﹐誇功曰伐。孟之反﹐魯大夫孟之側也。有軍功而不誇伐也。「奔而殿﹐將入門﹐策其馬曰﹕非敢後也﹐馬不進也」者﹐此其不伐之事也。在軍後曰殿。策﹐捶也。魯與齊戰﹐魯師敗而奔﹐孟之反賢而有勇﹐獨在後爲殿。人迎﹐功之。不欲獨有其名﹐故將入國門﹐乃捶其馬﹐欲先奔者入城也。且曰「我非敢在後爲殿以拒敵﹐馬不能前進故也。」○注「孔曰﹕魯大夫孟之側」。○正義曰﹕杜預曰「之側﹐孟氏族﹐字反。」是也。○注「馬曰」至「前進」。○正義曰﹕云「殿﹐在軍後。前曰啟﹐後曰殿」者﹐案《司馬法謀帥篇》曰「夫前驅啟﹐乘車大震﹐ヘ車屬焉。」大震卽大殿也﹐音相似。襄二十三年《左傳》曰「齊侯伐衛。大殿﹐商子遊禦夏之禦寇。」《詩》曰「元戎十乘﹐以先啟行。」是殿在軍後﹐前曰啟也。案哀十一年《左傳》說此事云﹕齊師伐我﹐及淸。孟孺子泄帥右師﹐冉求帥左師。師及齊師戰於郊。右師奔﹐齊人從之。孟之側後入以爲殿﹐抽矢策其馬﹐曰「馬不進也。」文不同者﹐各據所聞而記之也。子曰「不有祝它之佞﹐而有宋朝之美﹐難乎免於今之世矣。」﹝孔曰「佞﹐口才也。祝它﹐衛大夫子魚也﹐時世貴之。宋朝﹐宋之美人而善淫。言當如祝它之佞﹐而反如宋朝之美﹐難乎免於今之世害也。」﹞﹝疏﹞「子曰﹕不有祝它之佞﹐而有宋朝之美﹐難乎免於今之世矣。」○正義曰﹕此章言世尙口才也。佞﹐口才也。祝它﹐衛大夫子魚也。有口才﹐時世貴之。宋朝﹐宋之美人﹐善淫﹐時世疾之。言人當如祝它之有口才﹐則見貴重﹐若無祝它之佞﹐而反有宋朝之美﹐難乎免於今之世害也。○注「孔曰」至「善也」。○正義曰﹕云「祝它﹐衛大夫子魚也。時世貴之」者﹐《春秋》定四年﹕「會於召陵﹐盟於臯鼬。」《左傳》曰「將會﹐衛子行敬子言於靈公曰﹕『會同難﹐嘖有煩言﹐莫之治也。其使祝它從。』公曰﹕『善。』乃使子魚。」是祝它卽子魚也。《傳》又曰「及臯鼬﹐將盟﹐將長蔡於衛。衛侯使祝它私於萇弘。﹝文多不載﹞萇弘說﹐告劉子﹐與範獻子謀之﹐乃長衛侯於盟。」是時世貴之也。云「宋朝﹐宋之美人而善淫」者﹐案定十四年《左傳》曰「衛侯爲夫人南子召宋朝。」杜注云「南子﹐宋女也。朝﹐宋公子﹐舊通於南子﹐在宋呼之。」是朝爲宋之美人而善淫也。子曰「誰能出不由戶﹖何莫由斯道也﹖」﹝孔曰「言人立身成功當由道﹐譬猶出入要當從戶。」﹞﹝疏﹞「子曰﹕誰能出不由戶﹖何莫由斯道也﹖」○正義曰﹕此章言道爲立身之要也﹐故曰「誰人能出入不由門戶﹖」以譬何人立身不由於此道也。言人立身成功當由道﹐譬猶出入要當從戶。子曰「質勝文則野﹐﹝包曰「野﹐如野人言鄙略也。」﹞文勝質則史。﹝包曰「史者﹐文多而質少。」﹞文質彬彬﹐然後君子。」﹝包曰「彬彬﹐文質相半之貌。」﹞﹝疏﹞「子曰」至「君子」。○正義曰﹕此章明君子也。「質勝文則野」者﹐謂人若質多勝於文﹐則如野人言鄙略也。「文勝質則史」者﹐言文多勝於質﹐則如史官也。「文質彬彬﹐然後君子」者﹐彬彬﹐文質相半之貌。言文華質朴相半﹐彬彬然﹐然後可爲君子也。子曰「人之生也直﹐﹝馬曰「言人所生於世而自終者﹐以其正直也。」﹞罔之生也幸而免。」﹝包曰「誣罔正直之道而亦生者﹐是幸而免。」﹞﹝疏﹞「子曰﹕人之生也直﹐罔之生也幸而免」。○正義曰﹕此章明人以正直爲徳﹐言人之所以生於世而自壽終不橫夭者﹐以其正直故也。罔﹐誣罔也。言人有誣罔正直之道而亦生者﹐是幸而獲免也。子曰「知之者不如好之者﹐好之者不如樂之者。」﹝包曰「學問﹐知之者不如好之者篤﹐好之者不如樂之者深。」﹞﹝疏﹞「子曰﹕知之者不如好之者﹐好之者不如樂之者」。○正義曰﹕此章言人之學道用心深淺之異也。言學問﹐知之者不如好之者篤厚也﹐好之者又不如悅樂之者深也。子曰「中人以上可以語上也﹐中人以下不可以語上也。」﹝王曰「上﹐謂上知之所知也。兩舉中人﹐以其可上可下。」﹞﹝疏﹞「子曰﹕中人以上可以語上也﹐中人以下不可以語上也」。○正義曰﹕此章言授學之法﹐當稱其才識也。語﹐謂告語。上﹐謂上知之所知也。人之才識凡有九等﹐謂上上﹑上中﹑上下﹑中上﹑中中﹑中下﹑下上﹑下中﹑下下也。上上則聖人也﹐下下則愚人也﹐皆不可移也。其上中以下﹐下中以上﹐是可教之人也。中人﹐謂第五中中之人也以上﹐謂上中﹑上下﹑中上之人也﹐以其才識優長﹐故可以告語上知之所知也。中人以下﹐謂中下﹑下上﹑下中之人也﹐以其才識暗劣﹐故不可以告語上知之所知也。此應云「中人以上可以語上﹐以下不可以語上」﹐而繁文兩舉中人者﹐以其中人可上﹑可下故也。言此中人﹐若才性稍優﹐則可以語上﹔才性稍劣﹐則不可以語上﹐是其可上﹑可下也。樊遲問知。子曰「務民之義﹐﹝王曰「務所以化道民之義。」﹞敬鬼神而遠之﹐可謂知矣。」﹝包曰「敬鬼神而不黷。」﹞問仁。曰「仁者先難而後獲﹐可謂仁矣。」﹝孔曰「先勞苦而後得功﹐此所以爲仁。」﹞﹝疏﹞「樊遲」至「仁矣」。○正義曰﹕此章明仁﹑知之用也。「樊遲問知」者﹐弟子樊須問於孔子﹐何爲可謂之知。「子曰﹕務民之義﹐敬鬼神而遠之﹐可謂知矣」者﹐孔子答其爲知也。言當務所以化道民之義﹐恭敬鬼神而疏遠之﹐不褻黷﹐能行如此﹐可謂爲知矣。「問仁」者﹐樊遲又問何爲可謂之仁。「子曰﹕仁者先難而後獲﹐可謂仁矣」者﹐此答其爲仁也。獲﹐猶得也。言爲仁者先受勞苦之難﹐而後乃得功﹐此所以爲仁也。子曰「知者樂水﹐﹝包曰「知者樂運其才知以治世﹐如水流而不知已。」﹞仁者樂山。﹝仁者樂如山之安固﹐自然不動﹐而萬物生焉。﹞知者動﹐﹝包曰「日進故動。」﹞仁者靜。﹝孔曰「無欲故靜。」﹞知者樂﹐﹝鄭曰「知者自役得其志故樂。」﹞仁者壽。」﹝包曰「性靜者多壽考。」﹞﹝疏﹞「子曰」至「仁者壽」。○正義曰﹕此章初明知﹑仁之性﹐次明知﹑仁之用﹐三明知﹐仁之功也。「知者樂水」者﹐樂﹐謂愛好。言知者性好運其才知以治世﹐如水流而不知已止也。「仁者樂山」者﹐言仁者之性好樂如山之安固﹐自然不動﹐而萬物生焉。「知者動」者﹐言知者常務進故動。「仁者靜」者﹐言仁者本無貪欲﹐故靜。「知者樂」者﹐言知者役用才知﹐成功得志故歡樂也。「仁者壽」者﹐言仁者少思寡欲﹐性常安靜﹐故多壽考也。子曰「齊一變至於魯﹐魯一變至於道。」﹝包曰「言齊﹑魯有太公﹑周公之餘化﹐太公大賢﹐周公聖人﹐今其政教𨿽衰﹐若有明君興之﹐齊可使如魯﹐魯可使如大道行之時。」﹞﹝疏﹞「子曰﹕齊一變至於魯﹐魯一變至於道。」○正義曰﹕此章言齊﹑魯有太公﹑周公之餘化﹐太公大賢﹐周公聖人﹐今其政教𨿽衰﹐若有明君興之﹐齊可一變使如於魯﹐魯可一變使如於大道行之時也。子曰「觚不觚﹐﹝馬曰「觚﹐禮器。一升曰爵﹐二升曰觚。」﹞觚哉﹗觚哉﹗」﹝觚哉﹗觚哉﹗言非觚也﹐以諭爲政不得其道則不成。﹞﹝疏﹞「子曰﹕觚不觚﹐觚哉﹗觚哉﹗○正義曰﹕此章言爲政須遵禮道也。觚者﹐禮器﹐所以盛酒。二升曰觚。言觚者﹐用之當以禮﹐若用之失禮﹐則不成爲觚也﹐故孔子嘆之觚哉﹗觚哉﹗言非觚也﹐以諭人君爲政當以道﹐若不得其道﹐則不成爲政也。○注「馬曰﹕觚﹐禮器。一升曰爵﹐二升曰觚。○正義曰﹕案《特牲禮》﹕「用二爵二觚四觶一角三散。」是觚爲禮器也。《異義》﹕《韓詩爲》「一升曰爵。爵﹐盡也﹐足也。二升曰觚。觚﹐寡也﹐飲當寡少。三升曰觶。觶﹐也﹐飲當自也。四升曰角。角﹐觸也﹐不能自﹐觸罪過也。五升曰散。散﹐訕也﹐飲不省節﹐爲人謗訕。總名曰爵﹐其實曰觴。觴者﹐餉也。觥亦五升。所以罰不敬。觥﹐廓也。所以著明之貌。君子有過﹐廓然著明﹐非所以餉﹐不得名觴」。此惟言爵﹑觚者﹐略言之也。宰我問曰「仁者﹐𨿽告之曰﹕『井有仁焉。』其從之也﹖」﹝孔曰「宰我以仁者必濟人於患難﹐故問有仁人墮井將自投下﹐從而出之不乎﹖欲極觀仁者憂樂之所至。」﹞子曰「何爲其然也﹖君子可逝也﹐不可陷也。﹝孔曰「逝﹐往也。言君子可使往視之耳﹐不肯自投從之。」﹞可欺也﹐不可罔也。」﹝馬曰「可欺者﹐可使往也。不可罔者﹐不可得誣罔令自投下。」﹞﹝疏﹞「宰我」至「罔也」。○正義曰﹕此章明仁者之心也。「宰我問曰﹕仁者﹐𨿽告之曰﹕『井有仁焉。其從之也』」者﹐宰我以仁者必濟人於患難﹐故問曰﹕仁者之人﹐設有來告曰﹕井中有仁人焉。言仁人墮井也﹐此承告之仁人﹐將自投下﹐從而出之不乎﹖意欲極觀仁者憂人樂生之所至也。「子曰﹕何爲其然也﹖君子可逝也﹐不可陷也」者﹐此孔子怪拒之辭。逝﹐往也。然﹐如是也。言何爲能使仁者如是自投井乎﹖夫仁人君子﹐但可使往視之耳﹐不可陷入於井。言不可自投從之也。「可欺也﹐不可罔也」者﹐惟可欺之使往視﹐不可得誣罔令自投下也。子曰「君子博學於文﹐約之以禮﹐亦可以弗畔矣夫﹗」﹝鄭曰「弗畔﹐不違道。」﹞﹝疏﹞「子曰﹕君子博學於文﹐約之以禮﹐亦可以弗畔矣乎﹗」○正義曰﹕畔﹐違也。此章言君子若博學於先王之遺文﹐復用禮以自撿約﹐則不違道也。子見南子﹐子路不說。夫子矢之曰「予所否者﹐天厭之﹗天厭之﹗」﹝孔曰「舊以南子者﹐衛靈公夫人﹐淫亂﹐而靈公惑之。孔子見之者﹐欲因以說靈公﹐使行治道。矢﹐誓也。子路不說﹐故夫子誓之。行道旣非婦人之事﹐而弟子不說﹐與之咒誓﹐義可疑焉。」﹞﹝疏﹞「子見」至「厭之」。○正義曰﹕此章孔子屈已﹐求行治道也。「子見南子」者﹐南子﹐衛靈公夫人﹐淫亂﹐而靈公惑之。孔子至衛﹐見此南子﹐意欲因以說靈公﹐使行治道故也。「子路不說」者﹐子路性剛直﹐未達孔子之意﹐以爲君子當義之與比﹐而孔子乃見淫亂婦人﹐故不說樂。「夫子矢之」者﹐矢﹐誓也。以子路不說﹐故夫子告誓之。「曰﹕予所否者﹐天厭之﹗天厭之」者﹐此誓辭也。予﹐我也。否﹐不也。厭﹐棄也。言我見南子﹐所不爲求行治道者﹐原天厭棄我。再言之者﹐重其誓﹐欲使信之也。○注「孔曰」至「疑焉」。○正義曰﹕云「孔曰﹕舊以南子者﹐衛靈公夫人﹐淫亂﹐而靈公惑之。孔子見之者﹐欲因以說靈公﹐使行治道。矢﹐誓也。子路不說﹐故夫子誓之」者﹐先儒舊有此解也。云「行道旣非婦人之事﹐而弟子不說﹐與之咒誓﹐義可疑焉」者﹐安國以爲﹐先儒舊說﹐不近人情﹐故疑其義也。《史記世家》﹕孔子至衛﹐「靈公夫人有南子者﹐使人謂孔子曰﹕『四方之君子不辱欲與寡君爲兄弟者﹐必見寡小君。寡小君原見。』孔子辭謝﹐不得已而見之。夫人在帷中。孔子入門﹐北面稽首。夫人自帷中再拜﹐環玉聲ギ然。孔子曰﹕『吾鄕爲弗見﹐見之禮答焉。』子路不說。孔子矢之曰﹕『天厭之﹗天厭之﹗』」是子見南子之事也。欒肇曰「見南子者﹐時不獲已﹐猶文王之拘裏也。天厭之者﹐言我之否屈乃天命所厭也。」蔡謨云「矢﹐陳也。夫子爲子路陳天命也。」子曰「中庸之爲徳也﹐其至矣乎﹗民鮮久矣。」﹝庸﹐常也。中和可常行之徳。世亂﹐先王之道廢﹐民鮮能行此道久矣﹐非今。﹞﹝疏﹞「子曰﹕中庸之爲徳也﹐其至矣乎﹗民鮮久矣」。○正義曰﹕此章言世亂﹐人不能行中庸之徳也。中﹐謂中和。庸﹐常也。鮮﹐罕也。言中和可常行之徳也﹐其至極矣乎﹗以世亂﹐先王之道廢﹐故民罕能行此道久多時矣﹐非而今也。子貢曰「如有博施於民而能濟眾﹐何如﹖可謂仁乎﹖」子曰「何事於仁﹗必也聖乎﹗堯﹑舜其猶病諸﹗﹝孔曰「君能廣施恩惠﹐濟民於患難﹐堯﹑舜至聖﹐猶病其難。」﹞夫仁者﹐己欲立而立人﹐己欲達而達人。能近取譬﹐可謂仁之方也已。」﹝孔曰「更爲子貢說仁者之行。方﹐道也。但能近取譬於已﹐皆恕己所欲而施之於人。」﹞﹝疏﹞「子貢」至「也已」。○正義曰﹕此章明仁道也。「子貢曰﹕如有博施於民而能濟眾﹐何如﹖可謂仁乎」者﹐子貢問夫子曰「設如人君能廣施恩惠於民而能振濟眾民於患難者﹐此徳行何如﹖可以謂之仁人之君乎﹖」「子曰﹕何事於仁﹗必也聖乎﹗堯﹑舜其猶病諸」者﹐此孔子答子貢之語也。言君能博施濟眾﹐何止事於仁﹗謂不啻於仁﹐必也爲聖人乎﹗然行此事甚難﹐堯﹑舜至聖﹐猶病之以爲難也。「夫仁者﹐已欲立而立人﹐已欲達而達人。能近取譬﹐可謂仁之方也已」者﹐此孔子更爲子貢說仁者之行也。方﹐猶道也。言夫仁者﹐己欲立身進達而先立達他人﹐又能近取譬於已﹐皆恕已所欲而施之於人﹐已所不欲﹐弗施於人﹐可謂仁道也。●卷七述而第七﹝疏﹞正義曰﹕此篇皆明孔子之志行也﹐以前篇論賢人君子及仁者之徳行﹐成徳有漸﹐故以聖人次之。子曰「述而不作﹐信而好古﹐竊比於我老彭。」﹝包曰「老彭﹐殷賢大夫﹐好述古事。我若老彭﹐但述之耳。」﹞﹝疏﹞「子曰﹕述而不作﹐信而好古﹐竊比於我老彭。」○正義曰﹕此章記仲尼著述之謙也。作者之謂聖﹐述者之謂明。老彭﹐殷賢大夫也。老彭於時﹐但述先王之道而不自制作﹐篤信而好古事。孔子言﹐今我亦爾﹐故云比老彭。猶不敢顯言﹐故云竊。○注「包曰」至「之耳」。○正義曰﹕云「老彭﹐殷賢大夫」者﹐老彭卽《莊子》所謂彭祖也。李云「名鏗﹐堯臣﹐封於彭城。歷虞﹑夏至商﹐年七百歲﹐故以久壽見聞。」《世本》云「姓﹛餞﹜名鏗﹐在商爲守藏史﹐在周爲柱下史﹐年八百歲。﹛餞﹜音翦。一云卽老子也。」崔云「堯臣﹐仕殷世。其人甫壽七百年。」王弼云「老是老聃﹐彭是彭祖。老子者﹐楚苦縣厲鄕曲仁里人也﹐姓李氏﹐名耳﹐字伯陽﹐謚曰聃﹐周守藏室之史也。」云「好述古事。我若老彭﹐但述之耳」者﹐言老彭不自制作﹐好述古事。仲尼言﹐我亦若老彭﹐但述之耳。子曰「默而識之﹐學而不厭﹐誨人不倦﹐何有於我哉。」﹝鄭曰「無是行。於我﹐我獨有之。」﹞﹝疏﹞「子曰﹕默而識之﹐學而不厭﹐誨人不倦﹐何有於我哉﹖」○正義曰﹕此章仲尼言已不言而記識之﹐學古而心不厭﹐教誨於人不有倦息。他人無是行。於我﹐我獨有之。故曰「何有於我哉」。子曰「徳之不﹐學之不講﹐聞義不能徙﹐不善不能攺﹐是吾憂也。」﹝孔曰「夫子常以此四者爲憂。」﹞﹝疏﹞「子曰﹕徳之不﹐學之不講﹐聞義不能徙﹐不善不能攺﹐是吾憂也」。○正義曰﹕此章言孔子憂在身也。徳在行﹐學須講習﹐聞義事當徙意從之﹐有不善當追悔攺之。夫子常以此四者爲憂﹐憂已恐有不﹑不講﹑不徙﹑不攺之事。故云「是吾憂也」。子之燕居﹐申申如也﹐夭夭如也。﹝馬曰「申申﹑夭夭﹐和舒之貌。」﹞﹝疏﹞「子之燕居﹐申申如也﹐夭夭如也」。○正義曰﹕此章言孔子燕居之時體貌也。申申﹑夭夭﹐和舒之貌。如者﹐如此義也﹐謂體貌和舒﹐如似申申﹑夭夭也。故《玉藻》云「受一爵而色灑如也。」及《鄕黨》每云「如也」者﹐皆謂容色如此。子曰「甚矣﹐吾衰也﹗久矣﹐吾不復夢見周公。」﹝孔曰「孔子衰老﹐不復夢見周公。明盛時夢見周公﹐欲行其道也。」﹞﹝疏﹞「子曰﹕甚矣﹐吾衰也久矣﹗吾不復夢見周公。」○正義曰﹕此章孔子嘆其衰老﹐言我盛時嘗夢見周公﹐欲行其道﹐今則久多時矣﹐吾更不復夢見周公﹐知是吾衰老甚矣。子曰「志於道﹐﹝志﹐慕也。道不可體﹐故志之而已。﹞據於徳﹐﹝據﹐杖也。徳有成形﹐故可據。﹞依於仁﹐﹝依﹐倚也。仁者功施於人﹐故可倚。﹞遊於藝。」﹝藝﹐六藝也﹐不足據依﹐故曰遊。﹞﹝疏﹞「子曰﹕志於道﹐據於徳﹐依於仁﹐遊於藝。」○正義曰﹕此章孔子言已志慕﹑據杖﹑依倚﹑遊習者﹐道徳仁藝也。○注「志﹐慕也。道不可體﹐故志之而已」。○正義曰﹕道者﹐虛通無擁﹐自然之謂也。王弼曰「道者﹐無之稱也﹐無不通也﹐無不由也。況之曰﹐道寂然無體﹐不可爲象。」是道不可體﹐故但志慕而已。○注「據﹐杖也。徳有成形故可據」。○正義曰﹕徳者﹐得也。物得其所謂之徳﹐寂然至無則謂之道﹐離無入有而成形器是謂徳業。《少儀》云「士依於徳﹐遊於藝。」文與此類。鄭注云「徳﹐三徳也﹐一曰至徳﹐二曰敏徳﹐三曰孝徳。」《周禮師氏》﹕「掌以三徳教國子﹐一曰至徳﹐以道爲本﹔二曰敏徳﹐以行爲本﹔三曰孝徳﹐以知逆惡。」注云「徳行﹐內外之稱﹐在心爲徳﹐施之爲行。至徳﹐中和之徳﹐覆幬持載﹐含容者也。孔子曰﹕『中庸之爲徳也﹐其至矣乎﹗』敏徳﹐仁義順時者也。《說命》曰「敬孫務時敏﹐厥修乃來。』孝徳﹐尊祖愛親﹐守其所以生者也。孔子曰﹕『武王﹑周公﹐其達孝矣乎﹗』夫孝者﹐善繼人之志﹐善述人之事者也。」是徳有成形者也。夫立身行道﹐惟杖於徳﹐故可據也。○注「依﹐倚也。仁者功施於人﹐故可倚」。○正義曰﹕博施於民而能濟眾﹐乃謂之仁。恩被於物﹐物亦應之﹐故可倚賴。○注「藝﹐六藝也﹐不足據依﹐故曰遊」。○正義曰﹕六藝謂禮﹑樂﹑射﹑馭﹑書﹑數也。《周禮保氏》云「掌養國子﹐教之六藝﹐一曰五禮﹐二曰六樂﹐三曰五射﹐四曰五馭﹐五曰六書﹐六曰九數。」注云「五禮﹕吉﹑凶﹑軍﹑賓﹑嘉也。六樂﹕《雲門》《大咸》《大韶》《大夏》《大》《大武》也。五射﹕白矢﹑參連﹑剡注﹑襄尺﹑井儀也。五馭﹕鳴和鸞﹑逐水曲﹑過君表﹑舞交衢﹑逐禽左也。六書﹕象形﹑會意﹑轉注﹑指事﹑假借﹑諧聲也。九數﹕方田﹑粟米﹑差分﹑少廣﹑商功﹑均輪﹑方程﹑贏不足﹑旁要也。」此六者﹐所以飾身耳﹐劣於道徳與仁﹐故不足依據﹐故但曰遊。子曰「自行束以上﹐吾未嘗無誨焉。」﹝孔曰「言人能奉禮﹐自行束以上﹐則皆教誨之。」﹞﹝疏﹞「子曰﹕自行束以上﹐吾未嘗無誨焉」。○正義曰﹕此章言已誨人不倦也。束﹐禮之薄者。言人能奉禮﹐自行束以上而來學者﹐則吾未曾不誨焉﹐皆教誨之也。○注「孔曰」至「誨之」。○正義曰﹕云「言人能奉禮﹐自行束以上」者﹐案書傳言束者多矣﹐皆謂十廷脯也。《檀弓》曰「古之大夫束之問不出竟。」《少儀》曰「其以乘壺酒束一犬賜人。」《梁傳》曰「束之問不行竟中。」是知古者持束以爲禮。然此是禮之薄者﹐其厚則有玉帛之屬﹐故云「以上」以包之也。子曰「不憤不啟﹐不悱不發﹐舉一隅不以三隅反﹐則不復也。」﹝鄭曰「孔子與人言﹐必待其人心憤憤﹐口悱悱﹐乃後啟發爲說之﹐如此則識思之深也。說則舉一隅以語之﹐其人不思其類﹐則不復重教之。」﹞﹝疏﹞「子曰﹕不憤不啟﹐不悱不發﹐舉一隅不以三隅反﹐則不復也」。○正義曰﹕此章言誨人之法。啟﹐開也。言人若不心憤憤﹐則孔子不爲開說﹔若不口悱悱﹐則孔子不爲發明。必待其人心憤憤﹐口悱悱﹐乃後啟發爲說之﹐如此則識思之深也。其說之也﹐略舉一隅以語之。凡物有四隅者﹐舉一則三隅從可知﹐學者當以三隅反類一隅以思之。而其人若不以三隅反思其類﹐則不復重教之矣。子食於有喪者之側﹐未嘗飽也。﹝喪者哀﹐飽食於其側﹐是無惻隱之心。﹞﹝疏﹞「子食於有喪者之側﹐未嘗飽也」。○正義曰﹕此章言孔子助喪家執事時﹐故得有食。饑而廢事﹐非禮也。飽而忘哀﹐亦非禮。故食而不飽﹐以喪者哀戚﹐若飽食於其側﹐是無惻愴隱痛之心也。子於是日哭﹐則不歌。﹝一日之中﹐或哭或歌﹐是褻於禮容。﹞﹝疏﹞「子於是日哭﹐則不歌」。○正義曰﹕此章言孔子於是日聞喪或弔人而哭﹐則終是日不歌也。若一日之中﹐或哭或歌﹐是褻瀆於禮容﹐故不爲也。《檀弓》曰「弔於人﹐是日不樂。」注引此文是也。子謂顏淵曰「用之則行﹐捨之則藏﹐惟我與爾有是夫﹗」﹝孔曰「言可行則行﹐可止則止﹐惟我與顏淵同。」﹞子路曰「子行三軍則誰與﹖」﹝孔曰「大國三軍。子路見孔子獨美顏淵﹐以爲已勇﹐至於夫子爲三軍將﹐亦當誰與已同﹐故發此問。」﹞子曰「暴虎馮河﹐死而無悔者﹐吾不與也。﹝孔曰「暴虎﹐徒搏。馮河﹐徒涉。」﹞必也﹐臨事而懼﹐好謀而成者也。﹝疏﹞「子謂」至「者也」。○正義曰﹕此章孔子言已行藏與顏回同也。「子謂顏淵曰﹕用之則行﹐捨之則藏﹐惟我與爾有是夫」者﹐言時用之則行﹐捨之則藏﹐用捨隨時﹐行藏不忤於物﹐惟我與汝同有是行夫。「子路曰﹕子行三軍則誰與」者﹐大國三軍﹐子路見孔子獨美顏淵﹐以已有勇﹐故發此問曰「若子行三軍之事﹐爲三軍之將﹐則當誰與同﹖」子路意其與已也。「子曰﹕暴虎馮河﹐死而無悔者﹐吾不與也」者﹐空手搏虎爲暴虎﹐無舟渡河爲馮河﹐言人若暴虎馮河﹐輕死而不追悔者﹐吾不與之同也。子路之勇若此﹐故孔子抑之也。「必也臨事而懼﹐好謀而成者也」者﹐此又言行三軍所與之人﹐必須臨事而能戒懼﹐好謀而有成功者﹐吾則與之行三軍之事也﹐所以誘子路使愼其勇也。○注「孔曰﹕大國三軍」。○正義曰﹕此《司馬序官》文也。○注「孔曰﹕暴虎﹐徒搏。馮河﹐徒涉」。○正義曰﹕《釋訓》文也。舍人曰「無兵空手搏之。」郭璞曰「空手執也。」李巡曰「無舟而渡水曰徒涉。」郭璞曰「無舟楫。」《詩傳》云「馮﹐陵也。」然則空涉水陵波而渡﹐故訓馮爲陵也。子曰「富而可求也﹐𨿽執鞭之士﹐吾亦爲之。﹝鄭曰「富貴不可求而得之﹐當修徳以得之。若於道可求者﹐𨿽執鞭之賤職﹐我亦爲之。」﹞如不可求﹐從吾所好。」﹝孔曰「所好者﹐古人之道。」﹞﹝疏﹞「子曰﹕富而可求也﹐𨿽執鞭之士﹐吾亦爲之。如不可求﹐從吾所好。」○正義曰﹕此章孔子言已徳好道﹐不諂求富貴也。言富貴不可求而得之﹐當徳以得之。若富貴而於道可求者﹐𨿽執鞭賤職﹐我亦爲之。如不可求﹐則當從吾所好者﹐古人之道也。○注「𨿽執鞭賤職」。○正義曰﹕案《周禮秋官》「條狼氏掌執鞭以趨辟﹐王出入﹐則八人夾道。公則六人﹐侯伯則四人﹐子男則二人」。注云「趨辟﹐趨而辟行人﹐若今卒辟車之爲也。」《序官》云「條狼氏下士」﹐故云執鞭賤職也。子之所愼﹕齋﹐戰﹐疾。﹝孔曰「此三者﹐人所不能愼﹐而夫子獨能愼之。」﹞﹝疏﹞「子之所愼﹕齋﹐戰﹐疾。○正義曰﹕此一章記孔子所愼之行也。將祭﹐散齋七日﹐致齋三日。齋之爲言齊也﹐所以齊不齊也﹐故戒愼之。《左傳》曰「皆陳曰戰。」夫兵凶戰危﹐不必其勝﹐重其民命﹐固當愼之。君子敬身安體﹐若偶嬰疾病﹐則愼其藥齊以治之。此三者﹐凡人所不能愼﹐而夫子能愼之也。子在齊聞《韶》﹐三月不知肉味﹐﹝周曰「孔子在齊﹐聞習《韶》樂之盛美﹐故忽忘於肉味。」﹞曰「不圖爲樂之至於斯也。」﹝王曰「爲﹐作也。不圖作《韶》樂至於此。此﹐齊。」﹞﹝疏﹞「子在」至「斯也」。○正義曰﹕此章孔子美《韶》樂也。「子在齊聞《韶》﹐三月不知肉味」者﹐《韶》﹐舜樂名。孔子在齊﹐聞習《韶》樂之盛美﹐故三月忽忘於肉味而不知也。「曰﹕不圖爲樂之至於斯也」者﹐圖﹐謀度也﹔爲﹐作也﹔斯﹐此也﹐謂此齊也。言我不意度作《韶》樂乃至於此齊也。○注﹕王曰﹕至﹕於此齊」。○正義曰﹕云「爲﹐作也」者﹐《釋言》云「作﹑造﹐爲也。」互相訓﹐故云「爲﹐作也」。云「不圖作《韶》樂至於此。此﹐齊」者﹐言不意作此《韶》樂至於齊也。《韶》是舜樂﹐而齊得作之者﹐案《禮樂志》云「夫樂本情性﹐浹肌膚而藏骨髓。𨿽經乎千載﹐其遺風餘烈尙猶不絕。至春秋時﹐陳公子完齊。陳﹐舜之後﹐《韶》樂存焉﹐故孔子齊聞《韶》﹐三月不知肉味﹐曰﹕『不圖爲樂之至於斯。』美之甚也。」冉有曰「夫子爲衛君乎﹖﹝鄭曰「爲猶助也。衛君者﹐謂輒也。衛靈公逐太子蒯﹐公薨而立孫輒。後晉趙鞅納蒯於戚﹐衛石曼姑帥師圍之﹐故問其意助輒不乎。」﹞子貢曰「諾﹐吾將問之。」入﹐曰「伯夷﹑叔齊何人也﹖」曰「古之賢人也。」曰「怨乎﹖」曰「求仁而得仁﹐又何怨﹖」﹝孔曰「夷齊讓國遠去﹐終於餓死﹐故問怨邪。以讓爲仁﹐豈有怨乎﹖」﹞出﹐曰「夫子不爲也。」﹝鄭曰「父子爭國﹐惡行。孔子以伯夷﹑叔齊爲賢且仁﹐故知不助衛君明矣。」﹞﹝疏﹞「冉有」至「爲也」。○正義曰﹕此章記孔子崇仁讓也。「冉有曰﹕夫子爲衛君乎」者﹐爲﹐猶助也。衛君謂出公輒也。衛靈公逐太子蒯﹐公薨而立孫輒﹐輒卽蒯之子也。後晉趙鞅納蒯於戚城﹐衛石曼姑帥師圍之。子而拒父﹐惡行之甚。時孔子在衛﹐爲輒所賓禮﹐人疑孔子助輒﹐故冉有言問其友曰「夫子之意助輒不乎﹖」「子貢曰﹕諾﹐吾將問之」者﹐子貢承冉有之問﹐其意亦未決﹐故諾其言﹐我將入問夫子﹐庶知其助不也。「入曰﹕伯夷﹑叔齊何人也」者﹐此子貢問孔子辭也。伯夷﹑叔齊﹐孤竹君之二子﹐兄弟讓國遠去﹐終於餓死。今衛乃父子爭國﹐爭﹑讓﹐正反。所以舉夷﹑齊爲問者﹐子貢意言夫子若不助衛君﹐應言夷﹑齊爲是﹔夫子若助衛君﹐應言夷﹑齊爲非﹐故入問曰「伯夷﹑叔齊何人也﹖」「曰﹕古之賢人也」者﹐孔子答言﹐是古之讓國之賢人也。「曰﹕怨乎」者﹐此子貢復問曰「夷﹑齊初𨿽有讓國之賢﹐而終於餓死﹐得無怨恨邪﹖」所以復問此者﹐子貢意言﹐若夫子不助衛君﹐應言不怨﹔若助衛君﹐則應言有怨也。「曰﹕求仁而得仁﹐又何怨」者﹐此孔子答言不怨也。初心讓國﹐求爲仁也。君子殺身以成仁﹐夷﹑齊𨿽終於餓死﹐得成於仁﹐豈有怨乎﹗故曰「又何怨」。「出﹐曰﹕夫子不爲也」者﹐子貢旣問而出﹐見冉有而告之曰「夫子不助衛君也。」知其父子爭國﹐惡行也。孔子以伯夷﹑叔齊爲賢且仁﹐故知不助衛君明矣。○注「鄭曰」至「不乎」。○正義曰「云衛靈公逐太子蒯」者﹐案《左傳》定十四年﹐蒯謀殺靈公夫人南子﹐不能﹐而出奔宋﹐是也。云「公薨而立孫輒」者﹐哀二年《左傳》曰「夏﹐衛靈公卒。夫人曰﹕『命公子郢爲太子﹐君命也。』對曰﹕『郢異於他子﹐且君沒於吾手﹐若有之﹐郢必聞之。且亡人之子輒在。』乃立輒。」是也。云「後晉趙鞅納蒯聵於戚城」者﹐亦哀二年《春秋》文也。云「衛石曼姑帥師圍之」者﹐《春秋》「哀三年春﹐齊國夏﹑衛石曼姑帥師圍戚」是也。子曰「飯疏食飲水﹐曲肱而枕之﹐樂亦在其中矣。﹝孔曰「疏食﹐菜食。肱﹐臂也。孔子以此爲樂。」﹞不義而富且貴﹐於我如浮雲。」﹝鄭曰「富貴而不以義者﹐於我如浮雲﹐非已之有。」﹞﹝疏﹞「子曰」至「浮雲」。○正義曰﹕此章記孔子樂道而賤不義也。「子曰﹕飯疏食飲水﹐曲肱而枕之﹐樂亦在其中矣」者﹐疏食﹐菜食也。肱﹐臂也。言已飯菜食飲水﹐寢則曲肱而枕之﹐以此爲樂。「不義而富且貴﹐於我如浮雲」者﹐富與貴𨿽人之所欲﹐若富貴而以不義者﹐於我如浮雲﹐言非已之有也。子曰「加我數年﹐五十以學《易》﹐可以無大過矣。」﹝《易》「窮理盡性以至於命」。年五十而知天命﹐以知命之年讀至命之書﹐故可以無大過。﹞﹝疏﹞「子曰﹕加我數年﹐五十以學《易》﹐可以無大過矣」。○正義曰﹕此章孔子言其學《易》年也。加我數年﹐方至五十﹐謂四十七時也。《易》之爲書﹐窮理盡性以至於命﹐吉凶悔吝豫以告人﹐使人從吉﹐不從凶﹐故孔子言己四十七學《易》可以無過咎矣。○注「《易》窮」至「大過」。○正義曰﹕云「窮理盡性以至於命」者﹐《說卦》文也。命者生之極﹐窮理則盡其極也。云「五十而知天命」者﹐《爲政篇》文。云「以知命之年讀至命之書﹐故可以無大過矣」者﹐《漢書儒林傳》云孔子「蓋晚而好《易》﹐讀之韋編三絕﹐而爲之傳」﹐是孔子讀《易》之事也。言孔子以知天命終始之年﹐讀窮理盡性以至於命之書﹐則能避凶之吉而無過咎。謙不敢自言盡無其過﹐故但言「可以無大過矣」。子所雅言﹐﹝孔曰「雅言﹐正言也。」﹞《詩》《書》﹐執《禮》﹐皆雅言也。﹝鄭曰「讀先王典法﹐必正言其音﹐然後義全﹐故不可有所諱。禮不誦﹐故言執。」﹞﹝疏﹞「子所雅言﹐《詩》《書》﹑執禮﹐皆雅言也」。○正義曰﹕此章記孔子正言其音﹐無所諱避之事。雅﹐正也。子所正言者﹐《詩》《書》《禮》也。此三者﹐先王典法﹐臨文教學﹐讀之必正言其音﹐然後義全﹐故不可有所諱。禮不背文誦﹐但記其揖讓周旋﹐執而行之﹐故言執也。舉此三者﹐則六藝可知。葉公問孔子於子路﹐子路不對。﹝孔曰「葉公名諸梁﹐楚大夫﹐食菜於葉﹐僭稱公。不對者﹐未知所以答。」﹞子曰「女奚不曰﹐其爲人也﹐發憤忘食﹐樂以忘憂﹐不知老之將至云爾。」﹝疏﹞「葉公」至「云爾」。○正義曰﹕此章記孔子之爲人也。「葉公問孔子於子路﹐子路不對」者﹐葉公名諸梁﹐楚大夫﹐食菜於葉﹐僭稱公。問孔子爲人志行於子路﹐子路未知所以答﹐故不對。「子曰﹕女奚不曰﹐其爲人也。發憤忘食﹐樂以忘憂﹐不知老之將至云爾」者﹐孔子聞子路不能答﹐故教之。奚﹐何也。言女何不曰﹐其孔子之爲人也﹐發憤嗜學而忘食﹐樂道以忘憂﹐不覺老之將至云爾乎。○注「孔曰」至「以答」。○正義曰﹕云「葉公名諸梁﹐楚大夫﹐食菜於葉﹐僭稱公」者﹐據《左傳》《世本》文也。名諸梁﹐字子髙﹐爲葉縣尹。楚子僭稱王﹐故縣尹皆僭稱公也。子曰「我非生而知之者﹐好古﹐敏以求之者也。」﹝鄭曰「言此者﹐勸人學。」﹞﹝疏﹞「子曰﹕我非生而知之者﹐好古﹐敏以求之者也」。○正義曰﹕此章勸人學也。恐人以己爲生知而不可學﹐故告之曰﹕我非生而知之者﹐但愛好古道﹐敏疾求學而知之也。子不語怪﹑力﹑亂﹑神。﹝王曰「怪﹐怪異也。力﹐謂若蕩舟﹑烏獲舉千鈞之屬。亂﹐謂臣弒君﹑子弒父。神﹐謂鬼神之事。或無益於教化﹐或所不忍言。」﹞﹝疏﹞「子不語怪﹑力﹑亂﹑神」。○正義曰﹕此章記夫子爲教﹐不道無益之事。怪﹐怪異也。力﹐謂若蕩舟﹑烏獲舉千鈞之屬也。亂﹐謂臣弒君﹑子弒父也。神﹐謂鬼神之事。或無益於教化﹐或所不忍言也。李充曰「力不由理﹐斯怪力也。神不由正﹐斯亂神也。怪力亂神﹐有與於邪﹐無益於教﹐故不言也。」○注「烏獲舉千鈞」。○正義曰﹕烏獲﹐古之有力人。三十斤爲鈞﹐言能舉三萬斤之重也。子曰「三人行﹐必有我師焉﹐擇其善者而從之﹐其不善者而攺之。」﹝言我三人行﹐本無賢愚﹐擇善從之﹐不善攺之﹐故無常師。﹞﹝疏﹞「子曰﹕三人行﹐必有我師焉﹐擇其善者而從之﹐其不善者而攺之」。○正義曰﹕此章言學無常師也。言我三人行﹐本無賢愚相懸﹐但敵體耳﹐然彼二人言行﹐必有一人善﹐一人不善﹐我則擇其善者而從之﹐不善者而攺之。有善可從﹐是爲師矣﹐故無常師也。子曰「天生徳於予﹐桓其如予何﹗」﹝包曰「桓﹐宋司馬。天生徳者﹐謂授我以聖性﹐徳合天地﹐吉無不利﹐故曰其如予何。」﹞﹝疏﹞「子曰﹕天生徳於予﹐桓其如予何﹖」正義曰﹕此章言孔子無憂懼也。案《世家》﹕「孔子宋﹐與弟子習禮大樹下。宋司馬桓欲殺孔子﹐拔其樹。孔子去。弟子曰﹕『可速矣』。」故孔子發此語。言「天生徳於予」者﹐謂天授我以聖性﹐徳合天地﹐吉無不利﹐桓必不能害我﹐故曰「其如予何」。子曰「二三子以我爲隱乎﹖吾無隱乎爾。﹝包曰「二三子謂諸弟子。聖人知廣道深﹐弟子學之不能及﹐以爲有所隱匿﹐故解之。」﹞吾無行而不與二三子者﹐是丘也。」﹝包曰「我所爲﹐無不與爾共之者﹐是丘之心。」﹞﹝疏﹞「子曰」至「丘也」。○正義曰﹕此章言孔子教人無所隱惜也。「子曰﹕二三子以我爲隱乎﹖吾無隱乎爾」者﹐二三子謂諸弟子也。聖人知廣道深﹐弟子學之不能及﹐常以爲夫子有所隱匿﹐故以此言解之。言女以我爲隱﹐我實無隱也。「吾無行而不與二三子者﹐是丘也」者﹐言我所行所爲﹐無不與爾等共之者﹐是丘之心也。言心者﹐使信其言也。子以四教﹕文﹐行﹐忠﹐信。﹝四者有形質﹐可舉以教。﹞﹝疏﹞「子以四教﹕文﹐行﹐忠﹐信」。○正義曰﹕此章記孔子行教以此四事爲先也。文謂先王之遺文。行謂徳行﹐在心爲徳﹐施之爲行。中心無隱謂之忠。人言不欺謂之信。此四者有形質﹐故可舉以教也。子曰「聖人﹐吾不得而見之矣。得見君子者﹐斯可矣。」﹝疾世無明君。﹞子曰「善人﹐吾不得而見之矣。得見有恆者﹐斯可矣。亡而爲有﹐虛而爲盈﹐約而爲泰﹐難乎有恆矣。」﹝孔曰「難可名之爲有常。」﹞﹝疏﹞「子曰聖人」至「恆矣」。○正義曰﹕此章疾世無明君也。「子曰﹕聖人﹐吾不得而見之矣。得見君子者﹐斯可矣」者﹐聖人謂上聖之人﹐若堯﹑舜﹑禹﹑湯也。君子謂行善無怠之君也。言當時非但無聖人﹐亦無君子也。「子曰﹕善人﹐吾不得而見之矣。得見有恆者﹐斯可矣」者﹐善人卽君子也。恆﹐常也。又言善人之君﹐吾不得而見之矣。得見有常徳之君﹐斯亦可矣。「亡而爲有﹐虛而爲盈﹐約而爲泰﹐難乎有恆矣」者﹐此明時無常徳也。亡﹐無也。時旣澆薄﹐率皆虛矯﹐以無爲有﹐將虛作盈﹐內實窮約﹐而外爲奢泰。行旣如此﹐難可名之爲有常也。子釣而不綱﹐弋不射宿。﹝孔曰「釣者﹐一竿釣。綱者﹐爲大网以橫絕流。以繳系釣﹐羅屬著綱。弋﹐繳射也。宿﹐宿鳥。」﹞﹝疏﹞「子釣而不綱﹐弋不射宿」。○正義曰﹕此章言孔子仁心也。釣者﹐以繳系一竿而釣取魚也。綱者﹐爲大网﹐羅屬著綱﹐以橫絕流而取魚也。釣則得魚少﹐网則得魚多。孔子但釣而不綱﹐是其仁也。弋﹐繳射也。宿﹐宿鳥也。夫子𨿽爲弋射﹐但晝日爲之﹐不夜射棲鳥也﹐爲其欺暗必中﹐且驚眾也。○注「孔曰」至「宿鳥」。○正義曰﹕云「釣者﹐一竿釣。綱者﹐爲大网以橫絕流﹐以繳系釣﹐羅屬著綱」者﹐此注文句交互﹐故少難解耳若。其次序應云﹕釣者﹐一竿釣﹐以繳系釣。綱者﹐爲大綱以橫絕流﹐羅屬著綱也。繳卽綫也。釣謂鉤也﹐謂以一竹竿用綫系鉤而取魚也。羅﹐細网也﹐謂以繩爲大綱﹐用网以屬著此綱﹐施之水中﹐橫絕流以取魚。舉网則提其綱也。云「弋﹐繳射也」者﹐《夏官司弓矢》云「矢﹑矢用諸弋射。」注云「結繳於矢謂之。﹐髙也。矢象焉﹐之言弗刂也。二者皆可以弋飛鳥。弗刂﹐羅之也。」然則繳射謂以繩系矢而射也。《說文》云「繳﹐謂生絲爲繩也。」子曰「蓋有不知而作之者﹐我無是也。﹝包曰「時人有穿鑿妄作篇籍者﹐故云然。」﹞多聞﹐擇其善者而從之﹔多見而識之﹐知之次也。」﹝孔曰「如此者﹐次於天生知之。」﹞﹝疏﹞「子曰」至「次也」。○正義曰﹕此章言無穿鑿也。「子曰﹕蓋有不知而作之者﹐我無是也」者﹐言時人蓋有不知理道﹐穿鑿妄作篇籍者﹐我卽無此事也。「多聞﹐擇其善者而從之﹔多見而識之﹐知之次也」者﹐言人若多聞﹐擇善而從之﹔多見﹐擇善而志之﹐能如此者﹐比天生知之可以爲次也。言此者﹐所以戒人不爲穿鑿。互鄕難與言﹐童子見﹐門人惑。﹝鄭曰「互鄕﹐鄕名也。其鄕人言語自專﹐不達時宜﹐而有童子來見孔子﹐門人怪孔子見之。」﹞子曰「與其進也﹐不與其退也﹐惟何甚﹖﹝孔曰「教誨之道﹐與其進﹐不與其退。怪我見此童子﹐惡惡一何甚。」﹞人已以進﹐與其也﹐不保其往也。」﹝鄭曰「往猶去也。人虛已自而來﹐當與之進﹐亦何能保其去後之行。」﹞﹝疏﹞「互鄕」至「往也」。○正義曰﹕此章言教誨之道也。「互鄕難與言﹐童子見﹐門人惑」者﹐互鄕﹐鄕名也。其鄕人言語自專﹐不達時宜﹐而有童子來見孔子﹐門人怪孔子見之。琳公云「此『互鄕難與言童子見』八字通爲一句﹐言此鄕有一童子難與言﹐非是一鄕皆難與言也。」「子曰﹕與其進也﹐不與其退也﹐惟何甚」者﹐孔子以門人怪已﹐故以言語之﹐言教誨之道﹐與其進﹐不與其退也﹐怪我見此童子﹐惡惡一何甚乎。「人已以進﹐與其也﹐不保其往也」者﹐往猶去也。言人若虛已自而來﹐當與之進﹐亦何能保其去後之行。去後之行者﹐謂往前之行﹐今已過去。顧歡云「往謂前日之行。夫人之爲行﹐未必可一﹐或有始無終﹐先迷後得。教誨之道﹐則與之﹐往日之行﹐非我所保也。」子曰「仁遠乎哉﹖我欲仁﹐斯仁至矣。」﹝包曰「仁道不遠﹐行之卽是。」﹞﹝疏﹞「子曰﹕仁遠乎哉﹖我欲仁﹐斯仁至矣」。○正義曰﹕此章言仁道不遠﹐行之卽是﹐故曰仁道豈遠乎哉﹐我欲行仁﹐卽斯仁至矣﹐是不遠也。陳司敗問﹕「昭公知禮乎﹖」﹝孔曰「司敗﹐官名﹐陳大夫。昭公﹐魯昭公。」﹞孔子曰「知禮。」孔子退﹐揖巫馬期而進之﹐曰「吾聞君子不黨﹐君子亦黨乎﹖君取於吳﹐爲同姓﹐謂之吳孟子。君而知禮﹐孰不知禮﹖」﹝孔曰「巫馬期﹐弟子﹐名施。相助匿非曰黨。魯﹐吳俱姬姓﹐禮同姓不昏﹐而君取之﹔當稱吳姬﹐諱曰孟子。」﹞巫馬期以告。子曰「丘也幸﹐苟有過﹐人必知之。」﹝孔曰「以司敗之言告也。諱國惡﹐禮也。聖人道弘﹐故受以爲過。」﹞﹝疏﹞「陳司」至「知之」。○正義曰﹕此章記孔子諱國惡之禮也。「陳司敗問﹕昭公知禮乎」者﹐陳大夫爲司寇之官﹐舊聞魯昭公有違禮之事﹐故問孔子﹐昭公知禮乎。「孔子曰﹕知禮」者﹐答言昭公知禮也。「孔子退﹐揖巫馬期而進之﹐曰﹕吾聞君子不黨﹐君子亦黨乎」者﹐相助匿非曰黨。孔子旣答司敗而退去﹐司敗復揖弟子巫馬期而進之﹐問曰「我聞君子不阿黨﹐今孔子言昭公知禮﹐乃是君子亦有黨乎﹖「君取於吳﹐爲同姓﹐謂之吳孟子。君而知禮﹐孰不知禮」者﹐孰﹐誰也。魯﹑吳俱姬姓。禮同姓不昏﹐而君取之﹐當稱吳姬。爲是同姓﹐諱之﹐故謂之吳孟子。若以魯君昭公而爲知禮﹐又誰不知禮也﹖「巫馬期以告﹐子曰﹕丘也幸﹐苟有過﹐人必知之」者﹐巫馬期以司敗之言告孔子也。孔子初言昭公知禮﹐是諱國惡也。諱國惡﹐禮也。但聖人道弘﹐故受以爲過﹐言丘也幸﹐苟有過﹐人必知之也。○注「司敗﹐官名﹐陳大夫」。正義曰﹕文十一年《左傳》云﹕楚子西曰「臣歸死於司敗也。」杜注云「陳﹑楚名司寇爲司敗」也。《傳》言歸死於司敗﹐知司敗主刑之官﹐司寇是也。此云陳司敗﹐楚子西亦云司敗﹐知陳﹑楚同此名也。○注「孔曰」至「孟子」。正義曰﹕云「巫馬期弟子﹐名施」者﹐《史記弟子傳》云「巫馬施字子旗﹐少孔子三十歲。」鄭玄云「魯人也。」云「魯﹑吳俱姬姓」者﹐魯﹐周公之後﹔吳﹐泰伯之後﹐故云俱姬姓也。云「禮同姓不昏」者﹐《曲禮》云「取妻不取同姓﹐故買妾不知其姓則卜之。」又《大傳》曰「系之以姓而弗別﹐綴之以食而弗殊﹐𨿽百世而昏姻不通者﹐周道然也。」云「而君取之﹐當稱吳姬﹐而諱曰孟子」者﹐案《春秋》哀十二年﹕「夏﹐五月﹐甲辰﹐孟子卒。」《左氏傳》曰「昭公娶於吳﹐故不書姓。」此云「君娶於吳﹐爲同姓﹐謂之吳孟子」﹐是魯人常言稱孟子也。《坊記》云「《魯春秋》去夫人之姓曰吳﹐其死曰孟子卒。」是舊史書爲「孟子卒」﹐及仲尼《春秋》﹐以魯人已知其非﹐諱而不稱姬氏。諱國惡﹐禮也﹐因而不攺﹐所以順時世也。《魯春秋》去夫人之姓曰吳﹐《春秋》無此文。《坊記》云然者﹐禮﹕夫人初至必書於冊。若娶齊女﹐則云「夫人姜氏至自齊。」此孟子初至之時﹐亦當書曰「夫人姬氏至自吳。」同姓不得稱姬﹐舊史所書﹐蓋直云夫人至自吳。是去夫人之姓﹐直書曰吳而已。仲尼《春秋》﹐以犯禮明著﹐全去其文﹐故經無其事也。○注「孔曰」至「爲過」。正義曰﹕云「諱國惡﹐禮也」者﹐僖元年《左傳》文也。案《坊記》云「善則稱君﹐過則稱已﹐則民作忠。」「善則稱親﹐過則稱已﹐則民作孝。」是君親之惡﹐務於欲掩之﹐是故聖賢作法﹐通有諱例。杜預曰「有時而聽之則可也﹐正以爲後法則不經﹐故不奪其所諱﹐亦不爲之定制。」言若正爲後法﹐每事皆諱﹐則爲惡者無復忌憚﹐居上者不知所懲﹐不可盡令諱也。人之所極﹐惟君與親﹐才有小惡﹐卽發其短﹐非復臣子之心﹐全無愛敬之義。是故不抑不勸﹐有時聽之﹐以爲諱惡者禮也﹐無隱者直也﹐二者俱通以爲世教也。云「聖人道弘﹐故受以爲過」者﹐孔子所言﹐𨿽是諱國惡之禮﹐聖人之道弘大﹐故受以爲過也。孔子得巫馬期之言﹐稱已名云﹕是已幸受以爲過。故云﹕苟有過﹐人必知之。所以然者﹐昭公不知禮﹐我答云知禮。若使司敗不譏我﹐則千載之後﹐遂永信我言﹐用昭公所行爲知禮﹐則亂禮之事﹐從我而始。今得司敗見非而受以爲過﹐則後人不謬﹐故我所以爲幸也。繆協云「諱則非諱。若受而爲過﹐則所諱者又以明矣﹐亦非諱也。司敗之問﹐則詭言以爲諱﹐今苟將明其義﹐故之言爲合禮也。苟曰合禮﹐則不爲黨矣。若不受過﹐則何禮之有乎﹖」子與人歌而善﹐必使反之﹐而後和之。﹝樂其善﹐故使重歌而自和之。﹞﹝疏﹞「子與人歌而善﹐必使反之﹐而後和之」。○正義曰﹕此章明孔子重於正音也。反﹐猶重也。孔子共人歌﹐彼人歌善﹐合於雅頌者﹐樂其善﹐故使重歌之﹐審其歌意﹐然後自和而答之。子曰「文莫﹐吾猶人也。﹝莫﹐無也。文無者﹐猶俗言文不也。文不吾猶人者﹐凡言文皆不勝於人。﹞躬行君子﹐則吾未之有得。」﹝孔曰「身爲君子﹐已未能也。」﹞﹝疏﹞「子曰﹕文莫﹐吾猶人也。躬行君子﹐則吾未之有得」。○正義曰﹕此章記夫子之謙徳也。莫﹐無也。文無者﹐猶俗言文不也。文不吾猶人者﹐言凡文皆不勝於人﹐但猶如常人也。躬﹐身也。言身爲君子﹐已未能也。子曰「若聖與仁﹐則吾豈敢﹖﹝孔曰「孔子謙﹐不敢自名仁聖。」﹞抑爲之不厭﹐誨人不倦﹐則可謂云爾已矣。」公西華曰「正惟弟子不能學也。」﹝馬曰「正如所言﹐弟子猶不能學﹐況仁聖乎﹗」﹞﹝疏﹞「子曰」至「學也」。正義曰﹕此章亦記孔子之謙徳也。「子曰﹕若聖與仁﹐則吾豈敢」者﹐惟聖與仁﹐人行之大者也。孔子謙﹐不敢自名仁聖也。「抑爲之不厭﹐誨人不倦﹐則可謂云爾已矣」者﹐抑﹐語辭。爲﹐猶學也。孔子言已學先王之道不厭﹐教誨於人不倦﹐但可謂如此而已矣。「公西華曰﹕正惟弟子不能學也」者﹐公西華聞孔子云學之不厭﹐誨人不倦﹐故答於孔子曰「正如所言不厭﹑不倦之二事﹐弟子猶不能學﹐況仁聖乎﹗」子疾病﹐子路請禱。﹝包曰「禱﹐禱請於鬼神。」﹞子曰「有諸﹖」﹝周曰「言有此禱請於鬼神之事。」﹞子路對曰「有之。《誄》曰﹕『禱爾於上下神祗。』」﹝孔曰「子路失旨。《誄》﹐禱篇名。」﹞子曰「丘之禱久矣。」﹝孔曰「孔子素行合於神明﹐故曰『丘之禱久矣』。」﹞﹝疏﹞「子疾」至「久矣」。○正義曰﹕此章記孔子不諂求於鬼神也。「子疾病﹐子路請禱」者﹐孔子疾病﹐子路告請禱求鬼神﹐冀其疾愈也。「子曰﹕有諸」者﹐諸﹐之也。孔子以死生有命﹐不欲禱祈﹐故反問子路曰「有此禱請於鬼神之事乎﹖」「子路對曰﹕有之。《誄》曰「禱爾於上下神祗」者﹐《誄》﹐禱篇名。誄﹐累也。累功徳以求福。子路失孔子之指﹐故曰有之。又引禱篇之文以對也。「子曰﹕丘之禱久矣」者﹐孔子不許子路﹐故以此言拒之。若人之履行違忤神明﹐罹其咎殃則可禱請。孔子素行合於神明﹐故曰「丘之禱久矣」也。子曰「奢則不孫﹐儉則固。與其不孫也﹐寧固。」﹝孔曰「俱失之。奢不如儉﹐奢則僭上﹐儉不及禮。固﹐陋也。」﹞﹝疏﹞「子曰﹕奢則不孫﹐儉則固。與其不孫也﹐寧固」。○正義曰﹕此章戒人奢僭也。孫﹐順也。固﹐陋也。言奢則僭上而不順﹐儉則逼下而窶陋﹐二者俱失之。與其不順也﹐寧爲窶陋﹐是奢不如儉也。以其奢則僭上﹐儉但不及禮耳。子曰「君子坦蕩蕩﹐小人長戚戚。」﹝鄭曰「坦蕩蕩﹐寬廣貌。長戚戚﹐多憂懼。」﹞﹝疏﹞「子曰﹕君子坦蕩蕩﹐小人長戚戚」。○正義曰﹕此章言君子小人心貌不同也。坦蕩蕩﹐寬廣貌。長戚戚﹐多憂懼也。君子內省不疚﹐故心貌坦蕩蕩然寬廣也。小人好爲咎過﹐故多憂懼。子溫而厲﹐威而不猛﹐恭而安。﹝疏﹞「子溫而厲﹐威而不猛﹐恭而安」。○正義曰﹕此章說孔子體貌也。言孔子體貌溫和而能嚴正﹐儼然人望而畏之而無剛暴﹐𨿽爲恭孫而能安泰﹐此皆與常度相反。若《臯陶謨》之九徳也。他人不能﹐惟孔子能然﹐故記之也。●卷八泰伯第八﹝疏﹞正義曰﹕此篇論禮讓仁孝之徳﹐賢人君子之風﹐勸學立身﹐守道爲政﹐嘆美正樂﹐鄙薄小人﹐遂稱堯﹑舜及禹﹑文王﹑武王。以前篇論孔子之行﹐此篇首末載賢聖之徳﹐故以爲次也。子曰「泰伯﹐其可謂至徳也已矣。三以天下讓﹐民無得而稱焉。」﹝王曰「泰伯﹐周太王之長子。次弟仲雍﹐少弟季歷。季歷賢﹐又生聖子文王昌﹐昌必有天下﹐故泰伯以天下三讓於王季。其讓隱﹐故無得而稱言之者﹐所以爲至徳也。」﹞﹝疏﹞子曰「泰伯﹐其可謂至徳也已矣。三以天下讓﹐民無得而稱焉。」○正義曰﹕此章論泰伯讓位之徳也。泰伯﹐周太王之長子。次弟仲雍﹐少弟季歷。季歷賢﹐又生聖子文王昌﹐昌必有天下﹐故泰伯三以天下讓於王季。其讓隱﹐故民無得而稱言之者﹐故所以爲至徳﹐而孔子美之也。鄭玄注云「泰伯﹐周太王之長子。次子仲雍﹐次子季歷。太王見季歷賢﹐又生文王﹐有聖人表﹐故欲立之而未有命。太王疾﹐太伯因吳﹑越采藥﹐太王歿而不返﹐季歷爲喪主﹐一讓也。季歷赴之﹐不來奔喪﹐二讓也。免喪之後﹐遂斷髮文身﹐三讓也。三讓之美﹐皆隱蔽不著﹐故人無得而稱焉。」○注「王曰」至「至徳也」。○正義曰﹕云「泰伯﹐周太王之長子云云」者﹐《史記吳世家》云「泰伯弟仲雍﹐皆周太王之子﹐而王季歷之兄也。季歷賢﹐而有聖子昌﹐太王欲立季歷以及昌﹐於是泰伯﹑仲雍二人乃奔荊蠻﹐文身斷髮﹐示不可用﹐以辟季歷。季歷果立﹐是爲王季﹐而昌爲文王。泰伯之奔荊蠻﹐自號句吳。荊蠻義之﹐從而歸之千餘家﹐立爲吳泰伯。泰伯卒﹐無子﹐弟仲雍立﹐是爲吳仲雍。仲雍卒﹐子季簡立。季簡卒﹐子叔達立。叔達卒﹐子周章立。是時周武王克殷﹐求太伯﹑仲雍之後﹐得周章。周章已君吳﹐因而封之。乃封周章弟虞仲於周之北故夏墟﹐是爲虞仲﹐列爲諸侯。」是泰伯讓位之事也。子曰「恭而無禮則勞﹐愼而無禮則葸﹐﹝「葸﹐畏懼之貌﹐言愼而不以禮節之﹐則常畏懼。」﹞勇而無禮則亂﹐直而無禮則絞。﹝馬曰「絞﹐絞刺也。」﹞君子篤於親則民興於仁﹐故舊不遺則民不偸。」﹝包曰「興﹐起也。君能厚於親屬﹐不遺忘其故舊﹐行之美者﹐則民皆化之﹐起爲仁厚之行﹐不偸薄。」﹞﹝疏﹞「子曰」至「不偸」。○正義曰﹕此章貴禮也。「子曰﹕恭而無禮則勞」者﹐勞謂困苦﹐言人爲恭孫﹐而無禮以節之﹐則自困苦。「愼而無禮則葸」者﹐葸﹐畏懼之貌。言愼而不以禮節之﹐則常畏懼也。「勇而無禮則亂」者﹐亂謂逆惡。言人勇而不以禮節之﹐則爲亂矣。「直而無禮則絞」者﹐正曲爲直。絞謂絞刺也。言人而爲直﹐不以禮節﹐則絞刺人之非也。「君子篤於親則民興於仁﹐故舊不遺則民不偸」者﹐君子﹐人君也。篤﹐厚也。興﹐起也。偸﹐薄也。言君能厚於親屬﹐則民化之﹐起爲仁行﹐相親友也。君不遺忘其故舊﹐故民徳歸厚不偸薄也。曾子有疾﹐召門弟子曰「啟予足﹐啟予手。﹝鄭曰「啟﹐開也。曾子以爲受身體於父母﹐不敢毀傷﹐故使弟子開衾而視之也。」﹞《詩》云﹕『戰戰兢兢﹐如臨深淵﹐如履薄冰。』﹝孔曰「言此《詩》者﹐諭已常戒愼﹐恐有所毀傷。」﹞而今而後﹐吾知免夫。小子﹗」﹝周曰「乃今日後﹐我自知免於患難矣。小子﹐弟子也。呼之者﹐欲使聽識其言。」﹞﹝疏﹞「曾子」至「小子」。○正義曰﹕此章言曾子之孝﹐不敢毀傷也。「曾子有疾﹐召門弟子曰﹕啟予足﹐啟予手」者﹐啟﹐開也。曾子以爲受身體於父母﹐不敢毀傷﹐故有疾恐死﹐召其門弟子﹐使開衾而視之﹐以明無毀傷也。「《詩》云﹕戰戰兢兢﹐如臨深淵﹐如履薄冰」者﹐《小雅小篇》文也。戰戰﹐恐懼。兢兢﹐戒愼。臨深﹐恐墜。履薄﹐恐陷。曾子言此詩者﹐諭己常戒愼﹐恐有所毀傷也。「而今而後﹐吾知免夫。小子」者﹐小子﹐弟子也。言乃今日後﹐自知免於患難矣。呼弟子者﹐欲使聽識其言也。曾子有疾﹐孟敬子問之。﹝馬曰「孟敬子﹐魯大夫仲孫捷。」﹞曾子言曰「鳥之將死﹐其鳴也哀。人之將死﹐其言也善。﹝包曰「欲戒敬子﹐言我將死﹐言善可用。」﹞君子所貴乎道者三﹕動容貌﹐斯遠暴慢矣﹔正顏色﹐斯近信矣﹔出辭气﹐斯遠鄙倍矣。﹝鄭曰「此道謂禮也。動容貌﹐能濟濟蹌蹌﹐則人不敢暴慢之﹔正顏色﹐能矜莊嚴栗﹐則人不敢欺詐之﹔出辭气﹐能順而說之﹐則無惡戾之言入於耳。」﹞籩豆之事﹐則有司存。」﹝包曰「敬子忽大務小﹐故又戒之以此。籩豆﹐禮器。」﹞﹝疏﹞「曾子」至「司存」。○正義曰﹕此章貴禮也。「曾子有疾﹐孟敬子問之」者﹐來問疾也。「曾子言曰﹕鳥之將死﹐其鳴也哀。人之將死﹐其言也善」者﹐曾子因敬子來問已疾﹐將欲戒之﹐先以此言告之﹐言我將死﹐言善可用也。「君子所貴乎道者三﹕動容貌斯遠暴慢矣﹐正顏色斯近信矣﹐出辭气斯遠鄙倍矣」者﹐此其所戒之辭也。道﹐謂禮也。言君子所崇貴乎禮者有三事也﹕動容貌﹐能濟濟蹌蹌﹐則人不敢暴慢之﹔正顏色﹐能矜莊嚴栗﹐則人不敢欺誕之﹔出辭气﹐能順而說之﹐則無鄙惡倍戾之言入於耳也。人之相接﹐先見容貌﹐次觀顏色﹐次交言語﹐故三者相次而言也。暴慢鄙倍﹐同是惡事﹐故俱雲遠。信是善事﹐故云近也。「籩豆之事﹐則有司存」者﹐敬子輕忽大事﹐務行小事﹐故又戒之以此。籩豆﹐禮器也。言執籩豆行禮之事﹐則有所主者存焉。此乃事之小者﹐無用親之。○注「孟敬子﹐魯大夫仲孫捷」。○正義曰﹕鄭玄注《檀弓》云「敬子﹐武伯之子﹐名捷。」是也。○注「包曰﹕欲戒敬子﹐言我將死﹐言善可用」。○正義曰﹕案《春秋左氏傳》魏顆父病困﹐命使殺妾以殉。又晉趙孟﹑孝伯並將死﹐其語偸。又晉程鄭問降階之道﹐鄭然明以將死而有惑疾。此等並是將死之時﹐其言皆變常。而曾子云「人之將死﹐其言也善」者﹐但人之疾患有深有淺﹐淺則神正﹐深則神亂。故魏顆父初欲嫁妾是其神正之時。曾子云「其言也善」﹐是其未困之日。且曾子﹐賢人﹐至困猶善。其中庸已下﹐未有疾病﹐天奪之魄﹐苟欲偸生﹐則趙孟﹑孝伯﹑程鄭之徒不足怪也。○注「籩豆﹐禮器」。○正義曰﹕《周禮天官》﹕「籩人掌四籩之實。」「醢人掌四豆之實。」鄭注云「籩﹐竹器如豆者﹐其容實皆四升。」《釋器》云「木豆謂之豆。竹豆謂之籩。」豆盛菹醢﹐籩盛棗栗﹐以供祭祀享燕﹐故云禮器也。曾子曰「以能問於不能﹐以多問於寡﹐有若無﹐實若虛﹐犯而不校﹐﹝包曰「校﹐報也。言見侵犯不報。」﹞昔者吾友嘗從事於斯矣。」﹝馬曰「友﹐謂顏淵。」﹞﹝疏﹞「曾子」至「斯矣」。○正義曰﹕此章稱顏淵之徳行也。「曾子曰﹕以能問於不能﹐以多問於寡﹐有若無﹐實若虛﹐犯而不校」者﹐校﹐報也。言其好學持謙﹐見侵犯而不報也。「昔者吾友嘗從事於斯矣」者﹐曾子云「昔時我同志之友顏淵嘗從事於斯矣。」言能行此上之事也。曾子曰「可以六尺之孤﹐﹝孔曰「六尺之孤﹐幼少之君。」﹞可以寄百里之命﹐﹝孔曰「攝君之政令。」﹞臨大節而不可奪也﹐﹝大節﹐安國家﹐定社稷。奪﹐不可傾奪。﹞君子人與﹖君子人也。﹝疏﹞「曾子」至「人也」。○正義曰﹕此章論君子徳行也。「曾子曰﹕可以六尺之孤」者﹐謂可委以幼少之君也。若周公﹑霍光也。「可以寄百里之命」者﹐謂君在亮陰﹐可當國攝君之政令也。「臨大節而不可奪也」者﹐奪﹐謂傾奪。大節﹐謂安國家﹐定社稷。言事有可以安國家﹐定社稷﹐臨時固守﹐羣眾不可傾奪也。「君子人與﹖君子人也」者﹐言能此已上之事﹐可以謂之君子人與﹖與者﹐疑而未定之辭。審而察之﹐能此上事者﹐可謂君子﹐無復疑也﹐故又云君子人也。○注「孔曰﹕六尺之孤﹐幼少之君」。○正義曰﹕鄭玄注此云「六尺之孤﹐年十五已下。」言「已下」者﹐正謂十四已下亦可寄﹐非謂六尺可通十四已下。鄭知六尺年十五者﹐以《周禮鄕大夫職》云「國中自七尺以及六十﹐野自六尺以及六十有五﹐皆徵之。」以其國中七尺爲二十﹐對六十﹐野雲六尺對六十五﹐晚校五年﹐明知六尺與七尺早校五年﹐故以六尺爲十五也。曾子曰「士不可以不弘毅﹐任重而道遠。﹝包曰「弘﹐大也。毅﹐彊而能斷也。士弘毅﹐然後能負重任﹐致遠路。」﹞仁以爲己任﹐不亦重乎﹖死而後已﹐不亦遠乎﹖」﹝孔曰「以仁爲己任﹐重莫重焉。死而後已﹐遠莫遠焉。」﹞﹝疏﹞「曾子」至「遠乎」。○正義曰﹕此章明士行也。「曾子曰﹕士不可以不弘毅﹐任重而道遠」者﹐弘﹐大也。毅﹐彊而能斷也。言士能弘毅﹐然後能負重任﹐致遠路也。「仁以爲己任﹐不亦重乎﹖死而後已﹐不亦遠乎」者﹐復明任重道遠之事也。言仁以爲己任﹐人鮮克舉之﹐是他物之重﹐莫重於此焉。他人行仁﹐則日月至焉而已矣。士則死而後已﹐是遠莫遠焉。子曰「興於《詩》﹐﹝包曰「興﹐起也。言身當先學《詩》。」﹞立於禮﹐﹝包曰「禮者﹐所以立身。」﹞成於樂。﹝包曰「樂所以成性。」﹞﹝疏﹞「子曰﹕興於《詩》﹐立於禮﹐成於樂」。○正義曰﹕此章記人立身成徳之法也。興﹐起也。言人身﹐當先起於《詩》也。立身必須學禮﹐成性在於學樂。不學《詩》﹐無以言。不學禮﹐無以立。旣學《詩》《禮》﹐然後樂以成之也。子曰「民可使由之﹐不可使知之。」﹝由﹐用也。可使用而不可使知者﹐百姓能日用而不能知。﹞﹝疏﹞「子曰﹕民可使由之﹐不可使知之」。○正義曰﹕此章言聖人之道深遠﹐人不易知也。由﹐用也。「民可使用之﹐而不可使知之」者﹐以百姓能日用而不能知故也。子曰「好勇疾貧﹐亂也。﹝包曰「好勇之人而患疾已貧賤者﹐必將爲亂。」﹞人而不仁﹐疾之已甚﹐亂也。」﹝包曰「疾惡太甚﹐亦使其爲亂。」﹞﹝疏﹞「子曰﹕好勇疾貧﹐亂也。人而不仁﹐疾之已甚﹐亂也」。○正義曰﹕此章說小人之行也。言好勇之人患疾己貧者﹐必將爲逆亂也。人若本性不仁﹐則當以禮孫接﹐不可深疾之。若疾惡太甚﹐亦使爲亂也。子曰「如有周公之才之美﹐使驕且吝﹐其餘不足觀也已矣。」﹝孔曰「周公者﹐周公旦。」﹞﹝疏﹞「子曰﹕如有周公之才之美﹐使驕且吝﹐其餘不足觀也已」。○正義曰﹕此章戒人驕吝也。周公﹐周公旦也﹐大聖之人也﹐才美兼備。設人有周公之才美﹐使爲驕矜﹐且鄙吝﹐其餘𨿽有善行﹐不足觀也。言爲鄙吝所扌棄也。○注「周公者﹐周公旦」。○正義曰﹕以春秋之世別有周公﹐此孔子極言其才美而云周公﹐恐與彼相嫌﹐故注者明之。子曰「三年學﹐不至於﹐不易得也。」﹝孔曰「﹐善也。言人三歲學﹐不至於善﹐不可得言必無也﹐所以勸人學。」﹞﹝疏﹞「子曰﹕三年學﹐不至於﹐不易得也」。○正義曰﹕此章勸學也。﹐善也。言人勤學三歲﹐必至於善。若三歲學﹐不至於善﹐不可得言必無也﹐所以勸人學也。子曰「篤信好學﹐守死善道。危邦不入﹐亂邦不居。天下有道則見﹐無道則隱。﹝包曰「言行當常然。危邦不入﹐始欲往。亂邦不居﹐今欲去。亂謂臣弒君﹐子弒父。危者﹐將亂之兆。」﹞邦有道﹐貧且賤焉﹐恥也。邦無道﹐富且貴焉﹐恥也。」﹝疏﹞「子曰」至「恥也」。○正義曰﹕此章勸人守道也。「子曰﹕篤信好學」者﹐言厚於誠信而好學問也。「守死善道」者﹐守節至死﹐不離善道也。「危邦不入﹐亂邦不居」者﹐亂謂臣弒君﹐子弒父。危者﹐將亂之兆也。不入﹐謂始欲往﹐見其亂兆﹐不復入也。不居﹐謂今欲去﹐見其已亂﹐則遂去之也。「天下有道則見﹐無道則隱」者﹐言值明君則當出仕﹐遇ウ主則當隱Т。「邦有道﹐貧且賤焉﹐恥也」者﹐恥其不得明君之祿也。「邦無道﹐富且貴焉﹐恥也」者﹐恥食污君之祿﹐以致富貴也。言人之爲行﹐當常如此。子曰「不在其位﹔不謀其政。」﹝孔曰「欲各專一於其職。」﹞﹝疏﹞「子曰﹕不在其位﹐不謀其政」。○正義曰﹕此章戒人侵官也。言不在此位﹐則不得謀此位之政。欲使各專一守於其本職也。子曰「師摯之始﹐《關雎》之亂﹐洋洋乎盈耳哉﹗」﹝鄭曰「師摯﹐魯大師之名。始﹐猶首也。周道衰微﹐鄭﹑衛之音作﹐正樂廢而失節。魯大師摯識《關雎》之聲﹐而首理其亂﹐有洋洋盈耳﹐聽而美之。」﹞﹝疏﹞「子曰﹕師摯之始﹐《關雎》之亂﹐洋洋乎盈耳哉﹗」正義曰﹕此章美正樂之音也。師摯﹐魯太師名也。始猶首也。《關雎》《周南》篇名﹐正樂之首章也。周道衰微﹐鄭﹑衛之音作﹐正樂廢而失節。魯太師摯識《關雎》之聲﹐而首理其亂者﹐洋洋盈耳﹐聽而美之。子曰「狂而不直﹐﹝孔曰「狂者﹐進取宜直。」﹞侗而不願﹐﹝孔曰「侗﹐未成器之人﹐宜謹願。」﹞忄空々而不信﹐﹝包曰「忄空忄空﹐愨也﹐宜可信。」﹞吾不知之矣。」﹝孔曰「言皆與常度反﹐我不知之。」﹞﹝疏﹞「子曰﹕狂而不直﹐侗而不願﹐忄空々而不信﹐吾不知之矣」。○正義曰﹕此章孔子疾小人之性與常度反也。狂者﹐進取宜直﹐而乃不直。侗﹐未成器之人﹐宜謹願﹐而乃不願。忄空忄空﹐愨也﹐謹愨之人﹐宜信﹐而乃不信。此等之人﹐皆與常度反﹐我不知之也。子曰「學如不及﹐猶恐失之。」﹝學自外入﹐至熟乃可長久。如不及﹐猶恐失之。﹞﹝疏﹞「子曰﹕學如不及﹐猶恐失之」。○正義曰﹕此章勸學也。言學自外入﹐至熟乃可長久﹐故勤學汲汲﹐如不及﹐猶恐失之也﹐何況怠惰而不汲汲者乎﹖子曰「巍巍乎﹐舜﹑禹之有天下也﹐而不與焉。」﹝美舜﹑禹也。言已不與求天下而得之。巍巍﹐髙大之稱。﹞﹝疏﹞「子曰﹕巍巍乎﹐舜﹑禹之有天下也﹐而不與焉」。○正義曰﹕此章美舜﹑禹也。巍巍﹐髙大之稱。言舜﹑禹之有天下﹐自以功徳受禪﹐不與求而得之﹐所以其徳巍巍然髙大也。子曰「大哉﹐堯之爲君也﹗巍巍乎﹐惟天爲大﹐惟堯則之。﹝孔曰「則﹐法也。美堯能法天而行化。」﹞蕩蕩乎﹐民無能名焉。﹝包曰「蕩蕩﹐廣遠之稱。言其布徳廣遠﹐民無能識其名焉。」﹞巍巍乎﹐其有成功也。﹝功成化隆﹐髙大巍巍。﹞煥乎﹐其有文章。﹝煥﹐明也。其立文垂制又著明。﹞﹝疏﹞「子曰」至「文章」。○正義曰﹕此章嘆美堯也。「子曰﹕大哉﹐堯之爲君也﹗巍巍乎﹐惟天爲大﹐惟堯則之」者﹐則﹐法也。言大矣哉﹐堯之爲君也﹗聰明文思﹐其徳髙大。巍巍然有形之中﹐惟天爲大﹐萬物資始﹐四時行焉﹐惟堯能法此天道而行其化焉。「蕩蕩乎﹐民無能名焉」者﹐蕩蕩﹐廣遠之稱。言其布徳廣遠﹐民無能識其名者焉。「巍巍乎﹐其有成功也」者﹐言其治民功成化隆﹐髙大巍巍然。「煥乎﹐其有文章」者﹐煥﹐明也。言其立文垂制又著明也。舜有臣五人而天下治。﹝孔曰「禹﹑稷﹑契﹑臯陶﹑伯益。」﹞武王曰「予有亂臣十人。」﹝馬曰「亂﹐治也。治官者十人﹐謂周公旦﹑召公﹑太公望﹑畢公﹑榮公﹑太顚﹑閎夭﹑散宜生﹑南宮適﹐其一人謂文母。」﹞孔子曰「才難﹐不其然乎﹖唐﹑虞之際﹐於斯爲盛。有婦人焉﹐九人而已。﹝孔曰「唐者﹐堯號。虞者﹐舜號。際者﹐堯舜交會之間。斯﹐此也。言堯﹑舜交會之間﹐比於周﹐周最盛﹐多賢才﹐然尙有一婦人﹐其餘九人而已。大才難得﹐豈不然乎。」﹞三分天下有其二﹐以服事殷。周之徳﹐可謂至徳也已矣。」﹝包曰「殷紂淫亂﹐文王爲西伯而有聖徳﹐天下歸周者三分有二﹐而猶以服事殷﹐故謂之至徳。」﹞﹝疏﹞「舜有」至「已矣」。○正義曰﹕此章論大才難得也。「舜有臣五人而天下治」者﹐言帝舜時﹐有大才之臣五人﹐而天下大治。五人者﹐禹也﹐稷也﹐契也﹐臯陶也﹐伯益也。「武王曰﹕予有亂臣十人」者﹐亂﹐治也。周武王曰﹕我有治官之臣十人者﹐謂周公旦也﹐召公也﹐太公望也﹐畢公也﹐榮公也﹐太顚也﹐閎夭也﹐散宜生也﹐南宮適也﹐其一人謂文母也。「孔子曰﹕才難﹐不其然乎﹖唐﹑虞之際﹐於斯爲盛。有婦人焉﹐九人而已」者﹐記者舉舜及武王之時大才之人於上﹐遂載孔子之言於下。唐者﹐堯號。虞者﹐舜號。際者﹐堯舜交會之間也。斯﹐此也。言堯﹑舜交會之間﹐比於此周﹐周最爲盛﹐多賢才也﹐然尙有一婦人﹐其餘九人而已。大才難得﹐豈不然乎﹖」三分天下有其二﹐以服事殷。周之徳﹐其可謂至徳也已矣」者﹐此孔子因美周文王有至聖之徳也。言殷紂淫亂﹐文王爲西伯而有聖徳﹐天下歸周者三分有二﹐而猶以服事殷﹐故謂之至徳也。○注「孔曰﹕禹﹑稷﹑契﹑臯陶﹐伯益」。○正義曰﹕案《史記》及《舜典》﹐禹名文命﹐鯀之子也﹐舜命作司空﹐平水土之官也。稷﹐名棄﹐帝嚳之子也﹐舜命爲后稷﹐布種百之官也。契亦帝嚳之子也﹐佐禹治水有功﹐舜命作司徒﹐布五教之官也。臯陶﹐字廷堅﹐顓頊之後﹐舜命作士﹐理官也。伯益﹐臯陶之子﹐舜命作虞官﹐掌山澤之官也。○注「馬曰」至「文母」。○正義曰﹕云「亂﹐治也」。《釋詁》文。云「十人﹐謂周公旦」以下者﹐先儒相傳爲此說也。案《史記世家》云﹕周公名旦﹐武王之弟也﹐封於魯﹐食菜於周﹐謂之周公。召公名﹐與周同姓﹐封於燕﹐食邑於召﹐謂之召公。「太公望﹐呂尙也﹐東海上人。其先祖嘗爲四嶽﹐佐禹平水土甚有功。虞﹑夏之際﹐封於呂。本姓姜氏﹐從其封姓﹐故曰呂尙。呂尙蓋嘗窮困﹐年老矣﹐以魚釣好周西伯。西伯將獵﹐卜之﹐曰『所獲非龍非麗彡﹝﹖知切﹞﹐非虎非熊﹐所獲霸王之輔』。於是周西伯獵﹐果遇太公於渭之陽﹐與語大說﹐曰﹕『自吾先君太公曰﹕當有聖人周﹐周以興。子眞是邪﹖吾太公望子久矣。』故號之曰太公望﹐載與俱歸﹐立爲太師」。劉向《別錄》曰「師之﹐尙之﹐父之﹐故曰師尙父。」父亦男子之美號。《孫子兵法》曰「周之興也﹐呂牙在殷。」則牙又是其名字。武王已平商而王天下﹐封師尙父於齊。畢﹑榮皆國名﹐入爲天子公卿。畢公﹐文王庶子。太﹑閎﹑散﹑南宮皆氏。顚﹑夭﹑宜生﹑適皆名也。文母﹐文王之後﹐大姒也﹐從夫之謚﹐武王之母﹐謂之文母。《周南》《召南》言后妃夫人者﹐皆是也。○注「孔曰」至「然乎」。○正義曰﹕云「唐者﹐堯號。虞者﹐舜號」者﹐《史記》諸書皆言﹐堯﹑帝嚳之子﹐帝摯之弟﹐嚳崩﹐摯立。摯崩﹐乃傳位於堯。《書傳》云「堯年十六﹐以唐侯升爲天子。」遂以爲號﹐或謂之陶唐氏。《書》曰「惟彼陶唐。」《世本》云「帝堯爲陶唐氏。」韋昭云「陶唐皆國名﹐猶湯稱殷商也。」案經傳﹐契居商﹐故湯以商爲國號。後盤庚遷殷﹐故殷﹑商雙舉。歷檢《書傳》﹐未聞帝堯居陶而以陶冠唐。蓋以二字爲名﹐所稱或單或衤復也。舜之爲虞﹐猶禹之爲夏。《外傳》稱禹氏曰有夏﹐則如舜氏曰有虞。顓頊已來﹐地爲國號﹐而舜有天下號曰有虞氏﹐是地名也。王肅云「虞﹐地也。」皇甫謐云「堯以二女妻舜﹐封之於虞﹐今河東太陽山西虞地是也。」然則舜居虞地﹐以虞爲氏。堯封之虞﹐爲諸侯。及王天下﹐遂爲天子之號。故從微至著﹐常稱虞氏。○注「包曰」至「至徳」。○正義曰﹕云「殷紂淫亂」者﹐紂爲淫亂﹐《書傳》備言﹐若《泰誓》云「沈湎冒色﹐敢行暴虐」之類是也。云「文王爲西伯而有聖徳」者﹐鄭玄《詩譜》云「周之先公曰太王者﹐避狄難﹐自豳始遷焉﹐而徳建王業。商王帝乙之初﹐命其子王季爲西伯。至紂﹐又命文王典治南國江漢汝墳之諸侯﹐是謂文王﹐繼父之業爲西伯也。」殷之州長曰伯﹐謂爲雍州伯也。《周禮》「八命作牧」﹐殷之州牧蓋亦八命。如《旱麓》傳云「九命然後錫以鬯圭瓚。」《孔叢》云「羊容問於子思﹐曰﹕『古之帝王中分天下而二公治之﹐謂之二伯。周自后稷封爲王者之後﹐大王﹑王季皆爲諸侯﹐奚得爲西伯乎﹖』子思曰﹕『吾聞諸子夏云﹐殷王帝乙之時﹐王季以九命作伯於西﹐受圭瓚鬯之錫﹐故文王因之﹐得專徵伐。』」此諸侯爲伯﹐猶周﹑召分陜。皇甫謐亦云「王季於帝乙殷王之時﹐賜九命爲西長﹐始受圭瓚鬯。」皆以爲王季受九命作東西大伯。鄭不見《孔叢》之書﹐《旱麓》之箋不言九命﹐則以王季爲州伯也。文王亦爲州伯﹐故《西伯戡黎》注云「文王爲雍州之伯﹐南兼梁﹑荊﹐在西﹐故曰西伯。」文王之徳優於王季﹐文王尙爲州伯﹐明王季亦爲州伯也。《楚辭天問》曰「伯昌號衰﹐秉鞭作牧。」王逸注云「伯謂文王也。鞭以諭政﹐言紂號令旣衰﹐文王執鞭持政爲雍州牧。」《天問》﹐屈原所作﹐去聖未遠﹐謂文王爲牧﹐明非大伯也﹐所以不從毛說。言「至紂又命文王」者﹐旣以繼父爲伯﹐又命之使兼治南國江漢汝墳之諸侯。《周本紀》云「季歷娶大任﹐生昌﹐有聖瑞。古公曰﹕『我世當有興者﹐其在昌乎﹖』」後果受命爲文王也。云「天下歸周者三分有二﹐而猶服事殷」者﹐鄭玄又云「於時三分天下有其二﹐以服事殷﹐故雍﹑梁﹑荊﹑豫﹑徐﹑楊之人咸被其徳而從之。」鄭旣引《論語》三分有二﹐故據《禹貢》州名指而言之﹐雍﹑梁﹑荊﹑豫﹑徐﹑楊歸文王﹐其餘冀﹑靑﹑兗屬紂﹐九州而有其六﹐是爲三分有其二也。《書傳》云「文王率諸侯以事紂。」是猶服事殷也。紂惡貫盈﹐文王不忍誅伐﹐猶服事之﹐故謂之至徳也。子曰「禹﹐吾無間然矣。﹝孔曰「孔子推禹功徳之盛美﹐言己不能復間其間。」﹞菲飲食而致孝乎鬼神﹐﹝馬曰「菲﹐薄也。致孝鬼神﹐祭祀丰。」﹞惡衣服而致美乎黻冕﹐﹝孔曰「損其常服﹐以盛祭服。」﹞卑宮室而盡力乎溝洫。﹝包曰「方裏爲井﹐井間有溝﹐溝廣深四尺。十里爲成﹐成間有洫﹐洫廣深八尺。」﹞禹﹐吾無間然矣。」﹝疏﹞「子曰」至「然矣」。正義曰﹕此章美夏禹之功徳也。「子曰﹕禹﹐吾無間然矣」者﹐間謂間廁。孔子推禹功徳之盛美﹐言已不能復間其間也。「菲飲食而致孝乎鬼神」者﹐此下言其無間之三事也。菲﹐薄也。薄己飲食﹐致孝鬼神﹐令祭祀之物丰多靜也。「惡衣服而致美乎黻冕」者﹐黻冕﹐皆祭服也。言禹降損其常服﹐以盛美其祭服也。「卑宮室而盡力乎溝洫」者﹐溝洫﹐田間通水之道也。言禹卑下所居之宮室﹐而盡力以治田間之溝洫也。以常人之情﹐飲食務於肥﹐濃禹則淡薄之﹔衣服好其華美﹐禹則粗惡之﹔宮室多尙髙廣﹐禹則卑下之。飲食﹐鬼神所享﹐故云致孝﹔祭服備其采章﹐故云致美﹐溝洫人功所爲﹐故云盡力也。「禹﹐吾無間然矣」者﹐美之深﹐故再言之。○注「孔曰﹕損其常服﹐以盛祭服」。○正義曰﹕鄭玄注此云「黻﹐是祭服之衣。冕﹐其冠也。」《左傳》「晉侯以黻冕命士會」亦當然也。黻﹐蔽膝也。祭服謂之黻﹐其他謂之﹐俱以韋爲之﹐制同而色異。﹐各從裳色。黻﹐其色皆赤﹐尊卑以深淺爲異﹐天子純朱﹐諸侯黃朱﹐大夫赤而已。大夫以上﹐冕服悉皆有黻﹐故禹言黻冕。《左傳》亦言黻冕﹐但冕服自有尊卑耳。《周禮司服》云「王之服﹐祀昊天上帝則服大裘而冕﹐祀五帝亦如之﹐享先王則衮冕﹐享先公饗射則冕﹐祀四望山川則毳冕﹐祭社稷五祀則希冕﹐祭羣小祀則玄冕。」「孤之服﹐自希冕而下。」《左傳》士會黻冕﹐當是希冕也。此禹之黻冕﹐則六冕皆是也。○注「包曰」至「八尺」。○正義曰「方裏爲井﹐井間有溝﹐溝廣深四尺。十里爲成﹐成間有洫﹐洫廣深八尺」者﹐案《考工記》﹕「匠人爲溝洫。耜廣五寸﹐二耜爲耦。一耦之伐﹐廣尺深尺謂之畎。田首倍之﹐廣二尺深二尺謂之遂。九夫爲井﹐井間廣四尺深四尺謂之溝。方十里爲成﹐成間廣八尺深八尺謂之洫。方百里爲同﹐同間廣二尋深二仞謂之澮。」鄭注云「此畿內采地之制。九夫爲井。井者﹐方一里﹐九夫所治之田也。采地制井田異於鄕遂及公邑。三夫爲屋。屋﹐具也。一井之中﹐三屋九夫﹐三三相具以出賦稅。共治溝也﹐方十里爲成﹐成中容一甸﹐甸方八里出田稅﹐緣邊一里治洫。方百里爲同﹐同中容四都六十四成﹐方八十里出田稅﹐緣邊十里治澮。」是溝洫之法也。●卷九子罕第九﹝疏﹞正義曰﹕此篇皆論孔子之徳行也﹐故以次泰伯﹑堯﹑禹之至徳。子罕言利與命與仁。﹝罕者﹐希也。利者﹐義之和也。命者﹐天之命也。仁者﹐行之盛也。寡能及之﹐故希言也。﹞﹝疏﹞「子罕言利與命與仁」。○正義曰﹕此章論孔子希言難及之事也。罕﹐希也。與﹐及也。利者﹐義之和也。命者﹐天之命也。仁者﹐行之盛也。孔子以其利﹑命﹑仁三者常人寡能及之﹐故希言也。○注「罕者」至「言也」。○正義曰﹕《釋詁》云「希﹐罕也。」轉互相訓﹐故罕得爲希也。云「利者﹐義之和也」者﹐《乾卦文言》文也。言天能利益庶物﹐使物各得其宜而和同也。此云利者﹐謂君子利益萬物﹐使物各得其宜﹐足以和合於義﹐法天之利也。云「命者﹐天之命也」者﹐謂天所命生人者也。天本無體﹐亦無言語之命﹐但人感自然而生﹐有賢愚﹑吉凶﹑窮通﹑夭壽﹐若天之付命遣使之然﹐故雲天之命也。云「仁者﹐行之盛也」者﹐仁者愛人以及物﹐是善行之中最盛者也。以此三者﹐中知以下寡能及知﹐故孔子希言也。達巷黨人曰「大哉孔子﹗博學而無所成名。」﹝鄭曰「達巷者﹐黨名也。五百家爲黨﹐此黨之人﹐美孔子博學道藝﹐不成一名而已。」﹞子聞之﹐謂門弟子曰「吾何執﹖執禦乎﹖執射乎﹖吾執禦矣。」﹝鄭曰「聞人美之﹐承之以謙。吾執禦﹐欲名六藝之卑也。」﹞﹝疏﹞「達巷」至「禦矣」。○正義曰﹕此章論孔子道藝該博也。「達巷黨人曰﹕大哉孔子﹗博學而無所成名」者﹐達巷者﹐黨名也。五百家爲黨。此黨之人﹐美孔子博學道藝﹐不成一名而已。「子聞之﹐謂門弟子曰﹕吾何執﹖執禦乎﹖執射乎﹖吾執禦矣」者﹐孔子聞人美之﹐承之以謙﹐故告謂門弟子曰「我於六藝之中﹐何所執守乎﹖但能執禦乎﹖執射乎﹖」乎者﹐疑而未定之辭。又復謙指云「吾執禦矣。」以爲人僕禦﹐是六藝之卑者﹐孔子欲名六藝之卑﹐故云「吾執禦矣。」謙之甚矣。子曰「麻冕﹐禮也。今也純﹐儉﹐吾從眾。﹝孔曰「冕﹐緇布冠也﹐古者績麻三十升布以爲之。純﹐絲也。絲易成﹐故從儉。」﹞拜下﹐禮也。今拜乎上﹐泰也。𨿽違眾﹐吾從下。」﹝王曰「臣之與君行禮者﹐下拜然後升成禮。時臣驕泰﹐故於上拜。今從下﹐禮之恭也。」﹞﹝疏﹞「子曰」至「從下」。○正義曰﹕此章作孔子從恭儉。「麻冕﹐禮也。今也純﹐儉﹐吾從眾」者﹐冕﹐緇布冠也。古者績麻三十升布以爲之﹐故云「麻冕﹐禮也。」今也﹐謂當孔子時。純﹐絲也。絲易成﹐故云純﹐儉。用絲𨿽不合禮﹐以其儉易﹐故孔子從之也。「拜下﹐禮也。今拜乎上﹐泰也。𨿽違眾﹐吾從下」者﹐禮﹐臣之與君行禮者﹐下拜然後升成拜﹐是禮也。今時之臣﹐皆拜於上長驕泰也。孔子以其驕泰則不孫﹐故違眾而從下拜之禮也。下拜﹐禮之恭故也。○注「孔曰」至「從儉」。○正義曰﹕云「冕﹐緇布冠也」者﹐冠者﹐首服之大名﹔冕者﹐冠中之別號﹐故冕得爲緇布冠也。《士冠禮》曰「陳服﹐緇布冠項靑組﹐纓屬於。」記曰「始冠緇布之冠也。大古冠布﹐齊則緇之﹐其也﹐孔子曰﹕『吾未之聞也。冠而敝之﹐可也。』」云「古者績麻三十升布以爲之」者﹐鄭注《喪服》云「布八十縷爲升。」○注「王曰」至「恭也」。○正義曰﹕云「臣之與君行禮者﹐下拜然後升成禮」者﹐案《燕禮》﹐君燕卿大夫之禮也。其禮云「公坐取大夫所媵觶興﹐以酬賓。賓降西階下﹐再拜稽首。公命小臣辭﹐賓升成拜。」鄭注﹕「升成拜﹐復再拜稽首也。先時君辭之﹐於禮若未成然。」又《覲禮》﹕「天子賜侯氏以車服。諸公奉篋服﹐如命書於其上。升自西階東面﹐大史氏右。侯氏升西面立﹐大史述命。侯氏降兩階之間﹐北面再拜稽首﹐升成拜。」皆是臣之與君行禮﹐下拜然後升成禮也。子絕四﹕毋意﹐﹝以道爲度﹐故不任意。﹞毋必﹐﹝用之則行﹐捨之則藏﹐故無專必。﹞毋固﹐﹝無可無不可﹐故無固行。﹞毋我。﹝述古而不自作處﹐羣萃而不自異﹐惟道是從﹐故不有其身。﹞﹝疏﹞「子絕四﹕毋意﹐毋必﹐毋固﹐毋我。○正義曰﹕此章論孔子絕去四事﹐與常人異也。毋﹐不也。我﹐身也。常人師心徇惑﹐自任已意。孔子以道爲度﹐故不任意。常人行藏不能隨時用捨﹐好自專必。惟孔子用之則行﹐捨之則藏﹐不專必也。常人之情﹐可者與之﹐不可者拒之﹐好堅固其所行也。孔子則無可無不可﹐不固行也。人多制作自異﹐以擅其身。孔子則述古而不自作處﹐羣眾萃聚﹐和光同塵﹐而不自異﹐故不有其身也。子畏於匡﹐﹝包曰「匡人誤圍夫子﹐以爲陽虎。陽虎曾暴於匡﹐夫子弟子顏克時又與虎俱行。後克爲夫子禦﹐至於匡。匡人相與共識克﹐又夫子容貌與虎相似﹐故匡人以兵圍之。」﹞曰「文王旣沒﹐文不在玆乎﹖﹝孔曰「玆﹐此也。言文王𨿽已死﹐其文見在此。此﹐自謂其身。」﹞天之將喪斯文也﹐後死者不得與於斯文也。﹝孔曰「文王旣沒﹐故孔子自謂後死。言天將喪此文者﹐本不當使我知之。今使我知之﹐未欲喪也。」﹞天之未喪斯文也﹐匡人其如予何﹖」﹝馬曰「其如予何者﹐猶言柰我何也。天之未喪此文﹐則我當傳之。匡人欲柰我何﹐言其不能違天以害已也。」﹞﹝疏﹞「子畏」至「予何」。○正義曰﹕此章記孔子知天命也。「子畏於匡」者﹐謂匡人以兵圍孔子﹐記者以眾情言之﹐故云「子畏於匡」。其實孔子無所畏也。「曰「文王旣沒﹐文不在玆乎」者﹐孔子以弟子等畏懼﹐故以此言諭之。玆﹐此也。言文王𨿽已死﹐其文豈不見在我此身乎﹖言其文見在我此身也。「天之將喪斯文也﹐後死者不得與於斯文也」者﹐後死者﹐孔子自謂也。以文王旣沒﹐故孔子自謂已爲後死者。言天將喪此文者﹐本不當使我與知之。今旣使我知之﹐是天未欲喪此文也。「天之未喪斯文也﹐匡人其如予何」者﹐如予何﹐猶言柰我何也。天之未喪此文﹐則我當傳之。匡人其欲柰我何﹐言匡人不能違天以害已也。○注「包曰」至「圍之」。○正義曰﹕此注皆約《世家》﹐述其畏匡之由也。案《世家》云「孔子去衛。將陳﹐過匡。顏克爲僕﹐以策指之曰﹕『昔日吾入此﹐由彼缺也。』匡人聞之﹐以爲魯之陽虎。陽虎嘗暴匡人﹐匡人於是遂止孔子。孔子狀貌類陽虎﹐拘焉五日。匡人拘孔子益急﹐弟子懼。孔子曰﹕『文王旣沒﹐文不在玆乎﹖』」已下文與此正同﹐是其事也。大宰問於子貢曰「夫子聖者與﹖何其多能也﹖」﹝孔曰「大宰﹐大夫官名﹐或吳或宋﹐未可分也。疑孔子多能於小藝。」﹞子貢曰「固天縱之將聖﹐又多能也。」﹝孔曰「言天固縱大聖之徳﹐又使多能也。」﹞子聞之﹐曰「大宰知我乎﹗吾少也賤﹐故多能鄙事。君子多乎哉﹖不多也。」﹝包曰「我少小貧賤﹐常自執事﹐故多能爲鄙人之事。君子固不當多能。」﹞﹝疏﹞「大宰」至「多也」。○正義曰﹕此章論孔子多小藝也。「大宰問於子貢曰﹕夫子聖者與﹖何其多能也」者﹐大宰﹐大夫官名。大宰之意﹐以爲聖人當務大忽小﹐今夫子旣曰聖者與﹐又何其多能小藝乎﹖以爲疑﹐故問於子貢也。「子貢曰﹕固天縱之將聖﹐又多能也」者﹐將﹐大也。言天固縱大聖之徳﹐又使多能也。「子聞之曰﹕大宰知我乎」者﹐孔子聞大宰疑已多能非聖﹐故云﹕知我乎。謙謙之意也。「吾少也賤﹐故多能鄙事」者﹐又說以多能之由也。言我自小貧賤﹐常自執事﹐故多能爲鄙人之事也。「君子多乎哉﹐不多也」者﹐又言聖人君子當多能乎哉﹖言君子固不當多能也。今已多能﹐則爲非聖﹐所以爲謙謙也。○注「孔曰」至「小藝」。○正義曰﹕云「大宰﹐大夫官名」者﹐案《周禮》﹐大宰六卿之長﹐卿卽上大夫也﹐故云大夫官名也。云「或吳或宋﹐未可分也」者﹐以當時惟吳﹑宋二國上大夫稱大宰﹐諸國𨿽有大宰﹐非上大夫﹐故云「或吳或宋﹐未可分也」。鄭云「是吳大宰也」。以《左傳》哀十二年﹐「公會吳於橐臯﹐吳子使大宰請尋盟。公不欲﹐使子貢對」﹐又子貢嘗吳﹐故鄭以爲是吳大宰也。牢曰「子云﹕『吾不試﹐故藝。』」﹝鄭曰「牢﹐弟子子牢也。試﹐用也。言孔子自云﹐我不見用﹐故多技藝。」﹞﹝疏﹞「牢曰﹕子云﹕吾不試﹐故藝」。○正義曰﹕此章論孔子多技藝之由﹐但與前章異時而語﹐故分之。牢﹐弟子琴牢也。試﹐用也。言孔子自云「我不見用於時﹐故多能技藝。」○注「牢﹐弟子子牢也」。○正義曰﹕《家語弟子篇》云「琴牢﹐衛人也﹐字子開﹐一字張。」此云弟子子牢﹐當是耳。子曰「吾有知乎哉﹖無知也。﹝知者﹐知意之知也。知者言未必盡﹐今我誠盡。﹞有鄙夫問於我﹐空空如也。我叩其兩端而竭焉。」﹝孔曰「有鄙夫來問於我﹐其意空空然﹐我則發事之終始兩端以語之﹐竭盡所知﹐不爲有愛。」﹞﹝疏﹞「子曰」至「竭焉」。○正義曰﹕此章言孔子教人必盡其誠也。「子曰﹕吾有知乎哉﹖無知也」者﹐知者﹐意之所知也。孔子言﹐我有意之所知﹐不盡以教人乎哉﹖無之也。常人知者言未必盡﹐今我誠盡也。「有鄙夫問於我﹐空空如也。我叩其兩端而竭焉」者﹐此舉無知而誠盡之事也。空空﹐虛心也。叩﹐發動也。兩端﹐終始也。言設有鄙賤之夫來問於我﹐其意空空然﹐我則發事之終始兩端以告語之﹐竭盡所知﹐不爲有愛。言我教鄙夫尙竭盡所知﹐況知禮義之弟子乎。明無愛惜乎其意之所知也。○注「知者」至「誠盡」。○正義曰﹕云「知者﹐知意之知也」者﹐知意之知﹐猶言意之所知也。云「知者言未必盡」者﹐言他人之短者﹐言之以教人﹐未必竭盡所知﹐謂多所愛惜也。云「今我誠盡」者﹐謂孔子言今我教人實盡其意之所知﹐無愛惜也﹐故云無知也。子曰「鳳鳥不至﹐河不出圖﹐吾已矣夫﹗」﹝孔曰「聖人受命則鳳鳥至﹐河出圖。今天無此瑞。『吾已矣夫』者﹐傷不得見也。河圖﹐八卦是也。」﹞﹝疏﹞「子曰﹕鳳鳥不至﹐河不出圖﹐吾已矣夫﹗」○正義曰﹕此章言孔子傷時無明君也。聖人受命則鳳鳥至﹐河出圖。今天無此瑞﹐則時無聖人也。故嘆曰「吾已矣夫」﹐傷不得見也。○注「孔曰」至「是也」。○正義曰﹕云「聖人受命則鳳鳥至﹐河出圖」者﹐《禮器》云「升中於天而鳳皇降。」《援神契》云「徳至鳥獸則鳳皇來。」天老曰「鳳象﹕麟前鹿後﹐蛇頸魚尾﹐龍文龜背﹐燕含雞喙﹐五色備舉。出於東方君子之國﹐翔四海之外﹐過昆侖﹐飲砥柱﹐濯羽弱水﹐莫宿丹穴。見則天下大安寧。」鄭玄以爲﹐河圖﹑洛書﹐龜龍銜負而出﹐如《中候》所說「龍馬銜甲﹐赤文綠色﹐甲似龜背﹐袤廣九尺﹐上有列宿斗正之度﹐帝王錄紀興亡之數」是也。孔安國以爲河圖卽八卦﹐是也。子見齊衰者﹑冕衣裳者與瞽者﹐﹝包曰「冕者﹐冠也﹐大夫之服。瞽﹐盲也。﹞見之﹐𨿽少﹐必作﹔過之﹐必趨。﹝包曰「作﹐起也﹔趨﹐疾行也。此夫子哀有喪﹐尊在位﹐卹不成人。」﹞﹝疏﹞「子見」至「必趨」。○正義曰﹕此章言孔子哀有喪﹐尊在位﹐卹不成人也。「子見齊衰者﹑冕衣裳者與瞽」者﹐齊衰﹐周親之喪服也。言齊衰﹐則斬衰從可知也。冕﹐冠也﹐大夫之服也。瞽﹐盲也。「見之﹐𨿽少﹐必作﹔過之﹐必趨」者﹐作﹐起也﹔趨﹐疾行也。言夫子見此三種之人﹐𨿽少﹐坐則必起﹐行則必趨。顏淵喟然嘆曰「﹝喟﹐嘆聲。﹞仰之彌髙﹐鉆之彌堅。﹝言不可窮盡。﹞瞻之在前﹐忽焉在後。﹝言恍惚不可爲形象。﹞夫子循循然善誘人﹐﹝循循﹐次序貌。誘﹐進也。言夫子正以此道進勸人有所序。﹞博我以文﹐約我以禮﹐欲罷不能。旣竭吾才﹐如有所立卓爾﹐𨿽欲從之﹐末由也已。」﹝孔曰「言夫子旣以文章開博我﹐又以禮節節約我﹐使我欲罷而不能。已竭我才矣﹐其有所立則又卓然不可及。言已𨿽蒙夫子之善誘﹐猶不能及夫子之所立。」﹞﹝疏﹞「顏淵」至「也已」。○正義曰﹕此章美夫子之道也。「顏淵喟然嘆曰﹕仰之彌髙﹐鉆之彌堅。瞻之在前﹐忽焉在後」者﹐喟﹐嘆聲也。彌﹐益也。顏淵喟然發嘆﹐言夫子之道髙堅不可窮盡﹐恍惚不可爲形象﹐故仰而求之則益髙﹐鉆研求之則益堅﹐瞻之似若在前﹐忽然又復在後也。「夫子循循然善誘人」者﹐循循﹐次序貌﹔誘﹐進也。言夫子以此道教人﹐循循然有次序﹐可謂善進勸人也。「博我以文﹐約我以禮﹐欲罷不能。旣竭吾才﹐如有所立卓爾﹐𨿽欲從之﹐末由也已」者﹐末﹐無也。言夫子旣開博我以文章﹐又節約我以禮節﹐使我欲罷止而不能。已竭盡我才矣﹐其夫子更有所創立﹐則又卓然絕異﹐已𨿽欲從之﹐無由得及。言已𨿽蒙夫子之善誘﹐猶不能及夫子之所立也。子疾病﹐﹝包曰「疾甚曰病。」﹞子路使門人爲臣。﹝鄭曰「孔子嘗爲大夫﹐故子路欲使弟子行其臣之禮。」﹞病間﹐曰「久矣哉﹐由之行詐也﹗無臣而爲有臣。吾誰欺﹖欺天乎﹖﹝孔曰「少差曰間。言子路久有是心﹐非今日也。」﹞且予與其死於臣之手也﹐無寧死於二三子之手乎﹗﹝馬曰「無寧﹐寧也﹔二三子﹐門人也。就使我有臣而死其手﹐我寧死於弟子之手乎﹗」﹞且予縱不得大葬﹐﹝孔曰「君臣禮葬。」﹞予死於道路乎﹖」﹝馬曰「就使我不得以君臣禮葬﹐有二三子在﹐我寧當憂棄於道路乎﹖」﹞﹝疏﹞「子疾」至「路乎」。○正義曰﹕此章言孔子不欺也。「子疾病」者﹐疾甚曰病。「子路使門人爲臣」者﹐以孔子嘗爲魯大夫﹐故子路欲使弟子行其家臣之禮﹐以夫子爲大夫君也。「病間﹐曰﹕久矣哉﹐由之行詐也」者﹐少差曰間。當其疾甚時﹐子路以門人爲臣﹐夫子不知。及病少差﹐知之﹐乃責之﹐言子路久有是詐欺之心﹐非今日也﹐故云「久矣哉﹐由之行詐也﹗」「無臣而爲有臣。吾誰欺﹖欺天乎」者﹐言我旣去大夫﹐是無臣也。女使門人爲臣﹐是無臣而爲有臣。如此行詐﹐人蓋知之﹐是人不可欺﹐故云吾誰欺。旣人不可欺﹐乃欲遠欺天乎﹖「且予與其死於臣之手也﹐無寧死於二三子之手乎」者﹐無寧﹐寧也﹔二三子﹐門人也。言就使我有臣﹐且我等其死於臣之手﹐寧如死於其弟子之手乎﹖「且予縱不得大葬﹐予死於道路乎」者﹐大葬﹐謂君臣禮葬。言且就使我縱不得以君臣禮葬﹐有二三子在﹐我寧當憂棄於道路乎﹖言必不至死於道路也。子貢曰「有美玉於斯﹐韞櫝而藏諸﹖求善賈而沽諸﹖」﹝馬曰「韞﹐藏也。櫝﹐匱也。謂藏諸匱中沽賣也。得善賈﹐寧肯賣之邪﹖」﹞子曰「沽之哉﹗沽之哉﹗我待賈者也。」﹝包曰「沽之哉﹐不賣之辭。我居而待賈。」﹞﹝疏﹞「子貢」至「者也」。○正義曰﹕此章言孔子藏徳待用也。「子貢曰﹕有美玉於斯﹐韞櫝而藏諸﹖求善賈而沽諸」者﹐子貢欲觀孔子聖徳藏用何如﹐故玉以諮問也。韞﹐藏也。櫝﹐匱也。諸﹐之。沽﹐賣也。言人有美玉於此﹐藏在櫝中而藏之﹐若求得善貴之賈﹐寧肯賣之邪﹖君子於玉比徳。子貢之意﹐言夫子有美徳而懷藏之﹐若人虛心盡禮求之﹐夫子肯與之乎﹖「子曰﹕沽之哉﹗沽之哉﹗我待賈者也」者﹐孔子答言﹐我賣之哉。不賣之辭。𨿽不賣﹐我居而待賈。言有人虛心盡禮以求我道﹐我卽與之而不吝也。子欲居九夷。﹝馬曰「九夷﹐東方之夷﹐有九種。」﹞或曰「陋﹐如之何﹖」子曰「君子居之﹐何陋之有﹖」﹝馬曰「君子所居則化。」﹞﹝疏﹞「子欲」至「之有」。正義曰﹕此章論孔子疾中國無明君也。「子欲居九夷」者﹐東方之夷有九種。孔子以時無明君﹐故欲居東夷。「或曰﹕陋﹐如之何」者﹐或人謂孔子言﹐東夷僻陋無禮﹐如何可居﹖「子曰﹕君子居之﹐何陋之有」者﹐孔子答或人言﹐君子所居則化﹐使有禮義﹐故云何陋之有。○注「馬曰﹕九夷﹐東方之夷﹐有九種」。○正義曰﹕案《東夷傳》云「夷有九種﹐曰畎夷﹐於夷﹐方夷﹐黃夷﹐白夷﹐赤夷﹐玄夷﹐風夷﹐陽夷。」又一曰玄菟﹐二曰樂浪﹐三曰髙麗﹐四曰滿飾﹐五曰鳧臾﹐六曰索家﹐七曰東屠﹐八曰倭人﹐九曰天鄙。子曰「吾自衛反魯﹐然後樂正﹐《雅》《頌》各得其所。」﹝鄭曰「反魯﹐哀公十一年冬﹐是時道衰樂廢﹐孔子來還﹐乃正之﹐故《雅》《頌》各得其所。」﹞﹝疏﹞「子曰﹕吾自衛反﹐魯然後樂正﹐《雅》《頌》各得其所。」○正義曰﹕此章記孔子言正廢樂之事也。孔子以定十四年去魯﹐應聘諸國。魯哀公十一年﹐自衛反魯﹐是時道衰樂廢﹐孔子來還﹐乃正之﹐故《雅》《頌》各得其所也。○注「反魯﹐魯哀公十一年冬」。○正義曰﹕案《左傳》哀十一年冬﹐「衛孔文子之將攻大叔也﹐訪於仲尼。仲尼曰﹕『胡簋之事則嘗學之矣﹐甲兵之事未之聞也。』退﹐命駕而行﹐曰﹕『鳥則擇木﹐木豈能擇鳥﹖』文子遽止之曰﹕『圉豈敢度其私﹐訪衛國之難也。』將止﹐魯人以幣召之﹐乃歸。」杜注云「於是自衛反魯﹐樂正﹐《雅》《頌》各得其所。」是也。子曰「出則事公卿﹐入則事父兄﹐喪事不敢不勉﹐不爲酒困﹐何有於我哉﹖」﹝馬曰「困﹐亂也。」﹞﹝疏﹞「子曰﹕出則事公卿﹐入則事父兄﹐喪事不敢不勉﹐不爲酒困﹐何有於我哉﹖」○正義曰﹕此章記孔子言忠順孝悌哀喪愼酒之事也。困﹐亂也。言出仕朝廷﹐則盡其忠順以事公卿也﹔入居私門﹐則盡其孝悌以事父兄也﹔若有喪事﹐則不敢不勉力以從禮也﹐未嘗爲酒亂其性也。他人無是行﹐於我﹐我獨有之﹐故曰﹕何有於我哉。子在川上曰「逝者如斯夫﹗不捨晝夜。」﹝包曰「逝﹐往也。言凡往也者如川之流。」﹞﹝疏﹞「子在川上曰﹕逝者如斯夫﹗不捨晝夜」。○正義曰﹕此章記孔子感嘆時事旣往﹐不可追復也。逝﹐往也。夫子因在川水之上﹐見川水之流迅速﹐且不可追復﹐故感之而興嘆﹐言凡時事往者﹐如此川之流夫﹐不以晝夜而有捨止也。子曰「吾未見好徳如好色者也。」﹝疾時人薄於徳而厚於色﹐故發此言。﹞﹝疏﹞「子曰﹕吾未見好徳如好色者也」。○正義曰﹕此章孔子疾時人薄於徳而厚於色也。子曰「譬如爲山﹐未成一簣﹐止﹐吾止也。﹝包曰「簣﹐土籠也。此勸人進於道徳。爲山者﹐其功𨿽已多﹐未成一籠而中道止者﹐我不以其前功多而善之﹐見其志不遂﹐故不與也。」﹞譬如平地﹐𨿽覆一簣﹐進﹐吾往也。」﹝馬曰「平地者將進加功﹐𨿽始覆一簣﹐我不以其功少而薄之﹐據其欲進而與之。」﹞﹝疏﹞「子曰」至「往也」。○正義曰﹕此章孔子勸人進於道徳也。「譬如爲山﹐未成一簣﹐止﹐吾止也」者﹐簣﹐土籠也。言人之學道﹐垂成而止﹐前功𨿽多﹐吾不與也。譬如爲山者﹐其功𨿽已多﹐未成一籠﹐而中道止者﹐我不以其前功多而善之﹐見其志不遂﹐故吾止而不與也。「譬如平地﹐𨿽覆一簣﹐進﹐吾往也」者﹐言人進徳業﹐功𨿽未多﹐而彊學不息﹐則吾與之也。譬如平地者﹐將進加功﹐𨿽始覆一簣﹐我不以其功少而薄之﹐據其欲進﹐故吾則往而與之也。子曰「語之而不惰者﹐其回也與﹗」﹝顏淵解﹐故語之而不惰。餘人不解﹐故有惰語之時。﹞﹝疏﹞「子曰﹕語之而不惰者﹐其回也與﹗」○正義曰﹕此章美顏回也。惰﹐謂懈惰也。言餘人不能盡解﹐故有懈惰於夫子之語時。其語之而不懈惰者﹐其惟顏回也與﹐顏淵解故也。子謂顏淵﹐曰「惜乎﹗吾見其進也﹐未見其止也。」﹝包曰「孔子謂顏淵進益未止﹐痛惜之甚。」﹞﹝疏﹞「子謂顏淵﹐曰﹕惜乎﹗吾見其進也﹐未見其止也」。○正義曰﹕此章以顏回早死﹐孔子於後嘆惜之也。孔子謂顏淵進益未止﹐痛惜之甚也。子曰「苗而不秀者有矣﹗夫秀而不實者有矣夫﹗」﹝孔曰「言萬物有生而不育成者﹐諭人亦然。」﹞﹝疏﹞「子曰﹕苗而不秀者有矣夫﹗秀而不實者有矣夫﹗」○正義曰﹕此章亦以顏回早卒﹐孔子痛惜之﹐爲之作譬也。言萬物有生而不育成者﹐諭人亦然也。子曰「後生可畏﹐焉知來者之不如今也﹖﹝後生謂年少。﹞四十﹑五十而無聞焉﹐斯亦不足畏也已矣。」﹝疏﹞「子曰」至「也已」。○正義曰﹕此章勸學也。「子曰﹕後生可畏﹐焉知來者之不如今也」者﹐後生謂年少也。言年少之人﹐足以積學成徳﹐誠可畏也﹐安知將來者之道徳不如我今日也﹖「四十﹑五十而無聞焉﹐斯亦不足畏也已」者﹐言年少時不能積學成徳﹐至於四十﹑五十而令名無聞﹐𨿽欲彊學﹐終無成徳﹐故不足畏也。子曰「法語之言﹐能無從乎﹖攺之爲貴。﹝孔曰「人有過﹐以正道告之﹐口無不順從之﹐能必自攺之﹐乃爲貴。」﹞巽與之言﹐能無說乎﹖繹之爲貴。﹝馬曰「巽﹐恭也。謂恭孫謹敬之言﹐聞之無不說者﹐能尋繹行之﹐乃爲貴。」﹞說而不繹﹐從而不攺﹐吾末如之何也已矣。」﹝疏﹞「子曰」至「已矣」。○正義曰﹕此章貴行也。「子曰﹕法語之言﹐能無從乎﹖攺之爲貴」者﹐謂人有過﹐以禮法正道之言告語之﹐當時口無不順從之者。口𨿽服從﹐未足可貴﹐能必自攺之﹐乃爲貴耳。「巽與之言﹐能無說乎﹖繹之爲貴」者﹐巽﹐恭也﹔繹﹐尋繹也。謂以恭孫謹敬之言教與之﹐當時聞之﹐無不喜說者。𨿽聞之喜說﹐未足可貴﹐必能尋繹其言行之﹐乃爲貴也。「說而不繹﹐從而不攺﹐吾末如之何也已矣」者﹐謂口𨿽說從﹐而行不尋繹追攺﹐疾夫形服而心不化﹐故云末如之何﹐猶言不可柰何也。子曰「主忠信﹐毋友不如已者﹐過則勿憚攺。」﹝愼所主友﹐有過務攺﹐皆所以爲益。﹞﹝疏﹞「子曰﹕主忠信﹐毋友不如己者﹐過則勿憚攺」。○正義曰﹕此章戒人忠信攺過也。主猶親也。憚猶難也。言凡所親狎﹐皆須有忠信者也﹐無得以忠信不如己者爲友也。苟有其過﹐無難於攺也。《學而篇》已有此文﹐記者異人﹐故重出之。子曰「三軍可奪帥也﹐匹夫不可奪志也。」﹝孔曰「三軍𨿽眾﹐人心不一﹐則其將帥可奪而取之。匹夫𨿽微﹐苟守其志﹐不可得而奪也。」﹞﹝疏﹞「子曰﹕三軍可奪帥也﹐匹夫不可奪志也。」○正義曰﹕此章言人守志不移也。萬二千五百人爲軍。帥﹐謂將也。匹夫﹐謂庶人也。三軍𨿽眾﹐人心不一﹐則其將帥可奪而取之。匹夫𨿽微﹐苟守其志﹐不可得而奪也。士大夫已上有妾媵﹐庶人賤﹐但夫婦相匹配而已﹐故云匹夫。子曰「衣敝袍﹐與衣狐貉者立而不恥者﹐其由也與﹖﹝孔曰「﹐著。」﹞『不忮不求﹐何用不臧﹖』」﹝馬曰「忮﹐害也。臧﹐善也。言不忮害﹐不貪求﹐何用爲不善﹖疾貪惡忮害之詩。」﹞子路終身誦之。子曰「是道也﹐何足以臧﹖」﹝馬曰「臧﹐善也。尙復有美於是者﹐何足以爲善﹖」﹞﹝疏﹞「子曰」至「以臧」。○正義曰﹕此章善仲由也。「子曰﹕衣敝袍﹐與衣狐貉者立而不恥者﹐其由也與」者﹐﹐著也。袍﹐衣之賤者。狐貉﹐裘之貴者。常人之情﹐著破敗之袍﹐與著狐貉之裘者並立﹐則皆慚恥。而能不恥者﹐惟其仲由也與﹖「不忮不求﹐何用不臧」者﹐忮﹐害也。臧﹐善也。言不忮害﹐不貪求﹐何用爲不善﹖言仲由不忮害﹐不貪求﹐何用爲不善﹖此《詩邶風雄雉》之篇﹐疾貪惡忮害之詩也。孔子言之﹐以善子路也。「子路終身誦之」者﹐子路以夫子善已﹐故常稱誦之。「子曰﹕是道也﹐何足以臧」者﹐孔子見子路誦之不止﹐懼其伐善﹐故抑之。言人行尙復有美於是者﹐此何足以爲善﹖○注「孔曰﹕﹐著」。○正義曰﹕《玉藻》云「纊爲繭﹐爲袍。」鄭玄云「衣有著之異名也。纊謂今之新綿﹐謂今纊及舊絮也。」然則今云著者﹐雜用麻以著袍也。子曰「歲寒然後知松柏之後也。」﹝大寒之歲﹐眾木皆死﹐然後知松柏小傷﹔平歲則眾木亦有不死者﹐故須歲寒而後別之。諭凡人處治世亦能自整﹐與君子同﹔在濁世﹐然後知君子之正不苟容。﹞﹝疏﹞「子曰﹕歲寒然後知松柏之後也」。○正義曰﹕此章諭君子也。大寒之歲﹐眾木皆死﹐然後知松柏小傷﹔若平歲﹐則眾木亦有不死者﹐故須歲寒而後別之。諭凡人處治世亦能自整﹐與君子同﹔在濁世﹐然後知君子之正不苟容也。子曰「知者不惑﹐﹝包曰「不惑亂。」﹞仁者不憂﹐﹝孔曰「無憂患。」﹞勇者不懼。」﹝疏﹞「子曰﹕知者不惑﹐仁者不憂﹐勇者不懼」。○正義曰﹕此章言知者明於事﹐故不惑亂﹔仁者知命﹐故無憂患﹔勇者果敢﹐故不恐懼。子曰「可與共學﹐未可與道﹔﹝﹐之也。𨿽學﹐或得異端﹐未必能之道。﹞可與道﹐未可與立﹔﹝𨿽能之道﹐未必能有所立。﹞可與立﹐未可與權。﹝「𨿽能」有所立﹐未必能權量其輕重之極。﹞「唐棣之華﹐偏其反而。豈不爾思﹖室是遠而」。﹝逸詩也。唐棣﹐多也﹐華反而後合。賦此詩者﹐以言權道反而後至於大順。思其人而不得見者﹐其室遠也。以言思權而不得見者﹐其道遠也。﹞子曰「未之思也﹐夫何遠之有﹗」﹝夫思者﹐當思其反﹐反是不思﹐所以爲遠。能思其反﹐何遠之有﹗言權可知﹐惟不知思耳。思之有次序﹐斯可知矣。﹞﹝疏﹞「子曰」至「之有」。○正義曰﹕此章論權道也。「子曰﹕可與共學﹐未可與道」者﹐﹐之也。言人𨿽可與共學﹐所學或得異端﹐未必能之正道﹐故未可與也。「可與道﹐未可與立」者﹐言人𨿽能之道﹐未必能有所立﹐故未可與也。「可與立﹐未可與權」者﹐言人𨿽能有所立﹐未必能隨時變通權量其輕重之極也。「唐棣之華﹐偏其反而。豈不爾思﹐室是遠而」者﹐此逸詩也。唐棣﹐多也﹐其華偏然反而後合。賦此詩者﹐以言權道亦先反常而後至於大順也。「豈不爾思」者﹐言誠思爾也。誠思其人而不得見者﹐其室遠也。以諭思權而不得見者﹐其道遠也。「子曰﹕未之思也﹐夫何遠之有」者﹐言夫思者﹐當思其反常。若不思是反﹐所以爲遠。能思其反﹐何遠之有﹗言權可知﹐惟不知思爾。儻能思之有次序﹐斯可知矣。記者嫌與詩言相亂﹐故重言「子曰」也。○注「唐棣﹐多也」。○正義曰﹕《釋木》文也。舍人曰「唐棣一名多。」郭璞曰「似白楊﹐江東呼夫多。《詩召南》云﹕唐棣之華。」陸機云「奧李也。一名雀梅﹐亦曰車下李。所在山皆有其華﹐或白或赤。六月中熟﹐大如李子﹐可食。」●卷十鄕黨第十﹝疏﹞正義曰﹕此篇惟記孔子在魯國鄕黨中言行﹐故分之以次前篇也。此篇𨿽曰一章﹐其間事義亦以類相從﹐今各依文解之。孔子於鄕黨﹐恂恂如也﹐似不能言者。﹝王曰「恂恂﹐溫恭之貌。」﹞其在宗廟朝廷﹐便便言﹐惟謹爾。﹝鄭曰「便便﹐辯也。𨿽辯而謹敬。」﹞朝﹐與下大夫言﹐侃侃如也﹔﹝孔曰「侃侃﹐和樂之貌。」﹞與上大夫言﹐りり如也。﹝孔曰「りり﹐中正之貌。」﹞君在﹐如也﹐與與如也。﹝馬曰「君在﹐視朝也。﹐恭敬之貌。與與﹐威儀中之貌。」﹞﹝疏﹞「孔子」至「與與如也」。○正義曰﹕此一節記言語及趨朝之禮容也。「孔子於鄕黨﹐恂恂如也﹐似不能言者」﹐恂恂﹐溫恭之貌。言孔子在於鄕黨中﹐與故舊相接﹐常溫和恭敬﹐恂恂然如似不能言語者﹐道其謙恭之甚也。凡言「如也」者﹐皆謂如此義也。「其在宗廟朝廷﹐便便言﹐惟謹爾」者﹐便便﹐辧也。宗廟﹐行禮之處﹐朝廷﹐布政之所﹐當詳問極言﹐故辧治也。𨿽辧而惟謹敬。「朝﹐與下大夫言﹐侃侃如也﹔與上大夫言﹐りり如也」者﹐侃侃﹐和樂之貌。りり﹐中正之貌。下大夫稍卑﹐故與之言﹐可以和樂。上大夫﹐卿也﹐爵位旣尊﹐故與之言﹐常執中正﹐不敢和樂也。「君在﹐如也﹐與與如也」者﹐君在﹐謂視朝時也﹔﹐恭敬之貌﹔與與﹐威儀中之貌。旣當君在之所﹐故恭敬﹐使威儀中﹐不敢解惰也。君召使擯﹐﹝鄭曰「君召使擯者﹐有賓客使迎之。」﹞色勃如也﹐﹝孔曰「必變色。」﹞足ㄟ如也。﹝包曰「足ㄟ﹐盤辟貌。」﹞揖所與立﹐左右手﹐衣前後﹐如也。﹝鄭曰「揖左人﹐左其手﹔揖右人﹐右其手﹔一俯一仰﹐衣前後如也。」﹞趨進﹐翼如也。﹝孔曰「言端好。」﹞賓退﹐必復命曰「賓不顧矣。」﹝鄭曰「復命白君﹐賓已去矣。」﹞﹝疏﹞「君召使擯」至「顧矣」。○正義曰﹕此一節言君召孔子﹐使爲擯之禮也。擯﹐謂主國之君所使出接賓者也。「色勃如也﹐足ㄟ如也」者﹐勃然變色也。足ㄟ﹐盤辟貌。旣傳君命以接賓﹐故必變色而加肅敬也。足容盤辟﹐ㄟ然不敢懈慢也。「揖所與立﹐左右手﹐衣前後如也」者﹐謂交擯傳命時﹐揖左人﹐左其手﹔揖右人﹐右其手﹔一俯一仰﹐衣前後如也。「趨進﹐翼如也」者﹐謂疾趨而進﹐張拱端好﹐爲鳥之張翼也。「賓退﹐必復命曰﹕賓不顧矣」﹐謂賓禮畢﹐上擯送賓出﹐反告白君﹐已去矣﹐不反顧也。○注「鄭曰」至「如也」。○正義曰﹕云「揖左人﹐左其手﹔揖右人﹐右其手」者﹐謂傳擯時也。案諸侯自相爲賓之禮﹐凡賓主各有副﹐賓副曰介﹐主副曰擯及行人。若諸侯自行﹐則介各從其命數。至主國大門外﹐主人及擯出門相接。若主君是公﹐則擯者五人﹐侯伯則擯者四人﹐子男則擯者二人。所以不隨命數者﹐謙也﹐故並用彊半之數也。賓若是公﹐來至門外﹐直當西﹐去門九十步而下車﹐當軹北鄕而立。鄭注《考工記》云「軹﹐轂末也。」其侯伯立當前侯胡下﹐子男立當衡。注﹕「衡謂車軛。」其君當軫﹐而九介立在君之北﹐邐迆西北﹐並東鄕而列。主公出﹐直東﹐南西鄕立。擯在主人之南﹐邐迆東南立﹐並西鄕也。使末擯與末介相對﹐中間傍相去三丈六尺。列擯﹑介旣竟﹐則主君就擯求辭。所以須求辭者﹐不敢自許﹐人求詣已﹐恐爲他事而至﹐故就求辭﹐自謙之道也。求辭之法﹐主人先傳求辭之言與上擯﹐上擯以至次擯﹐次擯繼傳以至末擯﹐末擯傳與賓末介﹐末介以次繼傳﹐上至於賓。賓答辭隨其來意﹐又從上介而傳﹐下至末介﹐末介又傳與末擯﹐末擯傳相次而上至於主人。傳辭旣竟﹐而後進迎賓至門。知擯﹑介朝位如此者﹐《大行人職》文。又知傳辭拜迎賓前至門者﹐《司儀職》文。其傳辭﹐《司儀》之交擯也。其列擯﹑介﹐傳辭委曲﹐約《聘禮》文。若諸侯使卿大夫相聘﹐其介與主位﹐則《大行人》云「卿大夫之禮﹐各下其君二等。」鄭注云「介與朝位」是也。主君待之﹐擯數如待其君。其有異者﹐主君至大門而不出限﹐南面而立也。若公之使﹐亦直西北向﹐七介﹐而去門七十步。侯伯之使﹐列五介﹐而去門五十步。子男之使﹐三介﹐而去門三十步。上擯出閾外東南西向﹐陳介西北﹐東面邐迆﹐如君自相見也﹐而末介﹑末擯相對亦相去三丈六尺。陳擯介竟﹐則不傳命﹐而上擯進至末擯間﹐南揖賓﹐賓亦進至末介間﹐上擯與賓相去亦三丈六尺﹐而上擯揖而請事﹐人告君。君在限內﹐後乃相與入也。知者﹐約《聘禮》文。不傳辭﹐《司儀》及《聘禮》謂之旅擯。君自來﹐所以必傳命者﹐《聘義》云「君子於其所尊弗敢質﹐敬之至也。」又若天子春夏受朝宗則無迎法﹐受享則有之﹐故《大行人》云「廟中將幣三享。」鄭云「朝先享﹐不言朝者﹐朝正禮﹐不嫌有等也。」若秋冬覲遇一受之於廟﹐則亦無迎法﹐故《郊特牲》云「覲禮﹐天子不下堂而見諸侯。」明冬遇依秋也。以爲擯之禮﹐依次傳命﹐故揖左人左其手﹐揖右人右其手﹐一俯一仰﹐使衣前後如也。○注「鄭曰﹕復命白君﹐賓己去矣」。○正義曰﹕案《聘禮》行聘享私覿禮畢﹐賓出﹐公再拜送﹐賓不復。鄭注云「公旣拜﹐客趨辟。君命上擯送賓出﹐反告﹐賓不顧矣。於此﹐君可以反路寢矣。」入公門﹐鞠躬如也﹐如不容。﹝孔曰「斂身。」﹞立不中門﹐行不履閾。﹝孔曰「閾﹐門限。」﹞過位﹐色勃如也﹐足ㄟ如也﹐﹝包曰「過君之空位。」﹞其言似不足者。攝齊升堂﹐鞠躬如也﹐屏气似不息者。﹝孔曰「皆重愼也。衣下曰齊。攝齊者﹐摳衣也。」﹞出﹐降一等﹐逞顏色﹐怡怡如也。﹝孔曰「先屏气﹐下階舒气﹐故怡怡如也。」﹞沒階﹐趨進﹐翼如也。﹝孔曰「沒﹐盡也。下盡階。」﹞復其位﹐如也。﹝孔曰「來時所過位。」﹞﹝疏﹞「入公門」至「如也」。○正義曰﹕此一節記孔子趨朝之禮容也。「入公門﹐鞠躬如也﹐如不容」者﹐公﹐君也。鞠﹐曲斂也。躬﹐身也。君門𨿽大﹐斂身如狹小不容受其身也。「立不中門」者﹐中門謂棖之中央。君門中央有﹐兩旁有棖。棖謂之門┕。棖之中﹐是尊者所立處﹐故人臣不得當之而立也。「行不履閾」者﹐履﹐踐也。閾﹐門限也。出入不得踐履門限﹐所以爾者﹐一則自髙﹐二則不淨﹐並爲不敬。「過位﹐色勃如也﹐足ㄟ如也」者﹐過位﹐過君之空位也﹐謂門屏之間﹐人君寧立之處。君𨿽不在此位﹐人臣過之宜敬﹐故勃然變色﹐足盤辟而爲敬也。「其言似不足」者﹐下气怡聲如似不足者也。「攝齊升堂﹐鞠躬如也﹐屏气似不息」者﹐皆重愼也。衣下曰齊。攝齊者﹐摳衣也。將升堂時﹐以兩手當裳前﹐提挈裳使起﹐恐衣長轉足躡履之。仍復曲斂其身﹐以至君所﹐則屏藏其气﹐似無气息者也。「出﹐降一等﹐逞顏色﹐怡怡如也」者﹐以先時屏气﹐出下階一級則舒气﹐故解其顏色﹐怡怡然和說也。「沒階﹐趨進﹐翼如也」﹐沒﹐盡也。下盡階﹐則疾趨而出﹐張拱端好﹐如鳥之舒翼也。「復其位﹐如也」者﹐復至其來時所過之位﹐則又恭敬也。○注「閾﹐門限」。○正義曰﹕《釋官》云「夫謂之閾。」孫炎云「閾﹐門限也。」經傳諸注﹐皆以閾爲門限﹐爲內外之限約也。○注「衣下曰齊。攝齊者﹐摳衣也」。○正義曰﹕《曲禮》云「兩手摳衣﹐去齊尺。」鄭注云「齊謂裳下緝也。」然則衣謂裳也。對文則上曰衣﹐下曰裳。散則可通。故此云摳衣。摳﹐提挈也﹐謂提挈裳前﹐使去地一尺也。執圭﹐鞠躬如也﹐如不勝。﹝包曰「爲君使﹐聘問鄰國﹐執持君之圭。鞠躬者﹐敬愼之至。」﹞上如揖﹐下如授。勃如戰色﹐足宿宿如有循。﹝鄭曰「上如揖﹐授玉宜敬。下如授﹐不敢忘禮。戰色﹐敬也。是宿宿如有循﹐舉前曳踵行。」﹞享禮﹐有容色。﹝鄭曰「享﹐獻也。聘禮旣聘﹐而享用圭璧有庭實。」﹞私覿﹐愉愉如也。﹝鄭曰「覿﹐見也。旣享﹐乃以私禮見。愉愉﹐顏色和。」﹞﹝疏﹞「執圭」至「愉愉如也」。○正義曰﹕此一節記爲君使聘問鄰國之禮容也。「執圭﹐鞠躬如也﹐如不勝」者﹐言執持君之圭﹐以聘鄰國﹐而鞠躬如不能勝舉﹐愼之至也。「上如揖﹐下如授」者﹐上謂授玉時宜敬﹐故如揖也。下謂旣授玉而降﹐𨿽不執玉﹐猶如授時﹐不敢忘禮也。「勃如戰色﹐足宿宿如有循」者﹐亦謂執圭行聘時戰栗﹐其顏色敬也。足則舉前曳踵而行﹐宿宿如有所循也。「享禮﹐有容色」者﹐享﹐獻也。聘禮旣聘﹐而享用圭璧有庭實。聘時執圭致命﹐故勃如戰色。至行享時﹐則稍許有容色﹐不復戰栗。「私覿﹐愉愉如也」者﹐覿﹐見也。愉愉﹐顏色和也。謂旣享﹐乃以私禮見﹐故顏色愉愉然和說也。○注「包曰」至「之至」。○正義曰﹕云「爲君使﹐聘問鄰國﹐執持君之圭」者﹐案﹕《聘禮》云「賓襲執圭﹐致命公側﹐襲受玉於中堂與東楹之間」﹐是其事也。凡執玉之禮﹐《大宗伯》云「公執桓圭。」注云「雙植謂之桓。桓﹐宮室之象﹐所以安其上也。圭長九寸。」故《玉人》云「命圭九寸﹐公守之」﹐是也。《宗伯》又云「侯執信圭﹐伯執躬圭。」注云「蓋皆象以人形爲琢飾﹐文有粗縟耳﹐欲其愼行以保身。圭皆長七寸。」故《玉人》云「命圭七寸﹐謂之信圭﹐侯守之。命圭七寸﹐謂之躬圭﹐伯守之。」江南儒者解云「直者爲信﹐其文縟細。曲者爲躬﹐其文粗略。」義或然也。《宗伯》又云「子執璧﹐男執蒲璧。」注云「所以養人。蒲爲席﹐所以安人。不執圭者﹐未成國也。」蓋琢爲稼及蒲葦之文﹐蓋皆徑五寸﹐故《大行人》云「子執璧﹑男執蒲璧五寸」是也。凡圭廣三寸﹐厚半寸﹐剡上左右各寸半﹐知者﹐《聘禮記》文。其璧則內有孔﹐外有肉。其孔謂之好﹐故《爾雅釋器》云「肉倍好謂之璧﹐好倍肉謂之瑗﹐肉好若一謂之環。」此謂諸侯所執圭璧﹐皆朝於王及相朝所用也﹐故《典瑞》前旣陳玉則云「朝覲宗遇會同於王﹐諸侯相見亦如之」是也。其公﹑侯﹑伯朝後皆用璋﹐知者﹐以《聘禮》聘君用圭﹐聘夫人以璋﹐則知於天子及後亦然也。其子﹑男旣朝王用璧﹐朝後宜用琮﹐以璧﹑琮相對故也。鄭注《小行人》云「其上公及二王之後﹐享天子圭以馬﹐享後璋以皮。其侯﹑伯﹑子﹑男﹐享天子璧以帛﹐享後琮以錦。其玉大小﹐各如其命數。」知者﹐《玉人》云「璧琮九寸﹐諸侯以享天子」是也。其諸侯相朝﹐所執之玉與朝天子同。其享玉皆以璧享君﹐以琮享夫人﹐明相朝禮亦當然。子﹑男相享﹐則降用琥以繡﹐璜以黼﹐故鄭注《小行人》云「其於諸侯亦用璧琮耳。子﹑男於諸侯則享用琥璜﹐下其瑞」是也。其諸侯之臣聘天子及聘諸侯﹐其聘玉及享玉﹐降其君瑞一等﹐故《玉人》云「彖圭璋八寸﹐璧琮八寸﹐以┹聘」是也。○注「足宿宿如有循﹐舉前曳踵行」。○正義曰﹕按《玉藻》云「執龜玉﹐舉前曳踵﹐宿宿如也。」踵謂足後跟也。謂將行之時﹐初舉足前後曳足跟行﹐不離地﹐宿宿如也﹐言舉足狹數﹐宿々如也。」《玉藻》又云「圈豚行﹐不舉足﹐齊如流。」鄭注云「圈﹐轉也。豚之言﹐若有所循﹐不舉足曳踵﹐則衣之齊如水之流矣﹐孔子執圭則然。此徐趨也。」○注「鄭曰」至「庭實」。○正義曰「享﹐獻也」﹐《釋詁》文也。云「聘禮旣聘﹐而享用圭璧有庭實」者﹐案《覲禮》侯氏旣見王﹐乃云「四享皆束帛加璧﹐庭實惟國所有。鄭玄云「四當爲三。」《大行人職》曰「諸侯廟中將幣﹐皆三享其禮。」差又無取於四也。初享或用馬﹐或用虎豹之皮。其次享三牲魚臘。籩豆之實﹐龜也﹐金也。丹漆絲纊竹箭也﹐其餘無常貨。此物非一國所能有﹐惟國所有﹐分爲三享﹐皆以璧帛致之。《禮器》云「大饗其王事與﹐三牲魚臘﹐四海九州之美味也﹔籩豆之薦﹐四時之和气也﹔內金﹐示和也﹔束帛加璧﹐尊徳也﹔龜爲前列﹐先知也﹔金次之﹐見情也﹔丹漆絲纊竹箭﹐與眾共財也。其餘無常貨﹐各以其國之所有﹐則致遠物也。《郊特牲》曰「旅幣無方﹐所以別土地之宜﹐而節遠邇之期也。龜爲前列﹐先知也。以鍾次之﹐以和居參之也。虎豹之皮﹐示服猛也。束帛加璧﹐往徳也。」鄭玄《覲禮》之注所言﹐出於彼也。諸侯相朝聘﹐其禮亦然。案《聘禮》﹕「賓裼奉束帛加璧享。」《記》曰「凡庭實隨入﹐左先﹐皮馬相間可也。」《小行人職》云「合六幣﹐圭以馬﹐璋以皮﹐璧以帛﹐琮以錦﹐琥以繡﹐璜以黼。此六物者﹐以和諸侯之好故。」鄭注云「合﹐同也。六幣﹐所以享也。五等諸侯享天子用璧﹐享後用琮。其大各如其瑞﹐皆有庭實﹐以馬若皮。皮﹐虎豹皮也。用圭璋者﹐二王之後也。二王后尊﹐故享用圭璋而特之。《禮器》曰『圭璋特』是也。其於諸侯亦用璧琮耳。子﹑男於諸侯則享用琥璜﹐下其瑞也。凡二王后諸侯相享之玉﹐大小各降其瑞一等。及使卿大夫┹聘亦如之。」是用圭璧有庭實也。○注「旣享﹐乃以私禮見」。○正義曰﹕案《聘禮》﹕「擯者出請事﹐賓告事畢﹐賓奉束錦以請覿。」注云「覿﹐見也。卿將公事﹐是欲交其歡敬也。不用羔﹐因使而見﹐非特來。」是也。君子不以紺糸取飾﹐﹝孔曰「一入曰糸取。飾者﹐不以爲領袖緣也。紺者﹐齊服盛色以爲飾衣﹐似衣齊服。糸取者﹐三年練以糸取飾衣﹐爲其似衣喪服﹐故皆不以爲飾衣。」﹞紅紫不以爲褻服。﹝王曰「褻服﹐私居服﹐非公會之服。皆不正﹐褻尙不衣﹐正服無所施。」﹞當暑﹐衤﹐必表而出之。﹝孔曰「暑則單服。﹐葛也。必表而出之﹐加上衣。」﹞緇衣﹐羔裘。素衣﹐裘。黃衣﹐狐裘。褻裘長﹐短右袂。﹝孔曰「服皆中外之色相稱也。私家裘長﹐主溫。短右袂﹐便作事。」﹞必有寢衣﹐長一身有半。﹝孔曰「今之被也。」﹞狐貉之厚以居。﹝鄭曰「在家以接賓客。」﹞去喪﹐無所不佩。﹝孔曰「去﹐除也。非喪則備佩所宜佩也。」﹞非帷裳﹐必殺之。﹝王曰「衣必有殺縫﹐惟帷裳無殺也。」﹞羔裘玄冠不以弔。﹝孔曰「喪主素﹐吉主玄﹐吉凶異服。」﹞吉月﹐必朝服而朝。﹝孔曰「吉月﹐月朔也。朝服﹐皮弁服。」﹞齊﹐必有明衣﹐布。﹝孔曰「以布爲沐浴衣。」﹞﹝疏﹞「君子」至「明衣布」。○正義曰﹕此一節記孔子衣服之禮也。「君子不以紺糸取飾」者﹐君子﹐謂孔子也。紺﹐玄色。糸取﹐淺絳色。飾者﹐領緣也。紺者﹐齊服盛色以爲飾衣﹐似衣齊服。糸取者﹐三年練以糸取飾衣﹐爲其似衣喪服﹐故皆不以爲飾衣。「紅紫不以爲褻服」者﹐紅﹐南方間色。紫﹐北方間色。褻服﹐私居服﹐非公會之服。以其紅紫二色皆不正﹐故不以爲褻服。褻服尙不用﹐則正服無所施可知也。但言紅紫﹐則五方間色皆不用也。「當暑﹐衤﹐必表而出之」者﹐衤﹐單也。﹐葛也﹐精曰﹐粗曰。暑則單服﹐必加尙表衣然後出之﹐爲其形褻故也。「緇衣﹐羔裘。素衣﹐裘。黃衣﹐狐裘」者﹐凡祭服﹐先加明衣﹐次加中衣﹐冬則次加袍繭﹐夏則不袍繭﹐用葛也﹐次加祭服。若朝服﹐布衣亦先以明衣親身﹐次加中衣﹐冬則次加裘﹐裘上加裼衣﹐裼衣之上加朝服﹔夏則中衣之上不用裘而加葛﹐葛上加朝服。凡服必中外之色相稱。羔裘﹐黑羊裘也﹐故用緇衣以裼之。裘﹐鹿子皮以爲裘也﹐故用素衣以裼之。狐裘黃﹐故用黃衣以裼之。「褻裘長﹐短右袂」者﹐此裘私家所著之裘也﹐長之者﹐主溫也﹔袂是裘之袖﹐短右袂者﹐作事便也。「必有寢衣﹐長一身有半」者﹐今之被也。「狐貉之厚以居」者﹐謂在家接賓客之裘者﹐居家主溫﹐故厚爲之。「去喪﹐無所不佩」者﹐去﹐除也。居喪無飾﹐故不佩。除喪﹐則備佩所宜佩也。「非帷裳必殺之」者﹐殺謂殺縫。凡衣必有殺縫﹐惟帷裳無也。「羔裘玄冠不以弔」者﹐凶主素﹐吉主玄﹐故羔裘玄冠不以弔喪也。「吉月必朝服而朝」者﹐吉月﹐月朔也。朝服﹐皮弁服。言每朔日必服皮弁之服以朝於君也。「齊﹐必有明衣﹐布」者﹐將祭而齊﹐則必沐浴﹐浴竟而著明衣﹐所以明其體也。明衣以布爲之﹐故曰「齊﹐必有明衣﹐布」也。○注「孔曰」至「飾衣」。○正義曰﹕云「一入曰糸取。飾者﹐不以爲領袖緣也」者﹐案《考工記》云「三入爲﹐五入爲糸取﹐七入爲緇。」注云「染者三入而成。又再染以黑則爲糸取。糸取﹐今禮俗文作爵﹐言如爵頭色也。又復再染以黑乃成緇矣。鄭司農說以《論語》曰『君子不以紺糸取飾』﹐又曰『緇衣羔裘』。《爾雅》曰﹕『一染謂之糸原﹐再染謂之﹝B17M﹞﹐三染謂之。』《詩》云﹕『緇衣之宜兮。』玄謂此同色耳。染布帛者﹐染人掌之。凡玄色者﹐在糸取緇之間﹐其六入者與。」今孔氏云「一入曰糸取」者﹐未知出何書。又云「糸取者﹐三年練以糸取飾衣」﹐則似讀糸取爲糸原。案《檀弓》云「練﹐練衣黃裏糸原緣。」注云「小祥﹐練冠練中衣﹐以黃爲內﹐糸原爲飾。黃之色卑於﹐糸原之類明外除。」故曰「爲其似衣喪服﹐故皆不以爲飾衣」。云「紺者﹐齊服盛色以爲飾衣﹐似衣齊服」者﹐《說文》云「紺﹐帛深靑揚赤色。」是紺爲靑赤色也﹐故爲齊服盛色。若以爲領袖緣飾﹐則似衣齊服也。○注「服皆中外之色相稱也」。○正義曰﹕謂中衣外裘其色皆相稱也。此經云「緇衣﹐羔裘」者﹐謂朝服也。知者﹐案《玉藻》云「諸侯朝服以日視朝於內朝。」《士冠禮》云「主人玄冠朝服﹐緇帶素。」注云「玄冠﹐委貌。朝服者﹐十五升布衣。而素裳不言色者﹐衣與冠同色。」是朝衣色玄﹐玄卽緇色之小別。此說孔子之服﹐云「緇衣﹐羔裘」﹐《玉藻》亦云「羔裘緇衣以裼之」﹐是羔裘裼用緇衣﹐明其上正服亦緇色也。下文又曰「羔裘玄冠不以弔」﹐是羔裘所用配玄冠﹐羔裘之上必用緇布衣爲裼﹐裼衣之上正服亦是緇色﹐文與玄冠相配﹐故知緇衣羔裘是諸侯君臣日視朝之服也。其素衣裘﹐則在國視朔之服也。卿大夫士亦皆然。故鄭玄注此云「素衣裘﹐視朔之服」是也。其受外國聘享﹐亦素衣は裘﹐故《聘禮》云「裼降立。」注引《玉藻》云「は裘靑犴α﹐絞衣以裼之。」又引此云「素衣は裘。皮弁時或素衣。」如鄭此言﹐則裼衣或絞或素不定也。熊氏云「臣用絞﹐君用素。」皇氏云「素衣爲正﹐記者亂言絞耳。」其「黃衣﹐狐裘」﹐謂大蠟息民之祭服也。人君以歲事成熟﹐搜索羣神而報祭之﹐謂之大蠟。又臘祭先祖五祀﹐因令民得大飲﹐農事休息﹐謂之息民。於大蠟之後﹐作息民之祭﹐其時則有黃衣狐裘也。大蠟之祭與息民異也。息民用黃衣狐裘﹐大蠟則皮弁素服﹐二者不同矣。以其大蠟之後﹐始作息民之祭﹐息民大蠟同月﹐其事相次﹐故連言之耳。知者﹐《郊特牲》云「蠟也者﹐索也﹐歲十二月﹐合聚萬物而索饗之也。皮弁素服而祭。素服以送終。葛帶榛杖﹐喪殺也。」是大蠟之祭用素服也。《郊特牲》旣說蠟祭﹐其下又云「黃衣黃冠而祭﹐息田夫也。」注云「祭謂旣蠟﹐臘先祖五祀也﹐於是勞農以休息之。」是息民之祭用黃衣也。此說孔子之服云「黃衣﹐狐裘」﹐《玉藻》云「狐裘黃衣以裼之」﹐以此知大蠟息民則有黃衣狐裘也。是此三者之服﹐中衣與外裘其色皆相稱也。○注「孔曰」至「佩也」。○正義曰﹕云「非喪則備佩所宜佩也」者﹐案《玉藻》云「古之君子必佩玉﹐右徵角﹐左宮羽。凡帶必有佩玉﹐惟喪則否。佩玉有衝牙﹐君子無故﹐玉不去身。君子於玉比徳焉。天子佩白玉而玄組綬﹐世子佩瑜玉而綦組綬﹐士佩需玟而組綬﹐孔子佩象環五寸而綦組綬。」是非居喪則備佩此所宜佩也。○注「王曰﹕衣必有殺縫﹐惟帷裳無殺也」。○正義曰﹕謂朝祭之服﹐上衣必有殺縫﹐在下之裳﹐其制正幅如帷﹐名曰帷裳﹐則無殺縫。其餘服之裳﹐則亦有殺縫﹐故深衣之制﹐要在縫半下﹐縫齊倍要。喪服之制﹐裳內削幅。注云「削猶殺也」。○注「孔曰﹕喪主素﹐吉主玄﹐吉凶異服」。○正義曰﹕《檀弓》云「奠以素器﹐以生者有哀素之心。」注﹕「哀素﹐言哀痛無飾。凡物無飾曰素。」又禮祭服皆玄衣服。是喪主素﹐吉主玄也。○注「孔曰」至「弁服」。○正義曰﹕云「吉月﹐月朔也」者﹐以《詩》云「二月初吉」﹐《周禮》云「正月之吉」﹐皆謂朔日﹐故知此吉月謂朔日也。云「朝服﹐皮弁服」者﹐《士冠禮》云「皮弁﹐服素積緇帶素。」注云「此與君視朔之服也。皮弁者﹐以白鹿皮爲冠﹐象上古也。積猶辟也。以素爲常﹐辟蹙其要中。皮弁之衣用布﹐亦十五升﹐其色象焉。」魯自文公不行視朔之禮﹐孔子恐其禮廢﹐故每於月朔﹐必衣此視朔之服而朝於君﹐所謂我愛其禮也。齊必變食﹐﹝孔曰「攺常饌。」﹞居必遷坐。﹝孔曰「易常處。」﹞食不厭精﹐膾不厭細。食飠壹而飠曷﹐﹝孔曰「飠壹飠曷﹐臭味變。」﹞魚餒而肉敗﹐不食。﹝魚敗曰餒。﹞色惡﹐不食。臭惡﹐不食。失飪﹐不食。﹝孔曰「失飪﹐失生熟之節。」﹞不時﹐不食。﹝鄭曰「不時﹐非朝﹑夕﹑日中時。」﹞割不正﹐不食。不得其醬﹐不食。﹝馬曰「魚膾非芥醬不食。」﹞肉𨿽多﹐不使勝食气。惟酒無量﹐不及亂。沽酒市脯不食。不撤姜食﹐﹝孔曰「撤﹐去也。齊禁薰物﹐姜辛而不臭﹐故不去。」﹞不多食。﹝孔曰「不過飽。」﹞祭於公﹐不宿肉。﹝周曰「助祭於君﹐所得牲體﹐歸則班賜﹐不畱神惠。」﹞祭肉不出三日。出三日﹐不食之矣。﹝鄭曰「自其家祭肉﹐過三日不食﹐是褻鬼神之餘。」﹞食不語﹐寢不言。𨿽蔬食菜羹瓜﹐祭﹐必齊如也。﹝孔曰「齊﹐嚴敬貌。三物𨿽薄﹐祭之必敬。」﹞﹝疏﹞「齊必」至「如也」。○正義曰﹕此一節論齊祭飲食居處之事也。「齊必變食」者﹐謂將欲接事鬼神﹐宜自淨﹐故攺其常饌也。「居必遷坐」者﹐謂攺易常處也。「食不厭精﹐膾不厭細」者﹐食﹐飯也。牛與羊魚之腥﹐聶而切之爲膾。飯與膾所尙精細也。「食飠壹而飠曷﹐魚餒而肉敗﹐不食」者﹐飠壹飠曷﹐臭味變也。魚敗曰餒。言飯之气味變﹐及魚肉敗壞﹐皆不食之。「色惡﹐不食。臭惡﹐不食」者﹐謂飯食及肉顏色香臭變惡者﹐皆不食之﹐「失飪不食」者﹐謂饌失生熟之節也。「不時﹐不食」者﹐謂非朝﹑夕﹑日中時也。「割不正﹐不食」者﹐謂折解牲體﹐脊脇臂之屬﹐禮有正數﹐若解割不得其正﹐則不食也。「不得其醬﹐不食」者﹐謂魚膾非得芥醬則不食也。「肉𨿽多﹐不使勝食气」者﹐气﹐小食也。言有肉𨿽多﹐食之不可使過食气也。「惟酒無量﹐不及亂」者﹐惟人飲酒無有限量﹐但不得多﹐以至困亂也。「沽酒市脯不食」者﹐沽﹐賣也。酒不自作﹐未必精﹔脯不自作﹐不知何物之肉﹐故不食也。酒當言飲﹐而亦云不食者﹐因脯而並言之耳。經傳之文﹐此類多矣。《易系辭》云「潤之以風雨」﹐《左傳》曰「馬牛皆百匹」﹐《玉藻》云「大夫不得造車馬」﹐皆從一而省文也。「不撤姜食」者﹐撤﹐去也。齊禁薰物﹐姜辛而不臭﹐故不去也。「不多食」者﹐不可過飽也。自此已上﹐皆蒙齊文。凡言不食者﹐皆爲不利人﹐亦齊者﹐孔子所愼﹐齊必嚴敬﹐若必食之﹐或致困病﹐則失嚴敬心﹐故不食也。其凡常不必然。「祭於公﹐不宿肉」者﹐謂助祭於君﹐所得牲體﹐歸則班賜﹐不畱神惠經宿也。「祭肉不出三日。出三日﹐不食之矣」者﹐謂自其家祭肉﹐過三日不食﹐是褻慢鬼神之餘也。「食不語﹐寢不言」者﹐直言曰言﹐答述曰語。方食不可語﹐語則口中可憎。寢息宜靜﹐故不言也。「𨿽蔬食菜羹瓜﹐祭﹐必齊如也」者﹐祭謂祭先。齊﹐嚴敬貌。言蔬食也﹐菜羹也。瓜也﹐三物𨿽薄﹐將食祭先之時﹐亦必嚴敬。○注「孔曰﹕飠壹飠曷﹐臭味變」。○正義曰﹕《釋器》云「食飠壹謂之飠曷。」郭璞云「飯飠歲臭。」《說文》云「飠歲﹐飯傷熱也。」《蒼頡篇》云「食臭敗也。」《字林》云「飠壹﹐飯傷熱濕也。」○注「魚敗曰餒」。○正義曰﹕《釋器》云「肉謂之敗﹐魚謂之餒。」郭璞云「敗﹐臭壞也。餒﹐肉爛也。」○注「孔曰」至「必敬」。○正義曰﹕云「三物𨿽薄﹐祭之必敬」者﹐祭謂祭先也。案《玉藻》云「惟水漿不祭。」又云「瓜祭上環。」知此三者𨿽薄﹐亦祭先也。若祭之﹐亦必齊敬也。席不正﹐不坐。鄕人飲酒﹐杖者出﹐斯出矣。﹝孔曰「杖者﹐老人也。鄕人飲酒之禮﹐主於老者﹐老者禮畢﹐出﹐孔子從而後出。」﹞﹝疏﹞「席不正﹐不坐。鄕人飲酒﹐杖者出﹐斯出矣」。○正義曰﹕此明坐席及飲酒之禮也。凡爲席之禮﹐天子之席五重﹐諸侯之席三重﹐大夫再重。席南鄕北鄕﹐以西方爲上﹔東鄕西鄕﹐以南方爲上。如此之類﹐是禮之正也。若不正﹐則孔子不坐也。杖者﹐老人也。鄕人飲酒之禮﹐主於老者﹐老者禮畢出﹐孔子則從而後出。鄕人儺﹐朝服而立於阼階。﹝孔曰「儺﹐驅逐疫鬼。恐驚先祖﹐故朝服而立於廟之阼階。」﹞﹝疏﹞「鄕人儺﹐朝服而立於阼階」。○正義曰﹕此明孔子存室神之禮也。亻難﹐索室驅逐疫鬼也。恐驚先祖﹐故孔子朝服而立於廟之阼階。鬼神依人﹐庶其依已而安也。所以朝服者﹐大夫朝服以祭﹐故用祭服以依神也。問人於他邦﹐再拜而送之。﹝孔曰「拜送使者﹐敬也。」﹞﹝疏﹞「問人於他邦﹐再拜而送之」。○正義曰﹕此記孔子遺人之禮也。問猶遺也﹐謂因問有物遺之也。問者﹐或自有事問人﹐或聞彼有事而問之﹐悉有物表其意﹐故《曲禮》云「凡以弓劍苞苴簞笥問人者﹐操以受命﹐如使之容。」此孔子凡以物問遺人於他邦者﹐必再拜而送其使者﹐所以示敬也。康子饋藥﹐拜而受之。﹝包曰「饋孔子藥。」﹞曰「丘未達﹐不敢嘗。」﹝孔曰「未知其故﹐故不敢嘗﹐禮也。」﹞﹝疏﹞「康子饋藥﹐拜而受之。曰﹕丘未達﹐不敢嘗」。○正義曰﹕此明孔子受饋之禮也。魯卿季康子饋孔子藥﹐孔子拜而受之。凡受人饋遺可食之物﹐必先嘗而謝之。孔子未達其藥之故﹐不敢先嘗﹐故曰「丘未達﹐不敢嘗」﹐亦其禮也。廏焚。子退朝﹐曰「傷人乎﹖」不問馬。﹝鄭曰「重人賤畜。退朝﹐自君之朝來歸。」﹞﹝疏﹞「廏焚。子退朝﹐曰﹕『傷人乎﹖』不問馬」。○正義曰﹕此明孔子重人賤畜也。廏焚﹐謂孔子家廏被火也。孔子罷朝退歸﹐承告而問曰「廏焚之時﹐得無傷人乎﹖」不問傷馬與否。是其重人賤畜之意。「不問馬」一句﹐記者之言也。君賜食﹐必正席先嘗之。﹝孔曰「敬君惠也。旣嘗之﹐乃以班賜。」﹞君賜腥﹐必熟而薦之。﹝孔曰「薦其先祖。」﹞君賜生﹐必畜之。侍食於君﹐君祭﹐先飯。﹝鄭曰「於君祭﹐則先飯矣﹐若爲君嘗食然。」﹞﹝疏﹞「君賜」至「先飯」。○正義曰﹕此明孔子受君賜食及侍食之禮也。「君賜食﹐必正席先嘗之」者﹐謂君以熟食賜已﹐必正席而坐﹐先品嘗之﹐敬君之惠也。君賜必多﹐不可畱君之惠﹐旣嘗﹐當以班賜。「君賜腥﹐必熟而薦之」者﹐謂君賜已生肉﹐必烹熟而薦其先祖﹐榮君賜也。熟食不薦者﹐褻也。君賜生﹐必畜之者﹐謂君賜已牲之未殺者﹐必畜養之﹐以待祭祀之用也。「侍食於君﹐君祭﹐先飯」者﹐謂君召已共食時也。於君祭時﹐則先飯矣﹐若爲君嘗食然。○注「鄭曰」至「食然」。○正義曰﹕云「於君祭﹐則先飯矣」者﹐《曲禮》云「主人延客祭。」注云「祭﹐祭先也。君子有事不忘本也。」君子不忘本者﹐有徳必酬之﹐故得食而種﹐種出少許﹐置在豆間之地﹐以報先代造食之人也。若敵﹐客則得先自祭﹐降等之客則後祭。若臣侍君而賜之食﹐則不祭。若賜食﹐而君以客禮待之﹐則得祭。𨿽得祭﹐又先須君命之祭﹐後乃敢祭也。此言君祭先飯﹐則是非客之禮也﹐故不祭而先飯﹐若爲君嘗食然也。疾﹐君視之﹐東首﹐加朝服﹐拖紳。﹝包曰「夫子疾﹐處南牖之下﹐東首﹐加其朝服﹐拖紳。紳﹐大帶。不敢不衣朝服見君。」﹞﹝疏﹞「疾﹐君視之﹐東首﹐加朝服﹐拖紳」。○正義曰﹕此明孔子有疾﹐君來視之時也。拖﹐加也。紳﹐大帶也。病者﹐常居北牖下﹐爲君來視﹐則暫時遷鄕南牖下。東首﹐令君得南面而視之。以病臥﹐不能衣朝服及大帶﹐又不敢不衣朝服見君﹐故但加朝服於身﹐又加大帶於上﹐是禮也。君命召﹐不俟駕行矣。﹝鄭曰「急趨君命﹐行出而車駕隨之。」﹞﹝疏﹞「君命召﹐不俟駕行矣」。○正義曰﹕此明孔子急趨君命也。俟猶待也。謂君命召﹐已不待駕車而卽行出﹐車當駕而隨之也。入太廟﹐每事問。﹝疏﹞「入太廟﹐每事問」。○正義曰﹕此明孔子因助祭入太廟廟中﹐禮儀祭器𨿽知之﹐猶每事復問﹐愼之至也。朋友死﹐無所歸﹐曰「於我殯。」﹝孔曰「重朋友之恩。無所歸﹐言無親暱。」﹞﹝疏﹞「朋友死﹐無所歸﹐曰﹕於我殯」。正義曰﹕此明孔子重朋友之恩也。言朋友若死﹐更無親暱可歸﹐孔子則曰「於我殯。」與之爲喪主也。朋友之饋﹐𨿽車馬﹐非祭肉﹐不拜。﹝孔曰「不拜者﹐有通財之義。」﹞﹝疏﹞「朋友之饋﹐𨿽車馬﹐非祭肉﹐不拜」。○正義曰﹕此言孔子輕財重祭之禮也。朋友有通財之義﹐故其饋遺之物﹐𨿽是車馬﹐非祭肉﹐不拜謝之。言其祭肉則拜之﹐尊神惠也。寢不尸﹐﹝包曰「偃臥四體﹐布展手足﹐似死人。」﹞居不容。﹝孔曰「爲室家之敬難久。」﹞﹝疏﹞「寢不尸﹐居不容」。○正義曰﹕此言孔子寢息居家之禮也。剩死人也。言人偃臥四體﹐布展手足﹐似死人。孔子則當欹屈也。其居家之時﹐則不爲容儀﹐爲室家之敬難久﹐當和舒也。見齊衰者﹐𨿽狎﹐必變。﹝孔曰「狎者﹐素親狎。」﹞見冕者與瞽者﹐𨿽褻﹐必以貌。﹝周曰「褻﹐謂數相見﹐必當以貌禮之。」﹞凶服者式之。式負版者。﹝孔曰「凶服﹐送死之衣物。負版者﹐持邦國之圖籍。」﹞有盛饌﹐必變色而作。﹝孔曰「作﹐起也。敬主人之親饋。」﹞迅雷風烈必變。﹝鄭曰「敬天之怒﹐風疾雷爲烈。」﹞﹝疏﹞「見齊」至「必變」。○正義曰﹕此一節言孔子見所哀卹﹐及敬重之事﹐爲之變容也。「見齊衰者﹐𨿽狎﹐必變」者﹐狎﹐謂素相親狎。言見衣齊衰喪服者﹐𨿽素親狎﹐亦必爲變容。此卽哀有喪也。「見冕者與瞽者﹐𨿽褻﹐必以貌」者﹐冕﹐大夫冠也。瞽﹐盲也。褻﹐謂數相見也。言孔子見大夫與盲者﹐𨿽數相見﹐必當以貌禮之。此卽尊在位﹐卹不成人也。「凶服者式之。式負版者」﹐囚服﹐送死之衣物也。負版者﹐是持邦國之圖籍者也。式者﹐車上之橫木﹐男子立乘﹐有所敬﹐則俯而馮式﹐遂以式爲敬名。言孔子乘車之時﹐見送死之衣物﹐見持邦國之圖籍者﹐皆馮式而敬之也。「有盛饌﹐必變色而作」者﹐作﹐起也。謂人設盛饌待己﹐已必攺容而起﹐敬主人之親饋也。「迅雷風烈必變」者﹐迅﹐急疾也。風疾﹐雷爲烈﹐此陰陽气激﹐爲天之怒﹐故孔子必變容以敬之也。○注「孔曰﹕狎者﹐素親狎」。○正義曰﹕案《左傳》﹕「宋華弱與樂輿少相狎。」《曲禮》云「賢者狎而敬之。」狎是相褻慢﹑相貫習之名也﹐故爲素相親狎也。○注「負版者﹐持邦國之圖籍」。○正義曰﹕案《周禮小宰職》曰「聽閭裏以版圖。」注云「版是戶籍圖也。聽人訟地者﹐以版圖決之。《司書職》曰﹕『邦中之版﹐土地之圖。』」以圖籍相將之物﹐故知負版者是持邦國之圖籍也。升車﹐必正立執綏。﹝周曰「必正立執綏﹐所以爲安。」﹞車中內顧﹐﹝包曰「車中不內顧者﹐前視不過衡軛﹐傍視不過奇轂。」﹞不疾言﹐不親指。﹝疏﹞「升車」至「親指」。正義曰﹕此記孔子乘車之禮也。「升車﹐必正立執綏」者﹐綏者﹐挽以上車之索也。言孔子升車之時﹐必正立執綏﹐所以爲安也。「車中不內顧」者﹐顧﹐謂回視也。言孔子在車中不鄕內回顧﹐掩人之私也。「不疾言﹐不親指」者﹐亦謂在車中時也。疾﹐急也。以車中旣髙﹐故不疾言﹐不親有所指﹐皆爲惑人也。○注「包曰﹕車中不內顧者﹐前視不過衡軛﹐傍視不過奇轂」。○正義曰﹕衡軛是轅端橫木駕馬領者。《輿人》注云「較﹐兩奇上出軾者。」則奇轂俱在車之兩傍。言孔子在車中﹐前視則不過衡軛之前﹐傍視則不過奇轂之後。案《曲禮》云「立視五﹐式視馬尾﹐顧不過轂。」注云「立平視也。猶規也﹐謂輪轉之度。」案車輪一周爲一規。乘車之輪髙六尺六寸﹐徑一圍三﹐三六十八﹐得一丈八尺﹐又六寸爲一尺八寸﹐總一規爲一丈九尺八寸。五規爲九十九場＿六尺爲步﹐總爲十六步半﹐則在車上得視前十六步半也。而此注云「前視不過衡軛」者﹐禮言中人之制﹐此記聖人之行﹐故前視但不過衡軛耳。色斯舉矣﹐﹝馬曰「見顏色不善則去之。」﹞翔而後集。﹝周曰「回翔審觀而後下止。」﹞﹝疏﹞「色斯舉矣﹐翔而後集」。○正義曰﹕此言孔子審去就也。謂孔子所處﹐見顏色不善﹐則於斯舉動而去之。將所依就﹐則必回翔審觀而後下止。此「翔而後集」一句﹐以飛鳥諭也。曰「山梁雌雉﹐時哉時哉﹗」子路共之﹐三嗅而作。﹝言山梁雌雉得其時﹐而入不得其時﹐故嘆之。子路以其時物﹐故共具之。非本意﹐不苟食﹐故三嗅而作。作﹐起也。﹞﹝疏﹞「曰﹕山梁雌雉﹐時哉時哉﹗子路共之﹐三嗅而作」。○正義曰﹕此記孔子感物而嘆也。梁﹐橋也。共﹐具也。嗅﹐謂鼻歆其气。作﹐起也。孔子行於山梁﹐見雌雉飲啄得所﹐故嘆曰「此山梁雌雉﹐得其時哉﹗」而人不得其時也。子路失指﹐以爲夫子云時哉者﹐言是時物也﹐故取而共具之。孔子以非已本意﹐義不苟食﹐又不可逆子路之情﹐故但三嗅其气而起也。●卷十一先進第十一﹝疏﹞正義曰﹕前篇論夫子在鄕黨﹐聖人之行也。○此篇論弟子﹐賢人之行﹐聖賢相次﹐亦其宜也。子曰「先進於禮樂﹐野人也。後進於禮樂﹐君子也。﹝孔曰「先進﹑後進﹐謂仕先後輩也。禮樂因世損益﹐後進與禮樂﹐俱得時之中﹐斯君子矣﹔先進有古風﹐斯野人也。」﹞如用之﹐則吾從先進。」﹝將移風易俗﹐歸之淳素。先進猶近古風﹐故從之。﹞﹝疏﹞「子曰」至「吾從先進」。○正義曰﹕此章孔子評其弟子之中仕進先後之輩也。「先進於禮樂野人也」者﹐先進﹐謂先輩仕進之人﹐準於禮樂﹐不能因世損益﹐而有古風﹐故曰朴野之人也。「後進於禮樂﹐君子也」者﹐後進﹐謂後輩仕進之人也﹐準於禮樂﹐能因時損益﹐與禮樂俱得時之中﹐故曰君子之人也。「如用之﹐則吾從先進」者﹐言如其用之以爲治﹐則吾從先輩朴野之人。夫子之意﹐將移風易俗﹐歸之淳素。先進猶近古風﹐故從之也。○注「孔曰」至「人也」。○正義曰﹕云「先進﹑後進﹐謂仕先後輩也」者﹐下章云「從我於陳﹑蔡者﹐皆不及門也」﹐謂不及仕進之門﹐則此謂不從於陳﹑蔡得仕進者也。蓋先進者﹐當襄﹑昭之世。後進者﹐當定﹑哀之世。云「禮樂因世損益」者﹐《爲政篇》云「殷因於夏禮﹐所損益可知也。周因於殷禮﹐所損益可知也。」又周初則禮樂盛﹐周衰則禮樂衰﹐是禮樂因世損益也。云「後進與禮樂﹐俱得時之中﹐斯君子矣」者﹐言禮樂隨世盛衰﹐後進與時消息﹐皆中當於時﹐故爲君子也。云「先進有古風﹐斯野人也」者﹐言先輩仕進之人﹐比今則猶尙淳素﹐故云「斯野人也」。子曰「從我於陳﹑蔡者﹐皆不及門也。」﹝鄭曰「言弟子從我而厄於陳﹑蔡者﹐皆不及仕進之門﹐而失其所。」﹞﹝疏﹞「子曰﹕從我於陳﹑蔡者﹐皆不及門也」。○正義曰﹕此章孔子閔弟子之失所。言弟子從我而厄於陳﹑蔡者﹐皆不及仕進之門﹐而失其所也。徳行﹕顏淵﹐閔子騫﹐冉伯牛﹐仲弓。言語﹕宰我﹐子貢。政事﹕冉有﹐季路。文學﹕子遊﹐子夏。﹝疏﹞「徳行﹕顏淵﹐閔子騫﹐冉伯牛﹐仲弓。言語﹕宰我﹐子貢。政事﹕冉有﹐季路。文學﹕子遊﹐子夏」。○正義曰﹕此章因前章言弟子失所﹐不及仕進﹐遂舉弟子之中﹐才徳尢髙可仕進之人。鄭氏以合前章﹐皇氏別爲一章。言若任用徳行﹐則有顏淵﹑閔子騫﹑冉伯牛﹑仲弓四人。若用其言語辧說﹐以爲行人﹐使四方﹐則有宰我﹑子貢二人。若治理政事﹐決斷不疑﹐則有冉有﹑季路二人。若文章博學﹐則有子遊﹑子夏二人也。然夫子門徒三千﹐達者七十有二﹐而此四科惟舉十人者﹐但言其翹楚者耳。或時在陳言之﹐惟舉從者。其不從者﹐𨿽有才徳﹐亦言不及也。子曰「回也﹐非助我者也﹐於吾言無所不說。」﹝孔曰「助﹐益也。言回聞言卽解﹐無發起增益於已。」﹞﹝疏﹞「子曰﹕回也﹐非助我者也﹐於吾言無所不說」。○正義曰﹕此章稱顏回之賢也。助﹐益也。說﹐解也。凡師資問答﹐以相發起。若與子夏論《詩》﹐子曰「起予者﹐商也。」如此是有益於已也。今回也﹐非增益於已者也﹐以其於吾之所言﹐皆默而識之﹐無所不解。言回聞言卽解﹐無所發起增益於已也。子曰「孝哉﹐閔子騫﹗人不間於其父母昆弟之言。」﹝陳曰「言子騫上事父母﹐下順兄弟﹐動靜盡善﹐故人不得有非間之言。」﹞﹝疏﹞「子曰﹕孝哉﹐閔子騫﹗人不間於其父母昆弟之言。」正義曰﹕此章嘆美閔子騫之孝行也。昆﹐兄也。間﹐謂非毀間廁。言子騫上事父母﹐下順兄弟﹐動靜盡善﹐故人不得有非間之言。」南容三復白圭﹐﹝孔曰「《詩》云﹕『白圭之玷﹐尙可磨也。斯言之玷﹐不可爲也。』南容讀《詩》至此﹐三反覆之﹐是其心愼言也。」﹞孔子以其兄之子妻之。﹝疏﹞「南容三復白圭﹐孔子以其兄之子妻之」。○正義曰﹕此章美南容愼言也。復﹐覆也。《詩》云「白圭之玷﹐尙可磨也。斯言之玷﹐不可爲也。」南容讀《詩》至此﹐三反覆之﹐是其心愼言也。孔子知其賢﹐故以其兄之女子妻之。此卽「邦有道﹐不廢﹔邦無道﹐免於刑戮者」也。弟子各記所聞﹐故又載之。○注「《詩》云﹕白圭之玷﹐尙可磨也。斯言之玷﹐不可爲也」。○正義曰﹕此《大雅抑篇》刺厲王之詩也。《毛傳》云「玷﹐缺也。」箋云「斯﹐此也。玉之缺﹐尙可磨釒慮而平﹐人君政教一失﹐誰能反覆之﹖」意言教令尢須謹愼。白玉爲圭﹐圭有損缺﹐猶尙可更磨釒慮而平﹐若此政教言語之有缺失﹐則遂往而不可攺。爲王者﹐安危在於出令﹐故特宜愼之。是詩人戒其愼言。南容之心﹐亦欲愼言﹐故三覆讀此也。季康子問﹕「弟子孰爲好學﹖」孔子對曰「有顏回者好學﹐不幸短命死矣。今也則亡。」﹝疏﹞「季康子問﹕弟子孰爲好學﹖孔子對曰﹕有顏回者好學﹐不幸短命死矣。今也則亡」。○正義曰﹕此章稱顏回之好學也。季康子﹐魯執政大夫﹐故言氏稱對。此與哀公問同而答異者﹐以哀公遷怒貳過﹐故因答以諫之。康子無之﹐故不云也。顏淵死﹐顏路請子之車以爲之槨。﹝孔曰「路﹐淵父也。家貧﹐欲請孔子之車﹐賣以作槨。」﹞子曰「才不才﹐亦各言其子也。鯉也死﹐有棺而無槨。吾不徒行以爲之槨。以吾從大夫之後﹐不可徒行也。」﹝孔曰「鯉﹐孔子之子﹐伯魚也。孔子時爲大夫﹐言從大夫之後﹐不可以徒行﹐謙辭也。」﹞﹝疏﹞「顏淵死」至「徒行也」。○正義曰﹕此並三章記顏回死時孔子之語也。「顏淵死﹐顏路請子之車以爲之槨」者﹐路﹐顏淵父也。家貧﹐欲請孔子之車﹐賣以作槨也。「子曰﹕才不才﹐亦各言其子也。鯉也死﹐有棺而無槨。吾不徒行以爲之槨」者﹐此舉親諭疏也。言淵才﹑鯉不才𨿽異﹐亦各言其子則同。我子鯉也死時﹐但有棺﹐以家貧而無槨﹐吾不賣車以作槨。今女子死﹐安得賣我車以作槨乎﹖「以吾從大夫之後﹐不可徒行也」者﹐此言不可賣車作槨之由。徒行﹐步行也。以吾爲大夫﹐不可徒行故也。孔子時爲大夫﹐言從大夫之後者﹐謙辭也。○注「孔曰」至「辭也」。○正義曰﹕云「鯉﹐孔子之子﹐伯魚也」者﹐《世家》文也。云「孔子時爲大夫﹐言從大夫之後﹐不可以徒行﹐謙辭也」者﹐案《孔子世家》﹕「定公十四年﹐孔子年五十六﹐由大司寇攝行相事。」魯受齊女樂﹐不聽政三日﹐孔子遂衛。歷至宋﹑鄭﹑陳﹑蔡﹑晉﹑楚﹐去魯凡十四歲而反乎魯﹐然魯終不能用。孔子亦不求仕﹐以哀公十六年卒﹐年七十三。今案顏回少孔子三十歲﹐三十二而卒﹐則顏回卒時﹐孔子年六十一﹐方在陳﹑蔡矣﹔伯魚年五十﹐先孔子死﹐則鯉也死時﹐孔子蓋年七十左右﹐皆非在大夫位時。而此注云「時爲大夫」﹐未知有何所據也。杜預曰「嘗爲大夫而去﹐故言後也。」據其年﹐則顏回先伯魚卒﹐而此云顏回死﹐顏路請子之車以爲之槨﹐子曰「鯉也死﹐有棺而無槨」﹐又似伯魚先死者。王肅《家語》注云「此書久遠﹐年數錯誤﹐未可詳也。」或以爲假設之辭也。徒猶空也﹐謂無車空行也﹐是步行謂之徒行﹐故《左傳》襄元年「敗鄭徒兵於洧上」﹐杜注云「徒兵﹐步兵也。」顏淵死。子曰「噫﹗﹝包曰「噫﹐痛傷之聲。」﹞天喪予﹗天喪予﹗」﹝天喪予者﹐若喪已也。再言之者﹐痛惜之甚。﹞﹝疏﹞「顏淵死﹐子曰﹕噫﹗天喪予﹗天喪予﹗」○正義曰﹕噫﹐痛傷之聲。「天喪予」者﹐孔子痛惜顏淵死﹐言若天喪已也。再言之者﹐痛惜之甚。顏淵死﹐子哭之慟。﹝馬曰「慟﹐哀過也。」﹞從者曰「子慟矣﹗」曰「有慟乎﹖﹝孔曰「不自知已之悲哀過。」﹞非夫人之爲慟而誰爲﹖」﹝疏﹞「顏淵死」至「誰爲」。○正義曰「子哭之慟」者﹐慟﹐過哀也。言夫子哭顏淵﹐其悲哀過甚。「從者曰﹕子慟矣」者﹐從者﹐眾弟子。見夫子哀過﹐故告曰「子慟矣。」「曰﹕有慟乎」者﹐時夫子不自知已之悲哀過﹐故答曰﹕有慟乎邪。「非夫人之爲慟而誰爲」者﹐因弟子言已悲哀過甚﹐遂說已之過哀亦當於理﹐非失也。夫人﹐謂顏淵。言不於顏淵哭之爲慟﹐而更於誰人爲慟乎﹖顏淵死﹐門人欲厚葬之。子曰「不可。」﹝禮﹐貧富有宜。顏淵貧﹐而門人欲厚葬之﹐故不聽。﹞門人厚葬之。子曰「回也視予猶父也﹐予不得視猶子也。非我也﹐夫二三子也。」﹝馬曰「言回自有父﹐父意欲聽門人厚葬﹐我不得割止﹐非其厚葬﹐故云耳。」﹞﹝疏﹞「顏淵」至「三子也」。○正義曰「顏淵死﹐門人欲厚葬之」者﹐門人﹐顏淵之弟子﹐以其師有賢行﹐故欲丰厚其禮以葬之也。「子曰﹕不可」者﹐禮﹐貧富有宜。顏淵貧﹐而門人欲厚葬﹐故不聽之﹐曰不可也。「門人厚葬之」者﹐初咨孔子﹐孔子不聽﹐門人故違孔子﹐而卒厚葬之也。「子曰﹕回也視予猶父也」者﹐此下孔子非其厚葬之語也。言回也師事於已﹐視已猶如其父也。「予不得視猶子也」者﹐言回自有父存﹐父意欲聽門人厚葬﹐我不得割止之﹐故曰「予不得視猶子也」。「非我也﹐夫二三子也」者﹐言厚葬之事﹐非我所爲﹐夫門人二三子爲之也。非其厚葬﹐故云耳。季路問事鬼神。子曰「未能事人﹐焉能事鬼﹖」曰「敢問死。」曰「未知生﹐焉知死﹖」﹝陳曰「鬼神及死事難明﹐語之無益﹐故不答。」﹞﹝疏﹞「季路」至「知死」。○正義曰﹕此章明孔子不道無益之語也。子路問事鬼神者﹐對則天曰神﹐人曰鬼﹐散則𨿽人亦曰神﹐故下文獨以鬼答之。子路問承事神其理何如﹐「子曰未能事人﹐焉能事鬼」者﹐言生人尙未能事之﹐況死者之鬼神﹐安能事之乎﹖「曰﹕敢問死」者﹐子路又曰「敢問人之若死﹐其事何如。」「曰﹕未知生﹐焉知死」者﹐孔子言女尙未知生時之事﹐則安知死後乎﹖皆所以抑止子路也。以鬼神及死事難明﹐又語之無益﹐故不答也。閔子侍側﹐りり如也﹔子路﹐行行如也﹔冉有﹑子貢﹐侃侃如也。子樂。﹝鄭曰「樂各盡其性。行行﹐剛彊之貌。」﹞「若由也﹐不得其死然」。﹝孔曰「不得以壽終。」﹞﹝疏﹞「閔子」至「死然」。○正義曰﹕此章孔子喜四弟子任其直性也。「閔子侍側﹐りり如也」者﹐卑在尊側曰侍。りり﹐中正之貌。如也者﹐言其貌如此也。「子路﹐行行如也」者﹐行行﹐剛彊之貌。「冉有﹑子貢﹐侃侃如也」者﹐侃侃﹐和樂之貌。「子樂」者﹐以四子各盡其自然之性﹐故喜樂也。「若由也﹐不得其死然」者﹐然猶焉也。言子路以剛﹐必不得其以壽終焉。魯人爲長府。閔子騫曰「仍舊貫﹐如之何﹖何必攺作﹖」﹝鄭曰「長府﹐藏名也﹐藏財貨曰府。仍﹐因也。貫﹐事也。因舊事則可也﹐何乃復更攺作。」﹞子曰「夫人不言﹐言必有中。」﹝王曰「言必有中者﹐善其不欲勞民攺作。」﹞﹝疏﹞「魯人」至「有中」。○正義曰﹕此章重於勞民也。「魯人爲長府」者﹐藏財貨曰府。長﹐其藏名也。爲﹐作也。言魯人新攺作之也。「閔子騫曰﹕仍舊貫﹐如之何﹖何必攺作」者﹐子騫見魯人勞民攺作長府﹐而爲此辭。仍﹐因也。貫﹐事也。言因舊事則亦可矣﹐何必乃復更攺作也。「子曰﹕夫人不言﹐言必有中」者﹐孔子聞子騫之言而善之也。夫人﹐謂子騫。言夫此人﹐其惟不言則已﹐若其發言﹐必有中於理。此言何必攺作﹐是中理之言也。善其不欲勞民﹐故以爲中。○注「鄭曰」至「攺作」。○正義曰﹕云「長府﹐藏名」者﹐言魯藏財貨之府名長府也。云「藏財貨曰府」者﹐布帛曰財﹐金玉曰貨。《周禮天官》有大府爲王治藏之長﹐玉府掌王之金玉玩好﹐內府主良貨賄藏在內者﹐外府主泉藏在外者﹐是藏財貨曰府。府猶聚也﹐言財貨之所聚也。「仍﹐因﹔貫﹐事」﹐皆《釋詁》文。子曰「由之瑟﹐奚爲於丘之門﹖」﹝馬曰「子路鼓瑟﹐不合《雅》《頌》。」﹞門人不敬子路。子曰「由也升堂矣﹐未入於室也。」﹝馬曰「升我堂矣﹐未入於室耳。門人不解﹐謂孔子言爲賤子路﹐故復解之。」﹞﹝疏﹞「子曰」至「室也」。○正義曰﹕蘇攏言子路之才學分限也。「子曰﹕由之瑟﹐奚爲於丘之門」者﹐由﹐子路名。奚﹐何也。子路性剛﹐鼓瑟不合《雅》《頌》﹐故孔子非之云「由之鼓瑟﹐何爲於丘之門乎﹖」所以抑其剛也。「門人不敬子路」者﹐門人不解孔子之意﹐謂孔子言爲賤子路﹐故不敬之也。「子曰﹕由也升堂矣﹐未入於室也」者﹐以門人不解﹐故孔子復解之﹐言子路之學識深淺﹐譬如自外入內﹐得其門者。入室爲深﹐顏淵是也。升堂次之﹐子路是也。今子路旣升我堂矣﹐但未入於室耳﹐豈可不敬也﹖子貢問﹕「師與商也孰賢﹖」子曰「師也過﹐商也不及。」﹝孔曰「言俱不得中。」﹞曰「然則師愈與﹖」子曰「過猶不及。」﹝愈猶勝也。﹞﹝疏﹞「子貢」至「猶不及」。○正義曰﹕此章明子張﹑子夏才性優劣。「子貢問﹕師與商也孰賢」者﹐師﹐子張名。商﹐子夏名。孰﹐誰也。子貢問孔子曰「子張與子夏二人誰爲賢才﹖」「子曰﹕師也過﹐商也不及」者﹐孔子答言「子張所爲過當而不已﹐子夏則不及而止。」言俱不得中也。「曰﹕然則師愈與」者﹐愈猶勝也。子貢未明夫子之旨﹐以爲師也過則是賢才﹐過於子夏﹐故復問曰「然則子張勝於子夏與﹖」與爲疑辭。「子曰﹕過猶不及」者﹐子貢不解﹐故復解之﹐曰「過當猶如不及。」俱不中理也。季氏富於周公﹐﹝孔曰「周公﹐天子之宰﹑卿士。」﹞而求也爲之聚斂而附益之。﹝孔曰「冉求爲季氏宰﹐爲之急賦稅。」﹞子曰「非吾徒也。小子鳴鼓而攻之﹐可也。」﹝鄭曰「小子﹐門人也。鳴鼓聲其罪以責之。」﹞﹝疏﹞「季氏」至「可也」。○正義曰﹕此章夫子責冉求重賦稅也。「季氏富於周公」者﹐季氏﹐魯臣﹐諸侯之卿也。周公﹐天子之宰﹑卿士﹐魯其後也。孔子之時﹐季氏專執魯政﹐盡徵其民。其君蠶食深宮﹐賦稅皆非已有﹐故季氏富於周公也。「而求也爲之聚斂而附益之」者﹐時冉求爲季氏家宰﹐又爲之急賦稅﹐聚斂財物而陪附助益季氏也。「子曰﹕非吾徒也﹐小子鳴鼓而攻之可也」者﹐小子﹐門人也。冉求亦夫子門徒﹐當尙仁義。今爲季氏聚斂﹐害於仁義﹐故夫子責之曰﹕非我門徒也。使其門人鳴鼓以聲其罪而攻責之﹐可也。○注「孔曰﹕周公﹐天子之宰卿士」。○正義曰﹕何休云「宰猶治也﹐三公之職號尊名也。」杜預注《左傳》曰「卿士﹐王之執政者也。」柴也愚﹐﹝弟子髙柴﹐字子羔。愚﹐愚直之愚。﹞參也魯﹐﹝孔曰「魯﹐鈍也。曾子性遲鈍。」﹞師也辟﹐﹝馬曰「子張才過人﹐失在邪辟文過。」﹞由也彥。﹝鄭曰「子路之行﹐失於畔彥。」﹞子曰「回也﹐其庶乎﹗屢空。賜不受命﹐而貨殖焉﹐億則屢中。」﹝言回庶幾聖道﹐𨿽數空匱﹐而樂在其中。賜不受教命﹐惟財貨是殖﹐億度是非。蓋美回﹐所以勵賜也。一曰「屢猶每也。空猶虛中也。以聖人之善道﹐教數子之庶幾﹐猶不至於知道者﹐各內有此害。其於庶幾每能虛中者﹐惟回。懷道深遠﹐不虛心﹐不能知道﹐子貢𨿽無數子之病﹐然亦不知道者﹐𨿽不窮理而幸中﹐𨿽非天命而偶富﹐亦所以不虛心也。﹞﹝疏﹞「柴也愚」至「屢中」。○正義曰﹕此章孔子歷評六弟子之徳行中失也。「柴也愚」者﹐髙柴性愚直也。「參也魯」者﹐曾參性遲鈍也。「師也辟」者﹐子張才過人﹐失在邪辟文過也。「由也彥」者﹐子路之行失於畔彥也。「子曰﹕回也﹐其庶乎﹗屢空。賜不受命﹐而貨殖焉﹐億則屢中」者﹐此蓋孔子美顏回﹐所以勵賜也。其說有二﹕一曰「屢﹐數也。空﹐匱也。億﹐度也。言回庶幾聖道﹐𨿽數空匱貧窶﹐而樂在其中。是美回也。賜不受命﹐惟貨財是殖﹐若億度是非則數中。言此所以勉勵賜也」。一曰「屢猶每也。空猶虛中也。言孔子以聖人之善道﹐教數子之庶幾﹐猶不至於知道者﹐各內有此害故也。其於庶幾每能虛中者﹐惟有顏回懷道深遠。若不虛心﹐不能知道也。子貢𨿽無數子之病﹐然亦不知道者﹐𨿽不窮理而幸中﹐𨿽非天命而偶富﹐有此二累﹐亦所以不虛心也。○注「弟子髙柴﹐字子羔」。○正義曰﹕《史記弟子傳》云「髙柴﹐字子羔。」鄭玄曰「衛人。」「少孔子三十歲」。《左傳》亦作子羔﹐《家語》作子髙﹐《禮記》作子臯﹐三字不同﹐其實一也。○注「鄭曰子路之行﹐失於畔彥」。○正義曰﹕舊注作「反彥」﹐字書「反彥﹐失容也」。言子路性行剛彊﹐常反彥失於禮容也。今本反作畔。王弼云「剛猛也。」○注「言回」至「心也」。○正義曰﹕云「言回庶幾聖道」者﹐《易下系辭》云「顏氏之子其殆庶幾乎﹖」是回庶慕幾微之聖道。云「𨿽數空匱﹐而樂在其中」者﹐卽「簞食瓢飲﹐不攺其樂」是也。云「賜不受教命」者﹐言不受夫子禮教之命。云「惟財貨是殖」者﹐言惟務使貨財生殖蕃息也。云「億度是非」者﹐言又用心億度人事之是非也。云「蓋美回﹐所以勵賜也」者﹐言孔子之意﹐美顏回貧而樂道﹐所以勸勵子貢﹐言汝旣富矣﹐又能億則屢中﹐何得不受教命乎﹖云「一曰」以下者﹐何晏又爲一說也。云「以聖人之善道﹐教數子之庶幾」者﹐言孔子以聖人庶幾之善道﹐並教六子也。云「猶不至於知道者﹐各內有此害」者﹐言聖人不倦﹐並教誨之﹐而猶尙不能至於知幾微善道者﹐以其各自內有愚﹑魯﹑辟﹑彥之病害故也。云「其於庶幾每能虛中﹐惟回」者﹐言惟顏回每能虛其中心﹐知於庶幾之道也。云「懷道深遠﹐不虛心﹐不能知道」者﹐此解虛中之由﹐由其至道深遠﹐若不虛其中心﹐則不能知道也。云「子貢𨿽無數子之病」者﹐謂無愚﹑魯﹑辟﹑彥之病也。「然亦不知道」者﹐謂亦如四子不知聖道也。云「𨿽不窮理而幸中﹐𨿽非天命而偶富﹐亦所以不虛心也」者﹐此解子貢不知道﹐由於有此二累也。𨿽不窮理而幸中﹐釋經「億則屢中」﹐言𨿽不窮理盡性﹐但億度之﹐幸中其言也。《左傳》「定十五年春﹐邾隱公來朝。子貢觀焉。邾子執玉髙﹐其容仰﹔公受玉卑﹐其容俯。子貢曰﹕『以禮觀之﹐二君者皆有死亡焉。』夏五月壬申﹐公薨。仲尼曰﹕『賜不幸言而中。』」哀七年﹐「以邾子益來」﹐是其屢中也。「𨿽非天命而偶富」﹐釋經「不受命而貨殖」也。言致富之道﹐當由天命與之爵祿﹐今子貢不因天命爵祿﹐而能自致富﹐故曰「偶富」。言有億度之勞﹐富有經營之累﹐以此二事﹐何暇虛心以知道﹖故云「亦所以不虛心也」。子張問善人之道。子曰「不踐迹﹐亦不入於室。」﹝孔曰「踐﹐循也。言善人不但循追舊迹而已﹐亦少能創業﹐然亦不入於聖人之奧室。」﹞子曰「論篤是與﹐君子者乎﹖色莊者乎﹖﹝論篤者﹐謂口無擇言。君子者﹐謂身無鄙行。色莊者﹐不惡而嚴﹐以遠小人。言此三者﹐皆可以爲善人。﹞﹝疏﹞「子張」至「者乎」。○正義曰﹕此章論善人所行之道也﹐「子張問善人之道」者﹐問行何道可謂善人。「子曰﹕不踐迹﹐亦不入於室」者﹐孔子答其善人之道也。踐﹐循也。迹﹐已行舊事之言。善人不但循追舊迹而已﹐當自立功立事也﹐而善人好謙﹐亦少能創業﹐故亦不能入於聖人之奧室也。「子曰﹕論篤是與﹐君子者乎﹖色莊者乎」者﹐此亦善人之道也﹐故同爲一章﹐當是異時之語﹐故別言「子曰」也。「論篤是與」者﹐篤﹐厚也。謂口無擇言﹐所論說皆重厚﹐是善人與。「君子者乎」者﹐言身無鄙行之君子﹐亦是善人乎﹖「色莊者乎」者﹐言能顏色莊嚴﹐使小人畏威者﹐亦是善人乎﹖孔子謙﹐不正言﹐故云「與」﹑「乎」以疑之也。○注「論篤」至「善人」。○正義曰﹕云「口無擇言」﹐《孝經》文也。所言皆善﹐故無可擇也。云「身無鄙行」者﹐所以並美﹐無鄙惡也。「以遠小人﹐不惡而嚴」者﹐《周易Т卦象辭》也。子路問﹕「聞斯行諸﹖」﹝包曰「賑窮救乏之事。」﹞子曰「有父兄在﹐如之何其聞斯行之﹖」﹝孔曰「當白父兄﹐不得自專。」﹞冉有問﹕「聞斯行諸﹖」子曰「聞斯行之。」公西華曰「由也問聞斯行諸﹐子曰『有父兄在』。求也問聞斯行諸﹐子曰『聞斯行之』。赤也惑﹐敢問。」﹝孔曰「惑其問同而答異。」﹞子曰「求也退﹐故進之。由也兼人﹐故退之。」﹝鄭曰「言冉有性謙退﹐子路務在勝尙人﹐各因其人之失而正之。」﹞﹝疏﹞「子路」至「退之」。○正義曰﹕此章論施予之禮﹐並孔子問同答異之意也。「子路問﹕聞斯行諸」者﹐諸﹐之也。子路問於孔子曰「若聞人窮乏當賑救之事於斯﹐卽得行之乎﹖」「子曰﹕有父兄在﹐如之何其聞斯行之也」者﹐言當先白父兄﹐不得自專也。「冉有問﹕聞斯行諸﹖子曰﹕聞斯行之」者﹐此問與子路同﹐而所答異也。「公西華曰﹕由也問聞斯行諸﹐子曰有父兄在。求也問聞斯行諸﹐子曰聞斯行之。赤也惑﹐敢問」者﹐赤﹐公西華名也。見其問同而答異﹐故疑惑而問於孔子也。「子曰﹕求也退﹐故進之。由也兼人﹐故退之」者﹐此孔子言其答異之意也。冉有性謙退﹐子路務在勝尙人﹐各因其人失而正之﹐故答異也。子畏於匡﹐顏淵後。﹝孔曰「言與孔子相失﹐故在後。」﹞子曰「吾以女爲死矣。」曰「子在﹐回何敢死﹖」﹝包曰「言夫子在﹐已無所敢死。」﹞﹝疏﹞「子畏」至「敢死」。○正義曰﹕此章言仁者必有勇也。「子畏於匡﹐顏淵後」者﹐言孔子畏於匡時﹐與顏回相失。旣免﹐而回在後﹐方至也。「子曰﹕吾以女爲死矣」者﹐孔子謂顏淵曰「吾以女爲致死與匡人鬥也。」「子在﹐回何敢死」者﹐言夫子若陷於危難﹐則回必致死。今夫子在﹐已則無所敢死。言不敢致死也。季子然問﹕「仲由﹑冉求可謂大臣與﹖」﹝孔曰「子然﹐季氏子弟。自多得臣此二子﹐故問之。」﹞子曰「吾以子爲異之問﹐曾由與求之問。﹝孔曰「謂子問異事耳。則此二人之問﹐安足大乎﹖」﹞所謂大臣者﹐以道事君﹐不可則止。今由與求也﹐可謂具臣矣。」﹝孔曰「言備臣數而已。」﹞曰「然則從之者與﹖」﹝孔曰「問爲臣皆當從君所欲邪﹖」﹞子曰「弒父與君﹐亦不從也。」﹝孔曰「言二子𨿽從其主﹐亦不與爲大逆。」﹞﹝疏﹞「季子」至「從也」。○正義曰﹕此章明爲臣事君之道。「季子然問﹕仲由﹑冉求可謂大臣與」者﹐季子然﹐季氏之子弟也。自多得臣此二子﹐故問於夫子曰「仲由﹑冉求才能爲政﹐可以謂之大臣與﹖」疑而未定﹐故云「與」也。「子曰﹕吾以子爲異之問﹐曾由與求之問」者﹐此孔子抑其自多也。曾﹐則也。吾以子爲問異事耳﹐則此二人之問﹐安足多大乎﹖言所問小也。「所謂大臣者﹐以道事君﹐不可則止」者﹐此孔子更爲子然陳說大臣之體也。言所可謂之大臣者﹐以正道事君﹐君若不用已道﹐則當退止也。「今由與求也﹐可謂具臣矣」者﹐旣陳大臣之體﹐乃言二子非大臣也。具﹐備也。今二子臣於季氏﹐季氏不道而不能匡救﹐又不退止﹐惟可謂備臣數而已﹐不可謂之大臣也。「曰﹕然則從之者與」者﹐子然旣聞孔子言二子非大臣﹐故又問曰﹕然則二子爲臣﹐皆當從君所欲邪﹖「子曰﹕弒父與君﹐亦不從也」者﹐孔子更爲說二子之行﹐言二子𨿽從其主﹐若其主弒父與君﹐爲此大逆﹐亦不與也。子路使子羔爲費宰。子曰「賊夫人之子。」﹝包曰「子羔學未熟習﹐而使爲政﹐所以爲賊害。」﹞子路曰「有民人焉﹐有社稷焉﹐何必讀書﹐然後爲學﹖」﹝孔曰「言治民事神﹐於是而習之﹐亦學也。」﹞子曰「是故惡夫佞者。」﹝孔曰「疾其以口給應﹐遂已非而不知窮。」﹞﹝疏﹞「子路」至「佞者」。○正義曰﹕此章勉人學也。「子路使子羔爲費宰」者﹐子路臣季氏﹐故任舉子羔﹐使爲季氏費邑宰也。「子曰﹕賊夫人之子」者﹐賊﹐害也。夫人之子﹐指子羔也。孔子之意以爲﹐子羔學未熟習﹐而使爲政﹐必累其身﹐所以爲賊害也。「子路曰﹕有民人焉﹐有社稷焉﹐何必讀書﹐然後爲學」者﹐子路辯答孔子﹐言費邑有人民焉而治之﹐有社稷之神焉而事之﹐治民事神﹐於是而習之﹐是亦學也。何必須讀書然後乃謂爲學也。「子曰﹕是故惡夫佞」者﹐言人所以憎惡夫佞者﹐爲口才捷給﹐文過飾非故也。今子路以口給應﹐遂已非而不知窮已﹐是故致人惡夫佞者也。子路﹑曾皙﹑﹝孔曰「皙﹐曾參父﹐名點。」﹞冉有﹑公西華侍坐。子曰「以吾一日長乎爾﹐毋吾以也。﹝孔曰「言我問女﹐女無以我長故難對。」﹞居則曰﹕『不吾知也。』﹝孔曰「女常居云人不知己。」﹞如或知爾﹐則何以哉﹖」﹝孔曰「如有用女者﹐則何以爲治。」﹞子路率爾而對﹐﹝率爾﹐先三人對。﹞曰「千乘之國﹐攝乎大國之間﹐加之以師旅﹐因之以饑饉﹐﹝包曰「攝﹐迫也。迫於大國之間。」﹞由也爲之﹐比及三年﹐可使有勇﹐且知方也。」﹝方﹐義方。﹞夫子哂之。﹝馬曰「哂﹐笑。」﹞「求﹐爾何如﹖」對曰「方六七十﹐如五六十﹐﹝求性謙退﹐言欲得方六七十﹑如五六十里小國治之而已。﹞求也爲之﹐比及三年﹐可使足民。如其禮樂﹐以俟君子。」﹝孔曰「求自云能足民而已。謂衣食足也。若禮樂之化﹐當以待君子。謙也。」﹞「赤﹐爾何如﹖」對曰「非曰能之﹐原學焉。宗廟之事﹐如會同﹐端章甫﹐原爲小相焉。」﹝鄭曰「我非自言能﹐原學爲之。宗廟之事﹐謂祭祀也。諸侯時見曰會。殷ぽ曰同。端﹐玄端也。衣玄端﹐冠章甫﹐諸侯日視朝之服。小相﹐謂相君之禮。」﹞「點﹐爾何如﹖」鼓瑟希﹐﹝孔曰「思所以對﹐故音希。」﹞鏗爾﹐捨瑟而作﹐對曰「異乎三子者之撰。」﹝孔曰「置瑟起對。撰﹐具也﹐爲政之具。鏗者﹐投瑟之聲。」﹞子曰「何傷乎﹖亦各言其志也。」﹝孔曰「各言己志﹐於義無傷。」﹞曰「莫春者﹐春服旣成﹐冠者五六人﹐童子六七人﹐浴乎沂﹐風乎舞雩﹐詠而歸。」﹝包曰「莫春者﹐季春三月也。春服旣成﹐衣單袷之時。我欲得冠者五六人﹐童子六七人﹐浴乎沂水之上﹐風涼於舞雩之下﹐歌詠先王之道﹐而歸夫子之門。」﹞夫子喟然嘆曰「吾與點也﹗」﹝周曰「善點獨知時。」﹞三子者出﹐曾皙後。曾皙曰「夫三子者之言何如﹖」子曰「亦各言其志也已矣。」曰「夫子何哂由也﹖」曰「爲國以禮﹐其言不讓﹐是故哂之。」﹝包曰「爲國以禮﹐禮貴讓﹐子路言不讓﹐故笑之。」﹞「惟求則非邦也與﹖」「安見方六七十如五六十而非邦也者﹖」「惟赤則非邦也與﹖」「宗廟會同﹐非諸侯而何﹖﹝孔曰「明皆諸侯之事﹐與子路同﹐徒笑子路不讓。」﹞赤也爲之小﹐孰能爲之大﹖」﹝孔曰「赤謙言小相耳﹐誰能爲大相﹖」﹞﹝疏﹞「子路」至篇末。○正義曰﹕此章孔子乘間四弟子侍坐﹐因使各言其志﹐以觀其器能也。「子路﹑曾皙﹑冉有﹑公西華侍坐」者﹐時孔子坐﹐四子侍側﹐亦皆坐也。「子曰﹕以吾一日長乎爾﹐毋吾以也」者﹐孔子將發問﹐先以此言誘掖之也。言女等侍吾﹐以吾年長於女﹐謙而少言﹐故云一日。今我問女﹐女等毋以吾長而憚難其對也。「居則曰﹕不吾知也。如或知爾﹐則何以哉」者﹐此問辭也。言女常居則云已有才能﹐人不我知。設如有人知女﹐將欲用之﹐則女將何以爲治﹖「子路率爾而對」者﹐子路性剛﹐故率爾先三人而對也。「千乘之國﹐攝乎大國之間﹐加之以師旅﹐因之以饑饉﹐由也爲之﹐比及三年﹐可使有勇﹐且知方也」者﹐此子路所志也。千乘之國﹐公侯之六國也。攝﹐迫也。不熟爲饑﹐蔬不熟爲饉。方﹐義方也。言若有公侯之國﹐迫於大國之間﹐又加之以師旅侵伐﹐復因之以饑饉民困﹐而由也治之﹐比至三年以來﹐可使其民有勇敢且知義方也。「夫子哂之」者﹐哂﹐笑也。夫子笑之也。「求﹐爾何如」者﹐子路旣對﹐三子無言﹐故孔子復歷問之。冉求﹐爾志何如﹖「對曰﹕方六七十﹐如五六十﹐求也爲之﹐比及三年﹐可使足民。如其禮樂﹐以俟君子」者﹐此冉求之志也。俟﹐待也。求性謙退﹐言欲得方六七十如五十里小國治之而已。求也治此小國﹐比及三年以來﹐使足民衣食。若禮樂之化﹐當以待君子。此謙辭也。「赤﹐爾何如」者﹐又問公西華也。「對曰﹐非曰能之﹐原學焉。宗廟之事﹐如會同﹐端章甫﹐原爲小相焉」者﹐此赤也之志也。曰﹐言也。我非自言能之﹐原學爲焉。宗廟祭祀之事﹐如有諸侯會同﹐及諸侯衣玄端﹐冠章甫﹐日視朝之時﹐已原爲其小相君之禮焉。「點﹐爾何如」者﹐又問曾皙也。「鼓瑟希」者﹐時曾皙方鼓瑟﹐承師之問﹐思所以對﹐故音希也。「鏗爾﹐捨瑟而作」者﹐作﹐起也。捨﹐置也。鏗﹐投瑟聲也。思得其對﹐故置瑟起對﹐投置其瑟而聲鏗然也。「對曰﹕異乎三子者之撰」者﹐撰﹐具也。未敢言其志﹐先對此辭﹐言已之所志﹐異乎三子者所陳爲政之具也。「子曰﹕何傷乎﹖亦各言其志也」者﹐孔子見曾皙持謙﹐難其對﹐故以此言誘之曰﹐於義何傷乎﹖亦各言其志也。欲令任其所志而言也。「曰﹕莫春者﹐春服旣成﹐冠者五六人﹐童子六七人﹐浴乎沂﹐風乎舞雩﹐詠而歸」者﹐此曾點所志也。莫春﹐季春也。春服旣成﹐衣單袷之時也。我欲得與二十以上冠者五六人﹐十九以下童子六七人﹐浴乎沂水之上﹐風涼於舞雩之下﹐歌詠先王之道﹐而歸夫子之門也。「夫子喟然嘆曰﹕吾與點也」者﹐喟然﹐嘆之貌。夫子聞其樂道﹐故喟然而嘆曰﹕吾與點之志。善其獨知時﹐而不求爲政也。「三子者出﹐曾皙後」者﹐子路﹑冉有﹑公西華三子先出﹐曾皙後﹐猶侍坐於夫子也。「曾皙曰﹕夫三子者之言何如」者﹐曾皙在後﹐問於夫子曰「夫三子者各言其志﹐其言是非何如也﹖」「子曰﹕亦各言其志也已矣」者﹐言三子亦各言其所志而已﹐無他別是非也。「曰﹕夫子何哂由也」者﹐曾皙又問夫子曰﹕旣三子各言其志﹐何獨笑仲由也﹖「曰﹕爲國以禮﹐其言不讓﹐是故哂之」者﹐此夫子爲說哂之意﹐言爲國以禮﹐禮貴謙讓﹐子路言不讓﹐故笑之也。「惟求也則非邦也與﹖安見方六七十如五六十而非邦也者﹐惟赤則非邦也與﹖宗廟會同﹐非諸侯而何」者﹐此夫子又言不哂其子路欲爲諸侯之事﹐故舉三子所言﹐明皆諸侯之事﹐與子路同﹐其言讓﹐故不笑之﹐徒笑其子路不讓耳。「赤也爲之小﹐孰能爲之大」者﹐此夫子又言﹐公西華之才堪爲大相﹐今赤謙言小相耳。若赤也爲之小相﹐更誰能爲大相﹖○注「孔曰﹕皙﹐曾參父﹐名點」。○正義曰﹕《史記弟子傳》曰「曾╀﹝音點﹞﹐字皙」是也。○注「方﹐義方」。○正義曰﹕義﹐宜也。方﹐道也。言能教之使知合宜之道也。《左傳》曰「愛子教之以義方。」○注「鄭曰」至「之禮」。○正義曰﹕云「宗廟之事﹐謂祭祀也」者﹐謂礻龠﹑祠﹑﹑嘗及追享﹑朝享﹑﹑之類皆是也。云「諸侯時見曰會。殷ぽ曰同」者﹐《周禮春官大宗伯職》文﹐但彼作殷見﹐此作殷ぽ﹐ぽ則見也。鄭玄注云「此禮以諸侯見王爲文。」時見者﹐言無常期。諸侯有不順服者﹐王將有徵討之事。則旣朝覲﹐王爲壇於國外﹐合諸侯南命事焉。《春秋傳》曰「有事而會﹐不協而盟」是也。殷猶眾也。十二歲﹐王始不巡守﹐則六服盡朝。朝禮旣畢﹐王亦爲壇﹐合諸侯以命政焉。所命之政﹐如王巡守殷見﹐四方四時分來﹐終歲則徧﹐是也。云「端﹐玄端也。衣玄端﹐冠章甫﹐諸侯日視朝之服」者﹐其衣正幅染之玄色﹐故曰玄端。案《王制》云「周人玄衣而養老。」注云「玄衣﹐素裳。」天子之燕服﹐爲諸侯朝服。彼云玄衣﹐則此玄端也。若以素爲裳﹐卽是朝服。此朝服素裳皆得謂之玄端﹐故此注云「端﹐玄端」﹐諸侯朝服。若上士以玄爲裳﹐中士以黃爲裳﹐下士以雜色爲裳﹐天子﹑諸侯以朱爲裳﹐則皆謂之玄端﹐不得名爲朝服也。云「小相﹐謂相君之禮」者﹐案《周禮秋官司儀職》云「掌九儀之賓客擯相之禮﹐以詔儀容辭令揖讓之節。」注云「出接賓曰擯﹐入禮曰相。」又曰「凡諸公相爲賓。及將幣交擯﹐三辭﹐車逆拜辱﹐賓車進答拜﹐三揖三讓﹐每門止一相。」注曰「相爲主君擯者及賓之介也。謂之相者﹐於外傳辭耳﹐入門當以禮詔侑也。介紹而傳命者﹐君子於其所尊不敢質﹐敬之至也。每門上一相﹐彌相親也。」是相謂相君之禮也。《聘禮》云「卿爲上擯﹐大夫爲承擯﹐士爲紹擯。」《玉藻》曰「君入門﹐介拂﹐大夫中棖與之間﹐上介拂棖。」則卿爲上介﹐大夫爲次介﹐士爲末介也。此云原爲小相者﹐謙﹐不敢爲上擯上介之卿﹐原爲承擯紹擯次介末介之大夫士耳。○注「包曰」至「之門」。○正義曰﹕云「我欲得冠者五六人﹐童子六七人」者﹐意在取其朋友十餘人耳。云「浴於沂水之上﹐風涼於舞雩之下」者﹐杜預云「魯城南自有沂水」﹐此是也。夫沂水出蓋縣﹐南至下邳入泗。雩者﹐祈雨之祭名。《左傳》曰「龍見而雩」是也。鄭玄曰「雩者﹐吁也﹐吁嗟而請雨也。」杜預曰「雩之言遠也﹐遠爲百祈膏雨也。使童男女舞之。」《春官女巫職》曰「旱則舞雩。」因謂其處爲舞雩。舞雩之處有壇單樹木﹐可以休息﹐故云「風涼於舞雩之下」也。○注「周曰﹕善點獨知時」。○正義曰﹕仲尼祖述堯﹑舜﹐憲章文武﹐生值亂時而君不用。三子不能相時﹐志在爲政。惟曾皙獨能知時﹐志在澡身浴徳﹐詠懷樂道﹐故夫子與之也。●卷十二顏淵第十二﹝疏﹞正義曰﹕此篇論仁政明達﹑君臣父子﹑辧惑折獄﹑君子文爲﹐皆聖賢之格言﹐仕進之階路﹐故次先進也。顏淵問仁。子曰「克已復禮爲仁。﹝馬曰「克已約身。」孔曰「復﹐反也。身能反禮則爲仁矣。」﹞一日克已復禮﹐天下歸仁焉。﹝馬曰「一日猶見歸﹐況終身乎。」﹞爲仁由已﹐而由人乎哉﹗」﹝孔曰「行善在己﹐不在人也。」﹞顏淵曰「請問其目。」﹝包曰「知其必有條目﹐故請問之。」﹞子曰「非禮勿視﹐非禮勿聽﹐非禮勿言﹐非禮勿動。」﹝鄭曰「此四者﹐克已復禮之目。」﹞顏淵曰「回𨿽不敏﹐請事斯語矣。」﹝王曰「敬事此語﹐必行之。」﹞﹝疏﹞「顏淵」至「語矣」。○正義曰﹕此並下三章﹐皆明仁也。「子曰﹕克已復禮爲仁」者﹐克﹐約也。已﹐身也。復﹐反也。言能約身反禮則爲仁矣。「一日克已復禮﹐天下歸仁焉」者﹐言人君若能一日行克已復禮﹐則天下皆歸此仁徳之君也。一日猶見歸﹐況終身行仁乎。「爲仁由已﹐而由人乎哉」者﹐言行善由已﹐豈由他人乎哉。言不在人也。「顏淵曰﹕請問其目」者﹐淵意知其爲仁必有條目﹐故請問之。「子曰﹕非禮勿視﹐非禮勿聽﹐非禮勿言﹐非禮勿動」者﹐此四者﹐克已復禮之目也。《曲禮》曰「視瞻毋回」﹑「立視五」﹑「式視馬尾」之類﹐是禮也。非此則勿視。《曲禮》云「毋側聽」﹐側聽則非禮也。言無非禮﹐則口無擇言也。動無非禮﹐則身無擇行也。四者皆所以爲仁。「顏淵曰﹕回𨿽不敏﹐請事斯語矣」者﹐此顏淵預謝師言也﹐言回𨿽不敏達﹐請敬事此語﹐必行之也。○注「馬曰﹕克已約身」。○正義曰﹕此注「克」訓爲「約」。劉炫云「克訓勝也﹐已謂身也。身有嗜欲﹐當以禮義齊之。嗜欲與禮義戰﹐使禮義勝其嗜欲﹐身得歸復於禮﹐如是乃爲仁也。復﹐反也。言情爲嗜欲所逼﹐已離禮﹐而更歸復之。今刊定云﹕克訓勝也﹐己謂身也﹐謂能勝去嗜欲﹐反復於禮也。」仲弓問仁。子曰「出門如見大賓﹐使民如承大祭。﹝孔曰「爲仁之道﹐莫尙乎敬。」﹞已所不欲﹐勿施於人。在邦無怨﹐在家無怨。」﹝包曰「在邦爲諸侯﹐在家爲卿大夫。」﹞仲弓曰「雍𨿽不敏﹐請事斯語矣。」﹝疏﹞「仲弓問仁」至「語矣」。○正義曰﹕此章明仁在敬恕也。「子曰﹕出門如見大賓﹐使民如承大祭」者﹐此言爲仁之道﹐莫尙乎敬也。大賓﹐公侯之賓也。大祭﹐郊之屬也。人之出門﹐失在倨傲﹐故戒之出門如見公侯之賓。使民失於驕易﹐故戒之如承奉郊之祭。「已所不欲﹐勿施於人」者﹐此言仁者必恕也。已所不欲﹐無施之於人﹐以他人亦不欲也。「在邦無怨﹐在家無怨」者﹐言旣敬且恕﹐若在邦爲諸侯必無人怨﹐在家爲卿大夫亦無怨也。「仲弓曰﹕雍𨿽不敏﹐請事斯語矣」者﹐亦承謝之語也。司馬牛問仁。子曰「仁者﹐其言也訁刃。」﹝孔曰「訁刃﹐難也。牛﹐宋人﹐弟子司馬犁。」﹞曰「其言也訁刃﹐斯謂之仁已乎﹖」子曰「爲之難﹐言之得無訁刃乎﹖」﹝子曰「行仁難﹐言仁亦不得不難。」﹞﹝疏﹞「司馬牛問仁」至「訁刃乎」。○正義曰﹕此章言仁之難也。「子曰﹕仁者﹐其言也訁刃」者﹐訁刃﹐難也。言仁道至大﹐非但行之難也﹐其言之亦難。「曰﹕其言也訁刃﹐斯謂之仁已乎」者﹐牛意嫌孔子所言未盡其理﹐故復問曰「只此其言也訁刃﹐便謂仁已乎﹖」「子曰﹕爲之難﹐言之得無訁刃乎」者﹐此孔子又爲牛說言訁刃之意﹐行仁旣難﹐言仁亦不得不難。○注「孔子」曰至「馬犁」。○正義曰﹕《史記弟子傳》云「司馬耕字子牛。多言而躁。問仁於孔子﹐孔子曰﹕『仁者﹐其言也訁刃。』」是也。司馬牛問君子。子曰「君子不憂不懼。」﹝孔曰「牛兄桓將爲亂﹐牛自宋來學﹐常憂懼﹐故孔子解之。」﹞曰「不憂不懼﹐斯謂之君子已乎﹖」子曰「內省不疚﹐夫何憂何懼﹖」﹝包曰「疚﹐病也。自省無罪惡﹐無可憂懼。」﹞﹝疏﹞「司馬」至「何懼」。○正義曰﹕此章明君子也。「司馬牛問君子」者﹐問於孔子言君子之行何如也。「子曰﹕君子不憂不懼」者﹐言君子之人﹐不憂愁﹐不恐懼。時牛兄桓將爲亂﹐牛自宋來學﹐常憂懼﹐故孔子解之也。「曰﹕不憂不懼﹐斯謂之君子已乎」者﹐亦意少其言﹐故復問之。「子曰﹕內省不疚﹐夫何憂何懼」者﹐此孔子更爲牛說不憂懼之理。疚﹐病也。自省無罪惡﹐則無可憂懼。司馬牛憂曰「人皆有兄弟﹐我獨亡。」﹝鄭曰「牛兄桓行惡﹐死亡無日﹐我爲無兄弟。」﹞子夏曰「商聞之矣﹕死生有命﹐富貴在天。君子敬而無失﹐與人恭而有禮﹐四海之內皆兄弟也。君子何患乎無兄弟也﹖」﹝包曰「君子疏惡而友賢﹐九州之人皆可以禮親。」﹞﹝疏﹞「司馬」至「弟也」。○正義曰﹕此章言人當任命友賢也。「司馬牛憂曰﹕人皆有兄弟﹐我獨亡」者﹐亡﹐無也。牛兄桓行惡﹐死亡無日﹐故牛常憂而告人曰「他人皆有兄弟﹐若桓死亡之後﹐我爲獨無兄弟也。」「子夏曰﹕商聞之矣﹕死生有命﹐富貴在天。君子敬而無失﹐與人恭而有禮﹐四海之內皆兄弟也。君子何患乎無兄弟也」者﹐子夏見牛憂無兄弟﹐以此言解之也。商﹐子夏名﹐謙﹐故云商聞之矣﹐示非妄謬也。言人死生短長﹐各有所稟之命﹐財富位貴則在天之所予﹐君子但當敬愼而無過失﹐與人結交恭謹而有禮。能此疏惡而友賢﹐則東夷﹑西戎﹑南蠻﹑北狄﹐四海之內﹐九州之人﹐皆可以禮親之爲兄弟也。君子何須憂患於無兄弟也。○注「鄭曰」至「兄弟」。○正義曰﹕云「牛兄桓行惡﹐死亡無日」者﹐案哀十四年《左傳》云「宋桓之寵害於公﹐公將討之。未及﹐先謀公。公知之﹐召皇司馬子仲及左師向巢﹐以命其徒攻桓氏。向遂入於曹以叛。民叛之﹐而奔衛﹐遂奔齊。」是其行惡死亡之事也。桓氏卽向也﹐又謂之桓司馬﹐卽此桓也。子張問明。子曰「浸潤之譖﹐膚受之﹐不行焉﹐可謂明也已矣。﹝鄭曰「譖人之言﹐如水之浸潤﹐漸以成之。」馬曰「膚受之﹐皮膚外語﹐非其內實。」﹞浸潤之譖﹐膚受之﹐不行焉﹐可謂遠也已矣。」﹝馬曰「無此二者﹐非但爲明﹐其徳行髙遠﹐人莫能及。」﹞﹝疏﹞「子張」至「已矣」。○正義曰﹕此章論人之明徳。「子張問明」者﹐問於孔子﹐何如可謂之明徳也。「子曰﹕浸潤之譖﹐膚受之﹐不行焉﹐可謂明也已矣」者﹐此答爲明也。夫水之浸潤﹐漸以壞物﹐皮膚受塵﹐漸成垢穢。譖人之言﹐如水之浸潤﹐皮膚受塵﹐亦漸以成之﹐使人不覺知也。若能辧其情僞﹐使譖之言不行﹐可謂明徳也。「浸潤之譖﹐膚受之不行焉﹐可謂遠也已矣」者﹐言人若無此二者﹐非但爲明﹐其徳行可謂髙遠矣﹐人莫能及之也。○注「馬曰﹕膚受之﹐皮膚外語﹐非其內實」。○正義曰﹕亦譖也﹐變其文耳。皮膚受塵﹐垢穢其外﹐不能入內也﹐以諭譖毀之語﹐但在外萋斐構成其過惡﹐非其人內實有罪也。子貢問政。子曰「足食﹐足兵﹐民信之矣。」子貢曰「必不得已而去﹐於斯三者何先﹖」曰「去兵。」子貢曰「必不得已而去﹐於斯二者何先﹖」曰「去食。自古皆有死﹐民無信不立。」﹝孔曰「死者﹐古今常道﹐人皆有之。治邦不可失信。」﹞﹝疏﹞「子貢問政」至「不立」。正義曰﹕此章貴信也。「子曰﹕足食﹐足兵﹐民信之矣」者﹐此答爲政之事也。足食則人知禮節﹐足兵則不軌畏威﹐民信之則服命從化。「子貢曰﹕必不得已而去﹐於斯三者何先」者﹐子貢復問曰﹕若不獲已而除去﹐於此三者之中何者爲先﹖「曰﹕去兵」者﹐孔子答言﹐先去兵。以兵者凶器﹐民之殘也﹐財用之蠹也﹐故先去之。「子貢曰﹕必不得已而去﹐於斯二者何先」者﹐子貢復問﹕設若事不獲已﹐須要去之﹐於此食與信二者之中先去何者﹖「曰﹕去食。自古皆有死﹐民無信不立」者﹐孔子答言﹐二者之中先去食。夫食者﹐人命所須﹐去之則人死。而去食不去信者﹐言死者古今常道﹐人皆有之﹐治國不可失信﹐失信則國不立也。棘子成曰「君子質而已矣﹐何以文爲﹖」﹝鄭曰「舊說云﹕棘子成﹐衛大夫。」﹞子貢曰「惜乎﹗夫子之說君子也﹐駟不及舌。﹝鄭曰「惜乎﹗夫子之說君子也﹐過言一出﹐駟馬追之不及。」﹞文猶質也﹐質猶文也。虎豹之享﹐猶犬羊之享。」﹝孔曰「皮去毛曰享。虎豹與犬羊別者﹐正以毛文異耳。今使文質同者﹐何以別虎豹與羊犬邪﹖」﹞﹝疏﹞「棘子」至「之享」。○正義曰﹕此章貴尙文章也。「棘子成曰﹕君子質而已矣﹐何以文爲」者﹐衛大夫棘子成言曰﹕君子之人﹐淳質而已﹐則可矣﹐何用文章乃爲君子﹖意疾時多文章。「子貢曰﹕惜乎﹗夫子之說君子也﹐駟不及舌」者﹐夫子指子成也。子貢聞子成言君子不以文﹐爲其言過謬﹐故嘆曰﹕可惜乎﹗棘子成之說君子也﹐過言一出於舌﹐駟馬追之不及。「文猶質也﹐質猶文也。虎豹之享﹐猶犬羊之享」者﹐此子貢舉諭﹐言文章不可去也。皮去毛曰享。言君子﹑野人異者﹐質﹑文不同故也。虎豹與犬羊別者﹐正以毛文異耳。今若文猶質﹐質猶文﹐使文質同者﹐則君子與鄙夫何以別乎﹖如虎豹之皮﹐去其毛文﹐以爲之享﹐與犬羊之享同處﹐何以別虎豹與犬羊也﹖哀公問於有若曰「年饑﹐用不足﹐如之何﹖」有若對曰「盍徹乎﹖」﹝鄭曰「盍﹐何不也。周法什一而稅謂之徹﹐徹﹐通也﹐爲天下之通法。」﹞曰「二﹐吾猶不足﹐如之何其徹也﹖」﹝孔曰「二謂什二而稅。」﹞對曰「百姓足﹐君孰與不足﹖百姓不足﹐君孰與足﹖」﹝孔曰「孰﹐誰也。」﹞﹝疏﹞「哀公」至「與足」。○正義曰﹕此章明稅法也。「哀公問於有若曰﹕年饑﹐用不足﹐如之何」者﹐魯君哀公問於孔子弟子有若曰「年不熟﹐國用不足﹐如之何使國用得足也﹖「有若對曰﹕盍徹乎」者﹐盍猶何不也。周法什一而稅謂之徹﹐徹﹐通也﹐爲天下之通法。有若意譏哀公重斂﹐故對曰﹕旣國用不足﹐何不依通法而稅取乎﹖「曰﹕二﹐吾猶不足﹐如之何其徹也」者﹐二謂什二而稅。哀公不覺其譏﹐故又曰﹕什而稅二﹐吾之國用猶尙不足﹐如之何其依徹法什而稅一乎﹖「對曰﹕百姓足﹐君孰與不足﹖百姓不足﹐君孰與足」者﹐孰﹐誰也。哀公旣言重斂之實﹐故有若又對以盍徹足用之理。言若依通法而稅﹐則百姓家給人足。百姓旣足﹐上命有求則供﹐故曰﹕君孰與不足也。今君重斂﹐民則困窮﹐上命所須﹐無以供給﹐故曰﹕百姓不足﹐君孰與足也。○注「鄭曰」至「通法」。○正義曰﹕云「周法什一而稅謂之徹」者﹐《公羊傳》曰「古者什一而藉。古者曷爲什一而藉﹖什一者﹐天下之中正也。多乎什一﹐大桀小桀。寡乎什一﹐大貉小貉。什一者﹐天下之中正也。什一行而頌聲作矣。」何休云「多取於民﹐比於桀。蠻貉無百官制度之費﹐稅薄。」《梁傳》亦云「古者什一而藉。」《孟子》云「夏后氏五十而貢﹐殷人七十而助﹐周人百畝而徹﹐其實皆什一也。」趙岐注云「民耕五十畝者貢上五畝﹐耕七十畝者以七畝助公家﹐耕百畝者徹取十畝以爲賦﹐𨿽異名義﹐多少同﹐故云皆什一也。」書傳云十一者多矣﹐故杜預云「古者公田之法﹐十取其一﹐謂十畝內取一。」舊法旣已十畝取一矣﹐《春秋》魯宣公十五年初稅畝﹐又履其餘畝﹐更復十收其一﹐乃是十取其二﹐故此哀公曰﹕二﹐吾猶不足。謂十內稅二﹐猶尙不足﹐則從宣公之後﹐遂以十二爲常﹐故曰初。言初稅十二自宣公始也。諸書皆言十一而稅﹐而《周禮載師》云凡任地﹐「近郊十一﹐遠郊二十而三﹐甸稍縣都皆無過十二﹐漆林之徵二十而五」者﹐彼謂王畿之內所共多﹐故賦稅重﹔諸書所言什一﹐皆謂畿外之國﹐故此鄭玄云「什一而稅謂之徹﹐徹﹐通也。爲天下之通法。」言天下皆什一耳﹐不言畿內亦什一也。《孟子》又曰「方裏爲井﹐井九百畝。其中爲公田﹐八家皆私百畝﹐同養公田。公事畢﹐然後敢治私事。」《漢書食貨志》取彼意而爲之文云「井田方一里﹐是爲九夫。八家共之﹐各受私田百畝﹐公田十畝﹐是爲八百八十畝﹐餘二十畝爲廬舍。」諸儒多用彼爲義。如彼所言﹐則家別一百一十畝﹐是爲十外稅一也。鄭玄《詩箋》云「井稅一夫﹐其田百畝。」則九而稅一﹐其意異於《漢書》﹐不以《志》爲說也。又孟子對滕文公云「請野九一而助﹐國中什一使自賦。」鄭玄《周禮匠人注》引《孟子》此言乃云「是邦國亦異外內之法。」則鄭玄以爲﹐諸侯郊外郊內其法不同﹐郊內十一使自賦其一﹔郊外九而助一﹐是爲二十而稅二。故鄭玄又云「諸侯謂之徹者﹐通其率以十一爲正。」言郊內郊外相通其率爲十稅一也。杜預直云十取其一﹐則又異於鄭﹐惟謂一夫百畝﹐以十畝歸公。趙岐不解夏五十﹑殷七十之意﹐蓋古者人多田少﹐一夫惟得五十﹑七十畝耳。五十而貢﹐貢五畝﹔七十而助﹐助七畝﹐好惡取於此。鄭注《考工記》云「周人畿內用夏之貢法﹐邦國用殷之助法也。」子張問崇徳辧惑。﹝孔曰「辧別也。」﹞子曰「主忠信﹐徙義﹐崇徳也。﹝包曰「徙義﹐見義則徙意而從之。」﹞愛之欲其生﹐惡之欲其死。旣欲其生﹐又欲其死﹐是惑也。﹝包曰「愛惡當有常。一欲生之﹐一欲死之﹐是心惑也。」﹞誠不以富﹐亦祗以異。」﹝鄭曰「此《詩小雅》也。祗﹐也。言此行誠不可以致富﹐足以爲異耳。取此《詩》之異義以非之。」﹞﹝疏﹞「子張」至「以異」。○正義曰﹕此章言人當有常徳也。「子張問崇徳辧惑」者﹐崇﹐充也﹔辧﹐別也。言欲充盛道徳﹐別疑惑﹐何爲而可也。「子曰﹕主忠信﹐徙義﹐崇徳也」者﹐主﹐親也。徙﹐遷也。言人有忠信者則親友之﹐見義事則遷意而從之﹐此所以充盛其徳也。「愛之欲其生﹐惡之欲其死。旣欲其生﹐又欲其死﹐是惑也」者﹐言人心愛惡當須有常。若人有順己﹐己卽愛之﹐便欲其生﹔此人忽逆於己﹐己卽惡之﹐則原其死﹐一欲生之﹐一欲死之﹐用心無常﹐是惑也。旣能別此是惑﹐則當之﹐「誠不以富﹐亦祗以異」者﹐此《詩小雅我行其野篇》文也。祗﹐也。言此行誠不足以致富﹐足以爲異耳。取此詩之異義﹐以非人之惑也。○注「鄭曰」至「非之」。○正義曰﹕案詩刺淫昏之俗﹐不思舊姻﹐而求新昏也﹐彼誠作成。鄭箋云「女不以禮爲室家﹐成事不足以得富也﹐女亦以此自異於人道﹐言可惡也。」此引《詩》斷章﹐故不與本義同也。齊景公問政於孔子。孔子對曰「君君﹐臣臣﹐父父﹐子子。」﹝孔曰「當此之時﹐陳桓制齊﹐君不君﹐臣不臣﹐父不父﹐子不子﹐故以對。」﹞公曰「善哉﹗信如君不君﹐臣不臣﹐父不父﹐子不子﹐𨿽有粟﹐吾得而食諸﹖」﹝孔曰「言將危也。陳氏果滅齊。」﹞﹝疏﹞「齊景」至「食諸」。○正義曰﹕此章明治國之政也。「齊景公問政於孔子」者﹐齊君景公問爲國之政於夫子也。「孔子對曰﹕君君﹐臣臣﹐父父﹐子子」者﹐言政者正也﹐若君不失君道﹐乃至子不失子道﹐尊卑有序﹐上下不失﹐而後國家正也。當此之時﹐陳桓爲齊大夫以制齊國﹐君不君﹐臣不臣﹐父不父﹐子不子﹐故孔子以此對之。「公曰﹕善哉﹗信如君不君﹐臣不臣﹐父不父﹐子不子﹐𨿽有粟﹐吾得而食諸」者﹐諸﹐之也。景公聞孔子之言而信服之﹐故嘆曰「善哉﹗信如夫子之言﹐而今齊國君不君﹐以至子不子﹐𨿽有其粟﹐吾得而食之乎﹖」言將見危亡﹐必不得食之也。○注「陳氏果滅齊」。○正義曰﹕《史記田完世家》﹕完卒﹐謚爲敬仲﹐仲生犀孟夷﹐夷生泯孟莊﹐莊生文子須無﹐文子生桓子無宇﹐桓子生武子啟及僖子乞﹔乞卒﹔子當代之﹐是爲田成子﹔成子弒簡公﹐專齊政﹔成子生襄子盤﹐盤生莊子白﹐白生大公和﹐和遷齊康公於海上﹔和立爲齊侯﹔和孫威王稱王﹐四世而秦滅之。是陳氏滅齊也。《世家》云敬仲之如齊﹐以陳子爲田氏﹐《左傳》終始稱陳﹐則田必非敬仲所攺﹐未知何時攺耳。子曰「片言可以折獄者﹐其由也與﹖」﹝孔曰「片猶偏也。聽訟必須兩辭以定是非﹐偏信一言以折獄者﹐惟子路可。」﹞子路無宿諾。﹝宿﹐猶豫也。子路篤信﹐恐臨時多故﹐故不豫諾。﹞﹝疏﹞「子曰」至「宿諾」。○正義曰﹕此章言子路有明斷篤信之徳也。「子曰﹕片言可以折獄者﹐其由也與」者﹐片﹐猶偏也。折﹐猶決斷也。凡聽訟必須兩辭以定是非﹐偏信一言以決斷獄訟者﹐惟子路可﹐故云其由也。「與子路無宿諾」者﹐宿﹐猶豫也。子路篤信﹐恐臨時多故﹐故不豫也。或分此別爲一章﹐今合之。○注「孔曰」至「路可」。○正義曰﹕云「聽訟必須兩辭以定是非」者﹐《周禮秋官大司寇職》云「以兩造禁民訟﹐以兩劑禁民獄。」注云「訟謂以財貨相告者。獄謂相告以罪名者。造﹐至也。劑﹐今券書也。使訟者兩至﹐獄者各賫券書﹐旣兩至﹑兩券書﹐乃治之。不至及不券書﹐則是自服不直者也。」故知聽訟必須兩辭方定是非。偏信一言﹐則是非難決。惟子路才性明辧﹐能聽偏言決斷獄訟﹐故云惟子路可。子曰「聽訟﹐吾猶人也。﹝包曰「與人等。」﹞必也﹐使無訟乎﹗﹝王曰「化之在前。」﹞﹝疏﹞「子曰﹕聽訟﹐吾猶人也。必也﹐使無訟乎﹗」○正義曰﹕此章孔子言已至誠也。言聽斷獄訟之時﹐備兩造﹐吾亦猶如常人﹐無以異也。言與常人同。必也﹐在前以道化之﹐使無爭訟乃善。○注「王曰﹕化之在前」。○正義曰﹕案《周易訟卦象》曰「天與水違行﹐訟。君子以作事謀始。」王弼云「聽訟﹐吾猶人也﹐必也﹐使無訟乎﹗無訟在於謀始﹐謀始在於作制。契之不明﹐訟之所以生也。物有其分﹐職不相濫﹐爭何由興﹖訟之所以起﹐契之過也。故有徳司契而不責於人。」是化之在前也。又案﹕《大學》云「子曰﹕『聽訟﹐吾猶人也。必也﹐使無訟乎﹗』無情者不得盡其辭﹐大畏民志。」鄭注云「情猶實也。無實者多虛誕之辭﹐聖人之聽訟與人同耳。必使民無實者不敢盡其辭﹐大畏其心志﹐使誠其意﹐不敢訟。」然則「聽訟﹐吾猶人也﹐必也﹐使無訟乎」﹐是夫子辭。「無情者不得盡其辭﹐大畏民志」﹐是記者釋夫子無訟之事﹐意與此注及王弼不同﹐未知誰是﹐故具載之。子張問政。子曰「居之無倦﹐行之以忠。」﹝王曰「言爲政之道﹐居之於身﹐無得解倦﹐行之於民﹐必以忠信。」﹞﹝疏﹞「子張問政。子曰﹕居之無倦﹐行之以忠。」○正義曰﹕此章言爲政之道﹐若居之於身﹐無解倦﹐行之於民﹐必以忠信也。子曰「博學於文﹐約之以禮﹐亦可以弗畔矣夫。」﹝鄭曰「弗畔﹐不違道。」﹞﹝疏﹞「子曰」至「弗畔矣夫」。○正義曰﹕此章及注與《雍也篇》同﹐當是弟子各記所聞﹐故重載之。或本亦有作「君子博學於文」。子曰「君子成人之美﹐不成人之惡。小人反是。」﹝疏﹞「子曰﹕君子成人之美﹐不成人之惡。小人反是。」○正義曰﹕此章言君子之於人﹐嘉善而矜不能﹐又復仁恕﹐故成人之美﹐不成人之惡也。小人則嫉賢樂禍﹐而成人之惡﹐不成人之美﹐故曰反是。季康子問政於孔子。孔子對曰「政者﹐正也。子帥以正﹐孰敢不正﹗」﹝鄭曰「康子﹐魯上卿﹐諸臣之帥也。」﹞﹝疏﹞「季康子問政」至「不正」。○正義曰﹕此章言爲政在乎修已。「對曰﹕政者﹐正也」者﹐言政教者在於齊正也。「子帥以正﹐孰敢不正」者﹐言康子爲魯上卿﹐諸臣之帥也﹐若已能每事以正﹐則已下之臣民誰敢不正也。季康子患盜﹐問於孔子。孔子對曰「苟子之不欲﹐𨿽賞之不竊。」﹝孔曰「欲﹐多情欲。言民化於上﹐不從其令﹐從其所好。」﹞﹝疏﹞「季康子」至「不竊」。○正義曰﹕此章言民從上化也。「季康子患盜﹐問於孔子」者﹐時魯多盜賊﹐康子患之﹐問於孔子﹐欲以謀去也。「孔子對曰﹕苟子之不欲﹐𨿽賞之不竊」者﹐孔子言﹐民化於上﹐不從其令﹐從其所好。苟﹐誠也。誠如子之不貪欲﹐則民亦不竊盜。非但不爲﹐假令賞之﹐民亦知恥而不竊也。今多盜賊者﹐正由子之貪欲故耳。○注「孔曰」至「所好」。○正義曰﹕云「民化於上﹐不從其令﹐從其所好」者﹐《大學》曰「堯﹑舜率天下以仁而民從之﹐桀﹑紂率天下以暴而民從之。其所令反其所好﹐而民不從。」注云﹕言民化君行也。君若好貨﹐而禁民淫於財利﹐不能正也。」季康子問政於孔子曰「如殺無道﹐以就有道﹐何如﹖」﹝孔曰「就﹐成也。欲多殺以止姦。」﹞孔子對曰「子爲政﹐焉用殺﹖子欲善而民善矣。君子之徳風﹐小人之徳艸。艸上之風﹐必偃。」﹝孔曰「亦欲令康子先自正。偃﹐僕也。加艸以風﹐無不僕者﹐猶民之化於上。」﹞﹝疏﹞「季康子」至「必偃」。○正義曰﹕此章言爲政不須刑殺﹐但在上自正﹐則民化之也。「季康子問政於孔子曰﹕如殺無道﹐以就有道﹐何如」者﹐就﹐成也。康子之意﹐欲多殺止姦﹐以成爲有道也。「孔子對曰﹕子爲政﹐焉用殺」者﹐言子爲執政﹐安用刑殺也。「子欲善而民善矣」者﹐言子若爲善﹐則民亦化之爲善矣。「君子之徳風﹐小人之徳艸。艸上之風﹐必偃」者﹐此爲康子設譬也。偃﹐僕也。在上君子爲政之徳若風﹐在下小人從化之徳如艸﹐加艸以風﹐無不僕者。猶化民以正﹐無不從者。亦欲令康子先自正也。子張問﹕「士何如斯可謂之達矣﹖」子曰「何哉﹐爾所謂達者﹖」子張對曰「在邦必聞﹐在家必聞。」﹝鄭曰「言士之所在﹐皆能有名譽。」﹞子曰「是聞也﹐非達也。夫達也者﹐質直而好義﹐察言而觀色﹐慮以下人。﹝馬曰「常有謙退之志﹐察言語﹐觀顏色﹐知其所欲﹐其志慮常欲以下人。」﹞在邦必達﹐在家必達。﹝馬曰「謙尊而光﹐卑而不可逾。」﹞夫聞也者﹐色取仁而行違﹐居之不疑。﹝馬曰「此言佞人假仁者之色﹐行之則違﹐安居其僞而不自疑。」﹞在邦必聞﹐在家必聞。」﹝馬曰「佞人黨多。」﹞﹝疏﹞「子張」至「必聞」。○正義曰﹕此章論士行。「子張問﹕士何如斯可謂之達矣」者﹐士﹐有徳之稱。問士行何如可謂通達也。「子曰﹕何哉﹐爾所謂達者」者﹐夫子復問子張﹐何者是汝意所謂達者。欲使試言之也。「子張對曰﹕在邦必聞﹐在家必聞」者﹐聞謂有名譽﹐使人聞之也。言士有徳行﹐在邦臣於諸侯﹐必有名聞﹔在家臣於卿大夫﹐亦必有名聞。言士之所在﹐皆有名譽﹐意謂此爲達也。「子曰﹕是聞也﹐非達也」者﹐言汝所陳﹐正是名聞之士﹐非是通達之士也。「夫達也者﹐質直而好義﹐察言而觀色﹐慮以下人」者﹐此孔子又說達士之行也﹐爲性正直﹐所好義事﹐察人言語﹐觀人顏色﹐知其所欲﹐其念慮常欲以下人。言常有謙退之志也。「在邦必達﹐在家必達」者﹐以其謙退﹐故所在通達也。「夫聞也者﹐色取仁而行違﹐居之不疑」者﹐此言佞人色則假取仁者之色﹐而行則違之﹐安居其僞而不自疑也。「在邦必聞﹐在家必聞」者﹐言佞人黨多﹐妄相稱譽﹐故所在皆有名聞也。○注「馬曰﹕謙尊而光﹐卑而不可逾。」○正義曰﹕此《周易謙卦彖辭》也。言尊者有謙而更光明盛大﹐卑者有謙而不可逾越。引證士有謙徳則所在必達也。樊遲從遊於舞雩之下﹐﹝包曰「舞雩之處有壇單樹木﹐故下可遊焉。」﹞曰「敢問崇徳﹑慝﹑辧惑。」﹝孔曰「慝﹐惡也。﹐治也。治惡爲善。」﹞子曰「善哉問﹗先事後得﹐非崇徳與﹖﹝孔曰「先勞於事﹐然後得報。」﹞攻其惡﹐無攻人之惡﹐非慝與﹖一朝之忿﹐忘其身﹐以及其親﹐非惑與﹖」﹝疏﹞「樊遲」至「惑與」。○正義曰﹕此章言身之事也。樊遲從遊於舞雩之處﹐有壇單樹木﹐故弟子樊遲隨從孔子遊於其下也。曰「敢問崇徳﹑慝﹑辧惑」者﹐﹐治也。慝﹐惡也。此樊遲因從行而問孔子﹐曰「敢問欲充盛其徳﹐治惡爲善﹐別疑惑﹐何爲而可也﹖」「子曰﹕善哉問」者﹐其問皆身之要﹐故善之。「先事後得﹐非崇徳與」者﹐言先勞於事﹐然後得報﹐是崇徳也。「攻其惡﹐無攻人之惡﹐非慝與」者﹐攻﹐治也。言治其已過﹐無治人之過﹐是治惡也。「一朝之忿﹐忘其身﹐以及其親﹐非惑與」者﹐言君子忿則思難。若人有犯己﹐一朝忿之﹐不思其難﹐則忘身也。辱其身則羞其親﹐故曰「以及其親也﹐非惑與﹖」言是惑也。注「壇單」。○正義曰﹕封土爲壇﹐除地爲單。言雩壇在所除地中﹐故連言壇單。樊遲問仁。子曰「愛人。」問知。子曰「知人。」樊遲未達。子曰「舉直錯諸枉﹐能使枉者直。」﹝包曰「舉正直之人用之﹐廢置邪枉之人﹐則皆化爲直。」﹞樊遲退﹐見子夏曰「鄕也吾見於夫子而問知﹐子曰﹕『舉直錯諸枉﹐能使枉者直。』何謂也﹖」子夏曰「富哉言乎﹗﹝孔曰「富﹐盛也。」﹞舜有天下﹐選於眾﹐舉臯陶﹐不仁者遠矣。湯有天下﹐選於眾﹐舉伊尹﹐不仁者遠矣。」﹝孔曰「言舜﹑湯有天下﹐選擇於眾﹐舉臯陶﹑伊尹﹐則不仁者遠矣﹐仁者至矣。」﹞﹝疏﹞「樊遲」至「遠矣」。○正義曰﹕此章明仁﹑知也。「樊遲問仁。子曰﹕愛人」者﹐言愛濟眾是仁道也。「問知。子曰﹕知人」者﹐言知人賢才而舉之﹐是知也。「樊遲未達。子曰﹕舉直錯諸枉﹐能使枉者直」者﹐樊遲未曉達知人之意﹐故孔子復解之﹐言舉正直之人而用之﹐廢置邪枉之人﹐則皆化爲直﹐故曰能使枉者直也。「樊遲退﹐見子夏曰﹕鄕也吾見於夫子而問知﹐子曰﹕舉直錯諸枉﹐能使枉者直。何謂也」者﹐樊遲𨿽問舉直錯枉之語﹐猶自未諭﹐故復問子夏也。「子夏曰﹕富哉言乎」者﹐子夏聞言卽解﹐故嘆美之曰「富盛哉﹐此言乎﹗」「舜有天下﹐選於眾﹐舉臯陶﹐不仁者遠矣。湯有天下﹐選於眾﹐舉伊尹﹐不仁者遠矣」者﹐此子夏爲樊遲說舉直錯枉之事也。言舜﹑湯有天下﹐選擇於眾﹐舉用臯陶﹑伊尹﹐則不仁者遠矣﹐仁者至矣。是其能使邪枉者亦化爲直也。子貢問友。子曰「忠告而善道之﹐不可則止﹐毋自辱焉。」﹝包曰「忠告﹐以是非告之。以善道導之﹐不見從則止。必言之﹐或見辱。」﹞﹝疏﹞「子貢問友。子曰﹕忠告而善道之﹐不可則止﹐毋自辱焉」。○正義曰﹕此章論友也。言盡其忠以是非告之﹐又以善道導之﹐若不從己﹐則止而不告不導也。毋得彊告導之﹐以自取困辱焉。以其必言之﹐或時見辱。曾子曰「君子以文會友﹐﹝孔曰「友以文徳合。」﹞以友輔仁。」﹝孔曰「友相切磋之道﹐所以輔成己之仁。」﹞﹝疏﹞「曾子曰﹕君子以文會友﹐以友輔仁。」○正義曰﹕此章以論友﹐言君子之人以文徳會合朋友﹐朋友有相切磋琢磨之道﹐所以輔成已之仁徳也。●卷十三子路第十三﹝疏﹞正義曰﹕此篇論善人君子爲邦教民﹑仁政孝弟﹑中行常徳﹐皆治國身之要﹐大意與前篇相類﹐且回也入室﹐由也升堂﹐故以爲次也。子路問政。子曰「先之﹐勞之。」﹝孔曰「先導之以徳﹐使民信之﹐然後勞之。《易》曰﹕『說以先民﹐民忘其勞。』」﹞請益。曰「無倦。」﹝孔曰「子路嫌其少﹐故請益。曰無倦者﹐行此上事﹐無倦則可。」﹞﹝疏﹞「子路問政」至「無倦」。○正義曰﹕此章言政先徳澤也。「子曰﹕先之勞之」者﹐言爲徳政者﹐先導之以徳﹐使民信之﹐然後可以政役之事勞之﹐則民從其令也。「請益」者﹐子路嫌其少﹐故更請益之。「曰﹕無倦」者﹐夫子言行此上事無倦怠則可也。○注「《易》曰﹕說以使民﹐民忘其勞」。○正義曰﹕此《周易兌卦彖辭》文也。言先以說豫撫民﹐然後使之從事﹐則民皆竭力﹐忘其勞苦也。引之以證先之﹑勞之之義也。仲弓爲季氏宰﹐問政。子曰「先有司﹐﹝王曰「言爲政當先任有司而後責其事。」﹞赦小過﹐舉賢才。」曰「焉知賢才而舉之﹖」曰「舉爾所知﹐爾所不知﹐人其捨諸﹖」﹝孔曰「女所不知者﹐人將自舉其所知﹐則賢才無遺。」﹞﹝疏﹞「仲弓」至「捨諸」。○正義曰﹕此章言政在舉賢也。「仲弓爲季氏宰﹐問政」者﹐冉雍爲季氏家宰﹐而問政於夫子也。「子曰﹕先有司﹐赦小過﹐舉賢才」者﹐有司﹐屬吏也。言爲政當先委任屬吏﹐各有所司﹐而後責其成事。赦放小過﹐寬則得眾也。舉用賢才﹐使官得其人﹐野無遺逸﹐是政之善也。「曰﹕焉知賢才而舉之」者﹐仲弓聞使舉賢﹐意言賢才難可偏知﹐故復問曰「安知賢才而得舉用之也﹖」「曰﹕舉爾所知。爾所不知﹐人其捨諸」者﹐捨﹐置也。諸﹐之也。夫子教之曰「但舉女之所知。女所不知﹐人將自舉之﹐其肯置之而不舉乎﹖「旣各舉其所知﹐則賢才無遺。子路曰「衛君待子而爲政﹐子將奚先﹖」﹝包曰「問往將何所先行。」﹞子曰「必也正名乎﹗」﹝馬曰「正百事之名。」﹞子路曰「有是哉﹐子之迂也﹗奚其正﹖」﹝包曰「迂猶遠也。言孔子之言遠於事。」﹞子曰「野哉﹐由也﹗﹝孔曰「野猶不達。」﹞君子於其所不知﹐蓋闕如也。﹝包曰「君子於其所不知﹐當闕而勿據。今由不知正名之義﹐而謂之迂遠。」﹞名不正則言不順﹐言不順則事不成﹐事不成則禮樂不興﹐禮樂不興則刑罰不中﹐﹝孔曰「禮以安上﹐樂以移風﹐二者不行﹐則有淫刑濫罰。」﹞刑罰不中則民無所錯手足﹐故君子名之必可言也﹐言之必可行也。﹝王曰「所名之事必可得而明言﹐所言之事必可得而遵行。」﹞君子於其言﹐無所苟而已矣。」﹝疏﹞「子路」至「而已矣」。○正義曰﹕此章論政在正名也。「子路曰﹕衛君待子而爲政﹐子將奚先」者﹐奚﹐何也。案《世家》﹕孔子自楚反乎衛﹐是時衛君輒父不得立﹐在外﹐諸侯數以爲讓﹐而孔子弟子多仕於衛﹐衛君欲得孔子爲政﹐故子路問之曰「往將何以先行﹖」「子曰﹕必也正名乎」者﹐言將先正百事之名也。「子路曰﹕有是哉﹐子之迂也﹗奚其正」者﹐迂猶遠也。子路言「豈有若是哉﹐夫子之言遠於事也﹗何其正名乎﹖」「子曰﹕野哉﹐由也」者﹐野猶不達也。夫子見子路言迂﹐故曰「不達理哉﹐此仲由也﹗」「君子於其所不知﹐蓋闕如也」者﹐此責子路不知正名之義而便言迂遠也。言君子於其所不知﹐蓋當闕而勿據。今由不知正名之義而便謂之迂遠﹐不亦野哉。「名不正則言不順﹐言不順則事不成﹐事不成則禮樂不興﹐禮樂不興則刑罰不中﹐刑罰不中則民無所錯手足」者﹐此孔子更陳正名之理也。夫事以順成﹐名由言舉。名若不正則言不順序﹐言不順序則政事不成。政事不成﹐則君不安於上﹐風不移於下﹐是禮樂不興行也。禮樂不行﹐則有淫刑濫罰﹐故不中也。刑罰枉濫﹐民則地局天﹐動罹刑网﹐故無所錯其手足也。「故君子名之必可言也﹐言之必可行也。君子於其言﹐無所苟而已矣」者﹐此又言正名之事﹐非爲苟且也。君子名此事﹐必使可明言﹐言此事必可遵行。君子於其所言﹐無苟且。若名之不可言﹐言之不可行﹐是苟且而言也。○注「孔曰」至「濫罰」。○正義曰﹕云「禮以安上﹐樂以移風」者﹐《孝經廣要道章》文﹐言禮所以正君臣父子之別﹐明男女長幼之序﹐故可以安上化下﹐風移俗易。先入樂聲﹐變隨人心﹐正由君徳﹐正之與變﹐因樂而彰﹐故可以移風易俗也。云「二者不行﹐則有淫刑濫罰」者﹐《禮運》云「禮者﹐所以治政安君也。政不正則君位危﹐君位危則大臣倍﹐小臣竊。刑肅而俗敝﹐則法無常。」又《樂記》曰「五刑不用﹐百姓無患﹐天子不怒﹐如此則樂達矣。」故禮樂二者不行﹐則刑罰淫濫而不中也。○注「王曰」至「道行」。○正義曰﹕云「所名之事必可得而明言」者﹐若禮﹐人名不以國﹐以國則廢名﹐是不可明言也。云「所言之事必可得而遵行」者﹐《緇衣》曰「可言也﹐不可行﹐君子弗言也。可行也﹐不可言﹐君子弗行也。」熊氏云「君子賢人可行﹐不可言作凡人法。若曾子有母之喪﹐水漿不入於口七日﹐不可言說以爲法﹐是不可遵行也。」是以可明言﹐可遵行﹐而後君子名言之也。樊遲請學稼。子曰「吾不如老農。」請學爲圃。曰「吾不如老圃。」﹝馬曰「樹五曰稼。樹菜蔬曰圃。」﹞樊遲出。子曰「小人哉﹐樊須也﹗上好禮﹐則民莫敢不敬。上好義﹐則民莫敢不服。上好信﹐則民莫敢不用情。﹝孔曰「情﹐情實也。言民化於上﹐各以實應。」﹞夫如是﹐則四方之民𦇤負其子而至矣﹐焉用稼﹗」﹝包曰「禮義與信﹐足以成徳﹐何用學稼以教民乎﹖負者以器曰𦇤。」﹞﹝疏﹞「樊遲」至「用稼」。○正義曰﹕此章言禮義忠信爲治民之要。「樊遲請學稼」者﹐樹五曰稼。弟子樊須謂於夫子﹐學播種之法﹐欲以教民也。「子曰﹕吾不如老農」者﹐孔子怒其不學禮義而學稼種﹐故拒之﹐曰「稼種之事﹐吾不如久老之農夫也。」「請學爲圃」者﹐樹菜蔬曰圃。樊遲又請於夫子﹐學樹藝菜蔬之法。「曰﹕吾不如老圃」者﹐亦拒其請也﹐言「樹藝菜蔬之法﹐吾不如久老爲圃者。」「樊遲出。子曰﹕小人哉﹐樊須也」者﹐樊遲旣請而出﹐夫子與諸弟子言曰「小人哉﹐此樊須也﹗」謂其不學禮義而學農圃﹐故曰小人也。「上好禮﹐則民莫敢不敬。上好義﹐則民莫敢不服。上好信﹐則民莫敢不用情」者﹐孔子遂言禮義與信可以教民也。禮毋不敬﹐故上好行禮﹐則民化之﹐莫敢不敬也。人聞義則服﹐故上好行義﹐則民莫敢不服也。以信待物﹐物亦以實應之﹐故上若好信﹐則民莫不用其情。情猶情實也。言民於上﹐各以實應也。夫如是﹐則四方之民𦇤負其子而至矣。「焉用稼」者﹐此又言夫禮義與信足以成徳化民﹐如是則四方之民感化自來﹐皆以𦇤器背負其子而至矣﹐何用學稼以教民乎﹖○注「樹五曰稼。樹菜蔬曰圃」。○正義曰﹕樹者﹐種殖之名。五者﹐黍稷麻麥豆也。《周禮注》云「種曰稼﹐如嫁女以有所生也。」《周禮大宰職》云「園圃﹐毓艸木。」注云「樹果曰圃。園﹐其樊也。」然則園者﹐外畔藩蘺之名。其內之地﹐種樹菜果﹐則謂之圃。蔬則菜也。鄭玄《周禮注》云「百艸根實可食者。」《釋天》云「蔬不熟爲饉。」郭璞曰「凡艸菜可食者通名爲蔬。」○注「負者以器曰𦇤」。○正義曰﹕《博物志》云「織縷爲之﹐廣八尺﹐長丈二﹐以約小兒於背。」子曰「誦《詩》三百﹐授之以政﹐不達﹔使於四方﹐不能專對﹐𨿽多﹐亦奚以爲﹖」﹝專猶獨也。﹞﹝疏﹞「子曰﹕誦《詩》三百﹐授之以政﹐不達﹔使於四方﹐不能專對﹐𨿽多﹐亦奚以爲﹖」○正義曰﹕此章言人之才學貴於用。若多學而不能用﹐則如不學也。誦謂諷誦。《周禮注》云「倍文曰諷。以聲節之曰誦。《詩》有《國風》《雅》《頌》﹐凡三百五篇﹐皆言天子諸侯之政也。古者使四方﹐有會同之事﹐皆賦《詩》以見意。今有人能諷誦《詩》文三百篇之多﹐若授之以政﹐使居位治民﹐而不能通達﹔使於四方﹐不能獨對﹐諷誦𨿽多﹐亦何以爲。言無所益也。子曰「其身正﹐不令而行。其身不正﹐𨿽令不從。」﹝令﹐教令也。﹞﹝疏﹞「子曰﹕其身正﹐不令而行。其身不正﹐𨿽令不從」。○正義曰﹕此章言爲政者當以身先也。言上之人﹐其身若正﹐不在教令﹐民自觀化而行之。其身若不正﹐𨿽教令滋章﹐民亦不從也。子曰「魯﹑衛之政﹐兄弟也」。﹝包曰「魯﹐周公之封。衛﹐康叔之封。周公﹑康叔旣爲兄弟﹐康叔睦於周公﹐其國之政亦如兄弟。」﹞﹝疏﹞「子曰﹕魯﹑衛之政﹐兄弟也」。○正義曰﹕此章孔子評論魯﹑衛二國之政相似﹐如周公﹑康叔之爲兄弟也。魯﹑周公之封。衛﹐康叔之封。周公﹑康叔旣爲兄弟﹐康叔睦於周公﹐其國之政亦如兄弟也。子謂衛公子荊﹐「善居室。﹝王曰「荊與蘧瑗﹑史酋並爲君子。」﹞始有﹐曰『苟合矣』﹔少有﹐曰『苟完矣』﹔富有﹐曰『苟美矣』。﹝疏﹞「子謂」至「美矣」。○正義曰﹕此章孔子稱謂衛公子荊有君子之徳也。「善居室」者﹐言居家理也。「始有﹐曰苟合矣」者﹐家始富有﹐不言己才能所致﹐但曰苟且聚合也。「少有﹐曰苟完矣」者﹐又少有增多﹐但曰苟且完全矣。「富有﹐曰苟美矣」者﹐富有大備﹐但曰苟且有此富美耳﹐終無泰侈之心也。○注「王曰﹕荊與蘧瑗﹑史酋並爲君子」。○正義曰﹕案《左傳》襄二十九年﹐「吳公子札來聘。遂衛﹐說蘧瑗﹑史狗﹑史酋﹑公子荊﹑公叔發﹑公子朝﹐曰﹕『衛多君子﹐未有患也。』」是與蘧瑗﹑史酋並爲君子也。子衛﹐冉有僕。﹝孔曰「孔子之衛﹐冉有禦。」﹞子曰「庶矣哉﹗」﹝孔曰「庶﹐眾也。言衛人眾多。」﹞冉有曰「旣庶矣﹐又何加焉﹖」曰「富之。」曰「旣富矣﹐又何加焉﹖」曰「教之。」﹝疏﹞「子」至「教之」。○正義曰﹕此章言治民之法也。「子衛﹐冉有僕」者﹐﹐之也。孔子之衛﹐冉有爲僕以禦車也。「子曰﹕庶矣哉」者﹐庶﹐眾也。至衛境﹐見衛人眾多﹐故孔子嘆美之。冉有曰「旣庶矣﹐又何加焉」者﹐言民旣眾多﹐復何加益也。「曰﹕富之」者﹐孔子言當施捨薄斂﹐使之衣食足也。「曰﹕旣富矣﹐又何加焉」者﹐冉有言民旣饒足﹐復何加益之。「曰﹕教之」者﹐孔子言當教以義方﹐使知禮節也。子曰「苟有用我者﹐期月而已可也﹐三年有成。」﹝孔曰「言誠有用我於政事者﹐期月而可以行其政教﹐必三年乃有成功。」﹞﹝疏﹞「子曰﹕苟有用我者﹐期月而已可也﹐三年有成」。○正義曰﹕此章孔子自言爲政之道也。苟﹐誠也。期月﹐周月也﹐謂周一年之十二月也。孔子言誠有用我於政事者﹐期月而可以行其政教﹐必滿三年乃有成功也。子曰「『善人爲邦百年﹐亦可以勝殘去殺矣。』﹝王曰「勝殘﹐殘暴之人使不爲惡也。去殺﹐不用刑殺也。」﹞誠哉是言也﹗」﹝孔曰「古有此言﹐孔子信之。」﹞﹝疏﹞「子曰﹕『善人爲邦百年﹐亦可以勝殘去殺矣。』誠哉是言也」。○正義曰﹕此章言善人君子治國至於百年以來﹐亦可以勝殘暴之人﹐使不爲惡﹐去刑殺而不用矣。「誠哉是言」者﹐古有此言﹐孔子信之﹐故曰「誠哉是言也。」子曰「如有王者﹐必世而後仁。」﹝孔曰「三十年曰世。如有受命王者﹐必三十年仁政乃成。」﹞﹝疏﹞「子曰﹕如有王者﹐必世而後仁」。○正義曰﹕三十年曰世。此章言如有受天命而王天下者﹐必三十年仁政乃成也。子曰「苟正其身矣於從政乎﹖何有不能正其身如正人何﹝疏﹞子曰「苟正其身矣﹐於從政乎何有﹖不能正其身﹐如正人何﹖」○正義曰﹕此章言政者正也﹐欲正他人﹐在先正其身也。苟﹐誠也。誠能自正其身﹐則於從政乎何有﹖言不難也。若自不能正其身﹐則𨿽令不從。「如正人何」﹐言必不能正人也。冉子退朝。﹝周曰「謂罷朝於魯君。」﹞子曰「何晏也﹖」對曰「有政。」﹝馬曰「政者﹐有所攺更匡正。」﹞子曰「其事也。﹝馬曰「事者﹐凡行常事。」﹞如有政﹐𨿽不吾以﹐吾其與聞之。」﹝馬曰「如有政﹐非常之事﹐我爲大夫﹐𨿽不見任用﹐必當與聞之。」﹞﹝疏﹞「冉子」至「聞之」。○正義曰﹕此章明政﹑事之別也。「冉子退朝」者﹐時冉有臣於季氏。朝廷曰退﹐謂罷朝於魯君也。「子曰﹕何晏也」者﹐晏﹐晚也。孔子訝其退朝晚﹐故問之。「對曰﹕有政」者﹐冉子言﹐有所攺更匡正之政﹐故退晚也。「子曰﹕其事也。如有政﹐𨿽不吾以﹐吾其與聞之」者﹐孔子言﹐女之所謂政者﹐但凡行常事耳。設如有大政非常之事﹐我爲大夫﹐𨿽不見任用﹐必當與聞之也。○注「周曰﹕謂罷朝於魯君」。○正義曰﹕周氏以爲﹐夫子云「𨿽不吾以﹐吾其與聞」﹐皆論若朝之事﹐故云罷朝於魯君。鄭玄以冉有臣於季氏﹐故以朝爲季氏之朝。《少儀》云「朝廷曰退。」謂於朝廷之中﹐若欲散還﹐則稱曰退。以近君爲進﹐還私遠君爲退朝。此退朝謂罷朝也。○注「馬曰﹕事者﹐凡行常事」。○正義曰﹕案昭二十五年《左傳》曰「爲政事﹑庸力﹑行務以從四時。」杜預曰「在君爲政﹐在臣爲事。」杜意據此文﹐時冉子仕於季氏﹐稱季氏有政﹐孔子謂之爲事﹐是在君爲政﹐在臣爲事也。何晏以爲﹐仲尼稱孝友是亦爲政﹐明其政﹑事通言﹐但隨事大小異其名耳﹐故不同鄭﹑杜之說﹐而取周﹑馬之言﹐以朝爲魯君之朝﹐以事爲君之凡行常事也。定公問﹕「一言而可以興邦﹐有諸﹖」孔子對曰「言不可以若是﹐其幾也。﹝王曰「以其大要﹐一言不能正興國。幾﹐近也。有近一言可以興國。」﹞人之言曰﹕『爲君難﹐爲臣不易。』如知爲君之難也﹐不幾乎一言而興邦乎﹖」﹝孔曰「事不可以一言而成。如知此﹐則可近也。」﹞曰「一言而喪邦﹐有諸﹖」孔子對曰「言不可以若是﹐其幾也。人之言曰﹕『予無樂乎爲君﹐惟其言而莫予違也。』﹝孔曰「言無樂於爲君。所樂者﹐惟樂其言而不見違。」﹞如其善而莫之違也﹐不亦善乎﹖如不善而莫之違也。不幾乎一言而喪邦乎﹖」﹝孔曰「人君所言善﹐無違之者﹐則善也。所言不善﹐而無敢違之者﹐則近一言而喪國。」﹞﹝疏﹞「定公」至「邦乎」。○正義曰﹕此章言爲君之道也。「定公問﹕一言而可以興邦﹐有諸」者﹐魯君定公問於孔子﹐爲君之道﹐有一言善而可以興其國﹐有之乎﹖孔子對曰「言不可以若是﹐其幾也」者﹐幾﹐近也。孔子以其大要﹐一言不能正興國﹐故云言不可以若是。有近一言可以興國者﹐故云其幾也。「人之言曰﹕『爲君難﹐爲臣不易。』如知爲君之難也﹐不幾乎一言而興邦乎」者﹐此孔子稱其近興國之一言也。事不可以一言而成﹐如人君知此爲君難﹐此則可近也。「曰﹕一言而喪邦﹐有諸」者﹐定公又問曰「人君一言不善而致亡國﹐有之乎﹖」「孔子對曰﹕言不可以若是﹐其幾也」者﹐亦言有近一言可以亡國也。「人之言曰﹕『予無樂乎爲君﹐惟其言而莫予違也」者﹐此舉近亡國之一言也。言我無樂於爲君﹐所樂者﹐惟樂其言而不見違也。「如其善而莫之違也﹐不亦善乎﹖如不善而莫之違也﹐不幾乎一言而喪邦乎」者﹐此孔子又評其理﹐言人君所言善﹐無違之者﹐則善也。所言不善﹐而無敢違之者﹐則近一言而亡國也。葉公問政。子曰「近者說﹐遠者來。」﹝疏﹞「葉公」至「者來」。○正義曰﹕此章楚葉縣公問爲政之法於孔子也。子曰「當施惠於近者﹐使之喜說﹐則遠者當慕化而來也。」子夏爲莒父宰﹐問政。﹝鄭曰「舊說云﹕莒父﹐魯下邑。」﹞子曰「無欲速﹐無見小利。欲速則不達﹐見小利大大事不成。」﹝孔曰「事不可以速成﹐而欲其速則不達矣。小利妨大﹐則大事不成。」﹞﹝疏﹞「子夏」至「不成」。○正義曰﹕此章弟子子夏爲魯下邑莒父之宰﹐問爲政之法於夫子也。「子曰﹕無欲速﹐無見小利」者﹐言事有程期﹐無欲速成﹐當存大體﹐無見小利也。「欲速則不達﹐見小利則大事不成」者﹐此又言其欲速﹑見小利害政之意。若事不可以速成者﹐而欲其速﹐則其事不達矣。務見小利而行之﹐則妨大政﹐故大事不成也。葉公語孔子曰「吾黨有直躬者﹐﹝孔曰「直躬﹐直身而行。」﹞其父攘羊﹐而子証之。」﹝周曰「有因而盜曰攘。」﹞孔子曰「吾黨之直者異於是。父爲子隱﹐子爲父隱﹐直在其中矣。」﹝疏﹞「葉公」至「中矣」。○正義曰﹕此章明爲直之禮也。「葉公語孔子曰﹕吾黨有直躬者」﹐躬﹐身也。言吾鄕黨中有直身而行者。「其父攘羊﹐而子証之」者﹐此所直行之事也。有因而盜曰攘。言因羊來入己家﹐父卽取之﹐而子言於失羊之主﹐證父之盜。葉公以此子爲直行﹐而誇於孔子也。「孔子曰﹕吾黨之直者異於是。父爲子隱﹐子爲父隱﹐直在其中矣」者﹐孔子言此﹐以拒葉公也。言吾黨之直者﹐異於此證父之直也﹐子苟有過﹐父爲隱之﹐則慈也﹔父苟有過﹐子爲隱之﹐則孝也。孝慈則忠﹐忠則直也﹐故曰直在其中矣。今律﹐大功以上得相容隱﹐告言父祖者入十惡﹐則典禮亦爾。而葉公以證父爲直者﹐江熙云「葉公見聖人之訓﹐動有隱諱﹐故舉直躬﹐欲以此言毀訾儒教﹐抗衡中國。夫子答之﹐辭正而義切﹐荊蠻之豪喪其誇矣。」樊遲問仁。子曰「居處恭﹐執事敬﹐與人忠。𨿽之夷狄﹐不可棄也。」﹝包曰「𨿽之夷狄無禮義之處﹐猶不可棄去而不行。」﹞﹝疏﹞「樊遲」至「棄也」。○正義曰﹕此章明仁者之行也。弟子樊遲問仁於孔子。「子曰﹕居處恭﹐執事敬﹐與人忠。𨿽之夷狄﹐不可棄也」者﹐言凡人居處多放恣﹐執事則懈惰﹐與人交則不盡忠。惟仁者居處恭謹﹐執事敬愼﹐忠以與人也。此恭敬及忠﹐𨿽之夷狄無禮義之處﹐亦不可棄而不行也。子貢問曰「何如斯可謂之士矣﹖」子曰「行已有恥﹐﹝孔曰「有恥者﹐有所不爲。」﹞使於四方﹐不辱君命﹐可謂士矣。」曰「敢問其次。」曰「宗族稱孝焉﹐鄕黨稱弟焉。」曰「敢問其次。」曰「言必信﹐行必果﹐然小人哉﹗抑亦可以爲次矣。」﹝鄭曰「行必果﹐所欲行必果敢爲之。者﹐小人之貌也。抑亦其次﹐言可以爲次。」﹞曰「今之從政者何如﹖」子曰「噫﹗斗筲之人﹐何足算也﹖」﹝鄭曰「噫﹐心不平之聲。筲﹐竹器﹐容斗二升。算﹐數也。」﹞﹝疏﹞「子貢」至「算也」。○正義曰﹕此章明士行也。「子貢問曰﹕何如斯可謂之士矣」者﹐士﹐有徳之稱﹐故子貢問於孔子曰「其行如何﹐斯可謂之士矣﹗」「子曰﹕行已有恥﹐使於四方﹐不辱君命﹐可謂士矣」者﹐此答士之髙行也。言行已之道﹐若有不善﹐恥而不爲。爲臣奉命出使﹐能遭時制宜﹐不辱君命。有此二行﹐可謂士矣。「曰﹕敢問其次」者﹐子貢復問士之爲行次此於二者云何。「曰﹕宗族稱孝焉﹐鄕黨稱弟焉」者﹐此孔子復爲言其士行之次也。宗族﹐同宗族屬也。善事父母爲孝﹐宗族內親﹐見其孝而稱之。善事長上爲弟﹐鄕黨差遠﹐見其弟而稱之也。「曰﹕敢問其次」者﹐子貢又問更有何行可次於此也。「曰﹕言必信﹐行必果﹐然小人哉﹗抑亦可以爲次矣」者﹐孔子又爲言其次也。若人不能信以行義﹐而言必執信。行不能相時度宜﹐所欲行者﹐必果敢爲之。然者﹐小人之貌也。言此二行﹐𨿽非君子所爲﹐乃然小人耳。抑﹐辭也。抑亦其次﹐言可以爲次也。「曰﹕今之從政者何如」者﹐子貢復問今之從政之士其行何如也。「子曰﹕噫﹗斗筲之人﹐何足算也」者﹐噫﹐心不平之聲。斗﹐量名﹐容十升。筲﹐竹器﹐容斗二升。算﹐數也。孔子時見從政者皆無士行﹐惟小器耳﹐故心不平之﹐而曰「噫﹗今斗筲小器之人﹐何足數也﹗」言不足數﹐故不述其行。子曰「不得中行而與之﹐必也狂﹑狷乎﹗﹝包曰「中行﹐行能得其中者。言不得中行﹐則欲得狂﹑狷者。」﹞狂者進取﹐狷者有所不爲也。」﹝包曰「狂者進取於善道﹐狷者守節無爲﹐欲得此二人者﹐以時多進退﹐取其恆一。」﹞﹝疏﹞「子曰」至「爲也」。○正義曰﹕此章孔子疾時人不純一也。「子曰﹕不得中行而與之﹐必也狂﹑狷乎」者﹐中行﹐行能得其中者也。言旣不得中行之人而與之同處﹐必也得狂﹑狷之人可也。「狂者進取﹐狷者有所不爲」者﹐此說狂﹑狷之行也。狂者進取於善道﹐知進而不知退﹔狷者守節無爲﹐應進而退也﹐二者俱不得中而性恆一。欲得此二人者﹐以時多進退﹐取其恆一也。子曰「南人有言曰﹕『人而無恆﹐不可以作巫醫。」﹝孔曰「南人﹐南國之人。」鄭曰「言巫醫不能治無恆之人。」﹞善夫﹗」﹝包曰「善南人之言也。」﹞「不恆其徳﹐或承之羞」。﹝孔曰「此《易恆卦》之辭﹐言徳無常則羞辱承之。」﹞子曰「不占而已矣。」﹝鄭曰「《易》所以占吉凶﹐無恆之人﹐《易》所不占。」﹞﹝疏﹞「子曰」至「已矣」。○正義曰﹕此章疾性行無恆之人也。「子曰﹕南人有言曰﹕『人而無恆﹐不可以作巫醫』」者﹐南人﹐南國之人也。巫主接神除邪﹐醫主療病。南國之人嘗有言曰「人而性行無恆﹐不可以爲巫醫。」言巫醫不能治無恆之人也。「善夫」者﹐孔子善南人之言有徵也。「不恆其徳﹐或承之羞」者﹐此《易恆卦》之辭﹐孔子引之﹐言徳無恆則羞辱承之也。「子曰﹕不占而已」者﹐孔子旣言《易》文﹐又言夫《易》所以占吉凶﹐無恆之人﹐易所不占也。○注「孔曰」至「承之」。○正義曰﹕云「此《易恆卦》之辭」者﹐謂此經所言﹐是《易恆卦》九三爻辭也。王弼云「處三陽之中﹐居下體之上﹐處上體之下。上不全尊﹐下不全卑﹐中不在體﹐體在乎恆﹐而分無所定﹐無恆者也。徳行無恆﹐自相違錯﹐不可致詰﹐故或承之羞也。」子曰「君子和而不同﹐小人同而不和。」﹝君子心和﹐然其所見各異﹐故曰不同。小人所嗜好者同﹐然各爭利﹐故曰不和。﹞﹝疏﹞「子曰﹕君子和而不同﹐小人同而不和」。○正義曰﹕此章別君子小人志行不同之事也。君子心和﹐然其所見各異﹐故曰不同。小人所嗜好者則同﹐然各爭利﹐故曰不和。子貢問曰「鄕人皆好之﹐何如﹖」子曰「未可也。」「鄕人皆惡之﹐何如﹖」子曰「未可也。不如鄕人之善者好之﹐其不善者惡之。」﹝孔曰「善人善己﹐惡人惡己﹐是善善明﹐惡惡著。」﹞﹝疏﹞「子貢」至「惡之」。○正義曰﹕此章別好惡。「子貢問曰﹕鄕人皆好之﹐何如」者﹐言有一人爲一鄕之所愛好﹐此人何如﹖可謂善人乎﹖「子曰﹕未可也」者﹐言未可爲善。或一鄕皆惡﹐此人與之同黨﹐故爲眾所稱﹐是以未可。「鄕人皆惡之﹐何如」者﹐此子貢又問夫子﹐旣鄕人皆好未可爲善﹐若鄕人眾共憎惡此人﹐何如﹖可謂善人乎﹖「子曰﹕未可也」者﹐言亦未可爲善。或一鄕皆善﹐此人獨惡﹐故爲眾所疾﹐是以未可。「不如鄕人之善者好之﹐其不善者惡之」者﹐孔子旣皆不可其問﹐自爲說其善人也。言鄕之善人善之﹐惡人惡之﹐眞善人也。○注「孔曰」至「惡著」。○正義曰﹕言鄕人皆好之﹐是善善不明﹔鄕人皆惡之﹐是惡惡不著。若鄕人之善者善之﹐惡者惡之﹐則是善善分明﹐惡惡顯著也。子曰「君子易事而難說也。﹝孔曰「不責備於一人﹐故易事。」﹞說之不以道﹐不說也。及其使人也﹐器之。﹝孔曰「度才而官之。」﹞小人難事而易說也。說之𨿽不以道﹐說也。及其使人也﹐求備焉。」﹝疏﹞「子曰」至「備焉」。○正義曰﹕此章論君子小人不同之事也。「子曰﹕『君子易事而難說也』」者﹐言君子不責備於一人﹐故易事。不受妄說﹐故難說也。「說之不以道﹐不說也。及其使人也﹐器之」者﹐此覆明難說﹑易事之理﹐言君子有正徳﹐若人說已不以道而妄說﹐則不喜說也﹐是以難說。度人才器而官之﹐不責備﹐故易事。「小人難事而易說也」者﹐小人反君子故也。「說之𨿽不以道﹐說也。及其使人也﹐求備焉」者﹐此覆明易說﹑難事之理﹐以小人爲人說媚﹐𨿽不以道而妄說之﹐亦喜說﹐故易說也。及其使人也﹐責備於一人焉﹐故難事也。子曰「君子泰而不驕﹐小人驕而不泰。」﹝君子自縱泰﹐似驕而不驕。小人拘忌﹐而實自驕矜。﹞﹝疏﹞「子曰﹕君子泰而不驕﹐小人驕而不泰」。○正義曰﹕此章論君子小人禮不同之事也。君子自縱泰﹐似驕而實不驕。小人實自驕矜﹐而彊自拘忌﹐不能寬泰也。子曰「剛﹑毅﹑木﹑訥近仁。」﹝王曰「剛無欲﹐毅果敢﹐木質朴﹐訥遲鈍。有斯四者﹐近於仁。」﹞﹝疏﹞「子曰﹕剛﹑毅﹑木﹑訥近仁」。○正義曰﹕此章言有此四者之性行﹐近於仁道也。仁者靜﹐剛無欲亦靜﹐故剛近仁也。仁者必有勇﹐毅者果敢﹐故毅近仁也。仁者不尙華飾﹐木者質朴﹐故木近仁也。仁者其言也訁刃﹐訥者遲鈍﹐故訥近仁也。子路問曰「何如斯可謂之士矣﹖」子曰「切切﹐怡怡如也﹐可謂士矣。朋友切切﹐兄弟怡怡。」﹝馬曰「切切﹐相切責之貌。怡怡﹐和順之貌。」﹞﹝疏﹞「子路」至「怡怡」。○正義曰﹕此章問士行也。「子路問曰﹕何如斯可謂之士矣」者﹐問士之行何如也。「子曰﹕切切﹐怡怡如也﹐可謂士也」者﹐此答士行也。「朋友切切﹐兄弟怡怡」者﹐此覆明其所施也。切切﹐相切責之貌。朋友以道義切差琢磨﹐故施於朋友也。怡怡﹐和順之貌。兄弟天倫﹐當相友恭﹐故怡怡施於兄弟也。子曰「善人教民七年﹐亦可以卽戎矣。」﹝包曰「旣﹐就也﹔戎﹐兵也﹐言以攻戰。」﹞﹝疏﹞「子曰﹕善人教民七年﹐亦可以卽戎矣」。○正義曰﹕此章言善人爲政之法也。善人﹐謂君子也。卽﹐就也。戎﹐兵也。言君子爲政教民至於七年﹐使民知禮義與信﹐亦可以就兵戎攻戰之事也。言七年者﹐夫子以意言之耳。子曰「以不教民戰﹐是謂棄之。」﹝馬曰「言用不習之民﹐使之攻戰﹐必破敗﹐是謂棄之。」﹞﹝疏﹞「子曰﹕以不教民戰﹐是謂棄之」。○正義曰﹕此章言用不習之民﹐使之攻戰﹐必致破敗﹐是謂棄之﹐若棄擲也。●卷十四憲問第十四﹝疏﹞正義曰﹕此篇論三王二霸之迹﹑諸侯大夫之行﹑爲仁知恥﹑已安民﹐皆政之大節也﹐故以類相聚﹐次於問政也。憲問恥。子曰「邦有道﹐。﹝孔曰「﹐祿也。邦有道﹐當食祿。」﹞邦無道﹐﹐恥也。」﹝孔曰「君無道而在其朝﹐食其祿﹐是恥辱。」﹞「克﹑伐﹑怨﹑欲不行焉﹐可以爲仁矣﹖」﹝馬曰「克﹐好勝人。伐﹐自伐其功。怨﹐忌小怨。欲﹐貪欲也。」﹞子曰「可以爲難矣﹐仁則吾不知也。」﹝包曰「四者行之難﹐未足以爲仁。」﹞﹝疏﹞「憲問恥」至「知也」。○正義曰﹕此章明恥辱及仁徳也。憲﹐謂弟子原憲﹐問於夫子曰「人之行﹐何爲可恥辱也﹖」「子曰﹕邦有道﹐。邦無道﹐﹐恥也」者﹐﹐祿也。孔子答言「邦有道﹐當食祿。君無道而在其朝﹐食其祿﹐是恥辱也。」「克﹑伐﹑怨﹑欲不行焉﹐可以爲仁矣」者﹐克﹐好勝人也。伐﹐自伐其功也。怨﹐忌小怨也。欲﹐貪欲也。原憲復問曰「若此四者不行焉﹐可以爲仁人矣乎﹖」「子曰﹕可以爲難矣﹐仁則吾不知也」者﹐孔子答言「不行四者﹐可以爲難﹐未足以爲仁也。」○注「馬曰」至「欲也」。○正義曰﹕云「克﹐好勝人」者﹐克訓勝也。《左傳》僖九年﹐秦伯將納晉惠公﹐謂其大夫公孫枝曰「夷吾其定乎﹖」對曰「言多忌克﹐難哉﹗」公曰「忌則多怨﹐又焉能克﹖」杜預曰「其言𨿽多忌﹐足以自害﹐不能勝人也。」是克爲好勝人也。云「伐﹐自伐其功」者﹐《書》曰「汝惟不伐﹐天下莫與汝爭功。」《老子》曰「自伐者無功。」言人有功﹐誇示之﹐則人不與﹐乃無功也。是伐去其功﹐若伐去樹木然﹐故經傳謂誇功爲伐﹐謂自伐其功也。子曰「士而懷居﹐不足以爲士矣。」﹝士當志道﹐不求安。而懷其居﹐非士也。﹞﹝疏﹞「子曰﹕士而懷居﹐不足以爲士矣。」正義曰﹕此章言士當志於道﹐不求安居。而懷安其居﹐則非士也。子曰「邦有道﹐危言危行。﹝包曰「危﹐厲也。邦有道﹐可以厲言行也。」﹞邦無道﹐危行言孫。」﹝孫﹐順也。厲行不隨俗﹐順言以遠害。﹞﹝疏﹞「子曰﹕邦有道﹐危言危行。邦無道﹐危行言孫」。○正義曰﹕此章教人言行之法也。危﹐厲也。孫﹐順也。言邦有道﹐可以厲言行。邦無道﹐則厲其行﹐不隨污俗﹐順言辭以避當時之害也。子曰「有徳者必有言﹐﹝徳不可以億中﹐故必有言。﹞有言者不必有徳。仁者必有勇﹐勇者不必有仁。」﹝疏﹞「子曰」至「有仁」。○正義曰﹕此章言有徳有仁者之行也。「子曰﹕有徳者必有言」者﹐徳不可以無言億中﹐故必有言也。「有言者不必有徳」者﹐辯佞口給﹐不必有徳也。「仁者必有勇」者﹐見危授命﹐殺身以成仁﹐是必有勇也。「勇者不必有仁」者﹐若暴虎馮河之勇﹐不必有仁也。南宮適﹝孔曰「適﹐南宮敬叔﹐魯大夫。」﹞問於孔子曰「羿善射﹐蕩舟﹐﹝孔曰「羿﹐有窮國之君﹐篡夏后相之位。其臣寒浞殺之﹐因其室而生。多力﹐能陸地行舟﹐爲夏后少康所殺。」﹞俱不得其死然。﹝孔曰「此二子者﹐皆不得以壽終。」﹞禹﹑稷躬稼而有天下。」夫子不答。﹝馬曰「禹盡力於溝洫﹐稷播百﹐故曰躬稼。禹及其身﹐稷及後世﹐皆王。適意欲以禹﹑稷比孔子。孔子謙﹐故不答也。」﹞南宮適出﹐子曰「君子哉若人﹗尙徳哉若人﹗」﹝孔曰「賤不義而貴有徳﹐故曰君子。」﹞﹝疏﹞「南宮適」至「若人」。○正義曰﹕此章賤不義而貴有徳也。南宮適者﹐魯大夫南宮敬叔也。問於孔子曰「羿善射﹐蕩舟﹐俱不得其死然。禹﹑稷躬稼而有天下」者﹐羿﹐有窮國之君﹐以其善射﹐篡夏后相之位。其臣寒浞殺之。﹐寒浞之子﹐多力。蕩﹐推也。能陸地推舟而行﹐爲夏后少康所殺。然猶焉也。此二子者﹐皆不得其壽終而死焉。禹盡力於溝洫﹐洪水旣除﹐民乃粒﹔稷﹐后稷也。名棄﹐周之始祖﹐播種百﹐皆以身親稼穡﹐故曰禹﹑稷躬稼也。禹受舜禪﹔稷及後世﹐至文﹑武皆王天下﹐故曰而有天下也。「夫子不答」者﹐適意欲以禹﹑稷比孔子﹐孔子謙﹐故不答也。「南宮適出」者﹐旣問而退也。「子曰﹕君子哉若人﹗尙徳哉若人」者﹐以其賤﹑羿之不義﹐貴禹﹑稷之有徳﹐故美之曰「君子哉若此人也﹗尙徳哉若此人也﹗」○注「孔曰﹕適﹐南宮敬叔﹐魯大夫。」正義曰﹕此卽南宮糸舀也﹐字子容。鄭注《檀弓》云「敬叔﹐魯孟僖子之子﹐仲孫閱是也。」○注「孔曰」至「所殺」。○正義曰﹕云「羿﹐有窮國之君」者﹐羿居窮石之地﹐故以窮爲國號。以有配之﹐猶言有周﹑有夏也。窮國之君曰羿。羿是有窮君之名號也。孔注《尙書》云「羿﹐諸侯名。」杜注《左傳》云「羿﹐有窮君之號。」則與孔不同也。《說文》云「羿﹐帝嚳射官也。」賈逵云「羿之先祖﹐世爲先王射官﹐故帝嚳賜羿弓矢﹐使司射。」《淮南子》云「堯時十日並出」﹐堯使羿射九日而落之。《楚辭天問》云「羿焉畢日」﹐烏解羽歸藏。《易》亦云「羿畢十日。」《說文》云「畢者﹐射也。」此三者言𨿽不經﹐難以取信﹐要言帝嚳時有羿﹐堯時亦有羿﹐則羿是善射之號﹐非復人之名字。信如彼言﹐則不知此羿名爲何也。云「篡夏后相之位」者﹐襄四年《左傳》曰「昔有夏之方衰也﹐后羿自Θ遷於窮石﹐因夏民以代夏政。」杜注云「禹孫大康淫放失國﹐夏人立其弟仲康。仲康亦微弱。仲康卒﹐子相立﹐羿遂代相﹐號曰有窮」是也。云「其臣寒浞殺之﹐因其室而生」者﹐《傳》又曰「寒浞﹐伯明氏之讒子弟也﹐伯明後寒棄之﹐夷羿收之﹐信而使之﹐以爲己相。浞行媚於內﹐而施賂於外﹐愚弄其民﹐而虞羿於田。椒之詐慝﹐以取其國家﹐內外咸服。羿猶不悛﹐將歸自田﹐家眾殺而亨之。浞因羿室﹐生澆及。」是也。澆卽也﹐聲轉字異﹐故彼此不同。云「多力﹐能陸地行舟」者﹐以此文云蕩舟﹐蕩訓推也﹐故知多力﹐能陸地推舟而行也。云「爲夏后少康所殺」者﹐哀元年《左傳》曰「昔有過澆殺斟灌以伐斟﹐滅夏后相﹐後緡方娠﹐逃出自竇﹐歸於有仍﹐生少康焉。爲仍牧正﹐其心澆能戒之。澆使椒求之﹐逃奔有虞﹐爲之苞正﹐以除其害。虞思於是妻之以二姚﹐而邑諸綸﹐有田一成﹐有眾一旅。能布其徳﹐而兆其謀﹐以收夏眾﹐撫其官職﹐使女艾諜澆﹐使季杼誘。遂滅過﹑戈﹐復禹之績」。是也。過﹐澆國﹔戈﹐國﹐如彼《傳》文﹐當是羿逐出後相﹐乃自立爲天子﹐相依斟灌﹑斟﹐夏祚猶尙未滅﹐蓋與羿並稱王也。及寒浞殺羿﹐因羿室而生澆﹐澆已長大﹐自能用師﹐始滅後相。相死之後﹐始生少康。少康生杼﹐杼又年長﹐已堪誘﹐方始滅浞而立少康。計大康失邦﹐及少康紹國﹐向有百載﹐乃滅有窮。而《夏本紀》云「仲康崩﹐子相立。相崩﹐子少康立」。都不言羿﹑浞之事﹐是馬遷之疏也。○注「馬曰」至「答也」。○正義曰﹕云「禹盡力於溝洫」者﹐《泰伯篇》文。云稷播百者﹐《舜典》文也。又《益稷》云「曁稷播﹐奏庶艱食鮮食﹐懋遷有無化居﹐民乃粒。」故總曰躬稼。云「禹及其身﹐稷及後世﹐皆王」者﹐禹受舜禪﹐是及身也。稷後十五世﹐至文王受命﹐武王誅討﹐是及後世也。皆王有天下而爲王也。云「適意欲以禹﹑稷比孔子」者﹐言孔子勤行道徳﹐亦當王有天下也。孔子持謙﹐不敢以已比於禹﹑稷﹐故不答其言也。子曰「君子而不仁者有矣夫﹐未有小人而仁者也。」﹝孔曰「𨿽曰君子﹐猶未能備。」﹞﹝疏﹞「子曰﹕君子而不仁者有矣夫﹐未有小人而仁者也」。○正義曰﹕此章言仁道難備也。𨿽曰君子﹐猶未能備﹐而有時不仁也。若管仲九合諸侯﹐不以兵車﹐可謂仁矣﹐而鏤簋朱﹐山節藻﹐是不仁也。小人性不及仁道﹐故未有仁者。子曰「愛之﹐能勿勞乎﹖忠焉﹐能勿誨乎﹖」﹝孔曰「言人有所愛﹐必欲勞來之﹔有所忠﹐必欲教誨之。」﹞﹝疏﹞「子曰﹕愛之﹐能勿勞乎﹖忠焉﹐能勿誨乎﹖」○正義曰﹕此章論忠愛之心也。言人有所愛﹐必欲勞來之﹔有所忠﹐必欲教誨之也。子曰「爲命﹐裨諶艸創之﹐﹝孔曰「裨諶﹐鄭大夫氏名也。謀於野則獲﹐於國則否。鄭國將有諸侯之事﹐則使乘車以野﹐而謀作盟會之辭。」﹞世叔討論之﹐行人子羽飾之﹐東裏子產潤色之。」﹝馬曰「世叔﹐鄭大夫遊吉也。討﹐治也。裨諶旣造謀﹐世叔復治而論之﹐詳而審之。行人﹐掌使之官。子羽﹐公孫揮。子產居東裏﹐因以爲號。更此四賢而成﹐故鮮有敗事。」﹞﹝疏﹞「子曰」至「色之」。正義曰﹕此章述鄭國大夫之善也。「子曰﹕爲命﹐裨諶艸創之」者﹐裨諶﹐鄭大夫也。命﹐謂政命盟會之辭也。言鄭國將有諸侯之事﹐作盟會政命之辭﹐則使裨諶艸野以創制之。「世叔討論之」者﹐世叔﹐卽子大叔﹐鄭大夫遊吉也。討﹐治也。裨諶旣造謀﹐世叔復治而論之﹐詳而審之也。「行人子羽飾之」者﹐行人﹐掌使之官。予羽﹐公孫揮﹐亦鄭大夫也。世叔旣討論﹐復令公孫揮飾之也。「東裏子產潤色之」者﹐東裏﹐鄭城中裏名。子產居東裏﹐因以爲號。飾潤色皆謂增使華美也。旣更此四賢而成﹐故鮮有敗事也。○注「孔曰」至「之辭」。○正義曰﹕云「謀於野則獲﹐於國則否」者﹐襄三十一年《左傳》文。此及下注皆出於此。案彼《傳》云「子產之從政也﹐擇能而使之。馮簡子能斷大事﹐子大叔美秀而文﹐公孫揮知四國之爲﹐而辧於大夫之族姓﹑班位﹑貴賤﹑能否﹐而又善爲辭令。裨諶能謀﹐謀於野則獲﹐謀於邑則否。鄭國將有諸侯之事﹐子產乃問四國之爲於子羽﹐且使多爲辭令﹐與裨諶乘以野﹐使謀可否﹐而告馮簡子使斷之。事成﹐乃授子大叔使行之﹐以應對賓客﹐是以鮮有敗事。」是也。○注「馬曰」至「敗事」。○正義曰﹕云「行人﹐掌使之官」者﹐《周禮秋官》有大行人﹑小行人﹐皆大夫也﹐掌諸侯朝覲﹑宗廟會同之禮儀及時聘間問之事﹐則諸侯之行人亦然﹐故云掌使之官﹐謂掌其爲使之官也。或問子產。子曰「惠人也。」﹝孔曰「惠﹐愛也。子產﹐古之遺愛。」﹞問子西。曰「彼哉﹗彼哉﹗」﹝馬曰「子西﹐鄭大夫。彼哉彼哉﹐言無足稱。」或曰「楚令尹子西。」﹞問管仲。曰「人也。﹝猶《詩》言「所謂伊人」。﹞奪伯氏駢邑三百﹐飯疏食﹐沒齒無怨言。」﹝孔曰「伯氏﹐齊大夫。駢邑﹐地名。齒﹐年也。伯氏食邑三百家﹐管仲奪之﹐使至疏食﹐而沒齒無怨言﹐以其當理也。」﹞﹝疏﹞「或問」至「怨言」。○正義曰﹕此章歷評子產﹑子西﹑管仲之爲人也。「或問子產」者﹐或人問於夫子曰「鄭大夫子產何如人也﹖」「子曰﹕惠人也」者﹐惠﹐愛也。言子產仁恩被物﹐愛人之人也。「問子西」者﹐或人又問鄭大夫子西之行。「曰﹕彼哉﹗彼哉」者﹐彼指子西也。言「如彼人哉﹗如彼人哉﹗」無足可稱也。「問管仲」者﹐或人又問齊大夫管夷吾也。「曰﹕人也。奪伯氏駢邑三百﹐飯疏食﹐沒齒無怨言」者﹐此答言管仲是當理之人也。「人也」指管仲﹐猶云此人也。伯氏﹐鄭大夫。駢邑﹐地名。沒齒﹐謂終沒齒年也。伯氏食邑於駢邑三百家﹐管仲奪之使貧﹐但飯疏食至於終年亦無怨言﹐以其管仲當理故也。○注「孔曰」至「遺愛」。○正義曰「惠﹐愛」﹐《釋詁》文。云「子產﹐古之遺愛」者﹐昭二十年《左傳》曰「子產卒﹐仲尼聞之﹐出涕曰﹕『古之遺愛也。』」杜注云「子產見愛﹐有古人之遺風。」○注「爲曰」至「子西」。○正義曰﹕云「子西﹐鄭大夫」者﹐案《左傳》子駟之子公孫夏也。「或曰﹕楚令尹子西」者﹐案《左傳》公子申也﹐代囊瓦爲令尹﹐爲白公勝所殺者也。○注「猶《詩》言『所謂伊人』」。○正義曰﹕《詩秦風蒹葭》文也﹐毛《傳》云「伊﹐維也。」鄭《箋》云「伊當作ム﹐ム猶是也。伊人﹐若言是人也。」子曰「貧而無怨難﹐富而無驕易。」﹝疏﹞「子曰﹕貧而無怨難﹐富而無驕易」。○正義曰﹕此章言人之貧乏﹐多所怨恨﹐而無怨爲難。江熙云「顏淵無怨﹐不可及也。」人若丰富﹐好生驕逸﹐而無驕爲易。江熙云「子貢不驕﹐猶可能也。」子曰「孟公綽爲趙﹑魏老則優﹐不可以爲滕﹑薛大夫。」﹝孔曰「公綽﹐魯大夫。趙﹑魏﹐皆晉卿。家臣稱老。公綽性寡欲﹐趙﹑魏貪賢﹐家老無職﹐故優。滕﹑薛小國﹐大夫職煩﹐故不可爲。」﹞﹝疏﹞「子曰﹕孟公綽爲趙﹑魏老則優﹐不可以爲滕﹑薛大夫」。○正義曰﹕此章評魯大夫孟公綽之才性也。趙﹑魏皆晉卿所食采邑名也。家臣稱老。公綽性寡欲﹐趙﹑魏貪賢﹐家老無職﹐若公綽爲之﹐則優遊有餘裕也。滕﹑薛乃小國﹐而大夫職煩﹐則不可爲也。子路問成人。子曰「若臧武仲之知﹐﹝馬曰「魯大夫臧孫紇。」﹞公綽之不欲﹐﹝馬曰「孟公綽。」﹞卞莊子之勇﹐﹝周曰「卞邑大夫。」﹞冉求之藝﹐文之以禮樂﹐﹝孔曰「加之以禮樂文成。」﹞亦可以爲成人矣。」曰「今之成人者何必然﹖見利思義﹐﹝馬曰「義然後取﹐不苟得。」﹞見危授命﹐久要不忘平生之言﹐亦可以爲成人矣。」﹝孔曰「久要﹐舊約也。平生﹐猶少時。」﹞﹝疏﹞「子路」至「人矣」。○正義曰﹕此章論成人之行也。「子路問成人」者﹐問於夫子﹐行何徳行謂之成人。「子曰﹕若臧武仲之知﹐公綽之不欲﹐卞莊子之勇﹐冉求之藝﹐文之以禮樂﹐亦可以爲成人矣」者﹐此答成人之行也。必也﹐知如武仲﹐廉如公綽﹐勇如卞莊子﹐藝如冉求﹐旣有知廉勇藝﹐復以禮樂文成之﹐𨿽未足多﹐亦可以爲成人矣。「曰﹕今之成人者何必然」者﹐夫子鄕言成人者﹐是古之人也﹐又言今之成人不必能備如此也。「見利思義﹐見危授命﹐久要不忘平生之言﹐亦可以爲成人矣」者﹐此今之成人行也。見財利思合義然後取之﹔見君親有危難﹐當致命以救之。久要﹐舊約也。平生﹐猶少時。言與人少時有舊約﹐𨿽年長貴達﹐不忘其言。能此三事﹐亦可以爲成人也。○注「馬曰﹕魯大夫臧孫紇」。○正義曰﹕案《春秋》襄二十三年《左氏傳》﹐以阿順季氏出奔邾﹐又以防求爲後於魯﹐致防而奔齊。齊侯將爲臧紇田。臧孫聞之﹐兄齊侯。與之言伐晉﹐對曰「多則多矣﹐抑君似鼠。夫鼠﹐晝伏夜動﹐不穴於寢廟﹐畏人故也。今君聞晉之亂而後作焉﹐寧將事之﹐非鼠如何﹖」乃弗與田。仲尼曰「知之難也。有臧武仲之知。」杜注云「謂能避齊禍﹐是武仲之知也。」子問公叔文子於公明賈曰「信乎﹐夫子不言不笑不取乎﹖」﹝孔曰「公叔文子﹐衛大夫公孫拔。文﹐謚。」﹞公明賈對曰「以告者過也。夫子時然後言﹐人不厭其言。樂然後笑﹐人不厭其笑。義然後取﹐人不厭其取。」子曰「其然﹖豈其然乎﹖」﹝馬曰「美其得道﹐嫌不能悉然。」﹞﹝疏﹞「子問」至「然乎」。○正義曰﹕此章言衛大夫公孫拔之徳行也。「子問公叔文子於公明賈曰﹕信乎﹐夫子不言不笑不取乎」者﹐夫子指文子也。孔子舊聞文子有此三行﹐疑而未信﹐故問於公明賈曰「信實乎﹖」「公明賈對曰﹕以告者過也」者﹐過﹐誤也。賈對孔子言﹐以告者誤云不言不笑不取耳。「夫子時然後言﹐人不厭其言。樂然後笑﹐人不厭其笑。義然後取﹐人不厭其取」者﹐賈言文子亦有言笑及取﹐但中時然後言﹐無遊言也﹐故人不厭棄其言﹔可樂而後笑﹐不苟笑也﹐故人不厭惡其笑也﹔見得思義﹐合宜然後取之﹐不貪取也﹐故人不厭倦其取也。「子曰﹕其然﹖豈其然乎」者﹐然﹐如此也。孔子聞賈之言﹐驚而美之也﹐美其得道﹐故曰其如是。又嫌不能悉然﹐故曰「豈可盡能如此者乎﹖」○注「孔曰﹕公叔文子﹐衛大夫﹐公孫拔。文﹐謚」。○正義曰﹕案《世本》云﹕獻公生成子當﹐當生文子拔﹐拔生朱﹐爲公叔氏。《謚法》﹕「慈惠愛民曰文。」子曰「臧武仲以防求爲後於魯﹐𨿽曰不要君﹐吾不信也。」﹝孔曰「防﹐武仲故邑。爲後﹐立後也。魯襄公二十三年﹐武仲爲孟氏所譖﹐出奔邾。自邾如防﹐使爲以大蔡納請曰﹕『紇非能害也﹐知不足也。非敢私請。苟守先祀﹐無廢二勛﹐敢不辟邑﹗』乃立臧爲。紇致防而奔齊。此所謂要君。」﹞﹝疏﹞「子曰﹕臧武仲以防求爲後於魯﹐𨿽曰不要君﹐吾不信也」。○正義曰﹕此章論臧孫紇要君之事。防﹐武仲故邑。爲後﹐猶立後也。武仲據防邑求立後於魯﹐他人𨿽曰武仲不是要君﹐吾不信也。言實是要君。○注「孔曰」至「要君」。○正義曰﹕云「魯襄公二十三年﹐武仲爲孟氏所譖﹐出奔邾」者﹐此及下至「致防而奔齊」﹐皆《左氏傳》文也。案彼《傳》云「季武子無子﹐公彌長﹐而愛悼子﹐欲立之。訪於臧紇﹐紇爲立之。」公彌卽公Θ也。「孟孫惡臧孫﹐季孫愛之。孟氏之禦騶丰點﹐好羯也。孟莊子疾﹐丰點謂公Θ﹕『苟立羯﹐請讎臧氏。』孟孫卒﹐遂立羯。孟氏閉門﹐告於季孫曰﹕『臧氏將爲亂﹐不使我葬。』季孫不信。臧孫聞之﹐戒。冬十月﹐孟氏將辟﹐籍除於臧氏。臧孫使正夫助之﹐除於東門甲﹐從己而視之。孟氏又告季孫。季孫怒﹐命攻臧氏。乙亥﹐臧紇斬鹿門之關以出奔邾。」是也。云「自邾如防﹐使爲以大蔡納請」者﹐《傳》又曰「初﹐臧宣叔娶於鑄﹐生賈及爲而死。繼室以其侄﹐穆姜之姨子也。生紇﹐長於公宮。姜氏愛之﹐故立之。臧賈﹑臧爲出在鑄。臧武仲自邾使告臧賈﹐且致大蔡焉﹐曰﹕『紇不佞﹐失守宗祧﹐敢告不弔。紇之罪不及不祀﹐子以大蔡納請﹐其可。』賈曰﹕『是家之禍也﹐非子之過也。賈聞命矣。』再拜受龜﹐使爲以納請﹐遂立爲也。臧孫如防﹐使來告。」是也。杜預曰「大蔡﹐大龜。」云「紇非敢害也﹐知不足也」者﹐此下皆彼《傳》文﹐言使甲後己﹐但慮事淺耳。云「非敢私請」者﹐言爲其先人請也。云「苟守先祀﹐無廢二勛」者﹐二勛﹐文仲﹑宣叔。云「敢不辟邑﹗乃立臧爲。紇致防而奔齊。此所謂要君」者﹐據邑請後﹐故孔子以爲要君。子曰「晉文公譎而不正﹐﹝鄭曰「譎者﹐詐也﹐謂召天子而使諸侯朝之。仲尼曰﹕『以臣召荊不可以訓。』故書曰﹕『天王狩於河陽。』是譎而不正也。」﹞齊桓公正而不譎。」﹝馬曰「伐楚以公義﹐責苞茅之貢不入﹐問昭王南徵不還﹐是正而不譎也。」﹞﹝疏﹞「子曰﹕晉文公譎而不正﹐齊桓公正而不譎」。○正義曰﹕此章論二霸之事也。譎﹐詐也﹐謂晉文公召天子而使諸侯朝之﹐是詐而不正也。齊桓公伐楚﹐實因侵蔡而遂伐楚﹐乃以公義責苞茅之貢不入﹐問昭王南徵不還﹐是正而不詐也。○注「鄭曰」至「正也」。○正義曰﹕云「謂召天子而使諸侯朝之」者﹐案《左傳》﹕僖二十八年﹐「冬﹐會於溫。是會也﹐晉侯召王﹐以諸侯見且使王狩」是也。云「仲尼曰﹕以臣召君﹐不可以訓。故書曰﹕天王狩於河陽」者﹐亦彼《傳》文也。云「是譎而不正也」者﹐晉侯本意﹐欲大合諸侯之師﹐共尊事天子﹐以爲臣之名義﹐實無覬覦之心。但於時周室旣衰﹐天子微弱﹐忽然帥九國之師﹐將數千萬眾入京師﹐以臨天子﹐似有篡奪之說﹐恐爲天子拒逆﹐或復天子怖懼﹐棄位出奔﹐則諸侯心實盡誠﹐無辭可解﹐故自嫌彊大﹐不敢朝王﹐故召諸侯來會於溫。溫去京師路近﹐因加謂諭﹐令王就會受朝。天子不可以受朝爲辭﹐故令假稱出狩﹐諸侯因會遇王﹐遂共朝王﹐得盡君臣之禮﹐皆孔子所謂譎而不正之事。聖人作法﹐所以貽訓後世。以臣召君﹐不可以爲教訓﹐故攺正舊史。舊史當依實而書﹐言晉侯召王﹐且使王狩。仲尼書曰「天王狩於河陽。」言天王自來狩獵於河陽之地。使若獵失其地﹐故書之以譏王然。注「馬曰」至「譎也」。○正義曰﹕云「伐楚以公義﹐責苞茅之貢不入﹐問昭王南徵不還」者﹐案《左傳》﹕「僖四年春﹐齊侯以諸侯之師侵蔡。蔡潰﹐遂伐楚。楚子使與師言曰﹕『君處北海﹐寡人處南海﹐惟是風馬牛不相及也﹐不虞君之涉吾地﹐何故﹖』管仲對曰﹕『昔召康公命我先君大公曰﹕五侯九伯﹐汝實徵之﹐以夾輔周室。賜我先君履﹐東至於海﹐西至於河﹐南至於穆陵﹐北至於無棣。爾貢苞茅不入﹐王祭不共﹐無以縮酒﹐寡人是徵。昭王南徵而不復﹐寡人是問﹗」是也。杜注云「包﹐裹束也。茅﹐菁茅也。束而灌之以酒爲縮酒。《尙書》『包匭菁茅』﹐茅之爲異﹐未審。」「昭王﹐成王之孫﹐南巡狩﹐涉漢﹐舡壞而溺。周人諱而不赴。諸侯不知其故﹐故問之。」案《禹貢》「荊州包匭菁茅」﹐孔安國云「其所包裹而致者。匭﹐匝也。菁以爲菹﹐茅以縮酒。」《郊特牲》云「縮酌用茅」﹐鄭玄云「之以茅縮去滓也。」《周禮甸師》「祭祀﹐共蕭茅」﹐鄭興雲﹕「蕭字或爲茜﹐茜讀爲縮。束茅立之﹐祭前沃酒其上﹐酒滲下去﹐若神飲之﹐故謂之縮。縮﹐滲也﹐故齊桓公責楚不貢苞茅﹐王祭不共﹐無以縮酒。」杜預用鄭興之說。孔安國以菁與茅別。杜云「茅﹐菁茅」﹐則以菁茅爲一﹐特令荊州貢茅﹐必當異於余處﹐但更無傳說﹐故云「茅之爲異﹐未審」也。沈氏云「大史公《封禪書》云﹕『江淮之間﹐一茅三脊。』杜云『未審』者﹐以三脊之茅﹐比目之魚﹐比翼之鳥﹐皆是靈物﹐不可常貢﹐故杜云未審也。」舊說皆言漢濱之人以膠膠舡﹐故得水而壞﹐昭王溺焉﹐不知本出何書。子路曰「桓公殺公子糾﹐召忽死之﹐管仲不死。」曰「未仁乎﹖」﹝孔曰「齊襄公立無常﹐鮑叔牙曰﹕『君使民慢﹐亂將作矣。』奉公子小白出奔莒。襄公從弟公孫無知殺襄公﹐管夷吾﹑召忽奉公子糾出奔魯。齊人殺無知。魯伐齊﹐納子糾。小白自莒先入﹐是爲桓公﹐乃殺子糾。召忽死之。」﹞子曰「桓公九合諸侯﹐不以兵車﹐管仲之力也。如其仁﹐如其仁。」﹝孔曰「誰如管仲之仁﹗」﹞﹝疏﹞「子路」至「其仁」。○正義曰﹕此章論齊大夫管仲之行也。「子路曰﹕桓公殺公子糾﹐召忽死之﹐管仲不死。曰﹕未仁乎」者﹐召忽﹑管仲皆事子糾﹐及桓公殺公子糾﹐召忽致死﹐而管仲獨不死﹐復臣桓公﹐故子路言管仲未得爲仁乎。「子曰﹕桓公九合諸侯﹐不以兵車﹐管仲之力也。如其仁﹐如其仁」者﹐孔子聞子路言管仲未仁﹐故爲說其行仁之事﹐言齊桓公九會諸侯﹐不以兵車﹐謂衣裳之會也﹐存亡繼絕﹐諸夏安﹐皆管仲之力也﹐是得爲仁﹐余更有誰如其管仲之仁。再言之者﹐所以拒子路﹐美管仲之深也。言「九合」者﹐《史記》云「兵車之會三﹐乘車之會六。」《梁傳》云「衣裳之會十有一。」範寧注云「十三年會北杏﹐十四年會鄄﹐十五年又會鄄﹐十六年會幽﹐二十七年又會幽﹐僖元年會檉﹐二年會貫﹐三年會陽﹐五年會首戴﹐七年會寧母﹐九年會葵丘。」凡十一會﹐不取北杏及陽爲九也。注「孔曰」至「死之」。○正義曰﹕云「襄公立無常」至「出奔莒」﹐皆莊八年《左傳》文也。杜注云「政令無常。鮑叔牙﹐小白傳。小白﹐僖公庶子。」云「襄公從弟公孫無知殺襄公」者﹐《春秋》莊八年「冬十有一月癸未﹐齊無知弒其君諸兒」是也。云「管夷吾﹑召忽奉公子糾出奔魯」者﹐亦莊八年《左傳》文。云「齊人殺無知。魯伐齊﹐納子糾」者﹐莊九年《經》文也。云「小白自莒先入﹐是爲桓公」者﹐九年《傳》文也。云「殺子糾﹐召忽死之」者﹐案莊九年《傳》云「夏﹐公伐齊﹐納子糾。桓公自莒先入。秋﹐師及齊師戰於乾時﹐我師敗績。鮑叔帥師來言曰﹕『子糾﹐親也﹐請君討之。管﹑召﹐讎也﹐請受而甘心焉。』及殺子糾於生竇。召忽死之。管仲請囚﹐鮑叔受之﹐及堂阜而脫之。歸而以告曰﹕『管夷吾治於髙﹐使相可也。』公從之。」是也。子貢曰「管仲非仁者與﹖桓公殺公子糾﹐不能死﹐又相之。」子曰「管仲相桓公﹐霸諸侯﹐一匡天下﹐﹝馬曰「匡﹐正也。天子微弱﹐桓公帥諸侯以尊周室﹐一正天下。」﹞民到於今受其賜。﹝受其賜者﹐爲不被髮左衽之惠。﹞微管仲﹐吾其被髮左衽矣。﹝馬曰「微﹐無也。無管仲﹐則君不君﹐臣不臣﹐皆爲夷狄。」﹞豈若匹夫匹婦之爲諒也﹐自經於溝瀆而莫之知也﹖」﹝王曰「經﹐經死於溝瀆中也。管仲﹑召忽之於公子糾﹐君臣之義未正成﹐故死之未足深嘉﹐不死未足多非。死事旣難﹐亦在於過厚﹐故仲尼但美管仲之功﹐亦不言召忽不當死。」﹞﹝疏﹞「子貢」至「知也」。○正義曰﹕此章亦論管仲之行。「子貢曰﹕管仲非仁者與」者﹐子貢言齊大夫管仲不仁﹐疑而未定﹐故云與。「桓公殺公子糾﹐不能死﹐又相之」者﹐子貢旣言非仁﹐遂言非仁之事。管仲與召忽同事公子糾﹐則有君臣之義﹐理當授命致死。而齊桓公使魯殺公子糾﹐召忽則死﹐管仲不能致死﹐復爲桓公之相﹐是無仁心於子糾﹐故子貢非之也。「子曰﹕管仲相桓公﹐霸諸侯﹐一匡天下」者﹐此下孔子爲子貢說管仲之仁也。匡﹐正也。霸﹐把也﹐諸侯把天子之政也。言時周天子微弱﹐管仲相桓公﹐帥諸侯以尊周室﹐一匡天下也。「民到於今受其賜」者﹐謂受不被髮左衽之惠賜也。「微管仲吾其被髮左衽矣」者﹐微﹐無也。衽謂衣衿。衣衿向左﹐謂之左衽。夷狄之人﹐被髮左衽。言無管仲﹐則君不君﹐臣不臣﹐中國皆爲夷狄﹐故云「吾其被髮左衽」也。「豈若匹夫匹婦之爲諒也﹐自經於溝瀆而莫之知也」者﹐自經﹐謂經死於溝瀆中也。諒﹐信也。匹夫匹婦﹐謂庶人也﹐無別妾媵﹐惟夫婦相匹而已。言管仲志在立功創業﹐豈肯若庶人之爲小信﹐自經死於溝瀆中﹐而使人莫知其名也。且管仲﹑召忽之爲公子糾﹐君臣之義未正成﹐故召忽死之﹐未足深嘉﹔管仲不死﹐未足多非。死事旣難﹐亦在於過厚﹐故仲尼但美管仲之功﹐亦不言召忽不當死。○注「馬曰」至「天下」。○正義曰﹕云「匡﹐正也」﹐《釋言》文。云「天子微弱﹐桓公帥諸侯以尊周室﹐一正天下」者﹐成二年《左傳》云「五伯之霸也」﹐杜預云「夏伯昆吾﹐商伯大彭﹑豕韋﹐周伯齊桓﹑晉文。」是三代有五伯矣。伯者﹐長也﹐言爲諸侯之長也。鄭玄云「天子衰﹐諸侯興﹐故曰霸。霸者﹐把也﹐言把持王者之政教﹐故其字或作伯﹐或作霸也。」是天子微弱﹐桓公帥諸侯以尊周室﹐一正天下﹐故曰霸諸侯也。公叔文子之臣大夫亻巽與文子同升諸公。﹝孔曰「大夫亻巽本文子家臣﹐薦之使與已並爲大夫﹐同升在公朝。」﹞子聞之﹐曰「可以爲文矣。」﹝孔曰「言行如是﹐可謚爲文。」﹞﹝疏﹞「公叔」至「文矣」。○正義曰﹕此章論衛大夫公孫拔之行也。「公叔文子之臣大夫亻巽與文子同升諸公」者﹐諸﹐於也。大夫亻巽本文子家臣﹐文子薦之﹐使與己並爲大夫﹐同升在於公朝也。「子聞之曰﹕可以爲文矣」者﹐孔子聞其行如是﹐故稱之曰「可以謚爲文矣。」以《謚法》「錫民爵位曰文故也。子言衛靈公之無道也﹐康子曰「夫如是﹐奚而不喪﹖」孔子曰「仲叔圉治賓客﹐祝它治宗廟﹐王孫賈治軍旅。夫如是﹐奚其喪﹖」﹝孔曰「言𨿽無道﹐所任者各當其才﹐何爲當亡﹖」﹞﹝疏﹞「子言」至「其喪」。○正義曰﹕此章言治國在於任材也。「子言衛靈公之無道也﹐康子曰﹕夫如是﹐奚而不喪」者﹐喪﹐亡也。奚﹐何也。夫子因言衛靈公之無道﹐季康子乃問之曰「夫靈公無道如是﹐何爲而國不亡乎﹖」「孔子曰﹕仲叔圉治賓客﹐祝它治宗廟﹐王孫賈治軍旅。夫如是﹐奚其喪」者﹐言君𨿽無道﹐有此三人﹐所任者各當其才﹐何爲當亡﹖子曰「其言之不怍﹐則爲之也難。」﹝馬曰「怍﹐慚也。內有其實﹐則言之不慚。積其實者﹐爲之難。」﹞﹝疏﹞「子曰﹕其言之不怍﹐則爲之也難」。○正義曰﹕此章疾時人內無其實而辭多慚怍。怍﹐慚也。人若內有其實﹐則其言之不慚。然則內積其實者﹐爲之也甚難。陳成子弒簡公。孔子沐浴而朝﹐告於哀公曰「陳恆弒其君﹐請討之。」﹝馬曰「成子﹐齊大夫陳恆也。將告君﹐故先齋。齋必沐浴。」﹞公曰「告夫三子。」﹝孔曰「謂三卿也。」﹞孔子曰「以吾從大夫之後﹐不敢不告也。君曰『告夫三子』者﹐﹝馬曰「我禮當告君﹐不當告三子。君使我往﹐故復往。」﹞之三子告﹐不可。孔子曰「以吾從大夫之後﹐不敢不告也。」﹝馬曰「孔子由君命之三子告﹐不可﹐故復以此辭語之而止。」﹞﹝疏﹞「陳成」至「告也」。○正義曰﹕此章記孔子惡無道之事也。「陳成子弒簡公」者﹐《春秋》哀十四年「齊人弒其君壬」是也。「孔子沐浴而朝﹐告於哀公曰﹕陳恆弒其君﹐請討之」者﹐孔子在魯﹐聞齊弒其君﹐故齋戒沐浴而朝﹐告於魯君哀公曰「齊大夫陳恆弒其君﹐請往討伐之。」「公曰﹕告夫三子」者﹐哀公使孔子告夫季孫﹑孟孫﹑叔孫三卿也。「孔子曰﹕以吾從大夫之後﹐不敢不告也」者﹐嘗爲大夫而去﹐故云「從大夫之後」。聞夫不義﹐禮當告君﹐故云「不敢不告」。君曰﹕『告夫三子』者」者﹐言我禮當告君﹐不當告三子。君使我往﹐故復往也。「之三子告﹐不可」者﹐之﹐往也。往三子所告之﹐三子不肯討齊也。「孔子曰﹕以吾從大夫之後﹐不敢不告也」者﹐孔子以君命往告三子﹐三子不可其請﹐故孔子復以此辭語之而止。案《左傳》錄此事與此小異﹐此云「沐浴而朝」﹐彼云「齊而請」﹐此云「公曰告夫三子」﹐彼云「公曰予告季孫」。禮﹐齋必沐浴﹐三子季孫爲長﹐各記其一﹐故不同耳。此又云「之三子告」﹐彼無文者﹐《傳》是史官所錄﹐記其與君言耳﹐退後別告三子﹐惟弟子知之﹐吏官不見其告﹐故《傳》無文也。子路問事君。子曰「勿欺也﹐而犯之。」﹝孔曰「事君之道﹐義不可欺﹐當能犯顏諫爭。」﹞﹝疏﹞「子路問事君。子曰﹕勿欺也﹐而犯之」。○正義曰﹕此章言事君之道﹐義不可欺﹐而當能犯顏諫爭之。子曰「君子上達﹐小人下達。」﹝本爲上﹐末爲下。﹞﹝疏﹞「子曰﹕君子上達﹐小人下達」。○正義曰﹕此章言君子小人所曉達不同也。本爲上﹐謂徳義也。末爲下﹐謂財利也。言君子達於徳義﹐小人達於財利。子曰「古之學者爲已﹐今之學者爲人。」﹝孔曰「爲已﹐履而行之。爲人﹐徒能言之。」﹞﹝疏﹞「子曰﹕古之學者爲已﹐今之學者爲人」。○正義曰﹕此章言古今學者不同也。古人之學﹐則履而行之﹐是爲己也。今人之學﹐空能爲人言說之﹐己不能行﹐是爲人也。範曄云「爲人者馮譽以顯物﹐爲己者因心以會道也。」蘧伯玉使人於孔子。孔子與之坐而問焉﹐﹝孔曰「伯玉﹐衛大夫蘧瑗。」﹞曰「夫子何爲﹖」對曰「夫子欲寡其過而未能也。」﹝言夫子欲寡其過而未能無過。﹞使者出。子曰「使乎﹗使乎﹗」﹝陳曰「再言『使乎』者﹐善之也。言使得其人。」﹞﹝疏﹞「蘧伯」至「使乎」。○正義曰﹕此章論衛大夫蘧瑗之徳。「蘧伯玉使人於孔子。孔子與之坐而問焉﹐曰﹕夫子何爲」者﹐夫子指蘧伯玉也。蘧伯玉有君子之名﹐故孔子問其使人曰「夫子何所云爲﹐而得此君子之名譽乎﹖」「對曰﹕夫子欲寡其過而未能也」者﹐言夫子常自省﹐欲寡少其過﹐而未能無過也。「使者出。子曰﹕使乎﹗使乎」者﹐孔子善其使得其人﹐故言「使乎」。所以善之者﹐顏回尙未能無過﹐況伯玉乎﹖而使者云「未能」﹐是伯玉之心不見欺也。子曰「不在其位﹐不謀其政。」曾子曰「君子思不出其位。」﹝孔曰「不越其職。」﹞﹝疏﹞「子曰﹕不在其位﹐不謀其政。曾子曰﹕君子思不出其位」。○正義曰﹕此章戒人之僭濫侵官也。言若已不在此位﹐則不得謀議此位之政事也。曾子遂曰「君子思謀﹐當不出已位。」言思慮所及﹐不越其職。子曰「君子恥其言而過其行。」﹝疏﹞「子曰﹕君子恥其言而過其行」。○正義曰﹕此章勉人使言行相副也。君子言行相顧﹐若言過其行﹐謂有言而行不副﹐君子所恥也。子曰「君子道者三﹐我無能焉﹔仁者不憂﹐知者不惑﹐勇者不懼。」子貢曰「夫子自道也。」﹝疏﹞「子曰」至「道也」。○正義曰﹕此章論君子之道。「子曰﹕君子道者三﹐我無能焉」者﹐言君子之道有三﹐我皆不能也。「仁者不憂﹐知者不惑﹐勇者不懼」者﹐此其三也。仁者樂天知命﹐內省不疚﹐故不憂也。知者明於事﹐故不惑。勇者折衝禦侮﹐故不懼。夫子言我皆不能此三者。「子貢曰﹕夫子自道也」者﹐子貢言夫子實有仁﹑知及勇﹐而謙稱我無﹐故曰夫子自道說也。所謂謙尊而光。子貢方人。﹝孔曰「比方人也。」﹞子曰「賜也賢乎哉﹖夫我則不暇。」﹝孔曰「不暇比方人也。」﹞﹝疏﹞「子貢」至「不暇」。○正義曰﹕此章抑子貢也。「子貢方人」者﹐謂比方人也。子貢多言﹐嘗舉其人倫以相比方。「子曰﹕賜也賢乎哉﹖夫我則不暇」者﹐夫知人則哲﹐堯﹑舜猶病﹐而子貢輔比方人﹐怒其輕易﹐故曰「賜也賢乎哉」﹐所以抑之也。夫我則不暇比方人也。子曰「不患人之不己知﹐患其不能也。」﹝王曰「徒患已之無能。」﹞﹝疏﹞「子曰﹕不患人之不己知﹐患其不能也」。○正義曰﹕此章勉人徳也。言不患人不知己﹐但患己之無能。子曰「不逆詐﹐不億不信﹐抑亦先覺者﹐是賢乎﹗」﹝孔曰「先覺人情者﹐是寧能爲賢乎﹖或時反怨人。」﹞﹝疏﹞「子曰﹕不逆詐﹐不億不信﹐抑亦先覺者﹐是賢乎﹗」○正義曰﹕此章戒人不可逆料人之詐﹐不可億度人之不信也。抑﹐語辭也。言先覺人者﹐是囗囗囗囗囗囗囗囗囗所以非賢者﹐以詐僞不信之人爲之億度囗囗囗囗囗人﹐故先覺者非爲賢也。微生畝謂孔子曰「丘何爲是棲棲者與﹖無乃爲佞乎﹖」﹝包曰「微生﹐姓。畝﹐名。」﹞孔子曰「非敢爲佞也﹐疾固也。」﹝包曰「疾世固陋﹐欲行道以化之。」﹞﹝疏﹞「微生」至「疾固也」。○正義曰﹕此章記孔子疾世固陋之事也。「微生畝謂孔子曰﹕丘何爲是棲棲者與﹖無乃爲佞乎」者﹐棲棲﹐猶皇皇也。微生畝﹐隱士之姓名也。以言謂孔子曰「丘﹝呼孔子名也﹞﹐何爲如是東西南北而棲棲皇皇者與﹖無乃爲佞說之事於世乎﹖」「孔子曰﹕非敢爲佞也﹐疾固也」者﹐孔子答言「不敢爲佞﹐但疾世固陋﹐欲行道以化之。」子曰「驥不稱其力﹐稱其徳也。」﹝鄭曰「徳者﹐調良之謂。」﹞﹝疏﹞「子曰﹕驥不稱其力﹐稱其徳也」。○正義曰﹕此章疾時尙力取勝﹐而不重徳。驥是古之善馬名﹐人不稱其任重致遠之力﹐但稱其調良之徳也。馬尙如是﹐人亦宜然。或曰「以徳報怨﹐何如﹖」子曰「何以報徳﹖﹝徳﹐恩惠之徳。﹞以直報怨﹐以徳報徳。」﹝疏﹞「或曰」至「報徳」。○正義曰﹕此章論酬恩報怨之法也。「或曰﹕以徳報怨﹐何如」者﹐或人之意﹐欲人犯而不校﹐故問孔子曰「以恩徳報讎怨﹐何如﹖」「子曰﹕何以報徳」者﹐孔子答言﹐若報怨旣用其徳﹐若受人恩惠之徳﹐不知何以報之也。「以直報怨﹐以徳報徳」者﹐旣不許或人以徳報怨﹐故陳其正法﹐言當以直道報讎怨﹐以恩徳報徳也。○注「徳﹐恩惠之徳」。○正義曰﹕謂徳加於彼﹐彼荷其恩﹐故謂荷恩爲徳。《左傳》云「然則徳我乎」﹐又曰「王徳狄人」﹐皆是也。子曰「莫我知也夫﹗子貢曰「何爲其莫知子也﹖」﹝子貢怪夫子言何爲莫知己﹐故問。﹞子曰「不怨天﹐不尢人﹐﹝馬曰「孔子不用於世而不怨天﹐人不知已亦不尢人。」﹞下學而上達。﹝孔曰「下學人事﹐上知天命。」﹞知我者其天乎﹗」﹝聖人與天地合其徳﹐故曰惟天知已。﹞﹝疏﹞「子曰」至「天乎」。○正義曰﹕此章孔子自明其志也。「子曰﹕莫我知也夫」者﹐言無人知我志者也。「子貢曰﹕何爲其莫知子也」者﹐子貢怪夫子言﹐故問何爲莫知己。「子曰﹕不怨天﹐不尢人」者﹐尢﹐非也。孔子言已不用於世而不怨天﹐人不知己亦不非人也。「下學而上達」者﹐言己下學人事﹐上知天命﹐時有否泰﹐故用有行藏﹐是以不怨天尢人也。「知我者其天乎」者﹐言惟天知己志也。○注「聖人與天地合其徳」。○正義曰﹕此《易乾卦文言》文也。合其徳者﹐謂覆載也。引之者﹐以證天知夫子者﹐以夫子聖人﹐與天地合徳故也。公伯寮子路於季孫。﹝馬曰「﹐譖也。伯寮﹐魯人﹐弟子也。」﹞子服景伯以告﹐﹝孔曰「魯大夫子服何忌也。告﹐告孔子。」﹞曰「天子固有惑志﹐﹝孔曰「季孫信讒﹐恚子路。」﹞於公伯寮﹐吾力猶能肆諸市朝。」﹝鄭曰「吾勢力猶能辧子路之無罪於季孫﹐使之誅寮而肆之。有罪旣刑﹐陳其屍曰肆。」﹞子曰「道之將行也與﹐命也。道之將廢也與﹐命也。公伯寮其如命何﹗」﹝疏﹞「公伯」至「命何」。○正義曰﹕此章言道之廢行皆由天命也。「公伯寮子路於季孫」者﹐﹐譖也。伯寮﹑子路皆臣於季孫﹐伯寮誣子路以罪而譖於季孫也。「子服景伯以告」者﹐以其事告孔子也。「曰﹕夫子固有惑志」者﹐夫子謂季孫。言季孫堅固已有疑惑之志﹐謂信讒恚子路也。「於公伯寮﹐吾力猶能肆諸市朝」者﹐有罪旣刑﹐陳其屍曰肆。景伯言﹐吾勢力猶能辧子路之無罪於季孫﹐使之誅寮而肆之。「子曰﹕道之將行也與﹐命也。道之將廢也與﹐命也。公伯寮其如命何」者﹐孔子不許其告﹐故言道之廢行皆由天命﹐𨿽公伯寮之譖﹐其能違天而興廢子路乎﹗○注「伯寮﹐魯人﹐弟子也」。○正義曰﹕《史記弟子傳》云「公伯寮字子周﹐魯人﹐子路於季孫者。」○注「孔曰﹕魯大夫子服何忌也」。○正義曰﹕案《左傳》哀十三年﹕「吳人將以公見晉侯﹐子服景伯對使者﹐吳人乃止。旣而悔之﹐將囚景伯。景伯曰﹕『何也立後於魯矣。』」杜注云「何﹐景伯名。」然則景伯單名何﹐而此注云何忌﹐誤也。○注「有罪旣刑﹐陳其屍曰肆」。○正義曰﹕《秋官鄕士職》云「協日刑殺﹐肆之三日。」鄭玄曰「肆猶申也﹐陳也。」是言有罪旣殺﹐陳其屍曰肆也。言「市朝」者﹐應劭曰「大夫已上於朝﹐士已下於市。」子曰「賢者辟世﹐﹝孔曰「世主莫得而臣。」﹞其次辟地﹐﹝馬曰「去亂國治邦。」﹞其次辟色﹐﹝孔曰「色斯舉矣。」﹞其次辟言。」﹝孔曰「有惡言乃去。」﹞子曰「作者七人矣。」﹝包曰「作﹐爲也。爲之者凡七人﹐謂長沮﹐桀溺﹐丈人﹐石門﹐荷蕢﹐儀封人﹐楚狂接輿。」﹞﹝疏﹞「子曰」至「人矣」。○正義曰﹕此章言自古隱逸賢者之行也。「子曰﹕賢者辟世」者﹐謂天地閉則賢人隱﹐髙蹈塵外﹐枕流漱石﹐天子諸侯莫得而臣也。「其次辟地」者﹐未能髙棲絕世﹐但擇地而處﹐去亂國﹐治邦者也。「其次辟色」者﹐不能豫擇治亂﹐但觀君之顏色﹐若有厭已之色﹐於斯舉而去之也。「其次辟言」者﹐不能觀色斯舉矣﹐有惡言乃去之也。「子曰﹕作者七人矣」者﹐作﹐爲也。言爲此行者凡有七人。○注「孔曰﹕色斯舉矣」。○正義曰﹕此《鄕黨篇》文也。○注「包曰」至「接輿」。○正義曰「作﹐爲」﹐《釋言》文。云「爲之者凡七人﹐謂長沮﹐桀溺﹐丈人﹐石門﹐荷蕢﹐儀封人﹐楚狂接輿」者﹐謂長沮一﹐桀溺二﹐荷丈人三﹐石門晨門四﹐荷蕢五﹐儀封人六﹐楚狂接輿七也。王弼云「七人﹕伯夷﹐叔齊﹐虞仲﹐夷逸﹐朱張﹐柳下惠﹐少連。」鄭康成云「伯夷﹑叔齊﹑虞仲﹐辟世者﹔荷﹑長沮﹑桀溺﹑辟地者﹔柳下惠﹑少連﹑辟色者﹔荷蕢﹑楚狂接輿﹐辟言者。七當爲十字之誤也。」子路宿於石門。晨門曰「奚自﹖」﹝晨門者﹐閽人也。﹞子路曰「自孔氏。」曰「是知其不可而爲之者與﹖」﹝包曰「言孔子知世不可爲而彊爲之。」﹞﹝疏﹞「子路」至「者與」。○正義曰﹕此章記隱者晨門之言也。「子路宿於石門。晨門曰﹕奚自」者﹐石門﹐地名也。晨門﹐掌晨昏開閉門者﹐謂閽人也。自﹐從也。奚﹐何也。時子路宿於石門﹐夙興爲閽人所問曰「汝何從來乎﹖」「子路曰﹕自孔氏」者﹐子路答閽人﹐言自孔氏處來也。「曰﹕是知其不可而爲之者與」者﹐晨門聞子路雲從孔氏﹐未審孔氏爲誰﹐又舊知孔子之行﹐故問曰「是知其世不可爲﹐而周流東西﹐彊爲之者﹐此孔氏與﹖」意非孔子不能隱Т辟世也。子擊磬於衛﹐有荷蕢而過孔氏之門者﹐曰「有心哉﹐擊磬乎﹗」﹝蕢﹐艸器也。有心﹐謂契契然。﹞旣而曰「鄙哉﹐乎﹗莫己知也﹐斯己而已矣。﹝此者﹐徒信己而已﹐言亦無益。﹞深則厲﹐淺則揭。」﹝包曰「以衣涉水爲厲。揭﹐揭衣也。言隨世以行己﹐若過水必以濟﹐知其不可則當不爲。」﹞子曰「果哉﹐末之難矣﹗」﹝未知己志而便譏己﹐所以爲果。末﹐無也。無難者﹐以其不能解己之道。﹞﹝疏﹞「子擊」至「難矣」。○正義曰﹕此章記隱者荷蕢之言也。「子擊磬於衛」者﹐時孔子在衛﹐而自擊磬爲聲也。「有荷蕢而過孔氏之門者﹐曰﹕有心哉﹐擊磬乎」者﹐荷﹐擔揭也。蕢﹐艸器也。有心﹐謂契契然。當孔子擊磬之時﹐有擔揭艸器之人﹐經過孔氏之門﹐聞其磬聲﹐乃言曰「有心契契然憂苦哉﹐此擊磬之聲乎﹗」「旣而曰﹕鄙哉﹐乎﹗莫己知也﹐斯已而已矣」者﹐旣﹐已也。﹐鄙賤貌。莫﹐無也。斯﹐此也。荷蕢者旣言「有心哉﹐擊磬乎」﹐又察其磬聲﹐已而言曰﹕可鄙賤哉﹐乎﹗無人知己﹐此者﹐徒信已而已。言無益也。「深則厲﹐淺則揭」者﹐此《衛風匏有苦葉》詩﹐以衣涉水爲厲。揭﹐揭衣也。荷蕢者引之﹐欲令孔子隨世以行己﹐若過水﹐深則當厲不當揭﹐淺則當揭而不當厲﹐以諭行己﹐知其不可﹐則不當爲也。「子曰﹕果哉﹐末之難矣」者﹐孔子聞荷蕢者譏已﹐故發此言。果﹐謂果敢。末﹐無也。言未知已志而便譏己﹐所以爲果敢。無難者﹐以其不能解己之道﹐不以爲難﹐故云無難也。○注「蕢﹐艸器也。有心﹐謂契契然」。○正義曰「蕢﹐艸器」﹐見《說文》。《小雅大東》云「契契寤嘆。」《毛傳》云「契契﹐憂苦也。」○注「包曰」至「不爲」。○正義曰「云以衣涉水爲厲。揭﹐揭衣也」者﹐《爾雅釋水》文也。孫炎曰「揭衣﹐褰裳也。」衣涉濡也。子張曰「《書》云﹕『髙宗諒陰﹐三年不言。』何謂也﹖」﹝孔曰「髙宗﹐殷之中興王武丁也。諒﹐信也。陰﹐猶默也。」﹞子曰「何必髙宗﹐古之人皆然。君薨﹐百官總己﹐﹝馬曰「己﹐百官。」﹞以聽於冢宰三年。」﹝孔曰「冢宰﹐天官卿﹐佐王治者﹐三年喪畢﹐然後王自聽政。」﹞﹝疏﹞「子張」至「三年」。○正義曰﹕此章論天子諸侯居喪之禮也。「子張曰﹕《書》云﹕『髙宗諒陰﹐三年不言。』何謂也」者﹐「髙宗諒陰﹐三年不言」﹐《周書無逸篇》文也。髙宗﹐殷王武丁也。諒﹐信也。陰﹐默也。言武丁居父憂﹐信任冢宰﹐默而不言三年矣。子張未達其理﹐而問於夫子也。「子曰﹕何必髙宗﹐古之人皆然。君薨﹐百官總己﹐以聽於冢宰三年」者﹐孔子答言「何必獨髙宗﹐古之人皆如是。」諸侯死曰薨。言君旣薨﹐新君卽位﹐使百官各總己職﹐以聽使於冢宰﹐三年喪畢﹐然後王自聽政。○注「孔曰」至「默也」。○正義曰﹕云「髙宗﹐殷之中興王武丁也」者﹐孔安國云「盤庚弟小乙子名武丁﹐徳髙可尊﹐故號髙宗。」《喪服四制》引《書》云「髙宗諒陰﹐三年不言﹐善之也。王者莫不行此禮﹐何以獨善之也﹖曰﹕髙宗者﹐武丁。武丁者﹐殷之賢王也﹐繼世卽位﹐而慈良於喪。當此之時﹐殷衰而復興﹐禮廢而復起﹐故載之於書中而髙之﹐故謂之髙宗。三年之喪﹐君不言也。」是說不言之意也。云「諒﹐信也。陰﹐默也」者﹐謂信任冢宰﹐默而不言也。《禮記》作「諒ウ」﹐鄭玄以爲凶廬﹐非孔義也﹐今所不取。○注「孔曰」至「聽政」。○正義曰﹕云「冢宰﹐天官卿﹐佐王治者」者﹐案《周禮天官》﹕「大宰之職﹐掌建邦之六典﹐以佐王治邦國。」《敍官》云「乃立天官冢宰﹐使帥其屬﹐而掌邦治﹐以佐王均邦國。治官之屬﹐大宰卿一人。」鄭注引此文云「君薨﹐百官總己以聽於冢宰。言冢宰於百官無所不主。」《爾雅》曰「冢﹐大也。冢宰﹐大宰也。」變冢言大﹐進退異名也。百官總焉﹐則謂之冢﹔列職於王﹐則稱大。冢﹐大之上也。山頂曰冢﹐故云「冢宰﹐天官卿﹐佐王治者也」。云「三年喪畢﹐然後王自聽政」者﹐謂卒哭除服之後﹐三年心喪已畢﹐然後王自聽政也。知非衰麻三年者﹐《晉書杜預傳》云「大始十年﹐元皇后崩﹐依漢﹑魏舊制﹐旣葬﹐帝及羣臣皆除服。疑皇太子亦應除否﹐詔諸尙書會僕射盧欽論之。惟預以爲﹐古者天子諸侯三年之喪始服齊斬﹐旣葬﹐除喪服﹐諒ウ以居﹐心喪終制﹐不與士庶同禮。於是盧欽﹑魏舒問預證據。預曰「《春秋》﹐晉侯享諸侯﹐子產相鄭伯﹐時簡公未葬﹐請免喪以聽命﹐君子謂之得禮。宰亙歸惠公仲子之﹐《傳》曰弔生不及哀。此皆旣葬除服諒陰之證也。書傳之說旣多﹐學者未之思耳。《喪服》﹐諸侯爲天子亦斬衰﹐豈可謂終服三年也﹖」預又作議曰「周景王有後﹑世子之喪﹐旣葬﹐除喪而宴樂。晉叔向譏之曰﹕『三年之喪﹐𨿽貴遂服﹐禮也。王𨿽不遂﹐宴樂以早。』此皆天子喪事見於古也。稱髙宗不言喪服三年﹐而云諒ウ三年﹐此釋服心喪之文也。譏景王不譏其除喪﹐而譏其宴樂已早﹐則旣葬應除﹐而違諒ウ之節也。堯崩﹐舜諒ウ三年﹐故稱遏密八音。由此言之﹐天子居喪﹐齊斬之制﹐非杖帶﹐當遂其服。旣葬而除﹐諒ウ以終之﹐三年無攺於父之道﹐故曰﹕百官總己以聽冢宰。喪服旣除﹐故更稱不言之美﹐明不復寢苫枕塊﹐以荒大政也。《禮記》云﹕『三年之喪﹐自天子達。』又云﹕『父母之喪﹐無貴賤一也。』又云﹕『端衰喪車皆無等。』此通謂天子居喪﹐衣服之制同於凡人﹐心喪之禮終於三年﹐亦無服喪三年之文。天子之位至尊﹐萬機之政至大﹐羣臣之眾至廣﹐不得同之於凡人。故大行旣葬﹐祭於廟﹐則因疏而除之。己不除則羣臣莫敢除﹐故屈已以除之﹐而諒ウ以終制﹐天下之人皆曰我王之仁也。屈已以從宜﹐皆曰我王之孝也。旣除而心喪﹐我王猶若此之篤也。凡我臣子﹐亦安得不自勉以崇禮。此乃聖制移風易俗之本也。」議奏﹐皇太子遂除衰麻而諒ウ喪終。是知三年喪畢﹐謂心喪畢﹐然後王自聽政也。子曰「上好禮﹐則民易使也。」﹝民莫敢不敬﹐故易使。﹞﹝疏﹞「子曰﹕上好禮﹐則民易使也」。○正義曰﹕此章言君上好禮﹐則民莫敢不敬﹐故易使也。子路問君子。子曰「已以敬。」﹝孔曰「敬其身。」﹞曰「如斯而已乎﹖」曰「已以安人。」﹝孔曰「人﹐謂朋友九族。」﹞曰「如斯而已乎﹖」曰「已以安百姓。已以安百姓﹐堯﹑舜其猶病諸﹗」﹝孔曰「病﹐猶難也。」﹞﹝疏﹞「子路問君子」至「病諸」。○正義曰﹕此章論君子之道也。子路問於孔子﹐爲行何如可謂之君子也。「子曰﹕已以敬」者﹐言君子當敬其身也。「曰﹕如斯而已乎」者﹐子路嫌其少﹐故曰「君子之道﹐豈如此而已﹖」「曰﹕己以安人」者﹐人﹐謂朋友九族。孔子更爲廣之﹐言當己﹐又以恩惠安於親族也。「曰﹕如斯而已乎」者﹐子路猶嫌其少﹐故又言此。「曰﹕已以安百姓」者﹐百姓﹐謂眾人也。言當己以安天下之眾人也。「已以安百姓﹐堯﹑舜其猶病諸」者﹐病﹐猶難也。諸﹐之也。孔子恐其未已﹐故又說此言﹐言此已以安百姓之事﹐𨿽堯﹑舜之聖﹐其猶難之﹐況君子乎﹗原壤夷俟。﹝馬曰「原壤﹐魯人﹐孔子故舊。夷﹐踞﹔俟﹐待也。踞待孔子。」﹞子曰「幼而不孫弟﹐長而無述焉﹐老而不死﹐是爲賊。」﹝賊謂賊害。﹞以杖叩其脛。﹝孔曰「叩﹐擊也。脛﹐腳脛。」﹞﹝疏﹞「原壤夷俟」至「其脛」。○正義曰﹕此章記孔子責原壤之辭。原壤﹐魯人﹐孔子故舊。夷﹐踞也。俟﹐待也。原壤聞孔子來﹐乃申兩足﹐箕踞以待孔子也。「子曰﹕幼而不孫弟﹐長而無述焉﹐老而不死﹐是爲賊」者﹐孔子見其無禮﹐故以此言責之。孫﹐順也。言原壤幼少不順弟於長上﹐及長﹐無徳行﹐不稱述﹐今老而不死﹐不禮教﹐則爲賊害。「以杖叩其脛」者﹐叩﹐擊也。脛﹐腳脛。旣數責之﹐復以杖擊其腳脛﹐令不踞也。○注「馬曰」至「孔子」。○正義曰「原壤﹐魯人﹐孔子故舊」者﹐《檀弓》云「孔子之故人曰原壤」是也。云「夷﹐踞﹔俟﹐待也。踞待孔子」者﹐《說文》云「踞﹐蹲也。」蹲卽坐也。禮﹐揖人必違其位。今原壤坐待孔子﹐故孔子責之也。闕黨童子將命。﹝馬曰「闕黨之童子將命者﹐傳賓主之語出入。」﹞或問之曰「益者與﹖」子曰「吾見其居於位也﹐﹝童子隅坐無位﹐成人乃有位。﹞見其與先生並行也。非求益者也﹐欲速成者也。」﹝包曰「先生﹐成人也。並行﹐不差在後﹐違禮。欲速成人者﹐則非求益也。」﹞﹝疏﹞「闕黨」至「者也」。○正義曰﹕此章戒人當行少長之禮也。「闕黨童子將命」者﹐闕黨﹐黨名。童子﹐未冠者之稱。將命﹐謂傳賓主之語出入。時闕黨之童子能傳賓主之命也。「或問之曰﹕益者與」者﹐或人見其童子能將命﹐故問孔子曰「此童子是自求進益之道也與﹖」「子曰﹕吾見其居於位也﹐見其與先生並行也。非求益者也﹐欲速成者也」者﹐孔子答或人言「此童子非求進益者也﹐乃是欲速成人者也。知者﹐禮﹐童子隅坐無位﹐成人乃有位。今吾見此童子﹐其居於成人之位。禮﹐父之齒隨行﹐兄之齒雁行。今吾見此童子﹐其與先生成人者並行﹐不差在後﹐違謙越禮﹐故知欲速成人者﹐非求益也。」●卷十五衛靈公第十五﹝疏﹞正義曰﹕此章記孔子先禮後兵﹐去亂就治﹐並明忠﹑信﹑仁﹑知﹑勸學﹐爲邦無所毀譽﹐必察好惡。志士君子之道﹐事君相師之儀﹐皆有恥且格之事﹐故次前篇也。衛靈公問陳於孔子。﹝孔曰「軍陳行列之法。」﹞孔子對曰「俎豆之事﹐則嘗聞之矣。」﹝孔曰「俎豆﹐禮器。」﹞軍旅之事﹐未之學也。」﹝鄭曰「萬二千五百人爲軍﹐五百人爲旅。軍旅末事﹐本未立﹐不可教以末事。」﹞﹝疏﹞「衛靈」至「學也」。○正義曰﹕此章記孔子先禮後兵之事也。「衛靈公問陳於孔子」者﹐問軍陳行列之法於孔子也。「孔子對曰﹕俎豆之事﹐則嘗聞之矣。軍旅之事﹐未之學也」者﹐俎豆﹐禮器。萬二千五百人爲軍﹐五百人爲旅。孔子之意﹐治國以禮義爲本﹐軍旅爲末﹐本未立﹐則不可教以末事。今靈公但問軍陳﹐故對曰「俎豆行禮之事﹐則嘗聞之。軍旅用兵之事﹐未之學也。」《左傳》哀十一年﹐「孔文子之將攻大叔」也﹐訪於仲尼。仲尼曰﹕『胡簋之事﹐則嘗學之矣。甲兵之事﹐未之聞也。』」其意亦與此同。軍旅甲兵亦治國之具也﹐彼以文子非禮﹐欲國內用兵﹔此以靈公空問軍陳﹐故並不答﹐非輕甲兵也。○注「俎豆﹐禮器」。○正義曰﹕案《明堂位》云「俎﹐有虞氏以完﹐夏后氏以﹐殷以具﹐周以房俎。」鄭注云「完﹐斷木爲四足而已。之言蹶也﹐謂中足爲橫距之象﹐《周禮》謂之距。具之言枳具也﹐謂曲橈之也。房謂足下跗也﹐上下兩間﹐有似於堂房。《魯頌》曰﹕『籩豆大房。』」又曰「夏后氏以曷豆﹐殷玉豆﹐周獻豆。」鄭注云「曷﹐無異物之飾也。獻﹐疏刻之。齊人謂無發爲禿曷。」其委曲制度備在禮圖。○注「鄭曰﹕萬二千五百人爲軍﹐五百人爲旅。」○正義曰﹕皆《司馬序官》文也。明日遂行。在陳絕糧﹐從者病﹐莫能興。﹝孔曰「從者﹐弟子。興﹐起也。孔子去衛如曹﹐曹不容﹐又之宋。宋遭匡人之難﹐又之陳。會吳伐陳﹐陳亂﹐故乏食。」﹞子路慍見曰「君子亦有窮乎﹖」子曰「君子固窮﹐小人窮斯濫矣。」﹝濫﹐溢也。君子固亦有窮時﹐但不如小人窮則濫溢爲非。﹞﹝疏﹞「明日」至「濫矣」。○正義曰﹕此章記孔子厄於陳也。「明日遂行」者﹐旣答靈公之明日也﹐遂去衛國而之於他邦也。「在陳絕糧﹐從者病﹐莫能興」者﹐從者﹐弟子也。興﹐起也。孔子在陳﹐會吳伐陳﹐陳亂﹐故乏絕糧食﹐弟子從者困病﹐莫能興起也。「子路慍見曰﹕君子亦有窮乎」者﹐慍﹐怒也。子路以爲﹐君子學﹐則祿在其中﹐不當有窮困。今乃窮困﹐故慍怒而見﹐問於夫子曰「君子豈亦如常人有窮困邪﹖」「子曰﹕君子固窮﹐小人窮斯濫矣」者﹐濫﹐溢也。言君子固亦有窮困時﹐但不如小人窮則濫溢爲非。○注「孔曰」至「乏食」。○正義曰﹕云「孔子去衛如曹﹐曹不容﹐又之宋。宋遭匡人之難﹐又之陳。會吳伐陳」者﹐皆以《孔子世家》文而知也。如﹑之皆訓往。子曰「賜也﹐女以予爲多學而識之者與﹖」對曰「然﹐﹝孔曰「然謂多學而識之。」﹞非與﹖」﹝孔曰「問今不然。」﹞曰「非也﹐予一以貫之。」﹝善有元﹐事有會﹐天下殊塗而同歸﹐百慮而一致。知其元則眾善舉矣﹐故不待多學而一知之。﹞﹝疏﹞「子曰」至「貫之」。○正義曰﹕此章言善道有統也。「子曰﹕賜也﹐女以子爲多學而識之者與」者﹐孔子問子貢﹕女意以我爲多其學問記識之者與﹖與﹐語辭。「對曰﹕然」者﹐子貢意以爲然﹐是夫子多學而識之也。「非與」者﹐子貢又言﹕今乃非多學而識之者與﹖「曰﹕非也﹐予一以貫之」者﹐孔子答言﹐己之善道﹐非多學而識之也﹐我但用一理以通貫之。以其善有元﹐事有會﹐知其元則眾善舉矣﹐故不待多學﹐一以知之。○注「天下殊塗而同歸﹐百慮而一致」。○正義曰﹕《周易下系辭》文也。子曰「由﹐知徳者鮮矣﹗」﹝王曰「君子固窮﹐而子路慍見﹐故謂之小於知徳。」﹞﹝疏﹞「子曰﹕由知徳者鮮矣﹗」○正義曰﹕此一章言子路鮮於知徳。鮮﹐少也。由﹐子路名。言君子固窮﹐而子路慍見﹐故謂之少於知徳也。子曰「無爲而治者﹐其舜也與﹖夫何爲哉﹖恭已正南面而已矣。」﹝言任官得其人﹐故無爲而治。﹞﹝疏﹞「子曰﹕無爲而治者﹐其舜也與﹖夫何爲哉﹖恭己正南面而已矣」。○正義曰﹕此一章美帝舜也。帝王之道﹐貴在無爲淸靜而民化之﹐然後之王者﹐以罕能及﹐故孔子曰「無爲而天下治者﹐其舜也與﹖」所以無爲者﹐以其任官得人。夫舜何必有爲哉﹐但恭敬己身﹐正南面鄕明而已。○注「言任官得其人﹐故無爲而治」。○正義曰﹕案《舜典》命禹宅百揆﹐棄﹑后稷﹑契作司徒﹐臯陶作士﹐垂﹑共工﹑益作朕虞﹐伯夷作秩宗﹐夔典樂教冑子﹐龍作納言﹐並四嶽十二牧﹐凡二十二人﹐皆得其人﹐故舜無爲而治也。子張問行。子曰「言忠信﹐行篤敬﹐𨿽蠻貊之邦﹐行矣。言不忠信﹐行不篤敬﹐𨿽州裏﹐行乎哉﹖﹝鄭曰「萬二千五百家爲州﹐五家爲鄰﹐五鄰爲裏﹐行乎哉﹖言不可行。」﹞立則見其參於前也﹐在輿則見其倚於衡也﹐夫然後行。」﹝包曰「衡﹐軛也。言思念忠信﹐立則常想見﹐參然在目前。在輿﹐則若倚車軛。」﹞子張書諸紳。﹝孔曰「紳﹐大帶。」﹞﹝疏﹞「子張」至「諸紳」。○正義曰﹕此一章言可常行之行也。「子張問行」者﹐問於夫子﹐何如則可常行。「子曰﹕言忠信﹐行篤敬﹐𨿽蠻貊之邦行矣。言不忠信﹐行不篤敬﹐𨿽州裏﹐行乎哉」者﹐孔子答言﹐必當言盡忠誠﹐不欺於物﹐行惟惇厚而常謹敬﹐則𨿽蠻貊遠國﹐其道行矣。反此﹐𨿽州裏近處﹐而行乎哉﹖言不可行也。「立則見其參於前也﹐在輿﹐則見其倚於衡也﹐夫然後行」者﹐輿是車輿也。衡﹐軛也。言常思念忠信篤敬﹐立則想見﹐參然在目前。在輿則若倚車軛。夫能如是﹐而後可行。「子張書諸紳」者﹐紳﹐大帶也。子張以孔子之言書之紳帶﹐意其佩服無忽忘也。○注「鄭曰」至「爲裏」。○正義曰﹕《周禮大司徒職》云「五家爲比﹐五比爲閭﹐四閭爲族﹐五族爲黨﹐五黨爲州。」是二千五百家爲州也。今云萬二千五百家爲州﹐誤也。云「五家爲鄰﹐五鄰爲裏」﹐《遂人職》文也。○注「紳﹐大帶」。○正義曰﹕以帶束腰﹐垂其餘以爲飾﹐謂之紳。《玉藻》說帶云「大夫大帶」﹐是一名大帶也。《玉藻》稱「天子素帶朱裏﹐終辟。諸侯素帶不朱裏而終辟。大夫素帶﹐辟垂。士練帶﹐率下辟。居士錦帶﹐弟子縞帶。並紉約用組」。「三寸﹐長齊於帶。紳長﹐制﹐士三尺﹐有司二尺有五寸。子遊曰﹕『參分帶下﹐紳居二焉。紳結三齊。』大夫大帶四寸﹐雜帶。君朱綠﹐大夫玄華﹐士緇辟﹐二寸﹐再繚四寸。凡帶﹐有率﹐無箴功。」此紳帶之制也。子曰「直哉﹐史魚﹗﹝孔曰「衛大夫史酋。」﹞邦有道﹐如矢。邦無道﹐如矢。﹝孔曰「有道無道﹐行直如矢﹐言不曲。」﹞君子哉﹐蘧伯玉﹗邦有道﹐則仕。邦無道﹐則可捲而懷之。」﹝包曰「捲而懷﹐謂不與時政柔順﹐不忤於人。」﹞﹝疏﹞「子曰」至「懷之」。○正義曰﹕此章美衛大夫史酋﹑蘧瑗之行也。「直哉﹐史魚」者﹐美史魚之行正直也。「邦有道﹐如矢。邦無道﹐如矢」者﹐此其直之行也。矢﹐箭也。史酋之徳﹐其性惟直﹐國之有道無道﹐行直如箭﹐言不隨世變曲也。「君子哉﹐蘧伯玉」者﹐美伯玉有君子之徳也。「邦有道﹐則仕。邦無道﹐則可捲而懷之」者﹐此其君子之行也。國若有道﹐則肆其聰明而在仕也。國若無道﹐則韜光晦知﹑不與時政﹐亦常柔順不忤逆校人。是以謂之君子也。子曰「可與言而不與言﹐失人。不可與言而與之言﹐失言。知者不失人﹐亦不失言。」﹝疏﹞「子曰﹕可與言而不與言﹐失人。不可與言而與之言﹐失言。知者不失人﹐亦不失言」。○正義曰﹕此章戒其知人也。若中人以上﹐可以語上﹐是可與言﹐而不與言﹐是失於彼人也。若中人以下﹐不可以語上﹐而己與之言﹐則失於己言也。惟知者明於事﹐二者俱不失。子曰「志士仁人﹐無求生以害仁﹐有殺身以成仁。」﹝孔曰「無求生以害仁﹐死而後成仁﹐則志士仁人不愛其身也。」﹞﹝疏﹞「子曰﹕志士仁人﹐無求生以害仁﹐有殺身以成仁」。○正義曰﹕此章言志善之士﹐仁愛之人﹐無求生而害仁。若身死而後成仁﹐則志士仁人不愛其身﹐有殺其身以成其仁者也。若伯夷﹑叔齊及比干是也。子貢問爲仁。子曰「工欲善其事﹐必先利其器。居是邦也﹐事其大夫之賢者﹐友其士之仁者。」﹝孔曰「言工以利器爲用﹐人以賢友爲助。」﹞﹝疏﹞「子貢」至「仁者」。○正義曰﹕此章明爲仁之法也。「子貢問爲仁」者﹐子貢欲爲仁﹐未知其法﹐故問之。「子曰﹕工欲善其事﹐必先利其器」者﹐將答問仁﹐先爲設譬也。若百工欲善其所爲之事﹐當先利所用之器。「居是邦也﹐事某大夫之賢者﹐友其士之仁者」﹐此答譬也。言工以利器爲用﹐人以賢友爲助。大夫尊﹐故言事。士卑﹐故言友。大夫言賢﹐士言仁﹐互文也。顏淵問爲邦。子曰「行夏之時﹐﹝據見萬物之生﹐以爲四時之始﹐取其易知。﹞乘殷之輅﹐﹝馬曰「殷車曰大輅。《左傳》曰﹕『大輅越席﹐昭其儉也。」﹞服周之冕﹐﹝包曰「冕﹐禮冠。周之禮文而備﹐取其︻糸廣塞耳﹐不任視聽。」﹞樂則《韶舞》。﹝「《韶》﹐舜樂也。盡善盡美﹐故取之。」﹞放鄭聲﹐遠佞人。鄭聲淫﹐佞人殆。」﹝孔曰「鄭聲﹑佞人亦俱能惑人心﹐與雅樂﹑賢人同﹐而使人淫亂危殆﹐故當放遠之。」﹞﹝疏﹞「顏淵」至「人殆」。○正義曰﹕此章言治國之法也。「顏淵問爲邦」者﹐爲猶之治。問治國之禮法於孔子也。「子曰﹕行夏之時」者﹐此下孔子答以爲邦所行用之禮樂車服也。夏之時﹐謂以建寅之月爲正也。據見萬物之生﹐以爲四時之始﹐取其易知﹐故使行之。「乘殷之輅」者﹐殷車曰大輅﹐謂木輅也。取其儉素﹐故使乘之。「服周之冕」者﹐冕﹐禮冠也。周之禮文而備﹐取其︻糸廣塞耳﹐不任視聽﹐故使服之。「樂則《韶舞》」者﹐《韶》﹐舜樂名也。以其盡善盡美﹐故使取之。「放鄭聲﹐遠佞人。鄭聲淫﹐佞人殆」者﹐又當放棄鄭﹑衛之聲﹐遠離辧佞之人﹐以鄭聲﹑佞人亦俱能惑人心﹐與雅樂﹑賢人同﹐然而使人淫亂危殆﹐故使放遠之。○注「馬曰」至「儉也」。正義曰﹕云「殷車曰大輅」者﹐《明堂位》曰「大輅﹐殷輅也。」鄭注云「大路﹐木路也。漢祭天乘殷之路﹐今謂之桑根車」者﹐是也。路訓大也。君之所在﹐以大爲號﹐門曰路門﹐寢曰路寢﹐車曰路車﹐故人君之車﹐通以路爲名。《周禮巾車》「掌王之五路」。鄭玄云「王在焉曰路。」彼解天子之車﹐故云王在耳。其實諸侯之車亦稱爲路。云「《左傳》曰﹕大輅越席﹐昭其儉也」者﹐桓二年文也。越席﹐結蒲爲席﹐置於路中以茵藉﹐示其儉也。服虔云「大路﹐木路。」引之者以證殷路一名大路也。杜元凱以大路爲玉路﹐今所不取。○注「包曰」至「視聽」。正義曰﹕云「冕﹐禮冠。周之禮文而備」者﹐冠者﹐首服之大名﹔冕者﹐冠中之別號﹐故云「冕﹐禮冠」也。《世本》云「黃帝作冕。」宋仲子云「冕﹐冠之有旒者﹐禮文殘缺﹐形制難詳。」《周禮弁師》「掌王之五冕﹐皆玄冕朱裏」。止言玄朱而已﹐不言所用之物。《子罕篇》云「麻冕﹐禮也。」蓋以木爲﹐而用布衣之。上玄下朱﹐取天地之色﹐其長短廣狹﹐則經傳無文。阮諶《三禮圖漢禮器制度》云「冕制皆長尺六寸﹐廣八寸﹐天子以下皆同。」沈引董巴《輿服志》云「廣七寸﹐長尺二寸。」應劭《漢官儀》云「廣七寸﹐長八寸。」沈又云「廣八寸﹐長尺六寸者﹐天子之冕。廣七寸﹐長尺二寸者﹐諸侯之冕。廣七寸﹐長八寸者﹐大夫之冕。」但古禮殘缺﹐未知孰是﹐故備載焉。司馬彪《漢書輿服志》云「孝明帝永平二年﹐初詔有司采《周官》《禮記》《尙書》之文制冕﹐皆前圓後方﹐朱裏玄上﹐前垂四寸﹐後垂三寸﹐天子白玉珠十二旒﹐三公諸侯靑玉珠七旒﹐卿大夫黑玉珠五旒。皆有前無後。」此則漢法耳。其古禮﹐鄭玄注《弁師》云天子衮冕﹐以五采繅﹐前後十二ヵ﹐ヵ有五采玉十有二。冕﹐前後九ヵ。毳冕﹐前後七ヵ。希冕﹐前後五ヵ。玄冕﹐前後三ヵ。ヵ皆五采玉十有二。上公衮冕﹐三采繅﹐前後九ヵ﹐ヵ有三采玉九。侯伯冕﹐三采繅﹐前後七ヵ﹐ヵ有三采玉七。子男毳冕﹐三采繅﹐前後五ヵ﹐ヵ有三采玉五。孤卿以下﹐皆二采繅﹐二采玉焉。蓋以繅采玉其ヵ。又玉名﹐依命數耳。謂之冕者﹐冕﹐亻免也﹐以其後髙前下﹐有亻免俯之形﹐故因名焉。蓋以在上位者失於驕矜﹐欲令位彌髙而志彌下﹐故制此服﹐令貴者下賤也。云「取其︻糸廣塞耳﹐不任視聽」者﹐︻纊﹐黃綿也。案今禮圖衮冕以下皆有充耳﹐天子以︻纊﹐諸侯以靑纊﹐以其冕旒垂目﹐︻纊塞耳﹐欲使無爲淸靜﹐以化其民﹐故不任視聽也。子曰「人無遠慮﹐必有近憂。」﹝王曰「君子當思患而預防之。」﹞﹝疏﹞「子曰﹕人無遠慮﹐必有近憂」。○正義曰﹕此章戒人備豫不虞也。○注「王曰﹕君子當思患而預防之」。○正義曰﹕此《周易旣濟象辭》也。王弼云「存不忘亡﹐旣濟不忘未濟也。」子曰「已矣乎﹗吾未見好徳如好色者也。」﹝疏﹞「子曰﹕已矣乎﹗吾未見好徳如好色者也」。○正義曰﹕此章疾時人好色而不好徳也。子曰「臧文仲其竊位者與﹗知柳下惠之賢而不與立也。」﹝孔曰「柳下惠﹐展禽也。知賢而不舉﹐是爲竊位。」﹞﹝疏﹞「子曰﹕臧文仲其竊位者與﹗知柳下惠之賢而不與立也」。○正義曰﹕此章勉人舉賢也。竊﹐盜也。魯大夫臧文仲知賢不舉﹐偸安於位﹐故曰竊位。以其知柳下惠之賢﹐不稱舉與立於朝廷也。○注「柳下惠﹐展禽也」。○正義曰﹕案《魯語》「展禽對臧文仲云﹕獲聞之」。是其人氏展﹐名獲﹐字禽。柳下是其所食之邑名﹐謚曰惠。《列女傳》﹕「柳下惠死﹐門人將謚之。妻曰﹕『夫子之謚﹐宜爲惠乎﹖』門人從﹐以爲謚。」《莊子》云「柳下季」者﹐季是五十字﹐禽是二十字。子曰「躬自厚﹐而薄責於人﹐則遠怨矣。」﹝孔曰「責已厚﹐責人薄﹐所以遠怨咎。」﹞﹝疏﹞「子曰﹕躬自厚﹐而薄責於人﹐則遠怨矣」。○正義曰﹕此章戒人責已也。躬﹐身也。言凡事自責厚﹐薄責於人﹐則所以遠怨咎也。子曰「不曰『如之何﹐﹝孔曰「不曰如之何者﹐猶言不曰柰是何。」﹞如之何』者﹐吾末如之何也已矣。」﹝孔曰「如之何者﹐言禍難已成﹐吾亦無如之何。」﹞﹝疏﹞「子曰﹕不曰『如之何﹐如之何』者﹐吾末如之何也已矣」。○正義曰﹕此章戒人豫防禍難也。如﹐柰也。「不曰如之何」﹐猶言「不曰柰是何」。末﹐無也。若曰柰是何者﹐則是禍難已成﹐不可救藥﹐吾亦無柰之何。子曰「羣居終日﹐言不及義﹐好行小慧﹐難矣哉﹗」﹝鄭曰「小慧﹐謂小小之才知。難矣哉﹐言終無成。」﹞﹝疏﹞「子曰﹕羣居終日﹐言不及義﹐好行小慧﹐難矣哉﹗」○正義曰﹕此章貴義。小慧﹐謂小小才知。言人羣朋共居﹐終竟一日﹐所言不及義事﹐但好行小小才知﹐以陵誇於人﹐難有所成矣哉﹗言終無成也。子曰「君子義以爲質﹐禮以行之﹐孫以出之﹐信以成之。君子哉﹗」﹝鄭曰「義以爲質﹐謂操行。孫以出之﹐謂言語。」﹞﹝疏﹞「子曰﹕君子義以爲質﹐禮以行之﹐孫以出之﹐信以成之﹐君子哉﹗」○正義曰﹕此章論君子之行也。義以爲質﹐謂操執以行者﹐當以義爲體質。文之以禮﹐然後行之。孫順其言語以出之。守信以成之。能此四者﹐可謂君子哉﹗子曰「君子病無能焉﹐不病人之不己知也。」﹝包曰「君子之人但病無聖人之道﹐不病人之不己知。」﹞﹝疏﹞「子曰﹕君子病無能焉﹐不病人之不己知也」。○正義曰﹕此章戒人己也。病猶患也。言君子之人﹐但患己無聖人之道﹐不患人之不知己也。子曰「君子疾沒世而名不稱焉。」﹝疾﹐猶病也。﹞﹝疏﹞「子曰﹕君子疾沒世而名不稱焉」。○正義曰﹕此章勸人徳也。疾﹐猶病也。言君子病其終世而善名不稱也。子曰「君子求諸己﹐小人求諸人。」﹝君子責己﹐小人責人。﹞﹝疏﹞「子曰﹕君子求諸己﹐小人求諸人」。○正義曰﹕此章言君子責於己﹐小人責於人也。求﹐責也。諸﹐於也。子曰「君子矜而不爭﹐﹝包曰「矜﹐矜莊也。」﹞羣而不黨。」﹝孔曰「黨﹐助也。君子𨿽眾﹐不相私助﹐義之與比。」﹞﹝疏﹞「子曰﹕君子矜而不爭﹐羣而不黨」。○正義曰﹕此章言君子貌𨿽矜莊而不爭鬥﹐君子𨿽眾而不私相黨助﹐義之與比也。子曰「君子不以言舉人﹐﹝包曰「有言者不必有徳﹐故不可以言舉人。」﹞不以人廢言。」﹝王曰「不可以無徳而廢善言。」﹞﹝疏﹞「子曰﹕君子不以言舉人﹐不以人廢言」。○正義曰﹕此章言君子用人﹐取其善節也。有言者不必有徳﹐故不可以言舉人﹐當察言觀行然後舉之。夫婦之愚﹐可以與知﹐故不可以無徳而廢善言也。子貢問曰「有一言而可以終身行之者乎﹖」子曰「其恕乎﹗己所不欲﹐勿施於人。」﹝言已之所惡﹐勿加施於人。﹞﹝疏﹞「子貢」至「於人」。○正義曰﹕此章言人當恕已不及物也。「子貢問曰﹕有一言可以終身行之者乎」者﹐問於孔子﹐求身之要道也。「子曰﹕其恕乎﹗已所不欲﹐勿施於人」者﹐孔子答言﹐惟仁恕之一言﹐可終身行之也。己之所惡﹐勿欲施於人﹐卽恕也。子曰「吾之於人也﹐誰毀誰譽﹖如有所譽者﹐其有所試矣。﹝包曰「所譽者﹐輒試以事﹐不虛譽而已。」﹞斯民也﹐三代之所以直道而行也。」﹝馬曰「三代夏﹑殷﹑周用民如此﹐無所阿私﹐所以云直道而行。」﹞﹝疏﹞「子曰」至「行也」。○正義曰﹕此章論正直之道也。「子曰﹕吾之於人也﹐誰毀誰譽」者﹐毀謂譖害﹐譽謂稱揚。言我之於人﹐於誰毀﹖於誰譽﹖無私毀譽也。「如有所譽者﹐其有所試矣」者﹐言所稱譽者﹐輒試以事﹐不虛譽而已也。「斯民也﹐三代之所以直道而行也」者﹐斯﹐此也。三代﹐夏﹑殷﹑周也。言如此用民﹐無所阿私﹐夏﹑殷﹑周三代之令王所以得稱直道而行也。子曰「吾猶及史之闕文也。﹝包曰「古之良史﹐於書字有疑則闕之﹐以待知者。」﹞有馬者借人乘之﹐今亡矣夫﹗」﹝包曰「有馬不能調良﹐則借人乘習之。孔子自謂及見其人如此﹐至今無有矣。言此者﹐以俗多穿鑿。」﹞﹝疏﹞「子曰」至「矣夫」。○正義曰﹕此章疾時人多穿鑿也。「子曰﹕吾猶及史之闕文也」者﹐史是掌書之官也。文﹐字也。古之良史﹐於書字有疑則闕之﹐以待能者﹐不敢穿鑿。孔子言我尙及見此古史闕疑之文。「有馬者借人乘之」者﹐此舉諭也。諭己有馬不能調良﹐當借人乘習之也。「今亡矣夫」者﹐亡﹐無也。孔子自謂及見其人如此﹐闕疑至今﹐則無有矣。言此者﹐以俗多穿鑿。子曰「巧言亂徳。小不忍﹐則亂大謀。」﹝孔曰「巧言利口則亂徳義。小不忍則亂大謀。」﹞﹝疏﹞「子曰﹕巧言亂徳。小不忍﹐則亂大謀」。○正義曰﹕此章戒人愼口忍事也。有言者不必有徳﹐故巧言利口則亂徳義。山藪藏疾﹐國君含垢﹐故小事不忍﹐則亂大謀。子曰「眾惡之﹐必察焉。眾好之﹐必察焉。」﹝王曰「或眾阿黨比周﹐或其人特立不羣﹐故好惡不可不察也。」﹞﹝疏﹞「子曰「眾惡之﹐必察焉。眾好之﹐必察焉」。○正義曰﹕此章論知人之事也。夫知人未易﹐設有一人﹐爲眾所惡﹐不可卽從雷同而惡之。或其人特立不羣﹐故必察焉。又設有一人﹐爲眾所好﹐亦不可卽從眾而好之。或此人行惡﹐眾乃阿黨比周﹐故不可不察。○注「王曰﹕或眾阿黨比周」。○正義曰﹕此解眾好之也﹐謂眾多惡人﹐私相阿曲朋黨﹐比近周密也。文十八年《左傳》言渾惇之惡云「頑囂不友﹐是與比周。」杜注云「比﹐近也。周﹐密也。」言比是相近也﹐周是親密也。惟是親愛之義﹐非爲善惡之名。《爲政篇》「子曰﹕君子周而不比﹐小人比而不周」。孔曰「忠信爲周﹐阿黨爲比。」以君子小人相對﹐故觀文爲說也。子曰「人能弘道﹐非道弘人。」﹝王曰「才大者道隨大﹐才小者道隨小﹐故不能弘人。」﹞﹝疏﹞「子曰﹕人能弘道﹐非道弘人」。○正義曰﹕此章論道也。弘﹐大也。道者﹐通物之名﹐虛無妙用﹐不可須臾離。但仁者見之謂之仁﹐知者見之謂之知﹐是人才大者﹐道隨之大也﹐故曰人能弘道。百姓則日用而不知﹐是人才小者﹐道亦隨小﹐而道不能大其人也﹐故曰非道弘人。子曰「過而不攺﹐是謂過矣。」﹝疏﹞「子曰﹕過而不攺﹐是謂過矣」。正義曰﹕此章戒人攺過也。人誰無過﹐過而能攺﹐善莫大焉。過而不攺﹐是謂過矣。子曰「吾嘗終日不食﹐終夜不寢﹐以思﹐無益﹐不如學也。」﹝疏﹞「子曰﹕吾嘗終日不食﹐終夜不寢﹐以思﹐無益﹐不如學也」。○正義曰﹕此章勸人學也。子曰「君子謀道不謀食。耕也﹐餒在其中矣。學也﹐祿在其中矣。君子憂道不憂貧。」﹝鄭曰「餒﹐餓也。言人𨿽念耕而不學﹐故饑餓。學則得祿﹐𨿽不耕而不餒。此勸人學。」﹞﹝疏﹞「子曰﹕君子謀道不謀食。耕也﹐餒在其中矣。學也﹐祿在其中矣。君子憂道不憂貧」。○正義曰﹕此章亦勸人學也。人非道不立﹐故必先謀於道﹐道髙則祿來﹐故不假謀於食。餒﹐餓也。言人𨿽念耕而不學﹐則無知歲有凶荒﹐故饑餓。學則得祿﹐𨿽不耕而不餒。是以君子但憂道徳不成﹐不憂貧乏也。然耕也未必皆餓﹐學也未必皆得祿﹐大判而言﹐故云耳。子曰「知及之﹐仁不能守之﹐𨿽得之﹐必失之。﹝包曰「知能及治其官﹐而仁不能守﹐𨿽得之﹐必失之。」﹞知及之﹐仁能守之﹐不莊以蒞之﹐則民不敬。﹝包曰「不嚴以臨之﹐則民不敬從其上。」﹞知及之﹐仁能守之﹐莊以蒞之﹐動之不以禮﹐未善也。」﹝王曰「動必以禮然後善。」﹞﹝疏﹞「子曰」至「善也」。○正義曰﹕此章論居官臨民之法也。「子曰﹕知及之﹐仁不能守之﹐𨿽得之﹐必失之」者﹐得位由知﹐守位在仁。若人知能及治其官﹐而仁不能守﹐𨿽得祿位﹐必將失之。「知及之﹐仁能守之﹐不莊以蒞之﹐則民不敬」者﹐莊﹐嚴也。蒞﹐臨也。言𨿽知及其官﹐仁能守位﹐不嚴以臨之﹐則民不敬從其上。「知及之﹐仁能守之﹐莊以蒞之﹐動之不以禮﹐未善也」者﹐言動必以禮然後善。李充云「夫知及以得﹐其失也蕩﹔仁守以靜﹐其失也寬﹔莊蒞以威﹐其失也猛﹐故必須禮然後和之。以禮制知﹐則精而不蕩﹔以禮輔仁﹐則溫而不寬﹔以禮禦莊﹐則威而不猛﹐故安上治民﹐莫善於禮。」顏特進云「知以通其變﹐仁以安其性﹐莊以安其慢﹐禮以安其情﹐化民之善﹐必備此四者。」子曰「君子不可小知而可大受也﹔小人不可大受﹐而可小知也。」﹝王曰「君子之道深遠﹐不可小了知﹐而可大受﹔小人之道淺近﹐可小了知﹐而不可大受也。」﹞﹝疏﹞「子曰﹕君子不可小知﹐而可大受也﹔小人不可大受﹐而可小知也」。○正義曰﹕此章言君子小人道徳深淺不同之事也。言君子之道深遠﹐仰之彌髙﹐鉆之彌堅﹐故不可小了知也﹐使人饜飫而已﹐是可大受也。小人之道淺近易爲窮竭﹐故不可大受﹐而可小了知也。子曰「民之於仁也﹐甚於水火。﹝馬曰「水火及仁﹐故民所仰而生者﹐仁最爲甚。」﹞水火﹐吾見蹈而死者矣﹐未見蹈仁而死者也。」﹝馬曰「蹈水火或時殺人﹐蹈仁未嘗殺人。」﹞﹝疏﹞「子曰」至「者也」。○正義曰﹕此章勸人行仁道也。「子曰﹕民之於仁也﹐甚於水火」者﹐言水火飲食所由﹐仁者善行之長﹐皆民所仰而生者也。若較其三者所用﹐則仁最爲甚也。「水火﹐吾見蹈而死者矣﹐末見蹈仁而死者也」者﹐此明仁甚於水火之事也。蹈猶履也。水火𨿽所以養人﹐若履蹈之﹐或時殺人。若履行仁道﹐未嘗殺人也。王弼云「民之遠於仁﹐甚於水火﹐見有蹈水火者﹐未嘗見蹈仁者也。」𨿽與馬意不同﹐亦得爲一義。子曰「當仁不讓於師。」﹝孔曰「當行仁之事﹐不復讓於師﹐言行仁急。」﹞﹝疏﹞「子曰﹕當仁不讓於師」。正義曰﹕此章言行仁之急也。弟子之法﹐爲事𨿽當讓於師﹐若當行仁之事﹐不復讓於師也。子曰「君子貞而不諒。」﹝孔曰「貞﹐正。諒﹐信也。君子之人﹐正其道耳﹐言不必小信。」﹞﹝疏﹞「子曰﹕君子貞而不諒」。○正義曰﹕此章貴正道而輕小信也。貞﹐正也。諒﹐信也。君子之人﹐正其道耳。言不必小信。案昭七年《左傳》云「子產爲丰施歸州田於韓宣子﹐曰﹕『日君以夫公孫段爲能任其事﹐而賜之州田。今無祿早世﹐不獲久享君徳。其子弗敢有﹐不敢以聞於君﹐私致諸子。』宣子辭。子產曰﹕『古人有言曰﹕其父析薪﹐其子弗克負荷。施將懼不能任其先人之祿﹐其況能任大國之賜﹖縱吾子爲政而可﹐後之人若屬有疆場之言﹐敝邑獲戾﹐而丰氏受其大討。吾子取州﹐是免敝邑於戾﹐而建置丰氏也。敢以爲請。』」杜注云「《傳》言子產貞而不諒。」言段受晉邑﹐卒而歸之﹐是正也。知宣子欲之﹐而言畏懼後禍﹐是不信﹐故杜氏引此文爲注也。子曰「事君﹐敬其事而後其食。」﹝孔曰「先盡力而後食祿。」﹞﹝疏﹞「子曰﹕事君﹐敬其事而後其食」。○正義曰﹕此章言其爲臣事君之法也﹐言當先盡力敬其職事﹐必有勛績而後食祿也。子曰「有教無類。」﹝馬曰「言人所在見教﹐無有種類。」﹞﹝疏﹞「子曰﹕有教無類」。○正義曰﹕此章言教人之法也。類謂種類。言人所在見教﹐無有貴賤種類也。子曰「道不同﹐不相爲謀。」﹝疏﹞「子曰﹕道不同﹐不相爲謀」。○正義曰﹕此章言人之爲事﹐必須先謀。若道同者共謀﹐則情審不誤。若道不同而相爲謀﹐則事不成也。子曰「辭達而已矣。」﹝孔曰「凡事莫過於實﹐辭達則足矣﹐不煩文艷之辭。」﹞﹝疏﹞「子曰﹕辭達而已矣」。○正義曰﹕此章明言語之法也。凡事莫過於實﹐辭達則足矣﹐不煩文艷也。師冕見﹐﹝孔曰「師﹐樂人盲者﹐名冕。」﹞及階﹐子曰「階也。」及席﹐子曰「席也。」皆坐﹐子告之曰「某在斯﹐某在斯。」﹝孔曰「歷告以坐中人姓字﹑所在處。」﹞師冕出。子張問曰「與師言之道與﹖」子曰「然﹐固相師之道也。」﹝馬曰「相﹐導也。」﹞﹝疏﹞「師冕見」至「道也」。○正義曰﹕此章論相師之禮也。「師冕見」者﹐師﹐樂人盲者﹐名冕。見﹐謂來見孔子也。「及階﹐子曰﹕『階也。』及席﹐子曰﹕『席也』」者﹐師冕及階﹑及席﹐孔子並告之﹐使師冕知而升階﹑登席也。「皆坐﹐子告之曰﹕某在斯﹐某在斯」者﹐孔子見瞽者必起﹐弟子亦起。冕旣登席而坐﹐孔子及弟子亦皆坐。孔子歷以坐中人姓字﹑所在處告師冕﹐使知也。「師冕出。子張問曰﹕與師言之道與」者﹐道謂禮也。子張見孔子歷告之﹐未嘗知此禮。旣師冕出去﹐而問孔子曰「此是與師言之禮與﹖」「子曰﹕然﹐固相師之道也」者﹐相猶導也。孔子然答子張﹐言此固是相導樂師之禮也。●卷十六季氏第十六﹝疏﹞正義曰﹕此篇論天下無道﹐政在大夫﹐故孔子陳其正道﹐揚其衰失﹐稱損益以教人﹐舉《詩》《禮》以訓子﹐明君子之行﹐正夫人之名﹐以前篇首章記衛君靈公失禮﹐此篇首章言魯臣季氏專恣﹐故以次之也。季氏將伐顓臾。冉有﹑季路見於孔子曰「季氏將有事於顓臾。」﹝孔曰「顓臾﹐伏羲之後﹐風姓之國﹐本魯之附庸﹐當時臣屬魯。季氏貪其土地﹐欲滅而取之。冉有與季路爲季氏臣﹐來告孔子。」﹞孔子曰「求﹗無乃爾是過與﹖﹝孔曰「冉求爲季氏宰﹐相其室﹐爲之聚斂﹐故孔子獨疑求教之。」﹞夫顓臾﹐昔者先王以爲東蒙主﹐﹝孔曰「使主祭蒙山。」﹞且在邦域之中矣﹐﹝孔曰「魯七百里之封﹐顓臾爲附庸﹐在其域中。」﹞是社稷之臣也。何以伐爲﹖」﹝孔曰「已屬魯﹐爲社稷之臣﹐何用滅之爲﹖」﹞冉有曰「夫子欲之﹐吾二臣者皆不欲也。」﹝孔曰「歸咎於季氏。」﹞孔子曰「求﹗周任有言曰﹕『陳力就列﹐不能者止。』﹝馬曰「周任﹐古之良史。言當陳其才力﹐度己所任﹐以就其位﹐不能則當止。」﹞危而不持﹐顚而不扶﹐則將焉用彼相矣﹖﹝包曰「言輔相人者﹐當能持危扶顚。若不能﹐何用相爲﹖」﹞且爾言過矣﹐虎兕出於柙﹐龜玉毀於櫝中﹐是誰之過與﹖」﹝馬曰「柙﹐檻也。櫝﹐匱也。失虎毀玉﹐豈非典守之過邪﹖」﹞冉有曰「今夫顓臾﹐固而近於費。﹝馬曰「固﹐謂城郭完堅﹐兵甲利也。費﹐季氏邑。」﹞今不取﹐後世必爲子孫憂。」孔子曰「求﹗君子疾夫﹐﹝孔曰「疾如女之言。」﹞捨曰欲之﹐而必爲之辭。﹝孔曰「捨其貪利之說﹐而更作他辭﹐是所疾也。」﹞丘也聞有國有家者﹐不患寡而患不均﹐﹝孔曰「國﹐諸侯。家﹐卿大夫。不患土地人民之寡少﹐患政理之不均平。」﹞不患貧而患不安﹐﹝孔曰「憂不能安民耳。民安則國富。」﹞蓋均無貧﹐和無寡﹐安無傾。﹝包曰「政教均平﹐則不貧矣。上下和同﹐不患寡矣。大小安寧﹐不傾危矣。」﹞夫如是﹐故遠人不服﹐則文徳以來之。旣來之﹐則安之。今由與求也﹐相夫子﹐遠人不服﹐而不能來也﹔邦分崩離析﹐而不能守也﹔﹝孔曰「民有畏心曰分﹐欲去曰崩﹐不可會聚曰離析。」﹞而謀動干戈於邦內﹐﹝孔曰「幹﹐也。戈﹐戟也。」﹞吾恐季孫之憂不在顓臾﹐而在蕭墻之內也。」﹝鄭曰「蕭之言肅也。墻﹐謂屏也。君臣相見之禮﹐至屏而加肅敬焉﹐是以謂之蕭墻。後季氏家臣陽虎果囚季桓子。」﹞﹝疏﹞「季氏」至「內也」。○正義曰﹕此章論魯卿季氏專恣徵伐之事也。「季氏將伐顓臾」者﹐顓臾﹐伏羲之後﹐風姓之國﹐本魯之附庸﹐當時臣屬於魯﹐而季氏貪其土地﹐欲滅而取之也。「冉有﹑季氏見於孔子曰﹕季氏將有事於顓臾」者﹐冉有﹑季路爲季氏臣﹐來告孔子﹐言季氏將有徵伐之事於顓臾也。「孔子曰﹕求﹗無乃爾是過與」者﹐無乃﹐乃也。爾﹐女也。𨿽二子同來告﹐以冉求爲季氏宰﹐相其室﹐爲之聚斂﹐故孔子獨疑求教之﹐言將伐顓臾﹐乃女是罪過與﹖與﹐疑辭也。「夫顓臾﹐昔者先王以爲東蒙主」者﹐言昔者先王始封顓臾爲附庸之君﹐使主祭蒙山。蒙山在東﹐故曰東蒙。「且在邦域之中矣」者﹐魯之封域方七百里﹐顓臾爲附庸﹐在其域中也。「是社稷之臣也。何以伐爲」者﹐言顓臾已屬魯﹐爲社稷之臣﹐何用伐滅之爲﹖「冉有曰﹕夫子欲之﹐吾二臣者皆不欲也」者﹐夫子﹐謂季氏也。冉有歸其咎惡於季氏也﹐故言季氏欲伐﹐我二人皆不欲也。」孔子曰﹕求﹗周任有言曰﹕陳力就列﹐不能者止」者﹐周任﹐古之良史也。夫子見冉有歸咎於季氏﹐故呼其名﹐引周任之言以責之。言爲人臣者﹐當陳其才力﹐度己所任﹐以就其列位﹐不能則當自止退也。「危而不持﹐顚而不扶﹐則將焉用彼相矣」者﹐相﹐謂輔相。焉﹐何也。言輔相人者﹐當持其主之傾危﹐扶其主之顚躓。若其不能﹐何用彼相爲﹖「且爾言過矣」者﹐爾﹐汝也。汝爲季氏輔相﹐而歸咎於季氏﹐自是汝之言罪過矣。「虎兕出於柙﹐龜玉毀於櫝中﹐是誰之過與」者﹐此又爲輔相之人作譬也。柙﹐檻也。櫝﹐匱也。虎兕皆猛獸﹐故設檻以制之。龜玉皆大寶﹐故設匱以藏之。若虎兕失出於檻﹐龜玉損毀於匱中﹐是誰之過與﹖言是典守者之過也。以諭主君有闕﹐是輔相者之過也。「冉有曰﹕今夫顓臾固而近於費﹐今不取﹐後世必爲子孫憂」者﹐此冉有乃自言欲伐顓臾之意也。固﹐謂城郭完堅﹐兵甲利也。費﹐季氏邑。言今夫顓臾城郭甲兵堅固﹐而又近於費邑﹐若今不伐而取之﹐後世必爲季氏子孫之憂也。「孔子曰﹕求﹗君子疾夫﹐捨曰欲之﹐而必爲之辭」者﹐孔子見冉有言將伐顓臾之意﹐故又呼冉有名而責之﹐如汝之言﹐君子所憎疾。夫以捨其探利之說﹐而更作他辭﹐是所疾也。「丘也聞有國有家者﹐不患寡而患不均」者﹐此下孔子又爲言其正治之法﹐以示非臆說﹐故云丘也聞。國﹐謂諸侯。家﹐謂卿大夫。言爲諸侯卿大夫者﹐不患土地人民之寡少﹐但患政理之不均平也。「不患貧而患不安」者﹐言不憂國家貧﹐但憂不能安民耳。民安則國富也。「蓋均無貧﹐和無寡﹐安無傾」者﹐孔子旣陳其所聞﹐更爲言其理。蓋言政教均平﹐則不貧矣。上下和同﹐不患寡矣。小大安寧﹐不傾危矣。如上所聞﹐此應云「均無寡﹐安無貧」。而此乃云「均無貧﹐和無寡﹐安無傾」者﹐欲見政教均平﹐又須上下和睦﹐然後國富民多﹐而社稷不傾危也﹐故衍其文耳。「夫如是﹐故遠人不服﹐則文徳以來之。旣來之﹐則安之」者﹐言夫政教能均平和安﹐如此﹐故遠方之人有不服者﹐則當文徳﹐使遠人慕其徳化而來。遠人旣來﹐當以恩惠安存之。「今由與求也﹐相夫子」者﹐謂冉有﹑季路輔相季氏也。「遠人不服而不能來也」者﹐謂不文徳也。「邦分崩離析而不能守也」者﹐民有異心曰分﹐欲去曰崩﹐不可會聚曰離析。言國內之民又不能以恩惠安撫﹐致有異心﹐不可會聚﹐莫能固守也。「而謀動干戈於邦內」者﹐謂將伐顓臾也。「吾恐季孫之憂不在顓臾﹐而在蕭墻之內也」者﹐蕭墻﹐謂屏也。蕭之言肅也﹐君臣相見之禮﹐至屏而加肅敬焉﹐是以謂之蕭墻。孔子﹐聖人﹐有先見之明。見季氏家臣擅命﹐必知將爲季氏之禍﹐因冉有言顓臾後世必爲子孫憂﹐故言吾恐季孫之憂不遠在顓臾﹐而近在蕭墻之內。後季氏家臣陽虎果囚季桓子。○注「孔曰」至「孔子」。○正義曰﹕云「顓臾伏羲之後﹐風姓之國」者﹐僖二十一年《左傳》云「任﹑宿﹑須句﹑顓臾﹐風姓也。實司太與有濟之祀。」杜注云「太﹐伏羲。四國﹐伏羲之後﹐故主其祀。顓臾在泰山南武陽縣東北」是也。云「本魯之附庸﹐當時臣屬魯」者﹐《王制》云「公侯田方百里﹐伯七十里﹐子男五十里。不能五十里者﹐不合於天子﹐附於諸侯﹐曰附庸。」鄭注云「不合﹐謂不朝會也。小城曰附庸。附庸者﹐以國事附於大國﹐未能以其名通也。」言此顓臾始封爲附庸之君﹐以國事附於魯耳﹐猶不爲魯臣﹐故曰魯之附庸。春秋之世﹐彊陵弱﹐眾暴寡﹐故當此季氏之時﹐而顓臾已屬魯爲臣﹐故曰當時臣屬魯也。○注「使主祭蒙山」。○正義曰﹕《禹貢徐州》云「蒙羽其藝」。《地理誌》云泰山蒙陰縣﹐「蒙山在西南﹐有祠。顓臾國在蒙山下」。○注曰「魯七百里之封﹐顓臾爲附庸﹐在其域中」。○正義曰﹕《明堂位》曰「成王以周公爲有勛勞於天下﹐是以封周公於曲阜﹐地方七百里﹐革車千乘。」鄭注云「曲阜﹐魯地﹐上公之封﹐地方五百里﹐加魯以四等之附庸﹐方百里者二十四井﹐五五二十五積四十九﹐開方之﹐得七百里。」言其顓臾爲附庸﹐在此七百里封域之中也。○注「周任﹐古之良史」。○正義曰﹕周大夫也﹐與史侯﹑臧文仲並古人立言之賢者也。○「馬曰」至「過邪」。○正義曰﹕云「柙﹐檻也」者﹐《說文》云「柙﹐檻也。檻﹐櫳也。一曰圈。以藏虎兕」。《爾雅》云「兕﹐似牛。」郭璞云「一角﹐靑色﹐重千斤。」《說文》云「兕如野牛﹐靑毛﹐其皮堅厚﹐可制鎧。」《交州記》曰「兕出九徳﹐有一角﹐角長三尺餘﹐形如馬鞭柄。」是也。云「櫝﹐匱也」者﹐亦《說文》云也。○注「孔曰﹕幹﹐也。戈﹐戟也」。○正義曰﹕幹﹐一名﹐今謂之旁牌。《方言》云「﹐自關而東﹐或謂之﹐或謂之幹。關西謂之。是幹﹑爲一也﹐施紛以持之。」孔注《尙書費誓》云「施乃紛。」紛如綬而小﹐系於以持之﹐且以爲飾也。幹﹐也﹐並之以敵﹐故《牧誓》云「比爾幹也」。戈者﹐《考工記》云「戈﹐必六尺有六寸。其刃廣二寸﹐內倍之﹐胡三之﹐援四之。」鄭玄注云「戈﹐今句孑戟也﹐或謂之雞鳴﹐或謂之擁頸。內謂胡以內接礻必者也﹐長四寸。胡六寸。援八寸。」鄭司農云「援﹐直刃也﹐胡﹐其孑。」孔子曰「天下有道﹐則禮樂徵伐自天子出﹔天下無道﹐則禮樂徵伐自諸侯出。自諸侯出﹐蓋十世希不失矣﹔﹝孔曰「希﹐少也。周幽王爲犬戎所殺﹐平王東遷﹐周始微弱。諸侯自作禮樂﹐專行徵伐﹐始於隱公。至昭公十世失政﹐死於乾侯矣。」﹞自大夫出﹐五世希不失矣﹐﹝孔曰「季文子初得政﹐至桓子五世﹐爲家臣陽虎所囚。」﹞陪臣執國命﹐三世希不失矣。﹝馬曰「陪﹐重也。謂家臣。陽虎爲季氏家臣﹐至虎三世而出奔齊。」﹞天下有道﹐則政不在大夫。﹝孔曰「制之由君。」﹞天下有道﹐則庶人不議。」﹝孔曰「無所非議。」﹞﹝疏﹞「孔曰」至「不議」。○正義曰﹕此一章論天下有道﹑無道﹐禮樂徵伐所出不同﹐及言衰失之世數也。「孔子曰﹕天下有道﹐則禮樂徵伐自天子出」者﹐王者功成制禮﹐治定作樂﹐立司馬之官﹐掌九伐之法﹐諸侯不得制作禮樂﹐賜弓矢然後專徵伐。是天下有道之時﹐禮樂徵伐自天子出也。「天下無道﹐則禮樂徵伐自諸侯出」者﹐謂天子微弱﹐諸侯上僭﹐自作禮樂﹐專行徵伐也。「自諸侯出﹐蓋十世希不失矣」者﹐希﹐少也。言政出諸侯﹐不過十世﹐必失其位﹐不失者少也。若魯昭公出奔齊是也。「自大夫出﹐五世希不失矣」者﹐言政在大夫﹐不過五世﹐必失其位﹐不失者少矣。若魯大夫季桓子爲陽虎所囚是也。「陪臣執國命﹐三世希不失矣」者﹐陪﹐重也﹐謂家臣也。大夫已爲臣﹐故謂家臣爲陪臣。言陪臣擅權執國之政命﹐不過三世﹐必失其位﹐不失者少矣。若陽虎三世而出奔齊是也。「天下有道﹐則政不在大夫」者﹐元爲政命﹐制之由君也。「天下有道﹐則庶人不議」者﹐議謂謗訕。言天下有道﹐則上酌民言以爲政教﹐所行皆是﹐則庶人無有非毀謗議也。○注「孔曰」至「乾侯」。○正義曰﹕云「周幽王爲犬戎所殺﹐平王東遷」者﹐案《周本紀》云「幽王三年﹐嬖褒姒﹐生伯服。幽王欲廢太子。太子母﹐申侯女﹐而爲後。幽王得褒姒﹐愛之﹐使廢申後﹐並去太子﹐用褒姒爲後﹐以其子伯服爲太子。幽王之廢後去太子也﹐申侯怒﹐乃與繒﹑西夷犬戎共攻幽王。幽王舉烽火徵兵﹐兵莫至。遂殺幽王麗山下﹐虜褒姒﹐盡取周賂而去。」隱六年《左傳》稱﹕「周桓公言於王曰﹕『我周之東遷﹐晉﹑鄭焉依﹖』」《周本紀》又云「於是諸侯乃卽申侯﹐而共立故幽王太子宜臼﹐是爲平王也。」云「周始微弱」者﹐《地理誌》云「幽王淫褒姒﹐滅宗周﹐子平王東居洛邑。」於是王室之尊與諸侯無異﹐其詩不能復雅﹐故其詩謂之《王國風》﹐是周始微弱也。云「諸侯自作禮樂」者﹐謂僭爲天子之禮樂﹐若魯昭公之比也。案昭二十五年《公羊傳》云「子家駒曰﹕『諸侯僭於天子﹐大夫僭於諸侯﹐久矣。』昭公曰﹕『吾何僭矣哉﹖』子家駒曰﹕『設兩觀﹐乘大輅﹐朱幹玉戚以舞《大夏》﹐八佾以舞《大武》。』」是也。云「專行徵伐」者﹐謂不由王命﹐專擅行其徵伐。春秋之時﹐諸侯皆是也。云「始於隱公。至昭公十世失政﹐死於乾侯」者﹐隱公名息姑﹐伯禽七世孫﹐惠公弗皇子﹐聲子所生﹐平王四十九年卽位。是王室微弱﹐政在諸侯﹐始於隱公。隱公卒﹐弟桓公允立。卒﹐子莊公同立。卒﹐子閔公開立。卒﹐兄僖公申立。卒﹐子文公興立。卒﹐子宣公倭立。卒﹐子成公黑肱立。卒﹐子襄公午立。卒﹐子昭公立。是爲十世也。《春秋》昭公二十五年﹐公孫於齊。三十二年﹐卒於乾侯。是也。○注「孔曰」至「所囚」。○正義曰「季文子初得政﹐至桓子五世」者﹐謂文子﹑武子﹑悼子﹑平子﹑桓子爲五世也。云「爲家臣陽虎所囚」者﹐定五年《左傳》云「九月乙亥﹐陽虎囚季桓子及公父文伯」是也。○注「陽虎」至「奔齊」。○正義曰﹕魯伐陽虎﹐陽虎出奔齊﹐在定九年。孔子曰「祿之去公室五世矣﹐﹝鄭曰「言此之時﹐魯定公之初。魯自東門襄仲殺文公之子赤而立宣公﹐於是政在大夫﹐爵祿不從君出﹐至定公爲五世矣。」﹞政逮於大夫四世矣﹐﹝孔曰「文子﹑武子﹑悼子﹑平子。」﹞故夫三桓之子孫微矣。」﹝孔曰「三桓﹐謂仲孫﹑叔孫﹑季孫。三卿皆出桓公﹐故曰三桓也。仲孫氏攺其氏稱孟氏﹐至哀公皆衰。」﹞﹝疏﹞「孔子」至「微矣」。○正義曰﹕此章言魯公室微弱﹐政在大夫也。「孔子曰﹕祿之去公室五世矣」者﹐謂政在大夫﹐爵祿不從君出﹐始於宣公。言此之時﹐在魯定公之初﹐故爲五世矣。「政逮於大夫四世矣」者﹐逮﹐及也。言君之政令及於大夫﹐至今四世矣。謂季文子﹑武子﹑悼子﹑平子也。「故夫三桓之子孫微矣」者﹐三桓謂仲孫﹑叔孫﹑季孫。三卿皆出桓公﹐故曰三桓也。仲孫氏攺其氏稱孟氏。以禮樂徵伐自大夫出﹐五世希不失﹐故夫三桓子孫至哀公時皆衰微也。○注「鄭曰」至「世矣」。○正義曰「魯自東門襄仲殺文公之子赤而立宣公」者﹐文十八年《左傳》云「文公二妃敬嬴生宣公。敬嬴嬖﹐而私事襄仲。宣公長﹐而屬諸襄仲。襄仲欲立之﹐叔仲不可。仲見於齊侯而請之。齊侯新立﹐而欲親魯﹐許之。冬十月﹐仲殺惡及視﹐而立宣公」是也。《公羊傳》作「子赤襄仲居東門﹐故曰東門襄仲」。云「至定公爲五世矣」者﹐謂宣公﹑成公﹑襄公﹑昭公﹑定公也。○注「孔曰﹕文子﹑武子﹑悼子﹑平子」。○正義曰﹕此據《左傳》及《世家》文也。孔子曰「益者三友﹐損者三友。友直﹐友諒﹐友多聞﹐益矣。友便辟﹐﹝馬曰「便辟﹐巧辟人之所忌﹐以求容媚。」﹞友善柔﹐﹝馬曰「面柔也。」﹞友便佞﹐損矣。」﹝鄭曰「便﹐辯也﹐謂佞而辧。」﹞﹝疏﹞「孔子」至「損矣」。○正義曰﹕此章戒人擇友也。「益者三友﹐損者三友」者﹐以人爲友﹐損益於己﹐其類各三也。「友直﹐友諒﹐友多聞﹐益矣」者﹐直謂正直﹐諒謂誠信﹐多聞謂博學。以此三種之人爲友﹐則有益於己也。「友便辟﹐友善柔﹐友便佞﹐損矣」者﹐便辟﹐巧辟人之所忌﹐以求容媚者也。善柔﹐謂面柔﹐和顏悅色以誘人者也。便﹐辧也﹐謂佞而復辧。以此三種之人爲友﹐則有損於己也。孔子曰「益者三樂﹐損者三樂。樂節禮樂﹐﹝動得禮樂之節。﹞樂道人之善﹐樂多賢友﹐益矣。樂驕樂﹐﹝孔曰「恃尊貴以自恣。」﹞樂佚遊﹐﹝王曰「佚遊﹐出入不節。」﹞樂宴樂﹐損矣。」﹝孔曰「宴樂﹐沈荒淫瀆。三者﹐自損之道。」﹞﹝疏﹞「孔子」至「損矣」。○正義曰﹕此章言人心樂好損益之事﹐各有三種也。「樂節禮樂」者﹐謂凡所動作﹐皆得禮樂之節也。「樂道人之善」者﹐謂好稱人之美也。「樂多賢友」者﹐謂好多得賢人以爲朋友也。言好此三者﹐於身有益也。「樂驕樂」者﹐謂恃尊貴以自恣也。「樂佚遊」者﹐謂好出入不節也。「樂宴樂」者﹐謂好沈荒淫溢也。言好此三者﹐自損之道也。○注「沈荒淫瀆」。○正義曰﹕云沈者﹐《書微子》云「沈酗於酒」﹐言人以酒亂﹐若沈沒於水﹐故以耽酒爲沈也。荒者﹐廢也﹐謂有所好樂而廢所掌之職事也。《書》云「酒荒於厥邑」﹐「內作色荒﹐外作禽荒」﹐皆是淫﹐訓過也。言耽酒爲過差也。瀆者﹐嫉慢也。言無復禮節也。孔子曰「侍於君子有三愆﹕﹝孔曰「愆﹐過也。」﹞言未及之而言謂之躁﹐﹝鄭曰「躁﹐不安靜。」﹞言及之而不言謂之隱﹐﹝孔曰「隱匿不盡情實。」﹞未見顏色而言謂之瞽。」﹝周曰「未見君子顏色所趣向﹐而便逆先意語者﹐猶瞽也。」﹞﹝疏﹞「孔子」至「之瞽」。○正義曰﹕此章戒卑侍於尊﹐審愼言語之法也。「侍於君子有三愆」者﹐愆﹐過也。言卑侍於尊﹐有三種過失之事。「言未及之而言謂之躁」者﹐謂君子言事﹐未及於己而輒先言﹐是謂躁動不安靜也。「言及之而不言謂之隱」者﹐謂君子言論及己﹐己應言而不言﹐是謂隱匿不盡情實也。「未見顏色而言謂之瞽」者﹐瞽﹐謂無目之人也。言未見君子顏色所趣向﹐而便逆先意語者﹐猶若無目人也。孔子曰「君子有三戎﹕少之時﹐血气未定﹐戒之在色。及其壯也﹐血气方剛﹐戒之在斗。及其老也﹐血气旣衰﹐戒之在得。」﹝孔曰「得﹐貪得。」﹞﹝疏﹞「孔子」至「在得」。○正義曰﹕此章言君子之人﹐自少及老﹐有三種戒愼之事也。「少之時﹐血气未定﹐戒之在色」者﹐少﹐謂人年二十九以下﹐血气猶弱﹐筋骨未定﹐貪色則自損﹐故戒之。「及其壯也﹐血气方剛﹐戒之在斗」者﹐壯﹐謂气力方當剛彊﹐喜於爭鬥﹐故戒之。「及其老也﹐血气旣衰﹐戒之在得」者﹐老﹐謂五十以上。得﹐謂貪得。血气旣衰﹐多好聚斂﹐故戒之。孔子曰「君子有三畏﹕畏天命﹐﹝順吉逆凶﹐天之命也。﹞畏大人﹐﹝大人﹐卽聖人﹐與天地合其徳。﹞畏聖人之言。﹝深遠不可易知測﹐聖人之言也。﹞小人不知天命而不畏也﹐﹝恢疏﹐故不知畏。﹞狎大人﹐﹝直而不肆﹐故狎之。﹞侮聖人之言。」﹝不可小知﹐故侮之。﹞﹝疏﹞「孔子」至「之言」。○正義曰﹕此章言君子小人敬慢不同也。「君子有三畏」者﹐心服曰畏。言君子心所畏服﹐有三種之事也。「畏天命」者﹐謂作善﹐降之百祥﹔作不善﹐降之百殃。順吉逆凶﹐天之命也﹐故君子畏之。「畏大人」者﹐大人卽聖人也﹐與天地合其徳﹐故君子畏之。「畏聖人之言」者﹐聖人之言﹐深遠不可易知測﹐故君子畏之也。「小人不知天命而不畏也」者﹐言小人與君子相反﹐天道恢疏﹐故小人不知畏也。「狎大人」者﹐狎﹐謂慣忽。聖人直而不肆﹐故小人忽之。「侮聖人之言」者﹐侮﹐謂輕慢。聖人之言﹐不可小知﹐故小人輕慢之而不行也。○注「順吉逆凶﹐天之命也」。○正義曰﹕《虞書大禹謨》云「惠迪吉﹐從逆凶﹐惟影響。」孔安國云「順道吉﹐從逆凶﹐吉凶之報﹐若影之隨形﹐響之應聲﹐言不虛。」道卽天命也﹐天命無不報﹐故可畏之。○注「大人卽聖人﹐與天地合其徳」。○正義曰﹕《易》云「利見大人」﹐卽聖人也。《乾卦文言》云「夫大人者﹐與天地合其徳」﹐莊氏云「謂覆載也。與日月合其明﹐謂照臨也。與四時合其序﹐若賞以春夏﹐刑以秋冬之類也。與鬼神合其吉凶﹐若福善禍淫也。」此獨舉天地合其徳者﹐舉一隅也。○注「恢疏﹐故不知畏」。○正義曰﹕案《老子徳經》云「天网恢恢﹐疏而不失。」言天之网羅﹐恢恢疏遠﹐刑淫賞善﹐不失毫分也。○注「直而不肆﹐故狎之」。○正義曰﹕肆﹐謂放肆。言大人質直而不放肆﹐故小人輕狎之也。孔子曰「生而知之者﹐上也。學而知之者﹐次也。困而學之﹐又其次也。﹝孔曰「困﹐謂有所不通。」﹞困而不學﹐民斯爲下矣。」﹝疏﹞「孔子」至「下矣」。○正義曰﹕此章勸人學也。「生而知之者﹐上也」者﹐謂聖人也。「學而知之者﹐次也」者﹐言由學而知道﹐次於聖人﹐謂賢人也。「困而學之﹐又其次也」者﹐人本不好學﹐因其行事有所困﹐禮不通﹐發憤而學之者﹐復次於賢人也。「困而不學﹐民斯爲下矣」者﹐謂知困而不能學﹐此爲下愚之民也。○注「孔曰﹕困﹐謂有所不通」。○正義曰﹕言爲事不能通達者也。《左傳》昭七年﹐「公如楚。孟僖子爲介﹐不能相儀。及楚﹐不能答郊勞。九月﹐公至自楚。孟僖子病不能相禮﹐乃講學之」。是其困而學之者也。孔子曰「君子有九思﹕視思明﹐聽思聰﹐色思溫﹐貌思恭﹐言思忠﹐事思敬﹐疑思問﹐忿思難﹐見得思義。」﹝疏﹞「孔子」至「思義」。正義曰﹕此章言君子有九種之事當用心思慮﹐使合禮義也。「視思明」者﹐目睹爲視﹐見微爲明﹐言君子睹視當思見微﹐若離婁也。「聽思聰」者﹐耳聞爲聽﹐聽遠爲聰﹐言君子耳聽當思聞遠﹐若師曠也。「色思溫」者﹐言顏色不可嚴猛﹐當思溫也。「貌思恭」者﹐體接物﹐不可驕亢﹐當思恭遜也。「言思忠」者﹐凡所言論﹐不可隱欺﹐當思盡其忠心也。「事思敬」者﹐凡人執事多惰窳﹐君子常思謹敬也。「疑思問」者﹐已有疑事﹐不使在躬﹐當思問以辧之也。「忿思難」者﹐謂人以非理忤己﹐己必忿怒。心𨿽忿怒﹐不可輕易﹐當思其後得無患難乎﹖若一朝之忿﹐忘其身以及其親﹐是不思難者也。「見得思義」者﹐言若有所得﹐當思義然後取﹐不可苟也。孔子曰「見善如不及﹐見不善如探湯。吾見其人矣﹐吾聞其語矣。﹝孔曰「探湯﹐諭去惡疾。」﹞隱居以求其志﹐行義以達其道。吾聞其語矣﹐未見其人也。」﹝疏﹞「孔曰」至「人也」。○正義曰﹕此章言善人難得也。「見善如不及」者﹐言爲善常汲汲也。「見不善如探湯」者﹐人之探試熱湯﹐其去之必速﹐以諭見惡事去之疾也。「吾見其人矣﹐吾聞其語矣」者﹐言今人與古人皆有能若此者也。「隱居以求其志」者﹐謂隱Т幽居﹐以求遂其己志也。「行義以達其道」者﹐謂好行義事﹐以達其仁道也。「吾聞其語矣﹐未見其人也」者﹐言但聞其語﹐說古有此行之人也﹐今則無有﹐故未見其人也。齊景公有馬千駟﹐死之日﹐民無徳而稱焉。﹝孔曰「千駟﹐四千匹。」﹞伯夷﹑叔齊餓於首陽之下﹐﹝馬曰「首陽山在河東蒲阪縣華山之北河曲之中。」﹞民到於今稱之﹐其斯之謂與﹖﹝王曰「此所謂以徳爲稱。」﹞﹝疏﹞「齊景公」至「謂與」。○正義曰﹕此章貴徳也。「齊景公有馬千駟﹐死之日﹐民無徳而稱焉」者﹐景公﹐齊君。景﹐謚也。馬四匹爲駟。千駟﹐四千匹也。言齊君景公𨿽富有千駟﹐及其死也﹐無徳可稱。「伯夷﹑叔齊餓於首陽之下﹐民到於今稱之。其斯之謂與」者﹐夷﹑齊﹐孤竹君之二子﹐讓位周。遇武王伐紂﹐諫之﹐不入。及武王旣誅紂﹐義不食周粟﹐故於河東郡蒲阪縣首陽山下采薇而食﹐終餓死。𨿽然窮餓﹐民到於今稱之﹐以爲古之賢人。其此所謂以徳爲稱者與﹖陳亢問於伯魚曰「子亦有異聞乎﹖」﹝馬曰「以爲伯魚孔子之子﹐所聞當有異。」﹞對曰「未也。嘗獨立﹐﹝孔曰「獨立﹐謂孔子。」﹞鯉趨而過庭。曰﹕『學詩乎﹖』對曰﹕『未也。』『不學詩﹐無以言。』鯉退而學詩。他日﹐又獨立﹐鯉趨而過庭。曰﹕『學禮乎﹖』對曰﹕『未也。』『不學禮﹐無以立。』鯉退而學禮。聞斯二者。」陳亢退而喜曰「問一得三﹐聞詩﹐聞禮﹐又聞君子之遠其子也。」﹝疏﹞「陳亢」至「子也」。○正義曰﹕此章勉人爲詩﹑爲禮也。「陳亢問於伯魚曰﹕子亦有異聞乎」者﹐伯魚﹐孔子之子﹐鯉也。弟子陳亢以爲伯魚是孔子之子﹐所聞當有異於餘人﹐故問之。「對曰﹕未也」者﹐答言未有異聞也。「嘗獨立﹐鯉趨而過庭。曰﹕『學詩乎﹖』對曰﹕『未也。』『不學詩﹐無以言。』鯉退而學詩」者﹐伯魚對陳亢言﹐𨿽未有異聞﹐有時夫子曾獨立於堂﹐鯉疾趨而過其中庭。夫子謂己曰「學詩乎﹖」己卽對曰「未也。」夫子又言「不學詩﹐無以言。」以古者會同﹐皆賦詩見意﹐若不學之﹐何以爲言也﹖鯉於是退而遂學通於詩也。「他日﹐又獨立﹐鯉趨而過庭。曰﹕『學禮乎﹖』對曰﹕『未也。』『不學禮﹐無以立。』鯉退而學禮」者﹐謂異日夫子又嘗獨立﹐而伯魚趨過。夫子訓之曰「學禮乎﹖」答言「未也。」夫子又言「若不學禮﹐無以立身。」以禮者﹐恭儉莊敬。人有禮則安﹐無禮則危﹐故不學之﹐則無以立其身也。鯉於是退而學通於禮。「聞斯二者」﹐蓋言別無異聞﹐但聞此詩﹑禮二者也。「陳亢退而喜」者﹐旣問伯魚﹐退而喜悅也。「曰﹕問一得三﹐聞詩﹐聞禮﹐又聞君子之遠其子也」者﹐亢言﹕始但問異聞﹐是問一也。今乃聞詩可以言﹐禮可以立﹐且鯉也過庭﹐方始受訓﹐則知不常嘻嘻褻慢﹐是又聞君子之疏遠其子也﹐故爲得三﹐所以喜也。邦君之妻﹐君稱之曰夫人﹐夫人自稱曰小童﹐邦人稱之曰君夫人﹐稱諸異邦曰寡小君。異邦人稱之亦曰君夫人。﹝孔曰「小君﹐君夫人之稱。對異所謙﹐故曰寡小君。當此之時﹐諸侯嫡妾不正﹐稱號不審﹐故孔子正言其禮也。」﹞﹝疏﹞「邦君」至「夫人」。○正義曰﹕此章正夫人之名稱也。「邦君之妻」者﹐諸侯之夫人也。妻者﹐齊也﹐言與夫齊體﹐上下之通稱﹐故曰邦君之妻也。「君稱之曰夫人」者﹐夫人之言也﹐能扶成人君之徳也。邦君自稱其妻則曰夫人也。「夫人自稱曰小童」者﹐自稱謙言己小弱之童稚也。「邦人稱之曰君夫人」者﹐謂國中之臣民言則系君而稱之﹐言是君之夫人﹐故曰君夫人也。「稱諸異邦曰寡小君」者﹐諸﹐於也。謂己國臣民稱己君之夫人於他國之人﹐則曰寡小君。對異邦謙也。以對異邦稱君曰寡君﹐謙言寡徳之君﹐夫人對君爲小﹐故曰寡小君也。「異邦人稱之亦曰君夫人」者﹐謂稱他國君妻亦曰君夫人也。以當此之時﹐諸侯嫡妾不正﹐稱號不審﹐故孔子正言其禮也。●卷十七陽貨第十七﹝疏﹞正義曰﹕此篇論陪臣專恣﹐因明性習知愚﹐禮樂本末﹐六蔽之惡﹐《二南》之美﹐君子小人爲行各異﹐今之與古﹐其疾不同。以前篇首章言大夫之惡﹐此篇首章記家臣之亂﹐尊卑之差﹐故以相次也。陽貨欲見孔子﹐孔子不見﹐﹝孔曰「陽貨﹐陽虎也。季氏家臣﹐而專魯國之政﹐欲見孔子﹐使仕。」﹞歸孔子豚。﹝孔曰「欲使往謝﹐故遺孔子豚。」﹞孔子時其亡也﹐而往拜之。遇諸塗。﹝孔曰「塗﹐道也。於道路與相逢。」﹞謂孔子曰「來﹗予與爾言。」曰「懷其寶而迷其邦﹐可謂仁乎﹖」曰「不可。」﹝馬曰「言孔子不仕﹐是懷寶也。知國不治而不爲政﹐是迷邦也。」﹞「好從事而亟失時﹐可謂知乎﹖」曰「不可。」﹝孔曰「言孔子棲棲好從事﹐而數不遇﹐失時﹐不得爲有知。」﹞「日月逝矣﹐歲不我與。」﹝馬曰「年老﹐歲月已往﹐當急仕。」﹞孔子曰「諾﹐吾將仕矣。」﹝孔曰「以順辭免。」﹞﹝疏﹞「陽貨」至「仕矣」。○正義曰﹕此章論家臣專恣﹐孔子遜辭遠害之事也。「陽貨欲見孔子」者﹐陽貨﹐陽虎也。蓋名虎﹐字貨。爲季氏家臣﹐而專魯國之政﹐欲見孔子﹐將使之仕也。「孔子不見」者﹐疾其家臣專政﹐故不與相見。「歸孔子豚」者﹐歸﹐遺也。豚﹐豕之小者。陽貨欲使孔子往謝﹐因得從容見之﹐故遺孔子豚也。「孔子時其亡而往拜之」者﹐謂伺虎不在家時﹐而往謝之也。「遇諸塗」者﹐塗﹐道也。孔子旣至貨家﹐而反於道路﹐與相逢也。「謂孔子曰﹕來﹗予與爾言」者﹐貨呼孔子﹐使來就己﹐言我與汝有所言也。「曰﹕懷其寶而迷其邦﹐可謂仁乎」者﹐此陽貨謂孔子之言也。寶以諭道徳﹐言孔子不仕﹐是懷藏其道徳也。知國不治﹐而不爲政﹐是使迷亂其國也。仕者當拯弱興衰﹐使功被當世﹐今爾乃懷寶迷邦﹐可以謂之仁乎﹖「曰﹕不可」者﹐此孔子遜辭﹐言如此者﹐不可謂之仁也。「好從事而亟失時﹐可謂知乎」者﹐此亦陽貨謂孔子辭。亟﹐數也。言孔子棲棲好從事﹐而數不遇﹐失時﹐可謂有知者乎﹖不得爲有知也。「曰﹕不可」者﹐此亦孔子遜辭﹐言如此者﹐不可謂之知也。「日月逝矣﹐歲不我與」者﹐此陽貨勸孔子求仕之辭。逝﹐往也。言孔子年者﹐歲月已往﹐不復畱待我也﹐當急求仕。「孔子曰﹕諾。吾將仕矣」者﹐諾﹐應辭也。孔子知其勸仕﹐故應答之﹐言我將求仕﹐以順辭免去也。子曰「性相近也﹐習相遠也。」﹝孔曰「君子愼所習。」﹞子曰「惟上知與下愚不移。」﹝孔曰「上知不可使爲惡﹐下愚不可使彊賢。」﹞﹝疏﹞「子曰﹕性相近也﹐習相遠也。子曰﹕惟上知與下愚不移」。○正義曰﹕此章言君子當愼其所習也。性﹐謂人所稟受﹐以生而靜者也﹐未爲外物所感﹐則人皆相似﹐是近也。旣爲外物所感﹐則習以性成。若習於善則爲君子﹐若習於惡則爲小人﹐是相遠也﹐故君子愼所習。然此乃是中人耳﹐其性可上可下﹐故遇善則升﹐逢惡則墜也。孔子又嘗曰﹕惟上知聖人不可移之使爲惡﹐下愚之人不可移之使彊賢。此則非如中人性習相近遠也。子之武城﹐聞弦歌之聲。﹝孔曰「子遊爲武城宰。」﹞夫子莞爾而笑﹐﹝莞爾﹐小笑貌。﹞曰「割雞焉用牛刀﹖」﹝孔曰「言治小何須用大道。」﹞子遊對曰「昔者﹐偃也聞諸夫子曰﹕『君子學道則愛人﹐小人學道則易使也。』」﹝孔曰「道﹐謂禮樂也。樂以和人﹐人和則易使。」﹞子曰「二三子﹗﹝孔曰「從行者。」﹞偃之言是也。前言戲之耳。」﹝孔曰「戲以治小而用大道。」﹞﹝疏﹞「子之」至「之耳」。○正義曰﹕此章論治民之道也。「子之武城﹐聞弦歌之聲」者﹐之﹐也。武城﹐魯邑名。時子遊爲武城宰﹐意欲以禮樂化導於民﹐故弦歌。孔子因武城﹐而聞其聲也。「夫子莞爾而笑﹐曰﹕割雞焉用牛刀」者﹐莞爾﹐小笑貌。言雞乃小牲﹐割之當用小刀﹐何用解牛之大刀﹐以諭治小何須用大道。今子遊治小用大﹐故笑之。「子遊對曰﹕昔者﹐偃也聞諸夫子曰﹕君子學道則愛人﹐小人學道則易使也」者﹐子遊見孔子笑其治小用大﹐故稱名而引昔聞夫子之言以對之。道﹐謂禮樂也。禮節人心﹐樂和人聲。言若在位君子學禮樂則愛養下人也﹐若在下小人學禮樂則人和而易使也。「子曰﹕二三子」者﹐呼其弟子從行者也。「偃之言是也。前言戲之耳」者﹐孔子語其從者﹐言子遊之說是﹐我前言戲之以治小而用大道﹐其實用大是也。公山弗擾以費畔﹐召﹐子欲往。﹝孔曰「弗擾爲季氏宰﹐與陽虎共執季桓子﹐而召孔子。」﹞子路不說﹐曰「末之也已﹐何必公山氏之之也﹖」﹝孔曰「之﹐也。無可之則止﹐何必公山氏之。」﹞子曰「夫召我者﹐而豈徒哉﹗如有用我者﹐吾其爲東周乎﹖」﹝興周道於東方﹐故曰東周。﹞﹝疏﹞「公山」至「周乎」。○正義曰﹕此章論孔子欲不避亂而興周道也。「公山弗擾以費畔﹐召﹐子欲往」者﹐弗擾﹐卽《左傳》公山不狃也﹐字子氵曳﹐爲季氏費邑宰﹐與陽虎共執季桓子﹐據邑以畔﹐來召孔子﹐孔子欲往從之也。「子路不說﹐曰﹕末之也已﹐何必公山氏之之也」者﹐上下二「之」俱訓爲。末﹐無也。已﹐止也。子路以爲﹐君子當去亂就治﹐今孔子乃欲就亂﹐故不喜說﹐且曰﹕無可也則止之﹐何必公山氏之也﹖「子曰﹕夫召我者﹐而豈徒哉﹗如有用我者﹐吾其爲東周乎」者﹐孔子答其欲往之意也。徒﹐空也。言夫人召我者﹐豈空然哉﹐必將用我道也。如有用我道者﹐我則興周道於東方﹐其使魯爲周乎﹗吾是以不擇地而欲往也。○注「弗擾爲季氏宰﹐與陽虎共執季桓子」。○正義曰﹕案定五年《左傳》曰「六月﹐季平子行東野。還﹐未至﹐丙申﹐卒於房。陽虎將以斂﹐仲梁懷弗與﹐曰﹕『攺步攺玉。』陽虎欲逐之﹐告公山不狃。不狃曰﹕『彼爲君也﹐子何怨焉﹖』旣葬﹐桓子行東野﹐及費。子氵曳爲費宰﹐逆勞於郊﹐桓子敬之。勞仲梁懷﹐仲梁懷弗敬。子氵曳怒﹐謂陽虎﹕『子行之乎﹖』九月﹐乙亥﹐陽虎囚季桓子。」是其事也。至八年﹐又與陽虎謀殺桓子。陽虎敗而出。至十二年﹐「季氏將墮費﹐公山不狃﹑叔孫輒率費人以襲魯。國人敗諸姑蔑。二子奔齊。」子張問仁於孔子。孔子曰「能行五者於天下﹐爲仁矣。」「請問之。」曰「恭﹐寬﹐信﹐敏﹐惠。恭則不侮﹐﹝孔曰「不見侮慢。」﹞寬則得眾﹐信則人任焉﹐敏則有功﹐﹝孔曰「應事疾則多成功。」﹞惠則足以使人。」﹝疏﹞「子張」至「使人」。○正義曰﹕此章明仁也。「子張問仁於孔子」者﹐問何如斯可謂之仁也。「孔子曰﹕能行五者於天下﹐爲仁矣」者﹐言爲仁之道有五也。「請問之」者﹐子張復請問五者之目也。「曰﹕恭﹐寬﹐信﹐敏﹐惠」者﹐此孔子略言爲仁五者之名也。「恭則不侮」者﹐此下孔子又歷說五者之事也。言己若恭以接人﹐人亦恭以待己﹐故不見侮慢。「寬則得眾」者﹐言行能寬簡則爲眾所歸也。「信則人任焉」者﹐言而有信則人所委任也。「敏則有功」者﹐敏﹐疾也﹐應事敏疾則多成功也。「惠則足以使人」者﹐有恩惠則人忘其勞也。佛召﹐子欲往。﹝孔曰「晉大夫趙簡子之邑宰。」﹞子路曰「昔者﹐由也聞諸夫子曰﹕『親於其身爲不善者﹐君子不入也。』﹝孔曰「不入其國。」﹞佛以中牟畔﹐子之往也﹐如之何﹖」子曰「然﹐有是言也。不曰堅乎﹐磨而不燐。不曰白乎﹐涅而不緇。﹝孔曰「燐﹐薄也。涅﹐可以染皂。言至堅者磨之而不薄﹐至白者染之於涅而不黑﹐諭君子𨿽在濁亂﹐濁亂不能污。」﹞吾豈匏瓜也哉﹖焉能系而不食﹖」﹝匏﹐瓠也。言瓠瓜得系一處者﹐不食故也。吾自食物﹐當東西南北﹐不得如不食之物﹐系滯一處。﹞﹝疏﹞「佛」至「不食」。○正義曰﹕此章亦言孔子欲不擇地而治也。「佛召﹐子欲往」者﹐佛爲晉大夫趙簡子之中牟邑宰﹐以中牟畔﹐來召孔子﹐孔子欲往從之也。「子路曰﹕昔者﹐由也聞諸夫子曰﹕親於其身爲不善者﹐君子不入也」者﹐言君子不入不善之國也。「佛以中牟畔﹐子之往也﹐如之何」者﹐言今佛以中牟畔﹐則是身爲不善﹐而子欲往﹐如前言何﹖「子曰﹕然﹐有是言也」者﹐孔子答云﹐𨿽有此不入不善之言也。「不曰堅乎﹐磨而不燐。不曰白乎﹐涅而不緇」者﹐孔子之意﹐𨿽言不入不善﹐緣君子見幾而作﹐亦有可入之理﹐故謂之作譬。燐﹐薄也。涅﹐水中黑土﹐可以染皂。緇﹐黑色也。人豈不曰﹐至堅者磨之而不薄﹐至白者染之於涅而不黑﹐以諭君子﹐𨿽居濁亂﹐濁亂不能污也。「吾豈匏瓜也哉﹖焉能系而不食」者﹐孔子又爲言其欲往之意也。匏﹐瓠也。瓠瓜得系一處者﹐不食故也。吾自食物﹐當東西南北﹐不得如不食之物﹐系滯一處。江熙云﹕夫子豈實之公山佛乎﹖欲往之意﹐以示無系﹐以觀門人之意。如欲居九夷﹐乘桴浮於海耳。子路見形而不及道﹐故聞乘桴而喜聞﹐聞之公山而不說﹐升堂而未入室﹐安得聖人之趣﹖子曰「由也﹗女聞六言六蔽矣乎﹖」﹝六言六蔽者﹐謂下六事﹕仁﹐知﹐信﹐直﹐勇﹐剛也。﹞對曰「未也。」「居﹗吾語女。﹝孔曰「子路起對﹐故使還坐。」﹞好仁不好學﹐其蔽也愚。﹝孔曰「仁者愛物﹐不知所以裁之﹐則愚。」﹞好知不好學﹐其蔽也蕩。﹝孔曰「蕩﹐無所守。」﹞好信不好學﹐其蔽也賊。﹝孔曰「父子不知相爲隱之輩。」﹞好直不好學﹐其蔽也絞。好勇不好學﹐其蔽也亂。好剛不好學﹐其蔽也狂。」﹝孔曰「狂﹐妄抵觸人。」﹞﹝疏﹞「子曰」至「也狂」。○正義曰﹕此章勸學也。「子曰﹕由也﹗女聞六言六蔽矣乎」者﹐蔽﹐謂蔽塞不自見其過也。孔子呼子路而問之曰「汝嘗聞六言不學而皆蔽塞者乎﹖」「對曰﹕未也」者﹐子路對言﹐未曾聞也。「居﹗吾語女」者﹐居﹐由坐也。禮﹕「君子問更端﹐則起。」子路起對﹐故使還坐。吾將語女也。「好仁不好學﹐其蔽也愚」者﹐此下歷說六言六蔽之事也。學者﹐覺也﹐所以覺寤未知也。仁之爲行﹐學則不固﹐是以愛物好與曰仁。若但好仁﹐不知所以裁之﹐所施不當﹐則如愚人也。「好知不好學﹐其蔽也蕩」者﹐明照於事曰知﹐若不學以裁之﹐則其蔽在於蕩逸無所守也。「好信不好學﹐其蔽也賊」者﹐人言不欺爲信﹐則當信義。若但好信﹐而不學以裁之﹐其蔽在於賊害﹐父子不知相爲隱之輩也。「好直不好學﹐其蔽也絞」者﹐絞﹐切也。正人之曲曰直﹐若好直不好學﹐則失於譏刺太切。「好勇不好學﹐其蔽也亂」者﹐勇﹐謂果敢﹐當學以知義。若好勇而不好學﹐則是有勇而無義﹐則爲賊亂。「好剛不好學﹐其蔽也狂」者﹐狂﹐猶妄也。剛者無欲﹐不爲曲求。若好恃其剛﹐不學以制之﹐則其蔽也妄抵觸人。子曰「小子何莫學夫《詩》﹝包曰「小子﹐門人也。」﹞《詩》﹐可以興﹐﹝孔曰「興﹐引譬連類。」﹞可以觀﹐﹝鄭曰「觀風俗之盛衰。」﹞可以羣﹐﹝孔曰「羣居相切差。」﹞可以怨。﹝孔曰「怨刺上政。」﹞邇之事父﹐遠之事君﹐﹝孔曰「邇﹐近也。」﹞多識於鳥獸艸木之名。」子謂伯魚曰「女爲《周南》《召南》矣乎﹖人而不爲《周南》《召南》﹐其猶正墻面而立也與﹖」﹝馬曰「《周南》《召南》《國風》之始。樂得淑女以配君子﹐三綱之首﹐王教之端﹐故人而不爲﹐如向墻而立。」﹞﹝疏﹞「子曰」至「也與」。○正義曰﹕此章勸人學《詩》也。「子曰﹕小子何莫學夫《詩》」者﹐小子﹐門人也。莫﹐不也。孔子呼門人曰﹕何不學夫《詩》也。「《詩》﹐可以興」者﹐又爲說其學《詩》有益之理也。若能學《詩》《詩》可以令人能引譬連類以爲比興也。「可以觀」者﹐《詩》有諸國之風俗﹐盛衰可以觀覽知之也。「可以羣」者﹐《詩》有「如切如磋」﹐可以羣居相切磋也。「可以怨」者﹐《詩》有「君政不善則風刺之」﹐「言之者無罪﹐聞之者足以戒」﹐故可以怨刺上政。「邇之事父﹐遠之事君」者﹐邇﹐近也。《詩》有《凱風》《白華》﹐相戒以養﹐是有近之事父之道也。又有《雅》《頌》君臣之法﹐是有遠之事君之道也。言事父與君﹐皆有其道也。「多識於鳥獸艸木之名」者﹐言詩人多記鳥獸艸木之名以爲比興﹐則因又多識於此鳥獸艸木之名也。「子謂伯魚曰﹕女爲《周南》《召南》矣乎」者﹐爲﹐猶學也。孔子謂其子伯魚曰﹕女學《周南》《召南》之詩矣乎﹖「人而不爲《周南》《召南》﹐其猶正墻面而立也與」者﹐又爲說宜學《周南》《召南》之意也。墻面﹐面向墻也。《周南》《召南》《國風》之始﹐三綱之首﹐王教之端﹐故人若學之﹐則可以觀興﹔人而不爲﹐則如面正向墻而立﹐無所觀見也。○注「《周南》」至「而立」。正義曰﹕云「《周南》《召南》《國風》之始」者﹐《詩序》云「然則《關雎》《麟趾》之化﹐王者之風﹐故系之周公。南﹐言化自北而南也。《鵲巢》《騶虞》之徳﹐諸侯之風也﹐先王之所以教﹐故系之召公。《周南》《召南》﹐正始之道﹐王化之基。」是以《周南》《召南》二十五篇謂之正國風﹐爲十五國風之始也。云「樂得淑女以配君子」者﹐亦《詩關雎序文》也。言《二南》皆是正始之道﹐先美家內之化﹐是以《關雎》之篇﹐說后妃心之所樂﹐樂得此賢善之女﹐以配己之君子也。云「三綱之首﹐王化之端」者﹐《白虎通》云「三綱者何謂﹖謂君臣﹑父子﹑夫婦也。君爲臣綱﹐父爲子綱﹐夫爲妻綱。」有夫婦然後有父子﹐有父子然後有君臣。《二南》之詩﹐首論夫婦。文王刑於寡妻﹐至於兄弟﹐以禦於家邦﹐是故二國之詩以後妃夫人之徳爲首﹐終以《麟趾》《騶虞》﹐言后妃夫人有斯徳﹐興助其君子﹐皆可以成功﹐至於致嘉瑞﹐故爲三綱之首﹐王教之端也。子曰「禮云禮云﹐玉帛云乎哉﹖﹝鄭曰「玉﹐圭璋之屬。帛﹐束帛之屬。言禮非但崇此玉帛而已﹐所貴者﹐乃貴其安上治民。」﹞樂云樂云﹐鍾鼓云乎哉﹖」﹝馬曰「樂之所貴者﹐移風易俗﹐非謂鍾鼓而已。」﹞﹝疏﹞「子曰」至「乎哉」。○正義曰﹕此章辧禮樂之本也。「子曰﹕禮云禮云﹐玉帛云乎哉」者﹐玉﹐圭璋之屬﹔帛﹐束帛之屬﹐皆行禮之物也。言禮之所云﹐豈在此玉帛云乎哉者﹖言非但崇此玉帛而已﹐所貴者﹐在於安上治民。「樂云樂云﹐鍾鼓云乎哉」者﹐鍾鼓﹐樂之器也。樂之所貴者﹐貴其移風易俗﹐非謂貴此鍾鼓鏗鏘而已﹐故孔子嘆之。重言之者﹐深明樂之本不在玉帛鍾鼓也。子曰「色厲而內荏﹐﹝孔曰「荏﹐柔也。爲外自矜厲而內柔佞。」﹞譬諸小人﹐其猶穿窬之盜也與﹖」﹝孔曰「爲人如此﹐猶小人之有盜心。穿﹐穿壁。窬﹐窬墻。」﹞﹝疏﹞「子曰﹕色厲而內荏﹐譬諸小人﹐其猶穿窬之盜也與﹖」○正義曰﹕此章疾時人體與情反也。厲﹐矜莊也。荏﹐柔佞也。穿﹐穿壁。窬﹐窬墻也。言外自矜厲﹐而內柔佞﹐爲人如此﹐譬之猶小人﹐外𨿽持正﹐內常有穿壁窬墻竊盜之心也與。子曰「鄕原﹐徳之賊也。」﹝周曰「所至之鄕﹐輒原其人情﹐而爲意以待之﹐是賊亂徳也。。」一曰「鄕﹐向也﹐古字同。謂人不能剛毅﹐而見人輒原其趣向﹐容媚而合之﹐言此所以賊徳。」﹞﹝疏﹞「子曰﹕鄕原﹐徳之賊也」。○正義曰﹕此章疾時人之詭隨也。舊解有二﹕周曰「所至之鄕﹐輒原其人情﹐而爲意以待之﹐是賊亂徳也。」何晏云「一曰﹕鄕﹐向也﹐古字同。謂人不能剛毅﹐而見人輒原其趣向﹐容媚而合之言﹐此所以賊徳也。」子曰「道聽而塗說﹐徳之棄也。」﹝馬曰「聞之於道路﹐則傳而說之。」﹞﹝疏﹞「子曰﹕道聽而塗說﹐徳之棄也」。○正義曰﹕此章疾時人不習而傳之也。塗亦道也。言聞之於道路﹐則於道路傳而說之﹐必多謬妄﹐爲有徳者所棄也。子曰「鄙夫可與事君也與哉﹖﹝孔曰「言不可與事君。」﹞其未得之也﹐患得之。﹝患得之者﹐患不能得之﹐楚俗言。﹞旣得之﹐患失之。苟患失之﹐無所不至矣。」﹝鄭曰「無所不至者﹐言其邪媚﹐無所不爲。」﹞﹝疏﹞「子曰鄙夫」至「至矣」。○正義曰﹕此章論鄙夫之行也。「子曰﹕鄙夫可與事君也與哉」者﹐言凡鄙之人不可與之事君也。「其未得之也﹐患得之」者﹐此下明鄙夫不可與事君之由也。患得之者﹐患不能得也。言其初未得事君也﹐時常患己不能得事君也。「旣得之﹐患失之」者﹐言不能任直守道﹐常憂患失其祿位也。「苟患失之﹐無所不至矣」者﹐苟﹐誠也。若誠憂失之﹐則用心顧惜﹐竊位偸安﹐言其邪媚無所不爲也。以此故不可與事君也。子曰「古者民有三疾﹐今也或是之亡也。﹝包曰「言古者民疾與今時異。」﹞古之狂也肆﹐﹝包曰「肆﹐極意敢言。」﹞今之狂也蕩﹔﹝孔曰「蕩﹐無所據。」﹞古之矜也廉﹐﹝馬曰「有廉隅。」﹞今之矜也忿戾﹔﹝孔曰「惡理多怒。」﹞古之愚也直﹐今之愚也詐而已矣。」﹝疏﹞「子曰」至「已矣」。○正義曰﹕此章論今人澆薄﹐不如古人也。「子曰﹕古者民有三疾﹐今也或是之亡也」者﹐亡﹐無也。言古者淳朴之時﹐民之行有三疾﹐今也澆薄﹐或是亦無也。言古者民疾與今時異。「古之狂也肆」者﹐此下歷言三疾也。肆﹐謂極意敢言﹐多抵觸人也。「今之狂也蕩」者﹐謂忿怒而多弗戾﹐惡理多怒。「古之愚也直」者﹐謂心直而無邪曲。「今之愚也詐而已矣」者﹐謂多行欺詐自利也。子曰「巧言令色﹐鮮矣仁。」﹝王曰「巧言無實﹐令色無質。」﹞﹝疏﹞「子曰﹕巧言令色﹐鮮矣仁」。○正義曰﹕此章與《學而篇》同。弟子各記所聞﹐故重出之。子曰「惡紫之奪朱也﹐﹝孔曰「朱﹐正色。紫﹐間色之好者。惡其邪好而奪正色。」﹞惡鄭聲之亂雅樂也﹐﹝包曰「鄭聲﹐淫聲之哀者。惡其亂雅樂。」﹞惡利口之覆邦家者。」﹝孔曰「利口之人﹐多言少實﹐苟能悅媚時君﹐傾覆國家。」﹞﹝疏﹞「子曰」至「家者」。○正義曰﹕此章記孔子惡邪奪正也。「惡紫之奪朱也」者﹐朱﹐正色。紫﹐間色之好者。惡其邪好而奪正色也。「惡鄭聲之亂雅樂也」者﹐鄭聲﹐淫聲之哀者。惡其淫聲亂正樂也。「惡利口之覆邦家」者﹐利口之人﹐多言少實﹐苟能悅媚時君﹐傾覆國家也。○注「孔曰」至「正色」。○正義曰﹕云「朱﹐正色。紫﹐間色」者﹐皇氏云﹕正﹐謂靑赤田白黑五方正色。不正﹐謂五方間色﹐綠紅碧紫驑黃色是也。靑是東方正﹐綠是東方間。東爲木﹐木色靑。木克土﹐土色黃﹐並以所克爲間﹐故綠色靑黃也。朱是南方正﹐紅是南方間。南爲火﹐火色赤。火克金﹐金色白﹐故紅色赤白也。白是西方正﹐碧是西方間。西爲金﹐金色白。金克木﹐木色靑﹐故碧色靑白也。黑是北方正﹐紫是北方間。北方水﹐水色黑。水克火﹐火色赤﹐故紫色赤黑也。黃是中央正﹐驑黃是中央間。中央土﹐土色黃。土克水﹐水色黑﹐故驑黃色黃黑也。子曰「予欲無言。」子貢曰「子如不言﹐則小子何述焉﹖」﹝言之爲益少﹐故欲無言。﹞子曰「天何言哉﹖四時行焉﹐百物生焉﹐天何言哉﹖」﹝疏﹞「子曰」至「言哉」。○正義曰﹕此章戒人愼言也。「子曰﹕予欲無言」者﹐君子訥於言而敏於行﹐以言之爲益少﹐故欲無言。「子貢曰﹕子如不言﹐則小子何述焉」者﹐小子﹐弟子也。子貢聞孔子不欲言﹐故告曰「夫子若不言﹐則弟子等何所傳述﹖」「子曰﹕天何言哉﹖四時行焉﹐百物生焉﹐天何言哉」者﹐此孔子舉天亦不言而令行以爲譬也。天何嘗有言語哉﹖而四時之令遞行焉﹐百物皆依時而生焉﹐天何嘗有言語教命哉﹖以諭人若無言﹐但有其行﹐不亦可乎﹗孺悲欲見孔子﹐孔子辭以疾。將命者出戶﹐取瑟而歌﹐使之聞之。﹝孺悲﹐魯人也。孔子不欲見﹐故辭之以疾。爲其將命者不已﹐故歌令將命者悟﹐所以令孺悲思之。﹞﹝疏﹞「孺悲」至「聞之」。○正義曰﹕此章蓋言孔子疾惡也。「孺悲欲見孔子﹐孔子辭以疾」者﹐孺悲﹐魯人也。來欲見孔子﹐孔子不欲見﹐故辭之以疾也。「將命者出戶﹐取瑟而歌﹐使之聞之」者﹐將猶奉也。奉命者﹐主人傳辭出入人也。初﹐將命者來﹐入戶言孺悲求見﹐夫子辭之以疾。又爲將命者不已﹐故取瑟而歌﹐令將命者聞之而悟﹐己無疾﹐但不欲見之﹐所以令孺悲思之。宰我問﹕「三年之喪﹐期已久矣。君子三年不爲禮﹐禮必壞﹔三年不爲樂﹐樂必崩。舊旣沒﹐新旣升﹐鉆燧攺火﹐期可已矣。」﹝馬曰「《周書月令》有更火之文。春取楡柳之火﹐夏取棗杏之火﹐季夏取桑柘之火﹐秋取柞酋之火﹐冬取槐檀之火。一年之中﹐鉆火各異木﹐故曰攺火也。」﹞子曰「食夫稻﹐衣夫錦﹐於女安乎﹖」曰「安。」「女安﹐則爲之。夫君子之居喪﹐食旨不甘﹐聞樂不樂﹐居處不安﹐故不爲也。今女安﹐則爲之﹗」﹝孔曰「旨﹐美也。責其無仁恩於親﹐故再言『女安﹐則爲之』。」﹞宰我出。子曰「予之不仁也﹗子生三年﹐然後免於父母之懷。﹝馬曰「子生未三歲﹐爲父母所懷抱。」﹞夫三年之喪﹐天下之通喪也﹐﹝孔曰「自天子達於庶人。」﹞予也有三年之愛於其父母乎﹗」﹝孔曰「言子之於父母﹐『欲報之恩﹐昊天罔極』﹐而予也有三年之愛乎﹗」﹞﹝疏﹞「宰我」至「母乎」。○正義曰﹕此章論三年喪禮也。「宰我問﹕三年之喪﹐期已久矣」者﹐《禮喪服》爲至親者三年。宰我嫌其期月大遠﹐故問於夫子曰「三年之喪﹐期已久矣乎﹖」「君子三年不爲禮﹐禮必壞﹔三年不爲樂﹐樂必崩」者﹐此宰我又說喪不可三年之義也。言禮檢人迹﹐樂和人心﹐君子不可斯須去身。惟在喪則皆不爲也。不爲旣久﹐故禮壞而樂崩也。「舊旣沒﹐新旣升﹐鉆燧攺火﹐期可已矣」者﹐宰我又言﹐三年之喪﹐一期爲足之意也。夫人之變遷﹐本依天道。一期之間﹐則舊已沒﹐新已成。鉆木出火謂之燧。言鉆燧者又已攺變出火之木。天道萬物旣已攺新﹐則人情亦宜從舊﹐故喪禮但一期而除﹐亦可已矣。「子曰﹕食夫稻﹐衣夫錦﹐於女安乎」者﹐孔子見宰我言至親之喪﹐欲以期斷﹐故問之。言禮爲父母之喪﹐旣殯﹐食粥﹐居倚廬﹐斬衰三年。期而小祥﹐食菜果﹐居堊室﹐練冠糸原緣﹐要不除。今女旣期之後﹐食稻衣錦﹐於女之心﹐得安否乎﹖「曰﹕安」者﹐宰我言﹐旣期除喪﹐卽食稻衣錦﹐其心安也。「女安﹐則爲之」者﹐孔子言﹐女心安﹐則自爲之。「夫君子之居喪﹐食旨不甘﹐聞樂不樂﹐居處不安﹐故不爲也。今女安﹐則爲之」者﹐孔子又爲說不可安之禮。旨﹐美也。言君子之居喪也疾﹐卽飲酒食肉﹐𨿽食美味﹐不以爲甘﹐𨿽聞樂聲﹐不以爲樂﹐寢苫枕塊﹐居處不求安也。故不爲食稻衣錦之事。今女旣心安﹐則任自爲之。責其無仁恩於親﹐故再言「女安﹐則爲之」。「宰我出。子曰﹕予之不仁也﹗子生三年﹐然後免於父母之懷」者﹐予﹐宰我名。宰我方當愚執﹐夫子不欲面斥其過﹐故宰我旣問而出去﹐孔子對二三子言曰﹕夫宰予不仁於父母也﹗凡人子生未三歲﹐常爲父母所懷抱﹐旣三年﹐然後免離父母之懷。是以聖人制喪禮﹐爲父母三年。「夫三年之喪﹐天下之通喪也」者﹐通﹐達也。謂上自天子﹐下達庶人﹐皆爲父母三年﹐故曰通喪也。「予也有三年之愛於其父母乎」者﹐爲父母愛己﹐故喪三年。今予也不欲行三年之服﹐是有三年之恩愛於父母乎﹖○注「馬曰」至「火也」。○正義曰﹕云「《周禮月令》有更火之文」者﹐《周書》﹐孔子所刪《尙書》百篇之餘也﹐晉成康中得之汲冢﹐有《月令》篇﹐其辭今亡。案《周禮》「司掌行火之政令﹐四時變國火﹐以救時疾」。鄭玄注云「行猶用也。變猶易也。」鄭司農說以《鄹子》曰「春取楡柳之火﹐夏取棗杏之火﹐季夏取桑柘之火﹐秋取柞酋之火﹐冬取槐檀之火。」其文與此正同。釋者云「楡柳靑故春用之﹐棗杏赤故夏用之﹐桑柘黃故季夏用之﹐柞酋白故秋用之﹐槐檀黑故冬用之。」○注「孔曰﹕自天子達於庶人」。○正義曰﹕《禮記三年問》云「夫三年之喪﹐天下之通喪也。」鄭玄云「達﹐謂自天子至於庶人。」《喪服四制》曰「此喪之所以三年﹐賢者不得過﹐不肖者不得不及。」《檀弓》曰「先王制禮也﹐過之者俯而就之﹐不至焉者而及之也。」聖人𨿽以三年爲文﹐其實二十五月而畢﹐若駟之過隙﹐然而遂之﹐則是無窮也﹐故先王爲之立中制節﹐壹使足以成文理則釋之矣。《喪服四制》曰「始死﹐三日不怠﹐三月不解﹐期悲哀。三年憂﹐恩之殺也。」故孔子云「子生三年﹐然後免於父母之懷。夫三年之喪﹐天下之達喪也。」所以喪必三年爲制也。○注「孔曰」至「愛乎」。○正義曰﹕云「欲報之徳﹐昊天罔極」者﹐《小雅蓼莪》文。鄭箋云「之猶是也。我欲報父母是徳﹐昊天乎﹐我心無極。」云「予也有三年之愛乎」者﹐言宰予不欲服喪三年﹐是無三年之愛也。繆協云「爾時禮壞樂崩﹐三年不行。宰我大懼其往﹐以爲聖人無微旨以戒將來﹐故假時人之謂﹐啟憤於夫子﹐義在屈己以明道也。」子曰「飽食終日﹐無所用心﹐難矣哉﹗不有博奕者乎﹖爲之﹐猶賢乎已。」﹝馬曰「爲其無所據樂﹐善生淫欲。」﹞﹝疏﹞「子曰」至「乎已」。○正義曰﹕此章疾人之不學也。「子曰﹕飽食終日﹐無所用心﹐難矣哉」者﹐言人飽食終日﹐於善道無所用心﹐則難以爲處矣哉。「不有博奕者乎﹖爲之﹐猶賢乎已」者﹐賢﹐勝也。已﹐止也。博﹐《說文》作﹛博﹜﹐扃戲也﹐六箸十二也。古者烏冑作﹛博﹜。圍謂之奕。《說文》弈從廾﹐言竦兩手而執之。棋者所執之子﹐以子圍而相殺﹐故謂之圍棋。圍稱弈者﹐又取其落弈之義也。夫子爲其飽食終日﹐無所據樂﹐善生淫欲﹐故教之曰「不有博弈之戲者乎﹖若其爲之﹐猶勝乎止也。」欲令據此爲樂﹐則不生淫欲也。子路曰「君子尙勇乎﹖」子曰「君子義以爲上﹐君子有勇而無義爲亂﹐小人有勇而無義爲盜。」﹝疏﹞「子路」至「爲盜」。○正義曰﹕此章抑子路也。「子路曰﹕君子尙勇乎」者﹐子路有勇﹐意謂勇可崇尙﹐故問於夫子曰「君子當尙勇乎﹖「子曰﹕君子義以爲上」者﹐言君子不尙勇而上義也。上卽尙也。「君子有勇而無義爲亂﹐小人有勇而無義爲盜」者﹐君子指在位者﹐合宜爲義。言在位之人﹐有勇而無義﹐則爲亂逆。在下小人﹐有勇而無義﹐則爲盜賊。子貢曰「君子亦有惡乎﹖」子曰「有惡﹕惡稱人之惡者﹐﹝包曰「好稱說人之惡﹐所以爲惡。」﹞惡居下流而訕上者﹐﹝孔曰「訕﹐謗毀。」﹞惡勇而無禮者﹐惡果敢而窒者。」﹝馬曰「窒﹐窒塞也。」﹞曰「賜也亦有惡乎﹖」「惡徼以爲知者﹐﹝孔曰「徼﹐抄也。抄人之意﹐以爲己有。」﹞惡不孫以爲勇者﹐惡訐以爲直者。」﹝包曰「訐﹐謂攻發人之陰私。」﹞﹝疏﹞「子貢」至「直者」。○正義曰﹕此章論人有惡行可憎惡也。「子貢曰﹕君子亦有惡乎」者﹐君子謂夫子也。子貢問﹕夫子之意亦有憎惡者乎﹖「子曰﹕有惡」者﹐答言有所憎惡也。「惡稱人之惡」者﹐謂好稱說人之惡﹐所以惡之。「惡居下流而訕上」者﹐訕﹐謗毀也。謂人居下位而謗毀在上﹐所以惡之也。「惡勇而無禮」者﹐勇而無禮義爲亂﹐所以惡之也。「惡果敢而窒」者﹐窒﹐謂窒塞。謂好爲果敢﹐窒塞人之善道﹐所以惡之也。「曰﹕賜也亦有惡乎」者﹐子貢言﹐賜也亦有所憎惡也。「惡徼以爲知」者﹐徼﹐抄也。禮「毋抄說」﹐若抄人之意﹐以爲己有﹐所以惡之。「惡不孫以爲勇」者﹐孫﹐順也。君子義以爲勇。若以不順爲勇者﹐亦可惡也。「惡訐以爲直」者﹐訐﹐謂攻發人之陰私也。人之爲直﹐當自直。己若攻發他人陰私之事﹐以成已之直者﹐亦可惡也。子曰「惟女子與小人爲難養也﹐近之則不孫﹐遠之則怨。」﹝疏﹞「子曰﹕惟女子與小人爲難養也﹐近之則不孫﹐遠之則怨」。○正義曰﹕此章言女子與小人皆無正性﹐難畜養。所以難養者﹐以其親近之則多不孫順﹐疏遠之則好生怨恨。此言女子﹐舉其大率耳。若其稟性賢明﹐若文母之類﹐則非所論也。子曰「年四十而見惡焉﹐其終也已。」﹝鄭曰「年在不惑而爲人所惡﹐終無善行。」﹞﹝疏﹞「子曰﹕年四十而見惡焉﹐其終也已」。○正義曰﹕此章言人年四十猶爲惡行﹐而見憎惡於人者﹐則是其終無善行也已。以其年在不惑﹐而猶爲人所惡﹐必不能追攺故也。●卷十八微子第十八﹝疏﹞正義曰﹕此篇論天下無道﹐禮壞樂崩﹐君子仁人或去或死﹐否則隱淪巖野﹐周流四方﹐因記周公戒魯公之語﹐四乳生八士之名。以前篇言羣小在位﹐則必致仁人失所﹐故以此篇次之。微子去之﹐箕子爲之奴﹐比干諫而死。﹝馬曰「微﹑箕﹐二國名。子﹐爵也。微子﹐紂之庶兄。箕子﹑比干﹐紂之諸父。微子見紂無道﹐早去之。箕子佯狂爲奴﹐比干以諫見殺。」﹞孔子曰「殷有三仁焉。」﹝仁者愛人。三人行異而同稱仁﹐以其俱在憂亂寧民。﹞﹝疏﹞「微子」至「仁焉」。○正義曰﹕此章論殷有三仁﹐志同行異也。「微子去之﹐箕子爲之奴﹐比干諫而死」者﹐微子﹐紂之庶兄。箕子﹑比干﹑紂之諸父。見紂無道﹐微子去之﹐箕子佯狂爲奴﹐比干以諫見殺。「孔子曰﹕殷有三仁焉」者﹐愛人謂之仁。三人所行異而同稱仁﹐以其俱在憂亂寧民也。○注「馬曰」至「見殺」。○正義曰﹕云「微﹑箕﹐二國名。子﹐爵也」者﹐孔安國云「微﹐圻內國名﹐子爵﹐爲紂卿士﹐去無道。」鄭玄以爲微與箕俱在圻內﹐孔𨿽不言箕﹐亦當在圻內。王肅云「微﹐國名﹐子爵﹐入爲王卿士。」肅意蓋以微爲圻外﹐故言入也。微子名啟﹐《世家》作開﹐辟漢景帝名也。「微子﹐紂之庶兄。箕子﹑比干﹐紂之諸父」者﹐啟與其弟仲衍皆紂之同母庶兄也。《呂氏春秋仲冬紀》云「紂之母生微子啟與仲衍﹐其時尢尙爲妾。攺而爲妻﹐後生紂。紂之父欲立微子啟爲太子﹐太史據法而爭曰﹕『有妻之子﹐不可立妾之子。』故立紂爲後。」徧檢書傳﹐不見箕子之名。惟司馬彪注《莊子》云「箕子﹐名胥余。」不知出何書也。《家語》曰「比干於紂﹐親則諸父」﹐知比干是紂之諸父耳。箕子則無文。《宋世家》云「箕子者﹐紂之親戚也。」言親戚﹐不知爲父爲兄也。鄭玄﹑王肅皆以箕子爲紂之諸父﹐服虔﹑杜預以爲紂之庶兄﹐旣無正文﹐各以意言之耳。云「微子見紂無道﹐早去之。箕子佯狂爲奴﹐比干以諫見殺」者﹐《尙書微子篇》備有去殷之事。《本紀》云「西伯旣卒﹐周武王之東伐﹐至盟津。諸侯叛殷﹐會周者八百。諸侯皆曰﹕『紂可伐矣。』武王曰﹕『爾未知天命。』乃復歸。紂愈淫亂不止。微子數諫不聽﹐乃與太師謀﹐遂去。比干曰﹕『爲人臣者﹐不得不以死爭。』乃彊諫紂。紂怒曰﹕『吾聞聖人心有七竅。』剖比干﹐觀其心。箕子懼﹐乃佯狂爲奴﹐紂又囚之。」是也。柳下惠爲士師﹐﹝孔曰「士師﹐典獄之官。」﹞三黜。人曰「子未可以去乎﹖」曰「直道而事人﹐焉往而不三黜﹖﹝孔曰「苟直道以事人﹐所至之國俱當復三黜。」﹞枉道而事人﹐何必去父母之邦﹖」﹝疏﹞「柳下」至「之邦」。○正義曰﹕此一章論柳下惠之行也。「柳下惠爲士師」者﹐士師﹐典獄之官也。「三黜」者﹐時柳下惠爲魯典獄之官﹐任其直道﹐羣邪醜直﹐故三被黜退。「人曰﹕子未可以去乎」者﹐或人謂柳下惠曰﹕吾子數被黜辱﹐未可以去離魯乎﹖「曰﹕直道而事人﹐焉往而不三黜﹖枉道而事人﹐何必去父母之邦」者﹐答或人不去之意也。焉﹐何也。枉﹐曲也。時世皆邪﹐已用直道以事於人﹐則何往而不三黜乎﹖言苟直道以事人﹐所至之國俱當復三黜。若捨其直道﹐而曲以事人﹐則在魯亦不見黜﹐何必去父母所居之國也﹖○注「士師﹐典獄之官」。○正義曰﹕士師﹐卽《周禮》司寇之屬﹐有士師﹑卿士﹐皆以士爲官名。鄭玄云「士﹐察也﹐主察獄訟之事。」是士師爲典獄之官也。齊景公待孔子曰「若季氏﹐則吾不能﹐以季﹑孟之間待之。」﹝孔曰「魯三卿﹐季氏爲上卿﹐最貴﹔孟氏爲下卿﹐不用事。言待之以二者之間。」﹞曰「吾老矣﹐不能用也。」孔子行。﹝以聖道難成﹐故云吾老不能用。﹞﹝疏﹞「齊景」至「子行」。正義曰﹕此章言孔子失所也。「齊景公待孔子」者﹐待﹐遇也﹐謂以祿位接過孔子也。「曰﹕若季氏﹐則吾不能﹐以季﹑孟之間待之」者﹐魯三卿﹐季氏爲上卿﹐最貴﹔孟氏爲下卿﹐不用事。景公言﹐我待孔子以上卿之位﹐若魯季氏﹐則不能﹐以其有田氏專政故也。又不可使其位卑﹐若魯孟氏。故欲待之以季﹑孟二者之間。「曰﹕吾老矣﹐不能用也」者﹐時景公爲臣下所制﹐𨿽說孔子之道﹐而終不能用﹐故云聖道難成﹐吾老不能用也。「孔子行」者﹐去齊而歸魯也。○注「以聖道難成﹐故云吾老不能用」。○正義曰﹕案《世家》云「魯昭公奔齊。頃之﹐魯亂。孔子齊。景公數問政。景公說﹐將以尼田封孔子。晏嬰諫而止之。異曰﹐景公止孔子曰﹕『奉子以季氏﹐吾不能。以季﹑孟之間待之。』齊大夫欲害孔子﹐孔子聞之。景公曰﹕『吾老矣﹐弗能用也。』孔子遂行﹐反乎魯。」是其事也。齊人歸女樂﹐季桓子受之﹐三日不朝﹐孔子行。﹝孔曰「桓子﹐季孫斯也﹐使定公受齊之女樂﹐君臣相與觀之﹐廢朝禮三日。」﹞﹝疏﹞「齊人歸女樂﹐季桓子受之﹐三日不朝﹐孔子行」。○正義曰﹕此章言孔子去無道也。桓子﹐季孫斯也﹐使定公受齊之女樂﹐君臣相與觀之﹐廢朝禮三日﹐孔子遂行也。案《世家》﹕「定公十四年﹐孔子年五十六﹐由大司寇行攝相事。於是誅魯大夫亂政者少正卯。與聞國政三月﹐粥羔豚者弗飾賈﹔男女行者別於塗﹔塗不拾遺﹔四方之客至乎邑者﹐不求有司﹐皆予之以歸。齊人聞之而懼﹐曰﹕『孔子爲政必霸﹐霸則吾地近焉﹐我之爲先並矣。盍致地﹖』犁Θ﹕『請先嘗沮之﹐沮之而不可則致地﹐庸遲乎﹖』於是選齊國中女子好者八十人﹐皆衣文衣而舞《康樂》﹐文馬三十駟﹐遺魯君。陳女樂文馬於魯城南髙門外。季桓子微服往觀再三﹐將受﹐乃語魯君爲周道遊﹐往觀終日﹐怠於政事。子路曰﹕『夫子可以行矣。』孔子曰﹕『魯今且郊﹐如致番乎大夫﹐則吾猶可以止。』桓子卒受齊女樂﹐三日不聽政。郊﹐又不致番俎於大夫。孔子遂行﹐宿乎屯。而師己送﹐曰﹕『夫子則非罪。』孔子曰﹕『吾歌可夫﹖』歌曰﹕『彼婦人之口﹐可以出走﹔彼婦人之謁﹐可以死敗。蓋優哉遊哉﹐維以卒歲。』師己反﹐桓子曰﹕『孔子亦何言﹖』師己以實告。桓子喟然嘆曰﹕『夫子罪我以羣婢也夫﹗』孔子遂衛。」楚狂接輿歌而過孔子﹐﹝孔曰「接輿﹐楚人。佯狂而來歌﹐欲以感切孔子。」﹞曰「鳳兮鳳兮﹐何徳之衰﹖﹝孔曰「比孔子於鳳鳥。鳳鳥待聖君乃見﹐非孔子周行求合﹐故曰衰。」﹞往者不可諫﹐﹝孔曰「已往所行﹐不可復諫止。」﹞來者猶可追。﹝孔曰「自今已來﹐可追自止﹐辟亂隱居。」﹞已而﹐已而﹐今之從政者殆而﹗」﹝孔曰「已而已而者﹐言世亂已甚﹐不可復治也。再言之者﹐傷之深也。」﹞孔子下﹐欲與之言。趨而辟之﹐不得與之言。﹝包曰「下﹐下車。」﹞﹝疏﹞「楚狂」至「之言」。○正義曰﹕此章記接輿佯狂感切孔子也。「楚狂接輿歌而過孔子」者﹐接輿﹐楚人﹐姓陸名通﹐字接輿也。昭王時﹐政令無常﹐乃被髮佯狂﹐不仕﹐時人謂之楚狂也。時孔子楚﹐與接輿相遇﹐而接輿行歌從孔子邊過﹐欲感切孔子也。「曰﹕鳳兮鳳兮﹐何徳之衰﹖往者不可諫﹐來者猶可追。已而﹐已而﹐今之從政者殆而」者﹐此其歌辭也。知孔子有聖徳﹐故比孔子於鳳。但鳳鳥待聖君乃見﹐今孔子周行求合諸國﹐而每不合﹐是鳳徳之衰也。諫﹐止也。言已往所行者﹐不可復諫止也。自今已來﹐猶可追而自止。欲勸孔子辟亂隱居也。「已而﹐已而」者﹐言世亂已甚﹐不可復治也。再言之者﹐傷之深也。殆﹐危也。言今之從政者皆無徳﹐自將危亡無日﹐故曰殆而。而皆語辭也。「孔子下﹐欲與之言」者﹐下﹐謂下車。孔子感其言﹐故下車﹐欲與語。「而辟之﹐不得與之言」者﹐﹐謂疾行也。疾行以辟孔子﹐故孔子不得與之言也。長沮﹑桀溺耦而耕﹐孔子過之﹐使子路問津焉。﹝鄭曰「長沮﹑桀溺﹐隱者也。耜廣五寸﹐二耜爲耦。津﹐濟渡處。」﹞長沮曰「夫執輿者爲誰﹖」子路曰「爲孔丘。」曰「是魯孔丘與﹖」曰「是也。」曰「是知津矣。」﹝馬曰「言數周流﹐自知津處。」﹞問於桀溺。桀溺曰「子爲誰﹖」曰「爲仲由。」曰「是魯孔丘之徒與﹖」對曰「然。」曰「滔滔者天下皆是也﹐而誰以易之﹖﹝孔曰「滔滔﹐周流之貌。言當今天下治亂同﹐空捨此彼﹐故曰誰以易之。」﹞且而與其從辟人之士也﹐豈若從辟世之士哉﹖」﹝士有辟人之法﹐有辟世之法。長沮﹑桀溺謂孔子爲士﹐從辟人之法﹔已之爲士﹐則從辟世之法。﹞而不輟。﹝鄭曰「﹐覆種也。輟﹐止也。覆種不止﹐不以津告。」﹞子路行以告。夫子憮然﹐﹝爲其不達已意而便非己也。﹞曰「鳥獸不可與同羣﹐﹝孔曰「隱於山林是同羣。」﹞吾非斯人之徒與而誰與﹖﹝孔曰「吾自當與此天下人同羣﹐安能去人從鳥獸居乎﹖」﹞天下有道﹐丘不與易也。」﹝言凡天下有道者﹐丘皆不與易也﹐己大而人小故也。﹞﹝疏﹞「長沮」至「易也」。○正義曰﹕此章記孔子周流﹐爲隱者所譏也。「長沮﹑桀溺耦而耕﹐孔子過之﹐使子路問津焉」者﹐長沮﹑桀溺﹐隱者也。耜﹐耕器也。二耜爲耦。津﹐濟渡之處也。長沮﹑桀溺並二耜而耕﹐孔子道行於旁過之﹐使子路往問濟渡之處也。「長沮曰﹕夫執輿者爲誰」者﹐執輿﹐謂執轡在車也。時子路爲禦﹐旣使問津﹐孔子代之而執轡﹐故長沮見而問子路曰﹕夫執轡者爲誰人﹖「子路曰﹕爲孔丘」者﹐子路以其師名聞於天下﹐故舉師之姓名以答長沮也。「曰﹕是魯孔丘與」者﹐長沮舊聞夫子之名﹐見子路之答﹐又恐非是﹐故復問之曰「是魯國之孔丘與﹖與是疑而未定之辭。「曰﹕是也」者﹐子路言﹐是魯孔丘也。」曰﹕是知津矣」者﹐長沮言﹐旣是魯孔丘﹐是人數周流天下﹐自知津處﹐故乃不告。「問於桀溺」者﹐長沮不告津處﹐故子路復問桀溺。「桀溺曰﹕子爲誰」者﹐不識子路﹐故問之。「曰﹕爲仲由」者﹐子路稱姓名以答也。「曰﹕是魯孔丘之徒與」者﹐桀溺舊聞魯孔丘之門徒有仲由﹐有恐非是﹐故復問之曰是與﹖「曰﹕然」者﹐然尢是也。子路言已是魯孔丘之徒也。「曰﹕滔滔者天下皆是也﹐而誰以易之」者﹐此譏孔子周流天下也。滔滔﹐周流之貌。言孔子何事滔滔然周流者乎﹖當今天下治亂同﹐皆是無道也﹐空捨此彼﹐誰以易之爲有道者也﹖「且而與其從辟人之士也﹐豈若從辟世之士哉」者﹐士有辟人﹑辟世之法﹐謂孔子從辟人之法﹐長沮﹑桀溺自謂從辟世之法。且而皆語辭﹐與猶等也。旣言天下皆亂﹐無以易之﹐則賢者皆合隱辟。且等其隱辟﹐從辟人之法則有周流之勞﹐從辟世之法則有安逸之樂﹐意令孔子如已也。「而不輟」者﹐﹐覆種也。輟﹐止也。覆種不止﹐不以津告。「子路行以告」者﹐子路以長沮﹑桀溺之言告夫子。「夫子憮然」者﹐憮﹐失意貌。謂不達己意而便非己也。「曰﹕鳥獸不可與同羣」者﹐孔子言其不可隱居避世之意也。山林多鳥獸﹐不可與同羣。若隱於山林﹐是同羣也。「吾非斯人之徒與而誰與」者﹐與﹐謂相親與。我非天下人之徒眾相親與而更誰親與﹖言吾自當與此天下人同羣﹐安能去人從鳥獸居乎﹖天下有道﹐丘不與易也」者﹐言凡天下有道者﹐我皆不與易也﹐爲其己大而人小故也。○注「耜廣五寸﹐二耜爲耦」。○正義曰﹕此《周禮考工記》文也。鄭注云「古者耜一金﹐兩人並發之。今之耜歧頭兩金﹐象古之耦也。」《月令》云「耒耜。」鄭注云「耜者﹐耒之金。」子路從而後﹐遇丈人以杖荷。﹝包曰「丈人﹐老人也。﹐竹器。」﹞子路問曰「子見夫子乎﹖」丈人曰「四體不勤﹐五不分﹐孰爲夫子﹖」﹝包曰「丈人云﹕不勤勞四體﹐不分殖五﹐誰爲夫子而索之邪﹖」﹞植其杖而蕓。﹝孔曰「植﹐倚也。除艸曰蕓。」﹞子路拱而立。﹝未知所以答。﹞止子路宿﹐殺雞爲黍而食之﹐見其二子焉。明日﹐子路行以告。子曰「隱者也。」使子路反見之。至﹐則行矣。﹝孔曰「子路反至其家﹐丈人出行不在。」﹞子路曰「不仕無義。﹝鄭曰「畱言以語丈人之二子。」﹞長幼之節﹐不可廢也﹔君臣之義﹐如之何其廢之﹖﹝孔曰「言女知父子相養不可廢﹐反可廢君臣之義邪﹖」﹞欲其身﹐而亂大倫。﹝包曰「倫﹐道理也。」﹞君子之仕也﹐行其義也。道之不行﹐已知之矣。」﹝包曰「言君子之仕﹐所以行君臣之義﹐不必自己道得行。孔子道不見用﹐自已知之。」﹞﹝疏﹞「子路」至「之矣」。○正義曰﹕此章記隱者與子路相譏之語也。「子路從而後﹐遇丈人﹐以杖荷」者﹐子路隨從夫子﹐行不相及而獨在後﹐逢老人以杖擔荷竹器。「子路問曰﹕子見夫子乎」者﹐夫子﹐孔子也。「丈人曰﹕四體不勤﹐五不分﹐孰爲夫子」者﹐丈人責子路云「不勤勞四體﹐不分殖五﹐誰爲夫子﹐而來問我求索之邪﹖」「植其杖而蕓」者﹐植﹐倚立也。蕓﹐除艸也。丈人旣責子路﹐至於田中﹐倚其荷之杖而蕓其苗。「子路拱而立」者﹐子路未知所以答﹐故隨至田中﹐拱手而立也。「止子路宿﹐殺雞爲黍而食之﹐見其二子焉」者﹐丈人畱子路宿﹐殺雞爲黍而食之。丈人知子路賢﹐故又以二子見於子路也。「明日﹐子路行以告」者﹐旣宿之明日﹐子路行去﹐遂及夫子﹐以丈人所言及雞﹑黍﹑見子之事△告之也。子曰「隱者﹐也。使子路反見之。至則行矣」者﹐夫子言﹐此丈人必賢人之隱者也。使子路反求見之﹐欲語以己道。子路反而至其家﹐則丈人出行不在也。「子路曰﹕不仕無義」者﹐丈人旣不在﹐畱言以語丈人之二子﹐令其父還則述之。此下之言﹐皆孔子之意﹐言父子之道﹐天性也﹐君臣之義也﹐人性則皆當有之。若其不仕﹐是無君臣之義也。「長幼之節﹐不可廢也﹔君臣之義﹐如之何其廢之」者﹐言女知父子相養﹐是知長幼之節不可廢也﹐反可廢君臣之義而不仕濁世﹖欲淸其身﹐則亂於君臣之義大道理也。「君子之仕也﹐行其義也。道之不行﹐已知之矣」者﹐言君子之仕﹐非苟利祿而已﹐所以行君臣之義﹐亦不必自己道得行。孔子道不見用﹐自已知之也。○注「﹐竹器」。○正義曰﹕《說文》作蓧﹐蕓田器也。逸民﹕伯夷﹑叔齊﹑虞仲﹑夷逸﹑朱張﹑柳下惠﹑少連。﹝逸民者﹐節行超逸也。包曰「此七人皆逸民之賢者。」﹞子曰「不降其志﹐不辱其身﹐伯夷﹑叔齊與﹗」﹝鄭曰「言其直已之心﹐不入庸君之朝。」﹞謂「柳下惠﹑少連﹐降志辱身矣﹐言中倫﹐行中慮﹐其斯而已矣」。﹝孔曰「但能言應倫理﹐行應思慮﹐如此而已。」﹞謂「虞仲﹑夷逸﹐隱居放言﹐﹝包曰「放﹐置也。不復言世務。」﹞身中淸﹐廢中權。﹝馬曰「淸﹐純潔也。遭世亂﹐自廢棄以免患﹐合於權也。」﹞我則異於是﹐無可無不可」。﹝馬曰「亦不必進﹐亦不必退﹐惟義所在。」﹞﹝疏﹞「逸民」至「不可」。○正義曰﹕此章論逸民賢者之行也。「逸民﹕伯夷﹑叔齊﹑虞仲﹑夷逸﹑朱張﹑柳下惠﹑少連」者﹐逸民﹐謂民之節行超逸者也。此七人皆逸民之賢者也。「子曰﹕不降其志﹐不辱其身﹐伯夷﹑叔齊與」者﹐此下孔子論其逸民之行也。言其直己之心﹐不降志也﹐不入庸君之朝﹐不辱身也﹐惟伯夷﹑叔齊有此行也。「謂柳下惠﹑少連﹐降志辱身矣﹐言中倫﹐行中慮﹐其斯而已矣」者﹐又論此二人食祿亂朝﹐是降志辱身也。倫﹐理也。中倫中慮﹐但能言應倫理﹐行應思慮﹐如此而已。不以世務嬰心﹐故亦謂之逸民。「謂虞仲﹑夷逸﹐隱居放言﹐身中淸﹐廢中權」者﹐放﹐置也。淸﹐純潔也。權﹐反常合道也。孔子又論此二人隱Т退居﹐放置言語﹐不復言其世務﹐其身不仕濁世﹐應於純潔﹔遭世亂﹐自廢棄以免患﹐應於權也。「我則異於是﹐無可無不可」者﹐孔子言﹐我之所行﹐則與此逸民異﹐亦不必進﹐亦不必退﹐惟義所在﹐故曰無可無不可也。不論朱張之行者﹐王弼云「朱張字子弓﹐荀卿以比孔子。」言其行與孔子同﹐故不論也。大師摯齊﹐亞飯幹楚﹐﹝孔曰「亞﹐次也。次飯﹐樂師也。摯﹑幹皆名。」﹞三飯繚蔡﹐四飯缺秦﹐﹝包曰「三飯﹑四飯﹐樂章名﹐各異師。繚﹑缺皆名也。」﹞鼓方叔入於河﹐﹝包曰「鼓﹐擊鼓者。方叔﹐名。入﹐謂居其河內。」﹞播鞀武入於漢﹐﹝孔曰「播﹐搖也。武﹐名也。﹞少師陽﹑擊磬襄入於海。﹝孔曰「魯哀公時﹐禮壞樂崩﹐樂人皆去。陽﹐襄皆名。」﹞﹝疏﹞「大師」至「於海」。○正義曰﹕此章記魯哀公時﹐禮壞樂崩﹐樂人皆去也。「大師摯齊」者﹐太師﹐樂官之長﹐名摯﹐去魯而齊也。「亞飯幹楚」者﹐亞﹐次也。天子諸侯每食奏樂﹐樂章各異﹐各有樂師。次飯樂師名幹往楚﹐三飯樂師名繚往蔡﹐四飯樂師名缺往秦。「鼓方叔入於河」者﹐擊鼓者名方叔入於河內也。「播鞀武入於漢」者﹐播﹐搖也。鞀如鼓而小﹐有兩耳﹐持其柄搖之﹐旁耳還自擊。搖鞀鼓者名武入居於漢中也。「少師陽﹑擊磬襄入於海」者﹐陽﹑襄皆名﹐二人入居於海內也。周公謂魯公﹝孔曰「魯公﹐周公之子伯禽﹐封於魯。」﹞曰「君子不施其親﹐﹝孔曰「施﹐易也。不以他人之親易已之親。」﹞不使大臣怨乎不以。﹝孔曰「以﹐用也。怨不見聽用。」﹞故舊無大故﹐則不棄也。無求備於一人﹗」﹝孔曰「大故﹐謂惡逆之事。」﹞﹝疏﹞「周公」至「故舊無大故﹐則不棄也。無求備於一人」。○正義曰﹕此一章記周公戒魯公之語也。「周公謂魯公」者﹐魯公﹐周公之子伯禽﹐封於魯。將之國﹐周公戒之也。「曰﹕君子不施其親」者﹐施﹐易也。言君子爲國﹐不以他人之親易己之親﹐當行博愛廣敬也。「不使大臣怨乎不以」者﹐以﹐用也。旣仕爲大臣﹐則當聽用之﹐不得令大臣怨不見聽用。「故舊無大故﹐則不棄」者﹐大故﹐謂惡逆之事也。故舊朋友無此惡逆之事﹐則不有遺棄也。「無求備於一人」者﹐求﹐責也。任人當隨其才﹐無得責備於一人也。周有八士﹕伯達﹑伯適﹑仲突﹑仲忽﹑叔夜﹑叔夏﹑季隨﹑季。﹝包曰「周時四乳生八子﹐皆爲顯士﹐故記之爾。」﹞﹝疏﹞「周有八士﹕伯達﹑伯適﹑仲突﹑仲忽﹑叔夜﹑叔夏﹑季隨﹑季」。○正義曰﹕此章記異也。周時有人四偏生子而乳之﹐每乳皆二子﹐凡八子﹐皆爲顯士﹐故記之耳。鄭玄以爲成王時。劉向﹑馬融皆以爲宣王時。●卷十九子張第十九﹝疏﹞正義曰﹕此篇記士行﹑交情﹑仁人﹑勉學﹐或接聞夫子之語﹐或辧揚聖師之徳﹐以其皆弟子所言﹐故善次諸篇之後。子張曰「士見危致命﹐﹝孔曰「致命﹐不愛其身。」﹞見得思義﹐祭思敬﹐喪思哀﹐其可已矣。」﹝疏﹞「子張曰﹕士見危致命﹐見得思義﹐祭思敬﹐喪思哀﹐其可已矣」。○正義曰﹕此章言士行也。士者﹐有徳之稱﹐自卿大夫已下皆是。致命﹐謂不愛其身。子張言﹐爲士者﹐見君有危難﹐不愛其身﹐致命以救之﹔見得利祿﹐思義然後取﹔有祭事﹐思盡其敬﹔有喪事﹐當盡其哀﹐有此行者﹐其可以爲士已矣。子張曰「執徳不弘﹐信道不篤﹐焉能爲有﹖焉能爲亡﹖」﹝孔曰「言無所輕重。」﹞﹝疏﹞「子張曰﹕執徳不弘﹐信道不篤﹐焉能爲有﹖焉能爲亡﹖」○正義曰﹕此章言人行之不備者。弘﹐大也。篤﹐厚也。亡﹐無也。言人執守其徳﹐不能弘大﹐𨿽信善道﹐不能篤厚﹐人之若此﹐𨿽存於世﹐何能爲有而重﹖𨿽沒於世﹐何能爲無而輕﹖言於世無所輕重也。子夏之門人問交於子張。﹝孔曰「問與人交接之道。」﹞子張曰「子夏云何﹖」對曰「子夏曰﹕『可者與之﹐其不可者拒之。』」子張曰「異乎吾所聞。君子尊賢而容眾﹐嘉善而矜不能。我之大賢與﹐於人何所不容﹖我之不賢與﹐人將拒我﹐如之何其拒人也﹖」﹝包曰「友交當如子夏﹐交當如子張。」﹞﹝疏﹞「子夏」至「人也」。○正義曰﹕此章論與人結交之道。「子夏之門人問交於子張」者﹐門人﹐謂弟子。「問交」﹐問與人交接之道。「子張曰﹕子夏云何」者﹐子張反問子夏之門人﹐汝師嘗說結交之道云何乎﹖「對曰﹕子夏曰﹕可者與之﹐不可者拒之」者﹐子夏弟子對子張述子夏之言也。子夏言﹕結交之道﹐若彼人賢﹐可與交者﹐卽與之交﹔若彼人不賢﹐不可與之交者﹐則拒之而不交。「子張曰﹕異乎吾所聞」者﹐言已之所聞結交之道與子夏所說異也。「君子尊賢而容眾﹐嘉善而矜不能」者﹐此所聞之異者也。言君子之人﹐見彼賢則尊重之﹐𨿽眾多亦容納之。人有善行者則嘉美之﹐不能者則哀矜之。「我之大賢與﹐於人何所不容﹖我之不賢與﹐人將拒我﹐如之何其拒人也」者﹐旣陳其所聞﹐又論其不可拒人之事。誠如子夏所說﹐可者與之﹐不可者拒之。設若我之大賢﹐則所在見容也。我若不賢﹐則人將拒我﹐不與己交﹐又何暇拒他人乎﹖然二子所言﹐各是其見論交之道﹐不可相非。友交當如子夏﹐交當如子張。子夏曰「𨿽小道﹐必有可觀者焉﹐﹝小道﹐謂異端。﹞致遠恐泥﹐﹝包曰「泥難不通。」﹞是以君子不爲也。」﹝疏﹞「子夏曰﹕𨿽小道﹐必有可觀者焉﹔致遠恐泥﹐是以君子不爲也」。○正義曰﹕此章勉人學爲大道正典也。小道謂異端之說﹐百家語也。𨿽曰小道﹐亦必有小理可觀覽者焉﹐然致遠經久﹐則恐泥難不通﹐是以君子不學也。子夏曰「日知其所亡﹐﹝孔曰「日知其所未聞。」﹞月無忘其所能﹐可謂好學也已矣。」﹝疏﹞「子夏曰﹕日知其所亡﹐月無忘其所能﹐可謂好學也已矣」。○正義曰﹕此章勸學也。亡﹐無也。舊無聞者當學之﹐使日知其所未聞。舊已能者當溫尋之﹐使月無忘也。能如此者﹐可以謂之好學。子夏曰「博學而篤志﹐﹝孔曰「廣學而厚識之。」﹞切問而近思﹐﹝切問者﹐切問於己所學未悟之事。近思者﹐思己所未能及之事。問所未學﹐遠思所未達﹐則於所習者不精﹐所思者不解。﹞仁在其中矣。」﹝疏﹞「子夏曰﹕博學而篤志﹐切問而近思﹐仁在其中矣」。○正義曰﹕此章論好學近於仁也。博﹐廣也。篤﹐厚也。志﹐識也。言廣學而厚識之﹐使不忘。切問者﹐親切問於己所學未悟之事﹐不濫問之也。近思者﹐思己所未能及之事﹐不遠思也。若問所未學﹐遠思所未達﹐則於所習者不精﹐所思者不解。仁者之性純篤﹐今學者旣能篤志近思﹐故曰仁在其中矣。子夏曰「百工居肆以成其事﹐君子學以致其道。」﹝包曰「言百工處其肆則事成﹐猶君子學以致其道。」﹞﹝疏﹞「子夏曰﹕百工居肆以成其事﹐君子學以致其道」。○正義曰﹕此章亦勉人學﹐舉百工以爲諭也。審曲面勢以飭五材﹐以辧民器﹐謂之百工。五材各有工﹐言百﹐眾言之也。肆﹐謂官府造作之處也。致﹐至也。言百工處其肆﹐則能成其事﹐猶君子勤於學﹐則能至於道也。子夏曰「小人之過也必文。」﹝孔曰「文飾其過﹐不言情實。」﹞﹝疏﹞「子夏曰﹕小人之過也必文」。○正義曰﹕此章言小人不能攺過也。言小人之有過也﹐必文飾其過﹐彊爲辭理﹐不言情實也。子夏曰「君子有三變﹕望之儼然﹐卽之也溫﹐聽其言也厲。」﹝鄭曰「厲﹐嚴正。」﹞﹝疏﹞「子夏曰﹕君子有三變﹕望之儼然﹐卽之也溫﹐聽其言也厲。」○正義曰﹕此章論君子之徳也。望之﹑卽之及聽其言也﹐有此三者﹐變易常人之事也。厲﹐嚴正也。常人﹐遠望之則多懈惰﹐卽近之則顏色猛厲﹐聽其言則多佞邪。惟君子則不然﹐人遠望之則正其衣冠﹐尊其瞻視﹐常儼然也﹔就近之則顏色溫和﹐及聽其言辭﹐則嚴正而無佞邪也。子夏曰「君子信而後勞其民﹐未信則以爲厲己也。﹝王曰「厲﹐猶病也。」﹞信而後諫﹐未信則以爲謗己也。」﹝疏﹞「子夏曰﹕君子信而後勞其民﹐未信則以爲厲己也。信而後諫﹐未信則以爲謗己也。」○正義曰﹕此章論君子使下事上之法也。厲﹐猶病也。言君子若在上位﹐當先示信於民﹐然後勞役其民﹐則民忘其苦也。若未嘗施信而便勞役之﹐則民以爲從欲崇侈﹑妄加困病於己也。若爲人臣﹐當先盡忠於君﹐待君信己﹐而後可諫君之失。若君未信己﹐而便稱君過失以諫諍之﹐則君以爲謗ゥ於己也。子夏曰「大徳不逾閒﹐﹝孔曰「閒﹐猶法也。」﹞小徳出入可也。」﹝孔曰「小徳不能不逾法﹐故曰出入可。」﹞﹝疏﹞「子夏曰﹕大徳不逾閒﹐小徳出入可也」。○正義曰﹕此章論人之徳有小大﹐而行亦不同也。閒﹐猶法也。大徳之人﹐謂上賢也﹐所行皆不越法則也。小有徳者﹐謂次賢之人﹐不能不逾法。有時逾法而出﹐旋能入守其法﹐不責其備﹐故曰可也。子遊曰「子夏之門人小子﹐當灑掃應對進退﹐則可矣﹐抑末也。本之則無﹐如之何﹖」﹝包曰「言子夏弟子﹐但當對賓客威儀禮節之事則可。然此但是人之末事耳﹐不可無其本﹐故云本之則無﹐如之何﹖」﹞子夏聞之﹐曰「噫﹗﹝孔曰「噫﹐心不平之聲。」﹞言遊過矣﹗君子之道﹐孰先傳焉﹖孰後倦焉﹖﹝包曰「言先傳業者必先厭倦﹐故我門人先教以小事﹐後將教以大道。」﹞譬諸艸木﹐區以別矣。﹝馬曰「言大道與小道殊異。譬如艸木﹐異類區別﹐言學當以次。」﹞君子之道﹐焉可誣也﹖﹝馬曰「君子之道﹐焉可使誣言我門人但能灑掃而已。」﹞有始有卒者﹐其惟聖人乎﹗」﹝孔曰「終始如一﹐惟聖人耳。」﹞﹝疏﹞「子遊」至「人乎」。○正義曰﹕此章論人學業有先後之法也。「子遊曰﹕子夏之門人小子﹐當灑掃應對進退﹐則可矣﹐抑未也。本之則無﹐如之何」者﹐子遊﹐言偃也。門人小子﹐謂弟子也。應﹐當也。抑﹐語辭也。本﹐謂先王之道。言偃有時評論子夏之弟子﹐但當對賓客威儀禮節之事則可。然此但是人之末事耳﹐不可無其本。今子夏弟子於其本先王之道則無有﹐不可柰何﹐故云如之何也。「子夏聞之﹐曰﹕噫」者﹐噫﹐心不平之聲。子夏旣聞子遊之言﹐中心不平之﹐故曰噫﹗「言遊過矣」者﹐謂言偃所說爲過失也。「君子之道﹐孰先傳焉﹖孰後倦焉」者﹐言君子教人之道﹐先傳業者必先厭倦﹐誰有先傳而後倦者乎﹖子夏言﹐我之意﹐恐門人聞大道而厭倦﹐故先教以小事﹐後將教以大道也。「譬諸艸木﹐區以別矣」者﹐諸﹐之也。言大道與小道殊異﹐譬之艸木﹐異類區別﹐言學當以次也。「君子之道﹐焉可誣也」者﹐言君子之道﹐當知學業以次﹐安可便誣罔言我門人但能灑掃而已。「有始有卒者﹐其惟聖人乎」者﹐卒﹐猶終也。言人之學道﹐靡不有初﹐鮮克有終﹐能終始如一﹐不厭倦者﹐其惟聖人耳。子夏曰「仕而優則學﹐﹝馬曰「行有餘力﹐則以學文。」﹞學而優則仕。」﹝疏﹞「子夏曰﹕仕而優則學﹐學而優則仕」。○正義曰﹕此章勸學也。言人之仕官行己職而優間有餘力﹐則以學先王之遺文也。若學而徳業優長者則當仕進﹐以行君臣之義也。子遊曰「喪致乎哀而止。」﹝孔曰「毀不滅性。」﹞﹝疏﹞「子遊曰﹕喪致乎哀而止」。○正義曰﹕此章言居喪之禮也。言人有父母之喪﹐當致極哀﹐不得過毀以至滅性﹐滅性則非孝。○注「毀不滅性」。○正義曰﹕此《孝經》文也。注云「不食三日﹐哀毀過情﹐滅性而死﹐皆虧孝道﹐故聖人制禮施教﹐不令至於隕滅。」子遊曰「吾友張也爲難能也﹐﹝包曰「言子張容儀之難及。」﹞然而未仁。」﹝疏﹞「子遊曰﹕吾友張也爲難能也﹐然而未仁」。○正義曰﹕此章論子張材徳也。子遊言吾同志之友子張﹐其容儀爲難能及也﹐然而其徳未仁。曾子曰「堂堂乎張也﹐難與並爲仁矣。」﹝鄭曰「言子張容儀盛﹐而於仁道薄也。」﹞﹝疏﹞「曾子曰「堂堂乎張也﹐難與並爲仁矣。」○正義曰﹕此章亦論子張材徳也。堂堂﹐容儀盛貌。曾子言子張容儀堂堂然盛﹐於仁道則薄﹐故難與並爲仁矣。曾子曰「吾聞諸夫子﹕人未有自致者也﹐必也親喪乎﹗」﹝馬曰「言人𨿽未能自致盡於他事﹐至於親喪﹐必自致盡。」﹞﹝疏﹞「曾子曰﹕吾聞諸夫子﹕人未有自致者也﹐必也親喪乎﹗」○正義曰﹕此章論人致誠之事也。諸﹐之也。曾子言「我聞之夫子言﹐人𨿽未能自致盡其誠於他事﹐至於親喪﹐必自致盡也。」曾子曰「吾聞諸夫子﹕孟莊子之孝也﹐其他可能也﹔其不攺父之臣與父之政﹐是難能也。」﹝馬曰「孟莊子﹐魯大夫仲孫連也。謂在諒陰之中﹐父臣及父政𨿽有不善者﹐不忍攺也。」﹞﹝疏﹞「曾子曰﹕吾聞諸夫子﹕孟莊子之孝也﹐其他可能也﹔其不攺父之臣與父之政﹐是難能也」。○正義曰﹕此章論魯大夫仲孫連之孝行也。言其他哭泣之哀﹐齊斬之情﹐飠粥之食﹐他人可能及之也。其在諒陰之中﹐父臣及父政𨿽有不善者﹐不忍攺之也﹐是他人難能也。孟氏使陽膚爲士師﹐﹝包曰「陽膚﹐曾子弟子。士師﹐典獄之官。」﹞問於曾子。曾子曰「上失其道﹐民散久矣。如得其情﹐則哀矜而勿喜﹗」﹝馬曰「民之離散爲輕漂犯法﹐乃上之所爲﹐非民之過﹐當哀矜之﹐勿自喜能得其情。」﹞﹝疏﹞「孟氏」至「勿喜」。○正義曰﹕此章論典獄之法也。「孟氏使陽膚爲士師」者﹐陽膚﹐曾子弟子。士師﹐典獄之官。「問於曾子」者﹐問其師求典獄之法也。曾子曰「上失其道﹐民散久矣。如得其情﹐則哀矜而勿喜」者﹐言上失爲君之道﹐民人離散﹐爲輕易漂掠﹐犯於刑法亦已久矣﹐乃上之失政所爲﹐非民之過。女若求得其情﹐當哀矜之勿自喜也。子貢曰「紂之不善﹐不如是之甚也。是以君子惡居下流﹐天下之惡皆歸焉。」﹝孔曰「紂爲不善﹐以喪天下﹐後世憎甚之﹐皆以天下之惡歸之於紂。」﹞﹝疏﹞「子貢曰﹕紂之不善﹐不如是之甚也。是以君子惡居下流﹐天下之惡皆歸焉」。○正義曰﹕此章戒人爲惡也。紂名辛﹐字受徳﹐商末世之王也。爲惡不道﹐周武王所殺。《謚法》﹕「殘義損善曰紂。」言商紂𨿽爲不善﹐以喪天下﹐亦不如此之甚也﹐乃後人憎甚之耳。下流者﹐謂爲惡行而處人下﹐若地形卑下﹐則眾流所歸。人之爲惡處下﹐眾惡所歸﹐是以君子常爲善﹐不爲惡﹐惡居下流故也。紂爲惡行﹐居下流﹐則人皆以天下之惡歸之於紂也。子貢曰「君子之過也﹐如日月之食焉﹕過也﹐人皆見之﹔更也﹐人皆仰之。」﹝孔曰「更﹐攺也。」﹞﹝疏﹞「子貢曰﹕君子之過也﹐如日月之食焉﹔過也﹐人皆見之﹔更也﹐人皆仰之。」正義曰﹕此章論君子之過﹐似日月之食也。更﹐攺也。言君子苟有過也﹐則爲眾所知﹐如日月正當食時﹐則萬物皆觀也。及其攺過之時﹐則人皆復仰其徳﹐如日月明生之後﹐則萬物亦皆仰其明。衛公孫朝﹝馬曰「公孫朝﹐衛大夫。」﹞問於子貢曰「仲尼焉學﹖」子貢曰「文﹑武之道﹐未墜於地﹐在人。賢者識其大者﹐不賢者識其小者﹐莫不有文﹑武之道焉。夫子焉不學﹖﹝孔曰「文武之道﹐未墜落於地﹐賢與不賢各有所識。夫子無所不從學。」﹞而亦何常師之有﹖」﹝孔曰「無所不從學﹐故無常師。」﹞﹝疏﹞「衛公」至「之有」。正義曰﹕此章論仲尼之徳也。「衛公孫朝」者﹐衛大夫也。「問於子貢曰﹕仲尼焉學」者﹐問子貢﹕仲尼何所從學﹐而得成此聖也﹖意謂孔子生知﹐無師所從學也。「子貢曰﹕文﹑武之道﹐未墜於地﹐在人。賢者識其大者﹐不賢者識其小者﹐莫不有文﹑武之道焉。夫子焉不學」者﹐焉﹐猶安也。言文﹑武之道﹐未墜落於地﹐行之在人。賢與不賢﹐各有所識。夫子皆從而學﹐安得不學乎﹖「而亦何常師之有」者﹐言夫子無所不從學﹐故無常師。叔孫武叔語大夫於朝﹝馬曰「魯大夫叔孫州仇。武﹐謚。」﹞曰「子貢賢於仲尼。」子服景伯以告子貢。子貢曰「譬之宮墻﹐賜之墻也及肩﹐見室家之好。夫子之墻數仞﹐不得其門而入﹐不見宗廟之美﹐百官之富。得其門者或寡矣。﹝包曰「七尺曰仞。」﹞夫子之云﹐不亦宜乎﹗」﹝包曰「夫子﹐謂武叔。」﹞﹝疏﹞「叔孫」至「宜乎」。○正義曰﹕此章亦明仲尼之聽也。「叔孫武叔語大夫於朝曰﹕子貢賢於仲尼」者﹐叔孫武叔﹐魯大夫。有時告語諸大夫於朝中曰「子貢賢才過於仲尼。」「子服景伯以告子貢」者﹐景伯亦魯大夫﹐子服何也。以武叔之言告之子貢也。「子貢曰﹕譬之宮墻﹐賜之墻也及肩﹐見室家之好。夫子之墻數仞﹐不得其門而入﹐不見宗廟之美﹐百官之富」者﹐子貢聞武叔之言已賢於仲尼﹐此由君子之道不可小知﹐故致武叔有此言。乃爲之舉諭曰﹕譬如人居之宮﹐四圍各有墻﹐墻卑則可見其在內之美﹐猶小人之道可以小知也﹔墻髙則不可見在內之美﹐猶君子之道不可小知也。今賜之墻也才及人肩﹐則人見墻內室家之美好。夫子之墻﹐髙乃數仞。七尺曰仞。若人不得其門而入﹐則不見宗廟之美備﹐百官之富盛也。「得其門者或寡矣」者﹐言夫聖閾非凡可及﹐故得其門而入者或少矣。「夫子之云﹐不亦宜乎」者﹐夫子﹐謂武叔。以此論之﹐卽武叔云子貢賢於仲尼﹐亦其宜也﹐不足怪焉。○注「馬曰﹕魯大夫叔孫州仇。武﹐謚」。○正義曰﹕案《世本》﹐州仇﹐父子叔牙此六世孫叔孫不敢子也。《春秋》定十年「秋﹐叔孫州仇﹑仲孫何忌帥師圍後阝」。《左傳》曰「武叔懿子圍後阝。」是知叔孫武叔卽州仇也。《謚法》云「剛彊直理曰武。」叔孫武叔毀仲尼。子貢曰「無以爲也﹗仲尼不可毀也。他人之賢者﹐丘陵也﹐猶可逾也﹔仲尼﹐日月也﹐無得而逾焉。人𨿽欲自絕﹐其何傷於日月乎﹖多見其不知量也。」﹝言人𨿽自絕棄於日月﹐其何能傷之乎﹖足自見其不知量也。﹞﹝疏﹞「叔孫」至「量也」。○正義曰﹕此章亦明仲尼也。「叔孫武叔毀仲尼」者﹐訾毀孔子之徳也。「子貢曰﹕無以爲也﹗仲尼不可毀也」者﹐言無用爲此毀訾﹐夫仲尼之徳不可毀也。「他人之賢者﹐丘陵也﹐猶可逾也﹔仲尼﹐日月也﹐無得而逾焉」者﹐子貢又爲設譬也。言他人之賢﹐譬如丘陵﹐𨿽曰廣顯﹐猶可逾越﹔至於仲尼之賢﹐則如日月之至髙﹐人不可得而逾也。「人𨿽欲自絕﹐其何傷於日月乎」者﹐言人𨿽欲毀訾夫日月﹐特自絕棄﹐於日月其何能傷之乎﹖故人𨿽欲毀仲尼﹐亦不能傷仲尼也﹐多見其不知量也。多﹐猶也。言非不能毀仲尼﹐又足自見其不知量也。○注「言人」至「量也」。○正義曰﹕云「足自見其不知量也」者﹐據此注意﹐似訓「多」爲「」。所以「多」得爲「」者﹐古人多﹑同音。「多見其不知量」﹐猶襄二十九年《左傳》云「多見疏也」﹐服虔本作「祗見疏」﹐解云「﹐也。」晉宋杜本皆作「多」。張衡《西京賦》云「炙炮夥﹐淸酤多﹐皇恩溥﹐洪徳施。」施與多爲韻。此類眾矣﹐故以「多」爲「」也。陳子禽謂子貢曰「子爲恭也﹐仲尼豈賢於子乎﹖」子貢曰「君子一言以爲知﹐一言以爲不知﹐言不可不愼也。夫子之不可及也﹐猶天之不可階而升也。夫子之得邦家者﹐﹝孔曰「謂爲諸侯若卿大夫。」﹞所謂立之斯立﹐道之斯行﹐綏之斯來﹐動之斯和。其生也榮﹐其死也哀﹐如之何其可及也﹖」﹝孔曰「綏﹐安也。言孔子爲政﹐其立教則無不立﹐道之則莫不興行﹐安之則遠者來至﹐動之則莫不和睦﹐故能生則榮顯﹐死則哀痛。」﹞﹝疏﹞「陳子」至「及也」。○正義曰﹕此章亦明仲尼之徳也。「陳子禽謂子貢曰﹕子爲恭也﹐仲尼豈賢於子乎」者﹐此子禽必作陳亢﹐當是同其姓字耳。見其子貢每事稱譽其師﹐故謂子貢云﹕當是子爲恭孫故也﹐其實仲尼才徳豈賢於子乎﹖「子貢曰﹕君子一言以爲知﹐一言以爲不知﹐言不可不愼也」者﹐子貢聞子禽之言﹐以此言拒而非之也。言君子出一言是﹐則入以爲有知﹔出一言非﹐則人以爲不知。知與不知﹐旣由一言﹐則其言不可不愼也。今乃云仲尼豈賢於子乎﹖則是女不愼其言﹐是爲不知也。「夫子之不可及也﹐如天之不可階而升也」者﹐又爲設譬﹐言夫子之徳不可及也。他人之賢﹐猶他物之髙者﹐可設階梯而升上之。至於仲尼之徳﹐猶天之髙﹐不可以階梯而升上之。「夫子之得邦家者﹐所謂立之斯立﹐道之斯行﹐綏之斯來﹐動之斯和。其生也榮﹐其死也哀﹐如之何其可及也」者﹐又爲廣言仲尼爲政之徳也。得邦﹐謂爲諸侯。得家﹐謂爲卿大夫。綏﹐安也。言孔子爲政﹐其立教則無不立﹐道之則莫不興行﹐安之則遠者來至﹐動之則民莫不和睦﹐故能生則榮顯﹐死則哀痛﹐故如之何其可及也﹗●卷二十堯曰第二十﹝疏﹞正義曰﹕此篇記二帝三王及孔子之語﹐明天命政化之美﹐皆是聖人之道﹐可以垂訓將來﹐故殿諸篇﹐非所次也。堯曰「咨﹗爾舜﹗天之歷數在爾躬﹐﹝歷數﹐謂列次也。﹞允執其中。四海困窮﹐天祿永終。」﹝包曰「允﹐信也。困﹐極也。永﹐長也。言爲政信執其中則能窮極四海﹐天祿所以長終。」﹞舜亦以命禹。﹝孔曰「舜亦以堯命己之辭命禹。」﹞曰「予小子履﹐敢用玄牡﹐敢昭告於皇皇后帝﹕﹝孔曰「履﹐殷湯名。此伐桀告天之文。殷豕尙白﹐未變夏禮﹐故用玄牡。皇﹐大。後﹐君也。大﹐大君。帝﹐謂天帝也。《墨子》引《湯誓》﹐其辭若此。」﹞有罪不敢赦。﹝包曰「順天奉法﹐有罪者不敢擅赦。」﹞帝臣不蔽﹐簡在帝心。﹝言桀居帝臣之位﹐罪過不可隱蔽。以其簡在天心故。﹞朕躬有罪﹐無以萬方﹔萬方有罪﹐罪在朕躬。」﹝孔曰「無以萬方﹐萬方不與也。萬方有罪﹐我身之過。」﹞周有大賚﹐善人是富。﹝周﹐周家。賚﹐賜也。言周家受天大賜﹐富於善人﹐有亂臣十人是也。﹞𨿽有周親﹐不如仁人。﹝孔曰「親而不賢不忠則誅之﹐管﹑蔡是也。仁人﹐謂箕子﹑微子。來則用之。」﹞百姓有過﹐在予一人。」謹權量﹐審法度﹐廢官﹐四方之政行焉。﹝包曰「權﹐秤也。量﹐斗斛。」﹞興滅國﹐繼絕世﹐舉逸民﹐天下之民歸心焉。所重﹕民﹐食﹐喪﹐祭。﹝孔曰「重民﹐國之本也。重食﹐民之命也。重喪﹐所以盡哀。重祭﹐所以致敬。」﹞寬則得眾﹐信則民任焉﹐敏則有功﹐公則說。﹝孔曰「言政教公平則民說矣。凡此﹐二帝三王所以治也﹐故傳以示後世。」﹞﹝疏﹞「堯曰」至「則說」。○正義曰﹕此章明二帝三王之道﹐凡有五節﹐初自「堯曰」至「天祿永終」﹐記堯命舜之辭也﹔二自「舜以命禹」一句﹐舜亦以堯命己之辭命禹也﹔三自「曰﹕予小子」至「罪在朕躬」﹐記湯伐桀﹐告天之辭也﹔四自「周有大賚」至「在予一人」﹐言周家受天命及伐紂告天之辭也﹔五自「謹權量」至「公則說」﹐此明二帝三王政化之法也。「堯曰﹕咨﹗爾舜﹗天之歷數在爾躬」者﹐此下是堯命舜以天命之辭也。咨﹐咨嗟也。爾﹐女也。歷數﹐謂列次也。堯姓伊祁﹐名放勛。舜姓姚﹐名重華。《謚法》云「翼善傳聖曰堯。仁義盛明曰舜。」堯子丹朱不肖﹐不堪嗣位。虞舜側微﹐堯聞之聰明﹐將使嗣位﹐故先咨嗟嘆而命之﹐欲使重其事。言天位之列次當在女身﹐故我今命授於女也。「允執其中﹐四海困窮﹐天祿永終」者﹐此堯戒舜以爲君之法也。允﹐信也。困﹐極也。永﹐長也。言爲政信執其中﹐則能窮極四海﹐天之祿籍所以長終汝身。「舜亦以命禹」者﹐舜有子商均﹐亦不肖。禹有治水大功﹐故舜禪位與禹﹐故亦以堯命己之辭命禹也。「曰﹕予小子履﹐敢用玄牡﹐敢昭告於皇皇后帝」者﹐此下湯伐桀告天辭也。禹受舜禪﹐傳位子孫﹐至桀無道。湯有聖徳﹐應天順人﹐舉干戈而伐之﹐遂放桀於南巢﹐自立爲天子﹐而以此辭告天也。履﹐殷湯名。稱小子﹐謙也。玄牡﹐黑牲也。殷尙白而用黑牲者﹐未變夏禮故也。昭﹐明也。皇﹐大也。後﹐君也。大﹐大君。帝﹐謂天帝也。謂殺牲明告天帝以伐桀之意。「有罪不敢赦」者﹐言己順天奉法﹐有罪者不敢擅放赦也。「帝臣不蔽﹐簡在帝心」者﹐帝﹐天也。帝臣﹐謂桀也。桀是天子﹐天子事天﹐猶臣事君﹐故謂桀爲帝臣也。言桀居帝臣之位﹐罪過不可隱蔽﹐以其簡閱在天心故也。「朕躬有罪﹐無以萬方﹔萬方有罪﹐罪在朕躬」者﹐言我身有罪﹐無用汝萬方﹐萬方不與也﹔萬方有罪﹐過在我身﹐自責化不至也。「周有大賚﹐善人是富」者﹐周﹐周家也。文王﹑武王居岐周而王天下﹐故曰周家。賚﹐賜也。周家受天大賜﹐富於善人﹐有亂臣十人是也。「𨿽有周親﹐不如仁人。百姓有過﹐在予一人」者﹐此武王誅紂誓眾之辭。湯亦傳位子孫﹐至末孫帝紂無道。周武王伐而滅之﹐而以此辭誓眾。言𨿽有周親﹐不賢不忠﹐則誅之﹐若管﹑蔡是也。不如有仁徳之人﹐賢而且忠﹐若箕子﹑微子﹐來則用之也。百姓﹐謂天下眾民也。言若不教百姓﹐使有罪過﹐當在我一人之化不至也。「謹權量﹐審法度﹐廢官﹐四方之政行焉」者﹐此下總言二帝三王所行政法也。權﹐秤也。量﹐斗斛也。謹飭之使鈞平。法度﹐謂車服旌之禮儀也。審察之﹐使貴賤有別﹐無僭逼也。官有廢闕﹐復治之﹐使無曠也。如此﹐則四方之政化興行焉。「興滅國﹐繼絕世﹐舉逸民﹐天下之民歸心焉」者﹐諸侯之國﹐爲人非理滅之者﹐復興立之﹔賢者當世祀﹐爲人非理絕之者﹐則求其子孫﹐使復繼之。節行超逸之民﹐隱居未仕者﹐則舉用之。政化若此﹐則天下之民歸心焉﹐而不離析也。「所重﹕民﹐食﹐喪﹐祭」者﹐言帝王所重有此四事﹕重民﹐國之本也。重食﹐民之命也。重喪﹐所以盡哀。重祭﹐所以致敬。「寬則得眾﹐信則民任焉﹐敏則有功﹐公則說」者﹐又言帝王之徳﹐務在寬簡﹑示信﹑敏速﹑公平也。寬則人所歸附﹐故得眾。信則民聽不惑﹐皆爲己任用焉。敏則事無不成﹐故有功。政教公平﹐則民說。凡此上事﹐二帝三王所以治也﹐故傳之以示後世。此章有二帝三王之事﹐錄者采合以成章。檢《大禹謨》《湯誥》與《泰誓》《武成》﹐則此章其文略矣。○注「歷數﹐謂列次也」。○正義曰﹕孔注《尙書》云「謂天道。」謂天歷運之數。帝王易姓而興﹐故言歷數謂天道。鄭玄以歷數在汝身﹐謂有圖錄之名。何云列次﹐義得兩通。○注「孔曰」至「若此」。正義曰﹕云「履﹐殷湯名」者﹐案《世本》湯名天乙者﹐安國意蓋以湯受命之王﹐依殷法﹐以乙日生﹐名天乙﹐至將爲王﹐攺名履﹐故二名也﹐亦可。安國不信《世本》﹐無天乙之名。皇甫謐巧欲傳會云「以乙日生﹐故名履﹐字天乙。」又云「祖乙亦云乙日生﹐復名乙。」引《易緯》孔子所謂天之錫命﹐故可同名。旣以天乙爲字﹐何云同名乎﹖斯文妄矣。云「《墨子》引《湯誓》﹐其辭若此」者﹐以其《尙書湯誓》無此文﹐而《湯誥》有之﹐又與此小異﹐惟《墨子》引《湯誓》﹐其辭與此正同﹐故言之﹐所以證此爲伐桀告天之文也。○注「以其簡在天心故」。○正義曰﹕鄭玄云「簡閱在天心﹐言天簡閱其善惡也。」○注「孔子」至「用之」。○正義曰﹕云「親而不賢不忠則誅之﹐管﹑蔡是也」者﹐《金》云「武王旣喪﹐管叔及其羣弟乃流言於國曰﹕『公將不利於孺子。』」周公乃致辟管叔於商﹐囚蔡叔於郭鄰﹐所謂殺管叔而殺蔡叔也。云『仁人﹐謂箕子﹑微子。來則用之」者﹐箕子﹐紂之諸父。《書洪範序》云「以箕子歸﹐作《洪範》。」《宋世家》云「微子開者﹐殷帝乙之首子而帝紂之庶兄。周武王克殷﹐微子乃持其祭器造於軍門﹐肉袒面縛﹐左牽羊﹐右把茅﹐膝行而前以告。於是武王乃釋微子﹐復其位。成王誅武庚﹐乃命微子代殷之後於宋。」是言𨿽有管叔﹑蔡叔爲周親﹐不如箕子﹑微子之仁人也。案《周書泰誓》云「𨿽有周親﹐不如仁人。」是武王往伐紂次於河朔誓眾之辭也。孔傳云「周﹐至也。言紂至親𨿽多﹐不如周家之少仁人。」此文與彼正同。而孔注與此異者﹐蓋孔意以彼爲伐紂誓眾之辭﹐此言周家政治之法﹐欲兩通其義﹐故不同也。○注「權﹐秤也。量﹐斗斛」。○正義曰﹕《漢書律曆志》云「權者﹐銖﹑兩﹑斤﹑鈞﹑石也﹐所以稱物平施﹐知輕重也。本起於黃鍾之重﹐一龠容千二百黍﹐重十二銖﹐兩之爲兩﹐二十四銖爲兩﹐十六兩爲斤﹐三十斤爲鈞﹐四鈞爲石五權謹矣。量者﹐龠﹑合﹑升﹑斗﹑斛也﹐所以量多少也。本起於黃鍾之龠﹐用度數審其容﹐以子黍中者千有二百實其龠﹐合龠爲合﹐十合爲升﹐十升爲斗﹐十斗爲斛﹐而五量加矣。」《志》又云「度者﹐分﹑寸﹑尺﹑丈﹑引也﹐所以度長短也。本起黃鍾之長﹐以子黍中者﹐一黍之廣爲一分﹐十分爲寸﹐十寸爲尺﹐十尺爲丈﹐十丈爲引﹐而五度審矣。」而此不言度者﹐從可知也。子張問於孔子曰「何如斯可以從政矣﹖」子曰「尊五美﹐屏四惡﹐斯可以從政矣。」﹝孔曰「屏﹐除也。」﹞子張曰「何謂五美﹖」子曰「君子惠而不費﹐勞而不怨﹐欲而不貪﹐泰而不驕﹐威而不猛。」子張曰「何謂惠而不費﹖」子曰「因民之所利而利之﹐斯不亦惠而不費乎﹖﹝王曰「利民在政﹐無費於財。」﹞擇可勞而勞之﹐又誰怨﹖欲仁而得仁﹐又焉貪﹖君子無眾寡﹐無小大﹐無敢慢﹐﹝孔曰「言君子不以寡小而慢也。」﹞斯不亦泰而不驕乎﹖君子正其衣冠﹐尊其瞻視﹐儼然人望而畏之﹐斯不亦威而不猛乎﹖」子張曰「何謂四惡﹖」子曰「不教而殺謂之虐﹐不戒視成謂之暴﹐﹝馬曰「不宿戒而責目前成﹐爲視成。」﹞慢令致期謂之賊﹐﹝孔曰「與民無信而虛刻期。」﹞猶之與人也﹐出納之吝謂之有司。」﹝孔曰「謂財物俱當與人﹐而吝嗇於出納惜難之﹐此有司之任耳﹐非人君之道。」﹞﹝疏﹞「子張」至「有司」。○正義曰﹕此章論爲政之理也。「子張問於孔子曰﹕何如斯可以從政矣﹖子曰﹕尊五美﹐屏四惡﹐斯可以從政矣」者﹐屏﹐除也。子張問其政術﹐孔子答曰﹕當尊崇五種美事﹐屏除四種惡事﹐則可也。「子張曰﹕何謂五美」者﹐未知其目﹐故復問之。「子曰﹕君子惠而不費﹐勞而不怨﹐欲而不貪﹐泰而不驕﹐威而不猛」者﹐此孔子爲述五美之目也。「子張曰﹕何謂惠而不費」者﹐子張𨿽聞其目﹐猶未達其理﹐故復問之。「子曰﹕因民之所利而利之﹐斯不亦惠而不費乎」者﹐此孔子爲說其惠而不費之一美也。民居五土﹐所利不同。山者利其禽獸﹐渚者利其魚鹽﹐中原利其五。人君因其所利﹐使各居其所安﹐不易其利﹐則是惠愛利民在政﹐且不費於財也。「擇可勞而勞之﹐旦誰怨」者﹐孔子知子張未能盡達﹐故旣答惠而不費﹐不須其問﹐卽爲陳其餘者。此說勞而不怨者也。擇可勞而勞之﹐謂使民以時﹐則又誰怨恨哉﹗「欲仁而得仁﹐又焉貪」﹐此說欲而不貪也。言常人之欲﹐失在貪財。我則欲仁﹐而仁斯至矣﹐又安得爲貪乎﹖「君子無眾寡﹐無小大﹐無敢慢﹐斯不亦泰而不驕乎」者﹐此說泰而不驕也。常人之情﹐敬眾大而慢寡小。君子則不以寡小而慢之也﹐此不亦是君子安泰而不驕慢乎﹖「君子正其衣冠﹐尊其瞻視﹐儼然人望而畏之﹐斯不亦威而不猛乎」者﹐此說威而不猛也。言君子常正其衣冠﹐尊重其瞻視﹐端居儼然﹐人則望而畏之﹐斯不亦𨿽有威嚴而不猛厲者乎﹖「子張曰﹕何謂四惡」者﹐子張未聞四惡之義﹐故復問之。「子曰﹕不教而殺謂之虐」者﹐此下孔子歷答四惡也。爲政之法﹐當先施教令於民﹐猶復寧申敕之。教令旣治﹐而民不從﹐後乃誅也。若未嘗教告而卽殺之﹐謂之殘虐。「不戒視成謂之暴」者﹐謂不宿戒而責目前成﹐謂之卒暴。「慢令致期謂之賊」者﹐謂與民無信﹐而虛刻期﹐期不至則罪罰之﹐謂之賊害。「猶之與人也﹐出納之吝謂之有司」者﹐謂財物俱當與人﹐而人君吝嗇於出納而惜難之﹐此有司之任耳﹐非人君之道。孔子曰「不知命﹐無以爲君子也。﹝孔曰「命﹐謂窮達之分。」﹞不知禮﹐無以立也。不知言﹐無以知人也。」﹝馬曰「聽言則別其是非也。」﹞﹝疏﹞「孔子曰﹕不知命﹐無以爲君子也。不知禮﹐無以立也。不知言﹐無以知人也。○正義曰﹕此章言君子立身知人也。命﹐謂窮達之分。言天之賦命﹐窮達有時﹐當待時而動。若不知天命而妄動﹐則非君子也。禮者﹐恭儉莊敬﹐立身之本。若其不知﹐則無以立也。聽人之言﹐當別其是非。若不能別其是非﹐則無以知人之善惡也。

