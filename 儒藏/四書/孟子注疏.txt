孟子注疏漢﹟趙岐注宋﹟孫奭疏

●序

朝散大夫《尙書》兵部郎中充龍圖閣待制知通進銀臺司兼門下封事兼判國子監止護軍賜紫金魚袋﹝臣﹞孫撰

夫總羣聖之道者﹐莫大乎六經。紹六經之教者﹐莫尙乎《孟子》。自昔仲尼旣沒﹐戰國初興﹐至化陵遲﹐異端並作﹐儀﹑衍肆其詭辯﹐楊﹑墨飾其淫辭。遂致王公納其謀﹐以紛亂於上﹔學者循其踵﹐以蔽惑於下。猶洚水懷山﹐時盡昏墊﹐繁蕪塞路﹐孰可芟夷﹖惟孟子挺名世之才﹐秉先覺之志﹐拔邪樹正﹐髙行厲辭﹐導王化之源﹐以救時獘﹔開聖人之道﹐以斷羣疑。其言精而贍﹐其旨淵而通﹐致仲尼之教﹐獨尊於千古﹐非聖賢之倫﹐安能至於此乎﹖其書由炎漢之後﹐盛傳於世﹐爲之注者﹐則有趙岐﹑陸善經﹔爲之音者﹐則有張鎰﹑丁公著。自陸善經已降﹐其所訓說﹐𨿽小有異同﹐而共宗趙氏。惟是音釋二家﹐撰錄俱未精當﹐張氏則徒分章句﹐漏落頗多﹔丁氏則稍識指歸﹐僞謬時有。若非再加刊正﹐詎可通行﹖臣前奉敕與同判國子監王旭﹑國子監直講馬龜符﹑國子學說書吳易直﹑馮元等作《音義》二卷﹐已經進呈。今輒罄淺聞﹐隨趙氏所說﹐仰效先儒釋經﹐爲之正義。凡理有所滯﹐事有所遺﹐質諸經訓﹐與之增明。𨿽仰測至言﹐莫窮於奧妙﹐而廣傳博識﹐更俟於發揮。謹上。

○題辭解

﹝疏﹞正義曰﹕案《史記》云「孟軻﹐受業子思門人﹐道旣通﹐所於者不合﹐退與萬章之徒序《詩》《書》﹐述仲尼之意﹐作《孟子》七篇。」至嬴秦焚書坑儒﹐《孟子》之徒黨自是盡矣。其七篇書號爲諸子﹐故篇籍得不泯絕。漢興﹐髙皇未遑庠序之事﹐孝惠𨿽除挾書之律﹐然而公卿皆武力功臣﹐亦莫以爲意。及孝文皇帝廣遊學之路﹐天下眾書往往稍出﹐由是《論語》《孟子》《孝經》《爾雅》皆置博士﹐當時乃有劉歆九種《孟子》﹐凡十一篇。炎漢之後﹐盛傳於世爲之注者﹐西京趙岐出焉。至於李唐又有陸善經出焉。自陸善經已降﹐其所訓說𨿽小有異同﹐而咸歸宗於趙氏。《隋志》云﹕趙岐注《孟子》十四卷。又有鄭亢注《孟子》七卷。在梁時又有綦母邃《孟子》九卷。《唐書﹟藝文志》又云﹕《孟子》注凡四家﹐有三十五卷。至於皇朝《崇文總目》《孟子》獨存趙岐注十四卷﹐唐陸善經注《孟子》七卷﹐凡二家二十一卷。今校定仍據趙注爲本。今以爲主題辭者﹐趙岐謂此書《孟子》之所作﹐所以題號《孟子》之書﹐其題辭爲《孟子》而作﹐故曰《孟子題辭》。

《孟子題辭》者﹐所以題號《孟子》之書本﹐末指義文辭之表也。

﹝疏﹞「孟子」至「表也」。○正義曰﹕此敍《孟子題辭》爲《孟子》書之序也。張鎰釋云﹕《孟子題辭》卽序也﹐趙注尙異﹐故不謂之序而謂之題辭。孟﹐姓也。

﹝疏﹞正義曰﹕此敍孟氏之所自也。案魯史桓公之後﹐桓公子莊公爲君﹐庶子公子慶父﹑公子叔牙﹑公子季友。仲孫是慶父之後﹐叔孫是叔牙之後﹐季孫是季友之後。其後子孫皆以仲﹑叔﹑季爲氏。至仲孫氏後世﹐攺仲曰孟。又云﹕孟庶長之稱也。言已是庶﹐不敢與莊公爲伯﹑仲﹑叔﹑季之次﹐故取庶長爲始也。又定公六年有仲孫何忌如晉﹐《左傳》卽曰孟懿子往。是孟氏爲仲孫氏之後攺孟也。子者﹐男子之通稱也。

﹝疏﹞正義曰﹕此敍凡稱子之例也。案經傳凡敵者相謂皆言吾子﹐或直言子﹐稱師亦曰子。是子者﹐男子有徳之通稱也。《公羊傳》云「子沈子曰」﹐何休云「沈子稱子冠氏上者﹐著其爲師也。不但言子曰者﹐辟孔子也。」然則後人稱先師則以子冠氏上﹐所以明其爲師也。如子公羊子﹑子沈子之類是也。凡書傳直言子曰者﹐皆指孔子﹐以其師範來世﹐人盡知之﹐故不必言氏也。孟軻有徳﹐亦足以師範來世﹐宜其以氏冠子﹐使後人知之﹐非獨云有孔子﹐又有孟子稱爲子焉。此書﹐孟子之所作也﹐故總謂之《孟子》。

﹝疏﹞正義曰﹕此敍孟子所作此書﹐故總名號爲《孟子》也。唐林愼思《續孟子書》二卷﹐以謂《孟子》七篇﹐非軻自著﹐乃弟子共記其言。韓愈亦云﹕孟軻之書﹐非軻自著﹐軻旣沒﹐其徒萬章﹑公孫丑相與記軻所言焉。今趙氏爲《孟子》之所作﹐故﹖謂之《孟子》者﹐蓋亦有由爾。

其篇目﹐則各自有名。

﹝疏﹞正義曰﹕此敍孟子七篇各有名目也。故《梁惠王》《公孫丑》《滕文公》《離婁》《萬章》《告子》《盡心》是也。孟子﹐鄒人也。名軻﹐字則未聞也。鄒本《春秋》邾子之國﹐至孟子時攺曰鄒矣。國近魯﹐後爲魯所並。又言邾爲楚所並﹐非魯也﹐今鄒縣是也。

﹝疏﹞正義曰﹕此敍孟子姓字及所居之國也。案《史記》列傳云「孟軻﹐鄒人也。」不紀其字﹐故趙氏云字則未聞焉。後世或云字子輿。云「鄒本春秋邾子之國」至「是也」者﹐案《春秋》隱公元年書「公及儀父盟於蔑」﹐杜注云「邾﹐今魯國鄒縣是也。」儀父事齊桓以獎王室﹐王命以爲邾子。《說文》云「鄒﹐孔子鄕也。一云「鄒﹐魯附庸之國。」云「國近魯」者﹐案《左傳》哀公七年﹐「公伐邾﹐及範門﹐猶聞鍾聲」。又曰「魯擊柝﹐聞於邾。」杜注云「範門﹐邾郭門也。」是爲魯所並。云「爲楚所並」者﹐案《史記》云「魯頃公二十四年﹐楚考烈王伐滅魯。」是又爲楚所並。

或曰﹕孟子﹐魯公族孟孫之後。故孟子仕於齊﹐喪母而歸葬於魯也。三桓子孫旣以衰微﹐分他國。

﹝疏﹞「或曰」至「他國」。○正義曰﹕此敍孟子爲魯公族孟孫之後也。其說在孟姓之段。云「仕於齊﹐葬於魯」者﹐公孫丑篇之文也。《春秋》定公六年﹐季孫斯﹑仲孫何忌如晉。十年﹐叔孫仇如齊。哀公二十七年﹐公患三桓之後﹐欲以諸侯去之。杜預云﹕欲求諸侯以逐三桓後。至魯頃公時﹐魯遂絕祀。由是三桓子孫衰微。

《孟子》生有淑質﹐夙喪其父﹐幼被慈母三遷之教﹐長師孔子之孫子思﹐治儒述之道﹐通五經尢長於《詩》《書》。

﹝疏﹞「孟子」至「詩書」。○正義曰﹕此敍孟子自幼至長之事也。案《史﹟列女傳》云﹕孟軻母﹐其捨近墓﹐孟子少嬉遊爲墓間之事﹐孟母曰﹕此非吾所以處子也。乃去捨市﹐傍其嬉戲乃賈人賣之事。又曰﹕此非吾所以處子也。復徙捨學宮之傍﹐其嬉戲乃設俎豆揖遜進退。孟母曰﹕此眞可以居吾子矣。遂居焉。及孟子旣學而歸﹐孟母問學所至﹐孟子自若也。孟母以刀斷機﹐曰﹕子廢學﹐若吾斷機。孟子懼﹐旦夕勤學不息﹐師子思﹐遂成名儒。又案《史記》云﹕孟軻受業於子思之門人﹐道旣通﹐所幹不合﹐退與萬章之徒敍《詩》《書》。故趙氏云「尢長於《詩》《書》。

周衰之末﹐戰國縱橫﹐用兵爭彊以相侵奪﹐當世取士﹐務先權謀以爲上賢。先王大道陵遲隳廢﹐異端並起﹐若楊朱﹑墨翟放蕩之言以干時感眾者非一。孟子閔悼堯﹑舜﹑湯﹑文﹑周﹑孔之業將遂湮微﹐正塗壅底﹐仁義荒怠﹐佞僞馳騁﹐紅紫亂朱。

﹝疏﹞「周衰之末」至「亂朱」。○正義曰﹕此敍周衰戰國縱橫之時﹐大道陵遲也。案太史公曰﹕秦紀至犬戎敗幽王﹐周東遷洛邑﹐秦襄公始封爲諸侯﹐作西﹐用事上帝﹐於是僭端見矣。自後陪臣執政﹐大夫世祿﹐六卿分晉﹐及田常弒簡公而相齊國﹐諸侯晏然不討﹐海內爭於戰攻﹐於是六國盛焉。其務在彊兵並敵謀詐用﹐而縱橫長短之說起。故秦用商君富國彊兵﹐楚﹑魏用吳起戰勝弱敵﹐齊威宣王用孫子﹑田忌之徒而諸侯東面朝齊。天下於是方務於合縱連橫﹐以攻伐爲賢﹐而楊朱﹑墨翟以兼愛自爲﹐以害仁義。孟軻乃述唐虞三代之徳﹐退敍《詩》《書》﹐述孔子之意。當此之時﹐念非《孟子》有哀憫之心﹐則堯﹑舜﹑湯﹑文﹑周﹑孔之業將遂沈小﹐而正道郁塞﹐仁義荒怠﹐佞僞並行﹐紅紫亂朱矣。楊雄云﹕古者楊﹑墨塞路﹐孟子辭而辟之。云湮微者﹐湮﹐沈也﹔微﹐小也。云壅底者﹐言正道郁塞而不明也。云仁義荒蕪者﹐《釋名》曰﹕仁﹐忍也﹐好生惡殺﹐善惡含忍也。義﹐宜也﹐裁制事物使合宜也。《莊子》云﹕愛仁利物之謂仁。楊子云﹕事得其宜謂之義。《尙書》云﹕無怠無荒。孔注云﹕迷亂曰荒﹐怠﹐懈怠也。云佞僞馳騁者﹐《論語》云﹕仁而不佞。孔云﹕佞﹐口辭捷給﹐爲人所憎惡者﹐《說文》云﹕僞﹐詐也。馳騁﹐奔走。云紅紫亂朱者﹐《論語》云﹕惡紫之奪朱也。孔注云﹕朱﹐正色﹔紫﹐間色。案皇氏云﹕靑﹑赤﹑黃﹑白﹑黑﹐五方正色也。不正謂五方間色﹐綠﹑紅﹑碧﹑紫﹑亞黃是也。靑是東方正﹐綠是東方間﹐東爲木木﹐色靑。木克土﹐土色黃﹐並以所克爲間。故綠色﹐靑﹑黃也。朱是南方正﹐紅是南方間﹐南爲火﹐火色赤﹐火克金﹐金色白﹐故紅色﹐赤﹑白也。白是西方正﹐碧是西方間﹐西爲金﹐金色白﹐金克木﹐故碧色﹐靑﹑白也。黑是北方正﹐紫是北方間﹐北方水﹐水色黑﹐水克火﹐火色赤﹐故紫色﹐赤﹑黑也。黃是中央正﹐亞黃是中央間﹐中央土﹐土色黃﹐土克水﹐水色黑﹐故亞黃色﹐黃﹑黑也。是正間然。

於是則慕仲尼﹐周流憂世﹐遂以儒道遊於諸侯﹐思濟斯民。然由不肯枉尺直尋﹐時君咸謂之迂闊於事﹐終莫能聽納其說。

﹝疏﹞「於是」至「其說」。○正義曰﹕此敍孟子周流聘世﹐時君不聽納其說也。言孟子心慕孔子徧憂其世﹐遂以儒家仁義之道歷遊諸侯之國﹐思欲救濟天下之民。然而諸侯不能尊敬之者﹐孟子亦且不見也﹐𨿽召之而不往﹐以其不肯枉尺以直尋。十寸曰尺﹐八尺曰尋。《史記》云﹕孟子道旣通﹐遊事齊﹐齊宣王不能用。梁﹐梁惠王不果所言。是皆以爲迂遠而闊於事情﹐而莫有能聽納其說者。孟子亦自知遭蒼姬之訖錄﹐值炎劉之未奮。進不得佐興唐虞雍熙之和﹐退不能信三代之餘風﹐恥沒世而無聞焉。是故垂憲言以詒後人。仲尼有云﹕我欲托之空言﹐不如載之行事之深切著明也。

﹝疏﹞「孟子」至「著明」也。○正義曰﹕此敍孟子自知道不行於世﹐恥沒世無名聞﹐故慕仲尼托之空言而載之行事也。言孟子生於六國之時﹐當衰周末﹐又遇漢之未興﹐上不得輔起唐虞二世之治﹐下不能伸夏商周三代之風化﹐自愧沒一世而無名聞﹐所以垂法言以貺後人。故托慕仲尼周流憂世﹐旣不遇﹐乃退而與萬章之徒敍《詩》《書》而作此七篇也。趙氏意其然﹐乃引孔子之言而明孟子載七篇之意也。云蒼姬者﹐周以木徳王﹐故號爲蒼姬﹐姬﹐周姓也。云炎劉者﹐漢以火徳王﹐故號爲炎劉﹐劉﹐髙祖之姓氏也。

於是退而論集所與髙第弟子公孫丑﹑萬章之徒難疑答問﹐又自撰其法度之言﹐著書七篇﹐二百六十一章三萬四千六百八十五字。包羅天地﹐揆敍萬類﹐仁義道徳性命禍福粲然靡所不載。

﹝疏﹞「於是」至「不載」。○正義曰﹕此敍孟子退而著述篇章之數也。《史記》云﹕孟子所幹者不合﹐退而與萬章之徒敍《詩》《書》﹐述仲尼之意﹐作《孟子》七篇。云二百六十一章者﹐合七篇之章數言也。據趙氏分章則《梁惠王》篇凡二十有一章《公孫丑》篇凡二十有三章《滕文公》篇凡十有五章《離婁》篇凡六十一章《萬章》篇凡十有八章《告子》篇凡三十有六章《盡心》篇凡八十有四章總而計之﹐是二百六十一章也。云三萬四千六百八十五字者﹐合七篇而言也。今計《梁惠王》篇凡五千三百三十三字﹐《公孫丑》篇凡五千一百二十字﹐《滕文公》篇凡四千五百三十三字﹐《離婁》篇凡四千二百八十五字﹐《萬章》篇凡五千一百二十字﹐《告子》篇凡五千五百三十五字﹐《盡心》篇凡四千一百五十九字﹐總而計之﹐是三萬四千六百八十五字也。云「包羅天地」至「靡所不載」者﹐言此七篇之書﹐大而至於天地﹐微而至於昆艸木﹐又次而至於性命禍福﹐無有不載者也。然而篇所以七者﹐蓋天以七紀璇璣運度﹐七政分離﹐聖以布曜﹐故法之也。章所以二百六十一者﹐三時之日數也。不敢比《易》當期之數﹐故取於三時。三時者﹐成歲之要時﹐故法之也。三萬四千六百八十五字者﹐可以行五常之道﹐施七政之紀﹐故法五七之數而不敢盈也已。

帝王公侯遵之﹐則可以致隆平﹐頌淸廟。卿﹑大夫﹑士蹈之﹐則可以尊君父﹐立忠信。守志厲操者儀之﹐則可以崇髙節﹐抗浮雲。

﹝疏﹞「帝王」至「浮雲」。○正義曰﹕此敍《孟子》之七篇書爲要者也。言上而帝王遵循之﹐則可以興升平之治﹐次而公侯遵循之﹐則可以頌淸廟。云「頌淸廟」者﹐言公侯可以此助祭於天子之廟也。《詩》有《淸廟》之篇以祀文王﹐注云「天徳淸明﹐文王象焉﹐故祭而歌此詩也。」箋云「諸侯有光明著見之徳者﹐來助祭也。」卿﹑大夫﹑士蹈之﹐則可以尊欽君父﹐主其忠信。守志厲操者儀而法之﹐則可以此崇其髙節而抗富貴如浮雲。云帝王公侯卿大夫士者﹐蓋帝以徳言﹐王以業言﹐卿有諸侯之卿﹐有大夫之卿﹔士有中士﹐有下士。公侯是周之爵﹐所謂公侯伯子男﹐凡有五等是也。自帝王以下言之﹐則有公侯﹔自公侯以下﹐則有卿﹔自卿以下﹐則有大夫﹔自大夫以下﹐則止於有士也。

有風人之托物﹐二雅之正言﹐可謂直而不倨﹐曲而不屈﹐命世亞聖之大才者也。

﹝疏﹞「有風」至「者也」。○正義曰﹕此敍《孟子》七篇有風人二雅之言﹐爲亞聖者也。如對惠王欲以與民同樂﹐故以文王靈臺靈沼爲言﹔對宣王欲以好貨色與百姓同之﹐故以太王厥妃爲言﹔論仁則托以爲諭﹐論性則托以牛山之木爲諭﹕是皆有風人之托物言也。云二雅之正言者﹐如引他人有心﹑予忖度之﹐乃積乃倉﹐古公父來朝﹐走馬不失其馳﹐捨矢如破﹐幾此之類﹐是皆有二雅之正言也。故可謂直其辭而且不失之倨傲﹐曲其辭而且不失之屈枉﹐而《孟子》誠爲間世亞聖之大才者也。言孟子之才比於上聖人之才﹐但相王天而已﹐故謂亞聖大才。

孔子自衛反魯﹐然後樂正﹐雅﹑頌各得其所﹐乃刪《詩》﹑定《書》系《周易》﹑作《春秋》。

﹝疏﹞「孔子」至「春秋」。○正義曰﹕此敍引孔子退而著述之意也。案定公十四年﹐孔子去魯應聘諸國。哀公十一年﹐自衛反魯﹐是時道衰樂廢﹐孔子來還乃正之。又哀公十一年﹐《左傳》云「冬衛孔文子將攻太叔﹐訪於仲尼。仲尼曰﹕『胡簋之事則嘗學之﹐甲兵之事未之聞也。』退﹐命駕而行﹐曰﹕『鳥則擇木﹐木豈能擇鳥﹖』文子遽止之﹐曰﹕『圉豈敢度其私﹖訪衛國之難也。』將止﹐魯人以幣召之﹐乃歸。」杜預曰「於是自衛反魯﹐然後樂正﹐雅﹑頌各得其所」是也。云乃刪《詩》﹑定《書》﹑系《周易》﹑作《春秋》者﹐案《世家》云﹕魯定公五年﹐季氏僭公室﹐陪臣執國命﹐是以魯大夫以下皆潛離於正道﹐故孔子不什﹐退而修《詩》《書》《禮》《樂》﹐弟子彌眾﹐至自遠方﹐莫不受業焉。至哀十一年自衛反魯﹐乃上采契﹑后稷﹐中述商﹑周之盛﹐至幽﹑厲之缺﹐凡三百五篇﹐孔子皆弦歌之﹐以求合《韶》《武》雅﹑頌之音﹐禮﹑樂自此可得而述﹐以備王道﹐成六藝。孔子晚喜《易》﹐序《彖》《系》《象》《說卦》。孔子以《詩》《書》《禮》《樂》教﹐弟子蓋三千焉。哀十四年春狩大野﹐仲尼視之﹐曰麟也﹐取之曰﹕吾道窮矣。乃因史記作《春秋》﹐上至隱公﹐下訖哀十四年十二公﹐據魯親周﹐故商運之三代﹐約其文辭而指博﹐故曰﹕後世知丘者﹐其惟《春秋》﹔罪丘者﹐亦惟《春秋》。

孟子退自齊梁﹐述堯舜之道而著作焉﹐此大賢擬聖而作者也。

﹝疏﹞「孟子」至「者也」。○正義曰﹕此敍孟子退而擬孔子之聖而著述焉。案馬遷作列傳云「《孟子》遊仕齊宣王﹐宣王不能用。梁﹐梁惠王不果所言。是以退而敍《詩》《書》﹐述仲尼之意﹐而作《孟子》七篇也。七十子之疇唬集夫子所言以爲《論語》。《論語》者﹐五經之釒官釒害﹐六藝之喉衿也。

﹝疏﹞「七十子」至「衿也」。○正義曰﹕此敍引孔子弟子記諸善言而爲《論語》也。案《漢書﹟藝文志》云「《論語》者﹐孔子應答弟子時人及弟子相與言而接聞於夫子之語也。當時弟子各有所記﹐夫子旣卒﹐門人相與集而論纂﹐故謂之《論語》。鄭注云「仲弓﹑子遊﹑子夏等撰述。論者﹐綸也﹐以此書可以經綸世務﹐故曰論也。」語者﹐鄭注《周禮》云「答述曰語。此書所載﹐皆仲尼答弟子及時人之辭﹐故曰語﹐而在論字下。」釒官釒害者﹐車軸頭鐵也。《說文》云「車鍵也。」喉衿者﹐《說文》云﹕喉咽也。衿﹐衣領也。言《論語》爲五經六藝之要﹐如此釒官釒害與夫喉衿也。

《孟子》之書則而象之。

﹝疏﹞正義曰﹕此敍孟子作此七篇之書而儀象《論語》之書﹐是亦釒官釒官喉衿。

衛靈公問陳於孔子﹐孔子答以俎豆。梁惠王問利國﹐孟子對以仁義。宋桓欲害孔子﹐孔子稱天生徳於予。魯臧倉毀鬲孟子﹐孟子曰臧氏之子焉能使予不遇哉﹗旨意合同﹐若此者眾。

﹝疏﹞「衛靈公」至「遇哉」。○正義曰﹕此敍孟子作七篇則象《論語》之旨意也。衛靈公問陳於孔子﹐孔子對曰俎豆之事﹐此《論語》之文也。案《左傳》哀公十一年云云﹐在孔子自衛反魯段。云俎豆者﹐案《明堂位》云「俎﹐有虞氏以完﹐夏后氏以﹐商以具﹐周以房。」俎﹐鄭注云﹕完﹐斷木爲四足而已。

之言蹶也﹐謂中足爲橫距之象﹐《周禮》謂之距。具之言根具也﹐謂曲橈之也﹐謂足下跗也。上下兩間有似於堂房。《魯頌》曰籩豆大房﹐又曰夏氏以曷豆﹐商玉豆﹐周獻豆。鄭注云﹕曷﹐無異物之飾也。獻﹐疏刻之。齊人謂無發爲禿曷﹐其委曲制度﹐備在《禮圖》。梁惠王問利國﹐孟子對以仁義﹐說在《梁惠王》篇。宋桓欲害孔子﹐孔子稱天生徳於予﹐是亦《論語》之文也。案《世家》﹕孔子宋﹐與弟子習禮大樹下﹐宋司馬桓欲殺孔子﹐拔其樹﹐孔子去。弟子曰﹕可速矣。故孔子發此語﹐言「天生徳於予」者﹐言孔子謂天授我以徳性﹐徳合天地﹐吉無不利﹐桓必不能害我﹐故曰其如予何﹗云「魯臧倉毀鬲孟子﹐孟子曰臧氏之子焉能使予不遇哉」者﹐說在《惠王》下篇﹐凡此者﹐是皆旨意合若此類者甚眾﹐故不特止此而已。

又有外書四篇﹐《性善》《辯文》《說孝經》《爲正》﹐其文不能弘深﹐不與內篇相似﹐似非孟子本眞﹐後世依放而托之者也。

﹝疏﹞正義曰﹕凡此外書四篇﹐趙岐不尙﹐以故非之。漢中劉歆九種《孟子》有十一卷﹐時合此四篇。

孟子旣沒之後﹐大道遂絀﹐逮至亡秦﹐焚滅經術﹐坑戮儒生﹐孟子徒黨盡矣。其書號爲諸子﹐故篇籍得不泯絕。

﹝疏﹞「孟子」至「泯絕」。○正義曰﹕此敍《孟子》之書得其傳也。蓋孟子生於六國之時﹐憫道之不行﹐遂著述﹐作七篇之書。旣沒之後﹐先王之大道遂絀而不明於世﹐至嬴秦並六國﹐號爲秦始皇帝﹐因李斯之言﹐遂焚書坑儒﹐自是孟子徒黨盡矣。《秦紀》云﹕秦皇三十四年﹐丞相李斯曰﹕五帝不相復﹐三代不相襲﹐今陛下創大業﹐是萬世之功﹐固非愚儒所知﹐且越言三代之事﹐臣請史官非《秦紀》皆燒之﹐非博士官所職﹐天下敢有藏《詩》《書》﹑百家語者﹐悉詣守尉雜燒之。所不去者﹐惟有醫﹑卜﹑種藝之書。故《孟子》之書號爲諸子﹐以故篇籍不亡而得傳於世。

漢興﹐除秦虐禁﹐開延道徳﹐孝文皇帝欲廣遊學之路﹐《論語》《孝經》《孟子》《爾雅》皆置博士﹐後罷傳記博士﹐獨立五經而已。訖今諸經通義得引《孟子》以明事﹐謂之博文。

﹝疏﹞「漢興」至「博文」。○正義曰﹕此敍孟子之書自漢而行也。案《漢書》云﹕髙皇帝誅項羽﹐引兵圍魯﹐魯中諸儒尙講習禮﹐弦歌之音不絕﹐豈非聖人遺化好學之國哉﹗於是喟然興於學。然尙有干戈﹐平定四海﹐亦未遑庠序之事。至孝惠乃除挾書之律﹐然公卿皆武力功臣﹐莫以爲意。至孝文始使掌故晁錯從伏生受《尙書》。《尙書》出於屋壁﹐《詩》始萌芽﹐天下眾書往往頗出﹐猶廣立於學官﹐爲置博士。由是《論語》《孟子》《孝經》《爾雅》皆置博士。及後罷傳記博士﹐以至於後漢﹐惟有五經博士。博士﹐秦官﹐掌通古今﹐秩比六百石﹐員多至數十人。漢武建元五年初﹐置五經博士。宣帝黃龍九年﹐增員二十人。自是之後﹐五經獨有博士﹐訖於西京趙岐之際﹐凡諸經通義﹐皆得引《孟子》以明事﹐故謂之博文也。

孟子長於譬諭﹐辭不迫切而意以獨至﹐其言曰「說《詩》者不以文害辭﹐不以辭害志﹐以意逆志﹐爲得之矣。」斯言殆欲使後人深求其意以解其文﹐不但施於說《詩》也。今諸解者往往摭取而說之﹐其說又多乖異不同。

﹝疏﹞正義曰﹕此敍孟子作七篇之書長於譬諭﹐其文辭不至迫切﹐而趙岐遂引孟子說《詩》之旨﹐亦欲使後人知之﹐但深求其意義﹐其旨不特止於說《詩》也。然今之解者摭取而說之﹐其說又多乖異而不同矣。《孟子》以來五百餘載﹐傳之者亦已眾多。

﹝疏﹞正義曰﹕此言《孟子》七篇之書﹐自孟子旣沒之後﹐至西京趙岐已五百有餘年。傳七篇之書解者﹐亦甚眾多也。

餘生西京﹐世尋丕祚﹐有自來矣。少蒙義方訓涉典文。知命之際﹐嬰戚於天﹐遘屯離蹇﹐詭姓遁身﹐經營八之內﹐十有餘年﹐心剿形瘵﹐何勤如焉﹗嘗息肩弛擔於濟岱之間﹐或有溫故知新雅徳君子矜我劬瘁﹐眷我皓首﹐訪論稽古﹐慰以大道﹐餘困吝之中﹐精神遐漂﹐靡所濟集﹐聊欲系志於翰墨﹐得以亂思遺老也。惟六籍之學﹐先覺之士釋而辯之者旣已詳矣。儒家惟有《孟子》閎遠微妙﹐奧難見﹐宜在條理之科。於是乃述已所聞﹐證以經傳﹐爲之章句﹐具載本文﹐章別其旨﹐分爲上﹑下﹐凡十四卷。究而言之﹐不敢以當達者﹐施於新學﹐可以寤疑辯惑。愚亦未能審於是非﹐後之明者見其違闕﹐儻攺而正諸﹐不亦宜乎。

﹝疏﹞「餘生」至「不亦宜乎」。○正義曰﹕此是趙岐自敍已意而爲《孟子》解也。言我生自西漢之京﹐若以世代根尋其祚﹐其先與秦共祖﹐皆顓帝之裔孫也。其後子孫造父爲穆王﹐攻徐偃王﹐大破之﹐以功封趙城﹐後因氏焉。故其來端有自矣。在幼少蒙義方教訓之以先王典籍。及五十之歲間﹐乃零丁嬰戚於天﹐是其時遇之險難﹐遂詭詐其姓氏﹐逃遁其身﹐經營治身於八之內﹐至十餘年﹐心神形色莫不焦瘁疲瘵﹐謂何勤如此之甚。曾因息肩弛負擔於濟岱之地﹐或有溫故君子有雅徳者﹐憐我勤苦焦瘁﹐見我頭白﹐遂訪我談論﹐以稽考古人﹐仍慰我以大道。然於困吝之中﹐其精神亦且遐漂﹐未有歸定﹐聊欲系志於筆墨﹐以亂思遺我老也。思其六經皆得先覺之賢士釋而辯論之﹐亦巳甚詳﹐於儒家獨有《孟子》七篇之書﹐其理蘊奧﹐深妙難造﹐宜在於聖智條理之科﹐於是乃申述己之聞見﹐驗以六經之傳﹐斷爲章句﹐具載本文﹐章章別爲意旨﹐分七篇作上﹑下篇﹐爲十四卷。究極而言﹐𨿽不敢當於達士﹐然於初學者資之﹐亦可以曉悟其疑惑。其有是非得失﹐愚亦未敢審實﹐後之有明哲者﹐如見其違理疑闕者﹐攺而正之﹐是其宜也。﹝原缺﹞云爲之章句﹐分爲上﹑下凡十四卷者﹐各於卷下有說﹐此更不言。﹝原缺﹞丁公著案﹕《漢書﹟趙岐本傳》云﹕趙岐字卿﹐京兆長陵人也﹐嘗遇疾甚﹐誡其子曰﹕吾死之後﹐置一圓石安墓前﹐刻曰漢有逸人姓趙名岐﹐有志無時。後疾瘳﹐仕至大僕卿。嘗仕州郡﹐以廉直疾惡見憚焉。

●卷一上﹟梁惠王章句上﹝凡七章﹞

﹝梁惠王者﹐魏惠王也。魏﹐國名。惠﹐謚也。王﹐號也。時天下有七王﹐皆僭號者﹐猶《春秋》之時﹐吳﹑楚之君稱王也。魏惠王居於大梁﹐故號曰梁王。聖人及大賢有道徳者﹐王公侯伯及卿大夫咸原以爲師。孔子時﹐諸侯問疑質禮﹐若弟子之問師也。魯﹑衛之君﹐皆專事焉﹐故《論語》或以弟子名篇﹐而有《衛靈公》《季氏》之篇。孟子亦以大儒爲諸侯師﹐是以《梁惠王》《滕文公》題篇﹐以《公孫丑》等而爲之﹐一例者也。﹞

﹝疏﹞「梁惠王章句上」。○正義曰﹕自此至《盡心》﹐是《孟子》七篇之目及次第也。總而言之﹐則《孟子》爲此書之大名﹐「梁惠」以下爲當篇之小目。其次第蓋以聖王之盛﹐惟有堯舜﹐堯舜之道﹐仁義爲首﹐故以梁惠王問利國﹐對以仁義爲七篇之首也。此篇凡二十三章趙氏分爲上下卷。此上卷只有七章一章言治國以仁義爲名。二章言聖王之徳﹐與民共樂﹐恩及禽獸。三章言王化之本﹐在於使民養生喪死之用足備。四章言王者爲政之道﹐生民爲首。五章言百里行仁﹐天下歸之。六章言定天下者一道而已﹐不貪殺人者﹐人則歸之。七章言典籍攸載﹐帝王之道無傳霸之事。其餘十六章分在下卷﹐各有言說﹐大抵皆是君國之要務﹐故述爲篇章之先。凡此二十三章旣以梁惠王問利國爲章首﹐遂以《梁惠王》爲篇名。《公孫丑》以下諸篇﹐所以次當篇之下﹐各有所說。云章句者﹐章文之成也﹔句者﹐辭之絕也。又言章者﹐明也﹐總義包體﹐所以明情者也﹔句必聯字而言﹐句者局也﹐聯字分疆﹐所以局言者也。○注云「梁惠」至「例者也」。○正義曰﹕案《史記﹟世家》云「魏之先﹐畢公髙之後也。武王伐紂﹐而髙封於畢﹐是爲畢姓。其後絕封﹐爲庶人﹐或在夷狄﹐其裔曰畢萬﹐事晉獻公。獻公十六年﹐以魏封畢萬爲大夫。卜偃曰﹕『畢萬之後必大矣。萬﹐滿數也。魏﹐大名也。』畢萬封十一年﹐獻公卒。畢萬之世彌大﹐從其國名爲魏氏。生武子﹐武子生悼﹐悼生嬴﹐嬴生魏獻子﹐子生侈﹐侈之孫曰魏桓子﹐桓子孫曰文侯﹐文侯卒﹐子擊立爲武侯﹐武侯卒﹐子立爲惠王。惠王二十一﹐齊﹑趙共伐我邑﹐於是徙都大梁。」然則梁惠王是武侯之子﹐名﹐謚曰惠。《謚法》云「愛人好與曰惠。」《汲冢紀年》云「梁惠成王九年四月甲寅徙都大梁。」○《字林》云「王者天地人﹐一貫三爲王﹐天下所法也。」是時天下有七王者﹐魏﹑趙﹑韓﹑秦﹑齊﹑楚﹑燕七雄之王也。云「《論語》或以弟子名篇﹐而有《衛靈》《季氏》之篇者﹐如《顏淵》《子路》《子張》﹐是弟子名篇也﹐趙岐所以引而爲例。

孟子見梁惠王。﹝孟子梁﹐魏惠王禮請孟子見之。﹞王曰「叟﹐不遠千里而來﹐亦將有以利吾國乎﹖」﹝曰﹐辭也。叟﹐長老之稱﹐猶父也。孟子去齊﹐老而之魏﹐王尊禮之曰﹕父﹐不遠千里之路而來﹐此亦將有以爲寡人興利除害者乎﹖﹞孟子對曰「王何必曰利﹐亦有仁義而已矣。﹝孟子知王欲以富國彊兵爲利﹐故曰﹕王何以利爲名乎﹖亦有仁義之道可以爲名。以利爲名﹐則有不利之患矣。因爲王陳之。﹞王曰﹕『何以利吾國﹖』大夫曰﹕『何以利吾家﹖』士庶人曰﹕『何以利吾身﹖』上下交徵利﹐而國危矣。﹝徵﹐取也。從王至庶人﹐故言上下交爭﹐各欲利其身﹐必至於篡弒﹐則國危矣。《論語》曰「放於利而行﹐多怨。」故不欲使王以利爲名也。又言交爲俱也。﹞萬乘之國﹐弒其君者必千乘之家。﹝萬乘﹐兵車萬乘﹐謂天子也。千乘﹐諸侯也。夷羿之弒夏后﹐是以千乘取其萬乘者也。﹞千乘之國﹐弒其君者必百乘之家。﹝天子建國﹐諸侯立家。百乘之家﹐謂大國之卿食采邑有兵車百乘之賦者也﹐若齊崔﹑衛寧﹑晉六卿等﹐是以其終亦皆弒君﹐此以百乘取千乘也。上下乘當言國﹐而言家者﹐諸侯以國爲家﹐亦以避萬乘稱﹐故稱家。君臣上下之辭。﹞萬取千焉﹐千取百焉﹐不爲不多矣。﹝周制﹕君十卿祿。君食萬鍾﹐臣食千鍾﹐亦多﹐故不爲不多矣。﹞苟爲後義而先利﹐不奪不饜。﹝苟﹐誠也。誠令大臣皆後仁義而先自利﹐則不篡奪君位﹐不足自饜飽其欲矣。﹞未有仁而遺其親者也﹐未有義而後其君者也。﹝仁者親親﹐義者尊尊。人無行仁而遺棄其親也﹐無行義而忽後其君長。﹞王亦曰仁義而已矣﹐何必曰利﹗」﹝孟子復申此者﹐重嗟其禍也。﹞

﹝疏﹞「孟子見梁惠王」至「何必曰利」。○正義曰﹕此章言治國之道﹐當以仁義爲名﹐然後上下和親﹐君臣集穆﹐天經地義﹐不易之道﹐故以建篇立始也。「孟子見梁惠王」者﹐是孟子自齊至梁見惠王也。「王曰﹕叟﹐不遠千里而來﹐亦將有以利吾國乎﹖」者﹐王﹐號也﹐以業爲言也﹔曰﹐發語詞也﹔叟﹐尊老之稱也﹐言惠王尊老孟子也。惠王尊孟子﹐曰﹕叟﹐不遠千里之路而至﹐此相將亦有以利益我國乎﹖云「亦」與」「乎」者﹐況外物不可必﹐又非可止於一事耳﹐故云「亦乎」﹐與《論語》云「不亦說乎」「不亦樂乎」同。「孟子對曰﹕王何必曰利﹐亦有仁義而已矣」者﹐是孟子答惠王也。言王何必特止曰財利﹐我亦有仁義之道﹐以利益而已。上利以財利爲言﹐下利以利益爲言。「王曰﹕何以利吾國﹖大夫曰「何以利吾家﹖士庶人曰﹕何以利吾身﹖上下交徵利﹐而國危矣」者﹐是孟子托言也。言惠王今問我曰何以利益我國﹐則爲王之大夫必問我曰何以利益我家﹐爲大夫旣欲利益其家﹐則爲王之士庶人亦必問我曰何以利益我身。假使上至下至於士庶人﹐皆且取其利益﹐而國必危亂喪亡矣。王以國爲問﹐大夫以家爲問﹐士庶人以身爲問者﹐王稱國﹐故以國問﹔大夫稱家﹐故以家問﹔士庶人無稱﹐故以身問而已。「萬乘之國﹐弒其君者必千乘之家。千乘之國﹐弒其君者必百乘之家」者﹐孟子言上下交取其利而國喪亡者﹐是萬乘之國﹐弒其君者必千乘之家所弒也﹐無它焉﹐則千乘之家欲以萬乘之利爲多也。千乘之國﹐弒其君者必百乘之家所弒也﹐亦無它焉﹐是百乘之家欲以千乘之利爲多也。云弒者﹐自下殺上謂之弒。「萬取千焉﹐千取百焉﹐不爲不多」者﹐孟子言凡欲天子之萬乘者﹐且於其內取千乘﹐而爲天子之諸侯﹔欲諸侯之千乘者﹐且於其內但取百乘而爲之大夫﹐是亦不爲少矣﹐何必交相爭奪﹐慕多爲勝耶﹖「苟爲後義而先利﹐不奪不饜」者﹐孟子言且令臣庶皆後去其仁義﹐而先且以自利﹐則不交相殺奪﹐故不足自飽饜。言必殺奪﹐如千乘奪取萬乘﹐百乘奪取千乘﹐然後爲飽足也。「未有仁而遺其親者也﹐未有義而後其君者也」者﹐孟子言未有心存乎仁而遺棄其親者﹐亦未有存義而後去其君者﹐「王亦曰仁義而已矣﹐何必曰利」者﹐孟子重嗟嘆其禍﹐故曰﹕王今亦當曰亦有仁義而已矣﹐何必特止言其利。一說云﹕是惠王悟孟子之言爲是﹐而以己言爲非﹐故亦應之曰﹕仁義而已矣﹐何必言利。○注云「孟子」至「見之」。○正義曰﹕案《魏世家》云「惠王三十五年﹐惠王以厚幣招賢者﹐鄒衍﹑淳於髡﹑孟子皆至梁」是也。○注「曰﹐辭也」。至「之魏」。○正義曰﹕詞也﹐從口乙聲﹐亦象口气出也。劉熙曰﹕叟﹐長老之稱﹐依皓首之言父﹐矩也﹐家長率教者。云「去齊之魏」者﹐案《史記﹟列傳》云「孟子事齊宣王﹐宣王不能用﹐乃魏」是也。○注「徵﹐取也」至「俱也」。○正義曰﹕徵﹐正也。蓋言君子至於利也﹐非釋之而弗取也﹐特不可交徵而正取之爾﹐猶季氏聚斂以弱魯﹐趙孟資之傾晉之類故也。引「《論語》曰﹕放於利而行﹐多怨」者﹐證其上下交徵利而國危亡之意也。孔曰﹕放﹐依也。每事依利而行﹐取怨之道也。云「交﹐俱也」。蓋云俱﹐皆也。○注「萬乘」至「萬乘也」。○正義曰﹕案《司馬法》云「六尺爲步﹐步百爲畝﹐畝百爲夫﹐夫三爲屋﹐屋三爲井﹐井十爲通﹐通十爲成﹐成方十里﹐成十爲終﹐終十爲同﹐同方百里﹐同十爲封﹐封十爲畿﹐畿方千里。有稅有賦﹐稅以足食﹐賦以足兵。一同百里﹐提封萬井﹐定出賦六千四百井﹐戎馬四百匹﹐兵車百乘﹐此卿大夫采地之大者也﹐是謂百乘之家。一封三百一十六里﹐提封十萬井﹐定出賦六萬四千井﹐戎馬四千匹﹐兵車千乘﹐此諸侯之大者也﹐是謂千乘之國。天子畿方千里﹐提封百萬井﹐定出賦六十四萬井﹐戎馬四萬匹﹐兵車萬乘﹐故稱萬乘之主。」云「夷羿弒夏后」者﹐引之以語千乘取萬乘也。案魯襄四年《左傳》曰「昔有夏之方衰也﹐后羿自Θ遷於窮石﹐因夏民以代夏政。杜預曰「禹孫大康淫放失國﹐夏人立其弟仲康﹐仲康亦微弱。仲康卒﹐子相立。羿遂代相﹐號曰有窮﹐後爲少康所滅。」注云夷羿者﹐《左傳》襄四年杜注云「夷﹐氏也。故云夷羿。○注云「齊崔﹑衛寧﹑晉六卿等」。○正義曰﹕此引之以證百乘取千乘也。齊崔﹐崔杼﹐爲齊之大夫﹐《語》云「崔子弒齊君」﹐襄公二十五年《左傳》云「崔杼作亂」是也。衛寧﹐寧喜也﹐爲衛大夫﹐《史記﹟世家》衛獻公十八年﹕寧惠子與孫文子逐獻公﹐獻公奔齊﹐齊置獻公於聚邑﹐孫﹑寧共立定公弟秋爲衛君﹐是爲殤公。殤公十二年﹐爲晉平公所執﹐獻公復入衛。後元年誅寧喜。又襄二十六年書「寧喜弒其君剽」是也。六卿﹕魏獻子與韓宣子﹑趙簡子﹑智文子﹑中行氏子﹑範獻子六人是也。《史記﹟世表》云﹕昭公二十八年﹐六卿誅公族﹐分其邑﹐各使其子爲大夫故也。○注「周制」至「不多矣」。○正義曰﹕周制蓋言周之所制也。《王制》云「君十卿祿」是也。云「鍾﹐量名也」﹐晏子曰「齊舊四量﹕豆﹑區﹑釜﹑鍾﹐四升爲豆﹐四豆爲區﹐四區爲釜﹐釜十爲鍾」是也。○注「苟誠也」至「欲矣」。○正義曰﹕《語》云「苟子之不欲」﹑「苟能正其身」之苟同。去厭者﹐《說文》云「饜﹐飽也﹐字從厭從食也﹐飽則厭食也。」此一章遂爲七篇之首章。

孟子見梁惠王。王立於沼上﹐顧鴻雁麋鹿﹐曰「賢者亦樂此乎﹖」﹝沼﹐池也。王好廣苑囿﹐大池沼﹐與孟子遊觀﹐乃顧視禽獸之眾多﹐其心以爲娛樂﹐誇吒孟子曰﹕賢者﹐亦樂此乎。﹞孟子對曰「賢者而後樂此。不賢者𨿽有此﹐不樂也。﹝惟有賢者然後乃得樂此耳。謂修堯舜之道﹐國家安寧﹐故得有此以爲樂也。不賢之人﹐亡國破家﹐𨿽有此﹐亦爲人所奪﹐故不得以爲樂也。﹞《詩》云﹕『經始靈臺﹐經之營之﹐庶民攻之﹐不日成之。﹝《詩﹟大雅﹟靈臺》之篇也。言文王始初經營規度此臺﹐民並來治作之﹐而不與之相期日限﹐自來成之。﹞經始勿亟﹐庶民子來。﹝言文王不督促使之。亟﹐疾也。眾民自來赴﹐若子來爲父使之也。﹞王在靈囿﹐鹿攸伏﹐鹿濯濯﹐白鳥鶴鶴。﹝鹿﹐牝鹿也。言文王在囿中﹐鹿懷妊﹐安其所而伏不驚動也。獸肥飽則濯濯﹐鳥肥飽則鶴鶴而澤好而已。﹞王在靈沼﹐於刃魚躍。』﹝文王在池沼﹐魚乃跳躍喜樂﹐言其徳及鳥獸魚鱉也。﹞文王以民力爲臺爲沼﹐而民歡樂之﹐謂其臺曰靈臺﹐謂其沼曰靈沼﹐樂其有麋鹿魚鱉。﹝孟子謂王誦此詩﹐因曰文王𨿽以民力築臺鑿池﹐民由歡樂之﹐謂其臺﹑沼若神靈之所爲﹐欲使其多禽獸以養文王者也。﹞古之人與民偕樂﹐故能樂也。﹝偕﹐俱也。言古賢之君﹐與民同樂﹐故能得其樂。﹞《湯誓》曰﹕『時日害喪﹐予及女皆亡﹗』﹝《湯誓》《尙書》篇名也。時﹐是也。是日﹐乙卯日也。害﹐大也。言桀爲無道﹐百姓皆欲與湯共伐之﹐湯臨士眾誓﹐言是日桀當大喪亡﹐我與女俱往亡之。﹞民欲與之皆亡﹐𨿽有臺池鳥獸﹐豈能獨樂哉﹗」﹝孟子說《詩》《書》之義﹐以感諭王﹐言民欲與湯共亡桀。𨿽有臺池禽獸﹐何能獨樂之哉﹗復申明上言「不賢者𨿽有此﹐不樂也」。﹞

﹝疏﹞「孟子見梁惠王」至「豈能獨樂哉」。○正義曰﹕此章言聖王之徳﹐與民共樂﹐恩及鳥獸﹐則忻戴其上﹐大平化興﹔無道之君﹐眾怨神怒﹐則國滅祀絕﹐不得保守其所樂也。「孟子見梁惠王。王立於沼上﹐顧鴻雁麋鹿」者﹐是孟子在梁時﹐見惠王立於沼之上﹐而顧盼鴻雁麋鹿之狀也。曰「賢者亦樂此乎」者﹐是惠王稱譽孟子爲賢者﹐問孟子亦樂此池沼之上而顧盼鴻雁麋鹿乎﹖云「乎」﹐意恐孟子樂與不樂﹐所以云「乎」而作疑之之辭也。「孟子對曰﹕賢者而後樂此。不賢者𨿽有此﹐不樂也」者﹐是孟子答惠王。言惟有徳之賢者爲君﹐然後得樂於此﹔如君之不賢﹐𨿽有此鴻雁麋鹿之顧﹐亦不得其樂也。「《詩》云﹕經始靈臺﹐經之營之﹐庶民攻之﹐不日成之。經始勿亟﹐庶民子來」者至「魚躍」﹐是孟子爲王誦此《靈臺》之詩﹐以證賢者而後樂此也。言文王規度﹐始於靈臺﹐而經營之際﹐眾民皆作治之﹐故臺不期日而有成。言其成之速也。旣成之速﹐文王未嘗亟疾使民成之用如此之速也﹐是眾民自然若子來如爲父之使耳﹐故如此之速也。「王在靈囿﹐鹿攸伏﹐鹿濯濯﹐白鳥鶴鶴」者﹐言文王在靈囿之時﹐鹿皆安其所而伏臥以懷其妊﹐又且不驚動﹐非特不驚動﹐又且濯濯然而肥飽﹐非特鹿之肥飽﹐其於白鳥又且鶴鶴然而肥澤也。鹿﹐牝鹿也。「王在靈沼﹐於刃魚躍」者﹐言文王在靈沼之時﹐則魚盈滿乎沼中﹐又且跳躍喜樂如也。言其魚之微物﹐亦且得其所也。「文王以民力爲臺爲沼﹐而民歡樂之﹐謂其臺曰靈臺﹐謂其沼曰靈沼﹐樂其有麋鹿魚鱉」者﹐是孟子至此又自言文王作臺沼之意﹐而感諭於惠王也。文王𨿽以民力爲其臺﹑沼﹐然而民皆喜樂而爲之﹐如謂其臺﹑沼﹐則曰靈臺﹑靈沼也。以靈臺﹑靈沼云者﹐謂其文王之徳化﹐亦樂其有之行如神靈之所至﹐故謂其臺﹑沼必曰爲靈臺﹑靈沼﹐凡此者無他焉﹐是眾民感文王之徳化﹐亦樂其有魚鱉禽獸之多以奉養文王也已。「古之人與民偕樂﹐故能樂也」者﹐言古之賢君如此文王與民同其樂﹐故能得此臺池之樂也。「《湯誓》曰﹕時日害喪﹐予及女皆亡」者﹐是孟子引《商書》。謂桀於是時無道﹐暴虐百姓﹐故百姓皆欲與湯王共伐之。湯於是往伐﹐臨於眾中﹐誥誓之曰﹕是日桀當大滅﹐我與女眾共往滅之。一云「時日害喪﹐予及女皆亡」者﹐是桀云﹐故《湯誓》引而言之也。謂桀雲天有是日﹐猶吾之有民﹐日曷有亡哉﹗日亡則吾與民亦俱亡矣。「民欲與之皆亡﹐𨿽有臺池鳥獸﹐豈能獨樂哉」者﹐是孟子首對惠王曰「不賢者𨿽有此﹐不樂也」﹐故引此桀而證其言也。言桀爲不賢之君﹐民亦欲與湯共伐之﹐𨿽有臺池﹑鳥獸﹐豈能得獨享其此樂哉﹗言不能得樂也。○注云「《詩﹟大雅》至「成之也」。○正義曰﹕《周詩﹟大雅》篇名﹐曰《靈臺》﹐注云「天子有靈臺者﹐所以觀象﹐察气之妖祥也。」神之精明者稱曰靈﹐四方而髙曰臺。文王受命於周﹐作邑於丰﹐立靈臺。又案《春秋傳》曰「公旣視朔﹐遂登觀臺以望﹐而書云物爲備。」○注「言文王」至「使也」。○正義曰﹕案《靈臺》之詩﹐箋云「亟﹐急也。度始靈臺之基﹐眾民各以子成父事而來攻之。」○注云「鹿」至「澤好」。○正義曰﹕毛氏《注》云「鹿﹐牝鹿也。囿所以域養禽獸也。天子百里﹐諸侯四十里。」箋云「攸﹐所也﹐言所遊伏。」毛注云「濯濯﹐娛遊也。鶴鶴﹐肥澤也。」○注「文王」至「魚鱉」。○正義曰﹕《詩》注云「沼﹐池也。刃﹐滿也。」箋云「靈沼之魚﹐盈滿其中﹐皆跳躍﹐亦言得其所。」○注云「湯誓」至「亡之」。○正義曰﹕《湯誓》《商書》之篇名也。案《史記》云「是日何時喪﹖予與女皆亡」る注曰「《尙書大傳》云﹕桀雲天之有日﹐猶吾之有民﹐日有亡哉﹖日亡則吾亦亡矣。」《尙書》孔安國注云「比桀於日﹐曰是日何時喪﹐我與女皆亡﹐欲殺身以喪桀是也。」《檀弓》云「子卯不樂」﹐鄭注云「紂以甲子死﹐桀以乙卯亡也。」

梁惠王曰「寡人之於國也﹐盡心焉耳矣。﹝王侯自稱孤寡﹐言寡人於治國之政﹐盡心欲利百姓。焉耳者﹐懇至之辭。﹞河內凶﹐則移其民於河東﹐移其粟於河內。河東凶亦然。﹝言凶年以此救民也。魏舊在河東﹐後爲彊國﹐兼得河內也。﹞察鄰國之政﹐無如寡人之用心者。﹝言鄰國之君用心憂民﹐無如己也。﹞鄰國之民不加少﹐寡人之民不加多﹐何也﹖」﹝王自怪爲政有此惠﹐而民人不增多於鄰國者﹐何也﹖﹞孟子對曰「王好戰﹐請以戰諭。﹝因王好戰﹐故以戰事諭解王意﹞塡然鼓之﹐兵刃旣接﹐棄甲曳兵而走﹐或百步而後止﹐或五十步而後止。以五十步笑百步﹐則何如﹖」﹝塡﹐鼓音也。兵以鼓進﹐以金退。孟子問王曰﹕今有戰者﹐兵刃已交﹐其負者棄甲曳兵而走﹐五十步而止﹐足以笑百步者否﹖﹞曰「不可﹐直不百步耳﹐是亦走也。」﹝王曰﹕不足以相笑也。是人俱走﹐直爭不百步耳。﹞曰「王如知此﹐則無望民之多於鄰國也。﹝孟子曰﹕王如知此不足以相笑﹐王之政猶此也﹐王𨿽有移民轉粟之善政﹐其好戰殘民與鄰國同﹐而獨望民之多﹐何異於五十步笑百步者乎﹖﹞不違農時﹐谷不可勝食也。﹝從此已下﹐爲王陳王道也。使民得三時務農﹐不違奪其要時﹐則五饒穰﹐不可勝食。﹞數罟不入ㄜ池﹐魚鱉不可勝食也。﹝數罟﹐密网也。密細之网所以捕小魚鱉也﹐故禁之不得用。魚不滿尺不得食。﹞斧斤以時入山林﹐材木不可勝用也。﹝時謂艸木零落之時﹐使材木茂暢﹐故有餘。﹞與魚鱉不可勝食﹐材木不可勝用﹐是使民養生喪死無憾也。﹝憾﹐恨也。民所用者足﹐故無恨。﹞養生喪死無憾﹐王道之始也。﹝王道先得民心﹐民心無恨﹐故言王道之始。﹞五畝之宅﹐樹之以桑﹐五十者可以衣帛矣。﹝廬井﹑邑居各二畝半以爲宅﹐各入保城二畝半﹐故爲五畝也。樹桑墻下﹐古者年五十﹐乃衣帛矣。﹞雞豚狗彘之畜﹐無失其時﹐七十者可以食肉矣。﹝言孕字不失時也。七十不食肉不飽。﹞百畝之田﹐勿奪其時﹐數口之家﹐可以無饑矣。﹝一夫一婦﹐耕耨百畝。百畝之田﹐不可以徭役奪其時功﹐則家給人足。農夫上中下所食多少各有差﹐故總言數口之家也。﹞謹庠序之教﹐申之以孝悌之義﹐頒白者不負戴於道路矣。﹝庠序者﹐教化之宮也。殷曰序﹐周曰庠。謹教化﹐申重孝悌之義。頒者﹐班也。頭半白班班者也。壯者代老﹐心各安之﹐故頒者不負戴也。﹞七十者衣帛食肉﹐黎民不饑不寒﹐然而不王者﹐未之有也。﹝言百姓老稚溫飽﹐禮義行﹐積之可以致王也。孟子欲以風王何不行此﹐可以王天下﹐有率土之民﹐何但望民多於鄰國﹖﹞狗彘食人食而不知檢﹐塗有餓莩而不知發。﹝言人君但養犬彘﹐使食人食﹐不知以法度檢斂也。塗﹐道也。餓死者曰莩。《詩》曰「莩有梅。」莩﹐零落也。道路之旁有餓死者﹐不知發倉廩以用賑救之也。﹞人死﹐則曰﹕『非我也﹐歲也。』是何異於剌人而殺之﹐曰﹕『非我也﹐兵也。』﹝人死﹐謂餓疫死者也。王政使然﹐而曰非我殺之﹐歲殺之也﹐此何以異於用兵殺人﹐而曰非我也﹐兵自殺之也。﹞王無罪歲﹐斯天下之民至焉。」﹝戒王無歸罪於歲﹐責己而攺行﹐則天下之民皆可致也。○﹞

﹝疏﹞「梁惠王曰」至「民至焉」。○正義曰﹕此章言王化之本﹐在於使民養生喪死之用足備﹐然後導之以禮義﹐責己矜窮﹐則斯民集矣。王侯自稱曰寡﹐惠王與孟子曰﹕寡人之於國﹐盡其心而爲民耳矣。「耳矣」者﹐言至極也。言河內凶荒﹐我則移徙民於河東之地﹔河東粟多﹐我則移之於河內﹔河東之地凶荒﹐我則又如此而移民﹐故曰亦然也。「察鄰國之政﹐無如寡人之用心」者﹐察﹐詳視也﹐言詳視鄰國之君﹐無有似寡人如此之用心者﹐然而鄰國之人民不加益其損﹐寡人之人民不加益其多﹐是如之何﹖故曰「鄰國之民不加少﹐寡人之民不加多﹐何也﹖」遂以此而問孟子。「孟子對曰﹕王好戰﹐請以戰諭」﹐是孟子答惠王。言惠王心好徵戰﹐故孟子請以戰事比諭而解王意。「塡然鼓之﹐兵刃旣接﹐棄甲曳兵而走﹐或百步而後止﹐或五十步而後止﹐以五十步笑百步﹐則何如」者﹐是孟子言戰事之語也。塡﹐塞也﹐又滿也。趙氏云﹕鼓音﹐蓋言鼓音之充塞洋洋而盈滿也。言鼓音旣充塞盈滿於戰陣之際﹐則兵刃刀槍旣以交接﹐兵刃旣交接﹐乃棄去其甲﹑曳散其兵而反走者﹐或百步之間而止﹐或五十步之間而止。以五十步之間而止者﹐則笑走至百步之間而止者﹐則王以爲如何﹖曰「不可﹐直不百步耳﹐是亦走也」﹐惠王答孟子﹐言凡徵戰之際﹐鼓音旣塡然﹐則不可棄去其甲﹑曳散其兵而相笑走也。𨿽有走或只止於五十步﹐或有止於百步﹐言其但自棄甲曳兵而反走者﹐是𨿽止於五十步﹐不至於百步﹐然皆是走也﹐豈可以五十步笑百步哉﹗故曰「直不百步耳﹐是亦走也」。「曰﹕王如知此﹐則無望民之多於鄰國」者﹐是孟子答惠王。言惠王如能知此不可以五十步笑百步﹐則王無更望其國民加多於鄰國也。意謂王旣好徵戰而殘民﹐而以轉粟移民爲盡心﹐欲望民加多於鄰國﹐是亦五十步笑百步之走者也。「不違農時﹐不可勝食」至「不王未之有也」者﹐是皆孟子又爲王陳其王道也。言使民無違奪其春耕﹑夏耘﹑秋收三時之要﹐則五丰盛饒穰﹐𨿽勝食之多﹐亦不可盡也﹔密細之网不入於ㄜ池﹐則魚鱉不可勝食﹔斧斤以艸木零落之時入山林﹐不以艸木生長之時入之﹐則材木不可勝用也。與魚鱉旣不可勝食﹐材木旣不可勝用﹐是使民得以養生喪死無怨恨於不足也。五畝之宅﹐栽墻下以桑﹐則年至五十之老﹐可以著其絹帛﹔雞豚狗彘不失其養字之時﹐則年至七十之老﹐可以食其肉﹔百畝之田﹐不奪其耕耨之時﹐則七八口之家﹐可以無饑。凡云「可」者﹐但得過而已﹐未至於富足有餘也。謹庠序教化之宮﹐以申舉孝悌之義﹐而富以教之﹐則頭班班然而半白者不自負戴於道塗之間矣。無他﹐人皆知孝悌之義﹐爲之壯者必代之爾﹐故曰班白者不負戴於道路矣。是則五十之老足以衣帛﹐七十之老足以食肉﹐而黎庶之民故不饑不寒﹐然而君上能如此﹐而民不歸往而王之者﹐必無也。故曰未之有也。「狗彘食人食而不知檢﹐塗有餓莩而不知發﹐人死﹐則曰非我也﹐歲也。是何異於刺人而殺之﹐曰﹕非我也。兵也」者﹐是孟子以此諷惠王也。言人君但養其狗彘﹐而食人之所食﹐而王不知檢斂﹔道塗之間有餓死者﹐而王不知發倉廩以救賑之﹐見其人死﹐則推之曰非我之罪﹐是歲之罪也。言是歲之凶荒而疫死之也﹐是何異於執其兵器而刺殺人﹐而曰非我殺也﹐是兵器自殺之類也。「王無罪於歲﹐則天下之民至焉」者﹐是孟子諷之﹐而又誡之也。言王儻人餓死不歸罪於歲﹐但責己而攺行﹐則天下之民莫不歸往而至焉耳。爲惠王好徵戰以麋爛其民﹐故以此諷之。○注云「王侯自稱孤寡」。○正義曰﹕禮云﹕諸侯與民言﹐自稱曰寡人﹐在凶服曰孤。老聃云「王侯寡不」是也。○注云「魏舊河東」至「河內」。○正義曰﹕案《地理》云「魏地觜Δ﹐參之分野﹐其界自髙陵以東﹐盡河東﹑河內。河東本殷之舊都﹐周旣滅殷﹐分其地畿內爲三國﹐《詩﹟風》邶﹑﹑衛是也。」○注云「戰事」。○正義曰﹕莊公十一年《左傳》曰「皆陣曰戰。」杜預云「堅而有備﹐各得其所﹐成敗決於志力者也。」○注「塡﹐鼓音﹐兵以鼓進﹐以金退」。○正義曰﹕賈逵云「塡﹐塞也﹐滿也。《禮》云「色容塡塡。」《史》云「車馬駢塡。」云「兵以鼓進﹐以金退」者﹐案《周官﹟大司馬》「辧鼓鐸鐲鐃之用﹐以教坐作進退疾徐疏數之節」﹐云「鼓人三鼓﹐司馬振鐸﹐羣吏作旗﹐車徒鼓行﹐鳴鐲﹐車徒皆行﹐鳴鐃且卻」是也。○注「使民得三時務農﹐不違奪其要時」。○正義曰﹕《王制》云「用民之力﹐歲不過三日。」《周禮﹟內人職》云「凡均力政﹐以歲上下﹐丰年則公旬用三日焉﹐中年則公旬用二日焉﹐無年則公旬用一日焉。」《語》云「使民以時。」包注曰「作使民必以其時﹐不妨奪農務。」荀卿曰「春耕夏耘﹐秋收冬藏﹐四者不失時﹐故五不絕﹐而百姓有餘食。」是五不可勝食也。○注「數罟」至「不得食」。○正義曰﹕釋云﹕數﹐密也。罟﹐网也。《荀子》曰「网罟毒藥不入澤﹐ㄜ池淵沼謹其時禁﹐故魚鱉優多而百姓有餘用。」注云「食足之外﹐可貨易也。」○注「時謂」至「有餘」。○正義曰﹕《周官﹟山虞》「掌山林之政令」﹐云「仲冬斬陽木﹐仲夏斬陰木」﹐鄭注云「陽木春夏生﹐陰木秋冬生者﹐若松柏之屬。」一云陽木生山陽在南者﹐陰木生山陰在北者。荀卿曰﹕斬伐養長﹐不失其時﹐故山林不童﹐而百姓有餘材也。○注「廬井」至「衣帛矣」。○正義曰﹕案《周禮》云「乃經土地﹐而井牧其田野。九夫爲井﹐四井爲邑。」《遂人》﹕「掌邦之野﹐辧其野之土地。上地﹐夫一廛﹐田百畝﹐萊五十畝﹐余夫亦如之。」中地﹐夫一廛﹐田百畝﹐萊百畝﹐余夫亦如之。下地﹐夫一廛﹐田百畝﹐萊二百畝﹐余夫亦如之。」鄭司農云「戶計一夫一婦而賦之田﹐其一戶有數口者﹐余夫亦受此田也。」廛﹐居也。萊謂休不耕者。鄭玄云「廛﹐城邑之居。」《漢志》云「六尺爲步﹐步百爲畝﹐畝百爲夫﹐夫三爲井﹐井方一里﹐是爲九夫。八家共之﹐各受私田百畝﹐公田十畝﹐是爲八百八十畝﹐余爲廛捨。裏有序﹐而鄕有庠。序以明教﹐庠以行禮﹐而視化焉。」其有秀異者﹐移鄕﹐學於庠序﹔庠序之異者﹐移國﹐學於小學﹔小學之異者﹐移於大學﹐命曰造士。行同能偶﹐則別之以射﹐然後爵命焉。此先王制士處居﹑富而教之之大略也。《王制》云「五十異糧始衰﹐六十非肉不飽﹐七十非帛不暖﹐八十非人不暖﹐九十𨿽得人不暖。」是古者五十乃衣帛矣。○注「言人君」至「救之也」。○正義曰「餓死者曰莩。《詩》曰莩有梅。莩﹐零落」也者﹐案《毛詩》而言也。《毛詩》云「莩﹐落也」﹐箋云「梅實尙餘而未落」﹐是其解也。

梁惠王曰「寡人原安承教。」﹝原安意承受孟子之教令。﹞孟子對曰「殺人以梃與刃﹐有以異乎﹖」﹝梃杖也。﹞曰「無以異也。」﹝王曰﹕梃﹑刃殺人﹐無以異也。﹞「以刃與政﹐有以異乎﹖」﹝孟子欲以政諭王。﹞曰「無以異也。」﹝王復曰﹕梃﹑刃殺人與政殺人無異也。﹞曰「庖有肥肉﹐廏有肥馬﹐民有饑色﹐野有餓莩﹐此率獸而食人也。﹝孟子言人君如此﹐率率獸而食人也。﹞獸相食﹐且人惡之﹐爲民父母﹐行政不免於率獸而食人﹐惡在其爲民父母也﹖﹝虎狼食禽獸﹐人猶尙惡視之。牧民爲政﹐乃率禽獸食人﹐安在其爲民父母之道也。﹞仲尼曰﹕『始作俑者﹐其無後乎﹖』爲其象人而用之也。如之何其使斯民饑而死也。」﹝俑﹐偶人也﹐用之送死。仲尼重人類﹐謂秦穆公時以三良殉葬﹐本由有作俑者也。惡其始造﹐故曰﹕此人其無後嗣乎﹖如之何其使斯民饑而死也。孟子陳此以教王愛其民也。○﹞

﹝疏﹞「梁惠王曰」至「死也」。○正義曰﹕此一段宜與前段合爲一章趙氏分別之。章指言王者爲政之道﹐生民爲首﹐以政殺人﹐人君之咎﹐猶以自刃﹐疾之甚也。「梁惠王曰﹕寡人願安承教」者﹐是惠王原安意承受孟子之教令也。「孟子對曰﹕殺人以挺與刃﹐有以異乎」者﹐是孟子答惠王﹐故托此而問惠王﹐言殺人以杖與刃﹐有以各異乎﹖云「乎」者﹐是又孟子未知惠王以爲如何﹐故疑之也。「曰無以異」者﹐是惠王答孟子之問﹐言以杖殺人與刃殺人無以各異﹐是皆能殺人也。「以刃與政﹐有以異乎」者﹐孟子復問以刃與政殺人﹐有以異。「曰無以異也」者﹐惠王復曰政之殺人與刃之殺人﹐亦無以異也﹐言致人死則一也。「曰﹕庖有肥肉﹐廏有肥馬﹐民有饑色﹐野有餓莩﹐此率獸而食人也」者﹐是孟子之諷惠王也。言庖廚之間有肥肉﹐棧廏之中有肥馬﹐而民皆有饑餓之顏色﹐郊野之間又有餓而死者﹐此乃是王率獸而食人也。「獸相食﹐且人惡之。爲民父母﹐行政不免於率獸而食人﹐惡在其爲民之父母也」者﹐孟子言獸畜自相食﹐如虎狼食牛羊﹐且人猶尙惡見之﹐況爲民之父母﹐其於行政以治民﹐尙不免驅率獸而食人﹐安在其爲民之父母也﹖言行政如此﹐不足爲民之父母也。「仲尼曰﹕始作俑者﹐其無後乎」﹐是孟子引仲尼之言也。言仲尼有云始初作俑偶人者﹐其無後嗣乎﹖無他焉﹐是爲其象人而用之也﹐故後有秦穆公以生人從葬﹐故曰其無後嗣也。○注「梃﹐杖也」。○正義曰﹕《釋文》云「梃﹐木片也。」○注「俑﹐偶人也」。○正義曰﹕《記》云「孔子謂爲俑者不仁。」《埤倉》云「木人送葬﹐設關而能踴跳﹐故名之曰俑。」魯文公六年﹐秦穆公卒﹐以子車氏之三子奄息﹑仲行﹑鍼虎爲殉。杜預曰「以人從葬曰殉。」《詩》有《黃鳥》之篇以哀三良是也。孟子諷之﹐故曰﹕如之何使斯民饑餓而死。

梁惠王曰「晉國﹐天下莫彊焉﹐叟之所知也。﹝韓﹑魏﹑趙本晉六卿﹐當此時﹐號三晉﹐故惠王言晉國天下之彊焉。﹞及寡人之身﹐東敗於齊﹐長子死焉﹐西喪地於秦七百里﹐南辱於楚。寡人恥之﹐原比死者壹灑之﹐如之何則可﹖」﹝王念有此三恥﹐求策謀於孟子。﹞孟子對曰「地方百里而可以王。﹝言古聖人以百里之地以致王天下﹐謂文王也。﹞王如施仁政於民﹐省刑罰﹐薄稅斂﹐深耕易耨﹐壯者以暇日修其孝悌忠信﹐入以事其父兄﹐出以事其長上﹐可使制梃以撻秦﹑楚之堅甲利兵矣。﹝易耨﹐蕓苗令簡易也。制﹐作也。王如行此政﹐可使國人作杖以捶敵國堅甲利兵﹐何患恥之不雪也﹗﹞彼奪其民時﹐使不得耕耨以養其父母﹐父母凍餓﹐兄弟妻子離散。彼陷溺其民﹐王往而徵之﹐夫誰與王敵﹖﹝彼﹐謂齊﹑秦﹑楚也。彼困其民﹐原王往徵之也。彼失民心﹐民不爲用﹐夫誰與共禦王之師而爲王之敵乎﹖﹞故曰﹕仁者無敵﹐王請勿疑。」﹝鄰國暴虐﹐己修仁政﹐則無敵矣。王請行之﹐勿有疑也。﹞

﹝疏﹞「梁惠王」至「勿疑」。○正義曰﹕此章指言百里行仁﹐則天下歸之﹐以政傷民﹐民樂其亡﹐以梃服彊﹐仁與不仁也。「梁惠王曰﹕晉國天下莫彊焉﹐叟之所知也」者﹐是梁惠王欲問孟子之謀策也。言晉國爲天下之最彊﹐叟必知之。「及寡人之身﹐東敗於齊﹐長子死焉﹐西喪地於秦七百里﹐南辱於楚。寡人恥之﹐願比死者壹灑之﹐如之何則可」者﹐是惠王言晉國逮及寡人之身﹐東則見敗於齊而殺死其長子﹐西又喪去其地於秦七百里﹐南又常受辱於楚。寡人心甚愧恥之﹐今願近死不惜命者一洗除之﹐當如之何謀則可以洗除此恥﹖「孟子對曰﹕地方百里而可以王」者﹐是孟子答惠王。言古之聖君﹐其地但止於百里﹐尙可以王天下也。「王如施仁政於民﹐省刑罰﹐薄稅斂﹐深耕易耨﹐壯者以暇日修其孝悌忠信﹐入以事其父兄﹐出以事其長上﹐可使制梃以撻秦﹑楚之堅甲利兵矣」者﹐是孟子言王自今能施仁政以及民﹐又省去其刑罰﹐輕其稅斂﹐使民皆得深耕易耨﹐壯者以閒暇日修孝悌忠信﹐入閨門之內以奉事其父兄﹐出鄕黨之間以奉事其長上﹐凡能如此﹐𨿽作一捶梃﹐亦可以鞭撻秦﹑楚之堅甲利兵矣。然以秦﹑楚有堅甲利兵﹐而以一挺可鞭撻者﹐蓋秦﹑楚常違奪其農時﹐使民不得耕耨也﹐故云「彼奪其民時﹐使不得耕耨以養父母」。又云「父母凍餓﹐兄弟妻子離散﹐彼陷溺其民﹐王往而徵之﹐夫誰與王敵」者﹐言民旣不得耕耨以奉養父母﹐則爲父母者被寒凍饑餓﹐兄弟者與妻子者皆離背散各。彼秦﹑楚陷溺其人民如此﹐而王往彼正其罪﹐夫更誰敢禦王之師而爲王之敵者﹗「故曰﹕仁者無敵﹐王請勿疑」者﹐是孟子請惠王行此仁政﹐而往正其罪而無敵﹐如所謂仁者無敵是也遂請之行而無更遲疑也。前所謂閒暇日者﹐蓋言民於耕耨田地之外﹐有休息閒暇之日也。○注「韓趙魏」至「彊焉」。○正義曰﹕案《史記﹟年表》云「定王十六年﹐魏桓子與韓康子﹑趙襄子三人敗知伯於晉陽﹐乃至分其地﹐故號爲三晉﹐是爲彊國。」云「東敗於齊而喪長子」者﹐案《史記﹟世家》「惠王三十年﹐魏伐趙﹐趙告急於齊。齊宣王用孫子計救趙﹐魏遂大興師﹐大子申自將攻齊﹐遂與齊人戰﹐敗於馬陵」是也。云「西喪地於秦」者﹐案《史記﹟年表》云「周顯王十五年﹐秦與魏戰元裏﹐斬首七千﹐取少梁。」南則常辱於楚。馬陵者﹐案徐廣云「地在於元城。」

●卷一下﹟梁惠王章句上

孟子見梁襄王。出﹐語人曰「望之不似人君﹐﹝襄﹐謚也。魏之嗣王也﹐望之無儼然之威儀也。﹞就之而不見所畏焉。﹝就與之言﹐無人君操柄之威﹐知其不足畏。﹞卒然問曰﹕『天下惡乎定﹖』﹝卒暴問事。不由其次也。問天下安所定﹖言誰能定之。﹞吾對曰﹕『定於一。』﹝孟子謂仁政爲一也。﹞『孰能一之﹖』﹝言孰能一之者。﹞對曰﹕『不嗜殺人者能一之。』﹝嗜猶甘也。言今諸侯有不甘樂殺人者則能一之。﹞『孰能與之﹖』﹝王言誰能與不嗜殺人者乎。﹞對曰﹕『天下莫不與也﹖﹝孟子曰﹕時人皆苦虐政﹐如有行仁﹐天下莫不與之。﹞王知夫苗乎﹖七﹑八月之間旱﹐則苗槁矣。天油然作云﹐沛然下雨﹐則苗氵孛然興之矣。其如是﹐孰能禦之﹖﹝以苗生諭人歸也。周七﹑八月﹐夏之五﹑六月也。油然﹐興雲之貌。沛然下雨﹐以潤槁苗﹐則氵孛然己盛﹐孰能止之﹖﹞今夫天下之人牧﹐未有不嗜殺人者也。如有不嗜殺人者﹐則天下之民皆引領而望之矣。誠如是也﹐民歸之﹐由水之就下﹐沛然誰能禦之﹖』」﹝今天下牧民之君﹐誠能行此仁政﹐民皆延頸望欲歸之﹐如水就下﹐沛然而來﹐誰能止之。﹞

﹝疏﹞「孟子見梁襄王」至「誰能禦之」。○正義曰﹕此章言定天下者一道﹐仁政而已﹐不貪殺人﹐人則歸之﹐是故文王視民如傷﹐此之謂也。「孟子見梁襄王﹐出﹐語人曰﹕望之不似人君﹐就之而不見所畏焉」者﹐是孟子在梁見襄王﹐而語於人曰﹕遠望之襄王而不似人君﹐言無人君之威儀也﹔就而近之而不見所畏焉﹐言無人君操柄之威也。「卒然問曰﹕天下惡乎定」者﹐是孟子語於人﹐言襄王卒暴而問我﹐曰天下誰能定﹖「吾對曰定於一」者﹐言我對之曰﹕定天下者﹐在乎仁政爲一者也。「孰能一之」﹐是孟子言襄王又問誰能仁政爲一。「對曰不嗜殺人者能一之」者﹐是孟子言我復答之﹐惟不好殺人者能以仁政爲一也。「孰能與之」者﹐言襄王又問誰能與之不好殺人者。「對曰天下莫不與也」。言我對曰天下之人無有不與之也。「王知夫苗乎﹖七﹑八月之間旱﹐則苗稿矣﹐天油然作云﹐沛然下雨﹐則苗氵孛然興之矣。其如是﹐孰能禦之」者﹐是孟子比諭而解王之意也。故問襄王曾知夫苗乎﹖言夫苗自七﹑八月之時﹐則漧旱而無水﹐苗於是枯稿﹐上天油然而起雲﹐沛然而降雨﹐則枯稿之苗又氵孛然興起而茂。其不嗜殺人者能一之﹐有如此苗而興茂﹐誰能止之也。又言如有行仁﹐而天下莫不與之﹐誰能止之而不與也。「今夫天下之人牧﹐未有不嗜殺人者也」至「誰能禦之」者﹐是孟子因比諭苗而解王之意﹐又以此復詳明之﹐欲使襄王卽曉之也。言今天下爲牧養人民之君﹐未有不好殺人者也。言皆好殺人﹐若有不好殺人者﹐則天下之人民皆延頸而望王以歸之矣。誠如此上言之者﹐則民皆歸之﹐亦若水之流﹐自上而下﹐其勢沛然而來﹐誰能止之﹖言無人能止之也。○注「襄謚也」至「儀」。○正義曰﹕案《世家》云「惠王在位三十六年卒﹐子赫立﹐是爲襄王。襄王在位六年卒﹐謚曰襄。」《謚法》云「因事有功曰襄。」又曰「辟土有徳曰襄。」○注「周七﹑八月﹐夏之五﹑六月」。○正義曰﹕周之時﹐蓋以子之月爲正﹐夏之時﹐建寅之月爲正﹐是知周之七﹑八月卽夏之五﹑六月也。

齊宣王問曰「齊桓﹑晉文之事﹐可得聞乎﹖」﹝宣﹐謚也。宣王問孟子﹐欲庶幾齊桓公小白﹑晉文公重耳。孟子冀得行道﹐故仕於齊﹐齊不用﹐乃梁。建篇先梁者﹐欲以仁義爲首篇﹐因言魏事﹐章次相從﹐然後道齊之事。﹞孟子對曰「仲尼之徒﹐無道桓﹑文之事者﹐是以後世無傳焉﹐臣未之聞也。﹝孔子之門徒﹐頌述宓義以來至文﹑武﹑周公之法制耳﹐𨿽及五霸﹐心賤薄之﹐是以儒家後世無欲傳道之者。故曰臣未之聞也。﹞無以﹐則王乎﹖」﹝旣不論三皇﹑五帝殊無所問﹐則尙當問王道耳﹐不欲使王問霸者之事。﹞曰「徳何如﹐則可以王矣﹖」﹝王曰﹕徳行當何如而可得以王乎﹖﹞曰「保民而王﹐莫之能禦也。」﹝保﹐安也。禦﹐止也。言安民則惠﹐而黎民懷之﹐若此以王﹐無能止也。﹞曰「若寡人者﹐可以保民乎哉﹖」﹝王自恐徳不足以安民﹐故問之。﹞曰「可。」﹝孟子以爲如王之性﹐可以安民也。﹞曰「何由知吾可也﹖」﹝王問孟子何以知吾可以保民。﹞曰「臣聞之胡曰﹕王坐於堂上﹐有牽牛而過堂下者﹐王見之曰﹕『牛何之﹖』對曰﹕『將以釁鍾。』王曰﹕『捨之﹐吾不忍其觳觫﹐若無罪而就死地。』對曰﹕『然則廢釁鍾與﹖』曰﹕『何可廢也﹐以羊易之。』不識有諸﹖」﹝胡﹐王左右近臣也。觳觫﹐牛當到死地處恐貌。新鑄鐘﹐殺牲以血塗其釁郤﹐因以祭之﹐曰釁。《周禮﹟大祝》曰「墮釁﹐逆牲逆屍﹐令鍾鼓。」《天府》﹕「上春﹐釁寶鐘及寶器。」孟子曰﹕臣受胡言王嘗有此仁﹐不知誠充之否﹖﹞曰「有之。」﹝王曰有之。﹞曰「是心足以王矣。百姓皆以王爲愛也﹐臣固知王之不忍也。」﹝愛﹐嗇也。孟子曰﹕王推是仁心﹐足以至於王道。然百姓皆謂王嗇愛其財﹐臣知王見牛恐懼不欲趨死﹐不忍﹐故易之也。﹞王曰「然。誠有百姓者﹐齊國𨿽褊小﹐吾何愛一牛﹖卽不忍其觳觫﹐若無罪而就死地﹐故以羊易之也。﹝王曰﹕亦誠有百姓所言者矣﹐吾國𨿽小﹐豈愛借一牛之財費哉﹗卽見其牛哀之﹐釁鍾又不可廢﹐故易之以羊耳。﹞曰「王無異於百姓之以王爲愛也﹐以小易大﹐彼惡知之﹖王若隱其無罪而就死地﹐則牛﹑羊何擇焉﹖」﹝異﹐怪也。隱﹐痛也。孟子言無怪百姓謂王愛財也﹐見王以小易大故也。王如痛其無罪﹐羊亦無罪﹐何爲獨釋牛而取羊。﹞王笑曰「是誠何心哉﹗我非愛其財而易之以羊也﹐宜乎百姓之謂我愛也。」﹝王自笑心不然﹐而不能自免爲百姓所非﹐乃責己之以小易大﹐故曰宜乎其罪我也。﹞曰「無傷也﹐是乃仁術也﹐見牛未見羊也。君子之於禽獸也﹐見其生﹐不忍見其死﹔聞其聲﹐不忍食其肉﹕是以君子遠庖廚也。」﹝孟子解王自責之心﹐曰無傷於仁﹐是乃王爲仁之道也。時未見羊﹐羊之爲牲次於牛﹐故用之耳。是以君子遠庖廚﹐不欲見其生﹑食其肉也。﹞王說﹐曰「《詩》云﹕『他人有心﹐予忖度之。』夫子之謂也。夫我乃行之﹐反而求之﹐不得吾心。夫子言之﹐於我心有戚戚焉。此心之所以合於王者﹐何也﹖」﹝《詩﹟小雅﹟巧言》之篇也。王喜悅﹐因稱是《詩》以嗟嘆孟子忖度知己心﹐戚戚然心有動也。寡人𨿽有是心﹐何能足以合於王也。﹞曰「有復於王者﹐曰『吾力足以舉百鈞』﹐而不足以舉一羽﹔『明足以察秋毫之末』﹐而不見輿薪。則王許之乎﹖」﹝復﹐白也。許﹐信也。人有白王如此﹐王信之乎﹖百鈞﹐三千斤也。﹞曰「否。」﹝王曰﹕我不信也。﹞「今恩足以及禽獸﹐而功不至於百姓者﹐獨何與﹖然則一羽之不舉﹐爲不用力焉﹔輿薪之不見﹐爲不用明焉﹔百姓之不見保﹐爲不用恩焉。故王之不王﹐不爲也﹐非不能也。」﹝孟子言王恩及禽獸﹐而不安百姓﹐若不用力﹑不用明者也。不爲耳﹐非不能也。﹞曰「不爲者與不能者之形何以異﹖」﹝王問其狀何以異也。﹞曰「挾太山以超北海﹐語人曰『我不能』﹐是誠不能也。爲長者折枝﹐語人曰『我不能』﹐是不爲也﹐非不能也。故王之不王﹐非挾太山以超北海之類也﹔王之不王﹐是折枝之類也。﹝孟子爲王陳爲與不爲之形若是﹐王則不折枝之類也。折枝﹐案摩折手節解罷枝也。少者恥是役﹐故不爲耳﹐非不能也。太山﹑北海皆近齊﹐故以爲諭也。﹞老吾老﹐以及人之老﹔幼吾幼﹐以及人之幼﹕天下可運於掌。﹝老猶敬也﹐幼猶愛也﹐敬我之老﹐亦敬人之老﹔愛我之幼﹐亦愛人之幼﹕推此心以惠民﹐天下可轉之掌上。言其易也。﹞《詩》云﹕『刑於寡妻﹐至於兄弟﹐以禦於家邦。』言舉斯心加諸彼而已。﹝《詩﹟大雅﹟思齊》之篇也。刑﹐正也。寡﹐少也。言文王正已妻﹐則八妾從﹐以及兄弟。禦﹐享也。享天下國家之福﹐但舉己以加於人而已。﹞故推恩足以保四海﹐不推恩無以保妻子。古之人所以大過人者﹐無他焉﹐善推其所爲而已矣。﹝大過人者﹐大有爲之君也。善推其心所好惡﹐以安四海也。﹞今恩足以及禽獸﹐而功不至於百姓者﹐獨何與﹖﹝復申此﹐言非王不能﹐不爲之耳。﹞權﹐然後知輕重﹔度﹐然後知長短。物皆然﹐心爲甚﹐王請度之。﹝權﹐銓衡也﹐可以稱輕重。度﹐丈尺也﹐可以量長短。凡物皆當稱度乃可知﹐心當行之乃爲仁。心比於物﹐尢當爲之甚者也。欲使王度心如度物也。﹞抑王興甲兵﹐危士臣﹐構怨於諸侯﹐然後快於心與﹖」﹝抑﹐辭也。孟子問王抑亦如是﹐乃快邪﹖﹞王曰「否。吾何快於是﹖將以求吾所大欲也。」﹝王言不然﹐我不快是也﹐將欲以求吾心所大欲者耳。﹞曰「王之所大欲﹐可得聞與﹖」﹝孟子𨿽心知王意﹐而故問者﹐欲令王自道﹐遂因而陳之。﹞王笑而不言。﹝王意大而不敢正言。﹞曰「爲肥甘不足於口與﹖輕暖不足於體與﹖抑爲采色不足視於目與﹖聲音不足聽於耳與﹖便嬖不足使令於前與﹖王之諸臣﹐皆足以供之﹐而王豈爲是哉﹗」﹝孟子復問此五者﹐欲以致王所欲也﹐故發異端以問之也。﹞曰「否﹐吾不爲是也。」﹝王言我不爲是也。﹞曰「然則王之所大欲可知已。欲辟土地﹐朝秦﹑楚﹐蒞中國而撫四夷也。﹝蒞﹐臨也。言王意欲庶幾王者﹐臨蒞中國而安四夷者也。﹞以若所爲﹐求若所欲﹐猶緣木而求魚也。」﹝若﹐順也。順向者所爲﹐謂構兵諸侯之事﹐求順今之所欲蒞中國之願﹐其不可得﹐如緣喬木而求生魚也。﹞王曰「若是其甚與﹖」﹝王謂比之緣木求魚爲大甚。﹞曰「殆有甚焉。緣木求魚﹐𨿽不得魚﹐無後災。以若所爲﹐求若所欲﹐盡心力而爲之﹐後必有災。」﹝孟子言盡心戰鬥﹐必有殘民破國之災﹐故曰殆有甚於緣木求魚者也。﹞曰「可得聞與﹖」﹝王欲知其害也。﹞曰「鄒人與楚人戰﹐則王以爲孰勝﹖」﹝言鄒小楚大也。﹞曰「楚人勝。」﹝王曰楚人勝也。﹞曰「然則小固不可以敵大﹐寡固不可以敵眾﹐弱固不可以敵彊。海內之地﹐方千里者九﹐齊集有其一。以一服八﹐何以異於鄒敵楚哉﹖﹝固﹐辭也。言小﹑弱固不可以敵彊﹑大。集會齊地﹐可方千里﹐譬一州耳﹐今欲以一州服八州﹐猶鄒欲敵楚也。﹞蓋亦反其本矣。﹝王欲服之之道﹐蓋當反王道之本耳。﹞今王發政施仁﹐使天下仕者皆欲立於王之朝﹐耕者皆欲耕於王之野﹐商賈皆欲藏於王之市﹐行旅皆欲出於王之塗﹐天下之欲疾其君者皆欲赴於王。其若是﹐孰能禦之﹖」﹝反本道﹐行仁政﹐若此則天下歸之﹐誰能止之也。﹞王曰「吾忄昏﹐不能進於是矣。願夫子輔吾志﹐明以教我。我𨿽不敏﹐請嘗試之。」﹝王言我情思昏亂﹐不能進行此仁政﹐不知所當施行也。欲使孟子明言其道﹐以教訓之。我𨿽不敏﹐願嘗使小行之也。﹞曰「無恆產而有恆心者﹐惟士爲能。若民則無恆產﹐因無恆心。﹝孟子爲王陳其法也。恆﹐常也。產﹐生也。恆產﹐則民常可以生之業也。恆心﹐人常有善心也。惟有學士之心者﹐𨿽窮不失道﹐不求苟得耳。凡民迫於饑寒﹐則不能守其常善之心也。﹞苟無恆心﹐放辟邪侈﹐無不爲已。及陷於罪﹐然後從而刑之﹐是罔民也。﹝民誠無恆心﹐放溢辟邪﹐侈於姦利﹐犯罪觸刑﹐無所不爲﹐乃就刑之﹐是由張羅罔以罔民者也。﹞焉有仁人在位﹐罔民而可爲也﹖﹝安有仁人爲君﹐罔陷其民﹐是政何可爲也﹖﹞是故明君制民之產﹐必使仰足以事父母﹐俯足以畜妻子﹐樂歲終身飽﹐凶年免於死亡。然後驅而之善﹐故民之從之也輕。﹝言衣食足﹐知榮辱﹐故民從之﹐教化輕易也。﹞今也制民之產﹐仰不足以事父母﹐俯不足以畜妻子﹐樂歲終身苦﹐凶年不免於死亡﹐此惟救死而恐不贍﹐奚暇治禮義哉﹗﹝言今民困窮﹐救死恐凍餓而不給﹐何暇修禮行義乎﹖﹞王欲行之﹐則盍反其本矣﹗五畝之宅﹐樹之以桑﹐五十者可以衣帛矣。雞豚狗彘之畜﹐無失其時﹐七十者可以食肉矣。百畝之田﹐勿奪其時﹐八口之家可以無饑矣。謹庠序之教﹐申之以孝悌之義﹐頒白者不負戴於道路矣。老者衣帛食肉﹐黎民不饑不寒﹐然而不王者﹐未之有也。」﹝其說與上同。八口之家﹐次上農夫也。孟子所以重言此者﹐乃王政之本﹑常生之道﹐故爲齊﹑梁之君各具陳之。當章究義﹐不嫌其重也。﹞

﹝疏﹞「齊宣王」至「未之有也」。○正義曰﹕此章言典籍攸載﹐帝王道純﹐桓﹑文之事﹐譎正相紛﹐撥亂反正﹐聖意弗珍。故曰後世無傳未聞。仁不施人﹐猶不成徳﹐釁鐘易牲﹐民不被澤﹐王請嘗試﹐欲踐其迹﹐答以反本﹐惟是爲要。此蓋孟子不屈道之言也﹐無傳霸者之事也。「齊宣王問曰「齊桓﹑晉文之事﹐可得聞乎」者﹐齊宣是齊威王之子辟︹是也﹐謚爲宣。言齊宣王問孟子曰﹕齊威公小白﹑晉文公重耳二霸之事﹐可得而聞之乎﹖「孟子對曰﹕仲尼之徒﹐無道桓﹑文之事者﹐是以後世無傳焉﹐臣未之聞也」者﹐是孟子答齊宣王之言也。言自孔子之門徒﹐無有道及桓﹑文二霸者事﹐是以後世無傳焉﹐故臣於今未之曾聞知也。云「臣」者﹐是孟子對王而言﹐故自稱己爲臣也。「無以﹐則王乎」者﹐孟子言無以問及宓犧以來至文﹑武﹑周公之法﹐尙當以王者之道爲問耳。「曰﹕徳何如﹐則可以王矣」者﹐齊宣又問孟子﹐言徳當何如則可以爲王。「曰保民而王﹐莫之能禦也」者﹐孟子言當安民而爲之王﹐則天下之民莫之能止禦之也。「曰若寡人者﹐可以保民乎哉」者﹐宣王又自問只如寡人之徳﹐可以安民乎﹖王恐徳不足以安民﹐故問之也。「曰可」者﹐孟子言如王之徳﹐可以安民也。「曰何由知吾可也」者﹐宣王又問孟子何緣而知吾之徳可以安民。「曰臣聞之胡曰﹕王坐於堂上﹐有牽牛而過堂下﹐王見之曰﹕牛何之」至「以羊易之」者﹐是孟子因胡之言而答宣王之問也。胡﹐王之左右近臣。言嘗聞胡曰王坐於廟堂之上﹐有牽牛自堂下而過者﹐王見之﹐而問牽牛者曰﹐其牛牽去何所﹖牽牛者﹐對之曰「相將以爲釁鐘也。王對牽牛者曰﹕捨去之﹐我不忍其牛之恐栗﹐若無罪之人而就於所死之地者也。牽牛者又對曰﹕如若王之所不忍﹐則廢去釁鍾之禮與﹖王復與牽牛者曰﹕塗釁祭鍾之禮﹐何可得而廢﹖以羊更易之而已。「不識有諸」者﹐是孟子又未知齊宣王還是有此言﹐故問宣王曰不識有諸。「曰有之」者﹐宣王答孟子﹐以爲是有此言也。「曰是心足以王矣」者﹐是孟子於此言知王有此不忍之心﹐故足以爲王矣。「百姓皆以王爲愛也﹐臣固知王之不忍也」者﹐孟子言然百姓盡以王爲愛財也﹐臣素知王有不忍之心﹐故如此也。「王曰﹕然」者﹐宣王復亦自謂百姓是有此疑也。「誠有百姓者﹐齊國𨿽褊小﹐吾何愛一牛﹖卽不忍其觳觫﹐若無罪而就死地﹐故以羊易之也」者﹐宣王言誠有百姓以我爲愛財者﹐齊國𨿽曰褊小狹隘﹐我亦何獨止愛其一牛﹖卽是不忍見其牛之恐栗﹐如無罪而就於所死之地﹐又爲釁鍾不可廢﹐故以羊更之也。宣王必以羊易牛者﹐以其羊之爲牲﹐次於牛也﹐故以羊易之。「曰王無異於百姓之以王爲愛也﹐以小易大﹐彼惡知之﹖王若隱其無罪而就死地﹐則牛﹑羊何擇焉」者﹐孟子對宣王﹐言王無怪百姓皆謂我爲愛財也﹐以羊之小而易牛之大﹐彼百姓之人安知王以爲不忍見其恐栗﹑又爲釁鍾不可廢﹐故以羊易之之意也﹐彼必曰王若隱痛不忍見牛若無罪而就所死之地﹐則牛與羊何擇焉﹖言羊之與牛﹐是皆若無罪而就死也﹐何獨擇取其牛而以羊就死也。「王笑曰﹕是誠何心哉﹗我非愛其財而易之以羊也﹐宜乎百姓之謂我愛也」者﹐是宣王自笑以其已之心不如是﹐故笑之也。笑而言曰﹕儻如此者﹐是何心哉﹗然我非愛其財﹐故以羊易牛也。云此者﹐宣王又疑孟子亦以爲然﹐故以此言復答之也﹐宜乎百姓不知我之意﹐而謂我愛財也。「曰﹕無傷也﹐是乃仁術也﹐見牛未見羊也。君子之於禽獸也﹐見其生﹐不忍見其死﹔聞其聲﹐不忍食其肉﹕是以君子遠庖廚也」者﹐孟子復解王之自責之意也。言如此亦無傷害於爲王也﹐此亦爲仁之一術耳。無他﹐是見其牛之觳觫﹐未見其羊之觳觫也。凡君子之於禽獸﹐見其生貌﹐則不忍見其就死﹔聞其鳴聲﹐則不忍食其肉。是以君子之人﹐凡於庖廚烹炙之事所以遠去之也。「王悅﹐曰﹕《詩》云﹕他人有心﹐予忖度之。夫子之謂也」者﹐是宣王見孟子解其已意﹐故喜悅之﹐而引《詩》之文而言也。「他人有心﹐予忖度之」二句﹐是《小雅﹟巧言》之詩也﹐宣王引之﹐而爲如夫子之所謂也。云「夫子」者﹐宣王尊孟子爲夫子也。「夫我乃行之﹐反而求之﹐不得吾心。夫子言之﹐於我心有戚戚焉」者﹐宣王言我旣行之事﹐尙且反而求之於己而不得其心之所之﹐自今夫子言之於我﹐心中戚戚然有動也。「此心之所以合於王者﹐何也」者﹐宣王言𨿽有是心﹐其所以得契合於王者﹐是如之何也﹖「曰﹕有復於王者﹐曰吾力足以舉百鈞﹐而不足以舉一羽﹔明足以察秋毫之末﹐而不見輿薪﹐則王許之乎」者﹐是孟子欲以此比諭而解王也。言今有人復白於王曰﹕我力能舉得三千斤之重﹐而不能舉一羽毛之輕﹔目之明能觀視其秋毫之末銳﹐而不能見一大車之薪木﹐則王信乎否乎﹖「曰否」者﹐是宣王答之。曰凡如此云者﹐我不信也。「今恩足以及禽獸﹐而功不至於百姓者﹐獨何與」者﹐孟子復以此諷之也。言今王有恩徳足以及其禽﹐而其功績不至於百姓者﹐王獨以爲何如﹖「然則一羽之不舉﹐爲不用力焉﹔輿薪之不見﹐爲不用明焉﹔百姓之不見保﹐爲不用恩焉。故王之不王﹐不爲也﹐非不能也」者﹐孟子又言苟如是一羽之輕所以不能舉者﹐爲其不用力也﹔一車薪之大所以不見之者﹐爲其不用明也﹔今百姓所以不見安者﹐爲其不用恩也。故王之所以不爲王﹐是王之不爲也﹐非不能也。「曰不爲者與不能者之形何以異」者﹐是宣王問孟子。言不爲與不能二狀﹐何以爲異也﹖「曰挾太山以超北海﹐語人曰我不能﹐是誠不能也。爲長者折枝﹐語人曰我不能﹐是不爲也﹐非不能也。故王之不王﹐非挾太山以超北海之類也﹐是折枝之類也」者﹐是孟子又以此比諭而解王問不爲與不能之異狀也。言今有人云挾太山而超過北海﹐而語人曰我不能挾太山超北海﹐此眞不能也﹔如爲長者按摩手節﹐而語人曰我不能爲長者按摩手節﹐是恥見役使﹐但不爲之耳﹐非不能也﹔今王之所以不王﹐非是挾太山超北海之類也﹐是不爲長者折枝之類也﹐以其不爲之耳。「老吾老﹐以及人之老﹔幼吾幼﹐以及人之幼﹕天下可運於掌」者﹐是孟子欲以此教宣王也。言敬吾之所敬﹐以及他人之所敬者﹐愛吾之所愛﹐以及他人之所愛者﹐凡能推此而惠民﹐則治天下之大﹐止如運轉於掌上之易也。「《詩》云﹕刑於寡妻﹐至於兄弟﹐以禦於家邦」者﹐是孟子引《大雅﹟思齊》之詩文也。言文王自正於寡妻﹐以至正於兄弟﹐自正於兄弟以至臨禦於家邦。言凡此是能舉此心而加諸彼耳。「故推恩足以保四海﹐不推恩無以保妻子。古之人所以大過人者﹐無他焉﹐善推其所爲而己矣」者﹐孟子言爲君者但能推其恩惠﹐故足以安四海﹐苟不推恩惠﹐𨿽妻子亦不能安之。古之人君所以大過彊於人者﹐無他事焉﹐獨能推其所爲恩惠耳。蓋所謂老吾老以及人之老﹐幼吾幼以及人之幼﹔又如《詩》云文王刑於寡妻﹐至於兄弟﹐以禦於家邦﹕是其善推其所爲之意旨故也。「今恩足以及禽獸﹐而功不至於百姓者﹐獨何與」者﹐孟子復言非王不能﹐但不爲耳。故復云「然權﹐然後知輕重﹔度﹐然後知長短。物皆然﹐心爲甚﹐王請度之」者﹐孟子又托物而諷王也。言爲之權與度﹐然尙能知其輕重長短﹐其權度之爲物也然尙皆然﹐而人心又甚於權度﹐故請王自忖度之耳。「抑王興甲兵﹐危士臣﹐構怨於諸侯﹐然後快於心與」者﹐抑﹐辭也﹐與《語》曰「抑爲之不厭」之「抑」同﹐孟子又以此數事而測王之意也。言抑是王欲興起甲兵以伐人﹐危士臣以卽戎﹐不以爲危事﹐外結怨於諸侯﹐如此且然後快樂其心與。「王曰否」者﹐宣王答之﹐以爲不如是也﹐言我何肯快心於此數事﹐我但將以求吾所大欲耳。「曰王之所大欲﹐可得聞與」者﹐是孟子欲知王之所大欲﹐故問之﹐曰﹕王大欲可得而聞之乎﹖「王笑而不言」﹐宣王知已之所欲甚大﹐但笑而不言也。「曰爲肥甘不足於口與﹐輕暖不足於體與」至「不足使令於前與」者﹐是孟子又以此四事而測王所大欲也。言王之所大欲﹐是爲其肥甘之味不足以供於口與﹖抑是其聲音之樂不足供聽於王之耳與﹖便嬖之幸不足使令於王之前與﹖采色之飾不足供視於王之目與﹖然此數事﹐而爲王之諸臣者皆足以供奉王矣﹐而王豈用爲此者與﹖故繼之曰「王之諸臣﹐皆足以供之﹐而王豈爲是哉﹖」又曰「否﹐吾不爲是」者﹐宣王答之曰﹕我不爲是四者之事也。「曰然則王之所大欲可知已」者﹐孟子言如是則王之大欲﹐我今可得知已。「欲辟土地﹐朝秦﹑楚﹐蒞中國而撫四夷也」者﹐孟子知王以此爲所大欲也。「以若所爲﹐求若所欲﹐猶緣木而求魚也」者﹐孟子言王如若以此欲開辟其土地而求其廣﹐又欲朝秦﹑楚之諸侯﹐以臨蒞其中國而撫安四夷﹐爲所大欲﹐是若緣喬木之上而求其魚也。「王曰﹕若是其甚與」者﹐宣王亦謂己之大欲若此求魚之甚與﹖「曰﹕殆有甚焉。緣木求魚﹐𨿽不得魚﹐無後災。以若所爲﹐求若所欲﹐盡心力而爲之﹐後必有災」者﹐孟子言王如此大欲﹐殆有甚於緣木求魚也﹐緣喬木而求魚﹐𨿽不得魚﹐又且無後災難所及﹐而王如若以所欲﹐假使盡心力而爲之﹐後亦必有大災難所及也。「曰可得聞與」者﹐是宣王又問孟子﹐欲求知其大災難也。「曰鄒人與楚人戰﹐則王以爲孰勝者」﹐孟子以此比諭而解王也。言鄒之小國﹐與楚之大國戰鬥﹐則王以爲誰國勝之﹖「曰楚人勝」者﹐宣王答孟子﹐以爲楚之大國人勝之也。「曰然則小固不可以敵大﹐寡固不可以敵眾﹐弱固不可以敵彊」者﹐孟子言如是則小國固不可敵大國﹐人之寡少固不可以敵人之眾多﹐劣弱固不可以敵彊悍也。「海內之地﹐方千里者九﹐齊集有其一﹐以一服八﹐何以異於鄒敵楚哉」者﹐孟子又言今海內之地﹐方千里者有九﹐而齊國但集而有一﹐且以一而服八﹐是何以異於鄒國之小而敵楚國之大哉﹖言與此無異也。王如欲服之﹐蓋當反行王道之本耳﹐故云「蓋亦反其本矣」。「今王發政施仁」至「孰能禦之」者﹐孟子於此教宣王王道之本也。言今王發政而施仁﹐使天下爲之仕者皆欲立於王之朝廷﹐耕者皆欲耕作於王之郊野﹐商賈皆欲藏於王之市﹐行旅皆欲出於王之道塗﹐凡天下欲疾惡其君者又皆欲奔赴王而告訴之﹐其如此﹐天下皆歸之﹐誰能止禦之也。商賈﹐《漢書》云「通財鬻貨曰商。」《白虎通》云「賣曰賈。」行旅者﹐師旅也。《說文》云「軍﹐五百人也。」「王曰﹕吾忄昏﹐不能進於是矣。原夫子輔吾志﹐明以教我。我𨿽不敏﹐請嘗試之」者﹐宣王欲孟子明其王道而教之也。故曰我之忄昏亂﹐不能進於此仁政﹐原夫子輔我志﹐以明白教我也﹐我𨿽不能敏疾而行之﹐但請嘗試教之如何耳﹖「曰﹕無恆產而有恆心者﹐惟士爲能。若民則無恆產﹐因無恆心。苟無恆心﹐放辟邪侈﹐無不爲已」至「未之有也」者﹐是孟子爲宣王陳王道之本而教之者也。言無常生之業而有常善之心者﹐惟士人爲能有之。言士窮則獨善其身﹐不求苟得﹐故能有常心也。若民則迫於窮困﹐不能守其常善﹐苟無常生之業﹐遂因之而無常善之心。苟無常善之心﹐則放辟邪侈之事﹐無有不爲。及其陷溺於罪﹐然後又從而誅戮之﹐是若張羅网而罔民也。安有仁人之君在位﹐而以罔民而可爲之也﹖故明哲之君﹐制別民之生產﹐必使其民仰而上之則足以奉事父母﹐俯而下之則足以畜養妻子﹐丰樂之歲﹐終身飽足﹐凶荒之年﹐又免其死亡﹐然後驅率而從善教﹐故其民從其善教亦輕易也。自今之君制民之產﹐仰則不足以奉養父母﹐俯則不足以畜養妻子﹐𨿽丰樂之歲﹐終身又且勞苦﹔而凶荒之年﹐又不得免其死亡。如此﹐則民惟獨於救死尙恐其不足﹐何有閒暇而修治禮義哉。言無及修其禮義也。「王欲行之﹐則盍反其本矣」者﹐言王欲行之﹐則何不反其王道之本。「五畝之宅」至「未之有也」﹐是又孟子爲宣王陳王道之本﹐其說已在前﹐此更不解。○注「宣﹐謚也」至「齊也」。○正義曰﹕周顯王二十七年﹐《史記》云「齊威卒﹐子辟疆立﹐是爲齊宣王。在位十九年﹐卒謚曰宣。」《謚法》云「善問周達曰宣。」云「齊桓公小白」者﹐莊公八年《左傳》云﹕齊僖公母弟曰夷仲年﹐生公孫無知﹐有寵於僖公﹐弒君自立。九年春﹐弒無知﹐莊公納子糾。桓公小白自莒入﹐於是立﹐爲桓公元年。《史記》云「桓公小白元年春﹐齊弒無知。五年﹐與魯人會柯。七年始霸﹐會諸侯於鄄。」云「晉文公重耳」者﹐《史記》云「周襄王十六年﹐晉文公重耳立﹐是爲元年。」又云﹕晉獻公五年﹐伐驪戎﹐得二姬﹐歸生奚齊﹐其娣生卓子﹐驪姬嬖﹐欲立其子。重耳者﹐乃獻公娶於戎﹐得二女﹐大戎狐姬之所生也。十二年居重耳於蒲城。二十六年﹐獻公卒﹐立奚齊﹐裏克殺之。及卓子又立﹐小戎所生夷吾者﹐爲晉惠公。七年﹐重耳聞管仲死﹐自狄之齊。十四年﹐惠公夷吾卒﹐遂立重耳爲晉文公。九年在位﹐卒。云「孟子不得行道﹐故仕於齊。齊不用﹐乃梁」者﹐案《史記﹟列傳》已說在梁王段。○注云「宓羲」至「聞也」。正義曰﹕宓羲﹐古帝王氏也﹐卽伏犧氏也。五霸者﹐卽齊桓﹑晉文﹑秦繆﹑宋襄﹑楚莊是也。崔李云﹕夏昆吾﹑殷大彭﹑豕韋周﹑齊桓﹑晉文是也。謂之霸者﹐把也﹐把持諸侯之權也。案《國語》亦然。《荀子》云「仲尼之門人﹐五尺之豎子﹐言羞稱乎五霸。」是仲尼之徒無道桓文之事者之證也。○注云「觳觫﹐牛於到死地處恐貌」。○正義曰﹕案《廣雅》有云「觳觫﹐死貌」是也。云「《周禮﹟大祝》墮釁﹐逆牲逆屍﹐令鐘鼓」者﹐鄭司農云「墮釁謂薦血也。凡血祭曰釁﹐旣墮釁後﹐言逆牲容逆鼎」是也。蓋古者器成而釁以血﹐所以厭變怪﹐禦妖釁﹐釁鐘之釁謂之釁﹐亦治亂謂之亂之類也。云「《天府》云上春﹐釁寶鐘及寶器」者﹐寶鐘﹑寶器﹐玉瑞﹑玉器之美。上春﹐孟春也。又言釁謂以殺牲以血血之也﹐蓋釁之法﹐其來有自矣﹐周之所釁﹐又非止此而已。如大司馬於軍器﹐小子於邦器﹐小人於龜器﹐雞人於雞﹐大祝逆牲﹐小祝祈號﹐皆在所釁也。○注「愛嗇也」。○正義曰﹕《釋文》云「嗇﹐愛﹑﹝A14C﹞也。字法從來﹝B08A﹞﹑來也。來者﹝B08A﹞而藏之﹐故田夫謂之嗇夫。﹝B08A﹞音廩。」《書》云「嗇夫馳」是也。○注「百鈞三千斤也」。○正義曰﹕《律曆志》云「銖﹑兩﹑斤﹑鈞﹑石﹐本起於黃鍾之重﹐一龠容千二百黍﹐重十二銖。二十四銖爲兩﹐十六兩爲斤﹐三十斤爲鈞﹐重一千五百二十銖﹐四鈞爲石﹐重百二十斤。」以此推之﹐則百鈞是三十斤也。○注「太山北海近齊」。○正義曰﹕案《地理誌》云「齊地南有太山﹐城陽北有千乘淸河」是也。○注「權銓衡」至「度物也」。○正義曰﹕權重衡平﹐衡所以任權而均物﹐平輕重也。《釋文》云「銓﹐平木器。」又曰「銓﹐衡也。」權﹐稱錘也。度者﹐分寸尺丈引也﹐所以度長短也。本起於黃鍾之長﹐以子巨黍中者﹐子﹐子在地﹐卽黑黍﹐中者﹐不大不小﹐言黑黍子大小中者﹐率爲分寸﹐一黍之廣度之九十分。黃鐘之長爲十分﹐十分爲寸﹐十寸爲尺﹐十尺爲丈﹐十丈爲引。法用銅﹐髙一寸﹐廣二寸﹐長一丈﹐而分寸尺丈存焉。○注「八口之家次上農夫」。○正義曰﹕《王制》﹕「制﹕農田百畝﹐百畝之分﹐上農夫食九人﹐其次食八人。」《孟子》云「一夫百畝﹐百畝之糞﹐上農夫食九人﹐上次食八人」是也。此云八口之家﹐所以特指次上農夫者而已﹐斯亦舉其次而見上下之意耳。

●卷二上﹟梁惠王章句下﹝凡十六章﹞

﹝疏﹞正義曰﹕此卷趙氏分別爲第二卷

也。故云《梁惠王章句》下。今據此卷「章指」﹐凡十六章。一章言人君田獵以時﹐鍾鼓有節﹐與民同樂。二章譏王廣囿專利﹐以嚴刑陷民。三章言聖人樂天事小﹐以勇安天下。四章言與天下同憂樂者﹐不爲慢遊恣溢之行。五章言齊王好色好貨﹐孟子推以公劉﹑太王好貨色與民同之。六章言君臣上下﹐各勤其任﹐無墮其職。七章言人君進賢退惡。八章言孟子云紂以崇惡﹐失其尊名。九章言任賢使能﹐不遺其學。十章言徵伐之道﹐在順民心。十一章言伐惡養善﹐無貪其富﹐以小王大。十二章言上卹其下﹐下赴其難﹐惡出於已﹐害及其身。十三章言事無禮之國﹐不若得民心﹐與之守死善道。十四章言君子之道﹐正己在天﹐彊暴之來﹐非已所召﹐獨善其身而已。十五章言太王居﹐權也﹐效死弗去﹐義也。十六章言讒邪構賢﹐賢者歸於天﹐不尢人也。凡十六章合上卷七章是《梁惠王篇》有二十三章矣。故各於卷首總列其章目﹐而分別其指焉。

莊暴見孟子﹐曰「暴見於王﹐王語暴以好樂﹐暴未有以對也。」曰「好樂何如﹖」﹝莊暴﹐齊臣也。不能決知之﹐故無以對。而問曰﹕王好樂何如。﹞孟子曰「王之好樂甚﹐則齊國其庶幾乎﹖」﹝王誠能大好古之樂﹐齊國其庶幾治乎。﹞他日見於王﹐曰「王嘗語莊子以好樂﹐有諸﹖﹝孟子問王有是語不。﹞王變乎色﹐曰「寡人非能好先王之樂也﹐直好世俗之樂耳。」﹝變乎色﹐慍恚莊子道其好樂也。王言我不能好先聖王之樂﹐直好世俗之樂﹐謂鄭聲也。﹞曰「王之好樂甚﹐則齊其庶幾乎﹗今之樂﹐猶古之樂也。﹝甚﹐大也。謂大要與民同樂﹐古今何異也。﹞曰「可得聞與﹖」﹝王問古今同樂之意﹐寧可得聞邪﹖﹞曰「獨樂樂﹐與人樂樂﹐孰樂﹖」﹝孟子復問王獨自作樂樂邪﹖與人共聽其樂爲樂邪﹖﹞曰「不若與人。」﹝王曰「獨聽樂不如與眾共聽之爲樂也。﹞曰「與少樂樂﹐與眾樂樂﹐孰樂﹖」﹝孟子復問王與少之人共聽樂樂邪﹖眾人共聽樂樂也﹖﹞曰「不若與眾。」﹝王言不若與眾人共聽樂爲樂。﹞「臣請爲王言樂。﹝孟子欲爲王陳獨樂與眾人樂樂狀。﹞今王鼓樂於此﹐百姓聞王鍾鼓之聲﹑管之音﹐舉疾首蹙而相告曰﹕『吾王之好鼓樂﹐夫何使我至於此極也﹗父子不相見﹐兄弟妻子離散。』﹝鼓樂者﹐樂以鼓爲節也。管﹐笙。﹐簫。或曰若笛短而有三孔。《詩》云「左手執」﹐以節眾也。疾首﹐頭痛也。蹙﹐愁貌。言王擊鼓作樂﹐發賦徭役皆出於民﹐而徳不加之﹐故使民愁也。﹞今王田獵於此﹐百姓聞王車馬之音﹐見羽旄之美﹐舉疾首蹙而相告曰﹕『吾王之好田獵﹐夫何使我至於此極也﹖父子不相見﹐兄弟妻子離散。』此無他﹐不與民同樂也。﹝田獵無節﹐以非時取牲也。羽旄之美﹐但飾羽旄﹐使之美好也。發民驅獸﹐供給役使﹐不得休息﹐故民窮極而離散奔走也。﹞今王鼓樂於此﹐百姓聞王鍾鼓之聲﹑管之音﹐舉欣欣然有喜色而相告曰﹕『吾王庶幾無疾病與﹖何以能鼓樂也﹗』﹝百姓欲令王康彊而鼓樂也。今無賦斂於民﹐而有惠益﹐故欣欣然而喜也。﹞今王田獵於此﹐百姓聞王車馬之音﹐見羽旄之美﹐舉欣欣然有喜色而相告曰﹕『吾王庶幾無疾病與﹖何以能田獵也﹗』此無他﹐與民同樂也。﹝王以農隙而田﹐不妨民時﹐有憫民之心。因田獵而加撫卹之﹐是以民悅之也。﹞今王與百姓同樂﹐則王矣。」﹝孟子言王何故不大好樂﹐效古賢君與民同樂﹐則可以王天下也。何惡莊子之言王之好樂也。﹞

﹝疏﹞「莊暴見孟子」至「則王矣」。○正義曰﹕此章言人君田獵以時﹐鍾鼓有節﹐發政行仁﹐民樂其事﹐則王道之階﹐在於此矣。故曰天時不如地利﹐地利不如人和矣﹐與民同樂也。「莊暴見孟子﹐曰﹕暴見於王﹐王語暴以好樂﹐暴未有以對也」者﹐莊暴﹐齊臣也﹐莊﹐姓也﹔暴﹐名也。言莊暴見孟子﹐謂暴朝見於齊王﹐王語暴以好樂之事﹐暴是時未有言以對答之。「曰好樂何如者」﹐故莊暴問孟子﹐以謂王之所以好樂﹐是如之何﹖「孟子曰王之好樂甚﹐則齊國其庶幾乎」者﹐孟子答莊暴之問也﹐言齊王之好樂至甚﹐則齊國庶幾其治安乎﹗「他日見於王﹐曰﹕王嘗語莊子以好樂﹐有諸」者﹐是孟子自見莊暴言好樂之後﹐他一日見於齊王而問之﹐曰﹕王曾與莊子語以好樂之事﹐還有此言否乎﹖孟子稱莊子﹐不稱曰暴者﹐是孟子尊王之臣﹐故不欲稱其名也。「王變乎色﹐曰﹕寡人非能好先王之樂也﹐直好世俗之樂耳」者﹐是齊王自孟子問之後﹐變其常容而有憤怒之色﹐蓋憤莊暴言己之好樂於孟子也﹐故答孟子曰﹕寡人不能好古聖王之樂﹐古聖王之樂﹐如黃帝之《咸池》﹐堯之《大章》﹐舜禹之《韶》﹐夏商周之《》《武》是也﹐但能直好世俗樂耳﹐如鄭﹑衛之聲是也。「曰王之好樂甚﹐則齊其庶幾乎」者﹐孟子復對王而言也﹐言王之好樂至甚﹐則齊幾乎治安。孟子言「齊國其庶幾乎」以對莊子﹐對之齊王則止曰「齊其庶幾乎」者﹐蓋對莊子則稱其國﹐及對齊王故不必稱國焉耳。「今之樂﹐猶古之樂」者﹐是孟子見齊王言不能好先王之樂﹐直好世俗之樂﹐故以此言今之樂亦若古之聖王樂也。但其要在能與民同聽樂爲樂耳﹐遂以此問之。「曰可得聞與」者﹐是齊王問孟子﹐言古今之樂一同﹐寧可得而聞知之與﹖「曰獨樂樂﹐與人樂樂﹐孰樂」者﹐是孟子欲以此問王﹐使王知與民同樂樂爲樂也﹐故問之曰﹕王獨作樂爲樂邪﹐與人同樂爲樂邪﹖「曰不若與人」者﹐是齊王答孟子﹐亦以爲獨樂樂不若與人同樂爲樂也。「曰與少樂樂﹐與眾樂樂﹐孰樂」者﹐是孟子復問王與少人同樂爲樂﹐與眾人同樂爲樂﹐孰樂邪﹖「曰不若與眾」者﹐齊王亦復答孟子﹐以爲不若與眾人同樂爲樂也。「臣請爲王言樂」﹐孟子於此知齊王亦識與眾同樂之意﹐乃爲王陳其獨樂與眾同樂之效﹐故不待王問而自請言之也。「今王鼓樂於此」至「與民同樂也」者﹐皆孟子陳獨樂與眾樂樂之文也。言今王鼓作其樂於此國也﹐百姓之人聞王鍾鼓之聲與管之音﹐舉皆疾痛其頭﹐又蹙愁悶﹐而交相告曰﹕我王之好作樂爲樂﹐發賦徭役﹐使我至於此之極也﹐父子不得以相見﹐兄弟妻子又皆離散之。以其如此﹐故百姓所以頭痛蹙愁悶也。又言今王田獵於此國﹐百姓之人聞王車馬之音﹐見羽旄之美好﹐舉皆蹙愁悶﹐疾痛其首﹐而交相告曰﹕我王之好田獵禽獸﹐如何使我供給役使﹐不得休息﹐而至於如此之迹父子不得以相見﹐兄弟妻子皆離散之。然則王之鼓樂田獵﹐而百姓皆如此者﹐無他事焉﹐是王之不與民同其樂也。言今王鼓樂於此國﹐百姓聞王鍾鼓之聲﹑管之音﹐舉皆欣欣然有喜色﹐而交相告曰﹕我王庶幾無疾病也﹐何以能鼓樂。於此言百姓皆欲之康彊﹐不特止於庶幾無疾病也。苟卽庶幾近於無疾病﹐則王亦何以能鼓樂也。又言今王田獵禽獸於此國﹐百姓之人聞王車馬之音﹐見羽旄之美好﹐舉皆欣欣然有喜色﹐而交相告曰﹕我王卽庶幾近於無疾病﹐又何以能田獵也。此言又欲王之康彊﹐不特止於庶幾無疾病也。然則王之鼓樂田獵﹐百姓皆如此欲王之康彊者﹐無他事焉﹐是王能與民同其樂也。言今之王能與民同樂爲樂﹐則爲之王者矣。云「鼓樂」者﹐蓋鍾以止爲體﹐鼓以作爲用﹐故凡作樂所以謂之鼓樂也。云「音與聲」者﹐蓋鍾鼓言聲﹐以其聲之單出﹐故云聲也﹔管車馬言音﹐以其音之雜比﹐故云音也。然車馬亦謂之音者﹐蓋升車則馬動﹐馬動則鸞鳴﹐鸞鳴則和應故也。聲之與音﹐合而言之則﹐聲﹑音則一也﹔別而言之﹐則單出爲聲﹐雜比爲音。《詩》云「ィィ管聲」﹐此言管之音﹐是聲音之通論也。齊王悅南郭先生吹竽﹐廩食以數百人﹔喜鄒忌鼓琴﹐卒授之國政﹕是安知與眾樂樂邪﹖此孟子所以陳其與民同樂之意也。○注「鄭聲也」。○正義曰﹕《論語》云「鄭聲淫」﹐以其能惑人心也。《孔傳》云「鄭聲惑人心﹐其與雅樂同也。」○注「鼓樂」至「百姓愁」。○正義曰﹕《周禮﹟鼓人》「掌教六鼓﹐以節聲樂」。《鍾師》「掌金奏」﹐注云﹕以鍾鼓奏者﹐先擊鍾﹐次擊鼓﹐以奏《九夏》。夏﹐大也。樂之大歌有九﹕《王夏》《肆夏》《昭夏》《納夏》《章夏》《齊夏》《族夏》《衤戒夏》《驁夏》﹐凡九夏是也﹐故附於此。云「管笙簫﹐或曰若笛而有三孔」者﹐案《禮圖》云「笙長四尺﹐諸管參差﹐亦如鳥翼。」《爾雅》曰「大笙謂之巢﹐小者謂之和。」郭璞《爾雅》云「二十三管爲簫。」《風俗通》云「舜作竹簫﹐以象鳳翼。」《周禮﹟笙師》「掌教吹」﹐後鄭云「如笛﹐有三孔」是也。《詩》云「左手執」﹐蓋《邶詩﹟簡兮》之篇文也﹐注云「六孔﹐言碩人多才藝﹐又能舞﹐言文武備也。」釋云「首﹐頭也。」﹐鼻頸也。」言齊王擊鼓作樂﹐其使民徭役苦楚﹐皆蹙其鼻頸而愁悶也。○注「田獵」至「奔走也」。○正義曰﹕釋云﹕獵﹐田也﹐狩苗是也。案魯隱公五年《左傳》云「春﹑夏苗﹑秋﹑冬狩﹐皆於農隙講武事也。」杜預曰「﹐索擇取不孕者。苗﹐爲苗除害也。﹐殺也﹐以殺爲名﹐順秋气也。狩﹐圍守也﹐冬物畢成﹐獲則取之﹐無所擇也。」羽旄者﹐案《左傳》魯襄公十四年﹐範宣子假羽旄於齊。定公四年﹐晉人假羽旄於鄭。杜預曰「以析羽爲旌﹐爲王者ヵ車之所建也。」又案《司常》九旗之數﹐又有全羽﹑析羽。釋云﹕全羽﹐析羽﹐直有羽而無帛也。云「天時不如地利﹐地利不如人和」﹐蓋《公孫丑》篇文也。

齊宣王問曰「文王之囿方七十里﹐有諸﹖」﹝王言聞文王苑囿方七十里﹐寧有之﹖﹞孟子對曰「於傳有之。」﹝於傳文有是言。﹞曰「若是其大乎﹖」﹝王怪其大。﹞曰「民猶以爲小也。」﹝言文王之民尙以爲小也。﹞曰「寡人之囿方四十里﹐民猶以爲大﹐何也﹖」﹝王以爲文王在岐山之時﹐𨿽爲西伯﹐土地尙狹﹐而囿已大矣。今我地方千里而囿小之﹐民以爲寡人之囿爲大﹐何故也。﹞曰「文王之囿方七十里﹐芻蕘者往焉﹐雉免者往焉。與民同之﹐民以爲小﹐不亦宜乎﹗﹝芻蕘者﹐取芻薪之賤人也。雉免﹐獵人﹐取雉兔者。言文王聽民往取禽獸﹐刈其芻薪﹐民苦其小﹐是其宜也。﹞臣始至於境﹐問國之大禁﹐然後敢入。﹝言王之政嚴﹑刑重也。﹞臣聞郊關之內﹐有囿方四十里﹐殺其麋鹿者如殺人之罪。﹝郊關﹐齊四境之郊皆有關。﹞則是方四十里爲阱於國中﹐民以爲大﹐不亦宜乎﹖」﹝設陷阱者不過丈尺之間耳﹐今王陷阱乃方四十里﹐民言其大﹐不亦宜乎。﹞

﹝疏﹞「齊宣王」至「不亦宜乎」。○正義曰﹕此章譏王廣囿專利嚴﹐刑陷民也。「齊宣王問曰﹕文王之囿方七十里﹐有諸」者﹐是宣王嘗聞文王有囿方闊七十里﹐故見孟子﹐問之還是有之否﹖「孟子對曰﹕於傳有之」者﹐孟子答之﹐以爲書傳之文有言也。「曰﹕若是其大乎」者﹐宣王怪之﹐以爲文王囿如此之闊大﹐民猶尙以爲之小也。「曰﹕寡人之囿方四十里﹐民猶以爲大﹐何也」者﹐宣王又問孟子﹐言寡人之囿但方闊四十里﹐而民猶尙以爲之大﹐是如之何其差也。「曰﹕文王之囿方七十里﹐芻蕘者往焉﹐雉免者往焉。與民同之﹐民以爲小﹐不亦宜乎」者﹐孟子言文王之囿方闊七十里﹐而采芻艸薪木之賤人﹐與獵雉鳥兔獸者皆得往其中而有所取之﹐是其與民同共之﹐故民以爲小﹐不亦宜乎也。「臣始至於境﹐問國之大禁﹐然後敢入」者﹐孟子對王稱臣﹐言自臣始初至於王之齊境﹐問其王國禁令﹐然後乃敢入其國中也。「臣聞郊關之內﹐有囿方四十里﹐殺其麋鹿者如殺人之罪。則是方四十里爲阱於國中﹐民以爲大﹐不亦宜乎」者﹐孟子言自臣入王郊關之內﹐乃聞王有苑囿方四十里之廣﹐其有於中殺其麋鹿者﹐如殺其人之罪﹐而科之如此﹐則是王爲阱陷方四十里之廣於國中﹐以陷其民也。故民以爲大﹐不亦宜之乎﹗凡此是皆孟子譏王之專利而不與民同也。傳雲天子之囿方百里﹐大國四十里﹐次國三十里﹐小國二十里。文王之國﹐百里之國﹐或者以謂有七十之裏爲苑囿﹐是如之何其差殊﹖不知文王百里之國是其始封之時制也﹐七十里之囿乃文王作西伯之時有也。周制﹐上公封四百里﹐其食者三之一﹐豈七十里之囿特止山川不可食之地與﹖彼有子虛者以謂楚地方千里﹐而囿居其九﹐是可食之地亦鞠爲遊畋之地耶﹐是安知周制之法與﹖○注云「文王在岐山之時﹐𨿽爲西伯﹐土地尙狹﹐而囿以大」者。○正義曰﹕案鄭玄《詩譜》云「周之先公曰太王者﹐避狄難﹐自豳始遷焉﹐商王帝乙之初﹐命其子王季爲西伯﹐至紂﹐又命文王典治南國江漢汝墳之諸侯。是文王繼父之業爲西伯於岐邑也。商之州長曰伯﹐謂爲雍州伯也。子夏云﹕王季以九命作伯於西﹐文王因之﹐亦爲西伯焉。《論語》云「三分天下有其二﹐以服事殷。」是時宜七十里之囿而民猶以爲小也。○注「郊關﹐齊四境之郊皆有關」者。○正義曰﹕《周官﹟閭師》﹕「掌國中及四郊之人民。」《司馬法》曰「王國百里爲郊﹐二百里爲州﹐三百里爲野﹐四百里爲縣﹐五百里爲都。」《載師》掌任土之法﹐「以宅田﹑土田﹑賈田﹑任近郊之地。以官田﹑牛田﹑賞田﹑牧田任遠郊之地」。杜子春云「五十里爲近郊﹐百里爲遠郊。」云「四境郊皆有關」者﹐蓋四郊之門也。

齊宣王問曰「交鄰國有道乎﹖」﹝問與鄰國交接之道。﹞孟子對曰「有。﹝欲爲王陳古聖王之比也。﹞惟仁者爲能以大事小﹐是故湯事葛﹐文王事昆夷。﹝葛伯放而不祀﹐湯先助之祀。《詩》云「昆夷兌矣﹐惟其啄矣。」謂文王也。是則聖人行仁政﹐能以大事小者也。﹞惟智者爲能以小事大﹐故太王事獯鬻﹐勾踐事吳。﹝獯鬻﹐北狄疆者﹐今匈奴也。大王去避獯鬻。越王勾踐退於會稽﹐身自臣事吳王夫差。是則智者用智﹐是故以小事大而全其國也。﹞以大事小者﹐樂天者也。以小事大者﹐畏天者也。樂天者保天下﹐畏天者保其國。《詩》云﹕『畏天之威﹐於時保之。』」﹝聖人樂行天道﹐如天無不蓋也﹐故保天下﹐湯﹑文是也。智者量時畏天﹐故保其國﹐大王﹑勾踐是也。《詩﹟周頌﹟我將》之篇﹐言成王尙畏天之威﹐於是時故能安其太平之道也。﹞王曰「大哉言矣﹗寡人有疾﹐寡人好勇。」﹝王謂孟子之言大﹐不合於其意。答之云寡人有疾﹐在於好勇﹐不能行聖賢之所履也。﹞對曰「王請無好小勇。夫撫劍疾視﹐曰﹕『彼惡敢當我哉』此匹夫之勇﹐敵一人者也。﹝疾視﹐惡視也。撫劍目曰﹕人安敢當我哉﹗此一匹夫之勇﹐足以當一人之敵者也。﹞王請大之。《詩》云﹕『王赫斯怒﹐爰整其旅﹐以遏䢐莒﹐以篤周祜﹐以對於天下。』此文王之勇也。文王一怒而安天下之民。﹝《詩﹟大雅﹟皇矣》之篇也。言文王赫然斯怒﹐於是整其師旅﹐以遏止往伐莒者﹐以篤周家之福﹐以揚名於天下。文王一怒而安民﹐願王慕其大勇﹐無論匹夫之小勇。﹞《書》曰﹕『天降下民﹐作之君﹐作之師。惟曰其助上帝寵之。四方有罪無罪﹐惟我在﹐天下曷敢有越厥志﹖』﹝《書》《尙書》逸篇也。言天生下民﹐爲作君﹐爲作師﹐以助天光寵之也。四方善惡皆在己﹐所謂在予一人﹐天下何敢有越其志者也。﹞一人衡行於天下﹐武王恥之﹐此武王之勇也。﹝衡﹐橫也。武王恥天下一人有橫行不順天道者﹐故伐紂也。﹞而武王亦一怒而安天下之民。今王亦一怒而安天下之民﹐民惟恐王之不好勇也。﹝孟子言武王好勇﹐亦則文王一怒而安天下之民也。今王好勇﹐亦則武王一怒而安天下之民。民恐王之不好勇耳﹐王何爲欲小勇而自謂有疾也。﹞

﹝疏﹞自「齊宣王」至「惟恐王之不好勇也」。○正義曰﹕此章言聖人樂天﹐賢者知時﹐仁必有勇﹐勇以討亂﹐而不爲暴﹐則百姓安之。「齊宣王問曰﹕交鄰國有道乎」者﹐是宣王問孟子﹐以交接鄰國其有道乎﹖「孟子對曰有」者﹐孟子欲陳古之聖王而比之﹐故答之曰﹕有道也。「惟仁者爲能以大事小﹐是故湯事葛﹐文王事昆夷」至「於時保之」者﹐是皆孟子陳古之聖王而比之之文也。言惟有仁者之君乃能以大而奉事其小﹐是故葛國之伯不祭祀﹐而湯且遺之牛羊而助之﹐是湯事葛也。文王西有昆夷之患﹐而以采薇薄伐﹐肆不殄厥慍﹐是文王事昆夷也。昆夷﹐西戎之國也。惟智者乃能以小奉事其大﹐是故太王去避狄﹐始事之以皮幣﹑珠玉﹑犬馬而不免﹐是大王事獯鬻也。勾踐退會稽﹐身自官事吳王夫差﹐是勾踐事吳也。勾踐﹐越王也。以大奉事其小﹐是樂行天道﹐如天無不覆者也﹔以小奉事其大﹐以其量時畏天者也。故樂天者如湯﹑文﹐遂能安天下﹔畏天者如大王﹑勾踐﹐遂能安其國。故《詩》之《周頌﹟我將》之篇有云「畏天之威﹐於時保之」﹐蓋言成王能欽畏上天之威﹐故能安持盈守﹐成太平之道也。此孟子所以引之而證其言。「王曰﹕大哉言矣﹐寡人有疾﹐寡人好勇」者﹐宣王謂孟子之言大﹐不合己意﹐故答之曰「大哉言矣」﹐以言其寡人有疾﹐而疾在於好勇也。「對曰﹕王請無好小勇。夫撫劍疾視﹐曰彼惡敢當我哉﹐此匹夫之勇﹐敵一人者也」者﹐是孟子又答宣王﹐言宣王也今請之無好其小勇也﹐夫按劍目﹐疾視而號於眾﹐曰彼安敢當敵我哉﹐此則一匹夫之小勇﹐只可以抵敵於一人者也。故曰王請大之也。「《詩》云﹕王赫斯怒﹐爰整其旅﹐以遏䢐莒﹐以篤周祜﹐以對於天下」者﹐此《詩﹟大雅﹟皇矣》之篇文也﹐孟子所以引此者﹐蓋欲言文王之勇而陳於王也﹐故曰此文王之勇也。其《詩》蓋言文王赫然大怒﹐以整其師旅﹐以止往伐莒﹐以篤厚周家之福﹐以揚天下之名也。言文王亦一怒而安天下之民者﹐謂文王亦以此一怒而安天下之民也。「《書》曰﹕天降下民﹐作之君﹐作之師﹐惟曰其助上帝﹐寵之四方。有罪無罪惟我在﹐天下曷敢有越厥志」者﹐此周書之文也。孟子所以又引此《書》云者﹐蓋又欲言武王之勇而陳於王也。言天生下民﹐而立之君師以治以教之﹐惟曰其在助相上帝﹐寵安四方﹐有善有惡皆在我﹐天下安有敢違越其志者也。「一人衡行於天下﹐武王恥之﹐此武王之勇也」者﹐一人指紂而言之也﹐言紂一人縱橫逆行其道而不順其天﹐故武王心愧恥之﹐於是伐紂也。凡此是武王之大勇也。而武王於是亦一怒而安天下之民﹐故曰「武王亦一怒而安天下之民」。「今王亦一怒而安天下之民﹐民惟恐王之不好勇也」者﹐孟子言今王若能如文王﹑武王一怒而安天下之民﹐則天下之民惟恐王之不好勇也。○注「葛伯不祀」至「小者也」。○正義曰﹕《書》云「葛伯不祀﹐湯始徵之。」孔安國云「葛﹐國也。伯﹐爵也。湯居亳﹐與葛爲鄰。葛伯不祀﹐湯使人遺之牛羊﹐又不祀﹐湯又使入往爲之耕。」是其助之也。「《詩》云﹕混夷兌矣﹐惟其喙矣。謂文王也」者﹐蓋引《大雅﹟綿》之篇文也。箋云「混夷﹐夷狄國也。見文王之使者將士眾過己國﹐則惶怖驚走﹐奔突入柞或之中而逃﹐甚困劇也。」又云「兌﹐突也。喙﹐困也。」趙注引此而證以解作文王事混夷﹐大與《詩》注不合。又云「大王避狄﹐文王伐混夷﹐成道興國﹐其志一也。」是文王未嘗事之也。今孟子乃曰「文王事混夷者﹐混夷﹐西戎之國也﹐《詩》之《采薇》云「文王之時﹐西有昆夷之患」﹐注云「混夷﹐西戎也」是也。今據《詩》之箋云乃曰伐昆夷﹐與孟子不合者﹐蓋文王始初事之﹐卒不免﹐故伐之也。始初之時﹐乃服事殷之時也。趙注引「混夷兌矣﹐惟其喙矣」﹐蓋失之矣。○注「獯鬻」至「其國也」。○正義曰﹕案《匈奴傳》云「唐虞以上有山戎﹑犭僉狁﹑獯戎居於北邊。夏道衰﹐公劉變於西戎﹐邑於豳。其後三百餘歲﹐戎狄攻大王父﹐父走於岐山。後至六國﹐遂爲匈奴。」是也。云「越王勾踐退會稽﹐而身自官事吳王夫差」者﹐案《史記﹟世家》云「吳王闔廬十五年伐越﹐至吳王夫差元年﹐悉以精兵伐越﹐敗之。越王勾踐乃以甲兵五千人棲於會稽﹐請委國爲臣妾。」是也。賈逵曰「會稽﹐山名也。」○注「《周頌﹟我將》之篇」至「太平之道」。○正義曰﹕箋云﹕於時﹐於是也。言成王畏天之威﹐於是得安文王之道﹐是其解也。○注「疾視」至「敵也」。○正義曰﹕莊書云「蓬頭突鬢﹐目而語﹐此庶人之勇﹐無異於鬥鷄﹐一旦命已絕矣。」是與此同意。○注「《大雅》」至「小勇」。○正義曰﹕案《大雅﹟皇矣》之篇﹐其文乃曰「以遏䢐旅」﹐今孟子乃曰「以遏䢐莒」者。又案《春秋》魯隱公二年書「莒子盟於密」﹐則莒者﹐密之近地。《詩》言「密之眾」﹐孟子言「密之地」其旨同也。○注「《尙書》逸篇」。○正義曰﹕案《周書﹟泰誓》篇﹐今有云「天佑下民﹐作之君﹐作之師﹐惟其克相上帝﹐寵綏四方﹐有罪無罪﹐予曷敢有越厥志」﹐孔安國云「寵綏四方﹐言當能助寵安天下。越﹐遠也。言已志欲爲民除惡﹐是與否不敢遠其志。」趙注乃以「其助上帝寵之」而斷其句﹐以「四方」爲下文﹐則其意俱通﹐故二解皆錄焉。○注「衡橫也」至「伐紂也」。○正義曰﹕《周書﹟泰誓》篇云「惟十有一年﹐武王伐紂」是也。釋文云「衡﹐橫也。」

齊宣王見孟子於雪宮。王曰「賢者亦有此樂乎﹖」﹝雪宮﹐離宮之名也。宮中有苑囿臺池之飾﹐禽獸之饒﹐王自多有此樂﹐故問曰﹕賢者亦有此之樂乎﹖﹞孟子對曰「有人不得則非其上矣。不得而非其上者﹐非也。爲民上而不與民同樂者﹐亦非也。﹝有人不得﹐人有不得其志也。不責已仁義不自修﹐而責上之不用己﹐此非君子之道。人君情從欲﹐獨樂其身﹐而不與民同樂﹐亦非在上不驕之義也。﹞樂民之樂者﹐民亦樂其樂。憂民之憂者﹐民亦憂其憂。﹝言民之所樂﹐君與之同﹐故民亦樂使其君有樂也。民之所憂者﹐君亦助之憂﹐故民亦能憂君之憂﹐爲之赴難也。﹞樂以天下﹐憂以天下﹐然而不王者﹐未之有也。﹝言古賢君樂則以已之樂與天下同之﹐憂則以天下之憂與已共之﹐如是未有不王者。孟子以是答王者﹐言𨿽有此樂﹐未能與人共之。﹞昔者齊景公問於晏子曰﹕『吾欲觀於轉附﹑朝亻舞﹑遵海而南﹐放於瑯邪﹐吾何而可以比於先王觀也﹖』﹝孟子言往者齊景公嘗問其相晏子若此也。轉附﹑朝亻舞﹐皆山名也。又言朝﹐水名也。遵﹐循也。放﹐至也。循海而南﹐至於瑯邪。瑯邪﹐齊東境上邑也。當何修治﹐可以比先王之觀遊乎﹖先王﹐先聖王也。﹞晏子對曰﹕『善哉問也﹗天子諸侯曰巡狩﹐巡狩者﹐巡所守也。諸侯朝於天子曰述職﹐述職者﹐述所職也。無非事者﹐春省耕而補不足﹐秋省斂而助不給。﹝言天子﹑諸侯出﹐必因王事﹐有所補助於民﹐無非事而空行者也。春省耕﹐補耒耜之不足。秋省斂﹐助其力不給也。﹞夏諺曰﹕吾王不遊﹐吾何以休﹖吾王不豫﹐吾何以助﹖一遊一豫﹐爲諸侯度。﹝晏子道夏禹之世民之諺語也。言王者巡狩觀民﹐其行從容﹐若遊若豫。豫亦遊也﹐《春秋傳》曰「魯季氏有嘉樹﹐晉範宣子豫焉。」吾王不遊﹐吾何以得見勞苦蒙休息也。吾王不豫﹐我何以得見賑贍助不足也。王者一遊一豫﹐行恩布徳﹐應法而出﹐可以爲諸侯之法度也。﹞今也不然﹐師行而糧食﹐饑者弗食﹐勞者弗息。胥讒﹐民乃作慝。﹝今也者﹐晏子言今時天下之民﹐人君行師興軍﹐皆遠轉糧食而食之﹐有饑不得飽食者﹐勞者致重﹐亦不得休息﹔在位在職者又側目相視﹐更相讒惡﹐民由是化之而作其慝惡也。﹞方命虐民﹐飲食若流。流連荒亡﹐爲諸侯憂。﹝方猶逆也。逆先王之命﹐但爲虐民之政﹐恣意飲食﹐若水流之無窮極也。謂沈湎於酒﹐熊蹯不熟﹑怒而殺人之類也。流連荒亡﹐皆驕君之溢行也。言王道虧﹐諸侯行霸﹐由當相匡正﹐故爲諸侯憂也。﹞從流下而忘反謂之流﹐從流上而忘反謂之連﹐從獸無厭謂之荒﹐樂酒無厭謂之亡。先王無流連之樂﹑荒亡之行。惟君所行也。』﹝言驕君放遊﹐無所不爲。或浮水而下﹐樂而忘反謂之流﹐若齊桓與蔡姬乘舟於囿之類也。連﹐引也。使人徒引舟舡上行﹐而亡反以爲樂﹐故謂之連。《書》曰「罔水行舟」﹐丹朱慢遊﹐是好無水而行舟﹐豈不引舟於水上而行乎﹖此其類也。從獸無厭﹐若羿之好田獵﹐無有厭極﹐以亡其身﹐故謂之荒亂也。樂酒無厭﹐若殷紂以酒喪國也﹐故謂之亡。言聖人之行無此四者﹐惟君所欲行也。晏子之意﹐不欲使景公空遊於瑯邪而無益於民也。﹞景公說﹐大戒於國﹐出捨於郊。於是始興發﹐補不足。﹝景公說晏子之言也。戒﹐備也。大修戒備於國。出捨於郊﹐示憂民困。始興惠政﹐發倉廩以賑貧困不足者也。﹞召大師﹐曰﹕『爲我作君臣相說之樂。』蓋《徵招》《角招》是也。﹝大師﹐樂師也。《徵招》《角招》﹐其所作樂章名也。﹞其《詩》曰﹕『畜君何尢﹖』畜君者﹐好君也。」﹝其詩﹐樂詩也。言臣說君﹐謂之好君。何尢者﹐無過也。孟子所以導晏子﹑景公之事者﹐欲以感諭宣王﹐非其矜誇雪宮而欲以苦賢者。﹞

﹝疏﹞「齊宣王」至「好君也」。○正義曰﹕此章指言與天下同憂者﹐不爲慢遊之樂﹐不循肆溢之行也。是以文王不敢盤於遊田也。「齊宣王見孟子於雪宮」者﹐雪宮﹐離宮之名也﹐中間有池囿。言宣王在雪宮之中﹐而見孟子來至也。「王曰賢者亦樂此乎」者﹐是宣王稱孟子爲賢者﹐問之孟子亦嘗有此雪宮之樂也﹖云「乎」者﹐亦未知孟子可否若何﹖所以云「乎」而疑之之辭也﹐亦梁惠王在沼上而問孟子賢者亦樂此乎同意。「孟子對曰﹕有人不得﹐則非其上矣」至「然而不王者未之有也」者﹐孟子答宣王之言﹐而欲宣王有此雪宮之樂在與民同其樂也。故言有爲人下者﹐不得此樂則必非謗其上矣。爲人下者﹐旣不得此樂﹐而以非謗其上﹐非也﹐以其不可也。無他﹐是不知命與分定故也。爲民之上者﹐旣有此樂﹐而不與下民同其樂﹐亦非也﹐以其亦不可也。無他﹐是不知義而失之於驕也。蓋爲之君﹐在民之上﹐凡有所樂﹐皆出於民之賦役而成之也﹐豈可驕之哉﹗故曰亦非也。苟爲君能以民之所樂而爲己之樂﹐則在下之民﹐見君之所樂亦樂之﹐面不敢非謗也。以民之所憂而己亦爲憂之﹐則在己有所憂﹐而在下之民亦分憂之矣。凡此皆君﹑民憂樂施報之效也﹐故曰在上爲君者﹐凡有所樂﹐與天下之民同其樂﹔凡有所憂﹐天下之民同其憂﹕然而天下不歸往而爲之王者﹐未之有也。言其無也。「昔者齊景公問於晏子曰﹕吾欲觀於轉附﹑朝亻舞﹑遵海而南﹐放於瑯邪﹐吾何而可比於先王觀也」至「好君也」者﹐是皆孟子引景公問晏子﹑晏子告景公之言而誨齊宣王也。昔﹐往也。齊景公﹐齊莊公之後﹑景公杵臼是也。魯襄公二十六年立﹐在位五十八年薨。轉附﹑朝亻舞皆山名也。又云朝﹐水也。言往者齊景公嘗問於晏子曰﹕我欲遊觀於轉附﹑朝亻舞﹐循海而南﹐至於瑯邪﹐我何以修治而可以比效於先聖王之遊觀也。晏子﹐齊景公之相﹐齊大夫也﹐姓晏名嬰者。晏子答曰善哉王之問也﹐乃言天子往於諸侯謂之巡狩﹐巡狩者﹐謂巡諸侯爲天子所守土也﹐如歲二月東巡狩﹐五月南巡狩﹐八月西巡狩﹐十一月北巡狩是也。諸侯朝覲於天子謂之述職﹐述職者﹐謂述已之所守職﹐如春朝以圖天下之事﹐夏宗以陳天下之謨﹐秋覲以比邦國之功﹐冬遇以協諸侯之慮是也。然此皆無非事而已﹐春則省察民之耕﹐而食不足者則補之﹐如《周禮﹟旅師》春頒其粟是也﹔收則省察民之收﹐而有力不足者則助之﹐如《遂師》巡其稼穡﹐而移用其民﹐以救時事是也﹕凡如此是皆下之所以有望於上而巡也。故夏禹之世﹐民俗諺有曰﹕我王不遊﹐我何以得其休息﹔我王不豫﹐我何以得助其力。此先聖王所以一遊一豫而爲諸侯之法度也。統而言之﹐則遊與豫皆巡行也﹔別而言之﹐則遊者有所縱至於也﹐豫者有所而至於樂也。故於遊則未至於豫﹐豫則不止於遊也。今也景公則不如此﹐其興師行軍﹐皆遠轉糧食而食之﹐有饑之民而不得飽食﹐有勞乏之民則不得休息。在位者皆然側目相視而非其上﹐而下民又皆作爲邪慝也﹐故「方命虐民﹐飲食若流﹐流連荒亡﹐爲諸侯憂」。方﹐逆也﹐凡物圓則行﹐方則止﹐行則順﹐止則逆。所謂方命虐民者﹐是逆先王之命﹐而下則暴虐民人也。凡遊豫補助﹐皆先王之命也。今則方命而虐民﹐又飲食無窮極而若水之流。蓋流﹑連﹑荒﹑亡四行﹐皆爲諸侯之所憂也﹐以其皆能喪亡其身而已。故流者是從流下而忘反之謂也﹐如齊桓與蔡姬乘舟於囿是也﹔連者從流上而忘反之謂也﹐如《書》曰「罔水行舟」﹐若丹朱是也﹔荒者從獸無厭之謂也﹐如羿之好田獵無有厭極﹐以亡其身是也﹔亡者樂酒無厭之謂也﹐如殷紂以酒喪國是也。故曰「從流下而忘反謂之流﹐從流上而忘反謂之連﹐從獸無厭謂之荒﹐樂酒無厭謂之亡」﹐以其晏子自解之耳。言「先王無流連之樂﹑荒亡之行。惟君所行也」者﹐謂古之先王無此流連之極樂﹑荒亡之溢行﹐惟獨在君所行也。君者指景公而言也。景公自知已小有流連之樂﹐大有荒亡之行﹐遂一聞晏子之言而喜悅之。景公所以說者﹐以其能悟而攺過也。乃大戒敕於國﹐而敢慢其事﹔出捨於郊﹐而不敢寧其居﹔於是能興發倉廩而補贍其不足者。又召樂師之官曰﹕爲我作君臣相說之樂。以作《徵招》《角招》是也。必作其《徵招》《角招》之者﹐蓋徵以爲事﹐角以爲民﹐皆以招名之﹐曰亦舜作歌以康庶事﹑鼓琴歌南風以阜民財之意也﹐此所以謂之《徵招》《角招》矣。又引《樂詩》曰「畜君何尢」﹐畜君者﹐好君也。言說君所以好君﹐何有其過也﹐故又曰畜君者是好君也。凡此皆晏子所言﹐是其畜君者也。孟子引此誨宣王﹐亦欲宣王如景公說晏子之言而悟之也。○注「轉附﹑朝亻舞」至「邑也」。正義曰﹕云轉附﹑朝亻舞皆山名﹐今案諸經並未詳﹐據梁時顧野王釋云﹕氵舞﹐水名﹐出南陽。恐誤氵舞爲亻舞﹐他並未詳。云「瑯邪爲齊東南上邑」者﹐案《地理誌》云「齊地東有瑯邪。」《南越志》云「瑯邪﹐邑名」是也。○注「沈湎於酒﹐熊蹯不熟﹑怒而殺人」者。○正義曰﹕注云「羲和湎淫﹐胤往徵之。」孔安國云「羲和氏世業天地四時之官﹐自唐虞至三代世職不絕承﹐太康之後﹐沈湎於酒﹐過差非度。」又曰「紂沈湎冒亂﹐敢行暴虐。」孔安國《傳》云「沈湎耆酒。」《春秋》魯宣公二年﹕「晉靈公不君﹐厚斂以雕墻﹐從臺上彈人﹐而觀其避九也。宰夫而熊蹯不熟﹐殺之﹐置諸畚﹐使婦人載以過朝。」釋云「而﹐煮也。畚﹐艸器也。」○注「齊桓與蔡姬乘舟於囿」。正義曰﹕案魯僖公三年《左傳》云「齊侯與蔡姬乘舟於囿﹐蕩公﹐公怒。」杜預曰「蔡姬﹐齊侯夫人。蕩﹐搖也。囿﹐苑也。蓋魚池在苑中耳。」○注「《書》雲罔水行舟﹐若丹朱慢遊」者。○正義曰﹕案《書﹟益稷》篇云「無若丹朱傲﹐惟慢遊是好﹐傲虐是作。罔晝夜額額﹐罔水行舟﹐朋淫於家﹐用殄厥世。」孔安國云「丹朱﹐堯之子。傲戲而爲虐﹐無晝夜﹐常額額﹐肆惡無休息﹐習於無水陸地行舟﹐言無度﹐羣淫於家﹐妻妾亂用﹐是絕其世不得嗣。」○注「羿之好田獵無有厭極﹐以亡其身」。○正義曰﹕案《書》云「太康尸位﹐以逸豫滅厥徳﹐黎民咸貳﹐乃盤遊無度﹐畋於有洛之表。十旬弗反﹐有窮后羿因民弗忍﹐距於河。」孔注曰「有窮﹐國名。羿﹐諸侯名。距太康於河﹐不得入﹐遂廢之。」魯襄公四年《左傳》云﹐事錄在梁惠王首章。賈逵曰「羿之先祖﹐世爲射官﹐故帝嚳賜羿弓矢﹐使司射。」《淮南子》云「堯十日並出﹐堯使羿射九日而落之。」《歸藏易》云「羿彈十日。」凡此其說羿爲諸侯名﹐皆難取信。欲言帝嚳時有羿﹐堯時亦有羿﹐則羿是善射之號﹐非爲人名。信如是﹐則不知言以羿爲窮國君號﹑爲諸侯者何也。○注「殷紂以酒喪國」。○正義曰﹕案《史記》云「殷王紂樂戲於沙丘﹐以酒爲池﹐以肉爲林﹐使男女裸﹐相逐其間﹐爲長夜之飲。百姓怨望﹐而諸侯有畔。於是有炮烙之法﹐後爲武王所伐。」是也。○注「《徵招》《角招》﹐樂章也」。○正義曰﹕凡宮﹑商﹑角﹑徵﹑羽﹐蓋樂之五聲也。《晉志》云「宮﹐土音﹐數有八十一﹐爲聲之始﹐屬土者﹐以其最濁者也﹐君之象也。宮亂則荒﹐其君驕。商﹐金音﹐三分徵益一以生﹐其數七十二﹐屬金者﹐以其濁﹐次宮﹐臣之象也。商亂則訁皮﹐其官壞也。角﹐木音﹐三分羽益一以﹐生其數六十四﹐屬木者﹐以其淸濁﹐中人之象也。亂則憂﹐其人怨也。徵﹐火音﹐三分宮去一以生﹐其數五十四﹐屬火者﹐以其微淸﹐事之象也。亂則哀﹐其事隳也。羽﹐水音﹐三分商去一以生﹐其數四十八﹐屬水者﹐以其最淸﹐物之象也。亂則危﹐其財匱也。凡此乃爲樂章之名也。然則景公所以作角﹑徵樂﹐以其爲民﹑爲事也。○注「文王不敢盤於遊畋也」。○正義曰﹕注云此者﹐蓋引《周書﹟無逸》之篇文也。孔注云文王不敢盤於遊畋者﹐是不敢樂於遊逸田獵者也﹐故錄此焉。﹞

齊宣王問曰「人皆謂我毀明堂﹐毀諸﹖已乎﹖」﹝謂泰山下明堂﹐本周天子東巡狩朝諸侯之處也﹐齊侵地而得有之。人勸齊宣王﹐諸侯不用明堂﹐可毀壞﹐故疑而問於孟子當毀之乎。已﹐止也。﹞孟子對曰「夫明堂者﹐王者之堂也﹐王欲行王政﹐則勿毀之矣。」﹝言王能行王道者﹐則可無毀也。﹞王曰「王政可得聞與﹖」﹝王言王政當何施﹐其法寧可得聞。﹞對曰「昔者文王之治岐也﹐耕者九一﹐仕者世祿﹐關市譏而不徵﹐澤梁無禁﹐罪人不孥。﹝言往者文王爲西伯時﹐始行王政﹐使岐民修井田﹐八家耕八百畝﹐其百畝者以爲公田及廬井﹐故曰九一也。紂時稅重﹐文王復行古法也。仕者世祿﹐賢者子孫必有土地。關以譏難非常﹐不徵稅也。陂池魚梁不設禁﹐與民共之也。孥﹐妻子也。《詩》云「樂爾妻孥。」罪人不孥﹐惡惡止其身﹐不及妻子也。﹞老而無妻曰鰥﹐老而無夫曰寡﹐老而無子曰獨﹐幼而無父曰。孤此四者天下之窮民而無告者﹐文王發政施仁﹐必先斯四者。﹝言此四者皆天下之窮民﹐而文王常卹鰥寡存孤獨也。﹞《詩》云﹕『哿矣富人﹐哀此煢獨。』」﹝《詩﹟小雅﹟正月》之篇。哿﹐可也。詩人言居今之世可矣﹐富人但憐憫此煢獨羸弱者耳。文王行政如此也。﹞王曰「善哉言乎﹗」﹝善此王政之言。﹞曰「王如善之﹐則何爲不行﹖」﹝孟子言王如善此王政﹐則何爲不行也。﹞王曰「寡人有疾﹐寡人好貨。」﹝王言我有疾﹐疾於好貨﹐故不能行。﹞對曰「昔者公劉好貨﹐《詩》云『乃積乃倉﹐乃裹餱糧﹐於橐於囊﹐思戢用光。弓矢斯張﹐干戈戚揚﹐爰方啟行』。故居者有積倉﹐行者有裹囊也﹐然後可以爰方啟行。王如好貨﹐與百姓同之﹐於王何有﹖」﹝《詩﹟大雅﹟公劉》之篇也。乃積於倉﹐乃裹盛乾食之糧於橐囊也。思安民﹐故用有寵光也。戚﹐斧﹔揚﹐鉞也。又以武備之﹐曰方啟行道路。孟子言公劉好貨若此﹐王若則之﹐於王何有不可也。﹞王曰「寡人有疾﹐寡人好色。」﹝王言我有疾﹐疾於好色﹐不能行也。﹞對曰「昔者太王好色﹐愛厥妃。《詩》云﹕『古公父﹐來朝走馬。率西水滸﹐至於岐下。爰及姜女﹐聿來胥宇。』當是時也﹐內無怨女﹐外無曠夫。王如好色﹐與百姓同之﹐於王何有﹖」﹝《詩﹟大雅﹟綿》之篇也。父﹐大王名也﹐號稱古公。來朝走馬﹐遠避狄難﹐去惡疾也。率﹐循也。滸﹐水涯也。循西方水滸﹐來至岐山下也。姜女﹐大王妃也。於是與姜女俱來相土居也。言太王亦好色﹐非但與姜女俱行而已﹐普使一國男女無有怨曠。王如則之﹐與百姓同欲﹐皆使無過時之思﹐則於王之政何有不可乎﹗﹞

﹝疏﹞「齊宣王問」至「於王何有」。○正義曰﹕此章指言夫子恂恂然善誘人﹐誘人進於善也。齊王好貨色﹐孟子推以公劉﹑大王﹐所謂「責難於君謂之恭」者也「齊宣問曰﹕人皆謂我毀明堂﹐毀諸﹖已乎」者﹐是齊王問孟子﹐以爲在國之人皆謂勸我毀壞其明堂。今毀壞之已﹖而勿毀壞乎﹖魯太山下有明堂﹐後爲齊侵其地﹐故齊有明堂。齊宣王尙疑之﹐所以問也。「孟子對曰﹕夫明堂者﹐王之堂也。王欲行王政﹐則勿毀之矣」者﹐孟子欲使宣王行王政﹐所以勸之勿毀耳。「王曰﹕王政可得聞與」者﹐是宣王問孟子﹐以謂王政之法寧可得而聞知之歟﹖「對曰﹕昔者文王之治岐也﹐耕者九一﹐仕者世祿﹐關市譏而不徵﹐澤梁無禁﹐罪人不孥」至「必先斯四」者﹐是孟子對答宣王爲王政之法也。言往者文王爲西伯行政﹐自岐邑耕者﹐皆以井田之法制之﹐一夫受私田百畝﹐八夫家計受私田八百畝﹐井田中百畝是爲公田﹐以其九分抽一分爲公﹐以抵其賦稅也﹔仕者不特身受其祿﹐而至子孫之世亦與土地祿焉﹔關市﹐司關﹑司市之所﹐但譏問之﹐不令姦人出入﹐而不徵取其稅﹔川澤魚梁之所﹐但與民共之﹐而不設禁止之法﹔罪人但誅辱止其一身﹐而不誅辱其妻子﹐孥﹐妻子也。老而無妻曰鰥﹐老而無夫曰寡﹐老而無子曰獨﹐幼而無父曰孤﹐凡此鰥﹑寡﹑孤﹑獨四者﹐是皆天下之民窮而無告者也。文王發政施仁﹐必先及此四者焉。無告者﹐以其鰥﹑寡﹑孤﹑獨﹐單只上下﹐無所告者之人也。是皆孟子言文王在岐邑之時﹐爲王政之法﹐如此而已。「《詩》云「哿矣富人﹐哀此煢獨」者﹐哿﹐可也﹐蓋《詩》之《小雅﹟正月》之篇文也。其意蓋言當今之世可矣﹐富人但先哀憫此煢獨羸弱者耳。孟子所以引之﹐謂其文王行政是如此也﹐故援之以答宣王。「王曰﹕善哉言乎」者﹐是宣王問﹑孟子答之以文王行王政之法而善其言也。故曰「善哉言乎。」「曰﹕王如善之﹐則何爲不行」者﹐孟子言王如能善此王政之言﹐則何爲不行此也。「王曰﹕寡人有疾﹐寡人好貨」者﹐宣王言我有疾﹐疾在於好貨財也。「昔者公劉好貨﹐《詩》云」至「於王何有」者﹐孟子引公劉好貨﹐故《詩》有《大雅﹟公劉》之篇文﹐而答於宣王也。言往者公劉好其貨財﹐其詩蓋謂乃積於倉﹐乃裹乾食之糧於橐囊之中﹐其思在於輯和其民以光顯於時。張其弓矢﹐執其干戈斧鉞﹐告其士卒曰﹕爲女方開道路而行。如此﹐故居者有積於倉﹐行者有糧裹於囊﹐然後可以曰方開道路而行。王如能好貨﹐與民人同之﹐亦若公劉之如此﹐則於王也何有不可。云「橐囊」者﹐大曰囊﹐小曰橐也。爰﹐曰也。「王曰寡人有疾﹐寡人好色」者﹐是宣王又言我有疾﹐疾在於好色也。「對曰﹕昔者太王好色﹐愛厥妃﹐《詩》云」至「於何有」者﹐是孟子又引太王好色﹐故《詩﹟大雅﹟綿》之篇文也﹐答宣王也。父﹐大王名也。古公﹐號也。言往者太王好色﹐愛厥妃﹐其詩蓋謂古公父﹐來朝走馬﹐而避惡且早又疾急﹐循西水涯而至於岐山之下﹐曰與姜女自來相土居如此﹐故當是之時﹐內無怨女﹐外無曠夫。皆男﹑女嫁娶過時者﹐謂之怨女﹑曠夫也。女生向內﹐故云內。男生向外﹐故云外。王如能好色﹐與百姓同之﹐亦若大王之如此﹐則於王也﹐又何有不可。姜女﹐大姜也﹐是太王之妃也。○注「謂太山下明堂」至「已﹐止也」。○正義曰﹕案《地理誌》云「齊南有太山。」《史記﹟封禪書》云「舜二月東巡狩﹐至於岱宗。岱宗﹐太山也。遂覲東後。」又云「此山黃帝之所常遊﹐自古受命帝王﹐未有睹符瑞見而不臻乎太山也。」云「太山下明堂﹐本周天子東巡狩朝諸侯之地」﹐案《禮記﹟明堂位》云「明堂者﹐明諸侯之尊卑。昔殷紂亂天下﹐脯諸侯以享諸侯。是以周公相武伐紂。武王崩﹐成王幼弱﹐周公踐天子之位。六年﹐朝諸侯於明堂。七年﹐執政於成王。成王封周公於曲阜﹐令魯世世祀周公以天子之禮樂。」然則太山下明堂卽周公朝諸侯之處。蓋魯封內有太山﹐後嘗爲齊所伐﹐故齊南有太山。《文中子》云「如有用我者﹐當處於太山矣。」注云「太山﹐黃帝有合宮在其下﹐可以立明堂之制焉。」《禮器》云「魯人將有事於上帝﹐必先有事於郊宮。齊人將有事於太山﹐必先有事於配林。」則太山在齊明矣。案周制明堂云「周人明堂﹐度九尺之筵﹐東西九筵﹐南北七筵﹐堂崇一筵﹐五室﹐凡室二筵。」賈釋云「明堂者﹐明政教之堂。」又夏度以步﹐殷度以尋﹐周度以筵﹐是王者明政也。周堂髙九尺﹐殷三尺﹐以一相參之數而卑宮室﹐則夏堂髙一尺矣。又上注云﹕堂上爲五室﹐象五行﹐以宗廟制如明堂﹐明堂中有五天帝﹑五人神之座﹐皆法五行﹐以五行先起於東方﹐故東北之堂爲木﹐其實兼水矣﹔東南火室矣﹐兼木﹔西南金室﹐兼火﹕西北水室﹐兼金。以中央太室有四堂﹐四角之室亦皆有堂﹐乃知義然也。賈釋《太史》「閏月」下義云「明堂﹑路寢及宗廟皆有五室十二堂門」﹐是也。四角之堂﹐皆於太室外接四角爲之﹐則五室南北止有二筵﹐東西角二筵有六尺﹐乃得其度。若聽朔皆於時之堂﹐不於木火等室居。若閏月則闔門左扉﹐立其中而聽朔焉。○注「往者文王爲西伯」至「妻子也」。○正義曰﹕《史記》云「古公父爲獯鬻戎狄所攻﹐遂去﹐逾梁山﹐止於岐下。古公少子季歷生昌﹐有聖瑞﹐立季歷以傳昌。昌立﹐是爲西伯。西伯陰行善﹐諸侯皆來。」徐廣曰「文王九十七乃崩。」云修井田八家八百畝以爲公田者﹐亦依孟子云「方裏而井﹐井九百畝」是也。小司徒佐大司徒﹐當都鄙三等之菜地而爲井田﹐經云「九夫爲井﹐四井爲邑﹐四邑爲丘﹐四丘爲甸﹐四甸爲縣﹐四縣爲都」﹐以任役萬民﹐使營地事而貢軍賦﹐出車徒。又菜地之中﹐每一井之田﹐出一夫之稅以入於官也﹐故曰九一也。云「紂時稅重」者﹐《史記》云「紂爲人資辧捷疾﹐聞見甚敏﹐材力過人﹐手格猛獸﹐智足以拒諫﹐言足以飾非﹐好酒淫樂﹐嬖於婦人。愛妲已﹐於是厚賦稅以實鹿臺之財﹐盈距橋之栗。」是紂時稅重也。「關譏不徵稅﹐魚梁不設禁」者﹐《周禮﹟司關》「國凶札﹐則無關門之徵﹐猶譏」﹐《司市》「國凶荒﹐則市無徵而作布」﹐《澤虞》「掌國澤之政令﹐爲之厲禁」﹐《川衡》「以時捨其守﹐犯禁者﹐執而罰之」﹐《司厲》「男子入於罪隸﹐女子入於舂槁」。此而推之﹐則關市非無徵也﹐澤梁非無禁也﹐罪人非不孥也﹐而文王必皆無者﹐蓋亦見文王權一時之宜﹐不得不然耳。故孟子於宣王之一時﹐亦以此引之以救獘矣。○注「《詩﹟小雅﹟正月》之篇」者。○注云「哿﹐可也」﹐「獨﹐單也」。箋云「此言王政如是﹐富人已可獨困也。」○注「《詩﹟大雅﹟公劉》之篇也」至「不可也」。○正義曰﹕注云「公劉居於邰而遭夏人亂﹐迫逐公劉﹐公劉乃辟中國之難﹐遂平西戎﹐而遷其民﹐邑於焉。『乃積乃倉』﹐言民事時和﹐國有積倉也。小曰橐﹐大曰囊。『思輯用光』﹐言民相與和睦﹐與顯於時也。」箋云「公劉乃有積倉﹐積委及倉也。安安而能遷﹐積而能散﹐爲夏人迫逐已之故﹐不忍斗其民乃﹐裹糧食於橐囊之中﹐棄其餘而去﹐思在和其人民﹐用光其道﹐爲今子孫之基。」又毛注云「戚﹐斧也。揚﹐鉞也。張其弓矢﹐秉其干戈戚揚﹐以方開道路去之。蓋諸侯之從者﹐十有八國焉。」箋云「幹﹐盾也。戈﹐勾矛戟也。爰﹐曰也。公劉之去邰﹐整其師﹐設其兵器﹐告其士卒曰﹕爲方開道而行。明已之遷非爲迫逐之﹐故乃欲全民也。」○注「《詩﹟大雅﹟綿》之篇也」至「不可乎」。正義曰「《綿》詩﹐興也﹐綿綿不絕貌也。」毛注云「古公﹐豳公也﹐古言久也。父﹐字。或因以名﹐言質也。古公處豳﹐狄人侵之﹐事之以皮幣﹐不得免焉﹐事之以犬馬﹐不得免焉﹐事之以珠玉﹐不得免焉。乃屬其耆老而告之曰﹕狄之所欲者吾土地﹐吾聞君子不以所養人者害人。於逾梁山﹐邑於岐山之下居焉。率﹐循也。滸﹐水涯也。姜女﹐大姜也。胥﹐相也。宇﹐居也。」箋云「來朝走馬﹐言其辭惡早且疾也。循西水涯﹐涯﹐漆水側也。爰﹐於也。及﹐與也。聿﹐自也。於是與其妃大姜自來相可居者。著大姜之賢知也。」

●卷二下﹟梁惠王章句下

孟子謂齊宣王曰「王之臣有托其妻子於其友而之楚遊者﹐﹝假此言以爲諭。﹞比其反也﹐則凍餒其妻子﹐則如之何﹖」﹝言無友道﹐當如之何。﹞王曰「棄之。」﹝言當棄之﹐絕友道也。﹞曰「士師不能治士﹐則如之何﹖」﹝士師﹐獄官吏也。不能治獄﹐當如之何。﹞王曰「已之。」﹝已之者﹐去之也。﹞曰「四境之內不治﹐則如之何﹖」﹝境內之事﹐王所當理﹐不勝其任﹐當如之何。孟子以此動王心﹐令戒懼也。﹞王顧左右而言他。﹝王慚而左右顧視﹐道他事﹐無以答此言也。﹞

﹝疏﹞「孟子」至「言他」。○正義曰﹕此章言君臣上下﹐各勤其任﹐無墮其職﹐乃安其身也。「孟子謂齊宣王曰﹕王之臣有托其妻子於其友而之楚遊」者﹐是孟子欲以此比諭而諷之也﹐言王之臣下有寄托妻子於交友﹐而往楚國遊戲者。「比其反也﹐則凍餒其妻子﹐則如之何」者﹐言寄妻子於交友而往楚國﹐在近則反歸﹐而妻子在交友之所﹐皆寒凍其膚﹐饑餒其腹﹐則爲交友之道﹐當如之何。凍者﹐寒之過之謂也。餒者﹐饑之過之謂也。「王曰﹕棄之」者﹐是宣王答孟子﹐以爲交友之道旣如此﹐當棄去之﹐而不必與爲友也。「曰﹕士師不能治士﹐則爲如之何」者﹐孟子因循又問宣王﹐言爲之獄吏者﹐而不能主治其士﹐則爲士師者當如之何處之。「王曰﹕己之」者﹐言當止之﹐而不可與爲士師也。「曰﹕四境之內不治﹐則如之何」者﹐孟子因循問至於此﹐乃欲諷諫之﹐故問之曰﹕自一國四境之內﹐皆亂而不治﹐則爲之君﹐當如之何處之。「王顧左右而言他」者﹐宣王知罪在諸己﹐乃自慚羞之﹐而顧視左右道其他事﹐無以答此言也。○注「士師﹐獄官吏也」。○正義曰﹕士師卽周司寇之屬﹐有士師﹑鄕士﹐皆以士爲官。鄭玄云「士﹐察也。主察獄訟之事。」是士師爲獄官之吏者也。

孟子見齊宣王曰「所謂故國者﹐非謂有喬木之謂也﹐有世臣之謂也。﹝故者﹐舊也。喬﹐髙也。人所謂是舊國也者﹐非但見其有髙大樹木也﹐當有累世修徳之臣﹐常能輔其君以道﹐乃爲舊國﹐可法則也。﹞王無親臣矣。﹝今王無可親任之臣。﹞昔者所進﹐今日不知其亡也。」﹝言王取臣不詳審﹐往日之所知﹐今日爲惡當誅亡﹐王無以知也。﹞王曰「吾何以識其不才而捨之﹖」﹝王言我當何以先知其不才而捨之不用也。﹞曰「國君進賢﹐如不得已﹐將使卑逾尊﹐疏逾戚﹐可不愼與﹗﹝言國君欲進用人﹐當畱意考擇﹐如使忽然不精心意而詳審之﹐如不得己而取備官﹐則將使尊卑疏戚相逾﹐豈可不愼歟。﹞左右皆曰賢﹐未可也﹔諸大夫皆曰賢﹐未可也﹔國人皆曰賢﹐然後察之。見賢焉﹐然後用之。﹝謂選乃臣﹐鄰比周之譽﹐核其鄕原之徒﹐《論語》曰「眾好之﹐必察焉。」﹞左右皆曰不可﹐勿聽﹔諸大夫皆曰不可﹐勿聽﹔國人皆曰不可﹐然後察之。見不可焉﹐然後去之。﹝眾惡之﹐必察焉。惡直醜正﹐實繁有徒﹐防其朋黨﹐以毀忠正也。﹞左右皆曰可殺﹐勿聽﹔諸大夫皆曰可殺﹐勿聽﹔國人皆曰可殺﹐然後察之。見可殺焉﹐然後殺之﹐故曰國人殺之也。﹝言當愼行大辟之罪﹐五聽三宥。古者刑人於市﹐與眾棄之。﹞如此﹐然後可以爲民父母。」﹝行此三愼之聽﹐乃可以子畜百姓也。﹞

﹝疏﹞「孟子見」至「爲民父母」。○正義曰﹕此章言人君進賢退惡﹐翔而後集﹐有世賢臣﹐稱曰舊國﹐則四方瞻仰之﹐以爲則矣。「孟子見齊宣王曰﹕所謂故國者﹐非謂有喬木之謂也」者﹐是孟子見齊宣王而問之﹐言人所謂舊國者﹐非謂有髙大木而謂之舊國也﹐以其有世世修徳之舊臣也﹐故謂之舊國﹐故曰有世臣之謂也。故﹐舊也。喬﹐髙也。世臣﹐累世修徳之舊臣也。「王無親臣矣﹐昔者所進﹐今日不知其亡也」者﹐孟子言今王無有親任用之臣矣﹐往日所進者﹐今日爲惡﹐而王又不知誅亡之。「王曰﹕吾何以識其不才而捨之」者﹐宣王言我何以知其臣之不才而捨去之而不用也。「曰﹕國君進賢如不得已﹐將使卑逾尊﹐疏逾戚﹐可不愼歟」者﹐孟子言國君進用賢人﹐當畱意揀擇﹐如使混然﹐不能精心揀擇﹐但如不得已而取備官職﹐則將使其卑逾尊﹐疏逾戚﹐而ゾ亂之矣﹐其如是﹐豈可不重愼之歟。「左右皆曰賢﹐未可也。諸大夫皆曰賢﹐未可也。國人皆曰賢﹐然後察之。見賢焉﹐然後用之」至「如此﹐然後可以爲民父母」者﹐此皆孟子教宣王進退賢不肖之言也。言於進用賢人之際﹐𨿽自王之左右臣者﹐皆曰此人賢﹐當進用之﹐則王未可進而用之也。以至諸大夫皆曰此人之賢﹐當進用之﹐則王又未可進而用之也。逮至一國之人﹐皆曰此人之賢﹐當進而用之﹐則王然後詳察﹐亦見其眞足爲賢人﹐故然後進而用之矣。如左右皆曰此人不賢﹐不可進用﹐則王莫聽之。以至諸大夫皆曰此人不賢﹐不可進用﹐當去之﹐則王亦當莫聽。迨至一國之人皆曰此人不賢﹐不可進用﹐當去之﹐則王然後審察之﹐見其眞實不賢﹐不可進用﹐然後去之乃不進用也。如左右皆曰此人之罪﹐可以殺之﹐則王又當莫聽。以至諸大夫皆曰此人之罪﹐當殺之﹐則王又當勿聽。迨至一國之人﹐皆曰此人之罪﹐可以殺之﹐則王然後詳察﹐亦見其人實有可殺之罪﹐故然後方可殺之也。無他﹐以其一國之人皆曰可殺而殺之也。夫如此﹐則王然後可以爲民父母﹐而子畜百姓矣。○注「故舊也」至「可法則也」。○正義曰﹕釋云「故﹐舊也﹐文從古﹐故也。」《詩﹟伐木》之篇云「出自幽谷﹐遷於喬木」﹐注云「喬﹐髙也」。故知喬木爲髙大之木。郭璞云「喬﹐樹枝曲捲似鳥羽也。」《書》云「圖任舊人共政。」又周任有言曰「人惟求舊」﹐是故臣之謂也。○注「鄕原之徒」。○正義曰﹕《語》云「鄕原﹐徳之賊也。」周氏注曰「所至之鄕﹐輒原其人情而爲意以待之﹐是賊亂其徳也。」何晏云﹕一曰鄕﹐向也﹐古字同。謂人不能剛毅﹐而見人輒原其趣向﹐容媚而合之﹐言此所以合徳也﹐故有三說焉。○注「大辟之罪五聽三宥」。○正義曰﹕孔安國《傳》云「大辟﹐死刑也。」《周禮﹟大司寇》﹕「以五聲聽獄訟﹐求民情﹕一曰辭聽﹐二曰色聽﹐三曰气聽﹐四曰耳聽﹐五曰目聽。」鄭注云「辭聽者﹐觀其出不直則煩也。色聽者﹐觀其顏色不直則赧然也。气聽者﹐觀其气息不直則惴也。耳聽者﹐觀其聽聆不直則惑也。目聽者﹐觀其眸子視不直則毛然也。」凡此五聽是也﹐三宥者﹐「司剌掌三宥﹐一宥曰不識﹐再宥曰過失﹐三宥曰遺忘」。鄭司農云「不識﹐謂愚民無所識則宥之﹔過失﹐若今律過失殺人﹐不坐死。」鄭玄云「遺亡﹐若間惟薄忘有在焉﹐而以兵矢投射之。」凡此三宥也。○注云﹕行此三愼之聽也﹐蓋指孟子言自「左右皆曰賢」至「國人殺之也」者﹐是爲之解也。

齊宣王問曰「湯放桀﹐武王伐紂﹐有諸﹖」﹝有之否乎﹖﹞孟子對曰「於傳有之。」﹝於傳文有之矣。﹞曰「臣弒其君﹐可乎﹖」﹝王問臣何以得弒其君﹐豈可行乎﹖﹞曰「賊仁者謂之賊﹐賊義者謂之殘﹐殘賊之人﹐謂之一夫。聞誅一夫紂矣﹐未聞弒君也。」﹝言殘賊仁義之道者﹐𨿽位在王公﹐將必降爲匹夫﹐故謂之一夫也。但聞武王誅一夫紂耳﹐不聞弒君也﹐《書》云「獨夫紂」此之謂也。﹞

﹝疏﹞「齊宣王問」至「未聞弒君也」。○正義曰﹕此章言孟子云紂崇惡﹐失其尊名﹐不得以君臣論之﹐欲以深寤宣王﹐垂戒於後也。「齊宣王問曰﹕湯放桀﹐武王伐紂﹐有諸」者﹐是宣王問孟子﹐言商之湯王放其夏王桀於南巢之地﹐周武王伐商王紂於鹿臺之中﹐還是有此言也否乎。「孟子對曰﹕於傳有之」者﹐孟子答宣王﹐以爲傳文有是言也。故《書》云「湯放桀於南巢﹐惟十有一年﹐武王伐紂」。又《史記》「武王伐紂﹐紂走入﹐登鹿臺﹐蒙衣其珠玉﹐自燔於火而死。武王以黃鉞斬紂頭﹐縣大白之旗」是也。「曰臣弒其君﹐可乎」者﹐宣王問孟子﹐如是則爲臣下者﹐得以殺其君上﹐豈可乎﹖「曰賊仁者謂之賊﹐賊義者謂之殘﹐殘賊之人﹐謂之一夫。聞誅一夫紂矣﹐未聞弒君也」者﹐孟子答宣王﹐以謂賊害其仁者﹐名謂之賊﹔賊害其義者﹐名謂之殘。名謂殘賊者﹐皆謂之一匹夫也。我但聞誅亡其一匹夫紂矣﹐未嘗聞知有弒君者也﹐故《尙書》有云「獨夫紂」﹐是其證也。

孟子謂齊宣王曰「爲巨室則必使工師求大木﹐工師得大木則王喜﹐以爲能勝其任也。匠人斫而小之﹐則王怒﹐以爲不勝其任矣。﹝巨室﹐大宮也。《爾雅》曰﹕宮謂之室。工師﹐主工匠之吏。匠人﹐工匠之人也。將以比諭之也。﹞夫人幼而學之﹐壯而欲行之。王曰﹕『姑捨女所學而從我﹐則何如﹖』﹝姑﹐且也。謂人少學先王之道﹐壯大而仕﹐欲施行其道﹐而王止之曰﹕且捨置汝所學﹐而從我之教命﹐此如何也。﹞今有璞玉於此﹐𨿽萬鎰﹐必使玉人琢之。至於治國家﹐則曰『姑捨女所學而從我』﹐則何以異於教玉人琢玉哉﹖」﹝二十兩爲鎰。琢﹐治飾玉也﹐《詩》云「琢其章」。𨿽有萬鎰在此﹐言眾多也﹐必須玉人能治之耳。至於治國家而令從我﹐是爲教玉人治玉也。教人治玉﹐不得其道﹐則玉不得美好。教人治國﹐不以其道﹐則何由能治乎。﹞

﹝疏﹞「孟子謂齊宣王」至「玉人琢玉哉」。○正義曰﹕此章言任賢使能﹐不遺其學﹐則功成而不墮。「孟子謂齊宣王曰﹕爲巨室則必使工師求大木﹐工師得大木﹐則王喜﹐以爲能勝其任也。匠人斫而小之﹐則王怒﹐以爲不勝其任矣」者﹐是孟子謂齊宣王﹐言爲大宮﹐則王必遣使工匠之吏求其大木﹐工匠之吏求得其大木則王喜﹐以爲工匠之吏能勝其所任用矣。則至匠人斫削而小之﹐則王怒﹐以爲匠人不勝其任矣。凡此皆孟子將以比諭而言也﹐以其欲使宣王易曉其意也。巨室﹐大宮也。工師﹐主工匠之吏也。又言「夫人幼而學之﹐壯而欲行之。王曰﹕姑捨女所學而從我﹐則何如」者﹐是孟子又言夫人旣以幼少而學先王之道﹐及壯大仕而欲施行其幼之所學之道﹐而王乃曰且捨去汝所學之道而從我教命﹐則如之何也。「今有璞玉於此﹐𨿽萬鎰必使玉人琢之﹐至於治國家﹐則曰姑捨女所學而從我﹐則何以異於教玉人琢玉哉」者﹐是孟子又復以此而比諭於宣王也。言今假有素璞之玉於此﹐𨿽有萬鎰之多﹐然必使治玉之人﹐琢而治飾之耳。至於治國家﹐則固當以先王之道治之﹐而曰且捨去女所學﹐而令從我教命﹐則何以有異於教玉人治飾玉哉﹗言其無以異也。以其治國家當取學先王之道者﹐乃能治之。今乃至於治國家﹐則曰且捨汝所學﹐而從我教命﹐是何以異於此哉。蓋巨室則國家比也﹐用人猶制木﹐木則君子之道比也﹐工師則君子比也﹐匠人則人君比也。意言治國家必用君子之道﹐施而後治﹐人君反小而用之﹐未有能治國家者也。不特若此﹐又有以諭焉。璞玉則亦國家比也﹐玉人則亦君子比也﹐意謂璞玉﹐人之所寶也﹐然不敢自治飾之﹐必用使治玉人﹐然後得成美器也。若國家則人君之所寶也﹐然人君不能自治﹐必用君子治之﹐然後安也。今也君子不得施所學之道以治國家﹐反使從己所教以治之﹐此亦教玉人琢玉同也﹐固不足以成美器﹐所以殘害之也﹐故孟子所以有此譬之。○注「巨室大宮也」至「諭之也」。○正義曰﹕《字林》云「巨﹐大也。」《白虎通》曰「黃帝始作宮室﹐」是知巨室則大宮也。《周禮﹟考工記》云「審曲面﹐以飭五材﹐以辧民器﹐謂之工。凡攻木之工七﹐攻金之工六﹐攻皮之工五﹐設色之工五﹐刮摩之工五﹐磚埴之工二。」輪﹑輿﹑弓﹑廬﹑匠﹑車﹑梓﹐凡此者﹐是攻木之工也。余工不敢煩述。所謂工師者﹐師﹐範也。教也﹐卽掌教百工者﹐如《漢書》云「將作少府秦官掌理宮室者」是也。匠人卽斫削之人也﹐《風俗通》云「凡是於事巫卜陶匠」是也。然則此言匠人者﹐卽攻木之匠也。○注「金二十兩爲鎰」。○正義曰﹕《國語》云二十四兩爲鎰﹔《禮》云「朝一鎰米」﹐注亦謂「二十四兩」。今注誤爲二十兩。

齊人伐燕﹐勝之。宣王問曰「或謂寡人勿取﹐或謂寡人取之。以萬乘之國伐萬乘之國﹐五旬而舉之﹐人力不至於此﹐不取必有天殃﹐取之何如﹖」﹝萬乘﹐非諸侯之號﹐時燕國皆侵地廣大﹐僭號稱王﹐故曰萬乘。五旬﹐五十日也。《書》曰「期三百有六旬。」言五旬未久而取之﹐非人力﹐乃天也。天與不取﹐懼有殃咎﹐取之何如﹖﹞孟子對曰「取之而燕民悅﹐則取之。古之人有行之者﹐武王是也。﹝武王伐紂而殷民喜悅﹐匪厥玄黃而來迎之﹐是以取之也。﹞取之而燕民不悅﹐則勿取。古之人有行之者﹐文王是也。﹝文王以三仁尙在﹐樂師未奔﹐取之懼殷民不悅﹐故未取之也。﹞以萬乘之國﹐伐萬乘之國﹐簞食壺漿以迎王師﹐豈有它哉﹗避水火也。如水益深﹐如火益熱﹐亦運而已矣。」﹝燕人所以持簞食壺漿來迎王師者﹐欲避水火難耳。如其所患益甚﹐則亦運行奔走而去矣。今王誠能使燕民免於水火﹐亦若武王伐紂﹐殷民喜悅之﹐則取之而已。﹞

﹝疏﹞「齊人伐燕勝之」至「亦運而已矣」。○正義曰﹕此章言徵伐之道﹐當順民心﹐民心悅則天意得﹐天意得﹐然後乃取人之國也。「齊人伐燕﹐勝之。宣王問曰﹕或謂寡人勿取﹐或謂寡人取之」至「何如」者﹐言齊國之人伐燕之人﹐必彊勝之。齊宣乃問孟子﹐以謂或有人教我勿取此燕國﹐或有人又教我取之。今以萬乘之國伐萬乘之國﹐但五十日足以興舉之﹐非人力所能至﹐此乃天也。天與之而勿取﹐必有天殃而禍之。今則取之﹐何如﹖故以此問孟子。「孟子對曰「取之而燕民悅﹐則取之﹐古之人有行之者﹐武王是也」者﹐是孟子答齊宣﹐以爲今伐取之燕國﹐而燕國之民悅樂﹐則可以伐取之也。古之人有行徵伐之道如此國者﹐若武王伐紂是也。《書》曰「肆予東徵﹐綏厥士女﹐惟其士女﹐篚厥玄黃﹐昭我周王。」是其武王伐紂之事耳。孟子所以引此答齊宣﹐蓋欲齊宣徵伐順民心﹐亦若武王也。「取之而燕民不悅﹐則勿取﹐古之人有行之者﹐文王是也」者﹐孟子又以此答之齊宣﹐言今欲取之燕國﹐苟燕國之民愁怨而不悅﹐則當勿取之。故古之人有欲行徵伐之道若此者﹐如文王於紂是也。孔子有云「文王三分天下有其二﹐猶服事殷」﹐是文王於紂之事耳。孟子所以又引此答齊宣者﹐復欲齊宣如文王順民心而未取之耳。「以萬乘之國﹐伐萬乘之國﹐簞食壺漿﹐以迎王師」至「亦運而已矣」者﹐孟子言今且托以萬乘之國伐取萬乘之國﹐其有以簞食壺漿而來迎王兵師者﹐豈有它事哉﹐蓋欲避去水火之患難耳﹐如若水彌深﹐火彌熱﹐則民亦運行而奔走矣﹐豈來迎王之兵師哉。意謂今齊誠能使燕民得免水火之難﹐亦若武王伐紂﹐殷民皆悅樂之﹐則可以取燕也。如不然﹐則若文王之於紂﹐故未取之耳。云「萬乘」者﹐蓋六國之時爲諸侯者﹐皆僭王號﹐故皆曰萬乘。云「簞笥」者﹐案《曲禮》曰「圓曰簞﹐方曰笥﹐飯器也。」《書》云「衣裳在笥。」則笥亦盛衣。云「壺漿」者﹐《禮圖》云「酒壺受一斛﹐口徑尺足髙二寸徑尺。」又《公羊傳》云「齊侯唁公於野井﹐國子執壺漿。」何休云「壺﹐禮器﹐腹方口圓曰壺。」《釋名》曰「漿﹐水也﹐飲也﹐或云漿﹐酒也。」○注「篚厥玄黃」。正義曰﹕孔安國《傳》云「以筐篚盛其絲帛也。」《禮圖》云﹕篚以竹爲之﹐長三尺﹐廣一尺﹐深六寸﹐足髙三寸﹐上有蓋也。○注「萬乘非諸侯之號」至「如何」。○正義曰﹕云萬乘非諸侯之號﹐時燕國皆侵地僭號稱王者﹐說在上卷首章「《書》曰期三百有六旬」者﹐案孔安國《傳》云﹕匝四時曰期﹐一歲十二月﹐月三十日﹐正三百六十日﹐除小月六日爲六日﹐是爲一歲有餘十二日﹐未盈三歲﹐足得一月﹐則置閏焉。是其解也。○注「武王伐紂」至「取之也」。○正義曰﹕《書》云「惟十一年﹐武王伐紂。」《史記》云﹕武王伐紂﹐發兵七十萬人距紂師。紂師倒兵以戰以斗武王﹐武王馳之﹐紂兵崩叛。紂走反入鹿臺﹐蒙衣其珠玉﹐自燔於火而死。武王以黃鉞斬紂﹐懸其頭於大白之旗。」是也。○注「文王以三仁尙在﹐樂師未奔」者。○正義曰﹕《語》云殷有三仁焉﹐蓋微子﹑箕子﹑比干是也。《呂氏春秋﹟仲冬紀》云「紂之母生微子啟與仲衍﹐其時猶尙爲妾﹐攺而爲妻﹐後生紂﹐紂之父欲立微子啟爲太子。太史曰﹕妻之有子﹐不可立妾之子。故立紂爲後。」微子名啟﹐《世家》曰開﹐孔安國曰﹕微﹐圻內國名。子﹐爵﹐爲紂卿士。箕子者﹐《莊子》云「箕子名胥。」鄭玄云「箕亦在圻內。」比干者﹐《家語》曰﹕比干是紂之親則諸父。知比干乃紂之諸父也。《宋世家》云「箕子乃紂之親戚也。」言爲親戚﹐又莫知其爲父爲兄也。鄭玄﹑王肅皆以箕子爲紂之諸父﹐杜預以爲紂之庶兄﹐皆以意言之耳。趙雲﹕三仁尙在者﹐蓋文王爲西伯之時﹐三仁尙未之亡去。及西伯卒﹐武王東伐﹐至盟津﹐諸侯會者八百﹐皆曰紂可伐﹐武王猶曰﹕爾未知天命。紂愈淫亂不止﹐微子諫不聽﹐乃與大師謀遂去。比干曰﹕爲人臣者不得不以死諫﹐乃彊諫紂。紂怒曰﹕吾聞聖人心有七竅。刳比干﹐觀其心。箕子懼﹐乃佯狂爲奴﹐紂又囚之﹐後因武王乃釋之耳。

齊人伐燕﹐取之。諸侯將謀救燕﹐宣王曰「諸侯多謀伐寡人者﹐何以待之﹖」﹝宣王貪燕而取之。諸侯不義其事﹐將謀救燕伐齊﹐宣王懼而問之。﹞孟子對曰「臣聞七十里爲政於天下者湯是也。未聞以千里畏人者也。﹝成湯修徳﹐以七十里而得天下。今齊地方千里﹐何畏懼哉。﹞《書》曰﹕『湯一徵﹐自葛始。』天下信之﹐東面而徵西夷怨﹐南面而徵北狄怨﹐曰『奚爲後我』﹖民望之﹐若大旱之望云霓也。歸市者不止﹐耕者不變﹐誅其君而弔其民﹐若時雨降﹐民大悅。《書》曰﹕『我後﹐後來其蘇。』﹝此二篇皆《尙書》逸篇之文也﹐言湯初徵自葛始﹐誅其君﹐卹其民﹐天下信湯之徳。面者﹐向也。東向徵﹐西夷怨王。去王城四千里﹐夷服之國也﹐故謂之四夷。言遠國思望聖化之甚也﹐故曰何爲後我。霓﹐虹也。雨則虹見﹐故大旱而思見之。﹐待也。後﹐君也。待我君來﹐則我蘇息而已。﹞今燕虐其民﹐王往而徵之﹐民以爲將拯已於水火之中也。簞食壺漿﹐以迎王師。若殺其父兄﹐系累其子弟﹐毀其宗廟﹐遷其重器﹐如之何其可也﹖﹝拯﹐濟也。系累猶縛結也。燕民所以悅喜迎王師者﹐謂濟救於水火之中耳﹐今又殘之若此﹐安可哉。﹞天下固畏齊之彊也﹐今又倍地而不行仁政﹐是動天下之兵也。﹝言天下諸侯素畏齊彊﹐今復並燕一倍之地﹐以是行暴﹐則多所危﹐是動天下之兵共謀齊也。﹞王速出令﹐反其旄倪﹐止其重器﹐謀於燕眾﹐置君而後去之﹐則猶可及止也。」﹝速﹐疾也。旄﹐老耄也。倪﹐弱小倪倪者也。孟子勸王急出令﹐先還其老小﹐止勿徙其寶重之器﹐與燕民謀置所欲立君而去之歸齊﹐天下之兵﹐猶可及其未發而止之也。﹞

﹝疏﹞「齊人伐燕取之」至「猶可及士也」。○正義曰﹕此章言伐惡養善﹐無貪其富﹐以小王大﹐夫將何懼也。「齊人伐燕﹐取之﹐諸侯將謀救燕」者﹐齊國伐其燕國﹐而取其地﹐天下諸侯皆將謀度救燕國也。「宣王曰﹕諸侯多謀伐寡人者﹐何以待之」者﹐是齊宣見諸侯將謀度救燕國﹐而共伐我﹐乃曰天下多有謀度與燕共伐我者﹐則我當如之何以待它﹐故以此問孟子。「孟子對曰﹕臣聞七十里爲政於天下者﹐湯是也。未聞以千里畏人也」者﹐孟子答齊宣﹐以爲臣嘗聞有地但方闊七十里﹐而能爲王政於天下者﹐如商湯王是也。未嘗聞有地方闊千里﹐而猶畏人者也。蓋湯爲夏方伯之時﹐但有七十里而後爲天下商王。今天下方千里者有九﹐而得其一﹐是齊之有千里地也。所以云然。「《書》曰﹕湯一徵﹐自葛始﹐天下信之﹐東面而徵﹐西夷怨」至「民大悅」者﹐此皆《尙書》遺亡篇文也。今據《商書﹟仲虺之誥》篇﹐則云「乃葛伯仇餉﹐初徵自葛﹐東徵西夷怨﹐南徵北狄怨﹐曰﹕奚爲後予」。大抵孟子引此者﹐蓋恐齊王爲己之臆說﹐以引此而証之﹐欲使齊宣信之也。故言《書》云湯一徵﹐自葛國爲始﹐天下皆信湯王之徳。後湯東向而徵伐﹐則西夷之人思望﹐而怨不先自此而正君之罪﹔南鄕而徵伐﹐則北狄之人又皆思望﹐而怨以爲不先自此而正君之罪﹐乃曰何爲後去其我﹐而先向他國而徵之﹐故其民望湯之來﹐皆若於大旱而望云霓如霓。不特此也﹐又使歸市者皆不止﹐以其皆得貨易有無也。耕於郊野者又不變易其事﹐以言其常得耕作也。𨿽誅亡其君﹐又弔問而存卹其民﹐其如時之旱而雨降﹐民皆悅樂之也。「《書》曰我後﹐後來其蘇」者﹐注云﹕自上文與此﹐皆逸篇之文也。今據《仲虺之篇》有云﹐大抵孟子引此而言者﹐又欲齊王知民如此之慕湯而則法湯也﹐蓋謂民皆喜曰﹕待我君來而蘇息我也。「今燕虐其民﹐王往而徵之﹐民以爲將拯已於水火之中也」至「如之何其可也」者﹐是孟子又言今燕國之暴虐其民﹐而王以兵往徵伐之﹐民皆以爲王兵之來﹐將拯救己於水火之中如也。故以簞食壺漿﹐迎其王師之來。今乃若以殺其民之父兄﹐系縛其民之子弟﹐又毀壞其國中之宗廟﹐使民不得其祀﹐復遷徙其國中之寶器﹐如之何可也。「天下固畏齊之彊也﹐今又倍地而不行王」至「可及止也」者﹐孟子又言天下之諸侯﹐素畏齊國之彊也﹐今王又並燕國一倍之地﹐而且復不行其王政﹐是所以興動天下諸侯之兵而共伐之也。王今卽速疾出其命令﹐還其老耄幼小﹐勿遷移其寶器﹐復謀度於燕國之眾﹐爲置立其君而後去之而歸齊﹐則天下諸侯之兵﹐尙可得及止之也。○注云「去王城四千里夷服之國」至「蘇息」。○正義曰﹕《周禮﹟九服》﹐又案《禮圖》云「自王畿千里至夷服﹐凡四千里」是也。云霓﹐虹也﹐《爾雅》云「云出天之正气﹐霓出地之正气﹐雄謂之虹﹐雌謂之霓。」則云﹐陽物也﹐陰陽和而旣雨﹐則雲散而霓見矣。○注「旄﹐老耄﹐倪﹐弱小倪倪」者。○正義曰﹕釋云「耄﹤齒﹥」﹐案《爾雅》云「黃髮﹑倪齒﹐壽也。然則趙注云「倪﹐弱小」﹐非止幼童之弱小﹐亦老之有弱小爾。

鄒與魯﹐穆公問曰「吾有司死者三十三人﹐而民莫之死也。誅之則不可勝誅﹐不誅則疾視其長上之死而不救﹐如之何則可也。」﹝﹐斗聲也﹐猶構兵而斗也。長上﹐軍帥也。鄒穆公忿其民不赴難而問其罰當謂何則可也。﹞孟子對曰「凶年饑歲﹐君之民﹐老弱轉乎溝壑﹐壯者散而之四方者﹐幾千人矣﹐而君之倉廩實﹐府庫充﹐有司莫以告﹐是上慢而殘下也。﹝言往者遭凶年之厄﹐民困如是。有司諸臣無告白於君有以賬救之﹐是上驕慢以殘賊其下也。﹞曾子曰﹕『戒之戒之﹐出乎爾者﹐反乎爾者也。』﹝曾子有言﹐上所出善惡之命﹐下終反之﹐不可不戒也。﹞夫民今而後得反之也﹐君無尢焉。﹝尢﹐過也。孟子言百姓乃今得反報諸臣不哀矜耳﹐君無過責之也。﹞君行仁政﹐斯民親其上﹐死其長矣。」﹝君行仁恩﹐憂民困窮﹐則民化而親其上﹐死其長矣。﹞

﹝疏﹞「鄒與魯」至「死其長矣」。○正義曰﹕此章指言上卹其下﹐下赴其難﹐惡出乎己﹐害及其身﹐如影響自然也。「鄒與魯」者﹐言鄒國與魯國相鬥也。「穆公問曰﹕吾有司死者三十三人﹐而民莫之死也﹐誅之則不可勝誅﹐不誅則疾視其長上之死而不救﹐如之何則可也」者﹐是鄒穆公問孟子﹐言我國與魯國相鬥戰﹐而有司死者有三十三人﹐而民皆莫之死。我今欲誅亡其民﹐不可勝誅。不可勝誅者﹐是民眾之多﹐難以誅亡也。不誅其民﹐則我惡疾視其長上有司之死而不救之﹐故問孟子當何則可以誅亡也。「孟子對曰﹕凶年饑歲﹐君之民老羸轉乎溝壑」至「是上慢而殘下也」者﹐孟子答穆公﹐以爲凶荒之年﹐而民皆饑餓﹐君之民人老羸者轉落死於溝壑之中﹐彊壯者又離散之於四方者﹐幾近千人矣﹐而君之倉廩盈實﹐府庫充塞﹐爲君之有司者﹐皆莫以告白其上發倉廩以濟其食之不給﹐開府庫以佐其用之不足﹐如此則有司在民之上﹐而以驕慢殘害其下也。「曾子曰﹕戒之戒之﹐出乎爾者﹐反乎爾者」﹐孟子言曾子有云在戒愼之﹐戒愼之﹐以其凡有善惡之命﹐苟善之出乎爾﹐則終亦以善反歸乎爾也﹔苟出乎爾以惡﹐則其終反歸爾亦以惡也。「夫民今而後得反之也﹐君無尢焉」者﹐孟子言夫民今所以不救長上之死者﹐以其在凶荒饑饉之歲﹐君之有司不以告白其君發倉廩﹐開府庫﹐以救賑之﹐所以於今視其死而不救﹐以報之也。然非君之過也﹐是有司自取之爾﹐故曰君無尢焉。「君行仁政﹐斯民親其上﹐死其長矣」者﹐孟子言君能行仁爲政﹐則在下之民皆親其上﹐樂其君﹐而輕其死以爲其長上矣。○注「斗聲」。釋云「﹐斗也﹐故曰猶構兵而斗也。

滕文公問曰「滕﹐小國也﹐間於齊楚﹐事齊乎﹖事楚乎﹖」﹝文公言我居齊楚二國之間﹐非其所事﹐不能自保也。﹞孟子對曰「是謀非吾所能及也。無已﹐則有一焉﹐鑿斯池也﹐築斯城也﹐與民守之﹐死而民弗去﹐則是可爲也。」﹝孟子以二大國之君皆不由禮義﹐我不能知誰可事者也。不得已則有一謀焉﹐惟施徳義以養民﹐與之堅守城池至死﹐使民不畔去﹐則是可以爲也。﹞

﹝疏﹞「滕文公」至「可爲也」。○正義曰﹕此章指言事無禮之國﹐不若得民心﹐與之守死善道也。「滕文公問曰﹕滕﹐小國也﹐間於齊楚﹐事齊乎﹐事楚乎」者﹐是滕文公問孟子﹐言我之滕國則小國也﹐今間廁在齊楚二國之間﹐而我今當奉事齊國乎﹐楚國乎﹖故以此問孟子。「孟子對曰﹕是謀非吾所能及也。無已﹐則有一焉﹐鑿斯池」至「是可爲也」者﹐是孟子答文公﹐以謂若此之謀﹐而指誰國可事﹐非我所能及知也。以其齊楚二國﹐皆是無禮義之國﹐孟子所以答曰是謀非吾所能及也。言不得已﹐則有一謀計焉﹐言但鑿此滕國之池﹐築此滕國之城﹐與人民堅守此滕國至死﹐使民不畔去﹐則是一謀可以爲也﹐其它非吾所及。

滕文公問曰「齊人將築薛﹐吾甚恐。如之何則可﹖」﹝齊人並得薛﹐築其城以逼於滕﹐故文公恐也。﹞孟子對曰「昔者大王居﹐狄人侵之﹐去之岐山之下居焉﹐非擇而取之﹐不得已也。﹝大王非好岐山之下﹐擇而居之焉﹐迫不得已﹐困於彊暴﹐故避之。﹞苟爲善﹐後世子孫必有王者矣。﹝誠能爲善﹐𨿽失其地﹐後世乃有王者﹐若周家也。﹞君子創業垂統﹐爲可繼也﹐若夫成功﹐則天也。君如彼何哉﹐彊爲善而已矣。」﹝君子創業垂統﹐貴令後世可繼續而行耳﹐又何能必有成功﹐成功乃天助之也。君豈如彼齊何乎﹐但當自彊爲善法﹐以遺後世而已矣。﹞

﹝疏﹞「滕文公」至「彊爲善而已矣」。正義曰﹕此章指言君子之道正己任天﹐彊暴之來﹐非已所招﹐謂窮則獨善其身也。「滕文公問曰﹕齊人將築薛﹐吾甚恐﹐如之何則可」者﹐言齊人並得薛地﹐將欲築其城於此﹐故滕文公恐其逼﹐乃問孟子﹐當如何則可免爲不見迫。「孟子對曰﹕昔者太王居﹐狄人侵之﹐去之岐山之下居焉﹐非擇而取之﹐不得已也」者﹐孟子答滕文公﹐以謂往者太王居國﹐後爲戎狄之國所侵伐﹐遂去之岐山下爲居焉﹐當此之時﹐非太王擇此岐山之下爲居焉﹐不得已而避狄所侵患﹐故之岐山下爲居耳。「苟爲善﹐後世子孫必有王者矣」者﹐孟子言滕文公誠能爲善修徳而布政於民﹐今𨿽失其薛地﹐至後世子孫必有王者興作矣。「君子創業垂統﹐爲可繼也。若夫成功﹐則天也。君如彼何哉﹐彊爲善而已矣」者﹐孟子又言君子在上﹐基創其業﹐垂統法於後世﹐蓋令後世可以繼續而承之耳。若夫其有成功﹐乃天助之也﹐於人又不可必其成功。君今豈柰彼齊之大國何﹖但勉彊自爲善以遺法於後世也。

滕文公問曰「滕﹐小國也﹐竭力以事大國﹐則不得免焉﹐如之何則可﹖」﹝問免難全國於孟子。﹞孟子對曰「昔者大王居﹐狄人侵之。事之以皮幣﹐不得免焉﹔事之以犬馬﹐不得免焉﹔事之以珠玉﹐不得免焉。﹝皮﹐狐貉之裘。幣﹐繒帛之貨也。﹞乃屬其耆老而告之曰﹕『狄人之所欲者﹐吾土地也。吾聞之也。君子不以其所以養人者害人﹐二三子何患乎無君﹐我將去之。』去﹐逾梁山﹐邑於岐山之下居焉。﹝屬﹐會也。土地生五﹐所以養人也。會長老告之如此﹐而去之矣。﹞人曰﹕『仁人也﹐不可失也。』從之者如歸市。﹝言樂隨大王﹐如歸趨於市﹐若將有得也。﹞或曰﹕『世守也﹐非身之所能爲也。』效死勿去。君請擇於斯二者﹐」﹝或曰﹕土地乃先人之所受也﹐世世守之﹐非已身所能專爲﹐至死不可去也。欲令文公擇此二者﹐惟所行也。﹞

﹝疏﹞「滕文公問曰」至「擇於斯二者」。○正義曰﹕此章言大王去﹐權也﹐效死守業﹐義也。義權不並﹐故曰擇而處之也。「滕文公問曰﹕滕﹐小國也﹐竭力以事大國﹐則不得免焉。如之何則可」者﹐是滕文公問孟子﹐言我之滕國﹐小國也﹐今竭盡其力以奉事大國﹐則不得免其侵伐。當如何則可以免焉﹖「孟子對曰﹕昔者大王居﹐狄人侵之」至「事之以珠玉﹐不得免焉」者﹐孟子答文公﹐以謂往大王所居國﹐後爲戎狄所侵伐。是時也﹐大王事之以皮幣﹐且尙不免其侵伐﹐又事之以犬馬﹐又不得免其侵伐﹐復事以珠玉﹐又且猶不免其侵伐焉。「乃屬耆老而告之曰」至「邑於岐山居焉﹐人曰﹕仁人也﹐不可失也﹐從之者如歸市」者﹐孟子言大王以皮幣﹑犬馬﹑珠玉奉事戎狄﹐猶不免其侵伐﹐乃會耆老而告之﹐曰﹕狄人所欲者在我之土地也﹐我聞君子不以所養人之土地而殘賊其民﹐汝二三子何憂患乎無君﹐我將去之﹐以讓狄也。遂去國﹐逾梁山﹐而邑於岐山下居焉。國之人﹐遂聞大王此言﹐乃曰﹕仁人之君﹐不可失去也。故從之者如歸趨於市﹐若將有所得耳。「或曰﹕世守也﹐非身之所能爲也﹐效死勿去」者﹐孟子又言﹕或人有云土地者﹐乃先人之所受也﹐非己身所能爲專也﹐乃世世守之也﹐當效死而不可去也。故請文公擇斯二者而處之。二者﹐其一如太王去﹐其二如或云效死勿去是也。○注「皮﹐狐貉之裘。幣﹐繒帛之貨」。○正義曰﹕蓋狐貉之皮爲裘也。釋云﹕狐貉﹐妖獸也﹐後人以其狐貉性多疑﹐故以皮爲之裘也。孔子曰「黃衣狐裘」﹐又曰「狐貉之厚以居」是也。《周禮﹟行人職》云「合六幣﹕圭以馬﹐璋以皮﹐壁以帛﹐琮以錦﹐琥以繡﹐璜以黼。此六物以和諸侯之好。」鄭注云「合﹐同也。六幣所以享也。」是幣卽繒帛之貨也。云「屬﹐會也」﹐《釋文》云「會也﹐又曰付也。」

魯平公將出﹐嬖人臧倉者請曰「他日君出﹐則必命有司所之。今乘輿已駕矣﹐有司未知所之﹐敢請﹗」﹝平﹐謚也。嬖人﹐愛幸小人也。﹞公曰「將見孟子。」﹝平公敬孟子有徳﹐不敢請召﹐將往就見之。﹞曰「何哉﹗君所爲輕身以先於匹夫者﹐以爲賢乎﹖禮義由賢者出﹐而孟子之後喪逾前喪﹐君無見焉。」﹝匹夫﹐一夫也。臧倉言君何爲輕千乘而先匹夫乎﹖以爲孟子賢故也﹐賢者當行禮義﹐而孟子前喪父約﹐後喪母奢﹐君無見也。﹞公曰「諾。」﹝諾﹐止不出﹞樂正子入見﹐曰「君奚爲不見孟軻也﹖」﹝樂正﹐姓也。子﹐通稱﹐孟子弟子也﹐爲魯臣﹐問公何爲不便見孟軻也。﹞曰「或告寡人曰﹕『孟子之後喪逾前喪。』是以不往見也。」﹝公言以此故也。﹞曰「何哉﹖君所謂逾者﹐前以士﹐後以大夫。前以三鼎﹐而後以五鼎與﹖」﹝樂正子曰﹕君所謂逾者﹐前以士禮﹐後以大夫禮。士祭三鼎﹐大夫祭五鼎故也。﹞曰「否。謂棺槨衣衾之美也。」﹝公曰﹕不謂鼎數也﹐以其棺槨衣衾之美惡也。﹞曰「非所謂逾也﹐貧富不同也。」﹝樂正子曰﹕此非薄父厚母﹐令母喪逾父也。喪父時爲士﹐喪母時爲大夫。大夫祿重於士﹐故使然﹐貧富不同也。﹞樂正子見孟子﹐曰「克告於君﹐君爲來見也。嬖人有臧倉者沮君﹐君是以不果來也。」﹝克﹐樂正子名也。果﹐能也。曰﹕克告君以孟子之賢﹐君將欲來﹐臧倉者沮君﹐故君不能來也。﹞曰「行或使之﹐止或尼之﹐行止非人所能也。吾之不遇魯侯﹐天也。臧氏之子﹐焉能使我不遇哉。﹝尼﹐止也。孟子之意﹐以爲魯侯欲行﹐天使之矣﹐及其欲止﹐天令嬖人止之耳。行止天意﹐非人所能爲也。如使吾見魯侯﹐冀得行道﹐天欲使濟斯民也﹐故曰吾之不遭遇魯侯﹐乃天所爲也。臧氏小子﹐何能使我不遇哉。﹞

﹝疏﹞「魯平公將出」至「焉能使予不遇哉」。○正義曰﹕此章指言讒邪構賢﹐賢者歸天﹐不尢人也。「魯平公將出﹐嬖人臧倉者請曰﹕他日君出﹐則必命有司所之﹐今乘輿已駕矣﹐有司未知所之﹐敢請」者﹐魯平公﹐魯國之君也﹐謚曰平。嬖人﹐平公愛幸之人也。臧﹐嬖人姓也﹔倉﹐名也。言魯平公將欲出見孟子﹐有司皆未知﹐惟臧倉爲平公愛幸之人﹐乃請問之﹐曰﹕所往﹐他日君之所出﹐則必揮命有司同所往﹐今君乘車已駕行矣﹐有司之人皆未知君之所往﹐敢請問之﹐君何所往﹖駕﹐行也。之﹐往也。「公曰﹕將見孟子」者﹐魯平公答臧倉﹐言將欲出見孟子也。「曰﹕何哉﹐君所爲輕身以先於匹夫者﹐以爲賢乎﹖禮義由賢者出﹐而孟子之後喪逾前喪﹐君無見焉」者﹐臧倉者言﹕君今欲見孟子﹐以其爲何往哉﹖君今所爲自輕薄其身﹐以先往見於一匹之賤夫﹐以謂之爲賢乎﹖臧倉言此﹐謂孟子則一匹之賤夫﹐不足謂之爲賢也﹐故曰禮義之道﹐皆由賢者所出﹐而孟子乃以後喪其母之喪事﹐奢過於前喪其父之喪事﹐請君無更往而見焉。倉謂孟子母喪用事丰備﹐父喪用事儉約。父母皆己之所親也﹐其喪用事有厚薄者﹐此孟子所以不知禮義也。故云禮義由賢者出﹐而孟子之後喪逾前喪﹐君無見焉。「公曰諾」者﹐平公許允﹐止而不出也。「樂正子入見﹐曰﹕君奚爲不見孟軻也」者﹐是日﹐樂正子見平公乘輿旣行而止之﹐遂入見平公﹐而問之曰﹕君何爲不往見於孟子也。樂正子爲平公之臣﹐亦是孟子之弟子也。姓樂正﹐名克。稱子者﹐蓋男子之通稱也。「曰﹕或告寡人曰﹕孟子之後喪逾前喪﹐是以不往見也」者﹐平公答樂正子﹐以謂或有臧倉者告我曰﹕孟子後有母喪用事丰備過於前父之喪用事﹐我是以見其如此﹐遂止其駕而不往見也。「曰何哉﹗君所謂逾者﹐前以士﹐後以大夫。前以三鼎﹐而後以五鼎與」者﹐樂正子見平公爲此而不往見孟子﹐乃曰君不往見﹐是爲其何哉﹖君今所謂孟子以後喪過前喪者﹐蓋孟子前喪父之時﹐孟子正爲之士﹐故以士禮用之﹔後喪母之時﹐孟子以爲之大夫﹐故得以大夫禮用之。爲其前爲士﹐卽得以三鼎之禮祭之﹔其後爲大夫﹐遂得以五鼎之禮祭之故也。「曰否﹐謂棺槨衣衾之美也」者﹐平公以謂否﹐不爲鼎數之有不同也﹐是爲棺槨衣衾被服之美好有前後之不同也。「曰非所謂逾也﹐貧富不同也」者﹐樂正子謂非所謂孟子有過於前也﹐爲其前後貧富之不同也﹐非薄其父厚其母也。「樂正子見孟子曰﹕克告於君﹐君爲來見也。嬖人有臧倉者沮君﹐君是以不果來也」者﹐蓋平公先欲見孟子者﹐以其樂正子告之也。故樂正自入見平公﹐所問君之不往意已畢﹐乃出而見於孟子﹐遂曰克前告其君﹐嘗言孟子。君是以欲往來見之﹐平公愛幸之人有一姓臧名倉者﹐沮止其君﹐所以不能來也。「曰行或使之﹐止或尼之﹐行止非人所能也。吾之不遇魯侯﹐天也﹐臧氏之子焉能使予不遇哉」者﹐孟子見樂正子告之以此意﹐遂曰﹕君所欲行﹐天使之行也﹔君所欲止﹐天使之止也。臧氏之子﹐安能使我不遇魯侯哉。○注「平﹐謚也。嬖人﹐愛幸小人也」。○正義曰﹕《謚法》云「法治而淸省曰平。」《春秋左傳》﹕「魯隱公有云嬖人之子。」杜預曰「嬖﹐親幸也。」釋云﹕賤而得幸曰嬖。○注「樂正﹐姓也﹐爲魯臣﹐孟子弟子也」。○正義曰﹕自微子之後﹐宋戴公四世孫樂莒爲大司寇﹐又《左傳》宋上卿正考甫之後。是樂﹑正皆姓也。趙注樂正者爲姓﹐案《禮記》有樂正子春﹐是樂正之姓﹐有自矣。云「孟子弟子」者﹐蓋嘗受教於孟子者﹐無非弟子也﹔爲魯臣者﹐蓋非魯平公之臣﹐何以克告於君﹖是以知爲魯臣明矣。趙注詳其意﹐故云爲魯臣﹐如於他經書則未詳。○注「士祭三鼎﹐大夫祭五鼎」。○正義曰﹕如子路有列鼎之奉﹐主父在漢有五鼎之食﹐是其爵有差也。蓋士則爵卑而賤﹐大夫則爵尊而貴﹐孟子前以士﹐後以大夫﹐是其爵命貴賤之不同耳。○經云衣衾者﹐蓋衾﹐今之被也。案《喪大記》﹕「小斂﹐君錦衾﹐大夫縞﹐士緇。凡衾皆五幅。」鄭注云「衾﹐單被也。」

●卷三上﹟公孫丑章句上﹝凡九章﹞

﹝公孫丑者﹐公孫﹐姓﹔醜﹐名。孟子弟子也。丑有政事之才﹐問管晏之功﹐猶《論語》子路問政﹐故以題篇。﹞

﹝疏﹞正義曰﹕前篇章首論梁惠王問以利國﹐孟子答以仁義之事﹐故目梁惠王爲篇題﹐蓋謂君國當以仁義爲首也。旣以仁義爲首﹐然後其政可得行之。是以此篇公孫丑有政事之才﹐而問管晏之功﹐如《論語》子路問政﹐遂以目爲篇題﹐不亦宜乎﹐故次《梁惠王》之篇﹐所以揭公孫丑爲此篇之題也。此篇凡二十有三章目﹐趙氏分之﹐遂爲上下卷。據此上卷有九章而已﹕一章言徳流速於置郵﹐君子得時﹐大行其道﹐管﹑晏爲曾西之所羞。二章言義以行勇﹐則不動心﹐養气順道﹐無效揠苗﹐聖人量時﹐賢者道偏﹐孟子究言情理而歸學孔子。三章言王者任徳﹐霸者兼力。四章言國必修政﹐君必行仁﹐禍福由己﹐不專在天﹐當防患於未亂。五章言修古之道﹐鄰國之民﹐以爲父母﹐命曰天吏。六章言人之行﹐當內求諸已﹐以演大四端﹐充擴其道﹐上以正君﹐下以榮身。七章言各治其術﹐術有善惡﹐禍福之來﹐隨行而作﹐恥爲人役﹐不若居仁﹐治術之忌﹐勿爲矢人。八章言大聖之君﹐由取善於人。九章言伯夷﹑柳下惠﹐古之大賢﹐猶有所闕。其餘十四章趙氏分在下卷﹐各有分說。○注「公孫﹐姓﹔醜﹐名。孟子弟子也」至「題篇」。○正義曰﹕自魯桓公之子慶父之後﹐有孟孫氏﹑叔孫氏﹑季孫氏同出三桓子孫﹔國有王孫賈出自周頃王之後﹐王孫賈之子自以去王室久﹐攺爲賈孫氏﹕故孫氏多焉﹐又非特止於一族也。自封公後﹐其子孫皆以公孫爲氏。《春秋》隱公八年﹕「無駭卒﹐羽父請謚與族﹐公問族於眾仲﹐眾仲對曰﹕『天子建徳﹐因生以賜姓。』公命以字爲展氏。」杜預曰「諸侯之子稱公子﹐公子之子稱公孫﹐公孫之子以王父字爲氏。」然則公孫氏皆自公子之後爲氏也。今公孫丑﹐其氏有自來矣。案《史記﹟孟子列傳》云「孟子退而與萬章﹑公孫丑之徒著述﹐作七篇。」則公孫丑爲孟子弟子明矣﹐經曰「弟子之惑滋甚」是也。《論語》第十三篇

「子路問政﹐子曰先之勞之﹐請益曰無倦」﹐集《論語》者因其問政﹐故以題篇。若此公孫丑有政事之才﹐而問管晏之功﹐亦以因其人而題其篇﹐而次之《梁惠王》也。

公孫丑問曰「夫子當路於齊﹐管仲﹑晏子之功﹐可復許乎﹖」﹝夫子﹐謂孟子。許﹐猶興也。如使夫子得當仕路於齊﹐而可以行道﹐管夷吾晏嬰之功﹐寧可復興乎﹖﹞孟子曰「子誠齊人也﹐知管仲﹑晏子而已矣。﹝誠﹐實也。子實齊人也﹐但知二子而已﹐豈復知王者之佐乎﹖﹞或問乎曾西曰﹕『吾子與子路孰賢﹖』曾西蹴然曰﹕『吾先子之所畏也。』﹝曾西﹐曾子之孫。蹴然﹐猶蹴也。先子﹐曾子也。子路在四友﹐故曾子畏敬之﹐曾西不敢比。﹞曰﹕『然則吾子與管仲孰賢﹖』曾西艴然不悅曰﹕『爾何曾比予於管仲﹗﹝艴然﹐慍怒色也。何曾﹐猶何乃也。﹞管仲得君如彼其專也﹐行乎國政如彼其久也﹐功烈如彼其卑也﹐爾何曾比予於是﹗』﹝曾西答或人﹐言管仲得遇桓公﹐使之專國政如彼﹐行政於國其久如彼﹐功烈卑陋如彼﹐謂不率齊桓公行王道而行霸道﹐故言卑也。重言何曾比我﹐恥見比之甚也。﹞曰﹕管仲﹐曾西之所不爲也﹐而子爲我原之乎﹖」﹝孟子心狹曾西﹐曾西尙不欲爲管仲﹐而子爲我願之乎﹖非醜之言小也。﹞曰「管仲以其君霸﹐晏子以其君顯。管仲﹑晏子猶不足爲與﹖」﹝醜曰﹕管仲輔桓公以霸道﹐晏子相景公以顯名﹐二子如此﹐尙不可以爲邪。﹞曰「以齊王﹐由反手也。」﹝孟子言以齊國之大而行王道﹐其易若反手耳﹐故譏管﹑晏不勉其君以王業也。﹞曰「若是則弟子之惑滋甚。且以文王之徳﹐百年而後崩﹐猶未洽於天下。武王﹑周公繼之﹐然後大行。今言王若易然﹐則文王不足法與﹖」﹝醜曰﹕如是言﹐則弟子惑益甚也﹐文王尙不能及身而王﹐何謂若易然也﹖若是﹐則文王不足以爲法邪﹖﹞曰「文王何可當也﹗由湯至於武丁﹐賢聖之君六七作﹐天下歸殷久矣﹐久則難變也。武丁朝諸侯﹐有天下﹐猶運之掌也。﹝武丁﹐髙宗也。孟子言文王之時難爲功﹐故言何可當也。從湯以下﹐聖賢之君六七興﹐謂太甲﹑太戊﹑盤庚等也。運之掌﹐言其易也。﹞紂之去武丁未久也﹐其故家遺俗﹐流風善政﹐猶有存者。又有微子﹑微仲﹑王子比干﹑箕子﹑膠鬲﹑皆賢人也﹐相與輔相之﹐故久而後失之也。尺地莫非其有也﹐一民莫非其臣也﹐然而文王猶方百里起﹐是以難也。﹝紂得髙宗余化﹐又多良臣﹐故久乃亡也。微仲﹑膠鬲皆良臣也﹐但不在三仁中耳。文王當此時﹐故難也。﹞齊人有言曰﹕『𨿽有智慧﹐不如乘勢。𨿽有基﹐不如待時。』今時則易然也。﹝齊人諺言也。乘勢﹐居富貴之勢。基﹐田器﹐耒耜之屬。待時﹐三農時也。今時易以行王化者也。﹞夏后殷周之盛﹐地未有過千里者也﹐而齊有其地矣。雞鳴狗吠相聞﹐而達乎四境﹐而齊有其民矣。地不攺辟矣﹐民不攺聚矣﹐行仁政而王﹐莫之能禦也。﹝三代之盛﹐封畿千里耳。今齊地士民以足矣﹐不更辟土聚民也。雞鳴狗吠相聞﹐言民室屋相望而眾多也。以此行仁而王﹐誰能止之也。﹞且王者之不作﹐未有疏於此時者也﹔民之憔悴於虐政﹐未有甚於此時者也。饑者易爲食﹐渴者易爲飲﹐孔子曰﹕『徳之流行﹐速於置郵而傳命。』﹝言王政不興久矣﹐民患虐政甚矣。若饑者食易爲美﹐渴者飲易爲甘。徳之流行﹐疾於置郵傳書命也。﹞當今之時﹐萬乘之國行仁政﹐民之悅之﹐猶解倒懸也﹐故事半古之人﹐功必倍之﹐惟此時爲然。」﹝倒懸﹐諭困苦也。當今所施恩惠之事﹐半於古人﹐而功倍之矣。言今行之易也。﹞

﹝疏﹞「公孫丑問曰」至「惟此時爲然」。正義曰﹕此章言徳流之速﹐過於置郵﹐君子得時﹐大行其道﹐是以呂望睹文王而陳王圖﹐管﹑晏𨿽勤﹐猶爲曾西所羞也。「公孫丑問曰﹕夫子當路於齊﹐管仲﹑晏子之功﹐可復許乎」者﹐公孫丑問孟子﹐言夫子得當仕路於齊國﹐則管仲﹑晏子佐桓﹑景二霸之功﹐寧可復興之乎﹖管仲﹐管夷吾也。晏子﹐晏嬰也。夷吾佐桓公者也﹐晏嬰佐景公者也。「孟子曰﹕子誠齊人也﹐知管仲﹑晏子而已矣」者﹐孟子答公孫丑﹐以謂子實齊國之人也﹐然但能知此二子而止矣。孟子答之以此者﹐其意謂醜豈能復知有王者之佐乎﹖「或問乎曾西曰﹕吾子與子路孰賢﹖曾西蹴然曰﹕吾先子之所畏也」至「爾何曾比予於是」者﹐孟子又謂嘗有或人問乎曾西﹐曾西﹐曾子之孫也﹐而曰吾子與子路孰賢﹖曾西乃蹙而言曰﹕我先子曾子所敬畏者也。「曰﹕然則吾子與管仲孰賢﹖曾西艴然不悅曰﹕爾何曾比予於管仲」者﹐言或人又曰﹐如是則吾子與管仲孰爲賢﹖曾西乃艴然慍怒而不悅﹐曰﹕爾何如乃比我於管仲爲也。「管仲得君如彼其專也﹐行乎國政如彼其久也﹐功烈如彼其卑也﹐爾何曾比予於是」者﹐曾西言管仲得齊桓立爲仲父﹐貴戚不敢爲之妒﹐與髙國之位﹐大臣不敢爲之惡﹐內外政皆盡委之斷焉﹐言如此其專也﹔自立位相職至終四十餘年﹐執齊國之政﹐言其行政又如此其久也﹔其終也不過致君爲霸者而已﹐而其功烈只如此之卑也﹐爾故何如乃比我於是之甚焉﹖功烈者﹐蓋致力以爲功﹐成業以爲烈﹐言管仲以力致齊桓﹐則止於爲霸功﹐以業成就齊桓﹐則亦止爲霸烈﹐故曰功烈如彼之卑也。孟子所以引此或人與曾西之言者﹐意在於王佐爲貴也﹐不以霸者之佐爲貴也。故曰「管仲﹐曾西之所不爲也﹐而子爲我願之乎」者﹐孟子言﹕管仲﹐曾西之所不願爲也﹐而子以爲我願比之乎﹖云「子」者﹐指孫醜而云也。「曰﹕管仲以其君霸﹐晏子以其君顯﹐管仲﹑晏子猶不足爲與﹖曰﹕以齊王﹐猶反手也」者﹐孟子言管仲以佐其君爲霸﹐晏子以佐其君而顯名﹐管仲﹑晏子猶若不足爲耳﹐言我能佐齊國之大而行王道﹐爲王其易則若反覆手掌也﹐故曰「以齊王﹐由反手也」。孟子言此﹐蓋譏管﹑晏二子不能致君行王道耳。「曰﹕若是則弟子之惑滋甚」者﹐公孫丑不曉孟子意在譏管﹑晏二子但爲霸者之佐﹐故於孟子曰﹕如此之言﹐則弟子之蔽惑益甚也。弟子者﹐蓋公孫丑自稱爲孟子弟子也。「且以文王之徳﹐百年而後崩﹐猶未洽於天下。武王﹑周公繼之﹐然後大行。今言王若易然﹐則文王不足法與」者﹐公孫丑言今且以文王之徳化觀之﹐起自百里之微﹐加之百年之久而後崩喪﹐其尙不能及身而王﹐天下浹洽其徳﹐及武王﹑周公繼續之﹐然後徳化大行﹐爲王於天下。今言以齊王若反手之易﹐是則文王不足以爲之法與﹖「曰﹕文王何可當也﹐由湯至於武丁﹐賢聖之君六七作﹐天下歸殷久矣﹐久則難變也。武丁朝諸侯﹐有天下﹐猶運之掌也」至「是以難也」者﹐孟子又言文王安可當也﹐言自湯至於武丁﹐其間賢聖之君六七作﹐故天下徳化被民也久﹐恩澤漸人也深﹐而天下之民歸心於殷﹐固以久而難變也﹐是以武丁朝諸侯而有天下﹐若反運手掌之易也。武丁﹐髙宗也。云六七作﹐若太甲﹑太戊﹑祖乙﹑盤庚等是也。「紂之去武丁未久也﹐其故家遺俗﹐流風善政﹐猶有存者」至「是以難也」者﹐孟子又言自殷紂去武丁之時尙未久﹐故其世嗣續之﹐故家其民習尙之遺俗﹐上之化下﹐其流風之所被﹐善政之所行﹐尙有存者。不特此也﹐又有微子﹑微仲﹑王子比干﹑箕子﹑膠鬲數者﹐皆是賢人﹐相與同輔相其紂﹐故紂之失亡亦至久而後失也。𨿽一尺之地﹐莫非紂之所有﹐一民莫非爲紂之臣﹐然而如此﹐尙能自百里之地而興起爲王﹐是以難﹐而不若武丁之易也。「齊人有言曰﹕𨿽有智慧﹐不如乘勢﹐𨿽有基﹐不如待時」者﹐孟子又言齊國之人有言﹐云人𨿽有智慧之才﹐亦不如乘其富貴之勢﹔𨿽有田器﹐如耒耜之屬﹐亦不如乘三時農務之際也。蓋大而知之之謂智﹐小而察之之謂慧。基﹐田器之利也。言人𨿽有智慧之才﹐然非乘富貴之勢﹐則智慧之才有所不運。比之齊國﹐則今時易以行王道者也。故曰今時則易然也。「夏后殷周之盛﹐地未有過千里者也﹐而齊有其地矣」至「莫之能禦也」者﹐孟子言自夏后殷周三代之盛﹐治其封畿﹐皆方千里﹐未有過千里之地者也﹐而齊國今有其地亦得其千里﹐雞鳴狗吠相聞而廣達乎四境﹐是其齊國不特有千里之地而已﹐其間雞犬相聞而又有其民相望而眾多也。如此﹐土地亦以足矣﹐故不待更廣辟其土地矣﹔民人亦以足矣﹐又不待聚集其民人矣﹕卽行仁爲政而王之﹐人莫能禦止之也。「且王者不作﹐未有疏於此時者也。饑者易爲食﹐渴者易爲飲﹐孔子曰﹕徳之流行﹐速於置郵而傳命」者﹐孟子又言且王者之不興作﹐未有如疏於此時者也﹐而民人憔悴﹐困苦於暴虐之政﹐又未有如極甚於此時者也。以若饑餓者食易爲美﹐渴者飲易爲甘矣﹐故孔子有云﹕其徳化之流行﹐其速疾又過於置郵而傳書命也。郵﹐驛名﹐云境土捨也﹐又云官名﹐督郵﹐主諸縣罰負。《說文》曰﹕境上行書捨也。「當今之時﹐萬乘之國行仁政﹐民之悅之﹐猶解倒懸也」者﹐孟子又言當今齊國之時﹐爲萬乘之國﹐行仁政而及民﹐則民皆喜悅之﹐如得解其倒懸之索也。云「倒懸」者﹐諭其困苦之如此也。「故事半古之人﹐功必倍之﹐惟此時爲然」者﹐孟子又言故於當此之時﹐其施恩惠之事﹐但半於古人﹐其成治功﹐亦必倍過於古人矣。故曰惟此當今齊國之時爲能如是也。○「管夷吾晏嬰」。○正義曰﹕管仲﹐齊之相也。案《左傳》﹕「魯莊公八年﹐桓公殺公子糾﹐召忽死之﹐管仲不死﹐請因。鮑叔受之﹐及堂阜而稅之﹐歸而以告曰﹕管夷吾治於髙﹐使相之可也。」杜注云「堂阜﹐齊地﹐西北有夷吾亭。或曰﹕鮑叔解夷吾縛於此。」又云「髙﹐齊卿﹐髙敬仲也。」言管仲治理政事﹐才多於髙敬仲﹐遂使相之。晏嬰姓晏名嬰﹐齊大夫也。《語》云「晏平仲善與人交。」周注云「謚爲平。」《謚法》曰「法治而淸省曰平。」案《左傳》文知之﹐是晏桓子之子也﹐相齊景公。○注「曾西曾子之孫及子路」。正義曰﹕曾西爲曾子之孫者﹐經云「曾西曰﹕吾先子之所畏也。」先子是曾子也﹐以祖稱之也﹐卽知曾西乃曾子之孫也。其他經傳未詳。子路﹐孔子弟子﹐姓仲名由﹐字子路﹐卞國人也。案《史記﹟弟子傳》云「少孔子九歲﹐性鄙好勇力﹐抗直﹐冠雄鷄﹐佩豚﹐陵暴孔子。孔子設禮誘子路﹐子路後儒服委質﹐因門人請爲弟子。」云「蹙然﹐猶蹙」者﹐《語》云「如也。」馬注云「﹐恭敬之貌。」○注「艴然﹐慍怒色」。○正義曰﹕釋云「艴﹐不悅也﹐字從弗色」﹐是知卽慍怒之色也。○注「武丁髙宗也」至「易也」。○正義曰﹕孔安國《傳》云「盤庚弟﹐小乙子﹐名武丁。徳髙可尊﹐始號爲髙宗。」云「從湯以下﹐賢聖之君六七作﹐謂太甲﹑太戊﹑盤庚等是也」者﹐案《史記﹟世表》云「自湯之後﹐湯太子早卒﹐故立次弟外丙。外丙卽位二年卒﹐立外丙弟仲壬。仲壬卽位四年卒﹐伊尹乃立太丁子太甲。太甲﹐成湯長孫也。太甲立三年﹐不明﹐伊尹放之桐。三年悔過自責﹐反善﹐伊尹乃迎帝太甲﹐授之政。太甲修徳﹐諸侯咸歸﹐百姓以寧﹐稱爲太宗。太宗崩﹐子沃丁立。丁崩﹐弟太庚立。庚崩﹐子小甲立。甲崩﹐弟雍已立。殷道衰﹐諸侯或不至。已崩﹐弟太戊立﹐殷道復興﹐諸侯歸之﹐故稱中宗。中宗崩﹐子仲丁立﹐丁遷於囂。丁崩﹐弟外壬立。壬崩﹐弟河甲立﹐殷道復衰。甲崩﹐子帝祖乙立。乙立﹐殷道復興。乙崩﹐子祖辛立。辛崩﹐弟沃甲立。甲崩﹐兄祖辛之子祖丁立。丁崩﹐弟沃甲之子南庚立。庚崩﹐祖丁之子陽甲立。殷道復衰。甲崩﹐弟盤庚立。殷道復興﹐諸侯來朝。庚崩﹐弟小辛立。殷道復衰。辛崩﹐弟小乙立。乙崩﹐子武丁立。殷道復興﹐故號爲髙宗。」是也。○注云「基﹐田器﹐耒耜之屬」。○正義曰﹕《釋名》云「基﹐大鋤也。」云「農時」者﹐《左傳》莊公二十九年云「凡土功﹐龍見而畢務」﹐注云「今九月﹐周十一月﹐龍星角亢﹐晨見東方﹐三務始畢。」「火見而致用」﹐注云「大火心星﹐次角亢﹐見者致築作之物。」「水昏正而栽」﹐注云「謂今十月定星昏而中﹐於是樹板而興作。」「日至而畢」﹐注云「日南至﹐微陽始動﹐故土功畢。」若其門戶道橋城郭墻塹有所損衰﹐則隨時修之﹐僖公二十年云「凡啟塞從時」是也。又案《七月》之詩﹐云「三之日於耜﹐四之日舉趾﹐同我婦子﹐飠盍彼南畝。」注云「三之日﹐夏之正月也。四之日﹐周之四月。民無不舉足耕矣。」

公孫丑問曰「夫子加齊之卿相﹐得行道焉﹐𨿽由此霸王﹐不異矣。如此﹐則動心否乎﹖」﹝加﹐猶居也。丑問孟子﹐如使夫子得居齊卿相之位﹐行其道徳﹐𨿽用此臣位﹐輔君行之﹐亦不異於古霸王之君矣。如是﹐寧動心畏難﹑自恐不能行否耶﹖醜以此爲大道不易﹐人當畏懼之﹐不敢欲行也。﹞孟子曰「否﹗我四十不動心。」﹝孟子言﹕禮﹐四十彊而仕﹐我志气已定﹐不妄動心有所畏也。﹞曰「若是﹐則夫子過孟賁遠矣。」﹝醜曰﹕若此﹐夫子志意堅勇過孟賁。賁﹐勇士也。孟子勇於徳。﹞曰「是不難﹐告子先我不動心。」﹝孟子言是不難也﹐告子之勇﹐未四十而不動心矣。﹞曰「不動心有道乎﹖」﹝醜問﹕不動心之道云何。﹞曰「有。﹝孟子欲爲言之。﹞北宮黝之養勇也﹐不膚橈﹐不目逃﹐思以一豪挫於人﹐若撻之於市朝﹐不受於褐寬博﹐亦不受於萬乘之君﹔視剌萬乘之君﹐若剌褐夫﹐無嚴諸侯﹐惡聲至﹐必反之。﹝北宮﹐姓。黝﹐名也。人剌其饑膚﹐不爲橈卻﹐剌其目﹐目不轉睛逃避之矣。人拔一毛﹐若見捶撻於市朝之中矣。褐寬博﹐獨夫被褐者。嚴﹐尊也。無有尊嚴諸侯可敬者也﹐以惡聲加己﹐己必惡聲報之。言所養育勇气如是也。﹞孟施捨之所養勇也﹐曰﹕『視不勝﹐猶勝也。量敵而後進﹐慮勝而後會﹐是畏三軍者也。捨豈能爲必勝哉﹖能無懼而已矣。』﹝孟﹐姓。捨﹐名。施﹐發音也。施捨自言其名﹐則但曰捨。捨豈能爲必勝哉﹖要不恐懼而已也。以爲量敵少而進﹐慮勝者足勝乃會。若此﹐畏三軍之眾者耳﹐非勇者也。﹞孟施捨似曾子﹐北宮黝似子夏。夫二子之勇﹐未知其孰賢﹐然而孟施捨守約也。﹝孟子以爲曾子長於孝。孝﹐百行之本。子夏知道𨿽眾﹐不如曾子孝之大也。故以捨譬曾子﹐黝譬子夏﹐以施捨要之以不懼爲約要也。﹞昔者曾子謂子襄曰﹕『子好勇乎﹖吾嘗聞大勇於夫子矣。自反而不縮﹐𨿽褐寬博﹐吾不惴焉﹔自反而縮﹐𨿽千萬人﹐吾往矣。』孟施捨之守气﹐又不如曾子之守約也。」﹝子襄﹐曾子弟子也。夫子﹐謂孔子也。縮﹐義也。惴﹐懼也。《詩》云「惴惴其栗。」曾子謂子襄﹐言孔子告我大勇之道﹐人加惡於己﹐己內自省﹐有不義不直之心﹐𨿽敵人被褐寬博一夫﹐不當輕﹐驚懼之也。自省有義﹐𨿽敵家千萬人﹐我直往突之﹐言義之彊也。施捨𨿽守勇气﹐不如曾子守義之爲約也。﹞曰「敢問夫子之不動心﹐與告子之不動心﹐可得聞與﹖」﹝醜曰﹕不動心之勇﹐其意豈可得聞與﹖﹞「告子曰﹕『不得於言﹐勿求於心﹔不得於心﹐勿求於气。』不得於心﹐勿求於气﹐可。不得於言﹐勿求於心﹐不可。﹝不得者﹐不得人之善心善言也。求者﹐取也。告子爲人﹐勇而無慮﹐不原其情﹐人有不善之言加於己﹐不復取其心有善也﹐直怒之矣。孟子以爲不可也。告子知人之有惡心﹐𨿽以善辭气來加己﹐亦直怒之矣﹐孟子以爲是則可﹐言人當以心爲正也。告子非純賢﹐其不動心之事﹐一可用﹐一不可用也。﹞夫志﹐气之帥也。气﹐體之充也。﹝志﹐心所念慮也。气﹐所以充滿形體﹐爲喜怒也。志帥气而行之﹐度其可否也。﹞夫志至焉﹐气次焉。﹝志爲至要之本﹐气爲其次焉。﹞故曰持其志﹐無暴其气。」﹝暴﹐亂也。言志所向﹐气隨之當正。持其志﹐無亂其气﹐妄以喜怒加人也。﹞「旣曰志至焉气次焉﹐又曰持其志﹐無暴其气者﹐何也﹖」﹝醜問暴亂其气云何。﹞曰「志壹則動气﹐气壹則動志也。今夫蹶者趨者﹐是气也﹐而反動其心。」﹝孟子言壹者﹐志气閉而爲壹也。志閉塞則气不行﹐气閉塞則志不通。蹶者相動﹐今夫行而蹶者﹐气閉不能自持﹐故志气顚倒。顚倒之間﹐無不動心而恐矣﹐則志气之相動也。﹞「敢問夫子惡乎長﹖」﹝丑問孟子才志所長何等﹖﹞曰「我知言﹐我善養吾浩然之气。」﹝孟子云﹕我聞人言﹐能知其情所趨﹐我能自養育我之所有浩然之大气也。﹞「敢問何謂浩然之气﹖」﹝醜問浩然之气狀如何﹖﹞曰「難言也。其爲气也﹐至大至剛﹐以直養而無害﹐則塞於天地之間。﹝言此至大至剛﹐正直之气也。然而貫洞纖微﹐治於神明﹐故言之難也。養之以義﹐不以邪事干害之﹐則可使滋蔓﹐塞滿天地之間﹐布旅徳教﹐無窮極也。﹞其爲气也﹐配義與道。無是﹐餒也。﹝重說是气。言此气與道義相配偶俱行。義謂仁義﹐可以立徳之本也。道謂陰陽﹐大道無形而生有形﹐舒之彌六合﹐捲之不盈握﹐包絡天地﹐稟授羣生者也。言能養道气而行義理﹐常以充滿五臟。若其無此﹐則腹腸饑虛﹐若人之餒餓也。﹞是集義所生者﹐非義襲而取之也。﹝集﹐雜也。密聲取敵曰襲。言此浩然之气﹐與義雜生﹐從內而出。人生受气所自有者。﹞行有不慊於心﹐則餒矣。﹝慊﹐快也。自省所行﹐仁義不備﹐干害浩气﹐則心腹饑餒矣。﹞我故曰﹕告子未嘗知義﹐以其外之也。﹝孟子曰﹕仁義皆出於內﹐而告子嘗以爲仁內義外﹐故言其未嘗知義也。﹞必有事焉而勿正﹐心勿忘﹐勿助長也。﹝言人行仁義之事﹐必有福在其中﹐而勿正﹐但以爲福。故爲義也﹐但心勿忘其爲福﹐而亦勿汲汲助長其福也。汲汲則似宋人也。﹞無若宋人然。宋人有閔其苗之不長而揠之者﹐芒芒然歸﹐謂其人曰﹕『今日病矣﹗予助苗長矣。』其子趨而往視之﹐苗則槁矣。﹝揠﹐挺拔之﹐欲亟長也。病﹐罷也。芒芒然﹐罷倦之貌。其人﹐家人也。其子﹐揠苗者之子也。趨﹐走也。槁﹐漧枯也。以諭人之情﹐邀福者必有害。若欲急長苗﹐而反使之枯死也。﹞天下之不助苗長者寡矣。以爲無益而捨之者﹐不耘苗者也﹔助之長者﹐揠苗者也﹐非徒無益﹐而又害之。」﹝天下人行善者﹐皆欲速得其福﹐恬然者少也。以爲福祿在天﹐求之無益﹐捨置仁義﹐不求爲善﹐是由農夫任天﹐不復耘治其苗也。其遲福欲急得之者﹐由此揠苗人也﹐非徒無益於苗﹐乃反害之。言告子外義﹐常恐其行義欲急得其福﹐故爲醜言人之行﹐當內治善﹐不當急求其福﹐亦若此揠苗者矣。﹞「何謂知言﹖」﹝醜問知言之意何謂﹖﹞曰「訁皮辭知其所蔽﹐淫辭知其所陷﹐邪辭知其所離﹐遁辭知其所窮。﹝孟子曰﹕人有險訁皮之言﹐引事以褒人﹐若賓孟言雄鷄自斷其尾之事﹐能知其欲以譽子朝蔽子猛也。有淫美不信之辭﹐若驪姬勸晉獻公與申生之事﹐能知欲以陷害之也。有邪辟不正之辭﹐若豎牛觀仲壬賜環之事﹐能知其欲行譖毀﹐以離之於叔孫也。有隱遁之辭﹐若秦客之辭於朝﹐能知其欲以窮晉諸大夫也。若此四者之類﹐我聞能知其所趨也。﹞生於其心﹐害於其政﹔發於其政﹐害於其事。聖人復起﹐必從吾言矣。﹝生於其心﹐譬若人君有好殘賊嚴酷心﹐必妨害仁政不得行之也。發於其政者﹐若出令欲以非時田獵﹑築作宮室﹐必妨害民之農事﹐使百姓有饑寒之患也。吾見其端﹐欲防而止之。如使聖人復興﹐必從我言也。﹞宰我﹑子貢善爲說辭﹐冉牛﹑閔子﹑顏淵善言徳行﹐孔子兼之﹐曰﹕『我於辭命﹐則不能也。』」﹝言人各有能﹐我於辭言教命﹐則不能如二子。﹞「然則夫子旣聖矣乎﹖」﹝丑見孟子但言不能辭命﹐不言不能徳行﹐謂孟子欲自比孔子﹐故曰夫子旣已聖矣乎﹖﹞曰「惡﹐是何言也﹗昔者子貢問於孔子曰﹕『夫子聖矣乎﹗』孔子曰﹕『聖則吾不能﹐我學不厭而教不倦也。』子貢曰﹕『學不厭﹐智也。教不倦﹐仁也。仁且智﹐夫子旣聖矣。』夫聖﹐孔子不居﹐是何言也﹗﹝惡者﹐不安事之嘆辭也。孟子答丑﹐言往者子貢﹑孔子相答如此﹐孔子尙不敢安居於聖﹐我何敢自謂爲聖﹐故再言「是何言也」。﹞昔者竊聞之﹕子夏﹑子遊﹑子張﹐皆有聖人之一體﹐冉牛﹑閔子﹑顏淵則具體而微。」﹝體者﹐四肢股肱也。孟子言昔日竊聞師言也﹐丑方問欲知孟子之徳﹐故謙辭言竊聞也。一體者﹐得一肢也。具體者﹐四肢皆具。微﹐小也﹐比聖人之體微小耳。體以諭徳也。﹞「敢問所安﹖」﹝丑問孟子所安比也。﹞曰「姑捨是。」﹝姑﹐且也。孟子曰﹕且置是﹐我不原比也。﹞曰「伯夷何如﹖」﹝醜曰伯夷之行何如﹐孟子心可願比伯夷否﹖﹞曰「不同道。﹝言伯夷之行﹐不與孔子﹑伊尹同道也。﹞非其君不事﹐非其民不使﹐治則進﹐亂則退﹐伯夷也。﹝非其君﹐非己所好之君也。非其民﹐不以正道而得民﹐伯夷不願使之﹐故謂之非其民也。﹞何事非君﹐何使非民﹐治亦進﹐亂亦進﹐伊尹也。﹝伊尹曰﹕事非其君者﹐何傷也﹖使非其民者﹐何傷也﹖要欲爲天理物﹐冀得行道而已矣。﹞可以仕則仕﹐可以止則止﹐可以久則久﹐可以速則速﹐孔子也。﹝止﹐處也。久﹐畱也。速﹐疾去也。﹞皆古聖人也﹐吾未能有行焉。乃所原﹐則學孔子也。﹝此皆古之聖人﹐我未能有所行。若此乃言我心之所庶幾﹐則原欲學孔子﹐所履進退無常﹐量時爲宜也。﹞「伯夷﹑伊尹於孔子﹐若是班乎﹖」﹝班﹐齊等之貌也。醜嫌伯夷﹑伊尹與孔子相比﹐問此三人之徳班然而等乎﹖﹞曰「否﹗自有生民以來﹐未有孔子也。」﹝孟子曰﹕不等也。從有生民以來﹐非純聖人﹐則未有與孔子齊徳也。﹞「然則有同與﹖」﹝醜曰﹕然則此三人有同者邪﹖﹞曰「有﹐得百里之地而君之﹐皆能以朝諸侯﹑有天下﹔行一不義﹑殺一不辜而得天下﹐皆不爲也﹕是則同。」﹝孟子曰﹕此三人君國﹐皆能使鄰國諸侯尊敬其徳而朝之﹐不以其義得之﹐皆不爲也﹐是則孔子同之矣。﹞曰﹕敢問其所以異﹖」﹝丑問孔子與二人異謂何﹖﹞曰「宰我﹑子貢﹑有若﹐智足以知聖人﹐不至阿其所好。﹝孟子曰﹕宰我等三人之智﹐足以識聖人。污﹐下也。言三人𨿽小污不平﹐亦不至阿其所好以非其事﹐阿私所愛而空譽之﹐其言有可用者。欲爲丑陳三子之道孔子也。﹞宰我曰﹕『以予觀於夫子﹐賢於堯舜遠矣。』﹝予﹐宰我名也。以爲孔子賢於堯舜﹐以孔子但爲聖﹑不王天下﹐而能制作素王之道﹐故美之。如使當堯舜之世﹐賢之遠矣。﹞子貢曰﹕『見其禮而知其政﹐聞其樂而知其徳﹐由百世之後﹐等百世之王﹐莫之能違也。自生民以來﹐未有夫子也。』﹝見其制作之禮﹐知其政之可以致太平也。聽聞其《雅》《頌》之樂﹐而知其徳之可與文﹑武同也。《春秋外傳》曰「五聲昭徳」﹐言五音之樂聲可以明徳也。從孔子後百世﹐上推等其徳於前百世之聖王﹐無能違離孔子道者。自從生民以來﹐未有能備若孔子也。﹞有若曰﹕『豈惟民哉﹗麒麟之於走獸﹐鳳凰之於飛鳥﹐泰山之於丘垤﹐河海之於行潦﹐類也。聖人之於民﹐亦類也。出於其類﹐拔乎其萃﹐自生民以來﹐未有盛於孔子也。』」﹝垤﹐蟻封也。行潦﹐道傍流潦也。萃﹐聚也。有若以爲萬類之中﹐各有殊異。至於人類卓絕﹐未有盛美過於孔子者也。若三子之言孔子﹐所以以異於伯夷﹑伊尹也。夫聖之道﹐同符合契﹐前聖後聖﹐其揆一也﹐不得相逾。云生民以來無有者﹐此三人皆孔子弟子﹐緣孔子聖徳髙美﹐而盛稱之也。孟子知其言大過﹐故貶謂之污下﹐但不以無爲有耳。因事則褒﹐辭在其中矣﹐亦以明師徒之義得相褒揚也。﹞

﹝疏﹞「公孫丑問曰﹕夫子加齊之卿相」至「未有盛於孔子也」。○正義曰﹕此章指言義以行勇﹐則不動心﹐養气順道﹐無效宋人﹐聖人量時﹐賢者道偏。是了孟子究言情理歸學於孔子也。「公孫丑問曰﹕夫子加齊之卿相﹐得行道焉﹐𨿽由此霸王﹐不異矣。如此﹐則動心否乎」者﹐是公孫丑問孟子﹐言以夫子之才﹐加之以齊國卿相之位﹐以得行其道﹐𨿽曰用此卿相之位而輔相其君而行之﹐亦不異於古之霸王矣。如此則夫子寧動心畏懼其不能行乎否﹖不動心畏懼其不能行乎﹖「孟子曰﹕否﹐我四十不動心」者﹐孟子答公孫丑﹐以謂我年至四十之時﹐內有所定﹐故未嘗動心﹑有所畏懼也。「曰﹕若是則夫子過孟賁遠矣」者﹐公孫丑見孟子以謂四十之時已不動心﹐言如此﹐則夫子是有勇過於孟賁之勇士也。「曰﹕是不難﹐告子先我不動心」者﹐孟子言我之有勇﹐過於孟賁﹐此不難也。孟子之意﹐蓋謂已之勇勇於徳﹐孟賁之勇但勇於力﹐必能過之也﹐所以謂不難也﹐以言其易過之也。言告子之勇已先我於未四十之時而不動心矣。「曰﹕不動心有道乎」者﹐丑問孟子﹐謂不動心寧有道乎﹖「曰有」﹐孟子欲爲公孫丑言其不動心之道﹐故答之曰有也。「北宮黝之養勇也﹐不膚撓﹐不目逃」至「孟施捨之養勇也﹐曰﹕視不勝﹐猶勝也」﹐以至又「不如曾子之守約也」者﹐此皆孟子答公孫丑而言養勇者也。北宮黝﹕北宮﹐姓﹔黝﹐名。孟施捨﹕孟﹐姓﹔名捨﹔施﹐發言之音也。曾子姓曾﹐名參﹐字子輿。子夏姓卜﹐名商﹐字子夏。並爲孔門之徒弟也。言北宮黝之養勇﹐人刺其肌膚﹐不爲撓卻﹔人剌其目﹐不以目轉睛而逃避﹔思以一毫之毛而拔於人﹐若見捶撻於朝之中矣﹔不受物於被褐者之獨夫﹐亦不受賜於萬乘之君﹔視剌萬乘之君﹐但若剌被褐者之獨夫﹔無嚴畏諸侯﹐有惡聲加己﹐己亦以惡聲反報之﹕此北宮黝養勇之如是也。孟施捨之養勇﹐嘗謂視敵之不勝猶勝之也﹐若以量度其敵可以敵﹐然後進而敵之﹔謀慮其必能勝敵﹐然後方會其兵﹕此是畏三軍之士也﹐非勇者也﹐故自稱名曰捨﹐豈能爲必勝其敵哉﹗但能無所畏懼而已矣。此孟施捨養勇之如是也。孟施捨養勇﹐其迹近似於曾子﹐北宮黝養勇﹐其迹近似於子夏。以其孟施捨養勇﹐見於言而要約﹐如曾子以孝弟事親諭爲守身之本﹐聞夫子之道則諭爲一貫之要﹐故以此比之也。北宮黝養勇﹐見於行而多方﹐如子夏況在於紛華爲己﹐有雜於小人之儒﹐教人以事於灑掃之末﹐故以此比之也。𨿽然﹐以二子之實﹐固不足比於曾子﹑子夏﹐但以粗迹比之耳。是二子之養勇﹐皆止於一偏﹐未如君子所養﹐得其大全而已。孟子所以言夫二子黝與捨之養勇﹐又未知誰以爲猶賢﹐然而能無懼而已者﹐近能知其本也﹐故曰孟施捨守約也。「昔者曾子謂子襄曰﹕子好勇乎﹖吾嘗聞大勇於夫子矣」至「守約也」。孟子言往者曾子謂子襄曰﹕子能好勇乎﹐言我嘗聞夫子有大勇之義告於我﹐以謂自反已之勇爲非義﹐則在人者有可陵之辱﹐故𨿽一褐寬博之獨夫﹐我且不以小恐惴之﹐而且亦大恐焉﹔自反己之勇爲義﹐則在人無可憚之威﹐故𨿽千萬人之眾﹐我且直往其中﹐而不懼矣。如此﹐則孟施捨養勇在於守其气勇﹐又不如曾子以義爲守而要也。言此﹐則黝不如子夏可知矣。以其養勇有本末之異﹐則言北宮黝之多方﹐不若孟施捨之守約﹔以其守約有气義之別﹐則又言孟施捨之守其气勇﹐不如曾子以義爲守而要也。然論其不動心則同根﹐其徳則大不相侔矣。「曰﹕敢問夫子之不動心與告子之不動心可得聞與」者﹐公孫丑又問孟子之不動心與告子之不動心﹐其道可得而聞知之與﹖「告子曰﹕不得於言﹐勿求於心﹐不得於心﹐勿求於气」至「勿求於心﹐不可」者﹐孟子答孫丑﹐以謂告子言人有不善之言者﹐是其不得於言者也﹐故不復求其有善心。告子意以謂人旣言之不善﹐則心中亦必不善也﹐故云不得於言﹐勿求於心。人有不善之心者﹐是其不得於心者也﹐故不復求其有善辭气。告子意以謂人心旣惡﹐則所出辭气亦必不善也﹐故云不得於心﹐勿求於气。孟子言之﹐以謂人有不善之心﹐故勿復求其有善辭气﹐則如告子之言可也﹔如人但有不善之言﹐便更不復求其心之有善﹐則告子之言﹐以爲不可也。無他﹐蓋以人之言𨿽有不善﹐而其心未必不善也﹔其心之不善﹐則所出辭气必不善故也。以其告子非得其大全之道﹐故其言此一可行﹐一不可行也。「夫志﹐气之帥也﹐气﹐體之充也」者﹐孟子言人之志﹐心之所之之謂志﹐所以帥气而行之者也﹐气但能充滿形體者也﹐故曰「志﹐气之帥也﹐气﹐體之充也」。以其人之辭气有不善者﹐皆心志所帥而行之矣﹐气者但惟志是從也﹐所以又言「志至焉﹐气次焉」。蓋以气由志之所發﹐志得气而運之也﹐然則气爲所善惡之路﹐豈非志至焉﹑气次焉之意乎﹖至﹐言無以過之﹐以其足以制於气﹐不爲气之所制﹔次﹐言有以先之﹐以其從於志﹐而又有以持於志也。故曰「持其志﹐無暴其气」者﹐孟子言气惟志之是從﹐但持揭其志﹐則無暴亂其气矣。「旣曰志至焉气次焉﹐又曰持其志﹐無暴其气者﹐何也」者﹐孫丑未曉孟子之言志﹑气﹐故問之曰﹕夫子旣以言志至焉﹐气次焉﹐而又再言持其志﹐無暴其气﹐是如之何也﹖「曰﹕志壹則動气﹐气壹則動志也。今夫蹶者趨者﹐是气也﹐而反動其心」者﹐孟子答孫丑﹐言志郁壹而不通矣﹐是謂志壹則動气﹐气郁壹而不通矣﹐是謂气壹則動志也。今夫志﹑气皆郁壹而不通﹐以之顚倒趨蹶者﹐是乃反動其心焉﹐故曰「今夫蹶者趨者﹐是气也﹐而反動其心。」蓋志則將帥譬也﹐气則眾卒譬也﹐心則君譬也。君任將帥﹐將帥禦眾﹐然則志壹則動气﹐如將帥悖則動眾卒矣﹔气壹則動志﹐如眾卒悖則動將帥﹐其上又有以動其君矣。由此論之﹐則旣持其志﹐又不可不知無暴其气矣。「敢問夫子惡乎長」者﹐公孫丑問孟子﹐曰﹕夫子之才志所長以何等﹐敢請問之。「曰﹕我知言﹐我善養吾浩然之气」者﹐孟子答孫丑之問﹐以謂我之所長﹐是我能知人之言而識其人情之所向﹐我又善養我所有浩然之气也。「敢問何謂浩然之大气」者﹐公孫丑之言﹐敢問如何謂之浩然大气。「曰﹕難言也﹐其爲气也﹐至大至剛﹐以直養而無害﹐則塞於天地之間」者﹐孟子答公孫丑﹐以爲浩然之大气﹐難以言形也﹐蓋其爲气至大而無所不在﹐至剛而無所不勝﹐養之在以直道﹐不以邪道干害之﹐則充塞於天地之間﹐無有窮極也。「其爲气也﹐配義與道。無是﹐餒也」者﹐孟子又重言爲气也與道義相配偶﹐常以充滿於人之五臟﹐若無此气與道義配偶﹐則餒矣﹐若人之饑餓也。能合道義以養其气﹐卽至大至剛之气也。蓋裁制度宜之謂義﹐故義之用則剛﹔萬物莫不由之謂道﹐故道之用則大。气至充塞盈滿乎天地之間﹐是其剛足以配義﹐大足以配道矣。此浩然大气之意也。「是集義所生者﹐非義襲而取之也」者﹐孟子又言是气也﹐是與義雜生所自有者也﹐從內而出矣﹐非義之所密取﹐而在外入者也。「行有不慊於心﹐則餒矣」者﹐孟子又言人之所行﹐如有道義不足於心者﹐則饑餓者矣﹐以其有邪干害其浩然之气者爲﹐孟子所以云「我故曰﹕告子未嘗知義﹐以其外之也。」蓋以告子以仁內義外爲言﹐此孟子乃曰「告子未嘗知義﹐是又不知是集義所生者﹑非義襲而取之之意也。「必有事焉而勿正﹐心勿忘﹐勿助長也」者﹐孟子又言人之所行仁義之事﹐必有福在其中矣﹐而不可但正心於爲福﹐然後乃行仁義也﹐止在其不忘於爲福﹐不汲汲於助長其福矣。以其人生之初﹐蓋性固有﹐不但爲之然後有也﹐惟在常存行之耳﹐斯亦集義所生﹑非義襲而取之之意也。故曰「必有事焉而勿正﹐心勿忘﹐勿助長也。」又一說云﹕言人之所行﹐不可必待有事而後乃正其心而應之也﹐惟在其常存而不忘﹐又不在汲汲求助益之而已。斯則先事而慮謂之豫﹐豫則事優成﹐後事而慮謂之猶﹐猶則不立之意也。以其在常存正心於事未然之前耳矣﹐故曰必有事焉而勿正心﹐其言勿忘﹑勿助長則同意。「無若宋人然。宋人有閔其苗之不長而揠之者」至「而又害之」者﹐此孟子引宋人揠苗而比諭之﹐以解其助長之意也。言人苟欲速得其福而助長之者﹐則宋人揠苗者也﹐故言「無若宋人然」。宋人﹐宋國之人也。宋國之人﹐有憐閔苗之不長茂而以揠拔欲亟其長者﹐芒芒然罷倦而回歸﹐謂其家中之人曰﹐今日我罷倦成病矣﹐我其爲助長其苗矣。其宋人之子見父云助苗長而罷倦成病﹐乃趨走而往視其苗還助得其長否﹖及往至田﹐所視之﹐其苗則皆枯槁而死矣。孟子又言今天下之人﹐不若助苗長者少矣﹐言當時人皆欲速其福而助長之者也。以其爲善無所益﹐而捨去之者﹐是忘其善也﹐是若不耘其苗者也﹔助長者﹐是若揠苗者也﹐非特無益其善﹐而又所以殘害其善也。善者卽仁義是也﹐仁義卽善也。苗是種之義者﹐以譬則人之美質也﹐固非可以增減之耳。孟子之意﹐蓋欲人之所行當內治﹐不當急欲求其福也。此亦其天爵﹐而人爵從之之意也。孟子所以云「我善養吾浩然之气」。「何謂知言」者﹐公孫丑旣得孟子言浩然之气﹐又問孟子知言之意謂何﹖「曰﹕訁皮辭知其所蔽﹐淫辭知其所陷﹐邪辭知其所離﹐遁辭知其所窮」者﹐此孟子又答孫丑問知言之意也。訁皮辭﹐其言有偏訁皮不平也。孟子言人有偏訁皮不平之言﹐我則知其蔽於一曲而已﹐若告子言仁內義外是也。趙雲若賓孟言雄鷄自斷其尾之事也。淫辭﹐言過而不中也。孟子言人有過而不中之言﹐我則知其所陷而陷又無所不蔽而已﹐如人墜於陷阱之陷﹐以其無所不蔽也﹐若楊墨無父無君之言是也。趙雲若驪姬勸晉獻公與申生之事也。邪辭﹐悖正道者也。孟子言人有悖正道之言﹐我則知其言易以離畔矣﹐若陳賈謂周公未盡仁智﹑而況於齊王之言是也。趙雲若豎牛觀仲壬賜環之事也。遁辭﹐屈其理也。孟子言人有屈理之言﹐我則知其言易以窮也﹐若夷子與孟子相勝以辯﹑卒以受教是也。趙雲若秦客之辭也。「生於其心﹐害於其政﹐發於其政﹐害於其事」者﹐孟子又言此上四事﹐皆非出於其心者﹐卽皆出於異端之學者也。人君苟生此四者於心中﹐必妨害其仁政﹔旣妨害其仁政﹐則又妨害其事政。則本﹐上之所施而正人者也﹔事﹐則下之所行以治職者也。故事爲政之末﹐政爲事之本﹐如孔子問冉子之退朝何晏也﹐則謂之事﹐故不謂之政﹐是知政﹑事有別矣。「聖人復起﹐必從吾言矣」者﹐孟子言後之聖人有能復興起者﹐必從事吾此言而行之矣。「宰我﹑子貢善爲說辭﹐冉牛﹑閔子﹑顏淵善言徳行﹐孔子兼之﹐曰﹕我於辭命則不能也」者﹐孟子旣言其訁皮﹑淫﹑邪﹑遁之辭爲非﹐故於此言其善爲說辭﹑善言徳行爲是者也。蓋言宰我﹑子貢二者﹐皆善能爲說辭。說辭者﹐以辭說人者也。宰我﹑子貢皆得聖人所以言者也﹐故云善爲說辭。《論語》四科﹐二人所以列於言語之科也。冉牛﹑閔子﹑顏淵三者皆善言徳行。善言徳行者﹐言之必可行﹐是善言也﹔行之必可言﹐是徳行也。冉牛﹑閔子﹑顏淵皆得聖人所以行者也﹐故云善言徳行。《論語》四科﹐三者所以列於徳行科也。孔子兼之者﹐孔子天縱之將聖﹐故多能鄙事﹐則於說辭徳行﹐兼而能焉。而曰我於辭命﹐則不能也﹐孟子蓋以儒道遊於諸侯﹐而諸侯賓之﹐不敢臣﹐又爲國人所矜式﹐故於辭命又安用之哉﹗此所以曰我於辭命則不能也。然孟子於辭命﹐非誠不能也﹐但不爲之耳。以辭命人者﹐故謂之辭命﹐以其末也﹐非本也。故不言不能徳行﹐以其本也﹐非末也。孟子之意﹐蓋欲當時之人務本不務末耳。「然則夫子旣聖矣乎」者﹐公孫丑見孟子但言不能辭命之末﹐不言不能徳行之本﹐故謂孟子如是則夫子旣已爲聖矣。以其宰我﹑子貢𨿽善爲說辭﹐然尙未得聖人所以言﹐冉牛﹑閔子﹑顏淵𨿽善言徳行﹐然尙未得聖人所以行﹐故數子者﹐但爲孔子之髙弟﹐惟顏淵三子於聖﹐但具體而微者﹐而亦未得其爲聖矣。公孫丑見孟子言之辭命則不能者﹐以知孟子之意蓋有在於此矣﹐所以於辭命則言不能也﹐故問之曰﹕然則夫子旣聖矣乎﹖「曰﹕惡是何言也」者﹐孟子答公孫丑﹐爲不敢安居其聖﹐故曰惡是何言也。惡﹐嘆也﹐以其不敢居聖﹐故嘆而言之也。又言「昔者子貢問於孔子曰﹕夫子聖矣乎」至「是何言也」者﹐孟子言昔日子貢嘗問於孔子﹐而謂夫子聖矣乎﹖孔子答之曰﹕於聖則我不能爲也﹐我但學不厭飽﹐教人不倦怠也。子貢曰﹕夫學道能不厭飽﹐是有智也﹐以其智足以有知﹐故能學道不厭也﹔教人能不倦怠﹐是有仁也﹐以其仁足以及物﹐故能教人不倦也。仁而且智﹐是夫子旣以聖矣。孟子遂言夫聖於孔子尙不敢居﹐而今醜言我旣聖矣﹐是何所言也﹐故再言「是何言也」。「昔者聞之子夏﹑子遊﹑子張﹐皆有聖人之一體。冉牛﹑閔子﹑顏淵﹐則具體而微」者﹐孟子常自謙﹐故言我往日竊聞之﹐有子夏﹑子遊﹑子張三人﹐皆有聖人之一體﹐亦未得其全才﹔冉牛﹑閔子﹑顏淵則具體﹐但而微小者也。孟子言此是宜孫醜於前有夫子旣聖矣乎而問之也。「敢問所安」者﹐丑見孟子又言此子夏﹑子遊﹑子張﹑冉牛﹑閔子﹑顏淵數者﹐意欲知孟子於此數者之中﹐何者爲比也。「曰姑捨是」者﹐孟子言且置去﹐非我之原比者也。「曰伯夷﹑伊尹何如」者﹐丑見孟子不比數者﹐又問之以伯夷﹑伊尹二者可比之何如。「曰不同道」者﹐孟子答之﹐以爲伯夷之行﹐不與伊尹﹑孔子同道也。「非其君不事﹐非其民不使﹐治則進﹐亂則退﹐伯夷也」者﹐孟子言非其所好之君則不奉事之﹐非以正道得民者不命使之﹐天下有治道之時則進而仕之﹐天下無道則退藏其身﹐是伯夷之所行也。「何事非君﹐何使非民。治亦進﹐亂亦進﹐伊尹也」者﹐孟子言伊尹曰何所事之君爲非君﹐蓋所事者﹐卽皆君也﹔何所使之民爲非民﹐蓋以所使皆是民也﹔天下治亦進而行道﹐天下亂亦進而行其道﹕是伊尹之如是也。「可以仕則仕﹐可以止則止﹐可以久則久﹐可以速則速﹐孔子也」者﹐孟子言可以進而進而爲仕則進而仕之﹐可以止而不仕則止之而不仕﹐可以久則久﹐𨿽終身不仕﹐亦不爲之久﹐可以速則速﹐𨿽接淅而行亦不爲速﹐是孔子所行如是也。「皆古聖人也﹐吾未能有行焉﹐乃所願﹐則學孔子也」﹐孟子言此數者皆是古之聖人也﹐我俱未有所行若此而已﹐乃言我之所願學﹐則孔子是學也。孟子之意﹐蓋謂孔子所行﹐於伯夷﹑伊尹二子皆兼而有之也。故可仕則仕﹐而不爲伯夷之必於退﹐可止則止﹐而不爲伊尹之必於進﹐無可無不可矣。故於終所必歸之﹐但願學孔子也。「伯夷﹑伊尹於孔子﹐若是班乎」者﹐公孫丑見孟子言之伯夷﹑伊尹﹐又言之以孔子﹐乃曰皆古聖人也﹐故問之﹐以伯夷﹑伊尹﹑孔子如是﹐則齊等之乎﹖班﹐齊等也。「曰﹕否﹐自生民以來﹐未有孔子也」者﹐孟子答之以爲否﹐不齊等也﹐自其有生民以來﹐至今未有與孔子齊其等者也。「然則有同與」者﹐公孫丑又問孟子﹐以謂如是則伯夷﹑伊尹﹑孔子三人有同者邪﹖「曰﹕有﹐得百里之地而君之」至「是則同」者﹐孟子答之﹐以謂此三人有所同也﹐蓋得百里之土地而爲君﹐三人皆能以朝諸侯有天下也﹔然行一事之不義殺﹑一人之無罪而得天下﹐則三人亦皆不爲之﹕如是則同。若其他事則所行又有不同焉﹐故曰是則同。「曰敢問其所以異」者﹐公孫丑又問孟子曰﹕丑敢請問三人其所以有異者。「曰﹕宰我﹑子貢﹐有若﹐智足以知聖人﹐污不至阿其所好」至「未有盛於孔子也」者﹐此皆孟子爲丑言此三人其所以異者也。言宰我與子貢﹑有若三者﹐其有智皆足以知其聖人﹐然𨿽有小卑不平處﹐蓋亦不至於阿私所好而空譽之﹐其言皆有可用者也。遂引宰我知聖人之事爲公孫丑言之﹐故言宰我有曰﹕以予觀於孔子﹐其賢過於堯舜遠矣。予﹐宰我名也。宰我之意﹐蓋謂堯舜有位之聖人﹐故其行道易﹐孔子無位之聖人﹐故其行道難﹐故以難易爲言也。又謂堯舜治天下﹐但見效於當時﹐卽一時之功也﹐孔子著述五經﹐載道於萬世﹐以其有萬世之功﹐故以功爲言也。孟子又引子貢有曰﹕見其孔子制作之禮﹐而知孔子有政可以致天下之太平﹐聞孔子雅﹑頌之樂音﹐而知孔子有徳與文﹑武同也﹐從孔子之後﹐推而等之百世之聖王者﹐無有能違逆其孔子之道者﹐是其自生民而來至於今﹐未有如夫子者也。凡此是子貢之知聖人有如此也。孟子又引有若有曰﹕豈獨其民有類乎哉﹖言麒麟之於走獸﹐鳳凰之於飛鳥﹐太山之於丘垤﹐河海之於行潦﹐亦類也﹐聖人之於民亦類也﹔然而走獸之中以麒麟爲之長﹐飛鳥之中以鳳凰爲之王﹐丘垤之中以太山爲之尊﹐行潦之間以河海爲之大﹐人民之間以聖人爲人倫之至也﹔聖人之於民﹐類也﹐物亦類也﹐以其出乎民人之類﹐而超拔乎眾萃之中﹐自生民以來﹐至於今﹐未有盛美過於孔子者也。然則孔子於此三子言之﹐是所以異於伯夷﹑伊尹者也。故孟子所以願學﹐則學孔子也。○注「四十彊而仕」。○正義曰﹕《曲禮》云「人生十年曰幼學﹐二十曰弱冠﹐三十曰壯而有室﹐四十曰彊而仕﹐五十曰艾服官政﹐六十曰耆指使﹐七十曰老而傳﹐八十﹑九十曰耄。」凡此是其禮文也。○注「孟賁﹐勇士也」。○正義曰﹕案《帝王世紀》云﹕秦武王好多力之人﹐齊孟賁之徒並歸焉﹐孟賁生拔牛角。是爲之勇士也。○注云﹕北宮黝﹐北宮﹐姓﹐黝﹐名也。又云﹕褐寬博獨夫被褐者﹐釋云﹕褐﹐編襪也﹐一曰短衣。北宮黝﹐其人未詳﹐於他經傳亦未之聞焉。孟施捨﹐亦未詳。云「縮﹐義也。惴﹐懼也」。聞記云「古之冠也縮縫﹐今之冠也衡縫。則縮者理之直也﹐是知縮訓義也。《詩》云「惴惴其栗。」注云「恐也」。《傳》曰「小恐惴惴﹐大恐縵縵」是也。○注「密聲取敵曰襲」。○正義曰﹕《左傳》云「凡有鐘鼓曰伐﹐無鐘鼓曰襲。」杜預注云「密聲取敵曰襲。」是其文也。○注云「賓孟言雄鷄自斷其尾」至「諸大夫也」。○正義曰﹕案魯昭公二十二年《左傳》云「王子朝﹑賓起有寵於景王﹐王與賓孟說之﹐欲立。劉獻公之庶子伯﹛分虫﹜事單穆公﹐惡賓孟。」「郊﹐見雄鷄自斷其尾。問之﹐侍者﹐曰﹕『自憚其犧也。』遽歸告王﹐且曰﹕『雞其憚爲人用乎﹐人異於是﹐犧者實用人﹐人犧實難﹐已犧何害﹖』王弗應。」凡此是也。云「驪姬勸晉獻公與申生」者﹐案魯莊公二十八年云「晉獻公娶於賈﹐無子﹐於齊姜﹐生秦穆夫人及太子申生。又娶二女於戎﹐大戎狐姬生重耳﹐小戎子生夷吾。晉伐驪戎﹐驪戎男女以驪姬﹐歸﹐生奚齊﹐其娣生卓子。驪姬欲立其子﹐賂外嬖梁五與東關嬖五﹐使言於公曰﹕『曲沃﹐君之宗也﹐蒲與二屈﹐君之疆也﹐不可以無主。宗邑無主﹐則民不威﹔疆埸無主﹐則啟戎心。若使太子主曲沃﹐而重耳主蒲﹐夷吾主屈﹐則可以威民而懼戎﹐且旌君伐。』使俱曰﹕『狄之廣莫﹐於晉爲都。晉之啟土﹐不亦宜乎﹖』晉侯悅之。夏﹐使太子申生主曲沃﹐重耳居蒲﹐夷吾居屈。惟二姬之子在絳。二五卒與驪姬譖羣公子而立奚齊﹐晉人謂之二五耦。」凡此是也。云「豎牛觀仲壬賜環之事」﹐案《左傳》昭公四年云「初﹐穆子去叔孫氏﹐及庚宗﹐齊﹐娶於國氏﹐生孟丙﹑仲壬。夢天壓己﹐弗勝﹐顧而見人﹐黑而上僂﹐深目而喙﹐號之曰﹕牛﹐助余。乃勝之耳。旦﹐召其徒﹐無之。」及後﹐婦人獻雉。婦人是穆子﹐及庚宗之地﹐常遇而宿者也﹐因問其有子﹐曰「餘子長矣﹐能奉雉而從我矣。」召而見之﹐則所夢也。問其名﹐曰「牛」。遂使爲豎臣﹐有寵﹐長﹐使爲政。豎牛欲亂﹐後仲壬與公禦萊書觀於公﹐公與之環﹐使牛入示之。入﹐不示﹐出﹐命佩之。牛謂叔孫﹕「見仲壬而何﹖」叔孫曰「何爲﹖」曰「不見。旣自見矣﹐公與之環而佩之矣。」遂逐之。奔齊﹐叔孫疾急命召仲﹐牛許而不召。有進食則止之而弗進。叔孫不食﹐乃卒﹐立其子而相之。昭公五年又曰「昭子卽位﹐朝其家眾﹐曰﹕『豎牛禍叔孫氏﹐使亂大從﹐殺立庶﹐又披其邑﹐將以赦罪﹐罪莫大焉﹐必速殺之。』豎牛懼﹐奔齊。孟﹑仲之子殺諸塞外﹐投其首於寧風之棘上。」凡此是也。云「秦客辭」者﹐案《國語》﹕「晉文公時﹐範文子暮退於朝﹐武子曰﹕『何暮也﹖』對曰﹕『有秦客辭於朝﹐大夫莫之能對﹐吾知一二焉。』武子怒曰﹕『大夫非不能也﹐讓父兄也。爾童子而三掩人於朝﹐吾不在﹐晉國無日矣。』擊之﹐以杖折委笄。」凡此者是也。大抵「辭」云者﹐如今呼筆爲管城子﹐紙爲楮先生﹐錢爲白水眞人﹐又爲阿堵物之類是也。○注「予﹐宰我名也」。○正義曰﹕案《史記﹟弟子傳》云「宰予字子我。」鄭玄曰「魯人也。」○注「垤﹐蟻封。行潦﹐道傍流潦也。萃﹐聚也」。○正義曰﹕釋云﹕垤﹐蟻冢也。潦﹐雨水盛也。經云行潦﹐是爲道傍流潦也﹐萃亦雲集也。

●卷三下﹟公孫丑章句上

孟子曰「以力假仁者﹐霸霸必有大國。以徳行仁者王﹐王不待大。湯以七十里﹐文王以百里。﹝言霸者以大國之力﹐假仁義之道﹐然後能霸﹐若齊桓﹑晉文等是也。以己之徳﹐行仁政於民﹐小國則可以致王﹐若湯﹑文王是也。﹞以力服人者﹐非心服也﹐力不贍也。以徳服人者﹐中心悅而誠服也﹐如七十子之服孔子也。﹝贍﹐足也。以已力不足而往服就於人﹐非心服者也。以已徳不如彼而往服從之﹐誠心服者也。如顏淵﹑子貢等之服於仲尼﹐心服者也。﹞《詩》云﹕『自西自東﹐自南自北﹐無思不服。」此之謂也。﹝《詩﹟大雅﹟文王有聲》之篇。言從四方來者﹐無思不服武王之徳﹐此亦心服之謂也。﹞

﹝疏﹞「孟子曰」至「此之謂也」。○正義曰﹕此章指言王者任徳﹐霸者兼力﹐力服心服﹐優劣不同﹐故曰遠人不服﹐修文徳以懷之。「孟子曰﹕以力假仁者霸」至「文王百里」者﹐孟子言以大國之力﹐而假以仁義之道行之者﹐乃能爲霸﹐以把握諸侯之權也﹐故必有其大國。以徳澤而行仁政者﹐乃能爲之王﹐使天下皆歸往者也﹐故不待有大國而爲之也。湯但以七十里起而爲商之湯王﹐文王但以百里而天下歸﹐是其以徳澤行仁政於天下﹐故不待有大國而爲之王﹐此湯﹑文二者是也。「以力服人者」至「服孔子也」者﹐孟子言但以力而服人﹐人𨿽面從而服之﹐然亦非是心服之也。以徳服人﹐人則中心悅樂而誠心服也﹐如七十子之服仲尼者也﹐是其以誠心服之也﹐非面從而服之者也。「《詩》云﹕自西自東﹐自南自北﹐無思不服﹐此之謂也」者﹐此蓋《詩﹟大雅﹟文王有聲》之篇文也。蓋孟子引此而證其誠服之意﹐故援之﹐曰自南而自北﹐自西而自東﹐而四方皆歸之﹐無有所思而不服﹐是亦此之謂與。○注「《大雅﹟文王有聲》之詩」。○正義曰﹕此篇蓋言文王繼伐﹐武王能廣文王之聲﹐卒其伐功也。箋云﹕自﹐由也﹐言武王於鎬京行辟雍之禮﹐自四方來觀者﹐皆感化其徳﹐而心無不服者。

孟子曰「仁則榮﹐不仁則辱。今惡辱而居不仁﹐是猶惡濕而居下也。﹝行仁政則國昌而民安﹐得其榮樂。行不仁則國破民殘﹐蒙其恥辱。惡辱而不行仁﹐譬猶惡濕而居卑下近水泉之地也。﹞如惡之﹐莫如貴徳而尊士﹐賢者在位﹐能者在職﹐﹝諸侯如惡辱之來﹐則當貴徳以治身﹐尊士以敬人﹐使賢者居位﹐官得其人﹐能者居職﹐人任其事也。﹞國家閒暇﹐及是時明其政刑﹐𨿽大國必畏之矣。﹝及無鄰國之虞﹐以是閒暇之時﹐明修其政教﹐審其刑罰﹐𨿽天下大國﹐必來畏服。﹞《詩》云﹕『迨天之未陰雨﹐徹彼桑土﹐綢繆牖戶。今此下民﹐或敢侮予。』孔子曰﹕『爲此詩者﹐其知道乎﹖能治其國家﹐誰敢侮之。』﹝《詩》國《鴟》之篇。迨﹐及。徹﹐取也。桑土﹐桑根也。言此鴟小鳥﹐猶尙知反天未陰雨而取桑根之皮﹐以纏綿牖戶。人君能治國家﹐誰敢侮之。剌君曾不如此鳥。孔子善之﹐故謂此詩知道也。﹞今國家閒暇﹐及是時﹐般樂怠敖﹐是自求禍也。禍福無不自已求之者。﹝般﹐大也。孟子傷今時之君﹐國家有閒暇﹐且以大作樂﹐怠惰敖遊﹐不政刑﹐是以見侵而不能距﹐皆自求禍者也。﹞《詩》云﹕永言配命﹐自求多福。『﹝《詩﹟大雅﹟文王》之篇。永﹐長﹔言﹐我也。長我周家之命﹐配當善道﹐皆內自求責﹐故有多福也。﹞《太甲》曰﹕『天作孽﹐猶可違。自作孽﹐不可活。』此之謂也。﹝殷王太甲﹐言天之妖孽﹐尙可違避﹐譬若髙宗ず雉﹐宋景守心之變﹐皆可以徳消去也。自已作孽者﹐若帝乙慢神震死﹐是爲不可活也。﹞

﹝疏﹞「孟子曰」至「此之謂也」。○正義曰﹕此章指言國必修政﹐君必行仁﹐禍福由己﹐不專在天﹐當防患於未亂也。「孟子曰﹕仁則榮﹐不仁則辱。今惡辱而居不仁﹐是猶惡濕而居下也」者﹐孟子言國君行仁﹐則國昌民安﹐享其榮樂。行不仁﹐則國破民殘﹐故己蒙其恥辱。今之國君﹐旣能疾惡其有恥辱於己﹐而以居處於不仁之道﹐是若疾惡其濕污﹐而以居其卑下近水泉之地也。「如惡之﹐莫如貴徳而尊士﹐賢者在位﹐能者在職」者﹐言今之國君﹐如能疾惡其恥辱﹐莫若尙其有徳之賢﹐而尊敬其有道之士也。旣能貴徳尊士﹐則賢者居其官位﹐能者任其官職也。所貴徳者﹐爲其有徳也﹐所以尊士者﹐爲其事道也。能爲人所不能爲﹐賢長於徳行者也﹔能爲人之所能爲能﹐長於道藝者也。得賢能在位在職﹐則國無不治也。所以謂仁則榮之意也。「今國家暇﹐及是時明其政刑﹐𨿽大國必畏之矣」者﹐言今國家閒暇無事﹐以及此時﹐若能修明政教刑罰﹐𨿽彊大之國﹐亦必畏服矣。「《詩》云﹕迨天之未陰雨﹐徹彼桑土」至「誰敢侮之」者﹐自「迨天」至「或敢侮予」﹐蓋《詩》國《鴟》之篇文也。言此鴟小鳥﹐尙知天未陰雨之前﹐取彼桑根之皮土﹐以纏綿牖戶﹐諭人君能於閒暇之時﹐治其國家﹐以明其刑政﹐則今此下民﹐誰敢侮慢我也。詩人蓋以天之未陰雨﹐國家閒暇之譬也。徹彼桑土﹐綢繆牖戶﹐明其政刑之譬也。今此下民﹐或敢侮予﹐大國必畏之譬也。鴟所以徹彼桑土於天未陰雨之前﹐以纏綿牖戶﹐則風雨莫得以漂搖﹐人君所以明政刑於暇之時﹐以維持國家﹐則鄰國莫得以侵侮。此孔子所以曰作爲此詩者﹐是能知其治道者也。以其能治其國家﹐則誰敢侮之矣。是宜孔子善之﹐以謂爲此詩者﹐其知道乎﹖「今國家閒暇﹐及是時﹐般樂怠敖﹐是自求禍也。禍福無不自已求」者﹐孟子傷今之人君﹐於國家閒暇以及於此時乃大作樂﹐怠惰敖遊﹐而不修明刑政﹐是自求其禍也。以其禍福無有不自於己求之矣﹐如所謂夫人必自畏然後人畏之﹐夫人必自侮然後人侮之﹐是其禍福無不自已求之意也。「詩云﹕永言配命﹐自求多福」者﹐蓋《詩﹟大雅﹟文王》之篇文也。永﹐長也。言﹐我也。蓋謂我長配天命而行﹐以自求多福也。「《太甲》曰﹕天作孽﹐猶可違。自作孽﹐不可活。此之謂也」者﹐太甲﹐殷王之名也﹐言大甲嘗謂上天作其災孽﹐尙可違避。如已自作其災孽﹐不可得而生活也。如髙宗﹑宋景二者﹐修徳以消去者﹐是天作孽猶可違也。帝乙慢神震死﹐是自作孽﹐不可活也。凡此孟子所以引之者﹐是亦證其禍福無不自已求之之意也。○注「詩國之篇」。○正義曰﹕《鴟》之詩﹐蓋言周公救亂也。成王未知周公之志﹐公乃爲詩以遺王﹐名之曰《鴟》焉。毛云「鴟﹐寧也。迨﹐及也。徹﹐剝也。桑土﹐桑根也。綢繆猶纏綿也。」箋云「鴟自說作巢至苦矣﹐如是以諭諸臣之先臣﹐亦及文武未定天下﹐積日累功﹐以固定此官位與土地。今女我巢下之民﹐寧有敢侮慢欲毀之者乎﹖意欲恚怒之﹐以諭諸臣之先臣固定此官位土地﹐亦不欲見其絕奪矣。」○注「《詩﹟大雅﹟文王》之篇」。○正義曰﹕此詩蓋言文王受命作周之詩也。箋云「長猶常也﹐王旣述修祖徳﹐常言當配天命而行﹐則福祿自求也。」○注「殷王太甲」至「不可活也」。○正義曰﹕案《本紀》云「太甲﹐成湯長孫也﹐太丁之子也。太甲旣立三年﹐不明暴虐﹐不遵湯法﹐亂徳。於是伊尹放之於桐宮。三年悔過自責﹐反善﹐伊尹乃迎太甲而授之政。太甲修徳﹐諸侯咸歸﹐百姓以寧。伊尹嘉之﹐作《太甲訓》﹐以褒太甲﹐號稱太宗。」云「髙宗ず雉「者﹐案《史記》云武丁也﹐「武丁祭成湯﹐明日有飛雉登鼎耳而ず。武丁懼﹐祖乙曰﹕王勿憂﹐先修政事。武丁乃修政行徳﹐天下咸歡。武丁崩﹐祖乙嘉武丁之以祥雉爲徳﹐立其廟﹐爲髙宗﹐遂作《髙宗肜日》及《訓》」是也。云「宋景守心之變」者﹐案《史記》云「頭曼立二十七年﹐熒惑守心。心﹐宋之分野也。景公憂之﹐司星子韋曰﹕『可移於相。』景公曰﹕『相﹐吾之股肱。』曰﹕『可移於民。』景公曰﹕『君者待民。』曰﹕『可移於歲。』景公曰﹕『歲饑民困﹐吾誰爲君﹖』子韋曰﹕『天髙聽卑﹐君有君人之言﹐三熒惑宜有動。』於是候之﹐果徙三度。六十四年﹐景公卒」是也。云「帝乙慢神震死」者﹐案《史記》云「庚丁之子也武乙立爲帝﹐無道﹐爲偶人﹐謂之天神﹐與之摶﹐令人爲行。天神不勝﹐乃﹃辱之﹐爲革囊盛血﹐仰而射之﹐命曰射天。武乙獵於河渭之間﹐暴雷﹐武乙震死」是也。

孟子曰「尊賢使能﹐俊傑在位﹐則天下之士皆悅﹐而原立於其朝矣。﹝俊﹐美才出眾者也。萬人者稱傑。﹞市廛而不徵﹐法而不廛﹐則天下之商皆悅而原藏於其市矣。﹝廛﹐市宅也。古者無徵﹐衰世徵之。《王制》曰「市廛而不稅。」《周禮﹟載師》曰「國宅無徵。」法而不廛者﹐當以什一之法徵其地耳﹐不當徵其廛宅也。﹞關譏而不徵﹐則天下之旅皆悅而原出於其路矣。﹝言古之設關﹐但譏禁異言﹑識異服耳﹐不徵稅出入者也﹐故《王制》曰「古者關譏而不徵」。《周禮﹟太宰》曰「九賦﹐七曰關市之賦」﹐《司關》曰「國凶紮﹐則無關門之徵﹐猶譏」。《王制》謂文王以前也﹐文治岐﹐關譏而不徵。《周禮》有徵者﹐謂周公以來。孟子欲令復古之徵﹐使天下行旅悅之也。﹞耕者助而不稅﹐則天下之農皆悅而原耕於其野矣。﹝助者﹐井田什一﹐助佐公家治公田﹐不橫稅賦﹐若履畝之類。﹞廛無夫裏之布﹐則天下之民皆悅而原爲之氓矣。﹝裏﹐居也。布﹐錢也。夫﹐一夫也。《周禮﹟載師》曰「宅不毛者有裏布﹐田不耕者有屋粟。凡民無職事者﹐出夫家之徵。」孟子欲使寬獨夫去裏布﹐則人皆樂爲之氓矣。氓者謂其民也。﹞信能行此五者﹐則鄰國之民﹐仰之若父母矣。率其子弟﹐攻其父母﹐自生民以來﹐未有能濟者也。﹝今諸侯誠能行此五事﹐四鄰之民﹐仰望而愛之如父母矣。鄰國之君﹐欲將其民來伐之﹐譬若率勉人子弟﹐使自攻其父母。自生民以來﹐何能以此濟成其欲也。﹞如此﹐則無敵於天下。無敵於天下者﹐天吏也﹐然而不王者﹐未之有也。﹝言諸侯所行能如此者﹐何敵之有。是爲天吏﹐天吏者﹐天使也。爲政當爲天所使﹐誅伐無道﹐故謂之天吏也。﹞

﹝疏﹞「孟子曰」至「未之有也」。○正義曰﹕此章指言修古之道﹐鄰國之民以爲父母。行今之政﹐自己之民不得而子。是故眾夫擾擾﹐非所常有﹐命曰天吏﹐明天所使也。「孟子曰﹕尊賢使能﹐俊傑在位﹐則天下之士﹐皆悅而原立於其朝矣」者﹐孟子言今之國君﹐能尊敬賢者﹐任使能者﹐俊傑大才在官位﹐則天下爲之士者皆悅樂﹐原立其朝廷矣。「市廛而不徵﹐法而不廛﹐則天下之商皆悅而原藏於其市矣」者﹐言市廛宅而不徵﹐取其稅以什一之法﹐徵其地而不徵其廛宅﹐則天下爲商賈者﹐皆喜悅而原藏貯於其市矣。「關譏而不徵﹐則天下之旅皆悅而原出其路矣」者﹐言關門之所﹐但譏察其異言﹑異服之人﹐而不稅出入者﹐則天下行旅之眾﹐皆悅樂而原出於其道路矣。「耕者助而不稅﹐則天下之農皆悅而原耕於其野矣」者﹐言耕田者但以井田制之﹐使助佐公田而治﹐不以橫稅取之﹐則天下爲之農者﹐皆悅而原耕作其郊野矣。「廛無夫裏之布﹐則天下之民皆悅而願爲之氓矣」者﹐言一夫所受之宅﹐而不出夫家之徵﹐一廛所居之地﹐而不取其裏布﹐則天下之民﹐皆悅樂而原爲之氓矣。信能行此五者於天下﹐則鄰國之民仰之若父母矣。「率其子弟﹐攻其父母﹐自有生民以來﹐未有能濟者也」者﹐言今之國君﹐誠能信行此上五者之事﹐則四鄰之國民﹐仰望之如父母而親之矣。鄰國𨿽欲勉率其民﹐如子弟攻其父母﹐言自有生民以來而至於今﹐未有能濟成其欲者也。言其民皆仰望之﹐而親敬之﹐不肯爲其所惡﹐而賊其所好也。「如此﹐則無敵於天下﹐無敵於天下者﹐天吏也。然而不王者﹐未之有也」者﹐言國君行此五者之事﹐而民仰望之﹐如此則是無敵於天下也。言天下之人﹐無與敢爲敵者也。旣無敵於天下者﹐是名爲天吏者也。天所使者﹐是謂天吏也。然而爲天吏而不王者﹐必無也。故曰未之有也。廛者一夫所受之宅也﹐裏者一廛所居之地也。野者氓者﹐案《周官》制地之法﹐六鄕以教爲主﹐其主民有郊於內﹐故其地爲郊而民則謂之民﹐以其近主而有知者也﹔六遂以耕爲主﹐而其民有遂於外﹐故其地爲野而民故謂之氓﹐以其遠主而無知者也﹕此孟子云野雲氓之意也。蓋孟子或雲貴徳而尊士﹐賢者在位﹐能者在職﹐或曰尊賢使能﹐俊傑在位者﹐以其貴士之有徳﹐尊士之有道者﹐爲其賢也﹐爲其能也。卽其賢而授之位﹐所以尊其賢。卽其能而授之職﹐所以使其能。若夫俊傑則行而敏速﹐立而絕眾﹐賢之豪者﹐非可使以職也﹐故曰在位而已。○注「廛市宅」至「廛宅也」。○正義曰﹕《王制》云「市廛而不稅」者﹐案鄭注云「廛﹐市物邸捨﹐稅其捨﹐不稅其物也。」注云「《周禮﹟載師》云宅無徵」者﹐載師者﹐掌任土之法﹐以物地事授地職而待其政令者也。宅無徵﹐所以言宅無稅也。○注「言古之設關」至「旅稅之也」。○正義曰﹕云「《王制》曰古者關譏而不徵」﹐《禮記》有《王制》之篇﹐中有云此。案鄭注云﹕譏異服﹐識異言也。云「《周禮﹟太宰》曰九賦﹐七曰關市之賦」。「一曰邦中之賦﹐二曰四郊之賦﹐三曰郊甸之賦﹐四曰家削之賦﹐五曰邦縣之賦﹐六曰邦都之賦﹐七曰關市之賦﹐八曰山澤之賦﹐九曰幣余之賦﹐鄭司農云「幣余﹐百工之餘。」《司關》曰「國凶紮﹐則無關門之徵﹐猶譏。」鄭司農云「凶謂凶年饑荒也﹐札謂疾疫死亡也。越人謂死爲札。」《春秋傳》曰「札瘥夭昏﹐無關門之徵者﹐出入關門﹐無租稅﹐猶苛察不得令姦人出入也。」注《周禮﹟載師》曰﹕宅不毛者有裏布﹐田不耕者有屋粟。凡民無職事者﹐出夫家之徵」。鄭司農云「宅不毛者﹐謂不樹桑麻也。裏布者﹐布參印書﹐廣二寸﹐長二尺﹐以爲幣貿易物。」《詩》云「抱布貿絲」﹐此布也﹐或曰布﹐泉也。《春秋傳》曰「貿之百兩一布」又《廛人職》「掌斂市之次布﹑亻布﹑質布﹑罰布﹑廛布」。不知言「布參印書」者何見舊時說也。鄭玄謂宅不毛者罰以一里二十五家之泉﹐空田者罰以三家之稅粟﹐以共吉凶二服及喪器也。民𨿽有﹐無職事者﹐猶出夫稅﹑家稅也。夫稅者﹐百畝之稅。家稅者﹐出士徒車輦給徭役。

孟子曰「人皆有不忍人之心﹐﹝言人人皆有不忍加惡於人之心也。﹞先王有不忍人之心﹐斯有不忍人之政矣。以不忍人之心﹐行不忍人之政﹐治天下可運之掌上。﹝先聖王推不忍害人之心﹐以行不忍傷民之政﹐以是治天下﹐易於轉丸於掌上也。﹞所以謂人皆有不忍人之心者﹐今人乍見孺子將入於井﹐皆有怵惕惻隱之心﹐非所以內交於孺子之父母也﹐非所以要譽於鄕黨朋友也﹐非惡其聲而然也。﹝乍﹐暫也。孺子﹐未有知之小子。所以言人皆有是心﹐凡人暫見小孺子將入井﹐賢愚皆有驚駭之情﹐情發於中﹐非爲人也﹐非惡有不仁之聲名﹐故怵惕也。﹞由是觀之﹐無惻隱之心﹐非人也﹔無羞惡之心﹐非人也﹔無辭讓之心﹐非人也﹔無是非之心﹐非人也。﹝言無此四者﹐當若禽獸﹐非人心耳。爲人則有之矣。凡人但不能演用爲行耳。﹞惻隱之心﹐仁之端也﹔羞惡之心﹐義之端也﹔辭讓之心﹐禮之端也﹔是非之心﹐智之端也。﹝端者﹐首也。人皆有仁義禮智之首﹐可引用之。﹞人之有是四端也﹐猶其有四體也。有是四端﹐而自謂不能者﹐自賊者也。﹝自謂不能爲善﹐自賊害其性﹐使不爲善也。﹞謂其君不能者﹐賊其君者也。﹝謂君不能爲善而不匡正者﹐賊其君使陷惡也。﹞凡有四端於我者﹐知皆擴而充之矣。若火之始然﹐泉之始達。苟能充之﹐足以保四海﹔苟不充之﹐不足以事父母。」﹝擴﹐廓也。凡有四端在於我者﹐知皆廓而充大之﹐若火﹑泉之始微小﹐廣大之則無所不至。以諭人之四端也﹐人誠能充大之﹐可保安四海之民﹐誠不充大之﹐內不足以事父母﹐言無仁義禮智﹐何以事父母也。﹞

﹝疏﹞「孟子曰」至「不足以事父母」。○正義曰﹕此章指言人之行當內求諸己﹐以演大四端﹐充廣其道﹐上以匡君﹐下以榮身也。「孟子曰人皆有不忍人之心」者﹐孟子言人之爲人﹐皆有不忍加惡於人之心也。「先王有不忍人之心﹐斯有不忍人之政」至「掌上」者﹐又言古先聖王有不忍加惡於人之心﹐斯有不忍傷民之政。旣以不忍加惡於人之心﹐以行其不忍傷民之政﹐其治天下之易﹐但若轉運走丸於掌上之易者也。「所以謂人皆有不忍人之心者﹐今人乍見孺子將入井」至「然也」者﹐孟子又言所以謂人之爲人皆有不忍加惡於人之心者﹐且以今人乍見孺子言之。孺子﹐無知之小子也。今人乍見無知之小子﹐相將匍匐﹐欲墜於井﹐但見之者皆有怵惕恐懼惻隱痛忍之心﹐所以然者﹐非是內嘗結交於孺子之父母然後如此也﹐又非是所以欲要求美譽於鄕黨朋友也﹐又非所以惡有不仁之聲而然也。「由是觀之﹐無惻隱之心﹐非人也」至「無是非之心﹐非人也」者﹐孟子言由此見孺子將入於井﹑人皆有怵惕惻隱之心觀察之﹐是無惻隱﹑羞惡﹑辭讓﹑是非四者之心﹐皆非是人也﹐乃若禽獸之類也。禽獸所以無惻隱不忍之心﹐又無羞惡慚恥之心﹐又無辭讓揖遜之心﹐又無是非好惡之心者也。言苟無此四者﹐所以皆謂之非人也﹐乃禽獸之類也。「惻隱之心」至「智之端也」者﹐孟子言人有惻隱之心﹐是仁之端﹐本起於此也。有羞惡之心者﹐是義之端﹐本起於此也。有辭讓﹑是非之心者﹐是禮﹑智之端﹐本起於此者也。以其仁者不過有不忍惻隱也﹐此孟子所以言惻隱羞惡辭讓是非四者﹐是爲仁義禮智四者之端本也。「人之有是四端也﹐猶其有四體也」至「賊其君者也」者﹐孟子又言人有是惻隱﹑羞惡﹑辭讓﹑是非爲仁義禮智之四端﹐若其人之有四肢也。旣有此四端﹐而自謂已之不能爲善者﹐是自賊害其善﹐而不爲善也。以之事君﹐如謂其君不能爲善﹑不匡正之者﹐是亦賊害其君﹐使陷於惡也。無他﹐以其人之爲人﹐皆有此四端也﹐但不推用而行之耳。如能推此四端行之﹐是爲仁義禮智者矣﹐所謂仁義禮智者卽善也。然則人人皆有善矣﹐故孟子所以言之以此。「凡有四端於我者﹐知皆擴而充之」至「不足以事父母」者﹐孟子又言凡人所以有四端在於我己者﹐能皆廓而充大之﹐是若火之初燃﹐泉之始達﹐而終極乎燎原之熾﹐襄陵之蕩也。苟能充大之﹐𨿽四海之大﹐亦足保安之也。苟不能充大之﹐𨿽己之父母﹐亦不足以奉事之。故曰﹕苟能充之﹐足以保四海﹐苟不充之﹐不足以事父母。是亦推恩足以保四海﹐不推恩無以保妻子之意也。

孟子曰「矢人豈不仁於函人哉﹗矢人惟恐不傷人﹐函人惟恐傷人。巫匠亦然﹐故術不可不愼也。﹝矢﹐箭也。函﹐甲也。《周禮》曰「函人爲甲。」作箭之人﹐其性非獨不仁於作甲之人也﹐術使之然。巫欲祝活人。匠﹐梓匠﹐作棺欲其蚤售﹐利在於人死也。故治術當愼﹐修其善者也。﹞孔子曰﹕『裏仁爲美﹐擇不處仁﹐焉得智﹖』﹝裏﹐居也。仁﹐最其美者也。夫簡擇不處仁﹐爲不智。﹞夫仁﹐天之尊爵也﹐人之安宅也﹐莫之禦而不仁﹐是不智也。﹝爲仁則可以長天下﹐故曰天所以假人尊爵也。居之則安﹐無止之者﹐而人不能知入是仁道者﹐又安得爲之智乎。﹞不仁不智﹐無禮無義﹐人役也。﹝若此﹐爲人所役者也。﹞人役而恥爲役﹐由弓人而恥爲弓﹐矢人而恥爲矢也。﹝治其事而恥其業者﹐惑也。﹞如恥之﹐莫如爲仁。﹝如其恥爲人役而爲仁﹐仁則不爲役也。﹞仁者如射﹐射者正己而後發﹐發而不中﹐不怨勝己者﹐反求諸己而已矣。」﹝以射諭人爲仁﹐不得其報﹐當反責己之仁恩有所未至也﹐不怨勝己者。﹞

﹝疏﹞「孟子曰」至「反求諸已而已矣」。○正義曰﹕此章指言各治其術﹐術有善惡﹐禍福之來﹐隨行而作。恥爲人役﹐不若居仁﹐治術之忌﹐勿爲矢人也。「孟子曰矢人豈不仁於函人哉」至「故術不可不愼也」者﹐孟子言作矢之人﹐其性豈不仁過於函人哉﹖其所以不仁於函人者﹐以其術使之然也。作矢之人﹐其心於所作箭之時﹐惟恐不利﹑不能傷害人也。作函之人﹐其心於作函之時﹐惟恐不堅厚而有傷害於人也。不特此二者如此﹐𨿽作巫祝﹑梓匠之人亦如是也。以其巫人祝﹐在於活人。梓匠作棺﹐欲其速售﹐利在於人死也。此孟子所以故云其治術人亦不可不愼擇也。矢﹐箭也。函﹐鎧也。甲是也。「孔子曰﹕裏仁爲美﹐擇不處仁﹐焉得智」者﹐孟子言孔子有曰所居以仁﹐最爲美也。然而人所揀擇﹐不處於仁裏﹐又安得謂之智也﹖以其智足以有知故也﹐不知擇處於仁﹐豈謂之智哉﹗「夫仁﹐天之尊爵也﹐人之安宅也﹐莫之禦而不仁﹐是不智也」者﹐言夫仁之爲道﹐是天之尊爵也﹐人之安宅也。謂之尊爵者﹐蓋受之於人而彼得以賤之者﹐非尊爵也。仁則得之於天﹐而萬物莫能使之賤﹐是尊爵也。安宅者﹐蓋營於外而彼得以危之者﹐非安宅也。仁則立之自內﹐而萬物莫能使之危﹐是安宅也。今夫天下之事有形格勢禁而不得有爲者﹐爲其有以禦之也。仁之爲道﹐乃天之尊爵﹐而得之自天者。人之安宅﹐而立之自我者﹐但欲仁則仁矣﹐誰其禦之而不爲哉。今仁之爲道﹐人莫禦之使不爲﹐而自不爲仁者﹐是亦不智者也。「不仁不智﹐無禮無義﹐人役也」至「莫如爲仁」者﹐言人之不仁不智者﹐是無禮無義﹐爲人所役者也。旣爲人所役﹐而恥辱爲人所役﹐是若非弓矢之人﹐不知擇術而恥爲弓矢也。如恥爲人所役﹐莫若擇術而爲仁也。以其爲仁﹐則禮義隨而有之矣﹐𨿽欲役之﹐不可得已。然則仁則榮﹐不仁則辱﹐亦此之謂也。「仁者如射」至「反求諸己而已矣」者﹐孟子比之於仁者如射也﹐以其射者﹐必待先正其身﹐已然後而發矢射之也。旣發矢而射之﹐不中其的﹐則又不怨恨其射勝於己者﹐但反責求諸己而已矣。蓋君子以仁存心﹐其愛人則人常愛之﹐猶之正己而後發也。有人於此待我以橫逆﹐猶之發而不中也﹐自反而不以責諸人﹐猶之不怨勝己者﹑反求諸己而已矣。此孟子所以比仁者如射﹐發而不中﹐不怨勝己者﹐反求諸己而已矣。

孟子曰「子路﹐人告之以有過則喜﹐禹聞善言則拜。﹝子路樂聞其過﹐過而能攺也。《尙書》曰「禹拜讜言。」﹞大舜有大焉﹐善與人同﹐捨己從人﹐樂取於人以爲善﹐﹝大舜﹐虞舜也。孔子稱曰「巍巍」﹐故言大舜有大焉﹐能捨己從人﹐故爲大也﹐於子路與禹同者也。﹞自耕稼陶漁以至爲帝﹐無非取於人者。取諸人以爲善﹐是與人爲善者也。故君子莫大乎與人爲善。」﹝舜從耕於歷山及其陶漁﹐皆取人之善謀而從之﹐故曰莫大乎與人爲善。﹞

﹝疏﹞「孟子曰」至「與人爲善」。○正義曰﹕此章指言大聖之君﹐猶采善於人。故曰「計及下者無遺策﹐舉及眾者無廢功」也。「孟子曰﹕子路﹐人告之以有過則喜﹐禹聞善言則拜」者﹐孟子言子路之爲人﹐人有告之以過事則喜﹐樂從人之言而攺其過。大禹之爲人﹐聞有善言則拜而受之也。「大舜有大焉﹐善與人同﹐捨己從人﹐樂取於人以爲善」者﹐孟子又言大舜之爲帝﹐有大巍巍之功焉﹐無它﹐以其善能與人同之也。己之善﹐亦猶人之善﹐人之善﹐亦猶己之善﹐是與人同善也。所以能如此者﹐亦以能捨己之所見﹐而從人之見﹐又樂取諸人以爲善也。自「耕稼」至「與人爲善」者﹐此孟子自引舜之事迹﹐而自解舜取人以爲善之言也。言舜自耕稼於歷山﹑陶於河濱﹑漁於雷澤之時以至爲帝﹐無非取人之善謀而從之也﹐取諸人以爲善﹐是亦與人爲其善者也。所謂「舜耕歷山﹐歷山之人皆讓畔。漁雷澤﹐雷澤之人皆讓居。陶河濱﹐河濱器皆不苦窳」﹐是亦與人爲善之事也。「故君子莫大乎與人爲善」者﹐此孟子所以復言凡爲善之君子﹐莫大乎與人爲善也。○注「大舜虞帝」至「同者也」。正義曰﹕虞﹐舜之國號也。云「孔子稱曰巍巍」者﹐案《論語》有云「巍巍乎其有成功。」孔注云「功成化隆﹐髙大巍也」。○注「舜從歷山及其陶漁」者。○正義曰﹕此皆案《史紀﹟帝記》有云然也。

孟子曰「伯夷﹐非其君不事﹐非其友不友﹐不立於惡人之朝﹐不與惡人言。立於惡人之朝﹐與惡人言﹐如以朝衣朝冠坐於塗炭。推惡惡之心﹐思與鄕人立﹐其冠不正﹐望望然去之﹐若將浼焉。﹝伯夷﹐孤竹君之長子﹐讓國而隱居者也。塗﹐泥。炭﹐墨也。浼﹐污也。思﹐念也。與鄕人立﹐見其冠不正。望望然﹐慚愧之貌也。去之﹐恐其污己也。﹞是故諸侯𨿽有善其辭命而至者﹐不受也。不受也者﹐是亦不屑就已。﹝屑﹐潔也。《詩》云「不我屑已。」伯夷不潔諸侯之行﹐故不忍就見也。殷之末世﹐諸侯多不義﹐故不就之﹐後乃歸於西伯也。﹞柳下惠﹐不羞污君﹐不卑小官﹐進不隱賢﹐必以其道。遺佚而不怨﹐厄窮而不憫。故曰﹕『爾爲爾﹐我爲我﹐𨿽袒裼裸裎於我側﹐爾焉能浼我哉﹖』﹝柳下惠﹐魯公族大夫也。姓展﹐名禽﹐字季﹐柳下是其號也。進不隱己之賢才﹐必欲行其道也。憫﹐懣也。云善己而已﹐惡人何能污於我邪。﹞故由由然與之偕而不自失焉﹐援而止之而止。援而止之而止者﹐是亦不屑去已。」﹝由由﹐浩浩之貌。不憚與惡人同朝並立。偕﹐俱也。與之儷行於朝何傷﹖但不失己之正心而已耳。援而止之﹐謂三黜不慚去也。是柳下惠不以去爲潔也。﹞孟子曰「伯夷隘﹐柳下惠不恭。隘與不恭﹐君子不由也。」﹝伯夷隘﹐懼人之污來及己﹐故無所含容﹐言其大隘狹也。柳下惠輕忽時人﹐禽獸畜之﹐無欲彈正之心﹐言其大不恭敬也。聖人之道﹐不取於此﹐故曰君子不由也。先言二人之行﹐孟子乃評之耳。﹞

﹝疏﹞「孟子曰伯夷」至「君子不由也」。○正義曰﹕此章指言伯夷﹑柳下惠﹐古之大賢﹐猶有所闕。介者必偏﹐中和爲貴﹐純聖能然﹐君子所由﹐堯舜是尊也。「孟子曰﹕伯夷非其君不事」至「是亦不屑就已」者﹐孟子言伯夷非已所好之君則不奉事之﹐非與己同志之友則不與爲交友。不立於惡人之朝﹐是不事非其君也﹔不與惡人言﹐是不友非其友也。謂立於惡人之朝﹐與惡人言語﹐如以服其朝衣朝冠而坐於塗泥炭墨之中矣﹐以其有污於己也。推已惡惡之心﹐乃至於與鄕人立﹐其冠有不正﹐且望望然慚恥而遠去之﹐若相將有污於己也。如此﹐故諸侯𨿽有善辭命而至者﹐亦不受也。以其不受之者﹐是亦不潔而不忍就見也。故以不就爲潔也。屑﹐潔也。「柳下惠不羞污君﹐不卑小官」至「是亦不屑去已」者﹐孟子又言柳下惠不羞恥事其污君。污君﹐濫惡之君也。𨿽居小官之位﹐而不卑辱﹐進而仕﹐則不隱己之賢才﹐必以欲行其道。𨿽遺佚於野﹐而不怨恨﹐𨿽厄之使窮困﹐而不哀憫﹐故曰爾爲之爾﹐我爲之我﹐𨿽袒裼裸裎﹐襲其身體於我身側﹐爾又安能浼瀆於我哉。以其不殊於俗﹐一於和而已。如此﹐故由由然浩浩與人偕儷而行﹐但不失己之正心焉。牽援而止之而則止之﹐以其援而止之而止﹐是亦不潔而去已﹐故以不去爲潔也。「孟子曰﹕伯夷隘﹐柳下惠不恭。隘與不恭﹐君子不由也」者﹐此孟子所以復言伯夷之行失之太淸而不能含容﹐故爲狹隘﹔柳下惠失之太和而輕忽時人﹐故爲不恭敬。然狹隘與不恭敬﹐是非先王所行之道﹐故君子不由用而行之也。○注「伯夷﹐孤竹君之長子﹐讓國而隱居者也」。○正義曰﹕案《春秋﹟少陽篇》云「伯夷姓墨名允﹐字公信﹐謚爲夷。」太史公云「伯夷﹑叔齊﹐孤竹君之二子。父欲立叔齊﹐及父卒﹐叔齊讓伯夷。伯夷曰﹕『父命也。』遂逃去。叔齊不肯立﹐亦逃之。國人立其中子。於是伯夷叔齊聞西伯昌善養老﹐盍往歸焉。及西伯卒﹐武王東伐紂。伯夷﹑叔齊叩馬而諫曰﹕『父死不葬﹐爰及干戈﹐可謂孝乎﹖以臣弒君﹐可謂仁乎﹖』左右欲兵之。太公曰﹕『此義人也。』扶而去之。武王平殷﹐天下宗周。伯夷﹑叔齊恥之﹐義不食周粟﹐隱於首陽山﹐采薇而食之。及餓死」者是矣。孤竹﹐北方之遠國也﹐號爲孤竹。案《地理誌》云「遼西有孤竹城。」應劭曰「故伯夷國」是也。○注「柳下惠﹐魯公族大夫﹐姓展﹐名禽﹐字季﹐柳下是其號」者。○正義曰﹕案《史記》傳云「柳下惠姓展﹐名禽﹐魯人也﹐爲魯典獄之官﹐任以直道。故孔子云﹕『柳下惠爲士師﹐三黜。人曰﹕子未可去乎﹖曰直道而事人﹐焉往而不三黜﹐枉道而事人﹐何必去父母之邦﹖」孔注云「士師﹐典獄之官。」鄭玄亦云然。

●卷四上﹟公孫丑章句下﹝凡十四章﹞

﹝疏﹞正義曰﹕此卷趙氏分上篇爲此卷也。此卷凡十四章一章言民和爲貴。二章言人君以尊徳樂義爲賢﹐君子以守道不回爲志。三章言取與之道﹐必得其禮﹐於其可﹐𨿽少不辭﹔義之無處﹐兼金不顧。四章言人臣以道事君﹐否則奉身以退。五章言執職者劣﹐藉道者優。六章言道不合者﹐不相與言。七章言孝必盡心﹐匪禮之逾。八章言誅不義者﹐必須聖賢。九章言聖人親親﹐不文其過﹔小人順非﹐以諂其上。十章言君子立身行道﹐道之不行﹐命也﹐不爲利回。十一章言惟賢能安賢﹐智能知微。十二章言大徳洋洋﹐介士察察﹐賢者志其大者﹐不賢者志其小者。十三章言聖賢興作﹐與天消息﹐天非人不因﹐人非天不成。十四章言祿以食功﹐志以率事﹐無事而食其祿﹐君子不由也。此十四章合上篇卷﹐是《公孫丑》有二十三章矣。

孟子曰「天時不如地利﹐地利不如人和。三里之城﹐七里之郭﹐環而攻之而不勝。夫環而攻之﹐必有得天時者矣﹐然而不勝者﹐是天時不如地利也。﹝天時謂時日﹑支幹﹑五行﹑旺相﹑孤虛之屬也。地利﹑險阻﹑城池之固也。人和﹐得民心之所和樂也。環城圍之﹐必有得天時之善處者﹐然而城有不下﹐是不如地利。﹞城非不髙也﹐池非不深也﹐兵革非不堅利也﹐米粟非不多也﹐委而去之﹐是地利不如人和也。﹝有堅彊如此﹐而破之走者﹐不得民心﹐民不爲守。衛懿公之民曰「君其使鶴戰﹐余焉能戰﹖」是也。﹞故曰域民不以封疆之界﹐固國不以山之險﹐威天下不以兵革之利。﹝域民﹐居民也。不以封疆之界禁之﹐使民懷徳也。不依險阻之固﹐恃仁惠也。不爲兵革之威﹐仗道徳也。﹞得道者多助﹐失道者寡助。寡助之至﹐親戚畔之。多助之至﹐天下順之。以天下之所順﹐攻親戚之所畔﹐故君子有不戰﹐戰必勝矣。」﹝得道之君﹐何向不平。君子之道﹐貴不戰耳。如其當戰﹐戰則勝矣。﹞

﹝疏﹞「孟子曰天時」至「戰必勝矣」。○正義曰﹕此章言民和爲貴﹐貴於天地﹐故曰得乎丘民爲天子也。「孟子曰﹕天時不如地利﹐地利不如人和」至「是地利不如人和也」者﹐孟子言其用兵之要也﹐謂古之用兵者﹐莫不布策挾龜﹐迎日計月﹐望云占風﹐觀星候气﹐以察吉凶﹐以明利害﹐必有得天時者矣。然而內有三里之城﹐外有七里之郭﹐以爲之禦﹐𨿽環轉而攻之﹐則莫能勝焉。是天時不如地利也。鑿池深之使其不可逾﹐築城髙之使其不可攻﹐又以甲兵之堅利﹑米粟之多積﹐是地利亦有得矣﹐然而上下異政﹐君民異心﹐不能效死以守﹐至皆委卻而去之﹐是地利又不如人和也。孟子於前言天時不如地利﹐地利不如人和﹐乃設此文於後﹐而解其言也﹐故曰「三里之城﹐七里之郭﹐環而攻之而不勝。夫環而攻之﹐必有得天時者矣﹐然而不勝者﹐是天時不如地利也」至「是地利不如人和」而已矣。「故曰域民不以封疆之界」至「戰必勝矣」者﹐此又孟子復言而詳說之也﹐故曰所居之民﹐不在以封疆之爲界﹔欲牢固其國﹐又不在以山之爲險﹔威震天下﹐又不在以兵甲之爲堅利﹕以其得道之君﹐則人多助之﹐失道之君﹐則人寡助之而已。孟子所以言此者﹐蓋謂但在得其道﹐不在於封疆山兵甲之爲矣﹐故復言人有寡助之至極者﹐則親戚離畔之。親戚離畔者﹐戰必不勝而敗績。有多助之至者﹐則天下皆順從之。以天下之所順從而攻伐其親戚所離畔者﹐故君子在有不戰而已﹐如戰則必勝。○注「天時謂時日﹑支幹﹑五行﹑旺相﹑孤虛之屬」。正義曰﹕時日支幹者﹐子﹑丑﹑寅﹑卯﹑辰﹑巳﹑午﹑未﹑申﹑酉﹑戌﹑亥是爲支。甲﹑乙﹑丙﹑丁﹑戊﹑己﹑庚﹑辛﹑壬﹑癸是爲幹。干支所以配時日而用之也。云「五行﹑旺相﹑孤虛之屬」者﹐五行﹕金﹑木﹑水﹑火﹑土是也。金旺在巳午未申酉﹐木旺在亥子丑寅卯﹐水旺在申酉戌亥子﹐火旺在寅卯辰巳午﹐土旺在申酉戌亥。孤虛者﹐蓋孤虛之法﹐以一畫爲孤﹐無畫爲虛﹐二畫爲實﹐以六十甲子日定東西南北四方﹐然後占其孤虛實﹐而向背之﹐卽知吉凶矣。又如周武王犯歲星以伐商﹐魏太祖以甲子日破慕容。凡用師之道﹐有太史以抱天時﹑太師之執同律之類是也。○注「衛懿公之民曰﹕君其使鶴戰」。○正義曰﹕案《左傳》魯閔公二年云「狄人伐衛﹐衛懿公好鶴﹐鶴有乘軒者。將戰﹐國人受甲者皆曰﹕『使鶴﹐鶴實有祿位﹐余焉能戰﹖』」是其文也。○注「得乎丘民而爲天子」。○正義曰﹕此蓋經之文。

孟子將朝王﹐王使人來曰「寡人如就見者也﹐有寒疾﹐不可以風﹐朝將視朝﹐不識可使寡人得見乎﹖」﹝孟子𨿽仕齊﹐處師賓之位﹐以道見敬﹐或稱以病﹐未嘗趨朝而拜也。王欲見之﹐先朝使人往謂孟子云﹕寡人如就見者﹐若言就孟子之館相見也﹐有惡寒之疾﹐不可見風﹐儻可來朝﹐欲力疾臨視朝﹐因得見孟子也﹐不知可使寡人得相見否。﹞對曰「不幸而有疾﹐不能造朝。」﹝孟子不悅王之欲使朝﹐故稱其有疾而拒之也。﹞明日﹐出弔於東郭氏。公孫丑曰「昔者辭以病﹐今日弔﹐或者不可乎﹖」﹝東郭氏﹐齊大夫家也。昔者﹐昨日也。丑以爲不可。﹞曰「昔者疾﹐今日愈﹐如之何不弔﹖」﹝孟子言我昨日病﹐今日愈﹐我何爲不可以弔。﹞王使人問疾﹐醫來。﹝王以孟子實病﹐遣人將醫來﹐且問疾也。﹞孟仲子對曰「昔者有王命﹐有采薪之憂﹐不能造朝。今病小愈﹐趨造於朝﹐我不識能至否乎﹖」﹝孟仲子﹐孟子之從昆弟﹐從學於孟子者也。權辭以對如此。憂﹐病也。《曲禮》云「有負薪之憂。」﹞使數人要於路曰「請必無歸而造於朝。」﹝仲子使數人要告孟子﹐君命宜敬﹐當必造朝也。﹞不得已而之景醜氏宿焉。﹝孟子迫於仲子之言﹐不得已﹐而心不欲至朝﹐因之其所知齊大夫景醜之家而宿焉。具以語景醜氏耳。﹞景子曰「內則父子﹐外則君臣﹐人之大倫也。父子主恩﹐君臣主敬。醜見王之敬子也﹐未見所以敬王也。」﹝景丑責孟子不敬﹐何義也。﹞曰「惡﹗是何言也﹗齊人無以仁義與王言者﹐豈以仁義爲不美也﹖其心曰﹕『是何足與言仁義也﹗』云爾﹐則不敬莫大乎是。﹝曰惡者﹐深嗟嘆。云景子之責我何言乎﹖今人皆謂王無知﹐不足與言仁義。云爾﹐絕語之辭也。人之不敬﹐無大於是者也。﹞我非堯舜之道不敢以陳於王前﹐故齊人莫如我敬王也。」﹝孟子言我每見王﹐常陳堯舜之道以勸勉王。齊人無有如我敬王者也。﹞景子曰「否﹐非此之謂也。《禮》曰﹕『父召﹐無諾。』『君命召﹐不俟駕。』固將朝也﹐聞王命而遂不果﹐宜與夫《禮》若不相似然。」﹝景子曰﹕非謂不陳堯舜之道﹐謂爲臣固自當朝也。今有王命而不果行。果﹐能也。《禮》﹕父召﹐無諾﹐無諾而不至也。君命召﹐輦車就牧﹐不坐待駕。而夫子若是﹐事宜與夫《禮》若不相似然乎﹖愚竊惑焉。﹞曰「豈謂是與﹖曾子曰﹕『晉楚之富﹐不可及也。彼以其富﹐我以吾仁﹔彼以其爵﹐我以吾義。吾何慊乎哉﹖』夫豈不義而曾子言之﹖是或一道也。﹝孟子答景丑云﹕我豈謂是君臣召呼之間乎。謂王不禮賢下士﹐故道曾子之言﹐自以不慊晉楚之君。慊﹐少也。曾子豈嘗言不義之事邪﹖是或者自得道之一義﹐欲以諭王猶晉楚﹐我猶曾子﹐我豈輕於王乎﹖﹞天下有達尊三﹕爵一﹐齒一﹐徳一。朝廷莫如爵﹐鄕黨莫如齒﹐輔世長民莫如徳。惡得有其一以慢其二哉﹖﹝三者﹐天下之所通尊也。孟子謂賢者﹑長者﹐有徳有齒﹐人君無徳但有爵耳﹐故云何得以一慢二乎﹖﹞故將大有爲之君﹐必有所不召之臣﹐欲有謀焉﹐則就之﹐其尊徳樂道﹐不如是不足以有爲也。﹝言古之大聖大賢有所興爲之君﹐必就大賢臣而謀事﹐不敢召也。王者師臣﹐霸者友臣也。﹞故湯之於伊尹﹐學焉而後臣之﹐故不勞而王。桓公之於管仲﹐學焉而後臣之﹐故不勞而霸。﹝言師臣者王。桓公能師臣﹐而管仲不勉之於王﹐故孟子於上章陳其義﹐譏其功烈之卑也。﹞今天下地醜徳齊﹐莫能相尙﹐無他﹐好臣其所教﹐而不好臣其所受教。﹝醜﹐類也。言今天下之人君﹐土地相類﹐徳教齊等﹐不能相絕者﹐無它﹐但好臣其所教敕役使之才﹐可驕者耳。不能好臣大賢可從而受教者也。﹞湯之於伊尹﹐桓公之於管仲﹐則不敢召。管仲且猶不可召﹐而況不爲管仲者乎﹖」﹝孟子自謂不爲管仲﹐故非齊王之召已也﹐是以不往而朝見於齊王也。﹞

﹝疏﹞「孟子將朝王」至「而況不爲管仲者乎」。○正義曰﹕此章指言人君以尊徳樂義爲賢﹐君子以守道不回爲志者也。「孟子將朝王﹐王使人來曰﹕寡人如就見者也」至「得見乎」者﹐言孟子自將欲朝見王﹐未及行而齊王欲見之﹐乃先使人來曰﹕寡人如往而就孟子所館處相見﹐以其有惡寒之疾﹐不可見風﹐儻可以來朝見﹐而我將視其來朝﹐不知可使寡人因此而得見孟子否乎﹖此皆齊王使人而言也。「對曰﹕不幸而有疾﹐不能造朝」者﹐王之使人旣已見孟子而導王之言﹐孟子乃答王之使人﹐亦曰﹕我之不幸而有其疾﹐不能趨造而朝見王。以其孟子不喜王欲使來朝﹐故云有疾﹐以拒之也。「明日出弔於東郭氏﹐公孫丑曰﹕昔者辭以病﹐今日弔﹐或者不可乎」者﹐言孟子自辭王以爲疾﹐不能造朝之﹐明日乃出弔問於齊大夫東郭氏之家﹐其弟子公孫丑問孟子曰﹕昨日辭王之使以爲疾不能造朝﹐而今日以出弔問於東郭氏﹐或者以爲不可出弔。「曰昔者疾﹐今日愈﹐如之何不弔」者﹐孟子答公孫丑﹐以爲昨日有疾﹐今日已差愈﹐如之何爲不可弔。孟子於是往弔之。「王使人問疾﹐醫來」者﹐王見使人回報﹐以謂孟子有疾﹐乃謂實有疾﹐遂遣人問疾﹐醫者來問其疾。「孟仲子對曰﹕昔者有王命﹐有采薪之憂﹐不能造朝。今疾小愈﹐趨造於朝﹐我不識能至否乎」者﹐孟仲子﹐孟子從昆弟﹐學於孟子者也。孟仲子時見王使人問疾﹐醫來至﹐而孟子已往弔於東郭氏﹐乃權其言而答問疾醫者﹐曰﹕昨日有王命來使孟子朝﹐孟子辭之﹐以其有采薪之憂﹐小疾﹐不能趨造而朝王。今日病以小愈﹐已趨造於王朝﹐我不知於今能至於王朝否乎﹐以爲未曾至乎﹖「使數人要於路曰﹕請必無歸而造於朝」者﹐孟仲子恐孟子歸﹐以爲失言﹐乃使數人而來告孟子於路曰﹕請必無歸﹐而趨造於王朝。「不得已而之景醜氏宿焉」者﹐孟子見孟仲子使數人要於路﹐乃見迫於仲子之言﹐遂不得已而往齊大夫景醜氏之家宿焉。以其心不欲朝王﹐故往景醜氏家宿而已。「景子曰﹕內則父子﹐外則君臣﹐人之大倫也。父子主恩﹐君臣主敬﹐醜見王之敬子也﹐未見所以敬王也」者﹐景丑見孟子不造朝﹐而乃止其家宿焉﹐於是曰﹕在閨門之內﹐則有父子之親﹐出而邦國之外﹐則有君臣之義﹐此人之大倫﹐而不可汩也。父子則存乎慈孝之恩﹐君臣則存乎恭敬之義。今醜每見王之敬重其子也﹐而未嘗見子之所以能尊敬於王也。「曰﹕惡﹐是何言也」至「莫大乎是」者﹐孟子答景丑言﹐乃嘆惜言是何言﹐而責我也。齊人皆無以仁義之道與王言者﹐豈以仁義之道爲不嘉美也﹐其齊人心已謂是王何足與言仁義之道也﹗言爾之不尊敬於王﹐莫大乎此者也。「我非堯舜之道﹐不敢以陳於王前﹐故齊人莫如我敬王也」者﹐孟子言我非是堯舜二帝之道﹐則不敢鋪陳於王之前﹐故齊人未有如我如此之敬王也。所謂堯舜之道﹐卽仁義之道也。「景子曰﹕否﹐非此之謂也﹐《禮》曰﹕父召無諾」至「若不相似然」者﹐景醜言否﹐我不謂不陳堯舜之道也﹐以其《禮》云父召而子無諾而不至﹐君有命召﹐不坐待駕。今子固將欲自朝於王﹐而聞王命以遂不果行﹐是宜與夫《禮》若不相似然。以其有逆此《禮》也。「曰﹕豈謂是歟﹖曾子曰﹕晉﹑楚之富」至「是或一道也」者﹐孟子又言於景醜曰﹕我豈謂是君臣呼召之問乎﹖以其曾子言﹐晉﹑楚二君之富﹐人不可及也﹐然彼旣以其富﹐我但有吾之仁﹐﹔彼旣有其爵﹐而我但存吾之義﹕我何慊不足於彼乎哉﹗夫晉﹑楚之富﹐豈爲不義﹖然於曾子言﹐是止於一道而言之也。一於道而言之﹐則曾子所以但言吾仁吾義﹐而不慊於晉﹑楚之富與其爵也。蓋謂晉﹑楚於富者﹐以其不過有所施而已﹐然我之仁固足以有施矣﹔晉楚貴於爵者﹐以其足以有制而已﹐然我之義固足以有制矣﹐然則富之與爵﹐而仁義得以並而有焉耳。此曾子所以一於仁義之道﹐而晉﹑楚富貴不足爲富貴也。孟子所以執此而語景子者﹐意欲以比齊王之有富貴﹐亦晉楚之富貴不足爲富貴也﹐而我猶曾子﹐但以仁義敵之﹐何有不足於齊王哉﹖此所以不欲朝王之意也。「天下有達尊三」至「惡得有其一而慢其二哉」者﹐達﹐通也﹐孟子又言天下有達尊者有三﹐爵一﹑齒一﹑徳一是也。自朝廷之間莫如以爵爲之尊﹐自鄕黨之間莫如以齒爲之尊﹐自輔治其世﹑長養其民莫如以徳爲之尊。以其朝廷貴貴在爵﹐故以爵爲朝廷之所尊﹔鄕黨長長在齒﹐故以齒爲鄕黨之所尊﹔賢者有徳﹐故以之輔世而佐佑之﹐則天下待之而後治﹐以之長民﹐則天下之民待之而後安﹐故以徳爲輔世長民之所尊。今齊王但有其爵﹐而安可止以一而慢去其齒﹑徳二者哉﹖此孟子所以言齊王不能尊有徳之士﹐故於景子而云然也。「故將大有爲之君」至「而況不爲管仲者乎」者﹐孟子又言故將有大興爲之君﹐必有所不可命召之臣﹐凡欲有所謀計﹐則就而謀﹐以其不敢召也。其尊徳樂道﹐不如此有謀則就而不召﹐是不足有大興爲也。故湯王之於伊尹﹐乃就而師之﹐然後方敢得而爲臣﹐故湯王自七十里而爲天下﹐但不待勞而爲之王者。齊桓公之於管仲﹐乃就而師之﹐然後方敢得而爲臣﹐故桓公亦不勞而爲諸侯之霸者。今天下於齊國﹐其地亦有類於湯﹑桓﹐其徳又與湯﹑桓齊等﹐其未能有相加尙者﹐無他事焉﹐但湯﹑桓好受臣其所教﹐而齊王不好臣其所受教也。夫以湯王之於伊尹﹐齊桓之於管仲﹐則不敢召而見之。管仲﹐霸者之佐﹐且猶尙不可召見之﹐而況我不爲管仲者乎﹖此孟子所以見齊王之召己﹐是以不往而見也。○注云「東郭氏﹐齊大夫家也」。○正義曰﹕東郭者﹐齊國之東地﹐號爲東郭也。經云「卒之東郭番間之祭」者﹐則東郭是齊國之東地也。氏者﹐未詳其人。注云「齊大夫家也」﹐以理測之﹐孟子之所以弔問者﹐必齊之賢大夫也。如非大夫之等﹐孟子亦何由而弔之。○注「孟仲子﹐孟子之從昆弟﹐而學於孟子者也」。○正義曰﹕未詳﹐以理推之﹐則與孟子同姓﹐必孟子從昆弟而學於孟子者也。○注「景醜氏﹐齊大夫」﹐亦未詳其人也。

陳臻問曰「前日於齊﹐王饋兼金一百而不受﹐於宋﹐饋七十鎰而受﹐於薛﹐饋五十鎰而受。前日之不受是﹐則今日之受非也。今日之受是﹐則前日之不受非也。夫子必居一於此矣。」﹝陳臻﹐孟子弟子。兼金﹐好金也﹐其價兼倍於常者﹐故謂之兼金。一百﹐百鎰也。古者以一鎰爲一金﹐鎰是爲二十四兩。﹞孟子曰「皆是也。當在宋也﹐予將有遠行﹐行者必以贐﹐辭曰『饋贐』﹐予何爲不受﹖﹝贐﹐送。行者贈賄之禮也﹐時人謂之贐。﹞當在薛也﹐予有戒心﹐辭曰『聞戒』﹐故爲兵饋之﹐予何爲不受﹖﹝戒﹐有戒備不虞之心也。時有惡人欲害孟子﹐孟子戒備。薛君曰聞有戒﹐此金可鬻以作兵備﹐故饋之。我何爲不受也﹖﹞若於齊﹐則未有處也。無處而饋之﹐是貨之也。焉有君子而可以貨取乎﹖」﹝我在齊時無事﹐於義未有所處也。義無所處而饋之﹐是以貨財取我﹐欲使我懷惠也。安有君子而可以貨財見取之乎﹖是其禮當其可也。﹞

﹝疏﹞「陳臻問曰」至「可以貨取乎」。○正義曰﹕此章指言取與之道﹐必得其禮﹐於其可也﹐𨿽少不辭﹐義之無處﹐兼金不顧也。「陳臻問曰﹕前日於齊王饋兼金一百而不受」至「必居一於此矣」者﹐陳臻﹐孟子弟子也。問孟子﹐前日於齊王之所而齊王饋賜兼金百鎰而不受﹐於宋國但饋以七十鎰而受之﹐於薛國饋以五十鎰而受之﹐如爲前日在齊不受百鎰是﹐則今日之受宋七十鎰爲非也。如今日之受宋七十鎰爲是則前日在齊不受一百鎰爲非也。夫子於此三者之間﹐必居一於此矣。「孟子曰皆是也」至「而可以貨取乎」者﹐孟子答弟子陳臻﹐以爲此三者之間﹐受與不受之所皆是也﹐無有非也。言我在宋之時﹐以其我將有遠行﹐行者必以有贐﹐故饋之者乃爲之辭曰饋贐﹐我何爲不受﹖是所以受之也。而不爲非也。贐。送行者之賄也。我當在薛之時﹐我有戒不虞之心﹐以其時人欲害孟子也﹐饋之者乃爲之辭曰﹕聞孟子有戒﹐欲以此金饋之﹐可爲兵備之用也。如此﹐我何爲不受﹖是所以受之也。若於齊之時﹐其以無事於我﹐未有所處於我﹐未有所處而饋我以金﹐是以貨財見取於我也﹐安有君子而可以貨取之乎﹖是所以於齊不受百鎰亦爲是也。云有處﹑未有處者﹐如宋以遠行乃以贐爲饋﹐於薛有戒乃以兵爲饋﹐是皆若有處以饋之也。於齊亦無遠行﹐亦無戒備﹐饋之者亦無以辭處之而饋﹐於我亦無有辭處而受之故也。○注云「陳臻孟子弟子」至「二十四兩」。○正義曰﹕云弟子者﹐蓋時有所問於孟子者﹐卽知爲弟子也。如非弟子﹐又安得有問於孟子。云二十四兩爲鎰﹐案《國語》有云「二十四兩爲鎰﹐又鄭注之文亦然。

孟子之平陸﹐謂其大夫曰「子之持戟之士﹐一日而三失伍﹐則去之否乎﹖」﹝平陸﹐齊之邑也。大夫﹐居邑大夫也。持戟﹐戰士也。一日三失其行伍﹐則去之否乎﹖去之﹐殺之也。戎昭果毅。﹞曰「不待三。」﹝大夫曰﹕一失之則行罰﹐不及待三失伍也。﹞「然則子之失伍也亦多矣。凶年饑歲﹐子之民老羸轉於溝壑﹑壯者散而之四方者幾千人矣。」﹝轉﹐轉屍於溝壑也。此則子之失伍也。﹞曰「此非距心之所得爲也。」﹝距心﹐大夫名。曰﹕此乃齊王之大政﹐不肯賑窮﹐非我所得專爲也。﹞曰「今有受人之牛羊而爲之牧之者﹐則必爲之求牧與芻矣。求牧與芻而不得﹐則反諸其人乎﹖抑亦立而視其死與﹖」﹝牧﹐牧地。以此諭距心不得自專﹐何不致爲臣而去乎﹖何爲立視民之死也﹖﹞曰「此則距心之罪也。」﹝距心自知以不去位爲罪者也。﹞他日﹐見於王曰「王之爲都者﹐臣知五人焉。知其罪者惟孔距心。」爲王誦之。王曰「此則寡人之罪也。」﹝孔﹐姓也。爲都﹐治都也。邑有先君之宗廟曰都。誦﹐言也。爲王言所與孔距心語者也。王知本之在己﹐故受其罪也。﹞

﹝疏﹞「孟子之平陸」至「寡人之罪也」。正義曰﹕此章指言人臣以道事君﹐否則奉身以退。《詩》云「彼君子兮﹐不素餐兮」﹐言不屍其祿也。「孟子之平陸﹐謂其大夫曰﹕子之持戟之士﹐一日而三失伍﹐則去之否乎」者﹐孟子往齊平陸之邑﹐謂其邑之大夫曰﹕子之持戟之戰士﹐一日三次失其行伍﹐則殺之否乎﹖「曰﹕不待三」者﹐邑大夫答孟子﹐以爲不待三次失行伍也。言一次失行伍則殺之也。「然則子之失伍也亦多矣﹐凶年饑歲﹐子之民老羸轉於溝壑﹑壯者散而之四方者幾千人矣」者﹐凶年饑歲﹐子之邑民老羸弱者皆轉乎溝壑﹐壯健者皆散而奔往於四方者﹐幾近於一千人矣。此孟子首以持戟之士失伍比之﹐欲終以此諷之故也。蓋軍法以五人爲伍﹐而以下士一人爲之長﹐則持戟之士﹐伍長之士也﹐所以保衛其伍者也﹐不能保衛其伍﹐故一日三失伍﹐此不稱其職也。如齊之平陸大夫﹐所以保衛其邑之民﹐不能保衛其邑之民﹐故老弱轉溝壑﹐壯者散四方﹐其亦不稱職也。孟子故以此諭而終歸諷之。「曰﹕此非距心之所得爲也」者﹐距心﹐齊大夫之名也。距心言是其齊王行政﹐故不肯發倉廩而賑救其民﹐非我所得而專爲者也。「曰﹕今有受人之牛羊而爲之牧之者﹐則必爲之求牧與芻矣﹐求牧與芻而不得﹐則反諸其人乎﹐抑亦立而視其死與」者﹐孟子又以此比諭而歸諷之也﹐言今有受人之牛羊而爲牧養者﹐則必於牛羊之主求其牧養之芻艸矣。求牧養與芻艸而不得﹐則歸反還於其主乎﹖抑亦但立視牛羊之死﹐而不爲求牧與芻艸歟﹖故以比諭而諷問之。「曰此則距心之罪也」者﹐距心因孟子以此比諭﹐乃自知以不去位爲罪也。「他日﹐見於王曰﹕王之爲都臣者﹐臣知五人焉」至「此則寡人之罪也」者﹐言他日距心自見於王曰﹕王之治都之臣者﹐臣知五人焉﹐然於此五人之中﹐能知其有罪者﹐惟孔距心。故爲王言誦之。孔﹐距心之姓也。王亦自知治都之臣有其罪者﹐以其本皆自於己﹐故云此則寡人之罪也。○注「邑有先君之宗廟曰都」至「不素餐兮」。○正義曰﹕《周禮》云「都鄙。」鄭注云「都之所居曰鄙。」都鄙﹐公卿大夫之采邑﹐王弟子所食邑﹐周﹑召﹑毛﹑冉﹑畢﹑原之屬﹐在畿內者﹐祭祀其先君社稷者也。云「彼君子兮﹐不素餐兮」者﹐《詩﹟國風﹟伐檀》之篇文也。箋云「彼君子者﹐斥伐檀之人﹐仕有功者﹐乃肯受祿。」毛氏云「孰食曰餐。」箋云「如魚餐之餐。」

孟子謂氐蛙曰「子之辭靈丘而請士師﹐似也﹐爲其可以言也。今旣數月矣﹐未可以言與﹖」﹝氐蛙﹐齊大夫。靈丘﹐齊下邑。士師﹐治獄官也。《周禮﹟士師》曰「以五戒先後刑罰﹐無使罪麗於民。」孟子見氐蛙辭外邑大夫﹐請爲士師﹐知其欲近王﹐以諫正刑罰之不中者。數月而不言﹐故曰未可以言歟﹖以感責之也。﹞氐蛙諫於王而不用﹐致爲臣而去。﹝三諫不用﹐致仕而去。﹞齊人曰「所以爲氐蛙則善矣﹐所以自爲則吾不知也。」﹝齊人論者譏孟子爲氐蛙謀﹐使之諫不用而去﹐則善矣。不知自諫不用而不去﹐故曰我不見其自爲謀者。﹞公都子以告。﹝公都子﹐孟子弟子也。以齊人語告孟子也。﹞曰「吾聞之也﹐有官守者﹐不得其職則去﹐有言責者﹐不得其言則去。我無官守﹐我無言責也﹐則吾進退豈不綽綽然有餘裕哉﹗」﹝官守﹐居官守職者。言責﹐獻言之責﹐諫諍之官也。孟子言人臣居官不得守其職﹐諫正君不見納者﹐皆當致仕而去。今我居師賓之位﹐進退自由﹐豈不綽綽然舒緩有餘裕乎﹗綽﹑裕﹐皆寬也。﹞

﹝疏﹞「孟子謂氐蛙曰」至「綽綽然有餘裕哉」。○正義曰﹕此章指言執職者劣﹐藉道者優﹐是以臧武仲雨行而不息﹐段幹木偃寢而式閭。「孟子謂氐蛙曰﹕子之辭靈丘而請士師﹐似也」至「未可以言歟」者﹐孟子謂齊大夫氐蛙曰﹕子之辭去其靈丘之邑﹐而請爲王治獄之官﹐似近王﹐得諫其刑罰不中者。今旣以數月矣而不言﹐是其未可以言歟否﹖故以此責而感之也。「氐蛙諫於王而不用﹐致爲臣而去」者﹐於是氐蛙諫於王﹐而王不用其諫﹐乃致其臣而去之。「齊人曰﹕所以爲氐蛙則善矣﹐所以自爲則吾不知也」者﹐齊國之人見孟子謂氐蛙﹐乃言曰﹕孟子所以爲氐蛙﹐使之諫不納用而去之﹐則善矣美矣﹐其所以自爲﹐其已之諫不見納用而不去﹐則我不知也。以言其爲氐蛙謀﹐使之去﹐而不知自去之故也。「公都子以告」者﹐公都子﹐孟子弟子也。公都子見齊國之人有此言﹐乃以此言告於孟子。「曰﹕吾聞之也﹐有官守者﹐不得其職則去﹐有言責者﹐不得其言則去。我無官守﹐我無言責﹐則吾進退豈不綽綽然有餘裕哉」者﹐孟子答公都子﹐以爲我嘗聞之﹐有居官守職者﹐不得其職而守之﹐則去之而致仕﹔有言責諫諍之任﹐不得其言而諫正其君﹐則亦去而致仕。今我無官職之所守﹐又無言責而諫諍﹐則我進退自由﹐豈不綽綽然舒緩有餘裕哉﹗綽﹑裕﹐皆寬裕也。○注「氐蛙﹐齊大夫﹐靈丘﹐齊下邑」至「罪麗於民」。○正義曰﹕氐蛙﹐於他經傳未詳其人。靈丘者﹐案《地理誌》曰「代郡﹐有靈丘縣」是也。云「《周禮﹟士師》曰﹕以五戒先後刑罰﹐毋使罪麗於民」者﹐今案其文﹐云「一曰誓﹐用之於軍旅﹔二曰誥﹐用之於會同﹔三曰禁﹐用諸田役﹔四曰糾﹐用諸國中﹔五曰憲﹐用諸都鄙。」鄭注云「先後猶左右也﹐誓誥於《書》﹐則《甘誓》《大誥》之屬﹐禁則軍禮曰『無干車』﹑『無自後射』此其類也。糾﹑憲﹐未有聞焉。」○注「臧武仲段幹木」。○正義曰﹕案魯襄公二十二年《左傳》云「臧武仲如晉﹐雨﹐過禦叔。禦叔在其邑﹐將飲酒曰﹕『焉用聖人﹐我將飲酒﹐而已雨行﹐何以聖爲﹖』穆叔聞之曰﹕『不可使也。」杜預云「禦叔﹐魯禦邑大夫。又武仲多知﹐時人謂之聖。」云「段幹木偃寢而軾閭」。案《史記﹟魏世家》云「魏文侯受子貢經藝﹐客段幹木﹐過其閭﹐未嘗不軾也。」是矣。

孟子爲卿於齊﹐出弔於滕﹐王使蓋大夫王爲輔行。王朝暮見﹐反齊﹑滕之路﹐未嘗與之言行事也。﹝孟子嘗爲齊卿﹐出弔於滕君﹐蓋齊下邑也。王以治蓋之大夫王爲輔行。輔﹐副使也。王﹐齊之諂人﹐有寵於王﹐後爲右師。孟子不悅其爲人﹐𨿽與同使而行﹐未嘗與之言行事﹐不願與之相比也。﹞公孫丑曰「齊卿之位﹐不爲小矣。齊﹑滕之路﹐不爲近矣。反之而未嘗與言行事﹐何也﹖」﹝丑怪孟子不與議行事也。﹞曰「夫旣或治之﹐予何言哉﹗」﹝旣﹐已也。或﹐有也。孟子曰﹕夫人旣自謂有治行事﹐我將復何言哉。言其專知自善﹐不知諮於人也。蓋言道不合者﹐故不相與言﹐所以有是而言之也已。﹞

﹝疏﹞「孟子爲卿於齊」至「予何言哉」。○正義曰﹕此章指言道不合者不相與言。王之操與孟子殊﹐君子處時﹐危言遜行﹐故不尢之﹐但不與言。至於公行之喪﹐以禮爲解也。「孟子爲卿於齊﹐出弔於滕」至「未嘗與言行事也」者﹐言孟子嘗爲卿相於齊﹐時自齊國出弔於滕國之君﹐齊王使齊之下邑大夫名曰王者爲之輔行。輔行﹐言其爲副使也。王旦夕見孟子﹐及反歸﹐自齊﹑滕之道路﹐而孟子未嘗與之言行事也。「公孫丑問曰﹕齊卿之位不爲小矣﹐齊﹑滕之路不爲近矣﹐反之而未嘗與言行事﹐何也」者﹐公孫丑問孟子﹐言齊王卿相之位不爲卑小矣﹐自齊至滕﹐其相去之路又不爲近矣﹐然而自滕反歸齊﹐其於道路之中﹐未嘗與王言行治之事﹐是如之何也﹖以其公孫丑有怪孟子不與王言﹐故問之以此耳。「曰﹕夫旣或治之﹐予何言哉」者﹐孟子答公孫丑﹐以謂夫王旣以嘗自謂有治行事﹐我將復何言哉﹗以其王自專爲善﹐不諮訪人﹐故孟子所以未嘗與之言也。○注「王後爲右師」。○正義曰﹕此蓋推經於《離婁》篇有云孟子不與右師言﹐右師不悅﹐是知王後爲右師也。王姓王名﹐字子敖。又云「至於公行之喪﹐以其禮解之」者﹐蓋亦經之文也。

●卷四下﹟公孫丑章句下

孟子自齊葬於魯﹐反於齊﹐止於嬴。充虞請曰「前日不知虞之不肖﹐使虞惇匠﹐事嚴﹐虞不敢請。今原竊有請也﹕木若以美然。」﹝孟子仕於齊﹐喪母﹐而歸葬於魯也。嬴﹐齊南邑。充虞﹐孟子弟子。惇匠﹐厚作棺也。事嚴﹐喪事急。木若以泰美然也。﹞曰「古者棺槨無度。中古﹐棺七寸﹐槨稱之。自天子達於庶人﹐非直爲觀美也﹐然後盡於人心。﹝孟子言古者棺槨厚薄無尺寸之度。中古﹐謂周公制禮以來﹐棺槨七寸﹐槨薄於棺﹐厚薄相稱相得也。從天子至於庶人﹐厚薄皆然﹐但重累之數﹐墻た之飾有異﹐非直爲人觀視之美好也。厚者難腐朽﹐然後盡於人心所不忍也。謂一世之後﹐孝子更去辟世﹐是爲人盡心也。過是以往﹐變化自其理也。﹞不得不可﹐以爲悅﹐無財不可以爲悅﹐得之爲有財﹐古之人皆用﹐吾何爲獨不然﹖﹝悅者﹐孝子之欲厚送親﹐得之則悅也。王制所禁﹐不得用之﹐不可以悅心也。無財以供﹐則度而用之。禮﹕喪事不外求﹐不可稱貸而爲悅也。禮得用之﹐財足備之﹐古人皆用之﹐我何爲獨不然。不然者﹐言其不如是也。﹞且比化者﹐無使土親膚﹐於人心獨無忄交乎﹖﹝忄交﹐快也。棺槨惇厚﹐比親體之變化﹐且無令土親膚﹐於人子之心﹐獨不快然無所恨也。﹞吾聞之﹐君子不以天下儉其親。」﹝我聞君子之道﹐不以天下人所得用之物儉約於其親﹐言事親竭其力者也。﹞

﹝疏﹞「孟子自齊葬於魯」至「不以天下儉其親」。正義曰﹕此章指言孝必盡心﹐匪禮之逾。《論語》曰「生事之以禮﹐死喪之以禮﹐可謂孝矣。」「孟子自齊葬於魯﹐反於齊﹐止於嬴」者﹐言孟子仕於齊國﹐喪其母﹐乃歸葬於魯國。旣葬﹐又反於齊下嬴邑而止焉。「充虞請曰﹕前日不知虞之不肖﹐使虞惇匠事嚴﹐虞不敢請。今原竊有請也﹕木若以美然」者﹐充虞﹐孟子弟子也﹐言孟子止於嬴邑﹐弟子充虞請見於孟子曰﹕前日孟子喪母之時﹐孟子不知虞之不肖﹐乃使虞惇匠厚作其棺﹐以其是時喪事嚴急﹐故虞不敢請問孟子。今孟子旣葬而反﹐原竊得而請問也。木若以美然﹖此充虞請問以此也。其問孟子爲棺槨之木若以泰美然也。「曰﹕古者棺槨無度﹐中古棺七寸﹐槨稱之。自天子達於庶人﹐非直爲觀美也﹐然後盡於人心」至「吾聞之君子﹐不以天下儉其親」者﹐此皆孟子答充虞而言也。言上古之人﹐棺槨薄厚無尺寸之度。自中古以來﹐棺厚七寸﹐以槨相稱之﹐自天子通於庶人皆然﹐非謂直爲人觀美好也﹐然後乃爲盡於人心也。以其不得其厚用之﹐則不可以爲悅於心也。旣得以此厚用之﹐而財物無以供贍其度﹐亦不可以爲悅於心。如得之以此厚用﹐又有財物以供其度﹐古之人皆用之以厚葬其親也﹐我何爲而獨不如是也。且棺槨惇厚﹐比親體之變化﹐無使其土壤親其肌膚﹐於人子之心獨無快乎﹗忄交﹐快也。以其人子之心如此得厚葬其親﹐乃快然而弗恨也。我聞之﹐君子者﹐不以天下所得用者而儉薄其親也。○注「嬴﹐齊南邑」。○正義曰﹕案魯桓公三年《左傳》杜預注云「嬴﹐齊邑﹐今泰山嬴縣」是也。○注「重累之數墻た之飾」。○正義曰﹕案《禮記﹟檀弓》云「周人墻置た。」鄭注云「墻﹐柳衣也。凡此皆後王之制。」又案《阮氏圖》云「柳﹐柳車也。四輪一轅﹐車長丈二尺﹐髙五尺。」案《喪大記》云「君飾棺﹐黼た二﹐黻た二﹐畫た二﹐龍た二。」《禮器》云「天子八た﹐大夫四た。」又鄭注《喪大記》引《漢禮》﹕「た以木爲筐﹐廣三尺﹐髙二尺四寸﹐方兩角﹐髙以白布畫著紫雲气﹐其餘各如其象。柄長五尺﹐車行﹐使人持之而從﹐以障旣窆﹐樹於壙中障板也。○注「《論語》曰﹕生事之以禮﹐死葬之以禮」。○正義曰﹕經於《滕文》之篇亦引爲曾子言也﹐已說在前。

沈同以其私問曰「燕可伐與﹖」孟子曰「可。子會不得與人燕﹐子之不得受燕於子噲。﹝沈同﹐齊大臣。自以私情問﹐非王命也﹐故曰私。子噲﹐燕王也。子之﹐燕相也。孟子曰可者﹐以子噲不以天子之命而擅以國與子之﹐子之亦不受天子之命而私受國於子噲﹐故曰其罪可伐。﹞有仕於此﹐而子悅之﹐不告於王而私與之吾子之祿爵﹐夫士也亦無王命而私受之於子﹐則可乎﹖何以異於是﹗」﹝子謂沈同也。孟子設此﹐以譬燕王之罪。﹞齊人伐燕。﹝沈同以孟子言可﹐因歸勸其王伐燕。﹞或問曰「勸齊伐燕﹐有諸﹖」﹝有人問孟子勸齊王伐燕﹐有之﹖﹞曰「未也。沈同問燕可伐與﹖吾應之曰可。彼然而伐之也。﹝孟子曰﹕我未勸王也﹐同問可伐乎﹖吾曰可﹐彼然而伐之也。﹞彼如曰﹕孰可以伐之﹖則將應之曰﹕爲天吏﹐則可以伐之。﹝彼如將問我曰﹕誰可以伐之﹖我將曰﹕爲天吏則可以伐之。天吏﹐天所使﹐謂王者得天意者。彼不復問孰可﹐便自往伐之矣。﹞今有殺人者﹐或問之曰﹕人可殺與﹖則將應之曰﹕可。彼如曰﹕孰可以殺之﹖則將應之曰﹕爲士師則可以殺之。今以燕伐燕﹐何爲勸之哉﹖」﹝今有殺人者﹐問此人可殺否﹖將應之曰﹕可﹐爲士官主獄則可以殺之矣。言燕𨿽有罪﹐猶當王者誅之耳。譬如殺人者𨿽當死﹐士師乃得殺之耳。今齊國之政猶燕政也﹐不能相逾﹐又非天吏也﹐我何爲勸齊國伐燕國乎﹖﹞

﹝疏﹞「沈同以其私問曰」至「何爲勸之哉」。○正義曰﹕此章指言誅不義者必須聖賢﹐禮樂徵伐自天子出﹐王道之正者也。沈同﹐齊之大臣。「沈同以其私問曰﹕燕可伐歟﹖孟子曰﹕可﹐子噲不得與人燕﹐子之不得受燕於子噲」者﹐子噲﹐燕王名也﹔子之﹐燕相之名也。言沈同非王命﹐以其私情自問孟子曰﹕燕王可伐之歟﹖孟子答之﹐以爲可伐之也﹐蓋以燕王不得天子之命而擅與其國於子之﹐子之亦不得天子之命而私受燕國於子噲﹐故其專擅如此﹐可以伐之也。「有仕於此﹐而子悅之﹐不告於王而私與之吾子之祿爵﹐夫士也亦無王命有私受之於子﹐則可乎﹖何以異於是」者﹐此皆孟子設此譬諭王之罪而可伐者也。吾子謂沈同也﹐言今有爲之仕於此齊國﹐而子喜悅之爲人﹐乃不告於王而私自與之吾子之祿爵﹐夫爲之士者又無王之所命﹐而私自受祿爵於子﹐則可矣否乎﹖今燕王所以爲可伐之罪﹐何以有異於此﹖「齊人伐燕」者﹐以其沈同問於孟子之言爲燕可伐﹐於是歸勸齊王而伐之。「或問﹕勸齊伐燕﹐有諸」者﹐言有人或問於孟子﹐以爲孟子勸齊伐燕﹐是有勸之之言否﹖「曰﹕未也﹐沈同問燕可伐與﹖吾應之曰可﹐彼然而伐之也」者﹐孟子答或人﹐以爲我未嘗勸王也﹐以其沈同問我﹐謂燕可伐之歟﹖我應之曰可﹐彼以爲是而伐之也。「彼如曰﹕孰可以伐之﹖則將應之曰﹕爲天吏則可以伐之」者﹐孟子又答之或人﹐言彼如問我曰誰可以伐之﹐我將應之曰﹕爲天吏﹐天所使者﹐則可以伐之矣。「今有殺人者﹐或問之曰﹕人可殺歟」至「何爲勸之哉」者﹐孟子又以此言而比諭齊之伐燕也﹐言今有殺人者﹐或問我曰﹕人可以殺之歟﹖我將應之曰﹕可以殺之。彼如復問誰可以殺之﹐我則將應之曰﹕爲士師主獄之官則可以殺之矣。今以齊國之政亦若燕之政﹐是皆有燕之罪﹐以燕伐燕﹐我何爲勸齊王以伐燕乎﹖以其燕之𨿽有其罪﹐亦當王者則可以誅之耳。○注「子噲﹐燕王也﹐子之﹐燕相也」。○正義曰﹕案《史記﹟世家》云「易王立十二年﹐子燕噲立。噲立﹐齊人殺蘇秦。蘇秦之在燕﹐與其相子之爲婚。燕噲三年﹐與楚﹑三晉攻秦﹐不勝而還。子之相燕﹐貴重主斷﹐蘇代爲齊使於燕﹐燕王問曰﹕『齊王奚如﹖』對曰﹕『必不霸。』燕王曰﹕『何也﹖』對曰﹕『不信其臣。』於是燕王大信子之子。之遺蘇代百金﹐乃謂燕王不如以國讓子之。子之以謂堯賢者﹐讓天下於許由﹐由不受﹐有讓天下之名而實不失天下。今王以燕國讓子之﹐子之亦必不敢受﹐是王與堯同行也。燕王因屬國於子之﹐子之大重﹐於是南面行王事﹐而噲老不聽政﹐國事皆決於子之。三年﹐國大亂﹐百姓憫恐。孟軻謂齊王曰﹕『今伐燕﹐此文﹑武之時﹐不可失也。』齊王因令章子將五都之兵以伐燕﹐燕噲死﹐齊大勝。燕子之亡。」凡此是其事也。○注云「禮樂徵伐自天子出」。○正義曰﹕此蓋《論語﹟季氏》孔子之言也。言王宅功成制禮﹐治定作樂﹐立司馬之官﹐掌九伐之法﹐諸侯不得制禮作樂﹐賜弓矢﹐然後專徵伐。是禮樂徵伐自天子出也。

燕人畔﹐王曰「吾甚慚於孟子。」﹝燕人畔﹐不肯歸齊。齊王聞孟子與沈同言爲未勸王﹐今竟不能有燕﹐故慚之。﹞陳賈曰「王無患焉。王目以爲與周公孰仁且智﹖」王曰「惡是何言也﹖」﹝陳賈﹐齊大夫也。問王曰﹕自視何如周公仁智乎﹖欲爲王解孟子意﹐故曰王無患焉。王嘆曰﹕是何言﹐言周公何可及也﹗﹞曰「周公使管叔監殷﹐管叔以殷畔。知而使之﹐是不仁也﹔不知而使之﹐是不智也。仁﹑智﹐周公未之盡也﹐而況於王乎﹖賈請見而解之。」﹝賈欲以此說孟子也。﹞見孟子﹐問曰「周公何人也﹖」﹝賈問之也。﹞曰「古聖人也。」﹝孟子曰﹕周公﹐古之聖人也。﹞曰「使管叔監殷﹐管叔以殷畔也﹐有諸﹖」﹝賈問有之否乎﹖﹞曰「然。」﹝孟子曰﹕如是也。﹞曰「周公知其將畔而使之與﹖」﹝賈問之也。﹞曰「不知也。」﹝孟子曰﹕周公不知其將畔也。﹞「然則聖人且有過與﹖」﹝過﹐謬也。賈曰﹕聖人且猶有謬誤。﹞曰「周公弟也﹐管叔兄也﹐周公之過﹐不亦宜乎。﹝孟子以爲周公𨿽知管叔不賢﹐亦必不知其將畔﹐周公惟管叔弟也﹐故愛之﹔管叔念周公兄也﹐故望之﹕親親之恩也﹐周公之此過謬﹐不亦宜乎﹗﹞且古之君子﹐過則攺之﹔今之君子﹐過則順之。古之君子﹐其過也如日月之食﹐民皆見之﹐及其更也﹐民皆仰之﹔今之君子﹐豈徒順之﹐又從爲之辭。」﹝古之所謂君子﹐眞聖人﹑賢人﹑君子也。周公𨿽有此過﹐乃誅三監﹐作《大誥》﹐明敕庶國﹐是周公攺之也。今之所謂君子﹐非眞君子也﹐順過飾非﹐或爲之辭。孟子言此﹐以譏賈不能匡君﹐而欲以辭解之。﹞

﹝疏﹞「燕人畔」至「又從爲之辭」。○正義曰﹕此章指言聖人親親﹐不文其過﹔小人順非﹐以諂其上者也。「燕人畔﹐王曰﹕吾甚慚於孟子」者﹐言燕人皆離畔﹐不肯歸齊王﹐齊王聞孟子與沈同言未嘗勸王伐燕﹐今果不能得燕﹐乃曰﹕我甚慚恥而見於孟子。「陳賈曰﹕王無患焉﹐王自以爲與周公孰仁且智」者﹐陳賈﹐齊國之大夫也﹐言於齊王﹐以爲無用憂患﹑慚於孟子也。且王自以爲與周公孰仁且智乎﹖賈欲以此解王﹐故問之以此。「王曰﹕惡是何言也」者﹐齊王乃嘆曰﹕此是何言也﹖周公大聖人﹐安可得而及之。「曰﹕周公使管叔監殷﹐管叔以殷畔﹐知而使之﹐是不仁也﹔不知而使之﹐是不智也。仁﹑智﹐周公未之盡也﹐而況於王乎﹖賈請見而解之」者﹐言陳賈謂周公使管叔爲三監於殷﹐管叔乃背畔於殷。周公知管叔有背畔之心﹐而復使爲監﹐是周公不仁也﹔周公不知管叔將有背畔之心﹐而使之爲監﹐是周公之不智也。仁與智﹐而周公大聖人也﹐尙未之能盡﹐而況於齊王乎﹖賈今請以此見孟子﹐爲王解之。「見孟子﹐問曰﹕周公何人也」﹐賈遂見孟子﹐果以此說問於孟子﹐以謂周公是何等人也﹖「曰﹕古之大聖人也」﹐孟子答之﹐以爲周公是古之大聖人也。「曰﹕使管叔監殷﹐管叔以殷畔也﹐有諸」﹐賈又問孟子﹐以謂周公使管叔爲監於殷﹐管叔以殷而背畔之﹐有之否乎﹖「曰然」孟子答之﹐以是有之也。「曰﹕周公知其將畔而使之與」﹐賈又問之﹐以謂周公知管叔將欲背畔﹐故使之爲監與﹖「曰﹕不知也」﹐孟子答之﹐以爲周公不知管叔將背畔。「然則聖人且有過與」﹐賈又問之﹐如是則周公爲古之大聖人﹐尙且有過失乎﹖「曰﹕周公弟也﹐管叔兄也﹐周公之過﹐不亦宜乎」孟子以爲周公𨿽知管叔不賢﹐亦不能知其將有畔之心﹐周公惟管叔弟也﹐故愛之而使爲監﹔管叔念是周公兄也﹐故亦望之﹕是則周公有是之過謬﹐不亦宜之也。以親親之故﹐不得不然耳。「且古之君子﹐過則攺之」至「今之君子﹐又從爲之辭」者﹐孟子又言古之君子﹐如周公𨿽有此過﹐然而乃能誅三監﹐作《大誥》﹐以明敕庶國﹐則周公故能攺之也﹔今之君子﹐非眞君子﹐有過則順而不攺。古之君子﹐其有過也﹐如日月之蝕焉﹐民皆得知而見之﹐及其更也﹐民皆得而仰望之﹔今之君子﹐豈徒順其過而不攺﹐又且從其有過﹐復作言辭以文飾其過耳﹕孟子所以言此者﹐以其欲譏陳賈不能匡正齊王之過﹐又從爲此周公管叔之辭﹐順其王之過而文之也。○注「燕人畔﹐王聞孟子與沈同言」。正義曰﹕此蓋前段案《史記﹟世家》言之詳矣。○注「誅三監﹐作《大誥》﹐明敕庶國」。○正義曰﹕案《尙書﹟大誥》篇云﹕武王崩﹐三監及淮夷叛﹐周公相成王﹐將黜殷﹐作《大誥》。孔安國云「三監﹕管﹑蔡﹑商是也。言作《大誥》﹐以誥天下。」又案《史記》云「周公奉成王命﹐興師東伐﹐作《大誥》﹐遂誅管叔﹐殺武庚﹐放蔡叔﹐收殷餘民。」

孟子致爲臣而歸。﹝辭齊卿而歸其室也。﹞王就見孟子曰「前日願見而不可得﹐﹝謂未來仕齊也。遙聞孟子之賢﹐而不能得見之。﹞得侍同朝﹐甚喜。﹝來就爲卿﹐君臣同朝﹐得相見﹐故喜之也。﹞今又棄寡人而歸﹐﹝今致爲臣﹐棄寡人而歸。﹞不識可以繼此而得見乎﹖」﹝不知可以續今日之後﹐遂使寡人得相見否乎﹖﹞對曰「不敢請耳﹐固所願也。」﹝孟子對王﹐言不敢自請耳﹐固心之所願也。孟子意欲使王繼今當自來謀也。﹞他日﹐王謂時子曰「我欲中國而授孟子室﹐養弟子以萬鍾﹐使諸大夫國人皆有所矜式﹐子盍爲我言之﹖」﹝時子﹐齊臣也。王欲於國中而爲孟子築室﹐使教養一國君臣之子弟﹐與之萬鍾之祿。中國者﹐使學者遠近均也。矜﹐敬也。式﹐法也。欲使諸大夫國人皆敬法其道。盍﹐何不也﹐謂時子何不爲我言之於孟子﹐知肯就之否﹖﹞時子因陳子而以告孟子。﹝陳子﹐孟子弟子陳臻也。﹞陳子以時子之言告孟子﹐孟子曰「然。夫時子惡知其不可也﹖如使予欲富﹐辭十萬而受萬﹐是爲欲富乎﹖」﹝孟子曰﹕如是﹐夫時子安能知其不可乎﹖時子以我爲欲富﹐故以祿誘我﹐我往者饗十萬鍾之祿﹐以大道不行﹐故去耳。今更當受萬鍾﹐是爲欲富乎﹖距時子之言﹐所以有是云也。﹞季孫曰「異哉﹗子叔疑。」﹝二子﹐孟子弟子也。季孫知孟子意不欲﹐而心欲使孟子就之﹐故曰﹕異哉﹐弟子之所聞也﹐子叔心疑惑之。亦以爲可就之矣。﹞「使己爲政﹐不用﹐則亦已矣。又使其子弟爲卿。人亦孰不欲富貴﹖而獨於富貴之中﹐有私龍斷焉。﹝孟子解二子之異意疑心。曰﹕齊王使我爲政﹐不用﹐則亦自止矣。今又欲以其子弟故﹐使我爲卿﹐而與我萬鍾之祿。人亦誰不欲富貴乎﹖是猶獨於富貴之中﹐有此私登龍斷之類也﹐我則恥之。﹞古之爲也﹐以其所有易其所無者﹐有司者治之耳。有賤丈夫焉﹐必求龍斷而登之﹐以左右望而罔利﹐人皆以爲賤﹐故從而徵之。徵商自此賤丈夫始矣。」﹝古者置有司﹐但治其爭訟﹐不徵稅也。賤丈夫﹐貪人可賤者也。入則求龍斷而登之﹐龍斷﹐謂果斷而髙者也。左右占視望﹐見中有利﹐罔羅而取之﹐人皆賤其貪者也﹐故就徵取其利。後世緣此﹐遂徵商人。孟子言我苟貪萬鍾﹐不恥屈道﹐亦與此賤丈夫何異也。古者﹐謂周公以前﹐《周禮》有關市之徵也。﹞

﹝疏﹞「孟子致爲臣而歸」至「自此賤丈夫始矣」。○正義曰﹕此章指言君子正身行道﹐道之不行﹐命也。不爲利回﹐創業可繼﹐是以君子以龍斷之人爲惡戒也。「孟子致爲臣而歸」﹐是孟子辭齊卿而歸處於室也。「王就見孟子曰﹕前日願見而不可得」至「不識可以繼此而得見乎」﹐是齊王見孟子辭齊卿而歸於室﹐乃就孟子之室而見孟子曰﹕前日未仕齊時﹐聞孟子之賢﹐願見之﹐而不能得見﹐後得侍於我而爲之卿﹐遂得同朝相見﹐故甚喜之。今乃又棄去寡人而歸處於室﹐我不知可以繼今日之後﹐而使寡人得相見否﹖故以此問孟子。孟子對曰「不敢請耳﹐固所願也」﹐孟子意欲使王繼今日之後﹐當自來就見﹐故云不請見﹐固我心之所願也。「他日﹐王謂時子曰﹕我欲中國而授孟子室」至「盍爲我言之」﹐時子﹐齊王之臣也﹐言自見孟子已往﹐他日齊王又謂其臣時子曰﹕我今欲以中國授孟子﹐爲築其室﹐教養一國之子弟﹐故賜予以萬鍾之祿﹐使其諸大夫與一國之人皆有所敬法﹐時子何不爲我以此言說之。「時子因陳子而以告孟子」﹐陳子﹐陳臻也﹐是孟子弟子也。時子於是因陳臻而以齊王之言使陳臻告於孟子也。「陳子以時子之言告孟子」至「是爲欲富乎」﹐是陳子乃以時子所告齊王之言而告於孟子﹐孟子乃答之曰﹕然如是也﹐夫時子又安知其有不可也﹖如使我欲富其祿﹐我以辭去十萬之祿而受其萬﹐是以爲我欲其富乎﹖云「乎」者﹐是不爲欲富也。孟子欲以此言距時子也。「季孫曰﹕異哉﹐子叔疑」﹐季孫﹑子叔二子皆孟子弟子也﹐季孫知孟子意不欲遂時子之言﹐而心尙欲孟子就之﹐故但言異哉﹐弟子之所聞也﹐子叔疑之﹐亦以爲可就。「使己爲政﹐不用﹐則亦已矣﹐又使其子弟爲卿」至「有私龍斷焉」者﹐孟子又言齊王使己爲政之道﹐旣以不得用﹐則我亦以辭之而止於其室矣﹔又欲以子弟之教﹐而使我爲卿﹐以與我萬鍾之祿。人亦誰不欲其富貴乎﹖然以此者﹐是亦猶獨於富貴之中﹐私登龍斷之類也。以其恥之﹐所以言然。「古之爲市也﹐以其所有易其所無者」至「自此賤丈夫始矣」者﹐孟子又言古之所以爲市者﹐以其有無相貿易耳﹐有司者但治其爭訟而不徵稅也﹐有賤丈夫﹐則必求丘龍果斷之髙者而登之﹐以左右占望﹐見市中有利﹐罔羅而取之﹐人皆以爲賤丈夫焉﹐故後世亦從而徵取其市中之稅。以其所以徵商之稅於後世者﹐亦自此賤丈夫登龍斷而罔市利爲之始矣﹐故曰「故從而徵之﹐徵商自此賤丈夫始矣」。《周禮》有司關﹑司市﹐是有司者也。○注云「古者﹐謂周公前﹐《周禮》有關市之徵」。正義曰﹕此蓋前篇說之詳矣﹐此不復說。

孟子去齊﹐宿於晝。有欲爲王畱行者﹐﹝晝﹐齊西南近邑也。孟子去齊欲歸鄒﹐至晝地而宿也。齊人之知孟子者﹐追送見之﹐欲爲王畱孟子行。﹞坐而言﹐不應﹐隱幾而臥。﹝客危坐而言畱孟子之言也﹐孟子不應答﹐因隱倚其幾而臥也。﹞客不悅﹐曰「弟子齊宿而後敢言﹐夫子臥而不聽﹐請勿復敢見矣。」﹝齊﹐敬。宿﹐素也。弟子素持敬心來言﹐夫子慢我﹐不受我言。言而遂起﹐退欲去﹐請絕也。﹞曰「坐﹗我明語子﹕﹝孟子止客曰﹕且坐﹐我明告語子。﹞昔者魯繆公無人乎子思之側﹐則不能安子思﹔泄柳﹑申詳無人乎繆公之側﹐則不能安其身。﹝往者魯繆公尊禮子思﹐子思以道不行則欲去。繆公常使賢人往畱之﹐說以方且聽子爲政﹐然則子思復畱。泄柳﹑申詳亦賢者也﹐繆公尊之不如子思﹐二子常有賢者在繆公之側勸以復之﹐其身乃安矣。﹞子爲長者慮﹐而不及子思。子絕長者乎﹖長者絕子乎﹖」﹝長者﹐老者也。孟子年老﹐故自稱長者。言子爲我慮﹐不如子思時賢人也﹐不勸王使我得行道﹐而但勸我畱﹐畱者何爲哉﹖此爲子絕我乎﹖又我絕子乎﹖何爲而慍恨也。﹞

﹝疏﹞「孟子去齊」至「絕子乎」。○正義曰﹕此章指言惟賢能安賢﹐智能知微﹐以愚諭智﹐道之所以乖也。「孟子去齊﹐宿於晝﹐有欲爲王畱行」者﹐晝﹐齊之近邑也﹐言孟子去齊欲歸鄒﹐至晝而宿﹐齊人見之﹐有欲爲王畱行者也。「坐而言﹐不應﹐隱幾而臥」﹐言爲王畱行者﹐危坐而說畱孟子之行﹐言孟子乃隱倚其幾﹐但臥而不應答也。「客不悅﹐曰﹕弟子齊宿而後敢言﹐夫子臥而不聽﹐請勿復敢見矣」﹐客﹐爲王畱行者也。齊﹐敬也。宿﹐素也。言客見孟子不應答其言﹐但隱幾而臥焉﹐遂欲退﹐乃曰﹕弟子素齊敬其心而後方敢言畱夫子之行﹐夫子今乃臥而不聽其言﹐自今請絕﹐於此後勿復更敢見夫子矣。「曰﹕坐﹐我明語子」﹐孟子遂止客且坐﹐言我分明言告於子。云自昔繆公至「長者絕子乎」﹐是皆明告之言也。言往日魯國繆公無人於子思之側以導達其意﹐則不能安子思﹔泄柳﹑申詳無人於魯繆公之側以稱譽其賢﹐則泄柳﹑申詳不能安其身。以其子思之於繆公﹐師道也﹐非求容者也﹐故繆公無人於子思之側﹐則不能安子思﹔泄柳﹑申詳之於繆公﹐臣道也﹐則求容者也﹐故無人於繆公之側﹐則不能安其身。今孟子所以言此者﹐是謂齊之士不能爲王謀安於孟子未去之前﹐逮至出晝﹐然後方爲畱行﹐此所以隱幾臥而不答也。齊之畱行之士不知以此﹐但以爲孟子不應﹐遂不悅﹐而請勿復見。如此﹐是畱行之士不以安子思而謀安孟子﹐但請勿復見爲言﹐以其自絕於孟子矣。故孟子所以言﹕子爲長者慮﹐而不及於子思﹐是子絕其長者乎﹐是長者絕子矣。以其不以安子思而謀安孟子於未去之前﹐是爲孟子慮者﹐不及子思﹐特欲爲泄柳﹑申詳之所爲耳。故孟子所以有是言之﹐以曉其所以隱幾而臥不應之意也。長者﹐孟子以年已之潰自稱爲長者也。○注「晝﹐齊西南近邑」。○正義曰﹕蓋以鄒在魯﹐而魯又在齊之西南上﹐孟子去齊歸鄒﹐至晝而宿﹐是知晝之地爲齊之西南近邑者也﹐故云近邑。

孟子去齊﹐尹士語人曰「不識王之不可以爲湯﹑武﹐則是不明也。識其不可﹐然且至﹐則是幹澤也。千里而見王﹐不遇故去﹐三宿而後出晝﹐是何濡滯也﹗士則玆不悅。」﹝尹士﹐齊人也。幹﹐求也。澤﹐祿也。尹士與論者言之﹐云孟子不知﹐則爲求祿。濡滯﹐淹久也。旣去﹐近畱於晝三日﹐怪其淹久﹐故云士於此事則不悅也。﹞髙子以告。﹝髙子亦齊人﹐孟子弟子﹐以尹士之言告孟子也。﹞曰「夫尹士惡知予哉﹖千里而見王﹐是子所欲也。不遇故去﹐豈予所欲哉﹗予不得已也。﹝孟子曰﹐夫尹士安能知我哉﹖我不得已而去耳﹐何汲汲而驅馳乎﹗﹞予三宿而出晝﹐於予心猶以爲速﹐王庶幾攺之。王如攺諸﹐則必反予。﹝我自謂行速疾矣﹐冀王庶幾能反覆招還我矣。﹞夫出晝而王不予追也﹐予然後浩然有歸志。﹝浩然﹐心浩浩有遠志也。﹞予𨿽然﹐豈捨王哉﹖王由足用爲善﹐王如用予﹐則豈徒齊民安﹖天下之民舉安。王庶幾攺之﹐予日望之。﹝孟子以齊大國﹐知其可以行善政﹐故戀戀望王之攺而反之﹐是以安行也。豈徒齊民安﹖言君子達則兼善天下也。﹞予豈若是小丈夫然哉﹗諫於其君而不受﹐則怒﹐悻悻然見於其面﹐去則窮日之力而後宿哉﹗」﹝我豈若狷狷急小丈夫﹐恚怒其君而去﹐極日力而宿﹐懼其不遠者哉。《論》曰「悻悻然小人哉。」言已志大﹐在於濟一世之民﹐不爲小節也。﹞尹士聞之曰「士誠小人也﹗」﹝尹士聞義則服。﹞

﹝疏﹞「孟子去齊」至「士誠小人也」。○正義曰﹕此章指言大徳洋洋﹐介士察察﹐賢者志其大者﹐不賢者志其小者也﹐此之謂也。「孟子去齊」者﹐言孟子去齊而歸鄒也。「尹士語人曰」至「士則玆不悅」﹐尹士﹐齊人也﹐尹士見孟子去齊而宿於晝﹐乃語人曰﹕不知齊王不可以爲湯﹑武之王﹐則是孟子蒙昧而不明鑑也﹔知齊王不可爲湯﹑武之王﹐然且自鄒至齊而爲仕﹐則是孟子干求其祿也。今自千里之遠而見齊王﹐不遇不行其道﹐故復去而歸。然而三宿而後方出晝而行﹐是何其濡滯淹久也。我則以此不悅之也﹐「髙子以告」﹐髙子亦齊人﹐爲孟子弟子也。髙子以此尹士語人之言而告於孟子。「曰﹕夫尹士惡知予哉」至「而後宿哉」﹐孟子答髙子﹐以爲夫尹士者﹐安知我之志哉﹗我千里而見王﹐是我欲行道也。不遇於齊王﹐不得行其道﹐故去﹐豈我心之所欲哉﹗我不得已而去之矣﹐我三宿而後出晝邑而行﹐於我心尙以爲急速也。齊王如能攺之﹐使我得行其道﹐則必反畱我回耳。夫出晝邑﹐至三宿而齊不我追而還齊國﹐我然後浩浩然有歸志也﹐我𨿽然有浩然歸之之志﹐然而豈肯捨去王哉﹖王猶可足用爲之善政﹐王如用我﹐則豈徒使齊國之民安泰﹐天下之民亦皆安泰矣。王庶幾能攺而反我﹐我日常望之於王矣。我豈若狷狷急小丈夫﹐恚怒其君而去﹐爲其諫於君而不受﹐則悻悻然心有所怒而見於面容﹐去則極日力而後方止宿哉﹗孟子如此﹐所以云然也。「尹士聞之曰﹕士誠小人也」﹐尹士聞孟子言之以此﹐故服其義﹐而言於孟子曰﹕士實小人也。以其不能知孟子之意﹐有如此矣。

孟子去齊﹐充虞路問曰「夫子若不豫色然。前日虞聞諸夫子曰﹕『君子不怨天﹐不尢人。』」﹝路﹐道也。於路中問也。充虞謂孟子去齊有恨心﹐顏色故不悅也。﹞曰「彼一時﹐此一時也。五百年必有王者興﹐其間必有名世者。由周而來﹐七百有餘歲矣﹐以其數則過矣﹐以其時考之﹐則可矣。」﹝彼時前聖賢之出﹐是其時也﹐今此時亦是其一時也。五百年王者興﹐有興王道者也。名世﹐次聖之才﹐物來能名﹐正於一世者﹐生於聖人之間也。七百有餘歲﹐謂周家王迹始興﹐大王﹑文王以來﹐考驗其時﹐則可有也。﹞夫天未欲平治天下也﹐如欲平治天下﹐當今之世﹐捨我其誰也﹖吾何爲不豫哉。」﹝孟子自謂能當名世之士﹐時又值之﹐而不得施。此乃天自未欲平治天下耳﹐非我之愆﹐我固不怨天﹐何爲不悅豫乎﹖是故知命者不憂不懼﹐與天消息而已矣。﹞

﹝疏﹞「孟子去齊﹐充虞路問曰」至「吾何爲不豫哉」。○正義曰﹕此章指言聖賢興作﹐與天消息﹐天非人不因﹐人非天不成﹐是故知命者不憂不懼也。「孟子去齊﹐充虞路問曰」至「不尢人」﹐言孟子歸鄒﹐弟子充虞於路中問孟子曰﹕夫子若有不悅豫之顏色﹐然前日虞聞夫子有言﹐君子之人﹐凡於事不怨恨於天﹐不見過於人也。「曰﹕彼一時﹐此一時也」至「吾何爲不豫哉」﹐孟子答充虞﹐以謂彼時聖賢之所出﹐是其時也﹐此時今時﹐亦是其一時也。五百年之後﹐必有王者興﹐爲於其間亦必名世大賢者﹐今自周興﹐大王﹑文王以來﹐已有七百有餘歲矣﹐以其年數推之﹐則過於五百年矣﹐以其時考之﹐而其時亦可有也。今天自未欲平治天下也﹐如天欲使平治天下﹐則當今之世﹐捨我其誰哉﹖此孟子所以歸於天命﹐道行與不行﹐皆未嘗有不悅之色也﹐故曰「吾何爲不豫哉」。蓋孟子所以言此者﹐以其自謂能當名世之士﹐而時又值不得施爾。

孟子去齊﹐居休。公孫丑問曰「仕而不受祿﹐古之道乎﹖」﹝休﹐地名。醜問古人之道﹐仕而不受祿邪﹖怪孟子於齊不受其祿也。﹞曰「非也。於崇﹐吾得見王。退而有去志﹐不欲變﹐故不受也。﹝崇﹐地名。孟子言不受祿﹐非古之道。於崇﹐吾始見齊王﹐知其不能納善。退出﹐志欲去矣。不欲卽去﹐若爲變詭﹐見非太甚﹐故且宿畱。心欲去﹐故不復受其祿也。﹞繼而有師命﹐不可以請﹔久於齊﹐非我志也。」﹝言我本志欲速去﹐繼見之後﹐有師旅之命﹐不得請去﹐故使我久而不受祿耳。久﹐非我本志也。﹞

﹝疏﹞「孟子去齊」至「非我志也」。○正義曰﹕此章指言祿以食功﹐志以率事﹐無其事而食其祿﹐君子不由也。「孟子去齊﹐居休」﹐休乃地名也﹐言孟子去齊﹐乃居於休之地﹐蓋齊邑下之地也。「公孫丑問曰﹕仕而不受祿﹐古之道乎」﹐公孫丑問孟子曰﹕夫爲仕而不受爵祿﹐古之道誠然乎﹖醜以其怪孟子於齊不受祿﹐故以此問之。「曰﹕非也。於崇吾得見王」至「非我志也」者﹐孟子答之曰﹕我非不受祿也﹐亦非古之道如此也。然我於崇之地﹐我始得見於齊王﹐知王不能納善﹐故退而有去之心。又其不欲遽變爲苟去﹐故於祿有所不受也。無他﹐以其道不行﹐不敢無功而受祿也。已旣去﹐而齊王續以賓師之命而禮貌之﹐故由足爲善﹐遂不敢請去﹐是以久畱於齊﹐非我之志也﹐但不得已而已矣。●卷五上﹟滕文公章句上﹝凡五章﹞

﹝滕文公者﹐滕﹐國名﹔文﹐謚也﹔公者﹐國人尊君之稱也。文公於當時尊敬孟子﹐問以古道﹐猶衛靈公問陳於孔子﹐《論語》因以題篇。﹞

﹝疏﹞正義曰﹕前篇章首論公孫丑有政事之才﹐問管晏之功﹐故曰《公孫丑》爲篇題。蓋謂行政莫大乎反古之道﹐是以此篇滕文公尊敬孟子﹐問以古道﹐如《論語﹟衛靈公》問陳於孔子﹐遂以目爲篇題﹐不亦宜乎。故次《公孫丑》之篇﹐所以揭《滕文公》爲此篇之題也。此篇凡十五章趙注分之﹐遂成上下卷。據此上卷凡五章而已。一章言人當上則聖人﹐秉仁行義。二章言事莫當於奉禮﹐孝莫大於哀慟。三章言尊賢師智﹐采人之善﹐修學校﹐勸禮義﹐敕民事﹐正經界﹐均井田﹐賦什一。四章言神農務本﹐教於世民﹔許行蔽道﹐君臣同耕﹔陳相背師﹐降於幽谷。孟子博陳堯舜上下之敍以正之。五章言聖人緣情制禮﹐以直正枉。其餘十章趙注分爲下卷﹐各有敍焉。○注「滕文公」至「題篇」。○正義曰﹕案《春秋》魯隱公十一年﹐「滕侯﹑薛侯來朝﹐爭長。滕侯曰﹕我﹐周之卜正也。乃長滕侯」﹐隱公七年﹐杜預注云「滕國在沛國公丘縣東南。」是滕文公之國﹐卽滕侯之後也。《謚法》曰﹕慈惠愛民曰文﹐忠信接禮曰文。《論語》第十五篇

﹐衛靈公問陳於孔子﹐孔子對﹕俎豆之事﹐則常聞之﹔軍旅之事﹐未之學也。遂以爲之篇題故也。

滕文公爲世子﹐將之楚﹐過宋而見孟子。孟子道性善﹐言必稱堯﹑舜。﹝文公爲世子﹐使於楚而過宋﹐孟子時在宋﹐與相見也。滕侯﹐周文王之後也。《古紀》《世本》錄諸侯之世﹐滕國有考公麋﹐與文公之父定公相直﹔其子元公弘﹐與文公相直。似後世避諱﹐攺「考公」爲「定公」﹔以元公行文徳﹐故謂之文公也。孟子與世子言人生皆有善性﹐但當充而用之耳﹔又言堯﹑舜之治天下﹐不失仁義之道﹐故勉世子。﹞世子自楚反﹐復見孟子。﹝從楚還﹐復詣孟子﹐欲重受法則也。﹞孟子曰「世子疑吾言乎﹖夫道一而已矣。﹝世子疑吾言有不盡乎﹖天下之道一而已矣﹐惟有行善耳﹐復何疑邪。﹞成謂齊景公曰﹕『彼丈夫也﹐我丈夫也﹐吾何畏彼哉﹖』﹝成﹐勇果者也。與景公言曰﹕尊貴者與我同丈夫﹐我亦能爲之﹐何爲畏彼之哉﹗﹞顏淵曰﹕『舜何人也﹖予何人也﹖有爲者亦若是。』﹝言欲有爲﹐當若顏淵庶幾﹑成不畏﹐乃能有所成耳。又以是勉世子也。﹞公明儀曰﹕『文王我師也﹐周公豈欺我哉﹗』﹝公明儀﹐賢者也。師文王﹐信周公﹐言其知所法則也。﹞今滕絕長補短﹐將五十里也﹐猶可以爲善國。﹝滕𨿽小﹐其境界長短相補﹐可得大五十里子男之國也﹐尙可以行善者也。﹞《書》曰﹕『若藥不瞑眩﹐厥疾不瘳。』」﹝《書》逸篇也。瞑眩﹐藥攻人疾﹐先使瞑眩憒亂﹐乃是瘳愈。諭行仁當精熟﹐徳惠乃洽也。﹞

﹝疏﹞「滕文公爲世子」至「厥疾不瘳」。○正義曰﹕此章指言人上當則聖人﹐秉仁行義﹐髙山景行﹐庶幾不倦。《論語》曰「力行近仁」﹐蓋不虛云。「滕文公爲世子﹐將之楚﹐過宋而見孟子。孟子道性善﹐言必稱堯舜」者﹐世子﹐諸侯子之稱也﹐言滕文公爲世子之時﹐往楚國﹐而在宋國過﹐見孟子。孟子乃與世子文公道其人性皆有善﹐但當行之而已﹔凡有言﹐則必以堯舜爲言﹐蓋堯舜古之受禪之帝﹐其治國所行之事﹐皆爲後世所法﹐故言必堯舜之事﹐言於世子文公﹐以其欲勉世子文公也。文公者﹐後謚世子爲文公也。「世子自楚反﹐復見孟子」者﹐是世子文公自宋而見孟子之後往至楚國﹐又自楚國反歸﹐復見孟子於宋國也。「孟子曰﹕世子疑吾言乎﹐夫道一而已矣」者﹐孟子見世子復見﹐再有所問﹐乃曰﹕世子是疑我言有不盡﹐故復見乎﹖言道之在天下一而已﹐惟當善行焉﹐何必復疑而再欲問邪﹖「成謂齊景公曰﹕彼丈夫也﹐我丈夫也﹐吾何畏彼哉」者﹐孟子又引往日成嘗謂齊景公曰﹕彼之尊貴者卽丈夫也﹐我亦丈夫也﹐言卽一耳﹐我何爲畏之哉﹖是言我能爲之﹐亦如彼之尊貴矣﹐又何畏﹖顏淵有曰﹕舜何人也﹐我何人也﹐亦言其人卽一耳﹐但有能爲之者﹐亦若此舜矣。故曰「舜何人也﹐予何人也﹐有爲者亦若是」。「公明儀曰﹕文王我師也﹐周公豈欺我哉」者﹐孟子又以公明儀有曰﹕文王者﹐我師法者也﹐周公豈欺誣我哉﹖言周公我亦信而師法之耳。「今滕絕長補短﹐將五十里也﹐猶可以爲善國」者﹐孟子謂世子﹐言今之滕國之地﹐絕長補短﹐其廣大亦將有五十里也﹐尙可以爲行善之國也。五十里者﹐子男之國也﹐故曰猶可以爲善國。「《書》曰﹕若藥弗瞑眩﹐厥疾不瘳」者﹐此蓋今之《尙書﹟說命》之篇文也。孟子引《書》云﹕若藥之攻人﹐人服之不以瞑眩憒亂﹐則其疾以不愈也。所以引此者﹐蓋孟子恐云今滕國絕長補短﹑將有五十里﹑猶可爲善國﹐有致世子之所嫌﹐乃引此而諭之﹐抑亦所謂良藥苦口﹑忠言逆耳之意﹐而解世子又有以勸勉焉。○注「文公爲世子」至「勉世子也」。○正義曰﹕此蓋《古紀》《世本》之文也。云滕有考公麋﹐與文公之父定公相直﹔其子元公洪﹐與文公相直。後世因避諱之故﹐更考公爲定公﹐元公爲文公。以其能安民大慮﹐故以定爲謚﹔以其能慈惠愛民﹐故以文爲謚。魯有文公﹑定公之號﹐周有文王﹑定王之名。其謚𨿽與滕君同﹐然稱其實﹐蓋不無異焉。凡稱公者﹐蓋古者天子有三公稱公﹐王者之後稱公。其餘大國稱侯伯﹐小國稱子。男之君亦得稱公者﹐非僭之也﹐以其國人尊之﹐故稱公而已。○注云「成﹐勇果者也」﹐「公明儀﹐賢者也」。○正義曰﹕以意推之﹐則成之勇果﹑公明儀之賢者可知矣﹐人亦未詳﹐《禮》於《檀弓》有公明儀﹐而注亦無所說﹐亦以孟子之時事罕有所載﹐學者亦不必規規務求極焉。○注「若藥不瞑眩﹐厥疾不瘳」。○正義曰﹕《商書﹟說命》篇。孔氏《傳》云「開汝心﹐沃我心﹐如服藥必瞑眩﹐極其病乃除﹐欲其出切言以自警。」

滕定公薨。世子謂然友曰「昔者孟子嘗與我言於宋﹐於心終不忘。今也不幸至於大故﹐吾欲使子問於孟子﹐然後行事。」﹝定公﹐文公父也。然友﹐世子之傳也。大故﹐謂大喪也。﹞然友之鄒﹐問於孟子。﹝孟子歸在鄒也。﹞孟子曰「不亦善乎﹗親喪固所自盡也。﹝不亦者﹐亦也。問此﹐亦其善也。﹞曾子曰﹕『生﹐事之以禮﹔死﹐葬之以禮﹐祭之以禮﹕可謂孝矣。』﹝曾子傳孔子之言。孟子欲令世子如曾子之從禮也。時諸侯皆不行禮﹐故使獨行之也。﹞諸侯之禮﹐吾未之學也。𨿽然﹐吾嘗聞之矣﹕三年之喪﹐齋疏之服﹐飠幹粥之食﹐自天子達於庶人﹐三代共之。」﹝孟子言我𨿽不學諸侯之禮﹐嘗聞師言﹐三代以事﹐君臣皆行三年之喪。齋疏﹐齋衰也。飠幹﹐麋粥也。﹞然友反命﹐定爲三年之喪父。兄百官皆不欲也﹐故曰「吾宗國魯先君莫之行﹐吾先君亦莫之行也。至於子之身而反之﹐不可。﹝父兄百官﹐滕文同姓異姓諸臣也﹐皆不欲使世子行三年。滕﹑魯同姓﹐俱出文王。魯﹐周公之後﹔滕﹐叔繡之後。敬聖人﹐故宗魯者也。﹞且志曰﹕『喪祭從先祖。』」曰「吾有所受之也。」﹝父兄百官且復言也。志﹐記也﹐《周禮﹟小史》掌邦國之志。曰喪祭之事﹐各從其先祖之法。言我轉有所受之﹐不可於己身獨攺更也。一說「吾有所受之」﹐世子言我受之於孟子也。﹞謂然友曰「吾他日未嘗學問﹐好馳馬試劍。今也父兄百官不我足也﹐恐其不能盡於大事﹐子爲我問孟子。」﹝父兄百官見我他日所行﹐謂我志行不足﹐似恐我不能盡大事之禮﹐故止我也。爲我問孟子﹐當何以服其心﹐使其信我也。﹞然友復之鄒問孟子。孟子曰「然﹐不可以他求者也。孔子曰﹕『君薨﹐聽於冢宰。ヱ粥﹐面深墨﹐卽位而哭﹐百官有司莫敢不哀﹐先之也。』﹝孟子言如是﹐不可用他事求也。喪尙哀﹐惟當以哀戚感之耳。國君薨﹐委政冢宰大臣﹐嗣君但盡哀情﹐ヱ粥不食﹐顏色深墨。深﹐甚也。墨﹐黑也。卽喪位而哭﹐百官有司莫敢不哀者﹐以君先哀之也。﹞上有好者﹐下必有甚焉者矣。君子之徳﹐風也。小人之徳﹐艸也。艸上之風必偃。是在世子。」﹝上之所欲﹐下以爲俗。尙﹐加也。偃﹐伏也。以風加艸﹐莫不偃伏也。是在世子以身帥之也。﹞然友反命﹐世子曰「然﹐是誠在我。」﹝世子聞之﹐知其在身﹐欲行之也。﹞五月居廬﹐未有命戒。百官族人可謂曰知。﹝諸侯五月而葬﹐未葬﹐居倚廬於中門之內也。未有命戒﹐居喪不言也。異姓同姓之臣可謂曰知世子之能行禮也。﹞及至葬﹐四方來觀之﹐顏色之戚﹐哭泣之哀﹐弔者大悅。﹝四方諸侯之賓來弔會者﹐見世子之憔悴哀戚﹐大悅其孝行之髙美也已。﹞

﹝疏﹞「滕定公薨」至「弔者大悅」。○正義曰﹕此章指言事莫當於奉禮﹐孝莫大於哀慟﹐從善如流﹐文公之謂也。「滕定公薨」者﹐滕文公之父死也。「世子謂然友曰﹕昔者孟子嘗與我言於宋﹐於心終不忘。今也不幸﹐至於大故﹐吾欲使子問於孟子﹐然後行事」者﹐然友﹐世子之傅也。世子謂然友﹐言往日孟子曾與我言於宋國之事﹐於我心至今常存﹐終不爲忘之也﹐今也不幸至於父喪之大故﹐我欲使子問於孟子﹐然後行其父喪之事。「然友之鄒﹐問於孟子」者﹐孟子將以自宋歸鄒也﹐然友乃往鄒國﹐問孟子以世子所問之事。「孟子曰﹕不亦善乎﹗親喪固所自盡也」者﹐孟子答然友﹐謂不亦善然友以世子所問也。「曾子曰﹕生﹐事之以禮﹔死﹐葬之以禮﹐祭之以禮﹐可謂孝矣」至「三代共之」者﹐孟子以此答然友之問﹐言曾子謂父母在生之時﹐當以禮奉事之﹐如冬溫夏淸﹐昏定晨省﹐是其禮也﹔父母死之時﹐當以禮安葬之﹐如辟踴哭泣﹐哀以送之﹐卜其宅兆﹐而安厝之﹐是其禮也﹔及祭之禮﹐如春秋祭祀﹐以時思之﹐陳其簋﹐而哀戚之是也﹕能如此﹐則可謂之能孝者矣。如問其諸侯所行之禮﹐則我未之學也。𨿽然﹐爲未嘗學諸侯之禮﹐我嘗聞知之矣言。聞三年父母之喪﹐以﹛文衣﹜疏﹛文衣﹜衰之服﹐以麋粥之食。凡此三年之喪﹐自上至於天子﹐下而達於庶人﹐三代夏﹑商﹑周共行之矣。「然友反命」者﹐然友自鄒得孟子之言﹐乃反歸命告於滕公也。「定爲三年之喪﹐父兄百官皆不欲也﹐故曰﹕吾宗國魯先君莫之行也」至「於子之身而反之﹐不可」者﹐是世子因然友問孟子歸後﹐乃定爲三年之喪事﹐其滕之同姓與異姓諸臣﹐皆不欲爲三年之喪﹐遂曰﹕我宗國魯先君莫之嘗行此三年喪禮﹐我之先君亦莫之嘗行也﹐今至於子之身而反違之﹐以爲三年之喪﹐不可。言其不可反背先君﹐而以自爲三年喪之禮也。「且志曰﹕喪祭從先祖。曰﹕吾有所受之也」﹐父兄百官言之後復引記有曰﹕喪祭之事﹐各從其先祖之法﹐我但有所承受之也﹐不可於已身獨攺更爲三年喪耳。滕與魯同姓﹐俱出魯周公之後﹐故云吾宗國魯先君。志﹐記也。「謂然友曰﹕吾他日未嘗學問﹐好馳馬試劍。今也父兄百官不我足也﹐恐其不能盡於大事﹐子爲我問孟子」者﹐滕文公旣定爲三年之喪禮﹐而父兄百官見之皆不欲爲﹐乃復謂然友曰﹕我所往他日未嘗學問禮﹐但好驅馳走馬試劍事﹐今也定爲三年之喪﹐父兄百官見之﹐皆謂我志不足以行此三年之喪﹐恐其不能盡於大事之禮﹐子復爲我之鄒問孟子﹐以爲如何當使父兄百官服其心而信我也﹖「然友復之鄒問孟子」者﹐是然友自文公所乃﹐因其命﹐復往鄒國﹐見孟子而問焉。「孟子曰﹕不可以他求也。孔子曰﹕君薨﹐聽於冢宰﹐ヱ粥﹐面深墨﹐卽位而哭。百官有司莫敢不哀先之也」至「是在世子」者﹐孟子答然友爲世子之問﹐言如此則不可更以他事求也﹐惟當以哀戚感之耳。故引孔子曰﹕國君之薨﹐其政事皆委冢宰大臣聽行之﹐嗣君者但ヱ麋粥而不食﹐面之顏色亦變爲甚黑之色﹐卽喪位而哀哭之﹐故百官有司莫敢不哀先之也。是所謂上有所好者﹐下必有甚焉者耳。且君子之徳如風也﹐小人之徳如艸也﹐艸加之以風﹐必偃伏而從風所趨耳。是在世子但以身率之爾。凡此皆孟子答然友爲世子之問﹐而以此復教之矣。「然友反命﹐世子曰﹕是誠在我」者﹐然友自問孟子之後﹐乃以孟子之言反歸告於世子﹐世子於是五月居於喪廬﹐不敢入處﹐故未有命以令人﹑未有戒以號人﹐以其在外思之而不言也。百官族人皆以爲知禮﹑能行三年之喪﹐乃曰「可謂曰知」﹐以其百官族人指文公而言也。「及至葬﹐四方來觀之﹐顏色之戚﹐哭泣之哀﹐弔者大悅」者﹐言及至葬日﹐四方諸侯來弔﹐慰而觀之﹐顏色之戚而形於容﹐哭泣之哀而形於聲﹐於是弔之者皆大悅﹐以喜其有孝行也。○注「定公﹐文公父也」。○正義曰﹕說在前段已詳矣。○注「曾子傳孔子之言」。○正義曰﹕案《論語》﹕「孟孫問孝於孔子﹐孔子對曰﹕『生﹐事之以禮﹐死﹐葬之以禮﹐祭之以禮。』」是曾子傳孔子之言而云﹐孟子所以引爲曾子言矣。○注「滕﹑魯國同姓﹐俱出魯周公之後」。○正義曰﹕案魯隱公十一年﹐滕侯與薛侯爭長﹐薛侯曰「我先封。」滕侯曰「我﹐周之卜正也。薛﹐庶姓也﹐我不可以後之。」公使羽父請於薛侯曰「君與滕侯辱在寡人。周諺有之曰﹕『山有木﹐工則度之。賓有禮﹐主則擇之。』周之宗盟﹐異姓爲後。寡人若朝於薛﹐不敢與諸任齒。君若辱貺寡人﹐則願以滕君爲請。」薛侯許之﹐乃長滕侯。杜預云「薛﹐任姓。」以此推之﹐則知滕爲魯之後﹐與魯同姓也。○注「《周禮﹟小史》掌邦國之志」至「孟子也」。○正義曰﹕鄭司農云「志﹐謂記也。」《春秋傳》所謂《周志》《國語》所謂《鄭志》之屬也。兩說者﹐其意皆行﹐謂之父兄百官言亦行﹐謂之世子亦行﹐但不逆意則可矣。○注「諸侯五月而葬﹐未葬﹐居倚廬於中門之內也」。○正義曰﹕案《左傳》隱公元年云「天子七月而葬﹐同軌畢至﹔諸侯五月而葬﹐同盟至﹔大夫三月﹐同位至﹔士逾月﹐外姻至。」又《喪大記》云「父母之喪﹐居倚廬」是也。

滕文公問爲國。孟子曰「民事不可緩也。﹝問治國之道也。民事不可緩之使怠惰﹐當以政督趣﹐教以生產之務也。﹞《詩》云﹕『晝爾於茅﹐宵爾索。亟其乘屋﹐其始播百。』﹝《詩﹟風﹟七月》之篇﹐言教民晝取茅艸﹐夜索以爲。﹐絞也。及爾暇﹐亟而乘蓋爾野外之屋﹐春事起﹐爾將始播百矣。言農民之事無休已。﹞民之爲道也﹐有恆產者有恆心﹐無恆產者無恆心。苟無恆心﹐放僻邪侈﹐無不爲已﹐及陷乎罪﹐然後從而刑之﹐是罔民也。焉有仁人在位﹐罔民而可爲也﹖﹝義與上篇同。孟子旣爲齊宣王言之﹐滕文公問﹐復爲究陳其義﹐故各自載之也。﹞是故賢君必恭儉﹑禮下﹐取於民有制。﹝古之賢君﹐身行恭儉﹐禮下大臣﹐賦取於民不過十一之制也。﹞陽虎曰﹕『爲富不仁矣﹐爲仁不富矣。』﹝陽虎﹐魯季氏家臣也。富者好聚﹐仁者好施﹐施不得聚﹐道相反也。陽虎非賢者也﹐言有可采﹐不以人廢言也。﹞夏后氏五十而貢﹐殷人七十而助﹐周人百畝而徹﹐其實皆什一也。徹者﹐徹也。助者﹐藉也。﹝夏禹之世﹐號夏后氏。後﹐君也。禹受禪於君﹐故夏稱後。殷﹐周順人心而徵伐﹐故言人也。民耕五十畝﹐貢上五畝﹔耕七十畝者﹐以七畝助公家﹔耕百畝者﹐徹取十畝以爲賦﹕𨿽異名而多少同﹐故曰皆什一也。徹猶取人徹取物也。藉者借也﹐猶人相借力助之也。﹞龍子曰﹕『治地莫善於助﹐莫不善於貢。』貢者﹐校數歲之中以爲常。﹝龍子﹐古賢人也﹐言治土地之賦﹐無善於助者也。貢者﹐校數歲以爲常。龍子﹐古賢人也﹐言治土地之賦﹐無善於助者也。貢者﹐校數歲以爲常類而上之﹐民供奉之﹐有易有不易﹐故謂之莫不善於貢也。﹞樂歲粒米狼戾﹐多取之而不爲虐﹐則寡取之。凶年糞其田而不足﹐則必取盈焉。﹝樂歲﹐丰年。狼戾﹐猶狼藉也。粒米﹐粟米之粒也。饒多狼藉﹐棄捐於地﹐是時多取於民﹐不爲暴虐也﹐而反以常數少取之。至於凶年饑歲﹐民人糞治其田﹐尙無所得﹐不足以食﹐而公家取其稅必滿其常數焉。不若從歲饑﹑穰以爲多少﹐與民同之也。﹞爲民父母﹐使民ツツ然﹐將終歲勤動不得以養其父母﹐又稱貸而益之﹐使老稚轉乎溝壑﹐惡在其爲民父母也﹗﹝ツツ﹐勤苦不休息之貌。動﹐作。稱﹐舉也。言民勤身動作終歲﹐不得以養食其父母。公賦當畢﹐有不足者﹐又當舉貸子倍而益滿之。至使老少轉屍溝壑﹐安可以爲民之父母也﹖﹞夫世祿﹐滕固行之矣。﹝古者諸侯﹑卿﹑大夫﹑士有功徳﹐則世祿賜族者也。官有世功也﹐其子𨿽未任居官﹐得世食其父祿。賢者子孫必有土之義也﹐滕固知行是矣。言亦當卹民之子弟﹐閔其勤勞者也。﹞《詩》云﹕『雨我公田﹐遂及我私。』惟助爲有公田﹐由此觀之﹐𨿽周亦助也。﹝《詩﹟小雅﹟大田》之篇。言太平時民悅其上﹐願欲天之先雨公田﹐遂以次及我私田也﹐猶殷人助者﹐爲有公田耳。此周《詩》也﹐而雲「雨公田」﹐知𨿽周家之時亦有助之之制也。﹞設爲庠序學校以教之﹐﹝以學習禮﹐教化於國。﹞庠者養也﹐校者教也﹐序者射也。夏曰校﹐殷曰序﹐周曰庠﹐學則三代共之﹐皆所以明人倫也。﹝養者養耆老﹐教者教以禮義﹐射者三耦四矢﹐以達物導气也。學則三代同名﹐皆謂之學。學乎人倫﹐人倫者人事也﹐猶《洪範》曰「彜倫攸序」﹐謂其常事有序者也。﹞人倫明於上﹐小民親於下﹐有王者起﹐必來取法﹐是爲王者師也。﹝有行三王之道而興起者﹐當取法於有道之國也。﹞《詩》云﹕『周𨿽舊邦﹐其命惟新。』文王之謂也。子力行之﹐亦以新子之國。」﹝《詩﹟大雅﹟文王》之篇。言周𨿽后稷以來舊爲諸侯﹐其受王命﹐惟文王新復﹐修治禮義以致之耳。以是勸勉文公﹐欲使庶幾新其國也。﹞使畢戰問井地。﹝畢戰﹐滕臣也。問古井田之法。時諸侯各去典籍﹐人自爲政﹐故井田之道不明也。﹞孟子曰「子之君將行仁政﹐選擇而使子﹐子必勉之﹗夫仁政必自經界始。經界不正﹐井地不鈞﹐祿不平。﹝子﹐畢戰也。經亦界也。必先正其經界﹐勿慢鄰國﹐乃可均井田﹐平祿。﹐所以爲祿也。《周禮﹟小司徒》云「乃經土地﹐而井其田野。」言正其土地之界﹐乃定受其井牧之處也。﹞是故暴君吏必慢其經界。經界旣正﹐分田制祿﹐可坐而定也。﹝暴君﹐殘虐之君。吏﹐貪吏也。慢經界﹐不正本也。必相侵陵﹐長爭訟也。分田﹐賦廬井也。制祿﹐以庶人在官者比上農夫﹐轉以爲差﹐故可坐而定也。﹞夫滕﹐壤地褊小﹐將爲君子焉﹐將爲野人焉﹔無君子莫治野人﹐無野人莫養君子。﹝褊小﹐謂五十里也。爲﹐有也。𨿽小國﹐亦有君子﹐亦有野人﹐言足以爲善政也。﹞請野九一而助﹐國中什一使自賦。﹝九一者﹐井田以九頃爲數﹐而供什一﹐郊野之賦也。助者﹐殷家稅名也﹐周亦用之﹐龍子所謂「莫善於助」也。時諸侯不行助法。國中什一者﹐《周禮》「園廛二十而稅一」﹐時行重法賦﹐責之什一也。而﹐如也。自﹐從也。孟子欲請使野人如助法﹐什一而稅之﹔國中從其本賦﹐二十而稅一以寬之也。﹞卿以下必有圭田﹐圭田五十畝﹐余夫二十五畝。﹝古者卿以下至於士﹐皆受圭田五十畝﹐所以供祭祀也。圭﹐潔也。上田﹐故謂之圭田﹐所謂「惟士無田﹐則亦不祭」﹐言絀士無潔田也。井田之民﹐養公田者受百畝﹐圭田半之﹐故五十畝。余夫者﹐一家一人受田﹐其餘老小尙有餘力者﹐受二十五畝﹐半於圭田﹐謂之餘夫也。受田者﹐田萊多少有上﹑中﹑下。《周禮》曰「余夫亦如之」﹐亦如上﹑中﹑下之制也。《王制》曰「夫圭田無徵」﹐謂余夫圭田﹐皆不當徵賦也。時無圭田余夫﹐孟子欲令復古﹐所以重祭祀﹐利民之道也。﹞死徙無出鄕﹐﹝死﹐謂葬死也。徙﹐謂爰士易居平肥磽也。不出其鄕﹐易爲功也。﹞鄕田同井﹐出入相友﹐守望相助﹐疾病相扶持﹐則百姓親睦。﹝同鄕之田﹐共井之家﹐各相營勞也。出入相友﹐相友耦也。《周禮﹟大宰》曰「八曰友﹐以任得民。」守望相助﹐助察姦惡也。疾病相扶持﹐扶持其羸弱﹐救其困急。皆所以教民相親睦之道。睦﹐和也。﹞方裏而井﹐井九百畝﹐其中爲公田。八家皆私百畝﹐同養公田。公事畢﹐然後敢治私事﹐所以別野人也。﹝方一里者﹐九百畝之地也﹐爲一井。八家各私得百畝﹐同共養其公田之苗稼。公田八十畝﹐其餘二十畝以爲廬井宅園圃﹐家二畝半也。先公後私﹐「遂及我私」之義也。則是野人之事﹐所以別於士伍者也。﹞此其大略也。若夫潤澤之﹐則在君與子矣。」﹝略﹐要也。其井田之大要如是也。而加慈惠潤澤之﹐則在滕君與子共戮力撫循之也。﹞

﹝疏﹞「滕文公問爲國」至「則在君與子矣」。○正義曰﹕此章指言尊賢師知﹐采人之善﹐善之至也。修學校﹐勸禮義﹐敕民事﹐正經界﹐均井田﹐賦什一﹐則爲國之大本也。「滕文公問爲國」者﹐滕文公問孟子治國之道也。「孟子曰﹕民事不可緩也」者﹐孟子答文公言治國之道﹐惟民事當急而不可緩也。「《詩》云﹕晝爾於茅﹐宵爾索﹐亟其乘屋﹐其始播百」者﹐此蓋《詩》之《風﹟七月》之篇文也。言民事於日中則取茅﹐夜中以索。﹐絞索也。晝﹐日中也。宵﹐夜中也。及爾閒暇之時﹐則亟疾乘蓋其野外之屋﹐春事始興﹐以爲播百爲也。以其民事當無休已。孟子所以引此而教之文公也﹐亦欲文公教民如此者焉。「民之爲道也﹐有恆產者有恆心﹐無恆產者無恆心。苟無恆心﹐放辟邪侈﹐無不爲已。及陷乎罪﹐然後從而刑之﹐是罔民也。焉有仁人在位﹐罔民而可爲也」者﹐此義同前篇﹐此所以復言之者﹐以其前篇孟子爲齊宣陳之也﹐此篇蓋因文公爲治國之道﹐故孟子復此爲答﹐遂兩載焉﹐此更不說。「是故賢君制民必恭儉﹑禮下﹐取民有制」者﹐言古之賢君必身行恭儉﹐恭則不侮人﹐儉則不奪人﹐非特不侮人不奪人﹐且又禮下接於賢人﹐其取民之賦又有什一之制。什一﹐蓋十分則取一而已。「陽虎曰﹕爲富不仁矣﹐爲仁不富矣」者﹐陽虎﹐魯季氏之家臣也﹐孟子言陽虎有云﹕凡爲富者﹐則常聚民之財賄爲己所有﹐故不仁﹔凡爲仁者﹐以其常務博施濟眾﹐故不能富矣。孟子今引之而教文公者﹐蓋欲使得其中矣。「夏后氏五十而貢﹐殷人七十而助﹐周人百畝而徹﹐其實皆什一也。徹者﹐徹也。助者﹐藉也」者﹐言夏后氏之時﹐民耕五十畝田﹐其於貢上之賦但五畝而已﹐是夏后氏五十而貢也﹔殷人之時﹐民耕七十畝田﹐其助公家則七畝而已﹐是殷人七十而助也﹔周人之時﹐民耕百畝﹐其徹取之賦則十而已﹐是周人百畝而徹也﹕總而論之﹐其實皆什一之賦也。「徹者﹐徹也。助者﹐藉也」﹐此孟子自解之義也。徹猶徹取﹐助但借民力而耕之矣﹐故藉借也。夏后氏與殷人﹑周人之稱不同者﹐蓋禹之受禪以繼舜有天下﹐故夏稱後。後﹐君也。殷周以徵伐順人心而有天下﹐故云人也。「龍子曰﹕治地莫善於助﹐莫不善於貢。貢者﹐校數歲之中以爲常」者﹐龍子蓋古之賢人也﹐孟子言龍子有云﹕治土地之賦﹐莫善於助者也﹐莫不善於貢也。以其助則借民力而耕之﹐其所出在歲之所熟如何耳﹔貢者以其撿校數歲之中以爲有常之例也﹐其歲之所熟﹐則貢之數亦然﹐歲之荒﹐則貢之數亦然。蓋以歲荒則有損於民也﹐故曰莫善於助﹐莫不善於貢。「樂歲粒米狼戾﹐多取之而不爲虐﹐則寡取之。凶年糞其田而不足﹐則必取盈焉」者﹐此亦孟子自解其上文之言也。言丰樂之歲﹐其粒米狼藉饒多﹐𨿽多取之而不爲暴虐﹐則以寡取之﹔凶荒之年﹐糞其田尙不足﹐則以取滿其常數焉。是則校數歲之中以爲常之意也。「爲民父母﹐使民ツツ然﹐將終歲勤動不得以養其父母﹐又稱貸而益之﹐使老稚轉乎溝壑﹐惡在其爲民父母也」﹐孟子言人君爲下民之父母﹐使民ツツ相顧﹐將至終歲勤苦勞動﹐不得以贍養其父母﹐人君在上﹐又更稱貸而益之﹐以滿其常數之貢﹐致使老少羸弱饑餓而轉屍於溝壑之中﹐如此安更可在上爲下民父母也﹗言其不足以爲民父母矣﹐以其爲民父母﹐當子養其民﹐不當如此故也。「夫世祿﹐滕固行之矣」﹐孟子言今夫滕國於世祿固已知行之矣﹐但亦當憐憫民之老少與其勤勞者也。世祿者﹐以其有功徳之臣﹐則世祿之﹐賜其土地也。謂其子𨿽未任居官﹐得食其父之祿﹐亦必有土地祿之也。「《詩》雲﹕雨我公田﹐遂及我私。惟助爲有公田﹐由此觀之﹐𨿽周亦助也」者。此《詩》蓋《小雅﹟大田》之篇文也﹐「惟助」至「助也」﹐孟子又自言之﹐因《詩》而解周之亦助也。其《詩》蓋謂民樂其上﹐願欲天之先雨及公田﹐次及我等私田也。孟子緣此而觀之﹐遂知𨿽周百畝而徹取之賦﹐其亦有助之制焉。以其惟行助﹐則爲有公田﹐如貢﹑徹則非有公田矣。孟子於此﹐所以復辧其周之亦有助法而取民之賦﹐蓋謂其莫善於助之義也。「設爲庠序學校以教之」者﹐此孟子亦欲文公富而教之之意也﹐言又不特止於制民之賦而已。旣制其祿﹐又當開設爲之庠序學校以教之矣﹐故曰「庠者養也﹐校者教也﹐序者射也」」至「是爲王者師也」者﹐此孟子欲詳說其庠序學校之意也。言庠者以養耆老於此者也﹐校者所以教禮義於此者也﹐序者所以講射於此而行尊卑揖遜之禮者也。夏之時謂之校﹐殷之時謂之序﹐周之時謂之庠﹐然而爲學則三代皆共之﹐皆所以於此而明人倫之序。大倫旣備明於上﹐小民旣親之於其下﹐如有王者興起而用之﹐必來取法於此﹐是爲王者之師也。孟子所以區區爲滕文公言及此﹐又欲文公由此化民成俗故也。「《詩》云﹕周𨿽舊邦﹐其命惟新。文王之謂也。子力行之﹐亦以新子之國」者﹐《詩》云蓋《詩﹟大雅﹟文王》之篇文也﹐其時周𨿽自后稷以來﹐但爲之舊邦﹐其受王命復治而維新之﹐是文王之謂也。孟子言文公但能力行如此而治﹐亦以新子之國矣。以其欲以此勉文公﹐使庶幾新其國也。「使畢戰問井地」﹐畢戰﹐滕文公之臣也﹐滕文公自問爲國之道﹐孟子告之民事貢賦敕禮義之意﹐其後又使其臣畢戰問孟子以井地之制也。「孟子曰﹕子之君將行仁政﹐選擇而使子﹐子必勉之。夫仁政必自經界始。經界不正﹐井地不鈞﹐祿不平」者﹐而以至「在君與子」矣﹐皆孟子答畢戰問井地之制也。孟子言子之君將欲行其仁政﹐選擇而使子來問以井地之制。子必當勉力﹐與民同行之耳。夫仁政必自經界爲始﹐如經界不能正之﹐則井地由此不均齊﹔井地不均﹐則祿亦不平矣。所以爲祿﹐故云祿。「是故暴君吏必慢其經界」至「定也」者﹐孟子言此故暴虐之君﹐污濫之吏﹐必慢其經界。所以告之以此者﹐孟子欲滕君不爲暴君﹐畢戰不爲污吏也﹐故如是云然。經界旣以正﹐則田由此而分﹐平祿由是而得制﹐是其分田制祿﹐可坐而定之也﹐以言其易定也。「夫滕﹐壤地褊小﹐將爲君子焉﹐將爲野人焉﹐無君子莫治野人﹐無野人莫養君子」﹐孟子言今夫滕國土壤之地褊小﹐卽止於五十里﹐然將爲之君子人焉﹐爲之野人焉。以其無君子則莫能治其野人﹐無野人則莫能養其君子。孟子所以言此者﹐蓋以滕國亦有君子﹐亦有野人﹐足以爲善政也。「請野九一而助﹐國中什一使自賦」至「若夫潤澤之﹐則在君與子矣」者﹐此皆孟子欲滕國爲善政﹐故以是請教之也。今言請於郊野行井田之制﹐以九一而助佐公田爲之賦﹐國中廛園以什一之法使貢自賦之﹐以其十中取一也。古者自卿以下皆有其圭田﹐謂之圭田者﹐所以名其潔而供祭祀之田也。言自卿以下﹐皆受此圭田五十畝。「余夫二十五畝」﹐以其一家之人受田﹐其餘老少尙有餘力者﹐亦受此圭田二十五畝而已。「死徙無出鄕」﹐以其死葬易居﹐無出其本鄕耳。「鄕田同井﹐出入相友﹐守望相助﹐疾病相扶持﹐則百姓親睦」﹐以其謂同鄕之田﹑共井之家者﹐凡有出入﹐皆相交友爲伴﹐所以同其心也﹔相助以守﹐而此不可以威武奪﹐相助以望﹐而彼不得以投隙來﹔疾病則相扶持其羸弱而救其困急﹕則百姓於是相親和睦矣。「方裏而井」﹐以其方一里之地爲之井。田九百畝﹐以其一井之田有九百畝。「其中爲公田」﹐以其九百畝於井中抽百畝爲公田之苗稼。「八家皆私百畝」﹐以其八口之家﹐皆受八百畝以爲已之私田苗稼。「同養公田﹐公事畢﹐然後敢治私事」﹐以其八口之家同共耕養其公田﹐及至公田之事了畢﹐然後耕治已之私田﹐以爲之私事。「所以別野人也」﹐此所以爲野人之事以別於士伍者也。「此其大略也。若夫潤澤之﹐則在君與子矣」﹐孟子言此則井田之大要如是也﹐若夫加之以慈惠潤澤之﹐則有在於滕君與子矣。子者﹐稱畢戰爲子也。○注「《詩﹟風﹟七月》之篇」至「無休已」。○正義曰﹕毛氏云﹕宵﹐夜也。﹐絞也。乘﹐升也。」箋云「爾﹐女也。汝當晝日往取茅歸﹐夜作絞索以待時用。亟﹐急也。乘﹐治也。十月定星將中﹐急當治野廬之屋。其始播百﹐謂期來年百於公社也。」此詩蓋陳王業之艱難。○注「陽虎﹐魯季氏家臣﹐非賢者也」。○正義曰﹕案《論語》云「陽貨欲見孔子﹐孔子不見。」孔傳云「陽貨﹐陽虎也﹐季氏之家臣﹐而專魯國之政。」是則姓陽名虎﹐字貨也。孔子不見﹐所以知其非賢故也。○注「《詩﹟小雅﹟大田》之篇」至「亦助也」。○正義曰﹕此蓋幽王之詩也。箋云「其民之心﹐先公後私﹐令天注雨於公田﹐因及私田爾。言民怙君徳﹐蒙其餘惠。」○注「《洪範》彜倫攸敍」。○正義曰﹕孔安國云﹕彜倫﹐常道也﹐言常道所以次敍也。洪﹐大也﹔範﹐道也。此箕子陳之於武王者也。○注「《詩﹟大雅﹟文王》之篇」。○正義曰﹕此詩蓋言文王受命作周。箋云﹕大王聿來胥宇﹐而國於周﹐王迹起矣﹐而未有天命﹐至文王而受命。言新者﹐美之也。○注「《周禮﹟小司徒》曰﹕乃經土地﹐而井牧其田野」。○正義曰﹕鄭注云「小司徒爲經之立其五溝五塗之界﹐其制似井之字﹐因取名焉。」鄭司農云「井牧者﹐《春秋傳》所謂井衍﹑沃牧﹑隰臯者也。」鄭玄云「隰臯之地﹐九夫爲牧﹐二牧而當一井。今造都鄙﹐授民田﹐有不易者﹐有一易者﹐有再易者﹐通率二而當一﹐是之謂井牧。昔少康在虞﹐思有田一成﹐有眾一旅。一旅之眾﹐而田一成﹐則井牧之法﹐先古然矣。九夫爲井者﹐方一里﹐九夫所治之田也。此制小司徒經之﹐匠人爲之﹐溝洫相包乃成耳。」○注「《周禮》園廛二十而稅一」。○正義曰﹕鄭司農云﹕園廛亦輕之者﹐廛無﹐園少利也。○注「《周禮》曰余夫亦如之」﹐「《王制》曰夫圭田無徵」。○正義曰﹕鄭司農云﹕戶計一夫一婦而賦之田﹐其一戶有數口者﹐余夫亦受此田也。「夫圭田無徵」者﹐鄭氏云﹕夫猶治也﹔徵﹐稅也﹔治圭田者不稅﹐所以厚賢也。此則《周禮》之士田﹐以在近郊之地者也。○注「《周禮﹟大宰》曰﹕八曰友﹐以任得民」。○正義曰﹕案《大宰》之職﹕「以九兩系邦國之民﹐一曰牧﹐以地得民。二曰長﹐以貴得民。三曰師﹐以賢得民。四曰儒﹐以道得民。五曰宗﹐以族得民。六曰主﹐以利得民。七曰吏﹐以治得民。八曰友﹐以任得民。九曰藪﹐以富得民。」注云「兩猶耦也﹐所以協耦萬民。系﹐聯綴也。牧﹐州長也。長﹐諸侯也。師﹐諸侯師氏有徳行教民者也。儒﹐諸侯系氏有六藝以教民者也。宗﹐繼別爲大宗﹐牧族者也。」鄭司農云﹕主謂公卿大夫﹐世世食至不絕者也。吏﹐小吏在鄕邑者。友﹐謂同井相合耦鋤作者。藪亦有虞掌其政令﹐爲之厲禁者﹐使其地之民守其財物者。此《大宰》之職﹐有是以掌之也。●卷五下﹟滕文公章句上有爲神農之言者許行﹐自楚之滕﹐踵門而告文公曰「遠方之人﹐聞君行仁政﹐願受一廛而爲氓。」﹝神農﹐三皇之君﹐炎帝神農氏。許﹐姓﹔行﹐名也。治爲神農之道者。踵﹐至也。廛﹐居也。自稱遠方之人﹐願爲氓。氓﹐野人也。﹞文公與之處。其徒數十人皆衣褐﹐捆屨﹑織席以爲食。﹝文公與之居。處﹐捨之宅也。其徒﹐學其業者也。衣褐﹐貧也。捆猶叩也﹐織屨欲使堅﹐故叩之也。賣屨席以供飲食也。﹞陳良之徒陳相與其弟辛﹐負耒耜而自宋之滕﹐曰「聞君行聖人之政﹐是亦聖人也。願爲聖人氓。」﹝陳良﹐儒者也。陳相﹐良之門徒也。辛﹐相弟。聖人之政﹐謂仁政也。﹞陳相見許行而大悅﹐盡棄其學而學焉。﹝棄陳良之儒道﹐更學許行神農之道也。﹞陳相見孟子﹐道許行之言﹐曰「滕君則誠賢君也。𨿽然﹐未聞道也。﹝陳相言許行以爲滕君未達至道也。﹞賢者與民並耕而食﹐饔飧而治。今也滕有倉廩府庫﹐則是厲民而以自養也﹐惡得賢﹖﹝相言許子以爲古賢君當與民並耕而各自食其力。饔飧﹐熟食也。朝曰饔﹐夕曰飧。當身自具其食﹐兼治民事耳。今滕賦稅有倉廩府庫之富﹐是爲厲病其民以自奉養﹐安得爲賢君乎﹖三皇之時﹐質朴無事﹐故道若此者也。﹞孟子曰「許子必種粟而後食乎﹖」﹝問﹕許子必自身種粟乃食之邪﹖﹞曰「然。」﹝相曰﹕然﹐許子自種之。﹞「許子必織布然後衣乎﹖」﹝孟子曰﹕許子自織布然後衣之乎﹖﹞曰「否。許子衣褐。」﹝相曰﹕不自織布﹐許子衣褐。以毳織之﹐若今馬衣也。或曰﹕褐﹐衣也。一曰粗布衣也。﹞「許子冠乎﹖」﹝孟子問相冠乎﹖﹞曰「冠。」﹝相曰﹕冠也。﹞曰「奚冠﹖」﹝孟子問﹕許子何冠也﹖﹞曰「冠素。」﹝相曰﹕許子冠素。﹞曰「自織之與﹖」﹝孟子曰﹕許子自織素與﹖﹞曰「否。以粟易之。」﹝相言許子以粟易素﹞曰「許子奚爲不自織﹖」﹝曰﹕許子自織素乎﹖﹞曰「害於耕。」﹝相曰﹕織紡害於耕﹐故不自織也。﹞曰「許子以釜甑爨﹐以鐵耕乎﹖」﹝爨﹐炊也。孟子曰﹕許子寧以釜甑炊食﹐以鐵爲犁用之耕否邪﹖﹞曰「然。」﹝相曰﹕用之。﹞「自爲之與﹖」﹝孟子曰﹕許子自冶鐵陶瓦器邪﹖﹞曰「否﹐以粟易之。」﹝相曰﹕不自作鐵瓦﹐以粟易之也。﹞「以粟易械器者﹐不爲厲陶冶﹔陶冶亦以械器易粟者﹐豈爲厲農夫哉﹖且許子何不爲陶冶﹐捨皆取諸其宮中而用之﹐何爲紛紛然與百工交易﹐何許子之不憚煩﹖」﹝械﹐器之總名也。厲﹐病也。以粟易器﹐不病陶冶﹐陶冶亦何以爲病農夫乎﹖且許子何爲不自陶冶。捨者﹐止也。止不肯皆自取之其宮宅中而用之﹐何爲反與百工交易﹐紛紛而爲之煩也。﹞曰「百工之事﹐固不可耕且爲也。」﹝相曰「百工之事﹐固不可耕且爲﹐故交易也。﹞「然則治天下獨可耕且爲與﹖﹝孟子言百工各爲其事﹐尙不可得耕且兼之。人君自天子以下﹐當治天下政事﹐此反可耕且爲邪﹖欲以窮許行之非滕君不親耕也。孟子謂五帝以來﹐有禮義上下之事﹐不得復若三皇之道也﹐言許子不知禮者也。﹞有大人之事﹐有小人之事。且一人之身而百工之所爲備﹐如必自爲而後用之﹐是率天下而路也。﹝孟子言人道自有大人之事﹐謂人君行教化也。小人之事﹐謂農工商也。一人而備百工之所作﹐作之乃得用之者﹐是率導天下人以羸之路也。﹞故曰或勞心﹐或勞力。勞心者治人﹐勞力者治於人。治於人者食人﹐治人者食於人﹐天下之通義也。﹝勞心﹐君也。勞力﹐民也。君施教以治理之﹐民竭力治公田以奉養其上﹐天下通義﹐所常行者也。﹞當堯之時﹐天下猶未平﹐洪水橫流﹐泛濫於天下﹐艸木暢茂﹐禽獸繁殖﹐五不登﹐禽獸逼人﹐獸蹄鳥迹之道交於中國。堯獨憂之﹐舉舜而敷治焉。﹝遭洪水﹐故天下未平。水盛﹐故艸木暢茂。艸木盛﹐故禽獸繁息眾多也。登﹐升也﹐五不足升用也。猛獸之迹﹐當在山林﹐而反交於中國﹐懼害人。故堯獨憂念之。敷﹐治也。《書》曰「禹敷土。」是言治其土也。﹞舜使益掌火﹐益烈山澤而焚之﹐禽獸逃匿。﹝掌﹐主也。主火之官﹐猶古之火正也。烈﹐熾。益視山澤艸木熾者而焚之﹐故禽獸逃匿而奔走遠竄也。﹞禹疏九河﹐瀹濟﹑漯而注諸海﹐決汝﹑漢﹐排淮﹑泗而注之江﹐然後中國可得而食也。當是時也﹐禹八年於外﹐三過其門而不入﹐𨿽欲耕﹐得乎﹖﹝疏﹐通也。瀹﹐治也。排﹐壅也。於是水害除﹐故中國之地﹐可得耕而食也。禹勤事於外﹐八年之中﹐三過其門而不入。《書》曰「辛壬癸甲﹐啟呱呱而泣。」如此﹐寧可得耕也﹖﹞后稷教民稼穡﹐樹藝五。五熟而民人育。﹝棄爲后稷也。樹﹐種。藝﹐殖也。五謂稻﹑黍﹑稷﹑麥﹑菽也。五所以養人也﹐故言民人育也。﹞人之有道也﹐飽食暖衣﹐逸居而無教﹐則近於禽獸。聖人有憂之﹐使契爲司徒﹐教以人倫﹕父子有親﹐君臣有義﹐夫婦有別﹐長幼有敍﹐朋友有信。﹝司徒主人﹐教以人事。父父子子﹐君君臣臣﹐夫夫婦婦﹐兄兄弟弟﹐朋友貴信﹐是爲契之所教也。﹞放勛曰﹕勞之來之﹐匡之直之﹐輔之翼之﹐使自得之﹐又從而振徳之。﹝放勛﹐堯號也。遭水災恐其小民放僻邪侈﹐故勞來之。匡正直其曲心﹐使自得其本善性﹐然後又從而振其羸窮﹐加徳惠也。﹞聖人之憂民如此﹐而暇耕乎﹗﹝重諭陳相。﹞堯以不得舜爲己憂﹐舜以不得禹﹑臯陶爲己憂。夫以百畝之不易爲己憂者﹐農夫也。分人以財謂之惠﹐教人以善謂之忠﹐爲天下得人者謂之仁。﹝言聖人以不得賢聖之臣爲己憂﹐農夫以百畝不易治爲己憂。﹞是故以天下與人易﹐爲天下得人難。﹝爲天下求能治天下者難得也﹐故言以天下傳與人尙爲易也。﹞孔子曰﹕『大哉堯之爲君﹐惟天爲大﹐惟堯則之﹐蕩蕩乎民無能名焉。君哉舜也﹐巍巍乎有天下而不與焉。』堯舜之治天下﹐豈無所用其心哉﹐亦不用於耕耳。﹝天道蕩蕩乎大無私﹐生萬物而不知其所由來﹐堯法天﹐故民無能名堯徳者也。舜得人君之道哉﹐徳盛而巍巍乎﹐有天下之位﹐𨿽貴盛﹐不能與益舜。巍巍之徳﹐言徳之大﹐大於天子位也。堯﹑舜蕩蕩巍巍如此﹐但不用心於躬自耕也。﹞吾聞用夏變夷者﹐未聞變於夷者也。﹝當以諸夏之禮義化變蠻夷之人耳﹐未聞變化於夷蠻之人﹐同其道也。﹞陳良﹐楚產也﹐悅周公﹑仲尼之道﹐北學於中國﹐北方之學者﹐未能或之先也﹐彼所謂豪傑之士也。子之兄弟事之數十年﹐師死而遂倍之。﹝陳良生於楚﹐北遊中國﹐學者不能有先之也﹐所謂豪傑過人之士也。子之兄弟﹐謂陳相﹑陳辛也﹐數十年師事陳良﹐良死而倍之﹐更學於許行﹐非之也。﹞昔者孔子沒﹐三年之外﹐門人治任將﹐歸入揖於子貢﹐相向而哭﹐皆失聲﹐然後歸。子貢反﹐築室於場﹐獨居三年﹐然後歸。﹝任﹐擔也。失聲﹐悲不能成聲。場﹐孔子冢上祭祀壇場也。子貢獨於場左右築室﹐復三年﹐愼終追遠也。﹞他日﹐子夏﹑子張﹑子遊以有若似聖人﹐欲以所事孔子事之。彊曾子﹐曾子曰﹕『不可﹐江漢以濯之﹐秋陽以暴之﹐皓皓乎不可尙已﹗』﹝有若之貌似孔子﹐此三子者﹐思孔子而不可復見﹐故欲尊有若以作聖人﹐朝夕奉事之禮﹐如事孔子﹐以慰思也。曾子不肯﹐以爲聖人之潔白﹐如濯之江漢﹐暴之秋陽。秋陽﹐周之秋﹐夏之五﹑六月盛陽也。皓皓﹐白甚也。何可尙而乃欲以有若之質於聖人之坐席乎﹖尊師道﹐故不肯也。﹞今也南蠻舌之人﹐非先王之道﹐子倍子之師而學之﹐亦異於曾子矣。吾聞出於幽谷﹑遷於喬木者﹐未聞下喬木而入於幽谷者。﹝今此許行乃南楚蠻夷﹐其舌之惡如鳥耳。﹐博勞鳥也。《詩》云「七月鳴。」應陰而殺物者也。許子托於太古﹐非先聖王堯舜之之道﹐不務仁義﹐而欲使君臣並耕﹐傷害道徳﹐惡如舌﹐與曾子之心亦異遠也。人當出深谷﹐止喬木。今子反下喬木﹐入於幽谷。﹞《魯頌》曰﹕『戎狄是膺﹐荊舒是懲。』周公方且膺之﹐子是之學﹐亦爲不善變矣﹗」﹝《詩﹟魯頌﹟宮》之篇也。膺﹐擊也。懲﹐艾也。周家時擊戎狄之不善者﹐懲止荊﹑舒之人﹐使不敢侵陵也。周公常欲擊之﹐言南蠻之人難用﹐而子反悅是人而學其道﹐亦爲不善變更矣。孟子究陳此者﹐所以責陳相也。﹞「從許子之道﹐則市賈不貳﹐國中無僞。𨿽使五尺之童市﹐莫之或欺。布帛長短同﹐則賈相若﹔麻縷絲絮輕重同﹐則賈相若﹔五多寡同﹐則賈相若﹔屨大小同﹐則賈相若。」﹝陳相復爲孟子言此﹐如使從許子淳朴之道﹐可使市無二價﹐不相爲詐﹐不相欺愚小也。長短謂丈尺﹐輕重謂斤兩﹐多寡謂斗石﹐大小謂尺寸﹐皆言同價﹐故曰市無二價者也。﹞曰「夫物之不齊﹐物之情也。或相倍蓰﹐或相什百﹐或相千萬﹐子比而同之﹐是亂天下也。巨屨小屨同賈﹐人豈爲之哉﹖從許子之道﹐相率而爲僞者也。惡能治國家﹖」﹝孟子曰﹕夫萬物好醜異賈﹐精粗異功﹐其不齊同﹐乃物之情性也。蓰﹐五倍也。什﹐十倍也。至於千萬相倍。譬若和氏之璧﹐𨿽與凡玉之璧尺寸厚薄等﹐其價豈可同哉簡子欲以大小相比而同之﹐則使天下有爭亂之道也。巨﹐粗屨也﹐小﹐細屨也。如使同價而賣之﹐人豈肯作其細哉﹗時許子教人僞者耳﹐安能治其國家者也。﹞

﹝疏﹞「有爲神農之言」至「惡能治國家」。○正義曰﹕此章指言神農務本﹐教以凡民。許子蔽道﹐同之君臣。陳相倍師﹐降於幽谷﹐不理萬情﹐謂之淳朴。是以孟子博陳堯﹑舜上下之敍以匡之也。「有爲神農者許行」至「願受一廛而爲氓」者﹐神農﹐炎帝氏也。許行﹐南蠻之人也﹐姓許名行也﹐自楚蠻之地往滕國﹐至門而言﹐告於文公曰﹕我是遠方楚蠻之人﹐聞滕君行仁政於此﹐我今所以來至﹐心願受一廛居之﹐以爲之氓也。氓﹐野人之稱﹐已說在《孫醜》篇。「文公與之處﹐其徒數十人皆衣褐﹐捆屨織席以爲食」﹐言文公乃與許行之居而處之﹐其許行之徒弟有數十人﹐皆衣短褐﹐叩扌豕織屨席以供其飲食也。「陳良之徒陳相與其弟辛」至「願爲聖人氓」﹐陳良﹐儒者也﹐陳相與其陳辛二人皆陳良徒弟也﹐言陳良徒弟陳相與其弟辛背負其耒耜﹐而從宋國往滕國﹐而向滕君曰﹕我聞知君行聖人之政事﹐是爲聖人者也﹐今願爲聖人之氓。「陳相見許行而大悅﹐盡棄其學而學焉」﹐言陳相至滕﹐乃見許行而大悅樂之﹐遂盡棄去陳良之儒學﹐而就學於許行之道。「陳相見孟子﹐道許行之言﹐曰」至「惡得其賢」﹐言陳相後見孟子﹐乃道許行之言。曰滕君則誠爲賢君者也﹐𨿽然﹐未聞至道也。古之賢君﹐乃與民同耕而食﹐饔飧而兼治政事。朝食曰饔﹐夕曰飧。今也滕君乃取財稅而有倉廩府庫之富﹐則是厲病其民以自奉養也﹐安得謂之賢君乎﹖倉廩﹐《釋名》曰「倉﹐藏也﹐藏物也。」廩﹐倉有屋曰廩。「孟子問許子必種粟而後食乎﹐曰然」﹐陳相答之﹐以爲許行是自種而後食也。「許子必織布然後衣乎」﹐孟子又問許子必自織布然後衣乎。「曰﹕許子子衣褐」﹐陳相答之﹐許子不自紡織其布爲衣﹐以其卽著布也。「許子冠乎」﹐孟子問﹕許子戴冠乎﹖「曰冠」﹐陳相答之﹐許子戴冠也。「曰奚冠」﹐孟子又問許子戴何冠。「曰冠素」﹐陳相答之﹐許子冠以素爲之爾。素﹐烏也。「曰自織之歟」﹐孟子又問許子以素爲冠﹐其自織之歟﹖「曰否﹐以粟易之」﹐陳相答之﹐許子不自織爲冠﹐以粟更易之而已。「曰﹕許子奚爲不自織」﹐孟子又問許子何爲而不自織爲之乎﹖「曰害於耕」﹐陳相答之﹐以謂許子不自織爲之也。以其自織者斯害於耕也。「曰﹕許子以釜甑爨﹐以鐵耕乎」﹐孟子又問許子寧以釜甑炊食﹑以鐵爲犁用之耕否乎﹖「曰然」﹐陳相答之﹐以爲許子用之也。「自爲之歟」﹐孟子又問許子是自爲釜甑炊食﹑鐵犁耕乎﹖「曰否﹐以粟易之」﹐陳相答﹐以爲許子之不自爲也﹐以粟更易之而已。「以粟易械器者﹐不爲厲陶冶」至「何許子之不憚煩」﹐孟子又復問﹐以許子將粟更易械器者不以厲病於陶治﹐陶治亦以器更易之以粟﹐豈爲病厲其農夫哉臯陶﹐作瓦器之匠也﹐冶﹐鑄金之匠也。且許子何不自爲之陶冶﹐止皆取其宮室之中而用之乎﹖何爲更紛紛然交易於百工歟﹖何許子之不畏其煩。故以此欲排之陳相也。「曰﹕百工之事﹐固不可耕且爲也」﹐陳相又答之﹐以謂百工之事﹐固不可耕且爲之也﹐所以用交易而用之耳。「然則治天下獨可耕且爲之歟」﹐孟子又排之﹐如是則爲國君治天下﹐獨可自耕且又爲政事以治天下歟﹖陳相及此以應答﹐故孟子一向自言而排之﹐乃曰﹕有大人之事﹐大人之事則國君行教化也﹔有小人之事﹐卽農工商也。且以一人之身而用百工之所作爲備具﹐如必皆用自爲然後方行用之也﹐此則驅率天下之人以羸困之路也。又一說云﹕如此是驅率天下之人如道路之人﹐但泛視而不知上下貴賤耳。以其許行﹑陳相皆欲君民並耕﹐不知有上不貴賤相待﹐故以此說﹐據下文意義相通﹐堪以此說爲尙。所及亡嬴困之路者﹐但趙注之說耳。詳而推之﹐嬴困之路﹐不若此說。「故曰或勞心﹐或勞力」至「天下之通義也」者﹐此下文之如此也﹐言天下之人﹐有但或勞其力﹐但或勞其心者。勞其心所以制政教﹐而治天下之人耳﹔勞其力所以見治於上人而已。見治於上之人者﹐竭力治公田以奉養上之人也﹔治天下之人者﹐以其爵祿皆出民之賦稅﹐故食於人而已。言此是天下通義﹐人所常行者也。上之人君爲言也﹐下之人民爲言也﹐以此推之﹐則上下貴賤有所相待耳。「當堯之時﹐天下猶未平」至「舉舜而敷治焉」﹐孟子又言當古之唐堯盛帝之時﹐天下猶尙未平﹐是以其大水橫流﹐逆其勢﹐泛泛濫濁﹐徧於天下﹐艸木由是暢茂敷實﹐禽獸又由此而繁息而生殖焉。五﹕黍﹑稷﹑稻﹑麥﹑菽﹐於是不丰登﹐禽獸亦逼害於人﹐猛獸之變交馳於中國之道。堯帝乃獨自憂懼之﹐以其有傷害於人民﹐故舉用虞舜而廣治之﹐廣治其水土也。「舜使益掌火」至「禹疏九河」﹐「后稷教民稼穡」又至「使契爲司徒」﹐止於「亦不用於耕耳」﹐言舜因堯帝舉用﹐乃使伯益爲掌火之官﹐益視山澤艸木煩盛﹐乃烈山澤而焚燒之﹐禽獸於是懼而逃匿﹐遠竄而不敢出。又使禹疏通九河﹐又瀹治濟﹑漯之水而流注歸海﹐又開決汝﹑漢之水而斟壅淮﹑泗二水﹐而同流注歸之江。九河在東北﹐案《爾雅》云「九河一曰徒駭﹐二曰太史﹐三曰馬頰﹐四曰覆釜﹐五曰湖蘇﹐六曰簡﹐七曰潔﹐八曰鉤盤﹐九曰鬲津」是也。江﹐九江也﹐案《潯陽端地》有云「一曰烏江﹐二曰蚌江﹐三曰烏白江﹐四曰嘉匪江﹐五曰﹛困﹜江﹐六曰提江﹐七曰廩江﹐八曰源江﹐九曰畎江」是也。然後中國之地﹐人方可耕藝而食也。當此之時﹐大禹八年在外治水土﹐經三次過其家門而不得入其家﹐𨿽欲於時耕作之﹐其可得乎﹖又使后稷棄教天下民稼穡﹐種樹藝殖五。五旣丰熟﹐而天下人民於是得養育其生。稼穡者﹐《說文》云「種曰稼﹐斂曰穡」也。人之於是有養生之道﹐飽食而暖衣。逸樂居處而無以教之﹐則近類於禽獸﹐以其不知髙下也。聖人有憂懼其民如此﹐舜又使笑爲司徒之官﹐教以人倫。使天下之人知父子有親親慈孝﹐君臣有尊卑之義﹐夫婦有交別﹐長幼有等敍﹐朋友有忠信。又言「放勛有曰﹐勞之來之﹐匡之直之﹐輔之翼之﹐使自得之﹐又從而振徳之」﹐民之有勤勞於事者﹐有以償其勞﹐故曰勞之﹔因其民之來歸者﹐有以償其來﹐故曰來之﹔民之旣能直其心﹐故以正其直爲之正﹐故曰匡之﹔民之或曲其心﹐故以正其曲爲之直﹐故曰直之﹔輔之如車輔﹐使民有所安於業﹐故曰輔之﹔翼之如羽翼﹐使民有所進於道﹐故曰翼之。勞之來之匡之直之輔之翼之﹐所以欲使其自得悅樂之而已矣。民旣自得而悅樂之﹐於是又從加之恩惠而振徳之。振徳卽恩惠耳。言聖人之憂於天下之民如此﹐尙何暇以耕爲乎﹖又言堯以不得舜而舉用使敷治焉﹐則爲民之憂﹔舜旣得堯舉而用之﹐如舜復不得臯陶﹑禹爲輔﹐則亦爲己之憂。今夫以百畝之難耕﹐恐爲己所憂者﹐農夫也。「分人以財謂之惠﹐教人以善謂之忠﹐爲天下得人謂之仁」﹐以言其以己之財物市與人者﹐是謂忠惠也﹔以己之有善而以教諸人﹐謂其心之忠也﹐中心之謂忠﹔爲天下求得其人而治天下者﹐是謂其仁者也﹐愛人之謂仁﹐所以爲天下求得其人﹐不過愛天下之人﹐故如是也。「是故以天下與人易﹐爲天下得人難」﹐孟子言如此故以天下傳與其人﹐尙以爲易也﹔爲天下得其人而治天下者﹐猶以爲難。「孔子曰﹕大哉堯之爲君﹐惟天爲大﹐惟堯則之﹐蕩蕩乎﹐民無能名焉」至「亦不用於耕耳」﹐孟子又引孔子有云﹕大哉堯帝之爲君也﹐惟上天之爲大而不可尙﹐惟堯帝又能則法上天而行之﹐故蕩蕩然﹐其徳之大﹐而民無有能指名之者﹐亦若上天之蕩蕩﹐其覆載之徳﹐人亦不能指名而窮極之故也。徳於堯如此其大﹐故孔子所以曰大哉堯之爲君。君哉舜也﹐巍巍乎其功徳之大如此﹐而天下之事未嘗自與及焉。無他﹐以其急於得人而輔之耳﹐所以但無爲而享之﹐故不必自與及焉。然則堯帝﹑舜帝之治天下﹐豈爲無所用其心哉﹖以其但急用心於得賢﹐亦且不用於躬耕耳。孟子所以言至於此者﹐蓋欲排許子於陳相欲以滕君與民並耕而食﹐故演之以此也﹐是所以謂之之云耳。「吾聞用夏變夷者﹐未聞變於夷者也」至「亦爲不言變矣」者﹐此蓋孟子又欲以此而譏陳相學於許行者也。言其聞用中夏之禮義而變化於蠻夷之人﹐未聞以蠻夷之道而變化於中夏也。且陳良自楚國而生也﹐悅樂其周公﹑仲尼之大道﹐乃自楚之南而往北求學於中國﹐蓋中國以楚地觀之﹐則中國在北之地故也。北方之學者﹐未能有人或先之陳良。彼陳良所謂豪傑過人之士者也﹐子之兄弟﹐以師事數十年矣﹐至師死而遂背去其所學而學於許行﹐故以此而譏之。言往日孔子喪沒至於三年之外﹐其門人有治擔任而將歸室者﹐乃至子貢之所﹐入揖於子貢﹐相向面而哭﹐乃至悲不成聲﹐然後歸之室﹐復感發子貢﹐追思孔子﹐又反至築室於孔子冢上之壇﹐獨居又至三年﹐然後方辭冢室而歸處。又及他日﹐子夏﹑子張﹑子遊三人以有若之貌狀似孔子聖人﹐三人遂欲以往日所事孔子之禮旦夕奉事有子﹐至勉彊曾子同以此事之。曾子乃曰不可﹐言「江漢以濯之」﹐則至淸而不可污﹔「秋陽以曝之」﹐則至明而不可掩。其孔子如此江漢﹑秋陽皓皓然淸潔明白﹐不可得而尙耳。故不可以有若比之﹐而以事孔子之禮事之也。孟子所以言之以此者﹐蓋謂孔子之死至三年之久﹐而門人尙歸與子貢相向而哭﹐乃至悲而不成聲﹐又感子貢復築室於冢上而追思之﹐以至子張﹑子遊﹑子夏欲慰其心思﹐乃彊曾子同以往日事孔子之禮而事之有若﹐曾子尙不忍以有若加於孔子﹐而今子之兄弟﹐但自師死之未久﹐遂便以背去之﹐而欲以許行爲師而就學之﹐何忍之如是邪﹖故以此非之。然前又所謂用夏變夷﹐卽陳良北學中國﹐以周公﹑仲尼之道爲悅﹐是又孟子明言之也﹐豈見如許行﹑陳相兄弟用蠻夷之事而欲變於滕國也。「今也南蠻舌之人﹐非先王之道﹐子倍子之師而學之」至「爲不善變矣」﹐孟子言今也許行乃南蠻舌之惡如於鳥者也﹐所行皆非先王之正道﹐而子之兄弟皆背去其己之師陳良﹐而以學許行﹐是亦有異於曾子不忍以有若加孔子矣。我聞出自幽谷之內而遷登於髙大之木者﹐未聞有下髙大之木而遷入於幽谷之內者也。又《魯頌﹟官》之篇有曰﹕戎狄之人不善﹐周公於是膺擊之﹔荊舒之人亦不善﹐周公於是懲誡之。然則戎狄之人﹐周公方且膺擊之﹐今以南蠻之人﹐反悅其道而以學之﹐亦爲不善變更者矣。蓋戎狄﹑荊舒皆南蠻之地也﹐然周公一則膺擊之﹐一則但懲誡之﹐是何邪﹖夫以戎狄之地遠﹐荊舒之地近﹐以遠者有所膺擊﹐則近者自然從而治也。故戎狄是膺﹐荊舒是懲矣。此孟子所以又執此而非之陳相兄弟學於許行爲不善﹐更變其師者焉。從許子之道﹐則市價相若者﹐此乃陳相之言從許行之道爲美之之意於孟子也﹐言今從許行之道而行之﹐則市中物價貴賤則一而不二也﹐國中亦無姦僞欺詐﹐𨿽使五尺之童子往市中﹐亦莫有人或敢欺瞞之也﹐以其布與絹帛長短則同﹐其價例則相若不異﹔麻縷絲絮四者輕重又同﹐而價例亦相若而更無髙低﹔五斗量多寡亦則同﹐而價例亦相若﹔腳屨大小亦同﹐而價則相若﹕凡此是皆市無二價也﹐故以此言於孟子。「曰﹕夫物之不齊﹐物之情也」至「惡能治國家」﹐此孟子又從而排之也。言夫萬物之不齊等﹐是物有貴賤好惡之情也。然或相倍蓰﹐或相什伯﹐或相千萬﹐其不同之有如此﹐而子今以爲上皆同之而無二價﹐是使天下交爭而亂之也。大屨與小屨同其價﹐則人必爲之小屨而賣之﹐而大屨豈爲之哉﹖言此屨之大小﹐則其他物之貴賤不言而可知矣。今從許行之道者﹐是相驅率而作詐僞者也﹐又安能治國家焉。此孟子至終而辟之以此也。○注「神農﹐三皇之君﹐炎帝﹐神農氏也」。○正義曰﹕案皇甫謐曰﹕《易》稱包羲氏沒﹐神農氏作﹐是爲炎帝。班固云﹕教民耕農﹐故號曰神農。○注「褐馬衣」至「粗布衣也」。○正義曰﹕案《說文》云「編﹐襪也﹐一曰短衣也﹐又曰袍也﹐馬被衣也。」注「古火正」。○正義曰﹕案《左傳》昭公二十九年﹐有五行之官﹐木正曰勾芒﹐火正曰祝融﹐金正曰蓐收﹐水正曰玄冥﹐土正曰后土。顓頊氏之子曰犁﹐爲祝融﹐是爲火正故也。○注「《書》曰﹕辛壬癸甲﹐啟呱呱而泣」。○正義曰﹕案《孔傳》云﹕辛日娶妻﹐至於甲日復往治水。啟﹐禹之子﹐禹治水過門不入﹐聞啟泣聲﹐不暇子名之﹐以大治度水土之功故也。○注「放勛﹐堯名也」。○正義曰﹕案徐廣云「放勛﹐號陶唐也。」孔安國云「堯能放上世之功化也。」○注「場﹐孔子冢上祭祀壇場」。○正義曰﹕案《史記》云「孔子葬魯城北泗上。」皇覽曰﹕孔子冢去城一里﹐冢營百畝﹐南北廣十步﹐東西十三步﹐髙一丈二尺。冢前以缶甓爲祠壇﹐方六尺﹐與地平之。無祠堂。營中樹以百數﹐皆異種。魯人世世無能名其樹者﹐民傳言﹕孔子弟子異國﹐人各持其方樹來種之。其樹柞﹑﹑雒離﹑女貞﹑五味﹑檀之樹﹐塋中不生荊棘及剌人艸。○注「《魯頌﹟宮》之篇」。○正義曰﹕此《詩》頌僖公能復周公之宇也。箋云﹕懲﹐艾也。僖公與齊桓舉義兵﹐北當戎狄﹐南艾荊與羣舒﹐是其解也。

墨者夷之﹐因徐辟而求見孟子。﹝夷之﹐治墨家之道者。徐辟﹐孟子弟子也。求見孟子﹐欲以辯道也。﹞孟子曰「吾固願見﹐今吾尙病﹐病愈﹐我且往見。」﹝我常願見之﹐今值我病不能見也﹐病愈﹐將自往見。以辭之。﹞夷子不來。他日﹐又求見孟子。﹝是日夷子聞孟子病﹐故不來﹐他日復往求見之。﹞孟子曰「吾今則可以見矣。不直則道不見﹐我且直之。﹝告徐子曰﹕今我可以見夷之矣﹐不直言之﹐則儒家聖道不見﹐我且欲直攻之也。﹞吾聞夷子墨者﹐墨之治喪也﹐以薄爲其道也。夷子思以易天下﹐豈以爲非是而不貴也﹖然而夷子葬其親厚﹐則是以所賤事親也。」﹝我聞夷子爲墨道者﹐墨者治喪﹐貴薄而賤厚。夷子欲以此道易天下之化使從已﹐豈肯以薄爲非是而不貴之也。如使夷子葬其父母厚也﹐是以所賤之道事其親也。如其薄也﹐下言「上世不葬」者﹐又可鄙足以爲戒也。吾欲以此攻之者也。﹞徐子以告夷子﹐夷子曰「儒者之道﹐『古之人若保赤子』﹐此言何謂也﹖之則以爲愛無差等﹐施由親始。」﹝之﹐夷子名也。蓋『儒家者』曰古之治卽『若愛』赤子﹐此何謂乎﹖之以爲當同其恩愛﹐無有差次等級親疏也。但施愛之事﹐先從己親屬始耳。若此﹐何爲獨非墨道也﹖﹞徐子以告孟子﹐孟子曰「夫夷子信以爲人之親其兄之子爲若親其鄰之赤子乎﹖彼有取爾也﹕赤子匍匐將入井﹐非赤子之罪也。﹝親﹐愛也。夫夷子以爲人愛兄子與愛鄰人之子等耶。彼取赤子將入井﹐𨿽他人子亦愛救之﹐故謂之愛同也。但以赤子無知﹐故救之耳。夷子必以此況之﹐未盡達人情者也。﹞且天之生物也﹐使之一本﹐而夷子二本故也。﹝天生萬物﹐各由一本而出。今夷子以他人之親與己親等﹐是爲二本﹐故欲同其愛也。﹞蓋上世嘗有不葬其親者﹐其親死﹐則舉而委之於壑。﹝上世﹐未制禮之時。壑﹐路傍坑壑也。其父母終﹐舉而委之棄於壑也。﹞他日過之﹐狐貍食之﹐蠅蚋姑嘬之。其顙有Г﹐睨而不視。夫Г也﹐非爲人Г﹐中心達於面目。蓋歸反﹛ぱ糸﹜裏而掩之。掩之誠是也﹐則孝子仁人之掩其親﹐亦必有道矣。」﹝嘬﹐相共食之也。顙﹐額也。Г﹐汗出ГГ然也﹐見其親爲獸虫所食﹐形體毀敗﹐中心慚﹐故汗ГГ然出於額﹐非爲他人而慚也﹐自出其心。聖人緣人心而制禮也。﹛ぱ糸﹜裏﹐籠之屬﹐可以取土者也。而掩之實是其道﹐則孝子仁人掩其親亦有道矣。﹞徐子以告夷子﹐夷子憮然﹐爲間﹐曰「命之矣。」﹝孟子言是﹐以爲墨家薄葬﹐不合道也。徐子復以告夷子﹐夷子憮然者﹐猶悵然也。爲間者﹐有頃之間也。命之猶言受命教矣。﹞

﹝疏﹞「墨者夷之」至「命之矣」。○正義曰﹕此章指言聖人緣情﹐制禮奉終﹐墨子元同﹐質而違中﹐以直正枉﹐憮然攺容﹐蓋其理也。「墨者夷子﹐因徐辟而見孟子」﹐夷之﹐治墨家之道者姓名也。徐辟﹐孟子弟子也。言治墨家之道者夷之因孟子弟子徐辟而見孟子也。孟子曰﹕吾固願見﹐今吾尙正病﹐且待病之瘥愈﹐我以往而見之也。「夷子不來﹐他日﹐又求見孟子」﹐夷子聞孟子以爲尙病﹐故不來見至於他日﹐復往求見孟子。「孟子曰﹕吾今則可以見矣。不直則道不見﹐我且直之」﹐孟子見夷子復來求見﹐遂不得已﹐先言於徐子曰﹕我今則可以見矣﹐欲不見﹐則不得直己之道而正之﹐儒家先王之正道﹐則泯而不見。我且見而直己之道而正彼也。「吾聞夷子墨者﹐墨之治喪也﹐以薄爲其道也」至「是以所賤事親也」﹐此孟子﹐以此告徐子是其直己之道而正夷子也。以其夷子旣以厚葬其親﹐而尙治其墨家之道﹐故不知以此厚其親是儒家之正道而已。孟子所以反覆直而正之﹐乃因徐子而告之曰﹕我聞夷子治墨家之道者也﹐夫墨者治喪不厚﹐但以薄之是爲其道也﹐夷子思以墨道以變易天下之化﹐豈以薄其喪而不貴之者也﹖然而夷子葬其父母﹐以厚爲之﹐則是以墨家所賤者而事父母之親喪也。以其墨家賤厚而貴薄也。「徐子以告夷子」﹐徐子因孟子此言以告之夷子也。「夷子曰﹕儒者之道﹐古之人若保赤子」至「施由親始」﹐此又夷子以言於徐子﹐而以墨道爲是也。乃曰﹕儒者之道﹐有云古之人治民﹐若保安赤子者﹐是言何謂之乎﹖是則以爲恩愛之道無有差等之異也﹐但施行恩愛之道﹐當自父母之親爲始耳﹐我所以厚葬其親﹐何爲獨非以墨道也﹖之﹐夷子自稱己之名也。徐子又以夷子此言告於孟子。「孟子曰﹕夫夷子信以爲人之親其兄之子」至「亦必有道矣」﹐孟子又言今夷子以爲愛無差等﹐是夷子信以爲人親愛其兄之子﹐爲若親愛其鄰家之赤子乎﹖然彼夷子蓋亦有所取而云耳﹐故亦不足怪也。彼夷子必謂孺子有將入井﹐人皆有怵惕惻隱之心﹐故云愛無差等﹐又以古之人「若保赤子」爲言也。蓋其赤子匍匐將入於井﹐非赤子之罪惡也﹐但以赤子未有知﹐人故不忍見焉﹐故救之耳。今夷子必以此況之﹐而遂以爲愛無差等﹐如親其兄之子﹐爲若親其鄰之赤子同是﹐則親兄之子﹐必亦得將入井然後救之矣﹐是夷子未達人情者也。且天之生萬物也﹐皆使其由一本而出矣。今夷子以他人之親與己之親同﹐是爲有二本也﹐又安知先王制禮而稱人之情以爲之厚薄﹐施於父子者不以同於兄弟﹐行於同宗者不以行於鄰族也。蓋上世於太古未制禮之時﹐常有不葬其親者。其親之死﹐則擡舉而委棄於路傍坑壑之中﹐他日﹐子過之於此﹐見其狐貍野獸食之﹐蠅蚋飛虫且共嘬食﹐其子之額ГГ然出汗﹐故眥睨而不敢詳視。夫子所以有ГГ然之汗於額而出者﹐非爲他人而慚也﹐故如是而ГГ﹐Г然而出於額也﹐以其中心有所不忍其親之如是﹐故自中心之所痛恨﹐故發之於面目﹐所以有ГГ然之汗出於額也。蓋不忍之如是﹐乃歸取﹛ぱ糸﹜裏籠取土而遮掩之﹐誠是其不忍其親之道也。是則孝子仁人之心﹐而掩其親亦必有道耳﹐孟子所以言是者﹐蓋非墨家薄葬爲非﹐而以厚葬爲是﹐故以直其正道矣。夫以謂太古未制禮之時﹐子有不忍其親爲獸虫所食﹐尙知掩之之道﹐況今之世﹐先王所制定其禮﹐而可蔽之墨家道而薄葬爲是﹑而以厚葬爲非邪﹖夷子旣以能厚其親﹐而尙不知以墨家之所薄爲非﹐所以執此而直之使正耳。「徐子以告夷子」至「命之矣」者﹐徐子又因孟子此言而告於夷子﹐夷子乃憮然而覺悟其己之罪﹐故頃然爲間﹐曰﹕我今受孟子之教命﹐而不敢逆矣。●卷六上﹟滕文公章句下﹝凡十章﹞

﹝疏﹞正義曰﹕此卷趙注分上卷爲之者也﹐此卷凡有十章一章言禮守正﹐非招不往﹐枉道富貴﹐君子不許。二章言以道正君﹐非禮不運﹐稱大丈夫﹐阿意用謀﹐善戰務勝﹐事𨿽有剛﹐心歸柔順。三章言君子務仕﹐思播其道﹐達義行仁﹐待禮而動﹐苟容幹祿﹐逾墻之女﹐人之所賤。四章言百工食力﹐以祿養賢﹐修仁尙義﹐國之所尊﹐移風易俗﹐其功可珍﹐𨿽食諸侯﹐不爲素餐。五章言徳修無小﹐暴慢無彊。六章言白沙在泥﹐不染自黑﹐蓬生麻中﹐不扶自直﹐言輔之者眾也。七章言道異不謀﹐迫斯彊之﹐段泄已甚﹐瞰之得宜﹐正己直行﹐不納於邪。八章言從善攺非﹐坐以待旦﹐知而爲之﹐罪重於故。九章言憂世饑亂﹐勤以濟之﹐義以正之。十章言聖人之道﹐親親尙和﹐志士之操﹐取介守持。凡此十章合上卷五章是《滕文公》一篇十有五章也。

陳代曰「不見諸侯﹐宜若小然。今一見之﹐大則以王﹐小則以霸。且《志》曰『枉尺而直尋』﹐宜若可爲也。」﹝陳代﹐孟子弟子也。代見諸侯有來聘請見孟子﹐孟子有所不見﹐以爲孟子欲以是爲介﹐故言此介得無爲狹小乎﹖如一見之﹐儻得行道﹐可以輔致霸王乎。志﹐記也。枉尺直尋﹐欲使孟子屈己信道﹐故言宜若可爲也。﹞孟子曰「昔齊景公田﹐招虞人以旌﹐不至﹐將殺之。﹝虞人﹐守苑囿之吏也﹐招之當以皮冠﹐而以旌﹐故招之而不至也。﹞『志士不忘在溝壑﹐勇士不忘喪其元』﹐孔子奚取焉﹖取非其招不往也。如不待其招而往﹐何哉﹖﹝志士﹐守義者也。君子固窮﹐故常念死無棺槨﹐沒溝壑而不恨也。勇土﹐義勇者也。元﹐首也。以義則喪首不顧也。孔子奚取﹖取守死善道﹐非禮招己則不往。言虞人不得其招尙不往﹐如何君子而不待其招﹐直事妄見諸侯者﹐何爲也已﹖﹞且夫枉尺而直尋者﹐以利言也。如以利﹐則枉尋直尺而利﹐亦可爲與﹖﹝尺小尋者﹐尙可任大就小﹐而以要其利也。﹞昔者趙簡子使王良與嬖奚乘﹐終日而不獲一禽﹐嬖奚反命曰﹕『天下之賤工也。』﹝趙簡子﹐晉卿也。王良﹐善禦者也。嬖奚﹐簡子幸臣也。以不能得一禽﹐故反命於簡子﹐謂王良天下鄙賤之工師也。﹞或以告王良﹐良曰﹕『請復之。』﹝聞嬖奚賤之﹐故請復與乘。﹞彊而後可﹐﹝彊嬖奚﹐乃肯行。﹞一朝而獲十禽。嬖奚反命曰﹕『天下之良工也。』﹝以一朝得十禽﹐故謂之良工。﹞簡子曰﹕『我使掌與女乘。』﹝掌﹐主也。使王良主與女乘。﹞謂王良﹐良不可﹐﹝王良不肯。﹞曰﹕『吾爲之範我馳驅﹐終日不獲一﹔爲之詭遇﹐一朝而獲十。﹝範﹐法也。王良曰﹕我爲之法度之禦﹐應禮之射﹐正殺之禽﹐不能得一。橫而射之曰詭遇﹐非禮之射﹐則能獲十。言嬖奚小人也﹐不習於禮也。﹞《詩》云﹕不失其馳﹐捨矢如破。我不貫與小人乘﹐請辭。』﹝《詩﹟小雅﹟車攻》之篇也。言禦者不失其馳驅之法﹐則射者必中之。順毛而入﹐順毛而出﹐一發貫臧﹐應矢而死者如破矣﹐此君子之射也。貫﹐習也。我不習與小人乘﹐不願掌與嬖奚同乘﹐故請辭。﹞禦者且羞與射者比﹐比而得禽獸﹐𨿽若丘陵﹐弗爲也。如枉道而從彼﹐何也﹖﹝孟子引此以諭陳代﹐云禦者尙知羞恥此射者﹐不欲與比﹐子如何欲使我枉正道而從彼驕慢諸侯而見之乎。﹞且子過矣﹗枉己者﹐未有能直人者也。」﹝謂陳代之言過謬也。人當以直矯枉耳﹐己自枉曲﹐何能正人。﹞

﹝疏﹞「陳代曰」至「未有能直人者也」。○正義曰﹕此章指言修禮守正﹐非招不往﹐枉道富貴﹐君子不許。是以諸侯𨿽有善其辭命﹐伯夷不屑就也。「陳代曰﹕不見諸侯﹐宜若小然。今一見之﹐大則以王﹐小則以霸。且志曰枉尺而直尋﹐宜若可爲也」者﹐陳代﹐孟子弟子也﹐問孟子﹐以謂今不見諸侯﹐是宜若小其身﹐然今一往見諸侯﹐大則行道可以輔佐君爲王﹐小則得行道而佐君爲之霸。且記云﹕枉一尺而直其一尋﹐宜若可以爲之也。尺﹐十寸爲尺﹔尋﹐十丈爲尋也。陳代欲孟子往見諸侯﹐故以此言問之。「孟子曰﹕昔齊景公田」至「何哉者」﹐孟子言往日齊國景公田獵﹐招聘其虞人﹐以旌旆招聘之﹐如有虞人不至者﹐則將殺戮之。虞人﹐掌山澤苑囿之吏也。然而志士守其義者﹐常念𨿽死無棺槨﹐但沒在於溝壑之中而不恨也﹔勇義之士﹐念𨿽喪去其首﹐而且不顧也。孔子於此何取焉﹖蓋孔子以取非其所招而能不往者也。如此則虞人不得其所招之禮﹐尙且守義﹐𨿽死而且不往應其招﹐如何爲之君子且以不待所招聘而往見諸侯﹐是何爲哉﹖蓋先王制招聘之禮﹐旌所以招其大夫者。虞人之招﹐但以皮冠而已。今齊景公以旌招虞人﹐虞人守其職分﹐所以𨿽死而不往也。孟子引此﹐意以謂今之諸侯所以聞有能招己者﹐又非招己之所招而待之也﹐故我何往見之哉﹖所以不往見之也。「且夫枉尺而直尋者」至「亦可爲與」﹐孟子又言﹐且夫子今以謂枉其尺而直其尋﹐以利言之而已。如以利爲之﹐𨿽枉其尋﹐而但直其尺﹐而利亦可得而爲之耳。孟子所以言之以此者﹐蓋謂我苟志於利﹐𨿽枉尋而直尺﹐我亦爲之況子以謂枉尺而直尋乎﹖本其我志於分義﹐不肯枉道以徇利﹐所以不欲屈己而求見於諸侯也﹐以其見之諸侯但爲之徇利者矣﹐故𨿽枉尺而直尋不爲也。「昔者趙簡子使王良與嬖奚乘﹐終日而不獲一禽﹐嬖奚反命曰﹕天下之賤工也」﹐孟子又引昔者晉卿趙簡子嘗使善禦人王良與幸人奚乘而田﹐終日而不能得一禽﹐奚乃反命報於簡子曰﹕王良﹐天下之賤工師也。「或以告王良﹐良曰﹕能復之」﹐或有人以嬖奚報簡子之言爲王良之賤﹐遂告王良。王良聞之﹐故請復與嬖奚乘而田。「彊而後可」﹐王良彊勉﹐嬖奚乃肯行。「一朝而獲十禽﹐反命曰﹕天下之良工也」﹐言一日遂得十禽﹐嬖奚乃反命報於簡子曰﹕王良乃天下之良善工師也﹐非賤者也。「簡子曰﹕我使掌與女乘。謂王良﹐良不可」至「我不貫與小人乘﹐請辭」﹐趙簡子言於嬖奚曰﹕我使王良與女乘。於是簡子謂王良而使之﹐良乃不肯﹐遂言於簡子曰﹕我爲之法度之禦﹐我與嬖奚馳驅而田﹐終一日而不能獲其一禽﹐後爲之詭而橫射之﹐止一朝而以能獲者十禽。且《詩﹟小雅﹟車攻》之篇有云﹕不失其馳驅之法﹐而所中者﹐應矢而死如破矣。此君子之所射也。我今不貫習與嬖奚小人同乘而畋也。故請辭之﹐不與掌乘。「禦者且羞與射者比」至「未有能直人者也」﹐孟子引至此﹐乃自爲之言曰﹕夫王良但爲之禦者﹐且尙能羞恥與嬖奚之射者比﹐並𨿽使王良與嬖奚比之﹐如得禽獸若丘陵之多﹐亦必不爲之比矣。今子欲使我枉正道而從彼驕傲之諸侯而往見之﹐是何如哉﹖且子言此者﹐已失之過謬也﹐如枉己之正道者﹐未有能直其人者也﹐必自正己之道﹐然後可以直人矣。是亦楊子所謂「詘道而伸身﹐𨿽天下不可爲也」同意。○注「招虞人以當皮冠」。○正義曰﹕經於《萬章》篇云「萬章問孟子﹐招虞人何以﹖孟子曰﹕以皮冠」。是其文也。○注「趙簡子晉卿」至「工師也」。正義曰﹕案《史記﹟世家》云「趙景公率﹐趙鞅是爲簡子﹐爲晉卿。晉出公十七年卒。」張華云「簡子家在臨水界﹐冢上气成樓閣。」○注「《詩﹟小雅﹟車攻》之篇」。○正義曰﹕此篇蓋言宣王復古也。箋云﹕不失其馳﹐捨矢如破﹐謂禦者之良﹐得舒疾之中﹐射者之二矢﹐發則中﹐如錐破物也。○注「伯夷亦不屑就也」。○正義曰﹕此乃《公孫丑》篇末之文也。

景春曰「公孫衍﹑張儀豈不誠大丈夫哉﹐一怒而諸侯懼﹐安居而天下熄。」﹝景春﹐孟子時人﹐爲縱橫之術者。公孫衍﹐魏人也﹐號爲犀首﹐嘗佩五國相印﹐爲從長﹐秦王之孫﹐故曰公孫。張儀﹐合從者也﹐一怒則構諸侯﹐使彊陵弱﹐故言懼也。安居不用辭說﹐則天下兵革熄也。﹞孟子曰「是焉得爲大丈夫乎﹖簡子未學禮乎﹖丈夫之冠也﹐父命之﹔女子之嫁也﹐母命之。往送之門﹐戒之曰﹕『往之女家﹐必敬必戒﹐無違夫﹑子。』以順爲正者﹐妾婦之道也。﹝孟子以禮言之﹐男子之道當以義匡君﹐女子則當婉順從人耳。男子之冠﹐則命曰就爾成徳。今此二子﹐從君順指﹐行權合從﹐無輔弼之義﹐安得爲大丈夫也。﹞居天下之廣居﹐立天下之正位﹐行天下之大道﹐得志與民由之﹐不得志獨行其道。富貴不能淫﹐貧賤不能移﹐威武不能屈﹐此之謂大丈夫。」﹝廣居﹐謂天下也。正位﹐謂男子純乾正陽之位也。大道﹐仁義之道也。得志行正﹐與民共之。不得志﹐隱居獨善其身﹐守道不回也。淫﹐亂其心也﹔移﹐易其行也﹔屈﹐挫其志也﹕三者不惑﹐乃可以爲之大丈夫矣。﹞

﹝疏﹞「景春曰」至「此之謂大丈夫」。○正義曰﹕此章指言以道匡君﹐非禮不運﹐稱大丈夫﹔阿意用謀﹐善戰務勝﹐事𨿽有剛﹐心歸柔順﹐故云妾婦﹐以況儀﹑衍者也。「景春曰﹕公孫衍﹑張儀豈不誠大丈夫哉﹐一怒而諸侯懼﹐安居而天下熄」﹐景春問孟子曰﹕公孫衍﹑張儀二者﹐豈不誠爲大丈夫之人哉﹖夫二人一怒則諸侯懼之﹐以其能使彊陵弱故也﹔安居處而不用辭說﹐則天下兵革於是乎熄滅。景春故以此﹐遂謂二人實爲大丈夫。「孟子曰﹕是焉得爲大丈夫乎﹐子未學禮乎」至「妾婦之道」﹐孟子答之景春曰﹕二人如此﹐安得爲之大丈夫乎﹖子未嘗學禮也﹖夫禮言丈夫之冠也﹐父則命之﹔女子之嫁也﹐母則命之。蓋以冠者爲丈夫之事﹐故父命之﹐以責其成人之道﹔嫁者女子之事﹐故母命之﹐以責其爲婦之道也。以女子之臨嫁﹐母則送之於門﹐而戒之女子曰﹕𨿽往女之家﹐必當敬其舅姑﹐亦必當戒愼以貞潔其己﹐無違遵敬夫﹑子。以其夫在﹐則得順其夫﹐夫沒則從其子﹐以順從無違爲正而已﹐固妾婦之道如此也。乃若夫之與子在所制﹐義固不可以從婦矣。苟爲從婦﹐以順爲正﹐是焉得爲大丈夫乎﹖孟子所以引此妾婦而言者﹐蓋欲以此妾婦比之公孫衍﹑張儀也﹐以其二人非大丈夫耳。蓋以二人爲六國之亂﹐期合六國之君﹐希意導言﹐靡所不至。而當世之君﹐讒毀稱譽﹐言無不聽﹐喜怒可否﹐勢無不行。𨿽一怒而諸侯懼﹐安居而天下熄﹐未免夫從人以順爲正者也﹐是則妾婦之道如此也﹐豈足爲大丈夫乎﹖「居天下之廣居﹐立天下之正位﹐行天下之大道」至「此之謂大丈夫」﹐孟子言能居仁道以爲天下廣大之居﹐立禮以爲天下之正位﹐行義以爲天下之大路﹐得志達而爲仕﹐則與民共行乎此﹐不得志﹐則退隱獨行此道而不回。𨿽使富貴﹐亦不足以淫其心﹔𨿽貧賤﹐亦不足以移易其行﹔𨿽威武而加之﹐亦不足屈挫其志﹕夫是乃得謂之大丈夫也。今且以公孫衍﹑張儀但能從人﹐而不知以此正其己﹐是則妾婦以順爲正之道﹐固不足以爲大丈夫者焉。○注「景春」至「革熄也」。○正義曰﹕云景春﹐孟子時人﹐經傳未詳。公孫衍﹐魏人也﹐號爲犀首﹐爲秦王之孫﹐故曰公孫。案《史記》云﹕犀首者﹐魏之陰晉人也﹐名衍﹐姓公孫氏﹐與張儀不善。張儀之魏﹐魏王相張儀﹐犀首弗利﹐故令人謂韓公叔曰﹕張儀已合秦﹑魏矣﹐魏王所以欲貴張儀者﹐但欲得韓地﹐且韓之南陽已舉矣﹐子何不少委焉以爲衍功﹐則魏必圖秦而棄儀。後相衍﹐張儀去﹐復相秦﹐卒。犀首入相秦﹐常佩五國之相印爲從長。司馬彪曰﹕犀首者﹐魏之官名﹐若今虎牙將軍是也。張儀者﹐案《史家》本傳云﹕張儀﹐魏人也﹐常事鬼谷先生﹐後相魏而卒。凡此是皆公孫衍﹑張儀之事矣。

周霄問曰「古之君子仕乎﹖」﹝周霄﹐魏人也。問君子之道當仕否﹖﹞孟子曰「仕。《傳》曰﹕『孔子三月無君﹐則皇皇如也﹐出疆必載質。』﹝質﹐臣所執以見君者也。三月﹐一時也。物變而不佐君化﹐故皇皇如有所求而不得爾。﹞公明儀曰﹕『古之人三月無君則弔。』﹝公明儀﹐賢者也。言古人三月無君則弔﹐明當仕也。﹞「三月無君則弔﹐不以急乎﹖」﹝周霄怪乃弔於三月無君﹐何其急也。﹞曰「士之失位也﹐猶諸侯之失國家也。《禮》曰﹕『諸侯耕助﹐以供粢盛﹔夫人蠶繅﹐以爲衣服。犧牲不成﹐粢盛不﹐衣服不備﹐不敢以祭。』『惟士無田﹐則亦不祭。』牲殺﹑器皿﹑衣服不備﹐不敢以祭﹐則不敢以宴﹐亦不足弔乎﹖」﹝諸侯耕助者﹐躬耕勸率其民﹐收其藉助﹐以供粢盛。粢﹐稷﹐盛﹐稻也。夫人親執蠶繅之事﹐以率女功。衣服﹐祭服﹔不成﹐不實肥盾也。惟﹐辭也。言惟詘祿之士無圭田者﹐不祭。牲必特殺﹐故曰殺。皿所以覆器者也。不祭則不宴﹐猶喪人也﹐不亦可弔乎。﹞「出疆必載質﹐何也﹖」﹝周霄問﹕出疆何爲復載質﹖﹞曰「士之仕也﹐猶農夫之耕也。農夫豈爲出疆捨其耒耜哉﹗」﹝孟子言仕之爲急﹐若農夫不可不耕。﹞曰「晉國亦仕國也﹐未嘗聞仕如此其急﹐仕﹐如此其急也。君子之難仕﹐何也﹖」﹝魏本晉也﹐周霄曰﹕我晉人也﹐亦仕﹐而不知其急若此﹐若此君子何爲難仕﹖君子謂孟子﹐何爲不急仕也﹖﹞曰「丈夫生而願爲之有室﹐女子生而願爲之有家。父母之心﹐人皆有之。不待父母之命﹑媒妁之言﹐鉆穴隙相窺﹐逾墻相從﹐則父母國人皆賤之。﹝言人不可觸情從欲﹐須禮而行。﹞古之人未嘗不欲仕也﹐又惡不由其道。不由其道而往者﹐與鉆穴隙之類也。」﹝言古之人𨿽欲仕﹐如不由其正道﹐是與鉆穴隙者何異。﹞

﹝疏﹞「周霄曰」至「鉆穴隙之類也」。正義曰﹕此章指言君子務仕﹐思播其道﹐達義行仁﹐待禮而動﹐苟容幹祿﹐逾墻之女﹐人之所賤﹐故弗爲也。「周霄問曰﹕古之君子仕乎」﹐周霄問孟子曰﹕古之君子欲爲仕乎否﹖「孟子曰﹕仕﹐《傳》曰﹕三月無君﹐則皇皇如也﹐出疆必載質」者﹐此孟子答之﹐以爲古之君子欲爲仕也﹐傳文有云﹕孔子三月不得佐其君﹐則心皇皇﹐如有所求而不得也﹐出其疆土﹐必載贄而行。贄者﹐如所謂三帛﹑二生﹑一死之贄也﹐臣所以執此而見君也。「公明儀曰﹕古之人三月無君則弔」﹐又引公明儀亦云古之人三月天時之一變﹐如不得佐其君﹐乃弔問之﹐明其欲仕也。「三月無君則弔﹐不以急乎」﹐周霄怪此言﹐復問之曰﹕三月無君﹐則弔問之﹐不以失之大急乎﹖「曰﹕士之失位也﹐猶諸侯之失國家也」至「亦不足弔乎」﹐孟子又答之曰﹕夫仕者欲行其道﹐若失其職位﹐則如諸侯之失其國家也﹐如此三月無君則弔﹐豈足謂之急歟﹖且《禮》有云﹕諸侯躬耕藉田﹐勸率其民﹐收其藉助以供給其粢盛稷稻﹔夫人乃親養蠶繅絲以爲之祭服。如犧牲不成肥盾﹐稷稻無以致﹐衣服又無以致備﹐則不敢以祭社稷宗廟。惟士之失位﹑無有田祿者則亦不祭﹐無他﹐以其牲殺器皿衣服不備﹐不敢以祭也。非特不敢祭﹐又且不敢以宴樂也。如此﹐是亦不足爲弔之急矣。若公子重耳失其晉國﹐而且稱喪人﹔孔子失魯司寇之位﹐亦謂之喪﹔以至士大夫之去國﹐必爲壇位﹐向國而哭﹐素衣素裳素冠徹緣﹐三月而復﹕蓋亦此意也。然則士之三月無君則弔﹐尙何以爲急乎﹖牲殺器皿﹐牲必殺﹐故曰殺﹔器皿﹐所以覆器者也。「出疆必載質﹐何也」﹐周霄又問孟子﹕士之出疆必載其質﹐是如之何﹖「曰﹕士之仕也﹐猶農夫之耕也。農夫豈爲出疆捨其耒耜哉」﹐孟子答之曰﹕士之進於爲仕也﹐若農夫之於耕也。夫農夫豈爲出疆而耕﹐乃以捨去其耒耜哉﹖此十之爲仕﹐所以出疆亦必執其贄也。「曰﹕晉國亦仕國也﹐未嘗聞仕如此之急。仕﹐如此之急也﹐君子之難仕﹐何也」﹐周霄又問孟子曰﹕今之晉國亦可爲仕之國也﹐然而未嘗聞有仕者如此之急﹐又以仕旣如此之急﹐然而君子之難進於仕﹐是如之何﹖故以並問之。「曰﹕丈夫生而願爲之有室﹐女子生而願爲之有家﹐父母之心﹐人皆有之」至「鉆穴隙之類也」﹐孟子又答之曰﹕夫丈夫之生乃願爲之有室婦﹐女子之生乃願爲之有家而事之。其於欲慕爲人子之父母心﹐人皆有之矣。然而欲爲父母﹐其爲室家﹐乃不待父母之命﹑媒妁而言之﹐遂私鉆穴隙而相窺﹐逾墻而擅自相從﹐終𨿽得爲父母﹐其於國中之眾人﹐亦且皆賤之而不美矣。夫古之人未嘗不欲爲之仕也﹐然而又惡其不由其道而爲之仕﹐所以君子難仕也。如不由其道而往爲之仕者﹐是與此鉆穴隙相窺而慕爲人子之父母之類也。孟子所以終答之周霄以此者﹐以其士之仕﹐猶男女之相求﹐亦必待父母之命﹑媒妁之言也。○注「質臣所執以見君」至「不得爾」。○正義曰﹕蓋質之爲言至也﹐自五玉三帛二生一死﹐皆所以爲質﹐以見其君﹐與自相質同也。

彭更問曰「後車數十乘﹐從者數百人﹐以傳食於諸侯﹐不以泰乎﹖」﹝泰﹐甚也。彭更﹐孟子弟子﹐怪孟子徒眾多﹐而傳食於諸侯之國﹐得無爲甚奢泰者也﹖﹞孟子曰「非其道﹐則一簞食不可受於人。如其道﹐則舜受堯之天下﹐不以爲泰。子以爲泰乎﹖」﹝簞﹐笥也。非以其道﹐一笥之食不可受也。子以舜受堯之天下爲泰乎﹖﹞曰「否﹗士無事而食﹐不可也。」﹝彭更曰﹕不以舜爲泰也。謂仕無功而虛食人者﹐不可也。﹞曰「子不通功易事﹐以羨補不足﹐則農有餘粟﹐女有餘布。子如通之﹐則梓﹑匠﹑輪﹑輿﹐皆得食於子。﹝孟子言凡人當通功易事﹐乃可各以奉其用。梓﹑匠﹐木工也。輪人﹑輿人﹐作車者也。交易則得食於子之所有矣。《周禮》攻木之工七﹐梓﹑匠﹑輪﹑輿﹐是其四者。羨﹐余也。﹞於此有人焉﹐入則孝﹐出則悌﹐守先王之道﹐以待後之學者﹐而不得食於子。子何尊梓﹑匠﹑輪﹑輿而輕爲仁義者哉﹖」﹝入則事親孝﹐出則敬長順也。悌﹐順也。守先王之道﹐上徳之士﹐可以化俗者。若此不得食子之祿﹐子何尊彼而賤此也。﹞曰「梓﹑匠﹑輪﹑輿﹐其志將以求食也。君子之爲道也﹐其志亦將以求食與﹖」﹝彭更以爲彼志於食﹐此亦但志食也﹖﹞曰「子何以其志爲哉﹖其有功於子﹐可食而食之矣。且子食志乎﹐食功乎﹖」﹝孟子言祿以食功﹐子何食乎﹖﹞曰「食志。」﹝彭更以爲當食志也。﹞曰「有人於此﹐毀瓦畫墁﹐其志將以求食也﹐則子食之乎﹖」﹝孟子言人但破碎瓦畫地﹐則復墁滅之﹐此無用之爲也﹐然而其志反欲求食﹐則可食乎﹖﹞曰「否。」﹝彭更曰不食也。﹞曰「然則子非食志也﹐食功也。」﹝孟子曰﹕如是﹐則子果食功也﹐非食其志也。﹞

﹝疏﹞「彭更問曰」至「食功也」。○正義曰﹕此章指言百工食力﹐以祿養賢﹐修仁尙義﹐國之所尊﹐移風易俗﹐其功可珍﹐𨿽食諸侯﹐不爲素餐。「彭更問曰﹕後車數十乘﹐從者數百人﹐以傳食於諸侯﹐不以泰乎」﹐彭更﹐孟子弟子﹐問孟子﹐以謂車有數十乘之多﹐從徒又有數百人之眾﹐皆以傳食於諸侯﹐不以爲泰甚乎﹖傳食﹐蓋以孟子食於諸侯﹐車徒又食於孟子﹐要之所食之祿皆出於諸侯之所供耳﹐故云傳食諸侯。孟子曰﹕非其道﹐則一簞食不可受於人﹔如其道﹐則若舜受堯之天下﹐不以爲之泰﹐子今以車徒傳食於諸侯爲之泰。以其不足爲泰也。「曰﹕否﹐士無事而食﹐不可也」﹐彭更又曰否﹐不以舜爲泰而言也。蓋以士之無功事於諸侯﹐固不可虛食於諸侯也。「曰﹕子不通功易事﹐以羨補不足」至「皆食於子」﹐孟子又答之曰﹕今且以子言之﹐如子不通功易事而相濟﹐以有餘而補其不足﹐則農夫有餘粟而人有受其饑﹐女有餘布而人有受其寒。子如通功易事﹐乃可以各奉其事業﹐則梓人成其器械以利用﹐匠人營其宮室以安居﹐輪人作車輪以運行﹐輿人作車輿以利載﹐是皆得食於子矣。事與功者﹐蓋所作未成﹐則謂之事﹔事之成﹐則謂之功。孟子所以言之者﹐蓋謂梓﹑匠﹑輪﹑輿皆小人之功也﹐如得以通功易事﹐而皆得食於子﹐況有君子之功﹐功於道者﹐而乃不得傳食之於諸侯乎﹖故以下文言之。「於此有人焉﹐入則孝﹐出則悌﹐守先王之道﹐以待後之學者﹐而不得食於子﹐子何尊梓﹑匠﹑輪﹑輿而輕爲仁義者哉」﹐孟子又言﹕今有人焉﹐入於閨門之內﹐則以孝爲仁﹔出於鄕黨邦國之間﹐以悌爲義﹔是守先王仁義之道﹐以待覺於後之學者﹕是有功於道者也﹐而乃不得食於子﹐是則子何獨尊於梓﹑匠﹑輪﹑輿小人之功﹐而以輕爲仁義有功於道者哉﹖「曰﹕梓﹑匠﹑輪﹑輿﹐其志將以求食。君子之爲道也﹐其志亦將以求食歟」﹐彭更又以此言於孟子﹐曰彼梓﹑匠﹑輪﹑輿者﹐是其有志將以此業而求食者也﹐今以君子之爲於道﹐其志亦將以爲道而求食歟﹖彭更之意﹐以謂士志於道﹐不志於食﹐故以此疑﹐乃問孟子也。「曰﹕子何以志爲哉﹐其有功於子﹐可食而食之矣」﹐然以子言之﹐則子今有食於人者﹐是則食其有志於爲食者﹐乎﹐是則食其有功者乎﹖「曰﹕食志」﹐彭更又答之﹐以爲有食則食其有志於求食者矣。「曰﹕有人於此﹐毀瓦畫墁﹐其志將以求食也﹐則子食之乎」﹐孟子又欲排之﹐故以此諭之。言今有人於此﹐但以毀破碎之瓦而畫地﹐又復墁滅之﹐是其志將以此求其食也﹐則子食之乎﹖「曰﹕否」﹐彭更以爲如此者不食之也。「曰﹕然則子非食志也﹐食功也」﹐孟子乃言之曰﹕如是則子非食其有志於求食者也﹐是則食其有功者也。以其毀瓦畫墁﹐但有志而無功者﹐而彭更不食之﹐是則知彭更是亦食於有功者矣。然則孟子志非欲傳食於諸侯﹐而諸侯所以食之者﹐亦以孟子有功而已矣。○注「《周禮》攻木之工」。○正義曰﹕此蓋《梁惠王》下卷說之矣。

萬章問曰「宋﹐小國也﹐今將行王政﹐齊﹑楚惡而伐之﹐則如之何﹖」﹝問﹕宋當如齊﹑楚何也﹖﹞孟子曰「湯居亳﹐與葛爲鄰。葛伯放而不祀﹐湯使人問之﹐曰﹕『何爲不祀﹖』曰﹕『無以供犧牲也。』湯使遺之牛羊﹐葛伯食之﹐又不以祀。﹝葛﹐夏諸侯﹐嬴姓之國。放縱無道﹐不祀先祖。﹞湯又使人問之曰﹕『何爲不祀﹖』曰﹕『無以供粢盛也。』湯使亳眾往爲之耕﹐老弱饋食。葛伯率其民﹐要其有酒食黍稻者奪之﹐不授者殺之。有童子以黍肉餉﹐殺而奪之。《書》曰﹕『葛伯仇餉。』此之謂也。﹝童子﹐未成人﹐殺之尢無狀。《書》《尙書》逸篇文。仇﹐怨也。言湯伐葛伯﹐怨其害此餉也。﹞爲其殺是童子而徵之﹐四海之內皆曰﹕『非富天下也﹐爲匹夫匹婦復讎也。』﹝四海之民皆曰﹕湯不貪天下富也﹐爲一夫報仇也。﹞湯始徵﹐自葛載﹐十一徵而無敵於天下。東面而徵﹐西夷怨﹔南面而徵﹐北狄怨。曰﹕『奚爲後我﹖』民之望之﹐若大旱之望雨也。歸市者弗止﹐蕓者不變﹐誅其君﹐弔其民﹐如時雨降﹐民大悅。《書》曰﹕『我後﹐後來其無罰﹗』﹝載﹐始也。言湯初徵自葛始也﹐十一徵而服天下。一說言當作「再」字﹐再十一徵﹐而言湯再徵十一國。再十一﹐凡徵二十二國也。《書》﹐逸篇也。民曰﹕待我君來﹐我則無罰矣。歸市不止﹐不以有軍來徵故市者止不行也。不使蕓者變休也。﹞『有攸不惟臣﹐東徵﹐綏厥士女﹐匪厥玄黃﹐紹我周王見休﹐惟臣附於大邑周。』其君子實玄黃於匪﹐以迎其君子﹔其小人簞食壺漿﹐以迎其小人。救民於水火之中﹐取其殘而已矣。﹝從「有攸」以下﹐道周武王伐紂時也﹐皆《尙書》逸篇之文也。攸﹐所也。言武王東徵﹐安天下士女﹐小人各有所執往﹐無不惟念執臣子之節。匪厥玄黃﹐謂諸侯執三二之帛﹐願見周王﹐望見休善﹐使我得附就大邑周家也。其君子小人﹐各有所執﹐以迎其類也。言武王之師﹐救殷民於水火之中﹐討其殘賊也。﹞《太誓》曰﹕『我武惟揚﹐侵於之疆﹐則取於殘﹐殺伐用張﹐於湯有光。』﹝《太誓》﹐古《尙書》百二十篇之時《泰誓》也。我武王用武之時﹐惟鷹揚也。侵紂之疆﹐侵紂之疆界﹐則取於殘賊者﹐以張殺伐之功也。民有簞食壺漿之歡﹐比於湯伐桀﹐爲有光寵﹐美武王徳優前代也。今之《尙書﹟泰誓》篇﹐後得以充學﹐故不與古《太誓》同。諸傳記引《泰誓》皆古《泰誓》也。﹞不行王政云爾﹔苟行王政﹐四海之內皆舉首而望之﹐欲以爲君﹐齊﹑楚𨿽大﹐何畏焉﹖」﹝萬章憂宋迫於齊﹑楚不得行政﹐故孟子爲陳殷湯周武之事以諭之。誠能行之﹐天下思以爲君﹐何畏齊﹑楚之國焉。﹞

﹝疏﹞「萬章問曰」至「齊楚𨿽大何畏焉」。○正義曰﹕此章指言修徳無小﹐暴慢無彊﹐是故夏商之末﹐民思湯武﹐𨿽欲不王﹐末由也已。「萬章問曰﹕宋﹐小國也﹐今將行王政﹐齊﹑楚惡而伐之﹐則如之何」﹐萬章問孟子﹐言宋國小國也﹐今將欲行王者之政﹐齊﹑楚大國惡其行之而欲伐之﹐則宋國當如之何而處之。「孟子曰﹕湯居亳﹐與葛爲鄰。葛伯放而不祀﹐湯使人問之曰﹕何爲不祀」至「此之謂也」﹐孟子答之曰﹕湯王居亳地﹐與葛國爲鄰﹐葛國之伯放縱無道﹐而不祀先祖。湯王使人問之葛伯﹐何爲而不祀先祖﹖乃答之曰﹕無以供其犧牲也。牲之色純無雜色﹐謂之犧牲。湯乃使人遺賜之牛羊﹐葛伯旣受之牛羊﹐又自食之而不祀先祖。湯又使人問葛伯﹐何爲而又不祀﹖葛伯又曰﹕又無以供其粢盛也。湯復使亳之眾往爲葛伯耕作﹐以助其粢盛。有老弱者﹐饋耕者之食﹐葛伯又率己之民於路﹐要其有酒食黍稻者奪而食之﹐有不授與之者乃殺之﹐有童子以黍肉飯餉其耕者﹐葛伯率民殺其子而奪其黍肉﹐故《書》有云葛伯仇怨其有所餉者﹐故害之。是此之謂也。「爲其殺是童子而徵之﹐四海之內皆曰﹕非富天下也﹐爲匹夫匹婦復讎也」﹐孟子又言﹐爲其葛伯殺此童子﹐而湯乃往而徵伐之﹐四海之內人皆曰﹕湯王非貪富於天下而徵葛也﹐是爲天下一匹之夫﹑一匹之婦復報其讎也。「湯始徵﹐自葛載」至「後來其無罰」者﹐言湯王初徵﹐自葛國始也。湯之十一徵而天下無敢敵者﹐故東面而徵其君﹐則西夷之國怨之﹐以爲不先徵其我君之罪﹔南面而徵其君﹐則北夷之國怨之﹐以爲不徵其我君之罪而先於彼﹕故怨云何爲而後去其我﹖民之望其湯之來﹐若大旱之時人望其云霓而雨之降也。遂使歸市者得奔趨而貿易﹐蕓苗者亦得蕓而不爲之休﹐亦以湯卽誅其君之有罪者﹐而又能弔問存卹其人民﹐故如時雨之降﹐民皆大喜悅之。《書》云﹕民待我君之來﹐言我君之來﹐則我無誅罰矣。一說云十一徵當作再字﹐再十一徵者﹐言湯再徵十一國﹐再十一﹐凡徵二十二國也。「有攸不惟臣」至「取其殘而已矣」﹐此皆逸《書》之文也﹐言殷之民有所徵之﹐則無不惟念臣服之節﹐故武王東徵而綏撫其士女﹐則爲之士女皆以箱匪盛其玄黃之帛﹐以昭明我之周王見休美﹐惟臣皆得就附於大邑周家也。故其君子實則玄黃之帛﹐以迎其君子﹐小人簞食壺漿以迎其小人﹐是各從其類也。武王之師眾中有君子﹑有小人﹐故商民有君子﹑有小人迎之者也。言武王所拯救殷民於水火之中﹐獨取伐其殘賊其民者也。今據《書》乃曰「昭我周王」﹐而此乃曰「紹我周王」﹐蓋紹者繼也﹐民皆以玄黃之帛盛於匪﹐而隨武王之師後而繼送之也。蓋周王者﹐卽武王也。然必以玄黃於匪者﹐蓋天謂之玄﹐地謂之黃﹐武王能革殷之否而泰之﹐是能如天地以覆載以養民者也。必言士女者﹐以其武王所綏﹐不特匹夫匹婦而已﹐𨿽未冠之士﹐未笄之女﹐亦且綏之﹐故曰「綏厥士女」。「《太誓》曰﹕我武惟揚﹐侵於之疆﹐則取於殘﹐殺伐用張﹐於湯有光」﹐此古之《太誓》篇之文也。言《太誓》有云﹕我武王用武之時﹐惟鷹揚也﹔侵於紂之疆界﹐則取於殘賊者﹔於是殺伐之功用張行之﹐故比於湯王伐桀之時﹐又有以光於前代也。「不行王政云爾﹐苟行王政」至「齊﹐楚𨿽大﹐何畏焉」﹐孟子於此乃曰﹕今宋國不行王者之政﹐故云齊﹑楚惡而伐之爾﹐如宋國苟能行其王者之政﹐則四海之內﹐人皆舉首引領而望之﹐欲以爲之君也﹐齊﹑楚二國𨿽大﹐然何畏之有﹖○注「葛﹐夏諸侯﹐嬴姓之國」。○正義曰﹕案《地理誌》云﹕葛﹐今梁國寧陵有葛鄕﹐裴る亦引之而證《史記》亳都亦在梁國﹐故云爲鄰。《書》曰﹕湯徵諸侯﹐葛伯不祀﹐湯始徵之。孔安國云﹕葛國﹐伯爵也﹐廢其土地山川及宗廟神皆不祀﹐湯始伐之。言伐始於葛也﹐《書》於是乎作《湯徵》。今《尙書﹟仲虺之誥》曰「乃葛伯仇餉﹐初徵自葛。東徵西夷怨﹐南徵北狄怨﹐曰﹕奚獨後予。」《孔傳》云「葛伯遊行﹐見農民之餉於田者﹐殺其人﹐奪其餉﹐故謂之仇餉。仇﹐怨也。湯爲是以不祀之罪伐之﹐從此後遂徵無道。西夷﹑北狄﹐舉遠以言﹐則近者著矣。曰奚獨後予者﹐蓋怨者之辭也。」○注「從有攸下」至「殘賊也」。○正義曰﹕云「匪厥玄黃﹐謂諸侯執玄三二之帛」者﹐《禮》云「諸侯世子執﹐公之孤執玄﹐附庸之君執黃」﹐是帛也。鄭司農云「三染謂之。」此亦《周禮﹟鍾氏》有三入爲故也。

孟子謂戴不勝曰「子欲子之王之善與﹖我明告子。﹝不勝﹐宋臣。﹞有楚大夫於此﹐欲其子之齊語也﹐則使齊人傅諸﹖使楚人傅諸﹖」﹝孟子假諭有楚大夫在此﹐欲變其子使學齊言﹐當使齊人傅之邪﹐使楚人自傅相之邪﹖﹞曰「使齊人傅之。」﹝不勝曰﹕使齊人。﹞曰「一齊人傅之﹐眾楚人咻之﹐𨿽日撻而求其齊也﹐不可得矣。引而置之莊嶽之間數年﹐𨿽日撻而求其楚﹐亦不可得矣。﹝言使一齊人傅相﹐眾楚人咻之。咻之者﹐也。如此𨿽日撻之欲使齊言﹐不可得矣。言寡不勝眾也。莊嶽﹐齊街裏名也。多人處之數年﹐而自齊也。﹞子謂薛居州善士也﹐使之居於王所。在於王所者﹐長幼卑尊皆薛居州也﹐王誰與爲不善﹖﹝孟子曰﹕不勝常言居州﹐宋之善士也﹐欲使居於王所。如使在王所者﹐小大皆如居州﹐則王誰與爲不善者也。﹞在王所者﹐長幼卑尊皆非薛居州也﹐王誰與爲善﹖一薛居州﹐獨如宋王何﹗」﹝如使在王左右者﹐皆非居州之疇﹐王當誰與爲善乎﹖一薛居州﹐獨如宋王何而能化之也。周之末世﹐列國皆僭號自稱王﹐故曰宋王也。﹞

﹝疏﹞「孟子謂戴不勝」至「如宋王何」。○正義曰﹕此章指言自非聖人﹐在所變化﹐故諺曰「白沙在泥﹐不染自黑。蓬生麻中﹐不扶自直。」言輔之者眾也。「孟子謂戴不勝曰」至「亦不可得矣」﹐不勝﹐宋王之臣也﹐姓戴﹐名不勝。孟子謂之曰﹕子今欲子之宋王爲善歟﹖我今明言而告子﹐且假諭今有楚國之大夫於此﹐欲使其子學齊人之言﹐則當使齊人傅諸﹐使楚人傅諸﹖「曰﹕使齊人傅之」﹐不勝答之﹐以爲當使齊人傅相之。孟子又言﹐如使一齊人傅相其子之言﹐而眾楚人皆咻之﹐𨿽日加鞭撻其子而求爲齊言也﹐不可得已。如引其子置之閭巷之間﹐數年之久﹐𨿽日加鞭撻而求其子爲楚言﹐亦不可得已。「子謂薛居州善士也」至「如宋王何」﹐孟子又言今不勝謂薛居州善士者也﹐使之居於宋王之所﹐如在宋王之所者﹐長幼卑尊皆如薛居州善士者也﹐則宋王誰與爲不善也﹖如在宋王之左右﹐長幼卑尊皆非薛居州之善者也﹐則宋王誰能與爲善﹖今以一薛居州獨佐於宋王爲善﹐其能如宋王何﹖無他﹐以其一人之寡不能勝其眾也﹐故孟子所以齊人﹑楚人而比諭之也。薛居州﹐宋國之善士者也。●卷六下﹟滕文公章句下公孫丑問曰「不見諸侯﹐何義﹖」﹝丑怪孟子不肯每輒應諸侯之聘﹐不見之﹐於義謂何也。﹞孟子曰「古者不爲臣不見。﹝古者不爲臣不肯見﹐不義而富且貴者也。﹞段幹木逾垣而辟之﹐泄柳閉門而不內﹐是皆已甚。迫﹐斯可以見矣。﹝孟子言魏文侯﹑魯繆公有好善之心﹐而此二人距之太甚。迫窄﹐則可以見之。﹞陽貨欲見孔子﹐而惡無禮。大夫有賜於士﹐不得受於其家﹐則往拜其門。﹝陽貨﹐魯大夫也。孔子﹐士也。﹞陽貨瞰孔子之亡也﹐而饋孔子蒸豚。孔子亦瞰其亡也而往拜之。當是時﹐陽貨先﹐豈得不見﹖﹝瞰﹐視也。陽貨視孔子亡而饋之者﹐欲使孔子來答﹐恐其便答拜使人也。孔子瞰其亡者﹐心不欲見陽貨也。《論語》曰「饋孔子豚」﹐孟子曰「蒸豚」﹐豚非大牲﹐故用熟饋也。是時陽貨先加禮﹐豈得不往拜見之哉。﹞曾子曰﹕『脇肩諂笑﹐病於夏畦。』﹝脇肩﹐竦體也。諂笑﹐彊笑也。病﹐極也。言其意苦勞極﹐甚於仲夏之月治畦灌園之勤也。﹞子路曰﹕『未同而言﹐觀其色赧赧然﹐非由之所知也。』﹝未同﹐志未合也。不可與言而與之言﹐謂之失言也。觀其色赧赧然﹐面赤﹐心不正之貌也。由﹐子路名﹐子路剛直﹐故曰非由所知也。﹞由是觀之﹐則君子之所養﹐可知已矣。」﹝孟子言﹕由是觀曾子﹑子路之言﹐以觀君子之所養志可知矣。謂君子養正气﹐不以入邪也。﹞

﹝疏﹞「公孫丑問曰」至「可知已矣」。○正義曰﹕此章指言道異不謀﹐迫斯彊之段﹑泄已甚﹐瞰亡得宜﹐正己直行﹐不納於邪﹐赧然不接﹐傷若夏畦也。「公孫問曰﹕不見諸侯﹐何義」﹐丑怪孟子不見諸侯﹐故問之曰﹕不見諸侯﹐其義謂何也﹖「孟子曰﹕古者不爲臣不見」至「可知已矣」﹐孟子答之公孫丑﹐言古之不爲臣者不肯見﹐不義而饕富貴者也。如段幹木逾垣墻而避魏文侯於外﹐泄柳閉門而拒魯繆公於內﹐然皆不見之者﹐是皆文侯﹑繆公而就見已甚﹐迫切斯可以見矣﹐然幹木﹑泄柳且不見之耳。陽貨欲願見於孔子﹐而畏孔子惡己之無禮而不見之。意已謂己爲大夫而有遺賜﹐孔子但爲之士﹐彼不得受其遺賜於其家﹐則必往謝己門﹐故陽貨視孔子不在﹐遂饋送孔子蒸豚之禮。然而孔子至後亦以視陽貨不在﹐乃往其門而拜謝之。故當是之時﹐陽貨豈先不得見孔子﹖以其不合視孔子不在﹐乃饋蒸豚﹐孔子所以不欲見﹐亦復其亡而往謝之也。蒸豚﹐熟豚也。曾子又有云脇肩諂笑﹐竦縮其身﹐彊容而笑者﹐其勞苦有甚於夏之五六月而灌園也。治畦曰灌園也。子路有云未合其志﹐而與之言﹐觀其色赧赧然﹐面赤而心不正者﹐非我之所知也。由﹐子路自稱名也。孟子曰﹕由此數者觀之﹐則君子之所養以義﹐可得而知矣。蓋就此數者論之﹐孟子必答孫丑以此者﹐則孟子不見諸侯是亦分也﹑義也。孫醜乃不知之﹐柰之何哉﹖今且以孟子不見諸侯﹐必以段幹﹑泄柳爲言者﹐蓋謂魏文﹑魯繆二君欲見此二子如此之迫切﹐而二子尙不見之﹐而況己往見諸侯哉﹖必以陽貨爲言者﹐蓋謂孔子不見陽貨者﹐乃陽貨自取之爾。今己之不見諸侯者﹐亦以諸侯不禮於我矣。必以曾子所謂而言者﹐蓋謂己如往見諸侯﹐亦是脇肩諂笑者也。必以子路所謂而言者﹐蓋謂己如就見諸侯﹐亦是未同而觀其色赧赧然之人也。此孟子所以執此而諭其意於公孫丑也。《說文》云「畦﹐菜畦也」﹐是知卽園也。○注「《論語》曰饋孔子豚」。○正義曰﹕案孔安國《傳》云﹕陽貨欲使孔子往謝﹐故遺孔子豚。陽貨﹐陽虎也﹐名虎﹐字貨﹐爲季氏家臣﹐而專魯國之政﹐欲見孔子﹐將使之仕也。豚﹐豕之小者。故《論語》於《陽貨》篇云「陽貨欲見孔子﹐孔子不見﹐歸孔子豚。孔子時其亡也﹐而往拜之﹐遇諸塗。謂孔子曰﹕『來﹐予與爾言。』曰﹕『懷寶而迷邦﹐可謂仁乎﹖』『好從事而亟失時﹐可謂知乎。』曰﹕『不可﹐日月逝矣﹐歲不我與。』孔子曰﹕『諾﹐吾將仕矣。』凡此是其事也。○注「子路剛直」。正義曰﹕案《孔子弟子列傳》云「子路性鄙﹐好勇力﹐志伉直。」是爲剛直也﹐後死於衛。

戴盈之曰「什一﹐去關市之徵﹐今玆未能﹐請輕之﹐以待來年然後已﹐何如﹖」﹝戴盈之﹐宋大夫。問孟子﹐欲使君去關市徵稅﹐復古行什一之賦﹐今年未能盡去﹐且使輕之﹐待來年然後復古﹐何如﹖﹞孟子曰「今有人日攘其鄰之雞者﹐或告之曰﹕『是非君子之道。』曰﹕『請損之﹐月攘一雞﹐以待來年然後已。』如知其非義﹐斯速已矣﹐何待來年﹖」﹝攘﹐取也﹐取自來之物也。孟子以此爲諭知攘之惡當卽止﹐何可損少﹐月取一雞﹐待來年乃止乎﹖謂盈之之言若此類者也。﹞

﹝疏﹞「戴盈之曰」至「何待來年」。○正義曰﹕此章指言從善攺非﹐坐而待旦﹐知而爲之﹐罪重於故﹐譬猶攘雞﹐多少同盜﹐變惡自新﹐速然後可也。「戴盈之曰﹕什一﹐去關市之徵﹐今玆未能﹐請輕之﹐以待來年」﹐戴盈之卽戴不勝﹐字盈之也﹐爲宋國之大夫﹐問於孟子曰﹕欲使宋君去關市之徵稅﹐今年未能盡去﹐且使輕取之﹐以待來年然後盡去之﹐如之何﹖「孟子曰﹕今有人日攘其鄰之雞」至「何待來年」﹐孟子以此比諭之﹐以答盈之之言非也。言今有人日口攘取其鄰家之雞者﹐或有人告之曰﹕此攘雞乃小人盜賊之道﹐非君子大公至正之道也。乃曰﹕請損之﹐但月攘一雞﹐以待來年﹐然後止而勿攘。今子如知宋君取關市之稅爲非義﹐若此攘雞之非道﹐斯可速而止之耳﹐何可待來年然後已乎﹖此孟子所以告之是耳。

公都子曰「外人皆稱夫子好辯﹐敢問何也﹖」﹝公都子﹐孟子弟子。外人﹐他人論議者也。好辯﹐言孟子好與楊﹑墨之徒辯爭。﹞孟子曰「予豈好辯哉﹐予不得已也。﹝曰﹕我不得已耳﹐欲救正道﹐懼爲邪說所亂﹐故辯之也。﹞天下之生久矣﹐一治一亂。當堯之時﹐水逆行﹐泛濫於中國﹐蛇龍居之﹐民無所定﹐下者爲巢﹐上者爲營窟。﹝天下之生﹐生民以來也﹐疊有治亂﹐非一世。水生蛇龍﹐水盛則蛇龍居民之地也。民患水﹐避之﹐故無定居。埤下者於樹上爲巢﹐猶鳥之巢也。上者﹐髙原之上也。鑿岸而營度之﹐以爲窟穴而處之。﹞《書》曰﹕『洚水警余。』洚水者﹐洪水也。﹝《尙書》逸篇也。水逆行﹐洚洞無涯﹐故曰洚水也。洪﹐大也。﹞使禹治之﹐禹掘地而注之海﹐驅蛇龍而放之菹。水由地中行﹐江﹑淮﹑河﹑漢是也。險阻旣遠﹐鳥獸之害人者消﹐然後人得平土而居之。﹝堯使禹治洪水﹐通九州﹐故曰掘地而注之海也。菹﹐澤生艸者也﹐今靑州謂澤有艸爲菹。水流行於地而去也﹐民人下﹑髙就平土﹐故遠險阻也﹐水去﹐故鳥獸害人者消盡也。﹞堯﹑舜旣沒﹐聖人之道衰﹐暴君代作。壞宮室以爲污池﹐民無所安息﹔棄田以爲園囿﹐使民不得衣食﹔邪說暴行又作。園囿污池﹐沛澤多而禽獸至。﹝暴﹐亂也。亂君更興﹐殘壞民室屋﹐以其處爲污池﹔棄五之田﹐以爲園囿長逸遊而棄本業﹐使民不得衣食﹐有饑寒並至之厄﹔其小人則放辟邪侈﹐故作邪僞之說﹐爲姦寇之行。沛﹐艸木之所生也。澤﹐水也。至﹐眾也。田疇不墾﹐故禽獸眾多。謂羿﹑桀之時也。﹞及紂之身﹐天下又大亂。周公相武王﹐誅紂伐奄﹐三年討其君﹐驅飛廉於海隅而戮之﹔滅國者五十﹔驅虎豹犀象而遠之﹕天下大悅。﹝奄﹐東方無道國。武王伐紂﹐至於孟津還歸﹐二年復伐﹐前後三年也。飛廉﹐紂諛臣﹐驅之海隅而戮之﹐猶舜放四罪也。滅與紂共爲亂政者五十國也。奄﹐大國﹐故特伐之。《尙書﹟多方》曰「王來自奄。」﹞《書》曰﹕『丕顯哉﹗文王謨。丕承哉﹗武王烈。佑啟我後人﹐咸以正無缺。』﹝《書》《尙書》逸篇也。丕﹐大。顯﹐明。承﹐纘。烈﹐光也。言文王大顯明王道﹐武王大纘承天光烈﹐佑開後人﹐謂成康皆行正道無虧缺也﹐此周公輔相以撥亂之功也。﹞世衰道微﹐邪說暴行有作﹐臣弒其君者有之﹐子弒其父者有之﹐孔子懼﹐作《春秋》。《春秋》﹐天子之事也。是故孔子曰﹕『知我者其惟《春秋》乎﹗罪我者其惟《春秋》乎﹗』﹝世衰道微﹐周衰之時也。孔子懼正道遂滅﹐故作《春秋》﹐因魯史記﹐設素王之法﹐謂天子之事也。知我者謂我正綱紀也﹐罪我者謂時人見彈貶者。言孔子以《春秋》撥亂也。﹞聖王不作﹐諸侯放恣﹐處士橫議﹐楊朱﹑墨翟之言盈天下﹐天下之言﹐不歸楊則歸墨。楊氏爲我﹐是無君也。墨氏兼愛﹐是無父也。無父無君﹐是禽獸也。﹝言孔子之後﹐聖王之道不興﹐戰國縱橫﹐布衣處士遊說以干諸侯﹐若楊墨之徒﹐無尊異君父之義﹐而以攢議於世也。﹞公明儀曰﹕『庖有肥肉﹐廏有肥馬﹐民有饑色﹐野有餓莩﹐此率獸而食人也。』﹝公明儀﹐魯賢人。言人君但崇庖廚﹐養犬馬﹐不卹民﹐是爲率禽獸而食人也。﹞楊﹑墨之道不息﹐孔子之道不著﹐是邪說誣民﹐充塞仁義也。仁義充塞﹐則率獸食人﹐人將相食。﹝言仁義塞則邪說行﹐獸食人則人相食﹐此亂之甚也。﹞吾爲此懼﹐閒先聖之道﹐距楊墨﹐放淫辭﹐邪說者不得作。﹝閒﹐習也。淫﹐放也。孟子言我懼聖人之道不著﹐爲邪說所乘﹐故習聖人之道以距之。﹞作於其心﹐害於其事﹔作於其事﹐害於其政。聖人復起﹐不易吾言矣。﹝說與上篇同。﹞昔者禹抑洪水而天下平﹐周公兼夷狄﹑驅猛獸而百姓寧﹐孔子成《春秋》而亂臣賊子懼。﹝抑﹐治也。周公兼懷夷狄之人﹐驅害人之猛獸也。言亂臣賊子懼﹐《春秋》之貶責也。﹞《詩》云﹕『戎狄是膺﹐荊舒是懲﹐則莫我敢承。』﹝此詩已見上篇說。﹞無父無君﹐是周公所膺也。﹝是周公所欲伐擊也。﹞我亦欲正人心﹐息邪說﹐距訁皮行﹐放淫辭﹐以承三聖者﹐豈好辯哉﹖予不得已也。﹝孟子言我亦欲正人心﹐距訁皮行﹐以奉禹﹑周公﹑孔子也。不得已而與人辯耳﹐豈好之哉﹖﹞能言距楊﹑墨者﹐聖人之徒也。」﹝孟子自謂能距楊﹑墨也。徒﹐黨也。可以繼聖人之道﹐謂名世者也﹐故曰聖人之徒也。﹞

﹝疏﹞「孟子曰﹕予豈好辯哉」至「聖人之徒也」。○正義曰﹕此章指言憂世撥亂﹐勤以濟之﹐義以匡之﹐是故禹﹑稷駢躓﹐周公仰思﹐仲尼皇皇﹐墨突不及污﹐聖賢若此﹐豈不得辯也。公都子問孟子曰﹕外人皆稱夫子好與楊﹑墨之徒爭辯﹐敢問是何如﹖「孟子曰﹕予豈好辯哉﹐予不得已也」﹐孟子答之曰﹕我豈好與彼爭辯之哉﹐但欲正人心﹐不得已而用辯之也。「天下之生久矣﹐一治一亂」至「上者爲營窟」﹐孟子言天下之生民以來﹐至於今以久矣﹐其間一治一亂甚多。當堯之時﹐水逆勢而流行﹐泛濫濁於中國﹐蛇龍由是居處於其間﹐民亦無所安其居處﹐以至居於埤下者﹐乃於樹上爲巢﹐如鳥之居於巢也﹔居於髙原之上者﹐乃鑿爲穴窟而處之。「《書》曰﹕洚水警余。洚水﹐洪水也。使禹治之﹐禹掘地而注之海」至「然後人得平土而居之」﹐言《尙書》逸篇之文。雲洚水警懼我﹐此蓋舜言﹐故稱余。余﹐我也。孟子引之﹐故自解之洚水﹐言洚水則洪大之水也。故舜使禹治其洪水﹐禹乃掘也﹐因其勢順而流注之海﹔又驅遣蛇龍而放之菹。菹﹐澤生艸之所也。於是水從地中流行﹐故不泛逆﹐所謂導江導淮導河導入漢之水﹐是禹之治也。危險艱阻旣以遠去﹐而無泛濫之患﹐鳥獸之害於人者遂消滅﹐然後人皆得平坦之地而居之。所謂水逆行﹐泛濫於中國﹐蛇龍居之﹐爲巢﹑營窟之難﹐於是免矣。「堯舜旣沒﹐聖人之道衰」至「及紂之身」﹐又至「咸以正無缺」者﹐孟子言自堯舜旣沒之後﹐聖人所行之道衰微﹐暴虐之君更興﹐乃毀壞民之宮室以爲之污池﹐而民皆無所安居休息﹔又棄五之田以爲之園囿﹐而恣遊傲﹐乃使民不得衣食﹐於是民有饑寒。其小人皆放辟邪侈﹐作邪僞之說﹐爲姦寇之行。又作園囿污池﹐於是艸木沛澤茂盛﹐而禽獸至眾。及紂之世﹐又爲大亂﹐周公乃輔相武王﹐誅伐其紂﹐又伐奄國﹐終始三年﹐討戮殘賊之君﹐乃驅逐飛廉諛臣於海隅之地而戮殺之﹐遂滅與紂共爲亂之國者有五十國﹐然後驅遣其虎豹犀象之野獸而遠去之。天下之人﹐已皆大悅﹐而歸武王。《書》所謂「丕顯哉﹐文王謨﹐丕承哉﹐武王烈﹐佑啟我後人﹐咸以正無缺」﹐是斯之謂歟。蓋言大明文王創始之謀謨﹐大纘集武王之功烈﹐佑開後人皆以正道行之﹐故無虧缺也。後人是謂成王﹑康王在後者也。「世衰道微﹐邪說暴行」至「其惟《春秋》乎」﹐孟子又言至周世之道衰於是微滅﹐邪說暴行之人又有起作﹐於是臣弒其君者有之﹐子弒其父者有之﹐惟孔子於此時乃恐懼正道遂滅﹐而害人正心﹐故因魯史記而作《春秋》之經。蓋《春秋》者﹐乃設素王之道﹐皆天子之事迹也。孔子云﹕知我正王綱者﹐其惟以《春秋》知我矣﹔罪我以謂迷亂天下者﹐其亦惟以《春秋》罪我矣。「聖王不作﹐諸侯放恣」至「是禽獸也」﹐孟子又言自孔子之後﹐聖王無有興作於其間﹐諸侯乃放恣爲亂﹐布衣之處士乃橫議而遊說於諸侯﹐於是楊朱﹑墨翟偏蔽之言盈滿於天下。天下之言者﹐不歸從楊朱之爲己﹐則歸從墨翟之兼愛。以其爲己之言行﹐是使天下無其君也﹔兼愛之言行﹐是使天下無其父也﹕無父無君﹐是禽獸之類也﹐非人也。「公明儀曰」至「率獸而食人也」。孟子又引昔公明儀有云﹕君之庖廚乃多有其肥肉﹐棧廏之中多養其肥馬﹐而下民以有饑餓之顏色﹐郊野之間以有餓死之莩者﹐如此是國君率獸而食人也。「楊﹑墨之道不息﹐孔子之道不著」至「吾爲此懼」﹐又至「吾言矣」﹐孟子又言楊﹑墨自爲﹑兼愛之道不熄滅﹐則孔子之正道不著明﹐是邪說欺誣其民﹐而充溢掩其仁義之道也。仁義旣以邪說充塞而掩之﹐則不特率獸食人﹐而人亦將自相食也。孟子故言我爲此恐懼﹐乃欲防閒﹐衛其先聖之正道﹐而排斥拒其楊﹑模放逐其淫辭﹐使邪說者不得興作於其間。所謂作於其心﹐害於其事﹐作於其事﹐害於其政﹐聖人復起﹐必從吾言矣﹐此蓋說在上篇﹐此更不說。「昔者禹抑洪水而天下平﹐周公兼夷狄﹑驅猛獸而百姓寧﹐孔子作《春秋》而亂臣賊子懼」﹐此皆孟子言至於此﹐又復自堯至於孔子再詳總說之也。言往者自舜使禹抑治其水﹐而天下於是乎得平安﹔至周公相武王﹐兼徵夷狄﹐驅逐暴獸﹐而人民於是乎得寧靜﹔以至孔子作成《春秋》﹐而褒貶著﹐而亂臣賊子於是乎恐懼之。「《詩》云﹕戎狄是膺﹐荊舒是懲﹐則莫我敢承」﹐說在上篇詳矣。孟子言如是則無父無君者﹐是周公所欲膺擊而伐之也﹐我今亦欲正其人心﹐息滅其邪說﹐距止其險陂之行﹐放逐其淫辭﹐以奉承禹﹑周公﹑孔子三聖者﹐豈我好與楊墨之辯哉﹖是我不得已﹐故當與之爭辯也。然而能言距止楊墨之道者﹐是亦爲聖人之徒黨也﹐故曰「我亦欲正人心﹐息邪說﹐距訁皮行﹐放淫辭﹐以承三聖者﹐豈好辯哉﹖予不得已也。能言距楊墨者﹐聖人之徒也。」○注「堯使禹治洪水﹐通九州」至「消盡也」。正義曰「禹通九州」者﹐蓋始自堯所都冀州而起﹐遂從東南通於兗州﹔兗州旣達﹐又東南通於靑州﹔靑州旣達﹐又從南通於徐州﹔徐州旣達﹐又南通於楊州﹔楊州旣達﹐又西通於荊州﹔荊州旣達﹐又從荊而北通於豫州﹔豫州旣達﹐又從豫而西通於梁州﹔梁州旣達﹐又從梁而北通於雍州﹔雍州旣達﹐於是又通乎冀州﹔冀州乃帝都也。凡此是皆禹通之耳。○注「奄﹐東方無道國」至「王來自奄」。正義曰﹕案鄭玄云「奄國在淮夷之北。」裴る亦引而證《史記》。云伐奄者﹐孔安國云﹕周公歸政之明年﹐淮夷奄國又叛﹐成王東伐淮夷﹐遂滅奄而徙其君。五月﹐自奄還至縞京﹐是王自奄也。云「飛廉﹐紂諛臣」﹐案《史記》云「飛廉乃顓頊之苗裔也﹐飛廉善走﹐其子惡來﹐惡來有力﹐父子俱以材力事殷紂﹐周武王伐紂﹐並殺之」是矣。「舜放四罪」﹐所謂流共工於幽州﹐放兜於崇山﹐竄三苗於三危﹐殛鯀於羽山。四罪而天下咸服。凡此是也。○注「禹稷胼胝﹐周公仰思﹐仲尼皇皇」。正義曰﹕經云禹稷手足胼胝﹐周公仰而思之夜以繼日﹐揚雄云「仲尼皇皇」﹐是也﹐凡此蓋言皆能勤於爲生民耳。

匡章曰「陳仲子豈不誠廉士哉﹖居於陵﹐三日不食﹐耳無聞﹐目無見也。井上有李﹐螬食實者過半矣﹐匍匐往將食之﹐三咽﹐然後耳有聞﹐目有見。」﹝匡章齊人也。陳仲子﹐齊一介之士﹐窮不苟求者﹐是以絕糧而餒也。螬﹐虫也。李實有虫﹐食之過半﹐言仲子目不能擇也。﹞孟子曰「於齊國之士﹐吾必以仲子爲巨擘焉。𨿽然﹐仲子惡能廉﹖充仲子之操﹐則蚓而後可者也。夫蚓﹐上食槁壤﹐下飲黃泉。﹝巨擘﹐大指也。比於齊國之士﹐吾必以仲子爲指中大者耳﹐非大器也。蚓﹐蚯蚓之虫也。充滿其操行﹐似蚓而可行者也。蚓食土飲泉﹐極廉矣﹐然無心無識﹐仲子不知仁義﹐苟守一介﹐亦猶蚓也。﹞仲子所居之室﹐伯夷之所築與﹖抑亦盜跖之所築與﹖所食之粟﹐伯夷之所樹與﹖抑亦盜跖之所樹與﹖是未可知也。」﹝孟子問匡章﹕仲子豈能必使伯夷之徒築室﹑樹粟﹐乃居﹑食之邪﹖抑亦得盜跖之徒使作也﹐是殆未可知也。﹞曰「是何傷哉﹖彼身織屨﹐妻辟糸盧﹐以易之也。」﹝匡章曰﹕惡人作之何傷哉﹖彼仲子身自織屨﹐妻緝糸盧﹐以易食﹑宅耳。緝績其麻曰辟﹐練其麻曰糸盧﹐故云辟糸盧。﹞曰「仲子﹐齊之世家也﹐兄戴﹐蓋祿萬鍾。以兄之祿爲不義之祿而不食也﹐以兄之室爲不義之室而不居也﹐避兄離母﹐處於於陵。﹝孟子言仲子﹐齊之世卿大夫之家﹐兄名戴﹐爲齊卿﹐食采於蓋﹐祿萬鍾。仲子以爲事非其君﹑行非其道以居富貴﹐故不義之﹐竄於於陵也。﹞他日歸﹐則有饋其兄生鵝者﹐己頻﹤戚頁﹥曰﹕『惡用是者爲哉﹖』﹝他日﹐異日也。歸省其母﹐見兄受人之鵝而非之。己﹐仲子也。頻﹤戚頁﹥不悅﹐曰「安用是者爲乎﹖﹐鵝鳴聲﹞他日﹐其母殺是鵝也﹐與之食之。其兄自外至﹐曰﹕『是之肉也。』出而哇之。以母則不食﹐以妻則食之﹔以兄之室則弗居﹐以於陵則居之﹕是尙爲能充其類也乎﹖若仲子者﹐蚓而後充其操者也。」﹝異日母食以鵝﹐不知是前所頻﹤戚頁﹥者也。兄疾之告曰「是之肉也。」仲子出門而哇吐之。孟子非其不食於母﹐而食妻所作屨糸盧易食也﹔不居兄室﹐而居於於陵人所築室也﹕是尙能充人類乎﹖如蚓之性﹐然後可以充其操也。是以孟子諭以蚯蚓而比諸巨擘而已。﹞

﹝疏﹞「匡章曰」至「而後充其操者也」。○正義曰﹕此章指言聖人之道﹐親親尙和﹐志士之操﹐耿介特立﹐可以激濁﹐不可常法。是以孟子諭以丘蚓比諸巨擘也。「匡章曰﹕陳仲子豈不誠廉士哉」至「目有見」者﹐匡章齊國之人也。仲子﹐齊國一介之士也。匡章謂孟子曰﹕陳仲子之爲人﹐豈不誠爲廉士者哉﹖言仲子居處於於陵之地﹐三日無食﹐故不求食﹐以至饑餓﹐使耳聾而無聞﹐目盲而無見。井裏之上有李果爲螬虫所食者﹐其實已過半矣﹐但匍匐往而取食之﹐食至三吞然後耳方有所聞而不聾﹐目方有所見而不盲。言仲子之至如此之甚﹐尙不肯苟求於人﹐是所謂豈不誠廉潔之士哉。「孟子曰﹕於齊國之士」至「下飲黃泉」﹐孟子答之﹐以謂於齊國之眾士中﹐吾必以陳仲子但如指中之大者耳。𨿽然﹐大指又安能爲廉潔之士哉﹖如充滿其仲子之操守﹐則必似蚯蚓而後可行也。故蚓但上食其槁壤之土﹐下飲其黃泉之水﹐是謂極廉矣。今仲子所居處之屋﹐且以爲伯夷之所築而居之歟﹖抑亦卽盜跖爲利者之所築而居歟﹖仲子所食之粟米﹐且以伯夷之所種而食歟﹖抑亦卽爲盜跖者之所種而食歟﹖故孟子以此問之匡章乃曰﹕仲子所居之室﹐伯夷之所築歟﹐抑亦盜跖之所築歟﹖所食之粟﹐伯夷之所樹歟﹐抑亦盜跖之所樹歟﹖然孟子必以伯夷言之﹐又必以盜跖言之者﹐蓋謂伯夷之淸最爲潔者﹐盜跖最爲貪利者﹐而仲子必不能使伯夷之徒築室﹑樹粟乃居﹑食之也﹐但亦盜跖所築﹑樹而居﹑食之也﹐豈足謂之廉士哉﹖故曰「是未可知也」。以其但亦盜跖所築﹑樹也﹐殆未可得而知也。「曰﹕是何傷哉﹖彼身織屨﹐妻辟糸盧﹐以易之也」﹐匡章又言於孟子曰﹕此何傷於仲子爲廉哉﹖言𨿽盜跖之徒而築﹑樹之﹐而仲子所居﹑食之﹐亦不足傷害仲子爲廉潔之士矣。以其彼仲子親織其艸屨﹐妻緝績其麻﹐以更易室粟而居﹑食之也。「曰﹕仲子﹐齊之世家也﹐兄戴﹐蓋祿萬鍾﹐以兄之祿爲不義之祿」至「蚓而後可充其操者也」﹐孟子又言仲子者﹐乃齊國世卿大夫之家也﹐其仲子之兄名戴者﹐食采於蓋之邑﹐祿受萬鍾之秩﹐仲子乃以兄之祿爲不義之祿而不食﹐以兄所居之室爲不義之室而不居﹐遂逃避其兄﹐離去其母﹐而自處於於陵。於陵﹐齊之別邑也。異日﹐歸省其母﹐見有饋遺其兄之生鵝者﹐乃頻﹤戚頁﹥不悅﹐而言曰「安用是者爲饋哉﹖又至異日﹐其仲子之母乃殺此鵝與仲子而食之﹐其仲子之兄自外而歸至﹐見仲子食此鵝肉﹐乃疾告之曰﹕此是前日所饋我者之肉也。仲子覺爲鵝肉﹐出門外哇而吐之。以其母所殺之食而且不食﹐乃食於妻子所辟糸盧而易所食而食之﹔以兄所居之屋而且不居﹐乃以於陵之人所居之屋而居之﹕如此﹐尙何能充爲人之類乎﹖若仲子者﹐但如蚓之性然後可充其所操也。孟子意謂仲子之廉以此﹐是不足爲廉者矣﹐人安可得而法之邪﹖匡章子所以言仲子爲廉士者﹐以其欲則法之﹐宜孟子以是言而比諭巨擘﹑蚯蚓之類而排拒之也。巨擘﹐大指也。○注「緝績其麻曰辟﹐練麻曰糸盧」。○正義曰﹕《釋名》云「辟﹐分辟也。糸盧﹐布糸盧也。」是知爲緝績練麻也。○注「食采於蓋」。○正義曰﹕蓋﹐齊之下邑也。《公孫丑》之篇亦有說焉。●卷七上﹟離婁章句上﹝凡二十八章﹞

﹝離婁者﹐古之明日者﹐蓋以爲黃帝之時人也。黃帝亡其玄珠﹐使離朱索之﹐離朱卽離婁也。能視於百步之外﹐見秋毫之末。然必須規矩﹐乃成方圓﹐猶《論語》「述而不作﹐信而好古」﹐故以名篇。﹞

﹝疏﹞正義曰﹕前章首論滕文公問以古道﹐故以《滕文公》爲篇題﹐次於公孫丑問政﹐謂其爲政莫大於反古也。然則此篇孟子首言離婁之明﹐故以目爲篇題﹐次於《滕文公》問以古道﹐是亦反古道者莫大乎明也﹐遂次《滕文公》之篇﹐所以揭《離婁》爲此篇之題。此篇凡六十章趙氏分之以爲上下卷。此卷只有二十八章而已。一章言𨿽有巧智﹐猶須法度。二章言法則堯舜﹐鑑戒桀紂。三章言安仁在於爲仁﹐惡弗去則患及其身。四章言行有不得於人﹐反求諸身﹐責己之道也。五章言天下國家﹐本正則立﹐本傾則踣。六章言巨室不罪﹐咸以爲表﹐徳之流行﹐可充四海。七章言遭衰逢亂﹐屈服彊大﹐據國行仁﹐天下無敵。八章言人之安危﹐皆由於己。九章言水性趨下﹐民樂歸仁。十章言曠仁捨﹐禮自暴棄之道也。十一章言親親敬長﹐近取諸己。十二章言事上得君﹐乃可臨民﹐信友悅親﹐本在於身。十三章言養老尊賢﹐國之上務。十四章言聚斂富民﹐棄於孔子﹐重人命之至者。十五章言知人之道。十六章言人君恭儉﹐率下移風﹐人臣恭儉﹐明其廉忠。十七章言權時之義﹐嫂溺援手。十八章言父子至親﹐相責離恩﹐易子而教﹐相成以仁。十九章言上孝養志﹐下孝養體。二十章言小人爲政﹐不足間非﹐君正國定﹐下不邪侈。二十一章言不虞獲譽﹐不可爲戒﹐求全受毀﹐未足懲咎。二十二章言言出於身﹐不惟其責﹐則易之矣。二十三章言人患在爲師。二十四章言尊師重道。二十五章言啜沈浮﹐君子不與。二十六章言無後不可。二十七章言仁義之本在孝悌。二十八章言天下之富貴﹐不若得意於親。其餘二十二章分在下卷﹐不無敍焉。○注「離婁」至「題篇」。○正義曰﹕《莊子﹟天地》篇云「黃帝遊乎赤水之北﹐登乎昆侖之山﹐南望而歸。遺其元珠﹐使知索之﹐不得﹔使離朱索之。」蓋其人也﹐離朱卽離婁也。《論語》第七篇

首云「述而不作﹐信而好古﹐竊比於我老彭。」是其旨也。

孟子曰「離婁之明﹐公輸子之巧﹐不以規矩﹐不能成方員。﹝公輸子魯班﹐魯之巧人也﹐或以爲魯昭公之子。𨿽天下至巧﹐亦猶須規矩也。﹞師曠之聰﹐不以六律﹐不能正五音。﹝師曠﹐晉平公之樂太師也﹐其聽至聰。不用六律﹐不能正五音。六律﹐陽律﹐大蔟﹑姑洗﹑蕤賓﹑夷則﹑無射﹑黃鍾也。五音﹐宮﹑商﹑角﹑徵﹑羽也。﹞堯﹑舜之道﹐不以仁政不能平治天下。﹝當行仁恩之政﹐天下乃可平也。﹞今有仁心仁聞﹐而民不被其澤﹐不可法於後世者﹐不行先王之道也。﹝仁心﹐性仁也。仁聞﹐仁聲遠聞也。𨿽然﹐猶須行先王之道﹐使百姓被澤﹐乃可爲後世之法也。﹞故曰﹕徒善不足以爲政﹐徒法不能以自行。﹝但有善心而不行之﹐不足以爲政。但有善法度而不施之﹐法度亦不能獨自行也。﹞《詩》云﹕『不愆不忘﹐率由舊章。』遵先王之法而過者﹐未之有也。﹝《詩﹟大雅﹟假樂》之篇。愆﹐過也。所行不過差矣﹐不可忘者﹐以其循用舊故文章遵用先王之法度﹐未聞有過者也。﹞聖人旣竭目力焉﹐繼之以規矩準繩﹐以爲方平直﹐不可勝用也。﹝盡已目力﹐續以其四者﹐方﹑員﹑平﹑直可得而審知﹐故用之不可勝極也。﹞旣竭耳力焉﹐繼之以六律﹐正五音﹐不可勝用也。﹝音須律而正也。﹞旣竭心思焉﹐繼之以不忍人之政﹐而仁覆天下矣。﹝盡心欲行恩﹐繼以不忍加惡於人之政﹐則天下被覆衣之仁也。﹞故曰﹕爲髙必因丘陵﹐爲下必因川澤﹐爲政不因先王之道﹐可謂智乎﹖﹝言因自然﹐則用力少而成功多矣。﹞是以惟仁者宜在髙位。不仁而在髙位﹐是播其惡於眾也。﹝仁者能由先王之道。不仁逆道﹐則自播揚其惡於眾人也。﹞上無道揆也﹐下無法守也﹐朝不信道﹐工不信度﹐君子犯義﹐小人犯刑﹐國之所存者幸也。﹝言君無道術可以揆度天意﹐臣無法度可以守職奉命﹐朝廷之士不信道徳﹐百工之作不信度量。君子觸義之所禁﹐謂學士當行君子之道也。小人觸刑﹐愚人罹於密网也。此亡國之政﹐然而國存者﹐僥幸耳﹐非其道也。﹞故曰﹕城郭不完﹐兵甲不多﹐非國之災也﹔田野不辟﹐貨財不聚﹐非國之害也﹔上無禮﹐下無學﹐賊民興﹐喪無日矣。﹝言君不知禮﹐臣不學法度﹐無以相檢制﹐則賊民興﹐亡在朝夕﹐無復有期日。言國無禮義必亡。﹞《詩》曰﹕『天之方蹶﹐無然泄泄。』泄泄﹐猶沓沓也。事君無義﹐進退無禮﹐言則非先王之道者﹐猶沓沓也。﹝《詩﹟大雅﹟板》之篇。天謂王者。蹶﹐動也。言天方動﹐汝無然沓沓﹐但爲非義非禮﹑背先王之道而不相匡正也。﹞故曰﹕責難於君謂之恭﹐陳善閉邪謂之敬﹐『吾君不能』謂之賊。」﹝人臣之道﹐當進君於善﹐責難爲之事﹐使君勉之。謂行堯舜之仁﹐是爲恭臣。陳善法以禁閉君之邪心﹐是爲敬君。言吾君不肖﹐不能行善﹐因不諫正﹐此爲賊其君也。故有恭敬賊三者之善。﹞

﹝疏﹞「孟子曰﹕離婁乏明」至「吾君不能謂之賊」。○正義曰﹕此章指言𨿽有巧智﹐猶須法度﹐國由先王﹐禮義爲要﹐不仁在位﹐播越其惡﹐誣君不諫﹐故謂之賊。明上下相須﹐而道化行也。「孟子曰﹕離婁之明﹐公輸子之巧﹐不以規矩﹐不能成方員」者﹐公輸子魯班﹐魯之巧匠也。孟子謂離婁明𨿽足以察秋毫之末﹐公輸子其性𨿽巧﹐然不以規矩之度﹐不能成其方員之器。規所以員也﹐言物之員者皆由規之所出也。矩所以方也﹐言物之方者皆由矩之所出也。「師曠之聰﹐不以六律﹐不能正五音」者﹐師曠﹐樂官名也。孟子又謂師曠其耳𨿽聰﹐善能聽音﹐然不得六律以和之﹐固不能正其五音也。六律五音﹐大蔟﹑姑洗﹑蕤賓﹑夷則﹑無射黃鐘是六律也﹔宮﹑商﹑角﹑徵﹑羽是五音也。「堯舜之道﹐不以仁政不能平治天下」者﹐堯﹑舜二帝﹐唐虞之盛者也﹐然而不以仁政而施之於天下﹐故不能平治天下而享無爲之功矣。以其天下平治﹐由仁政之施也﹐如物之方員必自規矩之所出﹐五音之正由六律以和之者也。「今有仁心仁聞﹐而民不被其澤﹐不可法於後世者﹐不行先王之道也」者﹐孟子言今之人君﹐𨿽有仁人不忍之心﹐又有仁聲而遠聞四方﹐然而民皆不得г被其恩澤﹐不可爲後世之所法者﹐以其不行古先王之道而治之也。無他﹐蓋以先王之道﹐有恩澤足以被民﹐其法可爲後世取象故也。苟不行先王之道﹐𨿽有仁心仁聞﹐亦若離婁之明﹑師曠之聰﹑堯舜之道﹐不得以規矩﹑六律﹑仁政爲之﹐亦無如之何也已矣。「故曰﹕徒善不足以爲政﹐徒法不能以自行」者﹐此孟子言至於此﹐所以復言之者也。徒善不足以爲政﹐蓋謂𨿽有先王之道而爲之善﹐然而人不能用而行之﹐是徒善不足以爲政也。徒法不能以自行﹐蓋謂𨿽有規矩﹑六律之法﹐然而人不能因而用之﹐是徒法不能以自行也。以其規矩﹑六律之法不能自行之﹐必待人而用之﹐然後能成其方員﹑正其五音也。堯舜之道﹐自不足以爲之政﹐必待人而行之﹐然後能平治天下而爲法於後世也。「《詩》云﹕『不愆不忘﹐率由舊章。』遵先王之道而過者﹐未之有也」者﹐孟子引《大雅﹟假樂》之篇文而云也﹐蓋謂不愆違﹐不忘去其故舊典章皆循而用之﹐未有過失者也。故復言之曰﹕遵先王之法而過者﹐未之有也。典章者﹐卽先王之法也。「聖人旣竭目力焉﹐繼之以規矩準繩﹐以爲方員平直﹐不可勝用也」者﹐孟子又言聖人旣竭己目力而視﹐續以規矩準繩而爲方員平直﹐故其用之不可勝極也。蓋規所以能員﹐矩所以能方﹐準所以能平﹐繩所以能直故也。「旣竭耳力焉﹐繼之以六律正五音﹐不可勝用也」者﹐孟子又言聖人旣已盡其耳力而聽之﹐又續以六律而正五音﹐故其用亦不可勝極也。蓋六律所以正五音也。「旣竭心思焉﹐繼之以不忍人之政﹐而仁覆天下矣」者﹐孟子又言聖人旣已能盡心之所思慮﹐續以施其不忍人之政﹐則仁恩徳澤﹐足以覆蓋於天下矣。無他﹐以其仁恩廣大矣﹐故云覆天下﹐故曰爲髙。必因丘陵爲下﹐必因川澤爲政﹐不因先王之道﹐可謂智乎者﹖孟子言至於此﹐又所以復言之者也﹐蓋譬言人之欲爲髙者﹐必因其丘陵而爲之也﹔爲下者﹐必因其川澤而爲之耳。無他﹐以其丘陵之山其本髙矣﹐川澤之地其本下矣﹐言爲政於天下者﹐而不因先王之道爲之﹐豈足謂之智者乎﹖言不可謂之智矣。以其先王之道是爲之所本焉﹐故智足以有知﹐苟爲政而不知以先王之道爲本﹐豈謂之智乎﹖大抵孟子言規矩準繩六律者﹐皆譬爲政而言也。抑亦知孟子長於譬諭者歟。「是以惟仁者宜在髙位。不仁而在髙位﹐是播其惡於眾也」者﹐孟子於此畢其譬諭﹐乃曰﹕是以惟仁者之君宜其處髙位爲尊也﹐不仁之君而處髙位﹐是其處髙位而播揚其惡於人民之眾矣。「上無道揆也﹐下無法守也﹐朝不信道﹐工不信度﹐君子犯義﹐卜人犯刑﹐國之所存者幸也」者﹐孟子言上之爲君無道術以表率其下﹐下之爲臣無法度以守其職﹐朝廷之士皆不信其道徳﹐百工之作皆不信其度量﹐君子之人以之觸義之所具﹐小人之人以之犯冒其刑憲﹐然而如此而國尙存而不亡者﹐以其僥幸得存焉。必云幸也﹐蓋少有存者也。「故曰﹕城郭不完﹐兵甲不多﹐非國之災也﹔田野不辟﹐貨財不聚﹐非國之害也﹔上無禮﹐下無學﹐賊民興﹐喪無日矣」者﹐孟子言至此﹐所以復言之也﹐故云城郭頹壞而不完﹐兵甲之器少﹐此非爲國之災害也﹔田野荒蕪而不開辟﹐貨財竭盡而無貯聚﹐此非爲國之害也﹔然而上之爲君無禮法以檢制﹐下之爲人臣不學法度以守職﹐賊民相殺戮以之興起﹐是則國之喪亡俱在朝夕﹐無復有日矣。「《詩》云﹕天之方蹶﹐無然泄泄。泄泄﹐猶沓沓也。事君無義﹐進退無禮﹐言則非先王之道者﹐猶沓沓也」者﹐自「天之方蹶」至「泄泄猶沓沓也」﹐是《詩﹟大雅﹟板》之篇詩也。自「事君」至「沓沓也」﹐是孟子自解上云沓沓之義也。其《詩》蓋言王者方動而爲非﹐爲之臣者無更沓沓﹐但復爲非禮義以事其王者也﹐故曰天之方蹶﹐無然泄泄。泄泄猶沓沓也。蹶﹐動也。天謂王者也。泄泄則沓沓是也﹐孟子復自解之﹐言事君以無義之事事之﹐其進退無禮節﹐其言則非先王之道而爲言者﹐是若沓沓者也。以其當匡正其君﹐不可復長君之惡耳。「故曰﹕責難於君謂之恭﹐陳善閉邪謂之敬﹐吾君不能謂之賊」者﹐孟子言至於此﹐所以又復言之者也。故云君之有難惡﹐當責之以善﹐能責君難惡以爲之善﹐是爲恭﹐臣恭其君也﹔陳之以善事﹐而閉其君之邪心﹐是謂敬其君者也。如不責君之難﹐不陳善而閉君之邪﹐而乃曰我君不能行善﹐因不諫正之者﹐是謂殘賊其君者也。故曰「責難於君謂之恭﹐陳善閉邪謂之敬﹐吾君不能謂之賊。」○注「公輸子」至「規矩也」。正義曰﹕案《淮南子》云「楚欲攻宋﹐墨子聞而悼之。見楚王曰﹕『臣見大王之必傷義﹐而不得宋。』王曰﹕『公輸﹐天下之巧工﹐作爲云梯之械﹐設以攻宋﹐曷爲弗取﹖』墨子曰﹕『令公輸設攻﹐臣請守之。』於是公輸設攻宋之械﹐墨子設守宋之備﹐九攻而墨子九之﹐弗能入。乃偃兵不攻。」是公輸卽魯般也﹐或云是魯昭公之子也。○注「師曠﹐晉平公之樂太師」至「羽也」。正義曰﹕案《呂氏春秋》云「晉平公鑄鐘﹐使工聽之﹐皆以爲調。師曠曰﹕『不調﹐請更鑄之。』平公曰﹕『工皆以爲調矣。』師曠曰﹕『後世有知音者﹐將知不調。臣竊爲恥之。』至師涓﹐果知鐘之不調。」是師曠善聽﹐爲晉平公之樂師也。云「六律﹐陽律﹐大蔟﹑姑洗﹑蕤賓﹑夷則﹑無射﹑黃鐘」。案《律曆志》云﹕《呂不韋春秋》言黃鐘之宮﹐律之本也﹐下生林鍾﹐林鍾上生大蔟﹐大蔟下生南呂﹐南呂上生姑洗﹐姑洗下生應鐘﹐應鐘上生蕤賓﹐蕤賓下生大呂﹐大呂下生夷則﹐夷則上生夾鐘﹐夾鐘下生無射﹐無射上生中呂。淮南王安延致儒生博士亦爲律呂﹐云黃鐘之律九寸﹐而宮音調因而九之﹐九九八十一﹐故黃鐘之數﹐立位在子。大蔟其數七十二﹐姑洗之數六十四﹐蕤賓之數五十七﹐夷則之數五十一﹐無射之數四十五。以黃鐘﹑大蔟爲商﹐姑洗爲角﹐角生應鐘﹐不比正音﹐故爲和。應鐘生蕤賓﹐不比正音﹐故爲繆。日冬至﹐音比林鐘﹐浸以濁日。夏至﹐音比黃鐘﹐浸以淸。以十二律應二十四時之變﹐甲子﹐大呂之徵也﹔丙子﹐夾鐘之羽也﹔戊子﹐黃鐘之宮也﹔庚子﹐無射之商也﹔壬子﹐夷則之角也。其爲音﹐一律而生五音﹐十二律爲六十音﹐因而六之﹐六六三十六﹐故三百六十五日以當一歲之日。故律之數﹐天地之道也。凡此則以律正五音之謂也。○注《詩﹟大雅﹟假樂》之篇。○正義曰﹕箋云﹕愆﹐過也。率﹐循也。言成王之令徳不過誤﹐不遺失﹐循用舊典之文章。舊典謂周公之禮法也。○注云「《詩﹟大雅﹟板》之篇」。○正義曰﹕箋注云﹕蹶﹐動也﹔泄泄猶沓沓也。箋云﹕天斥王也。王方欲艱難天下之民﹐又方更變先王之道﹐無沓沓然﹐爲之制法度﹐達其意以成其意。

孟子曰「規矩﹐方員之至也。聖人﹐人倫之至也。﹝至﹐極也。人事之善者﹐莫大取法於聖人﹐猶方員須規矩也。﹞欲爲君﹐盡君道﹔欲爲臣﹐盡臣道﹕二者皆法堯﹑舜而已矣。﹝堯舜之爲君臣道備。﹞不以舜之所以事堯事君﹐不敬其君者也。不以堯之所以治民治民﹐賊其民者也。﹝言舜之事堯﹐敬之至也。堯之治民﹐愛之盡也。﹞孔子曰﹕『道二﹐仁與不仁而已矣。』暴其民甚﹐則身弒國亡﹔不甚﹐則身危國削。名之曰幽﹑厲﹐𨿽孝子慈孫﹐百世不能攺也。﹝仁則國安﹐不仁則國危亡。甚謂桀﹑紂﹐不甚謂幽﹑厲。厲王流於彘﹐幽王滅於戲﹐可謂身危國削矣。名之謂謚之也﹐謚以幽﹑厲﹐以章其惡﹐百世傳之﹐孝子慈孫﹐何能攺也﹗﹞《詩》云﹕『殷鑑不遠﹐在夏后之世。』此之謂也。」﹝《詩﹟大雅﹟蕩》之篇也。殷之所鑑視﹐近在夏后之世矣。以前代善惡爲明鏡也﹐欲使周亦鑑於殷之所以亡也。﹞

﹝疏﹞「孟子曰規矩」至「此之謂也」。○正義曰﹕此章指言法則堯舜﹐以爲規矩﹐鑑戒桀紂﹐避遠危殆﹐名謚一定﹐千載而不可攺也。「孟子曰﹕規矩﹐方員之至也。聖人﹐人倫之至也」者﹐孟子言規矩之度﹐其爲方員之至者也。謂之至者﹐以其至矣盡矣﹐不可以有加矣。聖人是爲人倫之至者亦然。人倫﹕君臣﹑父子﹑夫婦﹑兄弟﹑朋友是也。「欲爲君﹐盡君道﹔欲爲臣﹐盡臣道﹕二者皆法堯﹑舜而已矣」者﹐孟子言凡欲爲人君者﹐當盡其爲君之道也﹔凡欲爲人臣者﹐當盡其爲臣之道也﹕此二者在皆則法堯﹑舜而已矣。以堯舜所爲君臣之道備矣。「不以舜之所以事堯事君﹐不敬其君者也。不以堯之所以治民治民﹐賊其民者也」者﹐言爲人臣者﹐如不以舜之所以事堯者事君﹐是不尊敬其君者也﹔爲人臣者﹐如不以堯之所以治民者治民﹐是殘賊其民者也。舜所以事堯者﹐盡其義之道也。堯之所以治民者﹐盡其仁之道也。義所以敬其君者也﹐仁所以愛其民者也。「孔子曰﹕道二﹐仁與不仁而已矣。暴其民甚﹐則身弒國亡﹔不甚﹐則身危國削。名之曰幽﹑厲﹐𨿽孝子慈孫﹐百世不能攺也」者﹐孟子言孔子有曰道有二﹐是仁與不仁爲二而已。暴虐其民﹐以至於甚極﹐則身必爲下之所殺﹐而國必喪亡矣﹔不至於極甚﹐則身必危難﹐而國必滅削﹐謚之曰幽﹑厲之君﹐旣謚爲幽﹑厲﹐以章惡於後世﹐𨿽有孝子慈孫所出﹐亦不能攺此謚也。厲王但止於流彘﹐幽王滅於戲﹐是謂身危國削矣。如身弒國亡﹐而孟子不止歸於人名者﹐以其被所殺戮﹐國已喪亡﹐足以章其惡﹐固不待爲謚而彰之矣﹐如桀紂者也。「《詩》云﹕殷鑑不遠﹐在夏后之世。此之謂也」者﹐蓋《詩﹟大雅﹟蕩》之篇文也。其詩已謂殷之世所以鑑視在近而不遠者﹐以其卽在夏后之世是也。以其前代善惡﹐足以爲明鏡而可鑑也。孟子所以云「此之謂也」者﹐蓋欲使周之時亦鑑於殷之所以亡也。○注「堯舜之爲君臣道備」。○正義曰﹕《書》云「堯克明俊徳﹐以親九族﹐平章百姓﹐協和萬邦﹐黎民於變時雍。」蓋爲君之道盡於此矣﹐是君道之備也。舜自「元徳升聞」﹐以之事堯﹐而「愼徽五典﹐百揆時敍﹐賓於四門﹐四門穆穆」﹐其後坐常見堯於墻﹐食常見堯於羹。蓋爲臣道盡於此矣﹐是臣之道備也。○注「桀紂幽厲」。○正義曰﹕案《史記本紀》云﹕桀爲虐政淫荒﹐湯伐之﹐於是桀敗於有之墟﹐湯王乃攺正朔﹐易服色﹐是爲湯王﹐爲殷之始王。又云﹕紂資辧捷﹐知足以拒諫﹐言足以飾非﹐好酒淫樂﹐醢九侯﹐脯鄂侯﹐武王東伐﹐至於盟津伐紂﹐紂兵敗走﹐入登鹿臺﹐衣其寶玉﹐赴火而死﹐武王遂斬紂頭﹐懸之白旗﹐殷民大悅﹐武王於是爲天子﹐以爲周之王。又云「厲王行暴虐﹐侈傲﹐國人謗之。於是相與畔﹐襲厲王。厲王出奔於彘。」韋昭曰「彘﹐晉地也。漢爲縣﹐屬河東﹐今曰永安」是也。厲王終死於彘﹐於是太子靜卽位﹐是爲宣王。宣王崩﹐子幽王宮涅立。幽王以褒姒不好笑﹐幽王欲其笑﹐乃爲燧火﹑大鼓﹐有寇至則舉燧火﹐諸侯悉至﹐至而無寇﹐褒姒乃大笑﹐幽王悅之﹐爲數舉烽燧。其後不信﹐諸侯益不至。幽王以虢石父爲卿用事﹐國人皆怨。申侯怒﹐與繒西夷犬戎攻幽王。幽王舉烽火徵兵﹐兵不至﹐遂殺幽王驪山下。《汲冢紀》年曰﹕湯滅夏﹐以至於紂﹐二十九王﹐凡四百九十六年。自武滅紂﹐以至幽王﹐凡二百五十七年。○注「《詩﹟大雅﹟蕩》之篇」。○正義曰﹕箋云「此言殷之明鏡不遠﹐近在夏后之世﹐謂湯誅桀也。後武王誅紂﹐今之王何以不用爲之戒。」孟子於此所以引之﹐以戒其時之君臣也。

孟子曰「三代之得天下也以仁﹐其失天下也以不仁。國之所以廢興存亡者亦然。﹝三代﹐夏﹑商﹑周。國﹐謂公﹑侯之國﹐存亡在仁與不仁而已。﹞天子不仁﹐不保四海﹔諸侯不仁﹐不保社稷﹔卿大夫不仁﹐不保宗廟﹔士庶人不仁﹐不保四體。今惡死亡而樂不仁﹐是由惡醉而彊酒。」﹝保﹐安也。四體﹐身之四肢。彊酒則必醉也﹐諭惡亡而樂不仁也。﹞

﹝疏﹞「孟子曰三代」至「彊酒」。○正義曰﹕此章指言人所以安﹐莫若爲仁﹐惡而弗去﹐患必在身﹐自上達下﹐其道一焉。「孟子曰﹕三代之得天下也以仁﹐其失天下也以不仁。國之所以廢興存亡者亦然」者﹐孟子言夏﹑商﹑周三代之王﹐其所以得天下也﹐以其皆以仁存心爲政於天下而得之也。三代之中﹐其有以失天下者﹐以其不仁﹐故失之也。以至公﹑侯之國﹐所以有廢而不興﹐有興而不廢者﹐亦如三代之得天下也以仁﹐失天下也以不仁也。以其皆在於仁道而已。「天子不仁﹐不保四海﹔諸侯不仁﹐不保社稷﹔卿大夫不仁﹐不保宗廟﹔士庶人不仁﹐不保四體。今惡死亡而樂不仁﹐是猶惡醉而彊酒」者﹐孟子言爲天子者不爲仁﹐則不能安其四海﹔諸侯不仁﹐則不能安其社稷﹔卿大夫不爲仁﹐則不能安其宗廟﹔士庶人不爲仁﹐則不能安其四體。四體﹐身之四肢也。天子守四海﹐諸侯守社稷﹐卿大夫守宗廟﹐士庶人守其身﹐故各因其所守而言也。今天下之人皆知疾惡其死亡﹐而以樂爲不仁﹐是若惡其醉酒而以彊飲其酒耳﹐亦《論語》孔子謂惡濕而居下之意也。

孟子曰「愛人﹐不親﹐反其仁。治人﹐不治﹐反其智。禮人﹐不答﹐反其敬。行有不得者﹐皆反求諸己﹐其身正而天下歸之。﹝反其仁﹐己仁獨未至邪﹖反其智﹐己智猶未足邪﹖反其敬﹐己敬獨未恭邪﹖反求諸身﹐身已正則天下歸就之﹐服其徳也。﹞《詩》云﹕『永言配命﹐自求多福。』」﹝此詩已見上篇﹐其義同。﹞

﹝疏﹞「孟子曰」至「自求多福」。○正義曰﹕此章指言行有不得於人﹐一求諸身﹐責已之道也﹐攺行飭躬﹐福則至矣。「孟子曰﹕愛人﹐不親﹐反其仁。治人﹐不治﹐反其智」至「而天下歸之」者﹐孟子言愛人而人不親之﹐必吾仁有所未至「也﹐故當反己責之。治其人而人不治者﹐必吾之智有所未盡也﹐故當反已而責之也。禮接於人而人不以禮報答之﹐必吾之敬有所未至也﹐故當反己而責之也。凡所行有不得於人者﹐皆當反求諸己而已﹐以其身之所有未至也﹐故當自反而責之。蓋以身先自治而正之﹐則天下之人皆歸之而服其徳也。如顏淵克已而天下歸仁焉是也。「《詩》云﹕永言配命﹐自求多福」﹐已說於上篇﹐此固不說。

孟子曰「人有恆言﹐皆曰『天下國家』。﹝恆﹐常也。人之常語也。天下謂天子之所主﹐國謂諸侯之國﹐家謂卿大夫家。﹞天下之本在國﹐國之本在家﹐家之本在身。」﹝治天下者不得良諸侯無以爲本﹐治其國者不得良卿大夫無以爲本﹐治其家者不得良身無以爲本也。是則本正則立﹐本傾則踣﹐固在所敬愼而已。﹞

﹝疏﹞「孟子曰」至「本在身」。○正義曰﹕此章指言天下國家﹐各依其本﹐本正則立﹐本傾則踣﹐𨿽曰常言﹐必須敬愼也。「孟子曰﹕人有恆言﹐皆曰天下國家」者﹐孟子言人之所常言﹐皆曰天下國家也。天子有天下﹐公侯有國﹐大夫有家。「天下之本在國﹐國之本在家﹐家之本在身」者﹐言天下之根本﹐獨在於公侯爲之根本也﹔公侯之根本﹐又在卿大夫爲之根本也﹔卿大夫之根本﹐抑又在於私身爲之根本也。如《大學》有云「欲明明徳於天下﹐必先治其國。欲治其國﹐必先齊其家。欲齊其家﹐必先修其身。」此其意也。云「天下國家」者﹐天子有天下謂之天下﹐諸侯有國謂之國。然有國者不可以稱天下﹐有天下者或可以稱國﹐故諸侯謂之邦國﹐天子謂之王國。國家文從或﹐又從國﹐爲其或之也﹐故國之也。至於家﹐則自天子達於庶人﹐未嘗不通稱之矣。孟子曰「爲政不難﹐不得罪於巨室。﹝巨室﹐大家也。謂賢卿大夫之家﹐人所則效者。言不難者﹐但不使巨室罪之﹐則善也。﹞巨室之所慕﹐一國慕之﹔一國之所慕﹐天下慕之。故沛然徳教﹐溢乎四海。」﹝慕﹐思也。賢卿大夫﹐一國思隨其所善惡﹐一國思其善政﹐則天下思以爲君矣。沛然大治﹐徳教可以滿溢於四海之內也。﹞

﹝疏﹞「孟子曰」至「溢乎四海」。○正義曰﹕此章指言天下傾心﹐思慕向善﹐巨室不罪﹐咸以爲表﹐徳之流行﹐可以充四海也。「孟子曰﹕爲政不難﹐不得罪於巨室」者﹐巨室諭卿大夫之家也﹐孟子言爲政於天下易而不難也﹐但不得罪於卿大夫之家也﹐以其卿大夫之家﹐以上則近君﹐而君所待以輔弼﹔以道則近民﹐而民待以視效。故君之言動﹐其是非可得而剌也﹔國之政令﹐其得失可得而議也。道合則從﹐不合則去﹐君民之從違而系之也﹐故爲君不得罪於卿大夫﹐則爲政可以行天下矣。「巨室之所慕﹐一國慕之。一國之所慕﹐天下慕之。故沛然徳教溢乎四海」者﹐言卿大夫之所思慕也﹐一國亦隨而思慕之﹐一國所思慕﹐則天下亦隨而思慕之﹐故沛然大洽﹐其上之徳教﹐可以充溢乎四海﹐如東注之水﹐沛然流溢乎四海也。此言四海﹐猶中國則謂之天下﹐夷狄則謂之四海耳。孟子之意﹐蓋欲當時國君爲政﹐直其道﹐正其心﹐使卿大夫慕之而不去﹐則遠近𨿽異方莫不均慕之。此徳教所以溢乎四海﹐亦如傳云大夫者﹐近者視而效之﹐遠者望而效之﹐蓋其意也。

孟子曰「天下有道﹐小徳役大徳﹐小賢役大賢。天下無道﹐小役大﹐弱役彊。斯二者﹐天也。順天者存﹐逆天者亡。﹝有道之世﹐小徳﹑小賢樂爲大徳﹑大賢役﹐服於賢徳也。無道之時﹐小國﹑弱國畏懼而役於大國﹑彊國也﹐此二者天時所遭也﹐當順從之﹐不當逆也。﹞齊景公曰﹕『旣不能令﹐又不受命﹐是絕物也。』涕出而女於吳。﹝齊景公﹐齊侯。景﹐謚也。言諸侯旣不能令告鄰國﹐使之進退﹐又不能事大國﹐往受教命﹐是所以自絕於物。物﹐事也。大國不與之通朝聘之事也﹐吳﹐蠻夷也﹐時爲彊國﹐故齊侯畏而恥之﹐泣涕而與爲婚。﹞今也小國師大國而恥受命焉﹐是猶弟子而恥受命於先師也。﹝今小國以大國爲師﹐學法度焉﹐而恥受命教﹐不從其進退﹐譬猶弟子不從師也。﹞如恥之﹐莫若師文王。師文王﹐大國五年﹐小國七年﹐必爲政於天下矣。﹝文王行仁政﹐以移殷民之心﹐使皆就之。今師效文王﹐大國不過五年﹐小國七年﹐必得政於天下矣。文王時難﹐故百年乃治﹐今之時易﹔文王由百里起﹐今大國乃逾千里﹐過之十倍有餘﹐故五年足以爲政﹐小國差之﹐故七年。﹞《詩》云﹕『商之孫子﹐其麗不億﹐上帝旣命﹐侯於周服。侯服於周﹐天命靡常﹐殷士膚敏﹐將於京。』﹝《詩﹟大雅﹟文王》之篇。麗億﹐數也。言殷帝之子孫﹐其數𨿽不但億萬人﹐天旣命之﹐惟服於周。殷之美士﹐執鬯之禮﹐將事於京師﹐若微子者。膚﹐大。敏﹐達也﹐此天命之無常也。﹞孔子曰﹕『仁不可爲眾也﹐夫國君好仁﹐天下無敵。』﹝孔子云﹕行仁者﹐天下之眾不能當也。諸侯有好仁者﹐天下無敢與之爲敵。﹞今也欲無敵於天下而不以仁﹐是猶執熱而不以濯也。詩云﹕『誰能執熱﹐逝不以濯。』」﹝《詩﹟大雅﹟桑柔》之篇。誰能持熱而不以水濯其手﹐諭其爲國誰能違仁而無敵於天下也。﹞

﹝疏﹞「孟子曰﹕天下有道」至「逝不以濯」。正義曰﹕此章指言遭衰逢亂﹐屈伏彊大﹐據國行仁﹐天下莫敵。𨿽有億眾﹐無徳不親﹐執熱須濯﹐明不可違仁也。「孟子曰﹕天下有道﹐小徳役大徳﹐小賢役大賢。天下無道﹐小役大﹐弱役彊。斯二者﹐天也﹐順天者存﹐逆天者亡」者﹐孟子言天下有治道之時﹐小徳樂爲大徳。小賢樂爲大賢﹐故小徳役服大徳﹐小賢役服大賢。以其徳之得於己者有多少﹐故有大徳小徳。以其賢之賢於人也有遠近﹐故有大賢小賢。天下有道﹐則論徳而定位﹐故小徳役大徳﹐小賢役大賢。天下無道而亂﹐則小國弱國畏懼而役於大國彊國。以其力有小大﹐勢有彊弱﹐故有小有大﹐有弱有彊。天下無道﹐則力勝徳﹐勢勝賢﹐故小役大﹐弱役彊。言二者皆天使然也﹐順其天者故存﹐逆其天者故亡。以其所遭之時然也﹐故當順而不當逆。「齊景公曰﹕旣不能令﹐又不受命﹐是絕物也。涕出而女於吳」者﹐孟子引齊景公謂諸侯旣不能以令制鄰國﹐又不能受命以制於鄰國﹐是自絕於交通朝聘之事也。於是景公泣涕﹐以女事於吳。是時吳爲彊大也﹐故女於吳﹐此乃小役大﹐弱役彊者也。「今也小國師大國而恥受命焉﹐是猶弟子而恥受命於先師也」者﹐言今也爲之小國者﹐旣以師其大國﹐而恥羞受大國之命焉﹐如此﹐是若爲之弟子者﹐以羞恥受教命於先師也。「如恥之﹐莫若師文王。師文王﹐大國五年﹐小國七年﹐必爲政於天下矣」者﹐言如恥受命於大國﹐莫若師法文王也。如師法文王﹐則大國不過五年﹐小國不過七年﹐必能爲政行於天下矣。以言其時之易也。「《詩》云﹕商之孫子﹐其麗不億﹐上帝旣命﹐侯於周服。侯服於周﹐天命靡常。殷士膚敏﹐將於京」者﹐此蓋《詩﹟大雅﹟文王》之篇文也。孟子所以引此者﹐蓋言其天命靡常﹑惟徳是親之意也。其詩言商王之子孫𨿽相附麗﹐而不足以爲彊﹐𨿽數至億﹐而不足以爲眾。至文王膺受上天之駿命﹐而商之孫子﹐乃爲君侯於周之九服中﹐然爲君處服於周﹐是天命靡常﹐惟徳是親也。不特商之子孫如此﹐其爲殷之侯者﹐爲壯美之士﹐亦莫不執鬯之禮﹐而皆助祭於周之京師也。孔子曰「﹕仁不可爲眾也﹐夫國君好仁﹐天下無敵」者﹐言孔子有曰爲仁者﹐不可爲眾而當之也﹐夫國君能好仁﹐則天下無敢與之敵也。「今也欲無敵於天下而不以仁﹐是猶執熱而不以濯也」者﹐言今也欲爲無敵於天下﹐而不以仁爲之﹐是若持其熱物而不以濯也。濯者以水濯其手也。「《詩》云﹕誰能執熱﹐逝不以濯」﹐蓋《詩》之《大雅﹟桑柔》之篇文也。孟子於此所以引之﹐蓋謂《詩》有云﹐言誰能持其熱物往而不以水濯手也。以其執熱﹐須濯手於水也﹐如欲無敵於天下﹐必須爲仁也。○注「齊景公﹐齊侯。景﹐謚也」至「爲婚」。○正義曰﹕云「景﹐謚也」者﹐案《史記》云﹕靈王十六年﹐齊莊公母弟杵臼立﹐是爲景公﹐在位五十八年﹐卒﹐謚曰景。地近荊蠻﹐故注云蠻夷也。○注「《詩﹟大雅》」至「無當也」。正義曰﹕箋云﹕麗﹐數也。於﹐於也。言商之子孫﹐其數不徒億多言之也﹐至天已命文王之後﹐乃爲君於周之九服中。言眾之不如徳也。九服﹐案《周禮》九服云「侯甸男采衛蠻夷鎭蕃人也。」毛注云「殷士﹐殷侯也。膚﹐美也。敏﹐疾也。﹐灌鬯也。將﹐行也。」鄭云「謂以圭瓚酌郁鬯以獻屍也。瓚如大﹐五升﹐口徑八寸﹐深二寸﹐其柄用圭。」是也。○注「《詩﹟大雅﹟桑柔》之篇」。○正義曰﹕箋云﹕當如手持熱物之用濯﹐亦猶治國之道當用其賢人者也。

孟子曰「不仁者可與言哉﹖安其危而利其﹐樂其所以亡者。不仁而可與言﹐則何亡國敗家之有﹖﹝言不仁之人﹐以其所以爲危者反以爲安﹐必以惡見亡而樂行其惡﹐如使其能從諫從善可與言議﹐則天下何有亡國敗家也﹖﹞有孺子歌曰﹕『滄浪之水淸兮﹐可以濯我纓。滄浪之水濁兮﹐可以濯我足。』孔子曰﹕『小子聽之﹐淸斯濯纓﹐濁斯濯足矣。自取之也。』﹝孺子﹐童子也。小子﹐孔子弟子也。淸﹑濁所用﹐尊﹑卑若此。自取之﹐諭人善﹑惡見尊﹑賤乃如此。﹞夫人必自侮﹐然後人侮之﹔家必自毀﹐而後人毀之﹔國必自伐﹐而後人伐之。﹝人先自爲可侮慢之行﹐故見侮慢也﹔家先自爲可毀壞之道﹐故見毀也﹔國先自爲可誅伐之政﹐故見伐也。﹞《太甲》曰﹕『天作孽﹐猶可違。自作孽﹐不可活。』此之謂也。」﹝以見上篇﹐說同。﹞

﹝疏﹞「孟子曰」至「此之謂也」。正義曰﹕此章指言人之安危﹐皆由於己﹐先自毀伐﹐人乃討攻討﹐甚於天孽﹐敬愼而已﹐如臨深淵﹐戰戰恐懼也。「孟子曰﹕不仁可與言哉﹖安其危而利其﹐樂其所以亡者。不仁而可與言﹐則何亡國敗家之有」者﹐孟子言不仁之人可與言哉﹖言不可與之言也。以其不仁之人﹐以危爲之安﹐以爲之利﹐樂行其所以亡者也。如不仁而可以與言議﹐以其能從諫從善也﹐如此﹐則何有亡國敗家者哉﹗言不能亡國敗家也。「有孺子歌曰﹕『滄浪之水淸兮﹐可以濯我。滄浪之水濁兮﹐可以濯我足」者﹐「子曰」至「自取之也」者﹐孟子言有孺子歌詠﹐曰滄浪之水淸兮﹐則可以洗濯我之纓﹔滄浪之水渾濁兮﹐則可以洗濯我之足。以其纓在上﹐人之所貴﹐水淸而濯纓﹐則淸者人之所貴也﹔足在下﹐人之所賤﹐水濁而濯足﹐則濁者人之所賤也。孔子曰﹕小子當聽之﹐淸﹐斯濯其纓﹐濁﹐斯濯其足。貴﹑賤人所自取之也。孺子﹐童稚也。小子﹐則孔子稱弟子也。淸斯諭仁﹐濁斯諭不仁﹐言仁與不仁﹐見貴﹑賤亦如此也。「夫人必自侮﹐然後人侮﹔之家必自毀﹐而後人毀之﹔國必自伐﹐而後人伐之」者﹐孟子言夫人苟自爲可侮之事﹐然後人從其事而侮慢之﹔家自爲可毀ゥ之事﹐而後人從而毀ゥ之﹔國必自爲可誅戮之事﹐而人然後從而誅戮之﹕斯亦自取之謂也。「《太甲》曰﹕天作孽﹐猶可違。自作孽﹐不可活。此之謂也」者﹐已說在上篇。○注云「如臨深淵﹐戰戰恐懼也」。○正義曰﹕此蓋《詩》之《小雅﹟小》之篇文也﹐注云「戰戰恐懼」也﹐趙氏放之而已。●卷七下﹟離婁章句上

孟子曰「桀﹑紂之失天下也﹐失其民也。失其民者﹐失其心也。﹝失其民之心﹐則天下畔之﹐簞食壺漿以迎武王之師是也。﹞得天下有道﹐得其民﹐斯得天下矣。得其民有道﹐得其心﹐斯得民矣。得其心有道﹐所欲與之聚之﹐所惡勿施爾也。﹝欲得民心﹐聚其所欲而與之。爾﹐近也。勿施行其所惡﹐使民近﹐則民心可得矣。﹞民之歸仁也﹐猶水之就下﹑獸之走廣也。故爲淵驅魚者獺也﹐爲叢驅爵者也。爲湯﹑武驅民者﹐桀與紂也。今天下之君有好仁者﹐則諸侯皆爲之驅矣。𨿽欲無王﹐不可得已。﹝民之思明君﹐猶水樂卑下﹐獸樂廣野﹐驅之則歸其所樂。獺﹐犭賓也。﹐土也。故云諸侯好爲仁者﹐驅民若此也。湯﹑武行之矣﹐如有則之者﹐𨿽欲不王﹐不可得也。﹞今之欲王者﹐猶七年之病求三年之艾也。苟爲不畜﹐終身不得。苟不志於仁﹐終身憂辱﹐以陷於死亡。﹝今之諸侯欲行王道﹐而不積其徳。如至七年病﹐而卻求三年時艾﹐當畜之乃可得﹐以三年時不畜藏之﹐至七年欲卒求之﹐何可得乎﹖艾可以爲灸人病﹐乾久益善﹐故以爲諭志仁者亦久行之﹐不行之﹐則憂辱以陷死亡﹐桀﹑紂是也。﹞《詩》云﹕『其何能淑﹖載胥及溺。』此之謂也。﹝《詩﹟大雅﹟桑柔》之篇。淑﹐善也。載﹐辭也。胥﹐相也。刺時君臣何能爲善乎﹖但相與爲沈溺之道也。﹞

﹝疏﹞「孟子曰桀紂」至「此之謂也」。○正義曰﹕此章指言水性趨下﹐民樂歸仁﹔桀紂之驅﹐使就其君﹔三年之艾﹐畜而可得﹔一時欲仁﹐猶將沈溺。所以明鑑戒也﹐是可哀傷也。「孟子曰「桀紂之失天下也」至「心也」者﹐孟子言桀紂失亡天下﹐是失其民。失其民﹐乃是失其民之心也。「得天下有道」至「勿施爾也」者﹐言人君所以得天下有其道也﹐得其民﹐斯爲得天下矣﹔所以得其民有道者﹐得其民之心﹐斯爲得民矣﹔所以得其心有道﹐在民所欲﹐而與之聚之﹐民之所惡﹐而勿施於民﹐則近得其民心矣。「民之歸仁也」至「不可得已」者﹐言民之歸親於仁人之君﹐如水之歸就於下﹐獸之樂趨於廣野矣。故爲淵而驅聚其魚而歸之淵者﹐是獺爲之驅矣。爲叢木而驅聚其爵而歸之叢者﹐是鷹爲之驅也。爲湯王﹑武王而驅聚其民而歸之湯﹑武者﹐是桀與紂也。今夫天下爲之君者﹐有能好行其仁政﹐則天下之諸侯皆爲驅聚其民而歸之﹐亦如獺爲淵驅魚﹐爲叢驅爵者而歸之矣。如此﹐𨿽欲不爲王﹐不可得而不爲耳。「今之欲王者﹐猶七年之病」至「於死亡」者﹐言今之國君欲爲王者﹐如七年之病﹐欲卒而求討三年之艾艸也。苟爲已前不積﹐𨿽終身而死﹐亦不得此三年之艾也。若苟不志仁於久﹐𨿽終一身憂辱﹐亦以陷於死亡之地矣。「詩云﹕『其何能淑﹐載胥及溺』﹐此之謂也」﹐蓋《詩》之《大雅﹟桑柔》之篇文也。蓋言何能爲之善乎﹐但相與及其沈溺於患難也。孟子所以言此者﹐欲時君在於久行其仁﹐不但欲爲之王然後乃行之耳。○注「獺﹐犭賓也。﹐土也」。○正義曰﹕案《釋名》云「獺形如貓﹐居水﹐食魚者也。」犭賓﹐獺之屬也。﹐鷂之屬也﹐能食鳥雀。○《詩﹟大雅﹟桑柔》之篇。○正義曰﹕此詩蓋芮伯刺厲王之詩也。

孟子曰「自暴者不可與有言也﹐自棄者不可與有爲也。言非禮義﹐謂之自暴也。吾身不能居仁由義﹐謂之自棄也。﹝言人尙自暴自棄﹐何可與有言﹑有爲。﹞仁﹐人之安宅也。義﹐人之正路也。曠安宅而弗居﹐捨正路而不由﹐哀哉﹗」﹝曠﹐空。捨﹐縱。哀﹐傷也。弗由居是者﹐是可哀傷也。﹞

﹝疏﹞「孟子曰」至「哀哉」。正義曰﹕此章指言曠仁捨義﹐自暴棄之道也。「孟子曰﹕自暴者不可與有言﹐自棄者不可與有爲也」者﹐孟子言人之有爲自暴者﹐不可與之言議也﹔有爲自棄者﹐不可與之有所爲也。「言非禮義﹐謂之自暴也。吾身不能居仁由義﹐謂之自棄也」者﹐此蓋孟子自解自暴自棄之言也。「仁﹐人之安宅也」至「哀哉」者﹐孟子言仁道乃人之所安之宅舍也﹐義乃爲人之正路也。今有空曠其此宅而不安居之﹐捨去此正路而不行之者﹐是可得而哀傷之者也。此孟子所以有是而言於當世也。

孟子曰「道在邇而求諸遠﹐事在易而求諸難。人人親其親﹐長其長﹐而天下平。」﹝邇﹐近也。道在近﹐而患人求之遠也。事在易﹐而患人求之難也。謂不親其親﹐以事其長﹐故其事遠而難也。﹞

﹝疏﹞正義曰﹕此章指言親親敬長﹐近取諸己﹐則邇而易者也。「孟子曰」至「天下平」者﹐孟子言道在近﹐而人乃求遠﹐事在易﹐而人乃求之於難。但人人親愛其所親﹐敬長其所長﹐則天下卽太平大治矣。親親卽仁也﹐長長卽義也。

孟子曰「居下位而不獲於上﹐民不可得而治也。獲於上有道﹐不信於友﹐弗獲於上矣。信於友有道﹐事親弗悅﹐弗信於友矣。悅親有道﹐反身不誠﹐不悅於親矣。誠身有道﹐不明乎善﹐不誠其身矣。﹝言人求上之意﹐先從己始﹐本之於心﹐心不正而得人意者﹐未之有也。﹞是故誠者﹐天之道也。思誠者﹐人之道也。至誠而不動者﹐未之有也。不誠﹐未有能動者也。」﹝授人誠善之性者﹐天也﹐故曰天道。思行其誠以奉天者﹐人道也。至誠則動金石﹐不誠則鳥獸不可親狎﹐故曰不誠未有能動者也。﹞

﹝疏﹞「孟子曰」至「未有能動者也」。正義曰﹕此章指言事上得君﹐乃可臨民﹔信友悅親﹐本在於身﹕是以曾子三省﹐大雅矜矜﹐以誠爲貴也。「孟子曰﹕居下位而不獲於上﹐民不可得而治也」者﹐孟子言居下位而爲君上之臣者﹐而不見獲於上﹐則民故不可得而治之也。以其上之所以得民者﹐乃治也。「獲於上有道」至「不誠其身」者﹐言獲於上者有其道﹐如不信於友﹐則弗獲於上矣﹐以其君之所以願乎臣者﹐忠也﹐如臣弗信於友﹐則其忠不足稱矣﹐此所以弗獲於上矣。信於友有其道﹐如事其親而弗悅其親﹐則亦弗信於友矣﹐以其友之所以資於己者仁也﹐如事親弗悅﹐則其仁不足稱矣﹐此所以弗信於友矣。悅親有其道﹐如反己而不誠﹐則弗悅於親矣﹐以其親之所望於己者孝也﹐如反身不誠﹐則其孝不足稱矣﹐此所以不悅於親。誠身有其道﹐如不能明乎善﹐則不誠其身矣﹐以其所謂誠者﹐亦明乎在我之善而已﹐如不明其善﹐則在我之善有所未明﹐又安知所謂誠﹖故不明乎善﹐則不誠其身矣。由此推之﹐則信於友﹐是獲於上之道也﹐悅親是信於友之道也﹐誠身是悅親之道也﹐而明乎善者是又誠身之道也。「是故誠者﹐天道也。思誠者﹐人道也。至誠而不動者﹐未之有也。不誠﹐未有能動者也」者﹐孟子言此故誠者是天授人誠善之性者也﹐是爲天之道也﹔思行其誠以奉天﹐是爲人之道也。然而至誠而有不感動者﹐必無也﹐故曰未之有也。不至誠而能感動之者﹐亦必無也。故曰未有能動者也。○注「曾子三省﹐大雅矜矜」。○正義曰﹕《論語》云「曾子曰﹕吾日三省吾身﹐爲人謀而不忠乎﹐與朋友交而不信乎﹐傳不習乎﹖」是曾子三省之事也。大雅矜矜﹐此蓋荀卿之言然。

孟子曰「伯夷辟紂﹐居北海之濱﹐聞文王作興﹐曰﹕『盍歸乎來﹗吾聞西伯善養老者。』﹝伯夷讓國﹐遭紂之世﹐辟之﹐隱遁北海之濱﹐聞文王起興王道﹐「盍歸乎來」﹐歸周也。﹞太公辟紂﹐居東海之濱﹐聞文王作興﹐曰﹕『盍歸乎來﹗吾聞西伯善養老者。』﹝太公﹐呂望也﹐亦辟紂世﹐隱居東海﹐曰聞西伯養老。二人皆老矣﹐往歸文王也。﹞二老者﹐天下之大老也﹐而歸之﹐是天下之父歸之也。天下之父歸之﹐其子焉往﹖﹝此二老猶天下之父也﹐其餘皆天下之子耳。子當隨父﹐二父往矣﹐子將安如﹖言皆歸往也。﹞諸侯有行文王之政者﹐七年之內﹐必爲政於天下矣。」﹝今之諸侯﹐如有能行文王之政者﹐七年之間﹐必足以爲政矣。天以七紀﹐故云七年。文王時難故久﹐衰周時易故速也。上章言大國五年者﹐大國地廣人眾﹐易以行善﹐故五年足以治也。﹞

﹝疏﹞「孟子曰」至「必爲政於天下矣」。○正義曰﹕此章指言養老尊賢﹐國之上務﹐文王勤之﹐二老遠至。父來子從﹐天之順道。七年爲政﹐以勉諸侯﹐欲使庶幾行善也。「孟子曰﹕伯夷辟紂」至「養老者」﹐孟子言伯夷辟紂之世﹐乃辟紂而逃遁﹐居於北海之畔﹐後聞文王作興而起王道﹐乃曰﹕盍歸乎來﹐歸周也﹐我聞之西伯善養其耆老者也。「太公辟紂」至「養老者」﹐孟子又言太公辟紂之亂﹐而辟居於東海之畔﹐後聞文王興起﹐乃曰﹕盍歸乎來﹐歸周也﹐我聞西伯善養其耆老者也。「二老者﹐天下之大老也」至「其子焉往」者﹐言伯夷﹑太公二老﹐乃天下之太老也﹐猶父也﹐而皆歸之﹐是天下之父歸之。天下之父旣歸之﹐其爲天下之子又焉往﹐是必皆歸之也。○注「伯夷讓國」至「歸周也」。○正義曰﹕案太史公云﹕其傳曰伯夷﹑叔齊﹑孤竹君之二子也。父欲立叔齊﹐及父卒﹐叔齊讓伯夷。伯夷曰﹕父命也。遂逃去。叔齊亦不肯立﹐而逃之。國人立其中子。於是伯夷﹑叔齊聞西伯昌善養老﹐盍往歸焉。後因叩馬諫武王。武平殷亂﹐二人恥食周粟﹐隱於首陽山﹐且餓死焉。孔子云「伯夷叔齊﹐餓於首陽山之下」是也。又云﹕太公望﹐東海之上人也﹐或云處士﹐隱海濱。周西伯招呂尙﹐呂尙亦曰﹕吾聞西伯賢﹐又善養老﹐盍往焉。○注云「天以七紀﹐故云七年」。○正義曰﹕《書》云五紀﹐曰歲﹑月﹑日﹑星﹐辰﹑歷數﹐今云七紀者﹐案魯昭公十年《左傳》云「天以七紀。」杜注云﹕二十八宿﹐四七。是其旨也。

孟子曰「求也爲季氏宰﹐無能攺於其徳﹐而賦粟倍他日。孔子曰﹕『求非我徒也﹐小子鳴鼓而攻之可也。』﹝求﹐孔子弟子冉求。季氏﹐魯卿季康子。宰﹐家臣。小子﹐弟子也。孔子以冉求不能攺季氏使從善﹐爲之多斂賦粟﹐故欲使弟子鳴鼓以聲其罪﹐而攻伐責讓之。曰「求非我徒」﹐疾之也。﹞由此觀之﹐君不行仁政而富之﹐皆棄於孔子者也﹐況於爲之彊戰﹖爭地以戰﹐殺人盈野﹔爭城以戰﹐殺人盈城﹕此所謂率土地而食人肉﹐罪不容於死。﹝孔子棄富不仁之君者﹐況於爭城爭地而殺人滿之乎﹖此若率土地使食人肉也﹐言其罪大﹐死刑不足以容之。﹞故善戰者服上刑﹐連諸侯者次之﹐辟艸萊﹑任土地者次之。」﹝孟子言天道重生﹐戰者殺人﹐故使善戰者服上刑。上刑﹐重刑也。連諸侯﹐合從者也﹐罪次善戰者。辟艸萊﹐任土地﹐不務徳而富國者﹐罪次合從連橫之人也。﹞

﹝疏﹞「孟子曰求也」至「次之」。○正義曰﹕此章指言聚斂富君﹐棄於孔子﹐冉求行之﹐同聞鳴鼓。以戰殺人﹐土食人肉﹐罪不容死﹐以爲大戮﹐重人命之至也。「孟子曰求也爲季氏宰」至「攻之可也」者﹐孟子言冉求爲季氏之家臣﹐不能佐君攺於其徳﹐以爲治國﹐而乃聚斂其粟﹐倍過於他日。孔子責之曰﹕求非我之徒弟也。乃令弟子鳴鼓﹐以聲其罪而攻之可也。「由此觀之﹐君不行仁政」至「罪不容於死」者﹐孟子言由此冉求賦斂觀之以孔子所攻﹐則今之國君不行仁政而富之﹐是皆棄之於孔子者也。又況爲之彊戰﹖爭地以戰﹐而殺人至於盈滿其野﹐爭城以戰﹐而殺人至於盈滿其城﹐此所謂率土地而食人之肉也﹐其罪必不容於死。以其罪大﹐𨿽死刑不足以容之也。「故善戰者服上刑」至「任土地者次之」者﹐孟子又言故善能爲陳而戰者﹐服於上刑。上刑﹐重刑也。合縱連橫之諸侯﹐罪次之﹐以其罪次於善戰之上刑也。務廣開辟艸萊﹐而任土地﹐不務徳者﹐又次之﹐以其又次連橫合縱之諸侯者刑也。○注「求﹐孔子弟子」至「疾之也」。○正義曰﹕案《史記﹟弟子傳》云「冉求字子有。」鄭氏曰「魯國人。」又案《論語》云「季氏富於周公﹐而求也爲之聚斂而附益之。子曰﹕『非吾徒也﹐小子鳴鼓而攻之可也。』」孔安國云「冉求爲季氏宰﹐爲之急賦稅。」鄭注云「小子﹐門人也。」云「季氏﹐魯卿季康子」者﹐案《左傳》云「季康子﹐魯卿﹐季孫肥﹐謚曰康。」《謚法》曰「安樂撫民曰康。」

孟子曰「存乎人者﹐莫良於眸子。眸子不能掩其惡。﹝眸子﹐瞳子也。存人﹐存在人之善心也。﹞胸中正則眸子了焉﹐胸中不正則眸子毛焉。﹝了﹐明也。毛者﹐蒙蒙目不明之貌。﹞聽其言也﹐觀其眸子﹐人焉哉﹗」﹝﹐匿也。聽言察目﹐言正視端﹐人情可見﹐安可匿之哉。﹞

﹝疏﹞「孟子曰存乎人者」至「人焉哉」。○正義曰﹕此章指言目爲神候﹐精之所在﹐存而察之﹐善惡不隱﹐知人之道﹐斯爲審矣。「孟子曰﹕存乎人者﹐莫良於眸子。眸子不能掩其惡」者﹐孟子言存在於人者﹐莫貴乎眸子。眸子﹐目瞳子也。眸子不能蓋掩人之惡也。「胸中正則眸子了焉﹐胸中不正則眸子毛焉」者﹐言人胸中正而不邪﹐則眸子於是乎明。了﹐明也。胸中不正﹐則眸子蒙蒙而不明。毛﹐不明也。「聽其言也﹐觀其眸﹐子人焉哉」者﹐言知人之道﹐但聽其言﹐觀其眸子明與不明﹐則人可見﹐又安可匿之哉﹖此孟子言知人之道﹐但觀人之眸子耳。○注「眸﹐瞳子。了﹐明。毛﹐不明之貌」。○正義曰﹕是皆蒙《釋文》而言之也。

孟子曰「恭者不侮人﹐儉者不奪人。侮奪人之君﹐惟恐不順焉﹐惡得爲恭儉﹖」﹝爲恭敬者﹐不侮慢人。爲廉儉者﹐不奪取人。有好侮奪人之君﹐有貪陵之性﹐恐人不順從其所欲﹐安得爲恭儉之行也﹖﹞「恭﹑儉豈可以聲音笑貌爲哉﹖」﹝恭﹑儉之人﹐儼然無欲﹐自取其名﹐豈可以和聲音笑貌彊爲之哉。﹞

﹝疏﹞「孟子曰恭者」至「爲哉」。○正義曰﹕此章指言人君恭儉﹐率下移風﹐人臣恭儉﹐明其廉忠。侮奪之惡﹐何由幹之﹐而錯其心。「孟子曰﹕恭者﹐不侮人」至「豈可以聲音笑貌爲哉」者﹐孟子言爲之恭儉者﹐則不侮慢於人﹐亦不能僭奪於人﹐蓋以恭敬則不侮﹐儉約則不奢故也。如有侮奪人之君﹐惟恐其民不順己之所欲﹐安得爲恭儉者焉﹐爲之恭儉﹐又豈可以聲音笑貌爲之恭儉哉﹖言人爲恭儉﹐在心之所存﹐不在於聲音與其笑貌爲之矣。

淳於髡曰「男女授受不親﹐禮與﹖」﹝淳於髡﹐齊人也。問禮男女不相親授。﹞孟子曰「禮也。」﹝禮不親授。﹞曰「嫂溺﹐則援之以手乎﹖」﹝髡曰﹕見嫂溺水﹐則當以手牽援之否邪﹖﹞曰「嫂溺不援﹐是豺狼也。﹝孟子曰﹕人見嫂溺﹐不援出﹐是爲豺狼之心也。﹞男女授受不親﹐禮也。嫂溺援之以手者﹐權也。」﹝孟子告髡曰﹕此權也。權者﹐反經而善也。﹞曰「今天下溺矣﹐夫子之不援﹐何也﹖」﹝髡曰﹕今天下之道溺矣﹐夫子何不援之乎﹖﹞曰「天下溺﹐援之以道。嫂溺﹐援之以手。子欲手援天下乎﹖」﹝孟子曰﹕當以道援天下﹐而道不得行﹐子欲使我以手援天下乎﹖﹞

﹝疏﹞「淳於髡曰」至「子欲手援天下乎」。○正義曰﹕此章指言權時之義﹐嫂溺援手﹐君子大行﹐拯世以道﹐道之指也。「淳於髡曰﹕男女授受不親﹐禮與」者﹐淳於髡﹐齊國之人也﹐問孟子曰﹕男女授受之際﹐不相親授﹐是禮然與否﹖「孟子曰禮也」﹐孟子答之﹐以爲是禮然也。「曰嫂溺則援之以手乎」者﹐髡又問孟子﹐如是則嫂之沈溺於水﹐當以牽援以手乎﹖「曰嫂溺不援﹐是豺狼也」﹐孟子言如嫂之沈溺於水﹐而不牽援之者﹐是有豺狼之心者也。以其豺狼之爲獸﹐其心常有害物之暴﹐故以諭之也。「男女授受不親﹐禮也。嫂溺援之以手者﹐權也」者﹐孟子又告淳於髡﹐以謂男女授受不親﹐是禮當然也﹐嫂之沈溺援之以手者﹐是權道也。夫權之爲道﹐所以濟變事也﹐有時乎然﹐有時乎不然﹐反經而善﹐是謂權道也。故權云爲量﹐或輕或重﹐隨物而變者也。「曰﹕今天下溺矣﹐夫子之不援之﹐何也」﹐髡復問孟子﹐言今天下之道以沈溺之也﹐夫子之不拯援之﹐是如之何﹖「曰﹕天下溺﹐援之以道﹐嫂溺﹐援之以手。子欲手援天下乎」﹐孟子言天下之沈溺﹐當以道拯援之﹐嫂溺則當以手援之﹐今子之言﹐是欲使我以手援天下乎﹖此言不可以手援天下﹐當以道援之矣。斯亦明淳於髡之蔽也。

公孫丑曰「君子之不教子﹐何也﹖」﹝問父子不親教﹐何也﹖﹞孟子曰「勢不行也。教者必以正。以正不行﹐繼之以怒。繼之以怒﹐則反夷矣。夫子教我以正﹐夫子未出於正也﹐則是父子相夷也。父子相夷﹐則惡矣。」﹝父親教子﹐其勢不行。教以正道﹐而不能行﹐則責怒之。夷﹐傷也。父子相責怒﹐則傷義矣。一說云﹕父子反自相非﹐若夷狄也。子之心責於父﹐云﹕夫子教我以正道﹐而夫子之身未必自行正道也。執此意則爲反夷矣﹐故曰惡也。﹞古者易子而教之﹐父子之聞不責善﹐責善則離﹐離則不祥莫大焉。﹝易子而教﹐不欲自相責以善也。父子主恩﹐離則不祥莫大焉。﹞

﹝疏﹞「公孫丑曰」至「不祥莫大焉」。○正義曰﹕此章指言父子至親﹐相責則離。易子而教﹐相成以仁﹐教之義也。「公孫丑曰﹕君子之不教子﹐何也」﹐公孫丑問孟子﹐言君子以不自教誨其子﹐是如之何。「孟子曰﹕勢不行也」至「父子相夷則惡矣」者﹐孟子答公孫丑﹐以謂君子所以不教子者﹐是其勢之不行﹐所以不自教也。教之者﹐必以正道而教之﹐以正道而教之而子不行﹐則續之憤怒。旣續之以憤怒﹐則反傷其爲父子之恩矣。夷﹐傷也。父子之恩﹐則父慈子孝﹐是爲父子之恩也。今繼之以怒﹐是非父之慈也。且以子比之﹐夫子旣教我以正道﹐而子之身自未能出行其正道也﹐如父子之間﹐子以是言而反父﹐是則父子相傷矣。父子旣以相傷其恩﹐則父子必相疾惡也。故云則惡矣。「古者易子而教之﹐父子之間不責善。責善則離﹐離則不祥莫大焉」者﹐孟子又言古之時﹐人皆更易其子而教之者﹐以其父子之間不相責讓其善也。如父子自相責讓﹐則父子之恩必離之矣。父子恩離﹐則不祥之大者也。所謂易子而教者﹐如己之子與他人教﹐他人之子與己而教之﹐是易子而教也。所謂不祥之大者﹐則禍之大者矣。○注﹕夷有二說﹐一說則以夷訓傷﹐一說以夷爲夷狄﹐其義皆通矣。

孟子曰「事孰爲大﹖事親爲大。守孰爲大﹖守身爲大。不失其身而能事其親者﹐吾聞之矣。失其身而能事其親者﹐吾未之聞也。﹝事親﹐養親也。守身﹐使不陷於不義也。失不義﹐則何能事父母乎﹖﹞孰不爲事﹖事親﹐事之本也。孰不爲守﹖守身﹐守之本也。﹝先本後末﹐事﹑守乃立也。﹞曾子養曾﹐必有酒肉。將徹﹐必請所與。問﹕『有餘﹖』必曰﹕『有。』曾死﹐曾元養曾子﹐必有酒肉。將徹﹐不請所與。問﹕『有餘﹖』曰﹕『亡矣。』將以復進也。此所謂養口體者也。若曾子﹐則可謂養志也。事親若曾子者可也。」﹝將徹﹐請所與﹐問曾所欲與子孫所愛者也。必曰有﹐恐違親意也﹐故曰養志。曾元曰「無」﹐欲以復進曾子也﹐不求親意﹐故養口體也。事親之道﹐當如曾子之法﹐乃爲至孝。﹞

﹝疏﹞「孟子曰事孰爲大」至「可也」。○正義曰﹕此章指言上孝養志﹐下孝養體﹐曾參事親﹐可謂至矣。孟子言之﹐欲令後人則曾子也。「孟子曰﹕事孰爲大﹖事親爲大。守孰爲大﹖守身爲大」至「吾未之聞也」者﹐孟子言人之所事者何事爲大﹖以其事父母之親爲大者也﹔人之所守者何守爲大﹖以其守己之身爲大也。不失其身﹐而爲能事其父母之親﹐則我嘗聞之矣﹔如失其身﹐而能事父母之親﹐則我未之聞也。蓋以己身尙不能守之﹐況能事其父母乎。「孰不爲事﹖事親﹐事之本也。孰不爲守﹖守身﹐守之本也」者﹐言人誰不爲所事﹐凡有所事於彼者﹐是皆爲所事也﹐然而事父母之親﹐是所事之本也。夫人誰不爲所守﹐凡有所守於我者﹐是皆爲所守也﹐然而守身﹐是所守之本也。所謂身安而國家可保﹐事親孝﹐故忠可移於君﹐此之謂也﹐豈非事親﹑守身爲事爲守之本者歟﹖「曾子養曾」至「事親若曾子可也」者﹐孟子又言昔日曾子奉養其父曾﹐必有酒肉﹐將欲徹去﹐曾子必請所欲與者﹐如曾問復有餘剩﹐曾子必應曰有餘剩。曾已死﹐曾元奉養其曾子﹐曾元﹐曾子之子也﹐必有酒肉﹐將欲徹去﹐曾元不請所欲與者﹐如曾子復問有餘剩﹐曾元乃應之曰無矣﹐遂將以酒食復進曾子也﹐如此﹐是謂養其父之口體而已。必若曾子之養父﹐乃可謂養其父之志也。如事其親﹐若曾子之事親﹐則可矣。蓋曾子知父欲有餘者與之所愛之子孫﹐故徇而請其所與﹐問有餘﹐故復應之曰有。是其遂其親之志意﹐而不違者也﹐故曰養志也。曾元反此﹐蓋有違逆其親之志意﹐但爲養口體者也﹐非養志者也。故孟子所以言事親若曾子﹐則可以爲之孝子。

孟子曰「人不足與也﹐政不足與間也。惟大人爲能格君心之非。﹝﹐過也。《詩》云「室人交徧我。」﹐非。格﹐正也。時皆小人居位﹐不足過責也。政教不足復非訁尢﹐獨得大人爲輔臣﹐乃能正君之非法度也。﹞君仁莫不仁﹐君義莫不義﹐君正莫不正﹐一正君而國定矣。」﹝正君之身﹐一國定矣。欲使大人正之。﹞

﹝疏﹞「孟子曰」至「一正君而國定矣」。○正義曰﹕此章指言小人爲政﹐不足間非﹔賢臣正君﹐使握道機。君正國定﹐下不邪侈﹐將何間者也﹖「孟子曰﹕人不足與也」至「爲能格君心之非」者﹐孟子言小人在位﹐不能事君﹐不足責之也﹐所行政教亦不足間非也﹐惟大人之爲臣而事其君﹐故能格正君心之非也。○注「《詩》云室人交徧我」。○正義曰﹕蓋《詩﹟國風﹟北門》之篇文也﹐云我入自外﹐室人交徧謫我。箋云「我從外入﹐在室之人﹐更疊徧來責我﹐使己去也。言室人亦不知己志也。」

孟子曰「有不虞之譽﹐有求全之毀。」﹝虞﹐度也。言人之行﹐有不虞度其時有名譽而得者﹐若尾生本與婦人期於梁下﹐不度水之卒至﹐遂至沒溺﹐而獲守信之譽。求全之毀者﹐陳不瞻將赴君難﹐聞金鼓之聲﹐失气而死﹐可謂欲求全其節﹐而反有怯弱之毀者也。﹞

﹝疏﹞正義曰﹕此章指言不虞獲譽﹐不可爲戒﹔求全受毀﹐未足懲咎﹕君子正行﹐不由斯二者也。孟子言人有不虞度其功而終獲其名譽﹐又有欲求全其行而終反受其人之毀者。以言其君子之人﹐於毀﹑譽不容心於其間﹐但務爲善之實而不期人之譽﹐務去其不善之實而不慍人之毀﹐是皆行義以俟命而已矣。○注尾生與陳不瞻之事。○正義曰﹕此皆據《史記》之文而言之也。其事煩﹐故不重述耳。

孟子曰「人之易其言也﹐無責耳矣。」﹝人之輕易其言﹐不得失言之咎責也。一說人之輕易不肯諫正君者﹐以其不在言責之位者也。﹞

﹝疏﹞正義曰﹕此章指言言出於身﹐駟不及舌﹐不惟其責﹐則易之張。

孟子曰「人之患﹐在好爲人師。」﹝人之所患﹐患於不知己未有可師而好爲人師者﹐乃惑也。﹞

﹝疏﹞正義曰﹕此章指言君子好謀而成﹐臨事而懼﹐時然後言﹐畏失言也。故曰師哉師哉﹐桐子之命﹐不愼則有患矣。言君子之患﹐在好爲人師也。「孟子曰﹕人之患﹐在好爲人師」者﹐孟子言人之有患﹐非他﹐特在其好爲人之師也。蓋在人患在於不知己﹐未有可師耳﹐如務在好爲人師﹐則惑也。

樂正子從於子敖之齊。樂正子見孟子。﹝魯人樂正克﹐孟子弟子也﹐從於齊之右師子敖。子敖使而之魯﹐樂正子隨之來之齊也。孟子在齊﹐樂正子見之也。﹞孟子曰「子亦來見我乎﹖」﹝孟子見其來見遲﹐故云亦來也。﹞曰「先生何爲出此言也﹖」﹝樂正子曰﹕先生何爲非克而出此言也。﹞曰「子來幾日矣﹖」﹝孟子問子來幾日乎﹖﹞曰「昔者。」﹝克曰﹕昔者來至。昔者﹐往也。謂數日之間也。﹞曰「昔者﹐則我出此言也﹐不亦宜乎﹖」﹝孟子曰﹕昔者來至﹐而今乃來﹐我出此言﹐亦其宜也。孟子重愛樂正子﹐欲亟見之﹐深思望重也。﹞曰「捨館未定。」﹝克曰﹕所止捨館未定﹐故不卽來也。館﹐客捨。﹞曰「子聞之也﹐『捨館定然後求見長者』乎﹖」﹝孟子曰﹕子聞見長者之禮當須捨館定乃見之乎﹖﹞曰「克有罪。」﹝樂正子謝過服罪也。﹞

﹝疏﹞「樂正子」至「克有罪」。○正義曰﹕此章指言尊師重道﹐敬賢事長﹐人之大綱。樂正子好善﹐故孟子譏之﹐責賢者備也。「樂正子從子敖之齊」﹐樂正子從子敖往齊﹐而見孟子。「孟子曰﹕子亦來見我乎」﹐孟子見樂正子來遲﹐故曰子亦來見我乎﹖」「曰先生何爲出此言也」﹐樂正子問孟子﹐何爲於我而出此言也。「曰子來幾日矣」﹐孟子又問樂正子從子敖到齊以幾日乎﹖「曰昔者」﹐樂正子曰﹕往日來至﹐若數日之間也。「曰昔者﹐則我出此言也﹐不亦宜乎」﹐孟子又言子到數日﹐而今乃來見我﹐則我出此言﹐是其宜也。「曰捨館未定」﹐樂正子又曰﹕爲客館所止未定﹐故不能卽來也。「曰子聞之也﹐捨館定然後求見長者乎」﹐孟子又言子曾聞見長者之禮﹐必待捨館定然後乃見長者乎﹗「曰克有罪」﹐樂正子於是無所答﹐乃對孟子曰﹕是克有罪也。以其待捨館定然後見﹐非尊師重道者也。宜孟子以此責之。

孟子謂樂正子曰「子之從於子敖來﹐徒啜也。我不意子學古之道﹐而以啜也。」﹝子敖﹐齊之貴人右師王者也。學而不行其道﹐徒食飲而已﹐謂之啜也。樂正子本學古聖人之道﹐而今隨從貴人﹐無所匡正﹐故言不意子但啜也。﹞

﹝疏﹞「孟子謂樂正子曰」至「而以啜」。○正義曰﹕此章指言學優則仕﹐仕以行道﹐否則隱逸﹐啜沈浮﹐君子不與。是以孟子咨嗟樂正子者也。「孟子謂樂正子曰﹕子之從於子敖來﹐徒啜也。我不意子學古之道﹐而以啜也」者﹐孟子謂樂克曰﹕子隨右師來至齊﹐是徒以食飲而已。我不意有如子本學古聖人之道﹐而且今隨右師之遊﹐而以徒爲其飲食也。孟子所以言此﹐蓋謂子敖我未嘗與之學古者﹐而今子乃隨之遊﹐是詘道以從人之謂也。○注云「子敖﹐齊之貴人右師王者」。○正義曰﹕此蓋以經文推而爲解也。《公孫丑》篇云「孟子爲卿於齊﹐出弔於滕王。使蓋大夫王爲輔行﹐王朝暮見﹐反齊﹑滕之路﹐未嘗與之言行事也。」下卷言「公行有子之喪。右師往弔﹐入門﹐有進而與右師言者﹐有就右師之位而與右師言者。孟子不與右師言。右師不悅﹐曰﹕『諸君子皆與言﹐孟子獨不與言﹐是簡也。』孟子聞之﹐曰﹕『禮也﹐子敖以我爲簡﹐不亦異乎﹖』」是知爲齊之貴人右師王者也。

孟子曰「不孝有三﹐無後爲大。﹝於禮有不孝者三事﹐謂阿意曲從﹐陷親不義﹐一不孝也。家窮親老﹐不爲祿仕﹐二不孝也。不娶無子﹐絕先祖祀﹐三不孝也。三者之中﹐無後爲大。﹞舜不告而娶﹐爲無後也﹐君子以爲猶告也。」﹝舜懼無後﹐故不告而娶。君子知舜告焉不得而娶﹐娶而告父母﹐禮也﹔舜不以告﹐權也﹕故曰猶告﹐與告同也。﹞

﹝疏﹞「孟子曰」至「君子以爲猶告也」。○正義曰﹕此章指言量其輕重﹐無後不可﹐是以大舜受堯二女﹐夫三不孝﹐蔽者所暗﹐至於大聖﹐卓然匪疑﹐所以垂法也。「孟子曰﹕不孝有三﹐無後爲大」者﹐言不孝於禮有三﹐惟先祖無以承﹐後世無以繼﹐爲不孝之大者﹐而阿意曲從﹐陷親於不義﹐家貧親老﹐不爲祿仕﹐特不孝之小而已。「舜以不告而娶﹐爲無後也﹐君子以爲猶告也」﹐故孟子乃言此﹐以謂舜受堯之二女﹐所以不告父母而娶﹐是爲其無後也﹐告之則不得娶故也。君子於舜不告而娶﹐是亦言舜猶告而娶之也。以其反禮而合義﹐故君子以爲不告猶告也。○注「堯二女」。○正義曰﹕案古史云﹕舜有二妃﹐一曰娥皇﹐二曰女英﹐並堯之女。

孟子曰「仁之實﹐事親是也。義之實﹐從兄是也。智之實﹐知斯二者弗去是也。﹝事皆有實。事親﹑從兄﹐仁﹑義之實也。知仁﹑義所用而不去之﹐則智之實也。﹞禮之實﹐節文斯二者是也。樂之實﹐樂斯二者。﹝禮義之實﹐節文事親從兄﹐使不失其節﹐而文其禮敬之容﹐故中心樂之也。﹞樂則生矣﹐生則惡可已也。惡可已﹐則不知足之蹈之﹐手之舞之。」﹝樂此事親從兄﹐出於中心﹐則樂生其中矣。樂生之至﹐安可已也﹐豈能自覺足蹈節﹑手舞曲哉﹗﹞

﹝疏﹞「孟子曰」至「足之蹈之﹐手之舞之也」。正義曰﹕此章指言仁義之本在於孝弟﹐孝弟之至通於神明﹐況於歌舞不能自知﹐蓋有諸中﹑形於外也。「孟子曰﹕仁之實﹐事親是也」至「知斯二者弗去是也」者﹐孟子言仁道之本實在事親是也﹐義之本實在從兄是也。以其事親﹐孝也﹔從兄﹐悌也。能孝﹑悌﹐是爲仁﹑義矣。智之本實在知事親之孝﹑從兄之弟而弗去之者是也。「禮之實﹐節文斯二者是也。樂之實﹐樂斯二者」﹐言禮之本實使事親從兄者是也。由此言之﹐則事親之孝﹐爲仁之實﹐凡移之於事君者﹐則爲仁之華也。從兄之悌﹐爲義之實﹐則知凡移於從長者﹐是爲義之華也。知義爲智之實﹐則知前識者是爲智之華也。禮之實﹐在仁義﹐則威儀爲禮之華也。樂之實﹐在仁義﹐則節奏爲樂之華也。凡此是皆從而可知矣。「樂則生矣﹐生則惡可已也。惡可已﹐則不知足之蹈之﹐手之舞之」﹐言由仁義之實充之﹐至於樂則流通而不郁﹐日進而不已﹐是其樂則生﹐生則烏可已。烏可已﹐則得之於心﹐而形之於四體﹐故不知手舞足蹈之所以者也。蓋當時有夷子不知一本﹐告子以義爲外﹐故孟子宜以是言之﹐而救當時之獘者也。

孟子曰「天下大悅而將歸己﹐視天下悅而歸己猶艸芥也﹐惟舜爲然。﹝舜不以天下將歸己爲樂﹐號泣於天。﹞不得乎親﹐不可以爲人。不順乎親﹐不可以爲子。舜盡事親之道﹐而瞽瞍豫。瞽瞍豫﹐而天下化。瞽瞍底豫﹐而天下之爲父子者定。此之謂大孝。」﹝舜以不順親意爲非人子。﹐致也。豫﹐樂也。瞽瞍﹐頑父也。盡其孝道﹐而頑父致樂﹐使天下化之﹐爲父子之道者定也。﹞

﹝疏﹞「孟子曰」至「此之謂大孝」。○正義曰﹕此章指言以天下富貴爲不若得意於親﹐故能懷協頑器﹐豫而欣﹐天下化之﹐父子加親﹐故稱盛徳者﹐必百世祀﹐無與比崇。「孟子曰﹕天下大悅而將歸己﹐視天下悅而歸己猶艸芥也﹐惟舜爲然」者﹐孟子言天下之人皆大悅樂而將歸向己﹐視天下悅而歸己但若一艸芥﹐不以爲意者﹐惟大舜爲能如此也。「不得乎親﹐不可以爲人。不順乎親﹐不可以爲子」至「此之謂大孝」者﹐孟子又言人若不得事親之道﹐則不可以爲人﹔若得事親之道﹐而不能順事親之志﹐故不可以爲人之子。惟舜能盡其事父母之道﹐而瞽瞍頑へ﹐且亦致樂。瞽瞍旣以致樂而先天下﹐而天下亦從而化之。瞽瞍致樂﹐故天下父子者親親之道定﹐此所以爲舜之大孝矣。故曰此之謂大孝。○注「瞽瞍頑父也」。○正義曰﹕瞽瞍者﹐案孔安國《尙書》傳云「無目曰瞽。」舜父有目﹐不能分別好惡﹐故時人謂之瞽。配字曰瞍﹐瞍﹐無目之稱。頑者﹐《左傳》云「心不則徳義之經爲頑。」●卷八上﹟離婁章句下﹝凡三十二章﹞﹝疏﹞正義曰﹕此卷卽趙注分上卷爲此卷也。此卷凡三十有二章一章言聖人殊世而合其道。二章言重民之道﹐平政爲首。三章言君臣之道﹐以義爲表﹐以恩爲裏﹐舊君之服﹐蓋有所興﹐諷諭宣王﹐勸以仁也。四章言君子見幾而作。五章言上爲下效。六章言大人不爲非禮非義。七章言父兄已賢﹐子弟旣頑﹐教而不攺﹐乃歸自然。八章言好言人惡﹐殆非君子。九章言疾之已甚﹐亂也。十章言大人所求合義。十一章言視民如子﹐則民懷矣。十二章言養生竭力﹐人情所勉﹐哀死送終﹐謂之大事。十三章言學必根源﹐如性自得。十四章言廣尋道意﹐詳說其事﹐要約至義﹐還反於朴。十五章言五伯服人﹐三王服心。十六章言進賢受賞﹐蔽賢蒙戮。十七章言有本不竭﹐無本則涸。十八章言禽獸俱含天气﹐眾人皆然﹐聖人超絕﹐識仁義之主於己也。十九章言周公能思三王之道﹐以輔成王。二十章言《詩》《書》與《春秋》。二十一章言五世一體﹐上下通流。二十二章言廉惠勇三者。二十三章言求交取友﹐必得其人。二十四章言貌好行惡﹐當修飾之﹐惟義爲常。二十五章言能修性守故﹐天道可知。二十六章言循理而動﹐不合時人。二十七章言君子責己﹐小人不攺﹐蹈仁行禮﹐不患其患。二十八章言顏子之心﹐有同禹稷。二十九章言匡章得罪﹐出妻屏子。三十章言曾子子思﹐處義非謬者也。三十一章言人以道殊﹐賢愚體別。三十二章言小人苟得﹐妻妾猶羞。凡此三十二章合前卷二十八章是《離婁》一篇有六十章矣。

孟子曰「舜生於諸馮﹐遷於負夏﹐卒於鳴條﹐東夷之人也。﹝生﹐始。卒﹐終。記終始也。諸馮﹑負夏﹑鳴條﹐皆地名也。負海也﹐在東方夷服之地﹐故曰東夷之人也。﹞文王生於岐周﹐卒於畢郢﹐西夷之人也。﹝岐周﹑畢郢﹐地名也。岐山下周之舊邑﹐近畎夷。畎夷在西﹐故曰西夷之人也。《書》曰「大子發上祭於畢﹐下至於盟津。」畢﹐文王墓﹐近於酆﹑鎬之地。﹞地之相去也千有餘裏﹐世之相後也千有餘歲﹐得志行乎中國﹐若合符節。先聖後聖﹐其揆一也。﹝土地相去千有餘裏﹐千里以外也。舜至文王﹐千二百歲。得志行政於中國﹐蓋謂王也。如合符節﹐節﹐玉節也﹐《周禮》有六節。揆﹐度也﹐言聖人之度量同也。﹞

﹝疏﹞「孟子曰」至「其揆一也」。○正義曰﹕此章指言聖人殊世而合其道﹐地𨿽不比﹐由通一軌﹐故可以爲百王法也。「孟子曰﹕舜生於諸馮﹐遷於負夏﹐卒於鳴條﹐東夷之人也」者﹐孟子言舜帝其始生於諸馮之地﹐其後遷居於負夏之地﹐其卒死於鳴條之野﹐是東夷之人也。以其地在東方﹐故曰東夷之人。「文王生於岐周﹐卒於畢郢﹐西夷之人也」者﹐孟子又言文王其始生岐山之下﹐其終卒於畢郢之地﹐是西夷之人也。以其地在西﹐故曰西夷之人。岐山本是周邑﹐故曰岐周。「地之相去也千有餘裏﹐世之相後也千有餘歲﹐得志行乎中國﹐若合符節。先聖後聖﹐其揆一也」者﹐孟子言自舜帝所居終﹑始之地﹐與文王所居終﹑始之地﹐有千里以外之遠﹐自舜所生之世﹐文王所生之世﹐相後有千二百歲之久﹐其皆得志行政於中國﹐以致治﹐如合其符節﹐有同而無異。一爲先聖於前﹐一爲後聖在後﹐其所揆度﹐則一而無二也。以其同也﹐揆﹐度也。○注「生始」至「東夷之人也」。○正義曰﹕案《史記》云「舜﹐冀州之人也﹐耕於歷山﹐漁雷澤﹐陶河濱﹐作什器於壽丘﹐就時於負夏﹐年二十﹐以孝聞。三十﹐堯娶以二女﹐遂舉用之。五十攝行天子事。五十八﹐堯崩。六十一﹐代堯踐帝位。踐帝位三十九年﹐南巡狩﹐崩於蒼梧之野﹐葬於江南九嶷山﹐是爲零陵。」今云舜生於諸馮﹐則諸馮在冀州之分。鄭玄云「負夏﹐衛地。」案《地理誌》云「衛地﹐營室東壁之分野﹐今之東郡是也。」其本顓頊之墟﹐推之則衛地與冀州之地相近﹐是負夏之爲地名也。一云負夏鳴條者﹐《書》云「湯與桀戰於鳴條之野。」孔傳云「地在安邑之西。」鄭玄云「地在南夷。」云「東夷之人」者﹐案《史記》云「帝舜爲有虞。」皇甫謐云「舜嬪於虞﹐今河東大陽」是也。○注「岐周畢郢」至「酆鎬也」。○正義曰﹕案《本紀》云「古公父﹐去逾梁山﹐止於岐下。」徐廣曰「岐山在扶風義陽西北﹐其南有周原。」裴る案﹕皇甫謐曰「邑於周地﹐故始攺曰周。古公有少子季歷生昌﹐有聖瑞﹐後立爲西伯﹐移徙都酆。」徐廣曰「酆在京兆縣東﹐有靈臺﹔髙阝在上林昆明﹐北有髙阝池﹐去酆有二十五里﹐皆在長安南數十里。」徐廣云「文王九十七崩﹐謚爲文王。」《謚法》曰「慈惠愛民曰文。」「忠蒙接禮曰文。」武王卽位九年﹐上祭於畢。馬融曰﹕畢﹐文王墓地名也。《南越志》云﹕郢﹐故楚都﹐在南郡。則知畢在郢之地﹐故曰畢郢。○注「舜至文王﹐千二百歲」﹐「《周禮》有六節」。○正義曰﹕案《史記﹟世表》推之﹐是自舜至文王有千二百歲矣﹐其文煩更不錄。《周禮》六節﹐案《周禮》云「守邦國者用玉節﹐守都鄙者用角節。凡邦國之使節﹐山國用虎節﹐土國用人節﹐澤國用龍節﹐皆金也。以英蕩輔之。」鄭注云「以金爲節﹐鑄象也。必自以其國所多者﹐所以相別爲信明也。今漢有銅虎符。」杜子春云「蕩當爲帑﹐謂以函器盛此節。或曰英蕩﹐或曰函關。門用符節﹐貨賄用璽節﹐道路用旌節。注云符節﹐如今宮中諸官詔符也。璽節者﹐今之印章也。旌節﹐今使者所擁節。」是也。將送者﹐執此節以送行者也。凡此是《周禮》有六節之別爾。

子產聽鄭國之政﹐以其乘輿濟人於溱洧。﹝子產﹐鄭卿。爲政﹐聽訟也。溱洧﹐水名。見人有冬涉者﹐仁心不忍﹐以其乘車度之也。﹞孟子曰「惠而不知爲政。歲十一月徒杠成﹐十二月輿梁成﹐民未病涉也。﹝以爲子產有惠民之心﹐而不知爲政﹐當以時修橋梁﹐民何由病苦涉水乎﹖周十月﹐夏九月﹐可以成涉度之功。周十一月﹐夏十月﹐可以成輿梁也。﹞君子平其﹐政行辟人可也﹐焉得人人而濟之。故爲政者每人而悅之﹐日亦不足矣。」﹝君子爲國家平治政事刑法﹐使無違失其道﹐辟除人﹐使卑辟尊可爲也。安得人人濟渡於水乎﹖每人而悅之欲自加恩﹐以成其意﹐則日力不足以足之也。﹞

﹝疏﹞「子產聽鄭國之政」至「亦不足矣」。○正義曰﹕此章指言重民之道﹐平政爲首﹐人君由天﹐天不家撫﹐是以子產渡人﹐孟子不取也。「子產聽鄭國之政﹐以其乘輿濟人於溱洧」者﹐子產﹐鄭大夫公孫僑也。溱洧﹐鄭國水名也。言子產爲政聽訟於鄭國﹐於冬寒之月﹐見人涉溱洧之水﹐乃不忍﹐遂以所乘之車輿濟渡人於溱洧。「孟子曰﹕惠而不知爲政」至「日亦不足矣」﹐孟子言子產𨿽有恩惠及人﹐而以陸地乘輿而濟人於溱洧﹐然而不知行其不忍人之政而濟人矣。所謂歲十一月徒杠成﹐十二月輿梁成﹐是其政也。言歲中以十一月雨畢乾晴之時﹐乃以政命成其徒杠。徒杠者﹐《說文》云「石工﹐石橋也﹐俗作杠﹐從木﹐所以整其徒步之石。」十月成津梁﹐則梁爲在津之橋梁也。今云輿梁者﹐蓋橋上橫架之板﹐若車輿者﹐故謂之輿梁。如此﹐民皆得濟﹐所以未有憂病其涉者也。君子之爲﹐但平其政事﹐使無違失﹐行法於人﹐而使尊之。其若此則可也﹐又安得人人而濟渡之乎﹖如人人濟之﹐則人望我者無窮﹐而我應者有不足焉。故爲國之政者﹐如每以人人而使之悅﹐𨿽日力之窮﹐亦不足以濟之矣。但平其政事﹐使徒杠成於十一月﹐輿梁成於十月﹐則病涉之民無不濟矣。子產不知爲政之道在此﹐而徒知以乘輿濟人爲之惠﹐故宜孟子言之於當時﹐以激勸而譏諷之也。○注「子產﹐鄭卿。爲政﹐聽訟。溱洧﹐水名」。○正義曰﹕案《左傳》云「子產﹐穆公之孫﹐公子發之子也。」又魯襄三十年執鄭國之政﹐故云鄭卿﹐爲政聽訟也。云「溱洧﹐水名」者﹐蓋鄭國之水名。案《地理誌》云「溱洧﹐水在河南。」又《說文》雲「水在鄭國南﹐入於洧。」則知溱洧﹐水名﹐在鄭國也。○又於注周十一月﹐卽夏十月。十月卽夏九月﹐已說上篇﹐叔向云十月而津梁成﹐是其旨也。

孟子告齊宣王曰「君之視臣如手足﹐則臣視君如腹心。君之視臣如犬馬﹐則臣視君如國人。君之視臣如土芥﹐則臣視君如寇讎。﹝芥﹐艸芥也。臣緣君恩﹐以爲差等﹐其心所執若是也。﹞王曰「禮﹐爲舊君有服﹐何如斯可爲服矣﹖」﹝宣王問禮舊臣爲舊君服喪服﹐問君恩何如則可以爲服。﹞曰「諫行言聽﹐膏澤下於民﹔有故而去﹐則使人導之出疆﹐又先於其所往﹔去三年不反﹐然後收其田裏﹕此之謂三有禮焉。如此﹐則爲之服矣。﹝爲臣之時﹐謀行言從﹐惠澤加民。若有他故﹐不得不行﹐譬如華元奔晉﹑隨會奔秦是也﹐古之賢君遭此﹐則使人導之出境﹐又先至其所到之國言其賢良。三年不反﹐乃收其田裏。田﹐業也﹔裏﹐居也。此三者有禮﹐則爲之服矣。﹞今也爲臣﹐諫則不行﹐言則不聽﹐膏澤不下於民﹔有故而去﹐則君搏執之﹐又極之於其所往﹔去之日﹐遂收其田裏﹕此之謂寇讎。寇讎何服之有﹖」﹝摶執其族親也。極者﹐惡而困之也。遇臣若寇讎﹐何服之有乎﹖﹞

﹝疏﹞「孟子告齊」至「之有」。○正義曰﹕此章指言君臣之道﹐以義爲表﹐以恩爲裏﹐表裏相應﹐猶若影響。舊君之服﹐蓋有所興﹐諷諭宣王﹐勸以仁也。「孟子告齊宣王曰」至「如寇讎」者﹐孟子告諭齊宣王﹐謂君之視其臣如己之手足﹐則臣亦視君如己之腹心。君之視其臣如畜之犬馬﹐則臣亦視其君但以國人遇之也。君之視其臣如土芥之賤而棄之﹐則臣視其君亦如寇讎惡而絕之也。凡此君臣施報相待以爲用矣。蓋無爲於其內者﹐腹心也﹔有爲於其外者﹐手足也﹕君臣相須﹐猶一體也。此言相待施報均於厚也。若以君視臣如犬馬之畜﹐而臣視君如國人而弗親﹐此言不相待施報﹐均於薄也。以君視臣如土芥之賤﹐而臣視君如寇讎而惡之﹐此言不相待施報﹐均於賤也。然則君臣施報﹐亦隨之而已。「王曰﹕禮﹐爲舊君有服﹐何如斯可爲服矣」﹐宣王問孟子﹕於禮爲舊君有喪服﹐何如斯可爲之服言。舊君﹐所去之國君也。「曰諫行言聽」至「則爲之服矣」﹐孟子答之﹐謂臣之於君﹐君有過謬而諫之則行﹐事有可爲而言之則聽﹐而膏潤之恩澤施之又下浹於民﹐此得行其道也。然不幸遭其事故而去之﹐則國君使人導之﹐以達其情﹐至出國之疆界﹐又先去其所往之邦以稱譽之。去三年之久而不反歸﹐然後國君乃收其田業裏居。此三者是謂三有禮焉。如此三有禮﹐則可爲之喪服矣。「今也爲臣﹐諫則不行﹐言則不聽」至「何服之有」﹐孟子又言今之爲臣於國君﹐君有過謬﹐及其諫也則拒之而弗得行﹐言則違之而弗聽﹐而膏澤又不得以下浹﹐此不得行其道也。及其所遭事故而去之﹐君乃不使人導之﹐且搏執其親族而戮之﹐又困極而惡之於其所往之邦﹐卽自離去之日﹐遂便收其田業裏居﹐此是謂遇其臣如寇讎之惡。旣以寇讎遇其臣﹐則臣尙何有喪服爲哉﹖○注「舊臣爲舊君服喪服」。○正義曰﹕如《儀禮》言「以道去君﹐而未絕者﹐服齊衰三月」﹐《禮記》云「臣之去國﹐君不掃其宗廟﹐則爲之服」﹐是爲舊臣服喪服之謂也。○注「如華元奔晉﹐隨會奔秦」。○正義曰﹕案《左傳》成十五年﹕「華元爲右師。華元曰﹕『我爲右師﹐君臣之訓﹐師所司也。今公室卑而不能正﹐吾罪大矣。不能治官﹐敢賴寵乎﹖』乃出﹐奔晉。魚石爲左師﹐自止華元於河上﹐後及奔晉﹐得五月日﹐乃反。」《書》曰「宋華元出奔晉」﹑「宋華元自晉歸於宋」是也。云「隨會奔秦」者﹐案文公七年先蔑奔秦﹐隨會從之﹐至十三年﹐晉人患秦之用士會也﹐晉侯乃使魏壽餘僞以魏叛者以誘士會﹐士會旣濟﹐魏人噪而還。杜注云「喜得士會也」是矣。

孟子曰「無罪而殺士﹐則大夫可以去。無罪而戮民﹐則士可以徙。」﹝惡傷其類﹐視其下等﹐懼次及也。語曰「鳶鵲蒙害﹐仁鳥曾逝。」此之謂也。﹞

﹝疏﹞「孟子」至「可以徙」。○正義曰﹕此章指言君子見幾而作﹐故趙殺鳴犢﹐孔子臨河而不濟也﹐是上爲下則也。孟子謂國君無罪而殺戮其士﹐則爲之大夫者可以奔去。無他﹐蓋大夫𨿽於士爲尊﹐不可命以爲士﹐然亦未離乎士之類也﹐是其惡傷其類耳。國君無罪而誅戮其民﹐則爲之士者可以徙而避之。無他﹐蓋士於民𨿽以爲尊﹐不可命以爲民﹐然亦未離乎民之類也﹐是亦惡傷其類耳。於士言殺﹐於民言戮者﹐總而言之皆然也﹐別而言之﹐則戮又輕於殺矣。案《周禮》「司稽掌巡市」﹐云凡有罪者撻戮而罰之。是知戮不過撻而辱之耳﹐而殺乃至於亡命故也。《史記》﹕趙殺鳴犢﹐孔子臨河而不濟﹐乃嘆曰「刳胎殺天﹐則麒麟不至郊﹔竭澤涸魚﹐則蛟龍不會﹔覆巢毀卵﹐則鳳凰不翔。」君子諱傷其類也。今注云「語曰鳶鵲蒙害﹐仁鳥增逝」﹐是亦《史記》之文﹐趙注引之。

孟子曰「君仁莫不仁﹐君義莫不義。」﹝君者﹐一國所瞻仰以爲法﹐政必從之﹐是上爲下則也。﹞

﹝疏﹞正義曰﹕此章指言君以仁義率眾﹐孰不順焉﹐上爲下效也。孟子謂國君在上﹐能以仁義先率於一國﹐則一國之人莫不從而化之﹐亦以仁義爲也。○注云上爲下效者。○正義曰﹕如所謂君子之徳風﹐小人之徳艸﹐艸上之風必偃也。又荀卿所謂表正則影正﹐盤圓則水圓﹐盂方則水方﹐是其旨也。

孟子曰「非禮之禮﹐非義之義﹐大人弗爲。」﹝若禮而非禮﹐陳質娶婦而長拜之也。若義而非義﹐藉交報讎是也。此皆大人之所不爲也。﹞

﹝疏﹞正義曰﹕此章指言禮義﹐人之所以折中﹐履其正者﹐乃可爲中﹐是以大人疑禮。孟子謂有所爲禮﹐有所爲非禮﹐有所爲義﹐有所爲非義。如非禮非義﹐惟大夫能弗爲之也。○注「陳質娶婦﹐藉交報讎」者。○正義曰﹕此蓋史傳之文而云然。

孟子曰「中也養不中﹐才也養不才﹐故人樂有賢父兄也。﹝中者﹐履中和之气所生﹐謂之賢。才者﹐是謂人之有俊才者。有此賢者﹐當以養育教誨不能﹐進之以善﹐故樂父兄之賢以養己也。﹞如中也棄不中﹐才也棄不才﹐則賢不肖之相去﹐其間不能以寸。」﹝如使賢者棄愚﹐不養其所以當養﹐則賢亦近愚矣。如此﹐賢不肖相覺﹐何能分寸﹐明不可不相訓導也。﹞

﹝疏﹞「孟子」至「不能以寸」。○正義曰﹕此章指言父兄之賢﹐子弟旣頑﹐教而不攺﹐乃歸自然也。孟子言君子以性徳而教養滅其性徳者﹐以性之能而教養滅其性之才能者﹐故人所以樂得其賢父兄而教養也。如君子有賢父兄之道﹐而不推己之性徳以教養人之不中﹐不推己之才性而教養人之不才﹐是棄去其不中﹑不才之人也。如此﹐則賢不肖﹐惡能相去以寸哉﹖是不足以相賢矣。蓋中者﹐性之徳也。才﹐性之能也。賢父兄者﹐所以對弟子而言之也﹐如孟子所謂曾子居武城而謂之爲師也﹑父兄也﹐是其意也。○注「中者履中和之气」至「養己也」。○正義曰「中和之气」者﹐蓋人受天地之中而生﹐稟陰陽之秀气﹐莫非所謂中和也。《中庸》云「喜怒哀樂﹐未發謂之中﹐發而皆中節謂之和。」賢以徳言。云俊才者﹐俊智過千人曰俊﹐則知才能有過於千人之才能﹐是爲俊才也。一云﹕俊﹐敏也﹐疾也。

孟子曰「人有不爲也﹐而後可以有爲。」﹝人不爲苟得﹐乃能有讓千乘之志也。﹞

﹝疏﹞正義曰﹕此章指言貴賤廉恥﹐乃有不爲﹐不爲非義﹐義乃可由也。孟子言人之有不爲非義之事﹐然後可以有爲其義矣。又所謂人皆有所不爲﹐達之於其所爲義也﹐亦是意也。以此推之﹐則仁也﹐禮也﹐智也﹐皆待是而裁成之矣。

孟子曰「言人之不善﹐當如後患何﹗」﹝人之有惡﹐惡人言之。言之﹐當如後有患難及己乎。﹞

﹝疏﹞正義曰﹕此章指言好言人惡﹐殆非君子﹐故曰「不忮不求﹐何用不藏。」孟子謂人有好談人之不善者﹐必有患難及之矣。故曰﹕言人之不善﹐當如後患何如﹖《莊子》云「人者人必反之。」《論語》云「不忮不求﹐何用不臧﹖」亦與此同意。

孟子曰「仲尼不爲已甚者。」﹝仲尼彈邪以正﹐正斯可矣﹐故不欲爲已甚泰過也。孟子所以譏逾墻距門者也。﹞

﹝疏﹞正義曰﹕此章指言《論》曰「疾之已甚﹐亂也。」故孟子所以譏逾墻距門者也。孟子言孔子凡所爲﹐不爲已甚泰過者也﹐如《論語》云「疾之已甚﹐亂也」﹐同意。○注云「孟子所以譏逾墻距門者」﹐蓋謂如段幹木逾垣而避文侯﹐泄柳閉門而拒繆公﹐是爲已甚者。

孟子曰「大人者﹐言不必信﹐行不必果﹐惟義所在。」﹝果﹐能也。大人仗義﹐義有不得必信其言﹐子爲父隱也﹔有不能得果行其所欲行者﹐若親在不得以其身許友也﹔義或重於信﹕故曰惟義所在也。﹞

﹝疏﹞正義曰﹕此章指言大人之行﹐行其重者﹐不信不果﹐所求合義也。孟子言大人者﹐其於言不以必信﹐所行不以必果﹐惟義之所在﹐可以信則信﹐可以行則行耳。如言必信﹑行必果﹐則所謂然小人哉矣﹐豈大人肯如是邪﹖蓋孔子與蒲人盟﹐不衛而終衛﹐是言不必信也。佛召﹐子欲往而終不往﹐是行不必果也。○注「子爲父隱」﹐「以其身許友也」。○正義曰﹕此案《論語》《禮記》云也。

孟子曰「大人者﹐不失其赤子之心者也。」﹝大人謂君。國君視民﹐當如赤子﹐不失其民心之謂也。一說曰﹕赤子﹐嬰兒也﹐少小之子﹐專一未變化﹐人能不失其赤子時心﹐則爲貞正大人也。﹞

﹝疏﹞正義曰﹕此章指言人之所愛﹐莫過赤子﹐視民則然﹐民懷之張。大人之行﹐不過是也。孟子言世之所謂爲之大人者﹐是其能不失去其嬰兒之時心也﹐故謂之大人﹐如《老子》所謂「常徳不離﹐復歸於嬰兒」之意同。

孟子曰「養生者不足以當大事﹐惟送死可以當大事。」﹝孝子事親致養﹐未足以爲大事﹐送終如禮﹐則爲能奉大事也。﹞

﹝疏﹞正義曰﹕此章指言養生竭力﹐人情所勉。哀死送終﹐行之髙者﹐事不違禮﹐可謂難矣﹐故謂之大事。孟子言人奉養父母於其生日﹐𨿽昏定晨省﹐冬溫夏淸﹐然以此之孝﹐亦不足以當其大事也。惟父母終﹐能辟踴哭泣﹐哀以送之﹐卜其宅兆﹐而安厝之﹐斯可以當之也。

孟子曰「君子深造之以道﹐欲其自得之也。﹝造﹐致也。言君子學問之法﹐欲深致極竟之以知道意﹐欲使己得其原本﹐如性自有之然也。故曰欲其自得之而已。﹞自得之﹐則居之安﹔居之安﹐則資之深﹔資之深﹐則取之左右逢其原﹕故君子欲其自得之也。」﹝居之安﹐若己所自有也。資﹐取也。取之深﹐則得其根也。左右取之﹐在所逢遇皆知其願本也。故使君子欲其自得之也。﹞

﹝疏﹞「孟子」至「得之也」。○正義曰﹕此章指言學必根源﹐如性自得﹐物來能名﹐事來不惑﹐君子好之﹐朝益暮習﹐道所以臻也。「孟子曰﹕君子深造之以道」至「君子欲其自得之也」者﹐此孟子教人學道之法也﹐言君子所以深造至其道奧之妙者﹐是欲其如己之所自有之也。己之所自有﹐則居之安。居之安者﹐是使權利不能移﹐羣眾不能傾﹐天下不能蕩是也。居之安則資質以深﹐則自本自根﹐取之不殫﹐酌之不竭是也。資之旣深﹐則取之左右逢其原。左右逢其願者﹐則理與萬物得﹐性與萬物明﹐取之左則左﹐取之右則右﹐無非自本自根也﹐故云取之左右逢其原。如此﹐故君子所以學道﹐欲其自得之也。如莊生所謂黃帝遺其玄珠﹐使智索之不得﹐使離朱索之不得﹐使契詬索之不得﹐乃使象罔得之。蓋玄珠譬則道也﹔智有待於思﹐言思之亦不能得其道也﹔離朱有待於明﹐言以明求之亦不能得道也﹔契詬有待於言﹐以言求之亦不能得其道也﹔象罔則無所待矣﹐惟無所待﹐故能得其道﹐是其所謂自得也。

孟子曰「博學而詳說之﹐將以反說約也。」﹝博﹐廣。詳﹐悉也。廣學悉其微言而說之者﹐將以約說其要﹐意不盡知﹐則不能要言之也。是謂廣尋道意﹐還反於朴﹐說之美者也。﹞

﹝疏﹞正義曰﹕此章指言廣尋道意﹐詳說其事﹐要約至義﹐還反於朴﹐說之美者也。孟子言人之學道﹐當先廣博而學之﹐又當詳悉其微言而辯說之﹐其相將又當以還反說其至要者也。以得其至要之義而說之者﹐如非廣博尋學﹐詳悉辯說之﹐則是非可否﹐未能決斷﹐故未有能反其要也。是必將先有以博學詳說﹐然後斯可以反說其約而已。

孟子曰「以善服人者﹐未有能服人者也。以善養人﹐然後能服天下。天下不心服而王者﹐未之有也。」﹝以善服人之道治世﹐謂以威力服人者也﹐故人不心服。以善養人﹐養之以仁恩﹐然後心服矣﹐若文王治於岐邑是也。天下不心服﹐何由而王也。﹞

﹝疏﹞「孟子曰」至「未之有也」。○正義曰﹕此章指言五霸服人﹐三王服心﹐其服一也﹐功則不同也。上論堯舜﹐其是違乎﹗「孟子曰﹕以善服人者﹐未有能服人者也」至「未之有也」者﹐孟子言人君之治天下﹐如以善政而屈服人者﹐未有能屈服其人也。以善教而養人者﹐然後故能屈服其天下。然以善教養天下﹐天下不以心服而歸往爲之王﹐未之有也。以其能如此﹐則必爲之王者﹐使天下心服而歸往之矣。蓋所謂善政民畏之﹑善教民愛之之意也。又云善教得民心是矣﹐若文王作辟雍﹐是能以善養人者也﹐故自西自東﹐自南自北﹐無思不服﹐此之謂也。

孟子曰「言無實不祥。不祥之實﹐蔽賢者當之。」﹝凡言皆有實﹐孝子之實﹐養親是也。善之實﹐仁義是也。祥﹐善。當﹐直也。不善之實何等也﹐蔽賢之人直於不善之實也。﹞

﹝疏﹞正義曰﹕此章指言進賢受上賞﹐蔽賢蒙顯戮﹐故謂之不祥也。「孟子曰」至「蔽賢者當之」者﹐孟子謂人之言﹐無其實本者﹐乃虛妄之言也。以虛妄之言言之﹐則或掩人之善﹐或飾人之惡﹐爲人所惡者也﹐故其爲不祥莫大焉﹐不祥則禍是矣。不祥之實者﹐乃蔽賢直之也。所謂蔽賢﹐則掩人之善是矣。如臧文仲知柳下惠而不舉﹐虞丘知叔敖之賢而不進﹐凡此之類﹐是謂蔽賢者也。

徐子曰「仲尼亟稱於水﹐曰﹕『水哉水哉﹗』何取於水也﹖」﹝徐子﹐徐辟也。問仲尼何取於水而稱之也。﹞孟子曰「原泉混混﹐不捨晝夜﹐盈科而後進﹐放乎四海。有本者如是﹐是之取爾。﹝言水不捨晝夜而進。盈﹐滿。科﹐坎。放﹐至也。至於四海者﹐有原本也。以況於事﹐有本者﹐皆如是是之取也。﹞苟爲無本﹐七八月之間雨集﹐溝澮皆盈﹐其涸也。可立而待也。﹝苟﹐誠也。誠令無本﹐若周七八月﹐夏五六月﹐天之大雨﹐潦水卒集﹐大溝小澮皆滿﹐然其涸也可立待之者﹐以其無本故也。﹞故聲聞過情﹐君子恥之。﹝人無本﹐行暴得善聲﹐令聞過其情﹐若潦水不能久也﹐故君子恥之。○﹞

﹝疏﹞「徐子」至「君子恥之」。○正義曰﹕此章指言有本不竭﹐無本則涸﹐虛聲過實﹐君子恥諸﹐是以仲尼在川上曰「逝者如斯。」「徐子曰﹕仲尼亟稱於水﹐曰﹕水哉水哉﹗何取於水也」者﹐徐子卽徐辟者也﹐徐辟問孟子﹐以謂孔子數數稱道於水﹐乃復自而嘆之﹐曰「水哉水哉」雲﹐水之爲水哉水哉﹐何仲尼獨數數稱於水也﹖「孟子曰﹕源泉混混﹐不捨晝夜」至「是之取爾」﹐孟子答之曰﹕孔子所以數數稱於水者﹐以其有本源之泉水﹐混混滚勢而流﹐不捨晝夜﹐是流之不竭﹐至﹐有坎科則必待盈滿而後流進﹐以至乎四海之中。以其道大有本亦如是。是孔子所以亟稱而必取之爾。「苟爲無本」至「君子恥之」者﹐孟子又言苟爲無本之水﹐是若周之七八月﹐夏之五六月間﹐天之大雨驟降﹐其雨之水卒然聚集於大溝小澮﹐皆盈盈然而滿溢﹐則其漧涸但可立而守之也。以無本源﹐故如是之速乾耳。孟子復於此﹐言如聲譽名聞﹐有或過於情實﹐而君子所以羞恥之﹐亦無本之水矣。然則孟子答徐辟以此者﹐非特言「原泉混混﹐不捨晝夜﹐盈科而後進﹐放乎四海」而已矣﹐蓋有爲而言之也﹐以其原泉混混﹐則譬君子之徳性﹔不捨晝夜﹐則譬君子之學問﹔盈科而後進﹐則譬君子之成章﹔放乎四海﹐則譬君子於是造乎道也。○注云「徐子徐辟」。○正義曰﹕經於《滕文公》篇云「墨者夷之﹐因徐辟而見孟子。」又曰「徐子以告夷子。」是知徐子卽徐辟也。○注「大溝小澮」。○正義曰﹕案《周禮﹟遂人》﹕「掌邦之野﹐凡治野﹐夫間有遂﹐遂上有徑。十夫有溝﹐溝上有畛。百夫有洫﹐洫上有塗。千夫有澮﹐澮上有道。」鄭注云「十夫﹐二鄰之田。百夫﹐一ガ之田。千夫﹐二鄙之田。遂﹑溝﹑畎﹑澮﹐皆所以通水於川也。遂廣深各二尺﹔溝倍之﹐是廣深各四尺也﹔洫又倍之﹐是洫廣深各八尺也﹔澮廣二尋﹐深二尋。」然則注云大溝﹑小澮﹐又非以常制言之爾。《論語》云「子在川上曰﹕逝者如斯夫﹐不捨晝夜。」是仲尼常稱於水者也。

孟子曰「人之所以異於禽獸者幾希﹐庶民去之﹐君子存之。﹝幾希﹐無幾也。知義與不知義之間耳。眾民去義﹐君子存義也。﹞舜明於庶物﹐察於人倫。由仁義行﹐非行仁義也。﹝倫﹐序。察﹐識也。舜明庶物之情﹐識人事之序。仁義生於內﹐由其中而行﹐非彊力行仁義也。故道性善﹐言必稱於堯舜。但君子存之﹐庶民去之而不由爾。﹞

﹝疏﹞「孟子曰」至「行仁義也」。○正義曰﹕此章指言禽獸﹐俱含天气﹐就利避害﹐其間不希。眾人皆然﹐君子則否。聖人超絕﹐識仁義之生於己也。「孟子曰﹕人之所以異於禽獸者幾希」至「非行仁義也」者﹐孟子言世之人所以有別異於禽獸畜者無幾也﹐以其皆含天地之气而生耳﹐皆能辟去其害而就其利矣。但小人去其異於禽獸之心﹐所以爲小人也﹔君子知存其異於禽獸之心﹐所以爲君子也。所謂異於禽獸之心者﹐卽仁義是也。禽獸俱不知仁義﹐所以爲禽獸。今夫舜之爲帝﹐在深山之中﹐與木石居﹐與鹿豕遊﹐𨿽與禽獸雜居其﹐然能聞一善言﹐見一善行﹐莫不從之﹐若決江河也﹐而無滯之耳。如此﹐是舜能明於庶物之無知﹐而存乎異於禽獸之心﹐詳察人倫之類﹐而由仁義之道而行之矣。然舜旣由其仁義而行之﹐非所謂行仁義而得之人也﹐是由仁義而行以得之天性也。孟子以此言之其有以異於禽獸者﹐皆舜之徒也。曰舜亦人也﹐我亦人也﹐有爲者亦若是﹐但當存其異於禽獸之心耳﹐如楊雄「由於禮義﹐入自仁門﹐由於情欲﹐入自禽門」﹐斯其旨歟。

孟子曰「禹惡旨酒而好善言。﹝旨酒﹐美酒也。儀狄作酒﹐禹飲而甘之。遂疏儀狄﹐而絕旨酒。《書》曰「禹拜昌言。」﹞湯執中﹐立賢無方。﹝執中正之道﹐惟賢速立之﹐不問其從何方來。舉伊尹以爲相也。﹞文王視民如傷﹐望道而未之見。﹝視民如傷者﹐雍容不動擾也。望道而未至﹐殷錄未盡﹐尙有賢臣﹐道未得至﹐故望而不致誅於紂也。﹞武王不泄邇﹐不忘遠。﹝泄﹐狎。邇﹐近也。不泄狎近賢﹐不遺忘遠善。近﹐謂朝臣。遠﹐謂諸侯也。﹞周公思兼三王﹐以施四事﹐其有不合者﹐仰而思之﹐夜以繼日﹔幸而得之﹐坐以待旦。」﹝三王﹐三代之王也。四事﹐禹﹑湯﹑文﹑武所行之事也。不合﹐己行有不合也。仰而思之﹐參諸天也。坐以待旦﹐言欲急施之也。﹞

﹝疏﹞「孟子曰」至「坐以待旦」。○正義曰﹕此章指言周公能思三王之道﹐以輔成王﹐太平之隆﹐禮樂之備﹐蓋由此也。「孟子曰﹕禹惡旨酒而好善言」﹐孟子言禹王惡疾其美酒﹐而樂好人之善言﹐以其酒甘而易溺﹐常情之所嗜者也﹐故禹王所以惡之。蓋儀狄造酒﹐禹王飲而甘之﹐遂疏儀狄是也。善言談而難人﹐常情之所厭者也﹐故禹王所以好之耳。蓋聞臯陶昌言﹐禹受而拜之是也。「湯執中﹐立賢無方」﹐孟子言湯王執大中至正之道﹐使其賢者﹑智者得以俯而就﹐而不爲狂者﹐愚者﹑不肖者得以而及﹐而不爲狷者矣。未嘗立驕伉崖異絕俗之道﹐而使人不可得而至也。所謂中道而立﹐能者從之﹐是其旨歟。《尙書》云「湯懋昭大徳﹐建中於民」﹐是其事矣。立其賢﹐則不以一方任之﹐但隨其才而用之﹐以其人之材﹐固有長短小大﹐不可槪以取之矣。《書》云「佑賢輔徳﹐顯忠遂良」﹐是其事矣。總以湯言之﹐則所謂常善救人﹐故無棄人﹐常善用人﹐故無遺賢﹐是其旨歟。「文王視民如傷﹐望道而未之見」﹐孟子言文王常有卹民之心﹐故視下民常若有所傷﹐而不敢以橫役而擾動之也。《尙書》曰「文王不敢侮鰥寡」﹐又曰「懷保小民」﹐是其事矣。蓋以望商之有賢﹐道未得至﹐故不敢誅於紂也﹐故曰未之見也。「武王不泄邇﹐不忘遠」者﹐孟子言武王於在邇之臣﹐則常欽之而不泄狎﹔在遠之臣﹐則常愛之而不遺忘﹕是所謂不泄邇﹐不忘遠也。非特臣也﹐𨿽遠邇之民﹐亦如是。《尙書》云「武王不寶遠物﹐則遠人格﹐所寶惟賢﹐則遠人安」﹐又曰「華夏蠻貊﹐罔不率俾」﹐是其事矣。「周公思兼三王﹐以施四事」至「坐以待旦」者﹐孟子言周公輔相成王﹐常思念兼此三王而施行此四事﹐以爲功業矣。三王卽禹﹑湯﹑文武之三代王也。然以孟子則曰三王者﹐蓋文﹑武明父子也。言其父﹐則子不待言而在其中﹐故但云三王四事者﹐卽惡旨酒好善言﹑湯執中立賢無方﹑與視民如傷望道而未之見﹑不泄邇不忘遠﹐是四事也。然以孟子於事則云四﹐蓋父子所爲有不同﹐所以別言之也。言周公施爲﹐其有不合於此三王四事﹐則常仰望而思索之﹐必夜以繼日﹐而未嘗敢忘去之也﹔及幸而思索﹐得合於此三王之四事﹐則雞鳴而起﹐坐以守待其旦明而施行之耳。是其急於有行﹐如恐失之謂也。○注「三王三代之王也」。○正義曰﹕禹﹐夏之代始王也﹔湯﹐殷之代始王也﹔文﹑武﹐周之代始王也﹕是爲三代之王也。

孟子曰「王者之迹熄而《詩》亡﹐《詩》亡然後《春秋》作。﹝王者謂聖王也。太平道衰﹐王迹止熄﹐頌聲不作﹐故《詩》亡。《春秋》撥亂﹐作於衰世也。﹞晉之《乘》﹐楚之《杌》﹐魯之《春秋》﹐一也。『其事則齊桓﹑晉文﹐其文則史。』孔子曰﹕『其義則丘竊取之矣。』」﹝此三大國史記之異名。「乘」者﹐興於田賦乘馬之事﹐因以爲名﹔「杌」者﹐へ凶之類﹐興於記惡之戒﹐因以爲名﹔「春秋」﹐以二始舉四時﹐記萬事之名。其事﹐則五霸所理也﹐桓﹑文﹐五霸之盛者﹐故舉之。其文﹐史記之文也。孔子自謂竊取之﹐以爲素王也。孔子人臣﹐不受君命﹐私作之﹐故言竊﹐亦聖人之謙辭爾。﹞

﹝疏﹞「孟子曰」至「竊取之矣」。○正義曰﹕此章指言《詩》可以言﹐詠頌太平﹐時無所詠﹐《春秋》乃興﹐假史記之文﹐孔子正之﹐以匡邪也。「孟子曰﹕王者之迹熄」至「丘竊取之矣」者﹐孟子言自周之王者風化之迹熄滅而《詩》亡﹐歌詠於是乎衰亡﹐歌詠旣以衰亡﹐然後《春秋》褒貶之書於是乎作。《春秋》其名有三﹐自晉國所記言之﹐則謂之《乘》﹐以其所載以田賦乘馬之事﹐故以因名爲《乘》也﹔自楚國所記而言之﹐則謂之《杌》﹐以其所載以記へ凶之惡﹐故以因名爲《杌》也﹔魯以編年﹐舉四時﹐記爲事之名﹐故以因名爲《春秋》也。凡此𨿽曰異其名﹐然究其實則一也。蓋王者迹熄﹐則所存者但霸者之迹而已。言其霸﹐則齊桓﹑晉文爲五霸之盛者。故其所載之文﹐則魯史之文。而孔子自言之曰﹕其《春秋》之義﹐則丘私竊取之矣。蓋《春秋》以義斷之﹐則賞罰之意於是乎在﹐是天子之事也﹐故曰其義則丘竊取之矣。竊取之者﹐不敢顯述也﹐故以賞罰之意寓之褒貶﹐而褒貶之意則寓於一言耳。○注云「乘爲乘馬之事﹐杌爲へ凶之類」。○正義曰﹕乘馬之事已詳﹐故不再述。云「杌へ凶」者﹐案文公十八年《左傳》所謂渾惇﹑窮奇﹑杌﹑饕餮四凶﹐其言「杌」﹐乃曰顓頊氏有不才子﹐不可教訓﹐告之則頑﹐捨之則へ﹐天下之民﹐謂之「杌」。杜預云「杌﹐へ凶無疇匹之貌也。」

孟子曰「君子之澤﹐五世而斬。小人之澤﹐五世而斬。予未得爲孔子徒也﹐予私淑諸人也。」﹝澤者﹐滋潤之澤。大徳大凶﹐流及後世﹐自髙祖至玄孫﹐善惡之气乃斷﹐故曰五世而斬。予﹐我也。我未得爲孔子門徒也。淑﹐善也。我私善之於賢人耳﹐蓋恨其不得學於大聖人也。﹞

﹝疏﹞「孟子」至「諸人也」。○正義曰﹕此章指言五世一體﹐上下通流﹐君子小人﹐斬各有時﹐企以髙山﹐跌以陷污﹐是以君子恨不及乎仲尼也。孟子恨以不及仲尼也。「孟子曰﹕居子之澤」至「予私淑諸人也」者﹐孟子言君子小人𨿽有賢﹑不肖之異﹐然自禮服而推之﹐則余澤之所及﹐但皆五世而斷耳﹐以其親屬替之者焉。惟孔子有道徳之澤﹐流於無窮﹐𨿽萬世亦莫不尊親者矣。孟子所言我未得爲孔子徒黨者矣﹐我但私有所善於己﹐未有善諸人人也。蓋孟子學孔子者也﹐然必於此乃言予未得爲孔子徒者﹐蓋亦公孫丑問「夫子旣聖矣乎」﹑則曰「夫聖孔子不居」之意也。孟子之志﹐又可知矣。斬﹐斷也。淑﹐善也。○注云「自髙祖至於玄孫」。○正義曰﹕自髙祖至玄孫者﹐凡有九等﹐髙祖﹑曾祖﹑祖父﹑己身﹑子﹑孫﹑曾孫﹑玄孫是也。今注乃以此證五世而斬者﹐據己身而推之﹐則上自髙祖﹐至玄孫﹐是爲無服者也。●卷八下﹟離婁章句下孟子曰「可以取﹐可以無取﹐取傷廉。可以與﹐可以無與﹐與傷惠。可以死﹐可以無死﹐死傷勇。」﹝三者﹐皆謂事可出入﹐不至違義﹐但傷此名﹐亦不陷於惡也。﹞

﹝疏﹞正義曰﹕此章指言廉﹑惠﹑勇﹐人之髙行也﹐喪此三名﹐則士病諸﹐故設斯科以進能者也。「孟子曰」至「死傷勇」者﹐蓋言凡於所取之道﹐可以取之則取之﹐故無傷害於爲廉﹔可以無取而乃取之﹐是爲傷害於廉也。又言凡所與之道﹐可以與之則與之﹐而不爲傷其惠﹔可以無與而乃與之﹐是爲傷害於惠也。又言凡於所死之道﹐可以死之則死﹐不爲傷害其勇﹔可以無死而乃死之﹐是爲傷害其勇也。如孟子受薛七十鎰﹐是可以取則取之也﹔求也爲聚斂而附益之﹐是可以無取而乃取之者也。孔子與願思之粟﹐是可以與則與之者也﹔冉子與子華之粟五秉﹐是可以無與而乃與之者也。比干諫而死﹐是可以死則死也﹔荀息不能格君心之非﹐而終遽以死許﹐是可以無死而乃死之也。

逢蒙學射於羿﹐盡羿之道﹐思天下惟羿爲愈己﹐於是殺羿。﹝羿﹐有窮后羿。逢蒙﹐羿之家眾也。《春秋傳》曰「羿將歸自田﹐家眾殺之。」﹞孟子曰「是亦羿有罪焉。」﹝罪羿不擇人也﹐故以下事諭之﹞公明儀曰「宜若無罪焉。」曰「薄乎云爾﹐惡得無罪﹖鄭人使子濯孺子侵衛﹐衛使庾公之斯追之。子濯孺子曰﹕『今日我疾作﹐不可以執弓﹐吾死矣夫﹗』﹝孺子﹐鄭大夫。庾公﹐衛大夫。疾作瘧疾。﹞問其僕曰﹕『追我者誰也﹖』其僕曰﹕『庾公之斯也。』曰﹕『吾生矣。』﹝僕﹐禦也。孺子曰﹕吾必生矣。﹞其僕曰﹕『庾公之斯﹐衛之善射者也。夫子曰吾生﹐何謂也﹖』曰﹕『庾公之斯學射於尹公之他﹐尹公之他學射於我。夫尹公之他﹐端人也﹐其取友必端矣。』﹝端人﹐用心不邪辟。知我是其道本所出﹐必不害我也。﹞庾公之斯至﹐曰﹕『夫子何爲不執弓﹖』曰﹕『今日我疾作﹐不可以執弓。』曰﹕『小人學射於尹公之他﹐尹公之他學射於夫子﹐我不忍以夫子之道反害夫子。𨿽然﹐今日之事﹐君事也﹐我不敢廢。』抽矢叩輪﹐去其金﹐發乘矢而後反。」﹝庾公之斯至﹐竟如孺子之所言。而曰﹕我不敢廢君事﹐故叩輪去鏃﹐使不害人﹐乃以射孺子﹐禮射四發而去。乘﹐四也。《詩》云「四矢反兮。」孟子言是以明羿之罪﹐假使如子濯孺子之得尹公之他而教之﹐何由有逢蒙之禍乎。﹞

﹝疏﹞「逢蒙學射」至「乘矢而後反」。○正義曰﹕此章指言求交取友﹐必得其人﹐得善以全﹐養凶獲患﹐是故子濯濟難﹐夷羿以殘﹐可以鑑也。「逢蒙學射於羿﹐盡羿之道﹐思天下惟后羿所射有彊於己﹐於是反妒之﹐而殺其后羿。「孟子曰﹕是亦羿有罪焉」﹐孟子復言逢蒙所以殺其后羿﹐是后羿亦有可罪之道者焉。「公明儀曰﹕宜若無罪焉」﹐孟子引公明儀於往日嘗曰逢蒙殺羿﹐宜若羿無罪而見殺焉﹐又鄙之公明儀之言﹐曰﹕薄乎此言爾﹐安得謂之無罪焉﹖昔鄭國之君使子濯孺子爲大夫﹐以侵伐其衛國。衛君乃使大夫庾公之斯追捉其子濯﹐子濯乃曰﹕今日我瘧疾發作﹐不可以執弓而敵之﹐我必死矣。遂問其禦僕曰﹕衛之追趕我者是誰也。其禦僕乃告之曰﹕衛大夫庾公之斯者也。子濯卽曰﹕我得生矣﹐不能死我也。其禦僕乃問﹕庾公之斯是衛國之最善射者也﹐而夫子乃曰吾生矣﹐是何之謂也﹖子濯乃與之禦僕曰﹕庾公之斯學射於尹公之他﹐尹公之他學射於我﹐夫尹公之他﹐端正之人也﹐其所友亦必端正之人然後教其射矣。庾公之斯遂追至子濯之所﹐見子濯不執弓矢﹐乃問曰﹕夫子何爲不執弓以拒之。子濯告之曰﹕今日我瘧疾發作﹐不可以執弓矣。庾公之斯乃自稱己爲小人﹐言小人學射於尹公之他﹐尹公之他學射於夫子﹐今不忍以夫子之道而反歸害其夫子矣。𨿽然﹐不忍害夫子﹐柰以今日所追之事﹐乃君命之事也﹐我亦不敢廢背其君命耳﹐遂不免抽取其矢﹐而敲之於車輪之上﹐乃去其鏃利而發射子濯﹐至發其四矢﹐然後乃反歸而不追之。蓋去鏃利﹐所以無害於子濯耳。雲乘矢者﹐乘﹐四矢也﹐蓋四馬爲一乘﹐是亦取其意也。○注「羿有窮」至「殺之」。○正義曰﹕羿有窮后羿者﹐說在《梁王》首篇詳矣。云「逢蒙﹐羿之家眾」至「殺之」者﹐案襄公四年《左傳》云「將歸自田﹐家眾殺而烹之﹐以食其子。子不忍食諸﹐死於窮門。」杜注云「子﹐羿之子也﹐不忍食﹐又殺之國門。」○注「孺子﹐鄭大夫。庾公﹐衛大夫」。○正義曰﹕襄公十四年《左傳》云「尹公他學射於庾公差﹐庾公差學射於公孫丁。二子追衛獻公﹐公孫丁禦公。子曰﹕『射爲背師﹐不射爲戮﹐射爲禮乎﹖』射兩鉤而還。尹公他曰﹕『子爲師﹐我則遠矣。』乃反之。公孫丁授公轡而射之﹐貫臂。」杜預曰「子魚﹐庾公差。」然則孟子之言﹐與此不同﹐是二說必有取一焉。

孟子曰「西子蒙不潔﹐則人皆掩鼻而過之。﹝西子﹐古之好女西施也。蒙不潔﹐以不潔汗巾帽而蒙其頭面。面𨿽好﹐以蒙不潔﹐人過之者皆自掩鼻﹐懼聞其臭也。﹞𨿽有惡人﹐齋戒沐浴﹐則可以祀上帝。﹝惡人﹐醜類者也。面𨿽醜而齋戒沐浴﹐自治潔淨﹐可以待上帝之祀。言人當自治以仁義乃爲善也。﹞

﹝疏﹞「孟子」至「上帝」。○正義曰﹕此章指言貌好行惡﹐西子蒙臭﹐丑人潔服﹐供事上帝﹐明當修飾﹐惟義爲常也。孟子言西施之女﹐其貌𨿽好﹐然加之不潔巾帽而蒙其頭﹐則人見之亦必遮掩鼻而過之﹐更不顧也﹔如惡人𨿽曰至醜﹐然能齋戒沐浴﹐自潔淨其身﹐則亦可以供事上帝矣。孟子之意﹐蓋人能修其己﹐𨿽神猶享﹐而況於人乎﹖然知人修治其己﹐不可以已也。○注「西子西施」。○正義曰﹕案《史記》云﹕西施﹐越之美女﹐越王勾踐以獻之﹐吳王夫差大幸之。每入市﹐人願見者﹐先輸金錢一文。是西施也。

孟子曰「天下之言性也﹐則故而已矣。故者以利爲本。﹝今天下之言性﹐則以故而已矣。以言其故者﹐以利爲本耳。若杞柳爲杯捲﹐非杞柳之性也。﹞所惡於智者﹐爲其鑿也。﹝惡人欲用智而妄穿鑿﹐不順物之性﹐而攺道以養之。﹞如智者若禹之行水也﹐則無惡於智矣。禹之行水也﹐行其所無事也。﹝禹之用智﹐決江疏河﹐因水之性﹐因地之宜﹐引之就下﹐行其空虛無事之處。﹞如智者亦行其所無事﹐則智亦大矣。﹝如用智者﹐不妄攺作﹐但循理﹐若禹之行水於無事﹐則爲大智也。﹞天之髙也﹐星辰之遠也﹐苟求其故﹐千歲之日至可坐而致也。」﹝天𨿽髙﹐星辰𨿽遠﹐誠能推求其故常﹐千歲日至之日可坐而致也。星辰﹐日月之會。致﹐至也。知其日至在何日也。﹞

﹝疏﹞「孟子曰」至「可坐而致也」。○正義曰﹕此章指言能修性守故﹐天道可知﹐妄智攺常﹐必與道乖﹐性命之指也。「孟子曰﹕天下之言性也﹐則故而已矣。故者以利爲本」至「可坐而致也」者﹐孟子言今夫天下之人有言其性也者﹐非性之謂也﹐則事而已矣。蓋故者事也﹐如所謂故舊無大故之故同意。以其人生之初﹐萬理已具於性矣﹐但由性而行﹐本乎自然﹐固不待於有爲則可也﹐是則爲性矣。今天下之人﹐皆以待於有爲爲性﹐是行其性也﹐非本乎自然而爲性者耳﹐是則爲事矣。事者必以利爲本﹐是人所行事必擇其利然後行之矣﹐是謂「故者以利爲本」矣。我之所以有惡於智者﹐非謂其智也﹐爲其不本性之自然之爲智﹐但穿鑿逆其自然之性而爲智者矣﹐故曰「所惡於智者﹐爲其鑿也」。孟子言此﹐又恐後人因是遂以爲故與智爲不美﹐所以復爲明言之﹐故言如爲智者﹐若禹之治水﹐則我無惡於爲智矣。以其大禹之治行其水也﹐但因水自然之性引而通之﹐是行其所無事者也﹐非逆其水性而行之也。若今之人爲智﹐但因性之自然而爲智﹐是亦行其無事耳﹐而其爲智亦大智者矣。此孟子於此以爲智之美﹐又非所謂惡之者也。且天之最髙者也﹐星辰最遠者也﹐然而誠能但推求其故常﹐𨿽千歲之後﹐其日至之日﹐亦可坐而計之也。孟子於此以故爲美﹐所以又執是而言之耳﹐以其恐人不知已前所謂則故而已矣爲事之故﹐遂引天與星辰而言故常之故﹐於此爲美也。謂人之言性者﹐但本乎故常自然之性而爲性﹐不以妄自穿鑿攺作﹐則身之修﹐亦若天與星辰之故常﹐而千歲日至之日﹐但可坐而致也﹕此所以明其前所謂故爲事故之故﹐終於此云故乃故常之故﹐蓋故義亦訓常﹐所謂必循其故之故同。○注「以杞柳爲杯捲」。○正義曰﹕經之《告子》篇文也。○注「星辰﹐日月之會」。○案孔安國《尙書傳》云「星辰﹐日月所會也。」《書》云「辰弗集於房」是也。

公行子有子之喪。右師往弔﹐入門﹐有進而與右師言者﹐有就右師之位而與右師言者。﹝公行子﹐齊大夫也。右師﹐齊之貴臣王﹐字子敖者。公行之喪﹐齊卿大夫以君命會﹐各有位次﹐故下云朝廷也。與言者﹐皆諂於貴人也。﹞孟子不與右師言﹐右師不悅﹐曰「諸君子皆與言﹐孟子獨不與言﹐是簡也。」﹝右師謂孟子簡其無徳﹐故不與言﹐是以不悅也。﹞孟子聞之曰「禮﹐朝廷不歷位而相與言﹐不逾階而相揖也。我欲行禮﹐子敖以我爲簡﹐不亦異乎」﹝孟子聞子敖之言﹐曰﹕我欲行禮﹐故不歷位而言﹐反以我爲簡異也。云以禮者﹐心惡子敖﹐而外順其辭也。﹞

﹝疏﹞「公行子」至「不亦異乎」。○正義曰﹕此章指言循理而動﹐不合時人﹐阿意事貴﹐脇肩所尊﹐俗之情也。是以萬物皆流﹐而金石獨止。「公行子有子之喪。右師往弔﹐人門﹐有進而與右師言者﹐有就右師之位而與右師言」者﹐公行子﹐齊國之大夫﹐喪其子﹐故有子之喪。王字子敖者﹐公行子家而弔慰﹐入公行之門﹐其間有進揖而與右師王言者﹐又有就右師王之位所而與言者。「孟子不與右師言」至「不亦異乎」者﹐言孟子獨不與右師言。右師見孟子不與之言﹐乃不說而有憤憤之色﹐曰﹕諸君子之眾賢皆與我言﹐獨孟子不與我言﹐是孟子簡略不禮於我也。孟子聞王此言﹐乃告之曰﹕不與右師言者﹐乃是禮然也﹐於禮﹐則朝廷之間不歷位所而相與言﹐又不逾越階而相揖﹐我欲行其潰故如是不與之言也。子敖今以我爲簡略而爲不禮﹐是其言不亦乖異於禮乎。○注「右師﹐齊之貴臣」。○正義曰﹕古者天子之卿﹐尊者謂之大師﹐卑者謂之少師。諸侯之卿﹐尊者謂之左師﹐卑者謂之右師故也。

孟子曰「君子所以異於人者﹐以其存心也。君子以仁存心﹐以禮存心。仁者愛人﹐有禮者敬人。愛人者﹐人常愛之。敬人者﹐人常敬之﹝存﹐在也。君子之在心者﹐仁與禮也。愛敬施行於人﹐人亦必反報之於已也。﹞有人於此﹐其待我以橫逆﹐則君子必自反也﹕『我必不仁也﹐必無禮也﹐此物奚宜至哉。』﹝橫逆者﹐以暴虐之道來加我也。君子反自思省﹐謂己仁﹑禮不至也﹐物﹐事也﹐推此人何爲以此事來加於我也。﹞其自反而仁矣﹐自反而有禮矣﹐其橫逆由是也﹐君子必自反也﹕『我必不忠。』﹝君子自謂我必不忠。﹞自反而忠矣﹐其橫逆由是也﹐君子曰﹕『此亦妄人也已矣。如此﹐則與禽獸奚擇哉﹖於禽獸又何難焉﹖』﹝妄人﹐妄作之人。無知者與禽獸何擇異也﹖無異於禽獸﹐又何足難矣﹖﹞是故君子有終身之憂﹐無一朝之患也。乃若所憂則有之﹕舜﹐人也﹔我﹐亦人也。舜爲法於天下﹐可傳於後世﹐我由未免爲鄕人也﹐是則可憂也。﹝君子之憂﹐憂不如堯舜也。﹞憂之如何﹖如舜而已矣。﹝憂之當如何乎﹖如舜而後可﹐故終身憂也。﹞若夫君子所患則亡矣﹐非仁無爲也﹐非禮無行也。如有一朝之患﹐則君子不患矣。」﹝君子之行﹐本自不致患﹐常行仁禮﹐如有一朝橫來之患﹐非己愆也。故君子歸天﹐不以爲患也。﹞

﹝疏﹞「孟子曰」至「君子不患矣」。○正義曰﹕此章指言君子責己﹐小人不攺﹐比之禽獸﹐不足難矣﹐蹈仁行禮﹐不患其患﹐惟不若舜﹐可能憂也。「孟子曰﹕君子所以異於人者」至「人常敬之」者﹐孟子言君子之人所以有別於眾人者﹐以其存心與眾人別也﹐君子之人﹐常以仁道存乎心﹐又以禮存乎心。以仁存乎心者﹐是愛人者也﹔有禮存乎心者﹐是敬人者也。愛人者﹐人亦常愛之﹔敬人者﹐人亦常敬之﹕蓋人所以亦常愛敬之者﹐抑以施報自然之道也。「有人於此」至「又何難焉」﹐孟子又托言﹐今有人在此﹐其待我者﹐皆以橫逆暴虐之道而待我﹐則爲君子者﹐必自反責於已也﹐以其是我必不仁﹐又無禮也﹐此所以待我橫逆﹐故曰「此物奚宜至哉」。言此人何爲以此橫逆加我哉﹖是必於我有不仁之心﹐有無禮之行﹐此人所以如是而加我矣。其自反而仁矣﹐自反而有禮矣﹐其橫逆加我又由此者﹐君子之人﹐又必自反責其己﹐以爲是我必有不忠之心矣。自反旣以有忠﹐其橫逆加我者又由此﹐君子之人乃曰﹕此人以橫逆暴虐之道加我﹐是必妄人矣。如此爲妄人矣﹐則與禽獸奚擇有異哉﹖旣爲禽獸﹐於我又何足責難焉﹖此君子之人又自歸己﹐而不譴彼之罪矣。「是故君子有終身之憂」至「君子不患矣」者﹐孟子言如此﹐是故君子有終身之憂慮﹐而無一朝之患難。乃若君子有所憂慮﹐是亦不爲無焉﹐然而有憂者﹐但憂慮而爲舜帝亦一人也﹐我亦一人也﹐舜帝旣爲法於天下﹐可傳之於後世﹐以爲人所取則﹐而我猶尙未免爲鄕俗之人﹐此則君子可憂也。旣以憂之﹐是如之何憂﹖言憂但慕如舜爲法﹑可傳於後世而止矣。然則君子其於有所患則無矣﹐非仁之事﹐旣以無爲﹐非禮之事﹐旣以不行﹐然而如有一朝之患﹐則君子亦不爲之患矣。無他﹐以其非己之有愆過而招之也。其所以有患者﹐亦彼之患﹐不足爲我之患也。前所謂橫逆待我﹐是必妄人也﹐己於禽獸又何足難焉﹐正此之謂也。孟子言之﹐是亦欲人以仁﹑禮存心﹐其有橫逆加己﹐又當反己﹐故無患及耳。

禹﹑稷當平世﹐三過其門而不入。孔子賢之。顏子當亂世﹐居於陋巷﹐一簞食﹐一瓢飲﹐人不堪其憂﹐顏子不攺其樂。孔子賢之。孟子曰「禹﹑稷﹑顏回同道。禹思天下有溺者﹐由己溺之也﹔稷思天下有饑者﹐由己饑之也﹕是以如是其急也。禹﹑稷﹑顏子﹐易地則皆然。﹝當平世﹐三過其門者﹐身爲公卿﹐憂民者也﹔當亂世﹐安陋巷者﹐不用於世﹐窮而樂道者也﹕孟子以爲憂民之道同﹐用與不用之宜若是也﹐故孔子俱賢之。禹﹑稷急民之難若是﹐顏子與之易地﹐其心皆然。不在其位﹐故勞佚異。﹞今有同室之人鬥者﹐救之﹐𨿽被髮纓冠而救之可也。鄕鄰有斗者﹐被髮纓冠而往救之﹐則惑也﹐𨿽閉戶可也。」﹝纓冠者﹐以冠纓貫頭也。鄕鄰﹐同鄕也。同室相救﹐是其理也﹐諭禹﹑稷。走赴鄕鄰﹐非其事﹐顏子所以閉戶而髙枕也。﹞

﹝疏﹞「禹﹑稷當平世」至「可也」。○正義曰﹕此章指言上賢之士﹐得聖一槪﹐顏子之心﹐有同禹﹑稷﹐時行則行﹐時止則止﹐失期節則惑矣。「禹﹑稷當平世」至「易地則皆然」者﹐孟子言大禹與后稷皆當平治之世﹐急於爲民﹐三過家門而不入其室﹐孔子皆助爲賢﹐故尊賢之﹔顏淵當危亂之世﹐不得其用﹐居處於隘陋之巷﹐但以一簞盛其食﹑一瓢盛其飲而飲﹑食之﹐時人皆不堪忍此之憂﹐顏淵獨樂於道而不攺此憂﹐孔子亦以爲賢。孟子乃至於此﹐乃自曰﹕禹﹑稷﹑顏回三人﹐其道則同耳。以其大禹於是時思念天下有因洪水而沈溺也﹐后稷於是時思念天下有因水土未平而被饑餓之者﹐亦如已被其饑餓也﹐是以三過家門而不入其室﹐而爲民如是之急也。禹﹑稷與顏子更易其地﹐則皆能如是。謂顏子在禹﹑稷之世﹐亦能如禹﹑稷如是爲民之急﹔禹﹑稷在顏子之世﹐亦能不攺其樂﹕是則爲同道者也。若其有異﹐但時之一平一亂矣。「今有同室之人」至「可也」者﹐孟子又以此言比諭之﹐謂禹﹑稷爲民如是之急﹐若今有同室之人有鬥爭之者﹐救勸之者𨿽被髮而纓冠於頭而救勸之可也﹐無它﹐以其人情於同居﹐是爲親者也﹐如有爭鬥而不救勸之﹐是疏其親也﹔禹﹑稷當平世﹐旣達而在上﹐亦急於爲民也﹐如不急於民﹐是在上位而不卹民者也。孟子固以同室之人救斗爲諭。顏子在陋巷而不攺其樂﹐若今有同鄕之人有爭鬥者﹐如被散其發而纓冠於頭而救勸之﹐則爲惑者矣﹐𨿽閉戶而勿救之可也﹐無它﹐以其鄕鄰於己爲疏﹐非親也﹐如往救之﹐是親其疏矣﹔顏子當危亂之世﹐旣窮而不得用﹐亦宜處陋巷而不攺其樂耳﹐如攺其樂﹐是媚於世而非賢者也。孟子故以鄕鄰之人不救爲諭。由此推之﹐則孟子爲禹﹑稷﹑顏回同道﹐是其不誣於後世也。孔子曰「賢哉﹗回也」。是孔子賢顏回之謂也﹔又曰「禹﹐吾無間然矣」。是孔子賢禹之謂也﹔南宮適曰「禹﹑稷躬稼而有天下」﹐子曰「君子哉若人﹐尙徳哉若人」﹐以此觀之﹐孔子美南宮適云及此二人者如此﹐是知孔子有賢於禹﹑稷也﹐抑亦是孔子賢稷之謂也。然而「三過其門」則主乎禹﹐今孟子則兼稷言之﹐何也﹖曰﹕孔子言躬稼﹐其亦主於稷而乃兼禹言之﹐以禹之治水﹐非曁稷之播殖則無以奏艱食﹐非得禹之平水土則無以爲躬稼﹐是二者未常不相待爲用耳。孔﹑孟交言之﹐是亦一道也。蓋躬稼而有天下﹐𨿽出乎南宮適之言﹐然孔子美之者﹐亦孔子之言也﹐故云孔子言也。

公都子曰「匡章通國皆稱不孝焉。夫子與之遊﹐又從而禮貌之﹐敢問何也﹖」﹝匡章齊人也﹐一國皆稱不孝﹐問孟子何爲與之遊﹐又禮之以顏色喜悅之貌也﹖﹞孟子曰「世俗所謂不孝者五﹕惰其四支﹐不顧父母之養﹐一不孝也﹔博弈好飲酒﹐不顧父母之養﹐二不孝也﹔好貨財﹐私妻子﹐不顧父母之養﹐三不孝也﹔從耳目之欲﹐以爲父母戮﹐四不孝也﹔好勇斗很﹐以危父母﹐五不孝也。章子有一於是乎﹖﹝惰懈不作﹐極耳目之欲以陷罪﹐戮及父母。凡此五者﹐人所謂不孝之行。章子豈有一事於此五不孝中也。﹞夫章子﹐子父責善而不相遇也。責善﹐朋友之道也。父子責善﹐賊恩之大者。﹝遇﹐得也。章子子父親教﹐相責以善﹐不能相得﹐父逐之也。朋友切磋﹐乃當責善耳。父子相責以善﹐賊恩之大者也。﹞夫章子豈不欲有夫妻子母之屬哉﹖爲得罪於父﹐不得近﹐出妻屏子﹐終身不養焉。﹝夫章子豈不欲身有夫妻之配﹐子有子母之屬哉﹖但以身得罪於父﹐不得近父﹐故出去其妻﹐屏遠其子﹐終身不爲妻子所養也。﹞其設心以爲不若是﹐是則罪之大者。是則章子已矣。」﹝章子張設其心﹐執持此屏妻子之意﹐以爲得罪於父﹐而不若是以自責罰﹐是則罪益大矣。是章子之行已矣﹐何爲不可與言。﹞

﹝疏﹞「公都子曰」至「則章子而已矣」。○正義曰﹕此章指言匡章得罪﹐出妻屏子﹐上不得養﹐下以責己﹐眾曰不孝﹐其實則否﹐是以孟子以爲禮貌之也。「公都子曰﹕匡章通國皆稱不孝焉」至「敢問何也」者﹐公都子謂孟子曰﹕匡章子﹐徧國人皆稱爲不孝者焉﹐夫子乃與之遊﹐又從而敬悅之﹐敢問夫子是如之何﹖「孟子曰﹕世俗所謂不孝者五」至「於是乎」﹐孟子答公都子曰﹕世俗之人所謂爲不孝之行有五﹐怠惰其四支﹐不作事業﹐而不顧父母之所養﹐爲一不孝也﹔博弈好飲酒﹐而不顧父母之所養﹐爲三不孝也﹔好貨財﹐私愛妻子﹐而不顧父母之所養﹐爲三不孝也﹔縱其耳目之所欲﹐陷於其罪﹐以辱及父母﹐是四不孝也﹔好勇暴﹐好爭鬥﹐好頑很﹐以驚危父母﹐是五不孝也。章子豈有一事於此五不孝乎。「夫章子﹐子父責善而不相遇也。責善﹐朋友之道也﹐父子責善﹐賊恩之大者」﹐孟子言章子但失於父子責善不相遇也。不遇者﹐是不相得也。其所以相責於善﹐乃朋友切磋琢磨之道也。如父子相責善﹐是賊害其父子之恩大者矣。「夫章子豈不欲有夫妻子母之屬哉」至「是則章子而已矣」﹐孟子又言夫章子與父子不相遇而離之﹐豈以章子不欲有夫妻子母之爲親屬哉﹖爲其得罪於父﹐不得近焉﹐故用出去其妻﹐屏逐其子﹐終身不爲妻子所養也。其章子如或開設於心爲不若是﹐離之父﹐故出妻屏子﹐是陷父於不義之罪者矣﹐是則罪之莫大者矣。是則章子之行﹐以此而已﹐我何可絕而不與之邪﹖以此論之﹐則章子之過﹐過於厚者矣﹐宜孟子與之遊﹐又從而禮貌之也。蓋謂不顧父母之養者﹐是有逆於父母﹐而不順父母之意耳。《孝經》云「父有爭﹐子則身不陷於不義。」禮云「與其得罪於州閭鄕黨﹐寧熟諫。」然則父有不義﹐𨿽熟諫以爭之可也﹐又安可以朋友責善施於父子之間哉。故章子所以離之﹐遂用出妻屏子﹐爲其父有不義而不可言耳。

曾子居武城﹐有越寇。或曰「寇至﹐盍去諸﹖」﹝盍﹐何不也。曾子居武城﹐有越寇將來﹐人曰寇方至﹐何不去之﹖﹞曰「無寓人於我室﹐毀傷其薪木。」寇退﹐則曰「我墻屋﹐我將反。」﹝寓﹐寄也。曾子欲去﹐戒其守人曰﹕無寄人於我室﹐恐其傷我薪艸樹木也。寇退﹐則曰﹕治墻屋之壞者﹐我將來反。﹞寇退﹐曾子反。左右曰「待先生如此其忠且敬也﹐寇職則先去以爲民望﹐寇退則反﹐殆於不可。」﹝左右相與非議曾子者﹐言武城邑大夫敬曾子﹐武城人爲曾子忠謀﹐勸使避寇﹐君臣忠敬如此﹐而先生寇至則先去﹐使百姓瞻望而效之﹐寇退安寧則復來還﹐殆不可如是。怪曾子何以行之也。﹞沈猶行曰「是非汝所知也。昔沈猶有負芻之禍﹐從先生者七十人﹐未有與焉。」﹝沈猶行﹐曾子弟子也。行謂左右之人曰﹕先生之行﹐非汝所能知也。先生﹐曾子也。往者先生嘗從門徒七十人﹐捨吾沈猶氏﹐時有作亂者曰負芻﹐來攻沈猶氏﹐先生率弟子去之﹐不與其難。言賓師不與臣同耳。﹞子思居於衛﹐有齊寇。或曰「寇至﹐盍去諸﹖」子思曰「如去﹐君誰與守﹖」﹝﹐子思名也。子思欲助衛君赴難。﹞孟子曰「曾子﹑子思同道。曾子﹐師也﹐父兄也。子思﹐臣也﹐微也。曾子﹑子思易地則皆然。」﹝孟子以爲二人同道。曾子爲武城人作師﹐則其父兄﹐故去畱無毀。子思﹐微少也﹐又爲臣﹐委質爲臣當死難﹐故不去也。子思與曾子﹐易地皆然。﹞

﹝疏﹞「曾子居武城」至「易地則皆然」。○正義曰﹕此章指言臣當營君﹐師在餘裕﹐二人處義﹐非殊者也。是故孟子紀之﹐謂得其同。「曾子居武城﹐有越寇」至「或曰﹕寇至﹐盍去諸」者﹐孟子言曾子嘗居於武城之邑﹐有南越寇賊興﹐或人告之曰﹕寇賊來﹐何不去之﹖「曰﹕無寓人於我室﹐毀傷其薪木。寇退﹐則曰﹕修我墻屋﹐我將反」者﹐言曾子欲去﹐乃戒其所守之人﹐曰﹕無寓人於我此室﹐而毀傷我薪木。寇賊旣退﹐則曰﹕修我墻屋﹐我將反居此。「寇退﹐曾子反﹐左右曰﹕待先生如此其忠且敬也」至「殆於不可」者﹐言寇賊已退﹐曾子於是乎反居此也﹐左右之大夫皆曰﹕待先生如此其忠而不敢慢也﹐寇賊至則先去﹐以使民瞻望而效之。寇退平靜﹐則反其居﹐殆不可如是也。「沈猶行曰」至「未有與焉」者﹐言沈猶行答左右之人﹐曰﹕先生之去﹐非汝所能知者也﹐往日沈猶有寇賊﹐自負其芻艸來攻我室﹐隨從先生者有七十人﹐言曾子率弟子而去之﹐故未有與及此難也﹐故得免其禍焉。先生﹐曾子也。「子思居於衛﹐有齊寇」至「君誰與守」者﹐孟子又言子思居於衛邑﹐有齊國之寇賊興﹐或人告之曰﹕寇賊來﹐何不去之。子思乃自稱名﹐答或人曰﹕如使見其寇賊至則去之﹐衛君則誰與爲守護。﹐子思名也。「孟子曰﹐曾子﹑子思同道」至「易地則皆然」﹐孟子引至於此﹐乃曰﹕曾子﹑子思二人其道則同也。以其曾子居於武城﹐則師之道也﹐如人之父兄也﹐則去畱人不可毀﹐無它﹐其以無所拘也﹔子思居於衛﹐則臣之道也﹐其勢則微小也﹐當赴君之難﹐不可去也﹐無它﹐以其有所拘也。𨿽然﹐二人如更易其地﹐則皆能如是也。謂子思居於曾子之所而爲之師﹐亦未必不能如曾子去畱無所拘也﹐曾子居於子思之所而爲之臣﹐亦未必不能如子思赴君之難而不去也。故曰「曾子﹑子思同道」。案《史記﹟弟子傳》﹕「曾子名參﹐字子輿﹐武城人。少孔子四十六歲﹐孔子以爲能通孝道﹐故授之業﹐作《孝經》﹐死於魯國。」○注「﹐子思名也」。○正義曰﹕案《世家》云「子思名﹐字子思﹐伯魚之子﹐孔子之孫也。六十二﹐嘗困於宋。子思作《中庸》﹐沒於衛。」

儲子曰「王使人間夫子﹐果有以異於人乎﹖」﹝儲子﹐齊人也。間﹐視也。果﹐能也。謂孟子曰﹕王言賢者身貌必當有異﹐故使人視夫子能有異於眾人之容乎﹖﹞孟子曰「何以異於人哉﹗堯舜與人同耳。」﹝人生同受法於天地之形﹐我當何以異於人哉﹖且堯舜之貌與凡人同耳。其所以異﹐乃以仁義之道﹐在於內也。﹞

﹝疏﹞「儲子」至「同耳」。○正義曰﹕此章指言人以道殊﹐賢愚體別﹐頭員足方﹐善惡如一。儲子之言﹐齊王之不達也。儲子謂孟子曰﹕齊王使人視夫子能有以異別於眾人乎﹖以其齊王必謂孟子之賢﹐貌狀須有異於人也。孟子答之曰﹕我何以有別異於眾人哉﹖𨿽堯舜之盛帝亦與人同其貌狀耳。但其所以有異於眾人者﹐特以仁義之道與人異耳。孟子言此﹐則知齊王是爲不達者也。蓋古之人善觀人者﹐不索人於形骸之外﹐而索之於形骸之內。今齊王乃索孟子於形骸之外﹐宜其過也。○注「儲子﹐齊人也」。○正義曰﹕蓋亦因經而爲言之也﹐故孟子仕於齊﹐今此乃曰王使人來者﹐是知爲齊人。

齊人有一妻一妾而處室者。其良人出﹐則必饜酒肉而後反。其妻問所與飲食者﹐則盡富貴也。﹝良人﹐夫也。盡富貴者﹐夫詐言其姓名也。﹞其妻告其妾曰「良人出﹐則必饜酒肉而後反﹐問其與飲食者﹐盡富貴也﹐而未嘗有顯者來。吾將間良人之所之也。」﹝妻疑其詐﹐故欲視其所之。﹞蚤起﹐施從良人之所之﹐徧國中無與立談者。卒之東郭番間之祭者﹐乞其餘﹔不足﹐又顧而之他。此其爲饜足之道也。﹝施者﹐邪施而行﹐不欲使良人覺也。番間﹐郭外冢間也。乞其祭者所餘酒肉也。﹞其妻歸告其妾曰「良人者﹐所仰望而終身也。今若此﹗」與其妾訕其良人﹐而相泣於中庭。﹝妻妾於中庭悲傷其良人﹐相對涕泣而謗毀之。﹞而良人未之知也﹐施施從外來﹐驕其妻妾。﹝施施猶扁扁喜悅之貌。以爲妻妾不知﹐如故驕之也。﹞由君子觀之﹐則人之所以求富貴利達者﹐其妻妾不羞也而不相泣者﹐幾希矣。﹝由﹐用也。用君子之道觀之﹐今求富貴者﹐皆以枉曲之道﹐昏夜乞哀而求之﹐以驕人於白日。此良人爲妻妾所羞而泣傷也。幾希者﹐言今苟求富貴﹐妻妾𨿽不羞泣者﹐與此良人妻妾何異也。﹞

﹝疏﹞「齊人」至「幾希矣」。○正義曰﹕此章指言小人苟得﹐謂不見知﹐君子觀之﹐與正道乖。妻妾猶羞﹐況於國人。著以爲戒﹐恥之甚焉。「齊人有一妻一妾」至「幾希矣」者﹐孟子托此以譏時人苟貪富貴而驕人者也﹐言齊國中人有一妻一妾者﹐而居處於室﹐其良人出外﹐則必饜飽酒肉而後歸﹐其妻問所與飲食酒肉者﹐良人則盡以爲富貴者與之也。其妻遂告其妾曰﹕良人出門則必饜飽酒肉而後歸﹐問其所與者﹐良人皆以爲富貴者與之也﹐而未嘗見有富貴顯達者來家中﹐我將視其良人所往。妻疑之﹐故欲視其所往也。明日蚤起﹐乃邪施其身﹐微從良人之所往﹐徧盡一國之中﹐無有與良人立談話者﹐終往齊國東郭之處﹐有冢間之祭者﹐良人乃就乞其餘祭之酒肉﹐不飽饜﹐又顧視而求之於他人﹐以此遂爲饜足之道。其妻乃先歸告其妾﹐曰﹕良人者﹐所仰望而終身者也﹐今乃若此而乞之祭者爲饜足。遂與其妾共訕良人﹐而相對涕泣於中庭之間﹐而良人未之知其妻妾非訕其已﹐又施施然喜悅從外來﹐歸復驕泰其妻妾。孟子引至此﹐乃曰﹕由此齊人觀之﹐則今之人所以諂求富貴利達者﹐其妻與妾而不羞恥不相對涕泣於中庭者幾希矣。言其少也﹐皆若此齊人耳。蓋孟子之言﹐每每及此者﹐所以救時之獘﹐不得不如已矣。●卷九上﹟萬章章句上﹝凡九章﹞﹝萬章者﹐萬﹐姓﹔章﹐名。孟子弟子也。萬章問舜孝﹐猶《論語》顏淵問仁﹐因以題其篇也。﹞

﹝疏﹞正義曰﹕前篇論離婁之明﹐此篇論萬章問孝﹐蓋以明者當明其行﹐而行莫大於爲孝。今萬章問孝﹐故以「萬章」爲此篇之題﹐以次於前篇矣。此篇凡十八章﹐趙氏分爲上下卷。據此上卷﹐凡有九章而已。一章言孝爲百行之本﹐無物以先之﹐𨿽富有天下﹐而不能取悅其父母也。二章言仁聖所存者大﹐捨小從大﹐達權之義﹐不告而娶﹐守正道也。三章言仁人之心。四章言孝莫大於嚴父﹐行莫大於蒸蒸。五章言徳合於天﹐則天爵歸之﹐行歸於仁﹐則天下與之。六章言義於人﹐則四海宅心﹐守正不足﹐則聖位莫保者也。七章言賢達之理世務﹐推政以濟時物﹐守己直行﹐不枉道以取容。八章言君子大居正位﹐以禮進退﹐屈伸達節﹐不違貞信。九章言君子時行則行﹐時捨則捨﹐故能顯君明道﹐不爲苟合。其餘九章﹐分在下卷﹐各有說焉。○注「萬章」至「篇也」。○正義曰﹕萬章﹐孟子弟子﹐已說在敍段。云「《論語》顏淵問仁」者﹐蓋《論語》第十二篇

﹐首顏淵問爲仁﹐孔子曰「克己復禮爲仁。」因以「顏淵」目其篇﹐蓋其文也。《孟子》於此則而象之爾。

萬章問曰「舜往於田﹐號泣於天﹐何爲其號泣也﹖」﹝問舜往至於田﹐何爲號泣也﹖謂耕於歷山之時然也。﹞孟子曰「怨慕也。」﹝言舜自怨遭父母見惡之厄而思慕也。﹞萬章曰「父母愛之﹐喜而不忘。父母惡之﹐勞而不怨。然則舜怨乎﹖」﹝言孝法當不怨﹐如是舜何故怨﹖﹞曰「長息問於公明髙曰﹕『舜往於田﹐則吾旣得聞命矣。號泣於天﹑於父母則吾不知也。』公明髙曰﹕『是非爾所知也。』﹝長息﹐公明髙弟子。公明髙﹐曾子弟子。天﹐秋天也。幽陰气也﹐故訴於天。髙非息之問不得其義﹐故曰非爾所知也已。﹞夫公明髙以孝子之心爲不若是恝。﹝恝﹐無愁之貌。孟子以萬章之問﹐難自距之﹐故爲言髙﹑息之問對如此。夫公明髙以爲孝子不得意於父母﹐自當怨悲﹐豈可恝恝然無憂哉。因以萬章具陳其意耳。﹞『我竭力耕田﹐共爲子職而已矣。父母之不我愛﹐於我何哉﹖』﹝我共人子之事﹐而父母不我愛﹐於我之身獨有何罪哉﹖自求責於己而悲感焉。﹞帝使其子九男二女﹐百官牛羊倉廩備﹐以事舜於畎畝之中。﹝帝﹐堯也。堯使九子事舜以爲師﹐以二女妻舜﹐百官致牛羊倉廩﹐致粟米之餼﹐備具饋禮﹐以奉事舜於畎畝之中。由是遂賜舜以倉廩牛羊﹐使得自有之。《堯典》曰「釐降二女」﹐不見九男。孟子時﹐《尙書》凡百二十篇﹐逸書有《舜典》之《敍》﹐亡失其文。孟子諸所言舜事﹐皆《舜典》逸書所載。獨丹朱以胤嗣之子﹐臣下以距堯求禪﹐其餘八庶無事﹐故不見於《堯典》。猶晉獻公之子九人﹐五人以事見於《春秋》﹐其餘四子亦不復見於經。﹞天下之士多就之者﹐帝將胥天下而遷之焉﹔爲不順於父母﹐如窮人無所歸。﹝天下之善士﹐多就舜而悅之。胥﹐須也。堯須天下悉治﹐將遷位而禪之。順﹐愛也。爲不愛於父母﹐其爲憂愁﹐若困窮之人無所歸往也。﹞天下之士悅之﹐人之所欲也﹐﹝欲﹐貪也。﹞而不足以解憂。好色﹐人之所欲﹐妻帝之二女﹐而不足以解憂﹔富﹐人之所欲﹐富有天下﹐而不足以解憂﹔貴﹐人之所欲﹐貴爲天子﹐而不足以解憂。人悅之﹑好色﹑富﹑貴﹐無足以解憂者﹐惟順於父母可以解憂。﹝言爲人所悅﹐將見禪爲天子﹐皆不足以解憂﹐獨見愛於父母爲可以解己之憂。﹞人少則慕父母﹐知好色則慕少艾﹐有妻子則慕妻子﹐仕則慕君﹐不得於君則熱中。﹝慕﹐思慕也。人少﹐年少也。艾﹐美好也。不得於君﹐失意於君也。熱中﹐心熱恐懼也。是乃人之情。﹞大孝﹐終身慕父母﹐五十而慕者﹐予於大舜見之矣。」﹝大孝之人﹐終身慕父母。巷老萊子七十而慕﹐衣五采之衣﹐爲嬰兒匍匐於父母前也。我於大舜見五十而尙慕父母。《書》曰「舜生三十徵庸﹐三十在位。」在位時尙慕﹐故言五十也。﹞

﹝疏﹞「萬章問舜往於田」至「予於大舜見之矣」。○正義曰﹕此章指言夫孝﹐百行之本﹐無物以先之﹐𨿽富有天下﹐而不能取悅於其父母﹐莫有可也。孝道明著則六合歸仁矣。「萬章問曰﹕舜往於田﹐號泣於天﹐何爲其號泣也」者﹐萬章問孟子﹐謂舜往耕於田﹐乃號泣於天﹐是何爲其號泣於此也﹖天﹐秋天之號也﹐以其情主乎憫也﹐《爾雅》曰「秋曰天」是也。「孟子曰﹕怨慕也」﹐孟子答之曰﹕舜所以號泣於田者﹐自怨遭父母之惡而思慕之也。「萬章曰﹕父母愛之」至「怨乎」﹐萬章又曰﹕父母以慈愛愛息其子﹐子則當喜悅而不敢忘其父母之所愛﹔父母惡之﹐其子亦當勤勞奉事之而不可怨恨父母。今舜若是﹐則舜誠有怨恨父母乎﹖「曰﹕長息問於公明髙」至「是非爾所知也」﹐孟子難以自爲言拒之﹐乃托以長息問公明髙之言而答也。言長息常問公明髙曰﹕舜往於田﹐則我旣以得聞教命矣﹐號泣於天﹐則我不能知也﹐故問之。公明髙乃答之曰﹕此非爾所能知者也。以其所問不得其義﹐故答之此也。「夫公明髙以孝子之心爲不若是恝」至「於我何哉」者﹐孟子又言夫公明髙以謂孝子之心﹐有不得意於父母﹐爲不若此恝恝然而無憂也﹐以其有不得父母意﹐故有是怨也。其舜必謂我竭盡其力而耕作田業﹐以供爲子之事﹐以奉養父母﹐而父母今反不我愛卹﹐誠於我有何罪哉﹖故自求責於己﹐而號泣怨慕也。「帝使其子九男二女」至「予於大舜見之矣」。孟子至此﹐乃繼其言而答萬章﹐言舜堯帝使其子九男與二女﹐兼百官及牛羊倉廩皆備具﹐以事舜於畎畝之中。天下之善士多就歸舜而悅之者﹐堯帝又將須以天下而遷位讓之﹐其舜尙以有不得愛於父母﹐其亦憂愁﹐若窮困苦極之人無所歸告者矣。且天下之善士悅而就之﹐是人之所皆欲也﹐而尙不足以解舜之憂。好色之女﹐是人之所皆欲者也﹐妻以堯帝之二女﹐而尙亦不足以解舜之憂。富是人之所皆欲者也﹐而堯以百官牛羊倉廩備以事之﹐而尙亦不足以解舜之憂。貴是人之所皆欲者也﹐而堯將以天下遷而讓之而爲天子﹐尙亦更不足以解其憂。凡以人悅之﹑好色﹑富﹑貴此數者﹐皆無足以解舜之憂﹐惟得於父母然後可以解其憂。夫人少小之時則知思慕父母﹐及長知好其女色則思慕其少艾﹐有妻子則思慕其妻子﹐至於爲仕則思慕其君﹐如不得遇於君﹐則熱中心而恐懼之也﹐是則人之常情如此。如爲大孝者﹐則終身思慕父母而不忘也。然則孟子言至於五十之歲者而思慕父母而不敢忘者﹐我於大舜見之矣。故歷以此答其萬章之問。○注「耕於歷山」。○正義曰﹕上卷首章已說詳矣。○注「堯典」至「不復見」。○正義曰﹕云「《堯典》曰﹕釐降二女﹐不見九男。惟丹朱胤嗣之子﹐臣下以距堯求禪﹐其餘八庶無事﹐故不見」﹐二女﹐卽娥皇﹑女英是也。案《尙書﹟堯典》﹕」放齊曰﹕『胤子朱﹐啟明。』帝曰﹕『吁﹐へ訟﹐可乎﹖』」孔安國云「胤﹐國名。子﹐爵。朱﹐胤子之名也。」《益稷》云「無若丹朱傲。」孔注云「丹朱﹐堯之子。」是堯九子﹐但見丹朱一人矣。其餘八子﹐亦未詳﹐以其經傳無見爲云。如晉獻公九人﹐以事見於《春秋》﹐餘四子亦不所見者。按魯莊公二十八年《左傳》云﹕晉獻公娶於賈﹐無子。於齊姜﹐生秦穆夫人及大子申生。又娶二女於戎﹐大戎生重耳﹐小戎子生夷吾。晉伐驪戎﹐驪戎男女以驪姬。歸﹐生奚齊。其娣生卓子。凡此九人﹐但見其此﹐卽此五人是也。云「獻公有九人」﹐按《史記﹟世家》云「獻公有子九人﹐而太子申生﹑重耳﹑夷吾皆有賢行」﹐以此則知獻公有子九人而已。其餘四者﹐亦以經傳無見焉。○注「慕﹐思慕」至「人之情」。正義曰﹕云「少﹐年少也。艾﹐美好也」者﹐蓋世之傳《孟子》者﹐以少女爲少艾也。按《說文》云「艾﹐老也﹐長也。」又按《禮記》云「五十曰艾。」是則艾誠老長之稱也﹐謂之少艾﹐安可乎﹖是則云艾﹑美好也者﹐又不知何據爲之誤也。殆亦未可知。○注「老萊子七十而慕」至「《書》曰﹕舜生三十徵庸﹐三十在位」。正義曰﹕云老萊子者﹐按《髙士傳》云「老萊子﹐楚人﹐少以孝行﹐養親極甘脆﹐年七十﹐父母猶存﹐萊子服荊蘭之衣﹐爲嬰兒戲親前﹐言不稱老﹐爲親取食上堂﹐足跌而偃﹐因爲嬰兒啼﹐誠至發中。楚室方亂﹐乃隱耕於蒙山之陽﹐著書號《萊子》﹐莫知所終。」又云老萊著五采五色斑斕之衣﹐出《列女傳》﹐文今不載。

萬章問曰「《詩》云﹕『娶妻如之何﹖必告父母。』信斯言也﹐宜莫如舜。舜之不告而娶﹐何也﹖」﹝《詩﹟齊風﹟南山》之篇。言娶妻之禮﹐必告父母。舜合信此詩之言﹐何爲違禮﹐不告而娶也﹖﹞孟子曰「告則不得娶。男女居室﹐人之大倫也。如告﹐則廢人之大倫以懟父母﹐是以不告也。」﹝舜父頑母へ﹐常欲害舜。告則不聽其娶﹐是廢人之大倫﹐以怨懟於父母也。﹞萬章曰「舜之不告而娶﹐則吾旣得聞命矣。帝之妻舜而不告﹐何也﹖」﹝禮﹐娶須五禮﹐父母先答以辭﹐是相告也。帝﹐謂堯。何不告舜父母﹖﹞曰「帝亦知告焉則不得妻也。」﹝帝堯知舜大孝﹐父母止之﹐舜不敢違﹐則不得妻之﹐故亦不告也。﹞萬章曰「父母使舜完廩﹐捐階﹐瞽瞍焚廩。使浚井﹐出﹐從而扌之。﹝完﹐治。廩﹐倉。階﹐梯也。使舜登廩屋﹐而捐去其階﹐焚燒其廩也。一說捐階﹐舜卽旋從階下﹐瞽瞍不知其已下﹐故焚廩也。使舜浚井﹐舜入而卽出﹐瞽瞍不知其已出﹐從而蓋扌其井﹐以爲舜死矣。﹞象曰﹕『謨蓋都君﹐咸我績。﹝象﹐舜異母弟也。謨﹐謀。蓋﹐覆也。都﹐於也。君﹐舜也﹐舜有牛羊倉廩之奉﹐故謂之君。咸﹐皆。績﹐功也。象言謀覆於君而殺之者﹐皆我之功。欲與父母分舜之有﹐取其善者﹐故引爲己之功也。﹞牛羊﹐父母﹔倉廩﹐父母。﹝欲以牛羊﹑倉廩與其父母。﹞干戈﹐朕﹔琴﹐朕﹔氐﹐朕﹔二嫂﹐使治朕棲。』﹝幹﹐。戈﹐戟也。琴﹐舜所彈五弦琴也。氐﹐雕弓也﹐天子曰雕弓﹐堯禪舜天下﹐故賜之雕弓﹐堯禪舜天下﹐故賜之雕也。棲﹐牀也。二嫂﹕娥皇﹑女英。使治牀﹐欲以爲妻也。﹞象往人舜宮﹐舜在牀琴﹐象曰﹕『郁陶思君爾。』忸怩。﹝象見舜生﹐在牀鼓琴﹐愕然﹐反辭曰﹕我郁陶思君﹐故來。爾﹐辭也。忸怩而慚﹐是其情也。﹞舜曰﹕『惟玆臣庶﹐汝其於予治。』﹝玆﹐此也。象素憎舜﹐不至其宮也﹐故舜見來而喜曰﹕惟念此臣眾﹐汝故助我治事。﹞不識舜不知象之將殺己與﹖」﹝萬章言我不知舜不知象之將殺己與﹖何爲好言順辭以答象也。﹞曰「奚而不知也﹖象憂亦憂﹐象喜亦喜。」﹝奚﹐何也。孟子曰﹕舜何爲不知象惡己也﹖仁人愛其弟﹐憂喜隨之。象方言思君﹐故以順辭答之。﹞曰「然則舜僞喜者與﹖」﹝詐僞也。萬章言如是則爲舜行至誠﹐而詐喜以悅人矣。﹞曰「否﹗昔者有饋生魚於鄭子產﹐子產使校人畜之池。校人烹之﹐反命曰﹕『始捨之﹐圉圉焉﹔少則洋洋焉﹐攸然而逝。』子產曰﹕『得其所哉﹐得其所哉。』﹝孟子言否﹐云舜不詐喜也。因爲說子產以諭之。子產﹐鄭子國之子公孫僑﹐大賢人也。校人﹐生池沼小吏也。圉圉﹐魚在水羸劣之貌。洋洋﹐舒緩搖尾之貌。攸然﹐迅走水趣深處也。故曰得其所哉。重言之者﹐嘉得魚之志也。﹞校人出﹐曰﹕『孰謂子產智﹖予旣烹而食之﹐曰﹕得其所哉﹗得其所哉﹗』故君子可欺以其方﹐難罔以非其道。彼以愛兄之道來﹐故誠信而喜之﹐奚僞焉﹖」﹝方﹐類也。君子可以事類欺﹐故子產不知校人之食其魚。象以其愛兄之道來問舜﹐是亦其類也。故誠信之而喜﹐何爲僞喜也﹖﹞

﹝疏﹞「萬章問曰」至「奚僞焉」。○正義曰﹕此章指言仁聖所存者大﹐捨小從大﹐達權之義也﹐不告而娶﹐守正道也。「萬章問曰」至「何也」者﹐萬章問孟子﹐言《齊風﹟南山》之詩有云「娶妻如之何﹐必告父母」﹐如信此詩之言﹐宜莫如舜信之﹐今舜乃不告父母而娶﹐是如之何也﹖「孟子曰」至「是以不告也」﹐孟子答之﹐曰﹕舜如告父母﹐則不得娶之也﹐男女居室﹐是人之大倫者也﹐如告之﹐則舜必不得娶也﹐不得娶﹐是廢人之大倫﹐以致怨懟於父母也。是以舜爲此所以不告父母而娶也。「萬章曰」至「何也」者﹐萬章又問孟子﹐言舜之不告而娶﹐則我旣已得聞教命矣﹐然堯帝而以二女妻於舜﹐而不告舜父母﹐是如之何也﹖故以此問之。妻者﹐以女嫁人謂之妻也。「曰﹕帝亦知告焉則不得妻也」﹐孟子又答之曰﹕帝堯亦知告舜父母﹐則舜父母止之﹐則不得以妻之也。「萬章曰」至「不知象之將殺己與」﹐萬章又問孟子﹐言舜之父母使舜完治倉廩﹐舜旣登倉廩﹐卽捐梯而下﹐瞽瞍不知已下﹐乃焚廩﹐欲因此以燒殺其舜﹔又使舜深浚其井﹐舜旣浚井﹐卽反出之﹐瞽瞍不知已出﹐又欲從而掩之﹐以溺殺其舜。其舜有弟名象﹐乃曰﹕謀扌蓋而殺都君者﹐皆我之功也。都君﹐卽象稱舜也。然謂之都君者﹐蓋以舜在側微之時﹐漁雷澤﹐一年所居成聚﹐二年成邑﹐三年成都﹐故以此遂因爲之都君矣。注曰「都﹐於也」﹐其說亦通。又曰﹕牛羊與父母﹐倉廩與父母﹐干戈畱我﹐琴亦畱我﹐氐亦畱我﹐二嫂使治我之牀以爲我妻。欲與父母分此﹐故先設言爲謨蓋都君者﹐咸我績耳。於是象遂往入舜之宮﹐遇舜又在牀而鼓五弦之琴﹐愕然反其辭曰﹕我气閉積思意君﹐故來此。遂忸怩其顏﹐而乃慚恥形於面容也﹐以其恐舜知已謀其二嫂故也。「舜曰﹕惟玆臣庶﹐汝其於予治」﹐是舜見象素不來至其宮﹐遂見至宮﹐乃曰「念此臣之眾﹐汝其來助我治耳。如此﹐故萬章乃問孟子﹐言舜帝不知其弟象之將欲殺其己與﹖故以此好言而答其象也。「曰﹕奚而不知也﹐象憂亦憂﹐象喜亦喜」﹐孟子又言舜何爲而不知象謀殺己也﹖以其仁人愛其弟﹐故象憂亦憂﹐象喜亦喜﹐故以好言答之也。曰﹕然則舜僞爲喜以悅人者與﹖「曰否」至「奚僞焉」﹐孟子又答之曰﹕舜非僞喜以悅人者矣﹐又引以子產有饋生魚事而証之。言往者有人饋賜生魚於鄭之子產﹐子產受之﹐乃使主池沼之吏曰校人者畜養於池。校人烹煮而食之﹐遂反歸命告於子產曰﹕我始初放之於池﹐則魚尙羸乏圉圉然於水而未遊﹐少頃則洋洋然舒緩搖尾﹐而走趣於深處。子產信之以爲然﹐乃曰此魚是得其所養哉。故重言之﹐乃嘆魚之得志於水甚快然也。其校人乃出而與人曰﹕誰謂子產爲智者﹐有知於人﹖予旣烹煮而食其魚﹐子產乃曰得其所哉﹐得其所哉。如此﹐孟子故於此言﹐故君子者可欺僞以其方類﹐難誣罔全以非其道也。彼象謂以郁陶思君﹐是以愛兄之道來至於宮﹐是以但欺以其方類也﹐故舜遂必以誠深信之而喜其來﹐故以好辭答之矣﹐何爲以舜爲僞喜者焉。言舜不僞也﹐亦若校人欺子產之謂﹐故子產亦必曰得其所哉﹐得其所哉耳。所謂方類者﹐以其在疑似之間故也。○注「完﹐治」至「爲死矣」。○正義曰﹕云捐去其階焚舜之說﹐不若旋階之說通也。按《史記》云﹕瞽瞍欲殺舜﹐使舜上塗廩﹐瞽瞍從下縱火焚廩﹐舜乃以兩笠自而下去﹐得不死。後瞽瞍又使舜穿井爲匿空旁出﹐舜旣入深﹐瞽瞍與象共下土實井﹐舜從匿空旁出去﹐瞽瞍與象喜﹐以爲舜死矣。象曰﹕本謀者﹐象之謀也。象於是與父母分﹐於是曰「舜妻堯二女與琴﹐象取之﹐牛羊倉廩事父母。象乃止舜宮居﹐鼓其琴﹐舜往見之﹐象愕不懌曰﹕我思舜﹐正郁陶。舜曰﹕然爾其庶。舜復事瞽瞍﹐愛弟彌謹。凡此亦其事也。以《史記》觀之﹐則捐階之說﹐是此之文也。大抵學者不可執此以爲深然也﹐當以意諭﹐默然有自判之論可矣。○注「干戈戟也」至「妻也」。○正義曰﹕云「幹﹐也」者﹐按孔安國云「幹﹐也」﹐《周禮》掌五兵五﹐鄭玄「五﹐幹櫓之屬」。云「戈戟也」者﹐《禮圖》云﹕戈﹐今之勾戟﹐或謂之雞鳴﹐或之擁頸內謂胡﹐以內接祕者也。長四寸﹐胡六寸。疏云﹕胡子橫插﹐微邪向上﹐不勾。不勾﹐似罄之折殺也。又云﹕戟﹐今之三鋒戟也﹐內長四寸半﹐胡長六寸﹐以其與戈相類﹐故云戈戟也。論其則別矣。云「雕弓天子之弓」者﹐雕弓﹐漆赤弓也﹐《尙書》云「彤弓﹐一彤矢百。」孔安國云「諸侯有大功﹐賜弓矢﹐然後專徵伐﹐彤弓﹐所以講徳習射﹐藏示子孫。」《周禮﹟司弓》云「天子之弓合九而成規﹐諸侯之弓合七而成規﹐大夫合五而成規﹐士合三而成規。」是其等也。云「五弦琴」者﹐《史記》云「舜彈五弦之琴」是矣。雲棲牀者﹐蓋取類於禽棲故也。以其牀則主木而言﹐棲則主棲而言﹐二女卽娥皇﹑女英是也。○注「鄭子國之子公孫僑」者。○正義曰﹕按《左傳》云﹕子產﹐穆公之孫﹐公子發之子﹐名僑﹐公子之子曰公孫。襄三十年執鄭國之政﹐爲鄭大夫。公子發﹐字子國。公孫之子﹐以王父字爲氏﹐據後而言﹐故稱爲國僑。

萬章問曰「象日以殺舜爲事。立爲天子則放之﹐何也﹖」﹝怪舜放之何故。﹞孟子曰「封之也﹐或曰放焉。」﹝舜封象於有庳﹐或有人以爲放之。﹞萬章曰「舜流共工於幽州﹐放兜於崇山﹐殺三苗於三危﹐殛鯀於羽山﹐四罪而天下咸服﹐誅不仁也。象至不仁﹐封之有庳﹐有庳之人奚罪焉﹖仁人固如是乎﹖在他人則誅之﹐在弟則封之。」﹝舜誅四佞﹐以其惡也。象惡亦甚﹐而封之﹐仁人用心當如是乎﹖罪在他人當誅之﹐在弟則封之。﹞曰「仁人之於弟也﹐不藏怒焉﹐不宿怨焉﹐親愛之而已矣。親之欲其貴也﹐愛之欲其富也。封之有庳﹐富貴之也。身爲天子﹐弟爲匹夫﹐可謂親愛之乎﹖」﹝孟子言仁人於弟﹐不問善惡﹐親愛之而已。封者欲使富貴耳。身旣已爲天子﹐弟𨿽不仁﹐豈可爲匹夫﹖﹞「敢問或曰放者何謂也﹖」﹝萬章問放之意。﹞曰「象不得有爲於其國﹐天子使吏治其國而納其貢稅焉﹐故謂之放﹐豈得暴彼民哉﹗﹝象不得施教於其國﹐天子使吏代其治﹐而納貢賦與之﹐比諸見放也。有庳𨿽不得賢君﹐象亦不侵其民也。﹞𨿽然﹐欲常常而見之﹐故源源而來﹐不及貢﹐以政接於有庳。﹝𨿽不使象得豫政事﹐舜以兄弟之恩﹐欲常常見之無已﹐故源源而來﹐如流水之與源通。不及貢者﹐不待朝貢諸侯常禮乃來也。其間歲歲自至京師﹐謂若天子以政事接見有庳之君者﹐實親親之恩也。﹞此之謂也。」﹝此「常常」以下﹐皆《尙書》逸篇之辭。孟子以告萬章﹐言此乃象之謂也。﹞

﹝疏﹞「萬章問曰」至「此之謂也」。○正義曰﹕此章指言懇誠於內者﹐則外發於事﹐仁人之心也。象爲無道極矣﹐友於之性﹐忘其悖逆﹐況其仁賢乎。「萬章問曰﹕象日以殺舜爲事﹐立爲天子﹐則放之﹐何也」者﹐萬章問孟子﹐以謂象日日以謀殺舜爲事﹐然舜旣立爲天子﹐則放象而不誅﹐如之何﹖「孟子曰﹕封之也﹐或曰放焉」﹐孟子答之曰﹕是封象也﹐或人言放焉。「萬章曰」至「在弟則封之」﹐萬章又問舜流共工於幽州﹐放兜於崇山﹐殺三苗於三危﹐殛鯀於羽山﹐誅罪此四者﹐而天下於是咸服﹐此乃是誅戮其不仁者也。然象傲極不仁﹐乃反封之於有庳之國﹐則有庳之國中人何罪也﹐仁人固肯如此乎﹖在他人之惡則誅戮焉﹐在弟則封之國﹐故曰仁人固如是乎﹖萬章之意﹐以謂仁人必不肯如此也。孔安國注《尙書》云「共工象恭滔天﹐足以惑世﹐故流放之。幽州北裔。水中可居者曰洲。兜黨於共工﹐罪惡同。崇山﹐南裔也。三苗﹐國名﹐縉雲氏之後﹐爲諸侯﹐號饕餮。三危﹐西裔。鯀方命圮族﹐績用不成。羽山﹐東裔﹐在海中。」按《史記》云「共工﹐少氏不才子﹐天下謂之窮奇者也。兜﹐帝鴻氏不才子﹐天下謂之混沌者也。鯀﹐顓頊氏不才子﹐天下謂之饕餮者也。」「曰﹕仁人之於弟也」至「可謂親愛之乎」﹐孟子又答之﹐曰﹕仁者之人於其弟也﹐不藏怒心﹐不隔宿怨﹐但親愛之而已﹐所以親之者﹐以欲其貴也﹔愛之者﹐以欲其富也。今舜封象於有庳者﹐是所以富貴之也﹐如舜身自爲天子﹐而使弟只爲之匹夫﹐可謂爲親愛其弟者乎﹖有庳﹐國之名號也。「敢問或曰放者何謂也」﹐萬章又問孟子﹕或人言放之者﹐是何所謂也﹖「曰﹕象不得有爲於其國」至「此之謂也」﹐孟子又答之曰﹕象之於庳﹐不得施政教於其國中﹐天子使吏代之以治其國﹐而納天子之貢賦焉﹐故謂之爲放也。象豈得暴彼有庳之國民哉﹖以其使吏代之故也。𨿽然﹐不使象得施政教﹐而舜以兄弟親親之恩﹐欲常常見之﹐故源源如水之流與源而通﹐不以朝貢之諸侯常禮乃來也。其自至而見天子如天子﹐以政事接見於有庳之君也。故孟子云是此之謂也。○注云「自常常已下﹐皆《尙書》逸篇之辭」。○正義曰﹕按《隋﹟經籍志》《尙書》逸篇出於齊﹑梁之間﹐考其篇目﹐似孔氏壁中書之殘缺者﹐故附《尙書》之末﹐唐有三卷﹐徐邈爲之注焉。蓋其文也。

咸丘蒙問曰「語云﹕盛徳之士﹐君不得而臣﹐父不得而子。舜南面而立﹐堯帥諸侯北面而朝之﹐瞽瞍亦北面而朝之。舜見瞽瞍﹐其容有蹙。孔子曰﹕『於斯時也﹐天下殆哉﹐岌岌乎。』不識此語誠然乎哉﹖」﹝咸丘蒙﹐孟子弟子。語者﹐諺語也。言盛徳之士﹐君不敢臣﹐父不敢子。堯與瞽瞍皆臣事舜﹐其容有蹙不自安也。孔子以爲君﹑父爲臣﹐岌岌乎不安貌也﹐故曰殆哉。不知此語實然乎﹖﹞孟子曰「否﹗﹝言不然也。﹞此非君子之言﹐齊東野人之語也。﹝東野﹐東作田野之人所言耳。咸丘蒙﹐齊人也﹐故聞齊野人之言。《書》曰「平秩東作」﹐謂治農事也。﹞堯老而舜攝也。《堯典》曰﹕『二十有八載﹐放勛乃䢐落﹐百姓如喪考妣。三年﹐四海遏密八音。』﹝孟子言舜攝行事耳﹐未爲天子也。放勛﹐堯名。䢐落﹐死也。如喪考妣﹐思之如父母也。遏﹐止也。密﹐無聲也。八音不作﹐哀思甚也。﹞孔子曰﹕『天無二日﹐民無二王。』舜旣爲天子矣﹐又帥天下諸侯以爲堯三年喪﹐是二天子矣。」﹝日一﹐王一﹐言不得並也。﹞咸丘蒙曰「舜之不臣堯﹐則吾旣得聞命矣。﹝不以堯爲臣也。﹞《詩》云﹕『普天之下﹐莫非王土。率土之濱﹐莫非王臣。』而舜旣爲天子矣﹐敢問瞽瞍之非臣如何﹖」﹝《詩﹟小雅﹟北山》之篇。普﹐徧。率﹐循也。徧天下循土之濱﹐無有非王者之臣﹐而曰瞽瞍非臣如何也﹖﹞曰「是詩也﹐非是之謂也。勞於王事﹐而不得養父母也。曰﹕『此莫非王事﹐我獨賢勞也。』﹝孟子言此詩非舜臣父之謂也。詩言皆王臣也﹐何爲獨使我以賢才而勞苦﹐不得養父母乎﹖是以怨也。﹞故說詩者不以文害辭﹐不以辭害志。以意逆志﹐是爲得之﹐如以辭而已矣﹐《云漢》之詩曰﹕『周餘黎民﹐靡有孑遺。』信斯言也﹐是周無遺民也。﹝文﹐詩之文章所引以興事也。辭﹐詩人所歌詠之辭。志﹐詩人志所欲之事。意﹐學者之心意也。孟子言說詩者當本之﹐不可以文害其辭﹐文不顯乃反顯也。不可以辭害其志﹐辭曰「周餘黎民﹐靡有孑遺」﹐志在憂旱災﹐民無孑然遺脫不遭旱災者﹐非無民也。人情不遠﹐以己之意逆詩人之志﹐是爲得其實矣。王者有所不臣﹐不可謂皆爲王臣﹐謂舜臣其父也。﹞孝子之至﹐莫大乎尊親。尊親之至﹐莫大乎以天下養。爲天子父﹐尊之至也。以天下養﹐養之至也。﹝尊之至﹐瞽瞍爲天子之父﹔養之至﹐舜以天下之富奉養其親。至﹐極也。﹞詩曰﹕『永言孝思﹐孝思惟則。』此之謂也。﹝《詩﹟大雅﹟下武》之篇。周武王所以長言孝道﹐欲以爲天下法則。此舜之謂也。﹞《書》曰﹕『祗載見瞽瞍﹐夔夔齋栗﹐瞽瞍亦允若。』是爲父不得而子也。」﹝《書》《尙書》逸篇。祗﹐敬。載﹐事也。夔夔齋栗﹐敬愼戰懼貌。舜旣爲天子﹐敬事嚴父﹐戰栗以見瞽瞍。瞍亦信知舜之大孝﹐若是爲父不得而子也﹐以此解咸丘蒙之疑。﹞

﹝疏﹞「咸丘蒙」至「不得而子也」。○正義曰﹕此章指言孝莫大於嚴父而尊之矣﹐行莫過於蒸蒸而執子之政者也。此聖人軌道﹐無有加焉。「咸丘蒙問曰」至「誠然乎哉」者﹐咸丘蒙問孟子曰﹕諺語有云﹐盛徳之士﹐君不得而臣之﹐父不得而子之。今舜向南面而立爲天子﹐堯帝乃率天下諸侯北面而朝之﹐而舜見瞽瞍﹐其容蹙然而不敢自安。孔子亦云﹕於此時也﹐而天下危殆岌岌乎如也。岌岌﹐不安之貌也。然未知此諺語﹐實如是乎﹖「孟子曰﹕否﹐此非君子之言﹐齊東野人之語也」者﹐孟子答以否﹐不然也﹐此語非君子之言也﹐卽齊東作田野人之語也。「堯老而舜攝之」至「是二天子矣」﹐孟子又言堯帝旣老﹐而舜於是攝權堯行事耳﹐未爲天子也。《堯典》之篇有云﹕言舜攝堯行事﹐至二十有八年﹐放勛乃䢐落而死。放勛﹐堯之號也。魂气往爲䢐﹐體魄殞爲落﹐大抵則死也。堯旣死﹐天下百姓如喪其父母﹐三年﹐四海之內絕盡八音﹐以其哀思之甚也。《禮記》曰「生曰父曰母﹐死曰考曰妣。」鄭注云﹕考﹐成也﹐言其徳行之成也。妣之言媲也﹐媲於考故也。八音﹕金﹑石﹑絲﹑竹﹑匏﹑土﹑革﹑木是也。孔子雲天無兩日﹐民無兩王﹐如舜旣爲天子矣﹐又率諸侯以爲堯三年之喪﹐是則爲二天子矣。言日與王不可得而並也。以其舜方攝堯行事﹐未爲天子故也。「咸丘蒙曰」至「非臣如何」者﹐咸丘蒙又言舜之不得臣堯﹐則我旣得聞教命矣﹐然而《詩﹟小雅﹟北山》之篇有云﹕徧天之下﹐莫非爲王之土地﹔循土之濱﹐莫非爲王之臣。而舜旣得爲天子矣﹐敢問舜父瞽瞍之非臣﹐是如之何﹖「曰﹕是詩也﹐非是之謂也」至「是周無遺民也」者﹐孟子又答之曰﹕此《北山》之詩﹐云非是舜臣父之謂也﹐其詩蓋言勤勞於王事而不得奉養其父母者也﹐故云「普天之下﹐莫非王土。率土之濱﹐莫非王臣。」言皆是王臣也﹐以其無非爲王事者也﹐何爲獨使我以賢才而勞苦﹐不得奉養其父母也﹖故以是而怨之也。故說詩者不以文而害逆其辭﹐又不可以其辭而害逆其詩人之志﹐以己之心意而逆求知詩人之志﹐是爲得詩人之辭旨。人如說詩者﹐但以歌詠之辭爲然﹐而不以己之意而求詩人志之所在﹐而爲得詩人之旨而已矣﹐則《云漢》之篇﹐有云「周餘黎民﹐靡有孑遺」﹐信此言也﹐是周無遺民矣。殊不知此《云漢》之詩﹐其詩人之志蓋在憂旱災﹐以其多有死亡者矣﹐今其餘民無有單孑得遺脫不遭旱災者﹐非謂無民也。孑﹐單也。孟子引此﹐所以證此《北山》之詩云「普天之下﹐莫非王土﹐率土之濱﹐莫非王臣」﹐亦非謂舜臣父之意也。「孝子之至﹐莫大乎尊親」至「是爲父不得而子也」者﹐孟子又言孝子之至﹐不可以有加者﹐莫大乎尊親爲之至也﹔尊親之至﹐莫大乎以天下奉養其親﹐是爲尊親之至也。今瞽瞍爲天子之父﹐是舜尊親之至者也﹔舜以天下奉養之﹐是養之至者也。《詩﹟大雅﹟下武》之篇云﹕武王長言孝心之所思﹐所思者﹐維則法大王﹑王季﹑文王三後之所行耳。此亦舜之謂也。《書》於《大禹謨》篇亦云﹕舜敬以事﹐見於父﹐夔夔然悚懼齋莊戰栗﹐瞽瞍亦信順之。見舜以瞍爲父﹐而不得子之也。孔安國注云「﹐敬。載﹐事也。允﹐信。若﹐順也。」○注「咸丘蒙」。○正義曰﹕云爲孟子弟子齊人也者﹐他經傳未詳。今按《春秋》桓公七年有「焚咸丘」﹐杜預云「咸丘﹐魯地。」以此推之﹐則此所謂咸丘蒙者﹐豈咸丘之人﹐有以蒙爲名者邪﹖是未可知也。注乃云「齊人也」者﹐蓋魯國﹐孟子時爲齊之所侵﹐故咸丘之地乃爲齊之地故也。有所問於孟子﹐卽爲弟子矣。○注「《書》平秩東作」。○正義曰﹕孔安國《傳》云「平均次序東作之事﹐以務農也。」○注「《詩﹟小雅﹟北山》之篇。○正義曰﹕此篇蓋剌幽王役使不均﹐己勞於從事而不得養其父母也。○注「《大雅﹟下武》之篇。○正義曰﹕此詩蓋詠武王有聖徳﹐復受天命﹐能昭先人之功也。○注「逸篇」。○正義曰﹕據今《大禹謨》有云此﹐非特止於逸篇文也已矣。

●卷九下﹟萬章章句上

萬章曰「堯以天下與舜﹐有諸﹖」﹝欲知堯實以天下與舜否﹖﹞孟子曰「否。﹝堯不與之。﹞天子不能以天下與人。」﹝當與天意合之﹐非天命者﹐天子不能違天命也。「堯曰咨爾舜﹐天之歷數在爾躬」是也。﹞「然則舜有天下也﹐孰與之﹖」﹝萬章言誰與之也。﹞曰「天與之。」﹝孟子言天與之。﹞「天與之者﹐諄諄然命之乎﹖」﹝萬章言天有聲音命與之乎﹖﹞曰「否。天不言﹐以行與事示之而已矣。」﹝孟子曰﹕天不言語﹐但以其人之所行善惡﹐又以其事從而示天下也。﹞曰「以行與事示之者﹐如之何﹖」﹝萬章欲知示之之意。﹞曰「天子能薦人於天﹐不能使天與之天下。諸侯能薦人於天子﹐不能使天子與之諸侯。大夫能薦人於諸侯﹐不能使諸侯與之大夫。昔者堯薦舜於天而天受之﹐暴之於民而民受之。故曰﹕天不言﹐以行與事示之而已矣。」﹝孟子言下能薦人於上﹐不能令上必用之。舜﹐天人所受﹐故得天下也。﹞曰「敢問薦之於天而天受之﹐暴之於民而民受之﹐如何﹖」﹝萬章言天人受之﹐其事云何﹖﹞曰「使之主祭﹐而百神享之﹐是天受之﹔使之主事而事治﹐百姓安之﹐是民受之也。天與之﹐人與之﹐故曰天子不能以天下與人。﹝百神享之﹐祭祀得福也。百姓安之﹐民皆謳歌其徳也。﹞舜相堯二十有八載﹐非人之所能爲也﹐天也。﹝二十八年之久﹐非人爲也﹐天與之也。﹞堯崩﹐三年之喪畢﹐舜避堯之子於南河之南。天下諸侯朝覲者﹐不之堯之子而之舜﹔訟獄者﹐不之堯之子而之舜﹔謳歌者﹐不謳歌堯之子而謳歌舜。故曰天也。夫然後之中國﹐踐天子位焉。而居堯之宮﹐逼堯之子﹐是篡也﹐非天與也。﹝南河之南﹐遠地南夷也﹐故言然後之中國。堯子﹐胤子丹朱。訟獄﹐獄不決其罪﹐故訟之。謳歌﹐謳歌舜徳也。﹞《泰誓》曰﹕『天視自我民視﹐天聽自我民聽。』此之謂也。」﹝《泰誓》《尙書》篇名。自﹐從也。言天之視聽﹐從人所欲也。﹞

﹝疏﹞「萬章曰」至「此之謂也」。○正義曰﹕此章指言徳合於天﹐則天爵歸之﹔行歸於仁﹐則天下與之天命不常﹐此之謂也。「萬章曰﹕堯以天下與舜﹐有諸」萬章問孟子﹐堯帝以天下與舜﹐有之乎﹖「孟子曰﹕否」﹐孟子答之﹐堯不與之也。「天子不能以天下與人」﹐孟子言天子不能以天下與其人也。「然則舜有天下也﹐孰與之」﹐萬章又問孟子﹐言如此則舜有天下也﹐誰與之﹖「曰天與之」﹐孟子答以爲天與之也。「天與之者﹐諄諄然命之乎」﹐萬章又問天與之舜者﹐天有聲音﹐諄諄然命與之乎﹖「曰﹕天不言﹐以行與事示之而已矣」﹐孟子又答之﹐言天不以言語諄諄然命之也﹐但以人之所行善惡與其事﹐從而示之而止矣。「曰﹕以行與事示之者﹐如之何﹖」萬章又問﹐以行與事示之者﹐是如之何也﹖「曰﹕天子能薦人」至「示之而已矣」﹐孟子答之﹐言天子者𨿽能舉薦人於上天也﹐又不能使上天以與之天下也﹔諸侯者能舉薦人於天子﹐而不能使天子必與爲之諸侯﹔大夫者能薦人於諸侯﹐而不能使諸侯必與爲之大夫。往者堯舉薦舜於上天﹐而天受之﹔暴之於民﹐而民受之﹕我故曰天不言﹐以行與事示之矣。「曰﹕敢問薦之於天而天受之﹐暴之於民而民受之﹐如何」﹐萬章又問薦之於天而天受之﹐與暴之於民而民受之﹐是如之何也﹖「曰﹕使之主祭﹐而百神享之﹐是天受之也。使之主事而事治﹐百姓安之﹐是民受之也。天與之﹐人與之﹐故曰天不能以天下與人也」﹐《書》云「納於大麓」﹐是堯薦舜於天也﹔「烈風雷雨弗迷」﹐是天受之也。所謂百神享之﹐亦可知也。「愼徽五典﹐納於百揆」﹐是暴之於民也﹔「五典克從﹐百揆時敍」﹐是民受之也。所謂百姓安之﹐亦可知也﹐曰「黎民於變時雍」是也。然於天則云薦﹐於民則云暴者﹐蓋天遠而在上﹐是爲尊者也﹐聖人於天﹐舉其所知﹐而取捨不在我﹐故云薦之也﹔民近而在下﹐是爲卑者也﹐聖人之於民﹐顯其功業﹐而使之自附﹐故云暴之也。所謂受之者﹐卽是與之也。「舜相堯」至「此之謂也」﹐孟子又言舜攝行堯事輔相之﹐得二十八年之久﹐非人所能爲之也﹐乃天與之也。堯帝旣崩死﹐舜率天下諸侯爲堯三年喪﹐三年喪旣畢﹐舜乃逃避堯之子丹朱而隱於南河之南﹐天下諸侯朝覲而來者﹐不往朝覲於堯之子丹朱﹐而往朝覲於舜﹔訟獄有未決斷者﹐不往求治於堯之子丹朱﹐而往求治於舜﹔謳歌吟詠者﹐不吟詠堯之子丹朱﹐而吟詠舜﹕故曰天與之也。如此﹐然後往歸中國﹐履天子之位焉。如使舜不避堯之子﹐而居堯帝之宮﹐逼逐堯之子﹐是則爲篡奪者也﹐非謂爲天與之也。《泰誓》篇亦雲天之所視從我民之所視﹐天之所聽亦從我民之所聽﹐是此天與之﹑人與之之謂也。○注「咨爾舜﹐天之歷數在爾躬」。○正義曰﹕案《論語﹟堯曰》篇有此文﹐《書》亦有此。何晏曰「歷數﹐列次也。」孔安國云「歷數﹐天道。謂天歷運之數﹐帝王易姓而興﹐故言歷數謂天道。」○注「河南﹐南夷也」。○正義曰﹕案裴る云﹕劉熙曰﹕南河之南﹐九河之最南者是也。是知爲南夷也。所謂中國﹐劉熙云﹕帝王所都爲中﹐故曰中國。○注「《泰誓》《尙書》篇」。○正義曰﹕孔安國傳云﹕《泰誓》者﹐大會以誓眾也。又云天因民以視聽﹐民所惡者﹐天誅之而已。

萬章問曰「人有言『至於禹而徳衰﹐不傳於賢而傳於子』﹐有諸﹖」﹝問禹之徳衰﹐不傳於賢而自傳於子﹐有之否乎﹖﹞孟子曰「否﹐不然也。﹝否﹐不也。不如人所言。﹞天與賢﹐則與賢﹔天與子﹐則與子。﹝言隨天也。﹞昔者舜薦禹於天﹐十有七年﹐舜崩。三年之喪畢﹐禹避舜之子於陽城﹐天下之民從之﹐若堯崩之後不從堯之子而從舜也。禹薦益於天﹐七年﹐禹崩。三年之喪畢﹐益避禹之子於箕山之陰﹐朝覲訟獄者不之益而之啟﹐曰﹕『吾君之子也。』謳歌者不謳歌益而謳歌啟﹐曰﹕『吾君之子也。』丹朱之不肖﹐舜之子亦不肖。舜之相堯﹐禹之相舜也﹐歷年多﹐施澤於民久。啟賢﹐能敬承繼禹之道。益之相禹也﹐歷年少﹐施澤於民未久。﹝舜薦禹﹑禹薦益同也﹐以啟之賢﹐故天下歸之﹐益又未久故也。陽城﹐箕山之陰﹐皆嵩山下深谷之中以藏處也。﹞舜﹑禹﹑益相去久遠﹐其子之賢不肖皆天也﹐非人之所能爲也。莫之爲而爲者﹐天也。莫之致而至者﹐命也。﹝莫﹐無也。人無所欲爲而橫爲之者﹐天使爲也。人無欲致此事而此事自至者﹐是其命而已矣。故曰命也。﹞匹夫而有天下者﹐徳必若舜﹑禹而又有天子薦之者﹐故仲尼不有天下。繼世而有天下﹐﹝仲尼無天子之薦﹐故不得以有天下。繼世之君﹐𨿽無仲尼之徳﹐襲父之位﹐非匹夫﹐故得有天下也。﹞天之所廢﹐必若桀﹑紂者也﹐故益﹑伊尹﹑周公不有天下。﹝益值啟之賢﹐伊尹值大甲能攺過﹐周公值成王有徳﹐不遭桀﹑紂﹐故以匹夫而不有天下。﹞伊尹相湯以王於天下﹐湯崩﹐太丁未立﹐外丙二年﹐仲壬四年。太甲顚覆湯之典刑﹐伊尹放之於桐三年。太甲悔過﹐自怨自艾﹐於桐處仁遷義三年﹐以聽伊尹之訓已也﹐復歸於亳。﹝太丁﹐湯之太子﹐未立而薨。外丙立二年﹐仲壬立四年﹐皆太丁之弟也。太甲﹐太丁子也﹐伊尹以其顚覆典刑﹐放之於桐邑。處﹐居也。遷﹐徙也。居仁徙義﹐自怨其惡行。艾﹐治也。治而攺過﹐以聽伊尹之教訓已﹐故復得歸之於亳﹐反天子位也。﹞周公之不有天下﹐猶益之於夏﹐伊尹之於殷也。孔子曰﹕『唐﹑虞禪﹐夏后﹑殷﹑周繼﹐其義一也。』」﹝周公與益﹑伊尹𨿽有聖賢之徳﹐不遭者時。然孔子言禪﹑繼其義一也。﹞

﹝疏﹞「萬章問曰」至「其義一也」。○正義曰﹕此章指言篤志於仁﹐則四海宅心﹐守正不足﹐則賢位莫繼﹐丹朱﹑商均是也。是以聖人孜孜於仁徳也。萬章問孟子曰﹕世人有言﹐至於禹之代而徳衰微﹐不傳於賢而傳於子﹐有諸此乎否﹖孟子答之曰﹕否﹐不然也。天與之賢者﹐則與賢者﹔天與之子﹐則與子。以其隨天如何耳。往者舜薦禹於天﹐及得十有七年﹐舜於是崩死。禹以三年服喪畢﹐遂避舜之子商均﹐隱於陽城﹐天下之民從禹﹐若堯之死後民之舜而不之丹朱也。禹其後又薦益於天﹐及得七年﹐禹卽崩死﹐益以三年服喪畢﹐益遂避禹之子啟﹐隱於箕山之陰﹐朝覲訟獄謳歌者皆不歸益而歸禹之子啟﹐咸曰﹕我君之子也。無它﹐以其堯子丹朱不肖﹐舜子商均亦不肖﹐而舜之輔相堯﹑禹之輔相舜而歷年多矣﹐施恩澤於民已久﹐天下之民所以歸舜與禹﹐不歸丹朱﹑商均也。啟以賢﹐能敬承續禹之治﹐而益又輔相禹但七年﹐其歷年尙少﹐不如舜相堯二十有八年﹑禹相舜十有七年之多﹐而施恩澤於民亦未至久﹐所以天下之民不歸益而歸啟也﹐又況啟有賢徳﹐與丹朱﹑商均之不同耶。舜﹑禹﹑益相去年代己久遠﹐其子之或賢或不肖﹐天使然也。非人所能爲之也。人莫之爲然而爲然者﹐故曰天使然也﹐人莫能致之此事而其事自至者﹐是其命有是也。言天與命者﹐究其義則一也﹐以其無爲而無不爲﹐故曰天也﹔天之使我有是之謂命﹐故曰命也。天下善否﹐天實使之然也﹔祿位器服﹐乃其所命故也。今丹朱﹑商均與啟三者之或賢或否﹐是其天也﹔天下之民或歸之或不歸之﹐是其命也。與《書》所謂天難諶命靡常﹐孔子云死生有命富貴在天﹐凡此亦天與命之意也。匹夫之賤而有天下者﹐其義必如舜﹑禹﹐而又得天子薦之者﹐故得有天下也。故孔子不有天下﹐𨿽言有徳﹐然而無天子以薦之者﹐是不有天下也。繼世之君﹐𨿽無仲尼之徳﹐然而襲父之位﹐又非匹夫﹐故得有天下也。夫天之所以廢滅者﹐必若桀與紂之暴虐﹐然後無乃廢滅之矣。故益﹑伊尹﹑周公三者﹐不有天下﹐以其時值啟﹑太甲﹑成王三君皆賢﹐天不廢此三君﹐故益﹑伊尹﹑周公所以不有天下也。伊尹相湯王天下也﹐及湯崩死﹐太子太丁未立而喪﹐於是太丁弟外丙立﹐外丙卽位二年崩﹐外丙弟仲壬立﹐仲壬卽位四年崩﹐太丁子太甲立。太甲卽位﹐遂顚覆湯之典刑﹐伊尹乃放之於桐宮﹐及三年﹐太甲乃自悔過﹐而怨其已惡﹐遂治身於桐宮﹐於是居仁徙義﹐以聽伊尹之教訓﹐復歸於亳都﹐反天子之位焉。周公之不有天下﹐若益之於夏禹﹑伊尹之於殷湯故也。孔子曰﹕唐﹑虞二帝﹐禪讓其位﹐夏禹﹑殷湯﹑周武繼父之位﹐其義則一﹐更無二也。謂其義則一而無二者﹐蓋唐﹑虞與賢﹐夏后﹑殷﹑周與子﹐天與賢則與賢﹐天與子則與子﹐其爲順天則一而已﹐故曰其義則一也。云禪者﹐蓋唐﹑虞禪祭而告傳位﹐故曰禪也。○注「陽城﹑箕山之陰﹐皆嵩山下深谷中」。正義曰﹕案《史記》裴る注云﹕劉熙曰﹕陽城是今之潁川也﹔箕山﹐嵩髙之北是也。○注「太丁湯之子」至「位也」。○正義曰﹕案《史記》文﹐已具在《公孫丑》篇內﹐此更不錄。然《史記》乃云外丙卽位三年﹐今孟子云外丙二年﹐蓋《史記》不稽《孟子》之過也。○注「丹朱﹑商均」。○正義曰﹕堯﹑舜之子。皇甫謐云﹕娥皇無子﹐商均﹐女英生也。

萬章問曰「人有言『伊尹以割烹要湯』﹐有諸﹖」﹝人言伊尹負鼎俎而幹湯﹐有之否﹖﹞孟子曰「否﹐然。﹝否﹐不也﹐不如是也。﹞伊尹耕於有莘之野﹐而樂堯﹑舜之道焉。非其義也﹐非其道也﹐祿之以天下弗顧也﹐系馬千駟弗視也。非其義也﹐非其道也。一介不以與人﹐一介不以取諸人。﹝有莘﹐國名。伊尹初隱之時﹐耕於有莘之國﹐樂仁義之道。非仁義之道者﹐𨿽以天下之祿加之﹐不一顧而覦也。千駟﹐四千匹也﹐𨿽多﹐不一眄視也。一介艸不以與人﹐亦不以取於人也。﹞湯使人以幣聘之﹐囂囂然曰﹕『我何以湯之聘幣爲哉﹖我豈若處畎畝之中﹐由是以樂堯﹑舜之道哉﹖』﹝湯聞其賢﹐以玄之幣帛往聘之﹐囂囂然﹐自得之志﹐無欲之貌也。曰﹕豈若居畎畝之中而無憂哉﹐樂我堯﹑舜仁義之道。﹞湯三使往聘之﹐旣而幡然攺曰﹕『與我處畎畝之中﹐由是以樂堯﹑舜之道﹐吾豈若使是君爲堯﹑舜之君哉﹗吾豈若使是民爲堯﹑舜之民哉﹗吾豈若於吾身親見之哉﹗﹝幡﹐反也。三聘旣至﹐而後幡然攺本之計﹐欲就湯聘﹐以行其道﹐使君爲堯﹑舜之君﹐使民爲堯﹑舜之民。﹞天之生此民也﹐使先知覺後知﹐使先覺覺後覺也。予﹐天民之先覺者也﹐予將以斯道覺斯民也﹐非予覺之而誰也﹖』﹝覺﹐悟也。天欲使先知之人悟後知之人﹐我先悟覺者也﹐我欲以此仁義之道覺悟此未知之民﹐非我悟之﹐將誰教乎﹖﹞思天下之民﹐匹夫匹婦有不被堯﹑舜之澤者﹐若己推而內之溝中﹐其自任以天下之重如此﹐故就湯而說之以伐夏救民。﹝伊尹思念不以仁義之道化民者﹐如己推排內之溝壑中也。自任之重如此﹐故就湯說之伐夏桀﹑救民之厄也。﹞吾未聞枉己而正人者也﹐況辱己以正天下者乎﹖﹝枉己者尙不能以正人﹐況於辱己之身而有正天下者也。﹞聖人之行不同也﹐或遠或近﹐或去或不去﹐歸潔其身而已矣。﹝不同﹐謂所由不同﹐大要當同歸﹐但殊塗耳。或遠者﹐處身遠也﹔或近者﹐仕者近君也﹔或去者﹐不屑就也﹔或不去者﹐云焉能浼我也﹐歸於身不污己而已。﹞吾聞其以堯﹑舜之道要湯﹐未聞以割烹也。﹝我聞伊尹以仁義幹湯﹐致湯爲王﹐不聞以割烹牛羊爲道。﹞《伊訓》曰﹕『天誅造攻﹐自牧宮。朕載自亳。』」﹝《伊訓》《尙書》逸篇名。牧宮﹐桀宮。朕﹐我也﹐謂湯也。載﹐始也。亳﹐殷都也。言意欲誅伐桀造作可攻計之罪者﹐從牧宮桀起自取之也。湯曰我始與伊尹謀之於亳﹐遂順天而誅之也。﹞

﹝疏﹞「萬章問曰」至「自亳」。○正義曰﹕此章指言賢達之理世務也﹐推正以濟時物﹐守己直行﹐不枉道以取容﹐期於益治而已矣。「萬章問曰」至「有諸」者﹐萬章問孟子﹐謂世人有言伊尹以負鼎俎割烹之事而幹湯﹐有之否乎﹖「孟子曰﹕否」至「朕載自亳」﹐孟子答之。曰﹕否﹐不是也﹐伊尹耕於有莘之國野而樂行堯﹑舜二帝之道﹐如非其義與非其道也﹐𨿽祿賜之以天下之大﹐且不顧而若無也﹔系馬𨿽千匹之多﹐亦且不眄視也。非其義也﹐非其道也﹐𨿽一艸介亦不取諸人也﹐以其伊尹所操守如是也。湯聞如此之賢﹐乃使人以幣帛之物往聘之。伊尹且囂囂然自得﹐而曰﹕我何爲以湯之幣聘是爲出哉﹖我豈如居處有莘之畎畝之中﹐緣此以樂堯﹑舜之道哉﹖湯至三次使人往以幣帛聘之﹐旣至而後反然攺本之計曰﹕與我居處有莘之畎畝之中﹐由是以樂堯﹑舜之道﹐我豈如使此君成湯爲堯﹑舜之君哉﹖吾豈若使湯之民爲堯﹑舜之民哉﹖我豈若吾身今得親見致君爲堯﹑舜之君﹐致民爲堯﹑舜之民哉﹖於是又曰﹕上天之生此人民也﹐是使爲先知以覺悟後知者也﹐是使爲先覺悟以覺悟其後覺者也。我今亦天民之先覺者也﹐我將亦以伊尹樂堯﹑舜仁義之道以覺悟今之民﹐如非我覺悟之﹐而誰能也﹖孟子於此又言伊尹思念天下之民﹐𨿽一匹之夫婦有不被堯﹑舜之恩澤者﹐如己推而內之於溝壑中也。其伊尹自任以天下之重如此﹐然後故就湯而說之﹐以伐夏桀而救人民之厄也。我未聞有枉其己身而能正人者也﹐而況伊尹肯辱身負鼎俎割烹之事以爲正天下者乎﹖且聖人所行之迹不同也﹐或遠處其身而不仕﹐或近而仕君﹐或去而不屑就﹐或不去以爲爾焉能浼我哉﹐但歸其身而不污己而已矣。如是﹐則我所以但聞伊尹以堯﹑舜之道幹說其湯﹐未聞以鼎俎割烹之事而要湯也。故《尙書﹟伊訓》之篇有云﹕天行誅伐﹐始攻之罪者﹐自桀宮起也。湯言我始與伊尹謀之﹐自亳地也。以此詳之﹐則知伊尹非事割烹之污而要湯伐桀者也。伊尹或遠而不仕﹐謂在有莘之野是也﹔或近而仕﹐謂湯三聘而往見之是也﹔去亳夏﹐所謂或去是也﹔旣醜有夏﹐復歸於亳﹐所謂或不去是也。○注「伊尹負鼎俎而幹湯」。○正義曰﹕案《史記﹟殷本紀》云「伊尹名阿衡﹐欲幹湯而無由﹐乃爲有莘氏媵臣﹐負鼎俎﹐以滋味說湯﹐致於王道。或曰伊尹處士﹐湯使人聘迎之﹐五反然後肯往從湯﹐言素王及九主事﹐湯舉任以國政。伊尹去湯夏﹐旣醜有夏﹐復歸於亳。」裴る云﹕《列女傳》曰「湯妃﹐有莘氏之女。」劉向《別錄》曰「九主者﹐有去君﹑專君﹑授君﹑勞君﹑寄君﹑等君﹑破君﹑國君﹑三歲社君﹐凡九品。圖畫其形」是也。○注「有莘﹐國名」至「人也」。○正義曰﹕案《左傳》莊公三十二年秋七月「有神降於莘」﹐杜預曰「莘﹐虢地。」又云「虢國﹐今滎陽縣」是也。云「千駟﹐四千匹」。案《論語》﹐孔子云「齊景公有馬千駟。」孔安國注云「千駟﹐四千匹。」○注「伊訓」至「牧宮」。○正義曰﹕云《伊訓》﹐逸篇之名﹐蓋今之《尙書》亦有《伊訓》之篇﹐乃其文則曰「造攻自鳴條﹐朕哉自亳。」孔安國傳云「造皆始也。鳴條﹐地在安邑之西。」又云「湯始居亳。」孔安國云「帝嚳都亳﹐湯自商丘遷焉。」是則亳﹐帝嚳之都也。今云殷都﹐卽因湯居而言爾。

萬章問曰「或謂孔子於衛主癰疽﹐於齊主侍人瘠環﹐有諸乎﹖」﹝有人以孔子爲然。癰疽﹐癰疽之醫者也。瘠﹐姓﹔環﹐名﹐侍人也。衛君﹑齊君之所近狎人也。﹞孟子曰「否。然也。好事者爲之也。﹝否﹐不也﹐不如是也。但好事毀人徳行者爲之辭爾。﹞於衛主顏讎由。彌子之妻與子路之妻﹐兄弟也。彌子謂子路曰﹕『孔子主我﹐衛卿可得也。』子路以告﹐孔子曰﹕『有命。』孔子進以禮﹐退以義﹐得之不得曰『有命』。而主癰疽與侍人瘠環﹐是無義無命也。﹝顏讎由﹐衛賢大夫﹐孔子以爲主。彌子﹐彌子瑕也﹐因子路欲爲孔子主﹐孔子知彌子幸於靈﹐不以正道﹐故不納之﹐而歸於命也。孔子進以禮﹐退以義﹐必曰有天命也。若主此二人﹐是爲無義無命者也。﹞孔子不悅於魯﹑衛﹐遭宋桓司馬﹐將要而殺之﹐微服而過宋。是時孔子當厄﹐主司城貞子﹐爲陳侯周臣。﹝孔子以道不合﹐不見悅魯﹑衛之君而去諸侯﹐遭宋桓之故﹐乃變更微服而過宋。司城貞子﹐宋卿也﹐𨿽非大賢﹐亦無諂惡之罪﹐故謚爲貞子。陳侯周﹐陳懷公子也﹐爲楚所滅﹐故無謚﹐但曰陳侯周。是時孔子遭厄難﹐不暇擇大賢臣﹐而主貞子﹐爲陳侯周臣也。於衛﹑齊無厄難﹐何爲主癰疽﹑瘠環者也。﹞吾聞觀近臣﹐以其所爲主﹔觀遠臣﹐以其所主。若孔子主癰疽與侍人瘠環﹐何以爲孔子﹖」﹝近臣﹐當爲遠方來賢者爲主。遠臣自遠而至﹐當主於在朝之臣賢者。若孔子主於卑幸之臣﹐是爲凡人耳。何謂孔子得見稱爲聖人乎﹖﹞

﹝疏﹞「萬章問曰」至「孔子」。○正義曰﹕此章指言君子大居正﹐以禮進退﹐屈伸達節﹐不違貞信。故孟子辯之﹐正其大義者也。「萬章問曰」至「有諸乎」﹐萬章問孟子曰﹕或有人謂孔子於衛國主癰疽之醫者﹐於齊國主侍人姓瘠名環者﹐誠有諸此乎否﹖「孟子曰﹕否」至「何以爲孔子」﹐孟子答之曰﹕否﹐言不如是也﹐但好事毀人徳行者爲此言也。夫孔子於衛主顏讎由﹐讎由﹐賢大夫也。彌子瑕之妻與子路之妻是兄弟也﹐彌子瑕乃謂子路曰﹕孔子如主於我﹐則衛之卿﹐孔子可得也。子路以此言告孔子﹐孔子遂曰﹕我有命也。以其得與不得皆命也。孟子於此言夫孔子進以禮而有辭遜之心﹐退以義而有羞惡之心﹐其得用與不得用﹐則曰有命﹐如爲主於癰疽與侍人瘠環者﹐是無義無命者也﹐是孔子所不爲也。然則孔子於衛主顏讎由者﹐以其義也﹔於衛不主彌子﹐以其有命也。以義則得其宜也﹐以命則得與不得無所憂也。然而孔子又嘗不悅於魯﹑衛二國﹐遂之宋國﹐是時宋國司馬桓將要求孔子而殺之﹐孔子乃變更微服而過宋。當此時也﹐孔子是遭其厄﹐不得已﹐遂至陳﹐主司城貞子家﹐爲陳侯周之臣。孟子於此又曰﹕我聞觀遠方之來臣者﹐但觀其所爲主者如何﹐則知其賢否也。今孔子如主癰疽與侍人瘠環﹐二人但卑佞之臣耳﹐爲凡人也﹐何得爲之孔子﹖今以司城貞子之行不可得而詳﹐由其謚而推之﹐則司城貞子亦爲守正之臣者也﹐非癰疽﹑瘠環之比也。然則孔子當厄﹐不得己而主之者尙且如是﹐況癰疽﹑瘠環者﹐孰謂孔子肯主之乎﹖蓋司城者﹐今以宋六卿考之﹐則司城在司寇之上﹐右師﹑左師﹑司馬﹑司徒之下﹐其位則六卿之中也。古有司空之官﹐無司城之名﹐特宋有之者﹐按《左傳》魯桓公六年「宋以武公廢司空」。杜預曰「武公名司空﹐遂變爲司城也。」○注「癰疽之醫」﹐「瘠﹐姓﹔環﹐名﹐侍人也」。○正義曰﹕未詳其人﹐但以經文推之﹐亦誠然也。○注「顏讎由」至「靈公」。○正義曰﹕案孔子世家《史記》云「孔子自魯衛﹐主於子路妻兄顏濁鄒家。」是則顏讎由卽濁鄒也﹐爲衛大夫。又案魯哀公二十五年《左傳》云「彌子飲衛侯酒。」杜預云「彌子﹐彌子瑕也。是其有幸於衛靈公者也。」○注「遭宋桓之故」至「陳侯周」。○正義曰﹕案《史記》﹕「孔子自衛過曹﹐及去曹宋﹐與弟子習禮大樹下。宋司馬桓欲殺孔子﹐拔其樹。遂鄭﹐與弟子相失。遂至陳﹐主於司城貞子家。歲餘﹐吳王夫差伐陳﹐取三邑而去。」由是推之﹐則司城貞子爲陳國之卿﹐非宋卿也。亦恐史家謬誤。云陳侯周﹐懷公子也﹐今案《史記﹟世家》「陳懷公之子名越者﹐乃爲公」﹐又案《公年表》「六年﹐孔子來」﹐是則陳侯周卽公﹐是爲懷公之子。公卽位二十四年﹐楚惠王復國﹐以兵北伐﹐殺公﹐遂滅陳而有之﹐是歲孔子卒於魯。案《孔子世家》云「孔子在陳三歲﹐晉﹑楚爭彊﹐更伐陳。及吳侵陳﹐孔子遂曰﹕歸與歸與。」然則孔子公六年來至﹐居三歲﹐遂復衛而歸魯﹐是公八年去陳也。由此推之﹐則孔子主於司城﹐是爲公之臣矣。今孟子乃云爲陳侯周臣﹐是陳侯周卽也。

萬章問曰「或曰﹕『百里奚自鬻於秦養牲者﹐五羊之皮﹐食牛﹐以要秦繆公。』信乎﹖」﹝人言百里奚自賣五羊皮﹐爲人養牛﹐以是而要秦繆之相﹐實然不﹖﹞孟子曰「否﹐然﹐好事者爲之也。﹝好事毀敗人之徳行者爲設此言也。﹞百里奚﹐虞人也。晉人以垂棘之璧與屈產之乘﹐假道於虞以伐虢。宮之奇諫﹐﹝垂棘﹐美玉所出地名。屈產﹐地﹐良馬所生。乘﹐四馬也。皆晉國之所寶。宮之奇﹐虞之賢臣﹐諫之不欲令虞公受璧﹑馬而假晉道。﹞百里奚不諫﹐知虞公之不可諫而去。之秦﹐年已七十矣﹐曾不知以食牛幹秦繆公之爲污也﹐可謂智乎﹖不可諫而不諫﹐可謂不智乎﹖知虞公之將亡而先去之﹐不可謂不智也。時舉於秦﹐知繆公之可與有行也而相之﹐可謂不智乎﹖相秦而顯其君於天下﹐可傳於後世﹐不賢而能之乎﹖」﹝百里奚知虞公之不可諫而去之秦﹐年七十而不知食牛﹑幹人君之爲污﹐是爲不智也。欲言其不智﹐下有三智﹐知食牛幹秦爲不然也。卒相秦﹐顯其君﹐不賢之人豈能如是﹖言其實賢也。﹞自鬻以成其君﹐鄕黨自好者不爲﹐而謂賢者爲之乎﹖﹝人自鬻於污辱﹐而已傳相成立其君﹐鄕黨邑裏自喜好名者尙不肯爲也﹐況賢人肯辱身而爲之乎﹖﹞

﹝疏﹞「萬章問曰」至「賢者爲之乎」。○正義曰﹕此章指言君子時行則行﹐時捨則捨﹐故能顯君明道﹐不爲苟合﹐而爲正者也。「萬章問曰」至「信乎者」﹐萬章問孟子﹐謂或有人曰百里奚自賣五羊之皮於秦﹐爲人養牛﹐以此而幹秦繆公爲之相﹐今信乃爲實然乎﹐否乎﹖「孟子曰﹕否」至「而謂賢者爲之乎」﹐孟子答之﹐以爲否﹐不信然也。百里奚﹐虞國之大夫也。晉獻公以垂棘之璧與屈產之乘﹐假道於虞以伐虢國。虞之大夫宮之奇諫之﹐令虞公無受璧與馬以借與道也。百里奚不諫之﹐以其知虞公之不可諫而去之。遂往秦﹐時百里奚年己七十歲矣﹐豈不知食養牛﹑幹秦繆公之爲有污辱也﹖苟如是﹐不知以食牛爲污辱﹐可謂爲智者﹖言不可謂之智者矣。知虞公爲君不可得而諫﹐故不諫﹐可謂爲不智乎﹖言如此可謂爲智者也。又知虞公將亡其國﹐而乃先去之而之秦﹐不可謂之不智也。時得舉用於秦國﹐百里奚知秦繆公可與有行其道也﹐遂輔相之﹐可謂不智乎﹖言可謂之智者矣。及輔相秦繆公﹐而顯其君名揚於天下﹐又可傳於後世﹐不爲賢者而能如是乎﹖言百里奚眞賢者﹐乃能如是顯其君於天下﹐可傳於後世。如自賣而污辱其身﹐乃爲成立其君﹐𨿽鄕黨邑裏自喜好名者﹐尙亦不肯爲自鬻以污身﹐今乃謂百里奚爲眞賢者而肯爲乎﹖言百里奚不肯爲是也。蓋宮之奇者﹐按杜預《春秋傳》云「虞之忠臣也。」○注「五羊皮」。○正義曰﹕《說文》云「﹐夏羊牝曰羊也。」○注「垂棘」至「晉道」。○正義曰﹕《左傳》魯僖公二年云「晉荀息請以屈產之乘與垂棘之璧﹐假道於虞以伐虢。」杜預曰「荀息﹐荀叔也。屈產生良馬﹐垂棘出美玉﹐故以爲名。四馬曰乘。」《史記》云「百里奚者﹐晉獻公旣虜百里奚以爲秦繆公媵於秦﹐百里奚亡秦走宛﹐楚鄙人說之﹐繆公聞百里奚賢﹐欲重贖之﹐恐楚人不與﹐乃使人請以五羊之皮贖之。楚人許之﹐繆公乃釋其囚﹐授之以國政﹐號曰五大夫。」是其事矣。又僖公五年﹐云「晉侯復假道於虞以伐虢。宮之奇諫曰﹕『虢﹐虞之表也。虢亡﹐虞必從之。晉不可啟﹐寇不可玩﹐一之謂甚﹐其可再乎爲﹖』二年﹐假晉道﹐滅下陽是也﹐諺所謂『輔車相依﹐唇亡齒寒』﹐其虞﹑虢之謂也。宮之奇以其族行﹐曰﹕『虞不臘矣﹐在此行也。』冬十二月﹐晉滅虢﹐虢公醜奔京師。師還﹐館於虞。遂襲虞﹐滅之﹐執虞公及其大夫井伯﹐以媵秦穆姬。而虞祀﹐且歸其職貢於王。故書曰﹕『晉人執虞公。』罪虞﹐且言易也。」此孟子所以據且云焉。●卷十上﹟萬章章句下﹝凡九章﹞

﹝疏﹞正義曰﹕此卷卽趙注分上卷爲下卷也﹐此卷中凡九章。一章言聖人由力﹐力有常也﹐賢者由巧﹐巧可增也﹐仲尼天髙不可階﹐它人丘陵猶可逾。二章言聖人制祿﹐上下差敍。三章言匹夫友賢﹐下之以徳﹔三公友賢﹐授之以爵。四章言聖人憂民﹐樂行其道﹐不合則去﹐亦不淹久。五章言國有道則能者處卿相﹐國無道則聖人居乘田。六章言知賢之道﹐舉之爲上﹐養之爲次﹐不舉不養﹐賢惡肯歸﹖七章言君子之志﹐志於行道﹐不得其禮﹐亦不苟往。八章言好髙慕遠﹐君子之道。九章言國須賢臣﹐必擇忠良﹐親近貴戚﹐或遭禍殃。凡此九章﹐合上卷九章﹐是萬章有十八章矣。

孟子曰「伯夷目不視惡色﹐耳不聽惡聲﹔非其君不事﹐非其民不使﹔治則進﹐亂則退。橫政之所出﹐橫民之所止﹐不忍居也。思與鄕人處﹐如以朝衣朝冠坐於塗炭也。當紂之時﹐居北海之濱﹐以待天下之淸也。故聞伯夷之風者﹐頑夫廉﹐懦夫有立志。﹝孟子反覆差伯夷﹑伊尹﹑柳下惠之徳﹐以爲足以配於聖人﹐故數章陳之﹐猶詩人有所誦述。至於數四﹐蓋其畱意者也。義見上篇矣。此復言不視惡色﹐謂行不正而有美色者﹐若夏姬之比也。耳不聽惡聲﹐謂鄭聲也。後世聞其風者﹐頑貪之夫﹐更思廉﹔懦弱之人﹐更思有立義之志也。﹞伊尹曰﹕『何事非君﹖何使非民﹖』治亦進﹐亂亦進。曰﹕『天之生斯民也﹐使先知覺後知﹐使先覺覺後覺。予﹐天民之先覺者也。予將以此道覺此民也。』思天下之民﹐匹夫匹婦有不與被堯﹑舜之澤者﹐如己推而內之溝中﹐其自任以天下之重也。﹝說與上同。﹞柳下惠不羞污君﹐不辭小官﹐進不隱賢﹐必以其道﹐遺佚而不怨﹐厄窮而不憫﹐與鄕人處﹐由由然不忍去也。『爾爲爾﹐我爲我﹐𨿽袒裼裸裎於我側﹐爾焉能浼我哉﹖』故聞柳下惠之風者﹐鄙夫寬﹐薄夫惇。﹝鄙狹者更寬優﹐薄淺者更深厚。﹞孔子之去齊﹐接淅而行。去魯﹐曰﹕『遲遲吾行也﹐去父母國之道也。』可以速而速﹐可以久而久﹐可以處而處﹐可以仕而仕﹐孔子也。」﹝淅﹐漬米也。不及炊﹐避惡亟也。魯﹐父母之國﹐遲遲不忍去也﹐是其道也。孔子﹐聖人﹐故能量時宜動中權也。﹞孟子曰「伯夷﹐聖之淸者也﹔伊尹﹐聖之任者也﹔柳下惠﹐聖之和者也﹔孔子﹐聖之時者也。孔子之謂集大成。集大成也者﹐金聲而玉振之也。金聲也者﹐始條理也。玉振之也者﹐終條理也。﹝伯夷淸﹐伊尹任﹐柳下惠和﹐皆得聖人之道也。孔子時行則行﹐時止則止﹐孔子集先聖之大道﹐以成己之聖徳者也﹐故能金聲而玉振之。振﹐揚也。故如金音之有殺﹐振揚玉音終始如一也。始條理者﹐金從革﹐可始之使條理。終條理者﹐玉終其聲而不細也﹐合三徳而不撓也。﹞始條理者﹐智之事也。終條理者﹐聖之事也。﹝智者知理物﹐聖人終始同。﹞智﹐譬則巧也。聖﹐譬則力也。由射於百步之外也﹐其至﹐爾力也﹔其中﹐非爾力也。」﹝智﹐譬猶人之有技巧也﹐可學而益之。以聖﹐譬猶力之有多少﹐自有極限﹐不可彊增。聖人受天性﹐可庶幾而不可及也。夫射遠而至﹐爾努力也﹐其中的者﹐爾之巧也。思攺其手用巧意﹐乃能中也。﹞

﹝疏﹞「孟子曰伯夷」至「非爾力也」。○正義曰﹕此章指言聖人由力﹐力有常也﹔賢者由巧﹐巧可增也。仲尼天髙﹐故不可階﹐他人丘陵﹐丘陵猶可逾。所謂小同而大異者也。「孟子曰﹕伯夷目不視惡色﹐耳不聽惡聲」至「薄夫惇」﹐已說上篇詳矣。此言不視惡色﹐不聽惡聲者﹐言伯夷淸潔其身﹐不欲以亂色畱於明﹐姦聲畱於聰也。於是使聞伯夷之淸風者﹐頑貪之夫莫不變而爲廉潔之人﹐懦弱之夫莫不變而爲能有立其剛志也。聞下惠之和風者﹐莫不變鄙狹而爲寬博﹐變淺薄而爲惇厚也。「孔子之去齊」至「孔子也」﹐言孔子之去齊急速﹐但漬米不及炊而卽行﹐以其避惡﹐故如是也﹔去魯國﹐則曰遲遲而不忍行去﹐此爲去父母國之道也。所謂父母國者﹐孔子所生於魯國﹐故爲父母之國也。大抵孔子量時變﹐其去國可以速則速﹐故於齊不待炊而行也﹔可以久而未去則久之﹐故於魯國所以遲遲吾行也﹔可以處此國則處之﹐故未嘗有三年之淹﹔可以仕於其君則仕之﹐故有行可﹑際可﹑公養之仕也﹕凡如此者﹐故曰孔子如是也。「孟子曰」至「非爾力也」﹐孟子又曰伯夷之行﹐爲聖人之淸者也﹐是其不以物污其己﹐而成其行於淸也﹔伊尹之行﹐爲聖人之任者也﹐是其樂於自爲﹐而以天下之重自任也﹔柳下惠之行﹐爲聖人之和者也﹐是其不以己異於物﹐而無有所擇也。惟孔子者﹐獨爲聖人之時者也﹐是其所行之行﹐惟時變﹐可以淸則淸﹐可以任則任﹐可以和則和﹐不特倚於一偏也﹐故謂之孔子爲集其大成﹑得純全之行者也。閏集大成﹐卽集伯夷﹑伊尹﹑下惠三聖之道﹐是爲大成耳。如所謂危邦不入﹐亂邦不居﹐是孔子之淸﹐而不至伯夷一於淸也﹔佛召而欲往﹐是孔子之任﹐而不至伊尹一於任也﹔南子見所不見﹐陽貨敬所不敬﹐是孔子之和﹐而不至下惠一於和也。然則伯夷﹑伊尹﹑下惠﹐是皆止於一偏﹐未得其大全也﹐而孟子亦皆取之爲聖者﹐蓋伯夷﹑伊尹﹑下惠各承其時之有獘﹐不得不如是而救也。以孔子觀之﹐又能集此三聖而爲大成者也。方伯夷之時﹐天下多進寡退﹐而伯夷所以如是潔己不殉。方伊尹之時﹐天下多退而寡進﹐而伊尹所以如是而以天下爲己任。方下惠之時﹐天下多潔己而異俗﹐而下惠所以如是俯身而同眾。故伯夷承伊尹之獘而救之淸﹐下惠承伯夷之獘而救之和。孔子又承而集之﹐遂爲大成者。誰謂伯夷﹑伊尹﹑下惠救時獘如此﹐可不謂爲聖者耶﹖𨿽然﹐孟子取爲三聖﹐其言又不無意於其間也。言伯夷但聖之淸者也﹐以其取淸而言之矣﹔伊尹但聖之任者也﹐以其取任而言之矣﹔下惠但聖之和者也﹐以其取和而言之矣﹔孔子之聖則以時也﹐其時爲言﹐以謂時然則然﹐無可無不可﹐故謂之集其大成﹐又非止於一偏而已。故孟子於下故取金聲玉振而諭之也﹐言集大成者﹐如金聲而玉振之者也。金聲者﹐是其始條理也﹐言金聲始則隆而終則殺者也﹐如伯夷能淸而不能任﹐伊尹能任而不能和﹐下惠能和而不能淸者也﹔玉振之者﹐是其終條理也﹐言玉振則終始如一而無隆殺者也﹐如孔子能淸﹑能任﹑能和者也﹐所以合金聲而玉振之而言也﹐以其孔子其始如金聲之隆﹐而能淸﹑能任﹑能和﹐其終且如玉振無隆殺﹐又能淸而且任﹑任而且和﹑和而且淸﹐有始有終﹐如一者也。然則孟子於此﹐且合金聲玉振之條理而諭歸於孔子﹐是其宜也。然而始條理者﹐是爲智者之事也﹔終條理者﹐是爲聖人之事也。以智者而譬之﹐則若人之有巧也』以聖人而譬之﹐則若人之有力也。如射於百步之外﹐爲遠其射至於百步之外﹐是人之力也﹔其所以中的者﹐非人之力也﹐以其人之巧耳。此譬伯夷﹑伊尹﹑下惠但如射於百步之外﹐能至而不能中﹔孔子於射能至﹐又能中者也。蓋能至﹐亦射之善者矣﹔而能至能中者﹐又備其善者也﹔能淸﹑能任﹑能和﹐是聖人之善者也﹔能時﹐又備其聖人之善者也。此一段則孟子總意而解其始終條理也﹐而始終條理又解金聲玉振者也﹐金聲玉振又諭孔子集三聖之大成者耳。蓋條理者﹐條則有數而不紊﹐理則有分而不可易也。○注「夏姬鄭聲」。○正義曰﹕云「夏姬」者﹐按《史記》云「夏姬﹐夏徵舒之母﹐陳大夫禦叔之妻﹐三爲王后﹐二爲夫人﹐納之者無不迷惑。陳靈公與大夫孔寧儀共通於夏姬﹐廢失朝政。徵舒遂殺靈公及申公蓋﹐將夏姬來奔於晉﹐晉人殺巫臣﹐又娶夏姬。」凡此是也。云「鄭聲」者﹐已說於《公孫丑》篇。○注「伯夷淸﹑伊尹任﹑柳下惠和﹐孔子時行則行﹐時止則止」者。○正義曰﹕已說於上篇。

北宮問曰「周室班爵祿也﹐如之何﹖」﹝北宮﹐衛人。班﹐列也。問周家班列爵祿﹐等差謂何﹖﹞孟子曰「其詳不可得聞也。諸侯惡其害己也﹐而皆去其籍﹐然而軻也嘗聞其略也。﹝詳﹐悉也。不可得備知也。諸侯欲恣行﹐憎惡其法度妨害己之所爲﹐故滅去典籍。今《周禮》司祿之官無其職﹐是則諸侯皆去之﹐故使不復存也。軻﹐孟子名也。略﹐粗也。言嘗聞其大綱如此矣。今考之《禮記﹟王制》則合矣。﹞天子一位﹐公一位﹐侯一位﹐伯一位﹐子﹑男同一位﹐凡五等也。﹝公謂上公九命及二王后也。自天子以下﹐列尊卑之位﹐凡五等。﹞君一位﹐卿一位﹐大夫一位﹐上士一位﹐中士一位﹐下士一位﹐凡六等。﹝諸侯法天子﹐臣名亦有此六等﹐從君下至於士。﹞天子之制﹐地方千里﹐公侯皆方百里﹐伯七十里﹐子﹑男五十里﹐凡四等。不能五十里﹐不達於天子﹐附於諸侯﹐曰附庸。﹝凡此四等﹐制地之等差也。天子封畿千里﹐諸侯方百里﹐象雷震也。小者不能特達於天子﹐因大國以名通﹐曰附庸也。﹞天子之卿受地視侯﹐大夫受地視伯﹐元士受地視子﹑男。﹝視﹐比也。天子之卿﹑大夫﹑士所受采地之制。﹞大國地方百里﹐君十卿祿﹐卿祿四大夫﹐大夫倍上士﹐上士倍中士﹐中士倍下士﹐下士與庶人在官者同祿﹐祿足以代其耕也。﹝公﹑侯之國爲大國﹐卿祿居於君祿十分之一也﹐大夫祿居於卿祿四分之一也﹐上士之祿居大夫祿二分之一也﹐中士﹑下士轉相倍。庶人在官者﹐未命爲士者也﹐其祿比上農夫。士不得耕﹐以祿代耕也。﹞次國地方七十里﹐君十卿祿﹐卿祿三大夫﹐大夫倍上士﹐上士倍中士﹐中士倍下士﹐下士與庶人在官者同祿﹐祿足以代其耕也。﹝伯爲次國﹐大夫祿居卿祿三分之一也。﹞小國地方五十里﹐君十卿祿﹐卿祿二大夫﹐大夫倍上士﹐上士倍中士﹐中士倍下士﹐下士與庶人在官者同祿﹐祿足以代其耕也。﹝子﹑男爲小國﹐大夫祿居卿祿二分之一也。﹞耕者之所獲﹐一夫百畝﹐百畝之糞﹐上農夫食九人﹐上次食八人﹐中食七人﹐中次食六人﹐下食五人。庶人在官者﹐其祿以是爲差。」﹝獲﹐得也。一夫一婦佃田百畝﹐百畝之田加之以糞﹐是爲上農夫﹐其所得足以食九口。庶人在官者﹐食祿之等差﹐由農夫有上﹑中﹑下之次﹐亦有此五等﹐若今之斗食﹑佐史﹑除吏也。﹞

﹝疏﹞「北宮」至「爲差」。○正義曰﹕此章指言聖人制祿﹐上下差敍﹐貴有常尊﹐賤有等威。諸侯僭越﹐滅籍從私。孟子略托言其大綱﹐以答北宮之問。「北宮問曰﹕周室班爵祿也﹐如之何」者﹐北宮問孟子﹐以謂周家班列其爵祿﹐髙下等差﹐如之何也﹖「孟子曰﹕其詳不可得而聞也」至「嘗聞其略也」者﹐孟子答之﹐謂其詳悉則不可得而聞﹐諸侯放恣﹐憎惡其法度有妨於己之所爲﹐盡滅去其典籍﹐故今不復有﹐然而軻也但嘗聞得其大綱也。「天子一位﹐公一位﹐侯一位﹐伯一位﹐子﹑男同一位﹐凡五等」至「上次食八人﹐中食七人﹐中次食六人﹐下食五人。庶人在官者﹐其祿以是爲差」者﹐此皆孟子言周室班爵祿之大綱也。云「天子一位」至「凡五等也」者﹐蓋父天母地﹐而爲之子者﹐天子也﹔爵位盛大﹐以無私爲徳者﹐公也﹔斥候於外﹐以君人爲徳者﹐侯也﹔體仁足以長人者﹐伯也﹔子﹐字也﹐字﹐養也﹐而其徳足以養人者﹐故曰子也﹔男﹐任也﹐任﹐安也﹐而其徳足以安人者﹐故曰男也。自天子至於子﹑男﹐皆有君道﹐故尊卑之位凡有五等﹐然公﹑侯﹑伯﹑子﹑男皆臣乎天子﹐而爵位之列自天子始﹐所以與天子同其班。「君一位﹐卿一位」至「凡六等」者﹐蓋出命足以正眾者﹐君也﹔知進退而其道上達者﹐卿也﹔智足以帥人者﹐大夫也﹔才足以事人者﹐士也。自君以下至於士﹐皆有臣道焉﹐故尊卑之位凡六等﹐然卿﹑大夫﹑士皆臣乎國君﹐而爵位之列自國君﹐所以與國君同其班。凡此者﹐是皆孟子所謂班君臣之爵也。「天子之制地方千里」至「附庸」者﹐此孟子言土地之等差也。故天子尊於公﹑侯﹐故制地方廣千里﹐蓋不方千里﹐則無以待天下之諸侯故也﹔公﹑侯卑於天子﹐故地廣百里﹐蓋不廣百里則無以守宗廟之典籍故也﹔伯又卑於公﹑侯﹐子﹑男又卑於伯﹐故其地之廣狹亦莫不有七十里﹑五十里之差。凡是四等﹐而其徳不足以合瑞於天子﹐而其地又不足以敵廣於公﹑侯﹐其勢又難以特達於天子者﹐故因大國以名通﹐則謂之附庸。「天子之卿受地視侯﹐大夫受地視伯﹐元士受地視子男」者﹐此言天子之卿﹑大夫﹑士所受采地之制也。《周禮》上公九命﹐侯﹑伯七命﹐子﹑男五命﹐王之三公八命﹐其卿六命﹐其大夫四命。鄭玄云「王之上士三命」﹐則元士者卽上士也。蓋以六命之卿﹐其所受之地則視七命之諸侯﹔以四命之大夫﹐則所受之地而視七命之伯﹔以二命之元士﹐其所受之地則視五命之子﹑男故也。「大國地方百里﹐君十卿祿」至「祿足以代其耕也」者﹐蓋公﹑侯之國是爲大國者也﹐大國之地方百里﹐而國君之祿則十倍於卿﹐而卿之祿是爲居於君祿十分之一也﹔卿所居之祿又四倍於大夫﹐而大夫之祿是爲居卿祿四分之一也﹔大夫所受之地則一倍於上士﹐而上士之祿是爲居大夫二分之一也﹔中士﹑下士﹐亦皆轉爲相倍。而下士與庶人在官者同祿者﹐蓋庶人在官者﹐是未命爲士者也﹐謂府史之屬﹐官長所除﹐不命於天子﹑國君者也。其祿比於上農夫﹐然而不耕之者﹐蓋以士勞力於事人﹐不爲無庸也﹐而祿且足以代其耕矣。「次國地方七十里﹐君十卿祿」至「祿足以代其耕也」者﹐蓋伯之國是爲次國者也﹐君﹑卿﹑大夫﹑士之祿亦同大國之君﹑卿﹑大夫﹑士之祿相爲倍差﹐其下士與庶人在官者﹐亦以祿足以代其耕矣。「小國地方五十里﹐君十卿祿」至「祿足以代其耕也」者﹐蓋子﹑男者是爲小國者也﹐君﹑卿﹑大夫﹑士之祿亦相爲倍差﹐與上同﹐其祿足以代其耕亦然。「耕者之所獲﹐一夫百畝﹐百畝之糞﹐上農夫食九人﹐上次食八人﹐中食七人﹐中次食六人﹐下食五人。庶人在官者﹐其祿以是爲差」者﹐蓋耕者所得﹐一夫一婦佃田百畝﹐而百畝之田﹐加之以糞﹐是爲上農夫﹐其所得之足以食養其九口﹐上次則食八人﹐中食七人﹐中次則食六人﹐下食五人。其庶人在官者﹐食祿之等差﹐亦如農夫有上﹑中﹑下之次﹐有此五等矣﹐若今之斗食佐史﹑屬吏是也。《王制》云「王者之制祿﹑爵﹑公﹑侯﹑伯﹑子﹑男凡五等。諸侯之上大夫卿﹑下大夫﹑上士﹑中士﹑下士﹐凡五等。」其不及天子﹐又無六等﹐殆與孟子不合者﹐蓋以孟子所言則周制﹐而《王制》所言則夏﹑商之制也。《王制》云「公﹑侯田方百里﹐伯七十里﹐子﹑男五十里﹐不能五十里者﹐不合於天子﹐附於諸侯﹐曰附庸。」而孟子不言田而言地者﹐蓋祿以田爲主﹐《王制》主於分田以制祿﹐孟子主於制地以分國﹐而國以地爲主﹐此所以有田﹑地之異也。《王制》云「天子之三公田視公侯﹐天子之卿視伯﹐天子之大夫視子﹑男﹐天子之元士視附庸。」而孟子則言天子之卿受地視伯﹐元士受地視子男﹐其視不同者﹐亦以周制與夏﹑商之制不同也。孟子所以不言天子之公受地視侯﹐而特言其卿者﹐蓋卿與公同其所受﹐是所謂舉卑以見尊之意也。此又孟子所云班臣之祿也。○注「詳﹐悉也」至「則其合也」。○正義曰﹕云「諸侯欲恣行﹐憎惡其法妨害己之所爲﹐故滅去典籍。今《周禮》司錄之官無其職﹐是則諸侯皆去之﹐故使不復有也」者﹐蓋自列國之後﹐先王之法浸壞﹐上無道揆﹐下無法守﹐而諸侯類皆以彊吞弱﹐以大並小﹐而齊﹑魯之始封儉於百里﹐至孟子時﹐齊方百里者十﹐魯方百里者五﹐此諸侯所以惡其籍害己﹐而去司祿之職也。是時周室班爵祿之道﹐孟子所以不得聞其詳﹐特以大略而答北宮之問也。云「今考《王制》則合也」者﹐蓋自《王制》推之﹐亦有不合者矣﹐已說於前歟。○注「公謂上公九命及二王后也」至「凡五等」。○正義曰﹕《周禮﹟典命職》云「上公九命爲伯」﹐鄭氏云「上公謂王之三公﹐有徳者加命爲二伯﹐二王之後﹐亦爲上公」是也。○注「凡此四等﹐土地之等差也」至「曰附庸」。○正義曰﹕云「天子封畿千里﹐諸侯方百里﹐象雷震也」者﹐按《周官》建王國﹐制其畿方千里﹐諸侯方百里﹔象雷震者﹐按《周易》云「震驚百里﹐驚遠而懼邇」是也。《王制》云「天子之田方千里﹐公﹑侯田方百里﹐伯七十里﹐子﹑男五十里。不能五十里者﹐不合於天子﹐附於諸侯﹐曰附庸。」鄭氏云「象日月之大﹐亦取略同也。天子方千里﹐所謂縣內以祿公﹑卿﹑大夫﹑元士。」自公侯百里至子男五十里﹐鄭氏注云「星辰之大小也。附庸者﹐小城曰附庸﹐附庸者以國事附於大國﹐未能以其名通也。」○注「視﹐比也」至「制也」。○正義曰﹕《王制》云「天子之三公之田視公﹑侯﹐天子之卿視伯﹐天子之大夫視子﹑男﹐天子之元士視附庸。」鄭注云「視猶比也。元﹐善也。善士謂命士也。此殷所因夏爵三等之制也。殷有鬼侯﹑梅伯。春秋變周之文﹐從殷之質﹐合伯﹑子﹑男以爲一﹐則殷爵三等者﹐公﹑侯﹑伯也﹐異畿內謂之子。周武王初定天下﹐更立五等之爵﹐增以子﹑男﹐而猶因殷之地﹐以九州之界尙狹也。周公攝政﹐致太平﹐斥大九州之界﹐制禮﹐成武王之意﹐封王者之後爲公及有功之諸侯﹐大者地方五百里﹐其次侯四百里﹐其次伯三百里﹐其次子二百里﹐其次男百里﹐所因殷之諸侯亦以功黜陟之﹐其不合者﹐皆益之地爲百里焉。是有周世有爵尊而國小﹐爵卑而國大者﹐惟天子畿內﹐不用以祿羣臣﹐不主爲治民也。」《周禮﹟大司職》云「以土圭之法求地中﹐以建王國﹐制其畿方千里。諸公之地﹐封疆方五百里﹐其食者半。諸侯之地﹐封疆方四百里﹐其食者參之一。諸伯之地﹐封疆方三百里﹐其食者參之一。諸子之地﹐封疆方二百里﹐其食者四之一。諸男之地﹐封疆方百里﹐其食者四之一。」是又鄭注本此而言也。云「天子之卿﹑大夫﹑士所受采地之制」者﹐按《《周禮》》云「凡造都鄙﹐制其地域而封溝之。以其室數制之﹐不易之地家百畝﹐一易之地家二百畝﹐再易之地家三百畝。」又注云「都鄙者﹐王子弟公卿大夫采地﹐其界曰都﹐鄙﹐所居也。」《王制》曰「天子之縣內方百里之國七﹐七十里之國二十有一﹐五十里之國六十有三。」此蓋變時采地之數﹐周未聞矣。是宜孟子但言其大綱﹐而其詳所以未之聞也。○注「公侯之國爲大國」至「代耕也」﹐又自「伯爲次國」至「三分之一也」﹐又「子男爲小國」至「二分之一也」。○正義曰﹕《王制》云「凡四海之內九州﹐州方千里﹐建百里之國三十﹐七十里之國六十﹐五十里之國百有二十﹐凡二百一十國。名山大澤不以封﹐其餘以爲附庸間田。八州﹐州二百一十國。」鄭氏云「立大國三十﹐十三公也。立次國六十﹐十六卿也。立小國百三十﹐十二少卿也。名山大澤不以封﹐與民同財﹐不得障管﹐亦賦稅矣。此大界方三千里﹐三三而九﹐方千里者九也。其一爲縣內﹐餘八﹐各立一州﹐此殷制也。周公制禮﹐九州大界方七千里﹐七七四十九﹐方千里者四十九也。其一爲畿內﹐餘四十八。八州各有方千里者六﹐設法一州封地方五百里者不過四﹐謂之大國﹔又封方四百里者不過六﹐又封方三百里不過十一﹐謂之次國﹔又封方二百里者不過二十五﹐及余方百里者謂之小國。盈上四等之數﹐並四十六﹐一州二百一十國﹐則余方百里者百六十四也。凡處地方千里者五﹐方百里者五十九﹐其餘方百里者四十一﹐附庸地也。」又云「大國三卿﹐皆命於天子﹐下大夫五人﹐上士二十七人﹔次國三卿﹐二卿命於天子﹐一卿命於其君﹐下大夫五人﹐上士二十七人﹔小國二卿﹐皆命於其君﹐下大夫五人﹐上士二十七人。」然而先王之制﹐列爵惟五﹐分土惟三﹐此所以有公﹑侯﹑伯﹑子﹑男﹐而又有大國﹑次國﹑小國之殊制爾。故三十里之遂﹐二十里之郊﹐九里之城﹐三里之宮﹐是大國之制如此也。自二十里之遂﹐九里之郊﹐三里之城﹐一里之宮﹐是次國之制如此也。自九里之遂﹐三里之郊﹐一里之城﹐以城爲宮﹐是小國之制如此也。大抵上綦於大國﹐下綦於小國﹐其地𨿽廣狹不同﹐其祿𨿽多寡有異﹐及君之所受﹐均十卿之祿而已。自卿以下至於士﹐其祿各相殺﹐以一此卿祿居於君祿十分之一﹐大夫居於卿祿四分之一﹐上士居大夫祿二分之一﹔次國大夫居卿祿三分之一﹔小國大夫居卿祿二分之一也。其間《王制》《周官》與《孟子》𨿽有不合者﹐亦於前言其大槪也。○注「獲﹐得也。一夫一婦﹐佃田百畝」至「若今之斗食佐史除吏也」。○正義曰﹕古者制民之產﹐以六尺爲步﹐步百爲畝﹐畝百爲夫。此耕者之所得﹐所以一夫受田百畝也。《王制》云「農夫百畝。百畝之分﹐上農夫食九人﹐其次食八人﹐其次食七人﹐其次食六人。下農夫食五人。」鄭氏以謂農夫皆受田於公﹐田肥瘠有五等﹐收入不同。其說是矣。然孟子言上農夫食九人﹐上次食八人﹐中食七人﹐中次食六人﹐下食五人。凡三等﹐又與此異。蓋以《周禮》以一易﹑再易﹑不易之地言之﹐所以有三等。《孟子》《王制》論所入食人之眾寡﹐此所以有五等也。《周禮》上地家七人﹐而孟子言上地﹑上農夫食九人﹐上次食八人者﹐蓋上農夫足以食九人﹐而其家七人者﹐亦得以受之﹐此民所以有餘財。自七人以下﹐則不得以受上地矣。先王之制祿﹐諸侯之下士視上農夫﹐祿足以代其耕﹐則庶人在官者與下士同祿。其多寡之數﹐一視五等農夫爲差﹐而班祿亦不外此。

萬章問曰「敢問友﹖」﹝問朋友之道也。﹞孟子曰「不挾長﹐不挾貴﹐不挾兄弟而友。友也者﹐友其徳也﹐不可以有挾也。﹝長﹐年長。貴﹐貴勢。兄弟﹐兄弟有富貴者。不挾是乃爲友﹐謂相友以徳也。﹞孟獻子﹐百乘之家也﹐有友五人焉﹕樂正裘﹑牧仲﹐其三人則予忘之矣。獻子之與此五人者友也﹐無獻子之家者也。此五人者亦有獻子之家﹐則不與之友矣。﹝獻子﹐魯卿﹐孟氏也﹐有百乘之賦。樂正裘﹑牧仲其五人者﹐皆賢人無位者也。此五人者﹐自有獻子之家富貴﹐而復有徳﹐不肯與獻子友也。獻子以其富貴下此五人﹐五人屈禮而就之也。﹞非惟百乘之家爲然也﹐𨿽小國之君亦有之。費惠公曰﹕『吾於子思則師之矣﹐吾於顏般則友之矣。王順﹑長息﹐則事我者也。』﹝小國之君﹐若費惠公者也。王順﹑長息﹐徳不能見師友﹐故曰事我者也。﹞非惟小國之君爲然也﹐𨿽大國之君亦有之。晉平公於亥唐也﹐入云則入﹐坐云則坐﹐食云則食。𨿽蔬食菜羹﹐未嘗不飽﹐蓋不敢不飽也。然終於此而已矣。﹝大國之君﹐如晉平公者也。亥唐﹐晉賢人也﹐隱居陋巷﹐晉平公常往造之﹐亥唐言入﹐平公乃入﹐言坐乃坐﹐言食乃食也。蔬食﹐糲食也。不敢不飽﹐敬賢也。終於此﹐平公但以此禮下之而已。﹞弗與共天位也﹐弗與治天職也﹐弗與食天祿也。士之尊賢者也﹐非王公尊賢也。﹝位﹑職﹑祿﹐皆天之所以授賢者﹐而平公不與亥唐共之﹐而但卑身下之﹐是乃匹夫尊賢者之禮耳。王公尊賢﹐當與共天職矣。﹞舜尙見帝﹐帝館甥於貳室﹐亦饗舜﹐疊爲賓主﹐是天子而友匹夫也。﹝尙﹐上也。舜在畎畝之時﹐堯友禮之。舜上見堯﹐堯捨之於貳室。貳室﹐副宮也。堯亦就享舜之所設﹐更疊爲賓主。禮謂妻父曰外舅﹐謂我舅者吾謂之甥。堯以女妻舜﹐故謂舜甥。卒與之天位﹐是天子而友匹夫也。﹞用下敬上謂之貴貴﹐用上敬下謂之尊賢﹐貴貴尊賢其義一也。」﹝下敬上﹐臣恭於君也﹔上敬下﹐君禮於臣也﹕皆禮所尙﹐故云其義一也。」﹞

﹝疏﹞「萬章問曰」至「其義一也」。○正義曰﹕此章指言匹夫友賢﹐下之以徳﹐王公友賢﹐授之以爵﹐大聖之行﹐千載爲法者也。「萬章問曰﹕敢問友」者﹐是萬章問孟子爲朋友之道如何也。「孟子曰」至「挾也」﹐孟子答之﹐以謂不挾戴年長﹐又不挾戴其貴勢﹐抑又不挾戴其兄弟有富貴者﹐而友朋友也﹐是友其徳也﹐以其不可以有挾戴其勢而友之也。「孟獻子﹐百乘之家也」至「其義一也」﹐孟子又言孟獻子﹐魯卿﹐是有兵車百乘之家者也﹐有友五人焉﹐其二人曰樂正裘﹑牧仲﹐其三人則我忘其姓名矣。夫獻子之與此五人者﹐是友也﹐以此五人無獻子之家富貴也。此五人如亦有獻子之家富貴﹐則不與獻子爲之友矣。無他﹐以其兩貴不能以相下故也。獻子與之爲友﹐則以貴下賤故也﹐所謂好人之善而忘己之勢者也。今五人與獻子爲友者﹐亦所謂樂己之道而忘人之勢者也。非惟百乘之家爲然也﹐𨿽爲小國之君亦有如是也。費惠公乃小國之君也﹐嘗云我於子思則師事之矣﹐我於顏般則友之矣﹐王順﹑長息﹐則不足爲之師友﹐但事我者也。非惟小國之君爲如是也﹐𨿽大國之君亦有如是矣。晉平公者乃大國之君也﹐嘗往於亥唐之家﹐亥唐言入則入其門﹐言坐則坐﹐言食則食﹐𨿽蔬食菜羹之薄﹐亦未嘗不飽也﹐蓋爲不敢不飽也。然終於此以禮下之而已矣﹐而平公弗能與之共天位也﹐又弗能與之治天職也﹐抑又不與食其天祿也。且職﹑位﹑祿皆雲天者﹐蓋此三者皆天之所以授於人也。故云國君之位必曰天位﹐云職必曰天職﹐云祿則曰天祿耳。言平公以身禮之﹐是士者之尊賢矣﹐非所謂王公大人尊賢者也﹐以其王公大人尊賢﹐則當與共天位也﹐不當以身禮下之也。夫舜於往日上見於堯帝﹐堯乃館捨之於副宮﹐堯亦就副宮而饗舜所設﹐更爲之賓主﹐然卒禪其天位﹐此天子之友其匹夫也。云匹夫者﹐蓋舜本則耕於歷山﹐但側微之賤者也﹐故云匹夫。云甥者﹐蓋堯爲舜之外舅﹐堯所以謂舜爲甥也。且用下敬上﹐如舜之上見於堯﹐故欽堯爲友﹐是謂貴其貴﹔用上敬下﹐如堯館於貳室﹐故欽舜而與之爲友﹐是謂尊其賢。貴貴尊賢﹐禮皆所尙﹐故曰其義則一而無二也。蓋獻子有五人者﹐《左傳》趙簡子云「魯孟獻子有斗臣五人」﹐豈謂此五人者乎﹖然亦名字則未之詳。○注「妻父曰外舅」﹐○正義曰﹕此蓋案《禮記》而云也。●卷十下﹟萬章章句下

萬章曰「敢問交際何心也﹖」﹝際﹐接也。問交接道當執何心爲可也。﹞孟子曰「恭也。」﹝當執恭敬爲心。﹞曰「之之爲不恭﹐何哉﹖」﹝萬章問不受尊者禮﹐謂之不恭﹐何然也﹖﹞曰「尊者賜之。曰﹕其所取之者﹐義乎﹖不義乎﹖而後受之﹐以是爲不恭﹐故弗也。」﹝孟子曰﹐今尊者賜己﹐己問其所取此物寧以義乎﹖得無不義﹐乃後受之﹐以是爲不恭。故不當問尊者不義而之也。﹞曰「請無以辭之﹐以心之。曰﹕其取諸民之不義也。而以他辭無受﹐不可乎﹖」﹝萬章曰﹕請無正以不義之辭也﹐心知其不義﹐以他辭讓﹐無受之﹐不可邪﹖﹞曰「其交也以道﹐其接也以禮﹐斯孔子受之矣。」﹝孟子言其來交求己以道理﹐其接待己有禮者﹐若斯﹐孔子受之矣。蓋言其可受之也。﹞萬章曰「今有禦人於國門之外者﹐其交也以道﹐其饋也以禮﹐斯可受禦與﹖」﹝禦人﹐以兵禦人而奪之貨﹐如是而以禮道來交接己﹐斯可受乎﹖﹞曰「不可。《康誥》曰﹕『殺越人於貨﹐閔不畏死﹐凡民罔不憝。』是不待教而誅者也。殷受夏﹐周受殷﹐所不辭也。於今爲烈﹐如之何其受之﹖」﹝孟子曰不可受也。《康誥》《尙書》篇名﹐周公戒成王﹐康叔封。越﹐於﹐皆於也。殺於人﹐取於貨﹐閔然不知畏死者﹐憝﹐殺也﹐凡民無不得殺之者也。若此之惡﹐不待君之教命﹐遭人得討之﹐三代相傳以此法﹐不須辭問也﹐於今爲烈﹐烈﹐明法。如之何受其饋也。﹞曰「今之諸侯取之於民也﹐猶禦也。苟善其禮際矣﹐斯君子受之﹐敢問何說也﹖」﹝萬章曰﹕今之諸侯賦稅於民﹐不由其道﹐履畝彊求﹐猶禦人也。欲善其禮以接君子﹐君子欲受之何說也﹖君子謂孟子也。﹞曰「子以爲有王者作﹐將比今之諸侯而誅之乎﹖其教之不攺而後誅之乎﹖夫謂非其有而取之者﹐盜也﹐充類至﹐義之盡也。孔子之仕於魯也﹐魯人獵較﹐孔子亦獵較。獵較猶可﹐而況受其賜乎﹖」﹝孟子謂萬章曰﹕子以爲後如有聖人興作﹐將比地盡誅今之諸侯乎﹖將教之﹐其不攺者乃誅之乎﹖言必教之﹐誅其不攺者也。殷之衰﹐亦猶周之末。武王不盡誅殷之諸侯﹐滅國五十而已。知後王者亦不盡誅也。謂非其有而竊取之者爲盜。充﹐滿。至﹐甚也。滿其類大過至者﹐但義盡耳﹐未爲盜也。諸侯本當稅民之類者﹐今大盡耳﹐亦不可比於禦。孔子隨魯人之獵較。獵較者﹐田獵相較﹐奪禽獸得之以祭﹐時俗所尙﹐以爲吉祥。孔子不違而從之﹐所以小同於世也。獵較尙猶可爲﹐況受其賜而不可也﹗﹞曰「然則孔子之仕也﹐非事道與﹖」﹝萬章問孔子之仕﹐非欲事行其道與﹖﹞曰「事道也。」﹝孟子曰﹕孔子所仕者﹐欲事行其道。﹞「事道奚獵較也﹖」﹝萬章曰﹕孔子欲事道﹐如何可獵較也﹖﹞曰「孔子先簿正祭器﹐不以四方之食供簿正。」﹝孟子曰﹕孔子仕於衰世﹐不可卒暴攺戾﹐故以漸正之﹐先爲簿書以正其宗廟祭祀之器﹐卽其舊禮﹐取備於國中﹐不以四方珍食供其所簿正之器﹐度珍食難常有﹐乏絕則爲不敬﹐故獵較以祭也。﹞曰「奚不去也。」﹝萬章曰﹕孔子不得行道﹐何爲不去也﹖﹞曰「爲之兆也。兆足以行矣﹐而不行﹐而後去﹐是以未嘗有所終三年淹也。﹝兆﹐始也。孔子每仕﹐常爲之正本造始﹐欲以次治之﹐而不見用﹐占其事始而退。足以行之矣而君不行也﹐然後則孔子去矣。終者﹐竟也。孔子未嘗得竟事一國也三年淹畱而不去者也。﹞孔子有見行可之仕﹐有際可之仕﹐有公養之仕。於季桓子﹐見行可之仕也。於衛靈公﹐際可之仕也。於衛孝公﹐公養之仕也。」﹝行可﹐冀可行道也。魯卿季桓子秉國之政﹐孔子仕之﹐冀可得因之行道也。際﹐接也。衛靈公接遇孔子以禮﹐故見之也。衛孝公以國君養賢者之禮養孔子﹐孔子故畱宿以答之也。﹞

﹝疏﹞「萬章問曰」至「公養之仕也」。○正義曰﹕此章指言聖人憂民﹐樂行其道﹐苟善辭命﹐不忍逆距﹐不合則去﹐亦不淹久。蓋仲尼行止之節者也。「萬章問曰﹕敢問交際何心也」﹐萬章問孟子﹐凡交接之際﹐當執何心而交接也。「孟子曰恭也」﹐孟子答之曰﹕但當執恭敬之心也。「曰﹕卻之卻之爲不恭﹐何哉」﹐萬章又問孟子﹐言卻去之﹑卻去之而不受﹐是爲不恭敬。然也何哉者﹖是何然也。「曰﹕尊者賜之﹐曰其所取之者義乎」至「故弗卻也」﹐孟子又答之﹐言尊長賜己﹐己乃問之曰﹕其所取此物寧以義取之乎﹖不以義取之乎﹖乃方受之﹐以此是爲不恭敬也。但當受之﹐不當問尊長所取不義﹐則卻去之也。謂宜受之﹐故不可卻去也。「曰請無以辭卻之」至「不可乎」﹐萬章又問曰﹕如尊長賜己之物﹐其所取之不義﹐但請無以直言不義之辭卻之﹐但以己心卻去而不受﹐爲取民之不義也﹐然後飾以他辭而不受﹐不可乎﹖故以此問。「孟子曰﹕其交也以道﹐其接也以禮﹐斯孔子受之矣」﹐孟子又答之﹐曰﹕其以物來交己以道理﹐其接待於己亦以禮度﹐此孔子受之矣。言其如此交接﹐則可受之也。「萬章曰﹕今有禦人於國門之外」至「斯可以受禦與」﹐萬章又問曰﹕假使今有人以兵禦人於國門之外者﹐而奪得其貨物﹐其來交己也以道理交之﹐其饋賜己也亦以禮度﹐如此誠可以受禦奪之物與﹖「曰不可」至「如之何其受之」﹐孟子又答之﹐以爲不可受也。且《尙書﹟康誥》之篇有云﹐殺於人而取於貨﹐﹝B139﹞然彊暴﹐爲不畏死者﹐𨿽凡之眾民﹐無有不憝惡之也。如此者﹐是可不待教而後誅殺之者也。言卽殺之﹐更不必待其教命之後也。如若殷受夏之天下﹐周受殷之天下﹐所不辭也﹐無他﹐以其夏桀﹑殷紂無道義﹐當伐之而受其天下也。於今乃竊比聖王之迹﹐而遂以殺人而受物於人﹐爲之暴烈﹐如之何可受之﹖言不可受此之饋也。「曰今之諸侯」至「敢問何也」﹐萬章又曰﹕今之諸侯賦稅於民﹐不以其道﹐亦如禦人而奪貨者也﹐苟善其禮以交接之﹐斯君子且受之﹐敢問何謂也﹖「曰子以爲有王者作」至「而況受其賜乎」﹐孟子又謂萬章曰﹕子今以爲後如有王者興作﹐將比今之諸侯無道而盡誅之乎﹖其待教之﹐其不攺者乃誅之乎﹖言必待教之不攺者也﹐夫所謂非其所有而取之者﹐是爲盜也。如充取民賦稅之類至大過者﹐但義之盡耳﹐亦未爲盜者也。故曰﹕夫所謂非其有而取之者﹐是爲盜也﹐充類至﹐義之盡也。然孟子必以此言者﹐其意蓋謂今之諸侯𨿽取於民不以義﹐然而受教之﹐猶庶幾能省刑罰﹐薄稅斂﹐爲善政也﹐此固在所教而不誅﹐今萬章乃曰今之諸侯猶禦也﹐殊不知與禦人之元惡﹑不待教而誅者異矣。然則萬章之所問﹐乃云此者﹐是其繆也﹐宜孟子答之此耳。孔子之仕於魯國﹐魯國之人田獵較奪禽獸﹐孔子亦田獵較奪其禽獸。然而獵較而孔子猶尙可爲﹐而況受其賜而乃爲不可也。言此者﹐但有道理以交接﹐則可受而不可辭卻也。「曰﹕然則孔子之仕也﹐非事道與」﹐萬章又問孟子﹐言如此則是孔子之爲仕也﹐非欲事其道與﹖「曰事道也」﹐孟子答之﹐以爲孔子之事是欲行其道也。「事道奚獵較也」﹐萬章又問曰﹕孔子旣以欲行其道﹐何以田獵較奪禽獸也。「曰﹕孔子先簿正祭器﹐不以四方之食供簿正」﹐孟子又答之曰﹕孔子所以獵較者﹐以其孔子仕於衰世﹐不可以卒暴更變﹐故先且卽簿書而正宗廟之祭器﹐旣欲正其祭器﹐又不以四方之珍食供簿正祭器﹐所以獵較而供簿正耳。然而孔子必以獵較禽獸而供簿正祭器﹐且不以四方之珍食者﹐但爲四方珍食﹐難常有之﹐恐後人無珍食以供之﹐故又絕其祭之禮﹐所以如此也。「曰奚不去也」﹐萬章又問曰﹕言孔子旣仕於衰世﹐不可卒暴更變以行其道﹐何爲而不去而莫仕也﹖「曰爲之兆也」至「淹也」者﹐孟子又答之曰﹕孔子所以不去而且獵較者﹐以其假爲行道之始也。兆﹐始也。然假獵較爲兆﹐旣足以行之矣﹐而君乃不行之者﹐孔子然後去之也。如此﹐是以孔子歷聘﹐未嘗有於一國得終三年淹畱而不去也。是其時君不行孔子之兆故也。如得行其兆﹐孔子遂大行其道﹐以輔佐其君﹐𨿽畱而弗去可也。「孔子有見行可之仕」至「公養之仕也」﹐孟子又因而言孔子有見行可之仕﹐有際可之仕﹐有公養之仕。如於魯卿季桓子再三時受﹐乃語魯君﹐爲周道遊﹐往觀終日﹐怠於政事﹐子路曰「夫子可以行矣。」孔子曰「魯今且郊﹐如致番乎大夫﹐則吾猶可以止。」桓子卒受女樂﹐又不致番俎於大夫﹐孔子遂行宿於魯之南屯地﹐桓子喟然嘆曰「夫子罪我以羣婢故也。凡此是孔子有見行可之仕也﹐以其見旣行之後﹐乃且嘆曰﹕夫子罪我以羣婢故也。孰謂非於季桓子有見行可之仕乎﹖於衛靈公﹐是際可之仕也。今按《世家》又云「衛靈公聞孔子來﹐喜郊迎﹐問伐蒲之事。後又問陳於孔子﹐孔子曰俎豆之事﹐則嘗聞之矣﹐軍旅之事﹐未之學也。」凡此是孔子有際可之仕也﹐以其接遇孔子﹐而孔子因言之此﹐又孰謂非於衛靈公有際可之仕乎﹖於衛孝公爲公養之仕者﹐《史記》諸家於衛國並無孝公﹐所謂公養之仕﹐但言以養賢之禮養孔子也。今按《史記》紀孔子﹐則亦衛靈公也﹐據《春秋年表》云「衛靈公卽位三十八年﹐孔子來﹐祿之。」又案《孔子世家》云「孔子衛﹐衛靈公問孔子﹕『居魯得祿幾何﹖』對曰﹕『奉粟六萬。』衛人亦致粟六萬。居頃之﹐或譖孔子﹐孔子遂去衛。」是則孔子於衛靈公有公養之仕也。如衛孝公﹐則吾亦未能信﹐以其無以按據故也。以時推之﹐則孔子於季桓子受女樂之時﹐則靈公卽位之三十七年也﹐魯定公十二年也。定公十三年﹐是衛靈公卽位之三十八年也。問陳之時﹐則卽位之四十三年﹐衛靈公是年卒。後之學者﹐宜精究之。○注「《康誥》《尙書》篇名。周公戒成王﹐封康叔」。○正義曰﹕案《尙書》云﹕成王旣伐管叔﹑蔡叔﹐以殷餘民封康叔﹐作《康誥》。孔安國傳云﹕命康叔之誥。康﹐圻內國名。叔﹐封字也。云「殺越人於貨﹐﹝B139﹞不畏死﹐凡民罔弗憝」﹐注云﹕殺人顚越人﹐於是以取貨利。﹝B139﹞﹐彊也。自彊爲惡﹐而不畏死﹐人無不惡之者。言當消絕之。釋云﹕越﹐於也﹐於也。○注「諸侯滅國五十」。○正義曰﹕此蓋據經之文也﹐已在《滕文公》之篇說焉。○注「魯卿季桓子秉國之政」至「答之」。○正義曰﹕《左傳》定公五年夏﹐「季平子卒﹐桓子嗣立」。杜預云「季孫斯也。」云「衛孝公養賢者之禮養孔子」﹐不知何據。

孟子曰「仕非爲貧也﹐而有時乎爲貧。娶妻非爲養也﹐而有時乎爲養。﹝仕本爲行道濟民也﹐而有以居貧親老而仕者。娶妻本爲繼嗣也﹐而有以親執釜竈﹐不擇妻而娶者。﹞爲貧者﹐辭尊居卑﹐辭富居貧。﹝爲貧之仕﹐當讓髙顯之位﹐無求重祿。﹞辭尊居卑﹐辭富居貧﹐惡乎宜乎﹖抱關擊柝。﹝辭尊富者﹐安所宜乎﹖宜居抱關擊柝監門之職也。柝﹐門關之木也。擊﹐椎之也。或曰柝﹐行夜所擊木也。《傳》曰「魯擊柝﹐聞於邾。」﹞孔子嘗爲委吏矣﹐曰﹕『會計當而已矣。』嘗爲乘田矣﹐曰﹕『牛羊茁壯長而已矣。』位卑而言髙﹐罪也。立乎人之本朝而道不行﹐恥也。」﹝孔子嘗以貧而祿仕﹐委吏﹐主委積倉庾之吏也﹐不失會計當直其多少而已。乘田﹐苑囿之吏也﹐主六畜之芻牧者也﹐牛羊茁壯肥好長大而已。茁﹐生長貌也﹐《詩》云「彼茁者葭。」位卑不得髙言豫朝事﹐故但稱職而已。立本朝﹐大道當行﹐不行爲己之恥。是以君子祿仕者﹐不處大位。﹞

﹝疏﹞「孟子曰」至「恥也」。○正義曰﹕此章指言國有道則能者處卿相﹐國無道則聖人居乘田。量時安卑﹐不受言責﹐獨善其身者也。「孟子曰﹕仕非爲貧」至「道不行﹐恥也」﹐孟子言爲仕者﹐志在欲行其道﹐以濟生民﹐非爲家貧乏財﹐故爲仕也。然而家貧親老而仕者﹐亦有時而爲貧也。娶妻志在爲繼嗣以傳業﹐非爲其欲奉養其己﹐故娶妻也。然而有以親執釜爨﹐不擇妻而娶者﹐是娶妻亦有時乎爲養也。然以孟子於此乃言娶妻之謂者﹐蓋妻亦臣之諭﹐故因言爲仕﹐而帶言之也。所以於下文不復敍之﹐而獨繼之以爲貧而言也。言爲貧者不苟貪﹐但免朝不食﹑夕不食﹑饑餓不能出門戶足矣﹐髙爵非所慕也﹐故辭其尊而處卑﹔重祿非所慕也﹐故辭其富而處貧。凡此者﹐以其爵有尊﹑卑﹐祿有多﹑寡故然也﹐以其祿之少者﹐則又以貧言之﹐非所謂家貧之貧也。此又知孟子立言之法也。言辭尊而處卑﹐辭富而居貧﹐是安所而宜之乎﹖言抱關擊柝者是也。抱關擊柝之職﹐乃監門守禦之吏也﹐擊柝者﹐所以擊關門之木以警寇也。以其是爵之卑﹑祿之貧者也﹐故曰惡乎宜乎﹐抱關擊柝。又引孔子而証之﹐言孔子嘗以貧而祿仕﹐但爲委吏﹐以掌倉庾。又嘗爲乘田之吏﹐以掌苑囿﹐主芻牧也。爲委吏﹐則曰會計當料量多少斯已矣﹐未嘗侵官犯分也﹔爲乘田之助吏﹐則曰牛羊茁壯肥長斯已矣﹐又未嘗侵官犯分也﹕是皆但爲稱職耳。孟子於此﹐遂因言之曰﹕如位處卑﹐而言在髙位者﹐是罪之極也﹔如立乎人之朝﹐而道不得行者﹐君子之所恥辱也。孔子曰「不在其位﹐不謀其政」﹐又曰「邦無道﹐富且貴焉﹐恥也」﹐皆此之謂也。○注「親老而仕」至「娶者」。○正義曰﹕傳云「任重而道遠者﹐不擇地而息﹐家貧親老者﹐不擇官而仕」﹐是其意歟。○注「傳曰魯擊柝聞於邾」。○正義曰﹕已說在敍篇。○注「孔子」至「道也」。○正義曰﹕案《孔子世家》云「孔子貧且賤﹐嘗爲委氏吏而料量平﹐嘗爲司職吏而畜息蕃田﹐是爲司空﹐已而去魯。」是其事也。云「《詩》云﹕彼茁者葭」﹐注云「茁﹐出也。葭﹐蘆也。」箋云「言蘆之始出者。」

萬章曰「士之不托諸侯﹐何也﹖」﹝托﹐寄也。謂若寄公食祿於所托之國也。﹞孟子曰「不敢也。諸侯失國而後托於諸侯﹐禮也。士之托於諸侯﹐非禮也。﹝謂士位輕﹐本非諸侯敵體﹐故不敢比失國諸侯得爲寄公也。﹞萬章曰「君饋之粟﹐則受之乎﹖」﹝士窮而無祿﹐君饋之粟﹐則可受之乎﹖﹞曰「受之。」﹝孟子曰受之也。﹞「受之何義也﹖」﹝萬章曰﹕受粟何義也﹖﹞曰「君之於氓也﹐固周之。」﹝氓﹐民也。孟子曰﹕君之於民﹐固當周其窮乏﹐況於士乎﹖﹞曰「周之則受﹐賜之則不受﹐何也﹖」﹝萬章言士窮居周之則受賜之則不受何也。周者﹐謂周急﹖貧民之常料也。賜者﹐謂禮賜橫加也。﹞曰「不敢也。」﹝孟子曰士不敢受賜。﹞曰「敢問其不敢何也﹖」﹝萬章問何爲不敢。﹞曰「抱關擊柝者﹐皆有常職以食於上﹐無常職而賜於上者﹐以爲不恭也。」﹝孟子曰﹕有職事者﹐可食於上祿。士不仕﹐自以不任職事而空受賜﹐爲不恭﹐故不受也。﹞曰「君饋之則受之﹐不識可常繼乎﹖」﹝萬章曰﹕君禮饋賢臣﹐賢臣受之﹐不知可繼續而常來致之乎﹖將當輒更以君命將之也。﹞曰「繆公之於子思也﹐亟問﹐亟饋鼎肉。子思不悅﹐於卒也﹐В使者出諸大門之外﹐北面稽首再拜而不受﹐曰﹕『今而後知君之犬馬畜。』蓋自是臺無饋也。﹝孟子曰﹕魯繆公時尊禮子思。數問。數饋鼎肉。子思以君命煩﹐故不悅也。於卒者﹐末後復來時也。В﹐麾也。麾使者出大門之外﹐再拜叩頭不受﹐曰今而後知君以犬馬畜。﹐子思名也。責君之不優以不煩﹐而但數與之食物﹐若養犬馬。臺﹐賤官﹐主使令者。《傳》曰僕臣臺從是之。後臺不持饋來﹐繆公慍也。慍﹐恨也。﹞悅賢不能舉﹐又不能養也﹐可謂悅賢乎﹖」﹝孟子譏繆公之𨿽欲有悅賢之意﹐而不能舉用使行其道﹐又不能優養終竟之﹐豈可謂悅賢也。﹞曰「敢問國君欲養君子﹐如何斯可謂養矣﹖」﹝萬章問國君養賢之法也。﹞曰「以君命將之﹐再拜稽首而受。其後廩人繼粟﹐庖人繼肉﹐不以君命將之。子思以爲鼎肉使己僕僕爾﹐亟拜也﹐非養君子之道也。﹝將者﹐行也。孟子曰﹕始以君命行﹐禮拜受之。其後倉廩之吏繼其粟﹐將盡復送﹐廚宰之人日送其肉﹐不復以君命者﹐欲使賢者不答以敬﹐所以優之也。子思所以非繆公者﹐以爲鼎肉使己數拜故也。僕僕﹐煩猥貌﹐謂其不得養君子之道也。﹞堯之於舜也﹐使其子九男事之﹐二女女焉﹐百官牛羊倉廩備﹐以養舜於畎畝之中﹐後舉而加諸上位﹐故曰王公之尊賢者也。」﹝堯之於舜如是﹐是王公尊賢之道也。九男以下﹐已說於上篇。上位﹐尊帝位也。﹞

﹝疏﹞「萬章曰」至「尊賢者也」。○正義曰﹕此章指言知賢之道﹐舉之爲上﹐養之爲次。不舉不養﹐賢惡肯歸﹖是以孟子上陳堯﹑舜之大法﹐下剌繆公之不弘者也。「萬章曰﹕士之不托諸侯何也」﹐萬章問孟子﹐言士之不寄公食祿於諸侯﹐是如之何也﹖「孟子曰﹕不敢也」至「非禮也」者﹐孟子答之﹐以爲士之所以不托於諸侯者﹐以其不敢也﹐如諸侯失去其國﹐然後托於諸侯﹐是禮也﹔士之托於諸侯﹐非是禮也。以其諸侯失國﹐不得繼世﹐而托食祿於諸侯﹐則所托之諸侯不敢臣之也﹐以賓禮之而已﹐蓋爲諸侯﹐於諸侯有賓道焉。士之於諸侯﹐則臣道也﹐有臣之道﹐故不敢托也﹐如托於諸侯﹐則非禮也。「萬章曰﹕君饋之粟﹐則受之乎」﹐萬章又問孟子﹐士旣窮而無祿﹐如國君饋賜之以粟﹐則可受之乎﹖「曰受之」﹐孟子以爲可受之也。「受之何義也」﹐萬章又問受之是何義也。「曰君之於氓也﹐固周之」﹐孟子又答云﹕君之於民﹐固當周其窮乏﹐況爲士乎。「曰周之則受﹐賜之則不受﹐何也」﹐萬章又問﹐謂國君周之則受之也﹐君所賜則不受﹐是如之何﹖「曰不敢也」﹐孟子又答之﹐以爲是不敢也。「曰敢問其不敢何也」﹐萬章又以此問之。「曰抱關擊柝者」至「恭也」﹐孟子又答之曰﹕抱關擊柝爲監門之吏者﹐是皆有常職事﹐可以食於君也﹔如士者﹐是無常職事﹐若空見賜於君者﹐是以爲不恭﹐故不敢受也。以其受與不受﹐特在義之而已。「曰君饋之則受之﹐不識可常繼乎」﹐萬章又問﹐以謂國君饋之以粟﹐則可以受之﹐不知可以常繼續而饋之與。「曰繆公之於子思」至「可謂悅賢者乎」﹐孟子又答之﹐言魯繆公尊於子思﹐數數問之﹐而又數數饋賜其鼎肉。子思以君命如是之煩﹐故憤而不喜悅。於卒末後復來饋之時﹐子思乃麾使者出諸大門之外﹐鄕北稽首﹐再拜辭之而不受﹐曰﹕至今而後乃知魯君以犬馬畜養其也。﹐曾子自稱其名也。蓋自子思如是辭之之後﹐僕臣臺從此不持饋來也。孟子於此﹐又因而譏繆公旣能悅其子思之賢﹐而不能舉而用之﹐又不能以祿養之﹐可謂爲能悅賢者乎﹖言不可爲悅賢之君也。「曰敢問國君欲養君子﹐如何斯可謂養矣」﹐萬章又問國君今欲養賢﹐如之何可以謂之養也。「曰以君命將之」至「王公之尊賢者也」﹐孟子答之﹐以爲始以君命賜行﹐禮拜而受之﹐其後倉庾之吏繼其粟﹐將盡又送饋之﹐廚宰之人繼送其肉而不絕﹐又不以君命﹐欲使賢者不答以敬﹐以是爲優其養。所以非繆公以爲鼎肉﹐使己數數拜而僕僕然也。僕僕卽煩猥貌也。如此﹐是非所以養賢之道也。且堯帝於舜也﹐乃使九男事之﹐二女女焉﹐女者以女嫁人謂之女也。又以百官牛羊倉廩備﹐以養舜於畎畝側微之中﹐後能舉用而加諸帝位。如此﹐則爲王公大人所以尊賢者也。孟子引此﹐所以譏繆公不能舉用子思﹐徒使鼎肉有迫子思之煩猥也。抑又所以救時之獘者焉。○注「托﹐寄也﹐謂若寄公」。○正義曰﹕案《禮記﹟大喪服》云「君之喪未斂爲寄公者」是也。○注「九男二女」。更不復說。

萬章曰「敢問不見諸侯﹐何義也﹖」﹝問諸侯聘請而夫子不見之﹐於義何取也。﹞孟子曰「在國曰市井之臣﹐在野曰艸莽之臣﹐皆謂庶人。庶人不傳質爲臣﹐不敢見於諸侯﹐禮也。」﹝在國謂都邑也﹐民會於市﹐故曰市井之臣。在野居之﹐曰艸莽之臣。莽亦艸也。庶﹐眾也。庶眾之人﹐未得爲臣。傳﹐執也。見君之質﹐執雉之屬也。未爲臣﹐則不敢見之禮也。﹞萬章曰「庶人召之役則往役﹐君欲見之﹐召之則不往見之﹐何也﹖」﹝庶人召使給役事﹐則往供役事﹐君召之見﹐不月往見﹐何也﹖﹞曰「往役﹐義也。往見﹐不義也。且君之欲見之也﹐何爲也哉﹖」﹝孟子曰﹕庶人法當給役﹐故往役﹐義也﹔庶人非臣也﹐不當見君﹐故往見﹐不義也。且君何爲欲見而召之﹖﹞曰「爲其多聞也﹐爲其賢也。」﹝萬章曰﹕君以是欲見之也。﹞曰「爲其多聞也﹐則天子不召師﹐而況諸侯乎﹖爲其賢也﹐則吾未聞欲見賢而召之也。﹝孟子曰﹕安有召師﹑召賢之禮﹐而可往見。﹞繆公亟見於子思﹐曰﹕『古千乘之國以友士﹐何如﹖』子思不悅﹐曰﹕『古之人有言曰﹕事之云乎﹖豈曰友之云乎﹖』子思之不悅也﹐豈不曰﹕『以位﹐則子君也﹐我臣也﹐何敢與君友也﹖以徳﹐則子事我者也﹐奚可以與我友﹖』千乘之君﹐求與之友而不可得也﹐而況可召與﹖﹝魯繆公欲友子思﹐子思不悅﹐而稱曰﹕古人曰見賢人當事之﹐豈云友之邪﹖孟子云﹕子思所以不悅者﹐豈不謂臣不可友君﹐弟子不可友師也。若子思之意﹐亦不可友﹐況乎可召之。﹞齊景公田﹐招虞人以旌﹐不至﹐將殺之。『志士不忘在溝壑﹐勇士不忘喪其元』﹐孔子奚取焉﹖取非其招不往也。」﹝已說於上篇。﹞曰「敢問招虞人何以﹖」﹝萬章問招虞人當何用也。﹞曰「以皮冠。庶人以旃﹐士以﹐大夫以旌。﹝孟子曰﹕招禮若是。皮冠﹐弁也。旃﹐通帛也﹐因章曰旃。﹐旌有鈴者。旌﹐注旄首者者。﹞以大夫之招招虞人﹐虞人死不敢往。以士之招招庶人﹐庶人豈敢往哉﹖況乎以不賢人之招招賢人乎﹖﹝以貴者之招招賤人﹐賤人尙不敢往﹐況以不賢人之招招賢人乎﹖不賢之招﹐是不以禮者也。﹞欲見賢人而不以其道﹐猶欲其入而閉之門也。夫義﹐路也﹔禮﹐門也。惟君子能由是路﹐出入是門也。﹝欲人之入而閉其門﹐何得而入乎﹖閉門如閉禮也。﹞《詩》云﹕『周道如﹐其直如矢。君子所履﹐小人所視。』」﹝《詩﹟小雅﹟大東》之篇。﹐平。矢﹐直。視﹐比也。周道平直﹐君子履直道﹐小人比而則之。以諭虞人能效君子守死善道也。﹞萬章曰「孔子君命召不俟駕而行﹐然則孔子非與﹖」﹝俟﹐待也。孔子不待駕而應君命也﹐孔子爲之非與﹖﹞曰「孔子當仕﹐有官職﹐而以其官召之也。」﹝孟子言孔子所以不待駕者﹐孔子當仕位﹐有官職之事﹐君以其官名召之﹐豈得不顚倒。《詩》云「顚之倒之﹐自公召之。」不謂賢者無位而君欲召見也。﹞

﹝疏﹞「萬章曰」至「召之也」。○正義曰﹕此章指言君子之志﹐志於行道﹐不得其禮﹐亦不苟往。於禮之可﹐伊尹三聘而後就湯。道之未洽﹐沮溺耦耕﹐接輿佯狂﹐豈可見也﹖「萬章曰﹕敢問不見諸侯﹐何義也」﹐萬章問孟子所以不見諸侯﹐其義謂何﹖「孟子曰﹕在國曰市井之臣」至「禮也」孟子答之﹐以謂凡在都邑謂之市井之臣﹐在郊野謂之艸莽之臣﹐然總而言之﹐皆謂之眾庶之人。如眾庶之人未得傳質爲臣者﹐故不敢就見於君也﹐以其無禮也。傳質者﹐所執其物以見君也。如公執桓圭﹐侯執信圭﹐伯執躬圭﹐子執璧﹐男執蒲璧。又諸侯世子執﹐孤執玄﹐附庸之君執黃﹐卿執羔﹐大夫執雁﹐士執雉﹐是所以爲贄也。「萬章曰﹕庶人召之役則往役﹐君欲見﹐召之則不往見之﹐何也」﹐萬章又問孟子曰﹕庶人於君﹐召之給役﹐則庶人往就其役事﹐今君欲見﹐召之乃不往者﹐是如之何也﹖萬章見齊王召孟子﹐孟子不往﹐所以有是問之。「曰﹕往役﹐義也。往見﹐不義也」﹐孟子答之曰﹕庶人往應其役﹐是其義當往也。以其庶人於君﹐其法當爲之役故也。往而見君者﹐是不義也﹐以其庶人非臣也﹐義不當往見君故也。「且君之欲見之也者﹐何爲也哉」﹐孟子又以此問萬章﹐言且國君所欲見之者﹐何爲也哉﹖「曰﹕爲其多聞也﹐爲其賢也」﹐萬章答之曰﹕君之所以欲見之者﹐是爲多聞﹐又爲其賢有徳也。「曰爲其多聞也」至「而召之也」﹐孟子又曰﹕如是爲其多聞也者﹐則𨿽天子﹐亦且不召其師﹐而況諸侯可召而見之乎﹖如是賢爲有其徳也﹐則我未曾聞知有欲見賢者而以召之也。「繆公亟見子思」至「不往也」﹐孟子又引繆公而証之﹐言魯繆公數數見於子思﹐乃曰古者千乘之國君以友其士﹐何如﹖子思遂慍而不喜﹐曰﹕古之人有言曰﹕見賢人則當事矣﹐豈嘗云友之乎﹖然而子思所以不悅者﹐其意豈不謂以位推之﹐則子是爲君﹐尊矣﹐而我則臣下也﹐何敢與君爲之交友也﹖以有徳論之﹐則子事我﹐爲子之師也﹐奚可以與我爲友﹖是則千乘之國君求賢者與之爲友﹐而尙且不可得也﹐而況諸侯於今可召賢者而見之乎﹖「齊景公」至「不往也」﹐說於上篇矣﹐此更不云。「曰敢問招虞人何以」﹐萬章見孟子言齊景公招虞人之事﹐遂因問之﹐曰﹕招虞人當用何物而招之。「曰以皮冠﹐庶人以旃」至「賢人乎」﹐孟子以答之﹐曰招虞人當以皮弁而招之也﹐庶人則以通帛招之﹐士以﹐大夫以旌﹐如以大夫之旌招虞人﹐虞人𨿽死亦且不敢往應其招也﹐以其士之而招庶人﹐庶人豈敢往而應之哉﹖而況以不賢之招而招賢人乎。不賢之招﹐卽不以禮之謂也。「欲見賢人而不以道」至「小人所視」﹐孟子又言今之諸侯欲見賢人而不以其道﹐是若欲人入其門而反閉其門也﹐如此﹐尙何可得而見之乎﹖夫義是若路也﹐禮若門也﹐惟君子之人能由行此義之路﹐出入此禮之門。上今乃反塞其義路﹐而閉其禮門﹐使君子何由而出入哉﹗此孟子亦卽此謂今之諸侯欲見賢人﹐而乃欲召之﹐則賢尙可得而見邪﹖而《小雅﹟大東》之詩﹐有云周道平直如砥之平箭之直也﹐君子亦所常履行此平直之道﹐而爲小人所常視而則法之矣。然以此証之者﹐蓋謂賢人所以不往見於諸侯者﹐是所守以義﹐而爲眾人所矜式耳。「萬章曰﹕孔子君命召不俟駕而行﹐然則孔子非與﹖」萬章又問孟子﹐以謂孔子常於君命召﹐則不敢坐待駕而後行。如此﹐則孔子誠爲非與﹖「曰﹕孔子當仕﹐有官職﹐而以其官召之也」﹐孟子又答之曰﹕孔子所以不俟駕而行者﹐以其當於爲仕有官職﹐而國君以其官而召之也﹐豈得爲非耶。○注「質﹐執雉之屬」。○正義曰﹕己說於前矣。○注「孟子曰」至「首者」。○正義曰﹕案《士冠禮》注云「皮弁以白鹿爲之象﹐舊《禮圖》云﹕以鹿皮淺毛黃白者爲之﹐髙尺二寸。今虞人以皮弁者﹐皮弁以田故也。」又案《周禮﹟司常職》云「交龍爲﹐通帛爲旃﹐析羽爲旌。」鄭注云「通帛謂大赤﹐從周﹐正色﹐無飾﹐析羽﹐皆五采系之於旌之上﹐所謂注旄於首」是也。○注「《詩﹟小雅》」至「善道也」。○正義曰﹕此《詩》蓋剌亂之詩也。譚國在東﹐其大夫作是詩﹐故云《大東》。注云「如砥貢財﹐予均也﹔如矢賞罰﹐不偏也。」言君子皆法效﹐履而行之﹐其如砥矢之平直﹐小人又皆視之﹐共之無怨也。○注「孟子言孔子所以不待駕」至「豈可見也」。○正義曰﹕《語》云君命召﹐不俟駕而行。是時孔子爲中都宰﹐以其有官職也。《詩》云「顚之倒之﹐自公召之」﹐此乃《國風﹟東方未明》之章文也。箋云「羣臣顚倒衣裳而朝﹐人又從君所來而召之也。」云「伊尹三聘而後就湯」﹐孟子云湯三使往聘之﹐是其文也。云「沮溺耦耕﹐接輿佯狂」﹐按《論語》云「長沮﹑桀溺耦而耕。」鄭注云「長沮﹑桀溺﹐隱者也。耜廣五寸﹐二耜爲耦。」又云「楚狂接輿歌而過孔子曰﹕鳳兮鳳兮。」蓋楚狂接輿﹐是楚人﹐姓陸﹐名通﹐字接輿也。昭王時政令無常﹐乃被髮佯狂﹐不仕﹐時人謂之楚狂也。趙注引而證其解。

孟子謂萬章曰「一鄕之善士﹐斯友一鄕之善士。一國之善士﹐斯友一國之善士。天下之善士﹐斯友天下之善士。﹝鄕﹐鄕人之善者。國﹐一國之善者。天下四海之內﹐各以大小來相友﹐自爲疇匹也。﹞以友天下之善士爲未足﹐又尙論古之人。頌其詩﹐讀其書﹐不知其人可乎﹖是以論其世也﹐是尙友也。」﹝好善者以天下之善士爲未足極其善道也。尙﹐上也。乃復上論古之人﹐頌其詩。詩歌國近故曰頌。讀其書者﹐猶恐未知古人髙下﹐故論其世以別之也。在三皇之世爲上﹐在五帝之世爲次﹐在三王之世爲下﹐是爲好上友之人也。﹞

﹝疏﹞「孟子」至「尙友也」。○正義曰﹕此章指言好髙慕遠﹐君子之道﹐𨿽各有倫﹐樂其崇茂﹐是以仲尼曰「毋友不如己者」﹐髙山仰止﹐景行行止。「孟子謂萬章曰」至「是尙友也」﹐孟子謂萬章﹐言一鄕之中有其善者﹐所友斯亦一鄕之善士者也。一國之中有善士﹐所友者亦一國之善士者也。天下於四海之內﹐有其善士者﹐所友亦以天下之善士者也。如友天下之善士者爲未足以極其善道﹐則又上論古之人﹐而頌歌其詩﹐看讀其書﹐如此﹐不知其如是之人可以友也乎﹖然猶未知其人之可友也﹐抑又當論其人所居之世如何耳﹖能以此﹐乃是尙友之道也。孟子所以謂之以此者﹐蓋欲教當時之人尙友也。孔子云「無友不如己者」﹐與其《詩》云「髙山仰止﹐景行行止」﹐亦其意與。

齊宣王問卿。孟子曰「王何卿之問也﹖」﹝王問何卿也。﹞王曰「卿不同乎﹖」曰「不同。有貴戚之卿﹐有異姓之卿。」﹝孟子曰「卿不同﹐貴戚之卿謂內外親族也﹐異姓之卿謂有徳命爲王卿也。﹞王曰「請問貴戚之卿﹗」﹝問貴戚之卿如何。﹞曰「君有大過則諫﹐反覆之而不聽﹐則易位。」﹝孟子曰﹕貴戚之卿﹐反覆諫君﹐君不聽﹐則欲易君之位﹐更立親戚之貴者。﹞王勃然變乎色。﹝王聞此言﹐慍怒而驚懼﹐故勃然變色。﹞曰「王勿異也。王問臣﹐臣不敢不以正對。」﹝孟子曰﹕王勿怪也。王問臣﹐臣不敢不以其正義對。﹞王色定﹐然後請問異姓之卿。﹝王意解﹐顏色定﹐復問異姓之卿如之何也。﹞曰「君有過則諫﹐反覆之而不聽﹐則去。」﹝孟子言異姓之卿諫君不從三而待放﹐遂不聽之﹐則去而之他國也。﹞

﹝疏﹞「齊宣」至「則去」。○正義曰﹕此章指言國須賢臣﹐必擇忠良﹐親近貴戚﹐或遭殃禍。伊發有莘﹐爲殷興道﹐故云成湯立賢無方也。「齊宣王問卿」﹐是齊王問孟子爲卿者如之何也。「孟子曰﹕王何卿之問」﹐孟子答之﹐以謂王問何卿也。「王曰﹕卿不同乎」﹐宣王見孟子以爲問何卿﹐故問之曰﹕然是卿有不同而異之乎﹖「曰不同﹐有貴戚之卿﹐有異姓之卿」﹐孟子又答之﹐曰卿不同也﹐以其有貴戚內外親族之卿﹐有異姓有貴之卿也。「王曰﹕請問貴戚之卿」﹐宣王又問貴戚之卿是如之何也。曰﹕君有過謬則諫諍﹐以至反覆數諫﹐君不聽從﹐則欲更易君位﹐更立其君者也。「王勃然變乎色」﹐宣王聞此言﹐遂憤而驚恐﹐乃勃然變乎顏色。「曰﹕王勿異也﹐王問臣﹐臣不敢不以正對」﹐孟子又曰﹕王勿怪異我之言也﹐王之所以問臣﹐臣不敢不以正義對王也。「王色定﹐然後請問異姓之卿」﹐宣王見孟子此言﹐顏色遂解﹐而心且安定﹐故無驚恐﹐然後又問其異姓之卿是如之何。「曰﹕君有過則諫﹐反覆之而不聽﹐則去」﹐孟子又答之曰﹕國君有過謬則諫諍之﹐以至反覆數諫﹐而不聽從﹐則去而之他國者是也。如紂之無道﹐微子﹑比干諫之而不聽﹐一則𨿽爲之見剖﹐一則抱祭器而從周。伊尹發於有莘之野﹐而爲殷湯興治天下﹐蓋亦本湯立賢無方故也﹐宜孟子以是而告齊王。●卷十一上﹟告子章句上﹝凡二十章﹞

﹝告子者﹐告﹐姓也﹔子﹐男子之通稱也﹔名不害。兼治儒墨之道者﹐嘗學於孟子﹐而不能純徹性命之理。《論語》曰「子罕言命。」謂性命難言也。以告子能執弟子之問﹐故以題篇。﹞

﹝疏﹞正義曰﹕此篇首論告子言性﹐所以次於《萬章》問孝之篇者﹐以其爲孝之道﹐其本在性也﹐故此篇首以告子之言性﹐遂爲篇題﹐次於《萬章》﹐不亦宜乎。此篇凡三十六章﹐趙氏分之以成上下卷。此卷凡二十章而已。一章言養性長義﹐順夫自然﹐殘木爲器﹐變而後成。二章言人之欲善﹐由水好下﹐迫勢激躍﹐失其素眞。三章言人之性與善俱生。四章言明仁義由內﹐以曉告子。五章言公都告子受命﹐然後乃理。六章言天之生人﹐皆有善性﹐引而之﹐善惡異衢。其七章言人廩性俱有好憎﹐或爲君子﹐或爲小人﹐猶麥不齊﹐雨露使然也。八章言秉心持正﹐使邪不幹﹐猶止斧斤﹐不伐牛山﹐則山木茂﹐人則稱仁。九章言弈爲小數﹐不精不能﹐一人善之﹐十人惡之﹐若竭其道﹐何由智哉﹖十章言捨生取義﹐義之大者也。十一章言由路求心﹐爲得其本。十二章言捨大惡小﹐不知其要。十三章言莫知養身﹐而養其樹木。十四章言養其行﹐治其政﹐俱用智力﹐善惡相厲﹐是以君子居處思義﹐飲食思禮。十五章言天與人性﹐先立其大。十六章言古人修天爵﹐自樂之也﹐今要人爵﹐以誘待也﹐得人棄天﹐道之忌也﹐或以招之﹐小人事也。十七章言所貴在身﹐人不知求。十八章言爲仁不至﹐不反求諸己﹐謂水勝火﹐熄而後已﹐不仁之甚﹐終爲亡矣。十九章言功毀幾成﹐人在愼終﹐五不熟﹐荑稗是勝﹐是以爲仁﹐必其成也。二十章言彀張規矩﹐以諭爲仁﹐學不爲仁﹐由是二教﹐失其法而行之者也。其餘十六章﹐趙氏分在下卷﹐各有敍焉。○注「告子者姓」至「篇題」。○正義曰﹕云「告子名不害」者﹐《盡心篇》有浩生不害﹐疑爲告子﹐姓告名不害﹐以浩生爲字。趙注又云﹕浩生姓﹐名不害。又爲二人。其佗經傳未詳甚人。云《論語》子罕言命﹐蓋《論語》第九篇

首云也﹐故以題其篇。

告子曰「性﹐猶杞柳也﹔義﹐猶杯捲也。以人性爲仁義﹐猶以杞柳爲杯捲。」﹝告子以爲人性爲才幹﹐義爲成器﹐猶以杞柳之木爲杯捲也。杞柳﹐櫃柳也。一曰杞﹐木名也﹐《詩》云「北山有杞。」杯捲﹐杯素也。﹞孟子曰「子能順杞柳之性而以爲杯捲乎﹖將戕賊杞柳而後以爲杯捲也﹖﹝戕猶殘也﹐《春秋傳》曰「戕舟發梁。」所能順完杞柳﹐不傷其性﹐而成其杯捲乎﹖將斤斧殘賊之﹐乃可以爲杯捲乎﹖言必殘賊也。﹞如將賊杞柳而以爲杯捲﹐則亦將戕賊人以爲仁義與﹖﹝孟子言以人身爲仁義﹐豈可復殘傷其形體乃成仁義邪﹖明不可此杯捲。﹞率天下之人而禍仁義者﹐必子之言夫。」﹝以告子轉性爲仁義﹐若轉木以成器﹐必殘賊之﹐故言率人以禍仁義者﹐必子之言。夫﹐蓋嘆辭也。﹞

﹝疏﹞「告子」至「言夫」。○正義曰﹕此章指言養性長義﹐順夫自然﹐殘木爲器﹐變而後成。告子道偏﹐見有不純﹐仁內義外﹐違人之端。孟子拂之﹐不假以言也。「告子曰」至「爲杯捲」﹐告子言人之性譬若杞柳﹐義若杯捲也。以人之性爲其仁義之道﹐若以杞柳之木爲之杯捲也。杞﹐枸杞也。柳﹐少楊也。杯﹐素朴也。捲﹐器之似屈轉木作也。以其杞柳可以柔而作捲也。「孟子曰﹕子能順杞柳之性爲杯捲乎」至「必子之言夫」﹐孟子乃拂之曰﹕子能順杞柳之木性以爲杯捲乎﹖以其將以斤斧殘賊其杞柳然後爲之杯捲也。如將斤斧殘賊杞柳而以爲之杯捲﹐是亦將殘賊人之形軀然後以爲仁義與。且驅天下之之人而殘禍仁義之道者﹐是亦必子之此言也。孟子所以拂之以此﹐蓋謂人之性仁義﹐固有不可比之杯捲以杞柳爲之也。○注「杞柳櫃柳」至「素」。正義曰﹕案《說文》云「杞﹐枸杞。」「柳﹐少楊也。」「杯﹐﹤匚贛﹥也。」「捲﹐屈木盂也﹐所謂器似升屈木作是也。」《詩》云「北山有杞」﹐《南山有臺》文也。

告子曰「性猶湍水也﹐決諸東方則東流﹐決諸西方則西流。人性之無分於善不善也﹐猶水之無分於東西也。」﹝湍者圜也﹐謂湍水湍縈水也。告子以諭人性若是水也﹐善惡隨物而化﹐無本善不善之性也。﹞孟子曰「水信無分於東西﹐無分於上下乎﹖人性之善也﹐猶水之就下也。人無有不善﹐水無有不下。今夫水搏而躍之﹐可使過顙﹔激而行之﹐可使在山﹕是豈水之性哉﹖其勢則然也。人之可使爲不善﹐其性亦猶是也。」﹝孟子曰﹕水誠無分於東西﹐故決之而往也﹐水豈無分於上下乎﹖水性但欲下耳。人性生而有善﹐猶水之欲下也。所以知人皆有善性﹐似水無有不下者也。躍﹐跳。顙﹐額也。人以手跳水﹐可使過顙﹐激之可令上山﹐皆迫於勢耳﹐非水之性也。人之可使爲不善﹐非順其性也﹐亦妄爲利欲之勢所誘迫耳﹐猶是水也。言其本性非不善也。﹞

﹝疏﹞「告子」至「是也」。○正義曰﹕此章指言人之欲善﹐猶水好下﹐迫勢激躍﹐失其素眞﹐是以守正性爲君子﹐隨曲折爲小人者也。「告子曰性猶湍水也」至「東西也」﹐告子言人之性猶縈回之水也。湍﹐圜﹐縈回之勢也。縈回之水﹐決之使流於東方則東流之﹐使之流西方則西流之。而人之性﹐無分於爲善爲不善也﹐如縈回之之水﹐無分於東西也。「孟子曰」至「是也」﹐孟子言水之性無分於東西上下乎﹖言有分於東西上下也。人性之善也﹐猶水之就下也﹐人無有性之不善者﹐水無有不就下者。今夫水之勢﹐摶而跳之﹐可使過顙﹔激而行之﹐可令上山﹕如此﹐豈水性如是哉﹖是其勢如是也。人之性所以可使爲不善者﹐亦若此水之勢也。以其人之性不善﹐乃利欲而誘迫之也﹐亦搏激其水之謂也。○注「湍者圜也」。○正義曰﹕《說文》云「湍﹐急瀨水。」又云「瀨﹐水流沙上也。」今謂縈回之水者﹐言其水流沙上﹐縈回之勢﹐湍湍然也。

告子曰「生之謂性。」﹝凡物生同類者皆同性。﹞孟子曰「生之謂性也﹐猶白之謂白與﹖」﹝猶見白物皆謂之同白﹐無異性。﹞曰「然。」﹝告子曰然。﹞「白羽之白也﹐猶白雪之白﹔白雪之白﹐猶白玉之白歟﹖」﹝孟子以爲羽性輕﹐雪性消﹐玉性堅﹐𨿽俱白﹐其性不同。問告子﹐以三白之性同邪﹖﹞曰「然。」﹝告子曰然﹐誠以爲同也。﹞「然則犬之性猶牛之性﹐牛之性猶人之性歟﹖」﹝孟子言犬之性豈與牛同所欲﹐牛之性豈與人同所欲乎﹖﹞

﹝疏﹞「告子曰生之」至「性歟」。正義曰﹕此章指言物𨿽有性﹐性各殊異﹐惟人之性﹐與善俱生﹐赤子入井﹐以發其誠﹐告子一之﹐知其粗矣﹐孟子精之﹐是在其中。「告子曰生之謂性」﹐告子言人之生與物之生皆謂之性﹐以其爲同也。「孟子曰生之謂性也﹐猶白之謂白歟」﹐孟子見告子以爲凡物生同謂之性﹐故問之曰﹕然則生之謂性﹐是如凡物之白皆謂同白﹐無異性也。「曰然」﹐告子以爲誠如是也。「白羽之白也﹐猶白雪之白﹔白雪之白﹐猶白玉之白歟」﹐孟子又言是則白羽毛之白﹐亦如白雪之白﹔白雪之白﹐亦如白玉之白歟﹖故以此三者問告子﹐然孟子以謂羽毛之白﹐則其性輕﹔白雪之白﹐其性易消﹔白玉之白﹐其性堅﹕是其性有不同其白也。「曰然」﹐告子不知爲有異﹐故亦以爲誠然也。言則同也。「然則犬之性猶牛之性﹐牛之性猶人之性歟」﹐孟子曰﹕又如是﹐則犬狗之性猶牛之性﹐牛之性亦猶人之性與﹖孟子所以言此者﹐以其犬之性﹐金畜也﹐故其性守﹔牛之性﹐土畜也﹐故其性順﹔夫人受天地之中﹐萬物俱備於我者也﹐是其廩陰與陽之气所生也﹐故其性能柔能剛﹕是爲不同者。告子不知﹐但知其粗者也。

告子曰「食﹑色﹐性也。仁﹐內也﹐非外也。義﹐外也﹐非內也。」﹝人之甘食﹑悅色者﹐人之性也。仁由內出﹐義在外也﹐不從己身出也。﹞孟子曰「何以謂仁內義外也﹖」﹝孟子怪告子是言也。﹞曰「彼長而我長之﹐非有長於我也。猶彼白而我白之﹐從其白於外也﹐故謂之外也。」﹝告子言見彼人年老長大﹐故我長敬之。長大者﹐非在我者也﹐猶白色見於外者也。﹞曰「異於白馬之白也﹐無以異於白人之白也。不識長馬之長也﹐無以異於長人之長歟﹖且謂長者義乎﹖長之者義乎﹖」﹝孟子曰﹕長異於白﹐白馬白人﹐同謂之白可也﹐不知敬老馬無異於敬老人邪。且謂老者爲義義乎﹖將謂敬老者爲有義乎﹖且敬老者﹐己也﹐何以爲外也。﹞曰「吾弟則愛之﹐秦人之弟則不愛也﹐是以我爲悅者也﹐故謂之內。長楚人之長﹐亦長吾之長﹐是以長爲悅者也﹐故謂之外也。」﹝告子曰﹕愛從己則己心悅﹐故謂之內。所悅喜老者在外﹐故曰外也。﹞曰「耆秦人之炙﹐無以異於耆吾炙。夫物則亦有然者也﹐然則耆炙亦有外歟﹖」﹝孟子曰﹕耆炙同等﹐情出於中。敬楚人之老﹐與敬己之老﹐亦同己情性敬之。𨿽非己炙﹐同美﹐故曰物則有然者也。如耆炙之意﹐豈在外邪。言楚﹑秦﹐諭遠也。﹞

﹝疏﹞「告子曰食色」至「亦有外歟」。○正義曰﹕此章指言事者𨿽從外﹐行其事者﹐皆發於中。明仁﹑義由內﹐所以曉告子之惑者也。「告子曰﹕食﹑色﹐性也。仁﹐內也﹐非外也。義﹐外也﹐非內也」﹐告子言人之嗜其甘食﹐悅其好色﹐是人之性也。仁在我爲內﹐非自外而入者也﹔義在彼非在我﹐故爲外也﹐非內也。「孟子曰﹕何以謂仁內義外也」﹐孟子見告子以爲仁內義外﹐故問之曰﹕何以爲仁內義外﹖「曰彼長而我長之」至「故謂之外也」﹐告子言彼人之年老﹐而我從而敬長之﹐非有長在我也。如彼物之色白﹐而我從而白之﹐是從其白於外也﹐我故謂義爲在外也。「曰﹕異於白馬之白也﹐無以異於白人之白也。不識長馬之長也﹐無以異於長人之長歟﹖且謂長者義乎﹐長之者義乎」﹐孟子又辟之曰﹕彼長而我長之﹐異於彼白而我白之也。於白馬之色白﹐無以異於白人之色白也﹐是則同也﹐不知長老馬無以異於長人之長老乎﹖以其是則有異也。蓋白馬之白﹐與白人之白者﹐彼白而我白之耳﹐我何容心於其間哉﹐固無異也﹔長馬之長﹐與長人之長﹐則有欽不欽之心矣﹐此所以有異焉。以其長人之長者有欽﹐長馬之長者無欽﹐是則長者在彼﹐長之者在我﹐而義自長之者生﹐非自長者生也。如此﹐告子何得謂之外乎﹖故問之曰﹕且謂長者爲有義乎﹐長之者爲有義乎﹖「曰吾弟則愛之」至「故謂之外也」﹐告子又謂我之弟則親愛之﹐秦人之弟則我不愛﹐是愛以我爲悅者也﹐愛主仁﹐故謂仁爲內也﹔敬長楚人之長者﹐亦敬長吾之長者﹐是以長爲悅者也﹐長主義﹐故謂義爲外也。「曰耆秦人之炙﹐無以異於耆吾炙」至「亦有外歟」﹐孟子又以秦人之炙而排之﹐曰﹕好秦人之炙﹐無以異於好吾之炙﹐爲物耳﹐則亦有如是也﹐然則好炙亦有外歟﹖且孟子所以排之以此者﹐蓋謂仁﹑義皆內也。以其秦人之弟則不愛﹐吾弟則愛之﹐愛與不愛﹐是皆自我者也﹐告子謂之以我爲悅﹐則是矣﹔吾之長者吾長之﹐楚人之長吾亦長之﹐長之亦皆自我者也﹐告子又謂之以長爲悅﹐則非矣。是亦猶秦人之炙與吾之炙𨿽不同﹐而嗜之者﹐皆自我也。如是﹐則義果非生於外者也。云炙實﹐《周書》曰「黃帝始燔肉爲炙」是也。秦﹑楚﹐所以諭外。

孟季子問公都子曰「何以謂義內也﹖」﹝季子亦以爲義外也。﹞曰「行吾敬﹐故謂之內也。」﹝公都子曰﹕以敬在心而行之﹐故言內也。﹞「鄕人長於伯兄一歲﹐則誰敬﹖」﹝季子曰﹕敬誰也﹖﹞曰「敬兄。」﹝公子都曰﹕當敬兄也。﹞「酌則誰先﹖」﹝季子曰﹕酌酒則誰先酌﹖﹞曰「先酌鄕人。」﹝公都子曰﹕當先鄕人。﹞「所敬在此﹐所長在彼﹐果在外非由內也。」﹝季子曰﹕所敬者兄也﹐所酌者鄕人也。如此﹐義果在外不由內也。果猶竟也。﹞公都子不能答﹐以告孟子。﹝公都子無以答季子之問。﹞孟子曰「敬叔父乎﹖敬弟乎﹖彼將曰﹕『敬叔父。』曰﹕『弟爲屍則誰敬﹖』彼將曰﹕『敬弟。』子曰﹕『惡在其敬叔父也﹖』彼將曰﹕『在位故也。』子亦曰﹕『在位故也。』庸敬在兄﹐斯須之敬在鄕人。」﹝孟子使公都子答季子如此﹐言弟以在尸位﹐故敬之﹔鄕人以在賓位﹐故先酌之耳。庸﹐常也。常敬在兄﹐斯須之敬在鄕人。﹞季子聞之﹐曰「敬叔父則敬﹐敬弟則敬﹐果在外﹐非由內也。」﹝隨敬所在而敬之﹐果在外。﹞公都曰「冬日則飲湯﹐夏日則飲水﹐然則飲食亦在外也。」﹝湯﹑水𨿽異名﹐其得寒﹑溫者中心也。𨿽隨敬之所在﹐亦中心敬之﹐猶飲食從人所欲﹐豈可復謂之外也﹖﹞

﹝疏﹞「孟季」至「食亦在外也」。○正義曰﹕此章指言凡人隨形﹐不本其原﹐賢者達情﹐知所以然。季子信之﹐猶若告子﹐公都受命﹐然後乃理。「孟季子問公都子曰﹕何以謂義內也」﹐孟季子猶若告子﹐以爲義外﹐故問孟子弟子公都子曰﹕何以謂義爲內也﹖「曰行吾敬﹐故謂之內也」﹐公都子答之﹐曰所敬在心而行之﹐故謂義爲內也。「鄕人長於伯兄一歲﹐則誰敬」﹐季子又問之曰﹕鄕之人有長於己之伯兄一歲﹐則當敬誰。「曰敬兄」﹐公都子曰﹕當敬己之兄也。「酌則誰先」﹐季子又問之曰如在筵則酌酒先酌誰。「曰先酌鄕人」﹐公都子曰﹕當先酌鄕人也。「所敬在此﹐所長在彼﹐果在外﹐非由內也」﹐季子又言所敬在兄﹐是敬在此﹔酌在鄕人﹐是所長在彼﹕是義果在外者也﹐非由內而出之也。「公都子不能答﹐以告孟子」﹐公都子於此遂無言以應答﹐而乃告知於孟子。「孟子曰」至「斯須之敬在鄕人」﹐孟子謂公都子曰敬叔父乎﹖敬弟乎﹖彼季子將曰敬叔父﹔則問之曰弟爲主﹐則誰敬﹖彼季子將曰敬弟﹔則又問之曰﹕如敬弟﹐則安在敬其叔父也﹖彼季子將曰弟在位﹐故敬之也。子亦與之曰﹕所以先酌鄕人者﹐亦以在賓之位﹐故先酌之也。言常敬者在兄﹐斯須少頃之敬在鄕人也。「季子聞之」至「非由內也」﹐季子聞孟子此言﹐故謂之曰﹕敬叔父則敬之﹐敬己之弟則亦敬之﹐是隨敬所有﹐則敬在外﹐非由內也。「公都子曰﹕冬日則飲湯」至「亦在外也」﹐公都子由孟子教之﹐以此乃曉其理﹐故自又以冬夏所飲比諭而曉季子之惑也。言冬寒之日則飲湯﹐夏熱之日則飲水﹐如是則飲食亦有在外者也﹖蓋謂湯﹑水𨿽異名﹐然得其寒﹑熱而飲之者﹐在我之中心然也﹐猶敬叔父﹑敬弟𨿽有異﹐然而能敬之者在我而已。敬在我﹐則敬在心而出之者也﹐安得謂之在外乎﹖季子卽下卷所謂季任﹐爲任處守者。

公都子曰「告子曰﹕『性無善無不善也。』﹝公都子道告子以爲人性在化﹐無本善不善也。﹞或曰﹕『性可以爲善﹐可以爲不善。是故文﹑武興則民好善﹐幽﹑厲興則民好暴。』﹝公都子曰﹕或人以爲可教以善﹑不善﹐亦由告子之意也。故文﹑武聖化之起﹐民皆喜爲善﹔幽﹑厲虐政之起﹐民皆好暴亂。﹞或曰﹕『有性善﹐有性不善。是故以堯爲君而有象﹐以瞽瞍爲父而有舜﹐以紂爲兄之子且以爲君而有微子啟﹑王子比干。』﹝公都子曰﹕或人者以爲各有性﹐善惡不可化移﹐堯爲君﹐象爲臣﹐不能使之爲善﹔瞽瞍爲父﹐不能化舜爲惡﹔紂爲君﹐又與微子﹑比干有兄弟之親﹐亦不能使其二子爲不仁﹕是亦各有性也矣。﹞今曰性善﹐然則彼皆非歟﹖」﹝公都子曰﹕告子之徒﹐其論如此﹐今孟子曰人性盡善﹐然則彼之所言皆爲非歟﹖﹞孟子曰「乃若其情﹐則可以爲善矣﹐乃所謂善也。若夫爲不善﹐非才之罪也。﹝若﹐順也。性與情相爲表裏﹐性善勝情﹐情則從之。《孝經》云「此哀戚之情」﹐情從性也。能順此情﹐使之善者﹐眞所謂善也。若隨人而彊作善者﹐非善者之善也。若爲不善者﹐非所受天才之罪﹐物動之故也。﹞惻隱之心﹐人皆有之。羞惡之心﹐人皆有之。恭敬之心﹐人皆有之。是非之心﹐人皆有之。惻隱之心﹐仁也。羞惡之心﹐義也。恭敬之心﹐禮也。是非之心﹐智也。仁﹑義﹑禮﹑智﹐非由外鑠我也﹐我固有之也﹐弗思耳矣。故曰求則得之﹐捨則失之。或相倍蓰﹐而無者﹐不能盡其才者也。﹝仁﹑義﹑禮﹑智﹐人皆有其端﹐懷之於內﹐非從外銷鑠我也。求存之﹐則可得而用之﹔捨縱之﹐則亡失之矣。故人之善﹑惡﹐或相倍蓰﹐或至於無者﹐不能相與計多少﹐言其絕遠也。所以惡乃至是者﹐不能自盡其才性也。故使有惡人﹐非天獨與此人惡性。其有下愚不移者也﹐譬若乎被疾不成之人﹐所謂童昏也。﹞《詩》曰﹕『天生蒸民﹐有物有則。民之秉彜﹐好是懿徳。』孔子曰﹕『爲此《詩》者﹐其知道乎﹗故有物必有則﹐民之秉彜也﹐故好是懿徳。」﹝《詩﹟大雅﹟蒸民》之篇。言天生蒸民﹐有物則有所法則﹐人法天也。民之秉夷﹐夷﹐常也﹐常好美徳﹐孔子謂之知道。故曰人皆有是善者也。﹞

﹝疏﹞「公都子曰」至「懿徳」。○正義曰﹕此章指言天之生人﹐皆有善性﹐引而趨之﹐善惡異衢﹐髙下自懸﹐賢愚舛殊﹐尋其本者﹐乃能一諸。「公都子曰」至「然則彼皆非與」者﹐公都子問孟子﹐以謂告子言人之性無有善﹐亦無有不善﹐但在人之所爲如何耳。或有謂人性可以爲善﹐又可以爲不善﹐但在上所化如何耳﹐如此﹐故文王﹑武王興起﹐常以善養人﹐則民人皆好善﹔至幽王﹑厲王興起﹐常以政暴虐於民﹐則民亦皆好其暴亂。或有人又謂人有性善﹐有性不善﹐非在所化﹐廩之於天而已﹐如此﹐故以堯帝之爲君﹐而有象之傲爲臣﹔以瞽瞍之頑爲父﹐而有舜之聖爲子﹔以紂爲兄之子且以爲君﹐而有微子啟﹑王子比干之賢爲臣。今孟子乃曰性皆善﹐是則彼告子與或人之言者皆不是歟﹖故以此問孟子。「孟子曰﹕乃若其情﹐則可以爲善矣」至「好是懿徳」﹐孟子言人之乃順其情﹐則皆可以爲善矣﹐是所謂性善也。若夫人爲不善者﹐非天之降才爾殊也﹐其所以爲不善者﹐乃自汨喪之耳﹐故言非廩天才之罪也。且情﹑性﹑才三者﹐合而言之﹐則一物耳﹔分而言之﹐則有三名﹐故曰性﹐曰情﹐曰才。蓋人之性﹐本則善之﹐而欲爲善者﹐非性也﹐以其情然也﹔情之能爲善者﹐非情然也﹐以其才也。是則性之動則爲情﹐而情者未嘗不好善而惡惡者也﹐其不欲爲善者乎﹖而才者乃性之用也﹐而才者上有以達乎天﹐下有以達乎地﹐中有以貫乎人﹐其有不能爲善者乎﹖此孟子所以曰「乃若其情﹐則可以爲善矣﹐乃所謂善也。若夫爲不善﹐非才之罪也。」言「惻隱之心﹐人皆有之」至「智也」者﹐已說於前矣。蓋以惻隱﹑羞惡﹑恭敬﹑是非之心﹐人皆有是心也﹐人能順此而爲之﹐是謂仁﹑義﹑禮﹑智也﹐仁﹑義﹑禮﹑智卽善也。然而仁﹑義﹑禮﹑智之善﹐非自外銷鑠我而亡之也﹐我有生之初固有之也﹐但人不思而求之耳﹐故曰求則得而存﹐捨而弗求則亡之矣。然人所以有善有惡﹐其善惡相去之遠﹐或相倍蓰﹐或至於不可計其多少﹐如此之絕遠者﹐是不能自盡其性才者也。言才無有不能爲善者矣﹐但不能盡其才而爲之耳。故《詩﹟大雅﹟蒸民》之篇有曰﹕上天之生眾民﹐有物則有所法﹐則民之秉執其常善﹐故好是美徳而已。所謂常卽善也﹐所謂善卽美徳也﹐謂美徳者﹐卽仁﹑義﹑禮﹑智是也。孔子常亦云爲此詩之人﹐其能知道者也﹐故言有物必有則﹐民之秉彜﹐故好是懿徳也。然所謂物者﹐卽自人之四肢﹑五臟﹑六腑﹑九竅﹐達之於君臣﹑父子﹑夫婦﹑兄弟﹑朋友﹐無非物也﹔所謂則者﹐卽仁之於父子﹐義之於君臣﹐禮之於夫婦﹑兄弟﹐信之於朋友也﹕是無非有物則有則也。由此觀之﹐孟子所以言至此者﹐豈非人性皆善者邪﹖故有物必有則﹐是謂性之善也﹔能秉其彜﹐是謂才也﹔好是懿徳﹐是謂情也。「有物有則﹐民之秉彜﹐好是懿徳」﹐是能順其情以爲善而才從之者也。○注「紂與微子比干有兄弟之親」。○正義曰﹕案《史記﹟世家》云「微子啟者﹐殷帝乙之首子﹐而紂之庶兄也。」又云「王子比干者﹐亦紂之親戚也。」是知有兄弟之親矣。○注「《大雅﹟蒸民》之詩」。○正義曰﹕此蓋尹吉甫美宣王之詩文也。

孟子曰「富歲﹐子弟多賴﹔凶歲﹐子弟多暴。非天之降才爾殊也﹐其所以陷溺其心者然也。﹝富歲﹐丰年也。凶歲﹐饑饉也。子弟﹐凡人之子弟也。賴﹐善。暴﹐惡也。非天降下才性與之異也﹐以饑寒之厄陷溺其心﹐使爲惡者也。﹞今夫麥﹐播種而之﹐其地同﹐樹之時又同﹐氵孛然而生﹐至於日至之時﹐皆孰矣。𨿽有不同﹐則地有肥磽﹐雨露之養﹑人事之不齊也。﹝麥﹐大麥也。《詩》云「貽我來。」言人性之同﹐如此麥﹐其不同者﹐人事﹑雨澤有不足﹐地之有肥﹑磽耳。磽﹐薄也。﹞故凡同類者舉相似也﹐何獨至於人而疑之﹖聖人與我同類者。﹝聖人亦人也﹐其相覺者﹐以心知耳。故體類與人同﹐故舉相似也。﹞故龍子曰﹕『不知足而爲屨﹐我知其不爲蕢也。』屨之相似﹐天下之足同也。﹝龍子﹐古賢人也。𨿽不知足小大﹐作屨者猶不更作蕢。蕢﹐艸器也。以屨相似﹐天下之足略同故也。﹞口之於味有同耆也﹐易牙先得我口之所耆者也。如使口之於味也﹐其性與人殊﹐若犬﹑馬之與我不同類也﹐則天下何耆皆從易牙之於味也。至於味﹐天下期於易牙﹐是天下之口相似也。﹝人口之所耆者相似﹐故皆以易牙爲知味﹐言口之同也。﹞惟耳亦然。至於聲﹐天下期於師曠﹐是天下之耳相似也。﹝耳亦猶口也﹐天下皆以師曠爲知聲之微妙也。﹞惟目亦然。至於子都﹐天下莫不知其姣也。不知子都之姣者﹐無目者也。﹝目亦猶耳也。子都﹐古之姣好者也。《詩》云「不見子都﹐乃見狂且。」儻無目者﹐乃不知子都好耳﹐言目之同也。﹞故曰﹕口之於味也﹐有同耆焉﹔耳之於聲也﹐有同聽焉﹔目之於色也﹐有同美焉。至於心﹐獨無所同然乎﹖﹝言人之心性皆同也。﹞心之所同然者何也﹖謂理也﹐義也。聖人先得我心之所同然耳。故理﹑義之悅我心﹐猶芻豢之悅我口。」﹝心所同耆者﹐義理也。理者﹐得道之理。聖人先得理義之要耳。理義之悅心﹐如芻豢之悅口﹐誰不同也。﹞

﹝疏﹞「孟子曰」至「我口」。○正義曰﹕此章指言人廩性俱有好憎﹐耳目口心﹐所悅者同﹐或爲君子﹐或爲小人﹐猶麥不齊﹐雨露使然者也。孟子言是﹐所以勗而進之。「孟子曰﹕富歲﹐子弟多賴」至「猶芻豢之悅我口」者﹐孟子言丰熟之年﹐凡人之子弟﹐多好善﹐賴﹐善也﹔凶荒之年﹐凡人之子弟﹐多好暴惡。然而非上天降下才性與之殊異也﹐而其所以由饑寒之厄陷溺﹐去其良心而爲之惡也。無他﹐所謂禮義生於富足﹐盜賊起於貧窮是也。且譬夫今之大麥也﹐人播種而鋤之﹐其地髙下以同﹐藝殖之時又同﹐氵孛氵孛然而生長秀茂﹐至於日至可以收割之時﹐皆熟矣。𨿽有不同﹐爲不熟者﹐則是地有肥薄與雨露之不均﹐而人事之所加有不齊也。故凡物有同其類者﹐皆相似也﹐何獨至於人而疑爲不然﹖𨿽聖人亦則與我同其類者也。故龍子之賢人﹐有曰﹕人不知天下人之足而爲艸屨者﹐我知其人不能爲之蕢也。蕢﹐艸器也。其所以爲屨皆相似者﹐以其天下人之足則同也。故口之於食味﹐人有同耆也﹐然而易牙先得我口之所好者也。如使人口於味﹐其性之所好﹐與人殊異﹐有是若狗﹑馬之與我不同其形類也﹐則天下何以耆其味皆從易牙所好之味也。至於食味﹐天下所以皆期指於易牙者﹐是天下之人口相似也。不特口之於味然也﹐惟耳於聲亦如是也。耳於聲﹐天下之人所以皆期指於師曠爲知聲之妙者﹐是天下之人耳相似也。又不特耳如是也﹐惟天下之目亦如是也。至於子都者﹐天下之人無有不知其姣好也﹐不知子都之姣好者﹐是無目之人也。故曰人口之於味﹐其有所同好者焉﹔耳之於聲﹐以其有同聽者焉﹔目之於色﹐以其有同美者焉。至於心﹐獨無所同亦如是乎﹖言人心性亦若口﹑耳皆有同而無異也。然人心有所同然者何也﹖是謂理也﹐義也﹐惟聖人者但先得我心之所同然耳。故曰理義之有喜悅於我心者﹐如芻豢之味有悅於我口耳。蓋理出於性命﹐天之所爲也﹔義出於道徳﹐人之所爲也﹕而理﹑義又出於人心所同然也。是則天之使我有是之謂命﹐天命之謂性﹐是性命本乎天﹐故爲天之所爲也。天之所爲𨿽妙﹐然而未嘗不有理焉﹐如此﹐豈非其理有出於性命者乎﹗人能存其性命而不失之者﹐是所謂有其道徳也﹐故爲人之所爲者也。人之所爲道徳𨿽妙﹐然而未嘗不有義存焉﹐如此﹐則豈非其義有出於人心者乎﹗合而言之﹐則性命道徳是爲理義﹐𨿽是理義﹐出於性命道徳者耳。○注「麥」至「薄也」。○正義曰﹕釋云﹕麥﹐大麥也﹐又短粒麥也。「《詩》云貽我來」﹐此蓋《周頌﹟思文》之篇﹐言后稷配天之詩也。磽﹐《說文》云「磽﹐石地名也。」○注「易牙爲知味」。正義曰﹕案《左傳》云﹕易牙﹐齊桓公大夫也。淄﹑澠二水爲食﹐易牙亦知二水之味。桓公不信﹐數試始驗。是易牙爲知味者也。○注「師曠爲知聲之妙」。○正義曰﹕案《呂氏春秋》云﹐已說在《離婁篇》首﹐《左傳》杜氏注云「晉樂師子野者」是也。○注「子都」﹐詩云「不見子都﹐乃見狂且。」○正義曰﹕案《詩﹟國風﹟山有扶蘇》之篇文也。注云「都﹐世之美好者。狂﹐狂人也。且﹐辭也。」箋云「人之好色﹐不往睹子都﹐反往睹狂醜之人。」凡此是知子都爲美好者也。○艸性曰芻﹐養曰豢。○正義曰﹕《說文》云「牛﹑馬曰芻﹐犬﹑豕曰豢。」是其解也。●卷十一下﹟告子章句上

孟子曰「牛山之木嘗美矣。以其郊於大國也﹐斧斤伐之﹐可以爲美乎﹖是其日夜之所息﹐雨露之所潤﹐非無萌蘗之生焉﹐牛羊又從而牧之﹐是以若彼濯濯也。人見其濯濯也﹐以爲未嘗有材焉﹐此豈山之性也哉。﹝牛山﹐齊之東南山也。邑外謂之郊。息﹐長也。濯濯﹐無艸木之貌。牛山未嘗盛美﹐以在國郊﹐斧斤牛羊使之不得有艸木耳﹐非山之性無艸木也。﹞𨿽存乎人者﹐豈無仁義之心哉﹖其所以放其良心者﹐亦猶斧斤之於木也﹐旦旦而伐之﹐可以爲美乎﹖其日夜之所息﹐平旦之气﹐其好惡與人相近也者幾希。﹝存﹐在也。言𨿽在人之性﹐亦猶此山之有艸木也﹐人豈無仁義之心邪﹖其日夜之思﹐欲息長仁義﹐平旦之志气﹐其好惡﹐凡人皆有與賢人相近之心。幾﹐豈也。豈希﹐言不遠也。﹞則其旦晝之所爲﹐有梏亡之矣。梏之反覆﹐則其夜气不足以存。夜气不足以存﹐則其違禽獸不遠矣。人見其禽獸也﹐而以爲未嘗有才焉者﹐是豈人之情也哉。﹝旦晝﹐日晝也。其所爲萬事有梏亂之﹐使亡失其日夜之所息也。梏之反覆﹐利害於其心﹐其夜气不能復存也。人見惡人禽獸之行﹐以爲未嘗存善木性﹐此非人之情也。﹞故苟得其養﹐無物不長﹔苟失其養﹐無物不消。孔子曰﹕『操則存﹐捨則亡。出入無時﹐莫知其鄕。』惟心之謂與﹖」﹝誠得其養﹐若雨露於艸木﹐法度於仁義﹐何有不長也﹔誠失其養﹐若斧斤牛羊之消艸木﹐利欲之消仁義﹐何有不盡也。孔子曰﹕持之則存﹐縱之則亡﹐莫知其鄕。鄕猶裏﹐以諭居也。獨心爲若是也。﹞

﹝疏﹞「孟子曰牛山」至「之謂與」。○正義曰﹕此章指言秉心持正﹐使邪不幹﹐猶止斧斤﹐不伐牛山﹐山則木茂﹐人則稱仁也。「孟子曰牛山之木」至「惟心之謂與」者﹐孟子言牛山之木﹐常爲秀美矣﹐然以其爲郊國之外也﹐殘之以斤斧之伐﹐可以爲秀美乎﹖言以其斤斧常伐之﹐則不可爲美也。𨿽爲斤斧所伐﹐然以其日夜之所長息﹐雨露之所潤澤﹐非無萌牙絲蘗生焉﹐柰何萌蘗旣生﹐而牛羊之畜﹐又從而牧養於其間﹐是以牛山若彼。濯濯﹐無艸木之貌也。人見其濯濯然無艸木﹐以爲牛山未嘗有材木焉﹐是豈牛山之性無艸木哉﹗言牛山之木常有其材木耳﹐其所以無之者﹐但斧斤牛羊從而殘滅之矣。言𨿽存在乎人者﹐豈無仁義之心哉﹖然人之所以放去其良心而無仁義者﹐亦如斧斤之伐於牛山之木也。是日日而伐滅之﹐可爲美材乎﹖言不可爲美材也。言牛山日夜之所息長艸木﹐與人平旦之气﹐其好惡與人相近者不遠矣。以其牛山日夜所息長艸木﹐莫不欲秀茂爲美﹐而惡其斧斤﹑牛羊殘害之爲惡也。人之平旦之气﹐尙未有利欲汩之﹐則气猶靜﹐莫不欲爲之善也﹐而惡爲之惡也。但人平旦之气﹐則其旦晝之所爲利欲有以梏亡之矣。平旦則未至於晝﹐旦晝所以爲日之中矣。且人於平旦之時﹐其气靜﹐未有利欲事緒以動之﹐則未必不善矣。以其善固存於此時也﹐亦如牛山日夜所長艸木﹐無以斧斤﹑牛羊殘害之﹐則未必不美矣。以其萌蘗生焉﹐而美固己有矣﹐柰何斧斤﹑牛羊又從而殘滅之﹐亦若旦晝所爲利欲以梏亡之者焉。梏﹐手械也。利欲之制善﹐使不得爲﹐猶梏之制手也。梏之反覆﹐其情緒不一﹐則夜於平旦之气不足以存。旣不足以存﹐而爲利欲萬緒梏而亡之﹐則其違異於禽獸之行不遠矣。以其近也。人見其爲禽獸之行者﹐而爲未嘗有才性焉﹐是豈人之情爲如是哉﹖言非人之情也﹐言人情本欲爲善矣﹐其所以終而爲者﹐但利欲從而梏亡之矣。故苟得其所養﹐無物不長﹔苟失其所養﹐無物不消。如牛山苟日夜之所息﹑雨露之所潤﹐與平旦之气﹐是得其所養者也﹐是則無物不長矣。如牛山苟爲牛羊從而牧之﹐與旦晝所爲而梏亡之﹐是失所養者也﹐是則無物不消矣。孟子又引孔子云﹕操持之則存﹐縱捨之則亡﹐其出入徇物﹐而不有常時﹐莫知其所向之鄕﹐惟獨心爲若是也。凡此孟子所以言人心性本善﹐但當有常操而存之者矣。○注「牛山﹐齊之東南山」。○正義曰﹕蓋亦以理推之﹐亦自可見。故傳所謂齊景遊於牛山之上﹐是亦知之爲齊之山矣。

孟子曰「無或乎王之不智也。﹝王﹐齊王也。或﹐怪也。時人有怪王不智而孟子不輔之﹐故言此也。﹞𨿽有天下易生之物也﹐一日暴之﹐十日寒之﹐未有能生者也﹐吾見亦罕矣。吾退而寒之者至矣﹐吾如有萌焉﹖何哉﹖﹝種易生之艸木五﹐一日暴溫之﹐十日陰寒以殺之﹐物何能生﹖我亦希見於王﹐旣見而退﹐寒之者至﹐謂左右佞諂順意者多。譬諸萬物﹐何由得有萌牙生也﹖﹞今夫弈之爲數﹐小數也﹐不專心致志﹐則不得也。﹝弈﹐博也﹐或曰圍棋。《論語》曰「不有博弈者乎﹖」數﹐技也。𨿽小技﹐不專心則不得也。﹞弈秋﹐通國之善弈者也﹐使弈秋誨二人弈﹐其一人專心致志﹐惟弈秋之爲聽﹔一人𨿽聽之﹐一心以爲有鴻鵠將至﹐思援弓繳而射之﹐𨿽與之俱學﹐弗若之矣。爲是其智弗若與﹖曰﹕非然也。」﹝有人名秋﹐通一國皆謂之善弈﹐曰弈秋。使教二人弈﹐其一人惟秋所善而聽之﹐其一人志欲射鴻鵠﹐故不如也。爲是謂其智不如也﹐曰﹕非也﹐以不致志也。故齊王之不智﹐亦若是。﹞

﹝疏﹞「孟子曰無或」至「非然也」。○正義曰﹕此章指言弈爲小數﹐不精不能﹐一人善之﹐十人惡之﹐𨿽竭其道﹐何由智哉。《詩》云「濟濟多士﹐文王以寧」﹐此之謂也。「孟子曰﹕無或乎王之不智也」至「非然也」﹐孟子言時人無怪齊王之不智也﹐以其孟子不輔佐之﹐故云之此。言𨿽有天下易生之物﹐如一日溫暖以暴之﹐乃十日寒凍以殺之﹐是以未有能生者也。𨿽有能生之者﹐然於我見之亦少矣。我自輔佐齊王﹐而退歸﹐而姦佞諂諛齊王者至多矣﹐然而我尙如有心欲使王萌而爲善﹐是如之何哉﹗孟子言之以此者﹐蓋謂吾君不能者﹐是謂賊其君者也﹐所以言時人無或乎王之不智也﹐當輔佐君爲之而已。孟子輔佐齊王﹐旣退﹐而姦佞之臣又陷君於爲惡﹐故有激而云此也。蓋天下易生之物﹐譬齊王以爲善也。一日暴之﹐諭孟子一人輔之齊王也。十日寒之﹐諭姦佞臣之眾陷君於爲惡也。陷君於爲惡者如是之眾﹐則齊王所以不智也。諭未有能生者也。今夫譬之弈秋﹐但爲技數𨿽小技﹐如不專一其心﹐致其篤志﹐則亦不得精也。是故弈人名秋者﹐通一國皆稱爲善能弈者也﹐使秋誨其二人弈﹐其一人專心致志﹐惟弈秋之言是聽﹐一人𨿽聽之﹐其一心以爲有鴻鵠之鳥將至﹐乃思援弓繳矢而射之﹐𨿽與皆學夫弈秋﹐然亦不若其專心致志者精矣。爲是弗若之者﹐非謂其智弗若也﹐以其不專心致志而聽弈秋之誨故也。此所以曰「爲是其智弗若與﹖」繼之曰「非然也」﹐言不然也。孟子所以引爲比者﹐蓋謂齊王如能專心致志﹐惟賢者是聽﹐則孰不與王爲善乎﹖柰齊王不能專心致志﹑惟賢是聽﹐但爲姦臣之所諛佞﹐所以如有鴻鵠將至﹑思援弓繳矢而射之者﹐故弗若彼之精﹐而遂不爲善矣。然則時人亦不可謂齊王不智﹐特當輔之而已。然旣輔之﹐亦當齊王能專心致志聽從之﹐然後可矣。孟子所以旣退而尙如有萌焉﹐柰何終輔之﹐而齊王姦佞諂諛之眾而不能聽從爲善耳。此故以弈秋諭己﹐而以鴻鵠諭姦佞。其一以爲有鴻鵠思援弓繳而射之﹐諭齊王𨿽聽己之言﹐然不專心致志﹐惟在於鴻鵠耳。○注「弈博也」至「不得也」。○正義曰﹕按《陽貨》《論語》第十七之篇﹐云「不有博弈者乎」﹐而解弈爲博也。《說文》云「作博局戲也。六箸﹐十二棋也。」古者堯曾作博。圍棋謂之弈。《說文》﹕弈從升﹐言速兩手而執之。棋者﹐所執之子﹐圍而相殺﹐故謂之圍棋。稱弈者﹐又取其落弈之義也。○注「有人名秋善弈」。○正義曰﹕按傳記有云弈秋﹐通國之善弈也﹐有過者止而聽之﹐則弈敗。笙汩之也。又云疑首﹐天下之善算也﹐有鴻鵠過﹐彎弧擬問以三五﹐則不知。鴻鵠亂之也。是亦孟子之言與。

孟子曰「魚我所欲也﹐熊掌亦我所欲也﹐二者不可得兼﹐捨魚而取熊掌者也。生亦我所欲也﹐義亦我所欲也﹐二者不可得兼﹐捨生而取義者也。﹝熊掌﹐熊蹯也﹐以諭義。魚以諭生也。﹞生亦我所欲﹐所欲有甚於生者﹐故不爲苟得也。死亦我所惡﹐所惡有甚於死者﹐故患有所不辟也。如使人之所欲莫甚於生﹐則凡可以得生者﹐何不用也﹖使人之所惡莫甚於死者﹐則凡可以辟患者﹐何不爲也。﹝有甚於生者﹐謂義也﹐義者不可苟得。有甚於死者﹐謂無義也﹐不苟辟患也。莫甚於生﹐則苟利而求生矣。莫甚於死﹐則可辟患﹐不擇善何不爲耳。﹞由是則生而有不用也﹐由是則可以辟患而有不爲也。是故所欲有甚於生者﹐所惡有甚於死者﹐非獨賢者有是心也﹐人皆有之﹐賢者能勿喪耳。﹝有不用﹐不用苟生也。有不爲﹐不爲苟惡而辟患也。有甚於生﹐義甚於生也。有甚於死﹐惡甚於死也。凡人皆有是心﹐賢者能勿喪亡之也。﹞一簞食﹐一豆羹﹐得之則生﹐弗得則死。爾而與之﹐行道之人弗受﹔蹴爾而與之﹐乞人不屑也。﹝人之餓者﹐得此一器食可以生﹐不得則死。爾﹐猶呼爾咄啐之貌也。行道之人﹐凡人以其賤己﹐故不肯受也。蹴﹐蹋也。以足踐蹋與之﹐乞人不潔之﹐亦由其小﹐故輕而不受也。﹞萬鍾則不辯禮義而受之﹐萬鍾於我何加焉﹖爲宮室之美﹐妻妾之奉﹐所識窮乏者得我與。﹝言一簞食則貴禮﹐至於萬鍾則不復辯別有禮義與不﹐鐘﹐量器也。萬鍾於己身何加益哉﹖己身不能獨食萬鍾也﹐豈不爲廣美宮室﹐供奉妻妾﹐施與所知之人窮乏者也。﹞鄕爲身死而不受﹐今爲宮室之美爲之﹔鄕爲身死而不受﹐今爲妻妾之奉爲之﹔鄕爲身死而不受﹐今爲所識窮乏者得我而爲之﹕是亦不可以已乎﹗此之謂失其本心。」﹝鄕者不得簞食而食則身死﹐尙不受也﹐今爲此三者爲之﹐是不亦可以止乎﹗所謂失其本心者也。﹞

﹝疏﹞「孟子曰魚」至「失其本心」。正義曰﹕此章指言捨生取義﹐義之大者也﹐簞食﹑萬鍾﹐用有輕重﹐縱彼納此﹐蓋違其本﹐凡人皆然﹐君子則否﹐所以殊也。「孟子曰魚我所欲也」至「失其本心」者﹐孟子言魚之爲味﹐我之所欲者也﹔熊蹯之味﹐亦我所欲者也。然而魚與熊蹯﹐二者不可兼得﹐但捨去其魚而取熊蹯也。以其熊蹯之味又有美於魚也。魚在水之物﹐熊蹯在山之物﹐欲在水﹐不可兼得於在山者﹐在山又不可兼得於在水者﹐故爲二者不可兼得也。魚所以諭生也﹐熊蹯所以諭義﹐故曰生亦我所欲也﹐義亦我所欲也﹐然而生與義二者亦不可兼得之﹐但捨生而取義也。以其義又有勝於生也。如勇士不忘喪其元﹐志士不忘在溝壑﹐有殺身以成仁﹐是皆以義有勝於死也﹐是舍生而取義也。然而生亦爲我心之所欲﹐其以所欲有甚於生者﹐故不爲苟得也﹔死亦爲我心之所惡疾者﹐其以所惡有甚於死者﹐故患禍有所不逃辟也。如令人之所欲者無有甚於生﹐則凡可以得生者﹐何不用而行之也﹔令人之惡者無有甚於死者﹐則凡可以辟患者﹐何不擇而爲之也。蓋可以得生﹐可以辟患者﹐皆是不義也。故不爲苟得﹐故患有所不辟也者﹐是皆有義也。由此言之﹐則生而有不用也﹐是不苟生也﹔則可以辟患而有不爲也﹐是不苟爲惡以辟患也。如此﹐故所欲有甚於生﹐所惡者有甚於死﹐非獨賢者有此心也﹐人皆有此心也﹐但賢人能常存之而勿喪亡之耳。蓋所欲有甚於生者﹐是義也﹔所惡有甚於死者﹐是不義也。且以一簞所盛之食﹐一豆所盛之羹﹐得而食之者﹐則養其生﹐不得此而食者﹐則餓而死﹐然而爾叱咄而與之﹐𨿽行道塗之中凡人﹐且不肯受而食之也﹔如蹴爾踐蹋而與之﹐𨿽乞丐之賤人﹐且以爲不潔而不肯受而食也。言萬鍾之祿﹐則不貴辧禮義而受之者﹐𨿽萬鍾之多﹐然於我何足爲益焉﹖於我何益﹐以其己身不能獨食之也。己不能獨食﹐則爲宮室之廣美﹐供奉妻妾﹐施與所知之人窮乏者而已。如是﹐則鄕日不得簞食豆羹則身死尙不受﹐今乃爲宮室廣美﹑供奉妻妾與施所知之人窮乏者而受﹐爲之如此﹐是亦不可以止乎﹗言此可以止。而不止者也﹐是謂失其本心者矣﹐是忘其義者矣。故本心卽義也﹐所謂賢者但能勿喪亡此本心耳。○注「熊蹯」。○正義曰﹕按《史記﹟世家》云「宰夫而熊蹯不熟﹐晉靈公怒而殺之。」裴る注云「服虔曰﹕蹯﹐熊掌﹐其肉難熟。」○注「鍾﹐量器也」。正義曰﹕齊大夫晏子云﹐已說在《梁惠篇》。

孟子曰「仁﹐人心也。義﹐人路也。捨其路而弗由﹐放其心而不知求﹐哀哉﹗﹝不行仁義者﹐不由路﹐不求心者也﹐可哀憫哉。﹞人有雞犬放﹐則知求之﹔有放心﹐而不知求。學問之道無他﹐求其放心而已矣。」﹝人知求雞犬﹐莫知求其心者﹐惑也。學問所以求之矣。﹞

﹝疏﹞「孟子曰」至「而已矣」。○正義曰﹕此章指言由路求心﹐爲得其本﹐追逐雞狗﹐務其末也。學以求之詳矣。「孟子曰」至「而已矣」者﹐孟子言仁者是人之心也﹐是人人皆有之者也﹔義者是人之路也﹐是人人皆得而行之者也。今有人乃捨去其路而不行﹐放散其心而不知求之者﹐可哀憫哉﹗且人有雞犬放之則能求追逐之﹐有心放離之而不求追復。然而學問之道無他焉﹐但求其放心而已矣。能求放心﹐則仁義存矣。以其人之所以學問者﹐亦以精此仁義也。

孟子曰「今有無名之指﹐屈而不信﹐非疾痛害事也。如有能信之者﹐則不遠秦﹑楚之路﹐爲指之不若人也。﹝無名之指﹐手之第四指也﹐蓋以其餘指皆有名。無名指者﹐非手之用指也﹐𨿽不疾痛妨害於事﹐猶欲信之﹐不遠秦﹑楚﹐爲指之不若人故也。﹞指不若人﹐則知惡之。心不若人﹐則不知惡﹐此之謂不知類也。」﹝心不若人﹐可惡之大者也﹐而反惡指﹐故曰不知其類也。類﹐事也。﹞

﹝疏﹞「孟子曰」至「不知類也」。○正義曰﹕此章指言捨大惡小﹐不知其要﹐憂指忘心﹐不向於道。是以君子惡之者也。「孟子曰」至「此之謂不知類也」﹐孟子言今人有第四指﹐爲無名之指﹐屈而不信﹐且非疾痛有妨害於爲事也。如有人能信者﹐則不遠秦﹑楚之路而求信之﹐以爲惡其指之不若人也。且以無名之指爲無用之指﹐則恥惡之不若人﹐其心不若人﹐則不知恥惡之﹐是之謂爲不知其類者也。《荀子》云「相形不如論心」﹐同其意也。蓋云秦﹑楚者﹐以其秦﹑楚相去最爲遠者也﹐故取爲己言﹐指屈尙不遠秦﹑楚之路而求信﹐況心卽在於己爲最近者也﹐尙不能求之耶。此孟子所以爲不知類者也。

孟子曰「拱把之桐﹑梓﹐人苟欲生之﹐皆知所以養之者。至於身﹐而不知所以養之者﹐豈愛身不若桐梓哉﹖弗思甚也。」﹝拱﹐合兩手也。把﹐以一手把之也。桐﹑梓﹐皆木名也﹐人皆知灌漑而養之﹐至於養身之道﹐當以仁義﹐而不知用﹐豈於身不若桐﹑梓哉﹖不思之甚者也﹐宜孟子有是以言之歟。﹞

﹝疏﹞「孟子」至「甚也」。○正義曰﹕此章指言莫知養身而養其樹木﹐失事違務﹐不得所急﹐所以誡未達者也。孟子言桐﹑梓之木﹐方於可拱把之時﹐人誠欲其生長﹐皆知所以灌漑而養之者。至於己之身﹐而不知以仁義之道養之者﹐豈人之愛保其身反不若桐﹑梓之爲急哉﹖但人弗思忖之而已﹐故以甚者也﹐宜誡之以此。

孟子曰「人之於身也﹐兼所愛。兼所愛﹐則兼所養也。無尺寸之膚不愛焉﹐則無尺寸之膚不養也。﹝人之所愛則養之﹐於身也﹐一尺一寸之膚養相及也。﹞所以考其善不善者﹐豈有他哉﹖於己取之而已矣。﹝考知其善否﹐皆在己之所養也。﹞體有貴賤﹐有小大﹐無以小害大﹐無以賤害貴。養其小者爲小人﹐養其大者爲大人。﹝養小則害大﹐養賤則害貴。小﹐口腹也。大﹐心志也。頭頸﹐貴者也。指拇﹐賤者也﹐不可捨貴養賤也。務口腹者爲小人﹐治心志者爲大人。﹞今有場師﹐捨其梧﹑賈﹐養其貳﹑棘﹐則爲賤場師焉。﹝場師﹐治場圃者。場以治。圃﹐園也。梧﹐桐﹔賈﹐梓﹕皆木名。貳棗﹐小棗﹐所謂酸棗也。言此以諭人捨大養小﹐故曰賤場師也。﹞養其一指﹐而失其肩背而不知也﹐則爲狼疾人也。﹝謂醫養人疾﹐治其一指﹐而不知其肩背之有疾﹐以至於害之﹐此爲狼藉亂不知治疾之人也。﹞飲食之人﹐則人賤之矣﹐爲其養小以失大也。飲食之人﹐無有失也﹐則口腹豈爲尺寸之膚哉﹖」﹝飲食之人﹐人所以賤之者﹐爲其養口腹而失道徳耳。如使不失道徳﹐存仁義以往﹐不嫌於養口腹也。故曰口腹豈但爲肥長尺寸之膚哉﹖亦以懷其道徳也。﹞

﹝疏﹞「孟子曰人之於身」至「膚哉」。○正義曰﹕此章指言養其行﹐治其正﹐俱用智力﹐善惡相厲﹐是以君子居處思義﹐飲食思禮者也。「孟子曰人之於身也」至「於己取之而已矣」﹐孟子言人之於一身也﹐無有所不愛也﹐以其兼愛之矣。兼所愛﹐則必兼有所養也。是則一身之中﹐無有一尺一寸之肌膚不愛焉﹐則亦無有一尺一寸之肌膚不養之也。以其兼所愛﹐必兼所養而已。然而所以考究其有善﹑其有不善者﹐亦豈有他爲哉﹖但亦於一己自取之而已矣。所謂頤其大體﹐則爲大人﹐從其小體﹐則爲小人﹐豈非己自取之謂乎﹖蓋孟子但云尺寸之膚者﹐則心在乎中﹐又有居待而言者也﹐且心爲一身之君﹐所謂心爲天君者也。《荀子》云「心居中虛﹐以治五官。」此之謂也。言人旣愛尺寸之膚﹐𨿽心亦在所愛焉。旣養尺寸之膚﹐𨿽心亦在所養焉。所謂愛養心者﹐亦以仁義之道愛養之而已。人之心﹐由人所趨向如何耳﹐故曰所以考其善不善﹐於己取之而已矣。「體有貴賤」至「尺寸之膚哉」﹐孟子又言人體有貴亦有賤﹐有小亦有大﹐於人之一身﹐合而言之則謂之體﹔自體而言之﹐又有耳﹑目﹑口﹑鼻﹑形﹑心者也。以貴大﹐則心爲一體之貴者大者﹐以賤小﹐則耳﹑目﹑口﹑鼻﹑形爲一體之賤者小者﹐言人之於一體﹐不可務愛養其賤者小者﹐以害其貴者大者也。如養其小者﹐則爲之小人﹐養其大者﹐則爲之大人。以其耳﹑目﹑口﹑鼻﹑形五者所好﹐不過利欲而已﹔而心廩於有生之初﹐仁義之道俱存於其間。是以養心者爲大人君子﹐養耳﹑目﹑口﹑鼻﹑形者以利欲爲小人耳。故孟子所以有是言也。今有場師治場圃者﹐如捨其梧﹑賈之良木﹐而特養其貳棗﹐是爲賤場師焉。梧﹐桐也﹐賈﹐山楸也。貳棗﹐小酸棗也。梧﹑賈可以爲琴瑟材﹐是良木。小酸棗﹐無用之才也﹐是賤木也。此所以諭養體不養其貴者﹐而養其賤者也。又如養其一指之小﹐而失其肩背之大﹐則爲狼疾藉亂而不知醫治者也﹐此所以比諭養體不養其大者﹐而養其小者也。且務飲食之人﹐則人皆賤之者矣﹐無他﹐是爲其養小而失去其大也。如飲食之人亦無有失其養大﹐則口腹豈但肥長尺寸之膚爲哉﹖言是亦懷仁義之道者也。○注賈﹑貳棗爲桐梓﹐酸棗。正義曰﹕《說文》云「梧賈﹐山楸。」又云「楸﹐梓也。」「貳棗﹐小酸棗也。」是所以案此爲之云。

公都子問曰「鈞是人也﹐或爲大人﹐或爲小人﹐何也﹖」﹝鈞﹐同也。言有大有小﹐何也﹖﹞孟子曰「從其大體爲大人﹐從其小體爲小人。」﹝大體﹐心思禮義。小體﹐縱恣情欲。﹞曰「鈞是人也﹐或從其大體﹐或從其小體﹐何也﹖」﹝公都子言人何獨有從小體也。﹞曰「耳目之官﹐不思而蔽於物﹐物交物﹐則引之而已矣。心之官則思﹐思則得之﹐不思則不得也。此天之所與我者﹐先立乎其大者﹐則其小者不能奪也﹐此爲大人而已矣。」﹝孟子曰﹕人有耳目之官﹐不思﹐故爲物所蔽。官﹐精神所在也﹐謂人有五官六府。物﹐事也。利欲之事來交引其精神﹐心官不思善﹐故失其道而陷爲小人也。此乃天所與人情性﹐先立乎其大者﹐謂生而有善性也。小者﹐情欲也。善勝惡﹐則惡不能奪之而已矣。﹞

﹝疏﹞「公都子」至「已矣」。○正義曰﹕此章指言天與人性﹐先立其大﹐心官思之﹐邪不乖越﹐故謂之大人者也。「公都子問曰﹕鈞是人也」至「何也」者﹐公都子問孟子曰﹕世之人皆是人者也﹐或有名爲大人﹐或有名爲小人者﹐是如之何也。「孟子曰﹕從其大體爲大人﹐從其小體爲小人」﹐孟子答之曰﹕從事於大體﹐而以仁義養其心﹐是從其大體﹐故謂之大人也﹔從其小體﹐以利欲養其耳目之官﹐是從其小體﹐故謂之小人也。「曰﹕鈞是人也﹐或從其大體﹐或從其小體﹐何也」﹐公都子未曉﹐故問之曰﹕旣皆是人也﹐或以從養其大體﹐或從養其小體﹐是如之何﹖「曰耳目之官」至「此爲大人而已矣」﹐孟子又答之曰﹕人有耳目之官﹐不以心思主之﹐而遂蔽於耆欲之物﹐旣蔽於物﹐則己亦已失矣。己已失﹐則是亦爲物而已。是則物交接其物﹐終爲物引之﹐喪其所得矣。惟心之官則爲主於思﹐如心之所思﹐則有所得而無所喪﹐如不思﹐則失其所得而有以喪之耳。是以天之所與付於我者﹐所以先與立其大者﹐則心是也。旣與立其大者﹐則小者斯不能奪之矣﹐小者則耳目是也。是以爲之大人而已矣。蓋耳目主視聽﹐是以爲官者也。心﹐君﹐主官者也﹐亦謂之官者﹐以其亦主思﹐故亦爲官矣。荀子云﹕心﹐君也﹐房中虛而治五官者也。是以心思之大者﹐而小者不能奪﹐其耳目不爲利欲之所蔽﹐玆所以從其大體﹐而爲大人也。彼小人者﹐以其不思而爲利欲所蔽故也。

孟子曰「有天爵者﹐有人爵者。仁義忠信﹐樂善不倦﹐此天爵也。公卿大夫﹐此人爵也。﹝天爵以徳﹐人爵以祿。﹞古之人修其天爵﹐而人爵從之。今之人其天爵以要人爵﹐旣得人爵而棄其天爵﹐則惑之甚者也。﹝人爵從之﹐人爵自至也。以要人爵﹐要﹐求也。得人爵﹐棄天爵﹐惑之甚也。﹞終亦必亡而已矣。」﹝棄善忘徳﹐終必亡也。﹞

﹝疏﹞「孟子」至「已矣」。○正義曰﹕此章指言古修天爵﹐自樂之也﹔今要人爵﹐以誘時也﹔得人棄天﹐道之忌也﹔惑以招亡﹐小人之事也。「孟子曰有天爵者」至「終亦亡之而已矣」﹐孟子言有所謂天爵者﹐有所謂人爵者﹐仁義忠信四者﹐又樂行其善而不厭倦者﹐是所謂天爵也﹔自公卿大夫者﹐是所謂人爵。此孟子所以自解之也。自古之人治其天爵﹐而人爵自然從之﹐如舜耕於歷山﹐樂取諸人以爲善﹐而堯自然禪其祿位﹐是其天爵而人爵從之者也。又如伊尹之徒亦是也。今之人修其天爵﹐以要求人爵﹐旣得其人爵﹐而又棄其天爵﹐則蔽惑之甚者也﹐如登龍斷以罔利﹑乞番間之祭者﹐是其類也。此孟子所以指今之人而言也。如此者﹐終亦必亡其人爵而已矣。是故孟子所以有是言而勸誡之。

孟子曰「欲貴者﹐人之同心也。人人有貴於己者﹐弗思耳矣。人之所貴者﹐非良貴也。趙孟之所貴﹐趙孟能賤之。﹝人皆同欲貴之心﹐人人自有貴者在己身﹐不思之耳。在己者﹐謂仁義廣譽也。凡人之所貴富貴﹐故曰非良貴也。趙孟﹐晉卿之貴者也﹐能貴人﹐又能賤人。人之所自有也者﹐他人不能賤之也。﹞《詩》云﹕『旣醉以酒﹐旣飽以徳。』言飽乎仁義也﹐所以不願人之膏粱之味也。令聞廣譽施於身﹐所以不願人之文繡也。」﹝《詩﹟大雅﹟旣醉》之篇。言飽徳者﹐飽仁義之於身﹐身之貴者也﹐不願人之膏粱矣。膏粱﹐細粱如膏者也。文繡﹐繡衣服也。﹞

﹝疏﹞「孟子曰」至「文繡也」。○正義曰﹕此章指言所貴在身﹐人不知求﹐膏粱文繡﹐己之所優﹐趙孟所貴﹐何能比之。是以君子貧而樂也。「孟子曰﹕欲貴者﹐人之同心也」至「文繡也」﹐孟子言凡所願欲其貴者﹐世人所同其心也﹐以其人皆欲之也。然而人人有貴﹐只在其己者﹐但不思之耳。凡人所貴者﹐非是良貴也。良貴者﹐不以爵而貴者﹐是謂良貴﹐如下文所謂仁義廣譽者是也。且以趙孟﹐晉卿之貴﹐𨿽爲所貴者﹐然而趙孟又能賤之﹐是人之所貴者﹐非爲良貴也。此孟子所以引而諭也﹐以其趙孟者﹐卽晉襄公之臣趙盾者是也﹐是爲晉卿。然入爲晉卿﹐出則爲盟主﹐是謂貴矣﹐柰何其賢則不及趙襄﹐其良則不及宣子﹐則所貴特人爵之貴耳﹐如此得無賤耶﹖故曰趙孟之所貴﹐趙孟能賤之也。《詩﹟大雅﹟旣醉》之篇有云﹕旣醉之以酒﹐旣飽之以徳。是言飽乎仁義者也。是亦所謂徳將於醉之意同﹐謂徳則仁義是也。言飽乎仁義﹐所以不願人之膏粱之味乎﹐案《禮》云公食大夫﹐則稻粱爲嘉膳﹐則膏粱﹐味之至珍者也。然而不願人之膏粱﹐則以仁義爲膏粱﹔令聞廣譽之名聲旣施飾於身﹐所以不願人之文繡也。案《詩》以一裳爲顯服﹐則文繡爲服之至美者也。然而不願人之文繡﹐則以令聞廣譽爲文繡也。蓋令聞者﹐以其內有仁義之徳﹐則人將不特見而善之﹐又有以聞而善之者也﹐故云令聞。令﹐譽令﹐善也﹔聞﹐名聲﹐而人所聞之也。廣譽者﹐亦以內有仁義之徳﹐則不特近者美諭之﹐而遠者又有以美譽焉﹐故云廣譽。廣﹐遠大也﹔譽﹐美稱也。凡此孟子所以教時人之云耳。故論君子貧而樂﹐如顏子在陋巷﹐而不攺其樂者﹐是之謂也。

孟子曰「仁之勝不仁也﹐猶水之勝火。今之爲仁者﹐猶以一杯水救一車薪之火也﹐不熄﹐則謂之水不勝火。此又與於不仁之甚者也﹐亦終必亡而已矣。」﹝水勝火﹐取水足以制火﹐一杯水何能救一車薪之火也﹐以此則謂水不勝火。爲仁者亦若是﹐則與作不仁之甚者也﹐亡猶無也﹐亦終必亡仁矣。﹞

﹝疏﹞「孟子」至「已矣」。○正義曰﹕此章指言爲仁不至﹐不反諸己﹐謂水勝火﹐熄而後己﹔不仁之甚﹐終必亡矣﹔爲道不卒﹐無益於賢也。孟子言爲仁勝彊於不仁也﹐若水之勝火矣。今之爲仁者﹐不知反本心而爲仁﹐如以一杯杓水而救一車薪之火也。火不熄滅﹐則謂水不勝火﹐以爲不仁勝﹐仁此又與於不爲仁者又甚之也。以其有過於不爲仁者也﹐是亦終必亡其仁矣。且如湯﹑武之至仁﹐然後勝桀﹑紂之至不仁也。今之爲仁﹐但以轉粟移民之爲仁﹐而望民多於鄰國﹔以羊易牛之仁﹐而欲朝秦﹑楚而撫四夷﹕是若一杯水而望救一車薪之火也﹐此所以終必亡其仁矣。此吾孟子所以有激而云。

孟子曰「五者﹐種之美者也。苟爲不熟﹐不如荑稗。夫仁亦在乎熟之而已矣。」﹝熟﹐成也。五𨿽美﹐種之不成﹐則不如荑稗之艸甚實可食。爲仁不成﹐猶是也。﹞

﹝疏﹞正義曰﹕此章指言功毀幾成﹐人在愼終﹐五不熟﹐荑稗是勝﹐是以爲仁以其成也。孟子言五者﹐是天下種之美者也﹐苟五不成﹐則不勝荑稗之所奮。夫仁者﹐亦天下道之美者也﹐苟爲仁不成﹐則不勝不仁之所害。故云夫仁亦在乎成之而已矣。此章與前章相類﹐亦若齊宣有愛牛之仁﹐而功不至於百姓﹔梁惠有移民之仁﹐而民不加多於鄰國﹕是爲仁不成之過也。五已說於前矣。云荑稗者﹐卽禾中之﹛艸巫﹜艸也。

孟子曰「羿之教人射﹐必志於彀。學者亦必志於彀。﹝羿﹐古之善射者。彀﹐張弩付的者﹐用思要時也。學者志道﹐猶射者之張也。﹞大匠誨人﹐必以規矩。學者亦必以規矩。」﹝大匠﹐攻木之工。規所以爲圓也﹐矩所以爲方也。誨﹐教也。教人必須規矩﹐學者以仁義爲法式﹐亦猶大匠以規矩者也。﹞

﹝疏﹞「孟子」至「規矩」。○正義曰﹕此章指言事各有本﹐道有所隆﹐彀張規矩﹐以諭爲仁﹔學不爲仁﹐猶是二教﹐失其法而行之者也。孟子言羿爲善射者﹐其教人射﹐必志在於勢。勢者﹐張弓也﹐張弓以其力分之所至處也。言羿𨿽善射﹐其教人亦必求之於力分之內也。大匠爲攻木之工者﹐其教誨人爲匠﹐必在於規矩。規所以爲圓之度﹐矩所以爲方之度﹐以其規矩爲法度之至者也。言大匠誨人﹐亦必求之於法度內也。羿教人旣求之於力分之內﹐則學之者亦必求於力分之內矣。大匠誨人﹐旣求之於法度之內﹐則學之者﹐亦必求於法度之內矣。然必皆求於力分之內者﹐以其力分所不到﹐則射亦末如之何矣。法度者亦如是矣。此諭人以道教人﹐而學之者亦如此耳。如皆不求之於力分之內與法度之內﹐則於道終亦不得矣。○注羿古之攻射者與匠爲攻木之工者。○正義曰﹕此已說於前矣。●卷十二上﹟告子章句下﹝凡十六章﹞

﹝疏﹞正義曰﹕此卷趙氏分爲下卷者也。此卷十有六章。其一章言臨事量宜﹐權其輕重﹐以禮爲先﹐食色爲後﹐若有偏殊﹐從其大者。二章言天下大道﹐人病不由﹐不患不能﹐是以曹交請學﹐孟子辭焉。三章言生之膝下﹐一體而分﹐當親而疏﹐怨慕號天﹐是以《小弁》之怨﹐未足以爲愆也。四章言上之所欲﹐下以爲俗。五章言君子交接﹐動不違道﹐享見之儀﹐亢答不差。其六章見幾而作﹐不俟終日﹐孔子將行﹐冕不及稅。七章言王道浸衰﹐轉爲罪人。八章言招攜懷遠﹐貴以徳禮﹐義勝爲上﹐戰勝爲下。九章言善爲國者﹐必藏於民﹐賊民以往﹐其餘何觀。十章言先王典禮﹐萬世可遵﹐什一供貢﹐下富上尊。十一章言君子除害﹐普爲人也。十二章言民無信不立。十三章言好善從人﹐聖人一槪。十四章言仕𨿽正道﹐亦有量宜﹐聽言爲上﹐禮貌次之﹐困而免死﹐斯爲下矣。十五章言聖賢困窮﹐天堅其志﹐次賢感激﹐乃奮其意。十六章言學而見賤﹐恥之大者﹐教誨之方﹐或析或引。凡此十六章﹐合上卷二十章﹐是《告子》之篇有三十六章矣。

任人有問屋廬子曰「禮與食﹐孰重﹖」﹝任國之人問孟子弟子屋廬連﹐問二者何者爲重。﹞曰「禮重。」﹝答曰﹕禮重。﹞「色與禮﹐孰重﹖」曰「禮重。」﹝重如上也。﹞曰「以禮食則饑而死﹐不以禮食則得食﹐必以禮乎﹖親迎則不得妻﹐不親迎則得妻﹐必親迎乎﹖」﹝任人難屋廬子﹐云若是則必待禮乎﹖﹞屋廬子不能對。明日之鄒﹐以告孟子﹐孟子曰「於﹗答是也何有﹖﹝於音烏﹐嘆辭也。何有爲不可答也。﹞不揣其本﹐而齊其末﹐方寸之木﹐可使髙於岑樓﹔金重於羽者﹐豈謂一鉤金與一輿羽之謂哉﹗取食之重者與禮之輕者而比之﹐奚翅食重﹖取色之重者與禮之輕者而比之﹐奚翅色重﹖」﹝孟子言夫物當揣量其本﹐以齊等其末。知其大小輕重乃可言也。不節其數﹐累積方寸之木﹐可使髙於岑樓。岑樓﹐山之銳嶺者﹐寧可謂寸木髙於山邪﹖金重於羽﹐謂多少同而金重耳﹐一帶鉤之金﹐豈重一車羽邪﹖如取食﹑色之重者﹐比禮之輕者﹐何翅食﹑色重哉﹗翅﹐辭也。若言何其重也。﹞往應之曰「『糸兄之臂而奪之食﹐則得食﹐不糸則不得食﹐則將糸之乎﹖逾東家墻而摟其處子﹐則得妻﹐不摟則不得妻﹐則將摟之乎﹖』」﹝教屋廬子往應任人如是。糸﹐戾也。摟﹐牽也。處子﹐處女也。則是禮重﹐食﹑色輕者也。﹞

﹝疏﹞「任人」至「摟之乎」。○正義曰﹕此章指言臨事量宜﹐權其輕重﹐以禮爲先﹐食﹑色爲後﹐若有偏殊﹐從其大者。屋廬子未達﹐故譬摟﹑糸也。「任人有問屋廬子曰﹕禮與食孰重」﹐任人﹐任國之人﹐任國之人有問屋廬子曰﹕禮與食二者﹐何者爲重﹖「曰禮重」﹐屋廬子答之以爲禮重。屋廬子﹐孟子弟子也。任人又問色與禮二者孰重﹖「曰禮重」﹐屋廬子又答之以爲禮重。「曰﹕以禮食則饑而死」至「必親迎乎」﹐任人又問之曰﹕人若待有禮然後食﹐則饑餓而死﹐不待禮而食者﹐則得其食而不見饑餓﹐必待以禮然後食乎﹖任人意以爲不待禮而食也。行親迎婚之禮﹐則不得其妻﹐不待親迎之禮﹐則得其妻﹐必待親迎之禮﹖任人意又以爲不待親迎也。所謂禮食者﹐案《禮》云「主人親饋則客祭﹐主人不親饋則客不祭。」故君子苟無禮﹐𨿽美不食焉﹐凡此之謂。所謂親迎者﹐又案《禮》云﹕夏氏迎於庭﹐商人迎於室﹐周人迎於戶﹐凡此是也。今任人不知此爲重﹐故以食﹑色並而問之。「屋廬子不能對﹐明日之鄒﹐以告孟子」﹐屋廬子未有言以答應﹐故不能對任人之問﹐乃明日之鄒國﹐以任人此言告於孟子。「孟子曰﹕於﹗答是也何有」至「則將摟之乎」﹐孟子見廬子不能答此言﹐乃而嘆之曰﹕答此之言﹐何有難乎﹖何爲不可答也。言凡物有常﹐如不揣量其本﹐但齊等其末﹐則𨿽方寸之木﹐可令髙於岑樓。岑樓﹐山之銳峯也。此乃齊等其末﹐而不量其本之謂也。言𨿽可謂之一帶鉤之金與一車羽毛之謂哉﹐是亦不揣其本﹐而齊其末之謂也。以其揣之以本﹐則方寸之木不能過於岑樓﹐一帶鉤之金不能重於一車之羽也。如不揣其本﹐則取食之重者與禮之輕者比諭之﹐何啻食爲重也。取色之重者與禮之輕者比並之﹐則何啻爲色重也。如此﹐是猶積累方寸之木﹐可使髙於岑樓﹔積疊一車之羽毛﹐可使重於一鉤金也。是則任人不揣其本﹐而齊其末也。且爲不以禮食則饑而死﹐則人誰不以食爲重也﹔不親迎則得妻﹐則人誰不以色爲重也。故孟子所以於此又教之屋廬子﹐使往應於任人曰﹕糸戾其兄之臂而奪之食﹐則得其食﹐不糸戾之則不得其食﹐則將可以糸戾兄之臂乎﹖逾越東家之墻而牽其處女﹐則得爲之妻﹐不牽之則不得爲之妻﹐則將可以牽處女乎﹖言不可如是也﹐故以「乎」言之。所謂東家則托此言之矣﹐如謂鄰家也。然而鄰亦有西﹑南﹑北﹐何不言之﹐蓋言東﹐則西﹑南﹑北不言而在矣。○注「任國」。○正義曰﹕任﹐薛同姓之國﹐在齊楚之間﹐後亦有案文﹐在孟子居鄒之段。○注「岑樓﹐山之銳嶺」。○正義曰﹕釋云﹕山小而髙者曰岑。是知岑樓卽知爲銳嶺之峯也。曰樓者﹐蓋重屋曰樓﹐亦取其重髙之意也。○注云「處女」。○正義曰「未嫁者也。」

曹交問曰「人皆可以爲堯﹑舜﹐有諸﹖」孟子曰「然。」﹝曹交﹐曹君之弟。交﹐名也。答曰然者﹐言人皆有仁義之心﹐堯﹑舜行仁義而已。﹞「交聞文王十尺﹐湯九尺。今交九尺四寸以長﹐食粟而已﹐如何則可﹖」﹝交聞文王與湯皆長而聖。今交亦長﹐獨但食粟而已﹐當如之何﹖﹞曰「奚有於是﹖亦爲之而已矣。有人於此﹐力不能勝一匹雛﹐則爲無力人矣。今曰舉百鈞﹐則爲有力人矣。然則舉烏獲之任﹐是亦爲烏獲而已矣。夫人豈以不勝爲患哉﹖弗爲耳。﹝孟子曰﹕何有於是言乎﹖仁義之道﹐亦當爲之乃爲賢耳。人言我力不能勝一小雛﹐則謂之無力之人。言我能舉百鈞﹐百鈞﹐三千斤也﹐則謂之有力之人。烏獲﹐古之有力人也﹐能移舉千鈞。人能舉其所任﹐是爲烏獲才也。夫一匹雛不舉﹐豈患不能勝哉﹖但不爲之耳。﹞徐行後長者謂之弟﹐疾行先長者之不弟。夫徐行者﹐豈人所不能哉﹗所不爲也。﹝長者﹐老者也。弟﹐順也。人誰不能徐行者﹐患不肯爲也。﹞堯﹑舜之道﹐孝悌而已矣。子服堯之服﹐誦堯之言﹐行堯之行﹐是堯而已矣。子服桀之服﹐誦桀之言﹐行桀之行﹐是桀而已矣。」﹝孝悌而已﹐人所能也。堯服﹐衣服不逾禮也。堯言﹐仁義之言。堯行﹐孝悌之行。桀服﹐譎詭非常之服。桀言﹐不行仁義之言。桀行﹐淫虐之行。爲堯似堯﹐爲桀似桀而已矣。﹞曰「交得見於鄒君﹐可以假館﹐願畱而受業於門。」﹝交欲學於孟子﹐願因鄒君假館捨﹐備門徒也。﹞曰「夫道﹐若大路然﹐豈難知哉﹖人病不求耳。子歸而求之﹐有餘師。」﹝孟子言堯﹑舜之道﹐較然若大路﹐豈有難知﹐人苦不肯求耳。子歸曹而求行其道。有餘師﹐師不少也﹐不必畱館學也。﹞

﹝疏﹞「曹交」至「余師」。○正義曰﹕此章指言天下大道﹐人病由之﹐病於不爲﹐不患不能﹐是以曹交請學﹐孟子辭焉﹐蓋《詩》三百﹐一言以蔽之。「曹交問曰﹕人皆可以爲堯﹑舜﹐有諸」﹐曹交﹐曹君之弟也﹐姓曹名交。然曹交問孟子曰﹕凡人皆可以爲堯﹑舜二帝﹐有諸否乎﹖「孟子曰然」﹐孟子答之﹐以爲誠如是也。「交聞文王十尺」至「如何則可」者﹐曹交又言﹐交嘗聞文王身長十尺﹐湯王身長九尺﹐今交身亦長九尺四寸﹐但獨食粟而已﹐當如之何則可以爲堯﹑舜。「曰奚有於是」至「是桀而已矣」﹐孟子答之﹐曰何有於此言之謂乎﹗言非論身長﹑短之謂也﹐所以爲堯舜者﹐是亦爲之而已。且托今有人於此﹐其力不能舉任一匹雛之小﹐是則爲無筋力之人也。今又曰能舉任三千鈞之重﹐則爲有筋力之人也。如是言之﹐則能舉烏獲千鈞之重任者﹐此亦足爲烏獲之徒而已矣。且夫人豈以不能舉勝一匹夫之雛小爲憂患哉﹗但不爲之耳。如用力舉之﹐則勝矣。以言人之所欲爲堯舜者﹐豈患其不能爲之哉﹖亦但不爲之耳。且以徐緩而行﹐後於長者﹐是謂之悌順﹔急疾而行﹐先於長者﹐謂之不悌順。夫徐緩而行者﹐豈凡人所不能如是哉﹗但所不爲徐行之矣。夫堯舜二帝﹐之道而已﹐子今若身服堯之法服﹐以衣服不越禮﹐口誦堯之法言﹐以其言有法度﹐所行則行堯所行堯所行之迹﹐以其行不淫虐﹐如此﹐是亦爲堯之徒矣。若子於今身乃服桀非常之服﹐口誦詭懦之言﹐所行乃行桀淫虐之行﹐如此﹐是亦爲桀而已矣。「交得見於鄒君」至「於門」﹐曹交聞孟子言至此﹐乃曰﹕交得見鄒君﹐可以因而假館捨﹐願畱止而受業於夫子之門﹐而學於孟子也。「曰﹕夫道若大路」至「余師」﹐孟子乃答之曰﹕夫道若大路﹐較然易行也﹐豈爲難知者哉﹖言不難知也。但人病不求之耳﹐子歸曹而自能求之而行其道﹐亦不少師也﹐何必願受業於我。孟子所以答之此者﹐蓋爲曹交欲挾鄒君而問﹐是挾貴而問者也﹐是以辭之而已﹐抑亦不屑教誨之謂也。○注「百鈞三千斤」。○正義曰﹕已前篇說之矣。○注「烏獲有力人也」。正義曰﹕案皇甫士安《帝王世紀》云﹕秦武王好多力之士﹐烏獲之徒並皆歸焉。秦王於洛陽舉周鼎﹐烏獲兩目血出。六國時人也。孟子假是而開辟曹交之蔽而已矣。

公孫丑問曰「髙子曰﹕『《小弁》﹐小人之詩也。』」孟子曰「何以言之﹖」曰「怨。」﹝髙子﹐齊人也。《小弁》《小雅》之篇﹐伯奇之詩也。怨者﹐怨親之過﹐故謂之小人。﹞曰「固哉﹗髙叟之爲詩也。有人於此﹐越人關弓而射之﹐則己談笑而道之﹐無他﹐疏之也。其兄關弓而射之﹐則己垂涕泣而道之﹐無他﹐戚之也。《小弁》之怨﹐親親也。親親﹐仁也。固遙夫﹐髙叟之爲詩也。﹝固﹐陋也。髙子年長﹐孟子曰﹕陋哉﹗髙父之爲詩也。疏越人﹐故談笑。戚﹐親也﹐親其兄﹐故號泣而道之﹐怪怨之意也。伯奇﹐仁人﹐而父虐之﹐故作《小弁》之《詩》曰﹕何辜於天﹖親親而悲怨之辭也。重言固陋﹐傷髙叟不達詩人之意也。﹞曰「《凱風》何以不怨﹖」﹝《詩﹟邶風﹟凱風》之篇也。公孫丑曰﹕《凱風》﹐亦孝子之詩﹐何以獨不怨﹖﹞曰「《凱風》﹐親之過小者也。《小弁》﹐親之過大者也。親之過大而不怨﹐是愈疏也。親之過小而怨﹐是不可磯也。愈疏﹐不孝也。不可磯﹐亦不孝也。孔子曰﹕『舜其至孝矣﹐五十而慕。』」﹝孟子曰﹕《凱風》言「莫慰母心」﹐母心不悅也﹐知親之過小也。《小弁》曰「行有死人﹐尙或堇之」﹐而曾不閔己﹐知親之過大也。愈﹐益也。過已大矣。而孝子不怨思其親之意何爲如是﹗是益疏之道也﹐故曰不孝。磯﹐激也。過小耳﹐而孝子感激﹐輒怨其親﹐是亦不孝也。孔子以舜年五十而慕其親不殆﹐稱曰孝之至矣﹐孝之不可以已也。知髙叟譏《小弁》爲不得矣。﹞

﹝疏﹞「公孫丑」至「而慕」。○正義曰﹕此章指言生之膝下﹐一體而分﹐喘息呼吸﹐气通於親﹐當親而疏﹐怨慕號天﹐是以《小弁》之怨﹐未足以爲愆也。「公孫丑問曰﹕髙子曰﹕《小弁》﹐小人之詩也」﹐髙子﹐齊人也﹐公孫丑問孟子曰﹕髙子有云《小弁》之詩﹐是小人之詩也。「孟子曰﹕何以言之」﹐孟子又問孫丑﹐以謂髙子何以言爲小人之詩。「曰怨」﹐孫醜又答之﹐曰爲其有怨也。「曰﹕固哉﹗髙叟之爲詩也」又至「爲詩也」﹐固﹐陋矣﹔髙子老﹐孟子稱曰叟﹐蓋叟﹐長老之稱也。孟子曰﹕陋哉﹗髙叟之謂此詩爲小人之詩也。今且托以有人於此﹐是爲越南蠻人﹐被人彎弓而射之﹐則己見之﹐則但談笑而道之也﹐此無他﹐是與越人疏也。其兄如被人彎弓而射之﹐則己見之必垂涕淚﹐號泣而道之﹐此無他﹐是與兄爲親也。《小弁》之詩﹐其辭有怨﹐是親親之故也。親親﹐仁道也。陋矣夫﹐髙子之謂此詩爲小人之詩也﹐然孟子所以重言之﹐深誚髙子不達詩人之意之甚者也。「曰《凱風》何以不怨」﹐公孫丑再問孟子﹐然則《凱風》亦孝子之詩也﹐何以獨不怨﹖《凱風》《邶風》之詩也。「曰《凱風》﹐親之過小者也」至「五十而慕」者﹐孟子又答之曰﹕《凱風》之詩﹐是親之過小者也﹐以詩觀之﹐有曰「有子七人﹐莫慰母心」﹐是爲親之過小者也﹔《小弁》之詩﹐是親之過大者也﹐以詩觀之﹐有曰「何辜於天﹐我罪伊何」﹐是則怨以責己﹐爲親之過大者也。親之過大而不怨慕之﹐是益疏其親也。親之過小而怨之﹐是懟其親也﹐是謂父母不可以磯激之者也。是親之過大者﹐以其幽王信褒姒讒言﹐疏太子宜臼之親﹐非特放之﹐又將以殺之﹐是以《小弁》爲太子之傅作焉﹐而著父之過爲大者也。親之過小者﹐以其先王制禮﹐夫死﹐妻稚子幼﹐然後其妻始與人﹐今七子之母﹐則非稚齒子幼者也﹐乃反不安其室而欲去嫁﹐是以《凱風》美孝子﹐以著母之過爲小者也。故曰益疏其親而不怨慕之者﹐是不孝者也﹔謂父母不可激之者﹐是亦不爲孝也。云磯者﹐蓋磯﹐激也﹐若微切以感激之﹐以幾諫者也﹐譬如石之激水﹐順其流而激之耳。今乃謂親之不可幾諫﹐安得謂孝子乎﹖所以云愈疏不孝也﹐不可磯亦不孝也。又引孔子有云舜其爲至孝者耳﹐以其但亦五十之年﹐尙能慕親矣。孟子又引以此﹐蓋謂至孝則當怨慕之也。然則《小弁》之怨﹐安得謂爲小人乎﹗宜髙子所以見誚於吾孟子矣。○注「伯奇仁人﹐而父虐之」至「何辜於天」。○正義曰﹕按《史記》云﹕幽王嬖愛褒姒﹐姒生子伯服﹐幽王欲廢太子﹐太子母申侯女而爲後﹐後幽王得褒姒﹐愛之﹐欲廢申後﹐並去太子宜臼﹐以褒爲後﹐以伯服爲太子。後立爲平王者﹐是宜臼者也。以此推之﹐則伯奇﹐宜臼也。故《小弁》之詩注云「幽王娶申女﹐生太子宜臼。又娶褒姒﹐生子伯服﹐立以爲後﹐而放宜臼﹐將殺之。故也。○注「《凱風》」至「《小弁》曰行有死人﹐尙或堇之」。○正義曰﹕《凱風》﹐美孝子之詩也。云「莫慰母心」者﹐注云﹕慰﹐安也。言有子七人﹐無以安母之心也。云「行有死人﹐尙或堇之」者﹐注云「堇﹐路冢也」。箋云「相視投掩之行道也﹐視彼人將掩兔﹐尙有先驅走之者﹐道中有死人﹐尙有覆堇之成其堇者﹐言其心所不忍也。」

宋將之楚﹐孟子遇於石丘﹐曰「先生將何之﹖」﹝宋﹐宋人名﹐學士年長者﹐故謂之先生。石丘﹐地名也。道遇﹐問欲何之也。﹞曰「吾聞秦﹑楚構兵﹐我將見楚王說而罷之。楚王不悅﹐我將見秦王說而罷之。二王我將有所遇焉。」﹝自謂往說二王﹐必有所遇﹐得從其志也。﹞曰「軻也請無問其詳﹐願聞其指﹐說之將何如﹖」﹝孟子敬宋﹐自稱其名曰軻。不敢詳問﹐願聞其指﹐欲如何說之。﹞曰「我將言其不利也。」﹝曰「我將爲二王言興兵之不利也。﹞曰「先生之志則大矣﹐先生之號則不可。先生以利說秦﹑楚之王﹐秦﹑楚之王悅於利﹐以罷三軍之師﹐是三軍之士樂罷而悅於利也。爲人臣者﹐懷利以事其君﹔爲人子者﹐懷利以事其父﹔爲人弟者﹐懷利以事其兄﹕是君臣﹑父子﹑兄弟終去仁義﹐懷利以相接﹐然而不亡者﹐未之有也。﹝孟子曰﹕先生志誠大矣﹐所稱名號不可用也。二王悅利罷三軍﹐三軍士樂之而悅利﹐則舉國尙利以相接待﹐而忘仁義﹐則其國從而亡矣。﹞先生以仁義說秦﹑楚之王﹐秦﹑楚之王悅於仁義而罷三軍之師﹐是三軍之士樂罷而悅於仁義也。爲人臣者﹐懷仁義以事其君﹔爲人子者﹐懷仁義以事其父﹔爲人弟者﹐懷仁義以事其兄﹕是君臣﹑父子﹑兄弟去利懷仁義以相接也﹐然而不王者﹐未之有也。何必曰利﹖」﹝以仁義之道﹐不忍興兵﹐三軍之士悅﹐國人化之﹐咸以仁義相接﹐可以致王﹐何必以利爲名也。﹞

﹝疏﹞「宋」至「何必曰利」。○正義曰﹕此章指言上之所欲﹐下以爲俗﹐俗化於善﹐久而致平﹔俗化於惡﹐久而致傾。是以君子創業﹐愼其所以爲名也。「宋將之楚﹐孟子遇於石丘﹐曰先生將何之」﹐宋﹐宋國之人﹐姓宋名﹐孟子尊老之曰先生。宋將欲往楚國﹐孟子相逢於石丘之地﹐石丘則宋國地也。孟子乃問之曰﹕先生將何往﹖「曰﹕吾聞秦﹑楚構兵」至「我將有遇焉」﹐宋答孟子曰﹕我聞秦﹑楚二國交兵﹐我將見楚王說而罷之。如楚王不悅我說﹐我將又見秦王說而罷之。秦﹑楚二王﹐我將有所得從其志也。「曰軻也」至「將何如」﹐孟子敬宋﹐故自稱名﹐曰﹕軻也請無敢問其詳悉﹐願聞其指﹐意說之將如何說之。「曰﹕我將言其不利也」﹐答之曰﹕我將說之﹐以言其興兵之不利也。「曰先生之志則大矣」至「何必曰利」﹐孟子又答之﹐曰先生之志則誠爲大矣﹐先生之名號則不可用也。先生今以利說秦﹑楚二王﹐秦﹑楚二王悅於利﹐是必罷三軍之眾﹐萬二千五百人爲軍﹐三軍之眾乃三萬七千五百人也。如此﹐是三軍之士卒樂罷兵而悅利也。爲人臣者﹐苟懷抱其利以奉君﹔爲人子者﹐又懷抱利以事其父﹔爲人弟者﹐又懷抱利以奉其兄﹕是則君臣﹑父子﹑兄弟終皆亡去仁義之道﹐特懷利以相接待。君臣﹑父子﹑兄弟皆以利相接待﹐然而不身亡者﹐未之有也。言必亡其身矣。先生將以仁義之道說秦﹑楚之王﹐秦﹑楚之王悅從仁義而罷去三軍之眾也。如此﹐是三軍之士卒樂罷兵而悅從於仁義也。爲人臣者﹐懷抱仁義之道以奉其君﹔爲人子者﹐懷抱仁義之道以奉其父﹔爲人弟者﹐懷抱仁義之道以奉其兄﹕是則君臣﹑父子﹑兄弟乃去其利﹐而抱仁義相接待也。旣懷抱仁義而相接待﹐則父父子子﹑君君臣臣﹑兄兄弟弟﹐如此則不爲王者﹐未之有也。言如此則可以爲王矣﹐何必曰利以說之乎﹗蓋爲利則其害至於亡身﹐爲仁義則其利至於王﹐故曰何必曰利也。此孟子所以持仁義之道教宋事其秦﹑楚﹐譏其欲以利說秦﹑楚也。○注「宋﹐宋人﹐名」。○正義曰﹕案《荀卿﹟非十二子》云「不知壹天下﹐建國家之權稱﹐曾不足以容辧異﹑懸君臣﹐然而其持之有故﹐其言之成理﹐足以欺惑愚眾﹐是宋釒開也。」楊亻京云「宋釒開﹐宋人﹐與孟子﹑尹文子﹐彭蒙﹐愼到同時。」《孟子》作宋﹐與釒開同﹐口莖反﹐是也。

孟子居鄒。季任爲任處守﹐以幣交﹐受之而不報。處於平陸﹐儲子爲相﹐以幣交﹐受之而不報。﹝任﹐薛之同姓小國也。季任﹐任君季弟也。任君朝會於鄰國﹐季任爲之居守其國﹐致幣帛之禮以交孟子﹐受之而不報。平陸﹐齊下邑也。儲子﹐齊相也﹐亦致禮以交於孟子﹐孟子而不答之也。﹞他日﹐由鄒之任﹐見季子﹔由平陸之齊﹐不見儲子。屋廬子喜曰「連得間矣﹗」問曰「夫子之任見季子﹐之齊不見儲子﹐爲其爲相與﹖」﹝連﹐屋廬子名也。見孟子答此二人有異﹐故喜曰﹕連今日乃得一見夫子與之間隙也。俱答二人﹐獨見季子﹐不見儲子者﹐以季子當君國子民之處﹐儲子爲相﹐故輕之邪。﹞曰「非也。《書》曰﹕『享多儀﹐儀不及物﹐曰不享。惟不役志於享。』爲其不成享也。﹝孟子曰﹕非也。非以儲子爲相﹐故不見。《尙書﹟洛誥篇》曰「享多儀」﹐言享見之禮多儀法也。物﹐事也。儀不及事﹐謂有闕也﹐故曰不成享禮。儲子本禮不足﹐故我不見也。﹞屋廬子悅。或問之﹐屋廬子曰「季子不得之鄒﹐儲子得之平陸。」﹝屋廬子已曉其意﹐聞義則服。人問之曰「何爲若是﹖屋廬子曰﹕季子守國﹐不得越境至鄒﹐不身造孟子可也﹔儲子爲相﹐得循行國中﹐但遙交禮﹐爲其不尊賢﹐故禮答而不見之也。﹞

﹝疏﹞「孟子居鄒」至「平陸」。○正義曰﹕此章指言君子交接﹐動不違禮﹐享見之儀﹐亢答不差﹐是以孟子或見或否﹐各以其宜者也。「孟子居鄒」至「而不報」﹐言孟子居處鄒國﹐季任爲任國居守者也。以其任國之君朝會於鄰國﹐季任爲居守其國也。季任爲居守﹐以幣帛之禮以交孟子﹐孟子受而不答。孟子爲齊卿相之時﹐居處於平陸﹐齊之下邑﹐儲子爲齊相﹐以幣帛交孟子﹐孟子亦受之而不答。「他日﹐由鄒之任」至「不見儲子」﹐言孟子異日自鄒之任國﹐乃見其季子﹔自平陸往齊國﹐乃不見儲子。「屋廬子喜曰」至「爲相與」﹐屋廬子見孟子於此二人見與不見﹐故喜而言曰﹕連於今日得間隙與夫子爲語矣。故問孟子曰﹕夫子往任國乃見季子﹐往齊國乃不見儲子﹐是爲其儲子爲齊相﹐故欲輕之歟﹖「曰非也」至「爲其不成享也」﹐孟子答之曰﹕非爲其爲相﹐故不見而輕之耳。以其《尙書﹟洛誥》篇有云「享多儀」﹐言享見之禮多儀法也。如儀不及享獻之物﹐是曰不享。以其無儀法﹐𨿽有物以享之﹐但亦如不享耳。惟在上者﹐不役使下之志於享也﹐是以我不見儲子者﹐爲其儀不及物﹐不成享也﹐我所以受之幣而不見答也。「屋廬子悅」至「得之平陸」﹐屋廬子已曉﹐故聞孟子言而喜悅。或人見屋廬子﹐故問之曰﹕此《洛誥》云﹐是何之謂﹖屋廬子答之曰﹕季子以其守國﹐故不得越境親至鄒國見孟子﹐故但以幣交孟子﹐孟子所以往而見答也。儲子爲齊相﹐得循行國中﹐可以親至平陸見孟子﹐然以不親見之﹐但亦以幣交之﹐是其不尊賢者也﹐是所謂儀不及物﹐爲不成享也﹐孟子所以之齊﹐故不見而答之也。○注「任﹐薛之同姓。」正義曰﹕案魯隱公十一年《左傳》云「滕侯﹑薛侯來朝﹐爭長﹐公使羽父請於薛侯曰﹕『周之宗盟﹐異姓爲後﹐寡人若朝於薛﹐不敢與諸任齒。』」杜預云「薛﹐任姓也。齒﹐列也。」是知薛與任爲同姓也。○注「《尙書﹟洛誥》篇云」。○正義曰﹕此篇召公旣相宅﹐周公往營成周﹐使來告卜﹐作此《洛誥》之篇也。孔安國云﹕旣成洛邑﹐將欲成王告以居洛之義也。云「享多儀」至「惟不役志於享」者﹐案安國傳云「奉上謂之享﹐言奉上之道多威儀﹐威儀不及於禮物﹐惟曰不奉上。人君惟不役志於奉上﹐則凡人化之。惟曰不奉上矣。」

淳於髡曰「先名實者﹐爲人也。後名實者﹐自爲也。夫予在三卿之中﹐名實未加於上下而去之﹐仁者固如此乎﹖」﹝淳於﹐姓。髡﹐名也。齊之辧士。名者﹐有道徳之名。實者﹐治國惠民之功實也。齊﹐大國﹐有三卿﹐謂孟子嘗處此三卿之中矣。未聞名實﹐下濟於民﹐上匡其君﹐而速去之。仁者之道﹐固當然邪﹖﹞孟子曰「居下位﹐不以賢事不肖者﹐伯夷也。五就湯﹐五就桀者﹐伊尹也。不惡污君﹐不辭小官者﹐柳下惠也。三子者﹐不同道﹐其趨一也。」﹝伊尹爲湯見貢於桀﹐桀不用而歸湯﹐湯復貢之﹐如此者五。思濟民﹐冀得施行其道也。此三人𨿽異道﹐所履則一也。﹞「一者何也﹖」﹝髡問一者何也。﹞曰「仁也。君子亦仁而已矣﹐何必同﹖」﹝孟子言君子進退行止﹐未必同也﹐趨於屢仁而已。髡爲其速去﹐故引三子以諭意也。﹞曰「魯繆公之時﹐公儀子爲政﹐子柳﹑子思爲臣﹐魯之削也滋甚。若是乎賢者之無益於國也。」﹝髡曰﹕魯繆公時﹐公儀休爲執政之卿。子柳﹐泄柳也﹔子思﹐孔子之孫也﹐二人爲師傅之臣。不能救魯之見削奪亡其土地者多。若是﹐賢者無所益於國家者﹐何用賢爲﹖﹞曰「虞不用百里奚而亡﹐秦繆公用之而霸。不用賢則亡﹐削何可得歟﹖」﹝孟子云﹕百里奚所去國亡﹐所在國霸﹐無賢國亡﹐何但得削﹖豈可不用賢也﹗﹞曰「昔者王豹處於淇﹐而河西善謳。綿駒處於髙唐﹐而齊右善歌。華周﹑杞梁之妻善哭其夫﹐而變國俗。有諸內必形諸外﹐爲其事而無其功者﹐髡未嘗睹之也。是故無賢者也﹐有則髡必識之。」﹝王豹﹐衛之善謳者。淇﹐水名。《衛詩﹟竹竿》之篇曰「泉源在左﹐淇水在右。」《碩人》之篇曰「河水洋洋﹐北流活活。」衛地濱於淇水﹐在北流河之西﹐故曰處淇水而河西善謳﹐所謂鄭衛之聲也。綿駒﹐善歌者也。髙唐﹐齊西邑。綿駒處之﹐故曰齊右善歌。華周﹐華旋也。杞梁﹐杞殖也。二人﹐齊大夫﹐死於戎事者﹐其妻哭之哀﹐城爲之崩﹐國俗化之﹐則效其哭。髡曰﹕如是歌﹑哭者尙能變俗﹐有中則見外。爲之而無功者﹐髡不聞也。有功﹐乃爲賢者﹐不見其功﹐故謂之無賢者也。如有之﹐則髡必識之矣。﹞曰「孔子爲魯司寇﹐不用﹐從而祭﹐燔肉不至﹐不稅冕而行。不知者以爲爲肉也﹐其知者以爲爲無禮也﹐乃孔子則欲以微罪行﹐不欲爲苟去。君子之所爲﹐眾人固不識也。」﹝孟子言孔子爲魯賢臣。不用﹐不能用其道也。從魯君而祭於宗廟﹐當賜大夫以胙﹐燔肉不至。膊炙者爲燔﹐《詩》云「燔炙芬芬﹐反歸其捨。」未及稅冕而行﹐出他國。不知者以爲不得燔肉而慍也。知者以爲爲君無禮﹐乃欲以微罪行。燔肉不至我黨﹐從祭之禮不備﹐有微罪乎﹐乃聖人之妙旨﹐不欲爲﹐誠欲急去也。眾人固不識君子之所爲﹐謂髡不能知賢者之志也。﹞

﹝疏﹞「淳於」至「不識也」。○正義曰﹕此章指言見機而作﹐不俟終日﹐孔子將行﹐冕不及稅。庸人不識﹐課以功實。淳於𨿽辧﹐終亦屈服﹐正者勝也。「淳於髡曰」至「固如是乎」﹐淳於髡﹐齊國之辧士也﹐淳於髡問孟子曰「先名實者﹐爲人也﹐後名實者﹐自爲也」﹐言名生於實者也﹐有功利之實﹐斯有功利之名﹐進而治國濟民﹐則名利在所先﹐故先名實者爲人﹔退而獨善其身﹐則功利在所後﹐故後名實者爲自爲。今夫子嘗處於三卿之中﹐而名實未加及於上下而去之﹐仁人固肯如是乎﹖髡之意﹐以爲仁人必不如是也﹐故以此譏之。蓋名實未加於上下﹐以其上無以輔佐君而治國﹐下無以惠澤而濟於民也。「孟子曰」至「其趨也」者﹐孟子乃答曰﹕居臣下之位﹐不肯以賢而奉事不肖者﹐是伯夷也﹐所謂「伯夷非其君不事」是矣﹔五就於湯﹐五就於桀者﹐是伊尹也﹐所謂「何事非君﹐治亦進﹐亂亦進」是矣﹔不恥惡污君﹐不辭小官者﹐謂柳下惠也﹐所謂「爾爲爾﹐我爲我﹐爾焉能浼我哉﹖厄窮而不憫﹐遺佚而不怨」是矣﹕此三子者﹐𨿽進退之道不同﹐然其所履則一而已。「一者﹐何也」﹐髡又問孟子所謂其趨一者是何也。「曰﹕仁也﹐君子亦仁而已矣﹐何必同」﹐孟子又答﹐曰其一者﹐是一於仁也。言三子進退行止皆一於仁也。伯夷之仁﹐則見於必退以爲淸﹔伊尹之仁﹐則見於必進而爲任﹔下惠之仁﹐則見於不必進﹑亦不必退而爲和。如此﹐則君子進退行止﹐亦履仁而已﹐何用同其進退行止然後爲仁也。孟子所以引此三子而諭者﹐蓋謂之去齊﹐是亦伯夷之淸者也﹐是亦有仁而已﹐故以是答淳於髡。「曰﹕魯繆公之時﹐公儀子爲政」至「無益於國也」﹐髡又曰魯繆公之時﹐公儀休爲執政之鄕﹐泄柳﹑孔爲師傅之臣﹐而魯國爲敵國所侵削益甚﹐如此﹐是賢者不能拯救之﹐是賢者無所益於國家也。「曰﹕虞不用百里奚而亡」至「何可得歟」者﹐孟子又答之﹐曰虞君不能信用百里奚而亡其國﹐秦繆公任用之而得爲霸﹐是則不能用賢則國亡矣﹐何特止於見削歟﹖故曰「削何可得歟」﹖蓋百里奚知虞公之不可諫而去之秦﹐而穆公釋其囚﹐授之以國政﹐號曰五大夫﹐是其事也﹐又說於《萬章》首卷之末詳矣。「曰昔者王豹處於淇上」至「識之」者﹐髡又曰往日衛之善謳詠者王豹居於淇水﹐而西河之人皆善謳﹔齊之善謳詠者綿駒居於髙唐﹐而齊右之人皆能善歌﹕凡此是皆以謳相尙﹐故然也。齊之二大夫華周﹑杞梁皆死於戎事﹐其二人妻哭哀﹐城爲之崩﹐國俗化之﹐而皆效其哭﹐是以如此歌﹑哭者﹐尙能變化其俗﹐則有諸中必見於外。如無其功者﹐髡未曾見之也。如此是故無賢者也﹐有賢者則髡必知之矣。淳於髡所以又言之此者﹐以其不知繆公不能師公儀休﹑泄柳﹑子思三子之道﹐徒疑之以爲不賢﹐又以此明孟子名實未加於上下而去之亦若是矣。故引而言之﹐復譏於孟子。淇水﹑河西﹑髙唐﹑齊右﹐皆地名也。「曰孔子爲魯司寇」至「眾人固不識也」﹐孟子又答﹐曰孔子嘗爲魯國司寇之官﹐不得用其道﹐從魯君祭於宗廟﹐當賜大夫以胙燔肉﹐且不至孔子﹐孔子遂反歸其捨﹐未及脫祭祀之冕而他國。不知孔子者﹐以謂孔子不得燔肉﹐故爲此而行也。其知孔子者﹐以謂爲君無禮﹐乃欲以微罪行。微罪﹐以其孔子爲司寇大夫之官﹐凡有祭﹐則大夫之黨黨從君祭﹐旣從祭之﹐禮有不備﹐所以有罪矣。然則君子之所爲者﹐庸眾之人固不能識而知也。孟子言此者﹐又有以譏誚髡也。意謂吾之去齊﹐是亦君子之道也﹐豈淳於髡所識也。○注「淳於髡」至「然也」。正義曰﹕案《史記﹟列傳》云「淳於髡者﹐齊之贅婿也。長不滿七尺﹐滑稽多辧﹐數使諸侯﹐未嘗屈辱。齊威之時﹐喜隱好爲淫樂長夜之飲酒﹐不治﹐委政於卿大夫﹐百官荒亂﹐諸侯並侵﹐國且危之﹐左右莫敢諫。淳於髡曰「國中有大鳥」云云。文恐煩﹐更不具述。○注「髡曰魯繆公」至「賢爲」。○正義曰﹕云「公儀休爲執政之卿」者﹐案《史記》云「公儀休﹐魯博士﹐以髙弟爲魯相﹐奉法循理﹐無所變更﹐百官自正﹐使食祿者不得與下民爭利﹐受大者不得取小。」《漢書》曰「公儀子相魯﹐之其家﹐見織帛﹐怒而出。其妻於捨而茹葵﹐慍而拔其葵﹐曰「吾以食祿﹐又奪園夫﹑織女利乎﹖」是公儀休執政之事也。云「子柳﹐泄柳也」﹐《檀弓》云「子柳」﹐鄭注云「子柳﹐魯敬仲皮之子﹐子碩兄也。」子思﹐孔﹐已說於前矣。○注「孟子云百里奚去國」至「賢也」。正義曰﹕云百里奚所去國亡﹑所在國霸者﹐卽經所謂知虞之將亡而先去之﹑相秦而霸其君是也。云何但得削者﹐如楊子云「或人問魯用儒而削﹐雄曰﹕魯不用眞儒故也﹐如用眞儒﹐無敵於天下﹐安得削」亦是意也。○注「王豹﹐衛之善謳」至「知之」。○正義曰﹕王豹衛之善謳者﹐注案《衛詩》﹐以淇水在衛地。《說文》云「淇水出河內﹐其北山東入河。」又《晉世家》云「晉西有河﹐西與秦接境﹐北邊翟﹐東至河內」是也。《竹竿》《碩人》﹐皆衛國之詩也。云「髙唐齊西邑」﹐案齊莊公元年「晉伐齊﹐至髙唐」﹐杜氏曰「髙唐在祝阿縣西北」是也。云「華周﹐華旋也﹔杞梁﹐杞殖也」﹐二人﹐齊大夫。案魯襄公二十三年「齊莊公旋自晉﹐不入﹐遂襲莒。杞梁﹑華旋載甲﹐夜入宿於莒郊。明日﹐先遇莒子於蒲侯氏」。杜注云「近莒之邑也。」「莒子重賂之﹐使無死﹐曰﹕『請有盟。』華周對曰﹕『貪貨棄命﹐亦君所惡也。昏而受命﹐日未中而棄之﹐何以事君﹖』莒子親鼓之﹐從而伐之﹐獲杞梁。莒人行成﹐齊侯歸﹐杞梁之妻於郊﹐使弔之。辭曰﹕『殖之有罪﹐何辱命焉﹖若免於罪﹐猶有先人之敝廬在﹐下妾不得與郊弔。』齊侯弔諸室。」杜注云﹕杞梁﹐杞殖也。華周卽華旋也。或云齊莊公襲莒﹐逐而死﹐其妻孟姜向城而哭﹐城爲之崩。○注「孔子爲魯賢臣﹐從魯君而祭於宗廟﹐燔肉不至者」。○正義曰﹕案《孔子世家》云﹕魯定九年﹐孔子爲中都宰﹐一年四方皆則之﹐由中都宰爲司空﹐由司空爲大司寇。定公十三年﹐季氏將墮費﹐十四年﹐孔子由大司寇攝行相事﹐有喜色。門人聞﹕君子禍至不懼﹐福至不喜。孔子曰﹕有是言也。於是誅大夫亂政者少正卯。齊人歸女樂﹐定公有怠政事﹐子路曰「夫子可以行矣。」孔子曰「魯今且郊﹐如致燔於大夫﹐則吾猶可止。」於是不致燔俎於大夫﹐孔子遂行﹐宿於此﹐此魯國之南地也。王肅曰「燔﹐祭肉也。」孔子因衛矣。●卷十二下﹟告子章句下

孟子曰「五霸者﹐三王之罪人也。﹝五霸者﹐大國秉直道以率諸侯﹐齊桓﹑晉文﹑秦繆﹑宋襄﹑楚莊是也。三王﹕夏禹﹑商湯﹑周文王是也。﹞今之諸侯﹐五霸之罪人也。今之大夫﹐今之諸侯之罪人也。﹝謂當孟子之時諸侯及大夫也。諸侯﹐臣﹐總謂之大夫。罪人之事﹐下別言之。﹞天子諸侯曰巡狩﹐諸侯朝於天子曰述職。春省耕而補不足﹐秋省斂而助不給。入其疆﹐土地辟﹐田野治﹐養老尊賢﹐俊傑在位﹐則有慶﹐慶以地。入其疆﹐土地荒蕪﹐遺老失賢﹐掊克在位﹐則有讓。一不朝則貶其爵﹐再不朝則削其地﹐三不朝則六師移之。是故天子討而不伐﹐諸侯伐而不討。五霸者﹐摟諸侯以伐諸侯者也。故曰五霸者﹐三王之罪人也。﹝巡狩﹑述職﹐皆以助人民。慶﹐賞也。養老尊賢﹐能者在位﹐賞之以地﹐益其地也。掊克不良之人在位﹐則責讓之。不朝而至三﹐則討之以六師﹐移之﹐就之也。討者﹐上討下也。伐者﹐敵國相徵伐也。五霸彊摟牽諸侯以伐諸侯﹐不以王命也﹐於三王之法﹐乃爲之罪人也。﹞五霸桓公爲盛﹐葵兵之會諸侯﹐束牲載書而不歃血。初命曰﹕『誅不孝﹐無易樹子﹐無以妾爲妻。』再命曰﹕『尊賢育才﹐以彰有徳。』三命曰﹕『敬老慈幼﹐無忘賓旅。』四命曰﹕『士無世官﹐官事無攝﹔取士必得﹐無專殺大夫。』五命曰﹕『無曲防﹐無遏糴﹐無有封而不告。』曰﹕『凡我同盟之人﹐旣盟之後﹐言歸於好。』今之諸侯皆犯此五禁﹐故曰今之諸侯﹐五霸之罪人也。﹝齊桓公﹐五霸之盛者也﹐與諸侯會於葵丘﹐束縛其牲﹐但加載書﹐不復歃血。言畏桓公﹐不敢負之﹐不得專誅不孝。樹﹐立也。已立世子﹐不得擅易也。不得立愛妾爲嫡妻也。尊賢養才﹐所以彰明有徳之人。敬老愛小﹐卹矜孤寡﹐客羈旅勿忘忽也。仕爲大臣﹐不得世官﹐賢臣乃得世祿也。官事無攝﹐無曠庶僚也。取士必得賢也﹐立賢無方也。無專殺大夫﹐不得以私怒行戮也。無敢違王法而以己意設防禁也﹐無遏止糴不通鄰國也﹐無以私恩擅有封賞而不告盟主也。言歸於好﹐無構怨也。桓公施此五命﹐而今諸侯皆犯之﹐故曰罪人也。﹞長君之惡其罪小﹐逢君之惡其罪大。今之大夫皆逢君之惡﹐故曰今之大夫﹐今之諸侯之罪人也。」﹝君有惡命﹐臣長大而宣之﹐其罪在不能拒逆君命﹐故曰小也。逢﹐迎也。君之惡心未發﹐臣以諂媚逢迎之﹐而導君爲非﹐故曰罪大。今諸侯之大夫皆逢君之惡﹐故曰罪人也。﹞

﹝疏﹞「孟子」至「罪人也」。○正義曰﹕此章指言王道浸衰﹐轉爲罪人﹐孟子傷之﹐是以博思古法﹐匡時君也。「孟子曰﹕五霸者﹐三王之罪人也」至「五霸之罪人也」者﹐又至「今之諸侯之罪人也」﹐孟子言齊桓﹑晉文﹑秦繆﹑宋襄﹑楚莊五霸者﹐乃爲夏禹﹑商湯﹑周之罪人也﹔今之諸侯﹐謂孟子時之諸侯﹐乃爲五霸者之罪人也﹔今之大夫﹐亦謂孟子時之大夫﹐乃爲今之時諸侯之罪人也。自「天子諸侯」至「三王之罪人也」者﹐此一段是孟子自解五霸爲三王之罪人也。「天子諸侯曰巡守」至「助不給」﹐已說在《惠王篇》﹐言入其疆﹐謂古天子行巡守之禮﹐巡諸侯所守之地﹐至入其諸侯疆境﹐見其土地開辟而不蕪﹐田野耕治而不荒﹐又能養其耆老﹐尊敬賢者﹐有俊傑之才能在位行政事。如此﹐則有慶賞﹐以其慶賞益其地也。入其封︹﹐見土地荒蕪而不開辟﹐又遺棄其耆老﹐失其賢人﹐惟以掊克多取聚斂之臣在其位﹐以殘民。如此﹐則有責讓。不特責讓之﹐又其一不朝覲述所職﹐則貶損其爵﹔至二不朝﹐則削減其土地﹔以至三不朝﹐則命六師以移易其位也﹐以其不能保安社稷也。是故天子於諸侯﹐有其罪則討﹐而不行兵徵伐。諸侯之於諸侯﹐則行兵徵伐而不討。蓋彼有罪﹐而布令陳辭以責之﹐是謂討也﹔彼有罪而用兵行師以加之﹐是謂伐也。且五霸者﹐牽率諸侯者也﹐故曰五霸者﹐三王之罪人也。以其五霸擅自專權﹐不待天子錫之弓矢然後徵﹐錫之鉞然後殺者也﹐特牽率諸侯以伐諸侯而已﹐是則豈非三王之罪人歟﹖故齊桓率諸侯以伐蔡﹐晉文率諸侯以滅曹﹐秦繆率諸侯以伐晉﹐宋襄率諸侯以伐楚﹐楚莊率諸侯以伐陳﹐是摟諸侯以伐諸侯者也。「五霸桓公爲盛」至「五霸之罪人也」﹐此一段是孟子自解今之諸侯乃五霸之罪人也。言齊桓公爲五霸最盛者也﹐以其土地之廣﹐甲兵之眾﹐彊制諸侯﹐懼其未盡從己也﹐於是期約諸侯﹐爲葵丘之會。葵丘﹐杜預曰「陳畱外黃縣有葵丘﹐魯地也。」諸侯皆束縛其牲﹐但加載書﹐而不復歃血。歃血﹐ヱ血也﹐言不敢負桓公之約也。桓公於是初命之曰「誅不孝」﹐言所誅在不孝矣﹔「無易樹子」﹐言世子已立﹐更不得擅自變易也﹔「無以妾爲妻」﹐言不得以愛幸之妾而立嫡妻也。其再命之曰「尊賢育才﹐以彰有徳」﹐言賢者當尊之於朝﹐以崇其才﹔徳者當養之於學﹐以成其徳﹐是所謂以彰明有徳者也。其三命之曰「敬老慈幼﹐無忘賓旅」﹐言當敬重其耆老﹐慈憫其幼﹐少又當無忘忽其賓客羈旅。其四命之曰「士無世官」﹐不得兼攝其職也﹐以其一官不專﹐則一事不舉也﹔「取士必得」﹐言所取之士﹐必得其賢﹐不得使之羣小ゾ亂之也﹔「無專殺大夫」﹐言大夫有罪者﹐當皆請命於天子﹐而諸侯不得專殺之也。其五命之曰「無曲防﹐言不得曲防其水﹐以專利也﹐當通水利而防鄣之而已﹔「無遏糴『﹐言不得遏止糴不通於鄰國也﹔「無有封而不告」﹐言不得有私自封賞而不告於天子也。五命之後﹐於是又布告之﹐曰﹕凡我同盟會盟之人﹐自今旣盟誓之後﹐言當歸於交好﹐無更構怨也。然今之諸侯﹐皆犯此桓公之五禁﹐故曰今之諸侯﹐五霸之罪人也。五禁卽五命是也。「長君之惡」至「今之諸侯之罪人也」者﹐此一段孟子自解今之大夫爲今之諸侯罪人者也﹐蓋自諸侯之下﹐皆爲大夫者也。言君有惡命﹐臣長益而宣布之﹐其罪猶小﹐以其但不能距逆君之命也﹔君之惡未著﹐而爲之臣乃諂媚逢迎而導君爲非﹐故曰其罪大﹐以其有以啟之也。然今之大夫﹐皆有以迎君之惡而啟之﹐故曰今之大夫﹐今之諸侯之罪人也。○注「五霸」至「者也」。正義曰﹕云「齊桓﹑晉文」至「楚莊」五者﹐今案《史記﹟諸侯年表》云﹕周莊王十二年﹐齊桓公小白卽位﹐周王三年始霸﹐會旅諸侯於甄﹐周惠王二十三年﹐諸侯伐鄭﹐周襄王元年夏﹐會諸侯於葵丘﹐天子使宰孔賜胙命﹐無拜﹐襄王九年卒。是桓公自王三年始霸﹐至卒﹐凡得四十三年。晉文公重耳自周襄王十六年卽位﹐是爲霸。五年率諸侯以伐曹﹐襄王二十四年薨﹐卽位凡得九年而已。宋襄公玆父自周襄王三年卽位﹐十三年伐楚﹐十四年死泓戰﹐是歲襄王十五年矣。秦繆公任好自周惠王十五年卽位﹐二十八年會晉伐楚朝周﹐是歲周襄王二十年﹐三十五年伐晉報ゾ﹐敗於汪﹐三十九年卒﹐以人從死﹐是歲襄王三十一年矣。楚莊王侶自周頃王六年卽位﹐十三年伐陳﹐十六年率諸侯誅陳夏徵舒﹐立陳成公午﹐三十三年薨﹐是歲周定王十六年矣。云「夏禹﹑商湯﹑周文武」﹐說於前矣。○注「齊桓」至「罪人也」。正義曰﹕云與諸侯會於葵丘﹐案魯僖公九年《左傳》云「夏會諸侯於葵丘﹐尋盟﹐且好﹐禮也。秋﹐齊桓盟諸侯於葵丘﹐曰﹕『凡我同盟之人﹐旣盟之後﹐言歸於好。』」是之謂也。是歲所謂周襄王元年矣。云「誅不孝」者﹐如衛世子輒拒其父蒯聵﹐楚世子商臣弒其父﹐凡此之類﹐是不孝者也。云「無易其世子」者﹐如晉獻公立奚齊﹐以易申生﹐是易世子者也。云「無立愛妾爲嫡」者﹐正妃曰嫡也﹐如晉獻公於驪姬﹐是以愛妾爲嫡也。云「尊賢育才」者﹐如《南有嘉魚》之詩云「太平之君子」至「誠樂與賢者共之也」﹐《菁菁者莪》之詩云「樂育才也」﹐凡此是尊賢養才之意也。云「敬老愛小﹐卹矜寡孤」﹐如《周禮﹟大司徒》之職云「以保息六養萬民﹐一曰慈幼﹐二曰養老」﹔孟子曰「文王發政施仁﹐必先鰥寡孤獨」﹕是其旨也。云「賓客羈旅﹐無忽忘也」﹐《周禮﹟太宰職》云以禮待賓客之治﹐是不忘賓客也﹔孟子曰關譏而不徵﹐是不忘忽羈旅也。云「仕爲大臣﹐不得世官﹐乃得世祿」者﹐如魯有臧孫氏﹑仲孫氏﹑叔仲氏﹑季孫氏﹐晉有狐氏﹑趙氏﹑荀氏﹑氏﹑欒氏﹑範氏﹐齊有髙氏﹑國氏﹑崔氏﹐衛有寧氏﹑孫氏﹐是皆世官之類也﹔孟子曰文王治岐﹐士者世祿﹐是世祿之謂也。云「無曠庶僚」者﹐孔安國云僚﹐官也﹐曠﹐空也﹐《尙書》注云「無曠庶官﹐天工人其代之﹐位非其人爲空官﹐言人代天理官﹐不可以天官私非其人﹐亦具官而事無攝﹐則爲非禮」﹔孔子曰管仲官事不攝﹐焉得儉﹐所以譏誚之矣。云「取士必得﹐立之無方」者﹐如桓公取管仲於賊國﹐湯立賢無方是矣﹔若晉奚齊之於裏克﹐陳靈公於夏徵舒﹐是取士不得矣。云「不得以私怒行戮」者﹐如文公六年《左傳》云「賈季怨陽子之易其班﹐而知其無援於晉﹐乃使續鞠居殺處父」﹔成公八年﹐晉殺其大夫趙括﹔十五年﹐宋殺其大夫山﹔十六年﹐楚殺其大夫公子側。是也﹐凡此之類﹐《春秋》書之四十有七﹐是專殺大夫也。云「無敢違王法而以己意私設防禁」者﹐然而此意亦通義矣﹐柰何據其下文曰「遏糴」﹐則無曲防是爲無曲防障其水以專利者也。故先王制畎遂溝洫﹐所以爲此矣。是齊桓會諸侯於陽﹐《公羊》以爲障谷﹔會諸侯於葵丘﹐《梁》以爲無壅泉﹕凡此可見矣。云無止糴﹐如秦饑﹑晉閉之糴是也。云無以私恩擅有封賞﹐如成公十八年楚取彭城以封魚石是也。凡此五命﹐案《左傳》文則曰「凡我同盟之人﹐旣盟之後﹐言歸於好」﹐而不及五命。案《公》《梁》述葵丘會﹐有云「無遏糴﹐無易立子﹐無以妾爲妻﹐無使婦人與國事﹐無壅泉而不及﹐誅不孝﹐尊賢育材﹐士無世官﹐官事無攝﹐取士必得﹐無專殺大夫﹐無有封而不告」。案《公羊》述桓公陽之會﹐則云「無障谷﹐無貯眾﹐無易立子﹐無以妾爲妻」﹐而不及無使婦人與國事。其詳略與此不同﹐蓋所以相終始而已。又案《春秋》凡書諸侯會有四十九﹐而齊桓十有八焉﹔內臣會凡二十有六﹐而齊居四焉﹔書外相會凡十有三﹐而齊居六焉。案《史記》云「兵車之會三﹐乘車之會六」﹐孔子曰「桓公九合諸侯﹐一匡天下」﹐《梁傳》云「衣裳之會十有一」﹐範注云「十三年會北杏﹐十四年會鄄﹐十五年會郵﹐十六年會幽﹐二十七年又會幽﹐僖公元年會檉﹐二年會貫﹐三年會陽﹐五年會首戴﹐七年會寧﹐九年會葵丘」﹐凡十一會也。

魯欲使愼子爲將軍。孟子曰「不教民而用之﹐謂之殃民。殃民者﹐不容於堯﹑舜之世。一戰勝齊﹐遂有南陽﹐然且不可。」﹝愼子﹐善用兵者。不教民以仁義而用之戰鬥﹐是使民有殃禍也。堯﹑舜之世﹐皆行仁義﹐故好戰殃民者﹐不能自容也。就使愼子能爲魯一戰取齊南陽之地﹐且猶不可。山南曰陽﹐岱山之南﹐謂之南陽也。﹞愼子勃然不悅﹐曰「此則滑所不識也。」﹝滑﹐愼子名。不悅﹐故曰我所不知此言何謂也。﹞曰「吾明告子﹕天子之地方千里﹐不千里﹐不足以待諸侯。諸侯之地方百里﹐不百里﹐不足以守宗廟之典籍。周公之封於魯爲方百里也﹐地非不足﹐而儉於百里。太公之封於齊也﹐亦爲方百里也﹐地非不足也﹐而儉於百里。今魯方百里者五﹐子以爲有王者作﹐則魯在所損乎﹐在所益乎﹖徒取諸彼以與此﹐然且仁者不爲﹐況於殺人以求之乎﹗﹝孟子見愼子不悅﹐故曰﹕明告子﹐天子諸侯制制如是。諸侯當來朝聘﹐故言守宗廟﹐典籍﹐謂先祖常籍法度之文也。周公大公﹐地尙不能滿百里﹐儉而不足也﹐後世兼侵小國﹐今魯乃五百里矣。有王者作﹐若文王﹑武王者﹐子以爲魯在所損之中邪﹑在所益之中也﹖言其必見損也。但取彼與此爲無傷害﹐仁者尙不肯爲﹐況戰鬥殺人以求廣土地乎﹗﹞君子之事君也﹐務引其君以當道﹐志於仁而已。」﹝言君子事君之法﹐牽引其君以當正道者﹐仁也。志仁而已﹐欲使愼子輔君以仁也。﹞

﹝疏﹞「魯欲使愼子」至「而已」。○正義曰﹕此章指言招攜懷遠﹐貴以徳禮﹐旣其用兵﹐廟勝爲上﹐戰勝爲下﹐明賤戰者也。「魯欲使愼子爲將軍」﹐愼子名滑﹐善用兵者也﹐魯國遂欲使愼子爲將軍戰鬥。孟子曰﹕不教民以仁義之道﹐而用之戰鬥﹐是謂殃禍以殘害民也﹐故好戰而殃禍殘害其民者﹐不容於堯﹑舜二帝之世也。以其堯﹑舜之世﹐民皆仁義﹐但如四凶者﹐則誅戮之﹐是不容殃民者也。今欲使愼子爲將軍﹐𨿽爲魯一戰而遂取南陽之地﹐然且猶不可﹐況有不勝者乎﹖愼子勃然不悅﹐曰﹕此則滑之罪也。愼子見孟子此言﹐乃勃然變顏而不悅﹐而憤之曰﹕此言則滑所不知也。故自稱名爲滑﹐是以因知滑爲愼子名也。「曰吾明告子」至「於仁而已」﹐孟子乃與之曰﹕我分明告子以其不可之意也﹐且天子之地﹐方員千里﹐不闊千里﹐則其中無可以待諸侯﹔諸侯之地﹐方闊百里﹐不闊百里﹐則其中無以守宗廟之典籍。典籍﹐常籍法度之文也﹐謂先祖之典籍也。周公之封於魯也﹐其地爲方闊百里者也﹐非其地不足﹐而儉用於百里﹐然亦不敢縱欲以敗王制也。太公之封於齊亦然。今魯國方百里之地有五﹐以其方五百里者也﹐子今且以爲有王者興作﹐則此魯國之地在所損之中乎﹐在所益之中乎﹖言必在所損也。是則徒務戰鬥﹐取彼以與此也﹐是則仁者且不肯爲﹐而戰鬥殺人以求廣土地乎﹖○注「愼子善用兵」至「南陽也」。○正義曰﹕案《史記》﹕「愼到﹐趙人也。學黃老道徳之術﹐著十二篇。」徐廣曰「今《愼子》﹐劉向所定﹐有四十六篇。」《墨子》云「公輸子意不過欲殺臣﹐殺臣﹐宋莫能守﹐可攻也。然臣之弟子滑等三百人﹐已持魯國之器在宋城上﹐而待楚寇也。𨿽殺臣﹐不能絕也。於是楚王曰﹕善哉﹐吾請無攻宋城矣。」是愼子卽愼到矣﹐《荀卿﹟非十二子》篇注云「愼子與宋釒開﹑孟子同時」是也。《墨子》之云﹐則又知是爲善用兵者矣。云「山南曰陽﹐岱山之南謂之南陽」者﹐案《尙書﹟禹貢》「嶽陽」﹐孔安國云「山南曰陽」。岱山卽太山﹐在齊國之南者也。周公封於魯﹐太公封於齊。案《周禮》上公之地五百里﹐齊﹑魯是爲上公之封﹐則百里實封之﹐五百里兼附庸之地也。今魯方百里﹐非兼附庸也﹐安詩自廣而已。《禮記》曰「周公封於曲阜百里」﹐《史記》云「周封伯禽於魯﹐四百里﹔太公於齊﹐兼五侯地」﹐是皆臆說﹐不足取信也。

孟子曰「今之事君者皆曰﹕『我能爲君辟土地﹐充府庫。』今之所謂良臣﹐古之所謂民賊也。﹝辟土地﹐侵小國也。充府庫﹐重賦斂也。今之所謂良臣﹐於古之法爲民賊。傷民﹐故謂之賊也。﹞君不鄕道﹐不志於仁﹐而求富之﹐是富桀也。﹝爲惡君聚斂以富之﹐爲富桀也。謂若夏桀也。﹞『我能爲君約與國﹐戰必克』。今之所謂良臣﹐古之所謂民賊也。﹝連諸侯以戰﹐求必勝之也。﹞君不鄕道﹐不志於仁﹐而求爲之彊戰﹐是輔桀也。﹝說與上同。﹞由今之道﹐無變今之俗﹐𨿽與之天下﹐不能一朝居也。」﹝今之道非善道﹐今之世俗漸惡久矣﹐若不變更﹐𨿽得天下之政而治之﹐不能自安一朝之間居其位也。﹞

﹝疏﹞「孟子」至「居也」。○正義曰﹕此章指言善爲國者﹐必藏於民﹐賊民以往﹐其餘何觀﹐變俗移風﹐非樂不化﹐以亂齊民﹐不知其善也。「孟子曰」至「不能一朝居也」﹐孟子言今之世爲臣而奉事君者﹐皆曰我能爲君廣辟土地﹑充實府庫﹐以其皆掊克之人也﹔今之所謂忠臣良臣者﹐皆古之先王治世所謂爲殘賊民者也。孟子於此﹐又言君旣不趨向慕於道﹐其心之所之又不志於仁﹐是爲惡也。而爲臣者﹐又掊克聚斂而求富之﹐是如富於夏桀之君也。又且曰我能爲君期與敵國戰鬥﹐必能勝﹐如此﹐是今之所謂良臣﹐卽古之所謂民賊者也。君旣不向慕道﹑不志於仁﹐而爲臣者又求爲之彊戰鬥於敵國﹐是輔桀也。若猶用今之不善之道﹐又不能變更今之世俗﹐如此者﹐𨿽與之以天下﹐亦且不能自安一朝之間以居其位也。是以孟子於魯欲使愼子爲將軍﹐所以深辟之也。

白圭曰「吾欲二十而取一﹐何如﹖」﹝白圭﹐周人也。節以貨殖﹐欲省賦利民﹐使二十而稅一。﹞孟子曰「子之道﹐貉道也。萬室之國﹐一人陶﹐則可乎﹖」﹝貉﹐夷貉之人﹐在荒服者也。貉之說﹐二十而取一。萬家之國﹐使一人陶瓦器﹐則可乎﹖以此諭白圭之所言而已矣。﹞曰「不可﹐器不足用也。」﹝白圭曰﹕一人陶﹐則瓦器不足以供萬室之用也。﹞曰「夫貉﹐五不生﹐惟黍生之。無城郭宮室﹑宗廟祭祀之禮﹐無諸侯幣帛饔餮﹐無百官有司﹐故二十而取一而足也。﹝貉在北方﹐其气寒﹐不生五。黍早熟﹐故獨生之。無中國之禮﹐如此之用﹐故可二十而取一而足也。﹞今居中國﹐去人倫﹐無君子﹐如之何其可也臯陶以寡﹐且不可以爲國﹐況無君子乎﹗欲輕之於堯﹑舜之道者﹐大貉小貉也。欲重之於堯﹑舜之道者﹐大桀小桀也。」﹝今之居中國﹐當行禮義﹐而欲效夷貉無人倫之敍﹑無君子之道﹐豈可哉臯陶器者少﹐尙不可以爲國﹐況無君子之道乎﹖堯﹑舜以來﹐什一而稅﹐足以行禮﹐故以此爲道。今欲輕之﹐二十而稅一者﹐夷貉爲大貉﹐子爲小貉也。欲重之﹐過什一﹐則是夏桀爲大桀﹐而子爲之小桀也。﹞

﹝疏﹞「白圭」至「小桀也」。○正義曰﹕此章指言先王典禮﹐萬世可遵﹐什一供貢﹐下富上尊。裔土簡惰﹐二十而稅﹐夷狄有君﹐不足爲貴。圭欲法之﹐孟子斥之以王制者也。「白圭曰﹕吾欲二十而取一﹐何如」﹐白圭﹐周人也﹐白圭言於孟子曰﹕我今欲省賦利民﹐但二十中而稅一﹐如之何﹖「孟子曰﹕子之道﹐貉道也。萬室之國﹐一人陶﹐則可乎」﹐孟子欲辟之﹐故與之曰﹕子以二十而稅一之道﹐乃荒服北裔貉之道也。故托諭以問之﹐曰萬家之國﹐但以一人陶瓦器而供使用﹐則可乎﹐否乎﹖「曰不可﹐器不足用也」﹐白圭答之﹐曰一人陶器而供萬家之國﹐則器不足用也﹐是爲不可也。「曰夫貉﹐五不生」至「大桀小桀也」﹐孟子又與之言曰﹕夫貉居於北方﹐其地寒燥﹐而五不生長﹐惟黍爲熟於寒燥﹐故生之。又以其無中國之城郭宮室﹐又無宗廟祭祀之禮﹐又無幣帛饔飧之費﹐又無百官之眾供贍。朝食曰饔﹐夕食曰飧。如此﹐無有費用供贍﹐故於貉但二十而稅一亦足給也。今居中國之地﹐如去人倫之敍﹐使無君子之道﹐如何爲可乎﹗然而陶器之少﹐且尙不可以爲供國之用﹐況於國而無君子之道乎﹗且自堯﹑舜二帝以來﹐皆以什一而稅也﹐今欲輕於堯﹑舜什一之道﹐而欲二十而取一﹐則夷貉爲大貉﹐而子爲小貉也﹔如欲重於堯﹑舜什一之道﹐而過於什一﹐則夏桀爲大桀﹐而子爲小桀也﹐以其桀暴於賦斂者也。此孟子所辟之白圭也。○注曰「圭﹐周人也」。○正案班固志貨殖傳云「白圭﹐周人也。當魏文侯時﹐李克務盡地力﹐而白圭樂觀時變﹐故人棄我取﹐人取我與。能薄飲食﹐忍嗜欲﹐節衣服。曰吾治生﹐與伊尹﹑呂尙之謀﹐孫吳用兵﹐商鞅行法」是也。又《公羊傳》曰古者什一而籍﹔古者易爲什一而籍﹐什一者﹐天下之中正也﹔多乎什一﹐大桀小桀﹐寡乎什一﹐大貉小貉﹔什一者﹐天下之中正也﹐什一行而天下頌聲作矣。何休云多取於民﹐比於桀﹐蠻貉無百官制度之費﹐稅薄。《梁》云古者什一而籍﹔孟子曰夏氏五十而貢﹐殷人七十而助﹐周人百畝而徹。凡書傳云什一者眾矣。杜預曰古者公田之法﹐十取其一﹐謂十畝內取一。舊法旣以十畝取一矣﹐《春秋》魯宣公十五年﹐初稅畝﹐又履其餘畝﹐更復十取其一﹐乃是什取其二。故魯哀公問有若曰﹕二吾猶不足﹐如之何其徹也。《周禮﹟載師》云凡任地近郊十一﹐遠郊二十而三﹐甸﹑稍﹑縣﹑都皆取過十二﹐漆林之徵二十而五。彼謂王畿之內所共多﹐故賦稅重﹐諸書所言什一﹐皆謂畿外之國。故鄭玄曰「云什一而稅謂之徹。徹﹐通也。爲天下之通法﹐言天下皆什一耳。」不言畿內亦什一也。孟子云「方百里爲井﹐井九百畝﹐其中爲公田﹐八家皆私百畝﹐同養公田﹐公事畢﹐然後敢治私事。」鄭玄云﹕《詩箋》云﹕井稅一夫﹐其田百畝。則九而稅一﹐其意又異於《漢﹟食貨志》。云井田方一里﹐是爲八九家共之﹐各受私田百畝﹐公田十畝﹐是爲八百八十畝﹐餘二十畝爲廬舍。然而諸儒多用孟子爲義﹐如孟子所言﹐則家別一百一十畝﹐是爲十外稅一也﹐是爲鄭玄有異於此也。又孟子對滕公﹐請野九一而助﹐國中什一使自賦。鄭玄《周禮﹟匠人》注﹐孟子此言﹐乃云是邦國﹐亦異外內之法。則鄭玄以爲諸侯郊外郊內﹐郊其法不同﹐郊內十一﹐使自賦其一﹐郊外九而助一﹐是爲二十而稅一。故鄭玄又云﹐諸侯謂之徹者﹐通其率以十一爲正﹐郊內郊外相通﹐其率爲十稅一也。杜預直云十取其一﹐則又異於鄭。惟謂一夫百畝﹐以十畝歸公。趙注不解夏五十﹐殷七十而助助七畝。好惡取於此。鄭注《考工記》云「周人畿內用夏之貢法﹐邦國用殷之助法也。」

白圭曰「丹之治水也﹐愈於禹。」﹝丹﹐名﹔圭﹐字也。當諸侯之時有小水﹐白圭爲治除之﹐因自謂過乎禹也。﹞孟子曰「子過矣。禹之治水﹐水之道也﹐是故禹以四海爲壑。今吾子以鄰國爲壑﹐水逆行﹐謂之洚水。洚水者﹐洪水也。仁人之所惡也﹐吾子過矣。」﹝子之所言過矣﹐禹除中國之害﹐以四海爲溝壑以受其害水﹐故後世賴之。今子除水﹐近注之鄰國﹐觸於洚水之名﹐仁人惡爲之﹐自以爲愈於禹﹐是子亦過甚矣。﹞

﹝疏﹞「白圭」至「過矣」。○正義曰﹕此章指言君子除害﹐普爲人也﹐白圭壑鄰﹐亦以狹矣。是故賢者志其大者﹑遠者也。「白圭曰﹕丹之治水也﹐愈於禹」﹐丹圭﹐名也﹐趙注所以知其爲圭字也。孟子與之曰﹕子此言有過謬矣﹐夫大禹之治水﹐因水道而疏通歸於海也﹐此故禹以四海爲溝壑﹐以受其水害﹐故當時民皆得平土而居之﹔今吾子以鄰國爲壑以受害﹐而又有逆其水道﹐且逆水者﹐所以謂之洚水﹐謂洚水卽洪大之水也﹐是爲仁人之所惡之也。今子如是﹐乃云有愈於大禹﹐是吾子之過謬矣。白圭云所以言此者﹐是又不知大禹不自滿假﹑不自伐之謂也。於禹治水之功﹐是又白圭未得禹萬分之一也。宜其孟子辭而辟之﹐以爲過謬者矣。抑亦不思天下有溺者由己溺之謂也。

孟子曰「君子不亮﹐惡乎執﹖」﹝亮﹐信也。《易》曰「君子履信思順。」若爲君子之道﹐捨信將安所執之邪。﹞

﹝疏﹞正義曰﹕此章指言《論語》曰「自古皆有死﹐民無信不立」﹐重信之至者也。孟子言君子之道如不以信爲主﹐則君之道惡乎執﹖言執君子之道﹐特在乎信也。亮﹐信也。然言亮而不言信者﹐蓋亮之爲義﹐其體在信﹐其用在明。君子之道﹐惟明爲能﹐明善在信﹐爲能誠身﹐不明乎善﹐不能誠其身矣。是則君子不亮﹐又惡乎執歟﹖以其誠也者﹐擇善而固執之者也。故《論語》云「自古皆有死﹐民無信不立。」是重信之至也。

魯欲使樂正子爲政。﹝樂正子﹐克也﹐魯君使之執政於國。﹞孟子曰「吾聞之﹐喜而不寐。」﹝喜其人道徳得行﹐爲之喜而不寐。﹞公孫丑曰「樂正子彊乎﹖」曰「否。」「有知慮乎﹖」曰「否。」「多聞識乎﹖」曰「否。」﹝丑問樂正子有此三問之所能乎﹖孟子皆曰﹕否﹐不能有此也。﹞「然則奚爲喜而不寐﹖」﹝醜問無此三者﹐何爲喜而不寐。﹞曰「其爲人也好善。」﹝孟子言樂正子之爲人也能好善﹐故爲之喜。﹞「好善足乎﹖」﹝醜問以但好善﹐足以治國乎﹖﹞曰「好善優於天下﹐而況魯國乎﹖夫苟好善﹐則四海之內﹐皆將輕千里而來告之以善。夫苟不好善﹐則人將曰﹕『訁訁﹐予旣已知之矣。』訁訁之聲音顏色﹐距人於千里之外。﹝孟子曰﹕好善樂聞﹐善言是采﹐用之也以此治天下﹐可以優之﹐舜是也﹐何況於魯不能治乎﹗人誠好善﹐四海之內皆輕行千里以善來告之﹔誠不好善﹐則其人將曰訁訁﹐賤他人之言。訁訁者﹐自足其智﹐不嗜善言之貌。訁訁之人﹐發聲音﹐見顏色﹐人皆知其不欲受善言也。道術之士聞之﹐止於千里之外而不來也。﹞士止於千里之外﹐則讒諂面諛之人至矣。與讒諂面諛之人居﹐國欲治﹐可得乎﹖」﹝懷善之士止於千里之外﹐不肯就之﹐則邪惡順意之人至矣。與邪惡居﹐欲使國治﹐豈可得乎﹖﹞

﹝疏﹞「魯欲」至「得乎」。○正義曰﹕此章指言好善從人﹐聖人一槪﹐禹聞讜言﹐答之而拜。訁訁吐之﹐善人亦逝﹐善去惡來﹐道若合符。《詩》曰「雨雪漉漉﹐見見聿消。」此之謂也。魯欲使樂正子執政﹐故言於弟子曰﹕我聞魯欲使樂正子爲政﹐遂喜而不寐。以其樂正子將得行其道也。「公孫丑曰﹕樂正子彊乎」至「曰否」﹐公孫丑見孟子此言以爲喜而不寐﹐乃問孟子曰﹕樂正子有彊力勝乎﹖曰否﹐孟子答﹐無以力勝也。公孫丑問﹕有智慮能善謀乎﹖曰否﹐孟子又答之﹐曰無用智慮謀也。公孫丑又問曰﹕有多聞見識乎﹖曰否﹐孟子又答﹐曰無多聞見識也。「然則奚爲喜而不寐﹖曰﹕其爲人也好善」﹐孟子曰﹕樂正子爲人能好善言﹐故爲之喜也。「好善足乎」﹐又問﹐言樂正子但好善言﹐足以治國乎﹖「曰﹕好善優於天下」至「可得乎」﹐孟子與之曰﹕能好善言﹐足優爲於天下也﹐而況魯國乎﹖夫人苟好善﹐則四海之內﹐有善言之士﹐皆得不遠千里而來告之也﹔苟不能好善﹐則四海之內﹐人將曰彼人之訁訁自足其智﹐不好善言﹐我旣已知之﹐如此﹐則訁訁之人﹐發聲音﹐形顏色﹐以距止人於千里之外。是則善言之士旣止於千里之外而不來告之﹐則讒惡諂佞面從之人至矣。然而與讒惡諂佞面諛之人居﹐國欲使之治﹐尙可得乎﹖言不可得而治也。《莊子》云「好言人之惡以爲讒﹐希意導言以爲諂﹐不擇是非而言以爲諛」。○注「樂正子克」。○正義曰﹕已說於前矣。○注「聞善言﹐虞舜是也」。○正義曰﹕孟子曰「舜聞一善言﹐見一善行﹐若決江河﹐沛然莫之能禦。」是之謂也。○注「禹聞讜言﹐答之以拜」至「此之謂也」。○正義曰﹕禹聞善言則拜。《尙書》「讜言」﹐說於前矣。「《詩》曰﹕雨雪漉漉﹐見見曰消」者﹐此蓋《角弓》之詩文也。注云﹕見﹐日也﹔漉漉﹐雨雪之盛貌。

陳子曰「古之君何如則仕﹖」﹝陳臻問﹕古之君子謂何禮可以仕也。﹞孟子曰「所就三﹐所去三。迎之致敬以有禮﹐言將行其言也﹐則就之﹔禮貌未衰﹐言弗行也﹐則去之。其次﹐𨿽未行其言也﹐迎之致敬以有禮﹐則就之﹔禮貌衰﹐則去之。其下﹐朝不食﹐夕不食﹐饑餓不能出門戶﹐君聞之﹐曰﹕『吾大者不能行其道﹐又不能從其言也。使饑餓於我土地﹐吾恥之。』周之﹐亦可受也﹐免死而已矣。」﹝所去就﹐謂下事也﹐禮者﹐接之以禮也﹔貌者﹐顏色和順﹐有樂賢之容。禮衰﹐不敬也﹔貌衰﹐不悅也。其下者﹐困而不能與之祿﹐則當去。矜其困而問之﹐苟免死而已。此三就三去之道。窮餓而去不疑也﹐故不言去﹐免死而畱﹐爲死故也。權時之宜﹐嫌其疑也﹐故載之也。﹞

﹝疏﹞「陳子」至「己矣」。○正義曰﹕此章指言士𨿽正道﹐亦有量宜﹐聽言爲上﹐禮貌次之﹐困而免死﹐斯爲下矣。備此三科﹐亦無疑也。「陳子曰﹕古之君子何如則仕」﹐陳臻問孟子﹕古之君子何如則可進爲之仕。「孟子曰﹕所就三﹐所去三」﹐孟子答之﹐曰古之君子爲仕﹐所去﹑就有三也。下文孟子解之者是也。自「迎之致敬」至「死而已矣」﹐是解所去﹑就有三矣。言國君迎接之﹐致其敬以有禮﹐言將行用其言也﹐則就而仕之﹐是所謂行可之仕也。如禮貌接之以禮﹐又有樂賢之容未衰﹐而言弗得行也﹐則當退而去之﹐以其爲道而仕﹐道不行則去矣。其次國君𨿽未行用其言﹐然而接之致敬以有禮﹐則就而仕之﹐是所謂際可之仕也。及其國君接之不以禮﹐又無樂賢之容﹐是其禮貌衰也﹐是則退而去之﹐以其爲禮而仕﹐禮旣衰則去矣。其下朝旦無以食﹐夕昏又無以食﹐以至饑餓困乏不能出其門戶﹐國君聞之﹐乃曰吾大爲之君者﹐不能使之得行其道﹐又不能聽從其言﹐而使饑餓於我之土地﹐吾羞恥之也。如此﹐國君有以周賜之﹐亦可以受之而不辭也。無他﹐免其餓死而已矣。以其爲貧而仕﹐是公養之仕也。是以昔之孔子去﹑就如是﹐此孟子答陳臻之問﹐所以執此而詳悉告之。

孟子曰「舜發於畎畝之中﹐傅說舉於版築之間﹐膠鬲舉於魚鹽之中﹐管夷吾舉於士﹐孫叔敖舉於海﹐百里奚舉於。故天將降大任於是人也﹐必先苦其心志﹐勞其筋骨﹐餓其體膚﹐空乏其身﹐行拂亂其所爲﹐所以動心忍性﹐曾益其所不能。﹝舜耕歷山﹐二十徵庸。傅說築傅巖﹐武丁舉以爲相。膠鬲﹐殷之賢臣﹐遭紂之亂﹐隱遁爲商﹐文王於鬻販魚鹽之中得其人﹐舉之以爲臣也。士﹐獄官也。管仲自魯囚執於士官﹐桓公舉以爲相國。孫叔敖隱處耕於海濱﹐楚莊王舉之以爲令尹。百里奚亡虞秦﹐隱於都﹐穆公舉之於而以爲相也。言天將降下大事以任聖賢﹐必先勤勞其身﹐餓其體而瘠其膚﹐使其身乏資絕糧﹐所行不從拂戾而亂之者﹐所以動驚其心﹐堅忍其性﹐使不違仁﹐困而知勤﹐增益其素所以不能行之者也。﹞人恆過﹐然後能攺。困於心﹐衡於慮﹐而後作。徵於色﹐發於聲﹐而後諭。﹝人常以有謬思過行﹐不得福﹐然後乃更其所爲﹐以不能爲能也。困瘁於心﹐衡﹐橫也﹐橫塞其慮於胸中﹐而後作爲奇計異策﹑憤激之說也。徵驗見於顏色﹐若屈願憔悴﹐漁父見而怪之﹐發於聲而後諭﹐若寧戚商歌﹐桓公異之﹐是而已矣。﹞入則無法家拂士﹐出則無敵國外患者﹐國恆亡。然後知生於憂患﹐而死於安樂也。」﹝入﹐謂國內也。無法度大臣之家﹑輔弼之士。出﹐謂國外也。無敵國可難﹐無外患可憂﹐則凡庸之君驕慢荒怠﹐國常以此亡也。故知能生於憂患﹐死於安樂也。死﹐亡也。安樂怠慢﹐使人亡其知能者也。﹞

﹝疏﹞「孟子曰」至「安樂也」。○正義曰﹕此章指言聖賢困窮﹐天堅其志。次賢感激﹐乃奮其慮。凡人佚樂﹐以喪知能。賢愚之敍也。「孟子曰﹕舜發於畎畝之中」至「死於安樂也」者﹐孟子言舜初起發自歷山畝畝之中﹐而堯禪其位﹔傅說築於傅巖之間﹐而髙宗舉之爲相﹔膠鬲鬻販於魚鹽之中而商﹐文王舉爲賢臣﹔管仲爲士官之囚﹐而桓公舉爲相國﹔孫叔敖隱遁於海濱﹐而楚莊王舉爲令尹﹔百里奚亡虞歸秦﹐而隱於都市﹐秦繆公任之以爲相。故天欲降其大任﹐與之卿相之位於此六人也﹐必先所以如是苦楚其心志﹐劬勞其身﹐已餓其體﹐使之焦枯疫瘠其皮膚﹐又使其身空乏無資財﹐所行不遂﹐而拂戾其所爲﹐又所以驚動其心﹐堅忍其性﹐曾益其素所不能而已。又言人常以過謬﹐然後更攺而遷善。困瘁於心而無所通﹐則其操心也危﹐橫塞其慮而思慮無所達﹐而後乃能興作﹐其大憔悴枯槁之容而驗於色﹐而後有吟詠嘆息之气而發於聲﹐則人見其色﹐聞其聲﹐而後諭曉其所爲矣。又言國君者入於國內﹐無大夫循守其職而爲之法家﹐又無輔弼諫諍之士﹔出於國外﹐則無彊敵之大國爲危難之警﹕如是者﹐其國未爲不喪亡矣﹐故曰國常亡。如是﹐則然後因而知人以憂患謀慮而生﹐以安樂怠慢而死也﹐故曰「生於憂患﹐而死於安樂也。」○注「舜耕歷山」至「不能行」。○正義曰「自舜耕歷山」至「繆公舉之以爲相也」﹐是皆案《史記》之文也。○注若屈願憔悴﹐與寧戚商歌﹐桓公異之。○正義曰﹕案《史記》﹕「屈原名平﹐與楚同姓﹐事懷王﹐爲三閭大夫﹐王甚任之。上官大夫與之同列﹐爭寵﹐而心害其能﹐因讒之。王怒而疏平﹐復逐放之。平乃遊江濱﹐被髮行吟澤畔﹐顏色憔悴﹐形容枯槁。時有漁父釣於江濱﹐怪而問之曰﹕『子非三閭大夫乎﹐何故至此﹖』原曰﹕『舉世混濁﹐而我獨淸。眾人皆醉﹐而我獨醒。』漁父曰﹕『聖人不凝滯於物﹐與世推移。舉世皆濁﹐何不混其泥而揚其波。眾人皆醉﹐何不啜其糟而其ㄤ。』原曰﹕『吾聞新沐者必彈冠﹐新浴者必振衣。誰能以身察察﹐受物之汶汶者乎﹖寧赴常流﹐而葬魚腹中耳。』遂作《長沙》之賦﹐懷石自投汨羅以死。後百餘年﹐賈誼爲長沙王大傅﹐過湘﹐投書以弔之。」寧戚角歌者﹐案《三齊記》云「齊桓公夜出迎客﹐寧戚疾擊其牛角﹐髙歌曰﹕『南山粲﹐白石爛﹐生不遭堯與舜禪﹐短布單衣至﹐從昏飯牛薄夜半﹐長夜曼曼何時旦﹖』桓公乃召與語﹐說之﹐遂以爲大夫。」

孟子曰「教亦多術矣﹗予不屑之教誨也者﹐是亦教誨之而已矣。」﹝教人之道多術。予﹐我也。屑﹐也。我不其人之行﹐故不教誨之。其人感此﹐退自修學而爲仁義﹐是亦教誨之一道也。﹞

﹝疏﹞正義曰﹕此章指言學而見賤﹐恥之大者﹐激而厲之﹐能者以攺﹐教誨之方﹐或折或引﹐同歸殊途﹐成之而已。孟子言教人之道﹐非特一術耳﹐以其多有也。我之所以於不人之行而不教之者﹐此亦我有以教之也。以其使彼感激自勉修爲之而已﹐是以亦爲教誨之者也。蓋謂教亦多術者﹐有君子之五教﹐或三隅不反﹐則不復也﹔或叩兩端而竭﹔於鄙夫或瀆則不告﹔或謂子之歸求有餘師﹔或爲挾貴而不答﹕是教之多術矣。●卷十三上﹟盡心章句上﹝凡四十五章﹞

﹝盡心者﹐人之有心﹐爲精气主﹐思慮可否﹐然後行之。猶人法天﹐天之執持綱維﹐以正二十八捨者﹐北辰也。《論語》曰「北辰居其所﹐而眾星拱之。」心者﹐人之北辰也。苟存其心﹐養其性﹐所以事天也﹐故以「盡心」爲篇題。﹞

﹝疏﹞正義曰﹕前篇章首論告子之言性﹐此篇章首以論盡心﹐蓋以情性有主於心﹐故次之以《盡心》也。言盡己之心﹐與天道通﹐是道之極者﹐故《孟子》七篇﹐所以終於《盡心》也。此篇凡八十四章﹐趙氏分成上下卷﹐此卷卽有四十五章而已。一章言盡心知性。二章言爲仁由己﹐富貴在天。三章言每必以誠﹐恕己而行。四章言人有仁端﹐達之爲道。五章言遠辱不爲憂。六章言不慕大人﹐何能有恥。七章言王公尊賢﹐以貴下賤。八章言內定常滿﹐賤不失道﹐達善天下。九章言小人待化。十章言人情富盛﹐莫不驕矜。十一章言勞人欲以佚之﹐殺人欲以生之。十二章言王政浩浩﹐與天地同道﹐霸者徳小﹐民人速睹。十三章言明法審令﹐崇寬務化。十四章言本性良能﹐仁義是也。十五章言聖人潛隱。十六章言孤孽自危﹐故能顯達。十七章言容悅凡臣﹐社稷股肱﹐天民行道﹐大人正己。十八章言育養賢才﹐樂過萬乘。十九章言臨蒞天下﹐君子之樂﹐尙不與焉。二十章言王政普大﹐二老聞歸。二十一章言教民之道﹐富而節用。二十二章言能大明者無不照。二十三章言好善從舜﹐好利從跖。二十四章言楊墨放蕩﹐子莫執中。二十五章言饑不妄食。二十六章言下惠不恭。二十七章言爲仁由己﹐必在究之。二十八章言仁在性體﹐其次假道。二十九章言放惡攝政﹐伊周有爲﹐凡人誌異﹐則生篡心。三十章言君子正己﹐以立於世。三十一章言人當尙志﹐善之所由﹐仁與義也。三十二章言事有輕重﹐行有小大。三十三章言奉法承天﹐政不可枉﹐大孝榮父﹐遺棄天下。三十四章言人性皆同﹐居使之異。三十五章言輿服器用﹐人用不殊﹐尊貴居之﹐志气以舒。三十六章言取人之道﹐必以恭敬。三十七章言聖人踐形。三十八章言禮斷三年﹐孝者欲益﹐富貴怠厭﹐思減其日。三十九章言教人之術﹐莫善五者。四十章言道大難追﹐人能弘道。四十一章言窮達捲舒﹐屈伸異變。四十二章言學尙虛己。四十三章言賞僭及淫﹐刑濫及士﹐季文三思。四十四章言君子布徳﹐各有所思。四十五章言振裘持領﹐正羅惟綱。其餘三十九章﹐趙氏分在下卷﹐各有敍焉。○注「盡心者」至「篇題」。○正義曰﹕云「人之有心﹐爲精气主﹐思慮可否﹐然後行之﹐猶人法天」者﹐蓋以性之得於天﹐心之生於性。天莫之爲﹐而所以命人者﹐性也。性則湛然自得﹐所以爲主者﹐心也。則人之心爲精气主﹐思慮可否然後行﹐由人法天也。云「天之執持維綱﹐以正二十八捨者﹐北辰也」者﹐二十八捨﹐案五行《天文志》云﹕東方﹕角﹑亢﹑氐﹑房﹑心﹑尾﹑箕﹔北方﹕斗﹑牛﹑女﹑虛﹑危﹑室﹑壁﹔西方﹕奎﹑婁﹑胃﹑昴﹑畢﹑觜﹑參﹔南方﹕井﹑鬼﹑柳﹑星﹑張﹑翼﹑軫。凡此四七之星﹐分布四方﹐是二十八舍也。然所以正之者﹐蓋在乎北辰。《論語》曰「北辰居其所﹐而眾星拱之。」包注云「北辰之不移﹐而眾星拱之。」《爾雅﹟釋文》云「北極謂之北辰。」郭璞曰「北極﹐天之中以正四時。」然則極﹐中也。辰﹐時也。以其居天之中﹐故曰北極。以正四時﹐故曰北辰。又按《漢書﹟天文志》云「中宮﹐太極星。其一明者﹐太乙之常居也。旁三星﹐三公環之。匡衛十二星﹐藩臣。皆曰紫宮。北斗七星﹐所謂璇璣玉衡﹐以齊七政。斗爲帝車﹐運於中央﹐臨制四方。分陰陽﹐建四時﹐均五行﹐移節度﹐定諸紀﹐皆系於斗﹐是眾星所拱也。

孟子曰「盡其心者﹐知其性也。知其性﹐則知天矣。﹝性有仁﹑義﹑禮﹑智之端﹐心以制之﹐惟心爲正。人能盡極其心﹐以思行善﹐則可謂知其性矣。知其性﹐則知天道之貴善者也。﹞存其心﹐養其性﹐所以事天也。﹝能存其心﹐養育其正性﹐可謂仁人。天道好生﹐仁人亦好生。天道無親﹐惟仁是與。行與天合﹐故曰所以事天也。﹞夭壽不貳﹐身以俟之﹐所以立命也。」﹝貳﹐二也。仁人之行﹐一度而已。𨿽見前人或夭或壽﹐終無二心攺易其道。夭若顏淵﹐壽若邵公﹐皆歸之命。正其身﹐以待天命﹐此所以立命之本。﹞

﹝疏﹞「孟子」至「命也」。○正義曰﹕此章指言盡心竭性﹐足以承天﹐夭壽禍福﹐秉心不違﹐立命之道﹐惟是爲珍者也。「孟子曰﹕盡其心者」至「所以立命也」者﹐孟子言人能盡極其心以思之者﹐是能知其性也。知其性﹐則知天道矣。知存其心﹐養育其性﹐此所以能承事其天者也。以其天之賦性﹐而性者人所以得於天也﹐然而心者又生於性﹐性則湛然自得﹐而心者又得以主之也。蓋仁﹑義﹑禮﹑智根於心﹐是性本固有而爲天所賦也。盡惻隱﹑羞惡﹑恭敬﹑是非之心﹐則是知仁﹑義﹑禮﹑智之性。知吾性固有此者﹐則知天實賦之者也。如存此惻隱﹑羞惡﹑恭敬﹑是非之心﹐以長育仁﹑義﹑禮﹑智之性﹐是所以事天者也﹐是性卽天也。故存心養性﹐是爲事天矣。又言人之於命﹐𨿽有或夭或壽﹐但操執其心而不仁也。旣夭壽不二﹐而修其身以待其在天者如何耳﹐如是所以爲能立命之本也。以其夭壽皆定於未形有分之初﹐亦此而不二也﹐不可徼求之矣﹐但其在我以待之﹐是爲立命也。如於夭壽而二其心﹐以廢其所以其在我者﹐則非所以立命者也。《商書》云「我生不有命在天。」是其意也。

孟子曰「莫非命也﹐順受其正。﹝莫﹐無也。人之終﹐無非命也。命有三名﹐行善得善曰受命﹐行善得惡曰遭命﹐行惡得惡曰隨命。惟順受命爲受其正也已。﹞是故知命者不立乎巖墻之下。盡其道而死者﹐正命也。﹝知命者欲趨於正﹐故不立於巖墻之下﹐恐壓覆也。盡身之道﹐以壽終者﹐得正命也。﹞桎梏死者﹐非正命也。」﹝畏﹑壓﹑溺死﹐禮所不弔﹐故曰非正命也已。﹞

﹝疏﹞「孟子曰」至「非正命也」。○正義曰﹕此章指言人必趨命﹐貴受其正﹐巖墻之疑﹐君子遠之也。「孟子曰莫非命」至「非正命也」者﹐孟子言人之死﹐無非是命也﹐然當順受其正﹐盡道以生死也。《書》云「惠迪吉。」是其順受其正之旨也。是故知命之君子﹐不立身於巖墻危險之下﹐以其能壓覆人也。是以盡其身之道而死亡者﹐乃爲受正命而死也﹔陷於刑獄﹐爲桎梏而死者﹐非受正命而死也﹐以其不能盡身之道而順受其命而死也。桎﹐足械也。梏﹐手械也。今刑獄匣手足者也。案孔子云人有三死而非命﹕飲食不節﹐勞逸過度﹐是病其殺之者也﹔居下位而上誣其君﹐嗜欲無厭﹐是刑其殺之也﹔以少犯眾﹐以弱侮彊﹐是兵其殺之者也。又云人有三死而不弔﹕有畏而死者﹐有壓而死者﹐有溺而死者。○注「莫﹐無也」至「正也」。○正義曰﹕云「命有三﹐行善得善曰受命」者﹐如舜聞一善言﹐見一善行﹐沛若決江河而莫之禦﹐而終得升於帝而崩是也。「行善得惡曰遭命」﹐如《淮南子》「伯牛有癩」﹐《論語》曰「伯牛有疾﹐孔子自牖執其手﹐曰亡之命矣﹐夫斯人也而有斯疾也﹐斯人也而有斯疾也」﹐包曰「伯牛有惡疾」是也。「行惡得惡曰隨命」﹐如舜之四凶之類是也。○注「畏﹑壓﹑溺死﹐所不弔」。○正義曰﹕《禮》於《檀弓》云「死而不弔者三﹐畏﹑壓﹑溺。」鄭氏云「謂輕身忘孝也。畏﹐人或時以非罪﹐故己不能有以說之﹐死之者﹐孔子畏於匡是也。壓﹐行止危險之下是也。溺﹐不乘橋船是也。」《荀子》曰「夏首之南﹐有人曰涓蜀梁﹐其爲人善畏﹐明月而宵行﹐俯見其影﹐以爲伏鬼也。仰視其發﹐以爲立魅。背而走﹐比至其家﹐失气而死。」是亦畏死者也。又秦武王時﹐大蛇從身出﹐復入穴﹐五女示之﹐五子拔蛇﹐壓殺五女。是壓死者也。尾生與女子期於梁下﹐水至不去﹐抱梁柱而死。是溺死者也。孟子之言﹐其趨則一也。

孟子曰「求則得之﹐捨則失之﹐是求有益於得也﹐求在我者也。﹝謂仁行義﹐事在於我。我求則得﹐我捨則失﹐故求有益於得也。﹞求之有道﹐得之有命﹐是求無益於得也﹐求在外者也。」﹝謂賢者其天爵而人爵從之﹐故曰求之有道也。天爵者﹐或得或否﹐故曰得之有命也。爵祿須知己﹐知己者在外﹐非身所專﹐是以云求無益於得也﹐求在外者也。﹞

﹝疏﹞「孟子」至「者也」。○正義曰﹕此章指言爲仁由己﹐富貴在天﹐故孔子曰「如不可求﹐從吾所好。」孟子言仁﹑義﹑禮﹑智﹐性之所有﹐如就性而求之則得之﹐捨而不求則亡。是則仁﹑義﹑禮﹑智﹐求之有益於得者也﹐是求之在我者也。以其仁﹑義﹑禮﹑智﹐有生之初性固有者﹐是爲在我者也﹐是爲天爵也。求之有道﹐則其天爵而人爵從之故也。旣其天爵﹐而人爵或有不得者﹐是或得或否﹐是得之有命也。是則人爵求之無益於得也﹐是求之在外者也。以其人爵非身所專﹐故爲在外者也。如《論語》云「求仁而得仁」﹐是求則得之之謂也。《易》云「捨爾靈龜﹐凶」﹐是舍則失之之謂也。《詩》云「愷悌君子﹐求福不回」﹐是求之有道者也。《荀子》云「君子能爲可用﹐不能使人必用己」﹐是得之有命者也。孟子所以言之以此。

孟子曰「萬物皆備於我矣。反身而誠﹐樂莫大焉。﹝物﹐事也。我﹐身也。普謂人爲成人已往﹐皆備知天下萬物﹐常有所行矣。誠者實也。反自思其身所施行﹐能皆實而無虛﹐則樂莫大焉。﹞彊恕而行﹐求仁莫近焉。」﹝當自彊勉以忠恕之道﹐求仁之術﹐此最爲近也。﹞

﹝疏﹞「孟子」至「莫近焉」。○正義曰﹕此章指言每必以誠﹐恕己而行﹐樂在其中﹐仁之至也。孟子言人之生也﹐萬物皆備足於我矣﹐但能反己思之以誠﹐不爲物之喪己﹐是有得於內矣﹐有得於內﹐則爲樂亦莫大焉。以其外物爲樂﹐則所樂在物﹐不在於我﹐故爲樂也小。以內爲樂﹐則所樂在己﹐不在物﹐其爲樂也大。又言勉彊以忠恕之道而行之﹐以求仁之術爲最近﹐故傳有云「仁者必恕而後行」﹐是之謂也﹐斯亦「力行近乎仁」之意歟。

孟子曰「行之而不著焉﹐習矣而不察焉﹐終身由之而不知其道者﹐眾也。」﹝人皆有仁義之心﹐日自行之無所愛﹐而不能著明其道以施於大事﹔仁妻愛子亦以習矣﹐而不能察知可推以爲善﹔由﹐用也﹐終身用之﹐以爲自然﹐不究其道可成君子﹕此眾庶之人也。﹞

﹝疏﹞正義曰﹕此章指言人有仁端﹐達之爲道﹐凡人用之﹐不知其爲實也。孟子言仁義之道人皆有之﹐然而行之而不著﹐則其迹不能彰明﹔習此仁義之道而不察﹐則其理不能推明﹔終身用而行之﹐而不知其是爲道﹕凡如此者﹐非君子者也﹐是則爲凡眾者矣。故孟子以此閔之。

孟子曰「人不可以無恥。﹝人不可以無所羞恥也。《論語》曰「行己有恥。」﹞無恥之恥﹐無恥矣。」﹝人能恥己之無所恥﹐是爲攺行從善之人﹐終身無復有恥辱之累也。﹞

﹝疏﹞正義曰﹕此章指言恥身無分﹐獨無所恥﹐斯必遠辱﹐不爲憂矣。孟子言人之不可無其羞恥也。人能無恥而尙有羞恥﹐是爲遷善遠罪之人﹐終身無復有恥辱累之矣。案《禮》云「君子有五恥﹕朝不坐﹐燕不善﹐君子恥之﹔居其位﹐無其言﹐君子恥之﹔有其言﹐無其行﹐君子恥之﹔旣得之﹐又失之﹐君子恥之﹔地有餘而民不足﹐君子恥之。」如此﹐則人可以無恥乎﹖此孟子所以有此言﹐而救時之獘與。

孟子曰「恥之於人大矣。爲機變之巧者﹐無所用恥焉。﹝恥者爲不正之道﹐正人之所恥爲也。今造機變阱陷之巧以攻戰者﹐非古之正道也。取爲一切可勝敵之宜﹐無以錯於廉恥之心。﹞不恥不若人﹐何若人有﹖﹝不恥不如古之聖人﹐何有如賢人之名也﹖﹞

﹝疏﹞正義曰﹕此章指言不慕大人﹐何能有恥。是以隰朋愧不及黃帝﹐佐桓公以有勛﹔顏淵慕虞舜﹐孔子嘆庶幾之云。孟子言人之所以恥者﹐以其爲不正之道也。不正之道﹐正宜羞恥而無爲之也﹐是爲恥之於人爲大者也。今之人乃造機變阱陷﹐藏兵之巧﹐以爲攻戰者﹐是爲不正之道也﹐是無所用而恥之也。如不恥不若古之聖賢﹐何能有古聖賢之名也﹗○注「隰朋顏淵」。○正義曰﹕凡於趙注有所要者﹐𨿽於文段不錄﹐然於事未嘗敢棄之而不明。今有以隰朋不及黃帝﹐佐齊桓以有勛﹔顏淵慕虞舜﹐仲尼嘆庶幾也。案杜預《春秋傳》云「隰朋﹐齊大夫也。」《史記》注云﹕徐廣曰﹕朋或作崩﹐常愧恥不若黃帝之爲人﹐後齊桓得之﹐輔佐桓公﹐四十一年卒。顏淵慕虞舜。案《經》云「顏淵曰﹕『舜何人也﹖予何人也﹖有爲者亦若是。』」孔子所以曰「回也其庶乎屢空。」是其嘆也。趙注所以引而爲解文。

孟子曰「古之賢王好善而忘勢。﹝樂善而自卑﹐若髙宗得傅說而稟命。﹞古之賢士何獨不然﹖樂其道而忘人之勢。﹝何獨不然﹐何獨不有所樂有所忘也。樂道守志﹐若許由洗耳﹐可謂忘人之勢矣。﹞故王公不致敬盡禮﹐則不得亟見之。見且由不得亟﹐而況得而臣之乎﹖」﹝亟﹐數也。若伯夷非其君不事﹐伊尹樂堯﹑舜之道﹐不致敬盡禮﹐而數見之乎﹖作者七人﹐隱各有方﹐豈可得而臣之。﹞

﹝疏﹞「孟子」至「之乎」。○正義曰﹕此章指言王公尊賢﹐以貴下賤之義也﹔樂道忘勢﹐不以富貴動心之分也。各崇所尙﹐則義不虧矣。「孟子曰」至「而況得而臣之者乎」﹐孟子曰古之賢者之君﹐好人之善而忘己之勢﹐古之爲賢士者亦然﹐以其能樂己之樂而忘人之貴勢也。如此﹐故有王公大人不致其敬而盡其禮﹐則不得數數見其賢者。然而見之且猶尙以爲不可﹐而況得臣之而卑下者乎﹖○注「髙宗得傅說而稟命」。○正義曰﹕案《尙書﹟說命篇》云髙宗夢得說﹐使百工營求諸野﹐得諸傅巖﹐爰立作相。王置諸其左右﹐曰臣下罔有稟命。孔安國《傳》云「名說。稟﹐受也。令﹐命也。」○注「經許由洗耳﹐可謂忘人之勢」。正義曰﹕案《髙士傳》云「許由﹐潁川人也﹐隱箕山。堯聞之﹐躬聘爲九州長。由不赴﹐遂洗耳於河。巢父見之﹐曰﹕『吾欲飲牛﹐污吾牛口。』於是牽牛上流飲之。由大慚而隱。」是也。○注「亟數也」至「作者七人」。○正義曰﹕云伯夷﹑伊尹者﹐此蓋本孟子之正文也﹐已說之詳矣。云「作者七人」者﹐案《論語》之文也。七人﹐包注云凡七人﹐長沮﹑桀溺﹑丈人﹑石門﹑荷蕢﹑儀封人﹑楚狂接輿是也。王弼云七人﹐伯夷﹑叔齊﹑虞仲﹑夷逸﹑朱張﹑柳下惠﹑少連﹐是此七人者也。

孟子謂宋句踐曰「子好遊乎﹖吾語子遊﹐人知之亦囂囂﹐人不知亦囂囂。」﹝宋﹐姓也﹔句踐﹐名也。好以道徳遊﹐欲行其道者。囂囂﹐自得無欲之貌也。﹞曰「何如斯可以囂囂矣﹖」﹝句踐問何執守可囂囂也。﹞曰「尊徳樂義﹐則可以囂囂矣。」﹝尊﹐貴也。孟子曰﹕能貴徳而履之﹐樂義而行之﹐則可以囂囂無欲矣。﹞故士窮不失義﹐達不離道。窮不失義﹐故士得己焉。達不離道﹐故民不失望焉。﹝窮不失義﹐不爲不義而苟得﹐故得己之本性也。達不離道﹐思利民之道﹐故民不失其望也。﹞古之人得志﹐澤加於民﹔不得志﹐身見於世。窮則獨善其身﹐達則兼善天下。﹝古之人得志君國﹐則徳澤加於民人。不得志﹐謂賢者不遭遇也﹐見﹐立也﹐獨治其身以立於世間﹐不失其操也﹐是故獨善其身。達謂得行其道﹐故能兼善天下也。﹞

﹝疏﹞「孟子」至「天下」。○正義曰﹕此章指言內定常滿﹐囂囂無憂﹐可出可處﹐故云以遊﹐身立世﹐賤不失道﹐達善天下﹐乃用其寶。句踐好遊﹐未得其要﹐孟子言之﹐然後乃諭。「孟子謂宋句踐曰」至「囂囂」﹐宋句踐﹐宋人﹐姓宋名句踐。孟子謂句踐曰﹕子好逸遊乎﹖我今語以教子之遊也﹐言人之知己﹐亦但囂囂然自得﹔人不知己﹐亦但囂囂然而自得。「曰何如斯可以囂囂矣」﹐句踐問之﹐曰當何如此可以囂囂然自得矣。「曰尊徳樂義」至「達則兼善天下」。孟子又與之曰﹕尊貴其徳﹐所樂以義﹐以此則可以囂囂自得矣。蓋徳有所得於內﹐義有所不爲於外。旣所貴在徳﹐而盡性於內﹔所樂在義﹐而窮理於外﹕是以樂天知命﹐故人知不知﹐斯囂囂然自得矣。如此﹐故士窮而在下﹐則不失義﹐而不爲苟得﹔達而在上﹐則不離道﹐而常思利民。窮不失義而不爲苟得﹐故得己之本性﹔達不離道而常思利民﹐故民不失其所望。是以古之人得志遭遇其時﹐則布恩澤而加被於民﹔不得志﹐則治其身以立於世間。是其窮則獨善身﹐達則得行其道而兼善天下也。言古之人以是者﹐如顏子之徒窮而不得志﹐則不攺其樂而獨善其身﹐伊尹之徒得志而澤加於民也。

孟子曰「待文王而後興者﹐凡民也。若夫豪傑之士﹐𨿽無文王猶興。」﹝凡民﹐無自知者也﹐故由文王之大化﹐乃能自興起以趨善道。若夫豪傑之才知千萬於凡人者﹐𨿽不遭文王﹐猶能自起以善守其身﹐正其行﹐不陷溺也。﹞

﹝疏﹞正義曰﹕此章指言小人待化﹐乃不邪僻﹔君子特立﹐不爲俗移﹐故謂豪傑自興也。孟子言必待文王之化而乃能興起以從善道者﹐凡民也﹐以其無自知者也。若夫才有過於千萬人之豪傑者﹐𨿽不遭遇文王之化﹐猶能自興起以從善而正立其身也已。

孟子曰「附之以韓﹑魏之家﹐如其自視然﹐則過人遠矣。」﹝附﹐益也。韓﹑魏﹐晉六卿之富者也。言人旣自有家﹐復益以韓﹑魏百乘之家﹐其富貴已美矣。而其人然不足﹐自知仁義之道不足也﹐此則過人甚遠矣。﹞

﹝疏﹞正義曰﹕此章指言人情富盛﹐莫不驕矜﹐若能然﹐謂不如人﹐非但免過﹐卓絕乎凡也。孟子言人自有富﹐復附益以韓﹑魏晉六卿百乘之家富而貴之﹐如其自視己於仁義之道然不足﹐則超絕有過乎眾人遠矣。○注「韓﹑魏﹐晉六卿百乘之家」。正義曰﹕已說於《梁惠》首篇。

孟子曰「以佚道使民﹐𨿽勞不怨。﹝謂教民趨農﹐役有常時﹐不使失業﹐當其𨿽勞﹐後獲其利﹐則佚矣﹐若「亟其乘屋」之類也﹐故曰不怨。﹞以生道殺民﹐𨿽死不怨殺者。」﹝謂殺大辟之罪者﹐以坐殺人故也。殺此罪人者﹐其意欲生民也。故𨿽伏罪而死﹐不怨殺者﹐﹞

﹝疏﹞「孟子」至「殺者」。○正義曰﹕此章指言勞人欲以佚之﹐殺人欲以生之﹐則民不怨ゥ也。孟子言國君如使民趨於農耕﹐是以佚道使民﹐是農耕時𨿽爲勞﹐然後有所獲稼﹐則又有以佚樂矣。如是則何怨恨其勞乎﹖故曰「以佚道使民﹐𨿽勞不怨。」又言國君殺戮其罪人者﹐以其恐有害於民﹐故殺之﹐而意有在於欲生其民也﹐是則罪人被殺﹐𨿽死且不怨恨殺者也。故曰「以生道殺民﹐𨿽死不怨殺者。」○注「若亟其乘屋之類」。○正義曰﹕已於《滕文公》說之矣。○注「大辟之罪」。○正義曰﹕孔云﹕大辟之罪﹐死刑也。前已說。

孟子曰「霸者之民﹐歡虞如也。王者之民﹐如也。殺之而不怨﹐利之而不庸﹐民日遷善而不知爲之者。﹝霸者行善卹民﹐恩澤暴見易知﹐故民歡虞樂之也。王者道大法天﹐浩浩而徳難見也。殺之不怨﹐故曰殺之而不怨。庸﹐功也。利之使趨時而農﹐六畜繁息﹐無凍餓之老﹐而民不知獨是王者之功。修其庠序之教﹐又使日遷善﹐亦不能覺知誰爲之者。言化遷善爲之大道者也。﹞夫君子所過者化﹐所存者神﹐上下與天地同流﹐豈曰小補之哉﹗」﹝君子通於聖人﹐聖人如天。過此世能化之﹐存在此國﹐其化如神﹐故言與天地同流也。天地化物﹐歲成其功﹐豈曰使人知其小補益之者哉。﹞

﹝疏﹞「孟子」至「之哉。○正義曰﹕此章指言王政浩浩﹐與天地同道﹔霸者徳小﹐民人速睹﹕是以賢者志其大者也。「孟子曰」至「小補之哉」者﹐孟子言霸者行善政以及民﹐以其恩澤暴見﹐故民歡而樂也﹔王者道大﹐故若天浩浩而難知難見者也﹐故民然自得而已矣。是以王者之民﹐殺之而不怨﹐以其生道殺之故也﹔利而不知爲王者之功﹐以其佚道使之故也。自迹觀之﹐則君子過之而不守拘其一﹐自妙道觀之﹐則其所感而遂天下之故者未嘗不有存焉﹐故曰「君子所過者化﹐所存者神」。今夫天地之化者﹐始乎春而終乎冬﹐而萬物皆得以移易者也﹔天地之神者﹐始乎震而終乎艮﹐而陰陽不可測之者是也。然則王者之於民﹐所過者以化﹐所存者以神﹐宜美與天地上下同流而無間也。則是天地之化﹐以神而存之﹐豈曰使萬物知其有小補益哉﹗王者之化﹐亦存以神﹐又豈曰使民知其有小補益之哉﹗如此﹐故王者之民所以如也。蓋虞之爲樂﹐必待虞度無患﹐然後爲歡﹐則其樂淺﹔如也﹐以其使民舒通太平﹐自得而已﹐故於歡虞又有以間矣。此孟子所以抑區區之爲﹐而尊崇其王者也。

孟子曰「仁言不如仁聲之入人深也。﹝仁言﹐政教法度之言也。仁聲﹐樂聲《雅》《頌》也。仁言之政𨿽明﹐不如《雅》《頌》感人心之深也。﹞善政不如善教之得民也。﹝善政使民不違上﹐善教使民尙仁義﹐心易得也。﹞善政﹐民畏之。善教﹐民愛之。善政得民財﹐善教得民心。」﹝畏之﹐不逋怠﹐故賦役舉而財聚於一家也。愛之﹐樂風化而上下親﹐故歡心可得也。﹞

﹝疏﹞「孟子」至「民心」。○正義曰﹕此章指言明法審令﹐民趨君命﹐崇寬務化﹐民愛君徳﹐故曰移風易俗﹐莫善於樂。「孟子曰」至「善教得民心」﹐孟子言仁言爲政教法度之言﹐不若仁聲樂聲《雅》《頌》感人心之深也。善政使民不違上﹐又不若善教得民之易也。以其善政出於法度之粗﹐有刑威以行之﹐故民有以畏之。善教本人之徳性﹐有仁恩以懷之﹐故民有以愛之。亦以善政有九職系萬民﹐有九兩以系萬民。九職任萬民﹐故一曰三農﹐以平地山澤﹐生黍﹑稷﹑禾﹑稻﹑麻﹑大﹑小豆﹑大﹑小麥之九﹔二曰園囿﹐以育艸木﹔三曰虞衡﹐作山澤之材﹔四曰藪牧﹐養蕃鳥獸﹔五曰百工﹐飭化八材﹐八材﹐鄭司農云「珠﹑象﹑玉﹑石﹑金﹑木﹑革﹑羽」是也﹔六曰商賈﹐阜通貨賄﹔七曰嬪婦﹐化治絲﹐鄭玄云「金玉曰貨﹐布帛曰賄﹐嬪﹐婦人之美稱也」﹔八曰臣妾﹐聚斂疏財﹔九曰閒民﹐無常職﹐轉移執事。鄭玄云「疏材﹐百艸根實可食者。」九兩系萬民﹕一曰牧﹐以地得民﹔二曰長﹐以貴得民﹔三曰師﹐以賢得民﹔四曰儒﹐以道得民﹔五曰宗﹐以族得民﹔六曰主﹐以利得民﹔七曰吏﹐以治得民﹔八曰友﹐以任得民﹔九曰藪﹐以富得民。凡此善政﹐爲民財而已﹔善教因民心以教之﹐故能得民心矣﹕此所以爲仁言不如仁聲之入人深也﹐善政不如善教之得民。然而善政非不能得民﹐但得民財而已﹐又不若善教得民之心矣。○蓋「移風易俗﹐莫大乎樂」﹐此禮之文然也﹐孟子所以同其趨焉。

孟子曰「人之所不學而能者﹐其良能也。所不慮而知者﹐其良知也。﹝不學而能﹐性所自能。良﹐甚也。是人之所能甚也。知亦猶是能也。﹞孩提之童﹐無不知愛其親者﹐及其長也﹐無不知敬其兄也。﹝孩提﹐二三歲之間﹐在𦇤褓﹐知孩笑可提抱者也。少知愛親﹐長知敬兄﹐此所謂良能良知也。﹞親親﹐仁也。敬長﹐義也。無他﹐達之天下也。」﹝人仁義之心﹐少而皆有之﹐欲爲善者無他﹐達﹐通也﹐但通此親親敬長之心﹐施之天下人也。﹞

﹝疏﹞「孟子」至「天下也」。○正義曰﹕此章指言本性良能﹐仁義是也﹐達之天下﹐恕乎己也。「孟子曰人之所不學而」至「達之天下也」者﹐孟子言人之所以不學而性自能﹐是謂良能者也﹔所以不待思慮而自然知者﹐是謂良知者也。孩提𦇤褓之童子﹐無有不知愛其父母﹐及其長大﹐無不知欽順其兄﹐是則厚愛其親﹐欽順其兄﹐是仁義也﹐仁義卽良知良能者也。言人之爲善者﹐無更於他求也﹐但通達此親親敬長之良能良知﹐施之於天下耳。○注「𦇤褓者」。○正義曰﹕釋云﹕𦇤褓﹐負也。負﹐兒衣也。織縷爲之﹐廣八寸﹐長二尺﹐以負兒於背上者也。是亦知孩提爲二三歲。

孟子曰「舜之居深山之中﹐與木石居﹐與鹿豕遊。其所以異於深山之野人者幾希。﹝舜耕歷山之時﹐居木石間。鹿豕近人﹐若與人遊也。希﹐遠也。當此之時﹐舜與野人相去豈遠哉。﹞及其聞一善言﹐見一善行﹐若決江河﹐沛然莫之能禦也。」﹝舜𨿽外與野人同其居處﹐聞人一善言則從之﹐見人一善行則識之﹐沛然不疑﹐若江河之流﹐無能禦止其所欲行也。﹞

﹝疏﹞「孟子」至「禦也」。○正義曰﹕此章指言聖人潛隱﹐辟若神龍﹐亦能飛天﹐亦能潛藏﹐舜之謂也。孟子言虞舜初起於歷山耕時﹐居於木石之間﹐以其近木石故也﹐與鹿豕遊﹐以其鹿與豕近於人也。然而舜於此﹐其所以有異於深山之野人不遠﹐但能及其聞一善言﹐見一善行﹐其從之若決江河之水﹐沛然其勢﹐莫之能禦止之也。○注「聖人潛隱若神龍者」。○正義曰﹕此蓋《周易﹟乾卦》之文也﹐趙注引之以解其經。

孟子曰「無爲其所不爲﹐無欲其所不欲﹐如此而已矣。」﹝無使人爲己所不欲爲者﹐無使人欲己之所不欲者﹐每以身先之如此﹐則人道足也。﹞

﹝疏﹞正義曰﹕此章指言己所不欲﹐勿施於人﹐仲尼之道也。孟子言人無爲其所不爲﹐以其所不爲者不義也。無欲其所不欲者﹐以其不欲爲不善也。人能無爲不義﹐又不欲其所不善﹐則人道於是足矣﹐故曰如此也。

孟子曰「人之有徳慧術知者﹐恆存乎疾。﹝人所以有徳行智慧道術才知者﹐在於有疾之人﹐疾之人﹐又力學﹐故能成徳。﹞獨孤臣孽子﹐其操心也危﹐其慮患也深﹐故達。」﹝此卽人之疾也﹐自以孤微﹐懼於危殆之患而深慮之﹐勉爲仁義﹐故至於達也。﹞

﹝疏﹞「孟子」至「故達」。○正義曰﹕此章指言孤孽自危﹐故能顯達﹐膏粱難正﹐多用沈溺﹐是故在上不驕﹐以戒諸侯也。孟子言人之所以有徳慧術知者﹐常在於疾之人也。疾﹐人之有小疾﹐常沾在身不去者﹐是爲疾也。如孤臣孽子﹐其操心也常危﹐其慮患也常深﹐是若疾也。此孟子所以執此諭以自解也。言孤臣不得於其君者也﹐孽子不得於其親者也。不得於其君與不得於其親者﹐故能秉心常危﹐慮患常深﹐以勉力於爲道徳﹐故能顯達也。操心常危﹐慮患常深﹐是人之疾常г在身而不去也﹐是孟子所以爲疾之人有徳慧術智也。然而非謂徳慧術智必系乎有疾者﹐但常存乎疾之人而已。蓋有得於己謂之徳﹐述而行之謂之術﹐然徳又以慧連﹐術又以智連之者﹐以其徳以慧明﹐術以智釋耳﹐是則所謂智慮生於憂患﹐豈非徳慧術智存於疾之意有同歟﹖此孟子所以有是言之﹐而戒當時之人者也。

孟子曰「有事君人者﹐事是君則爲容悅者也。﹝事君﹐求君之意﹐爲苟容以悅君者也。﹞有安社稷臣者﹐以安社稷爲悅者也。﹝忠臣志在安社稷而後爲悅者也。﹞有天民者﹐達可行於天下而後行之者也。﹝天民﹐知道者也。可行而行﹐可止而止。﹞有大人者﹐正己而物正者也。」﹝大人﹐大丈夫不爲利害動移者也。正己物正﹐象天不言而萬物化成也。﹞

﹝疏﹞「孟子」至「者也」。○正義曰﹕此章指言爲悅凡臣﹐社稷股肱﹐天民行道﹐大人正身。凡此四科﹐優劣之差。「孟子曰﹕有事君人者﹐事是君則爲容悅者也」﹐孟子言有人事其君以求君之意者﹐是爲苟容以悅君者也。「有安社稷臣者﹐以安社稷爲悅者也」﹐孟子又言有忠臣﹐爲安社稷臣者也﹐在於安社稷而後爲悅者也。「有天民者﹐達可行於天下而後行之者也」﹐言天民爲之先覺者﹐志在於行道﹐然而旣達而在位﹐可以行其道於天下﹐然後乃行之也。以其若窮而在下﹐未可行其道﹐則亦止而不行矣。是其窮﹑達一歸於天而已。「有大人者﹐正己而物正者也」﹐言有大丈夫不爲利害之所易動﹐是則自正治其己﹐而物後自取正於我也。凡此是其四科優劣差等也。

孟子曰「君子有三樂﹐而王天下不與存焉。父母俱存﹐兄弟無故﹐一樂也。仰不愧於天﹐俯不怍於人﹐二樂也。得天下英才而教育之﹐三樂也。﹝天下之樂不得與此三樂之中。兄弟無故﹐無他故。不愧天﹐又不怍人﹐心正無邪也。育﹐養也。教養英才﹐成之以道﹐皆樂也。﹞君子有三樂﹐而王天下不與存焉。」﹝君子重言﹐是美之也。﹞

﹝疏﹞「孟子曰」至「存焉」。正義曰﹕此章指言保親之養﹐兄弟無他﹐誠不愧天﹐育養英才﹐賢人能之﹐樂過萬乘﹐孟子重焉﹐一章再云也。「孟子曰﹕君子有三樂﹐而王天下不與存焉」至「存焉」者﹐孟子言君子有三樂﹐而爲王天下者不得與於其間。父母皆在﹐兄弟無有他故者﹐以其無嫌隙之事也﹐此乃一樂也﹔存誠於己﹐而仰無以有羞愧於天﹐俯無以有慚怍於人﹐此乃二樂也﹔己之有徳﹐又得天下英才大賢﹐而推己以教而養育之﹐此乃三樂也。三樂如此﹐故孟子又重言之。然君子有三樂﹐而王天下不與存焉﹐以其有天下之樂﹐不若此三樂矣。故重言之﹐而美此三樂也。是以舜得天下而無足解憂。楊子云「紆朱懷金之樂﹐不如顏氏子之樂。」是亦與此同意也。

孟子曰「廣土眾民﹐君子欲之﹐所樂不存焉。中天下而立﹐定四海之民﹐君子樂之﹐所性不存焉。﹝廣土眾民﹐大國諸侯也。所樂不存﹐欲行禮也。中天下而立﹐謂王者。所性不存﹐乃所謂性於仁義者也。﹞君子所性﹐𨿽大行不加焉﹐𨿽窮居不損焉﹐分定故也。﹝大行﹐行之於天下。窮居不失性也﹐分定故不變。﹞君子所性﹐仁﹑義﹑禮﹑智。根於心﹐其生色也﹐然見於面﹐盎於背﹐施於四體。四體不言而諭。」﹝四者根生於心﹐色見於面。然﹐潤澤之貌也。盎視其背而可知﹐其背盎盎然﹐盛流於四體。四體有匡國之綱﹐𨿽口不言﹐人自曉諭而知也。﹞

﹝疏﹞「孟子曰」至「而諭」。○正義曰﹕此章指言臨蒞天下﹐君國子民﹐君子之樂﹐尙不與存。仁義內充﹐身體履方﹐四支不言﹐蟠辟用張﹐心邪意溺﹐進退無容﹐於是之際﹐知其所不同也。「孟子曰廣土眾民」至「不言而諭」﹐孟子言廣土地之大﹐眾民人之多﹐以爲大國之諸侯﹐君子者心欲好之﹐然其所樂不在此也。中天下之中而立﹐以安四海之民﹐是爲之王﹐君子者𨿽樂於此﹐然而稟天性不在此焉。蓋君子欲廣土眾民﹐以其足以行道於一國故也﹐然其所樂又在於定四海之民﹐而未樂於此一國而已。𨿽樂在於中天下而立﹐定四海之民﹐得以行道於天下﹐柰何所性不在此焉﹐是所性者特在仁﹑義﹑禮﹑智耳。故言於下文是也。是則君子所稟天之性﹐𨿽大而行道於天下﹐且不能加益其性﹔𨿽窮居在下﹐且不能損滅其性﹕以其所生之初﹐受之於天﹐有其分定故也。故君子所性﹐是仁﹑義﹑禮﹑智﹐四者根生於心﹐顯而形諸徳容﹐其生於色﹐則然潤澤見於面﹐又有輝光乎其前﹐盎盎然見於背﹐又有充實乎其後﹐而旁溢流通乎左右上下四體。則一動靜﹐一行止﹐固𨿽不言﹐而人以曉諭而知其所存﹐是其不言仁而諭其能仁﹐不言義而諭其能義﹐以至禮也智也亦若是矣。此所以故云「四體不言而諭」。《荀子》云「君子之學入乎耳﹐著乎心﹐布乎四體﹐形乎動靜。」又曰「君子至徳﹐默然而諭。」同意。

●卷十三下﹟盡心章句上

孟子曰「伯夷辟紂﹐居北海之濱﹐聞文王作興﹐曰﹕『盍歸乎來﹖吾聞西伯善養老者。』太公辟紂﹐居東海之濱﹐聞文王作興﹐曰﹕『盍歸乎來﹖吾聞西伯善養老者。』﹝已說於上篇。﹞天下有善養老﹐則仁人以爲己歸矣。﹝天下有能若文王者﹐仁人呼復歸之矣。﹞五畝之宅﹐樹墻下以桑匹婦蠶之﹐則老者足以衣帛矣。五母雞﹐二母彘﹐無失其時﹐老者足以無失肉矣。百畝之田﹐匹夫耕之﹐八口之家足以無饑矣。﹝五雞﹑二彘﹐八口之家畜之﹐足以爲畜產之本也。﹞所謂西伯善養老者﹐制其田裏﹐教之樹﹑畜﹐導其妻子﹐使養其老。五十非帛不暖﹐七十非肉不飽。不暖不飽﹐謂之凍餒。文王之民﹐無凍餒之老者﹐此之謂也。」﹝所謂無凍餒者﹐教導之使可以養老者﹐耳。非家賜而人益之也。﹞

﹝疏﹞「孟子」至「此之謂也」。○正義曰﹕此章指言王政普大﹐教其常業﹐各養其老﹐使不餒乏。二老聞之﹐歸身自托﹐眾鳥不羅﹐翔鳳來集﹐亦斯類也。「孟子曰伯夷辟紂」至「此之謂也」﹐已說於上篇矣。此以大同小異﹐更不復說焉。然其類亦孔子所云「刳胎殺夭﹐則麒麟不至﹐覆巢毀卵﹐則鳳凰不翔」。此亦類也。

孟子曰「易其田疇﹐薄其稅斂﹐民可使富也。食之以時﹐用之以禮﹐財不可勝用也。﹝易﹐治也。疇﹐一井也。教民治其田疇﹐薄其稅斂﹐不逾什一﹐則民富矣。食取其徵賦以時﹐用之以常禮﹐不逾禮以費財也﹐故畜積有餘﹐財不可勝用也。﹞民非水﹑火不生活﹐暮叩人之門戶求水﹑火﹐無弗與者﹐至足矣。聖人治天下﹐使有菽粟如水﹑火。菽粟如水﹑火﹐而民焉有不仁者乎﹖﹝水﹑火能生﹐人有不愛者﹐至饒足故也。菽粟饒多若是﹐民皆輕施於人﹐而何有不仁者也。﹞

﹝疏﹞「孟子」至「者乎」。○正義曰﹕此章指言教民之道﹐富而節用﹐蓄積有餘﹐焉有不仁﹐故曰倉廩實知禮節也。「孟子曰易其田疇」至「不可勝用也」﹐孟子言如使在下者易治其田疇而不難耕作﹐則地無遺其利﹔又在上者又薄其賦斂而無橫賦﹐則民皆可令其賦足也﹔又食之以時而其用不屈﹐用之以禮而其欲不窮﹐則財用有餘而不可勝用也。「民非水火不生活」至「焉有不仁者乎」﹐孟子又言人民非得其水﹑火則不能生活﹐然而昏暮之時﹐有敲人之門戶而求之水﹑火﹐無不與之者﹐以其水﹑火至多矣。聖人如能治其天下﹐使民有其菽粟亦如水﹑火之多﹐則民人孰不以有餘而補其不足﹐而爲仁者乎﹖故曰「菽粟如水﹑火﹐而民焉有不仁者乎﹖此所謂倉廩實而知禮節者也。○注「疇﹐一井也」。○正義曰﹕《說文》云「爲耕治之田也。」不知一井何據。

孟子曰「孔子登東山而小魯﹐登太山而小天下﹐故觀於海者難爲水﹐遊於聖人之門者難爲言。﹝所覽大者意大﹐觀小者志小也。﹞觀水有術﹐必觀其瀾。﹝瀾﹐水中大波也。﹞日月有明﹐容光必照焉。﹝容光﹐小也。言大明照幽微也。﹞流水之爲物也﹐不盈科不行。君子之志於道也﹐不成章不達。﹝盈﹐滿也。科﹐坎也。流水滿坎乃行﹐以諭君子之學必至成章﹐乃仕進者也。﹞

﹝疏﹞「孟子」至「不達」。正義曰﹕此章指言弘大明者無不照﹐包聖道者成其仁。是故賢者志大﹐宜爲君子。「孟子曰孔子登東山」至「難爲言」者﹐孟子言孔子登魯國之東山﹐而所覽者大﹐故小其魯國﹐以魯國莫大於東山也﹔登太山而能小其天下﹐亦所覽者大﹐而天下亦莫大也於大山也。如此故觀之於海者難爲水也﹐以其水所同歸於海者也﹐是以海爲百谷王﹔遊聖人之門者難爲言﹐以其道之所同出又同歸於此者也。楊子云「視日月而知眾星之蔑如﹐仰天庭而知天下之居卑」﹐亦與此同意。「觀水有術﹐必觀其瀾」者﹐孟子又言人之觀於水﹐以其有術也﹐有術者﹐所謂觀水必觀其波瀾﹐是爲能觀水者也。云此者﹐以其人之觀書亦若是也﹐言觀書亦當觀其五經而已矣﹐五經所以載聖人之大道者也。「日月有明﹐容光必照焉」者﹐又言日月之有明﹐凡於幾隙﹐但有容其光者﹐則必照之﹐亦若道之在天下無往而不在也。「流水之爲物也﹐不盈科不行」至「不成章不達」者﹐又言流水爲物﹐所流遇於科坎﹐不盈滿其科坎則不流進而行也。如君子之學志在於道也﹐不成章則不達而進仕。以其君子於道﹐至於成章則充實﹐美在其中﹐暢於四支﹐發於事業﹐爲美之至者也。此孟子所以有水爲之諭焉。

孟子曰「雞鳴而起﹐孳孳爲善者﹐舜之徒也。雞鳴而起﹐孳孳爲利者﹐跖之徒也。欲知舜與跖之分﹐無他﹐利與善之間也。」﹝跖﹐盜跖也。跖﹐舜之分﹐故以此別之也。﹞

﹝疏﹞正義曰﹕此章指言好善從舜﹐好利從跖﹐明明求之﹐常若不足﹐君子﹑小人﹐各一趣也。「孟子曰」至「間也」者﹐孟子言人之雞鳴而起﹐孳孳勸篤於爲善者﹐乃爲舜之徒黨也﹔如雞鳴而起﹐孳孳但勤篤於爲利者﹐乃爲盜跖之徒也。儻言欲知舜與盜跖爲君子﹑小人之分別﹐無他事焉﹐特一趨於利﹑一趨於善之間而已。○注「盜跖」。○正義曰﹕案李奇《漢書傳》云「盜跖乃是秦之大盜也。」

孟子曰「楊子取爲我﹐拔一毛而利天下﹐不爲也。﹝楊子﹐楊朱也。爲我﹐爲己也。拔己一毛以利天下之民﹐不肯爲也。﹞墨子兼愛﹐摩頂放踵利天下﹐爲之。﹝墨子﹐墨翟也。兼愛他人﹐摩突其頂下至於踵﹐以利天下﹐己樂爲之也。﹞子莫執中。﹝子莫﹐魯之賢人也。其性中和專一者也。﹞執中爲近之。執中無權﹐猶執一也。﹝執中和﹐近聖人之道﹐然不權。聖人之重權。執中而不知權﹐猶執一介之人﹐不知時變也。﹞所惡執一者﹐爲其賊道也﹐舉一而廢百也。」﹝所以惡執一者﹐爲其不知權﹐以一知而廢百道也。﹞

﹝疏﹞「孟子」至「百也」。○正義曰﹕此章楊﹑墨放蕩﹐子莫執一﹐聖人量時﹐不取此術﹐孔子行止﹐惟義所在。「孟子曰﹕楊子取爲我﹐拔一毛而利天下﹐不爲也」至「爲之」﹐孟子謂楊朱所取以爲己﹐𨿽拔己之一毛以利天下﹐且不爲也﹔墨翟兼愛他人﹐𨿽摩突其頂而至於踵而利天下﹐且以爲之。「子莫執一」﹐子莫﹐魯賢人﹐言子莫執中和之性而不專一者也﹐以其無爲己﹑兼愛之過而已﹐故曰「執中爲近之」﹐言子莫執中爲近聖人之道者也。如執中而不知權變﹐但若執一介之人﹐不知時變者也。然而所以惡疾其執一者﹐是爲其有以賊害其道也﹐是若知舉一道而廢其百道也﹐故曰「執中無權﹐猶執一也。所惡執一者﹐爲其賊道﹐舉一而廢其百也。」

孟子曰「饑者甘食﹐渴者甘飲﹐是未得飲食之正也﹐饑渴害之也。﹝饑渴害其本所以知味之性﹐令人彊甘之。﹞豈惟口腹有饑渴之害﹖人心亦皆有害。﹝爲利欲所害﹐亦猶饑渴得之。﹞人能無以饑渴之害爲心害﹐則不及人不爲憂矣。」﹝人能守正﹐不爲邪利所害﹐𨿽謂富貴之事不及逮人﹐猶爲君子。不爲善人所憂患也。﹞

﹝疏﹞「孟子」至「憂矣」。○正義曰﹕此章指言饑不妄食﹐忍情節欲﹐賤不失道﹐不爲苟求。能無心害﹐夫將何憂。「孟子曰饑者甘食」至「不爲憂矣」﹐孟子言人之饑餓﹐則易爲食﹐故以甘之﹔渴者易爲飲﹐故以甘之﹕然而不得飲食味之正者也﹐以其但爲饑渴害其本性耳。豈獨飲食於口腹爲有饑渴以害之﹖言人心亦皆有以害之也﹐以其利欲害之故也。人能無以饑渴之害爲心之害﹐則所養不及於人﹐亦不足爲可憂矣。蓋無以饑渴爲心害﹐則孟子以饑渴之害亦猶利欲之害﹐故假托而言之也。

孟子曰「柳下惠不以三公易其介。」﹝介﹐大也。柳下惠執弘大之志﹐不恥污君﹐不以三公榮位易其大量也。﹞

﹝疏﹞正義曰﹕此章指言柳下惠不恭﹐用志大也﹐無可無否﹐以賤爲貴也。孟子言柳下惠不以三公之榮位而移易己之大志也﹐以其所守之介﹐在道而已﹐是所以不羞小官者焉。今夫三公者﹐乃百僚之師師也﹐人臣之位極者也﹐衣則服兗﹐圭則執桓圭﹐而世之所謂富貴崇顯者﹐無以過也。

孟子曰「有爲者辟若掘井﹐掘井九軔而不及泉﹐猶爲棄井也。﹝有爲﹐爲仁義也。軔﹐八尺也。𨿽深而不及泉﹐諭有爲者能於中道而盡棄前行者也。﹞

﹝疏﹞正義曰﹕此章指言爲仁由己﹐必在究之﹐九軔而輟﹐無益成功。《論》之一簣﹐義與此同。孟子曰今之有爲之道者﹐譬如掘井者也﹐掘井至九軔之深﹐而不及泉則止之﹐是棄其前掘井之功者也﹐諭爲仁義之道﹐而不及之﹐則止而不爲﹐是亦棄其仁義之道者也。孔子曰「爲山未成一簣﹐止﹐吾止也。」與此同意。○注「軔﹐八尺也」。○正義曰﹕案釋云﹕七尺曰軔。

孟子曰「堯﹑舜﹐性之也。湯﹑武﹐身之也。五霸﹐假之也。﹝性之﹐性好仁﹐自然也。身之﹐體之行仁﹐視之若身也。假之﹐假仁以正諸侯也。﹞久假而不歸﹐惡知其非有也﹖」﹝五霸而能久假仁義﹐譬如假物久而不歸﹐安知其不眞有也。﹞

﹝疏﹞「孟子」至「非有也」。○正義曰﹕此章指言仁在性體﹐其次假借﹐用而不已﹐實何以易﹐在其勉之也。而行仁﹐本性之自然者也。湯﹑武利而行仁﹐視之若身也。五霸彊而行仁﹐則力假之而已。然而久假而行之﹐而不歸止﹐安知其非眞有也。楊子曰「假儒衣書服而讀之﹐三月不歸﹐孰曰非儒也。」亦同其旨。

公孫丑曰「伊尹曰﹕『予不狎於不順。』放太甲於桐﹐民大悅。太甲賢﹐又反之﹐民大悅。賢者之爲人臣也﹐其君不賢﹐則固可放與﹖」﹝醜怪伊尹賢者而放其君﹐何也﹖﹞孟子曰「有伊尹之志則可﹐無伊尹之志則篡也。」﹝人臣秉忠﹐志若伊尹﹐欲寧殷國﹐則可放惡而不卽立君﹐宿畱冀攺而復之。如無伊尹之忠﹐見間乘利﹐篡心乃生﹐何可放也﹗﹞

﹝疏﹞「公孫」至「篡也」。○正義曰﹕此章指言憂國忘家﹐意在出身﹐志在寧君﹐放惡攝政﹐伊周有焉。凡人誌異﹐則生篡心也。公孫丑問孟子﹐謂伊尹有言我不邇於順己者﹐故放太甲於桐宮﹐而民心大悅﹔及太甲悔攺其過而歸賢﹐則伊尹又迎而反之以復君位﹐商民大悅﹕且賢者之爲人臣也﹐其君有不賢者﹐則固可以放之與﹖孟子對曰﹕如賢者有伊尹愛君之志﹐則可以放君﹔如無伊尹秉忠心以愛君﹐則放君而生篡奪君位之心者也﹐以爲不可矣。

公孫丑曰「《詩》曰﹕『不素餐兮。』君子之不耕而食﹐何也﹖」﹝《詩﹟魏國﹟伐檀》之篇也。無功而食﹐則謂之素餐﹐世之君子有不耕而食﹐何也﹖﹞孟子曰「君子居是國也﹐其君用之﹐則安富尊榮﹔其子弟從之﹐則孝悌忠信。不素餐兮﹐孰大於是﹖」﹝君子能使人化其道徳﹐移其習俗﹐身安國富而保其尊榮﹐子弟孝悌而樂忠信﹐不素餐之功﹐誰大於是﹖何爲不可以食祿﹗﹞

﹝疏﹞「公孫丑」至「於是」。○正義曰﹕此章指言君子正己﹐以立於世﹐世美其道﹐君臣是貴﹐所過者化﹐又何素餐之謂也。公孫丑問孟子曰﹕魏國《伐檀》之詩有云「不素餐兮」﹐言無功而食謂之素餐﹐然而君子有不自耕而食祿者﹐是如之何﹖孟子對之曰﹕君子居處此國﹐其君任用之﹐則安富尊榮﹐言安國保其尊榮﹔子弟從之﹐則能孝悌忠信﹕是則不素餐兮﹐誰有大於此者﹖言何爲而不可食祿。○注「魏國《伐檀》之篇」。○正義曰﹕此《詩》蓋剌在位貪鄙﹐無功而受祿﹐君子不得進仕爾。

王子墊問曰「士何事﹖」﹝齊王子名墊也﹐問士當何事爲事者耶。﹞孟子曰「尙志。」﹝尙﹐貴也。士當貴上於用志也。﹞曰「何謂尙志﹖」曰「仁義而已矣。殺一無罪﹐非仁也。非其有而取之﹐非義也。居惡在﹖仁是也。路惡在﹖義是也。居仁由義﹐大人之事備矣。」﹝孟子言志之所尙﹐仁義而已矣。不殺無罪﹑不取非有者爲仁義﹐欲知其所當居者仁爲上﹐所由者義爲貴﹐大人之事備矣。﹞

﹝疏﹞「王子」至「備矣」。○正義曰﹕此章指言人當尙志﹐志於善也﹐善之所由﹐仁與義也。欲使王子無過差者也。「王子墊問曰﹕士何事」者﹐王子墊﹐齊王之子名墊也。問孟子曰爲士者當以何事爲尙也。「孟子曰尙志」﹐孟子答之﹐曰爲士者當以志爲尙也。「曰何謂尙志」﹐王子又問孟子何以謂之尙志。「曰仁義而已矣」至「大人之事備矣」﹐孟子又答之。曰尙志則以仁義而已矣。言能以仁義爲尙﹐則爲尙志也。如殺一人之無罪﹐是爲非仁也﹔非己之所有而取求之﹐是爲非義也。如此非仁非義者﹐亦以所居有惡疾﹐在於仁﹐所行有惡疾﹐在於義是也。如仁以爲居﹐義以爲行﹐則大人之事亦備矣。此孟子所以欲使王子墊於無過之地也。

孟子曰「仲子﹐不義與之齊國而弗受﹐人皆信之﹐是舍簞食豆羹之義也。﹝仲子﹐陳仲子處於陵者﹐人以爲廉﹐謂以不義而與之齊國﹐必不受之。孟子以爲仲子之義﹐若上章所道簞食豆羹無禮則不受﹐萬鍾則不辧禮義而受之也。﹞人莫大焉亡親戚君臣上下。以其小者信其大者﹐奚可哉﹗」﹝人當以禮義爲正﹐陳仲子避兄離母﹐不知仁義親戚上下之敍﹐何可以其小廉信以爲大哉﹖﹞

﹝疏﹞「孟子曰」至「奚可哉」。○正義曰﹕此章指言事有輕重﹐行有大小﹐以大包小可也﹐以小信大﹐未之聞者也。孟子言陳仲子以不義𨿽與之齊國之大而且不受﹐國人皆信之以爲廉﹐是爲捨簞食豆羹之小義也。人之所尙﹐當以莫大爲尙焉者﹐是其知以親戚君臣上下之敍者也。今陳仲子避兄離母﹐處於陵而不仕﹐是棄親戚君臣上下之大分﹐爾徒取其辭受之小節而已。而信廉之大﹐又安可哉﹖以其非義之本耳﹐宜孟子以是聞之。○注「陳仲子」至「受之也」。○正義曰﹕此於前篇已說矣。

桃應問曰「舜爲天子﹐臯陶爲士﹐瞽瞍殺人﹐則如之何﹖」﹝桃應﹐孟子弟子問臯陶爲士官主執罪人﹐瞽瞍惡暴而殺人﹐則臯陶何如﹖﹞孟子曰「執之而已矣。」﹝孟子曰﹕臯陶執之耳。﹞「然則舜不禁與﹖」﹝桃應以舜爲天子﹐使有司執其父﹐不禁止之邪﹖﹞曰「夫舜惡得而禁之﹖夫有所受之也。」﹝夫﹐辭也。孟子曰﹕夫舜惡得禁之﹐夫天下乃受之於堯﹐當爲天理民﹐王法不曲﹐豈得禁之也﹗﹞「然則舜如之何﹖」﹝應問舜爲之將如何。﹞曰「舜視棄天下猶棄敝徙也。竊負而逃﹐遵海濱而處﹐終身然﹐樂而忘天下。」﹝孟子曰﹕舜視棄天下如拾棄敝徙。徙﹐艸履可徙者也。敝諭不惜。舜必負父而遠逃﹐終身然﹐忽忘天下之爲至貴也。﹞

﹝疏﹞「桃應」至「天下」。○正義曰﹕此章指言奉法承天﹐政不可枉﹐大孝榮父﹐遺棄天下﹐虞舜之道﹐趨將若此。孟子之言﹐揆聖意也。「桃應問曰﹕舜爲天子﹐臯陶爲士﹐瞽瞍殺人﹐則如之何」﹐桃應問孟子曰﹕舜爲天子﹐命臯陶爲士官以執罪人﹐舜父瞽瞍殺人﹐則臯陶之士當如何也。「孟子曰﹕執之而已矣」﹐孟子答之﹐但當執而不縱也。「然則舜不禁與」﹐桃應問曰﹕如是則舜爲天子﹐使有司執其父﹐而不禁之耶﹖「曰﹕夫舜惡得而禁之﹐夫有所受之也」﹐孟子又答之﹐曰﹕夫舜豈得而禁止之哉﹗夫以其法有所受之而已。「然則舜如之何」﹐桃應問曰﹕如是﹐舜不敢禁止臯陶無執其父﹐則舜將如之何﹖「曰舜視棄天下」至「忘天下」﹐孟子又答之曰﹕舜視天下如捐棄敝徙而不惜也﹐必將竊負戴其父而逃循海濱而處以逃之﹐且終身然﹐樂而忘去天下。是以舜得天下不足解憂﹐惟順父母可以解憂也。

孟子自範之齊﹐望見齊王之子﹐喟然嘆曰「居移气﹐養移體。大哉居乎﹗夫非盡人之子與﹖」﹝範﹐齊邑﹐王庶子所封食也。孟子之範﹐見王子之儀﹐聲气髙涼﹐不與人同。還至齊﹐謂諸弟子﹐喟然嘆曰﹕居尊則气髙﹐居卑則气下。居之移人气志使之髙涼﹐若供養之移人形身使充盛也。「大哉居乎」者﹐言當愼所居﹐人必居仁也。凡人與王子豈非盡是人之子也﹐王子居尊勢﹐故儀聲如是也。﹞

﹝疏﹞正義曰﹕趙雲﹕此章指言人性皆同﹐居使之異﹐君子居仁﹐小人處利﹐譬猶王子﹐殊於眾品也。孟子嘗自範邑見齊王之子﹐儀體聲气髙爽﹐不與人同﹐乃往歸齊﹐而於弟子之間喟然嘆息之曰﹕夫居足以移易人之气﹐所養足以移易人之體。以其王子之儀體聲气如是者﹐亦以所居所養之大移之使然也。「大哉居乎」﹐言人當愼所居﹐以仁爲廣居。眾之人﹐豈非盡人之子與﹖言齊王之子亦人之子也﹐凡人亦人子也。下文觀宜合此章。

孟子曰「王子宮室﹑車馬﹑衣服多與人同﹐而王子若彼者﹐其居使之然也。況居天下之廣居者乎﹖﹝言王子宮室﹑乘服皆人之所用之耳﹐然而王子若彼髙涼者﹐居勢位故也﹐況居廣居﹗謂行仁義﹐仁義在身﹐不言而諭也。﹞魯君之宋﹐呼於垤澤之門。守者曰﹕『此非吾君也﹐何其聲之似我君也﹖』此無他﹐居相似也。」﹝垤澤﹐宋城門名也。人君之聲相似者﹐以其俱居尊勢﹐故音气同也。以城門不自肯夜開﹐故君自發聲耳。章指言輿服器用﹐人用不殊﹐尊貴居之﹐志气以舒。是以居仁由義﹐盎然內優﹐胸中正者﹐眸子不瞀也。﹞

﹝疏﹞正義曰﹕此章宜與上章合而爲一﹐不當分而爲二也。孟子言王子所居宮室與車馬之乘﹑衣服之飾﹐是皆與人同所用之也﹐然而王子若彼儀體聲气髙涼者﹐必其居勢位﹐使之如是與人不同耳。言王所居勢位能如此﹐而況居天下之廣居﹐以仁爲居者乎﹖且以魯國之君往宋﹐乃呼於垤澤之門﹐守者曰此非吾君之身也﹐似我君也。言大亦無他事異焉﹐亦以皆居尊勢﹐故其聲之如是相似也。垤澤﹐宋城門之名。守者﹐監門之官也。是言能以大人之所居者處己﹐而與大人相似者也。

孟子曰「食而弗愛﹐豕交之也。愛而不敬﹐獸畜之也。恭敬者﹐幣之未將者也。恭敬而無實﹐君子不可虛拘。」﹝人之交接﹐但食之而不愛﹐若養豕也。愛而不敬﹐若人畜禽獸﹐但愛而不能敬也。且恭敬者如有幣帛﹐當以行禮﹐而未以命將行之也。恭敬貴實﹐如其無實﹐何可虛拘致君子之心也。﹞

﹝疏﹞正義曰﹕此章指言取人之道﹐必以恭敬﹐恭敬貴實﹐虛則不應。實者謂敬愛者也。孟子言人之交接﹐但飲食爲備﹐而歡意弗加者﹐非以愛相接者也﹐是爲豕交之也。犬馬者﹐人所愛而畜養者也﹐如愛誠𨿽至﹐而敬心弗加者﹐是謂愛而弗敬﹐以爲獸畜之也。然而恭敬者﹐是幣帛之禮未行之也。蓋以恭敬爲先﹐而幣帛從之也﹐如恭敬而無幣帛之實以將之﹐是又君子不可以虛拘矣。以其禮不可以徒虛而行﹐何必以恭敬修於內而爲之本﹐幣帛以將之而爲之末﹐則君子交接之道畢矣。

孟子曰「形﹑色﹐天性也。惟聖人然後可以踐形。」﹝形謂君子體貌尊嚴也﹐《尙書﹟洪範》「一曰貌」。色謂婦人妖麗之容﹐《詩》云「顏如舜華」。此皆天假施於人也。踐﹐履居之也。《易》曰「黃中通理。」聖人內外文明﹐然後能以正道履居此美形﹐不言居色主名﹐尊陽抑陰之義也。﹞

﹝疏﹞正義曰﹕此章指言體徳正容﹐大人所履﹐有表無裏﹐謂之柚梓﹐是以聖人乃堪踐形也。孟子言人之形與色﹐皆天所賦﹐性所有也。惟獨聖人能盡其天性﹐然後可以踐形而履之﹐不爲形之所累矣。蓋形有道之象﹐色爲道之容﹐人之生也﹐性出於天命﹐道又出於率性﹐是以形之與色皆爲天性也。惟聖人能因形以求其性﹐體性以踐其形﹐故體性以踐目之形﹐而得於性之明﹔踐耳之形﹐而得於性之聰﹔以至踐肝之形以爲仁﹐踐肺之形以爲義﹐踐心之形以通於神明。凡於百骸﹑九竅﹑五臟之形﹐各有所踐也﹐故能以七尺之軀﹐方寸之微﹐六通四辟﹐其運無乎不在﹐玆其所以爲聖人與﹗然而形與色皆天性﹐何獨踐形而不踐色﹐何耶﹖蓋形則一定而不易者也﹐色則有喜怒哀樂之變﹐以其無常者也﹐不可以踐之矣。亦以聖人吉凶與人同﹐何踐之以爲異哉﹗是又孟子之深意然也。○注「形謂君子」至「抑陰之義也」。○正義曰﹕云「《洪範》一曰貌」者﹐蓋以五事之一者也。孔安國云「貌﹐容儀也﹐謂婦人妖麗之容。」「《詩》云﹕顏如舜華」者﹐此蓋《有女同車》之篇文也﹐注云「舜﹐木槿也。」「《易》曰﹕君子黃中通理」者﹐蓋《坤》之卦文也﹐謂君子黃中通理﹐正位居體﹐美在其中﹐而暢於四支﹐發於事業﹐美之至也。是亦以正道履居此美形﹐不言居而言踐﹐尊陽而抑陰也。

齊宣王欲短喪。公孫丑曰「爲期之喪﹐猶愈於已乎。」﹝齊宣王以三年之喪爲太長久﹐欲減而短之﹐因公孫丑使自以其意問孟子﹕旣不能三年喪﹐以期年差愈於止而不行喪者也。﹞孟子曰「是猶或糸其兄之臂﹐子謂之姑徐徐云爾﹐亦教之孝悌而已矣。」﹝糸﹐戾也。孟子言有人戾其兄之臂﹐爲不順也﹐而子謂之曰﹕且徐徐云爾。是豈以徐徐之爲差者乎﹖不若教之以孝悌﹐勿復戾其兄之臂也。令欲行其期喪﹐亦猶曰徐徐之類也。﹞王子有其母死者﹐其傅爲之請數月之喪。公孫丑曰「若此者﹐何如也﹖」﹝醜曰﹕王之庶夫人死﹐迫於夫人﹐不得行其喪親之數﹐其傅爲請之於君﹐欲使得行數月喪﹐如之何﹖﹞曰「是欲終之而不可得也﹐𨿽加一日愈於已。謂夫莫之禁而弗爲者也。」﹝孟子曰﹕如是王子欲終服其子禮而不能者也﹐加益一日則愈於止﹐況數月乎﹖所謂不當者﹐謂無禁自欲短之﹐故譏之也。﹞

﹝疏﹞「齊宣」至「者也」。○正義曰﹕此章指言禮斷三年﹐孝者欲益﹐富貴怠厭﹐思減其日﹐君子正言﹐不可阿情。醜欲期之﹐故譬以糸兄徐徐也。「齊宣王欲短喪。公孫丑曰﹕爲期之喪﹐猶愈於己乎」﹐齊宣王欲短三年之喪﹐公孫丑勸之﹐以爲期年之喪﹐猶勝於止而不爲者矣。期年﹐十二月也。「孟子曰」至「而已矣者﹐孟子言如此﹐是若或有糸戾其兄之臂者﹐子以爲之姑且徐徐然糸其兄之臂云爾。但當教之以孝悌﹐不復戾兄之臂也。今子欲勸齊王短其三年之喪﹐而且謂爲期年之喪﹐亦若徐徐然之謂也。「王子有其母死者﹐其傅爲之請數月之喪。公孫丑曰﹕若此何如也」﹐公孫丑又復問孟子﹐曰王子有母死之者﹐其傅相者爲之請行數月之喪﹐如此者﹐是如之何也﹖以其王子庶生之母死﹐迫於嫡母﹐而不敢終喪者也。「曰是欲終之而不可得也」至「弗爲者也」﹐孟子答之。曰是王子欲終之喪﹐有所禦而不可得而爲者也﹐𨿽加益一日﹐亦足勝於止而不爲者矣。今齊宣王欲短三年之喪﹐以其禮所當終之﹐而且謂期年之喪猶愈於已以勸之﹐是謂夫莫之禁止而自弗爲者也。此孟子所以不取之也。《論語》「宰我問三年之喪﹐期已久矣」﹐孔子所以責之曰「予之不仁也﹐汝安之則爲之乎。」是亦孟子於此不取公孫丑之意也。

孟子曰「君子之所以教者五。﹝教民之道有五品。﹞有如時雨化之者﹐﹝教之漸漬而浹洽也。﹞有成徳者﹐有達財者﹐有答問者﹐有私淑艾者。﹝私﹐獨。淑﹐善。艾﹐治也。君子獨善其身﹐人法其仁﹐此亦與教法之道無差也。﹞此五者﹐君子之所以教也。」﹝申言之﹐孟子貴重此教之道也。﹞

﹝疏﹞「孟子」至「教也」。○正義曰﹕此章指言教人之術﹐莫善五者﹐養育英才﹐君子所珍﹐聖所不倦﹐其惟誨人者也。「孟子曰﹕君子之所以教者五」至「所以教也」者﹐孟子言君子所以教人之道有五品也﹐有如時雨之教者﹐以其教人漸漬﹐恰如時雨之澤也﹐是其潤之以徳﹐漸之以仁﹐善有萌芽﹐則誘之使敷秀﹔性有其材﹐則養之使長茂﹕凡此因其大以成大﹐小以成小﹐是爲有若時雨而教者也。有成徳者﹐以其因固有之徳﹐但教而成之也﹐是其能仁不能反者﹐則教之以克己復禮﹔能勇不能怯者﹐則教之以臨事而懼﹕是爲有成徳者也。有達財者﹐以其有財之具而不能用者﹐則教而達之也﹐「子貢問曰﹕賜也何如﹖子曰﹕女﹐器也。曰﹕何器也﹖曰﹕瑚璉也」﹐子謂子夏曰「女爲君子儒﹐無爲小人儒」﹕是爲有達財之教者也。有答問者﹐以其在於答問之間也﹐不憤不啟﹐不悱不發﹐舉一隅不以三隅反則不復也﹐是爲有答問之教也。有私淑艾者﹐以其獨善其身﹐使彼法之也﹐「子曰﹕我非生而知之者﹐好古敏以求之者也」﹐「子不語怪力亂神」﹐凡此之類﹐是有私淑艾之教也。故重言之曰此五者之教﹐乃君子之所以教者也。《論語》云「有教無類」﹐同。

公孫丑曰「道則髙矣美矣﹐宜若登天然﹐似不可及也。何不使彼爲可幾及而日孳孳也。」﹝醜以爲聖人之道大髙遠﹐將若登天﹐人不能及也﹐何不少近人情﹐令彼凡人可庶幾﹐使日孳孳自勉也。﹞孟子曰「大匠不爲拙工攺廢繩墨﹐羿不爲拙射變其彀率。君子引而不發﹐躍如也。中道而立﹐能者從之。」﹝大匠不爲新學拙工故爲之攺鑿廢繩墨必正也﹐羿不爲新學拙射者變其彀率之法也。彀弩張向﹐表率之正體﹐望之極思﹐用巧之時﹐不可變也。君子謂於射則引弓彀弩而不發﹐以待彀偶也。於道則中﹐道徳之中﹐不以學者不能故卑下其道﹐將以須於能者往取之也。﹞

﹝疏﹞「公孫丑」至「從之」。○正義曰﹕此章指言曲髙和寡﹐道大難追﹐然而履正者不枉﹐執徳者不回﹐故曰人能弘道。醜欲下之﹐非也。「公孫丑曰」至「孳孳也」者﹐公孫丑問孟子﹐謂聖人之道則至髙至美矣﹐學者慕之﹐宜如登天之難﹐似其不可得而及也﹐何不使彼之道幾近﹐令人可庶幾能及﹐而使之日孳孳自勉而至也。「孟子曰﹕大匠不爲拙工攺變繩墨」至「能者從之」﹐孟子答之﹐曰大匠之師不爲新學拙工攺去其繩墨之正﹐羿之善射不爲新學拙射更變其彀率之法。彀率張弓向的﹐正體極思﹐用巧之時也。君子循循善誘而引人於道﹐不以開發者又且躍如﹐使進而無退也。是其不髙不卑﹐但於中道而立教﹐使賢愚智者皆能從而學之也。此孟子所以譏於公孫丑也。

孟子曰「天下有道﹐以道殉身。天下無道﹐以身殉道。未聞以道殉乎人者也。」﹝殉﹐從也。天下有道﹐得行王政﹐道從身施功實也。天下無道﹐道不得行﹐以身從道﹐守道而隱。不聞以正道從俗人也。﹞

﹝疏﹞正義曰﹕此章指言窮達捲舒﹐屈伸異變﹐變流從顧﹐守者所愼﹐故曰金石獨止﹐不徇人也者也。孟子言天下有治道之時﹐則當以道從身﹐以施其功實也。以其身顯而道彰也。天下無治道之時﹐則當以身從道﹐而捲藏守伏也。以其道藏則身伏也。未聞於此無道之時﹐以道從人﹐而饕富貴也。《論語》云「天下有道則見﹐無道則隱。」同意。

公都子曰「滕更之在門也﹐若在所禮。而不答﹐何也﹖」﹝滕更﹐滕君之弟﹐來學於孟子也。言國君之弟而樂在門人中﹐宜答見禮﹐而夫子不答﹐何也﹖﹞孟子曰「挾貴而問﹐挾賢而問﹐挾長而問﹐挾有勛勞而問﹐挾故而問﹐皆所不答也。滕更有二焉。」﹝挾﹐接也。接己之貴勢﹐接己之有賢才﹐接己長老﹐接己嘗有功勞之恩﹐接己與師有故舊之好﹐凡恃此五者而以學問﹐望師之待以異意而教之﹐皆所不當答。滕更有二焉﹐接貴接賢﹐故不答矣。﹞

﹝疏﹞「公都」至「二焉」。正義曰﹕此章指言學尙虛己﹐師誨貴平﹐是以滕更恃二﹐孟子弗應。「公都子曰」至「何也」﹐公都子問孟子﹐謂滕君之弟滕更者﹐樂在門人中﹐宜若在所禮敬之﹐然而有所問而夫子不答﹐是如之何也。「孟子曰挾貴而問」至「滕更有二焉」﹐孟子答之﹐曰有挾己之貴勢而問者﹐有挾己之賢才而問者﹐有挾己之長老而問者﹐有挾己有功勞之恩而問者﹐有挾己與師友故舊之好而問者﹐凡恃此五者而問﹐我皆所不答也。今滕更有二於此五者之中﹐以恃己之貴勢與恃賢才﹐我所以不答之也。挾﹐接也。此孟子於滕更所以不答者﹐是亦不屑教之道也。柰何公都子不知以此﹐故有復而問焉。

孟子曰「於不可已而已者﹐無所不已。於所厚者薄﹐無所不薄也。其進銳者﹐其退速。」﹝已﹐棄也。於義所不當棄而棄之﹐則不可﹐所以不可而棄之﹐使無罪者咸恐懼也。於義當厚而反薄之﹐何不薄也。不憂見薄者﹐亦皆自安矣。不審察人而過進﹐不肖越其倫﹐悔而退之必速矣。當翔而後集﹐愼如之何。﹞

﹝疏﹞「孟子曰」至「退速」。○正義曰﹕此章指言賞僭及淫﹐刑濫傷善﹐不僭不濫﹐詩人所紀。是以季文三思﹐而後之有。孟子言人君於不可棄去之者而反棄去之﹐是其餘之類無所不棄也。不可棄者﹐以其無罪之人也。所以棄之者﹐以其有罪者也﹐故棄之使人有所懼也。如堯去四凶之罪﹐是可以棄而棄之者也。其於賞﹐當所厚者反而薄之﹐是其餘之類亦無所不薄也。所以厚賞之者﹐以其有功﹐故厚賞之使人有所勵也。如舜舉八元﹑八凱﹐是所厚而厚之也。其於無所不棄﹑無所不薄之君﹐得銳進而爲仕﹐則其被退黜亦必急速矣。無他﹐以其君不能鑑其賢否﹐不能信任﹐所以如是矣。故《詩》之《商頌》﹐所以於《殷武》之篇有云「不僭不濫」﹐《論語》「翔而後集」﹑「季文子三思而後行也」。

孟子曰「君子之於物也﹐愛之而弗仁。﹝物﹐謂凡物可以養人者也﹐當愛育之﹐而不加之仁﹐若犧牲不得不殺也。﹞於民也﹐仁之而弗親。﹝臨民以非己族類﹐故不得與親同也。﹞親親而仁民﹐仁民而愛物。」﹝先親其親戚﹐然後仁民﹐仁民然後愛物﹐用恩之次者也。﹞

﹝疏﹞正義曰﹕此章指言君子布徳﹐各有所施﹐事得其宜﹐故謂之義者也。孟子言君子於凡物也﹐但當愛育之﹐而弗當以仁加之也﹐若犧牲不得不殺也。於民也﹐當仁愛之﹐而弗當親之也﹐以愛有差等也。是則先親其親而後仁愛其民﹐先仁愛其民然後愛育其物耳﹐是又見君子用恩有其倫序也﹐故楊子所以事得其宜之謂義也。

孟子曰「知者無不知也﹐當務之爲急。仁者不愛也﹐急親賢之爲務。﹝知者﹐知所務善也。仁者﹐務愛其賢也。﹞堯﹑舜之知而不徧物﹐急先務也。堯﹑舜之仁不徧愛人﹐急親賢也。﹝物﹐事也。堯﹑舜不徧知百工之事﹐不徧愛眾人。先愛賢使治民﹐不一一自往親加恩惠也。﹞不能三年之喪﹐而緦﹑小功之察﹔放飯流ヱ﹐而問無齒決﹕是之謂不知務。」﹝尙不能行三年之喪﹐而復察緦麻﹑小功之禮。放飯﹐大飯也。流ヱ﹐長ヱ也。齒決﹐斷肉置其餘也。於尊者前賜食﹐大飯長ヱ﹐不敬之大者﹐齒決﹐小過耳。言世之先務﹐捨大譏小﹐有若大飯長ヱ而問無齒決類也。﹞

﹝疏﹞「孟子」至「不知務」。○正義曰﹕此章指言振裘持領﹐正羅維綱﹐君子百行﹐先務其崇﹐是以堯﹑舜親賢﹐大化以隆道爲要者也。「孟子曰﹕—者無不知也﹐當務之爲急」至「是之謂不知務」者﹐孟子言爲之智者﹐以其多知﹐故無所有而不知者也﹐然而但當知要務爲急耳﹔爲之仁者﹐以其泛愛﹐故無所有而不愛者也﹐然而但當急親其賢爲之要務。是以堯﹑舜二帝之智不能徧知百工之事﹐但急於知賢之爲先務也﹔爲仁不能徧愛於眾人﹐但能急親任其賢能﹐使之以治民也。今夫不能三年之喪﹐爲不孝之大者也﹔而察緦﹑小功之禮﹐是孝之小者也。放飯流ヱ﹐不敬之大者也﹔問無齒決﹐責其不敬之小者也。如不能以知賢爲先務﹐而務徧知百工之事爲之先﹐不能以親賢爲急務﹐而務徧愛眾人之爲急﹐是若執親之喪不能去不孝之大者﹐而乃反察孝之小者﹔食於尊者之前﹐不能去不敬之大者﹐而乃反責問不敬之小者也。如此﹐又安知先﹑後之務爲緩急乎﹖蓋緦麻﹐三月之服者﹔小功﹐五月之服者也。《荀子》云「若挈裘領﹐屈三指而頓之﹐順者不可勝數。」史云「綱舉而綱疏。提其綱則眾目張。」與此同意。●卷十四上﹟盡心章句下﹝凡三十八章﹞

﹝疏﹞正義曰﹕此卷卽趙注分上卷爲之者也﹐此卷凡三十八章。一章言發政施仁﹐一國被恩﹐好戰輕民﹐災及所親。二章言《春秋》撥亂﹐時多戰爭。三章言文之過實﹐聖人不攺﹐錄其意也。四章言民思明君﹐若旱望雨﹐以仁伐暴﹐誰不欣喜。五章言規矩之法﹐諭若典禮。六章言厄窮不憫﹐貴而思降。七章言恕以行仁﹐遠禍之端﹐暴以殘民﹐招咎之患。八章言修理關梁﹐譏而不徵。九章言率人之道﹐躬行爲首。十章言務利蹈姦﹐務徳蹈仁。十一章言廉貪相殊﹐名亦卓異。十二章言親賢正禮﹐明其五教。十三章言王者當天﹐然後處之。十四章言得民爲君﹐得君爲臣﹐重民敬祀﹐治之所先。十五章言伯夷﹑柳下惠變貪厲薄。十六章言仁恩及人﹐人能弘道。十七章言孔子周流﹐不遇則去。十八章言君子固窮﹐窮不變道。上下無交﹐無賢援也。十九章言正己信心﹐不患眾口。二十章言以明照暗﹐暗者以開﹐以暗責明﹐暗者愈迷。二十一章言聖人之道﹐學而時習﹐仁義在身﹐當常被服﹐捨而不修﹐猶茅是塞。二十二章言前聖後聖﹐所向者同﹐三王一體﹐何得相逾。二十三章言可爲則從﹐不可則止﹐非時逆指﹐猶若馮婦暴虎﹐無己必有害也。二十四章言尊徳樂道﹐治性勤禮。二十五章言神聖以下﹐優劣異羞﹐樂正好善﹐猶下二科。二十六章言驅邪反正﹐正斯可矣﹔來者不追﹐追其前罪﹐君子甚之﹐以爲過。二十七章言養民輕斂﹐君子道也。二十八章言寶此三者﹐以爲國珍。二十九章言小知自私﹐藏怨之府﹐《大雅》先人﹐福之所聚。三十章言教誨之道﹐受之如海﹐百川移流﹐不得有拒。三十一章言善恕仁義﹐充其大美﹐無受爾汝﹐何施不可。三十二章言道之善以心爲原。三十三章言君子之行﹐動合中禮﹐湯武之隆﹐不是過。三十四章言富貴而驕﹐自遺咎也﹔茅茨采椽﹐聖堯表也﹔以賤說貴﹐懼有蕩心。三十五章言淸淨寡欲﹐行之髙者﹔畜聚積實﹐穢行之下﹔廉者招福﹐濁者速禍。三十六章言曾參至孝﹐思親異心﹐羊棗之感﹐終身不嘗。三十七章言士行有科﹐人有等級﹐中道爲上﹐狂狷不合﹐似是而非﹐色厲而內荏﹐鄕願之惡﹐聖人所甚戒。三十八章言三皇已來﹐人倫攸敍﹐聖人不出﹐名世承間﹐𨿽有斯限﹐蓋有遇不遇焉。是以仲尼止於獲麟﹐孟子終於無有乎爾。凡此三十八章﹐合前四十五章﹐是盡心篇有八十三章矣。

孟子曰「不仁哉﹗梁惠王也。仁者以其所愛﹐及其所不愛。不仁者以其所不愛﹐及其所愛。」﹝梁﹐魏都也。以﹐用也。仁者用恩於所愛之臣民﹐王政不偏普施徳教﹐所不親愛者並蒙其恩澤也。用不仁之政加於所不親愛﹐則有災傷﹐所親愛之臣民亦並被其害。惠王好戰殺人﹐故孟子曰不仁哉。﹞公孫丑問曰「何謂也﹖」﹝醜問及所愛之狀何謂也。﹞「梁惠王以土地之故﹐糜爛其民而戰之﹐大敗。將復之﹐恐不能勝﹐故驅其所愛子弟以殉之﹐是之謂以其所不愛及其所愛也。」﹝孟子言惠王貪利鄰國之土地而戰﹐其民死亡於野﹐骨肉糜爛而不收兵﹐大敗而欲復戰﹐恐士卒少不能用勝﹐故復驅其所愛近臣及子弟而以殉之。殉﹐從也。所愛從其所不愛而往趨死亡﹐故曰及其所愛也。東敗於齊﹐長子死焉。﹞

﹝疏﹞「孟子曰」至「愛也」。○正義曰﹕此章指言發政施仁﹐一國被恩﹔好戰輕民﹐災及所親。著此魏王﹐以戒人君者也。「孟子曰﹕不仁哉梁惠王也」至「及其所愛也」﹐孟子言世稱不仁之人是梁惠王也﹐仁者之君以其用恩於所愛親幸者﹐以加及於所不親幸者﹐是自近及遠之謂也。不仁之君以其用不仁之政加於所不親愛幸者﹐則有災傷及其所親愛幸者也。公孫丑問曰「何謂也」﹐公孫丑未曉其旨﹐乃問孟子曰「及所愛之狀﹐是何所謂也﹖」「梁惠王以土地之故」至「及其所愛也」﹐孟子解其旨﹐以曉公孫丑之問也。言梁惠王貪利鄰國之土地而戰鬥﹐其民戰死於野﹐糜爛其骨肉﹐及兵大敗﹐將欲復戰之﹐恐懼其不能戰勝﹐以其士卒之少﹐故驅率其所愛幸之親臣及親愛之子弟以從之﹐而往趨於戰死﹐是謂以其所不愛及其所愛者也。此所以見梁惠王不仁之甚也。《左傳》云「未陣而薄之曰敗某師﹐大崩曰敗績。」今梁王之敗﹐獨謂之大敗者﹐以其敗某師與敗績不足言﹐故稱爲大敗。抑又言梁王不以義戰﹐以見梁王不仁之甚也。○注「梁﹐魏都」至「東敗於齊﹐長子死焉」。正義曰﹕此蓋首篇說矣。

孟子曰「《春秋》無義戰﹐彼善於此﹐則有之矣。徵者﹐上伐下也﹐敵國不相徵也。」﹝《春秋》所載戰伐之事﹐無應王義者也。彼此相覺有善惡耳﹐孔子舉毫毛之善﹐貶纖芥之惡﹐故皆錄之於《春秋》也。上伐下謂之徵﹐諸侯敵國不相徵。五霸之世﹐諸侯相徵﹐於三王之法﹐皆不得其正者也。﹞

﹝疏﹞正義曰﹕此章指言春秋撥亂﹐時多爭戰﹐事實違禮﹐以文反正。誅討徵伐﹐不自王命﹐故曰無義戰者也。「孟子曰」至「敵國不相徵也」﹐孟子言春秋之世﹐凡兵之所起﹐皆小役大﹐弱役彊。或因怒興師﹐或棄禮貪利﹐未嘗有禁暴救亂之義也﹐是以春秋無義戰。然而春秋𨿽謂無義戰﹐其彼國之戰有善於此國﹐未嘗無也。是以彼善於此﹐則有之矣。夫徵者以上伐下﹐無有敵於我師﹐所以正彼之罪也。如抗敵之國﹐則相爲彊弱以結禍亂﹐非上之所以伐下﹑罔有敵於我師者也﹐其勢皆足以相抗﹐皆出於交惡者也﹐故曰敵國不相徵也。○注「孔子舉毫毛」至「春秋也」。○正義曰﹕此蓋言春秋無義戰之謂也﹐如有之﹐則孔子必書﹐故有是之言也。

孟子曰「盡信《書》﹐則不如無《書》。吾於《武成》﹐取二三策而已矣。仁人無敵於天下﹐以至仁伐至不仁﹐而何其血之流杵也﹖」﹝《書》《尙書》。經有所美﹐言爭或過﹐若《康誥》曰「冒聞於上帝」﹐《甫刑》曰「帝淸問下民」﹐《梓材》曰「欲至於萬年」﹐又曰「子子孫孫﹐永保民」。人不能聞天﹐天不能問於民﹐萬年永保﹐皆不可得爲書﹐豈可案文而皆信之哉。《武成》﹐逸《書》之篇名﹐言武王誅紂﹐戰鬥殺人﹐血流舂杵。孟子言武王以至仁伐至不仁﹐殷人簞食壺漿而迎其師﹐何乃至於血流漂杵乎﹖故吾取《武成》兩三簡策可用者耳﹐其過辭則不取之也。﹞

﹝疏﹞正義曰﹕此章指言文之有美過實﹐聖人不攺﹐錄其意也﹐非獨《書》云﹐《詩》亦有言「崧髙極天﹐則百斯男」﹐是故取於《武成》二三策而已。孟子言《尙書》之文不可盡信之也﹐如盡信其書之文﹐則不若無《書》而已。以其辭之有過﹐所以疑惑於人也。故孟子言我於《書》之《武成》篇特取二三策而爲不盡信之而已﹐蓋《尙書》之過辭多矣﹐所以不暇具言之﹐故於《武成》但取二三策而言耳。曰﹕仁人用兵﹐故前徒倒戈﹐無有敵於我師也﹐是以至仁之人而誅伐其至不仁之人﹐而何其武王誅紂﹐戰鬥殺人乃至於血流舂杵也﹖此孟子於《武成》﹐所以執此而言《書》之不可盡信矣。○注「《書》《尙書》」至「不取也」。○正義曰﹕《康誥》曰「冒聞於上帝」者﹐蓋成王伐管叔﹑蔡叔﹐以殷餘民封康叔﹐作此《康誥》也﹐云「我西土﹐惟時怙冒聞於上帝﹐帝休」﹐孔安國云「我西土岐周﹐惟是怙恃文王之道﹐故其政教冒被四表﹐上聞於天也。」云「《甫刑》曰﹕皇帝淸問於下民」者﹐蓋呂侯見命爲天子司寇﹐後爲甫侯﹐故或稱《甫刑》﹐此篇蓋以穆王命作夏禹贖刑之法﹐以布告天下也。「皇帝淸問下民」者﹐孔安國云「堯帝詳問民患也。」云「《梓材》曰欲至於萬年」﹐又曰「子子孫孫﹐永保民「者﹐蓋康叔爲政之道﹐亦如梓人治材﹐故曰《梓材》。言欲至於萬年﹐惟王子子孫孫永保民。孔注云「我周家惟欲使至於萬年﹐承奉王室﹐又欲令子孫累世長居國以安民也。」余已前說。

孟子曰「有人曰﹕『我善爲陳﹐我善爲戰。』大罪也。國君好仁﹐天下無敵焉。南面而徵﹐北夷怨﹔東面而徵﹐西夷怨。曰﹕『奚爲後我﹖』﹝此人欲勸諸侯以攻戰也﹐故謂之有罪。好仁無敵﹐四夷怨望遲﹐願見徵﹐何爲後我。已說於上篇矣。﹞武王之伐殷也﹐革車三百兩﹐虎賁三千人。王曰﹕『無畏﹐寧爾也﹐非敵百姓也。』若崩厥角﹐稽首。徵之爲言正也﹐各欲正己也﹐焉用戰﹖」﹝革車﹐兵車也。虎賁﹐武士爲小臣者也。《書》云「虎賁贅衣﹐趣馬小尹。」三百兩﹐三百乘也。武王令殷人曰﹕無驚畏﹐我來安止爾也。百姓歸周﹐若崩厥角﹐額角犀厥地。稽首拜命﹐亦以首至地也。欲令武王來徵己之國﹐安用善戰陳者﹗﹞

﹝疏﹞「孟子曰」至「焉用戰」。○正義曰﹕此章指言民思明君﹐若旱望雨﹐以仁伐暴﹐誰不欣喜。是以殷民厥角﹐周師歌舞﹐焉用善戰﹐故云罪也。「孟子曰﹕有人曰我善爲陳﹐我善爲戰」至「焉用戰」者﹐孟子言有人謂我善爲行陳﹐我善爲戰鬥﹐以其是欲勸諸侯以攻戰者也﹐是爲大罪之人也。且國君好行仁政以及民人﹐凡有所徵﹐天下無敢有敵者也﹐故南面而徵則北夷怨﹐東面而徵則西夷怨﹐曰「奚爲後我」。說已在上篇矣。武王之誅伐商紂﹐有兵車三百乘﹐虎賁之勇士有三千人。武王令告於商之人﹐曰﹕無驚畏﹐我來安止爾也。故不敢抗敵之﹐百姓皆崩摧其角﹐若無所容頭﹐乃稽首拜命。故徵之所以言正彼之罪也。百姓各欲武王來徵己之國焉﹐用爲善戰者乎﹖此孟子所以有是而戒時君好仁以爲無敵之道而已﹐是又戒時之臣無以戰事言於時君耳。○注「革車」至「戰陳者」。○正義曰﹕革車者﹐以皮爲飾者也。《牧誓》言武王戎車三百兩﹐虎賁三千人。孔安國云「兵車﹐百夫長所載車﹐稱兩﹐一車步卒七十二人﹐凡二萬一千人﹐舉全數。虎賁﹐勇士稱也﹐若虎賁獸﹐言其猛也﹐皆百夫長也。」又案《太誓》篇云「百姓懍懍﹐若崩厥角。」孔安國言民畏紂之虐﹐危懼不啻﹔若崩厥角﹐角無所容頭者也。

孟子曰「梓匠輪輿﹐能與人規矩﹐不能使人巧。」﹝梓匠輪輿之功﹐能以規矩與人。人之巧在心﹐拙者𨿽得規矩﹐亦不能成器也。蓋諭人不志仁﹐𨿽誦典憲﹐不能以善。﹞

﹝疏﹞正義曰﹕此章指言規矩之法﹐諭若典禮﹐人不志仁﹐𨿽誦典憲﹐不能以善。善人修道﹐公輸守繩﹐政成器美﹐惟度是應﹐得其理也。孟子言梓匠輪輿之工﹐能與人規矩法度﹐而不能使人之巧。以其人之巧在心﹐如心拙﹐𨿽得規矩法度﹐亦不能成美器也。諭當時之君﹐如心不在仁﹐𨿽誦憲籍﹐亦不能成美政也。「梓匠輪輿」﹐已說於上篇矣。

孟子曰「舜之飯糗茹艸也﹐若將終身焉。及其爲天子也﹐被衤衣﹐鼓琴﹐二女果﹐若固有之。﹝糗﹐飯乾Я也。衤﹐畫也。果﹐侍也。舜耕﹑陶之時﹐飯糗茹艸﹐若將終身如是。及爲天子﹐被畫衣黼黻繡也﹔鼓琴以協音律也﹔以堯二女自侍﹐亦不佚豫﹐如固自當有之也。﹞

﹝疏﹞正義曰﹕此章指言厄窮不憫﹐貴而思降﹐凡人所難﹐虞舜獨降聖徳﹐所以殊者也。孟言舜初於耕歷山﹑陶河濱之時﹐以糗而飯﹐以艸而茹﹐若終身如是焉。及堯禪位﹐爲之天子﹐所被以畫衣黼黻繡﹐鼓五弦之琴﹐以堯帝二女事之實﹐若固自當有之也。○注「糗﹐乾Я也」至「黼黻繡也」。○正義曰﹕云糗﹐Я也﹐按《釋名》云「糗﹐漧飯屑也。」云「衤﹐畫也」﹐《說文》云「衤﹐玄衣也」﹐《孔傳》云「黼若斧形。黼爲兩已相背。葛之精曰﹐五色備曰繡。」云「果﹐侍也」﹐按許愼謂女侍曰倮﹐今釋果爲侍﹐謂二女之侍舜﹐是以有惑於許愼之說而遂誤歟。蓋木實曰果﹐云果者﹐取其實而言也。

孟子曰「吾今而後知殺人親之重也。殺人之父﹐人亦殺其父。殺人之兄﹐人亦殺其兄。然則非自殺之也﹐一間耳。」﹝父仇不同天﹐兄仇不同國﹐以惡加人﹐人必加之﹐知其重也。一間者﹐我往彼來間一人耳﹐與自殺其親何異哉﹗﹞

﹝疏﹞正義曰﹕此章指言恕以行仁﹐遠禍之端﹐暴以殘民﹐招咎之患。是以君子好生惡殺﹐反諸身也。孟子言我於今然後知殺人之親之爲最重者也﹐殺彼人之父﹐彼人亦殺己父而報之﹔殺彼人之兄﹐彼人亦殺己兄而報之﹕如是﹐則非己之殺﹐但一間耳﹐以其與自殺之無異也。○注「父仇不同天﹐兄仇不同國」。○正義曰﹕案《禮》云﹕父之讎弗與共戴天﹐交遊之讎不同國﹐兄弟之讎不反兵。蓋所以避之也。《周官》云「父之讎﹐避諸四海之外。」所謂不與共其國﹐蓋非《周禮》歟。又《周官》謂人凡殺人而義者勿令勿讎﹐則殺之而不義。在邦法不可殺者﹐必避之而已。

孟子曰「古之爲關也﹐將以禦暴。今之爲關也﹐將以爲暴。﹝古之爲關﹐將以禦暴亂﹐譏閉非常也。今之爲關﹐反以徵稅出入之人﹐將以爲暴虐之道也。﹞

﹝疏﹞正義曰﹕此章指言修理關梁﹐譏而不徵﹐如以稅斂﹐非其程式﹐懼將爲暴﹐故譏之也。孟子言古之爲關﹐譏而不稅﹐將以禦暴亂﹑非常之人而已。今之爲關﹐乃徵稅而不譏﹐將以爲暴亂之道也。按《周禮﹟司關》云「凡四方之賓客叩關﹐則爲之告﹐有內外之送﹐則以節傳出納之。」是以爲關將以禦暴也。孟子之時﹐司關徵取其稅﹐所以爲暴。此孟子所以有是言歟。

孟子曰「身不行道﹐不行於妻子﹔使人不以道﹐不能行於妻子。」﹝身不自履行道徳﹐而欲使人行道徳﹐𨿽妻子不肯行之﹐言無所則效。使人不順其道理﹐不能使妻子順之﹐而況他人乎﹖﹞

﹝疏﹞正義曰﹕此章指言率人之道﹐躬行爲首。《論語》曰「其身不正﹐𨿽令不從。」孟子言人身自不履行其道徳﹐𨿽妻子之間且有所不行﹐以其無所效法者也。使人如不以道理﹐𨿽妻子且有不順﹐況能行於民乎﹖荀況云「有分義﹐則合天下而治﹐無分義﹐則一妻一妾而亂。」亦與同意。《論語》曰「其身正﹐不令而行。其身不正﹐𨿽令不從。」亦其意也。

孟子曰「周於利者﹐凶年不能殺。周於徳者﹐邪世不能亂。」﹝周達於利﹐營苟得之利而趨生﹐𨿽凶年不能殺之。周達於徳﹐身欲行之﹐𨿽遭邪世﹐不能亂其志也。﹞

﹝疏﹞正義曰﹕此章指言務利蹈姦﹐務徳蹈仁﹐捨生取義﹐其道不均者也。孟子言人積備其利物﹐以爲周於利者﹐則所養常厚﹐故凶荒之年且不能殺死。諭人之能盡其性﹐以爲周於徳者﹐則所守彌篤﹐故姦邪之世不能亂其志。蓋以戰國之時﹐無富而教之之術﹐此孟子所以救之以此。

孟子曰「好名之人能讓千乘之國。苟非其人﹐簞食豆羹見於色。」﹝好不朽之名者﹐輕讓千乘﹐伯夷﹑季札之類是也。誠非好名者﹐爭簞食豆羹變色﹐訟之致禍﹐鄭公子染指元羹之類是也。﹞

﹝疏﹞正義曰﹕此章指言廉貪相殊﹐名亦卓異﹐故聞伯夷之風﹐懦夫有立志也。孟子言好不朽之名者﹐則重名輕利﹐故云能讓千乘之國而且不受。苟非好名之人﹐則重利而輕名﹐而簞食豆羹之小節﹐且見爭奪而變見於顏色。○注「伯夷季札與鄭公子之類」。○正義曰﹕案《史記﹟列傳》云﹕伯夷﹑叔齊﹐孤竹君之二子﹐父欲立叔齊。及父卒﹐叔齊讓伯夷﹐伯夷曰「父命也。」遂逃去。叔齊亦不肯立﹐而逃之。案《春秋﹟少陽篇》﹕「伯夷姓墨名允﹐字公信。伯﹐長也。夷﹐謚也。叔齊名智﹐字公達﹐伯夷之弟﹐齊亦謚也。」《世家》云﹕王余昧﹐卒欲授弟季札﹐季札讓逃去﹐於是吳人曰﹕先王有命﹐兄卒弟代立﹐必致季子。今逃位﹐則王余昧後立﹐今卒﹐其子當代。乃立王余昧之子僚爲王。凡此是伯夷﹑季札之讓千乘之國也。云「鄭公子染指元羹」者﹐案魯宣公四年《左傳》云「楚人獻黿於鄭靈公。公子宋與子家將見﹐子公之食指動﹐以示子家曰﹕』他日我如此﹐必嘗異味。』及入﹐宰夫將解黿﹐相視而笑。公問之﹐子家以告。及食大夫黿﹐召子公而弗與。子公怒﹐染指於鼎﹐嘗之而出。公怒﹐欲殺子公。子公與子家謀先﹐子家曰﹕『畜老猶憚殺之﹐而況君乎﹖』反譖子家﹐子家懼而從之。夏﹐弒靈公。故經書曰﹕『鄭子公嘉弒其君夷。』」是也。

孟子曰「不信仁賢﹐則國空虛。無禮義﹐則上下亂。無政事﹐則財用不足。」﹝不親信仁賢﹐仁賢去之﹐國無賢人﹐則曰空虛也。無禮義以正尊卑﹐則上下之敍泯亂。無善政以教人農時﹐貢賦則不入﹐故財用有所不足故也。﹞

﹝疏﹞正義曰﹕此章指言親賢正禮﹐明其五教﹐爲政之源﹐聖人以三者爲急也。孟子言人君不親信仁賢﹐則仁賢去之﹐仁賢去則國無賢人﹐是爲空虛之國也。無禮義以正尊卑﹐則上下之序泯亂。無政事以理財﹐則財用乏而不足。蓋禮義由賢者出﹐政事由賢者出﹐不信仁賢則禮義不興﹐禮義不興則政事不行﹐而國之財用於是乎不足。此孟子言之﹐亦其敍之然。

孟子曰「不仁而得國者有之矣。不仁而得天下者﹐未之有也。」﹝不仁得國者﹐謂象封於有庳﹐叔鮮﹑叔度封於管﹑蔡﹐以親親之恩而得國也。𨿽有誅亡﹐其世有土。丹朱﹑商均﹐天下元子﹐以其不仁﹐天下不與﹐故不得有天下焉。﹞

﹝疏﹞正義曰﹕此章指言王者當天﹐然後處之。桀﹑紂﹑幽﹑厲﹐𨿽得猶失﹐不以善終﹐不能世祀﹐爲得也。孟子曰不仁而得國有之矣﹐不仁而得天下未之有也者。孟子言世有不仁之人﹐而得其國而爲臣者有之矣。不仁之人而得天下而爲王者﹐故未之有也。是以桀﹑紂﹑幽﹑厲﹐𨿽得而終亦失之﹐亦且不爲者也。○注「象封有庳﹐叔鮮﹑叔度封於管﹑蔡」與「丹朱商均」者。○正義曰﹕云象封有庳﹐孟子於《萬章篇》言之詳矣。云「叔鮮﹑叔度」者﹐案《世家史記》云﹕管叔鮮﹑蔡叔度﹐周文王子而武王之弟也。武王克殷紂﹐平天下﹐封功臣﹑昆弟﹐於是封鮮叔於管﹐封叔度於蔡。」杜預云﹕管在滎陽京縣東北。《世本》曰居上蔡。丹朱﹑商均者﹐丹朱﹐堯之子也﹔商均﹐舜之子也。又言於上篇已詳矣。

孟子曰「民爲貴﹐社稷次之﹐君爲輕。是故得乎丘民而爲天子。﹝君輕於社稷﹐社稷輕於民。丘﹐十六井也。天下丘民皆樂其政﹐則爲天子﹐殷湯﹑周文是也。﹞得乎天子爲諸侯。﹝得天子之心﹐封以爲諸侯。﹞得乎諸侯爲大夫。﹝得諸侯之心﹐諸侯能以爲大夫。﹞諸侯危社稷﹐則變置﹐﹝諸侯爲危社稷之行﹐則變更立賢諸侯也。﹞犧牲旣成﹐粢盛旣﹐祭祀以時﹐然而旱漧水溢﹐則變置社稷。」﹝犧牲已成肥盾﹐粱稻巳成精﹐祭祀社稷常以春秋之時﹐然而其國有旱漧水溢之災﹐則得毀社稷而更置之。﹞

﹝疏﹞「孟子」至「社稷」。○正義曰﹕此章指言得民爲君﹐得君爲臣﹐民爲貴也。行黜諸侯﹐後毀社稷﹐君爲輕也。重民敬祀﹐治之所先﹐故列次而言之。「孟子曰」至「則變置社稷」者﹐孟子言民之爲貴﹐不可賤之者也﹐社稷次之於民﹐而君比於民﹐猶以爲輕者。如此者也﹐如此故得乎四邑之民以樂其政﹐則爲天子﹐以有天下﹔得乎天子之心﹐則爲諸侯﹐以有其國﹔得乎諸侯之心﹐以爲大夫﹐有其家。如諸侯不能保安其社稷而以危之﹐則變更立置其賢君﹐是社稷有重於君也﹔犧牲旣成以肥盾﹐粢盛旣成以精﹐祭祀又及春秋祈報之時﹐然而其國尙有旱漧水溢之災﹐則社稷無功以及民﹐亦在所更立有功於民者爲之也﹐是民又有貴於社稷也。此孟子所以自解民爲貴﹐社稷次之﹐君爲輕之敍也。云社稷者﹐蓋先王立五土之神﹐祀以爲社﹔立五之神﹐祀以爲稷。以古推之﹐自顓帝以來﹐用句龍爲社﹐柱爲稷。及湯之旱﹐以棄易其柱。是亦知社稷之變置﹐又有見於湯之時然也。○注「君輕於社稷」至「於殷湯﹑周文也」。○正義曰﹕此云「丘﹐十六井也」者﹐案《司馬法》云「六尺爲步﹐步百爲畝﹐畝百爲夫﹐夫三爲屋﹐屋三爲井﹐井十爲通﹐通十爲成。」是一丘爲十六井﹐而一井爲九夫之地也。今云十六井﹐蓋有一萬四千四百畝﹐爲一百四十四夫所受者也。云「殷湯﹑周文」者﹐蓋引此二王皆自百里而起爲天下王﹐是得乎民心者也。

孟子曰「聖人﹐百世之師也﹐伯夷﹑柳下惠是也。﹝伯夷之淸﹐柳下惠之和﹐聖人之一槪也。﹞故聞伯夷之風者﹐頑夫廉﹐懦夫有立志。聞柳下惠之風者﹐薄夫惇﹐鄙夫寬。奮乎百世之上﹐百世之下聞者莫不興起也。非聖人而能若是乎﹖而況於親炙之者乎﹖」﹝頑﹐貪。懦﹐弱。鄙﹐狹也。百世﹐言其遠也。興起﹐志意興起也。非聖人之行﹐何能感人若是﹗諭聞尙然﹐況於親見而薰炙之者乎﹖﹞

﹝疏﹞「孟子」至「者乎」。○正義曰﹕此章指言伯夷﹑柳下惠﹐變貪厲薄﹐千載聞之﹐猶有感激﹐謂之聖人﹐美其徳也。「孟子曰」至「而況於親炙之者乎」者﹐此言伯夷﹑下惠之爲聖人也。言聖人之道無窮﹐爲百世之師法者也﹐伯夷﹑柳下惠二人是也﹐故千載之下﹐聞伯夷之淸風者﹐頑貪之夫化而爲廉儉﹐懦弱之夫化而有立毅之志。聞下惠之和風者﹐鄙薄之夫化而爲惇厚寬大。是則二人淸和之風﹐奮發乎百世之上﹐而使百世之下﹐聞其風者﹐無有不感激﹐而志意興起而化之也。然而非聖人﹐其能若是﹐使百世之下﹐莫不興起者也。聞而化者尙如此﹐況當時有親見薰炙之者乎﹗○注「頑貪」至「美其徳」﹐此蓋於上篇言之詳矣。

孟子曰「仁也者﹐人也。合而言之道也。」﹝能行仁恩者﹐人也。人與仁合而言之﹐可以謂之有道也。﹞

﹝疏﹞正義曰﹕此章指言仁恩須人﹐人能弘道也。孟子言爲仁者﹐所以盡人道也﹐此仁者所以爲人也。蓋人非仁不立﹐仁非人不行。合仁與人而言之﹐則人道盡矣。《楊子》云「仁以人同。」

孟子曰「孔子之去魯﹐曰『遲遲吾行也』﹐去父母國之道也。去齊﹐接淅而行﹐去他國之道也。」﹝遲遲﹐接淅﹐說已見上篇言矣﹐此不復說焉。﹞

﹝疏﹞「此章蓋言孔子周流不遇﹐則之他國遠逝。惟魯斯戀﹐篤於父母之國也。

孟子曰「君子之厄於陳﹑蔡之間﹐無上下之交也。」﹝君子﹐孔子也。《論語》曰「君子之道三﹐我無能焉。」孔子乃尙謙﹐不敢當君子之道﹐故可謂孔子爲君子也。孔子所以厄於陳﹑蔡之間者﹐其國君臣皆惡﹐上下無所交接﹐故厄也。﹞

﹝疏﹞正義曰﹕此章指言君子固窮﹐窮不變道。上下無交﹐無賢援也。「孟子言孔子見厄於陳﹑蔡二國之間﹐幾不免死﹐以無上下之交而已﹐以其上無所事﹐𨿽死不爲諂﹐下無所可與﹐𨿽死不爲瀆。是爲無交接也。《論語﹟衛靈公》之篇云「孔子在陳﹐絕糧﹐從者病﹐莫能興。子路慍見曰﹕『君子亦有窮乎。』子曰﹕『君子固窮﹐小人窮斯濫矣。』」豈非窮不變道者能如是乎﹗○注「君子道者三﹐我無能焉」﹐所謂乎仁者不憂﹐智者不惑﹐勇者不懼﹐是三者也。

貉稽曰「稽大不理於口。」﹝貉﹐姓﹔稽﹐名。仕者也。爲眾口所訕。理﹐賴也。謂孟子曰﹕稽大不賴人之口﹐如之何也。﹞孟子曰「無傷也﹐士憎玆多口。﹝審己之徳﹐口無傷也。離於凡人而仕者﹐亦益多口。﹞《詩》云﹕『憂心悄悄﹐慍於羣小。』孔子也。『肆不殄厥慍﹐亦不殞厥問。』文王也。」﹝《詩﹟邶風﹟柏舟》之篇﹐曰「憂心悄悄」﹐憂在心也﹐「慍於羣小」﹐怨小人聚而非議賢者也。孔子論此詩﹐孔子亦有武叔之口﹐故曰孔子之所苦也。《大雅﹟綿》之篇曰「肆不殄厥慍」﹐殄﹐絕﹔慍﹐怒也。「亦不殞厥問」﹐殞﹐失也。言文王不殞絕畎夷之慍怒﹐亦不能殞失文王之善聲問也。﹞

﹝疏﹞「貉稽」至「文王也」。○正義曰﹕此章指言正己信心﹐不患眾口。眾口喧嘩﹐大聖所有﹐況於凡品之所能禦﹖故答貉稽曰無傷也。「貉稽曰﹕稽大不理於口」﹐貉﹐姓﹔稽﹐名﹐亦當世之士也。貉稽自稱名﹐問於孟子曰﹕稽大不能治人之口﹐使不訕其己者﹐如之何﹖「孟子曰無傷也」至「文王也」者﹐孟子答之﹐以爲審己之徳已修﹐𨿽人之口訕﹐亦不能傷害其己之徳也。以其爲士者益此多口﹐不能免人之訕也。故《邶風﹟柏舟》之詩有云「憂心悄悄﹐慍於羣小」﹐言憂悄悄常在心﹐見怒於羣小眾小人也。以其孔子刪此詩﹐亦不能免武叔之毀﹐故曰孔子尙如是憎多口也。《大雅﹟綿》之詩有云「肆不殄厥慍﹐亦不殞厥問」﹐言不能殄絕畎夷之慍怒﹐然亦不能殞失文王之善聲﹐故曰文王尙如此﹐亦憎多口也。此所以答貉稽大不理於口﹐以爲無傷也。○注「《邶風﹟柏舟》之篇」至「聲聞也」。○正義曰﹕此篇蓋言仁人不遇也。注云「慍﹐怒也。悄悄﹐憂貌。」《論語》云「叔孫﹑武叔毀仲尼。子貢曰﹕『仲尼不可毀也。仲尼﹐日月也。人𨿽欲自絕﹐其何傷於日月乎﹖』」多見其不知量也。云「《大雅﹟綿》之篇」者﹐蓋此篇言文王之興﹐本由大王也。注﹕肆﹐故今也。慍﹐恚。殞﹐墜也。畎夷﹐狄國也。

孟子曰「賢者以其昭昭﹐使人昭昭。今以其昏昏﹐使人昭昭。」﹝賢者治國﹐法度昭明。明於道徳﹐是躬行之道可也。今之治國﹐法度昏昏﹐亂潰之政也﹐身不能治﹐而欲使人昭明﹐不可得也。﹞

﹝疏﹞正義曰﹕此章指言以明昭暗﹐暗者以開﹐以暗責明﹐暗者愈迷﹐賢者可遵﹐譏今之非也。「孟子曰」至「昭昭」者﹐孟子言有諸己然後求諸人之道也。賢者之君治國﹐以其昭昭﹐明己之道徳﹐然後使人昭昭。今之治國者﹐乃以昏昏﹐不能自明己之道徳﹐而欲使他人昭明﹐微不可得也。是亦所謂曲其表而求影之正﹐濁其源而求流之請﹐同其旨。

孟子謂髙子曰「山徑之蹊間介然用之而成路﹐爲間不用﹐則茅塞之矣。今茅塞子之心矣。」﹝髙子﹐齊人也﹐嘗學於孟子﹐鄕道而未明﹐則學於他術。孟子謂之曰﹕山徑﹐山之嶺有微蹊介然﹐人遂用之不止﹐則蹊成爲路﹔爲間﹐有間也﹐謂廢而不用﹐則茅艸生而塞之﹐不復爲路。以諭髙子學於仁義之道﹐當遂行之而反中止﹐正若山路。故曰「茅塞子之心也。」﹞

﹝疏﹞正義曰﹕此章指言聖人之道﹐學而時習﹐仁義在身常本常被服﹐捨而弗修﹐猶茅是塞﹐明爲善之不可倦也。孟子謂於髙子曰﹕山嶺有微蹊﹐其間之微小介然而已﹐如用而行之﹐則蹊成大路。不用而行之﹐茅艸生塞之﹐不能成其路也。諭髙子之爲善﹐止於中道﹐而其心爲利欲之所充塞﹐亦若茅塞其路矣。故曰今茅塞子之心矣。蓋髙子嘗於爲詩﹐而不通乎意﹐是塞其心之一端也。

髙子曰「禹之聲尙文王之聲。」孟子曰「何以言之﹖」﹝髙子以爲禹之尙聲樂過於文王。孟子難之﹐曰何以言之。﹞曰「以追蠡。」﹝髙子曰﹕禹時鐘在者﹐追蠡也。追﹐鐘鈕也﹐鈕磨處深矣。蠡﹐欲絕之貌也。文王之鐘不然。以禹爲尙樂也。﹞曰「是奚足哉﹖城門之軌﹐兩馬之力與﹖」﹝孟子曰﹕是何足以爲禹尙樂乎﹖先代之樂器﹐後王皆用之﹐禹在文王之前千有餘歲﹐用鐘日久﹐故追欲絕耳。譬若城門之軌嚙﹐其限切深者﹐用之多耳﹐豈兩馬之力使之然乎﹖兩馬者﹐《春秋外傳》曰「國馬足以行關﹐公馬足以稱賦。」是兩馬也。﹞

﹝疏﹞「髙子」至「力與」。○正義曰﹕此章指言前聖後聖﹐所尙者同﹐三王一體﹐何得相逾。欲以追蠡﹐未達一隅。孟子言之﹐將以啟其蒙。「髙子曰﹕禹之聲尙文王之聲」者﹐髙子言於孟子﹐曰禹王之尙聲樂過於文王之聲樂也。「孟子曰何以言之」者﹐孟子見髙子蔽惑﹐故難之曰﹕何以言禹之聲尙文王之聲也﹖「曰以追蠡」﹐髙子曰﹕以其追蠡鐘鈕之銳欲絕﹐故云然也。「孟子曰﹕是奚足哉﹐城門之軌﹐兩馬之力與」﹐孟子又以此解髙子之蔽也﹐言此追蠡何足爲禹之聲尙樂過於文王乎﹖且譬之城門之軌嚙﹐其限之深處﹐豈以兩馬之力能使之然。亦以積漸之久故使然也﹐非特兩馬之力卽如是之深也。言禹王至文王﹐其鐘用之亦以日久﹐故能磨銳至於欲絕也。此又見髙子之蔽不獨於詩也。所謂太山之澑﹐久而穿石﹔單極之綆﹐久而斷﹕其來非一日也。兩馬卽如注所謂《春秋外傳》云「國馬﹑公馬」是也。

齊饑。陳臻曰「國人皆以夫子將復爲發棠﹐殆不可復。」﹝棠﹐齊邑也。孟子嘗勸齊王發棠邑之倉﹐以振貧窮﹐時人賴之。今齊人復饑﹐陳臻言一國之人皆以爲夫子將復若發棠時勸王也﹐殆不可復言之也。﹞孟子曰「是爲馮婦也。晉人有馮婦者﹐善搏虎﹐卒爲善士。則之野﹐有眾逐虎﹐虎負﹐莫之敢攖。望見馮婦﹐趨而迎之。馮婦攘臂下車﹐眾皆悅之。其爲士者笑之。」﹝馮﹐姓﹔婦﹐名也。勇而有力﹐能搏虎。卒﹐後也。善士者﹐以善搏虎有勇名也﹐故進以爲士。之於野外﹐復見逐虎者﹐攖﹐迫也。虎依陬而怒﹐無敢迫近者也。馮婦恥不如前﹐見虎走而迎之﹐攘臂下車﹐欲復搏之﹐眾人悅其勇猛。其士之黨笑其不知止也。故孟子謂陳臻今欲復使我如發棠時言之於君﹐是則我爲馮婦也﹐必爲知者所笑也。﹞

﹝疏﹞「齊饑」至「笑之」。○正義曰﹕此章指言可爲則從﹐不可則凶﹐言善見用﹐得其時也。非時逆指﹐猶若馮婦﹐搏虎無已﹐必有害也。「齊饑﹐陳臻曰」至「殆不可復」者﹐蓋齊國之人時皆被饑﹐孟子嘗勸齊王發粟以賑之﹐今者復饑﹐而孟子不復發棠邑之粟以賑。陳臻爲孟子之弟子﹐乃問孟子﹐言齊國之人皆以爲夫子將復發棠邑之粟以賑救之﹐今夫子不復發棠﹐殆爲齊王不可復勸﹐是如之何﹖故以此問孟子。「孟子曰」至「其爲士者皆笑之」者﹐孟子乃以此馮婦之諭而比言於陳臻也。言如將復發棠﹐是爲馮婦者也。馮婦能暴虎也﹐言晉國有馮婦之人﹐善能搏虎﹐後爲之善士﹐則之於野外﹐見有眾人逐其虎﹐虎倚山而怒﹐眾人皆莫敢攖而搏之者。望見馮婦來﹐乃皆趨進而迎之﹐馮婦乃下車﹐攘臂欲復搏之。眾人皆悅其勇猛﹐其爲士之黨者﹐知道則笑其不知止也。言今齊王恃威虐以斂民﹐亦若虎之負﹐以難合之說﹐述於暴人之前﹐又若迎而搏虎也。是以孟子將復爲發棠﹐非不足以悅眾﹐自君子觀之﹐亦若爲士者之笑馮婦也﹐以其不知止矣。○注「棠﹐齊邑也」。○正義曰﹕案《齊世家》《史記》云「棠公婁好。」裴る云「賈逵曰﹕棠公﹐齊邑大夫也。」是棠之爲齊邑明矣。

孟子曰「口之於味也﹐目之於色也﹐耳之於聲也﹐鼻之於臭也﹐四肢之於安佚也﹐性也。有命焉﹐君子不謂性也。」﹝口之甘美味﹐目之好美色﹐耳之樂五音﹐鼻之喜芬香。臭﹐香也﹐《易》曰「其臭如蘭。」四體謂之四肢﹐四肢懈倦﹐則思安佚不勞苦。此皆人性之所欲也﹐得居此樂者﹐有命祿﹐人不能皆如其願也。凡人則有情從欲而求可身﹐君子之道﹐則以仁義爲先﹐禮節爲制﹐不以性欲而苟求之也﹐故君子不謂之性也。﹞仁之於父子也﹐義之於君臣也﹐禮之於賓主也﹐知之於賢者也﹐聖人之於天道也﹐命也。有性焉﹐君子不謂命也。﹝仁者得以恩愛施於父子﹐義者得以義理施於君臣﹐好禮者得以禮敬施於賓主﹐知者得以明知知賢達善﹐聖人得以天道王於天下﹐此皆命祿﹐遭遇乃得居而行之﹐不遇者不得施行。然亦才性有之﹐故可用也。凡人則歸之命祿﹐在天而已﹐不復治性。以君子之道﹐則修仁行義﹐修禮學知﹐庶幾聖人不倦﹐不但坐而聽命﹐故曰君子不謂命也。﹞

﹝疏﹞「孟子曰」至「命也」。○正義曰﹕此章指言尊徳樂道﹐不任佚性﹐治性勤禮﹐不專委命。君子所能﹐小人所病。究言其事﹐以勸戒也。「孟子曰」至「君子不謂性也」者﹐孟子言人口之於美味﹐目之於好色﹐耳之於五聲﹐鼻之於芬芳﹐四肢之於安佚無事以勞之﹐凡此五者﹐皆人性所欲也。然而得居於此樂者﹐以其有命存焉。君子以爲有命﹐在所不求﹐而不可以幸得也﹐是所以不謂之性也。「仁之於父子也」至「君子不謂命也」者﹐孟子又言仁以恩愛施之於父子﹐義以義理施之於君臣﹐禮以禮敬施之於賓主﹐知以明智施之於賢者﹐而具四端﹐聖人兼統四體而與於天道以王天下者也﹐凡此五者﹐皆歸之於命也。然而有是五者﹐皆稟乎天性也﹐以其有性存焉。君子以爲有性﹐在所可求﹐而不可不勉也﹐是所以不謂之命也。孟子言之﹐所以分別凡人﹑君子﹐以勸戒時人。

浩生不害問曰「樂正子何人也﹖」﹝浩生﹐姓﹔不害﹐名。齊人也。見孟子聞樂正子爲政於魯而喜﹐故問樂政子何等人也。﹞孟子曰「善人也﹐信人也。」﹝樂正子爲人有善有信也。﹞「何謂善﹖何謂信﹖」﹝不害爲善﹑信之行謂何﹖﹞曰「可欲之謂善﹐有諸己之謂信﹐充實之謂美﹐充實而有光輝之謂大﹐大而化之之謂聖﹐聖而不可知之之謂。神樂正子二之中﹐四之下也。」﹝己之可欲﹐乃使人欲之﹐是爲善人。己所不欲﹐勿施於人也。有之於己﹐乃謂人有之﹐是爲信人。不意不信也。充實善信﹐使之不虛﹐是爲美人。美徳之人也。充實善信而宣揚之﹐使有光輝﹐是爲大人。大行其道﹐使天下化之﹐是爲聖人。有聖知之明﹐其道不可得知﹐是爲神人。人有是六等﹐樂正子能善能信﹐在二者之中﹐四者之下也。﹞

﹝疏﹞「浩生」至「下也」。正義曰﹕此章指言神聖以下﹐優劣異差﹐樂正好善﹐應下二科﹐是以孟子爲之喜者也。「浩生不害問曰﹕樂正何人也」者﹐浩生不害問孟子﹐曰樂正子何等人也﹐以其見孟子聞樂正子爲政於魯而喜﹐故有此問之也。「孟子曰﹕善人也﹐信人也」﹐孟子答之﹐以爲樂正子是善人﹑信人者也﹐以其有善有信故也。「何謂善﹑何謂信」﹐不害又問之﹐曰何以謂之善﹐何以謂之信也。「曰可欲之謂善﹐有諸己之謂信」至「四之下也」者﹐孟子又答而詳爲之解之﹐曰己之可欲﹐使人欲之﹐是爲善﹔有是善於己﹐謂人亦有之﹐是謂之信。所謂善卽仁義禮智也﹐是爲可欲之善矣。充實其善﹐使之不虛﹐是爲美人﹐故謂之美﹔充實其善﹐而宣揚之﹐使有光輝於外﹐是爲大人﹐故謂之大人﹔具此善﹐不特充實於己﹐而推之以化人﹐自近以及遠﹐自內以及外﹐是爲聖人﹐故謂之聖﹔以此之善﹐又至經以萬方﹐使人莫知其故﹐是爲神人﹐故謂之神。凡是六善﹐而樂正子能善能信﹐是在二之中﹐而在美﹑大﹑聖﹑神四者之下也﹐但不能充實而至神也。○注「孟子聞樂正子爲政於魯」。○正義曰﹕此蓋經文﹐說見上。

●卷十四下﹟盡心章句下

孟子曰「逃墨必歸於楊﹐逃楊必歸於儒。歸﹐斯受之而已矣。」﹝墨翟之道﹐兼愛無親疏之別﹐最爲違禮。楊朱之道﹐爲己愛身﹐𨿽違禮﹐尙得不敢毀傷之義。逃者去也﹐去邪歸正﹐故曰歸。去墨歸楊﹐去楊歸儒﹐則當受而安之也。﹞今之與楊﹑墨辯者﹐如追放豚﹐旣入其﹛艸立﹜﹐又從而招之。﹝﹛艸立﹜﹐欄也。招﹐也。今之與楊﹑墨辯爭道者﹐譬如追放逸之豕豚﹐追而還之入欄則可﹐又復從而之﹐太甚。以言去楊﹑墨歸儒則可﹐又復從而非之﹐亦云太甚。﹞

﹝疏﹞「孟子」至「招之」。○正義曰﹕此章指言驅邪反正﹐正斯可矣﹐來者不綏﹐追其前罪﹐君子甚之﹐以爲過也。「孟子曰﹕逃墨必歸於楊」至「歸斯受之而已矣」者﹐墨翟無親疏之別﹐楊朱尙得父母生身不敢毀傷之義。儒者之道﹐幼學所以爲己﹐壯而行之所以爲人﹐故能兼愛。無親疏之道﹐必歸於楊朱爲己﹐逃去楊朱爲己之道﹐必歸儒者之道也。然而歸之儒道﹐則當斯受而安之矣。「今之與楊﹑墨」﹐「又從而招之」者﹐孟子又言今之人有與楊﹑墨辯爭其道者﹐如追放逸之豕豚﹐旣還入其欄﹐又從而之者也。以其逃墨而歸儒﹐則可受之而已﹐而乃又從而罪之﹐無以異於追放逸之豕豚﹐旣入其欄﹐又從而之也。以其爲亦太甚矣﹐此孟子所以比之。

孟子曰「有布縷之徵﹐粟米之徵﹐力役之徵。﹝徵﹐賦也。國有軍旅之事﹐則橫興此三賦也。布﹐軍卒以爲衣也﹐縷﹐糸失鎧甲之縷也。粟米﹐軍糧也。力役﹐民負荷廝養之役也。﹞君子用其一﹐緩其二。用其二而民有殍﹐用其三而父子離。」﹝君子爲政﹐𨿽遭軍旅﹐量其民力﹐不並此三役﹐更發異時。急一緩二﹐民不苦之。若並用二﹐則路有餓殍。若並用三﹐則分崩不振﹐父子離析﹐忘禮義矣。﹞

﹝疏﹞「孟子曰」至「父子離」。○正義曰﹕此章指言原心量力﹐政之善者﹔繇役並興﹐以致離殍﹔養民輕斂﹐君之道也。「孟子曰有布縷之徵」至「用其三而父子離」者﹐此所以薄稅斂之言﹐而有以救時之獘者矣。孟子言有布縷之徵﹐有粟米之徵﹐有力役之徵﹐布所以爲衣﹐縷所以糸失鎧甲﹐粟米所以爲糧﹐力徵所以荷負廝養之役。然而君子爲政﹐其於此三者之賦未嘗並行也﹐用其一則緩其二﹐今夫三者之賦﹐皆取民以類也﹐如用其二﹐則有傷財而民至於餓死﹐用其三則有害民而至於父子離散﹐是豈君子之爲政然歟﹗蓋徵之者義也﹐緩之者仁也﹐惟君子以仁是守﹐以義是行﹐然而充類之至而義之盡者﹐君子所不爲也。此孟子不得不權時而救時之獘也。

孟子曰「諸侯之寶三﹕土地﹑人民﹑政事。寶珠玉者﹐殃必及身。」﹝諸侯正其封疆﹐不侵鄰國﹐鄰國不犯﹐寶土地也﹔使民以時﹐居不離散﹐寶人民也﹔修其徳教﹐布其惠政﹐寶政事也。若寶珠玉﹐求索和氏之璧﹑隋氏之珠﹐與彊國爭之﹐彊國加害﹐殃及身也。﹞

﹝疏﹞正義曰﹕此章指言寶此三者﹐以爲國珍﹔寶於珍玩﹐以殃其身。諸侯如玆﹐永無患也。孟子言諸侯之所寶者有三﹐曰土地﹐曰人民﹐曰政事。使鄰國無侵犯其封疆﹐是寶其土地也﹔撫卹鰥寡煢獨﹐使民以時﹐民不離散﹐是寶人民也﹔修徳布惠﹐是寶政事也。若不以此三者爲寶﹐而寶珠玉者﹐殃禍必及身矣。此孟子見當時之君爭城殺人﹐橫賦重斂﹐不以土地﹑人民﹑政事爲寶﹐所以有是言而救之耳。○注「和氏之璧﹑隋侯之珠」。○正義曰﹕案《韓詩》云「楚人和氏得玉璞於楚山中﹐獻武王。武王使人相之﹐曰非也。王怒﹐刖其左足。後成王卽位﹐和抱玉璞泣於楚山下。成王使人琢之﹐果得寶﹐名曰和氏之璧。」又隋侯姓祝﹐字元暢﹐往齊國﹐見一蛇在沙中﹐頭上血出﹐隋侯以杖挑於水中而去﹐後回還到蛇處﹐乃見此蛇銜珠來隋侯前﹐隋侯意不懌。是夜夢腳踏一蛇﹐驚起﹐乃得雙珠。後人稱爲隋侯珠矣。

盆成括仕於齊。孟子曰「死矣﹐盆成括﹗」﹝盆成﹐姓﹔括﹐名也。嘗欲學於孟子﹐問道未達而去﹐後仕於齊。孟子聞而嗟嘆﹐曰﹕死矣盆成括。知其必死。﹞盆成括見殺﹐門人問曰「夫子何以知其將見殺﹖」﹝門人問孟子﹐何以知之也。﹞曰「其爲人也小有才﹐未聞君子之大道也﹐則足以殺其軀而已矣。」﹝孟子答門人﹐言括之爲人﹐小有才慧﹐而未知君子仁義謙順之道﹐足以害其身也。﹞

﹝疏﹞「盆成括」至「而已矣」。○正義曰﹕此章指言小智自私﹐藏怨之府。大雅先人﹐福之所聚。勞謙終吉﹐君子道也。「盆成括仕於齊﹐孟子曰﹕死矣﹐盆成括」者﹐盆成括嘗學於孟子﹐未達其道而去之﹐後仕於齊國﹐孟子聞之﹐乃曰死矣﹐盆成括。以其盆成括之必見死也。「盆成括見殺﹐門人問曰﹕夫子何以知其將見殺」者﹐言盆成括果見殺死﹐門人乃問孟子曰﹕夫子何以知其盆成括將見殺死﹖「曰其爲人也小有才﹐未聞君子之大道也﹐則足以殺其軀而已矣」者﹐孟子答之﹐曰盆成括之爲人﹐小有才慧﹐而未知聞君子仁義謙順之大道﹐是則足以知其將見殺其身。

孟子之滕﹐館於上宮。﹝館﹐捨也。上宮﹐樓也。孟子捨止賓客所館之樓上也。﹞有業屨於牖上﹐館人求之弗得。或問之曰「若是乎從者之也﹖」﹝屨﹐屨也。業﹐織之有次﹐業而未成也。置之窗牖之上﹐客到之後﹐求之不得。有來問孟子者曰﹕是客從者之﹖﹐匿也。孟子與門徒相隨﹐從車數十﹐故曰侍從者所竊匿也。﹞曰「子以是爲竊屨來與﹖」﹝孟子謂館人曰﹕子以是眾人來隨事我﹐本爲欲竊屨故來邪。﹞曰「殆非也。」﹝館人曰﹕殆非爲是來事夫子也。自知問之過也。﹞「夫予之設科也﹐往者不追﹐來者不拒。苟以是心至﹐斯受之而已矣。」﹝孟子曰﹕夫我設教授之科﹐教人以道徳也﹐其去者亦不追呼﹐來者亦不拒逆﹐誠以是學道之心來至我﹐則斯受之﹐亦不知其取之與否﹖君子不保其異心也。見館人殆非爲是來﹐亦云不能保知﹐謙以益之而已。﹞

﹝疏﹞「孟子」至「而已矣」。○正義曰﹕此章指言教誨之道﹐受之如海﹐百川移流﹐不得有拒。𨿽獨竊屨﹐非己所絕。順答小人﹐小人自咎﹐所謂造次必於是也。「孟子之滕﹐館於上宮」者﹐孟子往至滕國﹐乃捨止於賓客所館之樓上。「有業屨於牖上﹐館人求之弗得。或問之曰﹕若是乎從者之也」者﹐言業織之有次﹐業而未成之屨﹐置之於窗牖之上﹐自客到之後﹐館主之人求之不得﹐或問於孟子曰﹕若此屨之不見﹐爲從者之匿也﹖「曰子以是爲竊屨來與」者﹐孟子見館主乃問己﹐以爲從者之匿其屨﹐乃謂之曰﹕子以是從者來隨事我﹐本爲欲竊子之屨故來與﹖「曰﹕殆非也」﹐館主自知責己問之過也﹐乃曰殆非爲是來事夫子也。「夫子之設科也」至「斯受之而已矣」者﹐孟子又曰﹕夫我之設科以教人﹐往去之者則不追呼而還﹐來者則不拒逆﹐誠以是學道之心來至我﹐則斯容受之而教誨﹐亦且不保其異心也。然則不拒從者之匿屨﹐亦何累之有﹖《論語》云「不保其往﹐有教無類。」其斯之謂與。

孟子曰「人皆有所不忍﹐達之於其所忍﹐仁也。﹝人皆有所愛﹐不忍加惡﹐推之以通於所不愛﹐皆令被徳﹐此仁人也。﹞人皆有所不爲﹐達之於其所爲﹐義也。﹝人皆有不喜爲﹐謂貧賤也﹐通之於其所喜爲﹐謂富貴也。抑情止欲﹐使若所不喜爲此者﹐義人也。﹞人能充無欲害人之心﹐而仁不可勝用也。﹝人皆有不害人之心﹐能充大之以爲仁﹐仁不可勝用也。﹞人能充無穿窬之心﹐而義不可勝用也。﹝穿墻逾屋﹐姦利之心也。人旣無此心﹐能充大之以爲義﹐義不可勝用也。﹞人能充無受爾汝之實﹐無所往而不爲義也。﹝爾汝之實﹐徳行可輕賤﹐人所爾汝者也。旣不見輕賤﹐不爲人所爾汝﹐能充大而以自行﹐所至皆可以爲義也。﹞士未可以言而言﹐是以言飠舌之也。可以言而不言﹐是以不言飠舌之也。是皆穿逾之類也。」﹝飠舌﹐取也。人之爲士者﹐見尊貴者未可與言而彊與之言﹐欲以言取之也﹐是失言也。見可與言者而不與之言﹐不知賢人可與之言﹐而反欲以不言取之﹐是失人也。是皆趨利入邪無知之人﹐故曰穿逾之類也。﹞

﹝疏﹞「孟子曰」至「類也」。○正義曰﹕此章指言善恕行義﹐充大其美﹐無受爾汝﹐何施不可。取人不知﹐失其臧否﹐比之穿逾﹐善亦遠矣。「孟子曰﹕人皆不忍」至「是皆穿逾之類也」者﹐孟子言人皆有所惻隱而不忍﹐如能推之所不忍於其所忍者﹐仁人也﹐以其所愛及其所不愛﹐仁之爲道如是也﹔人皆有所不喜爲﹐謂貧賤也﹐如能推之所不喜爲﹐而達之於所喜爲﹐謂富貴也﹐是爲有義之人也。人能充大不欲害人之心而爲仁﹐則仁道於是乎備﹐故不可勝用也﹔人能充大其無穿逾姦利之心以爲義﹐則義於是乎盡﹐故義不可勝用也。人能充大其不受人爾汝之實﹐是不爲人所輕賤﹐故無所行而不爲義者也﹐言所爲皆可以爲義矣。蓋惻隱有不忍者﹐仁之端也﹔羞惡有不爲者﹐義也﹕但能充而大之﹐則爲仁﹑義矣。人之爲士﹐於尊貴者未可與言而與之言﹐是以言取之也﹐是失言也﹐以其失之諂也﹔可以與之言而不與之言﹐是以不言取之也﹐是失人也﹐以其失之敖也﹕如此者﹐是皆爲穿墻逾屋趨姦利之類也。

孟子曰「言近而指遠者﹐善言也。守約而施博者﹐善道也。君子之言也﹐不下帶而道存焉。﹝言近指遠﹐近言正心﹐遠可以事天也﹔守約施博﹐約守仁義﹐大可以施徳於天下也﹕二者可謂善言善道也。正心守仁﹐皆在臆﹐吐口而言之﹐四體不與焉。故曰不下帶而道存焉。﹞君子之守﹐其身而天下平。﹝身正物正﹐天下平矣。﹞人病捨其田而蕓人之田﹐所求於人者重﹐而所以自任者輕。」﹝蕓﹐治也。田以諭身﹐捨身不治﹐而欲責人治﹐是求人太重﹐自任太輕也。﹞

﹝疏﹞「孟子曰」至「自任者輕。」正義曰﹕此章指言道之善﹐以心爲原﹐當求諸己。而責於人﹐君子尢之﹐況以妄蕓。言失務也。「孟子曰﹕言近而指遠者」至「所以自任者輕」﹐孟子言辭之近而指意巳遠者﹐乃爲善言者也﹔所守簡約﹐而所施博大者﹐乃爲善道。○「君子之言也﹐不下帶而道存焉」﹐是所謂言近而指遠也﹐是孟子自解其旨也。以其君子於其言也﹐皆在臆﹐以其不遠於心而道存焉。蓋帶者所以服之﹐近於人身也﹐故取而諭之﹐曰不下帶而道存﹐抑又見君子之言非特騰口說而已。「君子之守﹐其身而天下平」﹐是所謂守約而施博也﹐是孟子又自解其旨也。以其君子之所守﹐特在身﹐而天下由是平矣﹐是所謂正己而物正者也。且人病在捨其己之田﹐而耕蕓他人之田也﹐是所求於人者爲重﹐而所以自任其在己者太輕耳。蕓﹐治也。田所以諭人之身也﹐言人病在捨其己身﹐而治他人之身也﹐故爲是云。

孟子曰「堯﹑舜﹐性者也。湯﹑武﹐反之也。﹝堯﹑舜之體性自善者也。殷湯﹑周武﹐反之於身﹐身安乃以施人﹐謂加善於民也。﹞動容周旋中禮者﹐盛徳之至也。﹝人動作容儀周旋中禮者﹐盛徳之至。﹞哭死而哀﹐非爲生者也。﹝死者有徳﹐哭者哀也。﹞經徳不回﹐非以干祿也。言語必信﹐非以正行也。﹝經﹐行也。體徳之人﹐行其節操自不回邪﹐非以求祿位也。庸言必信﹐非必欲以正行爲名也﹐性不忍欺人也。﹞君子行法以俟命而已矣。」﹝君子順性蹈徳﹐行其法度﹐夭壽在天﹐行命以待之而已矣。﹞

﹝疏﹞「孟子」至「而已矣」。○正義曰﹕此章指言君子之行﹐動合禮中﹐不惑禍福﹐身俟終。堯﹑舜之盛﹐湯﹑武之隆﹐不是過也。「孟子曰」至於「君子行法以俟命而已矣」者﹐孟子言堯﹑舜之體性自然善也﹔湯王﹑武王反之於身﹐身安乃以施人﹐謂加善於人而反之者也。一則體性之自然﹐一則反之於身﹑身安乃以施人﹐無非是禮也﹐故動容周旋中禮者﹐是爲盛之至也。至者﹐以其盛徳至矣盡矣﹐不可以有加矣。蓋「哭死而哀﹐非爲生者也」﹐是爲動容中禮也﹐是孟子自解之旨也﹐言哭其死而哀之者﹐非爲其生者也﹐以其動容中禮﹐徳性然也。「經徳不回﹐非以干祿也。言語必信﹐非以正義也」﹐是謂周旋中禮者也﹐是孟子自解之旨也﹐言經徳不回邪﹐非欲干求爵祿而然也﹐以其周旋中禮﹐徳行然也﹔言語必以正﹐非欲以正行爲名故然也﹐亦以周旋中禮﹐徳言如是也。君子者﹐順性蹈徳﹐行其禮法﹐身以俟命而已。然則堯﹑舜﹑禹﹑湯爲盛徳之至﹐亦不是過也。

孟子曰「說大人則藐之﹐勿視其巍巍然。﹝大人﹐謂當時之尊貴者也。孟子言說大人之法﹐心當有以輕藐之﹐勿敢視之巍巍富貴若此﹐而不畏之﹐則心舒意展﹐言語得盡而已。﹞堂髙數仞﹐榱題數尺﹐我得志弗爲也。﹝仞﹐八尺也。榱題﹐屋ニ也。堂髙數仞﹐榱題數尺﹐奢太之室﹐使我得志﹐不居此堂也。大屋無尺丈之限﹐故言數仞也。﹞食前方丈﹐侍妾數百人﹐我得志弗爲也。﹝極五味之饌食﹐列於前方一丈﹐侍妾眾多至數百人也。﹞般樂飲酒﹐驅騁田獵﹐後車千乘﹐我得志弗爲也。﹝般﹐大也。大作樂而飲酒﹐驅騁田獵﹐後車千乘﹐般於遊田也。﹞在彼者皆我所不爲也﹐在我者皆古之制也﹐吾何畏彼哉﹗」﹝在彼貴者驕佚之事﹐我所恥爲也。在我所行﹐皆古聖人所制之法﹐謂恭儉也。我心何爲當畏彼人乎哉﹗﹞

﹝疏﹞「孟子」至「彼哉」。○正義曰﹕此章指言富貴而驕﹐自遺咎也﹐茅茨采椽﹐聖堯表也。以賤說貴﹐懼有蕩心﹐心謂彼陋﹐以寧我神﹐故以所不爲爲之寶玩也。「孟子曰﹕說大人則藐之」至「吾何畏彼哉」者﹐孟子言說當時之尊貴爲之大人者﹐當輕藐之﹐勿視其巍巍然尊貴而畏之也﹐以其如是﹐則心意舒展﹐得盡其言也。又言堂髙數仞﹐仞﹐八尺也﹐至ニ髙數尺﹐是爲奢汰之室也﹐如我之得志於行道﹐不爲此室也﹔食之前有方丈之廣﹐以極五味之饌而列之﹐又有所侍之妾至數百人之眾﹐如我得志於行道﹐亦不爲之也﹔大作樂而飲酒﹐驅騁田獵﹐有後車千乘之多﹐如我得志於行道﹐亦不爲之也。以其在彼驕貴之事者﹐皆於我所恥而不爲之也﹔在我所行之事﹐又皆是古聖王之制度者也﹐是皆恭儉而有禮也﹕如是﹐則於我何有畏於彼之富貴乎哉﹗是以「說大人則藐之﹐而勿視其巍巍然也」。

孟子曰「養心莫善於寡欲。其爲人也寡欲﹐𨿽有不存焉者﹐寡矣。﹝養﹐治也。寡﹐少也。欲﹐利欲也。𨿽有少欲而亡者﹐謂遭橫暴﹐若單豹臥深山而遇饑虎之類也﹐然亦寡矣。﹞其爲人也多欲﹐𨿽有存焉者﹐寡矣。」﹝謂貪而不亡﹐蒙先人徳業﹐若晉國欒之類也﹐然亦少矣﹐不存者眾。﹞

﹝疏﹞「孟子」至「寡矣」。○正義曰﹕此章指言淸淨寡欲﹐徳之髙者﹐畜聚積實﹐穢行之下。廉者招福﹐濁者速禍﹐𨿽有不然﹐蓋非常道﹐是以正路不可不由也。「孟子曰」至「𨿽有存焉者﹐寡矣」者﹐孟子言此以教時人養心之術也。言人之治其心﹐莫善於少欲也﹐其爲人也少欲﹐則不爲外物之汩喪﹐𨿽有遭橫暴而亡者﹐蓋亦百無二三也。然而未必全無也﹐以其少也﹐是如單豹爲人少欲﹐獨隱處於深山而臥﹐乃遭遇於饑虎而亡之﹐是也。其爲人也多欲﹐則常於外物之所汩喪﹐𨿽間有不亡其徳業於身者﹐蓋亦百無二三也。然而未必多有者焉﹐以其亦少也﹐是如欒爲人多貪﹐乃爲卿而晉國者﹐是也。《荀子》云「養心莫善於誠。」蓋亦與此孟子同其旨也。

曾嗜羊棗﹐而曾子不忍食羊棗。公孫丑問曰「膾炙與羊棗孰美﹖」﹝羊棗﹐棗名也。曾子以父嗜羊棗﹐父沒之後﹐惟念其親不復食羊棗﹐故身不忍食也。公孫丑怪之﹐故問羊棗與膾炙孰美也。﹞孟子曰「膾炙哉。」﹝言膾炙固美也﹐何比於羊棗。﹞公孫丑曰「然則曾子何爲食膾炙而不食羊棗﹖」曰「膾炙所同也﹐羊棗所獨也。諱名不諱姓﹐姓所同也﹐名所獨也。」﹝孟子言膾炙𨿽美﹐人所同嗜。獨曾子父嗜羊棗耳﹐故曾子不忍食也。譬如諱君父之名﹐不諱其姓。姓與族同之﹐名所獨也﹐故諱之也。﹞

﹝疏﹞「曾」至「所獨也」。○正義曰﹕此章指言情禮相扶﹐以禮制情﹔人所同然﹐禮則不禁。曾參至孝﹐思親異心﹐羊棗之感﹐終身不嘗。孟子嘉焉﹐故上章稱曰﹕豈有非義而曾子言之者也。「曾嗜羊棗﹐而曾子不忍食羊棗。公孫丑問曰﹕膾炙與羊棗孰美」者﹐曾﹐曾子父也﹐曾爲人專好羊棗。羊棗﹐棗名也。曾旣沒﹐而曾子常思念其親﹐而不忍食羊棗﹐公孫丑怪之﹐乃問孟子﹐以謂膾炙與羊棗此二味孰爲美。「孟子曰﹕膾炙哉」﹐言膾炙固美於羊棗也﹐而羊棗何可比於膾炙哉﹗「公孫丑曰﹕然則曾子何爲食膾炙而不食羊棗」﹐公孫丑又問孟子﹐曰如是則曾子何爲獨食於膾炙而不忍食羊棗。「曰﹕膾炙所同也﹐羊棗所獨也。諱名不諱姓﹐姓所同也﹐名所獨也」﹐孟子又答之。曰膾炙𨿽美﹐人所同好者也﹐羊棗獨曾子好之﹐故曾子所以思念之而不忍食也。譬如君父之名﹐不諱其姓者﹐以其姓爲族之所同﹐名爲君父之所獨﹐故諱之也。○注「羊棗﹐棗名也」。正義曰﹕蓋貳與棗一物也﹐然而有二名﹐是貳小而棗大﹐貳酸而棗甘耳。云羊棗﹐則羊棗之爲大棗甘者也﹐其類則貳棗之屬也。曾者﹐曾子父也。案《史記﹟弟子傳》曰「曾╀音點﹐字」是也。孔傳云「曾參父名點。」○注「上章稱曰﹕豈有非義而曾子言之」者。○正義曰﹕此謂公孫丑疑曾子爲非義﹐而乃不知膾炙所同﹑羊棗之所獨﹐而曾子之心言之是或一於孝道﹐故云然也。

萬章問曰「孔子在陳﹐曰﹕『盍歸乎來﹖吾黨之小子狂簡進取﹐不忘其初。』孔子在陳﹐何思魯之狂士﹖」﹝孔子厄陳﹐不遇賢人﹐上下無所交﹐蓋嘆息思歸﹐欲見其鄕黨之士也。簡﹐大也。狂者﹐進取大道而不得其正者也。不忘其初﹐孔子思故舊也。《周禮》「五黨爲州﹐五州爲鄕」﹐故曰吾黨之士也。萬章怪孔子何爲思魯之狂士者也。﹞孟子曰「孔子『不得中道而與之﹐必也狂狷乎﹖狂者進取﹐犭者有所不爲也』。孔子豈不欲中道哉﹖不可必得﹐故思其次也。」﹝中道﹐中正之大道也。狂者能進取﹐犭者能不爲不善。時無中道之人﹐以狂﹑犭次善者﹐故思之也。﹞「敢問何如斯可謂狂矣﹖」﹝萬章曰﹕人行何如斯則可謂之狂也。﹞曰「如琴張﹑曾﹑牧皮者﹐孔子之所謂狂矣。」﹝孟子言人行如此三人者﹐孔子謂之狂也。琴張﹐子張也。子張之爲人﹐甚踔譎詭﹐《論語》曰「師也僻」﹐故不能純善而稱狂也﹐又善鼓琴﹐號曰琴張。曾﹐曾參父也。牧皮﹐行與二人同皆﹐事孔子學者也。﹞「何以謂之狂也﹖」﹝萬章問何以謂此人爲狂。﹞曰「其志然﹐曰古之人﹐古之人。夷考其行﹐而不掩焉者也。﹝﹐志大言大者也。重言古之人﹐欲慕之也。夷﹐平也。考察其行﹐不能掩覆其言﹐是其狂也。﹞狂者又不可得﹐欲得不屑不之士而與之﹐是犭也﹐是又其次也。﹝屑﹐也。不﹐污穢也。旣不能得狂者﹐欲得有介之人﹐能恥賤惡行不者﹐則可與言矣。是犭人次於狂者也。﹞孔子曰﹕『過我門而不入我室﹐我不憾焉者﹐其惟鄕原乎﹗鄕原﹐徳之賊也。』」﹝憾﹐恨也。人過孔子之門不入﹐則孔子恨之﹐獨鄕原不入者無恨心耳。以其鄕原賊徳故也。﹞曰「何如斯可謂之鄕原矣﹖」﹝萬章問鄕願之惡如何。﹞曰「何以是也﹖言不顧行﹐行不顧言﹐則曰『古之人﹐古之人。行何爲踽踽涼涼﹖生斯世也﹐爲斯世也﹐善斯可矣』。閹然媚於世也者﹐是鄕原也。」﹝孟子言鄕原之人言何以﹐若有大志也﹐其言行不顧﹐則亦稱曰古之人﹑古之人。行何爲踽踽涼涼﹐有威儀如無所施之貌也。鄕原者﹐外欲慕古之人﹐而其心曰古之人何爲空自踽踽涼涼﹐而生於今之世無所用之乎。以爲生斯世﹐但當取爲人所善善人則可矣。其實但爲合眾之行。媚﹐愛也。故閹然大見愛於世也﹐若是者謂之鄕原也。﹞萬子曰「一鄕皆稱原人焉﹐無所往而不爲原人﹐孔子以爲徳之賊﹐何哉﹖」﹝萬子卽萬章也﹐孟子錄之﹐以其不解於聖人之意﹐故謂之萬子。子﹐男子之通稱也。美之者﹐欲以責之也。萬子言人皆以爲原善﹐所至亦謂之善人。若是﹐孔子以爲賊徳﹐何爲也﹖﹞曰「非之無舉也﹐刺之無刺也。同乎流俗﹐合乎污世。居之似忠信﹐行之似廉﹐眾皆悅之﹐自以爲是﹐而不可與入堯﹑舜之道﹐故曰徳之賊也。﹝孟子言鄕原之人能匿蔽其惡﹐非之無可舉者﹐刺之無可刺者﹐志同於流俗之人﹐行合於污亂之世。爲人謀﹐居其身若似忠信﹐行其身若似廉﹐爲行矣眾皆悅美之﹐其人自以所行爲是﹐而無仁義之實﹐故不可與入堯﹑舜之道也。無徳而人以爲有徳﹐故曰徳之賊也。﹞孔子曰﹕『惡似而非者﹐惡莠﹐恐其亂苗也﹔惡佞﹐恐其亂義也﹔惡利口﹐恐其亂信也﹔惡鄭聲﹐恐其亂樂也﹔惡紫﹐恐其亂朱也﹔惡鄕原﹐恐其亂徳也。』﹝似眞而非眞者﹐孔子之所惡也。莠之莖葉似苗﹔佞人詐飾﹐似有義者﹔利口辯辭﹐似若有信﹔鄭聲淫﹐人之聽似若美樂﹔紫色似朱﹐朱﹐赤也﹔鄕原惑眾﹐似有徳者﹕此六似者﹐孔子之所惡也。﹞君子反經而已矣。經正則庶民興﹐庶民興﹐斯無邪慝矣。」﹝經﹐常也。反﹐歸也。君子治國家歸於常經﹐謂以仁﹑義﹑禮﹑智道化之﹐則眾民興起而家給人足矣。倉廩實而知禮節﹐安有爲邪惡之行也﹗﹞

﹝疏﹞「萬章曰」至「斯無邪慝矣」。○正義曰﹕此章指言士行有科﹐人有等級﹐中道爲上﹐狂﹑犭不合。似是而非﹐色厲內荏﹐鄕原之惡﹐聖人所甚。反經身行﹐民化於己﹐子率而正﹐孰敢不正也。「萬章問曰﹕孔子在陳」至「何思魯之狂士」者﹐萬章問曰﹕孔子在陳國有厄﹐不遇賢人﹐上下無有交者﹐乃嘆曰﹕盍歸乎來﹐言我黨之爲士﹐進取於大道而不得其中道者也﹐亦以不忘其初而思故舊也﹐故問之孟子﹐謂孔子在陳國何爲而思魯國之狂士者也。「孟子曰﹕孔子不得中道而與之」至「故思其次也」﹐孟子答之﹐曰孔子不得中正之道者而取與之﹐必也思其狂﹑狷者乎﹖狂者以其但進取於大道而不知退宿於中道﹐狷者有所不敢爲﹐但守節無所爲而應進退者也。孔子豈不欲中道者而與之哉﹗不可以必得中道之人﹐故思念其次於中道者爲狂﹑狷者也。「敢問何如斯可謂狂矣」﹐萬章又問孟子曰﹕人行當何如﹐則斯可謂之狂矣。「曰琴張﹑曾﹑牧皮者﹐孔子之所謂狂矣」﹐孟子又答之﹐曰如琴張﹑曾﹑牧皮三者﹐孔子謂爲狂者也。蓋《論語》嘗謂古之狂也肆﹐今之狂也蕩。琴張﹑曾﹑牧皮三者﹐皆學於孔子﹐進取於道而躐等者也﹐是謂古之狂者也。琴張曰君子不爲利疚我﹐曾風乎舞雩﹑詠而歸﹐是皆有志於學﹐亦志於仕以爲進取者也。牧皮﹐經傳並無所見﹐大抵皆學孔子﹐而行有同於曾﹑琴張二人耳。此孟子所以皆謂之狂士。「何以謂之狂也」﹐萬章又問﹐何以謂此三人爲之狂士也。「曰其志然﹐曰古之人﹐古之人」至「鄕原﹐徳之賊也」者﹐孟子又答之﹐曰其志然大言﹐乃曰古之人﹐古之人﹐及考驗其所行之行﹐而未始掩覆其言焉﹐是言過於行﹐爲之狂者也。孔子思與狂者﹐又不可而必得之﹐欲得有介之人﹐能恥賤污行不者而與之﹐是爲狷者也﹐是又次於狂者也。孔子有曰過我門而不入我室﹑我不以恨之者﹐其惟獨於鄕原之徒也﹐鄕原者﹐以其爲賊害於徳者也。然則孔子如以自非鄕原而過其門而不入室者﹐是則恨之矣。此亦見孔子自非鄕原之徒者﹐無不與之也﹐所以思於中道而不可得﹐則思其狂﹑狷。「曰﹕何如斯可謂之鄕原矣」﹐萬章又問何如則謂之鄕原者矣。「曰何以是也。」至「是鄕原也」﹐孟子又答之﹐曰鄕原之人其言何以是然若有大也﹖以其言不顧於行﹐行又不顧於言﹐則亦稱之曰古之人﹐古之人﹐所行之行何爲踽踽涼涼﹐有威儀如無所施之貌也。是言鄕原之人外欲慕古之人﹐而其心乃曰﹕古之人何爲空自踽踽涼涼﹐而生於今之世無所用之乎﹖以爲生斯世也﹐但當取爲人所善則可矣。故閹然大見媚愛之於世也者﹐是則謂之鄕原者矣。「萬子曰﹕一鄕皆稱原人焉」至「何哉」者﹐萬章不解孟子之意﹐故問之曰﹕如一鄕皆稱爲原善之人﹐是無所往而不爲善人矣﹐孔子乃以爲有賊害於徳﹐是爲徳之賊者﹐何爲者哉﹖「曰非之無舉也」至「斯無邪慝」者﹐孟子又答之曰﹐言鄕原之人能掩蔽其惡﹐使人欲非謗之﹐則無可而非者﹔使人欲譏刺之﹐則無可爲譏刺者﹔其志則有同乎流俗之人﹐所行又合於污亂之世﹔居其身﹐則若有忠信﹐而實非忠信也﹔行其身﹐若有廉﹐而實非廉也﹔眾人皆悅美之﹐而自以爲是﹐而無其實﹕故不與入堯﹑舜之正道者也﹐是無徳而爲有徳﹐故謂之爲徳之賊者也。孔子有曰﹕惡有似眞而非眞者﹐惡莠之莖葉秀茂者﹐以其似苗﹐恐有亂其苗種者也﹔惡佞詐飾者﹐以其似義﹐恐有亂其義者也﹔惡利口辯辭﹐以其似信﹐恐其有亂於信者也﹔惡鄭聲之淫哇﹐以其似美樂﹐恐其有亂於雅樂也﹔惡紫之間色﹐以其似朱﹐恐其有亂於朱者也﹔惡鄕原之惑眾﹐以其似有徳﹐恐其有亂於徳者也。凡此六者﹐孔子所以惡之﹐以其似是而非者也。君子者﹐乃歸其常經而已矣。云經者﹐則義﹑信﹑徳是也。如佞口鄕原者﹐是不經也。惟君子則反經而已矣﹐君子去其不經以反復乎經﹐則其經斯於正而不他﹐故義以立而不爲佞亂﹐信以立而不爲利口亂﹐徳以立而不爲鄕原亂﹐此庶民所以興行﹐又不爲兩疑之惑矣。庶民旣以興行﹐斯無邪慝之行也。○注「《周禮》五黨爲州﹐五州爲鄕﹐故曰吾黨之士也」。○正義曰﹕案《論語》云「子在陳﹐曰﹕『歸與歸與﹐吾黨之小子狂簡﹐斐然成章﹐不知所以裁之。』」今云《周禮》五黨而解其文﹐蓋亦不案此《論語》而有誤也。誠如《周禮》五黨言之﹐則《論語》何以云吾黨蓋﹐不當引此爲證﹐所謂黨者﹐蓋五百家爲之黨﹐是其旨也。○注「孟子言」至「學者也」。○正義曰﹕子張之爲人﹐甚踔譎詐。《論語》曰「師也辟。」故不能純善者。案《家語》有衛人琴牢字張﹐則此與《左傳》所謂琴張者﹐琴牢而已﹐非所謂子張善鼓琴也。趙注引爲顓孫師﹐亦未審何據。而琴張曰師張。曰「曾﹐曾參之父」﹐蓋言於前矣。牧皮者﹐未詳。○注「似美而非」至「孔子所惡也」。○正義曰﹕案《論語》云「惡紫之奪朱﹐惡鄭聲之亂雅樂﹐惡利口之覆邦家。」其序與此不同者﹐蓋孟子以亂義不及亂信﹐亂信不及亂徳﹐其所主三者而已﹐苗莠﹑朱紫﹑聲樂﹐所托以爲諭者也﹐是所以爲異者也。○注「色厲內荏」至「子帥以正﹐孰敢不正」者。○正義曰﹕此蓋本《論語》之文而云。

孟子曰「由堯﹑舜至於湯﹐五百有餘歲。若禹﹑臯陶則見而知之﹐若湯則聞而知之。﹝言五百歲聖人一出﹐天道之常也。亦有遲速﹐不能正五百歲﹐故言有餘歲也。見而知之﹐謂輔佐也。通於大賢次聖者﹐亦得與在其間。親見聖人之道而佐行之﹐言易也。聞而知之者﹐聖人相去卓遠﹐數百歲之間變故眾多﹐逾聞前聖所行﹐追而遵之﹐以致其道﹐言難也。﹞由湯至於文王﹐五百有餘歲。若伊尹﹑萊朱則見而知之﹐若文王則聞而知之。﹝伊尹﹐摯也。萊朱﹐亦湯賢臣也﹐一曰仲虺是也。《春秋傳》曰「仲虺居薛﹐爲湯左相。」是則伊尹爲右相﹐故二人等徳也。﹞由文王至於孔子﹐五百有餘歲。若太公望﹑散宜生﹐則見而知之﹐若孔子則聞而知之。﹝太公望﹐呂尙也﹐號曰師尙父。散宜生﹐文王四臣之一也。呂尙有勇謀而爲將﹐散宜生有文徳而爲相﹐故以相配而言之也。﹞由孔子而來﹐至於今﹐百有餘歲﹐去聖人之世﹐若此其未遠也﹔近聖人之居﹐若此其甚也。然而無有乎爾﹐則亦無有乎爾。」﹝至今者﹐至今之世﹐當孟子時也。聖人之間﹐必有大賢名世者﹐百有餘年﹐可以出未爲遠而無有也。鄒﹑魯相近﹐《傳》曰「魯擊柝聞於邾。」近之甚也。言己足以識孔子之道﹐能奉而行之﹐旣不遭值聖人﹐若伊尹﹑呂望之爲輔佐﹐猶可應備名世﹐如傅說之中出於殷髙宗也。然而世謂之無有﹐此乃天不欲使我行道也。故重言之﹐知天意之審也。言「則亦」者﹐非實無有也﹐則亦當使爲無有也。「乎爾」者﹐嘆而不怨之辭也。﹞

﹝疏﹞「孟子曰」至「無有乎爾」。○正義曰﹕此章指言天地剖判﹐開元建始﹐三皇以來﹐人倫攸敍﹐宏析道徳﹐班垂文采﹐莫貴聖人。聖人不出﹐名世承間﹐𨿽有此限﹐蓋有遇不遇焉。是以仲尼至「獲麟」而止筆﹐孟子亦有「乎爾」終其篇章﹐斯亦一契之趣也。「孟子曰由堯舜至於湯」至「由湯至於文王」﹐又至「由文王至於孔子」﹐又至「由孔子而至於今」﹐止「無有乎爾」者﹐此孟子欲歸道於己﹐故歷言其世代也。言自堯﹑舜二帝至於商湯﹐其年數有五百餘載矣﹐如禹﹑臯陶爲堯﹑舜之臣﹐則親見而知堯﹑舜聖人之大道而佐行之也﹐如湯王之去堯﹑舜之世﹐則相去有數百歲之遠﹐則但聞其二帝所行之道﹐遵而行之者也。又自商湯逮至文王周時﹐又有五百餘歲﹐如伊尹﹑萊朱﹐二者俱爲湯之賢臣﹐則親見而知湯所行之道而輔佐之者也﹐如文王之去湯世﹐則相去有數百歲之遠﹐則但聞其湯所行之道而遵之者也。以自文王之世至於孔子之時﹐又有五百餘載﹐如太公望﹑散宜生﹐二者爲文王之臣﹐則親見而知文王所行之道而輔佐之者也﹐如孔子之去文王世﹐則相去亦有數百歲之遠﹐則但聞其文王之道而遵之者也。故自孔子以來逮至於今﹐但百有餘歲﹐以其去孔子之世如此之未遠﹐自鄒國至於魯國其地相去如此之甚近﹐然而猶可應備名世﹐如傅說之中出於髙宗也。然而世之以謂無有此名世而出於間者﹐乃天不欲使我行道也﹐故曰「然而無有乎爾﹐則亦無有乎爾」矣﹐此所以欲歸於己而歷舉世代而言之也。○注「伊尹」至於「等徳也」。○正義曰﹕《史記》云「伊尹名摯﹐號爲阿衡也﹐爲湯之相。萊朱﹐亦湯賢臣﹐一曰仲虺。」是也。「《春秋傳》曰﹕仲虺居薛﹐爲湯左相」者﹐蓋魯定公元年左丘明之文也。杜預云「仲虺﹐奚仲之後也。」○注「太公望﹑散宜生」。○正義曰﹕太公望﹐於前詳言之矣。散宜生﹐案《論語》云「武王曰﹕『予有亂臣十人。』」馬融云「十人而散宜生在焉。散﹐姓﹔宜生﹐名也。」○注「至今者」至「而無有也」。○正義曰﹕云「魯擊析聞於邾」者﹐按魯哀公七年公伐邾之文也﹐亦於敍言之詳矣。云「傅說出殷髙宗」者﹐亦言於前篇矣。然而仲尼作《春秋》﹐必至獲麟而止者也﹐孟子亦必止於「無有乎爾」而終其篇者﹐蓋亦見孟子擬仲尼而作者也。故哀公十四年春﹐西狩獲麟。杜氏云「麟﹐仁獸也﹐聖王之嘉瑞。時無明王出﹐而遇獲仲尼﹐傷周道不興﹐感嘉瑞之無應﹐故《春秋》中興之教﹐絕筆於獲麟之一句﹐所感而作﹐固所以爲終也。」《孟子》之書﹐終於是言者﹐蓋亦憫聖道不明於世﹐歷三皇已來﹐推以世代﹐𨿽有歲限﹐然亦有遇不遇焉﹐故述仲尼之意而作此七篇﹐遂以「無有乎爾」終於篇章之末﹐蓋亦深嘆而不怨之云爾。

此七篇﹐遂以「無有乎爾」終於篇章之末﹐蓋亦深嘆而不怨之云爾。

