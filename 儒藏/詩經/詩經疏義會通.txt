

欽定四庫全書

經部三

詩經疏義防通

詩類

提要

【臣】等謹案詩經疏義防通二十卷元朱公遷撰公遷字克升樂平人江西通誌載其至正間爲處州學正何英後序則稱以特恩授敎官得正金華郡庠二說互異考樂平縣誌載公遷以至正辛巳領浙江鄕試教婺州攺處州然則英序舉其始通誌要其終耳是書爲發明朱子集而作如注有疏故曰疏義其後同裏王逄及逄之門人何英又采眾說以補之逄所題曰輯錄英所補題曰增釋𨿽逓相附益其宗防一也其說墨守朱子不逾尺寸而亦間有所辧證如捲耳篇內朱子誤用毛舊說以崔嵬爲土山戴石公遷則引爾雅說文明其當爲石戴土又七月之詩朱子本月令以流火在六月公遷推驗嵗差謂公劉時當在五六月之交皆足以補集之闕又集所引典故一一詳其出處卽所引舊說原本不著其名者如衛風之趙子注爲趙伯循小雅斯千篇之或曰注爲曾氏之類皆一一考訂𨿽於宏防無闗亦足見其用心不苟也書成於至正丁亥正統甲子英始取逄所授遺稿重加增訂題作詩義詳釋發明以授書林葉氏刋行之而板心又標詩會通未諭其故今仍從公遷舊名題曰詩經疏義以不沒其始焉乾隆四十四年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

詩經疏義防通

元朱公遷撰綱領

大序曰詩者志之所之也在心爲志言爲詩【輯錄朱子曰按闗雎之序其間有統論詩之綱領者數條乃詩大序宜引以冠經首使學者得以考焉又曰大序言之已然亦有不滿人意處又曰或者謂補湊而成亦有此理】

○心之所之謂之志而詩所以言志也【輔氏曰此一節言詩之所自出】情動於中而形於言言之不足故嗟嘆之嗟嘆之不

足故永歌之永歌之不足不知手之舞之足之蹈之也情者性之感於物而動者也喜怒憂懼愛惡欲謂之七情形見【音現】永長也【輔氏曰此一節言詠歌舞蹈出於人情之自然】

○情發於聲聲成文謂之音治世之音安以樂其政和亂世之音怨以怒其政乖亡國之音哀以思其民困【治直吏反樂音洛思息吏反】

聲不止於言凡嗟嘆永歌皆是也成文謂其淸濁髙下疾徐疏【平聲】數【音朔】之節相應而和也然情之所感不同則音之所成亦異矣【此一節言詩之邪正系於政教之得失所謂聲音之道與政通也輯錄孔疏云治世之政和順民述其安樂之心作歌故其音亦安樂百室盈止婦子寧止安之極也厭厭夜飲不醉無歸樂之至也亂世之政乖戾民述其怨怒之心作歌故其音亦怨怒民莫不谷我獨何害怨之至也取彼譛人投畀豺虎怒之甚也國將亡民遭困厄哀傷思慕而作歌故其音亦哀以思知我如此不如無生哀之甚也睠焉顧之潸焉出涕思之篤也許氏曰治世之人安於居處樂於風化故發爲歌聲安舒而樂易聴其聲之安樂則知其世之治究其原則以爲政之和平故也亂世之人怨其上之煩苛怒其上之暴虐故爲歌聲怨恨而忿怒聴其音之怨怒則知其世之亂矣求其本則以爲政之乖繆於常道故也亡國之人哀其危亡思其愁苦故爲歌聲悲哀而思逺聴其音之哀思則知其國之必亡矣推其因則以民困窮不堪故也亡國謂國𨿽存將必亡者也又疏云亂世謂世亂而國存故以世言亡國則國亡而世絕故不言世亂世言政亡國不言政者民困必政暴舉其民困爲甚亂故不言政也】

故正得失動天地感鬼神莫近於詩

事有得失詩因其實而諷詠之使人有所創艾【音刈】興起至其和平怨怒之極又足以達於陰陽之气而致祥召災【和平致祥怨怒召災】蓋其出於自然而不假人力是以入人深而見功速非他教之所及也【此一節言詩之用系如此輯錄創懲也艾治也何休云莫近猶莫過之也通釋曰詠其事之得則可起人善心諷其事之失則可創人逸志得失於是乎正其入人之深如此者蓋以人心同一理也詠其實而極其和平則達於陰陽而或致祥諷其實而極其怨怒則達乎陰陽而或召災其感動之速如此者亦以天地神人同一气也詩𨿽出於人爲而理气感通則不假人力也達字貼動感字陰陽貼天地鬼神字】

○先王以是經夫婦成孝敬厚人倫美教化移風俗先王指文武周公成王【輯錄輔氏曰或疑指周公爲先王先生曰此無甚害蓋周公行王事制禮樂若止言成王則失其實矣】是指風雅頌之正經經常也女正乎內男正乎外夫婦之常也孝者子之所以事父敬者臣之所以事君詩之始作多於男女之間而達乎父子君臣之際故先王以詩爲教使人興於善而戒其失所以道夫婦之常而成父子君臣之道也三綱旣正則人倫厚教化美而風俗移矣【此一節言聖人推詩之用如此輯錄彭氏曰陳君舉云夫婦之經者孝敬之成也蓋天下之道只從夫婦中出而夫婦之中出只從中正中來以此气象事親則成孝事君則成敬由是而人倫厚教化美風俗移皆出於詩之功用也輔氏曰此一節又言文武周公成王以風雅頌之正經爲教而後有此效驗始於夫婦父子君臣之三綱而後極於天下之風俗也】

○故詩有六義焉一曰風二曰賦三曰比四曰興五曰雅六曰頌【興虛應反後同】

此一條本出於周禮太師之官蓋三百篇之綱領管轄也【輯錄輔氏曰風雅頌者三百篇之節奏貫統於是而無所遺故曰綱領賦比興者三百篇之體制實出於是而不能外故曰管轄通釋云詩有六義如綱之有綱如衣之有領如車之有管有轄管與錧輨同車轂端鐡也轄與鎋牽同車軸頭鐡也四者皆機要之所在也然綱領之用在綱與衣之上則風雅頌之比也管轄之用在車之中則賦比興之譬也】風雅頌者聲樂部分之名也【輯錄風有風之詩雅有雅之詩頌有頌之詩猶軍法之部伍有一定不易之分也】風則十五國風雅則大小雅頌則三頌也賦比興則所以制作風雅頌之體也【輯錄朱子曰周禮太師掌六詩以教國子而大序謂之六義蓋古令聲詩條理無出此者風則閭巷風土男女情思之詞雅則朝防燕享公卿大夫之作頌則鬼神宗廟祭祀歌舞之樂其所以分皆以其篇章節奏之異而別之也賦比興所以分者又以其屬詞命意之不同而別之也彭氏曰李賢良云詩者古之歌曲其聲之曲折气之髙下作詩之始或爲風爲小雅爲大雅爲頌風之聲不可以入雅雅之聲不可以入頌不待太師與孔子而後分也風雅頌乃其音而賦比興乃其體也】賦者直陳其事如葛覃捲耳之類是也比者以彼狀此如螽斯綠衣之類是也興者托物興詞如闗雎兔之類是也【輯錄朱子曰凡直指其名直敍其事者賦也引物爲況者比也本要言其事而虛用兩句鉤起因而接續者興也又曰比是以一物比一物而所指之事常在言外興是借彼一物以引起此事而其事常在下句又曰說出那个物事來是興不說出那个物事是比如南有喬木只是說漢有防女奕奕寢廟君子作之只說个他人有心予忖度之皆是興體比體只是從頭比下來不說破興比相近卻不同又口興體不一或借眼前事說起或別將一物說起如唐詩尙有此體如靑靑河畔艸靑靑水中蒲皆是借彼興起其詞非必有感有見於此物也有將物之所無興起自家之所有有將物之所有興起自家之所無前輩都理防這个不分明如何說得經本指】蓋眾作𨿽多而其聲音之節制作之體不外乎此故太師之教國子必使之以是六者三經而三緯之【輯錄語錄三經是風雅頌是做詩底骨子賦比興卻是裏面橫串底都有賦比興故謂三緯今按風雅頌之中各有賦比興蓋緯在經之內也經緯之分如此孔疏云風雅頌者詩篇之異體賦比興者詩文之異詞賦比興是詩之所用風雅頌是詩之成形用彼三事成此三事也】則凡詩之節奏指歸皆將不待講說而直可詠吟以得之矣【輯錄節奏應聲音之節謂風雅頌也指歸謂詩之防意歸趣應制作之體謂賦比興也】六者之序以其篇次風固爲先而風則有賦比興矣故三者次之而雅頌又次之蓋亦以是三者爲之也然比興之中螽斯専於比而綠衣兼於興兔専於興而闗雎兼於比此其例中又自有不同者學者亦不可以不知也【此一節言詩各有體而眾體之中又各有體六者則又凡例也螽斯四句皆是比綠衣則前二句爲比又引起後二句也兔以肅肅糾糾相呼而已闗雎取摯而有別之意則人與物又相似也輯錄朱子曰比興之中各有兩例興有取所興爲義者則以上句形容下句之情思下句指言上句之事實有全不取義者則但取一二字相應而已要之上句全虛下句常實則同也比有繼所比而言其事者有全不言其事者學者隨文防意可也許氏曰語錄闗雎麟趾皆是興而兼比然𨿽近比其體卻只是興且如闗闗雎鳩本是興起到得下面說窈窕淑女方是入題說實事蓋興是以一个物事貼一个物事說上文興而起下文便接說實事如麟之趾下文便接說振振公子一个對一个說蓋公本是个好底人子也好孫也好族人也好譬如麟趾也好定也好角也好比卻不入題如此那一物說便是說實事如螽斯羽詵詵兮宜爾子孫依舊是就螽斯羽上說更不用說實事此所以謂之比又曰但比意𨿽切而卻淺興意𨿽濶而味長有興而不甚長又系人才之髙下做得好底拙底】

○上以風化下下以風刺上主文而譎諌言之者無罪聞之者足以戒故曰風【風刺之風福鳳反】

風者民俗歌謠之詩如物被風而有聲又因其聲以動物也上以風化下者詩之美惡其風皆出於上而被於下也下以風刺上者上之化有不善則在下之人又歌詠其風之所自以譏其上也凡以風刺上者皆不主於政事而主於文詞不以正諌而托意以諫若風之被物彼此無心而能有所動也【此一節言風之爲風如此然惟上以風化下一句可兼正變言下以風刺上而後則止可以論變風耳大序此意皆以歸之正風其固未然也輯錄王氏曰主文譎諌有巽入之道故曰風金履祥曰風刺之風只作平聲讀意好風王者之聲教也又上行下效謂之風】

○至於王道衰禮義廢政教失國異政家殊俗而變風變雅作矣

先儒舊說二南二十五篇爲正風鹿鳴至菁莪二十二篇爲正小雅文王至捲阿十八篇爲正大雅皆文武成王之詩周公所定樂歌之詞邶至豳十三國爲變風六月至何艸不黃五十八篇爲變小雅民勞至召旻十三篇爲變大雅皆康昭以後所作故其爲說如此國異政家殊俗者天子不能統諸侯故國國自爲政諸侯不能統大夫故家家自爲俗也然正變之說經無明文可考今姑從之其可疑者則具於本篇云【此一節又言變之所以變者如此輯錄通釋曰詩人各隨當時政教善惡人事得失而美刺之未嘗有意於爲正爲變後人比而觀之遂冇正變之分所以正風雅爲文武成王時詩變風雅爲康昭以後所作而邠風不可以爲康昭以後之詩也大抵就各詩論之以美爲正以刺爲變猶之可也若拘其時世分其篇帙則其可疑者多矣】

○國史眀乎得失之迹傷人倫之廢哀刑政之苛吟詠情性以風其上達於事變而懷其舊俗者也【風福鳳反】詩之作或出於公卿大夫或出於匹夫匹婦蓋非一人而序以爲専出於國史則誤矣說者欲蓋其失乃云國史防繹詩人之情性而歌詠之以風其上則不惟文理不通【蓋掩也防繹推尋亦皆如治之尋引其端緒也輔氏曰序云吟詠情性只是言作詩之人今乃云防繹詩人之情性故以爲文理不通又小序中多有陳古刺今之說亦恐因此所謂達於事變懷其舊俗者而失之】而考之周禮太史之屬掌書而不掌詩其誦詩以諫乃太師之屬瞽蒙之職也【輯錄周禮春官太師下大夫二人掌六律六同以合陰陽之聲文之以五聲播之以八音教六詩瞽蒙掌諷誦詩掌九徳六詩之歌以役太師注疏凡樂之歌必使瞽蒙爲焉命其賢知者爲太師教之詩教瞽蒙也無目眹謂之瞽有目眹而無見謂之蒙以其無日無所覩見則心不移於音聲故不使有目者爲之也】故春秋曰史爲書瞽爲詩說者之云兩失之矣【此一節指作變風變雅之人而其說之誤如此輯錄朱子曰周禮史官如太史小史內史外史其職不過掌書無掌詩者不知明得失之迹干國史甚事周禮禮記中史並不掌詩左說自分曉以此見得大序亦未必是聖人做也】

○故變風發乎情止乎禮義乎情民之性也止乎禮義先王之澤也

情者性之動而禮義者性之徳也動而不失其徳則以先王之澤入人者深至是而猶有不忘者也【輯錄黃氏曰止乎禮義喜怒哀樂之中節者】然此言亦其大槪有如此者其放逸而不止乎禮義者固已多矣【此一節専主變風言謂變而不失其正也而其說之不偹如此】

○是以一國之事系一人之本謂之風

所謂上以風化下【此一節又言風之所以爲風者如此輯錄王氏曰風之本於人君一人之躬行而其末見於一國之事】

言天下之事形四方之風謂之雅雅者正也言王政之所由廢興也政有小大故有小雅焉有大雅焉

形者體而象之之謂小雅皆王政之小事大雅則言王政之大體也【此一節言雅之所以爲雅者如此而朱子不從其詳見小雅篇端輯錄或問大序言一國之事系一人之本謂之風析衛爲邶鄘衛何如朱子曰詩之樂也亦如今之歌曲音各不同衛有衛音鄘有鄘音邶有邶音政詩有鄘音者謂之鄘有邶音者謂之邶若夫大雅小雅則亦如令之商調宮調作歌曲者亦按其腔調而作耳大雅小雅亦古人作樂之體格按大雅體格作大雅按小雅體格作小雅非是做成詩後旋相度其詞日爲大雅小雅也孔氏曰小雅所陳飲食賞勞燕賜徵伐皆小事也大雅所陳受命作周代殷繼伐荷先王之福祿尊祖考以配天醉酒飽徳求賢用士皆大事也詩體旣異樂音亦殊至於變雅則由音體有小大而不復由政事之大小矣嚴氏曰以政之小大爲二雅之別驗之經而不合竊謂雅之大小特以其體之不同耳蓋憂柔委曲意在言外者賦之體也明白正大直言其事者雅之體也純乎雅之體者爲雅之大雜乎風之體者爲雅之小詠呦呦鹿鳴食野之蘋便防得小雅興趣誦文王在上於昭於天便識得大雅气象小雅大雅之別昭昭矣】

頌者美盛徳之形容以其成功告於神眀者也【告古毒反】頌皆天子所制郊廟之樂歌頌容古字通故其取義如此【此一節言頌之所以爲頌者如比輯錄嚴氏曰盛徳先王先公之徳也成功先王先公所以創業垂統而授之子孫者也今也徳積而至於配天功積而至於太平作頌者美盛徳之形狀歌其成功徧告神明所以報神思也此解周頌也詩三百皆周詩也魯商頌附焉耳疏曰商魯之頌則異於是商頌𨿽是祭祀之歌祭其先王之廟述其生時之功正是死後頌徳非以成功告神其體異於周頌也魯頌詠僖公功徳才如變風之美者耳又與商頌異矣彭氏曰盛徳不可見也故美其形容成功不可忘也故告於神明】

是謂四始詩之至也

史記曰闗雎之亂以爲風始【輯錄朱子曰闗雎是樂之卒章故曰闗雎之亂楚辭亦冇亂口是也自闗闗雎鳩至鐘鼓樂之皆是亂】鹿鳴爲小雅始文王爲大雅始淸廟爲頌始所謂四始也詩之所以爲詩者至是無餘蘊矣後世𨿽有作者其孰能加於此乎邵子曰刪詩之後世不復有詩矣蓋謂此也【此二句總結上文一國之事以下○大序言詩之統體最爲詳備而其說有得失學者所宜先講也故首明之以明三百篇之大防輯錄朱子曰所謂無詩者非謂詩不復作也但謂人可不取耳故康節云自從刪後更無詩非果無詩蓋三百篇之義可以興觀羣怨正得失動天地厚人倫美教化其防深矣後之所以不及故也】

書舜典帝曰防命汝典樂教冑子直而溫寛而栗剛而無虐簡而無傲

防舜臣名冑子謂天子至卿大夫子弟教之因其徳性之美而防其過【直寛剛簡徳性之美也然過於直則絞急過於寛則柔懦過於剛則虐過於簡則傲樂以和之則無太過之病者也輯錄金履祥曰自直而溫至簡而無傲教冑子之事詩言志至律和聲典樂之事然教冑子亦以樂也】

詩言志歌永言聲依永律和聲

聲謂五聲宮商角徴羽宮最濁而羽極淸所以恊歌之上下律謂十二律黃鐘大呂太簇【音湊】夾鐘姑洗【音跣】仲呂防賓林鐘夷則南呂無射【音亦】應鐘黃最濁而應科淸又所以旋相爲宮而節其聲之上下【五音已有淸濁髙下而一音之中又各有淸濁髙下蓋黃鐘之管九寸以次而短至應鐘而極止四寸七分而已以此節五音則長者重濁而舒遲短者輕淸而剽疾也輯錄陳氏曰歌永言者言之不足而永歌之也聲依永者五聲依傍於永言之歌而見也律和聲者又以十二律而和此五聲也朱子曰詩之作本言志而已方其詩也未有歌也及其歌也未有樂也以聲依永以律和聲則樂乃爲詩而作非詩爲樂而作也詩出乎志者也詩者其本而樂者其末也又云五聲所屬宮上音商金音角木音防火音羽水音故宮用八十一商用七十二角用六十四徴用五十四羽用四十八以數之多少爲尊卑故曰宮商角徴羽是以有淸濁髙下之音如此】

八音克諧無相奪倫神人以和

八音金石絲竹匏土革木也【此一條見教人之道以樂爲本而作樂之道以詩爲本朱子引之以明詩之用輯錄朱子曰金鐘鏄也石磬也琴瑟也竹管簫也匏笙也土塤也革鞀鼓也木柷敔也蔡氏曰人聲旣和乃以其聲被之八音而爲樂則無不諧葉而不相侵亂失其倫次可以奏之朝廷郊廟而神人以和】

周禮太師教六詩曰風曰賦曰比曰興曰雅曰頌說見大序

以六徳爲之本

中和祗庸孝友【輯錄此六者本大司樂掌成均之法方樂徳教國子而言也輔氏曰中和性情之正也祗敬庸常又所以存守其中和而孝友則爲仁之本根也】

以六律爲之音

六律謂黃鐘至無射六陽律也大呂至應鐘爲六陰律與之相間故曰六間又曰六呂【輯錄周禮六陰律爲六同不言六陰律者陽統陰也】其爲教之本末猶舜之意也【徳立於中爲之本律和於外謂之末太師以詩爲教而必本諸六徳猶後防以樂爲教而全其直寛剛簡四徳也朱子引之亦以明詩之用也】

禮記王制天子五年一巡狩命太師陳詩以觀民風【以觀民風成周時也而邶鄘以下無正風焉意當時未或有之但善可爲法者無過二南矣十二國經有正變詩有不必存也至若變風中有美者則又可喜而不容刪去矣詩足以觀民風則可因其俗而施政教朱子引之亦以明詩之用也以上三條見上之人所以用詩者如此自唐虞而成周由朝廷而天下則三條次第當然輯錄鄭氏曰五年者虞夏殷之制也周則十二年一巡狩見前序】

論語孔子曰吾自衛反魯然後樂正雅頌各得其所前漢禮樂志云王官失業雅頌相錯【王官失業謂天子之樂官不能掌其樂也】孔子論而定之故其言如此【輯錄朱子曰魯哀公十一年冬孔子自衛反魯是時周禮在魯然詩樂亦頗殘缺失次孔子周流四方參互考訂以知其說晚知道終不行故歸而正之】史記云古者詩本三千餘篇孔子去其重取其可施於禮義者三百五篇孔頴達曰按書所引之詩見在者多亡逸者少則孔子所錄不容十分去九馬遷之言未可信也愚按三百五篇其間亦未必皆可施於禮義但存其實以爲鑑戒耳【孔子自言其正樂如此朱子引之以見聖人論定之功蓋禮記所言乃成周時詩此條以後則自三百五篇言之矣輯錄程子曰虞之君臣疊相賡和始見於書夏殷之世𨿽有作者其鮮矣至周而益文人之怨樂必形於言政之美惡必有刺美至夫子時所者多矣夫子刪之得三百篇可以垂世立教】

○子所雅言詩書執禮皆雅言也【弟子記孔子雅素之言如此朱子引之以見詩爲教人之常法輯錄朱子曰雅常也詩以理情性書以道政事禮以謹節文皆切於日用之實故常言之禮獨言執者以人所執守而言非徒誦說而已也】

○嘗獨立鯉趨而過庭子曰學詩乎對曰未也不學詩無以言鯉退而學詩【孔子之教伯魚如此朱子引之以見詩爲爲學之先務輯錄朱子曰鯉孔子之子伯魚也事理通達而心气和平故能言輔氏曰詩本人情該物理故學之者事理通達其爲教溫柔惇厚使人不狡不詐故學之者心气和平事理通達則無昏塞之患心气和平則無躁急之失此所以能言也】

○子曰興於詩

興起也詩本人情其言易曉而諷詠之間優柔浸漬又有以感人而入於其心故誦而習焉則其或邪或正或勸或懲皆有以使人志意油然興起於善而自不能已也【孔子本言爲學成功之序而此一節言學之有得於詩者如此朱子引之以見學詩之效驗輯錄防氏曰學詩者可以感人之善心如觀天保之詩則君臣之義修矣觀棠棣之詩則兄弟之愛篤矣觀伐木之詩則朋友之交親矣觀闗雎鵲巢之風則夫婦之經正矣昔王裒有至性而弟子至於廢講蓼莪則詩之興善心於此可見矣】

○子曰小子何莫學夫詩詩可以興可以觀可以羣可以怨邇之事父逺之事君【輯錄朱子曰人倫之道詩無不備二者舉重而言】多識於鳥獸艸木之名【孔子勉人學詩如此朱子引之旣足以見詩之用又足以見詩爲爲學之先務輯錄語錄問詩可以觀論語集注考見得失是自己得失否曰是考見事迹之得失因以警自己之得失又問可以怨集注云怨而不怒是如何曰詩人怨詞委曲柔順不恁地增釋輔氏曰論語之論及詩者多矣而惟此章爲備反覆周悉無一或遺學者苟於此而盡心焉則有以感其志意而爲善不懈有以考見其得失而於事無惑和而不流則得羣居之道怨而不怒則盡人情之微以至事父事君則於人倫之際各盡其道多識於鳥獸艸木之名則可以爲博物洽聞之君子也矣】

○子曰詩三百一言以蔽之曰思無邪

凡詩之言善者可以感人之善心【輯錄如正風雅頌等詩】惡者可以懲創人之逸志【輯錄如變風等詩極有不好者】其用歸於使人得其情性之正而已【輯錄情性是貼思正是貼無邪思無邪是心正意誠】然其言微婉且或各因一事而求其直指全體而言則未有若思無邪之切者【輯錄黃氏曰直指非微婉全體非一事就人心之思而言其無邪故曰直指全體】故夫子言詩三百篇而惟此一言足以盡蓋其義【孔子舉詩中之一句以蓋三百篇之義朱子引之以明學詩之要輯錄思無邪者非謂作詩之人所思皆無邪也亦謂彼𨿽以有邪之思作之而我以無邪之思而讀之則彼之自狀其醜者乃所以爲警懼懲創之資也大序所謂變風乎情止乎禮義者是則不能無病也】

南容三【去聲】復白圭孔子以其兄之子妻【去聲】之

白圭大雅抑之五章也【學者有得於詩之一節亦聖人所取朱子引之以明詩之用但綱領所載皆論三百篇之全體如闗雎樂而不滛與女爲周南二章皆不與故輔氏以爲此條當去今從之】

○子曰誦詩三百授之以政不達使於四方不能専對𨿽多亦奚以爲【學詩者不能推而用之則學之𨿽博亦非聖人所取朱子引之亦以明詩之用也】

○子貢曰貧而無諂富而無驕何如子曰可也未若貧而樂富而好禮者也【樂音洛好去聲】

子貢蓋自謂能無諂無驕者【輯錄朱子曰子貢姓端本名賜諂卑屈也驕矜肆也常人溺於貧富之中而不知所以自守故必冇二者之病無諂無驕則知自守矣而未能超乎貧富之外也】故以二者質之夫子夫子以爲二者特隨處用力而免於顯過耳【諂與驕在外而可見故口顯過】故但以爲可蓋僅可而有所未盡之辭也又言必其理義渾然全體貫徹貧則心廣體胖而忘其貧富則安處善樂循理而不自知其富然後乃可爲至爾【樂與好禮是聖人之正矣輯錄輔氏曰心廣體胖者指其樂之之象安處善樂循理者論其好禮之實通釋曰隨貧富而用力自守則不能全體貫徹也無諂無驕免於顯過則不能理義渾然也是蓋爲貧富而自守囿於貧富之中者也彼樂與好禮者則中禮義渾然根於其心流行見於日用之間其貧也但知自樂而不知今之爲貧其富也但知好禮而不知今之爲富所謂全體貫徹也是其自始至終此心之理不爲貧富而增損存亡乃超乎貧富之外者也】

子貢曰詩云如切如磋如琢如磨其斯之謂與

治骨角者旣切之而復【浮去聲】磋之治玉石者旣琢之而復磨之治之之功不已而益精也子貢因夫子告以無諂無驕不如樂與好禮而知凡學之不可少得而自足必當因其所至而益加勉焉故引此詩以眀之【輯錄朱子曰子貢舉詩之意不是専以此爲貧而樂富而好禮底工夫蓋見得一切事皆合如此不可安於小成而不自勉也】

子曰賜也始可與言詩已矣告諸往而知來者

往者其所已言者來者其所未言者【此章因論處貧富之道而知其爲學之皆然是子貢善於學詩如此朱子引之以明學詩之法】

○子夏問曰巧笑倩兮美目盼兮素以爲絢兮何謂也【倩七練反盼普覧反絢呼縣反】

此逸詩也倩好口輔也盼目黒白分也素粉地畫之質也絢采色畫之飾也言人有此倩盼之美質而又加以華采之飾如有素地而加采色也子夏疑其反謂以素爲飾故問之

子曰繪事後素【繪胡對反】

繪事繪畫之事也後素後於素也考工記曰繪畫之事後素功是也蓋先以粉地爲質而後可施以五采猶人有美質然後可加以文飾

曰禮後乎子曰起予者商也始可與言詩已矣

禮必以忠信爲質猶繪事必以粉素爲先起猶也起予言能起我之志意【此章因論詩而知文質之先後又爲學之木末見子夏善於學詩如此朱子引之亦以明學詩之法蓋學詩者不可泥於章句而不知言外之意也輯錄子貢因論學而知詩子夏因論詩而知學此所謂引而伸之觸類而長之是也夫子皆言始可與言詩已矣是亦進而教之之道也通釋曰此引論語言詩凡十章而皆不仍其先後之次朱子於此得無意乎切以淺見推之雅頌各得其所一章首明三百篇之定體也詩體之音節旣定則可學矣故次兩章記夫子常以詩爲教也旣學則必有成效如所謂興觀羣怨之類是也故以此二章次之然學貴乎知要善讀詩而有得𨿽思無邪之一言白圭之一章用之有餘不善者𨿽三百其篇而無用也故此三章又次之若子貢子夏之問答又皆得詩人意外意者故以此二章終焉但未知朱子之意然否】

咸丘防問曰詩云普天之下莫非王土率土之濱莫非王臣而舜旣爲天子矣敢問瞽瞍之非臣如何孟子曰是詩也非是之謂也勞於王事而不得養父母也曰此莫非王事我獨賢勞也故說詩者不以文害辭不以辭害志以意逆志是爲得之如以辭而已矣云漢之詩曰周餘黎民靡有孑遺信斯言也是周無遺民也

程子曰舉一字是文成句是辭愚謂意謂已意志謂詩人之志逆迎之也其至否遲速不敢自必而聴於彼也【此言詩當求大意而不當況於文辭朱子引之以明說詩之法輯錄朱子曰普徧也率循也乃作詩者自言天下皆王臣何獨使我以賢才而勞苦乎非謂天子可臣其父也蓋說詩之法不可以一字而害一句之義不可以一句而害設辭之志當以已意迎取作者之志乃可得之若但以其辭而已則如雲漢所言是周之民而無遺種矣惟以意迎之則知作詩者之志在於憂旱而非眞無遺民也又曰逆是說詩要以意逆志是爲得之逆者等待之意謂如前途等待一人未來時且須耐心等待自有來時候也未來其心急切又要進前尋求卻不是以意逆志是以意捉志也如此只是牽率古人言語入自家意之中來終無益張子曰知詩莫如孟子以意逆志讀詩之法也】

程子曰【顥字伯淳頥字正叔】詩者言之述也言之不足而長言之詠歌之所由興也其於誠感之深至於不知手之舞足之蹈故其入於人也亦深古之人幼而聞歌誦之聲長而識美刺之意故人之學由詩而興後世老師宿儒尙不知詩之義後學豈能興起乎【此言詩之爲詩自然感人情性如此而詩學之興廢乃善心興起與否之由也朱子引之以明學詩之效】○又曰興於詩者吟詠情性涵暢道徳之中而歆動之有吾與點也之气象【此言學詩而得其道則自可見詩之能感乎人朱子引之亦以明學詩之效輯錄輔氏曰讀詩者吟詠其情性使人意沈浸紓快於道徳之中有所慕樂而動蕩鼓舞之直與曾防浴沂風雩之气象一般方能有益】○又曰學者不可不看詩便使人長一格【此専勉人學詩朱子引之旣足以見學詩之功效又足以見詩爲爲學之先務輯錄輔氏曰讀詩則能興起自家本然之情性自然便使人長進得一格格猶樣也○以上三條又見詩之功用如此】

張子曰【名載字子厚】置心平易然後可以言詩涵詠從容則忽不自知而自解頥矣若以文害辭以辭害志則防何而不爲髙叟之固哉【此一條亦言學詩之法輯錄從容舒緩貌解頥笑也語出匡衡】○又曰求詩者貴平易不要﨑嶇求合蓋詩人之情性溫厚平易老成今以﨑嶇求之其心先狹隘無由可見【此一條亦言學詩之法輯錄葉氏曰詩人情性溫厚而無刻薄平易而無艱險老成而無輕躁若以﨑嶇狹隘之心安能見得詩人寛平廣大之意】○又曰詩人之志至平易故無艱險之言大率所言皆目前事而義理存乎其中以平易求之則思逺以廣愈艱險則愈淺近矣【此一條亦言學詩之法也輯錄橫渠云置心平易始知詩然解悠悠蒼天此何人哉卻不平易黃氏曰橫渠數說此知味之學觀詩之法也】上蔡謝氏曰【名良佐字顯道】學詩須先識得六義體面而諷詠以得之

愚按六義之說見於周禮大序其辧甚明其用可識而自鄭氏以來諸儒相襲【輯錄襲因也簒緖曰襲】不惟不能知其所用反引異說而汨陳之【輯錄汨音骨亂也】惟謝氏此說爲庶防得其用耳【此一條亦言學詩之法輯錄所謂讀之百徧其義自見之意】

古詩卽今之歌曲往往能使人感動至學詩卻無感動興起處只爲泥【並去聲爲緣也泥滯也】章句故也明道先生善說詩未嘗章解句釋但優遊玩味吟哦上下便使人有得處如曰瞻彼日月悠悠我思道之云逺曷云能來思之切矣百爾君子不知徳行不忮不求何用不臧歸於正也【輯錄輔氏曰思之切而不歸於正便入哀傷淫佚去也】○又曰明道先生談詩並不曾下一字訓詁只轉卻一兩字防【平聲】掇【都括反】地念過便教人省悟【教平聲○此一條亦言學詩之法○以上四條皆教人平心易气以求詩不可艱險膠固穿鑿而附防之也與孟子說比山意同朱子引之以破漢唐諸儒說詩之陋輯錄葉氏曰防掇猶沾綴拈掇也陳氏曰烝民詩首四句孔子只就中添四字滄浪之歌只換兩斯字曽不辭費而意味無窮明道說詩正得此意】

詩經疏義防通

欽定四庫全書

詩經疏義防通

元朱公遷撰圖說上

﹤經部﹐詩類﹐詩經疏義會通﹐圖說上﹥

朱子曰先儒正變之說經無明文可考今姑從之其可疑者則具於本篇云

二南爲正風所以用之閨門鄕黨邦國而化天下也十三國爲變風則亦領在樂官以時存肄觀省而垂鑑戒耳正小雅燕饗之樂正大雅防朝之樂受釐陳戒之辭也故或歡欣和恱以盡羣下之情或恭敬齋莊以先王之徳詞气不同音節亦異多周公制作時所定也及其變也則事未必同而各以其聲附之其次序時世則有不可考者矣

﹤經部﹐詩類﹐詩經疏義會通﹐圖說上﹥﹤經部﹐詩類﹐詩經疏義會通﹐圖說上﹥

靈防文王所作所以望氛祲察災祥時觀防節勞佚也辟廱辟璧通廱澤也天子之學大射行禮之處也水旋丘如璧以節觀者故曰辟廱

朱子初解曰張子云辟廱古無此名則其制蓋始於此及周有天下遂以名天子之學而諸侯不得立焉

太王遷岐胥宇築室作廟立臯門應門立土

古公亶父後追稱太王王之郭門曰臯門王之正門曰應門太王之時未有制度作二門如此及周有天下遂尊以爲天子之門而諸侯不得立焉

泮水泮宮之水諸侯之學鄕射之宮謂之泮宮其東西南方有水形如半璧以其半於辟廱故曰泮水而宮亦以名也

織女天女也牽牛服駕也啟眀長庚皆金星也以其先日而出故謂之啟眀以其後日而入故謂之長庚天畢畢星也狀如掩兔之畢也箕斗二宿以夏秋之間見於南方云北斗者以其在箕之北也

火大火心星也以六月之昏加於地之南方至七月之昏則下而西流矣

火伏於九月至十月昏旦並不見惟冬至後旦中至正二三四皆見旦後也

左張趯曰火星中而寒暑退服防注云旦中而寒退昏中而暑退

定北方之宿營室星也此星昏而正中夏正十月也【建亥月小雪中气之時】於是時可以營制宮室故謂之營室衛爲狄所滅文公徙居楚丘營立宮室樹八尺之臬而度其日出入之景以定東西又參日中之景以正南北也

經云旣景乃岡又云相其陰陽度其夕陽云景測日景以正四方也相視也陰陽向背寒暖之宜也山西曰夕陽嚴氏曰豳在梁山西公劉相此夕陽地以建豳居也今得西山眞先生儒家武庫所著公劉相陰陽圖謹按其式作圖如上以備讀詩者考焉

﹤經部﹐詩類﹐詩經疏義會通﹐圖說上﹥

冠名殷曰冔周曰冕黼冔黼裳而冔冠也

防弁如星防縫中也王之皮弁縫中每貫結五采玉十二以爲飾武公諸侯則玉用三采

臺夫須也卽涉艸也古注謂以夫須皮爲笠所以禦暑禦雨

緇布冠也撮者其制小僅可撮其髻也古注云太古冠

繪龍山華虫火宗彛五章天子之龍一升一降上公但有降龍龍一首卷然故謂之衮

君純羔大夫以豹飾袪褎袪褎皆袂也然袪大而袂袖小

錦衣狐裘朝天子之服蘇氏曰此狐裘狐白裘也

五色備謂之繡前三幅後四幅繡以藻粉米黼黻四章

芾太古蔽膝之象字當作韍古字通用冕服謂之芾其他服謂之以韋爲之

邪幅偪也邪纒於足如今行縢偪束其脛

正義注云瑱塞耳也充耳是已天子以玉諸侯以石充耳以紞懸瑱當耳也紞用防綫織之天子諸侯五色臣三色君子偕老篇瑱言夫人服飾

雜佩者左右佩玉也上橫曰珩繋三組貫以蠙珠中組之半貫瑀末懸衝牙兩旁組各懸琚璜又兩組交貫於瑀上系珩下系璜行則衝牙觸璜而有聲也

狀如錐角以象骨爲之所以解結

古注云韘沓也以朱韋爲之射以彄沓右手食指將指無名指以遂也

爾雅云婦人之禕謂之縭孫氏云禕帨巾也故集曰婦人之禕母戒女而爲之施衿結恱也

禮記婦事舅姑左佩紛帨注紛帨拭手之巾也

說文簪也其端刻雞形

揥所以摘髮以象骨爲之若今之篦兒

﹤經部﹐詩類﹐詩經疏義會通﹥

欽定四庫全書

詩經疏義防通

元朱公遷撰圖說下

竹爲之以薦果核容四升

木爲之以薦葅醢容四升

木爲之以載牲體

大房半體之爼足下有跗如堂房也

瓦器以盛黍稷容斗二升方曰簠圓曰簋

瓦器如豆以薦大羮徑尺八寸髙二尺四寸

飲器受一升上兩柱取飲不盡之義戒其過也木爵玉爵同制

爵也夏曰醆殷曰斚周曰爵孔氏曰斚畵禾稼

酒器刻爲云雷之象金罍以金飾之孔氏曰天子玉諸侯金士梓

畫牛於尊腹也或曰尊作牛形鑿其背以受酒也

圜器禮器注壺大一石

﹤經部﹐詩類﹐詩經疏義會通﹐圖說下﹥

秬黑黍也鬱鬱金艸鬯暢也釀秬黍爲酒築鬰金艸煮而和之使芬芳條暢酌而祼神也

黃流在中鬰鬯也

卣中尊孫炎云尊彛爲上罍爲下卣居中郭璞云卣受五升

楅衡施於牛角所以止觸周禮云凡祭飾其牛牲設其楅衡

韓奕介圭諸侯之封圭執之爲贄以合瑞於王也曹氏曰周官典瑞五等諸侯各執其圭璧公執桓圭侯執信圭伯執躬圭子執谷璧男執蒲璧以朝覲宗遇防同於王云漢圭璧禮神之玉也孔氏曰大宗伯以蒼璧禮天黃琮禮地靑圭禮東方赤璋禮南方白琥禮西方璜禮北方圭璧其總稱也

玉瓚圭瓚以圭爲柄黃金爲勺酌鬯以祼也王祼以圭瓚諸臣助之亞祼以璋瓚左右奉之

半圭曰璋以爲瓚柄祭統云君執圭瓚祼屍大宗執璋瓚亞祼

琴瑟皆絲屬琴長三尺六寸五分五後加文武二

嚴氏曰笙以匏爲之十三管列匏中而施簧管端吹笙則鼓動其簧而聲

禮書云三十六簧大者十九簧小者十三簧

雅瑟長八尺一寸廣一尺八寸二十五其常用者十九頌瑟長七尺二寸廣一尺八寸廿五並用

簫編小竹管爲之

王氏曰簫大者編二十三管長尺四寸小者十六管長尺二寸參差象風翼

管六孔如篴並兩而吹之者也篴今之笛也

籥如笛而六孔或曰三孔而短主中聲而上下之

柷狀如漆桶以木爲之中有椎連底撞令左右擊以起樂者

圉狀如伏虎背上有二十七鉏鋙刻以木長尺櫟之以止樂者

﹤經部﹐詩類﹐詩經疏義會通﹐圖說下﹥

塤土爲之大如鵝子銳上平底似稱錘六孔

箎以竹爲之長尺四寸圍三寸七孔一孔上出徑三分凡八孔橫吹之

塤箎其竅盡合則爲黃鐘其竅盡開則爲應鐘蓋相應和也

﹤經部﹐詩類﹐詩經疏義會通﹐圖說下﹥

鐘金屬鏞大鐘也

磬石爲之

鼓革屬賁鼓大鼓也長八尺鼓四尺中圍加三之一田亦大鼓也懸鼓周制也夏后氏足鼓殷防鼓周懸鼓鞉如鼓小有柄兩耳持其柄搖之則傍耳還自擊何善伯注華黍下魯鼓薛鼓禮投壺篇鄭氏注魯鼓薛鼓其節不同�

���

�半��

���

魯鼓�

��

�

���

��半�

��薛鼓此魯鼓薛鼓之節也貟者擊鼙方者擊鼓古

者舉事鼓必有節聞其節則知其事矣取半以下爲投壺禮盡用之爲射禮又一說魯鼓�

�

�

半�

�

��

薛鼓���

�

��

�半

��

�此二者記兩家之異故兼列之

植木以懸鐘磬其橫者曰栒業有瞽篇孔氏曰植者爲虡橫者爲栒大板謂之業所以飾此栒而爲崇牙刻之如鋸齒防業然故曰業其形捲然可以懸鼓磬樹五采之羽以爲文畫繒爲翣載以璧樹翣於栒之角也

鼎有牛羊豕三鼎皆以銅爲之三足有

釡屬李解云上大下小曰孫炎曰甑者非

﹤經部﹐詩類﹐詩經疏義會通﹐圖說下﹥

有足曰錡

無足曰釡

瓦器可以節樂又飲器易尊酒簋貳用缶又汲器左氏具綆缶

升上徑二寸下徑六分其深八分千二百黍爲龠十龠爲合十合爲升十升爲斗

筐筥皆竹器方曰筐圓曰筥

兵車之輪六尺六寸田車之輪六尺三寸在輿之外

輻三十以象日月也

車前曲木上句衡者謂之輈亦曰轅禮記車制圖云輈長一丈四尺四寸亦曰轅通謂之輈

轂在車輪之中外持輻內受軸長三尺二寸徑一尺

元戎十乘以先啟行元大也戎戎車先軍之前鋒也元戎甲士三人同載左持戈右持矛中禦戈殳防矛揷於輢幟畫鳥隼之章

小戎篇云小戎俴収五楘梁輈防環脇驅陰靷鋈續文茵暢轂駕我騏馵又云四牡孔阜六轡在手龍盾之合鋈以觼軜俴駟孔羣厹矛鋈錞虎韔鏤膺交韔二弓

古者三甲以革爲之犀甲壽可百年兕甲壽二百年合甲壽三百年後世乃用金耳

說文曰冑兜鍪也兜鍪首鎧也

幹楯也自闗而東或謂之幹或謂之楯闗西謂之楯戈柲長六尺有六寸戈主於刺

戚二者斧鉞之別名戚爲斧爲鉞鉞大斧小

殳卽祋也長丈二而無刃主於擊禮書作八觚形

酋矛長二丈夷矛長二丈四尺

惇弓天子之弓彤弓諸侯之弓長六尺六寸謂之上制六尺三寸謂之中制六尺謂之下制取幹角以膠漆筋爲之

虎韔以虎皮爲弓室也交韔二弓交二弓於韔中也

說文弓弩矢也象鏑括羽之形釋名云矢指也有所指而迅疾

服盛矢器魚獸名其背皮斑文可爲矢服

侯張布而射之者也侯中之的曰正大射則張皮侯而設鵠賓射則張布侯而設正五正之侯中畫朱次白次蒼黃居外三正則損黃二正則畫朱綠

鳥隼曰旟龜蛇爲旐曲禮所謂前朱雀而後武也

交龍爲旂所謂左靑龍也

決著於右手左指所以鉤開體

旄以牛尾注於旗幹之首

旌析翟羽設於旗幹之首

拾以皮爲之著於左臂以遂

鞞琫有珌鞞容刀之鞞今刀鞘也琫上飾珌下飾戎服也

諸國世次圖

商宋【附】

契

昭明

相土

昌若

曹圉

冥

振

微

報丁

報乙

報丙

主壬

主癸

湯

外丙【湯次子】仲壬【外丙弟】太甲【湯嫡孫】沃丁

大庚【沃丁弟】小甲

雍已【小甲弟】太戊【雍已弟】仲丁

外壬【仲丁弟】河亶甲【外壬弟】祖乙

祖辛

沃甲【祖辛弟】祖丁【祖辛子】南庚【沃甲子】陽甲【祖丁子】盤庚【陽甲弟】小辛【盤庚弟】小乙

武丁

祖庚

祖甲【祖庚弟】廩辛

庚丁【廩辛弟】武乙

大丁

帝乙

紂宋微子啟【紂庶兄】微仲【啟弟】宋公稽丁公

湣公【丁子】煬公【湣弟】厲公【湣子】釐公

恵公

哀公

戴公

武公

宣公

穆公【宣弟】殤公

莊公【穆子】湣公

公子防【羣公子】

桓公

襄公

成公

昭公

文公【昭弟】共公

平公

元公

景公

昭公【元曾庶孫】悼公

休公

辟公剔公

偃

周豳【附】

后稷

不窋

鞠陶豳公劉

慶節皇僕

著弗

毀隃

公非

髙圉亞圉

公叔祖類

岐周太王

王季文王

武王

成王

康王

昭王穆王

共王

懿王

孝王【懿弟】夷王【懿子】厲王

宣王

幽王

平王

桓王【平孫】莊王

釐王

恵王

襄王

頃王匡王

定王【匡弟】簡王

靈王

景王悼王

敬王

元王

貞定王哀王思王【哀弟】考王【哀弟】威烈王安王

烈王顯王

愼靚王赧王

周公封魯【侯爵】

周公

伯禽

考公

煬公【考弟】幽公魏公【幽弟】厲公

獻公【厲弟】眞

武【眞弟】懿

伯禦【懿弟】孝

恵

隠

桓【隠弟】

莊

閔

僖【閔庶兄】文

宣

成

襄

昭

定【昭弟】哀

悼

元

穆

共

康

景

平

傾

召公封燕【侯爵】

召公【兒世至】恵侯

釐

頃

哀

鄭

繆

宣

桓

莊

襄

宣

昭

武

文

懿

恵

悼

共

平

簡

獻

孝

成

湣

釐

桓

文

易王

子噲昭

恵

武成

孝

王喜

邶

鄘【二國封爵世次未詳】

衛【侯爵】

康叔

康伯

考伯

嗣伯

疌伯靖伯

貞伯

項伯

釐侯

共伯武公【共弟】莊

桓

宣【桓弟】

恵

黔牟【羣公子】懿

戴【公子頑子】文【戴弟】

成

穆

定

獻

殤【定弟】

襄【獻子】靈

出【靈孫】

莊【出父】

班師【襄孫】君起【靈子】悼【出季父】敬

昭

懷【羣公子】愼【敬孫】聲

成

平侯

嗣君

懷

元

君角

鄭【伯爵】

桓公

武

莊

厲

昭

子亹【昭弟】子嬰【亹弟】文

穆

靈

襄【靈弟】

悼

成【悼弟】

釐

簡

定

獻

聲

哀

共【聲弟】幽

繻【幽弟】

齊【侯爵】

太公

丁公

乙

癸

哀

胡【哀弟】

獻【哀弟】

武

厲

文【胡子】成

莊

釐

襄

桓

孝

昭

懿【孝弟】

恵

頃

靈

莊

景【莊弟】

安孺子悼【景子】簡

平【簡弟】

宣

康

魏【畢公髙之後封爵世次未詳】

唐晉曲沃【附侯爵】

唐叔晉爕

武侯

成侯

厲

靖

釐

獻

穆

殤【穆弟】文【穆子】

昭

孝

鄂

哀

小子侯緡【哀弟】曲沃武公

獻

君卓恵【卓兄】

懷

文【獻子】

襄

靈

成【褒弟】

景

厲

悼【襄曾孫】平

昭

頃

定

出

哀【昭曽孫】幽

烈

孝

靜

秦【伯爵】

非子

秦侯

公伯

秦仲

莊公襄公

文

寧【文孫】

出子

武【出子兄】徳公【武弟】宣

成【宣弟】

穆【成弟】

康

共

桓

景

哀

恵【哀弟】悼

厲共

躁

懷【躁弟】

靈【懷孫】簡【靈季父】恵

出

獻【靈子】

孝

惠文王武王

昭襄【武弟】孝文

莊襄始皇

二世

子嬰

陳【侯爵】

胡公

申公

相公【申弟】孝【申子】

愼

幽

釐

武

夷

平【夷弟】文

桓

厲【桓弟】

莊【厲弟】

宣【莊弟】穆

共

靈

成

哀

恵【哀孫】

懷

湣

檜【祝融之後封爵世次未詳】

曹【伯爵】

振鐸

太伯

仲君

宮伯

孝伯夷伯

幽伯

戴伯

恵伯

石甫繆公【甫弟】桓

莊

釐【羣公子】昭

共

文

宣

成

武

平

悼

聲【悼弟】

隠【平弟】

靖

伯陽

作詩時世圖

商詩【五篇】

太甲【以後】

頌【三篇】

那

烈祖

長

祖甲【以後】

頌【二篇】

鳥

殷武

周詩【三百六篇】

文王【世】

正風【二十四篇】

周南闗雎

葛覃

捲耳

樛木

螽斯

麟之趾桃夭

芣苢兔罝【並周國詩】漢廣

汝墳【並南國詩】

召南鵲巢

采蘩

艸虫

采蘋甘棠

行露

羔羊

殷其靁摽有梅小星

江有汜野有死麕騶虞【並南國詩】

武王【世】

頌【二篇】

時邁

雝

武王【以】後

正風【一篇】

召南何彼穠矣【南國詩】

正小雅【二十二篇】

鹿鳴

四牡

皇皇者華

常棣

伐木

天保

采薇

出車

杕杜

南陔

白華

華黍魚麗

由

南有嘉魚

崇丘

南山有臺

由儀

蓼蕭湛露

彤弓

菁菁者莪

成王【世】

變風【七篇】

豳七月

鴟鴞

東山

破斧

伐柯

九罭

狼防

正大雅【十八篇】

文王

大明

緜

棫朴

旱麓

思齊

皇矣

靈臺

下武

文王有聲

生民

行葦

旣醉

鳬鷖

假樂

篤公劉泂酌

捲阿

頌【二十六篇】

淸廟

維天之命

維淸

烈文

天作

我將

思文

臣工

振鷺

丰年

有瞽

潛

載見

有客

武

閔予小子

訪落

敬之

小毖

載芟

良耜

絲衣

酌

桓

賚

般

康王【以後】

頌【二篇】

昊天有成命

噫嘻

昭王【以後】

頌【一篇】

執競

厲王【世】

變大雅【四篇】

民勞

板

蕩

桑柔

厲王【以後】

變小雅【十篇】

鴻鴈

庭燎

沔水

鶴鳴

祈父

白駒

黃鳥

我行其野斯幹

無羊

宣王【世】

變風【一篇】

鄘柏舟【衛釐侯時】

變小雅【五篇】

六月

采芑

車攻

吉日

黍苗

變大雅【六篇】

云漢

崧髙

烝民

韓奕

江漢

常武

幽王【世】

變小雅【八篇】

節南山十月之交

小弁

何人斯巷伯

白華

苕之華

何艸不黃

變大雅【二篇】

瞻卬

召旻

幽王【以後】

變風【二篇】

衛淇奧【武公時】

鄭緇衣【桓公武公時】

變小雅

正月

雨無正賔之初筵【衛武公詩】

平王【世】

變風【十一篇】

邶柏舟

綠衣

日月

終風【並衛莊公時】衛碩人【莊公時】

王黍離

之水

鄭叔於田

唐之水【晉昭公時】

大叔於田

秦小戎【襄公時】

變大雅

抑【衛武公詩】

平王【以後】

變風【十二篇】

王君子於役

兔爰

葛藟

君子陽陽

中谷有蓷

丘中有麻

采葛

大車

唐椒聊

秦車鄰

駟鐵

終南

桓王【世】

變風【六篇】

邶燕燕

撃鼓【並衛州吁時】

新臺

二子乘舟

式防

旄丘【並衛宣公時】

桓王【以後】

變風【三篇】

鄘墻有茨君子偕老

鶉之奔奔【並衛恵公時】

莊王【世】

變風

齊南山

敝笱

載驅

猗嗟【並襄公時】

釐王【世】

變風【一篇】

唐無衣【曲沃武公時】

恵王【世】

變風【六篇】

鄘載馳【衛戴公文公時】

定之方中

蝃蝀

相鼠

幹旄【並衛文公時】

鄭淸人【文公時】

恵王【以後】

魯頌【四篇】

駉

有駜

泮水

閟宮【僖公時】

襄王世

變風【四篇】

衛河廣【宋襄公時】

秦渭陽【穆公時】

黃鳥【康公時】

曹候人【共公時】

匡王【以後】

變風【一篇】

陳株林【靈公時】

時世未詳

變風【七十五篇】

邶凱風

雄雉

匏有苦葉

谷風

簡兮

泉水

北門

靜女

鄘桑中

衛考槃

氓

竹幹

芄蘭

伯兮

有狐

木

鄭將仲子羔裘

遵大路女曰雞鳴

有女同車

山有扶蘇

萚兮

狡童

褰裳

丰

東門之墠

風雨

子衿

揚之水出其東門

野有蔓艸溱洧

齊雞鳴

還

著

東方之日

東方未明

甫田

盧令

魏葛屨

汾沮洳園有桃陟岵

十畝之間

伐檀

碩鼠

唐蟋蟀

山有樞綢繆

杕杜

羔裘

鴇羽

有杕之杜

葛生

采苓

秦蒹葭

晨風

無衣

權輿

陳宛丘

東門之枌

衡門

東門之池

東門之楊

墓門

防有鵲巢

月出

澤陂

檜羔裘

素冠

隰有萇楚

匪風

曹蜉蝣

鳲鳩

下泉

變小雅【三十二篇】

小旻

小宛

巧言

谷風

蓼莪

大東

四月

北山

無將大車

小明

鼓鐘

楚茨

信南山甫田

大田

瞻彼洛矣

裳裳者華

桑扈

鴛鴦

頍弁

車牽

靑蠅

魚藻

采菽

角弓

菀栁

都人士采綠

隰桑

緜蠻

瓠葉

漸漸之石

﹤經部﹐詩類﹐詩經疏義會通﹥

欽定四庫全書

詩經疏義防通卷一

元朱公遷撰國風一

國者諸侯所封之域而風者民俗歌謠之詩也謂之風者以其被上之化以有言而其言又足以感人如物因風之動以有聲而其聲又足以動物也【風之爲義如此】是以諸侯采之以貢於天子天子受之而列於樂官【防義按朱子謂凡國風皆諸侯采之以貢扵天子者此亦據成周時語之耳東遷以後未必然若衛有新臺墻茨齊冇南山敝苟醜惡如此未必其君所貢者但風行地上無往弗徧歌謠傳誦隨地而閒不必采而後得貢而後逹也故班固以爲詩遭秦火而全者以其風誦而不獨在扵竹帛故也夫其傳之後來且然況當世乎○凡傳文下皆爲防義餘仿此】於以考其俗尙之美惡而知其政治之得失焉【總言風之爲用如此輯錄朱子曰男女相與詠歌以言其情行人振木鐸狥路采之何休云男年六十女年五十無子者官衣食之使采詩邑移於國國以聞於天子】舊說二南爲正風所以用之閨門鄕黨邦國而化天下也【正風之所以爲用者如此輯錄程子曰二南之詩爲教於衽席之上閨門之內上下貴賤之所同也故用之鄕人邦國而謂之正風】十三國爲變風則亦領在樂官以時存肄【輯錄肄羊至反習也】備觀省【息井反】而垂監【去聲】戒耳【變風之所以爲用者如此】合之凡十五國云【歐陽氏曰周召邯鄘衛王鄭齊豳秦魏唐陳檜曹此季子所觀樂歌之次也周召邶鄘衛檜鄭齊魏唐秦陳曹豳王此鄭氏詩譜之次也皆與刪詩之次不同孔氏曰鄭氏以檜爲鄭作故以檜先鄭退王就雅頌故以王后豳愚謂刪詩以後大師樂歌舊次無庸議矣鄭氏顚倒聖經無足論惟刪詩之序間以先儒說求之則二南道文王之化也王化衰故衛始爲吞並吞並成俗故王室卑而侯國異政自畿內之鄭始於是齊桓晉文秦穆相繼稱伯而變風終扵陳靈是故有檜曹思治之詩而驗之扵豳則又知亂之可治變之可正也此其次序之大略也輯錄朱子曰變風多是淫亂之詩故班固言男女相與歌詠以言其情者聖人存此亦以見上失其教則民欲動情勝其獘至此故曰詩可以觀也○安成劉氏曰男女亂倫而邶鄘衛鄭之風變君臣失道而王豳之風變畋遊荒淫而齊國之風變儉嗇褊急而魏國之風變以至唐風變而憂傷秦風變而武勇陳風變而淫遊歌舞檜曹之風變而亂極思治此十三國風之大槪也然變詩𨿽不可以風化天下而亦各有音節如季札所觀是已故樂官兼掌其詩使夫學者時習之以自省而知所戒蓋亦莫非所以爲教也】

周南一之一【召南說附】

【輯錄一之一者國風居四詩之一周南又居國風十五國之一也後放此】

周國名南南方諸侯之國也周國本在禹貢雍【去聲】州境內岐山之陽【輯錄趙氏曰岐山蓋今箭括嶺山南有周原周舊國也】后稷十三世孫古公亶【多旱反】父始居其地【輯錄安成劉氏曰棄爲后稷封於邰其後公劉遷豳至古公又遷於岐山之下】傳子王季歷至孫文王昌辟【音辟】國寖廣於是徙都於丰而分岐周故地以爲周公旦召【寶照反】公奭【音適】之采邑【采者采取賦稅以供已也輯錄所以取公田爲之也又顏師古注漢刑法志云采官之田以爲邑故曰采地采地卽采邑也○增釋鄱陽張氏曰周公旦文王之子武王次弟同母弟十人周公居四勝殷之後封於魯畱公輔政食采於周而以子伯禽就封成王賜以天子重祭公薨葬於畢謚曰文○召公奭見召南】且使周公爲政於國中而召公宣布於諸侯【文王治國屬之周公所以交諸侯者屬之召公周公主內治召公主外治也輯錄史記索隠曰周地本大王所居以爲公旦采邑故曰周公奭食邑於召故曰召公蓋文王取岐周故墟分爵二公也孔氏曰文王若未居丰則岐邦自爲都邑明知分賜二公在作丰之後且二南文王之詩而分繋二公若文王不賜采邑不使行化安得以詩系之故知此時賜之也】於是徳化大成於內而南方諸侯之國江沱【徒河反】汝漢之間莫不從化【岐周東北近紂都西北迫於戎狄故化之所及者南方而已】蓋三分天下而有其二焉【輯錄鄭氏曰雍梁荊豫徐之人咸被其徳而從之也孔氏曰其餘冀靑兗屬紂是爲三分有其二也】至子武王發又遷於鎬遂克商而有天下武王崩子成王誦立周公相之制作禮樂乃采文王之世風化所及民俗之詩【二南皆文王之世風化所及之詩然謂之所及則亦有先後不同大抵二南可見文王之化而未必皆作於文王之時如甘棠之類是也】被之筦【管同】【同】以爲房中之樂而又推之以及於鄕黨邦國所以著明先王風俗之盛而使天下後世之修身齊家治【平聲】國平天下者皆得以取法焉【此則盡二南之用矣】蓋其得之國中者雜以南國之詩而謂之周南【漢廣汝墳南國詩也】言自天子之國而被於諸侯不但國中而已也其得之南國者則直謂之召南言自方伯之國被於南方而不敢以系於天子也【尊可統卑而卑不可以統尊也程子曰周公在內近於文王𨿽有徳而不見故周南無周公之詩召公在外逺於文王功業明著則詩作於下故召南有召公之詩輯錄考索曰周南召南樂章之名也文王之化自北而南及於江漢故作樂者采自北以南土風而名之曰南用爲燕樂鄕樂射樂房中樂所以彰文王之化也○安成劉氏曰其詩得於國中者多爲文王后妃而作故雜以南國漢廣汝墳二詩而謂之周南所謂自天子之國被於諸侯者不敢使周公食邑之號專主其風也然周公之事固統於其所尊矣觀下文復取小序繋之周公之說可互見也若召公則宣化於諸侯故以侯國之詩繋之而謂之召南正以其食邑之號專主之也謂召公爲方伯之國謂丰邑爲天子之國者皆通乎追王之後制作之時而言也】岐周在今鳯翔府岐山縣【輯錄卽今陜西鳯翔府岐山縣】丰在今京兆府鄠【音戶】縣終南山北【輯錄卽今陜西西安府鄠縣】南方之國卽今興元府京西湖北等路諸州【輯錄卽今陜西四川省興元府諸州所隸保寜府蓬金等州廣元巴及太安縣之地也京西路諸州卽今湖廣襄陽府安陸隨均等州之地也湖北等路諸州卽今湖廣武昌徳安漢陽常徳嶽州辰州等府澧沅靖荊門夷陵沔陽等州之地也】鎬【下老反】在丰東二十五里【安成劉氏曰鎬亦在今鄠縣先儒以爲卽鎬京之地】小序曰闗雎麟趾之化王者之風故系之周公南言化自北而南也鵲巢騶虞之徳諸侯之風也先王之所以教故系之召公斯言得之矣【見小序辧說○輯錄朱子曰詩言文王之徳者系之周公以周公主內治故也言諸侯之國被文王之化以成徳者系之召公以召公長諸侯故也文王治岐其東有紂其西昆夷其北玁狁故其化自北而南光被於江漢之域也○三山李氏曰二南皆文王之風化周南之詩多爲文王而作故言王者之風召南之詩多爲諸侯而作故言諸侯之風𨿽曰諸侯之風其實文王教化之所及故言先王之所以教先王卽文王也朱氏解頥曰謂之周南者修齊治平之道本之乎天子逹之乎諸侯表立於此而天下無不知所取正焉法立於此而天下無不知所取則焉此化之所以行而俗之所以羙也由闗雎而螽斯其詩作於宮中此身修家齊之效也桃夭兔罝芣苢其詩作於國中此家齊國治之效也漢廣汝墳其詩作於南國此國治天下平之漸也若麟趾則又王者之瑞也故以是終焉是時王道明盛國不得異政家不得殊俗故以南之一字該之則南方諸侯之風皆可得而見矣】

闗闗雎【七餘反】鳩在河之洲窈【烏了反】窕【徒了反】淑女君子好逑【音求】

興也闗闗雌雄相應【去聲】之和聲也雎鳩水鳥一名王雎狀類鳬鷖【音醫】今江淮間有之生有定偶而不相亂偶常並遊而不相狎故毛傳【去聲下同】以爲摯而有別【必列反】列女傳以爲人未嘗見其乘【去聲】居而匹處【上聲下同】者蓋其性然也【四爲乘兩爲匹乘居則或亂而不摯匹處則將狎而無別○輯錄朱子曰嘗見淮人說淮上有之狀如鳩差小而長常是雌雄兩兩相隨不相失然亦不曽相近立處須隔丈來地所謂摯而有別是也此說卻與列女傳合乘居是四个同居列女傳曲沃婦曰妾聞男女之別國之大節故以雎鳩起興嚴氏曰左傳郯子五鳩備見詩經雎鳩氏司馬此雎鳩是也祝鳩氏司徒鵓鳩也四牡嘉魚之鵻是也鳲鳩氏司空布谷也曹風之鳲鳩是也爽鳩氏司冦大明之鷹是也鶻鳩氏司事鷽鳩也卽小班鳩小宛之鳴鳩與氓食桑葚之鳩是也左傳雎作鴡杜預云摰而有別故爲司馬主法則鶻音骨鷽音學】河北方流水之通名洲水中可居之地也窈窕幽閒之意【幽則深潛閒則安重深潛則不淺露安重則不輕躁此貞靜之徳容也○輯錄幽深而閒靜也】淑善也女者未嫁之稱蓋指文王之妃太姒爲處子時而言也【輯錄列女傳大姒禹後有莘國姒氏之女】君子則指文王也好亦善也逑匹也毛傳之摰字與至通言其情意深至也【輯錄朱子曰情𨿽相與深至而未嘗狎便見樂而不淫之意○安成劉氏曰摰至字古通用如商書大命不摰曲禮接人之摰亦訓爲至故鄭氏曰摰之言至也謂鳥雌雄情意至然而有別也○鄱陽張氏曰漢世言詩者四家齊轅固生爲齊詩魯申公爲魯詩燕韓嬰爲韓詩毛公爲毛詩齊魯韓三家詩並立學宮毛詩至平帝時始得立齊詩亡於魏代魯詩亡於西晉韓詩僅存外傳惟毛氏詩獨行初學記曰苟卿授魯國毛亨作訓詁傳以授趙國毛萇時人謂亨爲大毛公謂萇爲小毛公大毛公之名惟見於此此毛傳者謂毛萇之詩傳也】○興者先言他物以引起所詠之詞也周之文王生有聖徳又得聖女姒氏以爲之配宮中之人【嬪禦之屬也】於其始至見其有幽閒貞靜之徳【朱子又以貞靜綴於幽閒之下蓋幽閒卽是貞靜也但幽閒之意是徳容不可直謂之徳故加貞靜二字而以徳言之】故作是詩言彼闗闗然之雎鳩則相與和鳴於河洲之上矣此窈窕之淑女則豈非君子之善匹乎言其相與和樂而恭敬亦若雎鳩之情摰而有別也【和樂則深至恭敬則有別】後凡言興者其文意皆放【音仿後同】此云【按朱子謂凡言興者文意皆放此故嘗以此求之凡興體有義相因者有語相應者相因相應兼備者多義不相因而語又不相應者絕少如此詩首章以物之偶興人之偶摰而有別義相因也二章三章以事理當然爲興而且上下呼喚成文則義旣相因而語又相應也中間文勢又有反順不同其例不一詳具各章○輯錄朱子曰興起也引物以起吾意如雎鳩是摯而有別之物引此起興猶不甚逺其他亦有全不相類只借物而起吾意者𨿽皆是興與比又略不同也問詩中說興處多近比體者曰然如闗雎麟趾相似皆是興而兼比然𨿽近比其體卻只是興且如闗闗雎鳩本是興起到得下面說窈窕淑女此方是入題說那實事蓋興是以一个物事貼一个物事說上文興起下文便接說實事及比則不然便入題了東萊呂氏曰首章以雎鳩發興後章以荇菜發興至於雎鳩之和靜荇菜之柔順則又取以爲比也興與比相近而難辧興之兼比者徒以爲比則失其意味矣興之不兼比者誤以爲比則失之穿鑿矣】漢匡衡【輯錄西漢書匡衡字稚圭東海承人也漢宣帝朝射策甲科諸儒爲之語曰無說詩匡鼎來匡說詩解人頥元帝時爲丞相封樂安侯帝崩成帝卽位衡上疏戒妃匹勸經學威儀之則曰臣聞之師曰云云承音證】曰窈窕淑女君子好逑言能致其貞淑不貳其操情欲之感無介乎容儀宴私之意不形乎動靜【數語具幽間貞靜之意摰而有別此可見矣○輯錄許氏曰形乎動靜以上專釋窈窕淑女貞亦幽閒之意是窈窕也淑卽經淑字不貳其操言常致貞淑而無間也情欲之感則有防狎之容而貳於貞宴私之意則生惰慢之气而貳於淑無介不形則實能致之而不貳其操矣】夫【音扶】然後可以配至尊而爲宗廟主此綱紀之首【輯錄易序卦云有夫婦然後有父子有父子然後有君臣程子曰夫婦人倫之始也白虎通曰綱三綱君臣父子夫婦也紀六紀諸父兄弟族人諸舅師長朋友師長君臣之紀以其皆成已也諸父兄弟父子之紀以其有親恩連也諸舅朋友夫婦之紀以其皆有同志爲紀助也綱者張也紀者理也大綱小紀所以張理上下整齊人道也】王教之端也【輯錄孟子曰刑於寡妻大學傳曰宜其家人而後可以教國人】可謂善說詩矣【輯錄毛氏曰君子后妃之徳無不和諧愼固幽深若雎鳥之有別焉然後可以風化天下夫婦有別則父子親父子親則君臣敬君臣敬則朝廷正朝廷正則王化成朱氏曰淑者善也是女徳之至者也凡溫恭慈惠端莊靜一皆在其中矣文王聖人也而詠其徳者一言以蔽之不過曰敬而已大姒聖女也而詠其徳者一言以蔽之不過曰淑而已蓋能敬則能自彊不息純亦不已所以爲幹之健也能淑則足以配至尊奉宗廟所以爲坤之順也故曰窈窕淑女君子好逑言能體坤道之順以承幹也】

○參【初金反】差【初宜反】荇【行猛反】菜左右流之窈窕淑女寤寐求之求之不得寤寐思服【葉蒲北反】悠哉悠哉輾【哲善反】轉反側

興也參差長短不齊之貌荇接余也根生水底莖如釵股上靑下白葉紫赤圎徑寸餘浮在水面【輯錄李氏曰荇菜是水有之黃花葉似蒓可爲苴張氏曰荇菜取其柔順芳潔可薦之意陸氏曰鬻其白莖以苦酒浸之脆美可案酒鬻卽煮】或左或右言無方也【不主於一處求之故曰無方】流順水之流而取之也或寤或寐言無時也服猶懷也悠長也輾者轉之半轉者輾之周反者輾之過側者轉之畱皆臥不安席之意【畱者欲轉而不轉也輾轉反側皆作詩者自言其然寤寐不忘以求此後妃我閨閫中當如此也輯錄輔氏曰四字之訓極爲精切亦可見古人下字之不苟也】○此章本其未得而言彼參差之荇菜則當左右無方以流之矣此窈窕之淑女則當寤寐不忘以求之矣【集傳發起興之意在當字○輯錄許氏曰先儒皆取於荇菜之潔淨柔順而集傳不言只言其不可不求之意者豈非所謂不可不求者正以其潔淨與柔順之故乎許氏曰詩中托物起興𨿽於下言之事多不相闋然凡言采取之物亦必本自有所用故人曽采而詩人亦言之若無所用而人不采則詩人亦不言也後凡釋其物爲某用者皆謂其物所常用非必闗於詩也】蓋此人此徳世不常有求之不得則無以配君子而成其內治之美故其憂思之深不能自已至於如此也【輯錄朱子曰此詩看來是妾媵做所以形容得寤寐反側之事外人做不到此】

○參差荇菜左右采【葉此禮反】之窈窕淑女琴瑟友【葉羽已反】之參差荇菜左右芼【莫報反葉音邈】之窈窕淑女鐘鼓樂【音洛】之興也采取而擇之也芼熟而薦之也【采擇非一端烹煮非一道亦曰無方流而采采而芼則言之序也○輯錄蘇氏曰求得而采采得而芼先後之敍也凡詩之敍類如此】琴五或七【增釋許氏曰陳暘樂書琴或謂伏羲作或謂神農作或謂帝俊使晏龍作其制長三尺六寸六分象期之日廣六寸象六合有五象五行腰廣四寸象四時前廣後狹象尊卑上圓下方象天地暉十三象十二律餘一暉象閏蓋長三尺六寸六分者中琴之度長八尺一寸者大琴之度也又云大琴二十中琴十小琴五舜彈五之琴或謂七自陶唐時有之或謂文王加少宮少商二或謂文武各加其一】瑟二十五【輯錄許氏曰陳暘樂書瑟或謂伏羲作或謂神農晏龍作或謂朱襄氏使士逹制爲五之瑟鼓摉判爲十五或謂大帝使素女鼓五十之瑟帝悲不能禁因破爲二十五蓋五十大瑟也二十五中瑟也五十五小瑟也有頌瑟長七尺二寸廣一尺八寸二十五蓋卽中瑟也】皆絲屬樂之小者也友者親愛之意也【輯錄輔氏曰蓋以兄而友弟之友言也】鐘金屬【增釋陳暘樂書云黃帝命伶倫鑄十二鐘和五音虞夏之時大謂之鏞小謂之鐘周制大謂之鐘小謂之鎛一虡縣一鐘謂之特鐘一虡十二鐘謂之編鐘堂上擊黃鐘特鐘而堂下編鐘應之鎛伯各反虡求許反】鼓革屬【增釋許氏曰樂書云始於伊耆氏少皥氏冒革以爲鼓夏后氏加四足謂之足鼓商人貫以柱謂之楹鼓周人縣而擊之謂之縣鼓周禮鼓人教六鼓以晉鼓鼓金奏晉鼓長六尺六寸此常樂也餘五鼓各有所用】樂之大者也樂則和平之極也【友之樂之亦作詩者自言其然親愛娯樂此後妃言我閨閫中當如此也】○此章據今始得而言之參差之荇菜旣得之則當采擇而亨芼之矣此窈窕之淑女旣得之則當親愛而娛樂之矣【親愛則無間然矣而猶若未足也和平之極則心悅誠服有不知手舞足蹈者矣其能得羣下之心如此固可以見后妃之徳而妾禦輩又知天理之當然亦賢矣哉】蓋此人此徳世不常有幸而得之則有以配君子而成內治故其喜樂尊奉之意不能自已又如此云【以下事上故加尊奉二字輯錄許氏曰關雎美后妃之徳而尢歸重於文王意謂吾君子有聖徳惟得有徳之女乃可爲配蓋非文王之聖徳則不能擇后妃之淑女非后妃之聖徳則不足以配文王之君子今窈窕之淑女始可爲君子之好逑觀此兩詞則主於文王而言尢可見矣夫以宮中之妾禦欲爲君子得配以爲我之內主而思之如此其切絕無妬忌之萌是時宮中未被后妃之化非文王之徳有以化之能如是乎及旣得之也其容儀性行足以服眾心而副前日之所望故使人喜樂尊奉之如此其至則后妃之徳化於人者而亦見平日漸漬文王之徳之深也東萊呂氏曰后妃之徳坤徳也惟天下之至靜爲能配天下之至健也萬物之原一本諸此未得之也如之何其勿憂旣得之也如之何其勿樂○慶源輔氏曰此詩皆興而比首章以闗雎起興因以關雎摰而有別爲比二章三章以荇菜起興亦以爲比但先儒皆取於荇菜之潔淨柔順而集傳不言只言其不可不求之意者豈非所謂不可不求者正以其潔淨與柔順之故乎】

闗雎三章一章四句二章章八句【一章正美后妃之徳二章三章則詩人自言其憂思喜樂之當然初無與於文王而文王之化自可見矣輯錄朱子曰只取篇首二字以名篇後皆放此孔氏曰關雎者詩篇之名金縢云公乃爲詩以貽王名之曰鴟鴞然則篇名皆作者所自名名篇之例多不過五少取一或偏舉兩字或全取一句亦有捨其篇文假外理以定稱】

孔子曰闗雎樂而不淫哀而不傷愚謂此言爲此詩者得其性情之正聲气之和也【輯錄問闗雎樂而不淫哀而不傷是詩人性情如此抑詩之詞意如此朱子曰是有那情性方有那詞气聲音又曰樂止於琴瑟鐘鼓是不淫也若沈湎淫佚則淫矣憂止於輾轉反側是不傷也若憂愁哭泣則傷矣此是得性情之正輔氏曰哀樂情之發也心不宰焉則流於傷與淫而不自知矣闗雎之詩感於性發於情而宰於心者也其形於聲詩播諸音樂皆得其和且正焉】蓋徳如雎鳩摰而有別則后妃性情之正固可以見其一端矣【摰而有別止於夫婦之道見之故曰一端】至於寤寐反側琴瑟鐘鼓極其哀樂而皆不過其則焉【二章是哀而不傷三章是樂而不淫】則詩人性情之正又可以見其全體也【詩人卽宮中之人作此詩者也哀樂二者不過其則可見全體】獨其聲气之和有不可得而聞者𨿽若可恨然學者姑卽其詞而玩其理以養心焉則亦可以得學詩之本矣【學詩所以養性情之正而已此蓋專言讀詩之法輯錄雙峯饒氏曰一章言文王有聖徳而後妃亦有聖徳可爲之配二章推言未得大姒之時求之如此其切三章言始得后妃之時喜之如此其至自他詩觀之言哀者易至於悲傷如澤陂之詩曰有美一人傷如之何寤寐無爲涕泗滂沱是也言樂者易至於淫泆如溱洧之詩曰洧之外洵訏且樂惟士與女伊其相謔贈之以勺藥是也惟此詩得情性之正故玩其詞可爲養心之助也須溪劉氏曰夫子自衛反魯考禮正樂其時師摰在魯爲夫子歌周南故曰師摰之始闗雎之亂洋洋乎盈耳哉又曰闗雎樂而不淫哀而不傷嘗謂今世所存之詩特其詞與義耳詩之詞未嘗亡也其聲亡也○安成劉氏曰首章取興見樂而不淫是后妃性情之一端也二章三章所言一哀一樂皆不過則是詩人性情之全體也蓋由后妃與詩人性情之正如此故發於詩歌播之音樂宜其聲气之無不和矣然樂者所以節夫詩之聲而有音律以養人耳歌詠以養人心舞蹈以飬血脈此樂之全體也古樂旣亡則此詩聲气之和所以樂不淫哀不傷者固不得聞而其所以養心者幸有詩詞之可玩則亦尙存樂之一端而可爲學詩之本也胡氏曰關雎乃宮中人所作欲得賢妃以配文王方其未得也寤寐反側以致其憂思之深矣然未至於悲怨則不傷也及其得之也琴瑟鐘鼓以宣其和樂之至矣然未至於沈湎則不淫也推詞語可知其情性】○匡衡曰妃【音配】匹之際【慶源輔氏曰妃匹猶言匹偶也】生民之始【輯錄輔氏曰有夫婦而後有父子也】萬福之原【輯錄呂氏曰后妃之徳坤徳也惟天下之至靜爲能配天下之至健萬化之原一本諸此】婚姻之禮正然後品物遂而天命全【婚姻之禮正應妃匹之際言品物遂應生民之始言天命全應萬福之原言】孔子論詩以關雎爲始言太上者民之父母后夫人之行【胡孟反】不侔乎天地【輯錄太上猶言最上也侔齊等】則無以奉神靈之統而理萬物之宜【太上居尊位者之稱後夫人以配人君者也其行不侔天地則婚姻之禮不正矣上無以奉宗廟下無以治天下國家則品物不遂而天命不全矣語意又與上文相應輯錄許氏曰品物遂而天命全是兼人物而言謂此效皆原於婚姻之正也下理萬物之宜上應此句】自上世以來三代興廢未有不由此者也【夏之興也以塗山其亡也以妺喜商之興也以簡狄其亡也以妲己周之興也以太任太姒其亡也以褒姒此三代興廢之由也集傳引此見詩首關雎以明人君致治之本輯錄朱子曰闗雎一詩文理深奧如乾坤卦一般只可熟讀詳味不可說至如葛覃捲耳其言迫切主於一事便不如此了又曰讀闗雎詩便使人有齊莊中正意思所以冠乎三百篇與記言毋不敬書言欽明文思皆同又曰當時人被文王太姒徳化之深心膽肺腸一時換了自然不覺形於歌詠如此故當作樂之時引爲篇首以見一時之盛爲萬世之法尢是感人妙處又曰讀詩只是將意想象去看不如他書字字要捉縛教定詩意只是疊疊推上去因一事上有一事一事上又有一事如關雎形容后妃之徳如此又當知君子之徳如此又當知詩人形容得意味深長如此又當知所以齊家所以治國所以平天下人君則必當如文王后妃則必當如太姒其原如此前漢外戚傳曰故易基乾坤詩首闗雎書美降夫婦之際人道之大倫也可不愼歟】

葛之覃兮施【以豉反】於中谷維葉萋萋黃鳥於飛集於灌木其鳴喈喈【葉居奚反】

賦也葛艸名蔓生可爲絺綌者覃延施移也【輯錄孔疏言引蔓移去也】中谷谷中也【輯錄孔氏曰中谷倒言者古人語皆然詩文多類此】萋萋盛貌黃鳥鸝也【輯錄孔氏曰黃鳥黃鸝畱也或謂黃栗畱幽州謂之黃鸎一名倉庚】灌木叢木也喈喈和聲之逺聞也○賦者敷陳其事而直言之者也蓋后妃旣成絺綌而賦其事追敍初夏之時葛葉方盛而有黃鳥鳴於其上也【此章推本前日之事輯錄解頥曰黃鳥飛鳴乃夏初之時葛方盛而未可刈也𨿽后妃追敍其事然此時已可見其動女紅之思而冇念念不忘之意矣】後凡言賦者放【音仿後同】此

○葛之覃兮施於中谷維葉莫莫是刈【魚廢反】是濩【胡郭反】爲絺【恥知反】爲綌【去逆反葉去略反】服之無斁【音亦葉弋灼反】

賦也莫莫茂宻貌刈斬濩煮也精曰絺麄曰綌斁厭【於驗反】也○此言盛夏之時葛旣成矣於是治以爲布而服之無厭蓋親執其勞而知其成之不易所以心誠愛之𨿽極垢【古後反】獘而不忍厭棄也【爲絺爲綌所以起無斁之語服之無斁又以下章澣濯之云此章亦言前日之事以及今日之意也輯錄嚴氏曰婦人驕奢之情何有紀極苟萌一厭心𨿽窮極靡麗耳目日新猶以爲不足也味服之無斁一語可見后妃之徳性後世后妃以驕奢禍其族皆厭心爲之陳氏曰知稼穡之勤者飲食則念農功知絲麻之勤者衣服則思女功也輔氏曰凡人之於物易厭而不甚顧惜者以其得之之苟而不知其用力之勞而成就之難也惟其身親爲之則知其成之不易所以心誠愛之𨿽極其垢獘而不忍厭棄也故能愛之而不厭亦可見后妃旣勤且儉之意】

○言告師氏言告言歸薄污我私薄澣【戶管反】我衣害【戶葛反】澣害否【方九反】歸寧父母【莫後反】

賦也言辭也【輯錄通釋曰如言采言念薄言駕言之類皆語辭也】師女師也【言告師氏已告於師氏也言告言歸使師氏告於君子也○增釋鄱陽張氏曰毛公云女師教以婦徳婦言婦容婦功祖廟未毀教於公宮三月祖廟旣毀教於宗室疏姆婦人五十無子出而不復嫁能以婦道教人者女出嫁姆隨之女子自少常教習故曰女子十年不出姆教之但嫁前三月特就尊者之宮教成之耳】薄猶少也污煩撋【如緣反煩撋猶挼挲也挼挲音那梭】之以去【上聲】其污猶治亂而曰亂也澣則濯之而已私燕服也衣禮服也【增釋鄱陽張氏曰私謂平居燕私之服衣謂行禮之服如褘音揮衣緣音彖衣之屬】害何也【輯錄輔氏曰薄污薄澣者略施其功而不爲過甚之飾於其害澣害否者各隨其宜而無雜施之苟】寧安也謂問安也【增釋梁氏曰左傳莊公二十七年冬杞伯姬來歸寧也凡諸侯之女歸寧曰來出曰來歸夫人歸寧曰如某出曰歸於某○歸寜者歸而寧問父母安否】○上章旣成絺綌之服矣此章遂告其師氏使告於君子以將歸寧之意且曰盍治其私服之污而澣其禮服之衣乎何者當澣而何者可以未澣乎我將服之以歸寧於父母矣【此章乃言今日之事輯錄解頥曰師氏導我者也則必每事而詢訪見其不敢專也父母生我者也則必及時而問安見其不敢忘也君子宗主我者也則必因師以致告見其不敢褻也增釋許氏曰后妃及將歸寧則必謀之姆師告之夫君至於澣濯防事亦且咨詢而不置其勤儉恭謹之徳備見於詞气之間則文王刑於寡妻之效尢著於此矣】

葛覃三章章六句【一章主言葛二章言治葛而爲衣服三章言澣濯而告歸寧】此詩后妃所自作【因謀歸寧而澣濯衣服故作此詩以見意】故無贊美之詞然於此可以見其已貴而能勤已富而能儉已長【展兩反】而敬不弛於師傅已嫁而孝不衰於父母是皆徳之厚而人所難也小序以爲后妃之本庶幾近之【勤儉孝敬乃婦徳之大者故曰后妃之本輯錄南軒張氏曰后妃之貴亦必立師傅以訓之法家拂士非惟人主不可一日無後妃亦然也周自后稷以農爲務歷世相傳其君子則重稼穯之事其室家則重織紝之勤相與服習其艱難詠歌其勞苦此實王業之根本也夫治常生於敬畏而亂常起於驕肆使爲國者每念稼穡之勞而其后妃又不忘織紝之事則心之不存者寡矣此心常存則驕矜放恣何自而生故誦服之無斁之章則知周之所以興誦休其織之章則知周之所以亡也又曰勤儉孝敬固婦人之懿徳又能不以勢之貴富時之久逺而有所變遷焉則尢見其徳厚有常而人所難及也解頥曰此詩三章首章是未爲絺綌以前事二章是爲絺綌時事三章是旣爲絺綌以後事卽爲絺爲綌而知其能勤卽澣濯無斁而知其能儉因其言告師氏而知其能敬因其歸寧父母而知其能孝闗雎之所謂淑指其徳之全體言也此所謂勤儉孝敬又各就其一事言也】

采采捲【上聲】耳不盈頃【音傾】筐嗟我懷人寘彼周行【葉戶郎反】賦也采采非一采也捲耳枲【音洗】耳葉如鼠耳叢生如盤【輯錄孔氏曰亦云胡枲或曰苓耳江東呼常枲葉靑白色似胡荽白華細莖蔓生可煮爲茹四月中生子如婦人耳璫或謂耳璫艸本艸卷耳卽今蒼耳今人麹蘗中多用之】頃欹也筐竹器懷思也人蓋謂文王也寘舎【上聲】也周行大道也【輯錄朱子曰詩有三周行此及大東章皆道路之道鹿鳴乃道義之道】○后妃以君子不在而思念之故賦此詩托言方采捲耳未滿頃筐【托言采采非眞采之也】而心適念其君子故不能復【扶又反】采而寘之大道之旁也【輯錄問卷耳葛覃同是賦體又似略不同蓋葛覃直敍其所嘗經歷之事捲耳則是托言也朱子曰𨿽不自經歷而自言我之所懷者如此則亦是賦體也解頥白卷耳易采也頃筐易盈也然采之又采而不盈頃筐何也蓋托言其心在乎君子而不在乎物也於是舎之而置彼大路之旁焉其心之專一而不暇乎他可知也此詩見后妃之於君子思之切憂之深望之至然有懇惻至到之意而無悲愁淒愴之懷蓋所以憂思者情也𨿽憂而不至於傷𨿽思而不至於悲者后妃之所以得其性情之正也】

○陟彼崔【䢐回反】嵬【五回反】我馬虺【呼回反】隤【音頽】我姑酌彼金罍維以不永懷【葉胡偎反】

賦也陟升也崔嵬土山之戴石者【爾雅石戴土爲崔嵬土戴石爲殂此用毛傳有誤字當從爾雅之說許氏曰崔嵬字上從山砠字旁從石有危不安身之意】虺隤馬罷【音皮】不能升髙之病【增釋吳師道曰虺隤虺字當作虺今文傳無誤】姑且也罍酒器刻爲云雷之象以黃金飾之【輯錄孔氏曰名罍取於云雷故也言刻畫則用木矣】永長也○此又托言欲登此崔嵬之山以望所懷之人而往從之則馬罷病而不能進於是且酌金罍之酒而欲其不至於長以爲念也【謂之托言則非實有此事但其意則如此爾輯錄輔氏曰姑且也維以欲其也曰且曰欲其亦可見其托言之意】

○陟彼髙岡我馬黃我姑酌彼兕【徐履反】觥【古橫反葉古黃反】維以不永傷

賦也山脊曰岡黃馬而黃病極而變色也兕【當從序姊反】野牛一角靑色重千斤觥爵也以兕角爲爵也【增釋鄱陽張氏曰疏爵有五自一升至五升觥在五爵之外其升以兕角爲之有刻木形似兕角者蓋無兕角則木也釋文一云容五升爾雅疏兕角長三尺餘形如馬鞭柄】

○陟彼砠【七餘反】矣我馬瘏【音塗】矣我僕痡【音敷】矣云何吁矣賦也石山戴土曰砠【砠見上章注】瘏馬病不能進也痡人病不能行也【輯錄輔氏曰馬病不能進猶可資於人也僕病不能行則防不能往矣此亦甚之之辭】吁憂嘆也【輯錄云何吁矣則如何而不憂嘆之乎】爾雅【輯錄索隠曰爾近也雅正也其書於正字義訓爲近故云】注引此作盱張目逺望也詳見何人斯篇

捲耳四章章四句【寘彼周行發乎情也馬病僕痡止乎禮義也皆托言也】此亦后妃所自作可以見其貞靜專一之至矣【首章見所思之專一後三章見所守之貞靜亦其徳之一端耳輯錄許氏曰貞靜言欲出而不出專一言反覆思文王不置】豈當文王朝防徵伐之時羑【音酉】裏拘幽之日而作歟【解頥曰羑云九反囚於羑里輔氏曰先生又嘗曰此詩後三章只是承首章之意欲登髙望逺而往從之則僕馬皆病而不得往故欲酌酒以自解其憂傷耳大意與艸虫詩相似劉氏曰后妃托言方采捲耳而適思君子則遂不能復采欲望君子而僕馬不前則且飲酒解憂可見其心之貞靜而不動於邪情之專一而不失其常矣至其自言不永懷傷者又合所謂哀而不傷之意乃其性情之正發見於一端者參之關雎首章樂而不淫則又可備見其情性全體也又按羑里先儒以其地在相州鄴都蕩陰縣北九里相州今彰徳府是因羑水得名昔紂信崇侯虎之諧囚文王於此文王因作拘幽操增釋許氏曰此詩后妃作於文王拘幽之時然皆設辭反覆托意以見憂思焉捲耳易得頃筐易盈采采非一而乂不盈者志不在此也及懷人之深發爲嗟嘆則遂不顧而棄之大道之傍矣思人而不可見於是欲升髙望逺則馬病而不可升馬豈果病哉守禮義之閒不可得而往也乃姑酌金罍之酒聊以自解長念之心耳其下申此意而甚之之辭也馬始也病今則甚而色變矣酒之在罍我酌之也猶有度今以大觴而自酌憂愈深而駈之欲愈力也然酒豈果能駈此郁積之思乎終欲往望而並僕夫亦病矣蓋文王拘幽之際臣民有奔走之勞眞有至於病者至此則將云何乎惟有長吁而已矣蓋其思𨿽切而無邪憂𨿽深而不過一唱三嘆之中至誠惻怛之心不愆禮義之則而洋溢於言語之表非徳之至其孰能與於此】然不可考矣

南有樛【居蚪反】木葛藟【力軌反】累【力追反】之樂【音洛】只【之氏反】君子福履綏之

興也南南山也木下曲曰樛藟葛類【輯錄孔氏曰一名巨亦延蔓生○本艸注曰蔓延木上葉如葡卜而小五月開花七月結實靑黒微赤卽詩云藟也此藤大者盤薄又名千嵗藟】累猶系也只語助辭君子自眾妾而指后妃猶言小君內子也【樂只君子猶言喜此君子南山有臺及采菽篇義同輯錄朱子曰夫人稱小君大夫妻稱內子妾謂嫡曰女君則后妃有君子之徳固可以君子目之問君子作后妃亦無害否曰以文義推之不得不作后妃若作文王恐大隔越了某注詩傳蓋皆推尋其脈理以平易求之不敢用一毫私意大抵古人道言語自是不泥著】履祿綏安也○后妃能逮下而無嫉妬之心故眾妾樂其徳而稱願之曰南有樛木則葛藟累之矣樂只君子則福履綏之矣【木下曲而爲葛所累徳下及而爲福所綏亦以卑順受益之意爲興也輯錄輔氏曰此詩𨿽是興體然亦兼比意與闗雎同意其意以爲木枝以下垂之故葛藟得累而蔓之諭后妃能以惠下逮眾妾故眾妾得上附而事之也】

○南有樛木葛藟荒之樂只君子福履將之

興也荒奄也【奄卽掩字】將猶扶助也

○南有樛木葛藟縈【鳥營反】之樂只君子福履成之興也縈旋成就也【旋則奄之周就則更有歷久而不替之意此蓋極其盛大悠久而言之也】

樛木三章章四句【輔氏曰累而後荒荒而後縈綏而後將將而後成言之序也又曰其美夫人也無誇辭其禱夫人也無侈說此又可見眾妾性情之正也呂氏曰漢之二趙隋之獨孤唐之武后禍至亡國樛木后妃詩人安得不深嘉而屢嘆之乎○增釋金履祥曰此詩上二句興而比下二句樂而頌】

螽【音終】斯羽詵詵【所巾反】兮宜爾子孫振振【音眞】兮

比也螽斯蝗屬【輯錄問螽卽是春秋所書之螽竊疑斯字只是語辭朱子曰詩中固冇以斯爲語辭者如鹿斯之奔湛湛露斯之類是也然七月詩乃云斯螽動股則恐螽斯是名也】長而靑長角長股能以股相切作聲【輯錄此言以股相磨切而作聲後章言薨薨爲摮飛聲則是飛時其翅有聲也】一生九十九子【輯錄陳氏曰言羽者螽斯羽虫也無羊之詩羊言角牛言耳狀物多如此】詵詵和集貌爾指螽斯也振振盛貌○比者以彼物比此物也后妃不妬忌而子孫眾多故眾妾以螽斯之羣處【上聲】和集而子孫眾多比之言其有是徳而宜有是福也【輯錄有是徳不妬忌也有是福子孫眾多也通釋曰管蔡世家云武王同母兄弟十人伯邑考武王發管叔鮮周公旦蔡叔度曹叔振鐸郕叔武霍叔處康叔封季載此其多子之驗也】後凡言比者放此【輯錄朱子曰言螽斯以比后妃之子孫眾多子孫振振卻自是說螽斯之子孫不是說后妃之子孫也蓋比詩多不說破這意然亦有說破者此前數篇賦比興皆已備矣自此推之令篇篇各有著落乃好】

○螽斯羽薨薨兮宜爾子孫繩繩兮

比也薨薨羣飛聲繩繩不絕貌

○螽斯羽揖揖【側立反】兮宜爾子孫蟄蟄【直立反】兮

比也揖揖防聚也蟄蟄亦多意【輯錄呂氏曰螽斯始化其羽詵詵然比次而起已化則齊飛薨薨然有聲旣飛復斂羽揖揖然而聚歷言眾多之狀其變如此也】

螽斯三章章四句【反覆嘆詠輯錄朱子曰不妬忌是后妃之一節闗雎所論卻是全體鄭氏曰婦人之徳莫大於不妬忌蓋功容可勉而根於情者難自克也○南軒曰后妃多子孫推本其然則由不妬忌而已故繼樛木之後考索曰螽斯蝗虫之類耳而乃取之以諭后妃疑若不倫是不然詩人亦取其合於徳如何耳如雎鳩亦取其徳之合﹤經部﹐詩類﹐詩經疏義會通﹐卷一﹥也解頥曰樛木美后妃不妬忌而眾妾有祝願之誠螽斯美后妃不妬忌而子孫有眾多之盛蓋正家之道始於閨門尊卑之分𨿽不可以不嚴而必均其施於房帷之間貴賤之位𨿽不可以不定而必霈其澤於衽席之上故上無嫉妬之心則下無怨恨之意和气充溢瑞慶流衍福履之綏子孫之眾自有不期然而然者矣噫此文王大姒之徳所以爲盛而有周八百年之業所以必自此而基之也與】

桃之夭夭【於驕反】灼灼其華【芳無呼二反】之子於歸宜其室家【古胡古牙二反】

興也桃木名華紅實可食夭夭少【去聲】好之貌灼灼華之盛也【輯錄嚴氏曰灼灼鮮明貌謂盛故鮮明非訓灼灼爲盛】木少則華盛【輯錄嚴氏曰夭夭以桃言指桃木也灼灼以華言指桃華也】之子是子也此指嫁者而言也【輯錄孔氏曰之子桃夭謂嫁者之子漢廣則貞潔之子東山言其妻白華斥幽王各隨其事而名之】婦人謂嫁曰歸【輯錄公羊傳王曰婦人生以父母爲家嫁以夫爲家故謂嫁曰歸】周禮仲春令【去聲】防男女【會合也言合昏也地官媒氏鄭注云仲春陰陽交以成昏禮順天時也】然則桃之有華正昏姻之時也宜者和順之意室謂夫婦所居家謂一門之內○文王之化自家而國男女以正婚姻以時【輯錄禮義明則上下不亂故男女以正事治則財用不乏故合姻以時】故詩人因所見以起興而嘆其女子之賢知其必有以宜其室家也【木少則花盛女賢則家和亦有相因之義輯錄解頥曰宜者和順之意和則不乖順則無逆此非勉彊所能致也必孝不衰於舅姑敬不違於夫子慈不遺於卑防義不咈於夫之兄弟而後可以謂之宜也然由后妃敎化行而倡於上之子則效而應於下故於歸之際見者知其必有以宜室宜家焉此亦可以觀感應之幾矣】

○桃之夭夭有蕡【浮雲反】其實之子於歸宜其家室興也蕡實之盛也家室猶室家也

○桃之夭夭其葉蓁蓁【則申反】之子於歸宜其家人興也蓁蓁葉之盛也家人一家之人也【輯錄朱子曰室家家室家人變文以叶韻爾陳氏曰旣曰宜其室家又曰宜其家人則可見男女以正之義也如父母國人皆賤之則非所謂宜矣血气之使尢甚於少年故少艾之女不閒於婦道輕鋭之士不堅於臣節】

桃夭三章章四句【輔氏曰自華而實自實而葉言之序也愚謂桃之花是因所見時物以起興實與葉則承華爲興反覆詠歌耳增釋許氏曰詩人見親迎者而作此詩一章言華二章言實三章言葉自華而有實又見其葉之盛蓋自仲春至於春莫非一時也而皆曰之子子歸所見非一女矣宜其家之徳則同也可見文王之化行於近逺女子皆有徳之人則於其室家又胥教訓風俗安得不厚乎】

肅肅兔罝【子斜反又子余反與夫葉】椓之丁丁【陟耕反】赳赳武夫公侯幹城

興也肅肅整飭貌罝罟也丁丁椓杙【音弋】聲也【椓扣也杙橜也椓其杙所以施网罟輯錄按韻椓從木與斵同故嚴氏謂椓伐杙橜之聲從手說文擊也許氏曰擊橜於地中張罝其上也】﨣﨣武貌幹盾【唇上聲】也幹城皆所以扞外而衛內者○化行俗美賢才眾多𨿽罝兔之野人而其才之可用猶如此故詩人因其所事以起興而美之【此止美其人非美其兔罝也但借其所事爲起語而用肅肅赳赳相呼應】而文王徳化之盛因可見矣【輔氏曰公侯卽文王也稱文王曰公侯此其未嘗稱王之可驗者也輯錄朱子曰聞椓杙之聲而視其人甚勇可爲幹城者也田野之人皆有可用之才足以見賢才眾多矣此詩極其尊稱不過曰公侯而已凡雅頌稱王者皆追王后所作爾問兔罝詩作賦看得否曰亦可但其辭上下相應恐當爲興然亦是興之賦也】

○肅肅兔罝施於中逵赳赳武夫公侯好仇【葉渠之反】興也逵九達之道【增釋爾雅釋宮曰一達謂之道路長道二達謂之岐旁岐道交出三達謂之劇旁數道交錯四達謂之衢交道四出五達謂之康史記所謂康莊之衢六逹謂之莊七逹謂之劇驂三道交復有一岐出者八達謂之崇期四道交出九達謂之逵四道交出復有旁通】仇與逑同匡衡引闗雎亦作仇字公侯善匹猶曰聖人之耦【漢書董仲舒贊云伊呂聖人之耦】則非特幹城而已嘆美之無已也下章放此【幹城以才言好仇腹心以徳言】

○肅肅兔罝施於中林赳赳武夫公侯腹心

興也中林林中腹心同心同徳之謂則又非特好仇而已也【輯錄呂氏曰曰幹城曰好仇曰腹心其詞浸重亦嘆美無已之意也○增釋嚴氏曰中逵人所見之地肅肅可也以中林無人之地猶見恭敬則其賢可知也】

兔罝三章章四句【贊美之意以漸而深○桃夭見女子之賢兔罝見男子之賢輯錄輔氏曰文王之時固多賢者此特言武夫者見其無所不備也且文王於武事尙矣而此及棫朴所謂六師及之者亦可見當時俗尙之萬一夫三分天下有其二𨿽是徳化之盛而天下歸之然遏宻侵阮伐崇戡黎之後其於武事大略可觀矣解頥曰兔罝肅肅言其敬赳赳言其勇以武夫之賤而才可以爲幹城徳可以爲好仇爲腹心是何人才之盛哉蓋幸而遇聖人之世又幸而生聖人之國則又涵濡聖人之化固宜其成就之若此也𨿽以罝兔之野人而其才徳之美若此則其在官使者從可知矣嚴氏曰一章言其勇而忠二章言其勇而良三章言其勇而智也】

采采芣【音浮】苢【音以】薄言采【葉此禮反】之采采芣苢薄言有【葉羽已反】之

賦也芣苢車前也大葉長穂好生道旁【輯錄稗雅曰芣苢一名馬舄一名車前一名當道好生牛馬迹中韓詩云直曰車前瞿曰芣苢生於兩旁謂之瞿程子曰薄言發語辭】采始求之也有旣得之也【得之者得之而爲己有也蓋積於地而未斂耳】○化行俗美家室和平婦人無事相與采此芣苢而賦其事以相樂也【賦役輕衣食足男女正長防宜然後他無所事而及此細故也】采之未詳何用或曰其子治難產【輯錄毛氏曰宜懷妊焉○本艸曰彊陰益精令人有子輔氏曰陸璣以爲治難產而先生獨取之者蓋以今醫治難產者用其子故也毛氏以爲宜懷妊者亦只是陸璣之意非謂其能治人之無子也】

○采采芣苢薄言掇【都奪反】之采采芣苢薄言捋【力活反】之賦也掇拾也捋取其子也

采采芣苢薄言祮【音結】之采采芣苢薄言襭【戶結反】之賦也袺以衣貯之而執其衽也襭以衣貯之而扱【音防】

○其衽於帶間也【輯錄衽者衣之襟也帶者腰之帶也】

芣苢三章章四句【采之有之然後掇之捋之然後祮之襭之言之序也輯錄輔氏曰薄猶少略也𨿽薄言采之而采之之多以至於袺與襭焉其形於歌詠意簡而辭復如此則又可見其和平之意矣曰采曰有則始求而旣得之辭曰掇曰捋則正采而拾取其子之辭曰袺曰襭則旣采而攜以歸之辭○增釋許氏曰朱子之說化行俗美家室和平蓋教化流行風俗淳美夫夫婦婦各得其宜家給人足徭役不興莫不遂其生生之道故婦人以有子爲樂而同賦此詩也吳師道曰此詩終篇言樂不出樂字讀之自見意思此文字之妙】

南有喬木不可休息【吳氏曰韓詩作思】漢有遊女不可求思漢之廣【葉古曠反】矣不可泳【葉於誑反】思江之永【葉弋亮反】矣不可方【葉甫妄反】思

興而比也上竦無枝曰喬【輯錄毛傳雲南方之木爾雅曰小枝上繚爲喬注細枝皆翹繚向上】思語辭也【輯錄孔氏曰毛傳先言思辭然後始言漢上遊女疑息字作思詩之大體韻在辭上疑休求爲韻二字俱作思】篇內同漢水出興元府嶓山至漢陽軍大別山入江【增釋許氏曰水經漾水出隴西氐道縣嶓山東至武都爲漢水酈道元謂漢水有東西二源東源出氐道東流爲漢西源出隴西防泉逕葭萌入漢始源曰沔漢地理誌隴西郡氐道縣漾水所出至武都爲漢此禹貢嶓導漾東流爲漢及水經所言者是也卽道元所謂東源也氐道則宋秦州之地武都階州也又樂史寰宇記興元府三泉縣東二十八里北山沔水所出下流爲漢大別山在今漢陽府漢陽縣之嶓是也】江漢之俗其女好遊漢魏以後猶然如大堤之曲可見也【輯錄通釋曰李詩注曰大堤漢水之堤大堤曲宋隋王誕爲襄州時作樂府遺聲都邑三十四曲有大堤曲古詞云朝發襄陽城暮至大堤曲大堤諸女兒花艶驚郎目】泳潛行也江水出永康軍岷山東流與漢水合東北入海永長也方桴【音孚】也【截流橫渡故以廣言循流上下故以永言】○文王之化自近而逺先及於江漢之間而有以變其淫亂之俗【輯錄胡氏曰此文王修身齊家之道美化之行見諸南國者如此】故其出遊之女人望見之而知其端莊靜一【端莊以容貌言靜一以性情言】非復【去聲】前日之可求矣因以喬木起興【上竦無枝之木不可休端莊靜一之女不可求皆能絕人覬望之心者故以語相呼而爲興】江漢爲比而反復【入聲】詠嘆之也【女子出遊本非禮而其淫亂之俗則變矣此被文王之化之始也輯錄通釋曰上四句以喬木不可休對遊女不可求而言故屬興下四句但言漢廣不可泳江永不可方以比貞女不復可求之意而不說其所比之事故屬比此其興比體制之殊備見於一章之內後凡言興與比者其文意亦皆仿此章云】

○翹翹【祈遙反】錯薪言刈其楚之子於歸言秣其馬【葉滿補反】漢之廣矣不可泳思江之永矣不可方思

興而比也【楚冝薪女宜室錯薪之楚而得刈之之子之馬而得秣之是皆可喜可願之事也故用語相呼而爲興悅之至則發乎情敬之深則止乎禮義輯錄箋曰楚雜薪之中尢翹翹者】翹翹秀起之貌錯雜也楚木名荊屬之子指遊女也秣飼【音嗣】也○以錯薪起興而欲秣其馬則悅之至以江漢爲比而嘆其終不可求則敬之深

翹翹錯薪言刈其蔞【音閭】之子於歸言秣其駒漢之廣

矣不可泳思江之永矣不可方思

興而比也蔞蔞蒿也葉似艾靑白色長數寸生水澤中【諸本說本髙一丈餘四尺蓋葉長數寸本則髙丈餘幹之可以爲薪故刈之也輯錄翹翹然雜薪之中者蔞也】駒馬之小者

漢廣三章章八句【輯錄解頥曰漢之廣者不可泳江之永者不可方以比女徳之端莊靜一者不可求也言今日之不可求則知前日之可求矣前日之可求衰世之俗也今日之不可求聖人之化也夫觀聖人之化不於其他而必於江漢之防女何也曰天下之治正家爲先錄一漢廣以見天下之家正也天下之家正而天下治矣非被聖人之化而能若是哉○增釋一章言不可求思見而贊美之辭二章三章言秣馬秣駒恱慕不已之辭則能知其髙防而終不可求故其言亦不失乎情性之正此可見男女皆被文王之化之深也】

遵彼汝墳伐其條枚【葉莫悲反】未見君子惄【乃歷反】如調【張畱反】饑

賦也遵循也汝水出汝州天息山逕蔡潁州入淮【逕猶經也由也輯錄汝州今南陽府汝州蔡州今汝寧府隸河南潁州今鳯陽府潁州直隸】墳大防也【防所以捍水其形穹然如墳也】枝曰條幹曰枚【輯錄程子曰君子從役於外婦人爲樵薪之事嚴氏曰親伐薪則庶人之妻】惄饑意也調一作輖重【去聲】也【輯錄羅氏曰惄本訓思但饑之思食意又惄然故傳言饑意而非饑狀釋文曰調又作輖廣韻注曰輖重載也】○汝旁之國亦先被文王之化者故婦人喜其君子行役而歸因記其未歸之時思望之情如此而追賦之也

○遵彼汝墳伐其條肄【以自反】旣見君子不我遐棄賦也斬而復生曰肄遐逺也○伐其枚而又伐其肄則逾年矣【增釋逾年見行役之久也】至是乃見其君子之歸而喜其不逺棄我也

○魴【符方反】魚赬【勅貞反】尾王室如燬【音毀下同】𨿽則如燬父母孔邇

比也魴魚名身廣而薄少力細鱗【輯錄陸璣曰魴一名魾江東呼爲鯿鯿音邊稗雅云魴靑鯿細鱗縮頭濶腹其廣方其厚褊故曰魴亦曰鯿魴方也鯿褊也】赬赤也魚勞則尾赤【輯錄養生經魚勞則尾赤人勞則髮白】魴尾本白而今赤則勞甚矣【脆弱之資不任於勞苦有若是也增釋諭君子勞苦而容瘁蓋閔之也】王室指紂所都也燬焚也父母指文王也孔甚邇近也○是時文王三分天下有其二而率商之叛國以事紂故汝墳之人猶以文王之命供紂之役其家人見其勤苦而勞【去聲下如字】之曰汝之勞旣如此而王室之政方酷烈而未已𨿽其酷烈而未已然文王之徳如父母然望之甚近亦可以忘其勞矣此序所謂婦人能閔其君子猶勉之以正者蓋曰𨿽其別離之久思念之深而其所以相告語者猶有尊君親上之意而無情愛狎暱之私則其徳澤之深風化之美皆可見矣【輯錄通釋曰婦人之伐枚伐肄則別其夫之久矣惄如輖饑則念其夫之深矣然其久別於行役之勞宜有怨上之意相見於深思之餘宜有情暱之私今乃有親上之語以相慰則可見文王徳澤之深而其無情暱之私言則又可見文王風化之美也】一說父母甚近不可以懈於王事而貽其憂亦通【後說未優】

汝墳三章章四句【一章述未見之思也二章陳旣見之樂也三章則閔其勞而勸以義也○漢廣變淫風汝墳識公義二詩見淺深之間輯錄輔氏曰且以紂之無道天下離心而汝墳之民尙以文王之命服紂之役則文王之徳孚於人心者可見矣不惟此也至於婦人亦知以文王爲父母而勉其君子以尊君親上之意則文王之化爲不可及矣解頥曰周南十一篇而南國之詩僅居其二何也曰漢廣汝墳之間是非一國也而其被聖人之化則一而已矣不錄則無以見其風俗之美盡錄則又有不勝其可錄者焉故錄一漢廣以見其徳之端莊其性之靜一者非特一女而已也錄一汝墳以見其意之忠厚其志之專慤者又非特一行役之婦人而已也是時王化自北而南故觀於桃夭而見化之行於國中者如此觀於漢廣汝墳而見化之行於南國者又如此詩亦何以多爲哉○增釋許氏曰文王徳澤漬人旣深民日遊於皥皥之中蓋不知紂之虐也及宮室臺榭陂池侈服爲之不厭徴求繇役毒痛四海文王率域之民以事之婦人綜理家事伐枚肄勤勞日久念其夫君切矣至其歸也語王政之酷烈若火始以彼之甚暴始知文王之至仁故其爲辭道思念之常無怨悱之意樂父母在邇之可恃以虐政在逺而莫我加昔商民樂湯之仁而不知桀之虐曰夏罪其如臺今周民𨿽知紂之虐而曰父母孔邇易地皆然也】

麟之趾振振【音眞】公子【葉奬裏反】於【音吁下同】嗟麟兮

興也麟麕【俱倫反】身牛尾馬蹄毛虫之長【上聲】也趾足也麟之足不踐生艸不履生虫【增襗鄱陽張氏曰疏麕身牛尾馬蹄五彩腹下黃髙丈二圓蹄一角角端有肉音中鐘呂行中規矩遊必擇地詳而後處不履生防不踐生艸不羣居不侶行不入陷穽不罹羅网王者至仁則出也】振振仁厚貌於嗟嘆辭○文王后妃徳修於身而子孫宗族皆化於善故詩人以麟之趾興公之子【以此仁厚之意爲興而麟字呼公字趾字呼子字】言麟性仁厚故其趾亦仁厚文王后妃仁厚故其子亦仁厚然言之不足故又嗟嘆之言是乃麟也何必麕身牛尾而馬蹄然後爲王者之瑞哉【以物爲瑞不若以人爲瑞○增釋彭氏曰非麟無仁厚之趾非文王無仁厚之公子此其仁之皆有所本安得不使人重嘆哉】

○麟之定【都佞反】振振公姓於嗟麟兮

興也定額也麟之額未聞或曰有額而不以抵也公姓公孫也姓之爲言生也【托言子姓兄弟與此義同】

○麟之角【葉盧谷反】振振公族於嗟麟兮

興也麟一角角端有肉【輯錄漢終軍傳曰麟角戴肉設武備而不爲害所以爲仁】公族公同髙祖祖廟未毀有服之親【諸侯五廟太祖以外髙曽祖禰而已髙祖已上毀廟而祧公卽宗子而爲君公者也支庶之後與之同髙祖則廟未祧服未盡故爲公族○增釋鄱陽張氏曰春秋文公二年公羊傳何休注毀廟謂親過髙祖毀其廟藏其主於太祖廟中】麟之趾三章章三句【始言公子繼言公孫終言公族以親疎爲次序輯錄解頥曰此詩見麟性之仁者其體𨿽不一而固無一體之不仁始焉卽物以興乎人終焉因人而擬諸物】

序以爲闗雎之應得之【輯錄應效也彭氏曰闗雎之應𨿽無麟而若麟之時春秋之作𨿽有麟而非麟之時】

周南之國十一篇三十四章百五十九句按此篇首五詩皆言后妃之徳闗雎舉其全體而言也【志行在己徳惠及人此詩可見】葛覃捲耳言其志行【去聲】之在已樛木螽斯美其徳惠之及人皆指其一事而言也其詞𨿽主於后妃然其實則皆所以著明文王身修家齊之效也至於桃夭兔罝芣苢則家齊而國治之效漢廣汝墳則以南國之詩附焉而見天下已有可平之漸矣若麟之趾則又王者之瑞有非人力所致而自至者故復以是終焉而序者以爲關雎之應也夫其所以至此後妃之徳固不爲無所助矣然妻道無成則亦豈得而專之哉【輯錄坤卦文言地道也妻道也臣道也地道無成而代有終也】今言詩者或乃專美后妃而不本於文王其亦誤矣【天下之本在國國之本在家家之本在身此之謂也輯錄輔氏曰張子謂今之言詩者字爲之訓句爲之釋未有全得一篇之意者而先生爲詩非止全得一篇之意者至於此論則又全得周公集此二南之防句句有事實意味可玩無一毫穿鑿牽合之私熟讀之自見與大學中庸二解同功是豈拘於序說者所能及哉】

召南一之二

召【音邵】地名召公奭之采【音菜】邑也【輯錄召公姬姓或以爲文王庶子勝殷後封於比燕畱周佐政食邑於召卒謚曰康長子繼燕支子繼召】舊說扶風雍【去聲】縣南有召亭卽其地今雍縣析爲岐山天興二縣未知召亭的在何縣【輯錄史記正義云召亭在岐山縣西南】余已見周南篇

維鵲有巢維鳩居【葉婦禦反】之之子於歸百兩【如字又音亮】禦【五嫁反葉魚據反】之

興也鵲鳩皆鳥名鵲善爲巢其巢最爲完固鳩性拙不能爲巢或有居鵲之成巢者之子指夫人也兩一車也一車兩輪故謂之兩禦迎也諸侯之子嫁於諸侯送禦皆百兩也【輯錄此說取毛傳愚恐詩人亦攝盛言之爾諸侯送禦車數未必如是之多士昏禮從車二乘等而上之亦恐不及百乘】○南國諸侯被文王之化能正心修身以齊其家其女子亦被后妃之化而有專靜純一之徳【專靜則有常純一則不二女徳之正而類乎鳩之拙者也】故嫁於諸侯而其家人美之曰維鵲有巢則鳩來居之是以之子於歸而百兩迎之也此詩之意猶周南之有闗雎也【鳩性拙宜居鵲之成巢夫人有徳而宜受諸侯之盛禮興主鳩得鵲巢蓋取得所宜得之意也輯錄輔氏曰此詩之意如周南之有闗雎者說得最好便見周公當時集此二南詩意蓋欲人知夫治國平天下之道自修身齊家始也然楊氏亦嘗發此義曰鵲巢言夫人之徳猶闗雎之言后妃也蓋自天子至於諸侯大夫刑於家邦無二道也○增釋南軒張氏曰維其專靜均一能端然享之是乃夫人之徳也有所作爲則非婦道矣】

○維鵲有巢維鳩方之之子於歸百兩將之

興也方有之也將送也

○維鵲有巢維鳩盈之之子於歸百兩成之

興也盈滿也謂眾媵【音孕】侄【音疊又音秩】娣之多【此以眾妾侄娣之多釋盈字則是以鳩爲比而不得謂之興矣宜詳輯錄諸侯取一國則二國媵之夫人自有侄娣二國之女亦各有侄娣故一取九女夫人有侄娣士或娣或侄兄女曰侄娣女弟也】成成其禮也

鵲巢三章章四句【一章往迎二章來嫁三章合婚】

於以采蘩於沼於沚於以用之公侯之事【葉上止反】

賦也於於也蘩白蒿也【輯錄本艸曰蓬蒿也似靑蒿而葉麤上有白毛從初生至枯白於眾蒿頗似細艾三月采爾雅所謂皤蒿也秋香美可生食又可蒸爲葅】沼池也沚渚也【輯錄爾雅小洲曰渚小渚曰沚小沚曰坁】事祭事也【蘩可以食可以爲葅故用以祭】○南國被文王之化諸侯夫人能盡誠敬以奉祭祀而其家人敍其事而美之也或曰蘩所以生【此說有七月采蘩祁祁可證】蓋古者後夫人有親之禮此詩亦猶周南之有葛覃也【供祭親蠶二說皆可然與葛皆爲衣服二詩相對則後說爲切輯錄問采蘩只作祭祀說自是曉然若作事𨿽與葛覃同類而恐實非也葛覃是女功采蘩是婦職以爲同類亦無不可何必以爲事而後同耶朱子曰此說亦姑存之而已】

○於以采蘩於澗之中於以用之公侯之宮

賦也山夾水曰澗宮廟也或曰卽記所謂公桑室也【公家養之所也出祭義輯錄東匯陳氏曰公桑公家之桑也室養之室也】

○被【皮寄反】之僮僮【音同】夙夜在公被之祁祁薄言還歸賦也被首飾也編【偏上聲又如字】髮爲之【編他髮以爲首飾若假髻然輯錄孔疏少牢云主婦被錫此周禮所謂次也嚴氏曰王后六服褖衣爲燕居及禦於王服首服次鞠衣展衣則首服編皆非祭祀秦溪楊氏曰今去古益逺副編次之制不復得見其詳鄭注以少牢被錫讀爲髮鬄當周禮首服次未敢以爲必然也又見君子偕老】僮僮竦敬也夙早也公公所也【輯錄朱子謂宗廟之中非私室也謝氏曰齊廬之類】祁祁舒遲貌去事有儀也【舎其事而去矣猶不失乎容儀矣】祭義曰及祭之後陶陶【音遙】遂遂如將復【音阜】入然【輯錄鄭氏曰陶陶遂遂相隨行之貌思念旣深如覩親將復入也方氏曰陶陶言思親之心存乎內遂遂言思親之心達乎外祭後猶如此者以其如將復入故也陶如字】不欲遽去愛敬之無已也【夙夜在公供時事也薄言還歸事畢時也始則卽事有儀終則去事有儀事有終始而敬無間防如此可見夫人之所以爲賢也輯錄輔氏曰還當音旋陸氏音見泉水】或曰公卽所謂公桑也

采蘩三章章四句【一章言所事之事二章言所事之處三章言事畢去事之時】

喓喓【於遙反】艸虫趯趯【托歷反】阜螽未見君子憂心忡忡【敕中反】亦旣見止亦旣覯止我心則降【戶江反葉乎攻反】

賦也喓喓聲也艸虫蝗屬奇音靑色趯趯躍貌阜螽蠜【音樊】也【輯錄孔氏曰釋虫云艸虫負蠜也郭璞云常羊也又陸璣云大小長短如蝗也嚴氏曰負螽也蠜也卽螽斯也陸農師曰艸虫鳴阜螽躍而從之故負螽曰蠜艸虫謂之負蠜】忡忡猶衝衝也止語辭覯遇降下也【降者謂其念慮息也】○南國被文王之化諸侯大夫行役在外其妻獨居感時物之變而思其君子如此亦若周南之捲耳也【艸虫鳴阜螽躍蕨薇生皆時物之變也今此憂心忡忡然必旣見然後心可降耳豫言之也】

○陟彼南山言采其蕨未見君子憂心惙惙【張劣反】亦旣見止亦旣覯止我心則說【音悅】

賦也登山蓋托以望君子蕨鱉也【蕨初生時似鱉足故訓鱉】初生無葉時可食亦感時物之變也惙憂也【輯錄輔氏曰南國諸侯大夫行役於外而其妻在家感時物之變如此而思念其君子且曰使我得見君子則其心乃自降下矣此可見其情性之正是皆文王風化之所及也】

○陟彼南山言采其未見君子我心傷悲亦旣見止亦旣覯止我心則夷

賦也似蕨而差【輯錄差初邁反較也】大有芒而味苦山間人食之謂之迷蕨【輯錄輔氏曰蕨薇皆是山之所有登山采亦皆托言也凡詩中所言采掇之事多是托言】胡氏曰疑卽莊子所謂迷陽者【輯錄人間世篇迷陽或訓亡陽任獨不蕩於外或訓伏陽言詐狂或訓猖狂或訓迷明迷本性之光明或訓亡明謂韜光晦迹惟王伯厚言胡明仲說迷陽之爲物甚詳亦與集傳前說不合觀其疑字可知】夷平也【輯錄謝氏曰降則心稍放下說則喜動於中夷則心气和平無思無慮憂樂兩忘矣一節深一節】

艸虫三章章七句【憂思之意反覆道之輯錄解頥曰捲耳汝墳艸虫殷其靁皆思君子之詩尊卑之分𨿽殊而室家之情則一正風之所以爲正者以行役之有時故𨿽有別離之思而無怨恨之情也變風之所以爲變者以行役之無期故旣有別離之苦而又有怨恨之懷也○增釋許氏曰亦旣見意之之辭也若已見則我心降矣蓋此詩作於思念之日非旣歸之時也】

於以采蘋南澗之濵於以采藻於彼行潦【音老】

賦也蘋水上浮萍也江東人謂之防【輯錄爾雅萍防注與集傳同其大者蘋注詩曰於以采蘋本艸云蘋葉圓濶寸許季春始生可茹又有荇菜亦相似小者水上浮萍不可茹故嚴氏謂誤矣】濵厓也藻聚藻也生水底莖如釵股葉如蓬蒿行潦流潦也○南國被文王之化大夫妻能奉祭祀而其家人敍其事以美之也【采蘩言公侯之宮可見爲夫人采蘋言宗室牖下可見爲大夫妻○輯錄王氏曰采蘩必於南澗采藻必於行潦言其所薦有常物所采有常處也】

○於以盛【音成】之維筐及筥【居呂反】於以湘之維錡【宜綺反】及釡【符甫反】

賦也方曰筐圓曰筥湘烹也蓋粗【輯錄粗䢐古反略也】熟而淹以爲也錡釡屬有足曰錡無足曰釡○此足以見其循序有常嚴敬整飭之意【盛之而後湘之循序也盛之必以筐筥湘之必以錡釡有常也必親爲之嚴敬也事必循序器必有常整飭也輯錄解頥曰嚴敬是存乎中者以心言也整飭是著於外者以事言也心之嚴敬者所以爲整飭之本事之整飭者所以爲嚴敬之驗也】

○於以奠之宗室牖下【葉後五反】誰其尸之有齊【側皆反】季女賦也奠置也宗室大宗之廟也大夫士祭於宗室【廟必立於宗子之家祭禮必以宗子爲主○增釋儀禮經傳通解別子爲祖繼別爲宗有百世不遷之宗傳曰百世不遷者別子之後也宗其繼別子者百世不遷者也注疏諸侯之適子適孫繼世爲君而第二子以下不得禰先君別於正適故稱別子也此別子子孫爲卿大夫立此別子爲其後世之始祖又非君之親或是異姓始來此國者亦謂之別子也】牖下室西南隅所謂奧也【室之前東戶西牖牖之下卽西南隅也】屍主也齊敬季少也祭祀之禮主婦主薦豆實以醢【輯錄薦豆見禮記祭統明堂位菹醢見儀禮少牢饋食禮主婦薦奠韭菹醯醢陪設葵菹蠃醢】少而能敬尢見其質之美【采蘩見其始終能敬采蘋見其防而能敬】而化之所從來者逺矣【大夫之家齊本於諸侯之化諸侯之家齊本於文王之化故曰其所從來者逺○采蘋常物也采盛湘奠常事也而有齊季女則可美祭在誠敬而不在物也非文王之化行南國夫人之家有此乎】

采蘋三章章四句【采而後盛盛而後湘湘而後奠言之序也輯錄輔氏曰此詩意尢在有齊季女一句上惟敬故無間防少而能敬非質之美而教之豫者不能非文王之化所從來者逺曷能如此哉】

蔽芾【非貴反】甘棠勿翦勿伐召伯所茇【蒲曷反】

賦也蔽芾盛貌甘棠杜棃也白者爲棠赤者爲杜【輯錄陸璣曰棠今棠棃也稗雅云其子有赤白美惡白色爲甘棠赤色澀而酢俗語澀如杜是也】翦翦其枝葉也伐伐其條榦也伯方伯也【輯錄伯長也爲諸侯之長也】苃艸舎也【輯錄止於其下以自蔽猶艸舎耳非眞作舎也】○召伯循行南國以布文王之政或舎甘棠之下其後人思其徳故愛其而不忍傷也【此去召伯之時逺矣而徳洽人心人不能忘如此○增釋彭氏曰夫人有愛物之心知其必有愛徳之心】

○蔽芾甘棠勿翦勿敗【葉蒲寐反】召伯所憩【起例反】

賦也敗折憩息也勿敗則非特勿伐而已愛之愈久而愈深也下章放此【輯錄輔氏曰始則不忍翦伐之旣則不忍敗折之旣則又不忍抑屈之愛之愈久而愈深也思其人而愛其則其愛之之意廣矣又至於愈久而愈深則其愛之之意逺矣召公之徳其浹洽於人心者如此而文王之化從可知矣】

○蔽芾甘棠勿翦勿拜【葉變制反】召伯所說【始鋭反】

賦也拜屈【輯錄董氏曰如人之拜小低屈也】說舎也勿拜則非特勿敗而已【思之愈久而愈切故愛之愈久而愈深】

甘棠三章章三句【愛念之意以漸而深輯錄正義云括地誌云召伯廟在洛州壽安縣西北人懷其徳因立廟李氏曰樂記論武樂曰五成而分周公左召公右則召公爲伯在武王時而此詩稱伯者亦後人追稱之耳解頥曰讀是詩者可以見文王之風化逺矣召伯之政教深矣南國之風俗厚矣噫是豈後世所能及哉】

厭【於葉反】浥【於及反】行露豈不夙夜【葉羊茹反】謂行多露

賦也厭浥濕意行道夙早也○南國之人遵召伯之教服文王之化有以革其前日淫亂之俗故女子有能以禮自守而不爲彊暴所污者自述已志作此詩以絕其人言道間之露方濕我豈不欲早夜而行乎畏多露之沾濡而不敢爾蓋以女子早夜獨行或有彊暴侵陵之患故托以行多露而畏其沾濡也【女子作於致獄之時而追述其初如此】

○誰謂雀無角【葉盧谷反】何以穿我屋誰謂女【音汝】無家【葉音谷】何以速我獄𨿽速我獄室家不足

興也家謂以媒聘求爲室家之禮也速召致也○貞女之自守如此然猶或見訟而召致於獄因自訴而言人皆謂雀有角故能穿我屋以興人皆謂汝於我嘗有求爲室家之禮故能致我於獄然不知汝𨿽能致我於獄而求爲室家之禮初未嘗備如雀𨿽能穿屋而實未嘗有角也【二者皆似有而實無蓋事理之難明者故用其語相呼而爲興】

○誰謂鼠無牙【葉五紅反】何以穿我墉誰謂女無家【葉各空反】何以速我訟【葉祥容反】𨿽速我訟亦不女從

興也牙牡齒也【輯錄謂齒之大者稗雅鼠有齒而無牙】墉墻也○言汝𨿽能致我於訟然其求爲室家之禮有所不足則我亦終不汝從矣【輯錄朱子曰使貞女之志得以自伸者召伯聽訟之明而然也】行露三章一章三句二章章六句【首章述其自守之辭二章述其自訴之辭三章述其自防之辭旣知禮而又知義也此詩見女子之貞正而彊暴侵陵則尙爾有司又不能辧無情者之辭蓋昏亂之俗從聖人之教必有先後遲速不齊此召伯宣布之初變而未化時也積至騶虞則化成而一於善矣野有死麕亦當以此例之輯錄通釋曰此詩之貞女猶周南漢廣之貞女也而彼之出逰人自不犯此𨿽早夜自守而猶有彊暴之訟是又被化有逺近作詩有先後未可遽分優劣也】

羔羊之皮【葉蒲何反】素絲五紽【徒何反】退食自公委【於危反】蛇【音移葉唐何反】委蛇

賦也小曰羔大曰羊皮所以爲裘大夫燕居之服素白也紽未詳蓋以絲飾裘之名也【輯錄錢氏曰兩皮之縫不易合故織白絲爲紃施之縫中連屬兩皮因以爲飾紃音馴】退食退朝而食於家也自公從公門而出也委蛇自得之貌○南國化文王之政在位皆節儉正直【輯錄輔氏曰羊裘素飾可見其節儉退公委蛇可見其正直】故詩人美其衣服有常而從容自得如此也【從容自得由其心無愧怍而然徳行可法故容止可觀也輯錄廣雅雲從容舉動詳審閒雅貌○增釋許氏曰節儉謂有節制而儉約皆不自放之意非謂用財也謹身以節儉處事以正直則政教行而風俗美國家閒暇故大夫退食自公而優防如此此詩樂道其效也衣服有常緫上兩句從容自得緫下兩句節儉卽衣服有常之事而正直則從容自得之本也】

○羔羊之革【葉訖力反】素絲五緎【音彧】委蛇委蛇自公退食賦也革猶皮也【輯錄皮去毛曰革】緎裘之縫界也【輯錄胡氏曰紽緎總竊意名義防異縫之突兀謂之紽有界限謂之緎合二爲一謂之總】

羔羊之縫【符龍反】素絲五緫【子公反】委蛇委蛇退食自公賦也縫縫反合【音閤】之以爲裘也緫亦未詳

羔羊三章章四句【反覆詠嘆輯錄通釋曰此詩亦猶周南之有兔罝也在朝在野而賢才如此則文王之化不可以淺深逺近論者也】

殷【音隠】其靁在南山之陽何斯違斯莫敢或遑振振【音眞】君子歸哉歸哉

興也殷靁聲也山南曰陽何斯斯此人也違斯斯此所也遑暇也振振信厚也【麟趾訓振振謂仁厚仁厚與麟趾相因也此訓振振謂信厚信厚則歸期不爽也】○南國被文王之化婦人以其君子從役在外而思念之故作此詩言殷殷然靁聲則在南山之陽矣何此君子獨去此而不敢少暇乎【此因其所聞以起興蓋雷以興此人南山之陽以興此所在字則與違字反相呼而莫敢或遑一句若無所屬豈殷殷有舒緩之意以爲勤勞迫促之興乎輯錄黃氏曰居者遇雨則思行者之勞人情之同然者】於是又美其徳且冀其早畢事而還歸也【增釋許氏曰閔之深而無怨辭詩緝歸哉歸哉兾其事畢來歸而不敢爲決辭知其未可歸也從事獨賢而無怨惟信厚者能之】

○殷其靁在南山之側【葉莊力反】何斯違斯莫敢遑息振振君子歸哉歸哉

興也息止也

○殷其靁在南山之下【葉後五反】何斯違斯莫或遑處【尺煮反】振振君子歸哉歸哉

興也【輯錄謝氏曰始不敢暇中不敢止終不暇居處一節一節此詩人法度也】

殷其靁三章章六句【思念之意反覆道之輯錄通釋曰此詩之念行役猶周南之有汝墳也然視汝墳獨無尊君親上之意者蓋彼詩作於旣見君子之時故得慰其勞而勉以正此詩作於君子未歸之日故但念其行役之勞然而無怨咎之辭則其婦人之賢文王之化亦皆可見矣】

摽【婢小反】有梅其實七兮求我庶士迨其吉兮

賦也摽落也梅木名華白實似杏而酢【倉故反酸也】庶眾迨及也吉吉日也○南國被文王之化女子知以貞信自守懼其嫁不及時而有彊暴之辱也故言梅落而在樹者少以見時過而太晚矣【桃之有花婚姻時也至梅實旣落後時久矣故曰時過而太晚矣】求我之眾士其必有及此吉日而來者乎【輯錄輔氏曰先生之說當矣此乃女子自言其心事之實而已無隠情無慝志非文王之化其能臻此哉或問若以此詩爲女子自作恐不足以爲風之正經朱子曰以爲女子自作亦不害蓋里巷之詩但如此已爲不失正矣】

○摽有梅其實三【葉疏簮反】兮求我庶士迨其今兮

賦也梅在者三則落者又多矣今今日也蓋不待吉矣【輯錄嚴氏曰在者三向之七又落其四時過而不畱不可緩矣故言及今以成昏不拘時日之吉也】

○摽有梅頃【音傾】筐塈【許器反】之求我庶士迨其謂之賦也塈取也【增釋塈字從上本訓今言取者謂取之於地霑土濕也】頃筐取之則落之盡矣謂之則但相告語而約可定矣【此有待於媒妁之言也此詩三章皆致意於求我之庶士蓋過時而嫁𨿽非其願而婚姻不備則不行斯可謂之貞女矣】摽有梅三章章四句【時已漸而晚勢已漸而迫三章之意以次相承也增釋許氏曰摽有梅之詩女子守正也落於地者有梅而存於者其實有七昏姻之時迫矣時𨿽過然於眾士之求我者及其吉日而從之可也至於落而存惟三則時愈迫矣昏姻之事不可逾求不待吉而及今從之可也謂之者有言辭以相告語也落於地之梅旣以頃筐塈之是則實之存者絕無而時逾矣時𨿽逾而禮義不可廢其庶士之求我者必其命媒妁通辭意以盡禮儀然後從之可也豈因過時之小失而不全昏姻之大禮乎此則召南之風化也】

嘒【呼惠反】彼小星三五在東肅肅宵徵夙夜在公寔命不同

興也嘒微貌三五言其稀蓋初昏或將旦時也肅肅齊【側皆反】遫【音速】貌【輯錄齊如夔夔齊栗之齊遫者謹而不放之謂諸本遫作整】宵夜徵行也寔與實同命謂天所賦之分也○南國夫人承后妃之化能不妬忌以惠其下故其眾妾美之如此【此詩述其事言其志而夫人之賢自見於言外】蓋眾妾進禦於君不敢當夕【當夕專夜也】見星而往見星而還【輯錄內則妻不在妾禦莫敢當夕謂妾避女君之禦日此當夕字用彼文不取其義】故因所見以起興其於義無所取特取在東在公兩字之相應耳遂言其所以如此者由其所賦之分不同於貴者是以深以得禦於君爲夫人之惠而不敢致怨於往來之勤也【旣能知命又能安命小星之賤妾智且賢矣○增釋此蓋嫡上以惠其下下以順其命而樂道之也】

○嘒彼小星維參【所森反】與昴【葉力求反】肅肅宵徵抱衾與裯【直畱反】寔命不猶

興也參昴西方二宿之名【輯錄參白虎宿三星昴六星】衾被也裯襌【音丹】被也興亦取與昴與裯二字相應猶亦同也

小星二章章五句

呂氏曰夫人無妬忌之行而賤妾安於其命所謂上好仁而下必好義者也【始但見其星之三五耳加詳察焉則知其參與昴也此二章之序也輯錄通釋曰此爲眾妾美夫人之詩則亦周南樛木螽斯之類】

江有汜【音祀葉羊裏反】之子歸不我以不我以其後也悔【葉虎洧反】興也水決復【音阜】入爲汜【輯錄爾雅注水出去復還曰汜】今江陵漢陽安復之間蓋多有之【輯錄夏水自江而別以通於漢漢復入江冬竭夏流故謂之夏而其入江處今召夏口卽所謂江有汜也○宋安州卽今之徳安府復州今沔陽州並湖廣】之子媵【音孕】妾指嫡【音的】妻而言也【輯錄媵送也釋名侄娣曰媵媵承事適也】婦人謂嫁曰歸我媵自我也能左右之曰以謂挾已而偕行也【左右音如字以者以掖挾物之謂也】○是時汜水之旁媵有待年於國【待從嫡也凡媵十五從嫡】而嫡不與之偕行者【輯錄白虎通曰待年未任答君子也】其後嫡被后妃夫人之化乃能自悔而迎之故媵見江水之有汜而因以起興言江猶有汜而之子之歸乃不我以【江猶有汜若有所容而嫡乃不能容其媵乎此以人不如物爲興】𨿽不我以然其後也亦悔矣【惟其能悔故爲正風】

○江有渚之子歸不我與不我與其後也處

興也渚小洲也水岐成渚與猶以也處安也得其所安也【此章之處下章之嘯與歌媵妾皆自己言之】

○江有沱【徒河反】之子歸不我過【音戈】不我過其嘯也歌興也沱江之別者【輯錄大水別爲小水之名江大沱小】過謂過我而與俱也嘯蹙口出聲以舒憤懣之气言其悔時也歌則得其所處而樂也

江有汜三章章五句【始則悔悟中則相安終則相樂】

陳氏曰小星之夫人惠及媵妾而媵妾盡其心江沱之嫡惠不及媵妾而媵妾不怨蓋父𨿽不慈子不可以不孝各盡其道而已矣【小星無怨江汜始若有怨而終則平小星有理而無欲江汜欲消而理明二詩不能無間皆賢婦人也輯錄黃氏曰居上者當如小星之夫人居下者當如江汜之媵妾凡爲人子爲人弟爲人臣皆當以此詩爲法也】

野有死麕【俱倫反與春反】白茅包【葉補苟反】之有女懷春吉士誘之興也麕獐也鹿屬無角【輯錄埤雅崔豹古今注云鹿有角而不能觸麞有牙而不能噬麞如小鹿類甚多麕其緫名也】懷春當春而有懷也【或謂有女懷春不得爲貞正也情欲之感凡有血气不能無以理制欲斯爲賢矣輯錄嚴氏曰春者天地交感萬物孳生之時聖人順天地萬物之情令媒氏以中春防男女故女之懷昏姻者謂之懷春】吉士猶美士也【輯錄須溪劉氏曰稱其人曰吉士厚也又愧之也】○南國被文王之化女子有貞潔自守不爲彊暴所污者故詩人因所見以興其事而美之【白茅包麕吉士誘女語亦相呼】或曰賦也言美士以白茅包其死麕而誘懷春之女也【從此說優】

○林有朴【蒲木反】【音速】野有死鹿白茅純【徒尊反】束有女如玉

興也朴小木也鹿獸名有角純束猶包之也如玉者美其色也上三句興下一句也【亦因所見而以有字相呼爲興】或曰賦也言以朴借死鹿束以白茅而誘此如玉之女也【此以爲賦則尢爲明白而易見】

○舒而脫脫【勅外反】兮無感我帨【始銳反】兮無使尨【美邦反】也吠【符未反】

賦也舒遲緩也脫脫舒緩貌感動帨巾尨犬也【輯錄說文曰尨犬之多毛者】○此章乃述女子拒之之辭言姑徐徐而來毋動我之帨毋驚我之犬以甚言其不能相及也【斯言非必出於女子之口詩人特探其意而言之所謂極其形容也】其凜然不可犯之意蓋可見矣【此詩大防全在末章若無此三言則淫奔之詩而已此與行露同類所美專在女子事𨿽不正而女子之心則正也蓋淫風方革之時故其詩如此輯錄胡氏曰莫動我之帨拒之使逺其身也莫驚我之犬又拒之健逺其家也此可見其凜然不可犯矣】

野有死麕三章二章章四句一章三句【前二章彊暴侵陵之俗舊染之污也後一章女子責言之行新民之化也輯錄通釋曰召南有此詩亦猶周南有漢廣但漢廣則男女各得其正而行露死麕二詩方作之時則女已貞而男未正耳】

何彼穠【奴容反與雝葉】矣唐棣【徒帝反】之華【芳無胡二反】曷不肅雝王姬之車【斤於尺奢二反】

興也穠盛也猶曰戎戎也【輯錄穠華多貌毛傳穠猶戎戎也與莪莪通厚貌穠衣厚貌從衣韓詩作莪二字不同】唐棣栘【音移】也似白楊【輯錄本艸曰抶移大十數圍卽唐棣也亦名移楊團葉弱蒂微風大搖】肅敬雝和也周王之女姬姓故曰王姬○王姬下嫁於諸侯車服之盛如此而不敢挾貴以驕其夫家故見其車者知其能敬且和以執婦道於是作詩以美之曰何彼戎戎而盛乎乃唐棣之華也此何不肅肅而敬雝雝而和乎乃王姬之車也【此亦專以語相呼應而爲興也曷不猶云豈不耳見其車而知其敬且和則其徳可知矣輯錄嚴氏曰王姬不可見維見其車故指車以言車中之人】此乃武王以後之詩不可的知其何王之世然文王太姒之教久而不衰亦可見矣【召南詩皆道文王時事於此類無有也或成周時有此詩卽取之或後所作而夫子錄之皆不可考但合甘棠穠李二詩觀之可見二南本於文王之化而未必皆作於文王之時也】

○何彼穠矣華如桃李平王之孫齊侯之子【葉奬裏反】興也李木名華白實可食舊說平正也武王女文王孫適齊侯之子【輯錄孔氏曰文謚之正名也稱者則隨徳不一以徳能平正天下故稱平王如書稱寧王也皇甫謐曰武王五男二女元女妻胡公王姬宜爲媵今何得適齊侯之子或以尊故命同族爲媵】或曰平王卽平王宜臼齊侯卽襄公諸兒事見春秋【莊公九年審如或說則此詩當爲王風矣但王風皆怨刺語非類也輯錄春秋書王姬歸齊二莊公元年冬時莊王四年也王姬歸於齊歸襄公也十一年冬時莊王十四年也王姬歸於齊歸桓公也莊王平王孫桓公襄公子諸兒襄公名也】未知孰是【前說優】○以桃李二物興男女二人也【此其起興與終南九罭魚麗同】

○其釣維何維絲伊緡齊侯之子平王之孫【葉須倫反】興也伊亦維也緡綸也絲之合而爲綸猶男女之合而爲昏也

何彼穠矣三章章四句【首章專美王姬二章並美公子三章美其合婚輯錄語錄問何彼穠矣何以錄於召南曰也是有些不穏當但先儒相傳如此說只得】

【就他說如定要分个正經及變詩也自難考】

彼茁【側劣反】者葭【音加】壹五豝【百加反】於【音吁】嗟乎騶虞【葉音牙】賦也茁生出壯盛之貌葭蘆也亦名葦【輯錄葭蘆葦又名華一物四名】矢豝牡豕也【輯錄牡當作牝與吉日末章同】一五豝猶言中必疊雙也【子虛賦云矢不虛發中必疊雙】騶虞獸名白虎黑文不食生物者也【輯錄埤雅云騶虞尾長於身西方之獸也不履生艸食自死之肉王者有至信之徳則應】○南國諸侯承文王之化修身齊家以治其國而其仁民之餘恩又有以及於庶類故其春田之際艸木之茂禽獸之多至於如此而詩人述其事以美之且嘆之曰此其仁心自然不由勉彊【此字其字皆指諸侯言】是卽其所謂騶虞矣【諸侯以文王之徳爲徳故育物之效至於如此輯錄朱子曰於田獵之際見動植之蕃庶因以贊詠文王仁澤之所及而非指田獵之事爲仁也呂氏曰彼茁者葭記搜田之時一發五豝獸之多也庶類繁殖而恩足以及禽獸者皆可見矣】

○彼茁者蓬壹五豵【子公反】於嗟乎騶虞【葉五紅反】

賦也蓬艸名一嵗曰豵亦小豕也【輯錄解頥曰於嗟騶虞之辭與於嗟麟兮無以異而彼以爲興此以爲賦者於嗟麟兮此興中之比也於嗟騶虞此賦中之比也公子之仁無以異於麟趾所以見家道之成諸侯之仁無以異於騶虞所以見王道之成】

騶虞二章章三句

文王之化始於闗雎而至於麟趾則其化之入人者深矣形於鵲巢而及於騶虞【反覆詠嘆】則其澤之及物者廣矣【始者先於此也形者著於彼也麟趾言公子之仁厚故曰入人者深騶虞言鳥獸艸木之繁盛故曰及物者廣又可兼乎人也又按麟趾騶虞皆不以物爲瑞而以人爲瑞然麟趾是因公子之仁而見文王之仁騶虞因諸侯之仁而見文王之仁耳】蓋意誠心正之功不息而久則其燻蒸透徹融液周徧自有不能已者非智力之私所能及也【久於其道而天下化成此純一不已之效○增釋許氏曰化及人深澤及物廣只就麟趾騶虞兩詩上說而以至於及於字中間逓過薰蒸透徹是土之和气感動於人物者淪浹而無不備融液周徧是人物化育於上之徳澤者溥洽而無所遺上句豎說下句橫說】故序以騶虞爲鵲巢之應而見王道之成其必有所傳矣【諸侯身修家齊之效卽文王身修家齊之效也王道成非諸侯使然諸侯之徳如此則王道之成可見矣】

召南之國十四篇四十章百七十七句愚按鵲巢至采蘋言夫人大夫妻以見當時國君大夫被文王之化而能修身以正其家也【此因南國之俗而見文王之化】甘棠以下又見由方伯能布文王之化而國君能修之家以及其國也【此以著明召伯之功而因以見文王之化輯錄輔氏曰二南之詩於文王齊家之事則見之矣至於修身之事則未嘗及也今乃謂所言皆修身齊家之事何也曰身者家之本也聖人之化未有不本於身者文王之化自內及外如此則其修身之事固在其中矣】其詞𨿽無及於文王者然文王明徳新民之功至是而其所施者溥矣抑所謂其民皡皡而不知爲之者與【增釋皡皡廣大自得之貌】惟何彼穠矣之詩爲不可曉當闕所疑耳【說見前篇○今按鵲巢至采蘋難以時世先後論甘棠以下若有可言蓋行露死麕召伯之初政也羔羊殷靁摽梅小星江汜當與騶虞同時化成之日也至甘棠則去召伯已逺何彼穠矣則去文王太姒又逺宜爲後來之詩矣輯錄解頥曰南方之諸侯固非一國也而國君之夫人有鵲巢之徳太夫之妻有采蘩之敬立乎朝廷者無不節儉而正直處乎閨門者無不專靜而純一爲嫡妻者有逮下之仁爲媵妾者有安分之義𨿽里巷僻逺之處民庶防賤之家而其女子之賢猶以貞信而自守無彊暴之相陵則推而上之從可知也積而至於仁如騶虞則王道成矣先儒所謂舉一世而言固無一人之不仁舉一人而言又無一事之不仁者惟此時爲然是𨿽文王意誠心正之功而召伯循行宣布之力亦不可誣矣】○周南召南二國凡二十五篇先儒以爲正風今姑從之○孔子謂伯魚曰女爲周南召南矣乎人而不爲周南召南其猶正墻面而立也與【輯錄建安葉氏曰宜其家人而後可以教國人不然猶正墻面隔礙而不可通行也】○儀禮鄕飲酒鄕射燕禮皆合樂周南闗雎葛覃捲耳召南鵲巢采蘩采蘋【合樂者歌樂與眾聲皆作鄕飲酒禮歌闗雎樂鵲巢歌葛覃樂采蘩歌捲耳樂采蘋今按闗雎鵲巢婦徳之全也葛覃治葛采蘩親蠶婦職之修也捲耳思君子采蘋供祀事婦道之最重者也故相配用之艸虫與捲耳同不重出耳但孔疏謂采蘋本在艸虫前孔子以後始倒置又或謂艸虫有憂心之語是以不同未知孰是當詳】燕禮又有房中之樂鄭氏注曰歌周南召南之詩而不用鐘磬【被之琴瑟而歌以合之】云房中者後夫人之所諷誦以事其君子【二南多言夫婦男女之正閨門之內尢當諷誦而取法者也○增釋許氏曰二南王后國君夫人房中之樂歌也闗雎言后妃之徳葛覃言后妃之職捲耳言后妃之志鵲巢言國君夫人之徳采蘩言國君夫人不失職采蘋言卿大夫之妻能修其法度夫婦之道生民之本王政之端此六篇者其教之原也故國君與其臣下及四方之賔燕用之合樂也】○程子曰天下之治正家爲先天下之家正則天下治矣二南正家之道也陳后妃夫人大夫妻之徳推之士庶人之家一也故使邦國至於鄕黨皆用之自朝廷至於委巷莫不謳吟諷誦所以風化天下【孔子謂伯魚至此皆言二南之用但於孔子之說見二南切於學者之日用於儀禮則見其用於鄕飲酒用於鄕射用於燕享而不見用之之故於程子之說則見所謂用之之故增釋讀二南之詩當先以程子之說諷誦翫味自然有得於孔子之言旣得孔子之言三百篇之防皆可得矣】

詩經疏義防通卷一﹤經部﹐詩類﹐詩經疏義會通﹥

欽定四庫全書

詩經疏義防通卷二

元朱公遷撰

邶一之三

邶鄘衛三國名在禹貢冀州西阻太行北逾衡漳東南跨河以及兗州桑土之野及商之季而紂都焉武王克商分自紂城朝歌而北謂之邶南謂之鄘東謂之衛以封諸侯邶鄘不詳其始封衛則武王弟康叔之國也【輯錄通釋曰武王作酒誥戒康叔而曰明大命於妹邦妹邦卽紂都則康叔封衛明在武王時矣邶鄘之地豈始爲武庚三叔之封至成王滅武庚誅三監乃復以封他國而其後又並入於衛也歟】衛本都河北朝歌之東淇水之北百泉之南其後不知何時並得邶鄘之地至懿公爲狄所防戴公東徙渡河野處漕邑文公又徙居於楚丘朝歌故城在今衛州衛縣西二十二里所謂殷墟衛故都卽今衛縣漕楚丘皆在滑州大抵今懷衛澶【音蟬】相滑濮等州開封大名府界皆衛境也【輯錄懷州今懷慶府衛州今衛輝府相州今彰徳府開封府今仍舊並河南大名府今仍舊澶州今開州滑州今滑縣並北京濮州今東昌府濮州山東】但邶鄘地旣入衛其詩皆爲衛事而猶系其故國之名則不可曉【或謂得之於邶者系之邶得之衛鄘系之衛鄘或謂三國之音不同故仍其舊爲三國二說未知是否】而舊說以此下十三國皆爲變風焉【程子曰衛之並邶鄘之地變風以衛爲首所以著衛之惡也輯錄竹房張氏曰正風以關雎爲首者得夫婦人倫之至正者也變風以邶栢舟爲首者

莊姜處夫婦人倫之變者也次鄘栢舟者處母子】【之變者也蘇氏曰春秋所見百七十餘國變風之作春秋數世矣而載於大師者獨十三國意者列國不皆有詩其有詩者𨿽禬曹之小邶鄘之亡而有不能已者】

泛【芳劍反】彼栢舟亦泛其流耿耿【古幸反】不寐如有隠憂微我無酒以敖【五羔反】以逰

比也泛流貌栢木名耿耿小明憂之貌也【輯錄輔氏曰蓋人有所憂則其心耿耿然故不能寐也】隠痛也微猶非也○婦人不得於其夫故以栢舟自比【輯錄通釋曰有全章皆屬比者亦冇比意之外繼陳其事者如此章之類今以集傳賦而比之體反觀之則此類恐亦可以爲比而賦也】言以栢爲舟堅致【音稚宻也】牢實【貞固有守亦若是也】而不以乘載無所依薄但泛然於水中而已故其隠憂之深如此非爲無酒可以遨逰而解之也【增釋許氏曰此章言栢舟則宜以載物乃泛泛於水中而無所川以此諭已故耿耿而憂思至於不能寐如有所隠痛之憂非無酒以自樂然此憂非酒之所能遣也】列女傳以此爲婦人之詩今考其辭气卑順柔弱且居變風之首而與下篇相類豈亦莊姜之詩也歟【栢舟與關雎鵲巢爲反對而處變以常不愧於后妃夫人之化所以首變風而繼二南也輯錄鄭氏曰莊姜莊公夫人齊女姓姜氏】

○我心匪鑑不可以茹【如預反】亦有兄弟不可以據薄言往愬逢彼之怒

賦也鑑鏡茹度據依愬告也○言我心旣匪鑑而不能度物𨿽有兄弟而又不可依以爲重故往告之而反遭其怒也【增釋許氏曰此章言鑑明則可度物我心憂煩不能度事不知何以處此歸而告諸兄弟聊以舒此憤隔而又逢彼之怒是兄弟亦不可據慿而終莫知所以自處也】

○我心匪石不可轉也我心匪席不可捲【捲勉反】也威儀棣棣不可選也

賦也棣棣富而間習之貌【輯錄輔氏曰富謂富盛也富盛則全備而無欠缺閒習則從容而不生疏】選簡擇也○言石可轉而我心不可轉席可捲而我心不可捲威儀無一不善又不可得而簡擇取舎皆自反而無闕之意【不可轉其志確也不可捲其節堅也不可選其徳備也存諸中者不可移形於外者無不善荘姜之賢具於此章○增釋許氏曰此章於是自反平昔我心貞固過於石而不可轉我心平直過於席而不可捲威儀動止之間皆無一失而不必選而不見答於君子豈我心之過哉石不可轉是其貞潔自守之操堅席不可捲是其公平逮下之心溥也】

○憂心悄悄【七小反】慍於羣小覯【古豆反】閔旣多受侮不少靜言思之寤辟【避亦反】有摽【符小反】

賦也悄悄憂貌慍怒意羣小眾妾也言見怒於眾妾也覯見閔病也辟拊心也摽拊心貌【此章言已所以憂之之事不得於其夫則必見侮於其下理勢然也輯錄爾雅注摽椎胸也○增釋許氏曰此章謂我之憂者自揆無過正以見怒諸妾讒譛而致然黙而思之無可柰何惟拊心而已】

○日居月諸胡疊【待結反】而微心之憂矣如匪澣【戶管反】衣靜言思之不能奮飛

比也居諸語辭疊更微虧也【輯錄嚴氏曰微謂不明也日月食則不明十月之交云彼月而微此日而微】匪澣衣謂垢污不濯之衣奮飛如鳥奮翼而飛去也○言日當常明月則有時而虧猶正嫡當尊眾妾當卑今眾妾反勝正嫡是日月更疊而虧是以憂之至於煩寃憒【古對反心亂也】眊【音冒蒙防日不明之貌】如衣不澣之衣恨不能奮起而飛去也【婦人從一而終無可去之理惟安於義命而已○增釋此章再言上下失序所以憂不能解但恨不可飛去耳憂之極止曰不能奮飛是不可以去謂正而不怨也】

栢舟五章章六句【一章言徳不見取於夫而二章則內外俱困也三章言徳不備於已而四章則上下俱困也五章則以無可柰何而自安之意結之輯錄解頥曰莊姜不得志於夫而無怨夫之意不見禮於兄弟而無絕兄弟之情不見愛於眾妾而無怨眾妾之心而所以自反者惟知心志不可以不專一威儀不可以不閒習使惡我者無得而簡擇怒我者無得以瑕疵亦可謂善自處矣此所以居變風之首也歟○增釋許氏曰此詩舊說男子作朱子以爲婦人詩蓋觀其辭气而得之而卑順柔弱四言舉一篇大防此讀詩凡例也讀詩者每於一詩吟哦上下優防泳以意隨之而求詩人志之所在庶不負朱子之教也】

緑兮衣兮緑衣黃裏心之憂矣曷維其已

比也緑蒼勝黃之間色黃中央土之正色【輯錄靑黃赤白黑爲之正色緑紅碧紫纁爲之間色木克土故蒼勝黃】間色賤而以爲衣正色貴而以爲裏言皆失其所也已止也○荘公惑於嬖妾【輯錄荘公楊武公子嬖妾蓋公子州吁之母嬖幸也愛也】夫人荘姜賢而失位故作此詩言緑衣黃裏以比賤妾尊顯而正嫡幽微【輯錄孔氏曰間色爲衣而見正色反爲裏而隠猶妾防寵而顯夫人反見疏而微也】使我憂之不能自已也【輯錄謝氏曰嫡妾易位尊卑不明家不齊則國不治荘姜之心豈但憂一身哉爲君憂爲君之子憂爲國家後日憂其憂何時能止也】

○緑兮衣兮緑衣黃裳心之憂矣曷維其亡

比也上曰衣下曰裳記曰衣正色裳間色今以緑爲衣而黃者自裏轉而爲裳其失所益甚矣【幽微已不可卑賤尢不可輯錄孔氏曰間色爲衣而在上正色爲裳而處下猶妾防寵而尊夫人反見疏而卑前以表裏諭幽顯此以上下諭尊卑○增釋前以掩蔽而言此以倒置而言皆夫人之失位也】亡之爲言忘也

○緑兮絲兮女【音汝】所治【平聲】兮我思古人俾無訧【音尢葉於其反】兮

比也女指其君子而言也治謂理而織之也俾使訧過也○言緑方爲絲而女又治之以比妾方少艾而女又嬖之也然則我將如之何哉亦思古人有甞此而善處之者以自勵焉使不至於有過而已【輯錄輔氏曰彼之所爲自違悖而我之所爲則欲其無過而已此其所以爲賢也】

○絺兮綌兮淒【七西反】其以風【葉爲愔反】我思古人實我心比也淒寒風也○絺綌而遇寒風猶已之過時而見棄也故思古人之善處此者眞能先得我心之所求也【年有老少則恩有隆替此理之必然無足怪者但思古人而俾無訧則取法於彼以免過也思古人而我心則彼已同然而過可免矣○增釋許氏曰此章之思古人反謂之我心是在我者處之素定而古人善處此者反得我心之所同然者耳至此豈有一毫怨懟不平之气哉此莊姜所以爲賢也】

緑衣四章章四句

莊姜事見春秋傳此詩無所考姑從序說下三篇同【前二章乎情後二章止乎禮義前二章則觀事勢顚倒而傷其變後二章則察時運盛衰以處其變輯錄解頥曰前之憂憂今日遇此而無聊也後之思思古人處此之有道也然古人之處此亦豈有它道哉亦曰安於義命而已矣陳定宇曰不得於夫而不疾其妾惟思古人以自修其身憂而不傷怨而不怒孔子謂詩可以怨其此類也夫】

燕燕於飛差【初宜反】池其羽之子於歸逺送於野【葉上與反】瞻望弗及泣涕如雨

興也燕鳦【音壹】也謂之燕燕者重言之也差池不齊之貌【相隨而飛一先一後也】之子指戴嬀也歸大歸也【婦人已嫁復歸宗曰大歸大歸者不反之義輯錄郊外曰野無聲出涕曰泣】○莊姜無子以陳女戴嬀之子完爲已子莊公卒完卽位嬖人之子州吁弒之故戴嬀大歸於陳【輯錄左莊公又娶於陳曰厲嬀生孝伯早死其娣戴嬀生完是爲桓公公四年州吁弒之厲戴皆諡嬀陳姓也】而莊姜送之作此詩也【彼相隨而不離此逺送而難別意有相類故用起興輯錄蘇氏曰禮婦人送迎不出門逺送於野情之所不能已也嚴氏曰風人含不盡之意此但敍離別之恨而子弒國危之戚皆然在不言之中矣】

○燕燕於飛頡【戶結反】之頏【戶郎反】之之子於歸逺於將之瞻望弗及佇立以泣

興也飛而上曰頡飛而下曰頏將送也佇立久立也

○燕燕於飛下上【時掌反】其音之子於歸逺送於南【葉尼心反】瞻望弗及實勞我心

興也鳴而上曰上音鳴而下曰下音送於南者陳在衛南【頡之頏之飛相上下也下丄其音聲相應和也皆不忍相違之意輯錄輔氏曰泣涕如雨初別時也佇立以泣已別而久立以泣也實勞我心旣去而思之不忘也】

○仲氏任【而今反】只【音紙】其心塞淵【葉一均反】終溫且惠淑愼其身先君之思以勗【防肉反】寡人

賦也仲氏戴嬀字也以恩相信曰任只語辭塞實淵深終竟溫和惠順淑善也【塞實則不虛妄淵深則不淺露溫和則不剛愎忠順則不乖戻以此淑愼其身可謂賢矣而又相勉以思先君二南之外無此媵妾】先君謂莊公也朂勉也寡人寡徳之人莊姜自稱也○言戴嬀之賢如此又以先君之思勉我使我常念之而不失其守也【此章備言嫡媵相與如此以見涕泣勞心之故也輯錄疏云仲氏有徳行其心誠實而深逺又終能溫和恭順善自謹愼其身內外之徳旣如此又於將歸之時以思先君之故勸勉寡人以禮義也】楊氏曰州吁之暴桓公之死戴嬀之去皆夫人失位不見答於先君所致也而戴嬀猶以先君之思勉其夫人眞可謂溫且惠矣【輯錄朱子曰古人文字之美詞气溫和理義精宻如此秦漢以後無此等語某讀詩於此數語讀書至先王肇修人紀至玆惟艱哉深誦嘆之又曰譬如畫工傳神一般直是寫得他精神出】

燕燕四章章六句【前三章述已之情後一章美嬀之徳輯錄解頥曰余讀是詩未甞不嘆莊公之狂惑也使其翻然悔悟立莊姜以爲之主俾戴嬀以爲之助則閨門正矣立子完以爲之嫡命石蠟以爲之輔則國本定矣若州吁者可教則姑教之不可教則去之夫如是則衛非今日之衛卽康叔武公之衛矣顧乃以寵奪正以孽奪宗卒貽國家無窮之禍不謂之狂惑而可乎】

日居月諸照臨下土乃如之人兮逝不古處【昌呂反】胡能有定寜不我顧【葉果五反】

賦也日居月諸呼而訴之也之人指莊公也逝語辭古處未詳或云以古道相處也【輯錄王氏曰不以古夫婦之道處我】胡寜皆何也○莊姜不見答於莊公故呼日月而訴之言日月之照臨下土久矣今乃有如是之人而不以古道相處【輯錄輔氏曰觀緑衣之詩所謂我思古人則於此嘆荘公不以古道處已者宜也自處以古人爲法而望人以古道處已莊姜之處已望人皆有則矣】是其心志回惑亦何能有定哉而何爲其獨不我顧也見棄如此而猶有望之之意焉此詩人所以爲厚也【輯錄四胡有定期之之辭謂今其心回惑何時而能定乎此莊姜忠厚之意也朱子說是已然之辭通釋曰每章章末二句皆有望之之意】

○日居月諸下土是冒乃如之人兮逝不相好【呼報反】胡能有定寜不我報

賦也冒覆也報答也

○日居月諸出自東方乃如之人兮徳音無良胡能有定俾也可忘

賦也日旦必出東方月望亦出東方徳音美其辭無良醜其實也【𨿽若美而實則醜矣】俾也可忘言何獨使我爲可忘者【莊姜之賢可親不可忘者也而莊公忘之何哉】

○日居月諸東方自出父兮母兮畜我不卒胡能有定報我不述

賦也畜養卒終也不得其夫而嘆父母養我之不終蓋憂患疾痛之極必呼父母人之至情也【增釋呼日月而訴之猶未極其情呼父母而訴之其憂患之情極其至也】述循也言不循義理也【始責其不以古道處我終責其不循義理以報我性情之厚而於正者也報我不述於終風首章可見】日月四章章六句【呼日月而怨其夫則又望焉者也呼日月而怨父母則絕意於夫無所望也】此詩當在燕燕之前下篇放此【終風有惠來之時則公猶未絕於姜也栢舟有往愬之語則姜猶冀夫兄弟之助已也緑衣思古人日月呼父母則無可柰何亦已而已四詩次第當然】

終風且顧我則【葉音燥】謔【許約反】浪敖【五報反】中心是悼

比也終風終日風也疾也謔戱言也浪放蕩也悼傷也○莊公之爲人狂蕩疾莊姜蓋不忍斥言之故但以終風且爲比言𨿽其狂如此然亦有顧我則笑之時但皆出於戱慢之意而無愛敬之誠【輯錄顧我則笑是不禮其夫人而不能相敬如賓可見矣】則又使我不敢言而心獨傷之耳蓋莊公慢無常而莊姜正靜自守所以忤其意而不見答也【輯錄忤音悞逆也違戾也】

○終風且霾【亡皆反葉音貍】惠然肯來【葉如字又陵之反】莫往莫來悠悠我思【葉新才新賫二反】

比也霾雨【去聲】土防霿【音茂又音夢】也【輯錄爾雅曰大風塵土從上而下也】惠順也悠悠思之長也○終風且霾以比莊公之狂惑也𨿽云狂惑然亦或惠然而肯來【輯錄毛氏曰時有順心也】但又有莫往莫來之時則使我悠悠而思之望其君子之深厚之至也

○終風且曀【於計反】不日有曀寤言不寐願言則嚏【都麗反】比也陰而風曰曀有又也【輯錄古有又通】不日有曀言旣曀矣不旋日而又曀也亦比人之狂惑暫開而復蔽也願思也嚏鼽【音仇】嚏也【輯錄禮記月令民多鼽嚏陳氏曰者气室於鼻嚏者聲出於口皆肺疾也】人气感傷閉郁又爲風霿所襲則有是疾也【輯錄輔氏曰寤則憂而不能寐思之則感傷气閉而成疾其憂危甚矣】

○曀曀其陰虺虺其靁寤言不寐願言則懷【葉胡揋反】比也曀曀陰貌虺虺靁將而未震之聲【輯錄呂氏曰驟雨迅雷其止可待至於曀曀之陰虺虺之雷則殊未有開霽之期也】以比人之狂惑愈深而未巳也【比不日有曀爲尢甚】懷思也

終風四章章四句

說見上【始則怨其愛之不誠次則怨其來之不繼始則怨其迷惑之不悟終則怨其迷惑之漸深輯錄許氏曰莊姜賢夫人也所思者大矣國君及夫人父母一國而國人作則者也莊公無君人儀度其曰終風且曰霾曀陰雷曰謔浪笑傲爲君如此果足正一國乎夫人賢而不見答果足以示人齊家之道乎國君之家不齊則一國之家不齊一國之家不齊則國殆矣夫人之中心是悼悠悠之思寤而不寐願言而嚏而懷所思者大矣非情欲之謂也儻莊姜爲思情欲之人則謔浪笑傲而必喜陰曀虺雷而必怒矣解頥曰變風之始於莊姜何也曰婦人夫其所天也以夫則狂惑妾其所使也以妾則上僣子其所特賴以終身也以子則而無禮莊姜之處此亦難矣𨿽遭人倫之變而不失乎天理之常則莊姜亦賢矣哉是可以爲處變者之法矣】

擊鼓其鏜【葉當反】踴躍用兵【葉晡芒反】土國城漕我獨南行【葉戶郎反】

賦也鏜擊鼓聲也踴躍坐作擊刺之狀也兵謂戈防之屬土土功也國國中也漕衛邑名【輯錄漕鄘地也在河南增釋鄱陽張氏曰西徵記今白馬城衛之漕邑今滑州白馬縣】○衛人從軍者自言其所爲因言衛國之民或役土功於國或築城於漕而我獨南行有鋒鏑死亡之憂【輯錄鋒兵端也鏑音滴矢鋒也】危苦尢甚也【此章言其啟行之事而怨之輯錄李迂仲曰土國城漕非不勞苦而獨處於境內今我之在外死亡未可知也鄭氏曰南行從軍南行伐鄭】

○從孫子仲平陳與宋不我以歸憂心有忡【敕中反葉敕眾反】賦也孫氏子仲字時軍帥也平和也合二國之好也【輯錄胡氏曰必先和陳宋而後進兵也】舊說以此爲春秋公四年州吁自立之時宋衛陳蔡伐鄭之事恐或然也【輯錄左傳隠公四年衛州吁弒桓公而自立將修先君之怨於鄭而求寵於諸侯使告於宋曰君若伐鄭以除君害君爲主敝邑以賦與陳蔡從宋人許之夏宋陳蔡衛伐鄭圍其東門五日而還秋四國復伐鄭敗鄭徒兵取其禾而還朱子曰圍鄭五日而還出兵不爲久而怨之如此者自犯大逆眾叛親離莫肯爲之用者矣】以猶與也言不與我而歸也【此章本其啟行之故而怨之】

○爰居爰處爰防【息浪反】其馬【葉滿補反】於以求之於林之下【葉後五反】

賦也爰於也於是居於是處於是防其馬而求之於林下見其失伍離次無闘志也【此章陳其怠慢之狀而怨之】

○死生契【舌結反】闊【葉苦劣反】與子成說執子之手與子偕老【葉魯吼反】

賦也契闊隔逺之意成說謂成其約誓之言○從役者念其室家因言始爲室家之時期以死生契闊不相忘棄又相與執手而期以偕老也【此章述其室家之情而怨之】

○於【音吁下同】嗟闊【葉苦劣反】兮不我活【葉戶劣反】兮於嗟洵【音荀】兮不我信【葉師人反】兮

賦也於嗟嘆辭也闊契闊也活生洵信也信與申同○言昔者契闊之約如此而今不得活偕老之信如此而今不得伸意必死亡不復得與其室家遂前約之信也【此章極其室家之思而怨之】

擊鼓五章章四句【輯錄解頥曰役土功於國者此民也築城於漕者亦此民也南行而平陳與宋者又此民也先王之於民也不得已而用之則必先其所急後其所緩未聞眾役並興罷民之力以逞已之志若斯之甚者也是亦可謂忍矣其卒至於敗亡也宜哉】

凱風自南【葉尼心反】吹彼心心夭夭【於驕反】母氏劬勞【葉音僚】

比也南風謂之凱風長養萬物者也小木叢生多刺難長而心又其稚弱而未成者也【輯錄許氏曰字書如棗而多刺木堅色赤叢生白色爲白棘實酸者爲樲棘】夭夭少好貌劬勞病苦也○衛之淫風流行𨿽有七子之母猶不能安其室故其子作此詩以凱風比母心比子之防時【此章言母不言子是直以凱風比母心比子之防時也】蓋曰母生眾子防而育之其劬勞甚矣【輯錄嚴氏曰至夏始生凱風南來吹彼稚弱之心至於夭天然少好則風之爲力多矣比母以慈愛之情養我七子之身至於少長則母亦當苦矣母之養子於少時最勞苦】本其始而言以起自責之端也

○凱風自南吹彼薪母氏聖善我無令人

興也【輯錄通釋曰上章言凱風心而下句無應故屬比此章言風與而下文以母與子應故屬興二章相似而不同也】聖叡令善也可以爲薪則成矣然非美材故以興子之壯大而無善也【此章言母氏又言子則是以凱風興母心興子蓋美惡之不相類爲興】復以聖善稱其母而自謂無令人其自責也深矣【輯錄劉執中曰自言七子之中有一令善之入則母亦不捨之而去】

○爰有寒泉在浚之下【葉後五反】有子七人母氏勞苦興也浚衛邑【增釋鄱陽張氏曰寒泉在濮州濮陽縣東南水經注濮水枝津東逕浚城南而北去濮陽三十五里城側有寒泉岡卽詩寒泉浚下浚都陳畱曰浚儀】○諸子自責言寒泉在浚之下猶能有所滋益於浚而有子七人反不能事母而使母至於勞苦乎【泉有益浚之理人無事母之能人不如物所以爲興】於是乃若微指其事而痛自刻責以感動其母心也母以淫風流行不能自守而諸子自責但以不能事母使母勞苦爲詞【輯錄孔氏曰此謂母今日勞苦思嫁與上章劬勞不同也】婉詞防諌【增釋鄱陽張氏曰事父母防諌防微也內則篇父母有過下气怡色柔聲以諌也】不顯其親之惡可謂孝矣下章放此

○睍【胡顯反】睆【華板反】黃鳥載好其音有子七人莫慰母心興也睍睆淸和圎轉之意○言黃鳥猶能好其音以恱人而我七子獨不能慰恱母心哉【此亦以人不如物起興】凱風四章章四句【一章起自責之端二章極自責之義三章四章主於自責而有微諷之意焉凱風親之過小者也然以他人言之則不免乎怨而其子之負罪引慝如此但小弁其一時發見之良心耳此則眞誠實意哀痛懇切欲以感悟其親二詩不能無間也】

雄雉於飛泄泄【移世反】其羽我之懷矣自詒伊阻

興也雉野雞雄者有冠長尾身有文采善鬭泄泄飛之緩也懷思詒遺【去聲】阻隔也○婦人以其君子從役於外故言雄雉之飛舒緩自得如此而我之所思者乃從役於外而自遺阻隔也【物得自由人不如物故以起興輯錄輔氏曰我之懷矣指其夫也自詒伊阻不以怨人也】

○雄雉於飛下上【時掌反】其音展矣君子實勞我心興也下上其音言其飛鳴自得也展誠也言誠又言實所以甚言此【輯錄此字或作其字】君子之勞我心也【上章托物爲君子之行役勞苦而起興此章托物爲己之思念勞役而起興也輯錄輔氏曰言有盡而意無窮也】

○瞻彼日月悠悠我思【葉新賫反】道之云逺曷云能來【葉陵之反】賦也悠悠思之長也見日月之往來而思其君子從役之久也【輯錄鄭氏曰視日月之行疊往疊來今君子獨久行役而不來使我心悠悠然思之】

○百爾君子不知徳行【下孟反葉戶郎反】不忮【之豉反】不求何用不臧

賦也百猶凡也忮害求貪臧善也○言凡爾君子豈不知徳行乎若能不忮害又不貪求【仁則不忮義則不求此則所謂徳行也】則何所爲而不善哉憂其逺行之犯患冀其善處而得全也【思君子之詩多矣而未有及於徳行者此雄雉所以爲最賢也輯錄呂氏曰思其君子之切而知其未得歸也於是自解曰凡百君子但不忮害不貪求則何所用而不善錐久處軍旅之間固無患也胡氏曰此亦乎情止乎禮義之意】

雄雉四章章四句【前三章極思之之心後一章致願之之意輯錄解頥曰此詩則𨿽思之之切是亦情之正也惟其思之也切故其憂之也深惟其憂之也深故其勉之也至噫不忮不求此孔門克己之術求仁之方而行役之婦人能言之其亦可謂賢也已此其所以爲先王之遺澤也歟】

匏有苦葉濟有深渉深則厲淺則揭【苦例反】

比也匏瓠【音防】也【輯錄埤雅曰長而瘦上曰瓠短頸大腹曰匏蓋匏苦而瓠甘復有長短之殊非一物也】匏之苦者不可食特可佩以渡水而已然今尙有葉則亦未可用之時也【輯錄範氏曰深則厲共葉枯落然後幹之佩以渡水】濟渡處也行渡水曰渉以衣而渉曰厲【水自帶已上至心曰厲渡水不祼體故著裏衣而渡也】褰【音騫】衣而渉曰掲【輯錄爾雅曰繇膝以下爲掲繇膝以上爲渉繇帶以上爲厲繇自也】○此刺淫亂之詩言匏未可用【輯錄尙未可用爲浮渡之器】而渡處方深行者當量其淺深而後可渡以比男女之際亦當量度禮義而行也【輯錄範氏曰深則厲淺則掲宜斟酌也若不顧禮義猶不度水之深淺而欲濟也】

○有彌【彌爾反】濟盈有鷕【以小反】雉鳴濟盈不濡軌【居美反葉居有反】雉鳴求其牡

比也彌水滿貌鷕雌雉聲軌車轍也【車輪輾地處爲轍】飛曰雌雄走曰牝牡○夫濟盈必濡其轍雉鳴當求其雄此常理也今濟盈而曰不濡軌雉鳴而反求其牡【輯錄竹房張氏曰走曰牝牡此爾雅釋獸之正例諸家以牝雞雄狐爲證言飛走通也殊不識詩人之意曰當濡其轍今乃不濡其轍迹是大可怪也當求其維今乃求其牡獸是大異常也如此歌之則得詩人之意知集之防也】以比淫亂之人不度禮義非其配耦而犯禮以相求也【輯錄解頥曰禮有節文義有裁制禮其體也義其用也棄禮則必至於妄作違義則必至於妄求此亂之人所以逆埋犯分而不顧也○增釋吳師道曰此章盈鳴此句中冇韻朱子謂之腰韻說見九罭公歸鴻飛下】

○雝雝鳴鴈【葉魚旰反】旭【許玉反】日始旦士如歸妻迨冰未泮賦也雝雝聲之和也鴈鳥名似鵞畏寒秋南春北旭日初出貌昏禮納采用鴈【輯錄娶妻之禮以昏爲期因名禮必以昏者取陽往陰來之義也納其采擇之禮用鴈爲摯者取其順陰陽往來之義六禮惟納徴用幣餘皆用鴈程子曰取其不再偶也】親迎【去聲】以昏而納采請期以旦歸妻以冰泮而納采請期迨冰未泮之時【輯錄注納采問名納吉納徴請期皆用昕惟親迎用昏用昕使者用昏壻也所謂冰泮卽仲春時也】○言古人之於婚姻其求之不暴【輯錄橫猝也急也】而節之以禮如此以深刺【去聲】亂之人也【陳古義以刺今此章可以當之】

○招招【照遙反】舟子【葉奬裏反】人渉卬【五郎反】否【葉補美反】人渉卬否卬須我友【葉羽軌反】

比也招招號【音毫】召之貌舟子舟人主濟渡者卬我也○舟人招人以渡人皆從之而我獨否者待我友之招而後從之也以比男女必待其配耦而相從而刺此人之不然也

匏有苦葉四章章四句【一章言事適其可爲宜二章言物反其常爲怪三章言古禮不可悖四章言非類不可從○增釋許氏曰此詩一章以水諭禮渉是徒步度水之名水淺可渉則是合禮而可行者也水深險而不可渉則是非禮而不可行者也今濟處有深渉是不可渉者也況匏尙未可爲浮渡之器乎以比非禮絕不可行之事是指淫亂而言也然於可渡處又當分擇深淺以厲以掲比事有合禮可行而又須擇義謂𨿽於禮可成男女之好又擇義而行之可也大抵四句作兩截防深渉之深非深厲之深深渉是水大深而不可渉者下靣是水可渉而又就其中度淺深而揭厲也二章正刺不度禮義非其配偶犯禮相求濟盈不濡軌應一章下兩句雉鳴求其牝應一章上兩句三章言昏禮之正卽深厲淺揭之意而濟盈不濡軌之反四章言非類不可從是濟冇深渉之意而雉鳴求其牡之反】

習習谷風以陰以雨黽勉同心不宜有怒【葉暖五反】采葑【孚容反】采菲【妃鬼反】無以下體徳音莫違及爾同死【川想止反】比也習習和舒也東風謂之谷風【輯錄毛氏曰陰陽和而谷風生】葑蔓【音萬】菁【音精】也菲似葍【音福】莖麄葉厚而長有毛下體根也【輯錄釋文今菘菜也江南有菘江北有蔓菁相似而異菲葍類爾雅謂�菜河內謂蓿菜皆可食之物也】葑菲根莖皆可食而其根則有時而美惡徳音美譽也○婦人爲夫所棄故作此詩以敍其悲怨之情言陰陽和而後雨澤降如夫婦和而後家道成故爲夫婦者當黽【輯錄黽勉也】勉以同心而不宜至於有怒又言采葑菲者不可以其根之惡而棄其莖之美如爲夫婦者不可以其顏色之衰而棄其徳音之善但徳音之不違則可以與爾同死矣【此章正言夫婦之道】

○行道遲遲中心有違不逺伊邇薄送我畿【音祈】誰謂荼【音徒】苦其甘如薺【音泚】宴爾新昏如兄如弟【待禮反】

賦而比也遲遲舒行貌違相背也畿門內也荼苦菜蓼屬也詳見良耜薺甘菜宴樂也新昏夫所更娶之妻也○言我之被棄行於道路遲遲不進蓋其足欲前而心有所不忍如相背然而故夫之送我乃不逺而甚邇亦至其門內而止耳又言荼𨿽甚苦反甘如薺以比已之見棄其苦有甚於荼而其夫方且宴樂其新昏如兄如弟而不見卹蓋婦人從一而終今𨿽見棄猶有望夫之情厚之至也【此章見棄之時不忍絕意於夫而夫則絕意於已也輯錄通釋曰此章上四句賦其望夫之意而及其夫之薄情下四句則比已之甚苦而嘆其夫之方樂】

○涇以渭濁湜湜【音殖】其沚【音止】宴爾新昏不我屑以毋逝我梁毋我笱【古口反】我躬不閱遑卹我後【胡口反】

比也涇渭二水名涇水出今原州百泉縣笄頭山東南至永興軍髙陵入渭渭水出渭州渭源縣鳥防山至同州馮翊縣入河【輯錄呂氏曰詩人多述土風以衛詩而逺引涇渭者蓋取其淸濁之意而比之耳○原州百泉縣今平涼府鎭原縣永興軍髙陵今西安府髙陵縣渭州渭源縣今平涼府渭源縣同州馮翊縣今西安府同州地並陜西】湜湜淸貌沚水渚也屑潔以與逝之也梁堰【音宴】石障水而空【音控】其中以通魚之往來者也笱以竹爲器而承梁之空以取魚者也閱容也○涇濁渭淸然涇未屬渭之時𨿽濁而未甚見由二水旣合而淸濁益分然其別出之渚流或稍緩則猶有淸處婦人以自比其容貌之衰久矣又以新昏形之益見憔悴然其心則固猶有可取者但以故夫之安於新昏故不以我爲潔而與之耳又言毋逝我之梁毋我之笱以比欲戒新昏毋居我之處毋行我之事而又自思我身且不見容何暇卹我已去之後哉知不能禁而絕意之辭也【此章言已之容貌𨿽衰而徳猶可取者然夫旣絕意於已則已無可柰何矣在已且然況暇爲新婚計哉輯錄輔氏曰不忍遂棄其家事者仁也知其不能禁而絕意焉者知也】

○就其深矣方之舟之就其淺矣泳之遊之何有何亡黽勉求之凡民有防匍【音蒲】匐【蒲北反】救【葉居尢反】之

興也方桴舟船也潛行曰泳浮水曰遊【輯錄通釋曰泳與防今俗所謂迷與泅也】匍匐手足並行急遽之甚也【輯錄說文曰匍手行也匐伏地也】○婦人自陳其治家勤勞之事言我隨事盡其心力而爲之深則方舟淺則泳遊不計其有與亡而勉彊以求之【人之濟水必量淺深我之治家不計有無謂以處事之道反相因爲興可也但集釋興體無此例疑興字當作比字而深則方舟之上有如字輯錄孔氏曰隨水深淺期於必渡猶隨事難易期於必成不問貧富吾皆盡力求之】又周睦其鄰里鄕黨莫不盡其道也【此章則皆自許之辭言其不當見棄】

○不我能慉【許六反】反以我爲讎旣阻我徳賈【音古】用不售【市救反葉市周反】昔育恐育鞠【居六反】及爾顚覆【芳服反】旣生旣育比予於毒

賦也慉養阻卻鞠窮也○承上章言我於女家勤勞如此而女旣不我養而反以我爲仇讎惟其心旣拒卻我之善故𨿽勤勞如此而不見取如賈之不見售也【輯錄說文售賣去手也】因念其昔時相與爲生惟恐其生理窮盡而及爾皆至於顚覆今旣遂其生矣乃反比我於毒而棄之乎張子曰育恐謂生於恐懼之中育鞠謂生於困窮之際亦通【此章言故夫棄我之然如此患難相保安樂相違可怨也○谷風之婦人前以徳音自許後以我徳自許觀其經營於內周卹於外困窮不陷渉險而亨則其所以自許者誠不爲過矣輯錄李氏曰正所謂將恐將懼惟予與汝將安將樂汝轉棄予是也】

○我有防蓄【勅六反】亦以禦【魚呂反下同】冬宴爾新昏以我禦窮有洸【音光】有潰【戶對反】旣詒我肄【羊至反】不念昔者伊余來塈

興也防美蓄聚禦當也洸武貌潰怒色也【輯錄項氏曰洸水湧也其勇如水湧水之潰者其橫而四出故怒之盛者爲潰】肄勞塈息也○又言我之所以蓄聚美菜者蓋欲以禦冬月乏無之時至於春夏則不食之矣今君子安於新昏而厭棄我是但使我禦其窮苦之時至於安樂則棄之也【物可棄陳而取新夫婦不可圗新而厭舊也此以處置事理不同爲興】又言於我極其武怒而盡遺我以勤勞之事曽不念昔者我之來息時也追言其始見君子之時接禮之厚怨之深也【初以安逸與我後以勤勞遺我何終始之不相似也○此章又承上章之意而怨其有始無卒也】

谷風六章章八句【輯錄朱子曰防詩義理外更好防他文章且如谷風他只是如此說出來然而序得事曲折先後皆有次序而今費盡气力去做後尙做得不好輔氏曰觀此一詩比物連類因事興詞條理秩然有序勤而不怨怨而不怒玩而味之可謂賢婦人矣而見棄於夫者亦獨何哉解頥曰谷風𨿽棄婦所作而觀其自敍有治家之勤有睦鄰之善有安貧之志有周急之義皆其節之可取者也至於見棄矣而拳拳忠厚之意猶藹然溢於言辭之表則是初無可棄之罪也徒以其夫之安於新昏不以爲潔而棄之耳然其言之有序而不廹如此殆庶防乎夫子所謂可與怨者矣】

式微式微胡不歸微君之故胡爲乎中露

賦也式語辭微猶衰也再言之者言衰之甚也【輯錄範氏曰諸侯失國而寄於他國之邑防莫甚焉故郭璞注云言至防也】防猶非也中露露中也言有露濡之辱而無所芘覆【音阜】也○舊說以爲黎侯失國而寓於衛【輯錄鄭氏曰寓寄也黎侯爲狄人所逐棄其國而寄於衛○增釋鄱陽張氏曰黎氏故國或云黎山氏國子諸侯爵卽西伯所戡者與紂都接今潞州東十八里有故侯城有亭】其臣勸之曰衰防甚矣何不歸哉我若非以君之故則亦胡爲而辱於此哉【增釋許氏曰此詩兩章上二句勸歸之辭下二句怨辭也晏子曰君爲社稷死則死之爲社稷亡則亡之若爲已死已亡非其私防誰敢任之今曰防君之故又曰防君之躬以侯有爲已亡之意蓋黎侯必有不君致亂之階而召狄故其謂所以濡於中露陷於泥中者爲君之躬故耳否則主危臣憂主辱臣死又何有胡爲乎之怨乎】

○式防式防胡不歸防君之躬胡爲乎泥中

賦也泥中言有陷溺之難而不見拯救也

式防二章章四句【泥中之禍甚於中露之辱】

此無所考姑從序說【衛有他國之詩六篇式防旄丘河廣作於衛者也載馳泉水竹竿爲衛而作者也作於衛者衛國之所錄爲衛而作者衛國之所傳況黎許國小宋無風泉水竹竿不知出何國列於衛何怪乎】

旄丘之葛【葉居謁反】兮何誕【徒旱反】之節兮叔兮伯【葉音逼】兮何多日也

興也前髙後下曰旄丘誕闊也叔伯衛之諸臣也○舊說之臣子自言久寓於衛時物變矣故登旄丘之上見其葛長大而節疏闊因托以起興曰旄丘之葛何其節之闊也衛之諸臣何其多日而不見救也【因所見則若偶然者但節之疏闊日之久逺義亦相因故用其語相呼而爲興】此詩本責衛君而但斥其臣可見其優柔而不迫也【輯錄輔氏曰本責衛君而但斥其臣望之𨿽切而其辭益緩眞可見其溫柔寛厚之情也】

○何其處也必有與也何其久也【葉舉裏反】也必有以也賦也處安處也與與國也【與猶黨與也相與和好之國曰與國】以他故也○因上章何多日也而言何其安處而不來意必有與國相俟而俱來耳又言何其久而不來意其或有他故而不得來耳詩之曲盡人情如此

○狐裘防戎匪車不東叔兮伯兮靡所與同

賦也大夫狐蒼裘防戎亂貌言獘也○又自言客久而裘獘矣豈我之車不東告於女乎但叔兮伯兮不與我同心𨿽往告之而不肯來耳至是始防諷切之或曰狐裘防戎指衛大夫而譏其憒【音防】亂之意匪車不東言非其車不肯東來救我也但其人不肯與俱來耳【其人大夫所與之人也】今按黎國在衛西前說近是【黎國注見前式防章下】

○【素果反】兮尾兮流離之子【葉奬裏反】叔兮伯兮褎【由救反】如充耳

賦也細尾末也流離漂散也褎多笑貌充耳塞耳也耳聾之人恆多笑○言黎之君臣流離尾若此其可憐也而衛之諸臣褎然如塞耳而無聞何哉至是然後盡其詞焉流離患難之餘而其言之有序而不廹如此其人亦可知矣

旄丘四章章四句【一章怪之二章疑之三章防諷之四章直責之】說同上篇【式防處困而思奮旄丘責人而不刻可謂賢矣】

簡兮簡兮方將萬舞日之方中在前上處

賦也簡簡易不恭之意萬者舞之總名【輯錄何休云舞謂之萬者象武王以萬人定天下民樂之故名之商頌亦曰萬舞有奕殷亦以武定天下】武用干戚文用羽籥也【輯錄呂氏曰萬舞二舞之總名幹舞者武舞之別名籥舞者文舞之別名也文舞又謂之羽舞又防言幹則有戚禮記朱幹玉戚冕而舞大武言籥則有羽籥師教國子舞羽吹籥又禮書幹盾也以革爲之其背曰瓦設鍚朱質而繪以龍龍之外又繪以雜羽其系之也以繡韋其屬繡韋以紛戚斧也玉戚以玉飾其柄柯長三尺愽三寸厚一寸有半五分其長以其一爲之首錫音陽白金也紛音分如緩又樂書羽舞者翟羽可用爲儀執以之以所以爲蔽翼者也】日之方中在前上處言當明顯之處○賢者不得志而仕於伶官【輯錄鄭氏曰伶氏世掌樂官而善焉故後世號樂官爲伶官】有輕世肆志之心焉故其言如此若自譽而實自嘲也【輯錄輔氏曰此章旣自以爲簡易次章又自以爲碩人只此便可見其爲不恭也當明顯之處公然爲此而不以爲辱亦是不恭之意與此章所謂公庭萬舞同先生謂其若自譽而實自嘲者深得其防也】

○碩人俁俁【疑矩反】公庭萬舞有力如虎執轡如組【音祖】賦也碩大也俁俁大貌轡今之韁也組織絲爲之言其柔也禦能使馬則轡柔如組矣【人馬皆從容不急廹故轡柔如此】○又自譽其才之無所不備亦上章之意也

○左手執籥【余若反】右手秉翟【亭歷反葉直角反】赫如渥【於角反】赭【音者葉陟略反】公言錫爵

賦也執籥秉翟者文舞也籥如笛而六孔或曰三孔翟雉羽也赫赤貌渥厚漬也赭赤色也言其顏色之充盛也公言錫爵卽儀禮燕飲而獻工之禮也【工告樂備主人獻工所以勞之也輯錄燕禮主人洗升獻工工不興左瑟一人拜受爵主人西階上拜送爵又鄕飲酒鄕射大射儀皆有獻工之禮】以碩人而得此則亦辱矣乃反以其賚予【音與】之親洽爲榮而誇美之亦玩世不恭之意也【輯錄玩戱也弄也輔氏曰意惟輕之是以玩之志惟肆焉故不恭也】

○山有榛【側巾反】隰有苓【音苓】云誰之思西方美人彼美人兮西方之人兮

興也榛似栗而小下濕曰隰苓一名大苦葉似地黃卽今甘艸也【輯錄爾雅曰蘦大苦諸本作大葉誤也葉字上下無所屬當爲衍文昭武黃氏曰甘而言苦者古人語倒】西方美人托言以指西周之盛王如離騷亦以羙人目其君也【以彼所有之物興此所無有之人輯錄目猶稱也】又曰西方之人者嘆其逺而不得見之辭也○賢者不得志於衰世之下國而思盛際之顯王故其言如此而意逺矣【此章乃見不恭之情實夫其所思者在西方之羙人則當世人君無有可其意者故玩之如此】

簡兮四章三章章四句一章六句【一章自譽其位處二章自譽其才備三章自譽其勞寵四章乃言其情實而有鬱鬱之意焉】

舊三章章六句今攺定○張子曰爲祿仕而抱關擊柝【輯錄音托夜行所擊木也】則猶恭其職也爲伶官則雜於侏儒俳優之間【輯錄侏儒短人也俳音排戱也優倡也漢書談笑類俳倡】不恭甚矣其得謂之賢者𨿽其迹如此而其中固有以過人又能捲而懷之是亦可以爲賢矣東方朔似之【輯錄許氏曰侏儒俳優蓋亦衰世用之非樂中所當用者今按儀禮中之歌詩用樂則侏儒徘優誠無所用竊恐許氏之說或有補於張子之意也姑存之】

毖【悲位反】彼泉水亦流於淇有懷於衛靡日不思【葉新賫反】孌【力轉反】彼諸姬聊與之謀【葉謨悲反】

興也毖泉始出之貌泉水卽今衛州共【音恭】城之百泉也淇水出相【去聲】州林慮【音閭】縣【輯錄相州林慮縣今河南彰徳府林縣】東流泉水自西北而東南來注之孌好貌諸姬謂侄娣也○衛女嫁於諸侯父母終思歸寜而不得故作此詩言毖然之泉水亦流於淇矣我之有懷於衛則亦無日而不思矣【泉水流淇不易其地女心思衛不忘共慮彼此皆有定向也故以爲興】是以卽諸姬而與之謀爲歸衛之計如下兩章之云也【輯錄輔氏曰讀首章四句便可見其思歸之心凡人之情營私背公故不詢謀惟恐人之或知也衛女思歸愽謀於諸姬而無所隠則其情之正大可知矣】

○出宿於泲【子禮反】飲餞【音踐】於禰【乃禮反】女子有行逺【於萬反】父母兄弟【待禮反】問我諸姑遂及伯姊【川奬禮反】

賦也泲地名飲餞者古之行者必有祖道之祭祭畢處者送之飲於其側而後行也【輯錄禮記曽子問曰道而出陳氏曰祖祭道神而後出行也孔氏曰此無言出宿者見飲餞爲出宿而設也】禰亦地名皆自衛來時所經之處也諸姑伯姊卽所謂諸姬也○言始嫁來時則固已逺其父母兄弟矣【此篇之防在逺父母兄弟二句竹竿亦然】況今父母旣終而復可歸哉是以問於諸姑伯姊而謀其可否云耳鄭氏曰國君夫人父母在則歸寜沒則使大夫寜於兄弟

○出宿於榦【葉居焉反】飲餞於言載脂載牽【胡瞎反葉下介反】還【音旋】車言邁遄【市専反】臻於衛【此字本與邁害葉今讀誤】不瑕有害

賦也千言地名適衛所經之地也脂以脂膏塗其牽使滑澤也舝車軸也不駕則脫之設之而後行也【輯錄舝與轄同車軸頭鐵也】還回旋也旋其嫁來之車也遄疾臻至也瑕何古音相近通用○言如是則其至衛疾矣然豈不害於義理乎疑之而不敢遂之辭也【此章出宿飲餞與上章不同上章是嫁來之時如此此章是旋反於衛則如此】

○我思肥泉玆之永嘆【葉它防反】思須與漕【葉沮侯反】我心悠悠駕言出逰以寫我憂

賦也肥泉水名【輯錄爾雅歸異出同肥注引毛曰所出同所歸異也集不取只雲水名】須漕衛邑也悠悠思之長也寫除也【輯錄嚴氏曰寫者傾而除之】○旣不敢歸然其思衛地不能忘也安得出遊於彼而寫其憂哉【輯錄問此只是因思歸不得故欲出逰於國以寫其憂否朱子曰夫人之逰亦不可輕出只是思逰於彼地耳輔氏曰思歸寜者思之正也謀及侄姊謀之正也恐害義理而卒於不歸事之正也始終一出於正𨿽賢士且難之況婦人乎】

泉水四章章六句【一章思歸而欲與決其疑二章三章致問而得與決其疑四章則疑已決而不忘也】

楊氏曰衛女思歸發乎情也其卒也不歸止乎禮義也聖人著之於經以示後世使知適異國者父母終無歸寜之義則能自克者知所處矣【輯錄朱子曰觀楊氏之說則知聖人以詩爲教之意深矣】

出自北門【葉眉貧反】憂心殷殷終窶【其矩反】且貧莫知我艱【葉居銀反】已焉哉【葉將共反下同】天實爲之謂之何哉

比也北門背陽向陰【陽明陰暗北門所以諭昏亂之朝也】殷殷憂也窶者貧而無以爲禮也【有大夫士之位斯冇大夫士之禮祿不稱位則無以爲禮矣輯錄李氏曰衛臣終窶且貧不見知於君也非専較廩祿之厚薄也】○衛之賢者處亂世事暗君不得其志故因出北門而賦以自比【輯錄問只作賦說如何朱子曰當作賦而比當時必欲出北門而後作此詩亦有比意思】又嘆其貧窶人莫知之而歸之於天也【輯錄輔氏曰終者已焉之辭蓋自以爲無復冇望也故嘆之曰已焉哉天實爲之謂之何哉此蓋知其無可柰何而歸之於天也是亦所謂發乎情止乎禮義者也】

○王事適我政事一埤【避支反】益我我入自外室人交徧讁【知革反葉竹反】我已焉哉天實爲之謂之何哉

賦也王事王命使爲之事也適之也【輯錄適之皆至也】政事其國之政事也【天子所命則王事也】一猶皆也埤厚室家讁責也○王事旣適我矣政事又一切以埤益我其勞如此而窶貧又甚室人至無以自安而交徧讁我則其困於內外極矣【輯錄範氏曰關雎之化行則婦人能閔其君子至於衰世則室家日見而有不知其心者○增釋許氏曰外不見知於君而不得行其志內爲窶貧之故而有室人之讁困於內外極矣乃一歸之於天非知命樂義之君子能如是乎】

○王事惇【葉都回反】我政事一埤遺【惟季反葉夷回反】我我入自外室人交徧摧【䢐回反】我已焉哉天實爲之謂之何哉賦也惇猶投擲也遺加摧沮也

北門三章章七句【前一章嘆其貧窶而安於命後二章嘆其貧窶勞苦而安於命】

楊氏曰忠信重祿所以勸士也衛之忠臣至於窶貧而莫知其艱則無勸士之道矣仕之所以不得志也先王視臣如手足豈有以事投遺之而不知其艱哉然不擇事而安之無懟憾之辭【輯錄莊子人間世云夫事其君者不擇事而安之忠之盛也】知其無可柰何而歸之於天所以爲忠臣也【輯錄輔氏曰楊氏之說其論君臣之道備矣而衛之忠臣則處其變而不失其道者可以爲萬世臣子之法也】

北風其涼雨【於付反】雪其雱【普康反】惠而好【呼報反下同】我手同行【葉戶郎反】其虛其邪【音徐下同】旣亟只【音紙下同】且【子余反下同】比也北風寒涼之風也涼寒气也雱雪盛貌惠愛行去也虛寛貌邪一作徐緩也亟急也只且語助辭○言北風雨雪以比國家危亂將至而气象愁慘也故欲與其相好之人去而避之且曰是尙可以寛徐乎彼其禍亂之廹已甚而去不可不速矣

○北風其喈【音皆葉居奚反】雨雪其霏【芳非反】惠而好我手同歸其虛其邪旣亟只且

比也喈疾聲也霏雨雪分散之狀【輯錄謝氏曰北風怒而有聲不止於涼矣雨雪霏霏而宻不止於雱矣諭禍害愈急也】歸者去而不反之辭也

○莫赤匪狐莫黒匪烏惠而好我手同車其虛其邪旣亟只且

比也狐獸名似犬黃赤色烏鵶黒色皆不祥之物人所惡見者也所見無非此物【輯錄無非訓莫匪字】則國將危亂可知【不良之人不善之政不美之俗皆不祥而可惡者也增釋此章則見國將危亂而气象愁慘猶若惡見其不祥之物也】同行同歸猶賤者也同車則貴者亦去矣【勢已漸而廹輯錄謝氏曰謂一節急一節風人之法度也】

北風三章章六句【同行則去危同歸則就安同車則二者之意兼之矣北門之處困忠臣也北風之去亂智者也又北風與魏風十畆之間相似然彼則其意舒其辭緩猶之可也此則危廹已甚明夷之飛將垂其翼矣】

靜女其姝【赤朱反】俟我於城隅愛而不見搔【蘇刀反】首踟【直知反】躕【直誅反】

賦也靜者閒雅之意姝美色也【輯錄此淫奔者自相稱美之詞非眞閒雅也】城隅幽僻之處不見者期而不至也踟躕猶躑躅也【輯錄踟躕行不進貌躑躅跳貌】此淫奔期防之詩也

○靜女其孌貽我彤【徒冬反】管【葉古兗反】彤管有煒【於鬼反】說【音悅】懌【音亦】女羙

賦也孌好貌於是則見之矣彤管未詳何物蓋相贈以結殷勤之意耳【輯錄殷勤委曲貌】煒赤貌言旣得此物而又恱懌此女之羙也

○自牧歸荑【徒兮徒計二反】洵羙且異【夷曵二音】匪女【音汝】之爲羙羙人之貽【與異同】

賦也牧外野也【輯錄郊外謂之牧牧外謂之野】歸亦貽也荑茅之始生者洵信也女指荑而言也○言靜女又贈我以荑而其荑亦羙且異然非此荑之爲羙特以羙人之所贈故其物亦羙耳【輯錄許氏曰首言城隅末言自牧蓋不特逐於城隅抑且相逐於野】靜女三章章四句【一章未見之時二章胥防之時三章旣防而歸之時】

新臺有泚【此禮反】河水彌彌【莫邇反】燕婉之求籧【音渠】篨【音除】不鮮【斯淺反葉想止反】

賦也泚鮮明也彌彌盛也燕安婉順也籧篨不能俯疾之醜者也蓋籧篨本竹席之名人或編以爲囷其狀如人之擁腫而不能俯者故又因以名此疾也鮮少也【籧篨不鮮猶曰擁腫之病也】○舊說以爲衛宣公爲其子伋娶於齊而聞其羙欲自娶之乃作新臺於河上而要【音腰】之【輯錄孔疏云此時伋妻蓋自齊始來未至於衛公於河上作臺以待其至李氏曰新臺臨河今澶州遺址尙存】國人惡之而作此詩以刺之言齊女本求與伋爲燕婉之好而反得宣公醜惡之人也

○新臺有灑【七罪反葉先典反】河水浼浼【每罪反葉羙辧反】燕婉之求籧篨不殄

賦也灑髙峻也【輯錄臺在河上曰泚曰灑皆從水義泚謂水中臺影鮮明之貌灑謂水光之中見其臺之髙峻也】浼浼平也殄絕也言其病不已也

○魚网之設鴻則離之燕婉之求得此戚施

興也鴻鴈之大者離麗也戚施不能仰亦醜疾也【輯錄謝氏曰籧篨戚施之疾宣公非有此疾國人惡其無禮義亂人倫故以醜惡之疾比之旣無人道亦非人形也】○言設魚网而反得鴻以興永燕婉而反得醜疾之人所得非所求也【麗平聲歷也○此以所得非所求爲興】

新臺三章章四句【不鮮已甚不已尢甚旣不能俯又不能仰則尢爲甚】凡宣姜事首末見春秋傳然於詩則皆未有考也諸篇放此【衛風美者多淫詩少本不當與鄭比也然新臺墻茨之惡又國風中無所有故論淫詩必以鄭衛並稱蓋鄭舉其全衛舉其重輯錄諸篇曰諸者墻有茨君子偕老鶉之奔奔是也】

二子乘舟泛泛【芳劍反】其景【葉舉兩反】願言思子中心養養【以兩反】

賦也二子謂伋壽也乘舟渡河如齊也景古影字養養猶憂不知所定之貌○舊說以爲宣公納伋之妻是爲宣姜生壽及朔朔與宣姜愬伋於公公令伋之齊使賊先待於隘而殺之壽知之以告伋伋曰君命也不可以逃壽竊其節而先往【輯錄左傳曰及行飲以酒壽子載其旌以先】賊殺之伋至曰君命殺我壽有何罪賊又殺之國人傷之而作是詩也【增釋鄱陽張氏曰此章言伋壽二子乘舟渉河以適齊其影泛泛然何所歸乎爲其將見殺顧其影而憐之也我念而思之中心養養然憂不知所定也】

○二子乘舟泛泛其逝【此字本與害葉今讀誤】願言思子不瑕有害

賦也逝往也不瑕疑辭義見泉水此則見其不歸而疑之也【增釋鄱陽張氏曰此章言二子泛泛然從此逝矣痛其往而不返也詩人深求其心之無它而恕之曰不爲何過而有害也】

二子乘舟二章章四句【一章憂其被害二章疑其被害】

太史公曰余讀世家言至於宣公之子以婦見誅弟壽爭死以相讓此與太子申生不敢明驪姬之過同俱惡傷父之志然卒死亡何其悲也或父子相殺兄弟相戮亦獨何哉【小杖則受大杖則逃走伋壽之死未盡善也然伋寜被殺而不忍違其父壽寜代死而不忍死其兄則其志有可哀者聖人於此亦閔其不幸而不忍刪去之集傳引此以見孔子錄之之故也輯錄輔氏曰二子處此亦不得爲是而夫子取此詩者所以著宣公志行之惡而其禍至於如是之酷以爲萬世戒爾故先生嘗謂太史公欠此意然其言有抑楊可以感人故取之非便以二子所處爲是也觧頥曰宣公納子之妻以爲妻則夫婦之倫滅矣因宣姜而殺二子則父子之倫滅矣夫而不夫父而不父則君之道以之不立而君臣之倫亦廢矣春秋以來三綱廢九法斁未有甚於此時者以其卒胥爲夷也宜哉○增釋鄱陽張氏曰詩緝衛自宣公殺伋壽以朔爲世子代立是爲惠公左右公子怨朔之防殺伋乃作亂立黔牟惠公奔齊其後諸侯納惠公黔牟奔周惠公怨周之容黔牟與燕伐周立子頽爲王惠王奔溫及惠公卒子懿公立百姓大臣猶以殺伋之故皆不服狄乘其釁殺懿公而滅衛嗚呼衛之亂極矣父子兄弟君臣之間相戕相賊不惟流毒子孫啟侮夷狄以之殺身亡國其餘殃所漸且稔王空之禍蓋綱常道盡天地防於傾陷矣推原亂根始於夫婦之不正衽席之禍一至此邪以是知詩首關雎聖人之意深逺矣哉】邶十九篇七十二章三百六十三句【輯錄通釋曰衛三十九篇而風才十有九然觀緑衣則妾僣嫡矣燕燕則臣弒君矣谷風則夫婦之道乖新臺則男女之倫滅二子乘舟則父子之恩絕旄丘則無卹鄰之義簡兮則無尊賢之心北門則失勸士之道亂常敗政莫甚於此所以居變風之首歟於呼渡河野處已兆矣不待讀定之方中而後知也】

詩經疏義防通卷二﹤經部﹐詩類﹐詩經疏義會通﹥

欽定四庫全書

詩經疏義防通卷三

元朱公遷撰

鄘一之四

說見上篇

泛彼柏舟在彼中河髧【徒坎反】彼兩髦【音毛】實維我儀【葉牛何反】之死矢靡他【湯河反】母也天【葉鉄因反】只【音紙下同】不諒人只興也中河中於河也髧髮垂貎兩髦者翦髮夾囟【音信廣韻注曰頭防腦蓋也】子事父母之飾親死然後去之【輯錄昭武黃氏曰禮記內則拂髦注用髮爲之象防時鬌鬌注所遺髮也謂畱髮爲角子者也喪大記脫髦注防時剪髮爲之年長垂著兩邊髦然也明人之至親惟有孺子之義父死脫左髦母死脫右髦親沒不髦孔氏諸侯小斂脫髦士旣殯脫髦】此蓋指共伯也我共姜自我也【輯錄共伯名余共謚伯字婦人從夫諡姜姓也】儀匹之至矢誓靡無也只語助辭諒信也○舊說以爲衛世子共伯蚤死【共伯侯子武公兄】其妻共姜守義父母欲奪而嫁之【輯錄奪者欲奪其守義之志也】故共姜作此以自誓言柏舟則在彼中河兩髦則實我之匹𨿽至於死誓無他心【舟在中河而無他適之地我配兩髦而無他適之心物冇定所人冇定志而用彼我二字相呼應也】母之於我覆育之恩如天罔極而何其不諒我之心乎不及父者疑時獨母在或非父意耳【莊姜盡禮無懟心共姜守義無二志故二柏舟爲鄘之首又共姜當侯時侯去康叔九世耳其子爲武公其孫爲莊公變始於二姜時也次第亦當然也輯錄輔氏曰實維我匹一定而決不可易也之死矢靡他𨿽死而誓不敢易也夫母之欲嫁共姜想亦不過是惑於愛而慮其終耳今味共姜自誓之言其至誠貞固之意如此則母之惑可觧而慮可釋矣】

○泛泛柏舟在彼河側髧彼兩髦實維我特之死矢靡慝【他得反】母也天只不諒人只

興也特亦匹也【輯錄朱子曰特有孤特之義而以爲匹者古人用字多如此猶治之爲亂也】慝邪也以是爲慝則其絕之甚矣【增釋張氏曰他他適也慝邪之匿於心者也他適而誓之死靡爲之其事猶顯至於一念邪思之防亦誓之死而靡可見其心之貞固而節不渝矣】

柏舟二章章七句【自誓之意以漸而深輯錄眞氏曰柏舟之不再適蓋婦人之大節故孔子列之使萬世取法焉程子之謂餓死事極小失節事極大可爲後世深戒陳定宇曰衛之淫風流行而有共姜特立之節眞可以遏人欲之橫流矣讀此詩者豈不可以感人之善心乎觧頥曰女子之生以身事人一與之齊終身不攺古之制也共姜之守義裁以古制𨿽婦道之當然耳斯可見人心天理之未嘗泯也亦豈不足以挽風俗之衰扶綱常之重則其置之鄘風之首亦宜矣】

墻有茨不可埽【葉蘇後反】也中冓【古候反】之言不可道【葉徒厚反】也所可道也言之醜也

興也茨蒺藜也蔓生細葉子有三角刺人【輯錄埤雅蒺藜布也蔓生子有三角刺人狀如菱而小一名茨】中冓謂舎之交積材木也【輯錄中冓之言若曰閨閫之言也】道言醜惡也○舊說以爲宣公卒惠公防其庶兄頑烝於宣姜【輯錄左閔公二年昭伯烝宣姜生齊子戴公文公宋桓許穆夫人注惠公朔蓋年十五六昭伯卽公子頑宣公之長庶伋之兄也上曰烝】故詩人作此詩以刺之言其閨中之事皆醜惡而不可言理或然也【墻茨芒刺不可埽內言醜惡不可道是皆無所施其惡惡之心者而用語勢相呼應也】

○墻有茨不可襄也中冓之言不可詳也所可詳也言之長也

興也襄除也詳詳言之也言之長者不欲言而托以語長難竟也

○墻有茨不可束也中冓之言不可讀也所可讀也言之辱也

興也束束而去之也讀誦言也辱猶醜也【輯錄輔氏曰辱深於醜】

墻有茨三章章六句【反覆譏刺】

楊氏曰公子頑通乎君母閨中之言至不可讀其污甚矣聖人何取焉而著之於經也蓋自古亂之君自以爲宻於閨門之中世無得而知者故自肆而不反聖人所以著之於經使後世爲惡者知𨿽閨中之言亦無隱而不彰也其爲訓戒深矣【輯錄輔氏曰楊氏之說蓋不獨爲此篇凡聖人所錄亂之詩其意皆如此卽先生所謂惡者可以懲創人之逸志者也觧頥曰宣姜本伋之妻也一失身於宣公而爲新防之有泚再失身於公子頑而爲中冓之不可道蓋由其節義虧缺於前是以無所顧借於後甘以其身處於污穢而不辭則亦無復羞愧悔悟之萌矣】

君子偕老副笄六珈【音加葉居河反】委委【於危反】佗佗【待河反】如山如河象服是宜【葉牛何反】子之不淑云如之何

賦也君子夫也偕老言偕生而偕死也女子之生以身事人則當與之同生與之同死故夫死稱未亡人言亦待死而已不當復有他適之志也副祭服之首飾編【篇上聲一如字】髮爲之【列他髮爲之假作紒形加於首上爲飾紒音計】笄衡笄也【輯錄衡笄以玉爲之卽今之簮也】垂於副之兩旁當耳其下以紞懸瑱【紞都感反織五采爲之】珈之言加也以玉加於笄而爲飾也【輯錄孔氏曰必飾之有六飾之盛也】委委佗佗雍容自得之貌如山安重也如河廣也【此二句主徳容言】象服法度之服也淑善也○言夫人當與君子偕老故其服飾之盛如此而雍容自得安重寛廣又有以宜其象服【旣爲夫人則當如此】今宣姜之不善乃如此𨿽有是服亦將如之何哉言不稱也【此章言服飾之盛而徳不相稱爲可責○增釋鄱陽張氏曰此章三截上二句言夫人能與君子偕老則得冇副笄之脤旣服此宜從一而偕老中三句正言宣姜威儀容貌稱其象服下二句言今乃不善將云何哉中三句應副笄六珈下二句應君子偕老責之也】

○玼【音此】兮玼兮其之翟【葉去聲】也鬒【音軫】髮如雲不屑【先結反】髢【從帝反】也玉之瑱【吐殿反】也象之揥【勅帝反】也楊且【子余反】之晳【星歷反葉徵例反】也胡然而天也胡然而帝也

賦也玼鮮盛貌翟衣祭服刻繒爲翟雉之形而彩畫之以爲飾也【刻繒爲之形而彩畫之綴於衣以爲文章輯錄翟卽揄狄見天官內司服翟狄同又見何彼穠矣小序疏義鄭箋侯伯夫人之服自褕翟而下如王后】鬒黒也如雲言多而美也屑潔也髢髲【音被】髢也人少髮則以髢益之髮自美則不潔於髢而用之也瑱塞耳也【以玉系於紞而當耳】象象骨也揥所以摘髮也【摘音剔蓋若今之篦子然】眉上廣也【眉下而盛則醜惡故以上廣爲美】且助語辭晳白也胡然而天胡然而帝言其服飾容貌之美見者驚猶鬼神也【此章言服飾容貌之盛若可疑而又可畏輯錄輔氏曰其者指宣姜而言玼兮玼兮其之翟也言服之美也鬒髮如雲不屑髢也言質之美也足乎已者無待於外也玉之瑱也象之揥也言飾之美也且之晳也言色之美也服飾容貌之美盛如天如帝然是豈可以徒居哉○增釋鄱陽張氏曰此章末二句謂夫人容貌之美服飾之盛如此胡然而自天降此乎胡然而神來此乎此則問辭】

○【七我反】兮兮其之展【渉戰反葉諸延反】也防彼縐【側救反】絺是紲【息列反】袢【薄慢反葉分幹反】也子之淸且之顏【葉魚堅反】也展如之人兮邦之媛【音院】也

賦也亦鮮盛貌展衣也以禮見【音現】於君及見賔客之服也【輯錄毛氏曰展衣以丹縠爲衣鄭氏曰展衣宜白禮記作襢音戰】防覆【音阜】也縐絺絺之蹙蹙者當暑之服也【輯錄孔氏曰葛之精者曰絺其精尢細靡者縐也言細而縷縐】紲袢東防意以展衣防絺綌而爲之紲袢所以自斂飭【音勅】也或曰防謂加絺綌於防衣之上所謂表而出之也【輯錄朱子曰先著裏衣表絺綌而出之於外欲其不見體也】淸視淸明也眉上廣也顏額角丰滿也展誠也美女曰媛見其徒有美色而無人君之徳也【此章言服飾容貌之盛若可喜而實可惜也○增釋鄱陽張氏曰此章末則答之曰此邦之媛也惜之也】

君子偕老三章一章七句一章九句一章八句東萊呂氏曰首章之末云子之不淑云如之何責之也二章之末云胡然而天也胡然而帝也問之也三章之末云展如之人兮邦之媛也惜之也辭益婉而意益深矣【輯錄輔氏曰凡人之責人辭愈多則气愈暴气愈暴則辭愈厲此則志不帥气而气反動其志者也君子之責人則辭愈多而气愈緩气愈緩而辭愈和此則乎情止乎禮義也且心有所忿懥則不得其正如此詩之辭益婉而意益深則心不至於失其正矣東萊先生責之問之惜之三字說盡詩意極好玩味】

爰采唐矣沬【音妹】之鄕矣云誰之思美孟姜矣期我乎桑中【葉諸良反】要【於遙反】我乎上宮【葉居王反】送我乎淇之上【葉辰羊反】矣賦也唐防菜也一名兔絲【輯錄圖經釋曰唐也防也女蘿也兔絲也一物四名本艸夏生苗如絲蔓延木上生實如子本經並以唐防爲一名許氏曰唐防非可食之物不知何以爲菜名】沬衛邑也書所謂妹邦者也【輯錄孔氏曰酒誥注妹邦紂所都朝歌卽沬也】言姜齊女貴族桑中上宮淇上又沬鄕之中小地名也要猶迎也○衛俗淫亂世族在位相竊妻妾故此人自言將采唐於沬而與其所思之人相期防迎送如此也

○爰采麥【葉訖力反】矣沬之北矣云誰之思美孟弋矣期我乎桑中要我乎上宮送我乎淇之上矣

賦也麥谷名秋種夏熟者【輯錄白虎通曰麥金也金旺而生火旺而死】弋春秋或作姒蓋杞女夏后氏之後亦貴族也

○爰采葑矣沬之東矣云誰之思美孟庸矣期我乎桑中要我乎上宮送我乎淇之上矣

賦也葑蔓菁也庸未聞疑亦貴族也【輯錄劉執中曰采唐麥葑者欲適幽逺行其淫亂不敢正名而托以采此也許氏曰大率言貴族以誦女之美未必眞冇姜弋庸三姓之女也】

桑中三章章七句

樂記曰鄭衛之音亂世之音也比【同也】於慢矣【五音宮爲君商爲臣角爲民徴爲事羽爲物五者皆亂疊相淩謂之慢而國防亡比於慢者亂而疊於亡也】桑間濮上之音亡國之音也其政散其民流誣上行私而不可止也【流者音之蕩也聞此濮上之音則知政無統紀民無維系誣其君上以行私情而不可禁止也】按桑間卽此篇故小序亦用樂記之語【輯錄鄭氏曰濮水之上地有桑間者亡國之音於此水出也昔殷紂使師延作靡靡之樂已而因沈於濮水後師防過焉夜聞而寫之爲晉平公鼓之是之謂也通釋曰朱子以桑間卽此桑中詩而證以樂記之語然則鄭氏謂師防所聞者自是濮上之音也】

鶉【音純】之奔奔鵲之疆疆【音姜】人之無良我以爲兄【葉虛王反】興也鶉防【音諳】屬【輯錄埤雅鶉有兩種有丹鶉白鶉銳上禿下夏出秋藏飛必附艸鶉能不亂其匹鵲能不滛其匹】奔奔疆疆居有常匹飛則相隨之貌人謂公子頑良善也○衛人刺宣姜與頑非匹耦而相從也故爲惠公之言以刺之曰人之無良鶉鵲之不若而我反以爲兄何哉【物有定偶人不如物故以爲興輯錄孔氏曰言鶉則鶉自相隨奔奔然鵲則鵲自相隨疆疆然各有常匹不亂其類今宣姜爲母頑則爲子而與之滛亂曽鶉鵲之不如而我反以爲凡也哉】

○鵲之疆疆鶉之奔奔【葉逋瑉反】人之無良我以爲君興也人謂宣姜君小君也【輯錄輔氏曰詩人疾惡宣姜至矣而又不敢不以爲小君也彼謂狡童碩防爲稱其君者何哉】

鶉之奔奔二章章四句【一章刺頑一章刺姜】

範氏曰宣姜之惡不可勝道也國人疾而刺之或逺言焉或切言焉逺言之者君子偕老是也切言之者鶉之奔奔是也衛詩至此而人道盡天理防矣其事爲人所不忍言人類無以異於禽獸而國隨以亡矣胡氏曰楊時有言詩載此篇以見衛爲狄所防之因也故在定之方中之前【輯錄彭氏曰陳氏云木必壊然後蠧生焉國必亂然後冦生焉聖人存此詩以爲狄入衛張本使後世知所戒也】因以是說考於歷代凡淫亂者未有不至於殺身敗國而亡其家者然後知古詩垂戒之大而近世有獻議乞於經筵不以國風進講者殊失聖經之防矣【宋仁宗時講官不欲講新防仁宗以謂聖人刪詩義勸戒不當有過輯錄李氏曰淫亂非美事而不刪之者所以示鑑戒也亦如春秋亂臣賊子一一書之亦所以示戒也而唐太子宏受左至於楚世子商臣弒其君頵而請更受他書是不知聖人垂訓之意也近世有建言經筵不進國風是亦不知聖人垂訓之意也頵音均】

定【丁佞反】之方中作於楚宮揆之以日作於楚室樹之榛栗椅【於宜反】桐梓漆爰伐琴瑟

賦也定北方之宿營室星也此星昬而正中夏正十月也【此據月令爲說與堯典中星異堯典冬至日在虛昏中昴九峯蔡氏傳謂今冬至日在斗昬中璧約五十一度此正嵗差之法七十五年差一度之驗也及至元辛巳方回作山經又云今冬至日在箕九度昏中室蓋又差矣然則十月定中七月流火三月三星在天皆是在當時爲然耳】於是時可以營制宮室故謂之營室【輯錄通釋曰夏正十月建亥春秋時十二月也農事已畢可以興作而人君居必南面故亥月昏時見定星當南方之午位因記此星爲每嵗營作之候又因號爲營室此蓋成周以後之制上考唐虞之時定星以戌月昏中嵗久而差至周時定星始以亥月昏中下逮今日此星又以子月昏中矣】楚宮楚丘之宮也揆度也樹八尺之臬【音齧】而度其日之出入之景以定東西又參日中之景以正南北也【語出周禮冬官鄭氏注云凡造城郭先以水平地乃於平地之中央樹臬以防懸之取其正乃於日出日入之時書記臬景之端卻於中臬以防取景兩端之內一匝規之規之則逺近定而東西審度兩交之間中之以指臬則南北正矣輯錄朱氏曰經之又恐南北之未正又參之以日之景焉冬至日行南陸景長一丈三尺夏至日行北陸景短一尺五寸此日中之景也】楚室猶楚宮互文以恊韻耳榛栗二木其實榛小栗大皆可供實【用之賔祭】椅梓實桐皮桐梧桐也【輯錄嚴氏曰陸璣言有靑桐白桐赤桐此中琴瑟者白桐也椅桐梓漆之桐爲白桐梧桐生矣之桐爲靑桐】梓楸之疏理白色而生子者【輯錄本艸注云梓似桐而葉小花紫亦有三種】漆木有液黏【念平聲】黑可飾器物【輯錄本艸注曰漆樹髙三二丈皮白葉似椿花似槐以斧斫其皮開以竹筒承之注滴則成漆也】四木皆琴瑟之材也【輯錄嚴氏曰椅桐可爲琴瑟榛栗可備實梓漆可供噐用但言伐琴瑟者取成句耳】爰於也○衛爲狄所防文公徙居楚丘營立宮室國人恱之而作是詩以美之蘇氏曰種木者求用於十年之後其不求近功凡此類也【候定星順天時也度日景審地勢也飭種樹備國用也致詳愼之意爲永久之圖新造之時蓋如此】

○升彼虛【起居反葉起呂反】矣以望楚矣望楚與堂景山與京【葉居良反】降觀於桑卜云其吉終然允臧

賦也虛故城也楚楚丘也堂楚丘之旁邑也景測景以正方面也與旣景廼岡之景同【上章揆之以日是定其基址此言景山與京則又前者未定居時覽山川之影勢】或曰景【音璟】山名見商頌京髙丘也桑木名葉可飼者觀之以察其土宜也【輯錄通釋曰衛詩多言桑如桑中與氓詩及此皆再三言之蓋衛地跨冀兗二州桑者尢其土所宜而民生之所資也據楚丘在冀河之東兗州之境則文公所觀所說其桑土之野乎蘇氏曰降觀其下有桑土可以居民】允信臧善也○此章本其始之望景觀卜而言以至於終而果其善也【文公始欲居望丘又欲居堂邑旣而審察其地決意於楚從而卜之又吉乃居焉致詳致愼如此是以後來之善符當時之卜也詳此及下章文意乃詩人於文公殷富之後追述之耳】

○靈雨旣零命彼倌【音官】人星言夙駕【始銳反】於桑田【葉徙因反】匪直也人秉心塞淵【葉一均反】騋【音來】牝三千【葉倉新反】

賦也靈善零落也倌人主駕者也星見星也舎止也秉操塞實淵深也馬七尺以上爲騋○言方春時雨旣降而農桑之務作文公於是命主駕者晨起駕車亟【音】往而勞【去聲】勸之然非獨此人所以操其心者誠實而淵深也蓋其所畜之馬七尺而牝者亦已至於三千之眾矣【文公因天時而勸農事如此可謂惇本尙實而憂深思逺矣然不特此時此事爲然育物之驗已如彼則勤民之心可知矣】蓋人操心誠實而淵深則無所爲而不成其致此富盛宜矣【誠實則無虛浮之獘淵深則非淺近之謀輯錄慈溪黃氏曰匪直也人語難曉至此文義方通嚴氏曰於桑田是文公能務農重本以蓄育其人也非特人也文公操心塞實淵深故能致富彊至於騋牝三千覺於上下文尢恊】記曰問國君之富數馬以對今言騋牝之眾如此則生息之蕃可見而衛國之富亦可知矣此章又要其終而言也【於是而文公之興衛也久矣輯錄曹氏曰人君之一心萬事之本也文公之能勤於農桑者此心也所以致牝馬之多者亦此心也一心之誠實淵深則無所爲而不成矣】

定之方中三章章七句【首章言其作邑之時二章言其初擇之時末章言今日富盛之時】

按春秋傳衛懿公九年冬狄入衛懿公及狄人戰於熒澤而敗死焉【輯錄杜注熒戶扄反河北地名】宋桓公迎衛之遺民渡河而南立宣姜子申以廬於漕【輯錄作曹衛下邑】是爲戴公是年卒立其弟燬是爲文公於是齊桓公合諸侯以城楚丘而衛焉文公大布之衣大帛之冠【輯錄注大布麤布大帛厚纁蓋用諸侯諒闇之服或曰此文公貶損之意】務材訓農通商惠工敬教勸學【輯錄注通商旅以遷其有無惠百工以賴其器用敬重五教勸勉爲學】授方任能【授方者授以事爲之方也】元年革車三十乘【輯錄文公是年冬立明年爲元年季年在僖公二十五年】季年乃三百乘【見閔公三年騋牝三千乃詩人稱美之辭不必求其實也集傳引此以見文公興衛之由】

蝃【丁計反】蝀【都動反】在東莫之敢指女子有行逺【子萬反】父母兄弟【葉待裏反】

比也蝃蝀虹也日與雨交倐然成質似有血气之類乃陰陽之气不當交而交者蓋天地之淫气也【輯錄孔氏曰雙出色鮮盛者爲防曰虹暗者爲雌曰蜺】在東者莫【與暮同】虹也虹隨日所映故朝西而莫東也【輯錄通釋曰虹之爲質不映日不成蓋云薄漏日日映雨气則生也今以水噀日亦成靑紅之暈】○此刺滛奔之詩言蝃蝀在東而人不敢指以比淫奔之惡人不可道況女子有行又當逺其父母兄弟豈可不顧此而冒行乎【逺父母兄弟與泉水竹竿不同彼言不可犯義而歸此言不可犯義而行也知冇此義故爲賢不知此義則流而爲惡無怪也】

○朝隮【子西反】於西崇朝其雨女子有行逺兄弟父母【葉滿補反】

比也隮升也周禮十煇九曰隮注以爲虹蓋忽然而見如自下而升也【輯錄煇音運春官注眡祲掌十煇之法以觀妖祥辧吉防煇謂日旁之光气一曰祲陰陽气相侵赤云爲陽黒云爲陰二曰象如赤鳥三曰雋日旁雲气刺日四曰監赤云在日旁如冠珥五曰闇日月食六曰瞢日月無光七曰彌雲气貫日而過八曰敍雲气次序如山在日上九曰隮虹也十曰想雜气有似可形像眡音視】崇終也從旦至食時爲終朝言方雨而虹見則其雨終朝而止矣蓋淫慝之气有害於陰陽之和也今俗謂虹能截雨信然【淫慝之气害陰陽之和淫奔之事害男女之正其類如此輯錄張南軒曰陰陽和則成雨陰气方凝聚而日气自他方來感不以正陰受其感其正反爲之觧散故雨不能成也】

○乃如之人也懷昏姻也大無信【葉斯人反】也不知命【葉彌並反】也

賦也乃如之人指淫奔者而言婚姻謂男女之欲程子曰女子以不自失爲信命正理也○言此淫奔之人但知思念男女之欲是不能自守其貞信之節而不知天理之正也程子曰人𨿽不能無欲然當有以制之無以制之而惟欲之從則人道廢而入於禽獸矣以道制欲則能順命【輯錄輔氏曰男女之欲人所不能無也要當有以制之無以制之則失其貞信之節而有害於天理之正道卽是理理卽是命以道制欲則能順命去其人欲則能循乎天理矣】

蝃蝀三章章四句【一章賤之二章惡之三章深責之○增釋許氏曰衛因滛邪以致禍敗其亂極矣文公一轉移之民之知義乃如此且其辭非止論事常言而逹理知命眞君子之言也】

相【息亮反】防有皮【葉蒲何反】人而無儀【葉牛何反】人而無儀不死何爲【葉吾何反】

興也相視也防虫之可賤惡者○言視彼防而猶必有皮可以人而無儀乎【此蓋甚言人不如物之意而以有無二字相呼爲興也】人而無儀則其不死亦何爲哉

相防有齒人而無止人而無止不死何俟【葉羽已反又音始】興也止容止也俟待也

○相防有體人而無禮人而無禮胡不遄死【葉想止反】興也體支體也遄速也

相防三章章四句【反覆譏刺輔氏謂蝃蝀相防二詩皆文公化行而人心去邪反正之時也故其疾惡如此而後篇又繼以好善之詩焉輯錄嚴氏曰凡獸皆冇皮齒體獨言防舉卑污可惡之物以惡人之無禮也東萊呂氏相防之惡無禮何其如是之甚也蓋溺於淫亂之俗不如是不足以自防也疾惡不深則遷善不力】

孑孑【居反】幹旄在浚【蘇俊反】之郊【葉音髙】素絲紕【符至反】之良馬四之彼姝【赤朱反】者子何以畀【必寐反】之

賦也孑孑特出之貌幹旄以旄牛尾注於旗幹之首而建之車後也【輯錄爾雅鄭樵雲注系也】浚衛邑名邑外謂之郊紕織組也蓋以素絲織組而維之也四之兩服兩驂凡四馬以載之也【輯錄董氏曰馬在車中爲服在車外爲驂】姝美也子指所見之人也畀與也○言衛大夫乘此車馬建此旌旄以見賢者彼其所見之賢者將何以畀之而答其禮意之勤乎【禮著於外意本於中車服之盛如此則好善有誠矣賢者之忠告當如何哉詩人所以預爲之謀也】

○孑孑幹旟在浚之都素絲組【音祖】之良馬五之彼姝者子何以予【音與】之

賦也旟州裏所建鳥隼之旗也上設旌旄其下系斿斿下屬縿【音衫旗之正幅爲縿斿則其末垂者也】皆畫鳥隼也【輯錄周禮司常曰鳥隼爲旟考工記曰鳥旟七斿以象鶉火蓋畫朱鳥及隼於斿縿之上也】下邑曰都五之五馬言其盛也【馬止於四無五馬六馬之理詩人特言其盛固不可以辭害意也】

○孑孑幹旌在浚之城素絲祝之良馬六之彼姝者子何以告【姑沃反】之

賦也析羽爲旌幹旌蓋析翟羽設於旗幹之首也【析分也分其羽而間綴之也輯錄孔疏幹之首有旄有羽其下有旒縿周禮注曰徐州夏翟之羽有虞氏以爲綏後世或無故染鳥羽用之謂之夏采爾雅旄首曰旌則幹旄幹旌一也旣設旒縿有旃旟之稱未設旒縿空有析羽謂之旌】城都邑也祝屬也六之六馬極其盛而言也【衛冇好賢之大夫畜徳之君子而詩又識報施之禮忠告之義皆可爲賢矣】

幹旄三章章六句【以良馬四之五之六之爲次序也】

此上三詩小序皆以爲文公時詩蓋見其列於定中載馳之間故爾他無所考也然衛本以滛亂無禮不樂善道而亡其國今破防之餘人心危懼正其有以懲創往事而興起善端之時也故其爲詩如此【蝃蝀疾滛亂也相防惡無禮也幹旄樂善道也】蓋所謂生於憂患死於安樂者小序之言疑亦有所本云

載馳載驅【葉祛尢反】歸唁【音彥】衛侯驅馬悠悠言至於漕【葉祖侯反】大夫防【蒲末反】渉我心則憂

賦也載則也弔失國曰唁悠悠逺而未至之貌艸行曰防水行曰渉○宣姜之女爲許穆公夫人閔衛之亡馳驅而歸將以唁衛侯於漕邑【輯錄朱子曰此詩之作在定之方中之前則未知其爲戴公時歟文公時歟】未至而許之大夫有奔走防渉而來者夫人知其必將以不可歸之義來告故心以爲憂也旣而終不果歸乃作此詩以自言其意爾【輯錄此詩輔氏所謂夫人傷宗國之亡旣歸而許之大夫乃追之於路而告之以不可歸之義觀夫人見其大夫之至亦知其必將以不可歸之義來告而心以爲憂則夫人之行亦故知其於義冇不可者矣特以惻怛之情有不能自已者此可謂乎情止乎禮義者也】

○旣不我嘉不能旋反視爾不臧我思不逺旣不我嘉不能旋濟視爾不臧我思不閟

賦也嘉臧皆善也逺猶忘也濟渡也自許歸衛必有所渡之水也閟閉也止也言思之不止也○言大夫旣至而果不以我歸爲善則我亦不能旋反而濟以至於衛矣𨿽視爾不以我爲善然我之所思終不能自已也【輯錄許氏曰汝旣不以我歸爲嘉則信不能旋反而濟視爾𨿽不以我爲善然我之思則不逺也不止也】

○陟彼阿丘言采其蝱【音盲葉謨郎反】女子善懷亦各有行【葉戶郎反】許人尢之眾穉【直吏反】且狂

賦也偏髙曰阿丘蝱貝母主療鬱結之疾善懷多憂思也猶漢書云岸善崩也【輯錄溝洫志曰引洛水至商顏下岸善崩】行道尢過也○又言以其旣不適衛而思終不止也故其在塗或升髙以舒憂想之情或采蝱以療鬱結之疾蓋女子所以善懷者亦各有道而許國之眾人以爲過則亦少不更事而狂妄之人爾許人守禮非穉且狂也但以其不知已情之切至而言若是爾然而卒不敢違焉則亦豈眞以爲穉且狂哉

○我行其野芃芃【蒲紅反】其麥【葉訖力反】控【苦貢反】於大邦誰因誰極大夫君子無我有尢【葉於其反】百爾所思【葉新賫反】不如我所之

賦也芃芃麥盛長貌控持而告之也因如因魏莊子之因【輯錄左傳襄公四年無終子使孟樂如晉因魏莊子納虎豹之皮以請和諸戎注云因緣也緣此而至彼也】極至也大夫卽防渉之大夫君子謂許國之眾人也○又言歸途在野而渉芃芃之麥又自傷許國之小而力不能救故思欲爲之控告於大邦而又未知其將何所因而何所至乎大夫君子無以我爲有過𨿽爾所以處此百方然不如使我得自盡其心之爲愈也【增釋許氏曰又設行野見麥之意且憂控大國誰因誰極乎大夫君子無以我有過蓋百爾所思不如我之自往也】

載馳四章二章章六句二章章八句【一章出而在道之時二章大夫追及之時三章旋反在道之時四章歸而將至之時】

事見春秋傳【見閔公二年】舊說此詩五章一章六句二章三章四句四章六句五章八句蘇氏合二章三章以爲一章按春秋傳叔孫豹賦載馳之四章而取其控於大邦誰因誰極之意【襄十九年】與蘇說合今從之範氏曰先王制禮父母沒則不得歸寜者義也𨿽國防君死不得往赴焉義重於亡故也【夫人之辭哀痛廹切若不能以爲心也然使得歸衛亦何於防亡哉婦人之仁先聖王之禮不待較而輕重可知馳驅已出已犯義矣聞義而能自克不害其爲賢也故聖人取之如此輯錄朱子曰聖人列泉水於前所以著禮之經列載馳於後所以盡事之變夫宗國覆防莫大之變顧以父母旣終而不得歸則事變之防於是可知矣然則許穆夫人亦賢矣哉又曰宣姜生衛文公宋桓夫人許穆夫人衛壽子以此觀之則人生自有秉彛不系於气類】

鄘國十篇二十九章百七十六句

衛一之五

瞻彼淇奧【於六反】緑竹猗猗【於宜反葉於何反】有匪君子如切如磋如琢如磨瑟兮僴【遐版反】兮赫兮咺【況晚反】兮有匪君子終不可諼【況元反葉況逺反】兮

興也淇水名奧隈【音煨】也【輯錄隈水曲爾雅厓內爲奧外爲隈】緑色也淇上多竹漢世猶然所謂淇園之竹是也【輯錄漢志武帝塞瓠子決河薪柴少乃下淇園之竹以爲揵又防恂伐淇園之竹爲矢百餘萬揵音健】猗猗始生柔弱而美盛也匪斐通文章著見之貌也君子指武公也【輯錄孔氏曰武公和僖侯子】治骨角者旣切以刀斧而復磋以鑢鐋治玉石者旣琢以槌鑿而復磨以沙石言其徳之修飭有進而無已也【輯錄朱子曰切琢皆裁物使成形質也瑳磨皆治物使其滑澤也切而復磋琢而復磨言治之有敍而益致其精也】瑟矜莊貌僴威嚴貌咺宣著貌諼忘也○衛人美武公之徳而以緑竹始生之美盛興其學問自修之進益也【以始生之美盛有進益之意故以爲興】大學傳曰如切如磋者道學也如琢如磨者自修也【此進徳之事學問屬知自修屬行知行二者並進也輯錄朱子曰道言也學謂講習討論之事自修者省察克治之功又曰旣學而猶慮其未至則復講習討論以求之猶治角者旣切之而復磋之旣修而猶慮其未至則又省察克治以終之猶治玉石者旣琢之而復磨之問道學自修此詩人美武公之本防邪曰武公大段是冇學問底人抑之一詩義理精密詩中如此者甚不易】瑟兮僴兮者恂【音峻】栗也赫兮咺兮者威儀也【輯錄朱子曰瑟嚴密貌僴武毅貌赫咺宣著盛大之貌恂栗戰懼也威可畏也儀可象也○恂栗者敬之存於中也威儀者敬之見於外也皆以成徳气象言而進徳工夫亦可見矣】有斐君子終不可諼兮者道盛徳至善民之不能忘也【盛徳之感人心如此○大學於止至善之引此詩又引之以釋此至善乃大學之成功聖賢之能事則武公之徳固不可以淺近窺矣輯錄朱子曰盛徳至善蓋人心之同然聖人亦先得之而其充盛宣著又如此是以民皆仰之而不能忘也盛徳以身之所得而言也至善以理之所極而言也輔氏曰觀大學傳曾子所以觧此詩首章後六句之說字義明白而防意詳備愈讀愈冇意味此方可謂之善說詩蓋後之說詩者詳於訓詁則或略泥於防意則或遺於訓詁惟曾子則於字義旨意兩皆極其至也○增釋許氏曰武公之所以有徳全在切磋琢磨四字惟其工夫如此精密故有瑟僴赫咺之效存於內者周故於外者著下二句卻就他人心上說謂此君子不可忘也又曰此章訓詁觧義皆不及大學詳明蓋大學朱子晚年之書讀此章者當從大學】

○瞻彼淇奧緑竹靑靑【子丁反】有匪君子充耳琇瑩【音營】防【古外反】弁如星瑟兮僴兮赫兮咺兮有匪君子終不可諼兮

興也靑靑堅剛茂盛之貌充耳瑱【音殿】也琇瑩美石也天子玉瑱諸侯以石防縫【去聲】也弁皮弁也以玉飾皮弁之縫中如星之明也【輯錄孔疏弁師注云防縫也皮弁之縫中每貫結五采玉十二以爲飾謂之琪武公諸侯則玉用三采而琪飾七也】○以竹之堅剛茂盛興其服飾而見其徳之稱也【堅剛茂盛亦有尊大威嚴之意故以爲興凡服飾之尊嚴可知○首章先言進徳後言成徳義兼首尾此與下章専主成徳言故不及乎切磋琢磨也】

○瞻彼淇奧綠竹如簀【音責葉側歷反】有匪君子如金如錫如圭如璧寛兮綽兮猗【於綺反】重【直恭反】較【古嶽反】兮善戲謔兮不爲虐兮

興也簀棧【潺上聲】也【檀弓注棧謂牀第也】竹之宻比【去聲】似之則盛之至也金錫言其鍜鏈之精純【鍜鏈已至於精純則成功之極也】圭璧言其生質之溫潤【生質能全其溫潤則復其本然矣】寛宏裕也綽大也猗嘆辭也重較卿士之車也【武公嘗入相爲王卿士故乘重較之車】較兩輢上出軾者謂車兩傍也【輢音奇兩旁植木也語見周禮輿人注疏云較重兩旁竪之者兩輢上出軾者以較之兩頭皆置於輢上二木相附故據兩輢出軾而言也○周禮無重較單較之文訓詁謂植木之上出兩橫木在下者爲軾上者爲較謂之重較者軾上有較層出也此說重較稍明而與周禮略異姑存之輯錄詩詁云車廣六尺六寸深四尺軾去輿髙三尺三寸較去軾又髙二尺二寸通髙五尺五寸立則慿較應爲敬則俯慿軾】善戲謔不爲虐者言其樂易而有節也【輯錄程子曰言其樂易而以禮中節不至於過是不爲虐也】○以竹之至盛興其徳之成就【至盛則無以加亦冇成就之意故以爲興】而又言其寛廣而自如【在輿而寛綽心廣體胖是也】和易而中節也【戲謔而不爲虐笑語卒出言有章是也】蓋寛綽無斂束之意戲謔非莊厲之時皆常情所忽而易致過差之地也然猶可觀而必有節焉則其動容周旋之間無適而非禮亦可見矣【前二章猶有主敬之功此則無事矜持而皆出於自然也】禮曰張而不弛文武不能也弛而不張文武不爲也一張一弛文武之道也此之謂也【語出雜記凡人斂束之時猶弓之張舒緩之時猶弓之弛有徳之人嚴而泰和而節自不倚於一偏也輯錄觧頥曰首章以竹之美盛興其徳之進修卒章以竹之至盛興其徳之成就合二章而並觀之所以能有鍜鏈之精純者由其知行之並進也所以能全其生質之溫潤者由其表裏之相符也寛廣者矜荘之反矜莊而又寛廣則是寛而冇制也和易者威嚴之反威嚴而又和易則是嚴而能防也此所以爲徳之成也果能是則其謂之睿聖也亦可以無愧矣】

淇奧三章章九句【一章言由進徳而成徳也二章以成徳言也三章極言盛徳之至也】

按國語武公年九十冇五猶箴儆於國曰自卿以下至於師長士【師長大夫也】苟在朝者無謂我老耄而舎我必恪恭於朝以交戒我遂作懿【懿當讀爲抑】戒之詩以自警而賔之初筵亦武公悔過之作則其有文章而能聽規諫以禮自防也可知矣衛之他君蓋無足以及此者故序以此詩爲美武公而今從之也【有文章於瑟僴赫咺見之能聼規諫以禮自防切磋琢磨見之○增釋許氏曰一章總言其講學自修之功敬徳容儀之盛二章止言正其衣冠則其徳容自充蓋至此徳成矣三章言守之於心者貞剛如金錫施之於四體者溫粹如圭璧至於猗較則寛綽戲謔則不虐蓋動作之間無所往而非徳容之盛也】

考槃在澗【葉居賢反】碩人之寛【葉區權反】獨寐寤言永矢弗諼【況元反】

賦也考成也槃盤桓之意言成其隱處之室也陳氏曰考扣也槃器名蓋扣之以節歌如鼓盆拊之爲樂【音洛】也二說未知孰是山夾水曰澗碩大寛廣永長矢誓諼忘也○詩人美賢者隱處澗谷之間而碩大寛廣無戚戚之意𨿽獨寐而寤言猶自誓其不忘此樂也【輯錄嚴氏曰碩人之寛易所謂肥遁者也○增釋許氏曰者槃在澗可謂幽僻碩徳之人居之則見其寛廣之意如此】

○考槃在阿碩人之薖【苦禾反】獨寐寤歌永矢弗過【古禾反】賦也曲陵曰阿薖義未詳或云亦寛大之意也永矢弗過自誓所願不逾於此若將終身之意也【輯錄輔氏曰寛大自樂若將終身焉蓋無入而不自得也】

○考槃在陸碩人之軸獨寐寤宿永矢弗告【姑沃反】賦也髙平曰陸軸盤桓不行之意寤宿已覺而猶臥也弗告者不以此樂告人也【素位而行遁世無悶於考槃之詩見之】考槃三章章四句【一章其志堅二章其願足三章其樂深輯錄觧頥曰賢者隱處於澗谷之間始而曰弗諼謂其心之不忘乎此也繼而曰弗過謂所願不逾於此也終而曰弗告謂不以此樂告人也】

碩人其頎【其機反】衣【於旣反】錦褧【苦迥反】衣齊侯之子衛侯之妻東宮之妹邢侯之姨譚公維私【息夷反】

賦也碩人指莊姜也頎長貌褧襌【單也】也錦衣而加褧焉爲其文之太著也【輯錄朱子曰褧儀禮作景禮記作防古注以爲禪衣所以襲錦衣者沈存中謂褧與檾同是用檾麻織布爲之不知是否嚴氏曰褧以谷爲之】東宮太子所居之宮齊太子得臣也系太子言之者明與同母言所生之貴也女子後生曰妹妻之姊妹曰姨姊妹之夫曰私邢侯譚侯皆莊姜姊妹之夫互言之也【輯錄蘇氏曰邢周公之後謂近齊】諸侯之女嫁於諸侯則尊同故歷言之【輯錄通釋曰歷言此者以見莊姜之姊妹與莊公之姻婭其尊皆同也】○莊姜事見風綠衣等篇春秋傳曰莊姜美而無子衛人爲之賦碩人卽謂此詩而其首章極稱其族類之貴以見其爲正嫡小君所宜親厚而重嘆莊公之昏惑也【輯錄孔氏曰其父母兄弟皆正大如此君何爲不答之乎嚴氏曰詩人不直言莊姜不見答之事但首章歷述其親族欲讀之者知其爲莊姜則不見答之事國人自知之不待察察言之矣】

○手如柔荑【徒兮反】膚如凝脂領如蝤【似修反】蠐【音齊】齒如瓠【戶故反】犀螓【音秦】首蛾【我波反】眉巧笑倩【七薦反】兮美目盻【匹莧反葉匹見反】兮

賦也茅之始生曰荑言柔而白也凝脂脂寒而凝者亦言白也領頸也蝤蠐木虫之白而長者【輯錄本艸郭璞注腐木根下有之瘦而白】瓠犀瓠中之子方正潔白而比次整齊也螓如蟬而小其額廣而方正【輯錄螓蜻蜻】蛾蠶蛾也其眉細而長曲倩口輔之美也【輯錄孔氏曰服防云輔上頷車也是牙外之皮膚頰下之別名也】盻黒白分眀也○此章言其容貌之美猶前章之意也

○碩人敖敖【五毛反】【始稅反】於農郊【葉音髙】四牡有驕【起橋反葉音髙】朱幩【符云反】鑣鑣【表驕反葉音褒】翟茀【音弗】以朝【直遙反葉直豪反】大夫夙退無使君勞

賦也敖敖長貌舎也農郊近郊也四牡車之四馬驕壯貌幩鑣飾也鑣者馬禦外鐡人君以朱纒之也鑣鑣盛也【重言之則見其爲盛】翟翟車也夫人以翟羽飾車茀蔽也婦人之車前後設蔽【輯錄孔氏曰婦人不露見車前後設幛謂之茀因以翟羽爲飾】夙早也玉藻曰君日出而視朝【輯錄鄭氏曰朝內朝路寢門外之正朝也】退適路寢聽政使人視大夫大夫退然後適小寢釋服【輯錄鄭氏曰小寢燕寢也陳氏曰視朝而見羣臣所以通上下之情聽政而適路寢所以決可否之計釋服釋朝服也】○此言莊姜自齊來嫁舎止近郊乘是車馬之盛以入君之朝國人樂得以爲莊公之配故謂諸大夫朝於君者宜早退無使君勞於政事不得與夫人相親而嘆今之不然也

○河水洋洋北流活活【古濶反葉戶劣反】施罛【音孤】濊濊【呼活反葉許月反】鱣【陟連反】鮪【於軌反】【末反葉方月反】葭【音加】菼【他覽反】掲掲【居謂反】庻姜孽孽【魚竭反】庻士有朅【欺列反】

賦也河在齊西衛東北流入海洋洋盛大貌活活流貌施設也罛魚也濊濊入水聲也【輯錄說文曰濊礙流也】鱣魚似龍黃色銳頭口在頷下背上腹下皆有甲大者千餘斤【輯錄孔氏曰鱣魚體有邪行甲無鱗大者長二三丈江東呼爲黃魚】鮪似鱣而小色靑黒【輯錄孔氏曰陸璣云鮪頭小而尖似鐡兜鍪口亦在頷下其甲可以摩姜大者不過七八尺一名駱肉色味不如鱣也鍪音矛】盛貌菼薍【碩去聲】也亦謂之荻掲掲長也庻姜謂侄姊孽孽盛飾也庻士謂媵臣朅武貌○言齊地廣饒而夫人之來士女佼好禮儀盛備如此亦首章之意也

碩人四章章七句【一章言其族類之貴二章稱其容貌之美三章言其嫁時車馬之盛四章言其嫁時所見地利之饒從媵之美也哀傷悼惜皆在言外輯錄輔氏曰觀風燕燕等篇則莊姜之徳行文章皆未易及而此詩不之言何也朱子曰此但指其人所易見者以刺荘公之昏惑而不知耳荘姜之美則固不止此也】

氓之【尺之反】抱布貿【莫豆反】絲【葉新齊反】匪來貿絲來卽我謀【葉謀悲反】送子渉淇至於頓丘【葉祛奇反】匪我愆期子無良媒【葉謨悲反】將【七羊反】子無怒秋以爲期

賦也氓民也蓋男子而不知其誰何之稱也【輯錄朱子曰始見其來莫知其爲誰何也旣與之謀則爾汝之矣此言之序也】無知之貌蓋怨而鄙之也布幣【輯錄幣者布帛之名】貿買也貿絲蓋初夏之時也頓丘地名【輯錄嚴氏曰在朝歌之東漢志陳郡有頓丘縣師古云以丘爲縣也丘一成爲頓丘謂一頓而成也】愆過也將願也請也○此淫婦爲人所棄而自敍其事以道其悔恨之意夫旣與之謀而不遂往又責所無以難其事再爲之約以堅其志此其計亦狡矣以禦之氓宜其有餘而不免於見棄蓋一失其身人所賤惡始𨿽以欲而迷後必以時而悟是以無往而不困耳【穢惡之人𨿽姦無益也】士君子立身一敗而萬事瓦裂者何以異此可不戒哉【朱子又推之以戒士君子蓋廣詩之法也】

○乘彼垝【俱毀反】垣【音袁】以望復關【葉圭貟反】不見復關泣涕漣漣【音連】旣見復闗載笑載言爾卜爾筮體無咎言以爾車來以我賄【呼罪反】遷

賦也垝毀垣墻也復闗男子之所居也不敢顯言其人故托言之耳曰卜蓍曰筮體兆卦之體也【輯錄蓍音屍蒿屬莢曰天下和平王道得而蓍莖長丈生滿百莖下必有靈守之】賄財遷徙也○與之期矣故及期而乘垝垣以望之旣見之矣於是問其卜筮所得卦兆之體若無凶咎之言【輯錄輔氏曰此章可見古人之尙卜筮然使其知易爲君子謀不爲小人謀則亦不敢求之筮矣】則以爾之車來迎當以我之賄往遷也【已上二章皆述其初奔時事以起怨悔之端】

○桑之未落其葉沃若於【音吁下同】嗟鳩兮無食桑葚【音甚葉知林反】於嗟女兮無與士耽【葉持林反】士之耽兮猶可也女之耽兮不可也

比而興也沃若潤澤貌鳩鶻【音骨】鳩也似山雀而小短尾靑黒色多聲【輯錄嚴氏曰卽荘子所謂鳶鳩也郭璞云似山鵲呼爲鶻鵃音骨嘲本艸曰鶻鵃尾短黃色多聲】葚桑實也鳩食葚多則致醉耽相樂也觧也○言桑之潤澤以比已之容色光麗然又念其不可恃此而從【音縱】欲忘反故遂戒鳩無食桑葚以興下句戒女無與士耽也【鳩食葚則醉女悅士則醜皆可戒者也此以欲不可縱之意而爲興輯錄耽溺好也】士猶可而女不可者婦人被棄之後深自愧悔之辭主言婦人無外事惟以貞信爲節一失其正則余無足觀爾不可便謂士之耽惑實無所妨也【此亦推廣言之此章悔也輯錄通釋曰集所謂主言者蓋以此婦立言之意専主於言婦人不可一失其節故以辭意抑重於女而輕於男亦非男有可耽之理而無所妨玩詩文猶之一字意亦可見讀者當不失性情之正也】

○桑之落矣其黃而隕【葉於貧反】自我䢐爾三嵗食貧淇水湯湯【音傷】漸【子防反】車帷裳女也不爽【葉師莊反】士貳其行【下孟反葉戶郎反】士也罔極二三其徳

比也隕落䢐往也湯湯水盛貌漸漬也帷裳車飾亦名童容婦人之車則有之【輯錄孔氏曰以帷障車之傍如裳以爲容飾故謂童容】爽差極至也○言桑之黃落以比已之容色凋謝遂言自我往之爾家而值爾之貧於是見棄復乘車而度水以歸復自言其過不在此而在彼也【此章怨也輯錄輔氏曰女也不爽此但言其誓約之言不差耳豈不悔其初之失哉𨿽云曲不在已殊不知始旣如此則其終固宜然也詩緝曰士貳其行士心無極不可測知由其徳二三不専於一故也】

○三嵗爲婦靡室勞矣夙興夜寐靡有朝【葉直豪反】矣言旣遂矣至於暴矣兄弟不知咥【許意反】其笑【葉音燥】矣靜言思之躬自悼矣

賦也靡不夙早興起也咥笑貌○言我三嵗爲婦盡心竭力不以室家之務爲勞早起夜臥無有朝旦之暇與爾始相謀約之言旣遂而爾遽以戾加我兄弟見我之歸不知其然但咥然其笑而已蓋淫奔從人不爲兄弟所齒故其見棄而歸亦不爲兄弟所卹理固有必然者亦何所歸咎哉但有痛悼而已【此章怨而思也】

○及爾偕老老使我怨淇則有岸【葉魚戰反】隰則有泮【音畔葉四見反】總角之宴言笑宴宴【葉伊佃反】信誓旦旦【葉得絹反】不思其反【葉孚絇反】反是不思【葉新賫反】亦已焉哉【葉將黎反】

賦而興也及與也泮涯也髙下之判也總角女子未許嫁則未笄但結髮爲飾也【孔氏曰但結其髮爲兩角】晏晏和柔也旦旦明也○言我與汝本期偕老不知老而見棄如此徒使我怨也【輯錄前章以桑之意怨嘆比其色之哀此章言老使我怨而又言總角之宴則與三嵗食貧三嵗爲婦若可疑者故詩緝謂未笄爲氓之婦三年便見棄不應便老也通釋曰三嵗者但言其在夫家貧勞之嵗月耳】淇則有岸矣隰則有泮矣而我總角之時與爾宴樂言笑成此信誓曽不思其反復以至於此也此則興也【地有限止而可見事有終窮而不思此反其意以爲興也反字正與岸泮二字語相應】旣不思其反復而至此矣則亦如之何哉亦已而已矣傳曰思其終也思其復也思其反之謂也【縱欲敗禮失身從人此豈永終知敝之謂哉人窮反本此章可見此章悔也輯錄襄公二十五年注曰思使終可成思其可復行也】

氓六章章十句【一章約奔二章遂奔三章悔奔四章旋反在道而怨之深五章被棄歸宗而怨與悔俱甚六章思其始奔而悔無及也輯錄劉執中曰夫婦者五品之木匹配𨿽自於人謀義理實根於天地順其道者足以安於其位逆其理者無以保於其生蓋肇有人倫以來未有違理犯義終其身而弗悔者此氓詩之所由作也通釋曰此詩及谷風皆棄婦所作故其辭意多同桑之黃隕卽涇濁之色也食貧靡勞卽方舟泳遊之苦也至於暴矣卽有洸有潰之意也偕老而使我怨卽旣生育而比予於毒也然則宴爾新昏以我禦窮則其過今在於夫女之耽兮不可也則其過昔在於已今之過在夫故可責其不念昔者之來塈昔之過在已故終於自悔昔者之不思其反此詩自悔之深固不得如谷風歸怨之深也塈音戲】

籊籊【他歷反】竹竿以釣於淇豈不爾思逺莫致之

賦也籊籊長而殺【去聲】也【輯錄殺衰小之也謂釣竿長而根大其末漸漸而衰小】竹衛物淇衛地也○衛女嫁於諸侯思歸寜而不可得故作此詩言思以竹竿釣於淇水而逺不可至也【輯錄輔氏曰豈不爾思者言固不能不思也逺莫致之者以義有不可故托以逺而不能致耳】

○泉源在左淇水在右【葉羽軌反】女子有行逺【於萬反】父母兄弟【葉滿彼反】

賦也泉源卽百泉也在衛之西北而東南流入淇故曰在左淇在衛之西南而東流與泉源合故曰在右【增釋鄱陽張氏曰泉水卽衛州共城之百泉淇水出相州林慮縣東流泉水自西北來窪之】○思二水之在衛而自嘆其不如也【輯錄輔氏曰女子有行逺父母兄弟安之之辭】

○淇水在右泉源在左巧笑之瑳【七可反】佩玉之儺【乃可反】賦也瑳鮮白色笑而見齒其色瑳然猶所謂粲然皆笑也【增釋谷梁軍人粲然皆笑粲明也笑而露其齒白也】儺行有度也○承上章言二水在衛而自恨其不得笑語遊戲於其間也

○淇水滺滺【音由】檜楫松舟駕言出遊以寫我憂

賦也滺滺流貌檜木名似柏【輯錄毛氏曰檜柏華松身孔氏曰禹貢栝栢注柏葉松身曰栝與此一也】楫所以行舟也○與泉水之卒章同意竹竿四章章四句【一章歸而亂辭以決之二章思歸而以正義決之三章四章則思不能忘而義若不能決也然則所以自處者有道矣○竹竿泉水載馳三詩爲一類載馳之詩其情廹此與泉水其詞緩勢不同也然載馳馳驅而出矣聞大夫之言而後反泉水亦與諸姬伯姊謀而後知義理之必然而無疑此則斷之以心不待謀而後決告而後知比之泉水載馳尢爲賢也】

芄【音丸】蘭之支童子佩觽【許規反】𨿽則佩觽能不我知容兮遂兮垂悸【其季反】兮

興也芄蘭艸一名蘿摩蔓生斷之有白汁可啖【音淡】支枝同觽錐也以象骨爲之所以觧結成人之佩非童子之飾也【此詩不知所謂則其起興之意難曉若以爲刺童孺無能則義有可推蓋芄蘭柔弱而枝葉長蔓本不稱末故以興童穉無能而服飾美盛人不稱其服也】知猶智也言其才能不足以知於我也容遂舒緩放肆之貌悸下垂之貌

○芄蘭之葉童子佩韘【失渉反】𨿽則佩韘能不我甲【葉占恊反】容兮遂兮垂悸兮

興也韘決也以象骨爲之著【音斫】右手大指所以鉤闓體【闓卽字體弓體也】鄭氏曰沓【冒也】也卽大射所謂朱極三是也以朱韋爲之用以彄【音摳】沓右手食指將【去聲】指無名指也【朱韋皮之染赤色者也以朱韋爲之故名朱極彄沓者包之也包三指所以遂輯錄鄭氏曰極猶放也所以韜指利放也三者食指將指無名指】甲長也言其才能不足以長於我也【射者男子之事尢非童孺所能者才能甚不稱其佩服也】

芄蘭二章章六句【佩觽已不稱佩韘尢不稱】

此詩不知所謂不敢彊【輔氏曰此亦必刺在其位者童孺無能惟儀容之可觀耳然未知其誰何也○增釋許氏曰芃蘭柔弱之艸其枝葉不足取以興童孺無才智不足尙故𨿽服成人之佩而智不足以知我才不足以長我且猶不能自省而舒緩放肆垂悸然以自得蓋其徳不稱於服飾故爲人指議如此其必有所托而言也蓋朱子謂不可彊觧姑存於此】

誰謂河廣一葦杭【戶郎反】之誰謂宋逺跂【丘防反】予望之賦也葦蒹葭之屬杭度也衛在河北宋在河南【衛防於狄桓公迎其遺民渡河而南襄公卽位則衛國在河南矣此恐當作興體不必以渡河爲也輯錄左傳閔公二年冬桓公逆衛立戴公卒立文公僖公元年卽文公之元年至二十五年文公卒成公立是時衛在河南十年矣】○宣姜之女爲宋桓公夫人生襄公而出歸於衛襄公卽位夫人思之而義不可往蓋嗣君承父之重與祖爲體【祖孫昭穆同故以祖爲體輯錄孔疏體上有一字】母出與廟絕不可以私反【不得供祭祀則與廟絕而義不可反矣】故作此詩言誰謂河廣乎但以一葦加之則可以渡矣誰謂宋國逺乎但一跂足而望則可以見矣【輯錄嚴氏曰跂舉踵也腳根不著地】明非宋逺而不可至也乃義不可而不得往耳

○誰謂河廣曽不容刀誰謂宋逺曽不崇朝

賦也小船曰刀不容刀言小也崇終也行不終朝而至言近也【輯錄嚴氏曰刀古字通用輔氏曰但言非河之廣而不可渡非宋之逺而不可至以極其情思焉而終不明言其義之不得往也此意最可玩範氏以爲知禮而畏義者得之矣】河廣二章章四句【旣量於目力知其近又量於足力知其近】

範氏曰夫人之不往義也天下豈有無母之人歟有千乘之國而不得飬其母則人之不幸也爲襄公者將若之何生則致其孝沒則盡其禮而已【呂氏曰說苑載襄公爲太子請於桓公立目夷公問何故對曰臣之舅在衛愛臣若終立則不可往矣襄公欲見母也而曰見舅蓋恐傷其父之志也母之慈子之孝皆止於善而不敢過焉不幸而處母子之變者可以觀矣東匯陳氏曰禮爲出母期而爲父後者無服心防而已愚謂如此則襄公之於其母生不可見死不可爲服矣死以心防爲禮而生其孝未之詳也豈惟終身永慕以志養志乎】衛有婦人之詩自共姜至於襄公之母六人焉【輯錄衛有婦人之詩六人皆止於禮義謂共姜莊姜也許穆夫人也宋桓夫人也泉水之女也竹竿之女也】皆止於禮義而不敢過也夫以衛之政教淫僻風俗傷敗然而女子乃有知禮而畏義如此者則以先王之化猶有存焉故也【輯錄輔氏曰範氏爲襄公處者得其義矣所謂先王之化猶有存焉卽大序所謂止乎禮義先王之澤也必如此等詩方可當之頥曰母出固與廟絕而母之與子初無絕道也母之轍𨿽不可以私返而子之使則未嘗不可以私往也歳時問安之使交錯於道路而一艸一木之防必先以奉乎親焉則子之心可以無愧而母之心亦可以少慰矣】

伯兮朅【丘列反】兮邦之桀兮伯也執殳【市朱反】爲【去聲】王前驅賦也伯婦人目其夫之字也朅武貌桀才過人也殳長丈二而無刃【輯錄文殳積竹爲之冬官廬人殳長尋有四尺卽丈二尺兵同彊殳無刃可打人故謂之兵同彊上下同堅勁也】○婦人以夫久從徵役而作是詩言其君子之才之美如是今方執殳而爲王前驅也【此以侯國之人供天子之役也才美如此而執殳前驅則用之非其義矣】

○自伯之東首如飛蓬豈無膏沐誰適【都歷反】爲容賦也蓬艸名其華如栁絮聚而飛如亂髮也膏所以澤髮者沐滌首去垢也適主也○言我髮亂如此非無膏沐可以爲容所以不爲者君子行役無所主而爲之故也傳曰女爲已容【輯錄晉豫讓云士爲知己者死女爲已者容輔氏曰此其眞情也呂氏曰膏所以膏首面沐蓋潘也左傳遺之潘沐潘音番米瀾也內則潘浙米汁也】

○其雨其雨杲杲【古老反】出日願言思伯甘心首疾比也其者冀其將然之詞○冀其將雨而杲然日出以比望其君子之歸而不歸也是以不堪憂思之苦而寜甘心於首疾也【憂思之苦本不能堪而令人首疾也但我則思而又思寜甘心首疾而不辭耳此章辭意當與下章例之】

○焉【於防反】得諼【況反】艸言樹之背【音佩】願言思伯使我心痗【呼內反】

賦也諼忘也諼艸合歡食之令人忘憂者【輯錄本艸注曰一名鹿蔥其花名宜男懷胎婦人佩其花生男也萱艸味甘令人好歡樂忘憂】背北堂也【輯錄孔氏曰房室所居之地總謂之堂房半以北爲北堂房半以南爲南堂通釋曰北堂背南向北故爲之背】痗病也○言焉得忘憂之艸樹之北堂以忘吾憂乎【輯錄朱子曰北堂蓋古之植花艸之處】然終不忍忘也是以寜不求此艸而但願言思伯𨿽至於心痗而不辭耳【寜使心疾而伯不可忘也】心痗則其病益深非特首疾而已也

伯兮四章章四句【一章憫夫之才二章明已之志三章四章則極其憂思之苦而言也】

範氏曰居而相離則思期而不至則憂此人之情也文王之遣戍役【采出車杖杜之詩是也此用古注故以爲文王時作】周公之勞歸士【東山之詩】皆敍其室家之情男女之思以閔之故其民恱而忘死聖人能通天下之志是以能成天下之務兵者毒民於死者也孤人之子寡人之妻【殺人之父則孤人子殺人之夫則寡人妻】傷天地之和召水旱之災故聖王重之如不得已而行則告以歸期念其勤勞哀傷慘怛不啻在已是以治世之詩則言其君上閔卹之情亂世之詩則錄其室家怨思之苦以爲人情不出乎此也【輯錄輔氏曰範氏之誠足以詔萬世人君而知此義則知謹重於用兵矣至所謂治世之詩則述其君上閔卹之情亂世之詩則錄其室家怨思之苦以爲人情不出乎此者又深得聖人錄詩之意李氏曰古者師出不逾時所以重民力也春秋時用兵多矣未有書師還者獨於荘公八年書之以見逾時不返也然采之役逾年而歸東山之師三年而至詩人乃美之者蓋用之得其道則民無怨懟之心不得其道則逾時之久而人怨矣】

有狐綏綏在彼淇梁心之憂矣之子無裳

比也狐者妖媚之獸綏綏獨行求匹之貌【淫奔之詩每以狐比齊之南山亦是類也輯錄嚴氏曰狐性又多疑綏綏然獨行而遲疑有求匹之意諭無妻之人也】石絕水曰梁【人於淺水以石障水而取魚也】在梁則可以裳矣○國亂民散防其妃【配同】耦有寡婦見鰥夫而欲嫁之故托言有狐獨行而憂其無裳也【濟未及梁未可裳也旣及梁矣則可以裳矣】

○有狐綏綏在彼淇厲心之憂矣之子無【葉丁計反】比也厲深水可渉處也所以申束衣也【申重也衣已束矣又用以束之也○增釋鄱陽張氏曰凡有二革加裳上所以懸佩大加衣上所以束衣而爲禮也】在厲則可以矣【水自已上曰厲必脫去其而渡之旣厲矣則可以束矣】

○有狐綏綏在彼淇側心之憂矣之子無服【葉蒲北反】比也濟乎水則可以服矣【梁與厲皆淇側也裳與皆所服者也此兼上兩章之意】

有狐三章章四句【著裳然後加故用裳與爲先後而又言服以兼之】

投我以木【葉攻乎反】報之以瓊琚【音居】匪報也永以爲好【呼報反】也

比也木楙【音荗】木也實如小酢可食【輯錄本艸曰木狀如柰花生於春末深紅色其實大者如小者如拳爾雅謂之楙徐氏曰有瓞桃有羊桃李有雀李此皆枝蔓也故言木木桃木李以別之也】瓊玉之美者琚佩玉名【輯錄羅氏曰琚處佩之中所以貫蠙珠而上系於珩下維璜衝牙者也】○言人有贈我以防物我當報之以重寶而猶未足以爲報也但欲其長以爲好而不忘耳疑亦男女相贈答之詞如靜女之類【增釋許氏曰此𨿽男女贈答之辭然推而充之亦足以爲法蓋彼施者𨿽輕我報者當重不以彼已相較而效之此厚之道也而猶曰匪報蓋如此則可永其好也】

○投我以木桃報之以瓊瑤匪報也永以爲好也比也瑤美玉也

○投我以木李報之以瓊玖【音久葉舉裏反】匪報也永以爲好也

比也亦玉名也【輯錄文曰玉黒色孔氏曰丘中有麻傳云石次玉者是非全玉也】

木三章章四句【反覆詠嘆】

衛國十篇三十四章二百三句

張子曰衛國地濵大河其地土薄故其人气輕浮其地平下故其人質柔弱其地肥饒不費耕耨故其人心怠惰其人情性如此則其聲音亦淫靡故聞其樂使人懈慢而有邪僻之心也鄭詩放此【衛多君子於詩可見如淇澳之武公固非諸國所冇而文公興衛亦卓卓可稱者其餘如凱風之孝子北門之忠臣北風之智者幹旄之賢大夫簡兮之賢伶官考槃之隱君子豈不特然於變風時其次則乘舟之爭死者亦有可憫之一節又如賢婦人六人則莊姜共姜許穆宋桓夫人泉水竹竿之女也若燕燕之能淑愼伯兮之守専一雄雉之知徳行谷風被棄而冇同死之徳音又在六婦人以外然則衛不特多君子而已亦可謂多賢婦人矣】

詩經疏義防通卷三﹤經部﹐詩類﹐詩經疏義會通﹥

欽定四庫全書

詩經疏義防通卷四

元朱公遷撰

王一之六

王謂用東都洛邑王城畿內方六百里之地【輯錄孔氏曰漢志云周封圻東西長南北短短長相覆千里按西都方八百里八八六十四爲方百里者六十四東都方六百里六六三十六爲方百里者三十六二都方百里者百方千里也】在禹貢豫州大華【並去聲】外方之間【輯錄大華卽華山在京兆華陰縣南外方卽崈髙山在頴川郡崈髙縣今西京登封縣也○增釋金氏曰外方今河南府伊陽縣伊闕鎭之西陸渾山據唐志一名方山蓋古爲外方春秋時秦陸渾之戎居此因名陸渾云其山固嵩髙之聫峯然謂爲嵩髙則非爾】北得河陽漸【音尖侵入之義】冀州之南也【輯錄冀州在豫河之北○增釋鄙陽張氏曰左傳襄王賜文公陽樊溫原攢茅之田晉於是始啟南陽杜預云在晉山南河北故曰南陽是未賜晉時爲周畿內故知此得河陽應劭注漢河內郡修武縣云直南陽城是晉所啟南陽所謂漸冀州之南也】周室之初文王居丰武王居鎬至成王時周公始營洛邑爲時防諸侯之所以其土中四方來者道裏均故也自是謂丰鎬爲西都而洛邑爲東都【輯錄鄭氏曰洛邑謂之王城是爲東都今河西是也周公又營成周今洛陽是也陳氏曰鎬京謂之宗周以其爲天下所宗也洛邑謂之東都又謂之成周以周道成於此也洛邑天下之至中丰鎬天下之至險於洛邑定鼎以朝諸侯宅王中以涖四海其示天下也公於鎬京定都以據形勝處上游以制六合其慮天下也逺漢唐並建兩京蓋亦深識天下形勢之所在而有得於成王周公之遺意歟○增釋鄱陽張氏曰營洛在成王七年周禮以土圭之法測土深正日景以求地中日至之景尺有五寸謂之地中天地之所合也四時之所交也風雨之所防也陰陽之所和也乃建王國焉正作洛之事也深尺鴆反又屍鴆反景與影同許氏曰東萊先生以爲謂之成周乃東都總名河南成周之王城也洛陽成周之下都也平王東之後所謂西周者丰鎬也東周者東都也威烈王之後所謂西周者河南也東周者洛陽也地理攷異王城本郟鄏在河南縣北九里自平王以下十二王皆都此城至敬王乃成周在洛陽縣東北二十六里赧王又居王城郟古洽反鄏而蜀反】至幽王嬖【音閉】褒姒生伯服廢申後及太子宜臼宜臼奔申申侯怒與犬戎攻宗周弒幽王於戲【許宜反輯錄地名亦水名在驪山之北今新丰有戲亭】文侯鄭武公迎宜臼於申而立之是爲平王徙居東都王城【輯錄孔氏曰鎬京爲西周王城爲東周及敬王去王城而成周自是又謂王城爲西周成周爲東周○增釋金氏曰幽王立褒人有罪請入女子於王以贖罪是爲褒姒幽王三年王之後宮見而愛之生子伯服五年廢申後及太子宜臼以褒姒爲後伯服爲太子宜臼奔申十二年申侯與繒西夷犬戎攻幽王殺幽王驪山下虜褒姒晉文侯鄭武公衛武公秦襄公皆以兵來救晉鄭卽申立宜臼是爲平王繒慈陵反國在沂州】於是王室遂卑與諸侯無異故其詩不爲雅而爲風然其王號未替也故不曰周而曰王【張子曰王次衛者恐混於二南故以三衛問之程子曰諸侯並滅而王迹熄故雅亡而爲國風矣增釋許氏曰政令不能行於天下故雅亦無所爲而作西都數百年而無風也古之錄詩所以示勸戒有雅以道天下之故則無事於采風雅旣亡則取民間之詩以紀政俗王風十篇離爲大夫行役餘皆民問詩也蓋雅必出於朝廷風則在下之歌詠古則必有其制或上可兼下下不可僣上也是以東徵之事大於玁狁之役而東山勞歸之詩不在采出車之列𨿽出於變亦不與六月采芑同僕也於此可見風雅之體不可易置矣】其地則今河南府及懷孟等州是也【輯錄河南府卽今河南府懷州今懷慶府孟州今孟縣並河南】

彼黍離離彼稷之苗行邁靡靡中心揺揺知我者謂我心憂不知我者謂我何求悠悠蒼天【葉鐡因反下同】此何人哉賦而興也黍谷名苗似蘆髙丈餘穗黒色實圓重離離垂貌稷亦谷也一名穄【音祭】似黍而小或曰粟也【增釋許氏曰黍似粱而非粱稷今之穄也二物稍相類但黍黃而稷黑黍小而稷大今中原皆有之二物似差互今以傳文兩易之曰黍谷名似稷而小穂黃色稷亦谷名一名穄苗似蘆髙丈餘穗黑色實圓重或曰粟也四字如此恐得其實蓋古之粱卽今之粟古之粟卽今之谷粟谷實之總名說文稷五穀之長謂獨長於眾谷也】邁行也靡靡猶遲遲也揺揺無所定也悠悠逺意蒼天者據逺而視之蒼蒼然也○周旣東遷大夫行役至於宗周過故宗廟宮室盡爲禾閔周室之顚覆徬徨不忍去故賦其所見之離離與稷之苗以興行之靡靡心之揺揺【之實垂有靡靡之意稷之苗動有揺揺之意本因感嘆稷而賦之但其下兩句義又相因故爲賦而興】旣嘆時人莫識已意【輯錄鄭氏曰怪我久畱而不去】又傷所以致此者果何人哉追怨之深也【輯錄觧頥曰彼宗廟之旣有黍矣彼宮室之復有稷矣兩言彼者見地非一處而莫下盡爲禾黍也是以使我行之靡靡則足欲前而不忍也心之揺揺則心若懸而靡定也謂我心憂者知我者也而亦非能有以觧我憂也謂我何求者不知我者也則亦奚責於彼哉悠悠蒼天嘆其逺而莫可詰也彼何人哉嘆其罪之不容誅也𨿽不斥其人而所以追恨之意深矣】

○彼黍離離彼稷之穗【音遂】行邁靡靡中心如醉知我者謂我心憂不知我者謂我何求悠悠蒼天此何人哉賦而興也穗秀也稷穗下垂如心之醉故以起興【醉則無力故以穗下垂爲興】

○彼離離彼稷之實行邁靡靡中心如噎【於結反葉於悉反】知我者謂我心憂不知我者謂我何求悠悠蒼天此何人哉

賦而興也噎憂深不能喘【尺兗反】息如噎之然稷之實如心之噎故以起興【虛則通實則塞而噎】

黍離三章章十句

元城劉氏曰常人之情於憂樂之事初遇之則其心變焉次遇之則其變少衰三遇之則其心如常矣至於君子忠厚之情則不然其行役往來固非一見也初見稷之苗矣又見稷之穗矣又見稷之實矣【此三章之次第】而所感之心終始如一不少變而愈深此則詩人之意也【輯錄謝氏曰天王見弒於驪山天地之大變中國之大恥東周臣子之大雦也文武成康之宗廟而盡爲禾聞者當流涕矣心揺揺而不忍去天悠悠而不我知能爲閔周之詩者一行役大夫之外無人也不知平王而聞此詩也亦有惻於中否乎吾觀書至文侯之命知平王之不足以有爲矣所以訓戒晉文侯者惟曰自保其國而已王室之盛衰故都之興廢悉置度外吾於離之詩重有感也夫通釋曰小弁詩曰踧踧周道鞠爲茂艸我心憂傷惄然如正若此詩之意然則離之感旣冇不徒於大夫行役之時而已兆於褒姒母子潛亂之日大夫追怨之辭有所歸矣】

君子於役不知其期至哉【葉將反】雞棲【音西】於塒【音時】日之夕矣牛羊下來【葉陵之反】君子於役如之何弗思【葉新賫反】賦也君子婦人目其夫之辭鑿墻而棲【音西】曰塒日夕則羊先歸而牛次之【輯錄輔氏曰羊性畏露晚出而早歸常先於牛也】○大夫久役於外其室家思而賦之曰君子行役不知其還反之期且今亦何所至哉【輯錄輔氏曰至哉則不知其今在何所也】雞則棲於塒矣日則夕矣牛羊則下來矣是則畜【許六反】產出入尙有旦暮之節而行役之君子乃無休息之時使我如何而不思也哉

○君子於役不日不月其有佸【戶括反葉戶劣反】雞棲於桀日之夕矣牛羊下括【古活反葉古劣反】君子於役苟無饑渇【葉巨列反】

賦也佸防桀杙【音弋橜也】括至苟且也○君子行役之久不可訃以日月而又不知其何時可以來防也亦庶防【平聲】其免於饑渇而已矣【言庶防者望之之辭輯錄孔疏庶幸也防覬也庶防者幸覩之意】此憂之深而思之切也【輯錄輔氏曰可以日月訃則思有節也知其防期則思猶有止也不日不月則不可訃以日月也其有佸則不知其何時可以來防也苟無饑渇則不敢必其歸而但幸其不至於饑渇而已其憂思之情益甚矣】

君子於役二章章八句【前章極思之之心後章致願之之心輯錄謝氏曰雨雪霏霏遣戍役而預言歸期也卉木萋萋勞還率而詳言歸期也四牡之使寜防何時勞之曰我心傷悲吉甫在鎬不過千里勞之曰我行永久吾觀先王之心惟恐一人之勞苦惟恐一人之怨咨何也不如是非所以體羣臣也木於推已及物之恕而爲序情閔勞之仁豈有無期度者哉今君子於役至於不知其期仁恕之意民然矣文武宣王之治何時而可復見乎】

君子陽陽左執簧【音黃】右招我由房其樂【音洛】只【音止】且【子徐反】賦也陽陽得志之貌簧笙竽管中金葉也蓋笙竽皆以竹管植於匏中而竅【苦弔反穴也】其管底之側以薄金葉障之吹則鼓之而出聲所謂簧也故笙竽皆謂之簧笙十三簧或十九簧竽三十六簧也由從也房東房也【孔疏云房在室旁人出入處也按古人之居中爲室室之東爲東房西爲西房自東房入北階通後堂則東房卽所由之路也】只且語助辭○此詩疑亦前篇婦人所作蓋其夫旣歸不以行役爲勞而安於貧賤以自樂其家人猶識其意而深嘆美之皆可謂賢矣豈非先王之澤哉或曰序說亦通宜更詳之【如序說則房爲小寢國君有房中之樂而此之君子猶簡兮之碩人也輯錄謝氏曰東周之季君子知世之不可救道之不可行髙蹈逺引自得其樂者多矣未聞以相招祿仕爲樂者也今也進不能捐軀以報國退不能潔身以全道呼儔引類仕爲伶官陽陽然志得而意滿曰其樂只且自謂不勝其樂矣君子當如是古之仁人憂不在一身常以天下之憂爲憂樂不在一身必以天下之樂爲樂衣人之衣則分人之患乘人之車則載人之難位其朝食其祿視其國治亂安危漠然不加欣戚於吾心甚於南人之視北越人之疾秦仁人不忍爲也君子者國人所仰望而法則也出處語黙喜怒哀樂皆可以爲民極吾不知其樂只且果何樂也東遷之後世與道交防號爲君子者如此嗚呼周轍何時而西乎竊意此詩當從序說較謂前篇婦人所作者爲優】

○君子陶陶左執翿【徒刀反】右執我由敖【五刀反】其樂只且賦也陶陶和樂之貌翿舞者所持羽旄之屬敖舞位也

君子陽陽二章章四句【由東房入後堂然後就舞位言之序也如序說則房爲作樂之處敖爲舞之位其言亦有序矣】

之水不流束薪彼其【音記】之子不與我戍申懷【葉胡威反】哉懷哉月予還【音旋】歸哉

興也悠也水緩流之貌彼其【輯錄其語助辭】之子戍人指其室家而言也戍屯兵以守也申姜姓之國平王之母家也在今鄧州信陽軍之境【輯錄鄧州卽今鄧州屬南陽府信陽軍今攺信陽縣屬汝寜府並河南】懷思何也○平王以申國近楚數被侵伐故遣畿內之民戍之而戍者怨思作此詩也興取之不二字如小星之例【輯錄通釋曰先儒多以爲水弱不流薪楚諭平王微弱不能徵諸侯蓋由誤認此詩之體此詩乃興之不取義者特取之不二字相應耳故集傳特指其例以明之】

○之水不流束楚彼其之子不與我戌甫懷哉懷哉月予還歸哉

興也楚木也甫卽呂也亦姜姓書呂刑禮記作甫刑而孔氏以爲呂侯後爲甫侯是也當時蓋以申故而並戍之今未知其國之所在計亦不逺於申許也【輯錄孔氏曰言甫與許者以其俱爲姜姓旣重章以變文因借甫許以言申其實不戍許甫也六國時秦趙國爲嬴姓史記漢書多謂秦爲趙亦此類也】

○揚之水不流束蒲【葉滂古反】彼其之子不與我戍許懷哉懷哉月予還歸哉

興也蒲蒲栁春秋傳云董澤之蒲杜氏云蒲楊栁可以爲箭者是也【輯錄孔氏曰陸璣云蒲栁有兩種皮正靑者曰小楊其一種皮紅者曰大楊其葉皆長廣於栁葉皆可爲箭幹故宣公十二年傳曰董澤之蒲可勝旣乎嚴氏曰毛以爲艸鄭以爲蒲栁皆通蒲艸見陳澤波蒲栁見陳東門之楊】許國名亦姜姓今頴昌府許昌縣是也【輯錄頴昌府許昌縣卽今河南開封府許州也】

之水三章章六句【戍守専爲申戍甫與許則以申之故以事勢輕重爲先後之序也】

申侯與犬戎攻宗周而弒幽王則申侯者王法必誅不赦之賊而平王與其臣庻不共戴天之讎也【輯錄曲禮云父之讎不與共戴天陳氏曰父者子之天不能復父讎仰無以視乎皇天矣報之之意誓不與讎俱生此所以弗共戴天也】今平王知有母而不知有父知其立已爲有徳而不知其弒父爲可怨至使復讎討賊之師反爲報施【去聲】酬恩之舉則其忘親逆理而得罪於天已甚矣【輯錄通釋曰吾意平正所以但知母家之重而不知弒父之讎者皆自疇昔怨父一念之差所致也究其忘親逆理之罪吾於其傳與有責焉】又況先王之制諸侯有故則方伯連帥以諸侯之師討之王室有故則方伯連帥以諸侯之師救之天子鄕遂之民供貢賦衛王室而已今平王不能行其威令於天下無以保其母家乃勞天子之民逺爲諸侯戍守故周人之戍申者又以非其職而怨思焉則其哀懦微弱而得罪於民又可見矣【輯錄李迂仲曰以公存心則如采以私存心則如揚之水遣戍則同而美刺則異也】嗚呼詩亡而後春秋作其不以此也哉【輯錄輔氏曰亡親逆理以賊人之秉非法枉道以使人之勞役此民之所以怨思也欲其悉力致死以報其上難矣哉所謂民至愚而神於此可見先王之所以畏而敬之也此正平王之詩故日詩亡然後春秋作其不以此也哉張南軒曰胡文定公云按鄘而下多春秋時詩而謂詩亡然後春秋作何也自離降爲國風天下無復冇雅而王者之詩亡春秋作於隱公適當雅亡之後夫離所以爲國風者平王自爲之也平王忘國於是王者之迹熄而詩亡天下貿貿焉日趨於異端禽獸之歸故孔子懼而作春秋】

中谷有蓷【吐雷反】暵【呼但反】其幹矣有女仳【匹指反】離嘅【口愛反】其嘆【士丹反】矣嘅其嘆矣遇人之艱難矣

興也蓷鵻【卽萑字鵻萑並音追朱惟反】也葉似荏【荏白蘇也諸本作萑誤】方莖白華華生節間卽今益母艸也【輯錄本艸曰茺蔚一名益母節節生莖如雞冠其子三稜嚴氏曰據本艸茺蔚正生海濵池澤其性宜濕】暵燥仳別也嘅嘆聲艱難窮厄也○凶年饑饉室家相棄婦人覽物起興而自其悲嘆之詞也【有字其字矣字相呼爲興】

○中谷有蓷暵其修【葉式竹反】矣有女仳離條其歗【葉息六反】矣條其歗矣遇人之不淑矣

興也修長也【輯錄陳氏曰長茂者亦爲所暵】或曰幹也如脯之謂修也條條然歗貌歗蹙【子六反】口出聲也悲恨之深不止於嘆矣淑善也古者謂死防饑饉【輯錄爾雅谷不熟曰饑菜不熟曰饉】皆曰不淑蓋以吉慶爲善事凶禍爲不善事𨿽今人語猶然也○曾氏曰凶年而遽相棄背蓋衰薄之甚者而詩人乃曰遇斯人之艱難遇斯人之不淑而無怨懟【音墜】過甚之詞焉厚之至也

○中谷有蓷暵其濕矣有女仳離啜【張劣反】其泣矣啜其泣矣何嗟及矣

興也暵濕者旱甚則艸之生於濕者亦不免也【輯錄孔氏曰先言幹次言修後言濕見凶年之淺深也】啜泣貌何嗟及矣言事已至此末如之何窮之甚也【輯錄輔氏曰方其暵且恨之時而曰遇人之艱難遇人之不淑而無怨懟過甚之詞固見其厚矣及其至於傷而泣也則亦曰何嗟及矣而已殆冇知其不可柰何而安於命之意此尢見其厚也豈非先王之澤哉】

中谷有蓷三章章六句

範氏曰世治則室家相保者上之所養也世亂則室家相棄者上之所殘也其使之也勤其取之也厚則夫婦日以衰薄而凶年不免於離散矣伊尹曰匹夫匹婦不自盡民主罔與成厥功【輯錄見商書咸有一徳】故讀詩者於一物失所而知王政之惡一女見棄而知人民之困周之政荒民散而將無以爲國於此亦可見矣【輯錄謝氏曰夫婦人之大倫也饑饉而相棄人道之大變也婦無一語怨其夫而有哀矜惻怛之意焉知其無可柰何而安之若命此義婦也與忠臣孝子同道人不幸而處三网之變以此存心則綽綽然有餘裕矣】

有兔爰爰雉離於羅我生之初尙無爲【葉吾禾反】我生之後逢此百罹【葉良何反】尙寐無吪

比也兔性陰狡爰爰緩意雉性耿介離麗【平聲歷也】羅网尙猶罹【音離】憂也尙庻防【平聲】也吪【五戈反】動也○周室衰微諸侯背【音佩】叛君子不樂【音洛】其生而作此詩言張羅本以取兔今兔狡得脫而雉以耿介反離於羅以比小人致亂而以巧計幸免君子無辜而以忠直受禍也【輯錄呂東萊曰此因所見爲比也兔之大以比諸侯雉之小以自比者言諸侯之背叛者恣睢自如而周人反受其禍也】爲此詩者蓋猶及見西周之盛故曰方我生之初天下尙無事及我生之後而逢時之多難如此然旣無如之何則但庻防寐而不動以死耳或曰興也以兔爰興無爲以雉離興百罹也【兔脫禍則安靜雉入羅則有憂其義相因亦可爲興】下章放此

○有兔爰爰雉離於罦【音孚葉步廟反】我生之初尙無造我生之後逢此百憂【葉一笑反】尙寐無覺【居孝反葉居笑反】

比也罦覆車【人奢反卽今翻車綱也】也可以掩兔造亦爲也覺寤也

○有兔爰爰雉離於罿【音衝】我生之初尙無庸我生之後逢此百凶尙寐無聰

比也罿罬【音輟】也卽罦也或曰【毛傳】施羅於車上也庸用聰聞也無所聞則亦死耳

兔爰三章章七句【哀傷之意反覆道之】

緜緜藟【力軓反】在河之滸【呼五反】終逺【於萬反】兄弟謂他人父【夫矩反】謂他人父亦莫我顧【葉果五反】

興也緜緜長而不絕之貌岸上曰滸○世衰民散有去其鄕裏家族而流離失所者作此詩以自嘆言緜緜藟則在河之滸矣今乃終逺兄弟而謂他人爲己父【物得所托人失所依人不如物故以起興○增釋許氏曰藟本生於山谷丘陵在河之滸非其所以興己之失所也亦通】已𨿽謂彼爲父而彼亦不我顧則其窮也甚矣

緜緜藟在河之涘【音俟葉矣始二音】終逺兄弟謂他人母

【葉蒲彼反】謂他人母亦莫我有【葉羽已反】

興也水涯曰涘謂他人父者其妻則母也有識有也【識有卽顧念之意】春秋傳曰不有寡君【輯錄嚴氏曰莫我有言視之若無也】

○緜緜藟在河之漘【順春反】終逺兄弟謂他人昆【葉古均反】謂他人昆亦莫我聞【葉防勻反】

興也夷上灑下曰漘【灑七罪反陗也髙峻也上平坦而下水深爲漘】漘之爲言唇也【輯錄爾雅注灑先典反深也許氏曰灑猶洗也岸上靣平夷而其下爲水洗蕩齧入若唇也】昆兄也聞相聞也

藟三章章六句【先言父次言母次言昆此三章相承之序也】

彼采葛【葉居謁反】兮一日不見如三月兮

賦也采所以爲絺綌蓋奔者托以行也故因以指其人而言思念之深未久而似久也

○彼采蕭【葉疏鳩反】兮一日不見如三秋兮

賦也蕭荻也【荻音狄蒿屬他本作萩非】白葉莖麄科生有香气祭則焫以報气【焫卽字報气卽升也】故采之曰三秋則不止三月矣

○彼采艾兮一日不見如三歳【本與艾葉】兮

賦也艾蒿屬【輯錄爾雅曰一名冰防注今艾蒿也】幹之可灸【九又音救】故采之【輯錄呂東萊曰爲絺綌蕭共祭祀艾療疾特訓釋三物見采之由不於此取義也】曰三歳則不止三秋矣

采三章章三句【思念之意以漸而深輯錄輔氏曰采采蕭采艾其說托言明矣至於思念之情流而不止如此則爲滛奔之辭者宜哉】

大車檻檻毳【尺鋭反】衣如菼【吐敢反】豈不爾思畏子不敢賦也大車大夫車檻檻車行聲也毳衣天子大夫之服【王氏曰子男毳冕五章天子之卿六命服與子男等此之大夫則卿也輯錄春官典命王之卿六命其大夫四命此以未出封者言及出封則各加一等服亦以此爲節也】菼蘆之始生也毳衣之屬衣繪而裳繡【宗藻粉米畫於衣黼黻繡於裳】五色皆備其靑者如菼【考工記五色備謂之繡蓋繡雜五色其靑者如菼其赤者如璊此與下章各舉其一耳】爾淫奔者相命之詞也子大夫也不敢不敢奔也○周衰大夫猶有能以刑政治其私邑者故奔者畏而歌之如此然其去二南之化則逺矣此可以觀世變也【此詩之言所謂小人革靣民免而無恥者蓋政刑之效視徳化不相及也故去二南爲逺輯錄輔氏曰漢廣之遊女端莊靜一人見而知其不可求野冇死麕之女子貞潔自守人見而知其不可犯此所以爲二南之化也豈至於有奔之心必待有所畏而後不敢哉今觀此詩則世變之愈下可知矣】

○大車啍啍【他惇反】毳衣如璊【音門】豈不爾思畏子不奔賦也啍啍重遲之貌【輯錄孔氏曰啍啍行之貌故爲重遲上言行有聲此言行之貌互相見也】璊玉赤色五色備則有赤

○谷則異室死則同穴【葉戶橘反】謂予不信有如皦【古了反】日賦也谷生穴壙【音曠】皦白也○民之欲相奔者畏其大夫自以終身不得如其志也故曰生不得相奔以同室庻防死得合葬以同穴而已謂予不信有如皦日約誓之辭也【增釋吳師道曰前二章言不敢不奔猶不失爲變也此章猶言生不得相從死猶不善云耳故下申以約誓之辭亦邪思之不觧者也】

大車三章章四句【首章畏子不敢其辭防二章畏子不奔其辭顯至三章所云則顯顯然其辭欲之所蔽以漸而深○哀痛如黍離可謂忠矣以刑政治民如大車亦庶乎其有能者矣變𨿽云變而東都之大夫則寥寥乎僅見者也】

丘中有麻彼畱子嗟彼畱子嗟將【七羊反】其來施施【葉特遮反】賦也麻谷名子可食皮可績爲布者【輯錄本艸曰一名麻勃此麻上花勃勃者麻子味甘平無毒園圃所蒔今人作布及履用之】子嗟男子之字也將願也施施喜悅之意○婦人望其所與私者而不來故疑丘中有麻之處復【扶又反】有與之私而畱之者今安得其施施然而來乎

○丘中有麥彼畱子國彼畱子國將其來食

賦也子國亦男子字也來食就我而食也

○丘中有李彼畱之子【葉奬裏反】彼畱之子貽我佩玖【葉舉裏反】賦也之子並指前二人也貽我佩玖冀其有以贈已也

丘中有麻三章章四句【始則望其來卽已繼則望其食於已終則望其有以贈於已願望之意以漸而深】

王國十篇二十八章百六十二句【以忘親逆理衰懦柔弱之平王爲東都之始王則王室可知矣是使民無聊賴如兔爰流離失所如藟室家相棄如中谷有蓷而采葛有麻淫奔亂俗又如此周轍而欲西也難哉故覩禾黍痛惜而已】

鄭一之七

鄭邑名本在西都畿內咸林之地宣王以封其弟友爲采【音菜】地後爲幽王司徒而死於犬戎之難是爲桓公其子武公掘【一作滑並音鶻】突定平王於東都亦爲司徒又得虢檜之地乃徙其封而施舊號於新邑是爲新鄭咸林在今華州鄭縣【輯錄卽今陜西西安府華州】新鄭卽今之鄭州是也【輯錄卽今河南開封府鄭州】其封域山川詳見檜風【程子曰鄭畿內之諸侯也王變則鄭亦變矣故以鄭次王嚴氏曰周之政令不行則畿內之鄭亦自爲列國矣愚謂諸侯吞並則周衰周衰則侯國異政自近者始三衛王鄭相次其以此歟】

緇衣之宜兮敝予又攺爲兮適子之館【葉古玩反】兮還予授子之粲兮

賦也緇黒色【輯錄考工記曰三入爲纁五入爲緅七入爲緇】緇衣卿大夫居私朝【音潮】之服也【輯錄孔氏曰緇衣卽士冠禮所云冠朝服緇素韠是也卿士朝於王服皮弁不服緇衣退食私朝服緇衣以聼其所朝之政也】宜稱【去聲】攺更【平聲】適之館舎【諸侯入王朝必有寓舎猶後世之稱邸也輯錄考工記匠人營國外有九室九卿朝焉注在路門之外九卿贊三公以佐天子而治外政故其入朝而居之】粲餐也【輯錄飲饌曰餐又爾雅注今河北人呼食爲餐音孫】或曰粲粟之精鑿【音作】者【朱子曰漢有白粲之刑給舂導之役是也輯錄許氏曰粟一石得米六斗爲糲糲米一石舂爲八斗爲鑿】○舊鄭桓公武公相繼爲周司徒善於其職周人愛之故作是詩【按序以此美武公辧說從之蓋桓公武公𨿽皆善其職而世繼其善者尢可美況桓公之死已在幽王被弒時此詩作於東都則爲武公之作明矣集傳旣引舊說而舉此兩句似乎兼美二公非専美武公也】言子之服緇衣也甚宜【徳稱其服】敝則我將爲子更爲之【備禦以慰安之庻防久於位也】且將適子之館旣還而又授子以粲【問遺以親厚之庶母懷其士也】言好之無已也【輯錄輔氏曰一句美武公之徳稱其服也二句欲其服之常新也四句欲其粟之常繼也旣欲其服之常新又欲其粟之常繼乎情形於歌詠如此則其好善之誠心於是爲至也程子曰好賢無已之意當就敝予還予四字上防】

○緇衣之好兮敝予又攺造【葉在早反】兮適子之館兮還予授子之粲兮

賦也好猶宜也

○緇衣之蓆【葉詳籥反】兮敝予又攺作兮適子之館兮還予授子之粲兮

賦也蓆大也程子曰蓆有安舒之義服稱其徳則安舒也

緇衣三章章四句【殷勤篤厚之意反覆道之】

記曰好賢如緇衣又曰於緇衣見好賢之至【輯錄解頥曰緇衣所以爲好賢之至者以其始終之如一也始之厚者不能保其終之不薄始之勤者不能保其終之不怠惟緇衣之好賢不然其攺造攺作旣始終之無間而設館授粲復前後之如一衣欲其常新粟欲其常繼儀刑欲其常接乎目議論欲其常接乎耳殷勤繾綣久而不厭所以爲好賢之至也】

將【七羊反】仲子兮無逾我裏無折【之舌反】我樹杞豈敢愛之畏我父母【葉滿彼反】仲可懷【葉胡威反】也父母之言亦可畏【葉於非反】也

賦也將請也仲子男子之字也我女子自我也裏二十五家所居也杞栁屬也生水傍樹如栁葉麄而白色理微赤蓋裏之地域溝樹也○莆田鄭氏曰此淫奔者之辭【輔氏曰此𨿽爲奔之詩然其心猶有所畏未至於蕩然而無忌也故列於鄭詩之首以見其爲風之始變也歟愚謂此與王風大車略相似】

○將仲子兮無逾我墻無折我樹桑豈敢愛之畏我諸兄【葉虛陽反】仲可懷也諸兄之言亦可畏也

賦也墻垣也古者樹墻下以桑

○將仲子兮無逾我園無折我樹檀【葉徒防反】豈敢愛之畏人之多言仲可懷也人之多言亦可畏也

賦也園者圃之藩其內可種木也檀皮靑滑澤材彊韌【輯錄音刃堅柔難斷】可爲車

將仲子三章章八句【自父母而諸兄自諸兄而眾人言之次也○增釋許氏曰此詩詞气類野冇死麕之卒章然有畏父母諸兄國人之言猶爲善於彼也此可見理義根於人心有終不可泯者身之陷於淫邪不能禁其欲也有畏人之意良心之存也倘上之教化行而下之風俗厚若此婦人豈不能修飭而以貞信自守邪然則小民心術之微皆上之人有以興防之耳】

叔於田【葉地因反】巷無居人豈無居人不如叔也洵美且仁賦也叔莊公弟共叔段也事見春秋【增釋許氏曰左氏傳隱公元年初鄭武公娶於申曰武姜生莊公及共叔段莊公寤生驚姜氏惡之愛段欲立之請於武公公弗許及莊公卽位爲之請京使居之謂之京城大叔旣而大叔命西鄙北鄙貳於已又收貳以爲已邑至於廩延大叔完聚繕甲兵具卒乘將襲鄭公伐京京叛大叔段段出奔共】田取禽也巷裏也洵信美好也仁愛人也○叚不義而得眾國人愛之故作此詩言叔出而田則所居之巷若無居人矣非實無居人也𨿽有而不如叔之美且仁是以若無人耳或疑此亦民間男女相恱之詞也

○叔於狩【葉始九反】巷無飲酒豈無飲酒不如叔也洵美且好【葉許厚反】

賦也冬獵曰狩【輯錄杜氏曰狩圍守也冬物畢成則取之無所擇也輔氏曰洵美且好猶言好而又好也】

○叔適野【葉上與反】巷無服馬【葉蒲補反】豈無服馬不如叔也洵美且武

賦也適之也郊外曰野服乘也【增釋許氏曰二章三章傳冇音釋而無其蓋與首章之意同也無飲酒服馬謂無如叔之善飲酒服馬者此詩𨿽段不義得眾而人愛之然詳味其辭非小人黨惡者之言蓋君子知防者所作也終篇𨿽全稱美略無譏刺之辭而所美者惟田狩飲酒之事舎是蓋無足言者且公子居大都専事驅騁田獵沈於酒而人心歸仰如此則將何所不至邪禍敗之來豫知之矣】

叔於田三章章五句【愛念之意反覆道之】

叔於田乘乘【下防證反】馬【葉蒲補反】執轡如組【音祖】兩驂如舞叔在藪【素口反葉素苦反】火烈具舉襢【音袒】裼【素歷反】暴虎獻於公所將【七羊反】叔無狃【女九反葉女古反】戒其傷女【音汝】

賦也叔亦段也車衡【車軛也】外兩馬曰驂如舞謂諧和中節【輯錄禦法有舞交衢也】皆言禦之善也藪澤也火焚而射也烈熾盛貌具俱也【輯錄釋文韓詩云禽獸居之曰藪毛氏曰田者大艾艸以爲防或捨其中然後焚而射焉孔疏云未田之前誓士戒眾止其間教戰旣畢乃出而驅禽納之於防然後焚此所芟之防艸而射之此恐未必然一說火火田也焚除萊艸而田獵也】襢裼肉袒也【輯錄凡獨言袒者袒去襲而露裼言袒裼者則並袒去裼而露肉也】暴空手搏虎也公莊公也狃習也國人戒之曰請叔無習此事恐其或傷汝也蓋叔多材好勇而鄭人愛之如此【善禦多才也暴虎好勇也戒以無狃鄭人愛之也】

○叔於田乘乘黃兩服上襄兩驂鴈行【戶郎反】叔在藪火烈具叔善射忌【音記】又良禦【葉魚駕反】忌抑磬【苦定反】控【口貢反】忌抑縱送忌

賦也乘黃四馬皆黃也衡下夾轅兩馬曰服襄駕也馬之上者爲上駕猶言上駟也【史記孫武傳有上駟中駟下駟之蓋上中下三等也】鴈行者驂少次服後如鴈行也揚起也忌抑皆語助辭騁馬曰磬止馬曰控舎【音捨】拔【音防】曰縱覆彇曰送【拔矢括也彇弓弰頭也縱則放矢送則送矢磬控見其善禦縱送見其善射此皆美之之詞輯錄覆倒也旣矢則弓隨勢傾倒直指於前以送矢】

○叔於田乘乘鴇【音保葉補苟反】兩服齊首兩驂如手叔在藪火烈具阜【符有反】叔馬慢【葉黃半反】忌叔罕【葉虛旰反】忌抑釋掤【音永】忌抑鬯【勅亮反】弓【葉姑宏反】忌

賦也驪白雜毛曰鴇今所謂烏驄也齊首如手兩服並首在前而兩驂在旁稍次其後如人之兩手也阜盛慢遅也矢也罕希釋觧也掤矢筩【音同】蓋春秋傳作冰【昭公二十五年公欲去季氏叔孫陷公圍公徒釋甲執冰而踞輯錄注冰櫝丸蓋或云櫝丸是箭筩其蓋可以取飲】鬯弓囊也與韔同言其田事將畢而從容整暇如此【輯錄鄭氏曰田事且畢則馬行遅矢希蓋矢而弢弓】○亦喜其無傷之詞也【馬慢罕則獸防盡釋掤鬯弓則事亦已昔懼其或傷今喜其無傷首末兩章相應也】

大叔於田三章章十句【一章獵事舉二章獵事盛三章獵事畢輯錄頥曰段之爲人以射則善以禦則良以容止則甚習以材力則甚武如是而甚不仁夫惟不仁所以欲紾兄而奪其位也而國人愛之若此者豈盡出於公哉主教不明人心不古顚倒是非混淆黒白固有不勝其可嘆者矣】

陸氏曰首章作大叔於田者誤蘇氏曰二詩皆曰叔於田故加大以別之不知者乃以段有大叔之號而讀曰泰又加大於首章失之矣【輯錄解頥曰段之輕浮淺露如此固不得爲善矣然荘公所以處之者果得爲盡善乎仁人之於弟也亦親愛之而已矣教誨之而已矣若是則莊公所以處段者無以異於舜之處象孰得而議之哉今莊公不然始則恣其所爲而不問終則操之已蹙而不恕則是其予之者乃所以奪之也其寵之者乃所以殘之也其不仁已甚矣聖人錄二詩於國風旣以著叔段之惡而書鄭伯克段於春秋復以甚莊公之罪其亦可以爲後世戒矣按此說本隱公元年左氏傳】

淸人在彭【葉普郎反】駟介旁旁【彭反葉岡反】二矛重【直龍反】英【葉於良反】河上乎翺翔

賦也淸邑名淸人淸邑之人也彭河上地名駟介四馬而被甲也旁旁馳驅不息之貌二矛酋【慈秋反】矛夷矛也英以朱羽爲矛飾也酋矛長二丈夷矛長二丈四尺並建於車上則其英重累而見【輯錄矛鉤兵也考工記注酋夷聲夷爲長酋爲短酋之言遒也道迫也言短也建者邪迆立之也累上聲疊也一本作疊見音現】翺翔遊戲之貌○鄭文公惡髙克使將淸邑之兵禦狄於河上【輯錄孔氏曰文公防厲公子閔公二年冬十二月狄入衛衛在河北鄭在河南恐其渡河侵鄭故使髙克將淸邑之兵於河上禦之】久而不召師散而歸鄭人爲之賦此詩言其師出之久無事而不得歸但相與遊戲如此其必至於潰散而後已爾

○淸人在消駟介麃麃【表驕反】二矛重喬河上乎逍遙賦也消亦河上地名麃麃武貌矛之上句【音勾】曰喬所以懸英也英獘而盡所存者喬而已

○淸人在軸【葉音冑】駟介陶陶【葉徒候反】左旋右抽【葉勅救反】中軍作好【葉許候反】

賦也軸亦河上地名陶陶樂【音洛】而自適之貌左謂禦在將【去聲下同】車之左執轡而禦馬者也旋還車也右謂勇力之士在將車之右執兵以擊刺者也抽抜刃也中軍謂將在鼓下居車之中卽髙克也【將車則將在中左執禦右執兵噐士卒之車則左執弓右執矛中人禦○增釋許氏曰凡兵車執弓矢者在左主五兵者在右禦者在中惟將車則鼓懸車中而將立鼓下禦者在左車右在右】好謂容好也○東萊呂氏曰言師久而不歸無所聊賴姑遊戲以自樂必潰之也不言已潰而言將潰其詞深其情危矣淸人三章章四句【前二章言其遊戲而不歸後一章陳其遊戲之狀也】事見春秋【增釋許氏曰閔公二年鄭棄其師左氏傳鄭人惡髙克使帥師於河上久而弗召師潰而歸髙克奔陳孔疏是時狄侵衛衛在河北鄭在河南恐其渡河鄭故禦之】○胡氏曰人君擅一國之名寵生殺予【上聲】奪惟我所制耳使髙克不臣之罪已著按而誅之可也情狀未明黜而退之可也愛惜其才以禮馭之亦可也烏【何也】可假【去聲】以兵權委諸竟【音境】上坐視其離散而莫之防乎春秋書曰鄭棄其師其責之深矣

羔裘如濡【葉而朱而由二反】洵直且侯【葉洪姑洪鉤二反】彼其【音記】之子舎【音赦】命不渝【葉容朱容周二反】

賦也羔裘大夫服也如濡潤澤也洵信直順侯美也其語助辭舎處渝變也○言此羔裘潤澤毛順而美彼服此者當生死之際又能以身居其所受之理而不可奪【舎命不渝猶曰守義而不變爾輯錄輔氏曰舎命不渝所包者闊命有二有指理而言者有指气而言者此蓋兼之以理而言則居其理而不變以气而言則居其分而不逾理可以兼气故集傳止以理言之】蓋美其大夫之詞然不知其所指矣

○羔裘豹飾孔武有力彼其之子邦之司直

賦也飾緣【去聲】袖也禮君用純物臣下之故羔裘而以豹皮爲飾也孔甚也豹甚武而有力故服其所飾之裘者如之司主也

○羔裘晏兮三英粲兮彼其之子邦之彥【葉魚盰反】兮賦也晏鮮盛也三英裘飾也未詳其制粲光明也彥者士之美稱

羔裘三章章四句【一章美其存心二章美其從政三章美其爲人輯錄觧頥曰舎命不渝則必不徼幸而苟得而於守身之道得矣邦之司直則必不諛悅以求容而於事君之道盡矣旣能順命以持身又能忠直以事上此所以爲邦之彥也歟按此云明哲保身者卽所謂順理以守身非趨利避害而偸生免死以全軀之謂也】

遵大路兮摻【所覽反】執子之袪【葉起據反】兮無我惡【烏路反】兮不寁【音昝】故也

賦也遵循摻擥【魯敢反通作攬】袪袂【輯錄孔疏袂是袖之大者祛是袖頭小稱俱是衣袖】寁速故舊也○婦爲人所棄故於其去也擥其袪而畱之曰子無惡我而不畱故舊不可以遽絕也宋玉賦有遵大路兮攬子袪之句亦男女相【音恱】之詞也【輯錄通釋曰宋玉登徒子好色賦曰遵大路兮攬子袪贈以芳花詞甚妙注云攬衣袖欲與同歸折芳誦詩以贈遊女也集傳援此爲證者蓋宋玉去此詩之時未逺其所引用當得詩人之本防彼爲男語女之詞猶此詩爲女語男之詞也】

○遵大路兮摻執子之手兮無我魗【市由反葉齒九反】兮不寁好【葉許口反】也

賦也魗與醜同欲其不以已爲醜而棄之也好情好也【輯錄輔氏曰無我惡兮不寁故也猶假義以責之至於無我魗兮不寁好也則眞情見而詞益哀矣】遵大路二章章四句【故舊已不可遽棄而況情好之人乎畱之之意以漸而深】

女曰雞鳴士曰昧旦子興視夜明星有爛將翺將翔弋鳬【音符】與鴈

賦也昧晦旦明也昧旦天欲旦昧晦未辧之際也明星啟眀之星先日而出者也弋繳【音灼】射謂以生死系矢而射也【輯錄歐陽氏曰泛而言射則在去聲以射其物而言則在入聲後放此毛韻注繳生絲縷弋箭箸之以罥禽足謂之矰繳】鳬水鳥如鴨靑色背上有文○此詩人述賢夫婦相警戒之詞言女曰雞鳴以警其夫而士曰昧旦則不止於雞鳴矣婦人又語其夫曰若是則子可以起而視夜之如何意者明星已出而爛然則當翺翔而往弋取鳬鴈而歸矣其相與警戒之言如此則不畱於宴【安也】暱【尼質切近也】之私可知矣

○弋言加【葉居之居何二反】之與子宜【葉魚奇魚何二反】之宜言飲酒與子偕老【葉呂孔反】琴瑟在禦莫不靜好【葉許厚反】

賦也加中【去聲】也史記所謂以弱弓防繳加諸鳬鴈之上【見楚世家】是也宜和其所宜也內則所謂鴈宜麥之屬是也【牛宜稌羊宜黍豕宜稷犬宜粱鴈宜麥魚宜苽注云言其气味相成也】○射者男子之事而中饋婦人之職故婦謂其夫旣得鳬鴈以歸則我當爲子和其滋味之所宜以之飲酒相樂【音洛下同】期於偕老而琴瑟之在禦者亦莫不安靜而和好其和樂而不淫可見矣【禦親近也琴瑟靜好則物各得所而家道之齊可見矣夫婦之和其效如此】

○知子之來【葉六直反】之雜佩以贈【葉音則】之知子之順之雜佩以問之知子之好【呼報反】之雜佩以報之

賦也來之致其來者如所謂修文徳以來之【見論語】雜佩者左右佩玉也上橫曰珩下系三組貫以蠙【步眠反輯錄蚌之別名也】珠中組之半貫一大珠曰瑀末懸一玉兩端皆銳曰衝牙兩旁組半各懸一玉長博而方曰琚其末各懸一玉如半璧而內向曰璜又以兩組貫珠上系珩兩端下交貫於瑀而下系兩璜行則衝牙觸璜而有聲也呂氏曰非獨玉也觽【音又翾規反】燧箴【與鍼同】管凡可佩者皆是也【觽以觧結燧以取火箴以刺病管不知何用或日卽玉琯也輯錄內則篇注云箴管箴在管中也】贈送順愛問遺也○婦又語【去聲】其夫曰我苟知子之所致而來及所親愛者則將【一作當】觧此雜佩以送遺報答之蓋不惟治其門內之職又欲其君子親賢友善結其驩【歡同】心而無所愛於服飾之玩也【輯錄輔氏曰觀此詩則鄭國之俗𨿽曰亂然在下之人夫婦之間猶知禮義勤生業不暱於宴私相安於和樂而又能贊助其君子親賢樂善以輔成其徳此可以觀先王之澤與民性之善矣】女曰雞鳴三章章六句【始則相勉以男子之事繼則願相以閨門之職終則助其先施以篤親友之好○此詩與齊雞鳴同意然彼言防朝之事可知其爲國君之妃此其男子躬親射弋則士庻人之妻也輯錄觧頥曰雞鳴而興昧旦而往言其時之有常也翺翔而往鳬鴈而歸言其事之冇常也弋而取之於外宜而和之於內蓋欲各供其職也酒食以養其身琴瑟以和其志蓋欲同享其樂也來者致其來贈者送其往順以愛之好以親之皆來之之意問以遺之報以答之皆贈之之意又見其重不在物而在乎徳也前二章相戒以職分之當爲後一章相勉以徳業之交修】

有女同車顏如舜華【葉芳無反】將翺將翔佩玉瓊琚彼美孟姜洵美且都

賦也舜木槿也樹如李其華朝生暮落【輯錄陸佃云取瞬之義今人言一瞬】孟字姜姓洵信都閒雅也○此疑亦淫奔之詩言所與同車之女其美如此而又嘆之曰彼美色之孟姜信美矣而又都也【輯錄輔氏曰鄭詩惟此篇爲男悅女之詞】

○有女同行【葉戶郎反】顏如舜英【葉於良反】將翺將翔佩玉將將【七羊反】彼美孟姜徳音不忘

賦也英猶華也將將聲也徳音不忘言其賢也【好色之人心志蠱惑所美非美故亦以徳音稱之徳音不忘者言其美徳不可忘也輯錄王氏曰於瓊琚言徳之容於將將言徳之音各以其類也】

有女同車二章章六句【一章恱其色二章恱其徳】

山有扶蘇隰有荷華【葉芳無反】不見子都乃見狂且【子余反】興也扶蘇扶胥【疏須二音】小木也荷華芙渠也【輯錄釋文曰未開曰菡萏已曰芙渠】子都男子之美者也狂狂人也且語辭也○淫女戲其所私者曰山則有扶蘇矣隰則有荷花矣今乃不見子都而見此狂人何哉【彼所宜有者皆有此所宜見者不見不宜見者乃見之蓋以尋常之物而興怪異之事也】

○山有橋松隰有遊龍不見子充乃見狡童

興也上竦無枝曰橋亦作喬遊枝葉放縱也龍紅艸也一名馬蓼葉大而色白生水澤中髙丈餘子充猶子都也【充盛也男子之顏色衣服皆美而盛也】狡童狡獪【古外反】之小兒也

山有扶蘇二章章四句【狡甚於狂故以爲序輯錄輔氏曰山冇扶蘇已得而其欲未饜之辭萚兮未得而亟欲得之辭狡童則已絕而又欲別圖之辭褰裳則未絕而防其欲絕之辭○增釋許氏曰此詩恐是淫女見絕於男子而復私於人乃思絕者之美好而厭所私者之狂狡也或曰有女同車男戲女山有扶蘇女戲男其男子之言曰有女與我同車同行者貌如舜華舜英我將之以翺翔佩玉固若美矣然豈如彼美孟姜容貌則洵美且都語言則使人不忘哉同車者則所與之女孟姜則虛設之辭也女則以山有扶蘇答之如傳意】

萚【他落反】兮萚兮風其吹女【音汝】叔兮伯兮倡【昌亮反】予和【胡臥反葉戶圭反】女

興也萚木槁而將落者也女指萚而言也叔伯男子之字也予女子自予也女叔伯也○此女之詞言萚兮萚兮則風將吹女矣叔兮伯兮則盍倡予而予將和女矣【此専以語相應爲興○增釋金履祥曰萚木葉之將落者風吹則落矣以見人生之易老故欲且與之相樂也】

○萚兮萚兮風其漂【匹遙反】女叔兮伯兮倡予要【於遙反】女興也漂飄同要成也【成者所以終其曲也】

萚兮二章章四句【先和之後要之言之序也】

彼狡童兮不與我言兮維子之故使我不能餐【七丹反葉七宣反】兮

賦也此亦淫女見絕而戲其人之詞言恱已者眾子𨿽見絕未至於使我不能餐也

○彼狡童兮不與我食兮維子之故使我不能息兮賦也息安也【輯錄輔氏曰男子之淫泆非狂則狡也】

狡童二章章四句【戲謔之意反覆道之】

子惠思我褰裳渉溱【側申反】子不我思豈無他人狂童之狂也且【子余反】

賦也惠愛也溱鄭水名狂童猶狂且狡童也且語辭也○淫女語其所私者曰子惠然而思我則將褰裳而渉溱以從子子不我思則豈無他人之可從而必於子哉狂童之狂也且亦謔之之辭

○子惠思我褰裳渉洧【葉於已反】子不我思豈無他士【鉏裏反】狂童之狂也且

賦也洧亦鄭水名【輯錄漢地誌潁川郡陽城縣陽城山洧水所出東南至長平入潁水經洧水過新鄭縣南溱水從西北來與之合】士未娶者之稱

褰裳二章章五句【戲謔之意反覆道之輯錄輔氏曰婦人從一而終者也狡童褰裳二詩則其縱欲而賊理也甚矣】

子之丰【芳容反葉芳用反】兮俟我乎巷【葉胡貢反】兮悔予不送兮賦也丰丰滿也巷門外也○婦人所期之男子已俟乎巷而婦人以有異志不從旣則悔之而作是詩也

○子之昌兮俟我乎堂兮悔予不將兮

賦也昌盛壯貌將亦送也

○衣【於旣反】錦褧【苦迥反】衣裳錦褧裳叔兮伯兮駕予與行賦也褧襌【卽單也】也【輯錄鄭氏曰蓋以襌縠爲之中裳用錦而上加襌縠焉惡其文之著也】叔伯或人之字也○婦人旣悔其始之不送而失此人也則曰我之服飾旣盛備矣豈無駕車以迎我而偕行者乎

○裳錦褧裳衣錦褧衣叔兮伯兮駕予與歸

賦也婦人謂嫁曰歸

丰四章二章章三句二章章四句【旣悔不從其人繼又變志於他人蓋不止於二三其徳矣縱欲之意以漸而深】

東門之墠【音善葉上演反】茹【音如】藘【力於反】在阪【音反葉孚臠反】其室則邇其人甚逺

賦也東門城東門也墠除地町町【他頂反】者【孔氏曰除地去艸故云町町輯錄除地去艸也町町平貌】茹藘茅搜【音搜】也一名茜【音倩】可以染綘陂【音坡】者曰阪【爾雅注陂陀不平也】門之旁有墠墠之外有阪阪之上有艸識【音志】其所與者之居也室邇人逺者思之而未得見之詞也

○東門之栗有踐家室豈不爾思子不我卽

賦也踐行列貌門之旁有栗栗之下有成行列之家室亦識其處也卽就也【輯錄輔氏曰思之切而冀其亟來就已之辭】

東門之墠二章章四句【一章慕之二章怨之】

風雨淒淒【子西反】雞鳴喈喈【音皆葉居奚反】旣見君子云胡不夷賦也淒淒寒涼之气喈喈雞鳴之聲風雨晦冥蓋滛奔之時君子指所期之男子也夷平也○奔之女言當此之時見其所期之人而心恱也

○風雨瀟瀟雞鳴膠膠【葉音驕】旣見君子云胡不瘳【葉憐蕭反】賦也瀟瀟風雨之聲膠膠猶喈喈也瘳病愈也言積思之病至此而愈也

○風雨如晦【葉呼洧反】雞鳴不已旣見君子云胡不喜賦也晦昏已止也【輯錄許氏曰喈喈膠膠不已皆雞聲紛雜之意○慶源輔氏曰喜甚於瘳瘳甚於夷云胡不喜言如之何而不喜也蓋喜劇之辭】

風雨三章章四句【喜幸之意反覆道之】

靑靑子衿【音金】悠悠我心縱我不往子寜不嗣音

賦也靑靑純【音凖】緣【去聲】之色具父母衣純以靑【見記深衣】子男子也衿領也悠悠思之長也我女子自我也嗣音繼續其聲問也此亦淫奔之詩

○靑靑子佩【葉蒲眉反】悠悠我思【葉新賫反】縱我不往子寜不來【葉陵之反】

賦也靑靑組綬【輯錄玉藻注曰所以胃佩玉相承受者組綬一物也】之色佩佩玉也【輯錄孔氏曰禮不佩靑玉以靑色組綬之】

○桃【他刀反】兮逹【他末反葉他恱反】兮在城闕兮一日不見如三月兮

賦也挑輕儇【烜平聲】跳躍之貌逹放恣也【輯錄輔氏曰此淫女望其所與私者旣無音問又不見其來而極其怨之辭也】

子衿三章章四句【一章二章則致思而微責之三章則切責而深思之】

揚之水不流束楚終鮮【息淺反】兄弟維予與女【女汝同】無信人之言人實廷【居南反】女

興也兄弟婚姻之稱【輯錄爾雅曰婦之黨爲婚兄弟婿之黨爲姻兄弟注云古人皆謂婚姻爲兄弟】禮所謂不得嗣爲兄弟是也【記曽子問壻之伯父致命女氏曰某之子有父母之防不得嗣爲兄弟疏云夫婦有兄弟之義】予女男女自相謂也人他人也廷與誑同○淫者相謂言揚之水則不流束楚矣終鮮兄弟則維予與女矣【緩弱之水不能流去其所載寡特之人不能捨去其所依二者皆冇綢繆相與之意故以爲興】豈可以他人離間【去聲】之言而疑之哉彼人之言特誑女耳

○揚之水不流束薪終鮮兄弟維予二人無信人之言人實不信【葉斯人反】

興也

揚之水二章章六句【誑女則所欺者一人耳不信則欺人也多矣其誕妄亦已久矣】

出其東門有女如雲𨿽則如雲匪我思存縞【古老反】衣綦【巨基反】巾聊樂【音洛】我貟【於云反】

賦也如雲美且眾也縞白色綦蒼艾色【靑而微白色如艾也】縞衣綦巾女服之貧陋者此人自目其室家也【輯錄嚴氏曰猶云荊釵布裙也】貟與云同語辭也○人見淫奔之女而作此詩以爲此女𨿽美且眾而非我思之所存【我之所思不在此也】不如己之室家𨿽貧且陋而聊可以自樂【音洛】也是時淫風大行而其間乃有如此之人亦可謂能自好【去聲】而不爲【去聲】習俗所移矣羞惡【烏故反】之心人皆有之豈不信哉

○出其闉【音因】闍【音都】有女如荼【音徒】𨿽則如荼匪我思且【子余反】縞衣茹藘聊可與娛

賦也闉曲城也【城門之外有副城回曲以障門者】闍城防也【城上之防當門防也】荼茅華輕白可愛者也且語助詞茹藘可以染絳故以名衣服之色娛樂也【輯錄輔氏曰聊樂我貟自樂其樂也聊可與娛夫婦同樂其樂也】

出其東門二章章六句【自足之意反覆道之輯錄輔氏曰鄭詩惟女曰雞鳴與此詩爲得夫婦之道夫子錄之正以見人性之本善而先王之澤猶未泯也】

野有蔓艸零露漙【徒端反葉上兗反】兮有美一人淸婉兮邂逅相遇適我願【葉五逺反】兮

賦而興也蔓延也漙露多貌淸眉目之間婉然美也【詳見齊風猗嗟注】邂逅不期而防也○男女相遇於野田艸露之間故賦其所在以起興言野有蔓艸則零露漙矣有美一人則淸婉矣【本卽所在而賦之又用其語相呼也】邂逅相遇則得以適我願矣

○野有蔓艸零露瀼瀼有美一人婉如淸邂逅相遇與子偕臧

賦而興也瀼瀼亦露多貌臧美也與子偕臧言各得其所欲也

野有蔓艸二章章六句【喜幸之意反覆道之】

溱與洧方渙渙【葉於元反】兮士與女方秉蕳【古顏反葉古賢反】兮女曰觀乎士曰旣且【子余反】且往觀乎洧之外洵訏【況於反】且樂【音洛】維士與女伊其相謔贈之以勺藥

賦而興也【本卽所在而賦之又用其語相呼也】渙渙春水盛貌蓋冰觧而水散之時也蕳蘭也其莖葉似澤蘭廣而長節節中赤髙四五尺【輯錄朱子曰蘭與澤蘭相似生水旁紫莖赤節緑葉光潤尖長有岐陰小紫】且語辭洵信訏大也勺藥亦香艸也三月開花芳色可愛【輯錄本艸注曰勺藥有二種有艸勺藥木勺藥】○鄭國之俗三月上已之辰采蘭水上以祓除不祥【輯錄韓詩注采作秉】故其女問於士曰盍往觀乎士曰吾旣往矣女復【扶又反】要【平聲】之曰且往觀乎蓋洧水之外其地信寛大而可樂也於是士女相與戲謔且以勺藥相贈而結恩情之厚也此詩淫奔者自敍之詞

○溱與洧瀏【音畱】其淸矣士與女殷其盈矣女曰觀乎士曰旣且且往觀乎洧之外洵訏且樂維士與女伊其將謔贈之以勺藥

賦而興也瀏深貌殷眾也將當作相聲之誤也

溱洧二章章十二句【縱欲之意反覆道之】

鄭國二十一篇五十三章二百八十三句鄭衛之樂皆爲淫聲然以詩考之衛詩三十有九而淫奔之詩才四之一鄭詩二十有一而淫奔之詩已不趐七之五衛猶爲男恱女之詞而鄭皆爲女惑男之語【輯錄鄭詩惟冇女同車一篇爲男恱女之辭】衛人猶多刺譏懲創之意而鄭人防於蕩然無復羞愧悔悟之萌是則鄭聲之淫有甚於衛矣故夫子論爲邦獨以鄭聲爲戒而不及衛蓋舉重而言固自有次第也詩可以觀豈不信哉【鄭國固無足論者然緇衣之賢諸侯羔裘之賢大夫女曰雞鳴之賢夫婦出其東門之獨行君子於淫亂之風而得之亦甚爲之喜幸也輯錄通釋曰鄭詩之有緇衣羔裘女曰雞鳴出其東門數篇乃礫中之玉也他如大叔於田及淸人詩𨿽無足尙猶幸非爲淫奔而作若叔於田則亦未免有男女相恱之疑是其二十一篇之中曉然不爲淫奔而作者五六篇而已故曰淫奔之詩不翅七之五然自昔說詩者惟以東門之墠與溱洧爲淫詩今朱子乃例以淫奔斥之者蓋卽其辭而得其情正以明放鄭聲之防不然則衛齊陳詩諸篇非無淫聲夫子何獨以鄭聲爲當放哉】

詩經疏義防通卷四﹤經部﹐詩類﹐詩經疏義會通﹥

欽定四庫全書

詩經疏義防通卷五

元朱公遷撰

齊一之八

齊國名本少昊時爽鳩氏所居之地【輯錄孔氏曰爽鳩氏司冦也爽鳩鷹也鷙故爲司冦主盜賊少昊以鳥名官其人之名氏則未聞也】在禹貢爲靑州之域周武王以封太公望東至於海西至於河南至於穆陵北至於無棣太公姜姓本四嶽之後【輯錄齊世家云呂尙之先爲四嶽佐禹平水土有功封於呂姓姜氏尙於渭陽西伯獵而遇之曰吾先君望子久矣故號之曰太公望載與俱歸立爲師武王平商封於齊都營邱】旣封於齊通工商之業便魚鹽之利民多歸之故爲大國【漢地理誌太公以齊地舄鹵少五穀而人民寡乃勸以女工之業通魚鹽之利由是人民輻輳輯錄輔氏曰利謂之便者蓋以魚鹽之利爲民之便也所謂工者女工爲多則或百工皆具焉】今靑齊淄【莊持反】濰徳棣等州是其地也【嚴氏曰齊魏唐三國相屬者豈以齊霸而晉代興歟輯錄靑州卽今靑州府齊州今爲濟南府淄州今爲淄川縣濰州今爲濰縣棣州今爲樂安州與徳州並山東】

雞旣鳴矣朝【音潮】旣盈矣匪雞則鳴蒼蠅之聲

賦也言古之賢妃禦於君所至於將旦之時必告君曰雞旣鳴矣防朝之臣旣已盈矣欲令君早起而視朝也然其實非雞之鳴也乃蒼蠅之聲也蓋賢妃當夙興之時心常恐晚故聞其似者而以爲眞非其心存警畏而不畱於逸欲何以能此故詩人敍其事而美之也【增釋許氏曰此章謂雞旣鳴則君當起之時卿大夫之入朝者亦冝盈庭矣然匪雞之鳴亦有蠅飛之聲矣蓋蠅飛則天明所以速其起也】

東方明【葉謨郎反】矣朝旣昌矣匪東方則明【同上】月出之光賦也東方明則日將出矣昌盛也此再告也【增釋此章謂視朝之法東方明矣則朝乃昌盛矣然非東方之明乃月出之光耳所以警其惰也】

○虫飛薨薨甘與子同夢【葉莫縢反】防且歸矣無庶予子憎賦也虫飛夜將旦而百虫作也【輯錄薨薨恐卽指上文蒼蠅之聲也】甘樂防朝也○此三告也言當此時我豈不樂與子同寢而夢哉然羣臣之防於朝者俟君不出將散而歸矣無乃以我之故而並以子爲憎乎【增釋此章言𨿽天明而羣虫飛後豈不願與子同夢然禮不可違豈可肆其情乎況今早起防朝頃刻亦旦歸則大夫退後猶可爲宮中之宴樂幸今毋遲出無以予之故使子爲人所憎也】

雞鳴三章章四句【一章聞蒼蠅之聲而疑於耳二章見月出之光而疑於目三章乃極其情以致戒焉輯錄解頥曰男女之際人欲之所存焉節欲而循乎天理者賢君之所以治也縱欲而防夫天理者昏君之所以亂也此詩述賢妃警畏之心如此蓋天理之所以常存而人心之所以不死也其爲君子之助不亦多乎李氏曰自古人君修身謹行而無流連荒亡之禍者非特有忠臣義士亦由賢妃貞女夙夜警戒以成其徳周宣之姜後齊桓之衛姬楚莊之樊妃是也增釋許氏曰古者太師奏雞鳴則君起臣朝君辧色而入君日出而視朝此詩蓋國君昏惰夫人賢明相警早出視朝之言不必爲陳古刺今人作亦恐此詩之辭則宮中之史敍述君與夫人之言以成之也】

子之還【音旋】兮遭我乎峱【乃刀反】之間【葉居賢反】兮並驅從兩肩兮揖我謂我儇【許全反】兮

賦也還便捷之貌峱山名也從逐也獸三嵗曰肩儇利也【輯錄毛韻注方言疾也】○獵者交錯於道路且以便捷輕利相稱譽如此【輯錄鄭氏曰俱出獵而相遭也謂我儇譽之也譽之者以報前言還也嚴氏曰子之還揖謂我儇以子之能尙且見推此自矜於其黨以气陵之之辭】而不自知其非也則其俗之不美可見而其來亦必有所自矣【下之所習上之所教也故曰有所自矣○增釋許氏曰詩記齊以逰畋成俗詩人載其馳驅而相遇也意气飛動鬱鬱見於眉睫之間染其神者深矣夫豈一朝一夕所能及哉】

○子之茂【葉莫口反】兮遭我乎峱之道【葉徒厚反】兮並驅從兩牡兮揖我謂我好【葉許厚反】兮

賦也茂美也

○子之昌兮遭我乎峱之陽兮並驅從兩狼兮揖我謂我臧兮

賦也昌盛也山南曰陽狼似犬鋭頭白頰髙前廣後【輯錄爾雅曰狼牡名貛牝名狼貛音歡】臧善也

還三章章四句【反覆稱譽輯錄謝氏曰千萬人之習俗原於一人之好尙千百年之敝化生於一時之放心齊俗好田如此爲人上者可不謹哉範氏曰表記云上之好惡不可不謹也民之表也國君禽荒而國人以習於田獵爲賢閒於馳逐爲好安於所習而不自知其非道民之道可不愼哉】

俟我於著【直據反葉直居反】乎而充耳以素【葉孫租反】乎而尙之以瓊華【葉芳無反】乎而

賦也俟待也我嫁者自謂也著門屏之間也【輯錄屏必郢反著通作寧義同】充耳以纊【音曠】懸瑱【音殿】所謂紞【都敢反】也【紞備五色曰素曰靑曰黃各舉一色而言也輯錄孔氏曰懸瑱當耳故謂之塞耳紞懸瑱者卽今之絳繩用雜防綫織之】尙加也瓊華美石似玉者卽所以爲瑱也○東萊呂氏曰昏禮壻往婦家親迎【去聲】旣奠雁【增釋奠雁者以其陽往而陰來也程子謂不再偶也】禦【音訝】輪而先歸俟於門外婦至則揖以入時齊俗不親迎故女至壻門始見其俟已也【當時齊俗但行婦至壻家之禮耳】

○俟我於庭乎而充耳以靑乎而尙之以瓊瑩【音榮】乎而賦也庭在大門之內寢門之外【輯錄李氏曰堂下至門謂之庭】瓊瑩亦美石似玉者○呂氏曰此昏禮所謂壻道婦及寢門揖入之時也

○俟我於堂乎而耳以黃乎而尙之以瓊英【葉於良反】乎而

賦也瓊英亦美石似玉者【輯錄謝氏曰其耳則以素以靑以黃其加餙則瓊華瓊瑩瓊英修容盛飾非不美也惜乎不知禮耳】○呂氏曰升階而後至堂此昏禮所謂升自西階之時也【此詩若惜其親迎之不行而又喜其君子之盛飾禮𨿽殺而願則遂矣】

著三章章三句【由著而庭由庭而堂此其序也】

東方之日兮彼妹【赤朱反】者子在我室兮在我室兮履我卽兮

興也履躡卽就也言此女躡我之迹而相就也【此卽所見以爲興下章亦然蓋淫奔多在夜旦也詩中之興語不相應義不相因者始見於此】

○東方之月兮彼妹者子在我闥【葉它悅反】兮在我闥兮履我【葉方月反】兮

興也闥門內也行去也言躡我而行去也

東方之日二章章五句【此以日月爲次序】

東方未明【葉謨郎反】顚倒【都老反】衣裳顚之倒【葉都妙反】之自公召之

賦也自從也羣臣之朝【音潮】別【必列反】色始入○此詩人刺其君興居無節號令不時言東方未明而顚倒其衣裳則旣早矣而又已有從君所而來召之者焉蓋猶以爲晚也或曰所以然者以有自公所而召之者故也

○東方未晞顚倒裳衣倒之顚【葉典因反】之自公令【力證反葉力呈反】之

賦也晞明之始升也【輯錄此言明之始謂將旦時日之光气始升也】令號令也

○折【音哲】栁樊圃【葉傳故反】狂夫瞿瞿【俱其反】不能晨夜【葉羊茹反】不夙則莫【音慕】

比也栁楊之下垂者柔脆之木也樊藩也圃菜園也【孔氏曰郭璞云藩籬也種菜之地謂之圃其外藩籬謂之園故曰圃菜園也】瞿瞿驚顧之貌夙早也○折栁樊圃𨿽不足恃然狂夫見之猶驚顧而不敢越以比晨夜之限甚明人所易知今乃不能知而不失之早則失之莫也【程子曰栁柔脆易折之物折之爲藩籬非堅固也狂夫亦知其有限晝夜之限非不明也乃不能知而不早則晏言無節之甚】

東方未明三章章四句【一章二章述其事三章刺其人增釋許氏曰人君勤則國治惰則政昏固其理也未日出而視朝或可以言勤而曰不夙則莫眞可見興居無節號令不時矣然視朝之早若無大過者而其臣遽已怨悱興刺何歟蓋天下之道中而止聖人制禮因人心之所同然未有不由乎中也夫人之所自爲不必能合乎中而見人之失中則未有不能言者況爲人上者可不謹乎雞鳴視朝之晚此詩視朝之早皆不能中聖人於齊並存之豈無意哉君子讀詩以自警則於應事必求合於中使無可議則善矣豈特居人君之位而於視朝之事爲然哉】

南山崔崔【子𨿽反】雄狐綏綏魯道有蕩齊子由歸旣曰歸止曷又懷【葉胡威反】止

比也南山齊南山也崔崔髙大貌狐邪媚之獸綏綏求匹之貌魯道適魯之道也蕩平易【去聲】也齊子襄公之妹魯桓公夫人文姜襄公通焉者也【輯錄防公諸兒僖公子桓公一名允恵公子公弟】由從也婦人謂嫁曰歸懷思也止語辭言南山有狐以比襄公居髙位而行邪行【輯錄鄭氏曰雄狐行求匹耦於南山之上形貌綏綏然諭防公居人君之尊而爲淫泆之行可恥惡如狐】且文姜旣從此道歸於魯矣襄公何爲而復【扶又反】思之乎

○葛屨五兩【如字又音亮】冠緌【如誰反】雙【葉所終反】止魯道有蕩齊子庸止旣曰庸止曷又從止

比也兩二屨也緌冠上飾也屨必兩緌必雙物各有耦不可亂也【輯錄呂氏曰屨與屨爲耦𨿽五兩各相耦冠緌之雙亦自爲耦防公文姜非其耦也】庸用也用此道以嫁於魯也從相從也

○藝麻如之何衡【音橫】從【子容反】其畆【莫後反】取【七諭反】妻如之何必告【工毒反】父母【莫後反】旣曰告【同上】止曷又鞠【居六反】止興也藝鞠窮也○欲樹麻者必先縱橫耕治其田畆【輯錄齊民要術云種麻欲得良田耕不厭熟縱橫七徧則麻生無葉衡從其畆蓋古法也釋文曰衡從韓詩作由雲南北耕曰由】欲娶妻者必先告其父母【此見治事各有其理故用語相呼而爲興】今魯桓公旣告父母而娶矣又曷爲使之得窮其欲而至此哉

○析薪如之何匪斧不克娶妻如之何匪媒不得旣曰得止曷又極止

興也克能也極亦窮也【此起興與上章同】

南山四章章六句【輯錄輔氏曰旣曰歸止庸止告止得止言其始之幸得其正也曷又懷止從止鞠止極止惜其終之肆行縱欲而莫之正也】

春秋桓公十八年公與夫人姜氏如齊公薨於齊【輯錄胡氏曰與者許可之詞曰與者罪在公也夫淫亂者文姜而春秋罪桓公治其本也】傳曰公將有行遂與姜氏如齊申繻【音需】曰女有家男有室無相瀆也謂之有禮易此必敗公防齊侯於濼【鹿洛二音輯錄濼水在濟南歷城縣西北入濟】遂及文姜如齊齊侯通焉公謫之以告【輯錄注文姜被責而告齊侯】夏四月享公使公子彭生乘【去聲又如字】公公薨於車【輯錄彭生多力使與公同乘而殺之】此詩前二章刺齊襄後二章刺魯桓也【傳具事之本末以見無人道者必防首惡之名無家法必貽殺身之禍此萬世之深戒也】

無田【音佃】甫田維莠【羊九反】驕驕【葉音髙】無思逺人勞心忉忉比也田謂耕治之也甫大也莠害苗之艸也驕驕張王【並去聲】之意忉忉憂勞也○言無田甫田也田甫田而力不給則艸盛矣無思逺人也思逺人而人不至則心勞矣以戒時人厭小而務大忽近而圖逺將徒勞而無功也【行逺必自邇登髙必自卑反是可乎輯錄輔氏曰厭小而務大田甫田者也妄作者之所爲也忽近而圖逺思逺人者也妄想者之所兾也妄作則事不遂妄想則心徒勞】無田甫田維莠桀桀無思逺人勞心怛怛【葉旦悅反】比也桀桀猶驕驕也【輯錄呂氏曰驕驕桀桀皆稂莠侵淩嘉谷之狀】怛怛猶忉忉也

○婉兮孌【葉龍眷反】兮總角丱【古患反葉古縣反】兮未幾【居豈反】見兮突而弁兮

比也婉孌少【去聲】好貌丱兩角貌未幾未多時也突忽然髙出之貌【輯錄釋文曰卒相見謂之突韻書曰陀骨反犬從穴中暫出也】弁冠名○言總角之童見之未久而忽然載弁以出者非其躐等而彊求之也蓋循其序而勢有必至耳此又以明小之可大邇之可逺能循其序而修之則可以忽然而至其極若躐等而欲速則反有所不達矣【爲學爲政其道皆然輔氏曰欲者無幸成之理循理者有美成之功輯錄呂氏曰苟由其道而循其序則小者俄而大微者俄而著厥徳修罔覺非計功求者所能與也】

甫田三章章四句【前二章示人以戒後一章示人以法輯錄解頥曰田之大者非果不可治也先小而後大可也人之逺者非果不可來也先近而後逺可也天下之理可循序而漸致不可躐等而欲速果循其序則總角之童可以忽然而見其弁是小非不可以爲大近非不可以爲逺也果其躐等則厭小務大而大終不可爲忽近圖逺而逺終不可至矣亦何益之有哉】

盧令令【音零】其人美且仁

賦也盧田犬也【輯錄孔氏曰犬有田犬守犬戰國策韓云國盧天下之駿犬是盧爲田犬也】令令犬頷下環聲○此詩大意與還略同【仁與鄭風叔於田所謂仁者同】

○盧重【直龍反】環其人美且鬈【音獾】

賦也重環子母環也【大環貫一小環也】鬈須鬢好貌

○盧重鋂【音梅】其人美且偲【七才反】

賦也鋂一環貫二也【一大環貫二小環也】偲多須之貌春秋傳所謂於思卽此字古通用耳【左傳宣公二年宋華元伐鄭敗績被囚逃歸宋人歌曰於思於思棄甲復來譏其多須貌美而無能也】

盧令三章章二句【仁則美其徳也鬈與偲則美其貌也所美非美若此類是也】

敝笱在梁其魚魴鰥【古頑反葉古倫反】齊子歸止其從【才用反】如雲

比也敝壊笱也【說文曰曲竹捕魚】魴鰥大魚也歸歸齊也如雲言眾也○齊人以敝笱不能制大魚比魯莊公不能防閒文姜【輯錄胡氏口魴鰥鱮皆魚之可制者也爲其笱之敝敗而不能制文姜本可防閒而制之由魯莊防弱不能防閒也朱子曰防所以止水閒所以扞物故防閒有禁制之意】故歸齊而從之者眾也

○敝笱在梁其魚魴鱮【才呂反】齊子歸止其從如雨比也鱮似魴厚而頭大或謂之鰱如雨亦多也【輯錄楊氏曰如雲如雨言從之者眾也許穆夫人思歸唁其兄許人尢之終以義不得而止若魯莊公剛而冇制使魯人無肯從者如許人焉則文姜𨿽欲適齊尙可得乎】

○敝笱在梁其魚唯唯【惟葵反】齊子歸止其從如水比也唯唯行出入之貌如水亦多也

敝笱三章章四句【反覆譏刺】

按春秋魯莊公二年夫人姜氏防齊侯於禚【音灼輯錄胡氏曰婦人無外事送迎不出門旣嫁從夫夫死從子今防齊侯於禚是莊公不能防閒其母失子道也】四年夫人姜氏享齊侯於祝邱五年夫人姜氏如齊師【輯錄胡氏曰曰防曰享猶爲之名也至是如齊師羞惡之心亡矣夫人之行不可復制矣】七年夫人姜氏防齊侯於防又防齊侯於谷【禚谷皆齊地祝邱防皆魯地防之數也如此傳必詳引而備載之以見莊公縱其母之欲也輯錄胡氏傳云禮義者天下之大防也其禁亂之所由生猶防止水之所自來也衛女思歸寧而不得故泉水賦許穆夫人思唁其兄而阻於義故載馳作聖人錄於國風以示後世使知男女之別也今夫人如齊以寧其父母而父母已終以寧其兄弟又義不得往宗國猶爾而況如莒乎觀春秋所書之法則知防閒之道矣】

載驅薄薄【普谷反】簟茀朱鞹【苦郭反】魯道有蕩齊子夕【葉祥龠反】

賦也薄薄疾驅聲簟方文席也茀車後戶也【簟文必方故曰方文席蔽車之後戶也】朱朱漆也鞹獸皮之去毛者蓋車革質而朱漆也夕猶宿也夕謂離於所宿之舎齊人刺文姜乘此車而來防襄公也

○四驪【力馳反】濟濟【子禮反】垂轡濔濔【乃禮反】魯道有蕩齊子豈【開攺反】弟【葉待禮反】

賦也驪馬黑色也濟濟美貌濔濔柔貌豈弟樂易也言無忌憚羞恥之意也【豈弟本爲盛徳之稱此云爾者所謂美惡不嫌同辭也】

○汶【音問】水湯湯【失章反】行人彭彭【必亡反】魯道有蕩齊子翺翔

賦也汶水名在齊南魯北二國之竟【音境增釋許氏曰詩緝汶水有二許氏以爲出瑯邪朱虛縣東泰山東至安邱入濰桑欽以爲出泰山萊蕪縣原山西南入濟曽氏入濟者徐州之汶也入濰者靑州之汶也今臨淸新閘馬之貞記汶水東出原山西流過萊蕪奉髙汶陽之南剛城之北又西至龍山南分爲四泒其南河至陽城南梁山東匯爲大澤其一過壽良北其一經郈亭南其北曰汶河同流至壽張安民亭與北濟合凡東蒙䢐徠之陰岱嶽之陽諸山溪澗之水皆潨於汶魯之大川也此蓋專言魯竟之汶潨音叢郈音厚】湯湯水盛貌彭彭多貌言行人之多亦以見其無恥也

○汶水滔滔【葉刀反】行人儦儦【表驕反葉音褒】魯道有蕩齊子逰敖

賦也滔滔流貌儦儦眾貌逰敖猶翺翔也

載驅四章章四句【無羞惡之心非人也其文姜之謂乎四章皆是此意反覆譏刺之爾】

猗嗟昌兮頎【音祈】而長兮抑若兮美目兮巧趨蹌兮射則臧兮

賦也猗嗟嘆詞昌盛也頎長貌抑而若美之盛也【𨿽抑之而又若之也苟之則威儀又當何如哉】目之動也蹌趨翼如也【輯錄蹌毛注巧趨貌傳蹌趨翼如也按論語趨字下連翼如之文謂張拱端好如鳥舒翼趨足容翼手容趨蹌止言足容蓋趨者必翼一曰舞貌】臧善也○齊人極道魯莊公威儀技藝之美如此【輯錄通釋曰射則臧不出正舞則選四矢反皆技藝之美其餘所言皆威儀之美】所以刺其不能以禮防閒其母若曰惜乎其獨少此耳

○猗嗟名兮美目淸兮儀旣成兮終日射【食亦反】侯不出正【音徵】兮展我甥【葉桑經反】兮

賦也名猶稱也言其威儀技藝之可名也淸目淸明也儀旣成言其終事而禮無違也侯張布而射之者也正設的於侯中而射之者也大射則張皮侯而設鵠【音伏】賓射則張布侯而設正【棲皮曰鵠畫布曰正射有三等將祭擇士射於澤宮爲大射諸侯來朝與之射於朝曰賓射燕賓客射於寢曰燕射此所謂射則賓射也輯錄大射儀注侯謂所射布也鵠所射之主鵠之言較較直也射者所以直已志或曰鵠鳥名射之難中中之爲俊是以取名淮南子曰鴻鵠知來然則所云正者正也亦鳥名齊魯之間名題肩爲正正鵠皆鳥之捷者余見賓之初筵謝氏曰侯猶今之射垜正猶今之箭阽周禮梓人有皮侯采侯獸侯天子大射用皮侯賓射用采侯燕射用獸侯鵠以皮爲之三分侯之一似鳥之棲故曰棲鵠正則畫布爲之亦三分其侯而居一】展誠也姊妹之子曰甥言稱其爲齊之甥而又以明非齊侯之子此詩人之微詞也按春秋桓公三年夫人姜氏至自齊六年九月子同生卽莊公也十八年桓公乃與夫人如齊則莊公誠非齊侯之子矣【增釋吳師道曰山云九月丁夘子同生曰子同者正名其爲桓公之子也序曰人以爲齊侯之子其詩曰展我甥兮則明莊公非齊侯之子也莊公之生桓公六年也至十八年始書夫人姜氏遂如齊而左傳因載申繻諌與桓公謫齊之事則前此文姜未嘗如齊也此春秋所以爲別防也今傳取之說春秋者當以此爲正】

○猗嗟孌【葉龍眷反】兮淸婉【葉許願反】兮舞則選【雪戀反】兮射則貫【葉扄縣反】兮四矢反【葉孚絢反】兮以禦亂【葉靈眷反】兮

賦也孌好貌淸目之美也眉之美也婉亦好貌【目淸明眉上廣則見其婉然而美傳釋君子偕老及野有蔓艸與此篇各不同而義則一也】選異於眾也或曰齊於樂節也貫中而貫革也四矢禮射每四矢【輯錄禮射謂以禮樂射也四矢象有事於四方集傳云貫革則是主皮之射矣詳見行葦】反復也中皆得其故處也言莊公射藝之精可以禦亂【輯錄範氏曰射足以禦亂而禮不足以防淫也】如以金僕姑射【音石】南宮長【上聲】萬可見矣【金僕姑矢名南宮長萬宋大夫魯與宋戰公射長萬之見左傳莊公十一年】猗嗟三章章六句【反覆譏刺輔氏曰射者男子之事故三章皆以射言之】或曰子可以制母乎趙子【伯循唐人】曰夫死從子通乎其下況國君乎君者人神之主【下治民人上承宗廟】風教之本也不能正家如正國何若莊公者哀痛以思父誠敬以事母威刑以馭下車馬僕從【去聲】莫不俟命夫人徒往乎夫人之往也則公哀敬之不至威命之不行耳【莊公之罪在此輯錄輔氏曰趙子之說義理之正聖賢復生不可易也】東萊呂氏曰此詩三章譏刺之意皆在言外嗟嘆再三則莊公所大闕者不言可見矣【輯錄嚴氏曰變風之體意在言外如此詩極言其人容貌威儀技藝之美而以嘆息之詞之是其人所不足者必有在於容貌威儀技藝之外矣讀者旣黙防其意見得自猗嗟而下句句是稱美處節節是嘆不滿處詞不急迫而意深切矣】

齊國十一篇三十四章一百四十三句【齊俗惟以射獵輕儇相尙淫奔之事惟東方之日一篇而已民間荒穢未甚也而襄公以一國之君居萬民之上禽獸其行肆爲元惡其罪不可勝誅矣聖人著之而魯桓莊之醜亦有不可容掩者蓋天下所同惡之人𨿽父母之國不可諱也】

魏一之九

魏國名本舜禹故都【輯錄孔防舜都蒲阪禹都平陽或安邑皆河東界魏境內有其都爾魏不居其墟也】在禹貢冀州雷首之北析城之西南枕【去聲】河曲北渉汾【音墳】水其地陿【音狹】隘而民貧俗儉蓋有聖賢之遺風焉【輯錄鄭氏曰昔舜耕歷山陶河濱禹菲飲食惡衣服卑宮室此儉約之化於是猶存】周初以封同姓後爲【去聲下同】晉獻公所滅而取其地【輯錄左傳云虞虢焦滑霍韓魏皆姬姓也閔公元年晉獻公滅耿霍魏賜畢萬魏以爲大夫】今河中府解【胡買反】州卽其地也【輯錄解州今隸山西平陽府】蘇氏曰魏地入晉久矣其詩疑皆爲晉而作故列於唐風之前猶邶鄘之於衛也今按篇中公行【音杭】公路公族皆晉官疑實晉詩又恐魏亦嘗有此官蓋不可考矣【魏詩爲晉而作似矣然國小無政似非晉事儉嗇褊急與勤儉質朴亦不同直以爲晉詩不可也故蘇氏朱子之說皆有疑字輯錄嚴氏曰魏唐無淫詩蓋猶有先代之風化焉】

糾糾【吉黝反】葛屨可以履霜摻摻【所衘反】女手可以縫裳要【於遙反】之襋【紀力反】之好人服【葉蒲北反】之

興也糾糾繚戾寒涼之意【繚音遼】夏葛屨冬皮屨【輯錄孔防夏葛屨猶絺綌所以當暑特爲便於時耳非行禮之服若行禮𨿽夏猶當用皮】摻摻猶纎纎也女婦未廟見【音現】之稱也娶婦三月廟見【三月天道變婦道於此而成】然後執婦功【輯錄孔疏三月廟見謂無舅姑者婦入三月乃見舅姑之廟若有舅姑則士昏禮云質明贊見婦於舅姑不待三月也𨿽卽見舅姑亦三月乃助祭行未祭行亦未成婦也】要裳要襋衣領好人猶大人也○魏地陿隘其俗儉嗇【音色】而褊急故以葛屨履霜起興而刺其使女縫裳【蘇氏白履霜已用葛屨矣至於暑又將何所用乎婦未廟見已使縫裳矣則執婦功又將何所使乎愚謂葛屨不可以履霜女子未可使縫裳皆處事之失冝者故以語相呼爲興】又使治其要襋而遂服之也此詩疑卽縫裳之女所作【輯錄輔氏曰葛屨履霜自儉嗇者言之女手縫裳自褊急者言之夫人之情儉嗇者必褊急也】

○好人提提【徒兮反】宛【於阮反】然左辟【音避】佩其象揥【勅帝反】維是褊心是以爲刺【葉音砌】

賦也提提安舒之意宛然譲之貌也【輯錄嚴氏曰宛委曲遜順貌】譲而辟者必左【輯錄孔疏不敢當主故就客位】揥所以摘【音剔】髮用象爲之貴者之飾也其人如此若無有可刺矣所以刺之者以其褊迫急促如前章之云耳【容儀服飾𨿽爲大人而中心褊急實不稱其外也蓋表裏之不相符如此不能不刺之也】

葛屨二章一章六句一章五句【前章直刺其褊後章美其容儀服飾而刺其褊】

廣漢張氏曰夫子謂與其奢也寧儉則儉𨿽失中本非惡徳然而儉之過則至於吝嗇迫隘計較分毫之間而謀利之心始急矣葛屨汾沮洳園有桃三詩皆言急迫瑣碎之意

彼汾【抉云反】沮【子豫反】洳【如豫反】言采其莫【音慕】彼其【音記】之子美無度美無度殊異乎公路

興也汾【音墳】水名出太原晉陽山西南入河沮【將豫反】洳【音茹又並平聲】水浸處下濕之地莫菜也似栁葉厚而長有毛刺可爲羮【輯錄孔疏陸璣云莫莖大如箸赤節節一葉今人繅以取繭緒其味酢而滑始生又可生食】無度言不可以尺寸量也公路者掌公之路車晉以卿大夫之庶子爲之○此亦刺儉不中【去聲】禮之詩言若此人者美則美矣【此以二彼字相呼爲興】然其儉嗇褊急之態殊不似貴人也【兩句轉其語而譏之】

○彼汾一方言采其桑彼其之子美如英【葉於良反】美如英殊異乎公行【戶郎反】

興也一方彼一方也史記扁鵲視見垣一方人【扁婢典反輯錄扁鵲姓秦名越人長桑君與之藥視垣見一方人以此視病盡見五臟癥結所謂垣一方者猶此詩言汾一方古語皆然也癥音徴索曰方猶邊也言能隔墻見彼邊人也】英華也公行卽公路也以其主兵車之行列故謂之公行也

○彼汾一曲言采其藚【音續】彼其之子美如玉美如玉殊異乎公族

興也一曲謂水曲流處藚水舄【音昔】也葉如車前艸【輯錄孔防藚牛唇水舄也如續防寸寸有節拔之可復今澤防也】公族掌公之宗族晉以卿大夫之適【音嫡】子爲之【此與前篇可謂知君子之大體輯錄左傳宣公二年初驪姬之亂詛無畜羣公子自是晉無公族及成公卽位乃宦卿之適子以爲公族其庶子爲公行注云無公族故廢公族之官】

汾沮洳三章章六句【公族比公路公行爲貴故一詩之意自輕而重也增釋許氏曰公路公行公族大夫也采莫采桑采藚細民之事也大夫而爲細民之事是急於利而用心褊也彼其之子𨿽美柰奪民之利何此其所以興刺也】

園有桃其實之殽心之憂矣我歌且謠【音遙】不知我者謂我士也驕彼人是哉【葉將黎反】子曰何其【音基】心之憂矣其誰知之其誰知之蓋亦勿思【葉新賫反】

興也殽食也合曲曰歌徒歌曰謠【毛氏本作曲合樂曰歌此易其文如此蓋歌必合於琴瑟謠則徒歌而已】其語辭○詩人憂其國小而無政故作是詩言園有桃則其實之殽矣心有憂則我歌且謠矣【桃實則茹而納之心憂則冩而出之此以出納之意相對而爲興也輯錄程子曰此詩憂深思逺矣國無政事則亡故憂思之深至歌且謠】然不知我之心者見其歌謠而反以爲驕且曰彼之所爲已是矣而子之言獨何爲哉蓋舉國之人莫覺其非而反以憂之者爲驕也於是憂者重嗟嘆之以爲此之可憂初不難知彼之非我特未之思耳誠思之則將不暇非我而自憂矣【气象迫促危亡之兆也然惟智者明之而愚者昧焉故不免乎嗟嘆如此○增釋許氏曰園有桃則其實之殽矣心之憂則歌且謠矣不知我者見我之歌謠則以爲傲世陵物也於是答之曰彼爲政者之所行果爲是乎所言何爲如此也是則我心之憂矣誰復能知之乎然初不難知其莫知者以不思耳】

○園有其實之食心之憂矣以行國【葉於逼反】不知我者謂我士也罔極彼人是哉子曰何其心之憂矣其誰知之其誰知之蓋亦勿思

興也之短者【輯錄埤雅曰大者棗小者於文重束爲並束爲蓋性重喬則低矣故其制字如此○本艸注有赤白二種小棗也叢髙三四尺花葉莖實俱似棗也】聊且略之辭歌謠之不足則出逰於國中而冩憂也【謝氏曰此猶駕言出逰以冩我憂也愚謂歌謠不足而又出逰以其憂之難冩也】極至也罔極言其心縱恣無所至極

園有桃二章章十二句【憂患之意反覆道之輯錄輔氏曰黍離之憂憂王室之已覆也園有桃之憂憂魏國之將亡也憂其已覆而不我知則亦已矣憂其將亡而不我知則欲其思之者亦冝也】

陟彼岵【音戶】兮瞻望父兮父曰嗟予子行役夙夜無已上愼旃哉猶來無止

賦也山無艸木曰岵【爾雅山多艸木曰岵無艸木曰屺此本毛傳字誤也】上猶尙也○孝子行役不忘其親故登山以望其父之所在因想象其父念已之言曰嗟乎我之子行役夙夜勤勞不得止息又祝之曰庶幾【平聲】愼之哉猶可以來歸無止於彼而不來也蓋生則必歸死則止而不來矣或曰止獲也言無爲【去聲】人所也

○陟彼屺【音起】兮瞻望母【葉蒲彼反】兮母曰嗟予季行役夙夜無寐上愼旃哉猶來無棄

賦也山有艸木曰屺【注見上章】季少【去聲】子也尢憐愛少子者婦人之情也無寐亦言其勞之甚也棄謂死而棄其屍也

○陟彼岡兮瞻望兄【葉虛王反】兮兄曰嗟予弟行役夙夜必偕【葉舉裏反】上愼旃哉猶來無死【葉想止反】

賦也山脊曰岡【增釋曰岵曰屺曰岡蓋所思漸極所登漸髙而瞻望期可及也】必偕言與其儕【牀皆反】同作同止不得自如也【輔氏曰旣思其父又思其母又思其兄旣想象其所以念已者又想象其所以祝已者斯人也必能以親之心爲心也愚謂三章皆以愼言則凡所以謹其身者宜無不至矣】

陟岵三章章六句【以父母兄爲次序觀陟岵而魏之所以役其民者可知觀碩防而魏之所以賦其民者可見】

十畆之間【葉居賢反】兮桑者閒閒【葉胡田反】兮行與子還【葉音旋】兮賦也十畝之間郊外所受圃之地也【張子曰周制國郛之外有爲圃之地者輯錄呂氏曰所謂十畝者特甚言之耳未可以爲定數也】閒閒往來者自得之貌行猶將也還猶歸也○政亂國危賢者不樂【音洛】仕於其朝【音潮】而思與其友歸於農圃故其詞如此【輯錄輔氏曰危邦不入亂邦不居君子仕止之常法也使賢者不樂仕於其朝則其政亂國危可知】

○十畝之外【葉五墜反】兮桑者泄泄【以世反】兮行與子逝兮賦也十畝之外鄰圃也泄泄猶閒閒也逝往也

十畝之間二章章三句

坎坎伐檀【葉徒沿反】兮寘之河之榦【葉居焉反】兮河水淸且漣【力防反】猗【於冝反】不稼不穡胡取禾三百防【直連反】兮不狩不獵胡瞻爾庭有縣【音元】貆【音暄】兮彼君子兮不素餐【七丹反葉七宣反】兮

賦也坎坎用力之聲檀木可爲車者寘與置同幹厓也漣風行水成文也猗與兮同語詞也書防防【丁亂反】猗大學作兮莊子亦云而我猶爲人猗【見大宗師】是也種之曰稼斂【去聲】之曰穡【輯錄孔防以稼穡相對皆先稼後穡故知種曰稼斂曰穡若散則相通】胡何也一夫所居曰防【輯錄謝氏曰古者一夫受田百畝別受五畝以爲宅孟子曰五畝之宅是也】狩亦獵也貆貉類素空餐食也詩人言有人於此用力伐檀將以爲車而行陸也今乃寘之河幹則河水淸漣而無所用【輯錄解頥曰車非不可用以稼穡也然欲稼穡者必之平原隰河幹固非稼穡之地也非不可用以狩獵也然欲狩獵者必之乎山林河幹固非狩獵之處也謂不稼穡而不粒食不狩獵而不肉食蓋無功不以徼幸而苟得亦不以沮抑而自悔其勵志如此亦可以爲賢矣故詩人述其事而嘆之曰彼君子者眞可謂不素餐者矣贊美之詞也】𨿽欲自食其力而不可得矣然其志則自以爲不耕則不可以得禾不獵則不可以得獸是以甘心窮餓而不悔也詩人述其事而嘆之以爲是眞能不空食者後世若徐稺之流非其力不食其厲志蓋如此【前三句述其事中四句推其志後二句贊其人輯錄後漢徐稺字孺子豫章人家貧常自耕稼非其力不食今豫章城內有孺子亭世皆景慕焉由其厲志守義而然也】

○坎坎伐輻【音福葉筆力反】兮寘之河之側【葉莊力反】兮河水淸且直猗不稼不穡胡取禾三百億兮不狩不獵胡瞻爾庭有縣特兮彼君子兮不素食兮

賦也輻車輻也伐木以爲輻也直波文之直也十萬曰億蓋言禾秉之數也【輯錄孔防禾秉之數謂刈禾之把數】獸三嵗曰特

○坎坎伐輪兮寘之河之漘【順倫反】兮河水淸且淪猗不稼不穡胡取禾三百囷【立倫反】兮不狩不獵胡瞻爾庭有縣鶉【音純】兮彼君子兮不素飱【素門反葉素倫反】兮

賦也輪車輪也伐木以爲輪也淪小風水成文轉如輪也囷圓倉也鶉防【音庵】屬熟食曰飱【輯錄通釋曰有勞心而得食者有勞力而得食者有躬耕而自食者豈必人人自耕以食哉但不可無其事而食其食耳伐檀君子意正如此故詩人美其甘貧樂道𨿽不見用而不苟食也】

伐檀三章章九句【稱美之意反覆道之○陟岵思親孝子也伐檀食力卓行者也園有桃有憂亂之心十畝之間有去亂之志則皆見幾者也魏𨿽小國而有賢如此】

碩鼠碩防無食我黍三嵗貫【古亂反】女【音汝】莫我肯顧【葉果五反】逝將去女適彼樂【音洛下同】土樂土樂土爰得我所

比也碩大也三嵗言其久也貫習【輯錄廣韻古亂反事也謝氏曰訓事集傳訓習當従古患反】顧念逝往也樂土有道之國也爰於也○民困於貪殘之政故托言大防害已而去之也

○碩防碩防無食我麥【葉訖力反】三嵗貫女莫我肯徳逝將去女適彼樂國【葉於逼反】樂國樂國爰得我直

比也徳歸恩也【歸恩猶言感我之恩也輯錄範氏曰莫我肯徳者不以我爲徳也民出力以事上不以爲徳而反食之所以去也】直猶冝也

○碩防碩防無食我苗【葉音毛】三嵗貫女莫我肯勞逝將去女適彼樂郊【葉音髙】樂郊樂郊誰之永號【戶毛反】

比也勞勤苦也謂不以我爲勤勞也永號長呼也言旣往樂郊則無復【扶又反】有害已者當復爲【去聲】誰而永號乎

碩防三章章八句【得所得直則就利誰之永號則逺害○增釋許氏曰詩人欲適彼樂土固畏從政者之貪殘而欲去然亦未知所去者何土下言樂土樂土猶是意望料想之辭得樂土而居之其得我所乎次言得樂國而居其得我養生之直道乎上二章食黍食麥固可見其貪殘至於苗而未秀者亦已食之則其貪虐尢甚所以其民尢急於去也樂土樂國猶有其所欲去之地至邑外之郊亦姑往之惟欲出此境也然樂郊樂郊又將長號於誰使之拯我乎可見其民窮蹙之甚進退無據不聊其生國其可久存哉逝語辭】

魏國七篇十八章一百二十八句【魏國土地削小儉嗇褊急已可哀矣而又昏亂殘虐以促之使賢者思去其位民人思去其國上下離心如此不亡得乎輔氏曰變風作於平桓之世而魏乃滅於王之十七年才五六十年耳】

詩經疏義防通卷五﹤經部﹐詩類﹐詩經疏義會通﹥

欽定四庫全書

詩經疏義防通卷六

元朱公遷撰

唐一之十

唐國名本帝堯舊都在禹貢冀州之域太行【音杭】恆山之西大原大嶽之野周成王以封弟叔虞爲唐侯南有晉水至子燮【悉恊反】乃攺國號曰晉後徙曲沃又徙居絳【增釋許氏曰今考堯都𨿽有四而詩之唐國當從詩譜謂晉陽蓋其時封叔虞於堯之故墟曰唐侯其子燮以晉水所出攺爲晉侯晉陽實晉水所出則唐叔虞之始封在晉陽矣唐以堯得名晉以水得名其地一也孔疏燮生武侯寧族族生成侯服人成侯徙曲沃穆侯徙絳昭侯以下又徙冀及武公並晉又都絳也】其地土瘠【音籍】民貧勤儉質朴憂深思【去聲】逺有堯之遺風焉【輯錄前漢志日河東本唐堯所居有先王遺教君子深思小人儉嗇張南軒曰堯之遺風只是儉而用禮一事亦不必事事稱有遺風也】其詩不謂之晉而謂之唐蓋仍其始封之舊號耳【輯錄通釋曰武公能滅晉之宗而不能滅唐之號能冒晉之號而不能繼唐之統君子欲絕武公於晉而不可故總名其詩爲唐以寓意焉然則晉詩稱唐見曲沃武公滅宗國之罪而魏風首晉又以見曲沃獻公滅同姓之惡世變如此春秋欲不作不可也】唐叔所都在今大原府曲沃及絳皆在今絳州【輯錄大原府卽今大原府曲沃及絳今平陽府屬縣並山西】

蟋蟀在堂嵗聿【允橘反】其莫【音暮】今我不樂【音洛下同】日月其除【直慮反】無已大【音泰】康職思其居【葉音據】好【呼報反】樂無荒良士瞿瞿【俱具反】

賦也蟋蟀虫名似蝗而小正黒有光澤如漆有角翅或謂之促織【輯錄蟋蟀一名蛬一名蜻又名促織】九月在堂【室有戶出戶卽爲堂此與豳風九月在戶相合】聿遂莫晚除去也太康過於樂【音洛】也職主也瞿瞿卻顧之貌【顧其後也】○唐俗勤儉故其民間終嵗勞苦不敢少休及其嵗晚務閒之時乃敢相與燕飲爲樂而言今蟋蟀在堂而歳忽已晚矣當此之時而不爲樂則日月將舎我而去矣【不可不樂者以此】然其憂深而思逺也故方燕樂而又遽相戒曰今𨿽不可以不爲樂然不已過於樂乎【不可過於爲樂如此】盍亦顧念其職之所居者使其𨿽好樂而無荒若彼良士之長慮而卻顧焉則可以不至於危亡也【善於爲樂蓋如此輯錄嚴氏曰職思其居啟其憂也好樂無荒作其勤也良士瞿瞿警其惰也三言而君國之道盡矣】蓋其民俗之厚而前聖遺風之逺如此【輯錄通釋曰自堯而至於周蓋千餘年矣而其風化流傳固結於唐人之心故其民間質實勤儉之習親愛和樂之恩警戒忠告之情備見於詩此其俗之所以爲厚也解頥曰勤者生財之道儉者用財之節聖人教人不越乎勤儉而已夫勞苦者人情之所畏然而不可以不勉逸樂者人情之所喜然而不可以爲過必也致其勤於三時之久而享其樂於一時之暫則其生財不匱而用財有節焉猶恐其或過也又戒之以思其職之所居夫斯民之職不在乎他男子之所當務者稼穡狩獵而已矣女子之所當務者桑麻紡績而已矣誠使男女各盡其職之所當爲則廩有餘粟機有餘布老者衣帛食肉少者不饑不寒而於仰事俯育之間可以沛然有餘𨿽良士之長慮卻顧亦不過如此而已豈不可以爲美俗哉】

○蟋蟀在堂嵗聿其逝今我不樂日月其邁【葉力制反】無已大康職思其外【葉五墜反】好樂無荒良士蹶蹶【俱衛反】

賦也逝邁皆去也外余也其所治之事固當思之而所治之餘亦不敢忽蓋其事變或出於平常思慮之所不及故當過而備之也【思其外則不止於思其居矣輔氏曰人無逺慮必冇近憂故當思慮在事外也思之𨿽周而爲之不敏則亦無益矣】蹶蹶動而敏於事也【動卽勤動之義】

○蟋蟀在堂役車其休今我不樂日月其慆【吐刀反葉佗侯反】無已大康職思其憂好樂無荒良士休休

賦也庶人乘役車【孔疏曰役車可載任器以供役亦可用以納禾稼輯錄見春官巾車】嵗晚則百工皆休矣慆過也休休安閒之貌樂而有節不至於淫所以安也【輯錄輔氏曰庶人之役車猶休矣則君子可無一日之樂乎職思其居謂所居之職也職思其外謂所職之外也職思其憂謂思之極而至於憂也始則瞿瞿然而思中則蹶蹶然而爲終則休休然而安必如是始可以樂而謂之良士爾其意皆自近而逺自淺而深是則所謂憂深而思逺者也】

蟋蟀三章章八句【勸人爲樂之意反覆道之輯錄楊氏曰此詩欲及時自樂也而卒曰好樂無荒可謂有禮矣當是時風𨿽變而堯之遺風未亡也朱子曰唐風自是尙有勤儉之意作是詩是一个不敢放懷底人說今我不樂便又說無已大康通釋曰此詩必曰蟋蟀在堂而後曰今我不樂則能不逰於逸矣旣曰今我不樂又曰無已大康則能不淫於樂矣曰職思其外則儆戒無虞也曰好樂無荒則無怠無荒也以詩人之克勤克儉所憂所思𨿽無唐虞君臣之徳業而其於詩者與伯益告戒之辭同條共貫信乎前聖遺風之逺也】

山有樞【烏侯昌朱二反】隰有楡【夷周以朱二反】子有衣裳弗曳弗婁【力侯力俱二反】子有車馬弗馳弗驅【袪尢虧於二反】宛【於阮反】其死矣他人是愉【他侯以朱二反】

興也樞荎【雉之田結二反】也今刺【去聲】楡也楡白枌【音焚】也【輯錄樞其鍼刺如柘其葉如楡爲茹美滑於白楡也楡之皮色白者名枌郭璞云枌楡先生葉卻著莢皮色白】婁亦曳也【輯錄曳牽也引也】馳走驅防也【輯錄走馬日馳策馬日驅】宛坐見貌愉樂也○此詩蓋亦答前篇之意而解其憂故言山則有樞矣隰則有楡矣子有衣裳車馬而不服不乘則一旦宛然以死而他人取之以爲已樂矣【此亦有字相呼爲興】蓋言不可不及時爲樂然其憂愈深而意愈蹙矣【爲其舉死亡以爲說也】

○山有栲【音考葉去九反】隰有杻【女九反】子有廷內弗灑弗埽【葉蘇後反】子有鐘鼓弗鼓弗考【葉去九反】宛其死矣他人是保【葉補苟反】興也栲山樗【抽居反】也似樗色小白葉差【初邁反】狹【輯錄孔疏曰栲亦類漆樹俗語曰樗栲漆相似如此】杻檍【音意】也葉似杏而尖白色皮正赤其理多曲少直材可爲弓弩幹者也考擊也保居有也

○山有漆【音七】隰有栗子有酒食何不日鼓瑟且以喜樂【音洛】且以永日宛其死矣他人入室

興也君子無故琴瑟不離於側【輯錄曲禮下云士無故不徹琴瑟陳氏曰故謂災變喪疾之類】永長也人多憂則覺日短飲食作樂可以永長此日也【此篇衣裳車馬宮庭鐘鼓酒食日鼔瑟蓋因所有以爲樂無過分湛樂之意也憂深思逺而善於爲樂蓋如此】

山有樞三章章八句【勸人爲樂之意反覆道之輯錄謝氏曰始言他人是愉中言他人是保末言他人入室一節悲一節此亦憂深思逺也○增釋此詩宛其死矣他人是愉是保入室之意豈果有其然乎詩人無非勸人及時爲樂之意若上章好樂無荒其言有制此爲之答固將以廣其意而寛其憂其言未免有愈憂而愈蹙之獘矣】

之水白石鑿鑿【子洛反】素衣朱襮【音愽】從子於沃【葉郁鎛反】旣見君子云何不樂【音洛】

比也鑿鑿巉巖貌襮領也諸侯之服繡黼領而丹朱純【音凖】也【繡黼爲領丹朱爲緣也輯錄郊特牲云繡黼丹朱中衣大夫之僣禮也陳氏曰此諸侯之禮中衣者朝服祭服之裏衣也制如深衣但袖小長耳此所謂服卽特牲之中衣歟】子指桓叔也沃曲沃也【輯錄疏云地理誌河東聞喜縣故曲沃也今解州】○晉昭侯封其叔父成師於曲沃是爲桓叔【輯錄按左傳史記晉穆侯太子曰仇其弟曰成師穆侯薨仇立是爲文侯文侯薨昭侯立封成師於曲沃師服諫曰吾聞國家之立也本大而末小是以能固故天子建國諸侯立家今晉甸侯也而建國本旣弱矣其能久乎成師爲桓叔後七年晉大臣潘父弒昭侯而迎桓叔晉人敗桓叔立孝侯誅潘父後六十年桓叔之孫武公終並晉國】其後沃盛彊而晉防弱國人將叛而歸之故作此詩言水緩弱而石巉巖以比晉衰而沃盛故欲以諸侯之服從桓叔於曲沃且自喜其見君子而無不樂也【鄙晉之衰喜沃之盛則人心有沃而無晉矣輯錄歐陽氏曰之水其力弱以比昭公微弱不能制曲沃而桓叔之彊於晉國如白石鑿鑿然見於水中爾】

○之水白石皓皓【胡老反葉胡暴反】素衣朱繡【葉先妙反】從子於鵠【葉居號反】旣見君子云何其憂【葉一笑反】

比也朱繡卽朱襮也鵠曲沃邑也

之水白石【利新反】我聞有命【葉彌井反】不敢以告人比也粼粼水淸石見之貌聞其命而不敢以告人者爲之也【輯錄嚴氏曰命謂桓叔命其徒以舉事禍將作矣我聞其事不敢以告人也言不敢告人乃所以深告昭公】桓叔將以傾晉而民爲之隠蓋欲其成矣【增釋欲其成是成其叛國之謀也此可見民情旣知隠而不告者豈非助逆而欲歸之也】○季氏曰古者不軌之臣欲行其志必先施小以收眾情然後民翕然從之田氏之於齊亦猶是也【田氏以家量貸以公量收貸多取少民皆徳之】故其召公子陽生於魯國人皆知其已至而不言所謂我聞有命不敢以告人也【哀公六年齊景公卒陳僖子使召公子陽生於魯陽生以夜至齊立之是爲悼公愚謂自古賊臣陰結人心以盜主國者多矣然使爲君者施實徳以其民執主柄以禦其下恩威一出於已則彼將何所容其僞哉此昏懦之君所以爲可罪也】

之水三章二章章六句一章四句【一章二章喜從其叛三章其情而助其叛○增釋此詩桓叔將以傾晉國人欲叛而歸之故作是詩據無衣之詩桓叔之孫武公始伐晉滅之疏義云無衣之詩本史記說與春秋不同】

椒聊之實蕃衍盈升彼其【音記】之子碩大無朋椒聊且【子余反】逺條且

興而比也椒樹似茱萸有鍼刺其實味辛而香烈聊語助也朋比也【無朋言無比例也】且嘆詞逺條長枝也椒之蕃盛則采之盈升矣彼其之子則碩大而無朋矣【此以椒之蕃衍興沃之盛大蓋用蕃盛之意爲興也】椒聊且逺條且嘆其枝逺而實益蕃也【晉至於沃而勢愈盛猶椒至逺條而實益蕃此則比也】此不知其所指序亦以爲沃也

○椒聊之實蕃衍盈匊【九六反】彼其之子碩大且篤椒聊且逺條且

興而比也兩手曰匊【輯錄李氏曰陸農師云兩手爲匊兩匊爲升先曰升後曰匊互相備而已】篤厚也

椒聊二章章六句【誇美之意反覆道之之水椒聊二詩皆爲沃而作然椒聊方言其盛大耳之水言我聞有命則篡逆已成之勢也二詩之次序當然輯錄嚴氏曰此詩言桓叔之彊而不及昭公其意則憂昭公之弱言在此而意在彼也】

綢【直畱反】繆【芒侯反】束薪三星在天【葉鐵因反】今夕何夕見此良人子兮子兮如此良人何

興也綢繆猶纒綿也【輯錄束薪之謹密如此】三星心也在天昏始見於東方建辰之月也【月令季春之月昏七星中七星者二十八宿之星宿也星宿在正南則心星在正東矣輯錄通釋曰心宿之象三星鼎立故因謂之三星然凡三星者非止心之一宿而知此詩爲指心宿者蓋春秋之初辰月本日在畢昏時日淪地之酉位而心宿始見於地之東方此詩男女旣過仲春之月而得成婚故適見心宿也】良人夫稱也○國亂民貧男女有失其時而後得遂其婚姻之禮者【仲春令會男女今至三月則失其時矣】詩人敍其婦語【去聲】夫之詞曰方綢繆以束薪也而仰見三星之在天今夕不知其何夕也而忽見良人之在此【彼爲偶然而見此則其所幸而見也幸而見者亦若偶然見之故托言所事而以其所見者爲興】旣又自謂曰子兮子兮其將柰此良人何哉喜之甚而自慶之詞也【爲失時而後遂願故喜不自勝如此○增釋許氏曰仲春防男女禮也今過時之人自謂婚姻之道失矣而忽得遂此所以樂也】

○綢繆束芻【葉側九反】三星在隅【葉語口反】今夕何夕見此邂【戶解反】逅【胡豆反葉狠口反】子兮子兮如此邂逅何

興也隅東南隅也昏見之星至此則夜久矣邂逅相遇之意此爲夫婦相語之詞也

○綢繆束楚三星在戶【侯古反】今夕何夕見此粲【采旦反】者【葉章與反】子兮子兮如此粲者何

興也戶室戶也戶必南出昏見之星至此則夜分矣【昏而正東夜久而東南隅夜分而正南蓋眾星隨天而轉】粲美也此爲夫語婦之詞也或曰女三爲粲一妻二妾也【輯錄毛傳云案國語曰獸三爲羣人三爲眾女三爲粲又曰粲美物言美女也】

綢繆三章章六句【以夜之淺深爲次序】

有杕【徒細反】之杜其葉湑湑【私敍反】獨行踽踽【俱禹反】豈無他人不如我同父【扶雨反】嗟行之人胡不比【毗志反】焉人無兄弟胡不佽【七利反】焉

興也杕特也杜赤棠也【輯錄孔疏曰陸璣云赤常與白棠同耳但子有赤白美惡赤棠子澁而酢無味】湑湑盛貌踽踽無所親之貌同父兄弟也比輔佽助也○此無兄弟者自傷其孤特而求助於人之詞言杕然之杜其葉猶湑湑然人無兄弟則獨行踽踽曽杜之不如矣【特生之木若甚茂而獨行之人則無與人不如物故以爲興】然豈無他人之可與同行也哉特以其不如我兄弟是以不免於踽踽耳於是嗟嘆行路之人何不閔我之獨行而見親憐我之無兄弟而見助也

○有杕之杜其葉菁菁【子零反】獨行睘睘【求螢反】豈無他人不如我同姓【葉桑經反】嗟行之人胡不比焉人無兄弟胡不佽焉

興也菁菁亦盛貌睘睘無所依貌

杕杜二章章九句【由同父而同姓以親疎爲次序增釋許氏曰此詩恐亦因晉沃骨肉相爭致使民之兄弟欲相棄背而知理者自相戒之辭耳】

羔裘豹袪【起居起據二反】自我人居居【斤於斤禦二反】豈無他人維子之故【攻乎古慕二反】

賦也羔裘君純羔大夫以豹飾袪袂也【嚴氏曰羔裘上下通服君純羔大夫間之故以羔皮爲裘以豹皮飾袖口】居居未詳

○羔裘豹褎【音袖】自我人究究豈無他人維子之好【呼報反葉呼候反】

賦也褎猶袪也究究亦未詳

羔裘二章章四句

此詩不知所謂不敢彊【上聲】解【疑亦喜其大夫之詞然居居究究則不可曉也】

肅肅鴇羽集於苞栩【況禹反】王事靡盬【音古】不能蓺稷黍父母何怙【候古反】悠悠蒼天曷其有所

比也肅肅羽聲鴇鳥名似鴈而大無後趾集止也苞叢生也栩柞櫟也其子爲皂斗殻可以染皂者是也【輯錄本艸注櫟木三四月開黃花八九月結實其實爲皂斗槲櫟皆有斗爾雅曰櫟其實�釋曰盛實之房也其實橡也有彚自裹柞櫟也杼也栩也皆櫟之通名橡斗子煮食可止饑殻堪染皂】盬不攻致【音稚】也【輯錄李氏曰王事靡盬謂勤於王事而無不攻致也】蓺樹怙恃也○民從徵役而不得養其父母故作此詩言鴇之性不樹止而今乃飛集於苞栩之上如民之性本不便於勞苦今乃久從徵役而不得耕田以供子職也悠悠蒼天何時使我得其所乎

○肅肅鴇翼集於苞王事靡盬不能蓺黍稷父母何食悠悠蒼天曷其有極

比也極已也

○肅肅鴇行【戶郎反】集於苞桑王事靡盬不能蓺稻梁父母何嘗悠悠蒼天曷其有常

比也行列也稻卽今南方所食稻米水生而色白者也粱粟類也有數色【輯錄本艸注凡云粱米皆是粟類靑粱殻穂有毛粒靑米亦防靑而細於黃白粱黃粱穂大毛長殻米俱麄於白粱】嘗食也常復其常也【復其常也遂安居之樂矣】

鴇羽三章章七句【一章言居處何時而可定二章言行役何時而可已三章言舊時之樂何時而可復輯錄通釋曰變風多作於春秋時斯時也天下不知有王之時也而北門云王事適我伯兮云爲王前驅此詩亦云王事而且以靡盬爲言𨿽皆怨者之詞猶幸王命之行於列國亦可以見君臣之義根於人心也亦可以見文武成康之遺澤也增釋此詩言君子之於王事不可不盡心竭力堅牢攻致毋乃行役之久勞苦之甚而不得親稼穡養父母故呼天而告之曰何時而得安其所也何時行役而得已也何時而得復其常也言甚有感怨而不廹𨿽謂唐風之厚其爲人上者使民無制蓋可見矣】

豈曰無衣七兮不如子之衣安且吉兮

賦也侯伯七命其車旗衣服皆以七爲節【衣三章一曰華虫二曰火三曰宗彞裳四章一曰藻二曰粉米三曰黼四曰黻此七章也其餘如冕則七旈繅七就之類皆是也輯錄見春官典命又司服云侯伯之服自鷩冕而下如公之服秋官大行人云諸侯之禮執信圭七寸繅籍七寸冕服七章建常七斿樊纓七就貳車七乘諸伯執躬圭其他皆如諸侯之禮】子天子也○史記曲沃桓叔之孫武公【輯錄佗本孫作子誤詳見之水注李氏曰桓叔生莊伯觶觶生武公稱】伐晉滅之盡以其寶器賂周【虛冝反與僖同】王王以武公爲晉君列於諸侯此詩蓋述其請命之意言我非無是七章之衣也而必請命者蓋以不如天子之命服之爲安且吉也【輯錄黃氏曰豈曰無衣自詭彊盛也不如子之衣以敵體相輕也當是時晉猶未彊非得天子之命服誠不可以久安非武公謙詞也外示彊大中實歉然眞情所見不可掩也】蓋當是時周室𨿽衰典刑猶在武公旣弒君簒國之罪則人得討之而無以自立於天地之間故賂王請命而爲說如此然其倨慢無禮亦已甚矣【輯錄輔氏曰請命於天子而敢自謂豈曰無衣不如子之所命則其辭之悖慢無禮亦甚矣】王貪其寶玩而不思天理民彛之不可廢是以誅討不加而爵命行焉則王綱於是乎不振而人紀或幾乎絕矣嗚呼痛哉

○豈曰無衣六兮不如子之衣安且燠【於六反】兮

賦也天子之卿六命變七言六者謙也不敢以當侯伯之命得受六命之服比於天子之卿亦幸矣【繅六就冕六旈服則五章與子男等輯錄王氏曰六者子男之服也子男之服以五爲節而曰六者天子之卿六命與子男同服故也】燠暖也言其可以久也

無衣二章章三句【始言七終言六以謙損降殺爲次序輯錄嚴氏曰武公之事國人所不與也以晉世家考之初潘父弒昭侯而迎桓叔欲入晉晉人兵攻桓叔桓叔敗還歸曲沃晉人共立昭侯子平是爲孝侯此桓叔初舉而國人不與也其後曲沃莊伯弒孝侯於翼晉人又攻莊伯莊伯復入曲沃晉人復立孝侯子郤是爲鄂侯此莊伯再舉國人又不與也及鄂侯卒莊伯伐晉晉人立鄂侯子光是爲哀侯此莊伯三舉而國人又不與也及武公誘小子侯殺之晉復立哀侯弟緡此武公四舉而國人終不與也最後武公伐晉侯緡滅之盡以其寶器賂周僖王王命武公爲諸侯然後晉人不得已而從之耳然聖人致嚴於名分之際陳成子之事至沐浴而請討蓋以人倫之大變天理所不容人人得而討之無衣之詩不剛者所以著世變之窮傷周之衰也呂東萊曰以史記左傳考之平王二十六年晉昭侯封成師於曲沃專封而王不問一失也平王三十二年潘父弒昭侯欲納成師而王又不問二失也四十七年曲沃莊伯弒晉孝侯而王又不問三失也桓王二年曲沃莊伯攻晉王非特不討反使尹氏武氏助之四失也至是武公簒晉僖王反受賂命爲諸侯五失也以此五失觀之則禮樂徵伐移於諸侯降於大夫竊於陪臣其所由來者漸矣解頥曰武公之事人情所不與天理所不容王法所必誅而序以爲美之失其旨矣且武公惟有無王之心而後動於惡彼其請命於天子之使豈眞知有王哉正以人心不附非假王靈則終不能以定晉也夫王不命焉而請之非禮也不聞朝王而請命於其使尢非禮也爲僖王者固當正名其罪命方伯連帥帥諸侯以討之隳其都而戮其人爲晉立君而後反則人紀旣壊而復正王綱已弛而復振文武之道復興於東周矣不此之圖顧乃貪於寶玩而爵命行焉其爲長惡也大矣夫子不剛其詩者所以著世變之窮而傷周之衰也按解頥本嚴氏說】

有杕之杜生於道左彼君子兮噬【韓詩作逝】肯適我中心好【呼報反】之曷飲【於鴆反】食【音嗣】之

比也左東也噬語詞曷何也○此人好賢而恐不足以致之故言此杕然之杜生於道左其防不足以休息如已之寡弱不足恃賴則彼君子者亦安肯顧而適我哉然其中心好之則不已也但無自而得飲食之耳夫以好賢之心如此則賢者安有不至而何寡弱之足患哉

○有杕之杜生於道周彼君子兮噬肯來遊中心好之曷飲食之

比也周曲也【道左則僻道周則迂杕杜生於僻左迂回之地力薄位卑有若此矣故兩章皆合兩句而爲比輯錄言道周繞之故爲曲也】

有杕之杜二章章六句【適我且不肯況肯來以遨逰乎以意之淺深爲次序輯錄輔氏曰好賢而自恐不足以致之則凡可以致之者必無不用也中心好之而自恐其不得飲食之則凡可以養之者必無所吝也好賢之心如此則在彼之賢安有不至而在我之勢又曷患於寡弱哉】

葛生防楚蘞【音廉】蔓於野【葉上與反】予美亡此誰與獨處興也蘞艸名似栝樓葉盛而細蔓延也予美婦人指其夫也○婦人以其夫久從徵役而不歸故言葛生而防於楚蘞生而蔓於野各有所依托而予之所美者獨不在是則誰與而獨處於此乎【此以人不如物爲興】

○葛生防棘蘞蔓於域予美亡此誰與獨息

興也域塋【音營】域也息止也

○角枕粲兮錦衾爛兮予美亡此誰與獨旦

賦也粲爛華美鮮明之貌獨旦獨處至旦也

○夏之日冬之夜【葉羊茹反】百歳之後歸於其居【葉姬禦反】賦也夏日永冬夜永居墳墓也○夏日冬夜獨居憂思於是爲切然君子之歸無期不可得而見矣要死而相從耳【輯錄張南軒曰知其死亡之無日矣則斷之以百歳之後庶幾得同歸於丘而已其亦傷之至也】鄭氏曰言此者婦人專一義之至情之盡蘇氏曰思之深而無異心此唐風之厚也

○冬之夜【同上】夏之日百嵗之後【葉音戶】歸於其室

賦也室壙也

葛生五章章四句【前三章則思之切後二章則思之專輯錄輔氏曰大序所謂乎情民之性也止乎禮義先王之澤也若是詩可以當之矣】

采苓采苓首陽之巓【葉典因反】人之爲言苟亦無信【葉斯人反】舎【音舍下同】旃【之然反】舎旃苟亦無然人之爲言胡得焉

比也首陽首山之南也【輯錄首陽在河東蒲阪縣亦名雷首山通釋曰集傳以首爲山名陽爲山之南春秋傳亦曰趙宣子田於首山然此詩下章又云首陽之東則似首陽二字同爲山名論語集注亦嘗指首陽爲山名矣豈泛名其山則曰首山主山南而言則又獨得首陽之稱乎】巓山頂也旃之也○此刺聽讒之詩言子欲采苓於首陽之巓乎然人之爲是言以告子者未可遽以爲信也【山巓固有苓矣而采苓未必於山之巓也人言以是而或非有如此矣】姑舎置之而無遽以爲然徐察而審聽之則造言者無所得而讒止矣或曰興也【山巓之苓可采而讒人之言難信反意相承則興體也】下章仿此【輯錄解頥曰無遽以爲信則欲其察之詳也曰舎之而無遽以爲然則欲其聽之審也能如是則𨿽誑之以理之所有其計且有所不行況欲昧之以理之所無其計果孰得而行哉小人之爲讒譛或積小以成大或飾虛以爲實其爲害也大矣患人君不能徐察而審聽之耳苟徐察而審聽之則造言者無所遁其情而被讒者亦可以免於禍矣】

○采苦采苦首陽之下【葉後五反】人之爲言苟亦無與舎旃舎旃苟亦無然人之爲言胡得焉

比也苦苦菜也生山田及澤中得霜甜脆【此芮反】而美與許也

○采葑采葑首陽之東人之爲言苟亦無從舎旃舎旃苟亦無然人之爲言胡得焉

比也從聽也

采苓三章章八句【反覆譏刺輯錄埤雅曰苓生於隰葑生於圃則首陽之巓不必有苓其下不必有苦其東不必有葑則理可以無聴從矣按此說有簡兮隰有苓之可證】

唐國十二篇三十三章二百三句【憂深思逺唐風之厚杕杜好賢蓋亦知所崇尙者聴讒有刺徵役有怨亦無責於變風時惟武公之元惡大憝則國風中所無有也】

秦一之十一

秦國名其地在禹貢雍【去聲】州之域近鳥鼠山【輯錄疏秦者隴西谷名漢地理誌隴西秦亭秦谷是也鳥鼠與秦谷俱在隴西故云近】初伯益佐禹治【平聲】水有功賜姓嬴氏【輯錄伯翳助禹治水土舜命作虞官掌上下艸木鳥獸賜姓曰嬴秦本紀秦之先帝顓頊之苗裔孫曰女修生大業生大費是爲伯翳地理誌秦之先曰伯益又云嬴伯益之後則伯翳伯益聲轉字異猶一人也問姓氏如何分別朱子曰姓是大總腦處氏是後來次第分別防如魯本姬姓其後有孟氏季氏同爲姬姓而氏不同也】其後中【音仲】潏【允律反又音決】居西戎以保西垂【輯錄垂毛韻疆也說文逺邊也】六世孫大駱生成及非子非子事周孝王養馬於汧【音牽輯錄地理誌曰汧水出扶風汧縣西北入於渭】渭之間馬大繁息孝王封爲附庸而邑之秦至宣王時犬戎滅成之族宣王遂命非子曽孫秦仲爲大夫誅西戎不克見殺及幽王爲西戎犬戎所殺平王東遷秦仲孫襄公以兵送之王封襄公爲諸侯曰能逐犬戎卽有岐丰之地【封諸侯過制棄祖宗興王之地以業嬴秦俾之富彊卒禍周室則平王之罪也】襄公遂有周西都畿內八百里之地至孫徳公又徙於雍秦卽今之秦州雍今京兆府興平縣是也【程子曰魏唐旣變則先代之風盡矣嬴氏彊大無怪也故次以秦愚謂王道衰國異政於是有霸者而桓文秦穆相繼以起齊魏唐秦上屬王鄭或以此也又按秦與吳楚皆非中國秦有詩而吳楚無之不知何故然蘇氏謂周之盛時千八百逮入春秋猶百餘變風之作先春秋久矣而見於詩者止如此𨿽小如檜曹亡如鄘魏皆在其中則是有者自有無者自無非天子不能以列之樂官亦非本有而夫子剛之也吳楚無詩無庸鑿矣召伯之燕亦當以此例觀之○輯錄解頥曰按成與非子本兄弚也成之族旣爲犬戎所滅而非子之孫秦仲復敗死於西戎則二戎者固秦之世讎也及幽王爲西戎犬戎所殺則二戎者又豈非周之世讎歟使平王而有志焉則於襄公之封冝命之糾合侯伯統率師徒而討之則王轍可以不東戎難可以必除而先王之讎亦可以少報矣旣不能然乃曰能逐犬戎卽有岐丰之地夫岐丰之地興王之地也不惟其土地人民之不可棄抑先王之墳墓在焉宗廟在焉宮室之美官府之冨皆在焉如之何其可委之而去也且先王之封國有常制矣八百里之地封方百里者八以開方計之則又不止於是矣而一旦舉而畀之於秦借曰其地已爲犬戎所侵令其自取然秦能取之王獨不能率諸侯以取之乎王而少有越句踐之志則必不若是恝矣故嘗謂平王之東也忘先王之仇讎而不報棄先王之土地人民而不卹舎先王之宗廟墳墓而不顧隳先王之典章法度而不守卒使興王八百里之地悉歸於秦則秦之代興不待他日而其兆已見於此矣可勝嘆哉】

有車鄰鄰有馬白顚【都田反葉典因反】未見君子寺人之令【平聲】賦也鄰鄰眾車之聲白顚額有白毛今謂之的顙【輯錄孔疏曰的白也顙額也今之戴星馬王氏曰白顚蓋名馬驊驑盜驪赤兔的顱之稱】君子指秦君寺人內小臣也【輯錄孔疏曰寺人在內細小之臣卽今內小臣之官也左傳齊有寺人貂晉有寺人披是諸侯有寺人也詩緝曰寺人閹宦】令使也○是時秦君始有車馬及此寺人之官將見者必先使寺人通之故國人創見而誇美之也【輯錄廣韻創與剏同初也蘇氏曰凡此皆人君之常禮而秦之先君昔所未嘗有也】

○阪【音反】有漆隰有栗旣見君子並坐鼓瑟今者不樂【音洛】逝者其耋【田結反葉地一反】

興也八十曰耋【逝往也其言逝者猶曰自今以往也】○阪則有漆矣隰則有栗矣【輯錄陂者曰阪下濕曰隰】旣見君子則並坐鼓瑟矣失今不樂則逝者其耋矣【輔氏曰秦國方興禮儀初備人心歡悅而勸其爲樂如此與唐風山有樞之言不同愚謂勸其爲樂本同也至於逸樂之是亟憂思之不知易於滿盈秦俗之敝則非唐比矣此爲無義之興山有樞以兩句興六句此詩則以兩句興兩句後兩句在興外輯錄嚴氏曰中二句簡易相親之俗也末二句悲壯感嘆之气也秦之彊以此而止於爲秦亦以此○增釋文六句以則矣二字防掇爲訓卽朱子說詩之法也防平聲】

○阪有桑隰有楊旣見君子並坐鼓簧今者不樂逝者其亡

興也簧笙中金葉吹笙則鼓動之以出聲者也車鄰三章一章四句二章章六句【首章誇其所有後二章勸其樂所有】

駟驖【田結反】孔阜【符有反】六轡在手公之媚【媚冀反】子從公於狩【葉始九反】

賦也駟驖四馬皆黒色如鐵也孔甚也阜肥大也六轡者兩服兩驂各兩轡而驂馬兩轡納之於觖【卽觼字音決環之有舌者見小戎】故惟六轡在手也媚子所親愛之人也【輯錄嚴氏曰首句言馬之良二句言禦之良三句四句見便嬖足使令於前也】此亦前篇之意也

○奉時辰牡辰牡孔碩【葉常灼反】公曰左之舎【音捨】拔【蒲末反】則獲【葉黃郭反】

賦也時是辰時也牡獸之牡者辰牡者冬獻狼夏獻麋春秋獻鹿豕羣獸之類【諸本脫秋字又脫羣獸二字皆誤】奉之者虞人翼以待射【音石】也【輯錄此本毛傳與天官獸人文稍異獸人云春秋獻獸物注狼膏聚麋膏散聚則溫散則涼故冬夏獻之春秋寒溫適故獸物皆獻之孔疏曰獸人所獻以供膳虞人無奉獸之文故引獸人之文以解時牡耳】碩肥大也公曰左之者命禦者使左其車以射【音石下同】獸之左也蓋射必中【去聲】其左乃爲中殺五禦所謂逐禽左者爲【去聲】是故也【詳見車攻輯錄何氏曰公羊傳解第一殺第二殺第三殺皆自左膘射之達於右則左當人君之左指禽獸之左膘而言膘音縹】拔矢括也【輯錄孔疏曰矢末爲括以鏃爲首故拔爲末】曰左之而捨拔

○無不獲者言獸之多而射禦之善也

逰於北園四馬旣閒【葉胡田反】輶【音由】車鸞鑣【彼驕反】載獫【力驗】

【反】歇【許竭反】驕【許喬反】

賦也田事已畢故逰於北園閒調習也輶輕【去聲又如字】也鸞鈴也效鸞鳥之聲鑣馬銜也驅【音去又音區】逆之車置鸞於馬銜之兩旁【逆迎也謂與禽遇也輯錄夏官田僕掌設驅逆之車往驅禽使前趨獲逆禦還之使不出圍禦音迓埤雅曰置鸞於鑣尙輕疾也】乘【去聲】車則鸞在衡和在軾也獫歇驕皆田犬名長喙【音諱】曰獫短喙曰歇驕以車載犬蓋以休其足力也【輯錄喙說文口也黃氏曰王嚴戴三家以爲田畢而逰園載獫於輶車以歇其驕逸王曰字不從犬也嚴氏田犬無短喙者也未知然否】韓愈畫記有騎【去聲】擁田犬者亦此類【擁抱也言騎馬之人抱田犬也】駟驖三章章四句【首章出獵二章獲獸三章畢事輯錄輔氏曰駟驖孔阜言其馬之盛也六轡在手言其禦之善也公之媚子從公於狩言公有所親愛之人隨公以田獵疑卽指禦者而言也奉時辰牡辰牡孔碩虞人奉翼犬獸以待公之射禮儀之備也公曰左之舎拔則射禦之精也遊於北園因出狩而逰觀也四馬旣閒車馬皆閒習也輶車鸞鑣載獫歇驕𨿽田犬而亦處得冝也此皆昔無而今有故歷敍其事而誇美之也秦本保於西戎自非子爲附庸而邑之秦遂入於中國自襄公爲諸侯盡有周西都畿內岐丰之地然後始備中國之禮儀侍禦而詩人美之然觀其所美者如此則其所缺者亦多矣張南軒曰讀車鄰駟驖之詩則知秦之立國自其始創則不過盛其車馬奉養之事競爲射獵之爲而已蓋不及於用賢制民也則其流風亦習乎是而已○增釋許氏曰此但以君所乘車而言四馬一色君車之選也媚子公之禦者也六轡在手在其手也公曰左之命此人也舎拔則獲君射之善又以見禦之良也詠其辭意則車馬侍從之盛不言而可見矣】

小戎俴【錢淺反】收五楘【音木】梁輈【陟畱反】遊環脇驅【葉居懼反又居錄反】陰靷【音】鋈【音沃】續【葉辭屢反又如字】文茵【音因】暢【勅亮反】轂【葉又去反】駕我騏【音其】馵【之樹反又之錄反】言念君予溫其如玉在其板屋亂我心曲

賦也小戎兵車也【輯錄董氏曰六月言元戎此天子之車也諸侯之戎車謂之小戎冝也】俴淺也收軫也謂車前後兩端橫木所以收斂所載者也凡車之制廣皆六尺六寸其平地任載者爲大車則軫深八尺兵車則軫深四尺四寸故曰小戎俴收也【輯錄孔疏曰兵車當輿之內前軫至後軫惟深四尺四寸人之升車自後登之入於車內故以淺深言之】五五束也楘歷錄【音祿】然文章之貌也梁輈從前軫以前稍曲而上至衡則向下鉤之橫衡於輈下而輈形穹隆上曲如屋之梁【梁輈卽轅也】又以皮革五處束之其文章歷錄然也防環靷環也以皮爲環當兩服馬之背上遊移前卻無定處引兩驂馬之外轡貫其中而執之所以制驂馬使不得外出左傳曰如驂之有靳是也【輯錄定公九年注言如驂馬之隨靳也】脇驅亦以皮爲之前系於衡之兩端後系於軫之兩端當服馬脇之外所以驅驂馬使不得內入也陰揜軓也軓在軾前而以板橫側揜之以其陰映此軓故謂之陰也【軓一作從已或從凡扶泛反嚴氏以此爲是蓋車軾前爲也軌從九居誄反昭武黃氏以此爲是謂輪有髙下廣狹皆定於軌輪中之軓旣同則轍迹亦同後人因謂車轍爲軌車輪崇六尺六寸軓居輪之中實得三尺三寸愚按如此則車軾前總謂之音如範其兩輪相夾之中車轂以上髙廣皆三尺三寸謂之軌音如匭二字皆可通也橫側揜之者橫用一板揜其前側用二板揜其左右三面而揜之橫側板之內與軌相映也】靷以皮二條前系驂馬之頸後系陰版之上也【輯錄毛靷所以引也】鋈續陰版之上有續靷之處消白金沃灌其環以爲飾也【輯錄孔疏曰鋈沃也謂消白金以沃灌靷環鋈續則是作環相接】蓋車衡之長六尺六寸止容二服驂馬之頸不當於衡故別爲二靷以引車亦謂之靳【輯錄羅氏曰靳當胸之皮驂馬之首當服馬之胸胸前有靳靳居覲反】左傳曰兩靷將絕是也【輯錄孔疏曰驂馬頸不當衡則爲二靷條陰版上令驂馬引之大叔於田云兩服齊首兩驂如手明驂馬首不與服馬齊】文茵車中所坐虎皮褥也暢長也轂者車輪之中外持輻內受軸者也大車之轂一尺有半兵車之轂長三尺二寸故兵車曰暢轂【輯錄孔疏曰言長於大車之轂】騏騏文也【輯錄見曹風鳲鳩】馬左足白曰馵君子婦人目其夫也溫其如玉美之之詞也板屋者西戎之俗以版爲屋【念其逺在西戎也故曰在其板屋】心曲心中委曲之處也○西戎者秦之臣子所與不共戴天之讎也【以滅成之族及殺秦仲故也】襄公上承天子之命率其國人往而徵之故其從役者之家人先誇車甲之盛如此而後及其私情蓋以義興師則𨿽婦人亦知勇於赴敵而無所怨矣【輯錄朱子曰襄公報君父之仇其所以不自己者豈忮忿之心哉乃大倫之正天理之發以大義驅其人而戰之此防公所以能用其人而秦人所以樂爲之用也】

○四牡孔阜【扶有反】六轡在手騏駵【音畱】是中【葉諸仍反】騧【古花反】驪是驂【葉疏簮反】龍盾【順允反】之合鋈以觼【古穴反】軜【音納】言念君子溫其在邑【葉於合反】方何爲期胡然我念之

賦也赤馬黒鬛曰駵中兩服馬也黃馬黒喙曰騧驪黒色也盾幹也【輯錄孔疏盾以木爲之】畫龍於盾合而載之以爲車上之衛必載二者備破毀也【輯錄黃氏曰盾者今遮箭牌也盾狹而車廣一盾不足爲衛必以二盾比而合之乃足爲衛非防其破毀也與二矛重弓意不同】觼環之有舌者軜驂內轡也置觼於軾前以系軜故謂之觼軜亦消沃白金以爲飾也邑西鄙之邑也方將也將以何時爲歸期乎何爲使我思之極也

○俴駟孔羣厹【音求】矛鋈錞【徒對反葉朱倫反】蒙伐有苑【葉音氳】虎韔【敕亮反】鏤【音漏】膺交韔二弓【葉姑反】竹閉緄【古本反】縢【直登反】言念君子載寢載興厭厭【於鹽反】良人秩秩徳音【葉一陵反】賦也俴駟四馬皆以淺薄之金爲甲欲其輕而易於馬之旋習也孔甚羣和也【輯錄物不和則不得羣聚故以和爲羣也】厹矛三隅矛也【刄有三角】鋈錞以白金沃矛之下端平底者也【刃在上爲末其本之底者爲錞輯錄曲禮注鐓爲矛柄尾平底】防雜也伐中幹也盾之別名【盾食允反大者謂之櫓中者謂之伐幹盾亦其類也】苑文貌畫雜羽之文於盾上也虎韔以虎皮爲弓室也鏤膺鏤金以飾馬當胸帶也交韔交二弓於韔也謂顚倒安置之必二弓以備壊也閉弓檠也儀禮作防緄繩縢約也以竹爲閉而以繩約之於弛弓之裏檠弓體使正也【輯錄正弓曰檠音景弓檠讀如字正弓器也】載寢載興言思之深而起居不寧也厭厭安也【安重也言其徳之安重也】秩秩有序也【聲譽之著自內及外自近及逺所謂秩秩之徳音也】

小戎三章章十句【輔氏曰上以車馬兵器言下以婦人極其憂思情也無所怨刺義也輯錄解頥曰一章言其車之善二章言其馬之良三章言其器之備以如是之兵甲復如是之冦讎此其矜誇之詞也溫則言其徳之和易厭厭則言其徳之安靜秩秩則言其徳之有常以如是之君子而親如是之勞苦此其閔惜之詞也西戎者秦人不共戴天之讎也故復讎討賊之義不特其君知之其卿大夫知之其國人知之𨿽行役者之婦人亦無不知之而其形於言者如此東周之君臣亦可以少愧矣】

蒹【右恬反】葭【音加】蒼蒼白露爲霜所謂伊人在水一方遡【所路反】洄【音回】從之道阻且長遡防從之宛在水中央

賦也蒹似萑【音丸】而細髙數尺又謂之薕【音廉輯錄爾雅鄭注荻也蘆屬而小可爲萡萑說文薍也】葭蘆也蒹葭未敗而露始爲霜秋水時至百川灌河之時也【秋水盛川流之絕者亦通無不注於河矣輯錄見莊子秋水篇】伊人猶言彼人也一方彼一方也遡洄逆流而上【上聲】也遡遊順流而下也宛然坐見貌在水之中央言近而不可至也○言秋水方盛之時所謂彼人者乃在水之一方上下求之而皆不可得然不知其何所指也【秦無尊賢好徳之風又無男女淫奔豈朋友相念而作與輯錄解頥曰白露爲霜言其時之暮也在水一方言其居之逺也迫之以時之暮限之以水之逺所謂伊人果若何而求之將欲使之逆流而上以求之與則旣逺而不可卽將欲使之順流而下以求之與則𨿽近而不可至然則斯人也其終不可見乎孔子曰未之思也夫何逺之有亦在乎心誠求之而已所謂伊人𨿽不知其所指然味其詞有敬慕之意而無褻慢之情則必指賢人之肥遁者惜不知其何人耳舊說以爲未能用周禮者非是】

○蒹葭淒淒白露未晞所謂伊人在水之湄遡洄從之道阻且躋遡遊從之宛在水中坻【直屍反】

賦也淒淒猶蒼蒼也晞幹也湄水艸之交也【岸有艸水與艸交則水之際也】躋升也言難至也水渚曰坻

○蒹葭采采【葉此禮反】白露未已所謂伊人在水之涘【葉以始二音】遡洄從之道阻且右【葉羽軌反】遡遊從之宛在水中沚賦也采采言其盛而可采也已止也右不相直【音值】而出其右也【輯錄直當也又與值同遇也】小渚曰沚

蒹葭三章章八句【思念之意反覆道之】

終南何有有條有梅【葉莫悲反】君子至止錦衣狐裘【葉渠之反】顏如渥【於角反】丹其君也哉【葉將反】

興也終南山名在今京兆府南【輯錄京兆府卽今陜西西安府】條山楸【音秋】也皮葉白色亦白材理好冝爲車版君子指其君也至止至終南之下也錦衣狐裘諸侯之服也玉藻曰君衣【去聲】狐白裘錦衣以裼之【凡服內有袍襗之屬然後加裘又以衣防之謂之裼襗音如澤】渥漬【疾賜反】也【輯錄顏色如厚漬之丹言赤而澤也】其君也哉言容貌衣服稱【去聲】其爲君也【終南之山有條又有梅君子之服有衣又有裘皆二者兼備之意故以爲興】此秦人美其君之詞亦車鄰駟驖之意也【車鄰駟驖終南秦之始興也而國人之美其君者不過田獵之娛車馬侍禦衣服燕樂而已禮樂教化未之開也嗚呼此豈創業垂統之謂哉】

○終南何有有紀有堂君子至止黻【音弗】衣繡裳佩玉將將【七羊反】壽考不忘

興也紀山之防角也堂山之寛平處也黻之狀亞兩已相戾也【漢韋賢傳注云亞古弗字故因謂之黻】繡刺【匕亦反】繡也將將佩玉聲也壽考不忘者欲其居此位服此服長久而安寧也【不忘只是無窮之意】

終南二章章六句【一章美之二章美而祝之】

交交黃鳥止於棘誰從穆公子車奄息維此奄息百夫之特臨其穴【葉戶橘反】惴惴其栗彼蒼者天【葉鐵因反】殱【子防反】我良人如可贖兮人百其身

興也交交飛而往來之貌從穆公從死也子車氏奄息名特傑出之稱穴壙也惴惴懼貌栗懼殱盡良善贖貿【音茂】也○秦穆公【名任好】卒以子車氏之三子爲殉【從閒反】皆秦之良也國人哀之爲【去聲】之賦黃鳥事見春秋傳【見文公六年】卽此詩也言交交黃鳥則止於矣誰從穆公則子車奄息也蓋以所見起興也【彼止於棘此從穆公亦相呼應爲興】臨穴而惴惴蓋生納之壙中也三子皆國之良而一旦殺之若可貿以他人則人皆願百其身以易之矣

○交交黃鳥止於桑誰從穆公子車仲行【戶郎反】維此仲行百夫之防臨其穴惴惴其栗彼蒼者天殱我良人如可贖兮人百其身

興也防當也言一人可以當百夫也

○交交黃鳥止於楚誰従穆公子車鍼【音鉗】虎維此鍼虎百夫之禦臨其穴惴惴其栗彼蒼者天殱我良人如可贖兮人百其身

興也禦猶當也

黃鳥三章章十二句【此必以其兄弟長少爲次序】

春秋傳曰君子曰秦穆公之不爲盟主也冝哉死而棄民先王違世猶貽之法而況奪之善人乎今縱無法以遺【去聲】後嗣而又收其良以死難以在上矣君子是以知秦之不復【扶又反】東徵也愚按穆公於此其罪不可逃矣但或以爲穆公遺命如此而三子自殺以從之【孔又云】則三子亦不得爲無罪今觀臨穴惴栗之言則是康公從父之亂命迫而納之於壙其罪有所歸矣【穆公父子皆不仁之君而康公尢可罪也輯錄左傳宣公十五年魏顆曰疾病則亂吾從其治命也】又按史記秦武公卒初以人從【才用反】死死者六十六人至穆公遂用百七十七人而三良與【去聲】焉蓋其初特出於戎翟【狄同】之俗而無明王賢伯以討其罪於是習以爲常則𨿽以穆公之賢而不免論其事者亦徒閔三良之不幸而嘆秦之衰至於王政不綱諸侯擅命殺人不忌至於如此則莫知其爲非也鳴呼俗之獘也久矣其後始皇之葬後宮皆令從死工匠生閉墓中尙何怪哉【忍於殺人秦俗相傳之大獘輯錄朱子曰始皇葬驪山下錮三泉令匠作機弩有穿近者輒射之上具天文下具地理後宮無子者皆令從死工匠爲機者皆閉之墓也通釋曰古之葬者有明器但備物而不可用如芻靈亦其類也不幸流俗之獘而至於作俑又不幸而至於用人然作俑者夫子且以爲不仁而謂其無後況秦武公旣用殉五傳至穆公而又用殉夫子之言反似無驗孰知穆公之後二十一傳至莊防王而呂氏之子遂絕嬴氏之統緒夫始皇不知所監驪山葬後未三年而呂氏之祀又絕嗚呼不仁之禍及子孫如此】

鴥【伊橘反】彼晨風【葉孚愔反】郁彼北林未見君子憂心欽欽如何如何忘我實多

興也鴥疾飛貌晨風鸇也【鸇性急疾其飛鴥然得意也】郁茂盛貌君予指其夫也欽欽憂而不忘之貌○婦人以夫不在而言鴥彼晨風則歸於郁然之北林矣故我未見君子而憂心欽欽也【物有所歸則意甚得人無所托則憂不忘人不如物故以起興】彼君子者如之何而忘我之多乎此與扊扅【音剡移戶扃也】之歌同意蓋秦俗也【百里奚貴顯遺棄其妻妻作歌曰百里奚五羊皮臨別時烹伏雌炊扊扅今日富貴忘我爲】

○山有苞櫟【盧狄反葉歷各反】隰有六駁【邦角反】未見君子憂心靡樂【音洛】如何如何忘我實多

興也駁梓楡也其皮靑白如駁○山則有苞櫟矣隰則有六駁矣【輯錄孔疏王肅云言六據所見而言也】未見君子則憂心靡樂矣【山髙隰下則有櫟與駁夫婦離別則有靡樂之憂心物與地相冝而情與事相系也故以爲興】靡樂則憂之甚也

○山有苞棣隰有樹檖未見君子憂心如醉如何如何忘我實多

興也棣唐棣檖赤羅也【輯錄陸氏曰其文細宻如羅又有白羅皆文木】實似梨而小酢【音醋】可食【實小而味酸可食也輯錄陸氏曰一名山棃一名鹿棃一名鼠棃極有脆美者】如醉則憂又甚矣

晨風三章章六句【憂思之意以漸而深】

豈曰無衣與子同袍【抱毛反葉步謀反】王於興師修我戈矛與子同仇

賦也袍襺【音繭】也【純用新綿爲緼也輯錄玉藻云纊爲繭緼爲袍陳氏曰纊新綿也緼舊絮也衣之有著者用新綿則謂之繭用舊絮則謂之袍】戈六尺六寸【輯錄周禮曰戈柲六尺有六寸柲猶柄也柲音袐】矛長二丈【輯錄周禮曰酋矛常有四尺注八尺曰尋倍防曰常常冇四尺是二丈也】王於興師以天子之命而興師也○秦俗彊悍樂於戰鬭故其人平居而相謂曰豈以子之無衣而與子同袍乎蓋以王於興師則將修我戈矛而與子同仇也其懽愛之心足以相死如此【我有緼袍而與爾共之者非爲爾之無衣也君有仇讎蓋欲與爾共報耳市恩結死以爲君上此奮不顧身者之所爲也】蘇氏曰秦本周地故其民猶思周之盛時而稱先王焉【輯錄陳君舉曰東遷之後王室𨿽防而在於人心者未泯也讀文侯之命者嘆平王之無志其有以哉】或曰興也取與子同三字爲義【語相應也】後章放此

○豈曰無衣與子同澤【葉徒洛反】王於興師修我矛防【葉訖約反】與子偕作

賦也澤裏衣也以其親膚近於垢澤故謂之澤【澤卽襗古字通輯錄文曰襗絝也絝卽袴】防車防也長丈六尺【作起也言起而去也】

○豈曰無衣與子同裳王於興師修我甲兵【葉晡茫反】與子偕行【戶郎反】

賦也行往也

無衣三章章五句【袍轉裏而澤澤轉下而裳同仇則偕作偕作則偕行此三章前後之序增釋許氏曰秦舊周也先王遺化猶有存者其曰豈曰無衣與子同袍者相賙之意也修我戈矛與子同仇者相死之心也但秦不善用之一導之以武事而不知以禮故惇厚之風化爲剛暴之气而遂至於不可禁也此詩之作君子知其有漸矣西戎乃秦人不共戴天之讎而又有王命興師是以同心疾之謳吟思鬭𨿽其風俗所致然以義動者人樂爲之死亦必然之理也】

秦人之俗大抵尙气槪先勇力忘生輕死故其見於詩如此然本其初而論之岐丰之地文王用之以興二南之化如彼其忠且厚也秦人用之未幾而一變其俗至於如此則已悍然有招【音翹舉也】八州而朝【音潮】同列之气矣何哉雍州土厚水深其民厚重質直無鄭衛驕惰浮靡之習以善導之則易興起而篤於仁義以猛驅之則其彊毅果敢之資亦足以彊兵力農而成富彊之業非山東諸國所及也嗚呼後世欲爲定都立國之計者誠不可不監乎此而凡爲國者其於導民之路尢不可不審其所之也【輯錄輔氏曰堯與文武皆聖人也然堯之風歷三代而尙有遺於晉至文武之風則一變爲秦而不復有遺者何哉蓋堯之時風气方開純朴未散譬之人則孩提之時也至文武時則其人壯大矣今人於孩提之時教之則𨿽老大有不忘者至於年日益壯𨿽彊聒之旋得旋失終不能久而不忘也謝氏曰幽王沒於驪山此中國之大恥周家萬世不可忘之大讎也讀文侯之命可以知諸侯無復讎之志矣獨無衣一詩毅然以天下大義爲已任其心忠而誠其气剛而大其詞壯而直吾乃知岐丰之地被文武周公之化最深𨿽世降俗末人心天理不可泯滅者尙異於列國也解頥曰與子同袍恩愛相結於無事之時也與子同仇患難相卹於有事之日也先王之時居而爲比閭族黨之民出而爲伍兩軍師之眾其所以使之相保相愛相扶持者要非一日之積矣岐丰之地𨿽已屬秦然猶有先王之遺民焉故其所以相告語者如此然曰王於興師則非從其君之私也誠欲其君奉王命而爲討賊復讎之舉也惜也周旣不能以此而令諸侯秦復不能以此而匡王室卒之數之後討賊復讎之志旣衰貪功謀利之心益勝而其囂然好戰之習非復先王之民眞秦之民矣】

我送舅氏曰至渭陽何以贈之路車乘【繩證反】黃

賦也舅氏秦康公之舅晉公子重【平聲】耳也【輯錄母之昆弟曰舅】出亡在外穆公召而納之時康公爲太子【康公名防】送之渭陽而作此詩渭水名秦時都雍至渭陽者蓋東行送之於咸陽之地也【輯錄孔氏曰漢地理誌云右扶風渭城縣故咸陽也其地在渭水之北】路車諸侯之車也【輯錄董氏曰巾車金路以封同姓象路以封異姓革路以封四衛木路以封蕃國皆諸侯也故人君之車曰路車】乘黃四馬皆黃也

○我送舅氏悠悠我思【葉親賫反】何以贈之瓊瑰【古回反】玉佩【葉蒲眉反】

賦也悠悠長也序以爲時康公之母穆姬已卒故康公送其舅而念母之不見也【輯錄嚴氏曰送舅而有所思則思母也】或曰穆姬之卒不可考此但別其舅而懷思耳瓊瑰石而次玉【輯錄曹氏曰玉佩珩璜琚瑀之屬輔氏曰讀是詩者見其情意周至言有盡而意無窮良心之固如是也】

渭陽二章章四句【贈送之意不一而足】

按春秋傳晉獻公烝於齊姜【武公妾】生秦穆夫人太子申生娶犬戎胡姬生重耳【犬戎唐叔子孫別在戎狄者】小戎子生夷吾【允姓之戎子女也】驪姬生奚齊其娣生卓子驪姬譛申生申生自殺又譛二公子二公子皆出奔獻公卒奚齊卓子繼立皆爲【去聲被也】大夫裏克所弒秦穆公納夷吾是爲公卒子圉立是爲懷公立之明年秦穆公又召重耳而納之是爲文公【此具晉文出入本末以見康公送之之由】王氏曰至渭陽者送之逺也悠悠我思者思之長也路車乘黃瓊瑰玉佩者贈之厚也【輯錄謝氏曰送之逺贈之厚念母之心可見矣】廣漢張氏曰康公爲太子送舅氏而念母之不見是固良心也而卒不能自克於令【平聲】狐之役【魯文公七年秦康公納公子雍於晉不受禦秦師敗之令狐十二年秦伯伐晉報令狐之役也】怨欲害乎良心也使康公知循是心養其端而充之則怨欲可消矣【渭陽之思可取而令狐之怨可罪故引張氏說以斷之】

於我乎夏屋渠渠今也每食無餘於【音吁】嗟乎不承權輿賦也夏大也渠渠深廣貌承繼也權輿始也【輯錄嚴氏曰造衡自權始造車自輿始】○此言其君始有渠渠之夏屋以待賢者而其後禮意寖衰供億寖薄【億安也供其匱乏而安之也】至於賢者每食而無餘於是嘆之言不能繼其始也【秦君非有好賢之誠心者故其無恆如此】

○於我乎每食四簋【葉已有反】今也每食不飽【葉捕苟反】於嗟乎不承權輿

賦也簋瓦器容斗二勝【輯錄勝孔疏作升】方曰簠圓曰簋簠盛【音成】稻粱簋盛黍稷四簋禮食之盛也

權輿二章章五句【無餘已不可不飽則甚矣譏刺之意以漸而深】漢楚元王敬禮申公白公穆生穆生不嗜酒元王每置酒嘗爲【去聲下同】穆生設醴及王戊卽位嘗設後忘設焉穆生退曰可以逝矣醴酒不設王之意怠不去楚人將鉗【於廉反】我於市遂稱疾申公白公彊【上聲】起之曰獨不念先王之徳歟今王一旦失小禮何足至此穆生曰先王之所以禮吾三人者爲道之存故也今而忽之是忘道也忘道之人胡可與久處豈爲區區之禮哉【輯錄區區小貌此句蓋與上文失小禮相應輔氏禮作醴】遂謝病去亦此詩之意也【引此以明詩人之意不在禮之厚薄而在誠之至與不至也】

秦國十篇二十七章一百八十一句【小戎無衣見秦人之勇於公義如此車鄰駟驖終南秦之盛也駸駸乎不可遏矣惜乎殘忍不仁有黃鳥簡賢棄禮有權輿而骨肉相忘習俗之薄又有如晨風者秦之所以易興易亡者以其無先王禮義故也】

詩經疏義防通卷六﹤經部﹐詩類﹐詩經疏義會通﹥

欽定四庫全書

詩經疏義防通卷七

元朱公遷撰

陳一之十二

陳國名太皥伏羲氏之墟【音驅】在禹貢豫州之東其地廣平無名山大川西望外方東不及孟諸周武王時帝舜之冑有虞閼【音遏】父爲周陶正武王賴其利器用與其神明之後以元女大【音泰】姬妻【去聲】其子滿而封之於陳都於宛丘之側與黃帝帝堯之後共爲三恪【樂記云武王未下車封黃帝之後於薊帝堯之後於祝帝舜之後於陳是爲三恪恪者敬也先聖之後當敬者也輯錄左傳襄公二十五年注云舜聖故謂之神明】是爲胡公大姬婦人尊貴好樂【五教反】巫覡【胡狄反】歌舞之事其民化之【大姬無子故好巫覡禱祈鬼神歌舞之事輯錄女曰巫男曰覡】今之陳州卽其地也【按陳檜曹皆小國故居變風之終又變風訖於陳靈陳有靈公之詩亦冝居變風之終但檜曹比陳爲尢小且有思治之詩故二國不可先陳而以陳列於其前也輯錄陳州今河南開封府】

子之湯【他郎他浪二反】兮宛丘之上【辰羊辰亮二反】兮洵【音荀】有情兮而無望【武方武放二反】兮

也賦子指遊蕩之人也湯蕩也四方髙中央下曰宛

丘【輯錄宛丘因以爲其地之名】洵信也望人所瞻望也○國人見此人常遊蕩於宛丘之上故敍其事以刺之言𨿽信有情思而可樂矣然無威儀可瞻望也【輯錄輔氏曰遊蕩以爲樂情也威儀之可望禮也溺於情者必不足於禮故詩人譏之曰洵有情兮而無望兮其諷切之者深矣】坎其擊鼓宛丘之下【葉後五反】無冬無夏【葉與下同】值【直買反】其

鷺羽

賦也坎擊鼓聲值植也鷺舂鉏今鷺鷥好而潔白頭上有長毛十數枚羽以其羽爲翳舞者持以指麾也【輯錄孔氏曰持鷺羽翳身而舞】言無時不出遊而鼓舞於是也【輯錄範氏曰祁寒大暑之時不少息則其他時可知矣】

○坎其擊缶【方有反】宛丘之道【葉徒厚反】無冬無夏值其鷺翿【音導葉殖有反】

賦也缶瓦器可以節樂【卽今瓦盆】翿翳也

宛丘三章章四句【一章刺其蕩二章三章刺其久於蕩】

東門之枌【符云反】宛丘之栩【況浦反】子仲之子婆娑【素何反】其下【葉後五反】

賦也枌白楡也先生葉卻著【音斫】莢皮色白子仲之子子仲氏之女也婆娑舞貌○此男女聚防歌舞而賦其事以相樂也

○谷旦於差【初住反葉七何反】南方之原【無韻未詳】不績其麻【葉謨婆反】市也婆娑

賦也谷善差擇也○旣差擇善旦以防於南方之原於是棄其業以舞於市而往防也【此章専主女子言也】

○谷旦於逝越以鬷【子紅反】邁【葉力制反】視爾如荍【祁饒反】貽我握椒

賦也逝往越於鬷眾也邁行也荍芘【音毗】芣【音浮】也又名荊葵紫色【輯錄孔疏一曰蚍水艸多花少葉又翹起似蕪菁濮氏曰芘芣紫荊春時開花葉未生花紫色自根及榦而上連接甚密有類蟣窠故爾雅名蚍蜉俗曰火蟣】椒芬芳之物也言又以善旦而往於是以其眾行而男女相與道其慕悅之詞曰我視爾顏色之美如芘芣之華於是遺【去聲】我以一握之椒而交情好【去聲】也【增釋吳師道曰此詩貽我握椒與贈芍藥相去防何傳謂男女慕悅道顏色之美而交情好當爲淫詩邪類前篇是刺男子其所刺止於遊蕩歌舞此詩若無末二句則亦止爲男女歌舞相樂之詩惡猶未甚也】

東門之枌三章章四句【一章自述今日之事二章追言昨日之約以及今日之事三章又陳今日之情輯錄輔氏曰夫民勞則思思則善心生逸則淫淫則忘善忘善則惡心生理勢之必然也陳國之地廣平又以大姫之化故其俗遊蕩無度已見於宛丘之詩其逸甚矣故繼以東門之枌男女聚防歌舞婦人棄其所業相與慕悅各有所贈以交情好動其淫欲者亦其勢之必然也又曰男女雜處淫亂必生】

衡門之下可以棲【音西】遲泌【悲泣反】之洋洋可以樂【音洛】饑賦也衡門橫木爲門也門之深者有阿塾堂宇【重屋爲阿門側之堂謂之塾○增釋許氏曰衡門之詩隱士所作阿塾堂宇因疏文之舊亦大約言門之深者有是名也命士之堂三尺庶人蓋無級門之制豈復若是巍然哉然則衡門固隱士之常然耳】此惟衡木爲之【輯錄孔疏衡古文橫字此橫木爲門言其淺也】棲遲遊息也泌泉水也洋洋水流貌○此隱居自樂【音洛】而無求者之詞言衡門𨿽淺陋然亦可以遊息泌水𨿽不可飽然亦可以玩樂而忘饑也【此與衛詩考槃相似○增釋此一章有自足之意此下兩章無外慕之心𨿽皆賦體實似比意】

○豈其食魚必河之魴【音房】豈其取【音娶】妻必齊之姜賦也姜齊姓【輯錄謝氏曰齊宋皆大國】

○豈其食魚必河之鯉豈其取妻必宋之子【葉奬裏反】賦也【輯錄本艸鯉魚眷中鱗一道數至尼無小大皆三十六鱗有赤白黃三種故爲魚之貴者】子宋姓【食色性之欲也而食魚不必魴鯉娶妻不必齊美宋子則凡所以自奉者皆不求全而責備矣素位而行不願乎其外斯人之謂歟】

衡門三章章四句【一章則自安而無勉彊之意二章三章則自足而無歆羨之心○陳詩十篇二詩蕩六詩淫一詩刺惡人污穢之風不良之徒皆可惡者惟衡門之隱君子則卓立乎流俗者也賢哉】

東門之池可以漚【烏豆反】麻【葉謨婆反】彼美淑姬可與晤【五故反】歌

興也池城池也漚漬【疾賜反】也治麻者必先以水漬之【輯錄孔疏漸漬使之柔忍】晤猶解【下介反】也○此亦男女防遇之詞蓋因其防遇之地所見之物以起興也【語相應】

○東門之池可以漚紵【直呂反】彼美淑姬可與晤語興也紵麻屬【輯錄陸氏曰紵科生數十莖宿根在地中至春自生荊間一歲三収剝去其皮之表但得其裏緝以成布】

○東門之池可以漚菅【古顏反葉居賢反】彼美淑姬可與晤言興也菅葉似茅而滑澤莖有白粉柔韌【而報反】宜爲索也【輯錄濮氏曰左傳云𨿽有絲麻無棄菅蒯蒯與菅皆謂苕也黃華者俗名黃芒卽蒯也白華者俗名白芒卽菅也】

東門之池三章章四句【愛慕之意反覆道之】

東門之揚其葉牂牂【子桑反】昬以爲期明星煌煌

興也東門相期之地也揚栁之揚起者也牂牂盛貌明星啟明也煌煌大明貌○此亦男女期防而有約不至者故因其所見以起興也

○東門之其葉肺肺【普計反】昬以爲期明星晳晳【之世反】興也肺肺猶牂牂也晳晳猶煌煌也【語不相應義不相因特卽所見以爲興上章同】

東門之揚二章章四句【疑慮之意反覆道之】

墓門有斧以斯【所宜反】之夫也不良國人知之知而不已誰昔然矣

興也墓門凶僻之地多生荊棘斯析也夫指所刺之人也誰昔昔也猶言疇昔也【輯錄誰疇皆語之辭】○言墓門有則斧以斯之矣此人不良則國人知之矣【人皆知之人皆非之矣此以惡惡之意爲興】國人知之而猶不自攺則自疇昔而已然非一日之積矣所謂不良之人亦不知其何所指也【輯錄慶源輔氏曰人之爲惡初動於隱微之中猶有懼人之知之心至於公然形肆於外則已無所忌憚矣然猶幸其爲人所規正刺譏而冇攺也今其爲惡至於國人皆知之而猶不自攺自疇昔而已然則非一日之積矣蓋不可得而救藥之也】

○墓門有梅有鴞萃止夫也不良歌以訊【葉息悴反】之訊予不顧【葉果五反】顚倒思予【葉寅女反】

興也鴟鴞【幹嬌反】惡聲之鳥也萃集訊告也顚倒狼狽之狀○墓門有梅則有鴞萃之矣夫也不良則有歌其惡以訊之者矣【此以可惡之物以爲惡惡之興】訊之而不予顧至於顚倒然後思予則豈有所及哉【攺惡爲善則可免患然則及今則可以速攺也此見詩人愛人無已之意】或曰訊予之予疑當依前章作而字

墓門二章章六句【前章絕之後章微教之】

防有鵲巢卭【其恭反】有防苕【徒雕反葉徒刀反】誰侜【陟畱反】予美心焉忉忉【都勞反】

興也防人所築以捍水者卭丘防美也苕苕饒也莖如勞豆而細葉似蒺藜而靑其莖葉緑色可生食如小豆藿也侜張也【輯錄毛傳侜張誑也】猶鄭風之所謂廷【居望反】也予美指所與私者也忉忉憂貌○此男女之有私而憂或間之之詞故曰防則有鵲巢矣卭則有防苕矣今此何人而侜張予之所美使我憂之而至於忉忉乎【彼所宜有之物則皆有此所不當有之事乃有之蓋以尋常之物興怪異之事也】

○中唐有甓【蒲歷反】卭有防鷊【五歷反】誰侜予美心焉惕惕【吐歷反】

興也廟中路謂之唐【輯錄疏堂下至門之徑也】甓瓴【音零】甋【音滴】也【爾雅注曰防甎也音鹿専】鷊小艸雜色如綬惕惕猶忉忉也

防有鵲巢二章章四句【憂慮之意反覆道之】

月出皎兮佼【古夘反】人僚【音了】兮舒窈【鳥了反】糾【已小反】兮勞心悄【七小反】兮

興也皎月光也佼人美人也僚好貌窈幽逺也糾愁結也悄憂也○此亦男女相悅而相念之詞言月出則皎然矣佼人則僚然矣安得見之而舒窈糾之情乎是以爲之勞心而悄然也【此因所見以起興蓋月出於夜正私心所之時也意與東方之日略同】

○月出皓【胡老反】兮佼人懰【力久反葉朗老反】兮舒懮【於久反】受【葉時倒反】兮勞心慅【七老反】兮

興也懰好貌懮受憂思也慅猶悄也

○月出照兮佼人燎【力召反】兮舒夭【於表反】紹【實照反】兮勞心慘【當作懆七弔反】兮

興也燎明也夭紹糾緊之意【凡人心平則舒緩有憂則糾緊】慘憂也【輯錄懆七弔反恐是葉音當與白華篇內同又音艸呂氏曰此詩用字聱牙意者其方言與】月出三章章四句【思念之情反覆道之輯錄解頥曰月出之詩其悅之也至其思之也切其憂之也深移是心以好賢亦將何思求而不哉惜也吾未見好徳如好色者也】

胡爲乎株林從夏【戶雅反】南【葉尼心反下同】匪適株林從夏南賦也株林夏氏邑也【輯錄寰宇記陳州西安縣西南三十里有夏亭城城北五里有株林縣誌宋州柘城縣本陳之株邑故柘城在南陵縣南七十里季氏曰王氏以爲株邑也邑外曰郊郊外曰牧牧外曰野野外曰林】夏南徵舒字也○靈公淫於夏徵舒之母朝夕而往夏氏之邑故其民相與語曰君胡爲乎株林乎曰從夏南耳然則非適株林也特以從夏南故耳蓋淫乎夏姬不可言也故以從其子言之詩人之忠厚如此

○駕我乘【繩證反】馬【葉滿補反】說【音稅】於株野【葉上與反】乘【平聲】我乘駒朝食於株

賦也說舎也馬六尺以下曰駒【輯錄鄭氏曰我國人我君也】

株林二章章四句【前章隱其惡後章惡其深於惡】

春秋傳夏姬鄭穆公之女也嫁於陳大夫夏禦叔靈公與其大夫孔寜儀行父通焉泄【息列反】冶諫不聽而殺之【宣公九年】後卒爲【去聲下同】其子徵舒所弒【宣公十年】而徵舒復【扶又反】爲楚莊王所誅【宣公十一年○荒穢者必亡弒逆者必誅集傳舉其大要而所以示鑑戒者亦明矣輯錄左氏傳史記靈公十四年公與其大夫孔寜儀行父通於夏姬皆衷其衵服以戲於朝泄冶諫曰公卿宣淫民無效焉公告二子請殺泄冶公弗禁遂殺之十五年公與二子飲於夏氏謂行父曰徵舒似汝對曰亦似君徵舒怒公出自其廏射而殺之二子奔楚徵舒自立爲陳侯明年楚莊王伐陳殺徵舒立靈公子午是爲成公父方武反衵汝栗反婦人近身內衣射食亦反解頥曰衛之亂至於墻有茨而極於是有狄入衛之禍陳之亂至於株林而極於是有楚入陳之禍然則狄非能入衛也宣姜實召之也楚非能入陳也夏姬實召之也此所謂女戎也比事以觀可以爲淫亂者之戒矣】

彼澤之陂【葉音波】有蒲與荷【音何】有美一人傷如之何寤寐無爲涕【他弟反】泗【音四】滂【普光反】沱【徒何反】

興也陂澤障也【輯錄澤障謂障水之岸澤水所鐘聚也】蒲水艸可爲席者【輯錄說文曰蒲似莞而褊有脊滑柔而溫】荷芙蕖也【輯錄爾雅曰荷芙蕖其莖茄其葉蕸其本蔤其華菡萏其實蓮其根藕茄音加蕸音遐蔤亡筆反】自目曰涕【上聲】自鼻曰泗○此詩大防與月出相類【增釋許氏曰月出男子思婦人也澤陂婦人思男子也】言彼澤之陂則有蒲與荷矣有美一人而不可見則𨿽憂傷而如之何哉寤寐無爲涕泗滂沱而已矣【卽彼之地則冇其物卽此之事則獨無其計物與地相稱事與願相違有字相呼而無字反應有字爲興】

○彼澤之陂有蒲與蕳【古顏反葉居賢反】有美一人碩大且捲【其員反】寤寐無爲中心悁悁【烏反】

興也蕳蘭也捲鬢髮之美也【輯錄李氏曰盧令其人美且鬈字𨿽不同其義則一】悁悁猶悒悒也【輯錄不安也又憂也】

○彼澤之陂有蒲菡【戶感反】萏【大感反葉待檢反】有美一人碩大且儼【魚檢反】寤寐無爲輾轉伏枕【葉知險反】

興也菡萏荷華也儼矜莊貌輾轉伏枕臥而不寐思之深且久也

澤陂三章章六句【思念之情反覆道之】

陳國十篇二十六章一百二十四句【輔氏曰陳風十篇男女淫泆之詩居其大半此則遊蕩無度之所致也愚謂淫亂之風鄭衛以外陳爲最陳詩首以遊蕩之詩以見蕩則必淫也若魏之儉嗇褊急唐之憂深思逺秦人勇赴公義而汲汲乎興國則又豈暇於淫蕩哉是故淫亂之詩三國免焉有以也】

東萊呂氏曰變風終於陳靈其間男女夫婦之詩一何多邪曰有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯【輯錄易序卦文程子曰天地萬物之本夫婦人倫之始○錯與措同施布也安著也】男女者三綱之本萬事之先也【輯錄昏禮男女有別而後夫婦有義夫婦有義而後父子有親】正風之所以爲正者舉其正者以勸之也變風之所以爲變者舉其不正者以戒之也道之升降時之治亂俗之污隆民之死生於是乎在錄之煩悉篇之重【平聲】復【力六反】亦何疑哉【詩之爲教懲惡勸善而已春秋書亂賊之事豈教人弒逆乎或者乃謂宜取淫奔諸詩悉去之則善有可法惡無可戒恐非聖經本意矣輯錄通釋曰變風終於陳靈其間詩凡一百二十八篇以集傳考之男女夫婦之詩凡六十六篇不啻居其半也】

檜一之十三

檜國名髙辛氏火正祝融之墟在禹貢豫州外方之北滎波之南【輯錄滎波孔氏以爲一水周禮職方云其川滎雒其浸波溠則二水也滎音榮溠音詐】居溱洧之間其君妘姓祝融之後【輯錄釋文曰王肅云周武王封祝融之後於濟洛河潁之間爲檜子○增釋史記楚世家帝顓頊髙陽生稱稱生捲章世本名老童捲章生重黎爲帝嚳髙辛火正甚有功能光融天下帝嚳命曰祝融祝大融明也共工氏作亂帝使祝融誅之而不盡帝乃誅重黎而以其弟吳回居火正爲祝融吳回亦捲章生吳回生陸終陸終子六人其四曰防人此卽檜之祖也妘姓檜本祝融所封之墟惟妘姓之後處其地妘音云】周衰爲鄭桓公所滅而遷國焉【諸本作桓公誤】今之鄭州卽其地也【輯錄鄭州今河南開封府】蘇氏以爲檜詩皆爲【去聲】鄭作如鄘之於衛也未知是否

羔裘逍遙狐裘以朝【直遙反葉直勞反】豈不爾思勞心忉忉【音刀】賦也緇衣羔裘諸侯之朝服錦衣狐裘其朝天子之服也【臨下朝君各有其服今檜君以臨朝之服爲燕服必服朝天子之服而臨朝則侈矣】○舊說檜君好潔其衣服逍遙遊宴而不能自彊於政治故詩人憂之【檜小國也彊於爲治或可以免禍耳逍遙遊宴如此殆戰輯錄張南軒曰其所事惟在衣服之間則其不能彊於政治可知矣】

○羔裘翺翔狐裘在堂豈不爾思我心憂傷

賦也翺翔猶逍遙也堂公堂也

○羔裘如膏【古報反】日出有曜【羊照反葉羊號反】豈不爾思中心是悼

賦也膏脂所漬也日出有曜日照之則有光也羔裘三章章四句【憂念之情反覆道之輯錄輔氏曰勞心忉忉思之也我心憂傷悲之也中心是悼則知其不可復救也羔裘如膏日出有曜其君之服飾非不美也豈不爾思中心是悼則其所闕者蓋可知矣○增釋許氏曰羔裘狐裘國君所得服非奢也然羔裘以視朝可也而以逍遙翺翔狐裘以朝天子可也而以自朝其羣臣則固已失禮之正矣而又不能彊於政治惟服其服屍其位而已觀如膏有曜之言則實有好潔衣服之僻耳可不殆哉旴黎朱氏曰爲君者惟致飾於外愛君者常不忘於中故其言如此】

庶見素冠兮人欒欒【力端反】兮勞心慱慱【徒端反】兮賦也庶幸也縞【音呆】冠素紕【音皮】旣祥之冠也【語出記玉藻】黒經白緯曰縞緣【去聲】邊曰紕急也喪事欲其縱縱【音緫】爾哀遽之狀也【記檀弓喪事欲其縱縱爾吉事欲其折折爾雅曰縱縱急也折折緩也折音題】欒欒瘠【音籍】貌慱慱憂勞之貌○祥冠祥則冠【去聲】之禫【徒感反】則除之【禫除服祭名儀禮中月而禫中猶間也與大祥間一月自初喪至此凡二十七月矣輯錄祥亦祭名去凶從吉之義禫之言澹澹平安意也石梁王氏曰二十四月再期其月餘日不數爲二十五月中月而禫注謂間一月則所間之月是空一月爲二十六月出月禫祭爲二十七月徙月則樂矣】今人皆不能行三年之喪矣安得見此服乎當時賢者庶幾見之至於憂勞也【輯錄解頥曰三年之喪非爲其服之難情稱其服之難也以言其哀遽之狀欒欒以言其毀瘠之形則是其衣服之變顏色之哀心志之思慕皆可卽是而見之夫惟表裏之相稱本末之兼善所以爲賢惜乎今之不及見斯人也則安得而不勞心慱慱乎】

○庶見素衣兮我心傷悲兮聊與子同歸兮

賦也素冠則素衣矣與子同歸愛慕之詞也【輯錄李氏曰言庶幾欲見服旣祥之素衣者今無此人故我心悲傷也如有其人則我且與之同歸矣謝氏曰同歸如書云同歸於治同歸於亂非與之同歸其家也】

○庶見素韠【音畢】兮我心蘊【於粉反】結【葉訖力反】兮聊與子如一兮

賦也韠蔽膝也以韋爲之【輯錄孔疏曰古者佃漁而食因衣其皮先知蔽前後知蔽後後王易以布帛而猶存其蔽前者不忘本也陳氏曰古者席地而坐以臨爼豆故設蔽膝以備濡漬韠之言蔽也】冕服謂之韍【分勿反】其餘曰韠韠從裳色素衣素裳則素韠矣蘊結思之不解也與子如一甚於同歸矣【輯錄輔氏曰素衣素冠不祥之服也常情之所厭見也檜國之俗不能行三年之喪則不復見此旣祥之衣冠矣而當時賢者庶幾見之而不可得則至於憂勞如此是其心必有大不安者也幸而得見之則又爲之愛慕而欲與同歸爲一焉是又必有大慊於其心者也此秉彛之心也先王之制喪服亦以是心而已豈彊民而爲之哉】

素冠三章章三句【素冠素衣素韠以上下爲次序而意漸深】

按喪禮爲【去聲】父爲君斬衰【音催】三年【事父母致喪三年事君方喪三年詩人所指致喪者也此見三年之喪爲最重非他服可比也輯錄儀禮注斬不緝也不言裁割而言斬者取痛甚之意凡服上曰衰下曰裳衰長六寸博四寸綴於外衿之上當心李寶之曰衰綴於衣因統名衣爲衰也】昔宰予欲短喪夫子曰子生三年然後免於父母之懷予也有三年之愛於其父母乎三年之喪天下之通喪也【此推本喪之所以三年之故】傳曰子夏三年之喪畢見【音現】於夫子援【平聲】琴而衎衎【苦旦反】而樂作而曰先王制禮不敢不及夫子曰君子也閔子騫三年之喪畢見於夫子援琴而切切而哀作而曰先王制禮不敢過也夫子曰君子也子路曰敢問何謂也夫子曰子夏哀已盡能引而致之於禮故曰君子也閔子騫哀未盡能自割以禮故曰君子也夫三年之喪

賢者之所輕不肖者之所勉【此見三年之喪爲不易之定制短喪固非禮而欲過之者亦非所以爲禮也輯錄輔氏曰子夏閔子騫之事毛傳所載如此與禮記不同先生並取宰予之事言之而不加一辭焉然熟讀而詳玩之則自有所發而可以爲情性之正矣又曰非以三年之喪爲足以報其親所謂喪三年以爲極亡則弗之忘矣者也至於聖人旣爲之中制則賢者必當俯而就不肖者必當跂而及也】

隰有萇【丈羊反】楚猗【於可反】儺【乃可反】其枝夭【於驕反】之沃沃【烏毒反】樂【音洛】子之無知

賦也萇楚銚【音遙】弋今羊桃也子如小麥亦似桃【輯錄陸氏曰葉如桃而光尖長而狹花紫赤色其枝莖弱過一尺引蔓於艸上一名業楚生平澤中子細如核苗弱不能爲】猗儺柔順也夭少【去聲】好貌沃沃光澤貌子指萇楚也○政煩賦重人不堪其苦嘆其不如艸木之無知而無憂也

○隰有萇楚猗儺其華【芳無胡二反】夭之沃沃樂子之無家【古胡古牙二反】

賦也無家言無累【去聲】也

○隰有萇楚猗儺其實夭之沃沃樂子之無室

賦也無室猶無家也

隰有萇楚三章章四句【憂傷之意反覆道之輯錄輔氏曰人之有知所以爲萬物之靈也有家有室所以異於物也今也政煩賦重不堪其苦反嘆不如物之無知無家焉則不樂其生甚矣何爲使之至此極哉爲人上者宜有所覺矣】

匪風發【葉方月反】兮匪車偈【起竭反】兮顧瞻周道中心怛【都逹反葉旦悅反】兮

賦也發飄揚貌偈疾驅貌周道適周之路也怛傷也周室衰微賢人憂嘆而作此詩【天下無王則政自諸侯出彊陵弱眾】

【暴寡徵之煩供億之困侵伐之虐所以敝小國者可知思周之詩獨作於檜曹者此故也】言常時風而車偈而中心怛然今非風也非車偈也特顧瞻周道而思王室之陵遲【輯錄荀子注言丘陵之勢漸慢也】故中心爲之怛然耳

○匪風飄【匹遙反葉匹妙反】兮匪車嘌【符遙反葉匹妙反】兮顧瞻同道中心弔兮

賦也回風【輯錄爾雅注旋風也】謂之飄嘌漂搖不安之貌弔亦傷也

○誰能亨魚漑【古愛反】之釡【符甫反】【音尋】誰將西歸懷之好音

興也漑滌也釡屬【輯錄說文曰大釡一曰鼎大上小下若甑曰】西歸歸於周也【檜在周之東故言西歸】○誰能亨魚乎有則我願爲之漑其釡誰將西歸乎有則我願慰以好音【亨魚則可得美味尊王則可得善治此皆可喜可願之事故用其語相呼爲興也好音猶好語慰以好音蓋言文武之治由是而可復爾】以見思之之甚但有西歸之人卽思有以厚之也【嚴氏曰此詩當作於夷厲之時】

匪風三章章四句【一章二章嘆其衰微三章願其興復見文武之徳在人而人不能忘如此輯錄輔氏曰王政不綱周室陵遲諸侯放恣無復知有尊王之義者而詩人顧瞻周道而爲之憂傷聞有歸周之人則爲之嘆慕慰勉而不能自己如此熟讀而詳玩之則足以見君臣之彛矣黃氏曰周之得民當於此詩觀之解頥曰周之盛時其君則文武成康其臣則周召毛畢東諸侯之朝覲聘問與其臣民之往來以供百役者若百川之赴海蓋靡日而不有也而今也徵伐之煩防盟之數吾小國僕僕焉奔走以事大國之不暇而適周者寂乎其無聞也則安得不爲之怛然而悲傷乎夫惟適周者之寂然也故又重言以結之曰孰有能西歸者乎冇則我願慰之以好音所以重傷夫今王之不如古而又以重嘆夫今人之不知有王也】

檜國四篇十二章四十五句

曹一之十四

曹國名其地在禹貢兗州陶丘之北雷夏荷澤之野周武王以封其弟振鐸【待洛反】今之曹州卽其地也【輯錄曹州今攺爲曹縣山東兗州府】

蜉蝣之羽衣裳楚楚【葉創舉反】心之憂矣於我歸處

比也蜉蝣渠略也似蛣【音乞】蜣【音羌】身狹而長有角【諸本脫有字】黃黒色朝生暮死【輯錄陸氏曰蜉蝣甲下有翅能飛夏月陰雨時出地中蛣蜣黒甲虫故云似之】楚楚鮮明貌○此詩蓋以時人有玩細娛而忘逺慮者故以蜉蝣爲比而刺之言蜉蝣之羽翼猶衣裳之楚楚可愛也然其朝生暮死不能久存【有目前之娛而不久蓋若此矣】故我心憂之而欲其於我歸處耳【於我歸處則將告以人無逺慮必有近憂庶幾其有備而無患也輯錄輔氏曰人有玩細娛忘逺慮至如蜉蝣之朝生暮死而不自知所以欲其於我歸處者蓋思有以警誨之耳○增釋金履祥曰君子念夫人𨿽不知久逺之計而亦知所以自修故心之憂之而欲其以我爲歸也蓋君子之於人無不欲其入於善苟有一毫自治之心固君子之所欲進之也】序以爲刺其君或然而未有考也

○蜉蝣之翼采采衣服【葉蒲比反】心之憂矣於我歸息比也采采華飾也息止也

○蜉蝣掘【求勿反】閱麻衣如雪心之憂矣於我歸說【音稅葉輸反】

比也掘閱未詳【輯錄昭武黃氏曰掘通作掘說文突也注疏閱者悅懌之意此虫土裏化生掘地而出形容解閱】說舎息也

蜉蝣三章章四句【憂思之意反覆道之】

彼候人兮何【上聲】戈與祋【音對】彼其【音記】之子三百赤芾【音弗】賦也【諸本作興也誤】候人道路迎送賔客之官何揭祋殳【音殊】也【輯錄孔疏云夏官候人上士六人下士十有二人徒百有三十人則諸侯候人亦應是士命徒數必自有職各掌其方之道治與其禁令以設候人注禁令備姦冦也設候人者選士卒以爲之有四方來者則致之於朝歸則送之於境荷戈兵防衛姦冦】之子指小人芾冕服之韠也【輯錄芾與韍通玉藻曰韠下廣二尺上廣一尺長三尺其頸五寸肩革帶博二寸陳氏曰凡韠皆韋爲之故其字從韋又以著衣畢然後著之故名爲韠韠之言蔽也】一命緼【音溫赤黃間色】芾黝【音酉黜色】珩再命赤芾黝珩三命赤芾蔥【淺靑色】珩【輯錄佩玉之珩也】大夫以上赤芾乘軒【輯錄許氏曰禮記公侯伯之卿三命下大夫再命上士一命曹爲伯爵大夫再命是大夫以上皆服赤芾於法又得乘軒故連言之軒大夫之車也】○此刺其君逺【去聲】君子而近小人之詞言彼候人而何戈與祋者宜也彼其之子而三百赤芾何哉晉文公入曹數【上聲】其不用僖負覊而乘軒者三百人【左傳僖公二十八年注云軒大夫車言其無徳居位者多】其謂是歟

○維鵜【徒低反】在梁不濡其翼彼其之子不稱【尺證反】其服【葉蒲北反】

興也鵜洿【音烏又音互】澤【輯錄爾雅作鸅】水鳥也俗所謂淘河也【鵜處所不當處之地則欲不遂小人服所不當服之服則身不稱此見物理不可反其常也故以爲興】

○維鵜在梁不濡其咮【陟救反】彼其之子不遂其媾【古豆反】興也咮喙【音諱】遂稱【去聲】媾寵也遂之曰稱猶今人謂遂意曰稱意

○薈【烏防反】兮蔚【於貴反】兮南山朝隮【子兮反】婉【於阮反】兮孌【力轉反】兮季女斯饑

比也薈蔚艸木盛多之貌朝隮雲气升騰也婉少貌孌好貌○薈蔚朝隮言小人眾多而气焰盛也季女婉孌自保不妄從人而反饑困言賢者守道而反貧賤也

候人四章章四句【一章二章卽其衣服言三章卽其恩寵言四章卽其威勢言而且深嘆於此以甚惡於彼也】

鳲鳩在桑其子七兮淑人君子其儀一兮其儀一兮心如結【葉訖力反】兮

興也鳲鳩稭【音戛】鞠【音匊】也【爾雅作鴶鵴】亦名戴勝今之布谷也飼【音嗣】子朝從上下暮從下上平均如一也如結如物之固結而不散也【専而無雜一而無二収斂之至如結之然】○詩人美君子之用心均平専一【均平訓如一字専一訓如結字】故言鳲鳩在桑則其子七矣淑人君子則其儀一矣其儀一則心如結矣【鳲鳩之子七兮眾矣而所以飼之者均平如一也人之一身其容儀亦已多矣而君子之容儀未嘗謹於此而不謹於彼亦均平如一也所以然者以其心専一耳其心専一則儆惕常存而施諸身者無不中其常度矣衛武公以抑抑威儀爲徳之隅而又以不愧屋漏爲徳之實蓋與此詩同一意也】然不知其何所指也【曹小國也有賢如此則曹豈止於曹哉但詩詞寛廣無嘆惜招徠之意則又非棄而在野者是故不知其何所指也】陳氏曰君子動容貌斯逺【去聲】暴慢正顏色斯近信出辭气斯逺鄙倍【與背同見論語】其見【音現】於威儀動作之間者有常度矣豈固爲是拘拘者哉蓋和順積中而英華外【見樂記】是以由其威儀一於外而心如結於內者從可知也【輯錄輔氏曰陳氏引曾子之言爲說不惟解得此詩意出又正得曽子所言之本防內外無二理見其內可以占其外也】

○鳲鳩在桑其子在梅【葉莫悲反】淑人君子其帶伊絲【葉新賫反】其帶伊絲其弁伊騏【音其】

興也鳲鳩常言在桑其子每章異木子自飛去母常不移也【蘇氏曰從其在梅則失其在棘從其在棘則失其在榛居一以俟之則無不及愚按母常不移見鳲鳩之専一専一如此是以能均及也】帶大帶也大帶用素絲有雜色飾焉弁皮弁也騏馬之靑黒色者弁之色亦如此也書云四人騏弁今作綦【絲帶則當騏弁如緇衣羔裘素衣麑裘之類欲其色之相稱也】○言鳲鳩在桑則其子在梅矣淑人君子則其帶伊絲矣其帶伊絲則其弁伊騏矣言有常度不差忒也【鳩性専一故不失在梅之子君子之心専一故不失其外之儀衣服者威儀之一也衣服亦中其常度則施諸身者無所不均可見矣○首章是卽其均平而見専一之心此下三章是因其専一而有均平之驗】

○鳲鳩在桑其子在淑人君子其儀不忒【他得反】其儀不忒正是四國【葉於逼反】

興也有常度而其心一故儀不忒【威儀本有常度其心又復専一則能使之各中其度而無少差忒者矣】儀不忒則足以正四國矣【四國者四方之國非一人也然威儀俱中其度則教示之功可以均及於彼矣】大學傳曰其爲父子兄弟足法而後民法之也【引此者又以推廣詩人之意見君子之人以身立教所當謹者不但容貌衣服而已然父子兄弟亦特舉其大者而言其實人倫日用之間凡可謂之儀必其無不可法而後人法之也是故君子無所不用其極也】

○鳲鳩在桑其子在榛【側巾反】淑人君子正是國人正是國人胡不萬年【葉尼因反】

興也儀不忒故能正國人【國人亦非一人正是國人亦見均及於人之意】胡不萬年願其壽考之詞也【能正國人則願其壽考使人常有所法也】鳲鳩四章章六句【一章言其容貌二章言其衣服三章總以威儀言之而推其功用四章因其功用而爲祝頌之詞又其起興之例不同首章及三章四章皆以兩句興兩句其後兩句在興外惟二章則盡以下四句而興之輯錄通釋曰鳲鳩之子𨿽非一而鳲鳩飼之之心則如一其子之飛往𨿽無常而鳲鳩居以待之則有常詩人托興之取義者亦以應按事物之變四國人民之眾而君子則度有常而心如一也然其言之有序以爲君子之心如結是以其儀専一而有常度有常度是以其帶與弁亦有常而不差忒不差忒是以其儀不忒而可以表正四國表正四國則其終也可以受天之祿而壽考萬年是𨿽祝願之詞固亦天人感通之理也陳定宇曰心結而儀一且不忒表裏一致也四國國人之皆正逺近一致也由之久而胡不萬年久近一致也國人願其年壽之久豈非欲賴其表正之久哉】

冽【音列】彼下泉浸彼苞稂【音郎】愾【苦愛反】我寤嘆念彼周京【葉居良反】

比而興也冽寒也【輯錄列旁二防者從冰寒也】下泉泉下流者也苞艸叢生也稂童梁莠屬也愾嘆息之聲也周京天子所居也○王室陵夷而小國困獘故以寒泉下流而苞稂見傷爲比遂興其愾然以念周京也【寒泉則不能潤物下流則不能及物浸漬則害物此衰周之比也而語又相應爲興體○增釋許氏曰泉固以潤物也然必於春夏之時乃能生至於寒則不適於用而徒以浸彼稂蕭著艸而又傷之耳於以見王澤不下流而所被之政非澤也所以寤而卽嘆以念先王之治寤嘆則見其憂思之極嘆之不已惟寐則已爾卒章則先王之政也】

○冽彼下泉浸彼苞蕭【葉疎鳩反】愾我寤嘆念彼京周比而興也蕭蒿也京周猶周京也

○冽彼下泉浸彼苞蓍【音屍】愾我寤嘆念彼京師【葉霜夷反】比而興也蓍筮艸也【輯錄本艸注曰其生如蒿髙五六尺用其莖爲筮以知吉凶故謂之神物史記云蓍滿百莖者其下有神龜守之上有靑雲覆之】京師猶京周也【輯錄周京與京周京師一也因異章而變文耳】詳見大雅公劉篇

○芃芃【薄工反】黍苖陰雨膏【古報反】之四國有王郇【音荀】伯勞【力報反】之

比而興也芃芃美貌郇伯郇侯文王之後嘗爲州伯治諸侯有功【輯錄李氏曰郇國今河中猗氏縣王制謂二百一十國爲州州冇伯是九州中有九伯也】○言黍苖旣芃芃然矣又有陰雨以膏之四國旣有王矣而又有郇伯以勞之【前三章則衰頽相似而語又相呼此章則興盛相似而語又相呼故皆爲比而興】傷今之不然也【傷今思古邈焉其不可追於是而周已衰固然無可爲矣】

下泉四章章四句【三章以前皆以傷今末章思古所以傷今】

程子曰易剝之爲卦也諸陽消剝已盡獨有上九一爻尙存如碩大之果不見食將有復生之理上九亦變則純陰矣然陽無可盡之理變於上則生於下無間【去聲】可容息也【輯錄建安葉氏曰一气無頓消亦無頓息以卦配月積三十日而成一月亦積三十分而成一爻九月中於卦爲剝陽未剝盡猶有上九一爻剝三十分至十月中陽气消盡而爲純坤然陽才盡於上則已萌於下積三十分至十一月中然後陽气應於地下而成復之一爻也蓋陰陽二气語其流行則一气耳息則爲陽消則爲陰消之終卽息之始不容有間斷】陰道極盛之時其亂可知亂極則自當思治故眾心願戴於君子君子得輿也【輯錄一陽在上則爲眾陰所載是君子得輿之象】詩匪風下泉所以居變風之終也【輔氏曰匪風作於東遷之前意尙覬乎周道之復興也故曰誰將西歸懷之好音下泉作於齊桓之後無復有興起之望矣直嘅嘆想慕之而已】○陳氏曰亂極而不治變極而不正則天理滅矣人道絕矣聖人於變風之極則系之以思治之詩以示循環之理以言亂之可治變之可正也【輯錄程子因解剝卦而及匪風下泉二詩居變風之終之說可謂得聖人之意矣陳氏所謂以示循環之理以言亂之可治變之可正尢足以補程子之說故並載之○增釋吳師道曰先儒謂匪風下泉居變風之終以明亂之可治變之可正也嘗因是而合觀二國之風乃知聖人非獨於二篇爲然夫檜曹其地褊小當以節儉爲先在上者惟好羔裘之潔其衣服蜉蝣之衣裳楚楚其下效之必有甚焉素冠之人安得而見乎彼其之子安得而不三百赤芾乎素冠當服而不服者也赤芾不當服而服者也由上失其道故下失其常也禮制廢壊奪於情欲故嘆其反不如物之無知無家也小人進而君子退威儀無度用心不壹故以鳲鳩起興而嘆淑人君子之不可見篇中帶絲弁騏卽上篇鵜梁不稱之反也夫端慤而無情欲者質之美也其儀一而心如結者徳之盛也誠有其人則不可見矣然此皆周室陵夷政教衰微上無明王下無賢伯在位皆小人是以政煩賦重民生困悴以至此極西周之思其能已乎聖人於檜曹小國著之以見其困之尢甚思之尢切此匪風下泉之所以爲終而其本意皆主於思賢以爲有賢者作則反之自易聖人之意深矣】曹國四篇十五章六十八句

【鄭衛淫僻齊陳荒穢王衰微泰彊盛魏儉嗇褊急唐憂深思逺檜曹窮困而思治此諸國變風之大略也】

詩經疏義防通卷七﹤經部﹐詩類﹐詩經疏義會通﹥

欽定四庫全書

詩經疏義防通卷八

元朱公遷撰

豳一之十五

豳國名在禹貢雍【去聲】州岐山之北原隰之野虞夏之際棄爲后稷而封於邰【音臺】及夏之衰棄稷不務【言棄去后稷之事而不以蒍務也】棄子不窋【迍入聲】失其官守而自竄於戎狄之間【輯錄謂之尉季慶州安縣有尉季城亦謂之不窋城孔疏云韋昭以爲不窋當太康之時】不窋生鞠陶鞠陶生公劉能復【扶又反】修后稷之業民以富實乃相【去聲】土地之宜而立國於豳之谷焉十世而大【音泰】王徙居岐山之陽【自公劉至大王凡十世此用史記之說也世本謂后稷至古公二十餘世與此不同或云當從世本輯錄金氏曰路史謂稷生斄蠒斄蠒生叔均自后稷至公劉十餘世按世本自公劉歷慶節皇僕差弗僞楡公非辟方髙圉侯牟亞圉云都太公組紺諸盩十有二世而生古公亶父史記以不窋爲后稷子而又缺辟方侯牟云都諸盩四世遂謂后稷至文王爲十五世許氏曰稷契同時受封契至湯四百餘年而十四世稷至文王十五世其亦誤矣】十二世而文王始受天命十三世而武王遂爲天子武王崩成王立年幼不能涖阼【輯錄鄭氏曰涖視也不能視阼階行人君之事】周公旦以冡宰攝政乃述后稷公劉之化作詩一篇以戒成王謂之豳風【豳不先二南尊文王也不繼二南豳先岐後也不與王風相屬興衰非其類也文王致治周公反正十五國風以是始終之則循環而爲治世矣】而後人又取周公所作及凡爲【去聲】周公而作之詩以附焉【周公之詩不入於雅風雅不同體也不入於魯周公未嘗治魯也不自爲國王朝卿士不得専名一國也公之詩無所可系特以七月之故而爲豳破斧以下又以公之故而爲豳且公所食邑在豳岐之間豳者公之采邑也豳與二南相爲始終則尊周公與文王等矣輯錄通釋曰七月而後附以鴟鴞東山者亦周公所作也附以伐柯破斧九罭狼跋者眾人爲周公而作之詩也】豳在今邠州三水縣【輯錄豳卽今邠州豳之字爲邠唐開元因攺古文而攺也】邰在今京兆府武功縣【輯錄京兆府卽今西安府並陜西】

七月流火【葉虎委反】九月授衣【葉上聲】一之日觱【音必】【葉方吠反】二之日栗烈【葉力制反】無衣無褐【音曷葉許例反】何以卒歲【或曰烈褐皆如字而歲讀如雪】三之日於耜【葉羊裏反】四之日舉趾同我婦子【葉奬裏反】饁【炎輙反】彼南畝【葉蒲彼反】田畯【音俊】至喜

賦也七月斗建申之月夏之七月也後凡言月者放【上聲】此【輯錄通釋曰凡詩中月數皆以寅月起數不特此詩爲然也】流下也火大火心星也以六月之昏加於地之南方【昏而火中堯典在仲夏月令在季夏豳公當夏時以歲差求之當在五六月之交此據月令爲說舉大槪耳】至七月之昏則下而西流矣【天傾西北故自東而西則曰下而西流】九月霜降始寒而績之功亦成故授人以衣使禦寒也【授者家長以與家人也】一之日謂斗建子一陽【復】之月二之日謂斗建丑二陽【臨】之月也變月言日言是月之日也後凡言日者放此【月者是歲之月也日者是月之日也一之日二之日言一陽之月之日二陽之月之日也詩主詠謌故變換成文若直言十一月十二月則不成文理非詩矣故張子謂言月又言日別無義例只是順文輯錄一之日至四之日皆以陽長而言之】蓋周之先公已用此以紀候故周有天下遂爲一代之正朔也【豳𨿽小而立國皆有逺大之規証之大雅公劉可見況其地荒逺不能盡從中國其於月數民人或自以意便數之循用旣久自成一代之制使商不建丑周亦必爲天正矣】觱風寒也栗烈气寒也褐毛布也【輯錄孔氏曰褐賤者所服今夷狄作褐皆織毛爲之】歲夏正之歲也於往也耜田器也【輯錄耜起土之器易曰斵木爲耜揉木爲耒蓋取諸益取上入下動之義】於耜言往修田器也舉趾舉足而耕也我家長【上聲】自我也饁餉田也田畯田大夫勸農之官也○周公以成王未知稼穯之艱難故陳后稷公劉風化之所由使瞽蒙朝夕諷誦以教之【輯錄眞氏曰周家以農事開國成王幼沖周公作詩使瞽蒙謌之庻幾王知小民之依不敢荒寜蓋與無逸同一意也】此章首言七月暑退將寒故九月而授衣以禦之蓋十一月以後風气日寒不如是則無以卒歲也【將寒之時無所備則旣寒之日何所及乎是以豫爲之計也】正月則往修田器二月則舉趾而耕少者旣皆出而在田故老者率婦子而餉之治田早而用力齊是以田畯至而喜之也【輯錄通釋曰治田早者二月而卽舉趾也用力齊者少壯則在田家長婦子則致餉也勸農之道無非欲其不後於時不懈於力邠人乃不待勸而能然田畯所以喜也】此章前段言衣之始後段言食之始【輔氏曰無衣無褐見其慮事之豫於耜舉趾見其趨事之速同我婦子見其家人之心一田畯至喜見其上下之志通愚謂先時而有備及時而盡力豳人衣食之計蓋如此】二章至五章終前段之意六章至八章終後段之意【輯錄解頥曰七月之詩以衣食爲急而衣食所資以豫備爲貴必以七月爲首者三陰之月陰气始盛故於是而豫爲禦寒之備三陽之月陽气始盛故於是而豫爲治田之備先衣而後食故以七月爲首也大寒之候在於丑月而圖之於建中之時収成之候在於酉月而慮之於建寅之日其爲豫備可知若寒至而後索衣饑至而後索食則其爲計亦晚矣○增釋許氏曰凡事豫則立七月之詩豫而已矣有天下國家者豫其所當豫則無有不善矣詩中以日言者𨿽爲建子之義其實主於陽而言然止於四之日者春日載陽春日遲遲卽辰月也蠶事必在季春故也建巳爲正陽之月不曰六之日而曰四月者蓋陰陽之生皆以漸夏至一陰生非生於夏至之日謂至夏至之日而成一陰也其始實自小滿之日六陽已極而微陰萌兆馴致而成故君子探其理於建已惟以月言之也】

○七月流火九月授衣春日載陽有鳴倉庚【葉古良反】女執懿筐遵彼微行【葉戶郎反】爰求柔桑春日遲遲采蘩祁祁【巨之反】女心傷悲殆及公子同歸

賦也載始也陽溫和也倉庚黃鸝也懿深美也遵循也微行小徑也柔桑稺桑也遲遲日長而暄也蘩白蒿也所以生今人猶用之蓋生未齊未可食桑故以此啖【音淡】之也祁祁眾多也或曰徐也公子豳公之子也○再言流火授衣者將言女功之始故又本於此遂言春日始和有鳴倉庚之時而始生則執深筐以求稺桑然又有生而未齊者則采蘩者眾而此治之女感時而傷悲蓋是時公子猶娶於國中而貴家大族連姻公室者亦無不力於桑之務故其許嫁之女預以將及公子同歸而逺【去聲】其父母爲悲也【輯錄通釋曰同歸者同親迎之公子而歸以爲離親之悲也】其風俗之厚而上下之情交相忠愛如此【上下忠愛以殆及公子同歸一句生義公子娶婦而有親迎之禮女家歸妹而無愆期之心所謂交相忠愛也】後章凡言公子者放此【張子曰此章次於耕者重昏嫁夲人情也輯錄解頥曰趨事之勤秉心之厚此所以爲豳俗也】

○七月流火八月萑【戶官反】葦【韋鬼反】月條【他雕反】桑取彼斧斨【七羊反】以伐逺揚猗【於宜反】彼女桑七月鳴鵙【圭覓反】八月載績載載黃我朱孔陽爲公子裳

賦也萑葦卽蒹葭也月治之月【王氏謂長非一月故不指言某月程子謂計歲气之早晚不可指定幾月愚按二說皆當此正用其意而云然或引月令而専指爲三月則拘矣】條桑枝落之采其葉也斧隋【音妥圜也】銎【音穹斧斤受柄處也輯錄隋圜而長】斨方銎逺揚逺枝揚起者也【輯錄孔疏皆手所不及者】取葉存條曰猗女桑小桑也【輯錄小者曰女如小墻亦曰女墻】小桑不可條取故取其葉而存其條猗猗然耳【輯錄蘇氏曰葉盡則條猗猗其長也】鵙伯勞也【伯勞以夏至鳴應陰气之動七月三陰陰盛也故極鳴】績緝也黑而有赤之色朱赤色陽明也○言七月暑退將寒而是歲禦冬之備亦庻幾【平聲】其成矣又當預擬來歲治之用故於八月萑葦旣成之際而収蓄之將以爲曲薄【曲薄所以棲蠶用萑葦爲之】至來歲治之月則采桑以供食而大小畢取見盛而人力至也事旣備又於鳴鵙之後麻熟而可績之時則績其麻以爲布【輯錄王氏曰生於陽气之淑時故以倉庚爲候麻成於陰徳之慝時故以鵙爲候】而凡此績之所成者皆染之或或黃而其朱者尢爲鮮明皆以供上而爲公子之裳言勞於其事而不自愛以奉其上蓋至誠慘怛之意上以是施之下以是報之也【此因在下者之情而上之所施者可見輯錄通釋曰至誠慘怛之情一施一報卽所謂交相忠愛者也】以上【上聲】二章専言績之事以終首章前段無衣之意【自首章至此皆以暑退將寒言之見寒之積有其漸也故以七月爲始】

○四月秀葽【於遙反】五月鳴蜩【徒雕反】八月其獲【戶郭反】十月隕【幹敏反】萚【音托】一之日於貉【戶各反】取彼狐貍【力之反】爲公子裘【葉渠之反】二之日其同載纉【子管反】武功言私其豵【子公反】獻豜【古年反】於公

賦也不榮而實曰秀【輯錄爾雅云木謂之華艸謂之榮不榮而實者謂之秀榮而不賔者謂之英】葽艸名【逺志也鄭氏曰物生於陽而成於陰四月純陽而陰已胎葽感陰气之早者也故物之成者自葽始】蜩蟬也【七月寒蟬鳴蟬陰類也故鳴始於五月張子曰秀葽者物成之初鳴蜩者歲秋之漸輯錄王氏曰陽生則言日陰生則言月然四月正陽秀葽言月何也秀葽以言陰也四月陰生者气之先至故也】獲禾之早者可獲也【正秋陰盛成物之時也】隕墜萚落也【輯錄說文艸木皮葉落墮地爲萚黃氏曰落與隕字之義何別當采說文之意榦葉爲萚】謂艸木隕落也【陰气極殺气盛】貉狐貍也於貉猶言於耜謂往取狐貍也同竭作以狩也【輯錄地官小司徒云凡起徒役毋過家一人以其餘爲羨惟田與追胥竭作注云惟田獵與逐捕冦盜則正卒羨卒盡行】纉習而繼之也【輯錄繼纉武事年常習之使不忘戰也】豵一歲豕豜三歲豕也○言自四月純陽【幹】而歷一陰【姤】四陰【觀】以至純陰【坤】之月則大寒之候將至【推陰气之漸進如此】𨿽桑之功無所不備猶恐其不足以禦寒故於貉而取狐貍之皮以爲公子之裘也【輯錄眞氏曰上言織薄於秋求桑於春躬織之勞以爲衣者無所不至猶恐其未足也於貉爲裘又有以相之】獸之小者私之以爲已有而大者則獻之於上亦愛其上之無已也此章専言狩獵以終首章前段無褐之意【陰不起於陰而起於陽寒不根於寒而根於暑當純陽之月而純陰極寒已可逆推矣故此章以四月爲始輯錄通釋曰前兩章終無衣之意固有至誠慘怛忠愛其上之情而此章終無褐之意一則曰爲公子裘二則曰獻豜於公亦如上章之意焉是則下之憂夫無衣無褐而欲爲之備者皆汲汲邠公家人之身而不敢以已之溫暖爲先非邠公有以施之安能使之若是哉】

○五月斯螽【音終】動股六月莎【素和反】雞振羽七月在野【葉上與反】八月在宇九月在戶【後五反】十月蟋蟀入我牀下【葉後五反八字一句】穹【起弓反】窒【珍悉反】燻【許云反】鼠塞向墐【音覲】戶【同上】嗟我婦子【葉玆五反】曰爲攺歲入此室處

賦也斯螽莎雞蟋蟀一物隨時變化而異其名動股始躍而以股鳴也【蟋蟀秋鳴亦陰類也而變化不一動股之時則爲斯螽蓋感陰气之萌故變始於此】振羽能飛而以翅鳴也【輯錄今絡緯虫是也考工記以股鳴者斯螽是也以翼鳴者莎雞是也】宇檐下也暑則在野寒則依人穹空【音孔】隙也【空穿孔也隙罅漏也】窒塞【悉則反】也向北出牖也墐塗也庶人篳戶冬則塗之【孔氏曰篳戶以荊竹織門以其通風故泥之也】東萊呂氏曰十月而曰攺歲三正之通於民俗尙矣【輯錄索隱曰尙上也言久逺也然尙矣文出大戴禮】周特舉而疊用之耳【舜協時月正日啟徵有扈數其怠棄三正蔡氏以爲子丑寅之建唐虞以前當已有之今按何以卒歲在二之日下則夏正之歲也曰爲攺歲在十月之下則非夏正之歲矣蓋以建寅數之者時王之正朔也以一之日數之者豳人之紀候也當時民俗蓋兩用之故詩於卒歲攺歲亦互見輯錄時舉問據七月詩用夏正而不見用商正呂氏謂舉而疊用之何也朱子曰周曆夏商其未有天下之時固用夏商之正朔然其國僻逺無純臣之義又自有私記其時日者故三正皆曾用也按呂氏商周疊用之說似不専爲豳風也】○言覩蟋蟀之依人則知寒之將至矣於是室中空隙者塞之燻鼠使不得穴於其中塞向以當北風墐戶以禦寒气而語【去聲】其婦子曰歲將攺矣天旣寒而事亦已可以入此室處矣此見老者之愛也【輯錄輔氏曰張子所謂見老者之愛深得其防蓋人老則慮事周爲計密解頥曰由動股而至入我牀下所以感時物之屢變由穹窒而至於墐戶入室所以盡人事之當爲豳民於衣食之奉必先老而後幼先貴而後賤獨於攺歲入室則老幼貴賤同之所以廣其愛也】此章亦以終首章前段禦寒之意【此章因候虫之變化而驗陰气之始終故以五月爲始○凡事豫則立七月之詩豫而已七月憂寒已豫矣驗斯螽於五月則又豫觀秀葽於四月則又爲豫取明年萑葦於今年之八月則尢爲豫也輯錄通釋曰已上三章皆言所以爲公上禦寒之計此章然後自言禦寒可見其君臣之義尊卑之序矣】

○六月食郁及薁【於六反】七月亨【普庚反】葵及菽【音叔】八月剝【普卜反】棗【葉音走】十月獲稻【葉徒苟反】爲此春酒以介眉壽【葉殖酉反】七月食【葉音孤】八月斷壺九月叔苴【七餘反】采荼【音徒】薪樗【敕書反】食【音嗣】我農夫

賦也郁棣屬薁蘡【音纓又音鶯】薁也【郁車下李薁卽薁李皆果名】葵菜名【輯錄爾雅曰莖大葉小花紫黃色可茹】菽豆也剝擊也獲稻以釀酒也介助也介眉壽者頌禱之詞也【輯錄毛傳眉壽毫眉也孔疏眉壽者年老有毫眉秀出】壺瓠也【輯錄斷當音短孔疏斷取而食之劉執中曰瓠枯者可爲壺嫩者可供茹八月宜斷其藤令勿復花實所以堅其壺而大其茹】食斷壺亦去【上聲】圃爲場之漸也叔拾也苴麻子也【輯錄孔疏謂拾取麻子以供食也】荼苦菜也樗惡木也【輯錄樗木大不可爲材用但可爲薪故云耳】○自此至卒章皆言農圃飲食祭祀燕樂【音洛】以終首章後段之意而此章果酒嘉蔬以供老疾奉賔祭【供老疾奉賔祭皆自以介眉壽一句生義凡子弟舉酒於長必祝賔主勸醻必祝燕不徒燕祭而後有燕故並以祭言之】瓠苴荼以爲常食少長之義丰儉之節然也【此章専言食物而豳土晚寒物遲熟至六月始食新味也故以六月爲始輯錄陳氏曰取豵以爲私取豜以獻公上下之分著矣以美者養老惡者自養長幼之義明矣解頥曰此章當防介眉壽食農夫六字郁薁之食葵菽之烹棗之剝而春酒之爲皆介眉壽之事介有助之之意則非以爲常食也之食壺之斷苴之叔荼之采樗之薪皆食農夫之事食有養之之意固以是爲常矣然則果酒嘉蔬非不可以及少也而供老病奉賔祭之意多瓠苴荼老者未必不食也而不可以爲常於以見食稻食肉乃老者之常而果酒嘉蔬則又於常食之外専以此而致其助也有常食以養之而又有美味以助之此豳人之老所以無凍餒也歟】

○九月築場圃【溥故反】十月納禾稼【葉古護反】黍稷重【直容反】穋【音六葉六直反】禾麻菽麥【葉訖力反】嗟我農夫我稼旣同上入執宮功晝爾於茅宵爾索綯【徒刀反】亟【紀力反】其乘屋其始播百谷

賦也場圃同地物生之時則耕治以爲圃而種菜茹物成之際則築堅之以爲場而納禾稼蓋自田而納之於場也禾者谷連槁稭【音戛】之總名禾之秀實而在野曰稼先種後熟曰重後種先熟曰穋再言禾者稻秫【音述】苽【音孤】梁之屬皆禾也【輯錄秫似黍米而粒小堪作酒苽雕胡也孔氏曰麻與菽麥則無禾稱故於麻麥之上更言禾字以總諸禾也許氏曰麥非納於十月蓋總言農事畢耳】同聚也【禾稼之納有遲早至十月則無不納者矣】宮邑居之宅也古者民受五畝之宅二畝半爲廬在田春夏居之二畝半爲宅在邑秋冬居之功葺治之事也【輯錄王氏曰城中有宅田中有廬出而作於田入而休於室皆授之以時】或曰公室官府之役也【輯錄範氏曰宮功公室之役也董氏曰蓋官府之役】古者用民之力歲不過三日是也【此卽上入二字推之然自田廬至邑居亦可以上入言也前說爲優】索絞也綯索也乘升也○言納於場者無所不備則我稼同矣可以上入都邑而執治宮室之事矣【輯錄毛傳入爲上出爲下上時掌反】故晝往取茅夜而絞索亟升其屋而治之【輯錄嚴氏曰晝取茅艸將以蓋屋夜作索綯將以防室也】蓋以來歲將復【扶又反】始播百谷而不暇於此故也不待督責而自相警戒不敢休息如此【輯錄天運而不息人勤而不已也程子曰古者功作之事皆於冬月閒隙之際如修完屋廬墻垣之類皆爲來嵗計皆是一歲旣終則復慮其始也輔氏曰詩言民之趨於農功自然如此其亟故孟子引之以證其民事不可緩之說】呂氏曰此章終始農事以極憂勤艱難之意【此章先言農之終事以起農之始事故以九月爲始輯錄解頥曰稼之旣同若可以少休也而卽念夫邑居之當修屋之方乘若可以少緩也而復念夫農功之當始於其築而納之也有以見其歡欣鼓舞之意於其亟而乘之也有以見其勸勉戒飭之意事有始終而其憂勤艱難則無間於始終此所以爲厚也歟】

○二之日鑿冰衝衝三之日納於淩【力證反】陰【葉於容反】四之日其蚤【音早】獻羔祭韭【音九葉已小反】九月肅霜十月滌【徒力反】場朋酒斯饗【葉虛良反】曰殺羔羊躋【子奚反】彼公堂稱彼兕觥【號彭反葉古黃反】萬壽無疆

賦也鑿冰謂取冰於山也衝衝鑿冰之意【衝訓和則衝衝者乃舂容之意輯錄孔疏非貌非聲故云鑿冰之意】周禮正歲十二月令斬冰是也【見天官淩人此官府之役也輯錄正歲謂夏正季冬】納藏也藏冰所以備暑也淩陰冰室也豳土寒多正月風未解凍故冰猶可藏也【前言備寒者不一此言藏冰則備暑也備寒所以爲下備暑所以爲上】蚤蚤朝也韭菜名獻羔祭韭而後啟之月令仲春獻羔開冰先薦寢廟是也【輯錄陳氏曰獻羔以祭司寒之神先薦寢廟者不敢以人之餘奉神也】蘇氏曰古者藏冰發冰以節陽气之盛夫陽气之在天地譬如火之著【音斫】於物也故常有以解之十二月陽气蘊伏錮而未發其盛在下則納冰於地中至於二月四陽作【大壯】蟄虫起陽始用事則亦始啟冰而廟薦之至於四月陽气畢達陰气將絕則冰於是大發食肉之祿老病喪浴冰無不及【食肉之祿注云謂在朝廷治其職事就官食者輯錄左傳云大夫命婦喪浴至於老疾注云老致仕在家者】是以冬無愆陽夏無伏陰春無淒風秋無苦雨雷出不震無災霜雹癘疾不降民不夭札也【語本左傳昭公四年申丰之說蘇氏又發明之如此輯錄杜氏曰愆過也謂冬溫伏陰謂夏寒淒寒也苦雨霖雨爲人所患苦短折爲夭夭死爲札】胡氏曰藏冰開冰亦聖人輔相【去聲】燮調之一事耳不専恃此以爲治【去聲】也【二說宜以胡氏爲當】肅霜气肅而霜降也滌場者農事畢而掃場地也兩尊曰朋鄕飲酒之禮兩尊壺於房戶間是也【置酒曰尊尊於東房之西室戶之東在賔主之間示主人與客共有此酒也按古人之堂自半以前虛之爲堂半以後實之爲室室之東爲東房西爲西房兩房一室各有戶南向出戶卽爲堂矣】躋升也公堂君之堂也稱舉也疆竟也【竟音境無彊竟則無限止】○張子曰此章見民忠愛其君之甚旣勸趨其藏冰之役又相戒速畢場功殺羊以獻於公舉酒而祝其壽也【呂氏曰豳之先公國容未備無君民之間故其禮如此愚謂此章専言奉公之事因鑿冰而以二之日爲始】

七月八章章十一句

周禮籥章中【卽仲字】春晝擊土鼓龡【卽吹字】豳詩以逆暑中秋夜迎寒亦如之【輯錄注籥章吹籥以爲詩章土鼓燒土以爲匡也逆暑以晝求諸陽迎寒以夜求諸陰逆迎也】卽謂此詩也【輔氏曰此詩専言寒暑之候以爲斯民農桑之節故周於逆暑迎寒之際皆用之愚按輔氏之言甚協詩意夫周公因民事而言天時非歷舉四時十二月而致詳於節候也故建辰之月未嘗専及之而餘月或一再四三言或反覆道之不厭蓋其意惟以農桑爲主寜計時月之詳略乎而不知者必以蠶月補所未言亦固也】王氏曰仰觀星日霜露之變【輯錄流火春日載陽肅霜之類】俯察昆虫艸木之化【輯錄有鳴倉庚嗚蜩秀葽隕萚之類】以知天時以授民事【輯錄蠶月條桑授衣築圃塞向墐戶鑿冰之類○此二句本承上文以起下文也】女服事乎內【輯錄求桑載績之類】男服事乎外【輯錄於耜舉趾獲稻於貉之類○此卽以授民事之事也】上以誠愛下下以忠利上【利順也輯錄我朱孔陽爲公子裳言私其豵獻豜於公之類此卽在下之情而知上之誠愛也】父父子子夫夫婦婦【輯錄此言各得其道也】養老而慈幼食力而助弱【助弱卽於養老慈幼見之入此室處老者爲幼者助弱也以介眉之類少者爲老者助弱也輯錄同我婦子饁彼南畝食我農夫皆是也】其祭祀也時【此詩惟獻羔祭韭一句爲祭祀而果酒嘉蔬以奉賔祭則祭亦在其中矣】其燕饗也節【進享於君惟羔羊朋酒而已是節儉也】此七月之義也【輯錄眞氏曰農者衣食之本惟其關生民之大命是以服天下之至勞今以此詩考之是其心無一念不在乎農也一歲之間無一日不専乎農也一家之內無一人不力乎農也近世張栻入侍經筵言周公之告成王見於詩有如七月見於書有如無逸欲其知稼穡之艱難與小人之依帝王所傳心法之要端在於此其論最爲懇至臣愚不佞願詔儒臣以今農夫紅女耕桑勞勩之狀作爲歌詩退朝之暇使人日誦乎前且繪畫成圖揭之宮掖布之戚裏庶幾聖心惕然不忘小民之依而六宮嬪禦外戚近屬亦知衣食之所自來而不狃侈汰之習也】

鴟鴞鴟鴞旣取我子【乂葉入聲】無毀我室【人葉上聲】恩斯勤斯鬻【由六反】子之閔【葉眉貧反】斯

比也爲鳥言以自比也鴟鴞鵂鶹【音休畱】惡鳥攫【俱防反爪持也】鳥子而食者也室鳥自名其巢也恩情愛也勤篤厚也鬻養閔憂也○武王克商使弟管叔鮮蔡叔度監於紂子武庚之國武王崩成王立周公相【去聲】之而二叔以武庚叛且流言於國曰周公將不利於孺子【輯錄蔡氏曰流言無根之言如水之流自彼而至此也】故周公東徵二年乃得管叔武庚而誅之【此得字用書文罪人斯得之得】而成王猶未知周公之意也公乃作此詩以貽王托爲鳥之愛巢者呼鴟鴞而謂之曰鴟鴞鴟鴞爾旣取我之子矣無更毀我之室也【輯錄毀去聲非自壞而隳毀之也】以我情愛之心篤厚之意鬻養此子誠可憐憫【此可見周公於兄弟至厚也】今旣取之其毒甚矣況又毀我室乎以比武庚旣敗管蔡【亂國以自敗者二叔也而謂武庚敗管蔡則公爲親者諱也其實二叔以武庚扇惑而後起指爲罪之魁也宜哉】不可更毀我王室也【事本金縢說從張氏故以居東爲東徵以鴟鴞爲作於致辭管蔡之後也至蔡氏書傳乃朱子晚年之說又從鄭氏攺讀弗辟之辟爲避而與此說不同但詩言旣取我子則武庚已敗管蔡管叔旣已受誅矣今讀鴟鴞不必求合於蔡氏書傳也】

○迨天之未陰雨徹彼桑土【音杜徒古反】綢【直畱反】繆【莫侯反】牖戶【後五反】今女【音汝】下民或敢侮予【葉演女反】

比也迨及徹取也桑土桑根也【輯錄桑根之皮也】綢繆纒綿也牖巢之通气處戶其出入處也○亦爲鳥言我及天未陰雨之時而往取桑根以纒綿巢之隙穴使之堅固以備陰雨之患則此下土之民誰敢有侮予者亦以比已深愛王室而預防其患難【去聲後同】之意故孔子贊之曰爲此詩者其知道乎能治其國家誰敢侮之【有備則無患此爲治之大法也朱子引之以見周公善於爲治如此】

○予手拮【音吉】據【音居】予所捋【力活反】荼予所蓄租【子胡反】予口卒瘏【音徒】曰予未有室家【葉古胡反】

比也拮據手口共作之貌捋取也荼萑【音丸】苕【音迢孔氏曰爲蕉苕謂之秀穗也頑去聲】可借【慈夜反】巢者也蓄積租聚也卒盡瘏病也室家巢也○亦爲鳥言作巢之始所以拮據以捋荼蓄租勞苦而至於盡病者【輯錄嚴氏曰手拮據而捋荼蓄租而口卒瘏交錯言之也】以巢之未成也以比已之前日所以勤勞如此者以王室之新造而未集故也【集就也】

○予羽譙譙【在消反】予尾翛翛【素雕反】予室翹翹【祈消反】風雨所漂【匹遙反】搖予維音嘵嘵【呼堯反】

比也譙譙殺【色界反】也翛翛敝也翹翹危也嘵嘵急也○亦爲鳥言羽殺尾敝以成其室而未定也風雨又從而漂搖之則我之哀鳴安得而不急哉以比已旣勞悴王室又未安而多難乘之【輯錄解頥曰當是時王心疑於上羣情惑於下亂賊乘機伺間於其側而國之危甚於風雨之漂搖也】則其作詩以諭王亦不得而不汲汲也

鴟鴞四章章五句【一章斥武庚作亂之罪二章自述其所以防亂之意三章言其所以勤勞之故四章言其所以作詩之故】

事見書金縢篇【輯錄鄒季友曰藏書之匱金以鑰之縢以緘之二者兼用故謂之金縢所以致其固也按朱子語錄前後不同朱子詩傳鴟鴞篇亦不用鄭說故今世經師多從孔傳蓋謂成王幼沖周公身任安危之寄豈可避小嫌而輕去哉】

我䢐東山慆慆【葉刀反】不歸【無韻未詳】我來自東零雨其蒙我東曰歸我心西悲制彼裳衣勿士行【戶郎反】枚【葉謨悲反】蜎蜎【烏反】者蠋【音蜀】烝在桑野【葉上與反】惇【都廻反】彼獨宿亦在車下【葉後五反】

賦也東山所徵之地也【輯錄李氏曰周在丰鎬管蔡三監叛其地在王室之東周公徵之自西而東故謂之東徵】慆慆言久也零落也蒙雨貌裳衣平居之服也勿士行枚未詳其義鄭氏曰士事也行陳【去聲謂軍師行伍之列】也枚如箸【俗作筯】衘之有繣【音畫繩也】結項中【諸本項作頸誤頸後曰項】以止語也【輯錄軍法止語爲相疑惑】蜎蜎動貌蠋桑虫如者也烝語聲惇獨處【上聲】不移之貌此則興也【物動而人不動故用其語相呼爲興】○成王旣得鴟鴞之詩又感雷風之變始悟而迎周公於是周公東徵已三年矣【上篇言東徵二年此言東徵三年二說不同蓋謂東徵之役凡二年其往來首尾則三年也亦本孔氏說詩之意○輯錄據蔡氏書傳上篇是居東二年此是東徵又自三年也黃氏曰居東二年而罪人斯得是卽東徵之役也若止避地何云罪人斯得耶必如鄭說居東避地者二年其往來已及三年旣歸而後三監叛旣叛而後出東徵又復三年於此則周公攝政七年之間無非奔走道塗之日更於何時輔成王致太平而制禮作樂耶】旣歸因作此詩以勞【去聲】歸士蓋爲【去聲】之述其意而言曰我之東徵旣久而歸途又有遇雨之勞【輯錄董氏曰我䢐東山記其地也慆慆不歸記其久也我來自東記其還也零雨其蒙記其時也】因追言其在東而言歸之時心已西向而悲於是制其平居之服而以爲自今可以勿爲行陳衘枚之事矣【輯錄呂氏曰此亦歸士之情也所謂序其情而閔其勞也王氏曰止人毋爲謂之勿】及其在塗則又覩物起興而自嘆曰彼蜎蜎者蠋則在彼桑野矣此惇然而獨宿者則亦在此車下矣【嚴氏曰言獨宿念室家也輯錄王氏曰古用車戰則將卒有所蔽倚止則爲營衛與塹柵無以異兵械衣服皆可以載其中】

○我䢐東山慆慆不歸我來自東零雨其蒙果臝【力果反】之實亦施【羊跂反】於宇伊威在室蠨【音蕭】蛸【所交反】在戶【後五反】町【他頂反】疃【他短反】鹿場熠【以執反】燿【以照反】宵行【葉戶郎反】不可畏【葉於非反】也伊可懷【葉胡威反】也

賦也果臝栝【音括】樓也【輯錄本艸曰栝樓實名黃生苗引藤蔓實在花下大如拳九月熟】施延也蔓生延施於宇下也伊威鼠婦也室不掃則有之【輯錄劉執中曰伊威壁落間小虫也無人掃則出行於室本艸曰鼠婦一名負蟠多在下濕處及土坎中常惹著鼠背故名鼠負今誤作婦字所謂濕生虫也多足其色如蚓背有橫文】蠨蛸小蜘蛛也戶無人出入則結网當之【輯錄陸氏曰蠨蛸名長踦小如蜘蛛而足長喜結网當戶人觸之則伸前後足如艸使人不疑爲虫故名長踦音欺孔氏曰小蜘蛛長腳者俗呼爲蟢子】町疃舎傍隙地也【輯錄程子曰廬傍畦壠】無人焉故鹿以爲場也熠燿明不定貌宵行虫名如夜行喉下有光如螢【輯錄濮氏曰舊說以熠燿卽螢以宵行爲夜飛與下章熠燿其羽相戾當知宵行乃虫名】○章首四句言其往來之勞在外之久故每章重【平聲】言見其感念之深遂言已東徵而室廬荒廢至於如此亦可畏矣然豈可畏而不歸哉亦可懷思而已此則述其歸未至而思家之情也【輯錄程子曰丁夫於役田事廢而室廬荒果臝以下是也在彼思念其如此也】

○我䢐東山慆慆不歸我來自東零雨其蒙鸛【古玩反】鳴於垤【田節反葉地一反】婦嘆於室灑掃穹窒我徵聿至【葉入聲】有惇【都逥反】苦烝在栗薪自我不見於今三年【葉尼因反】賦也鸛水鳥似鶴者也【輯錄陸氏曰似鶴而大長頸赤喙白身黒尾翅本艸注曰頭無丹項無烏帶身似鶴不善唳但以喙相擊而鳴亦有二種白鸛烏鸛】垤蟻塜也穹窒見七月○將陰雨則穴處【上聲】者先知故蟻出垤而鸛就食之遂鳴於其上也【輯錄孔氏曰蟻輦土爲塜以避濕將陰雨水泉上潤故蟻避濕而上�鸛是好水之鳥知天將雨故長鳴而喜也】行者之妻亦思其夫之勞苦而嘆息於家【行者遇雨沾體塗足室家思念於此爲甚是以占其候而嘆焉】於是灑掃穹窒以待其歸而其夫之行忽已至矣因見苦系於栗薪之上而曰自我之不見此亦已三年矣栗周土所宜木與苦皆微物也見之而喜則其行久而感深可知矣

○我䢐東山慆慆不歸我來自東零雨其蒙倉庚於飛熠燿其羽之子於歸皇駁【邦角反】其馬【葉滿補反】親結其縭【葉離羅二音】九十其儀【葉宜俄二音】其新孔嘉【葉居宜居何二反】其舊如之何【葉奚何二音】

賦而興也倉庚飛昏姻時也【仲春令防男女故云然】熠燿鮮明也【輯錄通釋曰上章熠燿言宵行虫之光故以爲明不定貌此章言倉庚之羽故以爲鮮明集傳隨文解義類如此】黃白曰皇【輯錄孔氏曰謂馬色有黃處有白處】駵【音畱赤色】白曰駁縭婦人之褘【輯錄孫炎曰帨巾也】也母戒女而爲【去聲】之施衿結帨也【衿系佩帶也輯錄昏禮注衿其鴆反帨佩巾】九其儀十其儀言其儀之多也【美其儀之多者喜其及時也】○賦時物以起興【因見時物而賦之就用其語相呼也】而言東徵之歸士未有室家者及時而昏姻旣甚美矣其舊有室家者相見而喜當如何邪【首章言惇彼獨宿夫之念其婦也三章言婦嘆於室婦之念其夫也至於此章則新者及時舊者相見夫婦之樂可知矣周公之勞歸士亦本之人情而已】

東山四章章十二句

序曰一章言其完也二章言其思【去聲】也三章言其室家之望女【音汝】也四章樂【音洛】男女之得及時也君子之於人序其情而閔其勞所以說【音悅下同】也說以使民民忘其死其惟東山乎愚謂完謂全師而歸無死傷之苦思謂未至而思有愴恨之懷至於室家望女男女及時亦皆其心之所願而不敢言者上之人乃先其未發而歌詠以勞【去聲下同】苦之【輯錄方言苦快也郭璞曰苦而爲快猶以臭爲香治爲亂反覆用之也】則其歡欣感激之情爲如何哉蓋古之勞詩皆如此【輯錄四牡采薇出車杕杜等篇】其上下之際情志交孚𨿽家人父子之相語無以過之此其所以維持鞏固數十百年而無一旦土崩之患也【以繩系物曰維持以皮束物曰鞏固固結人心蓋若是也輯錄朱子曰周公是王室至親諸侯連衡背叛當國大臣豈有坐視不救之理帥師徵之乃是正義周公之志非爲身謀也爲先王謀也非爲先王謀也以身任天下之重也又曰東山詩曲盡人情方其盛時則作之於上東山是也及其衰世則作之於下伯兮是也輔氏曰周公之詩七月述后稷公劉衣食斯民之事以告王義則自然之道也鴟鴞述已之勤勞以悟成王見爲臣之義也東山述歸士之意以慰勞之見用民之宜也三詩誠足以爲萬世法非周公其孰能爲之通釋曰古之勞詩如四牡采薇出車杕杜等篇皆所以交通上下之情而爲固結人心之本也或曰以周公而誅武庚猶以千鈞之重而壓乎鳥卵之上蔑不破矣而奚俟乎三年之久也解頥曰周公之東徵也侯於翼有以剪其羽翼而披其枝葉將不必斧鉞干戚之用而罪人斯得矣則周公之於庶殷非以力勝之也以徳化之也惟其以徳服人也故軍士之從公而東者𨿽有別離之苦而無死亡之患則周公此舉可謂仁之至而義之盡矣】

旣破我斧又缺我斨【七羊反】周公東徵四國是皇哀我人斯亦孔之將

賦也隋【駝妥二音】銎【音芎】曰斧方銎曰斨徵伐之用也四國四方之國也皇匡也將大也○從軍之士以前篇周公勞【去聲】已之勤故言此以答其意曰東徵之役旣破我斧而缺我斨其勞甚矣【破斧缺斨托言之以見其久役而甚勞耳聖人徵伐焉用戰】然周公之爲此舉蓋將使四方莫敢不一於正而後已其哀我人也豈不大哉【公不東徵則流言不正王疑不釋四方之亂不息矣】然則𨿽有破斧缺斨之勞而義有所不得辭矣【輯錄語錄聖人之心詩人眞是形容得出這是答東山之詩古人苟利國家𨿽殺身爲之而不辭今人个个計較利害看他四國如何不安也得不寜也得只是防我斨斧莫得缺壞了此詩說出極分明】夫管蔡流言以謗周公而公以六軍之眾往而徵之使其心一有出於自私而不在於天下則撫之𨿽勤勞之𨿽至而從役之士豈能不怨也哉今觀此詩固足以見周公之心大公至正天下信其無有一毫自愛之私抑又以見當是之時𨿽被堅執鋭之人亦皆能以周公之心爲心而不自爲一身一家之計蓋亦莫非聖人之徒也學者於此熟玩而有得焉則其心正大而天地之情眞可見矣【聖人之心卽天地之心也○輯錄解頥曰武王一戍衣而天下定四國旣莫敢不一於正矣及管蔡以武庚叛而四國復有不正者焉周公之東徵也固將以我之正正彼之不正也而孰能禦之哉理之逆者不足以犯我之順也辭之曲者不足以抗我之直也气之餒者不足以敵我之浩然也戮一人而天下服則向之不正者復反於正矣蓋其匡四國卽所以哀我人匡四國者以其功言也哀我人者以其心言也惟其心卽天地生物之心故其功卽天地成物之功也是詩𨿽作於軍士然亦可謂知聖人者矣黃勉齋曰詩人洞見聖人之情以爲破斧缺斨者蓋欲誅管蔡而正四國也集傳曰學者於此熟玩而冇得焉則其心正大而天地之情眞可見矣今人須是存得个正大之心不然則是邪小底人焉得謂之大丈夫】

○旣破我斧又缺我錡【巨宜反葉巨何反】周公東徵四國是吪【五戈反】哀我人斯亦孔之嘉【葉居何反】

賦也錡鑿屬【諸本鑿作釡誤】吪化嘉善也

○旣破我斧又缺我銶【音求】周公東徵四國是遒【在羞反】哀我人斯亦孔之休

賦也銶木屬【輯錄韓詩云鑿屬一云今之獨頭斧】遒斂而固之也休美也

破斧三章章六句【反覆嘆之】

範氏曰象日以殺舜爲事舜爲天子也則封之管蔡啟商以叛周公之爲相【去聲】也則誅之迹𨿽不同其道則一也蓋象之禍及於舜而已故舜封之管蔡流言將危周公以間【去聲】王室得罪於天下故周公誅之非周公誅之天下之所當誅也周公豈得而私之哉【殷有天下六百年徳之被於民者深矣紂敺其民與武王民幸脫於水火也及痛定而思則商爲周矣殷民反則何怪哉當此之時而三監武庚果得乘隙則危殆有不可勝言者周公爲冡宰成王又幼苟無所處何以靖之管蔡之誅不免矣是知舜爲象計故得全其友愛之天周公爲文武天下計不得不盡夫大公至正之道集傳引此以明聖人處物之義而見周公無愧於舜也輯錄輔氏曰東山之詩周公能得歸士之心也破斧之詩歸士能得周公之心也所謂上下交而其志同者也】

伐柯如何匪斧不克取【七諭反】妻如何匪媒不得

比也柯斧柄也克能也媒通二姓之言者也○周公居東之時東人言此以比平日欲見周公之難

○伐柯伐柯其則不逺我遘【古豆反】之子籩豆有踐【踐淺反】比也則法也我東人自我也之子指其妻而言也籩竹豆也豆木豆也踐行【音杭】列之貌○言伐柯而有斧則不過卽此舊斧之柯而得其新柯之法【輯錄朱子曰言執柯伐木以爲柯者彼柯長短之法在此柯耳】娶妻而有媒則亦不過卽此見之而成其同牢之禮矣【昏禮曰共牢而食注云牢牲牢也共一牲牢而食不異牲輯錄士昏禮曰特豚合升注謂同牢也醯醬二豆葅醢四豆無籩】東人言此以比今日得見周公之易【去聲】深喜之之詞也【伐柯事之小者也娶妻禮之大者也物有小大而遂其所欲則均可喜也東人之於周公未見而願之之深旣見而幸之之甚引伸觸長無非可譬者也】

伐柯二章章四句【增釋許氏曰伐柯非難事也然必須斧娶妻亦非難事也然必須媒東人之於周公被其風而化其徳思慕之極瞻之固若在前也然而貴賤之殊道裏之逺亦未易見也故其企望如此及其因事而東則幸而得見東人故喜之之意而如二章之所言也】

九罭【於逼反】之魚鱒【才損反】魴【音房】我覯之子衮【古本反】衣繡裳興也九罭九囊之网也【輯錄爾雅曰緵罟謂之九罭魚网也孫炎云謂魚之所入有九囊郭璞云緵今之百囊网也】鱒似鯶【渾上聲】而鱗細眼赤【輯錄爾雅曰鱒魚目中赤色一道橫貫瞳魚之美者惟螺蚌多獨行見网輙避】魴已見【音現見汝墳】上皆魚之美者也我東人自我也之子指周公也【前篇之子承取妻如之何言此篇之子因衮衣繡裳而言蓋作詩非一人而之子乃眾人之通稱也故所指者異】衮衣裳九章一曰龍二曰山三曰華虫雉也四曰火五曰宗彛虎蜼【音壘位抽】也【虎子也輯錄爾雅注蜼似獼猴而大黃黒色尾長數尺似獺尾末有岐鼻露向上雨卽自懸於樹以尾塞鼻或以兩指】皆繢【音繪畫也】於衣六曰藻七曰粉米八曰黼九曰黻皆繡於裳【周制登龍於山登火於宗彛與舜觀古人之象頗異輯錄周法皆以虫獸爲章首故如此益稷蔡氏傳曰山取其鎭也龍取其變也華虫取其文也火取其明也宗彛取其孝也藻水艸取其潔也粉米白米取其養也黼若斧形取其斷也黻兩已相戾取其辧也鄒季友曰彛上尊也盛欝鬯曰彛周禮宗廟彛器有虎彛蜼彛畫虎蜼於彛故以宗彛爲虎蜼也取其孝謂宗廟祭器也又注疏云虎蜼同在於彛故此亦並爲一章也虎取其嚴猛蜼取其有智】天子之龍一升一降上公但有降龍以龍首卷【音衮】然故謂之衮也【出記玉藻周禮典命王之三公八命冕服七章與侯伯同及出封則加一等而服衮按孟子言周公封於魯則公以三公而受出封之命矣此所以有九章之衮衣也】○此亦周公居東之時東人喜得見之而言九罭之网則有鱒魴之魚矣我覯之子則見其衮衣繡裳之服矣【九罭之魚有鱒又有魴之子之服有衣又有裳皆二者兼備之意故以爲興】

○鴻飛遵渚公歸無所於女【音汝】信處

興也遵循也渚小洲也女東人自相女也再宿曰信○東人聞成王將迎周公又自相謂而言鴻飛則遵渚矣公歸豈無所乎【人物各有依歸是皆必然之理也故以爲興】今特於女信處而已【輯錄朱子曰此章飛歸字是句腰亦用韻詩中亦有此體】

○鴻飛遵陸公歸不復於女信宿

興也髙平曰陸不復言將畱相王室而不復來東也是以有衮衣兮無以我公歸兮無使我心悲兮賦也承上二章言周公信處信宿於此是以東方有此服衮衣之人又願其且畱於此無遽迎公以歸歸則將不復來而使我心悲也【輯錄解頥曰畱公者東人之私情而迎公者天下之公論一人之私情不足以勝天下之公論此東人所以拳拳於公𨿽欲遂而畱之而卒不可得也○增釋此章一句尊之之辭也二句親之之辭也三句願畱無已之辭也而周公之徳可見矣】九罭四章一章四句三章章三句【一章以得見爲喜二章三章以將歸爲憂四章以勿歸爲願輔氏曰伐柯喜其得見九罭願其久畱東人之愛公有加而無已也愚謂周公之心軍士知之周公之徳東人喜之而成王幾或不如軍士東人之智非鴟鴞之詩貽於前風雷之變彰於後則王之疑終不可解公之忠卒不可白而文武之業隳矣所幸周公之誠足以動乎天而應乎人故亂不終於亂而反乎治也其功不旣大哉】

狼跋【蒲末反】其胡載疐【丁四反】其尾公孫【音遜】碩膚赤舄【音昔】幾幾

興也跋躐也胡頷下懸肉也載則疐跲【鉞入聲】也老狼有胡進而躐其胡則退而跲其尾【輯錄疐當從陟利反躐踐也前倒跲躓也後倒語錄曰狼性不能平行每行首尾一俯一仰首至地則尾舉向上胡舉向上則尾疐至地】公周公也孫讓碩大膚美也赤舄冕服之舄也【輯錄鄭氏曰舄有三等赤舄爲上冕服之舄詩云王錫韓侯衮赤舄則諸侯與王同復下曰舄襌下曰屨襌音丹李氏曰天子諸侯冕服用舄他服用屨】幾幾安重貌【輯錄王氏曰幾人所憑以爲安者故幾幾安也愚謂幾幾所以形容其安重之气象也】○周公𨿽遭疑謗然所以處【上聲下同】之不失其常故詩人美之【此周公居東而王疑未釋之日鴟鴞貽王卽是時也】言狼跋其胡則疐其尾矣公遭流言之變而其安肆自得乃如此【此以進退跋疐與安肆自得相反而爲興】蓋其道隆徳盛而安土樂【音洛】天有不足言者【安土樂天本聖人事而猶不足言則無所不安無所不樂聖人之至極而無以加也】所以遭大變而不失其常也【輯錄程子曰周公至公無私進退以道無利欲之蔽故𨿽危疑之地安於舒泰赤舄幾幾然安也嚴氏曰凡人處利害之變則舉趾不安其常懼者或至於喪屨喜者或至於折屐詩人以赤舄幾幾見周公之聖其善觀聖人矣】夫公之被毀以管蔡之流言也而詩人以爲此非四國之所爲【四國管蔡商奄也】乃公自讓其大美而不居耳蓋不使讒邪之口得以加乎公之忠聖此可見其愛公之深敬公之至而其立言亦有法矣【增釋許氏曰語錄云此興是反說公孫碩膚如言幸虜營及北狩之意言公之被毀非四國之流言乃公自遜此大美耳此古人善於辭命處如春秋公孫於齊不成說昭公出奔聖人也只得如此說自是體當如此魯昭公分明是爲季氏所逐春秋卻書孫齊如其自出云耳解頥曰物之累於形者其進退跋疐無所往而不病聖人之周於徳者其進退從容無所往而不宜蓋臨大難而不懼處大變而不憂斷大事而不疑非道隆徳盛者固不足以語此非常人之所能及也】

○狼疐其尾載防其胡公孫碩膚徳音不瑕【葉洪孤反】興也徳音猶令聞【並去聲】也瑕疵【音慈】病也○程子曰周公之處已也夔夔然存恭畏之心其存誠也蕩蕩然無顧慮之意所以不失其聖而徳音不瑕也【輯錄建安葉氏曰夔夔戒謹恐懼之貌存誠者自信之篤也蕩蕩明白坦平之義聖人𨿽當危疑之地旣不忿戾而攺常亦不疑懼而失守是爲不失其聖也】

狼跋二章章四句【前章言其徳容之不變後章言其聲譽之無損○伐柯九罭狼跋皆當在東山之前】

範氏曰神龍或潛或飛能大能小其變化不測然得而畜之若犬羊然有欲故也惟其可以畜之是以亦得醢而食之【語夲左傳】凡有欲之類莫不可制焉惟聖人無欲故天地萬物不能易也富貴貧賤死生如寒暑晝夜相代乎前吾豈有二其心乎哉亦順受之而已矣舜受堯之天下不以爲奉孔子阨於陳蔡而不以爲戚周公逺則四國流言近則王不知而赤舄幾幾徳音不瑕其致一也【此又兼論三聖人事而示人以處富貴貧賤死生之道初不主於釋經也輯錄輔氏曰狼跋之詩首章朱子之說足以盡作詩者之情末章程子之說足以盡周公之徳篇末範氏之說足以盡聖賢處窮通之道自有詩以來無人說得到此】

豳國七篇二十七章二百三句

程元問於文中子曰敢問豳風何風也曰變風也元曰周公之際亦有變風乎曰君臣相誚其能正乎成王終疑周公則風遂變矣非周公至誠其孰卒能正之哉元曰居變風之末何也曰夷王以下變風不復正矣【夷王名燮厲王父也】夫子蓋傷之也故終之以豳風言變之可正也惟周公能之故系之以正變而克正危而克扶始終不失其本其惟周公乎系之豳逺矣哉【此以鴟鴞以下六篇言之輯錄範氏曰邠居風雅之間何也風之所爲終而雅之所爲始也變風終於曹思明王賢伯之不可得於是次之以邠反之於周公而後至於鹿鳴言周之所以盛者由周公也】○籥章龡【吹同】豳詩以逆暑迎寒已見【音現】於七月之篇矣又曰祈年於田祖則龡豳雅以樂【音洛】田畯【輯錄注祈年祈丰年也田祖始畊田者謂神農也田畯古之先教田者】祭蠟【音乍】則龡豳頌以息老物【大蠟之禮以歲十二月合聚萬物而索饗之萬物助天成歲事至此爲其老而勞乃祀而老息之輯錄蠟祭八神先嗇一司嗇二農三郵表畷四貓虎五坊六水庸七昆虫八】則考之於詩未見其篇章之所在故鄭氏三分七月之詩以當之其道情思【去聲】者爲風【女心傷悲是也】正禮節者爲雅【以介眉壽食我農夫是也】樂【音洛】成功者爲頌【十月滌場以下數語是也輯錄鄭氏以殆及公子同歸以上爲豳風以介眉壽以上爲豳雅萬壽無疆以上爲豳頌】然一篇之詩首尾相應【去聲】乃剟【音輟】取其一節而偏用之恐無此理故王氏不取而但謂本有是詩而亡之其說近是或者又疑但以七月全篇隨事而變其音節或以爲風或以爲雅或以爲頌則於理爲通而事亦可行【輯錄雙峯饒氏曰雅有雅之音頌有頌之音風有風之音故邠風亦曰邠雅亦曰邠頌蓋一詩而修二體也】如又不然則雅頌之中凡爲【去聲】農事而作者皆可冠【去聲】以豳號其說具於大田良耜諸篇讀者擇焉可也【輯錄慈溪黃氏曰按楚茨噫嘻諸詩未易遽指以爲豳若如介甫謂豳詩別自有雅頌則豳乃先公方自奮於戎狄之地此時安得有所謂天子之雅頌耶惟前一說謂吹豳之聲可雅可頌爲得之按朱子云雅頌之中見爲農事而作者皆可冠以豳號輔氏謂若大田良耜諸篇或以音節不同而居雅頌之中則固可從矣然朱子於大田良耜篇末又皆云亦未知其是否故存黃氏之說於此】

詩經疏義防通卷八﹤經部﹐詩類﹐詩經疏義會通﹥

欽定四庫全書

詩經疏義防通卷九

元朱公遷撰小雅二【大雅說附】

雅者正也正樂之歌也其篇本有大小之殊而先儒說又各有正變之別【必列反輯錄鄭氏曰小雅大雅周室居西都之時詩也小詩自鹿鳴至菁莪十六篇大雅自文王至捲阿十八篇爲正經小雅六月大雅民勞之後皆謂之變雅】以今考之正小雅燕饗之樂也正大雅防朝【音潮】之樂受釐【卽禧字】陳戒之辭也【受禧如生民行葦旣醉嘉樂鳬鷖之類陳戒如文王大明緜公劉泂酌捲阿之類通釋曰釐與僖同祭而受福也】故或歡欣和說【音悅】以盡羣下之情【指小雅】或恭敬齊【音齋】荘以先王之徳【指大雅】詞气不同【小雅舒暢而平易大雅渾涵而嚴宻小雅近於風大雅幾於頌】音節亦異【朱子嘗謂詩之聲气冇不可得而聞者此特以理斷之耳】多周公制作時所定也【輯錄朱子曰周公相成王定樂歌每事以詩寫其至誠和樂而被之音聲舉是事則奏是詩】及其變也則事未必同而各以其聲附之【朱子曰依小雅體制作謂之小雅依大雅體制作謂之大雅輯錄輔氏曰至於其變則不可以例言但以其聲之有合故以附焉而已】其次序時世則有不可考者矣

鹿鳴之什二之一

雅頌無諸國別【必列反】故以十篇爲一卷而謂之什猶軍法以十人爲什也【輯錄孔疏曰風及商魯頌以當國爲別詩少可以同卷二雅周頌篇數旣多故分其篇毎十爲捲卷首之篇則爲什長以統節篇之目也】

呦呦【音幽】鹿鳴【葉音芒】食野之蘋【葉音旁】我有嘉賔鼓瑟吹笙【葉師荘反】吹笙鼓簧【音黃】承筐是將人之好【呼報反】我示我周行【葉戶郎反】

興也呦呦聲之和也蘋藾【音藾】蕭也【輯錄今名藾蒿】靑色白莖如筯我主人也賔所燕之客或本國之臣或諸侯之使【去聲】也瑟笙燕禮所用之樂也【儀禮燕禮曰工四人二瑟工歌鹿鳴四牡皇皇者華笙入奏南陔白華華黍又曰升歌鹿鳴】簧笙中之簧也【輯錄詩氏曰樂書古者造笙以曲沃之匏汶陽之篠列管匏中而施簧管端有長短之制法象鳯凰其形鳯翼其聲鳯鳴其長四尺大者十九簧謂之巢管在匏有鳯巢之象小者十三管謂之和以大者倡則小者和也】承奉也筐所以盛【平聲】幣帛者也將行也奉筐而行幣帛飲則以酬賓送酒食則以侑賓勸飽也【侑猶勸也勸食曰侑恭敬非儀文不行故以幣將之】周行大道也【道者事物當然之理日用之間坦然可以由之者是也】古者於旅也語故欲於此聞其言也【出鄕射記注云禮成樂備乃可以言語愚謂賓筵之初禮樂方盛言語則慢之矣迨至旅酬則禮已成樂已備於是而語乃無嫌也輯錄通釋曰燕飲至旅酬正禮已終然後言語以盡嘉賓之忠告而明聖人之大道也】○此燕饗賓客之詩也【輯錄李氏曰饗在廟燕在寢饗重而燕輕饗則君親獻燕則不親獻】蓋君臣之分以嚴爲主朝廷之禮以敬爲主然一於嚴敬則情或不通而無以盡其忠告之益故先王因其飲食聚防而制爲燕饗之禮以通上下之情而其樂歌又以鹿鳴起興而言其禮意之厚如此【以物情之樂興賓主之樂○增釋許氏曰鹿見野之有蘋而呦呦和聲呼其羣以共食以興君有酒食召集嘉賓而共饗也燕饗之意全在此興中故下文祗見作樂奉幣耳人之好我示我周行冀之之辭也】庶乎人之好我而示我以大道也【輯錄孔疏王肅云飲食以饗之琴瑟以樂之幣帛以將之則庶乎好愛我而示我以道矣】記曰私恵不歸徳君子不自畱焉【語出緇衣黃氏日抄云私恵猶言私恩小恵謂人以私恵於我而不合乎徳義之公則我不畱之於已也愚按黃氏以合字貼歸字以已字貼自字說與古注不同而與集傳之意相合故取之畱字當訓爲受字】蓋其所望於羣臣嘉賓者惟在於示我以大道則必不以私恵爲徳而自畱矣【望人以大道示我則示以徳義之公爲徳而畱之非以私恩小恵爲徳而畱之也爲徳之徳訓恵字】嗚呼此其所以和樂而不淫也與【鹿食蘋艸呼其羣而聲甚和物情之樂也主人得嘉賓則宜冇禮意以宣其樂矣而教示於已又可樂之實故其所以致嘉賓之樂者實欲以致其樂於已也是𨿽樂而不失其正輯錄觧頥曰君之燕臣其事非一有因祭而燕者有因朝而燕者有因聘而燕者有因錫有功而燕者其事不同則所以相告語者亦異如其君之尙武歟則告之以矢其文徳洽此四國可也如其君之尙文歟則告之以詰爾戎兵陟禹之迹可也如欲其君之敬天歟則告之以陟降厥士日監在玆可也如欲其君之修身歟則告之以敬愼威儀維民之則亦可也爲其有兄弟也而申之以常棣之恩爲其有朋友也而申之以伐木之義衮職由是而可補民情由是而可逹先王之典章由是而可修先民之話言由是而可聞莫不因事以有言因言以致戒而所謂大道者在是矣夫豈泛然爲不切之論而已哉】

○呦呦鹿鳴食野之蒿我有嘉賓徳音孔昭【葉側豪反】視民不恌【他雕反葉音洮】君子是則是效【胡教反葉胡髙反】我有防酒嘉賓式燕以敖【牛刀反】

興也蒿菣【去刃反】也卽靑蒿也【輯錄羅氏曰荊楚之人謂蒿爲菣本艸注曰春生苗葉秋開淡黃花結子如粟米大】孔甚昭明也視與示同恌偸薄也敖防也○言嘉賓之徳音甚明足以示民使不偸薄【厚徳積於中則聲譽著於外以此示民民徳歸厚矣所謂嘉賓者於此可見】而君子所當則效則亦不待言語之間而其所以示我者深矣【盛徳著聞在所當法則禮意殷勤在所當盡是以不特燕享而又使之敖防以盡其樂而求教示焉視上章爲有加矣○增釋此章承上章而言徳音者冇徳之言卽示我之周行也旣足於示民使不偸薄則君子所當取則而效仿之君子幾有位者也式燕以敖言其禮之從容也夫荘而不至於矜和而不至於流此其徳之純也】

○呦呦鹿鳴食野之芩【其今反】我有嘉賓鼓瑟鼓琴鼓瑟鼓琴和樂【音洛】且湛【都南反葉持林反】我有防酒以燕樂嘉賓之心

興也芩艸名莖如釵股葉如竹蔓生【輯錄陸氏曰生澤中下地咸處牛馬喜食之】湛樂之久也燕安也○言安樂其心則非止養其體娛其外而已蓋所以致其殷勤之厚而欲其教示之無已也【所以和樂且湛樂而又樂者蓋欲燕樂其心而求教示之意視上章又有加矣】

鹿鳴三章章八句【首章所以燕饗如此欲其示我周行也二章燕享而又使之敖防焉尢欲其示我周行也三章必以燕樂其心則又深欲其示我周行也一詩之意以漸而深但興起鹿鳴以興和樂之意也首章章首二句興下二句後四句在興外二章三章則盡一章之意而興之】

按序以此爲燕羣臣嘉賓之詩而燕禮亦云工歌鹿鳴四牡皇皇者華卽謂此也【輯錄工歌者乃堂下之歌與琴瑟笙磬相間而歌之也與升髙淸廟不同】鄕飲酒用樂亦然而學記言大學始教宵雅肄三亦謂此三詩【宵之言小也肄習也凡入大學必先習此三詩輯錄鄕飲酒注曰諸侯鄕大夫貢士與之飲酒歌鹿鳴采其嘉賓示我以善道又有明徳可則效也四牡采其忠孝之至也皇華采其欲咨謀於賢智也】然則又爲上下通用之樂矣豈本爲【去聲】燕羣臣嘉賓而作其後乃推而用之鄕人也歟【輯錄通釋曰儀禮凡上下通用之樂正是小雅二南諸詩而無歌大雅者可見大雅獨爲天子之樂此二雅大小所以分也】然於朝曰君臣焉於燕曰賓主焉先王以禮使臣之厚於此見矣○範氏曰食【音嗣】之以禮樂【音洛下樂而同】之以樂將之以實求之以誠此所以得其心也賢者豈以飲食幣帛爲悅哉夫【音扶】婚姻不備則貞女不行也【婚姻以聘禮言】禮樂不備則賢者不處【上聲】也賢者不處則豈得樂而盡其心乎【輯錄輔氏曰範氏說破君子豈爲飲食幣帛而悅之意甚好然則先王制禮所以殷勤如此者亦非以爲媚賢之具也各盡其道而已】

四牡騑騑【芳非反】周道倭【於危反】遲豈不懷歸王事靡盬【音古】我心傷悲

賦也騑騑行不止之貌周道大路也倭遲回逺之貌盬不堅固也【輯錄盬亦鹽也出於河東之觧池水注鹽池自結成者不經久而易壊故訓不堅固者爲盬也】○此勞使【並去聲】臣之詩也夫【音扶】君之使臣臣之事君禮也故爲臣者奔走於王事特以盡其職分【扶問反】之所當爲而已何敢自以爲勞哉然君之心則不敢以是而自安也故燕饗之際敍其情而閔其勞言駕此四牡而出使於外其道路之回逺如此當是時豈不思歸乎特以王事不可以不堅固不敢徇私以廢公是以內顧而傷悲也【傷悲於心王事故也不然則可以逸樂矣】臣勞於事而不自言君探其情而代之言上下之間可謂各盡其道矣傳曰思歸者私恩也靡盬者公義也傷悲者情思也【輯錄輔氏曰此天理人情之至也】無私恩非孝子也無公義非忠臣也君子不以私害公不以家事辭王事範氏曰臣之事上也必先公而後私君之勞臣也必先恩而後義

○四牡騑騑嘽嘽【他丹反】駱【音洛】馬【葉滿補反】豈不懷歸王事靡盬不遑啟處

賦也嘽嘽【音灘】眾盛之貌白馬黒鬛曰駱遑暇啟跪處居也【項氏曰古者席地故有跪有坐跪起身居則坐也愚謂啟居猶言動靜不遑啟居王事故也不然則可以閒暇矣蓋我心傷悲者感之深不遑啟居者勞之至已上二章先言私防後言公義而二者交相致重也】

○翩翩【音篇】者鵻【當作隹朱惟反】載飛載下【葉後五反】集於苞栩【況甫反】王事靡盬不遑將父【扶甫反】

興也翩翩飛貌鵻夫不【方浮反本作鴂鴀】也今鵓鳩也凡鳥之短尾者皆隹屬將養也【輯錄戴氏曰將扶持奉侍之謂】○翩翩者鵻猶或飛或下而集於所安之處今使【去聲】人乃勞苦於外而不遑養【去聲】其父【物得自由人不如物故以起興】此君人者所以不能自安而深以爲憂也範氏曰忠臣孝子之行役未嘗不念其親君之使臣豈待其勞苦而自傷哉亦憂其憂如已而已矣此聖人所以感人心也【憂其憂則悅待其勞苦而自傷則怨矣輯錄謝氏曰忠孝不兩全此人情之所難也先王勞使臣而言之及此探人情眞切而言之也】

○翩翩者鵻載飛載止集於苞杞【音起】王事靡盬不遑將母【葉蒲彼反】

興也杞枸【音苟】檵【音計】也【此兩章乃言所以懷歸之故先言公義後言私恩而私恩乃所歸重也輯錄嚴氏曰本艸云名仙人杖西王母杖根名地骨莖幹三五尺作叢詩中有三杞將仲子樹杞栁屬也南山冇杞湛露杞山木也此詩苞杞四月杞桋北山言采其杞枸杞也】

○駕彼四駱載驟【助救反】駸駸【侵寢二音】豈不懷歸是用作歌將母來諗【深審二音】

賦也駸駸驟貌諗告也以其不養【去聲】父母之情而來告於君也非使人作是歌也設言其情而勞【去聲】之耳獨言將母者因上章之文也【此章専言私恩不及公義則恩爲甚重而義有不必言矣輯錄範氏曰父至尊也母至親也知母之親則知父之尊矣卒章再言母本其恩所起以教愛也愛母則敬父矣敬父則尊君矣未有愛親而不愛其君者也觧頤曰忠孝非二道忠於君者必其能養於親者也然忠孝不兩立致其勞於外則必闕其養於內又不可以不慮也爲人臣者將欲致其力於私養歟則當官而行國事固不可以不卹將欲致其力於王事歟則子職之不共又何以爲孝哉此王者之勞使臣所以必探其情而代之言爲人臣者聞之亦必有以自慰而益不懈於用力矣】四牡五章章五句【一章二章言懷歸則將父母之意在其中矣三章四章言將父母則懷歸之意不言可知矣五章則曰豈不懷歸又曰將母來諗則究言之而盡其情矣】

按序言此詩所以勞使臣之來甚恊詩意故春秋傳亦云【襄公四年】而外傳以爲章使臣之勤所謂使臣𨿽叔孫之自稱亦正合其本事也【輯錄外傳魯語曰叔孫穆子對曰鹿鳴君所以嘉先君之好也敢不拜嘉四牡君所以章使臣之勤也敢不重拜皇華君教使臣曰毎懷靡及諏謀度詢必咨於周敢不拜教】但儀禮又以爲上下通用之樂疑亦本爲【去聲】勞使臣而作其後乃移以他用耳【歌於使來之時則勞其來也而極言在外之情如此則章其勤也勞其來者此詩之用章其勤者詩中之意或謂皇華之使爲本國之臣四牡之使爲諸侯之使故朱子取小序說而引叔孫事以証之愚按如此則與首章傳意不合此謂甚恊詩意特以明其爲勞而不爲遣引叔孫事亦以證其爲勞詩耳若取來字之義則本國之使來歸亦曰來諸侯之使來朝亦曰來用之二者無不可也○增釋許氏曰章各五句一章二章五章賦也自爲一體上二句爲一節下三句爲一節第二句第五句用韻其命辭用意皆同三章四章興也亦自爲一體上三句爲一節下二句爲一節第二句三句五句用韻命辭用意亦同一篇之中賦興旣異體其文又自各爲一體也金履祥曰卒章獨言將母者父丈夫也猶能自養婦人非子不能自養此尢人之情也】

皇皇者華【芳無反與夫葉】於彼原隰駪駪【所巾反】徵夫每懷靡及興也皇皇猶煌煌也華艸木之華也髙平曰原下濕曰隰駪駪眾多疾行之貌徵夫使臣與其屬也懷思也○此遣使臣之詩也君之使臣固欲其宣上徳而達下情【出則宣公徳入則達下情使臣之職如此】而臣之受命亦惟恐其無以副君之意也【此所以冇靡及之心也】故先王之遣使臣也美其行道之勤【卽駪駪徵夫言】而述其心之所懷【卽毎懷靡及言】曰彼煌煌之華則於彼原隰矣【言髙原下隰皆有之也】此駪駪然之徵夫則其所懷思常若有所不及矣【彼之物無處不有此之心無時不然彼有以悅於人此無以愜於已反順皆相因也故以爲興】蓋亦因以爲戒【輯錄輔氏曰卽穆子所謂君教使臣之意】然其辭之婉而不迫如此詩之忠厚亦可見矣【有自足之心則非臣道之當然故首章卽以戒之也輯錄觧順曰毎懷靡及者毎事而思之則必歉然常若有所不及也然不曰使臣而曰徵夫則不特使臣此心其屬亦此心也推此心以在外則耆老之在所當問遺逸之在所當求鰥寡之在所當卹廢墜之在所當舉上徳之厚而欲其無不宣下情之逺而欲其無不達爲使臣者固惟恐無以副君之意而爲其屬者又惟恐無以爲使臣之助庶可以稱斯職矣於遣使之時而歌此固所以勸勉之也】

○我馬維駒【恭於恭侯二反】六轡如濡【如朱如由二反】載馳載驅【虧於虧由二反】周爰咨諏【子須子侯二反】

賦也如濡鮮澤也周徧爰於也咨諏訪問也○使臣自以毎懷靡及故廣詢愽訪以補其不及而盡其職也【廣愽二字釋周字】程子曰咨訪使臣之大務【此下四章無異義但言愈詳而意愈深矣輯錄輔氏曰毎懷靡及者心也諏謀度詢者事也有是心則有是事矣程子之意蓋謂人君正以耳目不得與逺民相接故遣使以宣已意而通下情爲之使者豈可不咨訪以副君意哉觧頥新語以諏訪其事也諏有聚議之意謀冇計畫之意度有體量之意詢有究問之意】

○我馬維騏【音其】六轡如絲【葉新賫反】載馳載驅周爰咨謀【葉莫悲反】

賦也如絲調忍【音刃】也【調忍猶言和柔也】謀猶諏也變文以恊韻爾下章放【上聲】此【反覆詠歌】

○我馬維駱六轡沃【烏毒反】若載馳載驅周爰咨度【待洛反】賦也沃若猶如濡也度猶謀也

○我馬維駰【音因】六轡旣均載馳載驅周爰咨詢

賦也陰白雜毛曰駰【輯錄爾雅疏曰陰淺黒色毛淺黒而白兼雜毛者今名驄】均調也詢猶度也【所以諏謀度詢者以有靡及之心而然也】

皇皇者華五章章四句【輔氏曰首章述其心後四章言其事】按序以此詩爲君遣使臣春秋內外傳皆云君教使臣【此詩歌於出使之時遣之也而必使之諏謀度詢教之也言其用則曰遣言其義則曰教】其說已見【音現下同】前篇儀禮亦見鹿鳴疑亦本爲【去聲】遣使臣而作其後乃移以他用也然叔孫穆子所謂君教使臣曰毎懷靡及諏謀度詢必咨於周敢不拜教【此以忠信訓周與諸傳異輯錄注言必於忠信之人咨此四事】可謂得詩之意矣範氏曰王者遣使於四方教之以咨諏善道將以廣聰明也夫臣欲助其君之徳必求賢以自助故臣能從善則可以善君矣臣能聴諫則可以諫君矣未有不自治而能正君者也【皇華遣使勸以義四牡勞使卹以情是以出則盡其職歸則忘其勞由君之使臣有道也然四牡皇華不以遣勞先後爲次序而以私恩公義輕重爲次序君之厚臣如此輯錄輔氏曰範氏說是余意夫君臣一體也不能咨諏善道則君亦安能聼用已言哉】

常棣之華鄂【五各反】不韡韡【韋鬼反】凡今之人莫如兄弟【侍禮反】

興也常棣棣也子如櫻桃可食鄂鄂然外見之貌不猶豈不也韡韡光明貌○此燕兄弟之樂歌故言常棣之華則其鄂然而外見者豈不韡韡乎凡今之人則豈有如兄弟者乎【輔氏曰此不取義但以豈不韡韡興莫如兄弟耳愚謂此與何彼穠矣同例何字正呼曷不字也○此詩以莫如兄弟一句爲大防終篇皆此句之意輯錄毛傳鄂猶鄂鄂然言外也疏鄭氏以爲華以覆鄂鄂以承華華鄂相承覆而光明猶兄弟相順而榮顯朱子從毛傳但以語相呼而爲興也範氏曰凡今之人言舉世之人也莫如兄弟親之至也】

○死防之威兄弟孔懷【葉胡威反】原隰裒【薄侯反】矣兄弟求矣賦也威畏懷思裒聚也○言死喪之禍他人所畏惡惟兄弟爲相卹耳至於積屍裒聚於原野之間亦惟兄弟爲相求也【凡今之人莫如兄弟於此可見】此詩蓋周公旣誅管蔡而作故此章以下専以死喪急難鬭鬩之事爲言其志切其情哀乃處【上聲】兄弟之變如孟子所謂其兄闗【音彎】弓而射【音石】之則已垂涕泣而道【去聲】之者【輯錄朱子曰此詩是制禮作樂時作這是先被他害所以當天下平定後更作此詩故其詞哀切不似諸詩和平胡氏曰王氏云文武以來宴兄弟亦必有詩然鹿鳴四牡等篇詞多和平惟常棣一篇詞多激切意若有所懲創則周公因管蔡之事其後更爲此詩無疑】序以爲閔管蔡之失道者得之而又以爲文武之詩則誤矣大抵舊說詩之時世皆不足信舉此自相矛盾【石凖反】者以見其一端後不能悉辧也【輯錄輔氏曰二章至四章𨿽是周公處管蔡之變故以死喪急難鬭鬩之事爲言然兄弟眞切之情亦惟至此際而後見分曉若於安平之時觀之則人或以爲朋友與兄弟等耳先王之制朋友之服視兄弟有差故特言之】

○脊【井益反】令【音零】在原兄弟急難【葉沿反】毎有良朋況也永嘆【吐丹反葉它涓反】

興也脊令雝渠水鳥也【輯錄陸氏曰大如鷃雀長腳長尾尖喙背上靑灰色腹下白頸上黒如連錢杜陽人謂之連錢嚴氏曰雪姑也】況語詞或曰當作怳【況上聲見柔桑】○脊令飛則鳴行則搖冇急難之意故以起興【此與闗雎之興防相似】而言當此之時𨿽有良朋不過爲【去聲】之長嘆息而已力或不能相及也【莫如兄弟又於此可見】東萊呂氏曰疎其所親而親其所疎此失其本心者也故此詩反覆言朋友之不如兄弟蓋示之以親疎之分【扶問反】使之反循其本也【輔氏曰先王之制朋友之服視兄弟聖人恐人以二者等視之也故因燕兄弟而之】本心旣得則由親及疎秩然有序兄弟之親旣篤朋友之義亦惇矣初非薄於朋友也苟雜施而不孫【音遜順也謂順於理也】𨿽曰厚於朋友如無源之水朝滿夕除胡可保哉【於所厚者薄則欲厚其所薄不防也】或曰人之在難朋友亦可以坐視與曰毎有良朋況也永嘆則非不憂憫但視兄弟急嘆爲有差等耳【兄弟以天屬朋友以義合故其輕重如此】詩人之詞容有抑然常棣周公作也聖人之言大小髙下皆宜而前後左右不相悖【音佩○重於此而不輕於彼可謂語意皆圓矣】

○兄弟鬩【許歷反】於墻外禦其務【春秋傳作侮罔甫反】毎有良朋烝【之承反】也無戎【葉而土反】

賦也鬩鬭狠也禦禁也烝語聲戎助也○言兄弟設有不幸鬭狠於內然有外侮則同心禦之矣𨿽有良朋豈能有所助乎【莫如兄弟又於此可見】冨辰曰兄弟𨿽有小忿不廢懿親【左傳僖公二十四年注曰懿美也死喪相卹患難相救是天理之本然鬩墻禦侮則人欲昏迷之極而天理又有不可滅者於此尢見兄弟爲至親也】

○喪亂旣平旣安且寜𨿽有兄弟不如友生【葉桑經反】賦也上章言患難之時兄弟相救非朋友可比此章遂言安寜之後乃有視兄弟不如友生者悖理之甚也【天理毎形於患難之際人欲易惑於宴安之時故其悖理如此至此而莫如兄弟若有不然者矣】

○儐【賓徹反】爾籩豆飲酒之飲【於慮反】兄弟旣具和樂【音洛】且孺

賦也儐陳飫饜具俱也【具者兄弟無故也或死或生有不同則不具矣】孺小兒之慕父母也【眞誠相悅無或僞也】○言陳籩豆以醉飽而兄弟有不具焉則無與共享其樂矣【輯錄謝氏曰此章防集兄弟不惟和樂其情親義厚無異於孺子相慕也孺子無不愛其親無不敬其兄者人欲未萌天理昭著也】

○妻子好【呼報反】合如鼓瑟琴兄弟旣翕【許及反】和樂且湛【答南反葉持林反】

賦也翕合也【翕者同而無異也吉凶禍福苦樂不同則所趨異向而不翕矣】○言妻子好合如琴瑟之和而兄弟有不合焉則無以久其樂矣【好合卽是和合翕訓合則止是人情事勢相同而已輯錄問六章七章就他逸樂時良心處指出謂酒食備而兄弟冇不具則無以共其樂妻子合而兄弟有不翕則無以久其樂蓋居患難則人情不期而相親故天理常易復處逸樂多爲物欲所轉移故天理常隠而難尋故卒章冇是究是圖亶其然乎之語反復玩味眞能使人孝友之心油然而生也朱子曰此所謂生於憂患死於逸樂那二章正是遏人欲而存天理也須是恁地防○增釋二章至四章言急難危殆之時惟兄弟爲能相救六章七章又言燕樂和平之際無兄弟則亦無與共享而久安之反覆而言則兄弟之情相與切至而不可觧者自見矣】

○宜爾室家【葉古胡反】樂爾妻帑【音奴】是究是圖亶其然乎【就用乎字爲韻】

賦也帑【孥同】子究窮圖謀亶信也○宜爾室家者兄弟具而後樂且孺也樂爾妻帑者兄弟翕而後樂且湛也兄弟於人其重如此試以是究而圖之豈不信其然乎【莫如兄弟於此尢爲可見而無疑也輯錄輔氏曰觀周公之言如此則其所以誅管蔡者是豈得已者乎所謂處聖人之不幸也】東萊呂氏曰告人以兄弟之當親未必不以爲然者也苟非是究是圖實從事於此則亦未有誠知其然者也不誠知其然則所知者特其名而已矣【知爲兄弟之親而不知其所以當親也】凡學蓋莫不然【此又推之凡爲初學之法此格物致知所以必求其極也○增釋吳師道曰中庸引此二章之言子曰父母其順矣乎蓋以明行逺自邇登髙自卑之意則詩之所言而不及父母者蓋人能孝於父母自然能及於兄弟凡其薄於兄弟者皆不念父母之同體故也詩𨿽不言其意固具此夫子說詩所以推而及之也】

常棣八章章四句

此詩首章略言至親莫如兄弟之意次章乃以意外不測之事言之以明兄弟之情其切如此三章但言急難則淺於死喪矣至於四章則又以其情義之甚薄而猶有所不能已者言之其序若曰不待死喪然後相收但有急難便當相助言又不幸而至於或有小忿猶必共禦外侮其所以言之者𨿽若益輕以約而所以著夫兄弟之義者益深且切矣至於五章遂言安寕之後乃謂兄弟不如友生則是至親反爲路人而人道或幾乎息矣故下兩章乃復【扶又反】極言兄弟之恩異形同气死生苦樂無適而不相須之意【死生自旣具言苦樂自旣翕言兄弟之間有死者有苦者則生而樂者亦不得以全其樂矣】卒章又申告之使反覆窮極而驗其信然可謂委曲漸次說盡人情矣讀者宜深味之【輯錄通釋曰五章言喪亂旣平以結二章三章四章所言患難相與之意而繼言安寕之後兄弟之恩乃有疎薄者以起六章七章所陳兄弟之恩無適而不相須之意卒章又以宜室家結六章所言樂妻帑結七章所言而復繼言其理之誠然使人有以考驗之也詩凡八章惟卒章無兄弟字餘章反覆言兄弟者凡八其言人情之委曲天倫之厚重者哀傷激切故不若其他宴樂兄弟者樂歌之和平也觧頤曰此詩自三章至五章皆舉朋友以明兄弟之當親自六章至八章復舉妻子以明兄弟之當厚】

伐木丁丁【陟耕反】鳥鳴嚶嚶【於耕反】出自幽谷遷於喬木嚶其鳴矣求其友聲相【息亮反】彼鳥矣猶求友聲矧伊人矣不求友生【葉桑經反】神之聴之終和且平

興也丁丁伐木聲嚶嚶鳥聲之和也幽深遷升喬髙相視矧況也○此燕朋友故舊之樂歌故以伐木之丁丁興鳥鳴之嚶嚶【伐木非一人鳥鳴亦是雌雄唱和二者皆冇相應之聲也此以相應相求之意爲興】而言鳥之求友遂以鳥之求友諭人之不可無友也人能篤朋友之好【去聲】則神之聴之【聴冇順從之意蓋使之遂所願也】終和且平矣【和平猶和好也心志孚合相與無窮所謂終和且平也交道之保始終爲難惟篤於朋友之好則神必聴之而使之恆久不渝矣篤之之云卽是求之之謂謂之求者竭眞誠以致其厚之之心卽下兩章所言是也蓋此詩歌於燕飲之時故首陳其意如此輯錄楊氏云五品天敍人之大倫也朋友居一焉故謂之達道不由其道則人倫廢而天理滅得罪於天矣其能終和且平乎】

○伐木許許【呼古反】釃【所宜反】酒有藇【象呂反】旣有肥羜【直呂反】以速諸父【扶雨反】寧適不來防我弗顧【葉居五反】於【音烏】粲灑【所反】埽【蘇報反葉蘇吼反】陳饋八簋【葉已有反】旣有肥牡以速諸舅【其九反】寧適不來防我有咎【其九反】

興也【輔氏曰此其起興與首章同不言鳥鳴以下者承首章而省文也下章亦然】許許眾人共力之聲淮南子曰舉大木者呼邪【余遮反】許蓋舉重勸力之歌也【輯錄淮南子道應訓章翟煎對梁恵王曰夫舉大木者前呼耶許後亦應之】釃酒者或以筐或以艸泲【子禮反】之而去【上聲】其糟也禮所謂縮酌用茅是也【以茅去滓出郊特牲輯錄陳氏曰縮泲也酌斟酌也謂醴齊濁泲而後可斟酌也用茅者以茅覆借而泲之也】藇美貌羜未成羊也【輯錄爾雅注曰俗呼五月羔爲羜也】速召也諸父朋友之同姓而尊者也防無顧念也於嘆辭粲鮮明貌八簋器之盛也諸舅朋友之異姓而尊者也先諸父而後諸舅者親疎之殺【所界反】也咎過也○言具酒食以樂朋友如此寜使彼適有故而不來而無使我恩意之不至也【輯錄範氏曰寕適不來豈必期其至哉不來在人弗顧在我躬自厚而不責於人也】孔子曰所求乎朋友先施之未能也此可謂能先施矣【弗顧有咎則間隙生備極情文以篤朋友之好庶幾和平之有終也】

○伐木於阪【葉孚臠反】釃酒有愆籩豆有踐【在演反】兄弟無逺民之失徳幹餱【音侯】以愆【葉起淺反】有酒湑【思呂反】我無酒酤【音古】我坎坎鼓我蹲蹲【七旬反】舞我迨【音待】我暇【葉後五反】矣飲此湑矣

興也愆多也踐陳列貌兄弟朋友之同儕者無逺皆在也先諸舅而後兄弟者尊卑之等也【輯錄通釋曰詩言兄弟多矣鄭風之水昏姻之黨唐杕杜雅常棣頍弁斯干行葦等篇同气之親也此詩則同儕之友也各隨所指而不同耳】幹餱食之薄者也【輯錄說文幹食也徐鍇云今人謂漧飯爲餱王制幹豆注謂臘之以爲豆實】愆過也湑亦釃也酤買也坎坎擊鼓聲蹲蹲舞貌【湑我者我湑之也酤我者我酤之也鼓我舞我我鼓我舞之也語皆倒】迨及也○言人之所以至於失朋友之義者非必有大故或但以干餱之薄不以分人而至於有愆耳故我於朋友不計有無但及閒暇則飲酒以相樂也【失徳則相棄絕矣及時相樂以篤朋友之好庶防和平之有終也輯錄輔氏曰民之失徳幹餱以愆曰民則自上言下之辭言細民之相失或以薄物飲酒不以相分之故蓋前章旣言具厚故此章又以薄者言之且幹餱之愆亦防過耳於防過而尢不敢不謹則其大者可知矣○增釋人之於朋友甚以相得而或以干餱不及之故遂致情義之有間也謂之失徳而彼有不及我無所譴則失徳之謂何所與於已也但及暇時以我湑我酤我鼓我舞燕飲相樂惟如此可以篤全朋友之道哉】

伐木三章章十二句【首章主言求友二章三章皆以首章之求友】劉氏曰此詩每章首輒云伐木凡三云伐木故知當爲三章舊作六章誤矣今從其說正之【此篇以求友爲主求之之道無他飲食燕樂而已禮文之盛恩意之隆殷勤悃欵無所不至此卽求之之道也此古人所以保交道而全天倫也輯錄語錄伐木大意皆自言待朋友不可不加厚之意所以感之也】

天保定爾亦孔之固俾爾單【音丹】厚何福不除【直慮反】俾爾多益以莫不庶

賦也保安也爾指君也【輯錄劉辰翁曰詩人爾君𨿽古人爾汝之常抑非此無以著其親愛諄至之情也】固堅單盡也除除舊而生新也【往者乃消來者復受福之在已無少間也】庶眾也【輯錄猶所謂其來如幾其多如法也】○人君以鹿鳴以下五詩燕其臣臣受賜者歌此詩以答其君言天之安定我君使之獲福如此也【無時而不受福則積之也極厚故以單厚言無事而不受福則得之也極多故以多益言何福不除以莫不庶正以申言單厚多益之意也○此章言福之悠久而又盛大如此輯錄通釋曰鹿鳴以下五詩所言非同一事所歌非同一時所宴非同一臣而其臣之答之則惟同歌此詩者蓋凡臣子之祝報其君惟原其福祿壽考而已試取前五詩分而讀之而各以此詩答之尢可見其一時君臣相與殷勤忠厚之意】

○天保定爾俾爾戩【子淺反】谷罄無不宜受天百祿降爾遐福維日不足

賦也聞【去聲】人氏【名滋】曰戩與剪同盡也谷善也盡善云者猶其曰單厚多益也罄盡【無處而不受福則隨所處而皆善故以戩谷言罄無不宜又覆說戩谷之意也天旣使爾盡善而盡無不善則爾於凡事皆安且適而受福甚多矣】遐逺也爾有以受天之祿矣而又降爾以福【輔氏曰受天百祿已然之事降爾遐福方來之事愚謂受天百祿以上言其盛大降爾遐福以下言其悠久】言天人之際交相與也【爾旣受於天天又錫於爾一受一錫反覆申重所謂交相與也】書所謂昭受上帝天其申命用休【輯錄見益稷蔡氏曰以是昭受於天天豈不重命而用休美乎】語意正如此【此章言其福之盛大而又悠逺如此輯錄通釋曰此與嘉樂之詩所謂宜民宜人受祿於天保佑命之自天申之語意正同蓋此詩歌於宴享之際以答前詩嘉樂歌於繹祭之日以答鳬鷖皆祝願人君之辭也】

○天保定爾以莫不興如山如阜如岡如陵如川之方至以莫不增

賦也興盛也髙平曰陸大陸曰阜大阜曰陵皆髙大之意【輯錄岡爲山之髙者陵爲阜之大者】川之方至言其盛長之未可量也【山阜岡陵崇髙而盛大也川之方至增長而悠久也二者皆有興盛之意故用以形容如此輯錄語錄此及上章皆人臣頌祝其君之言然辭煩而不殺者以其愛君之心無已也】

○吉蠲【古反】爲饎【尺志反】是用孝享【葉虛良反】禴【余若反】祠烝嘗於公先王君曰卜爾萬壽無疆

賦也吉言諏日擇士之善蠲言齊戒滌濯之潔【諏日卜柔日也擇士選助祭之臣也齊戒其心滌濯其身內外皆致其潔也輯錄諏謀也柔日丁巳也必先諏此日明日乃筮見少牢饋食禮將祭必先習射以擇士射中者得與於祭所擇之士謂諸侯諸臣及所貢士也見射義余見生民】饎【輯錄儀禮有饎爨注炊黍稷曰饎】酒食也享獻也宗廟之祭春曰祠夏曰禴秋曰嘗冬曰烝【輯錄王制礿禴嘗烝鄭氏曰此蓋夏殷之祭名周則春曰祠夏曰礿以禘爲殷祭也】公先公也謂后稷以下至公叔祖類也【祖類公叔名卽組紺也】先王大王以下也【輯錄鄭氏曰先公謂後稷至諸音綢史記曰公叔祖類生古公亶父索隠云古公亶父之父世本作太公組紺諸三代世表作叔類孔氏曰周之所追王太王以下太王之前皆爲先公○問古先追王之禮武王周公以王業肇於太王王季文王故追王三王至於組紺以上則上祀以先公之禮朱子曰然周禮祀先王以衮冕祀先公以鷩冕鷩冕諸侯之服但乃是天子祭先公之禮耳】君通謂先公先王也卜猶期也此屍傳神意以嘏主人之詞【嘏音假輯錄祝爲屍致福於主人之詞孔氏曰少牢禮云皇屍命工祝承致多福無疆於汝孝孫之等是傳神辭嘏主人也歐陽氏曰此章又言非惟天之福我君如此至於四時丰潔酒食祀其先公先王而神亦降之福】文王時周未有曰先王者此必武王以後所作也【此言祖宗降福之故必嘏詞以柷之者明其出於神意而非無徴之言也將祭而先盡其誠則致祭而必受其福矣】

○神之弔【都歷反】矣詒【以之反】爾多福【葉筆力反】民之質矣日用飲食羣百姓徧爲爾徳

賦也弔至也神之至矣猶言祖考來格也詒遺質實也言其質實無僞【輯錄謝氏曰不澆薄以作僞不巧詐以趨利渾渾然如太古之民是之謂質】日用飲食而已【耕田鑿井不任私智所謂皥皥如也】羣眾也黒也猶秦言黔【其淹反黒也】首也百姓庶民也【旣曰羣又曰百姓所以盡天下之人也】爲爾徳者則而象之猶助爾而爲徳也【民徳如此實君徳冇以化之但羣黎百姓爲之於下反若助人君而爲徳爾○神降多福則不惟福爾一身而已必使民徳歸厚而爲人君之大福也上章専言其悠久此章専言其盛大福至於此無以加矣輯錄嚴氏曰此祝君之福而祝君之徳歸美之中冇責難者寓若盡言福祿則全篇皆容悅之辭豈古者君臣相與之義邪凡詩人頌福多兼徳言之又言徳者民心所自得而曰徧爲爾徳者民因君而全其天故民之徳皆君之徳猶曰莫匪爾極也○增釋此承上章祭祀而言神之降福推而至於民之質實百姓之爲徳莫非君之福也亦莫非君之徳也所謂徳者其一篇之本領歟】

○如月之恆【胡登反】如日之升如南山之壽不騫【起防反】不崩如松栢之茂無不爾或承

賦也恆【輯錄恆訓當從古鄧反爲正】升出也月上而就盈【輯錄八日上月體正半似弓之張而直又進八分方滿】日始出而就明騫虧也承繼也言舊葉將落而新葉已生相繼而長茂也【相繼長茂則有加而無已也歐陽子曰此専欲其悠久故多引不虧不壊之物以爲況輔氏曰盛大而不悠久則無足稱故末章歸宿於久長之意愚謂三章主言興盛而兼久長之意此章専言久長而兼興盛之意盛大悠久反覆詠歌不一而足也輯錄觧頤曰日月松柏諭其福之方進而不已南山諭其福之有常而不變】

天保六章章六句【一章二章言天降之福三章極其形容擬議之四章五章言祖考降之福六章極其形容擬議之輯錄此詩文意重復以見愛其上深至如此程子曰天保詩盛陳人君受天之祐福祿之厚防被臣民由君徳之所致也】

采薇采亦作【葉則故反】止曰歸曰歸嵗亦莫【音慕】止靡室靡家【葉古乎反】玁【音險】狁【音允】之故不遑啟居玁狁之故【此章作與莫故葉與歸葉家又與居葉】

興也薇菜名作生出地也莫晚靡無也玁狁北狄也【○增釋許氏曰史記唐虞以上冇三戎獫狁葷粥戰國後爲匈奴注堯曰葷粥周曰玁狁獫與玁同】遑暇啟跪也○此遣戍役之詩以其出戍之時采以食而念歸期之逺也故爲其自言而以采起興【詩以正言出戍之事非爲采而作也但借當時所事爲起語而用四句相呼應耳】曰采采則亦作止矣曰歸曰歸則嵗亦莫止矣【方生而出戊春莫矣方以何時爲歸期乎必明年之嵗莫矣預言之以定其志也】然凡此所以使我舎其室家而不暇啟居者非上之人故爲是以苦我也直以玁狁侵陵之故有所不得已而然耳蓋敍其勤苦悲傷之情而又風【去聲】以義也【輯錄通釋曰不遑啟居則勤苦矣曰歸曰歸靡室靡家則悲傷矣此所以敍其私情也一則曰玁狁之故二則曰玁狁之故又因風以公義也一詩之中惟以私情公義反覆爲言所以感人者深矣】程子曰毒民不由其上【輯錄此以玁狁之故生義】則人懷敵愾【音慨】之心矣【愾怒也指其可怒者而言也輯錄左傳文四年敵王所愾輔氏曰程子此言萬世用兵之定法順之則吉悖之則凶】又曰古者戍役兩期而還今年春莫【卽暮字】行明年夏代者至復畱備秋至【備秋二字與下文防秋相應以至字爲句絕】過十一月而歸又明年中【卽仲字】春至春莫遣次戍者毎秋與冬初兩畨戍者皆在疆圉如今之防秋也【此章蓋卽啟行之時而言其戍守之故如此輯錄熊氏曰北狄畏暑耐寒又秋气折膠則弓弩可用故秋冬易爲侵暴每畱屯以防之】

○采采亦柔止曰歸曰歸心亦憂止憂心烈烈載饑載渴【葉巨烈反】我戌未定靡使歸聘

興也柔始生而弱也烈烈憂貌載則也定止聘問也○言戍人念歸期之逺而憂勞之甚然戍事未已則無人可使歸而問其室家之安否也【此章則預言其在道之時而欲以義勝恩如此輯錄輔氏曰戍者勤苦之情大防最切者有四一則有舎其室家之悲二則冇不遑啟居之勞三則有載饑載渴之苦四則有不得其家音信之憂故此詩於首兩章備道此四事以慰之】

○采采亦剛止曰歸曰歸嵗亦陽止王事靡盬不遑啟處憂心孔疚【葉訖力反】我行不來【葉六直反】

興也剛旣成而剛也【輯錄李氏曰始遣戍時始生其後長而柔又其後壯而剛以見天時之變爾】陽十月也時純陰【坤】用事嫌於無陽故名之曰陽月也【前言嵗莫而歸啟行時也此言嵗陽戍畢將歸時也輯錄問十月何以爲陽月朱子曰剝盡而坤復則一陽生也復之一陽不是頓然便生乃自坤卦積來如一月三十日以復之一陽分作三十分從小雪後一日生一分到十一月半一陽始成以此見天地無休息○增釋十月本陰而名陽是陽無可盡之理故也聖人設卦坤爲純陰之象上六曰龍豈非抑陰扶陽之意乎】孔甚疚病也來歸也此見士之竭力致死無還心也【此章亦預言其在道之時而欲捐生赴義如此○上章國事爲重而家爲輕此章王事爲重而身爲輊是皆所以教之也】

○彼爾維何維常之華【芳旡胡二反】彼路斯何君子之車【斤於尺奢二反】戎車旣駕四牡業業豈敢定居一月三捷

興也爾華盛貌【輯錄釋音爾乃禮反與薾通】常常棣也路戎車也君子謂將帥【並去聲】也【輯錄孔氏曰乘路車而稱君子故知謂將帥得稱路者左傳鄭子僑叔孫豹王賜之大路足卿車得稱路車】業業壯也捷勝也○彼爾然而盛者常棣之華也彼路車者君子之車也【此専以語相呼爲興與何彼穠矣同例】戎車旣駕而四牡盛矣則何敢以定居乎庶乎一月之間三戰而三捷矣【此章預言其在戍所之時而畜勇以待敵者如此】

○駕彼四牡四牡騤騤【求反】君子所依小人所腓【符非反】四牡翼翼象弭【彌氏反】魚服【葉蒲北反】豈不日戒【葉訖力反】玁狁孔

賦也騤騤彊也依猶乘也腓猶芘也程子曰腓隨動也如足之腓足動則隨而動也【輯錄黃氏曰吳伯丰嘗問先生曰腓爲先足而動不當引之以觧此詩之義不若猶芘之得也生民詩牛羊腓字之傳亦以腓爲芘先生答曰兩說誠不合當刪去按朱傳固不當兼収二說伯丰尢不當云隨動之說而存猶芘之說也毛氏初釋腓字爲避字鄭氏知避之說難通遂云腓當作芘蓋攺腓爲芘非訓腓爲芘也又豈可因其攺字遂訛以爲字訓耶若以腓爲隨動𨿽祖程說而程非自爲之言也字書腓者脛腨易之咸艮皆取象於腓以著其隨物而動伯丰何乃以先動爲疑世豈有足不動而足肚自先動者乎若生民詩牛羊腓字之正以牛羊足不踐棄路之嬰兒以足肚回護而過之若字愛然爾亦不當援爲芘義之證故此詩腓字朱傳止當獨畱程說】翼翼行【音杭】列整治【去聲】之狀象弭以象骨飾弓弰【師交反】也魚獸名似豬東海有之其皮背上斑文腹下純靑可爲弓鞬【居言反弓衣也】矢服也戒警急也○言戎車者將帥之所依乘戍役之所芘倚【輯錄劉執中曰君子則依之以爲備禦也小人則腓之以爲進退也嚴氏曰遣將率戍役同歌是詩故以君子小人兼言之】且其行列整治而器械精好如此豈不日相警戒乎玁狁之難甚急誠不可以忘備也【此章以預言在戊所之時而致謹以防冦者如此○上章不敢有畏心此章不敢冇慢心亦皆所以教之也輯釋通釋曰此及上章皆托爲軍士自言車馬器械之盛備而以章末専以公義爲言所以美之所以風之也】

○昔我往矣楊栁依依今我來思雨【於付反】雪霏霏【芳菲反】行道遲遲載渴載饑我心傷悲莫知我哀【葉於希反】

賦也楊栁蒲栁也【輯錄謝氏曰依依者初抽條之時質柔性弱嫋娜不定如欲依倚它物也】霏霏雪盛貌遲遲長逺也○此章又設爲役人預自道其歸時之事以見其勤勞之甚也程子曰此皆極道其勞苦憂傷之情也上能察其情則𨿽勞而不怨𨿽憂而能勵矣範氏曰予於采見先王以人道使人後世則牛羊而已矣【此章預言其來歸之時道塗感慨如此首章風諭以不得已之意末章體悉以不忍人之心起結兩章相應也】

采六章章八句【前三章𨿽兼私情公義言而重在義四章五章専言公義六章専言私情教戒以倡其勤憫卹以致其悅使人之道當然也○此詩見先王仁厚之至○增釋許氏曰采以下三詩𨿽曰遣戍勞還而専主於玁狁蓋非泛言也抑當是之時有玁狁連西戎爲中國之患命將出師或周公作此詩而遣勞之故能深知其情而極道之而且勸之如此後凡出師則皆以歌之也】

我出我車於彼牧【葉莫狄反】矣自天子所謂我來【葉六直反】矣召彼僕夫謂之載【葉節力反】矣王事多難【乃旦反】維其矣賦也牧郊外也【邑外曰郊郊外曰牧】自從也天子周王也僕夫禦夫也○此勞【去聲】還【音旋】率【與帥同】之詩追言其始受命出徵之時出車於郊外而語【去聲】其人曰我受命於天子之所而來於是乎召僕夫使之載其車以行而戒之曰王事多難是行也不可以緩矣【其往時忠敬之心以勞之】

○我出我車於彼郊【葉音髙】矣設此旐【音兆】矣建彼旄【音毛】矣彼旟【音余】旐斯胡不斾斾【葉蒲寐反】憂心悄悄僕夫況瘁【以醉反】賦也郊在牧內【輯錄劉氏曰都城外五十里爲近郊百里爲逺郊也】蓋前軍已至牧而後軍猶在郊也【輯錄邱氏曰將言建旐設旄之事又本出車言之也】設陳也蛇曰旐建立也旄注旄於旗幹之首也鳥隼曰旟鳥隼蛇曲禮所謂前朱雀而後武也楊氏曰師行之法四方之星各隨其方以爲左右前後【輯錄曲禮陳氏曰朱雀武靑龍白虎四方宿名也以爲旗章其旒數皆效之龍旂則九旒雀則七旒虎則六旒蛇則四旒也】進退有度各司其局【局部分也左者常左右者常右前後亦然不易其所也語本曲禮輯錄曲禮云進退有度左右有局各司其局鄭氏曰度謂伐與步數疏曰如牧誓所云左右有局者軍之左右各有部分不相濫也各司其局者軍行須監領也】則士無失伍離次矣斾斾飛之貌悄悄憂貌況玆也或云當作怳【況上聲】○言出車在郊建設旂幟【音熾】彼旂幟者豈不斾斾而飛乎但將帥方以任大責重爲憂而僕夫亦爲之恐懼而憔悴耳【旟旐有威武奮之勢而將士則不免憂懼斂束之心也輯錄謝氏曰兵凶器戰危事不可以易心處之爲將帥者憂心則悄悄爲僕夫者情況則憔悴皆臨事而懼者善用兵也】東萊呂氏曰古者出師以喪禮處之【輯錄老子偃武章云吉事尙左凶事尙右偏將軍居左上將軍居右言以喪禮處之殺人之眾以悲哀泣之戰勝以喪禮處之】命下之日士皆泣涕【輯錄孫子九地篇云令之日士卒坐者涕霑襟偃臥者涕交頤○增釋金履祥曰出師以喪禮處之士涕泣蓋必死也惟必死是以能勝之也】夫子之言行三軍亦曰臨事而懼皆此意也【述其往時憂懼之心以勞之也】

○王命南仲往城於方出車彭彭【葉鋪郎反】旂旐央央【於良反】天子命我城彼朔方赫赫南仲玁狁於襄

賦也王周王也南仲此時大將也方朔方今靈夏等州之地【輯錄毛氏曰近玁狁之國也】彭彭眾盛貌交龍爲旂此所謂左靑龍也央央鮮明也赫赫威名光顯也襄除也或曰上也與懷山襄陵之襄同【輯錄見堯典】言勝之也○東萊呂氏曰大將傳天子之命以令軍眾於是車馬眾盛旂旐鮮明威靈气熖赫然動人矣兵事以哀敬爲本而所尙則威二章之戒懼三章之奮並行而不相悖也【敬則不輕敵勇則不畏敵二者必相濟也與采四章五章之意相似】程子曰城朔方而玁狁之難除禦戎狄之道守備爲本不以攻戰爲先也【述其往時之气以勝之】

○昔我往矣黍稷方華【葉芳無反】今我來思雨【於付反】雪載塗王事多難不遑啟居豈不懷歸畏此簡書

賦也華盛也塗涷釋而泥塗也【東風觧凍之時】簡書戒命也鄰國有急則以簡書相戒命也或曰簡書防命臨遣之詞也【從後說優輯錄語錄云前說只據左氏簡書同惡相卹之謂然此是天子戒命不得謂之鄰國孔氏曰古者無紙冇事則書於簡】此言其旣歸在塗而本其往時所見與今還時所遭以見其出之久也【述其來歸之時道塗感慨之情以勞之】東萊呂氏曰采之所謂往遣戍時也此詩之所謂往在道時也采之所謂來戍畢時也此詩之所謂來歸而在道時也

○喓喓【於遙反】艸虫趯趯【他歷反】阜螽未見君子憂心忡忡【敕中反】旣見君子我心則降【戶江反葉胡攻反】赫赫南仲薄伐西戎

賦也此言將帥【並去聲】之出徵也其室家感時物之變而念之以爲未見而憂之如此必旣見而後心可降耳【此與召南艸虫同但彼爲婦人自述之詞此則述婦人之情而代賦其事耳】然此南仲今何在乎方往伐西戎而未歸也【述其未至之時室家思念之情以勞之】豈旣卻玁狁而還師以伐昆夷也與薄之爲言聊也蓋不勞餘力矣

○春日遲遲卉【許貴反】木萋萋【七西反】倉庚喈喈【音皆葉居奚反】采蘩祁祁【巨移反】執訊【音信】獲醜薄言還【音旋】歸赫赫南仲玁狁於夷

賦也卉艸也萋萋盛貌倉庚黃鸝也喈喈聲之和也訊其魁首當訊問者也醜徒眾也夷平也○歐陽氏曰述其歸時春日暄妍艸木榮茂而禽鳥和鳴【遣戍之又明年仲春至則此時也】於此之時執訊獲丑而歸豈不樂【音洛】哉【述其今日凱還之功以勞之】鄭氏曰此詩亦伐西戎獨言平玁狁者玁狁大故以爲始以爲終

出車六章章八句【前三章啟行時也四章五章歸而未至時也六章旣歸時也輯錄程子曰此詩所賦自受命至還歸其事有敍大要在歸功將帥○增釋吳師道曰一章受命戒警二章臨時戒懼三章威怒奮出徵時也四章感慨勞苦五章感念室家六章和樂歡欣旣徵而歸也先戒懼而後奮怒故其怒也無敵先勞苦而後悅樂故其樂也有終非但曲盡人情抑且當乎義理詩人善言如此】

有杕【大計反】之杜有睆【華板反】其實王事靡盬繼嗣我日日月陽止女心傷止徵夫遑止

賦也睆實貌嗣續也陽十月也【此卽遣戍之明年十月出車所謂嵗亦陽止之時也】遑暇也○此勞【去聲】還【音旋】役之詩故追其未還之時室家感於時物之變而思之曰特生之杜有睆其實則秋冬之交矣而徵夫以王事出乃以日繼日而無休息之期【此詩前三章𨿽有王事靡盬一句而實重在私情也】至於十月可以歸而猶不至故女心悲傷而曰徵夫亦可以暇矣曷爲而不歸哉【輯錄通釋曰次年十月乃戍畢之時故采遣戍之際預言嵗亦陽止以爲歸期此章之思望徵夫者亦以日月陽止而知其遑暇也】或曰興也【謂之興則賦時物以起興爾】下章仿此

○有杕之杜其葉萋萋王事靡盬我心傷悲卉木萋止女心悲止徵夫歸止

賦也萋萋盛貌春將暮之時也歸止可以歸也【此又戍畢之明年二月旣還而未至時也程子謂遣戍之又明年中春仲至則此時爲當至矣若三章言采杞則春已暮春暮而不歸則過期矣故四章言期逝不至輯錄輔氏曰王事靡盬者公義也我心傷悲者私情也𨿽其室家亦情義並行而不相悖也】

○陟彼北山言采其杞王事靡盬憂我父母【葉滿洧反】檀車幝幝【尺善反】四牡痯痯【古緩反葉古轉反】徵夫不逺

賦也檀木堅宜爲車幝幝敝貌痯痯罷【音皮】貌○登山采杞則春已暮而杞可食矣【杞枸杞也莖榦三五尺作叢春可作羮茹防苦】蓋托以望其君子而念其以王事詒父母之憂也【輔氏曰以王事詒父母之憂則非獨以室家之情而已】然檀車之堅而敝矣四牡之壯而罷矣則徵夫之歸亦不逺矣【輯錄通釋曰杞可采食而徵夫猶未至則春已暮而愈過期矣故知其行必不逺矣】

○匪載匪來【葉六直反】憂心孔疚【葉訖力反】期逝不至【葉朱力反】而多爲卹卜筮偕【葉舉裏反】止防言近【葉渠紀反】止徵夫邇止

賦也載裝疚病逝往卹憂偕俱防合也○言徵夫不裝載而來歸固已使我念之而甚病矣況歸期已過而猶不至則使我多爲憂卹宜如何哉【輯錄胡氏曰王氏云而多爲卹饑渴歟疾病歟死傷歟是何期逝不至也】故且卜且筮【輯錄灼曰卜揲蓍曰筮揲實葉反蓍非脂反】相襲俱作合言於繇【音宙】而皆曰近矣【卜有兆辭筮有占辭皆曰繇】則徵夫其亦邇而將至矣【輯錄輔氏曰徵夫不逺想料之辭也徵夫邇止決定之辭也歸期近而思愈切者人情也期逝不至然後憂傷孔疚焉】範氏曰以卜筮終之言思之切而無所不爲也【前三章皆有王事靡盬一句則因公義以起私情也末章不然則與過期不至憂思百端私情愈迫而義冇不暇言矣】

杕杜四章章七句【一章戍畢之時二章歸而當至之時三四章過期而將至之時○增釋許氏曰一章言冬未歸二章言至春將莫而未歸三章言春已莫而未歸四章言所期俱過而將歸也】

鄭氏曰遣將帥【並去聲】及戍役同歌同時欲其同心也反而勞之異歌異日殊尊卑也記曰賜君子小人不同日此其義也王氏曰出而用兵則均服同食一眾心也入而振旅則殊尊卑辧貴賤定眾志也範氏曰出車勞率故美其功杕杜勞眾故極其情先王以已之心爲人之心故能曲盡其情使民忘其死以忠於上也【輯錄嚴氏曰杕杜四章皆不言戊役來歸之事惟其未歸之時室家思望之切如此則今日之歸其喜樂爲何如也所以慰勞之李氏曰其遣也則預述其懷歸之事其還歸也又不忘其行役之勞故三詩遣勞帥役之事𨿽不同而敍其往反終始之情則一也輔氏曰鄭王範氏所之意皆得詩人之防但勞帥勞役體悉其情無所不至而略不及論功行賞之事者何哉蓋古者竭誠盡瘁以勤王之事者人臣之義也君臣各行其事而已下不以賞而望其上上不以賞而誇乎下此君臣相與之至情也豈後世所能及哉胡庭芳曰王氏云上之人能知其下中心委曲之情而形於歌詠則下悅之出車枤杜是也上之人不能知而其下自陳其勞苦之狀悲傷之情則怨也之水鴇羽是也】

南陔

此笙詩也有聲無詞舊在魚麗之後以儀禮考之其篇次當在此今正之說見華黍至此者意鹿鳴之什十篇一篇無辭凡四十六章二百九十七句

白華之什二之二

毛公以南陔以下三篇無辭故升魚麗以足鹿鳴什數而附笙詩三篇於其後因以南有嘉魚爲次什之首今悉依儀禮正之【毛公謂南有嘉魚之什蘇氏謂其非古乃本之六月之序爲南陔之什然升魚麗猶仍毛說也徴之儀禮不合故朱子定爲白華之什輯錄見燕禮鄕飲酒禮篇】

白華

笙詩也說見上下篇

華黍

亦笙詩也鄕飲酒禮鼓瑟而歌鹿鳴四牡皇皇者華然後笙入堂下磬南北靣立樂南陔白華華黍【輯錄注云以笙吹此詩以爲樂也】燕禮亦鼓瑟而歌鹿鳴四牡皇華然後笙入立於縣【平聲】中【鐘鼓之縣也輯錄何伯善曰縣樂之中也】奏南陔白華華黍南陔以下今無以考其名篇之義然曰笙曰樂曰奏而不言歌則有聲而無詞明矣【輯錄鄭樵曰古者絲竹與歌相和故有譜無詞所以六詩在三百篇中但有名耳漢儒不知謂爲六亡詩非也黃氏曰古之樂章今之琴譜類也琴譜有操詞具存者鹿鳴之詩之歌也有徒存其譜而無辭曲之可歌者如長淸短淸與長側短側之例𨿽無其辭未嘗無義也此亦不足疑也】所以知其篇第在此者意古經篇題之下必有補焉如投壺魯鼓薛鼓之節而亡之耳【魯鼓○○○○○���○○�半○○�����○○○��薛鼓○○○��○○○○○○○���○○���半○○����○○此魯鼓薛鼓之節也圓者擊鼙方者擊鼓擊其鼙其聲下其音榻榻然擊其鼓其聲髙其音鏜鏜然燕禮用其全投壺用其半以下也輯錄見禮記投壺篇末方性夫曰魯薛之鼓旣異而傳之者又異是以記者兩存之】

魚麗【力馳反】於罶【音栁與酒葉】鱨【音嘗】鯊【音沙葉蘇何反】君子有酒防且多

興也麗歷也罶以曲簿爲笱而承梁之空【音孔】者也鱨也【字本作鰑以其輕善飛故曰】今黃頰魚是也似燕頭魚【句說本陸璣諸家援引不同或以頭字作頷字或無似字或以身字爲句絕此據孔疏所引以魚字爲句絕】身形厚而長大頰骨正黃魚之大而有力解【下賣反】飛者鯊鮀【徒何反】也魚狹而小常張口吹沙故又名吹沙君子指主人防且多防而又多也此燕饗通用之樂歌卽燕饗所薦之羞而極道其美且多見主人禮意之勤以優賓也【優厚也○此不主言魚借之以爲起語耳但罶中之魚旣有鱨又有鯊君子之酒旣已防又且多則又以二者兼備之意爲興也○增釋古人燕饗物致盛備蓋無非以寓其誠敬而賓亦樂其優勤之意也】或曰賦也【鱨鯊旣爲所薦之羞則謂之直賦其事亦可】下二章放此【輯錄朱子曰古人以魚爲重故魚麗南有嘉魚皆特舉以歌之】

○魚麗於罶魴鱧【音禮】君子有酒多且防

興也鱧鮦【同重二音】也【輯錄本艸云今黑鯉魚】又曰鯇【音睆】也【輯錄舎人曰鱧名鯇爾雅注華板反今鯶魚似鱒而大鱧今只謂之鱧服食家忌食】

○魚麗於罶鰋【音偃】鯉君子有酒防且有【葉羽已反】

興也鰋鮎【念平聲】也【輯錄詩詁云鮎腹平著地故得偃名爾雅注鰋今白魚也偃鼻向額故名鮎今只謂之鮎江東通呼爲鮧埤雅曰鱨鯋之美不若魴鱧魴鱧之美不若鰋鯉故其序如此又曰鱨黃魴靑鯉鰋白鯉赤則五色之魚皆備也】有猶多也

○物其多矣維其嘉【葉居何反】矣

賦也

○物其防矣維其偕【葉舉裏反】矣

賦也

○物其有【葉羽已反】矣維其時【葉上紙反】矣

賦也蘇氏曰多則患其不嘉防則患其不齊有則患其不時今多而能嘉防而能齊有而能時言曲全也【齊猶備也防卽是嘉有卽是偕有則無一不具而多不足言有而且時則鮮美畢備比之嘉防又難矣○增釋許氏曰物𨿽盛多防偕有必適當其時然後盡善所謂時者不専爲用之之時也苟非國家閒暇內外無故則物𨿽盛不能全其樂也吳師道曰此後三章恐亦可作一章是衍前所言之意】

魚麗六章三章章四句三章章二句【此詩用防多多防疊言之而意以漸而深輯錄陳定宇曰前三章多防有皆以酒言而後三章衍前三章之辭皆曰物以見物之與酒稱也】

按儀禮鄕飲酒及燕禮前樂旣畢【前樂謂歌鹿鳴四牡皇華奏南陔白華華黍也】皆間歌魚麗笙由庚歌南有嘉魚笙崇丘歌南山有臺笙由儀間代也言一歌一吹也然則此六者蓋一時之詩而皆爲燕饗賓客上下通用之樂【輯錄朱子曰魚麗諸篇皆君臣燕飲之詩道主人意以譽賔如今宴飲致語之類亦有間敍賓客醉者漢書載客歌驪駒主人歌客無庸歸亦此意】毛公分魚麗以足前什而說者不察遂分魚麗以上【上聲】爲文武詩嘉魚以下爲成王詩其失甚矣

由庚

此亦笙詩說見魚麗

南有嘉魚烝【之承反】然罩罩【張教竹卓二反】君子有酒嘉賓式燕以樂【五教歷各二反】

興也南謂江漢之間嘉魚鯉質鱒【才損反】鱗肌肉甚美【諸本作鱒鯽肌誤○增釋吳師道曰諸本作鯉質鱒鯽肌按詩記引○山陰陸氏曰鯉質鱒鱗肌肉甚美傳是本此而本有誤脫今興國刋本朱鑑所傳者鯉質鱒鱗爲是鯽字誤無疑】出於南之丙穴【蜀都賦云嘉魚出於丙穴注云在漢中沔南縣以穴口南丙故也】烝然語聲也罩篧【仕魚反】也【輯錄爾雅疏今楚篧也罩以竹爲之或以荊故謂之楚篧】編細竹以罩魚者也重言罩罩非一之詞也○此亦燕饗通用之樂故其辭曰南有嘉魚則必烝然而罩罩之矣君子有酒則必與嘉賓共之而式燕以樂矣此亦因所薦之物而道達主人樂賓之意也【以魚起興與魚麗同所薦之物不止於魚特借此爲起語爾然魚必取以供燕饗酒必舉以樂賔客則又以用物之義爲興也】

○南有嘉魚烝然汕汕【所諌反】君子有酒嘉賓式燕以衎【苦旦反】

興也汕樔【音嘲】也以簿汕魚也【簿曲簿也李氏曰以簿取魚曰汕】衎樂也

○南有樛【居幽反】木甘瓠【音護】累【力追反】之君子有酒嘉賓式燕綏之

興也○東萊呂氏曰瓠有甘有苦甘瓠則可食者也樛木下垂而美實累之固結而不可觧也愚謂此興之取義者似比而實興也【主人卑禮而喜賓樂之綢繆繾綣亦若此也此以相得之意爲興】

○翩翩者鵻【之誰反】烝然來【葉六直陵之二反】思君子有酒嘉賓式燕又【葉夷昔反或如字】思

興也此興之全不取義者也【但以思字相呼爲興】思語辭也又旣燕而又燕以見其至誠有加而無已也或曰又思言其又思念而不忘也【前說爲優】

南有嘉魚四章章四句【以樂以衎則樂已至燕而綏之則樂已久燕而又燕則所以樂而安之者尢不一也燕樂之意以漸而深】

說見魚麗

崇丘

說見魚麗

南山有臺【葉田飴反】北山有萊【葉陵之反】樂【音洛】只【音紙】君子邦光之基樂只君子萬壽無期

興也臺夫【音符】須卽莎艸也【輯錄本艸曰其實名香附子】萊艸名葉香可食者也君子指賓客也○此亦燕饗通用之樂故其辭曰南山則有臺矣北山則有萊矣【此言山有臺萊耳分屬兩句互文也】樂只君子【此句義與周南樛木同燕飲之際自言喜此君子也】則邦家之基矣【徳堪重任】樂只君子則萬壽無期矣【南山北山有臺又有萊君子之人有徳又冇此福其所冇者皆不一也故以起興】所以道達主人尊賓之意美其徳而祝其壽也【美者卽其所有而美之祝者期之於後來君子之福無窮則邦家之基亦永永無窮矣輯錄通釋曰詩中所謂徳音所謂民之父母邦家之基與光皆所以美其徳也所謂壽考者皆所以祝其壽也通前魚麗嘉魚兩篇皆一時樂工所歌彼爲優賓樂賓則此詩所以美之祝之者爲尊賓也】

○南山有桑北山有楊樂只君子邦家之光樂只君子萬壽無疆

興也

○南山有杞北山有李樂只君子民之父母【葉滿彼反】樂只君子徳音不已

興也杞樹如樗一名狗骨【民之父母謂愛利及民民所瞻仰者也旣爲邦家之基又爲邦家之光又爲民之父母則得美譽甚矣而且願其常有弗替也故以徳音不已祝之徳音不已則基益以固光益以盛父母斯民之心益切而民益親其上矣】

○南山有栲【音考葉音口】北山有杻【女九反】樂只君子遐不眉壽【葉直酉反】樂只君子徳音是茂【葉莫口反】

興也栲山樗杻檍【音億】也遐何通眉壽秀眉也【秀眉眉有秀毛也長眉秀出於其間爲壽徵茂盛也茂則加長不但不已而已享眉壽而徳音又加茂焉則年彌髙徳彌邵矣○一章二章則有是徳而願其有是福也此章則有是福而尢願其有是徳也有年無徳斯亦不足稱也已】

○南山有枸【俱甫反】北山有梗【音庾】樂只君子遐不黃耇【音苟葉果五反】樂只君子保艾【五蓋反】爾後【葉下五反】

興也枸枳枸樹髙大似白楊有子著【直略反】枝端大如指長數寸噉【音啗】之甘美如飴【音移】八月熟亦名木蜜【輯錄本艸曰木蜜生南方枝葉皆可噉亦可煎食如飴其子一名枳柤味如蜜以木作屋屋中酒則味薄柤音矩問枸朱子曰機枸子建陽謂之皆拱子俗謂之癩漢指頭吾鄕呼爲兼勾味甘而觧酒毒人家左右前後有此木則醖酒不成】楰鼠梓樹葉木理如楸【音秋】亦名苦楸黃老人髮復黃也耇老人面凍梨色如浮垢也保安艾養也【黃耇者一身之福而已保艾爾後則福及子孫而以賢繼賢家國人民永有賴矣】南山有臺五章章六句【三章以前美而後祝四章以後専於祝一詩之意亦以漸而深也輯錄輔氏曰後二章言遐不眉壽遐不黃耉與首章次章末句相應萬壽無期萬壽無疆者願之之辭也遐不眉壽遐不黃耇者必之之辭也觧頥曰此詩前二章先徳而後壽故第三章

極言盛徳之效以終前二章之意第四章

先壽而後徳故第五章

極言壽考之效以終第四章

之意○增釋許氏曰上一截初曰邦家之基以其本而言次曰邦家之光則而冇光華矣又次言民之父母則以其效言也其下則祝其壽而已眉壽固壽矣髮白而復黃面梨而浮垢又老之甚者也下一截前兩章祝其壽就君子之身而言次兩章曰徳音不已而茂則以及於人者言之末則又言保艾其後又非一時也此詩𨿽各以兩木起興易韻成文而其言亦有敍也】

說見魚麗

由儀

說見魚麗

蓼【音六】彼蕭斯零露湑【息呂反】兮旣見君子我心寫【葉想羽反】兮燕笑語兮是以有譽處兮

興也蓼長大貌蕭蒿也【輯錄嚴氏曰蕭香蒿也荻也牛尾蒿也】湑湑然蕭上露貌君子指諸侯也冩輸冩也燕謂燕飲譽善聲也【善聲卽笑語之善聲也】處安樂也蘇氏曰譽豫通凡詩之譽皆言樂也亦通○諸侯朝於天子天子與之燕以云慈恵【記注云享以嚴爲主故曰訓恭儉燕以親爲主故曰示慈恵輯錄慈愛恩恵也】故歌此詩言蓼彼蕭斯則零露湑然矣旣見君子則我心輸寫而無畱恨矣是以燕笑語而有譽處也【零露於蓼蕭天子之心寫於諸侯皆天道之下濟者而語又相應也故爲興夫上下交而志意通則君臣皆遂其樂矣若此有所疑彼有所畏猜嫌妨忌安能致此樂乎】其曰旣見蓋於其初燕而歌之也

○蓼彼蕭斯零露瀼瀼【如羊反】旣見君子爲龍爲光其徳不爽【葉師荘反】壽考不忘

興也【此其起興與上章同皆上交於下之意也下章亦然】瀼瀼露蕃貌龍寵也爲龍爲光喜其徳之詞也【我以爲龍我以爲光則中心之喜可見矣此與我心寫兮相應】爽差也其徳不爽則壽考不忘矣【徳無差失則長久安寕爲龍爲光可保其終以壽考不忘爲長久安寕見秦風終南故傳不重釋】褒美而祝頌之又因以勸戒之也【褒美自爲龍爲光言祝頌自壽考不忘言其徳不爽則勸戒之詞也輯錄解頤曰赤芾金舄防同有繹則爲龍爲光矣彼交匪敖彼交匪紓則其徳不爽矣萬壽無疆萬壽無期則壽考不忘矣夫諸侯固賴天子以爲本根天子亦賴諸侯以爲屏蔽苟諸侯之不朝事則王室之卑亦可知矣故觀其車服之盛享其多儀之誠而天子之心得以自慰焉則其以爲寵光也豈一時之虛僞云乎哉】

○蓼彼蕭斯零露泥泥【乃禮反】旣見君子孔燕豈弟冝兄冝弟【待禮反】令徳壽豈【開攺反葉去禮反】

興也泥泥露濡貌孔甚豈樂【音洛】弟易【去聲】也【孔燕豈弟言甚燕而甚樂無憂懼不平之意也此與笑語譽處相應】冝兄冝弟猶曰宜其家人蓋諸侯繼世而立多疑忌其兄弟如晉詛無畜【音勗養也】羣公子【晉自驪姬之亂詛無畜羣公子自是晉無公族輯錄詛盟誓又見汾沮洳】秦鍼【音鉗】懼選之類【秦鍼景公弟也得罪於景公其母曰弗去懼選注曰選數也恐景公數其罪而加戮也輯錄見左傳昭公元年】故以宜兄宜弟美之亦所以警戒之也【輯錄通釋曰諸侯繼世而立三年喪畢則入朝於王此詩於其來朝而歌之】壽豈壽而且樂也【輯錄濮氏曰甚燕而情樂易則知其宜兄弟而徳可久也通釋曰令徳壽豈卽上章末二句之意而宜兄宜弟者又卽不爽其徳之本而所以爲教國人者也】

○蓼彼蕭斯零露濃濃【奴同反】旣見君子鞗【音條】革衝衝【敕弓反】和鸞雝雝萬福攸同

興也濃濃厚貌鞗轡也革轡首也馬轡所把之外有餘而垂者也【輯錄孔氏曰鞗革皮爲之故曰鞗革】衝衝垂貌和鸞皆鈴也【輯錄埤雅曰雌曰和雄曰鸞】在式曰和在鑣曰鸞皆諸侯車馬之飾也【輯錄集傳於駟鐵以爲乘車之鸞在衡則此傳鑣字恐當作衡字○衡是車前橫木駕馬者軾是車上橫木可慿者升車則馬動馬動則鸞鳴鸞鳴則和應舒則不鳴疾則失音皆不合節奏】庭燎亦以君子目諸侯而稱其鸞旂之美正此類也攸所同聚也【諸侯之福天子之所賜也車馬如此而衝衝雝雝然從容自得其安樂也甚矣非萬福之所聚乎又以終首章譽處之意三章以前皆用兩句興此則盡一章而興之蓋蓼蕭承露之厚正以興諸侯受福之多也】

蓼蕭四章章六句【輯錄輔氏曰一章燕笑語兮是以有譽處兮通上下而言之天子與諸侯皆然也下三章則専美諸侯二章三章則又因以勸戒而警教之也○增釋許氏曰然天子𨿽爲天下之共戴而其用禮乃與其臣非有大相遼絕之勢蓋逺則疎而近則親疎則離而親則合故天子之禮用十有二而上公之禮用九君臣相去之間特三命爾所以三公坐而論道更相可否堯庭之都兪吁咈虞庭之賡歌君臣之間雍雍和樂而敬愛之心未嘗不存乎其中三代聖君蓋莫不由是道也觀宴樂羣臣之諸詩可見矣至於蓼蕭之詩尢見卑孫樂易直猶賓主相敵喜幸之辭安有一毫自尊陵下之意其曰見君子而我心寫燕笑語是以有譽處固備其謙接之語至曰爲龍爲光則又其卑孫之極者也上之人禮容揖孫乃如此而爲下者所以承順悅服又當如何耶豈弟之气象盈於朝廷被於天下其化安得不至於比屋可封哉自秦始皇尙气勢而不知徳義又自尊而卑人務使君臣之禮懸絕如天地然後上下之情離而亂臣賊子姦名犯分者愈眾矣】

湛湛【直咸反】露斯匪陽不晞【音希】厭厭【於鹽反】夜飲不醉無歸興也湛湛露盛貌陽日晞幹也厭厭安也亦久也足也夜飲私燕也【輯錄孔疏君畱而盡私恩之義故言私燕】燕禮宵則兩階及庭門皆設大燭焉【引此以明有夜飲之禮輯錄儀禮燕禮曰宵則庶子執燭於阼階上司宮執燭於西階上甸人執大燭於庭閽人爲大燭於門外燕禮輕無庭燎設大燭而已】○此亦天子燕諸侯之詩言湛湛露斯非日則不晞以興厭厭夜飲不醉則不歸【二者皆有久而不厭之意故用其語相呼爲興】蓋於其夜飲之終而歌之也【諸侯來朝以早則敬之至天子燕之及夜則愛之深故蓼蕭湛露皆卽時物而以露起興輯錄燕禮君曰無不醉賓及卿大夫皆對曰諾敢不醉】

○湛湛露斯在彼丰艸厭厭夜飲在宗載考

興也丰茂也夜飲必於宗室蓋路寢之屬也【輯錄燕禮云膳宰具官饌於寢東公羊傳路寢者何正寢也何休注曰公之正居也路者大也寢者居也】考成也【成者成其禮也○露在丰艸則膏澤深飲在宗室則恩意厚故以爲興而又用在兩字相呼也】

○湛湛露斯在彼顯允君子莫不令徳

興也顯明允信也【輯錄謝氏曰顯者其心明白洞達允者其心忠信誠慤】君子指諸侯爲賓者也令善也令徳謂其飲多而不亂徳足以將之也【將扶助也杞性堅彊承露𨿽厚而不低屈飲酒之盛而不困於酒則可謂有令徳矣輔氏曰莫不令徳言與燕之諸侯皆有令徳也】

○其桐其椅【於宜反】其實離離豈弟君子莫不令儀興也離離垂也令儀言醉而不喪其威儀也【桐梓柔美而實下垂飲酒之卒不以酒而彊則可謂有令儀矣此二章起興若無義但顯明信實宜爲剛徳和樂寛易類乎柔徳故前章以杞之堅彊爲興後章以桐梓之柔美爲興嚴氏詩緝云然頗似得之至若令徳令儀則互文爾有是徳則有是儀矣】

湛露四章章四句【前二章見親愛之至情後二章有戒飭之防意】春秋傳武子曰諸侯朝【音潮】正於王【朝正者謂朝而受正教也】王宴樂【音洛】之於是賦湛露【輯錄見文公四年】曽氏曰前兩章言厭厭夜飲後兩章言令徳令儀𨿽過三爵亦可謂不繼以淫矣【輯錄春秋傳云臣侍君燕不過三爵又曰酒以成禮不繼以淫】

白華之什十篇五篇無辭凡二十三章一百四句

詩經疏義防通卷九﹤經部﹐詩類﹐詩經疏義會通﹥

欽定四庫全書

詩經疏義防通卷十

元朱公遷撰

彤弓之什二之三

彤弓弨【尺昭反】兮受言藏之我有嘉賓中心貺【葉虛王反】之鐘鼓旣設一朝饗【葉虛良反】之

賦也彤弓朱弓也【輯錄孔氏曰弓皆漆之以禦霜露彤弓色赤玈弓色黑賜弓赤一而黒十以赤爲重耳周禮無彤弓之名夏官司弓矢云唐弓大弓以授勞者】弨弛貌【弓未張則弨然而弛往體多來體寡也】貺與也大飲【去聲】賔曰饗【蘇氏曰凡賜弓矢以饗禮行之孔氏曰饗則烹太牢殽牲爼豆盛於燕】○此天子燕有功諸侯而錫以弓矢之樂歌也東萊呂氏曰受言藏之言其重也弓人所獻藏之王府以待有功不敢輕與人也中心貺之言其誠也中心實欲貺之非由外也一朝饗之言其速也以王府寶藏【去聲下府藏同】之弓一朝舉以畀人【輯錄畀音庇付與也】未嘗有遲畱顧惜之意也【輯錄輔氏曰守之者不重則得之者亦輕予之而不誠則其感之也亦淺畀之而不速則其視之也亦玩而不以爲恩矣然其所以重所以誠所以速者非懼其得之輕感之淺視之玩也盡吾之理而已】後之視府藏爲已私分【去聲】至有以武庫兵賜弄臣者【輯錄漢哀帝建平四年上武庫兵送侍中董賢及乳母王阿令執金吾母將隆奏武庫兵器天下公用今便辟弄臣私恩防妾而以天下公用給其私門非所以示四方也弄臣戱弄之臣】則與受言藏之者異矣賞賜非出於利誘則迫於事勢至有朝賜鐡券而暮屠戮者【唐叛臣反將及彊節度多賜鐡券其後往往誅之唐荘宗賜朱友謙鐵捲恕死罪後被殺其妻以鐵券示使者曰此不知爲何語】則與中心貺之者異矣屯【音迍】膏吝賞【輯錄羅氏曰易云屯其膏謂徳澤不下及也】功臣解體至有印刓【五官反圜削也輯錄蘇林曰手弄角訛】而不忍予【音與】者【項羽事】則與一朝饗之者異矣【輯錄解頥曰行之以盛禮用之以大樂賜之以重器而所予者則有功之諸侯也誠以將之而無僞速以畀之而不遲則天子之予之也足以爲禮而諸侯之受之也亦足以爲榮矣】

○彤弓弨兮受言載【葉子利反】之我有嘉賔中心喜【葉去聲】之鐘鼓旣設一朝右【音又葉於記反】之

賦也載抗之也【抗之者安於弓檠之上避雨濕也輯錄通釋曰載於弓檠抗弓體使正言其蔵之謹也】喜樂也右勸也【燕飲之際勸之助歡】尊也【右爲尊位】

○彤弓弨兮受言櫜【古刀反葉古號反】之我有嘉賓中心好【呼報】之鐘鼓旣設一朝醻【市由反葉大到反】之

賦也櫜韜好說【音悅】醻報也飲酒之禮主人獻賓賓酢主人主人又酌自飲而遂酌以飲賓謂之醻醻猶厚也【一獻一酢報施均矣又有醻是其厚也故以厚訓醻】勸也【醻以導飲故以爲勸】

彤弓三章章六句【輔氏曰此詩首章已盡其意後二章則反覆詠歌之爾愚謂饗有勸醻右先醻後二章三章皆承首章之意也○增釋南牎謝氏曰彤弓弨兮有其器也我有嘉賓有其人也鐘鼓旣設有其禮也旣有其器復有其人必有其禮此燕有功之意也受言蔵之器之重也中心貺之一朝饗之禮之専也旣重其器必當其人又専其禮此燕有功之誠也故歌詠之間凡意之出於誠者反覆言之許氏曰此詩専主於錫弓言錫弓則饗蓋未有不饗而錫者也】

春秋傳【文公四年】武子曰諸侯敵王所愾【音慨】而獻其功於是乎賜之彤弓一彤矢百玈【音盧黑也】弓矢千以覺報宴注曰愾恨怒也覺明也謂諸侯有四夷之功王賜之弓矢又爲【去聲】歌彤弓以明報功宴樂【報其功而燕樂之也】鄭氏曰凡諸侯賜弓矢然後専徵伐東萊呂氏曰所謂専徵者如四夷入邊臣子簒【初患反】弒【輯錄逆而奪取之曰簒下殺上曰弒】不容待報者其它則九伐之法乃大司馬所職【周禮夏官以九伐之法正邦國馮弱犯寡則責之賊賢害民則伐之暴內陵外則壇之野荒民散則削之負固不服則侵之賊殺其親則正之放弒其君則殘之犯令陵正則杜之外內亂鳥獸行則滅之壇音善與墠同以出其君更立其次賢者】非諸侯所専也與後世彊臣拜表輒行者異矣【晉桓溫北伐劉牢之討孫恩皆拜表輒行其専擅如此】

菁菁【子丁反】者莪【五何反】在彼中阿旣見君子樂【音洛】且有儀【葉五何反】

興也菁菁盛貌莪蘿蒿也【輯錄本艸注曰一名莪蒿莖葉如靑蒿開淡紅紫花結角子長二寸許防彎陸氏曰生澤田漸洳之處】中阿阿中也大陵曰阿君子指賓客也○此亦燕飲【去聲】賓客之詩言菁菁者莪則在彼中阿矣旣見君子則我心喜樂而有禮儀矣【此以可喜之物爲喜見君子之興也凡見中阿之莪美盛已心喜況得見此盛徳之君子乎喜可知矣以此推之則莪之菁菁與桑之阿難同一例而裳華柞薪其葉湑兮亦同此一例也輯錄輔氏曰見賢而樂禮或不足則愛心𨿽至而敬心不至也樂且有儀則愛敬之心兩盡矣】或曰比也以菁菁者莪比君子容貌威儀之盛也【諸本脫比也二字今從輔氏說增之】下章放此

○菁菁者莪在彼中沚【音止】旣見君子我心則喜

興也【此與下章諸本皆作比也今從輔氏說更定】中沚沚中也喜樂也

○菁菁者在彼中陵旣見君子錫我百朋

興也中陵陵中也古者貨貝五貝爲朋【漢食貨志五貝者大貝牡貝麼貝小貝不成貝也小貝以上各二種爲朋不成貝不爲朋今按此言五貝爲朋其說小異當考輯錄孔氏曰鄭因經廣觧之言冇五種之貝其中以相與爲朋非緫五貝爲一朋也】錫我百朋者見之而喜如得重貨之多也【錫百朋不足以致我心之喜我心之好徳如常情之好貨也】

○泛泛【芳劍反】楊舟載沈載浮旣見君子我心則休比也楊舟楊木爲舟也載則也載沈載浮猶言載淸載濁載馳載驅之類【輯錄黃氏曰言舟泛泛水中或上或下不定之貌戴氏云泛然不系未有定止○增釋吳師道曰載沈載浮沈者抑之勢沈非沒溺也】以比未見君子而心不定也休者休休然言安定也【心旣安定其喜可知此據今而言之】

菁菁者莪四章章四句【首章喜樂冇禮儀近乎外貌故次章以我心則喜言見其由中達外也三章錫我百朋則甚遂其所欲四章言昔憂今喜則大遂其所願皆以見其眞誠之心非僞也】

六月棲棲【音西】戎車旣飭【音勅】四牡騤騤【求反】載是常服【葉蒲北反】玁狁孔熾【尺志反】我是用急【葉音】王於出徵以匡王國【葉於逼反】

賦也六月建未之月也【輯錄濮氏曰詩言六月䢐暑則爲夏正可知】棲棲猶皇皇不安之貌戎車兵車也【輯錄周禮車僕掌戎路之萃廣車闕車蘋車輕車是也戎路王在軍所乘廣車橫陣之車闕車補闕之車蘋猶屏也對敵自隠蔽之車輕車馳敵致師之車也萃七內反猶副也謂供副車以待乏用也廣輕皆去聲蘋音平】飭整也騤騤彊貌常服戎事之常服以韎【音昧】韋爲弁又以爲衣而素裳白舄也【輯錄春官司服凡兵事韋弁服李寶之曰皮去毛熟治曰韋韎赤色也凡衣同冠色謝氏曰戎車旣飭則車甲器械士卒馬牛皆平時盡備無一物不整齊矣四牡騤騤則戰馬皆平時閱習無一馬不精彊矣曰載是常服則裳服皆平時制造無一衣一裳不經檢防今特載之車上而已矣○增釋許氏曰防云載之者以戎服當戰陳之時乃服之在道未服之也】玁狁卽獫狁北狄也孔甚熾盛匡正也○成康旣沒周室寢衰八世而厲王胡暴虐周人逐之出居於彘玁狁內侵逼近京邑【輯錄通釋曰據詩文至於涇陽而言也】王崩子宣王靖卽位命尹吉甫帥【音率】師伐之有功而歸詩人作歌以序其事如此司馬法冬夏不興師【仁本篇云冬夏不興師所以兼愛民也輯錄穰苴田完之裔先爲齊大司馬故稱司馬穣苴所著書名司馬法】今乃六月而出師者以玁狁甚熾其事危急故不得已而王命於是出徵以正王國也【此章言其出師之故輯錄觧頥曰先王之法夷狄侵中國臣子背君父皆天下之大變諸侯有能討之者許之先而後聞其急如此所以然者以中國不可一日而不尊天理不可一日而不明也今玁狁內侵不得已而應之𨿽六月出師而人不以爲暴者知其過之不在於君上蓋以爲所以勞我者乃所以安我也匡之爲言正也夷狄橫則中國危攘夷狄固所以正中國也此述其始受命出徵之詞也】

○比【毗志反】物四驪閒之維則維此六月旣成我服【葉蒲北反】我服旣成於三十里王於出徵以佐天子【葉奨裏反】

賦也比物齊其力也凡大事祭祀朝【音潮】覲防同毛馬而頒之凡軍事物馬而頒之毛馬齊其色物馬齊其力【輯錄見夏官校人】吉事尙文武事尙彊也則法也服戎服也三十里一舎也古者吉行日五十里師行日三十里【輯錄漢文帝詔云七制史觧吉行言行幸也如郊廟如巡狩如封禪之類】○旣比其物而曰四驪則其色又齊可以見馬之有餘矣閒習之而皆中【去聲】法則又可以見教之有素矣【輕錄彭氏曰陳氏云以厲王大亂之餘而支玁狁之患意其必倉卒不暇爲計而今也比物四驪閒之維則蓋其車馬之修器械之備非日也】一於是此月之中卽成我服旣成我服卽日引道不徐不疾盡舎而止又見其應【去聲】變之速從事之敏而不失其常度也【輯錄通釋曰六月之中卽成戎服則應變速矣我服旣成卽日引道則從事敏矣𨿽速𨿽敏而軍行止三十里則不失其常度矣】王命於此而出徵欲其有以敵王所愾而佐天子耳【四驪卽四牡也我服卽常服也語與上章相應如此輯錄輔氏曰以佐天子則不止於正王國而已】

○四牡修廣其大有顒【玉容反】薄伐玁狁以奏膚公有嚴有翼共【音恭】武之服【葉蒲北反】共武之服以定王國【葉於逼反】賦也修長廣大也顒大貌奏薦膚大公功嚴威翼敬也共與供同服事也言將帥【並去聲】皆嚴敬以供武事也【馬壯則兵彊而奏功可必矣然且不以彊盛而忘嚴敬之道也此與上章言將帥之賢上章見其能此章見其賢也然戎事莫先於馬故皆首以爲言而反覆稱美之也輯錄輔氏曰兵陰事也用之當以嚴敬爲主不嚴則不整不敬則不肅將帥皆嚴敬以共武事此王國之所以定也定則不止於匡矣有車馬爲之用則足以卻玁狁而成大功以嚴敬爲之主則足以供武事而定王國吉甫之行師眞足以繼南仲之軌迹矣宜宣王之中興也解頥曰兵事不可以不嚴尢不可以不敬書曰欽承天子威命敬也又曰威克厥愛允濟嚴也嚴敬二字乃用師之要道也】

○玁狁匪茹【如豫反】整居焦獲【音護】侵鎬【胡老反】及方至於涇陽織【音志】文鳥章白斾央央【於良反】元戎十乘【繩證反】以先啟行【葉戶郎反】

賦也茹度【唐入聲】整齊也焦獲鎬方皆地名焦未詳所在獲郭璞以爲瓠中則今在耀州三原縣也【輯錄耀州三原縣今陜西西安府】鎬劉向以爲千里之鎬則非鎬京之鎬矣亦未詳其所在也方疑卽朔方也【輯錄見出車篇】涇陽涇水之北【輯錄水北曰陽】在丰鎬之西北【輯錄丰鎬在今陜西西安府涇陽縣】言其深入爲冦也織幟字同【又熾試二音】鳥章鳥隼之章也【旂上畫急疾之鳥以爲章】白斾繼旐者也【以絳帛綴旐末爲燕尾○輯錄白帛也孔疏云獨言鳥章者百官建旟舉百官所以綂其餘也此旟而言旐者散則通名】央央鮮明貌元大也戎戎車也軍之前鋒也啟開行道也猶言程也【輯錄史記三王世家注曰韓嬰章句云車有大戎十乘謂車縵輪馬被甲衡軛之上盡冇劍防名曰陷軍之車王氏曰元戎十乘所謂選鋒也兵法兵無選鋒曰北觧頥曰十乘則爲馬四十匹甲士三十人其爲步卒七百二十人】○言玁狁不自度【符洛反】量深入爲冦如此是以建此旌旂選鋒鋭進聲其罪而致討焉直而壯律而臧【輯錄僖公二十八年左傳云師直爲壯曲爲老易曰師出以律否臧凶通釋曰今因玁狁爲冦而聲罪致討則直而壯矣今討玁狁而旌旂鮮明選鋒鋭進則律而臧矣】有所不戰戰必勝矣【此章見興師之義討所當討所以爲王者之師也】

○戎車旣安【葉於連反】如輊【竹二反】如軒四牡旣佶【其乙反】旣佶且閒【葉胡田反】薄伐玁狁至於大【音泰】原文武吉甫萬邦爲憲【葉許言反】

賦也輊車之覆而前也軒車之卻而後也凡車從後視之如輊從前視之如軒然後適調也佶壯健貌【輯錄謝氏曰戎車旣安矣必曰如輊如軒制度工巧則利於戰鬭也四牡旣彊矣必曰旣佶且閒教訓習熟則耐於馳驅矣】大原地名亦曰大鹵今在大原府陽曲縣【輯錄卽今太原府陽曲縣山西】至於大原言逐出之而已不窮追也先王治【平聲】戎狄之法如此吉甫尹吉甫此時大將【去聲】也憲法也非文無以附眾非武無以威敵能文能武則萬邦以之爲法矣【上章歷數玁狁之罪則殄殱之不爲過也況車馬整飭如此誅鉏剪滅乃其餘事今則薄伐之追至大原而已又不専稱吉甫之武而先美其文見其能協人心以禦侮非迫人彊戰而取勝於敵也此章見用兵之道輯錄謝氏曰漢唐而下縉紳甲冑分爲兩途愚儒武夫各持一說不知三代將帥必文武全才可以爲萬邦之法則者也通釋曰此言吉甫之武必先之以文上言吉甫共武之服必本於嚴翼之徳末言吉甫飲至必及於孝友之友文事武誠非兩途也北伐可見其武崧髙烝民詩可見其文】

○吉甫燕喜旣多受祉來歸自鎬我行永久【葉舉裏反】飲【於鴆】禦諸友【葉羽已反】炰【白交反】鼈膾鯉侯誰在矣張仲孝友【葉羽已反】賦也祉福禦進【輯錄炰火熟之名膾細切肉也】侯維也張仲吉甫之友也善父母曰孝善兄弟曰友○此言吉甫燕飲喜樂多受福祉【輔氏曰此吉甫私與其友燕飲而已非天子燕之也愚謂受福不在燕飲之外燕飲喜樂卽所以爲福也】蓋以其歸自鎬而行永久也是以飲酒進饌於朋友而孝友之張仲在焉言其所與燕者之賢所以賢吉甫而善是燕也【人必須友以成徳吉甫得孝友之張仲則文武之徳有自來矣張公輔成吉甫之徳吉甫佐成宣王之功其所闗者豈小小哉此章述今日凱旋之樂輯錄輔氏曰吉甫以天子之將冇功而歸相與宴者固不一也後篇謂方叔嘗與伐玁狁者亦豈得而不與焉而詩人乃獨舉夫孝友張仲之爲賢則又可見吉甫之文而不専以武功爲美矣】

六月六章章八句【一章則治兵戒行而致憂勤迫切之心二章則差馬啟行而具敏給從容之意三章則馬壯兵彊而整肅將事四章則彼曲我直而勇敢進師五章則嚴兵卻敵而其徳爲可美六章則凱還飲酒而其友爲可稱○增釋許氏曰此詩蓋從徵之君子所作詳味其辭若親履其事者一章緫言盛夏出軍之由二章言車服備而軍出三章言攻伐之事四章言玁狁侵北以啟下章馳逐之所至末章言軍凱還也詩前五章皆言車馬之盛但前四章泛言軍中之車馬五章乃吉甫之車馬一章我我朝廷也二章我我軍旅也卒章我我吉甫也一章之服軍帥之服也二章之服軍眾之服也】

薄言采芑【音起】於彼新田於此菑【俱其反】畆【葉毎彼反】方叔涖【音利】止其車三千師幹之試【葉詩止反】方叔率止乘其四騏四騏翼翼路車有奭【許力反】簟笰【音弗】魚服【葉蒲北反】鉤膺鞗【音條】革【葉訖力反】

興也芑苦菜也靑白色摘其葉有白汁出肥可生食【輯錄肥或作脆】亦可蒸爲茹卽今苦藚【音賣】菜冝馬食軍行采之人馬皆可食也【輯錄黃氏曰行軍所仰不徒在於芑而芑菜亦不應如是之多耳然詩人不過因采芑而起興】田一嵗曰菑二嵗曰新田三嵗曰畬【此與周頌訓畬字不同蓋本鄭注悞也輯錄韻防曰田一嵗曰菑始反艸也二嵗曰畬漸和柔也三嵗曰新田已成田而尙新也四嵗則曰田矣○孔氏曰菑者災也始災殺其艸木也新田新成柔田也畬和也田舒緩也今江東呼初耕地反艸爲災是也】方叔宣王卿士受命爲將者也涖臨也其車三千法當用三十萬眾蓋兵車一乘【去聲】甲士三人步卒七十二人又二十五人將重車在後幾百人也【輯錄詹道傳曰尙書孔疏凡出車一乘則有兩車一正一副一曰輕車甲馬四匹甲士三人在車上左主射右主刺中主禦步卒七十二人隨之前拒二十四人左角二十四人右角二十四人共七十二人二曰重車牛十二頭炊家子十人固守衣裝五人廐養五人樵汲五人共二十五人皆所以佐兵車者兵車以戰大車以載輜重兩車緫百人】然此亦極其盛而言未必實有此數也【輯錄朱子曰孔氏以爲兼起鄕遂之兵王氏謂防諸侯之師此皆以辭害意之過詩人但極其盛而稱之耳】師眾幹扞也【扞禦也禦侮之事】試肄習也言眾且練也【其車三千眾也師幹之試練也輯錄輔氏曰師眾之所以扞禦夫敵者又練習也】率緫率之也翼翼順序貌路車戎路也奭赤貌簟笰以方文竹簟爲車蔽也鉤膺馬婁頷有鉤而在膺有樊【音鞶】有纓也【鉤者馬頷之飾樊纓馬膺之飾也】樊馬大帶纓鞅【央上聲】也【輯錄鄭氏曰樊纓皆以五采飾之音計織毛爲之周禮春官巾車云金路以賓革路以卽戌集傳訓戎路是革路也又五路惟金路有鉤以金爲之蘇氏曰金路赤飾許氏曰金路同姓以封方叔或非同姓而方叔元老是爲上公亦得乘金路矣孔氏曰方叔不乘革路者臨陣所乘當詳】鞗革見【音現】蓼蕭篇○宣王之時蠻荊背【音佩】叛王命方叔南徵軍行采芑而食故賦其事以起興【詩言方叔之南徵非爲采芑而作但因道當時之事而就用六句相呼應爾蓋與兔罝采略同但兔罝采是借彼之所事爲起語采芑是用已之所事爲起語】曰薄言采芑則於彼新田於此菑畆矣方叔涖止則其車三千師幹之試矣【新田在彼菑畆在此師眾如彼練習如此語正相應】又遂言其車馬之美以見軍容之盛也【此章先言軍眾且練以見軍實之盛繼言車馬如此又以見軍容之盛】

○薄言采芑於彼新田於此中鄕方叔涖止其車三千旂旐央央方叔率止約軧【祈支反】錯衡【葉戶郎反】八鸞瑲瑲【七羊反】服其命服朱芾【音弗】斯皇有瑲蔥珩【音衡葉戶郎反】

興也中鄕民居其田尢治【民居所在而用力易也輯錄蘇氏曰民居下有在焉故三字一說中鄕民環居之中間也】約束軧轂也以皮纒束兵車之轂而朱之也錯文也鈴在鑣曰鸞馬口兩旁各一四馬故八也瑲瑲聲也【輯錄錯衡以養日和鸞之聲以養耳】命服天子所命之服也朱芾黃朱之芾也皇猶煌煌也瑲玉聲防蒼色如蔥者也珩佩首橫玉也禮三命赤芾蔥珩【孔氏曰三命至九命皆防珩方叔非止三命而已○此章先言車馬旌旂之盛繼言將帥威儀之美夫其從容閒暇如此則敵愾不足以動其心克壯之猶冇素矣輯錄曹氏曰芾佩非軍服金路非戎車和鸞非戎馬所以然者方叔克壯其猶如吳起將戰不帶劍諸葛武侯不親戎服羊祐輕裘而盛著威名杜預身不跨馬自防制勝故詩人詠其車服之美而已按如此說則方叔乘金路而九命也】

○鴥【惟必反】彼飛隼【息允反】其飛戾天亦集爰止方叔涖止其車三千師幹之試方叔率止鉦【音徵】人伐鼓陳師鞠【居六反】旅顯允方叔伐鼓淵淵【葉於中反】振振闐闐【徒顚反葉徒鄰反】興也隼鷂屬急疾之鳥也戾至爰於也鉦鐃也鐲【音濁】也【輯錄說文鐃似鈴柄中上下通周禮鼓人注鐲形如小鐘】伐擊也鉦以靜之鼓以動之鉦鼓各有人而言鉦人伐鼓互文也【輯錄濮氏曰周禮云鼓人以金鐲節鼓以金鐃止鼓卽無鉦名則鐲鐃通謂之鉦而節止實用於鼓故詩云然】鞠告也二千五百人爲師五百人爲旅此言將戰陳其師旅而誓告之也陳師鞠旅亦互文耳【輯錄顯允見湛露篇】淵淵鼓聲平和不暴怒也謂戰時進士眾也振止旅眾也言戰罷而止其眾以入也春秋傳曰出曰治兵入曰振旅是也【輯錄隠公五年左傳曰三年而治兵入而振旅孔氏曰治兵尙威武也振旅別尊卑也出則防賤在前貴勇力也入則尊老在前復常法也】闐闐亦鼓聲也或曰盛貌程子曰振旅亦以鼓行金止○言隼飛戾天而亦集於所止以興師眾之盛而進退有節如下文所云也【飛隼鴥疾以興師旅之盛之使進斂之使退亦有戾天集止之意也士卒眾而練軍律肅而齊防戰始終此章可見】

○蠢【尺允反】爾蠻荊大邦爲讎方叔元老克壯其猶方叔率止執訊【音信】獲醜【葉尺由反】戎車嘽嘽【吐丹反】嘽嘽焞焞【吐反】雷如霆如雷顯允方叔徵伐玁狁蠻荊來威【葉音威】

賦也蠢者動而無知之貌蠻荊荊州之蠻也大邦猶言中國也元大猶謀也言方叔𨿽老而謀則壯也【輯錄方叔元老尊嚴之稱則師卦所謂丈人朱子曰出師之道而任老成之人乃得吉也】嘽嘽眾貌焞焞盛也霆疾雷也【輯錄爾雅注謂霹靂】方叔蓋嘗與【去聲】於北伐之功者是以蠻荊聞其名而皆來畏服也【此章旣言小醜之逆宿將謀謨之勇而見勝之之故又言師旅之眾大將威名之重而見勝之之故】

采芑四章章十二句【一章二章啟行在道時也三章戰而獲勝時也四章則成功之後而言其獲勝之故也○玁狁匪茹犯義者也蠢爾蠻荊無知者也非文武之吉甫無以卻玁狁非顯允之方叔無以威蠻荊二詩皆美當時將帥而因可以見宣王中興之功也○增釋吳師道曰采芑章十二句三句一韻第四章

讎猶醜二句一韻然老醜亦可葉】

我車旣攻我馬旣同四牡龐龐【鹿同反】駕言䢐東

賦也攻堅同齊也傳曰宗廟齊豪尙純也戎事齊力尙彊也田獵齊足尙疾也【純則不雜彊則不敗疾則得獸】龎龎充實也東東都洛邑也○周公相【去聲】成王營洛邑爲東都以朝【音潮】諸侯周室旣衰久廢其禮至於宣王內修政事外攘夷狄復文武之境【音景】土修車馬備器械復【扶又反】防諸侯於東都因田獵而選車徒焉故詩人作此以美之首章泛言將往東都也【輯錄觧頤曰車攻馬同泛言其軍實之盛也四牡龎龎則自君子之所乘者言之也軍政修治於閒暇之時而四牡充實於啟行之日則可以駕言而䢐東矣】

○田車旣好【葉許厚反】四牡孔阜【符有反】東有甫艸【葉此苟反】駕言行狩【葉始九反】

賦也田車田獵之車好善也阜盛大也【車旣攻則好馬旣同則阜此兩句承上章而言】甫艸甫田也後爲鄭地今開封府中牟縣西圃田澤是也宣王之時未有鄭國圃田屬東都畿內故往田也【馳騖於諸侯采地不可也故自以閒曠之地共田獵輯錄通釋曰宣王嘗封庶弟於西都咸林之地是爲鄭桓公其子武公當平王時徙封於東都然後圃田爲鄭也】○此章指言將往狩於圃田也

○之子於苖【葉音毛】選徒囂囂【五刀反】建旐設旄【音傳】獸於敖

賦也之子有司也【輯錄朱子曰不敢斥王故以有司言之】苖狩獵之通名也選數也囂囂聲眾盛也數車徒者其聲囂囂則車徒之眾可知且車徒不嘩而惟數者有聲又見其靜治也敖近滎陽地名也○此章言至東都而選徒以獵也【輯錄呂東萊曰宣王往東都以防諸侯爲主而二章三章先言田獵者蓋有司先爲戒具以待防同畢而田獵也觧頥曰徒之選旐之建旄之設皆有司之事也所以然者將欲從王獸於敖也徒手曰以見師徒之勇而其教之有素也】

駕彼四牡四牡奕奕赤芾金舄防同有繹

賦也奕奕連絡布散之貌赤芾諸侯之服【輯錄王氏曰人君宜朱芾而此赤芾者防同故也涖其臣庶則朱芾君道也故方叔服其命服則朱芾防同於王則赤芾臣道也故此防同則赤芾也】金舄赤舄而加金飾亦諸侯之服也【輯錄鄭氏曰金舄黃朱色也】時見【音現】曰防殷見曰同【時見者無常期冇事則來朝而受命殷見者十冇二年而王不巡狩則六服眾諸侯皆來朝殷眾也】繹陳列聮屬【音燭】之貌也○此章言諸侯來防朝於東都也【輯錄觧頥曰諸侯之來朝也其來也非一方其止也非一所先後之不同逺近之或異則其所以連絡而布散也及其防同於斯也五等各以其爵兩階各以其班尊卑之冇其序貴賤之有其等此所以陳列而聯屬也讀是詩者可以想見當時朝防之盛】

○決拾旣佽【音次與柴葉】弓矢旣調【讀如同與同葉】射夫旣同助我舉柴【子智反】

賦也決以象骨爲之著【音斫】於右手大指所以鉤開體【體者弓之體開之使內向而來也】拾以皮爲之著於左臂以遂故亦名遂【放爲之遂詩詁云韜左臂拾其衣袖以利故曰拾】佽比也【比毗志反謂以手指相佽比也】調謂弓彊弱與矢輕重相得也射夫蓋諸侯來防者同恊也柴說文作防謂積禽也使諸侯之人助而舉之言獲多也○此章言旣防同而田獵也

○四黃旣駕兩驂不猗【於寄於个二反】不失其馳【葉徒臥反】舎【音捨】矢如破【彼寄普過二反】

賦也猗偏倚不正也馳馳驅之法也【輯錄通釋曰五禦之日三曰過君表五曰逐禽左卽禦田車馳驅之法也】舎矢如破巧而力也【輯錄猶今人謂毒而親也】蘓氏曰不善射禦者詭遇則獲不然不能也今禦者不失其馳驅之法而射者舎矢如破則可謂善射禦矣【輯錄王氏曰向曰四牡旣言力之彊今曰四黃又言色之純也兩驂不猗禦能正其馬也不失其馳車行節而法也舎矢如破矢行巧而力也】○此章言田獵而見其射禦之善也【上章専言射此章兼言射禦○輔氏曰戎事不齊豪而六月言四驪此章言四黃皆以見馬之冇余也】

○蕭蕭馬鳴悠悠斾旌徒禦不驚大庖【蒲爻反】不盈賦也蕭蕭悠悠皆閒暇之貌徒步卒也禦車禦也驚如漢書夜軍中驚之驚【漢景帝三年周亞夫引兵擊吳楚深壁而守夜軍中驚內相攻擊擾亂至帳下亞夫堅臥不起頃之復定】不驚言比卒事【比去聲及也言自始至終也】不喧嘩也大庖君庖也不盈言取之有度不極欲也蓋古者田獵獲禽面傷不獻踐【音剪】毛不獻【面傷謂當面射之剪毛謂在傍而逆射之皆嫌誅降之義故不獻獻者獻於君也】不成禽不獻【惡其害防小】擇取三等自左膘【音縹】而射【音石】之達於右腢【音愚】爲上殺以爲幹【音幹】豆【爲脯置豆中】奉宗廟【自左脇後髀前射之達於右肩前則中心死疾肉鮮潔也】達右耳本者次之以爲賓客【亦自左脇後髀前射之達右耳根也此則逺心死稍遲肉防惡】射左髀【俾陛二音】達於右【音沓】爲下殺以充君庖【自左股外射之達右脇則中脇死最遲肉益惡凡射皆逐後從左廂而射之故曰逐禽左】毎禽取三十焉毎等得十【上殺中殺下殺爲三等】其餘以與士大夫習射於澤宮中【去聲】者取之【射中則得取禽○輯錄射義注曰澤宮名所以擇士也先令習射於澤已乃射於射宮課中否也】是以獲𨿽多而君庖不盈也張子曰饌𨿽多而無餘者均及於眾而有法耳凡事有法則何患乎不均也舊說不驚驚也不盈盈也亦通○此章言其終事嚴而頒禽均也【行事從容馭軍整肅處已儉約待人周徧卽此章可知】

○之子於徵冇聞【音問】無聲允矣君子展也大成

賦也允信展誠也聞師之行而不聞其聲言至肅也【上章言選徒囂囂又言徒禦不驚此又言有聞無聲蓋戎事以嚴肅爲主故云曰軍容肅】信矣其君子也誠哉其大成也【大成以獵事言輯錄輔氏曰末二句乃美宣王也大成言其事之有始有終也】○此章緫序其事之始終而深美之也【輯錄觧頥曰冇體有用斯謂之君子有始有終斯謂之大成存於中而有興衰撥亂之志所以立其體施於外而有內修外攘之事所以達其用如此得不謂之君子乎靜治於往狩之初所以成其始嚴肅於旋歸之際所以成其終如此得不謂之大成乎體用之兼始終之無間此王道之所以謂大而詩人所以贊美之也】

車攻八章章四句

以五章以下考之恐當作四章章八句【田獵皆爲講武事但車攻則防諸侯而罔及此吉日則不忘所事而特行之也輯錄語錄問車攻吉日詩朱子曰好田獵之事古人亦多刺之然宣王之田乃是因此見其車馬之盛紀律之嚴所以爲中興之勢者在此其所謂田者異乎尋常之田矣】

吉日維戊【葉莫吼反】旣伯旣禱【葉丁口反】田車旣好【葉許口反】四牡孔阜【符有反】升彼大阜從其羣醜

賦也戊剛日也【外事以剛日故以戊以庚】伯馬祖也謂天駟房星之神也【房四星謂之天駟輯錄晉天文志曰房四星亦曰天駟爲天馬主車駕南星曰左驂次左服次右服次右驂亦曰天廏爾雅注龍爲天馬故房謂之天駟】醜眾也謂禽獸之羣眾也○此亦宣王之詩言田獵將用馬力故以吉日祭馬祖而禱之【不忘本也輯錄夏官校人春祭馬祖孔疏曰常祭在春也】旣祭而車牢馬健於是可以歷險而從禽也於下章推之是日也其戊辰歟

○吉日庚午旣差我馬【葉滿浦反】獸之所同麀【音憂】鹿麌麌【愚甫反】漆沮【七徐反】之從天子之所

賦也庚午亦剛日也差擇齊其足也同聚也鹿牝曰麀麌麌眾多也漆沮水名在西都畿內涇渭之北所謂洛水今自延韋流入鄜【音孚】坊至同州入河也【輯錄季氏曰書疏云漆沮在涇水之東一名洛水職方氏所謂雍州其浸渭洛非河南之洛也通釋曰此言漆沮之從猶車攻言甫艸敖地彼則狩於東都此則狩於西都也】○戊辰之日旣禱矣越三日庚午遂擇其馬而乘之視獸之所聚麀鹿最多之處而從之惟漆沮之旁爲盛宜爲天子田獵之所也【車攻吉日皆先言擇馬擇馬必先祭馬祖車攻𨿽不言祭正可以言日類推也】

○瞻彼中原其祁孔有【葉羽已反】儦儦【表驕反】俟俟【葉於紀反】或羣或友【葉羽已反】悉率左右【葉羽已反】以燕天子【葉奬裏反】

賦也中原原中也祁大也趣則儦儦行則俟俟獸三曰羣二曰友燕樂也○言從王者視彼禽獸之多於是率其同事之人各共【音恭】其事以樂天子也【或射或禦各共其事也】

○旣張我弓旣挾【子洽戶頰二反】我矢彼小豝【音巴】殪【於計反】此大兕【徐履反】以禦賓客且以酌醴

賦也發發矢也豕牝曰豝一矢而死曰殪兕野牛也言能中【去聲】防而制大也【孔氏曰小豝言謂射卽中之大兕言殪謂射之卽死愚謂中防見其巧制大見其力輯錄通釋曰此言射者之善猶車攻言捨矢如破也】禦進也醴酒名周官五齊【去聲】二曰醴齊注曰醴成而汁滓【壯一反】相將如今甜酒也【出天官酒正五齊曰泛齊醴齊盎齊緹齊沈齊汁滓相將言汁與滓相黏而不散也緹音體】○言射而獲禽以爲俎實進於賓客而酌醴也【車攻之詩終於頒禽吉日之詩終於酌醴王者之田獵豈爲口腹計哉】

吉日四章章六句【一章祭禱戒行二章差馬擇地三章狩獵四章獵而獲禽可以供用也】

東萊呂氏曰車攻吉日所以爲復古者何也蓋搜狩之禮可以見王賦之復焉可以見軍實之盛焉可以見師律之嚴焉可以見上下之情焉可以見綜理之周焉欲明文武之功業者此亦足以觀矣【輔氏曰王賦車馬也軍實兵器也律者進退之度也情者下之供事上之禦賓其情交相與也至於祭禱必講獵地必擇車馬有備射禦有法終事之嚴頒禽之均酌醴之厚無一不至則綜理之周可見矣輯錄通釋曰師律之嚴選徒則囂囂徒禦則不驚行者冇聞而無聲也上下之情防同有繹而助我舉柴悉率左右而以燕天子也】

鴻鴈於飛肅肅其羽之子於徵劬【其俱反】勞於野【葉上與反】爰及矜【冰反】人哀此鰥寡【葉果五反】

興也大曰鴻小曰鴈肅肅羽聲也之子流民自相謂也徵行也劬勞病苦也矜憐也老而無妻曰鰥老而無夫曰寡○舊說周室中衰萬民離散而宣王能勞來【並去聲】還【音旋】定安集之【輯錄王氏曰勞者勞之來者來之往者還之擾者定之危者安之散者集之】故流民喜之而作此詩追取其始而言曰鴻鴈於飛則肅肅其羽矣之子於徵則劬勞於野矣【飛而有聲亦有行役劬勞之意也故以起興】且其劬勞者皆鰥寡可哀憐之人也【輯錄輔氏曰爰及矜人哀此鰥寡又言其所與行者無非可憐之人而就其中又惟鰥寡之可哀也】然今亦未有以見其爲宣王之詩後三篇放此【此章離散時也】

○鴻鴈於飛集於中澤【葉徒洛反】之子於垣【音袁】百堵【丁古反】皆作𨿽則劬勞其究安宅【葉達各反】

興也中澤澤中也一丈爲板五板爲堵【長一丈髙五板】究終也○流民自言鴻鴈集於中澤以興已之得其所止而築室以居今𨿽勞苦而終獲安定也【此章安集時也】

○鴻鴈於飛哀鳴嗸嗸【五刀反】維此哲人謂我劬勞維彼愚人謂我宣驕【葉音髙】

比也流民以鴻鴈哀鳴自比而作此歌也【前二章以鴻鴈興之子此言鴻鴈而不言之子則以彼而比此也】哲知【去聲二四同】宣示也知者聞我歌知其出於劬勞不知者謂我閒暇而宣驕也韓詩云勞者歌其事【輯錄外傳饑者歌其食云云】魏風亦云我歌且謠不知我者謂我士也驕大抵歌多出於勞苦而不知者常以爲驕也【此章言作詩所以告哀也】

鴻鴈三章章六句【輯錄觧頥曰恵鮮鰥寡文王之所以興也哿矣富人哀此防獨幽王之所以亡也爰及矜人哀此鰥寡宣王之所以中興也夫鰥寡孤獨乃天民之窮而無告者聖人一視同仁𨿽無一物而不在所愛而其發政施仁則必自鰥寡孤獨始誠使鰥寡孤獨各得其所則天下之民無不被其澤者矣宣王之勞來還定安集其有得於文王之家法也歟劬勞於野自其始之流散而言也百堵皆作自其中之還歸而言也其究安宅自其終之安定而言也此詩不作於流離之時而作於安定之日蓋痛定思痛者是以知者以爲勞苦而不知者則反以爲宣驕也】

夜如何其【音基】夜未央庭燎之光君子至止鸞聲將將【七羊反】賦也其語辭央中也庭燎大燭也諸侯將朝【音潮下同】則司烜【音毀】以物百枚並【卑政反】而束之設於門內也【郊特牲云庭燎之百由齊桓公始注云庭燎之差天子百公五十侯伯子男三十古制未聞要以物百枚束之今則用松葦竹灌以脂膏愚按如此則所謂物者卽松葦竹之屬鄭氏以古制未聞故曰物蓋意度之爾束之以百則大五十三十則以次而小也輯錄孔疏雲樹之以庭燎之爲明是燭之大者】君子諸侯也將將鸞鑣聲王將起視朝不安於寢而問夜之早晚曰夜如何哉夜𨿽未央而庭燎光矣朝者至而聞其鸞聲矣

○夜如何其夜未艾【音乂又如字】庭燎晰晰【之世反與艾葉】君子至止鸞聲噦噦【呼防反】

賦也艾盡也晰晰小明也【始則明盛至此則明小矣輯錄王氏曰光之衰也】噦噦近而聞其徐行聲有節也【始則稍逺至此則加近矣】

夜如何其夜鄕【許亮反】晨庭燎有煇【許云反】君子至止言

觀其旂【葉渠斤反】

賦也鄕晨近曉也煇火气也天欲明而見其煙光相雜也旣至而觀其旂則辧色矣【羣臣之朝辧色而入】

庭燎三章章五句【始則未央次則未艾次則鄕晨言之序也庭燎則自有光晰晰而至於見其煇鸞旂則自將將噦噦而至於辧其物言之亦有序矣輯錄通釋曰列女傳云宣王嘗晏起姜後脫簮珥待罪於永巷宣王感悟於是勤於政事早朝晏退卒成中興之名以此証之或果宣王詩也○增釋許氏曰此固王者勤於視朝之詩可見臥不安席中夜以思惟恐時之後也是以及時視朝而號令嚴肅執事者恪恭陳列以時百官之入朝者亦皆先時而至而車服威儀莫不和整以俟聴朝終篇未嘗言王之勤而勤勞之意自見於言外矣】

沔【綿善反】彼流水朝【直遙反】宗於海【葉虎洧反】鴥【惟必反】彼飛隼【息允反】載飛載止嗟我兄弟邦人諸友【葉羽軌反】莫肯念亂誰無父母【葉滿洧反】

興也沔水流滿也諸侯春見【音現】天子曰朝夏見曰宗【輯錄蔡氏曰水勢奔趍於海猶諸侯朝宗於王也】○此憂亂之詩言流水猶朝宗於海【知所向也】飛隼猶或有所止【知所止也】而我之兄弟諸友乃無肯念亂者【物若有知人不如物故以起興】誰獨無父母乎亂則憂或及之是豈可以不念哉【親疎逺近皆無肯念亂者詩人所以深憂之也】

○沔彼流水其流湯湯【失羊反】鴥彼飛隼載飛載念彼不迹【井亦反】載起載行【葉戶郎反】心之憂矣不可弭忘

興也湯湯波流盛貌不迹不循道也【此章不循者致亂之由下章我友敬者止亂之本】載起載行言憂念之深不遑寜處也弭止也水盛隼以興憂亂之不能忘也【水方盛而未殺隼方而未止憂念方來而未息此皆理勢之不可遏者故用彼字相呼而爲興也】

○鴥彼飛隼率彼中陵民之訛言寕莫之懲我友敬矣讒言其興

興也率循訛僞懲止也○隼之髙飛猶循彼中陵【言不橫絕曠逺知自遏也】而民之訛言乃無懲止之者【隼不自縱人乃縱讒亦以人不如物而起興】然我之友誠能敬以自持矣【我友必指在位者蓋邦人諸友中之一人也】則讒言何自而興乎【自持以敬則小人不敢近其能止讒必矣防言之人卽上章不迹者也】始憂於人而卒反諸已也【始憂於人謂防莫肯息卒反諸已謂敬當自持○增釋許氏曰末章飛隼而循中陵民言訛僞者何乃莫之懲止耶於是謂其友一當敬以自持否則防言其興而見及矣憂而戒之之辭也防言固可憂惟敬足以勝之詩人之學知所本矣】

沔水三章二章章八句一章六句【輯錄陳定宇曰始念亂而憂及父母終憂防而敬以反身憂念之中不忘孝敬詩人忠厚之意也】

疑當作三章章八句卒章脫前兩句耳【一章言人皆不知憂亂二章言已獨憂人之造亂三章言在位者敬以自持則可止防而息亂】

鶴鳴於九臯聲聞【音問】於野【葉上與反】魚潛在淵或在於渚樂【音洛】彼之園爰有樹檀【葉徒防反下同】其下維萚【音托】他山之石可以爲錯【七落反】

比也鶴鳥名長頸竦身髙腳頂赤身白頸尾黒其鳴髙亮聞八九里臯澤中水溢出所爲坎從外數【上聲】至九諭深逺也【輯錄釋文曰韓詩云九臯九折之澤濮氏曰澤曲曰臯見楚辭注】萚落也【輯錄呂叔與曰落葉穢雜】錯礪石也○此詩之作不可知其所由然必陳善納誨之辭也【輯錄輔氏曰然不正言其事而必比物而爲言者正所謂風刺上者皆不主於正事而生於文辭不以正諫而托物以諫也】蓋鶴鳴於九臯而聲聞於野言誠之不可揜也【誠中形外非可矯飾爲也】魚潛在淵而或在於渚言理之無定在也【千變萬化非可執一求也】園有樹檀而其下維萚言愛當知其惡也【君子而或有未仁不可溺於愛也】他山之石而可以爲錯言憎當知其善也【小人而或有一長不可偏於惡也】由是四者引而伸之觸類而長【上聲】之天下之理其庶幾【平聲】乎【舉此以爲例爾○四者𨿽冇不同惟能明善誠身而不蔽於私者處此無難矣輯錄曹氏曰天下之理散於萬事若能反於身而求之觸類而長之未有不可爲吾之益者也鶴鳴所以諭誠身魚潛所以諭明理檀萚石錯又所以正人心好惡之偏因物而推皆可以反求諸身者也解頥曰知誠之不可揜則知念慮方萌而鬼神已知形迹欲掩而肺腑已見所以不可無誠身之功也知理之無定在則知事有精粗而理無精粗事有大小而理無大小所以不可無明善之功也知愛當知其惡憎當知其善則知親愛賤惡之不可以或偏哀矜敖惰之不可以自恣所以於應接之間尢不可不去其私欲之蔽也能是數者則知行並進而明誠兩立好惡不偏而人已兼盡其於治天下不難矣此所以爲陳善納誨之辭也歟】

○鶴鳴於九臯聲聞於天【葉鉄因反】魚在於渚或潛在淵【葉一均反】樂彼之園爰有樹檀其下維谷他山之石可以攻玉比也谷一名楮惡木也【輯錄孔疏陸氏云幽州人謂之谷桑荊交廣謂之谷中州人謂之楮殷中宗時谷桑共生是也今江南人績其皮以爲布又以爲紙樹皮班者是楮白者是谷】攻錯也○程子曰玉之溫潤天下之至美也石之麄厲天下之至惡也然兩玉相磨不可以成器以石磨之然後玉之爲器得以成焉猶君子之與小人處【上聲】也橫【去聲】逆侵加然後修省【息井反】畏避動心忍性增益預防【輯錄葉氏曰君子與小人處爲小人所侵陵則修省其身者必謹畏避小人者必嚴動心而不敢苟安忍性而不敢輊增益其所不能預防其所未至】而義理生焉道徳成焉【小人有益於君子乃如此】吾聞諸邵子云【近則聞於野逺則聞於天泛言之則可以爲錯親切言之則可以攻玉也】

鶴鳴二章章九句【教誨之意以漸而深輯錄朱子曰鶴鳴做得巧含蓄意思全不露】

彤弓之什十篇四十章二百五十九句疑脫兩句當爲二百六十一句

詩經疏義防通卷十﹤經部﹐詩類﹐詩經疏義會通﹥

欽定四庫全書

詩經防義防通卷十一

元朱公遷撰

祈父之什二之四

祈【勤衣反】父【音甫】予王之爪牙【葉五胡反】胡轉予於卹靡所止居賦也祈父司馬也職掌封圻之兵甲故以爲號酒誥曰圻父薄違是也【薄違者廹逐違命之人也輯錄孔防古者祈圻畿同字得通用父與甫通說文男子之羙稱也亦謂尊之也】予六軍之士也【輯錄夏官司馬注王冇六軍六卿主之平居則爲卿大夫有事則爲將軍也詳見瞻彼洛矣】或曰司右虎賁【音奔】之屬也【輯錄夏官司右上士二人下士四人胥八人徒八十人凡國勇力之士能用五兵者屬焉虎賁氏下大夫二人中士十有二人胥八十人虎士八百人掌先後王而趨以卒伍軍旅防同亦如之舍則守王閒王在國則守王宮國有大故則守王門】爪牙鳥獸所用以爲威者也【輯錄孔防曰鳥用爪獸用牙以防衛此人自謂王之爪牙以鳥獸爲諭也】卹憂也○軍士怨於久役故呼祈父而告之曰予乃王之爪牙汝何轉我於憂卹之地使我無所止居乎【輯錄鄭氏曰此責司馬之辭謂見使從軍也六軍之士出自六鄕法不取於王之爪牙之士張子曰禁衛天子之爪牙而使之逺戍所謂轉予於卹也古人容易出一句便不可及詩人造理深其辭盡難學○增釋許氏曰一說則爪牙二字爲切而得詩意】

○祈父予王之爪士【鉏裏反】胡轉予於卹靡所防【之履反】止賦也爪士爪牙之士也防至也

○祈父亶不聰胡轉予於卹有母之尸饔

賦也亶誠屍主也饔熟食也言不得奉養而使母反主勞苦之事也○東萊呂氏曰越勾踐伐吳有父母耆老而無昆弟者皆遣歸【見國語吳語】魏公子無忌救趙亦令【平聲】獨子無兄弟者歸養【見史記夲傳】則古者有親老而無兄弟其當免徵役必有成法故責司馬之不聰其意謂此法人皆聞之汝獨不聞乎乃驅吾從戎使吾親不免薪水之勞也責司馬者不敢斥王也【輯錄通釋曰不斥王而責司馬此詩人之忠厚也亦若北山所謂大夫不均之意○增釋鄱陽張氏曰斥者指斥之謂明白指其人其事而言之今不敢言王之過而責司馬故云不敢斥王也大雅文王篇傳言以戒王而不敢斥言猶所謂敢告僕夫云爾】

祈父三章章四句【一章二章怨而責之三章怨而訴之輯錄觧頥曰先王之制諸侯有故則方伯連帥以諸侯之師討之王室有故則方伯連帥以諸侯之師救之司馬所掌封圻之兵甲不過衛王室而已此詩前二章責司馬不當以王之爪牙而逺從徵役後一章責司馬不當以國之孤子而逺從徵役使王而自棄其爪牙則謂之不智使司馬棄王之爪牙則謂之不忠至於使孤子無以爲養則又謂之不仁一事而三失具焉其刺之也宜哉】

序以爲刺宣王之詩說者又以爲宣王三十九年戰於千畒【輯錄索隱曰地名在西河介休縣】王師敗績於姜氏之戎【見國語周語下太子諌靈王同輯錄韋昭曰西夷別種四嶽之後也】故軍士怨而作此詩東萊呂氏曰太子晉諫靈王之詞曰自我先王厲宣幽平而貪天禍至於今未弭宣王中興之主也至與幽厲並數【色主反】之其詞𨿽過觀是詩所刺則子晉之言豈無所自歟但今考之詩文未有以見其必爲宣王耳下篇放此

皎皎【古了反】白駒食我苖縶【陟立反】之維之以永今朝所謂伊人於焉逍遙

賦也皎皎潔白也駒馬之未壯者謂賢者所乘也【輯錄謝氏曰皎皎者潔白而可愛敬其人亦美其駒也】圃也縶絆【音半】其足維系其靷【音引】也【輯錄在胸曰靷】永久也伊人指賢者也逍遙遊息也【輯錄呂氏與曰徘徊少畱之貎】○爲此詩者以賢者之去而不可畱也故托以其所乘之駒食我苖而縶維之庶防【平聲】以永今朝使其人得以於此逍遙而不去若後人畱客而投其轄於井中也【輯錄漢書陳遵字孟公毎大飲輙閉門取客車轄投井中𨿽冇急終不得去】

○皎皎白駒食我藿【火郭反】縶之維之以永今夕【葉祥龠反】所謂伊人於焉嘉客【葉克各反】

賦也藿猶苖也【輯錄嚴氏曰藿豆葉用以作】夕猶朝也嘉客猶逍遙也【輯錄謝氏曰賢者髙蹈逺引吾知其不可畱矣猶欲縶維其白駒以彊畱之𨿽一朝一夕亦滿吾意好徳之彛性尊賢之良心在人自不能泯也】

○皎皎白駒賁【彼義反又音奔】然來【牛云俱反】思爾公爾侯【葉洪孤反】逸豫無期愼爾優遊【葉汪胡反】勉爾遁思【葉新賫反】

賦也賁然光采之貎也【輯錄輔氏曰賁然來思猶今言光訪寵賁之意】或以爲來之疾也【輯錄朱子曰王氏讀爲奔字言其來之速也】思語詞也爾指乘駒之賢人也愼勿過也勉毋決也遁思猶言去意也○言此乘白駒者若其肯來則以爾爲公以爾爲侯而逸樂無期矣猶言橫來大者王小者侯也【史記田橫故齊王族自立爲齊王戰敗入居海島漢髙帝遣使召之曰云云】豈可以過於優遊決於遁思而終不我顧哉蓋愛之切而不知好爵之不足縻【輯錄縻系也易中孚口我有好爵吾與爾縻之】畱之苦而不卹其志之不得遂也【輯錄通釋曰此章上四句見其愛之切末二句見其畱之苦】

○皎皎白駒在彼空谷生芻【楚俱反】一束其人如玉毋金玉爾音而有遐心

賦也賢者必去而不可畱矣於是嘆其乘白駒入空谷束生芻以秣之而其人之徳羙如玉也【是詩至此方言其徳夫以捲懷去亂如此非明智勇決不能信乎其羙如玉矣】蓋已邈【音莫逺也】乎其不可親矣然猶冀其相聞而無絕也故語【去聲】之曰毋貴重爾之音聲而有逺我之心也【輯錄輔氏曰此章則賢者旣去而好賢之誠終無已也夫見賢而好之固人之情也至於賢者已去而眷戀之情不已且祝其無貴重其音聲以有逺我之心焉夫然後見其好賢之誠也】

白駒四章章六句【一章二章畱之也三章告以畱之之意也四章𨿽不可畱而畱之之心不可已也此與隰桑及唐風有枤之杜同枤杜欲畱之而不可致白駒欲畱之而不可畱隰桑欲言之而不忍遽言之是皆在下位者之心也使上之人有是心焉則君子在位而三詩可無作矣】

黃鳥黃鳥無集於谷無啄【陟角反】我粟此邦之人不我肯谷言旋言歸復我邦族

比也谷木名谷善【輯錄通釋曰此二谷字異義然據韻則一從木一從禾】旋回復反也○民適異國不得其所故作此詩托爲呼其黃鳥而告之曰爾無集於谷而啄我之粟【以黃鳥之啄粟比人之害己】苟此邦之人不以善道相與則我亦不久於此而將歸矣

○黃鳥黃鳥無集於桑無啄我粱此邦之人不可與明【葉謨郎反】言旋言歸復我諸兄【葉虛王反】

比也

○黃鳥黃鳥無集於栩【況甫反】無啄我黍此邦之人不可與處言旋言歸復我諸父【扶雨反】

比也

黃鳥三章章七句【輔氏曰不我肯谷猶冀其以善道相與也不可與明猶冀其知人之休戚也不可與處則不安甚矣愚謂此詩始言邦族次言諸兄次言諸父困苦愈甚而思則愈親矣】

東萊呂氏曰宣王之末民有失所者意他國之可居也及其至彼則又不若故鄕焉故思而欲歸使民如此亦異於還定安集之時矣今按詩文未見其爲宣王之世下篇亦然

我行其野蔽【必制反】芾【方味反】其樗【敕雩反】昏姻之故言就爾居爾不我畜復我邦家【葉古胡反】

賦也樗惡木也【輯錄莊子云大枝臃腫而不中繩墨小枝卷曲而不中防矩】壻之父婦之父相謂曰婚姻【輯錄爾雅曰壻之父爲姻婦之父爲婚又曰婦之父母壻之父母相謂爲婚姻】畜飬也○民適異國依其婚姻而不見収防故作此詩言我行於野中依惡木以自蔽於是思昏姻之故而就爾居而爾不我畜也則將復我之邦家矣

○我行其野言采其蓫【敕六反】昏姻之故言就爾宿爾不我畜言歸思復

賦也蓫牛蘈【音頽】惡菜也今人謂之羊蹄菜

○我行其野言采其葍【音福葉筆力反】不思舊姻求爾新特成【論語作誠】不以富亦秖【音支】以異【葉才織反】

賦也葍防【浮去聲】惡菜也特匹也○言爾之不思舊姻而求新匹也𨿽實不以彼之富而厭我之貧亦秪以其新而異於故耳此詩人責人忠厚之意【依惡木采惡菜困窮如此而婚姻不見收卹薄已甚矣𨿽不怨焉而不免有棄絕之意也】

我行其野三章章六句【一章二章自決以義而其意確三章責人以恕而其意防】

王氏曰先王躬行仁義以道【去聲】民厚矣猶以爲未也又建官置師以孝友睦姻任防六行【去聲下同】教民爲【去聲下同】其有父母也故教以孝爲其有兄弟也故教以友爲其有同姓也故教以睦爲其有異姓也故教以姻爲鄰里鄕黨相保相愛也故教以任【宅舍有故柏受寄托出周禮地官大司徒輯錄鄭氏注曰保猶任也】相賙相救也故教以卹【輯錄大司徒之職令五家爲比使之相保五比爲閭使之相受四閭爲族使之相葬五族爲黨使之相救五黨爲州使之相賙五州爲鄕使之相賔】以爲【如字】徒教之或不率也故使官師以時書其徳行而勸之【輯錄族師書其孝弟睦姻者閭胥書其任卹者】以爲徒勸之或不率也於是乎有不孝不睦不婣不弟【去聲】不任不防之刑焉【輯錄不弟卽不友也不言不友而言不弟言兄不友其弟則教之弟不恭厥兄則刑之使少者不敢陵長也賈氏曰上言友在睦婣之上專施於兄弟此變言弟退在睦婣之下兼施於師長】方是時也安有如此詩所刺之民乎【此詩正爲不婣而作】

秩秩斯榦【葉居焉反】幽幽南山【葉所旃反】如竹苞【葉補苟反】矣如松茂【葉莫口反】矣兄及弟矣式相好【呼報反葉許厚反】矣無相猶【葉余久反】矣賦也秩秩有序也斯此也幹水涯也南山終南之山也苞叢生而固也猶謀也【相謀相圗也相圗則異心矣人君繼世而立多與兄弟相疑忌故首以爲祝】○此築室旣成而燕飲以落之【輯錄雜記庚蔚云落謂與賔客燕防以酒食澆落之卽歡樂之義也】因歌其事言此室臨水而面山其下之固如竹之苞其上之宻如松之茂【此見宮室之羙而宜其地輯錄嚴氏曰宣王作室之地在秩秩然整齊之幹岸面對悠悠然深逺之南山言地勢之壯也其盤基之厚如竹之叢生其結架之宻如松之茂盛言宮室之羙也】又言居是室者兄弟相好而無相謀則頌禱之辭猶所謂聚國族於斯者也【出記檀弓輯錄陳氏曰聚國族燕集國賔聚防宗族也頌者羙其事而祝其福禱者祈以免禍也輔氏曰言兄弟相好者恐與蓼蕭三章同意天子諸侯繼立多與兄弟相疑忌所以祝其相好而無相謀也歐陽氏曰古人成室而落之必有稱頌祝禱之言如晉獻文子成室張老曰羙哉輪焉羙哉奐焉歌於斯哭於斯聚國族於斯君子謂之善頌善禱者是矣】張子曰猶似也人情大抵施之不報則輟故恩不能終兄弟之間各盡已之所宜施者無學其不相報而廢恩也【輯錄兄弟友愛盡其在我不可視報以爲施兄友而弟不恭不可學弟而廢其友弟恭而兄不友不可學兄而廢其恭】君臣父子朋友之間亦莫不用此道盡已而已愚按此於文義或未必然然意則善矣【張子借其言以教人朱子引之非以此釋經也特廣說詩之法耳】或曰猶當作尢【尢怨也咎也】

○似續妣【必履反】祖築室百堵西南其戶【胡五反】爰居爰處爰笑爰語

賦也似嗣也妣先於祖者恊下韻爾或曰【曽氏】謂姜嫄后稷也【似續妣祖言其繼世而爲天子之宮猶曰繼其先業也】西南其戶天子之宮其室非一在東者西其戶在北者南其戶猶言南東其畝也【此見其宮室之廣大】爰於也【居處笑語無不於斯言其家人之羣處而和輯也】

○約之閣閣椓【陟角反】之槖槖【音托】風雨攸除【直慮反】鳥防攸去君子攸芋【香於反葉王遇反】

賦也約束板也閣閣上下相乘也【輯錄嚴氏曰卽所謂束板以載也】椓築也槖槖杵聲也除亦去也無風雨鳥防之害言其上下四旁皆牢密也【此首章竹苞松茂之諭見其宮室之堅致】芋尊大也君子之所居以爲尊且大也【輯錄濮氏曰此以下由外而內由垣墻而堂寢次第當然也】

○如跂【音企】斯翼如矢斯如鳥斯革【葉訖立反】如翚【音輝】斯飛君子攸躋【子西反】

賦也跂竦立也【輯錄孔氏曰如跂如人跂足直立】翼敬也急也矢行緩則枉急則直也革變翚雉躋升也○言其大勢嚴正如人之竦立而其恭翼翼也其亷隅整如矢之急而直也其棟宇峻起如鳥之警而革也其檐阿華采而軒翔如翚之飛而矯其翼也蓋其堂之羙如此【輯錄言望其外而雄壯軒翥也】而君子之所升以聽事也【輯錄李氏曰宣王之營宮室可謂得禮不失之侈亦不失之陋如所謂斯翼斯斯革斯飛等句不失之陋將以除風雨去鳥防則不失之侈矣易曰上古穴居而野處後世聖人易之以宮室以待風雨然則聖人作宮室之意惟欲待風雨而已】

○殖殖【市力反】其庭有覺其楹噲噲【音快】其正【葉音徵】噦噦【呼防反】其君子攸寜

賦也殖殖平正也庭宮寢之前庭也覺髙大而直也【卑小迂回則暗故以髙大而直訓覺】楹柱也噲噲猶快快也【明快之義】正向明之處也噦噦深廣之貎奧窔【音要】之間也【室東南隅爲窔西南隅爲奧奧窔之間深宻之地也董氏曰正陽室陰室】言其室之羙如此【輯錄謂觀其內而髙明深廣也】而君子之所休息以安身也【以上三章皆言其身之所處者如此然三章縂言其宮室之成爾四章則自外而觀其堂之勢五章則自內而觀其室之制也升於堂安於室則尊大之气象可見而安寕之意可知矣】

○下莞【音官】上簟【葉徒檢徒錦二反】乃安斯寢【葉子檢子錦二反】乃寢乃興乃占我夢【葉彌登反】吉夢維何維熊維羆【彼宜反葉彼何反】維虺維蛇【市奢反葉於其士何二反】

賦也莞蒲席也竹葦曰簟羆似熊而長頭髙腳猛憨【火含反厲也】多力能防樹【輯錄本艸曰熊類犬豕而性輕健好攀緣上髙木】虺蛇屬細頸大頭色如文綬大者長七八尺○祝其君安其室居夢兆而有祥亦頌禱之詞也【此承上章君子攸寕而言】下章放此

○大【音泰】人占之維熊維羆男子之祥維虺維蛇女子之祥

賦也大人大卜之屬占夢之官也【輯錄通釋曰周禮大卜爲卜筮官之長凡卜師卜人人華氏占人簭人占夣皆其官屬也華音水簭音室】熊羆陽物在山彊力壯毅男子之祥也虺蛇陰物穴處柔弱隱伏女子之祥也【輯錄金氏曰欲其生男女固祝願之詞而熊羆虺蛇之事又其設詞形容也】或曰夢之有占何也曰人之精神與天地陰陽流通故晝之所爲夜之所夢其善惡吉凶各以類至【所爲有邪正故所夢有善惡此吉凶之所由分也】是以先王建官設屬【周禮春官占夢中士二人史二人徒四人】使之觀天地之防【鄭氏曰天地之防建厭所處之日辰賈氏釋云建謂斗柄所建厭謂前日一次建謂陽建故左旋於天厭謂陰建故右旋於天然建厭所在嵗嵗不同假令正月陽建於寅陰建在戌日據幹辰據支愚按戌者正月之日前一次也蓋季冬日窮於次則在枵而爲子明年正月在亥右旋逆數則戌爲日前一次矣故建則自寅而卯而辰厭則自戌而酉而申其逆順周旋次第一定不易然今歷家以甲巳之嵗建丙寅乙庚之嵗建戊寅則建厭所處之日辰干支嵗嵗各不同也竊意賈說如此故附之厭一渉反】辧陰陽之气【鄭氏曰陰陽之气謂休王前後賈氏釋云凡五行值時者王生王者休王所生者相王所勝者死相所勝者囚如春則木王水休火相王死金囚也賈說如此而不釋前後二字竊意休前爲囚王后爲相休王前後豈兼休囚王相而言與已上夢時之月日觀建厭所在辧陰陽之气以推吉凶也】以日月星辰占六夢之吉凶【鄭氏曰日月星辰謂日月之行及合辰所在也愚按賈氏釋文於此甚詳今以其說考之此蓋又推後來事應之日月也某年月日冇何夢則逆知某年月日有何應蓋彼時日月五星所行於十二辰次在某處其日支幹與夢之日支幹若何相配合事至此當驗也然其占夢之法則賈說亡之矣○六夢一曰正夢無感而自夢也二曰噩夢三曰思夢因驚愕思念而夢也四曰寤夢因覺時道之而夢也五曰喜夢六曰懼夢則又因喜懼而成夢也○增釋吳師道曰周禮占夢列子同林希逸謂噩與懼不同噩者夢中驚噩則夢者也懼者冇所憂懼而夢也周禮注無別】獻吉夢贈惡夢【獻者獻羣臣之吉夢而歸羙於王贈者祭於四方而遣之以明逆新善而去故惡也○已上皆周禮占夢文】其於天人相與之際察之詳而敬之至矣【夢惡則恐懼修省以祈悔禍於天夢吉則增益爲善以祈永命於天詳以察之莫不致其敬之之心也】故曰王前巫而後史卜筮瞽侑皆在左右【巫主弔臨史書言動瞽辧聲樂侑贊威儀卜筮決疑斷事皆所以愼居處也】王中【句】心無爲也以守至正【守君道之至正則所爲皆善而夢皆吉夢矣自前巫後史以下語出禮運輯錄眞氏曰巫掌祀以鬼神之事告王史掌書以三皇五帝之事告王當卜筮者以吉凶諫王暮朦之叟以歌詩諫王一人之身而左右前後挾而維之以引以翼有孝有徳𨿽欲斯須自放得乎故王中心他無所爲惟守至正而已】

○乃生男子載寢之牀載衣【於旣反】之裳載弄之璋其泣喤喤【華彭反葉胡光反】朱芾【音弗】斯皇室家君王

賦也半圭曰璋【輯錄見春官典瑞及冬官王人】喤大聲也芾天子純朱諸侯黃朱【輯錄純朱黃朱明其色有深淺也呂東萊曰白虎通云茂者蔽也行以蔽前天子朱芾諸侯赤芾以韋爲之上廣一尺下廣三尺】皇猶喤喤也君諸侯也○寢之於牀尊之也衣之以裳服之盛也【增釋許氏曰初生之子未能勝衣𦇤褓而已今不獨衣之衣又必衣之裳者服之備也所以期其成人也故曰服之盛也】弄之以璋尙其徳也言男子之生於是室者皆將服朱芾煌煌然有室有家爲君爲王矣

○乃生女子載寢之地載衣之裼【他訃反】載弄之瓦【葉魚位反】無非無儀【葉音義】惟酒食是議無父母詒【以反】罹【葉音麗】賦也裼褓【音保】也瓦紡塼也【輯錄黃氏曰今所見紡無用塼者而瓦亦與塼爲二物恐風俗古今不同爾甞見湖州風俗婦人皆以麻綫爲業人各一瓦覆膝而索麻綫於其上嵗久瓦率成坎古亦豈有此事而詩人因指之歟】儀善罹憂也○寢之於地卑之也衣之以褓卽其用而無加也【褓縛兒被也小兒初生所當必用者男子則加裳以飾之女子則不復加飾但卽其所常用而已】弄之以瓦習其所有事也【女子以紡績爲事】有非非婦人也有善非婦人也蓋女子以順爲正無非足矣有善則亦非其吉祥可願之事也【觀哲婦傾城可見】惟酒食是議而無遺【去聲】父母之憂則可矣易曰無攸遂在中饋貞吉【輯錄家人六二傳曰以陰柔之才而居柔不能治於家者也故無攸遂無所爲而可也若爲婦人之道則其正也婦人居中而主饋者也故曰中饋本義曰六二柔順中正女之正位乎內者也故其象占如此】而孟子之母亦曰婦人之禮精五飯【五飯未詳據月令以爲天子春食麥夏食菽稷秋食麻冬食黍又引周禮疾醫掌飬民疾而曰以五穀注謂依月令五方之谷通於上下以此五穀爲飯愚謂月令五飯乃天子所食恐非孟母所言之本意周禮五飯又未必如月令之說而攷之於禮飯之品冇六黍稷稻粱白黍黃粱注云此諸侯之飯也天子又益苽與麥以此觀之則五飯云者止謂五穀之飯可也】冪【音宻】酒漿養【去聲】舅姑縫衣裳而已矣故有閨門之修而無境外之志【出列女傳】此之謂也

斯幹九章四章章七句五章章五句【一章願其宜兄弟二章願其宜室家三章至五章願其處身尊顯而安寕六章至九章願其生男與女而皆賢且淑也○輯錄黃氏曰先言其基址壯厚而不防兄弟之安居而不爭次則言其室家之制度居處之歡恱又次言垣墻之固棟宇之麗堂室之羙末數章則願其男女之眾多子孫之蕃衍而禱頌之意盡矣輔氏曰禱頌之詞始於兄弟之和睦而終於兒女之賢善家道之成無逾此者也觧頥曰首及夫兄弟者人之居室兄弟之好未易完也兄弟之相好而無相猶則非篤天倫之親者不能也果能篤於兄弟之好則宜爾室家樂爾妻孥和气之益充大福之益集而子孫之繁衍基業之昌盛有不可勝言者矣此所以爲善頌善禱歟】

舊說厲王旣流於彘宮室圮【部鄙反毀也】壊【輯錄通釋曰厲王出居於彘凡十四年而後宣王立故疑其國都宮室之壊也】故宣王卽位更【平聲】作宮室旣成而落之今亦未有以見其必爲是時之詩也或曰儀禮下管新宮【下管與升歌對蓋堂下之樂也出燕禮與大射儀輯錄注云笙奏也又云吹蕩以播新宮之樂】春秋傳宋元公賦新宮【昭公二十五年】恐卽此詩然亦未有明證【輯錄輔氏曰若以儀禮之下管新宮當之則此詩非宣王之詩矣】

誰謂爾無羊三百維羣誰謂爾無牛九十其犉【而純反】爾羊來思其角濈濈【莊立反】爾牛來思其耳濕濕【始立反】賦也黃牛黒唇曰犉羊以三百爲羣其羣不可數也牛之犉者九十非犉者尙多也【輯錄董氏曰三百維羣以羣訃也九十其犉以犉計也黒唇爲犉則黒皆爲牰黒耳爲犚亦各以其數也皆音砌牰音袖犚音尉】聚其角而息濈濈然呞【音癡食已復出嚼之也】而動其耳濕濕然王氏曰濈濈和也羊以善觸爲患【善多也】故言其和謂聚而不相觸也濕濕潤澤也牛病則耳燥安則潤澤也【輯錄陸氏曰古之視牛者以耳祭義所謂大夫袒而毛牛尙耳】○此詩言牧事有成而牛羊眾多也【孔氏曰周禮牧人掌牧六牲牛馬羊豕犬雞也大豕雞比牛羊爲卑馬則祭之用者少故特舉牛羊愚謂雞豚狗彘之畜非牛羊匹也問國君之富數馬以對則馬又非牛羊可匹也特舉二者以此與】

○或降於阿或飲於池【葉唐何反】或寢或訛爾牧來思何【河可反】蓑【素多反】何笠【音立】或負其餱【音侯】三十維物【葉徵律反】爾牲則具【葉居律反】

賦也訛動何揭【音竭擔也】也蓑笠所以備雨三十維物齊其色而別之凡爲色三十也○言牛羊無驚畏【輯錄鄭氏曰降阿飲池或寢或訛者羙其無所驚畏也】而牧人持雨具賫飲食從其所適以順其性【輯錄此申言章首三句】是以生養蕃息至於其色無所不備而於用無所不有也【如祭四方之神而各用其方色之牲則五色各有所用色備如此隨用而足】

○爾牧來思以薪以蒸【之承反】以雌以雄【葉於陵反】爾羊來思矜矜兢兢不騫不崩麾之以肱畢來旣升

賦也麤曰薪細曰蒸雌雄禽獸也矜矜兢兢堅彊也【堅彊猶曰壯盛輯錄釋文兢其冰反】騫虧也崩羣疾也【少損曰騫全壊曰崩不騫不崩猶言無損壊也羊有疾輙相污故曰羣疾】肱臂也旣盡也升入牢也【輯錄牢防獸閩也】○言牧人有餘力則出取薪蒸摶禽獸其羊亦馴擾從人不假箠楚【輯錄擾音饒馴擾皆順也箠主水反防也】但以手麾之使來則畢來使升則旣升也【輔氏曰羊躁而難制牛順而易馴羊馴如此牛可知矣輯錄觧頥曰末二句見人識物情物觧人意而無事乎奔走追逐之勞也○增釋許氏曰首章言牛羊此章獨言羊者蓋牛服耒乘車動知人意是牛易於馴者羊負狠好闘難於馴擾今但麾之以肱則畢來旣升其馴可知矣故首章亦言其濈濈而和於牛則惟曰濕濕也羊且能馴則牛之馴不言自見矣或曰二章乃獨言牛爾此章惟言羊也】

○牧人乃夢眾維魚矣旐【音兆】維旟【音余】矣大人占之眾維魚矣實維丰年【葉尼因反】旐維旟矣室家溱溱【側巾反】

賦也占夢之說未詳溱溱眾也或曰眾謂人也旐郊野所建綂人少旟州裏所建統人多【輯錄春官司常州裏建旟縣鄙建旐夏官大司馬郊野載旐】蓋人不如魚之多旐所統不如旟所統之眾故夢人乃是魚則爲丰年旐乃是旟則爲人眾【牧人之性渾厚質朴日用飲食而已故𨿽卑賤而其夢可占眾維魚旐維旟皆以少變多之象也夢中變化之祥如此則天下富庶之兆可推蓋因牧事冇成而設爲頌禱之詞也牛羊眾多已爲可喜民人富庶又大可願而至可喜故廣其意以祝之然丰年之占若難曉豈以人殖五穀而又用五穀人多如魚則五穀之蕃盛可見邪○增釋許氏曰此章傳謂占夢之說未詳豈古者卜筮之家冇是說與詩記此牧成而考之之詩故設以吉祥之事終焉則亦丰年民乃閒樂故以田以魚夢魚斯丰年之祥也旐者旟者田官所建旐統人少旟統人多今建旐之處乃建旟則民庶眾矣】

無羊四章章八句【首言畜產遂其生次言祭祀足於用繼言其彊盛馴擾之可喜終則因致稱願之詞】

節【音截下同】彼南山維石巖巖赫赫師尹民具爾瞻【葉側防反】憂心如惔【徒藍反】不敢戲談國旣卒【子律反】斬【葉側亍反】何用不監【古反】

興也節髙峻貎巖巖積石貎赫赫顯盛貎師尹大【音泰】師尹氏也大師三公尹氏蓋吉甫之後春秋書尹氏卒公羊子以爲譏世卿者卽此也【隠公三年世卿者父死子繼也輯錄李氏曰春秋後又書尹氏立王子朝則尹氏之爲世卿其來甚久】具俱瞻視惔燔卒終斬絕監視也○此詩家父【音甫】所作刺王用尹氏以致亂言節彼南山則維石巖巖矣赫赫師尹則民具爾瞻矣【輔氏曰此以南山之髙峻興師尹之尊崇】而其所爲不善使人憂心如火燔灼又畏其威而不敢言也然則國旣終斬絕矣汝何用而不察哉【何用不監一語所以起下章之不平也輯錄何用不察察則有以知其不平矣輔氏曰憂心如惔憂之甚也不敢戱談畏其威也戱談猶且不敢而況敢正言其失直指其非乎然國旣終將斬絕矣汝何用而不察哉蓋事已至此而在家父則又有不得而不言者也】

○節彼南山有實其猗【於宜反葉於何反】赫赫師尹不平謂何天方薦【䢐殿反】瘥【才何反】防【息浪反】亂多民言無嘉【葉居何反】憯【七感反】莫懲嗟【葉遭哥反】

興也有實其猗未詳其義傳曰實滿猗長也箋云猗倚也言艸木滿其旁倚之畎谷也或以爲艸木之實猗猗然皆不甚通【此句難通則起興之意亦難曉輯錄輔氏曰先生以爲諸說皆不甚通者蓋與不平之意不相似耳然鄭氏之意大鑿而或者之說似可通故蘇氏亦云艸木山之實也山之生物平均如一凡艸木之生於上者無不猗猗其長也如此則與不平之意相近矣今存以備一說】薦薦通重【直用反】也瘥病大【防亂多疊上文薦瘥而言也】曽懲創也○節然南山則有實其猗矣赫赫師尹而不平其心則謂之何哉【不平謂何乃一篇之大要以下數章皆自此推之】蘇氏曰爲政者不平其心則下之榮瘁勞佚有大相絕者矣是以神怒而重之以防【去聲】亂【神怒卽天怒也】人怨而謗讟【徒谷反】其上然尹氏曽不懲創咨嗟求所以自攺也【輯錄輔氏曰是則所謂安危利菑而樂其所以亡者其亦不仁甚矣】

○尹氏大【音泰】師維周之氐【丁禮反葉都黎反】秉國之均四方是維天子是毗【婢伊反】俾民不迷不弔昊天不宜空我師【葉霜夷反】

賦也氐本均平維持毗輔弔湣空窮師眾也【輯錄呂東萊曰空我師如空其國空其地之類蓋曰人之類將滅矣甚言之也】○言尹氏大師維周之氐【輯錄王氏曰京師以大族爲氐朝廷以尊官爲氐氐者安危存亡所出也尹氏大族也大師尊官也】而秉國之均【政主乎平故曰均】則是宜有以維持四方毗輔天子而使民不迷【曉然知所勸懲而無疑惑也】乃其職也今乃不平其心而旣不見湣弔於昊天矣【不曰國政而曰國均則非平其心者不能秉平其心則天佑之矣尹氏之心不平所以不爲天所卹也】則不宜久在其位使天降禍亂而我眾並及空窮也【不平之禍及於國者必如此】

○弗躬弗親庶民弗信【葉斯人反】弗問弗仕【鉏裏反下同】勿罔君子【葉奬裏反】式夷式已無小人殆【葉養裏反】瑣瑣【素火反】姻亞則無膴【音武】仕

賦也仕事罔欺也君子指王也夷平已止【輯錄王氏曰已廢退也孟子所謂士師不能治士則已之與此已同義】殆危也瑣瑣小貎壻之父曰姻兩壻相謂曰亞【輯錄孔防言毎一人娶姊一人娶妹相亞次也】膴厚也【輯錄箋云無厚任用之】○言王委政於尹氏尹氏又委政於姻婭之小人而以其未甞問未甞事者欺其君也【凡事必咨訪而後明必更練而後熱苟未能然而欲妄試之則是欺其君耳】故戒之曰汝之弗躬弗親庶民已不信矣其所弗問弗事則豈可以罔君子哉【民已不可欺況可欺其君乎】當平其心視所任之人有不當者則已之無以小人之故而至於危殆其國也瑣瑣姻婭而必皆膴仕則小人進矣【任用小人皆不平之心爲之而所當攺者也故以式夷式已告之輯錄輔氏曰小人而濫居要職躐處髙位其智識旣不能以照察幾防其才力又不能以綜理事務則其勢必至於分委姻婭之人以任政而小人因得以並進矣鑿空妄說誕慢相欺必至於以其未甞問未甞仕者欺其君而政荒事廢召禍致災無所不至當是之時是宜反躬自責而私欲昏蔽迷惑不反不至於危殆其國家則不已者此小人之常態也若能平其心視所任之人冇不當者則已之瑣瑣姻婭悉皆屏去而無使污縉紳而盜名器焉則何至於危殆其國家也哉】

○昊天不傭【敕龍反】降此鞠【九六反】訩【音凶】昊天不惠降此大戾君子如屆【音戒葉居例反】俾民心闋【古穴反葉苦桂反】君子如夷惡【烏路反】怒是違

賦也傭均鞠窮訩亂戾乖屆至【惡字對傭字屆字對夷字訓義𨿽不同皆主均平之意也】闋息違逺也○言昊天不均而降此窮極之亂昊天不順而降此乖戾之變【鞠凶大戾卽二章天怒人怨之事也不平之禍至於如此】然所以靖之者亦在夫【音扶】人而已君子無所苟而用其至則必躬必親而民之亂心息矣君子無所偏而平其心則式夷式已而民之惡怒逺矣【民無怨丄之心若其逺去爾平其心則其效如此】傷王與尹氏之不能也夫爲政不平以召禍亂者人也而詩人以爲天實爲之者蓋無所歸咎而歸之天也【增釋許氏曰詩謂鞠凶大戻匪降自天皆尹氏爲之也民罹其害無可柰何而歸之於天也在民視之則難在王視之則易進賢而退姦爲國之至理而二者之情狀惟平其心者見之王如幡然用其賢則尹氏必不居位而民之怨息矣王如坦然平其心則尹氏自不能逃其罪而民惡怒逺矣夫何難哉】抑有以見君臣隱諱之義焉有以見天人合一之理焉後皆放此【輯錄輔氏曰初言天而後止言人者天人一理人心說則天意觧矣先生明有以見君臣隱諱之義有以見天人合一之理之說先儒所不及施之變雅刺詩皆可通也】

○不弔昊天【葉鐵因反】亂靡有定【葉唐丁反】式月斯生【葉桑經反】俾民不寜憂心如酲誰秉國成不自爲政【葉諸盈反】卒勞百姓【葉桑經反】

賦也酒病曰酲成平卒終也○蘇氏曰天不之卹故亂未有所止而禍患與嵗月增長【上聲】君子憂之曰誰秉國成者乃不自爲政而以付之姻婭之小人其卒使民爲【去聲】之受其勞獘以至此也【不曰國政而曰國成亦非平其心者不能秉也此與三章相似亦與四章相應】

○駕彼四牡四牡項領我瞻四方蹙蹙【子六反】靡所騁【戚領反】

賦也項大也【輯錄馬頸大則其肥壯可知】蹙蹙縮小之貎○言駕四牡而四牡項領可以騁矣【欲去亂也】而視四方則皆昏亂蹙蹙然無可往之所亦將何所騁哉【輯錄嚴氏曰家父駕此四牡可以騁矣然視四方蹙蹙然縮小無可馳騁之地是以畱而不去蓋世亂則若見天地之狹矣】東萊呂氏曰本根病則枝葉皆瘁是以無可往之地也【天下之亂如此皆秉國成者之罪也】

○方茂爾惡相【息亮反】爾矛矣旣夷旣懌如相醻【市由反】矣賦也茂盛相視懌恱也○言方盛其惡以相加則視其矛防如欲戰鬭及旣夷平恱懌則相與歡然如賔主而相醻酢不以爲怪也蓋小人之性無常而習於鬭亂其喜怒之不可期如此是以君子無所適而可也【蹙蹙靡所騁者此故也導民以惡倡民以亂非尹氏而何哉】

○昊天不平我王不寜不懲其心覆【芳服反】怨其正【葉諸盈反】賦也尹氏之不平若天使之故曰昊天不平若是則我王亦不得寜矣然尹氏猶不自懲創其心乃反怨人之正已者則其爲惡何時而已哉【小人不責己而責人如此輯錄呂東萊曰篇將終矣復嘆曰昊天其使尹氏不平乎我王其不得安寜乎今尹氏不懲創其惡覆怨正人之攻己者】

○家父【音甫】作誦【葉侯容反】以究王訩式訛爾心以畜【許六反】萬邦【葉卜工反】

賦也家氏父字周大夫也究窮訛化畜養也○家父自言作爲此誦【輯錄誦歌誦也】以窮究王政昏亂之所由冀其攺心易慮以畜養萬邦也【因其心之不懲也故告以訛爾心訛爾心則不平者可平矣】陳氏曰尹氏厲威使人不得戲談而家父作詩乃復自表其出於已以身當尹氏之怒而不辭者蓋家父周之世臣義與國俱存亡故也東萊呂氏曰篇終矣故窮其亂本而歸之王心焉致亂者𨿽尹氏而用尹氏者則王心之蔽也【輯錄輔氏曰東萊謂篇終矣故窮其亂本而歸之王心焉此說當矣故直至此章方說个王字蓋言至此則王亦不得不任其責前章𨿽甞譏尹氏之用小人而不及王然王之所以用尹氏者亦不能逃其責矣】李氏曰孟子曰人不足與適【音謫】也政不足與間【去聲】也惟大人爲能格君心之非蓋用人之失政事之過𨿽皆君之非然不必先論也惟格君心之非則政事無不善矣用人皆得其當矣

節南山十章六章章八句四章章四句【此詩十章以不平謂何爲主一章居髙肆惡而國家禍患不知省二章謀邪作辟而天人禍謫不知懲三章昧於所事致上天絕已而不知退四章怠於所事以私黨宰國而不知已五章天𨿽云變而尙可消其變六章天益生亂而不肯止其亂七章則君子避亂無所八章則小人習亂成俗九章言天禍我王尹氏則怙惡而嫉善十章又歸本於王欲其攺惡而爲善也○增釋許氏曰此詩刺王用尹氏前九章惟極言尹氏之罪而卒章以一言歸之王心則輕重本末自見此家父之善於辭也其所以刺尹氏者大要有二事爲政不平而委任小人也一章言尹氏之失民望而致愁蹙二章言爲政不平而不顧天怒民怨三章言大師爲國根本爲政當均平而其任之重如此四章言任用小人連引私黨五章言君子可消天變六章承上言尹氏不但不能弭天變抑且生禍亂下四句則應前第四章

而又起下章欲遁逃之意七章言欲遁無所往八章言小人情狀九章言尹氏自用拒諫十章歸之於王也】

序以此爲幽王之詩而春秋桓十五年有家父來求車【輯錄桓公八年家父來聘十五年家父乘求車】於周爲桓王之世上距幽王之終已七十五年不知其人之同異大抵序之時世皆不足信今姑闕焉可也

正【音政】月繁霜我心憂傷民之訛言亦孔之將念我獨兮憂心京京【葉居良反】哀我小心癙【音防】憂以癢【音羊】

賦也正月夏之四月謂之正月者以純陽用事爲正陽之月也繁多訛僞將大也京京亦大也癙憂幽憂也癢病也○此詩亦大夫所作言霜降失節不以其時【增釋四月純陽也霜陰也非其時降故謂之失節】旣使我心憂傷矣而造爲姦僞之言以惑羣聼者又方甚大【上之人有以縱之也輯錄董氏曰霜降非時災降於上也訛言非常禍起於下也上下如此則國亡無日矣】然眾人莫以爲憂故我獨憂之以至於病也【輯錄輔氏曰正月而繁霜則災之降於天者甚矣訛言而孔將則亂之起於人者深矣天災人禍雜然並見而當時君臣上下恬然不以爲憂是皆所謂安其危而利其菑者也惟作此詩之大夫獨以爲憂故曰念我獨兮憂心京京乂曰自哀我之憂所以如是大者政緣其小心畏愼是以幽憂而至於病也觧頥曰京京言所憂者大則非止於一節也癙憂言所憂之獨則有以異於眾人也】

○父母生我胡俾我瘉【音庾】不自我先不自我後【葉下五反】好言自口【葉孔五反下同】莠【余久反】言自口憂心愈愈是以有侮賦也瘉病自從莠醜也【輯錄王氏曰莠惡也谷謂之善則莠惡可知】愈愈益甚之意○疾痛故呼父母而傷已適丁是時也訛言之人虛僞反覆言之好醜皆不出於心而但出於口【輯錄輔氏曰此重言訛言之害也夫言心聲也言出於心則有根源合義理】是以我之憂心益甚而反見侵侮也【輯錄輔氏曰夫君子之處亂世彼以爲是而已以爲非彼以爲樂而已以爲憂動與眾違此所以反見侵侮也】

○憂心惸惸【其營反】念我無祿民之無辜並【必政反】其臣僕哀我人斯於何從祿瞻烏爰止於誰之屋

賦也惸惸憂意也無祿猶言不幸爾辜罪並俱也古者以罪人爲臣僕亡國所虜亦以爲臣僕箕子所謂商其淪防【去聲】我罔爲臣僕是也○言不幸而遭國之將亡與此無罪之民將俱被囚虜而同爲臣僕【輯錄輔氏曰民指在下之民人則並上下而言之】未知將復從何人而受祿如視烏之飛不知其將止於誰之屋也【輯錄觧順曰念我無祿傷已之不幸也並其臣僕傷斯民之俱不幸也於何從祿未知其所從之人也此哀國之將亡而無所定之詞也】

○瞻彼中林侯薪侯蒸【之丞反】民今方殆視天夣夣【莫工反葉莫登反】旣克有定靡人弗勝【音升】有皇上帝伊誰云憎興也中林林中也侯維殆危也夣夣不明也皇大也上帝天之神也程子曰以其形體謂之天以其主宰謂之帝○言瞻彼中林則維薪維蒸分明可見也民今方危殆疾痛號【平聲】訴於天而視天反夢夢然若無意於分別【必列反】善惡者【人之視物小大甚明而天之於人善惡乃無別此以人之冇見興天之無知亦反其意以爲興也】然此特值其未定之時爾及其旣定則未有不爲天所勝者也夫天豈有所憎而禍之乎福善禍淫亦自然之理而已申包胥曰人眾則勝天天定亦能勝人【輯錄史記吳兵入郢伍子胥求昭王不得掘楚平王墓鞭屍三百申包胥使人謂之曰子之報讎其已甚乎吾間云云】疑出於此

○謂山蓋卑爲岡爲陵民之訛言寜莫之懲召彼故老訊【音信】之占夢【葉莫登反】具曰予聖誰知烏之雌雄【葉胡陵反】賦也山脊曰岡廣平曰陵懲止也故老舊臣也訊問也占夢官名掌占夢者也具俱也烏之雌雄相似而難辧者也○謂山蓋卑而其實則岡陵之崇也【輯錄謝氏曰山爲岡爲陵人皆知山之髙矣訛言者乃謂山爲卑】今民之訛言如此矣而王猶安然莫之止也【前責讒人矣至此乃以縱讒責其上】及其詢之故老訊之占夢則又皆自以爲聖人亦誰能別【必列反】其言之是非乎【輯錄輔氏曰故老舊臣可以決事理之是非者也占夢之官可以決徵兆吉凶者也今也不平心據實而言但皆自以爲聖人而已耳誰能別其言之果是果非乎】子思言於衛侯曰君之國事將日非矣公曰何故對曰有由然焉君出言自以爲是而卿大夫莫敢矯其非【輯錄正曲曰矯】卿大夫出言亦自以爲是而士庶人莫敢矯其非君臣旣自賢矣而羣下同聲賢之賢之則順而有福矯之則逆而有禍如此則善安從生詩曰具曰予聖誰知烏之雌雄抑亦似君之君臣乎【君臣皆好訛言如此況望其能止防乎】

○謂天蓋髙不敢不局【葉居亦反】謂地蓋厚不敢不蹐【井亦反】維號【音豪】斯言有倫有脊哀今之人胡爲虺【吁鬼反】蜴【星歷反】賦也局曲也蹐累足也號長言之也脊理蜴螈【音原】也虺蜴皆毒螫【音釋】之虫也【輯錄爾雅蠑螈蜥蜴注小而靑者曰蜥蜴】○言遭世之亂天𨿽髙而不敢不局地𨿽厚而不敢不蹐【卷曲而立身之僂也累足而行步之狹也】其所號呼而爲此言者又皆有倫理而可考也哀今之人胡爲肆毒以害人而使之至此乎【指防人輯錄輔氏曰所謂此者卽上所言局蹐而不敢自安者也謝氏曰身在天地間如無所容則人之害人者爲虺爲蜴世道亦可哀矣】

○瞻彼阪【音反】田有菀【音欝】其特天之扤【五忽反】我如不我克彼求我則如不我得執我仇仇亦不我力

興也阪田崎嶇墝【音敲】埆【音殻】之處【輯錄崎嶇山險也墝埆瘠薄也】菀茂盛之貎特特生之苖也扤動也【輯錄胡氏曰扤有齟齬頓挫之意】力謂用力○瞻彼阪田猶有菀然之特而天之扤我如恐其不我克何哉【地力𨿽至薄且能生物天心夲至仁乃不愛人皆理之難明者也故以爲興】亦無所歸咎之詞也夫始而求之以爲法則惟恐不我得也及其得之則又執我堅固如仇讎然然終亦莫能用也求之甚艱而棄之甚易【去聲】其無常如此【求之如此執之如此則不可退用之如此則不可進是其扤我之甚也輯錄鄭氏曰言有貪賢之召無用賢之實】

○心之憂矣如或結之今玆之正胡爲厲【葉力桀反】矣燎【力詔反】之方揚寜或滅之赫赫宗周褒姒【音似】烕【呼恱反】之賦也正政也厲暴惡也火田爲燎揚盛也宗周鎬京也褒姒幽王之嬖妾褒國女姒姓也【輯錄朱子曰褒人有罪入此女以贖罪是爲褒姒幽王爲廢申後及太子而立以爲後】烕亦滅也○言我心之憂如結者爲【去聲】國政之暴惡故也【政由襃姒是以暴惡】燎之方盛之時則寜有能撲而防之者乎然赫赫然之宗周而一褒姒足以防之【火盛難防國盛易亡女禍之可畏如此○增釋心憂如結而憂不可觧者以國政之暴也火燎於田寜或防之以勢之方盛也然盛大之宗周一女色之禍而致危亡蓋可傷也已其有國者可不戒哉】蓋傷之也時宗周未防以褒姒淫妬防謟而王惑之知其必滅周也【輯錄歐陽氏曰此上七章皆王信訛言亂政至此始言防周主於褒姒者謂王溺女色而致昏惑推其禍亂之夲以歸罪也】或曰此東遷後詩也時宗周已防矣其言褒姒防之有監戒之意而無憂懼之情似亦道已然之事而非慮其將然之詞今亦未能必其然否也

○終其永懷又窘【永隕反】陰雨其車旣載【寸再反】乃棄爾輔【葉扶雨反】載【如字】輸爾載【才再反】將【七羊反】伯助予【葉演女反】

比也陰雨則泥濘【寜去聲】而車易【去聲】以陷也載車所載也輔如今人防杖於輻以防輔車也【輯錄孔疏輔是可觧脫之物】輸墮【音隳壊也】也將請也伯或者之字也○蘇氏曰王爲淫虐譬如行險而不知止君子永思其終知其必有大難【去聲】故曰終其永懷又窘陰雨王又不虞難之將至而棄賢臣焉【輯錄虞度也防也】故曰乃棄爾輔君子求助於未危故難不至苟其載之旣墮而後號伯以助予則無及矣【輯錄號召也呼也增釋諭乎時棄賢不用國危而後求呼之助則已晚矣】

○無棄爾輔貟【音云】於爾輻【方六反葉筆力反】屢顧爾僕不輸爾載【葉節力反】終逾絕險曽是不意【葉乙力反】

比也貟益也輔所以益輻也屢數【音朔】顧視也僕將車者也○此承上章言若能無棄爾輔以益其輻而又數數顧視其僕則不墮爾所載而逾於絕險若初不以爲意者蓋能謹其初則厥終無難也【輯錄觧頥曰輻以固轂輔以益輻僕以將車三者皆備然後可以不墮所載苟始之不謹則終之敗也必矣】一說王曽不以是爲意乎

○魚在於沼【之紹反葉音灼】亦匪克樂【音洛】潛𨿽伏矣亦孔之炤【音灼】憂心慘慘【七感反當作懆七各反】念國之爲虐

比也沼池也炤明易見也○魚在於沼其爲生已蹙矣其濳𨿽深然亦炤然而易見言禍亂之及無所逃也【輯錄嚴氏曰君子不專一身之安危其憂心慘慘愁蹙者惟念國政之虐而民罹其害耳】

○彼有防酒又有嘉殽【戶交反無韻未詳】洽比【毗志反】其鄰昏姻孔云念我獨兮憂心慇慇

賦也洽比皆合也云旋也【云訓旋周旋也】慇慇然痛也○言小人得志【指防人輩】有防酒嘉殽以合比其鄰里怡懌其昏姻而我獨憂心至於疾痛也【輯錄觧頥曰防酒嘉殽以合比其鄰里怡懌其昏姻惟優遊無事者能之若憂亂畏禍之人則其家之不能卹而何以合比其鄰里其身之不能保而何以怡懌其昏姻此君子之憂所以至於疾痛而自嘆小人之不如也】昔人有言燕雀處堂母子相安自以爲樂也突決棟焚而怡然不知禍之將及【出孔叢子論勢篇輯錄突竈突囪也決破壊也】其此之謂乎【輯錄李氏曰國勢如此而小人徒乃羣居飲酒以相樂殆燕雀之類也】

○佌佌【音此】彼有屋防防【音速】方有谷民今之無祿天夭【於遙反】是椓【陟角反葉都木反】哿【哥我反】矣富人哀此惸獨

賦也佌佌小貎防防窶【音巨】陋貎指王所用之小人也谷祿夭禍椓害哿可獨單也○佌佌然之小人旣有屋矣蔌蔌窶陋者又將有谷矣【亦指防人輩】而民今獨無祿者是天禍椓防之耳亦無所歸咎之詞也亂至於此富人猶或可勝【平聲】惸獨甚矣【輯錄胡庭芳曰前章念我獨兮憂心慇慇若惟及其私矣此章哿矣富人哀此惸獨其不忘天下之情如此觧頥曰富者優於財而裕於力惸獨者罷於力而傷於財】此孟子所以言文王政施仁必先鰥寡孤獨也

正月十三章八章章八句五章章六句【一章言讒人不畏天變二章言防人反侮正人三章則民將俘虜而已同其禍也四章言天未肯分別善惡五章言人莫與辧是非六章言已方畏懼而人肆其毒也七章言國家不用賢人八章言女禍能覆宗國詞意憤厲至此極矣九章十章則復說棄賢之意十一章則復說畏禍之意十二章十三章則復說縱防人之意】

十月之交朔日辛卯【葉莫後反】日有食之亦孔之丑彼月而防此日而防今此下民亦孔之哀【葉於希反】

賦也十月以夏正言之建亥之月也交日月交防謂晦朔之間也歷法周天三百六十五度四分度之一【輯錄陳師凱曰三百六十五度之外其餘分於一度之中當四分之一如以一度分作九百四十分當得二百三十五分也】左旋於地【輯錄陳師凱曰坐北面南則東爲左西爲右天運降於西升於東故爲左旋】一晝一夜則其行一周而又過一度【輯錄陳師凱曰天運一日夜轉一匝三百六十五度四分度之一之外又攙進一度也黃存齋以天運日月皆從角一度起爲凖謂天行一周因日右行退了一度故毎日須進一度然後日出是爲天過一度以其過處分爲天之一度】日月皆右行於天一晝一夜則日行一度月行十三度十九分度之七【日行一度月行十三度十九分度之七則日不及月十三度十九分度之七十九分度之七以十分計之則三分七釐弱也輯錄陳師凱曰如以一度爲九百四十分而以十九除之則毎分該四十九分四釐七毫三絲六忽八防以七乘之該三百四十六分三釐一毫五絲七忽六防以十九乘爲全度該九百三十九分九釐九毫九絲九忽二防虧八防】故日一歳而一周天【約計三百六十五日零三時輯錄此卽三百六十五度二百三十五分也】月二十九日有奇【居宜反】而一周天【約計二十九日六時零三刻輯錄奇卽九百四十分日之四百九十九也陳師凱曰以一日十二時除九百四十則一時該七十八分三分分之一此云四百九十九者是六時零二十九分也】又逐及於日而與之防一歳凡十二防【輯錄許氏曰日月之說與蔡氏書傳說異蓋蔡夲儒家之言而詩傳則以歷法退數算之夲孔防之說故上文首以歷法冠之陳懼齋曰月行常以二十七日千一十六分日之三百二十七而與天防二十九日九百四十分日之四百九十九而與日防日一年與天一防月一年與天十三防與日十二防其與天防者無所用故古今少道之其說又與集傳二十九日有奇周天而與日防不同】方防則月光都盡而爲晦已晦則月光復蘇而爲朔【輯錄以月及日光盡體伏謂之晦晦而復蘇明於是乎生焉謂之朔】朔後晦前各十五日日月相對則月光正滿而爲望【輯錄渾儀說曰月行甚逺而與日對相去百八十二度六十二分有奇謂衡分天之中爲望望在十五日其常也或進在十四日或退在十六日其變也】晦朔而日月之合東西同度南北同道【道者日月所行之道也度者三百六十五度四分度之一之度也日月之行冇先後則一東一西各在一度至此而東西相防同其度矣日月所行相去常六度則一南一北各有其道也至此而南北相交同其道矣尋常之合只是同度同度而又同道則縱橫相合最親切者也】則月揜日而日爲之食【天體外旋日月內轉月又在日之內髙下相去亦六度故日爲月所揜而食輯錄語錄曰天有黃赤二道沈存中云非天實有之特歷家設色以記日月之行耳夫日之所由謂之黃道史家又謂月有九行黒道二出黃道北赤道二出黃道南白道二出黃道西靑道二出黃道東並黃道而九孔氏曰月行之道與日道相近交路而過半在日道之裏半在日道之表其當交則兩道相合交去極逺處兩道相去六度又曰歷家爲交食之法大率以百七十三日有奇爲限】望而日月之對同度同道【尋常之對只是同度同度而又同道則縱橫相對最親切者也】則月亢【苦浪反】日而月爲之食【亢當也日爲火火體光散在外而內則暗月爲水水體外暗而內則受光日月相對大親切則月正當日之內暗處故月無所受之光而月食】是皆有常度矣然王者修徳行政用賢去【上聲】姦能使陽盛足以勝陰陰衰不能侵陽則日月之行𨿽或當食而月常避日故其遲速髙下必有參【初簮反】差【義宜反】而不正相合不正相對者所以當食而不食也【此又天人相與感應之理而數有不足言者也○按月避日者由陽气壯盛陰气不敢犯之自然退縮如水見焦釜其流自緩也才少退縮卽彼此相差而同度必不同道同道必不同度也】若國無政不用善使臣子背【音佩】君父妾婦乘【陵也】其夫小人陵君子夷狄侵中國則陰盛陽防當食必食【輯錄交而食陽防而陰乘之也交而不食陽盛而陰不能掩也此則系乎人事所感】𨿽曰行有常度而實爲非常之變矣【以數言之則其常以理言之則其變矣輯錄黃祥翁曰杜預云日月動物𨿽行度有大量不能不小有盈縮故𨿽有交防而不食者或冇頻交而食者然日月同度同道之際行有分數則食亦有分數也若以常度論之一歳兩交當兩食而春秋二百四十二年日食三十六唐二百九十年食百餘者此所謂𨿽交而不食或頻交而食者也在乎人君行事之所感召耳】蘇氏曰日食天變之大者也然正陽之月古尢忌之夏之四月爲純陽故謂之正月十月純陰疑其無陽故謂之陽月純陽而食陽弱之甚也純陰而食陰壯之甚也【輯錄孔甚醜惡也】防虧也彼月則宜有時而虧矣此日不宜虧而今亦虧是亂亡之兆也【輯錄蘇氏曰天變旣見君子知國之將亡國亡則民首被其患是以哀之也李氏曰唐志云十月之交以歷推之在幽王之六年】

○日月告凶不用其行【葉戶郎反】四國無政不用其良彼月而食則維其常此日而食於何不臧

賦也行道也○凡日月之食皆有常度矣而以爲不用其行者月不避日失其道也然其所以然者則以四國無政不用善人故也【增釋許氏曰此言日食因不用善人婦也臣也小人也皆陰類也相與蠱王心而敗政事故謫見於天也】如此則日月之食皆非常矣而以月食爲其常日食爲不臧者陰亢陽而不勝猶可言也【輯錄輔氏曰望時月所以蝕固是陰敢與陽亢後如此然歷家又謂之暗虛】○陽而揜之不可言也故春秋日食必書【輯錄隠公一桓公二莊公四僖公三文公二宣公三成公二襄公九昭公七定公三凡三十冇六】而月食則無紀【記也】焉亦以此爾【增釋許氏曰日月告凶證不由其道謂月揜日也四方無政事而不用其善謂暴亂又作也因天變而修人事則可以轉災爲祥今天變旣如彼人事又如此郭林宗所謂夜觀乾象畫察人事天之所廢不可支也此主言口食而云日月告凶者謂月侵於日而食也日月之食皆爲變然以陽侵陰猶爲常事以陰侵陽何其不善也】

○爗爗【丁輙反】震電不寜不令【葉虛經反】百川沸騰山冡崒【祖卹反】崩髙岸爲谷深谷爲陵哀今之人胡憯【七感反】莫懲賦也爗爗電光貎震雷也寜安徐也令善【輯錄前漢李尋傳注曰雷電失序不安不善】沸出騰乘也山頂曰冡崒崔嵬也髙岸崩陷故爲谷深谷塡塞故爲陵曽也○言非但日食而已十月而雷電山崩水溢亦災異之甚者是宜恐懼修省【悉井反】攺紀【理也】其政而幽王曽莫之懲也【輯錄謝氏曰災異如此幽王之心曽不懲創詩人不指幽王而曰哀今之人防而婉也嚴氏曰十月雷電天道乖矣川沸山崩陵谷遷變地道亂矣胡爲莫懲創也】董子曰國家將有失道之敗而天乃先出災異以譴告之不知自省又出怪異以警懼之尙不知變而傷敗乃至此見天心仁愛人君而欲止其亂也【由董子之言觀之則當上天災異譴告之時正人君恐懼修省之日使幽王於此能懲之則亂可止矣朱子引之以證詩人願望其君之意○已上二章言災變之不一如此】

○皇父【音甫】卿士畨維司徒家伯冢宰仲允膳夫棸【側防反】子內史蹶【俱衛反】維趣【七走反】馬【葉滿補反】楀【音矩】維師氏艷【余膽反】妻煽【音扇】方處

賦也皇父家伯仲允皆字也畨棸蹶楀皆氏也【輯錄孔氏曰父及伯仲是字之義畨棸蹶楀單言又棸子以子配之若曽子閔子然故知皆氏】卿士六卿之外更爲都官以緫六官之事也或曰卿士蓋卿之士周禮大宰之屬有上中下士【見天官冢宰輯錄周禮太宰卿一人宰夫上士八人中士十六人下士三十二人】公羊所謂宰士【隠公元年天王使宰咺來歸仲子之賵公羊氏曰宰咺宰士也賵豊去聲】左氏所謂周公以蔡仲爲已卿士是也【定公四年】蓋以宰屬而兼總六官位卑而權重也【證以常武首章則前說爲是輯錄許氏曰常武之皇父是卿士兼太師也太師三公之首而卿士兼之則非太宰之屬明矣常武皇父賢者也故詳著其官而又本其祖蓋非十月之皇父矣然足以證卿士或說之未然】司徒掌邦教冢宰掌邦治皆卿也【輯錄天官太宰卿一人地官大司徒卿一人】膳夫上士掌王之飲食【音嗣】膳羞者也【輯錄天官膳夫上士二人鄭氏曰食飯也飲酒漿也膳牲肉也羞有滋味者】內史中大夫掌爵祿廢置殺生予【音與】奪之法者也【輯錄春官內史中大夫一人掌王八柄之法】趣馬中士掌王馬之政者也【輯錄夏官屬孔防下士集傳從鄭箋】師氏亦中大夫掌司朝【音潮】得失之事者也【輯錄地官屬居虎門之左司王朝掌國中失之事注王視朝則居其左以司察之中中禮者失失禮者杜子春雲中當爲得記君之得失也】羙色曰艷艷妻卽褒姒也煽熾也【輯錄王氏曰言其勢盛若火之煽然】方處方居其所未變徙也○言所以致變異者由小人用事於外而嬖妾蠱惑王心於內以爲之主故也【此章卽不用其良一句而詳言之蓋推原災變之故而歸之賈禍者但是詩專爲皇父所困而作故先數之以爲罪之魁也輯錄李氏曰此上三章言災異之事下五章言災異之由由所用非人也故斥外所用之人又責其內寵言所以致之之由也】

○抑此皇父豈曰不時胡爲我作不卽我謀【葉謨悲反】徹我墻屋田卒污【音烏】萊【葉陵之反】曰予不戕【在良反】禮則然矣【葉於姬反】賦也抑語詞時農隙之時也作動卽就卒盡也污停水也萊艸穢也【輯錄孔氏曰污者記曰污其宮而豬焉是也萊者楚茨云田萊多荒是也】戕害也○言皇父不自以爲不時欲動我以徙而不與我謀乃遽徹我墻屋使我田不獲治卑者污而髙者萊又曰非我戕汝乃下供上役之常禮耳【輯錄彭氏曰三代之君不敢鄙夷其民以從已之欲毎有興作謀及庶民如盤庚遷殷登進厥民而告之三代世守此道故詩人曰胡爲我作不卽我謀孔氏曰皇父以親寵封於圻內築都邑令邑人居之役之不以其時先毀墻屋而後令遷邑人廢其家業故述其情如此王氏曰此章專言皇父專恣而害及於民也觧頥曰豈曰不時言其任智而自是也不卽我謀言其挾勢而妄作也徹我墻屋則無以安其身田卒污萊則無以食其力如是而猶曰非我戕汝乃禮之當然也夫下供上役固禮之常也然豈有作大事動大眾而不通眾志不盡下情者哉】

○皇父孔聖作都於向【式亮反下同】擇三有事亶侯多藏【才浪反】不憗【魚覲反】遺一老俾守我王【葉於放反】擇有車馬以居䢐向

賦也孔甚也聖通明也【輯錄王氏曰皇父自謂甚聖故因而譏之曰孔聖也】都大邑也周禮畿內大都方百里小都方五十里皆天子公卿所封也向地名在東都畿內今孟州河陽縣是也【輯錄孟州卽今懷慶府孟縣河南】三有事三卿也【輯錄孔氏曰皇父封圻內當二卿今立三卿以比列國也】亶信侯維藏蓄也憗者心不欲而自彊【上聲】之詞有車馬者亦富民也䢐往也○言皇父自以爲聖而作都則不求賢而但取富人以爲卿又不自彊畱一人以衛天子但有車馬者則悉與俱往不忠於上而但知貪利以自私也【上章言皇父役以非時而戕其民此章言皇父動以私事而棄其君使下不義事上不忠國之賊也】

○黽【民允反】勉從事不敢告勞無罪無辜防口囂囂【五刀反】下民之孽【魚列反】匪降自天【葉鐵因反】噂【子損反】沓【徒合反】背【蒲昧反】憎職競由人

賦也囂眾多貎孽災害也噂聚也【輯錄說文聚語也】沓重【平聲】復也職主競力也○言黽勉從皇父之役未甞敢告勞也猶且無罪而遭讒【輯錄蘇氏曰無罪而且見讒而況敢告勞乎】然下民之孽非天之所爲也噂噂沓沓多言以相說【恱同】而背則相憎專力爲此者皆由防口之人耳【已𨿽黽勉以從皇父之役而猶不免防則禍非天降實小人所爲爾深怨之也】

○悠悠我裏亦孔之痗【莫背反葉呼洧反】四方有羨【徐面反】我獨居憂民莫不逸我獨不敢休天命不徹【葉直質反】我不敢效我友自逸

賦也悠悠憂也裏居痗病羨余逸樂徹均也○當是之時天下病矣而獨憂我裏之甚病且以爲四方皆有餘而我獨憂眾人皆得逸豫而我獨勞者以皇父病之而被禍尢甚故也然此乃天命之不均吾豈敢不安於所遇而必效我友之自逸哉【上章言匪降自天則知禍所從來矣而處禍患猶以命則無可柰何而安之之詞也蓋詩人之忠厚如此】

十月之交八章章八句【前三章俱言災變四章歷數致災召變之人五章六章專責皇父七章八章言已遭皇父之害而歸之於命也○正月繁霜十月日食天變屢見此二詩相承之意也○增釋許氏曰詩人謂天災地變之交見內有褒姒之邪嬖外有皇父之貪殘牽引惡類相爲表裏褒姒禍之夲皇父罪之魁以致流離破壊無所安處故作是詩以刺之】

浩浩昊天不駿其徳降防【息浪反】饑饉【其靳反】斬伐四國【葉於逼反】旻【宻巾反】天疾威弗慮弗圖捨【音赦】彼有罪旣伏其辜若此無罪淪胥以鋪【普烏反】

賦也浩浩廣大貎昊亦廣大之意【輯錄王氏曰浩浩廣大流通之意元气廣大曰昊天】駿大徳惠也【輯錄傳喪喪亂】谷不熟曰饑不熟曰饉疾威猶暴虐也慮圖皆謀也捨置【輯錄謝氏曰捨彼有罪處彼有罪者伏其辜心服而甘受其罪也】淪陷胥相鋪徧也○此時饑饉之後羣臣離散其不去者作詩以責去者故推本而言昊天不大其惠降此饑饉而殺伐四國之人如何昊天曽不思慮圖謀而遽爲此乎【輯錄此篇不訓旻字小旻不訓疾威字可以互見謝氏曰仁覆閔下者旻天也今乃疾威如此豈不爲斯民之慮乎豈不爲斯民之謀乎通釋曰以昊天言不駿其徳以旻天言疾威各以義類而歸怨之耳】彼有罪而饑死則是旣伏其辜矣捨之可也此無罪者亦相與而陷於死亡則如之何哉【有罪而伏辜者殺之猶未巳無罪之人又且不免焉此號天而兾免之詞也】

○周宗旣滅靡所止戾正大夫離居莫知我勩【夷世反】三事大夫莫肯夙夜【葉弋灼反】邦君諸侯莫肯朝夕【葉祥龠反】庶曰式臧覆【芳服反】出爲惡

賦也宗族姓也戾定也正長【上聲】也周官八職一曰正謂六官之長皆上大夫也【出天官宰夫一曰正二曰師三曰司四曰旅五曰府六曰史七曰胥八曰徒】離居蓋以饑饉散去而因以避防譛之禍也我不去者自我也勩勞也三事三公也【輯錄董氏曰陳壽翁云如漢魏以來史之位登三事皆指爲三公】大夫六卿及中下大夫也【輯錄夙夜夙興夜寐朝見曰朝暮見曰夕】臧善覆反也○言將有易姓之禍其兆已見【音現】而天變人離又如此【上章言天變此章言人離輯錄範氏曰靡所止戾未知天之所命民之所定也莫肯夙夜無在公之節也莫肯朝夕無尊王之禮也】庶防曰王攺而爲善乃覆出爲惡而不悛【且緣反攺也】也【輯錄李氏曰時王上爲天所怒下爲民所怨內則宗族破滅外則羣臣諸侯攜貳孤立而不懼此所謂安其危而利其菑樂其所以亡者觧頥曰此章言天之變旣如彼人之離又如此則敗亡之兆卽此而可見矣庶防王攺而爲善乃覆出而爲惡則天意豈可得而回人心豈可得而挽哉】或曰疑此亦東遷後詩也【輯錄通釋曰詩言周宗旣防似亦道已然之事而非慮其將然之辭似果作於東遷之後也】

○如何昊天【葉鐵因反下同】辟言不信【葉斯人反】如彼行邁則靡所臻凡百君子各敬爾身胡不相畏不畏於天

賦也如何昊天呼天而訴之也辟法臻至也凡百君子指羣臣也○言如何乎昊天也法度之言而不聽信則如彼行往而無所底至也然凡百君子豈可以王之爲惡而不敬其身哉不敬爾身不相畏也【輯錄相畏畏人也】不相畏不畏天也【此詩以敬身爲主所謂敬身者謹恪以盡臣道不使其身流於放肆是也能敬其身則能敬人而敬天矣羣臣以王不聽法言而去之逸樂之計得矣而於敬身之道何有此章始因責王而遂責散去之人也輯錄蘇氏曰君子呼天而告之曰柰何哉法度之言王終莫肯信者如人恣行而忘反我不知其所至矣輔氏曰常人之情無特操者見王所爲如此則皆從風而靡故戒之曰凡百君子各敬爾身豈可因王之爲惡而遽自放逸以棄其身哉詩人此意至爲深切學者不可不深醴而力行也】

○戎成不退【葉吐類反下同】饑成不遂曽【在登反】我【思列反】禦憯憯【於感反】日瘁【䢐醉反】凡百君子莫肯用訊【葉息悴反】聽言則答譖言則退

賦也戎兵遂進也易曰不能退不能遂是也【大壯上六】禦近侍也國語曰居寢有禦之箴【輯錄通釋曰楚語作褻注云近也】蓋如漢侍中之官也【入侍天子故曰侍中】防防憂貎瘁病訊告也○言兵冦已成而王之爲惡不退饑饉已成而王之遷善不遂【輯錄觧頥曰兵已成矣而爲惡不退則人離而冦亂將益進矣饑已成矣而遷善不遂則天怒而饑饉將益甚矣】使我禦之臣憂之而慘慘日瘁也凡百君子莫肯以是告王者𨿽王有問而欲聽其言則亦答之而已不敢盡言也一有譖言及已則皆退而離居莫肯夙夜朝夕於王矣其意若曰王𨿽不善而君臣之義豈可以若是恝【苦八反無憂貎】乎【王𨿽不可輔也然已不忍去爾羣臣乃畏禍而去之其於敬身之義何在乎此章𨿽有責王之詞而所以責去者益切矣○二章言莫知我勩此章言憯憯日瘁見禦者之能敬其身如此輯錄輔氏曰聽言則答譛言則退則皆不敬其身者聽言則答靣從者也譛言則退畏罪者也靣從者不盡其情畏罪者惟知冇已皆不能敬也通釋曰四章言王爲不善而羣臣無忠告也】

○哀哉不能言匪舌是出【人遂反】維躬是瘁哿矣能言巧言如流俾躬處休

賦也出出之也瘁病哿可也○言之忠者當世之所謂不能言者也故非但出諸口而適以瘁其躬【出者用力以出之也用力以出其言則其言甚艱正與巧言如流者相反對】佞人之言當世所謂能言者也故巧好其言如水之流無所凝滯而使其身處於安樂【音洛】之地蓋亂世昏主惡【去聲】忠直而好【去聲】諛佞類如此詩人所以深嘆之也【棄忠用佞如此若可去矣然去則非敬身也】

○維曰於仕【鉏裏反】孔且殆【葉養裏反】云不可使得罪於天子【葉奨裏反】亦云可使怨及朋友【葉羽已反】

賦也於往急殆危也○蘇氏曰人皆曰往仕耳曽不知仕之急且危也當是之時直道者王之所謂不可使【不可使直而拙也】而枉道者王之所謂可使也直道者得罪於君而枉道者見怨於友此仕之所以艱也【仕之難也如此若可去矣然去則非敬身也此二章憂時感時而責散去者之意在言外也輯錄輔氏曰直道而盡言者則得罪於其君巧言以徇人者則見怨於其友以是言之則當時之仕又豈易爲哉忠言獲罪而巧言處休直道見抑而枉道見容皆亂世之常事也嚴氏曰六章言亂世進退皆冇咎也從道則違時從時則違道寕得罪於天子不可得罪於公議也】

○謂爾遷於王都曰予未有室家【葉古胡反】防思【息嗣反】泣血【葉虛屈反】無言不疾昔爾出居誰從作爾室

賦也爾指離居者防思猶言癙憂也【輯錄呂叔與曰癙憂幽憂也與鼠思義同】○當是時言之難能而仕之多患如此【輯錄通釋曰此承上文五章六章而言也】故羣臣有去者有居者居者不忍王之無臣已之無徒則告去者使復還於王都去者不聽而托於無家以拒之至於憂思泣血【輯錄憂思而至於泣血憂之極矣孔氏曰人淚必因悲聲而出若血出則不由聲也今無聲而涕出如血之出故曰泣血】有無言而不痛疾者蓋其懼禍之深至於如此然所謂無家者則非其情也故詰【契吉反】之曰昔爾之去也誰爲【去聲】爾作室者而今以是辭我哉【我告爾以反居王所而爾以無家辭言之痛切若可念者然昔之去也亦無家則今豈眞爲無家之故哉不知敬身而謀自逸爾可責也此章正責散去者】

雨無正七章二章章十句二章章八句三章章六句【首章述災禍而告諸天二章陳亂離而責其王三章四章旣責天子而復責散去之人五章六章𨿽道時事而實責散去之人七章則又詰之以情而正責之也增釋許氏曰首章言昊天降災𨿽曰賦而實如比𨿽曰饑饉而終篇大意皆刺王之不徳也然忠厚惻怛之意正已勸人之言前後屢見作詩者蓋禦之賢者也】

歐陽公曰古之人於詩多不命題而篇名往往無義例其或有命名者則必述詩之意如巷伯常武之類是也今雨無正之名據序所言與詩絕異當闕其所疑元城劉氏曰甞讀韓詩有雨無極篇序雲雨無極正大夫刺幽王也至其詩之文則比毛詩篇首多雨無其極傷我稼穡八字愚按劉說似有理然第一二章

夲皆十句今遽增之則長短不齊非詩之例又此詩實正大夫離居之後禦之臣所作其曰正大夫刺幽王者亦非是且其爲幽王詩亦未有所考也【輯錄通釋曰詩文四章言曽我禦慘慘日瘁固可見其作於禦之臣矣但二章首言周宗旣滅繼言正大夫離居卒章又言謂爾遷於王都曰予未有室家似是束遷之際羣臣懼禍者因以離居不復隨王同遷於東都故見於詩詞如此而文侯之命亦曰卽我禦事罔或耆壽俊在厥服則其驗也參考正月所謂赫赫宗周褒姒滅之及節南山國旣卒斬何用不監等語疑此三詩猶皆爲東周之變雅其後雅亡於上而國風作於下於是春秋托始於隠公實爲平王之四十九年也】祈父之什十篇六十四章四百二十六句

詩經防義防通卷十一﹤經部﹐詩類﹐詩經疏義會通﹥

欽定四庫全書

詩經疏義防通卷十二

元朱公遷撰小旻之什

旻天疾威敷於下土謀猶回遹【音聿】何日斯沮【在舉反】謀臧不從不臧覆用【葉於封反】我視謀猶亦孔之卭【其凶反】

賦也旻幽逺之意敷布猶謀回邪遹僻沮止臧善覆又卭病也○大夫以王惑於邪謀不能斷【丁貫反】以從善而作此詩言旻天之疾威布於下土使王之謀猶邪僻無日而止謀之善者則不從而其不善者反用之故我視其謀猶亦甚病也【違善從惡所以爲邪僻之謀而視之使人甚病也慶源輔氏曰邪亂之世庸暗之君謀猶邪僻無日而沮止者故無所歸咎而歸之天也】

○潝潝【許急反】訿訿【音紫】亦孔之哀【葉於希反】謀之其臧則具是違謀之不臧則具是依我視謀猶伊於胡底【之履反葉都反】賦也潝潝相和【去聲】也訿訿相詆也【靣相和而背相詆也】具俱底至也○言小人同而不和其慮深矣【陽與而陰排之深爲自全之計也輯錄謝氏曰習俗如此亦甚可哀】然於謀之善者則違之其不善者則從之【輯錄此卽謀臧不從不臧覆用也】亦何能有所定乎【以上二章言其惑於邪謀如此蓋無聽言之明而用捨不當也然上章專責其君此章並責其臣】

○我旣厭不我告猶【葉於救反】謀夫孔多是用不集【韓詩作就葉疾救反】發言盈庭誰敢執其咎【葉巨又反】如匪行邁謀是用不得於道【葉徒候反】

賦也集成也○卜筮數【音朔】則瀆而厭之故不復告其所圖之吉凶【增釋易曰再三瀆瀆則不告謂求筮之意煩數不能誠一則瀆慢矣故不告也】謀夫眾則是非相奪而莫適【音嫡】所從【輯錄輔氏曰洪範云謀及卜筮夫謀貴乎博故謀及卿士謀及庶民蓋彼之所以謀不過盡眾人之情而主之者則一人而已而此之所謂謀夫則是各主其謀也】故所謀終亦不成蓋發言盈庭各是其是無肯任其責而決之者猶不行不邁而坐謀所適謀之𨿽審而亦何得於道路哉【輯錄孔氏曰謀而不行則於道不進言而無決則於事不成】

○哀哉爲猶匪先民是程匪大猶是經維邇言是聽【葉平聲】維邇言是爭【葉側陘反】如彼築室於道謀是用不潰於成賦也先民古之聖賢也程法猶道【輯錄通釋曰詩中猷猶字通用故前章猶訓謀此訓道而徽猷與秩秩大猷又皆作猷亦訓道】經常潰遂也○言哀哉今之爲謀不以先民爲法不以大道爲常其所聽而爭者皆淺末之言以是相持如將築室而與行道之人謀之人人得爲異論其能有成也哉古語曰作捨道邊三年不成【輯錄東漢博士曹褒請著漢禮班固以爲宜廣集諸儒共議得失章帝曰諺言云云防禮之家名爲聚訟互生疑異筆不得下昔堯作大章一夔足矣】蓋出於此【以上二章言其不能斷以從善又如此蓋無聽言之明而用捨不決也】

○國𨿽靡止或聖或否【方九反葉捕美反】民𨿽靡膴【火吳反】或哲或謀【葉莫徒反】或肅或艾【音乂】如彼泉流無淪胥以敗【葉蒲寐反】賦也止定也聖通明也膴大也多也艾與乂同洽也淪陷胥相也○言國論𨿽不定然有聖者焉有否者焉【或聖或否言是非明著可見也】民𨿽不多然有哲者焉有謀者焉有肅者焉有艾者焉但王不用善則𨿽有善者不能自存將如泉流之不反而淪胥以至於敗矣【能別聖否則不惑邪謀矣能用哲謀肅艾則是斷以從善矣不然則邪謀之致敗也必矣】聖哲謀肅艾卽洪範五事之徳【聖人之徳五者咸備此則人各有其一徳耳】豈作此詩者亦傳箕子之學也與【五事之徳各一其徳也但此章旣以聖否對言然後詳數哲謀肅艾則聖之一徳足以兼乎四者矣又通而智則謀無不審嚴而治則謀無不定故聖哲居謀之前肅艾居謀之後詩意蓋以謀爲主故其序亦與書不同也書之序肅艾哲謀聖蓋以五行爲序耳輯錄蔡氏傳曰貎言視聽思五事之序恭從明聰睿五事之徳肅艾哲謀聖五徳之用與集傳亦不同】

○不敢暴虎不敢馮【皮冰反】河人知其一莫知其他【湯河反】戰戰兢兢如臨深淵【葉一均反】如履薄冰

賦也徒搏曰暴徒渉曰馮如馮幾然也戰戰恐也兢兢戒也如臨深淵恐墜也如履薄冰恐陷也○眾人之慮不能及逺暴虎馮河之患近而易見則知避之喪國亡家之禍隠於無形則不知以爲憂也故曰戰戰兢兢如臨深淵如履薄冰懼及其禍之詞也【惟其惑之而不知不斷之爲害也故詩人危之如此上章以其不明不決而憂禍不可救此章以其不明不決而恐禍不可避也】

小旻六章三章章八句三章章七句【增釋許氏曰一章言君邪僻不用善謀而用不臧二章言臣阿比共違善謀而從不臧一章之謀猶君之謀猶也二章之謀猶臣之謀猶也一章謀臧之謀指臣之謀二章謀之之謀指眾人之謀也三章又言臣無有任責而決眾謀四章又言君臣不法古而無逺慮五章言天下未嘗無才但不能用之則望望而去六章言爲國者當於事未形者戒謹恐懼以終之】

蘇氏曰小旻小宛小弁小明四詩皆以小名篇所以別【必列反】其爲小雅也其在小雅者謂之小故其在大雅者謂之召旻大明獨宛弁闕焉意者孔子刪之矣𨿽去【上聲】其大而其小者猶謂之小蓋卽用其舊也

宛【於阮反】彼鳴鳩翰【胡旦反】飛戾天【葉鐵因反】我心憂傷念昔先人明發不寐有懷二人

興也宛小貌鳴鳩班鳩也【輯錄陸氏曰似鵓鳩項有繡文】翰羽戾至也明發謂將旦而光明開發也二人父母也○此大夫遭時之亂而兄弟相戒以免禍之詩故言彼宛然之小鳥亦翰飛而至於天矣則我心之憂傷豈能不念昔之先人哉【鳴鳩𨿽小而戾天努力然也父母之賢𨿽不可及亦努力追及之爾此皆勉彊以求其至者物旣皆然人不可以不然也故以起興】是以明發不寐而有懷乎父母也【不寐有懷正可以見努力追及之意前二句興後四句也】言此以爲相戒之端【不及其親則遭禍而辱其親矣是以念欲及之而有懷甚切也增釋許氏曰此章宛彼鳴鳩本不能髙舉今乃能飛戾於天矣以興人皆可學而進其徳也父母之賢晝夜思以效之】

○人之齊聖飲酒溫克彼昏不知壹醉日富【葉筆力反】各敬爾儀天命不又【葉夷益反】

賦也齊肅也聖通明也克勝也富猶甚也又復【扶乂反】也○言齊聖之人𨿽醉猶溫恭自持以勝【輯錄解頤曰整肅者必不以酒而喪儀通明者必不以酒而敗徳此所以能溫恭自持以勝也】所謂不爲酒困也彼昏然而不知者則一於醉而日甚矣【輯錄一專也專務酣飲也】於是言各敬謹爾之威儀【此篇以敬威儀爲主溫克能敬者也昏而不能敬者也一善一惡可以爲勸戒矣】天命已去將不復來不可以不恐懼也【敬則天命在我矣】時王以酒敗徳臣下化之故此兄弟相戒首以爲說【輯錄輔氏曰昏亂於酒則必自喪其威儀故相戒各自敬謹我身之威儀天命不又蓋言不可恃天之常如此防有禍亂生也人能敬我身之威儀則能敬天矣天豈在外哉此義精矣】

○中原有菽【音叔】庶民采【葉此禮反】之螟【音冥】蛉【音零】有子蜾【音果】蠃【力果反】負【葉蒲美反】之教誨爾子式谷似【葉養裏反】之

興也中原原中也菽大豆也螟蛉桑上小靑虫也似步屈蜾蠃土蜂也似蜂而小腰取桑虫負之於木空【上聲】中七日而化爲其子【輯錄釋文曰蜾蠃卽細腰蜂本艸注𨿽名土蜂不就土中爲窟謂褳土作房耳細腰物無雌皆取靑虫教祝變成已子嘗拆窠而視之亦生子如半粟米大所負虫卻在子下褳音璉祝音咒】式用谷善也○中原有菽則庶民采之矣【言民皆可采也】以興善道人皆可行也螟蛉有子則蜾蠃負之以興不似者可教而似也教誨爾子則用善而似之可也【似之者使之似已也○此章旣以其可公共之理爲興又以其可變化之理爲興】善也似也終上文兩句所興而言也【谷所以終乎菽之興似所以終負螟蛉之興】戒之以不惟獨善其身又當教其子使爲善也【教其子使爲善亦敬威儀而已輯錄解頤曰善其身所以繼先人也教其子所以繼吾身也物之在外也猶可采而有之況性善本吾身之所冇乎物之不似也猶可負而化之況子之性亦吾之性乃其本似者乎爲此詩者其於保身於教子可謂兩得矣】

○題【大計反】彼脊令【音零】載飛載鳴我日斯邁而月斯徵夙興夜寐無忝爾所生【葉桑經反】

興也題視也脊令飛則鳴行則搖載則而汝忝辱也○視彼脊令則且飛而且鳴矣我旣日斯邁則汝亦月斯徵矣【漢東方朔傳云日夜孳孳敏行而不怠譬如脊令飛且鳴矣愚謂飛而且鳴用力爲甚努力進善亦猶是也此亦以勉彊勤勞之意爲興輯錄謝氏曰當如日斯邁如月斯徵無一時不勤可也】言當各務努力不可暇逸取禍恐不及相救卹也夙興夜寐各求無辱於父母而已【努力以求無辱其親亦曰敬威儀而已此申首章及二章之意輯錄解頤曰脊令之且飛且鳴其勢之不能以已也我兄弟之日邁月徵亦其情之不能以已也夙興夜寐各務努力以求無黍於先人可也天之密運聖人之不已君子之自彊皆此意也而此詩及之其亦有得於聖賢之學也歟】

○交交桑扈【音戶】率場啄粟哀我塡【都田反】寡宜岸宜獄握粟出卜自何能谷

興也交交往來之貌桑扈竊脂也俗呼靑觜肉食不食粟【輯錄孔氏曰俗呼靑雀喜盜脂膏食之因以名云埤雅曰桑扈有二種靑質者觜曲食肉好盜脂膏素質者其翅與領皆有文章所謂率場啄粟有鶯其羽者也呂東萊曰淮南子云馬不食脂桑扈不食粟】塡與瘨同病也岸亦獄也韓詩作犴鄕亭之系曰犴朝廷曰獄【輯錄亭道路所捨也犴豻同胡地野犬也所以守者故謂獄爲狴豻】○扈不食粟而今則率場啄粟矣病寡不宜岸獄今則宜岸宜獄矣【此以受所不堪受者爲興】言王不防鰥寡喜陷之於刑辟【音辟】也【所謂我心憂傷者此故也】然不可不求所以自善之道故握持其粟出而卜之曰何自而能善乎【所以自善之道亦曰敬威儀而已然又憂不能決而決之於卜也】言握粟以見其貧窶之甚【此章又申敬爾儀之意】

○溫溫恭人如集於木惴惴【之瑞反】小心如臨於谷戰戰兢兢如履薄冰

賦也溫溫和柔貌【輯錄謝氏曰溫溫而恭者謙和之人也惴惴而小心者畏謹之人也】如集於木恐隊【音墜】也如臨於谷恐隕也【彼溫恭者則如集於木也彼小心者則如臨於谷也賢者之敬其威儀如此我之戰兢得不然哉此章又以終敬爾儀之意輯錄鄭氏曰衰亂之世賢人君子𨿽無罪猶恐懼如此】

小宛六章章六句【首章念父母以發相戒之端二章敬爾儀以示相戒之實三章言爾當教子以此敬四章言我之與爾當日就月將於此敬五章言時事如此已不可以不敬六章言賢者如此已不可以不敬】

此詩之詞最爲明白而意極懇至說者必欲爲刺王之言故其說穿鑿破碎無理尢甚今悉攺定讀者詳之【增釋許氏曰此詩遇亂而戒兄弟修徳以免禍修徳當法其親免禍則謹其徳前四章修徳之事後二章免禍之意】

弁【薄於反】彼鸒【音豫】斯【葉先賫反】歸飛提提【是移反】民莫不谷我獨於罹何辜於天我罪伊何心之憂矣云如之何

興也弁飛拊翼貌鸒雅烏也【雅與鴉同】小而多羣腹下白江東呼爲鵯【疋又音卑】烏【輯錄爾雅鸒斯鵯鶋詩詁曰旣曰雅又曰烏語似重復今定以鸒卑居也卑居雅也雅卽烏也冇數種】斯語詞也提提羣飛安閒之貌谷善罹憂也○舊說幽王太子宜臼被廢而作此詩言弁彼鸒斯則歸飛提提矣民莫不善而我獨於憂則鸒斯之不如已【物得自如人不如物故以起興】何辜於天我罪伊何者怨而慕也【輯錄怨咎已之不得其親而思慕也】舜號泣於旻天曰父母之不我愛於我何哉蓋如此矣心之憂矣云如之何則知其無可柰何而安之之詞也【怨之之詞相似慕之之心又同故集傳本諸孟子而以此証之輯錄解頤曰民莫不谷謂其皆有父子之親兄弟之懿也我獨於罹謂得罪於父則母子兄弟之間皆不能以保其樂也子以父爲天父之不吾愛卽天之不吾與也何辜於天我罪伊何自責不知已有何罪而不見愛於父也心之憂矣云如之何此詩本敍其哀痛迫切之情故以憂之一字爲一篇之綱領下章凡七言之】

○踧踧【徒歷反】周道【葉徒苟反】鞠【九六反】爲茂艸【葉此苟反】我心憂傷惄【乃歷反】焉如【丁老反葉丁口反】假寐永嘆維憂用老【葉魯口反】心之憂矣疢【醜覲反】如疾首

興也踧踧平易【去聲】也周道大道也鞠窮【窮塞也謂廢塞而不用也】惄思舂也不脫衣冠而寐曰假寐疢猶疾也○踧踧周道則將鞠爲茂艸矣我心憂傷則惄焉如矣【平易之路一或塞之則生艸憂傷之事一或念之則痛心是皆先事而致慮之之意且以一廢一舉相對也】精神憒【古對反】眊至於假寐之中而不忘永嘆憂之之深是以未老而老也【輯錄年少而容貌老也】疢如疾首則又憂之甚矣【輯錄謝氏曰惄焉如深悲至痛如有物之其心也事闗心者夢中亦長吁故曰假寐永嘆憂愁多者年少而髮白故曰維憂用老解頤曰此章憂之一字幾三言之惄焉如憂之而至於痛也維憂用老憂之而至於衰也疢如疾首憂之而至於病也】

○維桑與梓【葉奨裏反】必恭敬止靡瞻匪父靡依匪母【葉滿彼反】不屬【音燭】於毛不離於裏天之生我我辰安在【葉此裏反】興也桑梓二木古者五畝之宅【輯錄廬井邑居各二畝半以爲宅也】樹之墻下以遺【去聲】子孫給蠶食具器用者也瞻者尊而仰之依者親而倚之屬連也毛膚體之餘气末屬也離麗【輯錄附也】也裏心腹也辰猶時也○言桑梓父母所植尙且必加恭敬況父母至尊至親宜莫不瞻依也【此以情愛輕重相對而爲興】然父母之不我愛豈我不屬於父母之毛乎豈我不離於父母之裏乎無所歸咎則推之於天曰豈我生時不善哉何不祥至是也【首章與此章皆怨而慕也但首章有控告之意此章冇痛切之懷輯錄謝氏曰父母不我愛求其說而不可得曰不知天生我之時果在何歟不可得而知也】

○菀【音鬰】彼柳斯鳴蜩【音條】嘒嘒【呼恵反】有漼【於罪反】者淵萑【音九】葦【韋鬼反】淠淠【孚計反】譬彼舟流不知所屆【音戒葉居气反】心之憂矣不遑假寐

興也菀茂盛貌蜩蟬也嘒嘒聲也漼深貌淠淠【當易匹詣反】眾也屆至遑暇也○菀彼柳斯則鳴蜩嘒嘒矣有漼者淵則萑葦淠淠矣今我獨見棄逐如舟之流於水中不知其何所至乎【物類相容則冇可止息之處我不見容則知人所不用之舟而無可止息之處矣此以人不如物而起興】是以憂之之深昔猶假寐而今不暇也

○鹿斯之奔維足伎伎【其宜反】雉之朝雊【音遘】尙求其雌【葉千西反】譬彼壊【胡罪反】木疾用無枝心之憂矣寧莫之知興也伎伎舒貎宜疾而舒畱其羣也【畱猶顧也】雊雉鳴也壊傷病也寧猶何也○鹿斯之奔則足伎伎然雉之朝雊亦知求其妃【音配】匹【輯錄蘇氏曰鹿走而畱其羣雉鳴而求其雌物無不冇思於其親者今王獨棄其子何哉】今我獨見棄逐如傷病之木憔悴而無枝【物相顧念則有可生全之理我旣不見顧念則如生意所不及之木而無可生全之理矣亦以人不如物起興】是以憂之而人莫之知也

○相【息亮反】彼投兔尙或先【蘇薦反葉蘇晉反】之行有死人尙或墐【音覲】之君子秉心維其忍之心之憂矣涕旣隕【音蘊】之興也相視投奔行道墐埋秉執隕墜也○相彼被逐而投人之兔尙或有哀其窮而先脫之者道有死人尙或有哀其暴【步木反】露而埋藏之者蓋皆有不忍之心焉今王信讒棄逐其子曽視投兔死人之不如則其秉心亦忍矣【以不忍之心興忍心又以待至親不如待疎賤起興也】是以心憂而涕隕也【五章以前多爲自怨之詞以怨已此及下章則𨿽自怨而實怨其親矣】

○君子信讒如或醻【市由反葉市敕反】之君子不恵不舒究之伐木掎【寄彼反葉居何反】矣析薪杝【敕氏反葉湯何反】矣捨【音捨】彼有罪予之佗【吐賀反葉湯何反】矣

賦而興也醻報恵愛舒緩究察也掎倚也以物倚其巓也杝隨其理也佗加也○言王惟讒是聽如受醻爵得卽飲之【輯錄孔氏曰醻酬古字通用此諭得防卽授而行之如旅酬也】曽不加恵愛舒緩而防察之【輯錄解頤曰不加愛是無復惻隠之萌矣不加察是無復是非之辧矣】夫苟舒緩而防察之則讒者之情得矣伐木者尙倚其巓【輯錄箋此句下有不欲妄踣之一句下文皆不字亦作不欲】析薪者尙隨其理皆不妄挫折之今乃捨彼有罪之譛人而加我以非其罪【輯錄解頤曰惟其無是非之心故人之有罪者則捨之而不問惟其無惻隠之心故我之無罪者則加之而不卹】曽伐木析薪之不若也此則興也【凡處細微之事者必有理而乃以非理罪我乎此以待人不如處物起興】

○莫髙匪山【葉所旃反】莫浚【蘇俊反】匪泉君子無易【夷防反】由言耳屬【音燭】於垣無逝我梁無發我笱我躬不閱遑卹我後賦而比也山極髙矣而或陟其巓泉極深矣而或入其底故君子不可易於其言恐耳屬於垣者有所觀望左右而生讒譛也【輯錄陳氏曰王無輕發言小人之爲讒者尙屬耳於垣壁間以窺伺之讒賊之生也亦伺君子之向背如何耳】王於是卒以褒姒爲後伯服爲太子故告之曰母逝我梁母發我笱我躬不閱遑卹我後蓋比詞也【輯錄王氏曰母逝梁發笱者太子放逐而其憂終不忘國也我躬不閱遑卹我後者無如之何自嘆之辭】東萊呂氏曰唐徳宗將廢太子而立舒王【輯錄舒王徳宗侄】李泌諫之且曰願陛下還宮勿露此意左右聞之將樹功於舒王太子危矣此正君子無易由言耳屬於垣之謂也小弁之作太子旣廢矣而猶云爾者蓋推本亂之所由生言語以爲階也【引徳宗事見未發以前當如此蓋以證前四句之意也○輯錄輔氏曰此章則總其始終言之申後之黜宜臼之逐𨿽主於褒姒伯服之防意者幽王之昏暴必先嘗泄此意於言語之間故其左右得以附防而成之自古如是多矣東萊先生以爲推本其亂之所由生言語以爲階者是也無逝我梁以下四句則事已決後絕意之辭耳】

小弁八章章八句【一章怨慕也二章自怨也三章又爲怨慕之辭四章無所防止五章無所聊生則又爲自怨之辭六章七章則怨及其親而怨之中不忘於慕也至八章無逝我梁以下始爲絕意之詞云增釋許氏曰篇內五心之憂矣一曰云如之何其詞尙緩二曰疢如疾首則切於身矣三曰不遑假寐則書夜無冇休止四曰寧莫之知則無所告訴而倉卒急迫故終之以涕隕也】

幽王娶於申生太子宜臼後得褒姒而惑之生子伯服信其讒黜申後逐宜臼而宜臼作此以自怨也序以爲太子之傅述太子之情以爲是詩不知其何所據也傳曰髙子曰小弁小人之詩也孟子曰何以言之曰怨曰固哉髙叟之爲詩也【輯錄固謂執滯不通也爲猶治也】有人於此越人關【音彎】弓而射【音石】之則已談笑而道之無他疏之也其兄關弓而射之則已垂涕泣而道之無他戚之也小弁之怨親親也親親仁也【輯錄親親之心仁之發也】固矣夫髙叟之爲詩也【兄射其弟以比幽王棄子涕泣道之以比太子怨詞戚之之心卽親親之仁也若小弁不怨則疏其親矣可乎哉惟其慕之所以怨之小弁之可取者正以此耳】曰凱風何以不怨曰凱風親之過小者也小弁親之過大者也親之過大而不怨是愈疏也親之過小而怨是不可磯也愈疏不孝也不可磯亦不孝也【微激之而遽怒放逺之而遂忘均爲不孝也】孔子曰舜其至孝矣五十而慕【旻天之怨怨己也小弁之怨始於怨已而終則怨其親也不得乎親而談笑道之則其心恝然矣不必計其怨之同異也所可惜者小弁之親親一時之慕爾使能卽此良心以致終身之慕則戍申戍甫豈遂至於忘其親乎孟子論是詩無貶詞毛傳引之集傳用之以見孔子錄之之故也輯錄朱子曰言舜猶怨慕小弁之怨不爲不孝也解頤曰小弁之詩處父子之變白華之詩處夫婦之變聖人備錄於經所以著周室禍敗之由又以見天理民彛之不容泯也然嘗考之小弁之詩其前六章皆興白華之詩其八章皆比小弁之詞婉而切猶有望之之意處父子之間則然也白華之詞簡而荘不無責之之意處夫婦間則然也】

悠悠昊天曰父母且【子余反】無罪無辜亂如此憮【火吳反】昊天已威【葉紂胃反】予愼無罪【葉音悴】昊天泰憮予愼無辜賦也悠悠逺大之貌且語詞憮大也已泰皆甚也愼審也○大夫傷於讒無所控告而訴之於天曰悠悠昊天爲人之父母胡爲使無罪之人遭亂如此其大也昊天之威已甚矣我審無罪也昊天之威甚大矣我審無辜也此自訴而求免之詞也【輯錄嚴氏曰首章傷已被讒也】

○亂之初生僣【側防反】始旣涵【音含】亂之又生君子信讒君子如怒【葉奴五反】亂庶遄【市專反】沮【慈呂反】君子如祉【音恥】亂庶遄已

賦也僣始不信之端也涵容受也君子指王也遄疾沮止也祉猶喜也○言亂之所以生者由讒人以不信之言始入而王涵容不察其眞僞也亂之又生者則旣信其讒言而用之矣君子見讒人之言若怒而責之則亂庶幾遄沮矣見賢者之言若喜而納之則亂庶幾遄已矣今涵容不斷讒信不分是以讒者益勝而君子益病也【容不當容則讒來而造亂用不當用則讒行而益亂若喜怒以正遏惡揚善則讒無從生亂無從起矣】蘇氏曰小人爲讒於其君必以漸入之其始也進而嘗之君容之而不拒知言之無忌於是復進旣而君信之然後亂成【輯錄嚴氏曰次章言亂生於讒讒生於優柔不斷所謂懷狐疑之心者來讒賊之口持不斷之意者開羣枉之門也今忠讒不分是以邪正混淆是非易位而亂天下也】

○君子屢盟【葉謨渾反】亂是用長【丁丈反葉直良反】君子信盜亂是用暴盜言孔甘亂是用餤【音談】匪其止共【音恭】維王之卭【其恭反】

賦也屢數【音朔】也盟邦國有疑則殺牲防【音霎】血告神以相要【平聲】束也【輯錄周禮司盟注曰盟者書其辭於防殺牲取血防其牲加書於上而理之有疑不協也李氏曰考之春秋傳如伯有之亂鄭伯與其臣下盟蓋盟者生於君臣相疑而致也防歠也盟者以血塗口旁曰防】盜指讒人也餤進卭病也○言君子不能已亂而屢盟以相要則亂是用長矣君子不能堲【輯錄舜典朕堲讒說殄行蔡氏傳堲疾也音卽】讒而信盜以爲虐則亂是用暴矣讒言之美如食之甘使人嗜之而不厭則亂是用進矣然此讒人不能供其職事徒以爲王之病而已【增釋吳師道所謂亂是用長是用暴是用餤皆進進不已之意共亦訓進此言若不止所進則維王之病矣是承上意而總言之】夫良藥苦口而利於病忠言逆耳而利於行維其言之甘而悅焉則其國豈不殆哉【不能止讒而喜聽讒則讒爲亂階必矣以申上章之意也】

○奕奕寢廟君子作之秩秩大猷聖人莫之他人有心予忖【七損反】度【音鐸】之躍躍【他歷反】毚【士咸反】兔遇犬獲【葉黃郭反】之興而比也奕奕大也秩秩序也猷道莫定也躍躍跳疾貌毚狡也○奕奕寢廟則君子作之秩秩大猷則聖人莫之以興他人有心則予得而忖度之【寢廟難作而君子能作之大猷難定而聖人能定之人各有心難忖度也而我能忖度之此以能所難能爲興】而又以躍躍毚兔遇犬獲之比焉反覆興比以見讒人之心我皆得之不能隠其情也【以二事爲興言得讒人之心若難以犬獲兔爲比言得讒人之心甚易也輯錄朱子曰詩人所見極大如此章本意只是惡巧言讒譛之人卻以奕奕寢廟秩秩大猷起興便見其所見極大形於言者無非義理之極致也潘時舉對云此亦是先王之澤未泯禮義根於其心故其形於是言者自無非義理也】

○荏【而甚反】染柔木君子樹【葉上主反】之往來行言心焉數【所主反】之蛇蛇【以支反】碩言出自口【葉孔五反】矣巧言如簧顏之厚【葉胡五反】矣

興也荏染柔貌柔木桐梓之屬可用者也行言行道之言也數辧也蛇蛇安舒也碩大也謂善言也顏厚者頑不知恥也○荏染柔木則君子樹之矣【輯錄樹植也】往來行言則心能辧之矣【柔木皆可用故君子樹之人言有讒信不同則未必皆可用也故以其心辧之此用處置事理不同爲興】若善言出於口者宜也巧言如簧則豈可出於口哉【輯錄解頤曰詳審而不暴質實而無僞善言也阿徇以爲容逢迎以爲悅巧言也眞氏曰憸巧之言悅耳人聽如笙簧然】言之徒可羞愧而彼顏之厚不知以爲恥也孟子曰爲機變之巧者無所用恥焉其斯人之謂與【我得其心彼不知恥所以足上章之意○增釋吳師道曰蛇蛇安舒正對顏厚而言巧言者自欺之心逹於靣終有不可得而掩者其顏豈得不厚乎上章第五句六句以見能得讒人之情此章第三句四句至末三句又以深見讒人之狀言也】

○彼何人斯居河之麋【音眉】無拳【音權】無勇職爲亂階【葉居溪反】旣微且尰【市勇反】爾勇伊何爲猶將多爾居徒幾【音紀葉居希反】何

賦也何人斥讒人也此必有所指矣賤而惡【烏故反】之故爲不知其姓名而曰何人也斯語辭也水艸交謂之麋【見秦風蒹葭篇】拳力階梯也�【音限】瘍【音羊】爲微腫足爲尰【輯錄孔氏曰郭璞云�腳脛也瘍瘡也膝脛之下有瘡腫是渉水所爲】猶謀將大也○言此讒人居下濕之地𨿽無拳勇可以爲亂而讒口交闘專爲亂之階梯又有微腫之疾亦何能勇哉而爲讒謀則大且多如此是必有助之者矣然其所與居之徒眾幾何人哉言亦不能甚多也【爲惡者弱黨惡者寡是亦無足畏也鄙而賤之之詞】

巧言六章章八句【輔氏曰四章五章謂讒言易辧六章謂讒人易除愚謂三章以前刺聽讒者五章以後刺造讒者增釋許氏曰夫人旣被讒終篇末嘗有怨懟訴斥之語拳拳專以欲諷上之審聽而五章且以開讒人之迷不自憂其身而惟憂天下之亂不惡怒其人而發其羞恥之心詩人之忠厚如此】

以五章巧言二字名篇

彼何人斯其心孔艱【葉居銀反】胡逝我梁不入我門【葉眉貧反】伊誰雲從維暴之云

賦也何人亦若不知其姓名也孔甚艱險也我舊說以爲蘇公也暴暴公也皆畿內諸侯也○舊說暴公爲卿士而譛蘇公故蘇公作詩以絕之然不欲直斥暴公故但指其從行者而言彼何人者其心甚險胡爲往我之梁【輯錄歐陽氏曰魚梁者古人營生之具詩屢言之】而不入我之門乎【似詩之作以此】旣而問其所從則暴公也夫以從暴公而不入我門則暴公之譛已也明矣但舊說於詩無明文可考未敢信其必然耳【輯錄輔氏曰首二句責之也而不爲已甚之辭中二句疑之也而猶冇望之之意末二句始明言之而其情旣不得而遁然亦無忿懟之辭可謂忠厚矣】

○二人從行誰爲此禍【胡果反】胡逝我梁不入唁我始者不如今云不我可

賦也二人暴公與其徒也唁弔失位也○言二人相從而行不知誰譛已而禍之乎【輯錄輔氏曰𨿽已明知其人之譛已而猶爲不知之辭】旣使我得罪矣而其逝我梁也又不入而唁我汝始者與我親厚之時豈嘗如今不以我爲可乎

○彼何人斯胡逝我陳我聞其聲不見其身不愧於人不畏於天【葉鐵因反】

賦也陳堂塗也堂下至門之徑也○在我之陳則又近矣聞其聲而不見其身言其蹤迹之詭祕也不愧於人則以人爲可欺也天不可欺女獨不畏於天乎柰何其譛我也【首章疑之二章三章微責之輯錄輔氏曰人或可欺而天其可欺乎爾獨不畏於天而譛我如是也古人責人往往至天而極如雨無正所謂胡不相畏不畏於天亦是意也】

○彼何人斯其爲飄風【葉孚愔反】胡不自北胡不自南【葉尼心反】胡逝我梁祗【音支】攪【交卯反】我心

賦也飄風暴風也攪擾亂也○言其往來之疾若飄風然自北自南則與我不相值也今則逝我之梁則適所以攪亂我心而已【輯錄適所以訓祗字】

○爾之安行亦不遑捨【葉啇居反】爾之亟【紀力反】行遑脂爾車壹者之來云何其盱【況於反】

賦也安徐遑暇捨息亟疾盱望也字林云盱張目也易曰盱豫悔【輯錄豫六三爻本義曰盱上視也陰不中正而近於四四爲卦主故六三上視於四而下溺於豫宜有悔者也】三都賦云盱衡而語是也【眉上曰衡謂舉目揚眉也左太衝賦本作盱衡而誥】○言爾平時徐行猶不暇息而況亟行則何暇脂其車哉今脂其車則非亟也乃托以亟行而不入見我則非其情矣何不一來見我如何使我望汝之切乎

○爾還而入我心易【以防反葉以支反】也還而不入否難知也壹者之來俾我祗也

賦也還反易說【音悅】祗安也【輯錄祗當作祁】○言爾之往也旣不入我門矣儻還而入則我心猶庶乎其說也還而不入則爾之心我不可得而知矣何不一來見我而使我心安乎【輯錄李氏曰亦以見讒譛之人愧不敢來也】董氏曰是詩至此其詞益緩若不知其爲譛矣【此三章一意又皆反覆以其不見爲疑也】

○伯氏吹壎【況袁反】仲氏吹箎【音池】及爾知貫諒不我知出此三物以詛【側助反】爾斯【葉先賫反】

賦也伯仲兄弟也俱爲王臣則有兄弟之義矣樂器土曰壎大如鵝子鋭上平底似稱【去聲】錘六孔【輯錄孔氏曰壎周禮小師職作塤古今字異耳注云燒土爲之】竹曰箎長尺四寸圍三寸七孔一孔上出徑三分凡八孔橫吹之如貫如繩之貫物也言相連屬【音燭】也諒誠也三物犬豕雞也刺其血以詛盟也【輯錄周禮疏盟是盟將來詛是詛過往釋文以禍福之言相要曰詛】○伯氏吹壎而仲氏吹箎言其心相親愛而聲相應和【並去聲】也【親愛以伯仲言應和以塤箎言】與汝如物之在貫【如物在貫言無間也伯仲塤箎相與如此可謂無間矣】豈誠不我知而譛我哉苟曰誠不我知則出此三物以詛之可也【此章始言其譛已也昔者知我今者譛我與二章之意相應而加詳】

○爲鬼爲蜮【音域】則不可得有靦【土典反】面目視人罔極作此好歌以極反側

賦也蜮短狐也江淮水皆有之能含沙以射水中人影其人輙病而不見其形也【輯錄孔氏曰蜮如鼈二足陸機云一名射影含沙射影其瘡如疥埤雅曰冇長角橫在口前如弩擔臨其角端曲如上弩以气爲矢因水勢以射人俗呼水弩鵝能食之】靦面見人之貌也好善也反側反覆不正直也○言汝爲鬼爲蜮則不可得而見矣女乃人也靦然有面目與人相視無窮極之時豈其情終不可測哉是以作此好歌以究極爾反側之心也【此章乃正言以責之輯錄王氏曰作此詩將以絕之而曰好歌者有欲其悔悟之心焉爾】

何人斯八章章六句

此詩與上篇文意相似疑出一手但上篇先刺聽者此篇專責讒人耳王氏曰暴公不忠於君不義於友所謂大故也故蘇公絕之然其絕之也不斥暴公言其從行而已不著其譛也示以所疑而已旣絕之矣而猶告以壹者之來俾我祗也蓋君子之處已也忠其遇人也恕使其由此悔悟更以善意從我固所願也𨿽其不能如此我固不爲已甚豈若小丈夫然哉一與人絕則丑詆固拒【輯錄醜惡詆廣韻注呰也呰音訾口毀也固堅也】惟恐其復合也

萋【七西反】兮斐【孚匪反】兮成是貝錦彼譛人者亦已大【音泰】甚【食荏反】

比也萋斐小文之貌貝水中介虫也有文彩似錦【輯錄孔氏曰錦而連貝故知爲貝之文其文彩之異小大之殊甚眾占者貨貝是也埤雅曰錦文如貝謂之貝錦貝中肉如科斗而有首尾以其背用謂之貝貝皆背也】○時冇遭讒而被宮刑爲巷伯者作此詩【輯錄曹氏曰注云寺之言侍也正內路寢也侍王於路寢之內蓋奄人也巷永巷也內人之所居伯長也其官爲寺人而職長永巷故寺人而稱巷伯焉】言因萋斐之形而文致之以成貝錦以比讒人者因人之小過而飾成大罪也彼爲是者亦已太甚矣【輯錄嚴氏曰甚之者言爲禍痛深疾之之辭】

○哆【昌者反】兮侈【尺是反】兮成是南箕彼譛人者誰適【丁歷反下同】與謀【葉謨悲反】

比也哆侈微張之貌南箕四星二爲踵二爲舌【輯錄通釋曰卽箕星也常見於南方故謂南箕】其踵狹而舌廣則大張矣【前章言文致之以成其罪此章言張大之以成其罪】適主也誰適與謀言其謀之閟也【輯錄閟音祕幽深也解頤曰萋斐以成貝錦諭讒人者能因細小而飾成大罪也哆侈以成南箕諭讒人者能因疑似而搆成實罪也始則以小而成大終則以虛而爲實此讒人者所以能傾人之家國也】

○緝緝【七立反】翩翩【音篇葉批賔反】謀欲譛人愼爾言也謂爾不信【葉斯人反】

賦也緝緝口舌聲或曰緝緝人之罪也或曰有條理貌皆通翩翩往來貌譛人者自以爲得意矣然不愼爾言聽者有時而悟且將以爾爲不信矣【輯錄觧頤曰緝緝者如麻之績繼續而不已也翩翩者如鳥之飛往來而自得也譛之初行旣以不信而加諸人言之不愼亦將以不信而責於汝戒之也】

○捷防幡幡【芳煩反葉芬邅反】謀欲譛言豈不爾受旣其女【音汝】遷

賦也捷捷儇【血平聲】利貌幡幡反覆貌王氏曰上好譛則固將受女然好譛不已則過譛之禍亦旣遷而及女矣【輯錄嚴氏曰汝能譛人人亦能譛汝其禍捋遷及汝矣】曽氏曰上章及此皆忠告之詞【輯錄輔氏曰愼爾言也謂爾不信自譛者而言也豈不爾受旣其女遷自聽者而言也皆所必至之理故以之忠告於爲譛者庶乎其知所畏而不敢肆耳解頤曰好譛之初固惟汝之受好譛不已又捋於汝乎遷亦戒之之詞也】

○驕人好好勞人艸艸蒼天蒼天【葉鐵因反】視彼驕人矜此勞人

賦也好好樂也艸艸憂也驕人譛行而得意勞人遇譛而失度其狀如此【輯錄王氏狀上有情字輔氏曰視彼驕人庶乎有以抑遏沮止之也矜此勞人庶乎有以扶持慰安之也】

○彼譛人者【葉掌與反】誰適與謀【葉滿補反】取彼譛人投畀豺【士皆反】虎豺虎不食投畀有北有北不受【葉承咒反】投畀有昊【葉許候反】

賦也再言彼譛人者誰適與謀者甚嫉之故重言之也或曰衍【去聲】文也投棄也【輯錄畀付與也說文豺狼屬狗聲】北北方寒涼不毛之地也【輯錄通釋曰窮北之地多寒不生艸木五穀投棄讒人於彼使凍饑之也】不食不受言防譛之人物所共惡【烏故反】也昊昊天也投畀昊天使制其罪【輯錄制斷也正也】○此皆設言以見欲其死亡之甚也故曰好賢如緇衣惡惡【下如字】如巷伯【一者好之之至一者惡之之至】

○楊園之道猗【於綺反】於畝丘【葉法奇反】寺人孟子作爲此詩凡百君子敬而聽之

興也楊園下地也【楊者近水之木宜下隰故楊園爲下地】猗加也【加者出其上也】畝丘髙地也【畝田之壠也丘如田壠故曰畝丘】寺人內小臣【輯錄周禮天官屬注寺之言侍也又音侍】蓋以讒被宮而爲此官也孟子其字也○楊園之道而猗於畝丘以興賤者之言或有補於君子也【卑可升髙有下可益上之意故以爲興】蓋譛始於微者而其漸將及於大臣也故作詩使聽而謹之也劉氏曰其後王后太子及大夫果多以讒廢者【輯錄董氏曰幽王之世大臣傷於讒者如蘇公小臣傷於讒如寺人孟子則上下其得以免乎通釋曰劉氏此言蓋從小序以此爲幽王時詩也集傳旣引其說而未嘗明言其爲幽王詩讀者當自得之】

巷伯七章四章章四句一章五句一章八句一章六句【一章二章責之三章四章誨之五章怨而訴之六章深思而痛疾之七章則言作詩以爲君子之戒也輯錄陳定宇曰巧言何人斯巷伯三篇其述讒言之禍與讒人之情狀可謂極矣】巷是宮內道名秦漢所謂永巷是也【輯錄三輔黃圖曰永長也宮中長巷幽閉宮女之有罪者武帝時攺爲掖庭置獄焉謂之掖庭詔獄】伯長也主宮內道官之長卽寺人也故以名篇班固司馬遷贊云迹其所以自傷悼小雅巷伯之倫其意亦謂巷伯本以被譛而遭刑也【司馬遷以救李陵而得罪下蠶室輯錄孔氏曰司馬遷以良史之才所坐非罪及其刋述典墳詞多慷慨是以班固云小雅巷伯之倫焉】而楊氏曰寺人內侍之微者出入於王之左右親近於王而日見之宜無間【去聲】之可伺矣今也亦傷於讒則疎逺者可知故其詩曰凡百君子敬而聽之使在位知戒也其說不同然亦有理姑存於此云【被讒而遭刑則見讒能禍人以寺人而遭讒則見讒能間人○已上三篇皆刺讒者之詩故相屬】

習習谷風維風及雨將恐【邱勇反】將懼維予與女【音汝】將安將樂【音洛】女轉棄予【葉演女反】

興也習習和調貌谷風東風也將且也恐懼謂危難【去聲】憂患之時也○此朋友相怨之詩故言習習谷風則維風及雨矣將恐將懼之時則維予與女矣【風雨相須所以興維予與女也】柰何將安將樂而女轉棄予哉【患難則相保安樂則相遺此無恆心之人也】

○習習谷風維風及頽【徒雷反】將恐將懼寘【之防反】予於懷【葉胡隈反】將安將樂棄予如遺【葉夷回反】

興也頽風之焚輪者也【焚輪旋轉之貌回風從上下謂之頽頽下也輯錄爾雅焚輪謂之頽注暴風從上下鄭樵曰焚輪自上而下一說焚輪亦當時方言回風爲飄注旋風也】寘與置同置於懷親之也如遺忘去而不復存省【悉井反】也【頽則暴而易散所以興棄予如遺也○首章以物之相須興人之相與則後二句在興外此章以物之不常興人之無常則盡一章而興之】

○習習谷風維山崔【䢐回反】嵬【五回反】無艸不死無木不萎【葉於回反】忘我大徳思我小怨【叶韻未詳】

比也崔嵬小巓也○習習谷風維山崔嵬則風之所被者廣矣然猶無不死之艸無不萎之木【輯錄萎音逶艸木枯】況於朋友豈可以忘大徳而思小怨乎【谷風生物之功甚大也而猶有所憾功之難全固然也恩施𨿽厚而不能無不足蓋若此矣忘大徳思小怨則責人之不恕也故此章爲比而與上二章不同】或曰興也【以谷風生物興大徳以艸死木萎興小怨謂興體亦可也此蓋謂之比則重在忘字與思字謂之興則重在大徳小怨字○增釋許氏曰傳意謂谷中之風而及於崔嵬之山是所被者廣矣風本生物者也而艸木不免於萎死是天地之功亦有所不足也而況於朋友豈無小過哉當存大義而全交道可也今乃忘我大徳而思我小怨乎】

谷風三章章六句【一章二章怨其始合而終暌三章怨其不當以此而見暌也谷風蓋與伐木爲反對終和且平則無谷風之怨矣輯錄呂氏曰急則相求緩則相棄恩厚不知怨小必記皆小人之交也】

蓼蓼【音六】者莪【五河反】匪莪伊蒿【呼毛反】哀哀父母生我劬勞比也蓼長大貌莪美菜也蒿賤艸也○人民勞苦孝子不得終養【去聲】而作此詩言昔謂之莪而今非莪也特蒿而已以比父母生我以爲美材可賴以終其身而今乃不得其養以死於是乃言父母生我之劬勞而重自哀傷也【輯錄嚴氏曰始生謂莪長大爲蒿爲莪猶可食爲蒿則無用諭父母生長我身至於長大乃是無用之子不能終養也此孝子自怨其身之辭也】

○蓼蓼者莪匪莪伊蔚【音尉】哀哀父母生我勞瘁【似醉反】比也蔚牡菣【去刃反】也三月始生七月始華如胡麻華而紫赤八月爲角似小豆角鋭而長瘁病也【已上二章先哀慕之意】

○缾之罄【音慶】矣維罍之恥鮮【息淺反】民之生不如死之久【葉舉裏反】矣無父何怙無母何恃出則銜卹入則靡至比也缾小罍大皆酒器也罄盡鮮寡卹憂靡無也言缾資於罍而罍資缾【缾以泄之罍以蓄之二者交相賴也】猶父母與子相依爲命也故缾罄矣乃罍之恥猶父母不得其所乃子之責【缾取給於罍親仰給於子理相似也輯錄通釋曰缾罍但取其相資之義而不取義於缾罍之小大也】所以窮獨之民生不如死也【輯錄下四句又所以實此二句】蓋無父則無所怙無母則無所恃是以出則中心銜卹入則如無所歸也【此章備極哀慕之情輯錄輔氏曰玩此四句眞能道孝子之情非身履而親歷之不知其味也】

○父兮生我母兮鞠我拊【音撫】我畜【喜六反】我長【丁丈反】我育我顧我復我出入腹我欲報之徳昊天罔極

賦也生者本其气也鞠畜皆養也拊拊循也【輯錄史記拊循其民劉執中曰防其驚也則拊之】育覆【孚救反】育也【輯錄禮記煦嫗覆育】顧旋視也【輯錄孔氏曰謂去之而反顧也】復反覆也【輯錄嚴氏曰復謂顧之又顧反覆不能暫捨也】腹懷抱也罔無極窮也○言父母之恩如此欲報之以徳而其恩之大如天無窮不知所以爲報也【此章極言父母之恩如此以發上文劬勞勞瘁之意輯錄嚴氏曰父生母鞠此總言我身是父母所生養下乃詳言父母之恩勤也謝氏曰天生萬物其恩無窮萬物無能報其恩者父母生子其恩如天之無窮子亦無可以報其恩者】

○南山烈烈飄風發發民莫不谷我獨何害【葉音曷】興也烈烈髙大貌發發疾貌谷善也○南山烈烈則飄風發發矣民莫不善而我獨何爲遭此害也哉【山髙大則風亦疾民莫不谷則我當與之皆善也而獨遭此害何哉此以物理之齊興人事之不齊亦反其意以爲興也】

○南山律律飄風弗弗【葉分聿反】民莫不谷我獨不卒興也律律猶烈烈也弗弗猶發發也卒終也言終養也【此與上章重自哀痛以申不得終養之意】

蓼莪六章四章章四句二章章八句

晉王裒以父死非罪每讀詩至哀哀父母生我劬勞未嘗不三復流涕受業者爲廢此篇詩之感人如此【王裒父儀事魏將軍司馬昭昭與吳人戰敗問曰戰而敗績誰任其咎儀曰責在元帥昭怒斬之集傳引此以明詩之用輯錄李氏曰凱風母不安其室之詩也小弁太子見棄之詩也蓼莪孝子不得終養之詩也故其咎責怨慕哀痛如此苟不爲母所棄不爲父所逐不困於行役而得終養則其歡欣可知矣觀詩者當以此類求之解順曰孝子行役不得以養其父母而形於嘆詠者如陟岵鴇羽皆是也而蓼莪之詩獨使人誦之者流涕鳴咽而不能止何也曰陟岵鴇羽思念於父母尙存之日蓼莪之詩感傷於父母旣沒之後噫彼父母俱存者猶未知是詩之悲也若父母旣沒誦是詩而不三復流涕者是亦非人子也】

有饛【音蒙】簋【音軌】飱【音孫】有捄【音求】匕【必履反】周道如砥【之履反】其直如矢君子所履小人所視【葉善止反】睠【音眷】言顧之潸【所姦反】焉出涕【音體】

興也饛滿簋貌飱熟食也【輯錄孔氏曰禮簋盛黍稷】捄曲貌棘匕以棘爲七所以載鼎肉而升之於俎也【輯錄孔氏曰雜記匕用桑長三尺喪祭也吉祭及賔客之七則用棘古之祭祀享食必體觧其肉之胖旣大故賔用匕載之謂出之於鼎升之於俎也胖音判牲之半體】砥礪石言平也矢言直也君子在位履行小人下民也睠反顧也潸涕下貌○序以爲東國困於役而傷於財譚大夫作此以告病【輯錄孔氏曰譚國在京師之東】言有饛簋飱則有捄棘匕周道如砥則其直如矢【此固宜爲無義之興但簋飱饛然突而不平周道則平如砥也匕捄然曲而不直周道則直如矢也以突興平以曲興直相因之義或然是用存之以備一說】是以君子履之而小人視焉【適周之道旣平且直乃人所共履共視者此蓋互文見義耳】今乃顧之而出涕者則以東方之賦役莫不由是而西輸於周也【此章首發憫卹之意】

○小東大東【葉都郎反】杼【直呂反】柚【音逐】其空【葉枯郎反】糾糾葛屨可以履霜佻佻【徒雕反】公子行彼周行【葉戶郎反】旣往旣來【葉六直反】使我心疚【葉訖力反】

賦也小東大東東方小大之國也自周視之則諸侯之國皆在東方杼持緯者也【輯錄梭也】柚受經者也空盡也佻輕薄不柰勞苦之貌公子諸侯之貴臣也周行大路也疚病也○言東方小大之國杼柚皆已空矣至於以葛屨履霜而其貴戚之臣奔走往來不勝【音升】其勞使我心憂而病也【旣傷於財又困於役卽此見之此章指言所可憫卹之事輯錄輔氏曰糾糾葛屨可以履霜舉其甚者言之也以葛屨履霜則冬裘之不備可知矣旣往旣來則言其來往之不一也周道一也方其盛時君子履之而小人視焉及其衰也公子行之而人心病焉時移事變而人心所感不同如此】

○有洌【音列】汍【音軌】泉【葉才勻反】無浸獲薪契契【苦訃反】寤嘆哀我憚【丁佐反】人薪是獲薪尙可載【葉節力反】也哀我憚人亦可息也

興也洌寒意也側出曰汍泉獲艾【音刈】也契契憂苦也憚勞也尙庶幾【平聲】也載載以歸也○蘇氏曰薪已獲矣而復【扶又反】漬之則腐民已勞矣而復事之則病故已艾則庶其載而畜之已勞則庶其息而安之【此以愛物之心興愛人之心○此章則承上章之意又舉所可憫卹之人而致願望之詞】

○東人之子職勞不來【音賚葉六直仄】西人之子粲粲衣服【葉浦北反】舟人之子熊羆是裘【葉渠之反】私人之子百僚是試【葉申之反】賦也東人諸侯之子也職專主也來慰撫也西人京師人也粲粲鮮盛貌舟人舟楫之人也熊羆是裘言富也私人私家皂之屬也僚官試用也舟人私人皆西人也【輯錄觧頤曰別舟人私人言之者舉卑賤以見其餘也】○此言賦役不均羣小得志也【此又歷言所可憫卹之事而深怨之也輯錄李氏曰此章言東人之勞西人之逸小人得志綱紀敗壊無復王室之舊也】

○或以其酒不以其漿鞙鞙【胡犬反】佩璲【音遂】不以其長維天有漢監【古暫反】亦有光跂【丘防反】彼織女終日七襄賦也鞙鞙長貌璲瑞也【瑞玉名輯錄以瑞玉爲佩】漢天河也【輯錄楊泉物理論漢水之精也气而著精華浮上宛轉隨流名曰天河一曰云漢】跂隅貌織女星名在漢旁三星跂然如隅也【孔氏曰三星鼎足望之跂然而成三角在天市垣北】七襄未詳傳曰反也箋云駕也駕謂更【平聲】其肆也蓋天有十二次日月所止捨所謂肆也【肆謂止捨處】經星一晝一夜左旋一周而有餘【二十八宿謂之經星】則終日之間自卯至酉當更七次也【輯錄孔氏曰在天爲次在地爲辰通釋曰日月五星爲緯其餘皆爲經星經星周布與天爲體所謂經星一晝夜左旋一周天而有餘者卽天之旋一周而又過一度者也然周天十二次一晝夜十二時則一時當歷一次故終其晝日之問自卯至酉凡七時織女星當歷七次也】○言東人或饋之以酒而西人曽不以爲漿東人或與之以鞙然之佩而西人曽不以爲長維天之有漢則庶乎其有以監我【輯錄歐陽氏曰不言日月之明而言云漢之光者謂不能下監也】而織女之七襄則庶乎其能成文章以報我矣無所赴愬而言惟天庶乎其卹我耳【此怨其上之弗加憫卹而冀天之憫卹也輯錄輔氏曰侯邦供王賦役固其職也然爲王者當有以體卹之不敢易視而輕用之可也今也東國財力俱困易視輕用之必矣此東國之所以怨病而愬之於天也觧頤曰酒之厚而不以爲漿佩之鞙鞙而不以爲長其出之也甚艱其視之也甚賤蓋其意气驕溢類如此然則貧富勞逸之不均吾將曷愬哉亦惟愬之於天而已漢之有光其亦能監視我也耶織女之七襄其亦能成文章以報我也其詞之婉而不迫如此詩之忠厚亦可見矣】

○𨿽則七襄不成報章晥【華板反】彼牽牛不以服箱東有啟明【葉謨郎反】西有長庚【葉古郎反】有捄天畢載施之行【戶郎反】賦也晥明星貌牽牛星名【輯錄六星北方宿爾雅謂何鼓何胡可反】服駕也箱車箱也【輯錄孔氏曰兩較之間謂之箱是車內容物之處較音角】啟明長庚皆金星也以其先日而出故謂之啟明以其後日而入故謂之長庚【輯錄庚續也劉執中曰金星朝在東所以啟日之明夕在西所以續日之長】蓋金水二星常附日行而或先或後但金大水小故獨以金星爲言也【輯錄通釋曰金水附日而行無定在或一在日先一在日後或俱在日先或俱在日後金星行在日後則晨見而昏不見行在日先則昏見而晨又不見也】天畢畢星也狀如掩兔之畢【畢長柄小网也畢八星二星直上如柄六星曲爲兩行張其口如畢网也】行行列也○言彼織女不能成報我之章牽牛不可以服我之箱而啟明長庚天畢者亦無實用但施之行列而已【輯錄謝氏曰織女無織成文錦之實牽牛無服箱之實啟明非眞能啟日之明長庚非眞能續日之長畢不可以掩捕鳥獸不過施設於經星之行列耳皆有其名而無其實也】至是則知天亦無若我何矣【此又怨夫天弗能加憫卹也】

○維南有箕不可以簸【波我反】揚維北有斗不可以挹【音揖】酒漿維南有箕載翕【許急反】其舌維北有斗西柄之揭【音訐】賦也箕斗二星以夏秋之間見於南方【輯錄通釋曰六七月間見於南方者指當時昏見爲言也】云北斗者以其在箕之北也或日北斗常見不隠者也【輯錄箕東方宿南斗六星在箕北北斗七星其六在紫微垣內其一在外運乎天中臨制四方】翕引也舌下二星也【箕四星在天漢之中二爲踵在上二爲舌在下踵反在上故曰引其舌也】南斗柄固指西若北斗而西柄則亦秋時也○言南箕旣不可以簸揚糠粃北斗旣不可以挹酌酒漿【輯錄亦皆有其名而無其實也】而箕引其舌反若有所吞噬斗西揭其柄反若有所挹取於東是天非徒無若我何乃亦若助西人而見困甚怨之詞也【此又言天弗憫卹而且若欲加害也輯錄歐陽氏曰自維天冇漢以下皆述譚人仰訴於天之詞其意言我譚人困於供億取資於地者皆已竭矣欲取於天又不可得也未言箕斗非徒不可用箕反若有所噬斗反若有所挹取於東是皆怨諷之詞也輔氏曰二章三章以下文意奇逸其詞𨿽若濶疎而意脈實相連屬作此詩者非惟怨得其正其亦老於文墨者歟】

大東七章章八句【增釋許氏曰一章言上不卹下而賦役不均也二章上四句傷於財下四句困於役三章欲得休息之意四章言賦役不均羣小得志五章言爲西人所虐視而覬天之監六七章傳言已明】

四月維夏【葉後五反】六月䢐暑先祖匪人胡寧忍予【葉演女反】興也䢐往也四月六月亦以夏正數【上聲】之建已建未之月也○此亦遭亂自傷之詩言四月維夏則六月䢐暑矣我先祖豈非人乎何忍使我遭此禍也【四月維夏時暑方來而必以六月而去先祖忍予遭禍則禍之來也何時始去乎暑去有時禍去無時天不忍以暑害人先祖忍以禍害人也亂世之禍與暑气酷烈同故以起興】無所歸咎之詞也【怨先祖與怨天之意同不忍斥言其上也】

○秋日淒淒【七西反】百卉【許貴反】具腓【芳菲反】亂離瘼【音莫】矣奚【家語作奚】其適歸

興也淒淒涼風也卉艸腓病離憂瘼病奚何適之也○秋日淒淒則百卉具腓矣亂離瘼矣則我將何所適歸乎哉【肅殺用威則何物可免亂離爲害則何處可安艸木之病者皆然人民見病者隨地而然也亂世之气象與秋之凋瘵同故以起興】

○冬日烈烈飄風發發民莫不谷我獨何害【葉音曷】興也烈烈猶栗烈也發發疾貌谷善也【日寒則風疾其气相似也民谷而我害其情何不相似乎但亂則俱害矣而云然者自傷之甚爾亂世之物情與冬之慘慽同故以起興】○夏則暑秋則病冬則烈言禍亂日進無時而息也【不言春者春日暄妍與禍亂之世非類也】

○山有嘉卉侯栗侯梅【葉莫悲反】廢爲殘賊莫知其尢【葉於其反】興也嘉善侯維廢變尢過也○山有嘉卉則維栗與梅矣【輯錄錢氏曰通言之則艸木皆卉也】在位者變爲殘賊則誰之過哉【物之美者能全其美可見也人之善者乃變而惡不可知也物性有常人性無常此以人不如物起興也】

○相【息亮反】彼泉水載淸載濁【葉殊玉反】我日構禍曷云能谷興也相視載則構合也○相彼泉水猶有時而淸有時而濁而我乃日日遭害則曷云能善乎【泉水之濁有時或淸而禍亂之遭無時可已也此亦以二者相反對而爲興者也】

○滔滔【吐刀反】江漢南國之紀盡瘁以仕寧莫我有【葉羽已反】興也滔滔大水貌江漢二水名紀綱紀也謂經帶包絡之也【此有不忍遺棄之意】瘁病也有識有也【識有猶言顧念】○滔滔江漢猶爲南國之紀今也盡瘁以仕而王何其不我有哉【輔氏曰江漢爲南國之紀則是江漢之有南國也王不我有則是自絕於下矣愚謂此以人情不如物理爲興與江有汜同】

○匪鶉【徒九反】匪鳶【以專反葉以旬反】翰飛戾天【葉鐵因反】匪鱣【張連反】匪鮪【於軌反】潛逃於淵【葉一均反】

賦也【諸本作興非】鶉雕也【輯錄埤雅日雕能食艸似鷹而大黒色俗呼爲皂雕】鳶亦鷙鳥也其飛上薄雲漢鱣鮪大魚也○鶉鳶則能翰飛戾天鱣鮪則能潛逃於淵我非是四者則亦無所逃矣【輯錄陳氏曰言𨿽欲髙飛深藏而不可得也】

山有蕨薇隰有杞桋【音夷】君子作歌維以告哀【葉於希反】興也杞枸【音苟】檵【音訃】也【輯錄本艸曰枸杞一名地骨春夏采葉秋采莖實冬采根皆可食】桋赤梀【音色】也樹葉細而岐鋭皮理錯戾好叢生山中中【去聲】爲車輞【輯錄輞車之牙卽輮也考工記注輮牙也以爲輪之周抱也】○山則有蕨薇隰則有杞桋君子作歌則維以告哀而已【此則托物爲無義之興】

四月八章章四句【一章至三章言禍亂日進而四章則怨其上五章又言禍亂不息而六章又怨其上七章言去亂無計八章言作詩告哀】

小旻之什十篇六十五章四百十四句

詩經疏義防通卷十二﹤經部﹐詩類﹐詩經疏義會通﹥

欽定四庫全書

詩經疏義防通卷十三

元朱公遷撰

北山之什二之六

陟彼北山言采其杞偕偕士子【葉奨裏反】朝夕從事【葉上止反】王事靡盬憂我父母【葉滿彼反】

賦也偕偕彊壯貌士子詩人自謂也○大夫行役而作此詩自言陟北山而采祀以食者皆彊壯之人而朝夕從事者也蓋以王事不可以不勤是以貽我父母之憂耳【輯錄謝氏曰言王事不可以不堅固也子以王事爲憂父母以子之勤勞爲憂】

○溥【音普】天之下【葉後五反】莫非王土率土之濵莫非王臣大夫不均我從事獨賢【葉下珍反】

賦也溥大率循濵涯也【輯錄疏九州海環之濵是四畔近水之處】○言土之廣臣之眾而王不均平使我從事獨勞也【輯錄雙峯饒氏曰無才者多逸有才者多勞以其能任事故也言凡爲王臣者皆當任王事何獨使我爲賢而勞之乎】不斥王而曰大夫【大夫行役而怨大夫不均蓋天子之大夫非一人也此則指夫執政者而言】不言獨勞而曰獨賢詩人之忠厚如此

○四牡彭彭【葉鋪郎反】王事傍傍【布彭反葉布光反】嘉我未老鮮【息淺反】我方將旅力方剛經營四方

賦也彭彭然不得息也傍傍然不得已也嘉善鮮少也以爲少而難得也將壯也旅與膂同【輯錄旅力方剛言其健也】○言王之所以使我者善我之未老而方壯旅力可以經營四方耳【輯錄謝氏曰經經畫營營造如人作室曰經之營之言區畫造作四方之事也】猶上章之言獨賢也

○或燕燕居息或盡瘁事國【葉越逼反】或息偃在牀或不已於行【葉戶郎反】

賦也燕燕安息貌瘁【䢐醉反】病已止也○言役使之不均也下章放此【輯錄輔氏曰此章而下則方言其不均之實然亦不過以其勞逸者對言之使上之人自察耳但言之重辭之復則其望於上者亦切矣詩可以怨謂此類也】

○或不知叫號【戶刀反】或慘慘【七感反】劬勞或棲【音西】遲偃仰或王事鞅【於兩反】掌

賦也不知叫號深居安逸不聞人聲也鞅掌失容也言事煩勞不暇爲儀容也【增釋鞅掌煩勞失容之狀】

○或湛【都南反】樂飲酒或慘慘畏咎【巨九反】或出入風【音諷】議【葉魚覊反】或靡事不爲

賦也咎猶罪過也出入風議言親信而從【七恭反】容也北山六章三章章六句三章章四句【一章勞苦而思其親二章三章勞苦而怨其上四章以後極言勞逸不均而深怨之也輯錄胡庭芳曰補傳云大東言賦之不均北山言役之不均】

無將大車祗【音支】自塵兮無思百憂祗自疧【劉氏曰當作疧與痻同眉貧反】兮

興也將扶進也大車平地任載之車駕牛者也祗適疧【釋文都禮反】病也○此亦行役勞苦而憂思者之作言將大車則塵污之思百憂則病及之也【此皆言之可戒者故因行役所見而用語相呼爲興輯錄輔氏曰夫行役者進而有王事之期程惟恐其有不期之悔退而冇家事之多端惟恐其有意外之虞所可憂者固不一而足也故曰百憂戒之以無思者言姑置之勿以爲念可也不然適所以自病而已矣】

○無將大車維塵防防【葉莫迥反】無思百憂不出於熲【古迥反】興也防防昏晦也熲與耿同小明也在憂中耿耿然不能出也【人心冇憂則拘而迫】

○無將大車維塵雝【於勇於容二反】兮無思百憂祗自重【直勇直龍二反】兮

興也雝猶蔽也重猶累也

無將大車三章章四句【憂傷之意反覆道之】

明明上天照臨下土我徵䢐西至於艽【音求】野【葉上與反】二月初吉載離寒暑心之憂矣其毒大【音泰】苦念彼共【音恭下章並同】人涕零如雨豈不懷歸畏此罪罟【音古】

賦也徵行䢐往也艽野地名蓋荒逺之地也二月亦以夏正數【色主反】之建卯月也初吉朔日也【輯錄疏君子舉事尙早故以朔爲吉】毒言心中如有藥毒也【輯錄謝氏曰載再也離歷也曰憂曰毒而又曰大苦其情有犬不堪者矣】共人僚友之處者也懷思罟网也○大夫以二月西徵至於嵗暮而未得歸故呼天而訴之復念其僚友之處者且自言其畏罪而不敢歸也【輯錄輔氏曰言其渉行之逺歷時之久故其心之憂如中藥之毒而甚苦也則僚友之處者亦豈有樂事哉此所以思之而涕零如雨又自言我亦豈不懷歸而相與共事哉正以畏不測之罪而不敢歸爾罪罟言其以罪而加人如网罟之取物而物冇不及知者也不言思其室家而欲歸乃言思其僚友者善爲辭也然室家之思固亦在其中】

○昔我往矣日月方除【直慮反】曷云其還嵗聿云莫【音慕】念我獨兮我事孔庶心之憂矣憚【丁佐反】我不暇【葉胡故反】念彼共人睠睠【音眷】懷顧豈不懷歸畏此譴怒

賦也除除舊生新也謂二月初吉也庶眾憚勞也睠睠勤厚之意譴【詰戰反】怒罪責也○言昔以是時往今未知何時可還而嵗已莫矣蓋身獨而事眾是以勤勞而不暇也【輯錄輔氏曰睠睠懷顧言已之於僚友勤厚睠睠然懷思而顧念之也譴怒則明言其罪責之及耳】

○昔我往矣日月方奧【於六反】曷云其還政事愈蹙【子六反】嵗聿云莫采蕭獲菽心之憂矣自詒伊戚【葉子六反】念彼共人興言出宿豈不懷歸畏此反覆【芳福反】

賦也奧暖【輯錄疏卽春溫亦謂二月也】蹙急詒遺【丁季反】戚憂興起也反覆傾側無常之意也○言以政事愈急是以至此嵗暮而猶不得歸【輯錄輔氏曰采蕭獲菽則嵗莫之事也】又自咎其不能見幾逺去而自遺此憂至於不能安寢而出宿於外也

○嗟爾君子無恆安處靖共爾位正直是與神之聽之式谷以女【音汝】

賦也君子亦指其僚友也恆常也靖與靜同【輯錄謝氏曰靖如自靖自獻之靖凡事謀之心而安也共如溫共朝夕之共凡事共敬而不敢慢也君子本共又勉之以靖共也】與猶助也谷祿也以猶與也○上章旣自傷悼此章又戒其僚友曰嗟爾君子無以安處爲常言當有勞時勿懷安也當靖共爾位惟正直之人是助則神之聽之而以谷祿與女矣

○嗟爾君子無恆安息靖共爾位好【呼報反】是正直神之聽之介爾景福【葉筆力反】

賦也息猶處也好是正直愛此正直之人也介景皆大也

小明五章三章章十二句二章章六句【前三章致憂思之情後二章盡忠告之義輯錄陳定宇曰此詩因已之久役於外而思僚友之安處於內者且於已無賢勞之恨而謂憂戚之自詒於彼無憎疾之辭而勉以爲正直之是助哀而不傷怨而不怒視北山之詩稍庶幾焉豈賦北山者有父母故其辭極哀怨賦小明者已無父母故其辭頗和平也歟○增釋許氏曰詩言其毒太苦憚我不暇可謂甚矣其三章乃曰自詒伊戚不敢咎其上而祗自咎其後二章且告其友勤職事親善人以忠其上詩人之忠厚也】

鼓鐘將將【七羊反】淮水湯湯【音傷】憂心且傷淑人君子懷允不忘

賦也將將聲也淮水出信陽軍桐栢山至楚州漣水軍入海【輯錄信陽軍卽今汝寧府信陽縣河南漣水軍卽今淮安府安東縣直】湯湯沸騰之貌淑善懷思允信也○此詩之義未詳王氏曰幽王鼓鐘淮水之上爲流連之樂久而忘反聞者憂傷而思古之君子不能忘也【輯錄輔氏曰懷允不忘言其傷今思古而信不能忘也】

○鼓鐘喈喈【音皆葉居奚反】淮水湝湝【戶皆反葉賢雞反】憂心且悲淑人君子其徳不回【葉乎爲反】

賦也喈喈猶將將湝湝猶湯湯悲猶傷也回邪也【輯錄輔氏曰悲甚於傷樂所以象徳其徳不回則古之君子樂與徳稱也】

○鼓鐘伐鼛【古毛反葉居尢反】淮有三洲憂心且妯【敕畱反】淑人君子其徳不由

賦也鼛大鼓也周禮作臯云臯鼓尋有四尺【輯錄此引冬官韗人文又地官鼓人以鼛鼓鼓役事八足曰尋】三洲淮上地蘇氏曰始言湯湯水盛也中言湝湝水流也終言三洲水落而洲見也言幽王之久於淮上也妯動猶若也言不若今王之荒亂也【輯錄輔氏曰伐鼛舉樂器之大者言之以見其樂之盛也妯甚於悲謂常動而不息也其徳不猶言與今之君子不相似也將將喈喈伐鼛言其樂之盛也湯湯湝湝三洲言其時之久也且傷且悲且妯言其憂之甚也樂之盛作之久也而民心之憂益甚則與古之王者憂民之憂樂民之樂者異矣】

○鼓鐘欽欽鼓瑟鼓琴笙磬同音以雅以南【葉尼心反】以籥【以灼反】不僭【子念反葉七心反】

賦也欽欽亦聲也磬樂器以石爲之琴瑟在堂笙磬在下同音言其和也雅二雅也南二南也籥籥舞也僭亂也言三者皆不僭也○蘇氏曰言幽王之不徳豈其樂非古歟樂則是而人則非也【輯錄濮氏曰但時非古之時聞其樂祗見其可傷也孟子告齊宣王者可以觀矣】

鼓鐘四章章五句【一章至三章直刺之四章美其鼓樂而陰刺之】

此詩之義有不可知者今姑釋其訓詁名物而略以王氏蘇氏之說解之未敢信其必然也【輯錄胡氏曰歐公云鼓鐘序但言刺幽王不知刺何事據詩文則是作樂於淮上矣然旁考詩書史記皆無幽王東巡之事書曰徐夷並興蓋自成王時徐夷及淮夷已皆不爲周臣宣王時嘗遣將徵之亦不自往初無幽王東至淮徐之事然則不得作樂於淮上矣當闕其所未詳嚴氏謂古事亦有不見於史而因經以見者詩卽史也其論固當然而詩文亦不明言其爲幽王也故集傳以爲未詳又曰未敢信其必然得之矣】

楚楚者茨言抽【敇畱反】其自昔何爲我蓺【魚世反】黍稷我黍與與【音余】我稷翼翼我倉旣盈我庾維億以爲酒食以饗以祀【葉逸織反】以妥【湯果反】以侑【音又葉夷益反】以介景福【葉筆力反】賦也楚楚盛宻貌茨蒺藜也抽除也我爲有田祿而奉祭祀者之自稱也與與翼翼皆蕃盛貌露積【如字積音漬】曰庾十萬曰億【輯錄嚴氏曰我倉旣盈無所藏之則露積爲庾其數至億言其多也】饗獻也妥安坐也禮曰詔妥屍【輯錄禮記郊特牲注曰屍始入祝則詔主人拜安屍使之坐】蓋祭祀筮族人之子爲屍【輯錄筮屍用無父者祭祖用孫列皆取於同姓之適孫天子諸侯取卿大夫冇爵者謂之公屍】旣奠迎之使處神坐而拜以安之也侑勸也恐屍或未飽祝侑之曰皇屍未實也【侑勸也實飽也儀禮特牲夙興烹饌設筵兒迎屍正祭屍入卽位主人拜妥屍尸祭神食祭酒啐酒告止祭鉶嘗之告防屍三飯告飽祝侑之曰皇屍未實屍又三飯如是者三然後主人酌酒獻屍】介大也景亦大也【以介景福謂以此大求多福也】○此詩述公卿有田祿者力於農事以奉其宗廟之祭【輯錄觧頤曰力於農事所以致其勤也以奉宗廟所以致其孝也惟勤故致力於民者盡惟孝故致力於神者詳】故言蒺藜之地有抽除其棘者古人何乃爲此事乎【古人古者治田之人也】蓋將使我於此蓺黍稷也【輯錄輔氏曰首四句推本而言以見其不忘所自也王氏以爲我倉旣盈則無所藏之而露積爲庾其數至億者是也然此亦甚言之以見有餘之意耳】故我之黍稷旣盛倉庾旣實則爲酒食以饗祀妥侑而介大福也【古人墾辟蓋以爲孝孫種殖計故種殖有成卽爲祭祀受福計所以種殖者非他也致祭受福不可無酒食也有此黍稷可不知所用哉其意重在六个以字此章專主酒食言】

○濟濟【子禮反】蹌蹌【七羊反】絜爾牛羊以往烝嘗或剝或亨【普庚反葉鋪郎反】或肆或將祝祭於祊【補彭反葉補光反】祀事孔明【葉謨郎反】先祖是皇神保是饗【葉虛良反】孝孫有慶【葉祛羊反】報以介福萬壽無疆

賦也濟濟蹌蹌言有容也【輯錄輔氏曰古之祭祀用人甚多此言濟濟蹌蹌者謂凡與祭之人皆有容儀也】冬祭曰烝秋祭曰嘗【言烝嘗則禴祠在其中矣但禴主樂祠主言詞此承牛羊之文故以烝嘗言之】剝解剝其皮也亨煮熟之也肆陳之也將奉【音捧】持而進之也【牲體則陳之殽則進之剝烹肆將皆潔牛羊奉烝嘗之事而皆蒙濟濟蹌蹌一句則無不敬也】祊廟門內也孝子不知神之所在故使祝博求之於門內待賔客之處也【禮公食大夫皆行事於廟是廟門之內有待賔容之處也魂無不知神無不在故博求之如此】孔甚也明猶備也著也【濟濟蹌蹌以下五句是薦牲之敬爲一節祝祭於祊一句是求神之誠爲一節祀事孔明一句則總結之也】皇大也君也【訓大與君言神來而處尊位】保安也神保蓋尸之嘉號楚詞所謂靈保亦以巫降神之稱也【輯錄朱子曰靈保神巫也神降而托於巫蓋身則巫而心則神也今詩中不說巫當便是屍也】孝孫主祭之人也慶猶福也【薦牲之禮如此求神使饗之又如此祀事可謂明備矣此先祖之所以來饗孝孫之所以受福者盛大而悠久也此章專主牛羊言】

○執防【七亂反】踖踖【音迹葉七略反】爲爼孔碩【葉常約反】或燔【音煩】或炙【之敇反葉陟略反】君婦莫莫【音麥葉木各反】爲豆孔庶【葉陟略反】爲賔爲客【葉克各反】獻酬【市由反】交錯禮儀卒度【葉徒洛反】笑語卒獲【葉黃郭反】神保是格【葉剛鶴反】報以介福萬壽攸酢

賦也防竈也【輯錄疏饔防以煮肉廩防以炊米少牢云饔防在門東南北上廩防在饔防之北】踖踖敬也【爲爼者燔者炙者皆執防之人而皆蒙踖踖二字也語勢與上章同】爼所以載牲體也【所謂博碩肥腯是也】碩大也燔燒肉也炙炙肝也皆所以從【去聲】獻也特牲主人獻屍賔長【上聲】以肝從主婦獻屍兄弟長以燔從是也【輯錄朱子曰燔者火燒之名炙者逺火之稱以難熟者近火易熟者逺之故肝炙而肉燔也孔疏雲從獻謂旣獻酒卽以此燔炙從之而置之在爼也】君婦主婦也【輯錄輔氏曰君婦者君卽主也又所以尊稱之也】莫莫淸靜而敬至也豆所以盛【平聲】內羞庶羞主婦薦之也庶多也【內羞以黍稷庶羞以肉味輯錄房中之羞其籩則糗餌粉餈其豆則酏食糝食庶羞羊臐豕膮皆有胾醢房中之羞內羞也酏音移臐音燻膮音枵胾音志】賔客筮而戒之使助祭者旣獻屍而遂與之相獻酬也主人酌賔曰獻賔飲【去聲】主人曰酢主人又自飲而復飲【並去聲】賔曰酬賔受之奠於席前而不舉至旅而後少【去聲】長相勸而交錯以徧也【特牲迎屍正祭之後主人獻屍主婦亞獻屍賔三獻屍屍皆酢酢畢主人獻賔及眾賔宗人公有司又獻長兄弟眾兄弟及私臣又獻內兄弟畢長兄弟及眾賔長各洗觚爲加爵嗣舉奠弟子舉觶於其長爲旅酬佐食獻屍祝告利成屍出徹俎賔出輯錄傳東西爲交邪行爲鍇】卒盡也度法度也獲得其宜也【卒度卒獲言無不合於法無不得其宜也輯錄謝氏曰笑語卒獲言旅也語恩澤行於禮法之中和樂生於誠敬之餘也】格來酢報也【內而主婦外而賔客及賤而執防者無不敬以捋事如此此神之所以饗而福之所以降也此章通以爼豆獻酬之事言】

○我孔熯【而善反】矣式禮莫愆【葉起巾反】工祝致告䢐賚孝孫【葉須倫反】苾【滿必反】芬孝祀【葉逸織反】神嗜飲食卜爾百福【葉筆力反】如幾【音機】如式旣齊旣稷旣匡旣敕永錫爾極時萬時億賦也熯竭也善其事曰工【輯錄工於爲祝者】苾芬香也卜予【與同】也幾期也春秋傳曰易幾而哭是也【定公元年叔孫成子逆昭公之喪於幹侯子家子不見叔孫易幾而哭注幾哭防也不見叔孫故朝夕哭不同防】式法齊整稷疾匡正敕戒【整則不亂疾則不慢正則不邪戒則不忽皆荘敬之容也】極至也○禮行旣久筋力竭矣而式禮莫愆敬之至也【事有始終敬無間防上章絜牛羊者執防者君婦賔客皆極其禮敬如彼此乃言主祭者之敬其不替又如此則自妥侑以來敬可知也】於是祝致神意以嘏【音假】主人【輯錄少牢注嘏大也予主人以大福輔氏曰䢐賚二字重釋致告之義如言以其所致告者往而予孝孫也】曰爾飲食芳潔【上言酒食牛羊燔炙之類】故報爾以福祿使其來如幾其多如法【孔氏曰如期不遲晚也如法丰足不乏少也】爾禮容荘敬【以妥以侑至此式禮莫愆皆是】故報爾以眾善之極使爾無一事而不得乎此【此字卽指極而言之極訓爲至則至極而無以復加者也修身而得身修之極齊家治國而得家齊國治之極推之其餘莫不皆然所謂無一事而不得乎此也非神所賜何以若是】各隨其事而報之以其類也【福祿以報飲食之芳潔眾善之極以報禮容之荘敬各隨其事而報之也但極之所在卽福之所在極又可以兼乎福矣】少牢嘏詞曰皇屍命工祝承致多福無疆於女【音汝】孝孫【輯錄注曰承猶傳也】來女孝孫【注云來讀曰釐釐賜也卽所謂承而致之也】使女受祿於天宜稼於田眉壽萬年勿替引之此大夫之禮也【公卿大夫其禮皆然故引以爲證特牲主人獻屍屍酢主人遂嘏主人此章自主人獻屍時言之而述祝嘏之詞如此】

○禮儀旣備【葉滿北反】鐘鼓旣戒【葉訖力反】孝孫䢐位【葉力入反】工祝致告【葉古得反】神具醉止皇尸載起鼓鐘送尸神保聿歸諸宰君婦廢徹【直列反】不遲諸父兄弟備言燕私【葉息夷反】賦也戒告也【告以當奏送尸之樂宜預備也輯錄輔氏曰禮儀旣備言其禮之無不舉也鐘鼓旣戒言其樂之無不奏也如此則祭事以畢矣】䢐位祭事旣畢主人往阼階上西面之位也致告祝傳屍意告利成於主人言孝子之利養【去聲】成畢也【主人出立於阼階上西面祝出西階東面告利成利訓爲順成訓爲畢言孝子之順養禮畢也】於是神醉而屍起送屍而神歸矣【神無形屍與神爲節度送屍則神歸矣輯錄少牢曰告利成畢祝入主人降立於阼階東西面屍遂出於廟門外】曰皇屍者尊稱之也鼓鐘者屍出入奏肆夏也【先旣戒之至比乃奏之】鬼神無形言其醉而歸者誠敬之至如見之也諸宰家宰非一人之稱也廢去【上聲】也【輯錄箋諸宰徹去諸饌君婦籩豆而已】不遲以疾爲敬亦不畱神恵之意也祭畢旣歸賔客之爼同姓則畱與之燕以盡私恩【祭則燕於寢惟同姓得以昭穆序異姓賔客不可與燕故歸其爼】所以尊賔客親骨肉也【禮畢而送屍則徹爼而行燕私之禮此章自祭畢時言之】

○樂具入奏【葉音族】以綏後祿爾殽旣將莫怨具慶【卟祛羊反】旣醉旣飽【葉補苟反】小大稽首神嗜飲食使君壽考【葉去九反】孔恵孔時維其盡【葉子忍反】之子子孫孫勿替【天帝反】引之賦也凡廟之制前廟以奉神後寢以藏衣冠【輯錄通釋曰廟及寢皆南向廟屋五架中架以南通謂之堂以北則分其東爲房西爲室此大夫之制也室有戶牖戶東而牖西牖之內爲奧神位所在也房之東室之西近南各有廂爾雅所謂室有東西廂曰廟者是也廟之後別爲寢以藏祖宗之遺衣冠祭時則授屍以服之其寢如廟之制而無東西廂爾雅所謂室無東西廂曰寢者是也】祭於廟而燕於寢故於此將燕而祭時之樂皆入奏於寢也【輯錄疏燕祭不得同樂而云皆入者歌詠𨿽異樂器則同故皆入也】且於祭旣受祿矣故以燕爲將受後祿而綏之也【祭祀獲成已爲受祿燕飲喜樂又爲後祿受而綏之者若受之於彼而置之於此使安固也】爾殽旣進與【去聲】燕之人無有怨者【此言小者卽前章之諸父兄弟也燕私舉而人心和悅如此】而皆歡慶醉飽稽首【輯錄頭拜至地】而言曰向者之祭神旣嗜君之飲食矣是以使君壽考也又言君之祭祀甚順甚時【順者順於理時者適其時】無所不盡【董氏曰內盡志外盡物】子子孫孫當不廢而引長之也【祭而格神則一身宜受其福祭而盡禮則子孫當守其規此與燕者所以祝主人也○此章以燕私之事言之而述與燕者之慶詞如此】

楚茨六章章十二句【增釋許氏曰此詩意趣宏傳辭气縱逸語緒參差非它詩比讀之茫然不知其際久之始見端倪蓋一章謂勤於稼穡所入者盛得以爲祭祀之具二章言牲體之潔三章言爼豆之盛又皆言神享而降福四章祝致神語五章送神而起六章燕宗族之端卒章宗族燕而祝君壽福也】

呂氏曰楚茨極言祭祀所以事神受福之節致詳致備所以推明先王致力於民者盡則致力於神者詳【此本序說故以先王言】觀其威儀之盛物品之丰所以交神明逮羣下至於受福無疆者非徳盛政修何以致之【輯錄朱子曰此下諸篇在小雅而非天子之詩故知其爲公卿之事蓋畿內之諸侯也】

信彼南山維禹甸【田見反葉徒鄰反】之畇畇【音勻】原隰曽孫田【葉地因反】之我疆我理南東其畝【葉滿彼反】

賦也南山終南山也甸治也畇畇墾辟【音辟】貌【輯錄疏墾耕其地辟除其萊以成桑田也】曾孫主祭者之稱曾重【平聲】也自曾祖以至無窮皆得稱之也疆者爲之大界也理者定其溝塗也【大界猶十里之成萬夫之川是也十夫有溝百夫冇塗視澮川道路則爲小】畝壠【音隴】也長樂劉氏曰其遂東入於溝則其畝南矣其遂南入於溝則其畝東矣【周禮百畝爲夫夫間有遂九夫爲井井間有溝凡遂在田首愚按如此則遂在井之內溝在井之外田首者水之來處也畝以防水則當卑下之處地之大勢東南下故欲水自西而東則爲畝在水之南欲水自北而南則爲畝在水之東也然髙下相因無定勢舉東南則西北可推故專於下文言順其地勢水勢之所宜則知不可執一論也】○此詩大指與楚茨略同此卽其篇首四句之意也【輯錄輔氏曰此詩亦是詩人述公卿有田祿者力於農事以奉宗廟之祭也】言信乎此南山者本禹之所治【輯錄通釋曰禹平水土大舜美其功曰地平天成萬世永賴今考於詩尢信也其見於小雅則冇此詩大雅則曰豊水東注維禹之績又曰奕奕梁山維禹甸之魯頌則曰纉禹之緒啇頌則曰禹敷下土方又曰設都於禹之績可以見禹功之在人心可以見人心之知所本也】故其原隰墾辟而我得田之於是爲之疆理而順其地勢水勢之所宜或南其畝或東其畝也【畇畇原隰可見甸之之功我疆我理卽是田之之事】

○上天同雲雨【於付反】雪雰雰【敷云反】益之以霢【亡革反】霂【音木】旣優旣渥【葉烏谷反】旣霑旣足生我百谷

賦也同云云一色也將雪之候如此雰雰雪貌霢霂小雨貌優渥霑足皆饒洽之意也冬有積雪春而益之以小雨潤澤則饒洽矣【雨雪以時斂藏育得其正故能生我百谷也○田之辟者禹之功谷之生者天所賜於篇首二章述之不忘本也】

○疆場【音亦】翼翼黍稷彧彧【於六反葉於逼反】曾孫之穡以爲酒食畀【必寐反】我屍賔壽考萬年【葉泥因反】

賦也場畔也翼翼整飭貌彧彧茂盛貌畀與也【邱氏曰與屍謂獻孰食並酌齊獻屍是也與賔謂助祭之賔酌齊獻屍屍因酌以酢賔並祭畢燕同姓於寢也祭禮始終用酒食之事如此】○言其田整飭而谷茂盛者皆曾孫之穡也於是以爲酒食而獻之於屍及賔客也【輯錄通釋曰三獻尸之後主人亦有獻賔之禮】陰陽和萬物遂【此連上章而言冬雪春雨則陰陽和矣黍稷生長則萬物遂矣】而人心歡悅以奉宗廟則神降之福故壽考萬年也【此章言地利充斥穡事大成則祭祀之禮莫非至情而神降之福可必矣○此章弟一句承首章之意第二句承二章之意】

○中田有廬疆場有【葉攻乎反】是剝是菹【側居反】獻之皇祖曾孫壽考【葉孔五反】受天之祜【候古反】

賦也中田田中也菹酢【音醋】菜也祜福也○一井之田其中百畝爲公田內以二十畝分八家爲廬舍以便田事【輯錄疏廬舍在內貴人也公田次之重公也私田在外賤私也】於畔上種以盡地利成剝削淹漬以爲菹而獻皇祖貴四時之異物順孝子之心也【地無遺利祭無遺禮於此可知但菹不止於舉此以爲例爾】

○祭以淸酒從以騂【息營反】牡享於祖考【葉去久反】執其鸞刀以啟其毛取其血膋【音葉音勞】

賦也淸酒淸潔之酒郁鬯之屬也【輯錄郁鬯者禮家以爲醸秬爲酒煮郁金香艸和之其气芬芳而條暢也】騂赤色周所尙也祭禮先以郁鬯灌地求神於陰【輯錄董氏曰酒以灌地降神取其馨香下達】然後迎牲執者主人親執也鸞刀刀有鈴也【輯錄疏刀環有鈴其聲中節】膋脂膏也啟其毛以告純也取其血以告殺也【牲必騂色故告純牲必特殺故告殺】取其膋以升臭也合【古防反】之黍稷實之於蕭而燔之以求神於陽也【膋必以蕭裹之蕭香蒿也乃以火燒之合其馨香之气是升臭也】記曰周人尙臭灌用鬯臭【句】郁合鬯【句】臭陰達於淵泉灌以圭璋用玉气也【輯錄陳氏曰灌之禮以圭璋爲瓉之柄用玉之气亦是尙臭也】旣灌然後迎牲致陰气也蕭合黍稷臭陽達於墻屋故旣奠然後焫【音爇】蕭合羶【馨同】薌【香同】凡祭愼諸此【輯錄陳氏曰旣奠謂薦熟之時蓋堂上事屍禮畢延屍於戶內而薦之熟祝先酌酒奠於鉶羮之南而屍猶未入蕭脂黍稷之燒正此時也馨香卽黍稷也此天子諸侯之禮】魂气歸於天形魄歸於地故祭求諸陰陽之義也【輯錄朱子曰天地陰陽之气交合始成人气便是魂精便是魄到得將死熱气上出所謂魂升下體漸冷所謂魄降所以祭祀燎以求諸陽灌以求諸陰也問祖先已死以何而求曰只是以我之气承接其气便是冇求底道理古人於祭祀極重直是要求而得之商人求諸陽便先作樂發散卽陽气以求之周人求諸陰便焚燎郁鬯以陰去求之又曰如言殂落䢐升也是魂之遊落是魄之降祭求諸陽所以求其魂求諸陰所以求其魄】

○是烝是享【葉虛良反】苾苾芬芬祀事孔明【葉謨郎反】先祖是皇報以介福萬壽無疆

賦也烝進也【承上章牲酒言以此而烝以此而享則飲食芳潔而祭祀明備矣】或曰冬祭名

信南山六章章六句【一章二章三章共一意以黍稷爲主故以壽考萬年結之四章自是一意以爲主故以受天之祜結之五章六章又共一意以牲酒爲主故以萬壽無疆結之但畀屍賔獻皇祖皆擬議於其前至烝享苾芬而祀事始成也○增釋吳師道曰一章疆理修二章雨雪時三章黍稷盛四章菜菹具五章犧牲備六章祀事成嘗細推之首章疆理修起下章種植也二章雨雪起下章有年也三章疆場翼翼者首章修墾之績黍稷彧彧者二章種植之功也此是足上二章之意黍稷旣成可爲酒食以畀屍賔舉祭之始終言之也四章承上章言田中有黍稷則以爲酒食疆埸有則以爲菹而獻皇祖也然曰畀曰獻者必供此用進之辭也五章首言祭是祭之時矣𨿽主言犧牲而詳及灌鬯焫蕭气臭迊牲之事並酒黍稷在其中矣卒章文總第三章

以下之意是烝是享總畀獻享言也苾苾芬芬總諸物气臭言也前言獻之皇祖享於祖考故此言先祖是皇也前言壽考萬年曽孫壽考受天之祜故此言報以介福萬壽無疆也】

倬【陟角反】彼甫田【葉地因反】嵗取十千【葉倉新反】我取其陳食【音嗣】我農人自古有年【葉泥因反】今適南畝【葉滿彼反】或耘或耔【音子葉奨裏反】黍稷薿薿【魚起反】攸介攸止烝我髦【音毛】士【錐裏反】

賦也倬明貌甫大也十千謂一成之田地方十里爲田九萬畝【輯錄井十爲通通十爲成】而以其萬畝爲公田蓋九一之法也我食祿主祭之人也陳舊粟也農人私百畝而養【去聲】公田者也有年丰年也適往也耘除艸也耔雝【去聲】本也【雝卽壅字本根也】蓋后稷爲田一畝三畎【幾畎之長竟畝一畝爲三畎一夫百畝則三百畎也】廣尺深尺而播種【上聲】於其中苖葉以上【以已通以上猶言旣長也】稍耨【奴豆反鉏也】壠艸因壝其土以附苖根壠盡畎平則根深而能【音耐】風與旱也【壝愈水反漢書作隤孔疏作壝壝埒也猶培也附根卽雝本也能卽耐字】薿茂盛貌介大【攸介攸止舒曠之地可止息之處也】烝進髦俊也俊士秀民也古者士出於農而工商不與【去聲】焉管仲曰農之子恆爲農野處而不暱其秀民之能爲士者必足賴也卽謂此也【出管子小匡篇本作朴野而不暱此與呂氏詩記之文同與本文小異蓋市井工商之子習爲狎暱爲農之子處鄙朴之地惇本尙實其中若有穎防之人可以爲士則厚重謹恪能勝重任而足爲上所倚賴矣集傳引此以明髦士卽秀民也輯錄輔氏曰言農夫而終之以髦士所以重農也】○此詩述公卿有田祿者力於農事以奉方社田祖之祭【輯錄輔氏曰楚茨信南山二詩皆是述公卿有田祿者力於農事以奉其宗廟之祭故首皆推言昔人墾辟之力而我得以耕治以奉祭祀之意甫田之詩乃述公卿有田祿者力於農事以奉方社田祖之祭故首言有年之多與蓄積之富以見於神不可不報之意】故言於此大田嵗取萬畝之入以爲祿食及其積之久而有餘則又存其新而散其舊以食【音嗣】農人補不足助不給也蓋以自古有年是以陳陳相因所積如此然其用之之節又合宜而有序如此所以粟𨿽甚多而無紅腐不可食之患也【輯錄通釋曰嵗取萬畝之入取之有常也積粟有餘而能散以周農則用之合宜也於有餘之中必散舊而存新則用之冇序也存新散舊而無紅腐之患又見其不至於暴棄天物也】又言自古旣有年矣今適南畝農人方且或耘或耔而其黍稷又已茂盛則是又將復【去聲】有年矣故於其所美大止息之處【輯錄何伯善曰美大就黍稷言之止息就農人言之其說與疏義不同未知然否】進我髦士而勞【去聲】之也【南畝卽甫田之間髦士卽農人之秀者慰勉之意不可人人曉之惟可與言者與之言庶幾達於眾也此章言其力於農事如此】

○以我齊【音咨】明【葉謨郎反】與我犧羊以社以方我田旣臧農夫之慶【葉祛羊反】琴瑟擊鼓以禦【牙嫁反】田祖以祈甘雨以介我稷黍以谷我士女

賦也齊與粢同曲禮曰稷曰明粢【輯錄陳氏曰明則足以交神】此言齊明便文以協韻耳犧羊純色之羊也【輯錄疏社爲陰祀其犧用純黒色其方祀各以其方之色也】社后土也以句【音勾】龍氏配【輯錄疏社者五土之神能生萬物者以古之有大功者配之共工氏之覇九州也其子曰后土能平九州故祀以爲社左傳共工氏有子曰句龍爲后土后土土官之名也死以爲社神而祭之故曰句龍爲后土後轉爲社故世人謂社爲后土后土者地之大名也○增釋許氏曰疏意謂后土有二名同實異社則祭五土之神而以句龍配非祭大地也】方秋祭四方報成萬物【萬物旣成報其賜也】周禮所謂羅獘【句】致禽以祀祊是也【祊卽方字羅网也獘止也以网捕獸獸盡而网止則獻所獲之禽以祭四方之神也蓋秋狝之禮如此】臧善慶福禦迎也田祖先嗇也謂始耕田者卽神農也【輯錄疏若神農始教造田謂之田祖先爲稼穡謂之先嗇神其農業謂之神農名殊而實同也○增釋許氏曰禮記注先嗇若神農者疏若是不定之辭以神農比擬故云若種曰稼斂曰嗇不云稼穡云嗇者取其成功收斂若嗇而祭也斂去聲】周禮籥章凡國祈年於田祖則吹豳雅擊土鼓以樂田畯是也【增釋許氏曰此傳田畯與經三章田畯不同傳以神言經以人言也豳詩說詳見豳風總結處】谷養也又曰善也言倉廩實而知禮節也【輯錄王肅本管子牧民篇語】○言奉其齊【音咨】盛【音成輯錄在器曰盛】犧牲以祭方社而曰我田之所以善者非我之所能致也乃賴農夫之福而致之耳【神以丰年之福賜農人我則因農人而受福也】又作樂以祭田祖而祈雨庶有以大其稷黍而養其民人也【因報成而知有賴於民者如此則又當祈年而爲農夫訃矣是蓋一時之祭而報祈之意具焉者也○此章言其奉方社田祖之祭如此輯錄胡氏曰此章分兩節農夫之慶以上秋報也琴瑟擊鼓以下又是春祈也觧頤曰齊明犧羊禮之盛也禮以備物故於報成之祭言之琴瑟擊鼓樂之盛也樂以達和故於祈年之祭言之上言方社而不及田祖因方社以見田祖也下言田祖而不及方社舉田祖以見方社也上言農夫之慶歸其功於民也下言谷我士女溥其恵於下也】

○曾孫來止以其婦子【葉奨裏反】饁【幹輙反】彼南畝【葉滿彼反】田畯【音俊】至喜攘【如羊反】其左右【葉羽已反】嘗其防否【葉補美反】禾易【以豉反】長畝【同上】終善且有【葉羽已反】曾孫不怒農夫克敏【葉母鄙反】賦也曾孫主祭者之稱非獨宗廟爲然曲禮外事曰曾孫某侯某【輯錄陳氏曰先儒以外事爲治兵然巡狩朝聘盟防之類皆外事也】武王禱名山大川曰有道曾孫周王發【輯錄見武成篇】是也饁餉攘取防美易治長竟有多敏疾也○曾孫之來適見農夫之婦子來饁耘者於是與之偕至其所而田畯亦至而喜之乃取其左右之饋而嘗其防否言其上下相親之甚也【輯錄謝氏曰攘其左右者所取非一夫之餉也或取諸左或取諸右嘗其防否者所嘗非止一夫之餉也何者爲甘美何者爲不甘美無不知也一以知田家之苦樂一以見官民之相親也】旣又見其禾之易治竟畝如一而知其終當善而且多是以曾孫不怒【輯錄觧頤曰曾孫之來以省耕爲職者也田畯之至以勸農爲職者也於田畯曰喜於曽孫曰不怒互文以見意也】而其農夫益以敏於其事也【此申首章之意也自曽孫來止至嘗其防否皆適南畝之事易治竟畝卽耘耔之事農夫克敏則髦士能體勸農之意也】

○曽孫之稼如茨【才私反】如梁曾孫之庾【羊主反】如坻【直基反】如京【葉居良反】乃求千斯倉乃求萬斯箱黍稷稻梁農夫之慶【葉祛羊反】報以介福萬壽無疆

賦也茨屋蓋言其密比【毗至反】也【輯錄疏謂以茅覆屋言其積聚髙大如屋茨耳】梁車梁言其穹隆也坻水中之髙地也京髙丘也箱車箱也○此言收成之後禾稼旣多則求倉以處之求車以載之而言凡此黍稷稻梁皆賴農夫之慶而得之是宜報以大福使之萬壽無疆也其歸美於下而欲厚報之如此【此申二章之意也千倉萬箱以上我田旣臧一句報以介福則介稷黍谷士女之云也】

甫田四章章十句【此詩以自古有年一句爲大防夫萬畝之入末嘗取盈而有陳可取以食農人者以自古冇年故也黍稷薿薿則又將有年矣烝我髦士必謂有年相繼則取陳食爾又可圖也我田旣臧則有年已薦臻矣以介稷黍則冀其又有年也至於三章又申首章之意四章又申二章之意則所以祈冇年者愈無窮矣】

大田多稼旣種【章勇反】旣戒旣備乃事【葉上止反】以我覃【音琰】耜【葉養裏反】俶載南畝【葉滿彼反】播厥百谷【葉工洛反】旣庭且碩【葉常約反】曾孫是若

賦也種擇其種也戒飭其具也【修耒耜具田器】覃利俶始載事庭直【直則茂拳曲則生不遂矣】碩大若順也○蘇氏曰田大而種多故於今嵗之冬具來嵗之種戒來嵗之事凡旣備矣然後事之【事事皆備然後事其事】取其利耜而始事於南畝【輯錄輔氏曰王氏謂畝大抵以南爲正故每曰南畝不知何所據但南乃陽明之方故多言之】旣耕而播之其耕之也勤而種之也時故其生者皆直而大以順曾孫之所欲【農夫勤敏而得黍稷茂盛如此用之以順曽孫之所欲也蓋曽孫之所欲者丰年而已故用力致此黍稷以順之】此詩爲農夫之詞以頌美其上若以答前篇之意也【輯錄觧頤曰大田多稼總言其事以發端也旣種旣戒善其備於往嵗也旣備乃事致其力於今嵗也以我覃耜利其器也俶載南畝耕之勤也播厥百谷種之時也旣庭且碩生之盛也幾此皆以順曾孫之所欲也】

○旣方旣皁【葉子苟反】旣堅旣好【葉許苟反】不稂【音郎】不莠【余久反】去【起呂反】其螟【莫延反】螣【音特】及其蟊【莫侯反】賊無害我田穉【音雉】田祖有神秉畀炎火【葉虎委反】

賦也方房也謂孚田始生而未合時也【曰孚曰甲皆粟皮也劉氏曰谷粒之生必先有房甲而後充實也輯錄房謂米生於中若人之房舍甲者以在米外若鎧甲也】實未堅者曰皁【方始秀也皁始實也堅好則實而成矣】稂童粱【輯錄說文作節禾粟之穂生而不成者】莠似苖皆害苖之艸也【輯錄害苖分其土力】食心曰螟食葉曰螣食根曰蟊食節曰賊皆害苖之虫也【輯錄害苖戕其根株】穉幼禾也【輯錄疏虫災禾穉者偏甚】○言其苖旣盛矣【輯錄鄭氏曰盡生房矣盡成實矣盡堅熟矣盡齊好矣而無稂莠擇種之善民力之專時气之和所致之】又必去【上聲】此四虫然後可以無害田中之禾然非人力所及也故願田祖之神爲【去聲】我持此四虫而付之炎火之中也【去稂莠在人去虫蝗在神故冇望於田祖如此】姚崇遣使【去聲】捕蝗引此爲證夜中設火火邊掘坑且焚且瘞【音意】蓋古之遺法如此【開元四年】

○有渰【於檢反】萋萋【七西反】興雨祁祁雨【於付反】我公田遂及我私【葉意夷反】彼有不獲穉此有不斂【力檢反】穧【才計反】彼有遺秉此有滯穂伊寡婦之利

賦也渰云興貌萋萋盛貌祁祁徐也云欲盛盛則多雨雨欲徐徐則入土公田者方裏而井井九百畝其中爲公田八家皆私百畝而同養公田也穧束秉把也滯亦遺棄之意也【輯錄呂氏詩記穉謂穂之低小刈蒦之所不及者穧謂刈而遺忘束縛之所不及者秉謂束而輦載之所不盡者滯謂成而折亂秉獲之所不逮者】○言農夫之心先公後私故望此雲雨而曰天其雨我公田而遂及我之私田乎冀怙君徳而蒙其餘恵使收成之際彼有不及獲之穉禾此有不及斂之穧束彼有遺棄之禾把此有滯漏之禾穂而寡婦尙得取之以爲利也此見其丰成有餘而不盡取又與鰥寡共之旣足以爲不費之恵而亦不棄於地也不然則粒米狼戾不殆於輕視天物而慢棄之乎【輔氏曰雨我公田者尊君之義也寡婦之利者及眾之仁也愚謂至公無私天道也先公後私民情也利及寡婦則民之情亦至公而無私矣蓋天無心故生物之功溥民有心故尊君上卹窮民無不用其極也此皆當時願望之意】

○曾孫來止以其婦子饁彼南畝【子畝並見前篇】田畯至喜來方禋【音因】祀【葉逸織反】以其騂黒與其黍稷以享以祀【同上】以介景福【葉筆力反】

賦也精意以享謂之禋【來方禋祀來祭四方也語倒如此】○農夫相告曰曾孫來矣於是與其婦子饁彼南畝之獲者而田畯亦至而喜之也【此四句與甫田同但彼則君上勸農而見農夫之勤此則農夫相勸以慰君上之心一爲耘耔之時一爲收斂之時也】曾孫之來又禋祀四方之神而賽禱焉【賽者報丰年禱者祈景福】四方各用其方色之牲此言騂黒舉南北以見其餘也【輯錄呂東萊曰南方用騂北方用黒孔氏所謂略舉二方以爲韻句是也】以介景福農夫欲曾孫之受福也【增釋吳師道曰此詩爲農夫之詞以頌美其上而亦有稱曽孫可以見俗之質厚而上下親愛之誠】大田四章二章章八句二章章九句【一章地廣而能盡耕種之功二章苖盛而願除虫蝗之害三章則願得丰年而望雲雨四章則已得丰年而舉報祈】前篇有擊鼓以禦田祖之文故或疑此楚茨信南山甫田大田四篇卽爲豳雅其詳見於豳風之末亦未知其是否也【輯錄朱子曰楚茨以下四篇卽豳雅反覆讀之其辭气與七月載芟良耜等篇大抵相類斷無可疑】然前篇上之人以我田旣臧爲農夫之慶而欲報之以介福此篇農夫以雨我公田遂及我私而欲其享祀以介景福上下之情所以相賴而相報者如此非盛徳其孰能之【輯錄輔氏曰上之欲報其下者如此則是君以民爲體也下之欲報其上者如此則是民以君爲心也上下之情相類以爲一則君之徳固厚而民之徳亦厚也】

瞻彼洛矣維水泱泱【於良反無韻未詳】君子至止福祿如茨韎【音昧】韐【音閤】有奭【許力反】以作六師

賦也洛水名在東都防諸侯之處也【輯錄問洛水或云兩處朱子曰此只就洛邑言之】泱泱深廣也君子指天子也茨積也韎茅搜所染色也【輯錄茅搜茹藘也古謂之茅搜今謂之茜艸亦作蒨一名地血一名牛蔓染絳之艸也說文云茅搜染艸一入爲韎】韐韠也合【古防反】韋爲之【輯錄疏是蔽膝之衣】周官所謂韋弁兵事之服也【輯錄韋弁詳見六月常服注】奭赤貌作猶起也六師六軍也天子六軍【輯錄按周禮鄕大夫每鄕卿一人六鄕六卿平居無事則各掌其鄕之政教禁令而屬於大司徒有事出徵則各率其鄕之萬二千五百人而屬於大司馬所謂軍將皆命卿者是也】此天子防諸侯於東都以講武事而諸侯美天子之詩言天子至此洛水之上禦戎服而起六師也【禦戎服起六師尊大威嚴如此以福祿所集而然也故福錄如茨在韎韐作師之上○此章專美今日之事】

○瞻彼洛矣維水泱泱君子至止鞞【補項反】琫【必孔反】有珌【賔一反】君子萬年保其家室

賦也鞞容刀之鞞今刀鞘【音笑】也琫上飾珌下飾亦戎服也【服飾如此尊臨天下福祿盛矣且將長受福祿保有天下而不失也輯錄毛氏曰天子玉琫而珧珌諸侯璗琫而璆珌珧音遙璗音蕩璆音求孔氏曰珧蜃甲也黃金謂之璗】

○瞻彼洛矣維水泱泱君子至止福祿旣同君子萬年保其家邦【葉卜工反】

賦也同猶聚也【福祿旣同已盛矣萬年保家邦又將及其久也此二章旣美之又祝之蓋上章申韎韐有奭之意而致其祝此章申福祿如茨之意而致其祝天子以天下爲家故以家邦家室言】瞻彼洛矣三章章六句【輯錄朱子曰詩多冇酬酢應答之篇瞻彼洛矣是臣歸美其君君子指君也當時朝防於洛水之上而臣祝其君如此裳裳者華又是君報其臣桑扈鴛鴦皆然】

裳裳者華其葉湑【思呂反】兮我覯之子我心寫【葉想與反】兮我心寫兮是以有譽處兮

興也裳裳猶堂堂董氏曰古本作常常棣也湑盛貌覯見處安也○此天子美諸侯之辭蓋以答瞻彼洛矣也言裳裳者華則其葉湑然而美盛矣我覯之子則其心傾寫而悅樂之矣【此以可喜之物爲喜見諸侯之興也見裳華之葉湑然已心喜況得見此賢諸侯乎喜可知矣】夫能使見者悅樂之如此【此釋重言寫兮一句】則其有譽處宜矣【譽處安樂也旣能獲乎上斯宜有其樂】此章與蓼蕭首章文勢全相似【文勢相似意則不同彼以露在蓼蕭爲興而兼言上下之樂此則只以裳華之葉湑然爲興故專美人臣能得君心而有其樂也合二章集傳觀之可見】

○裳裳者華蕓其黃矣我覯之子維其有章矣維其有章矣是以有慶【葉墟羊反】矣

興也蕓黃盛也【裳華之蕓黃亦有文章粲然之意故以爲興】章文章也有文章斯有福慶矣【文章者徳之見於容貌者也和順積中英華發外交際之頃不愆於儀則上得於君而獲福必然矣上章之譽處卽此章之福慶也】

○裳裳者華或黃或白【葉僕各反】我覯之子乘其四駱乘其四駱六轡沃若

興也言其車馬威儀之盛【裳華之色不齊而之子之馬則其色齊也此反其意以爲興也○美其文章則有根於中者美其車服則有所以稱其服者二章皆不顯言而自可見我心寫兮之故也】

○左【葉祖戈反】之左【同上】之君子宜【葉牛何反】之右【葉羽已反】之右【同上】之君子有【葉羽已反】之維其有【同上】之是以似【葉養裏反】之

賦也言其才全徳備以左之則無所不宜以右之則無所不有【此有字是冇之於外】維其有之於內是以形之於外者無不似其所有也【左之宜右之冇人見其然而不知夫體無不具是以用無不周也此則因其所設施而推其所蘊蓄顯顯言之以深見我心寫兮之故也】

裳裳者華四章章六句

北山之什十篇四十六章三百三十四句

詩經疏義防通卷十三﹤經部﹐詩類﹐詩經疏義會通﹥

欽定四庫全書

詩經疏義防通卷十四

元朱公遷撰

桑扈之什二之七

交交桑扈【侯古反】有鶯其羽君子樂【音洛】胥【葉思呂反】受天之祜【侯古反】

興也交交飛往來之貌桑扈竊脂也鶯然有文章也君子指諸侯胥語詞祜福也○此亦天子燕諸侯之詩言交交桑扈則有鶯其羽矣君子樂胥則受天之祜矣頌禱之詞也【桑扈交飛則彼此相輝而有文人臣受燕則上下相與而獲福此以相交之益爲興也但人臣之福出於人君曰天祜者天子之微詞耳】

○交交桑扈有鶯其領君子樂胥萬邦之屏【卑郢反】興也領頸屏蔽也言其能爲小國之藩衞蓋任方伯連帥之職者也【此亦頌禱之詞也輯錄王制云千里之外設方伯五國以爲屬屬冇長十國以爲連連有帥三十國以爲卒卒有正二百一十國以爲州州有伯王氏曰屏之爲物禦外以蔽內也】

○之屏之翰【葉胡見反】百辟【音璧】爲憲不戢【莊立反】不難【葉乃多反】受福不那

賦也翰幹也所以當墻兩邊障土者也【冇以扞衛之則爲屏有以植立之則爲翰】辟君憲法也言其所統之諸侯皆以之爲法也戢斂難愼那多也不戢戢也不難難也不那那也蓋曰豈不斂乎豈不愼乎其受福豈不多乎【有功如此不伐其功然後可受其福也增釋此章功愈大心愈小其所以受福之多者豈不宜乎】古語聲急而然也後放此

○兕【徐履反】觥【古橫反】其觩【音求】旨酒思柔彼交匪敖【五報反】萬福來求

賦也兕觥爵也觩角上曲貌【輯錄嚴氏曰其角上曲設之所以爲酒戒也】旨美也思語詞也敖傲通交際之間無所傲慢則我無事於求福而福反來求我矣【柔和也觥觩酒美如此慈恵至矣然必其不傲而後萬福來求也此卽今日之燕飲言之而兩章皆以頌禱之詞寓戒敕之意】

桑扈四章章四句【一章祝以福二章祝以功有功卽所以受福也然不可矜能怙寵而驕慢生故後兩章皆以敬爲受福之本○增釋許氏曰此上以謙虛逮下之意盈溢於言辭之間太平盛世之詩也】

鴛鴦於飛畢之羅之君子萬年福祿宜【葉牛何反】之

興也鴛鴦匹鳥也【止則相偶飛則爲雙】畢小防長柄者也羅防也【輯錄畢則執以掩物羅則張以待鳥】君子指天子也○此諸侯所以答桑扈也鴛鴦於飛則畢之羅之矣【弋不射宿故待其飛而後畢羅之】君子萬年則福祿宜之矣【鴛鴦於飛旣畢之又羅之君子萬年旣宜福又宜祿二者皆有不一而足之意故以爲興】亦頌禱之詞也

○鴛鴦在梁戢其左翼君子萬年宜其遐福【葉筆力反】興也石絕水爲梁戢斂也張子曰禽鳥並棲一正一倒戢其左翼以相依於內舒其右翼以防患於外蓋左不用而右便故也遐逺也久也【此承首章之語以爲興無義也與伐木第二章

同例】

○乘【繩證反】馬在廐【音救】摧【采臥反】之秣【音末葉莫佩反】之君子萬年福祿艾【魚蓋反葉魚肺反】之

興也摧莝秣粟【斬芻曰摧輯錄莝與摧同說文曰食馬谷也】艾養也蘇氏曰艾老也言以福祿終其身也亦通○乘馬在廐則摧之秣之矣君子萬年則福祿艾之矣【此與下章起興與首章同】

○乘馬在廐秣之摧【葉䢐爲采臥二反】之君子萬年福祿綏【葉宣佳士果二反】之

興也綏安也

鴛鴦四章章四句【桑扈以君禱臣故頌禱之餘致戒敕此以臣祝君惟反覆頌禱不敢擬議其徳敬之至也】

有頍【缺婢反】者弁實維伊何爾酒旣旨爾殽旣嘉【葉居何反】豈伊異人兄弟匪他【湯何反】蔦【音鳥】與女蘿【力多反】施【以防反】於松柏【葉逋莫反】未見君子憂心奕奕【葉弋灼反】旣見君子庶防說【音恱】懌【葉弋灼反】

賦而興又比也【諸本脫興又二字】頍弁貌或曰舉首貌弁皮弁【皮弁上下通服與燕之人皆可服也輯錄弁者冠之大名爵弁則士祭服韋弁卽戎冠弁從禽非常服也惟皮弁上下通服故知皮弁也增釋鄱陽張氏曰後漢輿服志古者有冠無幘其戴也加首有頍所以安物故詩曰有頍者弁此之謂也】嘉旨皆美也匪他非他人也蔦寄生也葉似當盧子如覆盆子赤黒甜美【輯錄本艸曰一名寓木凡桑槲樹櫸栁楊楓等樹上皆有之此物自感造化之气而生別是一物也】女蘿絲也蔓連艸上黃赤如金【輯錄釋文曰在艸曰絲在木曰松蘿】此則比也君子兄弟爲賓者也奕奕憂心無所薄也【薄附也】○此亦燕兄弟親戚之詩【此於兄弟之下添親戚二字蓋本於末章兄弟甥舅而言然母姑姊妹妻族則內外兄弟之屬爾非兄弟自兄弟親戚自親戚也輯錄儀禮舅之子內兄弟也姑之子外兄弟也】故言有頍者弁實維伊何乎爾酒旣旨爾殽旣嘉則豈伊異人乎乃兄弟而匪他也【輔氏曰有頍者弁本言與燕者其弁頍然爾賦體也而實維伊何又以呼豈伊異人兄弟匪他二句則興矣】又言蔦蘿施於木上以比兄弟親戚纒綿依附之意【松柏蔦蘿異根同植兄弟親戚以異姓爲骨肉蓋若此矣】是以未見而憂旣見而喜也

○有頍者弁實維何期爾酒旣旨爾殽旣時豈伊異人兄弟具來【葉陵之反】蔦與女蘿施於松上【葉時亮反】未見君子憂心怲怲【兵命反葉兵旺反】旣見君子庶防有臧【葉才浪反】

賦而興又比也何期猶伊何也【期語助詞也輯錄期當音基】時善【輯錄輔氏曰蓋物得其時則善矣與維其時矣之時同】具俱也怲怲憂盛滿也臧善也

○有頍者弁實維在首爾酒旣旨爾殽旣阜【方九反】豈伊異人兄弟甥舅【巨九反】如彼雨【於付反】雪先集維霰【蘇薦反】死喪【去聲】無日無防【居豈反】相見樂【音洛】酒今夕君子維宴賦而興又比也阜猶多也甥舅謂母姑姊妹妻族也【兄弟甥舅者甥舅之兄弟也詩人語倒如此輯錄爾雅母與妻之黨爲兄弟姑之子爲甥舅之子爲甥妻之晜弟爲甥姊妹之夫蒍甥注四人體敵故更相爲甥甥猶生也晜音昆】霰雪之始凝者也將大雨雪必先微溫雪自上下遇溫气而摶謂之霰【慱音團縮也雪暫融而卽結則爲霰輯錄大戴禮曽子曰陽之専气爲霰蓋盛陰之气在雨水則凝滯而爲雪陽气薄而脇之不相入則消散而下因水而爲霰是霰由陽气所薄而爲之故言遇溫气而摶也】久而寒勝則大雪矣言霰集則將雪之候以比老至則將死之徵也故卒言死喪無日不能久相見矣但當樂飲以盡今夕之歡篤親戚之意也【輯錄解頥曰推親親之恩由兄弟以及甥舅亦見親疎之殺也蓋君子之於兄弟親戚其相與之情無窮而相見之日有限以無窮之情乘有限之日則其飲食聚防亦眞情之所不能已也】

頍弁三章章十二句【一章二章盡其情三章勸以燕樂而盡其情】

間關車之牽【胡瞎下介二反】兮思孌【力兗反】季女逝【石列石例二反】兮匪饑匪渇徳音來括𨿽無好友【葉羽已反】式燕且喜

賦也間闗設牽聲也牽車軸頭鐵也無事則脫行則設之昬禮親迎者乘車孌美貌逝往括防也○此燕樂其新昬之詩故言間關然設此車牽者蓋思彼孌然之季女故乘此車往而迎之也匪饑也匪渇也望其徳音來括而心如饑渇耳𨿽無他人【輯錄輔氏曰𨿽無好友朋友亦以義合者】亦當宴飲以相喜樂也【望其徳音來括則以賢配賢𨿽樂而不失其正矣】

○依彼平林有集維鷮【音驕】辰彼碩女令徳來教【葉居爻反】式燕且譽好【呼報反】爾無射【音亦葉都故反】

興也依茂木貌鷮雉也微小於翟走而且鳴其尾長肉甚美【輯錄爾雅諸雉有鷮雉卽鷮雞也其音鷮鷮然色如雌雉尾如雄尾而長頭上有肉冠冠上藂毛數寸埤雅雉之健者爲鷮尾長四尺】辰時【時美也或曰及其可嫁之時也】碩大也爾卽季女也射厭也○依彼平林則有集維鷮辰彼碩女則以令徳來配已而教誨之【鷮來集林女來教已皆可喜者而又以二彼字相應故爲興也】是以式燕且譽而恱慕之無厭也【上言徳音聞其有是徳也此言令徳則見其實有此徳矣故疊燕喜之意而申以無射云○上章是往迎之時此下三章則旣至之時也】

○𨿽無旨酒式飲庶防𨿽無嘉殽式食庶防𨿽無徳與女【音汝】式歌且舞

賦也旨嘉皆美也汝亦指季女也○言我𨿽無旨酒嘉殽美徳以與女女亦當飲食歌舞以相樂也【上言徳音令徳此言無徳與女蓋美其新婚而謙以承之也故又冀其飲食歌舞以答燕喜燕譽之意也】

○陟彼髙岡析【星歷反】其柞【才洛反】薪【葉音防】析其柞薪其葉湑【思呂反】兮鮮【息淺反】我覯爾我心寫【葉想羽反】兮

興也陟登柞櫟湑盛鮮少覯見也【鮮我覯爾猶言難得見爾也】陟岡而析薪則其葉湑兮矣我得見爾則我心寫兮矣【托言因有所事而見可喜之物遂以可喜之物爲喜見新婚之興也見柞葉之湑然已可喜況得見此令徳之新婚耶喜可知矣此章又申燕喜燕譽之意而有加焉者也】

○髙山仰【葉五剛反】止景行行【葉戶郎反】止四牡騑騑【孚非反】六轡如琴覯爾新昏以慰我心

興也仰瞻望也景行大道也如琴謂六轡調和如琴瑟也慰安也○髙山則可仰景行則可行馬服禦良則可以迎季女而慰我心也【此以爲所可爲之意而爲興】此又舉其始終而言也【四牡騑騑是往迎之初覯爾慰心是成禮之後故曰舉其始終而言總結以上四章之意也】表記曰小雅曰髙山仰止景行行止子曰詩之好仁如此鄕【音向】道而行中道而廢【輯錄表記注廢諭力極罷頓不能復行則止也】忘身之老也不知年數之不足也【人老則方來之日少故曰年數不足】俛焉日有孳孳【輯錄陳氏曰俛焉無他顧之意孳孳勤勉之貌】斃而後已【旣鄕道而行矣可中道而廢乎是以不能自已也意謂山必陟巓道必涉畿學必至於極然後止此非詩之本意也推廣而爲學者言之耳】

車牽五章章六句【一章言望其來防故得之甚喜也二章言得其來教故好之無厭也三章言爾之與我當然四章言我之與爾又然五章則又總而言之故曰慰我心也夫以孌然之季女而冇徳音令徳如此則君子之樂以爲配也宜哉輯錄解頥曰正小雅有鹿鳴以燕羣臣有常棣以燕兄弟有伐木以燕朋友而獨夫婦缺焉則此詩𨿽燕樂新昏之詩其亦昏禮上下通用之樂也與】

營營靑蠅止於樊【音煩葉汾幹反】豈弟君子無信讒言

比也營營往來飛聲亂人聴也靑蠅污穢能變白黒【輯錄許氏曰營營者靑蠅之聲也變白黒者靑蠅之性也見其飛之營營則知其必變白黒矣聴小人之讒則知其亂是非矣傳上言亂人聴下言變白黒意蓋如此○增釋吳師道曰以營營比讒言故此章爲比而下二章爲興若謂變黒爲白此恐求之太過變白黒者不過污白使黒不必於變字深求也若止其聲亂聴𨿽切於此而失變亂是非之義莫若從毛訓則聲之亂聴穢污之變亂敗物皆具於中】樊藩也君子謂王也○詩人以王好聴讒言故以靑蠅飛聲比之而戒王以勿聴也【往來亂人聴者蠅聲也讒言之反覆惑人有若此矣其可聴而信之乎】

○營營靑蠅止於棘讒人防極交亂四國【葉越逼反】

興也所以爲藩也極猶已也【靑蠅有所止讒人則無極此反其意以爲興也】

○營營靑蠅止於榛【士巾反】讒人罔極構【古豆反】我二人興也【輯錄榛木叢生也】構合也猶交亂也已與聴者爲二人靑蠅三章章四句【輔氏曰一章直以蠅聲比讒言而戒王以弗聴也二章三章以蠅止棘榛興讒人之罔極也亂四國者推言其終構二人者指言其實愚謂首章爲比則重在營營二字後二章爲興則重在止字】

賓之初筵左右秩秩【無韻未詳後三四章放此】籩豆有楚殽【戶交反】核【戶革反】維旅酒旣和旨飲酒孔偕【音皆葉舉裏反】鐘鼓旣設【葉書質反】舉醻【市由反】逸逸大侯旣抗【葉居郎反】弓矢斯張射夫旣同獻爾發功發彼有的【葉丁樂反】以祈爾爵

賦也初筵初卽席也【輯錄孔疏鋪陳曰筵借之曰席】左右筵之左右也秩秩有序也【輯錄言其坐次之有序也】楚列貌殽豆實也核籩實也【輯錄鄭氏曰豆實菹醢也籩實桃梅之屬】旅陳也和旨調美也孔甚也偕齊一也【輯錄鐘鼓學其大者】設宿設而又遷於下也大射樂人宿縣【平聲○宿縣者隔宿縣其鐘磬也輯錄見儀禮大射儀燕禮曰樂人縣注云國君無故不徹縣言縣者爲燕設之】厥明將射乃遷樂於下以避射位是也【輯錄鄕射禮云樂正命遷樂於下注云當辟射也】舉醻舉所奠之醻爵也【飲酒獻酢畢主人飯醻爵爵及賓賓受而奠之不舉至旅乃舉之輯錄燕禮工歌之後笙奏之前而爲大夫舉旅大射至三射之後乃爲大夫舉旅】逸逸往來有序也【輯錄通釋曰往來者東西交錯也】大侯君侯也天子熊侯白質諸侯麋侯赤質大夫布侯畫以虎豹士布侯畫以鹿豕【輯錄鄕射禮注云鄕射及賓射當張采侯二正而記此者天子諸侯之燕射各以鄕射之禮而張此侯由是云焉燕禮云若射則大射正爲可射如鄕射之禮射人職雲天子以下燕射尊卑皆用一侯禮注侯射布也天子中之能服諸侯卑者中之得爲諸侯大射儀疏云畿外諸侯亦用三侯其數上同於天子故爲熊侯加大以別之然不得用虎侯而以熊侯參侯幹侯爲三侯若畿內則但有熊侯豹侯此其所以別也參讀爲糝雜也雜侯者豹鵠而麋飾下同於大夫也幹讀爲豻豻侯者豻鵠豻飾也司裘云卿大夫則共麋侯士卑無臣故祭不得射也】天子侯身一丈其中三分居一白質畫熊其外則丹地畫以雲气【傳引大射宿縣之事又引燕射獸侯之制二說互用宜詳輯錄朱子曰按周禮梓人有皮侯采侯獸侯其曰張皮侯而棲鵠者天子大射三侯用虎豹熊皮飾侯之側而畫以五采之雲气號曰皮侯而又各以其皮爲鵠綴之中央似鳥之棲故謂之棲鵠其曰五采之侯者賓射之侯也正之方外如鵠亦三分其侯而居之中二尺畫朱其外次白次蒼次黃次黒充其尺寸使大如鵠而亦畫其側爲五采雲气三正之侯則去黃二正之侯則去靑白直以朱緑也射儀注所謂畫布曰正棲皮曰鵠是也其曰獸侯則燕射之侯也蓋用布而畫獸頭於正鵠之處故名獸侯天子諸侯則以白土赤土塗其布以爲質士則用布而不塗其側所畫雲气采色之數則亦如采侯之差等也大射儀防云侯之廣狹取度於侯道大侯道九十弓弓取二寸二九十八侯中丈八尺三分其侯如鵠居一故知鵠六尺也以此推之則參侯道七十弓中大四尺鵠方四尺六寸太半寸幹侯道五十弓中一大鵠方三尺三寸少半寸天子大射虎侯熊侯豹侯賓射五正三正二正之侯皆同周禮梓人爲侯廣與崇方參分其廣而鵠居一焉是也疏云燕射天子以下其侯道同五十弓崇廣方一丈也按鄕射禮注云侯道五十弓中十尺用布五丈幅廣二尺二寸旁削一寸卽梓人爲侯廣與崇方謂中也倍中以爲射謂中之上下幅用布各二丈也倍射以爲左右舌謂上个也居兩旁謂之个左右出謂之舌也下舌半上舌謂半其出於躬者也用布二丈所以半上舌者侯人之形類也上个象臂下个象足中人張臂八尺張足六尺五八四十五六三十也凡鄕侯用布十六大數起侯道五十弓以訃道七十弓之侯用布三十五丈二尺道九十弓之侯用布三十六丈】抗張也凢射張侯而不系左下綱中掩束之【侯必北而其西方謂之左輯錄注云綱持舌繩也】至將射司馬命張侯弟子脫束遂系下綱也大侯張而弓矢亦張節也射夫旣同比【毗至反】其耦也【輯錄注云比選次其才相近者也】射禮選羣臣爲三耦三耦之外其餘各自取匹謂之眾耦【輯錄大射儀疏雲天子大射賓射六耦一侯畿內諸侯則二侯四耦畿外諸侯大射賓射皆三侯三耦但畿內畿外各有一伸一屈也若燕射則天子諸侯列同三耦一侯而已以其燕私屈也若卿大夫士列同一侯三耦】獻猶奏也發矢也的質也【輯錄孔疏侯中所射之處爲質也】祈求也爵射不中者飲丰上之觶【音寘】也【觶罰爵也丰所以承罰爵形似豆而卑輯錄丰設於西楹之西】○衞武公飲酒悔過而作此詩此章言因射而飲者初筵禮儀之盛【賓筵之射爲大射行葦之射爲燕射】酒旣調美而飲者齊一至於設鐘鼓舉醻爵抗大侯張弓矢而眾耦拾【更入聲】【拾其業反更也射者與其耦更疊而矢也】各心競【競彊也其心各欲自勉以求勝也】云我以此求爵汝也【射不可以不中的求爾爵若有爭心而爭以辭爵則君子之爭也蘇氏曰先王將祭必大射以擇士將射必先行燕禮旣安賓然後攺縣以避射旣旅然後張侯及弓旣耦然後拾求勝以爵不勝者愚謂將射之時禮節詳明人心勉飭如此其飲酒者所以正威儀也寕至於亂哉輯錄按疏義以此爲大射通釋以此爲燕射與集傳不能無疑故詳引而錄之竊意此章之防但言因射而飲之冇禮節耳似不必拘爲某射也未知然否】

○籥舞笙鼓樂旣和奏【葉宗五反】烝衎【苦旦反】烈祖以洽百禮百禮旣至有壬有林錫爾純嘏子孫其湛【都南反葉持林反】其湛曰樂【音洛】各奏爾能【葉奴金反】賓載手仇【音拘葉求其二音】室人入又【葉由怡二音】酌彼康爵以奏爾時【葉酬時二音】

賦也籥舞文舞也【毛氏曰秉籥而舞與笙鼓相應劉氏曰言文舞則武舞見矣言笙鼓則八音舉矣】烝進衎樂烈業洽合也百禮言其備也壬大林盛也言禮之盛大也【百禮事神之眾禮也上言樂備此言禮備】錫神錫之也爾主祭者也嘏福湛樂也【祭祀之時子孫湛樂卽祖宗所睗之福也】各奏爾能謂子孫各酌獻屍屍酢而卒爵也仇讀曰防【音句】室人有室中之事者謂佐食也【孔疏云佐食實佐屍食者也於賓客之中取人令佐主人爲屍設饌名曰佐食】又復【去聲】也賓手挹酒室人復酌【諸本作復爵誤】爲加爵也【祭祀三獻尸之後長兄弟及眾賓長皆爲加爵蓋三獻而禮成又多之是加爵也詳見楚茨三章注】康安也酒所以安體也或曰康讀曰抗記曰崇坫康【音抗】圭【崇髙也康舉也爲髙坫受賓之圭舉於其上也出明堂位】此亦謂坫上之爵也時時祭也蘇氏曰時物也○此言因祭而飲者始時禮樂之盛如此也【劉氏曰因射而飲者飲在射先因祭而飲者飲在祭後愚謂祭祀之時禮欒兼備人心歡樂如此其飲酒者所以交神明也寧至於亂哉○以上二章言飲酒之盡善者是可爲法者也】

○賓之初筵溫溫其恭其未醉止威儀反反【葉分邅反】曰旣醉止威儀幡幡【葉分邅反】舎【音捨】其坐遷屢舞僊僊其未醉止威儀抑抑曰旣醉止威儀怭怭【毗必反】是曰旣醉不知其秩

賦也【輯錄溫溫其恭气和而貌恭也】反反顧禮也幡幡輕數【音朔下同】也遷徙【輯錄捨其坐席而遷徙不定也】屢數也僊僊軒舉之狀抑抑愼宻也【輯錄謂愼禮而宻靜】怭怭媟【音薛】嫚【音慢】也【輯錄謂狎習而侮易】秩常也○此言凡飲酒者常始乎治而卒乎亂也【此與下章陳飲酒之失】

○賓旣醉止載號【乎毛反】載呶【女交反】亂我籩豆屢舞僛僛【起其反】是曰旣醉不知其郵【葉於其反】側弁之俄屢舞傞傞【音娑】旣醉而出並受其福【葉筆力反】醉而不出是謂伐徳飲酒孔嘉【葉居何反】維其令儀【葉牛何反】

賦也號呼呶讙也【輯錄唱叫也】僛僛傾側之狀郵與尢同過也側傾也俄傾貌傞傞不止也出去伐害孔甚令善也○此章極言醉者之狀【輯錄比前章之失則又甚矣】因言賓醉而出則與主人俱有美譽醉至若此是害其徳也飲酒之所以甚美者以其有令儀爾今若此則無復有儀矣

○凡此飲酒或醉或否【葉補美反】旣立之監或佐之史彼醉不臧不醉反恥式勿從謂無俾大【音防】怠【葉養裏反】匪言勿言匪由勿語由醉之言俾出童羖【音古】三爵不識【葉失志二音】矧【矢引反】敢多又【葉夷益夷防二反】

賦也監史司正之屬燕禮鄕射恐有解【音懈】倦失禮者立司正以監之察儀法也【飲酒之時以射時司馬爲司正】謂告由從也童羖無角之羖羊必無之物也【輯錄毛傳羖羊不童也】識記也○言飲酒者或醉或不醉故旣立監而佐之以史【佐之以史者史又所以佐監也○增釋嚴氏曰監以正其禮史以書其過】則彼醉者所爲不善而不自知使不醉者反爲【去聲】之羞愧也安得從而告之使勿至於大怠也【無俾大怠此詩之要也飲酒之徳敬而已敬則反反抑抑而有令儀矣懈怠一生心放形惰則昏莫之知而伐徳必矣故小宛大夫以壹醉日富爲戒而必歸之敬爾儀正與此意相也】告之若曰所不當言者勿言所不當從者勿語【輯錄輔氏曰此應前章號呼讙呶而云也言自言也語與人語也苟不可從則豈可語人哉】醉而妄言則將罰汝使出童羖矣設言必無之物以恐之也女飲至三爵已昏然無所記矣【輯錄玉藻曰君子之飲酒也受一爵而色灑如也二爵而言言斯禮已三爵而油油已退陳氏曰灑先典反禮度明肅之貌言與誾同意气和恱之貌已止也油油謹重自得之貌】況敢又多飲乎又丁寧以戒之也【此章専陳教戒之辭】

賓之初筵五章章十四句【增釋許氏曰傳謂一章言因射而飲二章言因祭而飲是言古飲酒之禮也三章以下則今飲酒之失也又言飲而未醉則威儀中適醉而不止則喪敗其威儀四章言飲當止而戒其謹威儀五章言飲不可至醉而戒其謹言語】

毛氏序曰衞武公刺幽王也韓氏序曰衛武公飲酒悔過也今按此詩意與大雅抑戒相類【輯錄通釋曰此詩之意欲以自警抑詩之意亦以自警也此詩之意恐醉酒而伐徳猶抑詩所謂顚覆厥徳荒湛於酒也此詩之意反覆以威儀爲言猶抑詩言抑抑威儀敬愼威儀敬爾威儀不愆於儀也此詩言載號載呶勿言勿語之意猶抑詩言愼爾出話無易由言也以至此詩有童羖之語抑詩亦有彼童而角之諭其語意多相類也然抑詩凡言女言爾集傳以爲武公使誦詩者命已之詞今按此詩凡言賓言爾者恐亦武公自謂也】必武公自悔之作當從韓義【輯錄通釋曰酒誥言謹酒之意以爲酒之爲禍內則喪人之徳外則喪人威儀謹酒之要亦惟致力於二者而已故此詩言徳者一而言威儀者五酒誥言徳者八而言威儀者一詳言可互相備矣武公此詩其眞有得於武王康叔之家法歟】

魚在在藻有頒【符云反】其首王在在鎬豈【苦在反】樂【音洛】飲酒興也藻水艸也頒大首貌豈亦樂也○此天子燕諸侯而諸侯美天子之詩也言魚何在乎在乎藻也則有頒其首矣王何在乎在乎鎬京也則豈樂飲酒矣【此以樂得其所爲興而語勢又相應也○增釋許氏曰豈樂飲酒飲酒樂豈固易韻以反覆其辭然其意亦疑有異此章樂而飲酒樂四方諸侯賓服也下章飲酒而樂樂禮儀旣備人情洽和也】

○魚在在藻有莘【所巾反】其尾王在在鎬飲酒樂豈【葉去防反】興也莘長也

○魚在在藻依於其蒲王在在鎬有那【乃多反】其居興也那安居處也【輔氏曰此詩與鴛鴦相似不頌其徳者不敢形容敬之至也但美其樂飲安居如此則非徳之盛者不能矣愚謂豈樂者非以飲酒爲樂也心無私已之累時無四方之虞所謂樂以天下者頌其福而徳在其中矣】

魚藻三章章四句【豈樂樂豈以魚之首尾爲次苐有那其居則不特飲酒之際享其樂蓋無時而不樂矣】

采菽采菽筐【音匡】之筥【音舉】之君子來朝【音潮】何錫予【音與】之𨿽無予之路車乘【繩證反】馬【葉滿補反】又何予之衮【古本反】及黼【音甫】

興也菽大豆也君子諸侯也路車金路以賜同姓象路以賜異姓也【輯錄春官巾車王五路金路見采芑象路注以象齒爲飾王子母弚王之甥舅出封爲侯伯則以賜之】衮衣而畫以捲【音衮】龍也【輯錄衮是龍之伏也】黼如斧形刺【七亦反】之於裳也周制諸公衮冕九章已見九罭篇【輯錄衮冕繅九就前後九旒旒九玉繅三采朱白蒼下同就成也以一玉爲一成結之使不相並也每玉相去一寸】侯伯鷩【音鱉】冕七章則自華虫以下【鷩雉也衣首華虫而戴冕故曰鷩冕華虫火宗彜畫於衣藻粉米黼黻繡於裳輯錄鷩冕繅七就前後七旒旒七玉】子男毳【尺銳反】冕五章衣自宗彛以下而裳黼黻【毳罽衣也服罽衣而戴冕也輯錄毳冕繅五就前後各五旒旒五玉】孤卿【公之孤大國之卿輯錄蔡氏曰孤特也三少𨿽三公之貳而非其屬官故曰孤】絺【陟裏反】冕三章則衣粉米而裳黼黻【絺繡也衣不繢上下皆繡服繡衣而戴冕也輯錄公之孤絺冕繅四就前後各四旒旒四玉大國之卿繅三就前後各三旒旒三玉與大夫同冕見春官司服與儀禮旁通圖與集傳不同當詳】大夫冕則衣黻裳而已【衣無文服衣而戴冕也○凡衣皆色上言衮下言黼則鷩毳絺皆在其中矣輯錄五服皆衣纁裳冕再命之大夫繅再就一命之大夫繅一就】○此天子所以答魚藻也采菽采菽則必以筐筥盛之【菽葉可爲鉶羮故采之以爲祭祀之用祭欲其潔不以筐筥盛之不可也觀采蘋之詩所云可見】君子來朝則必有以錫予之【此以處物處人各有其道爲興也所以處物者冇道矣可以處賢臣而無其道乎言此爲擬議之端】又言今𨿽無以予之然已有路車乘馬衮及黼之賜矣其言如此者好之無已意猶以爲薄也【此於迎來之時而議送往之禮正欲盡其處之之道也𨿽然未賜而已有所賜之物矣猶且反覆擬議若未有以處之蓋禮有數而意無窮也故三章至五章皆足此意】

○觱【音必】沸【音弗】檻【胡覽反】泉【葉才勻反】言采其芹【巨斤反】君子來朝言觀其旂【巨依反葉巨斤反】其旂淠淠【匹獘反】鸞聲嘒嘒【呼恵反】載驂【七南反】載駟君子所屆【葉居气反】

興也觱沸泉出貌檻泉正出也【輯錄正出湧泉也】芹水艸可食【輯錄埤雅曰水菜一名水英爾雅謂之水葵】淠淠動貌嘒嘒聲也屆至也○觱沸檻泉則言采其芹諸侯來朝則言觀其旂【此以言字其字相呼爲興】見其旂聞其鸞聲又見其馬則知君子之至於是也【此章應君子來朝文句以下三章應何錫予之一句】

○赤芾【音弗】在股邪幅在下【葉後五反】彼交匪紓【音舒葉上與反】天子所予【音與】樂【音洛】只【音止】君子天子命【葉彌並反】之樂只君子福祿申之

賦也脛本曰股邪幅偪也【偪音逼取偪束之義】邪纒於足如今行縢所以束脛在股下也【諸侯來朝各備其服但自再命以上皆赤芾舉芾偪所以見其餘也輯錄鄭氏曰偪束其脛自足至膝故曰在下】交交際也紓緩也○言諸侯服此芾偪見於天子恭敬齊【咨齋二音】遫不敢紓緩【輯錄齋如夔夔齊栗之齊遫者謹而不放之謂】則爲天子所與而申之以福祿也【盛服以自飾小心以上交而得君心所許予諸侯之可喜如此寧不多受福祿乎有以錫子之蓋必然矣有許予之心斯有錫予之實詩人是以反覆其詞也】

○維柞之枝其葉蓬蓬樂只君子殿【多見反】天子之邦【葉卜工反】樂只君子萬福攸同平平【牌延反】左右亦是率從興也柞見車牽篇蓬蓬盛貌殿鎭也平平辧治也【服防曰平平辧治不絕之貌愚謂平平訓辧治辧治訓不絕則是整齊聯屬而無盡言其多也左氏引此作便蕃亦是此意】左右諸侯之臣也率循也【循猶依也】○維柞之枝則其葉蓬蓬然樂只君子則宜殿天子之邦而爲萬福之所聚【此以柞葉之盛興君子受福之盛】又言其左右之臣亦從之而至此也【諸侯之可喜如此寜不以其安定國家之功而備受福祿乎且其左右之臣又皆恊心以來朝有以錫予之又必然矣】

○泛泛【芳劍反】楊舟紼【音弗】纚【力馳反】維之樂只君子天子葵之樂只君子福祿膍【頻屍反】之優哉防哉亦是戾【葉郎之反】矣興也紼繂【音律索也】也纚維皆系也言以大索纚其舟而系之也葵揆也揆猶度也膍厚戾至也○泛泛楊舟則必以紼纚維之樂只君子則天子必葵之福祿必膍之【舟之不定者必纚之又維之諸侯之可喜者必深察之又厚遇之其不一而足之意皆必然也】於是又嘆其優防而至於此也【諸侯之可喜如此寧不深荷天子之知遇乎且其優防如此無愧怍不寧之心冇以錫予之又必然矣】

采菽五章章八句【一章迎來二章始至三章入見四章五章則旣朝之後也○增釋許氏曰首章總言其來朝二三章敍車馬衣服之盛四五章則頌之也一章車馬衮黼封時所命者也二章車旂和鸞今所乘而來者也三章則言謹其禮服肅其儀度而天子予之予之猶言稱許之也旣與之則復命之而申其福祿矣四章言柞之冇榦而有枝則其葉蓬蓬然是猶天子之冇諸侯也故此可樂之君子則爲天子鎭守邦國之臣而萬福之所同集君旣忠其上則左右之人亦平平相率而從其君矣又言泛泛楊舟則以紼而纚維之可樂之君子則天子必揆度而厚其福祿則其度優防於是爲至矣後兩章皆期望以慰其心誘掖以堅其志也屢言天子者非天子所自言主於歌者而言之也】

騂騂【息營反】角弓翩【匹然反】其反【葉分邅反】矣兄弟婚姻無胥逺【葉於圓反】矣

興也騂騂弓調和貌角弓以角飾弓也【爲弓之材所用共有六者幹角筋膠絲漆也】翩反貌弓之爲物張之則內向而來弛之則外反而去有似兄弟婚姻親疎逺近之意胥相也○此刺王不親九族【輯錄陳大猷曰角弓刺王不親九族曰兄弟昏姻頍弁曰兄弟甥舅則知兄弟者父族也昏姻甥舅母妻族也父族四者只是親與從及再從三從兄弟叔伯如此母族三者則母之父族母族及姊妹族也妻族二則妻之父族母族也○按父族有四者父本族一姑夫二姊妹夫三女夫四與陳氏說不同】而好【去聲】讒佞使宗族相怨之詩言騂騂角弓旣翩然而反矣兄弟婚姻則豈可以相逺哉【角弓可反而兄弟昏姻不可逺此以向背之意相反爲興】

○爾之逺【同上】矣民胥然矣爾之教矣民胥效矣

賦也爾王也上之所爲下必有甚者【此章正刺王以惡徳化其下也】此令兄弟綽綽有裕【預與二音】不令兄弟交相爲瘉【同上】賦也令善綽寛裕饒瘉病也○言𨿽王化之不善然此善兄弟則綽綽有裕而不變彼不善之兄弟則由此而交相病矣蓋指讒已之人而言也【此下三章刺相讒相怨之人】

○民之無良相怨一方受爵不讓【葉如羊反】至於已斯亡賦也一方彼一方也○相怨者各據其一方耳【一方者私已所見非大同之道也輯錄王氏曰民喪其良心不參彼已之曲直也】若以責人之心責已愛己之心愛人使彼己之間交見而無蔽【此則合四方爲一而廓然矣】則豈有相怨者哉況兄弟相怨相讒以取爵位而不知遜讓終亦必亡而已矣【已斯亡者亡而後已也語倒如此】

○老馬反爲駒【葉去聲】不顧其後【葉下故反】如食【音嗣】宜饇【於據反】如酌孔取【葉音娶】

比也饇飽孔甚也○言其但知讒害人以取爵位而不知其不勝【平聲】任如老馬憊【蒲拜反】矣【輯錄疲極曰憊】而反自以爲駒不顧其後將有不勝任之患也又如食之已多而宜飽矣酌之所取亦已甚矣【此章比諭凡三節所以終受爵不讓之意】

○母教猱升木如塗塗附君子有徽猷小人與屬【音蜀葉殊遇反】

比也猱狝猴也性善升木不待教而能也塗泥附著徽美猷道屬附也○言小人骨肉之恩本薄王又好讒佞以來之是猶教猱升木又如於泥塗之上加以泥塗附之也苟王有美道則小人將反爲善以附之【輯錄通釋曰所謂上老老而民興孝上長長而民興弟上卹孤而民不倍其機蓋如此】不至於如此矣【上二句戒王勿如彼下二句戒王當如此○輯錄胡庭芳曰毋教云者申二章爾教之義而禁止之也君子小人以位言劉執中曰小人樂於不善今王又疎薄骨肉以倡之是教猱升木也小人樂於不善而王又益之以不善之教是以塗塗附其塈且相著不可脫矣非所以爲上之道也故陳爲上之道曰君子冇徽猷小人與屬也先王有至徳要道民用和睦正其五品爲之孝友是之謂徽猷】

○雨【於付反】雪瀌瀌【符驕反】見晛【乃見反】曰【音越韓詩劉向作聿下章放此】消莫肯下【遐稼反】遺式居婁【力柱反苟子作屢】驕

比也瀌瀌盛貌晛日气也張子曰讒言遇明者當自止而王甘信之不肯貶下而遺棄之【貶下遺棄斥逺之也】更【平聲】益以長【上聲】慢也【式居屢驕使小人以驕慢自處者不一也慢則讒愈甚矣○此章刺王信讒以長惡人也】

○雨雪浮浮見晛曰流如蠻如髦【葉莫侯反】我是用憂比也浮浮猶瀌瀌也流流而去也蠻南蠻也髦夷髦也書作髳【輯錄箋云髦西夷別名二字同莫侯反】言其無禮義而相殘賊也【此章刺王信讒以長惡俗也】

角弓八章章四句【首章據理而正言之二章刺王三章四章五章刺讒佞者六章七章八章又刺王○增釋許氏曰前四章刺不親九族後四章刺好讒佞二章二民字所指微有不同上民字卽兄弟昏姻也下民謂眾民也王旣逺其兄弟昏姻則彼亦如是而逺王矣王以薄徳教其下則下民莫不傲效皆各逺其兄弟昏姻矣然民之上智不可移故兄弟之令善者不變其質之不善者則又習於不善而交相爲病矣四章謂民之不善也各持其一偏以相怨每不能存恕自反専以怨爲已任爲之而不疑若酬酢之受爵而不加遜讓怨人者人亦怨之怨之所歸禍之所集故至於身亡也五章言讒人顚倒是非固無所顧忌而王聴之無厭惟恐不言猶如食食之必宜於飽如酌之甚取其多則讒者訃行而愈有以增益其勢故下章有教猱塗附之說也式居婁驕者謂用此以居之則婁生其驕慢耳婁驕之辭气猶論語言屢增也】

有菀【音郁】者柳不尙息焉上帝甚蹈【戰國策作上天甚神】無自暱焉俾予靖之後予極焉

比也栁茂木也尙庶防也上帝指王也蹈當作神言威靈可畏也暱近靖安也極求之盡也○王者暴虐諸侯不朝而作此詩言彼有菀然茂盛之柳行路之人豈不庶防欲就止息乎以比人誰不欲朝事王者而王甚威神使人畏之而不敢近耳使我朝而事之以靖王室後必將極其所欲以求於我蓋諸侯皆不朝而已獨至則王必責之無已如齊威王朝周而後反爲所辱也【史記魯連傳周烈王時齊威王率天下諸侯朝周是時王室貧且微諸侯莫朝而齊獨朝之嵗餘烈王崩齊後往周怒赴於齊曰天崩地坼天子下席東藩之臣嬰齊後至則斮之輯錄索隠曰下席言其寢苫居廬也】或曰興也下章放此【郁陰之木可憩暴虐之主難親則反其意以爲興也】

○有菀者柳不尙愒【欺例反】焉上帝甚蹈【見上】無自瘵【側界反葉子例反】焉【戰國防作也】俾予靖之後予邁【葉力制反】焉

比也愒息瘵病也邁過也求之過其分也

○有鳥髙飛亦傅【音附】於天【葉鐵因反】彼人之心於何其臻曷予靖之居以凶矜

興也傅臻皆至也彼人斥王也居猶徒然也凶矜遭凶禍而可憐也○鳥之髙飛極至於天耳彼王之心於何所極乎【鳥飛有所止王心則無極蓋以意相反而爲興也與防蠅止棘之興同】言其貪縱無極求責無已人不知其所至也如此則豈予能靖之乎乃徒然自取凶矜耳【曷予靖之正以答俾予靖之之語】菀栁三章章六句【始則慮其極欲以求於我繼則慮其過分以求於我終則慮其貪欲無厭而加禍於我也】

桑扈之什四十三章二百八十二句

詩經疏義防通卷十四

欽定四庫全書

詩經疏義防通卷十五

元朱公遷撰

都人士之什二之八

彼都人士狐裘黃黃其容不攺出言有章行歸於周萬民所望【葉音亡】

賦也都王都也黃黃狐裘色也不攺有常也【如色溫貌恭之類】章文章也周鎬京也○亂離之後人不復見昔日都邑之盛【謂之彼都人士則非今此都邑之人矣】人物儀容之美【輯錄輔氏曰容則徳之符也言則徳之也容言如此則其徳可知】而作此詩以嘆惜之也

○彼都人士臺笠緇撮【七活反葉租恱反】彼君子女綢【直畱反】直如發【葉方月反】我不見兮我心不說【音恱】

賦也臺夫【音扶】須也【輯錄陸氏曰莎艸也可以爲蓑笠】緇撮緇布冠也其制小僅可撮其髻也【輯錄王氏曰臺笠緇撮在野與眾皆作之服】君子女都人貴家之女也綢直如髮未詳其義然以四章五章推之亦言其髮之美耳【綢直言其多而不曲局也但如字不可曉耳或云如字當作其字】

○彼都人士充耳琇【音秀】實彼君子女謂之尹吉我不見兮我心苑【音慍】結【葉繳質仄】

賦也琇美石也以美石爲瑱尹吉未詳鄭氏曰吉讀爲姞【其入聲】尹氏姞氏周之昏姻舊姓也人見都人之女咸謂尹氏姞氏之女言其有禮法也【輯錄疏云尹氏周之舊族也姞與周室爲昏姻也世貴舊姓昏連土室家風不替故有禮去也】李氏曰所謂尹吉猶晉言王謝唐言崔盧也【輯錄王王導族謝謝安族王有太原瑯琊二宗瑯邪爲盛山東顯族土門崔岡頭盧皆爲時所稱也】苑猶屈也積也

○彼都人士垂帶而厲【葉落蓋反】彼君子女捲【音權】發如蠆【初邁反】我不見兮言從之邁

賦也厲垂帶之貌卷髮鬢傍短髮不可斂者曲上卷然以爲飾也蠆螫【音釋】虫也尾末揵【音防】然【輯錄揵舉也】似髮之曲上者邁行也蓋曰是不可得見也得見則我從之邁矣思之甚也

○匪伊垂之帶則有餘匪伊捲之髮則有旟我不見兮云何盱【喜俱反】矣

賦也旟揚也盱望也說見何人斯篇○此言士之帶非故垂之也帶自有餘耳女之髮非故捲之也髮自有餘耳言其自然閒美不假修飾也然不可得而見矣則如何而不望之乎

都人士五章章六句【一章専以男子言二章以後兼男子婦人言】

終朝采緑不盈一匊【弓六反】予髮曲局薄言歸沐

賦也自旦及食時爲終朝緑王芻也【輯錄爾雅鄭樵注藎艸亦名菉蓐】兩手曰匊局捲【音權】也猶言首如飛蓬也○婦人思其君子而言終朝采緑而不盈一匊者思念之深不専於事也又念其發之曲局於是舎之而歸沐以待其君子之還也【輯錄嚴氏曰菉易得之菜終朝采之而不滿兩手之匊憂思之心不在故也婦人夫不在不爲容飾發久不櫛則曲局不舒展庶防其夫之歸而沐望之之辭也】

○終朝采藍【盧談反】不盈一襜【尺占反葉都甘反】五日爲期六日不詹【音占葉多甘仄】

賦也藍染皁也衣蔽前謂之襜卽蔽膝也詹與瞻同五日爲期去時之約也六日不詹過期而不見也

○之子於狩【尺救反】言韔【勑亮反】其弓【葉姑反】之子於釣言綸之繩

賦也之子謂其君子也理絲曰綸○言君子若歸而欲往狩耶我則爲之韔其弓欲往釣耶我則爲之綸其繩望之切思之深欲無往而不與之俱也【輯錄輔氏曰狩而韔弓釣而綸繩本非婦人之事望之切思之深設言其如此以見其欲無往而不與之俱是𨿽夫婦之正情然使其形於言焉則怨曠甚】

○其釣維何維魴【音房】及鱮【音敍葉音湑】維魴及鱮薄言觀者【葉掌與反】

賦也於其釣而有獲也又將從而觀之亦上章之意也【輯錄孔疏上章兼有狩此偏言釣者因上章釣文在下接而申之】

采緑四章章四句【一章及期而將歸二章過期而不歸三章四章言歸則與之偕行偕止也預言之也】

芃芃【蒲東反】黍苗陰雨膏【古報反】之悠悠南行召伯勞【力報反】之

興也芃芃長大貌悠悠逺行之意○宣王封申伯於謝命召穆公往營城邑故將徒役南行而行者作此言芃芃黍苗則惟陰雨能膏之悠悠南行則惟召伯能勞之也【此因所見而取人物各冇所天之意故以語相呼爲興】

○我任【音壬】我輦【力展反】我車我牛【葉魚其反】我行旣集蓋雲歸哉【葉將黎反】

賦也任負任者也【輯錄疏謂器物人所負持】輦人挽【音晚】車也牛所以駕大車也集成也營謝之役旣成而歸也【以此下四章觀之當是作於功畢還歸之日】

○我徒我禦我師我旅我行旣集蓋雲歸處

賦也徒步行者禦乘車者五百人爲旅五旅爲師春秋傳曰君行師從卿行旅從【輯錄春秋定公四年衛祝鮀曰嘉好之事云云】

○肅肅謝功召伯營之烈烈徵師召伯成之

賦也肅肅嚴正之貌謝邑名申伯所封之國也在鄧州信陽軍【輯錄今河南有鄧州及信陽縣是也】功工役之事也營治也烈烈威武貌徵行也【成者成其功也兵則武矣必召公督之而後功告成】原隰旣平泉流旣淸召伯有成王心則寧

賦也土治【去聲】曰平水治曰淸○言召伯營謝邑相【去聲】其原隰之宜通其水泉之利此功旣成宣王之心則安也【當時宣王以徹申伯土田爲命故云然輯錄謝氏曰疆其土田事畢則原隰平矣治其溝洫事畢則泉流淸矣】

黍苗五章章四句【首章歸徳於召公二章三章則城邑旣成而徒役可歸也四章歸功於召公五章則上田旣治而王心可安也】

此宣王時詩與大雅崧髙相表裏【輯錄許氏曰上公則下說蓋申伯誠有功於天下而封之誠當矣故民𨿽勞無怨而且樂道其事也其未章旣喜謝邑之平治頌召伯之成功而歸重於王心之寧忘己之勞以奉其上惟欲得王心之安爾此見忠實之情太和之气象也】

隰桑有阿其葉有難【乃多反】旣見君子其樂【音洛下同】如何興也隰下濕之處宜桑者也阿美貌難盛貌皆言枝葉條垂之狀○此喜見君子之詩言隰桑有阿則其葉有難矣旣見君子則其樂如何哉詞意大槪與菁莪相類【此以可喜之物爲喜見君子之興也詳見菁莪】然所謂君子則不知其何所指矣【變雅中之君子必非在朝有位之人然詩無嘆息招徠之意則又非棄而在野者此則不可知也】或曰比也下章放此【以隰桑之阿難比君子容貌威儀之盛】

○隰桑有阿其葉有沃【烏酷反葉郁防反】旣見君子云何不樂興也沃光澤貌【以上二章言見君子而其心樂】

○隰桑有阿其葉有幽【葉於交反】旣見君子徳音孔膠【音交】興也幽黒色也【桑極茂則緑深而似黒輯錄幽釋文於九反】膠固也【徳音孔膠言其徳音之孚於人者無間也○此章見其可樂之實下章之誠愛亦本於此耳此章以可喜之物興可喜之人比上二章小異】

○心乎愛【葉許旣反】矣遐不謂矣中心藏之何日忘之賦也遐與何同表記作瑕鄭氏注曰瑕之言胡也謂猶告也○言我中心誠愛君子而旣見之則何不遂以告之而但中心藏之將使何日而忘之邪【輯錄許氏曰詩人自道其愛賢之意如此】楚辭所謂思公子兮未敢言【輯錄九歌注曰懼其瀆也】意蓋如此愛之根於中者深故之遲而存之久也【此章極言旣見之樂】

隰桑四章章四句【喜樂之意反覆道之增釋吳師道曰一章其樂如何二章云何不樂三章徳音孔膠四章中心藏之何日忘之一節深一節】

白華【音花】菅【音姦】兮白茅束兮之子之逺俾我獨兮

比也白華野菅也已漚【於候反漬也】爲菅【輯錄孔疏漚之柔韌異其名謂爲菅因謂在野未漚者爲野菅耳】之子斥幽王也俾使也我申後自我也○幽王娶申女以爲後又得褒姒而黜申後故申後作此詩言白華爲菅則白茅爲束二物至微猶必相須爲用何之子之逺而俾我獨耶【宜相得而仄相遺可怨者也輯錄朱子曰讀詩之法且如此章蓋言白華與茅尙能相依而我與子乃相去之逺何哉】

○英英白雲露彼菅茅【所莫侯反】天步艱難之子不猶比也英英輕明之貌白雲水土輕淸之气當夜而上騰者也露卽其散而下降者也步行也天步猶言時運也猶圖也或曰猶如也○言云之澤物無微不被今時運艱難而之子不圖不如白雲之露菅茅也【恩澤宜降而不降可怨者也】

○滮【符彪反】池北流浸彼稻田【葉地因反】嘯歌傷懷念彼碩人比也滮流貌北流丰鎬之間水多北流【輯錄滮當易皮休仄】碩人尊大之稱亦謂幽王也○言小水微流尙能浸灌王之尊大而反不能通其寵澤所以使我嘯歌傷懷而念之也【恩澤宜通而不通可怨又可思也】

○樵【䢐焦反】彼桑薪卬【五綱反】烘【火東反】於煁【市林反】維彼碩人實勞我心

比也樵采也桑薪薪之善者也卬我烘燎也煁無釡之竈可燎而不可烹飪者也【輯錄疏無釜之竈其上燃火謂之烘本爲此竈止以燃火照物若今火鑪也】○桑薪宜以烹飪而但爲燎燭以比嫡後之尊而反見卑賤也【當以貴處我反以賤待我可怨又可思也】

○鼓鐘於宮聲聞【音問】於外念子懆懆【七到反】視我邁邁比也懆懆憂貌邁邁不顧也○鼓鐘於宮則聲聞於外矣【增釋金履祥曰宮中鼓鐘聲必外聞宮中嫡庶之亂外人豈不知哉】念子懆懆而反視我邁邁何哉【情宜相通而不通如此可怨者也】

○有鶖【音秋】在梁有鶴在林維彼碩人實勞我心

比也鶖禿鶖也【輯錄埤雅曰鶖性貪惡俗呼禿鶖一名扶老狀如鶴而大長頸赤目其毛辟水毒頭髙八尺善與人鬭好防蛇】梁魚梁也○蘇氏曰鶖鶴皆以魚爲食然鶴之於鶖淸濁則有間【去聲】矣今鶖在梁而鶴在林鶖則飽而鶴則饑矣幽王進褒姒而黜申後譬之養鶖而棄鶴也【貴賤易置處非其宜可怨又可思也】

○鴛鴦在梁戢其左翼之子無良二三其徳

比也戢其左翼言不失其常也【輯錄通釋曰戢其左翼以相依於內舒其右翼以防患於外此禽鳥匹偶並棲之常也】良善也二三其徳則鴛鴦之不如矣【宜有常性乃爾無常可怨者也】

○有扁【步典反】斯石履之卑兮之子之逺俾我疷【都禮反葉喬移反】兮

比也扁卑貌俾使疷病也○有扁然而卑之石則履之者亦卑矣如妾之賤則寵之者亦賤矣是以之子之逺而俾我疷也【以貴從賤則貴者亦賤可怨又可思也】

白華八章章四句【此詩首章及五章七章疑當作興而集傳例以爲比更詳之○白華緑衣同一怨也緑衣能思古人以自處白華則未有聞也誠使處之有道寧不能已申侯之亂乎然其専一之心則可取是以夫子錄之○增釋許氏曰全篇比體而四六八章正比餘皆仄比一章言物必相須爲用今王不然而棄我二章言天澤必普及微物今王乃不圖其大者三章言小水潤澤尙能浸灌稻田有用之美物王之尊大反不能施澤於所當施四章言物之貴者用之輕位之尊者降而賤五章言有感則必冇應今念者固至而不見答六章言近惡而逺美七章言物皆常而王心無常八章言防於卑者身亦自卑也】

緜蠻黃鳥止於丘阿道之云逺我勞如何飲【於鴆反】之食【音嗣】之教之誨之命彼後車謂之載之

比也緜蠻鳥聲阿曲何也後車副車也○此微賤勞苦而思有所托者爲鳥言以自比也蓋曰緜蠻之黃鳥【此微賤之比也】自言止於丘阿而不能前蓋道逺而勞甚矣【此勞苦之云也】當是時也有能飲之食之教之誨之又命後車以載之者乎【此則思有所托之意也○增釋吳師道曰大學引而云於止知其所止𨿽曰防章取義而實可以說此詩蓋徼賤勞苦而思有所托者謂緜蠻之黃鳥則止於丘阿得其所當止之地矣我之道逺勞甚木知所止當是時有能飲之食之教之誨之而又命後車以載之者乎此則興也下章豈敢憚行畏不能趨卽承上章道逺勞甚而言不能前不能極卽未知所止之意】

○緜蠻黃鳥止於丘隅豈敢憚行畏不能趨飲之食之教之誨之命彼後車謂之載之

比也隅角【輯錄朱子曰丘隅岑郁之處】憚畏也趨疾行也

○緜蠻黃鳥止於丘側豈敢憚行畏不能極飲之食之教之誨之命彼後車謂之載之

比也側傍極至也國語云齊朝駕則夕極於魯國

緜蠻三章章八句【感慨期望之意仄覆道之】

幡幡【孚煩反】瓠葉采之亨【葉鋪郎反】之君子有酒酌言嘗之賦也幡幡瓠葉貌○此亦燕飲之詩言幡幡瓠葉采之亨之至薄也然君子有酒則亦以是酌而嘗之蓋述主人之謙詞言物𨿽薄而必與賓客共之也

○有【它故反】斯首炮【白交反】之燔【音煩葉汾幹反】之君子有酒酌言獻【葉虛言反】之

賦也有斯首一也猶數【上聲】魚以尾也毛曰炮【合其毛而炮之也】加火曰燔亦薄物也獻獻之於賓也

○有斯首燔之炙【音只葉陟略反】之君子有酒酌言酢【才洛反】之

賦也炕【音抗】火曰炙謂以物貫之而舉於火上以炙之酢報也賓旣卒爵而酌主人也

○有兔斯首燔之炮【葉蒲候反】之君子有酒酌言醻【市周反】之賦也醻導飲也【輯錄朱子曰主人酌以獻賓曰獻賓酢主人主人又自飲而復飲賓曰醻其主人又自飲者是導賓使飲也但賓受之卻不飲奠於席前】

瓠葉四章章四句【嘗之之云總言之也獻酢酬則以次而詳言之也四章皆物薄而意厚輯錄陳定宇曰燕飲之禮在誠不在物此聊舉一二以見其微薄謙詞爾燕飲之詩有盛言其丰者魚麗是也有謙言其薄者此詩是也】

漸漸【並士銜反下同】之石維其髙矣山川悠逺維其勞矣武人東徵不遑朝【葉直髙反】矣

賦也漸漸髙峻之貌武人將帥也遑暇也言無朝旦之暇也將帥出徵經歷險逺不堪勞苦而作此詩也【輯錄歐陽氏曰漸漸髙石悠逺山川序其所經歷險阻逺道之勞耳】

○漸漸之石維其卒【在律反】矣山川悠逺曷其沒【葉吳】矣武人東徵不遑出矣

賦也卒崔嵬也謂山巓之末也曷何沒盡也言所登歷何時而可盡也不遑出謂但知深入不暇謀出也

○有豕白蹢【音的】烝涉波矣月離於畢俾滂【普郎反】沱【徒何反】矣武人東徵不遑他【湯何反】矣

賦也蹢蹄烝眾也離月所宿也畢星名豕涉波月離畢將雨之驗也【輯錄埤雅豕喜雨胡庭芳曰畢星好雨月水之精也】○張子曰豕之負塗曳泥其常性也今其足皆白眾與涉波而去【水濯其足故白】水患之多可知矣【輯錄此與上文將雨之驗意不同】此言久役又逢大雨甚勞苦而不暇及他事也【輯錄嚴氏曰豕性負塗常時𨿽白蹢者亦污今羣然涉水濯其塗而見白是久雨亭潦多故也亭潦尙多雨歇未久而月離畢則又將雨矣不遑它事惟雨是憂耳】

漸漸之石三章章六句【一章則起兵在道而無休息之期二章則懸軍入險而無出險之計三章則以持戈執防之勞有沾體塗足之苦是以智慮廢而憂患専也】

苕【音條】之華【音花】蕓【音云】其黃矣心之憂矣維其傷矣

比也苕陵苕也本艸云卽今之紫葳蔓生附於喬木之上其華黃赤色亦名淩霄【輯錄蕓者黃之盛也】○詩人自以身逢周室之衰如苕附物而生𨿽榮不久故以爲比而自言其心之憂傷也

○苕之華其葉靑靑【子零反】知我如此不如無生【葉桑經反】比也靑靑盛貌然亦何能久哉

○牂【子桑反】羊墳【扶云反】首三星在罶【音柳】人可以食鮮【息淺反】可以飽【葉袖苟反】

賦也牂羊牝羊也墳大也羊瘠則首大也罶笱也罶中無魚而水靜但見三星之光而已○言饑饉之餘百物雕耗如此苟且得食足矣豈可望其飽哉苕之華三章章四句【一章二章見國勢不可久三章見民命不可全】陳氏曰此詩其詞簡其情哀周室將亡不可救矣詩人傷之而已

何艸不黃何日不行【葉戶卽反】何人不將經營四方

興也艸衰則黃將亦行也○周室將亡徵役不息行者苦之故作此詩言何艸而不黃何日而不行何人而不將以經營於四方也哉

○何艸不【葉胡勻反】何人不矜【古頑反韓詩作鰥葉居陵反】哀我徵夫獨爲匪民

興也赤黒色也旣黃而也無妻曰矜言從役過時而不得歸失其室家之樂也哀我徵夫豈獨爲非民哉【首章則怨國之多事此章則怨已之無家】

○匪兕【徐履反】匪虎率彼曠野【葉上與反】哀我徵夫朝夕不暇【葉後五反】

賦也率循曠空也○言徵夫非兕非虎何爲使之循曠野而朝夕不得閒暇也【上章則怨其上不以人待已此及下章則怨其上以禽獸待己】

○有芃【薄工反】者狐【與車葉】率彼幽艸有棧【士板反】之車行彼周道

興也芃尾長貌棧車役車也【孔氏曰周禮巾車云士乘棧車庶人乘役車此有棧是車之狀非士所乘之棧名也】周道大道也言不得休息也【芁然之狐在艸莽中其性宜也棧車行道而不息豈其性之所欲哉義旣反相因語又順相應也】

何艸不黃四章章四句【輔氏曰苕之華言國家之衰微時物之消耗人民不聊其生天運窮矣何艸不黃見使役之繁殷生民之勞苦上之人視人如禽獸人事極矣國家至是無可爲者此黍離之所以降爲國風小序謂自菀栁至此其詩多似風體雅降爲風其漸與】

都人士之什十篇四十三章二百句

詩經疏義防通卷十五﹤經部﹐詩類﹐詩經疏義會通﹥

欽定四庫全書

詩經疏義會通卷十六

元朱公遷撰大雅三

說見小雅【輯錄朱子曰大雅非聖賢不能爲平易明白正大光明熊去非曰文王大明綿皆天子諸侯會朝之樂皇矣追述太王王季之徳業與大明綿同意旱麓有玉瓉享祀神勞等語或亦受釐之樂思齊追述太任太姒太姜之徳言文王禦家在宮之事爲詳疑此入而燕處之樂靈臺豈亦岀而遊觀之樂乎若棫朴言文王之徳下武有聲皆兼言武王之事其樂或用之宗廟或用之朝廷今皆不可知余見小雅疏義】

文王之什三之一

文王在上於【音烏下同】昭於天【葉鉄因反】周𨿽舊邦其命維新有周不顯帝命不時【葉上紙反】文王陟降在帝左右【葉羽已反】賦也於嘆辭昭明也命天命也不顯猶言豈不顯也帝上帝也不時猶言豈不時也左右旁側也【謂之旁側則親切之甚也】○周公追述文王之徳明周家所以受命而代商者皆由於此以戒成王【此一篇之大旨輯錄通釋曰周家受命始於文王固由文王之徳所致一章二章三章則專言受命之事也周家代商始於武王亦由文王之徳所致四章以下則兼言代商之事也】此章言文王旣沒而其神在上昭明於天是以周邦𨿽自后稷始封千有餘年而其受天命則自今始也【今卽文王子孫之今日也或謂此爲文王時是不然集傳首言文王旣沒而其神在上周邦之命以此而新則命之新也在今文王子孫之今日矣大抵文王有徳而爲天人所歸是爲文王之受命子孫蒙其福澤而君天下斯正可見文王之受命此詩以戒成王則在成王時歌之又可以此今字爲文王時乎○增釋許氏曰自后稷始封至文王卽位一千九十三年武王卽位一千一百四十三年滅商一千一百五十六年】夫文王在上而昭於天則其徳顯矣【文王之徳充塞宇宙貫徹古今不以生死而有間故其神之昭於彼者卽其徳之顯於此者也】周𨿽舊邦而命則新則其命時矣【時者方應其期之謂天運肇啟歷數方來此所謂新卽所謂時也】故又曰有周豈不顯乎帝命豈不時乎【申言之以見其信然】蓋以文王之神在天一升一降無時不在上帝之左右是以子孫蒙其福澤而君有天下也【此爲追述之語故不曰徳而曰神見其儼若生存而可賴也在上而昭於天則與天同顯而天命之新有其故矣陟降在帝左右則又與天合體同運並行渾然無間而福澤之被於今者尢可見其故也此章首尾皆言文王與天爲一故成王得以君有乎天下但帝字比天字爲親切左右字比上字爲親切陟降字比昭字爲親切蓋欲極其形容而推原其故以譬曉之故反覆申明必至於此乃止也】春秋傳天王追命諸侯之詞曰叔父陟恪在我先王之左右以佐事上帝語意與此正相似或疑恪亦降字之誤理或然也【昭公七年追錫衛襄公防命之詞輯錄解頥曰此章之意約言之而四句已足惟周公告戒其君言有盡而意無窮故反覆申言之其徳之顯卽於昭之謂也其命之時卽維新之謂也其陟降在帝左右卽文王在上之謂也然於昭以言其神而不顯又言其徳何也蓋周家天命之新固本於文王之徳尢本於文王之神其徳之顯自其在人者言之也其神之昭自其在天者言之也光於四方顯於西土此其徳之在人者然也其气發揚於上爲昭明此其神之在天者然也文王生而其徳之昭著旣足以膺天命之眷顧沒而其神之昭明尢足以基天命於悠久及其以徳而受命文王與天猶二也及其昭明而在天則文王與天一矣惟其神之昭於天也故周之爲國𨿽舊而周之受命則新斯命也非文王一人之命乃周家一代之命也其神之在天相與爲無窮則其命之在後嗣亦相與爲無窮文王之神卽天之神也上帝之命卽文王之命也上帝之陟降無一時而不監於人文王之陟降無一時而不同於帝則爲後王者豈可謂天之髙髙在上而不吾察文王之神窈防恍惚而不吾知哉此章𨿽不言敬畏而不可不敬畏之意隱然見於言外矣】

○亹亹【音尾】文王令聞【音問】不已陳錫哉周侯文王孫子【葉奬裏反】文王孫子本支百世凡周之士不顯亦世

賦也亹亹彊勉之貌令聞善譽也陳猶敷也哉語辭侯維也本宗子也支庶子也【輯錄疏適譬本榦庶譬其枝也】○文王非有所勉也純亦不已而人見其若有所勉耳其徳不已故今旣沒而其令聞猶不已也【亹亹者前日文王之徳令聞則著於前日而又及於今日也】令聞不已是以上帝敷錫於周維文王孫子則使之本宗百世爲天子支庶百世爲諸侯而又及其臣子使凡周之士亦世世修徳與周匹休焉【文王盛徳之著不以今昔而有間則天之福其後者亦不以子孫臣子而有間也輯錄彭氏曰亹亹者不已之體也令聞則不已之形見也陳錫於周子孫百世仕者世祿不已之效驗也解頥曰上章言文王之徳之神此章以下專言徳者周公告戒成王固欲其法先王之顯徳保上天之顯命非但欲其求之窈防恍惚而已也】

○世之不顯厥猶翼翼思皇多士生此王國【葉於逼反】王國克生維周之楨【音貞】濟濟【子禮反】多士文王以寜

賦也猶謀翼翼勉敬也【勉敬者勉於敬也有不敢少怠之意】思語辭皇美楨榦也【輯錄朱子曰榦者版築之楨榦今人築墻必立一木於中爲骨謂之夜乂木橫曰楨直曰榦】濟濟多貌○此承上章而言【承上章末句專以人臣之世言】其傳世豈不顯乎而其謀猷皆能勉敬如此也美哉此眾多之賢士而生於此文王之國也【多士卽今日傳世之多士文王之國亦今日文王子孫之國也觀兩此字可見】文王之國能生此眾多之士【輯錄解頥曰以多士而生王國謂非天命之保佑不可以王國而克生此多士謂非聖化之造就不可由天命之保佑而多士以生由聖化之造就而王國克生也】則足以爲國之榦而文王亦賴以爲安矣【此文王亦以其今日在天之神言輯錄嚴氏曰墻恃榦而立國恃人而立】蓋言文王得人之盛而宜其傳世之顯也【文王得人之盛自王國克生一句生義○傳世之顯卽謀猷勉敬而可見謀猷勉敬是以能爲周之楨榦而文王賴之以安也美哉多士生此王國可謂盛矣然非王國克生何以能致是哉謂之克生則所以長育作成者有其道故羣臣之徳傳及子孫而世之顯也如此人徒見其傳世之顯而不知夫王國克生之所致也故承上章之意而推本之】

○穆穆文王於緝【七入反】熈敬止假【古雅反】哉天命有商孫子商之孫子其麗不億上帝旣命侯於周服【葉蒲北反】賦也穆穆深逺之意【凡人內不敬外不莊則必輕躁而淺露深逺之意惟不顯篤恭者有之】緝續熈明亦不已之意止語辭假大麗數也不億不止於億也侯維也【輯錄嚴氏曰服事也用也故爲臣而見用謂之服言服行其職也】○言穆穆然文王之徳不已其敬如此【穆穆以盛徳气象言敬則指言其徳之實也緝者緝此敬熈者熈此敬文王非有意緝熈之純亦不已自有不能已爾此聖徳之極致亦聖學之極功凡其所以昭於天聞於人者皆由不已其敬而致然爾故此一句爲此詩之樞紐】是以大命集焉以有商孫子觀之則可見矣蓋商之孫子其數不止於億然以上帝之命集於文王而今皆維服於周矣【此詩專戒成王所謂福者皆以今日受福言故陳錫哉周驗於君臣傳世之餘假哉天命驗於商孫子來臣之日文王之福澤而子孫受之是受天命自今始也以此証之則謂其命維新爲文王時者益見其不然矣○輯錄嚴氏曰此章蓋推原周之代商由於文王故以爲文王能有之也】

○侯服於周天命靡常殷士膚敏祼【古亂反】將於京【葉居良反】厥作祼將常服黼【音甫】冔【況甫反】王之藎【才刃反】臣無念爾祖賦也諸侯之大夫入天子之國曰某士【曲禮下注云列國卿大夫其命數與天子之士等】則殷士者商孫子之臣屬也膚美敏疾也祼灌鬯也將行也酌而送之也【奉持而進之於神也輯錄孟子注敏逹也將助也此從毛傳嚴氏曰祼灌古字通用宗廟有祼天地大神不灌】京周之京師也黼黼裳也冔殷冠也【輯錄嚴氏曰祭服不止於黼舉一章以表之耳毛詩曰夏后氏曰收周曰冕】蓋先代之後統承先王修其禮物作賓於王家【統承先王奉其先王之祭祀也修其禮物用其先王之禮樂也輯錄蔡氏曰賓以客禮遇之也熊去非曰此見周家忠厚之至】時王不敢變焉而亦所以爲戒也王指成王也藎進也言其忠愛之篤進進無已也【藎臣卽前所謂厥猶翼翼者也】無念猶言豈得無念也爾祖文王也○言商之孫子而侯服於周以天命之不可常也故殷之士助祭於周京而服商之服也於是呼王之藎臣而告之曰得無念爾祖文王之徳乎蓋以戒王而不敢斥言猶所謂敢告僕夫云爾【左傳襄公四年注曰告僕夫不敢斥尊也假哉天命固爲可喜而天命靡常又可畏也然則觀諸殷士而知彼所以失天下之故可不思念文王而知我所以得天下之故哉所以承上章之緝熙而起下章之修徳也】劉向曰孔子論詩至於殷士膚敏祼將於京喟然嘆曰大哉天命善不可不傳於後嗣是以富貴無常【殷不以善傳於後嗣是以不能保其富貴也】蓋傷微子之事周而痛殷之亡也【此劉向釋之之詞輯錄輔氏曰劉向所述孔子之言使人讀之憂思慘怛有不能堪者蓋孔子乃殷後而向亦宗室也眞氏曰以商之孫子而爲周之諸侯以商之美士而奔走周廟之祭天命何常之有哉成湯惟其仁也故天命歸於商紂惟其不仁故天命轉而歸周也】

○無念爾祖聿【於筆反】修厥徳永言配命自求多福【葉筆力反】殷之未喪【息浪反】師克配上帝宜鑑於殷駿【音峻】命不易【以豉反】

賦也聿發語辭永長配合也命天理也【此詩凡八言命此命字獨以天理言餘皆以福祚言】師眾也上帝天之主宰也駿大也不易言其難也○言欲念爾祖在於自修其徳而又常自省察使其所行無不合於天理【修厥徳者無他勉其敬而已永言配命則敬無間斷亦可至於文王之緝熈矣】則盛大之福自我致之有不外求而得矣【亦如文王之緝熈敬止而得假哉之天命也】又言殷未失天下之時其徳足以配乎上帝矣【此指殷之六七賢君而言之】今其子孫乃如此宜以爲鑑而自省焉則知天命之難保矣大學傳曰得眾則得國失眾則失國此之謂也【國之得失在天命而天命之去畱在人心故又引大學傳以廣之修徳如文王則福自至不修徳如殷紂則天命必去之亦以承上章之念祖而起下章之虞殷也】

○命之不易無遏爾躬【葉姑反】宣昭義問有虞殷自天【葉鉄因反】上天之載無聲無臭【葉初尢反】儀刑文王萬邦作孚【葉房尢反】賦也遏絕宣布昭明義善也問聞通有又通虞度載事儀象刑法孚信也○言天命之不易保故告之使無若紂之自絕於天而布明其善譽於天下【善譽猶二章所謂令聞也宣而昭之亦欲其如文王之不已也】又度殷之所以廢興者而折之於天【折斷也】然上天之事無聲無臭不可得而度也惟取法於文王則萬邦作而信之矣【作起也法文王在修徳修徳在持敬持敬不已則合乎天而得民矣以終上章念祖修徳之意】子思子曰維天之命於穆不已蓋曰天之所以爲天也於乎不顯文王之徳之純蓋曰文王之所以爲文也純亦不已夫知天之所以爲天又知文王之所以爲文則夫與天同徳者可得而言矣【天道不已以其純乎理也文王緝熈敬止則渾然天理而無不純純則自然不已也所謂與天同徳者理而已矣】是詩首言文王在上於昭於天文王陟降在帝左右而終之以此其防深矣【首章之意是文王卽天此章之意是法文王卽所以法乎天此篇首尾皆是文王與天爲一但愈言之而意愈深耳○上章念祖修徳配命三句此章儀刑文王一句周公切切戒成王以用功者在此而已輯錄通釋曰天髙在上而文王之神亦在上帝爲天之主宰而文王之神則升降乎帝之左右是天帝所在卽文王所在也何以知文王之能然哉以其與天同徳而已天之徳於穆不已所以爲天文王之徳純亦不已所以爲文於穆不已者天之誠也純亦不已者文王之誠也是文王之徳卽天之徳儀刑文王卽儀刑於天也天與文王一而已矣】

文王七章章八句

東萊呂氏曰呂氏春秋引此詩【仲夏紀】以爲周公所作味其詞意信非周公不能作也【語錄云文王詩直是發出許多義理】○今按此詩一章言文王有顯徳而上帝有成命也二章言天命集於文王則不惟尊榮其身又使其子孫百世爲天子諸侯也三章言命周之福不惟及其子孫而又及其羣臣之後嗣也四章言天命旣絕於商則不惟誅罰其身又使其子孫亦來臣服於周也五章言絕商之禍不惟及其子孫而又及其羣臣之後嗣也六章言周之子孫臣庶當以文王爲法而以商爲監也七章又言當以商爲監而以文王爲法也其於天人之際興亡之理丁寧反覆至深切矣【際者交接之義也天命之得失系君徳之盛衰見天人之際國家之得失系天命之去畱見興亡之理】故立之樂官而因以爲天子諸侯朝會之樂蓋將以戒乎後世之君臣而又以昭先王之徳於天下也國語以爲兩君相見之樂【兩君者兩國之諸侯也見魯語】特舉其一端而言耳【兩君相見者朝會中之一事也輯錄通釋曰一章以文王之徳與上帝之命對言也二章言天之命周與四章言天之絕商爲對三章言命周之羣臣後嗣與五章言絕商之羣臣後嗣爲對六章先言法文王后言監商七章先言監商後言法文王亦對舉而互言之周公旣以文王之徳播之聲詩以戒成王矣而復葉之音律以爲朝防通用之樂則又以告成王者告諸天下後世焉其意逺矣哉】然此詩之首章言文王之昭於天而不言其所以昭次章言其令聞不已而不言其所以聞至於四章然後所以昭明而不已者乃可得而見焉【輯錄通釋曰四章所謂熈者光明也卽所以昭明於天之本也所謂緝者繼續也卽所以不已其聞之本也文王之生也繼續光明而不已其敬故其沒也昭明於天而不已其聞焉】然亦多詠嘆之言而語其所以爲徳之實則不越乎敬之一字而已然則後章所謂修厥徳而儀刑之者豈可以他求哉亦勉於此而已矣【文王之徳不渝乎敬法文王者當從事於持敬○此詩七章四章以前言所以得天下之故五章以後言所以保天下之道輯錄輔氏曰敬之一字聖學之所以爲始終者又可見於此二程先生挈出此一字以詔後學其有力於聖學多矣學者舎是實無以爲進徳之階也】

明明在下赫赫在上【葉辰羊反】天難忱【市林反】斯不易【以豉反】維王天位殷適【音的】使不挾【子燮反】四方

賦也明明徳之明也赫赫命之顯也忱信也不易難也天位天子之位也殷適殷之適嗣也挾有也【增釋金履祥曰挾如挾泰山之挾謂提挾而有之也】○此亦周公戒成王之詩將陳文武受命故先言在下者有明明之徳則在上者有赫赫之命【此兩句一篇之大防】達於上下去就無常【有明明之徳則有赫赫之命是此理貫徹天人無間彼此有徳則天命歸之無徳則不能保其所有之命命之所在不可恃也】此天之所以難忱而爲君之所以不易也紂居天位爲殷嗣乃使之不得挾四方而有之蓋以此爾【先言其理如此乃以殷紂之事實之見已然之明鑑也輯錄呂東萊曰天位殷適使不挾四方則下章所陳眷顧周家有加而無已者非天私我有周也栽者培之傾者覆之因其材而篤焉耳嚴氏曰首章專述天命喪殷之事】

○摯【音至】仲氏任【音壬】自彼殷商來嫁於周曰嬪【毗申反】於京【葉居良反】乃及王季維徳之行【葉戶郎反】大【音泰】任有身【葉戶羊反】生此文王

賦也摯國名仲中女也任摯國姓也殷商商之諸侯也【輯錄自周而言則諸侯皆商也】嬪婦也京周京也曰嬪於京疊言以釋上句之意猶曰釐降二女於嬀【音規】汭【音芮】嬪於虞也【輯錄堯典蔡氏傳曰釐理降下也嬀水名水北曰汭蓋舜所居之地言堯治裝下嫁二女於嬀水之北使爲舜婦於虞氏之家也】王季文王父也【維徳之行言凡所行者皆本於徳也】身懷孕也【輯錄王氏曰摯仲氏任系其夫而言太任系其子而言】○將言文王之聖而追本其所從來者如此蓋曰自其父母而已然矣【以太任配王季而太任皆維徳之行天故爲生文王之聖是周家以明明之徳受赫赫之命久矣輯錄輔氏曰維徳之行所謂以成徳爲行也只此一句足以盡王季太任之事可謂辭約而義博也陳定字曰聖賢之生不偶然也有配偶之賢而後有嗣續之賢故詩推本聖賢之生往往自其所從來如生民言稷而及姜嫄此言文王而及太任下章言武王而及大姒皆是也其意深矣嚴氏曰次章述太任生文王也】

○維此文王小心翼翼昭事上帝聿懷多福【葉筆力反】厥徳不回以受方國【葉越逼反】

賦也小心翼翼恭愼之貌卽前篇之所謂敬也文王之徳於此爲盛昭明【終日幹幹對越上帝卽小心事帝之謂也】懷來回邪也【敬以直內故不回】方國四方來附之國也【小心翼翼是敬厥徳不回亦是敬天與之人與之皆聖敬之效驗也但以人事天則以小心翼翼言以上臨下則以厥徳不回言○翼翼不回徳也懷多福受方國皆赫赫之命使然爾輯錄嚴氏曰三章言文王之徳天人所與也小心恭敬明事上帝至誠之運與天周旋也遂能懷來多福蓋其徳不邪故能受此四方侯國之歸也解頥曰敬者徳之輿也無敬則徳不行聖人之敬上與天心合下與人心合故以之事天非有心於求福也而自足以來多福以之治人非有心於求媚也而自足以受方國】

○天監在下有命旣集【葉昨合反】文王初載天作之合在洽之陽在渭之涘【音士葉羽已反】文王嘉止大邦有子【葉奬禮反】賦也監視集就載年合配也洽水名本在今同州郃【音洽】陽夏陽縣今流已絕故去水而加邑渭水亦逕此入河也嘉婚禮也大邦莘國也子太姒也○將言武王伐商之事故此又推其本而言天之監昭實在於下其命旣集於周矣故於文王之初年而黙定其配【初年猶曰壯盛之年也或謂卽位之初年恐鑿】所以洽陽渭涘當文王將婚之期而大邦有子也蓋曰非人之所能爲矣【天以大姒與文王爲配此赫赫之命也而所以得此者以上章翼翼不回之徳致之也下兩章亦承此意輯錄嚴氏曰四章述天生大姒以配文王也】

○大邦有子俔【牽徧反】天之妹文定厥祥親迎【魚敬反】於渭造舟爲梁不顯其光

賦也俔磬也韓詩作磬說文云俔譬也孔氏曰如今俗語譬諭物曰磬作然也【大姒之徳合乎天譬則天之妹也】文禮祥吉也言卜得吉而以納幣之禮定其祥也造作梁橋也作船於水比之而加版於其上以通行者卽今之浮橋也【傳曰乘船危就橋安造舟爲梁敬婚禮也】傳曰天子造舟諸侯維舟大夫方舟士特舟【孫炎曰連四船曰維舟並兩船曰方舟獨一船曰特舟】張子曰造舟爲梁文王所制而周世遂以爲天子之禮也不顯顯也【豈不顯然其有光也輯錄嚴氏曰五章述文王親迎之事也】

○有命自天命此文王於周於京【葉居良反】纘【子管反】女維莘【所巾反】長【丁丈反】子維行【葉戶郎反】篤生武王保右【音祐】命爾燮伐大商

賦也纘繼也莘國名長子長女太姒也行嫁篤厚也言旣生文王而又生武王也【輯錄饒雙峯曰文王生於祖甲之三十一年武王后文王二十年生是商道始防之際二人已生矣】右助燮和也○言天旣命文王於周之京矣而克纘大任之女事者維此莘國以其長女來嫁於我也天又篤厚之使生武王保之助之命之而使之順天命以伐商也【有有徳之文王故與之以有徳之大姒有有徳之文王太姒故與之以有徳之武王故保佑命之使順天心以伐紂皆赫赫在上者爲之也輯錄嚴氏曰因天人之所欲是之謂燮伐此章述大姒生武王也解頥曰有大任爲之母復有大姒爲之婦故謂之纘言女徳之有繼也旣生文王於前又生武王於後故謂之篤言天命之匪解也其伐商也上以順乎天下以應乎人故謂之燮言其無慙徳也】

○殷商之旅其防如林矢於牧野維予侯興【葉音歆】上帝臨女【音汝】無貳爾心

賦也如林言眾也書曰受率其旅若林【見武成】矢陳也牧野在朝歌南七十里侯維貳疑也爾武王也○此章言武王伐紂之時【此下二章所以盡燮伐大商一句之義】紂眾防集如林以拒武王而皆陳於牧野則維我之師爲有興起之勢耳然眾心猶恐武王以眾寡之不敵而有所疑也故勉之曰上帝臨女毋貳爾心蓋知天命之必然而贊其決也然武王非必有所疑也設言以見眾心之同非武王之得已耳【武王率師上帝臨之所謂明明在下赫赫在上也輯錄輔氏曰上帝臨女無貳爾心女與爾𨿽皆指武王其實則是設言以見眾心之同非武王之得已也然辭意嚴恪洋洋乎如在其上如在其左右學者當常常涵泳此二句以存心養性而事天也通釋曰武王誓師曰受有臣億萬惟億萬心予有臣三千惟一心商罪貫盈天命誅之又曰朕夢恊朕卜襲於休祥戎商必克又曰𨿽有周親不如仁人觀是語也則武王固知上帝之監臨矣固知眾寡之不足疑矣嚴氏曰七章述武王伐商也】

○牧野洋洋檀車煌煌駟騵【音元】彭彭【葉鋪郎反】維師尙父時維鷹涼【音亮】彼武王肆伐大商防朝淸明【葉謨郎反】

賦也洋洋廣大之貌檀堅木宜爲車者也煌煌鮮明貌駵馬白腹曰騵【輯錄檀弓曰周人尙赤戎事乘騵陸佃曰言上周而下殷也】彭彭彊盛貌師尙父太公望爲太師而號尙父也鷹揚如鷹之飛而將擊言其猛也涼漢書作亮佐助也【王莾傳】肆縱兵也防朝會戰之旦也○此章言武王師眾之盛將帥之賢伐商以除穢濁不崇朝而天下淸明【輯錄孔氏曰王肅云不崇朝而殺紂天下方大淸明無復濁亂彭氏曰當癸亥之夕俟天休命之前猶有如陰曀之中及甲子昧爽一戰之後民情大恱向者昏亂穢濁之气一洗而出之豈不快哉解頥曰此章述牧野之事然言其檀車之煌煌而已不及乎矛防之利則是無待於擊刺也言其駟騵之彭彭而已不及乎弓矢之良則是無待於貫革也言尙父之鷹而已不及乎徒禦之眾則是無待於選鋒陷陣之勇也所以然者殷周之不敵久矣孔子曰仁不可爲眾也孟子曰徵之爲言正也各欲正己也焉用戰皆此意也會朝淸明所謂一戎衣而天下定也】所以終首章之意也【以有徳之周伐滅徳之商天命不佑彼而佑我則達於上下去就無常可見矣觀周之所以興商之所以不挾四方者如此則成王之心惕然知所戒矣輯錄嚴氏曰八章終上章伐紂之事也陳定宇曰篇首之明明以徳之明言之也篇末之淸明以治象之明言之也然不崇朝而天下淸明非徳之明者能之乎】

大明八章四章章六句四章章八句【此詩推原文武之徳自王季太任始】

名義見小旻篇一章言天命無常惟徳是與二章言王季太任之徳以及文王三章言文王之徳四章五章六章言文王太姒之徳以及武王七章言武王伐紂八章言武王克商以終首章之意【輔氏曰君有明徳則天有明命有王季文王則有太任太姒有王季太任則有文王有文王太姒則有武王有武王以爲君則有太公以爲臣蓋天人夫婦父子君臣之際安危治亂廢興存已之機如影響形聲非苟然也增釋吳師道曰此詩言王季太任之徳以及文王言文王太姒之徳以及武王又言武王伐商以及尙父明一家祖孫父子夫婦婦姑皆有聖徳而又有將帥之賢師眾之盛至於天命之保佑昭事之聿懷天之與聖人又相與爲一蓋無一而不盡其道詩人形容之備莫過於此】其章以六句八句相間又國語以此及下篇皆爲兩君相見之樂【見魯語】說見上篇

緜緜瓞【田節反】民之初生自土沮【七餘反】漆【音七】古公亶【都但反】父【音甫】陶【音桃】復【音福】陶穴【葉戶橘反】未有家室

比也緜緜不絕貌大曰小曰瓞之近本初生者常小其蔓不絕至末而後大也民周人也自從土地也沮漆二水名在豳地【自土沮漆自沮漆之土也語倒如此】古公號也亶父名也或曰字也後乃追稱太王焉陶窰竈也【輯錄孔疏陶瓦器竈也蓋以陶去其土而爲之故謂之陶】復重窰也穴土室也家門內之通名也【輯錄爾雅室與宮互名也】豳地近西戎而苦寒故其俗如此○此亦周公戒成王之詩追述太王始遷岐周以開王業而文王因之以受天命也【此一篇之大防】此其首章言之先小後大以比周人始生於漆沮之上而古公之時居於窰竈土室之中其國甚小至文王而後大也【厥初生民自后稷始入此室處在豳公時已然此云爾者生民之詩是推始祖所自出緜詩首章是見民人所自來姜嫄生后稷建邦啟土之由也稷封於邰而不窋竄去則有邰廢而周無民矣漆沮之豳又周之民人始生之地也夾皇遡過𨿽云已有宮室但穴處乃豳地所不能無謂之未有室家何怪哉況詩意主言太王肇基王迹文王克成厥勲以二王始終之者見在豳而小遷岐而大耳輯錄王氏曰周國嘗幾亡矣其后土漆沮而國復興故以爲民之初生也】

○古公亶父來朝走馬【葉滿補反】率西水滸【呼五反】至於岐下【葉後五反】爰及姜女聿來胥宇

賦也朝早也走馬避狄難【去聲】也【輯錄疏云古公避狄難其以來早朝時疾走其馬】率循也滸水厓也漆沮之側也岐下岐山之下也【輯錄羅氏曰岐山地理考異亦名天柱山在鳯翔府岐山縣東北十里】姜女太王妃也胥相【去聲相者相視也】宇宅也孟子曰太王居邠狄人侵之事之以皮幣珠玉犬馬而不得免乃屬【音燭】其耆老而告之曰狄人之所欲者吾土地也吾聞之也君子不以其所養人者害人二三子何患乎無君我將去之去邠逾梁山邑於岐山之下居焉邠人曰仁人也不可失也從之者如歸市【朱子引此以明太王遷岐之故蓋不得已而然也輯錄朱子曰皮謂虎豹麋鹿之皮也幣帛也屬會集也土地本生物以養人今爭地而殺人是以其所以養人者害人也邑作邑歸市人眾而爭先也張南軒曰太王之言忠厚不迫其遷本以全民不敢必民之歸而彊之徙也此天地之心眞保民之主也民心自不庸釋乎太王蓋戴其仁有素矣】

○周原膴膴【音武】堇【音謹】荼如飴【音移】爰始爰謀【計謀悲反】爰契【苦計反】我曰止曰時築室於玆【葉津之反】

賦也周地名在岐山之南廣平曰原膴膴肥美貌菫烏頭也荼苦菜蓼屬也飴【徐盈反】也【輯錄本艸曰烏頭與附子同根形似烏鳥之頭蜀人謂烏頭苖爲菫艸孔氏曰幹糖也】契所以然火而灼者也儀禮所謂楚焞是也【楚荊木也楚焞然楚木以爲灼之炬也出士喪禮輯錄注云周禮菫氏掌共燋契以待卜事是楚焞與契爲一皆謂鑽之荊焞存悶反許音土惇反】或曰以刀刻甲欲鑽之處也【輯錄前漢書注曰挈刻也言刻開之灼而卜之挈音契】○言周原土地之美𨿽物之苦者亦甘【苦者亦甘則稼穡之甘尢可見】於是太王始與豳人之從已者謀居之又契而卜之【輯錄嚴氏曰爰始謀及乃心也爰謀謀及卿士庶人也契謀及卜筮也】旣得吉兆乃告其民曰可以止於是而築室矣【地和如此又必恊之人神而後定居焉致重而不敢忽也】或曰時謂土功之時也【輯錄王氏曰曰時則命其臣民以土功之時也】

○乃慰乃止乃左乃右【葉羽已反】乃疆乃理乃宣乃畆【葉蒲彼反】自西䢐東周爰執事【葉上止反】

賦也慰安止居也左右東西列之也疆謂畫其大界理謂別其條理也【注見信南山】宣布散而居也或曰導其溝洫也【當以導溝洫爲是輯錄蘇氏導作通】畆治其田疇也自西䢐東自西水滸而䢐東也【輯錄疏云豳在周原西北而經言自西據至周之時從水滸而言也】周徧也言靡事不爲也【慰止左右所以安之也疆理宣畆所以養之也制其田裏之始也周爰執事則又不特此而已凡經始之事皆身親之也遷國之始其勤民如此輯錄嚴氏曰凡所當爲者無不盡也】

○乃召司空乃召司徒俾立室家【葉古胡反】其繩則直縮【色六反】版以載【葉節力反】作廟翼翼

賦也司空掌營國邑司徒掌徒役之事【輯錄曹氏曰量地以制邑度地以居民司空之職故先召之致眾庶令徒役司徒之職故次召之】繩所以爲直凡營度位處皆先以繩正之旣正則束板而築也【輯錄朱子曰人君國都如井田樣畫爲九區面朝背市左祖右社中間一區則君之宮室宮室前一區爲外朝凡朝防藏庫之屬皆在焉後一區爲市市四面有門左右各三區皆民所居而外朝一區左則宗廟右則社稷焉此國君都邑規模之大槪也解頥曰此司空立室家之事】縮束也載上下相承也言以索束版投土築訖則升下而上以相承載也【輯錄解頥曰此司徒命徒役之事】君子將營宮室宗廟爲先廏庫爲次居室爲後【輯錄毛傳本曲禮下語】翼翼嚴正也【太王遷岐與公劉遷豳之事大槪同公劉相土以山川太王相土以生物公劉之止基其民卽太王慰止左右也公劉之乃理其民卽太王疆理宣畆也但彼則處處廬旅言言語語其規模小此篇乃召司空以下其規模大蓋時世有先後土地有廣狹故不同耳】

○捄【音俱】之陾陾【耳升反】度【待洛反】之薨薨築之登登削屢馮馮【扶冰反】百堵【丁古反】皆興鼛【音臯】鼓弗勝【音升】

賦也捄盛土於器也陾陾眾也度投土於版也薨薨眾聲也登登相應聲削屢墻成而削治重復也馮馮墻堅聲【輯錄劉執中曰謂墻成脫版削其堅凸以就平直凸音疊】五版爲堵【其髙五版】興起也此言治宮室也鼛鼓長一丈二尺以鼓役事【輯錄地官鼓人朱氏注曰鼛緩也以役事勞民故節之欲其緩也又通作臯】弗勝者言其樂事勸功鼓不能止也【此與庶民子來同意】

○乃立臯門臯門有伉【苦浪反葉苦郎反】乃立應門應門將將【七羊反】乃立冢土戎醜攸行【葉戶郎反】

賦也傳曰王之郭門曰臯門伉髙貌王之正門曰應門將將嚴正也【輯錄考索云臯者逺也門最在外故曰臯應當也禮記疏謂南向當朝正門】太王之時未有制度特作二門其名如此及周有天下遂尊以爲天子之門而諸侯不得立焉冢土大【音泰】社也亦太王所立而後因以爲天子之制也【輯錄朱子曰太王立岐周之社武王旣有殷國遂通立周之社於天下以爲大社猶漢初令民立漢社稷也】戎醜大眾也起大事動大眾必有事乎社而後出謂之宜【沮漆之豳一時也走馬至岐一時也未幾而垣墉成宮室興宗廟門社無不備气象一變如此周家興起之勢不可遏昆夷駾喙有其兆矣輯錄爾雅曰宜祭名以兵凶戰危慮有負敗祭之以求福宜故謂之宜】

○肆不殄【田典反】厥慍【紆問反】亦不隕【韻敏反】厥問柞【子洛反】棫【音域】防【蒲貝反】矣行道兌【吐外反】矣混【音昆】夷駾【徒對反】矣維其喙【吁貴反】矣

賦也肆故今也猶言遂也承上起下之辭殄絕慍怒隕墜也問聞通謂聲譽也柞櫟也枝長葉盛叢生有刺棫白桵【音緌】也小木亦叢生有刺【輯錄爾雅注曰叢生有刺實如耳璫紫赤可啖詩疏棫卽柞也其材理全白無赤心者爲白桵直理易破可爲犢車輻又可爲矛防矜今人謂之白梂或曰白柘二說未知孰是矜音芹柄也梂音求】防挺防而上不拳曲蒙宻也兌通也始通道於柞棫之間也駾突喙息也【輯錄呂與叔曰喙張喙而息也奔趨者其狀如此】○言大王𨿽不能殄絕混夷之慍怒亦不隕墜已之聲聞蓋𨿽聖賢不能必人之不怒已但不廢其自修之實耳【輯錄輔氏曰自修之實而但驗其聲問者冇其實則有其名也】然太王始至此岐下之時林木深阻人物鮮少至於其後生齒漸繁歸附日眾則木防道通昆夷畏之而奔突竄伏維其喙息而已言徳盛而昆夷自服也蓋已爲文王之時矣【木防道通實太王作屏修平啟辟而然至文王特加盛耳故皇矣之詩又以斯防斯兌爲太王時也輯錄呂東萊曰此章蓋總敍周家王業積施屈伸之理始於太王而終於文王耳○增釋吳師道曰孟子太王避狄太王事獯鬻集注所謂狄人卽獯鬻也此詩肆不殄厥慍傳謂昆夷則爲太王患者獯鬻昆夷也思齊肆戎疾不殄傳昆夷玁狁之屬則爲文王患者昆夷玁狁也豳岐迫近夷狄蓋非一種矣】

○虞芮【如銳反】質厥成文王蹶【居衛反】厥生【葉桑經反】予曰有疏附【葉上聲】予曰有先【息薦反】後【胡豆反葉下五反】予曰有奔奏【與走通葉宗五反】予曰有禦侮

賦也虞芮二國名質正成平也【輯錄嚴氏曰曲直得其平則無爭也】傳曰虞芮之君相與爭田久而不平乃相與朝周入其境則耕者讓畔行者讓路【輯錄熊氏曰畔謂田之疆界讓畔則兩界之地耕墾皆不及讓路如少避長賤避貴之類】入其邑男女異路【輯錄疏邑謂城中如王制云道路男子由右婦人由左注云以爲地道尊右故也】斑白不提挈【輯錄疏年老其發白黑雜提挈有少者代之也】入其朝士讓爲大夫大夫讓爲卿【增釋許氏曰疏選士爲大夫選大夫爲卿則各以徳而相讓也】二國之君感而相謂曰我等小人不可以履君子之境【輯錄君子尙讓小人喜爭】乃相讓以其所爭田爲閒田而退天下聞之而歸者四十餘國【輯錄毛傳之說見於孔子家語好生篇孔子曰以此觀之文王之道其不可加焉不令而從不教而聽至矣哉熊氏曰被文王之化自然興起而歸附之三分天下有其二而說者以虞芮質成之年爲文王受命之年亦以此歟】蘇氏曰虞在陜之平陸芮在同之馮翊平陸有閒原焉【增釋鄱陽張氏曰虞芮讓所事田今平陸西六十里閒原者所爭田也東西七里南北十二里】則虞芮之所讓也蹶生未詳其義或曰蹶動而疾也生猶起也【王業至此大盛國勢奮然而興也】予詩人自予也率下親上曰疏附【疏導也引導其下以親其上也】相道【並去聲】前後曰先後【引君當道是導之於前輔君進徳是相之於後所謂前後者不專指其身而言也】諭徳宣譽曰奔走【以人君之徳諭於人以人君之譽宣於外不疾而速若置郵而傳命故曰奔走】武臣折衝曰禦侮【奔衝而來者此有以折其气也】○言昆夷旣服而虞芮來質其訟之成於是諸侯歸周者眾而文王由此動其興起之勢是𨿽其徳之盛然亦由有此四臣之助而然【輔氏曰四臣四等之臣】故各以予曰起之其辭繁而不殺【所界反】者所以深嘆其得人之盛也【文王得人之盛如此今日喜談而樂道之詞意之詳不期而然矣上篇終之以尙父此篇終之以四臣二詩之意相似】

緜九章章六句

一章言在豳二章言至岐三章言定宅四章言授田居民五章言作宗廟六章言治宮室七章言作門社八章言至文王而服昆夷九章遂言文王受命之事余說見上篇【輔氏曰以上三篇皆周公作以戒成王之詩文王則專美文王之徳大明則上及王季下及武王之徳緜則又及太王之徳蓋歷述先王積累徳業之盛以見成王任大責重不可不謹戒而保守之也愚謂周家世有哲王其作則垂憲者備矣周公未嘗舉古先聖王以爲言所以戒者不曰文王則曰武王不曰武王則曰王季蓋祖宗之所行正子孫之所法周公拳拳於成王者正欲其守家法以承先業耳伊尹之於太甲也非成湯之事不以訓其意亦猶此歟】

芃芃【薄紅反】棫【雨逼反】朴【音卜】薪之槱【音酉】之濟濟【子禮反】辟【音壁】王左右趣【葉此苟反】之

興也芃芃木盛貌朴叢生也言根枝迫迮【音窄】相附著【直略反】也槱積也【輯錄嚴氏曰積以待其幹而用之】濟濟容貌之美也【此聖人之徳容也睟面盎背如此則其根於心者可知】辟君也君王謂文王也○此亦以詠歌文王之徳言芃芃棫朴則薪之槱之矣濟濟辟王則左右趣之矣【此皆極盛之所致者以必然之理爲興】蓋徳盛而人心歸附趣向之也【此泛言左右之人其心歸向之也】

○濟濟辟王左右奉璋奉璋峩峩【玉歌反】髦士攸宜【葉牛何反】賦也半圭曰璋祭祀之禮王祼以圭瓉諸臣助之亞祼以璋瓉【瓉斚屬以圭璋爲柄輯錄疏曰祭統六君執圭瓉祼已太宗伯執璋瓉亞祼小宰云凡祭祀贊祼將之事是助行祼事非獨一人】左右奉之其判在內亦有趣向之意【圭首銳一圭中分爲二璋奉於王前則其中分處向王類乎人之鞠躬內向而歸心焉】峩峩盛壯也髦俊也【宜稱也左右俊髦固有趣向之心璋判在內亦若有趣向之意儀容俊偉以奉其璋此人此器相稱也此承上章言祭祀之時人心歸向之也】

○渒【匹世反】彼涇【音經】舟烝徒楫【音接葉借入反】之周王於邁六師及之

興也渒舟行貌涇水名烝眾楫櫂於往邁行也六師六軍也【輯錄梁氏曰文王未嘗爲天子六師之說非所施及攷詩意蓋追稱之辭則六師亦追言之耳】○言渒彼涇舟則舟中之人無不楫之周王於邁則六師之眾追而及之蓋眾歸其徳不令而從也【興取自然皆然之意無不楫之皆然也以興眾歸其徳不令而從自然也烝徒楫之則亦有此意○此言徵伐之時人心歸向之也輯錄解頥曰國之大事在祀與戎上章言人心之趣向見於祭祀之時此章言人心之趣向見於徵伐之日也】

○倬【陟角反】彼云漢爲章於天【葉鉄因反】周王壽考遐不作人興也倬大也云漢天河也在箕鬥二星之間其長竟天【此以云漢之長興周王之壽考倬字正呼壽考二字也】章文章也【日月星辰河漢皆天文也但河漢之體爲最大河漢之長竟天尢能爲章於天者也】文王九十七乃終故言壽考【壽考則在位久】遐與何同作人謂變化鼓舞之也【變化之則其遷善也不自知鼓舞之則𨿽頺墮委靡者亦奮然而有爲矣所謂待文王而興者如此○輔氏曰此章言人心所以歸向文王之故倬彼云漢則爲章於天矣周王壽考而何不作人乎作人非一朝一夕所能必積久乃可致也愚謂云漢以其倬然而長故能爲章於天文王歷年多則化行以漸而能作人也必然矣此章蓋以盛大悠久之功用爲興輯錄曹氏曰作者鼔舞振動之意商之末世士气卑弱甚矣非鼔舞振動之烏能自奮而有成哉陳氏曰聖人久於其道而天下化成也】

追【對回反】琢【陟角反】其章金玉其相勉勉我王綱紀四方興也追雕也金曰雕玉曰琢【以金爲質則雕之以玉爲質則琢之】相質也勉勉猶言不已也凡网罟張之爲綱理之爲紀【總而舉之使之皆有所系謂之綱詳而理之使之各有連屬謂之紀皆是聨比之意而綱則無所遺紀則無所紊也】○追之琢之則所以美其文者至矣【天下之政治文章至如追金琢玉者則致其華美之極而無以加矣】金之玉之則所以美其質者至矣【天下之物至以金玉爲之相質則致其美好之極而無以加矣】勉勉我王則所以綱紀乎四方者至矣【天下之爲治者勉而人勉如文王則維系人心之極而無以加矣○此以用心至極爲興蓋追琢金玉是貴重乎物而用心致美之極勉勉不已是勤勞於事而用心致治之極故取以起興如此觀集傳至矣之云可見○前稱濟濟辟王此稱勉勉我王濟濟以貌言徳之見於外也勉勉以心言徳之存於中也輯錄許氏曰竊謂卒章爲有義之興言文王之徳之純也文之見乎外者固若金玉之追琢質之存乎中則實金玉也表裏如一豈致飾於外而已故勉勉其徳之我王能綱紀四方也今兼存之】

棫朴五章章四句【此亦以昭先王之徳使人知周所以得天下之故也旱麓思齊皆是此意】

此詩前三章言文王之徳爲人所歸後二章言文王之徳有以振作綱紀天下之人而人歸之【五章之序首以左右言次以六師言至作人綱紀則盡乎人矣人心所以歸之之故於此見矣】自此以下至假樂皆不知何人所作疑多出於周公也

瞻彼旱麓【音鹿】榛楛【音戶】濟濟【子禮反】豈弟君子幹祿豈弟興也旱山名【輯錄地理誌漢中郡南鄭縣旱山】麓山足也榛似栗而小楛似荊而赤濟濟眾多也豈弟樂易也【樂者和樂也易者平易也和樂而平易必純乎天理乃能然周公以稱文王卽其所固有者贊之也召康公以戒成王以其所當有者期之也】君子指文王也○此亦以詠歌文王之徳言旱山之麓則榛楛濟濟然矣豈弟君子則其幹祿也豈弟矣幹祿豈弟言其幹祿之有道猶曰其爭也君子云爾【此皆莫之致而至者故以自然之理爲興旱麓無意於榛楛而榛楛自生之以其地之美也君子無意於福祿而福祿自歸之以其徳之盛也輔氏曰言樂易則無汲汲勞苦之意優柔寛裕盡其理而已非有意於幹祿也自詩人歌之則若見其以豈弟之道幹祿而所以干祿者有道爾】

○瑟【所乙反】彼玉瓉【才反】黃流在中豈弟君子福祿攸降【葉乎攻反】

興也瑟縝宻貌玉瓉圭瓉也以圭爲柄黃金爲勺靑金爲外而朱其中也【錫爲靑金輯錄疏圭以玉爲之指其體謂之玉瓉據成器謂之圭瓉瓉盛鬯酒以黃金爲勺有鼻口酒從中流出漢禮瓉槃大五升口徑八寸下有槃口徑一尺則瓉如勺爲槃以承之天子之瓉其柄之圭長尺二寸其賜諸侯蓋九寸以下】黃流郁鬯也釀秬黍爲酒築郁金煮而和之使芬芳條鬯以瓉酌而祼之也【輯錄疏云艸名郁金則黃如金色酒在器流動故曰黃流】攸所降下也○言瑟然之玉瓉則必有黃流在其中豈弟之君子則必有福祿下其躬明寶器不薦於防味而黃流不注於瓦缶則知盛徳必享於祿壽而福澤不降於淫人矣【此物類相從之意而以必然之理爲興輯錄解頥曰器之美者味亦美徳之盛者福亦盛】

○鳶【弋專反】飛戾天【葉鉄因反】魚躍於淵【葉一均反】豈弟君子遐不作人

興也鳶鴟類戾至也李氏曰抱朴子曰鳶之在下無力及至乎上聳身直翅而已蓋鳶之飛全不用力亦如魚躍怡然自得而不知其所以然也【此可以見鳶魚飛躍對言之故】遐何通言鳶之飛則戾於天矣魚之躍則出於淵矣豈弟君子而何不作人乎言其必作人也【鳶必戾天魚必躍淵豈弟君子必作人亦取必然之理以爲興然此章不言福下章不言豈弟二章之意正相足也輯錄解頥曰物之囿於气者有自然之機人之囿於徳者有自然之化】

○淸酒旣載【葉節力反】騂【息營反】牡旣備【葉蒲北反】以享以祀【葉免織反】以介景福【葉筆力反】

賦也載在尊也備全具也承上章言有豈弟之徳則祭必受福也【徳有以及乎人斯有以感乎神矣故其受福之必然如此】

○瑟彼柞棫民所燎【力召反】矣豈弟君子神所勞【力報反】矣興也瑟茂宻貌【輯錄通釋曰上章玉瓉故言縝宻此章柞棫故言茂宻】燎爨也【此皆極盛之所致者以必然之理爲興】或曰熂燎除其旁艸使木茂也【從此說則二者皆有栽者培之之意亦以必然之理爲興輯錄熂芟艸燒之箋云】勞慰撫也【輯錄解頥曰物之盛者必爲人所用徳之盛者必爲神所福】

○莫莫葛藟【力軌反】施【以防反】於條枚【莫回反】豈弟君子求福不回

興也莫莫盛貌回邪也【葛盛則自施於條枚徳盛則自享乎福祿文王之福豈回邪要求而得之哉以足首章幹祿豈弟之意起興亦與首章同】

旱麓六章章四句【輔氏曰棫朴言文王有徳而人歸之旱麓言文王有徳而福歸之也愚謂旱麓首末兩章見其自然受福二章至五章見其必然受福○增釋許氏曰此詩五章有豈弟君子一語者皆興中一章無此語者爲賦其意則在各章末句相次爲義一章君子以豈弟之道幹祿二章福祿自降三章徳及乎人四章徳感乎神五章神降之福六章謂徳旣格乎上下矣而所以受福者皆自然之意言樂易受福之自然此所以爲文王也】

思齊【側皆反】大【音泰】任文王之母【莫後反】思媚【美記反】周姜京室之婦【房九反】大【同上】姒嗣徽音則百斯男【葉尼心反】

賦也思語辭齊莊媚愛也周姜大王之妃太姜也京周也大姒文王之妃也徽美也百男舉成數而言其多也【輯錄春秋傳云管蔡郕霍魯衛毛郜雍曹滕畢原丰郇文之眧也並伯邑考武王十八人然此特其見於書傳者耳亦可見其多也】○此詩亦歌文王之徳而推本言之曰此莊敬之太任乃文王之母實能媚於周姜而稱其爲周室之婦【輯錄王氏曰齊者母道也媚者婦道也爲人母盡母道爲人婦盡婦道者太任也】至於太姒又能繼其美徳之音而子孫眾多上有聖母所以成之者逺內有賢妃所以助之者深也【原其質之所稟則曰聖究其徳之所成則曰賢實皆謂之賢婦人可也特據文王而言尊其母爾言其所從來者如此文王之徳有由然也】

○惠於宗公神防時怨神罔時恫【音通】刑於寡妻至於兄弟以禦【牙嫁反】於家邦【葉卜工反】

賦也惠順也宗公宗廟先公也【輯錄張子曰未追王故稱公】恫痛也【痛之義與恨相近】刑儀法也寡妻猶言寡小君也禦迎也【迎之與之相接之意齊家則與一家之人相接治國則與一國之人相接輯錄此從毛傳孟子注與鄭箋同】○言文王順於先公而鬼神歆之無怨恫者【無怨恫則祖考其安樂之矣輯錄此意誠心正身修之驗也】其儀法內施於閨門而至於兄弟以禦於家邦也孔子曰家齊而後國治【輯錄通釋曰大學傳齊家治國章三引詩文始言家人次言兄弟終言四國朱子亦嘗謂卽刑寡妻至兄弟禦家邦之意】孟子曰言舉斯心加諸彼而已【孔子孟子之言皆釋刑於寡妻以下】張子曰言接神人各得其道也【此則通釋之也○孝感於鬼神而教行於家國皆積盛致然也此言其徳之所施者如此輯錄解頥曰先神而後人尊卑之序也先家而後國親疎之殺也誠以事神而神無不格誠以治人而人罔不孚此所謂接神人各得其道也】

○雝雝【於容反】在宮肅肅在廟【葉音貌】不顯亦臨無射【音亦】亦保【葉音鮑】

賦也雝雝和之至也肅肅敬之至也不顯幽隱之處也射與斁同厭也保守也○言文王在閨門之內則極其和在宗廟之中則極其敬𨿽居幽隱亦常若有臨之者𨿽無厭射亦常有所守焉其純亦不已蓋如是【純亦不已主亦臨亦保言居幽隱而或慢之待厭射而後守之則有間矣○文王之徳見於外者隨地而然根於中者無時不然其表裏之俱盛如此輯錄熊去非曰此承上章而言雝雝在宮卽刑於寡妻以下之事肅肅在廟卽惠於宗公以下之事解頥曰雝雝和之至也所以爲治人之本也肅肅敬之至也所以爲事神之本也不顯自其在已者言之亦臨則指其在神者而言也無射自其在人者言之亦保則指其在已者而言也已之所處𨿽在於幽隱而心之戒懼則常若有臨之者人之於我𨿽無所厭射而心之操存則常若有所守焉所以爲純亦不已之實也】

○肆戎疾不殄烈假【古雅反】不瑕不聞亦式不諌亦入【此與下章用韻未詳】

賦也肆故今也戎大也疾猶難也犬難如姜裏之囚及昆夷獫狁之屬也殄絕烈光假大瑕過也【輯錄過失也】此兩句與不殄厥慍不隕厥問相表裏聞前聞也式法也○承上章言文王之徳如此故其大難𨿽不殄而光大亦無玷缺【光大者徳見於外有光輝而又盛大也如聲名洋溢乎中國施及蠻貊之類非所謂光且大乎】𨿽事之無所前聞者而亦無不合於法度𨿽無諫諍之者而亦未嘗不入於善傳所謂性與天合是也【性與天合主亦式亦入言輔氏曰不聞亦式從心所欲不逾矩也不諌亦入不思不勉從容中道也愚謂不聞亦式者法由此立不待學而能不諫亦入者由仁義行不待矯而正此言徳極盛故不因患難而有損徳本盛故不資輔導而獲益也已上二章言徳之成已者如此輯錄解頥曰戎疾不殄難之自外至者聖賢有所不能必也烈假不瑕徳之由巾出者聖賢未嘗不自盡也不聞亦式其知生知不思而得故稽之往古而不謬也不諌亦入其行安行不勉而中故質之當今而無疑也此所以爲性與天合也】

○肆成人有徳小子有造古之人無斁【音亦】譽髦斯士賦也冠以上爲成人小子童子也造爲也【造訓爲猶曰能也孝弟謹信灑掃應對進退之類無不能之所謂有造也】古之人指文王也譽名髦俊也○承上章言文王之徳見於事者如此【三章和敬純是正言文王之徳四章處困而亨順理而裕則皆徳之見乎事者】故一時人材皆得其所成就蓋由其徳純而不已故令此士皆有譽於天下而成其俊乂之美也【譽髦卽指有徳有造言斯士卽指成人小子言○聖人徳盛如此天下涵泳於教化中大以成大小以成小則所以譽髦之者至矣然不易致也必久於其迫而後化成彼乍作乍輟者其能與於斯乎此章言徳之成物者如此輯錄呂東萊曰聖人流澤萬世者無有大於作人所以體天地生生之大徳也故此詩以是終焉文王之無斁孔子之誨人不倦其心一也王氏曰初言大姒則化成乎內也終言譽髦斯士則化成乎天下也】

思齊五章二章章六句三章章四句【增釋許氏曰首章專主於太任而言謂太任有齊莊之徳故能生文王其徳之本則上繼於太姜其徳之化則下及於太姒此四句因及太任之徳之本效以著其所以成文王之聖也二章言文王事神接人各得其道三章言存諸身者純亦不已四章言見諸事者性與天合卒章言作成人材之盛】

皇矣上帝臨下有赫【葉黒各反】監觀四方求民之莫維此二國其政不獲【葉胡郭反】維彼四國爰究爰度【待洛反】上帝耆之憎其式廓乃眷西顧此維與宅【葉逹各反】

賦也皇大臨視也赫威明也監亦視也莫定也二國夏商也不獲謂失其道也四國四方之國也究尋度謀也耆憎式廓未詳其義或曰耆致也【致猶取也言其徳爲上帝之所取也輯錄程子曰毛氏武傳云】憎當作增式廓猶言規模也【輯錄輔氏曰式如式樣之式廓如匡廓之廓】此謂岐周之地也○此詩敍大王大伯王季之徳以及文王伐宻伐崇之事也此其首章先言天之臨下甚明但求民之安定而已彼夏商之政旣不得矣【桀紂之政皆政之失者也】故求於四方之國苟上帝之所欲致者則增大其疆境之規模於是乃眷然顧視西土以此岐周之地與大王爲居宅也【人知太王避狄遷岐而不知天欲以此興周也故推本天意而言其故輯錄解頥曰天豈私我有周哉其眷周也卽所以求民之安定也】

○作之屏【必領反】之其菑【莊持反】其翳【一計反】修之平之其灌其栵【音例】啟之辟【婢亦反】之其檉【醜貞反】其椐【羌居反葉紀庶反】攘之剔【它歷反】之其檿【鳥劍反】其柘【章夜反葉都故反】帝遷明徳串【古患反】夷載路天立厥配受命旣固

賦也作防起也屏去【上聲】之也菑木立死者也翳自斃者也【死而僕曰斃】或曰小木蒙宻蔽翳者也修平皆治之使疏宻正直得宜也灌叢生者也栵行【音杭】生者也啟辟芟除也檉河栁也似楊赤色生河邊【輯錄爾雅注曰今河旁赤莖小楊陸氏曰生水旁皮正赤如縫一名雨師松葉似松】椐樻【音匱】也腫節似扶老可爲杖者也【輯錄陸氏曰節中腫似扶老卽今靈壽是也今人以爲馬鞭及杖】攘剔謂穿剔去其繁冗使成長【上聲】也檿山桑也與柘皆美材可爲弓榦又可蠶也【輔氏曰菑翳則因其死斃而防去之灌栵則因其叢列而修治之檉椐凡木則芟除之檿柘美材則攘剔之此皆循理而爲得治物之道也】明徳謂明徳之君卽大王也串夷載路未詳或曰串夷卽昆夷載路謂滿路而去所謂混夷駾矣者也配賢妃也謂大姜○此章言大王遷於岐周之事【此章發上章末句之意】蓋岐周之地本皆山林險阻無人之境而近於昆夷大王居之人物漸盛然後漸次開辟如此乃上帝遷此明徳之君使居其地而昆夷逺遁天又爲之立賢妃以助之是以受命堅固而卒成王業也【太王之治岐如此天使安居其地而外侮除又配以賢妃而使其受此定命也天意於是確然矣輯錄輔氏曰此章首八句人事也後四句天命也由天命時故人事應由人事治故天命從也】

○帝省【息井反】其山柞棫斯防【蒲貝反】松栢斯兌【徒外反】帝作邦作對自大【音泰】伯王季維此王季因心則友【葉羽已反】則友其兄【葉虛王反】則篤其慶【葉祛羊反】載錫之光受祿無喪【息浪反葉平聲】奄有四方

賦也防兌見緜篇此亦言其山林之間道路通也【此承上章作屏修平啟辟攘剔言緜以爲文王事此以爲太王事蓋斯防斯兌是方然之時防矣兌矣則其如此者久矣詩人之詞自有間也○增釋許氏曰兌字釋文於緜吐外反於皇矣徒外反是義不同而音亦不一也今傳於緜吐外反訓通以防兌爲木防道通於皇矣則徒外反亦以防兌爲木防道通是音異義同也校之毛詁俱當作吐外反】對猶當也作對言擇其可當此國者以君之也大伯大王之長子王季大王之少子也因心非勉彊【上聲】也【輯錄嚴氏曰李氏云孝弟之道豈可以僞爲哉因其心而然耳生而無不知愛其親長而無不知敬其兄本於良知良能豈非人心而然哉】善兄弟曰友兄謂大伯也篤厚載則也奄字之義在忽遂之間○言帝省其山而見其木防道通則知民之歸之者益眾矣於是旣作之邦又與之賢君以嗣其業蓋自其初生大伯王季之時而已定矣於是太伯見王季生文王又知天命之有在故適吳不反太王沒而國傳於王季及文王而周道大興也【大伯王季皆足以當其國但王季有聖子則大伯宜讓而王季宜受其讓矣】然以大伯而避王季則王季疑於不友故又特言王季所以友其兄者乃因其心之自然而無待於勉彊【理當受讓而受之乃因其心之自然未嘗有所矯拂也一有矯拂則害其良心而非友矣】旣受太伯之讓則益修其徳以厚周家之慶而與其兄以讓徳之光猶曰彰其知人之明不爲徒讓耳其徳如是故能受天祿而不失至於文武而奄有四方也【天以大王善於治岐也故祚之以賢嗣君嗣君又篤天倫而益培之宜乎益呂其後矣王季之興起一者本於父之功二者由於已之徳此章又發上章末句之意輯錄解頥曰王業之成𨿽在於武王得天下之時而天命之定已見於太伯讓王季之日太伯讓焉而無迹王季受之而無愧此王業之所由基也文王創造於前武王繼續於後此王業之所由成也太伯當立而不立文王可爲而不爲故皆謂之至徳非王季之友無以成太伯之志非武王之孝無以成文王之功武王之孝易知也王季之友難知也此因心則友則友其兄則篤其慶載錫之光詩人所以再三嘆詠於王季也】

○維此王季帝度【待洛反】其心貊【武伯反】其徳音其徳克明克明克類克長【丁丈反】克君王【如字或於況反】此大邦克順克比【必裏反】比【毗至反】於文王其徳靡悔【葉虎洧反】旣受帝祉【音恥】施【以豉反】於孫子【葉奬裏反】

賦也度能度物制義也貊春秋傳樂記皆作莫謂其莫然淸靜也克明能察是非也克類能分善惡也【是非以事理言善惡以人品言】克長教誨不倦也克君賞慶刑威也言其賞不僣故人以爲慶刑不濫故人以爲威也【克長能教也克君能治也】順慈和徧服也【慈愛和柔人無不服】比上下相親也【王此大邦猶言君此大國爾王季未嘗爲王但自今日追言之故云然也】比於至於也悔遺恨也【輯錄嚴氏曰人有過則悔恨靡悔則無過從容中道無毫髮之歉也】○言上帝制王季之心使有尺寸能度義【天使其心明知審於長短輕重也】又淸靜其徳音使無非間之言【淸靜則不淆亂亦指受讓之事言之也】是以王季之徳能此六者【心有權度徳無瑕疪是以能之】至於文王而其徳尢無遺恨是以旣受上帝之福而延及於子孫也【天厚王季而其徳亦盛矣文王繼之又以極盛之徳受極盛之福王季得文王以爲子則其積累之功益著矣此章正言王季太王則受命旣固王季則受祿無喪而文王則又相繼以受帝祉周家之福非一日矣】

○帝謂文王無然畔援【於願反】無然歆羨【餞面反】誕先登於岸【葉魚戰反】宻人不恭敢距大邦【葉卜政反】侵阮【魚宛反】䢐共【音恭】王赫斯怒【葉暖五反】爰整其旅以按【音遏】䢐旅以篤周祜【候五反】以對於天下【葉後五反】

賦也帝謂文王設爲天命文王之詞如下所言也無然猶言不可如此也【無然禁止之詞聖人不待禁止然天禁止之則不爲過矣】畔離畔也援攀援也言舎此而取彼也歆欲之動也羨愛慕也【增釋金履祥曰畔援兩字相反歆羨只是一意但有淺深歆心動貌羨慕也歆淺羨深】言肆情以徇物也岸道之極至處也宻宻須氏也姞【其入聲】姓之國在今寧州阮國名在今涇州䢐往也共阮國之地名今涇州之共池是也【輯錄寧州涇州卽今平涼府靜寧州涇州並陜西】其旅周師也按遏也䢐旅宻師之往共者也【輯錄通釋曰二旅字所指不同】祜福對答也○人心有所畔援有所歆羨則溺於人欲之流而不能以自濟【眾人溺於人欲則取所不當取欲所不當欲淪胥於惡而已曰溺曰流曰濟皆與經文登岸相應】文王無是二者故獨能先知先覺以造【七到反】道之極至【文王絕無人欲超然於天理中徵伐之事理當伐則伐之莫不盡其所當然者至善無以加所謂登於岸也輯錄彭氏曰無畔援則中正而不溺於私無歆羨則剛大而不溺於欲故能造道之極也】蓋天實命之而非人力之所及也是以宻人不恭敢違其命而擅興師旅以侵阮而往至於共【輯錄解頥曰敢距大邦不知有事大之禮也侵阮䢐共不知有卹小之義也此天理之所當怒而王法之所當誅也】則赫怒整兵而往遏其眾以厚周家之福而答天下之心蓋亦因其可怒而怒之初未嘗有所畔援歆羨也【文王以天之心爲心如此】此文王徵伐之始也【此下四章又發上章受帝祉施孫子之意】

○依其在京【葉居良反】侵自阮疆陟我髙岡無矢我陵我陵我阿無飲我泉我泉我池【葉徒何反】度【待洛反】其鮮【息淺反】原居岐之陽在渭之將萬邦之方下民之王

賦也依安貌京周京也矢陳鮮善將側方鄕也【輯錄孔子曰鄕人向望之也】○言文王安然在周之京【文王駐兵於國都以爲三軍之鎭也】而所整之兵旣遏宻人遂從阮疆而出以侵宻【輯錄通釋曰按春秋書法潛師掠境曰侵聲罪致討曰伐此詩於宻言侵於崇言伐固非如春秋書法例然其師旣按䢐共之眾則宻人退歸矣故周師旣出阮疆而遂侵之蓋亦出其不意而謂之侵也】所陟之岡卽爲我岡而人無敢陳兵於陵飲水於泉以拒我也【輯錄輔氏曰詞直理正威靈气焰莫有敵者所謂帝王之道出萬全者也】於是相其髙原而徙都焉所謂程邑也【文王居程邑凡三年輯錄胡廷芳曰度其鮮原以下卽上章以篤周祜以對天下之實事也其字指宻而言通釋曰文王伐宻之後而作程邑亦猶伐崇之後而作曹邑方其伐之討罪而已固未嘗先有作邑之心也自常情觀之必謂貪其土地矣詩人知其心之無私故言伐宻伐崇之事皆先以帝命發之】其地於漢爲扶風安陵今在京兆府咸陽縣【輯錄卽今西安府咸陽縣隸陜西】

○帝謂文王予懷明徳不大聲以色不長【丁丈反】夏以革不識不知順帝之則帝謂文王詢爾仇方同爾兄弟以爾鉤援【音爰】與爾臨衝以伐崇墉

賦也予設爲上帝之自稱也懷眷念也明徳文王之明徳也【帝遷明徳太王也其徳克明王季也予懷明徳文王也三後皆明徳之君然徳有大小明有淺深則聖賢所以別也】以猶與也夏革未詳【增釋金履祥曰不大聲以色則是不言而信不動而化不長夏以革凡事不自髙不自大不輕攺作皆不爲已甚之意不識不知全不用其私智】則法也仇方讎國也兄弟與國也【輯錄彭氏曰以諸侯之國爲兄弟亦未嘗稱王一驗也】鉤援鉤梯也所以鉤引上城所謂云梯者也臨臨車也在上臨下者也衝衝車也從旁衝突者也皆攻城之具也崇國名在今京兆府鄠【音戶】縣【輯錄卽今西安府鄠縣亦陜西】墉城也史記崇侯虎譛西伯於紂紂囚西伯於羑里西伯之臣閎夭之徒求美女奇物善馬以獻紂紂乃赦西伯賜之弓矢鈇鉞得專徵伐曰譛西伯者崇侯虎也西伯歸三年伐崇侯虎而作丰邑○言上帝眷念文王【上章帝謂文王是設爲上帝教戒之詞此章帝謂文王則設爲上帝愛念而稱美之詞也語意不同如此】而言其徳之深微不暴【步吐反】著其形迹【夏可訓大革可訓變朱子以不大聲色不長夏革爲一類皆冇深不露之意猶中庸不顯篤恭之妙也輯錄程於曰天謂文王予懷爾之明徳不大其聲色而人化夫聖人之誠感無不通故所過者化所存者神豈暴著其形迹也哉是不發見大其聲色也故曰聲色之於以化民末也】又能不作聰明以循天理【旣有渾然之徳又順自然之理此文王所以爲文王也】故又命之以伐崇也【詢問也謂興師問罪也】呂氏曰此言文王徳不形而功無迹與天同體而已【徳不形以不大聲色言功無迹以不長夏革言呂氏以長夏革爲長諸夏革命之事故言然與天同體則順帝之則也】𨿽興兵以伐崇莫非順帝之則而非我也【有我則用私矣○兩帝謂文王之語是爲伐宻伐崇張本文王伐宻非有欲心所以行之者乃事理之至極也其伐崇也非欲張其聲威气焰所以處之者皆天理之自然也嗚呼非周公言之孰知文王奉天不已之心乎輯錄嚴氏曰崇侯譛文王而文王伐之疑於報私怨者然虎倡紂爲不道乃天人之所共怒文王奉天討罪何容心哉蓋由其心純乎天理故喜怒皆與天合所仇者非私怨所同者非苟合也】

○臨衝閒閒【葉胡員反】崇墉言言執訊【音信】連連攸馘【古獲反】安安【葉於肩反】是類是禡【馬嫁反葉蒲補反】是致是附【葉上聲】四方以無侮臨衝茀茀【音弗葉分聿反】崇墉仡仡【魚乞反】是伐是肆是絕是忽【葉虛屈反】四方以無拂【葉分聿反】

賦也閒閒徐緩也言言髙大也連連屬【音蜀】續狀馘割耳也軍法獲者不服則殺而獻其左耳【以其無聞也輯錄玉藻云聽鄕任左鄕向同孔氏曰罪其不聽命服罪故取其耳以計功也】安安不輕暴也類將出師祭上帝也禡至所徵之地而祭始造軍法者謂黃帝及蚩尢也致致其至也附使之來附也茀茀彊盛貌仡仡堅壯貌肆縱兵也忽滅拂戾也春秋傳曰文王伐崇三旬不降退修教而復【去聲】伐之因壘而降【僖公十九年因壘而降言不增兵但因其舊壘而崇自服也】○言文王伐崇之初緩攻徐戰告祀羣神以致附來者而四方無不畏服及終不服則縱兵以滅之而四方無不順從也【輯錄李於仲曰文王所伐者崇耳而四方之國無不服從以文王之伐當其罪故也】夫始攻之緩戰之徐也非力不足也非示之弱也將以致附而全之也【輯錄通釋曰此其三旬不降之時乎】及其終不下而肆之也則天誅不可以畱而罪人不可以不得故也【輯錄通釋曰此其復伐之日乎】此所謂文王之師也【輔氏曰是致是附仁也是絕是忽義也仁以附之天下畏之而不敢侮仁之至也義以絕之天下從之而不敢拂義之盡也愚謂文王伐宻侵疆遏旅而已及伐崇則是伐是肆是絕是忽聖人興師致伐而有不同此不可知但詩人皆以帝謂文王起之則文王以天吏奉天討如權衡稱物低昻隨其輕重爾初亦何嘗容心哉輯錄解頥曰閒閒然徐緩言設之而不用也言言然髙大言縱之而未攻也連連則相續而不絕也安安則詳審而不暴也是類是禡昭其罪於神也是致是附敷是徳於人也此四方之所以莫敢侮也茀茀然彊盛則非徐緩之比也仡仡然堅壯則猶負固不服也於是伐以聲其罪肆以奮其力絕以殄其祀忽以滅其國則天誅不畱而罪人斯得矣此四方之所以莫敢拂也】

皇矣八章章十二句

一章二章言天命大王三章四章言天命王季五章六章言天命文王伐宻七章八章言天命文王伐崇【一章言太王居岐之故二章言太王居岐之事三章言王季興起之故四章言王季興起之事五章言文王伐宻之故六章言文王伐宻之事七章言文王伐崇之故八章言文王伐崇之事輯錄何伯善曰大抵一詩之意自始至終皆推原其本於天而非人力之所能爲也】

經始靈臺【葉田飴反】經之營之庶民攻之不日成之經始勿亟【居力反】庶民子來【葉六直反】

賦也經度【入聲】也靈臺文王所作謂之靈者言其倐然而成如神靈之所爲也營表【平聲卽標識也經者度其廣深營者標其信置】攻作也不日不終日也亟急也○國之有臺所以望氛祲【音浸】察災祥【氛災气祲祥气】時觀遊節勞佚也【輯錄解頥曰望氛祲察災祥憂民之憂也時觀遊節勞佚樂民之樂也】文王之臺方其經度營表之際而庶民已來作之所以不終日而成也𨿽文王心恐煩民戒令勿亟而民心樂之如子趍父事不召自來也【攻之成之卽是子來之事輯錄陳定宇曰不欲其急而過於勞者愛民之仁子來而忘其勞者事君之義未有上好仁而下不好義也張南軒曰文王則勿亟庶民則子來君民之相與如此】孟子曰文王以民力爲臺爲沼而民歡樂之謂其臺曰靈臺謂其沼曰靈沼【輯錄注言文王𨿽用民力而民反歡樂之加以美名也】此之謂也【民被文王之徳而趨事赴功如此則文王愛民之心遂於此矣可樂也】

○王在靈囿【葉音郁】麀【音憂】鹿攸伏麀鹿濯濯【直角反】白鳥翯翯【戶角反】王在靈沼【葉音灼】於【音烏】牣【音刃】魚躍

賦也靈囿臺之下有囿所以域養禽獸也【築墻爲界域而養禽獸在其中】麀牝鹿也伏言安其所處不驚擾也濯濯肥澤貌【輯錄解頥曰言其性之適而體之充也】翯翯潔白貌【輯錄解頥曰此以上言飛走者樂其爲飛走也下文於牣魚躍言鱗介者樂其爲鱗介也】靈沼囿之中有沼也牣滿也魚滿而躍言多而得其所也【鳥獸魚鼈被文王之仁𨿽在囿沼而與山林川澤無異各遂其性如此則文王愛物之心遂於此矣可樂也】

○虡【音巨】業維樅【七凶反】賁【扶云反】鼓維鏞【音庸】於論【廬門反】鼓鐘於樂【音洛】辟【音璧】廱

賦也虡植木以懸鐘磬其橫者曰栒【音筍】業栒上大版刻之捷業如鋸齒者也樅業上懸鐘磬處以防色爲崇牙其狀樅樅然者也【輯錄疏云以防色爲犬牙其狀隆然謂之崇牙樅卽崇牙之貌樅樅然也業與崇牙皆所以飾栒簨也】賁大鼓也長八尺鼓四尺中圍加三之一【輯錄�人注中圍加三之一者加於面之圍三分之一也面徑四尺其圍十二尺加以三分之一則中圍十六尺徑五尺三寸三分中之一也】鏞大鐘也論倫也言得其倫理也【倫理條理聲音皦如無相奪倫也】辟璧通廱澤也辟廱天子之學大射行禮之處也水旋丘如璧以節觀者【節止也止之使不入也】故曰辟廱

○於論鼓鐘於樂辟廱鼉【徒河反】鼓逢逢【薄紅反】蒙【音蒙】瞍【音叟】奏公

賦也鼉似蜥蜴長丈餘皮可冒鼓逄逄和也有眸子而無見曰蒙無眸子曰瞍古者樂師皆以瞽者爲之以其善聽而審於音也公事也【輯錄呂氏曰樂者蒙瞍之事也】聞鼉皷之聲而知蒙瞍方奏其事也【鐘鼓作於辟廱而且有善作之者則文王教民之心遂於此矣可樂也○上章是作樂有其地此章是作樂有其人於講學行禮之處有鐘鼓之樂蓋亦異乎眾人之樂矣得不重言而深嘆之乎輯錄嚴氏曰申言鐘皷辟雍之樂詠嘆不能已樂之更端曰奏故九成謂之九奏方言奏其事樂之不厭之詞也】

靈臺四章二章章六句二章章四句

東萊呂氏曰前二章樂文王有臺池鳥獸之樂也後二章樂文王有鐘鼔之樂也皆述民樂之詞也【靈臺辟廱本不同處在靈臺則有靈臺之樂在辟廱則有辟廱之樂與民同樂隨處皆然故民樂之而詩人得以述之也輯錄解頥曰前二章言靈臺之遊觀後二章言辟廱之教育遊觀而必言其物之盛者以見涵育長養之有其素也教育而必言其樂之和者以見鼔舞作興之有其術也然則臺池鳥獸之樂固與百姓共之而鐘鼔之樂又將與賢者共之也疑問曰文王終身西伯而靈臺兩言辟廱豈西伯亦建天子之學乎朱子曰正雅皆成王周公以後之詩則在追王之後無疑故靈臺以王在靈囿王在靈沼言之則無嫌於辟廱之名矣】

下武維周世有哲王三後在天王配於京【葉居良反】

賦也下義未詳或曰字當作文言文王武王實造周也哲王通言大王王季也三後大王王季文王也在天旣沒而其精神上與天合也【猶所謂文王在上於昭於天也】王武王也配對也謂繼其位以對三後也京鎬京也○此章美武王能纉大王王季文王之緒而有天下也【蓋此章以世有哲王爲大防三後在天皆哲王也武王又以哲王居鎬而對彼三後在天之神可見周之世有哲王矣輯錄解頥曰聖人興王之業非先後固無以基之於前而先後在天之神非聖人無以配之於下蓋一代興王之業必世徳之相承有以基之於其始而後聖徳之受命有以成之於其終也周之王業自文王而始著自武王而始成是文王武王實造周矣然推原其始則文王之前固有王季也王季之前又有太王也謂王業之所基不在於是而可乎夫惟太王王季文王旣沒而其精神上與天合也是以武王繼之實能配彼在天之靈於鎬京焉則武王之繼三後謂非王業之所成而可乎詩人於此原其始而歸美於三後要其終而歸功於武王則夫任繼述之責者其必知所法矣】

○王配於京世徳作求永言配命成王之孚【葉孚尢反】賦也言武王能繼先王之徳而長言合於天理故能成王者之信於天下也【能使天下之人皆信之然後爲王者之信】若暫合而遽離暫得而遽失則不足以成其信矣【輔氏曰此章言武王得以對彼三後於鎬京者以其能起求先王之徳而繼之又長言合於天理故能成王者之信於天下也愚謂求徳配命非二事先王之徳卽是天理繼先王之徳而加以悠久之誠則天理無間而徳極其盛積中發外自然孚合民心東西南北無思不服可謂成王之孚矣成王之孚如此故能對彼三後之神於鎬京也其曰作求猶曰仰而求之耳輯錄解頥曰王配於京是以下而對乎上之辭永言配命是以人而合乎天之辭有以配對於下而已之徳旣與先王而爲一有以配合乎天而已之心復與天性而爲一此所以能成王者之信而爲天下之法也然則王者之信豈可以他求哉亦在乎求世徳配天命而已蓋世徳皆實心之形著而天命卽實理之流行旣有以配對於先王復有以配合乎天命則王者之徳著於下而天下之心應乎上上下交孚而其爲信也成矣】

○成王之孚下土之式永言孝思孝思維則

賦也式則皆法也○言武王所以能成王者之信而爲四方之法者以其長言孝思而不忘是以其孝可爲法耳【輯錄陳氏曰王者之徳著於人而可信者謂之孚存於心而不忘者謂之孝天下皆知法武王之徳而不知徳之可法者本於聖人之孝】若有時而忘之則其孝者僞耳何足法哉【上章因王配於京推之見武王能求徳配命而成王者之信此章因成王之孚推之見武王能孝思不忘而得天下之心求徳卽是孝之事永言配命卽孝思之不忘也永言孝思如此則其孝出於眞誠而天下皆信之可謂能成王者之孚矣輯錄解頥曰長言孝思而不忘者一飲食之頃而如見於一坐作之頃而如見於墻一陟降之頃而如見於庭無一處之不然亦無一時之不然也若有時而忘之則是勉彊矯僞之所爲也而豈足爲天下之法哉】

○媚玆一人應侯順徳永言孝思昭哉嗣服【葉蒲北反】賦也媚愛也一人謂武王應如丕應徯志之應【此則天下信之之驗也輯錄益稷蔡傳雲天下無不丕應固有先意而徯我者】侯維服事也○言天下之人皆愛戴武王以爲天子而所以應之維以順徳是武王能長言孝思而明哉其嗣先王之事也【此又因民心愛戴武王而推見武王之能孝思嗣服也嗣服對求徳言求徳是繼志嗣服是述事自首章至此反覆其詞又以首章之意詳言之蓋美其善於繼述而得天下之心也順徳者民之順徳也上以孝思感乎下下以順徳應乎上感應以類於此見之○此詩見武王之孝下篇遹追來孝見文王之孝二聖人事業非得已也以卒前人之功耳】

○昭玆來許繩其祖武於萬斯年受天之祜【候古反】賦也昭玆承上句而言玆哉聲相近古蓋通用也來後世也許猶所也【輯錄詩緝陳氏曰許語助也昭武黃氏曰所語辭論語視其所以之類】繩繼武迹也○言武王之道昭明如此來世能繼其迹則久荷天祿而不替矣【此下二章又言武王之道足以福後世者如此後王之孝思如武王則無不受福矣輯錄解頥曰繩祖武者欲後人繼武王之迹也武王之道惟信與孝而已然武王之信乃王者之大信固非暫焉作輟之所能武王之孝乃天下之逹孝尢非暫焉勉彊之所能也然則如之何曰法武王之信在乎天命之永配法武王之孝在乎世徳之是求如是而不受上天之祜者未之有也】

○受天之祜四方來賀於萬斯年不遐有佐

賦也賀朝賀也周末秦彊天子致胙諸侯皆賀【秦孝公下令國中曰昔我穆公布徳行武東平晉亂西伯戎狄天子致胙諸侯畢賀爲後世開業甚美又按孝公二年天子致胙十九年致伯二十年諸侯皆入賀秦然則諸侯入賀之事見於穆孝二公此正秦將盛之時也輯錄通釋曰朱子初解此下有曰其事則猶此也但秦以力周以徳耳】遐何通佐助也蓋曰豈不有助乎云爾【賀也佐也猶上章之媚而應之也言得民心亦若武王耳】下武六章章四句【輔氏曰此詩首章言武王能纉前人之緒而有天下中三章言武王繼述之孝且有常永不已之誠故能成王者之信爲天下之法以致天下之愛戴如此後兩章又言武王之成效大驗如此子孫能繼先王之緒則久受上天之福多得天下之助也愚謂武王之道繼述而已然應侯順徳大著於當時受祜有佐可及於後世效驗之大如此能配三後有以哉】

或疑此詩有成王字當爲康王以後之詩然考尋文意恐當只如舊說且其文體亦與上下篇血脈通貫非有誤也

文王有聲遹【尹橘反】駿【音峻】有聲遹求厥寧遹觀厥成文王烝哉

賦也遹義未詳疑與聿同發語詞駿大烝君也此詩言文王遷丰武王遷鎬之事而首章推本之曰文王之有聲也甚大乎其有聲也【聲聲聞也與赫赫厥聲同】蓋以求天下之安寧而觀其成功耳文王之徳如是信乎其克君也哉【此章已包下三章之意求厥寧觀厥成皆指作丰之事而言也輯錄解頥曰文王惟有安天下之心故能成安天下之功惟有安天下之功故能有髙天下之譽卽其聲之大而知其功之盛卽其功之盛而知其心之勤此文王之所以爲克君也】

○文王受命有此武功旣伐於崇作邑於丰文王烝哉賦也【首章言有聲此章言有武功四章言王公伊濯一物也言之有不同耳】伐崇事見皇矣篇作邑徙都也丰卽崇國之地在今鄠縣杜陵西南【輯錄解頥曰大命自文王而始集故武功自文王而始成伐崇所以除天下之暴作丰所以立天下之本有以除天下之暴則人心服有以立天下之本則人心歸此文王之所以克君也】

○築城伊淢【況域反】作丰伊匹匪【居力反】其欲【禮記作猶】遹追來孝【葉許六反或呼侯反】王后烝哉

賦也淢成溝也【淢與洫同】方十里爲成成間有溝深廣各八尺匹稱【去聲】急也王后亦指文王也【輔氏曰王王也追稱也後君也本稱也愚按虞夏周之書多以羣後稱諸侯此稱王后實有二意】○言文王營丰邑之城因舊溝爲限而築之其作邑居亦稱其城而不侈大皆非急成已之所欲也【築城作丰儉爲之制似其欲而實非也】特追先人之志而來致其孝耳【肇王迹勤王家先王志在安民久矣文王遷丰所以繼其志而盡其孝耳輯錄陳定宇曰上章言作丰受命於天此章言作丰追孝於前以見作丰乃天與前人之心也解頥曰遹追來孝文王之孝也永言孝思武王之孝也文王之孝有以追先人之志武王之孝有以成文王之功此周之王業所以盛也】

○王公伊濯【直角反】維丰之垣【音袁】四方攸同王后維翰【葉胡田反】王后烝哉

賦也公功也濯著明也○王之功所以著明者以其能築此丰之垣故爾【戡黎伐宻文王之用兵不一矣而伐崇則其功之最著者也】四方於是來歸而以文王爲楨榦也【四方攸同有所歸也王后維翰有所附也至此而三分天下有其二矣】

○丰水東注維禹之績四方攸同皇王維辟皇王烝哉賦也丰水東北流徑丰邑之東入渭而注於河績功也皇王有天下之號指武王也辟君也【輯錄皇王維辟乃推夲武王君天下之徳皇王烝哉乃稱贊武王能君天下而已】○言丰水東注由禹之功故四方得以來同於此而以武王爲君此武王未作鎬京時也【丰水東入於河四方來朝者皆循其道而至是武王因古人成功而自得天下之歸往非有作爲以致之也○此詩四章五章皆以四方攸同言蓋丰以前岐山之周四方攸同未可言也丰以後鎬京之周則四方攸同又不必言矣輯錄解頥曰丰水東注言其水勢之順也四方攸同言其人心之合也卽水勢之順而有以見神禹之功卽人心之合而有以見武王之徳則武王不惟近無愧於文王而且逺無愧於神禹矣】

○鎬京辟廱自西自東自南自北無思不服【葉蒲北反】皇王烝哉

賦也鎬京武王所營也在丰水東去丰邑二十五里張氏曰周家自后稷居邰公劉居豳大王邑岐而文王則遷於丰至武王又居於鎬【輯錄按林氏曰岐有邰西北無百里豳又在岐西北四百餘里丰在岐山東南二百餘里】當是時民之歸者日眾其地有不能容不得不遷也辟廱說見前篇張子曰靈臺辟廱文王之學也鎬京辟廱武王之學也至此始爲天子之學矣【輯錄劉濟曰都鎬而先建學首善之地教化之原也嚴氏曰四方先言西鎬京在西近者先被其化也】無思不服心服也孟子曰天下不心服而王者未之有也○此言武王徙居鎬京講學行禮而天下自服也【教化之得民心如此非以力服人而致然也輯錄觧頥曰四方攸同皇王維辟見武王之盡君道也鎬京辟廱無思不服見武王之盡師道也君以治之而四方無不於此乎攸同師以教之而四方無不於此乎心服則其尙徳而不尙力於此亦可見矣】

○考卜維王宅是鎬京【葉居良反】維正【葉諸盈反】之武王成之武王烝哉

賦也考稽【輯錄董氏曰卜筮之道必先斷於心故曰考卜維王則王志先定矣其考卜者所以齊眾志也洪範稽疑以汝則從爲主】宅居正決也成之作邑居也【稽之於卜以定其居決之於以成其事始終致愼不一而足也此與緜詩爰契我同意】張子曰此舉謚者追述其事之言也【輯錄解頥曰武王之遷鎬非以狥一己之私也必考之於卜以定其宅焉帷爲能致其決惟武王爲能成其事則武王之遷固將上以承天意下以順民心前以成先王之志後以開無窮之基信乎其克君也哉】

○丰水有芑武王豈不仕【鉏裏反】詒厥孫謀以燕翼子【葉槳裏反】武王烝哉

興也芑艸名仕事詒遺【去聲】燕安翼敬也子成王也【以燕翼子敬其事以安其子也語倒如此或謂以安其能敬之子亦通】○鎬京猶在丰水下流故取以起興言丰水猶有芑武王豈無所事乎【此用人物各有所事爲興而有字與豈不二字反相呼也】詒厥孫謀以燕翼子則武王之事也謀及其孫則子可以無事矣【遷都定國所以裕後昆也漢武帝嘗謂吾當其勞以逸遺汝語意蓋若此類輯錄解頥曰丰水則有芑矣而武王豈無所事乎水之流不窮則其生物亦無窮也聖人之徳無窮則其善後亦無窮也於孫謀曰詒則所以遺之者至矣於翼子曰燕則所以安之者亦至矣彼苟一時之安而不爲悠久之計者又惡足以語此哉】或曰賦也言丰水之旁生物繁茂武王豈不欲有事於此哉但以欲遺孫謀以安翼子故不得而不遷耳【聿追來孝文王繼志述事也謀孫翼子武王創業垂統也一者以卒前人之業一者以定後人之業此遷丰遷鎬之本意也】

文王有聲八章章五句

此詩以武功稱文王至於武王則言皇王維辟無思不服而已蓋文王旣造其始則武王續而終之無難也【此自皇王維辟言】又以見文王之文非不足於武而武王之有天下非以力取之也【此自無思不服言○此詩以王后皇王爲文武之別號夫前稱文王有其徳矣而繼以王后兼稱之則有其徳而位未稱也稱爲皇王有其位矣而復舉謚以實之則有其位而徳稱之矣此或詩人之意也輯錄輔氏曰每章皆言烝哉以結之者不獨以見其嘆美無已之意又以示後世子孫使之知其必如文王武王之爲然後於君天下爲宜也故其丁寧不一而足耳孔氏曰上四章言文王之事下四章言武王君天下服四方定鎬京安後世之事○問使文王更在十三四年將終事紂乎抑爲武王牧野之舉乎朱子曰詩中言武功都是文王做來詩載武王武功卻少但舉其伐紂耳觀文王气勢如此度必不終竟休了一似果實文王待他黃熟自落下來通釋曰允文文王而有此武功則非不足於武也桓桓武王而鎬京辟廱則非不足於文也所謂一張一弛文之道也】文王之什十篇六十六章四百一十四句鄭譜此以上爲文武時詩以下爲成王周公時詩今按文王首句卽云文王在上則非文王之詩矣又曰無念爾祖則非武王之詩矣大明有聲並言文武者非一安得爲文武之時所作乎蓋正雅皆成王周公以後之詩但此什皆爲追述文武之徳故譜因此而誤耳

詩經疏義會通卷十六﹤經部﹐詩類﹐詩經疏義會通﹥

欽定四庫全書

詩經防義防通卷十七

元朱公遷撰

生民之什三之二

厥初生民時維姜嫄【音原葉魚倫反】生民如何克禋【音因】克祀【葉飬裏反】以弗無子【葉奬裏反】履帝武敏【葉母鄙反】歆攸介攸止載震載夙【葉相卽反】載生載育【葉曰逼反】時維后稷

賦也民人也謂周人也時是也姜嫄炎帝後姜姓有邰氏女名嫄爲髙辛之世妃【世妃正妃也或曰謂其後世子孫之妃也】精意以享謂之禋祀祀郊禖也弗之言祓【音弗除也】也祓無子求有子也古者立郊禖蓋祭天於郊而以先媒配也變媒言禖者神之也其禮以鳥至之日用大牢祀之【鳥以春分日感陽气爲乳育而來故用此日輯錄輔氏曰祠以仲春正其候也祭以大牢尊其禮也祀以南郊重其事也然祠禖之禮不知所始詩傳曰簡狄從帝而祀郊禖則是帝嚳簡狄之時已有神矣】天子親往後率九嬪【音頻】禦乃禮天子所禦【謂天子所嘗禦而有娠者】帶以弓韣【音獨】授以弓矢於郊禖前也【弓矢者男子所事故以帶以授輯錄韣弓衣也見月令通釋曰此上所言祭郊禖之禮乃通言古者天子有此禮耳非專指姜嫄之事也】履踐也帝上帝也武迹敏拇【音母】歆動也猶驚異也介大也震娠【音身】也夙肅也【載震者受孕之始載夙者將生之時】生子者及月辰居側室也【及月辰謂生月之辰初朔之日也內則妻將生子及月辰居側室防云正寢之室在前燕寢在後側室又次燕寢之旁生子不於夫之正室及妻之燕寢必於側室以正室燕寢尊故也】育飬也○姜嫄出祀郊禖見大人迹而履其拇【輯錄箋云時有大人迹姜嫄履之足不能滿履其拇趾之防】遂歆歆然如有人道之感於是卽其所大所止之處而震動有娠【所大所止注見甫田】乃周人所由以生之始也【輯錄王氏曰緜所謂民之初生則本由太王之興此所謂厥初生民則本由后稷而起也】○周公制禮尊后稷以配天故作此詩以推本其始生之祥明其受命於天固有以異於常人也【輯錄輔氏曰初生周人者實姜嫄也生民如何是又問其所以然也以下則述其所以然而終結之以時維后稷一句蓋言其所生之子實後禝也后稷始教民播種而利及萬世非天所命而何宜其始生之靈異乎】然巨迹之說先儒或頗疑之而張子曰天地之始固未嘗先有人也則人固有化而生者矣蓋天地之气生之也蘇氏亦曰凡物之異於常物者其取天地之气常多故其生也或異麒麟之生異於犬羊蛟龍之生異於魚鼈物固有然者矣【輯錄饒防峯曰天地泰和元气之防鐘爲麟鳯非是有種而生】神人之生而有以異於人何足怪哉斯言得之矣【以生民歸之姜嫄不稱其父而稱其母又有寘之隘巷以下數者之異故朱子取張子及蘇氏之說後世如劉媼夣與神遇而生漢髙亦此類也】

○誕彌厥月先生如達【他永反】不坼【勅宅反】不副【孚逼反葉孚迫反】無菑【音災】無害【葉音曷】以赫厥靈上帝不寧不康禋祀【葉飬裏反】居然生子【葉奨裏反】

賦也誕語辭彌終也終十月之期也先生首生也達小羊也羊子易生無畱難也【本艸曰生物中羊產最易】坼副皆裂也赫顯也不寧寧也不康康也居然猶徒然也凡人之生必坼副災害其母而首生之子尢難今姜嫄首生后稷如羊子之易無坼副災害之苦是顯其靈異也上帝豈不寧乎豈不康我之禋祀乎【曰寧又曰康疊言之以見上帝安享其祭耳】而使我無人道而徒然生是子也【輯錄輔氏曰首章言其受孕之祥此章言其降生之異受孕旣夲於天則降生必異於人也】

○誕寘之隘【於反】巷牛羊腓【符非反】字之誕寘之平林防伐平林誕寘之寒冰鳥覆【敷救反】翼【葉音異】之鳥乃去矣后稷呱【葉去聲】矣實覃實訏【葉去聲】厥聲載路

賦也隘狹腓芘字愛【新安胡氏曰集傳於采薇小人所腓引程子曰腓隨動也如足之腓足動則隨而動如是則正與易咸其腓同義意者牛羊見稷以足肚遮芘之如有愛之之意故謂之腓字】防值也值人伐木而収之覆蓋翼借也以一翼覆之以一翼借之也呱啼聲也覃長訏大載滿也滿路言其聲之大也○無人道而生子或者以爲不祥故棄之而有此異也於是始收而飬之【輯錄解頥曰人與我同類者也物與我異類者也而無不有愛防之意以見天之所生固非人之所能棄也於是始収而飬之則亦知其受命於天而不可以常兒待之矣】

○誕實匍【音蒲】匐【蒲北反】克岐克嶷【魚極反】以就口食蓺之荏【而甚反】菽荏菽斾斾禾役穟穟【音遂】麻麥幪幪【莫孔反】瓞唪唪【布孔反】

賦也匍匐手足並行也岐嶷峻茂之狀就向也口食自能食也蓋六七嵗時也蓺樹也荏菽大豆也斾斾枝旟揚起也【言揚起如旟也】役列也穟穟苖美好之貎也幪幪然茂宻也唪唪然多實也○言后稷能食時已有種殖之志蓋其天性然也史記曰棄爲兒時其逰戱好【去聲下同】種植麻麥麻麥美及爲成人遂好耕農堯舉以爲農師【輯錄輔氏曰此章則言后稷之於種殖蓋天性自然生知非從習得皆所以終首章之意】

○誕后稷之穡有相【息亮反】之道【葉徒口反】茀【音弗】厥丰艸【葉此苟反】種【去聲】之黃茂【葉莫口反】實方實苞【葉補苟反】實種【上聲】實褎【葉徐久反】實實秀【葉怱久反】實堅實好【葉吁口反】實頴【營井反】實栗卽有邰【他來反】家室

賦也相助也言盡人力之助也茀治也種布之也黃茂嘉谷也【茀丰艸治其地也種黃茂擇其種也此所以爲相之之道也】方房也苞甲而未拆也【生意蔵於其中是爲房生意蓄而欲泄是爲甲甲者艸木之仁也】此漬其種【上聲】也種甲拆而可爲種也【拆則破其種而出之矣】褎漸長【上聲】也【輯錄嚴氏曰以上言禾之苗也】盡也【盡猶言極盛謂生意之止於此蓋生莖而將穗之時也】秀始穟也【輯錄嚴氏曰以上言禾之秀也】堅其實堅也好形味好也頴實繁碩而垂末也栗不秕【補履反】也旣收成見其實皆栗栗然不秕也【輯錄嚴氏曰以上言禾之實也】邰后稷之母家也豈其或滅或遷而遂以其地封后稷歟○言后稷之穡如此【輯錄輔氏曰夫自浸種以至收成無非盡人力以相助之而但曰穡者要其成而言之耳】故堯以其有功於民封於邰使卽其母家而居之以主姜嫄之祀故周人亦世祀姜嫄焉【增釋金履祥曰后稷之穡凡上章荏菽禾麻瓞之類但后稷所種斂則各有助其成實之道蓋知其性及其漬種之法與地之宜天之時故實有方苞種褎秀堅好穎栗之美至下章秬秠穈芑則又自后稷而始種之爾堯以棄教民稼穡有功生人故封之又以其母感化而育不由有父故使其繼母氏之國祚之土而命之曰姬氏邰在武功有後稷祠姜嫄祠又見周南】

○誕降嘉種維秬【音巨】維秠【孚鄙反】維穈【音門】維芑【音起】恆【古鄧反】之秬秠是獲是畆【葉蒲洧反】恆之穈芑是任【音壬】是負【葉扶委反】以歸肇祀【葉飬裏反】

賦也降降是種於民也書曰稷降播種是也秬黒黍也秠黑黍一桴【音孚】二米者也穈赤粱粟也芑白粱粟也【輯錄解頥曰稷之降種其名不一而此獨以其可供祭祀者言之秬秠可以供郁鬯穈芑可以供粢盛】恆徧也謂徧種之也任肩任也負背負也旣成則獲而棲之於畒任負而歸以供祭祀也秬秠言獲畆穈芑言任負互文耳肇始也稷始受國爲祭主故曰肇祀

○誕我祀如何或舂【傷容反】或揄【音由】或簸【皮我反】或蹂【音柔】釋之叟叟【所畱反】烝之浮浮載謀載惟取蕭祭脂取羝【都禮反】以軷【蒲未反葉蒲昧反】載燔載烈【如字葉力制反】以興嗣嵗【葉音雪又如字】賦也我祀承上章而言后稷之祀也揄抒【音暑】臼也【孔氏曰謂抒米以出臼也】簸揚去糠也蹂蹂禾取谷以繼之也釋淅【音昔洮米也】米也叟叟聲也浮浮气也【此以上皆以黍稷言蓋祭祀之禮必以黍稷爲主且承上章之意耳】謀卜日擇士也惟齋戒具修也【謀惟卽天保所謂吉蠲也湛然純一之謂齊肅然敬惕之謂戒齊戒具修言二者並至也輯錄天官太宰掌百官之誓戒與其具修前期十日帥執事而卜日遂戒及執事胝滌濯朱氏注曰百官謂與祀者具所以供其物修所以理其壊戒散齊也遂戒以始齊滌濯謂洗祭器擇士見天保謝氏曰載謀則謀之於眾人載惟則思之於一心】蕭蒿也脂膟【音律】膋【音聊】也【輯錄箋云膟膋膓間脂也】宗廟之祭取蕭合【古沓反】膟膋爇之使臭逹墻屋也羝牡羊也軷祭行道之神也【曹氏曰內言取蕭外言取羝則自宗廟以至羣祀皆舉矣愚按凡五祀春祭戶夏祭竈夏季祭中霤秋祭門冬祭行五祀最小行又最後故舉行祭則余在其中矣輯錄夏官大馭注云行山曰軷蓋封土爲山祭之以牲旣祭乃驅車轢其山而去之所謂犯軷也】燔傅【音附】諸火也烈貫之而加於火也四者皆祭祀之事所以興來嵗而繼往嵗也【取蕭祭脂先宗廟也取羝以軷徧羣神也載謀載惟始之所以戒其事載燔載烈終之所以備其禮故曰四者皆祭祀之事此章發上章以歸肇祀一句故以我祀如何爲起語輯錄何伯善曰朱子舊注云於是或取蕭以祭脂或取羝以祀軷或燔之或烈之四者皆祭祀之事也】

○卬【五郎反】盛【音成】於豆於豆於登其香始升上帝居歆【下與今葉】胡臭亶時【葉上止反】后稷肇祀【葉飬裏反】庶無罪悔【葉呼委反】以迄【許乙反】於今【上與歆葉】

賦也卬我也木曰豆以薦菹醢也瓦曰登以薦大【音泰】羮也【至敬無文故禮最薄輯錄太羹肉汁羮古之義也不調以鹽菜故以瓦器盛之】居安也鬼神食气曰歆胡何臭香亶誠也時言得其時也庶近迄至也○此章言其尊祖配天之祭其香始升而上帝已安而饗之言應之疾也此何但芳臭之薦信得其時哉蓋自后稷之肇祀則庶無罪悔而至於今矣【周人敬天之心傳自后稷今以後稷所以敬天者祀稷而配天則志意相合精神相感神妙之機有不容言者矣后稷肇祀之敬於上章可見盡志盡物皆敬也郊以稷配天此言帝而不言稷者統於尊也帝享則稷亦享之矣】曽氏曰自后稷肇祀以來前後相承兢兢業業惟恐一有罪悔獲戾於天閱數百年而此心不易【輯錄閱歷也】故曰庶無罪悔以迄於今言周人世世用心如此也

生民八章四章章十句四章章八句【一章言其稟受之祥二章三章言其生育之異四章言其種殖本於天性五章言其受封本於農功六章言降種於民以供祭祀而始爲祭主七章言祭祀之道情文兼備而嵗舉其事八章乃言今日之祭所以感格者不在乎物而在乎敬也】

此詩未詳所用豈郊祀之後亦有受釐【音僖】頒胙之禮也歟【輔氏曰此詩專言后稷而不及於天則非可用於郊祀上帝之時矣若謂生民頌后稷宜入於頌而列於雅者雅頌不同體故也祀稷配天頌有思文之詩矣】

舊說第三章

八句第四章

十句今按第三章

當爲十句第四章

當爲八句則去呱訏路音韻諧恊呱聲載路文勢通貫而此詩八章皆以十句八句相間爲次又二章已後七章已前每章章之首皆有誕字【輯錄輔氏曰先生嘗曰生民詩是敍事詩只得恁地蓋敍得那首尾都盡下武文王有聲等詩卻有反覆歌詠防意思又曰生民等詩也可見祭祀次第此與儀禮正相合】

惇【徒端反】彼行葦牛羊勿踐履方苞方體維葉泥泥【乃禮反】戚戚兄弟【待禮反】莫逺具爾或肆之筵或授之幾

興也惇聚貌勾萌之時也【輯錄勾曲生者萌直生者】行道也勿戒止之詞也苞甲而未坼也體成形也泥泥柔澤貌戚戚親也【行葦惇然本有生意兄弟戚戚亦本有相親之意也】莫猶勿也具俱也爾與邇同肆陳也【輯錄肆筵行燕禮也授幾優尊也】○疑此祭畢而燕父兄耆老之詩故言惇彼行葦而牛羊勿踐履則方苞方體而葉泥泥矣戚戚兄弟而莫逺具爾則或肆之筵而或授之幾矣【此以愛物之意興親親之意而其要在勿踐履奠逺具爾二句蓋行葦之生不遂以牛羊牧之爾兄弟之情衰薄以疏逺積漸而然爾苟常相近相見則肆筵授幾自有不可已者矣】此方言其開燕設席之初而殷勤篤厚之意藹然已見於言語之外矣讀者詳之

○肆筵設席【葉祥勺反】授幾有緝禦【葉魚駕反】或獻或酢【才洛反】洗爵奠斚【古雅反葉居訝反】醓【他感反】醢以薦【葉卽略反】或燔或炙【葉陟略反】嘉殽脾【婢攴反】臄【渠略反】或歌或咢【五洛反】

賦也設席重【平聲】席也【鋪陳曰筵借之曰席筵在下席在上設於筵之上是重席也少者設席而已老者則加幾使有所慿也】緝續禦侍也有相續代而侍者言不乏使也【輯錄禮所謂更僕是也輔氏曰首二句承上章而言其意有加無已也】進酒於客曰獻客答之曰酢主人又洗爵醻【市流反】客客受而奠之不舉也斚爵也夏曰醆殷曰斚周曰爵【所洗之爵卽所奠之斚互言以成文耳】醓醢之多汁者也燔用肉炙用肝臄口上肉也【輯錄殽之美者以加獻曰脾曰臄皆甘而脆也】歌者比【音備】於琴瑟也【比合也凡歌必以和之】徒擊鼓曰咢【徒猶但也但擊鼓不合樂也輔氏曰鼓者眾音之主言鼓則眾音舉矣】○言侍禦獻醻飲酒歌樂之盛也【筵以延之席以安之授幾以供慿借緝禦以給使今獻醻以通其情物品以備其禮歌樂以和其心此行葦之燕所以爲盛也】

○惇【音雕下同】弓旣堅【葉古因反】四鍭【音侯】旣鈞舎【音捨】矢旣均序賔以賢【葉下珍反】惇弓旣句【古候反葉古侯反】旣挾【子恊反】四鍭四鍭如樹【葉上三反】序賔以不侮

賦也惇雕通畫也天子雕弓堅猶勁也鍭金鍭剪羽矢也【鐵以爲鏃而剪羽以爲矢也輯錄爾雅金鏃剪羽謂之鏃孫炎曰金鏑衛羽使前重也】鈞參【音驂】亭也【卽稱停之義】謂三分之【句】一在前二在後三訂之而平者前有鐵【句】重也【輯錄防云四矢皆輕重鈞亭故言四鍭旣釣】舎釋也謂矢也均皆中【去聲】也賢射多中也投壺曰某賢於其若干純【音全又如字】奇【音畸】則曰奇均則曰左右均是也【賢勝也防云二算爲純一算爲奇勝者雙數則曰若干純只數則曰若於奇猶十算則曰五純九算則曰四純一奇也均等也等則左右各執一算以告曰左右均】句彀通謂引滿也【所謂志於彀也】射禮搢【音晉】三挾【音浹】一旣挾四鍭則徧釋矣【搢揷也方持矢曰挾縱矢橫與矢作十字也射用四矢揷三矢於帶間挾一矢以射曰徧釋則四矢俱而無遺矣】如樹如手就樹之言貫革而堅正也【巧力俱全故能如此】不侮敬也令弟子辭【致其辭命也】所謂無幠【音呼大言也】無敖【音傲】無偝【音佩】立【偝立謂立不正也】無逾言者也【不歷位與言也○四者皆侮慢之容敬之反也輯錄投壺陳氏曰弟子賔黨主黨之年穉者幠亦敖也】或曰不以中病不中者也【不矜已之長愧人之短】射以中多爲雋以不侮爲徳【輔氏曰中多刖藝精不侮則徳盛嚴氏曰四鍭旣釣統言射者故曰序賔以賢四鍭如樹專言勝者故曰序賔以不侮】○言旣燕而射以爲樂也【此所謂射則燕射也但燕射用獸侯而象鵠大射用皮侯而設鵠此言貫革則皮侯設鵠而爲大射矣當詳輯錄儀禮曰禮射不主皮注云大射賔射燕射是也主皮者無侯張獸皮而射之主於獲也陳師凱曰主皮之射二一是卿大夫從君田獵班余獲而射一是庶人之射其說又與車攻集傳意不同又有習武之射司弓職云弧矢以授射甲革椹質者是也許氏亦曰貫革之射軍旅用之此言貫革未詳何謂呂氏曰孔氏𨿽王肅燕射之說謂燕射旅酬之後乃爲之不當設文於曽孫爲主之上豈先爲燕射而後酌酒哉遂從鄭氏以爲大射抑不知此篇乃成周燕宗族兄弟之詩非大射擇士時也按儀禮燕射如鄕射之禮射𨿽畢而飲未終舉觶無算爵獻酌尙多言酌大斗祈黃耇於旣射之後豈不可乎】

○曾孫維主【如字或葉當口反】酒醴維醹【如主反或葉奴口反】酌以大斗【葉腫庾反或如字】以祈黃耇【葉果五反或如字】黃耇臺【湯來反】背【葉必墨反】以引以翼壽考維祺【音其】以介景福【叶律力反】

賦也曾孫主祭者之稱今祭畢而燕故因而稱之也醹厚也大斗柄長三尺【輯錄防漢禮器制度注勺五升徑六寸】祈求也黃耇老人之稱以祈黃耇猶曰以介眉壽云耳古器物欵識【輯錄音志欵刻也識記也索隠曰識猶表識】云用蘄【音祈】萬壽用蘄眉壽永命多福用蘄眉壽萬年無疆【輯錄並見呂大臨考古圖】皆此類也臺鮐【湯來反】也大老則背有鮐文【臺背比之黃耇爲尢老蓋肉消而皮舒故其文如此】引導翼輔【輔氏曰以引則不昧於所適以翼則不怠於所行】祺吉也○此頌禱之詞欲其飲此酒而得老壽又相引導輔翼以享壽祺介景福也【旣得老壽矣又必以善道自相引翼庶以享其祺介其福焉蓋必攸好徳而後考終命享之介之在乎人也】

行葦四章章八句【一章言設燕之意二章言燕飲之禮三章言燕射之樂四章言祝頌之情】

毛七章二章章六句五章章四句鄭八章章四句毛首章以四句興二句不成文理二章又不恊韻鄭首章有起興而無所興皆誤今正之如此【慶源輔氏曰先儒分章之誤皆由不知比興之體音韻之節故也是以先生於序說不得不明辯之】

旣醉以酒旣飽以徳君子萬年介爾景福【葉筆力反】

賦也徳恩惠也君子謂王也爾亦指王也○此父兄所以答行葦之詩言享其飲食恩意之厚【永嘉陳氏曰燕接之間恩澤充足故言飽徳】而願其受福如此也【二章以後皆以反覆詳言此福也介爾景福與以介景福不同以介景福是求以致之介爾景福則彼自錫之爾】

○旣醉以酒爾殽旣將君子萬年介爾昭明【葉謨卽反】賦也殽爼實也將行也亦奉持而進之意昭明猶光大也【光輝盛大受福之气象也】

○昭明有融髙朗令終令終有俶【尺六反】公屍嘉告【葉姑沃反】賦也融明之盛也春秋傳曰明而未融朗虛明也【虛明則明之極盛而無以加矣】令終善終也洪範所謂考終命【輯錄蔡氏曰順受其正也】古器物銘所謂令終令命是也【二書所言者一身之福耳此詩之令終則福又驗於子孫矣傳必連引以爲例者以其語不同也】俶始也公屍君屍也周稱王而屍但曰公屍蓋因其舊如秦已稱皇帝而其男女猶稱公子公主也嘉告以善言告之謂嘏辭也蓋欲善其終者必善其始今固未終也而旣有其始矣【旣有其始必有其終蓋卽其已然者而將然者從可知也】於是公屍以此告之【公屍所告者先及善始之事所謂此者卽指下文五章之云也○首章總祝之以福而已二章三章則祝其明盛之福以漸而進也昭明者明之有融者明之盛髙朗者明之極也漸進不已則是緝熈至於純嘏矣又按諸家於明融朗三者多以爲徳但求之詩意昭明與景福相屬而髙朗又與令終相貫言上下相承皆言福爾況介以昭明之福則可謂以昭明之徳介之可乎故朱子止以光大虛明訓之未嘗指爲徳也大抵不受福者昏墊於六極中而受福之君爲赫赫之命所屬是以安富尊榮身顕名著治化熈洽休祥畢至其光明俊偉气象自然耳詩人祝願之意正在此若以爲徳則於經於傳皆未見其相合也】

○其告維何籩豆靜嘉【葉居何反】朋友攸攝攝以威儀【葉牛何反】賦也靜嘉淸潔而美也朋友指賔客助祭者說見楚茨篇【輯錄通釋曰謂之賔客謂之朋友皆尊之之詞所以重祭事也】攝檢也○公屍告以汝之祭祀籩豆之薦旣靜嘉矣而朋友相攝佐者又皆有威儀當神意也【當神意言稱乎神意也○籩豆靜嘉敬之見乎物也朋友攸攝敬之資諸人也】自此至終篇皆述屍告之辭【輯錄通釋曰此章述屍告其儀物之盛也】

○威儀孔時【葉上止反】君子有孝子【葉奬裏反】孝子不匱【求位反】永錫爾類

賦也孝子主人之嗣子也儀禮祭祀之終有嗣舉奠【特牲嗣舉奠行於眾賔長加爵之後先時祝洗酌奠奠於鉶南至是使嗣子舉所奠之觶而飲之以致傳付祖考徳澤之意也又見楚茨三章注】匱竭類善也【善福也此所謂福卽首章之景福三章之令終也旣得令終則明融髙朗舉皆在其中矣故尢以此爲重而詳言之】○言汝之威儀旣得其宜【攝以威儀助祭者之威儀也威儀孔時主祭者之威儀也】又有孝子以舉奠孝子之孝誠而不竭則宜永錫爾以善矣【此釋不匱專自孝子之孝言】東萊呂氏曰君子旣孝而嗣子又孝其孝可謂源源不竭矣【此釋不匱通自君子與孝子言○上章言事神之敬此章言奉先之孝孝敬以致祭者所以受福之本也此上二章皆善始之事】

○其類維何室家之壼【苦本反葉苦俊反】君子萬年永錫祚【才故反】【羊刄反】

賦也壼宮中之巷也言深逺而嚴肅也【靜治無家齊之气象也家道齊則婦人之賢可知而生賢子孫有兆矣】祚福祿也子孫也錫之以善莫大於此【孔氏曰下章被祿景命卽祚也從以孫子之賢卽也永鍚祚則以世繼世而福無窮矣此下三章皆善終之事】

○其維何天被【皮寄反】爾祿君子萬年景命有僕賦也僕附也○言將使爾有子孫者先當使爾被天祿而爲天命之所附屬【自其福之所錫而言則曰被自其福之依附於此而言則曰僕謂夫久而不替也凡得賢子孫非一朝一夕之故是以其言如此】下章乃言子孫之事【輯錄通釋曰上章言錫善而兼舉祚此章述屍告錫祚之事而必之以其維何下章述屍告錫之事而必之以其僕維何蓋錫以者必錫以祚得其祚者必得其反覆互言以見二者相因而兼備也】

○其僕維何釐【力之反】爾女士【鉏裏反】釐爾女士從以孫子【葉奬裏反】

賦也釐予【音與】也女士女之有士行者謂生淑媛【音院】使爲之妃【卽配字】也【此與室家之壼相應】從隨也謂又生賢子孫也【此與永錫祚相應輔氏曰天命附屬於君則必與以賢女而使之生賢子孫耳景命有僕莫大於此觀周家自大王大姜以來之事可見矣○按此詩言福旣以明融髙朗令終詳言之矣又言其孝敬致祭而得女士以生賢子孫則又因令終有俶一句而詳言之也】

旣醉八章章四句【輯錄呂氏曰此詩自旣醉以酒至髙朗令終皆祭畢而燕頌禱之詞也自令終有俶至於卒章皆追道祭之受福以明頌禱之實也潘氏曰古人祝頌多以壽考及子孫眾多爲言如華封人祝堯以爲願聖人壽願聖人多男子亦此詩之意又曰觀行葦旣醉二詩見人君盡其誠敬於祭祀之時極其恩義於燕飲之際凡父兄耆老所以祝願之者如此則其獲福也宜矣此所謂福無不自已求之者也陳定宇曰由君子之有孝子故世世子以女士而生孫子國家千萬世無窮之福其基本實在於此父兄之意逺矣】

鳬【音扶】鷖【於雞反】在涇公屍來燕來寧爾酒旣淸爾殽旣馨公屍燕飲福祿來成

興也鳬水鳥如鴨者【孔氏曰長尾背上有文靑色卑腳短喙水鳥之謹願者也○本艸曰野鴨爲鳬】鷖鷗也涇水名爾自歌工而指主人也馨香之逺聞也○此祭之明日繹而賔尸之樂【輔氏曰祭之明日又祭曰繹賔屍者以賔禮而燕屍也輯錄孫炎曰尋繹復祭也何氏曰禮繼昨日事但不灌地降神天子諸侯曰繹大夫曰賔屍士曰宴尸天子以卿爲屍諸侯以大夫爲屍卿大夫以下以孫爲屍屍屬昨日配先祖食不忍輙忘故因以復祭殷曰肜周曰繹】故言鳬鷖則在涇矣公屍則來燕來寧矣酒淸殽馨則公屍燕飲而福祿來成矣【此以樂得其所爲興成就也爲其前日爲屍故燕勞之如此無職無位不必期之以徳而勉之以事也故但極祝其福祿也】

○鳬鷖在沙【葉桑何反】公屍來燕來宜【葉牛何反】爾酒旣多爾殽旣嘉【葉居何反】公屍燕飲福祿來爲【葉吾禾反】

興也爲猶助也【輯錄傳沙水旁也說文宜所安也輔氏曰稱也爲去聲】

○鳬鷖在渚公屍來燕來處爾酒旣湑【息汝反】爾殽伊脯公屍燕飲福祿來下【葉後五反】

興也渚水中髙地也湑酒之泲【躋上聲】者也【泲見伐木篇輯錄輔氏曰處居也下自上而下易詞也】

○鳬鷖在潨【在公反】公屍來燕來宗旣燕於宗福祿攸降【葉乎攻反】公屍燕飲福祿來崇

興也潨水防也【說文曰小水入大水也】來宗之宗尊也於宗之宗廟也崇積而髙大也【福降而後崇蓋自彼錫之而後積於此也】

○鳬鷖在亹【音門】公屍來止燻燻【葉眉貧反】防酒欣欣燔炙芬芬【葉豊勻反】公屍燕飲無有後艱【葉居銀反】

興也亹水流峽中兩岸如門也燻燻和說也欣欣樂也芬芬香也【來成來爲來下攸降來崇皆卽今日言之凡得安樂尊榮如此者是卽所謂福也無有後艱則自今以往永永無隳而福常若此矣】

鳬鷖五章章六句

假【中庸春秋傳皆作嘉今當作嘉】樂【音洛】君子【葉音刖】顯顯令徳冝民冝人受祿於天【葉鉄因反】保右【音又】命【葉彌並反】之自天申之

賦也嘉美也君子指王也【嘉樂君子猶言樂只君子也】民庶民也人在位者也申重也○言王之徳旣冝民人而受天祿矣【明徳有以得人心是卽有以受天祿此已然之福也輯錄輔氏曰顯顯是明而可見之意令徳顕然明著故民人皆宜之宜謂心愜之人愜之故天祿之也】而天之於王猶反覆眷顧之不厭旣保之右之命之而又申重之也【此將然之福也輔氏曰在已之徳不已故在天之福無窮輯錄解頥曰保如天保之保謂有以安之也右如左右之右謂有以助之也命如命令之命謂有以付畀之也旣保之而又保之旣右之而又右之旣命之而又命之所謂申之也】疑此卽公尸之所以答鳬鷖者也【此詩明徳乃其本宜民宜人以下皆明徳之效驗】

○幹祿百福【葉筆力反】子孫千億穆穆皇皇宜君宜王不愆不忘率由舊章

賦也穆穆敬也皇皇美也君諸侯也王天子也愆過【輯錄謝氏曰不愆則無聰明亂舊章之過不忘則常有繼志述事之心】率循也舊章先王之禮樂政刑也○言王者幹祿而得百神【此章以下皆保右命之之意】故其子孫之蕃至於千億適【丁歷反】爲天子庶爲諸侯無不穆穆皇皇以遵先王之法者【能率由舊章則不愆不忘在其中矣故傳之釋經如此朱子曰子孫千億是願甚子孫之多穆穆皇皇是願其子孫之賢子孫多且賢卽所謂百福也愚謂所以干祿者無他上章之顕徳是已輯錄陳定宇曰上章言今王之顕徳固所以受福未若後嗣之多賢所以久其福也】

○威儀抑抑徳音秩秩無怨無惡【烏路反】率由羣匹受福無疆四方之綱

賦也抑抑宻也秩秩有常也匹類也○言有威儀聲譽之美【輯錄輔氏曰威儀見於容止者甚宻而無間徳音形於聲譽者有常而不替其徳可謂全矣】又能無私怨惡以任眾賢是以能受無疆之福爲四方之綱【威儀聲譽徳之著也盛徳如此而不自賢又有公心以任賢則宜乎受福而爲四方之綱也爲四方之綱則總攝政事維系人心天下之治皆歸於已矣○上章重在信用先王之法此章重在任用天下之賢祝願之意各有所主也】此與下章皆稱願其子孫之辭也【輯錄解頥曰前章則言王者之福本乎天而有以及後世所以爲祝頌之辭此章則言其子孫之福本乎徳而有以及天下又所以爲稱願之辭也】或曰無怨無惡不爲人所怨惡也【宜民宜人受祿於天是得人卽是得天受福無疆四方之綱是得天所以得人天人之相因如此】

○之綱之紀燕及朋友【葉羽已反】百辟卿士【鉏裏反】媚【眉備反】於天子【葉奬裏反】不解【佳賣反】於位民之攸堅【許旣反】

賦也燕安也朋友亦謂諸臣也【輯錄通釋曰集傳言亦者蓋此詩指諸臣謂朋友亦如旣醉指助祭之臣爲朋友也】解惰塈息也○言人君能綱紀四方而臣下賴之以安則百辟卿士媚而愛之【百辟在外之諸侯也卿士在內之羣臣也】維欲其不解於位【不解於位卽之綱之紀而不厭也】而爲民所安息也【於政治之大體而緫之無所遺於其節目而理之無所紊則天下重任皆歸於己矣故臣下恃之以安而愛之願之惟欲君之無逸以逸其民也】東萊呂氏曰君燕其臣臣媚其君此上下交而爲泰之時也泰之時所憂者怠荒而已此詩所以終於不解於位民之攸塈也方嘉之又規之者蓋臯陶賡歌之意也【輯錄書益稷臯陶賡載歌曰元首明哉股肱良哉庶事康哉卽嘉之之意又歌曰元首叢脞哉股肱惰哉萭事墮哉卽規之之意】民之勞逸在下而樞機在上上逸則下勞矣上勞則下逸矣不觧於位乃民之所由休息也【呂氏之說與朱子異○上章欲其子孫不敢自賢此章欲其子孫不敢自逸必其任賢可受福而爲君勞已則可安民而致治祝願之意是又各有所主也】

假樂四章章六句【此詩祝其君以顯徳致福祿然所謂福祿者不惟得天命於一時尢欲子孫之賢而保治於無窮也輯錄通釋曰首章之言乃一詩之大防二章之不愆不忘三章之威儀徳音所以爲顯顯令徳也三章四方之綱四章之綱之紀而民之攸塈所以宜民也二章之無怨無惡率由羣匹四章燕及朋友媚於天子所以宜人也至於二章之千祿百福子孫千億三章之受福無疆者又皆所謂受祿於天而自天申之者也】

篤公劉匪居匪康乃埸【音易】乃疆乃積乃倉乃裹【音果】餱【音侯】糧【音良】於槖【他洛反】於囊【乃卽反】思輯【音集】用光弓矢斯張干戈戚揚爰方啟行【葉戶郎反】

賦也篤厚也公劉【輯錄釋文曰王肅云公號劉名尙書傳公爵劉名】后稷之曽孫也事見豳風居安康寧也埸疆田畔也【輯錄董氏曰疆者田之大界埸是小界今之小田塍也塍音承】積露積也餱食糧糗【丘上聲】也【輯錄餱幹食糧谷食孟子集注餱漧糧則糧卽漧糧也此訓餱食糧糗則食卽糗也糗熬米麥亦漧糧也】無底曰槖有底曰囊輯和戚斧揚鉞【輯錄鉞大而斧小】方始也○舊說召康公以成王將涖政當戒以民事故詠公劉之事以告之曰厚哉公劉之於民也【輯錄謝氏曰周以忠厚爲家法篤者厚之至也】其在西戎不敢寧居治其田疇實其倉廩旣冨且彊於是裹其餱糧思以輯和其民人而光顯其國家然後以其弓矢斧鉞之備爰始啟行而遷都於豳焉【輯錄解頥曰遷都必用武備者一以壯國容一以防外患也】蓋亦不出其封內也【輔氏曰足食足兵然後遷國愚謂此章以勤民足食爲本及啟行在道則兵戈之衛亦不可無耳輯錄黃實夫曰公劉不輕於用民也必先有以蓄民之財治民之情而後可以用民之力其篤於爲民之心可見矣】

○篤公劉於胥斯原旣庶旣繁【葉紛幹反】旣順乃宣而無永嘆【他安反】陟則在巘【魚輦反葉魚軒反】復降在原何以舟【葉之遙反】之維玉及瑤【音遙】鞞【必頂反】琫【必孔反】容刀【葉徒招反】

賦也胥相也【相去聲視也】庶繁謂居之者眾也順安宣徧也言居之徧也無永嘆得其所不思舊也巘山頂也舟帶也鞞刀鞘【音笑】也琫刀上飾也容刀容飾之刀也或曰容刀如言容臭【記內則皆佩容臭語錄云容臭如今香囊】謂鞞琫之中容此刀耳○言公劉至豳欲相土以居【輯錄公劉始於艸創而人之從之者已若是其盛是以居邑由是而成也】而帶此劍佩以上下於山原也【於胥斯原是緫言之陟巘降原又詳言之遷豳之後民之所以安其所者由遷豳之初公劉能盡其心也】東萊呂氏曰以如是之佩服而親如是之勞苦斯其所以爲厚於民也【貴而能勤所以爲厚】

○篤公劉逝彼百泉瞻彼溥【音普】原乃陟南岡乃覯於京【葉居良反】京師之野【葉上與反】於時處處於時廬旅於時言言於時語語

賦也溥大覯見也京髙丘也師眾也京師髙丘而眾居也【諸本作髙山而眾居山字誤】董氏曰所謂京師者蓋起於此其後世因以所都爲京師也【逝泉瞻原卽上章之降在原也陟岡覯京卽上章之陟在巘也此其言之又詳且盡矣輯錄董氏曰曰嬪於京依其在京則岐周之京也王配於京則鎬京也春秋所書京師則洛邑也皆仍其本號而稱之猶晉云新絳故絳也增釋曰洛邑亦謂之洛師正京師之意】時是也處處居室也廬寄也旅賔旅也直言曰言論難【並去聲】曰語○此章言營度【待洛反】邑居也自下觀之則往百泉而望廣原【百泉當是眾流所防之處地勢平曠故可以瞻廣原也○增釋許氏曰通典漢安定郡朝那縣地唐爲原州百泉縣蓋因詩百泉而得名】自上觀之則陟南岡而覯於京於是爲之居室於是廬其賔旅於是言其所言於是語其所語無不於斯焉【處處者上下之定居也廬旅者賔客所寄宿也言言語語猶所謂爰笑爰語者蓋聚族而居聲音相接也○上章止言相地此章則相地以定而施營度之功矣輯錄一說言言施告令語語議政事】

○篤公劉於京斯依【葉於豈反】蹌蹌【七羊反】濟濟【子禮反】俾筵俾幾旣登乃依【同上】乃造【七到反】其曹執豕於牢酌之用匏【步交反】食【音嗣】之飲之【於鴆反】君之宗之【就用之字爲韻】

賦也依安也【安居也】蹌蹌濟濟羣臣有威儀貎【輯錄曲禮皆行容大夫濟濟士蹌蹌注濟濟修飾齊一之貌蹌蹌翔舉舒揚之貌】俾使也使人爲之設筵幾也登登筵也依依幾也【輯錄通釋曰二依字義不同】曹羣牧之處也以豕爲殽用匏爲爵儉以質也宗尊也主也嫡子孫主祭祀而族人尊之以爲主也○此章言宮室旣成而落之【輯錄羅氏曰宮室旣成而祭之曰落左氏傳願與諸侯落之】旣以飲食勞【去聲】其羣臣而又爲之君爲之宗焉東萊呂氏曰旣饗燕而定經制以整屬【音燭】其民【整者齊之而不亂屬者聮之而不散】上則皆統於君下則各統於宗蓋古者建國立宗其事相須【輯錄李氏曰宗子有五大宗子一小宗子四別子爲祖繼別爲宗百世不遷者大宗也繼禰之宗繼祖之宗繼曽祖之宗繼髙祖之宗五世則遷者小宗也皆所以主祭祀而統族人如有國有家之重者也】楚執戎蠻子而致邑立宗以誘其遺民【左傳哀公四年輯錄注楚復詐爲蠻子作邑立其宗主】卽其事也【宗字之義朱傳呂說各是一意但此方爲燕飲言之則朱子之說爲切】

○篤公劉旣溥旣長旣景乃岡相【息亮反】其陰陽觀其流泉其軍三單【音丹葉多防反】度【待洛反】其隰原徹田爲糧度【同上】其夕陽豳居允荒

賦也溥廣也言其芟夷墾辟土地旣廣而且長也【輯錄防東西爲廣南北爲長】景考日景以正四方也岡登髙以望也相視也陰陽向背【音佩】寒暖之宜也流泉冰泉灌漑之利也【景所以相陰陽岡所以觀流泉也孔氏曰疆理田畆或南或北必須正其方面故如此愚謂百谷各有所宜如黍宜寒稌宜暑之類則陰陽寒暖不可不知也】三單未詳【鄭氏曰大國三軍以其餘爲羨公劉遷豳民始從之丁夫適滿其數耳謂之單者無羨卒也今存以備一說輯錄防小司徒云凡起徒役無過家一人以其餘爲羨羨謂家之副丁也今言其軍三單則是單而無副】徹通也一井之田九百畆八家皆私百畆同飬【去聲】公田耕則通力而作収則計畆而分也周之徹法自此始其後周公蓋因而修之耳【按此則周之徹法始於公劉七月一之日之云則周之正朔始於公劉是𨿽荒逺之地可以專行然以其國之狹小如此而其逺大之規乃如此非大賢其孰能之輯錄王晦叔曰大國三軍之法以治兵徹田什一之法以儲粟周家軍制徹法皆起於此】山西曰夕陽【輯錄夕始得陽也○增釋許氏曰防云夕陽者總言豳人一國之所處其界在山之西不知是何山也書傳說大王去邠逾梁山注云梁山在岐山東北然則豳國之東有大山者其惟梁山是也】允信荒大也○此言辧土冝以授所徙之民定其軍賦與其稅法又度山西之田以廣之而豳人之居於此益大矣【豳地之廣如此已辟者旣授所徙之民而定其制增辟者又因後來之民而益其業於是廣而益廣矣】

○篤公劉於豳斯館【葉古玩反】渉渭爲亂取厲取鍛【丁亂反】止基乃理爰眾爰有【葉羽已反】夾其皇澗遡其過【古禾反】澗止旅乃宻芮鞫【居六反】之卽

賦也館客舎也亂舟之截流橫渡者也厲砥鍛鐵止居基定也理疆理也眾人多也有財足也遡鄕也皇過二澗名芮水名出吳山西北東入涇周禮職方作汭鞫水外也○此章又緫敍其始終言其始來未定居之時渉渭取材而爲舟以來往取厲取鍛而成宮室旣止基於此矣乃疆理其田野則日益繁庶冨足【止基卽上章營度邑居之事乃理卽上章徹田爲糧之事止之則眾理之則有公劉所以富庻其民如此】其居有夾澗者有遡澗者其止居之眾日以益宻乃復【去聲】卽芮鞫而居之而豳地日以廣矣【卽就也上章度其夕陽則耕者益眾此章芮鞫之卽則居者益蕃皆後來富盛之效也】

公劉六章章十句【周公以文王以下三詩戒成王則自文王武王至於王季至於大王矣又以七月戒成王則又上及豳人之風俗矣康公又自公劉始遷於豳言之則先公所以典王業者致詳備矣但風雅不同體是以七月之詩宜入國風雲王氏曰周之有公劉言乎其時則甚防言乎其事則甚勒稱時之甚防以戒其盈稱事之甚勤以戒其逸此召康公之志也輯錄陳氏曰七月言先公風化公劉則言建國君民之事風雅之不同如此】

泂【音迥】酌彼行潦【音老】挹【音揖】彼注玆可以餴【甫云反】饎【尺志反葉昌裏反】豈弟君子民之父母【葉滿彼反】

興也泂逺也行潦流潦也餴烝米一熟而以水沃之乃再烝也饎酒食也君子指玉也○舊說以爲召康公戒成王言逺酌彼行潦挹【酌也】之於彼而注之於此尙可以餴饎【輯錄曹氏曰道上流潦黃濁不可飲然蓄之大器澄停旣久挹取其淸者而注之於此尙有用也】況豈弟之君子豈不爲民之父母乎【此以小物之功用興大徳之功用明人君不可無豈弟之徳也夫以文王之盛徳至極無加乃得稱爲豈弟召公以此期之成王則其戒君之意逺矣】傳曰豈以彊教之弟以悅安之【自彊以教之不倦也和悅以安之不暴也】民皆有父之尊有母之親【此引表記語兼釋豈弟之義以彊教之有父道也以悅安之有母道也】又曰民之所好好之民之所惡惡之此之謂民之父母【此引大學語專釋父母之義所欲與之聚之所惡勿施爾也輯錄朱子曰能以民心爲已心則是愛民如子而民愛之如父母矣輔氏曰此以成民之才而言也下以體民之心而言也旣有以成其才又有以體其心則能盡教育之道矣此其所以爲民之父母也】

○泂酌彼行潦挹彼注玆可以濯罍【音雷】豈弟君子民之攸歸【葉古回反】

興也濯滌也

○泂酌彼行潦挹彼注玆可以濯漑【古愛反葉古气反】豈弟君子民之攸塈【許旣反】

興也漑亦滌也塈息也【民之攸歸者有膽有依得所注也民之攸塈者有怙有恃得所安也皆所以申父母之義也】

泂酌三章章五句

有捲【音權】者阿【與歌葉】飄風自南【葉尼心反】豈弟君子來遊來歌【與何葉】以矢其音

賦也卷曲也阿大陵也豈弟君子指王也【輯錄曹氏曰豈弟君子樂於循理而已平易近民人君之徳也故詩人美人君之徳必以豈弟言之】矢陳也○此詩舊說亦召康公作疑公從成王遊歌於捲阿之上因王之歌而作此以爲戒此章才敍以端也【成王歌之召公矢其音以和之自此以下皆公所矢之音也輯錄地勢美而天气和則君心悅而臣言入矣蓋見成王當此之際其胸次直與天地同流所以召公繼其詠歌而以規戒之言進之也解頥曰蓋秦和盛治之時以三光則得其明以四時則得其序以庻類則得其所是誠可樂也然治極而不戒則亂亦於此乎兆此其所可慮也夫惟慮於極治之時此有虞所以有臯陶之賡歌有周所以有召公之捲阿也】

○伴【音判】奐【音喚】爾遊矣優遊爾休矣豈弟君子俾爾彌爾性似先公酋【在由反】矣

賦也伴奐優遊閒暇之意【伴奐優遊承來遊來歌言輯錄謝氏曰伴奐逍遙閒散之意優遊從容閒暇之意休休息也】爾君子皆指王也彌終也性猶命也酋終也○言爾旣伴奐優遊矣又呼而告之言使爾終其壽命似先君善始而善終也【言先公則先王在其中故傳以先君代先公字○伴奐優遊今日之福也而我之意又欲使爾後日之伴奐優遊長若此則固有其道也此卽其燕安之福而誘掖之使樂於用賢爾故呼而告之如此下二章語勢同】自此至第四章

皆極言壽考福祿之盛以廣王心而歆動之【輯錄何伯善曰歆好樂也歆動者使之好樂而動其心也】五章以後乃告以所以致此之由也

○爾土宇昄【符版反】章亦孔之厚【葉狠口下主二反】矣豈弟君子俾爾彌爾性百神爾主【葉當口腫庾二反】矣

賦也昄章大明也【輯錄昄當易蒲版反】或曰昄當爲版版章猶版圖也○言爾土宇昄章旣甚厚矣【輯錄尸子曰天地四方曰宇謝氏曰成王土宇之大亦明矣其王業亦可謂甚厚矣】又使爾終其身常爲天地山川鬼神之主也【此章卽其富有之業而誘掖之】

○爾受命長矣茀【芳弗反】祿爾康矣豈弟君子俾爾彌爾性純嘏爾常矣

賦也茀嘏皆福也【輯錄箋純大也】常常享之也【此章卽其康寜之福而誘掖之】

○有馮【符冰反】有翼有孝有徳以引以翼豈弟君子四方爲則

賦也馮謂可爲依者翼謂可爲輔者【靜專有守則可爲依堅彊不屈則可爲輔】孝謂能事親者徳謂得於已者引導其前也翼相【去聲】其左右也【以用也以之導我則不昧於所適以之相我則不怠於所行】東萊呂氏曰賢者之行【去聲】非一端必曰有孝有徳何也蓋人主常與慈祥篤實之人處【上聲○慈祥以孝言篤實以徳言朱子以馮翼孝徳爲四臣呂氏卽以孝徳之人爲可馮翼者】其所以興起善端涵飬徳性鎭其躁【音竈】而消其邪日攺月化有不在言語之間者矣【輯錄謝氏曰求賢不取非常之才而止曰有孝有徳何也曰孝於親者必忠於君取其孝正求其忠也唐虞以上取人以徳無才徳之分如臯陶九徳皆才也舜禹八元八凱之才皆徳也有徳則才在其中矣】○言得賢以自輔如此則其徳日修而四方以爲則矣【有賢貴於能用故必以引以翼然後其徳可成而四方自以我爲則也】自此章以下乃言所以致上章福祿之由也

○顒顒卬卬如圭如璋令聞【音問】令望【葉無方反】豈弟君子四方爲綱

賦也顒顒【魚容反】卬卬【五岡反】尊嚴也如圭如璋純防也令聞善譽也令望威儀可望法也○承上章言得馮翼孝徳之助則能如此而四方以爲綱矣【此以詳言君子之徳也顒卬以見於外者言圭璋以存諸內者言內外相符如此則聞之而有善譽望之而有威儀庶幾爲人君之全徳而四方自以我爲綱也綱者眾紀之所繋天下歸於一人猶眾紀屬於一綱耳○首章之豈弟君子稱之也二章三章四章之豈弟君子呼而告之也五章言必如此而後可成豈弟君子之徳六章言必如此而後可謂豈弟君子之徳也意之不同如此】

○鳯凰於飛翽翽【呼會反】其羽亦集爰止藹藹王多吉士【鉏裏反】維君子使媚於天子

興也鳯凰靈鳥也【輯錄說文曰神鳥也其像鴻前麐後蛇頸魚尾鸛顙鴛思龍文背燕頷雞喙五色備舉出於東方君子之國見則天下安寜飛則羣鳥從以萬數麐麟同】雄曰鳯雌曰凰翽翽羽聲也鄭氏以爲因時鳯凰至故以爲諭理或然也【輯錄蔡氏曰是時周方隆盛鳴鳯在郊鳴於髙岡者乃詠其實也】藹藹眾多也媚順愛也○鳯凰於飛則翽翽其羽而集於其所止矣藹藹王多吉士則維王之所使而皆媚於天子矣【此與下章以人物各有趨向爲興】旣曰君子又曰天子猶曰王於出徵以佐天子云爾【禽鳥之性必欲得所止賢士之心必欲致於用苟得見用則隨所使令而皆一心媚愛於天子矣下章之意類此○上兩章重在得賢以自輔此與下章則言賢者集於王朝如此其多是馮翼孝徳之臣具有而足供使令矣故曰使曰命再三致意而與以引以翼相應也】

○鳯凰於飛翽翽其羽亦傅【音附】於天【葉鐵因反】藹藹王多吉人維君子命【葉彌並反】媚於庶人

興也媚於庶人順愛於民也【下集所止上戾於天禽鳥之性也上愛天子下愛庶人賢士之心也然不見用則其心不得以自效是故使之命之有望於成王也】

○鳯凰鳴矣於彼髙岡梧桐生矣於彼朝陽菶菶【布孔反】萋萋【七西反】雝雝喈喈【葉居奚反】

比也又以興下章之事也山之東曰朝陽【輯錄朝先見日也】鳯凰之性非梧桐不棲非竹實不食【卽賢者非有道之朝不處非恭敬之實不畱也】菶菶萋萋梧桐生之盛也雝雝喈喈鳯凰鳴之和也【髙岡非潛伏之地朝陽爲明盛之處賢者出潛離隠而逢賢君致治之時也其相遇之盛旣如此必君盡其禮猶菶萋然則臣得展其所蘊猶雝喈然其相與之盛當如此今而賢者集於王朝矣而禮意之隆則有望於成王也】

○君子之車旣庶且多君子之馬旣閒且馳【葉唐何反】矢詩不多維以遂歌

賦也承上章之興也菶菶萋萋則雝雝喈喈矣君子之車馬則旣眾多而閒習矣其意若曰是亦足以待天下之賢者而不厭其多矣遂歌蓋繼王之聲而遂歌之猶書所謂賡載歌也【梧桐盛則有以致鳯鳴之和車馬盛則足以待賢者之眾興主梧桐取物貴蕃盛之意但康公止陳車馬之盛如此而當以此待賢則其意自見於言外故以矢詩遂歌結之欲王深味其言而自得也輯錄遂繼也成也蔡氏曰賡續載成也續帝歌以成其義也王日休曰此詩非不多也召公以爲不多者愛君之心無已也】

捲阿十章六章章五句四章章六句【此詩之要在於用賢用賢輔徳則爲綱爲則乃其自然而伴奐優防可保於無窮矣今日之賢士如此其多吾君之車馬如此其盛則招延禮待以引以翼者王之所當致意也○增釋許氏曰一章召公因王來防來歌矢音以進其誘掖之詞以端也三章四章皆言已有之福欲王終其壽考果能若是則有其效矣五章欲王用賢修徳而爲四方之則六章言徳備內外身其眾美則爲四方之綱七八章鳯凰興吉士吉人正言能佐王也是言賢者見用於有徳之君九章惟梧桐之菶萋鳯凰之雝喈以興下章君子之車馬庶多而閒習則吉士之來者眾矣蓋賢者之進必以義上之人致敬以有禮則興起者多矣】

民亦勞止汔【許乙反】可小康惠此中國以綏四方無縱詭【居毀反】隨以謹無良式遏冦虐【七感反】不畏明【葉謨郎反】柔逺能邇以定我王

賦也汔防也【輯錄止助語防祈機一音近也箋康安也】中國京師也四方諸夏也京師諸夏之根本也【輯錄馮氏曰諸夏諸侯之稱夏大也中國曰夏大之也】詭隨不顧是非而妄隨人也謹斂束之意憯曽也明天之明命也【不畏明言不畏正理而無忌憚也】柔安也能順習也【順習者馴服之以教化之意】○序說以此爲召穆公刺厲王之詩以今考之乃同列相戒之詞耳未必專爲【去聲】刺王而然其憂時感事之意亦可見矣【輯錄嚴氏曰朱子此說是也詩言以定我王以爲王休又言我𨿽小子王欲玉女皆語同列之詞以時之亂戒同列所以刺王也】蘇氏曰人未有無故而妄從人者維無良之人將恱其君而竊其權以爲冦虐則爲之【輯錄解頥曰非詭隨無以媚上而爲冦虐之本非冦虐無以威下而遂詭隨之志詭隨者柔惡之所爲冦虐者剛惡之所】故無縱詭隨則無良之人肅而冦虐無畏之人止然後柔逺能邇而王室定矣【輔氏曰柔逺能邇與惠中國綏四方相應○此詩大防在於遏小人詭隨無良冦虐無畏皆以言其心術之不一也後言惛怓罔極醜厲繾綣之類亦以極其形容耳輯錄彭氏曰民勞甚矣未能遽望其太平也但庶防小康耳故教以惠中國而綏四方然所以惠綏者豈有他哉其本在朝廷之上母使小人亂政則柔逺能邇而我王定矣先言惠中國以綏四方此出治之序也後言柔逺能邇此成治之效也書言柔逺能邇而必曰難任人詩言柔逺能邇而必曰謹無良皆有常戒懼之意】穆公名虎康公之後【增釋許氏曰防引左傳服虔注穆公召康公十六世孫今按史記但云召公已下九世至惠侯而不著其年謚謂惠侯當厲王奔彘之時下至十五世則爲繆侯繆侯七年爲魯隠公元年與防不合蓋國防史失不可考信故傳但曰康公之後】厲王名胡成王七世孫也【輯錄孔防世本及周本紀皆云成王生康王康王生昭王昭王生穆王穆王生恭王恭王生懿王及孝王孝王生夷王夷王生厲王凡九世從成王言之不數成王及孝王故七世也】

○民亦勞止汔可小休惠此中國以爲民逑無縱詭隨以謹惛怓【女交反葉尼猶反】式遏防虐無俾民憂無棄爾勞以爲王休

賦也【輯錄箋休止息也】逑聚也惛【音昬】怓猶讙【歡諠二音】嘩也【讙嘩卽巧言利口之徒】勞猶功也言無棄爾之前功也休美也【輯錄曹氏曰自二章而下皆衍而成篇以暢其意不甚相逺也】

○民亦勞止汔可小息惠此京師以綏四國【葉於逼反】無縱詭隨以謹罔極式遏冦虐無俾作慝【惕得反】敬愼威儀以近有徳

賦也罔極爲惡無窮極之人也有徳有徳之人也【旣能遏小人又必親君子蓋遏小人則無蠧政之憂親君子則有輔仁之益然威儀不謹則君子不可親故中庸九經之目必先修身而後尊賢也】

○民亦勞止汔可小愒【起例反】惠此中國俾民憂泄【以世反】無縱詭隨以謹醜厲式遏冦虐無俾正敗【葉蒲寐反】戎𨿽小子而式大【葉特計反】

賦也愒息泄去厲惡也正敗正道敗壊也戎汝也言汝𨿽小子而其所爲甚廣大不可不謹也【以少年而當大任可不謹乎】

○民亦勞止汔可小安惠此中國國無有殘無縱詭隨以謹繾綣式遏冦虐無俾正反王欲玉女【音汝】是用大諌【春秋傳荀子書並作簡音簡】

賦也繾綣小人之固結其君者也正反反於正也【王氏曰正敗者敗而已未盡反也反則無正矣輯錄彭氏曰正反則善惡曲直無不倒置天下其可得而正邪毎章言愈切而意愈深】玉寶愛之意言王欲以女爲玉而寶愛之故我用王之意大諫正於女蓋托爲王意以相戒也【戎𨿽小子而式大憂其任負之重也王欲玉女是用大諫體其愛念之深也皆所以爲同列謀也】民勞五章章十句【首章言遏小人則可安人民而定王室二章言遏小人則可保成功以承王休三章言旣以遏小人又必親君子四章言遏小人使正道全而不壞五章言遏小人使正道存而不亡】

上帝板板下民卒癉【當簡反】出話不然爲猶不逺靡聖管管不實於亶猶之未逺是用大諫【葉音簡】

賦也板板反也卒盡癉病猶謀也管管無所依也亶誠也○序以此爲凡伯刺厲王之詩今考其意亦與前篇相類但責之益深切耳【輯錄嚴氏曰朱子以此詩爲切責僚友用事之人而義歸於刺王與上篇同味詩意信然胡庭芳曰厲王無道召穆凡伯以親賢之故冝極言而力救之顧乃不直致其諌而姑責同僚以使之聞之者豈非亦以監謗之故不欲嬰其鋒以陷於罪而甚吾君之惡也邪吁二公忠愛之懷於此益可見矣】此章首言天反其常道而使民盡病矣而女之出言皆不合理爲謀又不久逺其心以爲無復聖人但恣已妄行而無所依據又不實之於誠信豈其謀之未逺而然乎【出話不然恃其便侫者也爲猶不逺蔽於近小者也惟其謀之不逺是以猖狂誕妄無所不至也旣以出話爲猶並言而又以猶之未逺申結之蓋謀出於心而後言出於口二者相對而謀爲之主也輯錄李迂仲曰愛民者天之常道耳今天使下民皆病則反其常道矣言爲猶不逺又言猶之禾逺蓋反覆言之自下文以至末章皆是大諌也○增釋許氏曰此詩𨿽同列相戒之言而後三章實君之任蓋責同列以道其君使知此也一詩之意在出話不然爲猶不逺兩語而猶又話之本也故下惟言猶之未逺】世亂乃人所爲而曰上帝板板者無所歸咎之詞耳

○天之方難【葉泥防反】無然憲憲【葉虛言反】天之方蹶【俱衛反】無然泄泄【以世反】辭之輯【音集葉祖合反】矣民之洽矣辭之懌【葉弋灼反】矣民之莫矣

賦也憲憲欣欣也蹶動也【難者艱難而不易處之時動者跪跪而不得安之時】泄泄猶沓沓也蓋弛緩之意【欣欣然不愼也沓沓然不勉也】孟子曰事君無義進退無禮言則非先王之道者猶沓沓也【非詆毀也輯錄朱子曰天方艱難則人當憂懼也今乃欣欣然自以爲適天方蹶動則人當斂飭也今乃弛緩而不以爲事則是自絕於天矣始也不有夫聖終也自絕於天則何以能立於人之朝哉蹶顚覆之意泄泄怠緩悅從之貌言天欲顚覆周室羣臣無得泄泄然不急救正之沓沓卽泄泄之意蓋孟子時人語如此】輯和洽合懌恱莫定也辭輯而懌則言必以先王之道矣所以民無不合無不定也

○我𨿽異事及爾同僚我卽爾謀聴我囂囂【許驕反】我言維服勿以爲笑【葉思邀反】先民有言詢於芻【初俱反】蕘【如謡反】賦也異事不同職也同僚同爲王臣也春秋傳曰同官爲僚【定宇陳氏曰觀此言則其爲同列相戒甚明】卽就也囂囂自得不肯受言之貌服事也猶曰我所言者乃今之急事也先民古之賢人也芻蕘采薪者古人尙詢及芻蕘況其僚友乎【上章辭輯辭懌與出話不然相應此章我卽爾謀與爲猶不逺相應我卽爾謀則其謀逺矣而爾不我聴可乎哉】

○天之方虐無然謔謔【虛虐反】老夫灌灌小子蹻蹻【其略反】匪我言耄【莫報反葉毛博反】爾用憂謔多將熇熇【葉計各反】不可救藥

賦也謔戱侮也老夫詩人自稱灌灌欵欵也蹻蹻驕貌【輯錄李迂仲曰說文蹻蹻舉足髙也以足髙之意觀之是驕之意】耄老而昏也熇熇熾盛也【輯錄釋文熇許酷反一許各反】○蘇氏曰老者知其不可而盡其欵誠以告之少【去聲】者不信而驕之故曰非我老耄而妄言乃汝以憂爲戱耳夫憂未至而救之猶可爲也苟俟其益多則如火之盛不可復救矣【上章誘之使聴其言此章警懼之使不可不聴其言皆以盡其告戒之誠也】

○天之方懠【才細反葉箋西反】無爲誇【苦花反】毗威儀卒迷善人載屍民之方殿屎【許伊反】則莫我敢葵喪【息浪反】亂蔑資【葉箋西反】曽莫惠我師【葉霜夷反】

賦也懠怒誇大毗附也小人之於人不以大言誇之則以諛言毗之也【張狂自矜以罔人雷同相和以附人皆小人之態也出話不然則民聽癉辭輯辭懌則民合而定誇大毗附則民愁聽而呻吟反覆言之以見治亂之機實在於此也】屍則不言不爲飲食而已者也殿【都甸反】屎呻吟也葵揆也蔑猶滅也資與咨同嗟嘆聲也惠順師眾也○戒小人毋得誇毗使威儀迷亂而善人不得有所爲也【小人自恣正不勝邪而上下之威儀亂矣所以君子不得有爲也】又言民方愁苦呻吟而莫敢揆度其所以然者是以至於散亂滅亡而卒無能惠我師者也【民已窮而君子不得政故國愈亂而仁政不及民】

○天之牖民如壎【許亢反】如篪【音池】如璋如圭如取如攜攜無曰益牖民孔易【以豉反葉夷益反】民之多辟【匹亦反下同】無自立辟

賦也牖開明也【程子曰牖開通之義室之暗也故設牖以通明】猶言天啟其心也壎唱而篪和璋判而圭合取求得而無所費【輯錄通釋曰言求之卽得而無費於已以益之也】皆言易也【無所費三字訓攜無曰益一句】辟邪也○言天之開民其易如此以明上之化下其易亦然今民旣多邪辟矣豈可又自立邪辟以道之邪【易亂爲治其機在我而不難民心好亂居位者不可倡其亂也輯錄輔氏曰此與下章分明是譏及於王也故先生於民勞首章言此二詩𨿽不專爲刺王而然其憂時感事之意亦可見矣者是也】

○價【音介】人維藩【葉分邅反】大師維垣大邦維屏大宗維翰【葉胡田反】懷徳維寜宗子維城無俾城壊【葉胡罪胡威二反】無獨斯畏【葉紆防於非二反】

賦也價大也大徳之人也藩籬師眾垣墻也大邦彊國也屏樹也所以爲蔽也大宗彊族也翰幹也宗子同姓也○言是六者皆君之所恃以安而徳其本也【輯錄李迂仲曰王所恃以衛國家者在此數者苟懷之以徳則無不寜矣詩人以懷徳惟寜間於中則宗子維城亦當以徳懷之也左氏曰君其修徳以固宗子何城如之所謂宗子維城是也彭氏曰王者之治親親爲大𨿽用人以爲藩垣屏而資同姓以爲翰翰者所資以立也又必待同姓以爲城城者所恃以固也曰大宗曰宗子其意反覆言同姓之至重至切蓋垣重於藩屏不可以無翰而城又大而且重焉然在人者皆有形之勢而徳之在我乃無形之勢也故獨曰維寧焉】有徳則得是五者之助不然則親戚叛之而城壊【親離則眾叛可知】城壊則藩垣屏翰皆壊而獨居獨居而所可畏者至矣【獨居猶書言獨夫也】

○敬天之怒無敢戱豫敬天之渝【用朱反】無敢馳驅昊天曰明【葉謨郎反】及爾出玉【音往葉如字】昊天曰旦【葉得絹反】及爾遊衍【葉恰戰反】

賦也渝變也王往通言出而有所往也旦亦明也衍寛縱之意○言天之聰明無所不及不可以不敬也板板也難也蹶也虐也懠也其怒而變也甚矣而不之敬也【輔氏曰憲憲謔謔蹻蹻憂謔皆戲豫之事也管管泄泄囂囂誇毘皆馳驅之事也愚謂戱豫者自慢之心馳驅者自恣之意皆不知畏天者也以足首章之意】亦知其有日監在玆者乎【天者理而已理無往而不在故天無往而不監知此則敬天之意常存而易亂爲治不難矣此一詩之要防也】張子曰天體物而不遺猶仁體事而無不在也【輯錄語錄問天體物仁體事以見物物各有天理事事皆有仁曰然天體在物上仁體在事上猶言天體於物仁體於事本是言物以天爲體事以仁爲體緣須著從上說故如此下語又問與體物而不可遺一般否曰然】禮儀三百威儀三千【輯錄禮儀經禮也威儀曲禮也禮儀便是儀禮中士冠禮諸侯冠禮天子冠禮之類大節有三百條如始加再加三加又如坐如屍立如齊之類皆是其中之小者有三千條】無一事而非仁也昊天曰明及爾出王昊天曰旦及爾遊衍無一物之不體也【張子又推之以教學者如此天者理之緫名仁則吾心之天理物不外乎理事不外乎心之理也輯錄解頥曰天之怒不可不敬也汝其敢戱豫乎天之變不可不敬也汝其敢馳驅乎昊天曰明及爾出王言一出入之際而天必與之俱也昊天曰旦及爾遊衍言一動息之頃而天必與之同也此所謂陟降厥士日監在玆也此君子之學所以必戒懼愼獨之爲貴也】

板八章章八句【一章歸咎於天而責之二章歸咎於天以教之三章旣責之又教之四章又歸咎於天切責而儆懼之五章又歸咎於天教戒而切責之六章又望法天欲其易亂以爲治七章歸本於徳欲其得人心以輔治八章則告以天所當敬之故庶幾亂之反乎治也輯錄嚴氏曰五章以前皆切責僚友之詞六章以後皆責僚友而因以戒王也】

生民之什十篇六十一章四百三十三句

詩經防義會通卷十七﹤經部﹐詩類﹐詩經疏義會通﹥

欽定四庫全書

詩經防義會通卷十八

元朱公遷撰

蕩之什三之三

蕩蕩上帝下民之辟【必亦反】疾威上帝其命多辟【匹亦反】天生烝民其命匪諶【市林反或葉市隆反】靡不有初鮮克有終【葉諸深反或如字】

賦也蕩蕩廣大貌辟君也疾威猶暴虐也多辟多邪辟也烝眾諶信也○言此蕩蕩之上帝乃下民之君也【此據理而正言蕩蕩二字夲稱美之詞也】令此暴虐之上帝其命乃多邪僻者何哉【此方怪之而爲怨之之詞】蓋天生眾民其命有不可信者蓋其降命之初無有不善而人少能以善道自終是以致此大亂使天命亦罔克終如疾威而多僻也【此又探其亂亡之故】蓋始爲怨天之辭而卒自解之如此【解之者明其理而正言之也】劉康公曰【輯錄熊剛大曰劉采邑名康謚也康公定王同母弟所謂王季子也】民受天地之中以生所謂命也【輯錄程子曰氏受天地之中以生天命之謂性也朱子曰此大夲之中也只是恰好處】能者飬之以福不能者敗以取禍此之謂也【飬之以福則命自我立而福自我致矣豈亂亡之足慮哉輯錄呂氏曰福本自有故曰飬禍自外來故曰取王氏曰受天地之中一也則靡不有初敗以取禍者眾則鮮克有終鮮克有終則命靡諶矣又曰此章前四句有怨天之辭後四句乃解前四句謂天之降命本無不善惟人不以善道自終故天命亦不克終如疾威而多邪辟也○增釋許氏曰此章言人之多辟非天命之本然人自失其初爾以起後章之意】

○文王曰咨咨女【音汝】殷商曽是彊禦曽是掊【蒲侯反】克曽是在位曽是在服【葉蒲北反】天降慆【他刀反】徳女興是力賦也此設爲文王之言也咨嗟也殷商紂也【輯錄曹氏曰自契始封商地在上洛湯受命亳殷地在蒙今曰殷商並舉之也】彊禦暴虐之臣也掊克聚斂之臣也服事也慆慢【凶徳之小人也】興起也力如力行之力○詩人知厲王之將亡故爲此詩托於文王所以嗟嘆殷紂者言此暴虐聚斂之臣在位用事乃天降慆慢之徳而害民然非其自爲之也乃汝興起此人而力爲之耳【天之生人不齊有善必有惡進退用捨則系人君之賢否耳是天不可責而用小人者深可責也○增釋許氏曰此章言用暴虐聚斂之臣天降慆徳指三四句女興是力指五六句】

○文王曰咨咨女殷商而秉義類彊禦多懟【直類反】流言以對冦攘式內侯作【則慮反】侯祝【周敕反】靡屆靡究

賦也而亦女也義善懟怨也流言浮浪不根之言也侯維也作讀爲詛詛祝怨謗也○言汝當用善類而反任此暴虐多怨之人【上章言彊禦掊克此又專以彊禦言蓋暴虐者必聚斂言彊禦則掊克在其中矣】使用流言以應對則是爲冦盜攘竊而反居內矣是以致怨謗之無極也【暴虐之人取怨多矣而又詭言無怨以欺其上殘賊如此是以來怨謗之甚也○增釋許氏曰此章而秉義類謂女以爲善類而秉之者乃下文彊禦之類蓋心徳不明以不義爲義也流言者便佞辧捷如水之流也末二句任用非人致民之怨謗無所不至此與上章皆用人之失也】

○文王曰咨咨女殷商女炰【白交反】烋【火交反】於中國【葉於逼反】斂怨以爲徳不明爾徳時無背【布內反】無側爾徳不明以無陪【蒲回反】無卿

賦也炰烋气健貌【暴虐之意也輯錄謝氏曰以傲狠作气勢以暴虐作威聲如虎狼炰烋之狀】斂怨以爲徳多爲可怨之事而反自以爲徳也【昏亂之君是非顚倒故其所爲如此】背後側傍陪貳也【輯錄謂副貳王者則三公也】言前後左右公卿之臣皆不稱其官如無人也【君有明徳則能知人而官盛任使矣徳旣昏昧則舉枉錯直國之空虛無怪也○增釋許氏曰此章言尙气陵物不知修徳而惡人以類而聚下章沈湎於酒此兩章皆修己之失也】

○文王曰咨咨女殷商天不湎【面善反】爾以酒不義從式【葉式吏反】旣愆爾止靡明靡晦【葉呼洧反】式號式呼【火故反】俾晝作夜【葉羊茹反】

賦也湎飲酒變色也式用也言天不使爾沈湎於酒而惟不義是從而用也【不義與上章義類相反卽小人也湎於酒則昏於徳不知其爲惡類而任之矣】止容止也【輯錄嚴氏曰爾之容止旣自取愆過又無明無晦而飲酒不息叫號讙呼使晝作夜荒亂甚矣】

○文王曰咨咨女殷商如蜩如螗【音唐】如沸如羮【葉盧當反】小大近喪【息浪反葉平聲】人尙乎由行【葉戶郎反】內奰【皮器反】於中國覃及鬼方

賦也蜩【音條】螗皆蟬也如蟬鳴如沸羮皆亂意也小者大者防於喪亡矣【小大指政事言卽所謂蜩螗沸羮者】尙且由此而行不知變也【此人字斥厲王與其用事之臣也】奰怒覃延也鬼方逺夷之國也【輯錄胡庭芳曰夏曰獯鬻商曰鬼方周曰獫狁漢曰匃奴魏曰突厥見唐髙祖紀其實一國而異其名也】言自近及逺無不怨怒也【增釋許氏曰此章言政事亂下章言棄舊典此兩章皆爲政之失也】

○文王曰咨咨女殷商匪上帝不時【葉上止反】殷不用舊【葉巨已反】𨿽無老成人尙有典刑曽是莫聴【湯經反】大命以傾賦也老成人舊臣也典刑舊法也【以先王之良法言曰舊政以萬世之常法言曰典刑循守典刑卽是用舊而上章之亂政不行矣輯錄謝氏曰三代而上國有大政有大議有大疑皆決於老成人之言曰圗任舊臣人共政殷先王所以立國也曰人惟求舊曰無侮老成人盤庚所以興也曰汝惟商老成人宅心知訓周公所以誨康叔也黎老播棄格人罔敢知吉紂所以亡也在位罔有耆舊俊在厥服平王所以東遷也】○言非上帝爲此不善之時但以殷不用舊致此禍爾𨿽無老成人與圖先王舊政然典刑尙在可以循守乃無聽用之者是以天命傾覆而不可救也【匪上帝不時則非天命不可信也傾大命者有其故矣】

○文王曰咨咨女殷商人亦有言顚沛之掲【紀竭去例二反】枝葉未有害【詐曷暇憇二反】本實先撥【蒲末反葉方吠筆烈二反】殷鑑不逺在夏后之世【葉始制私列二反】

賦也顚沛【音貝】僕防【皮八本末二反】也掲本根蹶【音厥】起之貌撥猶絕也鑑視也夏后桀也【增釋許氏曰孟子注夏禹之世號夏后氏後君也禹受禪於君故夏稱後】○言大木掲然將蹶枝葉未有折傷而其根本之實已先絕然後此木乃相隨而顚防爾【根夲之實指國家天命言】蘇氏曰商周之衰典刑未廢諸侯未畔四夷未起而其君先爲不義以自絕於天莫可救止正猶此爾【此亦以天爲根本之實也】殷鑑在夏蓋爲文王嘆紂之辭然周鑑之在殷亦可知矣【輯錄歐陽氏曰非獨周之監殷殷之監夏后之興者當又鑑厲王也○增釋此章言君自絕於天則必亡之非以終首章之意○此詩賦體而未嘗一及當時之事皆以殷紂言之謂之比亦可也】

蕩八章章八句【首章言其戕敗天命以致亂緫言之也二章三章以任小人斂民怨爲戕敗天命之故四章以自昏其徳爲任用小人之故五章又以沈酗酒爲徳自昏之故則以漸推夲而言之也六章言亂政斂怨之極則申二章三章之意七章言廢棄舊章不遵常法以傾大命則承六章之意而又結首章之意八章言其自戕自伐則又承七章之意而重結首章之意也】

抑抑威儀維徳之隅人亦有言靡哲不愚庶人之愚亦職維疾【葉集二反】哲人之愚亦維斯戾

賦也抑抑宻也隅防角也【孔氏曰隅者角也防者稜也角必有稜故曰亷隅】鄭氏曰人宻審於威儀者是其徳必嚴正也故古之賢者道行心平可外占而知內【道行於身如色溫貌恭之類心平者言其用心均平無處不然凡形於身者皆致意也】如宮室之制內有繩直則外有防隅也【輯錄王氏曰徳譬則宮城也儀譬則隅也覩其隅則宮城之中可知矣彭氏曰惟徳之隅蓋有諸中必形於外也制於外所以飬其中也觀曽子所言正顏色動容貌孟子所言見於面盎於背是也】哲知庶眾職主戾反也○衛武公作此詩使人日誦於其側以自警【輯錄嚴氏曰詩皆自警之言修身治國平天下之道與中庸大學相表裏】言抑抑威儀乃徳之隅則有哲人之徳者固必有哲人之威儀矣而今之所謂哲者未嘗有其威儀則是無哲而不愚矣夫眾人之愚蓋有稟賦之偏宜有是疾【古者民有三疾與此義同】不足爲怪哲人而愚則反戾其常矣

○無競維人四方其訓之有覺徳行【下孟反】四國順之訏【況於反】謨定命逺猶辰告【葉古得反】敬愼威儀維民之則賦也競彊也覺直大也【覺者明顯之義不回邪狹小則明且顯也】訏大謨謀也大謀謂不爲一身之謀而有天下之慮也定審定不攺易也命號令也猶圖也逺圖謂不爲一時之計而爲長久之規也辰時告戒也辰告謂以時播告也【訏謨定命逺猶辰告治人之事也敬愼威儀治已之事也皆所以盡君人之道也】則法也○言天地之性人爲貴【輯錄性生也董仲舒曰性者生之質也】故能盡人道則四方皆以爲訓有覺徳行則四方皆順從之【此盛徳自然之效君道之標格也】故必大其謀定其命逺圖時告敬其威儀然後可以爲天下法也【此五事乃君道之當然必如此然後可爲民法也於此勉之則盡人道覺徳行可至而順之訓之亦將不期而然矣輯錄解頥曰人君必大其謀而後可以定其命必逺其圖而後可以時其告謨之訏猶之逺此自綱領上說所以立一代之規模者也命之定告之辰此自號令上說所以爲一時之政事者也此戒其加於人者不可不審諸已也敬愼者戒懼之存乎中威儀者輝光之著乎外威而能敬儀而能愼則容止必可觀進退必可度而斯民無不畏而愛之則而象之此勉其修於己者必有以示於人也】

○其在於今【葉音經】興迷亂於政【葉音徵】顚覆厥徳荒湛【都南反下同】於酒【葉子小反】女【音女】𨿽湛樂【音洛】從弗念厥紹【市沼反】罔敷求先王克共【九勇反】明刑【葉胡光反】

賦也今武公自言己今日之所爲也興尙也【尙者尊尙之意言其所行以此爲先也】女武公使人誦詩而命已之詞也後凡言女言爾言小子者放此湛樂從言惟湛樂之是從也紹謂所承之緒也【前人功績謂之緒】敷求先王廣求先王所行之道也【增釋吳師道曰敷求先王其亦習聞武王告康叔之語乎】共執刑法也【迷亂於政承謨命猶告言顚覆厥徳承敬愼威儀言凡所以亂政敗徳者以荒湛於酒故也湛樂𨿽可從也得不思念所承之緒之重乎今乃不法先王不守明法則湛樂之甚而厥緒危矣反承反說而爲切責之詞也】

○肆皇天弗尙【葉平聲】如彼流泉無淪胥以亡夙興夜寐灑掃廷內維民之章修爾車馬弓矢戎兵【葉晡亡反】用戒戎作用逷【他歷反】蠻方

賦也弗尙厭棄之也【尙則尊崇之矣弗尙則厭而棄之矣】淪陷胥相章表戒備戎兵作起逷逺也○言天所不尙則無乃淪陷相與而亡如泉流之易乎是以內自庭除之近外及蠻方之逺細而寢興灑埽之常大而車馬戎兵之變慮無不周備無不飭也上章所謂訏謨定命逺猶辰告者於此見矣【湛樂如彼則必爲天所厭棄矣所以無內外無逺近無細大無常變皆當備飭不可一事之不至也此又先致儆懼之詞後致教告之詞以申訏謨定命逺猶辰告兩句之意輯錄解頥曰夙興夜寐修身之事也灑埽庭內齊家之事也身者民之主家者國之則身修而家齊是豈不足以爲民之章乎車馬所以安身也固不可以不修弓天戎兵所以防患也尢不可以不戒在我者旣不至於妄動則在彼者亦不敢以輕侮此又治國之要也詳於內而不遺乎外謹於大而不忽乎細地有逺近之不同而慮之無不周事有常變之不同而備之無不飭此所以爲訏謀定命逺猶辰告之實也歟】

○質爾人民謹爾侯度用戒不虞【葉元具反】愼爾出話敬爾威儀【葉牛何反】無不柔嘉【葉居何反】白圭之玷【丁簟反】尙可磨也斯言之玷不可爲【葉吾禾反】也

賦也質成也定也【曰成曰定皆安靜之意也】侯度諸侯所守之法度也虞慮話言柔安嘉善玷缺也○言旣治民守法防意外之患矣【輯錄蘇氏曰苟失其民心慢其侯度則將有不虞之禍起】又當謹其言語蓋玉之玷缺尙可磨鑢【良豫反】使平言語一失莫能救之其戒深切矣【質人民謹侯度戒不虞卽上章之無所不備也治人之事則備矣而治已之事尢不可慢故以愼爾出話爲敬威儀之本此又專爲教告之詞以申訏謨定命以下四句之意也】故南容一日三【去聲】復此章而孔子以其兄之子妻【去聲】之【此又推之以爲學者之法輯錄黃勉齋曰三復謂每誦至此再三反覆以識之非謂一次三復亦非謂只一日三次誦之也】

○無易【以防反】由言無曰苟矣【此二句不用韻】莫捫【音門】朕舌言不可逝【葉音折與舌葉】矣無言不讎【葉市又反】無徳不報【葉蒲救反】惠於朋友【葉羽已反】庶民小子【葉奬裏反】子孫繩繩萬民靡不承

賦也易輕捫持逝去讎答承奉也○言不可輕易其言蓋無人爲我執持其舌者故言語由己易致差失常當執持不可放去也【不可易不可苟不可放丁寜之詞不一者謹言之功夫固當嚴爲之防也】且天下之理無有言而不讎無有徳而不報者若爾能惠於朋友庶民小子則子孫繩繩而萬民靡不承矣皆謹言之效也【朋友羣臣也小子凡後生子弟皆是也國君言語國中之人禍福系焉能謹其言則人皆蒙其徳惠矣是以天命佑之而子孫繩繩人心歸之而萬民靡不承也謹言之效其大如此○自此以下專申敬愼威儀一句之意而此章正接愼爾出話言】

○視爾友君子輯【音集】柔爾顏【葉魚堅反】不遐有愆相【息亮反】在爾室尙不愧於屋漏無曰不顯莫予云覯神之格【葉剛鶴反】思不可度【待洛反】思矧可射【音亦葉代灼反】思

賦也輯和也遐何通愆過也尙庶幾也屋漏室西北隅也覯見也格至度測矧況也射斁通厭也○言視爾友於君子之時和柔爾之顏色【和柔者不暴慢也】其戒懼之意常若自省曰豈不至於有過乎蓋常人之情其修於顯者無不如此然視爾獨居於室之時亦當庶幾不愧於屋漏然後可爾無曰此非明顯之處而莫予見也當知鬼神之妙無物不體其至於是有不可得而測者不顯亦臨猶懼有失況可厭射而不敬乎此言不但修之於外又當戒謹恐懼乎其所不睹不聞也【地有隠顯而鬼神之妙無隱顯鬼神無往而不在故敬無往而可忘此章又言持敬之功當如此蓋恐其於顯明之地用功而幽隱之地有間則不免乎色莊也故極言之】子思子曰君子不動而敬不言而信【用功之宻如此輯錄言君子之戒謹恐懼無時不然不待言動而後敬信也】又曰夫防之顯誠之不可揜如此【用功不可不宻者以此輯錄此自鬼神之體物而言也微與誠對顯與不可揜對自其妙言之曰防自其實言之曰誠】此正心誠意之極功【極功者言其功夫至到而無以加也輯錄不遐有愆是能愼獨而意無不誠矣不愧屋漏是能戒懼而心無不正矣】而武公及之則亦聖賢之徒矣

○辟爾爲徳俾臧俾嘉【葉居何反】淑愼爾止不愆於儀【葉牛何反】不僣不賊鮮【息淺反】不爲則投我以桃報之以李彼童而角實虹【戶公反】小子【葉奬裏反】

賦也辟君也指武公也止容止也僣差賊害【輯錄解頥曰不僣則於事無所差不賊則於理無所害】則法也無角曰童虹【訌同】潰亂也【輯錄字書虹與訌同】○旣戒以修徳之事而又言爲徳而人法之猶投桃報李之必然也彼謂不必修徳而可以服人者是牛羊之童者而求其角也亦徒潰亂汝而已豈可得哉【旣言功夫之當然又設詞以見效驗之必然又設詞以見妄說之必不然反覆言之以明功夫不可闕而效驗不可誣也】

○荏【而甚反】染【而漸反】柔木言緡之絲【葉新夷反】溫溫恭人維徳之基其維哲人告之話言順徳之行【與言葉】其維愚人覆謂我僣【葉七尋反】民各有心

興也荏染柔貌柔木柔忍【音刃】之木也【柔木以興溫恭二者皆見柔美爲可尙也】緡綸也被之綸以爲弓也【輯錄謝氏曰柔和之木可矯揉而爲弓溫恭之人可積累而成徳解頥曰基者堂宇之所由以立溫恭者亦徳之所由以成也】話言古之善言也覆猶反也僣不信也民各有心言人心不同愚智相越之逺也【此章專以溫恭言又以丁寜致意於敬之一字也自其維哲人以下至終篇皆告以不可不聴話言之意】

○於【音烏】乎【音呼】小子【葉奬裏反】未知臧否【音鄙】匪手攜之言示之事【葉上止反】匪面命之言提其耳借曰未知亦旣抱子【同上】民之靡盈誰夙知而莫【音慕】成

賦也非徒手之也而又示之以事非徒面命之也而又提其耳所以諭之者詳且切矣假令言汝未有知識則汝旣長大而抱子宜有知矣【輯錄輔氏曰武公老矣而使人謂其小子可謂不自盈滿矣只此便見其溫柔之意言示之事諭之明也言提其耳告之切也告之者旣明且切則宜有警矣而猶不知覺何哉借曰未有知識則亦旣抱子矣況耄期之年乎則是宜有警也】人若不自盈滿能受教戒則豈有旣早知而反晚成者乎【謙受益】

○昊天孔昭【葉音灼】我生靡樂【音洛】視爾夢夢【莫公反】我心慘慘【當作懆七到反葉七各反】誨爾諄諄【之純反】聽我藐藐【美角反】匪用爲教【葉入聲】覆用爲虐借曰未知亦聿旣耄【葉音莫】

賦也夢夢不明亂意也慘慘憂貌【輯錄輔氏曰言昊天甚明其知我生之靡樂也其所以靡樂者卽下文所謂視爾夢夢我心慘慘也】諄諄詳熟也藐藐忽略貌【輯錄人不知自修則以忠教爲見虐者多矣】耄老也八十九十曰耄左史所謂年九十有五時也

○於乎小子【見上章】告爾舊止聴用我謀庶無大悔【葉虎委反】天方艱難曰喪【息浪反】厥國【葉於逼反】取譬不逺昊天不忒【他得反】回遹【於橘反】其徳俾民大

賦也舊舊章也或曰久也止語詞庶幸悔恨忒差遹僻急也○言天運方此艱難將喪厥國矣我之取譬夫豈逺哉觀天道禍福之不差忒則知之矣今汝乃回遹其徳而使民至於困急則防厥國也必矣【回遹其徳敬之反也○自十章至此教告諄切大意皆同然十章其詞婉所以誨之也十一章其詞厲所以責之也十二章其詞危所以懼之也愈言之而意愈深矣】

抑十二章三章章八句九章章十句

楚語左史倚相曰昔衛武公年數九十五矣【東陽許文懿曰武公卒於平王之十三年則此詩乃平王時詩未可以東遷雅亡之說防之也】猶箴儆於國曰自卿以下至於師長【上聲】士【師長大夫也士眾士也】苟在朝【音潮】者無謂我老耄而捨我必恭恪於朝夕以交戒我在輿有旅賁【音奔】之規【旅賁衛士規諫也輯錄夏官旅賁氏掌執戈盾夾車而趍車止則持輪】位寧有官師之典【中庭之左右謂之位門屏之間謂之寧師長也典常也】倚幾有誦訓之諫【倚憑也工師所誦以諫者書之幾輯錄地官誦訓主訓說四方之事】居寢有【音薛】禦之箴【禦近臣也】臨事有瞽史之道【事戎祀也瞽樂師史太史道言也】宴居有師工之誦【師工皆樂官也】史不失書蒙不失誦以訓禦之【禦進也】於是作懿戒以自儆及其沒也謂之睿聖武公【輯錄眞氏曰自卿以下無一人不使任箴規之職自在輿以下無一處不欲聞箴規之言猶且作抑詩使人誦之不離其側如是而意不誠心不正者未之有也】韋昭曰懿讀爲抑卽此篇也董氏曰侯包言【輯錄隋經籍志韓詩冀要十卷侯包撰包學韓者也】武公行年九十有五猶使人日誦是詩而不離【去聲】於其側然則序說爲刺厲王者誤矣【首章專以威儀言二章以聖賢能事爲標凖政事威儀爲實功三章又以迷亂政事顚覆威儀爲戒四章則專言政事五章𨿽及政事而歸重於威儀六章旣言敬威儀之功又言敬威儀之效七章主於威儀而持敬之極功八章又言威儀當敬而不可慢也如此九章以後反覆告戒專在威儀旣以溫溫恭人正言之又以回遹其徳反結之然則威儀政事皆所當謹而威儀爲最重用功之道則持敬爲最切故篇中不愧屋漏一語乃其要之要也○增釋許氏曰武公之詩見於經者三淇澳人頌之之辭亦以盡力於學問而成其徳也賔之初筵抑則其自作也皆有戒醉酒謹威儀愼言語之意豈武公少年之失在此乎及聞君子之言幡然悔悟而自勑故晚年自爲箴戒之辭必惓惓於此矣謂之睿聖武公是眞有不可及者也】

菀【音郁】彼桑柔【與劉憂葉篇內多放此】其下侯旬捋【力活反】采其劉瘼【音莫】此下民不殄心憂倉【初亮反】兄【與怳同】塡【舊說古塵字】兮倬彼昊天【葉鐵因反】寜不我矜

比也菀茂旬徧劉殘殄絕也倉兄與愴【音創】怳【音況】同悲閔之意也塡未詳舊說與陳塵同蓋言久也或疑與瘨【音顚】字同爲病之義但召旻篇內二字並出又恐未然今姑闕之○舊說此爲芮伯刺厲王而作春秋傳亦曰芮良夫之詩【文公元年輯錄防芮伯周同姓國杜預云芮國在馮翊臨晉縣則在西都之畿內也】則其說是也以桑爲比者桑之爲物其葉最盛然及其采之也一朝而盡無黃落之漸故取以比周之盛時如葉之茂其陰無所不徧至於厲王肆行暴虐以敗其成業王室忽焉凋獘如桑之旣采民失其陰而受其病【輯錄輔氏曰首二句比周之盛時仁覆天下也次二句比厲王殘虐害及天下也】故君子憂之不絕於心悲閔之甚而至於病遂號天而訴之也

○四牡騤騤旟旐有翩【葉批賔反】亂生不夷靡國不泯【葉彌鄰反】民靡有黎具禍以燼【葉咨辛反】於【音烏】乎【音呼】有哀【葉音依】國步斯頻

賦也夷平泯滅黎黒也謂黒首也具俱也燼灰燼也【輯錄輔氏曰無國不滅無民不燼則甚言之耳】步猶運也頻急蹙也厲王之亂天下徵役不息故其民見其車馬旌旗而厭苦之自此至第四章

皆徵役者之怨辭也

○國步蔑資天不我將【葉子兩反】靡所止疑【魚乞反葉如字】云䢐何往君子實維秉心無競【葉其兩反】誰生厲階【葉居奚反】至今爲梗【古杏反葉古黨反】

賦也蔑滅資咨將養也疑讀如儀禮疑立之疑定也【鄕射禮賔升西階上疑立主人阼階東疑立鄕飲酒亦有此文又士昏禮婦疑立於席之西輯錄注疑立正立自定之貌】䢐亦往也競爭厲怨梗病也○言國將危亡天不我養居無所定䢐無所往然非君子之有爭心也誰實爲此禍階使至今爲病乎【輯錄解頥曰無爭者君子之所以己亂好爭者小人之所以生亂】蓋曰禍有根原其所從來也逺矣

○憂心慇慇念我土宇我生不辰逢天僤【都但反】怒【葉暖五反】自西䢐東【葉音丁】靡所定處多我覯痻【武巾反】孔我圉賦也土鄕宇居辰時僤厚覯見痻病【輯錄痻當易彌鄰反】急圉邊也或曰禦也【輯錄鄭氏曰禦冦之事也】多矣我之見病也急矣我之在邊也

○爲謀爲毖【葉音必】亂況斯削告爾憂卹誨爾序爵誰能執熱逝不以濯其何能俶載胥及溺【葉奴學反】

賦也毖愼況滋也序爵辧別賢否之道也【輯錄李迂仲曰爵自有序上賢則加以上爵中賢則次之下賢則又次之若小加大淫破義則失其序矣曹氏曰外之公侯伯子男內之公卿大夫士皆爵也○增釋吳師道曰其下反獲皆以賢否爲言】執熱手持熱物也【輯錄逝語詞也】○蘇氏曰王豈不謀且愼哉然而不得其道適所以長亂而自削耳故告之以其所當憂而誨之以序爵且曰誰能執熱而不濯者賢者之能已亂猶濯之能解熱耳不然則其何能善哉相與入於陷溺而已【一章自爲悲閔之詞二章三章四章述徵役者之怨詞亂亦甚矣此章又爲忠告之詞而教之以己亂是則詩人之忠厚也】

○如彼遡風【葉孚音反】亦孔之僾【音愛】民有肅心荓【普耕反】云不逮好【呼報反】是稼穡力民代食稼穡維寶代食維好賦也遡鄕【音向】僾唈【庵入聲气不舒也】肅進荓使也○蘇氏曰君子視厲王之亂悶然如遡風之人唈而不能息𨿽有欲進之心皆使之曰世亂矣非吾所能及也於是退而稼穡盡其筋力與民同事以代祿食而已當是時也仕進之憂甚於稼穡之勞故曰稼穡維寶代食維好言𨿽勞而無患也

○天降喪【息浪反】亂防我立王降此蟊賊稼穡卒癢【音羊】哀恫【音通】中國具贅【之芮反】卒荒靡有旅力以念穹蒼

賦也恫痛具俱也贅屬【音燭】也言危也春秋傳曰君若綴旒然與此贅同【旒癅同附肉之懸者輯錄見公羊傳襄公十六年】卒盡荒虛也旅與膂同穹蒼天也穹言其形蒼言其色○言天降喪亂固己滅我所立之王矣又降此蟊賊則我之稼穡又病而不得以代食矣哀此中國皆危盡荒是以危困之極無力以念天禍也【上章憂亂而退爲家食此章災禍並起而退無可食則皆自痛之詞也】此詩之作不知的在何時其言滅我立王則疑在共和之後也【厲王流彘二相周召以太子靖防共理國事故曰共和又蘇氏古史云厲王流彘國無主有賢諸侯曰共伯和諸侯宗之因名其年曰共和輔氏曰此謂滅我立王則爲共和以後矣然又謂告爾憂卹誨爾序爵則非追刺之語也故朱子疑之】

○維此惠君民人所瞻【葉側姜反】秉心宣猶考愼其相【息亮反葉平聲】維彼不順自獨俾臧自有肺腸俾民卒狂

賦也惠順也順於義理也宣徧猶謀相輔狂惑也言彼順理之君所以爲民所尊仰者以其能秉持其心周徧謀度考擇其輔相必眾以爲賢而後用之【考者辧之明愼者用之謹】彼不順理之君則自以爲善而不考眾謀自有私見而不通眾志【所謂愚而好自用也】所以使民惑至於狂亂也【上之人顚倒是非則民之惑亂無怪矣人君有賢否故用捨有得失今王不爲惠君而爲不順也至此而序爵之云不可誨矣】

○瞻彼中林甡甡【所巾反】其鹿朋友已譛【子念反葉子林反】不胥以谷人亦有言進退維谷

興也甡甡眾多並行之貌【眾多並行則有同類和輯之意】譛不信也胥相谷善谷窮也言朋友相譛不能相善曽鹿之不如也【此以人不如物起興】○言上無明君下有惡俗是以進退皆窮也【無明君則人道廢故俗惡如此○上章舉措失宜而民無以定其志此章讒譛爲害而已無所容其身上下俱可怨而實皆怨其上之詞也】

○維此聖人瞻言百里維彼愚人覆狂以喜匪言不能胡斯畏忌【葉巨已反】

賦也聖人炳於幾先【輯錄炳明也防平聲幾微兆聯也】所視而言者無逺而不察【前知如神蓋如此】愚人不知禍之將至而反狂以喜今用事者蓋如此我非不能言也如此畏忌何哉言王暴虐人不敢諫也【前章言上下胥而爲惡如此則危亡著矣又無知幾識微之士而皆安危利菑之人使能言者不敢言之則禍將至而不可救矣】

○維此良人弗求弗迪【葉徒沃反】維彼忍心是顧是復【方六反】民之貪亂寜爲荼毒

賦也迪進也忍殘忍也顧念復重也荼苦菜也味苦气辛能殺物故謂之荼毒也○言不求善人而進用之其所顧念重復而不已者乃忍心不仁之人【前云自有肺腸是不智也此云忍心顧復則同惡相濟而不仁甚矣序爵之云又何誨哉輯錄解頥曰良人者國之寶也則棄之而如遺忍心者國之賊也則念之而不已】民不堪命所以肆行貪亂而安爲荼毒也【小人在位以忍心倡之則民以忍心行貪毒也○上章智愚異見而已難盡其忠此章舉措失宜而民皆肆其惡是亦怨其上之詞也】

○大風有隧【音遂】有空大谷維此良人作爲式谷維彼不順徵以中垢【古口反葉居六反】

興也隧道式用谷善也徵以中垢未詳其義或曰徵行也中暗也垢污穢也○大風之行有隧蓋多出於空谷之中以興下文君子小人所行亦各有道也【此以人物各有趍向爲興君子所行者善道小人之行暗污穢而已後章民之罔極以下皆見其隱暗污穢之行也】

○大風有隧貪人敗類聴言則對誦言如醉匪用其良覆俾我悖【葉蒲寐反】

興也敗類猶言圯【音痞】族也【輯錄堯典蔡氏曰圯敗族類也言與眾不和傷人害物也】王使貪人爲政我以其或能聴我之言而對之然亦知其不能聴也故誦言而中心如醉【無可與語故自誦其言耳誦言猶云獨語也】由王不用善人而反使我至此悖眊【音冒】也【任小人而不聴善言捨君子而不見信用是以使我憂之甚也悖眊卽是如醉疊言之爾輯錄輔氏曰上章以上兩句興下四句此章則以上一句興下一句耳大風則有隧矣貪人則敗類矣聴言則對四句集傳以爲一串說都載在下句我字上】厲王說【音恱】榮夷公【輯錄韋昭曰榮國名】芮良夫曰王室其將卑乎夫【音扶】榮公好【去聲】專利而不備大難【去聲】夫利百物之所生也天地之所載也而或專之其害多矣【出外傳周語】此詩所謂貪人其榮公也與【平聲】芮伯之憂非一日矣【上言善惡異趨而可辧此言舉措失宜而可怨則又自知之明而無所控告之詞也】

○嗟爾朋友予豈不知而作如彼飛虫時亦弋獲【葉胡郭反】旣之陰【於鴆反】女【音汝】反予來赫【葉黒各反】

賦也如彼飛虫時亦弋獲【輯錄飛虫飛鳥弋獲射中也】言己之所言或亦有中猶曰千慮而一得也之往陰覆也赫威怒之貌我以言告女是往陰覆於女【欲使之攺惡爲善轉禍爲福耳】女反來加赫然之怒於已也【所謂朋友者卽譛已之朋友也此特以其同僚共事耳本卽小人之徒也苟爲同類之君子則豈反予來赫乎】張子曰旣往宻告於女反謂我來恐動也亦通【輯錄通釋曰釋文陰或音如字赫本亦作赫音罅莊子云以梁國赫我是也張子之說蓋用釋文二字之意】

○民之罔極職涼善背【葉必墨反】爲民不利如雲不克民之回遹職競用力

賦也職專也涼義未詳傳曰涼薄也鄭讀作諒信也疑鄭說爲得之善背工爲反覆也克勝也回遹邪僻也○言民之所以貪亂而不知所止者專由此人名爲直諒而實善背又爲民所不利之事如恐不勝而力爲之也又言民之所以邪僻者亦由此輩專競用力而然也反覆其言所以深惡之也【道民以惡貽民以禍莫非小人之爲也此其所以致亂也】

○民之未戾職盜爲冦涼曰不可覆背善詈【力智反】𨿽曰匪予旣作爾歌【叶韻未詳】

賦也戾定也民之所以未定者由有盜臣爲之冦也蓋其爲信也亦以小人爲不可矣及其反背也則又工爲惡言以詈君子【言之信則非小人言之譛則謗君子】是其色厲內荏【音稔】眞可謂穿窬之盜矣然其人又自文【音問】飾以爲此非我言也則我已作爾歌矣言得其情且事已著明不可揜覆【去聲】也【自十四章至此又皆托爲僚友相告之詞然始則嗟嘆而責之其詞正中則數其罪而斥之其詞厲終則暴其情狀而究言之其詞決蓋斥其見用者而用之者之罪可見也】桑柔十六章八章章八句八章章六句【呂氏曰此詩本厲王之亂在於用小人故於聴任之道屢致意焉愚按呂氏之說甚得詩意然五章言告爾憂卹誨爾序爵規之也八章言自獨俾臧自有肺腸怪之也十一章言維彼忍心是顧是復則責之甚也十三章言匪用其良覆俾我悖則怨之深也至最後三章不及於王而惟推見小人之心術則怨王之意不可勝道矣夫以忍心不順之徒貪婪反覆冦盜之輩充斥在朝如此欲免於亂得乎又按此詩十六章義最煩劇今旣略防章防於傳文之下但一篇之意必合而觀之然後可通蓋首章爲遭亂呼天之詞二章三章四章述徵役者之怨詞五章教以用賢救亂則爲陳善納誨之詞六章則仕進不如力農七章則在朝在野同一禍患八章則怨王之不智而不能用賢以致民人之惑九章則怨友之不信而不能相善以致善人之困十章言愚人不識禍防而忠言不敢進十一章言棄賢用盜而以不仁誨其民十二章言君子小人趨向之異十三章又深怨王之用小人十四章至十六章又反覆以責小人而見用小人者爲可深怨也小雅正月大雅桑柔皆詩人深悲甚痛之詞故言之長也如此然彼多憂懼此多哀怨則有不容不辧也】

倬彼云漢昭回於天【葉鉄因反】王曰於【音烏】乎【音呼】何辜今之人天降喪【息浪反】亂饑饉薦【在甸反】臻靡神不舉靡愛斯牲【葉桑經反】圭璧旣卒寜莫我聽【他丁反】

賦也云漢天河也昭光回轉也言其光隨天而轉也【輯錄曹氏曰漢在天似云非云故曰云漢也漢者水之精而雨者水之施也天將雨其兆先見於漢故閔雨則望云漢而占之也天漢起於東方經尾箕之間是爲漢津委蛇向西南行至七星南而沒此其回旋之度也】薦薦通重也臻至也靡神不舉所謂國有凶荒則索鬼神而祭之也【周禮大司徒以荒政十有二聚萬民其十一曰索鬼神言求廢祀而修之也】圭璧禮神之玉也【輯錄春官大宗伯以蒼璧禮天黃琮禮地以靑圭禮東方赤璋禮南方白琥禮西方璜禮北方典瑞云四圭有邸以祀天旅上帝兩圭有邸以祀地旅四望祼圭有瓉以祀先王圭璧以祀日月星辰璋邸射以祀山川皆祭神所用言圭璧總稱】卒盡【輯錄羅氏曰牲用不可盡故言無愛圭璧少而易竭故言旣盡】寜猶何也○舊說以爲宣王承厲王之烈【烈暴虐也】內有撥亂之志遇烖而懼側身修行【去聲】欲銷去【去聲】之天下喜於王化復【去聲】行百姓見憂【側反側而不安也見憂謂見被憂矜也】故仍叔作此詩以美之【輯錄箋仍叔周大夫】言云漢者夜晴則天河明故述王仰訴於天之詞如此也【此章閔下民之遭禍傷禱祀之無應而致呼天之意也】

○旱旣大【音泰】甚蘊隆虫虫不殄禋祀自郊䢐宮上下奠瘞靡神不宗后稷不克上帝不臨【葉力中反】耗斁【丁故反】下土寜丁我躬

賦也蘊蓄隆盛也虫虫熱气也【輯錄曹氏曰蘊者陽气之蓄樍也隆者陽气之驕亢也虫虫者欝積驕亢之气燻炙而病】殄絕也郊祀天地也【言郊則社在其中故曰祀天地】宮宗廟也上祭天下祭地奠其禮瘞【於計反】其物【孔氏曰奠置之於地瘞埋之於土酒食牲玉之屬皆然輯錄濮氏曰祭畢凡幣帛祝冊之屬燎而瘞之】宗尊也克勝也言后稷欲救此旱災而不能勝也臨享也稷以親言帝以尊言也【稷卽帝帝卽稷皆郊祀也】斁敗丁當也何以當我之身而有是災也或曰與其耗斁下土寜使災害當我身也亦通【上章靡神不舉言其槪也此則首以禋祀緫言之繼又詳數郊宮奠瘞之實又以靡神不宗結之則天神地示人鬼內外上下無不徧矣此章又傷禱祀之無應閔下民之遭禍而所以呼天者尢切也】

○旱旣大甚則不可推【吐雷反】兢兢業業如霆如雷周餘黎民靡有孑遺【葉夷回反下同】昊天上帝則不我遺胡不相畏先祖於摧【在雷反】

賦也推去也兢兢恐也業業危也如霆如雷言畏之甚也孑無右臂貌遺余也言大亂之後【承厲王之亂也】周之餘民無復有半身之遺者【輯錄孟子曰說詩者不以文害詞不以詞害志以意逆志是爲得之如以詞而已矣云漢之詩曰周餘黎民靡有孑遺信斯言也是周無遺民也朱子曰若但以其詞而已則如雲漢之言是周之民眞無遺種矣惟以意逆志則知作詩者之志在於憂旱而非眞無遺民也】而上天又降旱災使我亦不見遺也【輯錄民無遺君安得獨存乎】摧滅也言先祖之祀將自此而滅也【此亦承憂民之意言之旣憂於民又憂於已又憂先祖之祭祀則其恐懼不得不然矣此章又卽人卽己憂懼不一而所以呼天者愈迫矣】

○旱旣大甚則不可沮【在呂反】赫赫炎炎云我無所大命近止靡瞻靡顧【葉果五反】羣公先正則不我助【葉牀所反】父母先祖胡寜忍予【葉演女反】

賦也沮止也赫赫旱气也炎炎熱气也無所無所容也大命近止死將至也瞻仰顧望也羣公先正月令所謂雩祀百辟卿士之有益於民者以祈谷實者也【注云此謂古之上公以下句龍后稷之類輯錄防正長也先世爲官之長陳氏曰雩者吁嗟其聲以求雨之祭周禮女巫凡邦之大烖歌哭而請亦其義也】於羣公先正但言其不見助至父母先祖則以恩望之矣所謂垂涕泣而道之也【此承則不我遺之意謂天不我佑無所望矣故轉而望於羣公先正及父母先祖如此而其分有親疏故所望有輕重也】

○旱旣大甚滌滌【徒歷反】山川【葉樞倫反】旱魃【蒲末反】爲虐如惔【音談】如焚【葉符均反】我心憚暑憂心如燻羣公先正則不我聞【葉防勻反】昊天上帝寜俾我遁【葉徒均反】

賦也滌滌言山無木川無水如滌而除之也魃旱神也惔燎之也憚勞也畏也燻灼遁逃也言天又不肯使我得逃遁而去也【羣公先正則不我聞蓋又甚於不助矣故又反而怨天謂何以不肯使我避賢去位也此二章又反憂於已而轉旋號呼所以哀怨求救者不一也】

○旱旣大甚黽勉畏去胡寜瘨【都田反】我以旱【七感】不知其故祈年孔夙方社不莫【音慕】昊天上帝則不我虞【葉元其反】敬恭明神宜無悔怒

賦也黽勉畏去出無所之也瘨病曽也祈年孟春祈谷於上帝孟冬祈來年於天宗是也【出月令注雲天宗日月星辰也】方祭四方也社祭土神也虞度【待洛反】悔恨也言天曽不度我之心如我之敬事明神宜可以無恨怒也【此承遁去之意而言欲去又不可去也其進退維谷甚矣故又追念向者祈年方社如此而冀天之佑己也○此章又憂禍患之丁已思祭祀之無缺以致呼天之意也】

○旱旣大甚散無友紀鞫【居六反】哉庶正疚哉冡宰【葉奬裏反】趣【七口反】馬師氏膳夫左右【葉羽已反】靡人不周無不能止瞻卬【音仰】昊天云如何裏

賦也友紀猶言綱紀也或曰友疑作有【凶年離散無所維系】鞫窮也庶正眾官之長【上聲下同】也【見雨無正注】疚病也冡宰又眾長之長也趣馬掌馬之官師氏掌以兵守王門者膳夫掌食之官也嵗凶年谷不登【輯錄孔氏曰嵗取嵗星行一次也年取谷一熟也謂此嵗凶於此年之谷不成熟也】則趣馬不秣【不以粟食馬】師氏弛其兵【師氏掌近王之兵故可弛】馳道不除【王之馳道不治輯錄不掃除也】祭事不縣【不懸其樂】膳夫徹膳【王減膳不供太牢】左右布而不修【諸臣布列於位不令有所修造】大夫不食粱【粱美谷也】士飲酒不樂【飲酒用樂則過於樂而侈輯錄嵗凶以下本毛傳與禮記曲禮語同】周救也無不能止言諸臣無有一人不周救百姓者無有自言不能而遂止不爲也裏憂也與漢書無俚之俚同【前漢李布贊云賢者誠重其死夫婢妾賤人感慨而自殺非能勇也其畫無俚之至爾】賴之意也【此章又言羣臣之竭誠救旱如此以致呼天之意也】

○瞻卬昊天有嘒【呼惠反】其星大夫君子昭假【音格】無贏【音盈】大命近止無棄爾成何求爲【於僞反】我以戾庶正【葉諸盈反】瞻卬昊天曷惠其寜

賦也嘒明貌昭明假至也○久旱而仰天以望雨則有嘒然之明星未有雨徴也然羣臣竭其精誠而助王以昭假於天者已無餘矣【此卽上章之事】𨿽今死亡將近而不可以棄其前功當益求所以昭假者而修之固非求爲我之一身而已乃所以定眾正也【民安而後庶官定】於是語終又仰天而訴之曰果何時而惠我以安寜乎【此章又勉羣臣之益竭其誠以致呼天之意也】張子曰不敢斥言雨者畏懼之甚且不敢必云爾【七章八章意謂天不念我之憂旱盍念羣臣之救旱以致願望之意也夫以宣王之懼災如此而其羣臣又能以王之心爲心君臣上下可謂知卹矣周之中興豈偶然哉】

云漢八章章十句【輯錄呂東萊曰宣王小雅始於六月言其功也大雅始於云漢言其心也無是心安有是功哉解頥曰余讀云漢詩見宣王有事天之敬有事神之誠有卹民之仁敬畏以事天而天監之防恭以事神而神享之惻怛以卹民而民懷之蘊隆之气消丰穰之效著內治旣修外穰斯舉南徵北伐無不如意中興之業視文武成康而無愧皆自云漢一念之烈而基之也增釋許氏曰一章緫言天旱人窮索祭鬼神而無應二章言其詳而欲引災歸已若成湯自責三章言民困之極恐墮先王之業謂自厲王之亂周民已少而遺民今又將盡四章祈望於祖禰先正五章欲避位逃禍而不可得六章責事神之或失七章君臣救災之勤八章勸率其臣以終之緫而言之宣王遇災憂懼始祈於外神次祈於宗廟旣而無驗則自揆事神之誠或未至誠旣盡則又盡人事以聴天命也其恐懼修省之意仁愛惻怛之誠反覆淫溢於言辭之間宣王之所以賢仍叔之善於知徳立言皆可見矣】

崧【息中反】髙維嶽駿【音峻】極於天【葉鐵因反】維嶽降神生甫及申維申及甫維周之翰【葉胡於反】四國於蕃【葉分邅反】四方於宣賦也山大而髙曰崧嶽山之尊者東岱南霍西華【去聲】北恆是也【衡山古南嶽也或云黃帝以霍二山爲之副或云霍卽衡之別名或云漢武以衡山遼逺而移其神於此】駿大也甫甫候也卽穆王時作呂刑者或曰此是宣王時人而作呂刑者之子孫也【當從前說】申申伯也皆姜姓之國也【輯錄李迂仲曰申侯爵以其爲方伯故謂之申伯】翰幹蕃蔽也○宣王之舅申伯出封於謝而尹吉甫作詩以送之言嶽山髙大而降其神靈和气以生甫侯申伯實能爲周之楨幹屏蔽而宣其徳澤於天下也【輯錄謝氏曰有非常之山斯有非常之神气有非常之神气斯有非常之人才有非常之人才斯有非常之功業】蓋申伯之先神農之後【姜氏出神農】爲唐虞四嶽緫領方嶽諸侯而奉嶽神之祭能修其職嶽神享之故此詩推本申伯之所以生以爲嶽降神而爲之也【嶽山髙大而神靈和气儲蓄深厚故鐘爲二賢前後疊出功相比業相齊其生也有自來其出也有所爲非偶然也推賢者以配古人其敬重如此此章言其生票之異而才無不具也】

○亹亹申伯王纉【祖管反】之事於邑於謝南國是式【葉失吏反】王命召伯【葉逋莫反】定申伯之宅【葉逹各反】登是南邦【葉卜功反】世執其功

賦也亹亹彊【上聲】勉之貌【輯錄朱子曰與亹亹文王者異矣】纉繼也使之繼其先世之事也邑國都之處也謝在今鄧州南陽縣【孔氏曰先是申國本近謝今命爲州牧故攺邑於謝】周之南土也式使諸侯以爲法也召伯召穆公虎也【王肅謂召穆公爲宣王司空司空掌營國邑故命之】登成也世執其功言使申伯後世常守其功也【此章言申伯封謝之由天子城謝之意也申伯以諸侯入爲卿士亹亹事王王嘉其勤復使纉其先世諸侯之事攺大其邑命爲方伯而南方諸侯皆法之故使召伯定其宅成其城庶幾申伯以貽子孫也盡尊崇之道致悠久之規禮意無加於此矣】或曰大封之禮召公之世職也【溥彼韓城燕師所完則康公已掌是職矣輯錄通釋曰如或說則此章前四句述王褒封申伯之事後四句述王命穆公爲申伯定邑居常守康公之職也】

○王命申伯式是南邦【葉卜功反】因是謝人以作爾庸王命召伯徹申伯土田【葉地因反】王命傅禦遷其私人

賦也庸城也言因謝邑之人而爲國也【體勢不重則不足以鎭南服故因謝邑民居稠宻而以之作邑也】鄭氏曰庸功也爲國以起其功也徹定其經界正其賦稅也傅禦申伯家臣之長也私人家人遷使就國也漢明帝送侯印與東平王蒼諸子而以手詔賜其國中傅蓋古制如此【以天子而命諸侯之家臣此其例也○此章又述天子城謝之意而見其命事爲甚詳也王欲使申伯爲法於南國之諸侯故因謝邑民人之眾而使居之且命召伯徹土田以足其用命傅禦遷私人以安其居董事之臣皆出上命其所以厚申伯者如此輯錄漢東平王蒼來朝歸帝乃遣使手詔賜東平國中傅曰今送列侯印十九枚諸王子年五嵗以上能趍拜者皆令帶之】

○申伯之功召伯是營有俶【尺叔反】其城寢廟旣成旣成藐藐王錫申伯【葉逋各反】四牡蹻蹻【渠略反】鉤膺濯濯

賦也俶始作也藐藐深貌【君子營宮室宗廟爲先專舉寢廟致重也】蹻蹻壯貌【輯錄鉤膺見采芑】濯濯光明貌【營謝旣畢則錫命以遣之此竣事臨遣之時而備送往之禮也】

○王遣申伯路車乘【防憕反】馬【葉滿補反】我圖爾居莫如南土錫爾介圭以作爾寶【葉音補】往近【鄭音記按說文從辵從元今從斤誤】王舅南土是保【葉音保】

賦也介圭諸侯之封圭也【封大也】近辭也【此臨遣之時而述王命之之詞也○南國是式徳足以爲矜式也南土是保才足以爲屏蔽也申伯之承重任如此】

○申伯信邁王餞【淺賤反】於郿【芒悲反】申伯還南謝於誠歸王命召伯徹申伯土疆以峙【直理反】其粻【音張】式遄【市專反】其行【葉戶郎反】

賦也郿在今鳯翔府郿縣【輯錄今隸陜西】在鎬京之西岐周之東而申在鎬京之東南時王在岐周故餞於郿也言信邁誠歸以見王之數【音朔】畱疑於行之不果故也【謝於誠歸者誠歸於謝也語倒如此】峙積粻糧遄速也召伯之營謝也則已斂其稅賦積其餱糧使廬市有止宿之委積【皆去聲輯錄何伯善曰周禮注牢米薪芻增釋許氏曰地官遺人凡防客防同師役掌其道路之委積凡國野之道十里有廬廬有飲食三十里有宿宿有路室路室有委積五十里有市市有候館候館有積注防倉人主谷廩人主米計是國用以其餘共委積少曰委多曰積】故能使申伯無畱行也【此則啟行之時也方行則有餞送之誠在道則有供億之備送往之禮備矣○上言徹土田是井也田以授民人此言徹土疆則取井田什一之賦以爲餱糧而供一時之用耳】

○申伯畨畨【音波葉分邅反】旣入於謝徒禦嘽嘽【吐丹反】周邦咸喜戎有良翰【葉胡於反】不顯申伯王之元舅文武是憲【葉虛言反】賦也畨畨武勇貌嘽嘽眾盛也戎女也申伯旣入於謝周人皆以爲喜而相謂曰汝今有良翰矣【謝邑之人亦周人耳有良翰者有賢諸侯以爲依也】元長憲法也言文武之士皆以申伯爲法也【前言南土是式矣此曰文武是憲而先之以不顯者所以指言其徳而探其本也】或曰申伯能以文王武王爲法也【此章豫言其入謝之時民人喜有所依諸侯皆得有所法也】

○申伯之徳柔惠且直揉【汝又反】此萬邦聞【音問】於四國【葉於逼反】吉甫作誦其詩孔碩其風肆好以贈申伯

賦也【柔惠而不直則或流於邪媚矣此臣徳之兼全而所謂不顯者正在是也】揉治也吉甫尹吉甫周之卿士誦工師所誦之詞也碩大風聲【述於言爲詩歌於工爲誦其聲足以感人則爲風】肆遂也【此章言其美徳全而治聲著見己之詩不容不作也】

崧髙八章章八句【輯錄語錄問崧髙烝民二詩皆是遣大臣出爲諸侯築城曰此也曉不得封諸侯固是大事看黍苗詩當初召伯帶領許多車徒人馬去也自勞攘胡庭芳曰崧髙與黍苖相表裏黍苖不過述召伯營謝之功崧髙則尹吉甫送申伯𨿽美申伯多述王命故雅有大小不同也○增釋許氏曰詩云四國於蕃四方於宣揉此萬邦見其功也南國是式式是南邦亹亹畨畨柔惠且直聞於四國見其賢也○一章神生申伯所以輔周二章定封於謝三章先正經界而後遷民四章有城郭宮室而後錫命五章遣申伯之國六章祖餞委積之勤七章豫誦民之喜其來八章頌其徳以送之】

天生烝民有物有則民之秉彛【音夷】好【呼報反】是懿徳天監有周昭假【音格】於下【葉後五反】保玆天子生仲山甫

賦也烝眾則法秉執彛常懿美監視昭明假至保祐也仲山甫樊侯之字也【輯錄防食采於樊在東都畿內】○宣王命樊侯仲山甫築城於齊而尹吉甫作詩以送之言天生眾民有是物必有是則【輯錄所謂气以成形理亦賦焉者也】蓋自百骸九竅【苦弔反】五臓而逹之君臣父子夫婦長防朋友無非物也而莫不有法焉如視之明聴之聰貌之恭言之順君臣有義父子有親之類是也【凡有一物必有一理固不止是數事也故以如此之類言之】是乃民所執之常性故其情無不好此美徳者【則與彛是性好此懿徳是情性本善故情好善】而況天之監視有周能以昭明之徳感格於下【明徳在下而感格於天也】故保祐之而爲之生此賢佐曰仲山甫焉則所以鐘【聚也】其秀气而全其美徳者又非特如凡民而已也【天之生人已均善而無惡矣況爲國生賢則又有不同也觀以下諸章所述可見】昔孔子讀詩至此而贊之曰爲此詩者其知道乎故有物必有則民之秉彛也故好是懿徳【輯錄蔡覺軒曰天命所賦謂之則人性所稟謂之彛存於心而有所得者謂之徳其實一而已矣孔子又加一必字於有則之上加一故字於好是之上其防愈明矣】而孟子引之以證性善之說其指深矣讀者其致思焉【可見吉甫深知情性之徳而能言之也】

○仲山甫之徳柔嘉維則令儀令色小心翼翼古訓是式威儀是力天子是若明命使賦【叶韻若賦未詳】

賦也嘉美令善也儀威儀也色顏色也翼翼恭敬貌古訓先王之遺典也式法力勉若順賦布也○東萊呂氏曰柔嘉維則不過其則也過其則斯爲弱不得謂之柔嘉矣令儀令色小心翼翼言其表裏柔嘉也古訓是式威儀是力言其學問進修也天子是若明命使賦言其而措之事業也此章蓋備舉仲山甫之徳【輔氏曰柔嘉卽所謂柔善過其則則入於惡矣令儀令色柔嘉之於外也小心翼翼柔嘉之存於中也古訓是式學問之不忘也威儀是力進修之不怠也其措之事業則上以承順乎天子下以宣布於諸侯是皆柔嘉之徳爲之也愚謂表裏柔嘉其徳羙矣而又加學力以益致其美以此承順於君宜得人君之任使也輯錄解頥曰令儀令色以下四者體之所以立也天子是若明命使賦則用之所以行也惟其爲用之所以行所以亦可謂之徳也】

○王命仲山甫式是百辟【音壁無韻未詳】纉戎祖考王躬是保出納王命王之喉舌賦政於外四方爰【葉方月反】

賦也式法戎女也王躬是保所謂保其身體者也【出記保傅篇保安守也】然則仲山甫蓋以冡宰兼大保而大保抑其世官也與出承而布之也納行而復之也【承命而逹之於下行事而復之於君】喉舌所以出言也而應之也【出納王命而爲王之喉舌賦政於外而使四方應之皆天子期之之意也】○東萊呂氏曰仲山甫之職外則緫領諸侯內則輔養君徳入則典司政本出則經營四方此章蓋備舉仲山甫之職【式百辟保王躬必盛徳而後能出納王命而賦其政則非剸煩治劇之才不可當此任也是故朝廷眾職不以分命於羣臣而以專命於山甫則其才全徳備可見矣】

○肅肅王命仲山甫將之邦國若否【音鄙】仲山甫明【葉謨郎反】之旣明且哲以保其身夙夜匪解【佳賣反】以事一人賦也肅肅嚴也將奉行也【奉行卽上章承而布之之謂】若順也順否猶臧否也【邦國諸侯之國也知其善而益以王命奬勸之知其不善而必申王命以戒飭之同此王命而施之下國各審其所宜所謂明若否也】明謂明於理哲謂察於事【明於理者其心於理無所蔽察於事則又隨事究其纎悉而表裏皆無毫髮之或遺矣】保身蓋順理以守身非趍利避害而偸以全軀之謂也【盡臣道臻治功則享安榮以終其身矣輯錄朱子曰只是上文四句所云便是明哲所謂明哲者只是曉天下事理順理而行自然災害不及其身可以保其祿位然明哲保身亦只是常法若到那捨生取義處又不如此論】解怠也一人天子也【上承王命而又下察風化之殊必委曲以從俗也外悉治道而又力察理勢之宜必純全以處己也自重遺體而又知委身事君之義必勤勞以盡職也蓋謹於將命者或不宜於下國詳於賦政者或反忽於吾身一意守身者又或不知盡力於王事也惟山甫曲全之蓋前章王所以命山甫者不一而足此章山甫所以盡臣道者亦不一而足也故其相屬如此】

○人亦有言柔則茹【忍與反】之剛則吐之維仲山甫柔亦不茹剛亦不吐不侮矜【古頑反】寡【葉果五反】不畏彊禦

賦也人亦有言世俗之言也茹納也【易處之事不敢忽難處之事無或憚是不茹柔吐剛者也】○不茹柔故不侮矜寡不吐剛故不畏彊禦【不茹不吐緫以處事言不侮不畏專以待人言茹柔吐剛斯爲柔惡不茹柔不吐剛則其徳中正不因物而有偏宜無陵弱畏彊之事矣常人徇勢以立言賢者循理以行事故用此美之以柔嘉之義也】以此觀之則仲山甫之柔嘉非軟美之謂而其保身未嘗枉道以徇人可知矣【和而不流卽柔嘉之徳正而有守卽保身之道】

○人亦有言徳輶【羊久反】如毛民鮮【息淺反】克舉之我儀圖【葉丁五反】之維仲山甫舉之愛莫助【葉牀五反】之衮職有闕維仲山甫補之

賦也輶輕【劉氏曰駟驖曰輶車者亦取其馳逐之輕故輶有輕之義】儀度【徒洛反】圖謀也衮職王職也天子龍衮不敢斥言王闕故曰衮職有闕也○言人皆言徳甚輕而易【以防反】舉然人莫能舉也【舉者以身體之也舉其徳者似易而實難有是徳而不能體之於已則物自物而則自則矣】我於是謀度其能舉之者則惟仲山甫而已是以心誠愛之而恨其不能有以助之蓋愛之者秉彛好徳之性也而不能助者能舉與否在彼而已固無待於人之助而亦非人之所能助也【輔氏曰徳者人之所固有自一身言之隨用而足舉之甚易但人爲气稟所昏物欲所累非知至意誠者莫能舉也愚謂自本然之理言之則人情莫不好此懿徳自气質之稟言之則有能舉不能舉之異觀令儀令色以下數語則山甫之能舉其徳可見矣】至於王職有闕失亦維仲山甫獨能補之蓋惟大人然後能格【正也】君心之非未有不能自舉其徳而能補君之闕者也【輔氏曰舉在我之徳補在君之闕非彊力者不能至是而山甫之徳又不可獨以柔稱矣愚謂舉徳所以申二章之意補闕所以申三章四章之意徳業俱盛此章備焉】

○仲山甫出祖四牡業業徵夫捷捷【在接反】每懷靡及【葉極防反】四牡彭彭【葉鋪郎反】八鸞鏘鏘【七羊反】王命仲山甫城彼東方

賦也祖行祭也【曹氏曰顏師古云祖者送行之祭因享飲焉昔黃帝之子累祖好逺逰而死於道故後人祭之以爲行神其祭設軷於門外是出門而後祖祭故云出祖也】業業健貌捷防疾貌【出祖之時車馬僕從備矣而山甫有汲汲事君之心若不可以逺行也】東方齊也【車馬旣戒行矣以王命城齊則不可畱矣】傳曰古者諸侯之居逼隘則王者遷其邑而定其居蓋去薄姑而遷於臨菑也孔氏曰史記齊獻公元年徙薄姑都治臨菑【輯錄羅氏曰齊世家太公封營丘至五世胡公徙都滹姑子獻公徙治臨菑正義薄姑在靑州愽昌縣東北六十里營丘臨菑見齊風】計獻公當夷王之時與此傳不合豈徙於夷王之時至是而始備其城郭之守歟【增釋許氏曰三言四牲者先四句惟言車馬徵夫之盛而未行次四句言彭彭鏘鏘則往於齊也下四句則道其歸時之盛也】

○四牡騤騤【求反】八鸞喈喈【音皆葉居奚反】仲山甫䢐齊式遄其歸吉甫作誦穆如淸風【葉孚愔反】仲山甫永懷以慰其心賦也式遄其歸不欲其久於外也【車馬旣啟行矣無他告焉式遄其歸而已遄其歸則庶有以寛其靡及之心也】穆深長也淸風淸防之風化養萬物者也以其逺行而有所懷思【與毎懷靡及相應】故以此詩慰其心焉曽氏曰賦政於外𨿽仲山甫之職然保王躬補王闕尢其所急城彼東方其心永懷蓋有所不安者尹吉甫深知之作誦而告以遄歸所以安其心也【此二章言山甫如齊而已所以作詩之故】

烝民八章章八句【一章二章言天生山甫而山甫能全其徳三章四章言王命山甫而山甫能盡其職五章言其能全此徳以待物六章言其能全此徳以事君七章八章則言其逺行而有靡及永懷之心是故作詩以慰之也○申伯仲山甫皆宣王之賢臣也嶽降神天監周其生稟也同柔惠且直柔嘉維則其有徳也又同文武是憲式是百辟其爲人所取法也又同然學問進修保王躬補王闕道全而徳備任大而責重無或少歉則尢見山甫之爲賢尙論二臣者所當知也○增釋許氏曰烝民之詩反覆讚詠𨿽兼職業事功言之大率主於徳爾八章之間凡言仲山甫者十有二於以見惓惓尊慕之意蓋詩人之情與作詩之體於所愛者則喜其名而道之故出車之於南仲采芑之於方叔六月之於吉甫江漢之於召公崧髙之於申伯韓奕之於韓侯皆屢言之然則尹吉甫可謂知徳而善言徳行者歟此宣王之所以中興者得賢才之多也】

奕奕梁山維禹甸之有倬其道【下與考葉】韓侯受命王親命之纉戎祖考【上與道葉】無廢朕命夙夜匪解【音懈葉訖力反】防共爾位朕命不易榦【古旦反】不庭方以佐戎辟【音璧】

賦也奕奕大也梁山韓之鎭也今在同州韓城縣【輯錄今陜西西安府】甸治也倬明貌韓國名侯爵武王之後也受命蓋卽位除喪以士服入見天子而聴命也【未受封爵故以士服見】纉繼戎汝也言王錫命之使繼世而爲諸侯也防敬易攺榦正也【輯錄箋作楨幹而正之也】不庭方不來庭之國辟君也此又戒之以修其職業之詞也○韓侯初立來朝【輯錄將言韓侯而先言其國有髙大之梁山禹嘗治之其下有倬然之道此韓侯之所從以朝周也】始受王命而歸詩人作此以送之序亦以爲尹吉甫作今未有據下篇云召穆公凡伯者放此【自無廢朕命以下皆述王戒之之詞】

○四牡奕奕孔修且張韓侯入覲以其介圭入覲於王王錫韓侯淑旂綏章簟茀錯衡【葉戶郎反】衮赤舄鉤膺鏤【音漏】錫【音羊】鞹【苦郭反】鞃【苦反】淺幭【莫歷反】鞗【音條】革金厄【葉於栗反】賦也修長張大也介圭封圭【封大也】執之爲贄以合瑞於王也【瑞玉也諸侯執圭朝天子執瑁冒之瑁與圭合則無僞】淑善也交龍曰旂【輯錄善猶美也箋云善旂旂之善色者也】綏【音緌】章染鳥羽或旄牛尾爲之注於旂竿之首爲表章者也【韓爲侯爵不當服衮但孔氏防無衣引周禮巾車注謂王子母弟出對者𨿽爲侯伯而車服皆如上公以九爲節也然又爲特止於其身後世子孫則各服其服是則不可曉者豈周禮至此已變其舊而然歟】鏤刻金也馬眉上飾曰錫今當盧也【輯錄防當盧者當馬之額盧在眉眼之上按巾車玉路錫樊纓金路鉤樊纓注云金路無錫有鉤此言鉤膺必金路矣而得有鏤者蓋特賜之鉤膺見小雅采芑】鞹去毛之革也鞃式中也謂兩較之間橫木可慿者【較音角見衛淇澳注】以鞹持之使牢固也淺虎皮也幭覆【去聲】式也字一作幦又作幎以有毛之皮覆式上也【輯錄防幭幦幎字異而義同玉藻云有羔幦鹿幦春官巾車犬幎皆以有毛之皮爲幦幦是蓋覆之名覆在式上也】鞗革轡首也金厄以金爲環纒搤【厄同】轡首也【此章言其來朝而得車服之盛如此】

○韓侯出祖出宿於屠顯父【音甫】餞之淸酒百壺其殽維何炰【白交反】鼈鮮魚其防【音速】維何維筍【卹尹反】及蒲其贈維何乘【繩證反】馬路車籩豆有且【子余反】侯氏燕胥

賦也旣覲而反國必祖者尊其所往去則如始行焉【行而祖禮也歸而亦祖則尊其往而盛其禮矣】屠地名或曰卽杜也顯父周之卿士也防菜殽也筍竹萌也蒲蒲蒻也【蒲之蒻在泥中白如匕柄甘脆可食輯錄輔氏曰酒之多及眾也殽之薄示儉也贈之厚示恩也】且多貌侯氏覲禮諸侯來朝者之稱【覲禮每以侯氏稱諸侯之來朝者注云不言諸侯言侯氏者明國殊捨異禮不凡之也】胥相也或曰語辭【此章備言祖送之禮蓋以天子之命而餞之也】

○韓侯取【七住反】妻汾【符云反】王之甥蹶【俱衛反】父【音甫】之子【葉奬裏反】韓侯迎【魚覲反】止於蹶之裏百兩【音亮又如字】彭彭【葉鋪郎反】八鸞鏘鏘不顯其光諸娣【大計反】從之祁祁【巨移反】如雲韓侯顧之爛其盈門

賦也此言韓侯旣覲而還遂以親迎也汾王厲王也厲王流於彘在汾水之上故時人以目王焉猶言莒郊公黎比【音毗】公也【郊比皆地名莒小而處夷黎亦小國無謚以地爲稱號而已】蹶父周之卿士姞姓也諸娣諸侯一娶九女二國媵之皆有娣侄也【輯錄公羊傳諸侯娶一國則二國往媵之以娣侄從又嫡妻有娣有侄同姓二國往媵亦有娣有侄則九女也】祁祁徐靚也【輯錄劉氏曰徐言其行動靚言其容飾】如雲眾多也【此章極稱韓姞族類之貴與其從媵之盛也】

○蹶父孔武靡國不到爲【於僞反】韓姞【其一反】相【息亮反】攸莫如韓樂【音洛葉力告反】孔樂韓土川澤訏訏【況甫反】魴鱮甫甫麀鹿噳噳【愚甫反】有熊有羆有貓【苗茅二音】有虎慶旣令居【葉斤禦斤於二反】韓姞燕譽【葉羊茹羊諸二反】

賦也韓姞蹶父之子韓侯妻也相攸擇可嫁之所也訏訏甫甫大也噳噳眾也貓似虎而淺毛慶喜令善也喜其有此善居也燕安譽樂也【此則極稱其山川地利之廣饒夫婦室家之和好也故又以相攸之善歸之蹶父焉輯錄謝氏曰韓侯之宜室家皆宣王信任寵祿之恩也詩人之意欲臣子知其所自無忘上恩竭智盡忠以報國也輔氏曰上章言韓侯之迎韓姞有以當其心此章言韓姞之歸韓國有以適其意男女相稱夫婦咸和則家道正矣家齊而國治此固天子之所喜而王朝之臣所贊詠也】

○溥彼韓城燕【因肩反】師所完以先祖受命因時百蠻王錫韓侯其追其貊【母伯反】奄受北國因以其伯實墉實壑實畝實籍獻其貔【音毗】皮赤豹黃羆

賦也溥大也燕召公之國也師眾也追貊夷狄之國也墉城壑池籍稅也貔猛獸名【輯錄防云貔言皮則豹羆亦獻皮也】韓初封時召公爲司空王命以其眾爲築此城【此召公指康公言王命者先王命之也】如召伯營謝山甫城齊春秋諸侯城邢城楚丘之類也【此類皆非自築其城也】王以韓侯之先因是百蠻而長【上聲】之故錫之追貊使爲之伯【此王字則指宣王言蓋向者先王以百蠻不可無長因封韓侯之祖爲之長今宣王又錫以追貊而使韓侯悉長之則國益以大矣】以修其城池治其田畆正其稅法而貢其所有於王也【輯錄解頥曰修城池治田畆正稅法貢土物皆修其職業之謂以終首革之意也】

韓奕六章章十二句【一章來朝而受天子之命二章旣朝而得天子之賜三章祖送而歸四章五章親迎以歸六章則因前人之封建增今日之土宇而使修國中之職貢也】

江漢浮浮武夫滔滔【葉他侯反】匪安匪遊淮夷來求旣出我車旣設我旟匪安匪舒淮夷來鋪

賦也浮浮水盛貌滔滔順流貌【輯錄蘇氏曰自周而南出於江漢之間召公率兵循江而下也】淮夷夷之在淮上者也【輯錄陳氏曰淮夷之地不一徐州有夷則在淮北者也揚州有夷則在淮南者也江漢常武二篇同言淮夷以地理考之曰江漢之滸者是淮南之夷也若在淮北則江漢非所由入之路也曰率彼淮浦省此徐土者是淮北之夷也若在淮南則徐土非聨接之地矣】鋪陳也陳師以伐之也○宣王命召穆公平淮南之夷詩人美之此章緫序其事言行者皆莫敢安徐而曰吾之來也惟淮夷是來是伐耳【輔氏曰軍行如此其气銳其志專有所不戰戰必勝矣故次章卽言成功】

○江漢湯湯【書羊反】武夫洸洸【音光】經營四方告成於王四方旣平王國庶定【葉唐丁反】時靡有爭【葉甾陘反】王心載寜賦也洸洸武貌庶幸也○此章言旣伐而成功也【淮南者四方之一也一隅有警天下不定故徵伐淮南所以經營四方也旣告成功則王國可定而王心可寜矣宜其急於告成也下四句言告成之故】

○江漢之滸【音虎】王命召虎式辟【音辟】四方徹我疆土匪疚匪王國來極於疆於理至於南海【葉虎委反】

賦也虎召穆公名也辟與辟同徹井其田也疚病急也極中之表也居中而爲四方所取正也○言江漢旣平王又命召公【輯錄陳氏曰非謂宣王臨江漢之滸而命召虎也】辟四方之侵地而治其疆界非以病之非以急之也但使其來取正於王國而已【以上四句述王命之之詞輯錄嚴氏曰此章言徹法之事然武事僅定卽行疆理稅賦之法疑於病民且疑於急迫矣宣王謂我非疚也非也蓋什一天下之中正乃我周之定制欲天下皆於王國來取正焉耳】於是遂疆理之盡南海而止也【四方亦指此一隅而言耳疆理至於南海亦辟四方之一也淮夷背叛外蠻隨之旣伐淮夷則疆理之功不得不然矣○此章因其成功益使廣之召虎果能承命而擴充之也蓋至此而奉辭致伐之事畢矣增釋許氏曰此詩三言四方皆指淮夷左右而言非天下之四方也此章言江漢之滸王命召虎而曰式辟四方辭防皆可見也曰疆曰理至於南海亦溢美之辭爾】

○王命召虎來旬來宣文武受命召公維翰【葉胡於反】無曰予小子【葉奬裏反】召公是似【葉養裏反】肇敏戎公用錫爾祉賦也旬徧宣布也自江漢之滸言之故曰來召公召康公奭也翰榦也予小子王自稱也肇開戎汝公功也○又言王命召虎來此江漢之滸徧治其事以布王命【此章再爲更端之詞故集傳下一又字】而曰昔文武受命惟召公爲楨榦今女無曰以予小子之故也但自爲嗣女召公之事耳【康公宣布政教在江漢之間今召虎徵淮南繼乃祖之業耳故勉之如此使視王事如家事以賦政之勞爲述事之孝也】能開敏女功【舒展布而力致其功】則我當錫女以祉福如下章所云也【旣陳忠孝之道以勸勉之復明報施之道以歆動之】

○釐【力之反】爾圭瓉【才旱反】秬【音巨】鬯【初亮反】一卣【音酉無韻未詳】告於文人錫山土田【葉地因反】於周受命【葉滿井反下同】自召祖命虎拜稽首天子萬年【葉彌因反】

賦也釐賜卣尊也【輯錄羅氏曰爾雅彛卣罍注尊彛爲上罍爲下卣居中孔氏曰釋器云卣中尊按郁人掌和郁鬯以實彛而陳之則鬯當在彛而此及尙書左傳皆云秬鬯一卣者當祭之時乃在彛未祭則在卣賜時未祭故卣盛之】文人先祖之有文徳者謂文王也周岐周也召祖穆公之祖康公也○此序王賜召公防命之詞言錫爾圭瓉秬鬯者使之以祀其先祖【周禮小宗伯注天子圭瓉諸侯璋瓉故上公未賜圭瓉則璋瓉而已】又告於文人而錫之山川土田以廣其封邑蓋古者爵人必於祖廟示不敢專也【輯錄祭統曰古者明君爵有徳而祿有功必賜爵祿於大廟】又使往受命於岐周從其祖康公受命於文王之所以寵異之而召公拜稽首以受王命之防書也人臣受恩無可以報謝者但言使君壽考而已【旣以慶賞之榮及乎爾之祖又以錫命之意告於我之祖又使爾受命之寵得以比擬於爾之先祖賚予之意不一而足如此宜有天子萬年之祝也○前以康公之佐文武者勉其功此以文王之命康公者行其賞以上三章皆述防命之詞此又以祝頌之語結之也但三章告命在旣克淮南之日四章告命又在始遣將帥之時此章告命則在疆理南海之餘振旅凱還之後也蓋以此章正用錫爾祉一句又欲以起下章報稱之詞故其次第相承如此】

○虎拜稽首對揚王休【葉虛久反】作召公考【葉去久反】天子萬壽【葉殖酉反】明明天子【葉奬裏反】令聞【音問】不已矢其文徳洽此四國【葉越逼反】

賦也對答揚稱休美考成矢陳也○言穆公旣受賜遂答稱天子之美命作康公之廟器而勒王防命之詞以考其成【成成功也昭錫命則見成功矣故曰以考其成蓋接上兩章召公召祖之榮而以此結之也至此而穆公拜賜於宣王眞如康公拜賜於文王矣】且祝天子以萬壽也【刻其防命之詞及此祝頌之語蓋上章天子萬年稱諸口而已此章天子萬壽則刻諸防命之下也】古器物銘云【音弁】拜稽首敢對揚天子休命用作朕皇考龔【音恭】伯尊惇【音對】其眉壽萬年無疆【周大夫名龔伯者其父也尊酒器惇盛黍稷器也】語正相類但彼自祝其壽而此祝君壽耳【祝頌之語刻之廟器此其例也】旣又美其君之令聞而進之以不已勸其君以文徳而不欲其極意於武功古人愛君之心於此可見矣【此承上章之意蓋稽首而不足又昭錫命著成功以答稱之答稱而不足又以萬壽祝頌之祝頌而不足又美其中興之譽而益進之又思安集懷來之道而更以文徳勸勉之由上章賚予之意不一而足故此章報謝之意亦不一而足也】

江漢六章章八句【一章致伐二章成功三章復承告命而大其功四章告命出師五章告命行賞六章下報上蓋三章以前旣原始要終言之矣四章以後又原始要終而重言之也】

赫赫明明王命卿士【葉音所】南仲大【音泰下同】祖大師皇父【音甫】整我六師以修我戎【葉音汝】旣敬旣戒【葉乞力反】惠此南國【葉越逼反】

賦也卿士卽皇父之官也南仲見出車篇大祖始祖也大師皇父之兼官也【輯錄陳氏曰自冡宰而下謂之六卿大師而下謂之三公旣曰王命卿士又曰大師皇父周家不特設三公皆兼職而已如周公以冡宰兼大師也】我爲宣王之自我也戎兵器也○宣王自將以伐淮北之夷而命卿士之謂南仲爲大祖兼大師而字皇父者整治其從行之六軍修其戎事以除淮夷之亂而惠此南方之國詩人作此以美之必言南仲大祖者稱其世功以美大之也【敬戒卽孔子臨事而懼之意戎事飭矣而少慢焉則取敗之道也故命之如此】

○王謂尹氏命程伯休父左右陳行【戶郎反】戒我師旅率彼淮浦省此徐土不畱不處三事就緒【象呂反】

賦也尹氏吉甫也蓋爲內史掌防命卿大夫也程伯休父周大夫【輯錄程國伯爵休父字也重黎之後濮氏曰程畿內邑在丰】三事未詳或曰三農之事也【三農上中下農夫也緒業也戒勿久畱其地以廢農功輯錄防大宰九職一曰三農生九谷注云三農原隰及平地】○言王詔尹氏防命程伯休父爲司馬使之左右陳其行列循淮浦而省徐州之土蓋伐淮北徐州之夷也上章旣命皇父而此章又命程伯休父者蓋王親命大師以三公治其軍事而使內史命司馬以六卿副之耳【皇父爲大將程伯休父副之上言旣敬旣戒此言不畱不處蓋將驕則慢敵師久則病農其取敗之道均也以上二章爲命將之時】

○赫赫業業【葉宜卻反】有嚴天子王舒保作匪紹匪遊徐方繹騷【葉蘇侯反】震驚徐方如雷如霆徐方震驚

賦也赫赫顯也業業大也嚴威也天子自將其威可畏也王舒保作未詳其義或曰舒徐保安【傳云】作行也【箋云】言王師舒徐而安行也紹糾也遊遨遊也繹連絡也騷擾動也○夷厲以來周室衰弱至是而天子自將以徵不庭其師始出不疾不徐而徐方之人皆已震動如雷霆作於其上不遑安矣【師行有度彼已繹騷而不寜蓋赫業有嚴之先聲有以震驚之是以彼之震驚自爾也天子之威聞之而可畏者如此○此起兵在道之時也】

○王奮厥武如震如怒【葉暖五反】進厥虎臣闞【呼檻反】如虓【火交反】虎鋪【普吳反】惇淮濆【符云反】仍執醜虜截彼淮浦王師之所

賦也進鼓而進之也闞奮怒之貌虓虎之自怒也【輯錄埤雅曰言將帥之勇於忠義非激而怒之也】鋪布也布其師旅也惇厚也厚集其陳也仍就也老子曰攘臂而仍之【出論徳篇】截截然不可犯之貌【截然以兵勢言謂王師所在其威可畏也○此陳兵徐土之時】

○王旅嘽嘽【吐丹反】如飛如翰如江如漢如山之苞【葉鋪鉤反】如川之流緜緜翼翼不測不克濯徵徐國【葉越逼反】

賦也嘽嘽眾盛貌翰羽苞本也如飛如翰疾也如江如漢眾也如山不可動也如川不可禦也【靜則不可驚動則不可禦】緜緜不可絕也翼翼不可亂也不測不可知也不克不可勝也濯大也【師徒眾盛而律又嚴所以奮揚威武而大伐之也此用兵之時也○淮南易伐淮北難平故彼以召虎將兵來求來鋪而遂克之此必天子親徵而又大用其師如此然後能取勝也】

○王猶允塞徐方旣來【葉六直反】徐方旣同天子之功四方旣平徐方來庭徐方不回王曰還歸【葉古回反】

賦也猶道允信塞實庭朝回違也還歸班師而歸也○前篇召公帥師以出歸告成功故備載其褒賞之詞此篇王實親行故於卒章反復其詞以歸功於天子言王道甚大而逺方懷之非獨兵威然也序所謂因以爲戒者是也【此凱還之時也輯錄解頥曰首章言敬戒以見軍律之嚴卒章言允塞以見王道之大軍律之嚴所以戰而必勝王道之大所以不戰而自服也始而來來而同人以爲天子之功也而不知宣王初未嘗以兵力服之也終而曰不回則王道之大信有以服其心矣於是班師振旅而歸因以戒其武功之不可黷而勉其文徳之不可以不修也】

常武六章章八句【中興之功非威武不能致宣王所以中興者此詩可見矣殷武之頌髙宗亦然增釋許氏曰一章命皇父主兵二章命休父爲副三章言天子自將四章言戰伐五章言軍勢之盛卒章歸美於王】

瞻卬【音仰】昊天則不我惠孔塡【舊說古塵字】不寜降此大厲邦靡有定士民其瘵【側界反葉則例反】蟊【音牟】賊蟊疾靡有夷屆【音戒葉居气反】罪罟不收靡有夷瘳【敕畱反】

賦也塡久厲亂瘵病也蟊賊害苗之虫也疾害【蟊疾害苗之狀】夷平屆極罟网也○此刺幽王嬖褒姒任奄人以致亂之詩【輯錄奄人注奄精气閉藏者內門則用奄以守之又作閹】首言昊天不惠而降亂無所歸咎之詞也蘇氏曰國有所定則民受其福無所定則受其病於是有小人爲之蟊賊刑罪爲之网罟凡此皆民之所以病也【邦靡有定指國論與國政言國論不定故聴任得以偏用國政不定故刑罰得以偏用○此章緫言幽王造亂如此】

○人有土田女【音汝】反有【酉由二音】之人有民人女覆奪【徒活反】之此宜無罪女反收【殖酉殖由二反】之彼宜有罪女覆說【音脫】之賦也反覆【此言其威討削黜之不當】收拘說赦也【此言其出入生死之不當○此章正責幽王刑罰之偏以上章罪罟不收之意】

○哲夫成城哲婦傾城懿厥哲婦爲梟【古堯反】爲鴟【處之反】婦有長舌維厲之階【葉居奚反】亂匪降自天【葉鉄月反】生自婦人匪教匪誨【葉呼奚反】時維婦寺

賦也哲知也城猶國也哲婦蓋指褒姒也傾覆懿美也梟鴟惡聲之鳥也長舌能多言者也階梯也寺奄人也○言男子正位乎外爲國家之主故有知則能立國婦人以無非無儀爲善無所事哲哲則適以覆國而已故此懿美之哲婦而反爲梟鴟蓋以其多言而能爲禍亂之梯也若是則亂豈直自天降如首章之說哉特由此婦人而已蓋其言𨿽多而非有教誨之益者是惟婦人與奄人耳豈可近哉上文但言婦人之禍末句兼以奄人爲言蓋二者常相倚而爲姦不可不並以爲賊也歐陽公常言宦者之禍甚於女寵其言尢爲深切有國家者可不戒哉【此與十二章正責幽王聴任之偏以首章蟊賊蟊疾之意輯錄歐陽氏曰女色而已宦者之害非一端也女色之惑不幸而不悟則禍斯及矣使其一悟捽而去之可也宦者之爲禍𨿽欲悔悟而勢有不得而去也唐昭宗之事是矣孔氏曰奄人防守門閣親近人主庸君以其少小貫習朝夕給使顧訪無猜憚之心恩狎有可恱之色且其人久處宮掖頗曉舊章探知主意或乃色和貌厚挾術懷姦或乃捷對敏才飾巧亂實遂能迷罔視聴愚主信而任之國之滅亡多由此作】

○鞫人忮【之防反】忒譛【子念反】始竟背【音佩葉必墨反】豈曰不極伊胡爲慝如賈【音古】三倍君子是識婦無公事休其蠶織賦也鞫窮忮害忒變也譛不信也竟終背反極已慝惡也賈居貨者也三倍獲利之多也公事朝廷之事蠶織婦人之業○言婦寺能以其智辧窮人之言【輯錄輔氏曰智則哲也辧則長舌也】其心忮害而變詐無常【輯錄胡庭芳曰此章極言婦寺之惡也鞫如鞫獄之鞫推勘窮究之意婦寺所以鞫人者其心忮害變忒而已】旣以譛妄倡始於前而終或不驗於後則亦不復【去聲】自謂其言之放恣無所極已而反曰是何足爲慝乎【巧言如簧顏之厚矣此忮忒之常態也】夫商賈之利非君子之所宜識如朝廷之事非婦人之所宜與【去聲】也今賈三倍而君子識其所以然婦人無朝廷之事而捨【上聲】其蠶織以圖之則豈不爲慝哉【君子諭利則害於義婦人謀政則害於治】

○天何以刺【葉音砌】何神不富【葉方味反】捨【音捨】爾介狄維予胥忌不弔不祥威儀不類人之云亡邦國殄瘁

賦也刺責介大胥相弔閔也○言天何用責王神何用不富王哉【用以也天何爲而以禍亂責王乎神何爲而不以盛大之業富王乎若問詞也】凡以王信用婦人之故也是必將有夷狄之大患今王捨之不忌而反以我之正言不諱爲忌何哉夫天之降不祥庶防王懼而自修今王遇災而不卹又不謹其威儀又無善人以輔之則國之殄瘁宜矣【以其嬖惑之深也故不憂將然之狄患而反忌乎正言不卹已然之天禍而且喪威儀賊良善顚倒錯亂如此宜乎天譴神怒而致邦國之殄瘁也上二章言婦寺不可聼任此章極言聴任婦人之言以重結蟊賊蟊疾之意】或曰介狄卽指婦寺猶所謂女戎者也【國語晉獻公與驪戎戰勝獲驪姬以爲夫人史蘇曰有男戎必有女戎晉以男戎勝戎戎必以女戎勝晉注云戎兵也言其禍猶兵也】

○天之降罔維其優矣人之云亡心之憂矣天之降罔維其幾矣人之云亡心之悲矣

賦也罔罟優多幾近也【近者近於極也】蓋承上章之意而重言之以警王也【憂悲之心邦國殄瘁故也蓋承上章章末兩句而言又以重結罪罟不收之意】

○觱【音必】沸【音弗】檻【胡監反】泉維其深矣心之憂矣寜自今矣不自我先不自我後【葉下五反】藐藐昊天無不克鞏【葉音古】無忝皇祖式救爾後【同上】

興也觱沸泉湧貌檻泉泉正出者藐藐髙逺貌鞏固也○言泉之瀵湧上出其源深矣我心之憂亦非適今日然也【此爲事物有所從來之意蓋以源泉之深興憂心之久也】然而禍亂之極適當此時蓋已無可爲者惟天髙逺𨿽若無意於物然其功用神明不測𨿽危亂之極亦無不能鞏固之者幽王苟能攺過自新而不忝其祖則天意可回來者猶必可救而子孫亦蒙其福矣【亂已如此而猶欲其攺過遷善以圖福是則詩人之忠厚也】

瞻卬七章三章章十句四章章八句

旻天疾威天篤降喪【息浪反葉桑郎反】瘨【都田反】我饑饉民卒流亡我居圉【魚呂反】卒荒

賦也篤厚瘨病卒盡也居國中也圉邊陲也【輯錄荒虛也】○此刺幽王任用小人以致饑饉侵削之詩也【此章言天禍國家使內外困窮如此輯錄通釋曰此詩刺王而首言旻天疾威又言天篤降喪下章又言天降罪罟者固爲無所歸咎之詞矣而首章則言饑饉之災卒章則言侵削之事餘章則皆言用小人之意也】

○天降罪罟蟊賊內訌【戶工反】昬椓【卜角反】靡共【音恭】潰潰回遹實靖夷我邦【葉卜工反】

賦也訌潰也昬椓昬亂椓喪之人也【輯錄胡庭芳曰指昬椓爲言並閹宦在其中矣】共與恭同一說與供同謂共其職也潰潰亂也回遹邪僻也靖治夷平也○言此蟊賊昬椓者皆潰亂邪僻之人而王乃使之治平我邦所以致亂也【此章推言致亂之由】

○臯臯訿訿【音紫】曽不知其玷【丁險反】兢兢業業孔塡【已見上篇】不寜我位孔貶

賦也臯臯頑慢之意【輯錄頑不知道慢不共職】訿訿務爲謗毀也玷缺也【缺失也】塡久也○言小人在位所爲如此而王不知其缺至於戒敬恐懼甚久而不寜者其位乃更見貶黜其顚倒錯亂之甚如此【此章言其舉枉錯直亦推言致亂之由也】

○如彼嵗旱艸不潰【集注作遂】茂如彼棲【音西】苴【七如反】我相【息亮反】此邦無不潰止【叶韻未詳】

賦也潰遂也棲苴水中浮艸棲於木上者【輯錄苴釋文士加反與楂同】言枯槁無潤澤也相視潰亂也【此章兩設譬諭而言國家憔悴壊亂如此以申首章之意輯錄嚴氏曰谷風有洸有潰潰怒也小旻是用不潰於成召旻艸不潰茂潰遂也潰潰回遹無不潰止潰亂也項氏雲水之潰者其勢橫暴而四出故怒之甚者爲潰怒遂之甚者爲潰遂亂之甚者爲潰亂皆一理也】

○維昔之富不如時維今之疚不如玆彼防斯粺【薄賣反】胡不自替職兄【音況下同】斯引【叶韻未詳】

賦也時是疚病也防糲【音梓】也粺則精矣【防米一斗可得粺米九升】替廢也兄怳同引長也○言昔之富未嘗若是之疚也而今之疚又未有若此之甚也彼小人之與君子如防與粺其分審矣而曷不自替以避君子乎而使我心專爲此故至於愴怳引長而不能自己也【二章三章刺王任用小人此章則刺小人知進而不知退如此】

○池之竭矣不云自頻泉之竭矣不云自中【葉諸仍反】漙斯害矣職兄斯不烖我躬【葉姑反】

比也【諸本作賦也誤】頻厓【輯錄箋厓猶外也】漙廣大也○池水之鐘也泉水之也故池之竭由外之不入泉之竭由內之不出言禍亂有所從起而今不云然也【用小人者禍亂之本輯錄朱子曰看詩不湏著意去訓解只平平地涵泳自好因舉池之竭矣四句吟詠久之】此其爲害亦已廣矣是使我心專爲此故至於愴怳日益大而憂之【上言其憂不替此言其憂益甚】曰是豈不烖及我躬也乎【小人致亂而乃相與容隠之則君子必將蒙禍矣此章又推禍亂之由起而憂禍患之將及也】

○昔先王受命有如召公日辟【音辟】國百里今也日蹙【子六反】國百里於【音烏】乎【音呼】哀哉維今之人不尙有【葉臣已反】賦也先王文王也召公康公也辟開蹙促也○文王之世周公治內召公治外故周人之詩謂之周南諸侯之詩謂之召南所謂日辟國百里云者言文王之化自北而南至於江漢之間服從之國日以益眾及虞芮質成而其旁諸侯聞之相帥歸周者四十餘國焉【召公宣布徳化其流行之速自然非以力彊取之也】今謂幽王之時促國蓋犬戎內侵諸侯外畔也【小人之賈禍如此】又嘆息哀痛而言今世𨿽亂豈不猶有舊徳可用之人哉言有之而不用耳【此章思昔者之用賢而嘆今者之棄賢也○前篇欲其攺過遷善則亂猶或可已也此則王之惡終不肯攺國之亂終不可救末如之何傷今思古而已矣】

召旻七章四章章五句三章章七句【輯錄許氏曰一章愬亂二章用羣小致亂三章小人排黜君子四章淍瘵無生意五章嘆小人不知退六章慮害及已卒章有舊徳不能用】

因其首章稱旻天卒章稱召公故謂之召旻以別小旻也【輯錄陳君舉曰周南系於周公召南系於召公豈非化之盛者必有待乎二公也至於風之終系以邠雅之終系以召旻豈非化之衰者必有思乎二公也通釋曰此詩之次居變雅之終而第七章

又居此詩之終慨然有懷文武召公之盛以見亂極思治之理其亦猶下泉之終變風歟解頥曰厲王無道而宣王中興以宣王之有志也幽王無道而平王不復中興以平王之無志也噫此雅之所以亡而黍離之所以降爲國風也】

蕩之什十一篇九十二章七百六十九句

詩經防義會通卷十八﹤經部﹐詩類﹐詩經疏義會通﹥

欽定四庫全書

詩經疏義防通卷十九

元朱公遷撰頌四

頌者宗廟之樂歌大序所謂羙盛徳之形容以其成功告於神明者也蓋頌與容古字通用故序以此言之周頌三十一篇多周公所定而亦或有康王以後之詩【如昊天有成命與執競噫嘻之類】魯頌四篇商頌五篇因亦以類附焉【魯頌次周諸侯不可先天子也商頌次魯先代不可先時君也商頌五篇蓋亡失而僅存者夫子取之以備一代之樂歌耳】凡五卷【輯錄通釋曰雅頌無諸國別原以十篇爲一卷故此分周頌三什爲四之一四之二四之三魯頌四篇爲四之四商頌五篇爲四之五通爲五卷】

周頌淸廟之什四之一【輯錄雅不言周而頌獨言周者以別商魯頌也】

於【音烏】穆淸廟肅雝顯相【息亮反】濟濟【子禮反】多士秉文之徳對越在天駿奔走在廟不顯不承無射【音亦與斁同】於人斯【周頌多不叶韻未詳其說】

賦也於嘆辭穆深逺也淸淸靜也【廟有門堂寢室墻宇四周其深逺淸靜可知輯錄箋云廟之言貌也死者不可得見立宮室象貌之耳】肅敬雝和顯明相助也謂助祭之公卿諸侯也【助祭諸臣皆有顯眀之徳故以顯相言肅雝卽顯徳也】濟濟眾也多士與【音預】祭執事之人也越於也駿大而疾也【布武而行則大而疾見其敏於事也】承尊奉也【謂見尊奉也】斯語辭○此周公旣成洛邑而朝【音潮】諸侯因率之以祀文王之樂歌【輯錄呂東萊曰朝諸侯者相成王以朝諸侯也率之以祀文王者所謂王在新邑烝祭嵗是也】言於穆哉此淸靜之廟其助祭之公侯皆敬且和而其執事之人又無不執行文王之徳【執守也執行者執持以行之也蓋和則不勉敬則不怠秉徳則法文王而眸面盎背可知然此亦互文見義爾非謂顯相不防秉文王之徳多士不防盡和敬之道也】旣對越其在天之神而又駿奔走其在廟之主【主神主也武王伐紂載文王木主以行卽謂此也文王旣沒其神在天其主在廟隨寓而著無往不然在廟之臣內而存對越之心外而盡奔走之道無非所以事文王也】如此則是文王之徳豈不顯乎豈不承乎信乎其無有厭斁於人也【如此二字是接上文而言觀其肅雝秉徳而見文王之徳昭著於人心是其顯也觀其對越駿奔而見文王之徳使人尊奉之是其承也○文王之徳不可名言但觀奉祭之臣如此而其徳自然可見苟徳不極其盛則肅雝秉徳對越駿奔未必皆然是人心之所萃卽盛徳之所致也】淸廟一章八句【增釋許氏曰秉文之徳總承上二句其助祭能敬和明顯之諸侯及濟濟之多士皆執行文王之徳也對越在天內敬也駿奔走在廟外恭也其心足以對在天之神則方可以盡駿奔之職其助祭之臣且如是則主祭之君可知文王之徳化於後世如此則無射於人可知矣】

書稱王在新邑烝祭嵗【烝冬祭名當時成王在洛邑舉烝祭之禮日嵗云者嵗舉之禮也】文王騂牛一武王騂牛一【騂牛者用特牲也淸廟祭文王載見祭武王皆因諸侯來見而率以祭也豈載見之時與此同時乎】實周公攝政之七年而此其升歌之辭也【歌詩在堂上故曰升歌】書大傳曰周公升歌淸廟苟在廟中嘗見文王者愀【音悄】然如復【去聲】見文王焉【言聲音詞气之惠人如此輯錄愀容色變也】樂記曰淸廟之瑟朱而疏越【活又如字】壹倡而三嘆有遺音者矣【遺猶餘也未盡音之極故有餘音太盛則止矣】鄭氏曰朱練朱【練之使柔而朱其色也】練則聲濁越瑟底孔也疏之使聲遲也【疏通也音節舒徐以象其徳也】倡歌句也三嘆三人從嘆之耳【輯錄陳氏曰瑟聲濁而遲是質素之聲非要妙之音也此聲初一倡之時僅有三人從而和之言和者少也以其非極聲音之羙故好者少然而其中則有不盡之餘音存焉故曰有遺音者矣】漢因秦樂幹【音幹】豆上【輯錄杜氏通典注幹豆脯羞之屬上時掌反】奏登歌【登歌亦取升歌之意】獨上歌【此亦仿一倡之意也】不以管弦亂人聲欲在位者徧聞之猶古淸廟之歌也【漢髙祖時叔孫通因秦樂人制宗廟樂大祝迎神於廟門則奏嘉至猶古降神之樂也皇帝入廟門則奏永至以爲行步之節猶古采齊肆夏也幹豆上奏登歌云云猶古淸廟之樂也登歌再終下奏休成之樂羙神明之旣享也出漢禮樂志】

維天之命於【音烏】穆不已於【同上】乎【音呼】不顯文王之徳之純賦也天命卽天道也【輯錄程子曰言天之自然者曰天道言天之賦予萬物者曰天命】不已言無窮也純不雜也○此亦祭文王之詩言天道無窮而文王之徳純一不雜與天無間以贊文王之徳之盛也【文王之徳難於形容故舉天道以配之天道本來無二無雜純有不必言者故但言其不已則純自見人心之徳有純有不純惟文王之徳純乎天理故以純稱純則自然不已也穆與顯對互言之耳其實天道之流行賦予者非不顯著文王之徳仁義禮知之蘊未嘗不深且逺也但詩意正欲法乎文王故以不顯歸之純徳見其明著而可法猶大雅文王末章之意耳】子思子曰維天之命於穆不已蓋曰天之所以爲天也於乎不顯文王之徳之純蓋曰文王之所以爲文也純亦不已【惟其一於理所以無不純惟其無不純所以無或已此天之所以爲天而文王之所以爲文也此文王之所以與天合徳也】程子曰天道不已文王純於天道亦不已純則無二無雜不已則無間斷先後【無二無雜全體也無間斷先後不息也惟其全體所以不息】

假【春秋傳作何】以溢【春秋傳作卹】我我其收之駿惠我文王曾孫篤之

何之爲假聲之轉也卹之爲溢字之訛也收受駿大惠順也【大順者順之之極無一毫拂戾之意】曾孫後王也篤厚也○言文王之神將何以卹我乎有則我當受之以大順文王之道【受之卽服膺勿失之之意蓋存之之謂也存之而弗忘則行之而弗悖矣道者純徳之見於行事者也】後王又當篤厚之而不忘也【謂之篤厚之則存之尢弗忘行之愈弗悖矣○此則嗣王有望於文王之意謂自今至於後來皆欲法其不已之徳夫文王之徳如此而我未之能者正當憫卹之也故願有以昭示於感格之際使神防而心得之庶幾我法之於今曾孫法之於後也輯錄上配天道於無窮下及子孫亦無窮觧頥曰天道不已文王純於天道亦不已惟其徳之不已故其福澤之及於後人者亦不已凡神之所以卹我我之所以受之者皆其徳之不已者爲之也我旣有以受之則必有以順之順之而不違則已旣與文王一矣後人又篤厚之而不忘則後人又與己爲一矣曰駿惠曰篤皆自其不已者而推言之也】

維天之命一章八句【輯錄嚴氏曰頌者成功告神必言子孫勉力保守以慰祖考之意故此詩曰曾孫篤之天作曰子孫保之】

維淸緝熈文王之典肇禋【音因】迄【許乞反】用有成維周之禎賦也淸淸明也緝續熈明肇始禋祀迄至也○此亦祭文王之詩言所當淸明而緝熈者文王之典也【典以典禮言而祭祀之典在其中淸而明之則討論宣布而文王之典益以著矣淸明之功時時繼續之是則所謂緝熈也】故自始祀至今有成實維周之禎祥也【周之祀典自文王創始循用至於今日而成一代之規儀文制度煥然可述與國咸休非禎祥而何此淸明緝熙之所致也】然此詩疑有闕文焉

維淸一章五句【前二篇是頌文王之徳此篇是頌文王之典】

烈文辟【音璧下同】公錫玆祉福惠我無疆子孫保之

賦也烈光也辟公諸侯也【烈文辟公言有武有文之諸侯也王氏曰爲國君故稱辟舉五等之貴故稱公】○此祭於宗廟而獻助祭諸侯之樂歌【儀禮賔三獻尸之後主人酌酒獻賔歌烈文其在此時與】言諸侯助祭使我獲福則是諸侯錫此祉福而惠我以無疆使我子孫保之也【此一節歸徳於諸侯之詞】

無封靡於爾邦維王其崇之念玆戎功繼序其皇之封靡之義未詳或曰封專利以自封殖也【封者封培之義猶所謂貨財生殖也】靡汰侈也【取之有制則不封用之有節則不靡】崇尊尙也戎大皇大也○言汝能無封靡於汝邦則王當尊汝又念汝有此助祭錫福之大功則使汝之子孫繼序而益大之也【序者君位相傳之次序○此一節期望而欲報稱之詞諸侯能制節謹度則天子已當尊崇之又且念此錫福大功而又將愈益尊崇其子孫也爾旣使我子孫保之我不使爾繼序皇之乎輯錄解頥曰烈文羙其徳也錫福羙其功也無封靡所以致其戒也崇之皇之所以厚其報也諸侯助祭而有錫福之功王者報功而有以及其後嗣此所以爲忠厚之至也】

無競維人四方其訓之不顯維徳百辟其刑之於【音烏】乎【音呼】前王不忘

又言莫彊於人莫顯於徳先王之徳所以人不能忘者用此道也【四方訓之其化行也百辟刑之其法著也皆盛徳自然之效感孚而無間故思慕而無窮也】此戒飭而勸勉之也【此一節言不特無封靡而已盡人道明明徳又當進而取法於先王也先王之徳如此故人不防忘諸侯能以先王爲法則人亦不能忘之矣若徳不極其盛則人終有忘之之時崇之皇之或替於久也此所謂戒飭而勸勉之也】中庸引不顯惟徳百辟其刑之而曰故君子篤恭而天下平【輯錄不顯中庸借引以爲幽深逺之意篤恭言自厚於恭敬未嘗見於言動之間也篤恭而天下平所謂至徳淵微自然之應也】大學引於乎前王不忘而曰君子賢其賢而親其親小人樂其樂而利其利比以沒世不忘也【中庸之意但謂聖人徳盛而人自化之據此一時而言爾如大學所云則有盛徳必有善治徳業垂於後世恩澤流於無窮人自思之不能忘也輯錄朱子曰於乎嘆詞前王謂文武也君子謂後賢後王小人謂後民也此言前王所以新民者止於至善防使天下後世無一物不得其所所以旣沒世而人思慕之愈久而不忘也又曰賢其賢者間而知之仰其徳業之盛也親其親者子孫保之思其覆育之恩也樂其樂者含哺鼔腹而安其樂也利其利者耕田鑿井而享其利也此皆先王盛徳至善之餘澤故𨿽已沒世而人猶思之愈久而不能忘也】

烈文一章十三句

此篇以公疆兩韻相葉未審當從何讀意亦可互用也

天作髙山大【音泰】王荒之彼作矣文王康之彼岨矣岐【沈括曰後漢書西南夷傳作彼岨者岐今按彼書岨但作䢐而引韓詩薛君章句亦但訓爲往獨矣字正作者如沈氏說然其注末復云岐𨿽阻僻則似又有岨意韓子亦云彼岐有岨疑或別有所據故今從之而定讀岐字絕句】有夷之行【葉戶郎反】子孫保之

賦也髙山謂岐山也荒治【治荒謂之荒猶治亂謂之亂也】康安也岨險僻之意也夷平行路也○此祭大王之詩言天作岐山而大王始治之大王旣作而文王又安之【作屏修平之類是荒之作之之功也至柞棫拔矣行道兌矣而致昆夷之駾喙則安之之功又可見矣】於是彼險僻之岐山人歸者眾而有平易之道路子孫當世世保守而不失也【天作岐山可爲興王之地大王承天而創業文王繼世而成功治險爲夷如此其難可不世世保守之乎上對天作曰荒下對康之曰作荒卽作也旣防因天所作而作之又防傳及文王使安之貽謀逺矣永永無隳斯可耳○周之先公稱後稷公劉先王稱太王工季然天作祀太王思文祀后稷而公劉王季無其詩豈篤前烈視克配彼天者不同勤王家比肇基王迹者有間歟抑夫子正樂於殘缺之餘本有是詩而亡之也然公劉之厚民王李之受祿施孫子雅頌正可互見其爲有徳之宗信矣】

天作一章七句【詩意首尾主岐山言之故知爲祀大王之詩也】

昊天有成命二後受之成王不敢康夙夜基命宥宻於【音烏】緝熈單厥心肆其靖之

賦也二後文武也成王名誦武王之子也基積累於下以承借乎上者也宥宏深也宻靜宻也【宥則有容而萬理不遺宻則有守而萬機不亂積徳以基命者此其要也】於嘆詞靖安也○此詩多道成王之徳疑祀成王之詩也【文武所受之命非成王基之則殆矣故以爲頌】言天祚周以天下旣有定命而文武受之矣【定者一定而不易之謂】成王繼之又能不敢康寧而其夙夜積徳以承借天命者又宏深而靜宻【不宏深則狹而淺不靜宻則躁而浮容之不廣蓄之不固𨿽欲不敢康亦於何者用力乎】是能繼續光眀文武之業而盡其心【文昭武烈之在天下著矣然不緝則間不熈則昧少不緝熈則是不盡其心也】故今能安靖天下而保其所受之命也【保其所受之命乃朱子推衍詩人本意以結二後受之之語○此詩要防在不敢康夙夜基命宥宻二句不敢康無逸也夙夜基命宥宻卽其存心無逸而且得其道也緝熈單厥心則指其不敢康夙夜宥宻而贊之耳蓋宥宻是其用功處夙夜是其用功無間處觀其不敢康夙夜基命宥宻如此則緝熈單厥心可知矣肆其靖之則今日之效驗也】國語叔向引此詩而言曰是道成王之徳也成王能明文昭定武烈者也【昭烈皆光明之義文武之功徳皆顯然故以昭烈言之輯錄毛氏曰古響字作向晉大夫羊舌肸字叔向左傳香兩切蓋取肸向響布之義】以此証之則其爲祀成王之詩無疑矣【小序以爲郊祀天地之詩故集傳引此以證其誤】

昊天有成命一章七句

此康王以後之詩

我將我享維羊維牛維天其右【葉音由】之

賦也將奉享獻【奉而進之曰將奠而獻之曰享】右尊也神坐東向在饌之右所以尊之也【明堂之位帝居中文王居西南主皆西坐東向東左西右則饌在左而神在右矣】○此宗祀文王於明堂以配上帝之樂歌言奉其牛羊以享上帝【輯錄觧頥曰將曰我將則所以將而奉之者必躬必親也享曰我享則所以享而獻之者必敬必戒也羊曰維羊牛曰維牛謂於羊牛之外不敢有加物也此貴誠之義也】而曰天庶其降而在此牛羊之右乎蓋不敢必也【不敢必者尊之至也蓋有徼幸萬一之意焉】

儀式刑文王之典日靖四方伊嘏【古雅反】文王旣右享【葉虛良反】之

儀式刑皆法也嘏錫福也○言我儀式刑文王之典以靖天下則此能錫福之文王旣降而在此之右以享我祭若有以見其必然矣【儀式刑者取法於文王不一而足也日靖四方者安靖四方之志無日而或忘也此不特以右享期之而且先以錫福望之矣是則親之之甚也故用旣字對上文其字以見事帝事親之別輯錄觧頥曰其者辭之疑旣者辭之決所以疑者尊之而不敢必也所以決者親之而可必也】

我其夙夜畏天之威於時保之

又言天與文王旣皆右享我矣【此自上一節言之蓋文王卽天也文王旣右享之則天亦右享之矣故曰旣皆右享我矣】則我其敢不夙夜畏天之威以保天與文王所以降鑑之意乎【輔氏曰夙夜畏天之威則儀式刑者益至而安靖四方者益久此所以防保天與文王降鑑之意也愚謂此又見事帝事親同一畏敬之心如此蓋明堂本是親親之禮親親意勝則近乎防故頌歌之際不曰帝而曰天始不敢必而終復畏其威也】

我將一章十句

程子曰萬物本乎天人本乎祖故冬至祭天而以祖配之以冬至气之始也萬物成形於帝而人成形於父故季秋享帝而以父配之以季秋成物之時也【輔氏曰明堂以父配天固也但周公制禮若在武王之時則文王爲父矣在成王之時則文王又其祖也然則周世世皆當以文王配繼周而王者世世皆當以有功者配也】陳氏曰古者祭天於圜【與圓同】丘掃地而行事器用陶匏牲用犢其禮極簡【器用陶匏無文采取其質也犢小未知牝牡之情取其純也】聖人之意以爲未足以盡其意之委曲故於季秋之月有大享之禮焉天卽帝也郊而曰天所以尊之也【天道至大見其可尊而已】故以後稷配焉后稷逺矣【輯錄后稷生於姜嫄以上更推不去】配稷於郊亦以尊稷也明堂而曰帝所以親之也【帝則人之屬可親者也】以文王配焉文王親也配文王於明堂亦以親文王也【輯錄曺氏曰以天道事之則槁稭以爲席陶匏以爲器繭栗之牲掃地而祭所以尊之也以帝道事之則牛羊以爲牲簠簋以爲器鼎俎之實其薦用熟所以親之也】尊尊而親親周道備矣然則郊者古禮而明堂者周制也周公以義起之也【尊尊者敬之道也親親者愛之道也敬而防愛則意之委曲皆盡矣故曰周道備矣】東萊呂氏曰於天維庶其饗之不敢加一詞焉於文王則言儀式其典日靖四方天不待贊【無聲無臭不容贊也】法文王所以法天也卒章惟言畏天之威而不及文王者統於尊也畏天所以畏文王也天與文王一也【天與文王一而已但一穆一顯則法天不如法文王之爲切一尊一親則畏文王不如畏天之爲甚立言之不同者此故也○已上三條程子則言郊用冬至明堂用季秋者其故如此陳氏則言郊以後稷配明堂以文王配者其故如此呂氏則詳說此詩之義也】

時邁其邦昊天其子之

賦也邁行也邦諸侯之國也周制十有二年王巡守殷國【語出周禮秋官大行人殷眾也與殷頫殷同之義同蓋四方四時分來如平時也輯錄輔氏曰殷卽眾也頫卽見也】柴望祭告諸侯畢朝【音潮輯錄舜典蔡氏曰柴燔柴以祀天也望望秩以祀山川也五嶽四瀆之屬望而祭之故曰望周官云諸侯各朝於方嶽】○此巡守而朝防祭告之樂歌也言我之以時巡行諸侯也【必十有二年乃一巡守不先時而數不後時而慢且必春東夏南秋西冬北所謂時巡也】天其子我乎哉蓋不敢必也【巡守之禮所以浹和神人而盡天子之職也是以有望於天之子我必以時者事天之至不敢必者畏天之至】

實右序有周薄言震之莫不震疊懷柔百神及河喬嶽允王維後

右尊序次震動疊懼懷來柔安允信也○旣而曰天實右序有周矣是以使我薄言震之而四方諸侯莫不震懼又能懷柔百神【輯錄曺氏曰祭法云有天下者祭百神故巡守所至百神皆祭焉】以至於河之深廣嶽之崇髙而莫不感格則是信乎周王之爲天下君矣【上一節其字與此一節實字允字相對蓋始不敢必其然而終則信其果然也君者人神之主人神服從則信乎天右序之而君天下無疑矣子我之意可驗於此輯錄嚴氏曰天實右序有周矣武王之巡守也於諸侯薄警動之而莫不震懼又所至方嶽之下懷百神祀河嶽其人神之受職非人所防爲也天實右序之也故天下莫不信武王之宜君天下也】

明昭有周式序在位載戢【側立反】干戈載櫜【古刀反】弓矢我求懿徳肆於時夏【戶雅反】允王保之

戢聚櫜韜【輯錄疏櫜弓衣一名韜故納弓於衣謂韜弓】肆陳也夏中國也○又言明昭乎我周也旣以慶讓黜陟之典式序在位之諸侯【輯錄李迂仲曰孟子載巡守之事入其疆而慶讓行王制言不順不敬有黜地削爵之罰有功徳於民者有加地進律之賞凡此皆所以按諸侯之功罪而升黜之所謂式序在位也】又收斂其干戈弓矢而益求懿羙之徳以布陳於中國【懿徳者仁義禮智孝弟忠信之類皆是也懿徳𨿽人所固有然不講求則不明不布陳則不著此王者所以盡君師之道也】則信乎王之能保天命也【山川百神禮之而已諸侯來朝則必有以教告之故賞善罰惡以示勸懲偃武修文以圖寧謐使百辟畏威而懷徳天下去危而就安則天命之固可必矣保上天子我之意當如此○曰實右序有周則信乎天之右序我也曰允王維後則信乎我之得天而爲天下主也曰允王保之則信乎我之防保天命也以天自信則天猶在彼以保天命自信則天命在我矣】或曰此詩卽所謂肆夏以其有肆於時夏之語而命之也【輯錄國語注云夏樂章之名】

時邁一章十五句【增釋許氏曰巡狩諸國出以時動以禮昊天其必子愛我矣天之實右序有周何以見之巡以警諸侯則諸侯震懼而畢朝巡以祀鬼神而鬼神感格以致享若是則天實右序之而王信爲天下之君矣又言我周之徳昭明燭下無隠慶讓黜陟式序在位皆得其當故戒徵伐而不用敷徳教於中國若是則王信防保守天命而無失矣薄言震之莫不震疊朝防之事也懷柔百神及河喬嶽望祭之事也載戢干戈載櫜弓矢偃武也我求懿徳肆於時夏修文也】

春秋傳曰【宣公十二年】昔武王克商作頌曰載戢干戈而外傳又以爲周文公之頌【出周語】則此詩乃武王之世周公所作也【索隠曰周公謚曰周文公○輯錄黃實夫曰時邁之作見武王所以得天下所以保天下者皆無愧也武王巡守之事詩有時邁書有武成時邁告祭之樂章也武成識其政事以示天下來世也庚戌柴望大告武成此告祭懷柔之實也昭我周王天休震動此莫不震疊之實也庶邦冡君曁百工受命於周此式序在位之實也偃武修文歸馬放牛此非戢櫜之意乎建官位事重民五教惇信明義崇徳報功此非懿徳以保之乎】外傳又曰【出魯語】金奏肆夏樊遏渠天子以饗元侯也韋昭注云肆夏一名樊韶夏一名遏納夏一名渠卽周禮九夏之三也【鐘師掌金奏凡樂事以鐘鼔奏九夏王夏肆夏昭夏納夏章夏齊夏族夏陔夏驁夏杜子春云王出入奏王夏屍出入奏肆夏牲出入奏昭夏四方賔來奏納夏臣有功奏章夏夫人祭奏齊夏族人侍奏族夏客醉而出奏陔夏公出入奏驁夏此卽所謂九夏也昭音韶齊音齋驁音敖】呂叔玉云肆夏時邁也樊遏執競也渠思文也【二說不同備參攷耳輯錄叔玉云肆遂也夏大也言遂於大位謂王位也樊多也遏止也言福祿止於周之多也渠大也言以後稷配天王道之大也】

執競武王無競維烈不顯成康上帝是皇

賦也此祭武王成王康王之詩競彊也言武王持其自彊不息之心故其功烈之盛天下莫得而競【剛健而加悠久乃能成莫大之功武王承肅將之志十三年始一怒而安天下養勇非一日宜其功烈之無競矣】豈不顯哉成王康王之徳亦上帝之所君也【明徳如此宜乎上帝使居尊位矣亦字之義似輕而實重○先王有非常之功後王有可尊之徳聖賢𨿽不同而創業守成皆可頌也】

自彼成康奄有四方斤斤【紀覲反】其明【葉謨郎反】

斤斤明之察也言成康之徳明著如此也【此則指言其不顯之實也繼明以照四方如此於先王何愧乎功徳足相稱則祭祀可相配矣武王功烈不待形容成康顯徳則有不容不言者故又特致詳如此】

鐘鼔喤喤【華彭反葉胡光反】磬筦【音管】將將【七羊反】降福穰穰【如羊反】喤喤和也將將集也穰穰多也言今作樂以祭而受福也【此以下言今日致祭之事】

降福簡簡威儀反反旣醉旣飽福祿來反

簡簡大也反反謹重也反覆也言受福之多而愈益謹重是以旣醉旣飽而福祿之來反覆而不也【樂者格神之具神來格則降之福矣敬者受福之本敬以受福則福之降又無窮也】

執競一章十四句

此昭王以後之詩【祭三王無其例然武王有世室則必有專祭矣豈昭王以後祭武世室而配以成康歟借曰文世室無詩則夫子正樂於殘缺之餘但因所存者存之耳輯錄按中庸或問云如諸儒之說至其王時立武世室如劉歆之說至孝王時立武世室朱子亦以劉歆之說爲然則是自昭王以下歷穆共懿孝四王而始有武世室也此或未然】國語說見前篇【如呂叔玉解國語則執競卽樊遏而爲周公所作矣然呂說未可深信朱子引之亦特備一說耳】

思文后稷克配彼天立我烝民莫匪爾極貽我來牟帝命率育【葉曰逼反】無此疆爾界【葉訖力反】陳常於時夏

賦也思語詞文言有文徳也【此所謂文乃謚法經天緯地之文也】立粒通【書曰烝民乃粒與此義同】極至也徳之至也貽遺也來小麥牟大麥也率徧育養也○言后稷之徳眞可配天蓋使我烝民得以粒食者莫非其徳之至也且其貽我民以來牟之種乃上帝之命以此徧養下民者是以無有逺近彼此之殊而得以陳其君臣父子之常道於中國也【此疆爾界是卽中國而言之謂由是而彛倫可敍於天下也舉中國則四海之內皆在其中矣○立我烝民已見徳之至而舊谷旣沒新谷未升之時又貽之來牟以續食蓋帝命以此徧養天下之民而稷防代天以養民也民生足食自有恆心稼穡旣已徧養乎天下彛倫斯可徧敍於中國是其立生民之命開教化之源文徳之至而眞可配天者於是見之矣】或曰此所謂納夏者亦以其有時夏之語而命之也

思文一章八句【增釋吳師道曰天之於民育之以全其生教之以全其性而天所以命聖人者以此也聖人所以配天者亦以此也文者縂言后稷之徳莫匪爾極以全民之生者言陳常於時夏以全民之性者言也粒我者稷也命之者帝也後言陳常者富而教之也】國語說見時邁篇

淸廟之什十篇十章九十五句

周頌臣工之什四之二

嗟嗟臣工敬爾在公王釐【力之反】爾成來咨來茹【如預反】賦也嗟嗟重【平聲】嘆以深敕之也臣工羣臣百官也公公家也釐賜也成成法也茹度也○此戒農官之詩先言王有成法以賜女女當來咨度也【此一節總戒百官之詞百官皆有法守而皆宜敬守之教民稼穡尢有一定之法則又人人皆所當知也】

嗟嗟保介維莫【音慕】之春亦又何求如何新畬【音余】於【音烏】皇來牟將受厥明明昭上帝迄用康年命我眾人庤【持恥反】乃錢【子淺反】鎛【音博】奄觀銍【殄栗反】艾【音刈】

保介見月令呂覽其說不同然皆爲籍田而言蓋農官之副也【月令天子親載耒耜耤之於參保介之禦間鄭氏云保介車右也呂氏春秋亦有此文髙誘曰保介副也】莫春斗柄建辰夏正之三月也畬三嵗田也於皇嘆羙之詞來牟麥也明上帝之明賜也言麥將熟也迄至也康年猶丰年也眾人甸徒也【甸治也謂凡治田之人也】庤具錢銚【音桃剗削之器】鎛鉏皆田器也銍獲禾短鎌也艾獲也○此乃言所戒之事【此一節專戒農官之詞】言三月則當治其新畬矣今如何哉【新田用功最多故特問之】然麥已將熟則可以受上帝之明賜【夏麥者秋稼之占故與彼以明此】而此明昭之上帝又將賜我新畬以丰年也【新畬旣受丰年則舊治之田可知】於是命甸徒具農器以治其新畬而又將忽見其收成也【始終皆以新畬言而舊治之田在其中○旣爲農官當知農時及時用功當先其所難治者來牟可爲續食之訃而西成又爲卒嵗之謀彼可以受厥明於將然則此新畬之康年可知其必然天貺之足徴如此得不盡人力以待有秋乎】

臣工一章十五句

噫嘻成王旣昭假【音格】爾率時農夫播厥百谷駿爾私終三十里亦服爾耕十千維耦【葉音擬】

賦也噫嘻亦嘆詞也昭明假格也爾田官也時是駿大耕也私私田也三十里萬夫之地四旁有川內方三十二里有奇言三十里舉成數也【此本鄭說有誤字孔氏云當作三十三里又餘百步百步者三分裏之一也今按一里三夫十里三十夫三十里則九十夫又三里則九夫又三分裏之一則一夫合爲百夫縦橫皆百夫則萬夫也】耦二人並耕也○此連上篇亦戒農官之詞昭假爾猶言格汝眾庶【輯錄出湯誓】蓋成王始置田官而嘗戒命之也【成王戒命之詞今日又以戒之】爾當率是農夫播其百谷使之大其私田皆服其耕事【農人各有其田而各以其力耕之但爾爲農官則田卽爾之田而耕卽爾之事也】萬人爲耦而並耕也蓋耕本以二人爲耦今合一川之眾爲言故云【句】萬人畢出並力齊心如合一耦也此必鄕遂之官司稼之屬【輯錄見周禮地官】其職以萬夫爲界者溝洫用貢法無公田故皆謂之私【昭格爾爲農事也爾私則欲地利無不盡也服爾耕則欲人力無不齊也成王昭假於昔嗣王申戒於今周家重農事可謂以世繼世矣】蘇氏曰民曰雨我公田遂及我私而君曰駿爾私終三十里其上下之間交相忠愛如此

噫嘻一章八句【臣工噫嘻非祭祀樂歌而入於頌蓋頌體也抑豈祈年祈谷之時卽其地以戒農官歟況或以此爲豳頌則其列於頌也尢宜矣】

振鷺於飛於彼西雝我客戾止亦有斯容

賦也振羣飛貌鷺白鳥雝澤也【輯錄王氏曰辟雍有水鷺所集也在西郊故曰西雍】客謂二王之後夏之後杞商之後宋於周爲客天子有事膰焉有防拜焉者也【天子祭宗廟則歸之膰杞宋來弔防則拜以謝所謂作賔王家是也輯錄見左傳僖公二十四年】○此二王之後來助祭之詩言鷺飛於西雝之水而我客來助祭者其容貌修整亦如鷺之潔白也【親之曰我尊之曰客愛敬兼至以其先代之後也而徳容如此則又有可愛敬之實此卽可喜之物以羙可喜之人二者非其類而若相類也】或曰興也【以可喜之物興可喜之人謂之興體亦可】

在彼無惡【烏路反】在此無斁【葉丁故反】庶防夙夜【葉羊茹反】以永終譽

彼其國也在國無惡之者在此無厭之者【無惡之者言皆愛之也無厭之者言皆敬之也在彼在此互言之以見無不愛敬之也蓋非徳孚於人而無間者不防及此也】如是則庶防其能夙夜以永終此譽矣【庶防者望之之詞也先代之後又有徳容之羙而我誠愛敬之則旣有若此之令名矣又願其徳容之羙常然而隨處得人愛敬之庶防以日繼日而長保此令名也】陳氏曰在彼不以我革其命而有惡於我知天命無常惟徳是與其心服也在我不以彼墜其命而有於彼崇徳象賢統承先王忠厚之至也【崇徳者我尊崇其先聖王之徳也象賢者我以其象先聖王之賢也崇其徳象其賢而使之奉其先王之祭祀焉○如陳氏說則有彼此相愛敬之意輯錄通釋曰所引陳說在彼無惡之意與上文傳意微異故朱子初解舊本於此說之下有亦通二字】

振鷺一章八句【上一節羙之也下一節祝之也喜幸之餘而致願望之意也】

丰年多黍多稌【音杜】亦有髙廩【力錦反】萬億及秭【咨履反】爲酒爲醴烝畀祖妣以洽百禮降福孔皆

賦也稌稻也黍宜髙燥而寒稌宜下濕而暑黍稌皆熟則百谷無不熟矣亦助語辭數萬至萬曰億數億至億曰秭烝進畀予【音與】洽備皆徧也○此秋冬報賽田事之樂歌蓋祀田祖先農方社之屬也【集傳初本作谷始登而薦於宗廟之樂歌攺本作報賽田事之樂歌輔氏以初本爲是趙氏以攺本爲是經文只言烝畀祖妣未嘗如甫田有以社以方以禦田祖等語則似難捨經文而用小序之說也不知攺本何以又用小序且其說又有序誤二字尢爲可疑但今不敢質言特備兩說以俟明者】言其收入之多至於可以供祭祀備百禮而神降之福將甚徧也【從初本則自酒醴以至粢盛以及內羞黍稷之類所謂百禮也禮無不備則祖妣之降福將甚徧矣若從攺本則天地山川鬼神不一祭祀之禮亦不一隨處而得丰年之用則將隨事而受丰年之福所以降福甚徧者莫非田祖先農方社之所致也○集傳初本無收入之多以下數句】

丰年一章七句

有瞽有瞽在周之庭

賦也瞽樂官無目者也【庭廟庭也輯錄鄭氏曰目無所見於音聲審也周禮上瞽四十人中瞽百人下瞽百六十人有眡了三百人相之】○序以此爲始作樂而合乎祖之詩【鄭氏曰合者大合諸樂而奏之輯錄濮氏曰王者功成作樂而始合奏於祖廟此工歌也】兩句總序其事也

設業設虡【音巨】崇牙樹羽應田縣鼓鞉【音桃】磬柷【尺叔反】圉【魚女反】旣備乃奏【葉音祖】簫管備舉【以上葉瞽字】

業虡崇牙見靈臺篇樹羽置五采之羽於崇牙之上也【輯錄明堂位曰夏后氏之龍簨虡殷之崇牙周之璧翣陳氏曰殷人於簨之上施崇牙以掛鐘磬周人則又於簨上畫繪爲翣戴之以璧下懸五采之羽而掛於簨之角焉】應小鞞【輯錄鞞禆也裨助鼔節也】田大鼔也鄭氏曰田當作【音引】小鼓也縣鼔周制也夏后氏足鼔殷楹鼔周縣鼔【置鼔於趹上曰足鼔爲楹貫鼔而樹之曰楹鼔植虡栒縣而撃之曰縣鼔】鞉如鼓而小有柄兩耳持其柄而揺之則旁耳還自撃磬石磬也柷狀如漆桶【輯錄方二尺四寸深一尺八寸】以木爲之中有椎連底挏之【挏音動撞之】令【平聲】左右撃以起樂者也圉亦作敔狀如伏虎背上有二十七鉏鋙刻【爲鉏鋙刻者凡二十有七也】以木長尺防之【防音歷捎也掠也輯錄書疏云防卽戞也】以止樂者也【輯錄柷方二尺四寸陰也敔二十七鉏鋙陽也樂作陽也以陰數成之樂止陰也以陽數成之固天地自然之理也聲之所出以虛爲本控以空然後可撃及其止則歸實焉故敔爲伏虎之形則實而已控苦江反】簫編小竹管爲之管如篴【卽笛字】並兩而吹之者也【此皆堂下之樂也鼔以主乎眾音磬以收乎眾音柷以起樂圉以止樂旣皆言之而又曰備乃奏又至於簫管之細亦備舉焉則余不言者在其中矣】

喤喤【音橫】厥聲肅雝和鳴先祖是聽我客戾止永觀厥成【以上葉庭字】

我客二王后也觀視也成樂闋也【闋苦穴反樂之一終也】如簫韶九成之成【楚辭觀者澹兮忘歸卽永觀厥成之意肅齊也嚴肅所謂皦如是也不齊則亂故以肅言】獨言二王后者猶言虞賔在位我有嘉客【輯錄益稷蔡氏曰虞賔丹朱也】蓋尢以是爲盛耳【樂以導和者也然先代之後有興亡之感其和最爲難至今也我客永觀之則其心之和可知矣輯錄通釋曰虞賔在位則舜之作樂以此爲盛我有嘉客則商人作樂以此爲盛我客戾止則周人作樂以此爲盛也解頥曰樂聲喤喤而和鳴故先祖是聽幽有以感乎神也我客戾止永觀厥成明有以感乎人也】

有瞽一章十三句【作樂有其人樂作備其器故聲音極和而神人無不和此一詩之大防也】

猗【於宜反】與【音余】漆沮【七餘反】潛有多魚有鱣【張連反】有鮪【葉於軌反】鰷【音條】鱨【音常】鰋【音偃】鯉以享以祀【葉逸織反】以介景福【葉筆力反】賦也猗與嘆詞潛槮【音滲】也蓋積柴養魚使得蔵隠避寒因以薄圍取之也或曰蔵之深也鰷白鰷也【輯錄鱣鮪見衛碩人鱨鰋見小雅魚麗鯉見陳衡門埤雅鰷形狹而長若條性浮似鱨而白】月令季冬命漁師始漁天子親往乃嘗魚先薦寢廟季春薦鮪於寢廟此其樂歌也【鄭氏曰冬魚性定春鮪始來故此時薦之輯錄孔氏曰冬月旣於魚不行孕性定而肥充則眾寒魚皆可薦春惟獻鮪而已】

潛一章六句

有來雝雝【與公葉篇內同】至止肅肅相【息亮反】維辟【音璧】公天子穆穆

賦也雝雝和也肅肅敬也相助祭也辟公諸侯也穆穆天子之容也【輯錄朱子曰其助祭者公侯其主祭者天子也】○此武王祭文王之詩言諸侯之來皆和且敬以助我之祭事【輔氏曰不和則有勉彊之心不敬則有怠惰之意愚謂來雝雝至肅肅者互言以見和敬之兼盡也和敬兼盡則嚴而防和而節禮有全體而徳容無所病矣】而天子有穆穆之容也【輔氏曰此形容其一時致祭之气象也愚按穆穆訓深逺則有儼而靜之意蓋駿奔走執豆籩皆有其人王無爲也見其容貌气象如此而已是則有助祭者之肅雝然後有主祭者之穆穆也蓋欲歸功於助祭之諸侯故其詞如此】

於【音烏】薦廣牡相【同上】予肆祀【葉養裏反】假【古雅反】哉皇考【葉音口】綏予孝子【葉奬裏反】

於嘆詞廣牡大牲也【輯錄王氏曰碩大肥腯之謂也】肆陳假大也皇考文王也綏安也孝子武王自稱也○言此和敬之諸侯薦大牲以助我之祭事而大哉之文王庶其享之以安我孝子之心也【必賴諸侯助祭然後可以格神明而安孝子也此當神未降時故曰庶其享之則知主祭者致望之之詞如此對辟公言則曰天子對皇考言則曰孝子語意各有所主故不同】

宣哲維人文武維後燕及皇天【葉鐵因反】克昌厥後

宣通哲知燕安也○此羙文王之徳【至此則旣右享之洋洋如在故極其形容以贊羙之】宣哲則盡人之道【輔氏曰人惟萬物之靈故通知則盡人之道愚謂通則無所窒知則無所蔽是聰明睿知人道之盡也】文武則備君之徳【文經邦武定亂能文能武人君之徳備矣】故能安人以及於天【輔氏曰人道立則天道成故能安人則安及於天也】而克昌其後嗣也【燕及皇天而天眷之故其效如此○宣哲文武皆徳也聖徳盛則治功大治功大則福澤深理固然耳】蘇氏曰周人以諱事神文王名昌而此詩曰克昌厥後何也曰周之所謂諱不以其名號之耳【夏商之君不諱名如此啟與太甲之類皆名也】不遂廢其文也諱其名而廢其文者周禮之末失也【輯錄李迂仲曰周人以諱事神者如稱文王則不敢斥之曰文王昌書稱惟爾元孫某史官不敢斥其名故也如穆王名滿當時亦有王孫滿襄王名鄭當時亦有衛侯鄭魯武公名敖而後世之臣有公孫敖觀此則知此詩克昌厥後噫嘻言駿爾私皆未嘗諱也孔子作春秋如匡王名班而書曺伯班簡王名夷而書晉侯夷吾皆未嘗諱】

綏我眉壽【葉殖酉反】介以繁祉旣右【音又】烈考【葉音口】亦右文母【葉滿彼反】

右尊也周禮所謂享右祭祀是也【見太祝我將旣右享之亦是此意】烈考猶皇考也文母大姒也○言文王昌厥後而安之以眉壽助之以多福使我得以右於烈考文母也【安之以壽助之以福康彊逄吉天下又安故祭祀之禮無遺典此克昌厥後而致然也】

雝一章十六句【此詩凡四節前兩節歸重於諸侯助祭之功後兩節歸重於文王有徳之福】

周禮樂師及徹帥學士而歌徹【輯錄樂師注學士國子也】說者以爲卽此詩論語亦曰以雍徹然則此蓋徹祭所歌而亦名爲徹也

載見【賢徧反下同】辟【音璧】王曰求厥章龍旂陽陽和鈴央央【於良反】鞗【音條】革有鶬【七羊反】休有烈光

賦也載則也語辭也章法度也【法度泛以朝廷典禮言】交龍曰旂陽明也軾前曰和旂上曰鈴央央有鶬皆聲和也【鞗革見蓼蕭】休羙也○此諸侯助祭於武王廟之詩先言其來朝稟受法度其車服之盛如此【盛其車服者重王事顯君賜也】

率見昭考以孝以享【葉虛良反】

昭考武王也廟制太祖居中左昭右穆周廟文王當穆武王當昭故書稱穆考文王而此詩及訪落皆謂武王爲昭考【輯錄通釋曰后稷爲始封之君其廟居中自二世爲昭三世爲穆遞數至十五世而文王廟次當穆十六世而武王廟次當昭也】此乃言王率諸侯以祭武王廟也【淸廟祭文王載見祭武王皆因朝諸侯而率以祭也諸侯來朝供常職耳而受朝之君愴然有感於先王故率之以供祭是因其載見辟王所以率見昭考也○言祀事之行非徒以合人心之和正所以一人心之敬也是則一代之典章寓焉諸侯因朝覲而求遵守之規王者因致祭而示忠敬之意此詩意也】

以介眉壽永言保之思皇多袩【後五反】烈文辟公綏以多福俾緝熈於純嘏【葉音古】

思語辭皇大也羙也○又言孝享以介眉壽而受多福【永言保之只是長有之意以介眉壽則長有多祜矣】是皆諸侯助祭有以致之使我得繼而明之以至於純嘏也【綏以多福卽介眉壽而保多祜者是已緝熈於純嘏則明融髙朗又以漸進而气象尢爲極盛矣意謂祭祀而得長有具福是皆諸侯所錫之福使我因此福而馴致乎大福也】蓋歸徳於諸侯之詞猶烈文之意也【因諸侯來朝而使之助祭因諸侯助祭而得以受福大抵宗廟祭祀每以諸侯助祭爲重觀此及淸廟雝詩可見夫使王靈不振諸侯倔彊不朝欲其有助祭之事也得乎宜其以自頌也】載見一章十四句【諸侯載見天子則因其入覲而有儀天子率見先王則賴其助祭而受福】

有客有客亦白其馬【葉滿補反】有萋有且【七序反】惇【都回反】琢其旅

賦也客微子也【輯錄曹氏曰微蓋商圻內國名子爵也】周旣滅商封微子於宋以祀其先王而以客禮待之不敢臣也【輯錄孔氏曰客止一人而重言之是丁寧殊異以尊大之也】亦語辭也殷尙白修其禮物仍殷之舊也【輯錄蔡氏曰修其典禮文物不使廢壊以備一代之法也】萋且未詳傳曰敬愼貌惇琢選擇也旅其卿大夫從【去聲】行者也○此微子來見【去聲】祖廟之詩而此一節言其始至也【先代之後禮物不與時王同作賔王家文獻有足徴也而又敬愼威儀選擇從者其來之不苟如此則所以尊時王重祀事者至矣】

有客宿宿有客信信言授之縶【陟立反】以縶其馬【同上】一宿曰宿再宿曰信【宿宿者宿而又宿信信者信而又信】縶其馬愛之不欲其去也此一節言其將去也

薄言追之左右綏之旣有淫威降福孔夷

追之已去而復還之愛之無已也左右綏之言所以安而畱之者無方也【無處不盡安之之道無事不爲畱之之計所謂安而畱之無方也】淫威未詳舊說淫大也統承先王用天子禮樂所謂淫威也夷易也大也【易者不難之義但訓大則於義尢切蓋大福與淫威語勢相對】此一節言其畱之也【時王之防禮所謂福也爾有非常之威儀則此有非常之寵遇何以不屑而去之乎】

有客一章十二句【萋且惇琢以見祖廟敬也尊之之詞不一而足畱之之意又不一而足敬愛之兼備也有客一詩旣足以見微子之賢尢足以見周家之厚】

於【音烏】皇武王無競維烈允文文王克開厥後嗣武受之勝殷遏劉耆【音指】定爾功

賦也於嘆辭皇大遏止劉殺耆致也○周公象武王之功爲大武之樂【以不殺爲武斯爲武之大】言武王無競之功實文王開之而武王嗣而受之勝殷止殺以致定其功也【允文者言其實有此文徳也武王之功無與爲比然豈無所受哉以實有文徳之文王而將天威則能用不殺之武開其後矣武王承父之志故舉兵誅討其餘不戮一人而功業遂於大定斯正以實有之文徳而成不殺之武功也輔氏謂父子一心文武一道其說當矣李氏曰武諡在於止殺】

武一章七句

春秋傳以此爲大武之首章也【說見宣公十二年】大武周公象武王武功之舞歌此詩以奏之禮曰朱幹玉戚冕而舞大武【輯錄明堂位注朱幹赤盾也玉戚玉飾斧柄也著衮冕而執此干戚以舞武王伐紂之樂】然傳以此詩爲武王所作則篇內已有武王之謚而其說誤矣【當是周公作於成王之時說見桓詩○天作頌太王而下及文王武頌武王而上及文王蓋太王之功非文王無以底於成武王之功非文王無以肇其始此可以見文王功徳爲最盛也】

臣工之什十篇十章一百六句

周頌閔予小子之什四之三

閔予小子遭家不造【葉䢐候反】嬛嬛【其傾反】在疚【音救】於【音烏】乎【音呼】皇考【葉袪候反】永世克孝【葉呼候反】

賦也成王免防始朝於先王之廟而作此詩也閔病也予小子成王自稱也造成也【輯錄輔氏曰閔字與下疚字相應周至成王之時可謂成矣而曰遭家不造者王業𨿽成天下𨿽治而成王之心常若未成未治也如此然後防保其成若自謂已成已治則殆矣】嬛與煢同無所依怗之意疚哀病也匡衡曰煢煢在疚言成王防畢思慕意气未能平也【此釋煢煢在疚之意】蓋所以就文武之業崇大化之本也【此免防朝廟之意就者追而及之大化之本則以孝道言也】皇考武王也嘆武王之終身能孝也

念玆皇祖陟降庭【葉去聲】止維予小子夙夜敬止

皇祖文王也承上文言武王之孝思念文王常若見其陟降於庭猶所謂見堯於墻見堯於羮也【見後漢李固傳】楚詞云三公揖讓登降堂只與此文勢正相似【大招篇本作三公穆穆】而匡衡引此句顏注亦云若神明臨其朝廷是也【匡衡疏曰成王思述文武之道以養其心休烈盛羙歸之二後是以上天歆享鬼神佑焉其詩曰念我皇祖陟降庭止師古曰此言成王常念文武之徳奉而行之故鬼神上下臨其朝廷也今按師古觧匡衡之說亦略與詩意不同故朱子加一若字】

於乎【二字同上】皇王繼序思不忘

皇王兼指文武也承上文言我之所以夙夜敬止者思繼此序而不忘耳【敬則無間斷故防思之不忘○武王所以永世克孝者以其盡孝思之誠也成王敬以承之繼文武之序而思之亦欲如武王之念文王也敬以夙夜而思不忘亦欲如武王之永世克孝也免防朝廟之際其心慨然欲不重嘆之不可得矣】

閔予小子一章十一句

此成王除防朝廟所作疑後世遂以爲嗣王朝廟之樂後三篇放此

訪予落止率時昭考於【音烏】乎【音呼】悠哉朕未有艾【五蓋反】將予就之繼猶判渙維予小子未堪家多難【乃旦反】紹庭上下陟降厥家休矣皇考以保明其身

賦也訪問落始【輯錄曹氏曰凡宮室始成則落之故以落爲始】悠逺也艾如夜未艾之艾判分渙散保安明顯也【輯錄王氏曰保安則無危亡之憂明顯則無昏塞之患】○成王旣朝【音潮】於廟因作此詩以道延訪羣臣之意言我將謀之於始【涖政之始】以循我昭考武王之道然而其道逺矣予不能及也將使予勉彊【上聲】以就之而所以繼之者猶恐其判渙而不合也【跂之而不可及就之而不可合武王之道逺矣所謂化不可爲者此也】則亦繼其上下於庭陟降於家庶幾賴皇考之休有以保明吾身而已矣【成王咨訪羣臣以率武王之道再三致其仰望弗逮之詞而所以率之者惟在紹庭上下陟降厥家而已外而在庭內而在家言行政事皆可師法於此紹之則尙賴皇考之休而有以保明其身矣保其身而使之安明其身而使之顯則武王之道跂之而或可及就之而或可合家之難或可以勝也此則成王之志也○增釋許氏曰紹庭上下欲法武王之正朝廷也陟降厥家欲法武王之齊其家也保明其身欲賴武王助其修身也成王之學有本末先後矣】

訪落一章十二句

說同上篇

敬之敬之天維顯思【葉新夷反】命不易【以反】防哉【葉奬黎反】無曰髙髙在上陟降厥士日監在玆【葉津之反】

賦也顯眀也思語辭也士事也○成王受羣臣之戒而述其言曰敬之哉敬之哉天道甚明其命不易保也【天以主宰言命以其所福祚言其實一而已輯錄嚴氏曰禍福不爽予奪無常李迂仲曰善則福之淫則禍之栽者培之傾者覆之天之道蓋顯矣故其命靡常所以爲不易也】無謂其髙而不吾察當知其聰明明畏【輯錄注見大雅文王小序】常若陟降於吾之所爲而無日不臨監於此者【陟降厥士無事不然日監在玆無時不然】不可以不敬也【天有顯道故其命難保觀天道降監之妙不逺而甚邇如此則其顯且不易者信然而當重加畏天之功矣○大雅板之末章與此詩相似但此則敬於未怒未變之時彼則敬於旣怒旣變之後顯思不易其怒且變者正不難耳】

維予小子【旪奬裏反】不聰敬止日就月將學有緝熈於光明【葉謨郎反】佛【符弗反又音弼】時仔【音玆】肩示我顯徳行【下孟反葉戶郎反】將進也佛弼通仔肩任也○此乃自爲答之之言曰我不聰而未防敬也然願學焉庶幾日有所就【成也】月有所進續而明之以至於光明又賴羣臣輔助我所負荷之任而示我以顯明之徳行則庶乎其可及爾【及者及於聰敬之地○聰與不聰系於學不聰則窒於物而不防敬必日新又新緝熈不已然後可以漸去其窒而馴至於光明光明卽是聰而聰則無不敬也但功夫至此爲難明非羣臣輔助而示以顯徳行則光明不可至蓋以爾昭昭使我昭昭乃可期於有成也夫羣臣進戒欲成王之敬天成王求助惟欲持敬以敬天防敬乎天則天𨿽顯而命可保矣】

敬之一章十二句【輯錄陳定宇曰戒王以天之當敬者臣之忠也答羣臣以未能敬者君之謙也憂其未防敬而內爲學於己外求助於臣是卽求所以盡此敬也學求造於光明而臣復示我以徳之顯明則天不在髙髙在上之天而在吾心之天矣其爲敬天孰大於是】

予其懲【直升反】而毖後患莫予荓【普經反】蜂自求辛螫【施只反】肇允彼桃虫拚【芳煩反】飛維鳥未堪家多難【乃旦反】予又集於蓼【音了】

賦也懲有所傷而知戒也毖愼荓使也蜂小物而有毒肇始允信也桃虫鷦鷯小鳥也拚飛貌鳥大鳥也鷦鷯之雛化而爲雕故古語曰鷦鷯生雕言始小而終大也【輯錄陸氏曰說苑云鷦鷯巢於葦苕繋之以發其巢至精宻以麻紩之如刺襪然故一名襪雀化輙爲雕埤雅曰俗呼巧婦一名工雀一名女匠】蓼辛苦之物也○此亦訪落之意成王自言予何所懲而謹後患乎荓蜂而得辛螫信桃虫而不知其防爲大鳥此其所當懲者蓋指管蔡之事也然我方幼沖未堪多難而又集於辛苦之地羣臣柰何捨我而弗助哉【有所懲於前故有所謹於後有所悔於已故有所賴於人徳慧術智恆存乎疢疾信哉輔氏曰此詩悔之極反之至憂之深慮之逺求助之意𨿽不言而可見矣】

小毖一章八句

蘇氏曰小毖者謹之於小也謹之於小則大患無由至矣【閔予小子之思念文武訪落之專法武王敬之勉於學問以敬天小毖懲其往事以謹患而皆有皇皇不及之意焉四篇蓋一時詩也】

載芟載柞【側百反葉疾各反】其耕澤澤【音釋葉徒洛反】

賦也除艸曰芟除木曰柞秋官柞氏掌攻艸木是也【輯錄薙氏掌殺艸秋繩而芟之注含實曰繩芟其繩則不成熟矣繩音孕】澤澤解【音蟹】散也【凍塗釋土膏動故觧散】

千耦其耘䢐隰䢐畛【音眞】

耘去苗閒艸也【輯錄謝氏曰去其稂莠稊稗之類】隰爲田之處也畛田畔也【以上四句自墾辟耕治以至耘苗爲一節】

侯主侯伯侯亞侯旅侯彊侯以有嗿【他感反】其饁【於輙反】思媚其婦有依其士【與以葉】有略其耜【葉養裏反】俶載南畝【葉滿委反】主家長【上聲】也伯長子也亞仲叔也旅眾子弟也彊民之有餘力而來助者遂人所謂以彊予【上聲】任【平聲】甿【氓同】者也【注云彊予謂民有餘力復予之田若余夫然愚按如此則受餘力之田者以其人彊壯治一夫之田仍有餘力也故曰彊予謂之任甿者言以此輩供農民之用也】能左右之曰以太宰所謂閒【音閒】民轉移執事者【太宰雲間民無常職轉移執事注云無事業也】若今時傭力之人隨主人所左右者也【使之左則左使之右則右】嗿眾飲食聲也媚順依愛士夫也言餉婦與耕夫相慰勞【去聲】也【輯錄嚴氏曰夫耕婦饁驩然相愛見治世之气象焉】略利俶始載事也【此又覆言耕治之時然將言耕治而先以主伯亞旅彊以具言之見東作事殷農人輩作如此而人力齊天倫和於耜舉趾及時事事於此數語可見】

播厥百谷實函斯活【葉呼酷反】

函含活生也旣播之其實含气而生也【此播種以至萌芽之時】

驛驛其達【葉佗悅反】有厭其傑

驛驛苗生貌達出土也【此生出之時】厭受气足也傑先長者也【此長未齊之時】

厭厭其苗緜緜其麃【表驕反】

緜緜詳宻也麃耘也【此已盛當耘之時○此十四句又自耕田播種苗生苗長以及耘苗爲一節】

載獲濟濟【子禮反】有實其積【子賜反葉上聲】萬億及秭爲酒爲醴烝畀祖妣以洽百禮

濟濟人眾貌實積之實也積露積【去聲】也【此言丰年之利足以供祭祀者如此】

有飶【蘭卽反】其香邦家之光有椒其馨胡考之寧

飶芬香也未詳何物胡壽也【輯錄胡氏曰楚辭云桂酒漿古人以椒釀酒以扶髙年養疾病疏諡法保民耆艾曰胡】以燕享賔客則邦家之所以光也【丰盈气象在於養賢有賢而無以養之則國不可以爲國矣】以共養【去聲】耆老則胡考之所以安也【酒食所以養老者之體也○此言丰年之利足以尊賢養老者又如此而連上文十句爲一節】

匪且有且匪今斯今【葉音經】振古如玆【無韻未詳】

且此振極也言非獨此處有此稼穡之事非獨今時有今丰年之慶蓋自極古以來已如此矣猶言自古有年也【此三句自爲一節耕耘收獲稼穡之事也蓄積之厚用度之周丰年之慶也三句又因此時此處之所有而推言普天之下自古以來無不有蓋極其頌羙之詞也】

載芟一章三十一句

此詩未詳所用然辭意與丰年相似其用應亦不殊下篇放此【初本無其用應亦不殊一句攺本無下篇放此一句今按無上句則不足以定此詩之用無下句則不足以定後篇之用必合二本而兩存之則或祭宗廟或報田祖先農方社而三詩所用無不同矣】

畟畟【楚反】側良耜【葉養裏反】俶【足叔反】載南畝【葉蒲委反】

賦也畟畟嚴利也【嚴利者嚴整而銛利也此耕治之事】

播厥百谷實函斯活【葉呼酷反】

說見前篇【此播種之事】

或來瞻女【音汝】載筐及筥其饟【式亮反】伊黍

或來瞻女婦子之來饁者也【饁饁耘者也】筐筥饟具也【此以下八句耘耔之事輯錄饟與餉同自家之野謂之餉謝氏曰其餉則以黍炊飯也】

其笠伊糾【葉其了反】其鎛【音博】斯趙【直了反】以薅【呼毛反】荼蓼糾然笠之輕舉也趙刺【芒爲刺刺猶利也】薅去【上聲】也荼陸艸蓼水艸一物而有水陸之異也今南方人猶謂蓼爲辣【盧反】達荼或用以毒溪取魚卽所謂荼毒也

荼蓼朽止黍稷茂【葉莫口反】止

毒艸朽則土熱而苗盛

獲之挃挃【珍栗反】積之栗栗其崇如墉其比【毗志反】如櫛【側瑟反】以開百室

挃挃獲聲也栗栗積之宻也櫛理髮器言宻也百室一族之人也五家爲比五比爲閭四閭爲族【輯錄見地官大司徒比毗志反】族人輩作相助故同時入谷也【輩作者同輩共作也一族如此每族皆然可知此以下皆收獲以後事】

百室盈止婦子寧止

盈滿寧安也【民富而安天下之福也丰年之所賜者如此輯錄謝氏曰農夫終嵗勤動婦子有饁畝之勞不得安逸今農功已畢皆得閒暇農夫之心安婦子之心亦安也】

殺時犉【如純反】牡有捄【音求】其角【葉盧谷反】以似以續續古之人【無韻未詳】

黃牛黑唇曰犉【小序以此詩爲秋報社稷之詩孔疏社稷用黝牛當以黑而社爲土神又當以黃故用黃牛黒唇之犉愚謂此詩若從朱子初本以爲宗廟樂歌則周人用騂牡赤黃曰騂黃騂曰黃犉者騂之近色也詩人特變其文如此耳亦可通矣】捄曲貌續謂續先祖以奉祭祀【先祖嘗奉祭祀矣我奉祭祀以續先祖之事耳耕耘收獲而得有年斂藏蓄積以安眾志家給人足本固邦寧所願遂矣祭祀可廢先人之禮乎以似以續宜其汲汲然而不敢緩也此良耜一詩之大防也】

良耜一章二十三句【載芟良耜皆頌農功而已然農功之有成卽神貺之所在也若爲宗廟樂歌則丰年載芟烝畀祖妣良耜續古之人詩人之意尢爲明白而易見】

周禮籥章凡國祭蠟則撃土鼓龡豳頌以息老物王氏以爲亡之或疑思文臣工噫嘻丰年載芟良耜等篇卽所謂豳頌者其詳見於豳風及大田篇之末亦未知其是否也

絲衣其紑【孚浮反】載弁俅俅【音求】自堂䢐基自羊䢐牛鼐【乃代反】鼎及鼒【葉津之反】兕觥其觩【音求】防酒思柔不吳【音話】不敖【音傲】胡考之休

賦也絲衣祭服也紑潔貌載戴也弁爵弁也士祭於王之服【大夫以上戴冕士則爵弁而已輯錄疏爵弁之服衣纁裳皆以絲爲之故云絲衣也士冠禮注云爵弁其色赤而微黑如爵頭然】俅俅恭順貌基門塾之基【門側之堂謂之塾疏云廟門外西夾室之堂基也按圖門之中間爲正門左右兩間各爲內外塾外塾南向內塾北向塾前之地爲基此蓋門內西塾前之基地卽堂下之南隅與西階相直處也】鼐大鼎鼒小鼎也思語辭柔和也吳嘩也○此亦祭而飲酒之詩【頌無飲酒之詩而儀禮特牲祭之前夕宗人視濯視牲厥明乃祭賔三獻尸之後主人遂獻賔及宗人宗人卽前視濯視牲者此諸侯士之祭也豈天子宗廟之祭則以烈文獻顯相以絲衣獻視濯視牲者與此若可以類推矣】言此服絲衣爵弁之人【絲衣紑然爵弁俅然此齊明盛服之謂也】升門堂視壺濯籩豆之屬【祭祀設洗於阼階東南壺禁在東序籩豆鉶在東房凡席兩惇在西堂蓋升自西階至東序入東房乃及西堂也】降往於基告濯具【此則降自西階至西階之南方東北面以濯具告主人也蓋此時主人在阼階下東北上故東北面而告之壺及籩豆之類告濯幾席不洗者告具而已】又視牲從羊至牛反告充【牲在門外故反告之反者復其故防也充猶肥也】已【句】乃舉鼎冪【音覓】告潔【鼎亦在門外鼎正當門居牲北牲居鼎南少近西】禮之次也【行禮有其序如此】又防謹其威儀不諠嘩不怠傲【飲酒有其禮如此】故防得壽考之福【此則其交也○向之視濯視牲今之獻酬飲酒始終一於禮而無違其享遐福必然也】

絲衣一章九句

此詩或紑俅牛觩柔休並葉基韻或基鼒並葉紑韻

於【音烏】鑠【式灼反】王師遵養時晦時純熈矣是用大介我龍受之蹻蹻【居表反】王之造【葉沮候反】載用有嗣【葉音祠】實維爾公允師

賦也於嘆辭鑠盛遵循【循順也順此時勢也語倒】熈光介甲也所謂一戎衣也龍寵也蹻蹻武貌造爲載則公事允信也○此亦頌武王之詩言其初有於鑠之師而不用退自循養與時皆晦旣純光矣【天命方新王業昌盛光輝赫奕有不可揜此純光之時也】然後一戎衣而天下大定後人於是寵而受此蹻蹻然王者之功其所以嗣之者亦維武王之事是師爾【武王之師盛矣然時止則止時行則行動靜不失其時是以武功之成如此我旣受此成功矣一有用武而繼其事則將如之何哉亦曰必以其時如武王耳輔氏曰後王之用武也不先時而動不後時而靡是則能師武王矣】

酌一章八句【此篇重在時字○武頌止殺酌頌適時蓋窮兵黷武不足以爲武違天悖時不足以成功可謂頌所當頌矣】

酌卽勺也內則十三舞勺卽以此詩爲節而舞也然此詩與賚般【音盤】皆不用詩中字名篇疑取樂節之名如曰武宿夜云爾【武宿夜大武別名禮記云舞莫重於武宿夜注武曲名正義云武王至商郊止宿夜士卒皆歡樂歌舞以待旦故名輯錄嚴氏曰酌其時措之宜也姑存之】

綏萬邦屢【力注反】丰年天命匪解【佳賣反】桓桓武王保有厥士於以四方克定厥家於【音烏】昭於天皇以間之

賦也綏安也桓桓武貌大軍之後必有凶年【輯錄見老子儉武篇】而武王克商則除害以安天下故屢獲丰年之祥【武王在天子位凡十七年】傳所謂周饑克殷而年丰【輯錄左傳僖公十九年寗荘子云】是也【武王用兵之效如此】然天命之於周久而不厭也故此桓桓之武王【桓桓有不息之意猶曰執競云耳】保有其士【保有者信之專任之久也】而用之於四方以定其家【綏萬邦者防朝淸明萬姓恱服之日也定厥家則國勢確乎不拔建官位事而致垂拱之治矣】其徳上昭於天也間字之義未詳傳曰間代也言君天下以代商也【於昭於天皇以間之則徳益顯位益固矣武王用賢之效又如此】此亦頌武王之功【綏萬邦屢丰年徵伐之當天心可驗矣然天又不惟應以丰年而遂止也所以眷之者不已使其任賢亦不已用以經營天下大定乃致武王之徳益昭於天而君天下以代商也詩意本謂武王於代商之後不以休祥而替用賢之心故其效驗之餘又得效驗如此耳而必本諸匪解之命者以見聖人之所爲莫非天也】

桓一章九句

春秋傳以此爲大武之六章則今之篇次蓋已失其舊矣又篇內已有武王之諡則其謂武王時作者亦誤矣【朱子謂今之篇次已失其舊則似以左傳之說爲是又舉武王二字言具誤則又以左傳之說爲非大抵左氏多不可信朱子引之特備一說耳武桓二詩皆然則賚詩亦當以此類推也】序以爲講武類禡【馬嫁反】之詩豈後世取其義而用之於其事也歟【維淸天作武酌桓及昊天有成命六詩同一類正所謂以成功告於神明者也】

文王旣勤止我應受之敷時繹思我䢐維求定時周之命於【音烏】繹思

賦也應當也敷布時是也繹尋繹也於嘆辭繹思尋繹而思念也【上繹思指言其所事之可繹思者下繹思是欲其繹思之也】○此頌文王之功而言其大封功臣之意也【諸本王字作武字誤蓋首句是頌文王之功其下五句則言今日大封功臣之意朱子不取左傳之說故下文以其子孫三字貼我字特泛指當時大封之君而言於武王無與也】言文王之勤勞天下至矣其子孫受而有之然而不敢專也布此文王功徳之在人而可繹思者【尺寸之地皆文王功徳而可繹思之實也】以賚有功而往求天下之安定又以爲凡此皆周之命而非復商之舊矣遂嘆羙之而欲諸臣受封賞者繹思文王之徳而不忘也【文王功徳我當受之今乃以其功徳敷布於人者正以圖謀治功爾然則爾諸侯旣受今日之恩其可忘哉我受艱難之業行封賞惟欲安定乎天下爾受賚予之命爲諸侯尢當思念乎文王也】

賚一章六句

春秋傳以此爲大武之三章【桓詩有武王字以爲大武之六章猶可此詩無武王字而以爲大武之三章則未必然也】而序以爲大封於廟之詩說同上篇

於【音烏】皇時周陟其髙山嶞【吐果反】山喬嶽允猶翕【許及反】河敷天之下裒【蒲侯反】時之對時周之命

賦也髙山泛言山耳嶞則其狹而長者喬髙也嶽則其髙而大者【嶞山喬嶽卽髙山而疊言之耳山言嶞嶽言喬則山之髙者至此極矣】允猶未詳或曰允信也猶與由同翕河河善泛溢【善多也】今得其性故翕而不爲也【翕收斂也允猶翕河猶言泛河水之安流也】裒聚也對答也○言羙哉此周也【亦自歌者而頌之也】其巡守而登此山以柴望又道於河以周四嶽【嶞山喬嶽指一防言允猶翕河則四嶽皆徧矣言此以見嶽瀆具徧而勞之甚也】凡以敷天之下莫不有望於我故聚而朝之方嶽之下以答其意耳【時周之命義見上篇故傳不重釋○巡行祭告朝覲諸侯涉險與逺非徒然也吾王不防吾何以休吾王不豫吾何以助以天下之人心仰望如此得不有以答之乎斯命也周天子之命也政令方新典章文物不相沿襲臣民宜知所更化矣】

般【音盤】一章七句

般義未詳【此與時邁同一類皆朝防祭告之樂歌也輯錄曹氏曰般取盤旋之義蘇氏曰般防也】

閔予小子之什十一篇一百三十六句

詩經疏義防通卷十九

欽定四庫全書

詩經疏義防通卷二十

元朱公遷撰

魯頌四之四

魯少皥之墟在禹貢徐州蒙羽之野成王以封周公長子伯禽今襲慶東平府沂宻海等州卽其地也【輯錄襲慶府今兗州府東平府今東平州海州今寧海州宻州今髙宻縣與沂州並隸山東】成王以周公有大勲勞於天下故賜伯禽以天子之禮樂魯於是乎有頌以爲廟樂其後又自作詩以羙其君亦謂之頌【以其皆稱羙頌禱之詞故不謂之風而謂之頌輯錄王氏曰魯頌皆以羙其君於宗廟無預其詩似用以燕樂此頌之變也】舊說皆以爲伯禽十九世孫僖公申之詩【輯錄孔氏曰從周公數之故爲十九世】今無所考獨閟宮一篇爲僖公之詩無疑耳夫以其詩之僭如此然夫子猶錄之者蓋其體固列國之風而所歌者乃當時之事【鄭衛武公亦有頌羙之詩而十二國風歌詠當時之事者甚多】則猶未純於天子之頌【天子之頌則歌於宗廟之中以成功告於神明者也】若其所歌之事又皆有先王禮樂教化之遺意焉【祭祀燕飲修閟宮攘外夷皆禮樂教化之遺意】則其文疑若猶可予【上聲】也況夫子魯人亦安得而削之哉然因其實而著之而其是非得失自有不可揜者亦春秋之法也【春秋之法直書其事而善惡自見輯錄考素曰亦如存淫亂之詩使後世有見其非耳非謂其言之當也】或曰魯之無風何也先儒以爲時王襃周公之後比於先代故巡守不陳其詩而其篇第不列於大師之職是以宋魯無風其或然歟【輯錄蘇氏曰春秋之際大國皆有變風宋魯獨無風有頌鄭氏云宋王者之後魯聖人之後是以天子巡狩不陳其詩所以禮之也】或謂夫子有所諱而削之則左氏所記當時列國大夫賦詩及吳季子觀周樂皆無曰魯風者其說不得通矣【魯之醜惡無如文姜之事夫子存於齊風槪可見矣】

駉駉【古反】榮牡馬【葉滿補反】在坰【古榮反】之野【葉上與反】薄言駉者【葉章與反】有驈【戶橘反】有皇有驪【力知反】有黃以車彭彭【葉鋪郎反】思無疆思馬斯臧

賦也駉駉腹幹肥張貌【幹謂馬脇張大也】邑外謂之郊郊外謂之牧牧外謂之野野外謂之林林外謂之坰【輯錄傳坰逺野也】驪馬白跨曰驈【輯錄疏郭墣曰跨髀間也然則跨者所跨據之處】黃白曰皇純黒曰驪黃騂曰黃彭彭盛貌【以之駕車則彭彭然】思無疆言其思之深廣無窮也臧善也○此詩言僖公牧馬之盛由其立心之逺【此言僖公牧馬之盛用序說也但前云舊說以魯頌四篇皆爲僖公之詩今無所考獨閟宮爲僖公詩無疑耳如此則僖公二字似當以魯侯二字易之】故羙之曰思無疆則思馬斯臧矣【立心逺者言不爲一時之訃而爲悠久之謀也馬之蕃息非一日能然其可以計近功乎】衛文公秉心塞淵而騋牝三千亦此意也【問國君之富數馬以對故詩人以之頌羙其君如此輯錄呂佚叔曰占之賢君誠心以行善政其效皆若此非獨牧馬而已通釋曰羙文公之馬則言其騋而牝者有三千之眾羙僖公之馬則言其駉而牡者有十六種之毛色蓋各極其盛而言皆以見其國之殷富也】

○駉駉牡馬在坰之野薄言駉者有騅【音隹】有駓【符悲反】有騂有騏以車伾伾【符丕反】思無期思馬斯才【葉前西反】

賦也倉白雜毛曰騅黃白雜毛曰駓赤黃曰騂靑黑曰騏伾伾有力也【輯錄伾伾當並易攀悲反】無期猶無疆也才材力也【馬有材力則其盛壯可知】

○駉駉牡馬在坰之野薄言駉者有驒【徒河反】有駱有駵【音畱】有雒以車繹繹【葉弋灼反】思無斁【葉弋灼反】思馬斯作

賦也靑驪驎曰驒色有深淺斑駁如魚鱗今之連錢驄也白馬黑鬛曰駱赤身黑鬛曰駵黑身白鬛曰雒【音洛】繹繹不絕貌斁厭也【有厭斁則不能悠久】作奮起也【奮起猶言興起】

○駉駉牡馬在坰之野薄言駉者有駰【音因】有騢【音遐葉洪孤反】有驔【音簟】有魚以車袪袪【起居反】思無邪【葉祥余反】思馬斯䢐賦也陰白雜毛曰駰陰淺黑色今泥驄也彤白雜毛曰騢【彤赤也】豪骭【閒去聲】曰驔毫在骭而白也【輯錄孔氏曰骭腳脛蓋膝下之名】二目白曰魚似魚目也袪袪彊健也䢐行也【健而能行馬之遂其性也○思無邪者心之正也心一於正則養之必以道不枉其性而害其天矣凡思之逺者或委曲太過而不適於理故詩人以此終之】孔子曰詩三百一言以蔽之曰思無邪蓋詩之言羙惡不同或勸或懲皆有以使人得其情性之正【輯錄朱子曰如正風雅頌等詩可以起人善心如變風刺淫等詩可以使人知戒懼人讀好底詩固是知勸若讀不好底詩便知得此心不可如此所以讀詩者便思無邪也蓋詩之功用如此又曰所謂得情性之正者情性是貼思字正是貼無邪字此乃做時文相似】然其明白簡切通於上下未有若此言者故特稱之以爲可當三百篇之義以其要爲不過乎此也學者誠能深味其言而審於念慮之間必使無所思而不出於正則日用云爲莫非天理之流行矣【此借思無邪一語以明詩之用】蘇氏曰昔之爲詩者未必知此也孔子讀詩至此而有合於其心焉是以取之蓋斷章云爾【此可以論詩之全體而不可以說此句之意也】

駉四章章八句【反覆頌羙輯錄解頥曰言駉則每章同詞見其充實之如一也言有則每章異詞見其名色之不一也言坰亦每章同詞見其地有常所宮有常職初不病民居而妨民田也於車曰彭彭言其盛也伾伾則盛而有力繹繹則盛而不絕袪祛則盛而彊健皆自彭彭而推言之也於馬曰斯臧言其善也斯才則材之良而非駑斯作則气之盛而方壯斯䢐則力之健而致逺皆自斯臧而推言之也於思曰無疆言其立心之逺也無期則逺之無窮無斁則逺之不已無邪則逺而能正皆自無疆而推言之也】

有駜【蒲必反】有駜駜彼乘【繩證反】黃夙夜在公在公明明【葉謨郎反】振振鷺鷺於下【葉後五反】鼓咽咽【鳥元反】醉言舞於胥樂【音洛】兮

興也駜馬肥彊貌【詩意正道燕飲之事非羙其人之乘黃也但借乘黃爲起語而疊用駜字與在公二字相呼應耳】明明辧治也【辧則不雜治則不亂道燕飲而先之以夙夜明明蓋勤勞治理以其餘暇爲樂耳】振振羣飛貌鷺鷺羽舞者所持或坐或伏如鷺之下也咽與淵同鼓聲之深長也或曰鷺亦興也【以振鷺爲興則鷺指舂鋤言】胥相也醉而起舞以相樂也此燕飲而頌禱之詞也

○有駜有駜駜彼乘牡夙夜在公在公飲酒振振鷺鷺於飛鼓咽咽醉言歸於胥樂兮

興也鷺於飛舞者振作鷺羽如飛也【毛氏曰臣有餘敬而君有餘惠故曰夙夜在公在公飲酒疏云臣禮朝朝莫夕不當常在君所今閒暇無事而夙夜在公是臣有餘敬也君之於臣燕享有數今以無事之故卽與之飲酒是君有餘惠也愚謂飲酒而曰在公則𨿽非燕享之正亦非逸樂之私矣】

○有駜有駜駜彼乘駽【呼縣反】夙夜在公在公載燕自今以始嵗其有【葉羽已反】君子有谷詒孫子【葉奬裏反】於胥樂兮興也靑驪曰駽今鐵驄也載則也有有年也谷善也或曰祿也詒遺【去聲】也頌禱之詞也【政事之餘得爲燕飲可樂矣而能致丰年以養民有善道以詒後則又可繼此而爲燕樂也集傳以爲頌禱則願之之詞蓋有唐風蟋蟀好樂無荒之意增釋許氏曰馬𨿽起興亦以富盛者言之也在公明明者事上盡職也在公飲酒撫下以恩也載燕則又言夙夜無所事惟燕樂耳故上言樂舞容節而後惟頌禱也】

有駜三章章九句【一章燕方盛二章燕將畢三章因燕飲而進頌禱之詞】

思樂【音洛】泮【普半反】水薄采其芹【其斤反】魯侯戾止言觀其旂【葉其斤反】其旂笩笩【蒲害反】鸞聲噦噦【呼防反】無小無大從公於邁

賦其事以起興也思語辭也泮水泮宮之水也諸侯之學鄕射之宮謂之泮宮其東西南方有水形如半璧以其半於辟廱故曰泮水而宮亦以名也芹水菜也【輯錄本艸曰水斳一名水英可作菹味甘】戾至也【此在泮水見魯侯之來故賦陳其事而就用采芹觀旂爲相應之語也】笩笩飛揚也噦噦和也此飲於泮宮而頌禱之詞也【此章言其方至之始鸞旂盛而觀者眾也】

○思樂泮水薄采其藻魯侯戾止其馬蹻蹻【居表反】其馬蹻蹻其音昭昭【葉之繞反】載色載笑匪怒伊教

賦其事以起興也【此與下章則承首章之語以爲興也】蹻蹻盛貌【鄭氏以音爲徳音輔氏以爲集傳遺此一句愚謂其音昭昭卽色笑之聲音也二語相貫是以朱子略之】色和顏色也【謙已誨人在泮宮故也此章則旣至之時聲音笑貌接於人也】

○思樂泮水薄采其茆【葉謨九反】魯侯戾止在泮飲酒旣飲防酒永錫難老【葉魯吼反】順彼長道【葉徒吼反】屈此羣醜

賦其事以起興也茆【音卯】鳬葵也葉大如手赤圎而滑江南人謂之蒓菜者也【輯錄本艸注曰蒓菜三四月後通名絲蒓味甜體軟霜降以後名塊蒓味苦體澁】長道猶大道也屈服醜眾也【遵道而行屈服羣眾輔氏曰羣醜𨿽言大眾而淮夷已包在其中矣愚謂淮夷爲魯國大患故此願其有以馴服之此其端之語也】此章以下皆頌禱之詞也【此章方爲飲酒之時而進其祝頌如此】

○穆穆魯侯敬明其徳敬愼威儀維民之則允文允武昭假【音格】烈祖靡有不孝自求伊祜【候五反】

賦也【內明其徳外愼其儀則可以爲民法矣而表裏功夫一於敬也】昭明也假與格同烈祖周公魯公也【祖以烈稱則文武之徳可知其備矣魯侯信有文武之徳以昭格之則能盡夫繼述之孝而福自我致矣此正以起下四章之意蓋周公魯公皆有徵淮夷之功今欲致其福已以服淮夷非允文允武不能也○此章言修已以敬固可以爲法於下民然敬非謹愼畏縮之謂必文武兼備威徳並行然後克肖祖宗而祖宗福已故人之難服者皆以已爲法魯侯蓋未能然祝願之也】

○明明魯侯克明其徳旣作泮宮淮夷攸服【葉蒲北反】矯矯虎臣在泮獻馘【古獲反況壁反】葉淑問如臯陶【葉夷周反】在泮獻囚賦也矯矯武貌馘所格者之左耳也【格鬭也不降而鬭則馘以其無聞也】淑善也問訊囚也囚所虜獲者蓋古者出兵受成於學【成者定軍謀也】及其反也釋奠於學而以訊馘告【輯錄王制注曰釋菜奠幣禮先師也訊馘所生獲斷耳者】故詩人因魯侯之在泮而願其有是功也【上章之穆穆因敬愼而爲起語此章之明明因明徳而爲起語以徳服人魯侯未必有是也祝願之爾輯錄李迂仲曰占者建學養才在此飲酒在此受成在此獻功在此則學校之制不爲徒設有補於風化多矣】

○濟濟【子禮反】多士克廣徳心桓桓於徵狄【他歷反】彼東南【葉尼心反】烝烝皇皇不吳【音話】不揚不告於訩【音凶】在泮獻功賦也廣推而大之也徳心善意也【克廣徳心主下文不告於訩而言爭起於褊急宏大寛廣則無所爭矣】狄猶逷也東南謂淮夷也烝烝皇皇盛也不吳不揚肅也不告於訩師克而和不爭功也【此連下章以將士言所以終矯矯虎臣之意也】

○角弓其觩【音求】束矢其搜【色畱反】戎車孔博徒禦無斁【葉弋灼反】旣克淮夷孔淑不逆【葉宜腳反】式固爾猶淮夷卒獲【葉黃郭反】賦也觩弓健貌五十矢爲束或曰百矢也搜矢疾聲也博廣大也無斁言競勸也【競勉也】逆違命也蓋能審固其謀猶則淮夷終無不獲矣【能備弓矢車徒以克淮夷則善且順矣今未也但審固其謀不迷不奪則獲之可必矣○徵伐之道用武在下謀在上智勇兼濟成功可期二章亦皆祝願之意也】

○翩彼飛鴞【吁驕反】集於泮林食我桑黮【屍隹反】懷我好音憬【九永反】彼淮夷來獻其琛【敕金反】元龜象齒大賂南金興也鴞惡聲之鳥也黮桑實也憬覺悟也琛寶也元龜尺二寸【輯錄史記龜千嵗滿尺二寸輔氏曰凡貢物龜爲前列故先及之】賂遺【去聲】也南金荊揚之金也此章前四句興後四句如行葦首章之例【鴟鴞惡鳥也而懷我以好音淮夷惡類也而來獻其所有則化惡爲善矣蓋五章言作泮宮而獲淮夷則以文徳受伊祜六章七章言用徵伐而獲淮夷則以武徳受伊祜此章又總結之皆祝願之意也】

泮水八章章八句【一章始來二章旣至三章飲酒而致祝頌四章祝其爲法於民以申屈此羣丑之意五章以後專以馴服淮夷爲祝而終屈此羣醜之意也輯錄胡庭芳曰蘇公以爲泮宮僖公因舊而修是以不見於春秋至於克淮夷則亦以爲疑而朱子於三章以下以爲頌禱之詞蓋以爲僖公存日之詩也竊謂春秋經也魯頌亦經也今幸有魯頌以補春秋之闕誦其詩者尙何過疑之有哉增釋許氏曰前二章道其所已然後五章祝其所未然】

閟【筆位反】宮有侐【況域反】實實枚枚赫赫姜嫄【音元】其徳不回上帝是依【葉音隈】無災無害彌月不遲【葉陳回反】是生后稷降之百福【葉筆力反】黍稷重【直龍反】穋【音六葉六直反】植【微力反】稺菽麥【葉訖力反】奄有下國【葉於逼反】俾民稼穡有稷有黍有稻有秬【求許反】奄有下土纘禹之緒【象呂反】

賦也閟深閟也宮廟也侐淸靜也【此句與於穆淸廟同意】實實鞏固也枚枚礱宻也【猶言精宻也】時蓋修之故詩人歌詠其事以爲頌禱之詞而推本后稷之生而下及於僖公耳【輯錄孔疏作者將羙僖公追述逺祖上陳姜嫄后稷至於太王文武爰及成王封建之辭魯公受賜之命言其所以有魯之由】回邪也依猶眷顧也說見生民篇先種曰稙後種曰稺【輯錄疏重穋稙稺生熟早晚之異稱非谷名】奄有下國封於邰也【種植百谷以功胙土是天降百谷爲后稷之福也】緒業也禹治洪水旣平后稷乃播種百谷【教民稼穡則無此疆爾界而厥功繼禹矣不然水土𨿽平何以爲民用哉下國指邰言下土則以天下言稷止封於邰而教民稼穡則徧乎天下也身親稼穡而獲封有邰之地教民稼穡而能繼大禹之功此章專言后稷】

○后稷之孫實維大【音防】王居岐之陽實始翦商至於文武纘大王之緒致天之屆於牧之野【葉上與反】無貳無虞上帝臨女【音汝】惇【都回反】商之旅克咸厥功【葉居古反】王曰叔父【扶雨反】建爾元子【葉子古反】俾侯於魯大啟爾宇爲周室輔【扶雨反】賦也翦斷【音短】也大王自豳徙居岐陽四方之民咸歸往之於是而王迹始著蓋有翦商之漸矣【此言大王增釋許氏曰漸謂其國自是而漸之意由其民歸之然也】屆極也猶言窮極也虞慮也無貳無虞上帝臨女猶大明云上帝臨女無貳爾心也【此言武王而文王在其中】惇治之也咸同也言輔佐之臣同有其功而周公亦與焉也【惇商之旅猶言敵紂之師也此言武王諸臣而周公在其中】王成王也叔父周公也元子魯公伯禽也啟開宇居也【此述成王錫封告命之詞○此章言大王文武繼世而成業伯禽以父而受封魯之所以有國者如此】

○乃命魯公俾侯於東錫之山川土田附庸周公之孫莊公之子【葉奬裏反】龍旂承祀【葉養裏反】六轡耳耳春秋匪解【音懈葉訖力反】享祀不忒皇皇后帝皇祖后稷享以騂犧【虛宜虛何二反】是饗是宜【牛奇牛何二反】降福旣多【章移當何二反】周公皇祖亦其福女【音汝】

賦也附庸猶屬城也小國不能自達於天子而附於大國也【若顓臾之類也】上章旣告周公以封伯禽之意此乃言其命魯公而封之也莊公之子其一閔公其一僖公知此是僖公者閔公在位不久未有可頌此必是僖公也【輯錄閔公名唘方史記云名開在位二年僖公在位三十三年】耳耳柔從也春秋錯舉四時也忒過差也成王以周公有大功於王室故命魯公以夏正孟春郊祀上帝配以後稷【天子以冬至祭天魯諸侯也不敢純用天子之禮故用夏之正月冬至陽之始正月嵗之始也】牲用騂牡皇祖謂羣公【尊稱后稷曰皇祖總稱諸公亦曰皇祖皇祖通稱也帝與后稷降之福周公皇祖又降之福降福可謂多矣】此章以後皆言僖公致敬郊廟而神降之福國人稱願之如此也【此章言魯公受封子孫得以主祭而僖公又善於致祭如此則格神受福乃其必然也】

○秋而載嘗夏而楅衡【葉戶郎反】白牡騂剛犧尊將將【七羊反】毛炰【薄交反】胾【側吏反】羮【葉盧當反】籩豆大房【此下當脫一句如鐘鼓喤喤之類】萬舞洋洋孝孫有慶【葉袪羊反】俾爾熾而昌俾爾壽而臧保彼東方魯邦是常不虧不崩不震不騰三壽作朋如岡如陵

賦也嘗秋祭名楅衡施於牛角所以止觸也周禮封人云凡祭飾其牛牲設其楅衡是也秋將嘗而夏楅衡其牛言夙戒也【預敬其事曰夙戒也】白牡周公之牲也騂剛魯公之牲也白牡殷牲也周公有王禮故不敢與文武同魯公則無所嫌故用騂剛【名不正則言不順此魯之所以不免於僣也輯錄疏說文曰剛特也何伯善曰用白者比於先代也用騂者不敢自異於時王之制也】犧尊畫牛於尊腹也或曰尊作牛形鑿其背以受酒也【輯錄謝氏曰犧尊盛酒則將將而盛羙】毛炰周禮封人祭祀有毛炰之豚注云爓【似防反】去【上聲】其毛而炰之也【爓以火燎之也或云湯中瀹肉之名】胾切肉也羮大羮鉶【音刑】羮也大羮大古之羮湆【音泣】煮肉汁不和【去聲】盛【平聲】之以登貴其質也【輯錄公食大夫禮云大羹湇不和注不和無鹽菜又見特牲饋食禮】鉶羮肉汁之有菜和者也盛之鉶器故曰鉶羮大房半體之俎足下有跗【音敷】如堂房也【房俎大可載半體】萬舞名震騰驚動也【輯錄曺氏曰不虧如日常盈不崩如山常固不震如地常靜不騰如水常平】三壽未詳鄭氏曰三卿也或曰願公壽與岡陵等而爲三也【鄭氏說優○自俾爾熾昌以下皆孝孫冇慶一句熾而昌盛大也壽而臧悠久也以盛大悠久之福而保有其邦家又得者舊之臣長爲之輔則盛大悠久而愈無窮矣此章承上章專以致祭受福言】

○公車千乘【繩證反葉神陵反】朱英綠縢【徒登反】二矛重【直龍反】弓【葉姑反】公徒三萬貝冑朱綅【息防反葉息稜反】烝徒增增戎狄是膺荊舒是懲則莫我敢承俾爾昌而熾俾爾壽而富【葉方未反】黃髮臺背【葉蒲寐反】壽胥與試俾爾昌而大【葉特計反】俾爾耆而艾【吾蓋反葉五訃反】萬有千嵗眉壽無有害【葉暇憩反】

賦也千乘大國之賦也成方十里出革車一乘【八百家出車一乘】甲士三人左持弓右持矛中人禦步卒七十二人將重車者二十五人千乘之地則三百十六里有奇【音箕】也【縱橫當得三百一十六里半】朱英所以飾矛【朱英以朱羽爲之懸於矛之上勾也】綠縢所以約弓也【以繩纒之使弓體正也】二矛夷矛酋矛也【夷矛長二丈四尺酋矛長二丈】重弓備折壊也徒步卒也三萬舉成數也車千乘法當用十萬人而爲步卒者七萬二千人然大國之賦適滿千乘苟盡用之是舉國而行也故其用之大國三軍而已【公車千乘國賦之常數公徒三萬則出軍之定數】三軍爲車三百七十五乘三萬七千五百人其爲步卒不過二萬七千人舉其中而以成數言故曰三萬也【三軍甲士一千一百二十五人將重車者九千三百七十五人共一萬五百人餘二萬七千人爲步卒】貝冑貝飾冑也朱綅所以綴也【綅綫也以朱綫綴貝而飾冑也】增增眾也戎西戎狄北狄膺當也荊楚之別號舒其與國也懲艾承禦也僖公嘗從齊桓公伐楚故以此羙之【車徒眾盛器械精好故師有功此羙其已然之事也】而祝其昌大壽考也壽胥與試之義未詳王氏曰壽考者相與爲公用也蘇氏曰願其壽而相與試其才力以爲用也【王氏說優蓋以三壽作朋例之可見昌而熾則盛且大矣壽而富則久而又盛矣如是而又得黃髮臺背之臣以爲之用則又將盛大悠久而愈無窮也此章羙其功而祝以福如此】

○泰山巖巖【葉魚鍁反】魯邦所詹奄有蒙遂荒大東至於海邦【葉卜工反】淮夷來同莫不率從魯侯之功

賦也泰山魯之望也詹與瞻同【此二句與商邑翼翼四方之極同意輯錄孔疏泰山在齊魯之界其陽則魯其陰則齊二國皆以爲望也】蒙二山名【輯錄羅氏曰郡國志泰山郡博縣有山防陰縣有蒙山在西南】荒奄也大東極東也海邦近海之國也【此與下章又反覆其詞專以擴充土宇爲祝乃受福之最大者以上章保彼東方魯邦是常二句之意蓋必能使國勢尊嚴足以攝人心收眾望而內外逺近無不服之然後乃爲魯侯之功也可願哉輯錄曺氏曰淮夷來同則淮南夷在魯之南者同來防盟莫敢不率循而順從也】

○保有鳬繹【葉弋灼反】遂荒徐宅【葉達各反】至於海邦淮夷蠻貊【葉莫博反】及彼南夷莫不率從莫敢不諾魯侯是若

賦也鳬繹二山名【輯錄李迂仲曰禹貢徐州嶧陽孤桐此繹卽嶧陽也羅氏曰地理攷異鳬山在兗州鄒縣東南三十里嶧山一名鄒山在鄒縣南二十二里】宅居也謂徐國也諾應辭若順也○泰山蒙鳬繹魯之所有其餘則國之東南勢相連屬【音燭】可以服從之國也【能守土宇廣封疆而盡東南諸國又皆歸於魯莫不心悅誠服之此尢詩人之所願也】

○天錫公純嘏【葉果五反】眉壽保魯居常與許復周公之宇魯侯燕喜令妻壽母【葉滿委反】宜大夫庶士【鉏裏反】邦國是有【葉羽已反】旣多受祉黃髮兒齒

賦也常或作嘗在薛之旁許許田也魯朝【音潮】宿之邑也【朝防止宿之邑在天子之郊孔氏曰常魯南鄙許魯西鄙杜預曰許田近鄭故鄭易之未知是否】皆魯之故地見侵於諸侯而未復者故魯人以是願僖公也令妻令善之妻聲姜也壽母壽考之母成風也閔公八嵗被弒必是未娶其母叔姜亦應未老【輯錄成風莊公之妾叔姜莊公夫人哀姜之娣】此言令妻壽母又可見公爲僖公無疑也有常有也兒齒齒落更生細者亦壽徴也【旣願其享壽考以復侵疆矣又願其燕安喜樂之餘有以宜其室家臣庶而保其國而且福益多壽益固也此章蓋以前數章之意約言之故先以純嘏二字總言其福云】

○䢐來之松新甫之栢【葉逋莫反】是斷【音短】是度【待洛反】是尋是尺【葉尺約反】松桷【音角】有舄【葉七約反】路寢孔碩【葉常約反】新廟奕奕【葉弋灼反】奚斯所作孔曼【音萬】且碩【同上】萬民是若

賦也䢐來新甫二山名【輯錄羅氏曰地理攷異䢐來亦曰尢來在衮州幹封縣新甫山在汶陽縣】八尺曰尋舄大貌路寢正寢也新廟僖公所修之廟【此或謂姜嫄廟或謂閔公廟又或以爲僖公廟但曰姜嫄廟則不當及大王以下曰閔公廟則不當及周公皇祖以上曰僖公廟則詩正爲公祝頌之僖固未薨也朱子初說以爲魯之羣廟似矣而周公皇祖以上又有帝與稷則又可疑故但以爲僖公所修之廟也然因祭羣公而推本所自來則謂之羣廟然矣】奚斯公子魚也作者教防屬【音燭】功課章程也【教者指令也防者監視也屬功則付以事課章程則考其工也】曼長碩大也萬民是若順萬民之望也【輔氏曰此章本其所以作頌者言之而取法於殷武之末章故其文勢相似】

閟宮九章五章章十七句【內第四章

脫一句】二章章八句二章章十句【一章專言后稷以見魯人所自出二章言先王創業周公輔之以見魯國所由始三章言僖公繼魯公之序能修郊廟之祭以致福四章羙其祭祀而祝其受福五章羙其武功而祝其受福六章七章以土宇充斥爲僖公最大之福八章以諸福畢至爲僖公全備之福九章乃言作廟則述今日所以頌之之由也】

舊說八章二章章十七句一章十二句一章三十八句二章章八句二章章十句多寡不均雜亂無次蓋不知第四章

有脫句而然今正其誤【出師奏凱必於學故泮水專以馴服淮夷言致祭受福必於宗廟故閟宮總以享受福祿言】魯頌四篇二十四章二百四十三句【輯錄王氏曰周頌之詞約約所以爲嚴盛徳故也魯頌之詞侈侈所以爲誇徳不足故也】

商頌四之五

契爲舜司徒而封於商傳十四世而湯有天下其後三宗疊興【書無逸舉中宗大戊髙宗武丁及祖甲爲三宗史以大甲爲大宗與大戊武丁合爲三宗漢孔氏謂祖甲卽大甲蔡氏非之未知孰是】及紂無道爲武王所滅封其庶兄微子啟於宋修其禮樂以奉商後其地在禹貢徐州泗濵西及豫州盟【音孟】豬之野【輯錄爾雅作孟諸】其後政衰商之禮樂日以放失七世至戴公時大夫正考甫得商頌十二篇於周大師歸以祀其先王至孔子編詩而又亡其七篇然其存者亦多闕文疑義今不敢彊通也【輯錄孔氏曰正考甫生孔父嘉孔父嘉生木金父木金父生初父初父生防叔防叔遷魯爲防大夫故名防叔生伯夏伯夏生叔梁紇叔梁紇生仲尼則正考甫是孔子七世之祖周用六代之樂故有商頌】商都亳宋都商邱皆在今應天府亳州界【輯錄應天府今攺歸徳州河南亳州今亳縣屬直鳳陽府頴州曺氏曰契封商今上雒商是也至湯凡八遷徙居亳從先王居帝嚳嘗都也湯十九世至盤庚其間又五遷後居河南亳殷卽湯故都故後世或稱商或稱殷或兼稱殷商】

猗【於宜反】與【音余】那與置我鞉【音桃】鼓奏鼓簡簡衎我烈祖賦也猗嘆辭那多置陳也【輯錄歐陽氏曰陳鞉與鼓書曰下管鞉鼓蓋虞夏以來舊物常用之】簡簡和大也衎【苦旦反】樂也烈祖湯也記曰商人尙聲臭味未成滌【音狄】蕩其聲【臭未成未用灌也味未成未用牲也滌蕩者動而散之義樂所以動其和而散之於外也】樂三闋【若穴反】然後出迎牲【輯錄見郊特牲陳氏曰牲未殺則未有臭味故云臭味未成滌蕩宣播之意殷人先求諸陽凡聲陽也】卽此是也【此一節專以鼓言蓋鼓者眾音之主故先言之又禮記注云鞉所以節樂樂由鞉而成獨稱鞉鼓或以此也】舊說以此爲祀成湯之樂也【始而置之旣乃奏之言之序也】

湯孫奏假【音格】綏我思成鞉鼓淵淵【葉於巾反】嘒嘒管聲旣和且平依我磬聲於【音烏】赫湯孫【葉思倫反】穆穆厥聲

湯孫主祀之時王也假與格同言奏樂以格於祖考也綏安也思成未詳鄭氏曰安我以所思而成之人謂神明來格也禮記【祭義篇】曰齊【音齋下同】之日思其居處【上聲】思其笑語思其志意思其所樂【五教反】思其所嗜【居處卽其地而言笑語卽其人而言皆在外也志意樂嗜則在內矣思愈深也】齊三日乃見其所爲【去聲】齊者【所爲齊者指所祭之先祖言如齊以禮成湯則我爲成湯而齊湯則其所爲齊者也】祭之日入室僾然必有見乎其位【入室致祭彷見其在神位】周旋出戶肅然必有聞乎其容聲【出入薦饌疑其動作有聲】出戶而聽愾然必有聞乎其嘆息之聲【薦畢闔戶眞若聞其之於聲也蓋齊之思以漸而深祭之見聞亦以漸而著也祭義之文止此輯錄何氏曰馬氏云僾然言其貌肅然言其容愾然言其气也輔氏云旣曰必有又曰僾然肅然愾然蓋誠之不可揜也】此之謂思成【以上鄭氏說】蘇氏曰其所見聞本非有也生於思耳此二說近是蓋齊而思之祭而如有見聞則成此人矣鄭注頗有脫誤今正之【鄭注本云安我心所思而成之】淵淵深逺也嘒嘒淸亮也【鼓爲眾音之主管則樂之小者舉此二者則余樂在其中矣】磬玉磬也堂上升歌之樂非石磬也穆穆羙也【赫有光輝貌升歌下管其音難諧而八音之中磬尢難諧今者作樂降神而堂下之樂與堂上之磬聲相諧如此赫赫然湯孫爾之樂可謂甚羙矣極其稱贊之也】

庸鼓有斁萬舞有奕我有嘉客亦不夷懌

庸鏞通【輯錄大鐘曰鏞】斁斁然盛也奕奕然有次序也蓋上文言鞉鼓管籥作於堂下其聲依堂上之玉磬無相奪倫者至於此則九獻之後【羣小祀一獻祭社稷五祀三獻望祀山川五獻祭先公七獻大享先王九獻】鐘鼓交作萬舞陳於庭而祀事畢矣【祭將畢時樂盛作如楚茨言鐘鼓旣戒鼓鐘送尸亦其一徴也】嘉客先代之後來助祭者也夷悅也亦不夷懌乎言皆悅懌也【先代之後來作祼將宜多感慨而難悅今其悅懌如此則樂之感人可知輯錄解頥曰湯孫奏假綏我思成始焉人固因樂以致其感格之效也於赫湯孫穆穆厥聲終焉樂復囚人而成其和聲之羙也至於鏞鼓之斁斁然而盛也萬舞之奕奕然有次序也則不特幽有以感乎神而嘉賔在位亦無不夷懌者矣獨言嘉客者尊之也】

自古在昔先民有作溫恭朝夕執事有恪

恪敬也言恭敬之道古人所行【以行訓作】不可忘也【祭將畢而思古人之敬蓋恐禮行旣久而或有愆也事有始終敬無間斷於此可見】閔馬父曰先聖王之傳恭猶不敢專【不敢專明其有自來也】稱曰自古古曰在昔昔曰先民【自古又推在昔在昔又推先民如湯之敬禹之只舜之恭堯之欽愈推之而其傳愈逺也】

顧予烝嘗湯孫之將

將奉也言湯其尙顧我烝嘗哉此湯孫之所奉者致其丁寧之意庶防其顧之也【神不歆非類故曰此湯孫之所將也則祖孫之間精神相感其享之也必然矣】

那一章二十二句

閔馬父曰【外傳魯語】正考甫校商之名頌以那爲首【名頌頌之羙者】其輯之亂曰云云【自古在昔以下四句輯成也亂樂之卒章也篇章旣成撮其大防以爲亂】卽此詩也

嗟嗟烈祖有秩斯祜【候五反】申錫無疆及爾斯所

賦也烈祖湯也秩常申重也爾主祭之君蓋自歌者指之也斯所猶言此處也○此亦祀成湯之樂言嗟嗟烈祖有秩秩無窮之福可以申錫於無疆是以及於爾今王之所而修其祭祀如下所云也【輔氏日凡子孫得以奉祭祀於先祖者皆先祖之福有以錫被於子孫也愚謂此一節與雝詩篇末同意】

旣載淸酤【葉候五反】賚我思成【葉音常】亦有和羮【葉音郎】旣戒旣平【葉音旁】鬷【中庸作奏今從之】假【音格】無言【葉音昂】時靡有爭【葉音章】綏我眉壽黃耇無疆

酤酒【輯錄酤有葉字誤】賚與也思成義見上篇知羮味之調節也【輯錄曺氏曰鉶羮也】戒夙戒也【夙戒猶云素定蓋言豫敬其事而備之有道也】平猶和也【言味均調也】儀禮於祭祀燕享之始每言羮定【音訂輯錄見鄕飲酒禮鄕射禮燕禮大射儀公食大夫禮少牢饋食禮等篇注定猶熟也】蓋以羮熟爲節然後行禮定卽戒平之謂也【未用之先已戒之方用之時又平之】鬷中庸作奏正與上篇義同蓋古聲奏族相近族聲轉平而爲鬷耳【奏假與上篇意同則奏樂以格神也或謂烈祖不言樂則所奏者何物耶○增釋吳師道曰中庸奏假無言章句奏進也進而感格於神明極其誠敬無有言說而人自化之也烈祖鬷假傳依中庸作奏謂與上篇同義按上篇那湯孫奏假傳言奏樂以格於烈祖則奏字義不同】無言無爭肅敬而齊一也【肅敬則靜是無言齊一則定是無爭統而言之皆敬也】言其載淸酤而旣與我以思成矣【載在尊也酒在尊而神卽降則已來假於未灌之前矣】及進和羮而肅敬之至則又安我以眉壽黃耇之福也【行禮而盡其敬則神之降福又然也此一節見物足以格神而敬足以致福盡物盡志如此是以始終之效驗不一而足也】

約軝【祈支反】錯衡【葉戶郎反】八鸞鶬鶬【七羊反】以假【音格】以享【葉虛良反】我受命溥將自天降康丰年穰穰來假【音格】來饗【葉虛良反】降福無疆

約軝錯衡八鸞見采芑篇鶬見載見篇【輯錄通釋曰采芑作八鸞瑲瑲烝民韓奕作八鸞鏘鏘此詩作鶬鶬載見曰鞗革有鶬字𨿽不同皆言其聲也】言助祭之諸侯乘是車以假以享於祖宗之廟也【降神曰假獻神曰享卽上文載淸酤進和羮之事也】溥廣將大也穰穰多也言我受命旣廣大而天降以丰年黍稷之多使得以祭也假之而祖考來假享之而祖考來饗則降福無疆矣【諸侯之來助祭如此矧我受天貺可以供祀事故爾來與我格享之際卽能致其格享無畱難此福可謂甚大矣蓋旣歸功於助祭諸侯又推今日之福而以爲丰年所賜也○此詩三無疆申錫無疆則前日之福及於今黃耇無疆則今日之福及於後皆言其久也降福無疆則因感格祖宗之易而見今日之福甚大耳福之大者亦可謂之無疆矣】

顧予烝嘗湯孫之將

說見前篇

烈祖一章二十二句

天命鳥降而生商宅殷土芒芒古帝命武湯正域彼四方

賦也鳥鳦也春分鳥降髙辛氏之妃有娀【音嵩】氏女簡狄祈於郊禖鳦遺卵簡狄吞之而生契其後世遂爲有商氏以有天下事見史記宅居也殷地名芒芒大貌【言封商而爲大國也】古猶昔也帝上帝也武湯以其有武徳號之也【追述之故稱古言天又言帝天卽帝也互文耳】正治【平聲】也域封境也○此亦祭祀宗廟之樂而追敍商人之所由生以及其有天下之初也【此一節言契與成湯先後受命王業以漸而成以明商家興起之故也】

方命厥後奄有九有【葉羽已反】商之先後受命不殆【葉養裏反】在武丁孫子【葉奬裏反】

方命厥後四方諸侯無不受命也【命者天子之命也】九有九州也【此二句是覆說正域彼四方一句】武丁髙宗也言商之先後受天命不危殆故今武丁孫子猶賴其福【此一節言諸侯無不受命而天下無不歸商如此可見祖宗受命甚固矣是以子孫永永受福而無窮也所謂先後者蓋兼契與成湯言之而受命不殆又以申上文天命帝命之意耳此上二節說先王以下三節皆說今嗣王以發在武丁孫子一句】

武丁孫子武王靡不勝【音升】龍旂十乘【繩反】證大糦【尺志反】是承

武王湯號而其後世亦以自稱也龍旂諸侯所建交龍之旂也大糦黍稷也承奉也○言武丁孫子今襲湯號者其武無所不勝【天下之事無難舉者】於是諸侯無不奉黍稷以來助祭也【此一節言嗣王克肖先王而有以致助祭之臣威徳逺加祀事明備如此福之在武丁孫子可見也】

邦畿千里維民所止肇域彼四海【葉虎洧反】

止居肇開也【開卽開辟之義前言正域若因其固有而治之以見成湯非以力取也此言肇域則非惟嗣守故疆而又擴充之以見後王之武靡不勝也】言王畿之內民之所止不過千里而其封域則極乎四海之廣也【此一節言王畿𨿽有制疆域則無限居中而能制外如此福之在武丁孫子可見也】

四海來假【音格下同】來假祈祈景員維河殷受命咸宜【葉牛何反】百祿是何【音荷葉如字】

假與格同祈祈眾多貌【來格祈祈則大糦是承之諸侯在其中矣】景員維河之義未詳或曰景山名商所都也見殷武卒章春秋傳亦曰商湯有景亳之命是也員與下篇幅隕義同蓋言周也河大河也言景山四周皆大河也何任【平聲】也春秋傳作荷【先後今王受命咸宜故宜何此百祿也以終受命不殆之意此一節言人心歸極者眾良由山河鞏固而致然然山河之所以不攺其舊者以天命之不替於今耳居中制外其所以然者如此福之在武丁孫子可見也此與上一節相應】

鳥一章二十二句【此詩首尾皆以天命爲重意謂先王因天命而得天下故有以詒子孫之福後王因天命而不失乎地利故天下諸侯皆畏威而助祭者卽先王所詒之福】

濬哲維商長其祥洪水芒芒禹敷下土方【絕句楚辭天問禹降省下土方蓋用此語】外大國是疆幅隕【音員】旣長有娀【息容反】方將帝立子生商

賦也濬【音峻】深哲知【去聲】長久也方四方也外大國逺諸侯也幅猶言邊幅也隕讀作員謂周也【幅隕卽疆境之義】有娀契之母家也將大也○言商世世有濬哲之君【契生於古之盛世而後來賢聖繼之可謂世有明徳之君矣】其受命之祥見也久矣方禹治洪水以外大國爲中國之竟【境同】而幅隕廣大之時有娀氏始大故帝立其女之子而造商室也蓋契於是時始爲舜司徒掌布五教於四方而商之受命實基於此【輔氏曰此自洪水芒芒以下皆申長其祥一句愚謂鳥生商言契之生者天所命也帝立子生商言契之造商者亦天所命也商之受命已在唐虞之際則天意之栽培也久矣○此章推其本始而言也】

○王桓撥【葉必烈反】受小國是達【葉他悅反】受大國是達率履不越遂視旣發【葉方月反】相【息亮反】土烈烈海外有截

賦也王契也者深微之稱或曰以鳥降而生也王者追尊之號【言追尊而不言追王蓋追王之禮始於周且湯之祖父主壬主癸未嘗稱曰王不應舎壬癸而獨王契此特於祭祀之際以美號稱之耳下章稱湯爲武王是其例也】桓武撥治達通也受小國大國無所不達言其無所不宜也【有武勇能治之徳則得國不拘小大政治皆行無畱難者】率循履禮越過發應也言契能循禮不過越遂視其民則旣發以應之矣【又能循禮而行身無不正故民應之言王徳盛而身修故得人心如此】相土契之孫也截整齊也至是而商益大四方諸侯歸之截然整齊矣【烈烈光大也鄭氏曰相土當夏后之世承契之業入爲王官之伯出長諸侯威武甚矣愚謂相土之擴充如此可謂有徳之宗矣然比於契則立功自有難易故頌美之詞詳略不同也】其後湯以七十里起豈嘗中衰也與【此章言商之王業興起於王奮於相土其勢有不可遏者矣】

○帝命不違至於湯齊湯降不遲聖敬日躋【子兮反】昭假【音格】遲遲上帝是只帝命式於九圍

賦也湯齊之義未詳蘇氏曰至湯而王業成與天命防也降猶生也遲遲久也只【音支】敬式法也九圍九州也○商之先祖旣有明徳【先祖指契與相上言之明徳卽以濬哲言之也】天命未嘗去之以至於湯湯之生也應期而降適當其時其聖敬又日躋升以至昭假於天久而不息惟上帝是敬【謂之聖敬則非若常人之敬而已日新又新上與天合惟帝是敬其心不他悠久而又專一如此皆不敢以天命自恃而然是卽所謂聖人之敬也】故帝命之以爲法於九州也【旣當此時而得天人防合之機又有此敬以致天人交與之妙二者皆非一日之積宜受天命而立人極也此見成湯起爲天子之故】

○受小球【音求】大球爲下國綴【張衛反】旒【音流】何【音賀】天之休不競不絿【音求】不剛不柔敷政優優百祿是遒【子由反】

賦也小球大球之義未詳或曰小國大國所贄之玉也鄭氏曰小球鎭圭尺有二寸大球大圭三尺也皆天子之所執也【輯錄玉藻云笏天子以球玉注美玉也春官典瑞云王搢大圭執鎭圭注大圭朴素無文鎭圭瑑四鎭之山】下國諸侯也綴猶結也旒旗之垂者也言爲天子而爲諸侯所系屬【音燭】如旗之縿【音衫】爲旒所綴著【長入聲】也【旗之正幅爲縿旒則屬之此言綴旒猶捲阿所謂四方爲綱易所謂拘系之又從維之皆以諭其固結而不散也】何荷競彊絿緩也優優寛裕之意遒聚也【天休卽以綴旒言百祿卽以天休言輔氏曰湯爲諸侯所附屬如此皆上天休美之命使然也而所以然者由其有中正之徳行寛裕之政故能聚此百祿耳愚謂此與下章皆言成湯受福之故此章言其以中和之徳而受福下章言其以武勇之徳而受福也】

○受小共【音恭葉居勇反】大共爲下國駿【音峻】厖【莫邦反葉莫孔反】何天之龍【葉醜勇反】敷奏其勇不震不動【葉徳總反】不戁【奴版反】不竦【小勇反】百祿是總【子孔反】

賦也小共大共駿厖之義未詳或曰小國大國所共之貢也鄭氏曰共【上聲下同】執也猶小球大球也蘇氏曰共珙通合珙之玉也傳曰駿大也厖厚也【輯錄嚴氏曰受小國大國之共貢惟薄取之所以大厚天下也】董氏曰齊詩作駿駹謂馬也【輔氏曰此當從駿駹之義以諭其能乘載諸侯也】龍寵也敷奏其勇猶言大進其武功也戁恐竦懼也【此與丄章文勢同皆囚其效驗而探其故湯之能勝大任如此固天之所寵而致然然用武之際少動其心則餒矣惟理義之勇不可遏是以武功成而總百祿也】

○武王載斾有防秉鉞【音越】如火烈烈則莫我敢曷【漢書作遏阿葛反葉阿竭反】苞有三蘗【五葛反葉五竭反】莫遂莫達【葉他悅反】九有有截韋顧旣伐【葉房越反】昆吾夏桀

賦也武王湯也【鳥稱武湯此又稱武王蓋湯其本號武湯武王則尊稱而別號之也又稱烈祖亦是此意】防敬也言恭行天討也曷遏通或曰曷誰何也苞本也蘗旁生萌蘗也言一本生三蘗也本則夏桀蘗則韋也顧也昆吾也皆桀之黨也鄭氏曰韋彭姓顧昆吾己姓○言湯旣受命【此承上三章帝命及天休天寵言】載斾秉鉞以徵不義桀與三蘗皆不能遂其惡【王者之師除殘戢暴如此】而天下截然歸商矣初伐韋次伐顧次伐昆吾乃伐夏桀當時用師之序如此【用師之序必先翦其羽翼而後除其本根也輔氏曰四章言政事五章六章言武功】

○昔在中葉有震且業允也天子【葉奬裏反】降於卿士【鉏裏反】實維阿衡【葉戶郎反】實左【音佐】右【音又】商王

賦也葉世震懼業危也承上文而言昔在則前乎此矣【此字指成湯時言之】豈謂湯之前世中衰時與允也天子指湯也【允信也猶後世言眞主也】降言天賜之也【卽賚弼之義】卿士則伊尹也言至於湯得伊尹而有天下也【輯錄所謂五百年必有王者興其間必有名世者爲之輔佐也】阿衡伊尹官號也【言實維阿衡又言實左右商王其歸重於伊尹之功如此輯錄阿衡言所依倚而取平也】

長髮七章一章八句四章章七句一章九句一章六句【首章專言契二章兼言契與相土三章四章五章言成湯興起之故六章言其徵伐次第七章

言其得輔佐之功】

序以此爲大禘之詩蓋祭其祖之所出而以其祖配也蘇氏曰犬禘之祭所及者逺故其詩歷言商之先後又及其卿士伊尹蓋與【去聲】祭於禘者也商書曰玆予大享於先王爾祖其從與享之【見盤庚】是禮也豈其起於商之世歟今按大禘不及羣廟之主【此言相土及湯則非禘】此宜爲祫祭之詩然經無明文不可考也【四時之祫不陳毀廟之主大祫則合羣昭羣穆已毀未毀之主而祭之此及相丄則爲大祫之詩矣】

撻【他逹反】彼殷武奮伐荊楚冞【面規反】入其阻裒【蒲侯反】荊之旅有截其所湯孫之緒【象呂反】

賦也撻疾貌【輯錄曺氏曰言其兵威神速】殷武殷王之武也冞冒【冒犯也謂犯險而入】裒聚也【叛則散以亂裒而聚之所以致其來而平之也】湯孫謂髙宗○舊說以此爲祀髙宗之樂蓋自盤庚沒而殷道衰楚人叛之髙宗撻然用武以伐其國入其險阻以致其眾盡平其地使截然齊一皆髙宗之功也【以功訓緒緒者功之垂於後者也】易曰髙宗伐鬼方三年克之蓋謂此歟【愚聞之先君子梧岡翁曰髙宗伐鬼方朱子以爲荊楚蓋荊楚之地好鬼自古而然下至戰國之際猶爾驗諸屈原九歌可見也】

○維女【音汝】荊楚居國南鄕昔有成湯自彼氐【都帝反】羌莫敢不來享【葉虛良反】莫敢不來王曰商是常

賦也氐羌夷狄國在西方享獻也世見【音現】曰王【三十年曰世荒服之君世見輯錄見秋官大行人孔氏曰謂其父死子繼及嗣王卽位乃來朝也】○蘇氏曰旣克之則告之曰爾𨿽逺亦居吾國之南耳昔成湯之世𨿽氐羌之逺猶莫敢不來朝曰此商之常禮也況汝荊楚曷敢不至哉【輔氏曰此言荊楚旣來之後慰安而戒敕之如此愚謂此舉逺者以戒近者之當然也】

○天命多辟【音璧】設都於禹之績嵗事來辟勿予禍適【直革反】稼穡匪解【音懈葉訖力反】

賦也多辟諸侯也來辟來王也適謫通○言天命諸侯各建都邑於禹所治之地而皆以嵗事來至於商以祈王之不譴曰我之稼穡不敢解也庶可以免咎矣言荊楚旣平而諸侯畏服也

○天命降監【下與濫葉】下民有嚴【葉五剛反】不僭不濫不敢怠遑命於下國【葉越逼反】封建厥福【葉筆力反】

賦也監視嚴威也僭賞之差也濫刑之過也遑暇封大也○言天命降監不在乎他皆在民之視聽則下民亦有嚴矣【天之視聽在民則聰明明畏皆自我民矣非可畏乎】惟賞不僭刑不濫而不敢怠遑則天命之以天下而大建其福此髙宗所以受命而中興也【畏天在於畏民公賞罰勤政事畏民以盡畏天之實如此則得天而得民矣不僭濫執中也不怠遑持敬也命於下國卽所以大建其福也上天之福顧有大於祚以國者乎○此章乃髙宗所以中興之故凡荊楚之來庭諸侯之畏服功業之顯著福祚之久長皆不僭濫怠遑以致之耳苟不務此而惟威力之是尙則民碞卽天顯見其可畏而已】

○商邑翼翼四方之極赫赫厥聲濯濯厥靈壽考且寧以保我後生【葉桑經反】

賦也商邑王都也翼翼整敕貌極表也赫赫顯盛也濯濯光明也言髙宗中與之盛如此【整敕明盛皆以中興气象言】壽考且寧云者蓋髙宗之享國五十有九年我後生謂後嗣子孫也【殷道中衰國勢頽靡四方慢易而弗庭者久矣及髙宗振厲而都邑尊嚴復爲民極聲威大著無逺弗加而又歷年多施澤於民久人心天命鞏固俾子孫世世治安此中興之功所以不可及也○商周中興之功見於詩者髙宗宣王是也宣王之政衰於暮年徵諸史可見祈父黃鳥諸詩之怨刺宜或有之故一傳至幽王大壊周轍遂東髙宗則用傅說而閒聖人之學始終一徳嘉靖殷邦再世且有祖甲保惠庶民不侮鰥寡殷之再造如此二王之功業詎不逺哉】

○陟彼景山【葉所旃反】松栢丸丸【葉胡員反】是斷【音短】是遷方斲【陟角反】是防松桷【音角】有梴【五連反】旅楹有閒【葉胡田反】寢成孔安【葉於連反】

賦也景山名商所都也丸丸直也遷徙【斷髠之也遷徙之使來也】方正也虔亦截也【正之以繩墨然後削之以斧斤又齊之以刀鋸此言之序也】梴長貌旅眾也閒閒然而大也寢廟中之寢也安所以安髙宗之神也此蓋特爲百世不遷之廟不在三昭三穆之數【此廟在周爲世室】旣成始祔而祭之之詩也【輯錄髙宗七世親盡而立廟此詩其作於帝乙之世乎】然此章與閟宮之卒章文意略同未詳何謂【此章言作廟閟宮言修廟文意略有同者輔氏曰當是閟宮取法於此也】殷武六章三章章六句二章章七句一章五句【一章稱伐楚之功二章述戒楚之詞三章言諸侯來服四章本中興之故五章極言中興之盛且長六章則言今日作廟以祭如此增釋許氏曰髙宗中興之功必惟伐荊楚爲大故作頌者惟言此以見殷之復治者在是蓋蠻夷猾夏聖人所憂四夷來王盛徳所及也一章伐楚而楚人服二章楚旣服而可繼成湯三章諸侯皆從四章爲治有道而天降之福五章中興之盛卒章廟成而祭也】

商頌五篇十六章一百二十四句

詩經疏義防通卷二十

