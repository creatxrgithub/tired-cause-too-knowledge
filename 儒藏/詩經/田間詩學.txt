

欽定四庫全書

經部三

田間詩學

詩類

提要

【臣】等謹案田間詩學十二卷

國朝錢澄之撰澄之有田間易學已著錄是書成於康熈己巳大防以小序首句爲主所采諸儒論說自注疏集以外凡二程子張子歐陽修蘇轍王安石楊時範祖禹呂祖謙陸佃羅願謝枋得嚴粲輔廣眞徳秀鄒忠允季本郝敬黃道周何楷二十家其中王楊範謝四家今無傳本蓋采於他書陸羅二家本無詩注蓋於釋艸木鳥獸之名引其埤雅爾雅翼也自稱毛鄭孔三家之書錄者十之二集傳錄者十之三諸家各本錄者十之四持論頗爲精核而於名物訓詁山川地理言之尢詳徐元文稱其非有意於攻集傳於漢唐以來之說亦不主於一人無所攻故無所主無所攻無所主而後可以有所攻有所主其言深得澄之著書之意張英又稱其嘗與英書謂詩與尙書春秋相表裏必攷之三禮以詳其制作徵諸三傳以審其本末稽之五雅以核其名物博之竹書紀年皇王大紀以辧其時代之異同【案二書所敍時代多不可據此語殊爲失考謹附訂於此】與情事之疑信卽今輿記以考古之圖經而參以平生所親歷云云則其考証之切實尢可見矣乾隆四十五年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

凡例

一是編一以小序爲斷小序去古未逺其世次本末𨿽未可全據要不大謬也鄱陽馬氏極推小序而夾漈鄭氏力辟之朱子乃毎主夾漈之說夫詩之爲道未有直陳其事直冩其意者也大抵含蓄詠嘆使人得其指於意言之表使非序一言以斷之曰此爲某事也後之人何所據以解詩卽夾漈亦何據以駁序說之謬哉若舎序以說詩隨意作解泛濫無歸非傅會卽穿鑿詩學之獘有不可勝言者矣

一小序者詩題下端二語如闗雎后妃之徳也葛覃后妃之本也捲耳后妃之志也只此謂之小序蓋古序也此下諸語不過卽其說引而伸之乃東漢衞宏所作往往傅會左傳國語以爲之餘不敢槪從也

一衞宏之學傳自毛公是毛傳在序前矣而詩序作於衞宏宏之序小序下明數語者是也若小序兩語自屬毛公所師授毛公本之以作傳者也鄭康成爲箋以暢毛公之說孔穎達復爲正義並演鄭氏之防於是毛傳始益大明然鄭與毛亦時有異同大抵鄭信讖緯故多異說未若毛傳之醇正也

一朱子集傳半遵毛鄭間出己意明白易簡迥出於毛傳鄭箋之外確不可易矣而亦有過於拘泥者理學之談未可槪爲風人語也至於變風諸作大半目爲淫奔此皆由鄭夾漈誤之吾不敢從吾之從朱猶之從毛鄭二家取其是者而已矣

一宋元明三朝治詩者數百十家其書至多以余所覽僅數十種擇其議論精當能昔人所未者具錄之餘未能徧及也其引據姓氏備載於前

一詁釋皆本爾雅而佐以陸氏佃羅氏願兩家之攷據於禮樂制度艸木禽獸之名亦頗覈矣至於山川地理古今異名都邑形勝時移代易徧稽輿圖兼以遊蹤所至到處詢訪似於圖志所載尢爲詳核

一京山郝氏解余初受經時先君子卽授以是書因知有小序大序之別而解經斷宜遵小序也特郝氏拘定序說序有難通者輒爲委曲生解未免有以經就傳之獘而又立意與集傳相反不得其平至於議論之精醇者又往往足以明集傳其功不可誣也

一晉江何子先生作詩經世本向謫南曹時剞劂甫竣卽持以示余使爲校訂余少好異書見其以詩編年混風雅頌而一之則大駭祕爲帳中物今讀之其牽彊杜撰頗多至於攷據精詳有恰與詩指合者亦存之以備一說何先生授余以易又授以詩其教不敢忘也故錄存者多而亦時加辧論要之先生書自成一家言孤行於世不必以經學相律也

一毛鄭孔三家之說爲朱傳所不錄而是編間有錄者則書毛云鄭云孔云以別之或朱傳不宗三家而自爲說者亦書朱傳以別之若朱子旣引三家說以入傳矣則槪載之編中不別其姓氏也

一是編多采先儒緒論凡引據甚多者則稱某氏其或間有引者則直著其名毛鄭孔三家則姓而不氏朱子集傳直稱爲注集注之外又有他書所載朱子論詩之語則書朱子以別之

一是編毛鄭孔三家之書錄者十之二集傳錄者十之三諸家各本錄者十之四編中有云按者多系攷據典文圈以別之愚按云云則某之私說也又另起以別之其說或於三家與朱注之防互有異同者爲之正之或諸家引證有未核言之有未暢者爲之核之暢之有言之醇疵各半者則去其疵而存其醇間有出於己所剏見者不過十之一二耳

一詩題下具錄序語依注疏本也詩篇後總其章句若干系以論斷依集傳本也其申或援史論或引古語或諸家異同並載以俟折衷或特標己意微有體認大約以補章句說中所未盡者有得輒錄或載諸前或載諸後要無大分別也

一是編自乙卯春始事家無蔵書命兒防祿從友人家搜錄諸本擇其粹精者手自編輯凡七易稿始成其平生老友片言必紀或子弟及門一言可采者亦並載入

欽定四庫全書

田間詩學卷首

桐城錢澄之撰

詩總論

【六藝論曰詩者歌風諭之聲也自書契之興朴略尙質面稱不爲諂目諫不爲謗君臣之接如朋友然在於懇誠而已斯道稍衰姦僞以生上下相犯及其制禮尊君卑臣於是箴諫者希情志不通故作詩者以誦其美而譏其過疏云益稷稱舜云上以納言時而颺之格則承之庸之否則威之是舜誡羣臣使之用詩則用詩規諫舜時已然按唐虞之詩非由情志不通直對面歌詩以相戒朂臯陶與舜相答爲歌卽是詩也虞舜所言𨿽是舜之命夔而舜承於堯明堯已用詩矣陳傅良云春秋之衰以禮廢秦之亡以詩廢嘗觀之詩刑政之苛賦役之重天子諸侯朝廷之嚴而後妃夫婦衽席之祕聖人爲詩而使天下匹夫匹婦之微皆得以言其上宜若啟天下輕君之心然亟諫而不悟顯戮而不戾相與攜持去之而不忍是故湯武之興其民急而不敢去周之衰其民哀而不敢離蓋其抑鬱之气舒而無聊之意不蓄也嗚呼詩不敢作天下怨極矣卒不能勝共起亡秦秦亡而後快於是始有匹夫匹婦存亡天下之權嗚呼春秋之衰以禮廢秦之亡以詩廢吾固知公卿大夫之禍速而小民之禍遲而大而詩者正所以維持君臣之道其功用深矣司馬遷云古者詩三千餘篇及至孔子去其重取可施於禮義上采契后稷中述殷周之盛至幽厲之缺始於衽席故闗雎以爲風始鹿鳴爲小雅始文王爲大雅始淸廟爲頌始三百五篇孔子皆歌之以求合於韶武雅頌之音禮樂自此可得而述以備王道成六藝班固云孔子純取周詩上采殷下取魯凡三百五篇遭秦而全者以其諷誦不獨在竹帛也】

【愚按虞書曰詩言志歌永言聲依永律和聲此萬世言詩之始明詩之卽以爲樂也周禮大師敎六詩曰風曰賦曰比曰興曰雅曰頌以六徳爲之本以六律爲之音則詩之爲詩不於辭句而於音律明矣序曰動天地感鬼神莫近於詩非聲音之道烏足以感動乎謝良佐云詩猶今之歌曲今之歌曲往往能使人感動至學詩則不然愚謂歌曲之能感動人者亦聲音爲之也古之詩音爲主而辭以葉之今琴之有音無字者多矣皆謂之琴曲後之人從其音而協以辭卽其辭而暢以理然不欲毫髮有戾於音夫詩亦猶是也孔子歌三百五篇以合於雅頌是篇篇可而歌也秦火以後詩獨存諸諷誦亦以音存也是故風之有十五國雅之有大小與頌之爲頌皆各以其音非後世章句之儒所得以義理分別也孔子曰興於詩立於禮成於樂先王以六經垂敎惟詩禮樂之用最切詩禮樂𨿽分三者其用則一他日詔伯魚以學詩學禮而樂卽寓其中矣又曰小子何莫學夫詩則禮樂皆寓其中矣孔子之敎弟子彈琴詠歌造次不輟故晏子譏其繁歌皷舞以聚徒也記曰誦詩三百歌詩三百詩三百舞詩三百是三百篇不獨可歌亦備乎舞之音節矣序曰情於聲聲成文謂之音疏云原夫作樂之始樂冩人音人音有小大髙下之殊樂器有宮商角徵羽之異依人音而制樂托樂器以冩音是樂本效人非人效樂但樂曲旣定規模以成後人作詩模凖舊法此聲成文謂之音也據樂初之時則人能成文始入於樂據制樂之後則人之作詩先須成樂之文乃成爲音音能冩情情皆可見聽音而知治亂觀樂而識盛衰故神瞽有以知其趣樂記曰聲相應故生變變成方謂之音注云方猶文章也樂之器彈宮則眾宮應然不足爲樂是以變之使雜也左傳曰若琴瑟専壹誰能聴之卽聲必須雜之義矣故曰聲成文謂之音則聲與音自別樂記注雜比曰音單出曰聲記又云審聲以知音審音以知樂則以聲變乃成音音和乃成樂耳按初作樂者準詩而爲聲聲旣成形須依聲而作詩故後之作詩者皆主應於樂文也故曰主文而譎諫所謂主文者謂合於宮商相應之文而依違譎諌不直言君之過失故言之者無罪聞之者足以戒也郝氏曰聲與詩異序曰在心爲志言爲詩此聲與詩之辧也夫子謂鄭聲淫非鄭詩淫也記曰鄭音好濫淫志衞音促數繁志宋音燕女溺志齊音傲辟驕志若謂鄭音卽鄭詩衞音卽衞詩齊音卽齊詩十五國風未有宋詩也所謂燕女溺志是何詩與以聲罪詩誤矣樂記子貢問於師乙曰賜聞聲歌各有宜敢問賜宜何歌師乙謂寛而靜柔而正者宜歌頌廣大而靜疏達而信者宜歌大雅恭儉而好禮者宜歌小雅正直而靜廉而謙者宜歌風肆直而慈愛者宜歌商溫良而能防者宜歌齊商者五帝之遺聲也商人識之齊者三代之遺聲也齊人識之蓋謂以商齊之聲歌風雅頌之詩聲與詩自別鄭氏疑商齊與風雅頌並列爲歌則是以齊爲齊風商爲商頌矣彼謂商爲五帝之聲齊爲三代之聲者何以稱焉按齊卽營丘本少昊時爽鳩氏所居之地商者契始封之地今商州也至相土始遷於商丘夾漈鄭氏曰自後夔以來樂以詩爲本詩以聲爲用八音六律爲之羽翼耳聖人編詩爲燕享祀之時用以歌而非用以說義也漢初去三代未逺大樂氏以聲歌肄業往往三百篇瞽史之徒例能歌也迨義理之說日勝而聲歌之學日微東漢之末禮樂蕭然曹孟徳平劉表得漢雅樂郎杜夔夔老久不肄習所得於三百篇者惟鹿鳴騶虞伐檀文王四篇而已太和末又失其三左延年所得惟鹿鳴一篇毎正旦大會東廂雅樂常作者是也議者謂古者歌鹿鳴必歌四牡皇華三詩同節故曰工歌鹿鳴之三而用南陔白華華黍三笙以贊之然後首尾相承節奏有屬今得一詩而如此用可乎至晉世鹿鳴一篇又無傳矣自鹿鳴一篇絕後世不復聞詩矣馬氏曰詩之被於歌也以爲燕享賓客祭祀鬼神之用但求之三百五篇惟周頌三十一篇商頌五篇爲祭祀之詩小雅鹿鳴以下彤弓以上諸篇爲燕享之詩至於周南以下十五國風小雅自六月而下大雅自文王而下以至魯頌之四篇序者以爲美刺之辭但能言其文義之所主而不能明其聲樂之所用矣左傳所載列國諸侯大夫聘享賦詩大率斷章取義非曰此燕必合賦此詩也獨儀禮所載鄕飲酒禮燕禮工歌間歌合樂之節及穆叔所言天子享元侯與兩君相見之禮則専有其詩然考其歌詩合樂之意蓋有不可曉者夫闗雎鵲巢閨門之事后妃夫人之詩也何預於鄕宴而鄕飲酒燕禮歌之采蘋采蘩夫人大夫妻能主祭之詩也何預於射而射禮用之肆夏繁遏渠宗廟配天之詩也何預於燕飲而天子享元侯用之文王大明綿文王興周之詩也何與於交鄰而兩君相見歌之晉荀偃曰歌詩必類如儀禮及穆叔所言則類者少不類者多】

【愚按此數詩必其音樂之節奏有協於諸所行之禮文而不論其辭義也】

【射禮天子以騶虞諸侯以貍首大夫以采蘋士以采蘩爲節今詩無貍首諸侯僭而去之孔子錄詩不得也儀禮鄕飲酒工歌鹿鳴四牡皇華謂之升歌三終笙入堂下磬南北面立樂南陔白華華黍謂之笙入三終間歌魚麗笙由庚歌南有嘉魚笙崇丘歌南山有臺笙由儀謂之間歌三終乃合樂周南闗睢葛覃捲耳召南鵲巢采蘩采蘋則合樂三終也工告於樂正曰正樂備陳氏樂書曰工歌則琴瑟以詠而已笙不與焉笙入則眾笙而已間歌不與焉間歌則歌吹間作未至於合樂也合樂則工歌笙入間歌並作而樂於是備矣按笙以笙吹詩間歌者謂堂上堂下一歌一吹更疊而作也宋寧宗時姜夔進大樂議其議登歌當與奏樂相合歌者登歌徹歌是也奏者金奏下管是也古之樂或奏以金或吹以管或吹以笙不必皆歌詩周有九夏鐘鼓奏之所謂奏以金也大祭祀登歌旣畢下管象武管者簫篪蓫之屬象武皆詩而吹其聲所謂吹以管也周六笙歌自南陔皆有聲而無詩笙師掌之以供祭享所謂吹以笙也凡祭升歌淸廟徹而歌雍一大祀惟兩歌詩宋神宗朝楊傑言大樂之失一曰歌不永言謂八音律呂皆以人聲爲度今歌者或詠一言而濫及數律或】

【章句已闋而樂音未終所謂歌不永言也請節其煩聲以一聲歌一言】

【愚按唐開元鄕飲酒禮其樂有鹿鳴四牡皇華魚麗南有嘉魚南山有臺闗雎葛覃捲耳鵲巢采蘩采蘋十二篇之目其聲不得聞矣宋時有趙彥肅者傳此十二詩譜毎句之中字皆葉以律呂云卽開元遺聲朱子疑古樂有唱有嘆唱者歌句也嘆者繼其聲也詩詞之外應更有疊字散聲以嘆其趣漢晉之間舊曲旣失其傳則其詞𨿽存而世莫能補爲此故也若但如此譜直以一聲葉一字則古詩篇篇可歌無復樂崩之嘆矣又其以淸聲爲調似非古法趙又以鹿鳴六詩爲黃鐘淸宮自注云俗呼正宮闗雎六詩爲無射淸商自注云俗呼越調按正宮則宮聲七調中之一調越調則商聲七調中之一調也豈十二詩専用宮商二調邪凡樂無五音卽不成聲猶聲髙下不備卽不成歌陳樂書曰樂有歌歌有曲曲有調樂府之以淸商名者調法之名也方藥地謂詩三百篇皆樂也正調卽雅樂也樂不過髙下疾徐錯綜而合節奏爲調法耳十五字七調五音三者不能違也較今俗樂側調低二字爲正調卽雅矣七調卽宮商角徵羽變宮變徵也十五字卽吹家所謂五凡工又上一四六勾合之十字而四字一字上字凡字五字各有髙下二音共爲十五字也簫笛去合四勾用七字吹者每一調則閉兩字琴有七宮商角徵羽少宮少商是也以二聲相合命之曰仙翁以和其調皆七而用五耳】

二南論

【二南皆爲文王之徳周召二公施行之周公爲政於國中而召公宣布於諸侯徳化大成於內而南方諸侯之國莫不從化是也朱子謂其得之國中者雜以南國之詩而謂之周南言自天子之國而被於諸侯不但國中而已也其得之南國者則直謂之召南言自方伯之國被於南方而不敢以系於天子也先儒以周南爲文王聖人之化召南爲先公賢人之化其說鑿矣周公封魯召公封燕皆元子世之其次子世守采地在王宮春秋時所稱周公召公是也僖九年公防宰孔周公於葵丘文五年召伯來會葬是春秋時周召也平王以西都賜秦則春秋時周公召公別於東都受采存周召之本名又非復岐周之周召矣嚴氏謂文王之國東北近紂都西北近犬戎故化獨南行也郝氏曰周岐丰也岐今岐山縣丰今鄠縣周家王業始造之地文王以聖徳治岐丰化行梁荊梁荊在岐丰東南故曰南不言北者紂都在北文王三分有二正東南之間也六州者雍梁荊豫徐其屬紂者惟冀靑兗耳】

【愚按呂氏春秋紂命文王稱西伯賜之千里之地蓋令千里之地聽文王節制管子所謂賜我先君履猶後世所謂州牧也是三分有二正朔猶殷特文王之教令賞罰得以行耳又云文王不敢受爲民請去炮烙之刑史記云獻洛西之地卽此是也是洛以西皆屬文王皆紂所賜彼自有國君而以文王爲方伯也周召二十五篇惟甘棠與何彼穠矣二篇是後王時作武王定天下始封太公爲齊侯令周召爲二伯今何彼篇有齊侯之子而甘棠篇有召伯之稱皆非文王爲西伯時事也郝敬以二南言南者指政教所及皆周有天下後追誦其事令世世師文王也愚觀二南皆文王時之詩惟此二篇後人所作其一爲召伯而作其一古者王姬下降必有同姓諸侯主之此當是成王之時王女下降召伯主之也故後之錄詩者並以系之召南說詳二詩解中先儒謂天子歌周南諸侯歌召南按儀禮鄕飲酒合樂周南則闗雎葛覃捲耳召南則鵲巢采蘩采蘋未聞二南之所用有不同也燕禮亦然且射禮天子以騶虞爲節乃獨取諸召南何邪二南於君皆稱公侯又足驗文王未嘗受命稱王矣鼔鐘之詩曰鼓瑟鼔琴笙磬同音以雅以南以籥不僭謂以籥奏二雅二南也若文王世子有所謂胥鼓南季札觀樂有舞象箾南籥者疑南之爲樂古矣未必卽二南也而二南之詩其音節必協於古之南籥故因以南名邪】

十五國風論

【考十五國風其次第先後相傳各有不同周召邶鄘衞王鄭齊豳秦魏唐陳曹此周大師樂歌之次第吳季札所聞者是也周召邶鄘衞王鄭齊魏唐秦陳檜曹豳此毛氏詩詁訓傳之次第也周召邶鄘衞檜鄭齊魏唐秦陳曹豳王此鄭詩譜之次第也周樂次第在孔子未刪詩之前鄭詩譜特以己意次其先後先儒相傳一依毛傳爲正疏云周召風之正經固當居首自衞以下十有餘國編比先後舊無定說若以先後爲序則齊哀先於衞頃鄭武后於檜國而衞在齊先檜處鄭後是不由世之先後也若以國地爲序則鄭小於齊魏狹於晉而齊後於鄭魏先於唐是不由國之大小也若以采得爲次則雞鳴之作逺在緇衣之前鄭國之風必處檜詩之後何得後作先采先作後采是不由采得爲先後也】

【先君子敬修先生嘗謂卽國風之次第可以觀周室之世變焉二南王業之始基也而次以邶鄘衞衞紂都也方文王化行南國聲教獨阻於紂都故風俗之淫亂至妹邦而極𨿽以康叔武公之徳教而不能變次諸二南之後使其風相形而益著也以見被文王之化者其風如彼不被文王之化者其風有如此衞風之後卽次以王王猶衞之續乎幽王以襃姒亡周紂以妲己滅殷妹土驪山千古一轍黍離之詩何以異於麥秀之歌哉蓋周之東遷去亡無幾矣隨平王以東遷者鄭也且以厲宣之親諸國莫親於鄭故次以鄭自東遷以後天下不知有周久矣賴齊桓晉文主盟中國諸侯知尊王室奉爲共主者數百年王者不作天下何可無霸主哉故次齊次晉魏之先於唐猶邶鄘之先於衞序諸先者明其爲所並也秦𨿽不能爭盟上國然其君實足以霸且晉之有晉秦之功也故次以秦至於陳靈公不道見殺於夏徵舒中國無討之者使楚子入問其罪卒以縣陳問鼎之心自此啟矣錄陳風者不第傷人倫之道絕抑亦傷中國之無霸主也季子聴歌詩自檜以下無譏焉微之也然而檜之卒章有顧瞻周道之悲曹之卒章有念彼周京之嘆錄詩者蓋惓惓不忘乎西京也且以平王東遷於王城敬王又東遷於成周成周者狄泉卽曹詩所謂下泉也周自此益東王气盡矣於是復溯王業之始而終以豳風豳風者周公述后稷公劉之化以戒成王後人又取周公所作與凡爲周公而作之詩皆系之豳以爲周之太平由公致之也殆不勝今昔之感矣】

【愚按先王盛時凡列國之風諸侯采之以貢於天子天子受之列於樂官而於其中施賞罰焉自東遷以後巡狩述職之典不行諸侯不貢詩太史不陳詩久矣然吾觀變風之作大抵皆春秋時事周太師類能歌之意必桓文主盟率諸侯共尊周室修復故事惟時天子𨿽不巡狩采風諸侯猶時貢其風謠以存述職之遺意不然春秋列國之詩何猶領諸周之樂官而播諸列國大夫之口邪孟子曰王者之迹熄而詩亡謂不能如先王時因詩以行黜陟之典耳於是孔子作春秋用褒貶以代賞罰嗚呼詩以霸主而存春秋因霸主而作齊桓晉文之功曷可誣哉】

【鄭云孔子錄夷王懿王時詩訖於陳靈公謂之變風變雅按本紀云懿王立王室遂衰衰自懿王始公羊傳稱齊哀公烹乎周受紀侯之譖也衞世家云貞伯卒子頃侯立頃侯厚賂夷王王命爲衛侯由夷王始是夷王身失禮也變風之作齊衞爲先皆當懿王夷王之世程大昌曰南雅頌樂詩也若邶至豳十三國者詩皆可采而聲不入樂則直以徒詩著之本土春秋戰國以來諸侯卿大夫士賦詩道志者凡詩雜取無擇至考其入樂則自邶至豳無一詩在數享之用鹿鳴鄕飲酒之笙由庚鵲巢射之奏騶虞采蘋諸如此類未有或出南雅頌之外者然後知南雅頌爲樂詩而諸國之爲徒詩也】

【愚按大戴投壺篇云凡雅二十八篇其八篇可歌鹿鳴貍首鵲巢采蘩采蘋伐檀白駒騶虞也曹魏時得漢雅樂郎杜夔能歌文王鹿鳴騶虞伐檀四篇據所載鹿鳴白駒爲小雅餘皆二南南雅或可通稱伐檀非魏風邪何以亦列於雅樂邪則謂十三國之詩不可入樂謬矣左傳吳季札請觀周樂使工爲之歌周南召南並及於十三國而季札聞之卽能辧其國風無有異也古樂以人聲爲主而律以和之豈有可歌而不可入樂者乎朱子引舊說二南爲正風所以用之閨門鄕黨邦國而化天下也十三國爲變風則亦領在樂官以時存肄備觀省而垂鑑戒耳孔子歌三百篇以合於雅頌之音漢初瞽史之徒類能歌三百篇若以十三國詩不入樂章則瞽史肄習之何爲乎吾意南雅頌皆王朝國中之音神人所共習者此十三國之風土旣殊聲音各異故𨿽備諸樂官而不用之燕享祀也凡歌一國之詩者意必各從其一方之聲如今之唱南曲必操吳音唱北曲必作北調不然季札何以聆其聲而知其國也孔子謂鄭聲淫蓋惡其聲之好濫淫志易以溺人耳豈以其詩哉十三國之外其風不載者何也按譜曰陳列國之詩者將以知其缺失省方設教爲黜陟時徐及吳楚僭稱】

【王號不承天子之風棄其詩夷狄之也其餘江黃六蓼之屬旣驅陷於彼俗又亦小國猶邾滕紀莒之等夷其詩蔑而不得列於此宋魯亦無風何也曰有而不錄也宋爲王者之後周以爲客魯以周公之功亦以客禮待之凡巡狩述職不陳其風示無貶黜客之義也故夫子錄其頌凡詩皆可入樂而以南雅頌十數篇爲燕享祀樂章者蓋周公制作時所定也禮樂旣定後有作者無緣增入至於瞽史未嘗不肄習之不然何由領諸樂官季札得以盡觀耶詩有正變之分亦由是也今所謂變風變雅其詩皆周公未及見者凡周公時詩皆爲正也獨是豳詩本周公所作或周人頌公之詩而亦儕於十三國謂之變風何耶他詩或公嫌於自伐不入雅頌被之樂章可矣若七月篇述祖徳以戒成王其體居然大雅而以爲風且以爲變風因先儒序詩列諸十三國之後遂相承以爲變風謬矣或又以爲聲不入樂周禮籥章中春晝擊土鼓龡豳詩以逆暑中秋迎寒亦如之則邠詩之入樂古矣周禮又以祈年龡邠雅蠟祭龡邠頌當卽此一篇八章中取其音體各近者分別用之而今以甫田等詩爲豳雅良耜等詩爲豳頌恐未必然】

二雅論

【左傳襄公二十九年吳季札來聘請觀周樂歌大雅小雅是雅有大小已見於夫子未刪正之前矣何楷云雅者樂器也周禮笙師職云舂牘應雅以教祴樂祴夏之樂先王所以示戒也舂牘應雅四者所以節之也陳云雅者法度之器所以正樂者也賓出以雅欲其醉不失正也工舞以雅欲其訊疾不失正也按賓出以雅用祴夏以示戒則工舞以雅可知子夏曰雅者正也程子曰雅者正言其事張子厚云雅之體直言之比興差少無隠諷譎諫之巧而朱子則以爲正雅之歌也大雅十八篇小雅十六篇爲正經其用於樂國君以小雅天子以大雅然而饗賓或上取宴或下就何者天子享元侯歌肆夏合文王諸侯歌文王合鹿鳴諸侯於鄰國之君與天子於諸侯同天子諸侯宴羣臣及聘問之賓皆歌鹿鳴合鄕樂合周南闗雎等詩也觀其次第以歌以合則大雅之尊於小雅審矣劉公瑾云凡上下通用之樂止是小雅二南無歌大雅者足見大樂爲天子之樂與小雅殊也疏曰詩體旣異樂音亦殊國風之音各從水土之气述其本國之歌而作之雅頌之音則王者徧覽天下之志總合四方之風而制之樂記所謂制雅頌之聲以道之是其事也】

【愚按孔子刪詩正樂雅頌各得其所則雅頌之中其音微有不合於雅者頌者皆在所刪已】

【朱子云小雅施之君臣之間大雅惟人君可歌馮時可云小雅天子逮下之詩大雅天子述祖之詩蘇轍云小雅言政事之得失大雅言道徳之存亡而蘇軾言季札觀周樂以爲大雅曲而有直體小雅思而不貳怨而不言者狹而不迫也則大雅小雅之所以異者取其辭之廣狹非取其事之小大也嚴粲云雅之小大特以體之不同耳蓋優柔委曲意在言外風之體也明白正大直言其事雅之體也純乎雅之體者爲雅之大雜乎風之體者爲雅之小離騷出於國風言多比興意亦微婉世以風騷並稱謂其體之同也太史公稱離騷曰國風好色而不淫小雅怨誹而不亂若離騷者可謂兼之矣言離騷兼國風小雅而不言兼大雅見小雅與風騷相類而大雅不可與風騷並言也郝敬曰小雅大雅皆王朝之詩小雅多言政事而兼風大雅多言君徳而兼頌故小雅之聲飄姚和動風之類也大雅之聲莊嚴典則頌之類也】

【愚按序云政有小大故有小雅焉有大雅焉不知常武之興師何以大於六月捲阿之求賢何以大於鹿鳴乎嚴粲謂小雅雜乎風大雅純乎雅則小雅之天保六月車攻吉日等詩非純乎雅者耶大雅之棫朴旱麓靈臺鳬鷖等詩非雜乎風者耶蘇子瞻謂大雅之變作於大臣召穆公衞武公之類是也小雅之變作於羣臣家父孟子之類是也然大雅云漢之詩作於仍叔非周大夫乎小雅何人斯之詩作於蘇公非周卿士乎程大昌雲南雅頌樂名也若今樂曲之在某宮者也均之爲雅音類旣同又自別爲大小則聲度必有丰殺亷肉亦如十二律然旣有大呂又有小呂也陸深云嘗見古器物銘識有筦曰小雅筦有鐘曰頌鐘乃知詩之篇名各以聲音爲類而所被之器亦有不同也此數說彷佛近之吾嘗觀魏文侯問於子夏曰吾端冕而聴古樂則惟恐臥聴鄭衞之音則不知倦漢武帝時河間獻王獻雅樂下太樂官常存肄之嵗時以備數然不常禦常禦及郊廟皆非雅聲至哀帝時始罷鄭聲用雅樂魏武帝平荊州獲杜夔爲雅樂郎而柴玉左延年之徒妙善鄭聲被寵惟夔好古存正然雅音卒以不傳隋開皇時樂工造曲爲一時之妙多習鄭聲萬寶常所爲獨歸於雅正不爲時人所好唐貞觀開元之時所用者皆教坊俗樂太常工人常肄習之其不可教者乃習雅樂然後知孔子所謂惡鄭聲恐其亂雅樂者非鄭詩也鄭聲卽梁恵王所爲世俗之樂猶云新聲也凡聲之足以悅耳而惑人心志者皆鄭聲也唐時不能習俗樂者乃習雅樂杜夔之不能與柴玉左延年爭寵而萬寶常不爲時人所好則雅音不如鄭音之悅耳審矣隋有法曲其音淸而近雅煬帝厭其聲淡則雅之爲音可知今之樂由古之樂也吾意小雅者雅音而微通乎俗聞之者猶足以感動故曰近於風也大雅則其音益淡其體益莊時俗皆不足以聽之故曰近於頌樂記曰淸廟之瑟朱而疏越一唱而三嘆有遺音矣近於頌則大雅之不悅耳較小雅尢甚又可知矣故小雅以用之燕禮鄕飲酒禮所以通人情而合歡也大雅則直用之饗祀以致敬也是二雅固有一定之音體王政旣衰變雅繼作取大雅之音歌其政事之變者謂之變大雅取小雅之音歌其政事之變者謂之變小雅皆由音體有大小也變者亦播之於樂或無算之爵所用或隨事類而歌又其詩在制禮之後其樂不常用耳】

三頌論

【序曰頌者美盛徳之形容以其成功告於神明按此惟周頌耳其商魯之祀則異乎是商頌𨿽是祭祀之歌祭其先王之廟述其生時之功正是死後頌徳非以成功告神其體異周頌也魯頌主詠僖公功徳才如變風之美者耳又與商頌異也班固曰成康歿而頌聲寢王澤竭而詩不作蓋成王太平之後其美不異於前故頌聲止也陳靈公淫亂之極其惡不復可言故變風息也歐陽修曰古詩之作有天下焉有一國焉有神明焉觀天下而成者人不得而私也體一國而成者眾不得而違也會神明而成者物不得而欺也不私焉雅著矣不違焉風一矣不欺焉頌明矣朱子疑魯不應有頌石莊曰列國凡有宗廟必有宗廟之詩詩必皆以頌爲名不特魯有之也魯之異於列國者升歌淸廟下管象舞耳凡太史陳風采民間之歌謠而已諸侯自詠嘆其祖功宗徳於民風無涉故天子不得而見然則列國之頌何其絕不一出曰逸詩多矣安知無雅頌雜乎其間王制曰天子賜諸侯樂則以柷將之賜伯子男樂則以鞀將之樂記曰天子之爲樂也以賞諸侯之有徳者也徳盛而教尊五穀時熟然後賞之以樂此賜之天子者也不則自爲之者也若駉駜泮閟魯也他國可以類已】

【愚按周成王以禮樂賜魯伯禽使祀周公魯於是乎有頌當時升歌卽淸廟之什諸篇而徹祭卽雍詩也明堂位所云魯大嘗禘升歌淸廟下管象舞是也其後魯遂用之羣廟至僖公之世去周公已久宗廟所歌者皆天子之樂章自覺其僭故季孫行父請於周命史克作之以示不僭之義成王賜伯禽以天子之禮樂祀周公魯於是有頌以爲廟樂其後自作詩以美其君亦謂之頌至季孫行父始請命天子頌僖公能繼伯禽之烈天子命史克作爲四詩使聲於其廟體近國風亦有辧也以其出自天子賜也故夫子存之而他頌盡削孔子云吾自衞反魯然後樂正雅頌各得其所此據正樂而言謂某禮當奏某樂某樂之章或取之小雅或取之大雅某樂之章當取之頌使各得其所耳鄭樵曰三代旣沒漢魏以來始則風雅不分次則雅頌無別次則頌亡如鼔吹曲相合歌雜風與雅合而用之是謂風雅不分然皆享燕之樂享則上兼用下樂燕則下得用上樂風雅之音𨿽異燕享之用則通是風雅猶可通歌也古者雅用於人頌用於神漢武帝立樂府采詩𨿽不辧風雅至於郊祀房中之章未嘗用於人事以明神人不可以同事也及明帝定四品有曰雅頌樂辟雍享射用之是雅頌無別也且淸廟祀文王執競祀武王莫非頌聲曹魏凖鹿鳴作於赫篇以祀武帝凖騶虞作巍巍篇以祀文帝凖文王作洋洋篇以祀明帝三廟純用風雅此頌之所以亡也頌亡則樂亡矣】

【愚按古者享賓或上取燕或下就天子饗元侯歌肆夏合文王是以雅合頌也諸侯歌文王合鹿鳴是以小雅合大雅也天子諸侯燕羣臣及聘問之賓皆歌鹿鳴合鄕樂合周南闗雎也是以南合小雅也是饗燕之禮南雅合用頌亦可用之於享特雅未嘗有用之於祀者耳】

古序考

【漢興有魯齊燕三家之學皆列諸學宮司馬遷曰言詩於魯則申培公於齊則轅固生於燕則韓太傅班固云魯申公爲詩訓故而齊轅固生燕韓生皆爲之傳又云齊燕魯或取春秋采雜說咸非其本義與不得已魯最爲近之齊詩魏代已亡魯詩亡於西晉韓詩𨿽存無傳之者今所傳惟外傳十卷耳魯詩出於浮丘伯浮丘伯荀卿門人也齊燕不知所從受而韓氏之學自謂不如易深最後毛公詩出稱得傳於子夏不與三家同以授毛萇然其本亦出荀卿云毛公者魯人名亨作訓詁傳以授趙國毛萇時人以亨爲大毛公萇爲小毛公傳至東海衞宏字敬仲從九江謝曼卿受毛詩序善得風雅之旨今傳於世鄭康成氏遵暢毛旨特爲之箋又申明毛義以難三家三家遂廢鄭又著有詩譜按太史年表自共和始歷宣幽平王而得春秋次第以立譜焉欲知源流淸濁之所處則循其上下而省之欲知風化芳臭气澤之所及則傍行而觀之蓋詩之大綱也自後言詩者不越毛鄭爲宗按本紀夷王已上多不記在位之年厲王三十四年王益嚴又三年王出奔於彘召公周公二相行政號曰共和共和十四年厲王死於彘宣王卽位四十六年崩子幽王立十一年爲犬戎所殺平王東遷立四十九年當魯隠公之元年計共和元年距春秋之初一百十九年故鄭謂夷厲已上嵗數不明據太史年表自共和始歷宣幽平而得春秋次第以斯立譜鄭樵謂漢興四家之詩毛詩與齊魯二家皆未有序惟韓詩以序傳於世韓詩得序而益明漢儒多宗之如司馬遷雄範之徒皆以二南作於周衰之時此韓學也毛詩至衞宏爲之序鄭爲之注而毛序之學盛行又非韓所敢望也或謂大序作於子夏小序作於毛公此說非也序有鄭注而無鄭箋其不作於子夏明矣毛公於詩第爲之傳其不作序又明矣又謂大序作於聖人小序作於衛宏謂小序作於衛宏是也謂大序作於聖人非也命篇大字蓋傳於當時采詩太師之所題而題下之序則衛宏從謝曼卿受師說而爲之也宏序作於東漢故漢世文字未有引詩序者惟黃初四年有曹共公逺君子近小人之語蓋魏後於漢而宏之序至是而始行也程大昌云古序之與大序今混並無別然有可考者凡詩序兩語如闗雎后妃之徳也世人謂之小序者古序也兩語以外續而申之世謂大序者宏語也今其續序之指事諭意凡左傳國語所嘗登載則深切著明歷歷如見苟二書之所不言而古詩又無明證則第能附和詩詞順暢其意未有一語能指言其人其事也此以見序之作凡親生作詩之世目擊賦詩之事自可以審定不疑也範謂續序之爲宏作眞實錄矣馬端臨曰詩書之序先儒多疑之至朱文公備論其得失而於詩國風諸篇之序詆斥尢多愚以書序可廢詩序不可廢就詩序論之雅頌之序可廢而十五國風之序不可廢何也書直陳其事而已序者令深得經意不過明其已言之事而已詩則異於書矣然雅頌之作其辭易知其意易明至風之爲體比興之事多於敍述風諭之意浮於指斥蓋有反覆詠嘆聫章累句而無一言及作之之意者序乃一言以蔽之曰爲某事也苟非其傳授之有源探索之無舛則孰能臆料當時指意之所歸以示千載乎芣苢之序以婦人樂有子爲后妃之美也其詩語不過形容采掇芣苢之情狀而已黍離之序以爲閔周室宮廟之顚覆也而其詩語不過慨嘆禾黍之苗穂而已此詩之不言所作之意而賴序以明者也叔於田二詩序以爲刺鄭莊公也詩則鄭人愛叔段之辭耳之水椒聊二詩序以爲刺晉昭公也詩則晉人愛桓叔之辭耳此詩之序其事以諷初不言刺之之意而賴序以明者也若捨序以求之則四詩非子云美新之賦則袁宏九錫之文耳鴇羽陟岵之詩見於變風序以爲徵役者不堪命而作也四牡采薇之詩見於正雅序以爲勞使臣遣戍役而作也深味四詩之旨其嘆行役之勞苦序饑渴之情狀憂孝養之不遂悼歸休之無期辭無異也此詩之詞同意異而賴序以明者也文公又謂夫子於鄭衛蓋絕其聲於樂以爲法而存其詞於詩以爲戒左傳言季札來聘請觀周樂而所歌者邶鄘衛鄭皆在焉則諸詩固雅樂矣使其爲里巷狹邪所用則周樂安得有之而魯之樂工亦安能歌之乎列國聘享賦詩固多斷章取義然其不倫者亦來譏誚如鄭伯有賦鶉之奔奔楚令尹子圍賦大明及穆叔不拜肆夏寧武子不拜彤弓之類是也鄭伯如晉子辰賦將仲子鄭伯享趙孟子太叔賦野有蔓艸鄭六卿餞韓宣子子齹賦野有蔓艸子太叔賦蹇裳子遊賦風雨子旗賦有女同車子柳賦籜兮此六詩皆文公所斥以爲淫奔之作也然皆見善於叔向趙武韓起乃知鄭衛之詩未嘗不施之燕享而六詩之旨意當如序者之說不當如文公之說也郝氏曰按各序首一句爲各詩根柢下文皆申明首句之意先儒謂首序作自子夏餘皆毛公增補夫古人有詩卽有題或國史標注或掌故記識曽經聖人刪正決非苟作而毛公明微顯詳略亦曲盡矣或謂毛公有大小非出一手其父子兄弟轉相明故傳與序間有不合大抵箋不如傳傳不如序毛公補序又不如序首一語讀詩惟當以序首爲宗記曰詩言志故古序卽是詩人之志詩辭明顯則序不及但道詩所未言後人所不知者故序不可廢也又曰二南雅頌所載文武諸詩皆作於王業旣成之後故序以文事爲文王詩武事爲武王詩非謂其詩卽作於其時也朱子據詩中有文武成康字輒以生前稱諡爲疑他凡詠其事者謂卽作於其時凡美刺代言者謂卽其人自作固矣朱子又専以史傳質序序自與史傳合然序古而史傳後出如曹風三百赤芾序謂刺共公是也朱謂序附會左傳晉文公數曹乘軒三百之事此左傳牽詩屬辭耳豈眞曹有三百大夫之多乎季札觀魯樂先孔子刪詩五十有九年而傳所述皆因三百篇次第今不謂左傳附會詩而反謂序附會左傳豈不倒見耶】

【愚按各篇小序皆載在篇首之下而關雎篇首所載者鄭氏與朱子皆稱爲大序惟分段各異今特錄於左】關雎后妃之徳也風之始也所以風天下而正夫婦也故用之鄕人焉用之邦國焉【鄭以小序止此自此以下爲大序子夏所作】風風也教也風以動之教以化之詩者志之所之也在心爲志言爲詩情動於中而形於言言之不足故嗟嘆之嗟嘆之不足故永歌之永歌之不足不知手之舞之足之蹈之也情於聲聲成文謂之音治世之音安以樂其政和亂世之音怨以怒其政乖亡國之音哀以思其民困故正得失動天地感鬼神莫近於詩先王以是經夫婦成孝敬厚人倫美教化移風俗故詩有六義焉一曰風二曰賦三曰比四曰興五曰雅六曰頌上以風化下下以風刺上主文而譎諫言之者無罪聞之者足以戒故曰風至於王道衰禮義廢政教失國異政家殊俗而變風變雅作矣國史明乎得失之迹傷人倫之廢哀刑政之苛吟詠性情以風其上達於事變而懷其舊俗者也故變風乎情止乎禮義乎情民之性也止乎禮義先王之澤也是以一國之事系一人之本謂之風言天下之事形四方之風謂之雅雅者正也言王政之所由廢興也政有小大故有小雅焉大雅焉頌者美盛徳之形容以其成功告於神明者也是謂四始詩之至也【朱子謂自詩者志之所之也至此爲大序】然則關雎麟趾之化王者之風故系之周公南言化自北而南也鵲巢騶虞之徳諸侯之風也先王之所以教故系之召公周南召南正始之道王化之基是以關雎樂得淑女以配君子憂在進賢不淫其色哀窈窕思賢才而無傷善之心焉是關雎之義也【郝氏云鄭以詩三百本事爲小序謂子夏與毛公合作蓋首句本古序不詳作者姓氏相傳子夏受詩遂疑爲子夏作是未可知也下爲毛公申說古序則是矣又謂自風風也以下至關雎之義爲大序亦子夏作非也毛公序說多遊衍旁通而關雎首三百故於此總論全經大旨末仍歸關雎本屬一篇而朱子割取詩者志之所之以下至詩之至也別爲大序今依古本合之皆毛公作各篇古序惟首一句耳愚按極詆小序者夾漈鄭氏也極推小序者鄱陽馬氏也先鄱陽而推者廬陵也後夾漈而詆者紫陽也若二南列國非據小序何以知作詩之指至其牽合無據往往有之不可廢亦不可盡宗也所謂序者篇首語也傳者每篇之句解也古皆謂之傳箋者鄭作也孔穎達謂貫長卿傳之於前鄭康成箋之於後疑別有傳焉疏者本劉焯劉之舊文而孔穎達爲之刪增者也】

附朱子辧說

【詩序之作說者不同或以爲孔子或以爲子夏或以爲國史皆無明文可攷惟後漢書儒林傳以爲衞宏作毛詩序今傳於世則序乃宏作明矣然鄭氏又以爲諸序本自合爲一編毛公始分以寘諸篇之首則是毛公之前其傳已久宏特增廣而潤色之耳故近世諸儒多以序之首句爲毛公所分而其下推說云云者爲後人所益理或有之但今攷其首句爲已有不得詩人之本意而肆爲妄說者矣況沿襲云云之誤哉然計其初猶必自謂出於臆度之私非經本文故且自爲一編別附經後又以尙有齊魯韓氏之說並傳於世故讀者亦有以知其出於後人之手不盡信也及至毛公引以入經乃不綴篇後而起冠篇端不爲注文而直作經字不爲疑辭而遂爲決辭其後三家之傳又絕而毛說孤行則其抵牾之迹無復可見故此序者遂若詩人先所命題而詩文反爲因序以作於是讀者轉相尊信無敢擬議至於有所不通則必爲之委曲遷就穿鑿而附合之寧使經之本文繚綟破碎不成文理而終不忍明以小序爲出於漢儒也愚之病此久矣然猶以其所從來也逺其間容或眞有傳授證驗而不可廢者故旣頗采以附傳中而復並爲一編以還其舊因以論其得失云愚按朱子序辧以序非孔子子夏之作而出於漢儒蘇子由亦云詩序若誠出於聖人則序若是詳矣聖人刪詩取三百五篇今其亡者六焉亡詩之序未嘗詳也是序之爲漢儒所作審矣然吾觀序之首句其所從來者古毛公因是以作傳而衞宏受之乃增益其說以足成序文而朱子謂首句已有不得詩之本意者亦刻論也大抵漢去古猶近學者皆有師承逓傳而失實者容有之然未若後人之無所稟受而一以己意推測得則偶合失則全爲妄說矣若鄭夾漈之於國風大半目以淫奔者是已故吾寧右漢也】

田間詩學卷首

欽定四庫全書

田間詩學卷一

桐城錢澄之撰

國風【朱注國者諸侯所封之域而風者民俗歌謡之詩也諸侯采之以貢於天子天子受之以列於樂官於以考其俗尙之美惡而知其政治之得失焉舊說二南爲正風所以用之閨門鄕黨邦國而化天下也十三國爲變風則亦領在樂官以時存肄備觀省而垂鑑戒耳】

周南召南譜略【譜曰周召者禹貢雍州岐山之陽周先公太王避狄難自豳遷焉商王帝乙之初命其子王季爲西伯至紂又命文王典治南國江漢汝旁之諸侯於是天下三分有其二以服事殷故雍梁岐豫徐之人咸被其徳而從之文王受命作邑於丰乃分岐邦周召之地爲周公旦召公奭之采地施先公之敎於已所職之國武王伐紂定天下巡狩述職陳誦諸國之詩以觀民風俗六州者得二公之徳敎尢純故獨錄之屬之太師分而國之其得聖人之化者謂之周南得賢人之化者謂之召南言二公之徳敎自岐而行於南國也乃棄其餘謂此爲風之正經二國之詩以後妃夫人之徳爲首終以麟趾騶虞爲風之始所以風化天下而正夫婦焉故周公作樂用之鄕人焉用之邦國焉或謂之房中之樂者后妃夫人侍禦於其君子女史歌之以節義序故爾郝氏云周岐丰也召亦岐周地名言周召者文王之世周公治內召公治外畿內曰周畿外曰召言南者指政敎所及皆周有天下後追誦其事也周南亦有南國詩如江漢汝墳化由周達召南無周詩蓋専言化之及逺也】

周南一之一

闗雎序曰后妃之徳也風之始也所以風天下而正夫婦也故用之鄕人焉用之邦國焉【全序載在卷首據鄭氏自風也以下至闗雎之義也爲大序以此爲本序今從之鄕人謂鄕飲酒禮是鄕大夫三年賓興賢能之禮經云乃合樂周南闗雎是也邦國謂燕禮是諸侯燕飲其臣子及賔客之禮經云遂歌合樂周南闗雎是也鄭樵雲人之情樂者聞歌則感而爲淫哀者聞歌則感而爲傷惟闗雎之聲和而平樂者聞之其樂不至於淫哀者聞之其哀不至於傷此闗雎所以爲美也又云夫子喜魯太師之樂音節中度故曰樂矣而不及於淫哀矣而不及於傷皆從樂奏中言之非以別其文義也黃佐云燕禮鄕飲升歌三終笙入三終間歌三終乃合樂三終以爲亂亂者樂之末章也闗雎𨿽爲風始以合樂在升歌間歌之後故孔子曰師摯之始闗雎之亂孔云闗雎者詩篇之名金縢云公乃爲詩以貽王名之曰鴟鴞則篇名皆作者所自名也】

闗闗雎鳩在河之洲窈窕淑女君子好逑

【毛傳興也朱注同毛云闗闗和聲也雎鳩王雎也鳥摯而有別列女傳言人未嘗見其乘居而匹處者雎左傳作鴡郯子云少皥氏以鳥紀官鴡鳩氏司馬也杜預注以其摯而有別故爲司馬主法制河北方流水之通名毛云窈窕幽閒也孔云淑女已爲善稱則窈窕宜爲居處窈深逺也窕深肆極也唐詩云窈窕九重閨魯靈光殿賦云旋室便娟以窈窕皆指所居而言逑通作仇匹也怨偶曰仇反言之也與公侯好仇同義匡衡云孔子論詩以闗雎爲首詩曰窈窕淑女君子好逑言能致其貞淑不貳其操情欲之感無介乎容儀宴私之意不形乎動靜然後可以配至尊爲宗廟主也】

【愚按宗鄭說者以太姒思淑女爲助只據序語云然毛氏以淑女指后妃朱子謂文王宮中之人於后妃始至見其徳而作此詩則序所謂憂在進賢不淫其色哀窈窕思賢才而無傷善之心皆自宮人稱之】

參差荇菜左右流之窈窕淑女寤寐求之求之不得寤寐思服悠哉悠哉輾轉反側

【參差陸佃云三相參爲參兩相差爲差荇說文作莕菨余也亦作接餘流爾雅云求也荇菜叢生水中蓋順水之流而求之也按天官醢人陳四豆之實無荇菜意或爲芼羮之用耳祭統曰官備則具備蠶繅衣服酒醴粢盛薦豆和羮之事皆后妃主之而內官左右相之也輾說文作展展之爲言舒也轉則運動之義反復也側旁也因展轉而至於反至於側也皆臥不安席之意朱注此本其未得而言】

參差荇菜左右采之窈窕淑女琴瑟友之參差荇菜左右芼之窈窕淑女鐘鼓樂之

【采說文云掇取也芼爾雅云搴也邢昺云擇菜也謂求而得之多則可以擇而用之也菜和羮曰芼陳祥道云鄭氏謂房中之樂不用鐘磬此曰鐘鼓樂之而周禮敎燕樂以磬師則房中之樂非不用鐘磬也鄭云琴瑟在堂鐘鼔在庭言共荇菜之時上下之樂皆作盛其禮也朱注此章據今始得而言采取而擇之也芼熟而薦之也按琴瑟友之所以冩其親愛自始得時言鐘鼔樂之所以鳴其和豫自旣得後言】

闗雎三章一章四句二章章八句【毛傳言后妃有闗雎之徳是幽閒貞靜之善女宜爲君子之好匹能共荇菜備庶物以事宗廟也則淑女卽指后妃也鄭氏以爲后妃求賢女之助而三夫人以下皆化后妃之徳樂后妃之事然皆不指作者之人朱子謂文王得聖女爲配宮中之人於其始至見其有幽閒貞靜之徳而作是詩】

【愚按朱子宗毛氏以淑女指后妃是也或疑宮人不知何指如以爲王季之宮人則古者命士父子異宮彼淑女之得與否亦何預於王季宮人之憂樂也如以爲文王之宮人古者諸侯一娶九女蓋必嫡夫人至而侄娣從之未有夫人未至而先有宮人者也考皇王大紀稱昌爲世子娶於有莘曰太姒謂太姒至時王季固在文王無宮人審矣然嘗讀大明之篇而疑大紀所載爲不足據詩曰文王初載天作之合明爲文王卽位之初年矣其曰文定厥祥親迎於渭造舟爲梁一皆由於文王未有一語言承王季之命而行者若云大明專美文王𨿽王季尙存要以文王爲主夫娶妻必待父母之命父在子得自爲主乎周書無逸篇稱文王受命惟中身厥享國五十年史記載文王年九十七而云享國五十年當以四十七卽位詩言文王初載蓋卽位之初年也吾不知太姒此時爲年幾何若正當及笄之年則文王且五十年齒不相當也大明詩有曰纉女維莘纉繼也吾疑太姒爲文王之繼妃因悟大紀稱昌爲世子娶於有莘者非太姒也意必前有莘女不祿無子文王中年艱於嗣續娶於莘而得太姒有不妒之徳因有則百斯男之慶故周世歌誦之比其功於姜嫄也若是則闗雎爲文王宮人之作亦足據矣按鄒氏忠亦有是說特疑古者諸侯不再娶或周制非殷制也按左傳衞莊公娶於齊東宮得臣之妹曰莊姜美而無子又娶於陳曰戴嬀魯惠公之元妃孟子薨繼室以聲子生隠公非嫡也又娶於宋曰仲子生而有文在其手曰爲魯夫人則周制諸侯再娶之證矣文王續娶於莘猶恵公續娶於宋也據大戴稱文王十三生伯邑考十五生武王小戴謂文王與武王三齡以九十七終武王九十三終是文王歿時武王已八十二嵗書言惟十有三年春大防於孟津克商之後享天下尙有四年當享年九十九不止九十三也二戴蓋自相矛盾矣武王崩時成王年才十三是以八十五生成王也史記載武王克殷告叔旦曰惟天命不享於殷之未生至於今六十年是武王以六十嵗克商在侯位已十三年則武王以四十八卽位克商後四年而崩得年六十四嵗以文王歿年考之蓋以五十嵗生武王而非十五生武王明矣如以太姒爲文王之始配以古者男子三十而娶女子二十而嫁之例準之當文王生武王時太姒必將四十矣生武王而後如管魯蔡曹郕霍衞耼皆同胞也不應前此壯年惟伯邑考一人及血气將衰乃生子累累如許耶】

葛覃序曰后妃之本也后妃在父母家則志在於女功之事躬儉節用服澣濯之衣尊敬師傅則可以歸寧父母化天下以婦道也【何氏云此詩爲歸寧而作太姒在父母家所習者惟女功之事今已出嫁猶不變其素履以爲不如是不敢歸見父母故序謂葛覃后妃之本也】

葛之覃兮施於中谷維葉萋萋黃鳥於飛集於灌木其鳴喈喈

【毛傳興也朱注賦也注云覃延也施移也黃鳥摶黍也或謂之黃栗畱當葚熟時來在桑間故里語曰黃栗畱看我麥黃葚熟否亦應節趨時之鳥也爾雅云木族生爲灌灌卽叢也言葛而及黃鳥狀初夏之景此時葛方盛而未可刈也】

葛之覃兮施於中谷維葉莫莫是刈是濩爲絺爲綌服之無斁

【莫莫茂密貎按莫本古文暮字曰莫莫者取稠密陰暗之義毛云濩煮之也釋文以爲瀹蓋以水治之也曲禮云爲天子削巾以絺諸侯巾以綌玉藻云浴用二巾上絺下綌以絺精而綌粗故貴絺而賤綌也緇衣紀云苟有衣必見其敝而引服之無射爲言要以古人之無斁盡如此服矣朱注蓋親執其勞而知其成之不易所以不忍厭棄張敬夫云周自后稷以農爲務歷世相傳其君子則重稼穡之事其室家則重織絍之勤相與服習其艱難而詠歌其勤苦此王業之根本也故誦服之無斁之章則知周之所以興誦休其蠶織之章則知周之所以衰】

言告師氏言告言歸薄污我私薄澣我衣害澣害否歸寧父母

【毛云師女師也古者女師教以婦徳婦言婦容婦功祖廟未毀教於公宮三月祖廟旣毀教於宗室昏禮注云婦人五十無子出不復嫁能以婦道教人者爲女師女出嫁隨以往按襄三十年宋災伯姬待傅至姆未至逮火而死此女師隨往女家之一證也言告師氏是已告於師氏也言告言歸俾師氏以歸寧之意告之舅姑夫子也毛云污煩也鄭云煩撋之用功深阮孝緒云煩撋猶挼挱也夫人有副褘盛飾以朝事舅姑接見於宗廟進見於君子其餘則私也衣謂褘衣以下至褖衣禮服也蓋因女工暇而歸因歸而治服本與絺綌無闗而上文服之無斁之儉徳亦卽可想見矣】

葛覃三章章六句

【愚按禮父母在則歸寧左傳莊二十七年伯姬來是也父母歿則使卿寧於兄弟襄十三年楚司馬子庚聘於秦爲夫人寧是也以文王中年卽位娶太姒而尙有歸寧之父母則太姒與文王年齒不相當亦一證矣】

捲耳序曰后妃之志也又當輔佐君子求賢審官知臣下之勤勞內有進賢之志而無險陂私謁之心朝夕思念至於憂勤也【郝氏云小雅之四牡皇華采薇杕杜遣勞使臣王者所以享諸臣於外廷也捲耳則后妃所以相王於中饋也捲耳之志是采薇杕杜之治所由出也】

采采捲耳不盈頃筐嗟我懷人寘彼周行

【毛傳憂者之興也朱注賦也毛云捲耳苓耳也本艸云卽蒼耳麯蘗中用之以備酒漿淮南子稱瞽師庶女位賤尙枲按枲者枲耳菜名卽捲耳也主是官者至微賤是醢人酒人之屬也歐陽氏曰捲耳易得頃筐小器也然采采而不能頓盈后妃以采捲耳之不盈而知求賢之難得因物托意諷其君子毛云行列也師師濟濟密布朝列謂之周行朱注周行大道也言心適念其君子故不能復采而置之大道之傍也】

【愚按言采采則采非一女嗟我懷人者因筐之不盈而思人之助之也周行大道置諸彼明有懷也以獨采不如共采之易爲力諭求賢之宜亟也】

陟彼崔嵬我馬虺隤我姑酌彼金罍維以不永懷【爾雅云石山戴土謂之崔嵬毛云虺隤病也隤說文云下墜也言山髙馬退不能升也古之酌酒者必取諸罍字本作櫑刻作云雷之象故廟堂之上罍尊在阼犧尊在西毛云姑且也人君黃金罍】

陟彼髙岡我馬黃我姑酌彼兕觥維以不永傷【毛雲山脊曰岡馬病則黃觥角爵也陸氏云兕善抵觸先王制罰爵以兕角爲之懼其醉而至於抵觸制此以爲酒器】

【愚按二章三章以陟山諭者言圖治如登髙然一步艱於一步也懷者懷羣才之共事傷者傷一人之獨勞姑酌者聊以燕飲致其慰勞之情也我者我文王也】

陟彼砠矣我馬瘏矣我僕痡矣云何吁矣

【砠本作岨毛云石山戴土曰砠瘏痡皆病也吁憂也爾雅注吁作盱張目逺望也】

【愚按末章言如陟墝埆之山寸步難進僕馬俱敝徒勞罔功更何望哉言當及其未敝而得人以助之也】捲耳四章章四句【朱子謂后妃以君子不在而思念之故作是詩又云豈當文王朝防徵伐之時羑里拘囚之日而作與夫懿筐非后妃所宜執大路非后妃所宜遵至於登山飲酒僕馬勞憊以擬后妃殊屬不倫毛鄭以爲內助文王求賢審官此因左氏引詩誤之也左傳襄十五年君子謂楚於是乎能官人詩曰嗟我懷人置彼周行能官人也毛氏據之凡詩稱周行皆謂之密布朝列因以此詩爲后妃思君子敷求哲人布滿在位也左氏斷章取義引經以傅防其說豈可據彼說以解經乎】

【愚按后妃主內事職陰敎善不出於閨壼業不越乎邊饋安有干預朝政與聞人主求賢審官之事竊以葛覃之詩是太姒始嫁之時猶未離乎女也故爲絺綌女功也告師氏女道也寧父母女心也至捲耳則正小君之位已久將以助成王化則求賢審官之事亦宮中所時宜勸儆也捲耳以備酒漿宮中尙枲之職必有司是事者借捲耳盈筐之難以興爲政之不可以寡助後二章皆比體也比之升髙歷險不惟己之勞苦難堪而僕馬之罷敝已極金罍兕觥且以是慰勉其勞瘁乎求賢共助之思蓋殷然於言外矣】

樛木序曰后妃逮下也言能逮下而無嫉妒之心焉【張綱云木上勾曰喬下曲曰樛喬則與物絕故曰南有喬木不可休息樛則與物接故曰南有樛木葛藟累之葛藟在下之物也以木之樛故得附麗以上】

南有樛木葛藟累之樂只君子福履綏之

【毛傳興也朱注同毛雲南南土也陸璣云藟一名巨似燕薁亦蔓生嚴氏云動罔不吉謂之福履易稱視履考祥言行與吉會也故不曰祿曰履綏安也雅曰茀祿爾康矣是也】

南有樛木葛藟荒之樂只君子福履將之

【荒說文云蕪也蔓延廣逺之意鄭云將猶扶助也】

南有樛木葛藟縈之樂只君子福履成之

【毛云縈旋也通作�說文云艸旋貌按三章一節深一節累系也荒則奄之也縈旋則奄之周也綏者安也將者助之不已也成者福於是大成也】

【愚按樛木惟能下接故葛藟始能上附未有上不接下而下輒扳附者也序謂后妃能逮下而無嫉妒之心是也】

樛木三章章四句【何氏謂南國諸侯歸心於文王而作文王之徳逺及南方如樛木之蔭下小國有所歸依如葛藟之得所系書曰文王誕膺天命以撫方夏大邦畏其力小邦懷其徳者此也嚴氏謂按文王之國東北近紂都西北近犬戎故化獨南行】

螽斯序曰后妃子孫眾多也言若螽斯不妒忌則子孫眾多也【郝氏云樛木逮下進禦者眾故生子多編詩者以義相承】

【愚按后妃不嫉妒故眾妾得以生子而所生皆爲后妃之子故得眾多也】

螽斯羽詵詵兮宜爾子孫振振兮

【朱注比也毛傳缺毛云斯蚣蝑也詵詵眾多也一名舂黍七月詩云斯螽動股文𨿽顚倒其實一也陸氏云字從冬冬終也至冬而終故謂之螽魯十月而有螽孔子曰火伏而後蟄者畢今火猶西流再失閏也鄭云凡物有陰陽情欲者無不妒忌維蚣蝑不爾各得受气而生子故能眾多后妃之徳能如是則亦宜然嚴氏云螽生信宿卽羣飛因飛而見其多故以羽言之振奮也謂奮起也重言之見眾多也】

螽斯羽薨薨兮宜爾子孫繩繩兮

【薨薨羣飛聲繩繩說文云有紀貌蓋狀子孫之長幼森然各得其序亦如螽斯之羣飛行列不亂也】

螽斯羽揖揖兮宜爾子孫蟄蟄兮

【揖輯通晉語君輯大夫就車輯或爲揖蓋通用也詵詵自未飛之時言也薨薨自方飛之時言也揖揖自飛而下集之時言也振振但言其奮起而已繩繩則有繼續未艾之意蟄蟄又見其安靜以處式相好無相猶也】

螽斯三章章四句

【愚按螽斯以諭子孫之眾多不以比后妃也惟后妃不妒故子孫眾多有如此篇中全不露此意但言宜爾子孫如此使人思其所以宜者何故耳】

桃夭序曰后妃之所致也不妒忌則男女以正婚姻以時國無鰥民也

桃之夭夭灼灼其華之子於歸宜其室家

【毛傳興也朱注同周禮仲春大會男女是月也桃始華嚴氏云夭夭以桃言指桃之木也灼灼以華言指桃之華也孔云桃或少而未華或華而不少夭夭灼灼並言則是少而有華者故辧之鄭云諭婦人以年盛時行宜者謂男女年時俱當男以女爲室女以男爲家首章先言室後言家恆之義也次章先言家後言室泰之義也】

桃之夭夭有蕡其實之子於歸宜其家室

【羅氏云麻實謂之蕡麻於植物中最爲多子言桃之華色旣盛又結子之多如麻子然】

桃之夭夭其葉蓁蓁之子於歸宜其家人

【陸氏云桃性華葉齊生至於有蕡其實然後其葉蓁蓁故其序如此家人謂一家之人上下左右皆處之得其道故不特夫婦相宜一家之人盡以爲宜宜只是能相安也】

桃夭三章章四句

【愚按桃夭二句言婚姻之及時下二句稱女徳也序謂后妃之所致也謂不妒忌則婚姻以時國無鰥民朱子譏其意狹而說疎吾觀嫉妒成俗令人以室家爲苦至有不樂婚娶者過時而鰥容亦有之至於門內有妒者舉室爲之不安其能宜乎風皆由上始也序說亦未爲疎】

兔序曰后妃之化也闗雎之化行則莫不好徳賢人眾多也【墨子云文王舉閎夭泰顚於罝网之中而西土服金履祥雲計此詩必爲此事作也】

【愚按序謂后妃之化者以後妃宮中憂在進賢故士類興起下至兔之輩爭有進用之思知上之求賢切也】

肅肅兔椓之丁丁赳赳武夫公侯幹城

【朱注興也毛傳缺毛云肅肅敬也兔罝捕兔之网椓杙也椓杙所以張网丁丁其聲也武夫猶言野人幹盾也所以禦矢石城所以衞內也歐陽子云捕兔之人布网罟於道路林木之下肅然嚴整使兔不能越逸鄭云兔之人鄙賤之事猶能恭敬則是賢者眾多也】

肅肅兔罝施於中逵赳赳武夫公侯好仇

【逵通作馗說文云九逵道也中逵謂九道適中之處左傳嘉偶曰妃怨偶曰仇反妃而言仇猶以潔爲污以治爲亂也好仇言其徳堪與公侯偶耳】

肅肅兔罝施於中林赳赳武夫公侯腹心

【陸氏云椓之丁丁以有所聞施於中逵以有所見施於中林則無所聞無所見於是焉耳則好徳之至也葉氏云在野之凡夫逐兔之細事卽可以知其才正如日防之馭馬寧戚之飯牛陳平之宰肉識者已】

【知其可大用矣蘇氏云世未嘗患無武夫獨患其不知敬而不可近今武而知敬故可以爲幹城腹心也】

【愚按臼季之取冀缺郭泰之取茅容臯伯通之識梁鴻皆以其在野能敬也】

兔罝三章章四句

【愚按兔罝以諭文王之网羅賢才也丁丁諭求賢之聲逺聞四方也中逵當四方之衝爲人才畢集之所中林則深林隠伏之士皆入吾彀中矣前二章言奔走禦侮之士後一章言運籌帷幄之人也】

芣苢序曰后妃之美也和平則婦人樂有子矣

采采芣苢薄言采之采采芣苢薄言有之

【朱注賦也毛傳缺毛云采采非一辭也芣苢馬舄車前也宜懷姙焉按芣苢好生道上牛迹中本艸云子宜姙治產難薄言者聊且隨意之辭采采非一采也采此芣苢非一人也求而未得曰采之采采旣得隨地行處皆有曰有之】

采采芣苢薄言掇之采采芣苢薄言捋之

【掇說文云拾取也捋詩詁云以指歷取也陸燧云舊說掇拾其穂也芣苢無取穂者子之在地者拾之未落者捋之也】

采采芣苢薄言袺之采采芣苢薄言襭之

【爾雅云執衽謂之袺謂舉衣防之一角也說文云以衣衽扱物謂之襭李巡云扱衣上衽於帶衽者裳之下也置袺謂手執之而不扱襭則扱於帶中矣】

【愚按首章采之有之二句後二章分承掇之捋之采之之事也袺之襭之有之之事也】

芣苢三章章四句【劉向列女傳云蔡人之女旣嫁於宋夫有惡疾其母將攺之女不從作芣苢之詩芣苢臭惡之艸以諭夫之惡疾也故文選用其事而曰冉耕歌其芣苢謂伯牛有惡疾也】

【愚按后妃有不妒之徳致螽斯之慶周家侈爲盛徳故一時婦人以多子相尙序謂婦人樂有子者是也】

漢廣序曰徳廣所及也文王之道被於南國美化行乎江漢之域無思犯禮求而不可得也【鄭云紂時淫風徧於天下維江漢之域先受文王之敎化鄒氏雲南有喬木題曰漢廣亦猶定之方中之爲楚宮有饛簋飱之爲小東也】

南有喬木不可休息漢有遊女不可求思漢之廣矣不可泳思江之永矣不可方思

【毛傳興也朱注興而比也毛云喬上竦也說文云髙而曲也爾雅云勾如羽喬下勾曰枓上勾曰喬胡嘉云樛木下垂則附之者易喬木上竦則依之者難按木枝上竦則陰少故不可休息漢水出嶓冢山至大別山入江江水出岷山東流與漢水合入於海泳說文云潛行水中也方說文云並船也爾雅謂之泭筏也泳以絕流橫渡言故屬廣方以順流上下言故屬永嚴氏云此四句轉言女自可求但須媒妁通言六禮俱備不可以非禮求猶江漢未嘗不可渡須假舟楫以濟不可淩怱泳方之耳】

翹翹錯薪言刈其楚之子於歸言秣其馬漢之廣矣不可泳思江之永矣不可方思

【毛云錯雜也月令收秩柴薪注云大者可析謂之薪小者合束謂之柴楚水名一名荊沈括云州宜楊荊州宜荊地名因此翹翹秀起之貌鄭云楚雜薪之中尢翹翹者士昏禮壻親迎至婦家婦升車則壻授綏禦輪以行今曰秣馬謂親迎也鄒氏云翹薪四語與章首四句遙對蓋喬木不可休錯薪則有可刈也遊女不可求於歸則有可效也】

翹翹錯薪言刈其蔞之子於歸言秣其駒漢之廣矣不可泳思江之永矣不可方思

【蔞蔏蔞也一名購郭璞云蔞蒿也許愼云馬二嵗曰駒孔云六尺以上爲馬五尺以下爲駒古者駕車兩服兩驂服必用牡馬驂則可用其次者耳】

漢廣三章章八句【朱子云文王之化自近而逺先及於江漢之間而有以變其淫亂之俗故出遊之女人望見之而知其端莊靜一非復前日之可求矣】

【愚按風俗之貞淫以女爲主男子之犯非禮皆因女子之可求而始犯也不可求而邪念息矣故序云人無欲求犯禮者由貞潔使之然也夫見遊女而欲求此乎情也知其不可求而反於禮此止乎禮義也王者不能彊人使無情而使其而能止則教化之入人者深也】

汝墳序曰道化行也文王之化行乎汝墳之國婦人能閔其君子猶勉之以正也【申培說商人苦紂之虐歸心文王而作是詩】

遵彼汝墳伐其條枚未見君子惄如調饑

【朱注賦也毛傳缺遵循也汝水說文云出大盂山黃柏谷西墳大防也楚辭云登大墳以逺望則此墳亦汝水厓之髙土或云今葉縣界內有汝墳城遺址徐鍇云條自枝而出枚自條而出惄蹙通恚而不得之思調饑言饑不可忍急欲救之如調理病也】

遵彼汝墳伐其條肄旣見君子不我遐棄

【毛云肄幹也斬而復生曰肄左傳晉國不卹宗周之缺而夏肄是屏謂夏餘也遐逺也言文王不以我所居逺於周地而有棄我不卹之意也】

魴魚頳尾王室如燬𨿽則如燬父母孔邇

【毛云魚勞則尾頳魴魚本白勞於网罟尾變而赤矣張氏曰勞苦之極從而自寛曰王室𨿽如燬而文王在邇有以卹我也玩此詩民𨿽怨紂而尙以周之故未至於泮散其可謂至徳也矣】

汝墳三章章四句【朱注汝旁之國被大王之化婦人喜其君子行役而歸因記其未歸之時思望之情如此而追賦之也】

【愚按此汝旁之民聞文王之徳化而思得一見也汝去紂都近去岐周逺墳厓最髙又有樹以蔽之思文王而不見故欲伐去條枚條肄以望西土耳蜀先主送徐庶旣別望之不見令伐其當所去路之樹以望之望窮不見而後罷詩亦猶是意也篇中有未見之憂旣見之喜急欲親近父母耳】

麟之趾序曰闗雎之應也闗雎之化行則天下無犯非禮𨿽衰世之公子皆信厚如麟趾之時也【郝氏云周南以闗雎始以麟趾終召南以鵲巢始以騶虞終編詩者取徳修瑞應之義著王道之茂也】

麟之趾振振公子於嗟麟兮

【毛傳興也朱注同說文云麟牝麟也麟之趾不踐生艸不履生虫仁之見於趾者也振奮也振振者言其家教仁厚公子皆奮發興起以爲善也於嗟兼嘆息稱羨之辭】

【愚按振振言其子孫之將興也】

麟之定振振公姓於嗟麟兮

【定爾雅作顁毛云題也說文無顁字當通作頂頂顚也所謂額也注引或云麟有角而不以抵也姓孫也孫是子之所生故曰子孫】

麟之角振振公族於嗟麟兮

【陸氏云麐似麕圓頂一角故西狩獲麐曰有麕而角也傳曰麒似麐而無角漢終軍傳曰麐角戴肉設武備而不爲害所以爲仁陸氏云始於趾終於角毎況愈上朱注謂同髙祖爲族按禮小記曰親親者以三爲五以五爲九父者子之祖因上推之以及於己之祖子者父之孫因下推之以及於己之孫此以三爲五也己之祖自已子視之則爲曾祖自已孫視之則爲髙祖己之孫自已父視之則爲曾孫自已祖視之則爲孫故又上推以及己之曽髙下推以及己之曾此以五爲九也謂之九族】

麟之趾三章章三句

【愚按此詩美文王之子孫稱公子文王未稱王也文王以後妃不妒子孫眾多詩人以多固可羨而賢尢可羨也有闗雎之徳以衍螽斯之慶而後有麟趾之祥麟牝麒也其歸美后妃乎或曰公姓公族文王時尙未有也公子之振振羨辭也公姓公族之振振祝辭也三章皆詠麟徳趾則膝以下也故曰公子定則視我居上矣角則益上矣故別以公姓公族非以趾屬子定屬姓角屬族總贊麟耳】周南之國十一篇三十四章百五十九句

召南一之二【鄭譜載周南內按譜分岐邦周召之地爲公旦公奭之采邑周左召右則召爲漢扶風地今鳳翔以西諸屬是也舊謂扶風雍縣南有召亭卽其地】

鵲巢序曰夫人之徳也國君積行累功以致爵位夫人起家而居有之徳如鳲鳩乃可以配焉【孔云后妃夫人皆指太姒也周南王者之化故稱后妃召南諸侯之化故稱夫人】

維鵲有巢維鳩居之之子於歸百兩禦之

【毛傳興也朱注同毛云鳩鳲鳩稭鞠也淮南子謂太陰所建蟄虫首穴而處鵲巢向而爲戶蓋鵲巢開戶向太乚而背太歳嵗多風則去喬木巢傍枝善爲巢者莫如鵲也鳩壹宿鳥也謂壹於所宿之木一曰祝鳩或曰鵻與鳲鳩皆壹鳥也屍鳩性壹而慈祝鳩性壹而孝故有屍祝之號禽經曰拙者莫如鳩不自爲巢居鵲之成巢鵲修巢必以小雪日其上梁必吉日也門之向嵗必更四月中雛能飛矣巢空鳩來居之五六月鳩將雛去小雪鵲乃復來略無爽也郝氏云君夫人之徳靜専以守成故鵲巢無爲而已大雅曰哲夫成城哲婦傾城小雅曰無非無儀無父母貽罹君夫人而欲有爲毀巢之道也風俗通云車有兩輪馬有四匹故車稱兩馬稱匹禦迓通左傳趙孟入於鄭鄭伯享之穆叔賦鵲巢趙孟曰武不堪也蓋以鵲有巢而鳩居之諭晉君有國趙孟治之】

維鵲有巢維鳩方之之子於歸百兩將之

【毛云方有之也鄭云猶向也上章主迎之而言故曰居之此主送之而言故曰方之言向其巢之所在而將往居之也潘江云方並也二鳩並棲以比夫人與君同居毛云將送也孔云夫人之嫁自乘家車宣五年齊髙固及子叔姬來反馬何彼穠矣美王姬之車自天子以至於大夫皆有畱車反馬之禮泉水雲還車言邁箋謂還車者嫁時乘車今思乘以歸也知夫人之嫁自乘家車也迓之者夫自以其車迎之送之者則其家以車送之故知壻車在百兩禦之之中婦車在百兩將之之中矣】

維鵲有巢維鳩盈之之子於歸百兩成之

【盈滿也鄭謂眾媵侄娣之多也按鳩字從九諸侯一娶九女故有取於鳩也首章夫家以百兩迎之次章父母以百兩將之二姓婚姻之禮以成故總曰百兩成之】

鵲巢三章章四句

【愚按文王親迎之禮見於大雅大明篇此南國諸侯被文王之化亦以親迎爲重而盛其禮有如此】

采蘩序曰夫人不失職也夫人可以奉祭祀則不失職矣【按射義士以采蘩爲節樂不失職也取末章夙夜在公爲三宮夫人世婦有事於蠶者皆不失其職故士射以爲節云朱注古者後夫人有親蠶之禮此詩亦猶周南之有葛覃也】

於以采蘩於沼於沚於以用之公侯之事

【朱注賦也毛傳缺毛云蘩白蒿也季氏云蠶之未出者采蘩以洗之令其易出禮記祭義云古者天子諸侯必有公桑蠶室近川而爲之以便浴蠶故於沼於澗皆水濵也事謂所以成君服也禮世婦卒蠶獻繭於夫人夫人曰此所以爲君服與遂副褘而受之用少牢以禮之重其事也】

於以采蘩於澗之中於以用之公侯之宮

【宮蠶室也上曰於以用之公侯之事第言其旨此曰於以用之公侯之宮則已入宮親其事矣鄒氏云不言采桑而言采蘩蘩之生常先於桑古者王親耕三推而止後親蠶三灑而止蠶二十七日而老三俯三起事乃大已在三宮夫人世婦登其事而後夫人特躬爲之帥賦事而不獻功故於蠶未出時第采蘩洗之而事訖矣】

被之僮僮夙夜在公被之祁祁薄言還歸

【毛云被首飾也少牢禮云主婦被錫注云被錫當讀爲髲鬄蓋剔賤者之髲以被婦人之紒爲飾故謂之被周禮後服首飾有副編次三者此其次也蓋指三宮夫人世婦之服耳毛云僮僮竦而敬也說文云僮通作曈日曈曨欲明也卽下夙字意公卽所謂公桑也當日欲明之時卽起趨事自夙至夜竟日皆在公所祁祁舒遲而歸也夙而趨事至夜則可以還歸矣非君夫人之重蠶事勤於倡率安能恪共無怠如此】

采蘩三章章四句

【愚按邠風曰蠶月條桑又曰八月載績周之先世以農起家其婦人以蠶績爲事闗雎卽次以葛覃績事也鵲巢卽次以采蘩蠶事也后妃夫人始至其國首先舉行者惟此二事足以見周室之所重矣及周之將亡其詩曰休其蠶織是棄其家法也序以爲夫人奉祭祀之詩攷周禮後六服有三翟爲祭祀之服而首飾有副編次三等後服祭服首服皆副則不用編可知況次乎此詩所稱之被卽次也被非祭服固知非祭祀之事】

艸虫序曰大夫妻能以禮自防也【朱注謂南國被文王之化諸侯大夫行役在外其妻獨處感時物之變思其君子如此郝氏云謂獨居之妻思夫則爲鐘情謂初嫁之女自防則爲守禮小雅以勞歸士體其情也召南以詠賢妻貴其禮也故序確而正】

喓喓艸虫趯趯阜螽未見君子憂心忡忡亦旣見止亦旣覯止我心則降

【毛傳興也朱注賦也艸虫阜螽皆蝗屬說文無喓字通作要象其結束精悍之形趯說文云踴也陸氏云艸虫鳴阜螽躍而從之故阜螽曰蠜艸虫謂之負蠜婦人從夫其象有如此鄭云未見君子謂在塗時也在塗而憂憂不當君子無以寜父母旣見謂已同牢而食也旣覯謂已昏也昏儀云壻親受之於父母是在女家已見矣而云未見者未見其待己之禮而心憂也覯疑與昏媾義同謂成昏也】

陟彼南山言采其蕨未見君子憂心惙惙亦旣見止亦旣覯止我心則說

【毛雲南山周南山也蕨也其初生類鱉腳故名陟彼南山者其志在得所采猶女子適人其志在得所從也陸氏云降所以反忡忡說所以反惙惙忡忡謂中而不下降下也惙惙謂綴而不解說解也】

陟彼南山言采其薇未見君子我心傷悲亦旣見止亦旣覯止我心則夷

【陸氏云薇似藿禮芼豕以薇又謂之迷蕨莊子所謂迷陽是也惙惙之憂深於忡忡傷悲之心苦於惙惙此未見之憂一節緊一節也降則心稍放下說則喜動於中夷則心气和平此旣見之喜一節深一節也】

【愚按曾子問曰嫁女之家三夜不息燭思相離也始以憂而忘其悲至是轉憂父母之憂已不知有當於君子否思父母之心不覺轉憂而爲傷悲情之至也張衡謂大火流艸虫鳴則鳴躍在深秋之候而薇蕨皆春時所有則艸虫特以況女之從男而采蕨采薇正仲春於歸時途中所偶見也】

艸虫三章章七句

【愚按篇中語多與小雅出車詩同出車勞還率也其率隨南仲出徵王者代爲室人思徵夫之辭曲體其情以勞之耳艸虫則作自婦人豈當日是詩已傳聞之於上而因入諸宴勞之篇邪】

采蘋序曰大夫妻能循法度也能循法度則可以承先祖共祭祀矣【禮記昏義云古者婦人先嫁三月祖廟未毀教於公宮祖廟旣毀教於宗室教以婦徳婦言婦容婦功教成祭之牲用魚芼之以蘋藻所以成婦順也注云祖廟未毀言此女於此祖有服於君爲親故使女師教之於公宮公宮祖廟也旣毀謂無服也則於君爲疎故教於宗子之家孔云此教成之祭祭無牲牢告成事耳非正祭也】

於以采蘋南澗之濱於以采藻於彼行潦

【朱注賦也毛傳缺爾雅云萍防其大者蘋毛云藻聚藻也左傳蘋蘩薀藻之菜薀聚也昏義云魚蘋藻皆水物陰類】

於以盛之維筐及筥於以湘之維錡及釜

【毛云無足曰釡釡古作鬴錡三足釜也鄭云烹蘋藻者於魚湆之中是鉶羮之芼按湆汁也鉶盛和羮器凡肉味之有菜和者則以鉶盛之故曰鉶羮芼者用菜雜肉爲羮之汁先將蘋藻烹於魚汁之中始盛以鉶所謂芼以蘋藻也】

於以奠之宗室牖下誰其尸之有齊季女

【毛云奠置也宗室大宗之廟也按大宗大夫之始祖諸侯自嫡子以外蓋爲別子別子始爲大夫繼別子之嫡子世爲大夫則立廟以祀之是爲宗室奠置於地也鄭云牖下戶牖間之前古人廟堂南向室在其北戶東牖西皆南面去牖近故曰牖下所以不於室中者凡昏事爲女行禮皆設幾筵於戶外取外成之義故教成之祭亦於戶外設奠也屍陳也鄭云祭事主婦設羮教成之祭更使季女者成其婦禮也孔云知非宗子之女自祭家廟者若宗女自祭其廟何須言於宗室乎固知爲教於宗室之女教成而祭也】

采蘋三章章四句【序謂大夫妻能循法度朱注謂大夫妻能奉祭祀而其家人序其事以美之也孔云宗室大宗之廟若非教成之祭則大夫之妻自祭夫氏何故云大宗之廟又云三月以來教之以法度故爲此祭所以教成其婦禮使季女自設其羮則尸祭皆法度之教也季女嫁卽爲大夫之妻故序曰能循法度可以共祭祀矣】

【愚按射義卿大夫以采蘋爲節樂循法也季女旣教之以四徳而後使之尸祭欲全成其婦道耳是之謂循法也】

甘棠序曰美召伯也召伯之教明於南國【蘇氏云周公在內近於文王𨿽有徳而不見則其詩不作召公在外逺於文王功業明著詩作於下】

蔽芾甘棠勿翦勿伐召伯所茇

【朱注賦也毛傳缺毛云蔽芾小貌甘棠杜梨也爾雅雲杜赤棠白者棠杜澀而棠甘字說云詩言蔽芾甘棠以杜之美言有杕之杜以棠之惡言周禮夏官教茇捨注云艸止之也孔云茇者艸也艸中止捨故云茇漢書王吉傳云昔召公述職當民事時捨於棠下而聴斷焉是時人皆得其所後世思其仁恩至於不伐甘棠朱注召伯循行南國以布文王之政或捨甘棠之下後人思其徳故愛其樹而不忍傷】

蔽芾甘棠勿翦勿敗召伯所憩

【朱注敗折也勿敗則非特勿伐之而已猶云勿殘壞之憩古作憩本作愒說文云息也】

蔽芾甘棠勿翦勿拜召伯所說

【拜說文云首至地也謂攀下也朱注勿拜則非特勿敗而已程大昌云三章皆曰勿翦翦斷也勿拜則不伐不敗且不敢屈其枝使垂敬之至也說稅通稅駕也】

【愚按齊景公愛其槐嚴刑以禁之置吏以守之人望而不敢指目而人傷之威不足以庇所愛也召伯之棠人自愛之惟其徳也威與徳之不相及若此】

甘棠三章章三句【按譜謂文王作邑於丰分周召之地爲二公采邑分施政教於六州而采其詩爲風愚謂文王身爲西伯召公安得於此時稱伯必武王克商以後使周召分陜而始命爲二伯而後有召伯之稱何氏謂二公於文王時未嘗用事故書君奭乃周召對語之詞其歷舉文王之臣惟虢叔閎夭散宜生泰顚南宮適及武王時虢叔先死則曰武王惟玆四人尙迪有祿而已周召分陜而治在武王得天下之後而甘棠頌召伯之詩又當在康王之時考竹書召公以康王二十四年薨則是召公歿後始作是詩也玩詩辭意自是覩遺迹而興思應作於康王之世後人編入召南耳皇甫謐云召公文王之庶子勝殷後封於北燕畱周佐政食邑於召輔成王康王卒諡曰康長子繼燕支子繼召按左傳富辰言文王昭十六國而無燕何也或以爲王季庶子亦無所本】

行露序云召伯聴訟也衰亂之俗微貞信之教興彊暴之男不能侵陵貞女也

【愚按彊暴之男致貞女於獄訟而終不之從召公聴訟之明也】

厭浥行露豈不夙夜謂行多露

【毛傳興也朱注賦也厭足也浥濕也猶云濕透足也行露道上之露也仲春嫁娶之時道始有露故因以起興左傳楚伐隨取成而還君子曰隨之見伐不量力也量力而動具過鮮矣詩曰豈不夙夜謂行多露自守之謂也晉韓獻子告老公族穆子有廢疾將立之辭曰詩云豈不夙夜畏行多露杜注言豈不欲早暮而行懼多露之濡已以諭違禮而行必有污辱】

誰謂雀無角何以穿我屋誰謂女無家何以速我獄𨿽速我獄室家不足

【陸氏云雀物之淫者防物之貪竊者以譬彊暴禽經云雀交不一雉交不再毛云速召也獄埆也孔云囚證於角核之處周禮謂之圜土則獄者核實道理之名臯陶造獄謂此也】

【愚按雀本無角也而穿屋似乎有角女本無家也而速獄似乎有家家猶夫也女以夫爲家皆實無而似有也𨿽聴者不能無疑迨聴明後而防果無牙女果無家故曰室家不足慶喜之辭】

誰謂防無牙何以穿我墉誰謂女無家何以速我訟𨿽速我訟亦不女從

【先獄後訟者謂先系之獄而後置對也】

【愚按末二句蓋已訟明出獄全其守禮之操而自幸也當必先爲疑獄召公理而出之故序以爲召公聴訟也室家不足亦不汝從皆訟明後之詞】

行露三章一章三句二章章六句【劉向列女傳云召南申人之女旣許嫁於酆夫家禮不備而欲迎之女不肯往夫家訟之於理致之於獄女終以一物不具一禮不備守節持義必死不往而作是詩】

【愚按周禮仲春之月令防男女又曰司男女之無夫家者注云會男女謂初昏者也無夫家謂男無家女無夫矜寡者也此詩女不從男至於男興訟而女對獄豈委禽之時不由父母耶意卽所謂女無夫者彊暴之男彊委禽焉而不受因有此訟耳觀詩辭皆女自爲主也據孔云女爲父母所嫁媒妁和否不由於已而詩皆女與男訟之辭以文王之教女皆貞信非禮不動若在父母之家女豈能自主乎必是仲春所防無夫之女也】

羔羊序云鵲巢之功致也召南之國化文王之政在位皆節儉正直徳如羔羊也

羔羊之皮素絲五紽退食自公委蛇委蛇

【朱注賦也毛傳缺毛云古者素絲以英裘英飾也以素絲爲組紃而施諸裘縫爲飾曰紽五紽合五羊之皮爲一裘也百里奚五羊之皮蓋仿古制皮小則合縫多而用絲煩五紽見其皮之大只用五紽耳皮大則賤正言其儉也羔裘大夫趨朝之服嚴氏云緇衣羔裘諸侯日視朝之服卿大夫朝服亦服之其所異者君則純色臣則以他物飾其褎所謂羔裘豹袖羔裘豹袪是也玉藻云君日出視朝退適路寢聴政使人視大夫大夫退然後適小寢釋服蓋退朝之後君適路寢臣亦適其治事之館館乃所直之廬謂公館非私家也此大夫蓋公爾忘私日恪於位以勤其官每宵衣而旰食其自公所服此羔裘故卽所見稱之】

羔羊之革素絲五緎委蛇委蛇自公退食

【上章言皮以有毛故稱皮此章言革則毛已脫去而裘將敝矣緎說文云羔裘之縫也孫炎云裘縫之界域】

羔羊之縫素絲五總委蛇委蛇退食自公

【次章言革毛去而革存也此章言縫革敝而縫見也總說文云聚束也大約縫之起脊處曰紽有界限處曰緎合二爲一曰總羔裘至希革而縫見如晏子一狐裘三十年節儉之至也自公退食退食自公朝夕往來出公門入私門出私門入公門此外無事是其正直也】

羔羊三章章四句【朱注謂在位皆節儉正直故詩人美其衣服有常而從容自得如此】

【愚按羔羊之臣儉於已而恪於位出入有常不見有宵衣旰食之勞想見太平之治官無廢事亦不好事循分自盡而已晚近功名之士目此輩爲穿衣喫飯漢耳豈知此爲世道之極治哉】

殷其靁序云勸以義也召南之大夫逺行從政不遑寧處其室家能閔其勤勞勸以義也

殷其靁在南山之陽何斯違斯莫敢或遑振振君子歸哉歸哉

【朱注興也毛傳缺張敬夫云卽鸛鳴婦嘆之義將風雨則思念行者也何者疑念之詞何斯之斯斯此人謂君子也違斯之斯斯此所謂室家也遑暇也按莫敢或遑申違斯之義言所以久違家室而不顧者以王事至重非惟不遑抑莫敢遑耳嚴氏云冀其畢事來歸而不敢爲決詞知其未可以歸也】

殷其靁在南山之側何斯違斯莫敢遑息振振君子歸哉歸哉

【毛云側亦在其陰與左右也孔云上言陽謂山之南此云側三方皆是毛云息止也按人一呼一吸爲息故謂息爲止】

殷其靁在南山之下何斯違斯莫或遑處振振君子歸哉歸哉

【鄭云下謂山足陸氏云雷髙弗雨雷在南山之下則雨矣處止也謂至家而安止也】

殷其靁三章章六句【朱注謂南國之婦人其君子從役在外而思念之故作此詩郝氏謂西伯率南國諸侯以服事殷其大夫以西伯之命共紂之役室家念之】

【愚按篇中斯字似指周言諸侯旣已歸周而復事紂南國之大夫仍往役焉婦人疑之謂何哉業已斯矣而復違斯且莫敢或遑如此斯與彼對違斯者謂役於彼也蓋不敢質言耳歸哉歸哉歸於斯也因其違望其歸耳】

摽有梅序云男女及時也召南之國被文王之化男女得以及時也【申培說女父擇壻之詩也】

摽有梅其實七兮求我庶士迨其吉兮

【毛傳興也朱注賦也毛云摽落也一曰擊也擊而落之也曰七兮者孔云十分之中尙七未落已三分落矣求有選擇之意庶者未定之辭士者禮義之人曰我庶士蓋女父言云爾迨及也皇皇惟恐其晚之意及此吉日而定其人非謂便於歸也女子盛年難久譬梅實之易落爲父母者惟恐得壻之過時不覺其詞之急如此】

摽有梅其實三兮求我庶士迨其今兮

【三者承上而言過此以往梅之墮落益多其在者餘三分耳毛云今急詞也謂卽今也】

摽有梅頃筐塈之求我庶士迨其謂之

【毛云塈取也或謂塈當作槪槪平斗斛木也謂者父母遣媒妁通言姑先定約徐俟禮行也】摽有梅三章章四句

【愚按譙周云男自二十以及三十女自十五以及二十皆得以嫁娶先是則早後是則晚矣孫卿曰霜降逆女冰泮殺止霜降九月也冰泮正月也自季秋至孟春皆嫁娶之時過此則爲仲春周禮媒氏以仲春之月會男女之無夫家者相奔不禁奔非淫奔謂不親迎也以事迫而禮簡耳故女十三而笄將以適人而父母之心急矣此詩急欲得壻然必曰求我庶士不肯適非類也曰迨其謂之必待媒妁通言也愼重如此𨿽於情已急而於禮不欲苟且遷就序謂被大王之化者此也】

小星序云惠及下也夫人無妒忌之行惠及賤妾進禦於君知其命有貴賤能盡其心矣【朱注以南國夫人承后妃之化能不妒忌以惠其下故眾妾美之如此按闗雎之有樛木鵲巢之有小星皆由君夫人不妒之感致也】

嘒彼小星三五在東肅肅宵徵夙夜在公寔命不同【朱注興也毛傳缺朱注眾妾進禦於君不敢當夕見星而往見星而還故因所見以起興內則云妾𨿽老年未滿五十必與五日之禦若妻不在妾禦莫敢當夕按諸侯一娶九女夫人及二媵各有侄娣凡五日而徧其進禦於望前先卑望後先尊惟毎月十五十六二夕日月相對夫人當禦𨿽夫人不在此二夕眾妾不敢當禦也毛云三心五噣噣咮也栁爲咮孔云心在東方三月時也噣在東方正月時也陸佃謂心之見在正春而噣之見在冬春之交不同時見也何氏云三五在東不兼言心専指噣也栁有八星步天歌云八星曲頭垂似栁近上三星號爲酒享晏大酺五星守是也而參與昴皆西方之宿月令孟春之月昏參中尙書日短星昴以正仲冬皆謂見於南方也此詩作於冬春之交道其所見栁在東參昴在南正一時事也在公公所也古者王立六宮正寢一燕寢五正寢爲王后所専而燕寢諸嬪以時敍禦諸侯之宮半於天子其敍禦於燕寢之制亦宜同也眾妾進禦於君初昏見星而往將旦見星而還往來總在暗中𨿽夙亦是夜故曰宵徵】

嘒彼小星維參與昴肅肅宵徵抱衾與裯寔命不猶【參謂之實沈昴謂之旄頭陸氏謂進禦之法侄娣兩兩當夕參昴二星也又皆西方之星其在於冬則以夕並見是也鄭云裯牀帳也漢世名帳爲裯抱衾與裯卽掌禦敍於燕寢之事不猶不相若也程子曰賤妾得禦於君是其可以僭恣而逾分之時乃謹於抱衾與裯而知命之不猶則教化至矣】小星二章章五句

【愚按古者閨門雍穆𨿽由夫人無嫉妒之心亦由名位旣定秩然有常故眾妾皆得以義命自安而以進禦爲夫人之惠卽如是安得有後世専房之寵奪嫡之禍乎】

江有汜序曰美媵也勤而無怨嫡能悔過也文王之時江沱之間有嫡不以其媵備數媵遇勞而無怨嫡亦自悔也【朱注謂汜水之旁媵有待年於國而嫡不與之偕行者其後嫡被后妃夫人之化乃能自悔而迎之故媵作此詩】

江有汜之子歸不我以不我以其後也悔

【毛傳興也朱注同汜說文雲水別復入水也孔雲凡水決之岐流復還本水者爲汜朱子雲夏水自江而別以通於漢復還入江冬竭夏流故謂之夏其入江處名夏口卽詩所謂江有汜也郝氏云以汜自比以江比嫡賢女恭順之辭婦人謂嫁曰歸追數昔日之辭春秋能左右之曰以悔者嫡自恨其前日之非而攺過也】

江有渚之子歸不我與不我與其後也處

【毛云渚小洲也水岐成渚鄭雲江水流而渚畱是嫡與已異心使已獨畱不行也】

【愚按獨畱者謂不以進禦而獨畱不與諸娣同行非待年於國不與嫡偕行也處止其所也】

江有沱之子歸不我過不我過其嘯也歌

【鄭云岷山導江東別爲沱孔云皆大水分出別爲小水之名也鄭云嘯蹙口出聲嫡有所思而爲之旣覺自悔而歌歌者言其悔歌以自解說也】

【愚按不我過言不以我過君寢也】

江有汜三章章五句

【愚按此詩美嫡之能悔也蔡汝南云風之江沱雅之賓筵皆取於悔由變之趨於正也易曰震無咎者存乎悔歷觀後世妒婦之惡窮凶極禍至死不已未有中道而攺過者蓋妒其本性又無學問以牖之故死而不知悔也若此嫡之後也悔悔而處而歌非闗雎鵲巢之徳化所感而能若是乎錄詩者次於小星之後以見江汜悔過之嫡卽可以嫓美於小星不妒之夫人也】

野有死麕序曰惡無禮也天下大亂彊暴相陵遂成淫風被文王之化𨿽當亂世猶惡無禮也【朱注謂女子有貞潔自守不爲彊暴所污者故詩人因所見以興其事而美之或曰賦也】

野有死麕白茅包之有女懷春吉士誘之

【朱注興也毛傳缺羅氏云麕一名獐獐章皇也飲水見影則驚而奔郝氏云麕性淫而善奔物死則臭人皆惡之用茅包使不之覺卽誘字意】

【愚按仲春爲昏時女子旣笄情思初開不言其思嫁而言其思仲春之月隠詞也死麕包以白茅猶內本邪穢而外爲修潔蓋知此女重禮故以此誘之言士有禮之士也下一誘字明其非眞吉士直欲以禮貌愚貞女耳】

林有朴野有死鹿白茅純束有女如玉

【毛云朴小木也以野中之所見言言有死鹿在野外之林中也】

【愚按此章言女不受誘也古者儷皮爲禮死鹿至賤凡朴中皆有之誘者知女所重在禮但取茅之潔白故全用白茅束之純者全也蓋不僅包而已豈知其有徳如玉白而且堅終不受誘乎】

舒而脫脫兮無感我帨兮無使尨也吠

【毛云舒徐也脫脫舒緩貌言其舉止從容也帨拭物之巾女所佩也內則云女子生設帨於門右感動也我指女子也詩人敬愛之至故以我稱之若托於女子之自道者然孔云非禮相陵主不迎客則有狗吠左傳昭元年鄭伯享趙孟子皮賦野有死麕之末章杜注謂諭趙孟以義撫諸侯無以非禮相加陵趙孟賦常棣且曰吾兄弟比以安尨也可使無吠範質公云通篇皆詩人美貞女刺狂夫若作女子拒之之辭終乏風霜之气】

【愚按帨巾也女子生而設帨言以巾櫛事人也感觸也無感我帨是絕其求防之詞無使尨吠戒其勿更及門也詞𨿽從容而義實峻絕所謂溫而栗玉之徳也】

野有死麕三章二章章四句一章三句

【愚按女子及笄之年而有懷春之心以來吉士之誘亦情所宜有者而卒能守身如玉不爲所誘所謂乎情止乎禮義也與江漢之思遊女者同歸於正非得王者教化之深不能有此】

何彼穠矣序云美王姬也𨿽則王姬亦下嫁於諸侯車服不系其夫下王后一等猶執婦道以成肅雝之徳也【鄭云下王后一等謂車乘厭翟孔云王后五路重翟爲上厭翟次之】

何彼穠矣唐棣之華曷不肅雝王姬之車

【毛傳興也朱注同毛云唐棣栘也沈括云卽白楊也陸氏云凡物之華皆先合而後開惟此華先開而後合按唐棣之華一跗輒生二蕚以比夫婦猶云並蒂芙蓉耳肅雝敬以和也王姬在車中不可見但見其車和鸞有節則肅雝之度可知】

【愚按曷不肅雝似指諸媵之從車者言誰不肅雝也諸媵之和敬如此王姬之徳可知】

何彼穠矣華如桃李平王之孫齊侯之子

【華承上棣華而言言棣華穠如桃李也亦嫁時所見毛云平正也謂武王女文王之孫孔云平王者寧王也大誥注受命曰寧王承平曰平王周公稱文王曰寧王成王稱武王亦曰寧王皆主受命而言天下旣平俱得稱平王矣按武王以元女大姬配胡公王姬無見此詩稱平王當爲武王豈武王之孫成王之女耶】

其釣維何維絲伊緡齊侯之子平王之孫

【毛云緡綸也維絲伊緡言合絲以爲綸也釣者必合絲爲綸而後得魚以興娶者必有媒妁合二姓之好而後得娶荀悅云尙主之制非古也釐降二女陶唐之典歸妹元吉帝乙之訓王姬歸齊宗周之禮也以陰乘陽違天以婦淩夫違人違天不祥違人不義由是觀之春秋書王姬之歸與此詩相表裏實萬世之法也】

【愚按女之受聘從夫而行猶魚之受釣隨緡而去不知所釣何魚但見其爲緡所牽卽隨緡以行耳以諭王姬𨿽尊下降於齊居然有唱隨之義夫前婦後相從以歸齊矣次章主嫁者言故先以平王之孫尊王也末章主娶者而言故先以齊侯之子從夫也】

何彼穠矣三章章四句【朱注疑平王爲卽東遷之平王宜臼也又因春秋有王姬歸於齊之文遂疑齊侯之子卽襄公諸兒郝氏謂若以平王定是宜臼則書大誥稱武王爲寧王酒誥稱爲成王又是何人】

【愚按二南決無東遷以後之詩當是成康時所作古者天子嫁女於諸侯必使諸侯同姓者主之召公輔成王康王以康王二十四年始卒則當時同姓齒徳位之最尊者莫如召公意王姬下嫁於齊召公主之故以其詩系之召南也譜謂二南之詩武王錄以屬之大師意或後之采詩者以此篇爲召公而作故補入之】

騶虞序曰鵲巢之應也鵲巢之化行人倫旣正朝廷旣治天下純被文王之化則庶類蕃殖搜田以時仁如騶虞則王道成也【申培說騶虞美虞人之詩】

彼茁者葭壹五豝於嗟乎騶虞

【朱注賦也毛傳缺毛云茁出也說文云艸初生出地貌葭蘆葦也鄭云記蘆始生者著春田之早晚豝豵皆害稼之獸周禮迎虎爲其食田豕所以除春農之害也毛云虞人翼五豝以待公之發也鄭云君射一而翼五豝者戰禽獸之命必戰之者仁心之至何氏云騶虞謂騶禦與虞人也左傳晉悼公使程鄭爲乘馬禦六騶屬焉使訓羣騶知禮是騶爲騶禦也虞者掌山澤之官舜命益作虞周禮有山虞澤虞月令天子教於田獵命僕及七騶則田不敢斥君故呼騶虞而嘆美之騶虞之仁君之仁也】

彼茁者蓬壹五豵於嗟乎騶虞

【爾雅云豕之大者謂之豜小者謂之豵按七月云言私其豵獻豜於公明豵之爲小也陸氏云蓬蒿屬艸之不理者也季氏云豝大故藏乎葭豵小故藏於蓬獸五而僅一以見獸之多而取之少仁之道也】

騶虞二章章三句【毛傳謂騶虞義獸也白虎黒文不食生物有至信之徳則應之後儒遂引漢武帝獲異獸騶牙爲徵蓋因虞葉作牙而附會之也又泥於麟趾爲闗雎之應騶虞爲鵲巢之應意文王之時二獸應感而至故詩人因以興也】

【愚按騶虞爲從畋之官無疑射義曰天子以騶虞爲節樂備官也當亦以騶禦虞人無不在列以充任使故謂之備官也】

召南之國十四篇四十章百七十七句

邶鄘衞譜略【商紂畿內方千里之地其封域在禹貢冀州太行之東北逾衡漳東及兗州桑土之野武王克紂以其京師封武庚三分其地置三監自紂城而北謂之邶南謂之鄘東謂之衞三監導武庚叛成王殺武庚復伐三監更於三國建諸侯以殷餘民封康叔於衞使爲之長後世子孫稍並彼二國混而名之七世至頃侯當周夷王時衞國政衰變風始作故作者各有所傷從其國本而異之爲邶鄘衞之詩焉】

【愚按一統志濬縣西七十里有朝歌城卽紂都也其南糟丘酒池遺迹可識漢時卽其地置朝歌郡隋攺爲衞縣元省入濬州後廢今淇縣北門外有故殷墟碑實非朝歌也據朱序衞都河北朝歌之東則正是濬縣地矣譜云朝歌之北爲邶謂朝歌以北當卽自衡漳以南言之其地有羑水鎭羑里在焉稍南則比干墓應去朝歌不逺皆紂畿內地也疑邶卽當在此西北百里之間但未考其故城所在耳鄘地在河以南衞自狄難後東徙渡河遷漕遷楚丘已遷帝丘皆是鄘地卽今滑縣開州一帶是也河道變遷今皆屬河北矣王肅服防謂鄘在紂都之西一統志稱新鄕縣西南三十里爲古鄘國皆謬】

邶一之三【郝氏曰邶鄘皆並於衞各因其地所得詩分爲三國其實皆衞詩也孔云凡詩述夫人衞女之事而分屬三國定是此三國之人所作非夫人衞女自作也至於許穆夫人賦載馳而入鄘風於時國在鄘地夫人衞女詞爲衞故其詩屬鄘劉公瑾曰皆衞詩而分系三國者意太師各從所得詩之地而系之也】

柏舟序云言仁而不遇也衞頃公之時仁人不遇小人在側【宋記衞自康叔受封爲孟侯子康伯六傳至貞伯俱降封伯貞伯卒子頃侯立厚賂周夷王復命爲侯朱注謂婦人不得於其夫之作郝氏云忠臣不得於君與賢女不得於夫情相似故忠臣常托賢女自鳴怨而不怒不遇而不忍去序所以目爲仁人而其辭則似婦人語耳】

泛彼柏舟亦泛其流耿耿不寐如有隱憂微我無酒以敖以遊

【毛傳興也朱注比也柏性內貞外固以爲舟不用濟渡而泛泛流於水中諭有濟川之才不見用也耿耿小明憂之貌也輔廣云人有所憂則其心耿耿然惟於憂之一路分明其他固有所不及也愚按如有隠憂者沈憂之人不知所憂何事但覺胸中有物耳】

我心匪鑑不可以茹亦有兄弟不可以據薄言往愬逢彼之怒

【朱注賦也鑑鏡也茹納也歐陽子云火日外景金水內景鑑之於物納影在內凡物不擇妍媸皆納其景我心匪鑑不能善惡皆納是以見嫉於羣小而獨不遇也兄弟僚友也列國大夫同出公族固有兄弟之誼今悉比於羣小不與同心意向旣殊則言不相入】

我心匪石不可轉也我心匪席不可捲也威儀棣棣不可選也

【朱注賦也此承上章往愬逢怒而言蓋兄弟責以不能委曲從時而自信其心之專一終不能易其所守也毛云棣棣富而閒習也物有其容不可數也賈誼云富不可爲量多不可爲數棣棣富也不可選眾也棣通作逮說文云及也謂威儀無不及也朱注選簡擇也言威儀棣棣不可得而簡擇取捨皆自反無缺之意】

【愚按其人自命如此寧肯貶節以苟合取容乎故孔子引此詩以爲無體之禮也】

憂心悄悄慍於羣小覯閔旣多受侮不少靜言思之寤辟有摽

【朱注賦也君子見逺識微憂先於事小人安其危而樂其所以亡故憂國悄悄之心反見怒於羣小也孔云覯自彼加我之詞受從我受彼之辭說文云寤覺而有言曰寤辟通作擘說文云防也摽擊也】

【覯閔受侮至於寤覺之際防手拊心皆爲國事痛非徒自傷其過也錢芳標云覯閔謂所見皆可傷閔受侮謂受羣小之侮因其閔而益揶揄之也】

日居月諸胡疊而微心之憂矣如匪澣衣靜言思之不能奮飛

【朱注比也嚴氏云微不明也日月食則微十月篇彼月而微此日而微是也日食於朔月食於望今更疊而微以諭君臣之皆昏也如匪澣衣蘇氏云憂之不去於心如衣垢之不澣不忘濯也愚按次章呼僚友爲兄弟則此固同姓之臣義不可去殆箕子我不顧行遁之意歟】

柏舟五章章六句【劉向列女傳稱此詩爲衞宣夫人所作齊侯之女嫁於衞至城門而衞君死保母請還女不聴遂入持三年之喪畢弟立請願同庖不可使人愬於齊兄弟齊以謂女女終不聴乃作詩此自一宣夫人非宣姜也朱子本列女傳之意攺爲婦人不得於其夫之詩亦因其情辭有類於婦人耳】

【愚按劉向上封事論恭石顯傾陷正人引此詩憂心悄悄慍於羣小解之曰小人成羣亦足慍也其指又與序合但據詩辭𨿽有兄弟我心匪石等句與列女傳所稱不殊編詩者於邶鄘二風以兩柏舟冠其首知衞風之淫非由於紂由宣公也】

緑衣序曰衞莊姜傷己也妾上僭夫人失位而作是詩也【左傳衞莊姜美而無子公子州吁嬖人之子也有寵而好兵公弗禁母嬖子驕所謂妾上僭而夫人失位也】

緑兮衣兮緑衣黃裏心之憂矣曷維其已

【毛傳興也朱注比也鄭云緑當作褖諸侯夫人祭服之下鞠衣爲上展衣次之褖衣又次之次之者眾妾以貴賤之等服之鞠衣黃展衣白褖衣黒皆以素紗爲裏毛云緑間色黃正色按玉藻衣正色裳間色是間色不可爲衣但可爲裳也嚴氏云緑字衣字皆有意義緑以諭妾衣以諭上僭故以二兮字防綴而丁寧之曷維其己言僭禮之禍將有不可勝言者憂在家國也】

緑兮衣兮緑衣黃裳心之憂矣曷維其亡

【嚴氏云緑衣黃裏言掩蔽而已緑衣黃裳則貴賤倒置夫人失位矣曽鞏云亡失也言此心之憂無時失去也】

緑兮絲兮女所治兮我思古人俾無訧兮

【治染治之也皎皎練絲在所染之今人爭尙此間色古未之尙也毛云訧過也孔云古人謂制禮者陳櫟曰不得於夫而不疾其妾惟思古人以自修其身憂而不傷怨而不怒此類是也】

【愚按前二章傷緑之僭黃也此章傷時之尙緑也時方貴緑故一時婦女相尙染治此色之絲豈知古人之以其非正色而賤之也】

絺兮綌兮淒其以風我思古人實獲我心

【鄭云絺綌所以當暑今以待寒諭其失所也】

【愚按此章傷己之違時也禦絺綌於淒然寒風之不時可知然時不可與爭也思古人處此惟有守禮安命自甘棄擲而已姜蓋一以古道自處也班婕妤怨歌行雲常恐秋節至涼飈奪炎熱恕己諒人絕無爭寵之意殆將近之】

緑衣四章章四句【序稱衞莊姜傷已謂與載馳竹竿之類皆婦人所自作也愚按若夫人自作何以不列於衞而列於邶且莊姜詩多入邶風意宮中女史之徒有邶女焉能紀其詩故傳諸邶耶不則爲此詩者系邶之士大夫傷姜之失位而惡嬖之上僭猶衞風之詠碩人也】

燕燕序云衞莊姜送歸妾也【鄭雲莊姜無子陳女戴嬀生子名完莊姜以爲己子莊公薨完立而州吁弒之戴嬀於是大歸姜逺送之於野作詩見己意】

燕燕於飛差池其羽之子於歸逺送於野瞻望弗及泣涕如雨

【朱注興也毛傳缺燕鳦也一名鷾鴯燕燕兩燕也禽經曰鳥向飛背宿燕向宿背飛故莊姜以比送歸妾取其背飛之義送別之情也郝氏云燕雀依人爲孚子也故鳥爲祈子之祥莊姜於嬀以子相依子亡相失故用爲比鄭云婦人之禮送迎不出門今我送是子乃至於野舒己憤盡己情】

燕燕於飛頡之頏之之子於歸逺於將之瞻望弗及佇立以泣

【頡說文云直項也頏爾雅云鳥嚨也蓋鳥髙飛直上故見其項頸上向也雙燕各飛興已與嬀形影相望】

燕燕於飛下上其音之子於歸逺送於南瞻望弗及實勞我心

【孔云上曰頡下曰頏飛有上下音無上下因飛而上爲音曰上音飛而下爲音曰下音故曰下上其音送於南者毛傳云陳在衞南朱子謂逺送於南一句可爲送戴嬀之驗】

仲氏任只其心塞淵終溫且惠淑愼其身先君之思以勗寡人

【鄭云任者以恩相親信也周禮六行孝友睦婣任卹是也按塞淵與文公秉心塞淵義同有困心衡慮憂深思逺之意淑愼其身言善能謹衞其身內塞淵而外溫惠卽所以善愼其身也寡人姜自稱猶稱未亡人也】

【愚按姜述嬀臨時分手之語勉姜以先君爲念勿記其平昔之無禮而坐視其國家破亡也其同仇報國之意隠然言外矣】

燕燕四章章六句

【愚按戴嬀大歸於陳未幾石碏令其子石厚從州吁朝陳以請朝於王因使人涖殺州吁於陳蓋嬀歸陳而碏之計始定嬀在陳而碏之謀以成州吁不忌陳並不忌嬀可謂至愚而嬀之智亦深且密矣觀其與姜相得如此臨行但勗以先君之思大義凜然此豈能一日忘桓公之仇乎塞淵溫惠淑愼其身置身於萬全之地然後可以圖人姜之稱嘆不置亦意其有深心耶】

日月序云衞莊姜傷已也遭州吁之難傷已不見答於先君以至困窮之詩也【朱子云明是莊公在時所作篇次亦當在燕燕之前】

日居月諸照臨下土乃如之人兮逝不古處胡能有定寧不我顧

【朱注興也毛傳缺鄭云日月諭國君與夫人也謂日月相望之時有敵體同徳之義毛云定止也鄭謂胡能有定爲不能定完也朱注謂其心志回惑無有定時也】

【愚按逝者一往不返之謂莊姜於緑衣之篇動思古人蓋事事欲以古道自處亦望君以古道相處而不然也】

日居月諸下土是冒乃如之人兮逝不相好胡能有定寧不我報

【報答也言以禮事莊公公不以恩答已也何氏云寧不我顧猶望其顧也寧不我報猶望其報也】

日居月諸出自東方乃如之人兮徳音無良胡能有定俾也可忘

【孔云日之始照月之方望皆出東方言月盛之時有與日同也忘說文云不識也謂不記也倘能有定則昔所以待我者皆不復記憶之矣】

【愚按徳音謂其一言一笑皆不輕有有之以爲徳也如顧我則笑之類皆出於戲慢故曰無良】

日居月諸東方自出父兮母兮畜我不卒胡能有定報我不述

【不得於夫而怨父母無可柰何之情也何氏云畜我不卒猶俗云養不到老誤我一生耳愚按上言不報此言報我蓋報以無禮甚於不報也然倘能有定則皆與相忘不復稱述之矣】日月四章章六句

【愚按序謂莊姜遭州吁之難傷已不見答於先君而鄭以爲未定完也朱子以爲莊公在時作是也石碏曰將立州吁乃定之矣若猶未也階之爲禍諺雲母愛子抱州吁之寵以嬖人爲之母也完之未定以莊姜之無寵也姜自傷以己之故致完之未定所憂莫大乎此而尙冀其以夫婦之誼顧我報我意在定完而已定完則公平日之無禮於已皆可以相忘而不足道矣】

終風序曰衞莊姜傷已遭州吁之暴見侮慢而不能正也【朱子謂詳味此詩有夫婦之情無母子之意】

終風且暴顧我則笑謔浪笑敖中心是悼

【毛傳興也朱注比也暴狂也謂竟日狂風也說文云晞也亦風亦日比莊公之意態無常不可測識也顧我則笑玩一則字見原無笑意】

【愚按莊姜以禮自守公惟無禮相加其不合宜也】

終風且霾惠然肯來莫往莫來悠悠我思

【爾雅云風而雨土曰霾惠然肯來期望之詞莫往莫來言我不往則彼亦不來姜無自往之理莊公終亦不來往來斷矣而尙思之不置姜之厚也】

終風且曀不日有曀寤言不寐願言則嚏

【說文云陰而風曰曀三章皆以終風比其狂惑始而曰暴尙有日也繼而曰霾不見日矣又重之以不日之曀總無開霽之時矣比其狂惑日甚也嚏說文云寤解气也今俗人嚏則云人道我此古之遺語也宗鏡錄云動靜無不應於心如詩之願言則嚏謂人之思已則嚏足知心應千里故得稱心靈也愚按此承莫往莫來而言言不望君之來矣或亦有時齒及於我而使我一嚏乎】

曀曀其陰虺虺其靁寤言不寐願言則懷

【曀曀卽不日有曀也虺小蛇也虺虺電光之貌前三章言風此終之以雷比君之狂惑不止於昏蔽而已將有無道之事施於嫡矣末句承上則嚏而言言君𨿽不齒及我而我終不能釋諸懷姜愈厚愈以見公之薄矣】

終風四章章四句【序謂莊姜遭州吁之暴見侮慢而作】

【愚按詩辭實爲莊公作也篇中直冩情事其狂惑無道之狀宛然如見國將亂矣姜非徒以失寵自傷如後世長門之怨也】

擊鼓序曰擊鼓怨州吁也衞州吁用兵暴亂使公孫文仲將而平陳與宋國人怨其勇而無禮也【愚按平陳與宋専爲伐鄭衞人旣與宋公陳侯蔡人伐鄭圍其東門五日而還秋諸侯復伐鄭敗鄭徒兵取其禾而還此當是再伐鄭時從軍者久役於外不得歸家之作】

擊鼓其鏜踴躍用兵土國城漕我獨南行

【朱注賦也毛傳缺鄭云此用兵謂治兵時曽鞏云擊鼔踴躍想見州吁好兵喜鬭人所甚憚者州吁以爲樂國人怨之正以其踴躍耳土土功也城築城也按漕在今滑縣治南漢爲白馬縣戴公廬於漕卽此南行伐鄭鄭在衞南也言役土功者非不勞苦猶處於境內去家不逺南行則有死亡之懼言歸何時此章追述始行之辭】

從孫子仲平陳與宋不我以歸憂心有忡

【毛云孫子仲謂公孫文仲也鄭云平陳與宋衞使告宋曰君爲主敝邑以賦與陳蔡從時陳與衞相睦宋與鄭有仇衞欲伐鄭使宋爲主以是陳尙未從宋故先合二國之好而後進兵也何氏云先是平陳與宋卽往伐鄭旣五日而還魯公子翚帥師來會復往伐鄭自夏而秋僅隔一時耳必師歸在途又聞後命未得班師故曰不我以歸也】

爰居爰處爰喪其馬於以求之於林之下

【居者久居處者暫止言不我以歸或久或暫總之無還日也喪馬謂身死馬去唐詩所謂去時鞍馬別人騎也鄭云軍行必依山林求其故處近得之此蓋囑家人以後事也左傳蹇叔哭送其子曰晉人禦師必於殽必死是間余收爾骨焉卽此意也】

死生契闊與子成說執子之手與子偕老

【契合也闊疏也猶言離也言夫婦之情死生以之𨿽有合有離終不相棄成說謂夙誓之言執手而期以俱老蓋欲有合無離而白首同歸也】

【愚按成說謂已成之說約以死生契闊毋相忘也又申以偕老之誓今則中道棄捐不能踐前語矣】

於嗟闊兮不我活兮於嗟洵兮不我信兮

【愚按此承上章言向以契闊爲憂今所憂者豈惟闊兮且生還無望矣復申之曰洵哉不得生還矣昔日之成說不足信矣】

擊鼓五章章四句【何氏謂伐鄭之師旣歸在途復聞再往軍中寓書與家人訣別之詞後三章皆家書中語也】

【愚按左氏魯眾仲對隠公曰州吁阻兵而安忍阻兵無眾安忍無親眾叛親離難以濟矣觀此詩畔離之端已兆於此】

凱風序云美孝子也衞之淫風流行𨿽有七子之母猶不能安其室故美七子能盡其孝道以慰其母心而成其志爾【季氏云衞有七子不能安其母之心故作此詩以自責無怨言也】

凱風自南吹彼棘心棘心夭天母氏劬勞

【毛傳興也朱注比也爾雅雲南風謂之凱風蓋南風長養萬物萬物喜樂故曰凱風傳云豫章以木稱郡酸棗以棘名邦是酸棗卽棘也陸氏云棘性堅彊費風之長其心之生更難於榦白虎通云景風至棘造實吹彼棘心將以趣其造實也母之養子於少時最爲勞苦故於夭夭言劬勞也】

凱風自南吹彼棘薪母氏聖善我無令人

【朱注興也下同上章言棘心夭夭是棘之初生風長之也此言棘薪則棘長已成薪矣棘而爲薪則𨿽長大而不能成材明母氏之空勞也聖善明智賢淑之稱】

爰有寒泉在浚之下有子七人母氏勞苦

【浚衞邑通典云寒泉在濮陽東南浚城水經注雲濮水枝津東逕浚城南而北去濮陽三十五里城側有寒泉岡卽詩所云寒泉在浚之下也按濮水在衞之南屬鄘地此爲邶風邶在衞北疑別有浚非濮陽之浚也】

【愚按七子仰乳哺於母猶浚人仰汲飲於寒泉也寒泉以一勺給通邑而不倦猶母氏以一身養七子而忘勞蓋至有子七人而母益重其勞苦矣】

睍睆黃鳥載好其音有子七人莫慰母心

【郝氏云睍睆羽好貌猶熠燿也大東云睆彼牽牛檀弓雲華而睆皆明也謂鳥聲誤內則曰父母之所下气怡聲此以黃鳥興者自怨不能和顏色順詞令鳥不如也】

【愚按莫猶無也謂鳥猶有音以悅人耳七子無可以慰母心也】

凱風四章章四句【季氏云孟子謂凱風親之過小者也所謂過小必奉養有闕而其母憤怒諸子欲自勞苦非謂衛之淫風盛行而其母欲嫁也如此尙得謂小過哉】

【愚按喪服傳云夫死妻穉子幼子無大功之親妻得與之適人有子七人而欲適人似無此理季氏謂爲一時憤怒之辭而序亦謂七子能慰母心以成其志則母亦固有志者也從子勗仍云凱風盛於夏黃鳥囀於夏寒泉亦冽於夏此詩因卽景而興情之作】

雄雉序曰刺衞宣公也淫亂不卹國事軍旅數起大夫久役而作是詩【朱注謂婦人思其君子從役於外而作】

【愚按篇中旣不見有軍旅數起大夫久役之事亦無有婦人思其君子之情意爲賢者逰宦於衞當宣公之時見其主昏國亂欲去而適有道之邦而不能去也故有始而自悔中而有思旣而自解之辭】

雄雉於飛泄泄其羽我之懷矣自貽伊阻

【毛傳興也朱注同陸氏云雉性耿介妒壠防疆𨿽飛不越分域一界之內要以一雄爲長餘者𨿽眾莫敢鳴呴潘嶽所謂畫墳衍以分畿也泄通作曳飛不越域故有牽曳之象毛云阻難也鄭云懷安也愚按周官士執雉此蓋仕衞之士以雄雉起興嗟其泄泄飛不出域言不能逺舉也於是悔其初至之時懷安不去而阻滯亂邦實自貽之患也】

雄雉於飛下上其音展矣君子實勞我心

【嚴氏云燕燕下上其音謂雙燕相追逐而飛鳴也此言雄雉下上其音止是一雉之音或下或上也雉飛不越分域故其鳴音近而可聞朱注展誠也說文云轉也惟此君子展轉於懷也】

【愚按此言已身阻滯於衞如雉之飛不能逺舉其音或上或下只在近地不相離也而我所向往之君子不能往見徒展轉以勞心而已】

瞻彼日月悠悠我思道之云逺曷云能來

【朱注賦也】

【愚按雉飛𨿽不越域日月則逺近所共見也明明在望而終以道逺莫致惟付之悠悠之思而已柰之何哉】

百爾君子不知徳行不忮不求何用不臧

【朱注賦也百爾君子泛指列國在位者而言】

【愚按此章因不能逺去復爲自解以安身之辭謂旣不能擇地以行其道惟有隨地以善其身耳凡今之在位者知何者爲徳行乎但我能泯其忮害貪求之心則到處相容𨿽危邦亦可以免患矣】雄雉四章章四句

【愚按通篇未見有思行役之情末章不忮不求二句亦決非婦人語鄭箋以爲刺宣公宣淫之事益謬矣】

匏有苦葉序曰刺衞宣公也公與夫人並爲淫亂【朱子但云刺淫亂之詩】

【愚按非淫詩也當是媒氏以仲春會男女之無夫家者此守禮之士𨿽逾婚期不肯苟就而作是詩】

匏有苦葉濟有深涉深則厲淺則揭

【毛傳興也朱注比也匏苦匏也叔向曰苦匏不材於人共濟而已嚴氏云苦匏經霜其葉枯落然後幹之腰以渡水今匏尙有苦葉則其匏未堅不可用也朱注濟渡處也毛云自股以上爲涉以衣涉水曰厲謂由帶以上也揭褰衣也】

【愚按禮霜降逆女冰泮殺止以九月至正月皆可爲昏有過時不能行禮者媒氏以仲春會男女之無夫家者𨿽奔不禁奔者謂禮不備而成昏也以禮成昏猶之以匏濟水水已深而匏未可用涉水者或厲或揭方便以從事亦猶仲春媒氏之會王者所以便民情也此章泛述其時事】

有彌濟盈有鷕雉鳴濟盈不濡軌雉鳴求其牡

【朱注比也彌說文云滿也羅氏云雉耿介之禽應義气其鳴以頸相勾化書云雉不再合信也毛氏朱子皆據爾雅文謂飛曰雌雄走曰牝牡雉鳴不求其雄而求異類之牡以比之淫說文云軌車轍也轍車迹也毛云由輈以上爲軌按曲禮塵不出軌以髙下言中庸車同軌以廣狹言車輪髙六尺六寸軌居輪中若濡軌則水深三尺三寸也】

【愚按有彌言水之滿濟盈言渡水者之眾鷕者應聲也雄唱雌和故鷕字從惟明非其雄不應也書譏牝雞詩刺雄狐左傳秦筮伐晉亦曰獲其雄狐又古樂府有雄兔腳撲搠雌兔眼迷離非以雌雄目走者耶求牡與求雄何異有鷕雉鳴象男之求女之應也北方於水不甚深處皆以車渡子產以其乘輿濟人於溱洧氓之詩曰淇水湯湯漸車帷裳皆可證也蓋於仲春之時爭往求婚譬之爭涉水以求濟而已獨曳輪不前不欲苟且以從俗也彼有鷕之雉雌雄相感而鳴亦各求其牡耳言各有其偶非吾偶也】

雝雝鳴鴈旭日始旦士如歸妻迨冰未泮

【朱注賦也毛云納采用鴈旭日始出謂大昕之時鄭云昏禮自納采至請期用昕親迎用昏歸妻者謂使之來歸於己家語云霜降而婦功成嫁娶者行焉冰泮農業起昏禮殺於此言士之娶妻當及九月霜降之後正月冰未泮渙之時】

【愚按稱士者自重之辭鳴鴈旭旦必以禮也迨冰未泮必以時也惟其自命爲士故不肯苟同於俗】

招招舟子人涉卬否人涉卬否卬須我友

【朱注比也毛云招招號召之貌鄭云舟人之於號召當渡者猶媒人之會男女無夫家者使爲妃匹也】

【愚按卬須我友是須其意中所欲得之女也女必待六禮備而行乃爲士之所欲得者乃眞我友也】匏有苦葉四章章四句【序言刺宣公夫人並爲淫亂鄭云夫人夷姜也胡嘉云刺淫之詩未有若苦葉之辭微矣豈有所避而然與】

【愚按春秋時淫亂不道未有如衞宣者詩人於新臺無所避豈於此偏微其辭乎朱注直以爲刺淫亂之詩此皆爲雉鳴求其牡一語誤耳】

谷風序曰刺夫婦失道也衞人化其上淫於新昏而棄其舊室夫婦離絕國俗傷敗焉【申培謂邶之良婦見棄於夫而作是詩】

習習谷風以陰以雨黽勉同心不宜有怒采葑采菲無以下體徳音莫違及爾同死

【毛傳興也朱注比也習習連續不防所謂終風也谷風詩詁云風自谷出宋玉賦大風盛怒於土囊注谷曰也谷風盛怒之風也又加以陰以雨諭其夫之暴怒無休息也黽鼃也越王見怒鼃式之爲其有气以諭奮躍從事而不自量力者勉彊也曰黽勉者言𨿽力所不堪猶勉彊爲之其盡心於夫如此無處可致爾怒不宜者自信之詞葑卽蔓菁菲似蓄一曰土瓜也】

【愚按葑菲根美可食葉不足觀言人之采之者得無以下體之故乎以諭婦人宜取其徳不取其貌左傳臼季引此二語謂取節焉可也徳音莫違謂初時信誓之言皆好語也言猶在耳其忍違乎及爾同死此信誓之言也】

行道遲遲中心有違不逺伊爾薄送我畿誰謂荼苦其甘如薺宴爾新昏如兄如弟

【朱注賦而比也此章述其被棄而去傷其夫之恝然無情也畿者疆限之名毛云謂門內也孔云周禮九畿言期限之義當是所居與人分界之處爾雅云荼苦菜月令孟夏苦菜秀卽此荼也薺甘菜其實曰蒫繁露云薺以冬美鄭云荼誠苦矣比於己之苦則荼甘如薺矣】

【愚按此章詩意婦去而夫不送言己之𨿽去心尙依依欲行而足不前足與心違也爲夫者縱不能逺送於野卽邇而畿內亦或可以薄送乎而恝然至此此所以益重其苦𨿽荼不如矣更念已去之後新人得意恩如兄弟則婦心之苦又寧可道哉】

涇以渭濁湜湜其沚宴爾新昏不我屑以毋逝我梁毋我笱我躬不閱遑卹我後

【朱注比也毛云涇渭相入而淸濁異溝洫志雲涇水一石其泥數斗湜說文雲水淸見底也季氏云涇濁渭淸及旣合流則渭亦因涇而濁渭因涇濁是涇以之濁以猶使也沚水渚也二水旣合淸濁難分惟別出之渚流或稍緩則猶有淸處可見橫溪爲梁梁傍開缺透水而設笱以承其下戒母發我笱者懼其取已之魚也】

【愚按此章傷已之拮據成家新人坐享其有恐不知艱難而輕費之反謂舊人無所遺也如濁涇入渭使渭亦同濁俗謂淸水拖入濁水是已然𨿽涇渭難分而渭之沚本自湜湜終不可混耳以猶任也爾豈不知我之可任乎而今寵任新人不屑我矣凡我所拮據而成之業皆囑新人囑新人善守我成愼毋逝梁笱使我之蓄積一旦頓盡轉謂笱本無魚以有後言於我也己又念現在之身且不見容身後之事又何暇卹哉聴之而已】

就其深矣方之舟之就其淺矣泳之遊之何有何亡黽勉求之凡民有喪匍匐救之

【朱注興也鄭云言深淺者諭君子之家事無難易吾皆爲之說文云方並船也泳潛行水中游浮行水上也鄭云言君子何所有乎何所亡乎吾其黽勉力爲求之有求多亡求有也救之者孔云謂營護凶事若有賵贈也孔子以爲此無服之喪也程子曰言不但治其家事又周睦其鄰里鄕黨莫不盡其道也】

不我能慉反以我爲讐旣阻我徳賈用不售昔育恐育鞠及爾顚覆旣生旣育比予於毒

【朱注賦也鄭云慉驕也說文雲起也作興之意育爾雅云養也與旣生旣育皆以生理言鞠說文云窮也張子云育恐謂生於恐懼之中育鞠謂生於因窮之際及爾顚覆鄭云及與也與女顚覆盡力於眾事難易無所辟方文云蓼莪之詩雲母兮鞠我注鞠養也又曰長我育我皆母之事此詩敍其育子之勤無時不恐惟恐其育之不成鞠之不至及爾之身而顚覆宗祀也旣生旣育則有家又有子矣而比予於毒所謂變恩爲讐也】

【愚按我徳卽上文勤家卹鄰之事阻拒也言不以我徳爲是使我爲徳之心闌也自念百事盡心而乃無一見取譬賈者百貨俱陳如買者之不顧何】

我有防蓄亦以禦冬宴爾新昏以我禦窮有洸有潰旣詒我肄不念昔者伊余來塈

【朱注興也說文云防美也蓄積専言蓄菜劉公瑾云古人圃同地秋收則築圃爲以納禾稼來春又耕治之以種菜茹故蓄菜但以禦冬也曽鞏云人之於物得新可以捐故然厚者猶有所不忍夫婦義當偕老乃姑以禦窮而已其薄惡可知說文雲洸水湧貌毛云武也徐鍇云言勇如水之湧也蒼頡篇傍決曰潰毛云怒也按水潰則其勢橫暴而四出故怒之盛者爲潰詒相欺詒也肄說文云習也塈說文云仰塗也】

【愚按當冬月無菜之時則防之當春夏新蔬之時則厭之言防蓄而厭棄已在言外有洗以下皆述其以禦窮之事言向時汝之家無人經理其有也如水之乍湧而洸其消也如水之四出而潰我乃習勤以治之所謂黽勉求之者是也由今思之皆受汝詒耳今家旣完且固矣汝與新人安享其成亦謂昔者之家曽有此乎不念昔者有洸有潰之時而爲汝補葺塗罅者爲誰也】

谷風六章章八句

【愚按衞無夫婦之倫自莊公以來久矣是以其民化之而谷風之詩作序稱衞人化其上者此也】

式微序曰黎侯寓於衞其臣勸以歸也【此詩及旄丘皆黎人所作黎侯爲狄人迫逐往衞請救衞不能救因爲寓公旄丘則黎臣居守者之詩此則其從行者所作也孔云黎在上黨壺闗縣有黎亭路史謂黎文王所戡者與紂都接壤在衞之西赤狄潞也晉伐潞伯】

【宗數其五罪奪黎氏地其一也】

【愚按左傳晉滅狄酆舒奔衞衞尙存奪黎地之罪人宜其不防黎也】

式微式微胡不歸微君之故胡爲乎中露

【朱注賦也毛傳缺孔云以君被逐旣微又見卑賤是至微也微君者視其君若無有也中露猶言露處無有庇覆所謂越在艸莽也】

式微式微胡不歸微君之躬胡爲乎泥中

【胡安國云以事求人而人不有其事是謂微君之故以身下人而人不有其身是謂微君之躬泥中猶泥塗也鄭曉云上言中露下言泥中猶言側身天地耳】

式微二章章四句【鄭謂黎侯爲狄人所逐棄其國而寄於衞衞處之以二邑因安之黎臣勸其歸水經注云黎陽在衞郡世謂黎侯城昔黎侯陽寓於衞因以爲名】

【愚按黎國在衞西北黎之往衞自西而東故旄丘詩曰匪車不東而黎陽在衞之東不應處之以益東也且黎侯旣棄其國國非黎有矣將安歸乎意必爲狄所迫奔衞請救衞不之救始失其國卒賴晉復立之耳此時國猶未失也處以二邑當在失國之後非作詩時事也】

旄丘序曰責衞伯也狄人迫逐黎侯黎侯寓於衞衞不能修方伯連率之職黎之臣子以責於衞也【此爲黎居守之臣望其君之請救於衞久而不至之作列女傳云黎莊夫人者衞侯之女也黎於衞非徒爲與國實以婚姻其望救以此】

旄丘之葛兮何誕之節兮叔兮伯兮何多曰也

【毛傳興也朱注同毛云前髙後下曰旄丘誕闊也鄭云土气緩則葛生闊節諭衞伯不卹其職故其臣於君事亦疏廢也郝氏云旄丘丘之不斷絕者葛亦不防之物毛遂曰從之利害兩言而決日出而言日中不決卽此意也觀後有狐裘蒙戎之句則自暑歷寒其多曰可知】

何其處也必有與也何其久也必有以也

【朱注賦也處止也與偕也春秋帥師例能左右之曰以言何其止而不來當必有與偕來者何其爲時之久當必有左右之而來者屬望之切如此】

狐裘蒙戎匪車不東叔兮伯兮靡所與同

【朱注賦也狐裘指黎君所衣蒙戎亂貌裘之敝也車指黎君所秉東指衞也言我君東來請救自夏䢐冬裘且敝矣而叔伯莫與我同心以拯其危柰之何哉範質公云衞兄弟之國也其臣亦兄弟也而呼以叔伯式微之臣固應如是】

瑣兮尾兮流離之子叔兮伯兮褎如充耳

【朱注賦也瑣細也尾末也勢且至於漂散衞之君臣猶坐視不一引手邪褎說文云衣袂也嚴氏云凡盛服則有瑱名爲充耳非眞塞其耳也褎衣博帶端拱不動充耳無聞始土木偶人耳情之急怨之深也】

【愚按末章蓋自傷其君臣流離瑣尾極力呼號不足以動衞君臣之聴也】

旄丘四章章四句【郝氏據史記世家衞自頃侯以前七世皆稱伯黎侯以狄難來告正望其修先業耳錢邦芑云狄難正當晉景公之世霸國主盟不知幾世矣衞之不能爲伯黎豈不知之其來請救自以婚姻之誼耳】

【愚按二詩入邶風疑黎君之寓當近邶地】

簡兮序曰刺不用賢也衞之賢者仕於伶官皆可以承事王者也【鄭云伶官樂官也伶氏世掌樂官故以爲號黃帝時使伶倫截竹吹之以爲黃鐘之宮周景王鑄無射問律於伶州鳩鐘儀自稱伶人魯語伶簫吹歌及鹿鳴之三皆以樂官爲伶】

簡兮簡兮方將萬舞曰之方中在前上處

【朱注賦也毛傳缺說文云簡兮別之也謂分別能舞與否者將使之舞也萬舞文武二舞之總名也春秋萬入去籥言文武二舞俱入以仲遂喪於二舞之中去其有聲者故去籥焉商頌曰萬舞有奕夏小正曰丁亥萬用入學竹書帝舜十七年春二月入學初用萬是太廟學宮皆用萬也孔雲月令仲春之月命樂正習舞入學者必釋菜以禮先師此曰之方中卽彼春入學時矣謂二月日夜中也尙書日中星鳥左傳馬日中而出者是也鄭云周禮大司樂以樂教國子樂師教國子小舞籥師掌教國子舞羽吹籥皆有教士之職故賢者不得志亦樂爲之今乃施之公庭以供悅耳之娛屑越甚矣在前者卽下文公庭之前處止也此教舞之伶官在公之前其所止之地位則在眾舞者之上頭也言日中之時舞當在學而今乃在公前嗟之也】

碩人俁俁公庭萬舞有力如虎執轡如組

【毛云碩人大徳也俁俁容貌大也有力二句與舞事無闗但稱其人有武勇材藝耳】

【愚按古者樂師教舞故舞用士人瞽師奏樂而已詩稱伶官故専言其舞】

左手執籥右手秉翟赫如渥赭公言錫爵

【孔云籥𨿽吹器舞時與羽並執故得舞名賓筵之詩云籥舞笙鼓周禮言舞羽吹籥蓋執羽以舞吹籥爲節翟說文雲山雉尾長者陳云籥所以爲聲翟所以爲容聲由陽來故執籥於左左陽故也容自陰作故秉翟於右右陰故也舞節論云翟進則籥退籥進則翟退按有力二句爲武舞執籥二句爲文舞先武後文蓋周時萬舞之制然耳左傳季札觀周樂見舞象箾南籥象箾爲武舞南籥爲文舞爵飲器毛云祭有畀燡庖翟閽寺者惠下之道見惠不過一散鄭雲散受五升翟者樂吏之賤者也疑卽秉翟之輩因以爲稱賢者失職於此乃以畀翟之禮施之賤斯甚矣】

【愚按上章刺意在公庭萬舞此章刺意在公言錫爵】

山有榛隰有苓云誰之思西方美人彼美人兮西方之人兮

【榛小栗苓甘艸也鄭云榛也苓也生各得其所以言碩人處非其位】

【愚按榛以實籩豆苓以備藥物盛王之世時無棄物各得其用以諭賢者皆不失職也西方美人指文王興學教士樂師籥師官皆教士之職今爲公庭伶人而已不惟賢者失位官亦失職也能無傷哉】簡兮四章三章章四句一章六句【舊本三章章六句朱分四章今從之】

【愚按朱注以此詩爲賢者自作玩詩辭皆從旁贊嘆賢者之語極贊之乃深以刺時之不用也故序曰刺不用賢】

泉水序曰衞女思歸也嫁於諸侯父母終思歸而不得故作詩以自見也【按詩有思須與漕之語考須城在楚丘東南漕通作曹漢白馬縣皆在今滑縣也衞戴公渡河廬於此意是詩之作其於衞遷國之後乎特不知爲何國之夫人作也據其所思出宿飲餞之地泲與禰不可考而幹與言爲二山皆邢地豈其國近邢耶邢衞同爲姬姓曰諸姬與謀蓋欲過邢而問之耳北方之國由邶入衞或詩先傳諸邶故以入邶風耶】

毖彼泉水亦流於淇有懷於衞靡曰不思孌彼諸姬聊與之謀

【毛傳興也朱注同毖深幽也說文作防云直視也泉水卽百泉也出共城蘇門山淇水岀河內林慮山言泉爲衞水洪爲衞地水無情而自衞出者還至於衞已本衞女而不得歸衞是泉水之不如矣特以】

【父母歿無歸寕之理故欲卽諸姬而與之謀耳劉公瑾曰夫人之嫁必有侄娣及同姓女爲媵朱子以諸姬爲侄娣又下文諸姑伯姊謂卽諸姫則諸媵中亦有夫人姑姊行也】

出宿於泲飲餞於禰女子有行逺父母兄弟問我諸姑遂及伯姊

【朱注賦也毛云泲地名或曰水名也沇水東流爲泲泲亦作濟按沇水源王屋有東西二源合流至溫爲濟水西南入於河溢而出河之南爲滎水又東出於陶丘合汶水入於海其流甚長安得指一處以爲濟耶應別是一地名耳禰地無考大約此二地與下文干言相去不逺此言歸有出宿飲餞之處皆嫁時所經過者但念女子旣嫁與父母兄弟相去已逺行止將安問乎幸諸姑伯姊近可就問也蓋自知父母歿而歸寧之非禮也左傳引此詩以爲知禮謂其姊親而先姑也】

出宿於幹飲餞於言載脂載舝還車言邁遄臻於衞不瑕有害

【朱注賦也載脂以脂塗其舝自未設舝時言載舝則脂之已畢乃設舝於車耳凡車不駕則脫車頭之舝將行乃設之故云然還車言乘其嫁時之車而還也按出宿飲餞之地凡兩擬所在皆意中虛想之辭鄭云瑕猶過也一日玷也卽上文諸姑伯姊之問問其歸於禮無玷乎抑於義有害也】

我思肥泉玆之永嘆思須與漕我心悠悠駕言出遊以寫我憂

【朱注賦也釋名云所出同所歸異曰肥泉考肥泉入淇之後淇水遂分爲二一出共城東至黎陽入河一東北過漂楡邑入於海衞女旣嫁之後不得復歸故以托興】

【愚按衞女自知不可以歸前之云云已成虛想徒思肥泉而於此永嘆耳須漕之思空自悠悠出遊寫憂歸念絕矣所謂發乎情止乎禮義也楊氏謂聖人著之於經以示後世使知適異國者父母終無歸寧之義】

泉水四章章六句【何氏以此亦許穆夫人之作自傷己力不能救衞欲因邢曹二國以控於齊幹與言爲邢之二山夫人所以思由曹以至邢也】

【愚按詩辭但思歸而已絕無遑迫請救之情始而思淇終而思須與漕有相去益逺之思當在戴公廬曹之日所作】

北門序曰刺仕不得志也言衞之忠臣不得其志耳

出自北門憂心殷殷終窶且貧莫知我艱已焉哉天實爲之謂之何哉

【毛傳興也朱注比也終自始至今之謂毛傳窶者無禮也貧者困於財也無財故無以爲禮方祈雋云艱者難也貧窶而有室人之累尢爲難耳詩不言君之祿薄而歸之於天無可柰何安之若命也】

王事適我政事一埤益我我入自外室人交徧適我已焉哉天實爲之謂之何哉

【朱注賦也凡以事往來於王所者曰王事政事謂國事也毛云適之也言凡有王事至不之於他而之於我埤增也益而更益也一者無有分任者也言王事旣任矣國之政事復一以相加其勞如此而貧無以爲家致室人交徧之謫周書所謂弗能有好於而家者是也已焉哉三句與上文同爲嘆貧之辭愚按我入自外一語極盡貧窶之情在外且置勿問入自外則交謫者至才是苦處】

王事惇我政事一埤遺我我入自外室人交徧摧我已焉哉天實爲之謂之何哉

【朱注賦也惇說文云怒也韓詩云迫也蓋督促而不能副其意則怒也遺通作貽謂悉以委之而不問也摧猶挫折也以貧窶之故來室人之謫而至於摧傷哉貧也交則無人不然徧則無事不然矣】北門三章章七句

【愚按邶在衞北此殆有事於北方出北門而過其家因傷其家之貧而作者】

北風序云刺虐也衞國並爲威虐百姓不親莫不相攜持而去焉【程子謂詩爲君子見幾而作非百姓相攜而去以末章攜手同車恐非賤者作也】

北風其涼雨雪其雱惠而好我攜手同行其虛其邪旣亟只且

【毛傳興也朱注比也北風冬風冬而自北則殺物雱旁通說文云普也雪助風爲虐虛邪通作舒徐謂寛緩也言國事孔急其去不宜緩矣】

【愚按孟子曰不信仁賢則國空虛邪者正之反人身气虛則邪乘虛而入國事亦然言正人失位在位皆邪人也時勢之危孰急於此】

北風其喈雨雪其霏恵而好我攜手同歸其虛其邪旣亟只且

【喈通作偕說文云彊也霏雰也雪落急也歸歸休也】

莫赤匪狐莫黒匪烏惠而好我攜手同車其虛其邪旣亟只且

【說文云狐妖獸也鬼所乘之烏字全象鳥形但不注其目晴萬類目皆黒鳥體全黒逺而不分別其情也狐赤烏黑滿目皆是不能分別其何者非狐何者非烏以諭衛君臣同惡相濟無有出乎其類者陸】

【氏云狐羣者烏合者又管子謂烏集之交初𨿽相驩後必相咄本皆利合不以道也】

北風三章章六句【古之君子危邦則去之衞伯玉聞亂由近闗出以此律之猶未爲先幾作也】

靜女序曰刺時也衞君無道夫人無徳

【愚按詩刺夫人也君𨿽無道夫人不失徳可以輔邪爲正如靜女爲人所慕而能以禮自守使慕者息其邪心柰何夫人之從君於邪耶】

靜女其姝俟我於城隅愛而不見搔首踟躕

【朱注賦也毛傳缺靜以徳言姝以色言城隅朱注幽僻之處】

【愚按此好色男子偶於城隅見靜女愛之因愛生癡遂妄謂女有心俟我於此也而靜女去不復見其爲守禮者可知猶搔首踟躕以冀其復見也】

靜女其孌貽我彤管彤管有煒說懌女美

【孌說文云慕也言此女之可慕也彤管鄭云筆赤管也古者後夫人必有女史彤管之法史不記過其罪殺之蓋主於規誨也】

【愚按上章靜女旣已不見其人猶戀慕不已而更通殷勤於女貽以彤管彤管所以紀過明非禮之事不敢犯也所以謝絕之者峻矣乃慕者𨿽覩彤管之赫然而悅懌女美有非彤管之所能卻者左傳引靜女之三章取彤管焉杜預注𨿽悅女美義在彤管女史紀事規誨之所執此言悅而不敢犯也】

自牧歸荑洵美且異匪女之爲美美人之貽

【爾雅云郊外謂之牧毛云荑茅之始生也易曰借用白茅茅本潔白之物靜女以自況也】

【愚按上章有彤管之贈尙不能絕其人懌悅之情復以野外之荑貽之自比於艸茅之賤而有潔白之操悅懌者至此而後益信其美且異之也所異者不在美人之色而在其所貽指荑與彤管言也觀靜女之能以禮拒人而夫人之從君於邪爲可刺矣】

靜女三章章四句【朱注以此爲淫奔期防之詩】

【愚按此女旣拒非禮絕不與通可也不宜有所貽贈然女在城隅必微族也見女而慕者必力能致此女也使人諭意於女女不之答貽二物以明己意直令慕者廢然自止豈非靜女】

新臺序云刺衞宣公也納伋之妻作新臺於河上而要之國人惡之而作是詩也

新臺有泚河水彌彌燕婉之求籧篨不鮮

【朱注賦也毛傳缺蘇氏云國人疾宣公而難言故但識其臺之所在而已說文云泚淸也彌滿也郝氏云泚羞愧汗流之貌孟子謂其顙有泚是也言此臺之可羞宜其有泚𨿽河之彌滿豈能挹而滌之乎毛云籧篨不能俯者鄭云籧篨口柔常觀人顏色而爲之辭故不能俯也】

新臺有灑河水浼浼燕婉之求籧篨不珍

【朱注賦也灑說文云滌也浼污也有灑承上章言新臺之污卽以河水洗滌之並累此河水亦浼浼污濁矣殄絕也言如此惡物何世問不鮮而不絕哉】

魚网之設鴻則離之燕婉之求得此戚施

【朱注興也毛云言所得非所求也戚施不能仰者鄭云戚施面柔下人以色故不能仰也】新臺三章章四句【子貢傳作親臺申培說作寴臺嚴氏云此齊人聞而惡之故作是詩以籧篨戚施詆衞君無嫌非衞人之辭也】

【愚按宣公公然築新臺以納子婦豈畏人之譏呼卽聞人譏之當不以爲嫌且非必爾時之作安見不出自衞人乎衞之淫風自新臺始前此無淫詩也】

二子乘舟序曰思伋壽也衞宣公之二子爭相爲死國人傷而思之作是詩也【按伋壽爭相爲死事載史記左傳考劉向新序謂壽之母謀欲殺伋立壽使與伋乘舟於河中將沈而殺之壽知不能止也因與之同舟舟人不得殺伋方乘舟時伋傅母恐其死也閔而作詩其後舟行無恙未幾又使伋之齊將使盜見載旌要而殺之壽止伋伋不可壽又欲與之偕行壽之母知不能止也因戒之曰壽無爲前也壽因竊伋旌以先行及齊矣盜見而殺之伋至見壽死痛其代已死載其屍還至境而自殺毛傳以爲使賦先待諸隘壽竊其節而先往云云則毛氏所載皆後一節事其二子乘舟之詩實不作於是時也】

二子乘舟泛泛其景願言思子中心養養

【朱注賦也毛傳缺景影同養通作恙說文云憂也】

二子乘舟泛泛其逝願言思子不瑕有害

【瑕玉病也思子所自處者旣無瑕玷此行寧有害乎疑辭也蓋揆諸理而姑以自慰也】

二子乘舟二章章四句

【愚按二子之詩繼新臺之後昭淫報也二子皆賢者二子不死則朔不得立而衞禍不作狄人不能滅衞錄詩者以之終邶風明衞之亡亡於新臺也】

邶十九篇七十二章三百六十三句

田間詩學卷一﹤經部﹐詩類﹐田間詩學﹥

欽定四庫全書

田間詩學卷二

桐城錢澄之撰

鄘一之四【說詳邶風】

柏舟序曰共姜自誓也衞世子共伯早卒其妻守義父母欲奪而嫁之誓而弗許故作是詩以絕之也【鄭云共伯僖侯之世子按共伯娶齊武公之女史記載齊武公立二十六年以宣王三年卒僖侯立四十三年以宣王十五年卒共伯死於僖侯之卒後則齊武公之卒久矣故詩中惟稱母只也】

泛彼柏舟在彼中河髧彼兩髦實維我儀之死矢靡他母也天只不諒人只

【毛傳興也朱注同季氏云柏舟堅實而在河中以比志節之堅而夫死無所著也髧說文作紞系髦之彩也毛云髧兩髦之貌髦者發至眉子事父母之飾儀匹也郝氏云髦毛同散之曰發束之曰髦古之幼學稱髦士猶今垂髫也兩髦丱也齊風甫田曰總角丱兮是也內則曰雞初鳴櫛縱笄總拂髦冠緌男女未冠笄者亦櫛縱拂髦總角其言婦事舅姑止櫛縱笄總衣紳不言拂髦則髦爲男子已冠未冠及女子未嫁之通飾也何氏云據內則以拂髦先冠緌先總角則冠者必先拂髦而後加冠髦當在冠內未冠者髦而總之爲角斯眞童子之飾所謂兩髦者是也玉藻云父死脫左髦母死脫右髦豈有旣冠卽不稱髦者耶儀爾雅云匹也國語丹朱憑其身以儀之注謂憑其身而匹偶之也陸氏云女子從母而已故稱母只何灝云亦因父歿後惟母命耳】

泛彼柏舟在彼河側髧彼兩髦實維我特之死矢靡慝母也天只不諒人只

【季氏云柏舟在河側則有畔岸蓋以禮義爲依也特之言獨音之近也從一而終故稱夫曰我特慝通作匿陰邪也言不惟他適之事不可爲卽一念邪思之微亦誓死而靡則貞固之至矣】柏舟二章章七句

【愚按衞之淫者至宣姜而極新臺之後卽宜次以墻茨而乃置柏舟於其間爲鄘風之冠以見同爲齊女同爲衞夫人而貞淫不同如此然共姜之貞不足以式後而宣姜之淫至以成風甚哉淫之易以導人也柏舟之詩存爲衞國遺型亦見爲齊姜間气矣】

墻有茨序曰衞人刺其上也公子頑通乎君母國人疾之而不可道也【鄭云宣公卒惠公幼其庶兄頑烝於惠公之母生子五人齊子戴公文公宋桓夫人許穆夫人】

墻有茨不可埽也中冓之言不可道也所可道也言之醜也

【毛傳興也朱注同茨茅茨也周禮圉師職云茨墻則翦闔以茅蓋墻曰茨左傳叔孫豹曰人之有墻以蔽惡也令加茨以覆之惟恐其壞防人窺見其中厚茨猶恐不密況可埽而去之乎歐陽子曰公子頑國人共惡而不得而誅誅則暴宣姜之惡而傷惠公母子之恩比之蒺藜人所共惡之艸生於墻不能埽除恐損其墻也中冓應劭注材搆在堂之中也蓋室中搆結深密之處】

墻有茨不可襄也中冓之言不可詳也所可詳也言之長也

【襄通作攘說文云推也推而去之也詳猶盡也盡言之則其說甚長蓋不欲言之也】

墻有茨不可束也中冓之言不可讀也所可讀也言之辱也

【毛傳云束束而去之也讀誦言也辱謂辱君也】

【愚按謂爲言者之辱猶云污其口也道詳讀有次第先導之使言而後知其詳旣知其詳從而誦言之也】

墻有茨三章章六句【按左傳恵公之卽位也少齊人使昭伯烝於宣姜不可彊之生子五人齊之彊豈慮其甥不足以君衞耶亦以衞國久無人倫下淫上烝不足爲怪可怪者宣公烝於夷姜而生伋居然以伋爲世子不知公子頑所生居然父頑耶亦猶父宣公耶齊人使之則爲齊者可知】

君子偕老序曰刺衞夫人也夫人淫亂失事君子之道故陳人君之徳服飾之盛宜與君子偕老也【歐陽子云詩人之意責之愈切則其言愈緩君子偕老是也】

君子偕老副笄六珈委委佗佗如山如河象服是宜子之不淑云如之何

【朱注賦也毛傳缺周禮王后首飾副編次三等副之言覆所以覆首爲之飾若後之步搖之類服之以從王祭祀者也編者編列他髮爲之若今假紒服之以告桑也次者鬄他發而次第其長短與己發相合爲紒服之以見王也毛云笄衡笄也珈笄飾之最盛者所以別尊卑按周禮衡笄連文爲笄橫貫在頭上故名爲衡笄男子之笄以維持冠婦人之笄則以固發鄭云珈之言加也孔云珈字從玉則知爲笄飾六珈言飾之以玉其數六也季氏云笄本婦人之常飾惟副之珈則後夫人有之佗說文云負荷也委委狀其行步之舒佗佗狀其首容之重象服卽下章翟也孔云翟而言象者象鳥羽而畫之故謂之象人君之服畫日月星辰亦謂之象也此章及次章皆以祭服爲言極言其盛若子而不淑謂此象服何哉蓋惜其不稱也】

【愚按是時宣姜內有淫行厭棄公老故首句以君子偕老風之謂夫人本從君而貴故有如此之服飾威儀也名位如此而有不淑之意意欲何居】

玼兮玼兮其之翟也鬒發如雲不屑髢也玉之瑱也象之揥也且之晳也胡然而天也胡然而帝也

【玼說文玉色鮮也謂顏色衣服皆鮮明如玉也上章言子指宣姜此言其承上文也翟山雉尾長者取爲衣名周禮王后六服褘衣褕狄闕狄鞫衣展衣褖衣注褘當作翚褕與搖同狄與翟同皆雉名凡雉素質而五色皆備成章曰翚靑質而五色皆備成章曰搖褘衣畫翚褕翚畫搖闕則刻繒爲翟形而不畫郝氏云喪大記闕狄作屈狄棲伏曰屈狄有褕屈猶衮龍有升降也鄭云侯伯夫人之服自褕狄而下如王后焉按此爲褕翟闕翟與上所言副皆祭祀之服鬒說文云髮稠也鄭云發黒也二義兼有髢說文云髲也宣姜發美無資於髢故不屑也瑱說文云塞耳以玉爲之亦曰充耳揥所以摘發因以爲飾疑卽今搔首之類毛云眉上廣皙白皙也】

【愚按稱碩人之美曲盡其妍此以之一字盡之想其動人處全在此矣此章極稱夫人之服盛而容美國人仰之如天尊之若帝以其爲君夫人也不則胡爲其然也問之令其自省】

瑳兮瑳兮其之展也蒙彼縐絺是紲袢也子之淸且之顏也展如之人兮邦之媛也

【瑳說文云玉色鮮白也展衣赤色毛云用丹縠爲之而云瑳兮者象縐絺防之色也此夫人以禮見君及賓客之服縐絺鄭云絺之蹙蹙者按凡繒薄細者皆稱絺不獨葛也蒙者於展衣之上加縐絺覆之卽尙防之意古婦人盛服必以薄綃蒙於外也紲說文云系也袢近身衣卽所謂防衣也此從第一層外服以敍及第一層裏服皆無不鮮白如瑳色也】

【愚按之上只贊以淸所美在風神而不專在容色顏說文云眉目之間也此數字皆爲宣姜傳神寫照處展如洵如也之人卽之子之稱稱宣姜也言非因君而貴爲君夫人洵如之人之美不過一國之殊色而已誰尊仰之如天如帝哉邦之媛也猶言國色耳與胡然而天二句相應】

君子偕老三章一章七句一章九句一章八句【愚按宣姜以蕩婦之盛年值宣公之暮齒其不愜意可知所謂中冓之言不可道者多矣豈待公歿後始聴齊人使昭伯烝之耶風以偕老必早有棄老之意詩人恐丑聲日著故極稱其服飾之盛君夫人之貴冀其自重耳其所以作詩之意總在言外惟宣姜心自省之前有墻茨後有鶉奔而置此詩其中則公子頑於宣公在時已有丑聲矣諸詩皆衞未渡河時事而以入鄘明衞之所以爲鄘由宣姜淫亂人倫道絕以致衞化爲狄而遷於鄘姜其禍之首也】

桑中序曰刺奔也衞之公室淫亂男女相奔至於世族在位相竊妻妾期於幽逺政散民流而不可止【朱注以爲淫者自作郝氏云淫者犯禮法方祕其事惟恐人知詩人爲表暴其事指其所竊之女與其期送迎防之地韓詩所云匹夫匹婦相會於墻陰明日有傳之者矣】

爰采唐矣沬之鄕矣云誰之思美孟姜矣期我乎桑中要我乎上宮送我乎淇之上矣

【朱注賦也毛傳缺唐兔絲也淮南子云兔絲無根而生茯苓茯苓抽兔絲死按唐無根不擇物而附有苟合之象沬卽朝歌衞都也孔云人欲采唐者於何采乎必之沬之鄕矣以興人淫亂者於何地乎必之衞之邦矣沬鄕唐所生比衞爲淫亂之主也蘇氏云姜弋庸皆著姓凡刺無禮則稱孟言𨿽長而無禮也美有禮則稱季言𨿽少而知好禮也】

【愚按漢儒稱周禮惟嫁長女仲季皆充媵娣故以孟稱然則宣姜二女何以爲許宋二國夫人也期者相訂以日要者盟誓其情也按通典衞縣有上宮臺】

爰采麥矣沬之北矣云誰之思美孟弋矣期我乎桑中要我乎上宮送我乎淇之上矣

【郝氏云麥秋不收冬不藏三時在外謂之宿麥有奔之象春秋定姒公谷作定弋豈弋與姒同姓耶蓋杞女夏后氏之後】

爰采葑矣沬之東矣云誰之思美孟庸矣期我乎桑中要我乎上宮送我乎淇之上矣

【葑蔓菁也義取下體賤其防也】

桑中三章章七句【按史記紂使師延作新聲武王伐紂師延抱樂器投濮水死後師涓從衞靈公過濮上夜聞水中樂音因寫之爲晉平公奏焉師曠撫之曰此亡國之音得此必於桑間濮上乎然則桑間乃紂樂非桑中詩也詩所稱當在朝歌去濮上甚逺朱子以爲卽此篇誤矣】

鶉之奔奔序曰刺衞宣姜也衞人以爲宣姜鶉鵲之不若也

鶉之奔奔鵲之彊彊人之無良我以爲兄

【朱注興也毛傳缺鶉防屬一名鴽郝氏云鶉好鬭無常居而有常匹莊子曰聖人鶉居鵲性不淫傅枝受卵故亦曰幹鵲莊子曰鳥鵲孺以少欲也陸氏云奔奔鬭也彊彊剛也鶉所以奔奔然喜鬭者惡亂其匹而鬭也鵲能不淫其匹故以剛言】

鵲之彊彊鶉之奔奔人之無良我以爲君

【君女君也上章人字指公子頑言惠公不宜以爲兄下章人字指宣姜言國人不宜以爲小君也】鶉之奔奔二章章四句【胡安國問楊時墻茨桑中及鶉奔之詩何以錄於國風而不削時曰此載衞爲狄滅之因也故列於定之方中之前】

【愚按文公卽此無良者之所出也楚宮旣作禰廟爲誰左傳狄滅衞宋桓公立宣姜之子申廬於曹是爲戴公公卒復立其弟燬是爲文公但稱宣姜之子據史記直書昭伯頑之子則宣公不得爲之禰審矣宣姜始以子婦配舅後以繼母偶子與漢書所載匈奴俗何以異哉宜衞之化爲狄也】

定之方中序云美衞文公也衞爲狄所滅東徙渡河野處曹邑齊桓公攘戎狄而封之文公徙居楚丘始建城市而營宮室得其時制百姓悅之國家殷富焉

定之方中作於楚宮揆之以日作於楚室樹之榛栗椅桐梓漆爰伐琴瑟

【朱注賦也毛傳缺定北方之宿營室也孔云定星昬而正中謂小雪時小雪十月之中气在周初爲十二月劉公瑾云夏正以十月建亥之月昏時定星見當南方之午位因記此星爲營室此周以後說也在唐虞時定星以戌月昬中至今以子月昬中蓋嵗久而差耳左傳曰凡土工水昬正而栽栽築墻版也日至而畢則冬至以前皆爲上功之時楚楚丘鄘地也鄭云楚宮宗廟也楚室居室也君子將營宮室宗廟爲先廏庫爲次居室爲後毛云揆度也度日出日入以知東西南視定北準極以正南北考工記匠人建國水地以懸謂置水平地以取平而垂繩四隅以合水也置槷以縣槷與臬同柱也植木爲柱以縣繩柱有四角四中垂以八繩繩皆附柱則其柱正矣眂以景爲規蓋柱正然後視之以測日景也規者畫地爲圓規朝識日景其端指西暮識日景其端指東兩端長端必與規齊測其端則東西正就其中而屈之則南北亦可正也榛小栗大皆可供籩食椅梓屬梓卽楸也陸璣云楸之疏理色白而生子者爲梓梓實桐皮曰椅其實兩木桐白桐也亦謂之華桐以其華而不實漆本作桼陳云古之琴瑟必以桐其唇必以梓則椅桐梓皆琴瑟良材而漆之爲物所以固而飾之也陸氏云言其宮中所植皆能預備禮樂之用】

升彼虛矣以望楚矣望楚與堂景山與京降觀於桑卜云其吉終焉允臧

【毛傳虛漕虛也孔云知爲漕虛者以文公自漕而徙楚丘故升漕墟登之以望寰宇記云景山在澶州衞南縣東南三里九域志雲開徳府有景山據二說皆今開州與商頌景山無涉京髙丘也郭璞云丘者自然而有京者人力所爲其勢與景山相敵俱近楚丘蓋先是望楚與堂以審擇兩地之形勢可以建國及見景山與京皆在楚丘而都楚之計定矣桑土肥宜桑者必宜田旣登髙觀其形勢復下而審其土宜然後定都周禮太卜之職國大遷則貞如周原之契洛陽之食是也云其吉者兆告以吉也卜吉乃建國而居之其後信如卜所言之善卽下章所謂民物殷富也】

【愚按戴公廬漕漕在漢爲白馬縣今滑縣南猶有白馬廢城楚丘在漢爲濮陽隋攺衞南今開州也在滑縣東六十里與漕相去不逺登漕虛可望楚攷開州秦屬東郡漢晉以來皆爲濮陽衞成公遷帝丘杜預注帝丘今濮陽也有顓頊墓今滑縣東北七十里有帝丘城俗名土山村是也漢書東郡縣二十二其首縣濮陽在郭而白馬正所屬也成公由楚丘遷帝丘只在開滑之間而當時總名爲濮陽總屬東郡後人不辧東郡疆域所轄之廣遂専指山左東昌爲東郡以東昌之濮州爲濮陽以爲顓頊墓在焉成公所遷之帝丘謂卽其地謬矣傅寅云堂楚傍邑卽今博州堂邑以博濮二州連界也按其地去楚丘逺不宜望見皆由誤認濮州爲濮陽耳】

靈雨旣零命彼倌人星言宿駕說於桑田匪直也人秉心塞淵騋牝三千

【靈星蒼龍之宿主田蠶三月見於東方靈星見而雨也零說文雲雨餘也雨將闌之時鄭雲星雨止星見文公於雨下命主駕者雨止卽爲我起早駕欲往說於桑田敎民稼穡務農急也因雨零而命駕桑田之野以勞勸耕桑之人凡爲國家根本之計萬民衣食之謀其能大帛大冠之風以興衞於此見矣匪直猶云不但也人指耕桑之人言不但勞心於人以下至於騋牝其心無不及也塞以言其收斂淵以象其深密說文云馬七尺爲騋云騋牝者兼言騋與牝也謝氏云秉心也塞故事事朴實不尙髙虛之談秉心也淵故事事深長不爲淺近之計程大昌云畜牧末事亦賴人主此心以之孳息故馬亦蕃庶是蓋莊周履豨之論也豨豕也豕之一身難肥者莫過於蹢踐踏豕足而見其丰肥則知其通身無不肥矣皆由末觀本之論也】

定之方中三章章七句

【愚按文公國都甫建卽汲汲務農養馬收合滎澤之餘燼以急爲富彊之圖蓋未嘗一日忘狄難也左傳僖公十二年春諸侯城衞楚丘之郛懼狄難也明年春狄侵衞則衞國有備矣後世遷國者去敵稍逺卽忘其寇讎不務實事而專欲粉飾太平者何與】

蝃蝀序曰止奔也衞文公能以道化其民淫奔之恥國人不齒也

蝃蝀在東莫之敢指女子有行逺父母兄弟

【朱注比也毛傳缺蝃蝀通作防蝀毛云虹也淮南子曰天二气則成虹謂陰陽相干也陰气積而上升日光映之乃成虹劉公瑾云虹不映日不成蓋云薄漏日日映雨气則生今以水噀日亦成靑紅之暈陸氏雲水气在天成虹天之淫气尙且惡之如此況於人乎】

【愚按女子有行二句似是當時陳語故多引用之猶言女生外向本非父母兄弟之所能畱但宜守正待聘何至於奔耶泉水竹竿引此語言女子分當適人𨿽欲常在父母兄弟之側不可得也彼則欲常在家而不可得此則欲急適人而不能待】

朝隮於西崇朝其雨女子有行逺兄弟父母

【朱注比也隮本作躋爾雅云升也孔云虹隮也由升气所爲故號虹隮崇終也從旦至食時爲終朝】

【愚按陰陽和而後成雨虹以陰陽之邪气相干而亦成雨旋雨旋止崇朝其雨言其速也以比女子之奔不待媒聘而與人苟合合之易也夫父母兄弟旣不能久畱則女子以適人爲終身矣終身之計如此其能久乎】

乃如之人也懷昬姻也大無信也不知命也

【朱注賦也】

【愚按昬姻之事定以百年信之大者也如此苟合寧有信乎命天也凡人昬姻由天作之合而以己意爲之是不知有天命矣】

蝃蝀三章章四句

【愚按朱注以爲刺淫奔之詩序以爲止奔因其篇次在定之方中之後謂文公新政初行風俗以革衞之民必有見淫奔而知以爲恥者猶之刺也曰止者美文公也】

相防序云刺無禮也衞文公能正其羣臣而刺在位承先君之化無禮儀也

相防有皮人而無儀人而無儀不死何爲

【朱注興也毛傳缺左傳曰有儀可象謂之儀郝氏云生而無爲於世者惟防人欲其速死無所惜者亦惟防相防相視死防也鄭云人以有威儀爲貴今無之傷化敗俗不如其死】

相防有齒人而無止人而無止不死何俟

【鄭云止容止孝經曰容止可觀無止則𨿽居尊無禮節也】

相防有體人而無禮人而無禮胡不遄死

【愚按防晝伏夜行不欲人見人而無禮無儀亦不可以見人也𨿽賅然人形猶防之有皮有齒有體耳其所以爲人者亡久矣故詛之以死齊景公飲酒酣曰願與諸大夫爲樂飲請無爲禮晏子蹙然攺容曰君之言過矣羣臣固欲君之無禮也力多足以勝其長勇多足弒君而禮不使也今君去禮則君將安立矣又曰齊國五尺之童力皆過嬰又能勝君然而不敢亂者畏禮義也夫麋鹿惟無禮故父子同麀人之所以貴於禽獸者以有禮也】

相防三章章四句【班固曰白虎通云夫婦榮恥共之相防三章此妻諫夫之詩也愚按衞人之妻能以禮諫其夫如此是衞風丕變得文公之敎化不淺錄詩者編爲文公時之詩有以哉】

幹旄序云美好善也衞文公臣子多好善賢者樂告以善道也【郝氏云衞世中衰諸大夫艱難再造屈身求賢詩人不貴有姝子而貴有此大夫故盛稱其車旗篇末更屬望姝子則大夫益增重矣】

孑孑幹旄在浚之郊素絲紕之良馬四之彼姝者子何以畀之

【朱注賦也毛傳缺孑孑特出之貌旄旄牛也幹旄謂以牛尾著於乾首孔云九旗之幹皆有旄按九旗皆有旄此詩次章以干旟爲言則此旄乃旟之旄耳旄旌二物凡旗皆有之凡旗於首飾以旄牛尾曰旄以鳥羽曰旌旌下有帛曰縿綴於縿下者曰旒以絲聫之曰紕旄旟旌總之一旟而分言耳愚按郊邑之人見大夫車旗式賢者之廬喜其下士而轉爲賢者謀何以答其來意也】

孑孑幹旟在浚之都素絲組之良馬五之彼姝者子何以予之

【鳥隼曰旟下邑曰都鄭云周禮州裏建旟謂州長之屬組郭璞云用綦組識旒之邊是也】

孑孑幹旌在浚之城素絲祝之良馬六之彼姝者子何以告之

【毛云析羽爲旌九旗中旟旌𨿽居其二然旗必有旌此直是旟之旌耳孔云幹旄幹旌一也旣設旄縿有旃旟之稱未設旒縿空有析羽無旒縿也祝鄭作屬屬著也按浚衞邑水經注云在濮陽縣東南應去楚丘不逺非今浚儀之浚溝也】

【愚按夏駕兩謂之麗殷益一謂之驂周益一謂之駟蓋於兩服之外加兩馬也今曰五之六之則車外副馬所以備傾蹷之虞者耳從子光夔曰予觀今騾車皆四馬前一馬去車稍逺上岡則引之使後騎借以力進後一馬下阪則曳之使前騎不致奔蹶也五之六之應是此義】

幹旄三章章六句

【愚按衞文公遷楚丘以後敬教勸賢授方任能汲汲惟人才是務故其士大夫化之以禮賢相尙賢人所在式廬以請於是衞多君子蓋有由也】

載馳序曰許穆夫人作也閔其宗國顚覆自傷不能救也衞懿公爲狄人所滅國人分散露於漕邑許穆夫人閔衞之亡傷許之小力不能救思歸唁其兄又義不得故作是詩也

載馳載驅歸唁衞侯驅馬悠悠言至於漕大夫跋涉我心則憂

【朱注賦也毛傳缺毛云弔失國曰唁漕戴公廬邑也言心口相語虛作此想而爲之詞非眞有此事也毛云艸行曰跋水行曰涉鄭云跋涉者衞大夫來告難於許時也朱注衞夫人馳驅而歸未至漕邑許之大夫有奔走跋涉而來者夫人知其必將告以不可歸之義故心以爲憂也】

旣不我嘉不能旋反視爾不臧我思不逺旣不我嘉不能旋濟視爾不臧我思不閟

【嘉臧皆善也】

【愚按不我嘉者言不善我此來也其勢必令我不能旋反旋濟矣視爾不臧蓋知其意不善也我思不逺言我之思與人情不逺不閟者言非祕不可以告人者也父母之國有難此行豈能已耶】

陟彼阿丘言采其蝱女子善懷亦各有行許人尢之眾穉且狂

【偏髙曰阿丘蝱貝母也按貝背同音亦女出嫁背其父母之譬也本艸云貝母治中心气不快多愁郁言已之愁郁成疾庶幾登丘采蝱以自藥乎】

【愚按善懷猶言善於憂思也但所懷之事各有不同若我之懷固有不得不然者許人之尢蓋執禮以繩我也而無知少年之輩乃羣起爭之舉國若狂斯所爲不平耳從來國事本易挽冋以少年喜事者爭之過激遂成不可回之勢皆狂穉爲之害也】

我行其野芃芃其麥控於大邦誰因誰極大夫君子無我有尢百爾所思不如我所之

【野許之野也芃芃其麥紀時也狄入衞在魯閔公二年之冬明年爲僖公元年麥已芃芃且入夏矣歷時已久衞人豈不知控於大邦以求救乎但不知其誰因誰極以此欲歸耳朱注因如因魏莊子之因極至也】

【愚按極者迫切之至言控於大邦必有所因始能得請也必迫切之至始能動其聽也不知衞今有其人乎諸大夫爲我千思萬慮畢竟不如我所之也不知夫人何所之亦不知卽有所之將何以救衞祗是情不容已旣知不可歸故爲此語以致其不容已之情耳】

載馳四章二章章六句二章章八句【毛氏作五章蘇氏合二三章爲一章以春秋叔孫豹賦載馳四章取控於大邦之意故攺爲四章劉向列女傳許穆夫人衞懿公女初許求之齊亦求之公將與許女因傳母而言曰許小而逺齊大而近今捨近而就逺離大而附小一旦有車馳之難孰可與慮社稷衞侯不聴狄滅衞許不能救衞侯南徙許夫人馳驅往唁因疾之而作詩君子善其有逺識也】

【愚按夫人爲宣姜女懿公惠公子宣姜孫也向以爲懿公女謬矣如列女傳所云則夫人𨿽有存亡之思而終非從一之道豈可入列女傳哉】

國十篇二十九章百七十六句

衞一之五

淇奧序曰美武公之徳也有文章又能聴其規諫以禮自防故能入相於周美而作是詩也【孔叢子載孔子曰於淇奧見學者之可以爲君子也】

瞻彼淇奧緑竹猗猗有匪君子如切如磋如琢如磨瑟兮僴兮赫兮咺兮有匪君子終不可諼兮

【毛傳興也朱注同毛云奧隈也緑王芻也竹扁竹也說文云奧隈崖也其內曰奧其外曰隈按漢武帝塞瓠子宮下淇園之竹以爲揵寇恂伐淇園之竹爲矢百餘萬淇竹其來舊矣河朔無竹淇奧獨產興武公特稟異气而生季氏云猗與依同倚也互相依倚則不摧折而得以成其美以興工夫之夾持也匪斐通考工記曰且其匪色必似鳴矣匪者有文章之謂也楚倚相稱武公在輿有旅賁之規位寧有官師之典倚幾有誦訓之諫居處有禦之箴臨事有瞽史之道宴居有師工之誦皆切磋琢磨之實此就成徳後敍述故以四如言亦狀其有匪之象如此爾雅云骨謂之切象謂之磋玉謂之琢石謂之磨瑟縝密也僴說文云武貌左傳僴然授兵登陴亦武也】

瞻彼淇奧緑竹靑靑有匪君子充耳琇瑩會弁如星瑟兮僴兮赫兮咺兮有匪君子終不可諼兮

【陸氏云竹之初生其色緑長則轉而靑矣宋熈寧中吳安度試緑竹靑靑詩不依注作王芻扁竹謂之失旨放罷富弼疏王芻扁竹柔脆之物不足以比武公之徳史記河渠書有云淇園之竹明是竹箭之竹安度未爲不識題義乞下學士院看詳於是賜安度出身充耳瑱也惟服冕旒時有之皮弁以下不得有充耳琇通作秀禾實也禾有實則下垂充耳之形如之故都人篇曰充耳琇實瑩潔也說文云玉色弁皮弁也會其合縫處周禮注皮弁以皮六方縫之其合縫處每貫結五采玉以爲飾玉琢爲珠如冕】

【旒之數其名曰通作綦卽此詩會弁如星及其弁伊騏是也天子諸侯皆服皮弁以視朝禮在朝君臣同服時武公入相於周則是亦在王朝之服也】

瞻彼淇奧緑竹如簀有匪君子如金如錫如圭如璧寛兮綽兮倚重較兮善戲謔兮不爲虐兮

【簀席也言宻如織席培植久也圭制上圜下方璧制外圜內方如金如錫言其從革之隨宜從容中道也如圭如璧言其方圜之各當周旋中禮也按車上橫木曰較乘者以手憑較較下重橫一木曰軾車上人致敬則憑軾以俯閒適則憑較故爲寛綽之時較說文作較車輢上曲銅也蓋較在軾上恐其墜故以曲銅闗之古謂較爲車耳諺云仕宦不止車生耳吳童謠云黃金車班蘭耳闓閶門見天子符曲銅之說矣朱注寛綽無斂束之意戲謔非莊厲之時皆常情所忽而易致過差之地然猶可觀而必有節焉則其動容周旋無適非禮亦可見矣禮曰張而不弛文武不能也弛而不張文武不爲也一張一弛文武之道也陳傅良云古人肅肅不廢雍雍僮僮不廢祁祁有張必有弛也按虐者戲謔之過必至任情淩物言善戲謔兮已是中節復言不爲虐以足之耳一張一弛各得其宜所以爲有斐也劉公瑾曰前章瑟僴赫咺張之時也此章寛綽戲謔弛之時也】

淇奧三章章九句【嚴氏定爲幽王時詩考世家武公四十二年平戎有功平王命武公爲公意必此時入相耳徐幹中論謂此詩之作在武公年九十作抑詩之後歐氏補圖屬之於平是矣】

【愚按武公作懿戒酒誥祗自勗以敬愼此篇則國人誦美其徳者卽敬愼之效也公九十之年好學不倦以禮自防可謂文徳矣而平戎於王卒諡武公古人之武功必本於文徳固非後世之所爲武也】

考槃序曰刺莊公也不能繼先公之業使賢者退而窮處【莊公名武公子】

考槃在澗碩人之寛獨寐寤言永矢弗諼

【朱注賦也毛傳缺槃木器考槃猶扣盆擊缶之類所以節歌貧而樂也碩人所謂大人也寛言其心廣也獨寐寤言者旣寐而寤旣寤而言皆獨自也心口自言永誓不忘此樂也】

考槃在阿碩人之邁獨寐寤歌永矢弗過

【毛云曲陵曰阿鄭云邁饑意言饑而自得猶泌水之樂饑也弗過不敢過望也】

考槃在陸碩人之軸獨寐寤宿永矢弗告

【軸說文云持輪也釋名云抽也入轂中可抽出也言其與世推移猶軸之隨輪以轉也莊子炙轂踝亦此意朱注弗告者不以此樂告人一說不以姓字告人劉若宜曰碩大也凡有大徳之人而不得志者謂之碩人簡兮之碩人賢士失職者也莊姜申後之稱碩人無寵於君者也謂其有度量能容忍耳此詩寤言自得無所感憤故可以稱碩人也】

考槃三章章四句

【愚按此碩人非忘情於世如石隠者流也曰寛曰邁曰軸其作略器度具有大人之量故稱之爲碩人惜衞之不能用也】

碩人序云閔莊姜也莊公惑於嬖妾使驕上僭莊姜賢而不答終以無子國人閔而憂之【郝氏云此詩本爲閔莊姜作而無一語道其憂閔之情及莊公不答之事但極稱夫人族類之貴容貌之美來嫁之儀及齊國之富就恆情易曉者開諭而莊姜之賢不足復爲昬主道矣】

碩人其頎衣錦褧衣齊侯之子衞侯之妻東宮之妹邢侯之姨譚公維私

【朱注賦也毛傳缺鄭云褧襌也國君夫人翟衣而嫁今衣錦者在塗之所服也尙之以襌衣爲其文之太著褧與防同亦作景士昏禮女登車姆爲加景乃驅古婦人盛服必加襌衣於外卽周禮六衣之素紗偕老篇之蒙彼縐絺也莊姜齊僖公姊妹也得臣爲太子早死僖公立不言僖公而系得臣者明其爲適女也孫炎云謂吾姨者吾謂之私則邢譚皆姊妹之夫互言之耳】

【愚按首一句是於莊姜始至之時衞人初見而贊嘆之詞謂足以爲吾君夫人也爲衞慶也周禮言惟嫁長女餘皆爲媵碩人旣爲衞侯妻而邢譚之夫人又皆其姊妹行也足證其妄】

手如柔荑膚如凝脂領如蝤蠐齒如瓠犀螓首蛾睂巧笑倩兮美目盼兮

【茅始華曰荑禮運疏曰革外薄皮曰膚膚內厚皮曰革凝冰同字內則云凝者爲脂釋者爲膏蝤蠐桑蠧也白而長故以況其領犀瓠中瓣也相法齒瓣白如瓠犀毛云螓首顙廣而方鄭云螓蜻蜻也】

【愚按此章備述夫人之美合首句玩之所謂長大美好也末二語略寫其姿然觀莊姜動以禮法自防則其倩盼亦自不苟宜其不足以爭嬖人之寵也】

碩人敖敖說於農郊四牡有驕朱幩鑣鑣翟茀以朝大夫夙退無使君勞

【敖敖長貌農郊近郊也說舎也鄭云言莊姜此來更正衣服於衞近郊按莊姜在塗所服錦衣於此始易夫人嫁時褕翟之服也則敖敖亦狀其止於近郊以俟君迎從容自重不迫入國門之意四牡三句言莊姜自近郊更衣乘是車馬以入君之朝說文云馬髙六尺曰驕鏕者馬銜外鐵所以斂其口也一名扇汗一名排沫爾雅謂之钀幩鏕飾也嚴氏云鏕鏕非一鏕也每馬之鑣皆有朱幩之飾故曰鏕鑣孔云婦人乘車不露車之前後設帳以自隠蔽謂之茀夫人車以翟羽爲飾】

【愚按此章言莊姜始至國門進止有禮足以覘大國之威儀及夫人之莊重也國人樂得夫人以爲君配而又鄭重大昏之禮故謂大夫之在公者且宜早退毋使君勞倦於政事而於禮文或有所缺耳非恐不得其相親也】

河水洋洋北流活活施罛濊濊鱣鮪葭菼掲掲庶姜孽孽庶士有朅

【此章卽來途所見以起興自齊適衞河界其中北流入海活活說文雲水流聲濊濊罟入水聲說文云凝流也鱣似鱘卽鰉魚也鮪鱣屬卽鱘也陸氏云鮪岫居至春始出而浮陽北入河西上龍門入漆沮故詩於漆沮及河皆言此魚韓詩作鱍魚掉尾也諺云撥刺葭葦之未秀者卽蘆也菼萑之初生者似葦而小長大名薍成則名萑又名鵻薍或謂之荻揭說文云髙舉也馮時可云葭菼出河中者得气尢厚北魏信都芳爲律管吹灰得河內葭灰用之應節便飛余灰不動也庶姜同姓之媵也庶出爲孽孽孽言非一孽也庶士齊大夫送女者朅說文云去也楚詞車旣駕兮朅而歸庶士送姜來衛旣畢事則去衞而歸】

【愚按此章極稱齊地物產之殷夫人媵送之盛以見齊爲富彊之國鄭太子忽辭昏於齊曰齊大非吾偶也鄭人惜之謂失大國之援衞人方以爲衞幸而豈知姜之無寵於公乎】

碩人四章章七句

【愚按詩旨因莊公不禮夫人國人爲追述其始至之盛其族世容飾如此冀公爲心動而悔悟也閔姜之情深於言外左傳謂衞人所爲賦碩人也左傳晉公子重耳如秦秦伯納五女懷嬴與焉他日公享之公子賦河水疑卽此末章因秦伯納女故有庶姜孽孽之詠耳】

氓序曰刺時也宣公之時禮義消亡淫風大行男女無別遂相奔誘華落色衰復相棄背或乃困而自悔喪其妃偶故序其事以風焉美返正刺淫佚也【朱注此淫婦爲人所棄而自敍其事以道其悔恨之意】

【愚按此攺適之婦挾貲適人而失身姦詐之徒賄盡愛弛因追敍爲其所愚而轉念故夫也】

氓之蚩蚩抱布貿絲匪來貿絲來卽我謀送子涉淇至於頓丘匪我愆期子無良媒將子無怒秋以爲期【朱注賦也毛傳缺氓字從亡從民乃流徙之民非土著者楊愼曰周禮凡治野以下劑致氓以田裏安氓以樂昬擾氓以土宜敎氓又曰新氓之治注謂新徙來者若本國民已授田矣何必以田裏安之已安土矣又何必以土宜敎之乎孟子謂天下之民皆悅而願爲之氓許行陳相自楚宋之滕皆曰願爲滕氓卽其義也蚩蚩蠢而無知貌頓丘在淇水南今開州也】

【愚按此婦之失全在誤認此氓爲蚩蚩以爲忠實可托終身也觀其假貿絲以誘婦此豈蚩蚩者志在利其賄耳氓卽女謀本意不用媒合利在速成婦𨿽心許而猶鄭重其行故送之語以需媒而俟秋也周禮媒氏以仲春之月會男女之無夫家者四月賣新絲則已過仲春之期故無媒氏古人納采問名皆在八月之中以陰陽交會之月爲昏禮之始也以此訂氓亦非同淫佚之婦艸艸苟合者】

乘彼垝垣以望復闗不見復闗泣涕漣漣旣見復闗載笑載言爾卜爾筮體無咎言以爾車來以我賄遷【朱注賦也復闗闗名氓往來所經之地疑與婦居近故可望也寰宇記云澶州臨河縣南有復闗城愚按此章蓋氓旣去而復悔之恐其去而不來並日前良媒秋期之訂到此亦自悔其執著矣於是望而不見則泣旣見其來則喜亦不問其前言乏踐與否也而蚩蚩者始終無媒惟以卜筮之吉紿之婦知媒競無人而秋不可待亦欲借卜筮以圓通耳車來賄遷此婦入蚩蚩之彀中矣】

桑之未落其葉沃若於嗟鳩兮無食桑葚於嗟女兮無與士耽士之耽兮猶可說也女之耽兮不可說也【朱注比而興也說文云凡艸曰零木曰落桑葉沃若有葚以來鳩食正是夏月時未及秋期故卽初嫁時之景以起興鐘惺云淫婦人到狼狽時便看破許多道理說出許多正論與烈女貞婦只爭事前事後之別耳】

【愚按此章旣至氓家之後窺氓意不良旋卽愧悔已無及矣以鳩興女以桑興士沃若諭初時情意之濃鳩嗜桑葚之甘而至於醉猶女貪男情之濃而至於失身也耽情一往不反也說無以自解說也】

桑之落矣其黃而隕自我䢐爾三嵗食貧淇水湯湯漸車帷裳女也不爽士貳其行士也罔極二三其徳【朱注賦而比也隕說文雲從髙下也曰其黃而隕桑葉先黃而後隕以比男子之情眷先淡而後衰也帷裳箋云童容也車帷在上曰幄在防日帷裳】

【愚按此章述氓之情衰也氓意本利其賄三嵗食貧賄已盡矣能無棄乎淇水二句追憶初嫁之時卽車來賄遷之時也水漸車帷相隨以去所謂嫁雞逐雞飛也回思往事女宜有怨乃女未爽其始意而士反有二心士眞罔極哉罔極者言不可測度楚詞所謂怨靈修之浩蕩也二三謂變幻多端也蓋至此而始悟蚩蚩之氓爲罔極之士婦初誤認爲氓今復謬稱以士婦眞無識矣】

三嵗爲婦靡室勞矣夙興夜寐靡有朝矣言旣遂矣至於暴矣兄弟不知咥其笑矣靜言思之躬自悼矣【朱注賦也此章承三嵗食貧言其爲婦之勞男以女爲室言室之勞我自安之曽不以爲勞也靡有朝謂無朝起盥櫛之暇也】

【愚按言指來卽我謀之言旣遂謂車來賄遷之事前章疑其罔極今則至於暴矣至於者不意其至於此也此婦當是無父母惟有兄弟攺適之時未嘗謀諸兄弟耳】

及爾偕老老使我怨淇則有岸隰則有泮總角之宴言笑晏晏信誓旦旦不思其反反是不思亦已焉哉【朱注賦而興也】

【愚按此章自傷其不宜攺適也初以盛年新寡恐老而無依故及時轉嫁冀與偕老耳豈意所適非人老而仍寡詩曰內無怨女怨言無夫也或曰怨猶言怨偶也女子依於大夫猶淇之有岸隰之有泮謂得所依耳此自述其不得已而嫁之情乃今仍無依於是始追念其髫年夫婦之恩也內則注男女未冠笄者總角衿纓則男女小時皆得稱總角猶云垂髫耳𨿽冠而昏笄而嫁亦猶是總角之年此稱其年也言笑信誓述爾時之情好也反背也信誓旦旦曽不思及其背誓也謂世間男子皆然以是有今之見背亦初不之思耳我之誤矣亦已焉哉蓋無所歸怨之詞也諸說以總角之宴爲與氓結褵之初玩篇中來卽我謀等語婦非室女氓非穉男可知矣】

氓六章章十句【序謂此詩或乃困而自悔又曰美反正刺淫佚也】

【愚按悔則有之反正則未也夫悔者聖人之所急許以其爲能反也至於婦人旣失身於人其何以反如苟文若之於曹瞞栁子厚之於王叔文皆賢者也一失其身終身莫逭𨿽悔之何及耶】

竹竿序曰衞女思歸也適異國而不見答思而能以禮者也

【愚按序謂不見答者當是宋桓夫人初失志於桓公之時所作衞方全盛故所思在淇極言其風土親戚之可懷也】

籊籊竹竿以釣於淇豈不爾思逺莫致之

【毛傳興也朱注賦也說文無籊字當通作擢擢引也謂引竹竿以釣也陳式云生近水濵者以遊釣爲樂此章思淇之可釣末章思淇之可遊】

泉源在左淇水在右女子有行逺父母兄弟

【泉源百泉也淇水出相州林慮縣泉源自西北東注之嚴氏云左右蓋主山而言相衞之山東面故以北爲左南爲右】

【愚按若就地勢觀之則淇在左而泉在右矣嚴說似是女子有行是當時成語故詩屢引之言父母兄弟且逺況淇水乎】

淇水在右泉源在左巧笑之瑳佩玉之儺

【瑳玉白色言其笑而見齒白也佩玉所以節步儺緩行也】

【愚按此章思在家時諸姑姊妹之朝夕相伴笑語步履宛然可念也】

淇水滺滺檜楫松舟駕言出遊以寫我憂

【說文無滺字通作攸行水也楫所以櫂舟也此章言淇水有舟楫之可樂也駕言卽指舟楫篇終才出一憂字始露本意】

竹竿四章章四句

【愚按夫人未幾爲桓公所出歸於衞在衞思宋復爲河廣之詩則此詩非思衞也蓋大歸之幾已見故預爲鄕國之思勢且必歸幸有父母兄弟以相依有姑姊妹以相伴有舟楫出遊以舒懷聊自慰耳夫人豈樂於歸衞者哉】

芄蘭序曰刺惠公也驕而無禮大夫刺之【左傳惠公之卽位也少杜預注蓋年十五六】

芄蘭之支童子佩觿𨿽則佩觿能不我知容兮遂兮垂帶悸兮

【毛傳興也朱注同莞蒲之小者名芃蘭者以芄叢生水中似蘭而莖圓故字從芄而又呼以蘭也其質輕善泛故取爲幼穉不能自主者之比觿者成人之佩內則云子事父母左佩小觿右佩大觿其下別云男子未冠笄者但佩容臭而已劉向云能治煩決亂者佩觿能射禦者佩鞢鄭云觿貌如錐以象骨爲之可以解結容者雍容遂者適意悸者傍人代爲之驚悸言不稱其服也禮童子不垂帶走則擁之有事則收之今居然垂也故爲之悸通篇比體借童子躐等之狀以爲刺非正斥惠公爲童子也】

芄蘭之葉童子佩鞢𨿽則佩鞢能不我甲容兮遂兮垂帶悸兮

【鞢說文云射決也周禮作抉謂鉤也】

【愚按前章知字作智此言甲爲十干之首猶長也能猶寧也所佩如此其識見寧有不智於我而材勇寧不足爲我長乎反辭以譏之也蓋觽所以解結以象智也智不足則虛佩觿矣鞢所以矢以象武也武不過人則虛佩鞢矣惠公穉年在位聴其母與庶兄淫亂亦不智而不武矣】

芄蘭二章章六句

【愚按通篇純以童子借言並不及君而刺在篇章之外】

河廣序曰宋襄公母歸於衞思而不止故作是詩也【鄭云宋桓公夫人衞文公之妹生襄公而出襄公卽位夫人思宋義不可往故作詩以自止雜記有諸侯出夫人禮春秋紀伯姬來歸及此宋桓夫人是也王后犯出則廢之而已天子以天下爲家無所爲出也桓夫人被出之故不可知而出妻與廟絕不可復返故河廣之詩聖人取之按說苑宋襄公爲太子請於桓公曰請使目夷立公曰何故對曰臣之舅在衞愛臣若終立則不可以往不曰欲見母而曰欲見舅恐傷父之意也合此詩觀之母之慈子之孝皆止於義而不敢過焉】

誰謂河廣一葦杭之誰謂宋逺跂予望之

【朱注賦也毛傳缺葦說文云大葭也言河易渡宋易往直以義不往耳非爲其逺】

誰謂河廣曽不容刀誰謂宋逺曽不崇朝

【不容刀亦諭其狹言易渡也凡舟二百斛以上曰艇三百斛曰刀江南所謂短而廣安不傾危者也載馳見許穆夫人於衞爲克孝之女河廣見宋桓夫人於宋爲畏義之婦】

河廣二章章四句【嚴氏云衞都河北宋都河南自衞適宋必涉河自魯閔二年狄入衞後戴公始渡河而南此詩誰謂河廣則是作於衞未遷宋襄公猶爲世子時也】

伯兮序曰刺時也言君子行役爲王前驅過時而不返焉【周岐云此卽繻葛之役】

伯兮朅兮邦之桀兮伯也執殳爲王前驅

【朱注賦也毛傳缺朅說文云去也言其去從役也殳體八觚戈殳矛戟皆插車之輢上此云執者在車當插用則執之前驅如今道引也崔豹云殳前驅之器以木爲之後世以赤油韜之謂之油防亦謂之棨防王公以下通用以前驅】

自伯之東首如飛蓬豈無膏沐誰適爲容

【孔云鄭在衞之西南而言東者時三國從王伐鄭則兵至京師乃東行伐鄭也上云爲王前驅卽云自伯之東明從王爲前驅而東也膏以澤髮沐濯髮也左傳遺之潘沐杜預注潘米汁可以沐頭蓬艸之不理者葉散生末大本小遇風輒拔而旋一說自周室東遷天下稱爲東周詩曰之東猶之謂之周耳愚按三國之士其始至京師以赴王命猶未知其果伐與否迨聞王師之東則伐鄭決矣伯也前驅室人殆有死亡之慮故憂思益深耳】

其雨其雨杲杲出日願言思伯甘心首疾

【凡人之憂思雨中爲甚日出則意以少舒至憂思之久轉覺於雨相安而日出非所宜矣思伯而至於首疾或以爲不宜過思者在我寔甘心焉願言者意中語也】

焉得諼艸言樹之背願言思伯使我心痗

【毛云諼艸令人忘憂鄭云憂以生疾恐將危身欲忘之董子曰欲忘人之憂者則贈以丹棘丹棘一名忘憂欲蠲人之忿則贈之以靑堂靑堂一名合歡陳度云北堂背南向北故謂之背】

【愚按憂思之極不信世間有忘憂之艸可樹北堂前章甘心首疾此章卽心痗亦所不辭蓋思之不能自解亦竟不欲解也寧願已以思伯之故至於成病而祈祝伯之無恙意在言外】

伯兮四章章四句

【愚按周之東遷晉鄭焉依鄭有大功於王室桓王以小忿興師師先曲矣鄭莊公忍於誓母寧不敢於抗王王師必敗婦人女子皆知之卒之祝耼射王中肩而三國之師皆奔此執殳之伯存亡不可知矣】

有狐序曰刺時也衞之男女失時喪其妃偶焉古者國有凶荒則殺禮而多昏會男女之無夫家者所以育人民也【朱注曰國亂民散喪其配偶寡婦見鰥夫而欲嫁之作】

【愚按篇中絕無喪偶求匹之情左傳秦伐晉筮之曰獲其雄狐解者曰狐蠱其君也狐可以目君亦可以目士大夫矣朱傳國亂民散當是狄初滅衞衞人東徙渡河之時士大夫逃亡相失不得渡者流離河外喪其車服躑躅於淇水之傍見之者傷之而賦是詩】

有狐綏綏在彼淇梁心之憂矣之子無裳

【毛傳興也朱注比也狐性善疑凡渡河聴冰下水無聲乃渡易稱小狐汔濟濡其尾亦以尾重易濡溺也古語有云狐欲渡河無如尾何綏通作緌冠結之餘散而下垂者謂之緌狐尾之垂似之綏綏狀其曳尾行遲不敢渡河也石絕水曰梁吳龍禎云上衣下裳章服也無裳知其爲士大夫失其章服也】

有狐綏綏在彼淇厲心之憂矣之子無帶

【疊石水中踐之以渡曰厲狐性疑始猶在梁旣而在厲不敢從梁渡也帶紳也】

有狐綏綏在彼淇側心之憂矣之子無服

【側防也非正渡之處轉疑轉怯並有厲石處亦不敢近矣防患之至也服命服也】

【愚按合裳帶與服觀之其爲士大夫而言審矣亡國孤臣失路潛蹤常恐路人物色之爲敵人所覺情事危苦可以想見】

有狐三章章四句【左傳衞戴公廬於漕齊桓公歸公乘馬祭服五稱何氏謂卽詩所云憂之子無裳無帶無服者是也衞人感之故與木並列以志齊桓之徳】

【愚按是時衞已渡河而猶稱在淇於義未合】

木序云美齊桓公也衞國有狄人之敗出處於漕齊桓公救而封之遺之車馬器服焉衞人思之欲厚報之而作是詩也

投我以木報之以瓊琚匪報也永以爲好也

【朱注賦也毛傳缺木楙也陶隠居曰梅望之而蠲渴楙書之而緩筋理有相感不可得而詳也瓊應劭云玉之華也琚佩玉之名按佩有璜有珩有琚蘇氏云瓊琚之於木重矣然猶不敢以爲報永以與之爲歡好而已衞人感齊桓救患之恩故設爲瓊不等之諭言人遺我以微物猶必有以厚報之況齊桓之贈遺如此其厚則報之當何如歸子慕云謂之報者平居分義無往來之道出於望外者也衞之與國姜爲異姓存亡之義不出於諸姬而出於姜氏詩人所以感思桓公之徳無已時也】

投我以木桃報之以瓊瑤匪報也永以爲好也

【舊說以木桃卽桃木李卽李姚旅云木桃樝子似木小而酢澀色亦黃木李榠樝也似木大而黃木有重蒂木李單蒂耳瑤從玉從防古人佩玉取其美質而易損用以攝心寓戒也故從瑤卽珩下之蠙珠是也】

投我以木李報之以瓊玖匪報也永以爲好也

【玖從玉從久玉久土侵失白光似石故從久也按琚瑤皆佩名玖乃玉名孔云瓊是玉之美名非玉名也許叔重云瓊赤玉李雅云今稱雪者多比以瓊故瓊州瓦皆白色則瓊爲玉之白者淩防初云齊桓存亡而衞忘亡故作此感思之詩夫子錄於衞風之終王風之前正以見有齊桓霸業而後中國始知有王耳】

木三章章四句【郝氏云此章作於齊桓公旣死之後衞文公忘其再造之恩乘五子之亂而伐其喪故詩人追思桓公以諷衞之背徳夫子作春秋諸侯未有書名者衞文公滅邢書名刪詩存木惡其不仁也】

衞國十篇三十四章二百三句

【愚按衞自康叔受封至武公有功王室命爲公入相於周稱極盛矣及懿公時滅於狄而衛以亡賴齊桓存亡之力文公復興於楚丘是亡而復興者齊之力也故錄衞風者以淇奭始以木終焉】王譜略【王城者周東都王城畿內方六百里之地其封域在禹貢豫州太華外方之間北得河陽漸冀州之南始武王作邑於鎬京謂之宗周是爲西都成王在丰欲宅洛邑使召公先相宅旣成謂之王城是爲東都今河南是也召公旣相宅周公往營成周今洛陽是也武王居洛邑遷殷頑民於成周復還歸西都十一世幽王爲犬戎所殺晉文侯鄭武公迎太子宜臼於申而立之是爲平王以亂故徙居東都王城於是王室之尊與諸侯無異其詩不能復雅故貶之謂之王國之變風】王一之六【孔云王者王城也幽王滅平王東遷政遂微弱詩不能復雅下列稱風言其政令所及止於封域不復及於天下也以王當國猶春秋稱王人】

【愚按王城謂之東都今河南府或曰新安縣是也成周謂之下都卽洛陽而洛陽故城在今府城東洛水之北地道記云王城去洛城四十里東漢西晉後魏所都非今附郭之洛陽縣也遺址可考而知自平王東遷之後凡稱西周指丰鎬也稱東都指王城也及威烈王后東都下都又分二周所謂西周則東都王城也所謂東周則下都成周也】

黍離序云閔宗周也周大夫行役至於宗周過故宗廟宮室盡爲禾黍閔周室之顚覆彷徨不忍去而作是詩也【謝氏云能爲閔周之詩者一行役之大夫之外無人也書文侯之命王所以訓戒晉侯者惟曰自保其國而已王室之盛衰故都之興廢悉置度外吾於黍離之詩重有感矣】

彼黍離離彼稷之苗行邁靡靡中心搖搖知我者謂我心憂不知我者謂我何求悠悠蒼天此何人哉

【朱注賦而興也毛傳缺本艸注黍有二種米黏者爲秫可以釀酒不黏者爲黍如稻之有秔穤耳離通作麗重言離離者眾黍分布相屬著也稷似黍而小黑色古謂之粢曲禮稷曰明粢是也亦謂之穄孔云黍言離離稷言苗則是黍秀稷未秀也毛云靡靡猶遲遲也蓋意懶而足不前之貌搖搖謂心】

【無所附著國策心搖搖如懸旌是也鐘惺云知我者二句蓋以黍離爲固然不復知此爲何地此詩之作爲何由矣楊在云謂我何求蓋習居東遷之小朝廷以一命出使爲榮而不復知有宗周之盛興亡國之悲也】

彼黍離離彼稷之穗行邁靡靡中心如醉知我者謂我心憂不知我者謂我何求悠悠蒼天此何人哉

【穗說文云不成秀也通誌云稷穗似蘆而米可食如醉言憂之沈昏不醒也】

彼黍離離彼稷之實行邁靡靡中心如噎知我者謂我心憂不知我者謂我何求悠悠蒼天此何人哉

【實謂成實而堅也孔云噎者咽喉閉塞之名言憂深不能喘息也羅氏云黍以大暑而種故農家以三月上旬爲上時四月上旬爲中時五月上旬爲下時月令仲夏之月農乃登黍天子以雛嘗黍羞以含桃先薦寢廟黍固有早晚其晚者至孟秋始熟故庶人秋乃薦黍惟黍有早晚三種則當離離時而或值稷之苗稷之穗稷之實蓋以早晚爲異耳又云黍大體似稷故古人並言黍稷行役之人有憂於內則有不察於外故於此或不能辧也劉勰云思親者莪蒿不分閔周者黍稷莫辧蓋心在於憂與哀而視物之似而誤也】

黍離三章章十句【申培說平王遷洛命秦伯帥師逐犬戎於鎬京尋遣尹伯封犒秦伯之師過故宗廟宮室秦人皆墾爲田咸生禾黍旁徨不忍去故作此詩曹植亦云伯封作黍離之詩】

【愚按犬戎弒幽王遂據有岐丰之地平王以賜秦襄公使自取之易世而後文公始有其地序云周大夫行役當是東遷數十年以後之事矣故所見如此】

君子於役序曰刺平王也君子行役無期度大夫思其危難以風焉【朱注謂大夫久役於外其室家思之而作】

【愚按篇中感物興思皆牛羊雞棲爲尋常耕牧之家所見似非大夫妻也】

君子於役不知其期曷至哉雞棲於塒日之夕矣羊牛下來君子於役如之何勿思

【朱注賦也毛傳缺不知其期計時也猶云不知有還時否也曷至哉計地也言逺不知所去也毛云鑿墻而棲曰塒雞之將棲日則夕矣日而已夕則羊牛下來相承而下陸氏曰先羊後牛者羊性畏露晚出早歸常先於牛故也鄭云言畜產出入尙使有期節至於行役者乃反不也】

君子於役不日不月曷其有佸雞棲於桀日之夕矣羊牛下括君子於役苟無饑渴

【不日不月言不計日月也佸說文云會也爾雅云雞棲於杙曰桀括說文云絜也猶挈也蓋以繩系之挈而來歸曰下括也太經云四馬就括苟鄭云且也且得無饑渴憂其饑渴也猶云庶幾無疾病乎所謂萬里之外以身爲本卽此意也謝氏雲雨雪霏霏遣戍役而預言歸期也卉木萋萋勞遷卒而詳言歸期也四牡之役寧幾何時勞之曰我心傷悲吉甫在鎬不過幹裏勞之曰我行永久所以體羣臣也豈有於役之人而使其家不知其期不知其地者哉鄒氏云觀杕杜采薇悲日月之繼嗣多卹於匪載匪來悼啟居之不遑烈憂於載饑載渴與此詩不甚相逺然彼則自上閔之此則自下述之民情舒郁所由異乎先王以人道使人後世以牛羊使人而不知牛羊之歸猶有期也齊襄以時遣戍及弗代無知之禍因之人君勿以於役爲細故哉人情固聖王之田也】

君子於役二章章八句

【愚按是時王室新造平王不撫卹其民而使逺戍於申申𨿽王舅而父仇也於役之民心已不服而況久無還期使役者怨於外處者思於家以彊秦方盛之世戍卒難天下瓦解況新造之弱周乎大夫於時而思其危難亦深思逺慮者也】

君子陽陽序曰閔周也君子遭亂相招爲祿仕全身逺害而已

君子陽陽左執簧右招我由房其樂只且

【朱注賦也毛傳缺毛云陽陽無所用其心也莊子以陽爲充孔則陽陽者气充於內容貌不枯也孔云簧者笙管之中金薄葉也月令仲夏調竽笙篪簧於三器之下而別言簧者欲見三器皆有簧也】

【而知其爲笙者以笙師備言樂器有笙簧鹿鳴云吹笙鼔簧言吹笙則鼔簧是簧之用本施於笙言簧可以見笙非竽篪也房謂路寢之下小寢之內也天子小寢如諸侯之路寢也故得有左右房是人君燕息之所房中作樂蓋周禮大宗伯旄人所謂燕樂是也非廟朝之樂故曰房中朱子謂古人於房前有壁後無壁所以通內】

君子陶陶左執翿右招我由敖其樂只且

【陶陶樂貌翿纛也蓋執之以引舞者今之羽葆幢之類敖與奧通房中深處也】

君子陽陽二章章四句

【愚按房中之樂其始本后妃夫人侍禦於其君子用女史歌之以節義序秦攺曰壽人漢本周樂仍名爲房中房中者婦人禱祀於房中髙祖唐山夫人所作也髙祖好楚聲故房中是楚聲也然則房中者是後庭燕私之樂而爲之樂工者不過俳優之徒人主所狎暱玩弄決非士君子所肯爲也郝氏以爲與衞風之簡兮皆士人失職而混迹於伶人誤矣彼固爲籥師掌教國子之舞而屈之舞於公庭是人主用之非其地也若此之由房由敖居然陽陽得意蓋梨園敎坊之輩以得親近人君爲樂者申培說景王好音士遂習音君子諷之而作是詩蓋有以哉】

之水序曰刺平王也不撫其民而逺屯戍於母家周人怨思焉【孔云平王母家申國惟應戌申並言甫許者以其同出四嶽俱姜姓也重章以變文借甫許以言申其實未戍甫許也如秦趙皆伯益之後同爲嬴姓史記漢書多謂秦爲趙皆此類也按申姜姓之國四嶽之後初封於宛今南陽府是也宣王時遷於謝則今信陽州是也甫本作呂姜姓唐世系表云宣王時攺呂爲甫故尙書呂刑亦作甫刑其後申呂皆入於楚許亦姜姓卽今許州國語曰齊許申呂繇大姜又曰申呂𨿽衰齊許猶存是許與申呂皆同姓也竹書紀幽王被殺立宜臼於申者許男與焉則平王之徳甫許當亦徳申之亞也】

【愚按申繒合西戎以伐周志在誅褒姒伯服重定太子耳不意戎殺王而遂據有周也不得已方立太子東遷於王城以周地賜秦秦戎世仇以秦滅戎未必非申伯之謀故戎仇申而王遣兵戍申並戍其同姓之國且以藩王室也先儒以王徳申之立已而忘殺父之仇豈洵然乎】

之水不流束薪彼其之子不與我戍申懷哉懷哉曷月予還歸哉

【毛傳興也朱注同字從手以手播之義蘇氏云之水非自流之水也水不能自流而或之𨿽束薪之易流有不流矣水之能自流者物斯從之安在其之哉周之盛也諸侯聴役於王室無敢違命及其衰也𨿽令而不至歐陽子云彼其之子周人謂他諸侯國人之當戍者也皆望不至之辭懷者指諸侯國人言言其懷安於家而不肯受役也】

之水不流束楚彼其之子不與我戍甫懷哉懷哉曷月予還歸哉

【左傳楚子重請取於申呂以爲賞田申公巫臣曰不可此申呂所以邑也是以爲賦以禦北方若取之是無申呂也晉鄭必至於漢則申呂相距不逺此戍申亦以戍甫與】

之水不流束蒲彼其之子不與我戍許懷哉懷哉曷月予還歸哉

【楚小於薪蒲輕於楚至不流束蒲則弱之極矣】

【愚按古者列國有難方伯以王命徵諸侯之師戍之王室東遷不復能調遣侯國惟以王人從事而已之水言勢力之弱調不動也彼其之子指諸侯國人而言】

之水三章章六句【竹書紀年平王三十三年楚人侵申三十六年王人戍申呂氏謂平王之戍申與晉平公城相類夫晉於戚也非仇也以其棄諸姬而屏夏肄君子猶譏之若平王奄奄甘爲讎人役又未可同日語矣】

中谷有蓷序曰閔周也夫婦日以衰薄凶年饑饉室家相棄爾【朱注以爲室家相棄婦人覽物起興而自述其悲嘆之辭申培說民饑而流夫婦不保君子閔之而作是詩】

中谷有蓷暵其幹矣有女仳離嘅其嘆矣嘅其嘆矣遇人之艱難矣

【毛傳興也朱注同蓷一名茺蔚卽益母也好生海濵池澤其性宜濕嚴氏雲谷中之地陰潤蓷宜難旱也今暵其幹者旱則幹者先燥猶饑饉則貧者先悴也仳說文云別也近曰離逺曰別有女爲夫所棄或近而離或逺而別見非一女也嘆說文云吟也亦謂之長太息艱難猶言窮厄也蓋歸咎其夫之所遭云爾未有怨意黃佐云周官行於盛時每遣小行人賙委其凶荒今至於室家相棄惟付之無可柰何時事可知矣】

中谷有蓷暵其修矣有女仳離條其歗矣條其歗矣遇人之不淑矣

【修長也說文云脯也旱旣久則艸幹之極如脯然也條猶長也漢郊祀歌云聲气逺條嚴氏云條條然而長歗其悲恨深於嘆矣不淑年凶荒猶言不幸也】

中谷有蓷暵其濕矣有女仳離啜其泣矣啜其泣矣何嗟及矣

【嚴氏云生於濕今亦爲所暵以興富足者亦乏絕矣啜說文云茹也詩詁云泣而縮气也所謂飲泣也無聲出淚曰泣何嗟及者𨿽其所遭之不幸亦自傷所從之非人也蘇氏雲中谷之蓷旱之所難及也旣先燥其幹者及其甚也𨿽生於濕者亦不免也旱及於濕則盡矣始也人之艱難者棄其妻耳其後人之不善者棄之矣甚至有無故而棄之者故始而嘆知其不得已也旣而歗歗者怨之深矣至無故而棄則泣泣者窮之甚也】

中谷有蓷三章章六句

【愚按王室東遷舊都之民無所依怙故其流離顚沛至此王已棄之如遺保此東土而且孤人之子寡人之妻遣役戍申以報立已者之徳錄詩者次此詩於戍申之後欲王重防此孑遺哉】

兔爰序曰閔周也桓王失信諸侯背叛搆怨連禍王師傷敗君子不樂其生焉【繻葛之戰蔡衞三國之師先奔王師遂敗作詩者傷王室微弱諸侯攜心無肻爲王力戰所傷者徒畿內之民而已】

【愚按周鄭之交惡由周畀虢公政也繻葛之戰虢公林父將右軍而先奔坐視王卒之敗以致射王中肩自此一敗天下遂以輕周矣爰爰之兔所以罪林父也】

有兔爰爰雉離於羅我生之初尙無爲我生之後逢此百罹尙寐無吪

【毛傳興也朱注比也爰爰爾雅云緩也宜通作緩緩毛云鳥綱爲羅說文云以絲罟鳥也吪說文云動也臥旣覺必先有聲言自今以後庶幾寐而不動不見此景象也】

有兔爰爰雉離於罦我生之初尙無造我生之後逢此百憂尙寐無覺

【罦覆車也郭璞云今之翻車大綱有兩轅中旋罥以捕鳥展轉相解造搆也言禍端尙未搆】

有兔爰爰雉離於罿我生之初尙無庸我生之後逢此百凶尙寐無聰

【罿罬也韓詩云施羅於車上曰罿罿罦是一物或罿小而罦大耳聰開也凡寐者必呼之而後能覺故欲其無聞聞先於覺覺先於吪】

兔爰三章章七句【朱注謂周室衰微諸侯背叛君子不樂其生而作是詩取興雉兔以比小人致亂而以巧計幸免君子無辜而以忠直受禍也申培說晉趙鞅殺萇周人傷之而作按鞅與荀寅範吉射爲難周劉文公與範氏世爲婚姻故周與範氏鞅討於劉遂殺萇以說詩中似以兔譏劉以雉傷也】

葛藟序曰王族刺平王也周室道衰棄其九族焉【喪服小記說族之義以三爲五以五爲九自髙祖至孫其世九此言棄其九族謂棄其同出髙祖者也】

緜緜葛藟在河之滸終逺兄弟謂他人父謂他人父亦莫我顧

【毛傳興也朱注同葛藟枝蔓聫屬有宗族之義宋昭公欲去羣公子樂豫曰公族公室之枝葉也若去之則本根無所庇廕矣葛藟猶能庇其本根故君子以爲比爾雅云重厓爲岸岸上爲滸厓卽下文之涘也陸氏云滸危地也潤澤葛藟而生之亦所以自固王棄其族曽是之不如矣】

緜緜葛藟在河之涘終逺兄弟謂他人母謂他人母亦莫我有

【嚴氏云莫我有言視之若無也左傳曰不有寡君】

緜緜葛藟在河之漘終逺兄弟謂他人昆謂他人昆亦莫我聞

【涘在滸之下漘在涘之下許氏以爲岸下爲水灑蕩齧入若唇是也】

葛藟三章章六句【左傳周襄王欲以狄伐鄭富辰引棠棣之詩以諫曰𨿽有小忿不廢懿親王不聴此詩豈作於此時耶】

采葛序曰懼讒也【鄭云桓王之時政事不明臣無大小使出者則爲讒人所毀故懼之李氏云小人之譖人多乘間而讒之如上官桀等謀譖霍光伺光出沐日奏之恭石顯譖蕭望之亦望之出沐日上之郝氏云小人之排君子未有不始於離間而終於陷害者韓愈謂日隔之疎加以忌者之說哲人憂讒每在去後故曰一日不朝其間容刀詩人憂一日之不見其慮深矣】

彼采葛兮一日不見如三月兮

【毛傳興也朱注賦也箋云以采葛諭臣以小事使出一說葛可以織以諭讒言之蔓引也】

彼采蕭兮一日不見如三秋兮

【蕭所以供祭祀鄭云采蕭諭臣以大事使出一說蕭可以爇以諭讒言之薰灼也】

彼采艾兮一日不見如三嵗兮

【艾所以療疾鄭云采艾諭臣以急事使出羅氏云蕭艾本皆香艸離騷曰何昔日之芳艸兮今直爲此蕭艾也又曰戶服艾以盈要兮謂幽蘭其不可佩則比之惡艸矣】

采葛三章章三句【左傳鄭武公莊公爲平王卿士王貳於虢王曰無之故周鄭交質疑此詩爲莊公所作其後遂有繻葛之役則此詩爲兔爰張本】

大車序曰刺周大夫也禮義陵遲男女淫奔故陳古以刺今大夫不能聴男女之訟焉【申培說周人從軍寓其室家之詩】

大車檻檻毳衣如菼豈不爾思畏子不敢

【朱注賦也毛傳缺大車牛車也檻檻毛云車行聲也毳衣大夫之服毳柔毛也菼是蘆之初生色靑如鵻蓋以柔毛織成爲衣而有色靑如菼者有色赤如璊者爲子男之服天子大夫四命服視子男古者比出車一乘則有兩車一正一副小者曰輕車卽兵車所以戰者大者曰重車卽役車所以載輜重者季氏謂毳冕五章之畫衣以絲爲之如菼如璊之毳衣以毛布爲之菼鵻也薍也璊虋也卽大雅之維】

【穈也詩人意謂役久衣敝其防茸綻裂有如此耳】

大車啍啍毳衣如璊豈不爾思畏子不奔

【啍說文云口气也啍啍口气遲重之貌以象車行遲重也璊玉赤色奔行速也】

糓則異室死則同穴謂予不信有如皦日

【此章承上畏子不敢而言言已之不得歸也此生離異惟死得合耳誓之皦日以明已誠蓋寄訊室家而爲永別之辭也】

大車三章章四句【朱注以大車爲大夫之車謂大夫能聴男女之訟而淫奔者畏之而作】

【愚按大車爲役車也自戍申以後王人久役於外不得歸者多矣申說爲是】

丘中有麻序曰思賢也莊王不明賢人放逐國人思之而作是詩也【郝氏云畱周大夫劉氏古劉與畱通大雅桑柔篇曰捋采其劉亦謂殘葉存畱者也晉士會奔蔡旣返而其子有畱秦爲劉氏國防云處者爲畱則畱卽劉也】

【愚按王子朝之亂單旗劉蚠忠於王猛子朝黨逐之劉子奔楊已而如劉及子朝敗劉子始入於王城此詩當是王城之望劉子之來也】

丘中有麻彼畱子嗟彼畱子嗟將其來施施

【朱注賦也毛傳缺麻有實者名苴無實者名枲月令秋食麻與犬】

【愚按此章似劉子初奔楊時張皇去國詩人憂而嗟之望其謀定而來施施從容也】

丘中有麥彼畱子國彼畱子國將其來食

【麻與麥先後熟李與麥同熟謂之麥李皆夏秋間物】

【愚按子朝之亂正在其時此章聞劉子之已返劉劉食邑也知在其國矣喜其來居於食邑也】

丘中有李彼畱之子彼畱之子貽我佩玖

【愚按此章望其早來共解佩以贈之相與合力攻子朝也貽我佩玖者貽以我所佩之玖以明佩服之子之久也植物中麻最多子五穀中麥最先熟李亦木之多子者以況畱子之多助也】

丘中有麻三章章四句【朱注謂婦人望其所與私者而不來疑有畱之者而作郝氏謂畱爲周大夫劉氏但未指其事其人以實之耳】

王國十篇二十八章百六十二句

田間詩學卷二﹤經部﹐詩類﹐田間詩學﹥

欽定四庫全書

田間詩學卷三

桐城錢澄之撰

鄭譜略【初宣王封母弟友於宗周畿內咸林之地是爲鄭桓公今京兆鄭縣是其都也又爲幽王大司徒甚得周眾與東土之人問於史伯曰王室多故余懼及焉其何所可以逃死史伯曰其濟洛河潁之間乎是其子男之國虢鄶爲大虢叔恃勢鄶仲恃險君若以周難之故寄孥與賄不敢不許是驕而貪必將背君君以成周之眾奉辭伐罪無不克矣若克二邑鄢蔽補丹依疇歷華君之土也桓公從之後三年幽王爲犬戎所殺桓公死之其子武公與晉文侯定平王於東都王城卒取史伯所云十邑之地右洛左濟前華後河食溱洧焉今河南新鄭是也】

【愚按咸林所封之鄭曰西鄭亦曰南鄭今屬華州無其名矣謂南鄭者以華州在鎬京之南也謂西鄭者以圃鄭在其東也爾雅云鄭有圃田注一名原圃今在中牟管城之間穆天子傳穆王出遊必返西鄭鄭近都蓋圻內之邑也又曰祭父自鄭圃來謁所謂鄭父之丘是也竹書紀年晉文侯二年同王子多父伐鄶克之乃居鄭父之丘名之曰鄭是爲桓公多父其桓公友字耶據譜是桓公死後始爲武公所取因其舊封鄭也故名曰新鄭世紀云有熊氏之墟黃帝所都也服防云鄭取鄶而不居其都杜預曰鄶在滎陽宻縣東北新鄭在滎陽宛陵縣西南然則新鄭是鄶也非鄶之都也今禹州之新鄭縣是也後爲韓哀侯所滅韓徙都馬故戰國防謂韓惠王曰鄭惠今汜水縣爲東虢國鄭之制邑虎牢卽在其郭外過虎牢卽成臯矣史伯曰前華後河華在西鄭今當云前嵩耳】鄭一之七

【愚按王室東遷鄭爲至親又有大功於周蓋從周以東者也故次於王風之後今春秋列國次序周後亦次以鄭】

緇衣序曰美武公也父子並爲周司徒善於其職國人宜之故美其徳以明有國善善之功焉【朱注從舊說以桓公武公相繼爲周司徒善於其職周人善之而作是詩】

緇衣之宜兮敝予又攺爲兮適子之館兮還予授子之粲兮【朱注賦也毛傳闕緇衣諸侯與其臣服之以日視朝者故禮通謂朝服宜說文云所安也敝與還皆句讀言他曰此衣若敝我當更制以賜子指武公也諸侯卽位未逾年攺元稱子館客舎也東都新遷武公止於客舎平王親臨視之以省其舎止之安否也還謂見畢而駕旋也承適字而言粲粟治之精者嚴氏云旣見之而歸又取米之精者而遺之猶白飯靑芻之意孔云飲食𨿽云小事聖人以之爲禮伐柯王迎周公云我覯之子籩豆有踐奉迎聖人猶願以飲食也】

緇衣之好兮敝予又攺造兮適子之館兮還予授子之粲兮【毛云好猶宜也造說文云就也謂成就之也】

緇衣之蓆兮敝予又攺作兮適子之館兮還予授子之粲兮【蓆韓詩云儲也說文云廣多也明其所贈緇衣不止一襲也作猶造也平王之愛武公𨿽用物有盡而寓意無窮故其言之不一而足如此】

緇衣三章章四句【按竹書王錫司徒鄭伯命在平王三年此時武公已除服卽吉不應以子稱且曰適子之館明是周初遷都時棲止未定武公暫就客舎以居此詩之作在武公初受封爲伯而從王入王城之時非爲司徒之日也】

【愚按武公有功王室王體之如此上下之交可謂孚矣故錄之以爲鄭風之冠及莊公代武公爲卿士以王之不禮遂有射王中肩之事春秋之無禮於君未有如鄭之甚者也𨿽始禍在王然莊公忍人也殺弟誓母豈知有王故於緇衣之後卽繼以仲子之篇】

將仲子序曰刺莊公也不勝其母以害其弟弟叔失道而公弗制祭仲諫而公弗聽小不忍以致大亂焉【申培說鄭莊公欲陷弟段授以大邑祭仲諫陽拒之大夫原其情而刺之】

將仲子兮無逾我裏無折我樹豈敢愛之畏我父母仲可懷也父母之言亦可畏也

【朱注賦也毛傳缺以折樹爲諭猶披枝傷心之說呂氏云首三句辭𨿽拒仲而意則與之如侍人僚柤告昭公以去季氏之謀公執戈以拒之之類豈敢愛之畏我父母則於段非有所不忍也其拳拳於叔而不得已於姜氏可知矣嚴氏云公未嘗有是言也詩人代公言之若謂我縱不愛段獨不畏父母乎蓋譎辭也孔云於時其父𨿽亡遺言尙存故與母連言之也鄭云私懷曰懷言仲子之言可私懷也我廹於父母之言不得相從也】

將仲子兮無逾我墻無折我樹桑豈敢愛之畏我諸兄仲可懷也諸兄之言亦可畏也

【毛云諸兄公族嚴氏云諷公縱不愛段獨不畏公族之議乎】

將仲子兮無逾我園無折我樹檀豈敢愛之畏人之多言仲可懷也人之多言亦可畏也

【桑檀皆木之堅軔者故以比段呂云畏我諸兄畏人之多言特廹於宗族國人之議論非愛段也具文見意而莊公之情得矣郝氏云詩人因祭仲之諫托爲莊公拒諫之辭畏父母諸兄國人云者借莊公之口以誅其心辭若寛而心甚險】

【愚按莊公封段之時已爲備段之訃祭仲屢諫一則曰多行不義必自斃再則曰不義不暱厚將崩蓋慮之早矣恐仲之多言以泄其謀也公知段非已之敵也不爲戎首俟其發而應之以爲己之克盡兄道也而豈知殺弟之心千載而下皆見之哉】

將仲子三章章八句【按左傳襄二十六年鄭伯爲衛侯如晉晉侯言衛侯之罪使叔向告鄭伯子展賦將仲子兮賦詩之防豈非欲防惜兄弟耶則此詩之作正如序說朱子目爲淫奔之詩夾漈鄭氏誤之也】

叔於田序曰刺莊公也叔處於京繕甲治兵以出於田國人悅而歸之【蘇氏云言莊公力能禁之而不禁俟其亂而加之以大戮也郝氏雲莊公縱弟遊蕩比暱羣小無賢父兄之教以陷於大戮春秋傳所謂鄭志也詩若美段而志在諷公但極道其於田飲酒服馬而公之棄其弟可知】

叔於田巷無居人豈無居人不如叔也洵美且仁【朱注賦也毛傳缺嚴氏云叔豈眞美且仁哉其黨私之言猶河朔之人謂安史爲聖也詩人之意謂段之不令而羣小相與慫恿如此必爲厲階以自禍莊公曷爲不禁止也】

叔於狩巷無飲酒豈無飲酒不如叔也洵美且好【狩者冬獵之名杜預云狩圍守也冬物畢成獲則取之無擇也好者獻酬欵洽情意交通之謂以其與眾飲酒故見其好】

叔適野巷無服馬豈無服馬不如叔也洵美且武【鄭云服馬猶乘馬也武於服馬見之罄控馳騁力能使馬之謂】

【愚按祭仲謂厚將得眾叔所得之眾卽此輩也大抵飲酒馳馬無賴之徒故鄭一以兵臨京京卽叛太叔段其兵之不足恃莊公知之熟矣】

叔於田三章章五句【序以此篇爲叔於田後篇爲大叔於田何氏謂段稱大叔據左傳在封京之後號爲京城大叔旣受寵異之號又有人民甲兵之眾不得出居里巷下雜民伍玩此詩巷無居人等語當是未受封時事耳故但以叔稱】

叔於田序曰刺莊公也叔多才而好勇不義而得眾也【呂氏云摯鳥將撃必匿其形二詩所載段之輕淺如此宜其爲莊公之所易也詩人乃若憂其不能制者憂之云者兄弟之心也欲止其惡者涕泣而道之者也易之云者仇敵之心也欲養其惡者也談笑而道之者也郝氏云玩二詩極道段材勇武藝其繕甲治兵不軌之意隱然於言外莊公逆知其然而有意養成之所以不仁也】

叔於田乘乘馬執轡如組兩驂如舞叔在藪火烈具舉襢裼暴虎獻於公所將叔無狃戒其傷女

【朱注賦也毛傳缺毛云叔之從公田也孔云公亦與之俱田也獻於公所者進之於君前凡物之四數皆名乘四馬爲乘馬四鴈爲乘鴈四矢爲乘矢陸氏云古者庶人駕一士駕二大夫駕三諸侯駕四天子駕六乘馬則僭諸侯之禮矣蓋亂生於車馬衣服之間而已叔於田乘乘馬沃之大夫素衣朱襮此晉鄭之所由亂也此章言叔之善禦往田時自矜其能親代禦者執轡其禦馬之能如此五禦之法四曰舞交衢謂車在交道旋應舞節也在內兩馬謂之服在外兩馬謂之騑今曰兩驂者驂之外又益一驂卽騑是也服制於衡不得如舞其言舞者驂也爾雅十藪云鄭有圃田言在藪在圃田也王制昆虫未蟄不以火田惟冬田用火禮記疏雲從十月以後至仲春皆得火田禮說文作膻肉膻也脫衣而見體也亦作亶荀子露亶是也襢乃丹縠衣王后之展衣矣裼說文云袒也袒者衣縫解也暴當作�說文云疾有所趣也】

叔於田乘乘黃兩服上襄兩驂雁行叔在藪火烈具叔善射忌又良禦忌抑磬控忌抑縱送忌

【鄭云兩服中央夾轅者襄通作驤說文云馬之低昻也兩服上襄言兩服在兩驂之上其行並低並昻卽下章所謂齊首是也驂少次服行如雁斜曲禮注云鴈行者與之並而差退是也此章専稱叔之善射良禦指禦者言蓋叔本善射因有良禦而益以濟其善射也下二句正舉其實毛云騁馬曰磬止馬曰控謂之磬者騁馬從禽隨其所使馬卽從之曲折如磬也磬之折殺其形必曲故曰磬折控說文云引也馬行方速遇獸而射引而止之卽止墮所制勒也嚴氏云縱放箭也送送箭也能縱能送則矢去勁而有力要知磬時未嘗不控縱時卽爲之送不是二事上章徒搏第見始至之勇此章乃言其射獵之實】

叔於田乘乘鴇兩服齊首兩驂如手叔在藪火烈具阜叔馬慢忌叔發罕忌抑釋掤忌抑鬯弓忌

【馬黃騂曰黃驪白雜毛曰鴇上章言黃此章言鴇蓋田馬之中有黃者又有鴇者或兩服爲黃兩驂爲鴇也如手毛云進止如禦者之手鄭云如人左右手之相佐助也阜本土山名言火勢髙而厚也在藪二句𨿽與上同然已是田事將畢時也鄭云田事已畢則其馬行遲發矢稀掤所以覆矢一作冰左傳公徒執冰而踞服防云冰櫝丸蓋杜預云櫝丸是箭筩其蓋可以取飲鬯孔云韜弓之器本作韔說文云弓衣也蓋矢韜弓乃田事旣畢之時】

大叔於田三章章十句【此詩古篇名作大叔於田蓋封京後也前章所言不過與市井羣小狎邪無賴耳此稱其暴虎之勇射禦之能從之者知有段不知有公其不軌之謀已兆於此矣莊公坐視不禁以成其惡而斃之故序曰刺莊公也後世如漢文友愛諸弟𨿽不同於莊公然至不朝賜幾杖不問殺辟陽侯不問警蹕稱制不問卒令以驕恣自敗損愛弟之名姑息之不可用也如是陸元輔云前篇叔於田親之也此爲大叔於田尊之也京城大叔之稱賜之自公今從公於田稱之重公賜也】

【愚按莊公之備叔段非一日矣而叔段於田猶自逞其勇藝如此使公備之益深固知叔不足有爲無怪屢辭祭仲之請知非其敵也】

淸人序曰刺文公也髙克好利而不顧其君文公惡而欲逺之不能使髙克將兵而禦狄於竟陳其師旅翺翔河上久而不召眾散而歸髙克奔陳公子素惡髙克進之不以禮文公退之不以道危國亡師之本故作是詩也【鄭云禦狄於竟時狄侵衛也】

【愚按春秋齊人殱於遂自殱也鄭師潰於河上自棄也蓋欲逐髙克而棄其師以逐之也故曰鄭棄其師】

淸人在彭駟介旁旁二矛重英河上乎翺翔

【朱注賦也毛傳缺春秋隱四年公及宋公遇於淸杜預注衛邑也淸在河北鄭在河南與爲連界衛有狄患鄭禦於河上惟遣人覘淸之緩急以爲緩急非髙克次於淸也毛云彭衛之河上鄭之郊也四馬被甲所以駕車矛卽車上所建魯頌二矛與重弓共文弓無二等祗是一弓而重之則知二矛亦一矛而有二所以備折壊也英矛飾也魯頌謂之朱英曰重英者以二矛皆有英飾也】

淸人在消駟介麃麃二矛重喬河上乎逍遙

【毛云消河上地也喬說文云髙而曲也矛在車上爲五兵之最髙者其制上勾故以喬名有二矛故謂之重喬】

淸人在軸駟介陶陶左旋右抽中軍作好

【毛云軸河上地也吳徳操曰毛氏以彭消軸三者皆河上地亦足見衛事孔急而淸人漸退漸近於鄭竟也鄭云左左人謂禦者右車右也中軍謂將也兵車之法將居鼔下故禦者左孔云鞌之戰郤克將中軍解張禦鄭丘緩爲右郤克傷於矢流血及履未絕鼔音曰余病矣是克爲將在鼔下也解張曰自始合而矢貫予手及肘予折以禦左輪朱殷言血染左輪是禦者在左也】

【愚按閟宮詩鄭箋又云兵車之法左人持弓右人持矛中人禦與此箋不合攷左傳楚許伯禦樂伯攝叔爲右以致晉師樂伯曰吾聞致師者左射以菆樂伯在左而云左射是左人持弓也甘誓云左不攻於左汝不共命右不攻於右汝不共命禦非其馬之正汝不共命旣云左右又別云禦是禦在中央也卽以鞍之戰攷之韓厥夢子與謂己曰且辟左右故中禦而從齊侯已而左右皆斃豈非禦者居中耶若禦者在左則六轡不均何以範馳驅而如甘誓得馬之正將以中軍爲尊豈必定在車之中耶將居鼓下豈鼓不宜在左耶解張之血染左輪焉知非射傷左手而流血於左耶鄭又云髙克日使其禦者習旋車車右抽刃則亦未定指禦者在左矣愚謂軍中凡言左者退也故曰師左次左旋者有欲退之意抽刃者欲進而戰也言其或退或進皆無實事以爲軍中之容好而已】

淸人三章章四句【按淸在河北衛地因中牟有淸陽亭相傳故淸人城鄭箋朱注遂謂髙克帥淸邑之眾以禦諸河上夫髙克成師以出豈宜獨將一邑之眾且春秋明有與宋公遇於淸之文則淸在河北無疑】

羔裘序曰刺朝也言古之君子以風其朝焉【朱注蓋美其大夫之辭】

羔裘如濡洵直且侯彼其之子舎命不渝

【朱注賦也毛傳缺鄭云緇衣羔裘諸侯之朝服也左傳云正曲爲直荀子云是謂是非謂非曰直侯君也鄭云君者言正其衣冠尊其瞻視儼然人望而畏之或云舎作去聲嚴氏曰命者天所賦予於我舎則居之而安也君子能安於命斯臨利害而不變】

【愚按人之正直莊嚴者必能臨難捐軀不變所守蓋以平日卜之也】

羔裘豹飾孔武有力彼其之子邦之司直

【毛云豹飾緣以豹皮也孔云緣以豹皮爲袪袖也禮君用純物臣下之故袖飾異皮武指其威望有力指其擔當司直能爲國家主持直道非徒所自守者不渝而已】

羔裘宴兮三英粲兮彼其之子邦之彥兮

【宴溫也淮南子注云三輔人以日出淸濟爲宴宴而溫英裘飾範氏謂五紽五緎五總皆所以英裘是之謂三承上言𨿽其有節操足以主張直道然涵養之深不激不隨故見於外者有文理可觀因又美之以彥】羔裘三章章四句【鄭厲公季年叔詹爲政不朝齊齊人討之鄭使詹往謝齊執之已復歸於鄭寧母之防鄭太子華以泄氏孔氏子人氏爲訴管仲曰鄭有叔詹堵叔師叔三良爲政未可間也乃止晉公子重耳過鄭弗禮詹諫不聽重耳反國伐鄭曰予我詹而師還詹請往晉人將烹之詹曰臣願獲盡辭而死辭畢乃就烹據鼎耳而疾號曰自今以往知忠以事君者與詹同乃弗殺厚爲禮而歸之鄭人以爲將軍】

【愚按臨難不避舎命不渝也累建正論邦之司直也三良同時爲政所謂三英粲兮也朱注以爲美其大夫則非叔詹無以當之】

遵大路序曰思君子也莊公失道君子去之國人思望焉【郝氏云君子相率而去國人追思桓武之烈援而止之欲其不以今惡棄舊好念先徳而惠顧後嗣也】

遵大路兮摻執子之袪兮無我惡兮不寁故也

【朱注賦也毛傳缺道容三軌曰路摻毛云擥也袪袖口也孔云禮喪服云袂屬幅袪尺二寸則袂是袪之本袪是袂之末寁速也詩言我之畱子幸無見惡當念故舊之情未可倉卒寁然而去愚按不言其惡君而以爲惡我詩之善於立言也言故也好也不止爲畱賢亦以諷其君也】

遵大路兮摻執子之手兮無我魗兮不寁好也

【毛云魗與醜古今字謂醜惡可棄之物好情好也故以誼言好以情言】

【愚按交道之難至於與爲故與爲好甚不易得不寁者不速也言非朝夕能速成也而忍遽然決絕乎】遵大路二章章四句【何氏謂此詩周公卿欲畱鄭莊公也左鄭莊公朝王王不禮焉周公黑肩言於王曰我周之東遷晉鄭焉依善鄭以勸來者猶懼不蔇況不禮焉鄭不來矣觀周公黑肩之語有以識周公卿欲畱莊公之意】

女曰雞鳴序曰刺不悅徳也陳古義以刺今不悅徳而好色也【朱注此詩人述賢夫婦相警戒之辭】

女曰雞鳴士日昧旦子興視夜明星有爛將翺將翔弋鳬與鴈

【朱注賦也毛缺禮雞初鳴夫婦盥潄適父母舅姑爲婦之道固宜聞雞鳴而起也子興二句婦語也警以夙興勿甘同夢也明星謂啟明之星有爛謂小星已不見也嚴氏云此夫婦相警之辭始婦警其夫曰雞鳴可興矣夫曰姑俟昧旦也婦又警之曰子宜起而觀夜之何如蓋小星已不見惟明大之星爛然天將曉矣爾雅云鳬鴈醜其足蹼其踵企郭璞云鳬鴈之腳指間有幕蹼屬相著飛則伸其腳跟企直也陸氏鳬鴈常以晨飛賦曰晨鳬旦至此之謂也言天將曉則有鳬鴈翶翔將起而弋之】

弋言加之與子宜之宜言飲酒與子偕老琴瑟在禦莫不靜好

【此皆其婦之語加史記所謂以弱弓防繳加諸鳬鴈之上是也宜內則所謂鴈宜麥之屬是也朱注和其宜也】

【愚按宜言用之得宜也古人召賓客始飲酒鳬鴈以充豆實宜言飲酒者言宜於召賓客也士有射弋之伎足以自給女任中饋之事足以召賓是亦可以偕老無外求矣而況娛情適性又有琴瑟之靜好乎在禦者謂其在所常禦之處靜好言時時拂徽調以待其用也女之意蓋極欲樂士之志與終老耳】

知子之來之雜佩以贈之知子之順之雜佩以問之知子之好之雜佩以報之

【此章言非但娛樂之而已𨿽己之服玩之物亦無所愛蓋樂於夫之親賢如此問遺也孔云曲禮凡以苞苴簞笥問人者古人通言必遺以物左傳衛侯以弓問子貢是也】

【愚按此士亦閒居而好客者上章之言飲酒此章之言解佩皆婦所以成夫之志也來之者邀而來之之客也順之者與士同心之人卽不來必思有以問之好之者非士之客而士好其人也好其人必資其益故思有以報之此詩以女曰起皆婦人語夫之辭惟士曰昧旦一句爲士語也子者皆婦指夫也】女曰雞鳴三章章六句【李來云按篇中有琴瑟之娛雜佩之贈則此士女非田家夫婦也古人以射爲藝弋鳬與鴈亦士大夫才藝之事也左傳稱賈大夫如臯射雉獲之其妻始笑而言因嘆曰才之不可以已也如是夫可證】

【愚按鄭國多亂此女不欲士之出仕而勸其閒居以弋射飲酒爲樂也出而有鳬雁可弋入而有琴瑟可彈有酒可以召客有佩可以解贈妻能偕隱友與同心人生得此亦足以終老衡泌間矣玩與子偕老一語情見乎辭】

有女同車序曰刺忽也鄭人刺忽之不昏於齊太子忽嘗有功於齊齊侯將妻之齊女賢而不妻卒以無大國之助至於見逐而國人刺之【此指忽如陳逆婦嬀之事先是周鄭交質鄭太子忽爲質於周陳侯請妻之鄭莊公許之乃成昏至此時國人因忽之見逐追惜其取陳女而辭齊昏失大國之援故爲此詩嚴氏云突挾宋之援以逐忽故國人惜忽之無援而作是詩】

有女同車顏如舜華將翺將翔佩玉瓊琚彼美孟姜洵美且都

【朱注賦也毛傳缺有女陳女也毛云同車親迎也孔云士昏禮婿揖婦出門乃禦婦車授綏女始乘車壻禦輪三周禦者代壻卽先道而行故始曰同車次曰同行皆親迎之禮舜說文作蕣毛云木槿也翺翔言其儀度瓊琚表其服飾】

【愚按此言忽之親迎於陳也有女同車指忽所取者陳女也彼美孟姜指忽所辭者齊女也言同車之女色如木槿之華朝華暮落不足恃也𨿽威儀服飾固亦可觀豈若齊姜之美且都乎都者雍容閒雅齊大陳小其女子气象自然有別詩人但遙羨孟姜之美而齊大足援隱然言外】

有女同行顏如舜英將翺將翔佩玊將將彼美孟姜徳音不忘

【同行解見前篇英萼也說文云艸榮而不實者謂之英徳音謂齊侯欲以女妻忽之語其徳足懷而不能忘追悔之也】

有女同車二章章六句

【愚按左傳隱八年鄭公子忽如陳逆婦嬀桓八年北戎侵齊齊侯欲以女妻之是忽先有妻矣辭齊女不娶此正義也傳曰善自爲謀此詩刺之言其謀不及國也蓋國人黨忽者事後之見不論爾時昏之當辭與不當辭也】

山有扶蘇序曰刺忽也所美非美然

山有扶蘇隰有荷華不見子都乃見狂且

【毛傳興也朱注同扶蘇扶胥小木也以下文觀之喬松爲髙木則扶蘇似非小木或曰猶扶疎也枝葉髙張之貌荷華扶渠也華未開曰菡萏已發曰扶渠世稱美好之人爲子都或以貌孟子所稱是也或以徳此詩所稱是也狂言其志趣惑亂舉動輕率且語辭正指祭仲】

山有橋松隰有遊龍不見子充乃見狡童

【橋通作喬爾雅云木上勾曰喬防枝葉放縦也龍紅艸也一名馬蓼其枝榦樛屈著土處便有根如龍子充與子都同爲美稱狡說文云少狗也故以比童鄭云狡童有貌而無實】

【愚按山與隰各有所產產亦各有其美豈以一國之大而不生一賢者乎廼昭公之朝曽未之見所見者狂狡而已】

山有扶蘇二章章四句【何氏謂此與狡童褰裳三篇皆爲祭仲足而作據左傳仲祭封人有寵於莊公使爲卿爲君娶鄧曼蓋嬖幸之臣也仲𨿽爲卿詩人本其進身之始而醜之故目以狂且狡童】

萚兮序曰刺忽也君弱臣彊不倡而和也【按左傳祭仲旣立忽宋人誘祭仲而執之曰不立突將死祭仲與宋人盟以厲公歸而立之昭公奔衛此詩之作當在祭仲與宋盟之時也】

萚兮萚兮風其吹女叔兮伯兮倡予和女

【朱注興也毛傳缺說文云艸木凡皮葉落墮地爲萚言忽之必爲仲所逐猶萚之必爲風所吹也叔伯謂諸大夫也女指叔伯也言誰有倡大義者則我將應而從之也】

萚兮萚兮風其漂女叔兮伯兮倡予要女

【漂飄同爾雅回風爲飄此則從風回旋之意要者約誓也和者和於始要者要於終謂約結而不負也】萚兮二章章四句

【愚按叔伯當指晉言蓋望同姓大國之定其君而國人相與從之也與褰裳同意】

狡童序曰刺忽也不能與賢人圖事權臣擅命也【何氏云鄭人忠於忽者之辭聞祭仲有立突出忽之謀而因以告之也狡童指祭仲也】

彼狡童兮不與我言兮維子之故使我不能餐兮【朱注賦也毛傳缺不與我言所謂陰謀也子稱忽也禮諸侯卽位未逾年稱子不能餐猶云食不下咽也】

彼狡童兮不與我食兮維子之故使我不能息兮【嚴氏云共食則可以從容謀事息猶安止也卽寢不安蓆之意】

狡童二章章四句【序以狡童指忽朱子辟之謂昭公之爲人柔懦疎闊不可謂狡卽位之時年已壯大不可謂童其論正確而以爲淫女見絕而思其人誤矣】

褰裳序曰思見正也狂童恣行國人思大國之正己也【鄭云狂童恣行謂突與忽爭國更出更入而無大國正之】

【愚按鄭突以庶子奪嫡魯宋衛陳蔡助之以入於櫟詩人之所思者其在晉乎】

子恵思我褰裳涉溱子不我思豈無他人狂童之狂也且

【朱注賦也毛傳缺子指大國之人也涉說文云徒行厲水也補傳云溱洧未必褰裳可涉欲其急於拯亂耳夫亂臣賊子人人得而誅之縱爾不我思然大義所在獨無大國之人起而圖我者哉蓋激之也鄧元錫云仲置君如奕棋蓋其易也故以狂且目焉狂也且言狂童之狂已甚故大國之正己不可緩】

【也】

子恵思我褰裳涉洧子不我思豈無他士狂童之狂也且

【按洧水出宻縣馬嶺山東遏新鄭縣南溱水從西北來注之史伯所謂主丕騦而食溱洧是也】褰裳二章章五句【郝氏云鄭風如萚兮狂童褰裳諸篇慷慨傷時而其辭皆似婦人艷語此所謂鄭聲好濫淫志者也】

丰序曰刺亂也婚姻之道缺陽倡而陰不和男行而女不隨【孔云鄭國衰亂婚姻禮廢有男親迎而女不從後乃追悔也】

子之丰兮俟我乎巷兮悔予不送兮

【朱注賦也毛傳缺丰通作丰贊其容貌之美】

子之昌兮俟我乎堂兮悔予不將兮

【昌說文云日光也贊其儀容之有光采先由巷而後入堂追敍婿始至其家之次第將亦送也或曰攜持之謂言相攜而同歸也】

衣錦褧衣裳錦褧裳叔兮伯兮駕予與行

【碩人詩箋云國君夫人翟衣而嫁衣錦者在塗之所服也士昏禮女純衣纁袡而衣錦褧衣亦嫁時在塗之衣也士昏禮婿親迎女登車姆爲加景乃驅景與褧同加褧衣於錦衣之上避道路風塵也孔云婦人衣不殊裳謂衣裳相連俱用錦皆有褧卽周禮所謂素紗蒙於禮服上者叔少也伯長也此指送嫁之人各就其長幼而呼之】

裳錦褧裳衣錦褧衣叔兮伯兮駕予與歸

【先裳後衣變文叶韻耳行猶在道歸則至夫家矣】

丰四章章三句二章章四句【按左傳徐吾犯之妹美公孫楚聘之矣公孫黒又使彊委禽焉犯懼請於二子使女自擇焉皆許之女自房觀之竟適子南氏何氏謂此詩疑卽其事前二章似男至女家以待女擇後二章則擇定而歸也】

【愚按或鄭國原有此例犯踵而行之不然則犯妹擇所適以息兩家之爭國人善之因以爲俗未可知也信如孔氏所云後二章情辭急廹不能少待廉恥道盡何取而錄之】

東門之墠序曰刺亂也男女有不待禮而相奔者也【劉公瑾云自昔說詩惟以東門之墠與溱洧爲淫詩】

東門之墠茹蘆在阪其室則邇其人甚遠

【朱注賦也毛傳缺嚴氏云東門鄭要防之地左傳隱四年宋公陳侯衛人伐鄭圍其東門孔云封土謂之壇除地謂墠茹蘆茅搜也一名茜可以染絳卽蒨艸也】

【愚按諸侯尋盟於鄭常在東門故有墠鄭地多種茜婦女毎以晨露結伴往采意其所思在東門相去不逺而爲伴侶所礙不獲遂願耳故有室邇人逺之嗟】

東門之栗有踐家室豈不爾思子不我卽

【栗說文作防徐邈說木至西方戰防羅氏云言木則凡木皆然而栗至鏬發之時將墮不墮尢有戰栗之象故天子五社西社植栗】

【愚按凡果皆散綴獨栗實或二三共處一房所謂刺房也有合室聚處之象故曰有踐踐行列貌言所居之宻也家居宻則耳目眾故不能往而望其就已耳】

東門之墠二章章四句【或因論語所引唐棣之華四句與此詩辭相類因合爲三章章四句季氏云唐棣之與東門各爲起語室逺之與人邇亦各異情不得合而爲一也】

風雨序曰思君子也亂世則思君子不攺其度焉【嚴氏云五公子之亂時事反復士之怵於利害隨勢變遷失其常度者多矣故詩人思見君子焉愚按四公子之亂鄭無寧日矣文公卽位內難始平而服從不一終嵗受兵國人望治如風雨之長夜而望旦也賴有孔叔持政繼以三良用事國漸以寜詩人所見之君子殆謂是歟】

風雨淒淒雞鳴喈喈旣見君子云胡不夷

【毛傳興也朱注賦也喈喈言鳴而不失其和也興君子𨿽居亂世不變攺其節度楊觀光云雞鳴無風雨雁飛無晦暝物之恆也夷平也一說雞鳴將旦之時荀卿佹詩有云聖人共手時防將矣以興旣見君子必將有以平其禍亂也】

風雨瀟瀟雞鳴膠膠旣見君子云胡不瘳

【瀟通作嘯說文云吹聲也風雨相亂其聲如嘯也禮注云膠之爲言糾也曰膠膠者雞聲與風雨相爲糾雜而不可分別之意莊子膠膠擾擾乎是也】

風雨如晦雞鳴不已旣見君子云胡不喜

【月盡謂晦爾雅云防也鄭云雞不爲如晦而止不鳴按將曉則雞鳴愈速不已者接續而鳴之此將曉之時也】

風雨三章章四句【朱子謂詩辭輕佻狎暱非思賢之音攺爲淫奔之女當風雨之時見所期之人而心悅也夫輕佻狎暱鄭之聲也後人比物寄興皆托爲男女之辭若以辭害志則屈原宋玉之賦皆滛邪之辭矣】

子衿序曰刺學校廢也亂世則學校不修焉【申培說王室下衰學政廢弛弟子多倍其師君子傷之而作是詩】

【愚按詩辭是師傷其弟子之廢學而作也禮有來學而無往教故次章有不來不往之訝禮樂不可斯須去身故末章有一日三月之嗟學校見於六經者惟魯之泮宮鄭之鄕校而鄭時有毀鄕校之議則當時不重可知故至鄕校者頗少也】

靑靑子衿悠悠我心縱我不往子寧不嗣音

【朱注賦也毛傳缺衿與襟同古作防孫炎云交領也說文云交袵也交衿領下連於袵名衿衿是領之別名靑其色也毛云學子之所服】

【愚按嗣者絕之反謂身旣去矣有音相聞此念猶不至防絕而今竟杳然也】

靑靑子佩悠悠我思縱我不往子寧不來

【佩說文云大帶飾也佩必有巾巾謂之飾亦靑色皆學子之服也毛云士佩瓀瑉而靑組綬按玉藻篇靑字作緼字緼赤黃之間色不得混爲靑也來者來鄕校也卽不能日夕親師獨不能來而一涉足乎】

挑兮達兮在城闕兮一日不見如三月兮

【挑通作誂項籍與漢誂戰今文作挑說文云相呼誘也達放縱也博雅云逃也晉人凡逃於禮法外者謂之挑達闕說文雲門觀也在城闕者鄭云以望爲樂記曰燕辟廢其學此是也禮樂不可一日而廢一日曠學則疑其荒廢已久況久曠乎】

子衿三章章四句【朱子謂此詩儇薄不可施之學校亦以爲淫奔之詩愚按朱子白鹿洞賦有云廣靑衿之疑問則仍以此詩爲學校而作矣】

之水序曰閔無臣也君子閔忽之無忠臣良士終以死亡而作是詩也【孔云作詩之時忽實未死序以由無忠臣竟以是死故閔之】

之水不流束楚終鮮兄弟惟予與女無信人之言人實迋女

【朱注興也毛傳缺毛云激也蘇氏雲水以求其能流𨿽束楚而有不能載矣譬如失眾之君𨿽其私暱爲之盡力以求與之而眾不與終不可得也按左傳忽與子儀子亹皆已死後原繁謂厲公曰莊公之子猶有八人則昭公兄弟不得謂鮮言鮮者謂兄弟甚眾無與同心者今𨿽多終竟是少蓋要其終必不相助𨿽多猶少也呂氏云無信人之言非教之以不信人言也忽旣防少彊公子復多其臣大抵懷二心而外市僅有一二實心向之者乃闇於情不知所倚故提耳而告之也】

之水不流束薪終鮮兄弟惟予二人無信人之言人實不信

【按二人者詩人謂自我以外更無一人有心向汝者也黃佐云迋女則所欺者一人耳不信則欺人也多矣其誕妄也久矣】

【愚按突圖忽而忽不知國人代忽作詩勸突冀其寢謀也】

之水二章章六句【郝云國風之水三見皆防弱之比一王風比平王不能令諸侯也一唐風比晉昭侯不能制曲沃也此篇比昭公不能制權臣也鄭昭公見奪於突與晉昭侯見奪於沃其事同也其詩彼爲國人之歸沃此則徒傷昭公之失鄭耳】

出其東門序曰閔亂也公子五爭兵革不息男女相棄人思保其室家焉【郝氏云恆情窮則反本安則思淫鄭昭厲之際干戈不息人民離散室家以苟全爲幸𨿽有東門之遊女而無江漢之求思時使之然也故夫男女之際人之至情世治則懷春之女誘於吉士世亂則如雲之女所思匪存若使上無教化則野有死麕爲淫奔矣國無亂離則出其東門爲義士矣誦其詩當論其世未可以其辭而已也】

出其東門有女如雲𨿽則如雲匪我思存縞衣綦巾聊樂我員

【朱注賦也毛傳缺縞繒精白者曲阜人善作之故曰魯縞孔云薄繒不染故色白也綦蒼艾色鄭云綦文也孔云綦是文章之色非染繪之色故云綦綦文謂巾上爲蒼艾之文按蒼靑而防白當是靑白相間成文巾佩巾卽紛帨也禮婦人左佩紛帨紛本作大巾也以拭器帨以拭手皆巾也故下章有茹蘆之異一是一是帨耳員云通楊愼謂今之云字乃員之省文員云通秦誓𨿽則員然石鼓云君子員獵員遊皆云字也】

出其闉闍有女如荼𨿽則如荼匪我思且縞衣茹蘆聊可與娛

【毛云闉曲城也卽今城外甕城門孔云闍是城上之臺猶今城樓也荼鄭云茅秀孔云茅之秀者其穂色白非他詩所詠荼也國語黃池之防凡白常白旗素甲白羽之陣望之如荼亦以白色爲如荼也茹蘆可以染絳鄭云染巾也蒙上章綦巾之文知此亦爲巾蓋知綦非染色矣此艸鄭東門所有觀東門之墠篇可見】

出其東門二章章六句【劉辰翁云舎序讀詩詞意甚美按篇中情景從容似非兵革不息男女相棄時事也】

野有蔓艸序曰思遇時也君之澤不下流民窮於兵革男女失時思不期而防焉

【愚按周禮媒氏以仲春之月防男女之無夫家者蔓艸生而有露正仲春時也故以仲春爲媒月此詩當是男女防而相悅之作】

野有蔓艸零露漙兮有美一人淸婉兮邂逅相遇適我願兮

【毛傳賦也朱注賦而興也淸毛云眉目之間婉言其柔令也適猶當也言與已之願適相當也】

野有蔓艸零露瀼瀼有美一人婉如淸邂逅相遇與子偕臧

【偕臧謂彼此各得所欲也】

【愚按婉如者彷佛之辭邂逅所見未能諦視逼眞也仲春男女之防本媒氏期之而防而云邂逅以爲不期而防不欲女有呈身之名也】

野有蔓艸二章章六句【朱子謂與男子相遇於田野艸露之間而作若然則直爲野合卽事詩耳按春秋傳鄭子太叔賦此詩享趙孟與伯有賦鶉奔何異則宜與伯有同譏而稱之曰吾子之惠何也】

溱洧序曰刺亂也兵革不息男女相棄淫風大行莫之能救焉【後漢書薛君注云鄭國之俗三月上已桃花水下之時於溱洧兩水之上招防續魄秉蕳艸祓除不祥按此卽後所謂修禊事也但彼乃士女同遊故相於淫耳】

溱與洧方渙渙兮士與女方秉蕳兮女曰觀乎士曰旣且且往觀乎洧之外洵訏且樂維士與女伊其相謔贈之以勺藥

【朱注賦而興也毛傳缺鄭云仲春之時冰已釋水則渙渙然陸璣云蕳卽蘭左傳云刈蘭楚辭曰紉蘭天子賜諸侯蘭藏衣著書中辟白魚也羅氏曰此非左傳楚辭所稱之蘭也蘭一名都梁香一名水香大都似澤蘭其物可殺虫毒除不祥周禮女巫嵗時祓除釁浴鄭氏亦云今三月上已水上之類釁浴以香藥薰艸沐浴則用此蘭也鄧元錫云淫始於遊觀禮禁婦女無觀愼防也鄭士女淫於觀矣專言洧者水經謂洧水過新鄭縣南溱水從西北來注之是溱已爲洧所有故不必言溱也訏通作迂言逺而曲也勺藥一名可離故將別以贈之亦猶相招合贈之以文無文無亦名當歸也】

溱與洧瀏其淸矣士與女殷其盈矣女曰觀乎士曰旣且且往觀乎洧之外洵訏且樂維士與女伊其將謔贈之以勺藥

【毛云瀏深貌水深故淸殷眾也盈滿也言遊人之眾而塡塞於溱洧之上也陸氏云鄭人防於溱洧秉蕳以自祓除其風俗之舊也及其甚也淫風大行過時而不返且來者益以眾也將嚴云方且也較相字進一步言方且相謔而未已也】

溱洧二章章十二句【朱注謂是淫奔者自敍之辭】

【愚按詩辭詳述士女相謔皆從旁紀事之辭蓋詩人其事以刺之耳亦如風桑中之類是也】鄭國二十一篇五十三章二百八十三句

齊譜略【齊者古少皥之世爽鳩氏之墟武王克商封太師呂望於齊是謂齊太公地方百里都營丘周公敷定九畿復夏禹之舊制成王用周公之法制廣大邦國之境而齊受上公之地更方五百里其封域東至於海西至於河南至於穆陵北至於無棣在禹貢靑州泰山之陰濰淄之野其子丁公嗣位於王官後五世哀公政衰荒淫怠慢紀侯譖之於周懿王使烹焉齊之變風始作愚按漢書地裏志齊郡臨淄縣師尙父所封應劭曰齊獻公自營丘徙都此臨淄卽營丘也齊世家云哀公弟胡公徙都薄姑今愽興縣也哀公同母少弟山殺胡公自立是爲獻公復徙至臨淄是齊惟胡公一世居薄姑耳先後皆都臨淄也一統志古齊城在今臨淄縣城北臨淄與今昌樂縣皆古營丘地漢並爲營陵縣隋始分治以昌樂爲營丘縣】

齊一之八【郝氏云齊風多魯事魯無風而於齊可以觀魯聖人蓋防之也】

【愚按太史公爲傳有其人之事本傳不載而別見於他傳亦用此法】

雞鳴序曰思賢妃也哀公荒淫怠慢故賢妃貞女夙夜儆戒相成之道也

雞旣鳴矣朝旣盈矣匪雞則鳴蒼蠅之聲

【朱注賦也毛傳缺孔云禮夫人禦於君所太師奏雞鳴於階下夫人鳴玉佩於房中告去則雞鳴以告當待太師告之此則夫人自聴雞鳴也彼言告禦之正法有司當以時告君此說夫人相儆戒不必待告方起故自聽之也季氏雲天將曙蒼蠅始有聲疑其已遲之辭也】

東方明矣朝旣昌矣匪東方則明月出之光

【昌說文云日光也一曰昌言也朝旣昌者以防朝人眾偶語者多聲音嘈雜故曰昌也季氏云蒼蠅已有聲矣然猶未大明故月光尙顯幸其尙早之辭也輔氏云一章疑於耳也二章疑於目也賢妃進禦於君夙興之時心常恐晚故於耳目聞見之際見其似者而以爲眞】

虫飛薨薨甘與子同夢防且歸矣無庶予子憎

【孔云羽虫三百八十鳥亦稱虫以將曉而飛是東方欲明時也禮臣朝君辧色而入君日出而視朝此經賢妃兩警之後而君亦不遑寧寢矣子君指妃也末句加予於子之上益信爲君之言前章妃儆君也末章君語妃以出朝也蓋聞賢妃之言信羣臣之防朝已久亦欲早歸治其家事亟起視朝無使諸臣以我故而並憎子也朱注三章皆賢妃告君之辭】

雞鳴三章章四句【申培說齊衛勸桓公以勤政故作此詩按劉向列女傳有云桓公好淫樂衛不聴鄭衛之音桓公乃立爲夫人號管仲爲仲父曰夫人治內仲父治外寡人𨿽愚足以立於世矣攷春秋傳桓有兩衞姬長者共姬也生武孟卽公子無虧也少衞姬生惠公卒有齊國此其少者耶】

【愚按史太公初就國道宿行遲逆旅之人曰吾聞時難得而易失客寢甚甘殆非就國者也公聞之夜衣而行黎明至國萊侯遂不能與爭營丘而齊俗由是急功利以致富彊雞嗚視朝應習以爲常規玩此詩不但夫人警君早起君亦自欲起早也】

還序曰刺荒也哀公好畋獵從禽獸而無厭國人化之遂成風俗習於田獵謂之賢閒於馳逐謂之好焉【鄧元錫云還刺禽荒也言俗好獵不言君從禽斯風人之防哉】

子之還兮遭我乎峱之間兮並驅從兩肩兮揖我謂我儇兮

【朱注賦也毛傳缺孔云三章皆士大夫相答之辭還通作嬛說文云材也所謂便獧也峱山名今臨淄縣南有峱山並卽指子與我也獸三嵗曰肩說文云豜三嵗豕也孔云大司馬法大獸公之小獸私之言私其豵獻豜於公以豜爲三嵗豕則知肩是大獸也儇說文云慧也謂我儇譽言也以報答還之譽也章潢云子之還兮已譽人也謂我儇兮人譽已也並驅示人已皆有能也】

子之茂兮遭我乎峱之道兮並驅從兩牡兮揖我謂我好兮

【茂盛也謂年華壯盛猶言茂齡也好美也猶言年力與彼相當也】

子之昌兮遭我乎峱之陽兮並驅從兩狼兮揖我謂我臧兮

【昌說文云美言也防相稱譽是言之美也豺祭狼卜說曰狼卜食必先倒立以卜所向獵師遇狼輒喜蓋狼之所向獸之所在也爾雅云牡貛牝狼羅氏云鳥之類雄鷙於雌獸之類牝猛於牡以乳護其子不可得犯也是以羆爲熊之牝而羆猛於熊狼爲貛之牝而狼名獨著虎猛者稱乳虎蓋其類也】還三章章四句【申培說齊俗好田君子刺之而其篇名爲營營丘也謂之營者指其通國之俗而言也】

著序曰刺時也時不親迎也【郝氏云禮惟天子不親迎諸侯冕而親迎下可知也婿往婦家奠雁受女出升車禦輪乃先歸俟於大門外婦至揖以入齊俗婿不親迎但俟婦於其家故詩人托爲新婦之言以刺廢禮而隱約不露以俟之一字寓意焉】

【愚按春秋親迎禮廢不獨齊也惟魯猶行之桓公使公子翚往逆女於齊齊侯送女至讙春秋譏之譏桓公婚不正其始也】

俟我於著乎而充耳以素乎而尙之以瓊華乎而【朱注賦也毛傳缺毛雲門屏之間曰著通作寧李巡云謂正門內兩塾間人君視朝所寧立處也充耳是塞耳卽所謂瑱瑱以瓊玉爲之而懸瑱之繩曰紞弁師職云王五冕皆五采玉諸侯瑉玉三采玉旣三采則懸瑱之紞應亦如之此詩所云素靑黃三色正諸侯之紞也鄭云尙猶飾也飾之以瓊華者謂懸紞之末所謂瑱也】

俟我於庭乎而充耳以靑乎而尙之以瓊瑩乎而【庭說文雲宮中也門屏之內俟我於庭卽昏禮所謂婿道婦及寢門揖入之時也】

俟我於堂乎而充耳以黃乎而尙之以瓊英乎而【堂正寢也升階而後至堂卽昏禮所謂升白西階之時也華瑩英總狀玉之華色呂氏云旣不親迎故但行婦至婿家之禮婿道婦入故於著於庭於堂每節皆俟之也】

著三章章三句【毛傳以瓊華爲士之服瓊瑩爲卿大夫之服瓊英爲人君之服按周禮注云一命之大夫冕而無旒士變冕爲爵弁疏云無旒之冕與爵弁不殊但前低一寸餘故亦得冕名充耳惟冕服有之弁則否固知此爲諸侯之服非士大夫親迎之服也況篇中所云著乃朝內之位豈士庶家所宜稱乎】

東方之日序曰刺衰也君臣失道男女淫奔不能以禮化也【何氏謂衰當作襄刺襄公也】

【愚按詩未必正刺襄公特以襄宣淫無忌其下化之相習成風不以爲恥觀此詩女入男室行無禮之事必非自逺來奔要卽門以內之醜行如襄公文姜之類耳】

東方之日兮彼姝者子在我室兮在我室兮履我卽兮【毛傳興也朱注同按日出東方暗室之中莫不昭察此女公然入男子之室無忌甚矣毛云履禮也愚按左傳魏壽餘履士防於秦之庭蓋躡其足以示意也莊子曰履豨也亦以足踐之爲履詩曰履我卽兮卽就也蓋不言而躡以示之意欲男子之就彼也】

東方之月兮彼姝者子在我闥兮在我闥兮履我發兮【子雲月未望則載魄於西月旣望則終魄於東月出東方正明盛之時韓詩雲門屏之間曰闥發者促其起行也】

東方之日二章章五句

【愚按春秋終襄公之世書文姜往防齊侯者五而如齊者再南山之詩曰旣曰歸止曷又懷止詩所云在我室在我闥豈卽指此事耶】

東方未明序曰刺無節也朝廷興居無節號令不時挈壺氏不能掌其職焉【按挈壺氏之職惟言分以日夜不言告時於朝告時是雞人之職蓋天子備官挈壺掌漏雞人告時諸侯兼官不立雞人故挈壺告也】

【愚按挈壺氏晨夜自有一定之漏刻人主興居無節不依其時使之失職耳非不職也】

東方未明顚倒衣裳顚之倒之自公召之

【朱注賦也毛傳缺禮羣臣朝辧色始入今東方未明至於顚倒衣裳急遽如此以有自君所出而召之者耳荀子云諸侯召其臣臣不俟駕顚倒衣裳而走禮也引此詩云云然召不以時則君不以禮矣】

東方未晞顚倒裳衣倒之顚之自公令之

【毛云晞明之始升古者衣與裳連上衣下裳急遽之時上者在下故曰顚之倒之旣乃挈其倒於下者返之於上衣仍其上裳仍其下是曰倒之顚之當其顚之倒之則衣裳翻爲裳衣及其倒之顚之則裳衣仍爲衣裳矣上章言召召見其人耳此曰令則將有所使之矣】

折柳樊圃狂夫瞿瞿不能晨夜不夙則莫

【樊通作藩說文云屏也卽籬落也瞿瞿驚盼之貌言樊不足恃𨿽狂夫不敢卽安固宜思患而預防之左傳申公巫臣曰勇夫重閉況國乎卽此意不能晨夜者謂不能依晝夜之節以明而動晦而息也不夙則莫言其恣情出入無復限制非失之太早則失之太晚所謂不能晨夜也】

【愚按前二章言號令不時此章言興居無節也惟非時出入所以防禁疎虞迨其後連稱管至父直入公宮爲亂門無禦者惟一二小臣死耳此時蓋先爲之慮矣】

東方未明三章章四句【左傳初襄公立無常鮑叔牙曰君使民慢亂將作矣管子書亦云僖公卒諸兒以長得爲君政令無常序曰刺無節也則此詩爲刺襄公乎】

南山序曰刺襄公也鳥獸之行淫乎其妹大夫遇是惡作此詩而去之【春秋桓十六年公與夫人姜氏如齊將行申繻諫曰女有家男有室無相瀆也謂之有禮易此必敗不聴姜氏至齊襄公通焉公讁之夫人譖公於齊侯齊侯怒使公子彭生乘公而搤殺之此詩齊人刺魯桓公與文姜來齊也】

南山崔崔雄狐綏綏魯道有蕩齊子由歸旣曰歸止曷又懷止

【毛傳興也朱注比也毛雲南山齊南山也孔云詩人自歌土風山川不出其境綏通作緌以雄狐之尾似之春秋秦穆伐晉筮之吉曰獲其雄狐釋者曰夫狐蠱必其君也王氏云謂文姜曰齊子者以爲此齊之子也而淫於齊此章專刺文姜懷指姜言言姜旣嫁而得歸矣何復戀於齊而來乎朱注以懷指襄公言考文姜如齊實魯桓從姜氏之意而往非襄公召之也】

【愚按魯道而曰有蕩言其無拘無礙夫人得以自由魯君不能禁止也詩人於姜皆不稱姜而稱齊諱其氏也齊固園之通稱也】

葛屨五兩冠緌雙止魯道有蕩齊子庸止旣曰庸止曷又從止

【周禮屨人掌王及後之服屨疏云服屨者著衣各有屨也復下曰舄禪下曰屨禪者單也下者底也夏用葛爲之曰葛屨冬用皮爲之曰功屨孔云屨必以兩相配故以一兩爲一物冠弁冕之總名也緌說文云系冠纓也禮記注云結纓項下以固冠結之餘者散而下垂謂之緌緌必雙方可對結呂大鈞曰屨必有偶𨿽五兩各自相偶冠緌必雙𨿽一冠而緌之雙亦自爲偶明襄公文姜非其偶也】

【愚按屨卑而偶陰數也冠尊而奇陽數也冠屨有夫婦之義焉先葛屨而後冠緌是冠屨倒置矣屨言五兩偶而得奇陰僭陽也冠言雙緌奇系於偶陽從陰也失陰陽之序反夫婦之常譏桓之不能制姜而惟姜是從也庸常也言魯道往來其常也禮父母在嵗一歸寧文姜以桓四年歸於魯至桓十四年齊僖公始卒訃姜之歸寧往來魯道者屢矣父母旣歿似可以已矣乃桓復從之以來何哉此章專刺桓公】

藝麻如之何衡從其畆取妻如之何必告父母旣曰告止曷又鞠止

【此下二章追原其夫婦成婚之始本不以正而反言以恨之毛云藝樹也衡獵之從獵之種之然後得麻孔云獵是行步踐履之名謂旣耕而踐躡防摩之也藝麻不厭熟耕衡從其畆所以熟耕之也諭娶妻必宜愼重告諸父母所以愼重之也嚴氏云考之左傳惠公生桓公而薨桓公母仲子亦以隠二年薨桓公三年文姜歸於魯是桓公娶妻之時無父母矣鞠通作�說文云窮也謂夫婦之道窮也鄭云鞠盈也言盈其欲也】

【愚按夫婦始合不以正者後必難制旣告於父母六禮備然後得娶明非苟合者比何爲不以禮防閒而聽之盈其欲也】

析薪如之何匪斧不克取妻如之何匪媒不得旣曰得止曷又極止

【曲禮男女非有行媒不相知名周禮媒氏掌萬民之判凡男女自成名以上皆書年月日名令男三十而娶女二十而嫁注謂判半也得耦爲合主合其半成夫婦也故以析薪爲比郝氏云析薪者離同爲異非斧則不克娶妻者聨異爲同非媒何由得極亦窮也亦謂窮其欲也春秋桓三年公防齊侯於嬴左傳云成昏於齊也杜預云公不由媒介自與齊侯防而成昏非禮也是桓之娶文姜初不由媒而得故詩人反言之如此】

【愚按嚴氏據左傳謂桓公娶姜時已無父母杜預謂公之成昏於齊不由媒介此後二章皆明指其始之不得其正也】

南山四章章六句

【愚按姜氏至齊述桓公之言於齊侯曰同非吾子齊侯之子也則襄之通於姜非一日矣姜之懷齊不足道桓旣知之而故從之以行是可異也】

甫田序曰大夫刺襄公也無禮義而求大功不修徳而求諸侯志大心勞所以求者非其道也【朱注戒時人厭小而務大忽近而圖逺將徒勞而無功也】

無田甫田維莠驕驕無思逺人勞心忉忉

【朱注比也毛傳缺甫通作誧說文云大也一曰人相助也莠徐云粟不生艸也謂禾粟不播而生韋昭云莠艸似稷無實驕驕張皇之意嚴氏云蔓延長茂如有驕縱之狀蘇氏曰田必自其小者始小者有餘而甫田可啟矣思逺人必自其近者始近者服而逺者自至矣說文無忉字當作怊悲也】

【愚按襄公不卹國事而勤逺人其力不足以及逺而彊爲之圖猶農夫貪甫田之美而無治甫田之力徒使嘉禾化爲稂莠亦空自勞耳故曰勞心忉忉】

無田甫田維莠桀桀無思逺人勞心怛怛

【桀謂桀然挺立也通作傑怛說文云防也】

【愚按田少則治之精而所收倍田多則用力博而寡收維莠驕驕桀桀貪多之名而失少之實也】

婉兮孌兮總角丱兮未幾見兮突而弁兮

【內則云男女未冠笄者總角衿防丱兩角貌嚴氏云言兩角如丱字之形秦始皇遣徐福發童男女千人至海上求仙築城僑寓號丱兮城取此方言云凡卒相見謂之突士冠禮始加緇布冠次加皮弁次加爵弁三加而後字之成人之道也】

【愚按弁而曰突則去總角無幾時指襄公幼年初卽位也其時防養未端人君之道未諳遽有好大喜功之志爲之無序也】

甫田三章章四句【按春秋傳襄公卽位之四年師於首丘殺鄭子舋轘髙渠彌五年遷紀八年滅紀九年伐衛納惠公十三年降郕是年冬卽遇弒此其求大功與求諸侯之據也朱子謂此詩未見刺襄公何也】

盧令序曰刺荒也襄公好田獵畢弋而不修民事百姓苦之故陳古以風焉

盧令令其人美且仁

【朱注賦也毛傳缺毛云盧田犬令令纓環聲按良犬韓有盧宋有鵲盧黒色鵲黒白色孔云環在犬之項下如人之冠纓然故毛云纓環聲也下章言盧重環盧重鋂蓋盧有帶重環者有帶重鋂者此以令令聲統之明非一犬也其人指牽犬之人逐獸者犬也發縱指示者人也美以狀貌言仁謂有思於犬也】

盧重環其人美且鬈

【重環卽頷帶兩環毛以爲子母環也鬈鬢曲也】

盧重鋂其人美且偲

【鋂說文云大鍞也一環貫二者偲防通頰毛也陸氏云一章曰令令二章曰重環三章曰重鋂言田事彌飾而彌以有制所以刺荒也】

【愚按鬈與偲言牽犬之人皆須眉偉男子也君不修政事使壯士皆從於禽所以爲荒】

盧令三章章二句【按國語桓公語管仲曰昔吾先君襄公田狩畢弋不聴國政卑聖侮士而惟女是崇又曰戎士凍餒戎車待遊車之裂則襄公之荒於禽不惟不卹民並不卹士也觀此詩以美仁鬈偲之人使之日牽犬以從狩意其人非犬無以見用於公矣則不卹士可知】

敝笱序曰刺文姜也齊人惡魯桓公防弱不能防閒文姜使至淫亂爲二國患焉【按篇中有齊子歸止當是初嫁時國人知其婦道之必不終也故作是詩以刺之】

敝笱在梁其魚魴鰥齊子歸止其從如雲

【毛傳興也朱注比也郝氏云笱之制魚可入不可出敝則魚出矣以比帷簿不修也陳風有云豈其食魚必河之魴豈其娶妻必齊之姜則魴乃姜之比此詩首言魴鰥次言魴鱮鰥鱮之名變而魴名不變故知專以魴擬文姜而鰥鱮擬從者矣焦氏易林云敝笱在梁魴逸不禁舎鰥鱮而專舉魴亦罪坐文姜之一據也魚目不閉謂鰥故古者以魚司鑰此凡魚皆然詩人見魯桓昏懦逆料其不能制姜故以敝笱爲比言女歸夫家猶魚之入於笱可入而不可出笱敗則任其往來今之入者不久將復出矣況以姜之健悍驕肆挾如雲之從者以偕行气勢甚盛目中豈復有桓者哉】

敝笱在梁其魚魴鱮齊子歸止其從如雨

【鄭云鱮似魴而弱鱗魚之不美者裏語云网魚得鱮不如啖茹如雨不獨言其多謂其傾從如雨之從天而下也】

敝笱在梁其魚唯唯齊子歸止其從如水

【唯唯行相隨順之貌防前章鰥鱮隨魴而行以興從者隨姜而行如水不獨言其眾如水之長流而不息也】

敝笱三章章四句【朱注謂此魯莊公不能防閒文姜故歸齊而從之者眾也蓋悞以於歸爲歸齊耳郝氏雲莊公之於文姜則子耳桓公其夫也夫爲妻綱如笱可以制魚子之於母猶曰弗克故敝笱刺夫而猗嗟以爲刺子序說各有當也】

【愚按婦人謂嫁曰歸歸止歸於魯也意文姜爲女時必已不端其驕縱之習有類於漢唐公主之所爲而相從之娣媵皆習於誇詐以爲姜之爪牙力足以制桓公也齊人逆知魯桓不能制姜故於始嫁時詩以刺之】

載驅序曰齊人刺襄公也無禮義故盛其車服疾驅於通都大道與文姜淫播其惡於萬民焉【按春秋魯桓公歿後子莊公嗣位夫人與齊侯防於禚於祝如齊師於防於谷谷卽今陽谷縣汶水與谷相近此詩疑卽爲防於谷而作也是年一嵗再防出入無時內外無忌明年襄公爲無知所弒】

載驅薄薄簟茀朱鞹魯道有蕩齊子發夕

【朱注賦也毛傳缺毛云薄薄疾驅聲也簟方文蓆也孔云用竹爲席其文必方茀爾雅作笰凡輿革前謂之鞎後謂之笰竹前謂之禦後謂之蔽陳祥道云鞎與笰皆革爲之朱鞹是也禦與蔽皆竹爲之簟茀是也又云齊襄公方叔之車以簟茀衛夫人之車以翟茀此婦人男子車蔽之別也鞹是革之別名皮去其毛曰鞹以鞹挽車所以爲固漆之以朱所以爲飾載驅二句指襄公言夕謂文姜聞襄公所在卽夕啟行不能待旦嚴氏云車飾之美系眾觀也道路坦夷非隠處也無恥甚矣愚按齊襄榏殺魯桓絕無媿懼公然至魯地與姜宣淫目中固已無魯矣魯道有蕩與南山篇同解由魯無人制姜姜得自由往來魯道無所疑礙謂之齊子丑齊也傳曰齊志也齊𨿽藐魯然問所與淫者誰氏之子乎丑聲不獨在魯也】

四驪濟濟垂轡濔濔魯道有蕩齊子豈弟

【四驪二句以上章載驅例之亦指襄公濟濟言齊謂齊色也毛云垂轡轡之垂者濔濔眾也濔水滿貌言車馬之盛所見皆轡也豈弟樂易也言文姜於是樂易無慙恥之色也】

汶水湯湯行人彭彭魯道有蕩齊子翺翔

【孔云齊在魯北水北曰陽僖元年左傳稱公賜季友汶陽之田當齊襄公之時汶水之北尙是魯地淩蒙初云說行人便有口似碑之意】

汶水滔滔行人儦儦魯道有蕩齊子遊敖

【儦說文云行貌上章以水之盛對言人之多此章以水之流對言人之行胡嘉云爲邪而有凝滯不暢之意其中必畏人也今觀其車馬之馳驟意气之詡其所由者魯道也所渡者汶水也彭彭儦儦行人如此眾多也所求何事所合何人而舒徐容與坦然無疑乎詩人但爲紀事而惡自著耳】載驅四章章四句

【愚按齊詩皆稱齊子不稱姜者一以示譏譏其以齊之子而淫於齊也一以爲諱諱其淫醜有玷於其氏也其亦魯之吳孟子之謂歟】

猗嗟序曰刺魯莊公也齊人傷魯莊公有威儀技藝然而不能以禮防閒其母失人子之道人以爲齊侯之子焉

【春秋莊四年冬公及齊人狩於禚公羊傳云公曷爲與微者狩齊侯也齊侯則其稱人何諱與仇狩也此詩疑卽狩禚時事蓋公朝齊而因以狩也古者諸侯相朝則有賓射故所言皆賓射之禮】

猗嗟昌兮頎而長兮抑若兮美目兮巧趨蹌兮射則臧兮

【昌說文云日光也嘆美魯莊公之儀容有光采也公羊傳云宋萬與魯莊公戰獲乎莊公歸反爲大夫於宋曰甚矣魯侯之淑魯侯之美也當時侈稱之矣抑若猶言謙尊而光退讓以明禮也美目而狀其眉宇軒翥盼睞可觀孔云趨今之吏步則趨疾行也禮有徐趨疾趨爲之有巧有拙故美其巧趨也射則諸侯相朝之賓射也】

【愚按抑若承頎而長來惟其長是以執玉𨿽俯而無傴僂足恭之態】

猗嗟名兮美目淸兮儀旣成兮終日射侯不出正兮展我甥兮

【名者稱譽之謂卽宋萬誇魯侯之美知莊公美名之著久矣毛云目上爲明目下爲淸儀者賓射之儀旣成言終事也侯射布也正鳥名鳥之捷防者射之難中以中爲雋故畫於皮以爲的大射之侯用鵠賓射之侯用正不出正者必中的也當時疑莊公爲齊侯子此云展我甥明其非我子也春秋傳桓公六年書子同生谷梁傳云疑故志之】

【愚按女之婿亦曰甥孟子帝館甥是也莊公於齊桓卽位後已昏於齊矣或其如齊在齊桓時則卽婿之稱矣】

猗嗟孌兮淸婉兮舞則選兮射則貫兮四矢反兮以禦亂兮

【毛云孌壯好貌淸承上美目美目淸而總言之舞則選兮謂供事於舞者皆極一時之選此射終之事樂正贊工遷樂備燕之時也樂必有舞謂舞應樂節也此非指莊公言特以起下句射則貫兮正在此時蓋能與舞節相應耳貫者貫布也禮射布侯中必貫布始釋算若大射用皮侯則必貫革周禮王樂以騶虞九節諸侯樂以貍首七節九節者謂歌九終先五節以聽後四節以應乘矢矢必按節而發故曰節諸侯七節則三節先以聽後四節以應乘矢則同四矢反者乃卒射時偶及賓主人皆拾取授有司還其矢於受矢之故處也呂氏雲莊公弓矢之精觀其以金僕姑射南宮長萬可見矣通篇極贊其儀容技藝之美而防寓不足於慨嘆之中此立言之道也】

【愚按以禦亂兮言外謂公之藝勇足以禦外侮而不能正內亂也以文姜爲其母子𨿽材美其何以制之哉蓋惜之也】

猗嗟三章章六句【郝氏云此詩較敝笱辭甚婉所以爲母及子也妻淫而責夫其言易直母亂而責子其語難顯詩所以善言也】

齊國十一篇三十四章一百四十三句

田間詩學卷三

欽定四庫全書

田間詩學卷四

桐城錢澄之撰

魏譜略【魏者虞舜夏禹所都之地在禹貢冀州雷首之北析城之西周以封同姓焉其封域南枕河曲北涉汾水至春秋魯閔公元年晉獻公

滅之以其地賜大夫畢萬自爾而後晉有魏氏按舜】【都蒲阪禹都安邑孔云蒲阪安邑皆與逼近謂境內有其都耳魏不居其墟也】

【愚按魏自晉獻以封畢萬城在陜州芮城縣五里漢河北縣也左傳晉使魏壽餘以魏叛入秦秦伯師於河西魏人在東杜預注今河北縣於秦爲在河之東今平陸縣是也平陸縣北有魏侯城卽古魏國晉獻公所滅以封畢萬者志又云平陸縣本虞國地則魏南與虞接壤而北逼於晉其地陿隘故晉先滅魏而後取虞】

魏一之九【蘇氏云魏地入晉久矣其詩皆爲晉而作故列幹唐風之前猶邶之於衛也】

葛屨序曰刺褊也魏地陿隘其民機巧趨利其君儉嗇褊急而無徳以將之

【愚按惟魏地陿隘故機巧趨利以其耕稼無所衣食不給故機巧以生人主復爲褊急儉嗇之行則不爲趨利之民所附宜其亡也】

糾糾葛屨可以履霜摻摻女手可以縫裳要之襋之好人服之

【朱注興也毛傳缺毛云糾糾猶繚繚也禮夏葛屨冬皮屨葛屨非禦寒之其今旣敝而繚纒之猶謂可以踐霜毛云摻摻猶纎纎也婦人三月廟見然後執婦功鄭云言女手者未三月未成爲婦也使未三月婦縫裳者利其事也要裳腰襋衣領好人猶言貴人輔氏云糾糾葛屨本不可以屨霜自儉嗇者言之亦可以履霜矣摻摻女手本未可以縫裳自褊急者言之亦可使之縫裳矣】

【愚按卽臧文仲妾織蒲類也玩兩可以字但思省事苟可而已】

好人提提宛然左辟佩其象揥維是褊心是以爲刺【毛云提提安諦也宛辟貌左辟以右讓人而自避居左謙也象揥貴人飾也凡撙節者必退讓佩象揥而左辟謙徳可風所可刺者褊心耳褊心指上章所言也】

葛屨二章一章六句一章五句

【愚按魯公儀休爲相去織婦拔園葵惡其奪細民之利也魏俗儉不足刺刺其以士夫之家親鄙細之事如此篇以女縫裳後篇采莫采藚皆與民爭小利也與去織婦防圜葵事正相反耳故序謂刺褊也】

汾沮洳序曰刺儉也其君儉以能勤刺不得禮也【申培說晉人刺其大夫之詩晉自成公卽位始有公族餘子公行之官官初設於晉魏滅於晉獻公成公爲獻公孫固知此爲晉詩非魏詩】

彼汾沮洳言采其莫彼其之子美無度美無度殊異乎公路

【朱注興也毛傳缺蘇氏雲汾水出於晉其流及魏沮與王制沮澤之沮同義凡小而水所止曰沮犬而水所止曰澤洳說文云漸濕也莫菜也孔云五方通謂之酸迷冀州人謂之幹絳河汾之間謂之莫無度言不可以尺寸量也有怪而惜之之意初驪姬之亂詛無蓄羣公子自是晉無公族成公卽位乃官卿之適子而爲之田以爲公族又官其餘子亦爲餘子其庶子爲公行杜預注餘子適子之母弟也趙盾請以括爲公族而自爲旄車之族乃餘子之職也鄭云公路主君之旄車】

彼汾一方言采其桑彼其之子美如英美如英殊異乎公行

【沮洳廣指汾旁所侵之地一方就近水之一處而言比前爲差狹矣采桑親蠶事也】

彼汾一曲言采其藚彼其之子美如玉美如玉殊異乎公族

【一曲水流曲處比一方又狹矣班固地裏志云魏在晉之南河曲藚陸璣疏云今澤瀉也愚按采莫采桑采藚非大夫自采使其家人采之耳皆與小民爭衣食之利也以大夫之家食肉衣帛居移气養移體故有無度如英如玉之美而下侵小利若此殊不似貴人所爲與孟獻子所謂畜馬乘不察於雞豚者逺矣】

汾沮洳三章章六句【何氏以爲刺晉君疎逺公室而信任卿族故因汾水之間有隠居不得位者以采莫采桑采藚起興】

【愚按春秋世卿𨿽有賢者在下豈能於上其信任卿族不獨晉爲然也】

園有桃序曰刺時也大夫憂其君國小而廹而儉以嗇不能用其民而無徳教日以侵削故作是詩也【何氏謂魏詩皆晉詩也晉獻公嬖驪姬欲立其子使太子居曲沃重耳居蒲城夷吾居屈羣公子皆鄙惟二姬之子在絳國人憂之故托興於園以比絳也桃與棘比驪姬與其娣而其實則比奚齊與卓子也肴之食之言君將立之也史蘇告大夫曰二三大夫其戒之乎亂本生矣此心憂之實據矣】

園有桃其實之殽心之憂矣我歌且謠不知我者謂我士也驕彼人是哉子曰何其心之憂矣其誰知之其誰知之蓋亦勿思

【毛傳興也朱注同桃果之賤者家語孔子云果屬有六而桃爲下祭祀不用不登郊廟詩意謂圉之中僅有桃棘二者皆賤品也而其實充殽充食比國羣公子皆出獨存奚齊卓子其母皆賤而反得寵必有廢立奪嫡之事故心憂也爾雅云徒歌曰謠說文作防云肉言也唐人謂徒歌曰肉聲是也歌謠正以寫所憂其士蒍狐裘防茸之歌之類與我士詩人自謂也以歌謠爲驕謂其指斥時事長言無忌彼人是哉二句亦不知我者之語】

【愚按彼人指荀息之輩荀息曰君立臣從何貳之有當時必有以此言爲是者而轉訝已之云云爲已甚也何其者猶云何遽至是也再言心之憂矣因不我知者之言而益重其憂也其誰知之重嗟嘆者嗟舉國無人知亂之將作也兄子隲祥雲史蘇憂晉亡郭偃謂於晉何害士蒍曰夫子戒也抑二大夫之言其皆有焉子曰何其其郭偃之流乎】

園有棘其實之食心之憂矣聊以行國不知我者謂我士也罔極彼人是哉子曰何其心之憂矣其誰知之其誰知之蓋亦勿思

【陸氏云大者棗小者棘蓋若酸棗也於文重束爲棗並束爲棘棗性重喬棘則低矣孟子曰養其樲棘則爲賤場師蓋果實之賤者也行國散步國中有禾黍荊棘之嘆卽屈原行吟澤畔之意】園有桃二章章十二句【何氏以爲晉人因獻公將黜太子申生而作愚按左傳閔元年晉侯作三軍公將上軍太子申生將下軍以滅耿滅霍滅魏還爲太子城曲沃蓋自克魏而後讒言彌興故以其詩魏風明其爲禍本歟】

陟岵序曰孝子行役思念父母也國廹而數侵削役乎大國父母兄弟離散而作是詩也【郝氏云陟岵之詩皆行役者述其父母兄弟臨行告誡之語】

陟彼岵兮瞻望父兮父曰嗟予子行役夙夜無已上愼旃哉猶來無止

【朱注賦也毛傳缺爾雅雲山多艸木曰岵鄭云孝子行役思其父之戒上以下供上役也嚴氏云上猶赴也謂赴役也如赴官曰上官赴工曰上工七月詩上入執宮功以由田野入都邑爲上此以由家居赴道途爲上猶俗諺云上路也猶來者庶幾其來也】

陟彼屺兮瞻望母兮母曰嗟予季行役夙夜無寐上愼旃哉猶來無棄

【爾雅雲山無艸木曰屺鄭云此又思母之戒母曰子季謂少子也觀下章有兄可見嚴氏云無寐猶今言醒睡也行役在途存亡戒心早夜不可安寢毛傳謂母尙恩是也】

陟彼岡兮瞻望兄兮兄曰嗟予弟行役夙夜必偕上愼旃哉猶來無死

【偕毛云懼也囑其必行者俱也猶言勿離伴侶耳徐士彰云孝子思親不言己之念親而反言親之念己則所以存諸心者更切不言己之自愼而言親之欲其愼則所以保其身者益至矣】

陟岵三章章六句【左傳晉文公奔翟時從者五人狐偃一也而狐毛不與及文公入秦毛與偃俱従以不應懷公之召其父狐突死焉豈文公周遊列國時毛以舅氏之戚復繼偃而至耶何氏謂此詩狐偃所作】

【愚按當是偃初奔翟時突與毛俱尙在晉故有瞻望父母及兄之語】

十畆之間序曰刺時也言其國削小民無所居焉【水經注云右魏國城南西二面並去大河可二十餘里北去首山十餘里處河山之間土地廹隘故魏風著十畆之詩也】

十畆之間兮桑者閒閒兮行與子還兮

【朱注賦也毛傳缺十畆甚言其偪側古者一夫授田百畆魏地隘不足耕墾也】

十畆之外兮桑者泄泄兮行與子逝兮

【魏地狹人稠采桑者無所得桑閒閒泄泄絕無與爭桑之意以其桑少無可爭也】

十畆之間二章章三句【朱注謂政亂國危賢者不樂仕幹其朝而思與其友歸於農圃故其辭如此】

【愚按民所恃者農桑農桑無地則民將離矣古者三年大比民數遷徙不禁還者仍還其故土逝者去而別徙矣】

伐檀序曰刺貪也在位貪鄙無功受防君子不得進仕爾

坎坎伐檀兮寘之河之幹兮河水淸且漣猗不稼不穡胡取禾三百防兮不狩不獵胡瞻爾庭有縣貆兮彼君子兮不素餐兮

【朱注賦也毛傳缺毛云坎坎伐檀聲漣通作瀾劉熈云瀾連也波體轉流相及連也檀木堅軔可爲車爲輻爲輪比君子之材能任重而行逺也寘置也伐而置之河幹置而不用也不稼不穡指當時居髙位者皆無功竊祿之小人也何運亮雲河水至濁伐檀而置之河幹無有見用之期庶防待河水之淸乎淸且漣猗四字虛想之辭以言終無時也周禮云種谷曰稼谷可収曰穡毛云一夫之居曰防此曰三百防則三百夫之家易云逋其邑人三百戶論語稱伯氏駢邑三百蓋下大夫食邑制也此云取禾以食邑所入言耳】

【愚按檀以諭賢材伐檀則進賢者以自諭也檀堅而難伐猶賢者之難進也伐檀而置之河幹猶進賢而棄之無用之地也因河幹而思河水𨿽濁且有淸時朝政濁亂竊祿者滿朝將何由淸乎彼君子自不見用然君子亦自不肯與竊祿者同素餐也詩蓋進賢者嗟所薦之不得用耳】

坎坎伐輻兮寘之河之側兮河水淸且直猗不稼不穡胡取禾三百億兮不狩不獵胡瞻爾庭有縣特兮彼君子兮不素食兮

【伐輻承上伐檀而言老子云三十輻共一轂說文云輻輪轑也轑蓋輪中木之直指者爾雅云河流百里一小曲千里一曲一直防之內有囷每囷各得禾秉一億故詩曰我庾惟億是其禾數也三百億卽下三百囷也秉把也爾雅云豕生三豵二師一特注云豬生子常多故別其少者之名承狩獵言皆言田豕也】

坎坎伐輪兮寘之河之漘兮河水淸且淪猗不稼不穡胡取禾三百囷兮不狩不獵胡瞻爾庭有縣鶉兮彼君子兮不素飱兮

【言伐輻又言伐輪摠見檀可爲車所伐者惟此一檀而已爾雅小波爲淪毛云小風水成文轉如輪也囷說文云廩之圜者圜謂之囷方謂之廩莊子吾未嘗好田而鶉生於宎貆特鶉皆舉其小者言之貆爲貉子特爲豕子特比貆爲易得而鶉比特爲尢小然且皆縣之於庭以見未嘗擇其大而舎其細則貪之至也飱餔也謂晡時食也人旦則食飯夕則食飱字林雲水澆飯也】

伐檀三章章九句

【愚按大戴禮投壺篇云凡雅二十六篇其八篇可歌伐檀其一也曹魏時得漢雅樂郎杜夔能歌文王鹿鳴騶虞伐檀四篇皆古聲辭以列國變風與南雅並列而摠稱之爲雅豈以其音節不以其辭意耶】

碩防序曰刺重斂也國人刺其君重斂蠶食於民不修其政貪而畏人若防也

碩防碩防無食我黍三嵗貫女莫我肯顧逝將去女適彼樂土樂土樂土爰得我所

【朱注比也毛傳缺碩防卽鼫防也許愼云五技防也能飛不能上屋能遊不能渡谷能緣不能窮木能走不能先人能穴不能覆身亦名鼯鼠荀子云鼯鼠五技而窮是也黍者五穀之長詩頌其饟伊黍注云丰年之時𨿽賤者猶食黍明黍足貴也貫說文云習也言女習聚斂以爲常至今已三嵗矣周禮三年大比民數攺定版籍此時聽民遷徙故鄭云古者三年大比民或於是徙也】

碩鼠碩鼠無食我麥三嵗貫女莫我肯徳逝將去女適彼樂國樂國樂國爰得我直

【羅氏云麥者接絕續春交夏之時舊谷已絕新谷未升民於是乏食而麥最先熟故以爲重董仲舒曰春秋於他谷不書至無麥禾則書之重之也食黍不已至於食我麥則民已囷乏極矣嚴氏云直伸也言受抑於此而求伸於彼也】

碩鼠碩鼠無食我苗三嵗貫女莫我肯勞逝將去女適彼樂郊樂郊樂郊誰之永號

【謝氏云食黍不足而食麥食麥不足而食苗苗者禾方樹而未秀也勞慰也首章言顧者存諸心次章言徳者施諸政此章言勞者見諸言也至徒慰人以言而猶不肯則虐之至矣蘇氏云欲適樂郊而不可得故曰誰爲樂郊可長號而求之哉】

碩鼠三章章八句

【愚按魏與秦僅隔一河左傳晉使魏壽餘僞以魏叛者以誘士防旣濟則魏人噪而還近可知矣其後秦孝公開阡陌招三晉之民耕種以富其國亦因三晉之人稠地隘易以逃亡故可招而至也觀此詩去女適彼殆先爲之兆矣】

魏國七篇十八章一百二十八句

唐譜略【唐者帝堯舊都之地今曰太原晉陽是也堯始居此後乃遷河東平陽成王封母弟於堯之故墟曰唐侯南有晉水至子燮攺爲晉侯其封域在禹貢冀州太行恆山之西太原太嶽之野至曽孫成侯南徙居曲沃近平陽焉當周公召公共和之時成侯曽孫僖侯儉不中禮國人閔之唐之變風始作其孫穆侯又徙於絳雲】

【愚按太原今太原縣也晉水所出故春秋戰國時皆曰晉陽堯爲諸侯時居此後爲天子卽都平陽矣周成王以封其母弟叔虞曰唐侯今淸源縣有陶唐故城俗謂之姚城是堯之故都而唐城又在翼城縣則堯之裔所封也周遷之於杜故爲唐杜氏考太原與淸源接壤皆爲晉陽則當時叔虞所封之唐未必卽今太原縣治也因唐有晉水故叔虞子燮攺爲晉侯燮孫成侯徙居曲沃地裏志云卽聞喜縣亦非今曲沃也成侯孫穆侯又徙於絳至昭公始以故所都曲沃封桓叔成師而自徙於翼翼在絳東晉於是分而爲二魯惠公三十年桓叔伐翼其子莊伯繼之迨孫武公以魯桓公八年滅翼遂並晉國蓋晉自穆侯徙絳昭侯徙翼及武公並晉又都絳也絳卽今絳州其絳縣則春秋時晉所謀遷之新田耳】

唐一之十【朱注其詩不謂之晉而謂之唐蓋仍其始封之舊號耳季札聞歌唐風曰思深哉其有陶唐氏之遺民乎】

蟋蟀序曰刺晉僖公也儉不中禮故作是詩以閔之欲其及時以禮自虞樂也此晉也而謂之唐本其風俗憂深思逺儉而用禮乃有堯之遺風焉【郝氏云國奢濟之以儉國儉濟之以禮晉自僖公之時俗尙固陋儉不中禮蟋蟀之詩諷其終嵗廢禮也孔云樂記禮主其減樂主其盈禮減而進以進爲文樂盈而反以反爲文注云禮主其減人所倦也樂主其盈人所歡也進謂自勉彊惟恐倦怠反謂自抑止惟恐奢放詩人旣勸樂惟恐過度故戒之使用禮也】

蟋蟀在堂嵗聿其莫今我不樂日月其除無已太康職思其居好樂無荒良士瞿瞿

【朱注賦也毛傳缺毛云蟋蟀蛬也九月在堂聿遂也除去也康樂職主也邠風十月蟋蟀入我牀下固知九月尙在堂也鄭云君𨿽當樂亦無甚太樂欲其用禮爲節也所居之事謂國中政令也瞿瞿顧禮義也按瞿瞿有左顧右盼計後思前之意何氏云此詩原不爲及時行樂發論正意止在好樂無荒四字卻從今我不樂倒翻來而急以正意喚醒】

【愚按唐以耕稼爲俗嵗暮之樂不過鬥酒相慰勞耳而已慮其荒儉之至也】

蟋蟀在堂嵗聿其逝今我不樂日月其邁無已太康職思其外好樂無荒良士蹶蹶

【邁逺行也按嵗聿其莫可驚也未防而莫者又將逝矣日月其除可惜也未幾而除者又將邁矣歐陽子云職思其外廣周慮也朱注蓋其事變或出於平常思慮之所不及故當過而備之也毛云蹶蹶動而敏於事輔廣云思之𨿽周而爲之不敏亦無益矣】

蟋蟀在堂役車其休今我不樂日月其慆無已太康職思其憂好樂無荒良士休休

【周禮庶人乘役車孔云收禾納稼亦用此車牛車也鄭云役車休則農功畢無事也慆久也卽詩慆慆不歸之慆思其居思其外正思其所可憂者惟主於思憂而其憂庶可免也休休爾雅以爲儉也亦有安足之意所謂不願乎其外也】

蟋蟀三章章八句【朱注謂民間嵗晚務閒之時乃敢相與燕飲爲樂而又遽相戒以無過樂之辭序以爲刺僖公儉不中禮】

【愚按詩無刺儉之意勸以不可不樂卽戒以不可過樂語气之開合如此意在相勉以儉也蓋唐之風尙如此班固所謂君子深思小人儉陋是也】

山有樞序曰刺晉昭公也不能修道以正其國有財不能用有鐘鼓不能以自樂有朝廷不能灑掃政荒民散將以危亡四鄰謀取其國家而不知國人作詩以刺之也【是時桓叔有不軌之謀昭公不知諸大夫難顯言之故作此詩以使之覺悟非相勸爲樂也與其齷齪以待亡何如快樂以永日所以發其傷痛之心而振其欲死之气詩人語苦而意蹙廹矣】

山有樞隰有楡子有衣裳弗曳弗婁子有車馬弗馳弗驅宛其死矣他人是愉

【毛傳興也朱注同樞楡屬亦名荎卽刺楡也江南有刺楡無大楡惟北方多有之秦漢故塞其地皆楡故曰楡塞是以江南無楡但見樞耳晉地山隰兼有之二有字謂土產所宜當以時取用伐去復生惜而不伐則亦枮死山中爲無用之物而已子大夫相謂也孔云曳者衣裳在身行必曳之愉通作覦詩人之意謂此岌岌者國也此衣裳車馬之物必非我輩所能久享何不及今曳婁馳驅之而坐視爲】

【他人所覬覦乎】

【愚按漢文帝贊衣不曳地似言其短曳則衣拂地之謂婁僂通因其曳也故婁而攝之以行】

山有栲隰有杻子有庭內弗灑弗埽子有鐘鼔弗鼔弗考宛其死矣他人是保

【栲爾雅雲山樗也亦類漆樹古諺云櫄樗栲漆相似如一莊子吾有大樹人謂之樗樗以不材而壽杻爾雅云檍也爲木多曲少直枝葉茂好正名曰萬嵗以檍有億萬之義也謝朓詩風動萬年枝今以冬靑爲萬年枝非也詩以栲杻取興豈以栲全天年杻號萬嵗有長保之義故耶】

山有漆隰有票子有酒食何不日鼓瑟且以喜樂且以永日宛其死矣他人入室

【漆可成琴瑟栗可供籩實故以興下文酒食鼔瑟之事按上章鐘鼔不言日此言何以不日鼔瑟者以士大夫無故不徹琴瑟也羅氏云登歌惟王備琴瑟諸侯有瑟而無琴燕禮登歌有瑟而已所以別於王也永日者言來日已短宜及今爲樂以延引此日也呂氏云詩人豈眞欲馳驅飲樂者哉激發感憤之至耳呂祿棄軍其姑呂嬃悉出珠玉寶器散臺下曰無爲他人守也卽此詩之意】

山有樞三章章八句【朱注謂此詩答前篇之意而解其憂言不可不及時爲樂然其憂愈深而意愈蹙矣】

【愚按唐俗儉其風土爲之也到今猶然未必有刺儉者此殆士大夫相告語行樂之辭正慮其所有爲他人有耳蓋激發之辭深於勸儉者也】

之水序曰刺晉昭公也昭公分國以封沃沃彊盛昭公防弱國人將叛而歸沃焉【嚴氏云沃有簒謀潘父陰主之將爲內應昭公不知此詩正發潘父之謀忠於公者也若眞欲從沃則是潘父之黨必不作此詩以漏泄其事也異時潘父弒昭公廹桓叔晉人發兵攻桓叔桓叔敗可以見國人之心矣淩蒙初云素衣朱襮何等服物我聞有命何等宻謀而明明見之篇什不敢告人此陽𨿽爲沃陰以聳晉廝養卒所謂名爲求趙王實欲燕殺之也是巧於告宻者】

之水白石鑿鑿素衣朱襮從子於沃旣見君子云何不樂

【毛傳興也朱注比也按水弱白石剛以諭政令不行頑梗者多也鑿鑿水去而石立也素衣猶純衣卽絲衣也襮者繡刺黼文爲褗褗者領也此諸侯中衣之制鄭云諸侯繡黼丹朱中衣繡當作綃中衣以綃黼爲領丹朱爲純也國人具此服將以進之桓叔見欲奉爲諸侯耳嚴氏云子指叛者下文君子指桓叔此言子者設言欲叛之人如潘父之徒也言欲從此人往沃以見桓叔其意謂國中有相與爲叛以應曲沃者矣此防辭以泄其謀欲昭公聞之早爲之備也】

揚之水白石皓皓素衣朱繡從子於鵠旣見君子云何其憂

【皓白貌水防而石顯也朱繡繡讀爲綃於綃上刺爲黼文故謂之綃黼也凡繢是畫綃是刺綃上刺黼以爲衣領然後名之謂襮故爾雅黼領謂之襮則朱繡卽朱襮也特異其稱耳鵠者曲沃邑名晉衰沃盛從沃之事旣成則可以免禍而無憂矣】

楊之水白石粼粼我聞有命不敢以告人

【徐鍇云粼粼水流石間不駛也言水落而石見也桓叔簒謀已定如石在水中昭然共見所謂司馬昭之心路人皆知之也曰我聞者通國皆知之辭命桓叔之命將命其徒以舉事也曰不敢告人則固已告矣】

之水三章二章章六句一章四句

【愚按沃自桓叔至武公凡屢破晉晉人終不服従相與攻而去之逾數世迫於王命而後不敢不聴當昭公之初晉人之心豈從沃哉此詩故爲黨沃之辭乃陰輸其情以告昭公使早爲備也朱注以爲國人將叛晉而歸沃故爲此詩豈有欲叛之人自述其叛志以見諸篇什者乎且叛人之詩又何錄焉】

椒聊序曰刺晉昭公也君子見沃之盛彊能修其政知其蕃衍盛大子孫將有晉國焉【申培說唐昭侯封公子成師於曲沃成師治聚盛彊師服憂之而作是詩嚴氏云此詩言桓叔之彊而不及昭公其意則憂昭公之弱言在此意在彼】

椒聊之實蕃衍盈升彼其之子碩大無朋椒聊且逺條且

【毛傳興也朱注興而比也爾雅云椒榝醜莍榝茱萸也醜類也椒與茱萸之類皆有莍莍者褁實之房也椒之爲物小而芳烈聊且植之耳今其實蕃衍如此諭沃也彼其之子指昭公昭公奄有邦國𨿽碩大而孤立無朋無朋寡助也椒𨿽聊植之手其枝條日以長逺言助者多也】

【愚按逺條者言椒植於彼而條及於此比桓叔在沃羽翼徧晉國也惟朋皆爲沃所有故之子無朋】

椒聊之實蕃衍盈匊彼其之子實大且篤椒聊且逺條且

【上章言盈升此言盈匊言益多也不復以升較矣篤者厚也因昭公之於沃無猜忌而美以篤厚之名】

【愚按淮南子云夏虫不可以語冰篤於時也篤字亦不達時變之謂】

椒聊二章章六句【何氏謂椒聊之實比從桓叔於曲沃者其黨繁盛也彼其之子指晉之忠臣如師服之流時晉人多趨曲沃而之子獨介然特立不與之爲黨故稱以碩大無朋而守志篤信不移也然羽翼旣成枝條布濩勢必至徧地皆椒胥晉人而化爲沃人矣之子且柰何哉】

綢繆序曰刺晉亂也國亂則婚姻不得其時焉【鄭云不得其時謂不及仲春之月朱注男女有失其時而後得遂其婚姻之禮者首章婦語夫之辭次章夫婦相語之辭末章爲夫語婦之辭】

綢繆束薪三星在天今夕何夕見此良人子兮子兮如此良人何

【毛傳興也朱注同毛云綢繆猶纒綿也蘇氏云合異姓以爲婚姻譬如錯取眾薪而束之耳薪之爲物束則合之而釋之則解是則綢繆固之而後可以望其合也毛云三星參也按參以孟冬之昏見於東方曰在天季冬昏見於東南隅曰在隅正月昏見於南方曰在戶戶南向也古者自九月霜降至二月冰泮爲婚姻之期故以參爲鄭云三星謂心也心爲二月之合宿故嫁娶者以爲昏而火星不見嫁娶之時也按心三月昏見於東五月昏見於東南隅六月昏見於南方當戶七月西流九月之昏西伏戌位而參始東出心出則參退而婚禮終參出則心退而婚禮始今心正見故爲不得其時鄭云今夕何夕言此夕何月之夕乎而女以見良人言非其時也子兮子兮或謂女或謂男皆自詩人稱之】

綢繆束芻三星在隅今夕何夕見此邂逅子兮子兮如此邂逅何

【芻說文云刈艸也配不以正猶之束亂艸而已毛云隅東南隅也鄭云心星在隅謂四月之末五月之中】

【愚按邂逅不期而遇謂六禮不備也】

綢繆束楚三星在戶今夕何夕見此粲者子兮子兮如此粲者何

【楚在眾薪中特爲翹楚故以興粲者見其美異於他女耳毛云參星正月中直戶故云在戶鄭云心星在戶謂五月之末六月之中粲者美稱言女𨿽美而婚非其時於禮目之以奔爲可惜也見者自詩人旁觀者見之非指男女相見也】

【愚按啟齒而笑之爲粲過時得偶幽憂久而爲之一粲耳】

綢繆三章章六句

【愚按序云國亂婚姻失時此於初婚之時旁人爲之慶喜之辭薪與芻與楚之束猶男與女之婚合異以爲同也非綢繆則束之不固比之同牢合多其繁數禮文皆所以綢繆之也三星昏見於東移時而東南隅又移時而南蓋綢繆之久而夜旣深矣子兮子兮皆自旁人謂之良人爲女謂男也粲者男謂女也邂逅謂男女相謂也如此何諧謔之辭慶喜之餘乃作此語】

杕杜序曰刺時也君不能親其宗族骨肉離散獨居而無兄弟將爲沃所並爾

有杕之杜其葉湑湑獨行踽踽豈無他人不如我同父嗟行之人胡不比焉人無兄弟胡不佽焉

【毛傳興也朱注同杜與棠類赤者爲杜白者爲棠棠實甘杜實澀而酢無味語云澀如杜是也毛云杕特貌蓋樹之特生者湑湑潤澤貌嚴氏云木無枝葉則根上土燥而其木易枯有特生之杜湑湑其葉𨿽無旁木之防而葉獨足以庇其本根也踽踽無所親也無所親曽杕杜之不若矣行之人猶言路人也比親宻也佽助也言他人不足恃不如同父之人也若以他人可恃則路人亦人胡不見親彼見我之無兄弟胡不相助以非同父故情不相闗耳兩胡不喚醒之辭】

【愚按人無兄弟人字自行之人謂我而言】

有杕之杜其葉菁菁獨行睘睘豈無他人不如我同姓嗟行之人胡不比焉人無兄弟胡不佽焉

【毛云睘睘無所依也說文云目驚視也獨行多懼故有此狀白虎通雲姓生也人所稟以生者也按姓與氏有辧姓者所以系統百世使不別氏者所以別子姓所出故言姓卽在上言氏卽在下同姓𨿽非同父猶愈於他人耳】

杕杜二章章九句【朱注謂此無兄弟者自傷其孤特而求助於人之辭愚按晉士蒍與羣公子謀譖富子而去之又使羣公子殺遊士之二子而桓莊之族以盡詩人殆知其謀而以是諷羣公子歟】

羔裘序曰刺時也晉人刺其在位不卹其民也

羔裘豹袪自我人居居豈無他人惟子之故

【朱注賦也毛傳缺鄭云羔裘豹袪卿大夫在位之服也袪孔云袂口也袂是袖之大名袪是袖頭之小稱其通皆爲袂以深衣云袂之長短反屈之及肘是通袪皆爲袂也毛云居居懷惡不相親比之貌居通作倨漢書丞相條侯至貴居以居爲倨也居居言其一性驕狠無所顧惜】

羔裘豹褎自我人究究豈無他人惟子之好

【毛云褎猶袪也說文云衣袂也究說文云窮也曰究究者毎事窮究到底不畱餘地孔云北風刺虐則云攜手同歸碩鼠刺貪則云適彼樂國此則念其故舊恩好不忍他去足見唐風之厚】

羔裘二章章四句

【愚按亦晉人憂曲沃之逼而在位者不卹其民驕居刻核故作詩以警之我人謂晉大夫他人指沃也時事至此晉人猶戀戀故主異時沃屢破晉而晉人不叛有以也夫】

鴇羽序曰刺時也昭公之後大亂五世君子下從徵役不得養其父母而作是詩也【晉自潘父弒昭侯納桓叔不克晉立昭侯子孝侯爲桓叔子莊伯所弒復立孝侯弟鄂侯莊伯伐之桓王使尹氏武氏助之鄂侯奔隨已而曲沃叛王王命虢公伐曲沃而立鄂侯子哀侯後爲莊伯子武公虜而殺之晉立哀侯子小子侯武公又誘殺之於是王又命虢仲立哀侯之弟緡此序所謂大亂五世而詩所稱王事靡盬也是詩其作於桓公十四年王命立緡之時乎】

肅肅鴇羽集於苞栩王事靡盬不能蓺稷黍父母何怙悠悠蒼天曷其有所

【毛傳興也朱注同孔云鴇鳥連趾性不樹止鴇無舌兔無脾蓋鴇無舌連趾不木棲水鳥也水鳥木棲旣失其常又無後趾尢不得其所止矣栩爾雅云杼也或云橡斗一名槲鄭樵雲南多槲北多櫟卽一物也物叢生曰苞齊人名曰稹鄭云稹者根相迫迮捆致貌以王命徵伐謂之王事翼與曲沃攻伐不休禍起於桓王之助曲沃詠靡盬譏之也周昌年云此言王事靡盬與他處不同他處意在奮忠此則直以失所而志怨耳】

肅肅鴇翼集於苞棘王事靡盬不能蓺黍稷父母何食悠悠蒼天曷有其極

【極止也言何時得止此徵役也徵役止則得耕田以供子職矣】

肅肅鴇行集於苞桑王事靡盬不能蓺稻粱父母何甞悠悠蒼天曷有其常

【鴇行羨其以類聚傷已之不如也甞口試其味也郝氏云米之精者曰梁良也谷之大者亦曰梁今髙粱之類】

鴇羽三章章七句

【愚按桓王初助沃以伐晉沃旣叛王王又命虢公伐沃屢立晉君皆爲晉人所殺戰爭不息此所謂王事靡盬也晉猶鴇乎所集惟栩與棘桑其不足以棲托審矣】

無衣序曰刺晉武公也武公始並晉國其大夫爲之請命乎天子之使而作是詩也【申培說武公偁弒三君而取其國盡以寶器賂周僖王王命之爲晉侯國人作此詩以刺之左傳桓八年王使立緡於晉至莊公十六年乃云王使虢公命曲沃伯以一軍爲晉侯武公𨿽已封侯而僅立一軍者以其篡晉得之故晉𨿽大而禮僅從小國也】

豈曰無衣七兮不如子之衣安且吉兮

【朱注賦也毛傳缺毛云侯伯之禮七命冕服七章専言衣者古禮王命諸侯則皆以衣錫之春秋文元年天王使毛伯來錫公命公羊傳云錫者何賜也命者何加我服也曲沃自桓叔乘潘父之難入晉爲晉人敗歸其後屢得屢失亦知不受王命之不安矣此衣旣受於天子則可以杜絕眾忿壓服人心而無終朝三禠之患所以賂王請命者意正在此嚴氏云五代劉仁恭謂梁使者曰旌節吾自有之但要長安本色耳與豈曰無衣之言一也郝氏云子指王使也言我豈不能自制此服但不如子之所賫來者借重王命爲安吉耳】

豈曰無衣六兮不如子之衣安且燠兮

【毛雲天子之卿六命車旗衣服以六爲節典命職云上公九命侯伯七命子男五命天子之三公八命卿六命大夫四命說者以爲在王朝則全乎臣故命數儀等從陰以近王而屈出就封全乎君加一等命數儀等從陽以逺王而伸晉侯爵出得七命則入爲王卿正得六命也晉之先君見經傳者如燮父事康王文侯輔平王皆入爲王卿六衣亦晉故物也燠與暖同服久則暖命出天子無更易之患故可以久而暖也】

無衣二章章三句

【愚按郝氏謂虢叔錫命大夫作詩以美其君非美之也蓋大夫苦晉國人心不服喜於得王命以鎭壓之向王使稱謝耳其辭气悖慢與唐世藩鎭坐邀旌節者無以異也】

有杕之杜序曰刺晉武公也武公寡特兼其宗族而不求賢以自輔焉

【愚按三國時賈詡謂袁紹使者曰歸語袁本初兄弟不相容焉能用天下國士乎卽此詩意】

有杕之杜生於道左彼君子兮噬肯適我中心好之曷飲食之

【毛傳興也朱注比也鄭云道左道東也日之熱恆在日中之後道東之杜人所宜休息也今人不休息者以其特生陰寡也丘光庭云日中之後樹陰過東杜生道左樹旣寡持而陰更過東無休息之所故人不來也朱注噬發語辭言武公剪滅宗族而得國無親若此彼賢人君子安肯與共事而適我乎我者自詩人稱其君國而言也中心好之二句亦出自詩人之意言君子相率以去𨿽好之亦無自而飲食之也】

有杕之杜生於道周彼君子兮噬肯來遊中心好之曷飲食之

【毛云周曲也朱公遷云道左則辟道周則迂適者久居其國遊則時一至焉猶之遨遊而已】有杕之杜二章章六句【何氏謂玩詩語意毋乃爲龍蛇之怨而志過乎緜上餓隱欲授餐而無從此固文公所心惻也】

葛生序曰刺晉獻公也好攻戰則國人多喪矣【郝氏謂獻公好戰國人多死於戰詩人托死者之妻悼亡以刺之】

葛生蒙楚蘞蔓於野予美亡此誰與獨處

【毛傳興也朱注前二章興也後二章賦也蘞本艸云一名兔荄作藤生根似天門冬疏云蘞似括樓幽州人謂之烏服孔云此二句互文葛言生則蘞亦生蘞言蔓則葛亦蔓葛言防則蘞亦蒙郝氏云葛生蘞蔓指死所也屍膏艸野失其骸骨故曰亡此鄭云予美我所美之人謂其君子也】

【愚按誰與獨處二字爲句與易匪宼婚媾句法正同猶言寂寞誰與乎獨處而已亡此猶云亡於此地也】

葛生蒙棘蘞蔓於域予美亡此誰與獨息

【毛云域塋域也息止也詩翼云葛生蒙棘蘞蔓於域宛然荒冢累累祭掃悲哀之景】

角枕粲兮錦衾爛兮予美亡此誰與獨旦

【範氏云角枕之粲錦衾之爛則其嫁未久也】

【愚按予美亡此此者正指葛蒙蘞蔓之域因閨中之衾枕粲爛益念荒冢之荊棘淒涼耳獨旦猶言長夜漫漫何時旦也】

夏之日冬之夜百嵗之後歸於其居

【鄭云思者於晝夜之長時尢甚日因夏而永則日之思比夜之數爲多夜因冬而永則夜之思比日之數爲多以見無時不思也居鄭云墳墓也】

【愚按歸於其居承上文三獨字來言今𨿽獨處幸百年之後有我爲伴也】

冬之夜夏之日百嵗之後歸於其室

【由夏日而冬夜由冬夜而夏日無嵗不思沒身焉而已室鄭云冢壙也滕公墓銘云佳城鬱鬱三千年見白日吁嗟滕公居此室是也】

葛生五章章四句【朱注謂婦人念其夫久從徵役不歸而作】

【愚按篇中蘞蔓於域及百嵗之後等句其爲悼亡之作無疑】

采苓序曰刺晉獻公也獻公好聽讒焉【鄒氏云史蘇之占曰挾以銜骨且懼有口公曰何口之有口在寡人寡人弗受誰敢興焉而後竟受讒而不知也】

采苓采苓首陽之巓人之爲言苟亦無信舎旃舎旃苟亦無然人之爲言胡得焉

【毛傳興也朱注比也苓爾雅云大苦也卽甘艸首山一名雷首卽首陽山也鄭云采苓采苓言采苓之人眾多非一也皆云采於首陽首陽信有苓矣今之采者未必盡於此山然而人必信之諭事有似而非埤雅曰苓生於隰葑生於圃則首陽之巓不必有苓其下不必有苦其東不必有葑按胡得焉者問其何處得來也凡人言爲讒與否未可知且勿輕信則將一槪舎置付之不問乎亦且不可如此但當究其言之何自來耳嚴氏云推其所自來則虛實立見讒言之得行由不問其所由來而遽信之耳漢昭帝悟燕王上書之詐蓋察其書所由來也輔廣云讒譖之人不畏人之不聴而畏人之能審今𨿽不聴彼將浸潤而入之則異日或不能不聽矣惟能審察而有以見其情僞之所以然則不惟不敢進而亦無自而進矣此止讒之法也】

采苦采苦首陽之下人之爲言苟亦無與舎旃舎旃苟亦無然人之爲言胡得焉

【苦卽苦菜也月令苦菜秀卽此孔云荼也內則濡豚包苦用苦菜是也】

采葑采葑首陽之東人之爲言苟亦無從舎旃舎旃苟亦無然人之爲言胡得焉

【葑卽蔓菁上苦下甘甘苦相半也】

【愚按蘦甘而苦讒者之入人必先甘而後苦葑則甘苦相半猶一句言其好一句言其惡也讒人所以甞試人君者無所不用矣】

采苓三章章八句

【愚按苓甘以比奚齊卓子苦以比太子申生葑上苦下甘以比重耳夷齊乎首陽之巓升之於上也下者墜之於下也東爲日初出之隅過時則不照也國人已聞驪姬之謀故爲然疑之語以儆動獻公】

唐國十二篇三十三章二百三句

秦譜略【秦者隴西谷名於禹貢近雍州鳥防之山堯時有伯翳者實臯陶之子佐禹治水水土旣平舜命作虞官掌上下艸木鳥獸賜姓曰嬴歷夏商興衰亦世有人焉周孝王使其末孫非子養馬於汧渭之間封非子爲附庸邑之於秦谷至曽孫秦仲宣王命作大夫始有車馬禮樂侍禦之好國人美之秦之變風始作秦仲之孫襄公平王之初興兵討西戎以救周平王東遷王城乃以岐丰之地賜之始列爲諸侯遂橫有周西都畿內八百里之地其封域東至迆山在荊岐終南惇物之野至孫徳公又徙於雍云孔氏云嬴伯翳之後按伯翳卽伯益聲轉字異本一人也佐禹治水有功賜姓嬴氏或問姓氏如何分別朱子謂姓是總稱氏是後來次第分別如魯姬姓其後有孟氏季氏皆爲姬姓而氏不同也】

【愚按今秦州有秦亭爲秦始封之地初伯益之後中潏居西戎以保西垂邑於此伏羲陵在焉六世孫大洛生成及非子非子養馬汧渭之間今隴州南三里尙有秦城是其地也本紀言非子居犬丘犬丘漢之槐裏今興平縣去秦州甚逺本非秦地何以本紀云分大洛之國地封非子別爲附庸耶則非子所居之犬丘必非此地當卽隴州故秦城是耳其後西戎滅大雒宣王命非子曽孫秦仲爲大夫伐西戎不克死焉及其子莊公滅西戎盡得大洛之地莊公子襄公以兵送平王東遷平王賜以岐丰之地迨襄公子文公獵至汧渭之防曰昔周邑我先秦嬴於此後卒爲諸侯乃卜居之則文公復徙居非子故墟也文公孫寧公徙平陽今邵孫是也寧公子徳公始徙雍今鳳翔是也皆在岐西自徳公以後世居雍春秋時秦晉往來每稱自雍及絳至孝公乃徙咸陽卽今咸陽縣也蓋由西以漸至於東若云非子所居犬丘卽漢之槐裏文公因其故都則秦久居岐以東矣文公以後豈更西遷而居雍耶】

秦一之十一

【愚按編詩者晉之後卽繼以秦以明晉亡而秦興也】

車鄰序曰美秦仲也秦仲始大有車馬禮樂侍禦之好焉【郝氏云秦自非子始封爲附庸非子曽孫秦仲入爲周宣王大夫禮天子之大夫視伯於是始有車馬寺人與諸侯同故秦人剏見誇美】

有車鄰鄰有馬白顚未見君子寺人之令

【朱注賦也後二章興也毛傳缺毛云鄰鄰眾車聲也白顚的顙也陸化熈云車多則聲眾故鄰鄰然馬多則色奇故有白顚寺人閹人周禮天子有之按左傳齊有寺人貂晉有寺人披宋有寺人柳是諸侯之官亦有寺人令使也言君子尙未得見但見其往來奔走者有寺人以供使令也嚴氏云秦前此所未有故詩人美其始有也沈守正云夫子刪書以秦誓爲殿知代周者秦也刪秦風以寺人之令爲冠知亡秦者寺人也】

阪有漆隰有栗旣見君子並坐鼓瑟今者不樂逝者其耋

【爾雅云陂者曰阪下者曰隰按阪秦地多有之地裏志隴西有隴阪卽今隴山三秦記其阪九回欲上者七日乃越髙處東望秦川羅氏云燕秦千樹栗故栗惟秦特饒秦饑應侯請發五苑之果蔬橡棗栗以活民可驗也二句誇其土饒物產也】

【愚按秦聲初不過彈箏叩缶耳鼓瑟鼓簧變爲夏聲宜聞者之共樂也生長西垂其上下等威本自脫略今初爲士大夫習中國威儀然驕嫚成俗一時未能遽變故未見則寺人傳令用新制也旣見則君子並坐仍故態也外則君臣內猶儕偶耳故其人便而樂之】

阪有桑隰有楊旣見君子並坐鼓簧今者不樂逝者其亡

【尙書以琴瑟爲堂上之樂笙簫爲堂下之樂鼓瑟堂上常禦之樂也鼔簧堂下甚盛之樂也嚴氏云言貴生前得意不則虛老嵗月耳此彊毅果敢之气勇於有爲已有安能邑邑以待數十百年之意矣秦之能彊者在此而周人之气象變矣】

車鄰三章一章四句二章章六句【申培說襄公初爲諸侯周大夫與燕美之而作】

【愚按逝者其耋其亡等語殊非過客之辭序說爲是】

駟驖序曰美襄公也始命有田獵之事園囿之樂焉【鄭云始命命爲諸侯也秦初爲附庸也史記秦文公元年居西垂宮三年文公以兵七百人東獵至汧渭之防乃卜居之此詩當卽是文公東獵之事】

駟驖孔阜六轡在手公之媚子從公於狩

【朱注賦也毛傳缺月令孟冬乘鐵驪馬色深黑如鐵也阜髙大也四馬八轡詩每言六轡者蓋駕馬之法有遊環以止驂馬之外出有脇驅以止驂馬之內入有脇驅矣則驂馬之內轡無所施繋於軾前而已孔云驂馬內轡納之於觖故在手者惟六轡耳嚴氏云在手言把握其轡能制馬之遲速惟手之是聽也在如師之耳目在吾旗鼔之在以末章載獫觀之知其爲大田也】

奉時辰牡辰牡孔碩公曰左之舎拔則獲

【奉謂以兩手翼之驅獸而聚之以待君射也辰牡猶言時獸毛云冬獻狼夏獻麇春秋獻鹿豕羣獸孔云公曰左之是公命禦者從禽之左逐之欲從禽之左而射之也逐禽由左禮之常法注曰射必中左乃爲中殺拔鄭云括也亦作筈筈防也謂與相防乃受處孔云旣言公曰則是公自舎之獸應而獲言善射也】

遊於北園四馬旣閒輶車鸞鑣載獫歇驕

【養鳥獸曰有垣曰園地官載師云以埸圃任園地明去其國近也朱注曰事旣畢故遊於北園輶車輕車也鄭雲輕車驅逆之車也孔云驅者驅禽使前趨獲逆者禦還之使不出圍田僕掌田設驅逆之車車驅之而犬獲之故知非君車也鈴在衡曰鸞在軾曰和鑣馬銜鐵也乘車則鸞在衡此在於防故異於乘車也爾雅雲長喙獫短喙歇驕古者狩以講武未嘗以犬從禽載犬者秦之陋也愚按鄭箋以遊在先而狩在後謂遊於北園之時時已習其四種之馬故田則克獲也吾謂狩畢而遊喜六轡之應手乃贊其駟鐵曰四馬亦旣閒矣以輶車載犬亦因其獵獲有勞而休息之且寵異之也皆田事旣竣矜能得意之態齊襄好犬牽犬以鬈偲之士秦襄好犬載犬以鸞鑣之車後世犬馬之好此爲嚆矢矣】

駟驖三章章四句【序美襄公始有田狩之事】

【愚按史載秦文公東獵至於汧渭則此宜屬文公文公居西垂而東獵其亦有略地岐丰之意乎】

小戎序曰美襄公也備其兵甲以討西戎西戎方彊而徵伐不休國人則矜其車甲婦人能閔其君子焉

小戎俴收五楘梁輈遊環脇驅陰靷鋈續文茵暢轂駕我騏馵言念君子溫其如玉在其板屋亂我心曲【朱注賦也毛傳缺六月詩元戎十乘天子之車也諸侯之戎車謂之小戎俴淺也收軫也考工記言軫方以象地卽車箱是也孔云軫者車之前後兩端之橫木也所以收斂所載故名收焉兵車以馳突爲事車箱中空無所收載取其輕利也故曰俴收毛云五五束也楘歷錄束交也孔云五楘是轅上之飾言以皮革五處束之所束之處因以爲文章歷錄然輈卽轅也一木當車底中考工記云三分其長二在前一在後其制從後軫至前軫稍曲而上以便兩服馬之進退至施衡之處又曲向下橫一木爲衡以駕馬因轅形穹窿上曲如屋之梁故謂之梁輈一云制如舟底故名輈也五分其輈之穹每分各束以皮蓋恐曲處多是斵成不隨木理易致折耳遊環以皮爲環卽皮圈引兩驂馬之外轡並兩服馬之內外兩轡俱貫於圈內而執之所以制驂馬使不得外出故又謂之靳左傳云如驂之有靳無取於靷也遊者遊移不定之義以其在兩服兩驂背上或前或卻無常處脇驅著服馬之外脇以止驂之入孔云以一條皮上繋於衡後繋於軫驂馬欲入則此皮約之按左右兩邊皆有以此物正當服馬之脇而隔斷兩驂於其外如驅之使不得相近者然故名曰脇驅陰揜軌也軌車下橫木以持輪者亦謂之轊以板側揜之曰陰繋靷於此孔云車衡之長惟六尺六寸止容二服而已驂馬頸不當衡別爲二靷以引車故毛云所以引也朱注靷以皮二條前繋驂馬之頸後繋陰板之上孔云鋈續是作環相接以白金飾續靷之環按陰與靷原是兩物不相聨屬今綴環於陰板而繋靷於環以聨屬此兩物故名此環爲續鋈卽今所謂流金是也文茵車中所坐之虎皮也暢轂長轂也轂者車輪之中外持輪內受輻者也按輪之心爲轂轂中橫截者謂之軸兵車之轂長三尺二寸若大車轂止長尺半耳兵車貴長轂者以其馳驅險阻慮轂短則脫輻也五楘梁輈所以禦兩服也遊環二句所以馭兩驂也終之駕我騏馵仍主兩服而言卽下章騏駵是中是也酈道元云上邽故邽戎國秦武公十年伐邽縣之漢攺天水郡其鄕居悉以板蓋屋蓋西戎之俗也孔云馬色之靑者名爲騏其色作綦文郭璞云馬膝皆白爲惟馵後左腳白直名馵】

【愚按管子有曰甲不堅密與俴者同實將徒人與俴者同實注俴單也言甲不堅與單身無甲者同徒卒無器械亦與單身同也今馬無鞍轡者亦曰俴馬下章俴駟是也】

四牡孔阜六轡在手騏駵是中騧驪是驂龍盾之合鋈以觼軜言念君子溫其在邑方何爲期胡然我念之【承上章駕我騏馵而言駵疑卽馵爾雅有駵白駁蓋馬有駵色又有白色者名之曰駁上章因其白在足題之以馵此因其體爲駵而題之以駵耳陸氏云騏駵中駟騧驪上駟驂以騧驪淮南子云驂欲馳服欲步毛云黃馬黒喙曰騧驪馬深黒色盾幹也畫龍於上合而載之以爲車蔽觼說文云環之有舌者其形象玦通作觖軜驂內轡也孔云四馬八轡而言六轡明有二轡當系之故驂馬內轡曰軜不須牽挽繋於軾前繋處有鐶曰觼以白金爲飾按脇驅系之衡與軫靷則系之於陰板而軜則繋之於軾者也邑西鄙之邑也西方早寒以其徳憶其溫耳胡然我念之乃自問之辭】

俴駟孔羣厹矛鋈錞蒙伐有虎韔鏤膺交韔二弓竹閉緄滕言念君子載寢載興厭厭良人秩秩徳音【韓詩云駟馬不被甲曰俴駟此未進戰時也孔羣言和調也毛云厹矛三隅矛也曲禮云進戈者前其鐏進矛者前其錞鋭底曰鐏平底曰錞朱注鋈錞者以白金鋈矛之下端平底者也毛云蒙討羽也伐中幹也鄭云蒙龎也討雜也畫雜羽之文於伐曰龎伐文貌陸化熈云厹矛以敵人蒙伐以自衛鋈之畫之俱尙文采之意膺馬胸之帶刻金飾之曰鏤或云膺弓室之胸言以虎皮爲韔而以金鏤飾其胸非鉤膺也以上下文皆言弓不宜及馬飾耳交韔二弓孔云交二弓於韔中謂顚倒安置之王氏云韔必二弓如有副馬以備壊也竹閉一名防亦作祕周禮注云弓檠也弛則傅之於弓裏備損傷也以竹爲之緄繩也縢約也弓體欲正故以竹爲閉象弓之形納於弓之裏用繩約之而後納於韔考工所謂紲也陳祥道云祕以閉之故亦謂之閉緄以系之故亦謂之紲如此則納之韔中可以定往來之體祛翩反之病矣毛云厭厭安靜也秩秩有常也】

【愚按先秦之世良人爲君子通稱呂氏紀序意曰秋甲子朔朔之日良人請問十二紀注良人君子也厭厭安也秩秩有序也首章思其溫溫之徳此思其秩秩之音皆宛然在耳目間何氏以爲襄公之救世父國人思之良是】

小戎三章章十句【史記秦本紀雲莊公生子三人長男世父世父曰戎殺我大父仲我非殺戎王則不敢入邑讓其弟襄公爲太子自將撃戎襄公立二年戎圍世父於犬丘世父擊之爲戎所虜嵗余復歸世父何氏謂是詩之作當是世父遇虜之年襄公興師伐戎戎因秦師車甲之盛自知不敵故歸世父耳篇中言念君子念世父也在其板屋念世父被虜在戎地也溫其在邑憶其居犬丘之邑而今返邑之無期也厭厭秩秩二句言世父之足繋人思也國人思之如此襄公大舉兵往救所以人樂爲之用也】

蒹葭序曰刺襄公也未能用周禮將無以固其國焉【按秦至襄公子文公始有岐丰之地此詩當屬之文公】

蒹葭蒼蒼白露爲霜所謂伊人在水一方遡洄從之道阻且長遡遊從之宛在水中央

【毛傳興也朱注賦也郭璞云蒹萑之未秀者卽今之荻葭葦之未秀者卽今之蘆蒹髙數尺今人以爲簾箔因此爲名也白露況周之徳澤霜以況秦之肅殺也岐丰之地今爲秦有秦變周道猶露之凝而爲霜蒼蒼者其何以堪伊人追思昔日治天下之人指文武也文王都丰丰依灃水武王都鎬鎬依鎬水故以在水一方言之毛云逆流而上曰遡洄順流而下曰遡遊】

【愚按秦地諸水皆發源隴外以達丰鎬故由岐而西爲逆流由岐而東爲順流遡洄從之則秦都是也畏法令之慘礉悲行路之艱難遡遊從之則丰鎬吾舊都焉先王之遺澤未冺猶宛在其地也宛在者猶云夢想所存蓋思周之甚耳】

蒹葭淒淒白露未晞所謂伊人在水之湄遡洄從之道阻且躋遡遊從之宛在水中坻

【淒通作萋晞幹也鄭云未晞未爲霜也時當八月𨿽邊塞早寒而露亦有未盡凝爲霜者以諭王澤之猶未熄也湄孔雲水艸交際之處水之岸也躋陞也逆流漸上與陞髙同也坻水中地之略髙者】

蒹葭采采白露未已所謂伊人在水之涘遡洄從之道阻且右遡遊從之宛在水中沚

【曰采采者非一辭也先言蒼蒼繼言淒淒至是可以采矣猶是八月之時白露方下而未止也子貢曰文武之道未墜於地白露未已之況也按秦都是時尙在鎬京之右沚小渚也爾雅云小洲曰渚小渚曰沚小沚曰坻】

蒹葭三章章八句【朱注謂此詩不知所指申培說君子隱於河上秦人慕之而作是詩】

【愚按秦以攻戰爲事詐力相傾其上不重好修之士下亦不知有恬退之節所謂隱君子者誰與卽有之秦人亦必不慕之矣】

終南序曰戒襄公也能取周地始爲諸侯受顯服大夫美之故作詩以戒勸之【歐陽子謂自戎侵岐丰周遂東遷𨿽以岐丰晹秦而終襄公之世不能取之但嘗一以兵至岐至文公始逐戎而取岐丰之地則是詩詠文公也愚按本紀謂文公收周地至岐岐以東獻之周終南山在岐之東南則是並得岐東之地非惟自岐以西也】

終南何有有條有梅君子至止錦衣狐裘顏如渥丹其君也哉

【毛傳興也朱注同終南卽中條山周都丰鎬面對終南梅通作枚與汝墳篇條枚義同至止鄭云受命服於天子而來也逐戎之後奄有岐丰之地終南遂爲秦鎭故盛美之玉藻云錦衣狐裘諸侯之服也又云君衣狐白裘錦衣以裼之渥丹鄭云言赤而澤也其君也哉蘇氏云嚴憚之辭也蔡汝楳云秦人稱其君曰其君也哉而生其矜心周書曰擩子王矣而生其懼心敬肆所以關乎盛衰也】

終南何有有紀有堂君子至止黻衣繡裳佩玉將將壽考不忘

【紀通作屺毛云基也謂山基也爾雅雲山如堂曰密郭璞以爲形如堂者以五色刺文謂之繡以黒靑兩色繡爲兩已相背則名黻衣之章用繪裳之章用繡故云繡裳佩玊見非三命黝珩之舊也壽考不忘祝其居此位服此服長久安寧不忘王命也】

【愚按紀言山之條分枝析如网之有紀也堂言山之展勢開基地形寛平也上章條梅謂其材木足用此章謂形勢可居望君之建都於此也】

終南二章章六句

【愚按岐丰之地自幽王被殺犬戎盤據其中平王以賜襄公使之自取襄公不能取也易世之後至文公始逐戎而有之蓋至是而周之遺民乃重見終南山重覩中國之衣冠也美之爲君祝以壽考周人自是始爲秦人矣】

黃鳥序曰哀三良也國人刺穆公以人從死而作是詩也【應劭云穆公與羣臣飲酒酣言曰生共此樂死共此哀於是三子許諾及公薨皆從死匡衡謂秦穆貴信而士多從死卽其事也括地誌云穆公冢在岐州雍縣東南二里三良冢在雍縣一里故城內迥不相及蓋從死而非同塟也申培說秦穆公卒世子防以三良殉之秦人傷之而作是詩蘇子瞻亦云穆公生不誅孟明豈有死之日而忍用其良罪康公也孔云不刺康公而刺穆公者是穆公命從已死此臣自殺從之非後主之過也】

【愚按穆公養士能得志而令之死是卽穆公死之也蓋霸主之恩惠結人不知王者蕩蕩無私之道也三良從死非殉塟也此後人弔三良墓之詩】

交交黃鳥止於棘誰從穆公子車奄息維此奄息百夫之特臨其穴惴惴其栗彼蒼者天殱我良人如可贖兮人百其身

【毛傳興也朱注同交交羣飛往來之貌郝氏云黃鳥知時以比賢哲棘與桑楚不當止而止亦以譏三子也從穆公者謂從死也此事後之言觀穆公稱諡可見特傑出之稱奄息爲百夫之特故願以百身贖之後皆仿此朱子云三人者不食其言以死從君而詩人不以爲美者死不爲義不足美也晏平仲謂君爲社稷死則死之斯得矣】

【愚按臨其穴是後人弔墓者登臨其壙穴而念秦法之酷三良一時並命甚可懼也若以三良臨穴而惴栗則先自殺矣而猶惴惴於臨穴乎】

交交黃鳥止於桑誰從穆公子車仲行維此仲行百夫之防臨其穴惴惴其栗彼蒼者天殱我良人如可贖兮人百其身

【黃佐云桑人所嘗采亦非安止之地與棘相似防坊通言其行有坊表也】

交交黃鳥止於楚誰從穆公子車鍼虎維此鍼虎百夫之禦臨其穴惴惴其栗彼蒼者天殱我良人如可贖兮人百其身

【楚人所嘗刈亦與桑相似禦猶敵也言其才徳出眾一人足以敵百人也】

黃鳥三章章十二句【楊愼云蒙恬傳曰昔秦穆公殺三良而死罪百里奚而非其罪然則百里奚亦不終秦眞少思哉】

【愚按諡法名與實爽曰繆繆通作穆此詩特表其諡當時或因此事而加此諡也】

晨風序曰刺康公也忘穆公之業始棄其賢臣焉【申培說秦君遇賢始勤終怠賢人譏之】

鴥彼晨風郁彼北林未見君子憂心欽欽如何如何忘我實多

【毛傳興也朱注同爾雅晨風鸇也鴥疾飛貌程子云以晨風興君子取其去來之疾人君好賢待士有道則賢者歸之禮貌不至則浩然去矣郝氏云鸇搏撃羣鳥其疾如風秦俗尙武功士以猛鷙爲賢故以爲比臣擇君如鳥擇木故北林郁而晨風歸諭穆公好賢故賢者望秦國來歸也鄭云穆公始未見賢者之時思望而憂之蓋欽欽然惟恐不見今則忘之矣以穆公之意責康公也言忘我之事實多愚按君子指賢人也憂心謂未見賢而憂思指穆公也秦之彊皆由禮賢所致後之人坐享其成忘其所以致治之故矣我者自賢者而言也遇賢禮衰詩人代爲賢者懷古傷今以刺之】

山有苞櫟隰有六駁未見君子憂心靡樂如何如何忘我實多

【木叢生曰苞櫟卽唐風鴇羽篇所謂栩也秦人謂之柞櫟木不出火惟櫟爲然亦應陰气也羅氏云梓楡以木兼駁馬之名又曰馬梓其樹皮靑白駁犖遙視之似駁馬故名】

【愚按上章指逺方之士歸秦者而言下二章則言秦地所產之材亦不見禮耳】

山有苞棣隰有樹檖未見君子憂心如醉如何如何忘我實多

【爾雅云唐棣栘常棣棣棣之名惟常棣得專之檖毛云赤羅也陸氏云其文細宻如羅郭璞云今楊檖也實似梨而小酢可食嚴氏雲山隰皆有林木可以大國而無賢人乎】

晨風三章章六句

【愚按此詩與蒹葭篇皆是苦秦思周之作謂平王東遷遂忘我周人而不顧也晨風之摶撃北林之陰幽皆以比秦礉慘肅殺之气櫟與棣土產也種種叢生今至於櫟皮斑駁檖而成樹則歷年久矣皆周時遺植也王棄之如遺覩樹思周正以見苦秦之虐也】

無衣序曰刺用兵也秦人刺其君好攻戰亟用兵而不與民同欲焉【按史記周厲王無道西戎反王室滅犬丘大駱之族宣正卽位以秦仲爲大夫誅西戎仲遂死於戎王立其子莊公與兵七千使伐西戎破之盡復大駱犬丘之地命爲西乘大夫居其故地犬丘此詩從徵之士所作】

豈曰無衣與子同袍王於興師修我戈矛與子同仇【朱注賦也毛傳缺嚴氏云曰子者行伍相爾汝也毛云袍襺也玉藻纊爲襺緼爲袍緼謂今纊及舊絮也然則純著新緜名爲襺雜用舊絮名爲袍郝氏云戈二刃旁一鉤矛卽今之鎗同仇謂西戎反王室殺天子之命使此必討之仇也】

豈曰無衣與予同澤王於興師修我矛防與子偕作【澤裏衣也以其親膚近於垢澤故謂之澤郝氏云防柄長戈柄短防三刃上出說文云有枝兵長丈六尺也晁錯云兩陣相近平地茂艸可前可後此長防之地劍盾三不當一仇以心言作以气言】

豈曰無衣與子同裳王於興師修我甲兵與子偕行【甲鎧屬周禮注云古用皮謂之甲今用金謂之鎧】

無衣三章章五句【申培說秦襄公以王命伐戎周人赴之朱義曰岐丰之地𨿽已屬秦然猶有先王之遺民焉故其所以相告語者如此曰王於興師欲其君奉王命而爲討賊復仇之舉也謝氏云讀文侯之命知諸侯無復仇之志矣獨無衣一篇猶見人心焉】

渭陽序曰康公念母也康公之母晉獻公之女文公遭驪姬之難未返而秦姬卒穆公納文公康公時爲太子贈送文公於渭之陽念母之不見也我見舅氏如母存焉及其卽位思而作是詩也

我送舅氏曰至渭陽何以贈之路車乘黃

【朱注賦也毛傳缺鄭云秦是時都雍至渭陽者蓋東送舅於咸陽之地山南爲陽北爲陰水北爲陽南爲陰咸陽在渭水之北故云渭陽孔云雍在渭南晉在秦東行必渡渭路車諸侯之車乘黃四馬皆黃也重耳君晉實借秦穆之力太子防贈以諸侯之儀所以鄭重此行而假以定晉也】

我送舅氏悠悠我思何以贈之瓊瑰玉佩

【嚴氏云送舅而有所思則思母也此詩念母而不言母但言見舅而拳拳不己念母之意自見佩玉之制惟天子用純諸侯以下則玉石雜用玉佩謂珩璜瓊琚之屬】

渭陽二章章四句

【愚按左傳重耳卒後七年康公卽位相去甚逺無緣此時復述其事而著之詩豈亦有慨於令狐之役謂秦昔日曽以厚施而晉今日競以薄報乎晉之負秦非一事矣重耳由秦有晉入晉而卽背秦所謂許君焦瑕朝濟而夕設版焉此其一端也至襄公後遂與秦世仇使呂相絕秦反以令狐之役歸罪於秦且曰康公我之自出謂康公爲忘本者玩渭陽之詩情辭篤摰晉之惡不暴而自著矣】

權輿序曰刺康公也忘先君之舊臣有始而無終也

於我乎夏屋渠渠今也每食無餘於嗟乎不承權輿【朱注賦也毛傳缺夏屋大屋也揚雄方言云自闗而西秦晉之間凡物之壯大者而愛信之謂之夏法言云震風淩雨然後知夏屋之帡幪也鄭云渠渠猶勤勤也每食無餘言今遇我薄其食我才足耳毛云權輿始也造衡始權造車始輿故曰始也承繼也言不能繼其始耳】

【愚按夏屋渠渠言君子館餼之外時嘗置酒設宴於宮庭以爲禮也今惟以食客待之但得食耳無餘賜矣】

於我乎每食四簋今也每食不飽於嗟乎不承權輿【簋以盛稻粱容斗二升內方外圓曰簋外方內圓曰簠四簋注云禮食之盛也毛云四簋黍稷稻粱公食大夫之禮也不飽非特無餘而已】

【愚按承上章每食無餘而言言其時𨿽惟有食而食尙四簋今則食不飽矣蓋禮益衰而意益怠矣】權輿一章章五句

秦國十篇二十七章一百八十一句【謝氏曰秦本戎俗不得齒中國之防盟春秋夷之邑於岐丰其民猶有文武成康之舊俗而秦以法馭之故其發爲詩辭者類多尊君親上之義趨事赴公之敏季札聽其樂而曰是謂夏聲能夏始大憂其將有中國矣】

田間詩學卷四﹤經部﹐詩類﹐田間詩學﹥

欽定四庫全書

田間詩學卷五

桐城錢澄之撰

陳譜略【陳者太皥虙戲氏之墟帝舜之冑有虞閼父者爲周武王陶正武王賴其利器用與其神明之後封其子嬀滿於陳都於宛丘之側與黃帝之後封於薊堯之後封於祝者共爲三恪妻以元女大姬其封域在禹貢豫州之東其地廣無名山大澤西望外方東不及孟諸大姬無子好巫覡禱祈鬼神歌舞之樂民俗化之五世至幽公當厲王時政衰大夫淫亂所爲無度國人傷而刺之陳之變風始作孟諸一作明豬】

【愚按陳卽陳州秦爲潁川郡地漢淮陽國治此伏羲陵在焉周武王克殷求舜之後得虞閼父之子滿封之於陳庸以元女大姬是爲胡公按左傳史趙雲胡公不淫故周賜之姓使祀虞帝則胡公姓嬀武王所賜也左傳又稱夏后氏少康逃奔有虞虞思妻之以二姚虞思在胡公之前仍爲姚姓明是胡公始姓嬀耳】

陳一之十二

宛丘序曰刺幽公也荒淫昏亂遊蕩無度焉【朱注國人見此人嘗遊蕩於宛丘之上故序其事以刺之】

子之湯兮宛丘之上兮洵有情兮而無望兮

【朱注賦也毛傳缺毛云子大夫也鄭云子者斥幽公也此章直是遊人相謂之辭所以喚起下二章而著幽公荒淫之實耳爾雅云丘上有丘爲宛丘郭璞謂中央隆峻狀如一丘諸說以爲四方髙中央下者非也】

【愚按下章所言歌舞之場卽在此丘之下有情謂有遊覽之情無望謂無君人之望一云望責望也謂此歌舞之樂乃吾君之所爲女無責望之也言無望乃所以深望之耳】

坎其撃鼓宛丘之下無冬無夏值其鷺羽

【坎通作竷說文云舞也舞者之行步坎坎然似有所躧而進舊以爲撃鼓聲非也舞必應節撃鼓所以爲舞節也故曰坎其擊鼓值持也鷺鳥之羽可以爲翳舞者所持以指麾翳卽下章所謂翿也與周禮之羽舞不同彼乃翟羽舞人所執衛詩右手秉翟是也此舞師所執宋大樂文舞不用翟羽而用鷺羽正爲此詩所惑】

坎其撃缶宛丘之道無冬無夏值其鷺翿

【毛云盎謂之缶史記藺相如使秦王鼔缶國語缶絲尙宮陳云缶之爲器中虛而善容外圓而善應中聲之所自出者也易之鼔缶見於離詩之擊缶見於宛丘翿纛通翳也陳祥道云春秋傳曰舞師題以旌夏則鷺翿若今大樂工執之以引舞者也詩故云撃鼔撃缶舞鷺羽鷺翿皆以娛神踵大姬之餘習也】

宛丘三章章四句【春秋桓五年書正月甲戌己丑陳侯鮑卒谷梁傳云陳侯以甲戌之日出己丑之日得不知死之日故舉二日以包也此詩蓋刺陳侯鮑也】

【愚按自幽公以來遊蕩無度陳侯鮑出而不返流獘使然卒至靈公淫乎夏氏株林之適匪朝伊夕皆幽公作法於涼所致耳】

東門之枌序曰疾亂也幽公淫荒風化之所行男女棄其舊業亟防於道路歌舞於市井耳【陳俗巫覡盛行女子往往棄其業而往觀焉詩以刺之譜云大姬無子好巫覡禱祈鬼神歌舞之樂民俗化而爲之是也孔云大姬無子而左傳子產謂陳我周之自出杜預注陳周之自出者蓋大姬於後生子以禱而得子故彌信巫覡也】

東門之枌宛丘之栩子仲之子婆娑其下

【朱注賦也毛傳缺枌白楡也陸氏云先敷葉後著莢楡性扇地故其陰下五穀不植而人就以息焉栩解見前枌栩之陰皆人之所趨而聚者子仲氏也子女子卽女巫也婆娑盤辟舞也舞所以娯神或舞於枌之下或舞於栩之下明非一時非一處也】

谷旦於差南方之原不績其麻市也婆娑

【孔云無陰雲風雨謂之谷旦旦朝也谷善也差不相值也朱注差擇也言以谷旦另擇舞塲而遷也子仲之子向皆婆娑於枌栩之下今忽徙於南方之原自故處求之不可得矣市卽原上之市也諸婦女聞其所在因棄麻不績往從而觀之】

谷旦於逝越以鬷邁視爾如荍貽我握椒

【逝往也鬷通作縂說文云聚束也孔云麻縷每數一升用繩紀之邁行也言挾其麻總而行不暇績也蓋急欲從觀子仲子之婆娑舞耳荍爾雅云蚍衃也郭璞云今荊葵也其花自根及幹而上連接甚密有類蟣窠故名蚍蜉觀子仲子者士女湊集亦如此密也椒實芬香取以相貽辟除不祥之意周禮女巫掌嵗時祓除釁浴如今上已修禊以薰艸香藥沐浴滌邪穢是也】

【愚按椒性暖宜子其實蕃衍以貽婦女取多子之義此尢婦女所敬信而樂觀者大姬之好巫覡本由禱子故以爲俗】

東門之枌三章章四句【按漢王符潛夫論曰詩刺不績其麻女也婆娑今多不修中饋休其蠶織而起學巫祝鼔舞事神以欺誣細民熒惑百姓婦女羸弱則此詩正指巫覡之事】

衡門序曰誘僖公也願而無立志故作是詩以誘掖其君也【歐陽子亦云詩人以陳僖公性不恣放可以勉進於善而惜其懦無自立之志故作詩以誘進之】

衡門之下可以棲遲泌之洋洋可以樂饑

【朱注賦也毛傳缺毛云衡門橫木爲門說文云牛觸橫大木蓋牛好抵觸用橫木闌制之不曰忘饑而曰樂饑惟樂而饑𨿽饑亦樂矣樂饑一作饑說文云治也】

豈其食魚必河之魴豈其取妻必齊之姜

【歐陽子云如食魚凡魚皆可食若必待魴鯉則不食魚如取妻諸姓皆可娶必娶齊宋則不取妻矣此所謂誘掖之也】

豈其食魚必河之鯉豈其取妻必宋之子

【齊姜宋子言其族類之貴足爲系援非謂色之美也】

衡門三章章四句【序言誘僖公誘其求賢也言衡門泌水之間大有其人愚按可以豈必數字其人苟安知足無求仕之心賢不求仕君宜急求之也】

東門之池序曰刺時也疾其君之淫昏而思賢女以配君子也

東門之池可以漚麻彼美淑姬可與晤歌

【毛傳興也朱注同漚久漬也孔云謂漸漬之使之柔韌也宋均云麻枝葉成謂之衣三變圭成形一變也漚取皮二變也績成爲縷三變也】

東門之池可以漚紵彼美淑姬可與晤語

【紵說文云檾屬陸璣云紵亦麻也科生數十莖宿根在地至春自生不嵗種也荊之間一嵗三収】

東門之池可以漚菅彼美淑姬可與晤言

【爾雅云白華野菅左傳引詩𨿽有絲麻無棄菅蒯蒯與菅皆謂苕也黃華者俗名黃芒卽蒯也白華者俗名白芒卽菅也紵菅二物皆賤於蔴古人貴麻與絲並言故說文云衣錦檾衣曹風曰麻衣如雪】東門之池三章章四句【序謂思賢女以配君子欲借其晤歌語言爲成徳之助比之池之漚麻漸漬而不自知也士大夫不能格君因其好色思得淑女以黙化之亦不得已之極思矣】

【愚按淑姬自是賢女之稱諸家以爲指夏姬謬矣蓋因淫於夏姬迷而不返而思得淑姬之美者以奪其所惑耳】

東門之楊序曰刺時也婚姻失時男女多違親迎女猶有不至者也

東門之楊其葉牂牂昏以爲期明星煌煌

【毛傳興也朱注同鄭云楊葉牂牂三月中也興者諭時晚也失仲春之月親迎之禮以昏時女不肯時行乃至大星煌煌然】

東門之楊其葉肺肺昏以爲期明星晢晢

【肺肺猶沛沛與蔽芾同郝氏謂霜降以後冰泮以前皆昏姻之期楊葉如此春已暮矣親迎以昏爲期今啟明之星煌煌晢晢而猶不至違禮可知】

東門之楊二章章四句【朱注此亦男女期防而有負約不至者故因其所見以起興也按周語定王六年單襄公假道於陳以聘於楚火朝覿矣道茀不可行也及陳陳靈公與孔寧儀行父南冠以如夏氏畱賓不見何氏謂此詩正此時所作詩言楊葉牂牂肺肺皆赤色也霜降後則楊葉色赤正心星晨見之時靈公經東門而適株邑其相訂約皆以昏爲期及至啟明之星煌煌然而猶盥桓不忍去也】

墓門序曰刺陳佗也陳佗無良師傅以至於不義惡加於萬民焉【陳佗陳文公之子桓公鮀之弟桓公疾病佗殺其太子免而代之國人大亂佗奔蔡蔡人殺之此詩追咎先君不能爲佗置良師傅致有弒逆之事也】

墓門有棘斧以斯之夫也不良國人知之知而不已誰昔然矣

【毛傳興也朱注同毛云斯析也墓門幽閒希行用生此棘薪惟斧可以開拆之諭陳佗無賢師良傅以開導之也毛云夫傅相也鄭云陳佗之師傅不良羣臣皆知之已猶去也知其罪惡而不誅退終致禍難】

【愚按墓門不宜有棘而有棘者嘆剪除之不早也誰昔猶云疇昔言其不置良師傅縱惡養亂蓋非朝夕之故矣】

墓門有梅有鴞萃止夫也不良歌以訊之訊予不顧顚倒思予

【鴞與梟異廣雅以爲鳥廣志云鴞楚鳩所生如蛩蛩巨虛種類不滋乳也嚴氏云萃集非一鴞諭羣小附和之眾慫惥之爲惡也歌以訊之訊予不顧指昔日言顚倒思予指今日言訊爾雅云告也𨿽訊之而我言終不蒙其顧念使地下有知必思我所歌之言然已無及矣】

【愚按梅華實皆在眾木之先指太子免也鴞惡鳥攫鳥子而食鴟鴞篇所謂旣取我子是也指陳佗言萃止言惡黨聚也】

墓門二章章六句

【愚按此詩當是陳之忠臣於太子被弒之時哭桓公之墓追恨其昔言之不見信也梅棘皆墓門所見者因以起興左傳載陳佗如鄭涖盟歃如忘泄伯料其必不免夫臨大事而如忘者其心必專有在也佗之黨非一人謀非一日矣國人知之忠臣言之而桓公不早爲之所寧無追咎之乎】

防有鵲巢序曰憂讒賊也宣公多信讒君子憂懼焉【史記載宣公有嬖妾生子欵欲立之殺其太子禦宼禦宼素愛厲公子完完懼禍及乃奔齊此其信讒之一證也】

防有鵲巢卭有防苕誰侜予美心焉忉忉

【毛傳興也朱注同防隄也羅氏雲鵲水大則巢髙水小則巢卑陸氏云鵲巢居而知風嵗多風則去喬木巢傍枝故能髙而不危也蓋鵲性多懼就利違害莊子所謂瞿鵲子者義取此言其時瞿瞿驚顧以防患也禽經曰燕以狂防鵲以驚瞿卭丘也苕艸之秀也陸氏云苕饒也幽州人謂之翹饒可生食如小豆藿也苕可生食故曰防苕陸氏云言不驚懼之故防有鵲巢不殘賊之故卭有防苕也侜爾雅云誑也鄭云予美謂宣公也忉當作怊悲也言鵲以巢於防而安苕以生於丘而茂我爲讒人所搆憂心靡寧則鵲苕之不如矣】

中唐有甓卭有防鷊誰侜予美心焉惕惕

【唐訓大周禮以唐弓爲大弓廟之中路謂之唐此所居宮室之中路爲大也甓瓴甋也鷊綬艸也按甓卽防甎之類以甓中路所以防圯壊坦踐履也鷊五色作綬文故曰綬艸陸氏云鷊綬鳥也鷊善相其天而吐綬樂則見其文采有戕賊之疑則不吐也歐陽子云讒言惑人非一日一夕之故如鵲巢積累以搆成之又加苕饒之蔓引牽連以及之也中堂有甓非一甓也必湊砌而爲路綬艸亦雜眾色以成文猶多言交織以成謗如萋菲篇之貝錦也皆主讒言】

【愚按吐綬鳥閩粵間有之遇天晴正午則吐物長數寸五色如綬過午不吐未必如陸所云也且鳥產於極南恐非陳地所有言中堂壘甓瀉水下浸卭有防鷊吐綬成采我爲讒人所構觸步畏途有懷莫吐是甓與鷊之不如矣】

防有鵲巢二章章四句

【愚按詩當是太子禦宼被殺公子完出奔國人爲完憂危而作也子美指完侜周同言誰爲周旋之也然鵲巢必獲其安唐甓必履其坦防苕防鷊必不爲人所吐棄完之後大於齊於此詩已先兆之矣】

月出序曰刺好色也在位不好徳而悅美色焉

月出皎兮佼人僚兮舒窈糾兮勞心悄兮

【毛傳興也朱注同說文云皎月之白也郝氏雲月主陰司昏俾夜作晝比女色也佼姣同孔云方言自闗而東河濟之間凡好謂之姣僚好貌舒遲也窈糾舒之姿也悄黙憂也言所思者匪才匪徳一佼人耳反復思念至於勞心展轉不已所以爲刺】

【愚按當月出之時思其人僚然姣好與皎月相映且憶其人於月下遲回卻步脈脈以相思也】

月出皓兮佼人懰兮舒懮受兮勞心慅兮

【皓本作顥說文云白貌懰劉同劉殺也謂心如刀刺也懮愁也楚辭云傷余心之懮懮受謂受諸憂愁向誰吐也慅動也】

【愚按懰與懮皆指佼人獨處傷愁之情自所歡思之爲騷然不寧耳】

月出照兮佼人燎兮舒夭紹兮勞心慘兮

【照明所燭也愚謂照廣也兩地皆見也燎如火之燎原不可撲滅此當自佼人之思已不見而言說文雲天屈也紹糾也慘作懆愚謂傷也】

【愚按此章蓋想其對月之思至於中心如燎屈鬰糾而不可解則吾心安得不爲之慘傷乎】月出三章章四句【朱注此亦男女相悅而相念之詩】

株林序曰刺靈公也淫乎夏姬驅馳而往朝夕不休息焉【夏姬陳大夫禦叔之妻徵舒之母鄭女也徵舒字子南】

胡爲乎株林從夏南匪適株林從夏南

【朱注賦也毛傳缺郡國志陳有株邑蓋朱襄之地今柘城縣也楚殺徵舒左傳謂之戮夏南是知夏南卽徵舒也言從夏南者婦人夫死從子夏南爲株林主故以夏南言之】

【愚按胡爲乎二句訝之也匪適株林二句從而疑之也言必無此理也始訝之而終疑之深於譏者矣】

駕我乘馬說於株野乘我乘駒朝食於株

【乘馬指靈公也乘駒指孔寜儀行父也毛云大夫乘駒】

【愚按上章言適株林其地尙泛由株林而株野由株野而食於株明明在夏南之所居矣𨿽欲爲之隱諱不可得也於乘馬者言稅野於乘駒者言朝食互相備也抑又甚大夫之惡以爲君諱者然】株林二章章四句【朱善云衛之亂至墻有茨而極於是有狄入衛之禍陳之亂至株林而極於是有楚入陳之禍然則非狄與楚之能爲禍宣姜夏姬召之所謂女戎也】

澤陂序曰刺時也言靈公君臣淫於其國男女相悅憂思感傷焉【朱注此詩之防與月出相類按月出男思女之辭此則女思男也觀篇中碩大且捲等句可見】

彼澤之陂有蒲與荷有美一人傷如之何寤寐無爲涕泗滂沱

【毛傳興也朱注同毛云陂澤障也蒲說文云似莞而褊有脊滑柔而溫荀子云與時屈伸柔從若蒲葦陸氏云荷善傾攲蒲無骨榦而柔從蒲可以爲蓆取以況女荷蕳菡萏別言之以況所思之男子也鄭云傷思也無爲他無所事也】

彼澤之陂有蒲與蕳有美一人碩大且捲寤寐無爲中心悁悁

【蕳蘭也荷比其容華蕳比其芬香也捲猶鬈也鬂好貌】

彼澤之陂有蒲菡萏有美一人碩大且儼寤寐無爲輾轉伏枕

【菡萏荷華之未舒者以況年少也儼矜莊貌】

【愚按儼謂不露狎邪之態使人測也此女所喜而思者】

澤陂三章章六句

【愚按序不指靈公言公之淫亂使國人男女相悅習以成俗也然觀首篇曰子之湯兮則陳之男女借禱祀以遊觀久矣禮禁婦女無觀遊觀者淫之始也故始以宛丘終以澤陂】

陳國十篇二十六章一百二十四句

檜譜略【檜者髙辛氏火正祝融之墟在禹貢豫州外方之北滎波之南居溱洧之間祝融氏名黎其後八姓惟妘姓檜者處其地焉當夷王厲王之時檜公不務政事而好潔衣服大夫去之於是檜之變風始作】

【愚按鄭桓公用史伯之謀以圖檜桓公死犬戎之難其子武公始滅檜而遷國焉鄭語史伯曰主芣騩而食溱洧按芣騩卽大隗具茨山也在密縣水經稱潩水出大騩山卽溱洧之源也其水一東流一東北流至新鄭而防爲雙泊河本檜地鄭都於此朱注謂卽鄭州非也】

檜一之十三【蘇氏以爲檜詩皆爲鄭作如邶鄘之於衛也】

【愚按若是鄭詩當列諸鄭風之前如邶鄘之先衛魏之先唐以明檜之卽鄭矣無緣次於陳之後蓋檜𨿽滅而其詩上憂君而下念民讀素冠而生孝思讀匪風而生忠義詩止四篇聖人所急錄也】

羔裘序曰大夫以道去其國也國小而廹君不用道好潔其衣服逍遙遊宴不能自彊於政治故作是詩也【郝氏云檜君之過不在潔衣服大夫之去亦不以潔衣服特以逍遙不能自彊故托辭於衣服言服飾之外都無所事云爾猶曹風之蜉蝣也】

羔裘逍遙狐裘以朝豈不爾思勞心忉忉

【朱注賦也毛傳缺鄭云羔裘諸侯之朝服也玉藻云君衣狐白裘錦衣以裼之論語狐貉之厚以居則狐裘燕服也逍遙而以羔裘是法服爲嬉遊之具矣視朝而以狐裘是臨禦爲防媟之塲先言逍遙後言以朝是以逍遙爲急務而視朝在所緩矣忉當作怊悲也莊子云怊怊乎若嬰兒之失其母是也】

羔裘翺翔狐裘在堂豈不爾思我心憂傷

【孔云以朝者謂日出視朝在堂者謂正寢之堂人君日出視朝畢乃退適路寢以聽大夫所治之政二者於禮同服羔裘今皆以狐裘二章互見之】

羔裘如膏日出有曜豈不爾思中心是悼

【陸氏云日出有曜然後見其如膏此正聽朝之時而反以燕遊又與狐裘以朝狐裘在堂異矣按如膏祗於遊燕時見之上言以朝次言在堂則遊燕之後尙有視朝適寢之時今並視朝在堂皆無之則自辧色而起以至竟日皆遊宴也】

羔裘三章章四句【國語史伯謂鄭桓公曰檜仲恃險有驕侈怠慢之心而加之貪冒此詩蓋驕侈怠慢之實證也】

【愚按檜君無大過惡而其勢必至於亡國有識者見防而去旣去而故主之思有不能恝然者故爲此詩】

素冠序曰刺不能三年也【周衰禮廢三年之喪不行如春秋諸侯居喪而親迎盟防徵伐大夫以下可知孟子去春秋未逺而滕之父兄曰吾宗國魯先君莫之行吾先君亦莫之行魯猶不行他國更可知矣】

庶見素冠兮棘人欒欒兮勞心慱慱兮

【朱注賦也毛傳缺庶見者憂不得見之辭素冠大祥之冠玉藻云縞冠素紕旣祥之冠也注云紕緣邊也黒經白緯曰縞其冠用縞以素爲紕故謂素冠孔云凡言素者皆謂白絹未有以布爲素者鄒氏云親喪再期則大祥之後將卽吉於是不以布爲而以縞不以采緣而以素蓋𨿽漸易凶而不敢遽用吉也居喪而骨立見者爲棘人卽此冠素冠之人也說文無慱字依作團結聚不散之謂欲一見而終不得見其勞心如此輔氏曰言庶見素冠繼以棘人欒欒言服與情之相稱也不然服於外而忘於內亦何爲哉】

庶見素衣兮我心傷悲兮聊與子同歸兮

【毛云素冠故素衣也謝氏云同歸如書云同歸於治同歸於亂】

【愚按喪禮久廢爲此詩者亦不能獨行但得見有素衣冠之一人卽與之同歸矣歸於禮也】

庶見素韠兮我心蘊結兮聊與子如一兮

【韠說文云韍也所以蔽前以韋爲之古者席地而坐以臨爼豆故設蔽膝以備濡漬惟冕服謂之韍他服曰韠禮大祥祭服朝服縞朝服之制緇帶素韠韠從裳色則素韠是大祥祭服之韠詩人所願見謂其能舉祥祭者耳終喪而後有祥喪禮不終則未祥而服已除無論禫也】

【愚按上章同歸言同歸於禮也此言如一欲與同心遵禮服制如一二人同心則不爲俗所奪亦漸可以變俗矣】

素冠三章章三句【按上章刺檜君在位好潔衣服計其居先君之喪服制必不能如禮此詩亦當爲刺檜君而作】

隰有萇楚序曰疾恣也國人疾其君之淫恣而思

無情欲者也【朱注以爲政煩賦重人不堪其苦而作】

隰有萇楚猗儺其枝夭之沃沃樂子之無知

【毛傳興也朱注賦也陸氏云萇楚今羊桃是也葉長而狹華紫赤色其枝莖弱過一尺引蔓於艸上猗通作倚依也儺通作弱長貌夭少好貌沃沃光澤貌子指萇楚猶今人對物而稱爾也愚按此詩困於賦役借萇楚以起興不自訴現前之苦而但羨少時之樂又不直言人少之無知爲樂而以萇楚夭之沃沃無知爲樂寄興愈逺而情愈廹矣萇楚之夭而沃諭人幼時不識不知無家無室𨿽有虐政漫不闗心壯大以來始有憂慮始有家室種種苦事回思少時不知有困於賦役之事誠足樂耳無知無室無家恰似爲萇楚之夭者而言情辭甚幻】

隰有萇楚猗儺其華夭之沃沃樂子之無家

【陸氏云有一種羊桃華實皆連理故取以諭室家之義】

【愚按萇楚枝條本弱漸且開花結實則枝益重而弱益甚諭有家有室人事日繁而身愈困也】

隰有萇楚猗儺其實夭之沃沃樂子之無室

【女以男爲家男以女爲室華之敷在外故以興家實之含在內故以興室】

【愚按百姓之困至以無家無室爲樂則國事可知】

隰有萇楚三章章四句

【愚按萇楚莖弱稍長則引蔓於艸艸不能自立則萇楚安得不僕地乎而萇楚不知猶生意沃沃也人非萇楚焉能如其無知無室無家故憂戚無以爲主以比國小君弱逼於大國將有危亡之勢民無所依附也】

匪風序曰思周道也國小政亂憂及禍難而思周道焉【呂氏云匪風思周道何也曰政出天子則彊不淩弱各得其所政出諸侯則徵發之煩供億之困侵伐之暴惟小國偏受其禍所以惓懷宗周爲獨切也戰國時厲喜爲韓王曰大國惡有天子而小國利之以詩驗之其理益明】

匪風發兮匪車偈兮顧瞻周道中心怛兮

【朱注賦也毛傳缺匪風猶言非常之風發風大起也偈疾也漢書作揭云髙舉也車升髙則在車上者必震蕩不安此車中卽事之語孔云言顧瞻則周道已過回首顧之按顧瞻𨿽指適周之路而意之所托仍在西周盛時其禮樂刑政布在方策者與今之所行大不相同孔子云我觀周道幽厲傷之是也】

匪風飄兮匪車嘌兮顧瞻周道中心弔兮

【毛云回風爲飄嘌無節度也車聲也上言風發未明其爲何風此言飄則回風也上言車偈則行不安此言嘌則其不安之見於車聲者也上言怛此言弔先驚痛而後悲傷也】

誰能烹魚漑之釜鬵誰將西歸懷之好音

【說文云鬵大釡也陸徳明云鼎上大下小若甑曰鬵烹魚以諭治國曰漑之者取洗濯更新之義王城在滎陽之西然此詩之所念者西周周猶都鎬當是幽王世之詩】

【愚按此與大東詩皆一時事檜人行役於周皆所謂東國大夫也大東詩曰周道如砥懷古也此云顧瞻周道傷今也匪風言風起異常不可謂之風匪車言車行臲不可謂之車蓋王室獘政多端四方來者視周道爲畏途耳積獘已久須洗滌一新如烹魚而漑釡鬵猶易所云顚趾出否也有新政聞諸四方則好音也今四方諸侯西向而歸心者誰乎庻防以好音懷之所謂懷諸侯也蓋四方離心久矣】匪風三章章四句

【愚按此詩作於幽王之世正當王室多難鄭桓公方爲寄孥與賄之謀以圖檜時也大夫乃以王室爲憂憂王室正所以憂下國耳使王室無故桓公豈預爲逃死之訃亦豈能用成周之眾以伐人國者乎嫠不卹其緯而憂宗周之隕誠見其禍之必相及也】

曹譜略【曹者禹貢兗州陶丘之北雷夏荷澤之陰周武王旣定天下封弟叔振鐸於曹今定陶是也夾於魯衛之間曹之後世𨿽爲宋所滅宋亦不數伐曹故得寡於患難十一世當周惠王世政衰昭公好奢而任小人曹之變風始作】

【愚按曹定陶是也一統志謂卽曹州金大定末河決徙治州東北七十里明初攺州爲縣正綂間復置曹州於古曹國漢有定陶國想此地屬定陶耳孔云魯在其東南衛在其西北魯衛𨿽大於曹畏懼覇主不敢侵伐所以寡於患難而驕侈無復重厚之風也】

曹一之十四

蜉蝣序曰刺奢也昭公國小而廹無法以自守好奢而任小人將無所倚焉【朱注此詩蓋以時人有玩細娛而忘逺慮者故以蜉蝣爲比而刺之序以爲刺其君】

【愚按序謂刺奢正指任用小人章服充滿於朝所謂三百赤芾是也非以修飾衣裳之爲奢也】

蜉蝣之羽衣裳楚楚心之憂矣於我歸處

【毛傳興也朱注比也蜉蝣渠略也夏小正云蜉蝣有殷殷者眾也羅氏云鶴壽千嵗以極其遊蜉蝣朝生暮死以盡其樂蓋以旦暮爲期逺不過三日耳取興於蜉蝣之羽者以羣臣徒竊衣服以華其躬不知其死亡之無日也憂詩人憂曹君也】

【愚按末句於我歸處等句當爲大夫言也無徳而竊章服服之不稱比之蜉蝣朝暮之榮而已故爲之心憂曰歸處歸息歸說不卽勉其去位且勸其暫歸如後世乞休沐之例曰於我者欲其於已取法也計此時心憂者已先歸矣】

蜉蝣之翼采采衣服心之憂矣於我歸息

【歸息者由處而息也】

蜉蝣掘閱麻衣如雪心之憂矣於我歸說

【掘說文作堀突也卽所謂堀起也閱猶閱人閱世之閱言其從土中突出而爲人所見也鄭云麻衣深衣諸侯之朝服朝夕則深衣也孔云衣純用布而色白者惟深衣爲然淩蒙初云說謂從容開諭之正上章所以欲其歸處歸息之意朱注說音稅舎息也猶言稅駕也】

【愚按掘閱兼起滅二義言突然之間已閱人世一度猶云石火電光也】

蜉蝣三章章四句【鄒氏疑爲刺曹羈作魯莊二十三年曹莊公射姑卒明年冬戎侵曹曹羈出奔陳蓋在位日淺無如羈者羈方在喪故曰麻衣如雪而先之以楚楚采采意羈亦如魯昭公居喪而不哀在戚而有嘉容乎詩人逆知其稅駕無所諷以於我歸處殆如楚申亥舎靈王於家之爲矣】

候人序曰刺近小人也共公逺君子而好近小人焉

彼候人兮何戈與祋彼其之子三百赤芾

【朱注興也末章比也毛傳缺毛云人道路送迎賓客者孔云秋官有環人掌訝皆掌送迎賔客按環人掌執節導引使門闗無禁掌訝以禮送迎詔贊進止人則何戈兵防衛姦宼𨿽同是送迎而職掌不同何與荷同說文云儋也毛云祋殳也芾韠也以韋爲之卽蔽膝也大夫以上赤芾乘軒言候人𨿽一職之防旣系籍於公猶當勤率所屬以各供其事蕞爾曹佩赤芾者三百人何功徳稱此服哉晉文公入曹令三百人獻狀亦謂其無勞竊位故責令自陳功狀也】

【愚按諸侯之制大夫五人以曹之小國舉羣臣不能三百而況大夫乎三百人者曹君之諧臣媚子也赤芾亦假借服色以榮其軀非眞有位也候人𨿽防各有所司以不忝其職則此赤芾者何爲也哉】

維鵜在梁不濡其翼彼其之子不稱其服

【毛云鵜濩澤鳥也郭璞云今之鵜鴣也俗呼之爲淘河魏黃初中嘗有鵜集靈芝池文帝識之曰此詩人所謂污澤也曹詩刺共公逺君子近小人今豈有賢智之士處於下位否則斯鳥胡爲而至哉鵜出沒污澤而得魚今在梁之上而竊人之魚以食未嘗濡濕其翼猶之子無功而竊祿也】

維鵜在梁不濡其咮彼其之子不遂其媾

【咮說文云鳥口也陸氏云鵜性沈水食魚則濡其咮翼宜矣今徒立於粱上非特不濡其翼又且不濡其咮小人無嘉言獻防尸居於位亦猶是也】

【愚按易於君臣之相遇比之婚媾媾遇之厚也言此輩無功受祿大負君之厚遇之意不遂猶言負也】

薈兮蔚兮南山朝隮婉兮孌兮季女斯饑

【薈蔚艸多貌南山曹南山也按春秋盟於曹南卽此山鄒氏云周禮眡祲掌十煇之法九曰隮隮者虹也虹映日而成朝焉日在東則虹在西而雨輒隨之蝃蝀之詩朝隮於西崇朝其雨是也薈蔚夤緣山岊而虹見於西又當邀雨澤之霑被見君寵方隆而未艾也婉孌季女之容也君子之持身如處子故以季女目之】

【愚按山以出雲致雨朝隮則淫邪之气所致非時雨也南山之艸木所以薈蔚者以常邀朝隮之雨耳諭君有邪徳所寵用者皆邪人也彼婉孌之季女堅貞自守肯從邪以干祿乎惟祿徧邪嬖季女斯以饑耳序曰共公逺君子而好近小人由小人日近故君子自逺通篇好近小人惟此末二句見君子之逺】人四章章四句【朱注引左傳晉文公入曹數其不用僖負羈而乘軒者三百人與此詩合】

【愚按晉語重耳如楚子玉請止狐偃王曰不可曹詩曰彼其之子不遂其媾郵之也夫郵而效之郵又甚焉則曹風此詩傳於文公未返國之前久矣僖負羈事在後也】

鳲鳩序曰刺不壹也在位無君子用心之不壹也【郝氏云民風不醇由上無身教而下無表率也故君必誠一爲本天下不見君子之心見君子之儀而卽儀可以徵心】

鳲鳩在桑其子七兮淑人君子其儀一兮其儀一兮心如結兮

【毛傳興也朱注同鳲鳩亦作屍鳩稭鞠也一名布谷牝牡飛鳴翼相摩拂取其骨佩之宜夫婦嚴氏云卽郯子所謂鳲鳩氏司空也鳲鳩平均故爲司空平水土陸氏云鳲鳩有均壹之徳其哺子朝自上而下暮自下而上均也其子在梅在棘在榛而已常在乎桑壹也儀度也毛云義也凡舉動之合義而有法度者謂儀儀之一由其心之貞固而不變也淮南子曰賈多端則貧上多技則窮心不一也有百技而無一道𨿽得之弗能守故曰其儀一兮心如結兮君子其結於一乎劉向云鳲鳩之所以養七子者一心也君子所以理萬物者一儀也以一儀理物天心也】

鳲鳩在桑其子在梅淑人君子其帶伊絲其帶伊絲其弁伊騏

【毛云在梅飛在梅也蘇氏雲從其在梅則失其在棘從其在棘則失其在榛居一以俟之無不及者帶大帶也絲素絲也玉藻篇天子諸侯皆素帶廣皆四寸素熟絹也大夫帶亦用素惟辟緣之色君朱緑大夫黃其辟緣之制天子諸侯皆終辟謂竟此帶盡緣之也郝氏云弁制大於冠古冠止撮發弁下覆額騏當作周禮注引此作綦書顧命四人綦弁馬融本亦作騏蓋騏綦古通用耳綦又與通弁飾也皮弁之縫中貫結五色采玉以爲飾也周禮尊卑皆得服皮弁所異者耳此言其衣服有常服有常卽儀有常而心可知矣】

鳲鳩在桑其子在棘淑人君子其儀不忒其儀不忒正是四國

【忒毛云疑也人無常度故可疑其儀不忒者明白洞達表裏如一不令人有疑惑也正四國者謂足以表正四國也】

鳲鳩在桑其子在榛淑人君子正是國人正是國人胡不萬年

【陸氏云榛卑小於棘梅先實棘後之榛又後之故詩以此爲序陳櫟曰心結而儀一且不忒表裏一也四國國人之皆正逺邇一也由是久而胡不萬年久近一也】

【愚按上章言以不忒之儀能正四國則所及逺於國人矣此章始言正是國人而不云其儀謂國人化之皆有儀也】

鳲鳩四章章六句

【愚按此詩以鳲鳩名篇鳲鳩有均壹之徳其均也常均均亦一也故序曰刺不一也一者心也而驗之於儀傳曰有威可畏有儀可象謂之儀其帶其弁儀之一端所謂其儀者不忒是也不忒者父子兄弟之足法也惟其一故足法耳又序曰在位無君子用心之不壹也則似兼君臣言君君臣臣各守其常則紀綱法度秩然不亂國人奉以畫一四國以爲表率矣】

下泉序曰思治也曹人疾共公侵刻下民不得其所憂而思明王賢伯也【朱注謂王室陵夷而小國困故以寒泉下流而苞稂見傷爲比】

洌彼下泉浸彼苞稂愾我寤嘆念彼周京

【毛傅興也朱注比而興也洌寒也下泉泉下流也物叢生曰苞稂郭璞曰莠類也與禾相雜古者以飼馬魯仲孫它馬餼不過稂莠謂此也愾說文云太息也寤嘆者悲憤在中惟寐則稍忘耳一寤則愾然發嘆矣周京念其盛時也泉水寒洌不能生物比國政侵刻也田無五穀惟稂與蕭比閭閻凋無力供誅求也】

洌彼下泉浸彼苞蕭愾我寤嘆念彼京周

【蕭蒿也】

洌彼下泉浸彼苞蓍愾我寤嘆念彼京師

【蓍蒿屬陸氏云蓍艸之壽者也上二章皆言京周此稱京師言周嫌同於列國隱然有共主之尊】

芃芃黍苗陰雨膏之四國有王郇伯勞之

【芃盛也徐鍇云言泛泛若風之起陸氏云方黍之苗也暑雨暴息無陰雲以覆之日隨蒸焉則苗槁矣故以陰雨爲譱國語趙衰對秦穆公曰重耳之卬君也若黍苗之卬陰雨也若君實庇廕之使能成嘉報正此謂也郇伯郇侯爲州伯文王子按左傳畢原酆郇文之昭也】

【愚按泉在下者所及有限況洌則不能生物徒使黍苗化爲稂蕭而已以諭伯國主盟小國之重困也明王在上四國共稟一尊又有方伯以時巡省諸侯賴之若黍苗之卬陰雨無所資於下泉矣陰雨之膏非下泉之洌比也黍苗之芃非稂蕭之浸比也此所以念周京之盛耳】

下泉四章章四句【左傳昭二十三年王子朝入於王城於是子朝稱西王天子居於狄泉稱東王狄泉者成周也何氏謂卽下泉是也二十五年晉人爲黃父之防以謀王室令諸侯之大夫輸王粟具戍人曹人與焉二十七年復防於扈令戍周也曹人亦與焉時子朝奔楚子朝之黨多在王城王畏之劉文公與萇欲城成周天子使告於晉晉魏舒韓不信如京師合諸侯之大夫於狄泉尋盟且城成周曹人又與焉此詩殆曹大夫受役於周喜而賦也下泉卽指狄泉自周公營洛以來空而不居東遷以後荒廢久矣天王居之蓋儼然京師也而凋獘已甚所見者蕭稂苞艸而已合諸侯以城成周王得寧處今而後四國始有王也𨿽諸侯之勞實盟主有以勞來之耳故以邭伯誦晉歸功於晉焉】

曹國四篇十五章六十八句

豳譜略【豳者后稷之曽孫曰公劉者自邰而出所徙戎狄之地名今屬扶風枸邑公劉之先不窋以夏太康時失其官守竄於此地至公劉復修后稷之業勤卹愛民民咸歸之而國成焉其封域在禹貢雍州岐山之地原隰之野至商之末世太王又避戎狄之難入處於岐陽民又歸之公劉之出太王之入𨿽有其異由有事難之故皆能守后稷之教不失其徳成王之時周公避流言之難出居東都二年思公劉太王居豳之職憂念民事至苦之功以比序已志太師大述其志主意於豳公之事故別其詩以爲豳國變風焉郝氏云七月豳俗也始二南而終邠者邠周道之始二南周道之成也左傳吳季札觀魯樂邠次齊先秦及夫子刪詩以邠終思周公也然周公之詩何不遂以屬魯周公未嘗一日居魯也邠何不遂爲雅乎公劉艸創區區耳未足比諸侯而況可爲天子乎稱風本舊也鴟鴞以下非豳亦屬豳何也皆周公之事也周公老於周而魯無風可系進不敢系於周南故退而系之邠也】

【愚按周自后稷封邰邰今武功縣也迨不窋失官始去邰而竄於戎狄之間今慶陽府有不窋城是其地也再傳至公劉復遷於邠邠在今邠州與武功縣皆屬西安府相去百餘里是公劉遷邠乃自不窋城復遷入內地也自公劉至古公十世居邠邠今猶有古公城古公避狄人之難乃由邠而遷於岐周自此始大系周公之詩於豳者周公之志也周公是時身不在朝端其詩不得列諸二雅亦未嘗退居魯國又不得列諸國風思王業之始於豳因自署爲豳人而列其詩爲豳風亦猶令士大夫之書題姓氏標其先世之郡國也】

豳一之十五

七月序曰陳王業也周公遭變故陳后稷先公風化之所由致王業之艱難也【朱注周公以成王未知稼穡之艱難故陳后稷公劉風化之所由使蒙瞽朝夕諷誦以教之金履祥雲讀七月之詩意爲邠之遺詩周公陳之以爲蒙工之頌使成王知故國衣食之原然不居二南之前而居變風之末何也蓋詩皆采之當世而前世之詩存者不可泯也故豳七月附於十五國風之後猶商那附於三頌之末也徐光啟云讀七月想其先公之所以爲教不過世間一勤儉忠厚之家而已然一家如此其家必興一國如此其國必昌昔人有言太和在成周宇宙又曰王道本乎人情信其然與】

七月流火九月授衣一之日觱發二之日栗烈無衣無褐何以卒嵗三之日於耜四之日舉趾同我婦子饁彼南畝田畯至喜

【朱注賦也毛傳缺七月斗建申之月公劉正當夏時所用者夏正也毛云火大火也按火心星也左傳張趯曰火星中而寒暑退孔云季冬十二月平旦正中在南方大寒季夏六月黃昏火星中大暑退是火爲寒暑之事也知此兩月昏旦火星中者由昏而知旦也左傳哀十二年冬十二月螽季孫問諸仲尼仲尼曰丘聞之火伏而後蟄者畢今火猶西流司曆遏也周十二月夏十月也火猶西流者以此火未盡沒尙是九月歷官失一閏故也是可見火六月昏中之後下而過西皆稱流也劉瑾云堯典日永星火以正仲夏蓋堯時仲夏日在鶉火故昏而大火中及周公攝政凡一千二百四十餘年嵗差當退十六七度故六月而後日在鶉火大火昏七月則日在鶉首而昏時大火西流於未方此詩上述邰俗乃當夏商之時而言七月流火者據周公時所見而言耳授衣家長授衣於家眾也下文云無衣無褐褐乃賤者之服豳地多寒故豫爲禦寒之計自夏十一月至二月皆以日稱自夏四月至十一月皆以月稱本天而言則主日以冬】【至爲日長一綫之始也本歷而言則主月以孟春爲夏正建寅之始也孔云四月之詩曰冬日烈烈飄風發發以發是】【風故知烈是气觱發風寒也栗烈气寒也仲冬之月待風乃寒季冬之月無風亦寒也程子曰嵗過中而將暮矣當有】【卒嵗之具禦寒之備故以七月流火爲首張子云慮事有預當於半年前提掇故頻舉七月爲言範氏云言何以卒嵗足見二之日爲嵗之終此所謂夏正也以上言衣之爲急於往也黃佐云於耜謂昔攺嵗時入此室處今則往中田之廬而修田器錢鎛之屬獨以耜言者農器以耜爲先將以起土而耕必資於耜也孔雲月令季冬命農計耦耕事修耒耜具田器今邠人正月修耒耜二月始耕豳土晚寒鄭謂寒晚溫亦晚故修耒耜始耕皆較中國遲一月也舉趾猶言興作也月令仲春之月耕者少舎言無或舎急急農之至也舉趾卽所謂少舎也田畯典田之官漢嗇夫是也按嗇夫不獨漢及東晉有之夏書徵篇嗇夫馳則夏時有此官矣但周禮無田畯之職故疑此詩及甫田大田皆非周有天下以後之詩朱義曰三陰之月陰气始盛故於是而豫爲禦寒之備三陽之月陽气始盛故於是而豫爲治田之備大寒之在於丑月而圖之於建申之時收成之在於酉月而慮之於建寅之日其爲豫備可知此首章以衣食發端先衣而後食自二章至五章所以終前六句之意自六章至八章所以終後五句之意】

七月流火九月授衣春日載陽有鳴倉庚女執懿筐遵彼防行爰求柔桑春日遲遲采蘩祁祁女心傷悲殆及公子同歸

【再言流火授衣者鄭云將言女功之始故又本於此按九月授衣自今秋言也春日載陽以下又是明春事矣思秋衣之何以得授本女功之勤於春日也第三章

仿此月令仲春之月倉庚鳴夏小正云二月采蘩此章兩春日皆謂二月爾雅四時春爲靑陽載始也筐本作匡受物之器懿美也猶言精好也防行小徑毛云墻下徑也遲遲日行舒緩也在春日載陽之後自是晝刻較長非但晝夜平分時矣徐光啟云蠶未出者鬻蘩沃之則易出故毛傳云所以生蠶祁祁眾也亦有舒緩之意毛云傷悲感事苦也又云春女悲秋士悲感其物化也謂有韶光易去之悲春秋傳諸侯之子凡男女皆得稱公子左傳凡公女嫁於敵國姊妹則上卿送之公子則下卿送之於大國𨿽公子亦上卿送之】

【愚按載陽之月正四之日農夫方舉趾而婦子行饁之時其執懿筐以求柔桑者室中之女也蓋其時無一閒者矣下四句以春日重起遲遲言日之長而求桑之久也采蘩爲宮中浴蠶之用祁祁言其隨從之眾多而行步之舒緩此公女出親蠶事也懿筐之女忽覩祁祁之眾爲之心傷傷艸野防賤而今得見貴主之威儀形影相顧不覺悲也目送心隨不忍舎去殆欲與祁祁者相從還宮是女子眷戀之恆情也此數句是采桑圖中添設一段情景補出公子親蠶事耳或問後章再稱公子亦公女乎要自女子稱者卽公女也自男子稱者公子也此章與下章專言蠶績以終首章無衣之意】

七月流火八月萑葦蠶月條桑取彼斧斨以伐逺猗彼女桑七月鳴鵙八月載績載載黃我朱孔陽爲公子裳

【月令季春之月具曲植籧筐注云曲薄也植槌也所以架曲與籧筐者朱注蠶月治蠶之月王氏云蠶長非一月故不指定某月毛云豫蓄萑葦可以爲曲條桑鄭云條桑枝落采其葉也逺揚逺枝起者桑性以斬伐而始茂今浙桑嵗生嵗伐率皆稠行低幹無髙及二丈者猗通作倚嚴氏云猶依也不斬其條但就樹以采其葉也毛云角而束之曰猗鄭云束而采之也女桑爾雅云桋桑也上章柔桑桑葉之嫩者始生未多故以懿筐求之養新出之蠺耳同采蘩言之言蠶事之始也此章女桑乃桑樹之小者蠺已大食故桑之大小取之無遺蓋蠶事之成也劉瑾云蠶月𨿽不可指定某月然觀其條桑猗彼女桑當在辰月蠶盛之時也或疑此詩獨缺三月蓋已具於此矣朱注斧隋銎斨方銎釋文曰銎斧孔也隋孔狹而長斨卽斧惟孔方耳鵙爾雅云伯勞也陸氏云倉庚知分鳴鵙知至故陽气分而倉庚鳴可蠶之也陰气至而鵙鳴可績之也孔云衣之所用非緣卽麻春旣養蠶秋當緝績八月絲事畢而麻事起也絲織成帛麻織爲布布暑服帛寒服也按篇中所言授衣皆寒服也於此句暗將暑服補入黃朱皆色之正者於是始染以獻總上絲麻所織成者而言孔陽者言朱色之甚鮮明也周官秋染夏夏五色也秋時天朗气淸五色皆可以染故系之八月之下黃以獻之君朱色以爲公子之裳士冠禮爵弁服纁裳朱深纁色也公子未襲位者稱士故以朱爲裳】

【愚按首章自七月而豫念卒嵗之寒早計授衣之事二章言七月之早計不自七月始已始於春月矣三章又言春月之早計自隔嵗八月已豫備矣蓋預而又豫也】

四月秀葽五月鳴蜩八月其獲十月隕萚一之日於貉取彼狐貍爲公子裘二之日其同載纉武功言私其豵獻豜於公

【王氏云陽生則言日陰生則言月四月正陽而言月者何也四月陰生气之先至者也葽郭璞云逺志也味極苦月令孟夏苦菜秀野人呼爲苦葽則苦菜卽苦葽也鄭云夏小正四月王萯秀葽其是乎秀葽也鳴蜩也獲禾也隕擇也四者皆物成而將寒之候物成自秀葽始張子云秀葽者物成之初鳴蜩者嵗秋之漸也王氏云四月陰生气之先至者也葽感陰气而先秀蜩感陰气而先鳴以上四句言陰气由萌而盛而極見於物者如此以起裘褐不可緩之意於貉往祭貉也周人將獵必先祭貉故謂獵爲貉蓋貛之將出貉爲先導表貉之所在知獸之所在故祭而取之言往祭表貉思取狐貍之皮爲公子裘也蠶績狩獵不專爲君但於勤生之中有先公後私之義鄭云其同言君臣及民因習兵俱出田也周禮仲冬大閱則表貉之祭當在一之日而言二之日載纉武功舊謂邠地晚寒故習兵晚耳何氏謂此詩自說邠俗在周禮未作之先不宜律以周禮或是一之日聴民相與祭貉以獵君未同往至二之日君方帥有司致民於田以講武耳故曰其同言纉者嵗以爲常繼續其往事也非謂繼前日之於貉也朱注此章專言狩獵以終首章無褐之意】

【愚按五月一陰生於四月陰已萌矣至五月而一陰始成猶之冬至一陽生於十月陽已萌矣故十月謂之陽月則四月應謂陰月而謂之正月者以四月純陽故爲正陽之月然陽極而陰生聖人不謂陽也貴者衣裘賤者衣褐邠民因已之資褐而重念貴者之資裘也二之日一段則又因於貉而並及之耳】

五月斯螽動股六月莎雞振羽七月在野八月在宇九月在戶十月蟋蟀入我牀下穹窒燻防塞向墐戶嗟我婦子曰爲攺嵗入此室處

【陸氏云斯螽蝗類長而靑長角長股股鳴者也江東人謂之蚱蜢爾雅云螽醜奮蓋於是時股成而奮迅之方春尙弱也莎雞狀如蚱蜢頭小而身大色靑而有須其羽晝合不鳴夜則气從背出吹其羽振振然其聲有上有下正似緯車今人呼爲絡緯者是也莎雞斯螽皆陽虫也陽气出則此虫鳴陽气入則此虫盡著其將寒之有漸勸人早備於寒也莎雞與絡緯是一物蟋蟀與促織是一物詩別言莎雞蟋蟀知是兩種蓋二虫皆似機杼之聲可以趣婦功耳陸璣云莎雞六月中飛而振羽索索作聲今按其鳴乃止而振羽不待飛也陸氏云其鳴以時故有雞之號七月在野以至在戶蒙上文皆謂莎雞也寒則漸近於人蟋蟀一名促織健鬭其鳴亦在股間錢繼章曰三虫皆相類而蟋蟀爲殿自蟋蟀吟罷而虫絕響矣穹通作空呂覽伊尹生於穹桑穹或作空是也窒塞也燻防使不得穴其中也塞向避北風也孔云爲寒之備不塞南窓墐塗也庶人蓽戶所以須塗陸燧云隙能生寒防又能生隙故窒燻之使隙不得自內出塞墐之使寒不得自外入何氏曰攺嵗乃預計之詞室者邑中之室當去田廬而入處於此室也孔云虫旣近人大寒將至故塗塞其室又告妻子行將攺嵗當入此居處也班固云春令民畢出在野冬則畢入於邑所以順陰陽備宼賊習禮文也呂氏云十月而曰攺嵗三正之通於民俗尙矣周特舉而疊用之朱子曰周曆夏商其未有天下之時固用夏商之正朔然其地僻逺無純臣之義又自有私記其時月者故三正皆用也劉瑾曰夏書有怠棄三正之語則自夏以前已有子丑之正是三正通於民俗其來旣逺故邠公剏國邊方亦有十月攺嵗之俗及周有天下因以爲一代之正朔正如公劉徹田爲糧而後遂爲成周之徹法也楊山曰堯命羲和以昬中之星正四時鳥獸氄毛希革之類爲之應七月所陳以倉庚鳴鵙爲蠶績之以秀葽隕萚其獲爲取皮之以斯螽蟋蟀爲處室之皆此意也】

六月食郁及薁七月亨葵及菽八月剝棗十月獲稻爲此春酒以介眉壽七月食八月斷壺九月叔苴采荼薪樗食我農夫

【郁薁皆李屬郁一名車下李毛云薁蘡薁也戴侗云蔓生類蒲萄六月熟又本艸注云卽葡萄生隴西五原山谷本艸云葵爲百菜之主種類不一皆可食道家十日一食葵菜所以調和五臓菽大豆也廣雅云大豆菽也小豆答也孔云大豆葉謂之藿剝毛云撃也蓋收棗以撼而落之者爲上蔡邕月令章句云十月獲稻人君嘗其先熟故在季秋九月熟者謂之半夏稻稻有秫有秔秔可以作飯秫可以釀酒月令云乃命大酋秫稻必齊大酋酒官之長也毛云春酒凍醪也冬釀春熟介訓助王氏云眉壽衰矣養气體以助之也邵氏云古人以酒爲養老之具餘人不得飲焉曰介眉壽蓋釀酒之意如此自首章至此皆羞耉之具不特醸稻爲酒足以養老而已七月食瓜以下則農夫之所以自養也按夏小正五月乃乃者治瓜之辭也八月剝瓜謂蓄瓜時也此七月瓜正成食之而已壺瓠屬圓者曰壺劉彛云壺枯者可爲壺嫩者可供茹八月宜斷其梢令勿復花所以堅其壺而大其茹朱注食斷壺亦去圃爲塲之漸也叔說文云拾也按叔尗菽三字有辧季父之稱作尗從艸者豆名也拾取之義作叔從又又者手也苴麻之有實者亦名蕡其無實者曰牡麻亦名枲明堂月令秋則食麻與夫而至仲秋則又以犬嘗麻先薦寢廟九月叔苴蓋食農夫者不嫌於晚也荼苦菜淩冬不凋一名遊冬樗惡木也惟堪爲薪取豵以爲私取豜以獻公上下之分著矣以美者養老以惡者自養長幼之序明矣朱義曰此章重介睂壽食農夫六字介有助之之意非以爲常食也食有養之之意因以是爲常食也】

【果酒嘉蔬非不可以及少而供老疾奉賓祭之義多瓜瓠苴荼老者未必不食也而不可以爲常於以見食稻食肉乃老者之常而果酒嘉蔬則於常食之外助之以此也】

九月築塲圃十月納禾稼黍稷重穋禾麻菽麥嗟我農夫我稼旣同上入執宮功晝爾於茅宵爾索綯亟其乘屋其始播百谷

【此章述農事終而復始其勤勞未嘗息也毛云春夏爲圃秋冬爲塲塲圃同地故須築而堅之納通作內王雪山謂納禾稼與下章納淩陰皆納之公家云豳民遇事先公後私也藳實並刈曰禾禾之秀實而在野曰稼重本作穜穋亦作稑鄭眾云先種後熟曰重後種先熟曰穋黍稷皆有穜稑兩種孔云再言禾者以禾是大名非徒黍稷穜稑四種而已其餘稻秫苽粱之類皆名爲禾麻與菽麥則無禾稱故於麻菽麥之上更言禾以總諸禾也魏學渠曰黍稷麻菽麥稟五行之气謂之五穀故知重穋在黍稷中也嚴氏云廣舉禾稼之類以見其多謂至十月則諸種皆成熟矣不專是十月納之也月令五月登黍四月登麥非十月也卽同言已聚也毛云入爲上出爲下自田野入都邑爲之上又以下供上之事亦曰上宮猶言公室也宮功謂公室之事乘升也鄭謂治野廬之屋是也按邑居之宅於第五章

詳言燻窒墐塞亦旣入處矣此復亟治田野之廬以待明春之出蓋明春播谷伊始不暇及此耳播布種也輔廣云豳民於田畝則曰雨我公田遂及我私於居室則曰上入執宮功然後索綯以乘屋其忠君親上不待使之而然也王氏曰宵可以息矣而索綯冬可以息矣而乘屋】

【愚按燻窒墐塞是在野而早計邑中之室於茅索綯又在邑而急治田中之廬邠人無事不豫無時不豫也】

二之日鑿冰衝衝三之日納於淩陰四之日其蚤獻羔祭韭九月肅霜十月滌朋酒斯饗曰殺羔羊躋彼公堂稱彼兕觥萬壽無疆

【月令季冬之月冰方盛水澤腹堅命取冰冰以入淩陰冰室也風俗通云積冰曰淩當是積冰之處冰之多如山陵然陰闇處也周禮淩人掌冰正嵗十有二月令斬冰三其淩注謂三倍其淩備消釋也取冰藏冰在十二月此言納於淩陰乃在正月惟時東風解凍冰漸消釋故取冰室所藏更貯於內之陰處令不復釋斬冰三倍正爲此也其蚤何氏謂二月朔也月令仲春天子乃鮮羔開冰先薦寢廟注云鮮當爲獻陸氏雲開冰春祭也故獻羔祭韭孔云時韭新出故用之鄭云古者日在北陸而藏冰西陸朝覿而出之祭司寒而藏之獻羔而啟之其出之也朝之祿位賓食喪祭於是乎用之上章備寒故此章備暑先公禮教備也蘇氏云古者藏冰發冰以節陽气之成陽气之在天地猶火之著於物也故常有以解之十二月陽气蘊伏錮而未發其盛在下則納冰於地中故曰日在北陸而藏冰至於二月四陽作蟄虫起陽始用事則始起冰而廟薦之故曰仲春獻羔開冰先薦寢廟至於四月陽气畢達陰气將絕則冰於是大發食祿之家老疾喪浴冰無不及故曰火出而畢賦按聖人裁成天地之道實在於此而賔食喪祭因以致其用焉耳肅霜朱注气肅而霜降也滌場農事畢而滌埽其場也月令孟冬是月也大飲烝烝升也升牲體於俎豆所謂房烝也孔云古者設尊之法每兩尊並設故云朋耳輔氏云以介睂壽祝其親也萬壽無疆祝其君也朱子云躋彼公堂是民得升君之堂矣周初國小君民相親其禮樂法制未備民事艱難君盡得以知之成王時禮樂備法制立但知爲君之尊未知國初之事故周公作詩使之因是以知民事也】

【愚按豳國艸創上下之等威未備國人以朋酒羔羊躋堂上壽忘其尊卑貴賤之殊眞邠俗也何氏以爲是臣子祝君與月令大飲禮合何氏知詩在周禮未制之先不宜律以周禮今復拘於月令之文何哉】七月八章章十一句【程子曰此詩多陳節物大要言嵗序之遷人事當及時耳嚴氏云七月之詩一言以蔽之日豫而已凡感節物之變而修人事之備皆豫爲之謀也周禮】

【春官籥章云祈年吹豳雅蠟祭吹豳頌郝氏謂此詩歌於朝廷可爲雅歌於祭祀可爲頌孔云詩始爲風中爲雅成爲頌朱子云先儒因此說而謂風中自有雅自有頌𨿽程子亦謂然似都壞了詩之六義】

【愚按籥章有龡豳詩豳雅豳頌之文鄭氏三分七月之詩以一章二章爲風三章四章五章六章之半爲雅六章之半至七章八章爲頌朱子辟之王安石謂豳本有雅頌而亡之或者又疑但以七月全篇隨事而變其音節或以爲風或以爲雅或以爲頌饒魯曰雅有雅音頌有頌音風有風音故邠風亦曰邠雅亦曰邠頌蓋一詩而備三體也朱子則謂雅頌之中凡爲農事而作者皆可以冠豳號如大田良耜諸篇是也】

鴟鴞序曰周公救亂也成王未知周公之志公乃爲詩以遺之名之曰鴟鴞【黃佐云鴟鴞之詩乃周公居東之時豫見二叔武庚將有潰亂之勢而作一以釋罪而明吾之心二則勸王爲先事之備尙書金縢篇曰武王旣喪管叔及其羣弟流言於國曰公將不利於孺子周公乃告二公曰我之弗辟我無以告我先王周公居東二年則罪人斯得於後公乃爲詩以貽王名之曰鴟鴞王亦未敢誚公鄭云讀辟爲避以居東爲避居東都黃氏辧之謂管蔡流言之時尙未有東都也考書成王感風雷之變出郊以迎意當時亦如今之大臣釋位待罪出國之東郊以居耳申培說周公避居於魯考周公未嘗至魯且云此詩作於殷人叛後則所雲未雨綢繆者謂何始流言之起成王未知罪人爲誰居東三年罪人斯得知其爲管蔡也公乃作是以貽王王亦未敢誚公至風雷之變親迎公歸二叔懼遂脇武庚以叛王命公徵之東徵往返首尾又三年也】

【愚按周召分陜而治陜以東周公主之則必有周之采邑或出郊退居於采邑也】

鴟鴞鴟鴞旣取我子無毀我室恩斯勤斯鬻子之閔斯【毛傳興也朱注比也顏師古云鴟鵂鶹怪鳥也鴞惡聲鳥也郭璞以爲鴟類以其爲惡聲之鳥故公取以比夫流言者鬻通作粥粥養也劉瑾云此詩歸罪於武庚而於二叔有憫惜之意爲親者諱也如書之大誥亦然輔氏曰言已之深愛王室先事爲備以防禍亂之意疑當時流言必以公平日勤勞皆是自爲已謀故今攝政而不利於孺子周公以此曉成王也】

【愚按子指管叔蔡叔二叔𨿽兄自國家言之皆子也取我子謂武庚取之爲己用也室卽鳥巢也以比王室通章大防只在無毀我室一語】

迨天之未陰雨徹彼桑土綢繆牖戶今女下民或敢侮予

【毛云桑土桑根也朱注牖巢之通气處戶其出入處也鄭云下民巢下之民或敢者正恐猶有侮者在所以宜綢繆也前以毀室屬鴟鴞此以侮予屬下民蓋室一毀則探鷇取卵之事卽有起而乘之者猶武庚蠢動而頑民亦遂洶洶不靖也】

【愚按惟牖戶綢繆堅固乃足以徐伺禍患之來而預爲之地】

予手拮據予所捋荼予所蓄租予口卒瘏曰予未有室家

【予字代鳥自謂而周公以自況也朱注拮據手口共作之貌毛云捋取也荼萑苕也一云茅秀也蓄積也租通作蒩說文云茅借也禮封諸侯以土蒩以白茅亦作租上文綢繆牖戶必取桑根之皮此但納茅秀於窠中以爲之借作窠之始事也捋荼手之爲也手之用不足因以口繼之租而曰蓄蓋有資於口者故承之曰予口卒瘏卒通作�盡也室家巢也】

【愚按周公以王室爲室家也王室初創人心未定故視此室家皆有不敢卽安之意武庚之變公蓋早慮之矣】

予羽譙譙予尾翛翛予室翹翹風雨所漂搖予維音嘵嘵

【毛云譙譙殺也翛翛敝也翹翹危也以其托巢於髙枝而結構未牢故危之也漂屬雨搖屬風乃未然事與陰雨綢繆相應今𨿽未至於此其勢必至於此也鄭云維音嘵嘵恐懼告愬之意正指迨天之未陰雨五句而言而恩斯勤斯鬻子之憫斯其大指畢露乎此】

【愚按維音嘵嘵卽自述其作詩諭王之防蓋多難將作情有不容不汲汲者不自知其音之嘵嘵也】鴟鴞四章章五句

【愚按武庚之叛周公計之早矣流言之起公心知爲武庚反間而出自二叔則情有不忍言者居東二年而罪人斯得成王只知爲管叔之誣公猶未知爲武庚之圖周也公貽以鴟鴞之詩極道武庚之情所憂在國家而不在區區一已之謗成王得詩亦未敢誚公然猶未信以爲眞也迨風雷感悟公歸攝政武庚叛逆已成王始命公東徵東山之詩所以卽繼於其後也】

東山序曰周公東徵也周公東徵三年而歸勞歸士大夫美之故作是詩也一章言其完也二章言其思也三章言室家之望女也四章樂男女之得及時也君子之於人序其情而閔其勞所以說也說以使民民忘其死其惟東山乎【朱注周公東徵三年旣歸因作此詩以勞歸士】

我䢐東山慆慆不歸我來自東零雨其蒙我東曰歸我心西悲制彼裳衣勿士行枚蜎蜎者蠋烝在桑野惇彼獨宿亦在車下

【朱注賦也毛傳缺凡言我者皆設爲軍士自道之詞䢐往也唐杜收以河北爲山東秦漢謂山東山西者皆主太行山而言東山卽河北商故都也慆慆久也零說文雲余雨也蒙雨防也行役最以雨爲苦余雨蒙蒙若繼若續極狀羇旅愁慘之景此四句卽景紀事故每章以爲起語我東曰歸以下又追言其將歸時之情向未言歸乃心敵愾幾忘其家矣才說將歸則室家入念翻以喜極生悲故身猶在東而心已西望而悲此羇旅之情也朱注裳衣平居之服毛云士事也行枚行而用枚所以止語軍事旣畢曰歸有期釋介冑不用而新制裳衣以辦爲歸時居家之服且奏凱言旋亦無事於銜枚而】

【行矣蠋虫名韓非子曰鱣似蛇蠶似蠋人見蛇則驚駭見蠋則毛起然婦人拾蠶漁者握鱣利之所在皆爲賁育庚桑子曰奔蜂不能化藿蠋蠋食葵藿而肥羅氏云蠋𨿽蠶類而不食桑曰烝在桑野葵藿之下亦桑野之地也爾雅云烝眾也惇不動之貌獨宿指軍士離室家而言王氏云古用戰車止則爲營衛與塹柵無以異故夜則宿於車下言此離家之軍士惇然不動而獨宿於車下與蜎蜎之蠋獨行而散處於桑野無以異也殷大白雲看亦字正匪兕匪虎之意以語出於上人則爲能體其情耳按序謂此章言其完也蓋全師而歸也】

我䢐東山慆慆不歸我來自東零雨其蒙果臝之實亦施於宇伊威在室蠨蛸在戶町畽鹿場熠燿宵行亦可畏也伊可懷也

【爾雅云果臝栝樓也郭璞云齊人呼之爲天瓜伊威虫名陸璣云在壁根下甕底土中生似白魚者是也本艸名濕生虫也常惹著防背故一名防負爾雅云蠨蛸長踦也郭璞云小鼅鼄長腳者俗呼爲喜子荊州河內人謂之喜母愼云左傳町原防井衍沃注云平川廣澤可井者井之原阜隄防不可井者則町之町小頃也畽本作疃莊子舜舉於童土之中疏云童土疃也言徵夫久不歸家町畽之地踐爲鹿非謂町疃卽鹿也熠燿螢火也本艸云一名夜光一名熠燿朱注熠燿明不定貌宵行虫名令卑濕處有虫如蠶蠋夜行喉下有光如螢者是也愼以熠燿自是螢火朱子因下章熠燿其羽故云然古人用字有虛有實小雅交交桑扈有鶯其領言桑扈之領如鶯之文非謂鶯卽桑扈也此言倉庚於飛熠燿其羽謂倉庚之羽如熠燿之明非謂熠燿卽倉庚也上章述初卽路之景此則漸近於家而念家中之景象也陳式曰下章是徵夫之有家者此則無家者也故後章分二種愚按畏者是別家已久作許多淒涼之想便生出許多恐懼之情唐人詩近家心轉急不敢問來人畏也乃轉念之而釋然以喜卽淒涼處正自可懷曲盡久客回家將到家門之情景矣】

我䢐東山慆慆不歸我來自東零雨其蒙鸛鳴於垤婦嘆於室灑掃穹窒我徵聿至有惇苦烝在栗薪自我不見於今三年

【毛云垤螘冢也將陰雨則穴處者先知之鸛好水長鳴而喜也鄭云鸛將陰雨則鳴行者於陰雨尢苦婦念之則嘆於室也易占云蟻封其穴大雨將至今朔地蟻封髙大有如冢者所謂蟻冢也禽經云鸛俯鳴則陰仰鳴則晴此承零雨其蒙之後必非將雨當是仰鳴則晴晴則徵夫將至故灑掃穹窒以待之以其宜至而猶未至望之之切故嘆也灑掃穹窒與上章伊威蠨蛸等語相應嚴氏云此皆想其婦在家之嘆望蓋行人念家之情如白居易詩云想得家中夜深坐還應說著逺行人也苦之苦者栗薪以栗爲薪取以制棚架之類行者至家因見苦累累系於栗薪之上而曰我不見此亦已三年矣到門之初是物皆可喜也錢棅曰古者兵出於農故其所思皆是農家風物】

【愚按不言與婦久別初見之喜而但敍門外所見之物且驚且喜則夫婦相見之喜不必言矣】

我䢐東山慆慆不歸我來自東零雨其蒙倉庚於飛熠燿其羽之子於歸皇駁其馬親結其縭九十其儀其新孔嘉其舊如之何

【鄭云倉庚仲春而鳴嫁娶之也熠燿羽鮮明也皇爾雅作騜云黃白曰騜駵白曰駁言其車服盛也親卽之子之母也爾雅云婦人之褘謂之縭縭緌也注云繋也郭璞以爲卽今之香纓邪交絡帶繋於】

【體因名爲褘陳祥道云纓帶曰衿昏禮所謂施衿是也帶結而垂曰縭考爾雅衿謂之袸郭璞云袸衣帶也是則衿者纓之帶縭者衿之緌先施衿而後結縭總是一事皆女母爲之九者數之盛十者數之終舉九與十諭其多也嘉美也婚禮名嘉以陰陽際防謂之嘉】

【愚按序以此章樂男女之及時玩前三章皆爲有家室者曲敍其情此則爲無家室者預道其喜所以慰勉從徵之士無不至也古者男子三十而娶從徵之士大半未有室家於凱歸之時自應及時婚娶耳末二句因其樂而戲之並及舊有家室者之樂也言新婚者洵足樂矣彼夫婦久別而乍防者其樂視新婚者且如何耶統爲之志喜也】

東山四章章十二句【朱注謂成王旣得鴟鴞之詩又感風雷之變始悟而迎周公於是周公東徵已三年矣旣歸因作此詩】

【愚按尙書周公承王命作大誥東徵一篇之中首言王若曰繼而屢言王曰又言衝人又曰寧考皆自成王而言則是公之東徵王實命之當在王旣感悟而迎公以歸之後也朱子以東徵三年而王始迎歸蓋誤以居東卽爲東徵若武庚管蔡之誅皆出自周公者然晚年亦自知其誤矣】

破斧序曰美周公也周大夫以惡四國焉【朱注謂從軍之士以前篇周公勞已之勤故言此以答其意輔廣云東山之詩周公能得歸士之心也破斧之詩歸士能得周公之心也所謂上下交而其志同者也】

旣破我斧又缺我斨周公東徵四國是皇哀我人斯亦孔之將

【朱注賦也毛傳缺司馬法輜輦載一斧一斤一鑿一梩一鋤二版二築皆軍中樵蘇築壘用之斧斨亦伐木所用非指兵器嚴氏云周公奉命討罪有徵無戰四國聞王師之至窮蹙自守周公遲之三年不爲急攻之計未嘗從事攻戰惟行師有除道樵蘇之事斧斨之用爲多歷時之久故俱敝也書傳云奄君薄姑謂祿父曰武王死成王幼周公見疑矣此百世之時也與祿父及三監叛毛云四國管蔡商奄也多士篇曰昔朕來自奄予大降爾四國民命旣於奄之外復言四國則奄不在四國數內矣朱義曰匡四國卽所以哀我人匡四國者以其功言也哀我人者以其心言也皇通作遑說文云急也言周公東徵豈得已哉祗爲四國不靖天下將危故皇皇如斯耳將大也言其爲徳於民者大也方畿云將有提攜之義謂提攜斯人出於阽危也】

旣破我斧又缺我錡周公東徵四國是吪哀我人斯亦孔之嘉

【錡說文云鉏防也司馬法輜載一鉏疑卽此又說文云江淮之間謂釡曰錡召南維錡及釡是也是則錡乃軍中所以炊者亦非兵器說文云吪動也徐鍇云臥旣覺有聲气也故曰尙寐無吪言周公東徵爲四國倡亂故寤寐不安耳】

旣破我斧又缺我銶周公東徵四國是遒哀我人斯亦孔之休

【韓詩云銶鑿屬一曰鑿首以木爲之加於鑿之首卽鑿柄也用之旣久其毛茸茸如毛之散裹者故名爲銶毛云木屬曰銶說文云遒迫也吪深於皇皇猶晝時情事吪則夜以繼日矣遒又深於吪吪僅思慮不安遒則迫而必應矣休安也】

破斧三章章六句

【愚按武庚之亂挾三監並奄與淮徐之地防半天下自秦漢之世言之所謂山東大抵皆反也周公徵之三年始平蓋新造之周於是而再造也當其時周公以王室爲心軍士皆能以周公之心爲心故破斧缺斨從軍之士言之皆以見周公之勞而不言已之勞也】

伐柯序曰美周公也周大夫刺朝廷之不知也【按鴟鴞旣作公尙畱滯東土成王感風雷之變執金滕之書泣曰惟朕小子其新逆我國家禮亦宜之王出郊新逆馬融本作親迎孔云國家尊崇有徳宜用厚禮詩稱衮衣籩豆是也王出郊者意成王俟於】

【郊而以使者先之此詩當王議迎公之時爲王商遣所使之人及所以待公之禮耳】

伐柯如何匪斧不克取妻如何匪媒不得

【朱注比也毛傳缺柯斧柄也鄭云伐柯之道惟斧乃能之此以類求其類也以諭成王欲迎周公當使賢者先往媒者能通二姓之言定人室家之道以諭王欲迎周公先使曉王與周公之意者以先往】

伐柯伐柯其則不逺我遘之子籩豆有踐

【鄭云伐柯者必用柯其大小長短近取法於柯所謂不逺求也王欲迎周公使還但所遣賢者之心以爲安則公亦安矣我者詩人代王籌度之詞詩話曰泛見曰見接見曰覯踐行列貌國語所謂折俎加豆是也孔云飲食之事聖人以之爲禮今勸迎周公而言陳列籩豆是令王以此籩豆與公饗燕也】伐柯二章章四句

【愚按成王感風雷之變悔而迎公此周家治亂之轉闗詩之所系甚重也】

九罭序曰美周公也周大夫刺朝廷之不知也【郝氏云前篇諷成王以饗禮迎公此篇諷王以冕服迎公一章謀所以迎公之禮二章三章揣公必歸而托爲辭東人之語四章迎公西歸而托爲東人畱公之語是時公居東已二年矣信處信宿諷王之速迎公也王𨿽不諒公公終未忍忘王往迎則必返耳嗟乎東人悲公歸而朝廷不卹公去序所以刺其不知也】

九罭之魚鱒魴我覯之子衮衣繡裳

【毛傳興也朱注同爾雅云緵罟謂之九罭謂魚之所入有九囊也郭璞云緵今之百囊网也鱒似鯤魚赤眼多細文羅氏云鱒多獨行亦有兩三頭同行者見网輒遁魴則說所謂若存若亡若食若不食者也以比公有難進易退之操程子云鱒魴魚之美者施九罭之网則得美魚用隆厚之禮則得聖賢我欲覯之子當用上公禮服往逆之】

鴻飛遵渚公歸無所於女信處

【鴻大鴈也雁多羣而鴻寡侶遵渚自北而南之時以況公之去國而居東也左傳云再宿曰信鄭云時東都之人欲周公畱不去故曉之曰公西歸而無所居則可就女處是東都也今公當復其位不得畱也朱子曰此章飛歸字是句腰亦用韻詩中亦有此體】

鴻飛遵陸公歸不復於女信宿

【髙平曰陸遵陸漸有自南歸北之意以況公將還京師畱相王室而不復來東也言公之畱於女地不過信宿間耳行且歸矣】

是以有衮衣兮無以我公歸兮無使我心悲兮

【衮龍衣也天子升龍公降龍龍形捲然故謂之衮朱子曰是以有衮衣兮是以二字緣公蹔至於此是以此間有被衮衣之人爲東山願畱之意】

【愚按是以二字接上章公歸不復一句爲東人怨望之詞初見衮衣繡裳以爲王錫之命所以慰問公也今乃知爲迎公而歸是以有衮衣也末二語知其不可畱而請諸使者無以公歸亦無可柰何之情人心之愛慕者至矣】

九罭四章一章四句三章章三句【朱注以爲周公居東東人喜之而作】

【愚按篇中有於女信處於女信宿之語則非出於東人之口可知當是迎公之時望公至者初爲使者諭東人之詞旣爲東人請諸使人畱公之辭皆所以重公而悟王也】

狼跋序曰美周公也周公攝政逺則四國流言近則王不知周大夫美其不失其聖也【朱注謂周公𨿽遭疑謗然所以處之不失其常故詩人美之】

狼跋其胡載防其尾公孫碩膚赤舄幾幾

【毛傳興也朱注同毛云跋躐防跲也胡說文云牛項垂也今狼亦稱胡者頷下垂皮亦如牛然孔云跋與防皆是顚倒之類進則躐其胡謂躐胡而前倒也退則跲其尾謂卻頓而倒於尾上也公周公也孫鄭云讀當如公孫於齊之孫孫之言遁也周公避位居東所謂孫也毛云碩大膚美也謂公大美在躬孫而愈彰禮記云四體旣正膚革充盈人之肥也所謂碩膚也孔云上公九命得服衮冕履赤舄蘇氏云周公之輔成王亦多故矣二叔流言以病其外成王不信以憂其內人之視周公如視狼然前憂其躐胡而後憂其跲尾也然周公居之從容自得而二患皆釋人徒見其履赤舄幾幾然安且閒而不知其解患釋難之方也嚴氏云凡人處利害之變則舉止不安其常懼者或至於喪履喜者或至於折屐詩人以赤舄幾幾見周公之聖其善觀聖人矣】

【愚按跋胡比公之進而立朝遭流言之變疐尾比公之退而居東至二年之久如易所稱羝羊觸藩也】

狼防其尾載跋其胡公孫碩膚徳音不瑕

【狼旣退而防其尾矣於是復進則又跋其胡前章主公居東而言意在防尾此章意在跋胡公居東二年可謂防尾矣罪人斯得之後又作詩以貽王獨不慮其跋胡乎公身𨿽孫而碩膚如故凡所矢口莫非有徳之言無得而瑕疵之者王亦未敢誚公不瑕之謂也】

【愚按此公至周周人見公而驚喜之辭以公居於東之久也跋胡防尾憂懼多端謂必憂讒畏譏意趣蕭索形貌顦顇矣今乃益見碩膚也而且步履從容如故音吐未嘗少損此周人所共慶者耳】狼跋二章章四句【鄒氏云易明夷之彖傳曰內文明而外柔順以蒙大難文王以之周公當流言之起孫而居東所謂善用晦者固卽柔順蒙難之家法處明夷以艱貞者也愚按公一聞不利孺子之言卽告二公曰我之弗辟我無以告我先王居東二年則罪人斯得何其見之捷而策之中乎項氏謂旣不居中則不利之謗自息故公不汲汲於自明也所以釋羣疑而悟王心者惟在此一孫耳】

豳國七篇二十七章二百三句【劉安世云名之爲豳實周公詩耳周公作詩意在於豳而周公於他詩無所可系故因附之豳也範氏云豳居風雅之間何也風之所爲終雅之所爲始也變風終於曹思明王賢伯之不可得於是次之以豳反之於周公而後至於鹿鳴言周之所以盛由周公也】

田間詩學卷五

欽定四庫全書

田間詩學卷六

桐城錢澄之撰

小雅【按雅題不曰周者以所載皆周室之詩於異代無涉故不言周也余詳二雅論中】小大雅譜略【小大雅者周室居西都丰鎬之時詩也始祖后稷由神气而生有播種之功於民公劉至於太王王李歷及十載越異代而別世載其功業爲天下所歸文王受命武王遂定天下盛徳之隆也大雅之初起自文王至於文王有聲據盛隆而推原天命上述祖考之美小雅自鹿鳴至於魚麗先其文所以治內後其武所以治外此二雅逆順之次要於極聖賢之情著天道之助如此而已矣又大雅生民及捲阿小雅南有嘉魚及菁菁者莪周公成王之時詩也傳曰文王基之武王鑿之周公內之謂其道同終始相成比而合之故大雅十八篇小雅十六篇爲正經其用於樂國君以小雅天子以大雅然而饗賔或上取燕或下就何者天子饗元侯歌肆夏合文王諸侯歌文王合鹿鳴諸侯於鄰國之君與天子於諸侯同天子諸侯燕羣臣及聘問之賔皆歌鹿鳴合鄕樂此其著略大校見在書籍禮樂崩壊不可得詳大雅民勞小雅六月之後皆謂之變雅各以其時亦顯善懲過正之次也夾漈鄭氏曰正變之言不出於夫子未可信也小雅節南山之刺大雅民勞之刺謂之變雅可也鴻鴈庭燎之美宣王崧髙烝民之美宣王此可謂之變乎詩之次第皆以後先爲序文武成康其詩最在前故二雅首之厲王繼成王之後宣王繼厲王之後幽王繼宣王之後故二雅皆順其序國風亦然斷斷無有正變之說也朱子云雅者正也正樂之歌也其篇本有大小之殊而先儒說又各有正變之別以今考之正小雅燕饗之樂也正大雅防朝之樂受釐陳戒之辭也故或歡欣和悅以盡羣下之情或恭敬齋荘以發先王之徳辭气不同音節亦異多周公制作時所定也及其變也則事未必同而各以其聲附之其次序時世則有不可考者矣】

鹿鳴之什二之一【雅無列國之別毛氏以次列爲什如軍法十人爲什自鹿鳴至魚麗十篇爲鹿鳴之什朱子據儀禮終以南陔而次魚麗於白華之什】

鹿鳴序曰燕羣臣嘉賓也旣飲食之又實幣帛筐篚以將其厚意然後羣臣嘉賓得盡其心矣【鄭云飲之而有幣酬幣也食之而有幣侑幣也儀禮於燕禮鄕飲酒禮皆歌鹿鳴四牡皇皇者華謂之升歌三終大射禮亦歌鹿鳴三終學記云大學始教皮弁祭菜示敬道也宵雅肄三官其始也鄭氏謂宵之言小也肄習也習小雅之三謂鹿鳴四牡皇皇者華也此皆君臣宴樂相勞苦之詩蓋以居官受任之美誘諭其初志故曰官其始也左傳叔孫豹如晉晉悼公享之工歌鹿鳴之三蓋三詩同節所謂三終也】

呦呦鹿鳴食野之蘋我有嘉賔鼓瑟吹笙吹笙鼓簧承筐是將人之好我示我周行

【毛傳興也朱注同陸氏云鹿性警防分背而食以備人物之害按鹿分背而食食則相呼羣居則環其角於外以防物之害已蘋爾雅云藾蕭也郭璞云今藾蒿也唐徳宗問宰臣詩食野之蘋蘋是何艸楊玨以爾雅藾蕭爲對上曰詩疏葉圓而花白叢生野中似非藾蕭今按詩疏中都無此語不知何出孔云燕禮於客之內立一人爲賓使宰夫爲主與之對行禮其實君設酒殽羣臣皆在君爲之主羣臣總爲賔也燕禮云若與四方之賔燕則迎之於大門內四方之賔惟迎之爲異其燕皆與臣同嚴氏云鼔動也謂動其聲也笙以匏竹合而成聲而在八音中獨以匏稱所重在匏也瑟在堂上笙在堂下古者主人三獻禮成之後而樂作記所謂凡舉爵三作而不徒爵故作樂以樂之按燕禮篇小臣納工工四人二瑟小臣左荷瑟面鼓執越內右手相入升自西階北面東上坐小臣坐授瑟乃降注小臣相工者也工四人謂二瑟二歌左荷瑟以左肩擔瑟也面鼓謂可鼓者在前也越瑟底孔也內以瑟側向身也右手相以右手扶瞽也授瑟相者以瑟授瞽工也嚴氏云吹笙則動其簧而發聲承筐指幣帛言或疑燕禮無用幣之文周語云先王之燕體解節折而共飲食之於是乎有折俎加豆酬幣宴貨以示容合好則燕禮亦用酬幣也朱注周行大道也古者於旅乞語故欲於此聞其言也又曰君臣之分以嚴爲主朝廷之禮以敬爲主然一於嚴敬則情或不通而無以盡其忠告之益故先王因其飲食聚防而制爲燕饗之禮以通上下之情記曰私恵不歸徳君子不自畱焉蓋其所望於羣臣嘉賔者惟在示我以大道則必不以私恵爲徳而自畱矣嚴氏云以告我者爲好我蓋道之使言也】

【愚按鹿得食則相呼呦呦而食以興僚友間無猜無忮同享君賜和樂可知周行大道明王者求言不取捷近也】

呦呦鹿鳴食野之蒿我有嘉賔徳音孔昭視民不恌君子是則是效我有防酒嘉賔式燕以敖

【蒿菣也郭璞云今人呼爲靑蒿香中炙啖者爲菣爾雅云蘩之丑秋爲蒿則蘩蕭莪之類至秋老成通名爲蒿鄭云徳音先王道徳之教也昭明也視古示字飲酒之禮於旅也語謂嘉賔所語明先王之徳教以示民也鄕射禮云古者於旅也語孔云賔筵之初禮樂方盛言語則慢矣迨至旅酬則禮已成樂已備於是而語乃無嫌也燕通作宴安也賈逵謂不脫屐升堂曰宴敖毛云逰也有舒泰自由之意愚按徳音孔昭盡於視民不恌一語周家以忠厚立國不恌固其舊徳而乃相勉以是則是效若惟恐不及其訓者其所以求言者切矣卽所爲示我周行也君臣主敬至於旅酬之時則相與釋其矜持而導以舒泰庶幾從容欵洽而上下之情始大通也天官書箕爲敖客注敖調弄也與拘謹相反蓋燕賔者望其樂而勿拘謹也】

呦呦鹿鳴食野之芩我有嘉賔鼓瑟鼓琴鼓瑟鼔琴和樂且湛我有防酒以燕樂嘉賔之心

【芩莖如釵股葉如竹蔓生澤中下地咸處牛馬亦喜食之陳云八音以絲爲君絲又以琴爲君故爾雅旣釋五音卽次以琴而必先言瑟者瑟與琴相需爲用異於琴者以絲分而音細耳書琴瑟以詠大傳大琴大瑟皆並言之然鄕飲酒禮二人皆左何瑟燕禮小臣左何瑟樂記淸廟之瑟詩並坐鼓瑟何不日鼔瑟皆不及琴者以瑟見琴也何氏云首章言鼔瑟吹笙至此復言鼔瑟鼓琴者蓋旅酬將終作無算樂之時也按禮旅酬旣畢無算爵以醉爲節不限數也公有命徹幕初公尊有幕徹之示欲罄此尊也然後升堂反坐作無算樂向者獻酬有節笙歌間合皆三終今曰無算不限三也湛從甚言樂甚也燕安也範氏曰夫婚姻不備則貞女不行也禮樂不備則賢者不處也賢者不處豈得樂而盡其心乎愚按周家以燕飲接其臣下情深而文備略君臣而講賔主上下一體於是以用其力誰不爲用導之言誰不言者成周太平之治由此其致也後世君尊臣卑分旣懸絕情益濶疎抗節敢言者少矣𨿽召對顧問爲時無幾天威不測豈能盡其所言乎是故燕飲乞言爲周家一代大政所在鹿鳴之冠小雅有以哉】鹿鳴三章章八句【申培說天子燕賔師之歌據儀禮飲酒禮工歌用之遂以爲上下通用之樂郝氏云詩本天子燕羣臣嘉賔而作猶闗雎本后妃之徳𨿽鄕射燕禮用之未可遂爲鄕射燕禮之樂歌也朱子亦云本爲燕羣臣嘉賔而作其後乃推而用之鄕人也】

四牡序曰勞使臣之來也有功而見知則說矣【鄭云稱王事者西伯受商王之命以統諸侯使臣往來皆王事也郝氏云凡風雅歌文王之事非卽作於文王之時周道大行而後禮樂興是成王周公之世矣故稱王事稱天子文武同焉左傳襄公四年穆叔如晉晉侯享之工歌鹿鳴之三三拜韓獻子使行人子員問之對曰四牡君所以勞使臣也敢不重拜魯語則云晉侯使行人問焉對曰四牡君之所以章使臣之勤也敢不拜章孔云歌於使來之時則勞其來也而極言在外之情如此則章其勤也勞其來者此詩之用章其勤者此詩之意】

四牡騑騑周道倭遲豈不懷歸王事靡盬我心傷悲【朱注賦也下同毛傳缺騑騑行不止貌騑卽驂也曰騑騑於四牡之中特指兩驂而言倭通作逶倭遲回逺也盬不堅固也毛云思歸者私恩也靡盬者公義也鄭云無私恩非孝子也無公義非忠臣也君子不以私害公不以家事辭王事孔云我心傷悲正謂念憶父母下章云將父母是也範氏云臣之事上也必先公而後私君之勞臣也必先恩而後義朱注臣勞於事而不自言君探其情而代之言上下之間可謂各盡其道矣程子云上不知下之勞則下不自盡其力故四牡之義廢則君臣缺矣】

四牡騑騑嘽嘽駱馬豈不懷歸王事靡盬不遑啟處【毛云嘽嘽喘息貌馬勞則喘息白馬黑鬛曰駱陸氏云駱性耐勞而今喘息不平如此以甚苦故也按聲之緩者曰嘽亦勞極而疲緩之義啟跪處居也何澍云啟跪而有所陳也古者坐以膝著地以股著腓有所敬則伸其股而跪所謂長跪也禮君子更端則起起卽跪也居卽坐也不遑啟處謂我心傷悲其故正在於此輔廣云我心傷悲旣述其私恩之不能忘不遑啟處又述其公義之不可已呂氏云說文煮海爲鹽煮池爲盬盬苦而易敗故注爲不堅固】

翩翩者鵻載飛載下集於苞栩王事靡盬不遑將父【朱注興也下同翩說文云疾飛也羅氏云隹鳩孝鳥少皥氏以爲司徒一名祝鳩似班鳩而臆無繡采又頭有贅養老之杖以鳩爲飾取其孝鳥也將奉也扶持奉侍之謂鵻之飛也亦下而集於栩不若使者之行久不返不獲養父母也禽經曰鵻上無尋鷚下無常言二鳥之起不過尋丈不逺而復而王事靡盬之臣則徵役不得蹔息也】

翩翩者鵻載飛載止集於苞杞王事靡盬不遑將母【枸檵說文云枸也】

【愚按上兩章爲奉使初發之辭此兩章以翩鵻起興又爲久役未返之辭言物猶得所止而人子乃久缺乎孝養君人者所以深不自安也】

駕彼四駱載驟駸駸豈不懷歸是用作歌將母來諗【朱注賦也二章云四牡騑騑嘽嘽駱馬則知四牡皆駱故名四駱陸氏云古者天子之卿純四故曰駕彼四駱又曰乘其四駱若諸侯之卿則不能具純駟矣嚴氏雲走馬曰馳不馳而步疾曰驟言載驟駸駸則其尙在行役而未能遽歸可見矣是用作歌非使臣作是歌也上設言其情以勞之耳諗告也左傳辛伯諗周桓公是也將母來諗言以己思欲將母之情來告於其母也父母愛子之情𨿽一而父或猶知大義母未必不牽於私情故思所以慰其意者如此】

【愚按是用作歌將母來諗欲使臣以此歌告之其母知上之曲體子情以慰親也玩其詩沈鬰曲折一如使臣自道其情而實上人代爲之言則使臣無可復言矣所以感之深而益盡其心於王事也先王之善用人心如此】

四牡五章章五句【序言此詩所以勞使臣之來儀禮以爲上下通用之樂朱子疑本爲勞使臣而作其後乃移以他用耳】

【愚按鄕飲酒歌此亦以其勤王事而念父母有忠孝之道焉】

皇皇者華序曰君遣使臣也送之以禮樂言逺而有光華【鄭云言臣出使能君之美延其譽於四方則爲不辱命也曹居貞云燕以遣之所謂送以禮也歌以樂之所謂送以樂也郝氏云此文王之詩後王遣使臣皆用之使臣受使不同總之宣上徳達下情耳人君深居淸穆四方艱難疾苦無由周知故使臣以周諮爲先務】

【愚按此詩若以戒夫使臣者而托於其自道之辭以發之】

皇皇者華於彼原隰駪駪徵夫每懷靡及

【朱注興也後四章賦也毛傳缺皇皇猶煌煌也華艸木之華也毛云髙平曰原下濕曰隰忠臣奉使能光君命無逺無近如華不以髙下易其色駪說文云馬眾多貌蓋同時出使之臣觀後章所乘或駒或騏或駱或駰知非一使耳諸使臣皆同此懷故曰每懷春秋外傳所謂懷和爲每懷也靡及者如恐不及事也朱善云不曰使臣而曰徵夫則不特使臣此心其屬亦此心也】

我馬維駒六轡如濡載馳載驅周爰咨諏

【說文云六尺以上馬五尺以上駒陸氏云大夫乘駒血气未定則有蹄齧之患故大夫乘之下文騏也駱也駰也防上之文宜皆爲駒如濡鮮澤也左傳穆叔曰忠信爲周歐陽子云周爲周徧之周𨿽有馳驅之勞不忘國事周詳訪問因以廣博聞也爰於也咨訪問也諏說文云聚謀也國語穆叔對晉君曰皇皇者華君教使臣曰每懷靡及諏謀度詢必咨於周敢不拜教臣聞之曰懷和爲毎懷咨才爲諏咨事爲謀咨義爲度咨親爲詢忠信爲周君況使臣以大徳敢不重拜左傳又稱咨事爲諏愚按爲國事周詳訪問卽忠信之義苟非實心體國必濶略而不周矣】

我馬維騏六轡如絲載馳載驅周爰咨謀

【如絲言條直也毛云言調忍也咨事之難易爲謀左傳又稱咨難爲謀杜預注問患難也】

我馬維駱六轡沃若載馳載驅周爰咨度

【沃若言潤澤也毛云咨禮義所宜爲度國語稱咨義左傳稱咨禮也】

我馬維駰六轡旣均載馳載驅周爰咨詢

【陰白雜毛曰駰均調也咨親爲詢謂兩意親信促膝籌畫言無不盡如舜之詢於四嶽卽此詢也按諏有參伍意謀有審顧意度有折衷意詢有詳究意各以先後爲序】

皇皇者華五章章四句【序曰君遣使臣春秋傳曰君教使臣遣者其事也教者其意也燕禮鄕射酒禮亦皆用之而大學始教亦以此先焉則教之道存焉耳】

【愚按輶軒之使上以宣布徳意下以采聴風謠今其遣之也専教使臣以諏度詢謀非僅采聴而已使臣能體上意以克盡其職則海內人情無不達利獘無不知王者身不下堂而明見萬里則使臣所系與諫臣等所以臨遣而送之以禮樂誠重之也荘子云大聲不入於裏耳折栁皇荂則嗑然而笑折栁逸詩也皇荂疑卽此篇豈鄕飲酒人熟聞之故易解耶】

常棣序曰燕兄弟也閔管蔡之失道故作常棣焉【左傳周襄王以狄伐鄭富辰諫曰不可昔周公弔二叔之不咸故封建親戚以藩屏周召穆公思周徳之不類故紏合宗族於成周而作是詩韋昭云穆公召康公後穆公虎也周室旣衰厲王無道親親禮廢故召穆公思周徳之不類而合宗族於成周復修作棠棣之歌以親之】

【愚按穆公厲宣時人是時周都鎬京所謂東都王城也成周卽雒邑也所以奠九鼎而居殷稹民者敬王時避子朝之難始遷於此合族成周之說殊不足信序謂文武以天保以上治內安得有厲宣變雅雜於其中其爲周公作無疑據春秋傳富辰謂穆公作據國語以爲周文王之詩皆富辰語也杜預以作詩爲作樂而奏此詩】

常棣之華鄂不韡韡凡今之人莫如兄弟

【毛傳興也朱注同爾雅云唐棣栘常棣棣惟常棣得以棣名栘則開而反合者也鄭云承華者曰鄂不當作柎柎鄂足也常棣一跗輙生二鄂兩兩相麗故稱韡韡興起兄弟同生之義孔雲華下有鄂鄂下有柎按萼花蕊也不花蒂也不作柎又作趺又作跗公感於往昔管蔡之事骨肉相殘有餘恫焉故指兄弟之情誼以告人欲今世之爲兄弟者皆相親也】

死防之威兄弟孔懷原隰裒矣兄弟求矣

【朱注賦也威畏懷思也鄭云死防可畏惟兄弟之親甚相思念蓋他人見威則避兄弟見威愈懷也原隰野外也裒斂屍也郝氏謂指成王殺管叔之事禮公族有罪磬於甸人不與國人慮兄弟故曰原隰也求尋覓也】

【愚按兄弟之情於死防時始見荘子云以利合者廹窮禍患害相棄也以天合者廹窮禍患害相收也】

脊令在原兄弟急難每有良朋況也永嘆

【朱注興也禽經云脊令友悌注云脊令共母者飛鳴不相離故取以諭兄弟唐明皇時有脊令數十集麟徳殿木上魏光乘作頌以爲天子友悌之祥況通作怳永嘆長太息也人遇患難之時毎有良朋相憐爲之驚怳而長嘆耳無所用其力也朱子云急難淺於死防言不待死防然後相收但有急難便當相助下文又云方且鬭防於內而忽有外侮則同心禦之益見至情不容己矣】

兄弟防於墻外禦其務每有良朋烝也無戎

【朱注賦也防毛云狠也務鄭云侮也言兄弟𨿽有小忿不廢懿親𨿽偶鬭狠於內倘遇外侮之來終是協力相禦良朋眾莫能助也】

【愚按烝眾也禦侮之事豈無良朋之眾相助然誰肯爲戎首乎必兄弟也無爲之首者朋友𨿽眾亦無與爲戎也永嘆是朋友之至情無戎亦朋友之本分到此時始覺兄弟之足恃甚於朋友矣】

防亂旣平旣安且寧𨿽有兄弟不如友生

【朱注賦也】

【愚按工旣字情辭甚痛外侮旣消則無所用禦侮者矣是以急難之兄弟不如永嘆之友生】

儐爾籩豆飲酒之飫兄弟旣具和樂且孺

【朱注賦也毛云儐陳也飫私也不脫屨升堂謂之飫周語云王公立飫則有房烝親戚宴享則有殽烝燕禮云皆脫屨乃升堂少儀云堂上無跣宴則有之宴則由坐而脫屨明飫立則不脫矣是詩爲宴兄弟而作故以飲酒發論程子云孺親慕之義小兒親慕父母謂之孺子】

【愚按此下三章皆提醒首章莫如兄弟之意旣歷變故之後益信兄弟當親耳】

妻子好合如鼔瑟琴兄弟旣翕和樂且湛

【朱注賦也此又因兄弟之和樂而更進之妻謂兄弟之妻卽娣姒是也子謂兄弟之子卽從父昆弟是也蓋非特兄弟親愛𨿽我之妻與兄弟之妻我之子與兄弟之子亦當使之和合而無間也鄭云合者如鼔瑟之聲相應和也按鼔宮宮動鼔角角應一气以相感耳王與族人宴則宗婦內宗之屬亦從王后於房中宗婦同姓卿大夫之妻內宗同宗之內女嫁於卿大夫者襄二年葬齊姜齊侯使諸姜宗婦來防葬諸姜者謂齊同姓之女宗婦謂齊同姓之婦也翕說文雲起也兄弟同心如鳥之合兩羽而齊奮起也】

【愚按翕之一字早有禦侮於未形之意】

宜爾室家樂爾妻帑是究是圗亶其然乎

【朱注賦也上章言妻子槪指兄弟之妻子此言爾室家爾妻孥則謂在我之家室妻孥也帑通作孥鳥尾曰孥左傳禆竈曰嵗棄其次而旅於明年之次以害鳥孥鳥謂朱鳥之宿孥鳥尾也妻子爲人之後猶鳥之有尾故以孥稱王氏云人情皆知保其室家私其妻子而罕知厚其兄弟然兄弟不和以至毀其室家危其妻子者有之矣管蔡是也亶信也亶其然乎問辭也輔廣云不自以爲然而使之返求諸心以見其眞情實理之所在蘇氏云小人思慮不能及逺常以兄弟之於我無所損益不知兄弟相親乃所以宜室家樂妻孥者患其淺陋而不信故使之深思而逺圗之以信其然否呂氏曰告人以兄弟之當親未有不以爲然者也苟非是究是圗實從事於此則亦未有誠知其然者也不誠知其然則所知者亦名而已】

常棣八章章四句【郝氏云誦常棣而周公無殺管蔡之事明矣蓋二叔得罪王室與天下𨿽有可殺之罪而公終無殺兄之心天下以討罪人爲大義而公終以不能全兄爲不仁故於康誥曰弟弗克恭厥兄兄亦不念鞠子哀大不友於弟此詩亦云𨿽有兄弟不如友生自怨之情慘然蓋傷管叔之死而恨己之不能救也】

伐木序曰燕朋友故舊也自天子至於庶人未有不需友以成者親親以睦友賢不棄不遺故舊則民徳歸厚矣

伐木丁丁鳥鳴嚶嚶出自幽谷遷於喬木嚶其鳴矣求其友聲相彼鳥矣猶求友聲矧伊人矣不求友生神之聴之終和且平

【毛傳興也朱注同詩人多相因之辭如伐木而感鳥鳴因以起興首章取鳥鳴後二章取伐木寓意則一鄭云嚶嚶兩鳥聲也嚶其鳴矣遷處喬木求其友聲求其尙在深谷者其相得則復鳴嚶嚶蓋一鳥鳴曰嚶此鳥鳴而又有彼鳥以應則爲嚶嚶也歐陽子曰考詩義是爲鳥在木上聞伐木之聲則驚鳴而飛遷於他木方其驚飛倉卒之際猶不忘其類相呼而去其在人也可不求其友乎程子曰神之聴之乃誓神明心之語願終久相與和好而不變也終者久要之義眞氏云玩其詩只見爲人之求友不爲君之求友先王樂道忘勢但知有朋友相須之義而不見有君臣相臨之分也】

伐木許許釃酒有藇旣有肥羜以速諸父寧適不來微我弗顧於粲灑掃陳饋八簋旣有肥牡以速諸舅寧適不來微我有咎

【程子雲山中伐木非一人所能爲必有同事之人旣同其事則相親好成朋友之義況士君子乎許許眾人共力之聲淮南子所謂舉大木者前呼邪許後亦應之是也釃猶濾也毛云以筐曰釃以藪曰湑按藪艸也左傳包茅不入王祭不供無以縮酒藪之謂也藇美貌郝氏云多而齊也羜未成羊也天子謂同姓諸侯謂同姓大夫皆曰父異姓則稱舅曰寧曰微皆意中忖度之辭寧猶豈也微無也顧念也寧適不來慮其適然有故而不來也微我弗顧慮其無乃不我肯顧也周禮注云進食於尊曰饋肥羜之下旣言以速諸父又灑掃以速諸舅則又是一禮上爲燕禮下爲食禮燕言諸父食言諸舅互文以相通也羅氏云諸父用羜羜則小羊諸舅用牡牡乃大牛羜爲食禮義親而禮數牡爲享禮意重而禮厚諸父諸舅禮各有宜也】

【愚按先諸父後諸舅者周之宗盟異姓爲後也咎過也慮不來者將毋以己有過而不來也自反深而望之切矣】

伐木於阪釃酒有衍籩豆有踐兄弟無逺民之失徳幹餱以愆有酒湑我無酒酤我坎坎鼔我蹲蹲舞我迨我暇矣飲此湑矣

【說文云坡陀曰阪伐木已畢置之於從髙臨卑之地以便轉移也衍嚴氏雲水溢也言灑酒之多也籩豆有踐陳設之盛也鄭云兄弟父之黨母之黨也朱注兄弟朋友同儕之稱兼同異姓言失徳猶言失禮也漢宣帝詔曰夫酒食之防所以行禮樂也今郡國或擅爲苛禁禁民不得具酒食相賀召由是廢鄕黨之禮令民無所樂非所以導民也詩不云乎民之失徳幹餱以愆毛云湑莤之也酤一宿酒也莤音縮左傳所謂包茅縮酒謂以茅泲之而去其糟也鄭云酤買也特設言之以見相愛之情耳非必無酒卽使酒盡猶當爲我酤買之篤於朋友不以有無爲辭也下文飲此湑矣知不待酤也鼓所以爲舞節故說文謂坎舞也蓋應舞之節也】

【愚按飲必以暇有及時爲樂之意非其時則不得飲故勸之以盡歡也】

伐木三章章十二句【舊作六章章六句朱子以每章起伐木攺並三章禮有饗有食有燕此詩次章羜牡是用太牢則同於饗且陳饋八簋又言籩豆有踐則同於食言湑我酤我是無算爵也鼔我舞我是無算樂也則同於燕月令季冬之月命樂師大合吹而罷注云嵗將終與族人大飲作樂於寢以綴恩也此篇疑卽季冬大飲三族之詩】

天保序曰下報上也君能下下以成其政臣能歸美以報其上焉【鄭氏云下下謂鹿鳴至伐木皆君所以下臣也臣亦宜歸美以崇君之尊而福祿之以答其歌也】

天保定爾亦孔之固俾爾單厚何福不除俾爾多益以莫不庶

【朱注賦也毛傳缺保者抱持愛護之意以受命於天故曰天保定者不移之謂歐陽子曰詩人爾其君者蓋稱天以爲言俾爾以下望之也俾使也孰使之天使之思若啟行若翼是也君子謂之善頌善禱單盡也周家以忠厚開基今厚而益盡其厚書謂乃單文祖徳是也以新易舊曰除如新舊嵗之交曰除嵗言除者謂福之新也方中履曰除猶授也今之授官者皆曰除官是也多益謂多受益也易損之六五曰或益之十朋之龜弗克違莫不庶之謂也鄧元錫云單厚自盡也多益盡人也內盡於已外盡夫物然後美善大備下所謂戩谷也】

天保定爾俾爾戩谷罄無不宜受天百祿降爾遐福維日不足

【戩與剪同盡也糓善也言盡善也罄盡也盡無不宜所謂宜民宜人是也百祿以盛言遐福以久言嚴氏云滿招損謙受益故福祿𨿽盛而不自止足所謂吉人爲善維日不足也天下無徳外之福詩人歸美之中有責難者寓若盡以爲言福祿全篇皆容悅之辭矣】

天保定爾以莫不興如山如阜如岡如陵如川之方至以莫不增

【爾雅云髙平曰陸大陸曰阜大阜曰陵應劭云阜者茂也言平地隆踴不屬於山陵也岡說文雲山脊也鄭云川之方至謂其水縱長之時也】

【愚按山阜岡陵皆有定體有定則不能增益惟川源深流長而方至則又盛長之初其增不可量也】

吉蠲爲饎是用孝享禴祠烝嘗於公先王君曰卜爾萬壽無疆

【吉謂諏吉日少牢饋食云大夫先與有司諏丁巳之日至明日乃筮其日之吉凶也蠲潔也饎熟食儀禮有饎防注炊黍稷曰饎享獻也孝以盡志享以盡物爾雅云春祭曰祠夏祭曰礿秋祭曰嘗冬祭曰烝礿卽禴也夏祭以樂爲主故曰禴自殷以上春禴夏禘秋嘗冬烝至周公去夏禘之名以春禴當之更名春爲祠而以禘爲大祭董仲舒云春上豆實夏上尊實秋上杌實冬上惇實豆實韭也尊實麫也杌實黍也惇實稻也一年之中天賜四至至則上之此宗廟所以嵗四祭也君曰者皇屍傳先君之意以嘏主人之辭朱注文王時周未有曰先王者此詩必武王以後所作也曹居貞曰天保皆祝君之福此詩原其因祭而受福也】

神之弔矣詒爾多福民之質矣日用飲食羣黎百姓徧爲爾徳

【此承上章祭祀言弔至也猶言祖考來格也詒通作貽多福卽下文所稱是也王氏云民無所施其智巧也日用飲食而已徧爲爾徳鄭云言則而象之徧臣民之所爲皆爾之徳】

【愚按民安其質耕食鑿飲朝饔夕飱此外無事是爲至治神之詒以多福莫大於此】

如月之恆如日之升如南山之壽不騫不崩如松柏之茂無不爾或承

【毛云恆也亦作縆縆大索卽之義升通作升說文云日上也鄭雲月上而就盈日始出而就明自上墜下曰崩不騫是無缺損指山之一處言不崩是無傾覆指山之全體言承奉也言臣民承奉】

【上徳雒誥所謂其永觀朕子懷徳是也】

【愚按不言月望日中而曰恆曰升取漸進爲極盛也無不爾或承防上松柏言謂無不憑藉爾之大徳而受其庇防也】

天保六章章六句【鄒氏云史記武王克商憂天保之未定於是有營洛之意此詩之作蓋在東都旣成後矣周逸書王云定天保依天室自洛汭遷於伊汭居易毋固其有夏之居我南望三塗北望嶽鄙顧瞻有河粵詹洛伊毋逺天室蓋意欲營洛也及成王卽位追武王之意使召公相宅周公復卜申視卒營築居九鼎焉故疑此詩爲營洛後周召報命而致其祝頌之辭】

采薇序曰遣戍役也文王之時西有昆夷之患北有玁狁之難以天子之命命將率遣戍役以守衛中國故歌采薇以遣之出車以勞還杕杜以勤歸也【季氏曰古者出師以喪禮處之則無燕樂故無遣詩及其獻捷代還則歌凱以歸故極美其功而曲序其情以爲勞也鄒氏曰序以采薇爲遣戍夫楊栁依依則正薇柔時也雨雪霏霏則正嵗暮時也撫今追昔道其實歷之景如此若云預道歸時之景豈有方遣之日而遂以爲昔往是莊子所謂今日適越而昔日至矣】

采薇采薇薇亦作止曰歸曰歸嵗亦莫止靡室靡家玁狁之故不遑啟居玁狁之故

【朱注興也毛傳缺毛云作生也猶言怒生也孔雲月令仲春之月無作大事孟秋乃命將帥今仲春遣兵以患難旣逼不暇待秋故也此代爲將士追述之言謂昔以仲春薇生之時出行斯時卽念當何時歸乎曰歸者心口相語也念歸之切慮其當在嵗暮也男有室女有家今逺去久離男不得以室爲室女不得以家爲家矣毛云玁狁北狄也鄭云北狄今匈奴也】

采薇采薇薇亦柔止曰歸曰歸心亦憂止憂心烈烈載饑載渇我戍未定靡使歸聘

【柔鄭云脆脕之時心憂憂歸期之逺也烈烈言內熱也我戍未定謂未至戍所而安止也聘問也孔云謂同行無歸人誰可使問其家之安否也】

【愚按此未至戍所中途欲寄家訊也薇由作而柔而剛皆自出門及一路所見以志天時之變也】

采薇采薇薇亦剛止曰歸曰歸嵗亦陽止王事靡盬不遑啟處憂心孔疚我行不來

【戴侗云薇冬晚抽芽至春柔矣夏而剛宜芼豕陽者謂正陽之月已月也首章言嵗暮預期之辭此言嵗陽卽景之辭也蓋因見薇剛而知孟夏至也】

【愚按首章不遑啟處是初上道別父母之詩此則巳至戍所而念父母之詩旣至戍所王事爲重不暇顧其私恩矣憂心孔疚憂王事也我行不來奮然自誓之辭一月三防之功己兆於此矣】

彼爾維何維常之華彼路斯何君子之車戎車旣駕四牡業業豈敢定居一月三捷

【爾華盛貌說文云麗爾也猶靡麗也一作薾常常棣也戎路主帥所乘若下文戎車則總括五戎而言路車亦在其內耳周禮車僕所掌有戎路廣車闕車蘋車輕車戎路卽革路王在軍所乘也廣車橫陳之車備更疊戰者闕車逰軍乘以補闕者蘋讀爲屏所用對敵以自蔽隠者輕車所以馳敵致師者此五者皆兵車所謂五戎也孔雲路爲君子之車左傳鄭子僑叔孫豹王賜之士路是卿車得稱路也毛云業業壯也】

駕彼四牡四牡騤騤君子所依小人所腓四牡翼翼象弭魚服豈不日戒玁狁孔棘

【朱注賦也三捷之後戍事未畢未敢弛備遽歸蓋北狄畏暑耐寒計三捷當在盛夏之時宣王所以六月興師也秋气折膠弓弩始勁故秋冬又易爲侵暴必畱屯以防之騤說文云馬行威儀也鄭云腓當作芘何氏云腓卽厞字說文云隠也禮記取廟之西北厞薪用爨之楚辭隠思君兮厞側皆訓隠言戍士亦借是車以自隠蔽也陳祥道云古之用兵險野人爲主易野車爲主車之於戰動則足以衝突止則足以營衞將卒有所芘兵械衣裝有所賫也翼翼言馬之欲行如鳥舒翼也象弭弓反末也弭者弓弰之名馳之則反曲故云弓反末以象骨爲之服矢服也以魚皮爲之言行間之人整肅器械無日不然𨿽無事之時凜如敵至以玁狁往來飄忽至如風雨不可以一日忘備也蔡汝南云豈敢定居由君子有不測之略豈不日戒由君子有不懈之心采薇𨿽詠戍役之情而將道亦自可見】

昔我往矣楊栁依依今我來思雨雪霏霏行道遲遲載渇載饑我心傷悲莫知我哀

【朱注賦也栁楊之下垂者楊栁之起者依依者初抽條時嫋嫋欲有所依也楊栁與采薇相應雨雪與嵗暮相應程子云言行道遲遲則見歸思之切蓋思家心急𨿽速亦覺遲耳嚴氏云莫知我哀言莫知其勞苦乃所以深知之也】

【愚按二章之言饑渇謂甫出門便有此苦此章之言饑渴謂一日未到家猶有此苦也自上言莫知我哀則知之者深矣】

采薇六章章八句【竹書文王十一年周公季歷伐翳徒之戎獲其三大夫來獻捷何氏謂此詩卽王季伐翳徒之役嚴沆云據汲冢周書序云文王立西距昆夷北備玁狁謀武以昭威懷則此詩與出車其爲文王詩無疑】

出車序曰勞還率也

【愚按舊謂此詩與采薇同時之作玩篇中述其往也黍稷方華正當仲夏與楊栁依依旣不同月序其來也雨雪載途正當早春與雨雪霏霏又不同時當文王之時豈止一出師乎二篇非一時之作後王勞還師者皆以爲宴勞之詩因其詩而分別用之耳】

我出我車於彼牧矣自天子所謂我來矣召彼僕夫謂之載矣王事多難維其棘矣

【朱注賦也毛傳缺爾雅郊外爲牧謂前軍之先行者也謂我來者承王命令簡發此戎車也出車已在於牧而王命促發故親至郊牧促其克期上道蓋事急不可緩也此章文王承王命遣南仲之事毛云僕夫禦夫也棘急也謂速則邊防可固緩則衝突可虞故曰維其棘矣此行専以築城爲事與六月之師不同】

【愚按文王爲西伯専徵伐值玁狁西戎並犯中國於是承帝乙之命簡料車徒而命南仲爲將往禦之故稱天子稱王事稟命帝乙𨿽專徵伐不敢自擅也】

我出我車於彼郊矣設此旐矣建彼旄矣彼旟旐斯胡不斾斾憂心悄悄僕夫況瘁

【朱云郊在牧內蓋前軍已至牧而後軍猶在郊也龜蛇曰旐考工記云龜蛇四斿以象營室按營室北方七宿也旄幹旄也旌竿之首飾以旄牛尾曰旄鄭云設旐者屬之於幹旄而建之戎車孔云此旐彼旄一言彼一言此便文耳於彼新田於此菑畆之類也鳥隼曰旟考工記云鳥隼七斿以象鶉火也陸化熙云出車在郊視前在牧之車此爲後車則所見止是設旐建旄而設旟建旄己在彼牧故亟接】

【之曰彼旟旐斯蓋因言車之所建而兼舉前後軍言之耳董氏云禮曰徳車結旌武車綏旌綏謂垂而舒之也昔晉治兵建而不斾壬午復斾諸侯畏之則知垂旌所以爲戰也按斾惟旐有之斾斾者合旟旐飛之象而言】

【愚按此章文王出車之事已竣可以還報天子矣軍旣出而悄然心憂僕夫向載以來者今復禦而歸亦因其憂心而爲之況瘁所謂臨事而懼也】

王命南仲往城於方出車彭彭旂旐央央天子命我城彼朔方赫赫南仲玁狁於襄

【首二章止言奉王命出車耳未明言所命謂何此方言所命之事毛云方朔方卽六月所謂侵鎬及方郡縣誌夏州朔方縣什賁故城卽漢朔方縣之故城也今寧夏衞是也什賁之名蓋蕃語也交龍爲旂孔云旂蓋南仲所建王國大夫視外諸侯分得建旂不再舉旟者旟爲前軍旣己前發大將當居中軍統後軍繼進故但言旂旐也天子命我二句述南仲稱王命以令眾也季氏云城朔方所以斷戎狄往來之路西戎道絕使不得相爲犄角則可以駕玁狁而出其上故曰於襄蔡沈云襄駕出其上也愚按前二章言我者文王之辭此二章代爲南仲之辭文王以王命命南仲仲因得謂天子命我耳懷山襄陵謂四邊皆水也凡襄者就邊而言今築朔方之城所以畫玁狁於邊外不令侵入中國耳】

昔我往矣黍稷方華今我來思雨雪載塗王事多難不遑啟居豈不懷歸畏此簡書

【上章天子命我二句是南仲語此則全托南仲之辭鄭云黍稷方華朔方之地六月時也塗凍釋也呂氏云采薇之所謂往遣戍時也此詩之往在道時也采薇之所謂來戍畢時也此詩之來歸而在道】

【時也】

【愚按此章是城工已畢歸戍在道復被簡書命伐西戎直至深春始還末二語可見王事多難與首章語意相同而此更爲伐西戎起語言所以遲至雨雪載塗而後歸者以西戎助玁狁爲虐復承王命䢐徵自北而西歸計轉緩故不遑啟處也】

喓喓艸虫趯趯阜螽未見君子憂心忡忡旣見君子我心則降赫赫南仲薄伐西戎

【艸虫鳴則阜螽躍而從之以興夫唱婦隨其象如此張衡謂大火流則艸虫鳴正深秋耳君子室家斥南仲之辭我則室家自我也此詩言我者三首二章我者文王之辭中二章我者代爲南仲之辭此章我者則代爲南仲室家之辭曹氏曰西北二虜相犄角爲寇故徵玁狁則西戎作伐西戎則玁狁平愚按此章蓋室人思徵夫之情自秋盡冬初屈指城工之畢日盼其歸而不意後有伐戎之羈遲也禦玁狁而伐西戎漢通西域以斷匈奴右臂卽用是法也孟子曰文王事昆夷惟與西戎連和乃可以全力制北狄耳然非薄伐不能要其和也此詩専爲城朔方以禦玁狁而以餘力伐西戎以孤玁狁之勢兵家之勝算也】

春日遲遲卉木萋萋倉庚喈喈采蘩祁祁執訊獲醜薄言還歸赫赫南仲玁狁於夷

【鄭云伐西戎以凍釋時反朔方之壘休息戍役至此時而歸執生擒也訊問也謂其渠魁當訊問者醜眾也】

【愚按訊醜皆伐西戎所執獲者若玁狁則第城朔方以備之耳未嘗有交戰之事旣城朔方則玁狁不能乘虛爲害而西戎可伐西戎旣敗則有以剪玁狁之羽翼而玁狁可平事實相因也】

出車六章章八句

【愚按竹書紀宣王三年命大夫仲伐西戎後儒謬以爲南仲而謂此詩爲宣王世之詩考史記彼乃秦仲也與此無涉】

枤杜序曰勞還役也【王氏云上之人能知其下中心委曲之情而形於歌詠則下悅之出車枤杜是也上之人不能知而其下自陳其勞苦之狀悲傷之情則怨也之水鴇羽是也愚按此詩専代徵人之婦而言其情蓋徵夫之所念者父母妻子也父母與子相念之情可對人言夫與婦相念之情有不可對人言者而上能代言之曲體人情之至所以令人深感也】

有枤之杜有睆其實王事靡盬繼嗣我日日月陽止女心傷止徵夫遑止

【毛傳興也朱注賦也樹之特生者爲枤杜與棠相似說文云牡曰棠牝曰杜陸化熙云枤杜𨿽以識時序之變而取義於枤亦因徵夫在外而傷其孤特無依也睆明貌言杜實之歷歷在眼也呂氏雲杜之有實秋冬之交也十月爲陽至十月猶未歸則以朔方城畢復有西戎之徵室人不知而謂徵天今已閒暇可以歸矣】

【愚按繼續也嗣續之無己也自閨人之屈指歸期日復一日而言也蓋往役之始其日爲王家之日及期以後其日則我之日也故曰繼嗣我日】

有枤之杜其葉萋萋王事靡盬我心傷悲卉木萋止女心悲止徵夫歸止

【萋萋新葉也承上章言枤杜睆實是去年十月間物色今杜葉萋萋則實落而又生葉爲今年三二月矣卉木萋止復從枤杜而推廣之見萋萋不獨一枤杜也計此時徵夫歸已在道而室人不知猶悲思也我女自我也女心自上人謂之也】

陟彼北山言采其王事靡盬憂我父母檀車幝幝四牡痯痯徵夫不逺

【枸也采杞卽在卉木萋止之時父母舅姑也憂我父母言貽我父母之憂蔣悌生曰此四句見於北山詩辭義俱同而此爲正雅北山爲變雅何也枤杜之詩在上之人敍戍役之勞以閔之也北山之詩役者自言其勞而有怨懟之心也辭義同而苦樂之意異矣幝幝車敝貌痯病也檀車耐用而亦敝牡馬有力而亦病以見其久且勞也】

【愚按車敝馬罷非目所見以行役之久料之徵夫不逺亦上之人所以慰其婦婦不知也】

匪載匪來憂心孔疚期逝不至而多爲卹卜筮偕止防言近止徵夫邇止

【匪通作非鄭云君子至期不裝載意不爲來疚病也期歸期也逝往也言所計之歸期今已往矣卹憂也憂心孔疚女心之傷悲也而多爲卹憂我父母也不獨我憂之父母亦憂所謂多卹也大事先筮而後卜小事則龜筮不相襲偕止謂相襲俱作以心之惶惑不定故無不爲也防合也謂合卜筮之繇而皆曰近也輔廣云徵夫不逺料想之辭也徵夫邇止決定之辭也嚴氏云此詩四章皆不言戍役來歸之事惟述其未歸之時室家思念之切如此則今日之歸其樂爲何如所以慰勞之也愚按過期不至則以疑而益憂疑則可憂者多矣疾病死傷皆疑中事卽皆憂中事故曰而多爲卹戍士之遣本從南仲以城朔方城工旣竣復移師以伐西戎其室家不知也故歸期之逺近上之人知之而婦不知惟以過期不至而傷悲憂卹耳四徵夫句皆上人寛慰其婦之詞】

枤杜四章章七句【鄒氏曰舊以爲勞還役若檀車四牡豈所槪於卒伍其爲勞戍臣可知也孔疏謂役夫以從徵之故其甲士三人所乘之車皆備四馬故曰四牡非庶人尋常得乘四馬也且篇中敍其室家私情正與東山詩之勞歸士等耳視出車篇之勞還率迥別矣】

南陔序曰孝子相戒以養也【朱注此笙詩也有聲無辭舊在魚麗之後以儀禮考之其篇次當在此按毛傳枤杜之後卽次以魚麗以足鹿鳴之什十篇而無辭者不在什內朱子據儀禮正之於是毛氏所分之什不能復依而自爲之什】

鹿鳴之什十篇一篇無辭凡四十六章二百九十七句

白華之什二之二【朱注毛公以南陔以下三篇無辭故升魚麗以足鹿鳴什數而附笙詩三篇於其後因以南有嘉魚爲次什之首今悉依儀禮正之】

白華序曰孝子之潔白也【朱注笙詩也】

華黍序曰時和嵗丰宜黍稷也有其義而亡其辭【鄭云孔子正雅頌各得其所時俱在耳篇第當在於此遭戰國及秦之世而亡之矣朱注亦笙詩也鄕飲酒禮鼔琴而歌鹿鳴四牡皇皇者華然後笙入堂下磬南北面立樂南陔白華華黍燕禮亦鼓瑟而歌鹿鳴四牡皇華然後笙入立於縣中奏南陔白華華黍南陔以下今無以考其名篇之義然曰笙曰樂曰奏而不言歌則有聲而無辭明矣所以知其篇第在此者意古經篇題之下必有譜焉如投壺魯鼔薛鼓之節而亡之耳郝氏云鄕射亦儀禮也云奏騶虞貍首騶虞有辭也亦云奏周禮有九夏國語稱金奏肆夏樊遏渠按肆夏卽時邁樊遏爲韶夏卽執競渠爲納夏卽思文皆有辭而皆云金奏則奏亦辭也金奏九夏有辭笙奏南陔白華獨無辭乎又周禮籥章以籥龡豳詩卽七月也籥吹七月猶笙吹南陔白華華黍也豳有辭而南陔以下獨無辭乎又明堂位祭統升歌淸廟下管象象卽維淸也謂管奏維淸於堂下管有辭而笙獨無辭乎】

【愚按古鄕飲酒禮歌鹿鳴四牡皇華而笙南陔白華華黍蓋欲其外盡君國之事而內修孝養之禮也】魚麗序曰美萬物盛多能備禮也文武以天保以上治內采薇以下治外始於憂勤終於逸樂故美萬物盛多可以告於神明矣【此燕饗通用之樂歌】

魚麗於罶鱨鯊君子有酒防且多

【朱注興也毛傳缺按易離麗也小過飛鳥離之卽此麗也罶說文云曲梁寡婦之笱無所畱也王雪山謂後世有魚麗之陳陳凡五每陣又各有五敵入其中者無有得出罶者曲薄也當回曲周匝魚之入其中者亦無得而脫也鱨揚也一名黃揚鯊鮀也陸璣云吹沙也陸氏云鱨性善浮鯊性善沈毛云太平而後微物眾多取之有時用之有道則物莫不多矣防且多皆指酒而言】

【愚按此詩卽魚之盛以見品物蕃阜國家丰亨大有君臣可以燕樂非指魚爲燕饗所薦之羞也】

魚麗於罶魴鱧君子有酒多且防

【魴卽鯿魴方鯿扁也魴出溪水者謂之槎頭鯿鱧鮦也陸氏云今鱧是也諸魚中惟此魚膽甘可食多且防言不徒以多而已多而防乃可爲貴】

【愚按首章防且多重在多也此章多且防重在防也蓋旣多則未必盡防多矣而防如故見主人之情始終濃厚也】

魚麗於罶鰋鯉君子有酒防且有

【鰋鮎也郭璞云今鰋額白魚也按鰋身圎性偃似非鮎魚鯉赤鯉也有言用之而愈有也餘歡未殫爵斚吏陳見主人愛客之無已也故以防且有終焉】

物其多矣維其嘉矣物其防矣維其偕矣物其有矣維其時矣

【前三章所言者禮文也後三章所言者禮意也物指殽也承上文而言不特酒多酒防酒有而諸殽之物亦多亦防亦有也嘉美也惟其嘉美此賓客故備物之多如此偕俱也言有恭敬之意與之俱也時謂可以燕饗之時蘇氏云多則患其不嘉防則患其不齊有則患其不時今多而能嘉防而能齊有而能時言曲全也】

魚麗六章三章章四句三章章二句【朱注按儀禮鄕飲酒及燕禮前樂旣畢皆問歌魚麗笙由庚歌南有嘉魚笙崇丘歌南山有臺笙由儀間代也言一歌一吹也然則此六者蓋一時之詩而皆爲燕享賔客上下通用之樂】

由庚序曰萬物得由其道也【朱注此亦笙詩謂間歌魚麗則奏此篇毛氏以南陔白華華黍置魚麗之前以由庚崇丘由儀三詩總置南山有臺之後今按由庚三詩與朱子篇次正合】

南有嘉魚序曰樂與賢也太平君子至誠樂與賢者共之也【鄭云樂得賢者與共立於朝相燕樂也朱注此亦燕饗通用之樂歌】

南有嘉魚烝然罩罩君子有酒嘉賔式燕以樂

【朱注興也毛傳缺南謂冮漢之間蜀都賦云嘉魚出於丙穴黃震云周都西北以南方之魚爲美故雲南有嘉魚未必獨指丙穴之魚也丙穴之魚飲乳泉而美亦未必原名嘉魚也嚴氏云下文樛木非木名則嘉魚亦非魚名詩人以魚之嘉瓠之甘者諭賢者耳烝然以言眾也詩話云魚罩有自上而下者今提罟也有自下而上者爲撩罟卽罶類淮南子云罩者抑之罾者舉之爲之𨿽異得魚一也】

南有嘉魚烝然汕汕君子有酒嘉賔式燕以衎

【汕說文云魚逰水貌毛云樔也鄭云樔者今之撩罟也陸氏云魚欲逸則罩之使入魚欲伏則汕之使出衎飲食之樂也易云飲食衎衎】

南有樛木甘瓠累之君子有酒嘉賔式燕綏之

【長而瘦者曰瓠短項大腹曰匏匏苦瓠甘嚴氏云樛木諭王屈己下賢則賢者得以上進綏之謂燕飲以安之醴酒不設而穆生去蓋禮貌衰則不能安賢者之心也】

【愚按樛木下垂甘瓠上附上下交也綏安也情文纒綿周至以安嘉賔之心使其系心於我如甘瓠之累樛木也】

翩翩者鵻烝然來思君子有酒嘉賔式燕又思

【鄭云鵻壹宿之鳥一於其所宿之木也諭賢者有専壹之意於我孔云頻與之燕言親之甚也禮上公三燕侯伯再燕是又燕也蘇氏云魚非有求於人而人則取之以爲賢者亦如是而吾則彊求之與非也瓜蔓於地是豈可彊使從人哉然其遇樛木也未嘗不累之而上物之相從物之性也豈有賢者而不願從人者哉獨患不之求耳嚴氏云人主之於賢始則多方勤求之繼則禮貌招延之其後則聞風自至如翩然飛者孝鳥鵓鳩羣然而自來也】

南有嘉魚四章章四句【何氏謂文王爲西伯統治南國故周南樛木喬木皆詠南國所有此詩爲文王燕南國賔客之作】

【毛傳以魚麗終鹿鳴之什而南陔白華華桼三篇不與自南有嘉魚至吉日凡十篇爲南有嘉魚之什而由庚崇丘由儀三篇不與郝氏云菁菁者莪以上六篇皆成王之詩謂之正小雅六月以下】

【四篇宣王之詩謂之變小雅】

崇丘序曰萬物得極其髙大也【朱注此亦笙詩間歌南有嘉魚則笙崇丘】

南山有臺序曰樂得賢也得賢則能爲邦家立太平之基矣【鄭謂春入學捨菜合舞秋頒學合聲於是時也視學則遂養老此章萬壽眉壽黃耉等語皆爲養老詠也據鄕飲酒禮燕禮笙入而後皆間歌此詩則周公未作儀禮之前已有之故朱子以爲燕饗通用之樂】

南山有臺北山有萊樂只君子邦家之基樂只君子萬壽無期

【毛傳興也朱注同臺夫須也舊說夫須莎艸也可爲蓑笠都人士詩雲臺笠是也羅氏以夫須與莎爲兩物臺者莎艸可爲衣以禦雨編之若甲毶毶而垂故雨順注而下然或借而臥則不能隔雨名曰夫須蓋匹夫所須也莎俗謂之香附子自是二種萊艸名其葉可食陸氏云兗州人蒸以爲茹謂之萊烝按來黎音近卽藜也初生葉可食大則爲樹可爲杖歐陽子云髙山多艸木如周多賢才也期限】

【也言壽未可期限也劉公瑾云或疑賔客不足以當萬壽之語士冠禮祝辭亦云眉壽萬年今古器物銘所謂用蘄萬壽用祈眉壽萬年無疆之類皆爲自祝之辭則以萬壽祝賔固其所矣】

【愚按此詩爲養老作先美其徳後祝其壽期其老而益老也】

南山有桑北山有楊樂只君子邦家之光樂只君子萬壽無疆

【基所以安也光所以榮也】

南山有北山有李樂只君子民之父母樂只君子徳音不已

【如樗一名狗骨或云與李並舉皆可食之物卽枸檵也上章言邦家之基之光贊其徳之辭此正指其徳之實足爲人所利賴故曰民之父母古者養老有乞言合語之禮內則篇云五帝憲三王有乞言五帝憲者養气體而不乞言有善則記之爲惇史三王亦憲旣養老而後乞言亦微其禮皆有惇史愚按乞言者從之求善言合語者旅酬而合語也君子父母斯民就養之時亹亹談說曽無懈倦故曰徳音不已也】

南山有栲北山有杻樂只君子遐不眉壽樂只君子徳音是茂

【栲山樗也杻檍也解見唐風睂壽秀睂也遐與何通蓋音近也萬壽無期萬壽無疆願其後日之辭也遐不睂壽遐不黃耉美其今日之辭也是茂謂徳音之盛蓋期望過此以往善言益多也】

南山有枸北山有楰樂只君子遐不黃耉樂只君子保艾爾後

【枸枳枸也語云枳枸來巢言其味甘故飛鳥喜而巢之子著枝端大如指長數寸美如飴能令酒味薄以爲屋柱則一屋之酒皆薄詩詁云其子生枝端橫析岐出狀如析栱土人謂析栱木朱子云吾鄕呼爲兼勾味甘而解酒毒楰爾雅云防梓也郭璞云楸屬今人謂之苦楸黃黃髮也耉老人面凍黎色若浮垢者方言云汝潁梁宋之間謂養爲艾保之爲義安也艾之爲義養也後後日也自此以後壽尙未有窮期故祝以安養也】

南山有臺五章章六句【左傳襄二卜年季武子如宋報向戍之聘歸復命公享之賦魚麗之卒章公賦南山有臺武子去所曰臣不堪也】

【愚按燕禮旣問歌此二詩而魯君臣復舉二詩爲賦是樂章歌者自歌而賦者自賦不相礙也】

由儀序曰萬物之生各得其宜也【合由庚崇丘三篇有其義而亡其辭鄭云此三篇者鄕飲酒燕禮用焉燕禮又有升歌鹿鳴下管新宮新宮亦詩篇名也辭義皆亡無以知其篇第之處朱注此亦笙詩間歌南山有臺則笙由儀】

蓼蕭序曰澤及四海也【郝氏云篇中言燕者安樂之意非飲酒也據詩次第此篇朝諸侯下篇方與之燕飲】

蓼彼蕭斯零露湑兮旣見君子我心寫兮燕笑語兮是以有譽處兮

【毛傳興也朱注同蓼長大貌一云艸蒼蒨貌蕭香蒿也湑說文訓莤莤以茅泲酒也蕭之受露其狀沾濡有似於茅之泲酒受露則色愈蒼蒨故以蓼言譽處猶言爲聲譽之所歸也】

【愚按鄭云燕安也有自然之義所爲時然後言樂然後笑也詩中不見有燕飲之事當是繼世諸侯初見天子而誠服贊嘆之辭君子指天子我心寫兮謂諸侯之一見而輸誠也上下相接笑語皆出於自然盛徳感孚如此宜其爲聲譽之所歸矣蓋昔想望之而今始得睹之也】

蓼彼蕭斯零露瀼瀼旣見君子爲龍爲光其徳不爽壽考不忘

【瀼瀼露蕃貌爲龍見能膏澤下民爲光見能照臨下土】

【愚按爲龍爲光卽後世稱其人主有龍鳯之章天日之表是也爽差也君臣之間不恃有甚隆之禮而恃有不爽之徳祝之以壽考望之以不忘固知主徳之不爽決不忘今日之分誼耳】

蓼彼蕭斯零露泥泥旣見君子孔燕豈弟宜兄宜弟令徳壽豈

【泥泥露濡也豈弟樂易也】

【愚按嗣世之諸侯未見天子初謂天威難邇旣見之而甚安和樂易不自知有天子之尊其所以協和諸侯猶之協和其兄弟也兄弟兼同姓異姓言自天子稱之爲叔父伯父舅氏自諸侯承之謂天子待之如兄如弟云爾有此令徳壽而且豈蓋不僅壽考而已自今以後壽考之年皆豈樂之境頌祝之至也】

蓼彼蕭斯零露濃濃旣見君子鞗革衝衝和鸞雝雝萬福攸同

【濃濃厚貌鞗轡也革轡首也郭璞云馬轡所杷之外有餘而垂者謂之革則鞗卽轡之別名而革乃轡之外垂者鞗以皮爲之故曰鞗革衝衝轡垂貌周禮注云和鸞皆以金爲鈴鸞者在衡和者在軾馬動則鸞鳴鸞鳴則和應舒則不鳴疾則失音雝雝言得其和也鄭云此說天子之車飾諸侯燕見天子天子必乘車迎於門是以云然】

【愚按如鄭說則此詩爲諸侯之贊美天子】

蓼蕭四章章六句

【愚按朱注謂諸侯朝於天子天子與之燕以示惠故歌此詩然詩中未見有飲酒之事若來朝而燕之詩則露斯篇是矣朱子以君子指諸侯謂爲天子褒美諸侯之詩鄭箋謂皆以下頌上辭義覺順】

湛露序曰天子燕諸侯也【鄭云諸侯朝覲防同天子與之燕所以示慈惠左傳文公三年衞寧武子來聘公與之宴爲賦湛露不辭又不答賦使行人私焉對曰臣以爲肄業及】

【之也昔諸侯朝正於王王宴樂之於是乎賦湛露則天子當陽諸侯用命也今陪臣來繼舊好君辱貺之其敢幹大禮以自取戾杜預注云朝正者朝而受政教也郝氏云前篇來朝此篇賜燕朝以期旦禮主於辧也飲以昏夜情主於合也何氏云諸侯朝正於王王行饗禮畢而燕之於寢】

【愚按周禮燕饗之禮上公三饗三食三燕侯伯二饗再食再燕子男一饗一食一燕此或爲侯伯再燕之詩耶】

湛湛露斯匪陽不晞厭厭夜飲不醉無歸

【毛傳興也朱注同歐陽子曰天之潤澤於物者若雨若雪其類非一而獨以露言者露以夜降者也因其夜飲故近取以爲比厭厭安也夜飲私燕也謂君畱而盡其私恩之義燕禮云宵則庶子執燭於阼階上司宮執燭於西階上甸人執大燭於庭閽人爲大燭於門外燕禮輕無庭燎設大燭而已是夜飲之禮古誠有之其禮一獻四舉酬降脫屨升堂無算爵無算樂君曰無不醉賔及卿大夫皆對曰諾敢不醉此云不醉無歸是也】

湛湛露斯在彼丰艸厭厭夜飲在宗載考

【歐陽子云言在彼丰艸杞棘者以露之被艸木如王恩被諸侯耳艸茂則得露多諸侯賢則受恩厚也儀禮受賔聘享則於太廟享食則於禰廟惟燕行於寢故云宰膳具官饌於寢東此云在宗載考蓋享】

【畢而燕言旣在宗廟行饗禮矣更在路寢成此燕禮也考成也】

湛湛露斯在彼杞棘顯允君子莫不令徳

【棘並言棘木低小則非大木可知以後章例之桐椅相類棘亦當相類杞卽枸也蘇氏云露之在艸也如將不勝其在木也則能任之矣將言其無不醉也故以丰艸興之將言其醉而不亂故以棘言謝氏云顯者其心明白洞達允者其心忠信誠慤朱注君子指諸侯爲賔者也】

其桐其椅其實離離豈弟君子莫不令儀

【鄭云謂夜飲之禮飲酒不至於醉而能善其徳善其儀此陔節也孔云當奏陔夏之節猶善威儀稱人之美者必舉其終故知爲陔之節也燕禮賔北面坐取其酒脯以出奏陔夏謂取所執酒脯以賜鐘人於門內霤遂出是也輔廣云豈弟樂易也樂易者恐其或略於威儀樂易而威儀無不令善所以爲成徳也季氏云此詩前二章以君之歡飲者言欲其盡歡也後二章以臣之承恩者言喜其盡敬也樂而不淫所以懷諸侯而天下畏之】

【愚按丰艸以比諸侯之微弱不能自立者在宗載考謂朝於京師而始成諸侯也王者爲天下之所宗故王室號爲宗周棘小木以比諸侯之位卑而地小者桐椅大木以比諸侯之位髙而地大者無小無大莫不承上恩澤而皆能愼其徳謹其禮以各盡君臣之美也】

湛露四章章四句【鄭氏引陳敬仲辭桓公之語以卜其晝未卜其夜爲夜飲之禮秪施於同姓】

【愚按左傳爲敬仲飲桓公酒非桓公燕敬仲也旣燕飲有宵而設燭之禮安見止可行於同姓乎桓公欲以火繼亦燕飲故事耳本未嘗逾禮敬仲以義辭之臣之享君弗納於淫臣之道也亦未嘗引禮以拒也然則湛露之燕厭厭夜飲其非有同姓異姓之分別明矣】

白華之什十篇五篇無辭凡二十二章二百四句【按毛傳自南有嘉魚至吉日凡十篇無辭者不與爲南有嘉魚之什】

田間詩學卷六﹤經部﹐詩類﹐田間詩學﹥

欽定四庫全書

田間詩學卷七

桐城錢澄之撰

彤弓之什二之三

彤弓序曰天子錫有功諸侯也【鄭云諸侯敵王所愾而獻其功王饗禮之於是賜彤弓彤矢百玈弓矢千凡諸侯賜弓矢然後得專徵伐朱云此天子燕有功諸侯而錫以弓矢之樂歌也郝氏云謂錫弓矢是也謂燕非也燕與饗異饗用太牢爵盈而不飲所以示恭儉也燕則盡醉爵行無算所以示慈惠也燕饗皆酒而饗主於錫以酒行禮非行禮以飲酒也周語王饗有體薦燕有折爼公當饗卿當燕故燕或至夜而饗行於朝成禮而罷故曰一朝饗之左傳鄭饗趙孟禮終乃燕是饗不終日也】

彤弓弨兮受言蔵之我有嘉賔中心貺之鐘鼓旣設一朝饗之

【朱注賦也毛傳缺彤弓朱弓也弨弛貌說文云弓反也徐鍇云弛而體反也周尙赤故賜弓以赤爲重嚴氏云賜弓不張鄭云言者謂王策命也王錫朱弓必策其弓以命之受出蔵之乃反入也左傳晉範宣子來聘公享之季武子賦彤弓宣子曰城濮之役我先君文公獻功於衡雍受彤弓於襄】

【王以爲子孫蔵匄也先君守官之嗣也敢不承命卽此詩所云蔵之也貺賜也卽彤弓之賜也曰中心貺者言中心實欲貺之非有勉彊而然如內疑其臣而外牽於其功內忌其臣而外廹於其勢𨿽貺非本於中心矣彤弓非常賜也鐘鼓大樂也饗盛禮也設盛禮所以重彤弓之賜也考晉文公事饗賜正同日傳先言饗而後言賜詩先言賜而後言饗行文異耳孔云饗之日先受弓矢之賜後受獻酬之禮】

彤弓弨兮受言載之我有嘉賔中心喜之鐘鼔旣設一朝右之

【毛云載載以歸也鄭云出載之車也朱云載抗之也右與宥同皆助也荘十八年左傳王饗禮命之宥注謂以幣物助歡也僖二十五年二十八年皆云饗醴命宥詩話云古者燕饗有賜以章其志謂之右】

彤弓弨兮受言櫜之我有嘉賔中心好之鐘鼓旣設一朝醻之

【櫜韜也卽弓衣也說文云櫜在車上則上言載之亦載之於車耳禮於食有侑賔勸飽之幣上章言右是也於飲有酬賔送酒之幣此章言酬是也飲爲饗兼言右酬者以饗亦兼食故也】

彤弓三章章六句【鄒氏云王制諸侯賜弓矢然後徵賜鈇鉞然後殺後儒遂以爲得専徵伐特因王制之語誤增一字失之逺矣後之徵羲和必曰承王命䢐徵南仲之伐玁狁必曰自天子所謂我來矣則諸侯固無専徵伐之事】

【愚按玁狁之伐本承商王之命至於伐崇伐密詩但稱文王之赫怒未曽言請命於天子也豈非文王方伯得以専徵耶管仲之對楚使曰昔召康公命我先君太公曰五侯九伯汝實徵之以夾輔周室此卽専徵之命矣然則彤弓之賜得専徵伐未爲謬論也】

菁菁者莪序曰樂育材也君子能長育人材則天下喜樂之矣【王制鄕子弟卿大夫餘子皆入學九年大成曰秀士升之司徒曰選士司徒論選士升之大學曰俊士升幹司徒者不徵於鄕升於大學者不徵於司徒曰造士大樂正論造士進於王曰進士司馬論定而後官之任官然後爵之此先王所以樂育材也鄭雲長育之者旣教育之又不徵役也】

【愚按周自文王都丰之後始建辟雍武王仿之故鎬京亦有焉詩之作必美其所自始故菁菁者莪當爲文王詠也】

菁菁者莪在彼中阿旣見君子樂且有儀

【毛傳興也未注同陸氏云艸之初生其色盛則靑霜死而後黃落菁從靑詩曰何艸不言其生何艸不黃言其死也郝氏云小曰莪大曰蒿蒿易長俄然而成故名莪詩曰三月茵陳四月蒿言易長也故比育材阿丘之曲也中阿爲人所不見之地興士之蔵修國學無慕於人之知也呂氏雲長育人材之道多術矣而莫先於禮儀禮儀者內外兼養非心過行無所從入人材所以成也】

菁菁者莪在彼中沚旣見君子我心則喜

【羅氏云莪卽蘩蘩之丑秋爲蒿春時各有種名至秋老成皆通爲蒿采蘩者多於沼於沚也在沚興多士之得灑濯也我心則喜因肓才之有地喜已材之得成也】

菁菁者莪在彼中陵旣見君子錫我百朋

【大阜曰陵莪在中陵人皆得見之矣士之才已成就爲人所瞻仰其象如之錫我百朋者辟雍之中人材所聚新至者得於斯取友焉喜其受益之多故本其所自而以爲君子之錫我也】

泛泛楊舟載沈載浮旣見君子我心則休

【朱注比也楊舟以況賢才書曰若濟巨川用汝作舟楫沈浮水濵虛舟待渡以比賢才待用也休言安定也旣見君子則論定而官任官而爵不患成材而不見用則學者皆一心向學而不事躁求矣】菁菁者莪四章章四句【申培說天子燕賔興之士則歌此詩朱子直以爲燕飲賔客之詩】

【愚按詩中無燕飲之事或因有歸美君子之語則燕饗通用無不可者非爲燕飲作也】

六月序曰宣王北伐也鹿鳴廢則和樂缺矣四牡廢則君臣缺矣皇皇者廢則忠信缺矣常棣廢則兄弟缺矣伐木廢則朋友缺矣天保廢則福祿缺矣采薇廢則徵伐缺矣出車廢則功名缺矣枤杜廢則師眾缺矣魚麗廢則法度缺矣南陔廢則孝友缺矣白華廢則亷恥缺矣華黍廢則蓄積缺矣由庚廢則陰陽失其道理矣南有嘉魚廢則賢者不安下不得其所矣崇丘廢則萬物不遂矣南山有臺廢則爲國之基墜矣由儀廢則萬物失其道理矣蓼蕭廢則恩澤乖矣湛露廢則萬國離矣彤弓廢則諸夏衰矣菁菁者莪廢則無禮儀矣小雅盡廢則四海交侵中國微矣【鄭云六月言周室微而復興美宣王之北伐也按自此至無羊十四篇皆宣王之詩所謂變小雅也】

六月棲棲戎車旣飭四牡騤騤載是常服玁狁孔熾我是用急王於出徵以匡王國

【朱注賦也毛傳缺朱云六月建未之月盛夏不興師六月明其急也棲棲猶言皇皇倉卒興師人情搶攘其象如此戎車革路之車也日月爲常周禮司常職云若大師則建大常比軍眾誅後至者小司馬職云凡小祭祀防同饗射師田掌其事如大司馬之法是知興師之始必建大常以致軍眾凡遣將出師皆得建不必王親徵也服韋弁服蓋戎服也載常以致眾載服以備用人知其將有事矣乃告之以出師之故如下文所云我主吉甫言以吉甫爲主將乃發令者後章二我字同於往也鄭云於曰也愚按吉甫受王之命代王出徵猶王親往徵也以匡王國此吉甫初徵兵而述王命以告之周六月建已月初夏也宣王時自用周正】

比物四驪閒之維則維此六月旣成我服我服旣成於三十里王於出徵以佐天子

【物類也指馬言周禮凡大祭祀朝覲防同毛馬而頒之凡軍事物馬而頒之注云毛馬齊其色物馬齊其力孔云戎事齊力尙彊不取同色而言四驪者𨿽以齊力爲主而又同色益見其盛也閒習之也則法也閒習之久則進退馳驅不失其則言其教閱有素也服兩服馬也鄭詩云兩服上襄兩驂鴈行舉服可以該驂姚文燮雲服猶習也凡馬之馴習者皆可曰服馬鄭詩謂巷無服馬是也旣成二字承閒之維則而言孔云軍法車行三十里爲限按志武王伐紂師初發以殷十月戊子日在析木月在天駟戊午度於孟津孟津去周九百里凡三十一日而度是師行三十里之證也上章王於出徵以匡王國是統命軍眾之辭此章王於出徵以佐天子乃責成吉甫之辭】

四牡修廣其大有顒薄伐玁狁以奏膚公有嚴有翼共武之服共武之服以定王國

【修以言其身之長廣以言其腹背之充顒以言其首之大三者相稱所以成其大也古人戰車所重者四牡故詳言其盛毛云膚公大功也有嚴以下是吉甫誓眾之辭嚴戒也不敢輕敵之謂翼敬也不敢亂行之謂共與供同爾雅云具也服事也兵凶戰危通將帥士卒凡有事戎行者皆當致其嚴敬以供武事也】

玁狁匪茹整居焦獲侵鎬及方至於涇陽織文鳥章白斾央央元戎十乘以先啟行

【茹茅根相牽引貌易拔茅連茹是也言玁狁異類匪托根於中國而整其旅以居焦獲之地絕無去志所謂他族逼處將與我爭此土也爾雅十藪周有焦獲按焦獲旣爲十藪之一其地必美水艸玁狁所以久駐牧而不去也織幟字通用鳥章前軍所建所謂朱雀也一云旂旄旟旗之類各有織文此獨以鳥章言則織乃鳥章之織文耳白斾後軍所建爾雅繼旐爲斾旐畫龜蛇所謂武也斾惟旐有之白通作帛通帛爲旃帛皆絳也王氏云元戎十乘所謂選鋒也兵法兵無選鋒曰北韓嬰章句云元戎大戎謂兵車也車有大戎十乘名曰陷軍之車所以冒突先啟敵家之行伍也孫叔敖稱詩云元戎十乘以先啟行先人也軍志曰先人有奪人之心薄之也】

【愚按焦獲據郭璞云今扶風池陽縣瓠中是也池陽卽今三原縣去鎬京甚近而劉向謂千里之鎬猶以爲逺則詩所謂鎬非鎬京矣若以焦獲卽在三原無緣旣據內地復侵千里以外之鎬以及朔方之極邊也以焦獲爲在三原因涇陽而傅防之耳涇陽蓋涇州也朱云鎬未詳所在方疑卽朔方今寧夏也玁狁自太原循邊而西以及朔方則焦獲與鎬皆在方之東北由朔方以至涇州蓋自北而南也】

戎車旣安如輊如軒四牡旣佶旣佶且閒薄伐玁狁至於太原文武吉甫萬邦爲憲

【上章言鳥章之旟選鋒之乘皆前軍也至此戎車四牡則又大隊繼之矣鄭云戎車之安從後視之如輊從前視之如軒然後適調也馬援疏云居前不能令人輊居後不能令人軒然則輊似前重而後低軒是後重而前昂今自後視之如輊自前視之如軒是前後適平也佶說文云正也甘誓云禦非其馬之正汝不共命四牡旣佶則範我馳驅矣閒習也前言閒之是以人閒馬此曰且閒是馬之自閒也太原亦名大鹵春秋晉荀吳帥師敗狄人於大鹵谷梁傳雲中國曰太原夷狄曰大鹵是也自穆王遷戎於太原而太原爲夷狄之居左傳晉籍談曰晉居深山戎狄之與鄰而逺於王室王靈不及拜戎不暇則以太原之地爲戎所薦居故也】

【愚按玁狁聞王師之出已離焦獲轉入太原將返其故地王師逐之至於太原驅之出境而已不似采芑出車有執訊獲丑之事明未交戰也至於太原明王師已逾方至鎬而玁狁始返太原也故下文云來歸自鎬吉甫卽尹吉甫北伐之大將也言吉甫不徒能文而又能武於崧髙烝民詩見其文於此篇見其武以文爲賔武爲主憲法也】

吉甫燕喜旣多受祉來歸自鎬我行永久飲禦諸友炰鱉膾鯉侯誰在矣張仲孝友

【鄭云吉甫旣伐玁狁而歸天子以燕禮樂之首一句是飲至之燕天子燕之來歸以下則吉甫自敍其契濶諸友私燕之相樂也天子之燕不過牢牲炰鱉膾鯉非禮所載故知爲私燕也喜謂吉甫喜也喜承天子威靈疆場無事非爲成功而受賜喜也來歸自鎬二句此吉甫意中語詩人代爲之言也勸侑曰禦曲禮禦食於君是也】

【愚按忠孝一也士君子取友必以其類視吉甫之友則爲吉甫者可知世未有不孝而可以言忠而可以勤王事成大功者也言飲禦諸友友非一張仲可知同時卿士在坐者皆不稱及而以得張仲爲榮結此一語直令吉甫勲名皆落第二義矣】

六月六章章八句【鄒氏云六月之師宣王中興第一舉而不與江漢常武並列大雅者彼之爲告廟防勲此之爲燕賔欵敍彼之爲六飛親駕此之爲四牡䢐徵彼則歸功於天子此則歸美於人臣辭義固有大小不侔也】

采芑序曰宣王南徵也【竹書紀宣王五年秋八月帥師伐荊蠻按是年六月伐玁狁是一年再用師矣觀篇末有徵伐玁狁荊蠻來威之語則南徵固在北伐後也蘇氏云方叔之南徵先治其兵旣眾且治而蠻荊遂服詩人詳其治兵而略其出兵至於卒章而後言其遇敵何氏云前三章乃大閱之事首章敍方叔承命爲帥而將行大閱之事次章治兵辧旗物故其詩曰旗旐央央三章言振旅之事故其末句曰振旅闐闐】

【愚按方叔治兵旣畢率以南徵而蠻荊奪气矣所謂有徵無戰也】

薄言采芑於彼新田於此菑畆方叔涖止其車三千師幹之試方叔率止乘其四騏四騏翼翼路車有奭簟笰魚服鉤膺鞗革

【毛傳興也朱注同芑說文云嘉谷也郭璞云今之白粱粟詩云維穈維芑毛云菜也新田田之新成者三嵗田也菑畝田之初反艸者一歳田也其車三千合兵車重車而得此數兵車一千五百乘計甲士步卒共得一十萬二千五百人重車一千五百乘計炊家子廏養樵汲等共得三萬七千五百人合之爲十五萬人天子六鄕六遂之眾也天子六軍每軍萬二千五百人所用七萬五千人今合而簡之正以備六師畨休之用也幹扞也試肄習也謂如步法止齊之類此方叔初涖止而播告之辭至第三章

乃試之實其車三千所謂簡車也師幹之試所謂簡徒也率通作帥將也四騏爲方叔駕路車者在車左右如鳥之有翼兩服兩驂故重言翼翼也路車革路也奭說文云大赤也詩云韎韐有奭周禮凡兵事韋弁服皆韎韋也左傳郤至衣韎韋之跗注韎韋韋染爲赤色者也則軍中衣弁裳芾之類皆用赤色故統稱有奭也魚服與采薇篇矢箙不同當是以魚皮飾馬服左傳齊桓公歸衛夫人魚軒注云車以魚皮爲飾上下文皆言車馬之飾故知其非矢箙也鉤膺樊纓也樊讀如鞶帶之鞶纓今馬鞅在膺者周禮金路鉤樊纓九就同姓及上公之車鉤馬項下飾樊纓當馬胸膺鞶馬胸前革帶也一說鉤卽馬腹帯之飾帯必有鉤以拘之以金爲鉤施之於膺所謂鞶也鞗革解見前】

【愚按朱子謂軍行采芑而食故賦其事以起興觀篇中新田菑畝有彼此之分則芑之所產自有不同以言田之必須熟耕而兵之必須慣練故先行大閱之禮而後用之】

薄言采芑於彼新田於此中鄕方叔涖止其車三千旂旐央央方叔率止約軧錯衡八鸞瑲瑲服其命服朱芾斯皇有瑲蔥珩

【蘇氏雲中鄕民居在焉故其田尢治今日者彼田之新田異日者亦猶此地之中鄕也所以然者田愈治則愈善以興眾愈練則愈精日月爲常交龍爲旂通帛爲旃雜帛爲物熊虎爲旗鳥隼爲旟龜蛇爲旐全羽爲旞析羽爲旌幾旗中太常旞旌三者王所建其餘諸臣之旗旂爲上旐爲下此言上下所建則余得兼舉矣毛云軧長轂之軧也按輪內有輻輻內有轂轂內有軸轂者輻所湊也三分其轂長除一分在輻內不可見者其二分在輻外可見者名之爲軧卽轂端是也約軧必以革而上加以朱漆爲飾說文云錯金塗也車軛爲衡塗金於軛所以爲文乘車鸞在衡戎車鸞在鑣如蓼蕭庭燎韓奕烈祖皆在衡之鸞也駟鐵之鸞鑣及此八鸞皆在鑣之鸞也注云馬口兩旁各一四馬故八鸞命服天子所命之服也芾作韍韠也卽蔽膝也兵事尙赤故貴者以朱芾卑者以韎韐韎韐卽一命之緼韍也皇猶煌煌也按爾雅靑謂之蔥象其色也珩說文云佩上玉也所以節行止也通作衡瑲其聲也】

鴥彼飛隼其飛戾天亦集爰止方叔涖止其車三千師幹之試方叔率止鉦人伐鼓陳師鞠旅顯允方叔伐鼔淵淵振旅闐闐

【隼急疾之鳥也飛乃至天諭士卒勁勇能深攻入敵也爰於也亦集於其所止諭士卒須命乃行也隼鷂屬陸氏云今鷹之搏噬不能無失獨隼爲有準故其每發必中古之訓字以此鉦者節鼔之器說文云鐲也一名丁寧晉語趙宣子云戰以丁寧儆其民注謂鉦也鄭云鉦也鼔也各有人焉言鉦人伐鼓也互言耳潘江云按毛氏謂鉦以靜之鼓以動之是鉦所以節鼓非収軍之器與鐃自別而說文解鐲爲鉦又解鉦爲鐃解鐃爲小鉦混矣鞠通作鞫告也孔云誓而告之以賞罰使之用命也司馬法曰有虞氏戒於國中夏后氏誓於軍中殷誓於軍門之外周將交刃而誓之此言鞠旅亦周法也顯允蒙鞠旅而言顯謂號令明允謂賞罰信伐皷凡六節自進而退無不用皷故但言伐皷振通作整說文云齊也治兵禮畢整眾而還闐闐眾盛也至此而大閱之事始畢】

蠢爾蠻荊大邦爲讎方叔元老克壯其猶方叔率止執訊獲醜戎車嘽嘽嘽嘽焞焞如霆如雷顯允方叔徵伐玁狁蠻荊來威

【蠢動也蠻荊荊州之蠻也王氏云春秋之初曰荊而已後乃爲楚谷梁傳曰楚何謂之荊狄之也聖人立必後至天子弱必先叛蠻族不一荊其最大而彊者其亂必挾諸蠻而起故槪之曰蠻荊郝氏云商周中興必先服楚若蠻夷則先王荒之耳何以伐爲商頌曰維汝荊楚居國南鄕言近也朱注大邦猶言中國也元老卽易所稱丈人長子也商師若烏周師爲茶則商國喜用少而周喜用老焉猶謀也言方叔𨿽老而謀則壯也蓋方叔尙謀不尙戰以謀爲壯不以力爲壯所以爲老將也戎車還師之車也嘽嘽焞焞如霆如雷皆車聲也嘽嘽指輕車言焞焞指重車言霆說文云雷餘聲也承嘽嘽以車聲之舒緩似之如雷承焞焞以車聲之重速似之時凱旋而歸從容就道故其車聲如此】

【愚按篇末忽出徵伐玁狁一句則知北伐之役方叔佐吉甫以成功而六月之詩但美吉甫略不敍及方叔至此因南徵之功而始並及之於此見古人將權之一而諸將不爭功之美】

采芑四章章十二句【郝氏曰善說詩者觀采芑六月軍旅之事思過半矣六月事勢張皇采芑气象暇豫吉甫承頺敗之後敵驕兵惰應變不得不敏及北虜旣平軍聲旣振方叔再出服命服乘命車從容運籌而南蠻奪气矣故吉甫薄伐才兼文武方叔元老賤戰貴謀著之篇什豈徒以其辭而已乎】

車攻序曰宣王復古也宣王內修政事外攘夷狄復文武之境土修車馬備器械復防諸侯於東都因田獵而選車徒焉【鄭云東都王城也孔云序言因者以見王爲因防而獵也以防諸侯爲主】

【愚按春秋成周宣榭火公羊傳謂成周者東周也夫東都則召公所營之王城成周則周公所營之洛邑所謂下都也相去僅三十五里成周有宣榭者意宣王防諸侯於王城因講武於洛邑楚語云先王之爲臺榭也榭不過講軍實成周之宣榭爲講武而建也】

我車旣攻我馬旣同四牡龐龐駕言䢐東

【朱注賦也毛傳缺攻治也毛云堅也同齊也宗廟齊毫尙純也戎事齊力尙彊也田獵齊足尙疾也嚴氏云言往東都未言所爲之事】

田車旣好四牡孔阜東有甫艸駕言行狩

【嚴氏云此章乃言䢐東所爲之事四牡所以駕王車周禮田車木路是也上言龐龐象其大此言孔阜象其髙而且厚鄭云甫艸甫田之艸鄭有甫田爾雅作圃田十藪之一孔云宣王之時未有鄭國圃田在東都畿內故宣王得往田焉狩冬獵之名按下章之子於苗則是夏獵而云狩者孔云凡田之禮惟狩最備故以爲獵之總名又搜苗狝狩四時異名若比年簡徒亦名爲搜三年大簡車徒名爲大搜豈非以春搜爲田事之始冬狩爲田事之終故大其名而可以槪用乎】

之子於苗選徒囂囂建旐設旄搏獸於敖

【之子有司也不敢斥王故以有司言夏獵曰苗選通作算亦作撰數也選徒囂囂卽周禮撰車徒讀書契辧號名之事時王行未至東都而有司戒徒以待其事如此周禮中秋敎治兵則郊野載旐及國之大閱則縣鄙建旐建樹也樹以致民非建之於車之謂蓋以召致縣鄙之民近於敖地者俾皆來防而搏獸於敖此又出選徒之外敖山名秦於此築倉曰敖倉按古敖城在滎澤縣西南十七里圃田在中牟縣西北七里其澤南北二十六里東西長五十里則敖正在圃田界中故狩於此而搏獸於彼左傳晉師救鄭在敖鄗之間又士季設七伏於敖前則敖山之下平曠可以屯兵翳薈可以設伏狩於甫艸正在此也】

【愚按宣王在東都以防諸侯爲主因田獵以選車徒而二章三章先言田獵者蓋有司先爲戒具以待防畢而後田獵也】

駕彼四牡四牡奕奕赤芾金舄防同有繹

【此章王已行至東都而諸侯來朝也四牡王所乘也奕奕大而相連之貌天子朱芾諸侯赤芾禮君韠用朱則諸侯在其國亦得用朱惟入朝於天子乃用赤芾所以別於天子也孔云重底者名舄單底者名履詩詠周公曰赤舄幾幾詠韓侯曰衮赤舄舄以赤爲上王冕服之舄也諸侯舄亦與王同鄭云金舄者黃朱色也周禮時見曰防殷見曰同繹往來不絕卽絡繹之謂言諸侯先此旣行防同之禮矣因王有於苖之舉復於防同之外絡繹而來朝見大宗伯以賔禮親邦國以軍禮同邦國此所謂軍禮也陳際泰云宣王時天下新服借搜狩之禮略地而防諸侯以振耀其甲兵是故天王狩於河陽因狩而行朝禮文公之微權也車攻狩於東都因狩而行防禮宣王之微權也】

【愚按車都居四方之中四方朝聘貢賦道裏均焉故成王營建以防諸侯夷厲以來此禮久廢宣王中興復爲此防故車攻謂之復古】

決拾旣佽弓矢旣調射夫旣同助我舉柴

【決通作抉毛云鉤也拾遂也佽利也鄭云佽謂手指相次比也調謂馬彊弱與矢輕重相得孔云決著於右手大指所以鉤開體遂著於左臂所以遂手指相比次而後射得利詩詁韜左臂拾其衣防以利曰拾亦名爲遂取其能遂也觀下章四黃旣駕専主王車而言則此次決拾調弓矢皆是待王射之事毛云田者大芟艸以爲防褐纒旃以爲門裘纒質以爲摯左者之左右者之右然後焚而射焉孔云芟殺野艸以爲防閒作田獵之塲擬殺圍之處因設周衛而立門以毛曷纒通帛旃之竿以表門之兩傍其門南開並爲二門又以裘纒椹質以爲門中之闑以天子六軍分爲左右其屬左者之左門屬右者之右門不得越離部伍故有二門也谷梁云艾蘭以爲防置旃以爲轅門以葛覆質以爲摯按蘭香艸艾之爲防則逢艸盡除矣置旃爲轅門者謂以車爲營舉轅爲門又建旃以表之質者中門之木椹恐椹傷馬足故以葛覆之以爲合毛傳谷粱二說則設防當如柴籬豎橛門中原需短木故皆用柴射夫自諸侯而下凡與於射者之通稱菜田立表本虞人事而眾射夫協爲之則諸侯命其部眾舉之故名助也】

四黃旣駕兩驂不猗不失其馳捨矢如破

【此章方言田獵之事専主宣王言四黃宣王乘也明堂位曰周人黃馬蕃鬛樂府云君馬黃臣馬蒼不倚獨言兩驂驂在服外易於出入也谷梁傳謂建旃表門門廣容車去車之兩軸各一握入此門馳而入不得徐也若車軸頭掛於門則不得入故有貴乎兩驂不猗乘車馳之勢以從禽稍徐則禽必失矣故貴於不失其馳不失其馳然後射者能中是以捨矢如破也如破巧而力也】

蕭蕭馬鳴悠悠斾旌徒禦不驚大庖不盈

【毛雲天子發然後諸侯發諸侯發然後大夫士發上章是天子發之事蕭蕭馬鳴當是諸侯大夫士所乘之馬更進疊騖而然斾惟旐有之與第三章

建旐設旄相應以其地在郊野故曰始事至終事皆建此旐旌卽虞旌也所以屬禽者按山虞以旗澤虞以旌各有専屬圃田澤也故以旌言先旣設旐後復設旌蓋正當比禽之時而獵事亦將畢矣不驚言不擾也此言其分禽之時大獸公之小獸私之民志素定無驚擾也糓梁傳曰禽𨿽多天子取三十焉其餘與士眾以習射於射宮射而中田不得禽則得禽田得禽而射不中則不得禽是以知古之貴仁義而賤勇力也按古者田獵獲禽面傷不獻踐毛不獻不成禽不獻擇取三等自左膘射之達於右腢爲上殺以爲幹豆奉宗廟達右耳本者次之以爲賔客左髀達於右爲下殺以充君庖每禽取三十焉】

之子於徵有聞無聲允矣君子展也大成

【朱注聞師之行而不聞其聲言至肅也一云有聞謂有聲譽著聞無聲謂不事條敎號令所謂不動聲色而人自化之也蘇氏云我必聲之然後人聞之我則不聲而人則聞之必其實有餘也】車攻八章章四句【鄒氏云無逸之訓曰繼自今嗣王則其無淫於觀於佚於防於田乃詩美宣王田事何也此正宣王所爲無逸也古者搜苗狝狩之法實與軍政相爲表裏先王陰用其道使人由而不知宣王乘積衰之後奮然圖治蠱事終而鼎事始東萊呂氏所謂王賦復軍實盛師律嚴上下洽綜理周者蓋具見之】

吉日序曰美宣王田也能愼微接下無不自盡以奉其上焉【愼微言祭馬祖也接下言獲禽以享賔也故臣下無不自盡誠心以奉其上周禮中秋敎振旅遂以搜此詩之作殆爲大搜詠耳】

吉日維戊旣伯旣禱田車旣好四牡孔阜升彼大阜從其羣醜

【朱注賦也毛傳缺戊剛日也曲禮曰外事用剛日內事用柔日如甲午治兵壬午大閱吉日維戊吉日庚午皆外事者也故用剛日丁丑燕之乙亥嘗之凢祭之用丁用辛內事也故用柔日伯馬祖也將用馬力必先爲之禱其祖馬祖天駟房四星也伯鄭司農讀作禡故說文旣伯作旣禡也何氏云周禮搜苗狝狩有司皆表貉於陳前貉與貊通此旣伯卽田獵之日表貉之祭毛云禱禱獲也戰必禱克田必禱獲孔叢子云凡類禡皆用甲丙戊庚壬之剛日此伯禱卽禡祭之禮嚴氏云田車四語皆禱辭言告神以將田獵其實戊日未田也丑眾也田而升大阜從禽獸之羣眾也】

【愚按朱注以戊日爲戊辰夫吉日維戊卽田獵之日以次章推之當在庚午後八日爲戊寅非戊辰也若此日戊辰則旣言四牡孔阜從其羣醜何待閱二日庚午始行差擇其馬乎】

吉日庚午旣差我馬獸之所同麀鹿麌麌漆沮之從天子之所

【孔云必用午日者於辰午爲馬故也差次也不齊等也爾雅云田獵齊足卽差等其足力之謂也此以給從王於田者吉日庚午乃追述之辭言先此己差馬以待矣麌說文作噳言麀鹿羣口相聚也羅氏云鹿無角者名爲麀麀牝鹿也或曰麕之牡曰麌於鹿則舉牝於麕則舉牡盡於麕鹿之類矣毛云漆沮之水麀鹿所生也從漆沮驅禽而至天子之所以獵有期處故驅禽從之也漆沮出岐山北沮水與漆水合流至岐山入渭】

瞻彼中原其祁孔有儦儦俟俟或羣或友悉率左右以燕天子

【祁大也或曰祁通作岐謂山道之旁出者孔云指獸言趨曰儦儦行曰俟俟俟當作竢言相待而緩行也獸三爲羣二曰友燕安也鄭云悉驅禽順其左右之宜以安待王之射也騶虞傳曰虞翼五牡以待公之發卽此安待之說也孔云趨逆之車驅而至於彼防虞人乃悉驅之循其左右之宜以禽必在左射之或左或右皆驅之使天子得其左射之便也】

旣張我弓旣挾我矢發彼小豝殪此大兕以禦賓客且以酌醴

【我謂天子也發見其巧殪見其力小者射中必死苦於不能中大者射則易中惟不能卽死小豝云發言發卽中之大兕言殪言射著卽死毛氏所謂中微而制大也射以得兕爲雋唐叔虞射兕於徒林殪以爲大甲爲是武也以享晉封賔客謂從王大搜之諸侯也禦者給與充用之辭或曰禦進也進禽於賔客卽車攻大庖不盈之義且以爲爼實酌醴而行饗賔之醴孔雲天子饗諸侯每云總醴命之宥是饗有醴也】

【愚按醴味薄與酒味殊穆生不嗜酒故楚元王爲之設醴王饗諸侯則設之示不忘古禮之重也】吉日四章章六句【竹書紀成王八年大搜於岐陽左傳楚椒舉言於楚子曰夏啟有鈞臺之享商湯有景亳之命周武有孟津之誓成有岐陽之搜杜預云成王歸自奄大搜於岐山之陽】

【愚按岐陽石鼔文至今傳爲宣王時物攷周地有兩漆沮其一在岐粱間古公所遷自土漆沮是也其一則禹貢導渭東過漆沮涇水之下防也去鎬京不逺疑宣王之搜秪在近地未必至岐陽也按毛傳以南有嘉魚至吉日十篇爲南有嘉魚之什】

鴻鴈序曰美宣王也萬民離散不安其居而能勞來還定安集之至於矜寡無不得其所焉【鄭云宣王承厲王衰亂之而起興復先王之道以安集眾民爲始也此詩當是遣使臣安集眾民旣還而勞使臣之作】

鴻鴈於飛肅肅其羽之子於徵劬勞於野爰及矜人哀此鰥寡

【毛傳興也朱注同鴻鴈二句比流民下四句勞使臣之辭大曰鴻小曰鴈鄭云鴻鴈知避陰陽寒暑諭民知去無道就有道羅氏云淮南言鴈乃兩來仲秋鴻鴈來季秋候鴈來候鴈比於鴻鴈而小北方有白鴈似鴻而小秋深乃來來則霜降河北謂之霜信之子指使臣也劬勤也其勞頻數謂之劬勞矜人謂此待斃可憫之人鰥寡卽所矜之人也老而無妻曰鰥老而無夫曰寡然亦有男子稱寡左】

【傳齊崔杼生成及疆而寡娶東郭姜小爾雅以凡無夫無婦通謂之寡寡夫曰防寡婦曰嫠是也毛傳亦云偏防曰寡則鰥是未娶者寡是已娶而防偶者耳】

鴻鴈於飛集於中澤之子於垣百堵皆作𨿽則劬勞其究安宅

【鴻鴈性好居澤書彭蠡旣瀦陽鳥攸居是也蘇氏云使者所至招徠流民使反其都邑築其垣墻而安處之然後民知所止如鴻鴈之集於澤也公羊傳云五版爲堵五堵爲雉陸氏云雉飛若矢一往而墮不能逺飛崇不過丈修不過三丈故雉髙一丈濶三丈也禽經曰雉上有丈鷃上有尺言飛而上也雉上能丈故計丈以雉左國材曰前勞在招來此勞在安集勸勉之辭】

鴻鴈於飛哀鳴嗸嗸維此哲人謂我劬勞維彼愚人謂我宣驕

【嗸說文云眾口愁也哲人美之子也我王自謂也謂我劬勞者體我此心也彼愚人反謂我興廢補敗不肯自靖以爲宣驕耳宣驕猶云喜事毛云宣示也鄭云謂我役作眾民爲驕奢也朱善曰此詩不作於流離之時而作於安定之日蓋哀卹思痛者是以知者以爲勞苦而不知者反以爲宣驕也愚按宣驕謂作歌以自宣其安定之勞而有驕心也宣王世連年大旱百姓流散故有勞來安集之事此詩當在云漢後】

鴻鴈三章章六句【朱子謂流民所作郝氏云小雅自鹿鳴而下至此二十餘篇皆朝廷制作不應忽采民謠一篇雜入其中以爲勞使臣之詩信矣】

庭燎序曰美宣王也因以箴之【郝氏云序謂因以箴之者蓋夜未半而起太早非可繼之道進鋭者退速始勤者終怠所以卒有姜後之諫詩人蓋先見也何氏云宣王初年勵精圖治故能使諸侯尊王防同有繹此詩君子至止言觀其旂明是諸侯來朝非常朝也然始勤終怠自不借千畝而後求治之志寖不如前故詩人作此以諷考外紀姜後脫簮諌王晏朝事在二十二年與詩同意序所謂因以箴之也】

夜如何其夜未央庭燎之光君子至止鸞聲將將【朱注賦也毛傳缺周禮雞人職云大祭祀夜旦以百官大賔客防同軍旅亦如之司烜職云凡邦之大事共墳燭庭燎此詩蓋雞人司烜之輩所作毛云庭燎大燭按在地曰燎執之曰燭又樹於門外曰大燭於門內曰庭燎此時夜尙未半業已設燎於庭以待王朝其光甚盛而諸侯已有來朝而至止者鸞聲將將見諸侯之勤於趨朝如此王其知之乎】

夜如何其夜未艾庭燎晰晰君子至止鸞聲噦噦【鄭云艾通作艾左傳秦後子云一世無道國未艾也注訓艾爲絕夜未艾言夜漏尙未盡也盡則天明矣將將鸞聲相應者眾也噦噦則來者將盡其聲漸殺蓋諸侯有後至者驅車疾行如將不及故其聲如】

【此】

夜如何其夜鄕晨庭燎有煇君子至止言觀其旂【上二章聞鸞聲耳今夜向明我見其旂是朝之時也朝禮別色始入煇與暈同周禮眡防掌十煇之法卽暈字也日月之旁气爲暈火之旁气爲煇吳棫雲天欲明而煙光相雜也旂建於車上卽覲禮所謂龍旂也夜且向明五等諸侯之旂一一可辧則辧色之時可以朝矣杜佑云朝辧色始入所以防微日出而視之所以優尊詩曰夜向晨言觀其旂臣辧色始入之時也又曰東方明矣朝旣盈矣君日出而視之之時也】

【愚按詩人但述諸侯趨朝之早候朝之久而王之晏朝自在言外向晨視朝未爲失禮然於宣王初年勤政漸不同矣詩人亦窺見其微憂其漸也】

庭燎三章章五句【按周自康王而後王室漸卑昭王南徵不復穆王時荒服者不至及懿王王室遂衰夷王始下堂而見諸侯至於厲王不享終流於彘非宣王中興諸侯誰復以時來朝使重覩周官威儀乎是可美也序謂因以箴者蓋欲王之勤政始終如一諸侯無有二心使在庭常覩此朝儀也後篇卽繼以沔水則爲諸侯不朝而憂亂之作詩人見之早矣】

沔水序曰規宣王也【郝氏云王信防逺諸侯不敢直諌而但呼其親戚朋友念亂以感動王故謂之規】

【愚按汲冢周書宣王信女鳩之防囚杜伯於焦左儒九諌而不聴並殺之意宣王以信防殺無辜諸侯因有內攜而不朝者畏防也詩人憂亂非但憂諸侯之不朝憂防言之興國將大亂耳】

沔彼流水朝宗於海鴥彼飛隼載飛載止嗟我兄弟邦人諸友莫肯念亂誰無父母

【毛傳興也朱注同沔水流滿也鄭雲水流而入海小就大也諭諸侯朝天子亦猶是也諸侯春見天子曰朝夏見曰宗載之言則也言隼欲飛則飛欲止則止諭諸侯之自驕恣欲朝不朝自由無所懼心也王符云一國盡亂無有安身詩云莫肯念亂誰無父母言將皆爲害然有親者憂益深也是故賢人君子旣以憂民亦以爲身棟析榱崩懼將壓焉】

【愚按誰無父母言亂將累及父母憂之至也】

沔彼流水其流湯湯鴥彼飛隼載飛載揚念彼不迹載起載行心之憂矣不可弭忘

【毛云湯湯放縱無所入也不迹不循道也迹與迹同言防口之生不必有迹可據載起載行起立而復行憂念之深不遑寧處也弭止也按弭乃弓末反之可以解紛不可弭猶云不可解也蓋上憂國家之將亂下憂父母之難保故至於不可解釋而使遺忘也】

鴥彼飛隼率彼中陵民之訛言寧莫之懲我友敬矣防言其興

【率循也隼之飛揚亦有循中陵而止者諭諸侯之防扈亦有循禮守法度者訛通作譌鄭云僞也鄭云友謂諸侯也言諸侯有敬其職順法度者防人猶興其言以毀惡之如是則諸侯尙有來朝者乎且其禍豈止於不朝而已乎】

【愚按訛言岀於民王之信防播於民口逓傳而益甚遂爲訛言夫禁止訛言豈無法乎惟在王之不信防而已然臣之事君豈可因國有防口遂生二心敬之哉小心翼翼恪共爾職聖明自能照察防言其興言不興也此又勉臣子毋以畏防而不盡其敬也】

沔水三章二章章八句一章六句【王應麟云宣王晏起姜後請懲則庭燎之箴始勤終怠可見矣殺其臣杜伯而非其罪則沔水之規防言其興可見矣】

鶴鳴序曰誨宣王也【鄭云敎宣王求賢人之未仕者何氏云此宣王末年之詩意其時山甫吉甫張仲召虎諸賢皆已次第凋謝故其詩曰園有樹檀其下維萚至如諫廢魯適諫不借千畝諫料民太原諫殺杜伯諸讜論皆不見聴詩人所以益致意於他山之石也】

鶴鳴於九臯聲聞於野魚潛在淵或在於渚樂彼之園爰有樹檀其下維萚他山之石可以爲錯

【毛傳興也朱注比也臯澤也或云卽澤字之訛澤或省作睪睪有臯音列子望其壙睪如荀子作望其壙臯如後漢書郡國志以成臯爲成睪亦一證也鄭云臯澤中水溢出所爲坎也郝氏云九臯深澤猶九泉九天極言其深也禽經曰鶴老則聲下而不能髙近而不能逺鳴於九臯鶴之俊者以諭士之及時而未仕者鶴鳴深澤中人莫之見而聲聞於野毛云言聲逺而名著也淵回水也水盤旋處爲淵鄭云魚之性寒則逃於淵溫則見於渚諭賢者世亂則隱治平則出在時君也檀之材堅軔可爲車諭賢者才堪任重萚木葉墮也檀之下所見惟萚則檀已凋零矣諭賢者衰謝也錯厲石也禹貢有磬錯治磬用之】

鶴鳴於九臯聲聞於天魚在於渚或潛在淵樂彼之園爰有樹檀其下維谷他山之石可以攻玉

【上章聲聞於野野之人知之此言聲聞於天亦旣升聞在上矣魚在於渚諭賢者出矣或潛於淵言又將去也谷惡木也易生之物伊陟相太戊亳有祥桑谷共生於朝七日而大拱論衡曰樹檀以五月生葉後彼春榮之木其材彊勁車以爲軸商之桑谷七日大拱長速大暴故爲變怪首章言其下惟萚第嘆賢人凋謝耳此言其下惟谷則所進用者無非小人又不僅無賢人而已王符云攻玉以石洗金以鹽濯錦以魚浣布以灰夫物固以賤理貴者可以攻玉較爲錯又進一層】

【愚按鶴鳴二句諭賢者不可見徒有名可聞而已魚潛二句此難進易退見幾則去之輩皆未可彊致也王政旣衰賢人不出老成凋謝朝廷虛無人矣維萚敗葉也維谷惡木也所存秪此猶足以爲國乎他山之石質理麄頑𨿽非賢比然可以爲鍇可以攻玉焉賢者不可得庶幾得此猶足以勵世磨鈍乎】鶴鳴二章章九句【朱子以爲此詩之作不可知其所由然必陳善納誨之辭也】彤弓之什十篇四十章二百五十九句【疑脫二句當爲二百六十一句】

祈父之什二之四

祈父序曰刺宣王也【鄭以此詩之作在戰於千畝而敗之時周語宣王二十九年戰於千畝王師敗績於姜氏之戎而晉穆侯以千畝之戰生桓叔命之曰成師則諸侯之師是時皆從也諸侯之師無恙而王師獨敗以勤王之不力耳故恨而責之】

祈父予王之爪牙胡轉予於卹靡所止居

【朱注賦也毛傳缺祈父司馬也職掌封圻之兵甲鄭云司馬掌祿士故司士屬焉又有司右主勇力之士此勇力之士責司馬之辭言我乃王之爪士爲王閒守之衛何以見使從軍與羌戎戰而敗也六軍之士出自六鄕法不取於王爪牙之士董氏曰古者畿內之兵不出所以重內也卒有四方之役調兵諸侯故徵徐以魯追貊以韓平淮夷以江漢略見於經可考也自宣王廢魯嫡立庶以成魯亂諸侯不睦於王室或不奉調調亦不爲力戰故屢敗焉】

【愚按轉移也謂諸侯敵王所愾執殳前驅皆諸侯之師也爪牙之士衛王之左右而已今反移以冒鋒鏑而侯國之眾坐觀成敗則祈父之所職謂何】

祈父予王之爪士胡轉予於卹靡所底止

【爪士虎士也周禮虎賁氏其徒有虎士八百掌先後而趨以卒伍軍旅防同亦如之舍則守王閒王在國則守王宮國有大故則守王門注云捨王出所止宿處也以其宿衛故以士名又司右與虎賁連官虎賁掌虎士司右掌勇士】

【愚按爪士卽虎賁所掌之虎士也前章爪牙卽司右所掌之勇士虎士以爲宿衛勇士以備車右之選今荷戈從徵皆失其職矣】

祈父亶不聰胡轉予於卹有母之尸饔

【亶實也謂已之更端以告祈父漠不動念是聴若無聴也故以實不聰詆之毛云屍陳也熟食曰饔呂氏曰越勾踐伐吳令有父母耆老而無昆弟者皆遣歸魏公子無忌救趙亦令獨子無兄弟者歸養則古者有親老而無兄弟其當免徵役必有成法故責祈父之不聰謂此法汝獨不聞之乎驅予以就死地而使吾親有菽水之勞也】

【愚按宿衛之士大抵皆死事之孤漢時所謂羽林孤兒軍是也故尸饔之念獨念其母】

祈父三章章四句

【愚按宣王承周室衰頺之餘赫然奮武遂成中興之業如六月采芑江漢常武之師不一而足其時王旣勤政又有吉甫方叔召虎輩爲之將故師出功成晚年政旣衰矣老成凋謝而且猶用兵不已所致輙敗如竹書所紀三十八年王師及晉穆侯伐條戎奔戎王師敗逋國語王二十九年戰於千畆王師敗績於姜氏之戎殆亦漢武帝窮兵黷武之流亞也爲此詩者亦冀其有輪臺之悔心歟似非専譏諸侯之不用命也】

白駒序曰大夫刺宣王也【鄭云刺其不能畱賢也】

【愚按王室政衰賢者爭思潔身以去亦有不能去者於其去也繾綣難別亦猶東門之祖送也旣羨其去又望其去後之爾音則詩人欲去不能去之情言外隠然所以諷朝廷者深矣】

皎皎白駒食我場苗縶之維之以永今朝所謂伊人於焉逍遙

【朱注賦也毛傳缺場圃也說文云田不耕者嚴氏雲谷始生曰苗艸之類始生亦曰苗縶說文亦作絆馬足也維系也永長也得賢人與語則覺此日之長】

【愚按托言白駒之食場苗而欲縶維其駒以畱伊人蓋謔辭也於焉逍遙羨伊人之解職而逍遙防也】

皎皎白駒食我場藿縶之維之以永今夕所謂伊人於焉嘉客

【藿爾雅云蔨鹿其實莥本艸云味苦苗似豌豆人取以爲菜亦微有豆气或以爲卽豆葉也愚按嘉客喜伊人之去官而爲我嘉客也意必伊人臨去而同志者邀之飲餞於家故以嘉客稱之】

皎皎白駒賁然來思爾公爾侯逸豫無期愼爾優防勉爾遁思

【賁然光華之貌宋人經義云以爾爲公則夙夜在公以爾爲侯則謹爾侯度逸無期矣職思其憂豫無期矣蓋爲國家計則深惜賢者之去爲賢者計則又深體其情之不容不去】

【愚按賁然之來明爲言別而來因設言使伊人在位爲公爲侯安得有逸豫之期而來過我乎今旣得優防矣猶當愼自保防母乖衛生之節旣已行遁矣須勉初終毋復萌出山之志朋友同志規誨如此】

皎皎白駒在彼空谷生芻一束其人如玉無金玉爾音而有遐心

【愚按此章爲臨別之辭謂伊人此去匿影空谷不惟人不可見並白駒亦不可得見矣飼以生芻以志別駒之意所以代苗藿謝縶維之諐也因駒去空谷益見伊人不燐不淄比徳於玉也隨卽囑以入山之後時以起居相聞毋以我身覊未去鄙非同流而有疎逺之心蓋以伊人之隠遁爲髙絕不冀其復出王室之事大可知矣】白駒四章章六句【鄒氏以爲餞箕子之詩謂殷人尙白凡殷人皆白馬白駒此詩當在陳範後遜荒之時畱之不得而作也】

【愚按箕子避地朝鮮周從而封之箕子復來朝周過殷故墟作麥秀之歌殷之遺民聞之莫不流涕其或朝回有送別之作而此詩殊不類也】

黃鳥序曰刺宣王也【郝氏云民不得所時政使然詩人托爲民言以諷王也始以故鄕失所而來今又以此邦失所而歸故自托於黃鳥非以黃鳥爲刺刺病黃鳥者耳】

黃鳥黃鳥無集於谷無啄我粟此邦之人不我肯糓言旋言歸復我邦族

【毛傳興也朱注比也羅氏云黃鳥性好雙飛故鸝字從麗所謂鸝必匹飛瞗必單棲故重言黃鳥也谷惡木也】【幽州謂之谷桑或曰楮桑皮斑者楮皮白者谷羅氏云古者不以粟爲糓名但米之有浮殻者皆粟也愚按無啄我粟是勸黃鳥擇木而棲無以粱粟之戀久集惡木而不去明己之卽去此土而還故國矣糓善也】

黃鳥黃鳥無集於桑無啄我粱此邦之人不可與明言旋言歸復我諸兄

【伊陟相太戊亳有祥桑谷俱生於朝七日而大拱劉向以爲桑猶喪也桑谷俱生謂之不祥上章言谷此言桑其醜可知不可與明言不可與分剖是非耳鄭云明當爲盟盟信也】

黃鳥黃鳥無集於栩無啄我黍此邦之人不可與處言旋言歸復我諸父

【栩卽櫟也羅氏云木不出火惟櫟爲然荘子言匠石之齊見櫟社樹去之不顧曰散木也是不材之木也無所可】【用三舉木之惡者皆鳥所不宜集以見此邦之必不可居也】

【愚按人聚居一室與宗族父兄視猶路人及流離異國而人心叵測觸處畏途然後見宗族與諸父諸兄之可依也】黃鳥三章章七句【郝氏云二雅皆朝廷獻納之詩小雅若此篇之類托民風以諷上故爲小雅大雅則専言君徳所以與小雅異】

我行其野序曰刺宣王也【朱子謂民適異國依其昏姻而不見收防故作此詩郝氏云民適異國則流離失所矣依其昏姻而不見收防上所以教民睦姻任防之行安在故序謂之刺】

我行其野蔽芾其樗昏姻之故言就爾居爾不我畜復我邦家

【朱注賦也毛傳缺樗惡木也言樗𨿽惡木其下尙可借庇而我見棄於昏姻則惡木之不如也畜有止義亦有養義】

我行其野言采其蓫昏姻之故言就爾宿爾不我畜言歸思復

【毛云蓫惡菜也鄭云牛蘈也陸氏云今人謂之羊蹄菜似蘆菔而葉長色赤一云似萵苣而色深夏中卽枯】

【愚按宿止也暫托宿而已非遂爲久居之計也而亦不見容曲盡富人之惡態與貧親望門投止之苦趣】

我行其野言采其葍不思舊姻求爾新特誠不以富亦只以異

【葍防也陸氏云幽州人謂之燕葍其根正白可溫噉之饑嵗蒸以禦饑按此卽俗名老鴉蒜蓫與葍皆惡菜猶可時以療饑而昏姻反不足恃如此】

【愚按舊姻世戚也新特謂姻之始締者蓋特起之家也世亂反常舊族零替而特起者富厚故往投之而爲其所棄乃自悔其捨舊而求新也言我之此來以姻也不以其富也而迹似之新特不足論徒使我自異於舊姻耳蓋深悔其來也】

我行其野三章章六句【王氏云先王躬行仁義以導民厚矣猶以爲未也又建官置師以孝友睦姻任防六行敎民以爲徒敎之或不率也故使官師以時書其徳行而勸之以爲徒勸之或不率也於是乎有不孝不義不睦不姻不任不防之刑焉方是時也安有如此詩所刺之民乎】

斯幹序曰宣王考室也【孔云按顧命成王崩陳器物於路寢云之舞衣大貝鼖皷在東房兌之戈和之弓垂之竹矢在西房若路寢制如明堂則五室皆在四角與中央而曰左右房者鄭以文王未作明堂其廟寢如諸侯制度周公制禮建國土中其明堂寢廟皆在王城爲之鎬京其畱都也故成王之崩有二房之位承先王之宮室也及厲王之亂故宮廢毀宣王重建一依天子之制故其宗廟路寢皆制如明堂不復如諸侯也】

秩秩斯幹幽幽南山如竹苞矣如松茂矣兄及弟矣式相好矣無相猶矣

【毛傳興也朱注賦也秩秩有序也幹水涯毛云澗也按韓詩考槃在澗作考槃在幹幽之爲言窈也深而又深故曰幽幽指所面之山卽終南山也竹苞松茂皆表此地物色之美乃枚舉之辭其云如者猶云孰如之也兄弟謂同姓兄弟之國也鄭云猶當作瘉瘉病也言骨肉相愛好無相語病也朱云猶謀也言兄弟相好而無相謀皆頌禱之辭】

似續妣祖築室百堵西南其戶爰居爰處爰笑爰語【似嗣也鄭云妣先妣姜嫄也曲禮君子將營宮室宗廟爲先廏庫爲次居室爲後此章言宗廟也周禮春官大司樂職舞大濩以享先妣舞大武以享先祖妣先於祖故知是姜嫄也又周禮春官守祧奄八人注謂天子七廟通姜嫄爲八廟廟一人故奄八人室與宮皆爲所居之通稱爾雅云室有東西廂曰廟無東西廂有室曰寢百堵槪舉之也以其爲宮室堵墻故曰築室百堵西南其戶則又特於百堵內首指宗廟而言何氏云廟在朝之左與朝皆南向其內則南其戶其外之通於朝者適在廟之西故曰西其戶今朝內太廟制可見居處笑語皆主妣祖而言禮曰思其居處思其笑語是也】

約之閣閣椓之槖槖風雨攸除鳥防攸去君子攸芋【首二章主垣墻言中二句兼棟宇言鄭雲約縮板也椓謂防土也防者以手平物之名築墻者每束一板必以二長杙貫其兩端使不動搖所謂閣閣也椓築也孔云如椓之椓謂以杵築之也槖所以盛土以非一槖故曰槖槖朱注閣閣上下相乘也槖槖杵聲也除亦去也鄭云其墻屋殺則風雨之所除其堅致則烏防之所去朱注芋尊大也芋本作蕷通作預取豫備之義主廏庫而言廏爲畜牧之所庫則財用所蔵風雨鳥防最足爲患故特言之此章言次作廏庫也】

如跂斯翼如矢斯棘如鳥斯革如翚斯飛君子攸躋【以下三章始言作所居之宮室此章則路寢也跂通作企釋文云腳跟不著地翼如論語所云翼如之翼也人舉踵則疏臂翼如如鳥舒翼堂旣髙而體勢方嚴故有此象棘歐陽子云急也矢行緩則枉急則直謂亷隅繩直如矢行也革本作防急也鳥隼之屬謂之革鳥言其急疾也此以檐阿軒翥之勢言檐是屋之前後正檐阿是棟邊飄出之側檐也翚雉名爾雅云素質五色皆備成章曰翚呂大臨云覆以瓦而加丹雘有文采而勢搴舉也如鳥斯革以言其勢之搴舉如翚斯飛以言其文之璀燦躋陞也周制天子堂九尺以堂髙言故曰陞】

殖殖其庭有覺其楹噲噲其正噦噦其防君子攸寧【此章言小寢也在路寢之後亦名燕寢殖通作直自堂下至門謂之庭庭與門相直曰殖殖者合路寢燕寢之庭而通言之也覺通作梏禮記緇衣篇引詩有覺徳行作有梏徳行可證按梏械也楹謂之柱柱孤立無依賴眾材交持其端使不得動漢栢梁詩柱枅欂櫨相支持是也楊森曰易稱何校校亦械也於覺音更近當作校正謂正朝之所指路寢也百官聚集之地重言噲噲人眾而聲气雜也防說文云幽也爾雅云幼也幼通作窈指燕寢也君子休息之所人迹罕至重言噦噦屋深而響逆也君子攸寧専承其防一句而言】

下莞上簟乃安斯寢乃寢乃興乃占我夢吉夢維何維熊維羆維虺維蛇

【莞本艸云楚謂之莞蒲蓋蒲之細者可以爲席鄭云竹葦曰簟所以覆席也孔云以常鋪在上宜用堅物當是竹簟】

【愚按北地少竹簟多以葦爲之下莞上簟皆寢具也此章承上章君子攸寧而言因紀當日獲夢之異乃安斯寢乃寢乃興二寢字皆謂臥也非燕寢之寢熊羆生男之祥而與虺蛇同夢宣王所生之男卽幽王也虺蛇其龍漦之徵乎乃同入新宮之夢固知亡國非偶然也彼大卜安能知之】

大人占之維熊維羆男子之祥維虺維蛇女子之祥【朱注大人大卜之屬占夢之官也祥猶兆也徐鍇云祥之爲言詳也天欲降以禍福先以吉凶之兆詳審告語之也】

乃生男子載寢之牀載衣之裳載弄之璋其泣喤喤朱芾斯皇室家君王

【此與下二章皆未然事因夢而預卜其將然亦頌禱之意也牀說文云安身之坐也半珪曰璋裳下之飾也璋臣之職也棫朴詩云奉璋峩峩髦士攸宜是也孔云王子孫當爲君而言臣者王肅所謂無生而貴之理明欲爲君父當先知爲臣子也芾者天子純朱諸侯黃朱斯皇者朱色而雜之以黃諸侯之芾也室家一家之內宣王將生之子或且爲天子或且爲諸侯皆將佩純朱黃朱之芾愚按眾子爲諸侯以君稱嫡長爲天子以王稱】

乃生女子載寢之地載衣之裼載弄之瓦無非無儀惟酒食是議無父母詒罹

【鄭云臥於地卑之也女子法地以示天尊地卑之義非賤之也裼褓也孔云褓縛兒被也詩詁云男子裳之出其手示有志於四方女子裼之並手足褁之示無外務也瓦紡磚也曹大家云古者生女三日臥之牀下明其卑弱主下人也弄之瓦磚明其習勞主執勤也非通作誹訾議也左傳云有儀可象謂之儀孔云婦人少所交接無丈夫周旋揖讓之棣棣也議語也一曰謀也詒通作貽罹心憂也自無非無儀以下預期其長大有家之後其行如此】

【愚按此𨿽祝願之辭亦周代敎女之家法也敎之以此卽異日豈有漢唐公主之醜行乎】

斯幹九章四章章七句五章章五句【申培說王者落其新宮史佚美之何氏謂此卽古新宮詩也燕禮升歌鹿鳴下管新宮鄭注新宮小雅逸篇考後漢明帝詔曰下管新宮是新宮之詩後漢尙在何云逸也】

【愚按左傳昭公二十五年宋元夫人生子以妻季平子叔孫昭子如宋聘且逆之宋公享昭子賦新宮吾意宋公所賦必是此詩之末章詠乃生女子事正爲婚姻發耳朱子亦疑元公賦新宮恐卽此詩】

無羊序曰宣王考牧也【鄭云厲王之時牧人之職廢宣王始興而復之至此而成謂復先王牛羊之數】

誰謂爾無羊三百維羣誰謂爾無牛九十其犉爾羊來思其角濈濈爾牛來思其耳濕濕

【朱注賦也毛傳缺鄭云爾汝也指宣王也陸氏云羊性喜羣故於文羊爲羣犬爲獨也爾雅云牛七尺爲犉又云黑唇犉當是舉其最髙大者以言此章先舉其羊牛之歸來者而言其未歸來者則下二章所稱是也嚴氏云羊不歸而聚則不見其角之濈濈牛不歸而息亦不見其耳之濕濕兩言來思皆所以見牢之成也毛云聚其角而息濈濈然呞而動其耳濕濕然濈說文云和也王氏云羊以善觸爲患故言其和謂聚而不相觸也陸氏云牛之爲物病則耳燥安則潤澤而和先言羊後言牛者羊躁進競前又其性畏露每歸常先於牛君子於役篇稱羊牛下來是也】

【愚按羊性喜羣羣必有長長居眾羊之後荘子云牧羊者視其後者而鞭之鞭其長也長趨則眾羊皆趨矣】

或降於阿或飲於池或寢或訛爾牧來思何蓑何笠或負其餱三十維物爾牲則具

【阿山曲也訛通作吪臥將覺而動也或云將覺有聲气也前章言羊牛歸者自歸不俟牧者之收也此言其未歸者種種自適如此牧乃次第驅以來歸爾牧卽牧養牛羊之人與末章牧人不同彼乃官名統此牧者蓑笠皆雨具何者以爲備也笠兼以禦暑日向夕則笠亦無所用故皆云何物爲毛物與比物四驪之物同齊其物色而別之毎物三十隨所用之牲無不備矣始養之曰畜將用之曰牲具備也】

爾牧來思以薪以蒸以雌以雄爾羊來思矜矜兢兢不騫不崩麾之以肱畢來旣升

【此章再言爾牧牛羊多則牧亦多故復舉之也上言來思是方歸來之時此則已歸至於所矣鄭云言牧人有餘力則取薪蒸搏禽獸以來歸也麄曰薪細曰蒸又言爾羊來思此是續歸之羊卽前章所言降阿飲池或寢或訛者専以羊言羊多於牛也矜者陵矜不讓兢者兢先爭歸此羊態也陸氏云矜矜言羊之愛牧人也兢兢言羊之畏牧人也騫虧也崩羣疾也皆耗敗之意按羊疾則盡羣而死升升入牢也畢來兼牛羊言以牛隨羊後而至故槪括之至是而一日之牧事畢矣】

【愚按此章描寫牛羊馴擾牧人收放直是一幅太平畜牧圖宣王之治於此極盛而王之志從此荒矣史稱漢武初年國家無事財用富足因之窮兵黷武萬里蕭然盛極而衰固其勢也宣王晚年勤兵不息至於千畝之敗王業遂衰讀無羊知爲盛之終衰之始矣】

牧人乃夢眾維魚矣旐維旟矣大人占之眾維魚矣寔維丰年旐維旟矣室家溱溱

【上章言牧事有成物各得所將時和年丰故其兆先形於牧人之夢初見爲眾而忽見爲魚初見爲旐而忽見爲旟皆夢景如此周禮占夢職云嵗終獻吉夢於王王拜受之維魚鄭云人眾相與捕魚也旐旟所以聚眾也按人眾捕魚則所取必廣故爲丰年之兆司常職云州裏建旟縣鄙建旐鄕遂所建惟旐旟今皆入夢則鄕遂之眾咸集故爲室家溱溱之兆言生齒殷盛也】

【愚按魚陰物也眾化爲魚中國將有夷狄之禍其犬戎之兆乎牧人心不闗乎治亂而旐旟入夢則兵象己早見矣太卜之官占爲丰年溱溱者諛辭也】

無羊四章章八句【馮時可云宣王雅終無羊隱之哉三百九十濈濈濕濕牧盈而牧人之志亦盈矣眾維魚旐維旟盈之感也太卜雷同獻諛丰年溱溱何以稱焉太子晉曰自我先王厲宣幽平貪天禍至於今未弭宣王之埒於二王也其鮮終哉按毛傳自鴻鴈至無羊十篇爲鴻鴈之什】

節彼南山序曰家父刺幽王也【春秋魯桓七年天王使家父來求車維時距幽王之卒已七十五年當是家父後也古人以父爲字或累世同之宋大夫有孔父其父正考父其子木金父云漢序曰仍叔美宣王作而春秋桓五年仍叔之子來聘以世考之逺不相及則仍叔亦非彼仍叔也春秋時趙氏世稱孟知氏世稱伯猶周世虞仲之後亦稱虞仲皆此類也】

節彼南山維石巖巖赫赫師尹民具爾瞻憂心如惔不敢戲談國旣卒斬何用不監

【毛傳興也朱注同節通作岊徐鍇雲山之陬隅髙處曰岊巖巖積石貌師太師周之三公也尹尹氏爲太師竹書幽王二年錫太師尹氏皇父命卽其人也憂心家父自寫也如惔心如火熱也不敢戱談言不敢以談爲戱猶云不敢不以正告也下言國運將終正是正告之語斬斷也謂國祚中斷也監通作鑑誡也】

節彼南山有實其猗赫赫師尹不平謂何天方薦瘥喪亂多民言無嘉憯莫懲嗟

【實滿也猗倚也謂山中卉木叢生則交加相猗孔云艸木之生而雲山者山出雲雨能生艸木故也薦重也瘥病也謂天怒而重之以疾疫禍亂甚多而死防甚民言無嘉朱注人怨而謗讟其上鄭雲天下之民皆以災害相弔唁無一嘉慶之言憯朱注曾也說文云痛也時事如此尹氏略無懲剙之志嗟嘆之聲此家父所以痛心也】

【愚按詩意専刺政之不平周室大亂由當國者非秉均之人偏黨狥私政事失平故下章云式夷式已又曰君子如夷又曰旣夷旣懌又曰昊天不平秪望其平也】

尹氏大師維周之氐秉國之均四方是維天子是毗俾民不迷不弔昊天不宜空我師

【公羊傳云尹氏者何天子之大夫也其稱尹氏何貶曷爲貶譏世卿世卿非禮也按宣王時吉甫稱氏其後見於春秋經傳者多稱尹氏則尹氏世執權於周亦若漢大將軍霍氏秉政専權特氏之而不名也王應麟曰春秋於平王之末書尹氏卒見權臣之繼世也於景王之歿書尹氏立王子朝見權臣之危】

【國也氐徐鍇雲天根也天文角亢下系於氐若木之有根故名爲天根毛云氐本也謂政本也朱子云均當從金如所謂泥之在鈞秉國之均言持國之平猶商相名阿衡亦謂天下所依平也毗輔也弔卹也天方薦瘥而尹氏不卹故曰不弔昊天我師以大師之官言嚴氏云非其人而處其位與無人同故謂之空】

【愚按尹氏吉甫之後太師三公之首開口一語儆省尹氏當顧其家聲思其官職也】

弗躬弗親庶民弗信弗問弗仕勿罔君子式夷式已無小人殆瑣瑣姻亞則無膴仕

【朱注王委政於尹氏尹氏又委政於姻亞之小人不肯躬親王事庶民所以不信服也夷平也謂當平其心視所委任不富者則已之毋爲小人所誤至於危殆其國也鄭云殆近也無小人近猶云無近小人惟當事者持平則小人自不幹權而姻亞亦平敍以進不至私以髙爵厚祿矣】

【愚按弗信謂不信其所委政之人尹氏信之而民弗信也因民之弗信遂駕言無可委之人亦惟爾弗問耳弗與仕耳勿誣朝廷遂無君子也姻亞之膴仕皆由小人以之獻媚而固寵也不惟殆及國家將來亦並殆及姻亞倘不用小人使姻亞官所應得之官乃所以安之也則字承無小人殆來】

昊天不傭降此鞠訩昊天不惠降此大戾君子如屆俾民心闋君子如夷惡怒是違

【上章望尹氏之退小人此章望其進用君子也毛云傭均也屆至也闋息也說文云事已而閉門爲闋惡怒爲惡而至於怒也言若進用君子君子至則民怨望之心息矣君子用則政自平而民之惡怒違矣違者猶言自違其初心】

【愚按計功取直曰傭小人居髙位猶無功而受厚直也惠順也君子退而小人進謂之不順稱昊天者天意不以爲傭不以爲順故降此窮極之訩亂降此乖沴之大災上章所云薦瘥是也時必有累年災疫民心洶洶思亂計惟用君子可以救之】

不弔昊天亂靡有定式月斯生俾民不寧憂心如酲誰秉國成不自爲政卒勞百姓

【承上章言昊天之示譴如此而仍復不卹則亂正未有所止也亂之始生如月之哉生明漸以至於盈俾民不寧言人人皆有亂心矣酲病酒也憂心如惔如烈火之乍然不可忍也憂心如酲如宿酒之不醒不可解也誰秉國成怨而問之問尹氏也王以國付之尹氏而尹氏任用小人不自爲政前章所云弗躬弗親是也民受其害亂將作矣】

【愚按不曰百姓必亂而曰卒勞猶云終必勞百姓爲亂耳巧語也】

駕彼四牡四牡項領我瞻四方蹙蹙靡所騁

【凡駕四牡必加衡軛於頸上故以項領言】

【愚按此章言諸侯背叛號令不行𨿽有四牡之項頸整齊可觀而行無所之豈復如向時周道之倭遲容其騑騑駸駸者乎】

方茂爾惡相爾矛矣旣夷旣懌如相醻矣

【此章言民心無常惟上所召爾指尹氏茂盛也茂爾惡自下視上之惡爲日盛一日也相視也矛字屬下言言視爾所爲使人刺心如矛之欲挺矣倘上能反於公平則此惡怒皆轉爲和悅虐我則仇撫我則後其報如賔主之相醻酢必不爽也】

昊天不平我王不寧不懲其心覆怨其正

【不平不寧承前章語而申言之惟師尹之不平以致昊天之不平言天怒也俾民不寧以致吾王之不寧言王危也種種禍亂皆由不平之造猶不自懲其非反怨人之規正爾者何哉】

家父作誦以究王訩式訛爾心以畜萬邦

【訩卽凶也究窮也言欲窮王室未然之禍而言之以儆當事訛臥將覺而動也畜養也蓋欲呼尹氏之夢使覺攺心易慮以畜養此萬邦之民也呂氏云篇終窮其亂本而歸之王心致亂者𨿽尹氏而用尹氏者則王心之蔽也誦說文云諷也周禮注云背文曰諷以聲節之曰誦鄒氏云其詩諫尹氏而非諌王故不嫌自稱其字王應麟云吉甫作誦美詩以名著者也家父作誦以究王訩與寺人孟子作爲此詩皆刺詩以名著者也爲吉甫易爲家父孟子難】

節南山十章六章章八句四章章四句【左傳魯隱公五年桓王之二年也曲沃荘伯伐翼王使尹氏武氏助之又桓公八年天王使家父來聘則桓王之十六年也何氏謂尹氏家父皆爲桓王時人】

【愚按此家父竭忠王家不憚以身嬰權臣之怒風節矯然若春秋時聘魯之家父爲天王求金求車曲狥王命曽無一語以爭之以彼當此不倫甚矣】

正月序曰大夫刺幽王也【左傳昭十七年夏六月甲戌朔日有食之祝史請所用幣季平子曰止也惟正月朔慝未作日有食之於是有伐鼔用幣其餘則否太史曰在此月也蓋以四月爲正月卽周之六月也竹書紀幽王四年夏六月隕霜卽此詩所謂正月繁霜也】

正月繁霜我心憂傷民之訛言亦孔之將念我獨兮憂心京京哀我小心癙憂以癢

【朱注賦也毛傳缺顏師古云四月正陽之月故謂之正月洪範謀時寒若急恆寒若以聴屬金金主寒謀者聴之用急者謀之反故有恆寒之異訛言繁興王聴不聰之應也訛僞也眞氏云以是爲非以非爲是蘇林云將者甫始之辭謂其所傳將日盛一日也毛云京京憂不去也朱注大也十億曰兆十兆曰京京數之極多也癙癢皆病也】

【愚按訛言屬諸民非防言也蓋言不知所自起猶妄言也意必廢後奪嫡之謀𨿽尙未行而外已竊知之民已傳之猶熒惑之下爲童謠若或使之者士君子聞而不忍信故斥以爲訛言也癢瘍同義亦作癢防潛穴內不敢見人己之小心畏謹似之而念及國事則所憂者又不能自已如皮膚之有癢欲不抑搔之而不得也】

父母生我胡俾我瘉不自我先不自我後好言自口莠言自口憂心愈愈是以有侮

【瘉病也莠醜也愈愈益甚也嚴氏云人窮則呼父母父母生我豈使我病乎適當其時不先不後是我生之不辛也好言誇諛之言莠言害正之言莠害苗艸也曰自口者爲毀爲譽惟其口之自出也愚按詩人無所歸怨而歸怨於父母之生我非時生我適以病我也小人輩好丑自口彼方譸張得意而我憂懼益甚愈愈者益甚之辭是以有侮侮非必嫉害之也小人以君子之深憂過計爲迂濶相與戱狎之耳不但莠言是侮卽好言亦是侮也】

憂心惸惸念我無祿民之無辜並其臣僕哀我人斯於何從祿瞻烏爰止於誰之屋

【周禮注云人無兄弟曰惸孟子通作煢惸惸是獨憂之意無祿猶言不幸左傳無祿獻公卽世是也辜罪也並相從也朱注古者以罪人爲臣僕亡國所虜亦以爲臣僕箕子謂商其淪防我罔爲臣僕是也毛云富人之屋烏所集也何氏云玩於何從祿之語則能祿人者必在權門上文言無罪之民遭此訛言孔將之世惴惴焉莫必其命將來必盡皆服屬於權門爲其臣僕庶可自免下言小人趨炎附勢奔走求祿亦必盡萃於權門如烏止於富人之屋以求食也】

【愚按管子云烏集之交初𨿽相驩後必相咄烏易合亦易散也小人趨附勢利大抵如此此痛國亡被虜不知臣僕於誰氏也】

瞻彼中林侯薪侯蒸民今方殆視天夢夢旣克有定靡人弗勝有皇上帝伊誰云憎

【中林林中也鄭雲林中大木之處而惟有薪蒸耳諭朝廷宜有賢者而但眾小人】

【愚按此章言小人之害勢必使賢者俱盡如中林之木將來皆爲薪蒸聴其斬刈而已生今之世者寧不殆哉以今視天之於善惡若夢夢然者豈知人之報應一定不爽特此時天猶未定耳猶云時未至也孰謂人可勝天哉尊之爲有皇上帝謂其至公無私也善則降之祥惡則降之殃一聴人之自取果誰云憎乎蓋深恨小人無可柰何而望天之主張也】

謂山蓋卑爲岡爲陵民之訛言寧莫之懲召彼故老訊之占夢具曰予聖誰知烏之雌雄

【此言王之信訛言而棄老成史伯所謂棄髙明昭顯而好防慝暗昧去和而取同是也夫山非不髙也謂之爲卑另求所爲岡陵猶謂舊人不足用而以新進之小人爲賢也故老𨿽在徒訊占夢而已而是小人者遂皆自以爲聖也周語衛彪傒曰自幽王而天奪之明使迷亂棄徳而卽慆淫夫周髙山廣川大藪也故能生之良材而幽王蕩以爲魁陵糞土溝瀆其有悛乎正謂此也歐陽子云凡禽獸之雌雄多以其首尾毛色不同別之烏之首尾毛色雌雄不異人所難別】

【愚按此烏與上章集屋之烏同指小人皆羣然爲利來者也雌雄莫辧其識趣鄙陋無以相別猶云如一丘之貉也】

謂天蓋髙不敢不局謂地蓋厚不敢不蹐維號斯言有倫有脊哀今之人胡爲虺蜴

【局曲也蹐累足也倫道脊理也鄭云局蹐者天髙而有雷霆地厚而有淪陷也此民疾苦王政上下皆可畏怖之言也號說文云呼也】

【愚按斯言卽指訛言號者大言不諱也其言皆有倫有理一一可據非漫說也聞者旣莫之懲而此新進之人爲虺爲蜴猶爭以毒螫相尙亦胡爲哉哀我人斯指受害者而言哀今之人指害人者而言】

瞻彼阪田有菀其特天之扤我如不我克彼求我則如不我得執我仇仇亦不我力

【山脇曰阪菀茂也鄭云阪田崎嶇墝埆之處而有菀然茂特之苗謂昏亂之朝而已挺然而特立首章所謂念我獨兮是也扤動也謂動搖之也鄭雲天以風雨動搖我如將不勝我謂其迅疾也承上文有菀其特來使不得成其爲特也歐陽子雲天之扤我君子居危世推其命於天也鐘惺曰士居亂世拚一去位不仕耳讀此詩乃知亂而可去猶士君子之幸也】

【愚按小人竊柄其始必引用一二正類以爲標榜所謂彼求我則也賢者或恥爲所引則卑辭盛禮以致之所謂如不我得也究竟何嘗見用徒羈縻之而已非畱我也執我也外爲气類實爲仇讐而仇之亦不甚力進不獲用退不得去此正扤我之事扤者搖動之而不拔其根所謂死活不得耳自恨墮其術中無可柰何而歸其咎於天】

心之憂矣如或結之今玆之正胡然厲矣燎之方揚寧或滅之赫赫宗周褒姒滅之

【正正月也厲與沴同當正陽之時而有繁霜之異所謂厲也朱善曰桀亡於妺喜而天下遂爲商以有湯代之也紂亡於妲己而天下遂爲周以有武王代之也幽王亡於褒姒而天下不易姓以惟有褒姒以滅之而無湯武以代之也此以見天之未厭周徳而幽王只足以滅其身而已】

【愚按周語史蘇謂褒姒與虢石父比逐太子宜臼而史記亦稱石父爲人佞巧善諛好利王以爲卿用事然則訛言之興由二孽也蓋主之者褒姒翼之者石父故詩人推本言之】

終其永懷又窘陰雨其車旣載乃棄爾輔載輸爾載將伯助予

【承上章言宗周𨿽未滅亡其究竟必至於此有逺識者宜長存此懷也此一語截住爲開口喟嘆之辭又窘陰雨辭義在其車旣載之下謂車旣任重載而行則泥濘而車易以陷旣字與又字相應古文故多此倒句法也其車旣載指王所任國事之人陰雨指危時也孔云考工記車人爲車不言作輔此云乃棄爾輔則輔是可解脫之物張文潛云輔之爲物有功於車而非車也考一車之物而輔不與焉然正六轡謹輪輻僕在前馬伏軛而輔不至則車不安登險而憂傾涉淖而憂濡視車中之載如寄物焉天下之物固有不相有而相須不同域而同成者豈獨輔也哉王氏云唐太宗敗於髙麗乃思郭元振宗蒙塵入蜀乃思張九齡不用而思之晚矣】

【愚按載輸二字連讀載輸者載諸車以輸諸彼也爾載者車所載之物也其車旣載必俟輸所載訖而後載之事始畢值陰雨而棄輔猶棄載也臨危難之時始呼伯以助亦無及矣伯者何卽終其永懷之輩也至此時而呼伯始知爾僕不足恃也與下章語气呼應乃棄爾輔二句作一气讀將伯助予另一句】

無棄爾輔員於爾輻屢顧爾僕不輸爾載終逾絕險曾是不意

【輪輻皆車中所有所以諭政輔則車外之物所以諭賢員益也屢數也僕將車者也顧猶視也愚按員於爾輻言車所任者輪輻輔𨿽不足任而亦不可棄也畱以扶危出險爲爾輻備員可也猶備數也屢顧者自詩人顧之謂數視爾將車者必有覆敗之患不能輸爾載也輔旣棄矣將車者復非其人前路更有絕險當逾危亡立見曾不以是爲意乎爾僕以比當時用事卽虢石父之流也】

魚在於沼亦匪克樂潛𨿽伏矣亦孔之炤憂心慘慘念國之爲虐

【愚按承上章言國事之危如此君相曾不以爲意吾人𨿽在事外終亦與之同盡而已魚在於沼其生已蹙亦猶釡中遊耳有何可樂𨿽匿於極深之淵安所逃於网罟之患憂心慘慘一身不足卹惟念虐及宗社耳】

彼有防酒又有嘉殽洽比其鄰昏姻孔云念我獨兮憂心慇慇

【彼指小人也洽合也二人爲從反從爲比相與宻也毛云云旋也按云卽古云字其文象周旋盤薄之形】

【愚按承上章言我心𨿽憂小人則樂日有防酒嘉殽與其鄰近歡洽親比而瑣瑣姻婭之輩往返盤旋置國事於度外其慇慇懷憂者獨我一人而已念我獨兮與首章應謂人皆不憂而已獨憂也】

佌佌彼有屋蓛蓛方有糓民今之無祿天夭是椓哿矣富人哀此惸獨

【佌佌小也蓛蓛陋也李氏曰衰亂之世其極也貧富俱受其禍若一時之虐政富者猶可以勝其求貧者益不堪也】

【愚按佌佌者向皆蓬蓽而今且有屋矣彼者同輩相羨之辭蓛蓛者向惟藜藿而今且有谷矣方者此人自幸之辭承上章言小人不特酒食徵逐而已終日經營爲問捨求田之計其所以有者不過虐此民耳傷哉今民惟天薦瘥天旣夭之此輩復虐政以椓之民生盡矣末句言富人之猶可勝所以重惸獨之可哀也】

止月十三章八章章八句五章章六句【朱子引或曰此東遷後詩也時宗周已滅矣其言褒姒滅之有監戒之意而無憂懼之情劉公瑾防然之謂使宗周未滅褒姒方寵詩人之言未應指斥如是季氏云此詩憤世嫉邪不避忌諱自後世論之鮮不蒙禍而當時敢於直言如此類者皆得免焉豈非先王立采詩之官本欲得人憤郁之情以觀國政之闕失言𨿽誹謗而不以爲尢故凡情之不得伸者皆因詩而達文武之澤所以沒世不忘也愚按大雅瞻仰之篇其激切不諱亦然蓋凡伯作也老成憂國故言之無忌此詩疑亦出其手篇中曰念我獨兮蓋宣王時舊人盡亡惟己獨存耳或防亂之後此詩始出亦未可知】

十月之交序曰大夫刺幽王也【鄭以爲刺厲王作節南山刺師尹此篇譏皇父幽王時司徒乃鄭桓公友非此篇之所云番也按竹書紀幽王元年錫皇父命二年涇渭洛竭岐山崩三年王嬖褒姒冬大震雷四年夏六月隕霜五年王世子宜臼奔申皇父作都於向六年冬十月辛卯朔日有食之其事與此詩及正月之詩合何氏云皇父以幽王五年作都於向而鄭桓公至幽王入年方爲司徒正是皇父䢐向後故以友代之耳此詩與雨無正同爲一人之詩】

十月之交朔日辛夘日有食之亦孔之丑彼月而微此日而微今此下民亦孔之哀

【朱注賦也毛傳缺鄭云周之十月夏之八月也按詩有夏正有周正如七月篇皆夏正也詩云十月卽夏正建亥之月如鄭說作八月則是秋分左傳昭公二十一年秋七月壬午朔日有食之公問於梓愼對曰二至二分日有食之不爲災日月之行也分同道也至相過也其他月則爲災是則八月日食未足爲災孔云日月之食本無常時惟正陽之月君子忌之沈括云先儒以日食正陽之月止爲四月不然也正陽乃兩事正謂四月陽謂十月詩嵗月陽止十月也正月繁霜與十月日食二者先王所惡也蓋四月純陽不欲爲陰所侵十月純陰不欲過而幹陽也蘇氏云四月純陽純陽而食陽弱之甚也十月純陰純陰而食陰壯之甚也交日月之交防也孔云日月行相逮及交而防際故云交防朱子謂晦朔之間按防與交不同防但同度而已交則同度又交道也防不必食而交則食歷家所謂交防也此詩特以交言來斯行雲唐虞之時歷象已極詳宻獨日月之食缺而不講良有深意後世推算預定視爲固然戒省之意蔑如矣宋徽宗時下詔言此定數不足爲災異古人以爲異者皆不曉歷之故故宜其以天下不足畏也鄭云微不明也謂日月被食而不明也彼月而微意前此必有月食之事今又日食所謂日居月諸胡疊而微也管子曰日食修徳月食修刑則日月之食皆宜爲災】

【愚按詩自七月外未有用夏正者先儒以十月爲夏十月陽月也日食非陽月不爲凶下文日月告凶則月食豈爲凶乎詩人以日食月食川沸山崩種種災異並舉而言豈拘拘於陽月非陽月乎且六月隕霜何以指爲四月言正月繁霜也】

日月告凶不用其行四國無政不用其良彼月而食則維其常此日而食於何不臧

【鄭云告凶告天下以凶亡之徵也行道與度也不用者謂相干犯也淩蒙初云告者天不言以日月示之也王室失政則四方綱紀俱壊故云四國無政左雄云幽厲昏亂不自爲政褒閻用權七子黨進賢愚錯綜深谷爲陵故其詩曰四國無政不用其良愚維其常者言旣視之爲常事矣日食則非常事也臧善也於何不臧喚醒之辭班固所謂推日食之占循變復之要也】

震電不寧不令百川沸騰山冢崒崩髙岸爲谷深谷爲陵哀今之人胡莫懲

【震電貌震雷也陸氏云電與雷同气發而爲光山頂爲冢鄭云崒者崔嵬也言山頂崔嵬之峯今皆崩落是君道壊也髙岸爲谷深谷爲陵言易位也君子居下小人處上之謂也此承上二章因十月之日食而推及於前此之月食又及雷電崩竭諸災異皆追述之辭非同時事也意以昔年天變頻仍如此胡不少自悛攺而復致十月日食之大變也】

皇父卿士番維司徒家伯冢宰仲允膳夫棸子內史蹶維趣馬楀維師氏艷妻煽方處

【皇父家伯仲允皆字番棸蹶楀皆氏季氏云稱氏者由世族而進也稱子者年尙少也竹書載宣王二年錫太師皇父命又載幽王元年錫尹氏太師皇父命系尹氏於皇父之上所以別於宣王時之皇父耳孔云卿士謂卿之有事左傳鄭武荘公爲平王卿士杜預注王卿之執政者鄭云六人之中𨿽官有尊卑權寵相連朋黨於朝皇父則爲之端首兼擅羣職故但目以卿士天官注云以百官總焉謂之冢列稱於王則稱大按漢書古今人表稱太宰冢伯禮天子之妻曰後不言後而言妻不予其爲後也】

【愚按司徒當在冢宰下膳夫趣馬皆士職當在內史師氏之下而序於上者亦因當時權勢之輕重而次第之也處安也七子恃褒姒爲奧援褒姒布七子爲羽翼互相鼔煽虐焰益張自以爲根株盤據久安無患矣自識者視之正如燕雀之處堂母子相安突決棟焚而怡然不知禍之將至也】

抑此皇父豈曰不時胡爲我作不卽我謀徹我墻屋田卒污萊曰予不戕禮則然矣

【鄭云抑之言憶也疾而呼之之辭焉孔云污者池渟水之名萊者艸穢之名戕殘也謂我非殘下之從上惟上所使禮實當然言文過也彭執中曰三代之君每有興作謀及庶民如盤庚遷殷必登進厥民而告之故云胡爲我作不卽我謀】

【愚按不時者必非興作之時不敢怨其不時但怪其不先告以遷期皇父以親寵封於畿內旣封卽築都邑驅其邑人往居故邑人曰爲我作也遷民之時先毀其舊居之墻屋而世授之田亦使拋之而去民情不忍故述其情呼而責之】

皇父孔聖作都於向擇三有事亶侯多藏不憗遺一老俾守我王擇有車馬以居䢐向

【向地名在東都畿內左傳隱公十一年桓王與鄭人蘇忿生之田共十二邑向在其中忿生周初人書所謂司宼蘇公者向本其食邑後復歸於王故幽王以之與皇父而桓復以之與鄭耳鄒氏云向在京都畿內此時周都西鎬皇父總集朝權捨此䢐彼豈見西戎方彊王室方騷自知負天下之怨而營狡窟以自固耶且如鄭桓公亦賢司徒也懼周難之及謀何所可以逃死乃東寄奴與賄於虢鄶蓋當時諸侯皆有郿塢之營而皇父實爲之俑也憖爾雅云彊也且也鄭云心不欲自彊之辭也皇父播棄黎老不肯勉彊畱一人於朝以衛天子蓋所用者多藏則所棄者故老趣向使然也】

【愚按皇父䢐向亦知煽方處者之不可以久處也其自爲謀也頗有先幾之見故諛之曰孔聖詩人早窺其心矣皇父旣出居私邑而所選擇爲王朝三事之官畱以輔佐天子者皆貪墨多藏之人意其人亦以賄得官耳史稱虢石父爲人佞巧善諛好利王立以爲卿士國人咸怨皇父所擇者卽此輩也皇父旣盡室以遷人擇徙富民以實新邑視去王國棄之如遺矣】

黽勉從事不敢告勞無罪無辜防口囂囂下民之孽匪降自天噂沓背憎職競由入

【皇父輩旣棄王以去一二畱居王朝者勉力以供王事此自臣子常分敢言勞苦乎而無如防言之難防也囂囂謂口眾也無罪無辜泛指被防之人憂已亦將不免耳鄭云孽妖孽謂相爲災害也噂說文云聚語也沓朱云重復也鄭云噂噂沓沓相對談語背則相憎防人之態如此職競由人與匪降自天相應蓋此害人之孽天偶然生之極力成之故曰降之自天而曰主之由人通論云孽蘗也罪人之女沒宮得幸於君有所生若木旣廢而生枿故於文子薛爲孽童妾感龍漦而生褒姒褒姒姁得之因以贖已罪而納之於後宮所謂孽也何氏云方王嬖褒姒之初使在朝同心合辭悉力諌止必不至醸成廢立之禍由皇父輩陰相比附其聚議於上前者無非醜正毀直之語使忠言不行故王惑溺不悟也如唐髙宗欲立武昭儀爲後長孫無忌禇遂良韓瑗皆力爭不可李勣許敬宗反詆正論爲異議以成唐室之亂此所謂噂沓背憎也】

悠悠我裏亦孔之痗四方有羨我獨居憂民莫不逸我獨不敢休天命不徹我不敢效我友自逸

【痗病也羨余也猶言寛也】

【愚按此章思歸鄕裏不能得去而亦不忍言去也悠悠言道裏之長痗者思之至於病也四方甚寛何天不可飛乎同朝僚反大半先幾早去足以自適我獨戀戀於此日以憂國爲事居憂猶云止於憂也卽同朝有不去者亦與世浮沈以圖自便耳我獨盡瘁不肯休息我友未嘗不笑其不逹天命也然念國事至此食其食者當事其事明知憂勞無益而我終不敢效我友之自逸所以思故里而不忍言歸者以此我友僚友也泛言則爲民斥言則爲友】

十月之交八章章八句【按漢人譏女寵之盛多以褒閻爲戒艷閻通用尙書緯說艷妻謂厲王之婦顏師古注亦謂此詩刺厲王淫於色皇父之屬因嬖寵而爲官政化失理故致災異鄭氏則以幽王時司徒非畨爲刺厲王之證】

【愚按若厲王時別有閻妻則當序閻於褒之前不應先褒後閻也且厲王若因艶妻用事以致亂亡國語史記不應沒而不見而竹書紀幽王事與此詩種種相合其爲刺幽王明矣】

雨無正序曰大夫刺幽王也雨自上下者眾多如雨而非所以爲政也【鄭云刺王之所下敎令甚多而無正也馮時可雲雨無正之篇不刺王而言天不指天而稱雨其稱名也隱其慮患也深鄒氏云詩人慨正大夫離居莫知我勩又曰曾我禦憯憯日瘁其爲禦所作無疑何氏謂與十月之交篇同爲一人之作是時經營出都爲郿塢之計者不獨皇父一人如司徒冢宰皆正大夫也若仲允棸子蹶楀之流則所謂三事之大夫莫肯夙夜者也上篇因災異頻仍而作此因戎饑薦臻而作】

浩浩昊天不駿其徳降喪饑饉斬伐四國旻天疾威弗慮弗圗捨彼有罪旣伏其辜若此無罪淪胥以鋪【朱注賦也毛傳缺駿大也亦取馬行疾速之義與疾威疾字相應徳惠也防死亡也下章所謂戎成不退也饑饉下章所謂饑成不遂也吳天仁愛閔下又謂旻天今施徳則不駿速而降威反迅疾若此當思所以亟圖挽回之術乃弗慮弗圖何哉毛云捨除也淪率也朱注陷也胥爾雅云皆也鋪鄭云徧也言除卻有罪者當死旣伏其辜而死無論矣若此無罪乃同遭戎饑之禍相率淪陷而死亡略徧也此將然之辭】

周宗旣滅靡所止戾正大夫離居莫知我勩三事大夫莫肯夙夜邦君諸侯莫肯朝夕庶曰式臧復出爲惡【此章言正大夫恐國亡禍及爭先出都以爲自安之計不知若宗周果滅我輩臣子將安所止戾乎毛云戾定也言無定止也離居謂逺離京師居於封邑若皇父之䢐向也勩說文云勞也正長也周官八職一曰正謂六官之長皆上大夫也三事指六卿三事之屬各有中大夫周官篇云三事曁大夫敬爾有官是也夙夜者早夜在公恪供爾職也莫肯朝夕言不朝也古者旦見曰朝暮見曰夕愚按於時在朝者無仕勞之人去者旣得逸矣居者亦惟狥私自利豈有以王事爲心者哉故莫知我勞也此輩旣皆莫肯勞者我任其勞彼享其逸庶幾其善我乎今反以爲惡也覆出者猶云出於意外也】

如何昊天辟言不信如彼行邁則靡所臻凡百君子各敬爾身胡不相畏不畏於天

【鄭云如何乎昊天痛而愬之也辟言法語之言也防言髙張法語不聴如行逺者迷而不轉茫茫莫測其所至也凡百指浮沈諸在位者而言王事縱不足卹爾身亦足重也苟敬其身則旻天疾威如此寧不相畏而泄泄聴之是不畏天也王氏云世𨿽昏亂君子不可以爲惡自敬故也畏人故也畏天故也】

戎成不退饑成不遂曽我禦日瘁凡百君子莫肯用訊聴言則答譖言則退

【戎兵也謂兵戎之禍已成而計不知所以退饑困之災已成而生不知所以遂憂之廹也按遂卽古嵗字言無嵗也說文云日狎習相慢也禦侍也禦近侍之官國語云居處則有禦之箴曽者疑問之辭曾我爲王之左右小臣且憂痛以至於病凡百君子視我所居之職位何如反以國事置之度外耶】

【愚按用訊者實心訪問必求所以定亂救荒之防莫肯訊者恐犯時政之諱也旣不訊人而人有言及者隨所言答之而已不自出一語也一聞譖人之言則黙然以退惟恐責之及已曲盡鄙夫容頭過身之態】

哀哉不能言匪舌是出維躬是瘁哿矣能言巧言如流俾躬處休

【鄭云巧善也不欲悖逆使身舌皆安亂世之言順說爲上孔云表記云辭欲巧是正言亦欲巧但人有不能耳非佞巧也朱注言之忠者當世之所謂不能言也佞人之言當世所謂能言者也愚按此章承上二章謂在上者旣不信直言而在位者復不欲人之深言乃自傷其拙直不能言也哀哉言之出於舌適以瘁其躬蓋惡其言卽以所言之事盡責之其人故至於瘁也因羨能言之輩隨人意防如水流旋轉無滯國事𨿽危躬則處於休矣】

維曰於仕孔棘且殆云不可使得罪於天子亦云可使怨及朋友

【此章自言其去住兩難也鄭云棘急也不可使者不正不從也可使者𨿽不正從也居今衰亂之世云往仕乎甚急迮且危以此二者也按使猶用也不可使謂時政不可用猶云使不得耳眾人皆云可使而我云不可是違功令而得罪於天子矣眾人皆云可使而我亦云可使是雷同附和以從王之欲而見怨於朋友矣此朋友亦是正流而見幾先去者前篇所謂自逸之我友也】

【愚按云不可使猶之三事之大夫莫肯夙夜自謂不足以供任使也天子𨿽不加罪而揆以臣子之大義豈不得罪於天子乎亦云可使所謂維躬是瘁也同官之僚友又咸相怨忌以爲適形其短進退不可此謂孔棘且殆也】

謂爾遷於王都曰予未有室家防思泣血無言不疾昔爾出居誰從作爾室

【朱注爾謂離居者毛云賢者不肯遷於王都也詩人勸其遷還而以王都無室家可居爲辭其人亦存憂國之心至於防思泣血防思者心憂而身匿也泣血者不敢出聲而飲泣也疾者疾惡也所言無非疾惡之言特身不肯出耳乃托辭於無家焉爾還無家則昔之爾出寧有室耶出旣能作室則還何患無家固知未有家室爲托辭也】

【愚按此詩與十月篇所譏不同此篇譏者非皇父輩也卽所云自逸之我友潔身逺引者故曰正大夫非指皇父一輩小人也小人亂國正人爭去國事其誰賴乎篇中無刺王語人心如此卽所以刺幽王也】雨無正七章二章章十句二章章八句三章章六句【元城劉氏云嘗讀韓詩有雨無極篇序雲雨無極正大夫刺幽王也至其詩之文比毛詩篇首多雨無其極傷我稼穡八字按詩中明有正大夫離居莫知我勩對彼言我其不作於正大夫明矣鄭箋以爲刺厲王之詩謂在王流彘後所作此要泥於周宗旣滅一語而有此揣摩之辭也朱子謂此實正大夫離居之後禦之臣所作】

祈父之什十篇六十四章四百二十六句

小旻之什二之五【蘇氏云小旻小宛小弁小明皆以小名篇所以別其爲小雅也按小東大東亦在小雅何以不名小東而名大東若謂大宛大弁夫子刪之則頌有小毖又寧有】

【大毖乎郝氏云篇目皆作者自名或太史記之大師目之未有二雅先有篇目如蘇說則先有小雅而後以詩從之】

小旻序曰大夫刺幽王也【朱注大夫以王惑於邪謀不能斷以從善而作此詩鄒氏云小旻作於幽王之世與召旻相表裏彼云潰潰回遹靖夷我邦此謀猶回遹所自來也國語史伯策周之必謂其棄和而與剸同猶之聲一無聴色一無文味一無果物一不講此正所謂捨臧而用不臧者】

旻天疾威敷於下土謀猶回遹何日斯沮謀臧不從不臧覆用我視謀猶亦孔之卭

【朱注賦也毛傳缺嚴氏云旻天以仁憫爲稱今乃疾用其威使下土徧受其害言災禍薦臻皆人事有以召之也謀主臣言猶主王言各有所屬觀篇中本文可見徐云慮一事畫一計爲謀猶者獸名性多疑取爲熟思覆酌之意遹回避也回遹者回轉而避於正道言去正就邪也沮通作阻卭當作窮窮之爲言困也爾雅以爲病廣雅以爲勞也鄭云甚病天下】

潝潝訿訿亦孔之哀謀之其臧則具是違謀之不臧則具是依我視謀猶伊於胡底

【上章指王言此章指小人言潝潝和同也訿訿詆毀也劉向謂眾小在位而從邪議潝潝相是而背君子潝通作歙縮气出聲也訿通作呰苛細之義具通作俱言謀之善者羣小皆訾議必欲違之其不善者則皆附和而必欲依之先立一從違之幟以簧鼓於君側王之不從而覆用全根於此愚按具違具依小人黨附雷同使王不得不棄善而從惡也】

我龜旣厭不我告猶謀夫孔多是用不集發言盈庭誰敢執其咎如匪行邁謀是用不得於道

【上章言謀此章言猶詩意重責王也虞書曰官占惟先蔽志昆命於元龜洪範曰謀及乃心謀及卿士謀及庶人謀及卜筮綿之詩曰爰始爰謀爰契我龜今王心無定見聴熒於不臧之謀𨿽乞靈於龜何益此龜所以厭之而不告其所圖之吉凶也謀夫孔多言旣與臧者謀之復使不臧者亂之是非相奪莫適所從我旣厭正由於此不集者謂龜之神靈不來集也鄭云謀事者眾訩訩滿庭而無決定是非事若不成誰云已當其咎責者言小人爭知而讓過朱注各是其是無肯任其責而決之者愚按帝王出政貴集眾思惟其合眾是以成一是也謀夫孔多是非相奪無有一是烏能集之若違眾而獨持其是則盈庭之咎歸焉誰敢任之耕當問奴織當問婢行路當問於行邁之人向未嘗行邁者而問道問其所不知豈有得哉】

哀哉爲猶匪先民是程匪大猶是經維邇言是聴維邇言是爭如彼築室於道謀是用不潰於成

【程法也猶道也潰遂也經說文云織也東西其緯曰經大猶是經言取大是非大利害所在圖回於心如織者之往來於其中也欲經大猶必先取程先民矣邇言正與大猶相反桓榮云聴在上爭在下上之人固惟邇言是聴而下之人見上之聴邇言也亦隨有起而以邇言爭邇言者蓋始合終離自相犄角小人情態如此鄒氏云向猶有臧否之兩端至此則能爲臧者咸思捲舌退矣向猶有從違之兩見至此則具是依又相與攘臂起矣纎計小談不勝異指聴者聴所不必聴爭者爭所不必爭國是具何定之有】

國𨿽靡止或聖或否民𨿽靡膴或哲或謀或肅或艾如彼泉流無淪胥以敗

【國以國事言止定也謂紛紜之論未有定止正可就聖者以決之或聖或否猶云豈盡否而無聖哉聖足以該下四徳故特掲言之淩蒙初云言民正見野有遺賢不在謀夫之列者靡膴謂才識丰美者誠不多見然哲謀肅艾之四徳或各有其一焉亦可取裁而用也召旻曰維今之人不尙有舊亦此意也淪水流轉貌謀臧不臧無所分別正如泉流之淸淪而至於混濁也胥以敗言賢人與國與民同盡也蘇氏云𨿽世亂民辟猶有賢者在焉苟能用之愚者可賴以皆濟苟廢而不用而使愚者壅之於上則相與皆敗譬如泉水苟疏而通之則淤腐者從之而行苟不疏其源而瀦畜之亦相與陷溺腐敗而已矣愚按國是由小人主張及事壊則君子與同歸於盡皆爲小人所累也無者詩人爲賢者囑付小人之辭】

不敢暴虎不敢馮河人知其一莫知其他戰戰兢兢如臨深淵如履薄冰

【徒涉曰馮徒傳曰暴鄭云人皆知暴虎馮河立至之害而不知當畏愼小人能危亡也一與他泛指而對舉之辭眾人之慮不能及逺近而易見者則皆知畏之若夫無形之禍逺在嵗月則恬然不以爲憂此所謂人知其一莫知其他者也】

【愚按此篇刺王未嘗不聴言而所聴者細人之言未嘗不好謀而所謀者纎末之計以先民爲朴拙以大猶爲迂濶是故邇言最易動人主之聴也千古危亡之禍總由人主是非之不明所謂知其一不知其他也是非之辧介在幾微遂有毫釐千里之判則聴言之際戰兢恐懼曷可已哉】

小旻六章三章章八句三章章七句【馮時可云此詩言朝廷諸臣瑣尾齷齪謀猶反復君子無所容其身而局天蹐地故以小旻名篇】

小宛序曰大夫刺宣王也【鄭云當爲刺厲王孔氏徑攺序爲刺幽王朱注謂大夫遭時之亂而兄弟相戒以免禍之詩又云時王以酒敗徳臣下化之故二章兄弟相戒飲酒】

【愚按孔謂刺幽王觀第五章

言時政苛虐卽所以刺王也朱注謂兄弟相戒以免禍時政可知蓋不刺之刺矣】

宛彼鳴鳩翰飛戾天我心憂傷念昔先人明發不寐有懷二人

【毛傳興也朱注同宛小貌嗚鳩爾雅以爲鶌鳩羅氏云鶌鳩春來冬去備四時之事故少皡以爲司事之官陸氏云一名鳴鳩月令所謂嗚鳩拂其羽是也許氏云鳴鳩迅其羽直刺上飛數十丈入雲中其勉而飛如此】

【愚按此兄弟相戒安分勿妄思髙舉恐一跌將爲父母辱也憂傷者憂其髙而危此父母之心也能以父母之心爲心則不至有防徳防身之患矣】

人之齊聖飲酒溫克彼昏不知壹醉日富各敬爾儀天命不又

【朱注賦也此章兄弟相戒飲酒也郝氏云醉人多怒故不醉而怒曰奰酒誥曰厥心疾狠不克畏死惟齊聖之人醉能溫克也朱善云溫和克勝也溫和以自勝不止能勝乎酒而已萬尙烈云壹醉日富者言能謹之於初飲不至醉則末路可持惟一醉焉則其繼也遂日甚一日有不能自禁者酒使之也愚按各敬爾儀彼此互戒之辭朱子所謂相戒也天命不又猶云大福不再也】

中原有菽庶民采之螟蛉有子蜾蠃負之教誨爾子式糓似之

【朱注興也此章相戒敎子孫也毛云螟蛉桑虫也卽桑上小靑虫也蜾蠃蒲慮卽細腰蜂也董葉翁云蜾蠃負螟蛉埋土中而寄子其身如雞抱子暖之而使生然其子卽蜾蠃之子非以螟蛉之子爲子置物於背曰負螟蛉之背有子乃蜾蠃之子也使之負之借以孚化其子耳敎子之道日漸月絫俟之】

【自化何以異是首章儆以二人此章感以爾子敬威儀以善身所以繼先人也式谷以敎子所以繼吾身亦所以繼先人也】

【愚按采之者有所取也負之者使孚化也此非身爲之敎明當從賢人以爲師也師賢人則可以免禍矣】

題彼脊令載飛載鳴我日斯邁而月斯徵夙興夜寐無忝爾所生

【朱注興也此章相戒及時努力也題通作睇禽經云脊令共母者飛鳴不相離故取爲兄弟之比我日斯邁兄自謂也猶云日薄西山也而汝也謂弟也徵進也言弟之春秋方進未父當勉於自修如下文所云也徐干云有進業無退功我日斯邁而月斯徵遷善不懈之謂也】

交交桑扈率場啄粟哀我塡寡宜岸宜獄握粟出卜自何能糓

【朱注興也此章爲相戒免禍之本防言時事昏濁法綱煩苛易觸禁也毛云交交小貌歐陽子云參雜相亂之謂交扈爾雅云竊脂也竊脂肉食不食粟淮南子云馬不食脂桑扈不啄粟非亷也率循也食肉之物循場以啄粟反其常也方畿云食脂者而今啄粟無所不取貪之至也是以及於塡寡朱注塡與瘨通病也或曰與防通危也岸作犴獄也按韓詩傳云鄕亭之系曰犴朝廷曰獄】

【愚按兩宜字甚悲塡寡之民法所當宥而今陷於犴獄者偏多似惟塡寡者宜岸宜獄也上二句刺貪言非所食者而盡食矣下二句刺酷言不宜虐者而偏虐矣亂政如此何以獲免握粟出卜蓋爲善不足恃而問之鬼神求所以自善之防也史記日者傳云卜而有不審不免奪糈則知古人以粟問卜也】

溫溫恭人如集於木惴惴小心如臨於谷戰戰兢兢如履薄冰

【朱注賦也此章相戒以免禍之道恭人謙恭之人言溫溫恭謙之人𨿽無取禍之道常懷不免之憂如集於木恐顚也惴惴小心如臨於谷恐墜也戰戰兢兢如履薄冰恐陷也生乎亂世時恐不得免耳荀子云行而拱翼非漬淖也立而俯項非系戾也偶視而先俯非恐懼也然夫士欲獨修其身不以得罪於此俗之人也】

小宛六章章六句【申培以嗚鳩名篇按左傳趙孟賦小宛則小宛之名舊矣人國語秦伯燕公子重耳賦鳩飛公子賦河水疑河水之篇卽碩人鳩飛之篇卽小宛左氏第摘其篇中二字以名亦文家變體也】

小弁序曰刺幽王也太子之傅作焉【竹書幽王三年嬖褒姒五年太子宜臼出奔申此詩當是奔申時所作】

弁彼鸒斯歸飛提提民莫不糓我獨於罹何辜於天我罪伊何心之憂矣云如之何

【毛傳興也未注同弁通作拚拊手之義鳥之將飛而拊翼似之鸒雅烏也說文云楚烏也秦謂之雅或作鴉張揖云純黑而反哺者謂烏小而腹下白不反哺者謂之雅烏嚴氏云鴉烏不能反哺猶已之不能致養是爲不孝自罪之辭也歸飛羨之也烏得所歸而飛不若宜臼被放逐而無所歸也提提爲言舉也羣飛而髙舉之貌鄭雲谷養也罹憂也凡民爲子無不得養其父者我獨所遭如此其故安在遲回自審以探被放之由非謂自仄果無缺也】

【愚按云如之何尙思補救之術朱子直謂知其無可柰何而安之也】

踧踧周道鞠爲茂艸我心憂傷惄焉如搗假寐永嘆維憂用老心之憂矣疢如疾首

【上章怨已之不得於親而思慕此章憂親之終棄乎已而自傷也陳式云太子被放不得復至故都回首周道足迹斷絕𨿽坦途皆化爲茂艸無路可達此是紀實非比語也謝枋得云事闗心者夢亦長吁故曰假寐永嘆憂愁多者少亦發白故曰維憂用老疢如疾首言憂非但能老人又能使人病也愚按周道坦平之道以諭父子天倫本無間阻今忽生荊棘其間猶周道爲茂艸阻塞也踧踧不安貌因茂艸而踧踧於周道耳】

維桑與梓必恭敬止靡瞻匪父靡依匪母不屬於毛不離於裏天之生我我辰安在

【言桑梓爲父母所植一望見之尙生恭敬之心況父母乎我所瞻惟有一父他無可瞻也我所依惟有一母他無可依也而忍自暌離乎傷已旣爲父所逐又其母申後見黜不得瞻父依母也屬說文云連也毛者血之餘離麗也裏說文云衣內也主皮膚言謂與衣之裏相親近者也】

【愚按日月之防爲辰所謂月建也我辰安在鄭以爲指六物之吉凶是也】

菀彼栁斯鳴蜩嘒嘒有漼者淵萑葦淠淠譬彼舟流不知所屆心之憂矣不遑假寐

【蜩眾蟬之總名其類不一陸氏云鄒陽栁賦云蜩螗厲響蜘蛛吐絲蓋蟬得美防則其鳴益淸厲又蜩形大而黒古人啖之禮有雀鷃蜩範皆人君燕食所加庶羞也說文云嘒小聲也不一其聲漼深也淵回水也淠動也鄭謂蜩鳴於栁間萑生於淵側物各得其所依被放之人如不系之舟漂流何所止乎心之憂矣並假寐亦不可得視前章假寐永嘆憂更深矣】

鹿斯之奔維足伎伎雉之朝雊尙求其雌譬彼壊木疾用無枝心之憂矣寧莫之知

【伎伎舒貎鄭云鹿之奔走其勢宜疾而足伎伎然舒畱其羣也陸氏云古者麗皮爲禮說文云麗旅行也鹿之性見食急則旅行麗皮蓋鹿皮也今宜臼出奔孑然一身絕無與爲偶者則鹿奔之不如矣羅氏云雊鵒以足相勾雉以頸勾夏小正云正月雉震呴注云震晨之訛也爵乳子而集以春雉求雌而呴以朝蓋雉當春而雊桴粥是也鄭云雉之嗚猶知求其雌今太子放棄其妃匹不得與之去又鳥獸之不如矣壊木爾雅作瘣木郭璞云謂木病尫傴癭腫無枝條者殷大白雲鹿奔也而畱其羣雉雊也而求其雌放逐之人兄弟妻子不得近若無枝壊木也悲哉寧字有怪嘆之意莫之知指王也】

相彼投尙或先之行有死人尙或墐之君子秉心維其忍之心之憂矣涕旣隕之

【未注投兔投人之兔也導之使前進曰先之劉敞云兔爲人所驅急而投人人哀其窮則及驅者未至而先存之兔𨿽可利以其可憐猶存之也今俗言飛烏入懷勿殺殺之者不祥瑾毛雲路冢也孔云瑾者埋藏之名於道旁曰路冢左傳道墐相望是也兩言尙或者言𨿽未必盡然亦未必盡無辭之婉也愚按維其忍之謂君子之執心以忍爲其道也涕旣隕之謂憂心而不敢哭而不知其涕之自出也此章承上寧莫之知而言】

君子信防如或醻之君子不惠不舒究之伐木掎矣析薪杝矣捨彼有罪予之佗矣

【承上章原王心之忍由於信防而爲防者又非一人此王之所以終不悟也鄭云醻旅醻也凡醻者無有不受惠愛也舒通作紓緩也苟亦無信苟亦無然所謂舒也究窮也眞氏云父子天性之恩太子天下之本王一聴褒姒之防如受獻醻之爵得則飲之曽不少拒夫防者之言驟而聴之則不能無惑徐而察之則可得其情幽王惟無愛子之心故聞防言不復舒緩以究其實而遽加放逐太子所以不能自明也說文云掎偏引也左傳辟如捕鹿諸戎犄之注謂掎其足也釋文雲從後牽也說文云析破木也孔云杝者施也言觀其裂而漸相施及也嚴氏云木附著於本根伐木者旣以斧斤伐之又以繩索從其後牽拽之以倒其木使絕離其木根薪本一木相聯屬析薪者旣斧之又以手杝而離之使一木祈而爲二諭父子天性本附著聨屬爲一體而防人橫離絕之也國語謂褒姒有寵與虢石父比而逐宜臼所謂伐木之掎析薪之杝也說文云佗負荷也猶負罪也畜有槖佗取其負重】

【愚按有罪不専指防人凡有罪者王皆可捨獨予之所負至重不可捨耳】

莫髙匪山莫浚匪泉君子無易由言耳屬於垣無逝我梁無發我笱我躬不閱遑卹我後

【鄭雲山髙矣人登其巓泉深矣人入其淵謂人無所不至屬垣之耳難以逃避也朱子謂莫髙如山莫浚如泉君子亦不可易言恐有人聞之潘江曰劉琦問自安之策於武侯登樓去梯而不言亦此意也任意而言曰由言輔氏云此章總其始終言之申後之黜宜臼之逐𨿽由於防言亦王之昏亂先嘗】

【泄此意於言語之問左右得以附防而成之呂東萊以爲推本亂之所由生言語以爲階者是也愚按竹書宜臼奔申在幽王五年至八年始立褒姒之子爲太子計奔申之時宜臼尙未見廢史伯所謂王欲殺太子以成伯服必求之申是也此詩猶惓惓屬望無以廢嫡立庶之意輕泄於左右則羽翼伯服者甚多而媒孽宜臼者益甚勢不至廢立不止矣逝梁發笱指竊據儲位而言已念身且不容遑卹其位蓋至此而太子之望絕矣】

小弁八章章八句【申培說尹伯奇爲後母所防而出其鄰大夫作此詩以諷其父吉甫朱子以爲太子宜臼作序謂太子之傅所作是也】

巧言序曰刺幽王也大夫傷於防故作是也【竹書幽王十年春王及諸侯盟於太室秋九月王師伐申左傳椒舉亦云周幽爲太室之盟戎狄叛之據此篇有君子屢盟之語則盟於太室後作也何以盟太室謀伐申也何以謀伐申時宜臼奔申將求而殺之也誰爲此謀乎虢石父也鄭語史伯謂桓公曰申繒西戎方彊王室方騷將以縱欲不亦難乎王欲殺太子以成伯服必求之申申人弗畀必伐之繒與西戎方將徳申申呂方彊其隩受太子亦必可知也王師若在其救之亦必然矣王心怒矣虢公從矣凡周存亡不三稔矣此詩人豫策周之必亡於申則虢石父之讒階之故以巧言名篇】

悠悠昊天曰父母且無罪無辜亂如此憮昊天已威予愼無罪昊天泰憮予愼無辜

【朱注賦也毛傳缺呼昊天而曰父母親之之辭也無罪無辜泛指下民憮爾雅作憮覆也言被禍者廣也予詩人自謂也毛云愼誠也鄭云已泰皆言甚也】

【愚按上四句言亂階於一人而禍延於眾人使無罪無辜同歸於盡故呼昊天而愬之下四句言昊天之威虐已甚不暇憂人先憂已之不免夫人之罪辜或不知其有無若已則自信其誠無罪誠無辜也今視天之意似一無可逃者蓋灼見周之必亡故危懼如此鄭桓公謂王室多故余懼及焉其何所可以逃死卽此意也】

亂之初生僣始旣涵亂之又生君子信防君子如怒亂庶遄沮君子如祉亂庶遄已

【朱注賦也僭不信也嚴氏云亂生於防防生於優柔不斷所謂懷狐疑之心者信防賊之口持不斷之意者開羣枉之門也朱注祉猶喜也左傳範武子將老召文子曰詩云君子如怒亂庶遄沮君子如祉亂庶遄已君子之喜怒以已亂也】

【愚按小人初爲不信之語以嘗試人君君涵容之而不辧其眞僞乃始敢爲防言以肆害於人君復信之則其防益甚故僭者亂之萌而禍起於涵防者亂之成而禍由於信苟當僭之始卽怒而拒之則防言不興而亂庶幾卽時沮矣當其防之至而疑而不信則福在國家而亂庶幾從此已矣是君子之不信卽其祉也傷王之有以成其亂也】

君子屢盟亂是用長君子信盜亂是用暴盜言孔甘亂是用餤匪其止共惟王之卭

【朱注賦也屢數也時見曰防殷見曰同非其時而盟謂之數荀子云不足於信者誠言故春秋善胥命而詩非屢盟其心一也盜指石父也公羊傳云賤者窮諸盜謂賊之極盡也小人投間刺隙爲防言以中王其心與穿窬無異故以盜目之說文云暴疾有所趣也言其亂之來甚疾所謂卒發之禍也餤說文云食也言之甘者人嗜聴之猶餤之也是餤亂也共通作恭敬也卭通作窮困也韓詩外傳哀公問取人孔子曰無取健無取佞無取口讒健驕也佞諂也防誕也故弓調然後求勁焉馬服然後求良焉士信慤而後求知焉士不信焉又多知譬之豺與其難以身近也周書曰爲虎傅翼也不亦殆乎詩曰匪其止共惟王之卭言其不共其職事而病其主也何氏謂屢盟正指王及諸侯盟於太室之事王亦覺諸侯離心不得已爲盟以要之曰屢盟前此不一盟矣】

奕奕寢廟君子作之秩秩大猷聖人莫之他人有心予忖度之躍躍毚兔遇犬獲之

【古宗廟前制廟後制寢以象人之居前有朝後有寢也春秋時子太叔之廟在道南其寢在道北此古者前廟後寢之遺制也秩秩有序也大猷謂經常之道莫通作謨聖人以廟中之聖人言文武是也言大猷皆定自聖人不可移易說文云躍迅也或作趯踴也毚說文云兔之狡也所謂狡兔也狡兔騰躍自喜而不知田犬伺其旁爲所獲也】

【愚按他人與予對舉之辭他人有心予可以忖度則予有心他人豈不知之太子以承宗廟爲社稷主旣有七廟之崇卽有主器之重立嗣以嫡綱常秩然所謂大猷也謨定自聖人不可亂也今廢嫡立庶將大猷以隳寢廟且不祀矣是時太子出奔申而儲位尙虛防人之謀惟欲伐申殺太子以成伯服王𨿽不言而此心路人已知之矣人知予之心猶之予能忖他人之心也彼固有備矣兔𨿽狡終爲田犬所獲候之早也】

荏染柔木君子樹之往來行言心焉數之蛇蛇碩言出自口矣巧言如簧顏之厚矣

【荏柔也卽色厲而內荏之荏染通作姌說文云弱長貌柔木以比太子宜臼柔弱不能自立王宜愛防之勿聴防言傷害之也中侯云無易樹子注以樹子爲嫡子也】

【愚按往來行言謂往來行道之言蓋公論也𨿽其言不敢明斥防人而其心皆能指其人以數其惡謂害太子之陰謀路人皆知之也蛇蛇委蛇也碩大也委曲以逢王之意而故爲大言以堅王之信漫無圖度惟隨其口所出耳如笙中之簧隨气鼓動髙下抑揚惟其變換王信以爲可任其人亦居然自任識者羞其顏之厚矣此蓋虢石父建伐申之謀以爲王師無敢抗者而爲王所信任也】

彼何人斯居河之麋無拳無勇職爲亂階旣微且尰爾勇伊何爲猶將多爾居徒幾何

【愚按此承上章來謂其徒能大言以禍國耳無一可恃也上四句専指虢石父言麋通作湄左傳吾賜汝孟諸之麋是也河之湄石父所居之采邑也石父旣無拳勇但用防口以爲亂階而石父之徒黨旣微且尰形狀猥陋如此此卽爾所謂勇者也其爲勇者安在爾旣欲立伯服又欲殺太子以成之又欲伐申以求太子而申繒與西戎合必先爲禦繒與戎之策是爲謀將益多矣居徒者石父所收聚之徒眾也居猶居貨之居卽微尰之外另有所居之徒能得幾何而欲興此大難恐禍不旋踵矣史伯謂侏儒戚施實禦在側微卽侏儒也尰卽戚施之類此𨿽王之弄臣要皆石父之黨爲其所引進者】

巧言六章章八句【鄒氏謂詩以悠悠吳天發端而摘第五章

中巧言二字爲目意詩章原止於五其末章當與下篇相屬按左傳衛獻公使太師歌巧言之卒章以朝林父時林父如戚將爲亂則所歌居河之湄一章也與毛傳六章合矣】

何人斯序曰蘇公刺暴公也暴公爲卿士而譛蘇公焉故蘇公作是詩以絕之【鄭云暴蘇皆畿內國名春秋文公八年公子遂防洛戎盟於暴鄭地也蘇卽書所謂司宼蘇忿生後也春秋時蘇稱子以國在溫又稱溫子此云公者謂以子爵而爲三公暴公爲暴辛公蘇公乃蘇成公也何氏云詩爲見譖於暴公而作所深責者蘇公之友有附和暴公以行譖者過門求見公不見而責之以暴公交誼不如此人之深此人去蘇從暴無義之尢暴不足刺矣】

彼何人斯其心孔艱胡逝我梁不入我門伊誰雲從維暴之云

【朱注賦也毛傳缺何人斯若爲不相識之辭絕之也此指蘇氏之友新從暴公者鄭云艱難也逝之也其人從暴公過蘇公之門欲不入見則似忘舊誼欲入見則恐拂新歡遲回於見不見之間有甚難爲心者故曰其心孔艱梁水橋也初逝梁之時尙未及門故疑其不肯入也】

【愚按蘇公深惡其人而不指其名姓亦古人絕交不出惡聲之道也】

二人從行誰爲此禍胡逝我梁不入唁我始者不如今云不我可

【二人謂暴公與此人相從而行是二人交深矣譖我者豈卽汝意耶若非汝意逝梁而不入唁何也汝始者於我何如而今如此豈我有不可於汝心而今悔其始交耶云者代揣其意中之事不我可而可暴也】

彼何人斯胡逝我陳我聞其聲不見其身不愧於人不畏於天

【爾雅云堂塗謂之陳鄭云堂塗堂下至門之徑也戰國策美人充下陳下陳猶堂下也逝陳則入門矣】

【愚按其人亦深情厚貌者逝陳入唁以表其譖之不闗於已也蘇公拒而不見但聞其聲亦未免有愧怍之情其天不容昧也故詰之曰汝卽不愧於人寧不畏於天乎】

彼何人斯其爲飄風胡不自北胡不自南胡逝我梁秖攪我心

【飄風郭璞云旋風也嚴氏云旋風廻旋無定故不自北不自南言無凖也何氏云此章彼何人斯指暴公也先是二人從行以逝梁矣旣而彼一人者入門至陳將以求見而暴公畱梁間以待故此仍云胡逝我梁也】

【愚按此章代述此人意中之苦旣與蘇公爲怨則不相聞問可矣忽如飄風之來不南不北無端而逝其梁不入見則明與譖者同謀欲入見則覺負愧已甚進退忸怩卽蘇公亦代爲旁皇不寧故曰秪攪我心】

爾之安行亦不遑捨爾之亟行遑脂爾車壹者之來云何其盱

【愚按此友旣求見蘇公而暴公待之於梁則其人意在速去不欲久畱蘇公以爲我本不畱爾也爾卽無事安行欲蹔捨於此我亦不遑捨矣況爾之亟行爾自速駕遑待我脂爾之車乎蓋爾與暴公二人從行今一人來此一人畱彼不知畱者如何張目而望怪爾之久不出也】

爾還而入我心易也還而不入否難知也壹者之來俾我只也

【此章蓋蘇公旣不見此友而心不忍終絕之也若還時再來求見是故情猶在我心坦易原無芥蔕也還而不入則爾之爲情大可見矣否難知猶云不難知也復囑其但以一人來勿同暴行庶使我心安耳惟絕暴乃可交蘇無腳踹兩船之理】

【愚按蘇公語意猶與此友有棄怨修好之望古人不肯輕於絕交如此然蘇公亦知其必不能捨暴公而獨還則亦不絕而絕也】

伯氏吹壎仲氏吹箎及爾如貫諒不我知出此三物以詛爾斯

【二章謂始者不如今此則述其始也壎周禮作塤爾雅云大塤謂之嘂郭璞云燒土爲之馬端臨云古者雅塤如鴈子頌塤如雞子其聲髙濁合乎雅頌故也箎本作防爾雅大箎謂之沂周禮注謂之箎七孔廣雅言箎八孔蓋不數其上出者故七出也張萱云古今言樂律者七音各自爲五聲如宮磬鳴而徵磬和獨塤箎則二器共爲一音塤爲宮而箎以徵和伯宮也仲徵也此古人所以諭同气也程良孺云他音一音各爲一節惟壎箎二音同爲一節毛云三物豕犬雞也左傳使卒出豭行出雞犬以詛射潁考叔者豭卽豕也周禮盟萬物之犯命者詛其不信者疏云盟者盟將來詛者詛過往愚按諒不我知恕其人之辭也始交如此而今云不我可必我之心汝諒不深知耳三物以詛若不我知而爲此舉我以情恕爾也寛一步愈嚴】

爲鬼爲蜮則不可得有靦面目視人防極作此好歌以極反側

【嚴氏云此章峻辭責之不復含隱也毛云蜮短狐也陸氏云一名射影含沙射人之影其瘡如疥栁宗元云射工射虱含怒竊發中人形影動成瘡痏居水中以气射人者名射工居水旁山林間含沙射人者名射虱說文云靦面見也傾險往來無常蜮之爲害潛形暗害則吾不得而知之今以面目可見之人而如鬼如蜮莫可測度眞足畏也殷大白雲恩之重者曰防極情欲之甚者曰防極心術之險者曰防極極窮極其情猶孟子云極之於其所往之極使反側之情無所逃也】

【愚按怨其見背而尙兾其復好故不曰怨歌而曰好歌】

何人斯八章章六句【郝氏云與其人分誼已絕而其言傷往望來有不忍遽絕之情何其厚也蓋言不如此不可以爲詩人能以詩之言養性則性定以詩之義操心則心安以詩之气處人則人和以詩之性情處變則無往而不自得故曰不學詩無以言】

巷伯序曰刺幽王也寺人傷於防故作是詩也【申培說幽王之時孟子遭讒而被宮刑作此朱注同鄭云巷伯奄官寺人內小臣也按巷是宮內道名秦漢所謂永巷是也伯長也巷伯內小臣之長卽寺人也】

萋兮菲兮成是貝錦彼譛人者亦已太甚

【毛傳興也朱注比也毛云萋斐文章相錯也貝錦錦文也萋盛貌斐釋文通作菲薄也文有盛處又有薄處見其濃淡之相錯也陸氏云錦文如貝謂之貝錦鄭云諭讒人集作已過以成於罪猶女工之集采色以成錦文貝有二種余蚳黃白文余泉白黃文】

哆兮侈兮成是南箕彼譛人者誰適與謀

【朱注比也毛云哆大貌南箕箕星也箕東方蒼龍之宿秋夏見於南方占星者皆於昏旦南中故曰南箕天官書箕爲敖客曰口舌敖調弄也箕以簸揚調弄爲象又受物有去去來來客之象也凡四星東向橫張如口故爲口舌哆口微張貌侈則大張矣因人小過而以口舌張大之也適往也誰往就汝謀乎怪其言多且巧】

緝緝翩翩謀欲譖人愼爾言也謂爾不信

【朱注賦也緝緝接續不絕之貌翩翩往來成羣之貌】

【愚按此卽如後世打事件之類日日訪人小過而文致成罪蓋謀以譖人爲事者然所訪未必確則爾言亦且宜愼事一涉虛則爾言不足信爾之寵不足恃矣相恨之極反作相勉之語】

捷捷幡幡謀欲譛言豈不爾受旣其汝遷

【朱注賦也朱注捷捷儇利貌幡幡反復貌】

【愚按謀欲譖人惟以譖人爲謀謀欲譖言惟謀工所以譖人之言也倉卒之際豈不誤聴倘一旦謂爾不信則爾所加人之禍恐轉遷於汝矣】

驕人好好勞人艸艸蒼天蒼天視彼驕人矜此勞人【朱注賦也鄭云好好者喜防言之人也艸艸者憂將妄得罪也】

【愚按驕人不指防人指與此輩往還者同處斯時任其縱恣無憂防畏譏之慮勞人則日勞於職事而不免於羅織也艸通作懆愁不安也呼蒼天者猶呼王耳彼驕人之驕豈不共見乎勞人之勞豈不足憫乎則譖人者之言不足信明矣】

彼譛人者誰適與謀取彼譛人投畀豺虎豺虎不食投畀有北有北不受投畀有昊

【朱注賦也此章深恨爲之謀者而又不得其主名姑但欲取譖人者而甘心焉蓋無可柰何而爲咒詛之辭有北北方寒涼不毛之地投畀有昊蓋無可柰何付之天惟天處置可也鄒氏云五刑之屬宮居一而詬爲甚所謂中才莫不傷气何況慷慨之士巷伯所以痛心疾首撫膺而吁天也愚按譛人者不過左右細人摘其小過以飾成大罪因其疑似以構成實罪所謂成是貝錦成是南箕非有士大夫爲之謀主其言不足取信也取彼譛人卽此謀譛之人恨之而不知其人故惟有痛詆而深詛之】

楊園之道猗於畆丘寺人孟子作爲此詩凡百君子敬而聴之

【朱注興也楊宜卑濕近水故園爲下地丘如田壠曰畆丘故畆丘爲髙地嚴氏云楊園下地以況卑人畆丘髙地以況大臣欲陵畆丘則必道楊園言將譛大臣必始於卑人也猗通作倚言其地相倚近也楊氏曰寺人內侍之微者出入王之左右親近於王而目所見者宜無間之可伺矣今亦傷於防則防逺者可知故呼凡百君子而儆戒之】

【愚按班固史贊歷數春秋以來禍敗皆自小及大由疎逮親因斯以觀防人之禍豈止被防者受之並信防者還自受之是以申後黜宜臼廢而幽王亦競不免於僇向令早聴巷伯之言不及此】

巷伯七章四章章四句一章五句一章八句一章六句【何氏謂巷伯行防之人故以名篇舊說卽寺人非也周禮官名有寺人而無巷伯按班固評史遷曰迹其所以自傷悼小雅巷伯之倫何以稱焉】

【愚按蘇公孟子皆自傷被讒之作無闗獻納而載之於雅者惟幽王信讒一時上下內外皆以工讒爲事使人材盡喪而國隨以亡錄是詩以明周之所以亡亡於讒也按毛傳自節南山至巷伯十篇爲節南山之什】

谷風序曰刺幽王也天下俗薄朋友道絕焉【朱子以爲朋友相怨之詩】

習習谷風維風及雨將恐將懼維予與女將安將樂女轉棄予

【毛傳興也朱注同嚴氏雲谷風來自大谷之風盛怒之風也習習然連續不斷繼之以雨諭遭變恐懼之時郝氏云東風習習不斷久之風必至於雨範世鑑云薰風爲凱風冷風爲谷風凱風長物冷風殺物凡與人恩情絕者皆以谷風爲諭故衛風去妻詩亦托興於習習谷風將且也恐有危疑之意安者恐之反懼者有局蹐之意樂者懼之反維予與女我能先施也女轉棄予施而無報也轉者驚訝之辭】

習習谷風惟風及頺將恐將懼寘予於懷將安將樂棄予如遺

【爾雅云焚輪謂之頺扶搖謂之猋李巡云焚輪者暴風從上來降謂之頺頺下也扶搖者暴風從下升上故曰猋猋上也寘於懷親愛之至也棄如遺猶云棄之如敝屣也】

習習谷風維山崔嵬無艸不死無木不萎忘我大徳思我小怨

【朱注比也嚴氏云大風摧物惟戴土之石山崔嵬獨存而其山之艸木無不萎死諭昔時所共之大患難也大徳謂共濟患難之大恩小怨謂言語行事之小失孔云艸小或連根死故言死木大或一枝枯故言萎也】

谷風三章章六句

蓼莪序曰刺幽王也民人勞苦孝子不得終養耳【鄭云不得終養者二親病亡之時時在役所不得見也】

蓼蓼者莪匪莪伊蒿哀哀父母生我劬勞

【毛傳興也朱注比也蓼艸蒼蒨貌莪卽蘩也蘩之丑秋爲蒿嚴氏云始生爲莪長大爲蒿莪始生香美可食爲蒿則不可食矣諭父母生長我身至於長大無用不能終養也劬勤勞劇也其勞頻數謂之劬勞如第四章

所云是也】

蓼蓼者莪匪莪伊蔚哀哀父母生我勞瘁

【朱注比也蔚牡菣也按蔚卽蒿之雄無子者故云牡菣今靑蒿葉端皆作子大如米蔚獨無爾以諭父母得我之難今皆無報𨿽有猶之乎無子也勞瘁勞苦之見於貌者】

缾之罄矣維罍之恥鮮民之生不如死之久矣無父何怙無母何恃出則銜卹入則靡至

【朱注比也缾小而罍大皆酒器也禮圖云罍大一斛其所容甚多瀉酒於缾以供斟酌按易井卦羸其缾則汲器也儀禮罍水在洗東則盛水者也嚴氏云缾汲水以注於罍猶子之養父母缾竭則罍無所資爲罍之恥猶子窮困不能養貽親之羞也鮮寡也鮮民謂單獨之民以父母亡也一云鮮民之生猶云無生人之樂不如死之久矣痛切之言也鄭云孝子之心怙恃父母依依然以爲不可斯須無也出門則思之而憂入門不見如入無所至】

【愚按入則靡至至到家也謂親旣亡則無家可到也】

父兮生我母兮鞠我拊我畜我長我育我顧我復我出入腹我欲報之徳昊天罔極

【朱注賦也此章正上章所言父母生我劬勞勞瘁之實也鞠通作匊說文云兩手曰掬幼時母嘗置手中也拊謂拊摩其身體察其肥瘠憂其痛癢也畜兼止與養二義旣乳哺之又謹其出入也長者如南風之長養萬物日盛一日也肓者肓其徳也其調理在性情气質之間顧還視也常目在之察其所行復反復丁寧諄諄然命之也腹懷抱也自少至長惓惓置之於懷出入以之不蹔釋也鞠拊畜三事次於生之後皆以養言育顧復三事次於長之後皆以教言出入腹我總括敎養而言君之恩捐軀足報以身爲吾有也至於親則身亦親之有也𨿽捐軀莫報也而況身之外乎而況身之外且不能致之親乎呼昊天訴其痛也】

【愚按生我屬父言而鞠拊畜則母爲之長我屬母言而育顧復則父爲之養與敎其事𨿽有分而於父母之心無有分也出入之腹慮其失養又慮其失敎何時始釋然哉】

南山烈烈飄風發發民莫不糓我獨何害

【朱注興也朱注烈烈髙大貌發發疾貌鄭云糓養也言民皆得養其父母朱注糓善也指民之父母俱存者害禍也親死不及見是爲極禍】

【愚按烈字從火比山之峯峻如火之烈焰而加以飄風之暴疾勢甚可畏以諭虐政不敢逃役也】

南山律律飄風弗弗民莫不糓我獨不卒

【朱注興也律崒嵂也髙也】

【愚按律律是山峯排列不亂之貌弗弗狀風威之彊有不讓崒嵂之勢不卒謂不得終養是不能終爲人子之道也】

蓼莪六章四章章四句二章章八句【晉王裒以父死非罪每讀詩至哀哀父母生我劬勞未嘗不三復流涕門人受業者爲廢此篇朱善曰此詩與陟岵鴇羽皆孝子行役不得養其父母而作然陟岵鴇羽思念於父母尙存之日蓼莪之詩感傷於父母旣歿之後故其詩尢痛誦之未有不流涕者也】

大東序曰刺亂也東國困於役而傷於財譚大夫作是詩以告病焉【竹書紀幽王三年初增賦是詩之作其在此時乎周道𨿽衰而誅求之令尙行於天下及至東周則不然矣陳氏云晉之乘楚之檮杌魯之春秋皆東遷之史也古者諸侯無私史有邦國之志則小史掌之而藏周室魯人所謂周人禦書晉人所謂辛有之二子董之晉於是乎有董史也是故費誓系於周書漢汝江沱至於譚大夫下國之詩皆編入於南雅】

有饛簋飱有捄棘匕周道如砥其直如矢君子所履小人所視睠言顧之潸焉出涕

【毛傳興也朱注同饛說文云盛器滿貌鄭云飱者客始至主人所陳之禮也楊愼曰飱客始至之禮饔將幣之禮今謂朝饔夕飱按客至必夕夕食未盛故曰夕飱飱食不備禮也享燕以早爲敬故曰朝饔周禮注謂小禮曰飱大禮曰饔餼是也捄通作觩角上曲而長之貎此亦以曲而長言棘赤心之木匕所用以取飯亦所以載牲體謂出之於鼎而升之於爼也國語周定王云禘郊之事則有全烝王公立飫則有房烝親戚宴享則有殽烝體解折節而共飲食之此棘匕所用當主殽烝而言此追思周之盛時待諸侯之客禮意殷勤如此故賔至如歸而今不能然故觀周道而不勝今昔之感也周道適周之道砥言平也矢言直也】

【愚按履者朝覲防同循斯道以往來視者沿途父老覩車騎而樂觀瞻也】

小東大東杼柚其空糾糾葛屨可以履霜佻佻公子行彼周行旣往旣來使我心疚

【朱注賦也鄭云小亦於東大亦於東言其政偏譚無他貨維絲麻耳今盡杼柚不作也說文云杼機之持緯者柚通作軸所以捲織者朱注受經者也葛屨夏屨也糾糾敝而纒縛之也用以踐霜則知爲夏日供賦適周至履霜時始反國也爲時旣久而財貨復盡亦以見有司需索之苦毛云佻佻獨行貌朱注輕薄不耐勞苦之貌謂形體脆弱也公子譚公子大夫所從行者也朱注周行大路也鄭云周行周之列位也因送轉餫使行周之列位者發幣焉行彼者卽今行賂之謂因日久財盡所以行賂兾得速返也】

有洌氿泉無浸獲薪契契寤嘆哀我憚人薪是獲薪尙可載也哀我憚人亦可息也

【朱注興也側出曰氿泉獲艾也艾通作刈按薪大者析之小者刈之薪欲其燥浸則濕不可防獲薪生意已稿而又浸之則腐矣契契憂苦也寤嘆不寐而嘆也憚通作痺勞病也司防者欲薪是獲薪尙其載之勿使受浸可也牧民者哀此病民尙其休息之勿重勞之可也】

【愚按氿泉爲側出之泉以諭朝政之旁出者下國竭膏脂以上供而左右需索不饜則上供皆委諸艸莽猶氿泉之浸獲薪必使至於不可薪也載猶積也此時不以獲薪爲苦惟兾其視以爲薪而載之則此勞病之人亦可以蹔得休息歟尙可亦可皆疑問之辭猶云得無可乎】

東人之子職勞不來西人之子粲粲衣服舟人之子熊羆是裘私人之子百僚是試

【朱注賦也下皆同東人泛言東諸侯之人譚亦與焉毛云來勤也朱注慰撫也嚴氏云東人困𨿽貴者猶葛屨以履霜西人逸樂𨿽賤者皆善服厚祿言不均也】

【愚按京師之供億皆取給於東人東人職勞固所不辭西人復苛虐之不思所以來之也彼在位者以東人爲外府勿論已凡西人之子粲粲衣服下及舟人之子熊羆是裘此皆安從出乎取諸東也以至私人之子本至賤之屬今皆用之百僚以作威福於我東人東人其能堪乎舟人熊羆是裘之日正東公子葛屨履霜之時能無憤嘆】

或以其酒不以其漿鞙鞙佩璲不以其長維天有漢監亦有光跂彼織女終日七襄

【酒之薄者爲漿周禮有酒人漿人漿薄酒厚素問云今時之人以酒爲漿是也璲通作瑞後漢輿服志曰古者君臣佩玉五伯疊興戰兵不息釋去紱佩畱其系璲以爲章表韍佩旣廢秦乃以采組連結於璲轉相結受故謂之綬漢承秦制用而不攺說文無璲字範曄以璲作縌謂縌者古佩璲也意卽是佩璲之絡耳不以其長言非有所長也鄭云徒美其佩而無其徳刺其素餐夏小正云七月漢案戶注云案戶直戶也古者戶皆南是時初昏天漢直南不言日月之明而云漢之光歐陽子謂不能下監是也刺王不明之意織女在漢旁三星跂然如隅按織女三星在天市東主絲帛婺女四星主布帛左傳昭十年有星出於婺女杜預注婺女旣嫁之女織女爲處女也鄭云襄駕也駕謂更其肆也孔云肆謂止捨處在天爲次在地爲辰每辰爲肆歷其肆捨有七也晝夜各六辰數者舉其終始故曰七謂自夘至酉也終日晝也晝不得見而言移七肆者據其理當然矣一曰跂通作企舉踵也】

【愚按此言西人奢侈東人寒儉西人責賄於東東人竭力供之而西人不以爲徳如餽之以酒自以爲酒之厚矣而視之漿之不如贈之以佩璲自以爲鞙鞙其長矣而不以爲長猶嫌其短皆不能如其意也天無日月誰實監之然河漢尙在若肯下監亦有光也杼柚其空惟望跂然三星之織女終日經行駕更七次勤敏如此庶幾能濟我機杼之急乎】

𨿽則七襄不成報章睆彼牽牛不以服箱東有啟明西有長庚有捄天畢載施之行

【孔云織之用緯一來一去以報反而成章今織女之駕有西而無東不見倒反是有名無成也說文云箱大車牝服也大車平地任載之車牛所駕者牝服長八尺謂較也兩較之內謂之箱是車內容物之處說文云睆大目也明貌睆彼牽牛與跂彼織女相對爾雅云明星謂之啟明孫炎云太白也晨出東】

【方髙三捨命曰啟明昬出西方髙三捨命曰太白天畢天星也史記曰畢曰罕車主弋獵後漢書云畢爲天网武王伐紂王祭於畢求助天也載之言則也施旗逶迆貌行謂二十八宿之行列言畢星捄曲逶迆於星宿之列】

【愚按七襄不能成章則二東其空之杼柚不敢告乏也牽牛不以服箱則二東轉輸之車牛不敢告勞也虛想無補實患愈深日者君象啟明先日而出長庚後日而入日無光而星以其光或前或後有輔導之義以諭君𨿽昏爲之左右者豈無下燭民隠者乎畢所以掩兔天畢之狀類之小人罔利之象也罔利之小人布在周行猶天畢逶迆星宿之列今且侈然自如則安用啟明長庚爲也】

維南有箕不可以簸揚維北有斗不可以挹酒漿維南有箕載翕其舌維北有斗西柄之掲

【箕四星二爲踵二爲舌狀如簸箕步天歌云箕下三星名木杵箕前一黒是糠皮北斗七星第一至第四爲魁第五至第七爲杓合而爲斗郝氏云粟米之貢簸用箕南方空有箕而不可以簸酒漿之貢斟酌用斗北方空有斗而不可以挹酒漿古詩所謂虛名竟何益也孔云箕斗之形成於柄舌翕引也掲髙舉也言箕斗非特不可用已也箕踵狹而舌廣今引其舌反若有所吞噬斗且西掲其柄以其方如斗者向東若將有所挹取諭在位貪饞者之皆耽耽逐逐於東國也】

【愚按自維天有漢以下蓋人無可愬不得已而求諸天乃天象虛懸不肯見卹且並天亦似助之爲虐將於何請命乎哀苦之至矣】

大東七章章八句【楊愼云周自平王去鎬而遷洛周始東也故曰大東敬王遭兄弟之變子朝居王城曰西王敬王居狄泉曰東王周又東也故曰小東自有二東之分王室大亂大國攻戰防盟小國貢賦奔走故空其杼柚而怨刺作焉】

【愚按篇中以西人與東人對言明指西周非東遷後之詩也】

四月序曰大夫刺幽王也在位貪殘下國搆禍怨亂並興焉【孔叢子載孔子曰於四月見孝子之思祭焉左傳文公十三年鄭伯防公於棐請平於晉與公宴子家賦鴻雁季文子賦四月杜注謂義取行役逾時思歸祭祀不欲爲還晉則文子賦詩之意與孔子思祭之說正合】

【愚按漸漸之石序亦曰下國刺幽王也戎狄叛之荊舒不至乃命將率東徵疑此詩當作於此時故有江漢南國之語觀詩憂亂之情多而苦役之意少至思祭又苦役意中之一端耳】

四月維夏六月䢐暑先祖匪人胡寜忍予

【朱注興也毛傳缺鄭云䢐始也四月立夏矣至六月乃始盛暑由夏曆秋與冬見徵役爲時之久祭祀久缺不獨傷夏祭之廢也先祖匪人猶云獨非人情乎凡人未有不望其子孫之報本者爲人上者胡寧忍予蹈不祀之罪也左傳楚子文云鬼猶知求食若敖氏之鬼不其餒而久役於外祀典缺焉是忍予之餒其先祖矣】

【愚按篇中思祭之說只據此一語周以卯辰巳爲夏四月夏二月也六月夏四月也䢐暑言暑气向往日盛一日也】

秋日淒淒百卉具腓亂離瘼矣奚其適歸

【腓通作痱說文云風病也鄭云涼風用事而眾艸皆病賈誼防云夫辟者一面病痱者一方痛從徵之人如百艸遭風其枝葉當風者先受摧折也郭璞云東齊謂病曰瘼】

【愚按言不惟已之困於徵役且亂離已兆舉世皆病恐役返亦無所歸矣周以夏五月後卽爲秋八月卽爲冬五月宜暑而淒淒八月宜涼而烈烈天時失正也】

冬日烈烈飄風發發民莫不糓我獨何害

【烈烈謂寒苦也飄風回風也民泛指不從徵者而言李氏雲天下莫不被害乃云民莫不善此據作詩者言之也】

山有嘉卉侯栗侯梅廢爲殘賊莫知其尢

【卉艸也通言之則艸木皆卉也殘賊謂傷殘之賊害之也斫伐其根本無復存畱其地廢矣尢通作郵過也彭執中曰四時之气樂者遇之皆美愁者觸之皆惡四月之大夫夏則苦於䢐暑秋則悲夫百卉冬則傷夫飄風觸景生愁無一得以自寛也可見當時之亂】

【愚按嘉卉殘賊是實事非借諭也嵗荒民病果木不實觸目皆凋零夭札之象所以致其然者過必有在而曽莫之知也】

相彼泉水載淸載濁我日構禍曷云能糓

【相省視也泉水有時濁亦有時淸怪主心昏亂永無淸期也我謂王朝也時事如此猶日與下國構禍大迷不寤如泉濁不復淸也禍及臣民何由得遂其生養乎】

滔滔江漢南國之紀盡瘁以仕寧莫我有

【滔滔水大貌紀絲別也朱注謂經帯包絡之也鄭云江漢南國之大水紀理眾川使不壅滯愚按此卽徵役之地所見而起興也言我從役至此惟有鞠躬盡瘁而已死亾不保而朝廷防不知有我寧念我先祖之乏祭乎】

匪鶉匪鳶翰飛戾天匪鱣匪鮪潛逃於淵

【說文云鶉作�雕也陸氏云雕亦名�其飛上薄雲漢若鶉則無戾天之理鳶鴟類爾雅云鳶鳥醜其飛也翔蘇氏云鳥飛不在翼而在翰翰者翼之鋭也鄭云雕鳶之髙飛鱣鮪之處淵性自然也非雕鳶能髙飛非鱣鮪能處淵皆驚駭辟害耳諭民性安土重遷今而逃走亦畏亂政故也】

山有蕨薇隰有杞桋君子作歌維以告哀

【杞枸檵也桋赤棘也爾雅以女桑爲桋桑】

【愚按蕨薇與杞可食桋桑可以供蠶爲衣行役之人思在深山窮谷艸衣木食眞如魚鳥天淵之樂而不可得也其作此歌惟以訴哀傷之情而已君子詩人自謂也禮不下庶人君子則有位之稱以見已當守禮而不得歸祭所以哀也】

四月八章章四句【申培說大夫遭讒流離南國而作是詩何氏謂厲王世之詩蕩之詩曰內奰於中國覃及鬼方以鬼方荊楚之地滔滔江漢南國之紀意卽爲覃及鬼方之事而發】小旻之什十篇六十五章四百十四句

田間詩學卷七﹤經部﹐詩類﹐田間詩學﹥

欽定四庫全書

田間詩學卷八

桐城錢澄之撰

北山之什二之六

北山序曰大夫刺幽王也役使不均已勞於從事而不得養其父母焉【何氏云篇中自敍偕偕士子則作此詩者爲士非大夫矣雨無正之詩曰正大夫離居三事大夫莫肯夙夜卽所謂大夫不均燕燕居息也曽我禦慘慘日瘁卽所謂偕偕士子盡瘁事國也】

陟彼北山言采其偕偕士子朝夕從事王事靡盬憂我父母

【朱注賦也毛傳缺郝氏云北山背陽之比苦菜食苦之比士六等爵之一偕偕同也言與眾士子旅行以朝夕從王之事使父母思我而憂】

溥天之下莫非王土率土之濵莫非王臣大夫不均我從事獨賢

【王氏云取數多謂之賢禮記曰某賢於某若干與此同義玩後章燕燕居息等語則大夫不止一人凡正大夫及三事所屬之大夫皆在故統以大夫言上章𨿽言偕偕士子玩此則士子之中已又獨當其勞也】

四牡彭彭王事傍傍嘉我未老鮮我方將旅力方剛經營四方

【彭彭說文作騯騯馬盛也傍通作旁側出無方所之意言旣已奉使而又每有意外之王事別出多端所以勞而不得息也鮮通作尟少也以爲少而難得也將壯也未老以年言方將以力言旅與膂同毛云眾也秦誓旅力旣愆夏氏解謂眾力如言目力耳力手力足力是也謝氏云此爲役使不均獨勞王事而作若反以王爲知己忠厚之至也】

【愚按將任也謂其肯任事也旅力方剛始以力言】

或燕燕居息或盡瘁事國或息偃在牀或不已於行【劉公瑾云以下凡十二句爲偶皆以他人之逸樂對已之憂勞所以形容不均之意詩用十二或字爲六偶句對舉相形上六句所稱分六種人下六句所云則自道也首言燕燕居息指大夫也自息偃在牀以下情狀各別則三事大夫之屬耳居謂私居息謂休息言惟休息於私居無所事事也事國則日從事於國也與居息對看牀安身之坐左傳防子馮詐病掘下冰而牀焉至於恭坐則席也休息而偃臥於牀如今仕者之引疾在告也不已於行謂奔走道路無止日也與在牀對】

或不知叫號或慘慘劬勞或棲遲偃仰或王事鞅掌【叫釋文作嘂大呼也孔云居家用逸不知上有徵發呼召也慘慘釋文作懆懆以別於下文之慘慘畏咎與劬勞連言所謂勞人懆懆也棲遲於家或偃或仰象其夷猶自得如今仕者之請急休沐得適意也鞅馬鞅也控馬者執鞅在手一釋手則馬逸矣身肩王事如納鞅掌中無時可以暫釋也與棲遲對】

【愚按鞅掌卽指勤於馳驅掌不離鞅猶言身不離鞍馬耳】

或湛樂飲酒或慘慘畏咎或出入風議或靡事不爲【湛通作酖說文云樂酒也凡酖酒而曠職者以其咎責不及故能適意如此慘憂也咎猶罪過也救過不暇其焉能樂畏者樂之反也】

【愚按責不在身言之甚易出入優防髙談闊論豈知爲其事者之難彼則無事不議此則無事不爲雨無正詩曰匪舌是出惟躬是瘁言已不得言事而但任事之責也與徒有言者對看】

北山六章三章章六句三章章四句【謝氏云自古君子常任其勞小人常處其逸君子常任其憂小人常享其樂𨿽曰役使不均我獨賢勞然君子本心亦不願逸樂也】

無將大車序曰大夫悔將小人也【鄭云周大夫悔將小人幽王之時小人眾多賢者與之從事反見譖害自悔與小人並鄒氏云玩詩意非以大車比小人其諫士大夫之貪位擅權者乎王室不网大夫相與爭政而釀釁故曰民之無良相怨一方受爵不譲至於已斯亡此大夫必力小任重又戀不能捨其所謂百憂亦不過患得患失自貽伊戚而已詩人諫以弛於負擔無徒自苦爲也故曰無思百憂】

無將大車祗自塵兮無思百憂祗自疷兮

【朱注興也毛傳缺將扶進也孔云冬官車人爲車有大車平地任載之車也其車駕牛酒誥曰肇牽車牛逺服賈須人傍爲將之疷病也小人進用則蠱惑君王之視聽以是爲非以非爲是國事受其紊亂人才受其顚倒如塵障天舉世昏濁其可憂者非一端故思之而至於病也】

【愚按大車任重駕大車之牛乃以比小人所謂力小而任重也】

無將大車維塵冥冥無思百憂不出於熲

【鄭云冥冥者蔽人目明令無所見也熲耿同小明也】

【愚按憂思之深意中所見惟此一事欲暫昧而不能曰耿言可憂多端但勿思也有思則不出此數端時來影現耳】

無將大車維塵雝兮無思百憂祗自重兮

【雝與壅同先言塵繼言冥繼言壅小人之勢日盛一日是其始將之之過也重猶累也王氏云凡物之行不爲物所累則輕而速爲物所累則重而遲此言不思則已一思則百端交集徒自覺重累耳】無將大車三章章四句

【愚按荘子曰親權者不能與人柄操之則栗捨之則悲故千古之小人不肯一日無權將大車者貪國之權者也篇中三塵字從大車來蓋權勢所在囂塵集焉王茂所云元規塵污人也貪將大車者正貪其塵耳】

小明序曰大夫悔仕於亂世也【歐陽子云大雅明明在下謂之大明小雅明明上天謂之小明自是名篇者偶爲志別耳何氏云此西徵大夫困於行役瓜期已逾而代者不至故作此詩當與北山合看】

明明上天照臨下土我徵䢐西至於艽野二月初吉載離寒暑心之憂矣其毒大苦念彼共人涕零如雨豈不懷歸畏此罪罟

【朱注賦也毛傳缺呼明明者欲天之見察也說文訓艽爲逺荒初吉朔日也載猶更也離與麗同猶歷也二月初吉當是此時作詩之日非䢐徵初行之時玩後章云昔我往矣日月方除則知此大夫䢐西在前嵗之十二月中歷一嵗猶未得歸故云載離寒暑共人指在內僚友行役之人以在朝供職者爲美任稱共人羨之也後稱靖共爾位卽指此人】

昔我往矣日月方除曷云其還嵗聿云莫念我獨兮我事孔庶心之憂矣憚我不暇念彼共人睠睠懷顧豈不懷歸畏此譴怒

【日月方除謂十二月也當䢐徵之時預計之曰何時可以言歸必嵗莫方竣此役蓋以匝嵗爲期也庶眾也憚癉通病也不暇謂身獨事眾勞瘁已極有不暇病者以此益睠懷在朝之共人耳】

【愚按日月方除及下文方奧皆周之丑月上章所謂二月初吉也嵗聿云莫是夏九月十月之交采蕭獲菽正其時也若用夏正便訓不去】

昔我往矣日月方奧曷云其還政事愈蹙嵗聿云莫采蕭獲菽心之憂矣自詒伊戚念彼共人興言出宿豈不懷歸畏此反覆

【奧與堯典厥民隩同義日月正在季冬气方寒而民聚於室之時也蹙促也采蕭所以祭也獲菽所以畜也事在秋冬之交言嵗行且莫矣人皆有事於此將以爲攺嵗之備也詒通作貽遺也鄭云我冒亂世而仕自詒此憂悔仕之辭共人在朝安佚但起而出宿於外便以爲勞此行役之苦固不知也愚按篇中畏此罪罟畏此譴怒畏此反覆似大夫行役於外而朝有讒嫉之人故憂危之甚非僅傷其久於逺役也後二章以正直望在朝之君子慮朝政之反復反令勞人得罪冀僚友之持公論耳】

嗟爾君子無恆安處靖共爾位正直是與神之聽之式谷以女

【君子指僚友卽所謂共人也蘇氏云有久勞於外則必有久安於內者故勉之使無以安處爲常共通作供勗之自靖以供其職則東西南北自當惟命是從矣正直指人言與者與處也言無與不正不直者處導以擇便偸安之術也】

嗟爾君子無恆安息靖共爾位好是正直神之聽之介爾景福

【呂氏云前三章皆悔仕亂朝苦於勞役欲安處休息而不可得𨿽懷歸而自知其不可歸故後二章又戒其僚友在朝者深見亂世之不可仕也】

【愚按後二章因已之憂危而重念僚友也蓋在外者固無安處安息矣卽在朝者亦不宜恆安處恆安息也罪罟譴怒反復內外皆不可測亦惟有靖共爾位以自盡臣道耳所謂靖共者非必以勞瘁爲賢但好正直而黜姦邪則所闗於當世者甚大𨿽鬼神亦必呵防之矣好是正直則分別賢佞而在外勞而得罪者庶可免矣神之聴之式谷介福蓋以鬼神要之也】

小明五章三章章十二句二章章六句【郝氏云誦其辭淒惋流涕𨿽敍行役之苦實多悔恨之情各章念彼共人思自全之防惟有恭愼庶幾化憂患爲景福處亂世而獲安全此其怨悔之意甚明不但爲行役而作】

皷鐘序曰刺幽王也【後儒以爲刺昭王之詩郝氏云是役也未必無朝防而詩但言皷鐘淮水以諷其荒樂逺逰無復先王修禮輯瑞柴望祭告之典所以爲刺淩蒙初云此詩之刺最爲微婉若非憂心一句後人必以爲升歌雅樂也】

皷鐘將將淮水湯湯憂心且傷淑人君子懷允不忘【朱注賦也毛傳缺孔云樂器多矣必先以鐘左傳謂之金奏是先擊金以奏諸樂也擊鼔爲鼔擊鐘亦爲鼔孔云以鼔瑟鼔琴類之故鼔鐘爲擊鐘也將將說文云鐘聲也以其連擊而聲不斷故曰將將嚴氏云周家以仁厚開國故以善人君子稱其先王懷畏允信也李氏云聲之所感皆因人之哀】

【樂將亡之政其民困故聞其聲而悲】

【愚按於後王荒淫之時聞先王之樂而思先王之徳其所以傷周徳之衰而悲國之將亡總在言外】

鼓鐘喈喈淮水湝湝憂心且悲淑人君子其徳不回【徐云喈喈聲眾且和也湝湝眾水之貌禹貢導淮自桐柏東防於泗沂水經載入淮之水其流甚多故以湝湝言回者邪曲與正相反樂以象徳觀其樂之有節卽知其徳之不回】

鼓鐘伐鼛淮有三洲憂心且妯淑人君子其徳不猶【毛云鼛大鼔也卽臯也按臯鼔尋有四尺長丈二是大鼔也淮南子云堯舜禹湯武王伐鼛而食奏雍而徹已飯而祭可謂至貴矣按周禮大司樂職王大食三宥皆令奏鐘鼔蘇氏云始言湯湯水盛也中言湝湝水流也終言三洲水落而洲見也言久於淮上也鄭云妯之言悼也說文云動也子華子云憂心有妯心由是以動也】

【愚按其徳卽不回之徳不猶言與後之人不相若也】

皷鐘欽欽皷瑟鼔琴笙磬同音以雅以南以籥不僭【欽欽孔云鐘聲也郝氏云聲有度也明堂位曰大琴大瑟中琴小瑟四代之樂器也古之人作樂聲音相保而爲和細大不逾而爲平故用大琴必以大瑟配之用中琴必以小瑟配之然後大者不淩小者不抑五聲和矣後世有雅琴雅瑟頌琴頌瑟豈其聲合於雅頌虞書琴瑟以詠則琴瑟之聲所以應歌者也歌者在堂則琴瑟亦宜施之堂上矣陳暘云應笙之磬謂之笙磬應歌之磬謂之頌磬笙磬在東而面西頌磬在西而面東頌磬歌於西是南向北向以西方爲上所以貴人聲也笙磬出於東是以東方爲下所以賤匏竹也磬有特縣者名離磬有編磬所以應十二律也周官磬師掌敎擊磬擊編鐘言編鐘於磬師則知有編磬矣大則特縣小則編縣儀禮鞀倚於頌磬西紘所謂紘者其編磬之繩與則編磬在西頌磬也特磬在東笙磬也笙磬同音專指笙磬相和而言鄭樵雲周世未有樂名南者惟鼔鐘之詩曰以雅以南左氏載季札觀樂有舞象箾南籥者今考南籥南之籥也象舞頌之維淸也箾之舞象籥之奏南其在當時見古樂如此文王世子又有所謂胥鼓南則南之爲樂古矣以籥孔云謂吹籥而舞也不僭專就籥舞言樂之章有詩樂之容有舞以籥協音舞蹈疾徐有節是謂不僭郝氏云樂所以昭】

【徳也今樂則古樂人非古人焉得無淑人君子之思乎】

鼓鐘四章章五句【韓詩云昭王之時作按史記昭王南巡狩不返卒於江上其卒不赴告諱之也考竹書昭王凡再伐楚其南行過淮再往不返不知此詩作於何時】

楚茨序曰刺幽王也政煩賦重田萊多荒饑饉降喪民卒流亡祭祀不享故君子思古焉【郝氏曰此與下篇信南山甫田大田皆諷幽王而惟此篇首四語思古傷今餘皆極言古時和年丰祭祀燕享宛然身逢其盛而銜恨生今之世意在言外何氏云此與信南山皆爲祭祀之詩而指各有異彼爲冬祭故其辭曰是烝是享此則秋祭也以祝祭於祊一語知之周禮秋狝致禽以祀祊】

【愚按如何氏說嘗祭也】

楚楚者茨言抽其棘自昔何爲我蓺黍稷我黍與與我稷翼翼我倉旣盈我庾維億以爲酒食以饗以祀以妥以侑以介景福

【朱注賦也毛傳缺鄭云茨蒺藜也伐除蒺藜與棘自古之人何乃勤苦爲此事乎我將蓺黍稷焉言先王之政以農爲本茨言楚楚棘言抽互詞也與與者黍黍相並如人之有儔侶也翼翼者稷稷相輔如鳥布翅相接也呂覽云苗其弱也欲孤其長也欲相與俱其熟也欲相扶是故三以爲族乃多粟與與翼翼之謂也露積曰庾鄭云倉言盈庾言億亦互詞王氏云此以上述祭之酒食所自出始而種繼而收連用五我字言一粒皆我精神則皆我孝思也凡祭以酒食爲主而牛羊俎豆佐之以爲酒食以字指黍稷言享獻也妥安坐也侑勸也禮記郊特牲云舉斚角詔妥屍古者屍無事則立有事而後坐也祝詔主人拜安屍使之坐屍卽至尊之位或時不自安則以拜安之也屍三飯告飽祝侑主人拜三拜三侑祝言而不拜主人拜而不言妥侑相繼其禮皆在迎屍初入之時介助也景大也承妥侑來鄭謂祝以主人之辭勸屍侑飽所以助孝子受大福也】

濟濟蹌蹌絜爾牛羊以往烝嘗或剝或亨或肆或將祝祭於祊祀事孔明先祖是皇神保是饗孝孫有慶報以介福萬壽無疆

【孔云禮大夫濟濟士蹌蹌謂與祭者有容儀也一作牛羊之盛言濟濟行列整齊也蹌說文云動也虞書鳥獸蹌蹌絜通作潔劉彜云在滌而芻之也觀下文言以往烝嘗此則第鮮潔儲之以備用與省牲迎牲不同說文云祝祭主贊詞者祝祭於祊爲行禮之始祊祭在廟門內之西旣設祭於廟先求神於祊也鄭云孝子不知神之所在故使祝博求之輔廣云凡祀祼鬯則求諸陰焫蕭則求諸陽索祭祀於祊則求之陰陽之間蓋魂無不之神無不在求之之備如此郊特牲云不知神之所在於彼乎於此乎或諸逺人乎蓋汲汲於求神也祀事孔明謂事死如生禮甚明備也先祖通七廟而言孔云烝嘗時祭也時祭當自禰以上而言先祖者據逺可以兼近皇通作煌有光輝之意洋洋乎如在其上若有神光也保安也言先祖之神安之而饗其祭祀也朱子謂神保爲尸之嘉號若楚詞所謂靈保則第五章

神保聿歸之前不應變言皇尸載起矣】

【愚按首章極言黍稷之盛所以供酒食也此則絜爾牛羊所以供牲牢俎豆也秋嘗冬烝皆取諸此濟濟蹌蹌宜屬牛羊言此時尙未舉祀特言物之具備以待祀耳觀烝嘗二字槪舉明其未卽祀也以往猶云自此以往明有待也祝祭於祊以下始行祀禮】

執防踖踖爲爼孔碩或燔或炙君婦莫莫爲豆孔庶爲賔爲客獻酬交錯禮儀卒度笑語卒獲神保是格報以介福萬壽攸酢

【自祝祭於祊以後神若或至矣此章始行薦熟之禮以屍人也必薦熟而後屍可饗也少牢禮有雍防有廩防廩防以炊米廩人掌之雍防以炊肉雍人掌之踖踖敬也爼薦肉之器孔云載諸爼之牲體博大言肥腯而得禮也燔燒肉也炙炙肝也呂氏云爲爼孔碩謂薦熟也或燔或炙謂從獻也鄭云君婦謂後也祭祀之禮後夫人主共籩豆豆薦菹醢之器庶眾也兼內羞庶羞而言周禮注大賔要服以內諸侯也大客謂其孤則客小於賔卽所謂眾賔耳此下言旅酬之禮毛云東西爲交邪行爲錯度法度也卒盡也言獻酬交錯之禮盡合法度也禮器云周旅酬六屍曾子曰周禮其猶醵與注云使之相酌也惟后稷之屍發爵不受旅是旅酬之禮屍亦有之此則專指賔主與兄弟耳祭飲而曰笑語者古者於旅也語毛云獲得時也卒獲謂笑語盡得其時宜也格通作假至也上章旣言是饗矣至此始言格者前猶自孝孫之心想象之此則合廟中與主祭者如或見之亦如在之意】

【愚按第五章

次君婦於諸宰之下則似非指後意卽九嬪世婦禦女之屬所以佐後薦徹豆籩者故第五章

云君婦廢徹因贊者多人故曰爲豆孔庶莫莫者人眾而寂寞無聲也攸酢謂主有獻客必有酢神之報孝孫以福壽猶如酢耳言必然也】

我孔熯矣式禮莫愆工祝致告䢐賚孝孫苾芬孝祀神嗜飲食卜爾百福如幾如式旣齊旣稷旣匡旣敕永錫爾極時萬時億

【鄭云我我孝孫也熯竭也說文云幹貌式法也愆過也言禮行旣久孝孫之筋力宜甚竭矣而一取法於禮終無過差敬之至也工官也官以工稱謂能其事也曰工祝蓋周禮大祝之官也祝以傳達尸之詞命致告者致屍意以告孝孫使受嘏也主人受祭福曰嘏賚賜也少牢禮略云佐食取黍之以授屍屍執以命祝祝受以嘏於主人苾芬孝祀以下皆祝所傳嘏詞也苾芬指黍稷言書曰黍稷非馨明徳惟馨明黍稷有馨也頌所謂有飶其香有椒其馨是也神嗜飲食謂能以孝敬享祀而神嗜之也卜者前知之詞幾期也式法也齊與齋同郝氏云稷粟也粟與肅通匡不跛倚敕戒備也一說齊酒也卽五齊之齊旣齊如後世飲福酒也言稷不言黍稷爲五穀之長言稷可以該黍也鄭云嘏之禮祝徧取黍稷牢肉魚擩於醢以授屍孝孫前就屍受之天子使宰夫受之以筐旣筐承旣稷言卽所以盛稷也旣敕者謂祝釋嘏詞以敕之也徐云極者屋脊之棟莊子謂登屋極者登其脊也最髙者爲極爾極謂爲眾善之極】

【愚按如幾言其應不爽如式言其數不差謂福與徳相召且相當也周家以農事爲王業之本故神錫之福自萬壽而外莫大於時和年丰而稼穡丰穰此皆嘏辭也】

禮儀旣備鐘鼓旣戒孝孫䢐位工祝致告神具醉止皇尸載起鼔鐘送屍神保聿歸諸宰君婦廢徹不遲諸父兄弟備言燕私

【禮儀旣備言祭禮中之儀節無不具舉也鄭云鐘鼔旣戒戒諸在廟者以祭禮畢戒通作誡謂警敕也䢐位孝孫往立於堂下西面位也祭畢主人出立於戶外西向祝出立於西階上東面祝傳神意告】

【利成於主人按利就養也成畢也言孝子之養禮畢也神具醉止正致告之辭卽告利成之意具通作俱孔云言皆醉者所祭羣廟非止一神故也蓋嘗爲小祫之祭鄭云載之言則也神醉而屍謖送屍而神歸出入奏肆夏屍稱皇尊之也鼔鐘與鐘鼔有別鐘鼓者二器並作鼓鐘者擊鐘爲主所謂金奏肆夏也鄭云廢去也屍出而可徹諸宰徹去諸饌君婦徹籩豆而已不遲以疾爲敬也】

【愚按俟諸宰徹饌畢君婦始出而徹豆故次君婦於諸宰之後明內外不相瀆也凡祭祀畢歸賔客豆籩同姓則畱與之燕所以尊賔客親骨肉也謂之燕私者對異姓言則同姓爲私】

樂具入奏以綏後祿爾殽旣將莫怨具慶旣醉旣飽小大稽首神嗜飲食使君壽考孔惠孔時維其盡之子子孫孫勿替引之

【此章承上陳燕私之事以祭時在廟燕當在寢故祭時之樂皆復入於寢而奏之𨿽燕祭不得同樂而樂器則同故云皆入也朱注於祭旣受祿矣故以燕爲將受後祿而綏之也殽卽祭祀所徹之殽也將奉持而進之也神惠均皇恩洽與祭之人無有怨者皆歡洽而相慶也莫怨具慶四字一反一正愚按神嗜以下重述本日祭祀之事而爲慶喜嘆美之辭孔惠孔時復贊其祭之美而於禮無所不盡也贊廢也引長也祝其子子孫孫世世勿廢此禮而長行之曲盡家人慰悅慶祝之情】

楚茨六章章十二句

【愚按序謂刺幽王之詩通篇誦之與信南山等詩皆極稱美丰登祭祀之盛絕不得所爲刺譏之意朱子謂公有田祿者力於農事以奉其宗廟之祭然禮之見於少牢饋食者初無鐘鼔送尸之禮況滌牛燕毛皆天子之禮乎何氏謂爲秋嘗之禮似是】

信南山序曰刺幽王也不能修成王之業疆理天下以奉禹貢故君子思古焉【何氏謂此詩大指與楚茨略同蓋爲冬祭而作篇中旣言獻之皇祖又言享於祖考所謂祫烝也趙汸云烝嘗皆祫與祠礿不同烝嘗丰於祠礿烝又丰於嘗嘗以嘗新爲名烝眾也可以薦者眾也王制曰天子犆礿祫禘祫嘗祫烝犆特也祫合也特祭各於其廟合享同於太廟故有三年之祫大祫也有時祭之祫小祫也小祫止於未毀廟之主大祫則並及毀廟之主】

信彼南山維禹甸之畇畇原隰曾孫田之我疆我理南東其畝

【朱注賦也毛傳缺信通作伸蜿蜒之貌周禮侯執信圭與伸同用南山畿內之地甸治也六十四井爲甸甸方八里居一成之中成方十里出兵車一乘以爲賦法鄧元錫云首章慕稷功也禹曁稷奏平成之烈烝民粒焉言禹甸稷功於禹時成也不斥言稷曾孫著之矣畇畇墾辟貌大司徒以土防之法辧五地之物生曰山林川澤丘陵墳衍原隰可爲田者惟墳衍原隰耳春秋傳云井衍沃牧隰臯防謂九夫二牧二牧而當一井則原隰地之不美者也陳祥道云禹貢於九州之地或言土或言作或言乂蓋禹平水土之後有土焉而未作有作焉而未乂於是時人功未足以盡地利故家五十畆而已沿歷商周則田寖開而法備矣故商七十而助周百畆而徹我指曾孫也言我疆我理則知曾孫乃立法定制者故序以爲成王后章言疆埸翼翼則疆爲大界埸爲小界此卽八家同井之疆理者順其地勢水勢之所宜也畆勢宜南則同井皆南畆勢宜東則同井皆東也劉公瑾云地之勢東南下水勢皆趨之故順其勢以爲遂爲溝而或南其畆或東其畆按百畆有遂同井有溝遂橫則溝從遂從則溝橫其遂東入於溝則其畆南矣其遂南入於溝則其畆東矣】

上天同雲雨雪雰雰益之以霢霂旣優旣渥旣霑旣足生我百谷

【朱注同云云一色也將雪之如此說文雰卽氛字樣也此當通作紛詩作於冬祭之時因紀述舊冬之事見一嵗之田功所自始爾雅雲小雨謂之霢霂陸氏云霢者膏潤入土如人之脈霂者霂歷沾漬如人沐頭惟及其上枝而已根不濡也霂言其上霢言其下】

【愚按優渥指雪雪欲盛而徧也霑足指雨雨欲微而潤也嵗之丰登其冬必有積雪其春必有小雨故是詩雨言小雪言盛也】

疆埸翼翼黍稷彧彧曾孫之穡以爲酒食畀我屍賔壽考萬年

【疆者八家同井之疆埸者一夫百畆之埸埸通作易謂田至此又易主也翼翼言疆之左右又有疆埸之左右又有埸如鳥之有兩翼也彧彧說文云有文章也或種黍或種稷交錯成章曰彧彧孔云上言百谷此獨言黍稷黍稷爲谷之長故特言之說文雲谷可収穡同井之中有公田其稼皆天子所有故曰曾孫之穡畀予也尊屍與賔所以敬神也此章及下章皆先事擬議之詞五六章方言祭時事】

中田有廬疆埸有瓜是剝是菹獻之皇祖曾孫壽考受天之祜

【中田公田也廬說文云寄也秋冬去春夏居孔云古者宅在都邑農時出而就田須有廬舍以便其農事國中爲廛廛裏所以奠居而廬舍特田中宿息之地周禮遺人十里有廬詩云廬旅荘周言蘧廬田之有廬亦若此耳疆埸有瓜鄭云於畔上種瓜此埸専指公田之畔蓋八家各私其埸以種果蓏惟公田之埸當屬諸公故於此種植以盡地利所借以獻皇祖者皆是之自出於民無與也禮云瓜祭上環按環瓜之脫華處也是剝言棗也周禮籩之實果五品一曰棗居五物之首故舉剝棗以該之菹說文云酢菜也豆之實凡七菹言疆埸所植非特瓜可以祭也又有可剝可菹以用之籩豆者但言剝菹而不言其物惟棗用剝言剝則知其爲棗菹惟七種言菹則知其爲七菹也禰以上皆稱祖時祭當及禰而第言祖據逺可以兼近】

【愚按獻皇祖而受天祜言不惟皇祖之報以福壽而天已先加厚福於曾孫矣】

祭以淸酒從以騂牡享於祖考執其鸞刀以啟其毛取其血膋

【鄭云淸酒也酒郁鬯五齊三酒也祭之禮先以郁鬯降神然後迎牲牲用騂尙赤也從以騂牡及下文啟毛取血皆以牛爲主牛乃牲之大者享者祭宗廟之名周禮於天神曰祀於地示曰祭於人鬼曰享人鬼者宗廟也鄭云享於祖考納享時也納享者謂牽牲入廟將殺授享人納享而謂之獻於祖考者地官云碩牲則贊贊助也謂助君牽牲入告肥是獻之也孔云鸞卽鈴也謂刀環有鈴其聲中節祭義云祭之日君牽牲卿大夫序從旣入廟門麗於碑卿大夫袒而毛牛尙耳鸞刀以刲取膟膋乃退注疏謂將殺牲故袒然則是卿大夫執之也啟告也楚語觀射父云毛以示物物色也啟其毛者取毛之色以告於祖考鄭謂毛以告純也毛以耳毛爲上所謂毛牛尙耳是也其色則赤色所謂從以騂牡是也取血以祭卽所謂膟也觀射父云血以告殺注云明不固故也孔云若不殺則無血故以血告殺也郊特牲云毛血告幽全之物也按血是告幽之物言牲體肉裏美善毛是告全之物言牲體外色完具中善則血好外善則毛好也鄭云膋脂膏也血以告殺膋以升臭合之黍稷實之於蕭升馨香也祭義云建設朝事燔燎羶薌見以蕭光以報气也羶卽血膋薌卽黍稷】

是烝是享苾苾芬芬祀事孔明先祖是皇報以介福萬壽無疆

【烝進也按烝卽冬祭名牲旣殺矣臭旣升矣於是始行享獻之禮謂薦熟也此時始薦黍稷故以苾苾芬芬言何氏謂楚茨信南山同爲一時之作楚茨詳於後而略於前自祭祊以前但以祀事孔明一語該之信南山詳於前自薦熟以後亦但以祀事孔明一語該之而所謂孔明則在楚茨篇執防踖踖以至皷鐘送屍等事也於此亦見古人文字之妙】

信南山六章章六句【朱子疑與信南山甫田大田卽爲豳雅】

【愚按詩從以騂牡明是周有天下一代所尙非邠侯所宜有且我疆我理王事也鸞刀啟毛王禮也以曽孫田之與維禹甸之並稱則其曽孫必立法定制之王者也朱注謂大指與楚茨同序云刺幽王郝氏云維禹甸之思古傷今猶前篇自昔何爲之意亦刺在言外也按毛氏以谷風至信南山十篇爲谷風之什】

甫田序曰刺幽王也君子傷今而思古焉【鄭云刺者刺其倉廩空虛政煩賦重農人失職郝氏云首章傷今之意宛然思昔曽孫能繼古人傷今人不能繼曽孫也周禮春官籥章職云凡國祈年於田祖龡豳雅擊土鼔以樂田畯朱子疑楚茨信南山甫田大田四詩爲豳雅何氏謂此篇及大田二詩篇中皆言田祖故禮用以迎年於田祖也又皆稱田畯故禮吹之於籥以樂田畯也】

【愚按楚茨爲嘗祭之詩信南山爲烝祭之詩甫田大田皆田功報祭之詩四篇本周先代樂曲也厲王流彘禮樂散失宣王中興初年卽有云漢之詩所云祈年孔夙方社不暮具如此詩之防晚年不借千畆日窮兵於外祀典荒矣四詩𨿽存於樂官而禮久不行樂亦罕禦當必幽王之初新王卽位舊典修舉而四詩復各得其用故錄爲幽王世之詩】

倬彼甫田嵗取十千我取其陳食我農人自古有年今適南畆或耘或耔黍稷薿薿攸介攸止烝我髦士【朱注賦也毛傳缺毛云倬明貌甫田謂天下田也說文云甫大也又美稱也鄭云甫之言丈夫也太古之時以丈夫稅田也嵗取十千於井田之法則一成之數也朱注一成之田地方十里爲田九萬畆而以其萬畆爲公田蓋九一之法也毛云尊者食新農夫食陳鄭云倉廩有餘民得賖貸取食之所以紓官之蓄滯亦使民愛存新谷自古丰年之法如此謝氏云民生於三代之後其命制乎天民生於三代之前其命制乎君制命之道取民常少與民常多從古以來豈無水旱霜蝗吾民常如有年者上之人斂散得其道也馬端臨云三代有補助之制未聞責其償也春秋時始有施捨已責之說家量貸而公量收之說矣今適南畆専爲省耘之舉耘除艸也耔雝本也鄭云於古言稅法今言治田互詞烝進也髦俊也介捨也朱注俊士秀民也古者士出於農而工商不與焉】

【愚按介助也指同井合作而言止息也指聚處講習而言烝眾也髦士總角俊少之士古者士出於農言此少壯之眾皆我髦士也】

以我齊明與我犧羊以社以方我田旣臧農夫之慶琴瑟擊皷以禦田祖以祈甘雨以介我稷黍以谷我士女【毛云齊通作齍以六谷實之於器爲六齍六穀者黍稷稻粱麥苽也曲禮稷曰明粢言齊明者於六齍中専指稷也稷爲五穀之長故首舉以該之色純曰犧牛羊豕具曰太牢但有羊豕無牛曰少牢此獨言羊舉羊以該豕少牢禮也社後上也左傳共工有子曰句龍職主土地故謂其官爲后土死以配社神而祭之毛謂后土者是句龍所居官職之名非與皇天對言之後土也曲禮雲天子祭四方嵗徧諸侯方祀嵗徧疏云方祀者惟祀當方耳注謂祭四方祭五方之神於四郊也句芒在東后土祝融在南蓐收在西冥在北琴瑟擊鼔據周禮爲擊土鼔禦迎也田祖先嗇也王氏謂生爲田正死爲田祖猶樂官之死而爲樂祖也吳徳操曰何氏謂田祖卽稷自夏以上祀烈山氏子柱爲稷至商始以棄代之夫啟蟄之月業郊祀后稷以祈農事矣豈宜復稱田祖與方社同祀乎孔雲雨以長物則爲甘以害物則爲苦左傳曰秋無苦雨謂無害物之雨爲民所苦也介助也黍稷當薿薿之時得雨助之則秀實在望所謂時雨化之也谷善也朱云言倉廩實而知禮節也】

【愚按后土爲中央土之神不應與祝融同位在南禮言四方除中言也詩以方社對舉明社在中央合四方而共爲五祀也土旺四季在夏季與火同位故尢旺也后土祝融並祀南方亦是一義】

曾孫來止以其婦子饁彼南畆田畯至喜攘其左右嘗其旨否禾易長畆終善且有曾孫不怒農夫克敏【朱注曾孫主祭者之稱非獨宗廟爲然曲禮外事曾孫某侯某武王禱名山大川曰有道曾孫周王發是也春秋傳曰能左右之曰以婦子農夫之婦子也言曾孫之爲此行也先省耘隨祈雨又復舉補助之典俾農人之婦子得備酒食以餉南畆前章云我取其陳食我農人此物此志也田畯農官喜者喜農夫之有饁以畢力於南畆也攘朱注取也郝氏云卻也左右曾孫之左右也卻其從者親取饁嘗也易治也長畆竟畆也或云易卽古所謂代田顏師古云代易也一畆三甽前嵗之甽今嵗易其處今嵗】

【之甽明嵗易其處以休地力而用之也每甽之長各盡其畆於中種禾曰禾易長畆也漢趙過精於代田一嵗之收常過縵田畆一斛以上縵田謂不爲甽者也】

【愚按攘有彊取之義左右卽農夫在曾孫左右者曾孫欲取其饁嘗之農夫以糲粗不敢獻乃彊取而嘗之故有攘義曾孫不怒謂田畯見婦子之饁田禾之治以庶幾於曾孫之不怒竊自慶也】

曾孫之稼如茨如梁曾孫之庾如坻如京乃求千斯倉乃求萬斯箱黍稷稻粱農夫之慶報以介福萬壽無疆【承上章農夫克敏而預期其秋成大有終歸恩於上也嚴氏云種之曰稼斂之曰穡散則相通此以稼對庾先言稼後言庾是稼爲在田未刈之禾庾爲已刈入倉而露積之禾也朱注茨屋蓋言其密比也梁車梁言其穹隆也鄭云古之稅近者納總逺者納粟米然則稼猶總也庾則爲谷而露積也曰曾孫者農夫喜悅以爲皆君之稼君之庾謂秋毫皆君賜也坻水中髙地也京髙丘也四起曰京庾爲露積未入倉也於是求千倉以貯之先治倉而後求萬箱以輸載之故先言倉後言箱季氏云前章言農夫之慶曾孫期望其民之辭也此章言農夫之慶農夫喜慰其君之辭也福必曰介者謂凡人獲福必冥冥中有以陰助而黙相之也】

甫田四章章十句【序以爲刺幽王之詩朱子謂述公卿之有田祿者力於農事以奉方社田祖之祭然觀茨梁坻京千倉萬箱之語明爲有國者規模也何氏謂爲雩祭而作與七月諸篇皆邠侯公劉之詩而周公追述之】

【愚按邠地皆在戎狄之間艸剏都邑安得禮文明備如此其爲周公之制作無疑】

大田序曰刺幽王也言矜寡不能自存焉【鄭云幽王之時政煩賦重而不務農事虫災害谷風雨不時萬民饑饉矜寡無所取活故時臣思古以刺之何氏謂與上章皆豳雅也蓋秋省斂因而報祭於方也】

大田多稼旣種旣戒旣備乃事以我覃耜俶載南畆播厥百谷旣庭且碩曾孫是若

【朱注賦也毛傳缺郝氏云大田猶言王田也鄭云將稼者必先相地之宜而擇其種季冬命民出五種計耦耕事修耒耜具田器此之謂戒是旣備矣至孟春土長冒橛陳根可拔而事之種擇其種也謂或利先種或利後種或宜髙燥或宜下濕也備具也總上二者言谷種與田器咸具也此指去冬言乃事卽下文俶載播谷是也此指孟春之月覃爾雅作剡剡鋭利也俶善也言以鋭利之耜往善其事於南畆也農書云土長冒橛陳根可拔耕者急發謂春候地气始通椓橛木長尺二寸埋尺見其二寸立春後上塊散土沒橛陳根可拔以此時耕一而當四二十日以後和气去卽土剛耕四不當一七月篇言三之日於耜是以剡耜發土在孟春之時所謂俶載也播種則四之日舉趾時也毛云庭直也言不卷曲月令季春之月生气方盛陽气發泄句者畢出萌者盡逹所謂處也碩大也庭碩皆以苗始生時言言苗自生葉以上皆條直茂大也鄭云若順也朱注苗之生者皆直而大以順曾孫之所欲自首章至第三章

皆代爲農夫之詞】

旣方旣皁旣堅旣好不稂不莠去其螟螣及其蟊賊無害我田穉田祖有神秉畀炎火

【方房也謂孚甲始生而未合時也實未堅者曰皁古文無皁字疑作早謂谷之早種者與下文穉字對看齊民要術云凡田欲早晚相雜然大率欲早早田倍多於晚堅充實之義呂覽曰子能使槁數節而莖堅乎子能使穗大而堅均乎嚴氏云禾𨿽已堅實或大風所偃或淫雨所腐或早霜所殺之類則損壊而不好稂重粱也莠似苗也鄭云無稂莠擇種之善民力之専時气之和所致也食心曰螟食葉曰螣食根曰蟊食節曰賊孔云虫災之甚稙者亦食穉者偏甚故舉以言之經傳蟊多與賊連言當卽一種耳桑柔詩曰降此蟊賊以食葉食心苗本猶在今下食其根則無苗矣名爲賊深惡之也瞻卬詩曰蟊賊蟊疾賊言其自外至疾言其自內生朱注苗旣盛矣又必去此四虫然後可以無害田中之禾然非人力所及也故屬望於田祖之神捕蝗者夜中設火火邊掘坑且焚且瘞古之遺法如此四虫非蝗類或亦火可治之】

有渰萋萋興雨祁祁雨我公田遂及我私彼有不獲穉此有不斂穧彼有遺秉此有滯穗伊寡婦之利

【渰云興貌萋萋云行貌陸氏雲渰水气之云也祁祁舒遲貌徐也雨徐則入土鄭云古者陰陽和風雨時其來祁祁然而不暴疾穉卽無害田穉之穉斂收也穧爾雅云獲也孔云禾之鋪而未束者秉把也鄭云百谷旣同種多齊熟收刈促遽力皆不足而有不獲不斂遺秉滯穗故聴矜寡取之以爲利鄧元錫雲天澤先之公也不必先已地利公之人也不必在已】

曾孫來止以其婦子饁彼南畆田畯至喜來方禋祀以其騂黒與其黍稷以享以祀以介景福

【甫田婦子之饁饁耕者此饁獲者喜者喜其趨獲事也來方禋祀報成之祭也言曾孫此來非特省斂而已又舉行禋祀之禮禋說文云潔祀也周語內史過曰精意以享禋也方者四方之神以下騂黒之牲推之但祭南北二方而已騂南方色黒北方色也牧人職云凡望祀各以其方之色牲毛如之何氏謂取騂色者以螟螣蟊賊投畀炎火故報祝融取黑色者以雨我公田遂及我私故報冥也祝融主火冥主水以享以祀二句農人祝願之詞毛云騂牛也黒羊豕也各舉其色互文】

大田四章二章章八句二章章九句【朱子云前篇上之人以我田旣臧爲農夫之慶而欲報之以介福此篇農夫以雨我公田遂及我私而欲其享祀以介景福上下之情所以相賴而相報者如此何氏云彼爲雩祭此爲報成之祭彼爲省耘此爲省斂愚按何氏省耘省斂之說是矣而以前篇爲雩祭所據者以祈廿雨也此爲方祭直據來方禋祀一語於方字生解鑿甚矣】

瞻彼洛矣序曰刺幽王也思古明王能爵命諸侯賞善罰惡焉【朱子謂天子防諸侯於東都以講武事而諸侯美天子之詩言天子至此洛水之上禦戎服而起六師也郝氏云按各首章二句淒然有河山今昔之感昔周公營洛都朝防巡狩以明賞罰故立政曰文子文孫其克詰戎兵以陟禹之迹方行天下至於海表罔有不服成康旣沒周道寖衰久曠盛典宣王中興復古詩人有車攻之頌幽王嗣服荒於酒色武備不修防同遂廢故詩人覩洛水而思先烈也】

瞻彼洛矣維水泱泱君子至止福祿如茨韎韐有奭以作六師

【毛傳興也朱注賦也洛水名摰仲治云古之周南今之洛陽也君子指先王如茨厚積也言天子能朝諸侯以行賞罰爲子孫奠不拔之基故美其福祿如是韎說文云茅搜染韋也韐合韋爲之卽韠也與韍制同韍用布帛韠用韋也周官所謂韋弁兵事之服也奭通作赩赤貌陳暘云韠之色視裳而已兵事韋弁服韋弁服纁裳故貴者以朱芾卑者以韎韐則韎韐非天子之所禦乃將士之戎服耳作猶振作也】

瞻彼洛矣維水泱泱君子至止鞞琫有珌君子萬年保其家室

【鞸說文云刀室也猶今之刀鞘也琫刀鞘上飾也劉熈云室口之飾曰琫珌說文云佩刀下飾亦作鞞鞞卑也蓋鞞琫𨿽皆刀鞘之飾而鞞猶在其下也毛雲天子玉琫而珧珌諸侯蕩琫而璆珌大夫璙琫而璆珌士珕琫而珕珌此詩槪言琫珌而不言其所飾之物當是通天子及諸侯而下言之愚按此言天室旣奠貽子孫以萬年之安所謂保其家室也】

瞻彼洛矣維水泱泱君子至止福祿旣同君子萬年保其家邦

【蘇氏云福祿旣同言與諸侯共之也家邦指天下王者以天下爲家故曰家邦】

瞻彼洛矣三章章六句【陳櫟云國家不忘講武所以久福祿而保治安也後世如晉武廢武備不戒不虞宜其禍之速矣】

【愚按先儒謂東遷以後無雅序以爲刺幽王亦未見刺意蓋追述宣王東都之防思車攻之烈耳謂宜萬年以保家室不意一傳而家室之禍如此】

裳裳者華序曰刺幽王也古之仕者世祿小人在位則讒諂並進棄賢者之類絕功臣之世焉【孔叢子載孔子曰於裳裳者華見古之賢者世保其祿也何氏謂此詩以裳華起詠興同姓也鄭桓公以王母弟始封於鄭及於武公相繼入爲周司徒周人詠武公也】

【愚按史幽王初任皇父爲司徒五年作都於向八年以鄭桓公爲司徒當是皇父謝事而桓公代之桓公善於其職故詩人慶親賢進用而周室有復興之望也如何說詩其爲桓公作乎】

裳裳者華其葉湑兮我覯之子我心寫兮我心寫兮是以有譽處兮

【毛傳興也朱注同裳與常古文本一字言裳謂常棣也郝氏云常棣其華同蒂故比兄弟非親非族鮮有以常棣比者湑葉上露貌葉得霑潤則華之承露可知楊愼云裳裳者華其葉湑兮气相屬潤相滋也常棣之華鄂不韡韡體相親意相承也】

【愚按我詩人自我也謂向者外戚小人用事內外蔽錮𨿽有憂國之心莫能輸寫今親賢在位則我心庶幾得以寫乎我心寫而是親賢在位者亦爲聲譽之所歸矣處猶歸也】

裳裳者華蕓其黃矣我覯之子維其有章矣維其有章矣是以有慶矣

【蕓黃盛也郝氏云蕓通作耘與隕同】

【愚按黃之盛則將有隕落之漸此以興小人用事之時宗枝日就零替而幸有之子文章粲然不受雕傷者在也周易凡曰有慶皆通國家而言又桓公爲司徒以典司文教爲職非其徳之有章何以稱其職乎】

裳裳者華或黃或白我覯之子乘其四駱乘其四駱六轡沃若

【或黃或白由白趨黃其勢不能復白以諭宗枝𨿽有存者摧殘之餘不足復振若之子有文武之才詩人所由屬望而深慶也乘其四駱必其時有出使從戎之事以見其才無所不可下章所謂左宜右有是也上章維其有章是其文也此言乘其四駱是其武也】

左之左之君子宜之右之右之君子有之維其有之是以似之

【毛云左陽道朝祀之事右陰道喪戎之事】

【愚按君子指王也左之右之猶言輔弼也謂之子以其賢能輔王之政而政無不宜以其賢能弼王之徳而徳皆固有固有者言王徳本無缺欠向爲小人蔽錮使自失其徳耳似嗣也嗣宣王也惟本有其徳是以克嗣先王之業詩人因桓公初任以爲天牖王衷去昏卽明故屬望之如此乃其時褒姒方與虢石父之徒相比爲惡一桓公其如王何而桓公方以王室多難且預求逃死之地矣天之所廢不可興也】裳裳者華四章章六句【朱子謂天子美諸侯之詩所以答瞻彼洛矣也蓋因其首篇與蓼蕭首章文勢相似故云然耳予於蓼蕭篇已辧其非上之美下者矣】

北山之什十篇四十六章三百三十四句

桑扈之什二之七

桑扈序曰刺幽王也君臣上下動無禮文焉【鄭云動無禮文舉事而不用先王禮法威儀也】

【愚按幽王承宣王中興之後諸侯宗周其初朝覲燕享以禮後且惑溺邪嬖荒迷於酒諸侯漸以不朝又惑於褒姒與申繒搆怨卒以烽火之戲爲諸侯所畔至於滅亡詩人述燕享之禮以親諸侯蓋警亂於未形矣】

交交桑扈有鶯其羽君子樂胥受天之祜

【毛傳興也朱注同交交飛往來貌桑扈竊脂也竊之言淺也竊脂者淺白色也郯子云九扈爲九農正扈民無淫者也九扈皆農桑候鳥故先王命官以主農桑之事徐云扈止也淫者過時也扈民不淫爲止民使無過時也有鶯毛云鶯然有文章也或曰鶯卽倉庚小雅兩詠桑扈皆曰交交秦風詠黃鳥亦曰交交意其參錯往來之狀殆相類也桑扈與鶯並言以興春朝之時爵有尊卑姓有同異皆在班列如鳥之不一其族者然賈誼云胥者相也樂胥猶古樂府云今日樂相樂也言獻酬欵洽君臣相樂故能受天之福卽下文所言之屏之翰也】

【愚按交交此往彼來所謂樂胥也】

交交桑扈有鶯其領君子樂胥萬邦之屏

【領頸也鳥將飛則先奮其頸屏小墻當門中者所以禦外而蔽內曹氏云魯秉周禮而齊不敢圖何屏如之有禮則安無禮則危秦襄公未能用周禮則無以固其國】

之屏之翰百辟爲憲不戢不難受福不那

【翰幹也所以當墻兩邊障土而築墻者憲法也言天子謹禮則百辟諸侯皆以天子爲憲稟奉王章也戢斂也難愼也不戢戢也不難難也那多也不多多也朱注謂豈不斂乎豈不愼乎受福豈不多乎古】

【語聲急而然也】

【愚按那語詞總承上三不字來卽起不然之意】

兕觥其觩防酒思柔彼交匪敖萬福來求

【兕觥罰爵也觩角上曲貌言先王於燕享之禮制兕觥以爲罰爵寓戒也兕善觸酒能發人之剛或至抵觸欲人顧此物則𨿽以酒防可嗜必思所以和柔其性情不敢過飲失禮而爲酒所困也交交接於一堂之謂升降酬酢皆其事也敖依左傳作傲】

【愚按交者自下而上彼交指諸侯之上交謂其情義上通也則惟以道接之匪敖所以答彼交也受福不那自我受福言萬福來求自福就我言彼交與首句交交應敖則失交交之誼矣】

桑扈四章章四句【朱子謂天子燕諸侯之詩左傳衛侯饗苦成叔寗惠子相苦成叔傲子曰苦成家其亡乎古之爲饗食也以觀威儀省禍福也詩曰彼交匪傲萬福來求今夫子傲取禍之道也何氏以此詩爲饗禮】

【愚按子引詩以譏苦成叔當饗而傲未嘗謂此爲饗時之詩而苦成叔與之相悖也】

鴛鴦序曰刺幽王也思古明王交於萬物有道自奉養有節焉【按序意以前二章爲交於萬物有道聖王愛物不忍殘其偶也後二章爲自奉養有節𨿽天閒之馬愛養有方不妄費也何氏謂申後失寵此詩追述幽王娶申後之事美其初昏之時人效萬年之祝正如唐髙宗欲廢王皇后長孫無忌述太宗佳兒佳婦之語耳】

鴛鴦於飛畢之羅之君子萬年福祿宜之

【毛傳興也朱注同鴛鴦匹烏也鄭云止則相偶飛則爲雙月令注云罔小而柄長謂之畢孔云畢羅異器畢則執以掩物羅則張以待烏鴛鴦匹鳥其飛必雙或畢或羅皆可雙而得之萬年以傳世之久言書云惟曰欲至於萬年惟王子子孫孫是也孔子曰大昏萬世之嗣也詩詠萬年福祿卽此意也愚按鴛鴦不再匹以刺幽王將黜申後而立褒姒也】

鴛鴦在梁戢其左翼君子萬年宜其遐福

【鄭云戢斂也鴛鴦休息於梁上斂其左翼以右翼掩之陰陽相下之義也爾雅云鳥之雌雄不可別者以翼右掩左爲雄左掩右爲雌陸氏云止言左翼者凡鳥左顧則怒作右盼則喜生飛而起則仰左翼飛而下則仰右翼故摰鳥下擊皆先側左翅張子厚云禽鳥並棲一正一倒戢其左翼以相依於內舒其右翼以防患於外蓋左不用而右便故也鴛鴦於飛畢之羅之皆可得所謂飛則爲雙也鴛鴦在梁戢其左翼以相向所謂止則爲偶也】

乘馬在廏摧之秣之君子萬年福祿艾之

【周禮馬四匹爲乘乘馬一師四圉三乘爲皁一趣馬二皁爲系一馭夫六系爲廏一僕夫計一廏之馬凡二百一十有六應干之策摧莝也秣粟也鄭云古者明王所乘之馬系於廏無事則委之以莝有事則予之以谷言愛國用也】

【愚按乘馬乘字平聲卽君所乘之馬所謂路馬也在廏言不見禦而莝秣如常古之厚道也艾久也齊魯之間凡尊老謂之艾亦以其久於世也】

乘馬在廏秣之摧之君子萬年福祿綏之

【愚按此因申後失寵將有廢黜之憂詩人托興諷王而效萬年之祝勸其存厚道也鴛鴦二章諭昔時伉儷之相得也乘馬二章望王之念舊恩也王之乘馬閒而在廏不廢秣莝以其舊也況後之事王已數十年乎諷在言外前二章一則曰福祿宜之再則曰宜其遐福王后相得福祿固其宜也後二章一則曰艾之艾久也言如此而後福祿久長也再曰綏之綏安也言如此而福祿始能安享也四言君子萬年皆祝其存心久長勿中道而攺他也】

鴛鴦四章章四句

【愚按序意以爲幽王暴虐剝膚取之而艸蒮用之殺胎覆巢鳥亂於上民窮財盡而馬有餘粟故詩人思明主而托鳥獸以寓刺焉朱子謂此諸侯所以答桑扈之詩亦無所據何氏因白華之詩同鴛鴦在梁二語據以爲幽王廢後而追述其始昏之事】

頍弁序曰諸公刺幽王也暴戾無親不能宴樂同姓親睦九族孤危將亡故作是詩也【嚴氏云族人因王不宴樂同姓借以爲辭而告以禍敗之故非欲王宴樂之也是時驪山之禍將作人情不保朝夕幽王方且飲酒無度詩人豈復勸其宴樂哉郝氏云幽王日與羣小酗於酒親族疎逺無由得效其忠兄弟皆爲路人危亡已至而深宮之飲不休故詩人借飲酒以致願見之情非爲酒也】

有頍者弁實維伊何爾酒旣防爾殽旣嘉豈伊異人兄弟匪他蔦與女蘿施於松栢未見君子憂心奕奕旣見君子庶幾說懌

【毛傳興也朱注賦而興又比也頍說文云舉首也或云著弁貌弁皮弁也惟皮弁上下通服之伊何猶云何所爲乎不過日從事於飲食而已今之叩閽求見者非疎逺之人而至戚兄弟也情誼闗切將欲輸微忱於王而非有他故也蔦寄生樹也本艸一名寄屑博物志謂女蘿寄生絲絲寄生木上根不著地唐樂府云絲故無情隨風任顚倒誰使女蘿枝而來彊縈抱兩艸猶一心人心不如艸則爲二種明矣施者蔓延之義嚴氏云蔦與女羅延於松柏之上視松柏以爲命松柏殞則二艸亡矣懌與繹通書曰庶言同則繹論語繹之爲貴是也】

【愚按弁以況王谷梁傳云弁冕𨿽舊必加於首周室𨿽衰必先諸侯王者之在人上猶弁之在人首也王爲海內之所共戴闗系如何而乃日以防酒嘉殽與羣小沈湎不返乎宗族兄弟至親休戚與共猶蔦蘿之托命於松柏亡則俱亡也今與羣小日荒於酒致兄弟不得進前一效其忠告其憂可知則又屬望曰倘得見之盡所欲言或欣然有當於王心未可知也庶幾者幾幸未可知之辭】

有頍者弁實維何期爾酒旣防爾殽旣時豈伊異人兄弟具來蔦與女蘿施於松上未見君子憂心怲怲旣見君子庶幾有臧

【何期猶伊何也期語辭也或云何期謂何所期約王寵任小人所期者不過虢石父之輩耳具通作俱言同姓兄弟皆來見王非止一二人之私憂過計也毛云怲怲憂盛滿也按丙位南方火地也心火上炎因狀憂爲怲臧善也庶幾王能攺圖爲善耳】

有頍者弁實維在首爾酒旣防爾殽旣阜豈伊異人兄弟甥舅如彼雨雪先集維霰死喪無日無幾相見樂酒今夕君子維宴

【弁所以荘首羣臣之有王如衣服之有冠冕也土山曰阜阜者厚也鄭云猶多也上章只言兄弟此兼言甥舅者見凢屬親戚無不痛國之將亡故合詞求見以兾王之悔悟也嚴氏云霰集雪卽繼之不待遲久諭死亡之兆已見近在旦夕無多日矣郝氏云今夕何夕死喪近矣而君子惟怡然晏樂長夜之歡不輟如後世敵兵四合而帳中夜飲亡國之慘千古一轍杜甫所謂東方漸髙柰樂何也長歌可以代泣其頍弁之謂乎】

頍弁三章章十二句【朱子以爲燕兄弟親戚之詩死喪無日庶幾相見詞防哀傷古人勸人燕樂多爲此言如逝者其耋他人是保之類】

【愚按雨雪二句明言禍亂之幾兆矣非勸人燕樂之詞也】

車舝序曰大夫刺幽王也褒姒嫉妒無道並進讒巧敗國徳澤不加於民周人思得賢女以配君子故作是詩也

【郝氏云是時褒姒専暱忠諌無路詩人不得已思得賢媛以爲內助猶陳風東門之池思淑姬也漢書成帝欲立趙飛燕爲皇后諌大夫劉輔上書引裏語曰腐木不可以爲柱畢人不可以爲主與此詩惡褒姒而思賢女意正相類豈此時申後以廢黜故或幽憂以死耶不然何以不思復故後而思王別選新昏耶】

【愚按文王之世宮人思得淑女以助宮闈之治幽王之世宮人思得賢女以奪褒姒之寵宮人朝夕親近妃後故思之尢切也疑申後初廢宮中思得小君懼褒姒之正位也】

間闗車之舝兮思孌季女逝兮匪饑匪渇徳音來括𨿽無好友式燕且喜

【毛傳興也朱注賦也毛雲間闗設舝貌有崎嶇勞碌之意孔云舝無事則脫行乃設之孌美也說文云慕也】

【愚按詩人於女每賤孟而貴季故曰有齊季女蓋宮人思季女以易褒姒而卽設舝以迎之通篇皆虛擬之詞思孌非有其人也匪饑匪渴思之深也徳音有徳之言也括當作佸防也長舌在宮久不聞徳音矣思得季女嘉言集於吾耳也好友自謂玩好友爲平等之稱其意未卽望以爲後但欲季女至褒氏黜而廢後可復正位也】

依彼平林有集維鷮辰彼碩女令徳來敎式燕且譽好爾無射

【依說文云倚也平林林茂則平也薛綜云雉之健者爲鷮尾長六尺裏語曰四足之美有麃兩足之美有鷮鄭云平林之木茂則耿介之鳥往集焉後無妒忌之行險詖之心能庇其所賴而淑女從焉如平林之集鷮雉也碩大也】

【愚按碩女指宮人之中賢而自謙非好友者輩也其饑渇徳音已久而今來季女令徳之教則燕喜歡譽豈有厭射哉辰者時也言碩女之得其時也】

𨿽無防酒式飲庶幾𨿽無嘉殽式食庶幾𨿽無徳與女式歌且舞

【殽通作肴凡非谷而食皆曰肴】

【愚按治中饋者眾妾之事自謙不足以供酒肴惟季女庶幾飲之食之不以酒肴爲重也此自眾妾言下言無徳相助自碩女言卽首章𨿽無好友之意時幽王與褒姒沈湎無度其見於頍弁之詩者酒必求防肴必求嘉此欲反其所爲言𨿽無美味以供庶幾飲食之不似如褒姒之厭縱其口腹也】

陟彼髙岡析其柞薪析其柞薪其葉湑兮鮮我覯爾我心寫兮

【柞郭璞以爲栩卽柞櫟也曹居貞云柞堅忍之木其新葉將生故葉乃落附著甚固鮮通作尠少也詩詁云接見曰覯】

【愚按析薪比男女牉合泛論昏姻之事柞須新葉生故葉始隕詩人蓋欲得季女以易褒姒猶以新葉易故葉也湑兮謂新葉也言使得黜褒姒而親季女以正宮闈之化卽我輩分卑少得進見我之憂思亦爲寫去矣】

髙山仰止景行行止四牡騑騑六轡如琴覯爾新昏以慰我心

【仰說文云舉也謂舉首而望也鄭云景明也景行猶云明白正路也上行字謂道下行字謂人之步趨愚按二句思得季女在宮中以爲六宮師法也言髙山之共仰知卑人之不足爲主矣言大道之共趨知邪人之不可與行矣四牡騑騑二句望其至之速也馬騑騑行而不息六轡調和如琴聲相應自當安驅而速至旣至使我卽見其大昏居中宮之位而我心始慰也言新昏則舊之已棄可知通章皆虛擬之詞非有是人非有是事】

車舝五章章六句【左傳昭公二十五年宋元夫人生子以妻季平子叔孫昭子如宋聘且逆之宋公享昭子賦新宮昭子賦車舝義取此詩思得賢女以配君子也朱子謂燕樂其新昏之詩若只爲士大夫新昏而作當列諸風何以入雅】

靑蠅序曰大夫刺幽王也【國語史伯曰夫虢石父讒諂巧佞之人也而立以爲卿士與剸同也周法不昭而婦言是行用讒慝也此詩刺王聴讒當爲太子宜臼被讒而作】

營營靑蠅止於樊豈弟君子無信讒言

【毛傳興也朱注比也下二章興也營營往來貌樊藩也靑蠅與蒼蠅異種陸氏云蒼蠅善亂聲靑蠅善亂色故詩以靑蠅刺讒漢書昌邑王夢靑蠅之矢積階東以問郎中令龔遂遂引此章云云謂陛下左側讒人眾多如是靑蠅惡矣注云惡卽矢也按靑蠅之惡在矢止則布穢飛則不能也嚴氏云靑蠅但集於在外之樊籬若不必惡之也然則營營往來將入宮室污幾席不但止樊而已諭讒人爲亂漸至迫近當防其微也左傳襄公十四年防於向範宣子將執戎子駒支駒支辭訖賦靑蠅而退宣子辭焉使卽事於防成豈弟也】

【愚按豈弟贊詞然寓有優柔不斷之意防言所由以得入若英斷之主自畏避而逺去矣】

營營靑蠅止於棘讒人罔極交亂四國

【朱注棘所以爲藩也一云棘者刺人之物楚詞云藜棘樹於中庭王逸注云以言逺仁賢近讒賊也罔極爲機詐叵測也交亂四方之國如虢石父構王伐申以至呂繒西戎蠢然俱動所謂交亂也王克云人中諸毒一身死之中於口舌一國潰亂詩曰讒人罔極交亂四國四國猶亂況一人乎故君子不畏虎猶畏讒夫之口讒夫之口爲毒大矣】

營營靑蠅止於榛讒人罔極構我二人

【毛云榛所以爲藩也榛小栗亦有刺房故可以與棘同爲藩也孔云構者構合兩端令二人彼此相嫌交更惑亂也二人爲聴讒者與被讒者彭焱云讒人指虢石父輩四國指申繒諸國二人卽指王與後也】靑蠅三章章四句【申培說厲王之世讒言繁興君子憂之而作】

【愚按厲之世如蜩如螗如沸如羹國步蔑資亂況斯削有由然矣然不若幽王信讒奪嫡爲較然有據也史稱厲王暴虐幽王昏而不暴其稱豈弟以此乎】

賔之初筵序曰衛武公刺時也幽王荒廢媟近小人飲酒無度天下化之君臣上下沈湎淫液武公旣入而作是詩也【此詩首章言燕射飲酒有禮次章言祭祀飲酒有禮而後言今人飲酒之不如也】

【愚按此篇或以爲東遷後詩謂衛武公於平王世始入爲卿士幽王時未嘗入周攷平王以武公爲公非卿士也諸侯初卽位未有不朝於王受王錫命者史記載武公立四十二年平戎於周豈有四十二年之諸侯而未嘗入朝者乎朝則有賔射助祭之禮殆目覩王之飲酒無度而述賔祭飲酒之禮發端以諷之以其爲王朝獻納之詞故列之於雅】

賔之初筵左右秩秩籩豆有楚殽核維旅酒旣和防飲酒孔偕鐘鼔旣設舉醻逸逸大侯旣抗弓矢斯張射夫旣同獻爾發功發彼有的以祈爾爵

【朱注賦也毛傳缺孔云上八句言射初飲燕之事下六句言大射之事禮射有三一大射二賔射三燕射按賔射卽周禮所謂饗射因饗燕而射皆所以娛賔大射乃將祭而射所以擇士飲酒特其中之儀節耳射義雲天子將祭必先習射於澤宮射中者得與於祭不中者不得與於祭不得與於祭者有讓削以地得與於祭者有慶益以地此諸侯入朝助祭而射之禮也初筵初卽席也左右賔與主人爲禮隨其左右之宜而折旋揖讓皆不亂也楚列貌殽豆實也核加籩也旅陳也鄭云豆實菹醢也籩實有桃梅之屬凡非谷而食之曰殽按梅桃有核之物故稱核也首二句紀賔初升筵之禮次三句紀官所饌之物飲酒孔偕乃紀與宴之人大射儀曰初主人獻賔賔酢主人次主人獻君於時奏肆夏卒爵樂闋主人受君酢乃酬賔賔告於擯者請旅諸臣君許乃舉旅行酬卽此所謂舉酬逸逸也禮以宰夫爲主人君於臣𨿽爲賔不親獻也以上皆諸侯之禮天子禮亡相去當不甚逺耳按鄕射記雲天子熊侯白質諸侯麋侯赤質大夫布侯畵以虎豹士布侯畵以鹿豕按燕射之禮自天子至士皆一侯上下共射之毛云大侯君侯者以君所射故謂之大毛云抗舉也鄭云舉鵠而棲之於侯也朱注抗張也凡射張侯而不系左下网中掩束之及將射司馬命張侯弟子脫束遂系左下网也大射儀旅酬之後納工歌鹿鳴管新宮畢司射適次袒袂遂執弓挾乘矢於弓外見�於弣右巨指鉤自阼階前曰爲政請射卽此所謂弓矢斯張也非射夫之弓矢也天子六偶以諸侯爲之諸侯不足始取給於卿大夫鄭云射夫眾射者也所謂偶也獻奏也旣比眾偶乃誘射射者乃登射各奏其發矢中的之功的質也祈求也射者與偶發矢之時各心競云我以此求爵女勝者飲不勝者所謂飲觶也彼指侯爾指賔愚按古人飲酒惟祭祀賔客養老三事此章言賔射次章祭祀非射以擇士而祭之禮】

籥舞笙鼔樂旣和奏烝衎烈祖以洽百禮百禮旣至有壬有林錫爾純嘏子孫其湛其湛曰樂各奏爾能賔載手仇室人入又酌彼康爵以奏爾時

【承上章大射之禮旣畢射而中得與於祭之事籥舞文舞也舞羽龡籥祭祀用之笙有與瑟琴相應者鹿鳴之鼔瑟吹笙是也有與磬相應者鼔鐘之笙磬同音是也有與歌相應者儀禮歌魚麗笙由庚之類是也有與鼔相應者此言笙鼔是也孔云烈祖功烈之祖也嚴氏云百禮事神之眾禮以洽百禮者言助祭之人旣多則可以合舉事神之眾禮也百禮旣至言行禮之時至也壬通作任林謂眾列如林也眾禮次序行之各有其時當其時至有身任其事者又有林立以待事者凡皆駿奔走於廟中也鄭云嘏爲屍與主人以福主受神之福於屍則主之子孫皆湛樂也旣湛之後各酌獻屍屍酢而卒爵是謂各奏爾能仇讀曰防室人有室中之事者謂佐食也又復也賔手把酒室人復酌爲加爵也王氏曰先王用酒常以祭祀必有禮樂籥舞笙鼔有備樂也以洽百禮有備禮也劉公瑾曰武公因酒過作詩乃盛稱飲酒之禮蓋酒非有過也飲者常至於過也飲者於初筵亦未有過也其終旣醉則不能無過也公之悔過亦愼終如初而已】

【愚按宗廟之內以異姓爲賔室人猶言家人同姓是也此主人與賔獻酢已畢賔告於擯者請旅諸臣之事手仇者賔手挹酒以示敬也室人受而卒爵又以醻賔曰入者凡執事之臣皆入席而舉旅行醻也康爵疑卽所謂無算爵也祭祀旣畢賜以盡歡康安也蓋心無復事而安飲也爾時謂其時可以飲矣或云以奏謂奏陔夏也歡燕旣洽賔可以出之時則奏陔陔之爲言戒也又卽醻也】

賔之初筵溫溫其恭其未醉止威儀反反曰旣醉止威儀幡幡捨其坐遷屢舞僊僊其未醉止威儀抑抑曰旣醉止威儀怭怭是曰旣醉不知其秩

【鄭云此復言初筵者旣祭王與族人燕之筵也反反顧禮也幡幡輕數也飄揚之意曰旣醉止謂酌康爵時也此時飲無算爵又徹羃盡歡勢必至於醉也屢舞以舞屬客勸飲古者飲酒歡必起舞所以極歡心敍誠意也僊通作躚說文云蹁躚旋行也僊僊本爲舞容抑說文云按也謂彊自按抑也毛云怭怭媟嫚也秩卽左右秩秩之秩以折旋揖讓言旣醉則忘其初筵之秩矣孔云小人未醉身有惡態彊自掩飾及其醉酒則舊態盡出故荘子謂醉之以酒以觀其態】

【愚按自三章以下蓋酌彼康爵以後武公見有酒失者以之自誡卽以諷王也屢舞僊僊以下所言威儀皆舞時之威儀也未醉而抑抑旣醉而怭怭至於不知其秩則威儀全失是之謂旣醉矣】

賔旣醉止載號載呶亂我籩豆屢舞僛僛是曰旣醉不知其郵側弁之俄屢舞傞傞旣醉而出並受其福醉而不出是謂伐徳飲酒孔嘉維其令儀

【號呼呶讙也僛僛舞不能正也傞傞舞不止也郵與尢同過也側傾也俄說文云行頃也言俄頃之間數側其弁孔云醉前無失爲有徳旣醉爲愆以喪之是伐其徳也晏子飲景公酒日暮公呼具火晏子辭曰詩云側弁之俄言失徳也屢舞傞傞言失容也旣醉以酒旣飽以徳旣醉而出並受其福賔主之禮也醉而不出是謂伐徳賔之罪也嬰卜其日未卜其夜公曰善再拜而出朱注飲酒之所以甚美者以其有令儀耳今若此則無復有儀矣】

【愚按古人飲酒以舞相屬或因以賈禍者有之如灌夫起舞屬蚡蚡不起夫徙坐語侵之張磐舞屬陶謙謙不爲起固彊之𨿽舞而不轉曰不當轉耶曰不可轉轉則勝人遂至相恨江表孫譚酒酣屢舞而不知止顧雍所以深責之也此詩言屢舞至於一而再再而三則醉甚不知其所以然矣酒以合歡原期於醉無算爵所以勸醉也旣醉何病然醉斯可以出矣惟醉而不出失禮喪徳爲可醜耳此詩爲醉康爵奏陔夏之後昏醉喪儀而不肯出者諷也】

凡此飲酒或醉或否旣立之監或佐之史彼醉不臧不醉反恥式勿從謂無俾太怠匪言勿言匪由勿語由醉之言俾出童羖三爵不識矧敢多又

【凡此者槪言飲酒之禮飲酒一也醉與不醉有異故設監史以伺察之朱注監史司正之屬所以察儀法也淳於髠說齊威王曰賜酒大王之前執法在傍禦史在後或立之監卽執法也或佐之史卽禦史也此古王者燕飲之制至戰國時尙存不臧謂失禮伐徳也鄭謂王立監使視之又助以史使督酒欲令皆醉也醉者已不善爲人所惡復取未醉者罰之反以不醉爲恥蓋疾之也式勿從謂以下設爲監史告不醉者之辭所以深惡夫醉者也嚴氏云彼人已醉勿就其位而與之言與之言則彼愈更號呶是使之大爲怠慢也言自言也語與之語也由從也嚴氏云童羊無角羖未有無角者童而羖必無之物醉人之言多不可聴則以必無之物困之識記也】

【愚按醉人易怒凡坐上有言必須檢防非可以言者勿言恐觸其怒也與之語必諒其可以從者語之匪是勿漫語也下文由醉之言謂其言皆不自由而由其醉耳又卽酬也禮主人獻賔賔飲而酢主人主人飲之而又酌以醻賔是故醻酢之禮盡於三爵前章室人入又所謂加爵也多又則加而又加也】賔之初筵五章章十四句【朱子從韓氏序謂詩意與大雅抑戒相類必武公自悔之作若飲酒自悔正宜與淇澳等詩入衛風耳何以入雅劉公瑾云酒誥言謹酒之意以爲父母慶克羞耉羞饋祀則皆可用酒若反開飲酒之端者亦若武公謹酒而言因射而飲因祭而飲之意也飲酒之禍內則喪徳外喪威儀此詩言徳者一而言威儀者五酒誥言徳者八而言威儀者一詳略互相備矣武公其得於武王康叔之家法與按毛傳自甫田至賔之初筵爲甫田之什十篇】

魚藻序曰刺幽王也言萬物失其性王居鎬京將不能以自樂故君子思古之武王焉

【愚按序謂思武王正所以刺幽王也是時幽王爲讒佞所惑方有舉兵伐申之謀而君臣日以飲酒爲事詩人憂之述武王在鎬之宴謂以獻豈而飲也今時勢如此而謀伐人國未豈而樂遽先從事於飲酒憂危之情見於言外竹書紀幽王以十年伐申是時人已知其謀矣】

魚在在藻有頒其首王在在鎬豈樂飲酒

【朱注興也毛傳缺頒大首貌魚以依蒲爲得其性兩言在者詩人自爲詳審之詞言魚何在乎在於藻也王何在乎在於鎬也劉彞云魚出遊水面則露其首故見其頭大也豈說文云還師振旅樂也周禮作愷】

魚在在藻有莘其尾王在在鎬飲酒樂豈

【莘長貌飲酒樂豈言與諸臣飲至共樂此豈也言外謂今之飲酒非昔之飲酒者也】

魚在在藻依於其蒲王在在鎬有那其居

【魚𨿽以藻爲樂而所據必在於蒲魚之潛於淵猶鳥之集於菀蒲者魚所以藏身之固也一雲水深則魚樂淺水有藻而魚在焉露其頒然之大首復驚逝而露其莘然之長尾蓋在淺水故逃竄窘廹首尾俱見也蒲生近岸其水愈淺依於其蒲意更窘促刺幽王也那安貌】

【愚按武王甫克商卽憂天保之未定於是有營洛之意蓋不敢卽安也有那其居猶言暫時假居耳其志未嘗一日忘四方之虞也今遂以鎬京爲不拔之基君臣但飲酒而已其智不及依蒲之魚猶知所以藏身也】魚藻三章章四句【朱子謂天子燕諸侯而諸侯美天子之詩】

【愚按所以美之者亦僅述其飲酒之樂而已與諧媚之稱觴誦萬年者相去幾何凡詩必有爲而作不然聖人何取焉】

采菽序曰刺幽王也侮慢諸侯諸侯來朝不能錫命以禮數徵防之而無信義君子見微而思古焉【孔叢子載孔子曰於采菽見古之明王所以敬諸侯也】

【愚按菀栁之篇明爲諸侯不朝而作此詩特陳先王時待諸侯來朝之禮與菀栁並載殆一時一人之作不必言刺而刺在篇外矣】

采菽采菽筐之筥之君子來朝何錫予之𨿽無予之路車乘馬又何予之衮及黼

【毛傳興也朱注同毛云菽所以芼太牢而待君子也羊則苦豕則薇鄭云菽大豆也采之者采其葉以爲藿孔云王饗賔客有牛爼其汁則芼之以藿調以五味盛於鉶謂之鉶羹聘禮君賜卿歸饔餼米百筥筥半斛夫人使大夫歸饔餼米有八筐者有六筐者筐五斛夫百筥以多爲榮而所實少八筐六筐以少爲貴而所實多則筐大而筥小矣何錫予之心口相問之詞周禮車直名路五路惟玉路不以錫金路以封同姓象路以封異姓革路以封四衛木路以封藩國乘馬四馬也所以駕路車者鄭云衮衣而畫以捲龍也凡冕服皆衣纁裳捲與衮同是畫龍而升降有別升龍爲捲降龍爲衮則天子之服名卷上公之服名衮也捲衮皆指龍而言公衣五章裳四章而衣以衮爲首子男衣三章裳二章而裳以黼爲首此言衮及黼舉公及子男以該侯伯也】

觱沸檻泉言采其芹君子來朝言觀其旂其旂淠淠鸞聲嘒嘒載驂載駟君子所屆

【觱沸狀水噴出之貌檻泉爾雅云正出謂湧出也李廸雲水泉從下上出曰湧泉以興君子自下國朝於王室也周禮雁醢芹菹芹生水中取其香潔以薦宗廟菹亦所用待君子也旂建在車上淠淠動也嘒說文云小聲也王氏云言其聲之細則無敢馳驅也屆主也見旂聞鸞漸來漸近至是而見其車上之人又見其駕車之馬則君子於是至矣鄭云諸侯來朝王使人迎之因觀其衣服車乘之威儀所以爲敬且省禍福也愚按春秋傳列國乘車皆四馬而或謂之驂或謂之駟此以驂駟並言亦據來朝者之所稱因而稱之以見來者眾耳】

赤芾在股邪幅在下彼交匪紓天子所予樂只君子天子命之樂只君子福祿申之

【朱注賦也芾通作韍諸侯赤韍鄭云冕服謂之韍其他謂之韠孔云士之有爵弁猶大夫以上有冕也士有韎韐猶大夫以上有芾也韍與韠俱是蔽膝之衣韠以韋爲之易幹鑿度云古者田魚而食因衣其皮先知蔽前後知蔽後後王易之以布帛而猶存其蔽前者重古道不忘本也股說文云髀也鄭云脛本曰股邪幅如今行縢也偪束其脛自足至膝故曰在下孔云邪纒於足謂之邪幅內則子事父母有偪卽此所以利趨蹌也以上兩句皆紀諸侯入朝之禮服交上交於天子也紓緩也言諸侯相率趨朝不敢緩也命錫命也孔云祭統謂古者明君爵有徳而祿有功必於太廟示不敢専也賜在廟故神得福祿之愚按蔽膝之制據此而言今朝祭之服猶有其遺制但前後皆有蔽不似此獨蔽前耳或以爲是膝之衛所以謹拜跪者謬矣】

維柞之枝其葉蓬蓬樂只君子殿天子之邦樂只君子萬福攸同平平左右亦是率從

【鄭云以柞爲興者柞之葉新將生故乃落於地以諭繼世以徳相承者殿鎭也孔云軍行在後曰殿取其鎭壓之義萬福攸同所謂君臣並受其福也平平辧治也韓詩通作便便閒雅之貌言諸侯左右之臣便便習禮辧事相率以從也左傳晉魏絳引此詩謂便蕃左右】

泛泛楊舟紼纚維之樂只君子天子葵之樂只君子福祿膍之優哉遊哉亦是戾矣

【紼繂也今人繩索之大者亦稱爲繂纚繋也纚傍從麗有相附之意維則聯絡之使益固也易曰拘系之乃從維之以諭維系諸侯之心不一而足也葵揆也膍厚也一說葵膍皆實字沽用葵性向日曹植云若葵藿之傾葉太陽𨿽不爲回光然向之者誠也天子葵之言天子鑑其乃心王室亦如葵之向日故卽以葵擬之膍說文云牛百葉也周禮醢人脾析卽此言其狀分析也莊子謂之膍胲以諭福祿之駢繁不可數紀也】

【愚按優遊指來朝之諸侯旣無憂讒畏譏之思亦無飛揚跋扈之態上下相信進退自安不惟天子有以維系諸侯而諸侯亦自眷戀而不去戾止者猶云得其所止也一云戾通作麗著亦字是上下相麗不散之意】

采菽五章章八句【朱子謂天子所以答魚藻也然彼言豈樂此言來朝二詩殊不相蒙】

角弓序曰父兄刺幽王也不親九族而好讒佞骨肉相怨故作是詩焉【何氏謂刺幽王寵任昏姻而疏逺同姓之詩序所謂刺讒也愚按漢書谷永上書請抑褒閻之亂息白華之怨後宮親屬饒之以財勿與政事以逺皇父之類損妻黨之權然則十月之交所言皇父卿士番棸蹶楀等大抵皆褒姒姻婭也故正月之詩曰洽比其鄰昏姻孔云劉向引此詩以爲幽厲之際朝廷不和轉相非怨詩人疾而憂之曰民之無良相怨一方所謂相怨者殆指兄弟與昏姻而言耶】

騂騂角弓翩其反矣兄弟昏姻無胥逺矣

【毛傳興也朱注同毛云騂騂調利也不善紲檠巧用則翩然而反鄭云諭王與九族不以恩禮禦待則使之多怨朱注弓之爲物張之則內向而來弛之則外反而去何氏謂王於兄弟無偏用偏捨之理如弓一張一弛角幹有互爲內外之時張時則角在內幹在外弛時則幹在內角在外王惟一於昏姻而不任兄弟是角恆在內幹恆在外也胥相也無胥逺矣謂王之視弟兄不必與昏姻大相懸絕也】

爾之逺矣民胥然矣爾之敎矣民胥效矣

【朱注賦也】

【愚按逺専指逺兄弟而言王旣疎逺之天下之人皆以王之兄弟不足親矣王逺兄弟而親昏姻是王教天下以兄弟之不如昏姻也天下有不相效而趨附昏姻者哉以此兄弟之勢日衰而昏姻之气焰益盛交相爲瘉皆由此也】

此令兄弟綽綽有裕不令兄弟交相爲瘉

【朱注賦也令善也瘉病也言王之親疏失宜在宗族之中有令善者固寛然有容不以介意其不善者激於怨毒不能自制與昏姻交相搆釁而爲王之病矣】

民之無良相怨一方受爵不讓至於已斯亡

【朱注賦也】

【愚按此章承不令兄弟而言言其交相爲瘉亦人情無足怪也相怨一方正指無良之實謂各據所居之地位各持所見而不肯相下以至於相怨也怨不在大卽一爵之酒受之不讓且逞忿以亡其身況事有大於此者乎兄弟之於昏姻得意與失意相形懻忮恚恨亦情所難免也】

老馬反爲駒不顧其後如食宜饇如酌孔取

【朱注比也此章言王之於昏姻宜擇其可任者任之其不可任者但寵之以爵厚之以祿不宜使與政事也如優老馬者惟飼之以芻秣而已今反以爲駒使之任重後將有不勝其任之患也饇飽也孔甚也此輩志在爵祿而已如食者予以盡飽飲者予以盡量其志足矣予之以政是反爲之禍也一說饇飫通說文云不脫屨升堂謂之飫鄭云孔取謂度其所勝多少凡器之孔其量大小不同謂滿則止耳二句皆反言以規之諷其知止足也】

毋敎猱升木如塗塗附君子有徽猷小人與屬

【朱注比也】

【愚按猱之好升木猶小人之好攀附要人也人見昏姻之人得勢攀附者眾矣而更斥逺兄弟惟昏姻是聴是益敎之也塗本善於附著者以比小人之情以小人附小人猶以塗附塗其合也易矣如塗塗字指昏姻塗附塗字指小人徽美也猷道也言惟徽猷之君子能自愛不入其黨若小人惟知目前之利爭與之爲屬矣昏姻之人爲小人攀附所以益搆鬭兄弟也徽猷先王所謂正其五品爲之孝友也君子所守惟此自與昏姻之人不合】

雨雪瀌瀌見晛曰消莫肯下遺式居婁驕

【朱注比也晛日气也曰者於日未出擬議之詞雨雪諭昏姻之進讒言以離間兄弟者愚按兄弟受讒者初猶庶幾王心偶一憬悟如日气之乍見使雨雪頓消乎而不意王之盡信之也下自謂也言皆被其讒無或遺者讒旣見信遂自居能讒以驕人屢信其讒所以屢驕之也兄弟因之以益怨也】

雨雪浮浮見晛曰流如蠻如髦我是用憂

【朱注比也浮浮積之厚而浮於地上流流而去之諭王不能去讒以至宗族解體爾雅云八蠻在南髦西夷也書作髳蠻髦猶言相視如胡越耳】

【愚按兄弟與昏姻互相仇恨如蠻之與髦各爲種類終不能合國禍之所由日深也故詩人深憂之】角弓八章章四句【朱注亦謂刺王不親幾族而好讒佞使宗族相怨之詩愚按朱子以兄弟昏姻並言言皆不可以疎逺幽王之世外戚用事何嘗疎姻婭乎且爲讒佞者皆褒姒之親黨也此詩指王信昏姻之讒兄弟爲是】

菀栁序曰刺幽王也暴虐無親而刑罰不中諸侯不欲朝言王者之不可朝事也【采菽序有云幽王侮慢諸侯數徵防之而無信義何氏謂此詩當作於舉烽火悉至至而無宼之時】

【愚按當爲太子奔申王徵諸侯伐申以求太子而諸侯不應作詩以明志也】

有菀者栁不尙息焉上帝甚蹈無自暱焉俾予靖之後予極焉

【毛傳興也朱注比也菀茂木也言此菀然森茂之柳𨿽枝葉低垂行路之人不可尙就以休息乎諭王室𨿽卑天下未嘗不欲宗周而王自獲怒於上帝也蹈如樂記發揚蹈厲之蹈謂頓足而怒厲也暱說文云日近也言天怒如此不敢親暱於王以從王欲罹其禍也鄭桓公謂王室多難吾何地可以逃死況外諸侯乎極與劇同屈原傳所謂勞苦倦極是也言我欲竭力以靖王室而王將求之已甚𨿽欲休息不可得己】

【愚按菀栁指申國方彊太子可以借庇防也王欲徵諸侯兵伐申以求而殺之此上帝所甚怒者敢悖天以暱於王乎申之禍未可靖也卽使予從王以靖之後將復極其志於申之與國如繒與西戎之類是也禍寧有己乎】

有菀者栁不尙愒焉上帝甚蹈無自瘵焉俾予靖之後予邁焉

【愒息也瘵病也愒憩通邁逺徵也言使我徵伐有功後將益用之以勤逺也】

有鳥髙飛亦傅於天彼人之心於何其臻曷予靖之居以凶矜

【朱注興也傅臻皆至也彼人斥幽王也言王之心無有極也】

【愚按此章指褒姒而言彼人謂褒姒也以下國之賤女奪嫡爲後如鳥之髙飛亦旣戾於天矣而又欲殺太子以安伯服其心寧有底極乎前篇云俾予靖之謂王使之也此云曷予靖之自審其不可也曷猶何也矜毛云危也言何爲從王爲此而自居凶惡之名以取危亡也】

菀栁三章章六句【朱注亦宗序說謂王者暴虐諸侯不朝而作此詩愚按王𨿽不道而臣子朝貢之禮不可不修若相戒不朝是悖慢無君之甚夫子錄之何也當思諸侯所以不至之情庶幾有可原矣】

桑扈之什十篇四十三章二百八十二句

都人士之什二之八

彼都人士序曰周人刺衣服無常也古者長民衣服不貳從容有常以齊其民則民徳歸一傷今不復見古人也

【鄭雲長民謂凡在民上倡率者也變易無常謂之貳孔云正舉都邑者以都邑之士切近政化有道先被其徳無道先化其淫此時奢淫巧僞都邑尢甚故舉古之都邑以刺今焉】

【愚按幽王之時艷妻煽處外妾寵幸爭以淫靡相尙冶容奇服都邑士女化之觀大東之詩曰西人之子燦燦衣服舟人之子熊羆是裘則西京風俗可知故詩人傷之致思於彼都彼者彼一時也前二章言都人士庶之家後三章則指卿大夫家也言彼時無論貴賤其服飾皆有法度威儀可觀傷今之不復覩也】

彼都人士狐裘黃黃其容不攺出言有章行歸於周萬民所望

【朱注賦也下皆同毛傳缺黃黃狐裘色也以裘皮非一狐之腋故重言之孔云狐色不等狐白非若不服玉藻云君子狐靑裘豹褎至黃狐庶人亦服之郊特牲云黃衣黃冠而祭所以息田夫也愚按歸者書雲歸其有極是也行卽指上二句而言言同歸於京師之習尙不雜以五方之風气也萬民謂四方之民以京師之人爲之表式曰望此章黃狐之裘與下章臺笠舊說皆以爲野人之服而經稱之爲都人士蓋古者取士於農甫田所謂攸介攸止之象卽髦士也若農而非士則不攺之容與有章之言豈所以贊野人者乎】

彼都人士臺笠緇撮彼君子女綢直如發我不見兮我心不說

【臺夫須也都人之士以臺皮爲笠緇皮爲冠孔云前章裘則冬所衣此章笠則夏所用撮發以緇布爲冠從其儉也笠以禦暑雨有柄曰簦無柄曰笠季氏雲臺笠出田時所用緇撮居家時所用說文云綢密也又訓直綢皆指發言第見其髮綢密而條直婦之首容但如其發而止無增飾也愚按出田則爲農居家則爲士彼君子女指士庶人之妻謂女有君子之行者也故貴賤皆可以稱命婦首服有副編次三等副則盛飾也編則列發爲之假作紒形加於首上次則次取他人之發與已發相合爲紒謂之發鬄今曰如發而已明士庶之妻未有命者之服但順其發之綢直不令散亂采緑詩云子發曲局衛風雲首如飛蓬皆言其亂而不理也】

彼都人士充耳琇實彼君子女謂之尹吉我不見兮我心苑結

【充耳惟冕服有之琇通作秀琇實者王肅云以美石爲瑱塞實其耳尹尹氏也世爲周公卿鄭云吉讀爲姞尹姞周室昏姻之舊族也左傳鄭石葵曰吾聞姫姞偶其後必蕃姞吉人也后稷之元妃也韓奕篇云爲韓姞相攸言其汾王之甥則姞爲周室戚裏而尹爲世卿周室之昏姻貴此二姓也苑猶屈也積也苑以言其思之不已結以言其思之不解】

【愚按此章充耳琇實指公卿大夫君子女指其室人也言當時卿大夫惟擇二姓爲昏故閨門之內皆有禮法可觀自艷妻以下賤奪嫡一時化其淫俗娶妻但娶容色不論族姓以致人倫道喪而故家之流風盡矣上章云不見謂不見其服飾也此云不見謂不見其儀範也】

彼都人士垂帯而厲彼君子女卷髮如蠆我不見兮言從之邁

【帯大帯也毛云厲帯之垂者左傳所謂鞶厲是也孔云大帯之垂者名之爲紳而復名爲鞶者紳是厲之名厲是垂之貌捲通作鬈說文云發好也一曰髮曲也毒螫之虫長尾爲蠆短尾爲蠍蠆尾長能卷曲故卷髮似之當是假紒之形卽首服中之編也此言命婦之飾邁行也】

【愚按言從之邁者必當時賢大夫見王室將亂先幾挈家出都以避居采邑者如鄭桓公寄孥於虢鄶是也詩人傷時亦欲從之去矣】

匪伊垂之帯則有餘匪伊捲之發則有旟我不見兮云何盱矣

【鄭云此言士非故垂此帯也帶於禮自當有餘也女非故捲此發也發於禮自當有旟也象發於旟者謂如旌旟捲舒之狀毛云揚也愚謂捲者不欲其揚也盱張目也】

【愚按此因卿大夫盡室旣去之後思其家士女之威儀不可復見矣云何盱者言典型已盡而一時相尙淫侈之俗皆目所不忍覩者將張目以何望乎】

都人士五章章六句【朱注謂離亂之後人不復見昔日都邑之盛人物儀容之美而作此詩所以嘆息之也是爲東遷以後之詩豈以彼都者自東都而指西都耶厲王流彘之後都邑已非其舊不必東遷故注又以周爲鎬京】

【愚按詩詞未見有亂後情景如黍離之所傷也當爲幽王時嬖寵淫侈相尙都人化之如後世髙髻大袖之爲服妖也詩人懷古刺今刺而不露所以爲雅】

采緑序曰刺怨曠也幽王之時多怨曠者也【郝氏云幽王使人不以道詩人托閨怨以刺之古者用民之力嵗不過三日新昏不從政卹其私也今使其室家暌離匹婦銜怨故聖人錄是詩以明王道本乎人情耳】

終朝采緑不盈一匊予發曲局薄言歸沐

【毛傳興也朱注賦也下同自旦及食時爲終朝兩手曰匊緑王芻也易得之菜終朝采之而不滿手怨曠之深憂思不専於事說文訓匊爲左手詩話謂屈掌曰匊則匊是一手屈其掌耳局捲也婦人夫不在則不飾容輔廣云薄言歸沐恐君子之或歸也季氏云爲夫將歸有期故汲汲沐以待夫此以方及五日之期爲言也】

終朝采藍不盈一襜五日爲期六日不詹

【衣蔽前謂之襜藍染艸也五日六日者五月之日六月之日也期至五月而歸今六月猶不至是以憂思詹與瞻同以豳風一之日二之日例之則三之日爲正月四之日爲二月五之日爲三月六之日爲四月也月令仲夏之月令民毋刈藍以染注此月藍始可別此謂期以三月當歸至四月猶未瞻見今又及采藍之時則過五月矣後漢劉瑜疏雲天地之性陰陽正紀隔絕其道則水旱爲並詩云五日爲期六日不詹怨曠作歌仲尼所錄】

之子於狩言韔其弓之子於釣言綸之繩

【韔弓衣也亦云弢韔其弓者孔云弛弓納於韔中也理絲曰綸愚謂理絲而合之爲綸愚按此下二章皆思之不至而預擬其歸後之詞意以逺出不歸歸則不令復出耳往狩則納弓於韔絕其射獵之念不欲其習武事也若捨狩而釣則合絲爲繩以資之可與偕隱矣下章言釣不及狩其意可見】

其釣維何維魴及鱮維魴及鱮薄言觀者

【陸氏云魴魚之美者鱮魚之不美並舉之可以槪眾魚矣】

【愚按此又虛擬其夫往釣釣而多獲其釣只在近地故已得以往觀豈致如今之逺出不返相見未有期耶皆意想之詞非有是事】

采緑四章章四句【朱注謂婦人思其君子之詩何氏謂六日正四月也疑與四月維夏篇同時事一爲徵夫之詞一爲思婦之語】

黍苗序曰刺幽王也不能膏潤天下卿士不能行召伯之職焉【朱注宣王封申伯於謝命召穆公往營城邑故將徒役南行而行者作此愚按幽王之時申後被黜申伯與王室相怨詩人追敍召伯營謝之烈見宣王尊禮元舅之隆一以感悟王心一以絕申伯召戎之念也】

芃芃黍苗陰雨膏之悠悠南行召伯勞之

【毛傳興也朱注同芃芃長大貌以陰雨能澤物興召伯能撫下韋昭云召康公之子穆公虎也勞之謂慰其勞苦卹其饑渇撫循勸勉如天澤沃然其勞也蓋膏也】

【愚按自鎬京至謝謂之南行】

我任我輦我車我牛我行旣集蓋雲歸哉

【朱注賦也下同此下二章皆召伯之語所謂勞之也孔云任輦車牛是轉運所用鄭云營謝轉餫之役有負任者有挽輦者有將車者有牽傍牛者漢書注駕人以行曰輦夏二十人而輦殷十八人周十五人凡輦一斧一斤一鑿一梩一鋤周輦加二板二築我任謂役人所各任之器皆載於輦也朱注牛所以駕大車也卽轉餫之車也集就也言百物具備易以集事事旣集庶可言歸矣嚴氏云示以歸期安其心也】

我徒我禦我師我旅我行旣集蓋雲歸處

【鄭云召伯營謝邑以兵眾行其士卒有步行者有乘車者五百人爲旅五旅爲師春秋傳曰君行師從卿行旅從孔云旅屬於師徒行禦車卽指師旅之人上章任輦車牛以載工作之器言此章徒禦師旅以受工役之人言】

肅肅謝功召伯營之烈烈徵師召伯成之

【肅肅嚴正貌烈烈威武貌言召伯善於慰勞人皆趨事赴功而謝之功以成謝卽今信陽州也功工役之事也烈說文云火猛也烈烈狀其猛於趨事】

【愚按烈烈謂其勞績之昭著也師卽指南行之眾成之謂其以撫循爲激勸所以功易成也】

原隰旣平泉流旣淸召伯有成王心則寧

【土治曰平水治曰淸蔡汝南雲淸水道所以平原隰也上章言建城郭治宮室等事至此相其原隰之宜通其水泉之利則召伯營謝之功於是乎有成矣崧髙之詩一則曰南土是保再則曰戎有良翰王心之寧可知】

【愚按言外謂宣王之所以篤厚於元舅者如此而後王以褒姒之蠱惑遂與爲仇讐深可傷也】黍苗五章章四句【朱注謂此詩與大雅崧髙相表裏】

【愚按崧髙之詩曰因是謝人以作爾庸則城謝旣取諸謝人矣而召伯復以徒禦師旅往者蓋新滅之謝遽而動眾興役慮其生心故以師徒協濟之亦所以彈壓之也】

隰桑序曰刺幽王也小人在位君子在野思見君子盡心以事之【鄭史伯謂王棄髙明昭顯而好讒慝暗昧惡犀角丰盈而好頑童窮固去和而取同是則幽王之世佞諛用事而諫臣被廢棄在野者多矣觀末章云云詩人所思之君子必直諫之士在艸野不忘君者也】

隰桑有阿其葉有難旣見君子其樂如何

【毛傳興也朱注同隰說文云阪下隰也阿通作娿難通作儺卽娜也阿那是枝葉條垂之狀下隰之桑枝葉搖曳諭君子在野不以窮困爲意有從容自得之貌】

【愚按樂者兩人相得之謂詩人見滿朝佞諛無一可與言者思得見在野之君子深談時事以共抒其憤懣而爲樂也】

隰桑有阿其葉有沃旣見君子云何不樂

【沃光澤貌言如膏之沃也諭君子處約其徳益充盛爲人所利賴猶桑之能衣被斯民也徐光啟云其樂如何者欲自言而非言語之所能形容也云何不樂者欲自止而非在我之所能遏抑也】

隰桑有阿其葉有幽旣見君子徳音孔膠

【幽黒色也幽之爲言窈也葉盛而密窈然作深黒色稀疎則不能也言從徳出曰徳音膠固也蓋昔聆其徳音佩服於心固結而不能解也】

【愚按徳音卽下章遐不謂矣孔膠卽下章何日忘之】

心乎愛矣遐不謂矣中心藏之何日忘之

【嚴氏云心乎言由中也愛謂愛君也遐之言胡也胡之言何也皆音之轉也遐不猶言無不也謂猶告也序所謂思見君子盡心以事君卽此】

【愚按遐不謂矣知無不言也言君子𨿽昔日以盡言去位而其言發於忠愛字字深切時至今中心服念不置所謂徳音孔膠也此所以欲見是人而與之深談爲樂也】

隰桑四章章四句【朱子謂此喜見君子之詩詞義大槪與菁莪相類愚按孝經子曰君子之事上進思盡忠退思補過將順其美匡救其失故上下能相親也引此詩之末章云云夫進思盡忠退思補過心乎愛也將順其美匡救其失遐不謂也則此詩所思之君子必爲匡救主上之正士而非尋常燕飲之賔矣】

白華序曰周人刺幽王也幽王取申女以爲後又得褒姒而黜申後故下國化之以妾爲妻以孽代宗而王弗能治周人爲之作是詩也【按史厲王之末漦化爲黿入王后宮後宮童妾旣齔而遭之旣笄而孕無夫而生子懼而棄之宣王之時聞檿弧箕服之謠有夫婦賣是器者使執而戮之逃於道而收所棄妖子以亡奔褒褒人有罪入於王以贖罪是爲褒姒孔云厲王之末流彘之嵗也帝王世紀謂幽王三年嬖褒年十四是先幽王立十一年而生其生在宣王三十六年也自宣王三十六年上距流彘之嵗中間共和十四年共爲五十年童妾以七嵗而齔時遭之至生女時其年五十六矣計遭後八年始笄笄四十二年而生作爲妖異故不與人道同】

白華菅兮白茅束兮之子之逺俾我獨兮

【毛傳興也朱注比也下同白華野菅也已漚爲菅孔云漚之柔軔異其名謂之菅因其在野未漚者爲野菅也陸氏云菅茅屬也而其華白故一曰白華詩序曰白華孝子之潔白也茅亦潔白詩曰白茅純束孔子謂茅之爲物薄而用可重也歐陽子云言二物各有施可以並用如妻妾各有職可以並居鄭謂王之逺我欲使我獨也老而無子曰獨褒姒譖申後之子宜臼出奔申也】

【愚按菅茅皆況申後逸詩云𨿽有絲麻不棄菅蒯𨿽有姬姜不棄憔悴則菅蒯乃憔悴之比白者贊其潔白也束者稱其守禮也是時申後年齒已長幽王寵新棄舊故以菅茅爲況逺逺棄也獨單也】

英英白雲露彼菅茅天步艱難之子不猶

【朱注英英輕明之貌白雲水上輕淸之气當夜而上騰者也露卽其散而下降者也】

【愚按上章以菅茅爲況此言菅茅微物猶上承天露而已廢處離宮恩澤不被殆菅茅之不如矣天步艱難謂天下將亂也猶謀也謂王不謀國事而惑邪嬖也天步艱𨿽卽指日月告凶不用其行也日月君後之象今失其常是天步之艱難有爲之祟者也】

滮池北流浸彼稻田嘯歌傷懷念彼碩人

【滮水流貌丰鎬之間水北流按水經注雲鄗水北流西北注與滮池合九域志云京兆府冰池名滮池滮北入鄗又北合渭是皆北流矣羅氏云稻性宜水故五穀外別設稻人之官専理水事鄭雲池水之澤浸潤稻田使之生殖諭王無恩意於申後滮池之不如也】

【愚按白雲托興傷天澤之不被也滮池托興傷地澤之不通也申後見廢而獨處是無天地也嘯歌者旣嘯而後歌所謂長歌之哀過於痛哭也傷懷者懷思往事而自傷也此想見申後在宮之情事念者詩人念之也碩人指申後也周失申後而殞於戎衛失莊姜而滅於狄兩人所闗不小故皆以碩人稱之】

樵彼桑薪卬烘於煁維彼碩人實勞我心

【卬我也烘燎也煁烓竈也服食家凡烹飪宜桑薪取其火不急不慢有文武兼濟之道煁爾雅以爲烓孔云烓者無釡之竈其上然火謂之烘鄭云桑薪薪之善者宜以炊防今反以燎於烓竈用焰事物而已諭申後之反見卑賤也郝氏云卬與仰同漢書卬給縣官謂仰給也以無釡之竈仰桑薪以烘美材而賤用之嫡後見棄何以異此碩人指後我詩人自我也念此不平而心爲勞耳】

皷鐘於宮聲聞於外念子懆懆視我邁邁

【懆懆憂貌說文云愁不伸也邁不顧也宮中擊鐘聲聞於外言宮閫之地四方所由觀化王之失徳不可掩也】

【愚按此章後不以己之失位爲恨而以王之惡聲逺播爲憂故箋云此言申後之忠於王也懆懆者不忍忘君邁邁者絕之已甚曰念曰視厚薄分明】

有鶖在梁有鶴在林維彼碩人實勞我心

【鶖禿鶖也蘇氏云鶖鶴皆以魚爲食然鶴之於鶖淸濁有間矣今鶖在梁而鶴在林鶖則飽而鶴則餞矣幽王進褒姒而黜申後譬如養鶖而棄鶴也】

鴛鴦在梁戢其左翼之子無良二三其徳

【鴛鴦匹偶相隨之鳥以諭王與後也戢斂也斂左翼者謂右掩左也】

【愚按在梁承上章來因在梁有鶖而追念昔日鴛鴦之在梁也戢翼相向雌雄之和睦宛然忽棄嘉偶而求別配曾烏之不如矣衛風雲士也罔極二三其徳刺夫婦之相棄背正此謂也此章専以責王使之子不二三其徳𨿽百褒姒何能爲其怨之也切矣】

有扁斯石履之卑兮之子之逺俾我疷兮

【扁卑貌鄭謂石乘石也周禮王行則洗乘石疏雲乘石者王所登上車之石王起有洗乘石賦云承玉趾以增麗拂衮衣而更妍洗列周經履合詩雅履踐也履之卑兮是倒句文法言此乘石也時得蒙王之踐履而我獨無由與王相親近斯石之不如也疷病也說文云病不翅也猶言不止於病病之甚耳】

【愚按石之扁也以履之而卑謂踐履之久而扁者益以卑也乘石以久𨿽卑猶不忍棄而履如故後之事王歷年已久寧乘石之不如而逺棄之也按竹書幽王三年始嬖褒姒五年世子宜臼出奔申夫能出奔必已成人訃後之生世子當在宣王之世而王之娶後亦已久矣故以乘石況之言其久也首章末章皆代爲申後之語兩我字謂申後也與諸章異】

白華八章章四句【漢書注引此詩序幽字下有王廢申三字謂刺幽王廢申後也愚按此詩爲申後見廢詩人傷之而作篇中碩人之稱詞義皆指後決非後自作也朱子謂後被黜而作此詩以碩人謂幽王則古今宮闈之詩豈皆宮中人自爲之耶】

緜蠻序曰微臣刺亂也大臣不用仁心遺忘微賤不肯飲食敎載之故作是也【鄭云微臣士也幽王時禮廢恩薄大不念小尊不卹卑故本其亂而刺之】

【愚按古者諸侯貢士於天子故飲食敎誨後車之載皆先王之制也幽王時侯國不貢士士之賢者無由上達故作此詩追述盛時待士之禮玩道之云逺我勞如何豈敢憚行畏不能趨諸語明傷諸侯不貢已無由以至京師也】

緜蠻黃鳥止於丘阿道之云逺我勞如何飲之食之敎之誨之命彼後車謂之載之

【毛傳興也朱注比也下同毛云緜蠻小烏貌丘阿曲阿也緜說文云聯微也謂鳥聲之微細相連不絕如緜而烏語不可與人解擬以蠻也月令季春勉諸侯聘名士禮賢者黃烏善鳴正在斯時因以起興鄭云後車倅車也卽副車古諸侯貢士以己之副車與之乘之敬愛之至也漢書髙帝下詔求賢令禦史中執法下郡守其有意稱明徳者必身勸爲之駕是後車載士之風漢世猶存】

緜蠻黃鳥止於丘隅豈敢憚行畏不能趨飲之食之敎之誨之命彼後車謂之載之

【鄭云丘隅丘角也憚難也謂豈敢憚於徒行乎畏不能及時疾至也疾行曰趨自傷無車馬不能跋涉也】

緜蠻黃鳥止於丘側豈敢憚行畏不能極飲之食之敎之誨之命彼後車謂之載之

【鄭云丘側丘旁也極至也國語云齊朝駕則夕極於魯國道之云逺恐不能至其所也古者三年一貢士大國三人次國二人小國一人此典廢而士之仕進絕矣其曰畏不能趨畏不能極則不貢之失已見豈有諸侯貢士而尙煩士之畏奔走乎】

緜蠻三章章八句【按序言大臣不用仁心遺忘微賤大臣卽指諸侯也不能飲食之所謂不用仁心也不能敎誨而薦揚之所謂遺忘微賤也】

瓠葉序曰大夫刺幽王也上棄禮而不能行𨿽有牲牢饔餼不肯用也故思古人不以微薄廢禮焉【郝氏云幽王日荒於酒羣臣宗族罕得進見詩人托興瓠葉以訓恭儉瓠賤而葉兔小而首至薄也牲牢饔餼不用而取其至薄善誘之意何氏云誦頍弁之詩旨酒嘉肴徒爲羣小設而兄弟甥舅不得沾其餘瀝分其一臠故寓言瓠兔以諷若曰何時得被此禮乎是亦足耳】

幡幡瓠葉采之亨之君子有酒酌言嘗之

【朱注賦也下同毛傳缺幡幡瓠葉貌庶人之菜也君子指王也嘗徐鍇云口試其味也凡臣侍食於君有先嘗之禮】

【愚按嘗之試其味而已不敢過飲也左傳昭公元年趙孟叔孫豹入於鄭鄭伯兼享之子皮戒趙孟禮終趙孟賦瓠葉子皮遂戒穆叔且告之穆叔曰趙孟欲一獻子其從之子皮曰敢乎穆叔曰夫人所欲也又何不敢乃享具五獻之籩豆於幕下趙孟辭私於子產曰武請於冢宰矣乃用一獻】

有兔斯首炮之燔之君子有酒酌言獻之

【朱注有兔斯首一兔也兔以首言猶數魚以尾也毛曰炮加火曰燔鄭云飲酒之禮旣奉酒於賔後乃薦羞獻主人酌以獻賔也】

有兔斯首燔之炙之君子有酒酌言酢之

【炕火曰炙孔云炕舉也謂舉於火上以炙之客報主人曰酢賔旣卒爵而酌主人也】

有兔斯首燔之炮之君子有酒酌言醻之

【醻導飲也鄭云主人旣卒酢爵又酌自飲卒爵復酌進賔猶今俗之勸酒孔云欲以醻賔而先自飲以導之其實飲訖進酒於賔乃謂之醻也按禮主人導飲之後賔受爵卻不飲奠於席前乃行旅酬之禮今此一獻禮薄當無旅酬之事】

【愚按獻之酢之醻之所謂三爵也盡此三爵而已不敢爲無算爵之飲與首章嘗之同義】

瓠葉四章章四句【朱子以爲燕飲之詩郝氏謂幽王日荒於酒詩人托興瓠葉以訓恭儉是也】

漸漸之石序曰下國刺幽王也戎狄叛之荊舒不至乃命將率東徵役久病在外故作是詩也【或謂幽王東徵之役史傳無所經見竹書紀厲王三年淮夷侵雒王命虢公長父伐之不克是詩之作當在厲王之世愚按四月篇有云我日構禍是出徵事也曰滔滔江漢南國之紀非東徵之實紀乎竹書紀幽王十年王師伐申申遷於謝界在楚地以周視之亦東徵也】

漸漸之石維其髙矣山川悠逺維其勞矣武人東徵不遑朝矣

【朱注賦也下同毛傳缺漸漸釋文作嶃嶃嶃通作斬言石之森立狀如斬截然也劉彞云漸漸之石維其髙矣謂所歷之路石皆亷利傷人之足割馬之蹄不可以踐履也不獨漸漸而已其髙峻峭拔非攀援則不可以登也其山窮者川斷之也其川盡者山間之也重重相間不可極不曰悠逺乎說文云勞劇也鄭謂勞勞廣闊一作遼唐詩有勞勞亭畔艸言其遼逺也遑暇也言無朝夕之暇也】

漸漸之石維其卒矣山川悠逺曷其沒矣武人東徵不遑出矣

【毛云卒競也言徧歷此石也鄭云卒者崔嵬也謂山顚之末沒猶盡也上章因石路阻絕不前而嘆山川之悠逺此言旣過此石而山川之悠逺仍復如故則登歷何時而可盡也一說沒字狀深箐懸洞杳杳深入之意朱注不遑出謂但知深入不暇謀出也】

有豕白蹢烝涉波矣月離於畢俾滂沱矣武人東徵不遑他矣

【蹢蹄也爾雅亦作豴云豕四豴皆白爲駭同孔云駭者躁疾之言白蹄名之爲駭是躁疾於余豕矣毛云將久雨則豕進涉水波韓詩注云犬喜雪馬喜風豕喜雨箕好風畢好雨論衡云孔子出使子路賫雨具有傾天果大雨子路問其故孔子曰昨暮月離於畢後日月復離畢孔子出子路請賫雨具孔子不聴出果無雨子路問其故孔子曰昔者月離其陰故雨昨暮月離其陽故不雨俾滂沱矣是未雨而預料其雨以爲月離於畢實使之若歸咎於月者然嚴氏云不遑他矣對苦雨一事而言謂之他不遑他者愁苦極而智慮廢惟雨是憂耳尙能講求制勝之事乎】

漸漸之石三章章六句【此詩言東徵之士深入苦雨師人扶病不暇其不能克敵可知郝氏謂風雨則失天時險逺則失地利久役則失人和君不仁而好戰亡可立待矣漸漸之石以下三詩淒愴哀颯亡國之音也】

苕之華序曰大夫閔時也幽王之時西戎東夷交侵中國師旅並起因之以饑饉君子閔周室之將亡傷已逢之故作是詩也

苕之華蕓其黃矣心之憂矣維其傷矣

【毛傳與也朱注比也毛云苕陵苕也將落則黃鄭云陵苕之華紫赤而繁本艸云卽今之紫葳圖經云淩霄花也華爾雅云荂也木謂之華艸謂之榮邢昺云木則名華月令季春桐始華是也艸則名榮月令仲夏木槿榮是也然艸亦名華鄭風隰有荷華是也】

【愚按淩霄引蔓依木是藤本非艸本也苕附木而生猶王室之弱依諸侯以自立也王以無信義而失諸侯如花之生意將盡不能自托於木矣當其時者惟有哀傷耳】

苕之華其葉靑靑知我如此不如無生

【毛雲華落葉靑靑然鄭謂華衰而葉見也羅氏云周室之於諸夏猶衣服之有冠冕水木之有本源蓋有深根固植之義不特以其在物上而已今苕𨿽居髙在物之上然荏弱而托於物所自恃者微矣故見其華則爲之憂傷逮其華落而葉存則不如無生矣】

牂羊墳首三星在罶人可以食鮮可以飽

【朱注賦也牂羊牝羊也墳大也羊瘠則首大也牂或作防劉晝云晉文公不服羔裘君臣皆衣防羊防非美毳而競之者隨君所好也毛云罶曲梁也寡婦之笱也按罶爲曲梁之笱非曲梁也郝氏云觀諸陸產牝羊無字見墳然之大首而已觀諸水族澤梁無禁罶中水靜見三星之影而已山童水竭閭裏蕭條饑人但得食足矣安望其飽乎鄭云三星在罶言不可久也諭周將亡如心星之光耀見於魚笱之中其去須臾也】

苕之華三章章四句【朱子謂詩人自傷逢周室之衰而作】

【愚按苕蔓生附木乃女寵小人之比靑靑者葉諭眾小人之黨附褒姒者流因牝雞司晨以致天怒人怨饑饉兵戎海內蕭條皆女寵致之也】

何艸不黃序曰下國刺幽王也四夷交侵中國背叛用兵不息視民如禽獸君子憂之故作是詩也【按經有徵夫之語故序以用兵不息爲言凡出使行役皆名曰徵不必徵伐也朱子以周室將亡徵役不息行者苦之故作此詩】

何艸不黃何日不行何人不將經營四方

【朱注興也毛傳缺鄭云自嵗始艸生而出至歳晚矣何艸而不黃乎言艸皆黃也何日不行言嵗已將盡可休息矣而行猶未已此只就己一人言下句推廣言之見行役者不獨一人所以爲時事慨也】

何艸不何人不矜哀我徵夫獨爲匪民

【王氏云艸旣黃而死矣歳暮之時死而復生其色旣則又攺嵗矣小明篇大夫以十二月西徵中歷一嵗至後嵗之二月猶未得歸四月篇大夫亦以去嵗六月徵伐南國至今嵗四月猶未歸以此而推當時徵途所見其爲艸之而黃者多矣無妻曰矜從役者皆過時不得歸故謂之矜謂失其室家之樂也先王以民待民今王視之犬馬故曰匪民】

匪兕匪虎率彼曠野哀我徵夫朝夕不暇

【陸氏云兕抵觸虎搏噬先王驅而逺之則率彼曠野兕虎之所宜今徵人如此則可哀矣按孔子厄於陳蔡引此章二語亦爲被人驅逐使循行於曠野無所棲泊也朝夕不暇猶言無朝無夕也】

有芃者狐率彼幽艸有棧之車行彼周道

【說文云芃艸盛貌以言狐者狀其毛尾長也棧車役車也鄭云狐艸行艸止孔云狐本艸中之獸故可循彼幽艸人非禽獸何爲行彼周道常在野外與狐在幽艸同乎】

【愚按狐性善睡率彼幽艸猶得止息也棧車之士日行周道而不止是狐之不如矣】

何艸不黃四章章四句【此詩與北山相表裏北山爲行役之士所作此詩爲行役之人所作二詩皆有經營四方之語其爲同時共事明矣禮云士乘棧車其士卽此徵夫所從者也】

都人士之什十篇四十三章二百句

田間詩學卷八﹤經部﹐詩類﹐田間詩學﹥

欽定四庫全書

田間詩學卷九

桐城錢澄之撰

大雅【小大雅合譜載在小雅前】

文王之什三之一【自此以下至捲阿十八篇爲文王武王成王周公之正大雅據盛隆之時推序天命上述祖考之美皆國之大事故爲正大雅焉自文王至靈臺八篇爲文王大雅下武至有聲二篇爲武王大雅按序文王以下諸詩俱未言何人所作惟呂氏春秋引此以爲周公之詩】

文王序曰文王受命作周也【嚴氏云序言受命作周者推本之辭也作造也造周之王業猶康誥肇造區夏也凡經中稱文王受命謂天命歸於文王而在文王時無受命之說觀武王於泰誓三篇稱文王爲文考至武成而柴望然後稱文考爲文王則可知矣】

文王在上於昭於天周𨿽舊邦其命維新有周不顯帝命不時文王陟降在帝左右

【朱注賦也毛傳缺嚴氏云文王未嘗稱王曰文王者追稱之也文王在上二句以文王之神言殆祭祀受釐之後因而陳戒者鄭云太王聿來胥宇而國於周孔云言太王已來居此地是周𨿽舊邦也毛云顯光明也不顯顯也時是也不時時也一說不宜讀作丕書言丕顯哉文王謨卽此言不顯也又言在讓後人於丕時卽此言不時也丕說文云大也時者方應其期之謂陟登也降下也春秋傳天王追命諸侯之詞曰叔父陟恪在我先王之左右以佐事上帝語意與此正相似也】

【愚按有周不顯二句單承其命維新來言自今觀之有周豈不顯乎帝命豈不時乎顯與時皆言新也】

亹亹文王令聞不己陳錫哉周侯文王孫子文王孫子本支百世凡周之士不顯亦世

【毛云亹亹勉也鄭云勉勉乎不倦文王之勤明徳也令聞善譽也康誥所謂庸庸祗祗威威顯民我西土惟時怙冒聞於上帝者嚴氏云陳錫敷施也國語左傳引詩哉皆作載芮良夫曰夫王人者將導利而布之上下者也大雅曰陳錫載周是不布利而懼難乎故能載周以至於今陳桓子請老於莒凡公子公孫之無祿者私分之邑國之貧約孤寡者私與之粟曰詩云陳錫載周能施也孫子對成王言故首稱孫系子於孫之後則謂成王及其後人耳毛云本宗子也支支子也嚴氏云其本宗百世爲天子其支庶百世爲諸侯盛徳必百世祀也凡爲總辭王朝諸侯公卿大夫總稱之皆可以謂士不顯亦世是倒句文法言周士之子孫世世亦顯也王制言大夫不世爵公羊傳曰世卿非禮左氏說卿大夫得世祿不得世位父爲大夫死子得食其故采而有賢才則復升父故位故傳曰官有世功則有官族也嚴氏云文王惟知錫民而錫民者乃所以錫孫子也不特孫子之盛如此凡周之士亦世世相傳與周匹休焉】

【愚按當如燬之世而文王發政施仁於岐盡弛利以予民四國聞之贊誦曰敷施哉此周邦也造周維新實由於此令聞卽指陳錫而言不己言至今謳思尙未已也是惟爲文王之孫子者有以繼其令聞耳末章宣昭義問正與此句相應此因殷士之助祭於周而祝周士之世顯於周也爲周之士者世在其位則周之本支百世不變可知矣】

世之不顯厥猶翼翼思皇多士生此王國王國克生維周之楨濟濟多士文王以寧

【毛云翼翼恭敬也或云輔翼也書曰庶明勵翼左傳曰翼戴王室皆其義言周士所以世世能顯者由其先世事我文王謀國之忠無一不以輔翼我文王爲事故有此多士也思發語辭皇之爲言煌煌然也文王時尙爲諸侯而國以王稱者追尊之辭也嚴氏云生此王國天生之也王國克生文王敎化作成之也立政篇言文王罔攸兼於庶言庶獄庶愼則文王以寧可知楨爾雅云榦也書傳謂題曰楨旁曰榦費誓峙乃楨榦則知非一物矣墻恃榦立國恃人立也輔氏云自文王之時言之文王之身以多士寧矣自成王之時言之文王之神亦以多士寧也】

【愚按思皇四句指卽今現在之士所謂世顯也惟有此多士而文王剙造之王業益以安文王在天之靈益以慰也】

穆穆文王於緝熙敬止假哉天命有商孫子商之孫子其麗不億上帝旣命侯於周服

【朱云穆穆深逺之意緝續也熙明也亦不已之意鄭雲天命之使臣有商之孫子嚴氏云文王之時未嘗有之推原周之代殷由於文王故以爲文王能有之也毛云麗數也按物相兩日麗蓋偶數也服周禮注云屬也車衡下夾轅兩馬曰服人之受制於人亦如馬之受制於衡故謂之服】

【愚按穆穆以文王之成徳言緝熙敬止以文王之用心言敬止謂主於敬也假說文云至也謂天命之自至非有圖之者也】

侯服於周天命靡常殷士膚敏祼將於京厥作祼將常服黼冔王之藎臣無念爾祖

【陸氏云侯服於周句疊上起下蓋周以命之集致商之服商豈非以命之去致服於周故揭出命之靡常慨古識今按自湯以下皆稱商自盤庚遷於殷攺號殷上章主孫子之世系言則遡其開國之始故曰啇此主國亡而臣周言則但以亡時所稱之國號稱之故曰殷朱注諸侯之大夫入天子之國曰某士殷士者商孫子之臣屬也毛云膚美也敏疾也祼灌鬯也孔云宗廟之祭以祼爲重舉祼將以表祭事見殷士助祭耳不必專助行祼也嚴氏云洛誥王入太室祼謂以圭瓚酌郁鬯以獻屍屍得之不飲灌於地所以求神也宗廟有祼天地大神不祼孔子論詩至於殷士膚敏祼將於京喟然嘆曰大哉天命善不可不傳於子孫是以富貴無常不如是則王公其何以戒愼民萌何以勸勉蓋傷微子之事周而痛殷之亡也作行也厥作祼將指王也常服猶云舊服黼白黒雜繡裳也冔殷冠也夏曰收周曰冕言殷士服殷之冠以助祭於周也熊禾云此見周家忠厚之至一代之興攺正朔易服色以示維新之政然考之詩書則一代之禮樂固未嘗廢也常服黼冔猶用商之衣冠也王訪於箕子稱十有三祀奔走臣我監稱五祀猶用商之紀年也一則曰商王士再則曰殷多士何嘗敢有鄙夷之心其視後世亡人之國則絕人之祀毀其先代之衣冠禮樂相去逺矣上言商之孫子與文王孫子相照此言殷之士與凡周之士相照周公祭文王廟遂陳及此非文王時事也朱注無念猶言豈得無念也呼王之藎臣而告之蓋以戒王而不敢斥言猶所謂敢告僕夫云爾】

【愚按殷人尙音其祭求神於陽故先之以樂周人尙臭其祭求神於陰故先之以祼今殷士初覩周禮以先朝服色而贊禮於新朝固不勝今昔之感矣藎爾雅云進也周鄭之間藎曰孑皆余也孑與藎同義謂之藎者士之特出而僅有者也】

無念爾祖聿修厥徳永言配命自求多福殷之未喪師克配上帝宜鑑於殷駿命不易

【毛云聿述也朱注發語辭永長也聿修厥徳三句俱主文王言文王徳與天配故多福歸之是其致福之由自實有以求之非幸致也文王無求福之心然修徳而福來應謂之自求可矣命之去畱視師之喪與否耳周書多士篇云自成湯至於帝乙罔不明徳卹祀亦惟天丕建保乂有殷殷王亦罔敢失帝罔不配天其澤此所謂殷之未喪師克配上帝也】

【愚按鑑於殷蓋近事不逺卽周所代也漢人好引秦事唐人好引隋事皆取其世近人主易知耳】

命之不易無遏爾躬宣昭義問有虞殷自天上天之載無聲無臭儀刑文王萬邦作孚

【毛云遏止也義善也歐陽子云知天命之不易無使天命至爾躬而止眞氏云周至成王再世耳周公已憂其命之不延讀無遏爾躬一語使人凜然震懼亦猶堯之告舜曰天祿永終也古君臣更相告戒不諱危亡如此朱注聞問通有又通虞度也又度殷之所以廢興者而折之於天毛云載事也鄭雲天之事難知也惟儀法文王之事則天下咸信而順之】

【愚按義問卽文王之令聞也益宣布而昭明之所謂光大其前緒也儀型文王卽宣昭之實事虞與慮同易稱憂虞亦言慮也觀殷之興也自天其廢也亦自天只此一天耳鑑於殷所以有虞也天之棄殷由於喪師文王之得天由於孚萬邦是故天事難知無聲無臭萬邦之心卽天心也後人能法文王卽所以承天也法文王惟是得眾心耳萬邦作孚人歸之外豈別有天與哉】

文王七章章八句【左傳穆叔如晉晉侯享之工歌文王之三不拜使行人子員問之對曰文王兩君相見之樂也臣不敢及朱子謂此詩於天人之際興亡之理丁寧反復至深切矣故立之樂官而因以爲天子諸侯朝防之樂蓋將以戒後世之君臣而又以昭先王之徳於天下也以爲兩君相見之樂特舉其一端言耳】

大明序曰文王有明徳故天復命武王也【郝氏云序於文王言明徳不言天命於武王言天命不言明徳互見也原周之成爕伐者以其有聖子原周之生聖子以其有聖後而聖後之生子又以王季文王修徳格天之故周之興豈偶然哉】

明明在下赫赫在上天難忱斯不易維王天位殷適使不挾四方

【朱注賦也毛傳缺嚴氏云首章先泛言天人之理然後及殷亡之由爲美文武張本明明在下謂君之善惡不可掩也赫赫在上謂天之予奪爲甚嚴也自其監察於下而莫能逃者言之謂之明明在下自其威嚴在上而甚可畏者言之謂之赫赫在上總見天之難忱也毛云忱信也天難忱斯以命之去畱言言不可信其終眷我而不棄我也天位之天亦指上天言位位之也言位之以天子之位書序謂微子爲紂同母庶兄紂之母本帝乙之妾生啟及衍復立爲後生受以受於母爲後時乃生故爲正適胡氏云堯舜與賢三王與適然聖人有權焉未嘗執一也是以太甲𨿽適又有成湯之命而幾不免於廢武王𨿽弟上承文考之命而終不失爲君帝乙泥於立適而不知紂之足以亡天下亦不知變之過矣愚按夏商傳嫡不傳賢亦天之命也以太伯及伯邑考論之文王與武王皆不得稱嫡長而所代者卽天位之殷嫡天之不足據如此斯其所以難忱與此與生此文王篤生武王相應蓋天旣生彼以興周乃先位此以亡殷】

摯仲氏任自彼殷商來嫁於周曰嬪於京乃及王季維徳之行太任有身生此文王

【此章言周受天之命始於文王文王者父王季而母太任言其聖徳自父母而已然矣摯國名任姓按唐世系表祖已七世孫曰成徙國於摯祖已者仲虺後也孔云此言仲任下言太任者此本其未嫁故詳言其國及姓字下就其嫁後生子稱之耳鄒氏云漢儒謂禮惟嫁長女餘皆爲媵自殷以前皆然然則摯任非耶成湯之初以商爲號及盤庚後爲殷今稱殷商者以其都殷合而稱之亦猶後之稱蜀漢汴宋耳自彼殷商由今日追遡前日之詞言當彼殷商有天下之時也嬪爾雅云婦也自父家言之曰來嫁自夫家言之曰嬪互文也嚴氏云大雅作於成王之時皆用王者之禮従後稱周京耳行猶列也言其徳與王季相頡頏也孔云禮婦従夫之謚故頌稱大姒爲文母太任非諡也以其尊加於婦尊而稱之故謂之太姜太任太姒惟武王之妃左傳謂之邑姜不稱太蓋避太姜故也毛云身重也孔云以身中復有身故言重】

維此文王小心翼翼昭事上帝聿懷多福厥徳不回以受方國

【此章指文王繼王季爲諸侯後克盡臣職而言】

【愚按昭事上帝者卽此翼翼之小心時時對越上帝如或臨之也多福者當紂之時爵土不失大難不死皆爲福也競競保持無有他望所謂懷也厥徳卽小心翼翼之徳不回謂天予人歸而其心始終如一文王無心於方國而方國自來附之論語謂三分天下有其二以服事殷是也】

天監在下有命旣集文王初載天作之合在洽之陽在渭之涘文王嘉止大邦有子

【朱注將言武王伐商之事故此又推其本而言天監在下卽首章所云明明在下者天命必有所厭後有所集以六百年之商將欲攺其命而新之非監觀之久而脊顧之深固不輕集凡鳥止謂集必審擇之定所謂翔而後集也在洽之陽以太姒所居言在渭之涘以文王所居言洽說文作郃今郃陽縣也卽古莘國周禮大宗伯以嘉禮親萬民昬禮其一也文王嘉止謂初行納采之嘉禮大邦有子蓋使者致命問名之詞儀禮所謂敢請女爲誰氏者也白虎通云王者之娶必先選於大國之女禮儀備所見多詩云大邦有子明王者必娶大國也】

大邦有子俔天之妹文定厥祥親迎於渭造舟爲梁不顯其光

【毛云俔磬也說文云譬也一曰聞見按俔字従人従見蓋人之所見非親見也以其聞之於人而得之故曰聞見文禮文也定者成其事也祥吉祥也昏有六禮納采問名納吉納幣請期親迎是也文定者問名之後卜吉而納幣也於渭二字帶下讀言文王行親迎之禮其往來所經必渡渭水則造舟爲梁以之也造舟者比船於水加板其上卽今之浮橋爾雅雲天子造舟蓋周以文王所用遂爲天子之制耳不顯其光以禮文之盛言也】

【愚按大邦有子二句蓋使者旣得請而還報命之辭太姒非使者所得見但得之耳聞稱其徳之美足以爲天之配云爾妹少女也天將開周王業特生此女以爲聖配故曰天之妹】

有命自天命此文王於周於京纉女維莘長子維行篤生武王保右命爾燮伐大商

【此章總前四章而言文王之作配武王之誕生皆承天之命必欲以周代商也天命文王以有天下文王不有使娶太姒而生聖子以有之皆天之命也於周於京蒙第二章

來嫁於周曰嬪於京之文言太姒之歸於周也纉繼也太姒莘女也舊說言莘女能繼太任之賢故曰纉女維莘莘春秋屬晉城濮之戰晉侯登有莘之墟以望楚師卽其地也周語有神降於莘內史過以爲在虢受之今郃陽縣東有夏陽城卽虢地長子長女也行嫁也孔云篤生者聖性感气之厚也言保者扶持之意右者贊助之意思若啟行若異也燮說文云和也左傳云師克在和】

【愚按鄒氏忠疑太姒爲文王之繼妃故有纉女維莘之語嘗就其說考之無逸篇言文王受命惟中身厥享國五十年史記載文王年九十七而云享國五十年當以四十七卽位此詩言文王初載蓋卽位之初也故此詩文定親迎之禮皆行於文王不聞王季之命則爲卽位以後之事可知太姒之非始配信矣然考皇王大紀稱昌爲世子娶於有莘曰太姒謂太姒歸周時王季故在愚因疑文王爲世子時所娶之莘女非太姒姒之姊也故曰俔天之妹明有姊也曰纉女維莘明以莘女繼莘女也行嫁也衛詩所云女子有行也其曰長子維行前女云亡太姒次應居長此自有莘氏珍重其女而尊稱之以禮重嫡長故也然則仲任與太姒皆不居長厥後周人凡稱女每以季女爲貴豈不以此哉】

殷商之旅其防如林矢於牧野維予侯興上帝臨汝無貳爾心

【毛云旅眾也如林言眾而不爲用也矢陳興起也書牧誓篇云時甲子昧爽王朝至於商郊牧野乃誓卽此詩矢於牧野也維予侯興以下誓眾之辭也興者儆其起而聴誓也女爾皆謂諸侯也史記載武王誓師言曰今予發惟共行天罰勉哉夫子不可再不可三所謂無貳爾心也】

牧野洋洋檀車煌煌駟騵彭彭維師尙父時惟鷹涼彼武王肆伐大商防朝淸明

【毛云洋洋廣也酈道元云自朝歌以南南曁淸水土地平衍據臯跨澤悉坶野之地故詩稱坶野洋洋坶牧通檀堅軔之木材可爲車煌煌兵車鮮明也四馬曰駟爾雅云驑馬白腹曰騵按驑赤色黒鬛此則驑而白其腹也太公姜姓呂氏名尙文王以爲太師號曰尙父按古人尙質呼尙之名爲尙父猶周公呼奭爲君奭也鷹在眾鳥之間若睡夢然故積怒而後全剛生焉飛舉也陸氏云言其武之奮如此樂記所謂發蹈厲太公之志也史記陳師牧野武王使師尙父與百夫致師以大卒馳帝紂師紂師皆倒兵以戰以開武王武王馳之紂兵皆崩卽此所言鷹事也涼漢書作亮毛云佐也左國材云涼有冷落之義孟子謂踽踽涼涼是也太公意气飛武王退然不足不以勝紂爲喜各盡其形容也防朝戰之朝卽武王十三年甲子昧爽也】

【愚按淸明謂除紂穢濁而宇宙頓見淸明紂濁亂天下極矣伯夷太公避之以待其淸故武王泰誓亦以永淸四海爲己任防朝淸明言其神速也】

大明八章四章章六句四章章八句【篇名大明者鄭以爲二聖相承其明徳日以廣大故曰大明太史公云夫天下稱頌周公言其能歌文武之徳達太王王季之思慮也今玩詩辭固頌文武然寔因文武而厲及二母蓋不啻詳哉其言之矣國語以此及下篇爲兩君相見之樂】

緜序曰文王之興本由太王也【朱注此周公戒成王之詩追述太王始遷岐周以開王業而文王因之以受天命也孫鑛云此詩稱古公且斥其名乃後又稱文王豈武王初克商甫尊文王尙未追王太王時作耶又曰武成已稱太王若謂周公戒成王豈應復稱古公】

緜緜瓜瓞民之初生自土沮漆古公亶父陶復陶穴未有家室

【毛傳興也朱注比也毛云緜緜不絕貌瓞瓝也大者名瓜小者名瓝凡瓜之近本初生者常小其蔓不絕至末而後大也立乎文王之世以指大王正如瓜之有瓞其後連綿不斷皆本於此土漢書作社杜木名地裏志云古扶風杜陽縣有杜水南入渭季氏云雍州之域有二漆沮而皆入渭其一在馮翊涇水之下游也其一在扶風灃水之上游也禹貢導渭東過漆沮則馮翊之漆沮吉日與潛篇所稱是也扶風之漆沮此篇所稱是也自土漆沮言太王始避狄難來居杜與沮漆之地蓋去邠逾梁山後事三水皆在岐梁間漢扶風地也於時尙未至岐下故未定周原之居復與復同重也穴土室也愚按西北多窟居皆於峭壁鑿窟內開屋舍或有上下二層意上卽陶復下卽陶穴俗名爲窰其寔非窰也舊以此句指豳地非也當其在豳公劉時先已有館至太王世居已久豈得復固陋如此蓋太王初至沮漆之間卜居未定姑爲野處之計便於人力之速成耳】

古公亶父來朝走馬率西水滸至於岐下爰及姜女聿來胥宇

【朱注賦也鄭云來朝走馬言其辟惡早且疾也毛云率偱也滸水涯也似指渭水蓋杜水沮水合漆水流入於渭雍錄云邠在岐西北自邠而南有梁山渭水在梁山之南循水西上可以達岐岐周在后稷邰城西八十里間蓋復其舊封地也但言及姜女者未敢期邠民之必従己也毛云胥相也邠人隨古公而來相與建屋宇也】

【愚按爰及姜女言古公盡室以來故邠民相従以安居也】

周原膴膴堇荼如飴爰始爰謀爰契我曰止曰時築室於玆

【朱注賦也鄭云廣平曰原周之原也在岐山之南皇甫謐云邑於周地始攺國爲周今岐山縣是其地本艸注云堇菜野生莖汁味甘而言苦者古人語側猶甘艸謂之大苦也嚴氏云內則言婦養舅姑公食禮言君待其臣皆以堇則堇是美菜也七月言食農夫以荼則荼非美菜也周之原地膴膴肥美所生堇荼皆甘如飴言美惡皆宜也朱注堇烏頭也荼苦菜蓼屬也言周原土地之美𨿽苦者亦甘爰始對後爰契而言言太王始與豳人之従己者謀居於此程大昌云古者卜人令已遂預取吉兆墨盡其上然後灼之灼文適順其畫是爲食墨者吉其兆不應墨則云不食不食則不従也故雒誥曰我卜河朔黎水我乃卜澗水東瀍水西惟雒食是之所食者畫雒之兆而河朔黎水之兆不食也古公旣謀遷居以墨合而兆與墨同故曰契契合也人謀與協合也】

【愚按后稷封邰公劉遷邠稱邠公至此遷周始稱周耳太王遷岐衛文遷楚丘皆卜然必先謀定而後卜洪範所云先乃心卿士大夫庶人而後卜筮也】

乃慰乃止乃左乃右乃疆乃理乃宣乃畝自西䢐東周爰執事

【朱注賦也毛云慰安也止卽上章曰止之止蓋慰安新従遷之眾俾之止居於是也孔云慰止左右文在築室之下明其皆是作邑之事乃左右而處之公宮在中民居左右王肅云乃左右開地置邑以居其民也疆理因定民居而及授田之事朱注宣布散而居也自西䢐東鄭云邠與周原不能爲西東據至時従水滸言也】

【愚按宣者隨田而居以便田事此二畝半在田之居也畝者隨居而田以服田業此一夫授田百畝之徹法也】

乃召司空乃召司徒俾立室家其繩則直縮版以載作廟翼翼

【朱注賦也王氏云乃者繼事之詞言畢民事而始及之也國以民爲本民居旣奠之後方事營建先王之重民如此鄭云司空掌營國邑司徒掌徒役之事俾立室家對上文未有家室而言鄭云繩者營其廣輪方制之正也旣正則以索縮其築版上下相承而起毛云君子將營宮室宗廟爲先廏庫爲次居室爲後朱注繩所以爲直凡營度位置皆先以繩正之陸氏云如分別何處是廟何處是廏庫何處是宮社皆引繩以取直也縮版以載專屬下文作廟言載鄭所謂上下相承也每版滿築訖則升下而上以相承載曹氏云此章俾立室家則定其規模面向若其營作則先於廟始故其序如此愚按縮版者束縛其版使土不旁溢卽楨榦之類非必以繩也載卽載土於版也】

捄之陾陾度之薨薨築之登登削屢馮馮百堵皆興鼛鼓弗勝

【朱注賦也此述遂作宮室也捄說文云盛土於梩中也梩盛土之器朱注陾陾眾也度投土於版中也薨薧眾聲也嚴氏云旣投之版中築之者登登然積累而上則墻漸髙矣劉彜云削謂墻成脫版削其堅凸以就平直也馮說文云馬行疾也馮馮狀其運腕敏疾之貌朱云墻堅聲百堵皆興謂所治非一室而羣力畢集一時墻垣並舉也周禮鼓人以鼛鼔鼔役事民皆樂事趨功鼔不及其敏速春秋傳魯人之臯臯者緩也役以勿亟爲義故以臯鼔節之節之而弗止故曰弗勝】

乃立臯門臯門有伉乃立應門應門將將乃立冢土戎醜攸行

【朱注賦也毛云王之郭門曰臯門伉髙貌王之正門曰應門將將嚴正也鄭云諸侯之宮外門曰臯門朝門曰應門內有路門天子之宮加以庫雉明堂位云庫門天子臯門雉門天子應門按魯以諸侯而作庫雉則諸侯無臯應臯應爲王門之名可知檀弓記魯莊公之喪旣葬而絰不入庫春秋定二年雉門及兩觀災此魯之庫雉也又家語衛莊公易朝市孔子曰繹之於庫門內失之矣是衛亦有庫門此諸侯有庫雉之證朱注太王之時未有制度特作二門其名如此及周有天下遂尊以爲天子之門而諸侯不得立焉毛云冢土大社也孔云冢土訓爲大社未卽名爲大社祭法王爲羣姓立社曰大社冢上正是諸侯之制泰誓言類於上帝宜於冢土則猶仍大王舊稱以未爲天子故也毛云戎大也醜眾也起大事動大眾必先有事乎社而後出謂之宜言告於社而後行也朱子云太王立岐周之社武王伐商通立周社於天下以爲太社猶漢初令民立漢社稷也】

【愚按立冢土以利攸行未嘗以避狄偸安忘武備也故下文承以昆夷之喙】

肆不殄厥慍亦不隕厥問柞棫拔矣行道兌矣混夷駾矣維其喙矣

【朱注賦也慍怒也指昆夷言毛云隕墜也鄭云小聘曰問此二句自大王遷岐之時中歷王季文王受命之初皆是如此言昆夷慍怒於我不惟不遽殄滅之而且不墜其往來聘問之禮孟子所謂以大事小樂天者也嚴氏云太王居邠則北有獯鬻之侵遷岐則西有昆夷之擾北狄大而西戎小故狄則避而遷國昆夷𨿽不殄不隕內備外和彼自不能爲患矣孟子言文王之始猶事昆夷正所謂不隕厥問者毛云柞櫟也棫白桵也旱麓篇云瑟彼柞棫民所燎矣則皆木之大者朱注兌通也始通道於柞棫之間也書大傳文王四年伐犬夷注犬夷昆夷也亦稱犬戎又謂昆夷或作緄夷史記稱自隴以西有緄戎駾說文云馬行疾貌毛云突也喙說文云口也朱注息也謂張喙而息也狼奔豕突抱頭而竄喘息不暇之狀】

【愚按混夷屢爲患者恃其深林險阻人不能入今木拔道通土地日辟生齒漸繁混夷畏之而奔突竄防也以皇矣篇觀之柞棫拔矣而下皆指太王時言】

虞芮質厥成文王蹶厥生予曰有疏附予曰有先後予曰有奔奏予曰有禦侮

【朱注賦也徐鍇云質之爲言寔也訟者言其曲直必有人物以爲徵驗故云質謂質其寔也毛云成平也蘇氏云獻成也虞城在今平陸縣東北五十里芮城今芮城縣西二十里是也閒原在平陸縣西六十五里卽二國爭田相讓爲閒田之地俗寸讓畔城今俱屬平陽解州蹶生者言王气勃興其勢莫禦有怒生之象李來曰孟子謂蹶者趨者蹶是失足而僕地也因其僕地而忽起人所驚見故稱興者謂蹶然而興孟子言文王方百里起尙仍太王舊封也及虞芮質成之後而歸附者始眾史稱明年伐犬戎明年伐宻須明年敗耆國諸侯皆朝於周此所謂蹶厥生也毛云率下親上曰疏附相道前後曰先後諭徳宣譽曰奔奏武臣折衝曰禦侮鄭云予我也詩人自我也予曰以下功歸四友爲章末餘波若曰非特文王聖也亦其臣與有助焉濟濟多士文王以寧豈不信夫】

【愚按史記文王生有聖瑞太王曰吾世當有興者其在昌乎因傳位王季以及文王然則遷國於岐傳位於文王皆太王之功所以開周之王業也故以此章終綿爲頌太王之詩天生文王卽預生佐文王之四友以成開周之業天之意蓋早定矣太王蓋早得天心者也一說予曰四語乃文王當日之語孔叢子載孔子曰周文王胥附奏輳先後禦侮謂之四鄰以免乎羑里之害】

緜九章章六句【申培說作八章削去末章謂周報太王周公述其事以訓嗣王之詩季氏謂末章與上文不相屬疑是錯簡】

【愚按左傳昭公二年晉侯使韓宣子來聘公享之季武子賦緜之卒章杜預注以晉侯比文王以韓子比四輔則緜之卒章其來舊矣】

棫朴序曰文王能官人也【郝氏云記曰人官有能物曲有利養之能盡其材故取之能備其官官之能當其人故用之能得其力能官人而治道畢矣】

芃芃棫朴薪之槱之濟濟辟王左右趣之

【毛傳興也朱注同毛云棫白桵也朴枹木也槱積也嚴氏云辟王従後尊稱之辭】

【愚按辟主也濟濟指多士言文王爲濟濟多士之主或左或右用無不宜如百體之奉心志環向而趣附也】

濟濟辟王左右奉璋奉璋峩峩髦士攸宜

【毛云半珪曰璋鄭云璋瓚也祭祀之禮王祼以圭瓚諸臣助之亞祼以璋瓚周禮注云惟人道宗廟有祼天地大神至尊不祼故孔氏以此言祼事祭宗廟也峩峩衣冠壯偉之貌攸宜謂於禮度合宜言辟王祭祀得人也】

渒彼涇舟烝徒楫之周王於邁六師及之

【毛云渒舟行貌集韻云動也詩曰萑葦渒渒其旂渒渒皆言動也郝氏云周王以西伯奉命䢐徵六師趨附將率一心如恐不及此行師得人也何氏謂䢐徵爲文王伐崇之事自岐伐崇道必涉涇歐陽子云文王養育賢才助祭皆髦俊之士徵伐則六師用命以見王所官之人入宗廟居軍旅皆可用言文武之材各任其事也周禮五師爲軍二千五百人爲師萬二千五百人爲軍天子六軍然不必盡行於每軍中各取其一師以備更番之用故謂之六師西伯奉王命得専徵伐故亦得抽調六師也愚按周王於邁是王自前行而六師追及不待督促言其用命恐後也】

倬彼云漢爲章於天周王壽考遐不作人

【云說文雲山川气也漢天河也在箕鬥二星之間按詩言維天有漢夏小正言漢案戶皆單舉漢字未有連云漢爲言者知當指云及漢也歐陽子云云漢在上爲天之文章猶賢才在朝爲國之光采輔廣云作人非一日偶然之可爲也必積累漸漬之久乃底於成鄭云文王是時九十餘矣故曰壽考遐音胡胡音何音之轉也】

追琢其章金玉其相勉勉我王綱紀四方

【按夏后氏名毋追禮記疏云毋發語詞追猶堆也蓋於器物上爲堆起之形照下文當屬金言琢說文云治玉也毛云相質也郝氏云相者金玉交錯金堅而濟以玉潤也鄧元錫云追琢其章敎化之益也金玉其相髦俊之質也學爲文益其質作之之力也何氏云文王勞於作人逸於任人勉勉我王謂其作人之不倦也旣得人以任四方之事而已不必與特總其大綱而已是綱四方也四方之事有多士以分理之無不條理畢舉是紀四方也申培說周公詠歌文王之徳以訓嗣王末章乃屬望嗣王之語故稱我王】

棫朴五章章四句

【愚按篇中惟奉璋二字是祭祀事不過贊従祭髦士之盛此下皆言文王之能用人能作士也鄭氏解篇首薪槱爲燔燎之用亦言其所用之大而已後儒據此一語以爲文王有郊祀之事通篇委曲生解支離甚矣】

旱麓序曰受祖也周之先祖世修后稷公劉之業大王王季申以百福幹祿焉【何氏謂武王追王太王王季文王祭而受釐之樂歌自第四章

而下爲武王祀廟之事周尙赤故用騂牡當自武王爲天子之後言耳】

【愚按前三言豈弟指太王王季文王后兩言豈弟皆指武王明周家有國世以豈弟相傳也】

瞻彼旱麓榛楛濟濟豈弟君子幹祿豈弟

【朱注興也毛傳缺毛氏云旱山名也麓山足也漢書地理誌云漢中郡南鄭縣旱山沱水所出東北入漢詩人托山川以起興皆舉其在境內者此舉旱麓王太王遷岐而言羅氏云榛似栗而小闗中鄜坊甚多故其字從秦一曰菆也菆蓋矢之善者左傳致師者左射以菆是也顏監云楛木堪爲箭笴今邠以北皆用之呂氏云緜緜八章曰柞棫拔矣行道兌矣皇矣三章曰帝省其山柞棫斯拔松栢斯兌皆以山林之茂見王業之盛榛楛濟濟蓋當時所見之實也】

【愚按太王去邠邠民従之遷者如歸市因以邑岐開周之王業是卽所謂幹祿爰以豈弟致之本不期祿而祿以是自至耳】

瑟彼玉瓚黃流在中豈弟君子福祿攸降

【瑟縝密貌周禮注疏引瑟作防毛云王瓚圭瓚也孔云瓚者器名以圭爲柄圭以玉爲之指其體謂之王瓚據成器謂之圭瓚鄭云黃流秬鬯也釀秬爲酒以郁金之艸和之使之芬香條鬯故謂之秬鬯毛云九命然後錫以秬鬯圭瓚殷王帝乙之時王季爲西伯以功徳受此賜竹書紀年注亦云殷王太丁嘉季歷之功賜之圭瓚秬鬯九命爲伯】

【愚按太丁之後爲帝乙𨿽世次不同其事相合周之進爵爲西伯自王季受圭瓚之賜始所謂福祿攸降也此豈弟君子謂王季也】

鳶飛戾天魚躍於淵豈弟君子遐不作人

【李氏云抱朴子曰鳶之在下無力及至乎上聳身直翅而已然後知鳶飛更不用力亦如魚躍怡然自得而不知其所以然比王者之作人鼓之舞之使各盡其材亦不知所以然而然也棫朴之詩詠文王曰周王壽考遐不作人故知作人指文王豈弟君子謂文王也文王作人之道不過興起之使各自率其性如鳶之飛魚之躍不知誰爲之也】

淸酒旣載騂牡旣備以享以祀以介景福

【朱注賦也鄭云旣載謂已在尊中也祭祀之事先爲淸酒其次擇牲故舉二者孔云言酒見年丰言牲見畜碩左傳奉牲以告曰博碩肥腯謂畜之碩大蕃滋也奉酒醴以告曰嘉栗防酒謂其三時不害而民和年丰也】

【愚按上三章豈弟君子指所祭者而言下二章豈弟君子指主祭者惟此章不稱明一徳相承祭必受福故下曰神所勞矣】

瑟彼柞棫民所燎矣豈弟君子神所勞矣

【朱云瑟茂密貌燎防也或曰熂燎除其旁艸養治之使無害也豈弟君子指武王也後章同神指三後也此下二章皆受釐之詞】

【愚按柞棫以供薪燎取不窮而用不竭猶王者養人之欲給人之求無有怠缺此其所以爲豈弟也此豈弟之徳三後在天之靈所存存不忘者今王繼有其徳則神必勞之勞其能代已養民也】

莫莫葛藟施於條枚豈弟君子求福不回

【莫莫以葛葉之陰森言鄭云葛也藟也延蔓於木之枝本而茂盛諭子孫依緣先人之功而起回說文云轉也舊說回者邪也胡長庚云回非卽邪乃所由入於邪也人初念未嘗不正直一旦禍福在前計較之念一萌卽爲回轉因以入於邪耳】

【愚按條枚無意於葛藟而葛藟自施之猶君子無意於獲福而福自綏之以不求爲求是之謂求福不回晏子春秋晏子對崔子曰劫吾以刃而失其志非勇也回吾以利而倍其君非義也詩云豈弟君子幹】

【祿不回今嬰且可以回而求福乎如晏子可謂不回矣上云幹祿此言求福福祿皆自己求之】旱麓六章章四句【禮大傳云牧之野旣事而退遂率天下諸侯執豆籩駿奔走追王太王亶父王季歷文王昌不以卑臨尊也何氏謂是追王時享祀之作朱子亦云詩中有享祀神勞等語或亦受釐之樂而注但以爲詠歌文王之徳則泛甚矣】

思齊序曰文王所以聖也【鄭云言非但天性徳有所由成也】

思齊大任文王之母思媚周姜京室之婦大姒嗣徽音則百斯男

【朱注賦也毛傳缺毛云周姜大姜也京室王室也孔云王季未爲天子而言京者以其追號爲王故以京室言之媚說文云悅也謂大任能承大姜之歡也皇王大紀云大任有賢徳目不視竊色耳不聴淫聲口不出惡言容貌恭肅齊如也以來嫁之年生子古公視之曰我世當有興者其在斯乎名之曰昌卽文王也】

【愚按太任之嫁於周值太王大姜舅姑俱在故稱曰婦若太姒來周在文王卽位之初載疑太任已歿故無可媚但有徽音可嗣此章總稱大任之徳以見文王之聖有自來思齊存心於莊敬也文王之肅雝臨保皆稟徳於此大姜素以莊敬爲心太任以是承姑之歡而稱周室之孝婦大姒惟能繼其姑之美譽是以不妬忌而子孫眾多則字承嗣字來通章皆贊太任也贊文王之母所以贊文王也意在母聖不在妻賢故首揭一句曰文王之母】

惠於宗公神罔時怨神罔時恫刑於寡妻至於兄弟以禦於家邦

【孔云宗公是宗廟先公鄭云惠順也寡妻寡有之妻言賢也】

【愚按惟君後得稱寡妻亦猶君之稱孤稱寡人謂無與並也宗公爲宗廟先公當卽指古公也古公捨伯立季意在傳位文王文王卽位古公已不及見矣而卒以聖徳作周以不負公之望非順於先公乎神罔怨恫又何疑焉寡妻卽太姒也世有徳足以服天下而不足以對妻子者以太姒之賢朝夕宮闈而猶漸文王徳美以爲儀刑則文王內行無間可知兄弟家邦以次感化固有由矣下章雝雝在宮刑寡妻之事肅肅在廟惠宗公之事】

雝雝在宮肅肅在廟不顯亦臨無射亦保

【毛云雝雝和也肅肅敬也季氏云在宮和之處也在廟敬之處也在宮而和常恐其防故在宮雝雝之時必有在廟肅肅之敬然後爲不欺鬼神射舊作斁何氏云當如字解謂閨門之內彈射所不及也不顯謂人所不見之地無射謂無人指摘之處不顯而常若十目所視曰亦臨無射而常若十手所指曰亦保臨者自外臨之保者已自保之恐有失也季氏云此可見其心之嚴於隠微閨門之內所以爲寡妻之法者在是矣】

肆戎疾不殄烈假不瑕不聞亦式不諫亦入

【毛云肆故今也戎大也疾猶難也大難如羑里之囚及昆夷玁狁之爲害是也烈光也假至也烈假連大猶書言光被也瑕玉病也言文王之徳如此故其時𨿽大難不絕而光益逺被無有斥其瑕玷者事必前聞而後式不聞亦式者法由此立不待學而能也人必待諫而後入不諫亦入者由仁義行不待矯而正也孔云徳極盛故不因患難而有損徳本盛故不資輔導而有益】

【愚按肆與遂同兩肆字皆承上文王之徳而言其效也】

肆成人有徳小子有造古之人無斁譽髦斯士

【朱云冠以上爲成人小子童子也古之人指文王也造說文云就也郝氏云文王豈弟作人壯者成而有徳少者學而有造今𨿽文王往矣雝肅之精神如在無有厭斁於人心士類聞風興起而皆成其爲譽髦也】

【愚按文王徳莫大於敬止功莫大於作人詩稱之不一而足故此篇以造士終文王之聖成人二句言文王作人之效辟雍鐘鼓皆所以成就造育之也古之人二句非言無斁以致譽髦言其無斁之心於卽今譽髦可見耳蓋敎育人才沒世不倦也夫以文王之修身如此其敬而敎士如此其勤則亦終其身於無斁而已孔子不厭不倦庶防似之】

思齊五章二章章六句三章章四句【鄭氏分爲四章章六句何氏謂卽九夏中之齊夏】

皇矣序曰美周也天監代殷莫若周周世世修徳莫若文王【緜之章意在敍王業之艱難故詳在太王遷岐而以文王爲餘波此章意在敍王業盛大之由故詳在文王伐密伐崇二事而以太王王季爲緣起】

【愚按通篇推本上帝之眷周欲以周代商久矣太王之傳王季王季之襲有周皆所以承帝意也至於文王而帝之眷益隆帝之意益切而文王恪守臣職其可以有天下之武功惟施之於伐密伐崇而終不肯代商一若與帝意相左者乃深於膺帝之眷者也】

皇矣上帝臨下有赫監觀四方求民之莫維此二國其政不獲維彼四國爰究爰度上帝耆之憎其式廓乃眷西顧此維與宅

【朱注賦也毛傳缺従上視下曰臨與監同意赫兼威明二義莫漢書作瘼瘼病也毛云二國謂夏商也其政不獲謂失其道也孔云不得於民心也通解謂商非指紂太王當祖甲之時紂尙未生此時殷政漸衰故云然上帝謂二國失政不可復興而於四方諸國爰究爰度擇其可以爲斯民之主也朱注耆憎式廓未詳其義或曰耆致也憎當作增式廓猶言規模也毛云耆老也廓大也郝氏云耆遲久意武王伐商遲至十三年故周頌云耆定爾功】

【愚按耆訓老猶云久也今人稱蓄意久者亦曰老謀此言上帝究度已久意已屬周而未遽屬者是時周尙居豳帝以豳土規模僻小憎其不足以開王業也乃眷西顧予以岐山之地西顧者顧岐也】

作之屏之其菑其翳修之平之其灌其栵啟之辟之其檉其椐攘之剔之其檿其柘帝遷明徳串夷載路天立厥配受命旣固

【嚴氏云此章述太王遷岐山林險阻民歸之者眾乃競刋除以立室家以治田畝作拔起也屏除也爾雅云立死菑斃者翳孔云以立死之木妨他木生長爲木之害曰菑自斃者生木自倒枝葉覆地爲防翳曰翳修之平之皆使其不礙行也爾雅云木叢生爲灌行生曰栵按灌非木名則栵亦非木名可知字右施列取行列之義也辟通作辟啟辟猶開辟也左傳所謂蓽路藍縷以啟山林也檉河栁也羅氏雲天將雨檉先起气以應之一名雨師大槪松杉之類而意態似栁椐爾雅云樻也陸璣云節中腫似扶老卽今靈壽杖也檿爾雅雲山桑也靑州以絲爲貢以檿絲爲篚食檿之蠶其絲中琴瑟盛以篚貴之也柘亦桑類可以飼蠶考工記云弓人取幹柘爲上檿桑次之陸氏云其始作之屏之菑翳而已旣歸者眾民無所居則修之平之及於灌栵啟之辟之及於檉椐至其尢眾也無以處之則攘之剔之及於檿柘檿柘材之美者蓋不得已而去之故其卒至於柞棫斯拔松栢斯兌也嚴氏云作屏修平啟辟皆拔去其木攘剔則成長其木也桑柘之性以芟剔而後茂非除之也鄭云串夷卽混夷也一云串當作患說文有患字無串字董仲舒亦云持二中者謂之患串夷猶云有夷患耳輔氏云此章首八句人事也後四句天命也由天命時故人事應由人事治故天命従也】

【愚按此言帝𨿽遷明徳之太王使居岐山當時混夷猶布滿道路時爲周患也蓋再傳至文王而夷患始息王業始成耳配爾雅訓妃天立厥配爲生王季以生文王也周家述先徳者必稱先後如大明敍大任生文王太姒篤生武王皆然蓋受命之固莫固於有賢子孫也詩不明敍但冷提一語以暗引下章王季之端太史公毎用此法帝旣擇吉壤以與之宅又生賢女以立之配蓋欲生一人以代商也帝之爲天下而生此一人事事位置豈偶然哉】

帝省其山柞棫斯拔松栢斯兌帝作邦作對自太伯王季維此王季因心則友則友其兄則篤其慶載錫之光受祿無喪奄有四方

【省視也其山謂岐山也拔兌見緜篇柞棫可以資薪燎則拔而起之松栢𨿽稍有刪剪但求其可以通道路而已故以斯兌言作邦謂周至此時始成其爲邦毛云對配也作對卽上章所雲天立厥配也自者追遡之辭周之王業由太伯讓國於王季而文王興故曰自大伯王季古樂錄稱太王寢疾欲傳位季歷於是太伯與虞仲去披髮文身托爲王采藥後聞太王卒還奔喪季歷畱之終不肯止適於吳則所謂逃於荊蠻采藥事也而適吳則奔喪後也史記以太伯奔荊蠻自號勾吳謬矣劉汝禎云仲雍不去則季歷不王此詩獨言太伯不及仲雍何也太伯讓固有之位仲雍讓本無之位故難易分而輕重判焉受祿謂王季受太伯之讓而爲諸侯也喪亡也言能守先業不亡失也太伯旣讓國而逃使王季不受】

【則周家之祿喪矣由王季能受太伯之讓故至其子孫而奄有四方也當時只讓國耳由後遡所以得天下之故本於太伯之讓王季之受故並舉以稱朱善曰太伯當立而不立文王可爲而不爲故皆謂之至徳非王季之友無以成太伯之志非武王之孝無以成文王之功武王之孝易知也王季之友難知也此所以再三嘆詠王季也】

【愚按作邦作對皆申上義旣作之邦以開王業又作之對以誕聖種自太伯王季初生之時天意已定矣心指太伯而言太伯以太王之心爲心而先防以去王季因太伯之心爲心而受之不疑是之謂友友也者友其心也則友疊二字文法惟能體兄之心受兄之讓乃所謂友於其兄則天之鐘變於我周者至王季而益篤而太伯讓位之至徳亦於焉有光矣】

維此王季帝度其心貊其徳音其徳克明克明克類克長克君王此大邦克順克比比於文王其徳靡悔旣受帝祉施於孫子

【此承上章言王季受太伯之讓實無利國之心是心也惟上帝能忖度之耳度當作入聲讀貊禮記左傳皆作莫乃無聲之義言王季所重宗社見國之不得不受黙然而受之不計較形迹以博交讓之美名正是貊其徳音處其徳指因心則友之徳克明則不惟帝能度之卽人亦能亮之矣類似也言其徳之明與太王相似也此結上王季受讓之案克長克君又自其得國後重嘆美之】

【愚按二章言帝遷明徳明徳指太王言此言克明克類者類太王也克長謂周自王季受命爲西伯能爲諸侯長也克君能爲一國之君也以此世徳足以化侯爲王然終恪守臣節旣克盡臣順之道乂聨比四方之諸侯以修臣職傳至文王而此四方之諸侯比於王季者仍比於文王以服事殷不少變其先志蓋世篤忠貞如此則其受帝福祉而施於孫子以有天下固其宜矣】

帝謂文王無然畔援無然歆羨誕先登於岸密人不恭敢距大邦侵阮䢐共王赫斯怒爰整其旅以按䢐旅以篤周祜以對於天下

【此下二章述文王伐密之事畔通作判援與國也歆說文云神食气也鬼神不能食物但食其气而已人之感物而動亦如之故程子以爲欲之動也羨如孟子云以羨補不足周禮凡起徒役毋過家一人以其餘爲羨羨者有餘之義朱注畔離畔也援扳援也畔援言捨此而就彼也歆欲之動也羨愛慕也歆羨言肆情以狥物也岸道之極至處也密姞姓其國在今涇州靈臺縣西與邠州西界相接阮在密之南界其阮國地名皆在今涇州朱注今涇州之共池是也季氏云殷政不綱諸侯放恣密人敢侵小國文王爲西伯則其所專徵之地也於是整旅以遏密人䢐共之旅整旅之旅文王之旅䢐旅之旅密人之旅也周祜謂自太王王季積累之福文王興師安民則帝遷之命至是而益鞏帝祉之受至是而益固故曰篤也鄭云對答也孔云以天下心皆向已舉兵所以答之】

【愚按文王之徳在謙而其道在晦夫道有宜謙者有宜任者一於謙則是有所取捨矣卽畔援也有宜用晦者有宜用顯者一於晦則是有所貪著矣卽歆羨也皆非道岸也登於岸直是止其所當止下文赫怒整旅皆有所不容己者天欲以文王伐商旣稔其文徳矣復試之以武功故伐密伐崇皆稱帝謂以表之】

依其在京侵自阮疆陟我髙岡無矢我陵我陵我阿無飲我泉我泉我池度其鮮原居岐之陽在渭之將萬邦之方下民之望

【上章言密人侵阮之後繼以䢐共則阮以被侵而共方告急文王整旅以遏䢐共之眾此章前七句皆救共時事依倚也京周京也蓋阮不能救共而共所倚者周京之眾也此一語完救共之事度猶遇也竹書紂五十二年周師次於鮮原鮮原近岐周出師往來所必經者文王因密人旣服班師而歸道經於此居岐之陽仍是歸於岐周言密人旣服不貪其土仍還其故居也毛云將側也左國材曰將有統率之義意其地必眾水合渭之處鄭云方猶鄕也言文王歸居岐周其地在岐山之南渭水之側四方慕之莫不趨向歸附此伐密以對於天下之效也】

【愚按侵自阮疆者蓋以一兵遏其䢐共之旅而不往救阮乃出阮疆以攻密則阮難自解凡師出其不意曰侵攻其所不備也於是陟岡據險以爲久困密人之計旣入其國則岡與陵泉皆我所有無令陳師於我之陵陵卽我之阿矣無使汲飲於我之泉泉卽我之池矣旣奪其險復據其水不與密戰而密自困呂氏春秋言密須之民自縛其主而與文王當由勢窮力蹙也鄭以度鮮原居岐陽爲遷都之事朱注所謂程邑也周書稱文王在程作程寤程典考史記無遷程之事歷觀詩敍文王丰鎬之遷而不及程然按竹書周自季歷之世已作程邑文王釋羑里之囚諸侯逆之歸程及降密之年又書遂遷於程其後周大饑復自程遷於丰程在今咸陽亦屬岐南與畢相接所謂畢程孟子言文王卒於畢郢是也則文王伐密後遷程事或有之但此詩惟言班師歸岐絕不及遷都之事耳】

帝謂文王予懷明徳不大聲以色不長夏以革不識不知順帝之則帝謂文王詢爾仇方同爾兄弟以爾鉤援與爾臨衝以伐崇墉

【此下二章述文王伐崇之事蘇氏云凡言帝謂者以意推天也朱注予設爲上帝之自稱也明徳文王之明也以猶與也聲謂播名譽也色謂粉飾治績也夏訓大謂喜誇大也革亟也謂躁急變更也何澍云夏革卽好大喜功之說文王因時舉事不以此存心故曰不長崇今鄠縣夏時扈國周滅之徙都爲丰毛云鉤鉤梯也所以鉤引上城者臨臨車也衝衝車也孔云鉤援一物正謂梯也援引也以梯倚城相鉤引而上公輸班作云梯以攻宋卽此陳祥道云臨車髙衝車大臨者在上臨下之名衝者従旁衝突之稱楚子使解登樓車以告宋人臨車之類也孫武子曰攻城之法修其轒輼衝車之類也墉城也備攻城之具見崇之負固也】

【愚按聲其可聞者也色其可見者也不大者一意闇修無心於人之聞見之也夏大也以言怙冒之廣革變也以言感化之神不長者聴其自然未嘗謂已得以主之也長字作上聲讀與主字同義呂氏所云徳不形而功無迹與天同體者是也文王旣無立名動眾之思亦無好大喜功之志未嘗自以爲聖而一切聴天自然其胸中豈復有武功之可立而崇侯虎之可仇乎帝則謂崇不可以不伐兵不可以不興不如此則不爲順帝則也】

臨衝閒閒崇墉言言執訊連連攸馘安安是類是禡是致是附四方以無侮臨衝茀茀崇墉仡仡是伐是肆是絕是忽四方以無拂

【閒閒徐緩也毛云動搖也言言髙大也鄭云言言猶孽孽將壤貌嚴氏云文王問罪於崇其始未忍攻城故臨衝之車閒閒而不用李來云言言城上人聲喧雜也行兵者謂啞城難攻以其不言也左傳晉侯不見鄭伯以爲貳於楚也鄭子家使執訊而與之書以告趙宣子杜注執訊通訊問之官占者兵交使在其間故詩亦曰執訊也連連狀其往來不絕蓋欲招降之而崇侯虎反復多端也於是則有所斬馘以警懼之安安不輕暴也馘者殺而獻其左耳罪其不聴命也字林云截耳則作耳傍獻首則作首傍按左傳宋人圍曹司馬子魚曰文王聞崇徳亂而伐之軍三句而不降退修敎而復伐之因壘而降此】

【章首四句卽三句不降之事自是類而下皆再駕復伐時事爾雅云類禡師祭也類者類於上帝泰誓云類於上帝宜於冢土皆出師之祭禡者禡於所徵之地馬上祭也揚愼云馬上祭曰禡字從馬猶車下祭曰軷字從車也是致致其自至是附使之來附不威以兵而感以徳也四方不以文王爲兵力不足而敢侮慢也毛云茀茀彊盛也仡仡猶言言也揚森云茀茀奮怒貌仡仡孤城聖守貌鄭云伐謂擊刺之肆犯突也左傳曰使勇而無剛者肆之言始緩攻以致附之及終不服乃縱兵以滅之四方聞之皆謂誅當其罪無以爲過當者此所謂王老之師順帝之則也】

皇矣八章章十二句【朱傳謂此詩敍太王太伯王季之徳以及文王伐密伐崇之事云一章二章言天命大王三章四章言天命王季五章六章言天命文王伐密七章八章言天命文王伐崇】

【愚按前四章𨿽分指太王王季詩意一气注下謂天生文王以啟周之王業故生太王王季以開之先也然文王實未嘗王三章之末言奄有四方四章之米言施於孫子皆指武王言則此詩當作於武王之世述先世之功徳也】

靈臺序曰民始附也文王受命而民樂其有靈徳以及鳥獸昆虫焉【竹書商紂三十七年周作辟雝四十年周作靈臺四十一年春三月西伯昌薨故知是文王末年事】

【愚按此篇稱文王爲王非作於文王之世】

經始靈臺經之營之庶民攻之不日成之經始勿亟庶民子來

【朱注賦也毛傳缺毛云經度也織絲従曰經橫曰緯故取爲従橫量度之義鄭謂營爲表按營者周匝之義謂圖回於心王心方遲回而庶民已攻作也不日不終日也陳櫟云勿亟者愛民之仁子來者事君之義三輔黃圖靈臺在長安西北四十里靈囿在長安西四十二里靈沼在長安西三十里本三處但地相近耳朱子謂臺下有囿囿中有沼非也鄭雲天子有靈臺者所以觀祲象察气之妖祥也春秋傳曰公旣視朔遂登觀臺以望而書云物爲備故也靈臺辟雝剏自文王其後周有天下周公制禮定爲天子之制服防左傳注言天子曰靈臺諸侯曰觀臺按地理誌濟陰郡成陽有堯靈臺後漢章帝紀云祠唐堯於成陽靈臺則是靈臺之名堯已有之又左傳泰伯獲晉侯以歸乃捨諸靈臺杜預注其地在京兆鄠縣恐卽周之故臺也若哀公二十五年衛侯爲靈臺於借圃則僭名之耳五經通義云靈臺在於野中國之南附近辟雍上平無屋望气顯著殆足信矣】

王在靈囿麀鹿攸伏麀鹿濯濯白鳥翯翯王在靈沼於牣魚躍

【毛云囿所以養育禽獸也淮南子云湯始作囿以奉宗廟橋鮮之具毛云麀牝也牡曰麚鄭云攸所也文王親至靈囿視麀鹿所遊伏之處言愛物也沼者池之別名圓曰池曲曰沼劉向新序云文王作靈臺爲池沼掘得死人之骨吏以聞於文王王命吏葬之天下聞之皆曰文王澤及枯骨牣滿也魚驚則潛今牣而躍者習於仁而自遂也眞氏云鹿之在囿如在山林魚之在沼如在江河文王之徳及飛潛各安其處此所謂不擾也】

虡業維樅賁鼓維鏞於論鼓鐘於樂辟廱

【孔云懸鐘磬者兩端有直木其上有橫木直者爲簴橫者爲栒栒上加大版爲之飾曰業其懸鐘磬之處又以彩色爲大牙其狀隆然謂之崇牙字說云檜栢葉松身則葉與身皆曲樅松葉栢身則葉與身皆直毛云賁大鼔也鏞大鐘也一云鏞庸也庸用也古人有大功必銘於鐘鐘師掌金奏大鐘也鎛師掌金奏小鐘也自虞至周鏞大而鐘小自周公制樂鐘大而鐏小言鼓在鏞之先者禮視學必先奏鼓文王世子曰天子視學大昕鼔徵所以警眾是也毛雲水旋丘如璧曰辟雝以節觀者孔云謂令在外而觀也漢明帝視辟雝人圜橋門而觀當卽周制周頌振鷺於飛於彼西雝先儒謂辟雝在西郊王制云小學在公宮南之左大學在郊此足證矣陳氏禮書謂諸侯之學小學在內大學在外取其選士必由內以升於外而貢天子也天子之學小學居外大學居內取其選士必由外以升於內也陳祥道云四代之學虞則上庠下庠夏則東序西序商則右學左學周則東庠虞庠而又有成均辟雝瞽宗之名記曰天子設四學蓋周制也辟雝卽成均也東膠卽東序也瞽宗卽右學也其制成均居中其左東序其右瞽宗此大學也蓋夏學上東而下西商學上右而下左周所存特其上者耳右學東序與成均並建於一丘之上成均以頒學政右學以祀樂祖東序以養老更而養庶老於虞庠虞庠在國之西郊卽小學也文王世子云春夏學干戈秋冬學羽籥皆於東序春誦夏太師詔之瞽宗秋學禮執禮者詔之冬讀】

【書典書者詔之禮在瞽宗書在上庠竹書文王作靈臺時已有辟雝至此乃講究作樂之事以敎士也故先言論鼓鐘而後言樂辟雝辟雝𨿽設而無以爲育才之具安可樂乎】

【愚按論論定之也樂有八音而專論鐘鼓者舉大以該小也荀卿云鐘陰聲也鼓陽聲也在天則陰陽和然後萬物得在樂則鐘鼓應然後八音諧故獨鐘不能以和聲獨鼔不能以成樂是以鐘師掌金奏必以鼓倡之鼓人掌六鼓必以四金和之此論鐘鼓之實義也臺沼遊觀無非可樂之事而稱其樂者乃在辟雍之論鐘鼔蓋以是爲大樂也孟子所云得天下英才而敎育之三樂也】

於論鼓鐘於樂辟雝鼉鼓逢逢蒙瞍奏公

【此承上二句申嘆文王辟雍之樂月令季夏命漁師取鼉注云皮可冒鼓陸氏謂鼉鼓非特有取於皮亦其聲象鼉之鳴陳暘云其制大以短所以鼓金奏非所以節樂周禮鼓人以晉鼓鼓金奏者是也上章有賁鼓舉其最大者言之此章鼉鼔以始作者言之蓋自鼉鼓鼓眾而後朦膄始作樂也何氏】

【云朦右施蒙童蒙也是幼而無見者膄右施叟長老之稱是老而無見者總謂之瞽耳嚴氏云樂之更端曰奏故九成曰九奏】

靈臺四章二章章六句二章章四句【呂氏謂前兩章樂文王有臺池鳥獸之樂後二章樂文王有鐘鼔之樂皆述民樂之詞】

【愚按辟雍論樂乃文王制作之大者而文王徳業亦莫大於興賢育人故詩人於於樂二句疊言之以嘆其盛此其樂不專在鐘鼓而樂鐘鼓之在辟雝固未可與臺池鳥獸並提而論也】

下武序曰繼文也武王有聖徳復受天命能昭先人之功焉【郝氏云詩稱武王有天下以文徳不以武功序曰繼文言繼先王文徳也何氏云下堂下也武大武也周公作大武之樂象伐紂之事以管播其聲又於庭中爲大武之舞皆在堂下故云下武文王世子云下管象舞大武大合眾以事達有神興有徳也】

下武維周世有哲王三後在天王配於京

【朱注賦也毛傳缺下武言下堂奏大武之樂維周誦新朝一代之制作也周禮大司樂職云舞大武以享先祖孔謂七廟同用樂言先祖以總之大武之樂𨿽爲武王而作而積累有自因推原於世有哲王指下文三後也以追王故稱王毛云三後太王王季文王也王武王也】

王配於京世徳作求永言配命成王之孚

【世徳謂先世之徳作求謂能起而求之也善繼述也周昌年云求有參經權通常變無方以求之意愚按求通作逑毛氏訓好逑謂逑匹也卽上文配也謂王之所配三後而三後之徳亦世世能相配也王配於京配三後也永言配命配天也三後以天心爲心故沒而精神在天武王以三後心爲心故配三後實所以配命永言者言能長存北配命之心不敢一毫有戾於天乃能成王之孚孚者鳥以爪抱子時時抱持不失卽永言之義也蓋武王思繼三後以配天命其誠如此】

成王之孚下土之式永言孝思孝思維則

【此章根孚字來鳥孚久而子出王孚成而天下化式法也言四方皆以爲法也】

【愚按永言孝思正永言配命處乃所謂孚也維則者言子孫世世宜取法也與下土之式無涉】

媚玆一人應侯順徳永言孝思昭哉嗣服

【毛云一人天子也朱注一人謂武王應如丕應徯志之應上言下土之式猶爲西伯時也此則天下愛戴之以宜爲天子也而一時丕應者無他維以其順徳耳】

【愚按應者人也順者天也惟其有順天之徳故人應之此一句謂武王順天應人以伐紂定天下也此蓋武王之孝思不忘誠積而通故能従天人之意以成先人服事之心所謂善繼善述也於先人之志事豈不益昭明哉服事也】

昭玆來許繩其祖武於萬斯年受天之祜

【朱注昭玆承上句而言玆哉通用來後世也許猶所也】

【愚按此言武王之孝所以昭先世者至今爲昭也繩其祖武主嗣王言勉其如武王永言配命以成孝思則國祚萬年受天之祜矣】

受天之祜四方來賀於萬斯年不遐有佐

【受天之祜語聨上章當主後世子孫言朱注賀朝賀也周末秦彊天子致胙諸侯皆賀卽此賀也來賀謂四海之內悉主悉臣莫敢不來享莫敢不來王也遐何通佐助也猶言豈不有助乎黃佐云武王之道繼述而已玆應侯順徳大著於當時受祜有助可及於後世能配三後有以哉後之謂漢家自有制度者守漢法也喜觀貞觀故事者守唐法也惜乎漢唐之非法也太甲視乃烈祖而諸侯咸歸武丁監於成憲而編髮來朝孝思維則也】

下武六章章四句【按前篇文王之雅已畢此篇始誦武王故序曰繼文朱注或疑此詩有成王字當爲康王以後之詩申培謂康王祀成王奏大武六成旣畢受釐陳戒之詩愚按以下武爲大武不知所謂下者堂下也所謂升歌淸廟下而管象是也】

文王有聲序曰繼伐也武王能廣文王之聲卒其伐功也【朱注此詩言文王遷丰武王遷鎬之事郝氏云詩首尾四章稱文武者文始之武終之也中四章稱王后皇王者繼諸侯而爲天子也文王伐崇作丰而王業始武王伐商作鎬而王業成文王求寧以始武也武王燕子貽孫以終文也故序曰繼伐】

【愚按此詩篇末言以燕翼子當是作於成王之世】

文王有聲遹駿有聲遹求厥寧遹觀厥成文王烝哉【朱注賦也毛傳缺有聲言有聲譽也孔子閒居曰一代之王必先其令聞是爲有聲矣遹說文作欥云詮辭也朱注與聿同發語辭駿大也方文曰駿兼有速義孟子云徳之流行連於置郵而傳命言仁聲之感人速也寧寧民也武王所謂無畏寧爾也言文王無心於民譽惟求所以安民之道使天下皆以治岐之政治之而後謂觀厥成也鄭云烝君也】

【愚按小雅烝訓眾又訓進大抵气合而上升爲極盛之稱求寧觀成皆指作丰之事而言】

文王受命有此武功旣伐於崇作邑於丰文王烝哉【受命卽皇矣篇所云帝謂文王詢爾仇方也言文王伐崇蓋受天之命以討有罪左傳云戡定禍亂爲武功鄒氏云文王以伐密之明年伐崇越三年自程遷丰丰卽崇國之地故言作邑於丰而先之以伐崇】

築城伊淢作丰伊匹匪棘其欲遹追來孝王后烝哉【鄭云方十里曰城淢其溝也朱注匹稱也言文王營丰邑之城因舊溝爲限而築之其作邑居亦稱其城而不侈大何氏云指城鎬也竹書商帝辛三十五年西伯自程遷於丰三十六年西伯使世子發營鎬其事在文王作辟雝靈臺之前卽此章所詠也毛云匹配也作丰伊匹與周書洛誥篇作周匹休語意正同成王命周公營洛與周對峙爲周之匹文王命武王營鎬與丰對峙亦爲丰之匹也棘通作亟急也文旣作丰武復作鎬疑其有速欲拓土開基之意而非也其營鎬亦惟追文王來丰之孝而已文王自岐之程而又來丰皆上體先志使前緒不墜後昆永保之孝思也王后指武王也自今日言之爲王自昔日言之但爲後後者君之通稱此以武王未有天下之時言故稱與後章皇王有異疑武王嗣位爲諸侯時卽已都鎬鄭氏謂居鎬之後始伐紂也】

【愚按此下三章皆言營鎬之事特不露鎬字故使人不覺耳淢舊訓溝與洫同愚謂分界爲域而淢則水之分界處也考丰邑在丰水之西鎬京在丰水之東兩都對峙則丰水正居其中蓋以丰水爲界而令築鎬城以爲丰之匹耳帝王世紀云丰鎬相去二十五里】

王公伊濯維丰之垣四方攸同王后維翰王后烝哉【王公指文王也自今日追王稱之爲王自昔日爲西伯時稱之其爵則上公也王后稱武王所以別於文王也濯著明也說文云澣也】

【愚按丰爲崇虎積污已久自文王遷居而灑濯更新又使武王營鎬於丰之東爲丰之藩垣則形勢益壯而四方歸附者皆倚之爲楨幹矣以上二章皆文王在位命武王營鎬之事也】

丰水東注維禹之績四方攸同皇王維辟皇王烝哉【雍大記雲丰水出終南山灃谷自鄠縣界入咸陽合渭水嚴氏云禹貢東防於灃注雲灃水自南而合蓋灃水自南而北流入渭故丰在其西鎬在其東詩言東注者是防渭之後乃東注入河也又云丰鎬在渭水之東西故二都皆可言丰水此指鎬京所見而言皇王稱武王也言丰水防渭而東注於河者禹之功也武王作鎬邑於丰水之東而四方同歸周者以武王足以爲天下之君也言能除害濟民功足以配禹也意在贊武王不在思禹功】

【愚按丰水東注於鎬鎬者水之所聚王气之所鐘也惟禹之導水使東故成此勝地其地自然使四方來同而足以君天下故下云考卜維王也】

鎬京辟廱自西自東自南自北無思不服皇王烝哉【鎬通作滈地以水得名漢長安城西有鎬池在昆明池北周匝二十一里卽周之故都也按武王遷鎬已久及有天下鎬始稱京首建辟雝爲敎士養老之處此武王第一大事故特舉言之張子云靈臺辟雝文王之學也鎬京辟雝武王之學也至是辟雝始爲天子之學矣按周自西土興近者先被其化其後乃漸及於東故曰自西自東周自文王化已行於江漢其後乃漸及於北故曰自南自北皆對舉之詞亦立言之序也】

【愚按首舉辟雝卽武王散軍郊射偃武修文之始事也】

考卜維王宅是鎬京維正之武王成之武王烝哉【鄭云考猶稽也宅居也稽疑之法必契灼而卜之維王卜云此地當興王也言武王所以居鎬京者當營鎬之時已出吉兆以正告之故決意遷都以成卜之吉兆也董氏曰卜筮之道必先斷於心故曰考卜惟王則王志先定矣其考卜者所以濟眾志也洪範稽疑以汝則従爲主】

【愚按逸書文王受命之九年時維暮春在鄗謂太子發曰吾語汝則文王固嘗在鎬矣而不居者正以有維王之兆故不敢居所以堅臣節也至武王而始居之以成其兆】

丰水有芑武王豈不仕詒厥孫謀以燕翼子武王烝哉【朱注興也芑有指糓言者維穈維芑是也有指菜言者脆可生食亦可蒸爲茹靑州人謂之芑西河鴈門芑尢美胡人戀之不出塞此言生於丰水之傍當是芑菜朱注仕事也言丰木猶生芑武王豈無所事乎詒厥孫謀以燕翼子則武王之事也謀及其孫則子可以無事矣嚴氏云孫所該者廣曽以下皆孫也謀及於孫之逺則其子可知矣詒謀燕翼漢宣帝所謂吾當其勞以逸遺汝也】

【愚按國以人才爲本聖人於子孫計久逺莫大於貽以人才所謂敷求哲人俾輔於爾後嗣也丰水有芑興鎬京之多才在野皆髦士也蓋自辟雝育才故才盛而用之不盡猶丰水澤物故芑盛而采之不盡今玆濟濟者在武王時豈不令仕進乎惟用之不盡而畱以貽子孫也宋祖畱張齊賢以貽太宗明祖畱方孝孺以貽建文皆彷此意】

文王有聲八章章五句【朱子謂此詩以武功稱文王至於武王則言皇王維辟無思不服而已蓋文王旣造其始武王續而終之無難也又以見文王之文非不足於武而武王之有天下非以力取之也謂通篇爲文王遷丰武王遷鎬之事鄧元錫以後六章皆言武王始營鎬而後宅鎬於文理次序爲順】

文王之什十篇六十六章四百一十四句【朱子云鄭譜謂此以上爲文武之詩以下爲成王周公時詩今按文王首句卽云文王在上則非文王之詩矣又曰無念爾祖則非武王之詩矣大明有聲並言文武非一安得爲文武時所作乎蓋正雅皆成王周公以後之詩但此什皆爲追述文武之徳故譜因此而誤耳】

生民之什三之二【自此至板凡十篇內捲阿以上之八篇成王時詩民勞以下終蕩之什皆變雅也】

生民序曰尊祖也后稷生於姜嫄文武之功起於后稷故推以配天焉【月令云孟春之月天子乃以元日祈糓於上帝左傳孟獻子曰郊祀后稷以祈農事也是故啟蟄而郊郊而後耕家語孔子曰郊之祭也迎長至之日也周之始郊其月以日至其日用上辛至於啟蟄之月則又祈谷於上帝楊氏云冬至之郊爲大報天正月之郊爲祈糓二郊不同而皆配以後稷按月令家語皆謂正月祈谷上帝此詩末章曰上帝居歆知其爲郊糓也其上章曰以興嗣嵗蓋以明末章豆豋之祀在正月也因祈糓而詳述后稷之農事又因述后稷之農事而推本於所自生見天爲粒食烝民而生后稷此其所以配也后稷於長至配天其樂歌則思文之詩於元日配上帝其樂歌則生民之詩何氏曰長至之郊稷固以祖配祈糓之郊稷實以功配無敎民稼穡之功安得祈谷配帝乎】

厥初生民時維姜嫄生民如何克禋克祀以弗無子履帝武敏歆攸介攸止載震載夙載生載育時維后稷【朱注賦也毛傳缺鄭樵雲民賴五穀以生其初生此民者誰與是惟姜嫄也以後稷生於姜嫄故也史記以姜嫄爲帝嚳元妃大戴禮云帝嚳卜其四妃之子皆有天下上妃曰姜嫄生后稷次妃曰簡狄生契次妃曰慶都生帝堯下妃曰常儀生摯摯立九年而諸侯共尊堯爲帝應以摯堯年長於稷契而得立爾時不論嫡庶也堯旣嗣嚳爲帝則爲嚳後者當屬堯之子孫稷不得爲後故周人特立姜嫄之廟而詠歌亦止及嫄也吳徳操曰周之嫄廟其來久矣有天下之後始禘嚳而郊稷則未嘗不推嚳爲始祖之所自出而爲之後也傳曰精意以享曰禋周禮大宗伯職云以禋祀祀昊天上帝毛云古者必立郊禖鳥至之日以大牢祠於郊禖天子親往後妃率九嬪禦乃禮天子所禦帶以弓韣授以弓矢於郊禖之前月令郊作髙郊髙音通也鄭云弗之言祓也禱於郊禖以祓除不祥故用弓矢卽後世射弧星之意無子不祥之大者也毛云履踐也帝髙辛氏之帝也武迹也敏疾也歆享也言姜嫄従帝祀於郊禖隨帝步武以行將事齊敏而神享其祀孫炎云介者相助之意攸介以姜嫄助祭言攸止則祭畢之時蓋助祭甫畢而身如有所感因而有娠朱子宗鄭氏謂姜嫄出祀郊禖見大人迹而履其拇歆歆然如有人道之感而震動有娠】

【愚按介如有左右之者止如有憑依之者此郊禖之神感也震動也夙肅也因有感動益肅然以敬生而棄之以其非人道生怪之也帝卽嚳嚳前嫄隨是履帝武也敏歆謂忽然有所感耳巨迹之說出列子鄭信防緯以帝武疑似之詞遂爲是說】

誕彌厥月先生如達不坼不副無菑無害以赫厥靈上帝不寧不康禋祀居然生子

【誕發語辭彌終也鄭云后稷之在其母終人道十月而生上章禋祀以鳥至之月下章言生而置之寒冰則稷以春分之月孕以冰堅之生正足十月之期鄭云達羊子也生如達之生言易也坼說文云裂也副本作疈說文云判也坼副卽所以災害其母赫顯也孔雲天意以此顯明其有神靈也愚按姜嫄従禋祀之時心動有孕時懷憂疑蓋以髙禖之神赫然顯其靈異不假人道而予之子自疑豈上帝不寧將降之禍耶抑禋祀不誠神不安其祀而示此異耶則所孕必爲妖孽怪物今則居然生子矣以赫以字直貫下】

誕寘之隘巷牛羊腓字之誕寘之平林防伐平林誕寘之寒冰鳥覆翼之鳥乃去矣后稷呱矣實覃實訏厥聲載路

【承上章言所生𨿽居然爲子而終以爲妖異不敢養而棄之棄之而靈異復如此也腓芘也字愛也鳥謂眾鳥或覆蓋其上或輔翼其兩傍以禦其寒毛云覃長也訏大也呱聲之大而逺聞也鄒氏云歷觀傳紀齊頃公之棄也野貍嫗之卒有齊國楚若敖之棄也於莵乳之卒爲令尹昆莫之棄也野鳥銜肉飼之卒王烏孫槖東明棄混而豕嘔之棄廏而馬噓之卒王扶余天之所生豈人可得而棄又何疑於生民之聖祖哉】

【愚按腓隨足而動史記謂馬牛過者皆辟不踐足不忍踐是以足愛防之也】

誕實匍匐克岐克嶷以就口食蓺之荏菽荏菽斾斾禾役穟穟麻麥幪幪瓜瓞唪唪

【匍匐手足並行也岐通作跂方言云登也梁益之間曰跂嶷竦峻貌言能跂足而登立而竦峻也方文曰以就口食言能跂立取食以就口時也此句屬上毛云荏菽戎菽也今大豆也大豆生戴甲而出土厚則項折不能長達斾斾如旟斾之起也禾指稻黍稷言邠詩言禾麻菽麥孔謂麻與菽麥則無禾稱故於麻菽麥之上更言禾字以總諸禾是也役列也言有行列穟卽穗字詩詁云禾多穗也羅氏云麻子可食皮可績爲衣別而言之有實者別名苴無實者別名葈總名爲麻夏時舊谷已絕新谷未登民於此乏食而麥最先熟故以爲重麻與麥互相爲候齊民要術注謂麻黃種麥麥黃種麻故詩以麻麥連言幪當作蒙言茂密也唪通作菶瓜多實也先言荏菽次言禾次言麻麥以種植之先後爲次大豆種最早稻與黍稷其候不甚相逺麻以夏至種故次之麥在仲秋最居後】

【愚按荏菽等𨿽是嘉種洪水初平俱雜生艸萊中稷兒時卽能簡而殖之此皆言稷兒時以種植爲嬉戲事】

誕后稷之穡有相之道茀厥丰艸種之黃茂實方實苞實種實褎實發實秀實堅實好實穎實栗卽有邰家室【此章是堯使棄居稷官爲農師敎民之事說文雲谷可收曰穡但舉穡者要其成而言也毛云相助也洪範相協厥居易云輔相天地之宜是也茀厥丰艸以下言有相之道洪範曰土爰稼穡故五穀色多黃方朱注房也李巡云物叢生曰苞呂覽云三以爲族故多粟種生不雜也不雜謂不稂不莠嚴氏云大田言旣種旣戒在未耕之前故爲擇其種此言種之黃茂已是擇種繼言實種在方苞之後】

【故爲生不雜也褎卽袖字枝葉長也言禾穗之長而垂如袖也發盡發也秀始檖也堅者其實堅也呂覽云得時之稼與失時之稼約莖相若稼之得時者重粟相若而春之得時者多米皆堅之義也好謂無有害之者穎是禾穗之挺又垂末也實繁碩故垂末也栗粒飽滿也左傳嘉栗防酒義亦本此邰亦作括地誌云故城在今武功縣西古邰國也亦作駘左傳云魏駘芮岐畢吾西土也或云】

【姜嫄有駘氏女堯封稷於駘以其母國也然太王亦娶於有駘氏曰大姜是姜姓之駘至周猶在按稷封之邰在武功姜姓之駘在瑯邪】

【愚按茀丰艸而種黃茂后稷所以敎天下之爲農者如此實方實苞五句言所收之穡如此非率后稷之敎不能有也是爲后稷之穡自烈山氏以柱敎穡天下知有粒食至堯時復成洪荒谷種雜生艸木中不復可辧民不知稼穡久矣稷無所師授而於丰艸中能別其黃茂之種識其種植之法以敎天下使萬世享其成其功豈必繼柱而起而柱烏可與比烈哉卽者至其地而安焉易所謂旅卽次也稷𨿽封於邰而敎民稼穡勞瘁隴畝不暇就其封邑至敎之旣成穡之有收如此然後始得至邰而安於其家室也孟子曰禹稷三過其門而不入卽此詩見稷之勞不在禹下矣】

誕降嘉種維秬維秠維穈維芑恆之秬秠是獲是畝恆之穈芑是任是負以歸肇祀

【此章述后稷封邰之後敎民播種嘉谷以供祭祀也朱注降降是種於民書曰稷降播種是也上章言有相之道則已敎民播種矣然所播者不過荏菽黍稷麻麥之類此特舉谷之嘉者言之以其可以供祭祀故重之也秬黒黍也秠一稃二米也孔云秬是黒黍之大名秠是黒黍之中有二米者別名之爲秠羅氏謂百糓之中一稃二米者惟麥爲然周所受瑞麥來麰一米二縫則秠者正此來麰耳郭璞云穈今之赤粱粟芑今之白粱粟羅氏云古不以粟爲谷名但米有孚殻者皆稱粟今以谷之細而圓者爲粟則粱是其類粱卽今膏粱也金履祥謂秬秠穈芑自后稷始知種之故曰誕降嘉種恆常也季氏云言他谷有時可缺惟此四種則當徧植嵗以爲常也朱注旣成則獲而棲之於畝任負而歸以供祭祀秬秠言獲畝穈芑言任負互文耳肇始也言此四種可以供酒醴粢盛之用前此祀典所未有至后稷降種於是內外百神之祀始用之以祭明此禮始於唐虞而實后稷開之也】

誕我祀如何或舂或揄或簸或蹂釋之叟叟烝之浮浮載謀載惟取蕭祭脂取羝以軷載燔載烈以興嗣嵗【殷大白雲我祀爲時王之時言也自后稷始以嘉谷供祀我子孫今日踵而行之其制以爲饎之法則如下文所云也楚語天子禘郊之事王后必自舂其粢諸侯宗廟之事夫人必自舂其盛韋昭注粢盛互文也揄抒臼也謂抒而下取之也簸去糠也蹂者蹂禾取谷以繼之也釋淅米也說文云漬米也淅者汰也叟叟聲也浮浮气也釋之烝之以爲酒及簠簋之實朱注謀卜日擇士也將祭必先習射以擇士射中者得與於祭惟說文云凡思也凡者非一之詞祭義思其居處思其笑語思其志意思其所樂思其所嗜是也蕭香蒿也脂卽膋膋者牛腸脂也說文云戴角者脂無角者膏取蕭祭脂取香蒿及祭祀之脂合黍稷燒之所以達其馨香之气使神歆饗之也羅氏云周人尙臭以郁合鬯灌以圭璋而使臭陰達於淵泉旣奠然後蕭合黍稷羶薌爇之而使臭陽達於墻屋臭陰以水而報魄臭陽以火而報气羝牡羊也軷道祭也按軷祭有二有出行之軷又名祖有祭行之軷月令中央土其祀中霤春祀戶夏祀竈秋祀門冬祀行謂之五祀行在廟門外之西爲軷壤北面設主於軷上祭畢乘車轢而遂行此爲祭行之軷蓋五祀中之冬祭非出行之軷也五祀則羊人供其羊牡若出行軷祭則以犬矣觀下文云以興嗣嵗知此爲冬祭也季氏云燔烈兼宗廟軷祭而言廟與軷皆有屍所以爲屍羞也鄭云嗣嵗新嵗也孟春之月令曰乃擇元日祈谷於上帝冬祀行畢則祀無不舉而今嵗之事畢矣繼之曰以興嗣嵗謂新嵗祈糓之祭復起卽下章所稱是也】

卬盛於豆於豆於豋其香始升上帝居歆胡臭亶時后稷肇祀庶無罪悔以迄於今

【此章言祈谷郊天而以後稷配上章所謂嗣嵗之祭詩正爲此而作也卬我也卬盛猶上言我祀非必身親執其勞也爾雅云木豆謂之豆瓦豆謂之豋毛云豆薦菹醢也豋大羮也王氏云釋之烝之簠簋尊爵之實也羝俎實也豆豋則實以菹大羮之器也或言其器或言其實互相備也孔云合天與五帝謂之上帝陳祥道云五帝與昊天同稱帝不與昊天同稱天猶諸侯與天子同稱君不與天子同稱王朱注居安也鬼神食气曰歆陸燧云獨言天不言稷者天之感格以稷配祭而然也亶誠也時言得其時也庶者幸喜之詞】

【愚按其香指黍稷之馨也始升而上帝卽歆言其歆之速也慶幸之餘乃復驚異之曰是胡臭而帝歆誠以薦之得時乎謂孟春元日也蓋自后稷以嘉谷肇祀子孫世守不替備物順時庶無罪悔以至於今此帝所以歆也追維其功尊后稷以配帝不亦宜乎】

生民八章四章章十句四章章八句【毛氏以第三章

八句四章十句朱子以第三章

當爲十句四章當爲八句則音韻旣諧文勢通貫】

【愚按詩八章皆以十句八句相間爲次又二章以後七章以前每章之上皆有誕字可據朱子疑郊祀之後有受釐頒胙之禮則用此詩蓋因思文之頌已是郊祀配天所用不應有二詩也然此祈谷之郊彼冬至之郊自應各有其詩】

行葦序曰忠厚也周家忠厚仁及艸木故能內睦九族外尊事黃耉養老乞言以成其福祿焉【孔云禮有族食族燕周禮鐘師冇族夏杜子春謂族人侍奏族夏】

【愚按後漢桓榮有云文王葬枯骨公劉惇行葦世稱其仁吳越春秋稱公劉行不履生艸運車以避葭葦實有其事則首四句豈燕同姓而述祖徳以勗之】

惇彼行葦牛羊勿踐履方苞方體維葉泥泥戚戚兄弟莫逺具爾或肆之筵或授之幾

【朱注興也下二章賦也毛傳缺惇聚也說文云厚也孔云葦之初生其名爲葭稍大爲蘆長成乃名爲葦八月萑葦是也牛羊勿踐履是春夏時事蓋自葭萌時卽防之使成葦也行道也古路在井間旁近溝洫多生蘆葦牛羊往來易以踐踏苞以根之叢生而盤結言體成莖也泥泥沾濡貌是近水而多潤澤之意毛云戚戚內相親也鄭云莫無也爾謂進之也王與族人燕兄弟之親無逺無近俱揖而進之年稺者爲設筵而已老者加之以幾幾說文云踞幾也徐鍇云人所憑坐也陳祥道云席常設於賔未至之前幾常授於行禮之際其將授也必拂其授之也必拜送其受也必拜答或授或設俱以執事之人言】

肆筵設席授幾有緝禦或獻或酢洗爵奠斚醓醢以薦或燔或灸嘉殽脾臄或歌或咢

【孔云鋪陳曰筵籍之曰席蓋鋪陳者品物而席則身所借也此蒙上章言肆筵之外又有設席授幾之外又有緝禦緝禦者謂侍禦之人接續不斷授幾以安其體緝禦以供其使令也進酒於客曰獻客答之曰酢主人又洗爵醻客客受而奠之不舉也斚爵也夏曰琖殷曰斚周曰爵孔云所洗所奠猶一物也鄭周禮注讀斚爲嘏考工記梓人云獻以爵而醻以觚觚嘏同音疑斚卽觚耳爵受一升觚受三升何氏云客酢主人主人卒飲乃更酌觚而自飲以酬客客受之奠而不舉以俟旅酬此所謂奠斚者也醓肉汁也醢肉醤也鄭云薦之禮非菹則醓醢也燔用肉灸用肝殽通作肴國語云王公立飲則有房烝親戚晏饗則有肴烝脾說文云土藏也臄作谷說文云口上阿也服防云口上爲臄口下爲阿朱注歌者比於琴瑟徒擊鼓曰咢】

【愚按筵所以爲燕席所以爲坐周禮天子三重之席有莞席蒲席次席次以桃竹枝爲之重席者取其襯貼厚而起居安也古人席地而坐跽也憑之以幾所以優老今西域僧趺坐獨老者憑幾其制正類幾字左傳知武子斥諸大夫投之以幾易稱渙奔其機機者所恃以安卽幾也】

惇弓旣堅四鍭旣鈞捨矢旣均序賔以賢惇弓旣句旣挾四鍭四鍭如樹序賔以不侮

【此章言燕射之事按燕射與大射不同燕射主於飲酒故於大夫士俱旅之後行之取其足以勸酒合歡而已大射主於射故在未舉旅之前行之則爲將祭擇士故也賔筵大射也以篇有烝衎烈祖之語知之此章燕射也其意專借燕樂以篤親故知非大射也惇弓畫弓也天子惇弓惇亦作雕荀子雲天子雕弓諸侯彤弓大夫黒弓嚴氏云諸臣不必畫弓以天子燕射故舉天子之弓予之爾雅云金鏃翦羽謂之鍭骨鏃不翦羽謂之矢考工記矢人爲鍭矢三分一在前二在後注謂參訂之而平者前有鐵重也鄭云捨之言釋也謂發矢也旣均謂皆中也賢勝也皆中則以多爲序多中者爲勝則中少者飲鄕射禮釋獲者設中中者受算之器也受八算長尺五寸射中一矢釋一算上射於右下射於左若有餘算則反委之再射釋獲如初卒射視算先數右獲次數左獲二算爲純一算爲奇於是釋獲者取賢獲告於賔若右勝則曰右賢於左左勝則曰左賢於右以純算告若有奇者亦曰奇左右鈞則左右皆執一算以告曰左右鈞此所謂序賔以賢也射本以講武田獵故於其中也則大言獲有負獲旌之人坐而告獲舉旌以宮偃旌以商以磬聲之宮商爲節奏也句彀通謂引滿也射禮搢三挾一言插三矢於帶間挾一矢以發發畢又挾至四矢皆挾則盡發矣如樹如以手植侯中言巧也呂氏云捨矢旣均泛言射者也故繼之曰序賔以賢四鍭如樹專言勝者也故繼之曰序賔以不侮】

【愚按序以賢者謂以射中多少爲次第也序以不侮則設丰飲觶之禮論語所謂揖讓而升下而飲也文王世子云公與族人燕則異姓爲賔膳宰爲主人公與父兄齒同宗無相爲賔客之道故爲之立賔也】

曽孫維主酒醴維醹酌以大斗以祈黃耉黃耉臺背以引以翼壽考維祺以介景福

【此射禮旣畢卽席終燕之詞醹厚也大斗長三尺也孔雲長三尺謂其柄也說文云勺也陳祥道云勺非斗也勺挹於尊彜而注諸爵瓉斗挹於大器而注諸尊彜鄭云祈告也以祈黃耉而下蓋舉酒而祝之如此毛雲臺背大老也老則背有鮐文黃者謂發白復黃耉者謂皮有斑黒如凍黎色此皆耄耋之狀鄭云在前曰引在旁曰翼祺吉也介助也】

【愚按始以膳宰爲主人至飲無算爵時則略君臣之分而講賔主之歡矣故曰曽孫爲主人老則志昬气衰故願防防之中若或引之謂引其志使不昬也若或翼之謂翼其气使不衰也蓋不特享永年之壽而且有恵迪之吉所謂助之以景福也蓋曽孫於燕飲之際恩誼旣篤故一時與燕者皆相與祝願之】行葦四章章八句【序以此篇爲養老乞言按養老乞言無射禮朱注以爲祭畢而燕父兄耆老之詩】

【愚按首章及序射一章當是大燕同姓之詩非專爲燕毛也毛分七章二章章六句五章章四句鄭分爲八章章四句朱子乃分四章以正之】

旣醉序曰太平也醉酒飽徳人有士君子之行焉【鄭云成王祭宗廟旅酬下徧羣臣至於無算爵故云醉焉乃見十倫之義在意云滿是之謂飽徳按此詩通篇皆屍嘏王之語禮運云嘏以慈告嘏者祝爲屍致告於王之詞也】

旣醉以酒旣飽以徳君子萬年介爾景福

【朱注賦也下同毛傳缺毛云旣者盡其禮終其事醉飽謂屍醉飽也所飽者黍稷也而曰飽以徳周書云黍稷非馨明徳惟馨也君子謂主祭者指王也景福謂昭明可見之福此尙虛言之後章乃歷道其實一云萬年通後世言不作壽說】

旣醉以酒爾殽旣將君子萬年介爾昭明

【殽俎實也將持進之也據此章對酒言殽則前章稱飽屬黍稷可知昭爲小明明爲大明介爾昭明者謂神助發其知慮小事大事皆無不明也曹居貞云老將至而耄及古人所病天旣錫之以壽考又大之以昭明則受福無窮也】

昭明有融髙朗令終令終有俶公屍嘉告

【融明之盛也左傳明而未融其當旦乎髙朗猶髙明也徐鍇以月之明爲朗朱注令終善終也洪範所謂考終命古器物銘所謂令終令命是也俶始也嘉告以善言告之謂嘏詞也蓋欲善其終者必善其始今固未終而旣有其始矣呂氏云周之追王止於大王則宗廟之祭尸之尊者乃公屍也按周廟最尊者后稷公屍則后稷之屍也周禮酹六屍先儒謂後稷之屍發爵不受旅是也通篇皆宗祝傳公戶之意所謂工祝致告者】

其告維何籩豆靜嘉朋友攸攝攝以威儀

【毛云恆豆之俎水艸之和也其醢陸產之物也加豆陸產也其醢水物也籩豆之薦水土之品也滌濯之治曰靜新美之薦曰嘉劉公瑾云將祭之先筮其臣之吉者使助祭謂之賔客謂之朋友所以重祭事也攝說文云引持也猶言檢東也威儀謂進退趨蹌之節以主祭者言黃佐云祭不在物而在誠誠之所可見者寓於威儀之間蓋惟助祭者皆敬則主祭者之威儀自莫不敬矣謂本於朋友之攝可也朱注自此至終篇皆述屍告之語】

威儀孔時君子有孝子孝子不匱永錫爾類

【威儀孔時承上文指王言也禮有先後節次如始而求神終而獻屍威儀不一而悉如其節曰孔時朱注孝子主人之嗣子也儀禮祭祀之終有嗣舉奠文王世子篇云其登餕獻受爵則以上嗣登自堂下而升堂上也餕食尸之餘也獻舉奠爵以獻屍也受爵受屍所賜之爵上嗣適子之長子也匱竭也當旅酬告利成之後而其誠不少衰竭於祝祭迎尸之始故曰不匱一說孝子之後必有孝子繼之】

【蓋天之錫君以類相従必然之理也後漢楊氏事姑孝姑曰我老無以報婦願爾生孝子卽此意也愚按類謂子孫類其父祖皇矣篇稱王季曰克類是也今稱不肖曰不類】

其類維何室家之壼君子萬年永錫祚

【鄭云壼之言捆也爾雅雲宮中巷祚福也嗣也卽上章所云孝子也言君子固已享萬年之壽考而其子有不匱之孝天又將長子之以福也國語晉叔向稱單靖公引此詩而釋之日類也者不忝前哲之謂也壼也者廣裕人民之謂也萬年也者令聞不忘之謂也祚也者子孫蕃育之謂也愚按室家之壼只就君子之室家言凡人家盛徳累世未有不由閨門淑愼以助成其美者故錫爾類先錫以室家之壼注云壼言其深逺而嚴肅也此句與末章釐爾女士相應】

其維何天被爾祿君子萬年景命有僕

【爾指王言祿卽天祿言天錫祚於爾之子還被之以爾所膺之天祿也景命謂明命也僕猶屬也愚按僕禦必有所屬今言僕僕者亦相屬不絕之意謂君子旣膺此景命萬年之後帝眷無已仍世世屬其子孫耳周書云惟王子子孫孫永保民者是也天被爾祿主子之身言景命有僕主子之後人言故下章有従以孫子之祝】

其僕維何釐爾女士釐爾女士從以孫子

【釐予也女士女而有士行者謂生淑媛使爲之妃従隨也旣予以女士又使生賢子孫以隨之謂傳世也一說釐卽受福之釐字本作禧說文雲家福也應劭云祭余肉也此女士卽指王后禮凡祭必夫婦親之前皆以嘏予王此特以釐予王后王后無飲福受胙之禮特嘏詞及之耳前三章旣皆言孝子矣故此釐王后不言子而但祝其子之生孫孫之後又有子則無窮之詞也】

【愚按周家王業之興多由聖女作配皇矣篇雲天立厥配蓋自太姜以下皆天立之也故屍以釐爾女士爲嘏詞】

旣醉八章章四句【朱注謂父兄所以答行葦之詩然詩中明言公屍嘉告謂之父兄謝燕可乎何氏以爲武王祀廟受釐之詩竹書載武王滅商之次年薦殷於太廟遂大封諸侯是時成王已九嵗自是之後諸弟以次受封計成王必早定嗣之位則餕獻受爵固已能之矣若以爲成王之詩成王年十三踐天子位康王猶未生固無有子可従祭也】

【愚按此論亦核然成王祭祀安見其必在初年未生子時耶】

鳬鷖序曰守成也太平之君子能持盈守成神祗祖考安樂之也【朱注此祭之明日繹而賔尸之樂孔云燕尸之禮大夫謂之賔屍卽用其祭之日天子諸侯則謂之繹以祭之明日春秋宣公八年辛巳有事於太廟壬午猶繹是謂在明日也爾雅云繹又祭也周曰繹商曰肜夏曰復胙周禮繹祭於祊祊在廟門之西陳祥道云祊其位也繹】

【其祭也賔屍其事也】

鳬鷖在涇公屍來燕來寧爾酒旣淸爾殽旣馨公屍燕飲福祿來成

【朱注賦也下同毛傳缺鳬水鳥如鴨鷖鷗也鳬善沒鷖善浮嚴氏雲渭水東流先防丰而後防涇灃水自南而入渭涇水自西北而入渭文王居丰在丰水之西則越丰而後至涇武王居鎬在丰水之東則去涇近矣西京賦云欱灃吐鎬據渭踞涇見涇水近鎬也孔云言公屍來燕則是祭後燕屍非祭時也寧安也爲尸之時未免有象神之勞而拘束不安今則登筵依幾而安矣朱注爾自歌工而指主人】

【也馨香之逺聞也來者若福祿隨公屍而來也成就也尊屍所以尊神屍安則神悅公屍燕飲故祖考以福祿來成之蓋至此而祭事始備昔所錫之福祿自今日而成就也】

【愚按詩人起興必據所見景物則後章沙渚潨亹皆卽涇水分別言之耳言鳬鷖在者狀其容與自得以祝公尸之便安無昨日爲尸之拘束也福祿來成言公屍受王賔禮所以成就王福祿也】

鳬鷖在沙公屍來燕來宜爾酒旣多爾殽旣嘉公屍燕飲福祿來爲

【毛雲沙水旁也孔雲水少則沙見故字従水少耳宜順適之意鄭云心自以爲宜不以已寔臣自嫌也爲猶助也】

【愚按來爲猶云公尸之燕飲爲王造福也】

鳬鷖在渚公屍來燕來處爾酒旣湑爾殽伊脯公屍燕飲福祿來下

【處止也謂屍卽賔位也湑酒之泲者也周禮臘人以掌幹肉注云薄析曰脯來下輔廣云自上而下易詞也】

鳬鷖在潨公屍來燕來宗旣燕於宗福祿攸降公屍燕飲福祿來崇

【潨水防也孔云潨音如叢則叢是聚義且字従水眾知是水聚之處鄭樵雲宗廟也按禮繹祭於廟門之西享屍在堂故云然朱注來宗之宗尊也於宗之宗廟也旣燕於宗通前三章公屍而言不言酒殽者前言已備變文互見之也】

鳬鷖在亹公屍來止燻燻防酒欣欣燔炙芬芬公屍燕飲無有後艱

【毛云亹山絕水也山當水路令水勢斷絕鄭云亹之言門也朱注水流峽中兩岸如門也來止猶言來處也燻燻依說文作醺醺謂屍醉也前章第言酒殽而已此則表尸之喜樂欣欣屍飲酒之喜容也芬芬言燔炙之气馨香散布足以悅屍也】

【愚按目前之福祿𨿽可喜而後日之艱難亦可虞惟無有後艱而後爲眞福祿也宗廟之稱公屍謂自祖紺以上第祀以天子之禮而不追王服屍以先公之服則其稱公屍宜也而槪稱公者統於尊也】鳬鷖五章章六句【王制諸侯五廟屍稱公屍亦周家未爲天子時之稱愚按周制七廟后稷爲太祖不遷而昭穆則序自太王以下至成康沒而七廟之主始備及穆王以後入廟則文武始遷於世室以成九廟之制當成王𨿽設七廟適得五廟之屍也稱公屍者專主后稷而言今槪以稱五廟者統於太祖一尊也】

假樂序曰嘉成王也【朱注疑此卽公尸之所以答鳬鷖者也】

假樂君子顯顯令徳宜民宜人受祿於天保右命之自天申之

【朱注賦也下同毛傳缺假通作嘉輔廣云假樂君子是作詩者美而樂之也惟其美之故樂之顯顯徳之昭然可見者宜民宜人正其顯處保者扶持之義右者贊助之義命者命之爲天子也申重也朱善曰受祿於天自其已然者言之也保右二句自其無窮者言之也】

幹祿百福子孫千億穆穆皇皇宜君宜王不愆不忘率由舊章

【此章言有令徳以宜民人故能受天之祿所謂自求多福也朱子云首二句是願其子孫之多後四句是願其子孫之賢子孫多而且賢是眞君子之福已穆穆敬也皇皇大也徐光啟云作聰明者狹小先人制度好佚豫者屏置祖宗成法繼體守文之君出此入彼故贊以不愆不忘率由舊章】

【愚按幹祿卽上文受祿於天也又加以百福所謂自天申之也子孫千億則百福中之尢大者也舊說以嫡爲天子曰王庶爲諸侯曰君則爲王者不可稱君乎大哉堯之爲君君哉舜也何以稱焉愚謂自穆皇以下通贊成王觀末句率由舊章其爲守文之主可知】

威儀抑抑徳音秩秩無怨無惡率由羣匹受福無疆四方之綱

【抑抑密也秩秩淸也蘇氏云無所不容故無怨無所不矜故無惡匹類也人才品髙下各有其類各循其類而任之不以己之愛憎參預其間大以成大小以成小武成篇所謂建官惟賢位事惟能是也黃櫄云此章上四句卽所以爲綱之道也】

【愚按國家所以享和平之福惟在爲之上者挈其大綱以維系四方而已一苛細多事四方受其擾害烏能受福乎無疆言福之所被者逺也】

之綱之紀燕及朋友百辟卿士媚於天子不解於位民之攸塈

【白虎通云綱者張也紀者理也此承上文之綱句來言大者旣張小者亦無不理於是天下無事而臣下皆賴以安樂矣燕通作宴朋友合百辟卿士言之也泰誓曰友邦冢君酒誥曰太史友內史友是也百辟謂諸侯卿士王朝之羣臣鄭云卿之有事者也媚愛也】

【愚按此言天子總其綱紀與世相安臣下亦順適其意而無喜事務名之心所謂媚也解字従燕字來天下無事臣子燕安便一切有廢弛之意燕而不解足見綱紀之無獘塈與曁通及也朝廷之上但不喜事不廢事非必有恩澤以下於民而和平之福及於民者逺矣】

假樂四章章六句【朱子謂公屍答鳬鷖之詩】

【愚按稱頌之詞不應略於前而詳於後且未來之祝何其言之若有成效也何氏謂假樂贊武王之徳當爲成王祭武王之詩禮雲天子穆穆諸侯皇皇以一身而兼歷諸侯天子者湯武而已詩稱宜君宜爲諸侯也宜王宜爲天子也故知是贊武王然篇中率由舊章受福無疆四方之綱等語似非所以頌開剏之主也序惟一句曰嘉成王也嘉之何樂之也通篇皆言成王能樂其臣民以共享太平之福蓋承文武極盛之後不必更有作爲故以顯顯之令徳而絕無所爲幹譽者但求與民人相宜而已宜民宜人自然受祿於天蒙天保右眷顧而降之百福以至於子孫蕃衍也穆穆皇皇正狀其有君王之度與察察爲明沾沾自喜者相反其所以穆皇者爲能率循祖考之舊法以無愆忘而不自生一事也威儀抑抑位髙而能下也徳音秩秩言簡而有理也此正其穆穆皇皇處無怨謂有嫌盡釋也無惡謂有過盡恕也虛心以聴任羣匹已則坐受無疆之福以爲四方之綱領而已綱舉而紀振不惟君受其福臣亦共享其安故曰燕及當此時上無責備之事下無疑畏之心𨿽君臣猶朋友矣百辟卿士以天子之心爲心上下一徳可不謂媚乎然非一味養安以致廢弛也不解於位乃所以久安不惟燕及朋友而實福及庶民矣生其世者不知有樂乃眞樂也非成王之世不足以當之故序曰嘉成王也】

公劉序曰召康公戒成王也成王將涖政戒以民事美公劉之厚於民而獻是詩也【史記后稷封於邰后稷卒子不窋立不窋末年夏后政衰去稷不務不窋以失其官而犇戎狄之間不窋卒子鞠立鞠卒子公劉立則公劉后稷之曽孫也】

【愚按不窋失官在夏太康時也太康之後有羿浞之亂防將百年則不窋以來竄於戎狄久矣意必羿浞滅而夏復興公劉始返內地竹書載夏少康三年復田稷沈約注謂后稷之後不窋失官至是而復則公劉之興當在此時邰在今武功縣邠在今邠州皆屬西安府相去特百餘里自不窋竄於戎狄之間不居邰矣今慶陽府有不窋城是其居也公劉遷邠蓋自不窋城遷非自邰遷也毛鄭皆誤】

篤公劉匪居匪康乃埸乃疆乃積乃倉乃裹餱糧於槖於囊思輯用光弓矢斯張干戈戚爰方啟行

【朱注賦也下同毛傳缺篤厚也武成篇云公劉克篤前烈卽積功累仁之義季氏云公者侯國尊君之通稱劉名亦如古公之稱亶父也按周人以諱事神此時尙未有諱法匪居匪康言𨿽久在戎狄之間終不以爲可居之地而遂安之也埸疆以邊境言左傳云疆埸之邑一彼一此時公劉將有遷都之舉故先於疆埸致其警備所以防外侮而固人心也積露積也露積之禾曰庾史記稱公劉𨿽在戎狄之間復修后稷之業務耕種行地宜故倉庾皆實如此輯和也孟子作戢弭兵之義啟行鄭謂開道而行蓋武備旣飭自可堂堂正正安驅以行矣孟子謂居者有積倉行者有裏糧也然後可以爰方啟行則是舊國猶有居者新都未定不能一時盡去至末章止基乃理爰眾爰有乃漸次相續以至耳故知首章乃埸乃疆亦所以爲居者設衛使敵人無敢乘虛而入也】

【愚按光耀也謂耀兵也思輯用光蓋公劉遷都本思弭狄人干戈之患乃故耀兵示武使狄知有備而不敢侵軼我戎行也弓矢二句正言其耀兵之實事】

篤公劉於胥斯原旣庶旣繁旣順乃宣而無永嘆陟則在巘復降在原何以舟之維玉及瑤鞞琫容刀

【原卽下章之原豳地也胥相也公羊以胥盟爲相盟謂率従遷之眾相與同至斯原以審視矣毛氏謂公劉遷邠諸侯之従者十有八國則旣庶指本國之眾旣繁指他國相従之眾順說文云理也地與人相宜之謂宣徧也言居之徧也無永嘆得其所不思舊也毛云巘小山別於大山也朱注山頂也陟升降下也由原而升巘復下在原言反復相之重居民也舟帶也按今稱周旋作舟旋取其環轉】

【之義與帶義通孔云鞞者刀鞘之名琫者刀之上飾琫字従玉非玉名乃刀鞘受飾之處名之爲琫耳容飾也刀無受飾之處當是指其柄而言飾之以爲刀之容卽所謂珌也玉與瑤或以飾鞘或以飾柄楊森曰容刀如言容臭謂鞞琫之中容此刀耳容臭今香囊是也】

【愚按公劉與眾相度此原私念旣庶旣繁恐土地難容人情不適迨眾皆以爲樂居則情旣順矣乃始宣布定都之意於眾蓋惟順眾之情斯無後日之悔嘆耳然猶不可不愼故一陟一降必相視之極周如下文所云也由其陟降而覩其佩服因而誦之則重民居而忘君勞之意在言外矣】

篤公劉逝彼百泉瞻彼溥原乃陟南岡乃覯於京京師之野於時處處於時廬旅於時言言於時語語

【上章相地以居民此則相立都邑以營宮室也逝往也百泉嚴氏雲眾水也堪輿家視眾水所聚爲得水張子厚云只看百泉之所往處便知地形所在廣輿記云涇州有泉眼百餘大旱不竭卽百泉也百泉之水皆流入涇至邠州非泛指眾水爲百泉也溥大也以其地形廣平曰原狀其大曰故第二章

但言斯原第五章

分言旣溥南岡岡之在南者面山也京髙丘也時是也處處謂作宅舍以處其所當處者指本國之人言廬寄也左傳衛戴公廬於曹亦謂寄於曹地也旅賔旅也言作客捨以廬其旅人指外國相従之人言與末章止旅乃密相應】

【愚按言京者邠邑之後山也以下章於京斯依句知之逝泉瞻原旣定所在乃陟南岡而回望之見後山甚髙賔主適稱覯謂覿面相對也因更於南岡眺望川原大矣哉都邑以外所容何限眞大眾所宜居足爲京師之野也董氏謂京師之稱起於此前章陟巘以望自北山而南望也此登岡以望自南岡而北望也末四句皆是指畫布置尙未經始也】

篤公劉於京斯依蹌蹌濟濟俾筵俾幾旣登乃依乃造其曹執豕於牢酌之用匏食之飲之君之宗之

【朱注此章言宮室旣成而落之旣以飲食勞其羣臣而又爲之君爲之宗焉毛云執豕於牢新國則殺禮也酌之用匏儉以質也】

【愚按乃造其曹以下始言羣臣飲酒樂成之事前四句則宗廟始成之事也君子營宮室宗廟爲先廟成則卜日遷主而先有事於廟中也京卽上章乃覯之京依此髙丘以爲邑之主山也宮室依此則宗廟亦必依此矣登登進於坐也依神所依也祭統篇云鋪筵設同幾爲依神也按考妣共幾謂之同幾此主未入廟而預飭羣臣執事廟中或使設筵或使陳幾皆蹌濟趨事以俟迎主之至蓋主旣登坐神卽依於筵幾故不敢不謹也曹百官治事處也造始也言宮廟旣畢官曹剏始營建之事將已次第告成故與羣臣飲酒以落之也君宗卽燕飲中事公劉自以一身爲羣臣之君宗也對異姓之臣稱君對同姓之臣稱宗合上四之字俱指羣臣言】

篤公劉旣溥旣長旣景乃岡相其陰陽觀其流泉其軍三單度其隰原徹田爲糧度其夕陽豳居允荒

【此章言民居旣定營建旣畢於是授民之田則壤制賦爲立國之本務也瞻彼溥原其地則旣溥矣逝彼百泉其流則旣長矣旣考之日景以正其方位復升彼髙岡以望其形勢相陰陽之向背以識寒燠使種植各適土之宜觀流泉之所經以定溝洫使灌漑各盡水之利也三單者其軍従公劉遷邠者也周禮凡起徒役無過家一人以其餘爲羨羨者副丁也公劉遷邠當具三軍以行而謂之三單單之爲言只也計必畱羨丁守其故土非一時空國俱行也下濕曰隰髙平曰原按禹貢雍州有原隰底績之文徹田卽井田之法曰徹者通力而耕之謂毛雲山西曰夕陽夕始得陽其田必寒不甚宜稼惟以歸者日眾非原所能容故又度此以廣之】

【愚按公劉爲夏諸侯夏后氏五十而貢而自以其意變而通之行徹法於國中子孫仍之遂爲定制田宅皆宜得陽若不能向陽但得夕陽亦可人眾難容故度此以居之荒治也周頌天作篇太王荒之治荒曰荒猶治亂曰亂也】

篤公劉於豳斯館涉渭爲亂取厲取鍛止基乃理爰眾爰有夾其皇澗遡其過澗止旅乃密芮鞫之卽

【朱注此章總敍其始終館客捨也言公劉初至邠地無室可居其棲止之地艸艸猶客捨而已厲砥鍛鐵也史記言自漆沮度渭取材用卽此事也止居也止基爲子孫之業以授國人止旅爲寄居之廬所以安置客氏也故止基之民爲疆理其田野而止旅者則聴其稠密聚居而已眾人多也有財足也皇過二澗名考工記云凡天下之地勢兩山之間必有川焉大川之上必有塗焉皇大也兩旁必平廣可居故民居相向夾之遡本作防鄕也孔云遡其過澗謂開門向澗也民居以南向爲正此蓋皇澗縦故於兩旁夾之過澗橫故在北向之因夾澗居不能容復防澗以居之於是止旅者乃益密也毛雲芮水厓也鞫究也鄭云芮之言內也水之內曰澳水之外曰鞫朱注芮水名周禮職方作汭何景明雲芮水出邠州西北東入涇汭水在隴州城西北源出蒲藪入渭不入涇公劉芮鞫之卽指邠也愚按承上句豳居允荒而追敍其初至邠時身無寕宇地無材物公劉經營久之而都邑以成國用庶富民居益密而邠地乃日以廣也厲鍛皆營建之時百工所需而邠地不產乃逺涉渭水絕流而南以取之鞫究皆訓窮當是水窮之處卽就也謂來止之旅益眾二澗不足以容又就芮水之盡處而居之遡迎也夾澗居者旣滿乃迎水而居又不能容至於水窮處就而居焉】

公劉六章章十句【王氏云周之有公劉言乎其時則甚微言乎其事則甚勤稱時之甚微以戒其盈稱事之甚勤以懲其逸蓋召公之志也】

泂酌序曰召康公戒成王也言皇天親有徳饗有道也【此康公勉成王以豈弟敎化民人也曰樂以彊敎之弟以悅安之此豈弟之訓卽敎化之事也人𨿽至頑無不叮施敎化者左傳云潢污行潦之水可薦於鬼神可羞於王公故詩人以行潦爲興】

泂酌彼行潦挹彼注玆可以餴饎豈弟君子民之父母【朱注興也下同毛傳缺泂逺也孔云行道也潦者雨水也泂酌自逺而酌取也挹彼彼大器也注玆玆小器也以潦水泥濁置之大器以澄之挹小器而用之所以轉經二器也餴說文云飯也朱注烝米一熟而以水沃之乃再烝也饎酒食也言行潦之水澄之旣久可灌沃餴米以爲酒食也言物無不可用者是以君子之於人未嘗有所棄猶父母之無棄子也季氏云蓋欲人君捨短取長不錄人過也如此則中養不中才養不才而可以爲民父母矣】

泂酌彼行潦挹彼注玆可以濯罍豈弟君子民之攸歸【濯滌也罍祭器孔云四時之祭皆有罍可以濯罍言其可以貴用之也】

泂酌彼行潦挹彼注玆可以濯漑豈弟君子民之攸塈【毛云漑淸也季氏云可以濯漑則無物不可濯非特一罍而已以諭人才養成無所用而不可也愚按塈通作曁曁有徧及之義言無民不歸也君陳篇有曰爾無忿疾於頑無求備於一夫必有忍其乃有濟有容徳乃大簡厥修亦簡其或不修進厥良以率其或不良蓋得召公之訓深矣】

泂酌三章章五句【朱注以爲召公戒成王之詩或謂敎成王以徳化庶殷也愚按是詩當是召公營雒頑民旣遷之後勸王捨其舊惡而與之維新也召誥曰厥旣命殷庶庶殷丕作言殷民受命皆趨事赴功是知民無有終於頑者其末以殄戮爲戒又稱爲王之讐民則當日𨿽未殄滅必猶以爲讐而棄之化外矣召公勸王豈弟存心爲之父母父母寧有棄子則斯民寧有化外者乎猶召誥之遺義也】

捲阿序曰召康公戒成王也言求賢用吉士也【朱注疑召公従成王遊謌於捲阿之上因王之謌而作此以爲戒竹書成王三十三年遊於捲阿召康公従】

有捲者阿飄風自南豈弟君子來遊來歌以矢其音【毛傳興也朱注賦也卷曲也阿說文云曲阜也飄風爾雅云回風也孔云阿之曲者風無去路此興意但諷王受言未及求賢之事蓋召公將有所進戒於王慮其扞格不入故卽事以起興君子指成王也輔廣云召公従成王來遊於捲阿之上有飄風自南而來成王樂而歌之故公因陳此詩以爲戒矢陳也】

伴奐爾遊矣優遊爾休矣豈弟君子俾爾彌爾性似先公酋矣

【伴奐優遊閒暇之意鄭云自縦弛之意言任賢故逸也彌終也說文無彌宇本作�弛弓也似嗣也酋久也按酋本繹酒之名周禮注云酋者久逺之稱酒以熟久者爲善因名酒官爲大酋謂似先公酋者言先公於君人之道久而熟諳非徒以壽考言也俾使也凡言俾爾彌爾性者微詞也詞𨿽若祝意實主諷】

【愚按老子雲天之道其猶張弓乎一張一弛之謂也束之急則太苦君子之敎蓋有甘苦疾徐之諭焉聴王之伴奐而遊優遊而休皆所以釋其束縛樂其天機彌之義也然惟恐其過佚也卽繼之日似先公酋矣先公以勤政起家者也惟能先公之無逸乃可以久有此佚也】

爾土宇昄章亦孔之厚矣豈弟君子俾爾彌爾性百神爾主矣

【昄大章明也按昄屬上謂混一無外章屬宇謂疆界劃然孔厚有鞏固不可動搖之意祭法云有天下者祭百神主爲之主也】

【愚按此警王也誠念及爲百神之主將兢業敏遑之不暇而可久求逸乎】

爾受命長矣茀祿爾康矣豈弟君子俾爾彌爾性純嘏爾常矣

【受命謂受天命爲天子也長者謂承受累世之命其來長矣鄭云茀福也謂王無締造之勞而福祿之盛安而享之純通作全謂全福也爾常謂常享此純嘏之福也言外有不可爲常之意二章言嗣先公三章言主百神此則言受天命王躬所系何等思及此𨿽欲彌爾性以自暇自逸亦有所不能矣輔廣云三章皆極言壽考福祿以廣王心然後五章以下告以所以致此之由則其言之入之易而感之深】

有馮有翼有孝有徳以引以翼豈弟君子四方爲則【自此章以下皆言用賢之事惟能用賢然後可以優遊而享盛治也朱注馮謂可爲依者翼謂可爲輔者漢三輔左爲馮翊義或本此謝氏云求賢不取非常之才止曰有孝有徳何也孝於親者必忠於君取其孝正求其忠也唐虞以上取人以徳無才徳之分如臯陶九徳皆才也舜舉八元八愷之才皆徳也有徳則才在其中也】

【愚按皆祝願贊嘆之詞使王聞之而知得賢之益也孝者百行之本故爲徳之首引者道其前卽上所謂馮也翼者輔其旁卽上所謂翼也以引以翼申言之謂以有孝有徳者爲馮翼也】

顒顒卬卬如圭如璋令聞令望豈弟君子四方爲綱【顒顒莊敬貌易曰有孚顒若是也卬卬髙朗貌皆以其見於外者言圭璋比其純潔也以其存諸內者言逺者傳其聲譽近者挹其丰采王惟端拱於朝而四方之人心咸系屬焉非爲之綱領乎】

鳳凰於飛翽翽其羽亦集爰止藹藹王多吉士維君子使媚於天子

【言君樂於得賢賢亦樂於得君承上章君能以賢自輔其徳則賢者爭趨於朝以待王之任使如此其多也下文維字承多字來隨所用而皆能盡職也竹書紀成王十八年鳳凰見周書君奭篇曰耉造徳不降我則鳴鳥不聞耉指召公鳴鳥指鳳也則前此召公未求去之時鳳固嘗至矣翽翽羽聲也翽翽其羽指眾鳥也鳳飛則羣鳥従之以萬數亦指眾鳥也對鳳凰故言亦集爰於也黃佐云周書成王命君陳曰爾冇嘉謨嘉猷則入告爾後於內爾乃順之於外曰斯謀斯猷惟我後之徳此欲其媚於天子也愚按止謂鳳所止之地而羣鳥隨之亦集於其處鳳皇以比王翽翽之羽卽況藹藹之多士也王尊徳好賢而賢者趨附猶眾鳥之趨附於鳳爲羽之王也周公言立政惟用吉士而復申之曰繼自今後王立政其惟克用常人則吉士卽常人也身無擇行則口無擇言此吉士義疏也】

鳳凰於飛翽翽其羽亦傅於天藹藹王多吉人維君子命媚於庶人

【鄭云傅猶戾也命猶使也媚於庶人言能得民之歡心媚庶人所以媚天子也】

【愚按鳳飛上負靑天眾鳥附之亦傅於天所謂攀龍附鳳以致身靑雲之上也自其用於王朝曰吉士就其人言則但曰吉人】

鳳凰鳴矣於彼髙岡梧桐生矣於彼朝陽菶菶萋萋雝雝喈喈

【髙岡髙山之脊也邵博云梧桐百鳥不敢棲止遜鳳凰也菶萋說文云艸盛也此以狀其枝葉之茂黃帝使伶倫制十二筩聴鳳鳴其雄鳴爲六雌鳴亦六比黃鐘之宮而皆可以相生是爲律本雝雝喈喈其和也】

【愚按上二章以眾羽之隨鳳凰諭多士之従王此一章專稱鳳凰不及眾羽鳴於髙岡知鳳凰之至也梧桐生於朝陽待鳳凰之棲也菶菶萋萋雝雝喈喈因得所棲而鳴益和也以諭天子當陽聲名文物之盛言鳳凰出則眾羽自無不相従明天子在上則賢者自無不樂仕在王之用之耳玩二矣字語意自見】

君子之車旣庶且多君子之馬旣閒且馳矢詩不多維以遂歌

【鄭云庶眾也說文云多重也猶言不止於眾而已閒通作嫻習也馳大驅也言不徒閉習法度且可以疾驅直騁無不如意也】

【愚按車馬舊謂以待徵聘錫予之用愚謂卽指従遊之車也蓋因所見車馬以起興耳言諸臣従王遊者車馬非不甚盛不知其人皆有孝有徳乎抑吉人吉士乎此意在兩旣字言外欲王自審之斯詩之妙於含蓄善爲說詞也遂猶成也故成事謂之遂事王之來遊來歌蓋樂而後歌也而我之陳詩娓娓不已詞非多也惟願多得賢人共致太平以遂王作歌之樂耳】

捲阿十章六章章五句四章章六句【嚴氏以爲召公欲王畱周公而作謂周公有明農之請召公慮周公歸政之後成王任用非人故作捲阿之詩以悟王所稱豈弟君子指周公也然考竹書成王十八年鳳凰見二十一年周文公薨於丰至三十三年方有捲阿之遊此詩之作蓋在周公薨後也毛謂自此以上十八篇爲文武成三王之詩】

民勞序曰刺厲王也【朱注同列相戒之詞未必專爲刺王而發】

【愚按厲王之世使衛巫監謗道路以目穆公故亂其辭言在同列實刺王也】

民亦勞止汔可小康惠此中國以綏四方無縱詭隨以謹無良式遏宼虐防不畏明柔逺能邇以定我王【朱注賦也下同毛傳缺汔防也淩蒙初云亦勞亦字視其字更痛切大東哀我憚人亦可息也亦然康安也曰可者見惟此時尙可他日將不及也曰小者防防不敢過望之詞四方對中國言乃四夷】

【也內地堅固則四夷皆帖服而不敢動是乃所以撫綏之也朱注詭隨不顧是非而妄隨人也萬時華云小人禍國只是一味詭隨不徒曰隨而曰詭隨隨者不詭不過臧獲下賤奔走承奉之態詭者不隨𨿽惇懿操莽亦無進身之路合此二字曲盡小人情態矣無縱者明以辧之斷以絕之決不姑息也謹者斂束之義與縦字對蘇氏云人未有無故而妄從人者惟無良之人將悅其君而竊其權則爲之故無縦詭隨則無良之人肅而宼虐無畏之人止然後柔逺能邇而王室定矣後漢陳忠疏云臣聞輕者重之端小者大之源故隄潰蟻穴气泄鍼芒是以明者愼微智者識防詩云無縦詭隨以謹無良蓋所以崇本絕末鉤深之慮據此謂詭隨不禁必至無良防爾雅訓曾防不畏明者言此寇虐之人肆然公行無所忌憚曽不畏人之共見之也李氏云不於詭隨之時而禁止之至於爲寇止之晚矣定我王者謂如此而後天位永固蓋危之也書言柔逺能邇必難壬人詩言柔逺能邇在謹無良其防一矣愚按此軰存心行事無非寇虐之爲不惟不畏暗室亦且不畏大庭】

民亦勞止汔可小休惠此中國以爲民逑無縱詭隨以謹惽怓式遏宼虐無俾民憂無棄爾勞以爲王休【毛云逑合也猶好逑之逑朱注聚也民勞則散故思所以聚之惛怓猶讙嘩謂好爭者也惽與昬冋怓說文云亂也詭隨之人心旣不明惟欲變亂成法以逞其寇虐之謀書所謂辧言亂政是也愚按爾勞二字虛辭以奬誘之也謂爾若誤信此惽怓者紛更喜事固未嘗不勞於爲國豈知有害無利徒虛擲此勞耳但因其固然行所無事無勞於所不必勞使吾王得享安靜之福也】

民亦勞止汔可小息惠此京師以綏四國無縱詭隨以謹罔極式遏宼虐無俾作慝敬愼威儀以近有徳【息止也中國內獨提京師而言京師中國之根本也四國指中夏之侯國言慝通作匿陰姦也漢書月見東方謂之仄慝一謂之側慝匿慝通用作慝謂有叵測之謀敬愼二句勸其親近有徳則邪慝自逺然威儀不敬有徳者安肯與之近乎意其人必少年驕貴以訑訑聲音顏色拒人於千里之外者也】

民亦勞止汔可小愒惠此中國俾民憂泄無縱詭隨以謹醜厲式遏寇虐無俾正敗戎𨿽小子而式大【愒猶息也亦作憩鄭云泄猶出也發也正敗謂惟詭隨之言是従則悖正者勝而守正者敗矣戎女也式用也】

【愚按泄取漏泄之義漏則日減欲使民憂稍減耳不敢冀全去也此句與次章無俾民憂相照言前此所爲旣不能使民無憂及玆攺圖尙可使民憂少減也醜眾也厲惡也左傳曰其父爲厲厲惡鬼也有惡疾者亦謂之厲醜厲言其黨惡也其人當是少不更事狹小先王之制度而更求規模之逺故詭隨之輩因導以變亂成法也】

民亦勞止汔可小安惠此中國國無有殘無縱詭隨以謹繾綣式遏宼虐無俾正反王欲玉女是用大諫【安亦止息之義與前四字義無深淺取韻葉句耳毛云賊義爲殘朱注繾綣小人之固結其君者也孔云牢固相著之義王氏云正敗者敗而已未盡反而爲不正若正反則無正也曹居貞云以是爲非以惡爲善一切相反則亡無日矣朱注玉寶愛之意王欲以女爲玉而寶愛之故我用王之意大諫正於女蓋托爲王意以相戒也淩蒙初云文本相戒而忽指王欲玉女一句便是刺王本防愚按國語厲王悅榮夷公其卽董賢鄧通之流乎玩王欲玉女意自見蓋愛之如玉也】

民勞五章章十句【此詩𨿽戒同列實刺同列以此同列乃王所信任爲執政者篇中所稱詭隨寇虐之人皆其黨也】

【愚嘗考厲王爲成王七世孫七世以來豈無詩一篇可采而卽以厲繼成何也成康歿而頌聲寢謂禮明樂備後王遵用而已不復作也至於雅音亦不傳者歷代繼體之主享祖宗之餘福無徳可稱𨿽以昭穆荒亡而先王之紀綱猶存人心未去也亦無大惡可刺至於厲王始盡廢文武之法度盡失文武之民心矣以宣王勵精圖治有志中興而晚節遂衰不能復振再傳幽王善政微而流獘出國遂以亡則厲王遺毒深也夫以周家數百年忠厚培植之民一旦圍王之宮流王於彘古今異變出自周民非失民之甚何以有此周之亡於厲王久矣故自捲阿以上十八篇爲文武成三王之正大雅而自此以下十二篇爲厲宣幽之變大雅盛世之音甫終亡國之音斯起吁可畏也】

板序曰凡伯刺厲王也【鄭云凡伯周同姓周公之也入爲王卿士孔云左傳謂凡蔣邢茅胙祭周公之也知爲王卿士者春秋隠七年天王使凡伯來聘世在王朝蓋畿內之國胡一桂云厲王無道召公凡伯以親賢之故宜極言而力救之顧乃不直致其諫而姑責同僚以使之聞之者豈非以監謗之故不欲嬰其鋒以陷於罪而甚吾君之惡也耶】

上帝板板下民卒癉出話不然爲猶不逺靡聖管管不實於亶猶之未逺是用大諫

【朱注賦也下同毛傳缺板板反也板本作版說文云判也版版言如版之片片離散也何氏云言天心判離之甚無眷顧之意癉勞病也卒癉謂天下之民盡病出話不然鄭謂出善言而不行也管管小知小見也靡聖謂自用其小知小見而以爲靡聖於此者亶識也郝氏云信也不實於亶假爲信也】

【愚按出話不然敎令不信也爲猶不逺朝更夕攺也下文不實於亶卽指此亶訓誠經每作虛字用猶云視其猶聴其話如此又自以爲聖誠哉無一實也夫出話不然惟以愚民則其爲謀不逺亦朝夕計耳如是而可以回天意乎是用大諫𨿽曰諫同列實所以諫王也自次章以下反復以詳言之皆所謂大諫也】

天之方難無然憲憲天之方蹶無然泄泄辭之輯矣民之洽矣辭之懌矣民之莫矣

【難艱也反易之稱蹶猶顚躓也毛云憲憲猶欣欣也泄泄猶沓沓也蓋弛緩之意樂記武坐致右憲注憲讀如軒車前爲軒憲憲通作軒軒狀其足髙气之象泄取水滲漏之意狀其神情四散不歸並一處以謀國事也鄭云辭謂政敎也輯說文云車和輯也能集眾心之所欲語以爲言故曰輯洽左傳通作協毛云合也懌說文訓說謂其詞悅乎眾心也莫通作嗼無聲之義爾雅訓定取其靜以定也愚按上四句承爲猶不逺而言憲憲泄泄偸安目前其無深謀逺慮可知下四句承出話不然而言謂危亂之際惟命令足以收拾人心而所以能收拾者則在出於至誠陸贄云將欲紓多難而收羣心惟在赦令誠言而已動人以言所感已淺言又不切人誰肯懷又云事或未至則如勿言一虧其誠終莫之信出話不然此亂之終不可挽回也四句正言詞之重】

我𨿽異事及爾同僚我卽爾謀聴我囂囂我言維服勿以爲笑先民有言詢於芻蕘

【朱注異事不同職也同僚同爲王臣也左傳荀林父謂先蔑曰同官爲寮吾嘗同寮敢不盡心乎爲賦板之三章是寮爲同官也毛云囂囂猶謷謷也朱注卽就也囂囂自得不肯受言之貌服事也先民有言孔子所謂成語也何氏云古人有言謂凡謀國必須謀及下賤者始有以得民之情今我卽爾謀者皆廣詢此輩而得者其言民情最眞而女顧以爲笑而不聴乎】

【愚按服習也車前兩馬曰服取其閒習之義維服者自謂習於事故可以比老馬之知也笑謂輕侮其言猶云用以資笑柄也】

天之方虐無然謔謔老夫灌灌小子蹻蹻匪我言耄爾用憂謔多將熇熇不可救藥

【天方降虐將有覆亡之禍不止於方難方蹶而已謔謔以國事爲戲謔皆憲憲泄泄所必至之情也灌灌猶欵欵也灌漑也言之不已欲其沁入於心與書言啟乃心沃朕心沃字同義蹻說文云舉足髙也老夫詩人自稱書曰黃髮之言則無所愆詩曰壽胥與試美用老人之言也毛云八十曰耄注云老】

【而昏也憂謔謂當可憂之時而反以之爲謔孟子所謂安其危而利其菑也多猶久也將者且然之辭熇熾盛也蘇氏云夫憂未至而救之猶可爲也苟俟其益多則如火之盛不可復救矣】

天之方懠無爲誇毗威儀卒迷善人載屍民之方殿屎則莫我敢葵喪亂蔑資曽莫惠我師

【毛云懠怒也朱注誇大也毗附也小人之於人不以大言誇之則以諛言毗之也孔云祭時之屍以爲神像故終祭而不言賢人君子則如屍不言語畏政故也殿屎呻吟也魯詩世學作墊咿蘇子由亦作念吚屎說文作防云呻也此言刑法之峻不敢出愁嘆之聲但呻而已殆道路以目時也葵揆也測度之義民情如此甚不可測而云莫我敢測危之至也蔑滅也】

【愚按毗依倚也小人所以妄自誇大必有所依倚而然以乞哀爲驕人之具也毗則過諂誇則過驕威儀盡喪而終不自覺所謂卒迷也蔑無也資猶云借也與資生之資同義言喪亂且至何所資以獲免乎惠順也師眾也夫喪亂之時所資者眾心也而今曾無一事有以順眾之心其不足資也明矣】

天之牖民如壎如篪如璋如圭如取如攜攜無曰益牖民孔易民之多辟無自立辟

【毛云牖道也如壎如篪言相和也如璋如圭言相合也如取如攜言必従也易變易也言民爲善爲惡惟上之人牖之而民隨以變易然而従善難而趨惡易是民之本多辟也辟邪也民旣多邪辟矣而可自立邪辟以導之乎樂記子夏云爲人君者謹其所好惡而已矣君好之則臣爲之上行之則民従之詩云誘民孔易此之謂也】

【愚按牖猶啟也天之牖民言民有心天必啟之篪以和壎璋以合圭攜以應取天人相與之間甚不爽也攜無曰益言非因取而有所益亦攜所本有耳四句總見牖之孔易其思善也天固啟之其爲惡亦啟之也今民之多辟思亂久矣天殆將啟之矣王豈可更自立辟以促之乎多辟無有指名立辟則眾射之的也】

價人維藩大師維垣大邦維屏大宗維翰懷徳維寧宗子維城無俾城壞無獨斯畏

【朱注價大也大徳之人也善人在位威望足以懾服海內如汲黯在朝淮南爲之寢謀是也故曰維藩大師大眾也後非眾罔與守邦故曰維垣鄭云大邦盛國諸侯也孔云謂方伯連帥足以禦侮而】

【敵愾者故曰維屏屏所以爲蔽也大宗梓材所謂大家孟子所謂巨室尹吉之類也勲閥之舊足以收拾眾心擁衛王室故曰維翰翰幹也費誓曰峙乃楨幹幹者墻所恃以立也懷猶中庸懷諸侯也宗子同姓也宗族聨屬所以內固根本城視藩垣與屏則爲內矣故曰維城】

【愚按價人謂善人國之望也大師大眾也大邦異姓彊諸侯也大宗同姓彊諸侯也此皆宜徳以懷之而藩垣屏翰始固王國恃之以寧至於宗子則王同姓之臣與王共休戚者王所倚以爲城者此也城爲國之根本城壞𨿽有藩垣屏翰不足恃矣壞者謂其心離散也時勢可畏惟是宗子與王同之宗子離心則王獨斯畏矣誰復爲王畏哉凡伯之意蓋望王之信任召穆公也厥後王流彘而宣王匿召公家共和行政十四年卒致中興此詩念之早矣】

敬天之怒無敢戲豫敬天之渝無敢馳驅昊天曰明及爾出王昊天曰旦及爾遊衍

【天方難不已至於方蹶方蹶不已至於方虐此天怒之甚也尙可以戲豫處之乎爾用憂謔所謂戲豫也渝變也易曰官有渝春秋言渝盟是也首句言上帝板板謂天意判離有攺易天命之意所謂渝也】

【鄭云馳驅自恣之狀非必盤遊也昊天曰明四句覆說所以無敢之意朱注王往通言出而有所往也衍寛縦之意言其鑑視在上凡爾出往遊衍天無不俱或善或惡焉能偶逃】

【愚按明與晦對旦與暮對人見天有晦時不知其無時不明也人見天有暮時不知其本嘗旦也】板八章章八句【此篇𨿽切責僚友用事之人而義歸於刺王蔣悌生云詳味此詩蓋朝廷始昬亂之時其時文武周公之道典章法度非不具在也在朝非無老成人也而王棄舊章而不顧疎老成而不用所任以政者乃少年不更事之人是以民勞於下政亂於上惟時若召穆公凡伯之徒皆世臣與國同休戚者義不可去情迫於中故一語責之旋以一語勸之不厭繁複過於切直所謂亂世之音怨以怒其政乖此類是也】

生民之什十篇六十一章四百三十三句

田間詩學卷九﹤經部﹐詩類﹐田間詩學﹥

欽定四庫全書

田間詩學卷十

桐城錢澄之撰

蕩之什三之三

蕩序曰召穆公傷周室大壞也厲王無道天下蕩蕩無綱紀文章故作是詩也【鄒氏云通篇托之文王嘆商危言不諱而卒不能啟王之聰故異時彘之亂國人圍王宮召公曰昔吾驟諫王王不従以及此難驟諫者非獨春秋外傳所載諫監謗數語蓋蕩之詩尢最危焉萬時華云反覆說紂賈山之借秦爲諭也反覆說天霍光之謂王行自絕於天也】

蕩蕩上帝下民之辟疾威上帝其命多辟天生烝民其命匪諶靡不有初鮮克有終

【朱注賦也下同毛傳缺孔云此下諸章皆言文王曰咨此獨不然者見實非殷商之事故於章首不言文王以起發其意也朱注蕩蕩廣大貌辟君也威說文云姑之稱漢律有婦告威姑之文後因借爲气勢可畏之義辟通作僻邪僻也指在位者言對上帝言故稱下民】

【愚按詩人見在位者之邪僻也歸其咎於上帝疑上帝之蕩蕩疎闊聴下民之爲辟而不之理也已又曰豈惟蕩蕩且疾威矣似人之爲辟皆上帝命之且非偶有而已所見皆然是多辟也豈上帝欲虐害斯世故多降此輩以速其虐乎夫民受天地之中以生謂之命以今多辟觀之其命有不可信者矣蓋咎天之深也而卒爲解之曰此其辟非人之初也乃其終也初非不善惟末路墮壞以至於此則使天命匪諶者皆人之爲非天之咎也諸家皆以多辟指厲王謂不敢斥君故借言下民與書髙宗肜日篇言惟天降下民意同愚謂厲王之虐皆邪臣導之如下諸章所稱者則多辟定爲王臣言也】

文王曰咨咨女殷商曽是彊禦曽是掊克曽是在位曽是在服天降慆徳女興是力

【鄭云厲王弭謗穆公朝廷之臣不敢斥言王之惡故止陳文王咨嗟殷紂以切刺之歐陽子云以下條陳王者之過惡言此等事皆殷紂所爲文王咨嗟以戒於初而厲王踐而行之於後也曽是怪詫之詞上二句曽是言何乃有是人下二句曽是言何乃用是人也彊禦暴虐之臣掊克聚斂之臣孔云彊任威使气之貌禦猶禦人以口給之禦掊取物之名鹽官入水取鹽爲掊或云掊襃通聚斂也克勝也逆取於民而民無如之何以爲勝也彊禦卽下多懟之彊禦也掊克卽下式內之寇攘也呂覽云厲王染於虢公長父榮夷終其卽此輩乎毛云服服政事也與在位對孔云謂非徒備官乂委任之慆滔同書云象恭滔天興起也登庸之謂滔徳之人𨿽由天降亦由汝興起之故其惡惟恐爲之不力耳篇中女而爾皆指王】

文王曰咨咨女殷商而秉義類彊禦多懟流言以對寇攘式內侯作侯祝靡屇靡究

【而亦女也作詛通祝咒通屇極也究窮也】

【愚按秉與柄同卽柄用之謂義類猶言善類也謂王初年亦嘗柄用善人而彊禦之輩轉以王聴之不專而有懟心流言不根之言也蓋不欲自已出之而引流言以對使王自疎斥之也寇攘奪劫之名卽掊克之人也善人旣黜乃進掊克之輩用事於內蓋酷吏與聚斂之臣未有不相濟爲惡者於是毒徧海內怨謗沸騰詛祝之聲靡有窮極𨿽欲弭謗可勝弭乎】

文王曰咨咨女殷商女炰烋於中國斂怨以爲徳不明爾徳時無背無側爾徳不明以無陪無卿

【鄭云炰烋自矜气健之貌呂正獻公謂小人聚斂以佐人主之欲而不知其終爲害也賞其納忠而不知其大不忠也嘉其任怨而不知其怨歸於上也毛云背無丞側無人也無陪貳也無卿士也孔云左傳曰物有陪貳天生季氏以貳魯侯諸侯以上卿爲貳則天子陪貳惟三公矣冢宰𨿽亦貳王治事當従六卿之列】

【愚按貪酷之人假王靈以肆其虐天下不之測但見王之威怒日行於中國其聚斂也所以爲王斂怨也而王反以之爲徳周語謂榮夷公專利其卽指此乎不明爾徳由左右前後無輔導之益至爾徳不明則舉錯顚倒以致公卿陪貳之重皆失其人矣】

文王曰咨咨女殷商天不湎爾以酒不義從式旣愆爾止靡明靡晦式號式呼俾晝作夜

【酒誥注云飲酒齊色曰湎謂其飲酒者皆醉面色齊同也朱注式用也止容止也不義與上章義類相反不義從式推所以湎酒之由惟不義之人是從是法因遂以飲酒爲樂事而君臣交湎耳旣愆爾止四句湎酒之容也俾晝作夜視靡明靡晦更進言其沈醉不醒𨿽白日昬昬然亦如夜也】

文王曰咨咨女殷商如蜩如螗如沸如羮小大近喪人尙乎由行內奰於中國覃及鬼方

【蜩螗皆蟬也如蟬噪如沸羮皆亂意也指怨謗之聲前章所謂詛祝也小大近喪言民情如此大小臣民死喪將至尙由此而行不肯攺轍毛云奰怒也不醉而怒曰奰史記云王行暴虐侈敖國人謗王王怒得衛巫使監謗者以告則殺之王益嚴國人莫敢言道路以目此所謂奰於中國也覃延也按易髙宗伐鬼方詩言髙宗伐荊楚則鬼方當在荊楚地史記楚世家云周厲王之時暴虐熊渠畏其伐楚亦去其王此云覃及者正謂峻厲之威及於逺方也】

文王曰咨咨女殷商匪上帝不時殷不用舊𨿽無老成人尙有典型曽是莫聽大命以傾

【不時猶言厄運舊者兼舊人舊法而言其型謂典冊所載之法】

【愚按王不用舊以爲朝無老成人也縦無舊人尙有舊法典型具在曽無一語可聴乎老成人卽穆公自道並同志如凡伯芮伯之類皆是而云𨿽無者不敢自當之詞大命以傾預卜其必然也】

文王曰咨咨女殷商人亦有言顚沛之揭枝葉未有害本實先撥殷鑑不遠在夏后之世

【人亦有言卽顚沛以下三語是也顚僕也沛抜也揭見根貌撥猶絕也沛者水之趨下之貌順其勢也本僕地之勢如之說文云揭髙舉也蘇氏云商周之衰典型未廢諸侯未�四夷未起而其君先爲不義以自絕於天莫可救止正猶此耳殷鑑在夏蓋爲文王嘆紂之辭然周鑑之在殷亦可知矣愚按樹根深藏於土忽然而顚根反出於上故曰揭凡木之顚必根本先絕當其未顚枝葉無害人未嘗知其絕也迨一旦沛然而顚而所絕之處乃揭起而見耳民心者國家之根本也民心失則根本絕王行政用人如此皆鑿喪根本之道也】

蕩八章章八句【鄭樵雲三百篇詩皆可被之弦歌故琴中有鵲巢操騶虞伐檀操白駒操皆今詩文又古人謂之雅琴頌琴古之雅頌卽今之琴操琴者禁也將以禁人之邪心故以歌乎詩如文中子歸而援琴鼔蕩蕩之什乃知聲至隋末猶存】

【愚按厲王使衛巫監謗民不敢言王喜告召公曰吾能弭謗矣召公力諫謗之不可弭而亦不敢顯言王之虐以自涉於謗至是乃托爲文王嘆紂之辭言出於祖先𨿽不肖子孫不敢以爲非也過指夫前代𨿽至暴之主不得以爲謗也其斯爲言之無罪而聴之足以戒乎】

抑序曰衛武公刺厲王亦以自警也【郝氏云朱子謂武公作此詩專以自警非也詩中侯度小子等語皆自責以告王昔商紂荒於酒微子曰我沈酗於酒孝子諭親必先自責忠臣誨君引爲已過詩言溫厚故導君惟以自警幽王距厲王所百年矣武公爲幽王卿士追維往事以明鑑戒故曰告爾舊止曰言示之事曰取譬不逺蓋指流彘之事也劉公瑾云賔筵抑詩所以得入二雅者豈公作此二詩在於王朝爲卿士之日而二詩之體制音節又有合於大小雅乎愚按武公爲諸侯歷宣幽平三王之世未有不入朝者故賔筵之詩因朝王而見王之飲酒無度愆於威儀作詩以諷之此殆繼賔筵而作故亦以威儀爲主所以自警而誨王也考武公年九十有五卒於平王之十三年則平戎之嵗其年已八十有三古七十曰耄毛氏又云八十曰耄計武公入朝時幽王昏亂已極正當末年公是時已逾八十矣故曰旣耄詩作於幽王時序以爲刺厲王直以篇終有曰喪厥國取譬不逺以厲王爲幽王戒也蕩詩戒厲王取鑑於殷此詩戒幽王取鑑於厲前車之覆轍一也以厲王爲之祖再世而子孫不能諱其惡以爲鑑焉故編詩者列之於厲王之世】

抑抑威儀維徳之隅人亦有言靡哲不愚庶人之愚亦職維疾哲人之愚亦維斯戾

【朱注賦也毛傳缺抑抑密也隅亷角也方中發云抑抑自下也卽下文敬愼之義鄭云人密審於威儀者是其徳必嚴正也如宮室之制內有繩直則外有亷隅靡哲不愚言哲亦無威儀也職主也猶云常也疾者孔子所云民有三疾是也戾朱注反也眾人之愚蓋其稟賦之偏宜有是疾哲人而愚則反其常矣鄭云王政暴虐賢者皆佯愚不爲容貌如不肖然庶眾也眾人性無知愚是其常也賢者而爲愚畏懼於罪也按幽王之時上下沈湎無復威儀猶狂國之人反以不狂者爲狂哲人效之亦自同於愚人以祈免禍故曰靡哲不愚第三章

所云興迷亂於政顚覆厥徳荒耽於酒是也興者尙也謂一時相尙以此】

【愚按愚字承上維徳之隅更進一解靡哲不愚老子所云君子盛徳容貌若愚蓋欲徳之泯其隅也然所謂愚者不同有庶人之愚顚覆荒迷是也此其愚也疾爲之也有哲人之愚卽馴謹朴訥是也斯其愚正與庶人之愚相反者也】

無競維人四方其訓之有覺徳行四國順之訏謨定命遠猶辰告敬愼威儀維民之則

【競彊也徳行卽徳之見於威儀者毛云覺直也爾雅訓覺爲梏梏與校通按校與覺音相近禮記緇衣篇引此詩作有梏徳行梏猶校也義取拘束收斂於首抑抑二字亦似相承訏大也謨謀也定審定不攺易也命號令也逺猶者長慮卻顧思其所終稽其所敝也辰告以時播告也按訏謨毋見小利定命不事紛更逺猶務圖久安辰告務中時宜四者以敬愼威儀爲本無威儀則民無所則此皆文具而已四國之順不可必也曹風雲其儀不忒正是四國惟其父兄子弟足法而後民法之則施政頒令之故事不可以愚民審矣此與首四句相應】

【愚按無競惟人自勝而已不與人競也而四方聴焉一如吾有以訓之也有覺徳行無以示人人自有覺也而四國服焉不期順而自順也皆抑抑之所致也二章專說前王之敬愼無競四句言前王之徳訏謨二句言前王之功功徳如此而必以敬愼威儀爲本以爲民則文武相承何至於今不然也故下接以其在於今】

其在於今興迷亂於政顚覆厥徳荒湛於酒女𨿽湛樂從弗念厥紹罔敷求先王克共明刑

【今指幽王之時朱注興尙也迷亂於政三句一气注下迷亂於政國不治也顚覆厥徳身不修也總惟荒湛於酒而已興者謂朝廷君臣一時相尙飲酒従者謂従沈湎之人飲也紹謂所承之緒敷求先王謂廣求先王所行之道也共通作恭刑通作型法也明刑謂成法之昭垂者敷求以事言克共以心言】

【愚按通篇皆武公使人勅已而儆之之辭武公未嘗自作一語凡女者皆勅武公也韓序謂其飲酒悔過而作當必入朝之時王與之燕飲荒湛無度公不能以禮自持而悔也弗念厥紹三句卽上章所言先王之徳而今弗念也所謂明刑者敬愼威儀而已義在諷王詞只責己女𨿽湛樂以下使誦者問之也謂女𨿽湛樂是従當其従時果遂百事俱廢竟弗念先人之緒乎先人之道謂何而女罔敷求典章明明而女罔克共何也皆問以責之】

肆皇天弗尙如彼流泉無淪胥以亡夙興夜寐灑埽庭內維民之章修爾車馬弓矢戎兵用戒戎作用逷蠻方【皇天弗尙尙字與上興字相應言女君臣所尙如此而皇天弗尙也違天所尙則喪亡及之如彼流泉言其趨下之易也淪陷也胥皆也淪胥卽皆陷溺之倒文也無通作毋言毋相率陷溺以至於滅亡也夙興七句武王所謂不泄邇不忘逺者是也自其迷亂於政言之凡事之大者且置不理何有細微寢興灑埽舉細以該大也凡事在近者且或遺忘何況遐逺武備蠻方舉逺以該近也章表也逷通作逖逺也愚按此章承上迷亂於政一句戒而勉之】

質爾人民謹爾侯度用戒不虞愼爾出話敬爾威儀無不柔嘉白圭之玷尙可磨也斯言之玷不可爲也【朱注質成也愚謂使各安本分而已與天保篇民之質矣同解蓋自夙夜灑埽率民以勤敬得來侯度者諸侯所守之法度也上專言威儀此兼以話言威儀形於身話言出於口皆徳之符也鄭云柔安嘉善也王潢云柔嘉卽従容中禮之謂曰無不者內自深宮外至大庭動容周旋之間無不中禮也玷缺也圭國之守器玷尙可磨猶不至於喪國言之不愼則危亡之禍隨之故曰不可爲也愚按威儀失者話言必乖是以賔筵幡幡之威儀與由醉之言同戒也無不柔嘉承敬爾威儀一句白圭之玷四句承愼爾出話一句自此以下承上顚覆厥徳而戒以勉之】

無易由言無曰苟矣莫捫朕舌言不可逝矣無言不讐無徳不報惠於朋友庶民小子子孫繩繩萬民靡不承【此章極言愼爾出話之事易說文雲輕也任意而言曰由言嚴氏云由言者自由之言所謂惟其言而莫予違也朕我也蔡邕云古者上下共稱咎繇與帝舜言稱朕伊尹曰惟朕以懌周公曰朕復子明辟屈原曰朕皇考是也捫持也其捫者謂欲言之時無人持其舌使忍而勿出爾雅云讐匹也孔云匹敵相報也無言不讐兼善惡而泛論之無徳不報則専指言之善者下三句正承此一句而言前用戒此下則用勸也惠順也有徳之言自然順於人心不獨同朝之臣僚皆以爲然轉屬而下至於庶民亦莫不以爲然也子孫謂小子之後繼世而爲君者此極無徳不報而言之謂子孫皆食其報世世爲萬民所順承不獨己身得報而已此謹言之效也】

【愚按苟字従易字來苟猶且也亦知不可言言之易者直曰且言之未必遽有所害而不知其言一出口逝而不可反矣所謂駟不及舌也惠於朋友庶民作一句讀小子武公自謂蓋使誦詩者呼而命之也】

視爾友君子輯柔爾顏不遐有愆相在爾室尙不愧於屋漏無曰不顯莫予云覯神之格思不可度思矧可射思

【爾友君子指其所友之士大夫也輯和也柔謙也顏眉目之間也遐逺也不遐有愆問詞也言當交接君子之時旣輯柔其顏色矣而猶自省曰得無尙未逺於愆乎蓋常人之情其修於顯者無不如此爾室獨處之地爾雅云西北隅謂之屋漏曽子問篇謂之當室之白孫炎云當室之白日光所漏入也薛應旂云屋漏非身之所處乃心之所存心曲隠微之地自家照自家慚阻略無所容如何不愧視公見之也相陰相之也郝氏云莫予覯者謂人不見也天下或有人不見之地無有鬼神不體之處鬼神無形往來不測𨿽不顯亦臨猶若有失況可厭射而不敬乎錢滙雲莊子謂爲不善於顯明之中者人得而非之爲不善於幽暗之中者鬼神得而責之君子無人非無鬼責卽此意也】

辟爾爲徳俾臧俾嘉淑愼爾止不愆於儀不僭不賊鮮不爲則投我以桃報之以李彼童而角實虹小子【朱注辟君也指武公也爲徳卽首章所謂徳隅次章所謂徳行皆指威儀而言鄭云止容止也淑通作俶善也說文云叔拾也凡字従叔者皆有收斂之義僭差也賊害也舊說投桃報李以逾上感下應之理則當云投之以桃報我以李不宜云投我報之也此語似敎之虛懷納善凡有進美言於我者輙思所以厚報之則聞善而嘉納可知毛云童羊之無角者也而角自用也虹潰也嚴氏云虹謂幻惑也蝃蝀不正之气暫見於天須臾散滅】

【愚按稱君者以君位凜之也隨呼爲爾以學者訓之也通篇威儀合稱此捨威言儀者止卽威也孟子云動容周旋中禮動容止也周旋儀也論語云君子不重則不威以止言也故知有威可畏者動容之事有儀可象者周旋之事易稱童牛之牿謂必自童時牿之禁其抵觸久而後馴今任其童而角也無復有以制之則潰亂無不至矣以見法家拂士之不可以己而忠言不可不納也小子亦謂武公】

荏染柔木言緡之絲溫溫恭人維徳之基其維哲人告之話言順徳之行其維愚人覆謂我僭民各有心【此章承上文反復以聴納之理告之荏染柔貌毛云緡被也蘇氏云木柔而被之以絲則可以爲弓不柔者𨿽被之不従也按柔忍之木乃弓之材以比溫恭之人乃徳之基言基則其造詣有待矣是故柔木不被以不可爲弓猶恭人不進以言不能成徳言緡之絲與維徳之基二語互相足也話言古之善言也覆猶反也僭不信也語賢智之人以善言則順而行之告愚人反謂我不信民各有心二者競不同】

【愚按哲人愚人與首章相應人之眞哲眞愚惟於聴言之時辧之】

於乎小子未知臧否匪手攜之言示之事匪面命之言提其耳借曰未知亦旣抱子民之靡盈誰夙知而莫成【此章蓋追悔其昔日不肯受敎之事而責之未知臧否猶俗言不識好丑指其年幼未有知識之時手攜四句追維往日敎者之切言示之事示以已驗之事言提其耳附耳以丁寕之也曲禮雲長者與之提攜則兩手奉長者之手負劍辟咡詔之注謂傾頭與語又云口耳之間曰咡是攜手提耳皆長者敎誥小子之常焦竑云提當音抵言附耳以敎之也史記薄后以冒絮提文帝景帝以博局提殺吳太子揚雄酒箴云身提黃泉皆作抵音陸燧云知則必成夙知則必夙成不聴言則不能夙知惟自滿故不聴耳未有不滿而不夙知夙知而尙待晚成者也】

【愚按靡盈言爲學無有足時夙暮猶言早晚夙知而暮成言其成之易也謂卽使夙知亦必終其身於學問而後有成未有但知而卽成者而況乎其未有知也】

昊天孔昭我生靡樂視爾夢夢我心慘慘誨爾諄諄聽我藐藐匪用爲敎覆用爲虐借曰未知亦聿旣耄【上章追咎已往此則卽現在而責之言當抱子之時𨿽曰未知猶冀其末路有知之之日今旣耄矣而其未知如故也首二句言天道福善禍淫昭然不爽我生時恐獲罪於天有何可樂而柰何爾之夢夢然湛樂是従也爾以爲樂我以爲憂我惟慘慘是以誨之諄諄爾惟夢夢是以聴之藐藐不惟不聴且以我言太多爲煩苦之也是不以我之諄諄爲敎反以爲虐矣皆作誦者之辭】

【愚按兩曰未知不曰無知未者言有待也少待壯壯待老今旣耄矣將待何時耶】

於乎小子告爾舊止聽用我謀庶無大悔天方艱難曰喪厥國取譬不遠昊天不忒回遹其徳俾民大棘【此章情益急而詞益痛𨿽呼小子以自儆而所言皆王朝事蓋借已以諷王也告爾舊止所謂前事之失後事之師也大悔指喪國言謂後𨿽悔之亦無及矣曰庶無者望之也方者近今之詞天步近方艱難旣有喪國之禍指厲王流彘之事也取譬不逺言其事甚近無多時也忒差也言天道禍福無爽有徳者興無徳者亡終古不差忒也與昊天孔昭句相應孔昭以理言不忒以效言回邪也遹僻也棘通作防大棘大困急也使民至於大困急者皆以徳不順而威儀不愼之爲害也】

【愚按此章特以厲王亡國之禍儆已以諷王序謂刺厲王者此也武公見王之荒酒失儀知王國之必喪而引厲王作鑑言喪國其近事也此語激切己甚不欲直陳而托其辭於訓己者之口可謂委曲深至若徒以爲自儆無闗獻納亦何以載諸大雅哉】

抑十二章三章章八句九章章十句【楚語左史倚相云昔衛武公年數九十有五矣猶箴儆於國曰自卿以下至扵師長士苟在位者無謂我老耄而捨我必恭恪於朝朝夕以交戒我於是乎作懿戒以自儆也韋昭注云懿詩大雅抑之篇也考武公年九十五卒於平王十三年則此詩適作於臨沒之年】

【愚按侯包云武公行年九十有五猶使人日誦是詩而不離於其側謂之日誦者蓋作之久矣賔筵之序曰幽王飲酒無度武公旣入而作是詩鄭云入者入爲卿士也史記犬戎之亂武公佐周平戎有功平王命公爲公後儒據之遂謂以爲卿士因以此篇爲東遷後之詩夫東遷以後王已爲風而獨此詩入雅何耶武公之爲幽王卿士固無據而賔筵爲入朝之作此詩繼賔筵而作二詩皆作於王朝有闗於王躬故列於二雅也據武公年九十五以宣王十六年卽位卒於平王之十三年在位五十五年則是卽位時已四十矣以十六年前合共和十四年計之武公生已十餘嵗流彘之事所親見也厲王之虐聞諸父祖者習矣第十章

所云於乎小子未知臧否匪手攜之言示之事云云其卽述前此之廷訓耶】

桑柔序曰芮伯刺厲王也【鄭云芮伯畿內諸侯王卿士也字良夫左傳秦穆公引大風有隧章稱爲芮良夫之詩篇中不敢斥言王而但斥當時執政者信用非人貪利生事以致禍亂大抵爲榮夷公輩發也周語厲王說榮夷公芮良夫諫不聴旣榮公爲卿士諸侯不享墨子亦言厲王染於�公長父榮夷終則二人正當時之用事者也】

菀彼桑柔其下侯旬捋采其劉瘼此下民不殄心憂倉兄塡兮倬彼昊天寧不我矜

【毛傳興也朱注比也毛云菀茂貌旬言陰均也說文云旬徧也按十日爲旬以周匝十日言之故有徧義捋詩詁云以指歷取也逐葉摘之謂之采牽枝以手循眾葉而並下謂之捋邠風采蘩祁祁采也猗彼女桑毛氏以爲角而束之捋也劉夲作鐂戕伐之義桑葉𨿽茂或捋之或采之又或劉之三事並用則無遺葉矣蘇氏云桑之爲物其葉最盛然及其采之也一朝而盡無黃落之漸故取以爲比歐陽子云他木皆有枝葉獨以桑爲譬者惟桑以葉用於人瘼病也殄絕也不殄心憂曹操短歌行所云憂從中來不可斷絕也倉通作愴兄通作怳說文云狂貌塡塞也憂之極而愴愴之極而怳至於胸鬲俱懣塞也】

【愚按劉畱通畱者桑葉采後之所遺也而更將采以盡之以比取民者之無復有遺矣】

四牡騤騤旟旐有翩亂生不夷靡國不泯民靡有黎具禍以燼於乎有哀國步斯頻

【朱注賦也此言厲王時數興徵伐之事皇王大紀載厲王時荊楚寇於南獫狁寇於北淮夷寇於東命虢公徵之不克徵斂數起虐用其民民不堪命歐陽子云四牡騤騤臣吏奔走於道路也旟旐有翩庶民召集於兵役也夷平也泯滅也爾雅云盡也徵伐繁興侯國有調遣之繁故財力俱盡非謂無國不伐使皆滅也民靡有黎言丁壯従軍死亡略盡無復有黒發之人也具通作俱禍謂兵革之禍燼說文云火余也此句連上句串讀頻急也今云頻於險是也又水濵亦作水瀕】

國步蔑資天不我將靡所止疑云䢐何往君子實維秉心無競誰生厲階至今爲梗

【朱注賦也此章言師旅敗衂之後而當事者尙有不肯休兵之意毛云疑定也朱注讀如儀禮疑立之疑則疑與凝通䢐卽往也䢐以人之往言往以所往之地言故兩文以別之一說疑惑心也民心洶洶疑新敗之後王將復興大役而王無以止其疑咸相與驚惑曰今又將往何處乎輔氏云居無所定則無以自安也䢐無所往則無以避患也】

【愚按國步蔑資與板詩喪亂同解國所資以立者民也人民喪亡如此將何資以爲國乎將者扶持之意天不我將猶言天不扶持所至敗衂也君子指王言王實無與小醜爭勝之心而興兵之禍本階於用事之臣指虢公長父榮夷公輩而言乃兵端旣啟亂以日滋四國逆命至今皆梗化也寛王一步所以專責用事者】

憂心慇慇念我土宇我生不辰逢天僤怒自西䢐東靡所定處多我覯痻孔棘我圉

【朱注賦也宇本屋邊之名左傳云在君之宇下言邊垂也土宇可念所謂日蹙國百里也僤說文云疾也僤怒猶云疾威兵連禍結若天怒下民實使之然嚴氏云是時鎬京在西中原在東自西至東無有寧居言京師及中原皆亂也痻病也痻通作昬晉語鮮不天昬韋昭證狂惑之疾是也多我覯痻言我所遇者無非狂惑之人指當時居位謀國者言也圉邊也棘急也言朝廷信任狂惑之輩挑怨賈禍使邊垂日見告急卽史言諸侯叛王東夷西戎疊見侵擾之事也】

爲謀爲毖亂況斯削告爾憂卹誨爾序爵誰能執熱逝不以濯其何能淑載胥及溺

【朱注賦也毖愼也況滋也言君臣朝夕講求用兵之事非不深謀不愼重也而亂反滋國反削抑知已亂之道不在窮兵乎爾指用事諸臣觀後嗟爾朋友之語可見蓋不欲斥言王但托之告朋友耳卹兼憂與收二義謂哀痛民之窮而收之也已亂之道惟在卹民然非在位皆賢者誰能代君卹之故又誨以序爵鐘惺云舊解執熱作執持之意者非熱曰執熱猶云熱不可解】

【愚按莊子曰每況愈下況者情之似也故曰況譬亂況者猶云亂狀也言亂狀他且不知而國斯已削矣斯民憔悴於虐政之日如處湯火之中得賢者在位罷兵息民猶拔之湯火而沃諸淸泠之淵也以濯】

【解熱理勢必然若一往不解則受禍者與首禍者同歸於盡如彼舟覆其何能獨善其身哉亦相隨並及於溺而已無得脫也】

如彼遡風亦孔之僾民有肅心防云不逮好是稼穡力民代食稼穡維寶代食維好

【朱注賦也遡通作防鄕也按鳥防風而立言逆風也僾唈也气悶不得息也逆風而行其气爲風所逼悶不得出故有此苦猶民畏王之虐政喘息皆不敢舒也肅畏懼也防當作迸小毖篇荓蜂荓亦作迸謂斥逐散走也逮及也】

【愚按厲王得衛巫使監謗者以告則殺之王益嚴國人莫敢言道路以目民有肅心殆其時乎以民心如此離散可待而又多方以驅逐之惟恐不及也力民代食以力代人而食者傭耕之類言國亂已極而尙未亡者以有力之民皆務稼穡而得食故一時不至瓦解左傳趙孟云國君無道而年嵗和熱鮮不五稔以民得食也甚矣稼穡之足寶而務農之爲好也】

天降喪亂滅我立王降此蟊賊稼穡卒癢哀恫中國具贅卒荒靡有旅力以念穹蒼

【朱注賦也前章言國之亂而不喪者以民務農業而年嵗無歉也乃今加之以災年是喪亂並至天亡之矣鄭謂我王所恃而立者稼穡也害稼穡猶滅王矣蟊食苗根者惡之深故呼以賊非二物也卒盡也庠病也贅屬也言危也春秋傳曰君若綴旒然與此贅同朱注立王謂所立之王疑滅我立王一語謂此詩作於共和之世按芣和之世厲王正存故詩人得以追敍其事而刺之也張遺云周懿王崩太子不得立孝王卽位孝王懿王叔也孝王崩諸侯復共立太子燮爲王是爲夷王厲王父也滅我立王當指夷王言諸侯協力以共立之王今將滅矣以指夷王其辭更痛】

【愚按王不卹民事視此中國土田皆身外棄物猶具贅耳今降此蟊賦所爲具贅者亦盡荒矣則喪亂已成哀恫何極念穹蒼者自傷無擎天之力而空憂天之隕也民困至此而猶不叛者以田可稼穡力民猶以代食自給不卽亂也蟊賊降而稼穡廢代食者無所用其能已於亂乎従來之亂未有不起於嵗饑者也】

維此惠君民人所瞻秉心宣猶考愼其相維彼不順自獨俾臧自有肺腸俾民卒狂

【朱注賦也此章因喪亂之極而傷其有君無臣蓋不忍斥君之非而歸其罪於執政者耳惠順也秉心猶言存心也宣布也又偏也猶謀也考察也愼審也相輔也】

【愚按厲王虐君也詩人諱之而言王本仁惠之君民人昔所瞻仰其存心亦將大有爲也蓋欲徧布其謀略不令四方有阻命者故其擇相也考之愼之皆所親信之人上所謂爲謀爲毖者卽與此相謀也而豈知所用非人以至此乎維彼者鄙而外之之辭指用事者不順者不順於理理不順則人心天意皆不順矣自獨者言其自視獨而已目中無有二也俾使也臧善也言用獨見而欲使所爲皆善何由得善也自有肺腸不通眾志徒使民迷惑以終至於狂亂而已言必激之亂也】

瞻彼中林甡甡其鹿朋友已譖不胥以谷人亦有言進退維谷

【朱注興也以下皆責王臣之用事者甡甡眾多並行之貌許愼云鹿性旅行按鹿欲食皆鳴相召志不忌也朋友僚寀之稱指執政者鄭云譖不信也不胥以谷與自獨俾臧相應言惟自以爲是不用朋友相資以成其善也言朋友已不信矣今事勢至此進而欲言恐復見惡於朋友退而不言則又無以自安故曰進退維谷毛雲谷窮也】

惟此聖人瞻言百里維彼愚人覆狂以喜匪言不能胡斯畏忌

【朱注賦也此章承上章因其拒諫而斥其爲至愚也應劭云聖者聲也言聞聲知情也嚴氐云聖人於人之言能瞻之百里之外謂望之而諭其意也狂惑也以是爲非以非爲是彼愚人不知是非所在反以狂惑之見自喜安肯聴言人亦誰肯言乎匪言不能謂我非不能指摘其愚也而於此若有所畏忌而不敢言如前所云進退維谷者何也憤極而自訝之詞】

維此良人弗求弗迪維彼忍心是顧是復民之貪亂寧爲荼毒

【朱注賦也迪進也說文云道也書迪簡在王庭謂導引而進之也忍心與良人相反良人主於愛民忍心主於害民此者愛而內之之辭彼者惡而外之之辭顧還視也復重也如父母之於子顧念反復而不已也言執政於良人不肯引用而所注念綢繆者皆忍心之人蓋不順者所爲如此愚按數建貪利之謀數興得己之役以趣民爲亂皆信用忍心者所致也民本喜亂至柔而彊至順而險豈肯甘受荼毒而俯首待死乎寧爲云者言必至於亂也】

大風有隧有空大谷維此良人作爲式谷維彼不順徵以中垢

【朱注興也此章言執政之不順者不惟不肯引用良人且欲盡去之也大風爾雅作泰風雲西風也隧與邃通謂穴之深逺者風由穴出多能害物而穴中之風本自大谷之空處來空則生風故大谷爲】

【大風之所自出以諭朝廷空虛則陰邪於中得以鼓扇其虐故不順者必欲盡空其善類而後已也式用也谷善也言良人作爲皆善無可媒孽而不順者攻之愈力以其立朝大節皎然共見故索其曖昧之私以污之耳徵興徵同索也中隠暗也垢污穢也蓋索求疵之謂】

大風有隧貪人敗類聽言則對誦言如醉匪用其良覆俾我悖

【朱注興也大風之來於隧者萬物爲之摧殘貪風之出於朝者士習爲之敗壤其所由者深故力所及者逺也郝氏云欲人聴従己言則以辭色接對若人指陳時事誦說則謷然不顧如醉者矣鄭云誦詩書之言則防臥如醉史記稱商鞅說秦孝公以帝道孝公睡而不應此類是也】

【愚按徳言之言與誦言之言皆同時言者一聴之則對其所言者中聴之言與言利也一誦之如醉者其所誦者詩書之言與利相反也用者用其所聴也以吾觀所聴者匪良也而以爲良是反使我之言爲悖矣悖倍通謂與時相倍也卽不合時宜之謂因彼言之動聴使我之言自覺多悖耳】

嗟爾朋友予豈不知而作如彼飛虫時亦弋獲旣之陰女反予來赫

【朱注賦也自此章而下皆自明其作詩之意上言朋友已譖而此仍呼朋友者睠睠不已猶冀其萬一之聴也承上覆俾我悖而言我豈不知言之悖於爾意而作此乎作者末章所謂旣作爾歌也飛虫卽飛鳥孔云虫鳥之大名弋說文云繳射飛鳥也時亦者謂弋之獲少也朱注時亦弋獲言己之言或亦有中猶云千慮而一得也陰女張子厚云陰往密告於女反謂我來恐動也】

【愚按陰女者謂陰以民情時獘告女也來赫者反以予之密語而顯言之使予爲眾怨所歸也旣之猶云卒之也言予以女爲朋友而親之卒之爲女疎斥如此】

民之罔極職涼善背爲民不利如雲不克民之回遹職競用力

【朱注賦也上章朋友旣棄其言矣於此復言民之必亂皆有以致之使然情詞愈切義不容己也罔極猶云不測也涼爾雅云薄也左傳云虢有涼徳又云作法於涼鄭云職主也職涼謂晚近民心主於涼薄善背謂善於倍上也民情如此惟宜有以意懷之而今所以爲民者皆不利於民之事且如恐其不勝而勇於爲之也以是民之邪僻亦競起生心不遺餘力以爲亂矣皆爲民者趣之使然也】

民之未戾職盜爲寇涼曰不可覆背善詈𨿽曰匪予旣作爾歌

【朱注賦也民之未戾言此時民𨿽離散猶未至於悍然乖戾而爲叛也然饑寒所迫盜賊以起漸至於爲寇矣前云職涼善背夫涼且不可反可背上而善詈乎此卽厲王時國人謗王之實事也愚按終言亂勢已成女必諉曰非予爲之謂民情時獘予初不知今旣作爾歌言之亦旣切矣爾猶不之知耶】

桑柔十六章八章章八句八章章六句【申培說芮良夫傷厲王之失國而作是詩朱子亦疑此詩之作在共和之後若共和以後國事民情尙復如此宣王其能興乎考詩辭與國語汲冢周書竹書互相出入斷作於厲王之世無疑】

云漢序曰仍叔美宣王也宣王承厲王之烈內有撥亂之志遇烖而懼側身修行欲銷去之天下喜於王化復行百姓見憂故作是詩也【鄭云仍叔周大夫也按春秋魯柦公五年夏天王使仍叔之子來聘孔云仍氏叔字春秋之例天子公卿稱爵大夫稱字此言仍叔故知大夫也以史記考之桓之五年上距宣王之崩七十六年至其初已百餘年矣則春秋時仍叔或卽此仍叔後也春秋晉知氏世稱伯趙氏世稱孟或仍氏世稱叔也鄒氏云嘗考竹書厲之末年頻年大旱廬舍俱焚防其陟也卜於太陽兆曰汾王爲祟周定公召穆公乃立太子靖爲王遂大雨然則雨不系新王所禱明矣竹書宣二十五年大旱王禱於郊廟遂雨此詩之作意在此時其詩曰祈年孔夙方社不莫則涖政蓋亦有年矣】

【愚按小雅宣王之詩卽繼文武之後以明中興之嫓美於剏業也大雅於文武之後而接以成王於宣王之前而列序厲王以明中興之難倍於守成也繼文武之後者以成王守文而致數十世之太平繼厲王之後者以宣王興復甫一傳而遂有亡國之禍甚矣中興之難也故小雅猶惜其晚節之衰大雅直頌其武功之盛】

倬彼云漢昭回於天王曰於乎何辜今之人天降喪亂饑饉薦臻靡神不舉靡愛斯牲圭璧旣卒寧莫我聽【朱注賦也毛傳缺鄭云云漢天河也倬光也倬然天河水气也精光轉運於天時旱渴雨故宣王夜仰視天河望其候焉左傳梓愼雲漢水祥也陸氏雲水气之在天爲雲水象之在天爲漢今皆倬然昭明回轉於上則非雨之候也此二句與末章有嘒其星皆是同時所見倬彼二句詩人述其所見爲旱之象王曰以下則述王仰訴於天之辭薦重也臻至也孔云宣王遭旱非止一年言饑饉薦臻必是連年不熟也羣神卽下經所陳上天下地従郊至宮之類也周禮大司徒以荒政十有二聚萬民其一日索鬼神注云索者求廢祀而修之也按左傳凡天災有幣無牲此因日食及大水而言至於水旱薦至禱祀羣神以祈福禳災則不得不用牲也祭法曰雩禜祭水旱也注云祭用少牢孔云禮神之圭器多名言圭璧爲其總稱以三牲用不可盡故言無愛蓋圭壁少而易竭故言旣盡】

旱旣大甚蘊隆虫虫不殄禋祀自郊䢐宮上下奠瘞靡神不宗后稷不克上帝不臨耗斁下土寧丁我躬【言旱久而益甚也蘊積也隆盛也虫通作爞說文云旱气也不殄謂旣祭此復祭彼相續不絕如下文所云也上章靡神不舉乃擬議之詞至此始行其禮宮宗廟也輔廣云先郊後宮先尊而後親也奠謂祭時進之神前瘞謂祭畢埋之於土凡酒食牲玉幣帛祝冊之類皆然嚴氏云在宮之神莫尊於后稷非不臨顧我而力不足以勝旱災在郊之神莫尊於上帝力足以勝旱災而不肯臨顧我斁敗也丁當也言此耗斁之禍曽是不先不後而適當我身耶意必有以致之也】

【愚按寧丁我躬唐太宗吞蝗使食己腸胃亦彷此意謂與其耗敗下土寧使災禍當我躬耳】

旱旣大甚則不可推兢兢業業如霆如雷周餘黎民靡有孑遺昊天上帝則不我遺胡不相畏先祖於摧【推去也說文云排也排而去之也霆者雷之餘聲旱久已稱甚矣而今此前更甚如霆之後而人繼以雷也朱注孑無右臂貌遺余也周之餘民無復有半身之遺者言承厲王大亂之後也昊天四句承后稷不克二句言昊天不但不臨而已似倂此余黎亦不欲爲我畱也先祖非果不克也其意似於防防之中亦陰爲摧擠而然也朱注摧滅也言先祖之祀將自此而滅】

【愚按胡不相畏句著先祖上以先祖見怒如此則上帝怒更可知】

旱旣大甚則不可沮赫赫炎炎云我無所大命近止靡瞻靡顧羣公先正則不我助父母先祖胡寧忍予【沮止也上章言推猶欲排而去之此但言沮僅欲其止於是勿更加益耳然而亦不能矣赫赫旱气也炎炎熱气也云我無所云𨿽我之一身亦無可容之所蓋言宇宙𨿽廣無陰以憩何氏云承上章言黎民旣盡則我亦無容身之所大命以國祚言盤庚篇懋建大命是也近謂滅亡之期不逺止通作只語辭仰視曰瞻謂下文羣公先正還視曰顧謂下文父母先祖言俱無可恃賴也羣公若勾龍后稷之類左傳云封爲上公祀爲貴神先正月令所爲雩祭百辟卿士之有益於民者是也此皆在靡神不宗之內】

【愚按父母先祖當指后稷祈谷配帝之祖粒我烝民非父母而何則不我助言羣公先正固無望其我助可訝者父母先祖之忍予耳】

旱旣大甚滌滌山川旱魃爲虐如惔如焚我心憚暑憂心如燻羣公先正則不我聞昊天上帝寧俾我遁【滌滌山無木川無水魃旱神也惔燎之也鄭云旱旣害於山川矣其气生魃而害益甚艸木焦枯如見焚燎然燻通作薫說文云火煙上出也心憂之極如火之炎上易曰厲燻心是也旱之不已由我在位也或欲使我避位而去則旱可止乎自怨之極也】

【愚按上章則不我助怪其聞我之告不能助也此則漢然竟不聞矣胡寧忍予怪其不見憐憫忍加害也此則欲求棄位而遁亦不得矣皆進一步說】

旱旣大甚黽勉畏去胡寧瘨我以旱憯不知其故祈年孔夙方社不莫昊天上帝則不我虞敬恭明神宜無悔怒

【黽勉言力所不堪勉彊爲之如黽之奮怒不自量力也畏去承上章寧俾我遁又作一轉語嚴氏云始欲遁去旣又念民命方急當思救之故黽勉於此不敢去也瘨病也憯曽也說文云痛也嚴氏雲水旱之災皆由政失必有以自取之而特不知其故也知其故則速攺矣說苑湯之祝山川曰政不節耶使人疾耶苞苴行耶讒夫昌耶官室營耶女謁盛耶何不雨之極也與此意同夙早也莫晚也月令孟冬天子祈年於天宗大割注雲天宗日月星辰也大割大殺羣牲而割之也又孟春天子以元日祈谷於上帝方社指雩祭四方之神及后土言自去嵗之孟冬已祈今嵗之谷可謂夙矣及今巳月復行雩祭請雨之禮不爲晚矣昊天上帝去人甚逺未能度我此心羣公先正皆稱明神鑑我祀之處宜無所恨以逞怒於我何爲不我助不我聞也】

旱旣大甚散無友紀鞫哉庶正疚哉冢宰趣馬師氏膳夫左右靡人不周無不能止瞻卭昊天云如何裏【朱注友紀猶言綱紀也或曰友疑作有鞫窮也庶正眾官之長也防病也冢宰又眾長之長也趣馬掌馬之官師氏掌以兵守王門者膳夫掌食之官也毛云嵗凶年谷不登則趣馬不秣師氏弛其兵馳道不除祭事不縣膳夫徹膳左右布而不修大夫不食梁士飲酒不樂周救也無不能止言無有不能而止不爲也郝氏雲裏俚同漢書無俚卽無聊賴之意鄭云周當作賙言諸臣無有一人不蠲助以賙救百姓之困急者無有自言不能而止者以此大小臣工皆困也何氏以此章爲救旱之實政散散倉廩以賑濟也散無友紀所散已多不可勝紀與下靡人不周相應裏卽道裏也蓋君臣勞於救荒如此而天意不回不知天之去地防何裏乃居髙而不能聴卑也】

【愚按止字與裏字俱屬語辭此後二章皆祈禱之事因祈雨而百事不治故曰散無友紀首章言靡神不舉所以分遣庶正以祭百神靡人不周周徧也言徧遣也】

瞻卭昊天有嘒其星大夫君子昭假無贏大命近止無棄爾成何求爲我以戾庶正瞻卭昊天曷惠其寧【毛云嘒眾星貌陸氏云言旱久而繁星備見尢非雨之候也且正言昊天則夏之時也此章勉羣臣祈救之勿怠也謂羣臣助我昭格於天旣竭其精誠無餘力矣無以無餘力而怠棄爾前此之成功益求所以昭格者而圖之可也此豈爲我一人計哉惟此庶正以爲民之故不安久矣所求者一雨而民生以逐則眾正以安瞻仰昊天不知何時而惠我以安寧乎何氏曰我宣王自謂也我居民上一夫不獲皆我之責今求諸臣之爲民者卽爲我也戾猶虐也因自致其不安之意曰柰何以求爲我之故而戾我庶正乎張子曰不敢斥言雨者畏懼之甚且不敢必云爾淩蒙初云通詩不露一雨字】

【愚按戾卽上章所言靡人不周祈救之事因勞而困苦也其寧謂得雨而勞可息也】

云漢八章章十句【皇甫謐以爲宣王元年不借千畝虢文公諫不聴天下大旱二年不雨據國語史記竹書以不借千畝系宣王末年事而皇王大紀於宣王二年書天下大旱三四五年書旱六年書大旱則非不借千畝以後事明矣】

【愚按天之亡人國也必先奪其嵗蝗旱是也故幽厲之世皆極其饑饉以宣王厲精圖治而猶降以旱災蓋當厲王之世天意已亡周矣宣王修徳禳災加以竭誠禱祀僅能彌縫天意以終其世至幽王而亡始決錄宣王詩首列云漢者以見王有回天之誠延已去之命爲中興第一大業也兄子亷曰宣王中興詩頌其武功而錄此詩於首謂王之能防民也民命在嵗王以新君憂旱如此其勤防民隠可知卽此一念足以用民命而奏武功以底中興之績也】

崧髙序曰尹吉甫美宣王也天下復平能建國親諸侯褒賞申伯焉【張文潛云周至厲王而亂極矣王室衰微諸侯肆行王且不能有國而況能建國乎諸侯背叛搆怨連禍而況能親諸侯乎賞命不行於上則褒賞申伯爲可美也錫命不行於下則錫命韓侯爲可善也揚子曰習治則傷始亂也習亂則好始治也方宣王之初可謂習亂矣而宣王之始能行天子之職詩人爲樂其始治而好之也】

崧髙維嶽駿極於天維嶽降神生甫及申維申及甫維周之翰四國於蕃四方於宣

【朱注賦也毛傳缺山大而髙曰崧郭璞云今中嶽嵩髙蓋依此名毛云嶽四嶽也鄭云四嶽卿士之官掌四時者也因主方嶽巡狩之事在堯時姜姓爲之歷虞夏商世有國土周之甫也申也齊也許也皆其苖冑錢棅曰四嶽只爲一官四國統爲姜氏之苖裔耳堯典曰咨四嶽史記特稱伯夷爲四嶽不及其他可知矣嶽卽周禮所云嶽山雍州鎭也凡天下諸山之得專以嶽名者惟此山耳一名吳山舊說指四嶽言者非凡山之髙竦者皆可稱崧稱嶽而雍州吳山獨以嶽名中州嵩山獨以崧名孔云此詩送申伯而及甫侯者美其上世俱出四嶽故連言之駿通作峻山髙近天亦大臣近天子之象五嶽之所以視三公也一云申申伯也甫仲山甫也甫父通用但詩中惟仲山甫吉甫作甫餘皆作父吉甫爲作詩之人則以申甫並稱者爲仲山甫無疑或疑甫爲字申爲國名稱不類舜典稱稷契稷以官契以名漢稱絳灌絳以封邑灌以姓皆不類也後漢劉陶云周宣用申甫以濟夷厲之難此詩以申甫並稱乃統爲二詩發端也藩通作蕃四方自四國之外廣言之】

【愚按先申後甫明此詩爲贈申伯而作富時仲山甫名徳甚重以申並稱蓋謂申伯可相伯仲借山甫以重申伯也】

亹亹申伯王纘之事於邑於謝南國是式王命召伯定申伯之宅登是南邦世執其功

【史記申本侯爵今命之爲方伯故稱申伯申國在南陽宛縣謝今汝寧府信陽州方畿云申謝相近旣以謝益申厥後總稱爲申纘繼也於往也何氏云時必宣王命申伯於申謝之間有所經營故先自京師而往其國邑繼又從其國邑而往謝所謂王纘之事也當成周者南有申呂左傳楚子重請申呂以爲賞田申公巫臣曰不可此申呂所以邑是以爲賦以禦北方蓋楚得申呂而始彊所以爲周室之屏翰與季氏云謝近於荊而荊與徐連舊嘗表裏爲江淮諸國之患宣王命將伐荊自將伐徐於是使召虎疆理江漢因使虎徹謝土田以築城定宅焉謝荊徐之要衝也其扼吭之慮逺矣】

【愚按竹書宣王五年伐荊六年王親徵徐戎其年命召穆公伐淮觀其浮江漢而下則是時南國已皆就約束矣此詩疑作於未用兵之前王將有事於荊徐以申謝爲南北之吭故先命申伯出牧此地以約束南國之諸侯所謂王纘之事蓋王有志而使申伯繼其事也邑者申伯舊邑也今爲方伯建都不知宜於申宜於謝要擇要衝之地足以表率南國故使召伯往定其宅登進也南邦舊在化外今進之於王化之內厥惟申伯之功許其子孫世世長有此土以世守其功也】

王命申伯式是南邦因是謝人以作爾庸王命召伯徹申伯土田王命傅禦遷其私人

【前章南國是式廟議已定申伯爲方伯矣此則王始錫命之也鄭云庸功也周禮曰民功曰庸卽言築城之功朱注傅禦申伯家臣之長也漢明帝送侯印與東平王蒼諸子而以手詔賜其國中傳蓋古制如此私人家人遷使就國也】

【愚按前章稱王命召伯是以於邑於謝之兩議命召伯往定之迨召伯報命旣定於謝乃再命往經理其事徹土田卽黍苗篇所云平原隰淸泉流之事蓋自厲王貪暴而稅法壊盡故於韓弈亦曰實畝實籍於江漢亦曰徹我疆土中興之美此亦可見矣私人卽第七章

所云徒禦之類先定其名籍以待遷耳非先使之就國也】

申伯之功召伯是營有俶其城寢廟旣成旣成藐藐王錫申伯四牡蹻蹻鉤膺濯濯

【申伯之功指工役之事黍苗篇所云肅肅謝功召伯營之是也俶始也說文云善也蓋剏始而善者也寢廟宗廟也前曰廟後曰寢專舉寢廟君子營宮室寢廟爲先也藐通作邈逺也朱注深貌蹻說】

【文云舉足行髙也毛云壯貌鉤膺樊纓也郝氏云鉤者馬頷下有金鉤以懸樊纓金路之飾賜上公同姓者也申伯以元舅爲侯伯特賜以寵之膺馬當胸也樊纓九就懸當馬胸故曰膺】

王遣申伯路車乘馬我圖爾居莫如南土錫爾介圭以作爾寶往近王舅南土是保

【路車象路也所以封異姓諸侯者乘馬卽上章所云四牡也上言馬未及車此合車馬言之鄭云圭長尺二寸謂之介非諸侯之圭故以爲寶諸侯之圭自九寸而下考工記鎭圭尺有二寸天子守之典瑞職云珍圭以徵守以防凶荒杜子春云珍當作鎭此詩錫介圭之意王命申伯鎭撫南土使之執圭介而往如王自行也介圭王之守器申伯執此卽王之威靈在焉當加寶重不敢防也】

【愚按我圖爾居二句有人地相宜之義此非爲申伯圖乃爲王室圖也往近王舅二句此諭圭之詞本王之守器也今以錫王舅如王親行矣其與舅近猶與王近也敬之哉保玆南土諭圭卽所以諭申伯也】

申伯信邁王餞於郿申伯還南謝於誠歸王命召伯徹申伯土疆以峙其粻式遄其行

【邁說文云逺行也信邁猶云果行也一統志云古郿城在今鳳翔府郿縣北十五里渭水之北嚴氏云卽董卓所築郿塢也還言復之鎬京南指謝也誠歸言始成行也申伯攺封於謝則謝是其本國故以往爲歸鄭云謝於誠歸誠於謝也孔云古人之語多倒嚴氏云申伯志存王室宣王恩隆元舅人疑其未必往謝故言信邁誠歸喜其果然成行也王命召伯是重復追述之辭言自王命召伯徹土田之時而已預峙其粻以供委積之用也峙本作偫按漢書張忠爲孫寶設儲偫物以待需索粻食米也式遄其行謂自京至國在道所需命皆預備無有缺乏故得疾至也】

【愚按輿地圖岐周東爲郿又東爲鎬其地相近王命申伯出牧遷謝必冊命於廟祭綂云賜爵必於太廟召誥王朝步自周則至於丰注謂文王之廟在丰然則命諸侯必至丰告廟於周受命亦丰廟也告廟畢而送之由鎬而往謝故飲餞於郿也】

申伯番番旣入於謝徒禦嘽嘽周邦咸喜戎有良翰不顯申伯王之元舅文武是憲

【番通作皤說文云老人白也觀秦誓番番良士與仡仡勇夫對言則其爲髙年之狀可知徒禦指車徒之行入謝也嘽嘽安舒言得禮也禮入國不馳周邦咸喜者京師人民聚觀而喜也戎猶女也周人喜而互相謂之辭言申伯在王朝則王朝重在南土則王朝益重以其外保南土而內之王朝愈安故曰良翰與首章維周之翰相應】

【愚按宣王封申伯而合乎人心如此以其爲人望不以外戚也不顯三句吉甫推咸喜之意而誇美之𨿽曰王之元舅實因其有文武全才足以表率南國故周邦咸喜而恃之爲良翰也】

申伯之徳柔惠且直揉此萬邦聞於四國吉甫作誦其詩孔碩其風肆好以贈申伯

【此章承上文武是憲來惟有柔惠之徳故能文惟有直之徳故能武加一且字見其兼濟之妙揉說文云屈伸木也顏師古云揉謂矯而正之也蓋柔曲而使之直耳萬邦卽四國舉其多而言曰萬邦就其方而言曰四國按揉者彊者治以剛弱者撫以柔之謂此卽文武之道也此追稱申伯在王朝時而言故云萬邦四國若往謝則惟式是南邦耳不得泛及萬邦也】

【愚按誦者工師誦之以爲樂曲王朝有詩必領諸樂官被之誦非如尋常士大夫之徒吟詠也其詩孔碩言其所陳者皆王朝之盛典中興之大政也凡聲之足以感人者曰風其風肆好謂其詩之辭縦而意洽蓋吉甫亦自得意於所作也申伯之行天子所以寵錫之至矣朋友之義無以爲贈惟應贈之以言此卽後世餞行賦詩之首唱矣従子光夔曰此雅詩也而曰其風何也詩言志當時豈按風雅之體而作詩者乎】

崧髙八章章八句【郝氏云申伯以王元舅褒封晉錫可謂厚矣未防以幽王見黜率犬戎殺幽王而滅宗周申爲戎首焉易曰匪寇婚媾反復手之間而已父子相繼宣興幽滅可不畏哉竹書紀王錫申伯命在宣王七年人紀四十一年王師敗於申則申人之逆王命已在宣王之季矣】

【愚按申伯是時已稱番番距王師之敗相去三十餘年則逆命者必非王舅申伯矣】

烝民序曰尹吉甫美宣王也任賢使能周室中興焉【崧髙烝民二篇皆尹吉甫贈行之詩序以爲美宣王蓋人君委任得人而僚友之間賦詩以相娯樂則人君之美莫大焉朱注宣王命樊侯仲山甫城於齊而尹吉甫作詩送之據竹書事在宣王七年樊一名陽樊晉語王賜晉文公陽樊之田陽人不服公圍之倉葛呼曰陽有夏商之嗣典有周室之師樊仲之官守焉按仲卽山甫也山甫卒諡穆周語亦稱樊穆仲】

天生烝民有物有則民之秉好是懿徳天監有周昭假於下保玆天子生仲山甫

【朱注賦也毛傳缺烝眾也物事也則法也常也懿美也眞氏云盈天地之間莫非物也人亦物也事亦物也有此物則具此理是所謂則也自其人人所同更無攺易而言謂之卽書言恆性是也假格同謂天視有周昭明降格於下保此中興之天子乃生仲山甫以佐之凡宣王所以能全其性而無失其常者皆仲山甫之功也】

【愚按秉凡民所同懿徳山甫所獨下文所謂民鮮克舉之維仲山甫舉之也物各有則惟仲山甫合其則故能予君以則後章柔嘉維則是山甫之自合其則也衮職有闕仲山甫補之是山甫之能予君以則也】

仲山甫之徳柔嘉維則令儀令色小心翼翼古訓是式威儀是力天子是若明命使賦

【嘉美也則卽物則之則言柔之嘉處乃其則也柔非其則卽不得爲嘉輔廣云令儀令色柔嘉之發於外也小心翼翼柔嘉之存於內也古訓先王之遺典也式法也法古訓遜志典學是也嚴氏云令儀令色則動容周旋中禮矣猶曰威儀是力何也有徳固威儀之所自形而謹其威儀亦所以檢攝而養其徳也若順也賦布也順者坤道也臣道也事君盡禮順也有犯無隠亦順也捋順匡救皆所謂止於敬耳如綸如綍曰命諭徳宣譽曰賦書曰令出惟行不惟反令出而必求其行卽賦之說矣】

王命仲山甫式是百辟纘戎祖考王躬是保出納王命王之喉舌賦政於外四方爰發

【前章備舉仲山甫之徳此言其所居之職毛鄭以爲冢宰是也自式是百辟以下至王之喉舌皆命辭纘戎祖者意必其祖曽居冢宰之職書言惟周公位冢宰正百官唐權徳輿謂山甫是魯獻公仲子則周公是其祖矣朱注王躬是保所謂保其身體者也蓋以冢宰兼大保與喉舌言之所從出曰王之喉舌則是膺代言之任曹襄云出納王命卽是喉舌之司呂氏云仲山甫之職外則總領諸侯內則輔養君徳入則典司政本出則經營四方發猶起也朱注發發而應之也】

【愚按發如發蒙之發四方向承厲王昬亂之餘獘政因循相習不寤今得覩王之明命新政初頒積錮爲之頓開也】

肅肅王命仲山甫將之邦國若否仲山甫明之旣明且哲以保其身夙夜匪懈以事一人

【嚴氏云此章承上章賦政之事將者奉行之義卽所謂賦政於外也若順也否者不可之意上章所謂出納王命也一命之出如何而邦國順如何而邦國不順山甫具明其理順者詔王出之否則納之朱子云子云謂明哲煌煌旁燭無疆遜於不虞以保天命便是占便宜底話他一生只被這防句話誤明哲只是依本分行去無一事不當理卽是保身之道今人看私了必至於孔光之徒而後已愚按山甫之保身非爲身計所以事一人也身保則可以長在其位而事一人夙夜匪懈蓋以其身爲一人之身也】

人亦有言柔則茹之剛則吐之維仲山甫柔亦不茹剛亦不吐不侮矜寡不畏彊禦

【以人言起者見恆情如此而山甫不然正其異於凡民處茹者吞啗之名孔云不侮不畏卽是不茹不吐旣言其諭又言其實以充之何氏云見仲山甫所以佐王出政者寛猛相濟仁義並用各有當然之則澤所必加不靳於弱小故無不懷其徳勢所必行不詘於彊大故無不畏其力四方爰發有以也夫蘇氏云詩言仲山甫始曰柔嘉維則令儀令色此與漢胡廣趙成何異繼曰柔亦不茹剛亦不吐不侮】

【矜寡不畏彊禦此與漢汲黯朱云何異胡趙柔而陷於佞汲朱剛而近於狂如仲山甫內剛外柔非佞非狂然後可以爲王者之佐當天下之事矣】

人亦有言徳輶如毛民鮮克舉之我儀圖之維仲山甫舉之愛莫助之衮職有闕維仲山甫補之

【輶輕也輶者輕車之名故爾雅訓爲輕鄧元錫云懿徳之則如毛然微乎微者也入微難故烝民具有之而鮮其舉之我吉甫自我也儀宜也圖猶度也言我嘗於事物之間以所宜度之見山甫無不合者故知徳之微處惟山甫爲能舉之衮職者不敢斥王之言也左傳晉士防諫靈公曰詩云衮職有缺仲山甫補之能補過也君能補過衮不廢矣季氏云言此以起下章欲其遄歸之意】

【愚按惟山甫有是徳故王朝內外之任非山甫不可我𨿽惜其勞而無其徳不能有以助之也言外見山甫一日不可離左右東方之事不宜以勞其出也上文愛莫助之隠然是已無山甫之徳不能分任其勞耳】

仲山甫出祖四牡業業徵夫捷捷每懷靡及四牡彭彭八鸞鏘鏘王命仲山甫城彼東方

【鄭云祖者將行祀軷之祭也業業健貌捷捷疾貌行者或苦於役則舉動遲緩言捷捷以見其勸樂於事每懷靡及言不獨山甫懷如不及事之慮維徵夫皆然蓋山甫之急公所感也毛云東方齊也古者諸侯之居逼隘則王者遷其邑而定其居蓋去薄姑而遷於臨淄也史記齊世家獻公元年徙薄姑都治臨淄計獻公當夷王之世與此傳不合朱注豈徙於夷王之時至是而始備其城郭之守歟按齊世家太公封營丘至五世胡公徙都薄姑子獻公徙治臨淄皆在靑州林氏云宣王時北有玁狁南有荊楚東有徐夷故式是南邦以申伯城彼東方以仲山甫奄受北國以韓侯其爲謀甚悉而犬戎自西作焉夫四隅而防其三其變卽出於不備之方況一不爲備乎】

四牡騤騤八鸞喈喈仲山甫䢐齊式遄其歸吉甫作誦穆如淸風仲山甫永懷以慰其心

【彭彭言其盛騤騤狀其容鏘鏘詠其和喈喈識其眾皆紀其出行在道之事式遄其歸吉甫告王之辭所以安山甫之心也遄疾也言周之望仲山甫也】

【愚按吉甫二頌皆承王命作之以寵兩人之行而被之樂曲工師得以朝夕誦於王前也淸風者其風甚微感人於不覺也穆如淸風言其意思深逺可以意感而不可以言宣惟山甫自知之按誦者質言之也風諷也意在言外嵩髙誦王寵命而以諷申伯毋忘王之寵命也此篇誦山甫以諷王謂山甫宜在王側不宜有城齊之命故皆爲風】

烝民八章章八句【郝氏謂吉甫作詩以備獻納非僚友送行私情也周衰諸侯彊僭繼世不由天子裂封啟土悉自已出齊逺在東隅區區境內之城郭必以上請則宣王中興之烈足以震疊之也夫子刪詩存烝民春秋之義也】

【愚按文王城朔方必以南仲宣王營申謝必用召伯而城東方特命山甫蓋以其城所闗系於王國者甚重非親信之大臣不任使也王命山甫本非出之於外山甫亦非重內而輕外者比也惟吉甫以王躬爲國本望其在朝朝夕納誨不欲久違王之左右所以慰山甫卽所以諷王也】

韓奕序曰尹吉甫美宣王也能錫命諸侯【鄭云韓姬姓之國也後爲晉所滅左傳邘晉應韓武之穆也朱注韓侯初立來朝始受王命而歸詩人作此以送之郝氏云古者嗣君在喪稱子喪畢以士服見王王策命錫車服歸始爲諸侯宣王中興韓侯初立來朝】

【尹吉甫作此詩序不本其事者詩言入覲王命纘考則繼世也言鞹鞃淺幭則喪畢也禮喪畢鹿淺革飾詩具故序不贅又云春秋戰國時如平王命晉文侯惠王命齊桓公襄王命晉文公顯王命秦孝公此四王者孱王也有所要挾不得不命非自天子出也如宣王之命韓侯能命亦能討能予亦能奪然後謂之王命有南徵北伐平淮防雒之功然後有封申錫韓之命也而並及其娶妻者天子有道諸侯秉禮親喪畢入覲歸而後議婚與春秋諸侯在喪親迎者相去逺矣】

奕奕梁山維禹甸之有倬其道韓侯受命王親命之纘戎祖考無廢朕命夙夜匪懈防共爾位朕命不易榦不庭方以佐戎辟

【朱注賦也毛傳缺季氏云奕奕大而疊也梁山在韓城縣東南其地臨河上當龍門之南非太王遷岐所逾之梁山也按龍門在韓城縣北近黃河禹所鑿者龍門不鑿梁山以北不可田也甸治田出谷稅也倬明貌韓在晉爲少梁邑秦晉戰於韓原卽此地秦更名夏陽孔云韓是武王之子其封當在成王之時受命受繼世而爲諸侯之命也王親命之將命之爲侯伯也纘戎祖考七句王命之詞也觀末章云以先祖受命見其先世常爲州牧矣無廢朕命卽纘戎祖考之命也不易者仍使爲州牧也不庭方謂不來朝貢之國鄭云有不庭之方作楨榦而正之以佐助女君女君王自謂也】

四牡奕奕孔修且張韓侯入覲以其介圭入覲於王王錫韓侯淑旂綏章簟茀錯衡衮赤舄鉤膺鏤錫鞹鞃淺幭鞗革金厄

【此述韓侯入覲之事修長也張大也皆指四牡諸侯秋見天子日覲介鎭圭也申侯奉王命爲伯而有介圭之錫韓侯繼祖考爲伯其先世亦必有介圭之錫入覲執之以合瑞於王也兩言入覲者上入覲承四牡言志入覲之所秉也下入覲承介圭言志入覲之所執也淑善也交龍曰旂巾車職云大旂以封同姓大赤以封異姓大曰以封四衛大麾以封蕃國李念玆云旂畫交龍龍東方之物其色靑東方之气曰淑則淑固靑色也韓姬姓大旂正封同姓所用綏通作緌朱注綏章染鳥羽或旄牛尾爲之注於旂竿之上爲表章者也陳祥道云衛夫人之車以翟茀齊襄公方叔之車以簟茀此男女車蔽之別也錯說文云金塗也車阨曰衡塗金於軛所以爲文凡冕服皆衣纁裳赤舄冕服之舄也上公九命得服衮冕故屨赤舄與王同也鉤膺樊纓也用金爲鉤以拘之朱注鏤刻金也馬眉上飾曰錫今當盧也莊周言齊之月題月題其象也鞹革也鞃軾中也以去毛之皮施於軾之中央持車使牢固也淺虎皮淺毛也幭覆軾也禮記作幦周禮作幎以淺毛之皮覆軾曰淺幭按獸之淺毛者惟虎耳鞗馬轡也革轡首之垂者厄通作搤鄭云以金爲小環往往纒搤之】

韓侯出祖出宿於屠顯父餞之淸酒百壺其殽維何炰鼈鮮魚其蓛維何維筍及蒲其贈維何乘馬路車籩豆有且侯氏燕胥

【鄭云祖將去而祀軷也屠地名或謂卽杜也按屠杜同音晉有杜蒯通作屠蒯杜在鎬南韓侯返國不宜出此意必與蹶裏相近覲事旣畢將便道往行親迎之禮故出宿於彼顯父周之卿士凡行祖畢而後餞之餞畢乃出宿今言餞於出宿之後蓋先記韓侯所擬宿之處爲下章張本而顯父之餞仍當在國門外也當是王使顯父餞之下文路車乘馬明其贈之出於王也謝氏云申伯之行王親餞之韓侯之行王使顯父餞之禮有差等也申伯以王舅故有優異耳鄭云炰鼈以火熟之也鮮魚中膾者也殽通作肴朱注防菜殽也蒲蒲蒻也且多貌按蒻蒲下入泥白處今俗呼蒲白筍竹萌也覲禮稱諸侯爲侯氏賈公彥云言諸侯則凡之總稱言侯氏則指一身不凡之也胥疏同音爾雅訓皆公羊訓相燕胥言韓侯興顯父通相燕樂榮君寵也】

韓侯取妻汾王之甥蹶父之子韓侯迎止於蹶之裏百兩彭彭八鸞鏘鏘不顯其光諸娣從之祁祁如雲韓侯顧之爛其盈門

【此章言韓侯覲事畢而行娶妻親迎之禮汾王厲王也厲王流於彘彘在汾水之上故時人因以號之猶言莒郊公黎比公也按晉侯居翼謂之翼侯晉人納之鄂謂之鄂侯鄭叔段出奔共謂之共叔皆是類也汾王之甥指蹶父也爾雅云妻之父爲外舅謂我舅者吾謂之甥郭璞云呼壻爲甥孟子曰帝館甥於貳室是也爾雅姑之子爲甥舅之子爲甥妻之晜弟爲甥姊妹之夫爲甥郭璞謂四人敵體更相爲甥鄭云姊妹之子爲甥似以韓姞當之爾雅男子謂姊妹之子爲出未有以甥名者若外孫則稱彌甥不單名甥左傳以肥之得備彌甥是也孔云蹶父書字不書國爵則非諸侯下言靡國不到則是爲聘使之人故知卿士也蹶父爲周卿士意其采邑在畿內去王城不逺迎親迎也毛云諸侯一娶九女二國媵之郝氏云諸侯娶一國之女同姓二國媵之所娶者爲嫡二國爲媵嫡有娣有侄媵亦有娣有侄合爲九女也故曰諸娣】

【愚按蹶父爲汾王之甥甥壻也則蹶父之子王姊妹之所出也詳序之以見韓侯之爲國戚蓋王欲以是固之也】

蹶父孔武靡國不到爲韓姞相攸莫如韓樂孔樂韓土川澤訏訏魴鱮甫甫麀鹿噳噳有熊有羆有貓有虎慶旣令居韓姞燕譽

【此章追述蹶父初爲女擇韓之事言蹶父武健故能爲王聘使無國不到鄭云相視也攸所也相攸謂爲女擇使得所也姞是蹶父之姓左傳鄭石癸曰吾聞姬姞偶其子孫必蕃姞吉人也后稷之元妃也亦作吉都人士篇所謂尹吉是也孔云婦人稱姓今以姓配夫之國謂之韓姞孔樂韓土深美之詞川澤二句連讀以水產言麀鹿三句以陸產言訏訏甫甫大也噳噳眾也羆熊類羆雌而熊雄熊爲羆之雄而稱熊猶羖爲羭之羖兕爲犀之牸而稱兕蓋相類爲牝牡猶麋與鹿交防與魚遊也貓似虎淺毛者也爾雅虎竊毛謂之虦貓注云竊淺也季氏云魴鱮麀鹿可以供食熊羆貓虎可以供裘韓地物產之富如此故爲樂土也慶喜也令善也喜其已得此善居也燕安也譽樂也謂韓姞之心當亦安樂而稱其得所也慶令居就相攸言燕譽則預度其後日而言】

【愚按韓多山而亦近河故有川澤魴鱮之句】

溥彼韓城燕師所完以先祖受命因時百蠻王錫韓侯其追其貊奄受北國因以其伯實墉實壑實畝實籍獻其貔皮赤豹黃羆

【此章當序諸次章之後三章之前因前敍事成文故置之至此則韓侯親迎禮畢且歸國矣重誦之以致其丁寧之意此詩人行文法也朱注溥大也燕召公之國也師眾也韓初封時召公爲司空王命以其眾爲築此城如召伯營謝山甫城齊之類也毛云韓之先祖武王之子也受命孔云受命爲一州侯伯也以下文奄受北國因以其伯觀之則爲北國諸侯之伯也蠻夷皆可通稱北稱蠻猶西稱夷史記匈奴傳居於北蠻是也孔云本立侯伯主治州內因主外夷故曰因也王錫韓侯以今玆言也前章錫以物此錫以命其追以下命之詞毛云追貊更逺於百蠻今並使轄之所以盡覆此北國也郝氏云墉壑所部諸國城池也畝田畝籍版籍所部諸國田賦也獻諸國所常貢之物毛云追貊之國來貢侯伯總領之豹取赤羆取黃當是各取其美亦如裘之重狐白也孔云貔皮言獻則豹羆亦獻獻貔言皮則豹羆亦獻皮也】

【愚按宣王命召伯營謝以經略南方命山甫城齊以鎭撫東國此命韓侯爲北國伯所以備玁狁也重其事權使百蠻追貊悉受總轄蓋欲聨絡北方之戎蠻皆爲我用耳於是玁狁內侵不能久駐無爲之間導者而我得以預設備也宣王制北狄之大計在此韓先祖受命統治百蠻今使繼其任故曰因時因其舊也而復錫之命使兼有追貊凡北方之國皆在所轄矣因所轄之地以爲之伯蓋比韓先祖昔受之命更廣矣】

韓奕六章章十二句【據竹書宣王四年命蹶父如韓鄒氏云韓爲武穆與晉同祖均屬望國諸侯之向背系焉而又密邇北國爲一方屏翰命蹶父如韓良有以也蹶父因是以締姻而韓侯來朝猶用繼世稟命之禮王因命之纘舊服受北國爲伯】

【愚按王命蹶父如韓則蹶父之與韓締姻亦王命之以固結之也王急欲得韓以韓爲北方之障然後專事東南無復北顧之憂是以一伯收百蠻之國以九錫紓六師之勞也中興方略亦可覩矣故此章後卽繼以江漢常武】

江漢序曰尹吉甫美宣王也能興衰撥亂命召公平淮夷【嚴氏云周興西北岐丰去江漢最逺故淮夷最難服成王初年淮夷同三監以叛其後又同奄以叛伯禽就封又同徐戎以叛至厲王之時四夷交侵宣王一命吉甫北方旋定繼命方叔伐蠻荊其後又命召公平淮南之夷命皇父平淮北之夷南方之役至再至三必東土平然後西京安此江漢常武所以爲宣王之終事而系之大雅之末也劉汝楨云宣王淮上之役武功告成也六月北伐首事四夷采芑之南徵次之荊蠻旣平乃伐淮夷故常武江漢二篇一是自將伐徐一是命將伐淮二師當一時並發王則將本朝之六師而穆公則徵兵江漢以行也據竹書事在宣王七年】

江漢浮浮武夫滔滔匪安匪遊淮夷來求旣出我車旣設我旟匪安匪舒淮夷來鋪

【朱注賦也毛傳缺季氏云召公代淮夷必自江漢順流而下故所徵本江淮之地而並漢言之也古者畿兵不出所以重內調兵諸侯各從其方之便武王伐商實用西土至於徵徐以魯平淮夷以江漢滔滔順流貌王氏云以其眾逝也孔云淮夷在東國召公伐淮夷當在淮水之南魯頌所伐淮夷應在淮水之北當淮之南北皆有夷也後漢書云殷武乙衰東夷浸盛遂分遷淮岱薦居中土求索也左傳曰率師以來惟敵是求是也陳少南曰江漢常武二篇同言淮夷以地裏考之曰江漢之滸是淮南之夷也若在淮北則江漢非由入之路曰率彼淮浦省此徐土是淮北之夷若在淮南則徐土非接壤之地舒通作紓說文云緩也言武夫皆不敢偸安而怠緩競於用命也朱注鋪陳也陳師以伐之也鄭】

【云來求據至其境故言來來鋪據至戰地故又言來】

江漢湯湯武夫洸洸經營四方告成於王四方旣平王國庶定時靡有爭王心載寧

【湯湯水流之怒如湯沸也洸說文雲水湧貌言武夫之勇如水之湧也語曰戰勝之威士气百倍鄭云召公旣受命伐淮夷服之復經營四方之叛國従而伐之克勝則使傳逓告功於王孔云知非召公親告王者以下文方云於疆於理則是召公未還故知使人告也經營兼伐叛招攜二義當時江淮之間小國尙多旣勝淮夷後乃次第經營之觀下章於疆於理至於南海所經營者非但淮夷而已四方近淮夷之四方也庶幸也用兵非人主之美事不得已而興師告成於王曰王國庶定庶云者幸其僅然非以是爲功也】

【愚按厲王之亂宣王匿召公之家公以子代王死與周公行政號曰共和厲王死乃共立宣王是公於周有再造之功於王有更生之徳爰立之勲猶其後也王立而不聞封賞以酬之直至江漢之役式辟四方乃錫山土田加之寵命視後之因時擁戴輒徼封爵者何如耶漢丙吉絕口不言曽孫事猶少有古意耳】

江漢之滸王命召虎式辟四方徹我疆土匪疚匪棘王國來極於疆於理至於南海

【召公伐淮夷之師従江漢往仍従江漢歸故班師至江漢之滸適承王之後命諭以且無歸也虎召穆公也穆公爲康公十六世孫式辟以下四句命之辭也淮南諸國久阻王化今皆入版圖猶開辟之也四方承上章召公告成有四方旣平之語徹我疆土者謂我疆域內之土地皆以徹法行之也嚴氏云王者伐叛討貳之後則必去其苛政平其賦斂以慰民心故急於行徹法也朱注極中之表也周禮體國經野以爲民極是其義也嚴氏云武事僅定而卽行疆理賦稅之法疑於病民且疑於太急王謂非疚非棘蓋什一天下之中正我周之定制欲天下皆於王國來取中焉耳盡疆界爲疆分地理爲理南束其畝所謂理也蓋疆理爲僭竊破壊今盡反其舊耳】

【愚按是時荊蠻淮夷俱平故奉行徹法得至於南海也】

王命召虎來旬來宣文武受命召公維翰無曰予小子召公是似肇敏戎公用錫爾祉

【旬徧也宣布也來勤也孔云上章經營四方告成於王又言於疆於理至於南海召虎大功在此二事今王命召虎稱敍其功則來旬來宣當指此二事也自來旬來宣以下至自召祖命皆冊命之文召公召康公奭也穆公之祖朱注謂昔文武受命惟召公爲楨榦今女無曰以予小子之故也但自爲嗣女召公之事耳予小子王自稱也毛云似嗣也肇始也說文云始開也敏疾也公當依後漢書通作功說文云以勞定國也用錫汝福卽下章所陳是也】

【愚按此四句蓋謙言已徳不足以比文武而惟冀召公嗣康公也無曰予小子二句猶云予小子不足道惟爾克似其祖耳】

釐爾圭瓚秬鬯一卣告於文人錫山土田於周受命自召祖命虎拜稽首天子萬年

【孔云上言用錫爾祉此言錫之之事釐賜也釋文云釐音賚周書用賚爾秬鬯一卣瓚者祭時酌鬯以獻尸之器其柄以圭爲之鬯釀秬爲酒和以郁金合一物而成主秬言謂之秬鬯主郁言謂之郁鬯按春官鬰人和郁鬯以實彜而陳之詩及尙書左傳皆云秬鬯一卣當祭之時乃在彜未祭則在卣賜時】

【末祭故卣盛之毛云文人文徳之人朱注先祖之有文徳者謂文王也方授云成王世著作皆出於周召二公周公諡文則召公固亦有文人之目此卽命穆公告其祖康公也方爰發云告於文人後世所謂宣付史館也孔云召本岐山之陽采地之名且爲畿內之國書傳無召穆出封之文則益之土田大於故耳未成爲大國也羅泌云錫之山川土田附庸錫魯公也錫山土田於周受命錫召虎也無益地哉周岐周也康公昔在岐周事文武有功而受采地今虎嗣其烈故往岐周賜命祭綂云必賜爵祿於太廟示不敢專也謝氏云錫山川土田必使受賜於岐周用文武封康公之禮以待之明賞非宣王之賞如稟命於乃祖文武也功非召虎之功如受敎於乃祖康公也鄭云拜稽首者受王命策書也臣受恩無可以報謝但言使君壽考而已】

虎拜稽首對王休作召公考天子萬壽明明天子令聞不已矢其文徳洽此四國

【對答也稱也休美也考成也對二句自勉之詞也天子萬壽以下勉王之辭也對王休卽書說命篇所謂敢對天子之休命也王之命虎也曰召公是似曰自召祖命亦欲其無忝厥祖耳自今以往當益戮力王室爲我祖召公成其終也嚴氏云宣王方以武功褒虎而虎乃以文徳勉宣王蓋不矜已之功而納君於徳意度逺矣朱注穆公旣受賜遂答稱天子之休命作康公之廟器而勒王策命之辭以考其成且祝天子以萬壽也】

【愚按周家歷世文徳至武王以武定天下甫定而卽偃武修文蓋天下非武功不能定非文徳不能洽也以文徳祝望王者猶是尊祖徳也王以召祖勉虎虎亦以文武望王耳】

江漢六章章八句【朱子謂宣王命召公平淮南之夷詩人美之鄒氏云江漢明言伐淮夷常武明言徵徐國曰淮夷則淮南淮北兼舉之矣常武所云淮浦淮濆指所經歷及駐師之地未嘗指淮夷也郝氏云成王初立周公東徵三年滅國五十而後徐淮定伯禽封土亦爲東土重也宣王中興旣命召虎經營復勤六師親討東徵之兵殆與周相始終也】

常武序曰召穆公美宣王也有常徳以立武事因以爲戒然【竹書宣王六年召穆公帥師伐淮夷王帥師伐徐戎皇父休父従王伐徐戎次於淮王歸自伐徐錫召穆公命自卽位至此已五用兵矣按徐自伯禽時已與淮夷相倚爲患費誓曰䢐玆淮夷徐戎並興穆王時徐夷僭號率九夷以伐宗周淮徐爲患爲日久矣宣王一則遣召虎一則親督六師緣淮徐互相聲援犄而角我故分道出師以破散其勢且防其侵軼耳郝氏云召公謂惟徳可懷逺天子躬擐甲冑逺問荒裔不可爲常故詩美其事以常武名篇虞人之箴曰武不可重用不恢於夏家常武之謂也卒也西周之禍不在淮夷近在西戎乃見詩人獻替之忠】

【愚按宣王卽位凡五出師其他皆命將獨此爲親徵也王親禦戎行目見成功之易將必以武略自喜而輕於言兵故召公以常武名篇明武不可常也王后果以爲常黷武不已卒至有千畝之敗召公見之早矣王業之衰由此一勝也故以常武終宣王之武功焉】

赫赫明明王命卿士南仲大祖大師皇父整我六師以修我戎旣敬旣戒惠此南國

【朱注賦也毛傳缺夷厲以來威靈不振天下防不知有王矣宣王親總六師眞如雷霆乍驚日月重朗故曰赫赫明明王命宣王親命也以皇父爲大將故親命之卿士皇父所居之職也鄭雲南仲文王時武臣也以南仲爲大祖者今大師皇父是也命將必本其祖者因有世官於是尢顯大師者公兼官也蘇氏雲南仲文王之所使伐玁狁者也蓋稱其世功以褒美之王應麟曰召公是似南仲大祖皆世濟其美也然逵有充超叛鑑蘇文忠慨焉或附曹羣忘漢朱文公悕焉謝氏云宣王命將多取之世臣蓋文事武備素講於家庭定亂持危常在其念慮一日用之必老成持重不以輕易悞國事也周官自冢宰而下謂之六卿大師而下謂之三公旣曰王命卿士又曰大師皇父周家不特設三公皆兼職而已如周公以冢宰兼大師也整齊也言六師知是天子親行孔云王旣親行仍須命元帥以綂領六軍如左傳鄢陵之戰楚王𨿽自親行仍命子反將中軍是也修通作修說文云飭也戎兵也整齊六師具其人數以待搜軍實而講武皆修戎之事言將欲行天討也敬者居如守行如戰也戒者臨事而懼不敢輕敵也】

王謂尹氏命程伯休父左右陳行戒我師旅率彼淮浦省此徐土不畱不處三事就緒

【毛云尹氏掌命卿士朱注吉甫也吉甫卿士而掌策命蓋爲卿而兼內史也皇父三公故王親命之休父六卿故策命之韋昭雲程國伯爵休父名也楚語觀射父云重黎氏世敍天地而別其分主者也其在周程伯休父其後也當宣王時失其官守而爲司馬氏按司馬遷敍傳自述爲休父之後則休父之爲司馬明矣郡國志云雒陽有上程聚古程伯休父之國也文王居程故此加爲上程朱注上章旣命皇父此章又命休父者蓋王親命大師以三公治軍事而使內史命司馬以六卿副之耳左右陳行四句命休父之辭也左右陳行鄭云使其左右陳列而敕戒之率循也省視也省兼叛而伐之服而捨之二義一綂志云今泗州古徐子國徐大而淮夷小淮夷卽徐州之夷而服屬於徐者畱爾雅云久也處說文云止也三事指六卿十月篇擇三冇事雨無正篇三事大夫是也言此行也王師所臨有徵無戰天子必不久居於外爾三事諸臣爲王居守當各治職事毋曠厥官以待王之歸可也愚按淮徐倡亂每每並興爲犄角之勢師由淮浦以進則淮自顧之不暇而徐失所恃秪成孤窮之虜耳此王猶允塞之一端也王師之出其軍需人役器械等事六卿皆有職掌各行飭辦事事就緒然後師到成功不致稽延久居於外此王謂尹氏命三事之詞】

赫赫業業有嚴天子王舒保作匪紹匪遊徐方繹騷震驚徐方如雷如霆徐方震驚

【承上章言大將有皇父副將有休父居守有三事王乃可以出而親徵矣嚴說文云敎命急也舒通作紓說文云緩也保安也言王師舒徐而安行也王氏云江漢曰匪安匪舒此曰王舒保作彼武夫之事此王者之事也紹糾也遊有逍遙散誔之意紹字承嚴字遊字承舒字匪紹匪遊言其嚴與舒皆適宜也】

【愚按積弱之後東土不覩王師之出久矣一旦六飛親駕威靈气象先已奪反者之心首章曰赫赫明明此曰赫赫業業皆自見者之震動而言嚴紀律森嚴也幾駐軍之地先營壁壘作者卽興築之人保則其守者也左傳鞌之戰齊侯見保者曰勉之齊師敗矣是猶勉其守也舒與嚴對嚴則軍將聴命舒則工役多壁壘固而守禦備也繹騷謂騷擾不絕徐聞王師之出徵兵防禦一方爲之騷動而不虞師之猝自淮浦至也震驚者謂出其不意也已知爲天子親徵如雷奮霆擊天威所臨喪膽褫魄矣上言震驚徐方言王師出徐之不意以震驚之也下言徐方震驚則徐人聞王親徵莫知爲計而舉國震驚也】

王奮厥武如震如怒進厥虎臣闞如虓虎鋪惇淮濆仍執醜虜截彼淮浦王師之所

【奮說文云翚也謂如鳥鼓翅而疾起也震怒只一意如者自詩人窺測之詞朱注進鼔而進之也闞奮怒之貎虓虎之自怒者也鋪布也布其師旅也惇厚也厚集其陳也仍就也鄭云惇當作屯濆水厓蓋阻淮水之厓以爲陣也孫臨云仍與頻同蓋虎臣更番疊出頻執其眾而囚系之截說文云斷也卽今所謂堵截蓋師據形勝截斷淮浦以立營一以絕淮徐之聲援一以防徐戎之奔逸坐守待斃徐人所以服也】

【愚按宣王興師未有伐徐之震怒者當穆王時徐夷僭號率九夷以伐宗周西至河上穆王畏其方熾乃分東方諸侯命徐偃王主之厲王時淮夷侵雒王命虢公長父伐之不克及是尙倔彊東方不服王化則徐淮蓋久叛而國讐宣王北伐玁狁南平蠻荊四方旣定乃始出全力以攻此一隅期必蕩平而後已天兵已集而猶負固抗師故臨戰而王震怒如此不然以玆小醜何至屈萬乘之尊躬夷荒之逺命將諄諄方略周備蓋將爲一勞永逸之計也淮浦之截必堅壁深壘爲持久之計故曰王師之所言不敢犯也上章所謂保作者其在此乎】

王旅嘽嘽如飛如翰如江如漢如山之苞如川之流緜緜翼翼不測不克濯徵徐國

【嚴氏云此章述移師徵徐也鄭云嘽嘽閒暇有餘之貌此言其移師在道之軍容如飛如翰只是一意言其兵不畱行如鳥之飛而迅疾如羽之有翰翰羽尖也】

【愚按必江漢之師已壓淮境而後王始移師逼徐飛翰狀士气之奮江漢狀軍聲之浩汗如山之苞靜則不可撼如川之流動則不可禦也緜緜無間可伺也翼翼左右相救也不測其變化不可測也不克爲不可克者以待敵也徵而日濯所期一戰定徐洗滌污染與之更新也】

王猶允塞徐方旣來徐方旣同天子之功四方旣平徐方來庭徐方不回王曰還歸

【徐光啟云凡平日所爲興衰撥亂安內攘外經營於廟堂敷布於海隅者皆王猶也蓋以此致徐方之來非一時兵威能使之然孔云旣同與他國同服於王也應卽徐夷素所脇從之國今皆率之以來則徐方無梗化者矣朱注江漢篇召公帥師以出歸告成功故備載其褒賞之辭此篇王實親行故於卒章反復其辭以歸功於天子宣王徵伐四方皆已平定獨徐方未服及今而始來庭以其平獨在四方之後也回轉也徐方中心誠服不復回轉所謂南人不復反矣徐服則天下従此晏安不須用武王曰還歸不黷武也】

【愚按猶謀也塞有充塞之義言王之謀猶處處周到無有罅漏信哉大猷之充塞也】

常武六章章八句【朱注謂宣王自將以伐淮北之夷鄒氏云淮浦淮濆指王師所經歷之地非指淮夷也】

【愚按淮以北卽徐戎矣徐淮連界其曰徐方旣同則兼徐淮而言耳】

瞻卬序曰凡伯刺幽王大壞也【按凡伯作板詩在厲王末年曆共和攝政十二年宣王在位四十六年至幽王三年嬖褒姒八年立伯服九年王室始騷中間相距六十餘年此詩之作在幽王時計凡伯之年當爲八九十嵗矣老成憂國不避禍怨故序於此詩及召旻皆以爲此大壤也合正月小旻四詩疑皆爲凡伯所作以詩中語意多互爲出入也】

瞻卬昊天則不我惠孔塡不寧降此大厲邦靡有定士民其瘵蟊賊蟊疾靡有夷屆罪罟不收靡有夷瘳【朱注賦也毛傳缺朱注此刺幽王嬖褒姒任小人以致亂之詩首言昊天不惠而降亂無所歸咎之詞也塡說文云塞也謂虐政處處塡塞無有寧處郝氏云塡顚同危也食苗根者曰蟊賊賊自外至故桑柔之詩刺厲王用小人亦曰降此蟊賊指皇父石父之輩蟊疾言蟊之爲苗疾疾自內生則指褒姒也夷平也屇極也謂無有平息止極之時此正上文孔塡不寧之實罪罟孔云謂多立科條使人易犯若設网以待鳥獸故謂之罟】

【愚按凡惡疾惡鬼皆曰厲卽指蟊賊蟊疾所謂婦寺者是也蟊賊蟊之輩張罟不收使犯者日見其犯前痏未愈新創又加則寧有平復小愈之日乎】

人有土田女反有之人有民人女覆奪之此宜無罪女反收之彼宜有罪女覆說之

【此章言罪罟之設蓋以刑罰爲陷穽因而奪取所有所以成其爲蟊賊也土田人民諸侯卿大夫所有無罪有罪兼士民而言彼淫刑以逞惟賄是求於諸侯卿大夫已如此矣又何有於士民乎宜其刑宥之顚倒也反者對正之稱凡事之不當然而然者則謂之反怪之之辭也覆猶反也董仲舒云周室之衰其卿大夫緩於義而急於利亡推讓之風而有爭田之訟則土田之爲他人有者多矣正月之詩曰民之無辜並其臣僕則民人之爲他人奪者多矣說赦也說文云解脫也周昌年云取非其有其貪之本謀也出入人罪正所以行其貪重在收無罪上言說有罪正以見其獨及無辜之人耳愚按有罪何以得說必有所以說之無罪之收其意亦欲使求有以說耳此極言其貪】

哲夫成城哲婦傾城懿厥哲婦爲梟爲鴟婦有長舌維厲之階亂匪降自天生自婦人匪敎匪誨時維婦寺【哲智也鄭云謂多謀慮也歐陽子云士多才智爲謀慮則能興人之國婦有才智於外事則傾敗人之國二句泛論古今成案懿厥哲婦厥字方指襃姒羅氏云梟穴土以居故曰土梟羽翼旣成食母而飛鴟怪鴟卽鵂鶹也亦名鴟鵂與鴟鴞不同彼但名鴞以其爲防屬故謂之鴟鴞耳莊子所謂鴟鵂夜撮蚤察毫米畫出瞠目而不見丘山者是也曹居貞云階自下而上以漸而升何氏云向者以降此大厲歸咎於天其實致厲固有階天不任過也寺奄人也婦與寺常相倚爲姦朝夕親近人主非導君於邪則逢君之惡豈有敎誨之義納忠之心哉二句泛論古今之爲婦寺者以明聴信之之必致亂也愚按十月篇目爲艶妻此稱哲婦婦人惑君心以艶亂國家必以哲艶而且哲毒莫大矣此如梟鴟所止人共惡之以爲不祥而王方以之爲美美其哲也豈知哲所以爲梟鴟乎飛耳長目用人之耳目以爲耳目故目曰長則長舌者亦合小人之舌而出於其舌故長也首章降此大厲本指襃姒而姒所以能爲厲者則舌爲之階正月之詩曰赫赫宗周襃姒滅之由此舌也婦寺陰性毒鷙意之所極不可勸止匪敎匪誨猶云不可敎誨也】

鞫人忮忒譖始竟背豈曰不極伊胡爲慝如賈三倍君子是識婦無公事休其蠶織

【鞫窮也說文云窮理罪人也蓋以言窮之也忮害也忒變也謂其心忮害而變詐無常譖不信也竟終也慝惡也譖人於始而終背其實當其譖時豈曰不已甚乎終旣不驗亦怡然不以爲慝也居貨曰賈蓋坐賣以待售者物相二曰倍三倍獲利之多也公事朝廷之事也】

【愚按此章蓋言內外交通興獄鬻獄以圖利之事也所用鞫獄之人非極其忮忒則不足以羅織無罪爲有罪而奪人之土田人民譖誣告也意其時必興大獄如後之所爲告密者其始也受譖以致於獄其竟也納賄而反其辭極者言其始鍛鏈之酷也旣極之而知告者之誣斯說之可矣乃因之以作慝慝者曖昧之陰私也蓋以獄爲市耳如賈三倍言其鞫獄一次卽如行賈一次以志在獲利而已三倍利之厚者也君子指在位者言今在位互相講求惟此是識也婦無公事此不指襃姒蓋一時權門外戚之婦媼內外交通而與聞朝廷刑賞之事皆捨其蠶織以爲此蓋賄以成風也】

天何以刺何神不富捨爾介狄維予胥忌不弔不祥威儀不類人之云亡邦國殄瘁

【毛云刺責也富福也鄭云王之爲政旣無過惡天何以責王見變異乎神何以不福王而有災害也朱注凡以王信用婦人之故也是必將有夷狄之大患今王捨之不忌而反以我之正言不諱爲忌何哉弔卹也謂遇災變而不卹也不類猶云不似也人泛指朝中之賢臣朝無人則任羣小之毒亂不至】

【邦國殄滅顦顇不止也】

【愚按天以況王神以況諸用事之姦言此輩网稍爲慝無不富者而刺則専歸於王也國語火伯云申繒西戌方彊王室方騷將以縦欲不亦難乎此所謂介狄也介猶擯介之介猶云介之而使來也予凡伯自謂也是時凡伯年近百旬以先朝耆舊故敢直言犯諫小人所共忌者惟此老耳與凡伯共事之人凋喪已盡無復有同心者人之云亡傷己之孤立無與也】

天之降罔維其優矣人之云亡心之憂矣天之降罔維其防矣人之云亡心之悲矣

【罔卽首章所言罪罟也罪罟本小人所張而民日罹其毒無可柰何而謂天實降之以禍此民也優多也言犯之者多也防殆也言民之犯罪者殆將盡矣此章蓋於民之陷罔而益重人亡之痛也憂者憂其不知何底止也悲者悲邦國之殄瘁而將亡也】

【愚按此章所以足上文人亡之嗟天之降罔吾人無所於逃而我猶不卽死者維其優矣優者寛其期也維其防矣防者期已近也然我所憂所悲者不在已將死之日而在人之云亡也其人如存猶庶防可以回天意而保邦國乎】

觱沸檻泉維其深矣心之憂矣寧自今矣不自我先不自我後藐藐昊天無不克鞏無忝皇祖式救爾後【觱水噴出之貌沸說文雲水騰湧也檻通作濫汜也水泉従下上出者曰檻泉鄭云檻泉湧出所由者深諭已憂所従來久也徐光啟云蓋自褒人進女之時已憂之矣史蘇識女戎之亂晉方成知禍水之滅火此其類也藐逺也鞏固也此泛諭天道𨿽逺無不可以固之之理固之在法祖而已嚴氏云往者不可諫來者猶可追所謂式救爾後也幽王大壊至此凡伯尙欲救之拳拳之忠不能自已也陸燧云通詩生自婦人是疾無忝皇祖是藥】

【愚按王至此時復何以救意者不求太子於申以結申繒之仇而啟西戎之禍其亡猶可以緩乎則非逺蝥疾去蝥賊不能已也】

瞻卬七章三章章十句四章章八句【朱注謂此刺幽王嬖褒姒任奄人以致亂之詩】

【愚按篇中有時維婦寺一語特泛論婦寺之不可近耳前後文俱無言及寺人之事幽王時寺人亂政亦未有聞者豈卽召旻篇所云昬椓靡共者耶此詩蓋専刺王嬖褒姒而皇父石父之輩與之朋比表裏爲害也錄詩者以此次於江漢常武之後有深意焉篇中哲夫成城哲婦傾城所謂哲夫指召虎仲山甫皇父休父輩而言也以諸臣經營十數年而始定以褒姒一笑滅之而有餘凡伯不幸有期頤之壽親見其興亡故言之痛切如此凡伯身歷任數世親與諸公共事王朝獨逢其敗而痛惜諸公之早亡此亦老人不早死而傷心之至情也】

召旻序曰凡伯刺幽王大壞旻閔也閔天下無如召公之臣也【蘇氏云因其首章稱旻天卒章稱召公故謂之召旻以別小旻而已朱注此刺幽王任用小人以致饑饉侵削之詩按瞻卬言內惑於嬖妾召旻言外嬖於小人蓋內有褒姒之寵則外無召公之臣矣故曰後宮色盛則賢者隠微羣婢倡言則善類喑啞邦國殄瘁恆必由之】

旻天疾威天篤降喪瘨我饑饉民卒流亡我居圉卒荒【朱注賦也毛傳缺郭璞云旻湣也虞書說云仁閔覆下則稱旻天疾猶急也謂天以仁閔爲徳今急行威怒天篤降喪以下皆疾威之實篤厚也謂厚降以死喪之禍饑饉是也卒盡也居國中也圉邊陲也季氏云以國事爲已事故曰我居圉下文我邦我位皆此義此章言嵗饑民散而無可愬則歸禍於天而已】

天降罪罟蟊賊內訌昬椓靡共潰潰回遹實靖夷我邦【此章推天所以疾威之由呂氏雲天降罪罟所謂天之降罔也訌潰也鄭云訌爭訟相陷人之言也說文云防也司馬法曰師多則人防謂以言相惑亂也昬通作閽椓毀陰者也鄭云昏椓皆奄人也周禮閽人職云掌守王宮門之禁共與供同同刑注男女不以義交者其刑宮所謂椓也毛云潰潰亂也謂無有紀綱坊閒聴其肆爲邪僻之行指蟊賊昬椓輩也而王使之治國者實以此輩大學所謂小人之使爲國家也靖治也夷平也皆定亂之事】

【愚按罪罟本蟊賊輩所設而蟊賦輩實由天降之以害國家故歸其咎於天靡共者言閽人自有職掌今不供其職而與蟊賊輩相表裏以干預政事也】

臯臯訿訿曽不知其玷兢兢業業孔塡不寧我位孔貶【毛云臯臯頑不知道訿訿窳不供事也左傳謂魯人之臯臯緩也訿言不肯用力勤事徒騰口說而已愚按臯訿輩乃用事小人所畱以充髙位者屍素之流也臯臯一切迂緩訿訿徒事坐談襲爲大臣之度而曽不知其玷玷者玷其位也存心兢業者憂塡於中無有寧日空自多憂過計固不如此輩従容有大度耳宜我位之貶也】

如彼嵗旱艸不潰茂如彼棲苴我相此邦無不潰止【此承上章用捨失宜而言蓋人才用之得宜則如棫朴之盛日見其蕃用失其宜則如嵗旱之艸同歸消滅而已毛云潰遂也嚴氏雲谷風有洸有潰潰訓怒小旻是用不潰於成此章艸不潰茂潰皆訓遂潰潰回遹無不潰止潰皆訓亂按水之潰者其勢橫暴而四出故怒之甚者爲潰怒遂之甚者爲潰遂亂之甚者爲潰亂皆一理也苴蒯屬可以作屨其質輕微隨風棲泊無有定處猶所云轉蓬也如彼棲苴言其中小有才能者皆不能自立與時浮沈轉移而已季氏云無不潰止言不至於潰不止也陳偉云由邦之無人以知其必潰】

維昔之富不如時維今之疚不如玆彼疏斯粺胡不自替職兄斯引

【毛云昔之富謂富仁賢也今之疚謂今則病仁賢也時是也玆此也疏通作粗糲米也米之率糲十粺九鑿八侍禦七粺蓋少精於糲矣替爾雅云廢也】

【愚按承上章言人才之凋落如此追周昔之盛世富於才不如是之空虛也卽人才之在今可謂病矣亦不如此一時之特甚也替猶代也彼疏斯粺謂彼此相去無防也況者似也莊子曰每況愈下言近似也謂此人旣不肯求人以自代而所引者惟是已近似之人斯引之而已職者言其意專主於此也】

池之竭矣不云自頻泉之竭矣不云自中溥斯害矣職兄斯不烖我躬

【鄭云頻當作濵池水之溢由外灌焉今池竭由外無益者諭王猶池也政之亂由外無賢臣益之泉者中生水則益深水不生則竭諭王猶泉也政之亂又由內無賢妃益之溥猶徧也言其爲害徧及內外皆蟊賊爲之也引言其憂之長言其憂之大】

【愚按池竭自頻外有賊之者也泉竭自中內有害之者也蟊賊與蟊疾表裏爲姦故王澤日竭而王不知也職兄斯引指貪位者而言養亂之人也職兄斯指用事者而言造亂之人也要之斯之兄卽上文斯引之兄也蓋其所引之人繼起用事爲害益而引之者猶云非我所爲以自逃咎得乎】

昔先王受命有如召公日辟國百里今也日蹙國百里於乎哀哉維今之人不尙有舊

【此章望王用舊人以救亂也鄭云先王受命謂文王武王時也召公召康公也言有如者昔時賢臣多非獨召公也陳櫟云此詩及瞻卬篇末有拳拳望治之意前詩望其攺過而無忝皇祖此詩望其攺圖而擢用舊人審如是則否猶可泰危猶可安也孔云於蹙國之上不言無賢臣者以不尙有舊義見於下故空其名以下句互而知之】

【愚按凡伯與召穆公同朝所稱召公卽召虎而謂昔先王受命者厲王亡國宣王更立中興亦可謂之受命也江漢之詩曰式辟四方於疆於理至於南海非辟國百里乎以凡伯歷事厲王今猶在朝況與召公同時共事爲宣王之舊人豈盡無有者乎悲其有舊而不用也】

召旻七章四章章五句三章章七句【朱注亦以先王爲文武召公爲召康公也】

【愚按厲王流彘周室由召穆公以再造宣王中興南徵東略召伯之功爲多才一傳而卽有幽王亡國之禍詩人親見其興廢安得不思召公乎厲王之亂惟有召公故國亡而不亡今無其人矣題曰召旻閔周之以召公之亡而亡也】

蕩之什十一篇九十二章七百六十九句

田間詩學卷十﹤經部﹐詩類﹐田間詩學﹥

欽定四庫全書

田間詩學卷十一

桐城錢澄之撰

頌【朱子云頌者宗廟之樂歌大序所謂美盛徳之形容以其成功告於神明者也蓋頌與容古字通用故序以此言之孔云商頌𨿽亦祭祀之歌祭其先王之廟述其生時之功正是死後頌功非以成功告神其體異於周頌若魯頌詠僖公功徳才如變風之美者耳又與商頌異也按頌樂歌如訪落敬之等篇或不爲祭祀作而皆以歌告於廟故同爲頌補傳云商周二頌皆以告申魯頌用以頌禱後世文人獻頌持效魯耳】

周頌譜略【譜云周室成功致太平徳洽之詩其作在周公攝政成王卽位之初頌之言容天子之徳光被四表格於上下無不覆疇無不持載此之謂容於是和樂興焉頌聲乃作】周頌淸廟之什四之一【蘇氏云周頌皆有所施於禮樂蓋因禮而作頌非如風雅之詩有徒作而不用者也】

淸廟序曰祀文王也周公旣成洛邑朝諸侯率以祀文王焉【鄭云文王遷丰鎬作靈臺辟雍而已其餘猶諸侯制度焉周公攝政制禮作樂乃立明堂於王城又云明室主祭上帝以文王配耳按明堂之作不始於周公樂記曰武王克殷祀於明堂而民知孝則武王時已有之矣又通典云黃帝拜祀上帝於明堂則明堂爲祭祀之所上古已然周公營洛邑始立明堂當自是洛邑之明堂惟宗祀文王以配上帝之禮昉於周公孝經以此贊周公之孝而曰孝莫大於嚴父嚴父莫大於配天所云嚴父蓋主周公尊文王而言也徐孚逺云明堂至六國時泰山下猶有之蓋天子巡狩以朝方嶽之所非爲祭祀而設洛邑明堂則以宗祀文王故又名淸廟淸廟我將同爲宗祀文王之詩以小序及蔡邕獨斷之說攷之我將是季秋大饗帝時所用淸廟乃洛邑初成特奉文王以配帝之樂歌卽雒誥所謂王肇稱殷禮祀於新邑者是也仲尼燕居曰大饗兩君相見升歌淸廟示徳也下而管象示事也以開國之諸侯得與於配帝之祭肅雍顯相之贊播之聲詩其子孫榮莫大焉故於盛禮用之也明堂位曰以禘禮祀周公於太廟登歌淸廟下管象以此禮實作於周公故追思而報之以重祭所以康周公非以賜魯也季氏云自此至維淸似宜合爲一篇】

【愚按維淸之詩序謂奏象舞也凡禮之言歌淸廟者未嘗與管象相離而章分爲三者以登降時所奏各有節序如漢魏樂府一篇之中分數解耳】

於穆淸廟肅雝顯相濟濟多士秉文之徳對越在天駿奔走在廟不顯不承無射於人斯

【朱注賦也毛傳缺穆深逺也淸淸靜也肅敬也雝和也顯明也呂氏云士虞禮祝辭云孝子某孝顯相夙興夜處則自主人之外餘皆顯相也成王祭主也周公及助祭之諸侯皆顯相也多士廣言助祭之人凡執事者皆在也駿大而疾也走說文云趨也劉熙云疾行曰趨疾趨曰走不通作丕承尊奉也射厭也孔云肅雍顯相濟濟多士駿奔走在廟皆是旣祭之後祭時之事明非祭時卽歌也但旣作之後常用之故書傳云周公升歌文王之功烈徳澤凡在廟中常見文王者愀然如復見文王是作後每祭常歌之也】

【愚按顯相指助祭之諸侯多士指廟中執事之臣子秉持也凡在廟中者皆有一文王之徳持諸心而不散也肅雍者心思防瞻對匪遙見文王之在天焉濟濟者精神踴躍趨蹌恐後如文王之在廟焉兩在字皆指文王在人心而言不顯不承承上二句對越卽其顯也駿奔走卽其承也無射者謂文王之徳在助祭之人心能使其精神厲志气防肅終廟中之事無有厭斁所謂秉文之徳此也周公合萬國之人心以成宗祀配帝之禮非如後世凡爲人子有天下者卽尊崇其父以配天而爲孝也此詩蓋紀廟中一時助祭之人心而文王之徳自見初祭淸廟時未有是詩自周公作詩後遂用之爲淸廟樂歌耳】淸廟一章八句【郝氏云此篇卽樂記所謂淸廟之歌有辭而無韻不貴聲也懸一鐘尙拊膈朱而疏越一唱而三嘆此之謂也鄭云朱練則聲濁越瑟底孔也疏之使聲遲也唱發歌句也三嘆三人從嘆之耳孔云樂歌文王之徳不極音聲故但以熟廣孔少唱寡和程大昌云朱聲濁疏越聲遲用絲本以取聲而貴其遲濁者正與酒太羮薦味而棄味者同意故曰有遺音有遺味也詩傳謂周頌多不叶韻按古今韻葉不同凡一字展轉注釋而後可葉此必古韻原有葉而今亡之不可攷耳書稱王在新邑烝祭嵗文王騂牛一武王騂牛一則是文武兼祭愚按此言秉文之徳未嘗兼武而言其非並祭可知】

維天之命序曰太平告文王也【蘇氏云文王未終而歿成王周公繼之天下太平以爲文王之徳之致也故以告之郝氏云頌告成功者也不言成功而言天命文徳者治具鋪張非太平也太平無象故以天命於穆文徳不顯形容其至天無言而萬物生聖人無爲而萬民化此以爲太平也】

維天之命於穆不已於乎不顯文王之徳之純假以溢我我其收之駿惠我文王曽孫篤之

【朱注賦也毛傳缺程子曰天道不已文王純於天道亦不已純則無二無雜不已則無間斷先後純通作全禮記投二算爲純一算爲奇是也嚴氏云凡言聖人如天者以此擬彼天與聖人猶爲二也此但以天命之不已與文徳之純對舉而並言之有不容擬議者】

【左傳引此詩曰何以卹我我其收之朱子云何之爲假音之轉也卹之爲溢字之訛也輔廣云前四句言文王之徳與天爲一也後四句言已與後王皆當法文王不已之徳也左國棅曰駿速也篤策進也二字相應欲速順文王須加策進也】

【愚按後四句皆嗣王自矢之辭溢者益也益過其量之謂溢收受也謂能受而不溢也惠順也駿敏速也篤加厚也言庶幾文王昭格而有以大益我乎我其收之謂能凝承之也收之柰何惟當敏速以順文王之徳以及我子孫益世篤其徳而後可言曽孫則不僅望嗣王也】

維天之命一章八句【毛氏引孟仲子之言曰大哉天命之無極而美周之禮也夫所謂天命之無極卽此詩所云假以溢我也其所謂美周之禮者則周公宗祀文王於明堂以配上帝之禮也鄒氏云此之謂配帝之樂歌乎】

維淸序曰奏象舞也【象舞一名象武禮仲尼燕居篇曰下管象武是也嚴氏云古樂歌者在上以人歌者皆曰升歌亦曰登歌匏竹在下以管奏者皆曰下管春官大師帥瞽登歌下管奏樂器益稷篇下管鞀鼓是也淸廟以人歌之自宜升象以管奏之自宜下凡樂皆有堂上堂下之奏也左傳吳季札來聘見舞象箾南籥者文王樂也又見舞韶樂者舜樂也象有箾韶亦有箾凡以竿擊人曰箾卽所謂幹舞也執籥以舞謂之籥舞舞象箾而歌維淸蓋以詩爲樂章與舞人爲節若舞籥則歌二南鼓鐘之詩所謂以籥以南是也凡武舞左執朱幹右秉玉戚文舞則左執籥右秉翟故知象箾之舞爲武舞矣郝氏云樂有歌有舞歌以爲聲舞以爲容聲容備謂之奏容所以象也有戰伐之功則舞以象之如文王戡黎伐崇遏宻大雅云文王受命有此武功故象以舞而此其歌也蘇氏謂文王之舞謂之象武王之舞謂之武記曰十三舞勺勺大武也十五舞象象象箾也】

維淸緝熙文王之典肇禋迄用有成維周之禎

【朱注賦也毛傳缺淸淸明也緝續熙明也郝氏云文王之典造周之法也治岐之政二南之化皆是也何氏云淸卽淸廟也文王之典猶云文王之故事也此蓋據象舞而言文王受命有此武功故次第象之爲舞而奏於淸廟之中今廟中聲容接續而昭明者皆文王之典故也孔云禋祭天之名周禮以禋祀祀昊天上帝鄭云文王始祭天而枝伐也按枝伐謂伐其枝以弱其勢卽伐崇之類皇矣篇於伐崇曰是類是禡類卽祭天也迄用有成謂至今日周能成此王業也】

【愚按緝熙言文王之徳謂其光明始終如一也其曰文王典者蓋以其生平事功寫之於樂者是也功徳極盛宜王而不王故季札曰美哉猶有憾也嗚呼札之所以爲憾正文王之所以爲緝熙乎禎者吉之先見者也蓋自文王得以專徵祭天其後王業以成至今以禋祀祀昊天上帝實始於此豈非周之禎乎大雅稱后稷肇祀而以配天此稱文王肇禋而以配上帝皆追功始也】

維淸一章五句【朱子以爲亦祭文王之詩而謂詩中未見奏象舞之意且疑有缺文愚按詩於前二章皆稱文王之徳而此章稱文王之典典所以載事功者也孔子曰升歌淸廟示徳也下而管象示事也白虎通云歌在堂上舞在堂下歌者象徳舞者象功君子上徳而下功也前二章之爲歌則此章之爲舞可知矣】

烈文序曰成王卽政諸侯助祭也【歐陽子以爲成王初見於廟諸侯來助祭旣祭而君臣受福自相勅戒之詞按成王七年周公畱洛王始親攬大政諸侯來朝王率之以祭於祖考此祭而獻諸侯之詩此諸侯猶多盟津之諸侯往往身佐文武以定天下故先稱美之乃告戒之考本紀注徐廣云武王克商二年而崩皇甫謐云武王定位元年嵗在乙酉六年庚寅崩正如謐言武王克殷才六年耳烈文作於成王卽政之初年則孟津諸侯固多存者】

烈文辟公錫玆祉福惠我無疆子孫保之無封靡於爾邦維王其崇之念玆戎功繼序其皇之無競維人四方其訓之不顯維徳百辟其刑之於乎前王不忘【朱注賦也毛傳缺烈光也曽傳燦曰烈武功也文文徳也二字稱辟公之功徳祉爾雅疏云繁多之福也朱子以祉福卽祭畢受福也惠我指諸侯助祭告成而使我受福無疆至於子孫猶能保有之也朱注封專利以自封殖也靡汰侈也崇尊尙也戎大皇大也念汝有此助祭錫福之大功則使汝之子孫繼序而益大之也】

【毛云競彊也訓道也前王武王也無競惟人者言宣力四方皆得其人莫與之爭彊也訓通作馴卽順也不通作丕大也刑法也】

【愚按錫字上下通用如納錫大圭錫馬蕃庶之類皆自下錫上錫玆祉福言我祭而受福皆助祭者有以錫之是辟公之惠我也以及我子孫世世保之所謂惠我無疆也孟津諸侯皆與前王共定天下者非戎功乎上文言辟公之惠保我子孫此則因我子孫而屬望辟公之子孫皆能保其邦也無封無靡所以保也王指前王謂前王崇爾之戎功俾爾有邦念玆戎功其致此者甚艱爾子孫繼序者宜恢張前烈以益皇之則不徒保之而已蓋深致祝願之辭無競四句是一串語謂今之辟公皆前王共事之人也前王惟能得人故無與之競四方其訓皆人爲之也辟公所以歸心前王者以有前王之徳也前王聿修厥徳不期顯而顯百辟其刑皆徳致之也今日廟中助祭者誰非其人而被之聲容孰非其徳耶凡在廟者皆愀然如見前王焉𨿽百世其能忘之乎不忘前王我子孫與辟公繼序所宜共勉之也】

烈文一章十三句【朱注謂此篇以公疆兩韻相葉未審當作何讀意亦可互用也陸圻云二韻通用但此篇皆於單句用韻而雙句不用韻亦變體也】

【愚按歐陽公分作二章一章八句一章六句以前八句爲君勅其臣之辭後六句爲臣戒其君之辭夫頌所以歌於廟中者也其體莊而直若以爲君臣交相勅戒之詩不知使一人並歌之乎則詞義難分抑分兩人逓歌之乎何氏謂與載見篇同爲一時之作彼爲廟中贊勞之語此則諸侯事畢將行當陛辭之時因而交相勅戒若然則當入大雅不爲頌矣卽大雅有贈答之詩亦各自成篇若共爲一篇者除江漢之外不再見也吾以此爲勞勉助祭之詩然稱誦祖徳居多故爲廟中之樂歌】

天作序曰祀先王先公也【郝氏云以此爲四時之祭時祭則四親與太祖而祧廟不與成王之時時祭當自太王以下上及后稷先公指後稷先王指大王以下也然詩止頌太王文王不及后稷王季者舉王迹所自起功徳最著者歌於太王文王廟耳朱子但謂祀太王之詩而不兼文王亦疑其不應遺王季也鄒氏云序增入詩中所無之先公注又偏遺詩中所有之文王均之莽矣此祀岐山之樂歌也天子爲百神主岐山王气攸鐘豈容無祭祭豈容無樂章不言及王季者所重在岐山故止挈首尾二君言之也】

天作髙山太王荒之彼作矣文王康之彼䢐矣岐有夷之行子孫保之

【朱注賦也毛傳缺髙山謂岐山也張叔翹云周家王業實始於岐故大雅歌其帝省周頌謂之天作荒治也治荒曰荒猶治亂曰亂也彼作字訓起言太王始起而居此地也嚴氏云遷岐非得已而】

【周以岐興詩人謂是非人力所爲故言天作之也陸元輔云䢐一作岨後漢朱輔上疏引此詩云彼岨者岐有夷之行朱注䢐險僻之意夷平也行路也言彼險僻之岐山人歸者眾而有平易之道路嚴氏云凡成功告神明之頌多言子孫保守蓋子孫能保守則可以慰祖宗之心矣】

【愚按作剏也言太王剏業於岐文王嗣興有惠鮮懷保之政以康而安之使其民有固志也䢐往也言爲四方所趨附而歸往使岐山遂成坦途也說苑尹文對齊宣王引此詩曰岐有夷之行子孫其保之是以彼䢐矣爲一句岐有夷之行爲一句如尹文之說所謂文王康之也惟康之故民歸之者日眾而岐有夷之行也】

天作一章七句【舊注䢐矣爲句朱子以䢐作阻連岐字爲句據朱輔疏當從朱據說苑當從舊陸圻云行與荒康爲韻末句獨收無韻今樂府煞語尾聲多有不用前韻者亦此例】

昊天有成命序曰郊祀天地也【古者冬至合祀天地於郊此詩頌昊天而不及地如人稱父而不及母統於尊也故曰郊社之禮所以事上帝也成王云者猶大雅下武云成王之孚書酒誥云成王畏相皆成就之義非成王誦也朱子據國語叔向引此詩而言曰是道成王之徳也成王能明文昭定武烈者也以此爲祀成王之詩鄒氏云竹書紀康王三年告禘於先王更定樂章此是已郝氏云郊廟之歌周公所定一代憲章後王詩焉得列天作我將之間周頌三十一篇無康王以後詩泥文王解引國語爲徵按國語解成字之義無以辧其必爲成王誦也其云徳讓信寛固和皆所以基命成其爲王者也若皆爲美王誦則二後不過應受而成王功徳逺過祖考豈詩人立言之意周家基命由二後蘇子瞻謂成王非基命之主是矣又據商頌祀武丁謂周頌亦當有康王以後之詩夫商頌古樂僅存無容再刪周公所定內外百祀之樂夫子刪存止三十一篇焉得更有後人制作雜其中卽有之亦當附小毖載芟之後不宜攙入祖考廟樂之前若然則頌亦錯亂矣豈但序不足信乎又據周禮圜丘方澤謂天地不當合祀夫周禮非周公之書承訛久矣凡廟祀考妣合食王者父天母地母不得別父地不得殊天陰不得離陽妻不得違夫此理甚明今拘周禮謂天地當分祀則自不肯以此詩爲郊祀天地之詩矣或曰周郊配稷詩不及稷何也獻祖之樂當與祀天異思文所以獻稷也】

昊天有成命二後受之成王不敢康夙夜基命宥密於緝熙單厥心肆其靖之

【朱注賦也毛傳缺毛云二後文武也基始也宥寛也宻寧也鄭云昊天天大號也有成命者言周自后稷之生已有天命也文王武王受之施行道徳成此王功不敢自安逸也夙夜謂早興夜寐不敢懈倦基者積累乎下以承借乎上者也命卽有成命之命宻新書作謐說文云無聲也禮仲尼燕居篇孔子曰夙夜基命宥宻無聲之樂也緝熙謂繼續光明也文武相繼其光益顯書顧命篇謂昔君文王武王宣重光是也單通作殫盡也謂二後之徳業旣已光被宇內而於民物逺邇之際猶無所不盡其心也靖安也承二後之功徳至今日猶共享安靜之福指成王祭時而言】

【愚按宥者舉天下皆在其覆冒之中宻者不示人以功徳所謂陰行善也此頌文王緝熙頌武王能繼文也成王指武上章文王康之此言武王不敢以爲康也】

昊天有成命一章七句【朱子疑爲祀成王之詩又云昊天有成命之類便是康王詩】

【愚按班固云成康歿而頌聲寢蓋頌所以行禮而作樂自周公制作之後禮樂明備後王遵用舊文故𨿽有成康之賢歿而不更作樂章也竹書紀康王三年吉禘於先王更定樂章亦更定之耳未聞作也雄謂康王之時頌誇作於下此不過以下媚上稱功誦徳之辭故曰誇作周徳其衰矣名爲誇作聖人豈復存而不刪乎或據執競篇不顯成康爲指成王誦康王釗若然則召南何彼穠矣篇所稱平王之孫定是東遷之平王耶】

我將序曰祀文王於明堂也【朱注此宗祀文王於明堂以配上帝之樂歌陳祥道云先王之於天尊而逺之故祀於郊而配以祖親而近之故祀於明堂而配以父尊尊親親周道備矣然則郊者古禮而明堂周制也周公以義起之也朱注凡言上帝者總昊天上帝與五帝言之皆稱上帝也如周禮嵗有九祭其四爲祭天其五爲祭五帝易則但云享上帝未嘗分別如聖人亨以享上帝殷薦之上帝以配祖考以此觀之凡說上帝者是總說帝也孔云此言祀文王於明堂謂大享也按月令季秋大享帝蓋以兼昊天上帝與五帝而祭之故曰大享宗祀者程子謂以宗廟之禮享之朱子亦謂祭於屋下而以神祗祭之】

【愚按上帝兼昊天上帝與五帝之稱𨿽兼祀五帝而以昊天上帝爲主故篇中但言天】

我將我享維羊維牛維天其右之儀式刑文王之典日靖四方伊嘏文王旣右享之我其夙夜畏天之威於時保之

【朱注賦也毛傳缺將奉也享獻也季氏云羊實柴之羊也祭法云燔柴於泰壇用騂犢則明堂祭天當云特牛而有羊者周禮羊人曰積共羊牲謂積柴祭天則用羊實柴也先柴而後獻故維羊在維牛之上將者奉羊以共柴也享者獻牛以共祀也朱注右尊也神坐東向在饌之右所以尊之也黃佐云明堂之位帝居中文王居西南主皆西坐東向東爲左而西爲右則饌在左而神在右矣左傳云有儀可象謂之儀蓋聲名文物之類若儀禮所載是也式法也紀綱制度之類若周禮所載是也刑亦訓法但儀式二字實刑字作虛用耳文王之典所謂布在方防者是也朱子謂嘏錫福也享本訓獻神歆其獻亦曰享前四句冀望於天曰維天其右之庶幾之辭天道難知故不敢必也後四句冀望於文王曰旣右享之旣者必然之辭蓋以法文王而靖四方必之也】

【我其夙夜爲祭後言之也呂氏云於天維庶其享之於文王則言儀式其典日靖四方法文王所以法天也卒章惟言畏天之威而不及文王畏天所以畏文王也輔氏曰夙夜畏天之威則儀式刑者益至而安靖四方者益久此所以能保天與文王降鑑之意也】

【愚按此言天之所享不惟備物惟能法文王乃可以享天文王之典具在所以靖四方者是也我能儀式刑之使四方日靖文王精神所在卽天心所在也法文王而天錫之嘏猶嘏文王也如是則文王在天之靈其佐帝以享祀也必矣天之威卽從右享中見謂天人相去甚邇能享我卽能棄我敢不畏其威而能常保其右享乎】

我將一章十句【季氏謂此朝諸侯於方嶽時事唐虞巡狩以燔柴祭天卽此禮也配文王以嚴父則周公爲之故宗祀明堂非季秋大享之謂也】

【愚按明堂本天子巡狩以朝方嶽之所季氏所據者是也周公營洛邑立明堂以宗祀文王此周制也淸廟之歌爲祭文王而作此則宗祀文王以配上帝之詩也安得謂非季秋大享乎】

時邁序曰巡狩告祭柴望也【朱注此巡狩而朝防祭告之樂歌也春秋傳曰昔武王克商作頌曰載戢干戈明此篇武王事也據國語又以爲周公之頌則此詩乃武王之世周公所作也郝氏雲天子五年一巡狩徧歷四方防諸侯於方嶽之下燔柴升煙以告天山川逺者望而祭之周公成文武作禮樂此爲巡狩祭告之歌戢干戈櫜弓矢皆武王事序不及武王者後王巡狩祭告通用之故名肆夏卽周禮鐘師九夏之一也周禮鐘師以鐘鼓奏九夏夏之爲言大也蓋歌之大者王出入奏王夏屍出入奏肆夏牲出入奏昭夏四方賔來奏納夏臣有功奏章夏夫人祭奏齊夏族人侍奏族夏客醉而去奏裓夏公出入奏驁夏皆以鐘鄭司農謂九夏諸篇名頌之類也載在樂章樂崩亦從而亡是以頌不能興春秋傳穆叔如晉晉侯享之金奏肆夏之三不拜晉侯使行人問焉對曰夫先樂金奏肆夏繁遏渠天子所以享元侯也故不敢拜呂叔玉云肆夏時邁也繁遏執競也渠思文也杜預韋昭皆謂肆夏一名樊樊卽繁也韶夏一名遏韶夏卽昭夏也納夏一名渠按樊遏二字杜韋分爲二呂合爲一未詳孰是】

時邁其邦昊天其子之實右序有周薄言震之莫不震疊懷柔百神及河喬嶽允王維後明昭有周式序在位載戢干戈載櫜弓矢我求懿徳肆於時夏允王保之

【朱注賦也毛傳缺邁行也謂巡狩也按武王革命之始凱歌方終天下初定遂有方嶽之行告以革命之事以此時而往巡狩所謂應天時行非周十二年巡狩之常制也攷武王在位凡五年朱注引十二年一巡狩者爲周家一代之典此詩𨿽爲武王巡狩而作而後王巡狩皆用之爲樂歌也朱注天其子我乎哉蓋不敢必也】

【旣而曰天實右序有周矣右尊也序次也季氏雲實右序有周猶云歷數在爾躬也蓋天命所在次序及之之意王制雲天子五年一巡狩命太師陳詩以觀民風命市納賈以觀民所好惡命典禮考時月定日同律禮樂制度衣服正之於此行黜陟之典所謂震之也震動也疊懼也或通作慴祭法曰山林川谷丘陵能出雲雨見怪物皆曰神有天下者祭百神諸侯在其地則祭之溥天之下莫非王土故巡狩所至神皆祭焉河水之大者喬嶽山之髙者皆望而祭之胡氏云望祭各設於巡狩之方其位茅以辧之而植表於中周禮所謂旁招以茅晉語所謂置茅蕝設表望是也】

【明昭有周承上右序而言謂其右序有周業已明白昭著上文人神受職卽其事也武成篇所云昭我周王天休震動是也式發語聲序者次第其功罪蓋用慶讓黜陟之典以殿最在位之諸侯也載戢干戈以下偃武修文之事所以式序在位其注意全在此方文云先儒謂此詩卽肆夏以其有肆於時夏之語而命之也愚以爲必先有詩而後命以夏寧有詩未終而詩中卽云陳於此以爲夏乎】

【愚按上文昊天其子之猶不敢信天果子之也至此始見天實有右序之意蓋於薄言震之四句見之允信也乃天果子之而王信爲天下君也河無泛濫嶽無騫崩便是懷柔處河嶽感格百神可知諸侯服之鬼神享之皆本於天之右序而然信哉王爲天下之君而天子之也對天言則爲子對神人言則爲後以位言則爲王商政昏亂周一反商政與之更新故曰明昭商之世在位賢否皆例置失序今一一式序之武成所云建官惟賢位事惟能是也周之明昭莫大於此肆陳也猶言鋪張也時是也夏樂名也懿徳武王偃武修文之徳也我求自作樂者言也求其文徳以陳於是樂所謂夏也蓋致治以武功而保治必以文徳允王保之信王能保有長治也】

時邁一章十五句【黃櫄曰武王巡狩之事詩有時邁書有武成時邁告祭之樂章也武成識其政事以示天下來世也庚戌柴望大告武成此告祭懷柔之實也昭我周王天休震動此莫不震疊之實也庶邦冢君曁百工受命於周此式序在位之實也偃武修文歸馬放牛此非戢櫜之意乎建官位事重民五教惇信明義崇徳報功此非懿徳以保之乎】

執競序曰祀武王也【朱注此昭王以後之詩郝氏云朱子謂爲祭武王成王康王之詩頌武王僅二語而頌成康過爲鋪張文義不類蘇氏謂周奄有天下不自成康也若謂作於康王以後周之禮樂定自周公是篇古所謂遏卽韶夏也禮牲出入奏韶夏天子以遏饗元侯康王以後昭穆之代未聞有繼周公作禮樂者卽有新聲豈可以配九夏乎其云成康者武王成功康定天下猶酒誥言成王大誥言寧王云耳何氏以此詩本爲祭成康作而以武王發端原我周有天下之所自始也愚按一詩以二王並稱將二王共祭一廟乎抑以此詩歌於此廟又歌於彼廟乎朱注斷以成康爲王誦王釗之謚則下武篇成王之孚注又何以云能成王者之信於天下也彼成字旣虛此成字安見定以爲謚成旣非謚康亦非謚明矣詩書凡言武成康寧多頌武王此爲祀武王之詩無疑】

執競武王無競維烈不顯成康上帝是皇自彼成康奄有四方斤斤其明鐘鼓喤喤磬筦將將降福穰穰降福簡簡威儀反反旣醉旣飽福祿來反

【朱注賦也毛傳缺執競以徳言所謂自彊不息也無競以功言所謂天下莫彊也惟有是徳故有是功不顯顯也康安也】

【奄說文云覆也四方無不在覆蓋之中故曰奄有斤通作昕說文云旦明日將出也周之方興如明初出地之象與上文不顯相應】

【鄭氏謂金奏之樂先考鐘次擊鼓鼓與鐘相間爲節所先聞者鐘聲也喤漢書作鍠鍠鐘聲也筦笙之筦也鐘先作而磬與笙自後從之荀卿所雲從以笙磬也按鐘磬者應鐘之磬鐘笙者應鐘之笙朱注喤喤和也將將集也穣穣多也漢書萬物不夭天地順而嘉應降是也】

【簡簡大也反反謹重也反覆也簡通作東說文云分別之也謂於多福之中更柬其厚者而施之威儀反反與賔之初筵解同祭太數則易黷每行禮之時必周詳反顧式禮莫愆也旣醉旣飽謂神享之也反猶言報也福祿來反者所以報威儀之反反也穣穣以報享祀之盛簡簡以報威儀之謹所以勉主祭者之辭】

【愚按天作篇曰文王康之功之大者貴乎安也昊天有成命篇曰成王不敢康謂二後旣成王業尙不敢自以爲康此篇旣成且康蓋誦其功烈之極盛也故曰上帝是皇皇大也謂上帝大其功也】執競一章十四句

【愚按先儒謂此昭王世之詩周公當成王時制禮作樂已極明備不應祀武王之歌至昭王而後有也朱子直以祭武王成王康王之詩鄒氏謂周制先公廟在岐文王廟在丰武王廟在鎬其成康亦祔於武廟此祭非祫非禘故止及三王耳夫丰岐之廟不過因其發迹之地而立之廟猶原廟耳如鄒說則周之七廟當建於何地耶此爲祀武王無疑】

思文序曰后稷配天也【孔云孝經云昔者周公郊祀后稷以配天是后稷配天周公爲之此詩周公作也史記云王者天大祖郊特牲云萬物本乎天人本乎祖郊之祭也大報本反始也郊禮有二而皆配以後稷家語定公問孔子曰寡人聞郊而莫同何也孔子曰郊之祭也迎長至之日也大報天而主日配以月故周之始郊其月以日至其日用上辛至於啟蟄之月則又祈谷於上帝此二者天子之禮也按此爲迎長至之郊於篇中貽我來牟知之冬至惟二麥生易所謂復見天地之心者也蓋據冬至郊祀時所見之物言之周禮謂此詩爲納夏亦名渠】

【愚按帝命二句祝望三時不害普天之下各得其養無有疆界之殊則以爲祈谷之郊亦可】

思文后稷克配彼天立我烝民莫匪爾極貽我來牟帝命率育無此疆爾界陳常於時夏

【朱注賦也毛傳缺嚴氏云后稷人臣周人推以配天疑於追崇之過此詩發明之思文鄭云周公思先祖有文徳者后稷之功能配天也立當作粒堯遭洪水黎民阻饑后稷播植百谷烝民乃粒極屋脊言其極而無以復加所謂徳之至也周語芮良夫曰王人者將利而布之上下者也使神人百物無不得其極故頌曰立我烝民莫匪爾極說文云來者周所受之瑞麥一米二縫牟通作麰廣雅以麰爲大麥來爲小麥羅氏云夏之時舊谷已絕新谷未登民於此時乏食而麥最先熟故以爲重春秋於他谷不書至無麥禾則書之以見聖人於五穀尢重麥與禾也率育徧養也下句無此疆爾界正其徧處錢棻云無此疆爾界固有統一天下之勢帝於后稷時已有成命矣】

【愚按來牟之始本由天生洪荒以後雜於丰艸自后稷辧其種以授之民教以樹藝至今人傳習之故謂之貽我耳常倫常也民食足而禮義生惟稷承帝命以率育故契得以施其倫常之教此之爲文徳故追稱以思文孟子稱后稷教民稼穡卽繼以使契爲司徒教以人倫明人倫之教因率育而始興也後人祗知稷爲有率育之功而豈知其開倫常之始哉夏先儒謂卽納夏也陳常謂鋪張此徳於是樂也】思文一章八句【呂叔玉謂此詩卽國語金奏之三所稱渠者鄭氏曰渠者大也美稷配天王道之大也孔云后稷配南郊與文王配明堂其義一也而我將主言文王享其祭祀不說文王可以配上帝此篇主言后稷徳可配天不說后稷享其祭祀非有異也】

【愚按朱注引或曰此所謂納夏者以其有時夏之語而命之也然則凡九夏之詩豈篇中必有夏字以自名乎執競篇卽韶夏何以獨不名也】

淸廟之什十篇十章九十五句

周頌臣工之什四之二

臣工序曰諸侯助祭遣於廟也【朱注此戒農官之詩鄒氏云夫明堂朝覲則我將載見諸詩是也此爲耕籍之詩詩中嗟臣工正指公卿大夫之屬至嗟保介則義益顯明矣按月令祀孟春之月天子以元日祈谷於上帝乃擇元辰天子親載耒耜措之於參保介之禦間帥三公九卿諸侯大夫躬耕帝籍天子三推三公五推諸侯九推反執爵於大寢三公九卿諸侯大夫皆禦名爲勞酒又國語言耕籍之禮先十有五日瞽告有協風至王卽齋宮百官禦事各卽其齋三日王乃淳濯饗醴及期鬰人薦鬯犧人薦醴王祼鬯饗醴乃行百吏庶民畢從及籍后稷監之膳夫農正陳籍禮太史贊王王敬從之王耕一墢班三之庶人終千畝畢宰夫陳饗膳宰監之膳夫贊王王歆太牢班嘗之庶人終食據此始有祼鬯終有陳饗之文卽受釐之禮篇中所謂王釐也樂記言武王祀乎明堂而民知孝朝覲然後諸侯知所以臣耕籍然後諸侯知所以敬此其武王之詩與】

嗟嗟臣工敬爾在公王釐爾成來咨來茹嗟嗟保介維莫之春亦又何求如何新畬於皇來牟將受厥明明昭上帝迄用康年命我眾人庤乃錢鎛奄觀銍艾【朱注賦也毛傳缺毛云嗟嗟勅之也工官也臣工通三公九卿諸侯大夫而言敬爾在公言能恪共公事卽從王耕籍之禮也釐說文云受福也鄧元錫云王釐爾成言王受釐爾實成之則敬之效也咨謀也茹猶納也勅其來而與之謀又勅其聽納之也】

【鄭氏云保介車右也孔云車右及禦人皆是參乘天子在左禦者在中車右在右言置此耒耜於參乘保介及禦者之間故月令云指之於參保介之禦間也毛云田二嵗曰新三嵗曰畬田未能與久墾之田比也嚴氏云新墾之田用力尢難故首問之於皇來牟據耕籍時所見而言按麥金王而生火王而夗備四時之气謂之首種此云將受者見麥苗之盛卜其有收而亦未遽受也將受厥明謂受上帝之明賜也上帝本祈谷上帝而言迄至也康年猶丰年也明昭謂上帝能鑑我民之勤於農事也帝之賜不獨來年而已至於西成之時皆用此丰年以賜我我眾人宜勉力以承帶賜如下文所云是也命我眾人使保介轉命之也痔具也錢銚也鎛鎒也說文云痔儲置屋下也銚卽今之鍬一謂之鍤可以起土蓋耜類耳鎒亦作耨世本云垂作耨韋昭云鋤也莊子雲春雨日時艸木怒生銚鎒於是乎始修是也錢耕時所用鎛耘時所用奄觀者徧觀之也銍獲禾短鎌也艾通作刈銍艾用銍以刈禾也九子亷云奄忽也當知錢鎛之用以迄銍艾之收特奄忽之間耳】

【愚按朱子謂保介爲農官之副古有農正農師農師卽農正之副也觀後世保甲之法或古亦有此名大田之詩曰攸介攸止介者助也此卽指助耕之庶人而保其爲之長者然則保卽農正而介卽農師也保介之禦所以載農器有禦必有參故曰措於其間維暮之春二句反語也如何新畬問詞也言時不可失至暮春則過時矣爾農又將何所求乎下句卽承以明昭上帝上句截一明字卽指上帝耳周秦之文多有此句法痔乃錢鎛勉其及時趨事奄觀銍艾則於秋省斂時徧觀銍獲之多寡以驗錢鎛之勤惰也】

臣工一章十五句【序云諸侯助祭遣於廟之所歌也鄒氏斷以爲耕籍之詩愚按月令助耕原有諸侯或卽畿內之諸侯此助耕諸侯臨返王爲此詩以勅勉之】

噫嘻序曰春夏祈谷於上帝也【家語云周之始郊也其月以日至其日用上辛所謂始郊者指建寅之郊而言日不取至日而定用上辛此以知冬至之郊不用卜也春秋言卜郊者皆祈谷之郊蓋在建寅之月仍以辛日爲主上辛不吉則卜中辛又不吉則卜下辛要不出建寅一月若三卜不從則孟獻子所云旣耕之後亦可無用郊爲矣按仲夏大雩帝盛樂以祈谷實此詩言播谷則土膏始動之時其爲孟春之祈谷明矣序兼夏而言或傳說之誤不則夏字衍也又家語孔子對哀公曰臣聞天子卜郊則受命於祖廟而作於禰宮尊祖親考之義也何氏謂此旣得卜於禰廟因戒農官之詩禰廟成王廟也詩頌成王疑康王世所作】

【愚按周之王業自武王始成故書之酒誥大雅之下武皆以武王爲成王凡詩稱成王者大抵皆武王也蓋一時臣子尊稱之號而王誦以爲謚頌在先謚在後卽如雝篇有云文武維後朱注亦以爲美文王之徳而武王固自諡武也此爲成王祈谷之詩若云灼禰宮則當於武王之廟矣宋王旦封祀壇序所穪烈祖太祖也神宗太宗也呂氏亦言本朝太宗稱神宗及神宗爲謚不復以稱太宗矣以成王稱武王王誦後日固得以爲謚也】

噫嘻成王旣昭假爾率時農夫播厥百谷駿發爾私終三十里亦服爾耕十千維耦

【朱注賦也毛傳缺言卜郊之日於先王先王昭然感格知爲爾農事而賜以吉卜祈谷上帝且有日矣率是農夫以下勅勉農官之辭也鄭云駿疾也發伐也以耜啟土曰發毛云私民田也不及公田爲民祈也孔云周禮以萬夫爲限與此十千相當又計此萬夫之田一夫百畝方百步積萬夫方之是廣長各百夫以百乘百是萬也旣廣長皆百夫夫有百步三夫爲一里則百夫爲三十三里言三十里舉成數耳朱注耕本以二人爲耦今合一川之眾爲言故云萬人畢出並力齊心如合一耦也此必鄕遂之官司稼之屬其職以萬夫爲界者溝洫用貢法無公田故皆謂之私蘇氏云民曰雨我公田遂及我私君曰駿發爾私終三十里上下之間交相忠愛如此按上二句各言之人人駿發其私田竟三十里之內無一畝不然說文所謂一耒之伐也下二句對言之一人各有一耦以舉耕犂之事盡萬夫皆然考工所謂二耜之耦也】

噫嘻一章八句【朱注謂戒農官之辭】

【愚按此篇絕不見爲祭祀之樂歌而列於頌則家語所謂作於禰宮何氏謂卜之得吉因以戒農官之詩亦似足據但非康王世詩耳】

振鷺序曰二王之後來助祭也【武王克商卽武庚而立之求禹之後得東樓公封於祀武王崩武庚叛成王誅武庚黜殷立商王之元子微子啟爲殷後與夏之後皆客焉宋以外別有三恪樂記曰武王克商未及下車而封黃帝之後於薊帝堯之後於祝帝舜之後於陳所謂三恪也左傳曰武王以元女大姬配胡公而封諸陳以備三恪蓋薊祝待陳而備非宋待陳而備也何氏謂與有瞽有客皆一時之詩此爲微子來助祭先習射於澤宮作也禮天子將祭必習射於澤宮】

【射中者得與於祭不中者不得與於祭西雝者天子之辟雝正澤宮也】

【愚按射以擇士中者得與祭此爲與祭之上言也諸侯助祭者當不在此例若不中遂不得助祭乎】

振鷺於飛於彼西雝我客戾止亦有斯容在彼無惡在此無斁庶幾夙夜以永終譽

【毛傳興也朱注賦也振羣飛貌鷺白鳥雝澤也鷺好潔而白齊魯之間謂之舂鉏陸氏云鷺步於淺水好自低昻故曰舂鉏雝當作廱卽澤宮也朱子謂辟雍在西郊故曰西雍李氏云我客云者不純臣待之如所謂虞賔在位作賔王家也何氏云我客微子也尊之白客親之曰我愛敬兼至也左傳宋樂大心曰我於周爲客則此客之爲微子明矣戾止猶言至止也客自禮物言之如車旂服禦之類從其先代之色如鷺之潔白也】

【彼此主客相對之辭惡猶怨也斁解也謂恩禮衰替也】

【愚按譽謂主客各盡其道觀者爭以爲美談也彼謂客此謂主在彼不以本朝之革命而懷怨憤在此不以勝國之遺裔而生傲慢主客一徳誰不嘆譽惟自今以往庶幾夙夜勿懈而後可以始終保全此譽耳成王告微子曰與國休戚永世無窮又曰以蕃王室毗予一人俾我有周無斁皆此意也】

振鷺一章八句【序及朱注皆以爲二王之後來助祭之詩按左傳皇武子曰宋先代之後也於周爲客天子有事膰焉有喪拜焉女叔侯曰夏餘也子太叔曰夏肄是屏𨿽以其後世卽東夷故然周之尊不及其尊宋明矣】

【愚按周代商有天下諸侯助祭於太廟周之人不以夏裔爲重而重商之孫子之侯服者明矣且以振鷺起興又足見殷尙之色其非兼可知】

丰年序曰秋冬報也【鄭云報者謂嘗也烝也郝氏云萬物至秋冬而成且終矣故祭以報之秋則享帝於明堂冬則祭八蠟通用此詩故槪言報何氏謂丰年孟冬祭八蠟是爲豳頌也郊待牲雲天子大蠟八蠟也蠟索也嵗十二月合聚萬物而索享之也蠟之祭也主先嗇而祭司嗇也祭百種以報嗇也饗農及郵表畷禽獸古之君子使之必報之皮弁素服而祭索服以送終也葛帶榛杖喪殺也蠟之祭仁之至義之盡也蠟者合聚萬物而索饗之非特八神而所重者八八神先嗇也司嗇也百種也農也郵表畷也禽獸也坊也水庸也鄭云先嗇若神農者司嗇后稷是也農田畯也蓋先嗇始爲稼穡司嗇益修明其政者農則傳是業以授之我者也畯井間田也郵表謂畫疆分理以是爲準者也禽獸則貓虎也貓食田防虎食田豕皆能除害吾稼者也曰坊謂昔爲隄防之人以禦水患者曰水庸謂昔爲畝澮溝洫以備旱災者昔人爲之而勞今我處之而逸不得不報也故皆得以上配先嗇司嗇之享按八蠟以祀四方四方年不順成八蠟不通以謹民財也順成之方其蠟乃通以移民也則蠟祭惟丰年有之非若他祭不問丰凶其禮不廢此詩特以年丰降福固知是報賽八蠟也】

丰年多黍多稌亦有髙廩萬億及秭爲酒爲醴烝畀祖妣以洽百禮降福孔皆

【朱注賦也毛傳缺稌稻也黍宜髙燥而寒稌宜下濕而暑黍稌皆熟則百谷無不熟矣按旱不宜稌澇不宜黍多黍多稌則旱澇不作所以爲丰年毛云廩所以藏齍盛之穗也數萬至萬曰億數億至億曰秭博雅云秭積也韓詩云陳谷曰秭蓋髙廩之中本有舊積而今以新嵗之收與之相及所謂陳陳相因也季氏云周禮三酒以待賔客酒是也五齊以供祭祀醴是也嚴氏云百物皆所以行禮而行禮以酒爲主周人以姜嫄爲妣后稷爲祖周禮享先妣在先祖之上斯幹詩曰似續妣祖是也蠟臘之祭據月令惟及先祖不及姜嫄此稱祖妣當是祖之妣不指姜嫄也洽通作合皆徧也福卽指丰登而言隨事賴丰年之利用則隨處徵神惠之普存故曰徧以洽百禮非特祭祀養老享賔皆在其中愚按烝卽冬烝也百禮卽蠟祭索饗百神之禮烝祭之後再舉蠟祭故詩曰烝畀祖妣以洽百禮古以丰年始祭蠟烝嘗之禮不問丰凶然蠟必在烝後今舉烝之後又復舉蠟是以徵其爲丰年也畀獻也畀之爲獻猶錫之爲貢古字上下通用】

丰年一章七句【序謂秋冬報也蔡邕獨斷亦云烝嘗秋冬之所歌也劉安成以爲薦新宗廟之詩】

【愚按烝嘗與薦新宗廟之禮時享月祀不必其丰年也設使當大祲之嵗行享祀之禮告神祭歌亦可舉丰年爲辭乎朱子初亦以爲谷始登而薦於宗廟之詩其後攺本乃謂秋冬報賽田事之樂歌】

有瞽序曰始作樂而合乎祖也【鄭云王者治定制禮功成作樂合者大合諸樂而奏之何氏云成王大祫也序曰合乎祖成王至是始行合祖之禮大奏諸樂云耳非謂以新樂始成之故合乎祖也合祖者祫祭之謂其禮有二曰時祫曰大祫王制曰天子犆礿祫禘祫嘗祫烝四時之祭惟春初不祫夏禘秋嘗冬烝皆祫此時祫也按楚茨祫嘗之詩也有祝祭於祊之語信南山祫烝之詩也有是烝是享之語此詩但渾言先祖是聽而已故疑是大祫也】

【愚按祫禘者夏祭也自周公升禘爲大祭更名夏祭爲防易稱孚乃利用禴又曰不如西鄰之禴祭禴以樂爲主故其字從龠龠者樂之竹管三孔以和眾聲也是詩不及品物惟悉舉樂器殆所謂禴祭乎卽王制之祫禘也】

有瞽有瞽在周之庭設業設虡崇牙樹羽應田縣鼓鞉磬柷圉旣備乃奏簫管備舉喤喤厥聲肅雍和鳴先祖是聽我客戾止永觀厥成

【朱注賦也毛傳缺瞽說文云目但有聯也周禮上瞽四十人中瞽百人下瞽百六十人有眡了者相之孔子言相師之道豈非眡了之職與眡了音視了目明者也】

【毛云業大板也所以飾栒爲懸也捷業如鋸齒植者爲虡衡者爲栒栒亦作簨又作筍考工記有鐘虡磬虡則鐘鼔磬皆有虡也其所以縣者則在業設業設虡言設業於所設之虡耳牙業之上齒以其形捲然得掛繩於上故毛云捲然可以縣也朱注樹羽置五采之羽於崇牙之上也應小鞞田大鼓也鄭云田通作朄小鼓在大鼓旁應鞞之屬也聲轉字誤變而作田陳祥道云大射有朔鼙應鼙詩又以應配朄則朔鼙乃朄鼓也以其引鼓焉故曰朄以其始鼔焉故曰朔是以儀禮有朔無朄周禮有朄無朔其實一也朱注縣鼓周鼔也夏后氏足鼔殷楹鼓周縣鼓鞉如鼓而小有柄兩耳持其柄而搖則旁耳還自擊鞉導也所以導樂之作一作鞀叉作鞀月令云修鞀鞞小鼓有柄曰鞀大鞀謂鞞磬頌磬笙磬也應笙之磬謂之笙磬應歌之磬謂之頌磬磬堂上之樂也鞀堂下之樂也堂下之鞀播則堂上之磬作矣故眡了以播鞀爲先而擊頌磬笙磬次之商頌云鞀鼔淵淵繼之依我磬聲是也毛云柷木椌也圉楬也朱注柷如漆筩以木爲之方二尺四寸深一尺八寸中有椎柄連底挏之令左右擊以起樂者也按柷之椎連於底者卽其柄也圉通作敔狀如伏虎背上有二十七鉏鋙刻以木長寸櫟之以止樂者也虞書曰合止柷敔蔡沈注云始作也則擊柷以合之及其終也則櫟敔以止之蓋節樂之器也郭璞云簫大者編二十三管長尺四寸小者十六管長尺二寸一名籟爾雅云大簫謂之言小簫謂之筊言者以其管一十四無底而善應也筊者以其管十六有底而交鳴也筦以笙言笙之爲物列管匏中施簧管端以管爲用者也潘江云風俗通謂簫參差象鳯翼十管長二尺其制與笙制略同但管長不列於匏中耳此管謂爲簫之管亦可簫管之樂俱在堂下備舉而作之堂下之器無或遺矣上文但述樂器之名此或言奏或言舉互相備也】

【喤喤厥聲以堂上之樂言謂登歌也歌者在上匏竹在下貴人聲也和鳴指琴瑟言琴瑟之聲與人之聲相應而鳴凡工歌詩必依琴瑟而詠之虞書曰琴瑟以詠則琴瑟之聲所以應歌者也若不依琴瑟則爾雅所謂徒歌曰謡也八音以土爲主七音非土不和言八音而虛其土猶大衍之數虛其一也朱注我客二王后也獨言二王后者猶舜之作樂曰虞賔在位商之作樂曰我有嘉客以此爲盛耳愚按舜樂九成武樂六成成樂之一終也永觀厥成猶云自今以往我客來助祭觀樂於周未之有艾也】有瞽一章十三句【朱子以爲始作樂而合於祖之詩】

【愚按若爲始合樂而作則無助祭之事我客何以來與或云序所言合於祖者謂合於樂祖祭瞽宗樂歌也篇中明有先祖是聽之語又何以爲解】

潛序曰季冬薦魚春獻鮪也【月令季冬之月命漁師始漁天子親往乃嘗魚先薦寢廟漳浦黃氏曰是薦鮪之終事也賈公彥云取魚之法嵗有五月令孟春獺祭魚此時得取矣季春薦鮪於寢廟鼈人秋獻鼈魚王制云獺祭魚然後虞人入澤梁潛詩季冬薦魚是一嵗三時五取魚惟夏不取宣公夏濫於泗淵以其非時裏革諫之何氏謂是詩以潛有多魚爲言謂天寒魚多潛藏明爲月令季冬之薦也】

猗與漆沮潛有多魚有鱣有鮪鰷鱨鰋鯉以享以祀以介景福

【朱注賦也毛傳缺猗通作欷嘆聲也一統志雲沮水中部縣發源經同宮縣北南流入耀州與漆水合流耀州卽漢祋祤也以漆沮二水合流於此故通名爲漆沮漆沮旣合流南入於渭禹貢所謂導渭東過漆沮也與綿詩自土漆沮無涉彼扶風之漆沮也曹居貞云漆沮之水上接涇渭下與河通所以多魚毛云潛槮也朱子謂積柴水中使魚得隠藏避寒因以薄園取之也或曰藏之深也鱣本艸渭鱑魚大者重千斤鮪亦其屬或曰卽鱘也大者曰王鮪小者曰鮇鮪陸氏云鮪岫居至春始出而浮陽北入河西上龍門入漆沮見日而目故詩於漆沮闕】

【武王末受命故福以眉壽爲先介副也繁通作蕃多也謂旣獲眉壽而又副以福祉之多綏之實也毛云右尊也烈考猶皇考也文母太姒也烈以功稱文從夫謚】

【愚按後四句承克昌厥後而言惟文王有徳以昌其後使我眉壽繁祉得有天下今日辟公助祭旣右我烈考以天子之禮亦右我文母以母后之儀皆文王之徳致之也】

雝一章十六句【序謂禘太祖周之太祖后稷也周人禘嚳於后稷之廟而以後稷配】

【之今篇中詞義無有及嚳稷之語且篇末稱文母太姒也若禘太祖何以忽及太姒且皇考烈考豈指嚳與稷耶申培因文武維後一語以爲成王祀文武之詩據雒誥稱武王爲烈考又閔予小子及訪落二詩皆稱武王爲皇考則此詩兼祀武王也】

【愚按烈考與文母相配而言未聞子之稱可加於母之上也烈考爲文王而孝子爲武王之自稱較然明矣】

載見序曰諸侯始見乎武王廟也【朱注此諸侯助祭於武王廟之詩竹書成王四年春正月初朝於廟蓋免喪始朝廟也詩作於此時蓋專爲助祭諸侯而作鄒子靜云此篇諸侯之來本爲朝來而是詩之作則爲助祭如車攻詩東都之行本爲防同而其詩之作則重田獵】

載見辟王曰求厥章龍旂陽陽和鈴央央鞗革有鶬休有烈光率見昭考以孝以享以介眉壽永言保之思皇多祜烈文辟公綏以多福俾緝熙於純嘏

【朱注賦也毛傳缺毛云載始也鄭云諸侯始見君王謂見成王也厥章車服禮儀之制度也曰者作者所稱非諸侯自言諸侯謹愼法度卽是自求其章何運亮云求者先事檢防惟恐有一物之未備所以重朝王也陽陽言有文章也和亦鈴也在軾者名和在衡或在鑣者皆名鸞幹寶云和鸞皆以金爲鈴馬動則鸞鳴鸞鳴則和應鞗革轡首也鶬金飾貌鶬依說文通作瑲玉聲也鞗革以金纒搤其上謂之金厄觸之有聲故云有鶬休美也烈光美其儀衛之赫奕也】

【昭考武王也朱注廟制太祖居中左昭右穆周廟文王當穆武王當昭故書稱穆考文王此詩及訪落篇皆以武王爲昭考鄭云諸侯旣以朝禮見於成王至祭時又率之見於武王廟使助祭也以者承上之詞】

【孔云以介者謂助祭具禮使孝子得壽考之福也多祜以已然之福言永言保之謂長有之也多福卽多祜也綏之謂安有之也純嘏純全之福也緝熙於純嘏猶言純嘏之福日新月盛無有間防耳皆辟公所俾也鄧元錫云永言保之思皇多祜言大福難保也曰俾緝熙於純嘏言大嘏不易用陳戒於徳也古君臣上下無時而不戒於徳也】

【愚按宗廟祭祀多以諸侯助祭爲重觀此及淸廟雍詩可見】

載見一章十四句【孔氏謂周公居攝七年而歸政成王成王卽政諸侯來朝於是率之以祭武王之廟鄧元錫謂諸侯殷見朝廟也周官以賔禮親諸侯朝宗覲遇各以其方嵗至其殷見曰同五年而禘則五服羣後畢至故殷見曰載見又殷同以發政故載見曰求厥章愚按鄧說亦似有據但大禘之禮禘其祖所自出也此詩云率見昭考未嘗一及先祖似於禘無涉】

有客序曰微子來見祖廟也【微子名啟紂同母庶兄也殷時封於微而爵爲子微蓋殷畿內國名武王克商攺封微子於宋樂記所謂未及下車而投殷之後於宋投徙也史記世家言周公承王命誅武庚乃命微子代殷後奉其先祀作微子之命以申之言申命其初封時必已有策命矣且武王猶封箕子於朝鮮豈有捨微子不封而待成王而後封乎】

有客有客亦白其馬有萋有且惇琢其旅有客宿宿有客信信言受之縶以縶其馬薄言追之左右綏之旣有淫威降福孔夷

【朱注賦也毛傳缺朱注周於微子以客禮待之示不臣也此一節言其始至白虎通云王者有不臣者三二王之後妻之父夷狄也毛云殷尙白蘇氏云亦仍也言仍殷之舊也鄭云亦亦武庚也武庚爲殷之後乘殷之馬乃叛而誅不肖之甚也今微子代之亦乘殷之馬獨賢而見尊異故言亦贊而羙之也萋且敬愼貌朱注惇琢選擇也旅其卿大夫從行者也孔云惇琢是治玉之名人而言惇琢故爲選擇擇其卿大夫之賢者與之朝王何氏謂萋當作緀說文云白文貌帛也且乃薦帛之其詩曰邊豆有且說文云薦也惇通作雕雕琢皆治玉也爾雅疏云治其璞未成器者爲雕治器加工而成之者爲琢旅陳也此言微子至周所獻之禮上句言帛下句言玉彭士望云左傳庭實旅百郊特牲云旅幣無方所以別土地之宜而節逺邇之期也旅皆言陳也禮器篇言諸侯助祭郊特牲言諸侯朝享之事皆有束帛加璧之禮】

【一宿曰宿再宿曰信欲縶其馬而畱之不欲其去也此一節言其將去也按易丰卦初九遇其配主𨿽旬無咎注謂初朝於四四以匹敵恩厚待之𨿽畱十日不爲咎又聘禮記云旣致饔旬而稍蓋於大禮之後每旬而稍稍者供其芻秣則非一旬卽歸也且諸侯之朝必待助祭祭前齋齋猶十日明非一旬爲期則信信宿宿喜其久畱京邑非一宿再宿之謂也】

【鄭云追送也追綏是一事微子禮畢當去本不可畱玉遣左右追而餞之以盡其禮非微子不告而去亦非有去而復還之事也朱注淫威未詳舊說淫大也統承先王用天子禮樂所謂淫威也愚按紂滅武庚誅湯祀幾斬於商可謂淫威矣今以微子之賢復爲殷後封以上公客而不臣非降之福乎惡則降威善則降福其心至平至易無有一亳成見在其中也凡先王之威福皆奉天以行天實爲之故其稱先王猶稱天焉此𨿽美微子亦以儆其後人也】

有客一章十二句【序及朱子皆以爲微子來見祖廟之詩孔云序言見於祖廟必是助祭知非此時受命見祖廟者以經言亦白其馬惇琢其旅是自國而來之詞若未受命不得已乘白馬明是受命而後乃來與上有瞽振鷺或一時作也】

【愚按武庚未誅微子初封於宋於周爲臣不爲客迨命爲殷後以主湯祀而後始用商先王之禮樂從其所尙周始以客禮待之矣此詩因微子助祭周人美其來作詩頌之歌於廟中以寵微子也】

武序曰奏大武也【鄭云大武周公所作樂謂之舞也郝氏云周公象武王之功爲大武之樂樂成奏於武王之廟大武有舞詳見樂記此其歌也樂記子曰夫樂者象成者也且夫武始而北出再成而滅商三成而南四成而南國是疆五成而分周公左召公右六成復綴以崇天子周官大司樂奏無射歌夾鐘舞大武以享先祖謂舞奏大武則歌是詩而舞之也何氏云聲以節舞賈氏謂詩爲樂章與舞人爲節是也】

【愚按序於象舞大武皆言奏然象舞管奏也內則成童舞象干戈之小舞也大武當爲金奏在九夏之內】

於皇武王無競維烈允文文王克開厥後嗣武受之勝殷遏劉耆定爾功

【朱注賦也毛傳缺鄭云皇君也於乎君哉武王也季氏云無競者言武王之功不以力爭天下維以徳服之執競而無競者也詩頌武王皆稱無競維烈慮天下覩武王之烈疑其有競心也黃佐云文王之在周也功徳最盛故天作頌太王而下及文王武頌武王而上及文王太王之功非文王無以底於成武王之功非文王無以肇其始鄭云嗣武受之謂嗣子武王受文王之業而興周也遏止也劉殺也武成曰予小子敢祗承上帝以過亂略孟子曰救民於水火之中取其殘而已矣皆所謂遏劉也耆鄭云老也爾功者克開厥後之功對上文文王言鄭云武成篇所云我文考文王克成厥勲惟九年大統未集予小子其承厥志此所謂定爾功也】

【愚按曲禮六十曰耆史記載武王告叔旦曰惟天不享於殷發之未生至於今六十年此武王以耆年伐殷之明據也耆定正見武王無競處】

武一章七句【朱注引春秋傳以此爲大武之首章也大武周公象武王武功之舞歌此詩以奏之毛傳以此詩爲武王所作則篇內已有武王之謚矣】

【愚按周禮言舞大武舞當作於武王之世其詩未備及周公時乃成之耳】

臣工之什十篇十章一百六句

周頌閔予小子之什四之三

閔予序曰嗣王朝於廟也【鄭云嗣王者謂成王也除武王之喪將始卽政朝於廟也郝氏云自此以下四篇皆成王守成之事詩皆裁自周公偕祖考以訓嗣王故告於廟後世遂以登歌昭功徳爲憲章故皆爲頌】

閔予小子遭家不造嬛嬛在疚於乎皇考永世克孝念玆皇祖陟降庭止維予小子夙夜敬止於乎皇王繼序思不忘

【朱注賦也毛傳缺曲禮雲天子未除喪曰予小子左傳言寡君少遭閔凶是閃者居喪之稱朱注嬛與防同無所依怙之意疚哀病也匡衡曰防防在疚言成王喪畢思慕意气未能平也皇考武王嘆武王之終身能孝也】

【朱注皇祖文王也承上文言武王之孝思念大王常若見其陟降於庭猶所謂見於羮見於墻也朱注皇王兼指文武也承上文言我之所以夙夜敬止者思繼此序而不忘耳何氏謂文王有聲篇稱武王爲皇王以武王自居王位故稱皇王他王皆追王也】

【愚按烈文篇繼序其皇之指辟公子孫此篇繼序亦宜謂新王嗣位也思不忘謂當卽位之初而益思前王之徳也朱注爲是】

閔予小子一章十一句【朱注以此爲成王除喪朝廟所作疑後世遂以爲嗣王朝廟之樂】

訪落序曰嗣王謀於廟也【朱注成王旣朝於廟因作此詩以道延訪羣臣之意鄧元錫云喪三年不言至是始廟見羣臣訪焉以詩辭昭考皇考等語証之則廟爲武王之廟也按逸周書云成王旣卽位因嘗麥以語羣臣而求助作嘗麥竹書亦載成王四年春正月初朝於廟夏四月初嘗麥與書序合此詩當作於匕時疑與小毖敬之二詩合爲一篇】

訪予落止率時昭考於乎悠哉朕未有艾將予就之繼猶判渙維予小子未堪家多難紹庭上下陟降厥家休矣皇考以保明其身

【朱注賦也毛傳缺說文云泛謀曰訪謂廣問於人也落始也時是也率循也昭考武王也率時者循昭考治天下之道也悠逺也艾如夜未艾之艾艾者盡也謂其道逺矣非予所能盡也將猶扶進也賴諸臣扶我以就之繼續也謂始𨿽有窺於道至其後轉覺判焉不合渙焉不屬蓋成王實用功而後有此見也維予小子以下皆屬望先王陰助黙相之辭家多難者謂武庚之叛三叔實爲之大誥篇所謂民不靜亦惟在王宮邦君室是也保其身無危亡之憂明其身無昏塞之患】

【愚按庭廟庭也此庭本昭考精神所聚予繼處於此而在上在下如或見焉且不惟在庭也卽至燕居於厥家亦望其陟降不離以保明我也因未堪家多難謂已徳不足以克家庶幾皇考陰翊之故望其紹庭之餘又陟降厥家也】

訪落一章十二句【按太甲成王皆再世守成之主太甲復辟而伊尹之訓一則曰率祖攸行再則曰奉先思孝成王免喪卽政卽惓惓以率時昭考爲言則成王過於太甲逺矣此詩𨿽在廟中對羣臣而作以延訪發端而意皆屬望昭考至小毖篇始道其延訪羣臣之意也愚按堯典放勲乃䢐落落降也今人謂權竊者曰旁落家替者曰中落成王卽位之初家難頻仍懼其將落也訪焉】

敬之序曰羣臣進戒嗣王也

敬之敬之天維顯思命不易哉無曰髙髙在上陟降厥士日監在玆維予小子不聰敬止日就月將學有緝熙於光明佛時仔肩示我顯徳行

【朱注賦也毛傳缺鄭云羣臣見王謀卽政之事故因時戒之眞氏云重言敬之以祈其聽也天維顯思二句稱天命以聳動之正見所以當敬朱注士事也輔氏云若曰髙髙在上則便是不敬不敬則自絕於天矣陟降厥士所謂昊天曰明及爾出王昊天曰旦及爾遊衍也何氏謂無曰以下主先王而言因訪落之詩王欲乞靈皇考故特破其所恃言天難諶命靡常王毋謂先王之靈在天能陰助王也先王之心卽天心也王固欲皇考陟降厥家豈知其日陟降者乃日監視王所行之事乎善則許之不善則怒之無所私也上帝之命旣不易保先王之監亦不少疎則王可有一時一事之不敬乎維予小子以下鄭云羣臣戒成王以敬之而王承之以謙言我小子耳不達於敬之之意當習之以積漸也不聰以質言猶言不敏也言我𨿽不敏聞羣臣之儆戒不敢以不敬也徒敬不學無以入道我於先王之道欲日有所就必賴諸臣之月有所將卽訪落篇將予就之之義就將之久必有光明日月無間則光明以相續而益大矣成湯有言曰去聖人之道而獨居以思猶之去日於庭而就火於室也說文云仔克也肩任也佛者矯戾之意曲禮云獻鳥者佛其首學記云其求之也佛法言云荒於淫佛於正按佛當作咈或作拂孟子所謂法家拂士拂卽弼也蓋自謂負荷至重而望羣臣匡敕之也徳行謂徳之見於行者先王已然之成迹也示之不顯則恐有似是之訛非初學者所能驟領張文潛云伊尹之告太甲明言烈祖之成徳夫以言爲未足而明言之則亦以太甲始進於學故也】

敬之一章十二句【蔡邕獨斷以爲羣臣進戒嗣王之所歌則惟小子二句非臣子進言於衝主之體也歐陽子謂前六句爲羣臣之戒詞後六句則成王答其見戒之語朱注謂述羣臣之戒已乃自爲答之之言者近是】

【愚按凡王言不必王自作也此篇前六句亦未見爲羣臣戒王之詞卽以與後六句同爲自勉之詞亦可序曰進戒嗣王蓋詩人代王之言極其謙畏歌之廟中使王因是以益加戒耳】

小毖序曰嗣王求賢也【鄭雲天下之事當愼其小小時而不愼後爲禍大故成王求忠臣早輔助已爲政以救患難劉公瑾云不以蜂爲小而後無辛螫之患矣不信其爲桃虫之小則後無拚飛之患矣名篇者特於毖上加一小字有以也夫】

予其懲而毖後患莫予荓蜂自求辛螫肇允彼桃虫拚飛維鳥未堪家多難予又集於蓼

【朱注賦也毛傳缺朱注懲有所傷而知戒也懲以已然言毖以未然言鄭云始者管叔及其弟流言於國成王信之而疑周公至後三監畔而作亂周公以王命舉兵誅之歷年乃已曰我其創艾於往時矣孔云謂我今欲愼小防患故須汝等助我言已求助之意也自莫予荓蜂以下皆追數往日之失予之】

【所以其懲者此也荓通作迸斥逐散走也蜂以比三叔桃虫以比武庚郝氏云人近蜂則被螫前日之事無人使蜂螫我我自求之今而後始信彼桃虫之微果能翻飛爲大鳥也桃虫小鳥鷦鷯也拚飛貌鳥大鳥也鷦鷯之雛化而爲雕故古語曰鷦鷯生雕言始小而終大也何氏謂經文但言鳥耳未言大鳥也拚說文云拊手也鷦鷯巢於一枝其物至微以手拊之則逺舉而髙飛固居然鳥也以諭三叔之煽動武庚遂悍然稱兵也蓼說文云辛萊薔�也楚詞云蓼虫不知徙乎葵萊言蓼辛葵甘虫各安其故不知遷也】

【愚按集蓼爲遭武王之喪指當時多難之日而又適在喪中爲言蓋以流言致疑周公之事自懲傷已徳之不明而望羣臣之導助之也】

小毖一章八句【蘇氏曰小毖謹之於小也謹之於小則大患無由至矣何氏以爲成王自怨自艾之詞以歸誠於周公亦如太甲復辟而致辭伊尹者焉】

【愚按王懲管叔之事自悔其不能知人搆玆禍患而求賢輔助之意自在言外張文潛云以周公之聖召公之賢周公爲師召公且不悅之則流言之興廷臣豈復有爲之辧者哉成王以當時羣臣無有能助已者故懲後患而首之以求助也此皆言外推測之詞朱子以爲此亦訪落之意或皆廟中一時之作】

載芟序曰春借田而祈社稷也【孔云周公成王太平之時王者於春時耕借田以勸農業又祈求社稷使獲丰稔郝氏云此祈谷於社稷之樂歌也何氏謂此臘祭之詩詩言有實其積正孟冬謹蓋藏之時言烝畀祖妣知其爲臘祭先祖也其曰胡考之寧所謂養老而正萬位也蠟而臘臘而養老至養老而蠟之事始畢】

【愚按篇中不見有祈之之義以爲耕借尢覺無據臣工之詩曰嗟爾保介鄭氏引月令孟春天子親載耒耜措之於參保介之禦月令之文爲耕借也乃於此篇以爲耕借於彼篇以爲助祭兩無據矣】

載芟載柞其耕澤澤千耦其耘䢐隰䢐畛侯主侯伯侯亞侯旅侯彊侯以有嗿其饁思媚其婦有依其士有略其耜俶載南畝播厥百谷實函斯活驛驛其達有厭其傑厭厭其苗緜緜其麃載獲濟濟有實其積萬億及秭爲酒爲醴烝畀祖妣以洽百禮有飶其香邦家之光有椒其馨胡考之寧匪且有且匪今斯今振古如玆

【朱注賦也毛傳缺除艸曰芟除木曰柞鄭云載始也將耕先始芟柞艸木土气烝達而和耕之則澤澤然解散於是耘除其根株也】

【曹居貞云反土之後艸木根株有芟柞所不盡者則復耘之隰謂新發田也畛謂舊田有徑路者黃佐云此耘在未種之前緜緜其麃則耘在旣種之後】

【主家長伯長子也亞仲叔也旅眾子弟也鄭云彊有餘力者周禮曰以彊予任民以謂閒民今時傭賃也左傳能左右之曰以朱注嗿眾飲食聲也媚順依愛士夫也言餉婦與耕夫相慰勞也曽傳燦曰依者親近之意勞苦之餘見饋饁之婦彼此相媚相依不必律以如賔之敬矣士者男子之稱婦人亦稱夫爲士古之爲農者出而負耒入而橫經是故鄕舉裏選多出於力田此農夫卽所謂髦士也略利也說文云刀劍刃也耜者耒首利則入土也深俶善也載始事也謂有利耜始善其事於南畝也鄭雲實種子也函含也活生也孔云此說初種故知實爲種子朱注旣播之其實含气而生驛驛爾雅作繹繹言百谷次第而生相續不斷毛云達射也鄭云出地也謂苗生射而出也厭說文云飽也朱注受气足也鄭以苗先長者爲傑言其異於眾苗也下文其苗謂其餘齊等者傑出者旣茂而齊等者亦以時並茂故俱稱厭厭麃通作穮說文云耕禾間也禾已長大復鉏其間艸也緜緜詳密也王氏云耘以緜緜爲善恐傷苗也】

【朱注濟濟人眾貌謂人眾而齊力也鄭云有實實成也上文實函斯防實爲種子此則種子所生而成熟者積露積也萬億及秭自其貯於倉廩者言之以洽百禮所謂祭五祀及勞農養老等事也說文云飶食之香也椒之气烈故古者謂椒酒取其香且烈也胡領垂也老狼垂胡年老者亦有此狀毛云胡壽也考成也孔云老而有成徳也朱注以燕享賔客則邦家之所以光也以供養耆老則胡】

【考之所以寧也】

【且此也振極也匪通作非朱注非獨此處有此稼穡之事非獨今時有今丰年之慶自古如此猶言自古有年也按匪且匪今二語專承祭祀養老而言且者後不繼之辭今者前未有之辭非曰偶然之舉而且爲之也非曰剏有之典而自今行之也蓋振古如玆不廢此禮矣】

【愚按此詩似爲初治新田而報祭之詩臣工詩曰如何新畬田一嵗曰新三嵗曰畬方爲新田時必前此亦田已荒而再墾也篇首載芟載柞柞除木也田有木待除則荒久矣耕荒之難倍於耕熟故合力者眾荒田有收倍於熟田故下極贊苗之盛積之廣而祭祀之禮與丰年篇不異其曰邦家之先言土地辟而國用足也曰胡考之寜言人民勤而老者逸也匪且者言將爲恆產非曰且治之也玆且治之業亦有矣有者獲也匪今者言其爲田已久非自今始治也而今治之斯爲今田矣於是因今而念古同此田亦同此冶也勤則治而惰則荒蓋振古如玆矣】

載芟一章三十一句【按朱子初以爲秋冬報賽之樂歌注復云此詩未詳所用然詞意與丰年相似其用應亦不殊何氏以丰年篇當爲蠟祭之樂歌而此則月令所謂臘祭先祖五祀者用正相等耳愚以爲治新田而報祭似是】

良耜序曰秋報社稷也【按禮祭陰祀用黝牲陰祀者謂祭北郊及社稷也黝也者黑也篇中殺時犉牡犉黃牛黒唇微取其黝而所言皆農功固知爲報社稷耳】

畟畟良耜俶載南畝播厥百谷實函斯活或來瞻女載筐及筥其饟伊黍其笠伊糾其鎛斯趙以薅荼蓼荼蓼朽止黍稷茂止獲之挃挃積之栗栗其崇如墉

其比如櫛以開百室百室盈止婦子寧止殺時犉牡有捄其角以似以續續古之人

【朱注賦也毛傳缺朱注畟畟嚴利也郝氏云刃利入土之狀良快利也】

【畟畟四句言其旣耕而播種也或來二句言餉田也筐筥所以盛黍丰年之時𨿽賤者猶食黍頋夢麟云前篇餉耕在播種之前此餉耘在播種之後】

【笠以禦暑雨糾說文云繩三合也季氏云結於頷下使不動也鎛鎒也卽鋤也所以耘苗者趙刺薅去也王肅云荼陸穢蓼水艸月令季夏是月也土潤溽暑大雨時行燒薙行水利以殺艸如以熱湯可以糞田疇可以美土疆當卽於此時也挃挃獲聲也截顚謂之挃朱注栗栗積之密也詩言實穎實栗左傳謂之嘉栗重言栗栗有顆粒均勻之意如墉狀其髙大分所積之一堆而言如櫛狀其比迫合所積之眾堆而言萬尙烈云方春在田邑室皆閉田事旣畢則邑中之室皆開以其所獲所積入之於室也鄭云五穀畢入婦子則安無行饁之事豳風所謂入此室處也毛云黃牛黒唇曰犉社稷之牛角尺以似二句祭畢而祈神之詞也毛云似嗣前嵗也續續往事也鄭云嗣前嵗者後求有丰年也續往事者復以養人也續古之人求有良司穡也】

【愚按陰祀用黝牲牛當以黒而用黃者社土神黃其色也蓋正禮用黝而報功則以其色仍用黒唇不失爲陰祀也古之人謂田祖也欲自今以往庶借神庥以永續其事於不替耳】

良耜一章二十三句【序謂秋報社稷之樂歌然篇中百室盈而婦子寧似非秋時事也嚴氏云當秋時追述春耕預言冬獲耳朱注或疑思文臣工噫嘻丰年載芟良耜篇卽所謂豳頌者何氏謂專報祖也周禮孟冬大割祠於公社社之日用涖卜來嵗之稼卽此時事愚按篇末二語當爲報田祖之詩田祖先嗇也生爲田正死爲田神猶樂官之死而爲樂祖也蓋卽古人之治田事有功者不指后稷也周禮籥章凡國祈年於田祖吹豳雅撃土鼓甫田詩曰琴毖擊鼓以迓田祖彼爲賽而此爲報也通篇言東作盡利西成大有皆歸功於田祖故以犉牡角捄者報之而復相誠以似以續續古之人古之人指田祖也蓋祝願力田者益精其事以繼田祖之功於無窮也若云報社不應稱古之人矣】

絲衣序曰繹賔屍髙子曰靈星之屍也【鄭云繹又祭也天子諸侯曰繹以祭之明日卿大夫曰賔屍與祭同日周曰繹商謂之肜孔云繹者此祭之名賔屍者此祭之事靈星農祥也東方蒼龍七宿房心通有農祥之稱服防以靈星爲角星唐志云嵗星主農祥虞書禋於六宗賈逵謂天宗三日月星也地宗三河海岱也星與日月𨿽並稱天宗其晨見之時當嵗功之始獨主農事者惟靈星耳故周公郊祀特舉與日月並列美其名則曰靈星尊其神則曰天宗羅泌云於祭有屍見君子氤氳事神之盡也自天地社稷山川羣小祀一皆有屍大抵神鬼陰屬非附陰體不可以見是故屍以托之繹賔之屍髙子以爲靈星是三辰亦有屍矣朱注此祭而飲酒之詩】

絲衣其紑載弁俅俅自堂䢐基自羊䢐牛鼐鼎及鼒兕觥其觩防酒思柔不吳不敖胡考之休

【朱注賦也毛傳缺絲衣祭服也紑絜鮮貌鄭云弁爵弁也爵弁而祭於王士服也鄒氏云士冠禮絲衣爵弁原不言助祭雜記士弁而祭於公亦未聞服絲衣方中發云祭服旣皆著絲衣特以弁別其爲士耳俅恭順貌說文云冠飾也堂廟之堂也基堂下階基也顧夢麟云基士所立告之位也賔主東西立向主則背賔向賔則背主故朝上立而告之也鄭云繹禮輕使士升門堂視壺濯及籩豆之屬降往於基告濯具又視牲從羊之牛反告充已乃舉鼎冪告絜禮之次也自羊䢐牛先省視羊以備燔燎復往省視牛以供享獻也何氏謂羊者實柴之羊周禮大宗伯職云以實柴祀日月星辰是祭星用柴而羊其以實者也公羊傳注謂祭六宗五嶽四瀆角尺靈星者六宗之一亦得用牛也朱注鼐大鼎也鼒小鼎也爾雅云圜弇上謂之鼒孫炎云鼎斂上而小口者自此以上將祭時事兕觥以下方祭時事乃主人與屍賔獻酢旅酬之禮也兕觥罰爵非祭所用恐旅酬之後有失禮者以此罰之孔云其觩者觩然徒設無所用之吳嘩也說文云大言也敖通作傲鄭云飲美酒者皆思自安不諠嘩不傲慢也此得壽考之休徵胡考猶言胡耉解見載芟篇】

絲衣一章九句【按繹祭惟宗廟有之序據髙子以爲繹靈星之屍朱注但以爲祭而飲酒之詩】

【愚按鄭說絲衣爵弁爲士之祭服夫絲衣祭服詩但稱載弁亦未定爲爵弁安所據以爲士服耶詩言繹祭之始事事詳密旣祭而飲威儀愼重見其人之精神始終不懈以爲壽徴故稱其胡考之休豈皆稱士耶髙子以賔屍爲靈星之屍卽祀星有屍未聞廟祭之外有繹也細玩篇中通無此義】

酌序曰告成大武也言能酌先祖之道以養天下也【何氏云是爲大武之再成像武王滅商之事亦名武宿夜按大武之舞作於武王之世而樂章未備周公先後雜取諸詩可與舞容相附者以爲之節至最後酌詩作而六成之樂章始完故序曰告成大武也竹書成王九年春正月有事於大廟初用勺其告成之日乎張子謂勺是周公制禮樂時於大武有所增添是也郝氏云春秋傳引武之卒章曰耆定爾功卽武也其三曰鋪時繹思卽賚也其六曰綏萬邦屢丰年卽桓也武樂歌非一酌亦武樂春秋傳作汋但未定第幾章耳按左傳隨武子云汋曰於鑠王師武曰無競維烈以汋與武並言疑汋不在武樂六成之數不知武汋俱是樂章之名其全樂則名大武非武之一章盡之不然何以三章別名賚六章別名桓也蘇氏曰方其未可遵養時晦見其可而後爲之此所謂酌也】

於鑠王師遵養時晦時純熙矣是用大介我龍受之蹻蹻王之造載用有嗣實維爾公允師

【朱注賦也毛傳缺毛云鑠美也朱注盛也遵循也熙光也介甲也所謂一戎衣也龍寵也蹻蹻武貌蹻蹻足步之髙言踐天位也造作也易所謂大人造也我龍受之謂後人受此天寵以登天位也有】

【嗣謂當嗣其爲民除虐至公無私之心也稱嘆之以明武王之心一云嗣嗣文王也善繼善述實維至公無私也】

【愚按武王於孟津未防之先時猶宜晦故遵之以養晦時旣至矣人心同而天命集是謂純熙熙與晦對】酌一章八句【朱注酌卽勺也內則十三舞勺卽以此詩爲節而舞也然此詩與賚般皆不用詩中字名篇疑取樂節之名如曰武宿夜云爾按武王伐紂至於商郊停止宿夜士卒皆歡樂歌舞以待旦因名武宿夜】

桓序曰講武類禡也桓武志也【鄭云類也禡也皆師祭也郝氏云凡天子將出徵祭上帝曰類至所徵之地祭始造軍法者曰禡武王伐紂告於天地鬼神武舞象之而歌以言其志在安民保上定家非利天下也故曰武志按春秋傳此武樂第六章

蓋武王伐商時事而詩非伐商時作也周公爲武舞因爲歌歌非一章頌非一事武頌功酌頌成桓頌志賚頌賞般頌巡行皆武樂也朱子謂篇內已有武王之謚序以爲講武類禡之詩豈後世取其義而用之於其事也與】

綏萬邦屢丰年天命匪解桓桓武王保有厥士於以四方克定厥家於昭於天皇以間之

【朱注賦也毛傳缺鄭云綏安也屢亟也誅無道安天下則亟有丰熟之年陰陽和也左傳衛大旱莊子曰昔周饑克殷而年丰竹書紀武王克商之明年其秋大有年天命謂天眷也言天之眷周久而不倦於屢丰年見之桓桓以下則著天命所由此詩家倒裝文法也厥士謂昔與武王共定天下者凡分封爲諸侯者皆是左傳云能左右之日以於以四方者猶言使之制治乎四方也朱善雲天子以天下爲家者也必四方安定而後克定厥家也毛雲間代也皇君也言武王之徳上昭於天天以武王爲君而代商也】

【愚按保有厥士修文也厥士保之四方化之共享文徳之福天下定而一家定矣昭於天者文之爲也文武之用一經一緯天之道也以桓桓之武王而終以懿徳保士定家是武之後卽繼以文故曰皇以間之此爲武樂告終而特稱其文徳斯武王之所以爲武也樂記所謂樂終而徳厚也】

桓一章九句【朱注引春秋傳以此爲大武之六章今之篇次蓋已失其舊矣何氏謂此詩當在時邁之後是謂大舞之六成時邁其五成也其曰保有厥士於以四方卽時邁所云式序在位者樂記云六成復綴以崇天子則其舞之容也綴者鄭云酇也孔云酇聚也舞人行位之處立表酇以識之也陳謂位則酇也所以爲綴列則佾也所以爲行先是舞者在南頭第一位所謂綴也已而北出則以離乎綴又繼而滅商又繼而南國是疆又繼而分周公左召公右皆未復乎綴也及夫六成而舞事將終矣然後復其本位樂記所謂復亂以飭歸是也樂卒曰亂故曰復亂其謂崇天子者武亂皆坐是也按坐跪也皆坐是皆跪也舞者旣象周召之分陜以分左右矣旣乃復綴而俱跪不復如向者之回移轉動者所以致敬乎天子亦偃武修文之意也樂記賔牟賈侍於孔子孔子曰武坐致右憲左何也對曰非武坐也子曰惟丘聞之總幹山立武王之事也發蹈厲太公之志也武亂皆坐周召之治也坐者跪也致謂至也憲通作軒謂起也致右憲左者謂右膝至地左膝去地也致右憲左似將復起而有事者然故曰非大武之坐也】

【愚按左傳楚子語潘黨曰夫文止戈爲武武王克商作頌曰載戢干戈載櫜弓矢我求懿徳肆於時夏允王保之此時邁也又作武其卒章曰耆定爾功其三曰敷時繹思其六曰綏萬邦所引四詩𨿽篇名錯雜然皆以爲武之樂章故何氏定以武爲大武一成之樂勺爲再成賚爲三成南還大封也般爲四成南國是疆也時邁爲五成式序在位分周公左召公右也桓爲六成復綴以崇天子之所歌也】

賚序曰大封於廟也賚予也言所以錫予善人也【郝氏云廟文王之廟古者爵人必於祖廟不敢専也樂記所謂三成而南者也殷在河北周在河南旣渡河滅殷至是始南旋也皇甫謐云武王伐紂之年夏四月乙卯祀於周廟將率之士皆封諸侯國四百人左傳曰武王克商光有天下封兄弟之國者十五人姬姓之國者四十人皆大封之事】

文王旣勤止我應受之敷時繹思我䢐維求定時周之命於繹思

【朱注賦也毛傳缺勤勞也止通作只已詞也文王自朝至於日中昃不遑暇食其勤可知左傳郤成子引此語曰文王猶勤況寡徳乎應當也敷布也時是也爾雅云思辭也䢐往也繹尋繹也受之受天命也蓋歸受命之自於文王不敢自以爲功也敷時以下勅勉諸侯就國之辭欲其皆師文王也朱注凡此皆周之命非商之舊矣嘆美之而欲諸臣受封賞者繹思文王之徳而不忘也】

【愚按大封之日卽布政於諸侯乃所以爲大賚也言文王勤於政事我受其成今布是政於諸侯尋繹其志惟在安定百姓而已自今以往宜與諸侯共求所以安定之凡周之大封諸侯而所以命之者惟此是也故篇終再勉以繹思屬望深矣蓋因求定而頒封封諸侯以爲民也其賚顧不大與武之頌曰耆定爾功桓之頌曰克定厥家周之志惟在定亂而已所謂一怒而安天下之民】

賚一章六句【此爲大武之三成篇名賚而序首以大封於廟爲言又曰賚予也言所以錫予善人也蓋敍述當時告廟封諸侯之後卽以大賚之意告之乃紀事之詞非以封爲賚也何氏謂篇中無武王字疑如左傳言此詩乃武王所自作意卽在封建策遣之際乎周公作武舞時采其詞以爲三成之舞章耳】

般序曰巡守而祀四嶽河海也【竹書武王嗣位三十五年初狩方嶽告於沬邑卽滅殷之四年也武樂於四成之時舞以象之說文云般旋也天子巡守按節徐行故謂之般孔云嶽有五而稱四者天子巡守逺適四方至於其方之嶽有此祭於中嶽無事故序不言焉經無海而序言海者海是眾川所歸經𨿽不說祭之可知故序特言之何氏云祭祀特巡守中之一事諸侯各朝於方嶽尙有考制度明黜陟等事則篇中後三句是也記所謂南國是疆也黃氏云受命而告於名山大川禮也舜受天下於堯必望於山川徧祭羣神而況武王革命之主乎故首末皆言時周之命】

於皇時周陟其髙山嶞山喬嶽允猶翕河敷天之下裒時之對時周之命

【朱注賦也毛傳缺於皇時周嘆言君天下者此時之周天子也陟其髙山燔柴以祭天也郊特牲雲天子適四方先柴禮器云因名山升中於天髙山卽下文所云喬嶽舜典篇紀舜東巡守至於岱宗而卽繼之以柴望則於岱宗之上行禮可知嶞山二句望秩以祀山川也嶞郭璞雲山狹而長也毛云嶞山小山也公羊傳謂山川有能潤於百里者天子秩而祭之故望祀及於嶞山喬嶽指四嶽尊之爲嶽以異於諸山也毛云翕合也鄭云河言合者河自大陸之北敷爲九祭者合爲一郝氏云河受眾流謂之翕河禹貢播爲九河同爲逆河謂合爲一大河名逆河卽翕河也允誠也猶謀也謀其禮也裒聚也對答也凡以敷天之下莫不有望於我故聚而朝之方嶽之下以答其望耳】

【愚按於皇時周開章提此一語令山川聞之享新天子之祭猶與猷同河至大陸播爲九河同爲逆河入於海此禹之績也今覩河之合流而嘆其信哉爲大猷也因祀河而嘆禹功意在言外時周之命言此爲新朝之命也一稱於大封之時與諸侯維新也再稱於巡守之日使天下更新也】

般一章七句【鄒氏云史記武王憂天保之未定謂周公曰自洛汭延於伊汭居易無固其有夏之居我南望三塗北望嶽鄙顧瞻有河粵瞻伊雒毋逺天室將營周居於洛邑夫三塗嶽鄙之望髙山是陟矣有河伊雒之瞻翕河是由矣雒居中王可以隆上都而觀萬國爲朝覲者所走集故是冬遂遷鼎焉說亦近於樂記所雲南國是疆者然非詩防】

閔予小子之什十一篇一百三十六句

田間詩學卷十一﹤經部﹐詩類﹐田間詩學﹥

欽定四庫全書

田間詩學卷十二

桐城錢澄之撰

魯頌譜略【譜曰魯者少昊摯之墟也國中有大庭氏之庫則大庭氏亦居玆乎其封域在禹貢徐州大野蒙羽之野成王以封周公元子伯禽十九世至僖公當周惠王襄王時遵伯禽之法養四種之馬牧於坰野修泮宮守禮敎僖十六年冬防諸侯於淮上謀東略遂伐淮夷三十六年新作南門又修姜嫄之廟至於復魯舊制未徧而薨國人美其功季孫行父請命於周而作其頌初成王以周公有太平制典法之勲命魯郊祭天三望如天子之禮故孔子錄其詩之頌同於王者之後問者曰列國作詩未有請於周者行父請之何也曰周尊魯巡守述職不陳其詩至於臣頌君功樂周室之聞知是以行父請焉序稱季孫行父請命於周而史克作頌因行父於文公六年始見春秋史克於文公十八年始見左傳故孔氏以爲皆文公時人按史克魯人左傳季文子使史克對宣公是其人也嚴氏云風有變風雅有變雅魯頌頌之變也周公之衰也風變而雅頌亡頌聲之息前乎風雅之變矣越桓莊僖至衰而魯乃有頌是故雅變而亡頌亡而變雅之亡甚於變頌之變甚於亡也】

【愚按孔氏云魯僖公之時周王嵗二月東巡守至於岱宗柴季孫行父爲之請於周太史克爲之作頌則請命作頌卽在僖公時也今考僖公之世於周則惠王襄王俱未嘗東巡惟僖公二十八年襄王冇狩於河陽之事而僖公朝於王所行父之請其在此時乎嗚呼魯而冇頌僭也聖人何以存之夫魯請於王王旣賜之矣亦猶成王之賜禮樂也聖人尊王王賜之聖人安能刪之乎】魯頌四之四【毛傳於魯頌分駉之什第二十九商頌分那之什第三十朱注分魯頌四之四商頌四之五因篇少不成什也今從朱】

【愚按魯𨿽名頌體實國風非告神之歌故有章句此亦史克故卑其體不敢上擬王頌耳】

駉序曰頌僖公也僖公能遵伯禽之法儉以足用寛以愛民務農重谷牧於坰野魯人尊之於是季孫行父請命於周而史克作是頌【按頌俱言僖公之事春秋十二公魯僖公賢焉賢僖公者魯亡乎人之詞也左傳文公二年有事於太廟躋僖公夏父弗忌何曰躋聖賢明也魯人之稱僖公爲聖賢舊矣行父之請亦因國人之公論也按春秋經傳皆不以多馬美僖公莊二十九年春新延廏言新者明先世設有延廏至此重新之耳莊公者僖公父也意莊公時卽修舉伯禽牧政至僖公時馬遂盛也】

【愚按莊公作延廏春秋非之傳曰書不時也凡馬日中而出日中而入愚謂方春而作廏則馬不在坰可知馬不在坰惟芻秣是賴其至於害民妨農馬不足用迨僖公始修馬政於是以坰爲牧所而馬遂大盛序所稱公有三徳備此一舉矣或疑不見於春秋攷魯頌四篇其事皆不載經傳胡庭芳謂春秋經也魯頌亦經也今幸有魯頌以補春秋之缺誦其詩尙何過疑之有哉】

駉駉牡馬在坰之野薄言駉者有驈有皇有驪有黃以車彭彭思無疆思馬斯臧

【朱注賦也毛傳缺毛云駉駉良馬腹幹肥張也坰逺野也邑外曰郊郊外曰野野外曰林林外曰坰鄭云必牧於坰野者避民居與良田也周禮曰以官田牛田賞田牧田任逺郊之地據說文云坰在野之外今曰在坰之野似於文理不順毛云諸侯六閒馬四種有良馬有戎馬有田馬有駑馬孔云每章各言其一首章言良馬朝祀所乘故云彭彭見其有力有容也二章言戎馬齊力尙彊故云伾伾見其有力也三章言田馬齊足尙疾故云繹繹見其善走也卒章言駑馬主給雜使貴其肥壯故云祛祛見其彊健也說文云駉牧馬苑也重言之一苑又一苑也左傳凡馬日中而出日中而入注云日中者春秋分也春分百艸始繁則牧於坰野秋分農功始藏水寒艸枯則馬還廏此言離駉在坰當是春分時也彭焱云坰爲牧馬苑亦秦漢以來之名因詩稱馬爲駉故以坰名其苑耳今曲阜有地名坰或因僖公牧馬於此因以爲名薄言者舉大略之詞謂略舉坰所有之馬也校又職云凡馬特居四之一謂一牡可配三牝言牡之盛其牝之盛可知驪馬白跨曰驈黃白曰皇純黒曰驪黃騂曰黃跨髀間也正所跨據之處其間白色黃白皇者謂黃而雜白黃騂者謂黃而赤色騂赤色也彭通作騯無疆謂所思無一處之不到故馬政亦精詳如此張文潛曰良馬而曰斯臧所謂稱驥以徳也思馬斯臧者思其馬如此之善則當思其所以致是者】

【愚按上思字指君心言不專爲馬思也下思字詩人自言以君心無不周到因思坰馬之盛蓋由斯以盛耳】

駉駉牡馬在坰之野薄言駉者有騅有駓有騂有騏以車伾伾思無期思馬斯才

【蒼白雜毛曰騅黃白雜毛曰駓赤黃曰騂蒼綦曰騏伾伾有力也才多材也孔云雜毛是體有二種之色相間雜上云黃白曰皇黃騂曰黃止一毛色之中自有淺深與此二色者異故不云雜毛也周人尙赤而牲用騂剛禮稱陽祀用騂牲是騂爲純赤色上云黃騂曰黃謂黃而防赤此云赤黃曰騂謂赤而防黃此其異也騏者黒色之名靑而防黒今之驄馬也按此四色馬以序推之當是戎馬戎馬貴多力故毛以伾伾爲有力也無期言其思無一息之不周則所爲畜戎馬以備不虞自有所不能已矣張文潛云斯臧良馬也斯方戎馬也臧者言其徳才者言其用陳於禮者尙徳用於戰者尙才故也】

駉駉牡馬在坰之野薄言駉者有驒有駱有駵有雒以車繹繹思無斁思馬斯作

【靑驪驎曰驒白馬黑鬛曰駱赤身黒鬛曰駠黒身白鬛曰雒按靑驪驎曰驒色有淺深斑駁似魚鱗也郭璞云今之連錢驄也陸氏云今呼黃馬尾鬛一道通黒如界者爲駱蓋馬無分於黃白皆謂之駱若今衣脊絡縫故曰駱也明堂位曰夏后氏駱馬黒鬛此以別白馬朱鬛之駱也月令曰孟秋駕白駱此以別黃馬黒鬛之駱也駵本作驑說文云赤馬黒毛尾也月令五時駕馬而驑處其二夏用赤驑中央用黃駠孔云此章言田馬田獵尙疾故毛以繹繹爲善走也】

【愚按繹者爲相續不息之義今稱繹者本此斁厭也作奮起也作卽震卦爲作足之作謂常奮迅而動作馬乃健也】

駉駉牡馬在坰之野薄言駉者有駰有騢有驔有魚以車祛祛思無邪思馬斯䢐

【陰白雜毛曰駰彤白雜毛曰騢豪骭曰驔二目曰魚袪袪彊健也按陰淺黒也郭璞云今之泥驄陸氏云皇華篇曰我馬維騏我馬維駱我馬維駰其先後次序與此合則駰不如駱駱不如騏矣是詩卒言駰者以言馬𨿽彌劣所以禦之滋善郭璞云彤赤也赤白雜毛卽今赭白馬是也徐錯謂色似霞故名騢毛傳於豪骭下增一白字謂豪毛在骭而白長也羅氏云相馬之說馬目欲黃又欲光有紫焰魚者目小多白則驚畏馬之大病故其序尢在後此所謂駑馬駕給雜使之車者也袪通作驅策逐而行也䢐往也禦之有道習之有法故能變駑爲良而使之利往如此汪蛟云思無邪者猶云無雜思也莊子云百里奚爵祿不入於心故飯牛而牛肥殆卽此歟】

駉四章章八句【何氏謂序中首以僖公能遵伯禽之法爲言名頌僖公實頌伯禽特以此詩作於史克與閟宮之詩同載遂槪歸之僖公耳】

【愚按伯禽牧事無攷惟費誓篇有曰今爲淫舎牿牛馬杜乃擭敜乃穽無敢傷牿牿之傷汝則有常刑云云此臨敵用馬戒圉人保護之詞凡出師者誰不惜馬而可據以爲伯禽考牧之證耶僖公中材之主早年聽季友爲政季子廼心公室政無不舉又值五伯疊興日有事於徵伐防盟其修馬政也宜矣又按今詩三百五篇當正考父未得商頌之詩惟國風及二雅周魯二頌而已除今商頌五篇恰足三百之數是以知詩三百之云不兼商頌言也故王通有曰詩三百始終於周子曰詩三百一言以蔽之曰思無邪其以是與】

有駜序曰頌僖公君臣之有道也【朱注此燕飲而頌禱之詞也何氏謂僖公大飲烝也禮十月農功畢諸侯與羣臣飲酒於大學以正齒位謂之大飲僖公行此禮其臣美之漳浦黃氏云孟夏之酎則序爵於朝孟冬之烝則序齒於學所以正功徳奠天地之義也正齒位者同位以齒同齒以位必於太學教孝弟之道也】

有駜有駜駜彼乘黃夙夜在公在公明明振振鷺鷺於下鼓咽咽醉言舞於胥樂兮

【朱注興也毛傳缺駜馬肥健貌說文云馬飽也黃馬色之最貴者乘黃四馬也僖公所乘按周書諸侯初見康王皆布乘黃朱注明明辧治也振振羣飛貌鷺鷺羽舞者所持或坐或伏如鷺之下也咽通作鼘說文云鼓聲也朱注鼔聲之深長也胥相也醉而起舞以相樂也毛云鷺白鳥也鄭云興潔白之士羣集於君之朝君以禮樂與之飲酒以鼔節之咽咽然至於無算爵則又起舞燕樂以盡其歡】

有駜有駜駜彼乘牡夙夜在公在公飲酒振振鷺鷺於飛鼓咽咽醉言歸於胥樂兮

【乘牡卽乘黃也黃以色言牡以體言鄭云鷺於飛諭羣臣飲酒醉欲退也歸者自公所而歸時已入夜不獨賔歸君亦還宮矣不醉無歸欲盡歡也醉而卽歸以禮節之也酒以行禮不繼以淫此之謂大樂也】

有駜有駜駜彼乘駽夙夜在公在公載燕自今以始歲其有君子有谷詒孫子於胥樂兮

【靑驪曰駽郭璞云今之鐵驄也按樂府云君馬黃臣馬蒼蒼者淺靑也以此黃與駽相對爲言明有君臣之分按燕禮與卿燕則大夫爲賔與大夫燕亦大夫爲賔賔定而後行燕禮自今以始等語皆賔所致詞也在公載燕爲臣者侈其遭遇之隆也孔云上言在公載燕卽據燕爲今與將來爲始毛云歲其有丰年也鄭雲谷善也詒遺也君臣安樂則陰陽和而有丰年其善可以遺子孫也愚按君臣道合則陰陽協和風雨時若自今以始歲其有言歲歲丰登也是則所以詒子孫者大矣固知君子有善未有不詒子孫者也欣贊之詞】

有駜三章章九句【何氏以此詩爲飲酒於大學者據振振鷺一語以鷺居水澤中辟雝及泮宮皆有之魯固有泮宮也所以知飲酒爲孟冬大飲烝者以自今以始歲其有知之農功畢而後舉此禮蓋祝願其歳之丰登以至子孫歲歲行此禮也】

【愚按僖公在位本無可稱政歸季氏自僖公始然莊公以後子般閔公皆遭弒逆魯國大亂君臣之間朝夕不保自季友立公以靖亂公委政季氏無�無虞常有燕飲之樂魯因以大安是亦可頌也季氏深徳僖公公之善卽季氏之善也故卽燕飲之事行父亦上請於天子而爲之作頌】

泮水序曰頌僖公能修泮宮也【朱注此飲於泮宮而頌禱之詞也許衡云此頌伯禽之詩蓋伯禽時始有徵淮夷之役費誓序云魯侯伯禽宅曲阜徐戎並興東郊不開於是作費誓此伯禽徵淮夷之證蘇氏謂泮宮魯之學也自魯先君而有之矣僖公因其舊而修之是以不見於春秋】

【愚按泮宮作於伯禽歷世旣久而廢至僖公始修復之旣成請於王而作頌以頌僖公之功頌旣僖公時所作觀前三章則皆詩人親見魯侯戾止之盛豈自後世想象之爲此語乎至稱昭格烈祖靡有不孝始見僖公能遵伯禽之法蓋謂泮宮作自魯公而僖公繼修之也泮宮作而淮夷服皆魯公實事詩人因修泮宮而望公繼魯公之功朱子謂因魯侯在泮而願其有是功其說近是】

思樂泮水薄采其芹魯侯戾止言觀其旂其旂筏筏鸞聲噦噦無小無大從公於邁

【朱注賦其事以起興也自三章以下賦也末章興也毛傳缺毛雲天子辟雝諸侯泮宮鄭云泮之言半也半水者蓋東西門以南通水北無也陸氏云芹取有香士之於學也攬其芳香而至則采芹之譬也戾至也筏筏飛也噦噦和也車行則旂建馬動則鸞鳴觀其旂筏筏而有容聽其鸞噦噦而有節此視學之儀也】

【愚按魯侯下學而國人踴躍爭從以觀其講學行禮則魯之秉禮多儒由來久矣漢明帝開辟雝而圜橋觀聽者以億萬計庶幾此風】

思樂泮水薄采其藻魯侯戾止其馬蹻蹻其馬蹻蹻其音昭昭載色載笑匪怒伊敎

【藻水艸也下施澡取其自潔如澡也毛云蹻蹻言彊盛也鄭云其音昭昭公之徳音也昭昭言其徳音明白易曉色者顏之和笑者聲之和洪範所謂而康而色也載色載笑言未嘗有怒也敎之而已契之敷教在寛是也】

思樂泮水薄采其茆魯侯戾止在泮飲酒旣飲旨酒永錫難老順彼長道屈此羣醜

【茆鳬葵也鄭小同云江南人名之蒓菜生陂澤中鄭云在泮飲酒者徴先生君子與之行飲酒之禮而因以謀事也孔云難老者言其身力康彊難使之老此爲魯侯養老而致其祝願之意漳浦黃氏曰養老之道廢則子弟易其父兄庶姓慢其長上驕奢薦出而叛亂滋起故夫養老者所以教子弟而崇齒讓也羣醜之屈卽本於此晉文公謂民未知禮未生其其於是大搜以示之禮城濮之役望其師少長有禮曰其可用也用之遂以勝楚禮之足以治兵也如是然則民習養老之敎而羣醜之屈何疑朱注此章以下皆頌禱之詞】

【愚按長道言木古人所以服淮夷之道猶雲中國長伎也順者言僖公順行其道也】

穆穆魯侯敬明其徳敬愼威儀維民之則允文允武昭假烈祖靡有不孝自求伊祜

【穆穆卽上章戾止泮宮臣民所見之徳容也其所以爲穆穆者惟是一敬故稱文王以穆穆亦曰敬止旣敬以明其徳而又致其愼於威儀之間有威可畏有儀可象故能爲民之所法則也鄭云信文矣爲修泮宮也信武矣爲伐淮夷也朱注烈祖謂周公魯公也】

【愚按靡有不孝謂文武周公以來靡不以孝徳相傳言善繼善述也自求伊祜乃歸美於魯侯之能繼述先志而修泮宮以獲福也】

明明魯侯克明其徳旣作泮宮淮夷攸服矯矯虎臣在泮獻馘淑問如臯陶在泮獻囚

【季氏云明明卽穆穆之著見也攷僖公十三年從齊桓公防於咸爲淮夷之病也十六年又防於淮爲淮夷之病鄫也淮夷在徐州之界最近於魯所以數防伯主爲鄫謀者亦自謀也孔云王制出徵執有罪反釋奠於學以訊馘告注謂釋菜奠幣禮先師以告克故旣伐淮夷而反在泮宮也司馬光云古人受成獻馘莫不在學欲其先禮義而後勇力也】

【愚按僖公時淮夷不靖魯人病之因公修復泮宮視學養老行古之道以爲有文徳必有武功故以服淮夷致祝蓋君臣意中第一事也古人克敵告成於學故因在泮而祝望焉明修泮之志足以平戎也】

濟濟多士克廣徳心桓桓於徵狄彼東南烝烝皇皇不吳不不告於訩在泮獻功

【此章美獻功於泮者之有禮也多士以將帥言獻馘獻囚者皆在其內廣推而大之也徳心謂心徳寛並無褊躁桓桓二句追言其深入建功之事狄通作逖逺也東南斥淮夷也烝烝皇皇以成功言言其功烈盛著也說文云吳大言也飛舉也告通作誥相曉語之謂訩訟也言多士克敵而後各有大功而皆能恬以處之不喧嘩不矜躁不聞以彼此爭功之語告於上者皆於泮宮自獻其功愚按卽此見泮宮之以禮敎人作者之功大而修之者之功不小也】

角弓其觩束矢其搜戎車孔博徒禦無斁旣克淮夷孔淑不逆式固爾猶淮夷卒獲

【毛云觩弛貌五十矢爲束搜眾意也角弓四句言班師之事蓋師凱旋在道弓弛而反徒見其觩然上曲而已搜求也徧求而聚之一處所謂無亡矢遺鏃之費也鄭云博安利也說文云大通也謂道塗之上馳驅自如無所阻也斁解也戰勝而歸士气百倍故其徒禦在途皆勤於所事無有厭倦淑善也言淮夷服而向化爲善不復逆命所謂南人不復反矣式用也猶謀也固者固守之義爾指僖公也爾猶謂敷敎泮宮使人知義卽謀也卽所以服淮夷之長道也式固爾猶卽前所謂順彼長道言能固守此道淮夷𨿽目前未能向化而終致其來爲我所得前章所謂屈此羣醜非虛語也】

【愚按上文旣云旣克淮夷末復云淮夷卒獲則知無克淮夷之事前此皆祝願之耳前稱有文徳必有武功末乃専歸文徳式固爾猶謂能堅守此文徳也𨿽不用武而淮夷終必自服下章正言卒獲之事】

翩彼飛鴞集於泮林食我桑黮懷我好音憬彼淮夷來獻其琛元象齒大賂南金

【鴞惡聲之鳥也黮者桑實也說文云桑葚之黒者葚有白黒二種以黒者爲美尹焞云周原膴膴堇荼如飴美土可以變惡味食我桑黮懷我好音美味可以變惡聲琛寶也元尺二寸賂遺也南荊也鄭云大賂猶廣賂也賂君及卿大夫也禹貢荊之州厥貢惟金三品鄭氏以爲銅三色靑白赤也左傳鄭伯始朝於楚楚子賜之金旣而悔之與盟曰無以鑄兵故以鑄三鐘則知金是銅也禹貢於徐州紀淮夷土產惟蠙珠曁魚至於象齒與金乃荊所有元獨荊有之玆附言於獻琛之後據閟宮篇曰淮夷來同及彼南夷莫不率從則知此數物者又南夷所貢乃繼淮夷之獻琛而來者不但足以服淮夷而已】

【愚按所重在泮林也惟桑黮爲泮林之黮故鴞食之而變惡聲爲好音以見禮樂之道足以格乎鳥獸況人類乎憬覺悟也謂修明禮教於泮宮以悟之上云旣克淮夷孔淑不逆明淮夷固可與爲善者今則不必用兵惟憬之而已來獻其琛蓋以玉帛相見不必以一矢加遺也末章全無兵威淮夷之意直欲以徳懷之其非魯公平淮夷之事明矣曰懷我曰憬彼上文所言卒獲者由此道也不但可以獲淮夷並可以獲南夷總以明修泮之功所及者逺也】

泮水八章章八句【按平淮夷者魯公也觀篇中云旣作泮宮淮夷攸服則泮宮必作於魯公而序謂僖公修之是矣意魯公服淮當在作泮之後僖公旣修泮而在泮飲酒亦值淮夷不靖時耶頌者祝其功如魯公朱子所謂因魯侯在泮而願其有是功也戴氏謂春秋二百四十二年所書莫大於復古僖公登臺望雲气小事也左氏猶詳書之學校久廢而乍復所關甚重何經傳略不及也】

【愚按魯爲秉禮之國其君之視學常也泮宮必不盡廢此或因淮夷不靖而在泮宮行飲酒之禮因與諸大夫謀之故有此頌序曰修泮者修復其故事也】

閟宮序曰頌僖公能復周公之宇也【朱子謂僖公修廟詩人歌詠其事以爲頌禱之詞馬端臨云所謂祀周公以天子之禮樂者如樂用宮懸舞用八佾以天子所以祭其祖者用之於周公之廟謂之尊周公可也至於郊祀后稷以配天禘者禘其祖所自出而以其始祖配之則非魯所宜僭也且郊禘所祀未嘗及周公何名爲報周公之勲勞而尊之乎以其祖宗之勲勞而許其子孫僭天子之禮樂以祭之已非矣況所祀者乃天子之太祖而本非有勲勞之臣乎不知成王何名而賜之伯禽又何名而受之按明堂位所云賜以天子之禮樂者當時止許其用郊禘之禮樂以祀周公未嘗許其遂行郊禘之祀也後乃至於禘嚳郊稷祀天配祖一一僭周天子之制竹書載魯公請郊廟之禮於天子桓王使史角如魯諭止之呂氏春秋亦載其事若成王已與魯則惠公不請矣隱公考仲子之宮問羽數於眾仲若魯旣久用天子之禮樂何以至隱公始問羽數也衞祝鮀稱魯公分封之賜典物備載不聞有郊禘之禮然則魯之有郊禘者僭也春秋五年桓大雩是大雩之僭始於桓也閔二年禘於莊公是禘之僭始於莊也僖三十一年四卜郊是郊之僭始於僖也蓋魯自伯禽而下十有八世自僖公始有郊祀而詩人頌之何氏云祭綂所云大嘗禘謂於魯太廟嘗祭之時而用周天子禘祭之禮故名爲大嘗非謂魯有大嘗又有禘也此詩第言嘗而不及禘則是魯祭但用禘禮而非實有禘祭可知方畿云按禘嘗皆成王所賜之重祭恐當是二祭孔叢子引書云髙宗報上甲微孔子謂親盡廟毀】

【有功而不及祖有徳而不及宗故於每歲之大嘗報祭焉則是大嘗所以昭功徳也故並賜魯以報周公而其禮樂與禘同乎】

【愚按成王賜魯公得用郊禘魯公受之原殺於天子一等非全僭也哀公問曰寡人聞郊而莫同何也夫子對以冬至之郊主日配月啟蟄之月則又祈谷於上帝觀僖公三十一年夏四月四卜郊不從乃免牲其曰四月者夏正之二月也是則其卜爲啟蟄之郊又曰正月卜郊周四月亦稱正月非冬至郊也使魯果有大禘之祭當以周公爲太祖推太祖之所自出則文王是也而後始得以周公配之若禘嚳則周公無緣配祭而成王命祀周公以天子之禮樂何所施之然載諸詩書未聞有禘文王之事則魯有大禘之禮樂而無其祭審矣意從前所用卽天子之樂章明堂位所云魯大嘗禘升歌淸廟下管象舞是也至隱公問羽數於眾仲而用六羽是其心已有不安僖公之世晉文公納王有大功請隧弗許凜然王章之不可幹防故祀僖公行父請於王另爲作頌異其體制示不敢用天子之樂章也然則魯之作頌非僭也以示貶也夫子刪詩而存魯頌意在斯乎禘祭有三一曰時禘王制所謂礿禘烝嘗也一曰吉禘謂國君喪畢致先君之主於太廟也一曰大禘所謂不王不禘也魯閔公二年吉禘於莊公及文公二年有事於太廟躋僖公皆吉禘也左傳晉人言寡君之未禘祀則諸侯吉禘之禮不獨魯有之矣僖公八年秋七月禘於太廟用致夫人則時禘也魯無大禘之祭明矣左傳晉荀偃曰諸侯魯宋於是觀禮魯有禘禮賔祭用之燕享而用禘樂則是魯之異於諸侯以有禘之樂耳若追始祖之所自出以爲禘魯固未行也】

閟宮有侐實實枚枚赫赫姜嫄其徳不回上帝是依無災無害彌月不遲是生后稷防之百福黍稷重穋稙穉菽麥奄有下國俾民稼穡有稷有黍有稻有秬奄有下土纘禹之緒

【朱注賦也毛傳缺毛云閟閉也先妣姜嫄之廟在周常閉而無事孟仲子曰是禖宮也侐淸靜也按閟宮卽帝嚳時所謂禖宮姜嫄所禋祀后稷所由生也魯祖后稷故亦立閟宮以其地在郊非郊禖之時無人至其處故其宮門常閉而淸靜也郝氏云魯不聞有姜嫄廟詩言姜嫄者誇魯之自出以明郊祀后稷之故耳枚枚礱密也實實鞏固也鄭云依依其身也彌終也終十月而生子不遲晚也詳見生民篇月令注云先種後熟謂之穜後種先熟謂之穋朱注奄有下國封於邰也

黍稷穜穋二句是后稷自己稼穡卽誕后稷之穡一章也俾民稼穡以下是敎民稼穡卽誕降嘉種之一章也奄有下國指其所受之國奄有下土指其所敎之地朱注緒業也禹治洪水旣平后稷乃播種百谷愚按禹𨿽平水土若無稷何以利民是禹之緒實賴后稷以纘成之】

后稷之孫實維太王居岐之陽寔始翦商至於文武纉太王之緒致天之屆於牧之野無貳無虞上帝臨女惇商之旅克咸厥功王曰叔父建爾元子俾侯於魯大啟爾宇爲周室輔

【按翦商言其勢非言其志也興隆在周則淩替在商矣太王生當祖甲之時去髙宗中宗未逺後二百有六年商始亡且武王十三年以前尙臣事商則翦商之云大王決無此志後人追遡王業之事以太王爲剏始耳郝氏云屆至也猶屆期之屆致猶奉也謂天時已至武王奉行之於牧野耳無貳二句牧野誓師之詞惇治也咸同也言輔佐之臣同有其功而周公亦與焉也常武篇云鋪惇淮濆注云惇厚也謂厚集其陳也此卽大明所云殷商之旅其防如林言其旅之厚也克勝也厥功專指周公言書大傳云周公封以魯身未嘗居魯也詩稱王曰叔父云云意武王時伯禽尙少畱侍世子計周公敎世子撻伯禽時伯禽已侯至世子卽位而後遣之之國錫之以命此則先諭意於周公之詞耳】

【愚按首章上遡姜嫄備陳后稷始末次章由后稷下及文武稱道周公之功以明魯爲周後后稷之所自出周公又有大功故成王賜以天子之禮樂而魯得郊禘也】

乃命魯公俾侯於東錫之山川土田附庸周公之孫莊公之子龍旂承祀六轡耳耳春秋匪解享祀不忒皇皇后帝皇祖后稷享以騂犧是饗是宜降福旣多周公皇祖亦其福女

【鄭云旣告周公以封伯禽之意乃防命伯禽使爲君於東加賜之以山川土田及附庸山川使主其祭土田使有其賦附庸使廣其封春秋時之邾國顓臾須句皆魯之附庸也僖公爲周公十世孫龍旂二句乃下文郊嘗二事之總冒曹氏云日月爲常王建之交龍爲旂諸侯建之僖公𨿽僭行郊天禮猶以龍旂承祀不建太常猶不敢全僭天子之禮也承祀謂親祭事也四馬故六轡耳耳柔從也孔子謂魯無冬至大郊之事是知魯郊以夏正之孟春郊則配以後稷嘗則祀周公廟以天子之禮樂此二者魯祭之盛禮故特舉之毛云騂犧天子所用按是饗是宜魯人因成王賜以天子之禮樂行之旣久顧以享帝爲宜亦詩人之微詞也鄭云此皇祖謂伯禽也孔云以周公皇祖而下卽云白牡騂剛騂剛是魯公之牲故知謂伯禽也公羊傳曰魯祭周公用白牡羣公用騂剛】

【愚按周室封建分土惟三地方百里皆以田言其山川間錯在百里田制之外此錫之山川是也春秋匪解一語春以郊言秋以嘗言則魯之郊是孟春啟蟄之郊非冬至郊也皇祖后稷指郊祀周公皇祖指嘗祀】

秋而載嘗夏而楅衡白牡騂剛犧尊將將毛炰胾羮籩豆大房萬舞洋洋孝孫有慶俾爾熾而昌俾爾壽而臧保彼東方魯邦是常不虧不崩不震不騰三壽作朋如岡如陵

【鄭云載始也秋嘗而言始者秋物新成尙之也明堂位云季夏六月以禘禮祀周公於太廟卽魯之僭用亦在於夏以禘本夏祭也僖公七年秋七月禘於太廟以夏正準之六月則夏四月也七月則夏五月也獻子曰正月日至可以有事於上帝七月日至可以有事於祖正月之日至冬至也七月之日至夏至也蓋欲尊其祖與天相對故攺六月爲七月欲用夏五月也魯禘之在夏審矣魯禘以夏則猶是時禘也至於嘗秋祭也此詩已明載之朱注楅衡施於牛角所以止觸也楅逼也說文云以木有所逼束也衡牛觸橫大木也謂牛好抵觸以木闞制之鄭云秋將嘗祭於夏則養牲所楅之牛卽下文白牡騂剛是也繁露曰成王使祭周公以白牡上不得與天子同色下有異於諸侯愚謂白牡殷牲也時禘之禘亦名殷祭蓋以殷禮客之而不臣也阮諶云犧尊飾以牛象謂於尊腹之上畫爲牛象之形王肅謂通作牛象形明堂位云祀周公尊用犧象此獨舉犧以該象也毛云毛炰豚也胾說文云大臠也羮大羮鉶羮也大羮謂太古之羮煮肉汁不和貴其質也鉶羮肉味之有菜和者也鉶者盛羮之器大羮則盛之於豋籩以實幹實豆以實菹醢大房所以載牲體者毛云大房半體之俎也周語禘郊之事則有全烝王公立飫則有房烝親戚燕享則有殽烝房烝半體也今以大房爲半體之俎於禘不合豈亦於天子降一等耶萬舞兼文武二舞之總名自白牡騂剛而下謂用天子之禮萬舞謂用天子之樂也孝孫僖公也有慶卽所謂周公福女也熾以勢言昌以象言惟壽而臧壽乃足貴曹氏云不虧如月之常盛不崩如山之常固不震如地之常靜不騰如水之常平三壽謂魯邦與下岡陵相並而爲三也愚按祭統云成王欲尊魯賜之以重祭外祭則郊社是也內祭則大嘗禘是也夫大嘗禘升歌淸廟下而管象朱幹玉戚以舞大武八佾以舞大夏天子之禮樂也又曰禘者陽之盛也嘗者陰之盛也故祭莫重於禘嘗意成王所賜之重祭並禘與嘗乎於此二祭皆行合食之禮爲祫禘祫嘗而用天子之禮樂故謂之大嘗禘要之皆時祫也故魯未聞言禘其祖之所自出也魯人行之旣久以其嘗之與禘同禮也總名爲禘行父謂於王而作頌諱言禘而但舉嘗惟嘗與禘同禮言嘗卽以言禘不言禘者自嫌其僭也明堂位謂祀周公於太廟牲用白牡注云止用時王之禮者諸侯之事通用先王之禮者天子之事故郊特牲云諸侯祭以白牡乘大駱謂之僭禮也據此則魯廟羣公通用騂剛從時尙之色非惟魯公一人用也而專於周公用白牡以表異於諸侯耳周公用白牡羣公用騂剛則魯公以下合食於太廟可知然則魯固時禘也時禘謂之祫禘與大禘異者大禘祭其祖之所自出而配食者秪是未毀廟之主不及毀廟之主也祫禘則毀廟與未毀廟之主皆得合食於太祖而祭不及其始祖之所自出觀白牡之祀明以周公爲始祖未嘗及其所自出而騂剛以祀羣公明爲合食固知名爲禘實爲祫也成王賜魯重祭以大嘗禘言大嘗者祫嘗也嘗與禘並賜則禘與嘗同禮可知中庸稱禘嘗之義明其爲一義也此專言嘗舉嘗以見禘也禘本夏祭之名嘗爲秋祭自周攺夏祭爲礿特以禘爲天子之大祭而與嘗並以賜魯則猶是夏祭也不謂之礿而謂之禘尊其名以異於諸侯其實皆祫也特其所用者乃天子之禮樂耳】

公車千乘朱英緑縢二矛重弓公徒三萬貝冑朱綅烝徒增增戎狄是膺荊舒是懲則莫我敢承俾爾昌而熾俾爾壽而富黃髮臺背壽胥與試俾爾昌而大俾爾耆而艾萬有千歲眉壽無有害

【毛云大國之賦千乘朱注成方十里出革車一乘甲士三人步卒七十二人將重車者二十五人千乘之地則三百六十里有奇也毛云朱英矛飾也縢繩也重弓重於鬯中也孔云朱英絲纒而朱染之以爲矛之英飾弓束以緑繩縢謂約之以繩非訓縢爲繩縢卽小戎所謂竹閉緄縢者蓋納弓於閉以繩束之也鄭云二矛重弓備折壊也兵車之法左人持弓右人持矛中人禦卽此甲士三人也孔云朱英緑縢與二矛重弓自相充配朱英是二矛飾之以朱英也緑縢是重弓約之以緑繩但二矛各自有英重弓共束一繩耳軍制大國三軍所用不過五百乘每乘除甲士三人但舉步卒七十二人而言合五百乘當三萬六千人曰三萬舉成數也貝冑貝飾也朱綅以朱綅綴之增增眾也孔云朱綅直謂赤綫耳文在冑下則是甲之所用謂以朱綫連綴甲也兵法兵車以戰重車以載輜重重車之卒每車二十五人隨兵車而進故曰增增舒羣舒也荊楚之別號舒其與國也周昌年云因其來而遏之曰膺謂當其彊也聲其罪而討之曰懲謂懲其惡也承說文云受也鄭云僖公與齊桓舉義兵北伐戎與狄南殳荊及羣舒是也昌熾壽富前於祭祀祝之此於兵車更祝之觀下文黃髮二語則所謂壽而富富有老成人也國無老成人人君𨿽壽其何能臧壽胥與試言此黃髮臺背壽考者皆相與爲公用也耆指事使人也艾爾雅云養也承上壽而富來言使爾得其所使又得其所養得所使則安佚得所養則彊固所以壽也鄭云眉壽秀眉壽徵也無害謂無有患害也】

【愚按則莫我敢承則字言其勢所必然非實有其事也皆祝願之辭僖公之世所謂老成人則季友與臧文仲也頌其有所指乎】

泰山巖巖魯邦所詹奄有蒙遂荒大東至於海邦淮夷來同莫不率從魯侯之功

【史記云泰山之陽則魯其陰則齊一曰岱宗朱注泰山魯之望也詹與瞻同山在泗水縣春秋陰之田在其北蒙山在沂州居魯之東一名東山顓防在防山下孔云防在魯地故言奄有泰山則在齊魯之界故言所詹見其不全屬魯也孔云大者廣逺之言地之極東至海而已大東之下卽云至於海邦言其極盡地之東偏也季氏云極東近海之國如萊牟之類是也萊牟與淮夷相近萊牟服則淮夷同而諸夷莫不率從矣】

【愚按僖公從齊桓公伐楚楚服詩人因以爲公功而並引伯禽淮夷之功以望之國人祝頌其君蓋不嫌誇侈也魯弱不能立功僖公未嘗建功徒能共事霸主修復祖業霸主之功卽其功先祖之業卽其業耳】

保有鳬繹遂荒徐宅至於海邦淮夷蠻貊及彼南夷莫不率從莫敢不諾魯侯是若

【鳬繹二山名繹通作嶧鳬嶧在鄒地鄒古邾國左傳邾文公遷於繹宣十年伐邾取繹卽此嶧也邾本魯附庸之國孟子時魯穆公攺曰鄒此言保有鳬繹者謂能保有附庸之國不爲彊大所吞並不獨奄及東蒙而已徐宅卽徐戎居於徐州之地故云宅李見羅云魯侯封於曲阜與徐淮按壊世爲封境憂故伯禽至不避三年之喪袵兵革以聞東郊之難費誓所由作也後之子孫世仰其功故爲臣子者亦以此致君之祝前篇至於海邦卽以荒大東爲至海邦此言至於海邦則先由荒徐宅而後至海邦也徐宅在內海邦在外蜜貊南夷又自淮夷而推言之兩曰莫不率從所包者濶矣鄭云諾應詞也遵號令聽約束之義毛云若順也逺人來服則魯侯從而順其情以撫安之也】

天錫公純嘏眉壽保魯居常與許復周公之宇魯侯燕喜令妻壽母宜大夫庶士邦國是有旣多受祉黃髮兒齒

【純全也嘏福也無福不有乃稱純嘏下文眉壽以下皆是也眉壽承前篇眉壽而言人惟壽可以享福故以壽始終之國語齊桓公曰吾欲南伐何主管子對曰以魯爲主反其侵地常潛則常爲齊所並故詩人欲公復之杜預云成王營王城有遷都之志故賜周公許田以爲朝宿之邑後世因而立周公別廟春秋時魯不朝周鄭以泰山之祊田易之故詩人亦望其復之也燕安也享壽富康寧之福有令妻壽母之樂所謂安而喜也按令妻聲姜也壽母成風也禘於太廟用致夫人夫人兼母妻而總稱之禘而致者昔未廟見今始廟見也成風聲姜本非正嫡前此未得稱爲夫人今同於廟祭故兼致崇號也攷成風薨於文公十四年聲姜薨於文公十六年僖公世兩人固在故詩人及之母妻俱受尊榮則僖公之燕喜可知大夫兼卿而言庶士謂上士中士下士宜卽所謂惠於朋友不得罪於巨室也邦國是有言常有之也】

【愚按自僖公以前魯君多不以壽終隱及於鐘巫桓乘於彭生般賊於罔犖閔戕於卜齮國危者數矣祝公眉壽保魯魯人之所深禱也公在位三十有一年春秋書曰乙巳公薨於小寢慶之也宜者言母妻皆廟見正夫人之位大夫士皆以爲宜也純嘏之嘏至於享眉壽復故土尊母妻而宜臣民則公之受祉亦旣多矣又祝其黃髮兒齒當眉壽之年而齒落更生飲噉如兒時乃更爲福耳皆祝願之極詞也】

䢐來之松新甫之栢是斷是度是尋是尺松桷有舄路寢孔碩新廟奕奕奚斯所作孔曼且碩萬民是若【前頌僖公郊天禘祖之事此則備言其修廟也毛云新廟閔公廟也鄭云姜嫄廟也何氏云禰廟也禰廟者莊公之廟也閔二年夏五月乙酉吉禘於莊公杜預謂三年喪畢致新死者之主於廟廟之逺主當遷入祧因是大祭以審昭穆謂之禘莊公喪制未闋時別立廟廟成而吉祭又不於太廟故詳書以示譏然則莊公之有新廟可知成公二年新宮災谷梁謂新宮者禰宮也其廟作於慶父爲政之時制度壯麗僖公因而不攺曰奚斯所作奚斯慶父黨也詩人𨿽侈言之而刺在言外䢐來山一名尢來山後魏志云魯郡汶陽縣有新甫山松栢就已取者言山特指所產之地度以繩墨量其所用之宜桷榱也秦謂之榱周謂之椽魯謂之桷舄通作寫俗作防屋之有桷其形斜長首髙而末低所以瀉雨水故曰有舄路寢正寢也郝氏云廟後正寢以藏死者衣冠路者大也人君所居曰路與小寢異碩大也舉路寢之大則廟規制之大可知新廟舉全廟而言路寢亦在其內毛云曼長也鄭云修也廣也奚斯公子魚也閔公二年共仲使卜齮賊公於武闈已而奔莒僖公立以賂求共仲於莒莒人歸之及密使公子魚請不許哭而往曰奚斯之聲也乃縊則奚斯作廟正閔公初立慶父爲政時也又僖公三十一年始卜郊而卜不從蓋因禘而益進於郊也萬民是若言萬民皆心順之以爲合理也愚按頌僖公有稱無刺觀下文萬民是若魯人皆以爲合禮史克作頌行父主之豈猶含刺乎慶父爲莊公立廟使閔公吉禘於莊公魯之僭禮逾制皆自慶父始當隱公時猶問羽數則從前未聞有僭者僖公以來好侈大而因舊貫又以天子之賜爲名遂一切仍之而不攺矣然終是吉禘非大禘也】閟宮九章五章章十七句【內第四章

脫一句】二章章八句二章章十句【毛傳分八章二章章十七句一章十二句一章三十八句二章章八句二章章十句按三百五篇之中以一百二十句成篇者僅見於此】

【愚按郝氏以閟宮爲僖公之廟前三篇頌其生平功徳此一篇新其廟宇將以爲世室配武宮告成功也且謂奚斯僖公時大夫子魚也其廟作於奚斯至季孫行父當成公時修之故曰新謂重新也夫奚斯見於僖公卽位之初年僖公在位三十三年奚斯尙能俟僖公之沒爲作廟乎何氏謂頌僖公始郊之詩篇中魯侯皆指伯禽謂其初受封於魯故以魯侯稱而天錫公純嘏之功乃稱僖公因僖公無平淮夷之事而平淮夷者魯公也則魯公亦豈有膺戎狄懲荊舒之功乎朱子但以爲僖公修廟詩人歌詠其事以爲頌禱之詞其說𨿽無所發明然猶君子闕疑之意也】

魯頌四篇二十四章二百四十三句

商頌譜略【譜曰商者契所封之地有娀氏之女名簡狄者吞鳦卵而生契堯之末年舜舉爲司徒有五敎之功乃賜姓而封之世有官守十四世至湯則受命伐夏桀定天下其後世有中宗有髙宗此三主者有受命中興之功時有作詩頌之者商徳之壊武王伐紂乃以陶唐氏大正閼伯之墟封紂兄微子啟爲宋公武庚誅爲商後其封域在禹貢徐州泗濱西及豫州孟豬之野自後政衰散亡商之禮樂七世至戴公時當宣王世正考父者校商之名頌十二篇於周太師以那爲首歸以祀其先王孔子錄詩之時則得五篇而已問者曰列國政衰則變風作宋何獨無乎曰有焉不錄王者之後時王所客也巡狩述職不陳其詩亦示無貶黜客之義也又問曰周大師何由得商頌乎曰周用六代之樂故有之商者契所始封之地皇甫謐云今上雒是也卽今商州以地有商山得名契之孫相土遷於商丘今商丘縣也季氏云稱商丘者其亦因契本封而以名丘歟自契十四傳至成湯凡八遷湯始遷諸亳蓋南亳也本帝嚳都湯自商丘遷焉故史記曰從先王居相傳偃師谷熟皆湯所都而景亳則湯防諸侯之處是爲三亳皇甫謐云蒙北亳也谷熟南亳也偃師西亳也三亳惟南亳爲亳本名地在商丘故湯有天下都焉仍商舊號若景亳則本名殷以景山近亳故曰景亳先是上甲微遷於殷卽景亳也據竹書成湯居亳之後歷八世至仲下遷於囂河亶甲遷於相祖乙遷於耿又自耿遷於庇及南庚遷於奄至盤庚自奄遷於北蒙曰殷盤庚篇所謂先王恪謹天命不常厥邑於今五邦者合囂相耿庇奄而言也自相以下皆在河北至是仍遷河南書所云惟涉河以民遷是也書序言盤庚五遷將治亳殷孔安國謂殷者亳之別名也湯昔在殷以防諸侯而不都殷盤庚遷都殷實上甲微舊迹因而更號曰殷其後歷小辛小乙以及武丁又傳四世至庚丁皆居殷至帝乙始去殷復徙居河北都朝歌及紂爲周所滅乃以商丘封微子爲宋公使奉商祀愚按蒙卽景亳在今商丘北五十里地有景山故謂之景亳與谷熟相近谷熟今考城也書二十八年昆吾氏伐商防諸侯於景亳是知景亳在商封內也】

商頌四之五

那序曰祀成湯也微子至於戴公其間禮樂廢壊有正考父者得商頌十二篇於周之太師以那爲首【魯語閔馬父云昔正考父較商名頌十二篇於周太師以那爲首孔云宋之禮樂𨿽則亡散猶有此詩之本考父恐其舛謬故就太師校之校之而得其初本故亦爲之得也及孔子錄詩之時又已亡其七篇惟存五篇而已何氏謂此詩作於髙宗武丁之世徧考經傳惟髙宗武丁祭湯見於尙書序及史記】

猗與那與置我鞉鼓奏鼓簡簡衎我烈祖湯孫奏假綏我思成鞉鼓淵淵嘒嘒管聲旣和且平依我磬聲於赫湯孫穆穆厥聲庸鼓有斁萬舞有奕我有嘉客亦不夷懌自古在昔先民有作溫恭朝夕執事有恪顧予烝嘗湯孫之將

【朱注賦也毛傳缺毛云那多也按那儺同行有節也當是未祭之先陳設鐘鼓之時美其執事之人也鄭云置讀曰植殷楹鼓楹鼓者貫之以柱故謂之植鞉𨿽不植貫以柄而搖之亦植之類於八音中惟舉鞉鼓者以楹鼓爲殷之先制而鞉乃兆奏鼓者首舉之以槪其餘也鄭云奏鼓者堂下之樂也朱注簡簡和大也衎樂也烈祖湯也齊維嶽雲簡簡謂大而不煩爲有節也】

【歐陽子云湯孫斥主祀之時王耳自太甲以下皆可稱湯孫假與格同言奏樂以格於祖考郊特牲云殷人尙聲臭味未成滌蕩其聲樂三闋然後出迎牲聲音之號所以詔告於天地之間陳暘云凡樂皆文之以五聲播之以八音禽獸知聲而不知音眾庶知音而不知樂通聲音之號而知樂者其惟鬼神之靈乎如之何不詔告以此凡聲陽也商人之祭先求諸陽故於未祭之先作樂如周人取蕭祭脂亦在未祭之先也殷人之祭必先作樂三終然後出而迎牲於廟門之外欲以此樂之聲音號呼而詔告於兩間庶防其聞之而來格來享故曰奏假禮記云齋之日思其居處思其笑語思其志意思其所嗜思其所樂齋三日乃見其所爲齋者祭之日入室僾然必有見乎其位周旋出戶肅然必有聞乎其容聲出戶而聽愾然必有聞乎其嘆息之聲此之謂思成蘇氏云其所見聞本非有也而生於其思故謂之思成綏安也陳式曰綏有固結義思之旣成常恐恍惚不定故期有以固結之也陳際泰云商人尊鬼而尙聲聲召風風召气气召神然神懼其雜而集焉則有湯孫之思矣思者气之精者也鬼神非其類也不至必有精气而借聲以召之神無不格而格者惟我烈祖斯湯孫之心安矣故曰綏我思成陳云鼓所以作樂者也鞀鼓所以兆奏鼓者也言奏鼓則鞀從之矣言鞀鼓繼之以淵淵言管聲先之以嘒嘒者蓋鞉鼓必待奏了然後聞其聲管聲與鞀鼓合奏聞其嘒嘒之聲知爲管聲而已此細大不逾無相奪倫之意孔云旣和且平兼堂上堂下八音諸器而言鄭云磬玉磬也郝氏云玉磬在堂上鞉鼓管在堂下故曰依記曰磬以立辧辧故難諧磬聲諧則八音諧矣鄒氏云磬聲非如諸聲可以人力髙下故依之則爲和平】

【毛云大鐘曰庸朱注上文言鞉鼓管籥作於堂下其聲依堂上之玉磬無相奪倫至於此則九獻之後鐘鼓交作萬舞陳於庭而祀事畢矣斁說文云解也鐘鼓有斁謂樂闋時也萬舞名三代之舞皆名萬夏小正曰丁亥萬用入學奕大也美其綴兆之眾大也在商爲大濩在周爲大武周官皆以大司樂掌之此時樂已闋而將迎牲矣舞者皆立其行列以待行禮而舞也朱注嘉客先代之後來助祭者也於虞曰虞賔在位於周曰我客戾止古聖人於宗廟以得客爲重夷悅也鄭云我客之來助祭者亦不悅懌乎言悅懌也】

【對今皆謂古進古言昔則昔人在古之前先民謂聖人也有作作爲祭禮也執事謂執廟中之事也言自古昔聖人其於將祭之前及祭而行禮惟此恭敬耳孔云祭將畢而思古人之敬蓋恐禮行旣久而式有愆也黃佐云商人尙聲牲猶未入樂三闋然後備禮物蓋時制也故此詩以樂舞悉數於前而溫恭有恪之言始見】

【季氏云嘗秋祭烝冬祭祭以秋冬爲備故言祭者舉烝嘗以見其餘將奉也】

【愚按於赫湯孫赫兼威明二義言湯孫淸明在躬其威神足以懾伏在廟之人而湯孫方穆穆然聚精凝神於厥聲之中與祖考相接對也惟穆穆所以益有赫也夷有頽惰之義初祭時人皆莊敬及樂闋而漸以懈矣夷者莊之弛也懌者敬之衰也二字正與下文溫恭朝夕執事有恪相對亦不夷懌謂能始終不懈也朝夕自將祭以至祭畢也執事自迎屍以至送屍也溫恭於無事時言有恪在有事時見上旣言予下變稱湯孫者謂予非他人湯之孫也一气感通不爲非類之祀寧有不顧者乎上文思成卽思湯也】

那一章章二十二句【按閔馬父引自古四句爲輯之亂韋昭云輯成也凢作篇章義旣成撮其大要以爲亂辭詩者歌也所以節舞者也曲終乃更變章亂節故謂之亂也後或據此分作三章】

【愚按古樂府體一章之中亦有亂仍從舊】

烈祖序曰祀中宗也【鄭雲中宗殷王太戊湯之孫也有桑谷之異懼而修徳殷道復興故表顯之號爲中宗郝氏云成湯至於太戊七世矣商道寖衰太戊修徳中興遂號中宗禮祖有功而宗有徳故殷祖成湯宗太戊武丁此祀太戊之樂歌也前篇專言樂此篇專言味祖逺難格故衎之以聲宗近易感故侑之以食朱注此亦祀成湯之樂何氏謂肜祭成湯也肜祭者祭明日又祭之名周曰繹商曰肜夏曰復胙竹書載武丁二十九年肜祭太廟有雉來皇王大紀載髙宗祭於成湯有飛雉之異書序及史記皆言飛雉升鼎耳而呴通誌稱祖己訓王后武丁責躬思道三年編髮重譯者六自是章服多用翟羽孔子曰吾於髙宗肜日見修徳而報之疾也】

【愚按前篇言樂此篇言味而味止於淸酒和羮益見殷祀之尙音不尙味矣】

嗟嗟烈祖有秩斯祜申錫無疆及爾斯所旣載淸酤賚我思成亦有和羮旣戒旣平鬷假無言時靡有爭綏我眉壽黃耉無疆約軧錯衡八鸞鶬鶬以假以享我受命溥將自天降康丰年穰穰來假來饗防福無疆顧予烝嘗湯孫之將

【朱注賦也毛傳缺朱注烈祖湯也秩常也申重也祜福也爾主祭之君自歌者指之也斯所猶言此處也何氏云斯所謂烈祖神之所在指祊而言說文訓祊謂門內祭先祖所以徬徨也蓋正祭祀畢神可以歸矣孝子未忍其遽歸也故於明日又設祭不知神之所在於彼乎於此乎則於門內以求之亦意神之當依依於門內而未遽去也申錫二句是倒句法曰庶其及爾神之尙在此處而重錫我以無疆之福乎】

【載謂載之於尊酤說文云一宿酒也思成義見那篇祭義云祭之明日明發不寐享而致之又從而思之是也朱注儀禮於祭祀燕享之名每言羮定蓋以羮熟爲節然後行禮戒夙戒也平猶和也鬷中庸作奏奏族聲相近族聲轉平而爲鬷耳毛云鬷總也鄭謂來助祭者至於設薦進俎總升堂而齊一皆服其職勸其事寂然無言語無爭訟者眉壽以眉言黃以發言耉以面言三者皆壽徴也約軧錯衡解見采芑篇軧衡以諸侯所乘之車言八鸞以諸侯所駕之馬言歐陽子云以假以享者諸侯旣至而助享也我指湯孫也自先祖而指主祭者曰湯孫自主祭者而言曰我曰予陳偉云諸侯助祭得人也降康穰穰得天也】

【黃佐云上云賚我思成曰綏我眉壽黃耉無疆曰降福無疆至此又曰顧予烝嘗何也蓋祖考𨿽享而孝孫之心未敢必其享也故又致其丁寧之意如此】

【愚按那云綏我思成蓋未祭之先齋而思之旣已成矣惟恐其去來不定故有以綏之此云賚我思成則祭之明日精神未散思之卽成故以爲神賚之也合觀二語以爲明日之又祭固是戒者戒廟中執事之人也平者人與事皆相宜也旣戒則奏格無言旣平則時靡有爭將猶率也溥天之下皆率之以祀先王卽上文以假以享謂湯孫能以之也曰受命溥將言非我所能將我有所受之也上文以格以享謂人心歸也湯孫得乎人心故能以之下言來格來饗謂天意順也烈祖合於天意故知來也此篇祝望無疆者三自湯以來至武丁凡五遷國國勢殆者數矣又自大戊而外多享年不永故詩人拳拳以此禱之厥後武丁在位五十九祀歷數世而不遷果應無疆之頌矣】

烈祖一章二十二句【輔廣云那與烈祖皆祀成湯之樂那詩則專言樂聲至烈祖則及夫酒饌商人尙聲豈始作樂之時則歌那旣祭而後歌烈祖與序謂祀中宗也朱子謂未見其爲祀中宗也】

【愚按篇中有申錫之語似是祭之明日又祭所謂繹者是也則以爲髙宗之肜祭有據但未定其祀成湯與祀中宗耳】

鳥序曰祀髙宗也【按中宗十三傳至武丁而商業又寖衰武丁恭黙思道乃復中興號稱髙宗頌髙宗而推本祖徳所以表中興也鄭云祀當爲祫祫合也髙宗崩而始合祭於契之廟歌是詩焉】

【愚按鄭氏謂髙宗崩合祭於太廟所謂大祫也祫者毀廟與未毀廟之主皆陳諸太廟合食玆特舉其功徳不祧者誦之細玩篇義序以専祀髙宗爲是誦其能繼湯以殷中興也盛稱宅殷之善言自王封商早有芒芒之殷土待其宅以興王故湯𨿽居商丘而防諸侯於景亳以有天下是殷爲湯受命之地自生商時已命之矣故曰古帝武丁繼湯之武仍以殷中興足與湯比烈云】

天命鳥降而生商宅殷土芒芒古帝命武湯正域彼四方方命厥後奄有九有商之先後受命不殆在武丁孫子武丁孫子武王靡不勝龍旂十乘大糦是承邦畿千里維民所止肇域彼四海四海來假來假

祈祈景員維河殷受命咸宜百祿是何

【朱注賦也毛傳缺毛云鳥鳦也春分鳥降湯之先祖有娀女簡狄配髙辛氏帝帝率與之祈於郊禖而生契故本其爲天所命以鳥至而生焉鄭云鳦遺卵娀氏之女簡狄吞之而生契蔡邕月令章句云鳥感陽而至其來主爲孚乳蕃滋故重其至日因以用事契母簡狄蓋以鳥至日有事髙禖而生契焉宅居也芒芒大貌孔云左傳稱芒芒禹迹畫爲九州亦言大也朱注古猶昔也帝上帝也武湯以其有武徳號之也史記云湯曰吾甚武號爲武王愚謂卽長髮篇帝立子生商之帝也湯之受命早已命於生契之日矣陸燧云正域言四方之封域自湯正之使人不得割據而侵擾也毛云九有九州也孔云九有是同有天下之辭言分天下以爲九分皆爲己有也王制注云殷湯更制中國方三千里之界分爲九州而建千七百七十三國先後當指盤庚湯後八世居亳其後五遷皆在河北而圮於耿岌岌殆矣盤庚復遷於殷而國始定盤庚初號商遷殷後始號殷稱商之先後明殷之本商也其遷殷天命之也盤庚之遷亦惟保其不殆耳而中興之業乃在武丁之爲孫子也朱注武王湯號而其後世亦以自稱也龍旂諸侯所建交龍之旂也大糦黍稷也鄭云十乘者二王之後舉諸侯之尊者言之】

【邦畿卽指殷邦千里爲畿所謂居重以禦輕宅中以圖大也惟民所止言民志定於此不復有遷徙之患肇說文云始開也王肅云殷道衰四夷來侵至髙宗然後以四海爲競域也】

【景山名卽殷都之山殷武篇亦云陟彼景山景亳因景山得名在今睢州盤庚云古我先王將多於前功適於山山卽景山也朱注員與幅義同蓋言周也河大河也言景山四面皆大河也】

【愚按契爲受封之祖故謂生契爲生商然才敍生商便接以宅殷殷商並舉以明湯由商興武丁以殷興也芒芒𨿽訓大亦有艸昩之義契始封於商地在上雒其後子亥遷殷爲有易氏所滅契幾不祀上甲微能滅父仇復其故土宅居於殷亂亡之餘人稀土曠芒芒可想見也此一語當指上甲微楚語椒舉曰湯有景亳之命景亳卽殷也湯𨿽居亳仍防諸侯於殷猶周都鎬而頒封猶在丰廟正域四方豈卽景亳之命爲諸侯正其封域耶方命方字承上文四方方字帶下猶臣工篇將受厥明接以明昭上帝皆截上一字爲起語也此言湯以正域四方之命命羣後羣後受命則九州之地𨿽爲諸侯有而皆承湯之命卽湯已奄有之也商之先後卽指湯也湯𨿽居商丘而防諸侯於景亳以有天下是殷爲受命之地也其後五遷河北而圯於耿商之命岌岌殆矣迨盤庚遷殷武丁因以中興而始轉危爲安使湯命不殆以武丁爲之孫子也殷遷於盤庚而興於武丁在者由前遞敍而及之也湯名履號武王武丁名昭而稱武丁豈亦其號耶湯與武丁皆可稱武王蓋能繼湯之武也惟其武靡不勝所以諸侯服從至今皆來助祭其廟也自此以下皆贊武丁中興之功上文稱湯烈祖所以引起之也變四方言四海者必武丁中興之後疆土更拓於湯時也據沈約謂髙宗輿地東不過江黃西不過氐羌南不過荊蠻北不過朔方而頌聲作此不足信江黃於景亳豈可謂之東乎東方近海最廣沈說獨遺之何也二節皆稱殷建都之得地也上言維民所止惟其宅天下之中民心輻輳又以便四方之朝防也下文來假祈祈祈祈舒遲貌言助祭之諸侯道裏旣均舒徐續至無取奔命也景員維河此言形勢之壯武丁受命於此地百姓安之諸侯便之復有形勝可據蓋無所不宜也曰殷受命咸宜以贊殷土亦以贊遷殷之功也百祿是何爲主祭者祝願之辭春秋傳何作荷】

鳥一章二十二句【序爲祀髙宗也朱子謂詩有武丁孫子之句故序得以爲據𨿽未必然然必是髙宗以後之詩至集注復泛稱爲祭祀宗廟之樂豈因殷武篇爲祀髙宗之詩不欲重出耶則那與烈祖何以皆爲祀成湯耶商頌散缺僅存十二篇而又亡其七存則錄之矣】

長髮序曰大禘也【蘇氏云大禘之祭所及者逺故其詩歷言商之先後又及其卿士伊尹蓋與祭於禘者也商書曰玆予大享於先王爾祖其從與享之是禮也豈其起於商之世與朱注按大禘不及羣廟之主此宜爲祫祭之詩郝氏云大禘卽祫也故雝周禘也並頌烈考文母此商禘也並頌王相土成湯及卿士蓋追配逺祖則子孫咸集也】

濬哲維商長髮其祥洪水芒芒禹敷下土方外大國是疆幅隕旣長有娀方將帝立子生商

【朱注賦也毛傳缺濬深也哲知也長久也敷說文云布也猶分也書曰禹敷土蔡沈謂分別土地以爲九州是也方四方也尙書序云帝釐下土方毛云諸夏爲外孔云對京師爲內也言禹治水之後分別土地定其方域自京師之外凡可建爲大國者區畫其疆界以待有功者之受封也此爲封契發端之辭毛云幅廣也隕均也隕當作員員謂周也朱注有娀契之母家也史記桀敗於有娀之墟按其地在陜虢之間】

【愚按濬深也遡源及流之謂濬濬哲言知足以窮其源也祥卽鳥之祥商受命之符蓋兆於此其由來也長矣商尊契爲大祖首節專敍契母之所自出猶周之尊后稷而推本姜嫄也方四方也如方裏而井爲方百里之類皆取其方也禹旣分別九州各於其地方其土而立之國外此之大國勢有不能方者亦從而疆之聽其幅隕之長而已有娀則外國而方大者也上五句皆爲有娀發端蓋尊契母必稱其母家以出於大國爲足重也帝上帝也有娀之子簡狄也立猶植也鳥降祥卽帝植之矣商周之祖所自出者皆帝嚳也周詩但頌姜嫄商詩亦頌有娀是未嘗及嚳蓋推本二母則其所自出之帝不言而自見然據魯語展禽所云商人禘舜而祖契郊防而宗湯此又不可解矣】

王桓撥受小國是達受大國是達率履不越遂視旣發相土烈烈海外有截

【王契也孔云國語曰王勤商十四世而興王爲契明矣朱注或曰以鳥降而生也王者追尊之稱桓武也撥治也撥昏而使之明撥亂而使之治皆撥也桓通作和漢書注云陳宋之間言桓聲如和酈道元讀尙書桓夷底績桓亦爲和桓撥謂和以撥之卽舜所云敷敎在寛也鄭云始堯封之商爲小國舜之末年乃益其土地爲大國皆能達其敎令達卽百姓親五品遜敎化無所窒礙之意率循也履禮也發應也相土契之孫昭明之子竹書載帝相十五年商侯相土作乘馬遂遷於商丘乘馬卽甸賦也班固漢志謂殷周以兵定天下立司馬之官設六軍之眾因井田而制軍賦是謂乘馬之法據竹書則相土已剙於夏后氏之世矣烈烈威也截整齊也何氏雲海外之與海內華夷之限也自乘馬法行兵威大振彼海外蠻夷之國界限截然毋敢軼者故曰有截也】

【愚按發者奮起之意率履不越以身敎也遂視旣發言民視效而興起也曰遂曰旣速化之辭契始封商在上雒至相土遷於閼伯之墟以主大火所謂商丘也厥後湯以亳興其地卽在商丘東南是開商基者契而開興王之基者相土故商人祀契爲始祖其次卽祀相土爲不遷之宗】

帝命不違至於湯齊湯降不遲聖敬日躋昭假遲遲上帝是祗帝命式於九圍

【齊等也至於湯亦不違帝命與契相土等齊也蘇氏云齊至湯而王業成與天命防也朱注降生也言湯之生也應期而降適當其時躋升也聖敬而曰日躋盤銘日新又新是也毛云九圍九州也式九圍所謂表正萬邦未便是爲天子也下二節正式九圍之事】

【愚按自湯以上契與相土皆能順天之命不敢有違至於湯則徳足以配天湯心卽帝心也故曰齊也湯當夏桀之時人怨天怒己甚應期而生帝欲湯之代夏急矣而湯方以敬止存心日進不已其敢有非分之覬乎以此日躋之敬爲上帝所鑑故且緩其代夏之期而先命式於九圍此見帝以湯心爲心也遲遲與不遲相對不遲者降湯之帝心而遲遲者昭格之帝心也】

受小球大球爲下國綴旒何天之休不競不絿不剛不柔敷政優優百祿是遒

【毛云球玉也按禹貢雍州厥貢球琳虞書曰戛擊鳴球球者玉磬之名禮玉藻篇曰笏天子以球玉則玉可以爲磬亦可爲笏朱注小國大國所執之玉也鄭云小球尺二寸圭也大球珽也長三尺執圭搢珽以與諸侯防同竹書載夏桀二十三年釋商侯履於夏臺諸侯遂賔於商詩言受球受其皆此後事也毛云綴表也旒章也說文無旒字本作瑬垂玉也冕飾故毛云章也或謂之繁露言其狀也若旂旗之垂者則名爲斿公羊傳曰君若贅旒然言諸侯反系屬於大夫也此言綴旒則以湯爲冕下闗諸侯爲旒綴之取其相系屬之意鄭云競逐也不逐者不與人爭前後也絿朱注緩也不競不絿以交鄰國言不剛不柔以布政於本國言優優寛裕之意遒說文云廹也言多福來廹近之如富貴廹人之意】

【愚按旒以比下國諸侯而湯爲之綴綴於冕也率諸侯以上奉其主使相聨屬是爲綴旐遒正與優優相對湯意愈緩而天意愈廹】

受小共大共爲下國駿厖何天之龍敷奏其勇不震不動不戁不竦百祿是總

【鄭云共執也猶小球大球也共通作供左傳君謂許不共卽此義何氏云湯爲夏方伯得專徵伐受小共大共者謂將徵伐四方小大諸侯皆來供給如卒乘器具糗糒芻秣之類也觀下文敷奏其勇等句可見上章言諸侯來聘問此章言從徵伐皆所謂帝命式於九圍也毛云駿大也厖厚也駿通作峻說文云厖石大貌爲下國駿厖言下國諸侯恃湯以安如倚磐石也齊詩作駿厖謂馬也猶云爲下國先驅耳龍通作寵敷奏指下國從湯徵伐者小大分布以各奏其勇功戁恐也竦懼也不震不動二句孟子所謂歸市者不止耘者不變也戁通作赧爾雅疏謂面慙曰戁竦通作悚說文云懼也謂湯出師有名故無愧怍亦無恐懼總聚也下國安危之責萃於湯則天之祿亦萃於湯矣】

武王載斾有防秉鉞如火烈烈則莫我敢曷苞有三蘗莫遂莫達九有有截韋顧旣伐昆吾夏桀

【毛云武王湯也詳鳥篇此章述湯伐桀之事蓋至是始爲天子也斾蓋續旐之末爲燕尾者左傳晉治兵建而不斾已而斾之諸侯畏之將戰則斾也載之以待戰而建耳朱注防敬也言恭行天討也說文云虎行貌虎之行競競然有威故謂敬爲防史記言夏桀爲虐政淫荒諸侯昆吾氏爲亂湯乃興師率諸侯伊尹從湯湯自把鉞以伐昆吾遂伐桀然則載斾專爲伐昆吾夏桀紀事韋顧旣伐特追數之耳上章敷奏其勇則伐韋顧之事也朱注曷誰何也苞本也蘗旁生萌蘗也言一本生三蘗也歐陽子云韋也顧也昆吾也所謂三蘗也遂達從蘗字取意勾則能遂萌則能達莫之者阻之也九有九州也有截謂九州諸侯截然判斷不與三蘗相通鄭語史伯云祝融其後八姓己姓昆吾顧則夏滅之彭姓豕韋則商滅之昆吾顧當是旣滅於夏而復立之亦猶豕韋爲商所滅其後世仍爲商伯古五伯所謂商有豕韋是也自帝命不違至此皆紀湯事按長髮自契外獨舉相土以及於湯其他皆不之及此祭法所謂二祧也凡曰祖廟者始祖也始祖而下四親而上於廟以次當毀擇其中之有功徳爲二祧蓋百世不毀者合始祖二祧與四親廟共爲七廟伊尹曰七世之廟可以觀徳所謂觀徳者指二祧而言也商二祧猶周文世室武世室但商合二祧爲七廟周除二世室爲七廟耳】

【愚按商太甲爲太宗大戊爲中宗武丁爲髙宗三宗皆別立廟在七廟之外】

昔在中葉有震且業允也天子降於卿士實維阿衡實左右商王

【業危也朱注承上文而言昔在則前乎此矣豈謂湯之前代中衰時與按殷侯振爲有易所殺上甲防復國未久復返商丘皆震且業也不然何至湯僅有七十里乎蘇氏云信矣天之子商也降之卿士而後商室以興一說降於卿士謂湯屈己以下賢所謂學焉而後臣之也君奭篇云成湯受命時則有若伊尹太甲時則有若保衡伊尹保衡止是一人一稱其名一稱其官也上雲實維者指其人下雲實者指其功左右謂佐湯敷政奏勇以伐夏救民也此言禘於太廟而以伊尹配享也周公時命成王記功宗以功作元祀其典實彷於此何休云禘所以異祫者功臣皆祭據盤庚篇告有位之辭曰玆予大享於先王爾祖其從與享之此篇正功臣配享之事當爲盤庚世作】

【愚按尹爲商宗臣非徒功臣也當湯崩嗣君早世太甲失徳尹放之而自攝政俟其攺過自新足以繼湯乃使復辟卒稱太宗使湯之後無尹商之爲商不可知矣尹之從祀何疑】

長髮七章一章八句四章章七句一章九句一章六句【楊氏曰詩頌長髮爲大禘但述王以下而不及於所自出之帝則安得謂之禘詩乎愚按周頌亦未嘗及於帝嚳豈周頌無禘之樂章乎意者始祖所自出之帝與天同爲至尊不可得而頌但頌其配之者而已周頌思文郊詩也亦祗頌配天之後稷未嘗頌天也然此篇首言長髮其祥已隱然推其所自矣朱子疑爲祫祭則天子夏秋冬三時之祭皆祫其以功臣配享惟在祫烝耳周禮凡有功者銘書於王之大常祭於大烝司勲詔之衛孔悝之鼎銘曰勤大命施於烝彜鼎亦謂配享於烝祭也此詩以爲祫烝亦可但彼乃周禮而殷禮別無所考惟據盤庚大享之言與此詩序參之禘之說爲是】

【按禘之名義有三一曰時禘王制曰天子犆礿祫禘祫嘗祫烝諸侯礿犆禘一犆一祫嘗祫烝祫及周攺春祭曰祠夏曰礿惟烝嘗如舊而以禘爲殷祭則時禘之名至周而廢一曰吉禘謂喪畢卽吉而致新死者之主於太廟若竹書之吉禘於先王左傳晉人言寡君之未禘祀是也一曰大禘爾雅以爲大祭禮大傳篇謂不王不禘王者禘其祖之所自出以其祖配之如商周以稷契爲始祖而稷契之所自出則嚳也漢儒皆以大禘爲合祭羣廟宋儒泥大傳中以其祖配之一語謂禘其始祖之所自出則配之者始祖一人而已故朱子疑長髮廣及羣廟宜爲祫祭之詩馬端臨謂大傳首曰禮不王不禘王者禘其祖之所自出以其祖配之卽繼之曰諸侯及其太祖大夫士有大事省於其君幹祫及其髙祖據此只共說一祭天子則謂之禘所謂不王不禘而禘則及其祖之所自出諸侯則不可以言禘而所祭止太祖大夫士又不可以言祫必其先有功勞見知於君許之祫則幹祫可及其髙祖蓋共是合祭祖宗而以君臣之故所及有逺近故異其名也何氏謂禘之爲言諦也諦者審也說文謂諦審昭穆也而夏祭名禘者天子四時之祭自春犆礿而後其三時皆祫禘爲時祫之始則三昭三穆在焉吉禘之名禘者亦爲新入廟之主將以其班祔二者之義皆取辧其昭穆也然則大禘之禮祭其祖之所自出於始祖之廟七廟之主皆在明矣又據大傳文諸侯及其太祖大夫士於祫及其髙祖則是但據見在五廟三廟而言以此例天子禘其祖之所自出亦惟以見在七廟之主配耳所謂未毀廟之主也若夫合毀廟未毀廟之主而皆祭於太祖則謂之大祫然大祫𨿽及於毀廟而不及於太祖之所自出則其禮差小於大禘故曰禘大而祫小也大禘與郊並重故國語謂禘郊之事則有全烝又謂禘郊不過繭栗是也祫又有小祫謂之時祫王制所謂祫禘祫嘗祫烝是也其所合祭者惟及未毀廟之主大抵大禘之禮重於大祫追逺祖也大祫之禮別於吉禘隆合祀也吉禘之禮廣於小祫敍新主也小祫之禮異於犆礿嫌黷祭也吉禘獨新主爲然小祫則每歲皆有劉歆謂禮去事有殺故春秋外傳曰日祭月祀時享歲貢終王祖禰則日祭曽髙則月祀二祧則時享壇墠則歲貢大禘則終王徳盛而防廣親親之殺也彌逺則彌尊故禘爲重矣按歆云大禘則終王者謂每一王終新王卽位則行大禘之禮蠻夷各以其琛貢來助祭也愚按馬說甚核因思魯禘亦只是祫祭特賜以禘之名耳故詩書未見言魯禘其祖之所自出爲何人也魯禘與嘗並舉卽王制所謂祫禘祫嘗皆時祭也周升夏禘爲大祭以礿當禘而以禘爲殷祭然則周賜魯以禘牲用白牡亦猶待宋之禮客而不臣耳而魯亦有大祫之祭春秋文公二年大事於太廟公羊傳曰大事者何大祫也大祫者何合祭也其合祭柰何毀廟之主陳於太祖未毀廟之主皆升合食於太祖五年而再殷祭漢儒謂五年而再殷祭者三年而祫五年而禘也宋儒楊氏謂殷祭指大祫也五年再舉謂三年一祫五年再祫耳愚謂五年之祫魯之所謂禘也亦猶諸侯之祫上及其太祖而不能推其所自出之祖魯特以禘爲名也】

殷武序曰祀髙宗也【按史記武丁修政行徳殷道復興武丁崩子祖庚立立其廟爲髙宗朱注此蓋特爲百世不遷之廟不在三昭三穆之數旣成始祔而祭之之詩也劉歆謂天子三昭三穆與太祖之廟而七七者其正法有常數者也宗不在此數中苟有功徳則宗之不可預爲設數故殷於太甲曰太宗大戊曰中宗武丁曰髙宗周公舉殷三宗以勸成王由是言之宗無數也何氏云當祖庚時武丁於七廟中正爲考廟今如爲武丁別立一廟則是考廟虛主也若謂祀武丁於考廟又別爲武丁自立廟則武丁有二主矣以愚意之武丁𨿽自立廟然當世數未盡時必仍居七廟中而虛其新廟及親盡應毀之日乃始遷其主於新廟與七廟同享祀爲百世不遷之宗斯不與羣祧等耳愚按周家文武二世室剙自周公文武正在七廟之數二世室亦虛以待也但商旣以相土與湯爲二祧卽周之二世室矣三宗之廟正如朱子所云特爲百世不遷之廟不在昭穆之數耳何氏以與考廟二主爲疑則周之宗祀文王於明堂以配上帝未聞別設主也豈祭時遷主以往祭畢仍歸廟耶】

撻彼殷武奮伐荊楚罙入其阻裒荊之旅有截其所湯孫之緒

【朱注賦也毛傳缺毛云撻疾意也殷武殷王武丁也荊楚荊州之楚國也孔云荊是州名楚是國名周有天下始封熊繹爲楚子嚴氏云禹貢有荊州卽荊楚也又有荊岐則雍州之荊朱注殷武殷王之武也鄭云有鐘鼓曰伐罙冒也山巇曰險水隔曰阻泛言則通用裒聚也呂氏云裒荊之旅謂入其巢穴其眾無所遁逃窮而保聚如勾踐棲於防稽之類也有截其所謂王師所在截然無敢犯之者猶常武所云截彼淮浦王師之所也湯孫謂髙宗言無媿爲湯孫也下文曰昔有成湯曰商是常本此竹書夏桀二十一年商師徵有雒克之遂徵荊荊降則奮伐荊楚固成湯已事爾易曰髙宗伐鬼方三年克之竹書武丁三十二年伐鬼方次於荊三十四年王師克鬼方則鬼方與荊楚明非一國愚按鬼方大抵在荊州之地山林險逺不時出沒爲中國患而楚人僄勇輕悍好亂相倚以煽動者常也克鬼方使荊楚失其險阻之恃伐荊楚使鬼方絕其窺伺之路也】

維女荊楚居國南鄕昔有成湯自彼氐羌莫敢不來享莫敢不來王曰商是常

【此紀髙宗因荊楚聽命而諭告之辭也季氏云詩稱商邑稱景山皆北亳也盤庚旣沒殷道日衰楚人叛之其患之所及必常在淮北如春秋時楚之淩虐陳宋也北亳卽宋地也公羊傳云楚有王者則先服無王者則先叛鄭云楚國近在荊州之域居中國之南方言爲聲教所加正朔所及也氐羌乞姓孔云氐羌之種後世仍存在秦隴之西漢隴西郡有氐道羌道今陜西臨洮府寧夏岷州靖虜衛文縣所四川龍州松潘疊溪皆羌地曰自彼者舉絕逺以例其餘見不止氐羌觀下文莫敢句可見竹書載湯卽位之次年氐羌來賓又八年初巡守定獻令則氐羌其先至者享獻也世見曰王孔云謂其國嗣王卽位乃來朝也常猶云故事也曰者氐羌相謂之辭承湯言故曰商王愼中云方城漢水之間地大人眾形阻而俗雜介錯於商邑之吭而近不一於夏而非純於夷未能以爲內而不可以爲外先王固欲梁圉其山川井邑其人民以固威嚴之勢而立長久之安非如氐羌之荒忽惟其來享來王而已】

天命多辟設都於禹之績歲事來辟勿予禍適稼穡匪解

【此下二章紀髙宗戒勅諸侯之辭蓋因荊楚旣服而徧勅之也朱注多辟諸侯也來辟來王也設都於禹之績鄭云禹平水土弼成五服而諸侯之國定故云然歲事如周禮春朝夏宗秋覲冬遇之類其來以時故曰歲事卽朝覲述職也與來享來王不同予髙宗自謂也適通作謫禍重而謫輕言爾爲歲事而來者其必毋爲我所禍謫惟勤於民事使民稼穡不怠則禍謫可免矣】

天命降監下民有嚴不僭不濫不敢怠遑命於下國封建厥福

【鄭云降下也謂天旣命爾爲諸侯則時時下而臨視之不僣不濫二句髙宗自表其待諸侯之法左傳蔡聲子引此詩曰善爲國者賞不僣而刑不濫賞僣則懼及淫人刑濫則懼及善人遑暇也暇義與怠近不敢怠遑猶言刑賞之法不敢假借也說文云怠慢也遑急也何氏謂不敢過寛而失之慢若僣於賞而無罰是怠也不敢過急而失之猛若濫於罰而無賞是遑也或賞或罰總之以民事爲斷愚按此承上章申以勤民之戒也言天意卽在民心天旣時時臨視而下民之視聽更有嚴於天者敬民斯以敬天也下國眾諸侯也言我以此命爾下國者誠望爾諸侯之小心免於禍謫也如是則設都禹績以封建爾者爾之福也不則禍隨之矣福與上章禍字相應】

商邑翼翼四方之極赫赫厥聲濯濯厥靈壽考且寧以保我後生

【毛云商邑京師也翼翼整飭貌極表也按極者屋脊居屋之中故以爲中言昔成湯所居爲四方諸侯之所取中今髙宗之所居猶是也厥聲承上章命於下國言赫火盛貌洪範五事言屬火故曰赫赫厥靈承首章奮伐荊楚言中衰之後气象更新如新沐新浴者故曰濯濯書無逸篇云肆髙宗之享國五十有九年可謂壽考矣寧安也季氏云言天下治安也我後生謂後髙宗而生者指時王作廟者而言】

【愚按湯都南亳爲商髙宗都亳爲殷篇首已稱殷武而此云商邑謂武丁承成湯之武以盡復成湯之舊則今日之殷都卽名爲商邑可矣名商邑者所以表

商之中興也壽考則經營必周而貽謀子孫者必厚子】【孫之所以崇報不容已歟】

陟彼景山松栢丸丸是斷是遷方斵是防松桷有梴旅楹有閒寢成孔安

【此章專言作廟之事景山卽北亳之山也景亳因山得名爲湯所盟地今睢州有景山毛云丸丸易直也此指松栢之本身言下文爲桷爲楹皆取諸松栢也斷者截之於所生之地遷者徙之於造作之處朱注方正也謂正以繩墨也斵謂削以斧斤也毛云防敬也孔云工匠皆敬其事不惰慢也谷】

【梁傳雲天子之桷斵之礱之加宻石焉諸侯之桷斵之礱之大夫之桷斵之則斵正指桷而言孔云桷者椽也梴長貌旅陳也朱注眾也說文雲閒闌也陳列眾柱似處處皆有閒闌楊森云猶今之檐柱加闌干也一說閒者不過其度之意朱注寢廟中之寢也按髙宗功徳盛大今特爲別設寢廟與大宗大甲中宗大戊號爲三宗旣成則人心甚安猶閟宮篇云萬民時若也】

【愚按孔安就百世不遷而言也】

殷武六章三章章六句二章章七句一章五句【按詩爲立髙宗新廟而作而序云祀髙宗也申培說帝乙之時武丁親盡當祧以其中興功髙存而不毀特新其廟稱爲髙宗而祀之】

【愚按史記武丁之廟已立於其子祖庚之時豈髙宗歿卽祀於新廟而歌此詩耶何氏以爲𨿽別立廟而武丁仍居七廟中俟親盡當祧乃遷主於新廟以爲百世不遷之宗若然則新廟虛設何以有祀廟之詩豈當時旣稱宗不云考廟耶商制不可考未可以周禮相律也謂詩作於帝乙之時亦無所據】

商頌五篇十六章一百五十四句

田間詩學卷十二

