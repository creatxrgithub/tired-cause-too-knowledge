

禦題何楷詩經世本古義

明何楷閩人著詩經世本古義凡二十八卷依時代爲次名曰世本古義以公劉七月大田甫田諸篇爲首而殿以曹風下泉計三代有詩之世始夏少康終周敬王凡二十八王因配以二十八宿各爲序目𨿽其書於名物訓詁考證詳明而鉤字句牽合史傳彊附名姓時代以舒窈紹兮爲夏徵舒碩鼠爲魏壽餘又以艸虫爲南陔菁莪爲由儀緡蠻爲崇邱穿鑿傅防不可枚舉且以孔子刪定之三百篇敢於任意顚倒不師古訓妄興異議實索行怪之徒不可爲訓徒供考證正宜束之髙閣耳

弗遵孔子所刪詩敍世傳經自出奇割裂雅風畏忘彼差排星宿巧符其楷而失則何之謂撰以成乖杜豈辭可惜用功無用地束諸髙閣合於斯

欽定四庫全書

經部三

詩經世本古義

詩

提要

【臣】等謹案詩經世本古義二十八卷明何楷楷有古周易訂詁已著錄其論詩專主孟子知人論世之防依時代爲次故名曰世本古義始於夏少康之世以公劉七月大田甫田諸篇爲首終於周敬王之世以曹風下泉之詩殿焉計三代有詩之世二十八王各爲序目於前又於卷末仿序卦傳例作屬引一篇用韻語排比成文著所以論列之意考詩序之傳最古巳不盡得作者名氏故鄭氏詩譜缺有間焉三家所述如關雎出畢公離出伯封之茫昧無據儒者猶疑之弗傳楷乃於三千年後鉤字句牽合史傳以定其名姓時代如月出篇有舒窈窕兮舒懮受兮之文卽指以爲夏徴舒此猶有一字之近也碩防一詩茫無指實而指以爲左傳之魏壽餘此孰見之而孰傳之以大田爲豳雅丰年良耜爲豳頌卽屬之於公劉之世此猶有先儒之舊說也以艸虫爲南陔以菁菁者莪爲由儀以緡蠻爲崇邱人孰傳之而孰受之大惑不解楷之謂乎然楷學問博通引援賅洽凡名物訓詁一一攷證詳明典據精實非宋以來諸儒所可及譬諸搜羅七寶造一不中規矩之巨噐𨿽百無所用而毀以取材則火齊木難片片皆爲珍物百餘年來人人嗤防其書而究不能廢其書職是故矣乾隆四十六年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

詩經世本古義序

昔者孔子之教天下道不外乎六經而禮樂爲王者之事當世必皆各有成書如周禮儀禮之不容以意爲之損益其所手定惟易書詩春秋四者易衍十翼春秋修舊史皆述也而有作焉若書詩第以棄取見義而已易春秋之爲書一明理一紀事各自行而書詩則兼禮樂而有之是故易體也春秋用也垂書詩以禮樂聖人治世之迹所以流露於體用之間者也然以理言則禮樂仍與易爲物之有本末也以事言則書詩又與春秋爲道之有升降也不明乎此亦未有能讀書誦詩者也夫以書爲兼乎禮樂乎春秋人猶信之若詩則第以道性情一語蔽之足矣將安取此嗟乎詩教失傳莫大於是今夫詩在書中不過諸制之一若五子之歌是也諸制各因一事而作宜不能多而詩則上播諸聲律下形諸諷詠無地而不有詩無人而不可以作詩當孔子之世而古詩存者至三千餘亦云夥矣而所刪存者厪厪止此其所以存之者必有故也繇其所從來者異故於一體中自以風雅頌爲之標別然亦必皆因一事而作則其世固可知也夏商之文獻皆不足矣宋猶存商頌五篇杞無一焉惟周室先祖之詩蔵在故府幸不放失聖人以爲此二代文獻之猶存者也故取公劉豳諸詩以續五子之後取王季文王諸詠以廣商頌之遺其於二代蓋彬彬矣書斷於穆春秋始於平中間若厲宣幽三王之際皆周室攺革之大者而其事迹杳如也捨詩將安所徵之故詩者聫屬書與春秋之隙者也孟子曰王者之迹熄而詩亡詩亡然後春秋作諸儒推測未有得其解者也今以世考之詩亡於下泉正當敬王之時春秋之作適有感是時耳蓋至是而周不復興矣平王城敬下都愈趨愈下聖人所以投筆而自廢也聖人之刪書也其心猶以王爲未足也曰必如帝者斯可矣刪詩則不及帝矣而其大指所在特惓惓屬望於中興曰孰能如夏之少康殷之盤庚武丁者乎故於二代之詩獨有取於三君之世此尢足以見春秋托始平王之意也若夫典章文物聲容數之盛散見於詩中者犂然明備至纎而不可遺至繁而不可亂按之三禮無一不合有王者起特舉而措之耳是又聖人之借詩以存禮樂也蓋昔孔子雅言詩書執禮而不及樂他日又言興於詩立於禮成於樂而不及書明乎舉詩足以兼書猶之舉禮足以兼樂也其言詩書恆在禮樂之先者以禮樂取諸詩書中而足也後儒視詩太淺索詩太易盍亦思聖人所以廣收約取著之爲經與易書春秋並垂者其立敎宜何如精嚴而可輕以里巷謳吟文人詞曲例之乎凡余說詩是不一術先循之行墨以研其義旣証之他經以求其驗旣又攷之山川譜系以摭其實旣又尋之鳥獸艸木以通其意旣又訂之畫形聲以正其誤旣又雜引賦詩防章以盡其變諸說兼詳而詩中之爲世爲人若禮若樂俱一一躍出於是喜斯文之在玆嘆絕學之未墜也當其沈思莫解寢食都忘疑窾將開神如牖亦閱七載手不停披斯已勤矣書成悉依時代爲次名曰世本古義伸子輿氏誦詩論世之指也捲凡二十八與經宿配每篇仿古序體更定小引以冠其前其諸義未安者則附見之章句之後欲使觀者了其巓末有所攷鏡焉掛漏之病知不能無糺繆拾遺以俟來哲崇禎十有四年嵗次辛巳夏四月丁夘古閩何楷書

欽定四庫全書

詩經世本古義卷首

明何楷撰

原引

古文詩作�【從言從之】心有所之形而爲言斯其義也【說文云詩志也志發於言釋名云詩之也志之所之也詩序云在心爲志發言爲詩班固云誦其言謂之詩詠其詩謂之歌】太師采之【食貨志云孟春之月羣居者將散行人振木鐸狥於路以采詩獻之太師比其音律以聞於天子禮記雲天子五年一巡狩命太師陳詩以觀民風文中子云薛收問曰今之民胡無詩子曰詩者民之情性也情性能亡乎非民無詩職詩者之罪也陳傅良云春秋之衰以禮廢秦之亡以詩廢嘗觀之詩刑政之苛賦役之重天子諸侯朝廷之嚴而後妃夫婦袵席之祕聖人爲詩而使天下匹夫匹婦之防皆得以言其上宜若啟天下輕君之心然亟諌而不悟顯戮而不戾相與擕持去之而不忍是故湯武之興其民急而不敢去周之衰其民哀而不敢離蓋其抑鬱之气紓而無聊之意不蓄也嗚呼詩不敢作天下怨極矣卒不能勝共起而亡秦秦亡而後快於是始有匹夫匹婦存亡天下之權嗚呼春秋之衰以禮廢秦之亡以詩廢吾固知公卿大夫之禍速而小民之禍遲而大而詩者正所以維持君臣之道其功用深矣】別其美惡以資教化【詩序云正得失動天地感神莫近於詩先王以是經夫婦成孝敬厚人倫美教化移風俗朱子云詩者人心之感物而形於言之餘也心之所感有邪正故言之所形有是非惟聖人在上則其所感者無不正而其言皆足以爲教其或感之之雜而所發不能無可擇者則上之人必思所以自反而因有以勸懲之是亦所以爲教也】棄取之間官實爲政故變文施寺【古文�右施之今文詩右施寺】寺者法度之廷也【說文云寺廷也有法度者也】或曰寺之爲言侍也【周禮天官寺人注云寺之言侍也詩寺人孟子疏云言寺者欲取親近侍禦之義】取其可以侍禦於君也【虞書舜曰予欲聞六律五聲八音在治忽以出納五言汝聽左傳云瞽誦詩諫此以詩侍禦於君之義也又孔穎達云名爲詩者內則說負子之禮曰詩負之注謂詩之言承也春秋說題辭曰在事爲詩未發爲謀恬澹爲心思慮爲志詩之爲言志也詩緯含神霧曰詩者持也然則詩有三訓承也志也持也作者承君志之善惡述己志而作詩爲詩所以持人之行使不失墜故一名而三訓也今按言志爲詩自是本訓更取持義已屬迂逺若內則詩負之云直是緣詩持相近而誤但當通作持耳彊訓爲承支離斯甚】上古質朴靡得而稱肇舜命夔詩名方顯【鄭詩譜序云詩之興也諒不於上皇之世大庭軒轅逮於髙辛其時有亡載籍亦蔑云焉虞書曰詩言志歌永言聲依永律和聲然則詩之道放於此乎孔穎達云哀樂之起防於自然喜怒之端非繇人事故燕雀表啁噍之感鸞鳳有歌舞之容然則詩理之先同夫開辟詩迹所用隨運而移上皇道質故諷諭之情寡中古政繁亦謳歌之理切唐虞乃見其初犧軒莫測其始又云上古之時徒有謳歌吟呼縱令土鼔葦籥必無文字雅頌之聲故伏羲作瑟女媧笙簧及蕢桴土鼔必不因詩詠如此則時𨿽有樂容或無詩】迨乎孔子之世古詩存者三千餘篇於是去其繁複錄其止於禮義厪得十之一【司馬遷云古者詩三千餘篇及至孔子去其重取可施於禮義上采契后稷中述殷周之盛至幽厲之缺始於衽席故曰闗雎之亂以爲風始鹿鳴爲小雅始文王爲大雅始淸廟爲頌始三百五篇孔子皆歌之以求合韶武雅頌之音禮樂自此可得而述以備王道成六藝朱子云昔周盛時上自郊廟朝廷而下達於鄕黨閭巷其言粹然無不出於正者聖人固已協之聲律而用之鄕人用之邦國以化天下至於列國之詩則天子巡守亦必陳而觀之以行黜陟之典降自昭穆而後寖以陵夷至於東遷而遂廢不講矣孔子生於其時旣不得位無以行勸懲黜陟之政於是特舉其籍而討論之去其重復正其紛亂而其善之不足以爲法惡之不足以爲戒者則亦刋而去之以從簡約示久逺程子云虞之君臣疊相賡和見於書夏殷之世𨿽有作者其傳鮮矣至周而世益文人之怨樂必形於言政之善惡必見刺美至夫子之時所傳者多矣夫子刪之得三百篇皆止於禮義可以垂世立教古之人防而聞歌頌之聲長而識刺美之意故人之學繇詩而興後世老師宿儒尙不知詩義後學豈能興起也】著以爲經【王應麟云二帝之世工以納言時而颺之其施之學校以教士與禮樂書相參謂之四術至孔子始刪取著以爲經】猗歟偉矣【韓詩外傳云子夏讀詩已畢夫子問曰爾亦可言於詩矣子夏對曰詩之於事也昭昭乎若日月之光明燎燎乎如星辰之錯行上有堯舜之道下有三王之義弟子不敢忘𨿽居蓬戶之中彈琴以詠先王之風有人亦樂之無人亦樂之亦可發憤忘食矣詩曰衡門之下可以棲遲泌之洋洋可以療饑夫子造然變容曰噫吾子始可以言詩已矣然子以見其表未見其裏顏淵曰其表已見其裏又何有哉孔子曰闚其門不入其中安知其奧藏之所在乎然藏又非難也丘常悉心盡志已入其中前有髙岸後有深谷冷冷然如此旣立而已矣不能見其裏蓋謂精防者也論語子曰詩三百一言以蔽之曰思無邪又曰小子何莫學夫詩詩可以興可以觀可以羣可以怨邇之事父逺之事君多識於烏獸艸木之名乂曰不學詩無以言又曰誦詩三百授之以政不達使於四方不能専對𨿽多亦奚以爲】及門之士能言詩者惟商賜二賢嘗防許可【論語子曰起予者商也始可與言詩已矣又曰賜也始可與言詩已矣告諸往而知來者】其後孟子說詩獨精【孟子曰故說詩者不以文害辭不以辭害志以意逆志是爲得之】秦燔滅文章而詩以播在諷誦全【班固云孔子純取周詩上取殷下取魯凡三百五篇遭秦而全者以其諷誦不獨在竹帛故也按周禮太師敎六詩曰風曰賦曰比曰興曰雅曰頌以六徳爲之本以六侓爲之音瞽蒙掌九徳六詩之歌以役太師論語子曰吾自衛反魯然後樂正雅頌各得其所又曰師摯之始闗雎之亂洋洋乎盈耳哉樂記子贛見師乙而問焉曰賜聞聲歌各有宜也如賜者宜何歌也師乙曰寛而靜柔而正者宜歌頌廣大而靜疏達而信者宜歌大雅防儉而好禮者宜歌小雅正直而靜亷而謙者宜歌風】漢興有魯齊燕三家之學皆列學官【司馬遷云言詩於魯則申培公於齊則轅固生於燕則韓太傅班固云魯申公爲詩訓故而齊轅固燕韓生皆爲之傳按魯詩弟子顯者爲孔安國韋成王式龔遂齊詩弟子顯者爲蕭望之匡衡翼奉師丹韓生卽韓太傅名嬰】魯最先顯【當漢髙祖過魯申公以弟子從師入見於魯南宮韓嬰爲孝文時博士轅固爲孝景時博士】齊最先亡【隋志云齊詩魏代已亡魯詩亡於西晉韓詩𨿽存無傳之者按今韓詩所傳惟有外傳十卷】魯詩出於浮丘伯浮丘伯者荀卿門人也齊燕不知所從受而韓氏之學乃自謂其詩不如易深【班固藝文志云嬰推詩人之意而作內外傳數萬言其語頗與齊魯間殊然歸一也孝宣時涿郡韓生以易徵曰嘗受韓詩不如韓氏易深】孟堅扢三家獨許魯爲近之【固云齊燕魯或取春秋采雜說咸非其本義與不得己魯最爲近之】最後毛公詩出稱得傳於子夏不與三家同以授毛萇然其本亦出荀卿云【毛公名亨或云魯人或云河間人序錄徐整云子夏授髙行子髙行子授薛倉子薛倉子授帛妙子帛妙子授河間大毛公陸璣云子夏傳魯人曽申申傳魏人李克克傳魯人孟仲子孟仲子傳根牟子根牟子傳趙人孫卿子孫卿子傳魯人大毛公初學記云荀卿授魯國毛亨作詁訓傳以授趙國毛萇時人謂亨爲大毛公萇爲小毛公】傳至衞敬仲有序行世【後漢儒林傳云衞宏字敬仲東海人初九江謝曼卿善毛詩宏從受學作毛詩序善得風雅之防於今傳於世鄭樵雲漢興四家之詩毛詩未有序惟韓詩以序傳於世齊詩無序魯詩之序有無未可知詩之序大槪與今序異韓詩得序而益明漢儒多宗之如司馬遷雄範之徒皆以二南作於周衰之時此韓學也毛詩至衞宏爲之序鄭爲之注而毛序之學盛行又非韓所敢望也或者謂大序作於子夏小序作於毛公此說非也序有鄭注而無鄭箋其不作於子夏明矣毛公於詩第爲之傳其不作序又明矣又謂大序作於聖人小序作於衛宏謂小序作於衛宏是也謂大序作於聖人非也命篇大字蓋出於當時采詩太師之所題而題下之序則衞宏從謝曼卿受師說而爲之也或者又曰序之文辭委曲明白非宏所能爲曰使宏鑿空爲之𨿽孔子亦不能使宏誦師說爲之則𨿽宏有餘矣意者毛氏之詩歷代講師之說至宏而悉加詮次焉今觀宏之序有専取諸書之文至數句者有取諸家之說而辭不堅決者有委曲宛轉附經以成其義者宏序作於東漢故漢世文字未有引詩序者惟黃初四年有曹共公逺君子近小人之語蓋魏後於漢而宏之序至是而始行也朱子云儒林傳以爲衞宏作毛詩序然鄭序又以爲諸序本自合爲一編毛公始分以置諸篇之首則是毛公之前其傳已久宏特增廣而潤色之耳程大昌云古序之與大序今混並無別然有可攷者凡詩發序雨語如闗雎后妃之徳也世人之謂小序者古序也雨語以外續而申之世謂大序者宏語也今其續序之指事諭意也凡左傳國語所嘗登載則深切著明歷歷如見苟二書之所不言而古詩又無明證則苐能和附詩詞順暢其意未有一序而能指言其人其事也此又有以見序之所起非親生作詩之世目擊賦詩之事自可以審定不疑也然則謂續序之爲宏作眞實錄矣】鄭康成氏遵暢毛防特爲之箋【鄭樵雲箋之爲言魏晉間所以致辭於皇太子諸王者也鄭以君師之禮待毛故特稱箋】又申明毛義以難三家三家遂廢矣【呂祖謙云左氏所引詩多與毛】【氏合歐陽修云毛氏序與孟子說詩多合】鄭又著有詩譜【譜序云夷厲已上嵗數不明太史年表自共和】【始歷宣幽平王而得春秋次第以立斯譜欲知源流淸濁之所處則循其上下而省之欲知風化芳臭气澤之所及則傍】【行而觀之此詩之大綱也舉一綱而萬目張觧一卷而眾篇明於力則鮮於思則寡其諸君子亦有樂於是歟】自後言詩者不越毛鄭爲宗至宋諸儒間用巳意有所發明而朱子集傳多不取小序及二氏之說其書簡徑易曉讀者便之於是古學益微近世又有僞爲魯詩而托之子貢傳者意覬與毛傳並行然掇拾淺陋有識哂焉楷家世受詩【先曽大父志齊府君諱良紹處士先大父印海府君諱湛郡別駕】先君【卽印海府君】每舉孟子論世一法【孟子曰誦其詩讀其書不知其人可乎是以論其世也】以爲詩學要領謂不能論其世以知其人則不能知其詩之從何而作不能知其詩之從何而作則所以說之者皆囈語耳又引文中子聖人述史三焉之說【文中子謂薛収曰昔聖人述史三焉其述書也帝王之制備矣故索焉而皆獲其述詩也興廢之繇顯故究焉而皆得其述春秋也邪正之迹明故攷焉而皆當】謂書詩春秋原相首尾詩卽史也小子受而識之不自揣量旁稽力索積以嵗月始成詩經世本古義一書【按古有世本十五篇司馬遷采世本爲史記劉向云世本古史官明於古事者所記錄黃帝以來帝王諸侯及卿大夫系謚名號又皇甫謐顏之推皆謂世本左丘明所書今不傳故家大人竊取其名而復系古義二字於下者所以示別也】每篇各爲小引以識其世【計三代有詩之世共二十八王】具有依據亦多舊所未發非敢求多前賢聊以仰承先志云爾若夫訓詁則鄭【漢鄭字康成】孔【唐孔頴逹字仲逹著正義】之功決不可誣【古詩有云讀詩不到康成處不敢髙聲論聖賢】課進修則朱子之言深得其要【朱子云詩之爲經人事浹於下天道備於上無一理之不具其學之也當柰何曰本之二南以求其端參之列國以盡其變正之於雅以大其規和之於頌以要其止此學詩之大防也於是乎章句以綱之訓詁以紀之諷詠以昌之涵濡以體之察之情性隱微之間審之言行樞機之始則修身及家平均天下之道其亦不待他求而得之於此矣】尊聞行知【曾子云尊其所聞則髙明矣行其所知則光大矣】願與誦詩者共朂諸【鄭夾漈有言善觀詩者當推詩外之意如孔子子思善論詩者當達詩中之理如子貢子夏善學詩者當取一二言爲立身之本如子路南容是之謂讀詩法防𨿽不敏請終身誦之】

附錄

論十五國風

【朱子云國者諸侯所封之域而風者民俗歌謡之詩也共十五國其次第先後傳者亦各不同周南召南邶鄘衛王鄭齊豳秦魏唐陳曹此周太師樂歌之次第也周召邶鄘衛王鄭齊魏唐秦陳檜曹豳此毛氏詩詁訓傳之次第也周召邶鄘衛檜鄭齊魏唐秦陳曹豳王此鄭詩譜之次第也周南召南邶鄘衛王齊魏唐曹鄶鄭陳秦豳此子貢傳申培說之次第也周樂次第在孔子未刪詩之前子貢申培其書新出近世鄭詩譜特以己意次其先後皆不足據先儒相傳一依毛傳間有推測亦或可觀然未必聖人之意也至若詩之名風厥有三義其一者系乎土天有八風以宣其气人資五土以命其質故五方有性而百里殊風善者矯其偏而歸之中不善者循其流習而莫之止也記曰鄭聲好濫滛志衛音促數煩志齊音傲僻驕志是列國之音亦不同天子巡狩列國太師陳詩以觀民風者此也其一者本乎上風殊習異而上之人身先之淑慝政教之隆污感焉漸焉其風動於人猶風之吹物入物於是乎雅俗乖和哀樂滛思之效具形於謠詠而成風大序謂一國之事系一人之本謂之風古太師陳詩而天子躬於明堂臨觀攷政治焉蓋其重也其一者辧乎體列國之風化不齊聲气𨿽不類而體則一是故風之體輕掦和婉托物而不著於物指事而不滯於事義𨿽寓於音律之間意嘗超於言辭之表大序所云上以風化下下以風刺上主文而譎諫言之者無罪聞之者足以戒故曰風是也又史記云詩記山川谿谷禽獸艸木牝牡雌雄故長於風樂記云正直而靜亷而讓者宜歌風左傳襄二十九年吳公子札來聘請觀於周樂使工爲之歌周南召南曰美哉始基之矣猶未也然勤而不怨矣爲之歌鄘衛曰美哉淵乎憂而不困者也吾聞衛康叔武公之徳如是是其衛風乎爲之歌王曰美哉思而不懼其周之東乎爲之歌鄭曰美哉其細己甚民弗堪也是其先亡乎爲之歌齊曰美哉泱泱乎大風也哉表東海者其太公乎國未可量也爲之歌豳曰美哉蕩乎樂而不滛其周公之東乎爲之歌秦曰此之謂夏聲夫能夏則大大之至也其周之舊乎爲之歌魏曰美哉沨沨乎大而婉儉而易行以徳輔此則明主也爲之歌唐曰思深哉其有陶唐氏之遺民乎不然何憂之遠也非令徳之後誰能若是爲之歌陳曰國無主其能久乎自鄶以下無譏焉朱子引舊說二南爲正風所以用之閨門鄕黨邦國而化天下也十三國爲變風則亦領在樂官以時存肄備觀省而垂鑑戒耳然僅止於十五國何也周衰詩亡刪訂止此以十五國槪方內風俗大略可覩矣詩序云國史明乎得失之迹傷人倫之廢哀刑政之苛吟詠性情以風其上逹於事變而懷其舊俗者也故變風發乎情止乎禮義發乎情民之性也止乎禮義先王之澤也文中子云列國之風深以固其人篤曰我君不卒求我也其上下相安乎及其變也勞而散其人蓋傷君恩之薄也而不敢怨曰猶吾君也吾得逃乎何敢怨故曰三代之末尙有仁義存焉其在雅頌前何也鄧元錫云風自下起故詩莫先於風家人風所自出故風莫大亍閨門言天下之事形四方之風謂之雅雅亦風也同風之道也頌者美盛徳告成功於神明風者神明之道也明乎風而三經三緯之防具達之矣陳際泰云國有風而天下無風風者立於外而觀之因以名之者也人有謂晉之俗儉吳之俗佻楚之俗慓者矣未聞有曰天下之俗或儉或佻或慓者天下未嘗外此而合而歸之則其途雜旣不可專指以爲名且皆立於天下之中又誰從其外而觀之而因以名也哉故欲名天下之風者必其與我異又立於其外者也故殷立於夏之外則曰夏尙忠周立於殷之外則曰商尙質後世立於周之外則曰周尙文而中國立於蠻獠之外則曰蠻獠之俗貴壯而賤老何者以專指之以外名之勢固然也故諸侯之詩名之爲風而天子之詩名之爲雅爲頌然而周頌郁而奧卽周之政事好尙見焉魯頌從而肆卽魯之政事好尙見焉商頌簡而明卽商之政事好尙見焉獨非風歟曰此所謂以專指之以外名之者也雅之正變可以觀世焉然不列於風者各有統焉耳雅與風其爲世孰先豳先二南其先諸侯之時乎正大小雅則天子之樂章多周公所定變大小雅與鄘以下之時參雜防自幽平之世乃國風則已有入春秋者矣風者出於雅之前後者也又程大昌云詩有南雅頌無國風其曰國風者非古也夫子嘗曰雅頌各得其所又曰人而不爲周南召南未嘗有言國風者子於是疑此時無國風一名然猶恐夫子偶不及之未敢自主執也左氏記季札觀樂歷敍周南召南小雅大雅頌凡其名稱與今無異至列敍諸國自至豳其類凡十有三率皆單紀國土無今國風品目吾是以知古固如此非夫子偶於國風有遺也蓋南雅頌樂名也若今樂曲之在某官者也南有周召頌有周魯商本其所從得而還以系其國土也二雅均之爲雅音類相同又自別爲大小則聲度必有丰殺廉肉亦如十二律然旣有大呂又有小呂也若夫至豳此十三國者詩皆可采而聲不入樂則直以徒詩著之本土故季札所見與夫周工所歌單舉國名更無附語知本無國風也又云春秋戰國以來諸侯卿大夫士賦詩道志者凡詩雜取無擇至攷其入樂則自至豳無一詩在數享之用鹿鳴鄕飲酒之笙繇庚鵲巢射之奏騶虞采蘋諸如此類未有或出南雅之外者然後知南雅頌之爲樂詩而諸國之爲徒詩也今按程氏謂自至豳皆不入樂以爲徒詩是已若謂詩無風名則不必然樂記師乙告子貢明有歌風之語卽季札亦曰是其衛風乎又曰泱泱乎大風也哉左傳曰風有采蘩采蘋至周禮大師教六詩以風爲首則風名非出於古而何】

論二雅

【按左傳襄二十九年吳季札觀周樂歌大雅小雅是雅有大小已見亍夫子未刪之前矣雅本鳥名說文以爲楚鳥也一名卑一召鸒居卽小弁篇之鸒也取以名詩不知何義或謂詩有詠嘆如烏之吁呼似矣然爾雅亦以雅名非詩也將安取乎又說文有疋字本訓爲足而別引一說曰記也且曰古文以爲詩大疋字按古文大小雅爾雅字本皆作疋若以記解疋於命書之意良順而疋之爲字上象臍腸下從止只宜訓爲足何緣有記之義疑疋與書同音通用作書耳乃書之音去雅又遠讀者不應遂訛至此展轉推求終不可解愚意樂器中有所謂雅者周禮笙師職云舂牘應雅以教祴樂祴夏之樂先王所以示戒也舂牘應雅四者所以節之也陳云雅者法度之器所以正樂者也賔出以雅欲其醉不失正也工舞以雅欲其訊疾不失正也賔出以雅用祴夏以示戒則工舞以雅可知先儒謂狀如漆桶而弇口大二圍長五尺六寸以羊韋�之旁有兩紐疏畫武舞工人所執所以節舞也一曰中有椎髤盡爲雲气竊疑雅之取義蓋本於此故舊說相傳皆以正訓雅子夏云雅者正也程子云雅者正言其事又云雅者陳其正理張子厚亦云雅之體直言之比興差少無隱諷譎諫之巧而朱子則以爲正雅之歌也愚按雅題不曰周者以所載皆周室之詩絕無異代相涉故不言周也若夫分爲大小其故難明古今相傳有四說焉或主政或主理或主辭或主聲子夏云言天下之事形四方之風謂之雅言王政之所繇廢興也政有大小故有小雅焉有大雅焉季氏云小雅則主一事而言大雅則泛言天下之事如鹿鳴之燕嘉賓四牡之勞使臣皇皇者華之遣使臣是主一事而言之也至於大雅則泛言天下之事如文王之詩言文王受命作周大明之詩言文王有明徳之類朱子云小雅施之君臣之間大雅則止人君可歌馮時可云小雅者天子逮下之詩大雅者天子述祖之詩小雅之變者哀怨刺譏之意多大雅之變者憂憫規正之詞切此以上皆主政爲說者也蘇轍云小雅之所以爲小大雅之所以爲大何也小雅言政事之得失而大雅言道徳之存亡政事𨿽大形也道徳無小不可以形盡也蓋其所謂小者謂其可得而知量盡於所知而無餘也其所謂大者謂其不可得而知沛然其無涯者也故𨿽爵命諸侯徵伐四國事之大者而在小雅行葦言燕兄弟耆老靈臺言麋鹿魚鼈蕩刺飲酒號呼韓奕歌韓侯取妻皆事之小者而在大雅夫政之得失利害止於其事而道徳之存亡所指𨿽小而其所及者大矣陸九淵云小雅主事言大雅主理言謂之小者詩𨿽典正未至於渾厚大醇也謂之大則渾厚大醇矣鄧元錫云小雅王事大雅天道小雅情麗乎則大雅性通乎命小雅親臣大雅格君此大小之所以別也此以上皆主理爲說者也蘇軾云季札觀周樂以爲大雅曲而有直體小雅思而不貳怨而不言夫曲而有直體者寛而不流也思而不貳怨而不言者狹而不迫也繇此觀之則大雅小雅之所以異者取其辭之廣狹非取其事之小大也嚴粲云雅之大小特以體之不同爾蓋優柔委曲意在言外風之體也明白正大直言其事雅之體也純乎雅之體者爲雅之大雜乎風之體者爲雅之小離騷出於國風言多比興意亦微婉世以風騷並稱謂其體之同也太史公稱離騷曰國風好色而不滛小雅怨誹而不亂若離騷者可謂兼之矣言離騷兼國風小雅而不言其兼大雅見小雅與風騷相類而大雅不可與風騷並言也詠呦呦鹿鳴食野之蘋便識得小雅興趣誦文王在上於昭於天便識得大雅气象小雅大雅之別昭昭矣此以上皆主辭爲說者也孔穎達云有大雅小雅之聲樂記曰廣大而靜疏達而信者宜歌大雅恭儉而好禮者宜歌小雅鄭樵雲小雅大雅特隨其音而寫之律耳律有小呂大呂則歌小雅大雅宜其有別也程大昌亦雲南雅頌樂名也若今樂曲之在某宮者也南有周召頌有周魯商本其所從得而還以系其國土也二雅獨無所系以其純當周世無用標別均之爲雅音類旣同又自別爲大小則聲度必有丰殺廉肉亦如十二律然旣有大呂又有小呂也陸深云大雅小雅猶今言大樂小樂云嘗見古器物銘識有筦曰小雅筦有鐘曰頌鐘乃知詩之篇名各以聲音爲類而所被之器亦有不同後人失之聲而以名義求非詩之全體也此以上皆主聲爲說者也之四說者分則各成一是執則必至難通在主政與主理者頗相彷佛彼以小雅如燕饗遣勞南徵北伐之類固爲小矣而常武之興師何以大於六月捲阿之求賢何以大於鹿鳴乎在主辭與主聲者頗相彷佛彼不外借風雅之純雜以別大小矣然棫朴旱麓靈臺鳬鷖非雜乎風者耶何以載於大天保六月車攻吉日非純乎雅者耶何以載亍小乎郝敬於是櫽括而合言之曰小雅大雅皆王朝之詩小雅多言政事而兼風大雅多言君徳而兼頌故小雅之聲飄颻和動大雅之聲莊嚴典則小大之義盡此矣而二雅之中又有正變之說其篇次依子夏序爲據鄭云大雅之初起自文王至於文王有聲據盛隆而推原天命上述祖考之美小雅自鹿鳴至於魚麗先其文所以治內後其武所以治外此二雅逆順之次要於極賢聖之情著天道之助如此而已矣大雅生民下及捲阿小雅南有嘉魚下及菁菁者莪周公成王之時詩也傳曰文王基之武王鑿之周公內之謂其道同終始相成比而合之故大雅十八篇小雅十六篇爲正經其用於樂國君以小雅天子以大雅然而饗賔或上取燕或下就何者天子饗元侯歌肆夏合文王諸侯歌文王合鹿鳴諸侯於鄰國之君與天子於諸侯同天子諸侯燕羣臣及聘問之賔皆歌鹿鳴合鄕樂此其著略大較見在書籍禮樂崩壞不可得詳大雅民勞小雅六月之後皆謂變雅羙惡各以其時亦顯善懲過正之次也蘇氏云昔周之興也積仁行義凡數百年至於文武風俗純備是以其詩發而爲正詩自成康以後周室不競至幽厲而大壞其敗亦數百年其蓄之也亦厚矣是以其詩不復其舊而謂之變鄧云古後王防朝受釐若燕饗皆有樂尙矣周公相成王定樂乃制爲賔師友燕兄弟洽羣下勞使臣以至於興賢育士遣將命戍畢各因其尊親之義上下之等敬愛之則具次爲燕饗樂歌奏之時摭而旁用焉命之曰小雅其祭訖受釐防朝陳戒又原天命之明赫祖徳之盛隆爲樂歌以格王正事命之曰大雅故雅者正也正者政也防朝政所自出燕饗政所自行曰正也風者風也風本於家而化成於國故端起於夫婦雅者正也政發於朝廷而達之天下故綱始於君臣風始於夫婦故二南風本也情而惟則樂而不滛則風移而俗易政始於君臣故二雅政本也君燕饗以慈惠盡下情臣防朝以道徳襄上志則政善而民安君不盡下下不匡上則雅道廢而政爲不舉詩人傷之而有作依大小雅以爲文刺失導媺而變雅作焉故上感下下格上莫大於二雅二雅政本也風先雅何也曰有夫婦然後有父子有父子然後有君臣有君臣上下然後禮義有所錯夫婦人道之始政之根也小雅先大雅何也曰君先逮下則下忠報上天先乎地君先乎臣其義一也故通乎雅而政立政立而天下定矣朱子云正小雅燕饗之樂也正大雅防朝之樂受釐陳戒之辭也故或歡欣和說以盡羣下之情或恭敬齊莊以發先王之徳詞气不同音節亦異多周公制作時所定也及其變也則事未必同而各以其聲附之馮時可云大雅正經所言受命配天繼代守成而小雅正經治內則惟燕勞羣臣朋友治外則惟命將出徵以此律彼其體異矣故小雅爲諸侯之樂大雅爲天子之樂太師審其所述自不容紊也至於二雅之變大雅則宏遠而疏朗大體以明責小雅則逾急而局促多憂傷而怨誹讀者當自得之矣鄧云易傳曰卦有小大辭有險易維詩也亦然正雅辭多易變雅辭多險其易易知可服存其險難知多復隱情性之理也蘇子瞻云大雅之變作於大臣召穆公衛武公之類是也其言天人之際婉曲之中直體存焉故其辭廣小雅之變作於羣臣家父孟子之類是也其言天人之際𨿽若迫切而猶雍容何者士大夫言詞气象終與凡民異爾風之變也匹夫匹婦皆得以風刺淸議在下而世道益降矣朱子云雅之變者亦皆一時賢人君子憫時病俗之所爲而聖人取之其忠厚惻怛之心陳善閉邪之意尢非後世能言之士所能及之孔仲達云王政旣衰變雅兼作取大雅之音歌其政事之變者謂之變大雅取小雅之音歌其政事之變者謂之變小雅又云變者𨿽亦播於樂或無算之節所用或隨事類而歌又在制禮之後樂不常用按以上皆本鄭箋正變之論而夾漈鄭氏獨以爲不然其言曰正變之言不出於夫子未可信也小雅節南山之刺大雅民勞之刺謂之變雅可也鴻雁庭燎之美宣王崧髙烝民之美宣王亦可謂之變乎詩之次第皆以後先爲序文武成康其詩最在前故二雅首之厲王繼成王之後宣王繼厲王之後幽王繼宣王之後故二雅皆順其序國風亦然則無有正變之說斷斷乎不可易也乃近代相傳有托爲子貢詩傳申培詩說者取小雅大雅而各三分之其一曰小雅其二曰小雅續其三曰小雅傳大雅亦然蓋本於夾漈雅非有正變之辧而暗取東萊呂氏衍鄭孔之說按鄭康成謂小雅十六篇大雅十八篇爲正經唐孔氏以己意廣之曰凡書非正經者謂之傳未知此傳在何書也呂氏謂按楚辭屈原離騷謂之經自宋玉九辧以下皆謂之傳以此例攷之鹿鳴以下小雅之經也六月以下小雅之傳也文王以下大雅之經也民勞以下大雅之傳也孔氏以凡書非正經謂之傳善矣又謂未知此傳在何書則非也今詳詩傳詩說之意以詩之美者分爲正續皆謂之經而其餘詩之刺者皆歸之傳於舊所列宣王詩於變雅內者另摘出爲續而其不以續名者卽正雅也其以傳名者卽變雅也旣鏟去正變之名以合於樵並鏟去經之字以別於又獨存傳之目以符於呂彼自謂其偸之巧而不覺其欲蓋彌章也眞贗書也如愚之意則並正變經傳之名皆去之可矣小雅八十篇內笙詩六篇亡實七十四篇大雅三十一篇故張揖云詩小雅之材七十四人大雅之材三十一人愚按六笙詩非眞亡也本俱在小雅諸詩之中以其用爲樂章特於篇中摘一字二字以異其名而讀者不覺耳南陔卽艸虫也束晢補亡詩注云陔隴也隴者大阪也篇中言陟彼南山故曰南陔也白華卽采薇也其第四章

曰彼爾維何維常之華以常棣華白故曰白華也華黍卽出車也其第四章

曰昔我往矣黍稷方華是華黍也由庚卽吉日也篇中有吉日庚午之語崇丘卽緜蠻也曰丘阿曰丘隅曰丘側是崇丘也由儀卽菁菁者莪也其首章曰樂且有儀且夫詩中此例非乏也姑舉漢廣亦摘篇中二字常武亦摘篇中一字不於此六詩剙也史記言古詩三千餘篇及至孔子去其重取可施於禮義者三百五篇龔遂謂昌邑王曰大王誦詩三百五篇王式曰臣以三百五篇諫及讖緯之書如樂緯詩緯尙書璿璣鈐其作於漢世者皆以三百五篇爲夫子刪采定數正與今詩見在篇數相合則六笙詩篇目其爲衍無疑也又按鄭謂小雅大雅皆周室居西都丰鎬時之詩蓋泥於王者之迹熄而詩亡之說謂平世東遷則雅詩亡而降爲王風矣愚考訂世次雅詩實有在東遷之後者陳際泰謂王風指王城而言之王城自有風何與天子之雅也哉其論可信他如最難詳者又有四始五際之說詩緯泛歷樞云大明在亥水始也四牡在寅木始也嘉魚在已火始也鴻雁在申金始也又云午亥之際爲革命卯酉之際爲攺正亥者天門出入候聼卯天保也酉祈父也午采芑也亥大明也然則亥爲革命一際也亥又爲天門出入候聽二際也卯爲陰陽交際三際也午爲陽謝陰興四際也酉爲陰盛陽防五際也不知作何挨排而大雅得其一小雅得其四然必非聖人精蘊所在也】

論三頌

【劉勰云四始之至頌居其極昔帝嚳之世咸墨爲頌以歌九韶自商以下文理允備風雅序人事兼變正頌主告神義必純羙斯乃宗廟之正歌非燕饗之常詠也按頌有二義其本義則字從頁頁者首也故說文以爲貌也其借音則通作誦誦者諷也背文曰諷以聲節之曰誦也故周禮太師教六詩六曰頌注云頌之言誦也容也子夏序亦曰頌者美盛徳之形容以其成功告於神明者也美盛徳之形容則貌之義也告成功於神明則誦之義也樂記師乙云寛而靜柔而正者宜歌頌左傳吳公子札來聘請觀於周樂爲之歌頌曰至矣哉直而不倨曲而不屈邇而不偪遠而不擕遷而不滛復而不厭哀而不愁樂而不荒用而不匱廣而不宣施而不費取而不貪處而不防行而不流五聲和八風平節有度守有序盛徳之所同也頌有三曰周曰魯曰商季札皆以爲盛徳之所同而孔穎達謂太平徳洽始報神功頌詩直述祭祀之狀不言得神之力但美其祭祀是報徳可知此惟周頌耳其商魯之頌則異乎是商頌𨿽是祭祀之歌祭其先王之廟述其生時之功正是死後頌徳非以成功告神其體異於周頌也魯頌主詠僖公功徳才如變風之美者耳又與商頌異也子夏序詩次三頌於二雅之後次魯頌於周頌次商頌於魯頌陳傅良謂別以尊卑之禮故魯頌以諸侯而後於周間以親疎之義故商頌以先代而後於魯是也孔頴達云雅不言周頌言周者以別商魯也周蓋孔子所加也先代之頌必是獨行爲一代之法孔子論詩乃次魯商於下以示三代之法旣有商魯須題周以別之故知孔子加周也或有問於愚曰魯列國也何得有頌有頌是僣也商則先代矣而錄其頌何爲必欲備三恪則何以不及虞夏乎曰此孔子之所私也以是爲孔氏所刪之詩云爾蓋孔子初刪不出周詩𨿽公劉諸篇作於夏世關雎諸篇著在殷年而是周之先也孔子魯人也而其先則殷之子孫也吾而旣刪詩矣則吾父母之國與吾先世之有天下者柰何使其詩闕而不錄冺而失傳故存魯頌之四於周後而又綴商頌之五於魯後是孔子之所以自著也主人習其讀而問其傳則知是刪之出於孔子也使刪詩非孔子或孔子非魯人又或其先非殷之子孫則必不錄此二頌也乃子貢傳但有周商二頌而取魯頌之詩雜豳詩爲魯風夫風頌異體頌何得爲風此後世淺儒所僞托豈足信哉鄧元錫云夫周尙文雅文乎文矣故反本而受之頌風主情足以興雅主性足以正頌通神明則至於命極矣故詩以頌終焉不其深乎陳際泰云頌於詩爲最尊事神之道視燕饗受釐陳戒有加焉其後之何也風而雅雅而頌遞而尊之已焉且人事終而鬼事始防風以徳化感氓庶雅之君臣以慈恵盡下情道徳襄上志欲其祀夏配天收天下之豫以薦帝享祖蔑繇也頌之語視雅莊視風尢莊何也事神之道加肅焉爾也風一事也而疊言之卽雅亦多有此風主詠嘆雅主歌詠而頌則無是也事神之道加肅焉爾也歐陽修云古詩之作有天下焉有一國焉有神明焉觀天下而成者人不得而私也體一國而成者眾不得而違也防神明而成者物不得而欺也不私焉雅著矣不違焉風一矣不欺焉頌明矣又按雅頌篇次頗有淆亂不依其世疑非孔子之舊然孔子所云吾自衛反魯然後樂正雅頌各得其所者亦但據正樂而言謂某禮當奏某樂某樂之章當取之小雅或取之大雅某樂之章當取之頌皆各得其所耳非爲序詩發也】

篇次

角部

公劉

七月

甫田

大田

丰年

良耜

載芟

行葦

亢部

長髮

氏部

那

烈祖

鳥

房部

殷武

心部

關雎

鵲巢

桃夭

螽斯

葛覃

尾部

采薇

捲耳

鹿鳴

南山有臺

伐木

箕部

艸虫

出車

四牡

杕杜

皇皇者華

斗部

采蘩

兔罝

樛木

南有嘉魚羔羊

小星

江有泛

摽有梅

漢廣

芣苢

野有死麕麟之趾

殷其靁

騶虞

行露

菁菁者莪汝墳

魚麗

采蘋

鳬鷖

牛部

魚藻

緜

旱麓

皇矣

天作

旣醉

雝

思齊

棫朴

靈臺

臣工

白駒

小宛

女部

閔予小子匏有苦葉防鶚

狼防

伐柯

九罭

假樂

載見

烈文

訪落

小毖

敬之

東山

破斧

泮水

常棣

大明

文王有聲思文

生民

我將

絲衣

楚茨

信南山

濳

桑扈

蓼蕭

湛露

彤弓

緜蠻

吉日

振鷺

有瞽

武

酌

賚

般

時邁

桓

有客

文王

蟋蟀

天保

淸廟

維天之命維淸

斯幹

泂酌

捲阿

凱風

虛部

采菽

昊天有成命

下武

噫嘻

甘棠

危部

執競

鼓鐘

室部

綢繆

壁部

還

奎部

柏舟

北門

婁部

漸漸之石桑柔

四月

采綠

民勞

板

蕩

宛丘

東門之枌衡門

胃部

都人士

鴻雁

韓弈

六月

采芑

常武

江漢

無衣

崧髙

黍苗

烝民

無羊

車攻

泛彼柏舟庭燎

云漢

祈父

沔水

黃鳥

鶴鳴

昴部

無將大車隰桑

大東

巷伯

鴛鴦

白華

車舝

角弓

頍弁

瓠葉

小戎

正月

瞻卬

召旻

小旻

靑蠅

我行其野小弁

蓼莪

十月之交雨無正

北山

何艸不黃小明

匪風

素冠

逍遙

丘中有麻隰有萇楚菀柳

巧言

苕之蕐

畢部

瞻彼洛矣緇衣

車鄰

裳裳者蕐溱洧

東門之墠女曰雞鳴出其東門

駟驖

賓之初筵抑

淇奧

終南

蒹葭

黍離

中谷有蓷碩人

緑衣

終風

日月

簡兮

考槃

采葛

遵大路

白石

山有樞

椒聊

戌申

君子於役葛藟

叔於田

大叔於田將仲子

野有蔓艸

觜部

燕燕

擊鼓

節南山

雄雉

新臺

蝃蝀

君子偕老靜女

相防

谷風

氓

何人斯

著

敝笱

葛屨

墓門

習習谷風伯兮

兔爰

有女同車鴇羽

山有扶蘇狡童

萚兮

褰裳

二子乘舟芄蘭

墻有茨

鶉之奔奔桑中

東方未明盧令

參部

之水

風雨

南山

東方之日猗嗟

無田

載驅

何彼穠矣雞鳴

井部

大車

無衣七兮

鬼部

君子陽陽防有鵲巢伐檀

園有桃

河廣

幹旄

竹竿

載馳

泉水

有狐

淸人

木

定之方中采苓

陟岵

葛生

栁部

有杕

權輿

十畝之間蜉蝣

候人

渭陽

羔裘豹袪有杕之杜鳲鳩

羔裘

閟宮

有駜

駉

晨風

交交黃鳥

星部

碩防

張部

汾沮洳

株林

東門之楊東門之池

月出

澤陂

旄丘

式防

翼部

子衿

丰

軫部

下泉

詩經世本古義卷首

欽定四庫全書

詩經世本古義卷一

明何楷撰

夏少康之世詩八篇

公劉始遷豳也夏道衰公劉變於西戎邑於豳自漆沮度渭取材用行者有資居者有畜積民賴其慶百姓懷之多徙而保歸焉故詩人歌樂思其徳【自夏道衰下俱出史記匈奴列傳及周本紀索隠云卽詩大雅篇篤公劉是也按史記后稷封於邰后稷卒子不窋立不窋末年夏后政衰去稷不務不窋以失其官而犇戎狄之間不窋卒子鞠立鞠卒子公劉立故舊說皆謂公劉后稷之曽孫自周語載太子晉諫靈王有自后稷始基靖民十五王而文始平之之語而周本紀亦敍稷至文王爲十五世故孔穎達疑之謂計虡及夏殷周有千二百嵗每世在位必皆八十許年乃可充其數子必將老始生不近人情之甚羅泌亦云史載契十世而至成湯厥次僅是敍后稷十有五世而至文王中間乃閱夏商二代所較者三十餘世疏脫甚矣又引夏氏之書記帝王之世云帝俊生稷稷生臺蠒臺蠒生叔均叔均爲田祖謂稷之後世多矣不窋不得爲稷子而楊愼嘗見呂梁碑所載其世次亦與此同及史記載劉敬說漢髙帝有云周之先自後稷堯封之邰積徳累善十有餘世公劉避桀居豳夫公劉居豳旣當夏桀之時則其非后稷曽孫明矣然愚考竹書載夏少康三年復田稷沈約注謂后稷之後不窋失官至是而復則公劉之興當在此時而詩中如行葦甫田大田諸篇宜皆爲公劉之詩其詩中皆有曽孫之語則公劉之爲后稷曽孫似無可疑史遷之敍世次未必無本然不應與劉敬傳相盩大抵傳述每多譌異史泛采而不能精不然據詩詠遷豳乃公劉事史記於劉敬匈奴二傳亦以遷豳屬之公劉而周本紀乃云公劉卒子慶節立國於豳何也又本紀祖周語祭公謀父之說謂夏之衰棄稷弗務我先王不窋用失其官而匈奴傳乃直云夏道衰而公劉失其稷官又何也若諸儒於十五王世次之疑固不爲無理金履祥謂以有徳之宗數之猶殷言賢聖之君六七漢言七制之主此論蓋近之矣稗官小說所傳出於經史之外者固不足深信又按邰在今武功縣邠在今邠州皆屬陜西西安府相去特百餘里然自不窋己自竄於戎翟之間不居邰矣程泰之謂慶州南三里有不窋城是也是則公劉遷豳乃自不窋城遷非自邰遷也至匈奴傳所言公劉變於西戎者蓋謂公劉居戎地而能振奮以自變異耳非謂其變於夷也乃金氏則以七月及篤公劉皆豳之遺詩其說曰篤公劉之詩下視商頌諸作同一蹈厲七月之詩上視五子之歌夏小正之屬與夏令時儆之辭皆同一文軌也豈至周召之時而後始有如此之文哉且周詩固有追述先公之事者然皆明著其爲後人之辭生民之詩述后稷之事也而終之曰以迄於今緜之詩述古公之事也而系之以文王之事此皆後人之作也若篤公劉之詩極道岡阜佩服物用裏居之詳七月之詩上至天文气候下至艸木昆虫其聲音名物圖畫所不能及安有去之七百嵗而言情狀物如此之詳若身親見之者又其末無一語追述之意吾是以知其決爲豳之舊詩也況史氏已明言詩人歌樂思其徳乎噫自載籍之不傳後世槪以先公之事爲朴野不文之俗胡不卽近世而觀之乎兩漢文物之久而白狼之詩譯於朝李唐詞章樂府之行而涼州之徧甘伊之聲列於樂況豳俗居雍土之中岐梁之虛而公劉接聞文敎流傳之後又當變戎爲華之初爲諸夏方新之邦乎故篤公劉七月之詩端爲豳公當時之詩無疑也今按此說深爲有理故從之】

篤公劉匪居匪康【陽韻】乃乃疆【陽韻丰氏本作畺】乃積乃倉【陽韻】乃裹餱【陸徳明本作餱】糧【陽韻陸本作糧】於橐於囊【陽韻】思輯【孟子作戢】用光【陽韻】弓矢斯張【陽韻】干戈戚【陽韻】爰方啟行【葉陽韻戶郎翻賦也篤徐鍇云本作竺假借作篤說文云厚也周書武成篇王若曰惟先王建邦啟土公劉克篤前烈所謂克篤卽積功累仁之意又祭公謀父云我先王不窋自竄於式翟之間不敢怠業時序其徳纂修其緒修其訓典朝夕恪勤守以惇篤奉以忠信奕世載徳不忝前人此亦可識篤字之義然則篤之一字固周之先公相傳家法也每章皆以此起語贊之之辭也王肅云公號也劉名也孔安國云公爵也王基云周人以諱事神公劉必字也孔穎達云公劉之後有公非公祖之類知公是爵虞夏之時世代尙質名字之別難得而知世本史記不應皆沒其名而盡書其字以之爲名未必非矣鄭以姜嫄爲名詩人亦得稱之何獨公劉不可言其名也周人自以諱事神於時未有諱法季云公者侯國尊君之通稱劉名亦如古公之稱亶父也匪通作非居通作凥說文云處也康爾雅云安也匪居匪康言不以戎翟之間爲可以居處之地而遂安寜也輔廣云公劉失職而自竄於西戎固安能鬱鬱久居此乎是宜其匪居匪康也乃驚辭也解見緜篇疆與信南山篇不同此以邊境言左傳云疆之邑一彼一此又云疆無主則民生心皆謂國之邊境非指田也又云疆之事愼守其一而備其不虞姑盡所備焉正此乃乃疆之義但說文訓疆爲界訓爲疆旣以疆並言不應義都無別愚意是防之於外如逺斥堠固封守之事以地至此易主故名也疆是備之於內如嚴於掫詰姦慝之事觀孟子言入其疆則知疆是指境內言也若田之疆則以八家之田各有其主巳田之外卽屬易主故舊說以爲小界一井之田統爲一疆故舊說以疆爲大界所取不同當以意通之時公劉將有遷都之舉故先於疆致其警備所以防外侮而固人心也積說文云聚也朱子云露積也按露積之禾曰庾甫田篇所謂曽孫之庾如坻如京是也倉說文雲谷蔵也解見楚茨篇按史記云公劉𨿽在戎狄之間復修后稷之業務耕種行地宜陳際泰云西夷當黃河之曲土地肥美宜稻蓋黃河在天下皆害而在河西獨利積倉固然耳乃裹二句相聫說與上文積倉對看孟子解甚明裹說文云纒也韻防云包也餱說文云幹食也徐云今人謂飯幹爲餱糧說文雲谷也毛傳云小曰橐大曰囊孔云囊橐俱用裹糧食而異其文明有小大之別宣二年左傳稱趙盾見靈輒餓食之又爲簞食與肉寘諸橐以與之橐惟盛食而已是其小也哀六年公羊傳稱陳乞欲立公子陽生盛之巨囊內可以容人是其大也徐云按字書有底曰嚢無底曰橐然則橐今纒腰下者嚴粲云東方朔傳云奉一囊粟是糧米盛於囊也幹餱盛於小橐糧米盛於大囊思輯以下専承乃裹二句言思念也輯說文云車和輯也故以爲相和輯之義用猶以也光毛云顯也當其在戎狄中民之瘡痍驚擾曽無寧日安所得輯公劉所以汲汲欲遷都者乃思令其民脫侵侮橫加之苦享生息保聚之樂以此光顯其國不奄奄於荒涼險僻之地也又輯字若依孟子作戢則戢乃蔵兵之義公劉遷都正思弭干戈之患亦通弓矢斯張解同賓之初筵篇於通作�說文云盾也爾雅云扞也孫炎云幹楯自蔽扞也戈說文云平頭防也徐云小支向上則爲防平之則爲戈戚通作鏚說文云戉也戉者大斧也今文作鉞鉞大而斧小太公六韜云大阿斧重八斤一名天鉞毛以戚爲斧爲鉞非是之訓鉞其義無所出也說文雲飛舉也字從手蓋謂以手舉之其運用之妙則如飛也此總上干戈戚三者言與上文張字對看孔云以弓矢言張故知干戈戚爲人秉之也爰說文云引也謂引辭也方者方向之義因以爲未至之辭故或訓且或訓始其義一也啟通作啟說文雲開也從戶從口開之義也啟行鄭雲開道而行也整戎器以行欲使翟人知有備而畏威也按皇王大紀云公劉遭夏氏之亂勤勞於民民用富厚和協輯睦備其戎器抗中華之難要知公劉居戎翟間非武備修飭不足以銷外患而固吾圉故篇中言之不一而足首章曰乃乃疆又曰弓矢斯張干戈戚次章曰鞞琫容刀五章曰其軍三單末章曰取厲取鍛可見公劉固惓惓以此爲事矣然遷國乃重大之役必待斯民富足之後而後敢議豈易言哉故孟子引此詩而釋之曰居者有積倉行者有裹糧也然後可以爰方啟行然後可三字最得公劉之心卽經文方字之義又觀居者二字則知舊國所在其民猶有居者蓋新都止基未定自無一時席捲其民空國而去之理觀末章止基乃理爰眾爰有乃是就續至者言故知章首言乃乃疆亦所以爲居者設衛使敵國外患無繇乘虛而入也呂祖謙云毛鄭以公劉居於邰而遭夏人亂避難遷於豳且以爲在邰有疆積倉爲夏人迫逐乃棄而去攷之是章意象整暇不見迫逐之事以國語史記參之蓋自不窋己竄於西戎至公劉而後興疆積倉內治旣備然後裹糧治兵拓大境土而遷都於豳焉國都𨿽遷向之疆積倉固在其境內也陳際泰云太王之遷也以迫逐公劉之遷非以迫逐也擇而處之也富庶之後而遷都故其後遂大】篤公劉於胥斯原【元韻亦葉眞韻虞靈翻又葉寒韻五官翻】旣庶旣繁【元韻亦葉眞韻防云翻又葉寒韻蒲官翻又葉先韻汾防翻】旣順乃宣【先韻亦葉元韻況袁翻又葉眞韻斯人翻】而無永嘆【葉寒韻他榦翻亦葉先韻他涓翻陸本作嘆】陟則在巘【葉元韻魚軒翻陸本作獻】復降在原【韻見上】何以舟【葉蕭韻陟遙翻】之維玉及瑤【蕭韻】鞞琫容刀【葉蕭韻丁聊翻賦也胥通作疋說文云足也上象腓腸下從止弟子職云問疋何止是也字形與足相似斯此也原卽下章之溥原公劉所遷之地所謂豳也何以知之以斯原斯字知之於胥斯原言公劉足迹至於此原也一說胥相也公羊傳以胥盟爲相盟言相與同來而至於此原也亦通旣庶二句乃公劉自道其相度之意庶說文云屋下眾也此但取眾義繁通作煩說文云熱頭痛也此但取熱義人眾則熱也亦如烝本火气上行之意轉訓爲眾其義正同嚴云言庶而又言繁見歸者愈多也按毛傳謂公劉去豳諸侯之從者十有八國焉孔謂不知出何文愚意毛去古未逺定有所本據此推之則旣庻指本國之眾旣繁指他國之眾也順說文云理也地與人相宜之謂宣爾雅云徧也永長也自後日言之故曰永嘆說文云吟也卽太息也公劉旣至此原矣因念此日從遷者旣眾且繁必此地果旣順適而相安乃可以居之徧而不至有後日之嘅嘆耳是胡可以不愼故一陟一降相視之極其周如下文所記是也陟說文云登也說文無巘字通作甗爾雅云重甗隒郭璞云謂山形如累兩甗甗甑也山狀似之上大下小因以爲名愚按如郭所解自是解重甗之隒耳詩單云巘則非重者但其山形如甑而已此卽下章所謂乃陟南岡者復說文云往來也言往而復來故爾雅以爲返也降說文云下也原卽上文之原初已至原矣旣又升巘以觀而復下來以見其相度周詳𨿽勞不卹也鄧云陟則在巘相山之宗也復降在原察土之衝也舟說文云船也毛訓爲帶未見所出且亦難通下章言逝彼百泉則有用舟處可知已此於胥斯原以前事蓋追述之下章則順言之也云何以者詩人言公劉之在舟中其容飾何如乎自問之辭也維玉二句答詞瑤說文云玉之美者季云瑤亦玉但光之搖動者則爲瑤耳孔云鞞者刀鞘之名琫者鞘之上飾愚按三朝禮言天子玉琫而珧珌諸侯蕩琫而璆珌則琫字𨿽從玉而非玉名乃刀鞘受飾之處名之爲琫耳容刀孔云容飾之刀按刀無受飾之處當是指其柄而言飾之所以爲刀之容卽所謂珌也玉瑤兩物或飾之鞘上或飾之刀柄此公劉所佩也公劉乃諸侯而刀之鞘柄皆得用玉者夏禮無攷舊說謂帶玉佩以上下山原迂逺殊甚】篤公劉逝彼百泉【葉眞韻從倫翻】瞻彼溥原【葉眞韻見上章按上章以繁巘葉原而巘只有元韻一葉則上章二原字但當只用元韻今此章以泉葉原意泉亦宜有元葉而韻書不載乃二字並葉眞韻則何以通於上章之巘乎當俟再考】乃陟南岡【陽韻】乃覯於京【葉陽韻居良翻】京師之野【葉語韻余呂翻】於時處處【葉語韻敞呂翻】於時廬旅【語韻】於時言言於時語語【韻賦也逝鄭云往也此指百泉言張子厚謂只看百泉之往處便知地形是也然此百泉乃有所在非泛指眾泉之謂廣輿記云平涼府涇州有泉眼百餘大旱不竭卽百泉也杜佑云百泉在漢爲朝那縣屬安定郡在唐爲百泉縣屬平涼郡魏於其地置原州唐因之季云百泉者平涼府北地所出之水皆流入涇至邠州愚按詳此則上文所謂舟者亦泛於涇水之舟耳蓋自不窋竄於西戎其地卽今慶陽府是也廣輿記載府境古迹有不窋城又有不窋塜在府城東碑久剝落上有片石大書周祖不窋氏陵再傳至公劉則居寧州亦今慶陽府所轄古迹所謂公劉邑也春秋時爲義渠戎國其蹤迹甚明厥後公劉往遷於豳蓋道繇慶陽經平涼而後達於今西安府之邠州邠州乃涇水所經而百泉則入於涇水自平涼而來者也故詩人詠及之舊說相傳但謂公劉自邰遷豳而百泉遂茫然不知其處矣誦古人之詩而不審其遺迹亦何以論世乎瞻說文云臨視也溥說文云大也李巡云土地寛博而平正名之曰原溥原卽豳地以其地形廣平則曰原狀其大則曰溥非先有此地名也何以知之以第二章

但言斯原第五章

分言旣溥知之鄧云逝泉瞻原觀水之鐘也岡爾雅說文皆雲山脊也南岡岡之在南者季云謂面山也乃者曳辭也覯毛云見也京公羊傳云大也與溥義同卽溥原也蓋見其原地廣大故贊之以溥又呼之以京耳固非地名亦非髙丘之謂果京爲髙丘何必陟南岡以覯之乎陟而後覯明是自上俯視之意師易傳云眾也京師之野鄭云京地乃眾民所宜居之野也按此用京師字與天子所居稱京師𨿽字義同而語意不同彼京師聫文公羊傳謂天子之居必以大眾言之其觧自確此京師句京字略防是頂上乃覯於京京字而言鄭觧是也董氏謂京師之稱起於此其後世因以所都爲京師殊屬附防時通作是音之近也防上文言處說文云止也上處字謂作宅舍以居處之下處字謂民之當居處於是者蓋指本國之人言也廬毛傳說文皆云寄也孔云地官遺人治國野之道以待賓客十里有廬廬有飲食則廬是居捨之名賓客寄捨其中衛戴公廬於曹亦謂寄在曹地也旅鄭云賓旅也按旅本軍五百人之名而借爲賓旅之稱者徐云眾出爲旅寓故謂在外爲旅也於時廬旅言於此作客捨以廬其旅者指外國之人言與末章止旅乃宻相應毛云直言曰言論難曰語蘓轍云言施敎令語議政事重言言言語語者以所言所語非一端故也上文言處處廬旅則從遷之人旣皆得所居矣然不可無君以統攝之故於此營建宮室設立官府以聽政出治焉】篤公劉於京斯依【葉紙韻讀如倚隠綺翻】蹌蹌濟濟【俱上聲】俾筵俾幾【紙韻】旣登乃依【見上】乃造其曹【葉尢韻䢐侯翻】執豕於牢【葉尢韻落侯翻】酌之用匏【葉尢韻蒲侯翻】食之飲之君之宗之【飲宗無葉大全云就用之字爲韻賦也京卽上章乃覯於京之京依謂依之以居也總上於時處處四句而言人旣依乎此則宗廟之神亦依乎此矣故營建甫畢卽首舉遷廟之禮蹌動也濟之爲言齊也凡有事於新廟中者其人不一而趨蹌之際無不整齊如下文設筵幾之人亦其類也俾使也筵幾觧見行葦篇但此筵幾乃供神者按周禮春官司幾筵職云王設莞筵紛純加繅席畵純加次席黼純左右玉几祀先王亦如之諸侯祭祀席蒲筵繢純加莞席紛純右雕幾周祀禮之筵幾如此公劉夏世其禮無考登謂登進神之衣服於坐也依神所依也祭統篇有云鋪筵設同幾爲依神也正此詩義防考妣共幾謂之同幾按大戴禮記諸侯遷廟之禮奉衣服者至於新廟筵於戶牖間有司皆先入如朝位祝導奉衣服者乃入君從入奉衣服者升堂君從升奠衣服於席上祝奠幣於幾東君北向祝在左贊者盥升適房薦脯醢君盥酌奠於薦西反位君及祝再拜興祝聲三曰孝嗣侯某敢用嘉幣告於皇考某侯今月吉日可以徙於新廟敢告再拜事畢乃防日而祭蓋其禮之大略如此祭俟擇日惟奠衣服於席上奠幣於幾東以徙廟告而禮已畢故詩所敍亦僅止此孰謂古禮遂無徵乎乃造其曹以下則鄭所謂宮室旣成與羣臣飲酒以落之之事也造說文云就也蔡先生毅中云卽盤庚有眾咸造之造愚按此字有去來二義主我言則爲往就彼主彼言則爲來就我也若此造字乃使彼就我者也曹本作說文謂獄之兩曹在廷東治事者也愚按今治事之官皆呼爲曹蓋本於此如六曹是也此曹字正指羣臣凡同姓異姓皆在乃造其曹謂進其羣臣於公所將與之燕飲也執者執而殺之牢說文以爲閒養牛馬闗也愚按養豕之處亦名爲牢晉語大任溲於豕牢是也酌說文云盛酒行觴也匏解見匏有苦葉篇字從包說文云取其可包蔵物也羅願云瓠與匏以大小長短甘苦爲間然古今亦通言瓠陸佃云以瓠盛酒冬則暖夏則冷毛云執豕於牢新國則殺禮也酌之用匏儉以質也孔云執其豕於牢中以爲飲酒之殽惟用豕者秋官掌客曰凡禮賓客國新殺禮公劉新至豳地殺禮也其飲此酒酌之用匏匏是自然之物故云儉且質也食之防上執豕句飲之蒙上用匏句君之宗之者毛云爲之君爲之大宗也朱子云宗尊也主也嫡子孫主祭祀而族人尊之以爲主也按君宗卽燕飲中事公劉自以一身爲羣臣之君宗也對異姓之臣稱君對同姓之臣稱宗合上四之字俱指羣臣言徐光啟云大凡創業君臣與守成異承平旣久階陛森嚴君臣之分不患不明特廉逺堂髙九閽萬里上徳下情不相諳悉故燕飲之設主於導和剏業之君與其臣披榛斬棘沐雨櫛風奚啻家人父子上下之情不患不通特患分義未明粗率簡易如漢初飲酒爭功醉或防劍撃柱故燕飲之設主於辧分周之詩一則曰嘉賓式燕一則曰不醉無歸而此詩獨言君之宗之時各有所重也又呂祖謙云食之飲之君之宗之謂旣饗燕而定經制使上下相維也公劉整屬其民上則皆統於君下則各統於宗古者建國立宗其事相湏春秋之末晉執蠻子以畀楚楚司馬致邑立宗焉以誘其遺民而盡俘以歸當典刑廢壞殆盡之時暫爲詐諼之計猶必立宗焉前乎此者可知矣愚按周禮太宰以九兩系邦國之民二曰長以貴得民五曰宗以族得民自宗法不行民遂渙散東萊此論甚有闗系然此第言其一時燕饗恐未說及立宗事朱子之駮固自中理】篤公劉旣溥旣長【陽韻】旣景乃岡【陽韻】相【去聲】其陰陽【韻】觀其流泉【先韻亦葉眞韻見第三章

】其軍三單【葉先韻時連翻】度【音鐸】其隰原【葉眞韻見第三章

】徹田爲糧【陽韻】度其夕陽【韻】豳【丰本作邠】居允荒【陽韻賦也民居旣定宮室旣成於是亟亟授田制賦此立國之本事也溥指原言長指泉言瞻彼溥原其地則旣溥矣逝彼百泉其流則旣長矣旣已考之日景以正其四方之位矣而復登髙岡以望其形勢者何哉蓋所以相視陰陽之向背以識寒煥使種植各適土之宜如黍宜髙燥稌宜下濕之類又觀其流泉之所經以定溝洫使灌漑各盡水之利如水東畝南水南畝東之類其軍三單初從公劉往遷者也周禮凡起徒役無過家一人以其餘爲羨羨者副丁也意古法亦當如是大國諸侯則有三軍公劉遷國當在道時具三軍以行首章所謂張弓矢干戈戚者皆此輩也計每家當出軍一人而副丁老弱不與焉故謂之三單單之爲言只也獨也觀此則公劉初遷其非空國俱行益明矣鄭云后稷上公之封大國之制三軍公劉遷於豳民始從之丁夫適滿三軍之數單者無羨卒也孔云夏殷大國百里爲方一里者萬爲田九萬夫田有不易一易再易通率二而當一半之得四萬五千家以三萬七千五百家爲三軍尙餘七千五百舉大數故得爲三軍也又毛傳訓三單爲相襲孔云重衣謂之襲謂三行皆單而相重爲軍也此謂始發在道及初至之時以未得安居慮有寇鈔故三重爲軍使彊壯在外所以備禦之也王肅云三單相襲止居則婦女在內老弱次之彊壯在外今按三重皆單之說固似可通但婦女老弱何得以軍名且至豳之日軍卽應罷而無端附見一語於此殊屬疣贅詩之言此正所以爲下文度隰原二句張本以一家止一夫受田其餘非老幼則余夫也古者寓兵於農有事則農卽爲兵無事則兵還歸農此三軍之眾旣已先隨公劉至豳而觧嚴矣宜有分田以授之度者計料之意下濕曰隰髙平曰原乃周禮五地之一按禹貢雍州有原隰底績之文豳在雍州正原隰之地其地或有上中下不同故必量度其等則而均授之也詳見信南山篇徹說文云通也曰徹田者通力而耕之謂卽孟子所謂方裏而井井九百畆其中爲公田八家皆私百畆而同養公田者糧谷也谷出於田田之所入則爲糧兼君與民皆有之一井之入公取其一民取其八也而入之公者軍賦皆出於此按甫田之詩愚以爲豳雅其曰倬彼甫田嵗取十千者正是周人百畆而徹之法公劉爲夏諸侯何得不遵五十而貢之制豈亦夏道衰防公劉固得於其國中自以其意變而通之而其後子孫遂仍之而不敢攺與然井田之法實起自黃帝則又非公劉創爲之者商人行助實原於此及周公始攺名爲徹蓋有味於通力合作之義以取此名也又先儒考周之徹法惟都鄙用助而鄕遂仍用貢然則公劉𨿽變夏法蓋亦有不盡變者特其詳不可攷耳鄒忠云周禮大司徒以土防之法辧五地之物生以土宜之法辧十有二土之名物以相民宅而知其利害以土均之法辧五物九等制天下之地徵以土圭之法測土深正日景以求地中小司徒防萬民之卒伍而用之五人爲伍五伍爲兩四兩爲卒五卒爲旅五旅爲師五師爲軍夏官凡制軍萬有二千五百人王六軍大國三軍次國二軍小國一軍小司徒經土地而井牧其田野九夫爲井四井爲邑四邑爲丘四丘爲甸四甸爲縣四縣爲都以任地事而令貢賦是其典章周密固肇自周公然大略已具於公劉一詩矣度其夕陽之度與上文度意同爾雅雲山西曰夕陽孔云陽卽日也夕始得陽故名夕陽總言豳人一國之所處其界在山之西不知是何山也譜謂豳在岐山之北書傳說太王去豳逾梁山注謂梁山在岐山東北然則豳國之東有大山者其爲梁山乎愚按此言夕陽蓋指田地之近梁山者孔謂總一國而言則非也此以待夫三單之外續至而受田者黃佐云夕始得陽之田必不甚宜於民惟以生齒日繁歸附日眾每夫百畆非舊田之所能容故又度此以廣之耳前章言斯原言溥原言京總是豳地但未露其名至此始指出豳字豳亦作邠允信也荒者荒蕪而不明之貌故借爲逺大之義朱子云又度山西之田以廣之而豳人之居於此益大矣】篤公劉於豳【白虎通丰本俱作邠】斯館【葉翰韻古玩翻白虎通作觀】涉渭爲亂【翰韻】取厲【陸本作礪】取鍛【翰韻陸本作碫】止基乃理【紙韻】爰眾爰有【葉紙韻羽軌翻】夾其皇澗遡其過澗【澗澗爲韻】止旅乃密【質韻】芮【周禮注陸本丰本俱作汭】鞫【漢書注作周禮注作防】之卽【葉質韻子悉翻賦也雍土記云豳谷在邠州東北三十里舊三水縣公劉立國處館說文云客捨也孔云禮有公館私館館者宮室之名所以止捨其中愚按觀下文言取厲取鍛則此館非以居民乃官府造作之處百工來者不必皆本國之人故爲館以居之白虎通云后稷封於邰公劉去邰之邠詩云卽有邰家室又曰篤公劉於邠斯館周家五遷其意一也皆欲成其道也涉說文云徒行厲水也然下文言爲亂則是用舟此蓋水旁之不可舟行者故用涉耳張守節云公劉從漆縣漆水南渡渭水至南山郡縣誌云邠州公劉所居之地州治新平縣卽漢漆縣按漆縣卽今永壽縣闞駟十三州誌雲漆水出漆縣西北岐山東入渭爾雅云正絕流曰亂孫炎云直橫渡也孔雲乘舟絕水爲亂而過也水以流爲順橫渡則絕其流故爲亂厲說文云旱石也徐云麤悍石鍛說文云小冶也蒼頡篇云椎也徐鍇云椎之而已不消故曰小冶嚴云今考鍛打鐵也其字從金嵇康好鍛是也粗厲之石可以磨兵器經鍛之鐵可以治戎具皆涉渭以取之思患預防所以衞民也陳際泰云夫定軍賦也取厲鍛也爲政有三取材有五誰能去之公劉始遷之時卽治及此有備也夫止居止也基本墻始之義爾雅以爲謀也邢昺云基者作事謀始也理本治玉之義故亦以爲治也止基乃理言公劉所以爲居止之始謀者已無不治猶云美哉始基之矣此總綰前文所言相宅授田經武三者皆乃理之事也眾指初來者言上章言度彼隰原度彼夕陽以授之者是也有指續來者言謂相續而愈有故下文又言夾皇澗遡過澗以居之也夾說文云持也字從大左右兩又有夾持之象孔云夾者在其兩旁皇說文云大也澗說文雲山夾水也按考工記云凡天下之地勢兩山之間必有川焉大川之上必有塗焉皇澗兩旁皆平廣可居故民居相向夾之遡字本作防說文毛傳皆云向也按逆流而上順流而下皆曰防特以洄游爲異說見蒹葭篇過澗謂澗之橫過者孔云遡其過澗而處謂開門向澗也大率民居以南門爲正此蓋皇澗縱在兩傍而夾之過澗橫故在北而向之王肅云或夾或向所以利民也今按二澗不詳所在爲二爲一未可知也此皆指本國之民言以下文有止旅句隔之彼旅字乃指十八國之人耳密字從山本山如堂者之名或又訓稠對疏字言當是以山木茂盛故有稠密之義又通作宓說文云安也二義皆通但詳語意只當以稠密言芮水名或通作汭何景明雲芮水出邠州西北東入涇汭水在隴州城西北源出蒲藪入渭不入涇公劉芮鞫之卽言邠也非隴也愚按禹貢雍州有涇屬渭汭之文說者謂涇水居中上屬於汭下屬於渭則汭渭相去殊逺原不相涉而其後又言防於渭汭則不得不以水北觧汭如潙汭雒汭之例今觀何說則芮汭固有二水涇屬渭汭之汭正當作芮而防於渭汭乃謂防於渭與汭合流之處耳但地理誌明載芮水出右扶風汧縣吳山西北東入涇注引此詩爲證汧縣今爲鳯翔府隴州而郡縣誌亦云涇州良原縣有汭水一名宜祿川西自隴州華亭縣流入則與何言汭水入渭不入涇殊異川塗遼邈足迹未到奚繇能得其實以何固秦人所記必或無爽故存之又按芮亦國名地理誌謂在馮翊臨晉縣卽今西安府之髙陵縣是其地也疑當時豳地竟轄至此亦未可知非虞芮之芮也鞫毛云究也按爾雅鞫究皆訓爲窮孔云鞫是水厓之名言其曲水窮盡之處也愚按若以芮爲地名則芮鞫亦地盡之處卽徐鍇云猶就也嚴云來止之旅日以益密於是又就芮水之外而居之呂云風气日開民編日眾規模日廣有方興未艾之象焉周之王業旣兆於此矣黃佐云利用遷國易固有之虞夏之世代有屢遷者然盤庚之遷耿也以瀉鹵埶隘之地而有蕩析離居之憂固宜一舉而從之觀其巨室胥動浮言小民不適有居而爲臣者傲上從康乃伏小人之攸箴內外不和吉言於百姓眾慼之吁矢言之出始告之中威之旣遷而綏爰之若不克舉焉而公劉長西戎之眾裹糧之行不俟再訊斯原之相十八國從遷下無永嘆之赤子上有蹌濟之羣臣富庶之效不日臻焉動民而民不懼勞民而民不怨聖人舉事如此而已𨿽其憂國愛民之心兩君如一而民情之順逆天地懸殊則亦其平日之所感有異耳故曰君子信而後勞其民後之遷國者要當以公劉爲法可矣然怨誹逆命之民而以口舌代斧鉞以至誠防忠信不怒而不譴焉後世厲民自養者其毋以盤庚爲口實哉】公劉六章章十句【序云召康公戒成王也成王將涖政戒以民事美公劉之厚於民而獻是詩也朱子亦仍其說王安石云周之有公劉言乎其時則甚防言乎其事則甚勤稱時之甚防以戒其盈稱事之甚勤以懲其逸蓋召公之志也而申培說則云周報公劉召公述其事以訓嗣王使知民事之詩子貢傳亦以爲訓成王但作者之人闕今按此詩謂作於召公固無所據詳觀詩意皆陳公劉遷豳之事而略不及文武繼述之言又文詞奇古與文王大明諸篇體制不同則似豳人本有此詩以詠公劉如七月亦豳人自豳風而周公舉以告成王後人遂謂周公所作然則公劉之詩得無亦周召之輩舉以告成王者與】

七月豳風也【孔叢子載孔子曰於七月見豳公之所以造周也按豳公者公劉也造周者周家王業自是而起也舊說皆本序謂周公陳此詩以告成王與書無逸篇同意子貢傳申培說亦皆以爲周公陳農政之詩金履祥雲讀七月之詩可以見豳民因天力本孝慈忠愛之俗焉意者豳之遺詩周公陳之以爲蒙工之頌使成王知故國衣食之原然不居二南之前而居變風之末何也曰詩皆采之當世而前世之詩存者不可冺也故豳七月附於十五國風之後猶商那附於三頌之末也宋張栻入侍經筵言周公之告成王見於詩有如七月見於書有如無逸欲其知稼穡之艱難與小人之依帝王所傳心法之要端在於此夫治常生於敬畏而亂常起於驕肆使爲國者每念乎農畝之勞則心不存焉者寡矣何者其必嚴恭朝夕而不敢怠也其必懷保小民而不敢康也其必思天下之饑寒若己饑寒之也是心常存則驕肆何自而生豈非治之所繇興也與劉安世云公劉豳國之君七月公劉之詩也何不編之雅與公劉相倫公劉之詩言其政事七月之詩言其風俗旣曰風矣不得編於雅矣彭執中云七月公劉皆言民事其爲詩一也然七月之詩防而及於昆虫艸木衣服飲食之末較之公劉莫非興王气象其體固不同也鄭樵雲七月者西周之風黍離者東周之風鄧元錫云豳七月其帝化乎進於王矣百姓日用飲食而質矣是天徳也又云蓋於七月渙然於天人之合也靡人非天人靡事非若天也無思無爲終守淳固順帝則而無庸識知也古徳之盛風化之本也徐光啟云周之興也十六王而武始居之考其積基本非有殊尢絕迹震來世者也今讀其文想其先公之所以爲教不過若世間一勤儉忠厚之家而已然一家如此其家必興一國如此其國必昌至於和气浹洽根幹纒綿基厚而難傾本深而不防卒受代商之命享過歷之祚昔人有言太和在成周宇宙又曰王道本乎人情於乎信其然矣三輔黃圖云秦有四塞之固昔后稷封斄公劉處豳太王徙岐文王作丰武王治鎬其民有先王遺風好稼穡本業故豳詩言農桑衣食之業甚備秦都咸陽徙天下富豪十二萬戶漢髙帝都長安徙諸齊田楚屈昭景及諸功臣於長陵後世世徙吏二千石髙貲富人及豪傑兼並之家於諸陵彊本弱末以制天下是故五方錯雜風俗不一貴者從侈靡賤者薄仁義故漢之京輔號爲難理範景文云讀豳風一篇何意遐荒苦寒之地緑華芳艸蔚爲文明今齊魯燕晉之區多有越數百里無炊煙者又何也】

七月流火【葉尾韻栩鬼翻】九月授衣【葉尾韻隠豈翻】一之日觱【說文丰氏本俱作防釋文作畢】發【葉質韻非律翻說文丰氏本俱作叐】二之日栗【陸徳明本引說文作防丰作防】烈【葉質韻力質翻釋文引說文作颲崔靈恩注丰本俱作列】無衣無褐【葉霽韻許罽翻亦葉屑韻胡結翻】何以卒嵗【霽韻亦葉屑韻相絕翻】三之日於耜【紙韻】四之日舉趾【紙韻漢書丰本俱作止】同我婦子【紙韻】饁彼南畝【葉紙韻母鄙翻漢書作畮】田畯至喜【紙韻鄭云本作饎賦也首章總以衣食發端先言衣而後言食自二章至五章所以終前六句之意自六章至八章所以終後五句之意七月斗建申之月也張子厚云七月之詩皆以夏正爲防曹氏云公劉正當夏時所用者夏正也流毛傳云下也火大火心星卽大辰也解見小星篇左昭三年張趯曰火星中而寒暑退孔穎達云季冬十二月平旦正中在南方大寒季夏六月黃昏火星中大暑退是火爲寒暑之候事也知此兩月昏旦火星中者月令季夏昏火星中六月旣昏中以衝反之故十二月旦而中也若然六月之昏火星始中堯典日永星火以正仲夏所以五月得火星中者吳志孫皓問鄭火星季夏中心也不知夏至中星名答曰日永星火此謂大火也大火次名東方之次有壽星大火析木三者大火爲中故尙書舉中以言焉又毎三十度有奇非特一宿者也季夏中火猶謂指心火也如此言中則日永星火謂大火之次非心星也堯典四時言中星者春夏交舉其次言星鳥星心秋冬舉其宿言星虛星故注云星鳥鶉火之方星火大火之屬虛武中虛宿也昴白虎中昴宿也其東方南方皆三次鶉火大火居其中西方北方俱七宿虛星星居其中每時總舉一方故指中宿與次而互言之耳是鄭以日永星火爲大火之次與此火之心星別也又按周洪謨云堯時仲夏日在鶉火大火昏中至周公時嵗差旣多則六月日在鶉火大火昏中並錄以俟考朱子云心火以六月之昏加於地之南方至七月之昏則下而西流矣左傳哀十二年冬十二月螽季孫問諸仲尼仲尼曰丘聞之火伏而後蟄者畢今火猶西流司曆過也按周十二月夏十月也火猶西流者以此時火未盡沒尙是九月歷官失一閏故也是可見火自六月昏中之後下而過西皆稱流也亦以天傾西北故云然程子云嵗過中而行暮矣當有卒嵗之具禦冬之偹故以七月流火爲首張子厚云周人慮事有豫七月之詩常於半年前提掇又按發端先以秋冬爲言者以豳地多寒故豫先爲禦寒之計耳九月斗建戍之月授說文云予也授衣家長授於家眾也以下文云無衣無褐褐乃賤者之服故知之且家事聽於長故也朱子云九月霜降始寒而蠶績之功亦成故授人以衣使禦寒也一之日四句原其所以授衣之故也一之日謂斗建子一陽之月二之日謂斗建丑二陽之月也變月言日者毛云十之餘也孔云謂數從一起而終於十更有餘月還以一二紀之也此篇自立一體從夏之十一月至夏之二月皆以數配日而言之從夏之四月至於十一月皆以數配月而稱之蓋以日月相對日陽月陰陽則生物陰則成物建子之月純陰已過陽气初動物以牙蘗將生故以日稱之建巳之月純陽用事陰气己萌物有秀實成者故以月稱之若然一之日二之日言十之餘則可矣而三之日四之日者乃是正月二月十數之初始不以爲一二而謂之三四者作者理有不通辭無所寄若云一月二月則羣生物未成更言一之二之則與前無別以其俱是陽月物皆未成故因乘上數謂之三四明其气相類也愚按以三四繼一二總是防上之文故有以正月爲十三月者春秋元命苞曰周人以十一月爲正殷人以十二月爲正夏人以十三月爲正後漢書陳寵傳云十三月陽气已至天地已交物皆出蟄虫始振人以爲正夏以爲春隋書牛傳云今十一月不以黃鐘爲室十三月不以太蔟爲室便是春木不旺夏土不相建寅之月乃是十月之初亦乘上以爲十三與此同也朱子以爲變月言日言是月之日也張子亦云言月又言日別無義例只是文順愚按二說俱於理未安總之本天而言則主日以冬至爲日長一綫之始也本歷而言則主月以孟春爲夏正建寅之始也因思易復卦有七日來復之文舊觧亦屬未確以此詩一二三四之日例之易之七日正謂五月耳五月一陰初生而羣陽以次剝盡今則一陽復來故曰反復其道七日來復也觱發毛云風寒也按觱說文云羌人所吹角屠觱以驚馬也徐鍇云今之觱栗楊愼云觱發之爲風其義隠而難知諺云三九二十七籬頭吹觱栗正謂風吹籬落聲似觱栗與詩意合觱栗今樂書名風管又可證焉其聲悲慘冬日寒風驟發其聲似之發疾貌栗烈毛云寒气也按栗木名其實下垂至罅發之時將墜不墜有戰栗之象人遇寒而膚栗類此烈火猛也本無寒義但以其爲嚴猛之貌取以象寒威耳孔云仲冬之月待風乃寒季冬之月無風亦寒故異其文愚按觱栗羌胡玆之樂古樂未聞楊說𨿽有理未敢深信疑古文音同者字得通用故說文觱發作防冹防風寒也冹寒也先言防而後言冹者孔所謂仲冬待風乃寒是也栗當通作凓說文云寒也烈當通作颲說文云烈風也旣言凓而又言颲者季冬寒旣甚矣更重之以朔風則愈寒也範祖禹云先王敎民農桑以爲衣食非以充欲所以偹患也是故將言衣之本則著寒之候褐毛布也織毛爲之上只言衣而此兼言褐者九月衣已足矣十一月以後非衣而加之以褐則不能暖也卒通作�說文云終也範云言何以卒嵗則又見二之日爲嵗之終也此所謂夏正也以上言衣之爲急也三之日斗建寅之月正月也於者口气之舒故又訓爲往也猶云往於彼也耜說文云臿也釋文云耒下耓也易曰斵木爲耜揉木爲耒耜者耒之首斵木使鋭而爲之所以入土俗呼犂壁今又加以鐵鏵謂之犁頭耒者耜之柄揉木使曲而爲之所以運耜俗呼犁衝總呼之則爲犂也考工記云耜廣五寸二耜爲耦注云古者耜一金兩人並發之今耜岐頭兩金象古之耦黃佐云於耜謂昔攺嵗時入此室處今則往中田之廬而修田器錢鎛之屬然獨以耜言者所謂畟畟良耜有略其耜詩人以此爲重而言之將以起土而耕必資於耜也孔雲月令季冬命農計耦耕事修耒耜具田器然則修治耒耜當季冬之月今豳人正月修耒耜二月始耕者豳土晚寒鄭志答張逸謂寒晚溫亦晚故修耒耜始耕皆較中國遲一月也四之日斗建夘之月二月也舉說文云對舉也趾足也耕以足推故須用足二耜爲耦故云對舉也月令仲春之月云耕者少捨鄧元錫云少捨言無或捨息急農之至也此言舉趾所謂少捨者也同我婦子程子云我婦我子同來致餉也我農夫自我也饁杜預云野饋也所謂餉也李氏云郤缺耕於野其妻饁之是妻饁其夫也有童子以黍肉餉是子餉其父也王安石云畝大抵以南爲正故每曰南畝補傳云田事喜陽而惡陰南東向陽則茂遂西北傍陰則不實孔云周先公在豳敎民周備使衣食充足寒暑及時民奉上教知其早晚各自勸勉以勤事業故同我婦子饁彼南畝及嗟我婦子曰爲攺嵗此述民人之志非敍先公號令之辭田畯典田之官爾雅說文皆以畯爲農夫鄭郭璞皆謂今之嗇夫是也邢昺云田畯在田司主稼穡故謂之司嗇漢及東晉亦有此官謂之嗇夫故鄭郭皆云今之嗇夫愚按夏書徵篇有嗇夫馳之語則夏時已有此官非始漢晉矣周禮無田畯之職益知此詩及甫田大田皆非周詩也至喜者田官巡行阡陌來至而見其民之勤於農事則喜也劉公瑾云二月而卽舉趾治田早也壯則在田婦人則致餉用力齊也勸農之道無非欲其不後於時不懈於力豳人乃不待勸而能此田畯所以喜也輔廣云婦子饁彼見家人之心一田畯至喜見上下之志通以上言食之爲急也衣則言其授衣之後而未及其初食則言其耕田之初而未及其後此古人行文變化之妙而自七月以至四之日循序敷衍更復渾成此所以爲化工之筆也朱善云三陰之月陰气始盛故於是而豫爲禦寒之備三陽之月陽气始盛故於是而豫爲治田之備先衣而後食故以七月爲首也大寒之候在於丑月而圖之於建申之時收成之候在於酉月而慮之於建寅之日其爲豫備可知若寒至而後索衣饑至而後索食則其爲計亦晚矣】七月流火九月授衣【二韻見首章】春日載陽【韻丰本作昜】有鳴倉庚【葉陽韻居郎翻】女執懿筐【陽韻丰本作匚】遵彼微行【葉陽韻戶郎翻】爰求柔桑【陽韻】春日遲遲【支韻】采蘩祁祁【支韻】女心傷悲【支韻】殆【釋文一作迨】及公子同歸【葉支韻渠爲翻賦也嚴云二章三章皆終首章無衣之意再言流火授衣者鄭云將言女工之始故又本於此愚按九月授】

【衣主今年而言以其序求之則春日載陽以下皆明年事也第三章

仿此蓋思此衣之所從來則圖之不得不力耳春日孔以爲建辰之月亦未是按月令云仲春之月倉庚鳴夏小正云二月采蘩則此章兩春日皆謂二月也載始陽溫也爾雅四時春爲靑陽注雲气淸而溫陽又劉熈釋名云陽也陽气在外發也倉庚黃鳥而黒章卽葛覃黃鳥也解見葛覃篇陸佃云凡詩言黃鳥者興也言倉庚者賦也汲冡周書云驚蟄之日倉庚鳴蓋蠶生之時也婦人未嫁稱女懿爾雅說文皆以爲美也愚按猶言精致也筐本作匡徐鍇云受物之器象形正三方也遵說文云循也防行小徑也柔桑穉桑也初生桑始發也遲遲日行舒緩也孔云計春秋漏刻多少正等而秋言淒淒春言遲遲者陰陽之气感人不同張衡西京賦云人在陽則舒在陰則防然則人遇春暄則四體舒泰覺畫景之稍長故以遲遲言之及遇秋景四體褊躁不見日行急促惟覺寒气襲人故以淒淒言之淒淒是涼遲遲非暄二者觀文似同本意實異也愚按孔說固是然遲遲在載陽之後自是畫刻較長非但畫夜平分時矣蘩解見采蘩篇徐光啟云蠶之未出者鬻蘩沃之則易出今養蠶者皆然故毛傳云所以生蠶朱子謂蠶生未齊未可食桑故以蘩啖之蓋未嘗目覩此事以意解之耳祁本邑名故字從邑或訓爲大或訓爲徐或訓爲眾總不能明其義愚意當通作岐凡山之旁出路之二達者皆謂之岐此於眾多之意爲近詩其祁孔有興雨祁祁祁祁如雲皆同斯義若以采蘩篇被之祁祁通之則此篇采蘩祁祁槪豳公宮中之人亦在其中矣故下文有及公子同歸之語也女卽執懿筐之女女心傷悲猶云惻然動念也殆將也其殆庶乎之殆諸侯之子凡男女皆得稱公子左傳云凡公女嫁於敵國姊妹則上卿送之公子則下卿送之於大國𨿽公子亦上卿送之昭三年公孫蠆爲少姜之有寵也以其子更公女而嫁公子又公羊傳說築王姬之館云於羣公子之舍則已卑矣是諸侯之女亦稱公子也同歸卽素冠篇聊與子同歸之義言其趨向亦欲與之同也豳公之化自家而國春日遲遲之時公子亦出而與於采蘩此執懿筐之女見之不覺悲傷感念誠見民生在勤𨿽貴介公子猶不敢自暇逸如此相與則而象之所謂上有好者下必有甚焉者也毛鄭以爲春女悲秋士悲春女感陽气而思男秋士感陰气而思女是其物化所以悲也悲則始有欲嫁之志信如所言以處子而作嫁想豈豳風惇龎之俗哉或謂時偶值有於歸之事或又謂豫有離親之感均屬附防】七月流火【見上】八月萑葦【尾韻】蠶月條桑【陽韻】取彼斧斨【陽韻】以伐逺【陽韻】猗【齊詩作掎】彼女桑【陽韻】七月鳴鵙【錫韻孟子注作鴃升庵外集作雒】八月載績【錫韻】載載黃【陽韻】我朱孔陽【韻】爲公子裳【陽韻賦也孔穎達云衣之所用非絲卽麻春旣養蠶秋當緝績絲帛染爲黃乃堪衣用故三章又陳女功自始至成也八月斗建酉之月萑葦解見蒹葭篇毛云豫蓄萑葦可以爲曲按月令季春之月命野虞母伐桑柘鳴鳩拂其羽戴勝降於桑具曲植蘧筐后妃齊戒親東鄕躬桑禁婦女母觀省婦使以勸蠶事注云曲薄也植槌也所以架曲與蘧筐者孔云薄用萑葦爲之以下句言蠶事則萑葦爲蠶之用故傳云豫蓄以爲曲也蠶月治蠶之月以月令祭義考之正謂三月也月令之說見前祭義云大昕之朝君卜三宮之夫人世婦之吉者使入蠶室奉種浴於川鄭氏謂大昕者季春朔日之朝也此詩自建寅之月以至建丑之月皆有獨少建辰之月有其事不紀其月亦古人行文變幻處條長也厥木維條之條言三月之時桑枝方條達也斨說文云方銎斧也孔云隋銎曰斧方銎曰斨斨卽斧也惟銎孔異也按隋謂孔形狹而長也銎斧空也劉熈云斨之言戕也所伐皆戕毀也逺朱子云逺枝起者也孔雲長條起手所不及故枝落之而采其葉嚴云桑性以斬伐而始茂取斧斨以伐其條又豫爲明年之計也程大昌云今浙桑則然嵗生嵗伐率皆稠行低榦無有髙及二丈者猗通作倚嚴云猶依也不斬其條但就樹以采其葉也又齊詩作掎故毛傳謂角而束之曰猗蓋取此掎義也女桑爾雅云桋桑也郭璞云今俗呼桑樹小而條長者爲女桑樹嚴云物之小者稱女猶今稱女墻也上章柔桑乃桑葉之嫰者嫩葉始生未多故以筐箱求之養新出之蠶耳蠶有新出者又有未出者故同采蘩言之皆言蠶事之始也此章女桑乃桑樹之小者大樹旣條取之小樹又猗取之蠶已大食故桑之大小取之無遺蓋言蠶事之成也鵙爾雅云伯勞也郭璞云似鶷鶡而大楊愼云形似鸛鵒鸜鵒喙黃伯勞喙黒以此別之曹植云伯勞以五月鳴應陰气之動陽爲仁養陰爲殘賊伯勞蓋賊害之鳥也其聲鵙故以其音名云性亦能擊搏鷹集於林則盤旋鳴聒候鷹飛輒擊之五更輒鳴不止至曙乃息又名博勞又名伯趙趙者疾也左傳云伯趙氏司至也通卦驗云博勞性好單棲其飛翪夏至應陰而鳴冬至而止故帝少皞以爲司至之官陸佃云說文以爲翪斂足也今鵙飛斂足腹下羅願云按時訓云鵙不始鳴號令壅偪髙誘以爲夏至後應陰而殺蛇乃磔之棘上而始鳴今俗云鵙在林間鳴蛇於其下蟠結不動飛去則伸其所踏枝可鞭兒令速語以其當萬物不鳴時而能鳴故以類求之或見夏小正訛鵙作鴃而孟子注以鴃爲鵙遂以兩字通用按鴃名鸋鴃巧婦也與鵙無涉陸佃云倉庚知分鳴鵙知至故陽气分而倉庚鳴可蠶之候也陰气至而鵙鳴可績之候也嚴云五月伯勞始鳴應一陰之气至七月猶鳴則三陰之候而寒將至矣故七月聞鵙之鳴先時感事也載之言則蓋音近也績說文云緝也孔云陳風不績其麻績緝麻之名八月絲事畢而麻事起也黃朱皆色之正者於是始染以獻總上絲織而成帛麻織而成布言呂祖謙云古者冕用麻而服用絲一說春帛是寒服秋布是暑服亦通毛云黒而有赤也按考工記鐘人說染法云三入爲纁五入爲緅七入爲緇鄭注云染黒者三入而成纁又再染以黑則爲緅緅今禮記作爵言如爵弁色也又復再染以黒乃成緇矣凡色者在緅緇之間其六入者歟孔云色染法互入數禮無明文故鄭約之以爲六入謂三入赤三入黒是黒而有赤也易下系云黃帝堯舜垂衣裳蓋取諸乾坤注云乾爲天坤爲地天色地色黃故以爲衣黃以爲裳象天在上地在下也朱毛云深纁也士冠禮爵弁服纁裳鄭注云凡染綘一入謂之縓再入謂之頳三入謂之纁朱則四入矣孔云染朱入數書傳無文故約之以爲四入也三則爲纁四入乃成朱色深於纁故云深纁也孔甚也陽毛云明也孔云陰陽相對則陰闇而陽明矣朱色無陰陽之義故以陽爲明謂朱爲光明也按周官染人秋染夏夏五色也謂之夏者夏翟毛羽五色皆備成章於斯時也天朗气淸五色皆可以染故系之八月之下也公子與上章公子同黃以獻之君其朱色之鮮明者婦人女子尢愛之故取以獻爲公子裳非徒表藹然家人一體之意誠見采蘩之公子能勤婦功而此絲麻乃婦功所成亦猶之稱絲效功之意耳章中言七月八月蠶月皆是逐年如此作去嵗防亦可作今嵗明嵗防亦可不必拘拘分防朱子云以上二章専言蠶績之事以終首章前叚無衣之意】四月秀葽【蕭韻】五月鳴蜩【蕭韻】八月其獲【藥韻】十月隕萚【藥韻】一之日於貉【藥韻】取彼狐貍【支韻】爲公子裘【葉支韻渠之翻丰本作求】二之日其同【東韻】載纉武功【東韻】言私其豵【東韻】獻豜【周禮注作肩】於公【東韻賦也四月斗建巳之月王安石云陽生則言日陰生則言月然四月正陽而言月何也四月陰生气之先至】

【者也嚴云五行皆胎養在長生之前五月一陰生則亦四月陰胎萌也曹氏云首舉四月者言陰气之來從防至著蓋有漸也爾雅云木謂之華艸謂之榮不榮而實者謂之秀孔云分別異名以曉人故以秀爲不榮然出車云黍稷方華生民說黍稷雲實發實秀是黍稷有華亦稱秀也葽艸名鄭疑爲王萯非也劉向說此味苦苦葽也按爾雅云葽繞蕀蒬郭璞云今逺志也似麻黃赤華葉鋭而黃其上謂之小艸本艸云逺志一名蕀蒬一名繞葽一名細艸廣雅云一名王連一名蕀苑圖經云根色黃形如蒿根苗名小艸似麻黃而靑又如華豆葉亦有似大靑而小者三月開華白色根長及一尺嚴云今逺志苦澁之甚醫家以甘艸熟煮之乃可用又丘光庭雲月令孟夏苦菜秀孔穎達云菜似馬薤而花白其味極苦今驗四月秀者野人呼爲苦葽春初取煮去苦味和米粉作餅食之四月中莖如蓬艾花如牛蒡花四月秋气生故苦葽秀則一嵗物成自苦葽始月令所書皆應時之物其言苦菜卽苦葽也穎達所見別是一物不可引以解此五月斗建午之月蜩蜋蜩也夏小正作良蜩傳云良蜩者五采具按爾雅蜩種不一有蜋蜩有螗蜩據小正良蜩螗蜩皆以五月鳴雄方言云楚謂之蜩宋衞之間謂之螗蜩陳鄭之間謂之蜋蜩秦晉之間謂之蟬果如所言蜋螗蟬通是一物夏小正不應別而言之而蕩詩云如蜩如螗則蜩自蜩螗自螗其非一物明甚毛氏於彼傳云蜩蟬也螗蝘也當以此說爲正螗蜩攺名蝘則蜋蜩得専名蜩矣陸佃云蜩亦蟬之一種形大而黒昔人啖之禮有雀鷃蜩範是也一名蟬爲其變蛻而禪故曰蟬又小正月令七月寒蟬鳴寒蟬似蟬而小一名寒蜩卽今啞蟬非此蜩也錢天錫云因天時之變而物化隨之寒於冬而萌於夏豳民早計如此蓋不止履霜而知堅冰矣此與下章覩昆虫之變化者不同獲說文云刈谷也孔云八月其獲者惟有禾耳十月斗建亥之月隕說文雲從髙下也又云凡艸木皮葉落墮地爲萚徐鍇云此言艸木而從艸者木萚與艸同也又說文有�字其義則木葉墮地徐以爲隕萚當用此�字但古今字異此字今所難行也以上四句言陰气之繇萌而盛而極見於物者如此以起裘褐不可緩之意於貉往祭貉也按周禮大司馬之職中冬教大閱羣吏以旗物鼓鐸鐲鐃各率其民而致之大司馬質明旗誅後至者有司表貉於陳前舊說云貉師祭也立表以祭故謂之表貉古人祭貉於立表之處無壇壝置甲冑弓矢於前置矟其後以依神禱气勢壯而多獲羅願云貉善睡之獸似狐畜而養之扣之卽悟已而復寐周人將獵則先祭貉故謂獵爲貉周禮曰祭表貉則爲位蓋貛之將出貉爲先導表貉之所在知獸之所聚故祭而取之穆天子傳曰天子獵於漆澤於是得白狐貉焉以祭於河宗此周禮獵祭貉之驗也貍者狐之類狐口鋭而尾大貍口方而身文黃黒彬彬蓋次於豹故稱聖人虎變君子豹變辧人貍別貍善搏者也爲小步以擬度焉其發必獲謂之貍步量侯道法之古者王大射則射人以貍步張三侯陸佃云狐善疑貍善擬不可以有爲故古者以爲燕居之裘詩曰一之日於貉取彼狐貍爲公子裘言往祭表貉因取狐貍之皮爲裘也孔云禮言狐裘多矣左傳稱齊大夫東郭書衣貍制服防謂貍制貍裘也陳祥道云夫公子無豫於事而貍裘東郭卽戎而貍制則貍裘非禮服之裘也傳又曰臧之狐裘敗我於狐駘則春秋之時戎服亦以狐裘也此公子謂豳公之子與上二章女公子不同蠶績者婦人之事則我朱孔陽以獻公之女狩獵者男子之事則取彼狐貍以獻公之子亦各從其類也閔光徳云蠶績狩獵不専爲君但於勤生之中有先公後私之義耳其同者鄭云君臣及民因習兵俱出田也或引周禮小司徒職云凡起徒役母過家一人以其餘爲羨惟田與追胥竭作注謂竭作者正卒羨卒盡出也一之日只正卒往二之日則正卒羨卒俱往故曰同愚按此說絕無稽據今以下文獻豜於公觀之則公固在田所矣鄭解爲是又一之日行表貉之祭似與周禮中冬大閱之典相合而此更言二之日載纉武功者舊說謂豳地晚寒故習兵晚亦屬附防此詩自說豳俗在周禮未作之先原不宜律以周禮或祗是一之日聽民相與祭貉以獵取禽獸而君未同往至二之日君方帥有司致民於田以講武故曰其同也毛云纉繼功事也孔云旣言捕取狐貍因說田獵之事至二之日之時君臣及其民俱出田獵則繼續武事年常習之使不忘戰也愚按此時始習兵出田一年僅止一次耳與周禮搜苗狝狩之典殊異謂之纉者言纉續上年之事蓋嵗以爲常非謂繼前日之於貉也豵豜皆豕名說文以豚生六月爲豵毛傳以豕生一嵗爲豵未詳孰是爾雅豕生三子曰豵注云豬生子常多故別其少者之名說文以豕生二嵗肩相及者謂豜周禮注以四嵗爲豜亦未詳孰是然總之豕之大者也小獸私之爲已有大獸獻之於公所薄於已而厚於君也朱子云此章専言狩獵以終首章前叚無褐之意愚按裘褐有別貴者衣裘賤者衣褐通章只重在取彼狐貍爲公子裘二語蓋豳民因己之資褐以禦寒而重爲貴者之慮下文二之日一段則又因言於貉而並及之耳語意自有輕重又按禮射義諸侯以貍首爲節疑卽歌此章也一之日取彼狐貍故曰貍首又豳公之詩也是故諸侯之射以之爲節】五月斯螽動股【麌韻】六月莎【釋文作沙】雞振羽【麌韻】七月在野【葉麌韻王矩翻】八月在宇【麌韻】九月在戶【麌韻】十月蟋蟀入我牀下【八言爲句葉麌韻後五翻】穹窒燻防【葉麌韻此主翻】塞向【儀禮疏作鄕】墐戶【麌韻】嗟我婦子【葉麌韻玆五翻】曰【漢書丰氏本俱作聿】爲攺嵗入此室處【葉麌韻此主翻賦也斯螽解見螽斯篇爾雅以爲蜤螽陸璣云蝗類也長而靑長角長股靑色黒斑其股似玳瑁文五月中以兩股相搓作聲聞數十步幽州人謂之舂箕亦謂之春黍江東人謂之蚱蜢亦謂之虴�陸佃云五月斯螽動股言螽斯股成而奮迅之也爾雅云螽醜奮蓋於是時股成而奮迅之則方春尙弱也故列子以爲臣力折春蠶之股揕秋蟬之翼六月斗建未之月莎雞虫名振羽者毛云羽成而振迅之丘光庭云按諸虫之鳴出於口喙者多矣有脇鳴者有脰鳴者有股鳴者有羽鳴者脇鳴者蜩蟬也脰鳴者螻蟈也股鳴者斯螽也羽鳴者莎雞也若以飛而有聲爲羽鳴者則蠅蚊之類皆是何獨莎雞也且豳風所言非偶然也以莎雞斯螽之事皆陽虫也陽气出則此虫鳴陽气入則此虫盡著其將寒之有漸勸人早備於寒也今驗莎雞狀如蚱蜢頭小而身大色靑而有須其羽畫合不鳴夜則气從背出吹其羽振振然其聲有上有下正似緯車故今人呼爲絡緯者是也如或不信可取樹枝之上候其鳴者把火燃看卽知斯言之不謬或雲飛而振羽索索作聲是其不識莎雞妄爲臆說羅願云莎雞振羽作聲其狀頭小而羽大有靑褐兩種率以六月振羽作聲連夜札札不止其聲如紡絲之聲故一名莎雞一名絡緯今俗人謂之絡絲娘蓋其鳴時又正當絡絲之候故豳詩云六月莎雞振羽七月在野八月在宇九月在戶也寒則漸近人今小兒夜亦養之聴其聲能食瓜莧之屬崔豹古今注云莎雞一名促織一名絡緯一名蟋蟀促織謂鳴聲如急織也絡緯謂其鳴聲如紡緯也又曰促織一名促機絡緯一名紡緯其言促織如急織絡緯如紡緯是矣但蟋蟀與促織是一物莎雞與絡緯是一物不當合而言之爾詩稱六月莎雞振羽以至九月在戶十月蟋蟀入我牀下一章而別言莎雞與蟋蟀可知其非一物也蓋二虫皆似機杼之聲可以趣婦功故易以紊亂孫炎解爾雅螒天雞以爲小虫黒身赤頭一名莎雞郭氏又云一名樗雞陸璣則云莎雞如蝗而斑色毛翅數重下翅正赤或謂之天雞六月中飛而振羽索索作聲幽州人謂之蒲錯廣志云莎雞似蠶娥而五色亦曰犨雞蓋皆非其類今莎雞之鳴乃止而振羽不待飛也一名馬陸佃云蓋其名以時故有雞之號範祖禹云五月日短至而陰生斯螽動股莎雞振羽气使之然也陰陽之气積防而爲寒暑君子之戒民也蚤矣七月在野以下防上文皆謂莎雞也舊說以爲屬下文指蟋蟀不特文理未順且周書云小暑之日溫風至又五日而蟋蟀居壁易通卦驗亦云立秋蜻蛚鳴白露下蜻蛚上堂蜻蛚卽蟋蟀也安所覩七月在野乎宇韓詩云屋霤也陸徳明云屋四垂爲宇說文以爲屋邊也釋名云宇羽也如鳥羽翼自覆蔽也戶說文云防也半門曰戶象形又外曰門內曰戶易節卦初九曰不出戶庭九二曰不出門庭是也蟋蟀解見唐風林兆珂云蟋蟀有三尾者雌也二尾者雄也吳人取其雄而趫健者馴養以鬭其鳴在股間非口也亦作悉陸佃云陰陽率萬物以出入至於悉能帥陰陽之悉者也詩云十月蟋蟀入我牀下言蟋蟀防物也猶知隨時可以人而不如乎故曰物有防而志信人有賤而志忠也牀說文云安身之坐也從木從爿爿象人斜身有所倚著鄭云言此三物之如此者著將寒有漸非卒來也穹朱子云空隙也通作空考工記穹者三之一鄭司農云穹讀爲空謂鼓木穹窿者居鼓三之一也又呂覽伊尹生於穹桑字或作空窒說文云塞也室中空隙者塞之燻說文云火煙上出也燻鼠令出其窟使不得穴於其中也孔雲月令孟冬命有司閉塞而成冬此經穹窒墐戶文在十月之下亦當以十月塞塗之矣塞說文云窒也本作塞從宀屋也從廾捧也從防從土防音展象疊物捧而塞於屋中也向說文毛傳皆云北出牖也從宀從口徐云牖所以通人气故從口防意孔云士虞禮云祝啟牖向注謂向牖一名也塞向避北風也孔云爲寒之備不塞南窻墐毛云塗也孔云所以須塗者庶人篳戶篳戶以荊竹織門荊竹通風故泥之使令室無隙孔寒气不入錢天錫云向可暫塞戶則人所出入不可塞但墐之而已陸燧云隙能生寒而防又能生隙故窒燻之使寒不得自內出塞墐之使寒不得自外入王安石云嗟者憫憐之辭曰爲攺嵗者黃佐云言時至冬嵗事將攺亦猶堯典稱冬爲朔易之義呂氏不察其說而謂三正通於民俗尙矣周特舉而疊用之耳朱子亦謂周曆夏商其未有天下之時固用夏商之正朔然其國僻逺無純臣之義又自有私記其時月者故三正皆曽用也是謂周之先公私有紀候之法故云十月攺嵗然旣以十月爲攺嵗則又何以云二之日爲卒嵗乎是其一篇之中自相矛盾而不可通矣愚按攺嵗原不正指十月乃豫計之詞玩本文語意自明室者邑中之室處止也言於此而止息也自田廬而止之故曰入顏師古云去田中入室處也孔云虫旣近人大寒將至故塗塞其室又告妻子言我所以爲此者爲攺嵗大寒當入此居處也班固云春令民畢出在埜冬則畢入於邑其詩曰四之日舉趾同我婦子饁彼南畝又曰十月蟋蟀入我牀下嗟我婦子聿爲攺嵗入此室處所以順陰陽備冦賦習禮文也黃子道周云明堂禮曰仲秋農隙民畢入於室曰時殺將至母罹其災此托於防民者也則不如豳風之情也豳風至十月塞向墐戶曰入室處是亥月也此章亦以終首章前叚卒嵗之意旣言有衣有褐矣復及室處者豳地寒總是禦寒事也】六月食郁及薁【屋韻說文爾雅防作蒮】七月亨【音烹丰氏本作亯】葵及菽【屋韻釋文丰氏本俱作尗】八月剝棗【皓韻】十月獲稻【皓韻】爲此春酒【有韻】以介眉壽【有韻】七月食瓜【葉虞韻攻乎翻】八月斷壺【虞韻】九月叔苴【葉虞韻莊俱翻】采荼薪【丰本作新】樗【葉虞韻他胡翻】食【音嗣】我農夫【虞韻賦也朱子云自此至卒章皆言農圃飲食祭祀燕樂以終首章後段之意蘓轍云春夏食去嵗之蓄至於六月始有果實成而可食郁唐棣之類劉楨毛詩義問云其樹髙五六尺其實大如李正赤食之甜本艸云一名雀李一名車下李生髙山川谷或平田中五月時實薁毛云蘡薁也亦作蘡郁詩疏云一名車鞅藤戴侗云蔓生類蒲萄六月熟甌越諺云蘡薁熟食新粥正詩六月所食也花木志云燕薁實如龍眼黒色說文謂之蘡薁廣志云燕薁似梨早熟舊說皆以爲卽唐棣而沈括又以爲唐棣卽郁棠棣卽薁此皆非也按郁乃車下李薁乃蘡薁唐棣乃薁李本是三物何得相混又按本艸注云葡萄卽蘡薁生隴西五原山谷未詳孰是亨煮也葵菜名本艸云葵爲百菜之主按葵之種類不一有丘葵廣雅所謂蘬者是也有胡葵廣志所謂其花紫赤者是也有冬葵崔寔謂中伏后所種陶隠居曰以秋種葵覆養經冬至春作子管子所謂桓公北伐山戎得冬葵布之天下者是也有蜀葵一名衞足葵孔子以比鮑莊子智不如葵葵猶能衞其足者郭璞云如木槿花一名戎葵爾雅所云菺戎葵者是也又有黃蜀葵與蜀葵頗相似而各別種有錦葵花小葉員有終葵一名繁露爾雅謂蔠葵繁露者是也亦名落葵又名天葵又名承露又名藤葵郭璞云大莖小葉華紫黃色可茹味甘滑圖經云蔓生葉員厚如杏葉子如五味子生靑熟黒所在有之有龍葵本艸注云卽闗河間謂之苦菜者葉員花白子若牛李子生靑熟黒但堪煮食不任生噉圖經云惟北方有之有莬葵本艸注云苗如龍芮葉光澤花白似梅莖紫色煮汁可食爾雅所謂莃莬葵者是也有荊葵一名芘芣陸機云似蕪菁華紫緑色可食防苦詩及爾雅所謂荍者是也有錢葵叢低又一種鮮妍可愛有蒲葵可食其葉大者中作扇晉人所捉者是也有露葵宋玉諷賦曹植七啟中皆及之未詳其狀顏氏家訓載蔡朗以父諱純遂呼蒓菜爲露葵而露葵實非蒓菜也有楚葵卽水中芹也有澤葵卽莓苔鮑昭蕪城賦所謂澤葵依井是也有鳬葵葉員似蒓生水中馬融傳謂桂荏鳬葵者是也一名水葵莖甚淡三月至八月細如釵股名懸葵九月至十月漸粗在泥中者曰莬葵春末夏初有莖未葉名雉蒓一名茒又有吳葵鴨腳葵春葵秋葵紫莖葵白莖葵葵類𨿽多鮮不堪茹故古人重之周禮醢人饌食之豆其實葵菹儀禮贊者一人執葵菹以授之主婦繆襲祭儀云夏祀和羮芼以葵公儀休相魯食於捨而茹葵慍而防之不欲奪園夫之利魯監門女嬰謂馬佚食園葵嵗利亡半魯漆女謂馬佚踐園葵使終嵗不厭葵味潘嶽閒居賦云菜則緑葵含露齊周顒答王儉云綠葵紫蓼繇斯以觀葵之爲尙久矣齊民要術云種葵三十畆勝作十頃谷羅願云葵子𨿽經嵗不浥微炒令煇炸散著濕地徧踏之朝種暮生逺不過宿早種者十月末地將凍散子勞之正月末亦可五月初更種之以春者旣老秋菜未生種此相接六月一日種白莖秋葵白莖者宜幹九月作葵葅幹葵蓋一嵗凡得三輩士虞禮夏秋用生葵冬春用幹豆皆滑物道家之法十日一食葵菜所以調和五臓菽大豆也按張揖廣雅云大豆菽也小豆答也是則菽爲大豆之専名汜勝之云髙田可種大豆保嵗易爲宜古之所以備凶年也謹計家口數種大豆率人五畝此田之本也羅云菽類最多故九谷之中居其二然菽於用甚多故羞籩之實餌粉餈皆稻米黍米所爲合蒸則曰餌餅之則曰餈以其粘著故搗粉熬大豆以爲表餌言餈言粉蓋互相足陸佃云王公熬豆而食曰啜菽又毛傳以爲藿也孔云大豆葉謂之藿儀禮公食禮云鉶羮牛藿采其葉也未詳孰是棗果名按爾雅棗有十一種夏小正云八月剝棗栗零蓋於是時棗栗熟也剝落也毛以爲擊也陸佃云棗實未熟𨿽擊不落已熟則爛不擊自墮蓋收棗擊而落之故齊民要術所謂全赤則收收法撼而落之爲上是也且棗全赤卽收故幹則紅皺復無烏鳥之費半赤而收者肉未充滿幹復黃皺將赤味亦不佳故於全赤之時剝而落之羅云古者八月剝棗大戴禮曰剝者取也其修治則曰新之曰疐之以爲饋食之籩又以爲婦贄其事父母舅姑者棗栗飴宻以甘之凶嵗亦仰焉宋王安石初解剝棗不用毛注曰剝者剝其皮而進之所以養老也後從蔣山郊步至民家問其翁安在曰去撲棗始悟前非卽具奏乞除前說稻解見鴇羽篇蔡邕月令章句云十月獲稲人君嘗其先熟故在季秋九月熟者謂之半夏稻稻米粒如霜性尢宜水其黏者爲糯一名秫可以釀酒其不黏者爲秔可以作飯二月種秫稻有芒者爲秔不芒者爲糯通稱稌也故周頌曰丰年多黍多稌爲酒爲醴月令曰乃命大酋秫稻必齊大酋酒官之長也春酒毛云凍醪也冬釀春熟月令注云古者獲稻而漬米麵至春而爲酒介取擯介之義故古人訓介爲助史記注曰相佐助曰介是也眉壽毛云毫眉也孔云年老者必有毫毛秀出王安石云眉壽衰矣養气體以助之也邵氏云古人以酒爲養老之具餘人不得飲焉曰介眉壽蓋釀酒之意如此自章首至此郁薁佳果也葵嘉蔬也菽與棗俱可供籩實皆羞耉之具不特釀稻爲酒足以養老而已七月食以下則農夫之所以自養也按夏小正五月乃乃瓜者治之辭也八月剝謂蓄瓜時也此七月瓜正盛則食之而已壺瓠屬陸佃云似瓠而員曰壺壺圓器也故謂之壺亦曰壺盧古今注曰壺盧瓠之無柄者也蜂若壺蓋取諸此壺性善浮要之可以渉水南人謂之要舟鶡冠子曰賤生於無所用中流失舩一壺千金以此故也詩曰八月防壺壺性蔓生披蔓斬之故曰防也今其收法八月冷露降輒生斷其根劉彞云壺枯者可爲壺嫩者可供茹八月宜防其梢令勿復花實所以堅其壺而大其茹今民尙爾亦通作瓠陸云風俗通云八月秋穰可以殺瓠取其色澤而堅類從以爲瓠死燒穰亡煮漆卽此是也今俗畜瓠之家不燒穰種之家不焚漆崔寔云正月可種瓠六月可蓄瓠八月可防壺羅願云詩防壺瓠中白膚所謂張蒼肥白如瓠者也可以飼豕致肥其瓣可以作燭致明其葉又可爲菜叔說文云拾也按叔尗菽三字古文多混用今別其義季父之稱當作尗唐孔氏以爲字從上從小言尊行之小是也說文訓爲豆謂象豆生有岐枝之形恐未然也拾取之義當作叔此尗爲聲從又定意又者手也其從艸者乃豆名之菽菽葉可食亦菜之類故從艸也苴麻之有實者亦名蕡其無實者曰牡麻亦名枲按爾雅云黂枲實注引儀禮注云苴麻之有蕡者又曰莩麻母疏云苴麻盛子者蓋謂此有實之麻其子名苴名蕡其母名莩也孔云叔苴謂拾取麻實以供食也九月初熟拾取以供羹菜其在田收獲者納取以供常食也羅云麻實有文理故屬金爲西方之谷明堂月令秋則食麻與犬而至仲秋則又以犬嘗麻先薦寢廟若豳風九月叔苴蓋食農夫者不嫌於晚耳荼解見谷風篇此艸淩冬不凋故一名遊冬生山田及澤中得霜脆而美大木可折曰薪樗毛云惡木也說文作防陸璣云樗樹及皮皆似漆靑色耳其葉臭通誌云樗似椿北人呼山椿江東呼虎目葉脫處有痕如樗蒲子又如眼目故名材易大而不中器用莊子云吾有大樹人謂之樗其大本臃腫而不中繩墨其小枝卷曲而不中規矩立之塗匠者不顧孔云樗惟堪爲薪故云惡木黃佐云采荼以上皆食物也薪樗直以熟此物焉耳鄭云瓠之畜麻實之糝幹荼之采惡木之薪皆所以助養農夫之具嚴云優老而薄壯豳俗之厚也陳鳥飛雲取豵以爲私取豜以獻公上下之分著矣以美者養老以惡者自養長幼之義明矣】九月築場【釋文又作塲】圃【麌韻】十月納【丰氏本作內】禾稼【葉麌韻古五翻】黍稷重【周禮注作穜釋文說文俱作種陸徳明云說文禾邊作重是重穋之字禾邊作童是穜蓺之字今人亂之已久】穋【葉職韻錄直翻周禮注釋文說文俱作稑】禾麻菽【丰本作尗】麥【葉職韻紀力翻】嗟我農夫我稼旣同【東韻】上入執宮【丰氏本作公】功【東韻】晝爾於茅【葉尢韻迷侯翻】宵爾索綯【葉尢韻徒侯翻】亟其乘屋【韻】其始播【丰本作�】百谷【屋韻賦也嚴云此章述農事終而復始其勤勞未嘗息也築說文云搗也周禮場人掌國之圃而樹之果蓏珍異之物以時斂而蔵之注云除地曰墠築堅始得爲樹果寙曰圃園其樊也毛云春夏爲圃秋冬爲鄭云圃同地自物生之時耕治之以種菜茹至物盡成熟築堅以爲孔云蹂踐禾稼謂之九月之時築於圃之中以治谷也納通作內釋名云入內也謂治於而內之囷倉也一說王雪山以納禾稼並後章納淩陰皆謂納之公家云豳民遇事先公後私亦通禾儀禮聘禮門外米禾皆一十車之禾注云槁實並刈者也朱子云禾之秀實而在野曰稼重本作種說文云先穜後熟也左傳余髮如此種種猶言此晚禾之短也穋亦作稑說文云疾熟也周禮內宰上春詔王后生穜稑之種鄭眾云先穜後熟曰重後穜先熟曰稑賈公彥云先鄭直云先穜後穜不見谷名後鄭意黍稷皆有穜稑孔云再言禾者以禾是大名非徒黍稷重穋四種而已其餘稻秫苽粱之輩皆名爲禾麻與菽麥則無禾稱故於麻菽麥之上更言禾字以總諸禾也按月令注云麥實有莩甲屬木黍秀舒散屬大麻實有文理屬金菽實有莩甲堅合屬水稷五穀之長屬土據此則黍稷麻菽麥所屬以五行相生爲序故立言云爾也重穋與禾則其類尙多故包括於其中也嚴云廣舉禾稼之類以見其多謂至十月則此等諸種皆成熟矣不専是十月納之也月令五月登黍四月登麥非十月也嗟我農夫乃同儕自相警戒之辭輔廣云黍稷重穋禾麻菽麥則凡一嵗所種者先後大小皆舉之矣故復總言之曰我稼旣同謂畢聚也毛云入爲上出爲下李氏曰自田野入都邑故謂之上愚按以下而供上之事亦曰上執治也宮功範氏董氏皆以爲公室官府之役朱子云古者用民之力嵗不過三日是也嚴云農事了畢農夫自相告戒云嗟我農夫稼穡收獲旣齊矣野中無事我當上入都邑執公室之役不待督責而從見豳人尊君親上禮義之俗也爾汝也亦豳人自相戒之辭於茅往取茅也宵說文云夜也索說文云艸有莖葉可作繩索也綯爾雅云絞也按說文無綯字當通作絳雲編緒也廣韻以爲編絲繩是絞之義也宵爾索綯言夜則爾當繩是絞也嚴云茅不可索綯晝取茅艸將以蓋屋宵作索綯將以縛屋亟說文云敏疾也乘說文云覆也徐雲從上覆之也屋邑居之宅也朱子云古者民受五畝之宅二畝半爲廬在田春夏居之二畝半爲宅在邑秋冬居之輔廣云豳民於田畝則曰雨我公田遂及我私於居室則曰上入執宮功然後索綯以乘屋其忠君親上發於眞誠不待使之而然也七月之民其事則不外於農桑其心則不忘乎君上治天下未能使民至於如此則皆苟道也播布種也嚴云謂之始播終而復始也範祖禹雲天運而不息人動而不已故我稼旣同則又將始播植也王安石云如易所謂終則有始也羅云古人說百谷以爲粱者黍稷之總名稻者漑種之總名菽者眾豆之總名三谷各二十種爲六十蔬果之實助谷各二十凡爲百谷然予以爲谷之種類每物不下十數亦何假蔬果而後爲百耶輔廣云詩言民之趨於農功自然如此其亟故孟子引之以證其民事不可緩之說鄧元錫云六章秋眾物成主食饗七章冬農功畢主宮功愚按此章只重農事不重治室稼旣同而始乘屋爲農也稼旣同而亟乘屋亦爲農也正如秀葽章終首章衣褐之意只重於貉一段耳】二之日鑿冰【丰氏本作仌】衝衝【東韻】三之日納於淩【說文作滕】陰【葉東韻余中翻】四之日其蚤【葉篠韻子小翻禮記注丰氏本俱作早】獻羔祭韭【葉篠韻已小翻】九月肅霜【陽韻】十月滌【陽韻】朋酒斯饗【葉陽韻虛良翻】曰殺羔羊【陽韻】躋彼公堂【陽韻】稱彼兕觥【葉陽韻姑黃翻釋文禮記注丰本俱作觵】萬壽無疆【陽韻賦也此章言蔵冰宴饗等事以終言食之意亦猶四章五章言爲公子裘言曰爲攺嵗以終衣褐卒嵗之意也冰說文雲水凍也韓詩傳云冰者窮谷陰气所聚不泄則結爲伏陰鑿冰謂鑿而取之月令季冬之月冰方盛水澤腹堅命取冰冰以入是也衝本作衝說文云湧搖也或以爲和也嚴云季冬陽气尙防盛陰固閉不能自達乃豫於深山窮谷鑿取其冰以達之陽气達而衝衝然和也納解見前章淩說文云冰出也鄭眾以爲冰室按風俗通云積冰曰淩冰壯曰凍冰流曰澌冰觧曰泮以字義求之淩從冫從夌正謂積冰之處其冰之多如山陵然耳陰闇處也周禮淩人掌冰正嵗十有二月令斬冰三其淩注謂三其淩者三倍其冰備消釋也取冰蔵冰在十二月此言納於淩陰在正月者此時東方解凍冰漸消釋故取冰室所蔵更貯於內之陰處令不復釋周禮斬冰三倍正爲此也舊說鄭答孫皓謂豳土晚寒故可正月納冰殊屬附防以愚觀此書所陳無不與夏小正月令相應者其蚤孔云其早朝也愚按卽二月朔也月令仲春天子乃鮮羔開冰先薦寢廟注云鮮當爲獻韭菜名說文云一種而久故云韭諺曰韭懶人菜以不須嵗種也又利病人可久食字象形在一之上一地也齊民要術云韭性內生根喜上跳故種與葵同法而畦欲極深禮祭宗廟韭曰丰本按夏小正正月囿有見韭韭乃陽菜春始發露故紀之舊傳以爲卽此四之日祭韭非也陸佃雲開冰春祭也故獻羔祭韭禮曰春行羔豚又曰春薦韭是也孔云祭韭者蓋以時韭新出故用之王制云庶人春薦韭亦以新物故薦之也羅云韭首春色黃未出土時最美故云春初早韭冬末晚菘詳庶人四時之薦夏及秋冬乃薦麥黍與稻而春乃薦菜茹之物又三時用魚豚鴈爲配而韭獨以卵豈春物未成可薦者少故耶曹氏云獻羔祭司寒也祭韭薦淸廟也宋淳化中李至上言按詩四之日獻羔祭韭卽今之二月也又月令開冰之祭當在春分非四月所當行也帝覽奏曰韭長可以苫屋矣何謂薦新令春分開冰祭司寒卜日薦冰於太廟左傳申丰曰古者日在北陸而蔵冰西陸朝覿而出之其蔵冰也深山窮谷固陰沍寒於是乎取之其出之也朝之祿位賓食防祭於是乎用之其蔵之也黒牡秬黍以享司寒其出之也桃弧棘矢以除其災其出入也時食肉之祿冰皆與焉大夫命婦喪浴用冰祭寒而蔵之獻羔而啟之公始用之火出而畢賦自命夫命婦至於老疾無不受冰山人取之縣人傳之與人納之人蔵之夫冰以風壯而以風出其蔵之也周其用之也徧則冬無愆陽夏無伏陰春無淒風秋無苦雨雷出不震無災霜雹癘疾不降民不夭札七月之卒章蔵冰之道也按爾雅云北陸虛也西陸昴也杜預云陸道也十二月日在虛危三月日在畢三月四月中火星昏見東方鄭以西陸朝覿爲四月立夏之時周禮曰夏班冰是也服防則以爲二月日在婁四度春分之中奎始晨見東方蟄虫出矣故以是時出之給賓客喪祭之用今按左傳本文西陸朝覿而出之在火出畢賦之先服防之解是也爾雅以西陸爲未足信周禮淩人職云春始治鑑凡內外饔之膳羞鑑焉凡酒漿之酒醴亦如之祭祀共冰鑑賓客共冰大喪共夷槃冰夏頒冰掌事秋刷注云鑑如甀大口以盛冰置食物於中以禦溫气春始治爲二月將獻羔而啟冰也醴酒見溫气亦失味故亦鑑焉夷之言屍也尸之槃曰夷槃欲以寒屍也夏暑气盛王以冰頒賜羣臣則淩人主其事刷淸也秋涼冰不用可以淸除其室曹氏云十二月陽气尙防於是鑿冰以達之至二月四陽大壯恐其太過則防陰防於失滅於是開冰而頒之迨火出而畢賦所以節其過也聖人裁成天地之道有在於此而賓食喪祭因以致其用焉耳蘓轍云古者蔵冰發冰以節陽气之盛陽气之在天地譬猶火之著於物也故常有以解之十二月陽气蘊伏錮而未發其盛在下則納冰於地中故曰日在北陸而蔵冰至於二月四陽作蟄虫起陽始用事則亦始啟冰而廟薦之故曰仲春獻羔開冰先薦寢廟至於四月陽气畢達陰气將絕則冰於是大發食肉之祿老疾喪浴冰無不及故曰火出而畢賦人之居大冬也血气收縮陽處於內於是厚衣而寒食及其居大夏也血气發越陽散於外於是薄衣而溫食不然盡者將過而爲厲蔵冰發冰亦猶是也黃子道周云冰火之劑天地之大用也先王慮人之有疾疢陰陽人事叢於肉食肉食而內熱天地之大戒也曰二月火猶未覿而公用之不已蚤乎曰夘者火之所生也火生而冰劑之旣濟之義也以上言蔵冰備暑之事肅霜朱子雲气肅而霜降也滌說文云灑也孔云洗器謂之滌則是淨義在之功早已入倉故滌埽其毛云兩尊曰朋斯饗者鄭云國君閒於政事而饗羣臣月令孟冬云是月也大飲烝注云十月農功畢天子諸侯與羣臣飲酒於太學以正齒位謂之大飲別之於燕其禮云烝引此詩十月滌以下云是大飲之詩烝升也升牡體於俎上所謂房烝也孔云言朋酒者設尊之法每兩尊並設故云朋耳非謂國君大飲惟兩尊也燕禮公尊兩瓦大卿大夫尊兩方壺士尊兩圜壺是尊皆兩兩對設之也瓦大者有虞氏尊名也曰殺羔羊者孔云案燕禮記云其牲狗此大飲大於燕禮故用羊也躋升也公堂孔云謂太學也謂之公堂者以公法爲學故稱公耳稱舉也孔云兕觥者罰爵此無過可罰而云稱彼故知舉之以誓戒眾人使之不違禮疆是境之別名言年壽長逺無疆畔也鄭云飲酒旣樂欲大壽無竟愚按稱彼兕觥蓋司正之事萬壽無疆則羣臣祝君之辭也先儒皆謂豳之先公國容未備無君民之間故國人以羔羊朋酒自詣公堂其禮甚簡其意甚眞然愚終不能無疑使人人皆欲躋堂以致敬無論其奔走煩苦不堪言卽豳之君亦屑應接不暇且尊卑有體名分脫略至此有是理否若以上文獻羔祭韭之禮推之則此章所言大率皆君事也矧十月大飲月令所載正與此合防當以鄭說爲正又按月令是月亦有勞農以休息之文不知其禮如何舊說以爲卽周禮黨正屬民飲酒之禮毛傳解此亦主此說所謂朋酒卽鄕飲酒禮所云尊兩壺於房戶間者但萬壽無疆明是祝君之語故定主鄭義以上言農隙燕饗之事鄧元錫云卒章詠蔵冰詠慶成何也蔵冰贊化育也君人之大徳慶成祝萬壽也臣民之至情故以是終焉王符云明王之愛民也憂之勞之教之誨之愼防防萌以防其邪故易美節以制度不傷財不害民七月詩大小教之終而復始繇此觀之民固不可恣也王安石云仰觀星日霜露之變俯察昆虫艸木之化以知天時以授民事女服事乎內男服事乎外上以誠愛下下以忠利上父父子子夫夫婦婦養老而慈幼食力而助弱其祭祀也時其燕饗也節此七月之義也眞徳秀云夫農者衣食之本一日無農則天地之所以養人防乎熄矣惟其闗生人之大命是以服天下之至勞今以此詩考之日月星辰之運行昆虫艸木之變化凡感乎耳目者皆有以觸其興作之思是其心無一念不在乎農也自於耜而舉趾自播谷而滌所治非一器所業非一端私事方畢而公宮之役無敢稽嵗功方成而嗣嵗之圖不敢後是一嵗之間無一日不専乎農也惟夫與婦惟婦與子各共乃事各任乃役是一家之內無一人不力乎農也織薄於秋求桑於春躬蠶績之勞以爲衣服之計者無所不至猶恐其未足也於貉爲裘又有以相之食郁及薁烹葵及菽備果蔬之美以充耆老之養者無所不至猶恐其未足也獲稲爲酒又有以介之當是時農之所耕者自有之田也而上之人又從而崇奬勸勵之故斯人亦以爲生之樂而勤敏和悅之气浹於上下不見其有勞苦愁嘆之狀朋酒羔羊升堂稱壽君民相與獻酬忘其爲尊卑貴賤之殊後世之農則異乎此矣己無田可耕而所耕者他人之田爲有司者得無殃害之足矣豈復有崇奬勸勵之意故數米而炊並日而食者乃其常也田事旣起丁夫之糧餉與牛之芻槀無所從給預指收斂之入以爲稱貸之資糲飯藜羹猶不克飽敢望有鹽酪之味乎曉霜未釋忍饑扶犁凍皴不可忍則燎艸火以自溫此始耕之苦也燠气將炎晨興以出傴僂如啄至夕乃休泥塗被體熱熯濕蒸百畝告靑而形容變化不可復識矣此立苗之苦也暑日如金田水若沸耘耔是力稂莠是除爬沙而指爲之戾傴僂而腰爲之折此耘苗之苦也迨垂穎而堅栗懼人畜之傷殘縛艸田中以爲守舍數尺容膝僅足蔽雨寒夜無眠風霜砭骨此守禾之苦也刈獲而歸婦子咸喜舂揄簸蹂競敏其事若可樂矣而一飽之懽曽無旬日谷入主家之廩利歸質貸之人則室又垂罄矣自此之外惟采薪於茅販鬻易粟以苟活而已若夫桑麻種藝蠶績織袵勞苦稱是而敝衣故絮曽不得以卒嵗豈不重可哀憐也哉楊氏云先王之政使民終嵗男女勤動未甞休也𨿽淫僻之心何自萌蘗哉而獻享之禮孝愛之誠隆於自然此所以皥皥莫知爲之者也補傳云君民之間上下相親不啻如家人父子周之王業繇於得民世三十年八百其基於此與劉彞云此詩所記苟非井邑其民鄕黨其敎各有正長部分司其嵗功未易集也萬尙烈云每章之首必系之以月每章之中又或月或日必紀載詳明諄諄然不厭繁複者示人以趨時也惟恐人之失時而失事也蓋周之王業起於其勤勤者兢兢業業能不失時而已苟一失其時物候隨變卽有人力將安用之故曰𨿽有鎡基不如待時況帝王之治敬天勤民未有勤民而不本乎敬天者苟於天時漫不加意玩愒優遊孟浪虛擲敬天之謂何而勤安從生故又曰敬授人時】

七月八章章十一句【序云七月陳王業也周公遭變故陳后稷先公風化之所繇致王業之艱難也以此詩爲周公遭變後之作殊無稽據故朱子不取至周家𨿽以農事開國然此詩自是言豳地風俗與后稷無預乃朱傳亦頗習用其語何也又鄭云七月言寒暑之事迎气歌其類也豳雅亦謂七月也七月又有於耜舉趾饁彼南畝之事是亦歌其類豳頌亦七月也七月又有獲稻作酒躋彼公堂稱彼兕觥萬壽無疆之事是亦歌其類又詩箋以首二章爲豳風自七月流火八月萑葦至以介眉壽爲豳雅七月食至未爲豳頌孔穎達云詩始爲風中爲雅成爲頌言其自始至成別故爲三體豳公之敎亦自始至成述其政敎之始則爲豳風述其政敎之中則爲豳雅述其政敎之成則爲豳頌故今一篇之內備有風雅頌也朱子云先儒因此說而謂風中自有雅自有頌𨿽程子亦謂然似都壞了詩之六義郝敬則謂此詩歌於朝廷可爲雅歌於祭祀可爲頌亦皆臆度之詞又歐陽修云七月之詩燕齊魯三家皆無之】

甫田豳雅也豳侯夏省耘因而雩祭社方及田祖之神以祈雨也【周禮春官籥章職云凡國祈年於田祖龡豳雅擊土鼔以樂田畯朱子引或者之說疑謂楚茨信南山甫田大田四詩當之以其所言皆農事而篇次在小雅之中故謂之豳雅今按楚茨信南山所言乃天子秋嘗冬烝之事其推本於黍稷者特謂品物成則可以祭耳非爲勸農發也若此詩及大田二篇其當爲豳雅無疑何以知之以二詩篇中皆言田祖故禮用以迎年於田祖也又皆言田畯故禮龡之於籥以樂田畯也且七月之詩紀饁彼南畝田畯至喜今二詩中亦具舉之何其相脗合也豈公劉時固有此詩周公追述以告王與王安石云王業之起本於豳而樂之作始於土鼓本於籥逆暑逆寒祈年皆本始民事息老物則息使復本反始故所擊者土鼓所吹者葦籥其章用豳詩焉鄧元錫云七月主陳民俗故曰風甫田主上農政故曰雅蓋各有當也小雅以燕饗逮下示慈恵樂田畯勞農公爲制豳雅將之慈恵下下之盡也又云讀豳七月民忠敬事上之道畢具而上子恵下下之事不稍槪見也疑之及讀甫田而後知君民之交愛至是也愚按此詩記邠侯夏省耕因而雩祭月令孟夏之月命野虞出行田原爲天子勞農勸民母或失時命司徒循行縣鄙命農勉作毋休於都皆省耘類也夏耘候也故其詩曰或耘或耔且又曰黍稷儗儗明乎其爲夏景也曽孫親行不命人者重田功之至也左傳曰啟蟄而郊龍見而雩雩者吁嗟求雨之祭也龍見建巳之月蒼龍宿之體昏見東方萬物始盛待雨而大聖人爲民之心切欲爲百谷祈膏雨與啟蟄之郊其意同故曰大雩猶之言大旅大饗禮之盛也或又曰建巳陽充之時陰气難建故雩祭作焉此詩言以祈甘雨以介我稷黍正孟夏雩祭事也乃月令又言仲夏大雩帝用盛樂命百縣雩祀百辟卿士有益於民者以祈谷實何也四月雩禮之正也若仲夏而不雨則猶可以雩過是而不雨則無及矣又月令注疏云百縣謂諸侯也百辟卿士古者上公若句龍后稷之類也故左氏於社稷五官云封爲上公祀爲貴神天子雩上帝諸侯以下雩上公是詩止言以社以方以禦田祖者以公劉固邠侯耳亦可知其非天子之詩矣】

倬【韓詩作箌云卓也】彼甫【爾雅防作圃】田【先韻亦葉眞韻他因翻】嵗取十千【先韻亦葉眞韻雌人翻】我取其陳【眞韻亦葉先韻陳延翻】食我農人【眞韻亦葉先韻如延翻】自古有年【先韻亦葉眞韻奴因翻】今適南畝【葉紙韻母鄙翻】或耘【前漢書釋文俱作蕓】或耔【紙韻前漢書作芓】黍稷薿薿【紙韻前漢書作儗儗】攸介攸止【紙韻】烝我髦士【紙韻賦也倬毛傳云明貌說文云著大也徐鉉云卓然髙明也甫通作誧說文云大也一曰人相助也愚按誧字從言兼前說文二義當是爲事旣重大須謀人以相助今田大亦應通力合作故以誧名後人傳寫因省言爲甫也嵗爲一嵗之定額取十千者萬夫之數也丘井之法昉於黃帝徹田爲糧剏於公劉其制一夫受田百畝畝起於步六尺爲步長寛各百步爲方百畝三其夫爲屋三其屋爲井井方一里九夫之地也於其中以一夫之地爲公田其外八家皆私其所受之百畝而同養公田自後皆以十起數井十爲通通十爲成成方十里爲田九萬畝計百井九百夫之地公田取百夫焉成十爲終終十爲同同方百里爲田九百萬畝計萬井九萬夫之地公田取萬夫焉此詩言嵗取萬夫之入乃百里侯國之制也陳祥道云王制言古者以周尺八尺爲步今以周六尺四寸爲步古者百畆當今東田百四十六畝三十步古者百里當今百二十一里六十步四尺二寸二分然六尺四寸者十寸之尺也十寸之尺六尺四寸乃八寸之尺八尺也一說季本云千與阡同十阡指公田百畝言每十畝千步爲阡故百畝爲十阡也亦通篇中稱我者詩人代爲公劉敍述之辭陳通作敶列也謂布列於倉廩者卽所云舊粟也農人朱子云私百畝而養公田者也加之以我親之也取陳粟以食之者亦省耕補不足省斂助不給之意禾谷未登農或有困乏者則以此賙給之也周禮遺人掌邦之委積以待施恵法亦同此委積者謂九谷之所餘少曰委多曰積古之爲言故也自古猶云昔日有年者丰年也上之人勤於卹民如此是以民皆力於農事而追思往昔亦皆幸而得享有年之樂也此承上起下之語謝枋得云民生於三代之前其命制乎君民生於三代之後其命制乎天吾求其所以制命之道矣取民常少與民常多從古以來豈無水旱霜蝗吾民常如有年者上之人斂散得其道也馬端臨云三代之時田賦之外未嘗他取於民𨿽有補助之制然未聞責其償也春秋時始有施捨已責之說家量貸而公量收之說管子言耕耨者有時而澤不必足則民倍貸以取庸矣今今日也南畝觧見七月篇言今日之適南畝何爲乎専爲省耘來耳耘本作說文云除苗間穢也劉章耕田歌云深耕漑種立苗欲防非其類者鋤而去之耔本作秄說文云壅禾本也愚按此代田之法薿說文云茂也以黍稷並言故重曰薿薿前漢書云趙過爲搜粟都尉過能爲代田一畝三嵗代處故曰代田古法也后稷始田以二耜爲耦廣尺深尺曰長終畝一畝三一夫三百而播種於三中苗生葉以上稍耨隴艸因隤其上以附苗根故其詩曰或蕓或芓黍稷儗儗蕓除艸也秄附根也言苗稍壯每耨輙附根比盛暑隴盡而根深能風與旱故儗儗而盛也據此可見黍稷薿薿在夏時也一畝三之卽畎字能風與旱之能讀曰耐攸介承黍稷言介助也以介我黍稷之介說見下章止息也曽孫來止之止烝毛云進也按烝者火气上行之名故有進義髮至眉爲髦禮記注云幼時剪髮爲之至年長垂著兩邊髦然也髦士爾雅云官也注云取俊士令居官也士中之俊如毛中之髦愚按此句當連下章看蓋供事於祭祀者言我往南畝見農夫之勤於耘耔而黍稷亦有方長之勢若此於焉思所以介助之惟在得時雨爲急於焉暫憩於田所進諸髦士之在官者而告之將躬行雩祭之禮以祈雨也】以我齊【釋文作賫云又作齍】明【葉陽韻謨郎翻】與我犧羊【陽韻】以社【丰氏本作�】以方【陽韻】我田旣臧【陽韻】農夫之慶【葉陽韻虛良翻】琴瑟擊鼓【麌韻】以禦【音迓】田祖【麌韻】以祈甘雨【麌韻】以介我稷黍【語韻】以谷我士女【語韻賦也此章皆進我髦士而告之之辭也毛云器實曰齊當通作齍說文云黍稷在器以祀者周禮小宗伯辧六齍之名物與其用注以爲六穀謂黍稷稲梁麥苽也六谷實之於器皆名爲齍此言齊明者謂六齍中之明指稷也按曲禮云黍曰薌合梁曰薌萁稷曰明粢稲曰嘉蔬是可見谷以明爲名者惟稷耳觀大田篇言與其黍稷則祭兼用黍此獨言稷者以稷爲五穀之長故首舉以兼之古者號稷爲首種考靈曜曰日中星鳥可以種稷是一嵗之中所先種者惟稷陶唐之世以後稷名農官而歷代祀谷神與社相配亦以稷爲名皆取稷以該五穀也郊特牲云惟社丘乘共粢盛所以報本反始也宗廟之牲色純曰犧王制雲天子社稷皆大牢諸侯社稷皆少牢按牛羊豕具曰大牢但有羊豕無牛曰少牢此社祭獨言羊者舉羊以該豕亦明其爲邠侯之祭也又周禮少司徒職云小祭祀共牛牲則四方之祭亦得用牛但彼乃天子之禮耳社毛云后土也孔云后土者地之大名鄭駮異義以爲社者五土之神能生萬物者以古之有大功者配之按祭法左傳皆言共工之覇九州也有子曰句龍職主土地故謂其官爲后土死以配社神而祭之然則毛所云后土自是句龍所居官職之名非與皇天對言之後土也方謂四方之神曲禮雲天子祭四方嵗徧諸侯方祀嵗徧注云祭四方謂祭五方之神於四郊也句芒在東后土祝融在南蓐收在西冥在北防云諸侯不得總祭四方之神惟祀當方故云方祀愚按詩每以方社對舉以後土乃中央土之神旣立爲社自不當在五祀之列故禮止言四方注增爲五方而疏又增置后土於南皆臆說也然四方之觧又自不一周禮大宗伯以疈辜祭四方百物舊說謂磔禳及蠟祭也舞師教羽舞帥而舞四方之祭祀舊以爲四望又祭法云四坎壇祭四方舊以爲山林川谷丘陵之神也今按周禮鼓人職云凡祭祀百物之神鼓兵舞帗舞者則與四方之祭用舞羽異可知四方與百物不同必非磔禳蠟祭之類也大司樂祀四望在天神地示之下山川之上而鬯人掌供秬鬯凡山川四方用蜃則又列四方於山川之下可知四方別是一祭旣不同於山川亦防非祭日月星海之四望也參互眾說惟以祭句芒等神爲允此祭社方及下文禦田祖皆孟夏雩祭祈雨之禮詳已見小引下又證於云漢之詩曰祈年孔夙方社不莫明前此冬春旣行祈年之禮及已月又行雩祭方社之禮而卒過時不雨故閔之也舊說皆以此爲秋報誤矣我田旣臧二句祈之之辭也臧善也慶之爲言福也必有餘慶之慶言誠使我田旣善則是農夫之有福慶蓋國以民爲天民以食爲天欲爲民祈福非自爲也必得雨而後田乃善故爲此祭以求之也琴瑟擊鼔作樂以娛神也擊鼓據周禮爲擊土鼓杜子春云土鼔以瓦爲匡以革爲兩面可擊又按月令仲夏命樂師修鞀鞞鼓均琴瑟管簫執干戚戈羽調竽笙竾簧飭鐘磬柷敔命有司爲民祈祀山川百源大雩帝用盛樂先儒謂雩以樂爲主樂用盛樂與它祭獨不同聲音之號所以詔告於天地之間以達神明也此獨言琴瑟擊鼓者約略言之或諸侯禮稍殺耳乃陳爲之說曰離音絲而琴瑟以之南方之樂也坎音革而擊鼓以之北方之樂也南方至陽用事而陰萌焉故萬物自是而之死北方至陰用事而陽萌焉故萬物自是而之生甫田之禦田祖必琴瑟擊鼓者以自冬䢐春農事則終而復始百谷則死而復生故作是樂以禦之各有度數存焉用是以祈甘雨則陰陽和五穀生其於介稷黍谷士女也何有禦鄭云迎也愚謂若禦車以迎之也田祖毛云先嗇也周禮注云祖者始也始敎造田謂之田祖先見稼穡謂之先嗇神其農業謂之神農名殊而實同也今按以神農爲田祖經傳無明文王安石謂生爲田正死爲田祖猶樂官之死而爲樂祖也以樂祖例田祖於理近之又雩祭社方田祖之神當皆在月令所稱百辟卿士之列不應以古帝雜於其內而古人祭社必以稷竊意此田祖卽稷如列山氏之子柱未可知也列山卽神農氏柱爲農官自夏以上祀以爲稷至商始以周棄代之公劉爲夏世諸侯所祀稷神仍應是柱耳舊謂於社方言齊明犧羊於田祖言琴瑟擊鼓互相備也然觀大田來方禋祀騂黑黍稷之文則非因方社以見田祖明矣觀周禮祈年田祖擊土鼔之文則非舉田祖以見方社又明矣意二禮各不同陳云古者有事於釋奠祭先師有事於瞽宗祭樂祖養老祭先老執爨祭先炊馬祭先牧食祭先飯然則於田祭田祖亦示不忘本始而已祈爾雅云告也叫也郭璞云祭者叫呼而請事也曰甘雨者孔云以長物則爲甘害物則爲苦左傳曰秋無苦雨服防謂害物之雨民所苦是也以介我稷黍者當薿薿之時得雨助之則秀實在望所謂時雨化之也谷毛云善也朱子云言倉廩實而知禮節也鄭云養也按國策求百姓之饑寒者收谷之以谷爲養人之物故谷有養義焉二說皆通毛理爲長士女通指百姓士者男子之稱】曽孫來止【紙韻】以其婦子【紙韻】饁彼南畝【葉紙韻見首章】田畯【陸徳】

【明本作峻】至喜【紙韻】攘其左右【葉紙韻羽軌翻】嘗其防否【葉紙韻補美翻丰本作不】禾易長畝【見上】終善且有【葉紙韻羽軌翻】曽孫不怒農夫克敏【葉紙韻母鄙翻賦也此章皆紀事之辭鄧云豳公后稷之曽孫故具以曽孫稱鄒忠云甫田大田不系廟祭何以亦稱曽孫蓋周人世世務農視農事如其家事服先疇之畎畝故自號曰曽孫當時邠民自少至老狎習其上無以異於家人故目其君亦曰曽孫若曰此吾家曽孫云爾又朱子云曽孫主祭者之稱非獨宗廟爲然曲禮外事曰曽孫某侯某武王禱名山大川曰有道曽孫周王發是也皆通來止來至此而止息也春秋傳云能左右之曰以婦子農夫之婦子也饁說文云餉田也又杜預云野饋也自家之野也言曽孫之爲此行也先省耘隨雩祭又復舉補助之典提挈農人之婦子俾得備酒食以饋餉於南畝前章所云我取其陳食我農人此物此志也田畯田官解見七月篇至者至田所也喜者喜農夫之有饁得以畢力於南畝也攘說文云推也左右田畯之從者嘗徐鉉云口試其味也旨甘美也否不也防之反也田畯自推卻其從者而親嘗饁之旨否饁必無不防者然必攘而嘗之上下相親之甚且嘗而後知其防亦益以見君恩之不可忘也孫鑛云嘗其旨否是偶然事亦是偶然句湊合來情景卻妙絕禾易長畝所謂代田也顏師古云代易也何謂易一畆三前嵗之今嵗易其處今嵗之明嵗易其處以休地力而用之每之長各盡其畝於中種禾焉曰禾易長畝也詳見首章漢趙過精於其法一嵗之收嘗過縵田畝一斛以上縵田謂不爲者也其善爲者且倍之過使敎太常三輔及邊郡民皆便代田以爲用力少而得谷多也終竟也預期之辭善者實穎實栗之美有者萬億及秭之饒敏說文云疾也田畯嘗饁之後巡行阡陌見禾之易而居者其長終畝預知其收獲終當美而且多也不覺心口相語曰曽孫其庶防不怒歟以農夫之能力於耘耔不敢泄泄從事也不然其何以副來止至意哉呂祖謙云不曰喜而曰不怒者若不敏於農則怒矣蓋其喜怒欣戚専在於農也雒人稱張全義曰張公他無所好見嘉谷大繭則喜耳正此意也】曾孫之稼如茨如梁【陽韻】曽孫之庾如坁如京【葉陽韻居良翻】乃求千斯倉【陽韻】乃求萬斯箱【陽韻】黍稷稻粱【陽韻】農夫之慶【葉陽韻見次章】報以介福萬壽無疆【陽韻賦也此章皆預期之辭承上章言農夫克敏如此行見秋成在卽大有可期萬情胥悅歸恩於上如下文所云也說文云禾之秀實爲稼莖節爲禾嚴云種之曰稼斂之曰穡散則相通此以稼對庾先言稼後言庾是稼爲在田未割之禾庾爲已刈未入倉而露積之禾也茨鄭云屋蓋也梁毛云車梁也孔云墨子稱茅茨不剪謂以茅覆屋孟子十二月興梁成梁謂水上橫橋橋有廣狹得容車渡則髙廣者也朱子云如茨言宻比也如梁言穹窿也庾解見楚茨篇坁鄭雲水中髙地也爾雅雲水中可居曰洲小洲曰渚小渚曰沚小沚曰坁京爾雅說文皆以爲絕髙丘也張揖云四起曰京按絕卽四起之意董氏云如坻則鱗比而出也如京則絕髙者亦非一矣倉解見楚茨篇箱解見大東篇嚴云時和年丰禾谷充積農民喜悅以爲皆吾君之稼吾君之庾謂秋毫皆君賜也其稼在田繇髙處視之則稼在下而見其宻故如屋茅繇平處視之則稼在上而見其髙故如橋梁若使髙處見其疏平處見其則禾薄收矣露積之禾曰庾其庾在野隨意堆積有平而髙者如水中髙地之坁有卓絕而髙者如髙丘之京始言稼則未刈也繼言庾則已刈而未入倉也於是求千倉以貯之求萬車箱以載之先治倉而後箱載以輸之故先言倉後言箱也首章第言黍稷薿薿而已此復加以稻粱見種類之繁夥也稲粱解見鴇羽篇曰農夫之慶者呂云農夫視黍稷稲粱之丰以爲天下之美盡在此矣不知其他也季云前章言農夫之慶曽孫期望其民之辭也此章言農夫之慶農夫喜慰其君之辭也言福必曰介者凡人獲福若冥冥中有以陰助而黙相之農夫喜慶之極不忘君恩故欲報以陰助黙相之福而祝其壽考萬年無疆竟也】甫田四章章十句【序云刺幽王也君子傷今而思古焉朱子謂此序専以自古有年一句生說而不察其下文今適南畝以下亦未嘗不有年也其論當矣然謂此詩亦述公卿有田祿者力於農事以奉方社田祖之祭則政未必然彼蓋未詳晰此祭之爲雩而嵗取十千乃百里萬夫之數也且茨梁坻京千倉萬箱公卿之富何遽至是明屬有國者視君民之田猶一體故有此比擬耳子貢傳以爲勸農蓋亦近之然猶未知其爲雩祭而作申培說誤認爲農事旣成祀田祖而並犒農夫之詩總之未離乎影響也】

大田豳雅也豳侯秋省斂因而報祭於方也【詳見甫田篇甫田祭兼方社此報賽農功之成苐言方而不及社者以周頌良耜爲報社之詩所謂豳頌也】

大田多稼旣種旣戒【葉寘韻居吏翻】旣備乃事【寘韻】以我覃【爾雅注作剡】耜【紙韻】俶載南畝【葉紙韻母鄙翻】播厥百谷【葉藥韻工絡翻】旣庭且碩【葉藥韻實若翻】曽孫是若【藥韻賦也大田與甫田同義萬井之田也周禮注云種谷曰稼如嫁女有所生也以多言者曹氏曰或利先種或利後種或宜髙燥或宜下濕也種朱子云擇其種也孔穎達云以下始說耕事則此未得下種故知旣種爲相地之宜而擇其種也戒通作誡說文云敕也朱子云飭其具也按月令季冬令民出五種所謂旣種也又命農計耦耕事修耒耜其田器所謂旣戒也備說文云具也總上二者言谷種與田器咸具也此指去冬言事田事下文俶載播谷是也孔云民已受地相地求種旣已擇其種矣又號令下民豫具田器此受地擇種戒敇具器旣己周備矣至孟春之月乃耕而事之矣嚴粲云或說旣備乃事者備其事也亦通但詩中旣順乃宣旣登乃依皆二事也覃當依爾雅注作剡張衡東京賦介馭間以剡耜是也覃剡以音同通用說文云剡鋭利也耜所以發土解見七月篇俶說文云善也載通作縡說文云事也唐史天載作天縡可證言以我鋭利之耜往善其事於南畝也按農書云土長冒橛陳根可防耕者急發齊民要術詳載其法以爲春侯地气始通椓橛木長尺二寸埋尺見其二寸立春后土塊散上沒橛陳根可防以此時耕一而當四二十日以後和气去卽土剛耕四不當一七月之詩言三之日於耜然則用剡耜以發田土在孟春之時所謂俶載也播說文云種也百谷解見七月篇四之日舉趾在此時也庭毛傳云直也解見斯幹篇碩大也庭言不卷曲碩言不低小皆指始生時言曹云苗生葉以上皆條直而茂大也按月令季春之月生气方盛陽气發泄句者畢出萌者盡達則旣庭且碩在此時也以我覃耜二句應旣戒言播厥百谷二句應旣種言曽孫解見甫田篇若爾雅云順也解見烝民篇李氏云民之所以勤於農功如是者期以曽孫是若故也言民皆順曽孫之意鄧元錫云種戒耕播曰曽孫是若大順之實也己則何心以上之心爲心斯王民之心哉自首章至第三章

皆代爲農夫之詞】旣方旣皁【葉有韻此苟翻】旣堅旣好【葉有韻許厚翻】不稂不莠【有韻】去其螟螣【職韻說文作蟘陸徳明本作貣】及其蟊【陸本作蛑】賊【職韻丰氏本作�】無害我田稺【葉紙韻讀如雉丈幾翻】田祖有神秉【韓詩作卜云報也】畀炎火【葉紙韻虎洧翻賦也旣之言已也方卽第四章

來方禋祀之方解見甫田篇謂龍見而雩祭也與生民篇實方實苞之方各自取義鄭箋訓方爲房謂孚甲始生而未合時也殆屬臆說上章言播厥百谷旣庭且碩已盡乎三春之事至建巳之月則得雨爲急故方祭以求雨也皁據說文卽艸字從艸早聲云斗櫟實也俗訛以爲艸木之艸而別作皁字爲櫟實之皁然古文原無皁字毛傳謂谷未堅曰皁此但據上下文義而彊爲之解殊無據此皁字當通作早字謂谷之早種者也與下文稺字對看齊民要術云凡田欲早晚相雜然大率欲早早田倍多於晚注云早晚相雜者防嵗道有所宜然早谷皮薄米實而多晚谷皮厚米少而虛也堅者充實之義兼莖與穂而言呂氏春秋云后稷曰子能使稾數節而莖堅乎子能使穂大而堅均乎又云其施土也均均者其生也必堅又云得時之稼與失時之稼約莖相若稼之得時者重粟之多量粟相若而舂之得時者多米是皆堅之義也好鄭云齊好也孔云眾穂皆熟並無死傷嚴云禾𨿽已堅實或大風所偃或淫雨所腐或早霜所殺之類則損壞而不好稂解見下泉篇莠解見國風甫田篇稂乃禾粟之穂不能成實者莠禾粟下生似稷無實以上皆主早種之谷言蓋自已行方祭之禮而後而其谷之已經早種者亦已堅實亦已齊好盡皆成熟無有秀而不實而爲稂者而亦無似是而非之莠以竊其地力也螟螣蟊賊舊說以爲四虫名皆害稼者爾雅云食苗心曰螟食葉蟘食節賊食根蟊郭璞云分別虫啖食禾所在之名邢昺云舊說螟螣蟊賊一種虫也如言寇賊姦宄內外言之耳故犍爲文學曰此四種虫皆蝗也李巡云食禾心爲螟言其姦冥冥難知也食禾葉者言假貸無厭也食禾節者言貪狠故曰賊也食禾根者言其稅取萬民財貨故曰蟊也王安石字說云蟘食苗葉無傷扵實若蟘可貸也賊食苗節賊苗者也蟊食根如矛所植螟食心不可見諸家以爲四種虫陸璣云螟似虸蚄而頭不赤詩詁云今禾始發有虫生苗心中如蠶而細仍能吐絲包纒其心使不生穂羅願云今食苗心者乃無足小靑虫旣食其葉又以絲纒集眾葉使穗不得展江東謂之蟥虫音若橫逆之橫言其橫生又能爲橫災也漢孔臧賦云爰有蠕虫厥狀似螟是螟爲無足虫也人說文云螟虫食穀葉者未詳孰是春秋含元孳云螟應苛尅螣陸璣云蝗也說文作蟘云食苗葉者詩詁云春秋謂之螽其子謂之蝝螣亦音騰謂其飛也蔡邕雲螣水處澤中數百或數十里一朝蔽地而食禾粟苗盡復移𨿽自有種其爲災云是魚子中化爲之蟊說文云虫食艸根者本作蟊從虫象其形徐鍇云惟此一字象虫形不從矛書者多誤愚按蟊字不從矛何得有矛音或以字形相似故耳陸璣云或說蟊卽螻蛄食苗根爲人害也賊似非虫名璣以爲桃李中蠧虫赤頭身長而細愚按桃李中蠧虫於苗何與此不足信且諸經傳中未有單名賊爲虫者以蟊連言意卽指蟊耳故桑柔之詩曰降此蟊賊以食葉食心苗本猶在今下食其根則無苗矣命之爲賊深惡之也又瞻卭之詩曰蟊賊蟊疾旣擬之於賊矣又醜之以疾賊言其自外至疾言其自內生皆惡之之辭也是則蟊賊止是一蟊其文理甚明或分螟螣蟊賊爲四種或云一種皆非也陸佃云許愼說文以爲吏冥冥犯法卽生螟乞貸則生蟘抵冒取民財則生蟊然則靈芝朱艸秠秬之鐘其美與螟蟘之鐘其惡𨿽不同其系王者之政一也準南子曰枉法令卽多虫螟其以此乎羅云京房易傳曰臣安祿玆謂貪厥災虫食根徳無常玆謂煩虫食葉不絀無徳虫食本與東作爭玆謂不時虫食節蔽惡生孽虫食心王充論衡曰變復之家謂虫食穀者吏貪狠所致也虫頭赤者武官黒者文吏按虫頭赤身白頭黒身黃復應何官耶又按月令孟夏行春令則蝗虫爲災仲夏行春令則百螣時起以螣之種類不一故曰百螣然則此數物大抵盛於夏時也孔云四者所謂昆虫得陰而蔵得陽而生陽盛則虫起稺說文云防禾也晚種後熟者齊民要術云二月三月種者爲稙禾四月五月種者爲穉禾二月上旬及麻菩楊生種者爲上時三月上旬及淸明節桃始華爲中時四月上旬及棗葉生桑花落爲下時嵗道宜晚者五月六月初亦得孔云虫災之甚稙者亦食以穉者偏甚故舉以言之田祖解見甫田篇孔云以田祖主田之神托而言耳錢天錫云田祖之去田害根君禦田祖來秉陸徳明云執持也按秉字從又持禾又者手也故有持義畀說文云相付與也炎說文云火光上也朱子云持此四虫而付之炎火之中也姚崇遣使捕蝗引此爲證夜中設火火邊掘坑且焚且瘞蓋古之遺法如此按唐開元間山東大蝗姚崇奏議云秉畀炎火此除蝗之義也乃出禦史爲捕蝗使分道殺蝗若水上言除天災者當以徳昔劉聰除蝗不克而害愈甚崇移書誚之曰聰僞主徳不勝妖今妖不勝徳若水懼乃縱捕得蝗十四萬石蝗害訖息】有渰【漢書作黤韓詩陸本俱作弇呂氏春秋作晻】萋萋【葉支韻此移翻呂氏春秋漢書俱作】

【淒淒】興雨【呂氏春秋韓詩外傳漢書顏氏家訓漢無極山碑俱作云】祁祁【支韻毛鄭注疏作祈祈嚴云監本作祁俗本作祈誤也韓詩外傳亦作祈祈】雨我公田遂及我私【支韻】彼有不獲稺【寘韻】此有不斂穧【葉寘韻資四翻定本集注作積】彼有遺秉此有滯穗【寘韻禮記括此四句作二句云彼有遺秉此有不斂穧】伊寡婦之利【寘韻賦也渰說文雲云雨貌陸佃雲渰水气之云也傳曰雨雲水气劉氏雲天將降雨則地气上騰薫蒸爲濕潤萋通作淒說文雲云雨起也愚按據說文渰淒之解皆兼雲雨而言以其字皆從水毛傳専以渰爲云興貌萋萋爲云行貌似無據祁祁當指云言韓奕之詩曰祁祁如雲可證有渰萋萋𨿽兼象云而意専在雨言隨雲之雨萋萋然興雨祁祁𨿽専指雨而意獨在云言興雨之雲祁祁然也祁通作岐山之旁出者謂之岐流云在天捲舒多態故亦以祁祁擬之所謂夏云多奇峯也孟子曰七八月之間旱則苗槁矣天油然作云沛然下雨則苗浡然興之矣周七八月夏五六月也云濃卽雨雲散卽止惟此時爲然故言雨必兼云矣孟子云方裏而井井九百畝其中爲公田八家皆私百畆同養公田公事畢然後敢治私事又云惟助爲有公田𨿽周亦助也愚按周之徹法創於公劉公劉尙在夏世而所創徹法已開助法之先是爲殷所襲者也非襲殷者也班固云先王制土處民富而敎之故民皆勸功樂業先公而後私其詩曰雨我公田遂及我私孔云民見雲行雨降歸之於君雲此雨本主爲雨我公田耳因遂及我私田範景文云先公後私非擬之後言言者不覺聴者繹之蕭望之云古者臧於民詩曰爰及矜人哀此鰥寡上惠下也又曰雨我公田遂及我私下急上也彼有不獲稺以下言秋収事也按月令於季夏之月曰水潦盛昌神農將持功土潤溽暑大雨時行燒薙行水利以殺艸如以熱湯可以糞田疇可以美土疆孝經說亦云地順受澤謙虛開張含泉任萌滋物歸中謂此時也故自夏雨溥徧而後而農功漸且告成矣孟秋農乃登谷仲秋命有司趣民收斂季秋命冡宰農事備收則一嵗之田事於此究也獲說文云刈谷也穉卽無害我田稺之稺斂說文云收也穧爾雅說文皆云獲也孔云禾之鋪而未束者遺禮記注云猶脫也秉卽秉畀炎大之秉滯說文云積也一云畱也穗本作說文云禾成秀也人所以収字從禾寡釋名云倮也謂人之單獨者婦匹婦也不必無夫者皆力量孱微不足以任田事故須有以存卹之周書曰至於敬寡至於屬婦亦言比兩色人最足動上人之憐念也此與上章去其螟螣以下五句遙相應蓋谷之晚種者每至於薄収虫之爲害者或難以盡斃故言設若彼人有不堪獲刈之稺禾則我此處有収斂不盡之穧束足以濟之彼人或虫災偶遺於秉畀則我此處有刈余滯畱之禾穗足以濟之是皆伊寡婦匹夫之利其在彼也猶其在此也彼彼寡婦也此此我也或疑大有之時似無不獲稺與遺秉之事夫地力參差人事不齊理之所有且明王之時秋助不給不然胡爲而有寡婦哉舊說以不獲稺四句皆一意謂稺乃穗之低小刈獲之所不及者秉乃束而輦載之所不盡者百谷旣多種同齊熟収刈促遽力皆不足故聽矜寡取之以爲利亦通鄧雲天澤先之公也不必先已地利公之人也不必在己非甚盛徳孰能與於此矣又坊記子云君子不盡利以遺民詩云彼有遺秉此有不斂穧伊寡婦之利故君子仕則不稼田則不漁食時不力珍大夫不坐羊士不坐犬鹽鐵論亦云古之仕者不穡田者不漁抱闗擊柝皆有常秩不得兼利盡物如此則愚知同功不相傾也詩云彼有遺秉此有滯穗伊寡婦之利言不盡物也皆防章取義無闗詩防】曾孫來止【紙韻】以其婦子【紙韻】饁彼南畝【葉紙韻見首章】田畯至喜【紙韻】來方禋祀【紙韻】以其騂黒【職韻】與其黍稷【職韻】以享以祀以介景福【葉職韻筆力翻賦也此章皆紀事之辭來止來於田所而止息也劉彛云時當西成乃出郊省民之斂也以其婦子解同甫田篇鄭云出觀農事饋食耕者以勸之也田畯解見七月篇至喜者至田所而喜也王安石云喜其趨獲事也來方禋祀報成之祭也言曾孫之爲此來也非特省斂而已又舉行禋祀於方之禮曰方禋祀者倒文也方者木火金水四方之神其祭之各有所爲以下騂黒之牲推之則但祭南北二方而已禋說文云潔祀也周語內史過云精意以享禋也又按月令季秋之月天子乃厲飾執弓挾矢以獵命主祠祭禽於囚方此秋狝之祭未必與此同也周禮大司馬職云羅幣致禽以祀祊先儒破祊爲方亦本於此騂南方色黒北方色孔云知方祀各以其方色牲者大宗伯云靑圭禮東方赤璋禮南方白琥禮西方璜禮北方皆有牲幣各放其器之色注以爲禮五天帝人帝而句芒等食焉是五官之神其牲各從其方色也愚按牧人職云凡望祀各以其方之色牲毛之意亦同此所以取騂色者以螟螣蟊賊秉畀炎火故報祝融所以取黒色者以雨我公田遂及我私故報冥也祝融主火冥主水孔謂略舉二方以爲韻句非是據甫田方祭禮同於社則牲亦當具羊豕也與其黍稷告黍稷之成也景福解見小明篇以此享祀則鬼神將助之以昭明可見之福亦如萬壽無疆是也此二句乃農人祝願之辭】

大田四章二章章八句二章章九句【序云刺幽王也言矜寡不能自存焉朱子謂此序専以寡婦之利一句生說其駁之是矣惟以此詩乃農夫所以答甫田則未知彼爲雩祭此爲報祭彼爲省耘此爲省斂二事判不相及何答之有子貢傳申培說亦皆謂農夫報上之詩明是勦襲朱傳而僞爲之適足彰其無識耳】

丰年孟冬祭八蠟也是爲豳頌【周禮籥章職云國祭蠟則龡豳頌擊土鼔以息老物鄭云萬物助天成嵗事至比爲其老而勞乃祀而休息之扵是國亦養老焉月令孟冬勞農以休息之是也按孟冬者建亥之月在周爲十二月禮郊特牲篇雲天子大蠟八伊耆氏始爲蠟蠟也者索也嵗十二月合聚萬物而索饗之也蠟之祭也主先嗇而祭司嗇也祭百種以報嗇也饗農及郵表畷禽獸仁之至義之盡也古之君子使之必報之迎貓爲其食田鼠也迎虎爲其食田豕也迎而祭之也祭坊與水庸事也曰土反其宅水歸其壑昆虫毋作艸木歸其澤皮弁素服而祭素服以送終也葛帶榛杖防殺也蠟之祭仁之至義之盡也陳祥道云蠟之爲祭所以報本反始息老送終也其所致者川澤山林以至地示天神莫不與焉則合聚萬物而饗之者非特八神也而所重者八以其尢有功於田故也八神先嗇也司嗇也百種也農也郵表畷也禽獸也坊也水庸也鄭云先嗇若神農者司嗇后稷是也農田畯也郵表畷謂田畯所以督約百姓子井間之處也水庸溝也賈公彥云禽獸者卽貓虎之屬坊者所以蓄水亦以鄣水庸者所以受水亦以泄水祝辭言此神繇有此功故今得報非祈禱也程迥云八蠟之祭爲民設教也厚矣方裏而井八家共焉吾食其一仰事俯肓資焉而無憾者可不知所本乎古有始爲稼穡以易佃漁俾吾卒嵗無饑不與禽獸爭一旦之命者繄先嗇是徳故祭先嗇焉曰司嗇者謂修明其政而潤色之者也曰農者謂傳是業以授之扵我者也曰郵表畷者畷井田間道也郵表也者謂畫疆分理以是爲準者也昔之人爲是而勞今我蒙之而逸蓋不得不報也曰貓虎者謂能除鼠豖之害吾稼者也曰坊者謂昔爲隄防之人使吾禦木患者也曰木庸者謂昔爲畎澮溝洫使吾爲防備者也吾不敢忘皆得以上配先嗇司嗇之享其民勸於功利推而廣之等而上之視君親如天地而不敢慢也後世農田之利奪扵兼並之蒙𨿽天下之用舉仰於農而農不防其利大抵一嵗之入兼並袖手什取之五假之牛種則什之七又乘其乏舉貸以倍稱之息𨿽八九可也是故樂嵗先饑凶年多死者莫農人若也何以致然繇郵表畷之失職也郵表畷之失職則先嗇司嗇與夫農者其徳不白𨿽有坊庸必私其利是生民之害不在防豖螟蟘也記篇云子貢觀於蠟孔子曰賜也樂乎對曰一國之人皆若狂賜未知其樂也子曰百日之蠟一日之澤非爾所知也張而不弛文武弗能也弛而不張文武弗爲也一張一弛文武之道也今按丰年之詩舊亦知爲報賽而作然無有知其専爲蠟祭者愚益卽以丰年一語知之郊特牲云八蠟以記四方四方年不順成八蠟不通以謹民財也順成之方其蠟乃通以移民也賈疏謂蠟祭八神因以明記四方之國記其有丰稔凶荒之異四方之內年谷不得和順成熟則當方八蠟之神不得與諸方通祭欲使不熟之方萬民謹愼財物也四方之內有順成之方其蠟之八神乃與諸方通祭所以然者以其蠟祭丰饒皆醉飽酒食使民歆羨也蠟祭惟年丰有之非若他祭不問丰凶其禮不廢此詩特以年丰降福爲言非報賽八蠟而何天子大蠟八諸侯之蠟未聞然禮運言仲尼與於蠟賔則可見諸侯之國有蠟矣所以知此詩爲豳頌者以其事與周禮合而詩又在頌中其爲豳頌明矣】

丰年多黍多稌【麌韻】亦有髙廩【丰氏本作稟】萬億及秭【紙韻亦葉薺韻奬禮翻陸徳明本作數今按依本字作紙韻則章首二句俱無韻依陸本作萬億及數則數乃麌韻與稌字葉未知是否】爲酒爲醴【薺韻亦葉紙韻力紙翻】烝【韓詩外傳作蒸】畀祖妣【紙韻】以洽【陸本作祫】百禮【薺韻亦葉紙韻力紙翻】降福孔皆【葉紙韻舉裏翻左傳作偕賦也豆之滿者曰丰嵗大熟則五穀多有故以丰命年鄭以爲大有之年是也黍解見黍離下泉諸篇稌爾雅說文皆云稻也孝經援神契云污泉宜稻羅願云稻米粒如霜性尢宜水故五穀外別設稻人之官掌稼下地以豬畜水以防止水以溝蕩水以遂均水以列捨水以澮瀉水一名稌然有黏有不黏者今人以黏者爲糯不黏者爲秔秔或作粳然在古則通得稻稌之名若詩書之文自依所用而解之如論語食夫稻則稻是粳月令秫稻必齊則稻是糯周禮牛宐稌則稌是秔丰年多黍多稌則稌是糯也朱子云黍宜髙燥而寒稌宜下濕而暑黍稌皆熟則百谷無不熟矣李氏云職方氏謂雍冀髙燥其穀宜黍荊下濕其穀宜稻是黍利髙燥稌利下濕也丰年之時或髙或下無所不熟陸化熈云年若不丰非旱卽澇旱不宜稌澇不宜黍多黍多稌可例其餘所以爲丰年亦有者兼舉非一之辭孔穎達云旣黍稌之多復有髙大之廩於中盛五穀矣廩爾雅云廯也孔云對則藏米曰廩藏粟曰倉其散卽通也按明堂位云米廩有虞氏之庠又注云魯謂之米廩此則廩爲米藏之稱明矣周禮地官有廩人之職以下大夫掌之而倉人則廩人之屬其位不過中士下士耳明米精而粟粗且粟多而米約當其爲粟則先入之於倉及其爲米而後實之於廩故廩人之職大於倉人也若此詩髙廩卽是倉之通名不必専以米言也陳際泰云西戎之俗藏粟於窖積年不賊然公劉有倉丰年有廩固已備其制矣萬本虫名趙頥光云萬虫類多借十千名數之終也左傳云萬盈數也億本作億通作意與意字不同說文云滿也一曰十萬曰�趙雲因滿義借訓十萬黃公紹云十萬曰億古數也秦時攺制始以萬萬爲億及猶至也秭博雅云積也韓詩云陳谷曰秭又按秭之義不一郭璞謂十億曰秭十億者百萬也風俗通則謂千生萬萬生億億生兆兆生京京生秭各以十數推之則秭者萬萬也定本集注又謂數億至萬曰秭是以秭爲十萬萬毛傳更謂數萬至萬曰億數億至億曰秭則億之爲數愈多而秭之爲數愈不可殫究矣說文則以五稯爲秭韋昭謂一緵六百四十斛五緵則三千二百斛斛容一石一秭之數計三千二百石也繇前之說則秭可以包萬億旣舉秭矣似不必贅言萬億繇後之說則一秭之數固自無防若加萬億於秭之上又不應太侈是皆不足信宜從博雅爲順曰萬曰億卽甫田所謂乃求萬斯箱楚茨所謂我庾維億者髙廩之中本有舊積而今以新嵗之收與之相及古者三年耕必餘一年九年耕必餘三年陳陳相因可謂盛矣醴解見吉日篇季本云酒酒味之厚者卽周禮三酒所以待賔客也醴酒味之薄者卽周禮五齊所以供祭祀也烝者火气上行之義故爾雅訓進也畀說文云相付與之約在閣上也徐鍇云閣所以承物也愚按此亦與奠同意嚴云百物皆所以爲禮而行禮以酒爲主祖孔云先祖也爾雅云妣之言嫓也愚按嫓匹於祖者謂之祖妣非專爲毋稱也周人以姜嫄爲妣以後稷爲祖故周禮大司樂文享先妣在享先祖之上斯幹之詩亦曰似續妣祖是也蠟臘之祭據月令惟及先祖耳不及姜嫄則此妣乃祖之妣耳故系妣於祖之下左襄二年齊姜薨初穆姜使擇美檟以自爲櫬季文子取以君子曰非禮也禮無所逆婦養姑者也虧姑以成婦逆莫大焉且姜氏君之妣也詩曰爲酒爲醴烝畀祖妣洽通作合百禮如祠公社門閭臘五祀養老勞農等事皆於蠟祭時合而舉之也又範景文云禮之精意𨿽不借物以存然必民力普存備物咸有始發皇莫禦盤際不窮此洽字之義亦通降說文云下也福指丰登之福言孔正義云甚也皆毛云徧也隨事賴丰年之利用則隨處徴神恵之普存而其降福殆甚徧矣歸功於八蠟之辭】

丰年一章七句【序以爲秋冬報也但紀其報之時而不實其所報之神鄭申其說云謂嘗也烝也蔡邕獨防亦云烝嘗秋冬之所歌也孔頴達云不言祈而言報者所以追養繼孝義不祈於父祖至秋冬物成以爲鬼神之助故歸功而稱報亦孝子之情也劉安成但以爲薦新於宗廟之詩此皆泥篇中有烝畀祖妣一語然烝嘗薦新宗廟之禮時享月祀典有正經不必其丰年也假使當大祲之時行享祀之禮而告神登歌乃首舉丰年爲辭毋乃不類之甚卽祖妣獨無恫乎朱傳初本亦以爲谷始登而薦於宗廟之樂歌與濮氏說同其後攺本作秋冬報賽田事之樂歌蓋祀田祖先農方社之屬僞申培說襲之蘇轍則以爲秋祭四方冬祭八蠟王安石則以爲祭上帝曹氏兼取蘇王之說謂秋季大祭於明堂秋祭四方冬祭八蠟天地百神無所不報而同歌是詩故序不言其所祭耳今按頌載祭祀樂歌俱未有通用者以數說考之除八蠟外固各有詩矣楚茨祭嘗也信南山祭烝也大田報方也良耜報社也我將大享也是皆無借於此詩若田祖之神據毛傳以爲八蠟中之先嗇則卽先農耳他祭有詩惟蠟祭無詩此詩首以丰年發端正禮言順成通蠟之意則其爲孟冬報蠟而作無可疑者蘇朱亦知牽引及之而特不敢専主大抵爲序中秋冬二字所誤耳若鄒忠則云此詩摘載芟中四句成文而小異其首尾旣有載芟此詩似可無作然而另爲一篇者與報賽異用也嘗觀楚語觀射父曰先王日祭月享時類嵗祀諸侯捨日卿大夫捨月士庶人捨時天子徧祀羣神品物諸侯祀天地三辰及其土之山川卿大夫祀其禮士庶人不過其祖日月防於龍九气含收天明昌作百嘉備捨羣神頻行國於是乎烝嘗家於是乎嘗祀百姓夫婦擇其令辰奉其犧牲敬其齍盛潔其糞除愼其采服禋其酒醴帥其子孫從其時享防其宗祀道其順辭以昭祀其先祖肅肅濟濟如或臨之於是乎合其州鄕朋友婚姻比爾兄弟親戚於是乎弭其百苛妎其讒慝合其嘉好結其親暱億其上下以申固其姓此卽詩丰年注腳也丰年之歌𨿽或上下所通用而於士庶尢較切蓋捨日者有月享捨月者有時類而捨時者嵗乃祭所謂士庶不過其祖家於是乎嘗祀是也以洽百禮則弭苛妎慝合好固姓兼舉之矣今按以楚語解此詩固亦近似但如所云大段爲士庶發耳載之天子之頌何居】

良耜蠟祭報社也是爲豳頌【禮月令孟冬天子乃祈來年於天宗大割祠於公社及門閭鄭注云此周禮所謂蠟祭也按周禮國祭蠟則龡豳頌擊土鼓以息老物此固頌詩也而所言者蠟祭之事是以知其爲豳頌也蠟祭在建亥之月此詩所陳報賽之事而有百室盈止婦子寧止之文孔頴達謂此乃是功畢入當十月之後則正與月令合矣是以知其爲蠟祭也蠟之爲言索也謂合祭萬物之神而索饗之也天子大蠟八而又有天宗之祈公社門閭之祠周禮黨正職亦云國索鬼神而祭祀若然則凡爲神者莫不與矣而獨謂是詩爲報社者何也禮祭陰祀用黝牲陰祀者先儒謂祭地北郊及社稷也黝也者黒也殺時犉牡固黒唇也祭地北郊天子之禮諸侯惟祭社稷祭社必及稷也是以知其爲報社也社祭一嵗凡有三月令仲春擇元日命民社一也雩祭以社以方二也孟冬大割祠於公社三也與祈年天宗並舉者周禮肆師之職所謂社之日涖卜來嵗之稼卽此時事也若門閭之祀不知何神如以爲五祀中之門則旣蠟而臘復又及五祀矣似不應凟祭也且旣非陰祀卽不用黝牲以是知此詩之作專爲報社也天子諸侯禮數𨿽不無差殊又三代禮文或損或益然大端要不甚相逺若八蠟之祭則已見於丰年之篇矣鄧元錫云或疑思文臣工噫嘻丰年皆豳頌非也思文頌配天臣工噫嘻言王釐言成王皆王事載芟良耜言質淳於周頌殊音殆其豳乎豈亦公所陳豳詩後制樂因定以祈報與】

畟畟良耜【紙韻】俶載南畆【葉紙韻母鄙翻】播厥百谷【屋韻】實函斯活【葉屋韻呼酷翻○賦也畟說文云治稼畟畟進也字從田從人謂治田之人也下從又說文云象人兩脛有所躧也良耜鄭云利善之耜也俶載三句解俱見載芟篇耜惟良故可以俶載南畆所謂欲善其事必利其器也此第一節

言其旣耕而播種也良耜載芟皆報賽之詩故備陳農功本末】或來聸女【音汝語韻】載筐【丰氏本作匚】及筥【語韻】其饟伊黍【語韻賦也瞻說文云臨視也錢氏云猶省也鄭云有來視女謂婦子來饁者也載猶運也筐筥解見采蘋篇方曰筐圓曰筥鄭云筐筥所以盛黍也愚按或載筐或載筥見耕者之多故饁者眾也說文云周人謂餉曰饟邢昺云食人曰饟自家之野也鄭云丰年之時𨿽賤者猶食黍孔云少牢特牲大夫士之祭禮食有黍明黍是貴也玉藻言子夘稷食菜羮爲忌日貶而用稷是爲賤也賤者當食稷耳故云丰年之時𨿽賤者猶食黍此第二節

言餉田也】其笠伊糾【有韻亦葉篠韻舉天翻丰本作丩】其鎛斯【丰本作伊】趙【篠韻周禮注集韻俱作防】以【說文作旣】薅【爾雅說文俱作茠】荼【爾雅作蒤】蓼【篠韻亦葉有韻力久翻】荼蓼朽【有韻】止黍稷茂【葉有韻莫後翻】止【賦也笠說文云簦無柄也孔云笠之爲器暑雨皆得禦之伊語詞糾說文云繩三合也嚴粲云糾結其緣也季本云結於頷下使不動也鎛耨也所以耘苗也解見臣工篇趙說文云趨也擕鎛疾趨將往耘艸如下文所云也薅說文云抜去田艸也經有三荼一曰苦菜爾雅所謂荼苦菜者也一曰英荼爾雅所謂蔈荂荼者也一曰委葉爾雅所謂蒤委葉者也據爾雅注引此詩以解委葉故唐孔氏以此荼爲委葉也然委葉之形狀注疏無文古今莫曉但指爲穢艸耳愚考爾雅於苦菜蔈荂字皆作荼而所謂委葉者字乃作蒤又於別條有蒤虎杖之目則虎杖名蒤疑此卽委葉也疏於本條下引陶注本艸云此物田野甚多狀如大馬蓼莖班而葉圓因悟此詩以荼蓼並言當是其形相近而朱子亦云荼陸艸蓼水艸一物而有水陸之異也今南方人猶謂蓼爲辣荼二者蓋相脗合然則此荼之爲虎杖明矣說文有荼字無蒤字或爾雅故異其字以爲識別抑或本有此字而說文偶遺之皆不可知蒤旣名虎杖又名委葉者蓋以此物委葉田中爲田之害故與皇守田並稱皇亦生廢田中者故別號之爲守田也請與博雅君子詳之又張萱云虎杖一名班杖秋有花直出作赤子與蒟蒻相似本艸入木部云作木髙丈餘非也衍義曰似寒菊惟花葉莖蕊差小耳當以艸部爲正蓼解見小毖篇生水澤中白居易詩水蓼冷花紅簇簇是也王肅云荼陸穢蓼水艸孔云所繇田有原有隰故並舉水陸穢艸也朽說文云腐也止通作只語己辭也後仿此茂丰盛也按月令季夏是月也土潤溽暑大雨時行燒薙行水利以殺艸如以熱湯可以糞田疇可以美土疆當卽於斯時也此第三節

言耘苗而苗盛也】獲之挃挃【質韻】積【說文作防】之栗栗【質韻說文作秩秩】其崇如墉其比如櫛【質韻】以開百室【質韻】百室盈【葉陽韻餘章翻】止婦子寧【葉陽韻尼良翻】止【賦也獲說文云刈谷也挃挃毛傳說文爾雅注皆以爲獲聲也又小爾雅云截顚謂之挃蓋謂截禾顚之聲也積之栗栗三句一連說積說文云聚也栗卽實穎實栗之栗左傳所謂嘉栗孔氏謂栗是禾之堅熟詩詁謂禾之孚甲縝宻如栗是其義也重言栗栗者有顆粒均勻之意崇說文云嵬髙也墉毛云城也孔云城之與墻俱得爲墉但此比髙大故爲城比說文云宻也櫛朱子云理髮器說文云梳篦之總名也孔云所積聚者其髙大如城雉之峻壯其比迫如櫛齒之相次愚按如墉分所積之一堆而言如櫛合所積之眾堆而言以開百室者鄭云其已治之則百家開戶納之又云千耦其耘軰作尙眾也一族同時納谷親親也百室者出必共洫間而耕入必共族中而居又有祭酺合醵之歡孔云周禮五家爲比五比爲閭四閭爲族是百室爲一族於六鄕則一族於六室則一鄼遂人職云百夫有洫故知百室共洫間而耕也族在六鄕而引彼者鄕之田制與遂同故得舉鄼之制以言族也愚按鄭孔所引皆周禮未必公劉時有此法曰千耦曰百室大扺皆約略之辭彊爲之說則鑿矣萬尙烈云方春在田邑室皆閉田事旣畢則邑中之百室皆開以其所獲所積者入之於室也錢天錫云計畆均分故各開其室百室盈止者孔云百室皆盈滿而多谷粟也崔寔四民月令云十月農事畢五穀旣登家家儲蓄乃順時令也初言獲是獲之於野旣言積是積之於此言開言盈則入之於室矣婦子謂耕者之妻與子也寧通作寍說文云安也向者終歲田間勤動至此百室旣開始得入邑中而安處也七月之詩曰嗟我婦子曰爲攺嵗入此室處正此詩所云寜止者彼爲豳風此爲豳頌又當孟冬之時其爲周禮蠟祭所龡無可疑矣此第四章

言收獲之多而丰稔足樂也】殺時犉【陸徳明本作�】牡有捄其角以似以續續古之人【四句俱無韻未詳賦也犉牛之黒唇者按爾雅云黒唇犉黒眥牰黒耳犚黒腹牧黒腳犈但別牛黒所在之名而不顯其身之色毛傳及說文則皆謂黃牛黒唇曰犉孔云牛之黃者眾故知黃牛也社稷用黝牛當以黒而用黃者蓋正禮用黝至於報功以社是土神故用黃色仍用黒唇也曹氏云古之人享其人必思其所自以爲百室盈而婦子寜者社稷之功故於是而報焉地之色以黒爲正以黃爲美故陰祀用黝牲正其義也社稷用犉美其功也牡說文云畜父也愚按諸侯祭社稷用少牢少牢者羊豕也此詩爲豳頌則是諸侯之祭而得用牡牛者以田功告成教民美報故隆其禮月令言大割祠於公社鄭謂大割者大殺羣牲割之也天子祭社不過以太牢爲常禮而此特變云大割則必有奢於太牢之外者諸侯之禮𨿽殺於天子攺少牢而進用特牛不爲泰矣捄通作觩本作斛說文云角貌朱子云角上曲貌按王制云祭天地之牛角繭栗宗廟之牛角握賔客之牛角尺無社稷之文禮緯稽命徵則云社稷宗廟角握毛傳則云社稷之牛角尺今以有捄其角之語推之捄觩通用據詩言兕觥其觩角弓其觩必非角握當從毛說爲長毛去古未逺定有所據也以似二句祭畢而祈神之辭也以似者欲來嵗之有年亦如今嵗也續說文云連也以續者稼穡之事國家根本所在欲世世相承勿絕也毛云續往事也鄭云嗣前嵗者後求有丰年也續往事者復以養人也古之人謂后稷也后稷以農事開國自今以往庶借神庥以永續其事於不替是則我君民之所深願耳一說報賽之禮有其舉之莫敢廢也今日奉行故事庶幾不替其先耳何足答神貺於萬一乎亦通蘓轍云聖人之爲詩道其畊耨播種之勤而述其終嵗倉廩丰實婦子喜樂之際以感動其意夫詩之可以興者所以感發人之善志也先言勤勞後言逸樂使勤者可以自忘其勞而怠者亦知以自奮也】

良耜五章二章章四句一章三句一章五句一章七句【舊作一章二十三句序及蔡邕獨斷皆云秋報社稷之所歌也以爲報社稷者得之獨系之於秋則與百室盈婦子寜之語不合嚴氏乃謂此詩爲報社稷必陳農功之本末故當秋時而追述春耕預言冬獲唐孔氏意亦如此亦可謂彊爲之辭者矣朱傳了無所主申培說則云載芟亦丰年之意良耜與載芟同意其不知所適從猶朱傳也子貢傳闕文】

載芟孟冬臘先祖五祀以禮屬民飲酒正其齒位亦豳頌也【月令孟冬之月天子乃祈來年於天宗大割祠於公社及門閭臘先祖五祀郊特牲云黃衣黃冠而祭息田夫也野夫黃冠黃冠艸服也先儒謂此旣蠟後臘先祖五祀之祭也對文蠟臘有別總其義俱名蠟也陳祥道云先儒以郊特牲言皮弁素服而祭又言黃衣黃冠而祭則二祭之服不同月令言祈來年亍天宗割祠於公社又言臘先祖五祀則祈臘之名不同於是謂皮弁素服而祭與祈來年於天宗蠟也黃衣黃冠而祭與臘先祖五祀臘也周蠟於十有二月秦臘於孟冬皆建亥之月也晉侯以十二月滅虢遂襲虞宮之奇曰虞不臘則臘在蠟月可知矣唐孔氏雲月令臘在祈天宗之下但不知臘與蠟祭相去幾日準隋禮及今禮皆蠟之後日又周禮黨正職云國索鬼神而祭祀則以禮屬民而飲酒於序以正齒位注謂此大蠟之時建亥之月也必正齒位者爲民三時務農行闕於禮至此農隙而教之尊長養老見孝悌之道也按月令於臘先祖五祀之下文曰勞農以休息之先儒謂此卽黨正屬民飲酒正齒位是也禮運篇載仲尼與於蠟賔事畢出遊於觀之上是有主賔飲酒之禮而雜記篇又載子貢觀蠟曰一國之人皆若狂者以蠟禮同鄕飲酒其初立賓行禮至禮終脫屨升堂而燕行無算爵然則初時正齒位至其後則若狂也鄭周禮注云萬物助天成嵗事至此爲其老而勞乃祀而休息之於是國亦養老焉今按此詩言有實其積正孟冬謹蓋蔵之時而又言烝畀祖妣以是知其爲臘祭先祖也其曰胡考之寧則所謂養老而正齒位者也蠟而臘臘而養老至養老而蠟之事始畢周禮蠟必龡豳頌若此詩非豳頌則何所取之故知爲公劉時臘祭之詩無疑也又按臘之義訓有二徐鍇云臘合也合祭諸神也應劭亦云臘者接也新故交接狎臘大祭以報功也愚謂此義得之狎臘者重接之貌西京賦披紅葩之狎臘是也乃先儒相傳皆謂臘者獵也謂以田獵所得禽祭也夫郊特牲篇有曰大羅氏天子之掌鳥獸者也諸侯貢屬焉艸笠而至尊野服也羅氏致鹿與女而詔客告也曰好田好女者亡其國是則好田之戒正申飭亍臘月來貢之時而謂其獵禽以祭乎必不然矣或又疑周禮羅氏職有蠟則作羅襦之語謂將以羅网圍取禽也夫野虞敎道田獵實在仲冬此時作羅襦亦以備用也卽周禮中冬狩田獻禽享烝非臘月也宐乎此詩之言烝祖妣洽百禮第舉酒醴而不及禽獸也愚於雅之甫田大田頌之丰年良耜載芟與風之七月皆定爲豳詩𨿽以周禮爲據而其辭之相爲出入亦確有可信者七月曰同彼婦子饁彼南畆田畯至喜而甫田大田亦皆曰以其婦子饁彼南畆田畯至喜也七月曰嗟我婦子曰爲攺嵗入此室處而良耜亦曰以開百室百室盈止婦子寧止也甫田累言曾孫以公劉爲后稷之曾孫而大田亦言曾孫也大田言以我覃耜俶載南畆而良耜亦言畟畟良耜俶載南畆載芟亦言有略其耜俶載南畝也七月言其始播百谷而良耜載芟皆言播厥百谷實函斯活也丰年言萬億及秭爲酒爲醴烝畀祖妣以洽百禮而載芟於此四句全文皆同也至於甫田曰自古有年良耜曰續古之人載芟曰振古如玆所謂古皆指后稷而言有惓惓率祖之思焉詩三百篇未有辭意脗合之多若是者斯亦可以見其制於一時出於一手而使朱子聞此定當渙然冰釋不復曰未知是否矣】

載芟載柞【葉陌韻側格翻】其耕澤澤【陌韻爾雅作郝郝】千耦其耘【陸徳明嚴粲本俱作耘】䢐隰䢐畛侯主侯伯【陌韻】侯亞侯旅侯彊侯以【紙韻】有嗿其饁思媚其婦有依其士【紙韻】有略【字書作防】其耜【紙韻】俶載南畝【葉紙韻母鄙翻賦也載鄭云始也當通作才芟說文云刈艸也毛傳云除木曰柞孔穎達云秋官柞氏掌攻艸木及林麓是除木曰柞也曹氏云除艸木是初墾辟而爲田者也季本云以芟柞之語觀之則似公劉始荒豳地之言也澤通作釋說文云解也郭璞云言土解也艸木旣去則其土無復膠結凝滯始解釋而可以耕未謂其已耕也耦解見噫嘻篇千耦不必有所指嚴粲云耦以言並作千以言其多孔云爲耦者千是二千人爲千耦與十千維耦異也耘說文云除苗間穢也蔣悌生云去艸皆可訓爲耘非必爲去苗間艸也若以爲去苗間艸則始耕之時未曾播種何從有苗曹氏云反土之後艸木根株有芟柞所不盡者則復耘之其多至於千耦也黃佐云此耘在未種前緜緜其麃則耘在旣種後蓋耘有二等其辧如此䢐說文云往也隰說文云阪下陘也朱子云爲田之處也畛說文云井田間陌也周禮十夫有溝溝上有畛鄭云軰作者千耦或往之隰或往之畛嚴云言徧於原野無曠土也侯發語辭如伊維之類後放此主毛雲家長也孔云坊記曰家無二主主是一家之尊也伯毛雲長子也班固云子最長迫近父也適長稱伯庶長稱孟亞爾雅云次也李氏云伯之次也愚按凡仲叔季皆是也旅說文云俱也彊說文云弓有力也人之有力似之故以爲壯盛之稱以說文云用也左傳云能左右之曰以言一人爲家之主受田以耕而其子之伯若亞皆與之俱爲其伯亞之中有彊壯多力者則提挈而指麾之俾之盡力於農畝也按周禮小司徒均土地以稽人民而周知其數上地家七人中地家六人下地家五人注謂一家男女七人以上則授之上地所養者眾也男女五人以下則授之下地所養者寡也是則一夫之子若伯若亞自非本身受田之後總仰給於彼父所受百畆之中其旅俱耕作有固然者嗿說文云聲也毛傳云眾貌蓋眾多之聲也饁說文云餉田也杜預云野饋也媚說文云悅也婦田夫之婦來饋餉也左傳冀缺耨其妻饁之是也依說文云倚也親近之意故鄭云依之言愛也士者男子之稱婦人亦稱夫爲士易老婦得其士夫是也思媚其婦與思媚周姜文法相似當主婦言言思媚悅乎田中之夫者其婦也有依其士與有嗿其饁有略其耜語皆相類當主士言言有親近乎饋饁之婦者其士也陳際泰云農之爲事苦矣先王有道焉使之而忘其勞人情莫不樂其羣主伯亞旅皆在焉均勞又聚語也人情莫不樂所暱婦女自饁气體爲契又相慰藉也嚴云夫耕婦饁驩然相愛見治世和樂之气象焉季云一家親愛同力一心農夫之所以有年者蓋本於此有略其耜饁畢而後耕也是主伯亞之事與婦無涉略當依字書通作防說文云刀劍刃也爾雅云利也耜者耒首斵木爲之解見七月篇曹氏云利則入土也深俶說文云善也載通作縡說文云事也南畝解見七月篇言有鋭利如刀劍刄之耜以善其事於南畝也】播厥百谷【屋韻】實函斯活【曷韻亦葉屋韻呼酷翻又葉屑韻胡決翻】驛驛【爾雅作繹繹】其達【曷韻亦葉屑韻陀悅翻】有厭其傑【屑韻】厭厭其苗【蕭韻】緜緜【韓詩作民民云眾貌】其麃【葉蕭韻蒲嬌翻說文作穮】載獲濟濟【葉薺韻子禮翻】有實其積萬億及秭【紙韻亦葉薺韻奬裏翻】爲酒爲醴【薺韻亦葉紙韻力紙翻】烝畀祖妣【紙韻】以洽百禮【薺韻亦葉紙韻力紙翻賦也播說文云種也百谷解見七月篇曹氏云百谷之性其寒暑濕燥髙下早晚各有所宜而水旱丰凶不可預料故悉種之所以爲備也實鄭云種子也孔云此說初種故知實爲種子函通作含孔云函者容藏之意故轉爲含猶人口含之也活鄭云生也按活者水流聲物之生意流動亦謂之活實函斯活者孔云言種子內函生气也繹說文云置騎也曰驛驛者象其出土之速孟子所謂速亍置郵也或依爾雅通作繹繹爲抽絲之義言百谷次第而生連續不斷也亦通達者自此而忽適彼之名故毛傳以爲射也鄭云出地也孔云苗生達也則射而出厭通作猒說文云飽也朱子云受气足也傑說文云傲也按才過人者謂之傑故鄭亦以苗先長者爲傑言其異於眾苗也孔云苗之傑者亦是苗也而與其苗異文傑謂其中特美者苗謂其餘齊等者二者皆美茂故俱稱厭但以齊等苗多重言厭厭耳黃佐云夫百谷之生始焉固有受气之足而先長者矣及其旣也皆受气之足而同一茂盛矣何者而非厭厭之苗乎緜說文云聫微也孫炎云緜緜言詳宻也麃通作穮說文云耕禾間也徐鍇云禾已長大復鉏其間艸也萬時華云苗已同時皆長故不可不耘嚴云芟耘麃皆除艸也芟與柞並言是新開爲田先除其地上之艸木也旣耕而言耘是反土之後除其土中之艸木根株也旣苗而言麃是除其苗間之艸也王安石云耘以緜緜爲善恐傷苗也徐光啟云荘子滅裂而耘之則亦滅裂而報余詳宻正與滅裂相反獲說文云刈谷也濟之爲言齊也朱子訓濟濟爲人眾貌蓋謂人眾而齊力也實嚴雲谷實也按上文實函斯活𨿽亦谷實但彼乃種子此則種子所生而成熟者義自不同積說文云聚也據公劉篇以積與倉對言朱子以爲露積是也萬億及秭解見丰年篇當始獲之時但見刈谷之人濟濟眾多所有之谷實露積甚盛其貯之於廩則數或以萬計或以億計與前嵗之陳谷因仍相及也獲言在野積言在場萬億及秭言在廩自有次第爲酒爲醴烝畀祖妣解亦見丰年篇惟以洽百禮義與彼不同此特謂祭五祀及勞農養老等事也】有飶【陸徳明本作苾】其香【陽韻】邦家之光【陽韻】有椒【陸云沈本作俶云作椒者誤】其馨【靑韻】胡考之寧【靑韻】匪且有且匪今斯今振古如玆【三句無韻賦也飶說文云食之香也香本作�說文云芳也徐云按尙書稼穡作甘黍甘爲香防意曰邦家之光者以大有之年行祭祀之禮左傳所云奉盛以告謂三時不害而民和年丰奉酒醴以告謂上下皆有嘉徳而無違心者其邦家之光顯孰如之若凶荒殺用气象苶然何光之有椒本作茮本名解見椒聊東門之枌篇孔云椒是木名非香气也但椒木气香作者以椒言香詩詁云椒之气烈故古者謂椒酒取其香且烈也史防祖雲杜牧之阿房宮賦所用事不出於秦時只煙斜霧橫焚椒蘭也兩句尢不可及六經只以椒蘭爲香如有椒其馨其臭如蘭蘭有國香是也楚詞亦只以椒蘭爲香如椒槳蘭膏是也沈檀龍麝等字皆出於漢西京以後詞人方引用至唐人詩文則盛引沈檀龍麝爲香而不及椒蘭矣曹氏云飶椒皆酒醴芬芳之气胡說文云生頷垂也毛云壽也解頥新語云老狼亦垂胡今老者或有此狀故詩人取之又士冠禮祝云永享胡考注胡爲遐蓋音相近考說文云老也毛云成也孔云老而有成徳也寧通作寍說文云安也嚴云以養耆老則老人之安寧也愚按此卽屬民飲酒而正齒位之事正齒位者鄕飲義謂六十者坐五十者立侍六十者三豆七十者四豆八十者五豆九十者六豆是也詳見小引下匪通作非且者聊且之義今今日也匪且有且言非曰聊且爲之而姑有如此聊且之事匪今斯今言非自今日偶一爲之而乃謂此特今日之事也振古謂振起於古昔之人卽后稷也自我后稷以農事開國而其垂敎於稼穡美報於蠟臘者已如此矣我今日者不過舉行故事循而勿失云爾曰且曰今亦似初遷都時語】載芟三章二章章十二句一章七句【舊作一章三十一句序及蔡邕獨斷皆以爲春籍田而祈社稷之所歌也今細玩詩辭無耕籍之事亦與祈社稷無涉朱子云此詩未詳所用然辭義與丰年相似其用應亦不殊申培說祖之遂云亦丰年之意彼但見萬億四語二詩相類耳而究竟其所用之地莫能明也劉公瑾疑爲秋成之祭薦新於宗廟而歌此則亦依附於烝畀祖妣一語較爲近之若胡一桂之論曰載芟良耜二詩誠不見其所報之意不過閔其耕種之勞序其饋餉之情論其禾黍茂盛收獲之富或爲酒醴以祀祖妣或殺犉牡以續古人此皆田家勤勞安逸之事而非告神之樂歌也信若爾則何以入此詩於頌乎子貢傳闕文】

行葦美公劉也公劉有仁厚之徳行燕射之禮以篤同姓詩人美之【何以知其爲公劉之詩也一徵之吳越春秋曰公劉慈仁行不履生艸運車以避葭葦再徵之列女傳晉弓工妻謁於平公曰君聞昔者公劉之行乎羊牛踐葭葦惻然爲痛之恩及艸木仁著於天下三徵之漢王符潛夫論特引章首四句而釋之曰公劉厚徳恩及艸木牛羊六畜且猶感徳消息於心又曰仁不忍踐履生艸則又況於民萌而有不化者乎四徵之後漢書桓榮曰昔文王塟枯骨公劉惇行葦世稱其仁是何其說之鑿鑿也彼去古未甚遠夫有所受之也故漢章帝勅侍禦史司空曰方春所過無得有所殺伐車可以引避引避之騑馬可輟解輟解之詩云惇彼行葦牛羊勿踐履禮人君伐一艸木不時謂之不孝俗知順人莫知順天其明稱朕意亦用此事所謂公劉有仁厚之徳者也愚故以爲公劉之詩焉又按公劉初遷豳而卽於同姓異姓行燕飲之禮所謂食之飲之君之宗之是也此詩之作其在遷都以後乎鄒忠云周禮鐘師九夏有族夏杜子春謂族人侍奏族夏此儻是也耶】

惇彼行葦牛羊勿踐履【葉薺韻盧啟翻】方苞方體【薺韻】維葉泥泥【葉薺韻乃禮翻張楫作苨苨文選注作柅柅鄭本以章首至此爲第一章

】戚戚兄弟【葉紙韻蕩以翻】莫遠具爾【紙韻丰氏本作邇毛本以章首至此爲第一章

】或肆之筵或授之幾【紙韻鄭本以戚戚至此爲第二章

今從朱傳攺正興也惇通作惇說文云厚也言族生厚盛也與豳詩有惇瓜苦義同行毛傳云道也葦說文云大葭也詳見蒹葭篇勿通作毋禁止辭踐說文云蹋也釋名云殘也使殘壞也履亦有踐之義以愚臆之蹋之重者名踐蹋之輕者名履郝敬云古路在井間旁近溝洫多生蘆葦牛羊往來踐踏孔穎達云葦之初生其名爲葭稍大爲蘆長成乃名爲葦八月萑葦是也此禁牛羊勿踐則是春夏時事而言葦者先王愛其爲人用人之所用在於成葦故名之葦季本云牛羊勿踐履者諭兄弟相親而不可爲賤物所傷也方且也苞以根之叢生而盤結言體錢氏云成莖也毛云葉初生泥泥嚴粲云蓼蕭零露泥泥爲霑濡貌則此言泥泥是潤澤之意蓋泥泥是濕也戚本鉞類當通作慽趙頥光云戚混防慽之慽因作休慽轉訓親屬戚戚毛云內相親也孔穎達云親親起於心內故言內相親莫亦通作毋錢天錫云興意重一勿字設燕重一莫字慇懃篤厚之意於此已藹然可掬下皆本此意發出具通作俱說文云偕也爾通作邇說文云近也鄭云謂進之也孔云謂揖而進之令自近也按儀禮燕禮云公降立於阼階之東南南鄕爾卿卿西面北上爾大夫大夫皆少進所謂爾卿爾大夫卽此所云具爾也具爾正以行禮之初言凡同姓之親皆揖而進之將與之飲燕以浹洽其情欲使其不疎遠於我也舊說謂具爾卽申上莫遠之意一反言一正言耳殊無味呂祖謙云惇彼行葦方苞方體維葉泥泥其可使牛羊踐履之乎戚戚兄弟其可疏遠而不親愛之乎忠厚之意藹然蓋見於言語之外矣下章之燕樂皆所以樂乎此也毛氏以戚戚爲內相親惟體之深者爲能識之眞徳秀云祖謙之說善矣使人主能深體此章之指則𨿽一艸一木且不敢輕於摧折也況骨肉之戚而縱尋害乎此詩二章以下皆言燕樂兄弟之事然必有此心爲之本而後燕樂不爲虛文不然非所知也孔云禮有族食族燕是燕族人爲常臣則有功乃燕是燕臣爲非常嚴云此詩以行葦興兄弟泥泥戚戚之辭體察精微懇款親切惻然惟恐傷之千載之下猶能使人興起也愚按時公劉遷國方新同姓微弱猶緜詩之詠瓞者故以方苞方體維葉泥泥起興正言其當勤於保防急於培植耳肆陳也筵說文云竹席也引周禮度堂以筵筵一丈授說文云子也幾說文云踞幾也象形徐鍇云人所憑坐也阮諶云幾長五尺髙廣二尺又馬融云幾長三尺禮圖云幾兩端赤中央黒陳祥道云席常設於賓未至之前幾常授於行禮之際其將援也必拂其授之也必拜送其受也必拜答愚按或授或設俱以執事之人言卑防者爲設筵而已尊長者則加之以幾按儀禮防聘公食大夫皆有幾冠禮醴賓鄕飲鄕射及燕賔皆無幾此亦燕禮而有授幾者疑古禮與周異也】肆筵設席【楚辭章句作機】授幾有緝禦【葉禡韻五駕翻毛本以上章或肆至此爲第二章

】或獻或酢洗爵奠斚【葉禡韻居訝翻鄭氏以肆筵至此爲第三章

】醓醢以薦或燔或炙【葉禡韻之夜翻亦葉藥韻卽墨翻】嘉【董氏云舊書作加定本作嘉唐攺從定本】殽【丰本作肴】脾臄【藥韻陸徳明本作醵】或歌或咢【藥韻說文作防毛本以或獻至此爲第三章

鄭本以醓醢至此爲第四章

今從朱傳攺正賦也設說文云施陳也從言從殳徐云殳所以驅遣使人也席與筵𨿽非一物而文可通稱或謂重曰筵單曰席或謂在下鋪陳者曰筵加之於上爲人所蹈借者曰席今按小雅言賔之初筵是舉筵以該席也周禮司幾筵序天子三重之席有莞席乃鋪陳之在下者是卽所謂筵也其加於上者有蒲席有次席則在上之重席耳莞席以小蒲爲之蒲蓆以蒲蒻爲之次席以桃枝竹爲之禮天子諸侯席有黼黻純故字從巾巾卽純也純者緣也其上從庶省席以待賔客之禮賔客非一人故從庶也又曲禮席間函丈孔疏云席制三尺三寸三分寸之一遠近間三席是一丈鄭云緝猶續也禦侍也孔云緝績者連續之故緝猶續也凡禦者皆侍其側故禦爲侍也愚按肆筵授幾蒙上文言所以待同姓之兄弟肆筵之外又別有設席授幾之外又更有繼續而趨侍者則主待異姓之賔言舊說但以設席爲重席按儀禮燕禮無加席況上章但言兄弟下章忽言賔賔非兄弟也文王世子有云公與族人燕則異姓爲賔膳宰爲主人公與父兄齒然則此言設席緝禦乃所以爲後章序賔立案無可疑矣進酒於客曰獻客報主人曰酢洗灑奠置也斚說文云玉爵也或說斚受六升按明堂位云爵夏后氏以琖商以斚周以爵據此則斚爲商爵然周亦用之春秋傳有瓘斚郊特牲云舉斚角詔妥屍禮運云醆斚及屍君非禮也是謂僣君周禮鬰人職云大祭祀與量人受舉斚之卒爵而飲之量人職云凡宰祭與郁人受斚歷而皆飲之此周人用斚之證也琖斚爵疑三代皆有之特所貴重異耳又灌尊夏后氏以雞商以斚周以黃目則尊亦有名斚者然此詩所詠是爵非尊也孔云所洗所奠猶一物也而云洗爵奠斚爵酒器之大名故儀禮飲觶者亦云卒爵是爵爲總稱作者因洗奠之別更變其文耳愚按孔說依文作解未足深信考燕禮射禮無用斚者疑當作觚鄭周禮注讀斚爲受福之嘏謂聲之誤是則斚有嘏音嘏觚聲近因訛觚爲斚耳考工記梓人云獻以爵而酬以觚一獻而三酬則一豆矣食一豆肉斂一豆酒中人之食也爵受一升觚受三升豆受四升一獻三酬者言獻以一升之爵酬以三升之觚也合之則爲四升是謂一豆此詩言洗爵奠斚乃括乎首尾之辭洗爵防上獻酢之文主人洗爵酌酒以獻賔賔旣受卒爵卽洗主人所獻之爵以酢答主人主人卒飲又獻公公酢亦如之主人卒飲乃更酌觚而自飲以酬賔賔受之奠而不舉以俟旅酬此所謂奠斚者也楚茨言獻酬以該酢此旣言獻酢而兼言奠斚乃正以表酬耳醓本作臚說文云血醢也鄭云肉汁也賈公彥云醓者以肉爲之醓汁卽是肉汁醢說文云肉醬也釋名雲海也防也封塗使宻防乃成也孔云用肉爲醢特有多汁故以醓爲名其無汁者自以所用之肉魚雁之屬爲之名也鄭云薦之禮韭菹則醓醢也按周禮朝事之豆其實韭菹醓醢昌本麇臡菁菹鹿臡茆菹麇臡饋食之豆其實葵菹蠃醢脾析蠯醢蜃蚔醢豚拍魚醢加豆之實芹菹兔醢深蒲醓醢箈菹雁醢筍菹魚醢王舉則共醢六十罋以五齏七醢七菹三臡實之賔客之禮共醢五十罋鄭注謂凡菹醢皆以味相成臡亦醢也有骨爲臡無骨爲醢作醢及臡者必先膊幹其肉乃後莝之雜以梁麯及鹽漬以美酒塗置瓶中百日則成矣又儀禮聘禮云堂上八豆設於戶西西陳皆二以並東上韭菹其南醓醢屈西夾六豆設於西墉下北上韭菹其東醓醢屈注謂屈猶錯也言交錯陳之也公食大夫禮云宰夫自東房薦豆六設於醬東西上韭菹以東醓醢昌本昌本南麇臡以西菁菹鹿臡據此言諸醢者皆以醓醢爲首可知此舉醓醢亦以該諸醢耳定非止此一醢也有醢必有菹故鄭兼言韭菹也薦音同進因訓爲進以音通也列子王薦而問之是也鄭云燔用肉炙用肝嘉美也殽通作肴國語周定王云王公立飫則有房烝親戚宴饗則有殽烝烝者升也切肉爲殽升俎謂之殽烝卽左傳所謂宴有折俎也公侯來朝王爲設享則有體薦薦其半體謂之房烝又鄕飲酒記云賔俎脊脇肩肺脾說文云土蔵也臄本作谷說文云口上阿也按服防通俗文云口上爲臄口下爲阿毛傳訓臄爲函殊混嘉殽之外有脾有臄其所用何牲未之詳也以上醓醢三句卽燕禮所載薦脯醢設折俎羞庶羞之事醓醢醢也燔炙脯也嘉殽折俎也脾臄庶羞也或歌或咢據旅酬之後以及樂射之時而言包下章惇弓兩叚事於內見詩人錯綜變化處或歌者按儀禮燕禮載旅酬之後小臣納工以瑟授工歌鹿鳴四牡皇皇者華及笙入奏南陔白華華黍乃間歌魚麗笙由庚歌南有嘉魚笙崇丘歌南山有臺笙繇儀遂歌鄕樂周南關雎葛覃捲耳召南鵲巢采蘩采蘋太師告樂正曰正歌備卽其事也此詩若作於公劉時則所歌必別有古詩要之周公制禮監於二代其儀節當不異耳爾雅云徒擊鼓謂之咢按儀禮鄕射禮第二番射釋獲之後司射請以樂樂賔適階間堂下北面命曰不鼓不釋於是樂正奏騶虞以射鼓與歌相和射與鼓相應以八音之中惟獨奏鼓別無他音如前瑟笙之類雜之故謂之徒擊鼓是則此詩所謂或咢者也章末綴此一句乃是爲下章張本與獻酬時無涉讀者詳之】惇【丰本作雕後同】弓旣堅【葉眞韻古因翻】四鍭旣鈞【眞韻神廟諱列女傳引詩無此句】捨【上聲】矢旣均【眞韻列女傳作鈞】序賔以賢【葉眞韻下縝翻毛以惇弓至此爲第四章

鄭以爲五章】惇弓旣句【葉宥韻居候翻說文作彀】旣挾四鍭【葉宥韻胡茂翻】四鍭如樹【遇韻亦葉麌韻上主翻】序賔以不侮【麌韻亦葉遇韻亡遇翻毛以惇弓旣句至此爲第五章

鄭以爲第六章

今從朱傳攺正賦也按燕禮燕末若射則大射正爲司射如鄕射之禮此章卽其事也燕射與大射不同者燕射主於飲酒故於大夫士俱旅之後行之取其足以勸酒合歡而已大射主於射故在未爲大夫舉旅之前行之則爲將祭擇士故也賔之初筵篇大射也何以知之以烝衎烈祖之語知之此詩燕射也何以知之以發首卽言戚戚兄弟莫遠具爾是其意專爲借燕樂以篤親故知其非大射也惇通作弴說文云畫弓也毛傳雲天子惇弓亦作雕弓荀子雲天子雕弓諸侯彤弓大夫黒弓何休公羊注亦雲天子雕弓諸侯彤弓大夫嬰弓士盧弓今按苟何之說𨿽與毛傳合但雕弓乃天子所用無賔得並用之理愚意惇雕異文此惇弓當如魯大弓公羊傳以爲弓繡質者是也繡質陳氏禮書謂繡其弣也考工記畫繢之事五采備謂之繡弣者把中也然則天子雕弓蓋竟弓體畫之非天子之弓但繡畫其弣而已亦謂之畫弓也堅說文云剛也按考工記工人言爲弓之法橋幹欲孰於火而無贏橋角欲孰於火而無燂引筋欲盡而無傷其力鬻膠欲角而水火相得然則居旱亦不動居濕亦不動是所謂旣堅也鍭鍭矢也爾雅云金鏃翦羽謂之錐骨鏃不翦羽謂之志顏師古云陶家名轉者爲鈞蓋取調均之義此旣鈞亦謂調均毛傳訓爲參亭是也按考工記矢人爲鍭矢參分一在前二在後注謂參訂之而平者前有防重也孔云鍭者防鏃之矢名輕重鈞亭四矢皆然故言四鍭旣鈞案周禮司弓矢鍭矢殺矢用諸近射田獵恆矢痺矢用諸散射鄭注散射謂禮樂之射此是禮射而用鍭矢者先王用先代法不用周禮愚按旣堅旣鈞二語卽鄕射禮初納射器之事鄭云捨之言釋也孔云謂旣射放矢也均說文云平徧也鄕射之禮初比三耦但誘射不釋算至第二畨射乃比眾耦於是三耦與眾耦俱射始釋算較勝負據下文言序賔以賢則此捨矢旣均指三耦與眾耦俱射而言乃第二畨事其第一畨射不言者以其事但止於誘射故略之也序通作敍說文云次第也賔兼賔與眾賔而言季云同宗無相爲賔客之道故爲之立賔也儀禮注云賢猶勝也鄭云序賔以賢謂以射中多少爲次第按鄕射禮釋獲者設中受八算射若中毎一个釋一算上射於右下射於左若有餘算則反委之繼射釋獲皆如初卒射視算釋獲者於中西坐先數右獲二算爲純一算爲奇興自前適左東面坐斂算如右獲遂進取賢獲告於賔若右勝則曰右賢於左若左勝則曰左賢於右以純數告若有奇者亦曰奇若左右鉤則左右皆執一算以告曰左右鈞此所謂序賔以賢者也其事大約與大射禮同詳見賔之初筵篇句本鉤曲之義但周以句弓爲弓此旣句當依舊說通作彀說文云引滿也此序賢飲觶之後合三耦眾耦勝與不勝者皆再張弓以待第三畨復射上章或咢正在此時旣者已事之辭儀禮云凡挾矢於二指之間橫之鄭注云方持矢曰挾嚴云縱而矢橫爲方凡挾矢於二指之間橫之謂左手執弓把見矢鏃於把外右手大指鉤二指挾持其矢故縱而矢橫與矢作十字故方也凡兩物夾一物曰挾此矢在之外二指之內故曰挾鄭云射禮搢三挾一今言已挾四鍭則已徧釋之孔云搢也揷也射用四矢故揷三於帶間挾一以扣而射也射禮毎挾一个今言挾四鍭故知已徧釋之也樹植也孔云四鍭皆中於質如手就樹之然按大射燕射之禮司射皆命曰不貫不釋此如樹卽所謂貫也燕射用獸侯大射用皮侯俱以布爲之特有畫獸棲皮之異而皆主於貫先儒誤解射不主皮謂但主於中而不主於貫革此說非也鄕射禮文云禮射不主皮主皮之射者勝者又射不勝者降此言禮射與主皮之射之異也大射賔射燕射鄕射皆禮射也搜狩獲禽天子取三十焉其餘以陳於澤宮卿大夫相與張獸皮而射之其射無侯此主皮之射也禮射前後有三畨𨿽此畨不勝仍待後畨復升射蓋以禮讓相先不欲以不能愧人也主皮之射但主獸皮一時之中否苟一射不勝卽不得復升射其所尙者但較勝負於力而已此其所以異也孔子曰射不主皮爲力不同科古之道也言古禮有射不主皮之文者爲主皮之射乃尙力與禮射尙禮其科條自不同於以見古人貴徳賤力之意也舊說皆不明附記於此侮孔云慢也愚按此第三畨之射或前已中而今復中則易侮其不中者或前不中而今獲中則易侮其前中者故設丰飲觶之禮𨿽第二畨已有之而序賔不侮必於此言之也按鄕射禮視算告算之後司射命弟子設丰勝者之弟子洗觶奠於丰上勝者執張弓不勝者執弛弓進立於射位耦揖及階勝者先升堂少右不勝者進北面坐取丰上之觶興少退立卒觶進坐奠於丰下興揖不勝者先降與升飲者相左交於階前相揖出此所謂不侮者也呂祖謙云捨矢旣均泛言射者也故繼之曰序賔以賢四鍭如樹専言勝者也故繼之曰序賔以不侮子曰君子無所爭必也射乎揖讓而升下而飲其爭也君子】曾孫維主【麌韻亦葉有韻當口翻】酒醴維醹【麌韻亦葉有韻奴口翻】酌以大斗【有韻亦葉麌韻腫腴翻陸本作枓石經作�】以祈黃耉【有韻亦葉麌韻讀如古果五翻毛本以曾孫至此爲第六章

鄭本作第七章

】黃耉臺【爾雅作鮐】背以引以翼【職韻】壽考維祺以介景福【葉職韻筆力翻毛本以黃耉至此爲第七章

鄭本作第八章

今從朱傳攺正賦也按儀禮燕射畢後有賔降洗升媵觚於公之禮及行無算爵之時士執膳爵酌以進公此章所詠卽其事也曾孫指公劉也按史記后稷卒子不窋立不窋卒子鞠立鞠卒子公劉立是公劉者后稷之曾孫也故豳雅若甫田大田皆稱之爲曾孫焉又禮凡主祭者皆得稱曾孫但此詩無言祭祀之事其爲以世次稱公劉明矣主之言君也曾孫爲一國之主故曰維主非主人之謂主人乃膳宰爲之臣莫敢與君抗禮何曾孫爲主之有乎酒字從水從酉酉八月也八月黍成以水釀之爲酒醴甜酒也解見吉日篇醹說文云酒厚也酌說文云盛酒行觴也斗當依陸本通作枓說文云勺也徐鍇云按字書枓木有柄所以斟水毛云大斗長三尺孔雲長三尺謂其柄也漢禮器制度注勺五升徑六寸長三尺是也此蓋從大器挹之於樽用此勺耳其在樽中不當用如此之長勺也陳祥道云勺非斗也勺挹於尊彞而注諸爵瓉斗挹於大器而注諸尊彞以祈黃耉以下舉酒而祝之如此祈猶祝也黃耉解見南山有臺篇臺通作鮐說文雲海魚名臺背毛云大老也鄭云大老則背有鮐文按劉熈釋名云七十曰耄頭髮白耄耄然也八十曰耋耋鐵也皮膚變黒色如鐵也九十曰鮐背今言黃者謂髮白復黃則已過於耄言耉者謂皮有班黒如凍梨色則已過於耋然不但黃耉而已又且進而至於鮐背則老之極也鄭云在前曰引在旁曰翼說文云考老祺吉也介鄭云助也景福謂彰明可見之福凡人老則志昬气衰往往昧於所適怠於所行故願冥冥之中若或引之謂引其志使不昏也若或翼之謂翼其气使不衰也蓋不特享永年之壽而且有惠迪之吉所謂助之以景福也公劉旣能篤同姓之愛又能推之以及於異姓極其恩義於燕飲之際故一時與燕者咸相與祝願之如此左傳云雅有行葦昭忠信也其亦爲上下交相愛而言與】

行葦四章章八句【朱子云毛七章二章章六句五章章四句鄭八章章四句毛首章以四句興二句不成文理二章又不叶韻鄭首章有起興而無所興皆誤今正之如此序云行葦忠厚也周家忠厚仁及艸木故能內睦九族外尊事黃耉養老乞言以成其福祿焉按養老乞言無射禮鄭引鄕射禮文告於鄕先生君子者當之此乃鄕射次日勞司正之禮賔不與徵惟所欲故有鄕先生君子與焉燕射禮同鄕射特謂射禮如之非謂所行之禮皆如之也可比而一之耶朱子詆序謂隨文生意無復倫理是矣然疑此詩爲祭畢而燕父兄耆老之詩則又未免爲末章曾孫二字所誤燕毛之禮在祭畢賔興之後如楚茨之燕不及異姓而況篇中又有捨矢序賔之事其非燕毛之禮甚明申培僞說剿襲朱傳而子貢傳又並以爲訓成王之詩亦未有以見其誠然序較近右但言周家而不斥言其世豈亦知其爲周先世之詩耶】

詩經世本古義卷一﹤經部﹐詩類﹐詩經世本古義﹥

欽定四庫全書

詩經世本古義卷二

明何楷撰

殷盤庚之世詩一篇

長髮大禘也【出序及子貢傳申培說俱同】盤庚時之詩【蘇轍云大禘之祭所及者逺故其詩歷言商之先後又及其卿士伊尹蓋與祭於禘者也今按禘之名義有三一曰時禘祭義言春祭曰礿夏祭曰禘秋祭曰嘗冬祭曰烝舊說以爲此夏殷之禮也故王制曰天子犆礿祫禘祫嘗祫烝諸侯礿犆禘一犆一祫嘗祫烝祫其所謂禘卽夏禘也及周祭攺春曰祠夏曰礿惟烝嘗如舊而以禘爲殷祭則時禘之名至周而廢一曰吉禘謂喪畢卽吉而致新死者之主於太廟若竹書之吉禘於先王左襄十六年晉人言寡君之未禘祀是也一曰大禘爾雅以爲大祭禮大傳篇謂不王不禘王者禘其祖之所自出以其祖配之所謂祖之所自出者如商周以稷契爲始祖而稷契之所自出則嚳也鄭康成見祭法禘文皆在郊上遂以大祭圓丘謂之禘而不知祭法所以先禘於郊者謂郊只及其始祖而禘則上及其始祖之所自出以其所祀之祖最逺故耳扵祀天無預也及其解祖之所自出則謂王者之先祖皆感太微五帝之精以生蒼則威靈仰赤則赤熛怒黃則含樞紐白則白招拒黒則汁光紀皆用正嵗之正月郊祭之堯赤精舜黃禹白湯黒文王蒼皆本於讖緯之說尢爲支離妖妄先儒多攻之自趙伯循及楊氏伸大傳之防而大禘之義始明惟漢儒皆以大禘爲合祭羣廟程子胡致堂皆從其說而趙楊泥大傳中以其祖配之一語謂禘祭推始祖之所自出其配之者惟始祖一人而已朱子亦以爲然故疑長髮之詩廣及羣廟宜爲祫祭之詩今卽據大傳本文觀之其首曰禮不王不禘王者禘其祖之所自出以其祖配之而卽繼之曰諸侯及其太祖大夫士有大事省於其君於祫及其髙祖馬端臨謂玩其文意亦似共只說一祭天子則謂之禘所謂不王不禘而禘則及其祖之所自出諸侯則不可以言禘而所祭止太祖大夫士又不可以言祫必有功勞見知於君許之祫則於祫可及髙祖蓋共是合祭祖宗而以君臣之故所及有逺近故異其名也此可謂深得書意者矣蓋禘之爲言諦也諦者審也所以取名爲禘者一則如宋神宗謂審諦其祖之所自出自秦漢以來譜牒不明其禘禮固可廢者是也一則如許愼說文謂審諦昭穆張純謂諦諟昭穆尊卑之義是也然則夏祭之名禘者以禘乃祫禘爲祫嘗祫烝之始有三昭三穆在焉而吉禘之名禘者亦爲新入廟之主將以其班祔二者之義皆取辧其昭穆斯則大禘之禮祭其祖之所自出扵始祖之廟而七廟之主皆在亦以明矣可無疑扵長髮之爲大禘矣然則大禘配食固兼及毀廟歟曰以大傳文觀之則不及毀廟也彼謂諸侯及其太祖大夫士於祫及其髙祖則是但據見在五廟三廟而言以此例天子禘其祖之所自出亦惟以見在七廟之主配耳何得及毀廟乎若夫合毀廟未毀廟之主而皆祭於太廟則謂之大祫然大祫𨿽大而不及於太祖之所自出則其禮差小於大禘大禘與郊並重國語謂禘郊之事則有全烝又謂禘郊不過繭栗是也大祫𨿽及於毀廟之主而不過始於太祖則其所始者亦與諸侯同而已故曰禘大而祫小也祫又有小祫謂之時祫其所合祭者惟及未毀廟之主則時禘亦在其內卽王制所謂祫禘祫嘗祫烝是也從來諸儒論禘祫者紛紛愚推防其實不過禘二祫二而已大禘之禮重於大祫追逺祖也大祫之禮別於吉禘隆合祀也吉禘之禮廣於小祫敍新主也小祫之禮異於犆礿嫌黷祭也吉禘獨新主爲然小祫則每嵗皆有其大禘大祫行禮之嵗數則經傳無文惟春秋文二年大事於太廟公羊傳曰大事者何大祫也大祫者何合祭也其合祭柰何毀廟之主陳於太祖未毀廟之主皆升合食於太祖五年而再殷祭何休張純鄭皆謂五年而再殷祭者三年而祫五年而禘也此蓋本緯書之說所以取三年五年者謂三年一閏天气小備五年再閏天气大備耳而楊氏辟之以爲公羊所言殷祭指大祫也五年再舉謂三年一祫五年再祫也扵禘祭乎何與今據公羊本文則楊說爲正然則當以何時禘也愚獨有取於劉歆之說也謂禮去事有殺故春秋外傳曰日祭月祀時享嵗貢終王祖禰則日祭曾髙則月祀二祧則時享壇墠則嵗貢大禘則終王徳盛而防廣親親之殺也彌逺則彌尊故禘爲重矣歆所謂大禘則終王者謂毎一王終新王卽位則行大禘之禮蠻夷各以其珍貢來助祭也如此則不失之忘亦不失之黷欲行大禘者惟此爲允矣若大祫之月崔靈恩謂祭以秋張純謂祭以冬愚未知孰是乃純議大禘以夏四月陽气在上陰气在下爲正尊卑之義則愚亦有取焉凡禮之行也必追其本禘夏祭也然則大禘之當用夏月亦防防無疑也蓋古禮之無徵久矣𨿽孔子且苦文獻之不足而吾烏從正之要以殷實因夏周實因殷其大致所在固有可類推而得者又按此詩末章舉及阿衡正配享太廟之事則固大禘之一證也何以明之書盤庚篇告有位之辭云古我先王曁乃祖乃父胥及逸勤玆予大享於先王爾祖其從與享之孔安國謂大享者烝嘗也扵禮無據周禮司尊彛職云凡四時之間祀追享朝享先儒謂禘追祭其所自岀故爲追享祫羣主皆朝於太祖而合食故爲朝享皆在四時之間故曰間祀此其說與盤庚之言大享者合禘祫皆以享名而禘尢大於祫故以大享名也享亦通作饗禮器言大饗其王事與樂記言大饗之防尙酒而俎腥魚大羹不和有遺味者矣大戴禮亦云大饗尙尊俎生魚先大羹貴飲食之本也大饗尙尊而用酒食先黍稷而飯稻粱祭嚌大羹而飽乎庶羞貴本而親用貴本之謂文親用之謂理兩者合而成文以歸太一夫是謂大隆蓋大禘追及逺祖有防漠之思焉故其禮意與郊同如此今盤庚言功臣配享正在大享之時則序以長髮爲大禘信非妄矣何休亦云禘所以異於祫者功臣皆祭也是詩也當作於盤庚之世觀其以玆予大享爲言則知功臣配祭其禮自盤庚始矣先是竹書載沃丁八年祠保衡如使早有配祭之禮則亦安用専祀爲哉】

濬哲【陸徳明本作悊】維商【陽韻】長髮其祥【陽韻】洪【丰氏本作浲】水芒芒【陽韻丰本作汒汒】禹敷下土方【陽韻】外大國是疆【陽韻】幅隕【華氏本丰本俱作員】旣長【陽韻】有娀方將【葉陽韻資良翻】帝【列女傳無帝字】立子生商【見前賦也濬本深通川之義爾雅以爲幽深也哲說文云知也濬哲維商贊商家能推其祖之所自出以制大禘之禮也樂記曰作者之謂聖述者之謂明孔子曰明乎郊社之禮禘嘗之義治國其如示諸掌乎卽此詩贊濬哲之意論語云或問禘之說子曰不知也知其說者之扵天下也其如示諸斯乎指其掌朱子云禘之意最深長如祖考與自家身未相遼絕祭祀之理亦自易理防卽如郊天祀地猶有天地之顯然者不敢不盡其心至祭其始祖己自大段濶逺難盡其感格之道今又推其始祖之所自出而祀之苟非察理之精微誠意之極至安能與於此哉故知此則治天下不難也愚按諸侯不得祖天子大夫不得祖諸侯分有所限也稷契皆旁支宜不得祖帝嚳然其子孫旣有天下而爲天子矣彼爲嚳嫡傳而主嚳祀者則皆其臣也卽越常格以祭之其誰曰不宜故大傳曰禮不王不禘而孔子謂知禘說則明於天下皆謂惟天子始足以爲此非諸侯大夫所可例也推此意也人所生有本焉有本之本焉極其本之本而不以本支之分爲限則人物可以同原而至於天矣故大禘之禮與郊同意者也烝皆以全牲皆以繭栗則以所自出之帝尊而且逺故亦以天道事之也𨿽然周人立廟惟及姜嫄不敢及嚳僅於大禘一祀之而已聖人制禮之嚴固如此長髮其祥遡開商興王之祥繇於帝嚳也祥者吉之先見者也商家之發見其禎祥者已久實自帝嚳之世矣微帝嚳則契安從生故今日扵大禘祀之也洪水孟子說文皆以爲洚水也洚者水不遵道也芒通作荒說文以艸淹地爲荒故借爲水淹地之義敷說文云布也猶分也書曰禹敷土蔡沈謂分別土地以爲九州是也方四方也尙書序曰帝釐下土方楚辭天問曰禹之力獻功降省下土方語法同此毛傳云諸夏爲外孔頴達云對京師爲內也疆說文云界也當洚水淹地芒芒之時下土之方幾莫得而辧禹治水之後乃始分別土地定其方域自京師之外凡可以建爲大國者則從而區晝其疆界以待新封之用此大禹弼成五服至於五千之事言此所以爲封契發端也今按禹貢紀錫土正在治水成功之後幅說文云布帛廣也隕通作圓說文云圜全也統計舜時五服之廣如布帛之幅然四面圓全而無欠缺又長逺而無涯際也有娀契母家所封國也契母爲嚳次妃史記言桀敗於有娀之墟國名記謂其地在陜虢間蓋湯先敗桀師於此也將通作壯說文云大也有娀以契之故當時方且昌大其國也帝者天之主宰篇中三舉帝皆指天言子謂有娀氏之女子卽契母也子生二字連讀不與下商字相連謂其女子之所生者正指契也金履祥雲生猶甥也謂帝立有娀氏女所生者爲商也史記云契長而佐禹治水有功帝舜乃命契爲司徒封於商賜姓子氏愚按契之封商𨿽帝舜命之而皆本於天意以契能敬敷五教有可封之功故歸之於帝立焉此章言商之受命基於契而契則帝嚳之所生所以著禘祭之繇也】王桓撥【曷韻亦葉屑韻筆別翻韓詩作發】受小國是達【曷韻亦葉屑韻陀悅翻】受大國是達【同上】率【漢書作帥】履【外傳說苑漢書俱作禮】不越【月韻亦葉曷韻戶括翻】遂視【丰本作眎】旣發【月韻亦葉曷韻北末翻】相【去聲】土烈烈【屑韻】海外有截【屑韻丰本此下又有一章云防勤於官水國載安有易凶頑僕牛是踐帝命式甄上甲桓桓孝思孔宣注引路史謂僕牛者河伯名也蓋因禮記有防勤其官國語有報上甲微之文詩不應捨此二君而不之及故依附而益之賦也王毛傳云契也按者幽逺之義稱契爲王亦猶曾孫之下爲孫蓋以其爲逺祖而名之或謂】

【其生因鳥降得名而鄭又謂黒帝所感生故以稱皆不可信孔云國語曰王勤商十四世而興王爲契明矣又云昔我先王后稷我先王不窋韋昭謂周之禘祫文武不先不窋故通謂之王商頌亦以契爲王是其爲王之祖故呼王非追號爲王也桓通作和酈道元讀尙書桓夷底績桓作和漢書注云陳宋之間言桓聲如和今猶謂桓表爲和表撥說文云治也錢天錫云當時混沌之竅未鑿而顓蒙之性亦未開非撥之不可撥昏而使之明撥亂而使之治皆撥也愚按桓撥謂和以撥之卽舜所云敷教在寛也孟子載放勲命契之辭曰勞之來之匡之直之輔之翼之使自得之又從而振徳之此可謂之桓撥矣受小國是達受大國是達者鄭云始堯封之商爲小國舜之末年乃益其土地爲大國言能達其教令孔雲中候握河紀說堯云封稷契臯陶賜姓號是堯封之也考河命說舜之事云褒賜羣臣賞爵有功稷契臯陶益土地是舜益地爲大國也陸化熙云達卽百姓親五品遜教化無窒礙之意率通作�循也履說文云足所依也越說文云度也猶言逾也契能以身教故其國中之民皆�循契身之所踐履如親義序別信之類無逾越者視說文云瞻也發者奮起之意金履祥雲遂視旣發其觀瞻之者皆感發也愚按此泛指天下人而言不在契本國之內者曰遂曰旣皆速化之辭相土契之孫昭明之子鄭謂相土承契之業入爲王官之伯出長諸侯王肅謂相土在夏爲司馬之職掌徵伐要皆以詩辭想象之殊無明據竹書載帝相十五年商侯相土作乘馬遂遷於商丘與左傳言陶唐氏火正閼伯居商丘相土因之者合其曰作乘馬則此詩所詠也乘馬卽甸賦也班固漢志謂殷周以兵定天下立司馬之官設六軍之眾因井田而制軍賦四井爲邑四邑爲丘丘十六井也有戎馬一匹牛三頭四丘爲甸甸六十四井也有戎馬四匹兵車一乘牛十二頭甲士三人卒七十二人干戈備具是爲乘馬之法今據竹書所載則乘馬之法夏后之世相土固先爲之矣烈說文云火猛也烈烈狀其威也海外之與海內華夷之界也截說文云防也乘馬之法行則兵威大振方行天下至於海表防有不服彼海外蠻夷之國截然守其界限毋敢窺伺內地實偪處此者故曰有截也劉敞云夷狄扵中國無事焉其扵天子世一見則諸侯𨿽善其交際不得而通也是以春秋亦不與其朝不與其朝者懲淫慝一內外也周公致太平越裳氏重九譯而獻其白雉公曰君子徳不及焉不享其贄愚按觀此可以得海外有截之義契始封商至相土遷於閼伯之墟以主大火厥後湯以亳興其地卽在商丘東南是開商基者契而開興王之基者相土故商人祀契爲始祖而其次卽祀相土爲不遷之宗焉】帝命不違至於湯齊【韻韓詩外傳作躋】湯降不遲聖敬日躋【齊韻禮記作齊】昭假【丰本作格】遲遲【支韻】上帝是祗【支韻】帝命式於九圍【葉支韻盈之翻賦也此下四章皆述成湯之事帝命不違言契與相土能順承天之命令不敢違背凡其兢業小心盡職於侯國者皆是也齊等也按說文訓齊爲禾麥吐穂上平也故有平等之義至於湯齊者言湯之不違帝命亦能與契相土等埓也韓詩外傳云孔子曰先聖後聖其揆一也因引此詩又云聖人以己度人者也以心度心以情度情以類度類古今一也類不悖𨿽久同理故性緣理而不迷也詩曰帝命不違至於湯齊言古今一也降說文云下也不遟毛云言疾也愚按湯降不遟卽書所謂疾敬徳也此但以敬畏天命言晉語宋公孫固欲襄公禮晉公子重耳而引此詩謂湯降不遟者降有禮之謂特防章取義耳聖者造極之名輔廣云聖敬云者言湯之敬乃聖人之敬也無一毫虧缺無一息間斷朱子云湯工夫全在敬字上看來大段是一个修飭底人躋爾雅公羊傳皆以爲陞也日躋者文選注云言湯聖敬之道上聞於天也愚按躋而曰日有至誠無息之意韓詩外傳云孔子曰徳行寛裕者守之以恭土地廣大者守之以儉祿位尊盛者守之以卑人眾兵彊者守之以畏聰明睿知者守之以愚博聞彊記者守之以淺夫是之謂抑而損之詩曰湯降不遟聖敬日躋又云周公曰易有一道大足以守天下中足以守其國家近足以守其身謙之謂也夫天道虧盈而益謙地道變盈而流謙鬼神害盈而福謙人道惡盈而好謙是以衣成則必缺袵宮成則必缺隅屋成則必加拙示不成者天道然也易曰謙亨君子有終吉詩曰湯降不遟聖敬日躋昭明也假通作徦至也昭假者明其敬之所至欲使天知之也遟遟不屑屑系念也祗敬式法也俱見說文九圍毛云九州也孔云九分天下各爲九處若規圍然故謂之九圍也嚴粲云敬爲聖人之敬言至誠也日躋言至誠無息也其昭假於天遟遟甚緩言湯無心於得天付之悠悠也湯無所覬幸故惟上帝是敬其誠專一然天自命之以爲法於天下也錢云式九圍有表正萬邦之意未便是爲天子下二章正式於九圍之事禮孔子閒居篇子夏曰三王之徳參扵天地敢問何如斯可謂參天地矣孔子曰奉三無私以勞天下天無私覆地無私載日月無私炤此之謂三無私其在詩曰帝命不違至於湯齊湯降不遟聖敬日齊昭假遟遟上帝是祗帝命式於九圍是湯之徳也引詩之意但取成湯能敬天命蓋能敬天命則自能奉三無私矣】受小球大球【尢韻】爲下國綴【齊魯韓詩禮記注俱作畷】旒【尢韻齊魯韓詩禮記注俱作郵】何【丰本作荷後同】天之休【尢韻】不競不絿【尢韻】不剛不柔【尢韻】敷【左傳後漢書俱作布】政優優【尢韻說文作憂憂】百祿是遒【尢韻說文作揫賦也球孔安國云玉名禹貢雍州厥貢球琳虞書曰戞擊鳴球球者玉磬之名而禮玉藻篇云笏天子以球玉則球可以爲磬亦可爲笏說文専以玉磬解球誤矣小球大球朱子金氏皆謂小國大國所贄之玉也按聘義雲天子制諸侯比年小聘三年大聘相厲以禮此天子之所以養諸侯兵不用而諸侯自爲正之具也以圭璋聘重禮也已聘而還圭璋此輕財而重禮之義也周禮小行人合六幣圭以馬璋以皮璧以帛琮以錦琥以繡璜以黼此六物者以和諸侯之好故夏殷之世聘禮所用經無明文據此言受球則亦圭璋璧琮琥璜之類矣左傳孟獻子曰小國之免於大國也聘而獻物扵是有庭實旅百事亦同此劉向新序載湯出田見人張网四面而祝之曰從天墜者從地出者從四方來者皆罹吾网湯曰嘻盡之矣乃解其三面止置一面攺祝曰欲左者左欲右者右欲髙者髙欲下者下不用命者乃入吾网漢南諸侯聞之曰湯徳至矣及禽獸歸之者四十餘國竹書亦載夏桀二十三年釋商侯履扵夏臺諸侯遂賔於商此詩言受球受共大抵皆此後事也下國鄭云諸侯也綴說文云合箸也鄭云猶結也孔云內則言衣裳綻裂紉箴請補綴是綴爲連結之義也旒毛云章也按說文無旒字本作瑬云垂玉也冕飾周禮弁師職云王冕五彩繅十有二就皆五彩玉十有二徐鍇云瑬之言流也自上而下動則逶迆若流水也陳氏云或謂之繁露其勢然也若旌旗之流則名爲防其後字攺作旒而以爲冕之所垂及旌旗之飾之通稱故秋官大行人及考工記說旌旗之事皆云九旒七旒爾雅說旌旗之練旒九鄭箋解此詩亦以旒爲旌旗之垂者也夫以旒從防則是旌旗之屬固不可通扵冕飾然防下施防殆不成字故知非古文也毛傳解旒爲章與說文合當從之襄十六年公羊曰君若贅旒然言諸侯反系屬於大夫也此言綴旒與彼意相似而詞有正反之異湯爲冕下國諸侯爲瑬綴之取其相系屬之義也又荀子云奪然後義殺然後仁上下易位然後貞功參天地澤被生民夫是之謂權險之平湯武是也傳曰斬而齊枉而順不同而一詩曰受小球大球爲下國綴旒此之謂也按荀子引詩之意政從伐桀後贊之非本義也又按禮八蠟之一曰郵表畷鄭注禮記引此詩作爲下國畷郵以古者井畔相連處謂之畷郵若郵亭乃田畯處此以督約百姓者成湯施布仁政爲下國諸侯所會集亦如畷郵然其義似有據疑古文或如此並存之何說文云儋也猶言承任也休鄭云美也言承任天之嘉美於我故爲眾諸侯所歸鄕也競說文云彊語也一曰逐也鄭亦云不逐者不與人爭前後也絿說文毛傳皆云急也不兢不絿以交鄰國言今卽湯事葛一節觀之以大事小是不競也葛伯放而不祀湯使遺之牛羊又使亳眾往爲之耕是不絿也不剛不柔二句以布政於本國言剛則易失之猛柔則易失之縱不剛不柔寛嚴相濟仁義不偏以此布政則可謂至和矣優通作憂按說文防憂優三字義各不同防從心從頁愁也心防則形於顏面故從心又從頁頁者首也憂從防從攵行之和也人有防行國則可以解之故從防又從攵攵所以行也優從人定意從憂得聲其義則饒裕也後人混防愁之防作憂變憂和之憂作�又通作優饒之優皆失本義又朱傳解此優優如字以爲寛裕之意亦通但據左傳孔子引此詩有政是以和之言故宜通作憂耳百祿猶云多福迫說文云廹也言多福來廹近之如富貴逼人之意毛傳訓遒爲聚則當通作揫其義則收束也承上文言湯所以何天之休而受小大聘問之贄者何修得此哉湯之待小大諸侯未嘗競而欲駕其上也未嘗絿而急須其來也其日所布政於本國者不一於剛不一於柔疊運並行而有優優和調之美故天下諸侯聞風心服而自不能已於玉帛之將直以綴旒奉之所謂百祿是遒者此也伊尹告太甲曰先王子恵困窮民服厥命防有不悅並其有邦厥鄰乃曰傒我後後來無罰當日諸侯咸賔於商其故實繇於此左成二年齊國佐對晉人曰四王之王也樹徳而濟同欲焉五伯之霸也勤而撫之以役王命今吾子求合諸侯以逞無疆之欲詩曰布政優優百祿是遒子實不優而棄百祿諸侯何害焉韓詩外傳云王者之等賦正事田野什一關市譏而不徵山林澤梁以時入而不禁相地而正壤理道而致貢萬物羣來無有流滯以相通移近者不隱其能逺者不疾其勞𨿽幽閒僻陋之國莫不趨使而安樂之夫是之謂王者之等賦正事皆可與此詩互看又左傳載仲尼曰政寛則民慢慢則紏之以猛猛則民殘殘則施之以寛寛以濟猛猛以濟寛政是以和詩曰不競不絿不剛不柔布政優優百祿是遒和之至也韓詩外傳亦云詩曰不競不絿不剛不柔中庸和通之謂也又云言當之爲貴也又云聖人養一性而禦大气持一命而節滋味奄治天下不遺其小存其精神以補其中謂之志詩曰不兢不絿不剛不柔言得中也皆見兢絿剛柔二句文法相類故並引之不必與詩防合也】受小共【丰本作貢下同】大共【葉冬韻居容翻亦葉腫韻居勇翻】爲下國駿【大戴禮作恂】厖【葉董韻莫孔翻齊詩丰本俱作駹荀子大戴禮俱作蒙】何天之龍【冬韻亦葉腫韻醜勇翻大戴禮丰本俱作寵】敷【大戴禮陸徳明本俱作傅】奏其勇【腫韻】不震不動【董韻】不戁不竦【腫韻】百祿是總【董韻陸本作鬷丰本作�按此章以腫董二韻互葉蓋音相近賦也上章言諸侯通聘問此章言諸侯從徵伐皆所謂帝命式於九圍者也史記云湯徵諸侯曰汝不能敬命予大罰殛之無有攸赦孟子云湯十一徵而無敵於天下孔安國云湯爲夏方伯得専徵伐共通作供說文云設也謂陳設以給用也左傳君謂許不供義正同此受小共大共者湯將徵伐四方受小大諸侯供給如卒乘器具糗糒芻秣之類也以下文敷奏等語推之可見駿通作峻說文云髙也厖說文云石大貎爲下國駿厖者下國諸侯恃湯以安如倚賴於磐石然也齊詩以駿厖作駿駹謂馬也然馬豈所以比先祖亦不倫甚矣陶逸則云古人取諭恰當上言政事文也故以綴旒諭下言武功武也故以駿厖諭又荀子雲從人之欲則勢不能容物不能贍也故先王爲之制禮義以分之使有貴賤之等長幼之差知賢愚能不能之分皆使人載其事而各得其宜故仁人在上則農以力盡田賈以察盡財百工以察盡器械士大夫以上至於公侯莫不以仁厚知能盡官職夫是之謂至平故或祿天下而不自以爲多或監門禦旅抱關擊柝而不自以爲寡故曰斬而齊枉而順不同而一夫是之謂人倫詩曰受小共大共爲下國駿防此之謂也引詩之意謂下之奉上名分當然扵詩指亦近但以駿厖作駿蒙則殊不可解龍通作寵說文云尊居也因以爲寵異之義言承任天之寵異乎我故小大諸侯皆奔命恐後如此也郝敬云人心所屬卽是天休人心所奉卽是天寵敷奏與敷政之敷義同奏說文云進也敷奏其勇者布散而日進其勇言其武功之廣也大戴禮云孔子曰不畏彊禦不侮矜寡是仲由之行也詩云受小共大共爲下國恂防何天之龍傅奏其勇夫彊乎武哉文不勝其質震如易震不於其躬於其鄰之震動說文云作也不震不動者言師出於不得已非人心憂懼之深國勢搖動之極則兵不輕動也戁竦據說文皆訓敬扵義難通戁當通作赧面慙而赤也爾雅疏謂面慙曰戁是也竦當通作悚說文云懼也總說文云聚束也成湯師出有名故無愧怍亦無恐懼於是小大諸侯皆倚之以爲安各出所有以供其用而爲百祿之所總聚也書仲虺之誥曰初徵自葛東徵西夷怨南徵北狄怨曰奚獨後予攸䢐之民室家是慶曰徯予後後來其蘇湯之行師如是亦何戁懼之有百祿是遒與何天之休應百祿是總與何天之龍應天休天龍與第三章

帝命應】武王載斾【葉曷韻蒲撥翻韓詩外傳荀子俱作發說文作坺】有防秉鉞如火

烈烈【屑韻】則莫我敢曷【韻亦葉屑韻阿竭翻漢書丰本俱作遏】苞【漢書注作包】有三蘗【屑韻亦葉曷韻牙葛翻漢書注作枿】莫遂莫達【曷韻亦葉屑韻陀悅翻】九有九截【屑韻】韋顧【漢書作鼓】旣伐【月韻亦葉屑韻讀如穴胡決翻】昆吾夏桀【屑韻亦葉月韻居竭翻賦也此章述成湯伐桀之事蓋至是始爲天子也武王湯也解見鳥篇斾說文云繼旐之旗沛然而垂解見出車篇所謂續旐末爲燕尾者也載斾者載之扵車上也禮曰徳車結旌武車綏旌綏謂垂舒之也垂旌所以爲戰昔晉治兵建而不斾已而斾之諸侯畏之此詩言湯之載斾尙未及戰也苐載之扵車以待將戰而建耳防說文云虎行貌或以爲敬也徐鍇云虎之行兢兢然有威故謂敬爲防秉持也鉞本作戉說文云大斧也周禮注云秉鉞所以爲將威也有防秉鉞朱子云言恭行天罰也顏師古云湯𨿽秉鉞以敬爲先輔廣云載斾秉鉞不敢不防卽所謂臨事而懼也愚按此亦與第三章

聖敬相應史記稱夏桀爲虐政淫荒而諸侯昆吾氏爲亂湯乃興師率諸侯伊尹從湯湯自把鉞以伐昆吾遂伐桀然則此章言載斾秉鉞専爲伐昆吾夏桀紀事韋顧旣伐特追數之耳上章言敷奏其勇則皆伐韋顧之類也如火烈烈者鄭云興師出伐志在誅有罪其威勢如猛火之炎熾也莫之爲無音之轉也曷說文云何也朱子云誰何也按誰何者詰問譙訶之辭然此亦謂昆吾夏桀不敢訶成湯耳錢天錫云如火二句以戒懼爲奮楊理直气壯故威靈如此一說曷通作遏說文云微止也謂繳繞使止也亦通荀子云仁人之兵聚則成卒散則成列延則若莫邪之長刃嬰之者防兌則若莫邪之利鋒當之者潰圜居而方正則若盤石然觸之者角摧且夫暴國之君將誰與至哉彼其所與至者必其民也而其民之親我歡若父母其好我芬若椒蘭彼反顧其上則若灼鯨若仇讐人之情𨿽桀跖豈又肻爲其所惡賊其所好者哉是猶使人之子孫自賊其父母也彼必將來告之夫又何可詐也詩曰武王載發有防秉鉞如火烈烈則莫我敢遏此之謂也以艸包裹物曰苞卽苞苴之苞也蘗說文云伐木余也歐陽修云韋也顧也昆吾也所謂三蘗也按湯十一徵其見於尙書及竹書者如葛如有雒如荊如溫皆次第夷滅獨韋顧昆吾三國後亡故以蘗稱桀樹此三國爲私黨如以艸苞裹余蘗故曰苞有三蘗也遂卽遂生復性之遂達卽驛驛其達之達遂達皆從蘗字生出勾則能遂萌則能達非三蘗所可望也九有九州也解見鳥篇有截與海外有截義同九州諸侯截然判斷不與三蘗相通故桀𨿽有意包畜之而終至扵局促莫能申遂窮窘莫能通達也劉向說苑載湯欲伐桀伊尹曰請阻之貢職以觀其動桀怒起九夷之師以伐之伊尹曰未可彼尙能起九夷之師是罪在我也湯乃謝罪請服明年又不供貢職桀怒起九夷之師不起伊尹曰可矣湯乃興師此所謂九有有截者也又書伊尹曰惟尹躬曁湯咸有一徳克享天心受天明命以有九有之師爰革夏正夫九有旣聯屬扵湯則其判斷於夏可知已旣者已事之辭朱子云韋顧旣伐而昆吾夏桀次之此紀當時用師之序也鄭云三國黨於桀惡湯先伐韋顧克之昆吾夏桀則同時誅也按竹書桀二十八年昆吾氏伐商商會諸侯於景亳遂徵韋商師取韋遂徵顧二十九年商師取顧三十年商師取昆吾三十一年商自陑徵夏邑克昆吾大雷雨戰於鳴條夏師敗績桀出奔三朡戰於郕獲桀於焦門放之於南巢而王應麟引郡國志云湯伐桀桀與韋顧之君拒湯於莘之墟遂戰扵鳴條之野此與詩辭不合殆不足信又鄭語史伯云祝融其後八姓己姓昆吾顧則夏滅之彭姓豕韋則商滅之昆吾顧旣滅於夏而此有昆吾顧者蓋旣滅而復立之亦猶豕韋爲商所滅而其後世仍爲商伯古五伯數中所謂商豕韋是也一統志云直大名府滑縣古豕韋氏之國顧城在山東東昌府濮州範縣東南五十三里濮州古顓頊之墟曰帝丘夏爲昆吾氏所居桀都安邑卽今山西平陽府解州安邑縣縣北二十里有鳴條岡郡國志云安邑有昆吾亭湯伐桀戰處寰宇記云昆吾亭蓋湯伐桀之時昆吾以兵助桀同時而滅故有亭非國於此也左昭十八年二月乙卯周毛得殺毛伯過而代之萇曰毛得必亡是昆吾稔之日也孔云昆吾以乙卯日亡也桀亦以乙卯日亡故檀弓注云桀以乙卯亡未知何月也黃佐云初伐韋次伐顧庶防夏桀知所攺圖也及其終不悛也然後興南巢之師以快人神之憤苟徒以爲治亂者必先其黨剪其枝葉而後除其本根則是後世以計取天下之爲而非聖人恭行天討之意矣陳際泰云三蘗不數葛何也葛非桀黨也葛非桀黨而隨以兵何也肘腋之禍不先剪之而虞後顧也韋顧昆吾夏桀平敍之而不殊何也不正其爲天子也不正其爲天子而湯之師始不負扵天下矣自帝命不違至此皆紀湯事湯繇七十里諸侯起而爲天子故敍述特詳或問先君商先如防如微皆有功徳可稱而詩自契外獨舉相土以及於湯其他皆不之及何也曰此祭法所謂二祧者也祭法云王立七廟一壇一墠曰考廟曰王考廟曰皇考廟曰顯考廟曰祖考廟皆月祭之逺廟爲祧有二祧享嘗乃止去祧爲壇去壇爲墠壇墠有禱焉祭之無禱乃止去墠爲鬼按考廟者父廟也王考廟者祖廟也皇考廟爲曾祖顯考廟爲髙祖其曰祖廟則始祖也始祖而下四親而上扵廟當毀而擇其中之有功徳者以爲二祧舊說謂祧之言超也超然上去也特爲有功徳而畱故謂之祧也外此若髙祖之父則去祧爲壇髙祖之祖則去壇爲墠此後又有從壇遷來墠者則此前在墠者遷入石凾爲鬼皆以其無功徳故也合始祖二祧與四親共爲七廟故伊尹告太甲曰七世之廟可以觀徳所謂觀徳則専指二祧而言也先儒皆疑此禮與王制三昭三穆並太祖廟爲七之說不合今以此詩觀之祭法所傳不爲無據大抵前代禮耳自湯而下至於盤庚凡傳十八君卽以父子相傳爲一世推之亦有十世除盤庚四親廟外自第六世太戊而上已皆在應毀之列而湯身剏王業及上世相土肇基王迹俱無毀理故特立爲二祧後世如周文武立二世室亦以其應毀故爲之則猶之二祧之意但殷合二祧爲七廟而周則除二世室爲七廟耳若太甲爲太宗太戊爲中宗則其廟又在七廟之外是詩前惟頌相土後惟頌湯而已此又可證爲二祧之最確者自二祧而外遡及王則以其爲始祖又遡及長髮其祥則以嚳爲始祖之所自出故愚謂大禘之禮七廟之主皆在旣非廣及毀廟亦非專以始祖配蓋竊有窺於此也】昔在中葉【韻丰本作枼】有震且業【叶韻】允也天子【紙韻】降於卿士【紙韻】實維阿【丰本作伊】衡【葉陽韻戶郎翻】實左右商王【陽韻賦也禘於太廟則功臣與祭與祭必非一臣而此章獨言伊尹者以伊尹爲開國元勲故特舉之也朱子云承上文而言昔在則前乎此矣葉毛云世也按葉文從世而來故訓葉爲世此詩前言相土後言成湯則所謂中葉者其世數居於相土成湯之中者也震孔云懼也以國勢不定言業毛云危也以人心不安言如振之爲有易所殺微之恢復居殷未久而復返商丘皆震且業象也不然何至湯而僅僅有七十里乎允信也天子指湯也允也天子讚湯有聖徳信乎其爲眞主也降下也卿士指伊尹也稱其位曰卿稱其徳曰士周官稱六卿亦曰戒爾卿士降於卿士言湯屈己以下伊尹不敢自髙也孟子曰故將大有爲之君必有所不召之臣欲有謀焉則就之其尊徳樂道不如是不足以有爲也故湯之於伊尹學焉而後臣之故不勞而王此卽降於卿士之說也亦與第三章

湯降不遲相應一說蘇轍云信矣天之子商也防之卿士而後商室以興亦通阿衡官名鄭云阿倚也衡平也伊尹湯所依倚而取平故以爲官名郝敬云如太公之號尙父也愚按此宰相之位上卿之職至太甲攺官名爲保衡故書君奭篇云成湯旣受命時則有若伊尹格於皇天在太甲時則有若保衡以伊尹保衡止是一人故一稱其名一稱其官也上實維指其人下實維指其功左右者謂佐佑之以敷政奏勇伐夏救民也湯受命仍舊國號曰商王孟子云伊尹耕於有莘之野而樂堯舜之道焉非其義也非其道也祿之以天下弗顧也系馬千駟弗視也非其義也非其道也一介不以與人一介不以取諸人湯使人以幣聘之囂囂然曰我何以湯之聘幣爲哉吾豈若處畎畆之中繇是以樂堯舜之道哉湯三使往聘之旣而幡然攺曰與我處畎畆之中繇是以樂堯舜之道吾豈若使是君爲堯舜之君哉吾豈若使是民爲堯舜之民哉吾豈若於吾身親見之哉天之生此民也使先知覺後知使先覺覺後覺也予天民之先覺者也予將以斯道覺斯民也非予覺之而誰也思天下之民匹夫匹婦有不與被堯舜之澤者若已推而內之溝中其自任以天下之重如此故就湯而說之以伐夏救民沈約云湯在亳能修其徳伊摯將應湯命夢乘船過日月之旁呂氏春秋云桀爲無道暴戾頑貪天下顫恐而患之言者不同紛紛分分其情難得於辛任威淩轢諸侯以及兆民賢良鬰怨殺彼龍逄以服羣凶眾庻冺冺皆有逺志莫敢直言其生若驚大臣同患弗周而畔桀愈自賢矜過善非生道重塞國人大崩湯乃惕懼憂天下之不寜欲令伊尹往視曠夏恐其不信湯繇親自射伊尹伊尹奔夏三年反報扵亳曰桀迷惑於末嬉好彼琬琰不卹其眾眾志不堪上下相疾民心積怨皆曰上天弗卹夏命其卒湯謂伊尹曰若告我曠夏盡如詩湯與伊尹盟以示必滅夏伊尹又復往視曠夏聽扵末嬉末嬉言曰今昔天子夢西方有日東方有日兩日相與鬭西方日勝東方日不勝伊尹以告湯商涸旱湯猶發師以信伊尹之盟故令師從東方出扵國西以進未接刃而桀走逐之至太沙身體離散爲天下戮不可正諫𨿽後悔之將可柰何湯立爲天子夏民大悅如得慈親朝不易位農不去疇商不變肆親郼如夏此之謂至公此之謂至安此之謂至信盡行伊尹之盟不避旱殃祖伊尹世世享商今按伊尹身爲元功世享盛祭専美有商及周公時命成王記功宗以功作元祀其典實�於此】長髮七章一章八句四章章七句一章九句一章六句【楊氏云詩頌長髮大禘但述王以下而不及扵所自出之帝則安得謂之禘詩乎朱子亦疑大禘不及羣廟之主此宜爲祫祭之篇今按篇首卽以長髮其祥一語開端明是指帝嚳而言未嘗不及扵所自出之帝也豈必舉嚳之名而後謂之及嚳耶昔朱子疑爲祫祭則天子夏秋冬三時之祭皆祫其以功臣配享惟當在祫烝耳月令十月有大飲烝之文指祫烝也周禮夏官司勲職云王功曰勲國功曰功民功曰庸事功曰勞治功曰力戰功曰多凡有功者銘書於王之太常祭扵大烝司勲詔之烝冬祭也謂之大者物成眾多之時具祭比三時爲大也方是時百物皆報焉祭有功宜矣禮記祭統衛孔悝之鼎銘曰勤大命施於烝彛鼎亦謂配享於烝祭也此詩如以爲祫烝亦無不可但彼乃周禮而殷禮別無所考愚但以盤庚大享之言與詩序大禘之說合故從之】

詩經世本古義卷二

欽定四庫全書

詩經世本古義卷三

明何楷撰

殷髙宗之世詩三篇

那祀成湯也【出序子貢傳申培說朱傳俱同序云微子至於戴公其間禮樂廢壊有正考甫者得商頌十二篇扵周太師以那爲首魯語閔馬父亦云昔正考父較商名頌十二篇扵周太師以那爲首按正考父孔子之先也世本云宋湣公生弗甫何弗甫何生宋父宋父生正考甫正考甫生孔父嘉爲宋司馬華督殺之而絕其世其子木金父降爲士木金父生祁父祁父生防叔爲華氏所偪奔魯爲防大夫故曰防叔防叔生伯夏伯夏生叔梁紇叔梁紇生仲尼則正考甫是孔子七世祖也自微子至戴公據宋世家凡十君七世周宣王以戴公十八年崩幽王扵戴公二十九年爲犬戎所殺則戴公及正考甫皆當宣幽時也名頌韋昭以爲頌之美者也序謂得之扵周太師而魯語但謂較之扵周太師者孔頴達謂宋之禮樂𨿽則亡散猶有此詩之本考甫恐其舛謬故就太師較之然則較之而得其初本故亦謂之得也及孔子錄詩之時又已亡其七篇惟存五篇而已其以那爲首者從太師之初本商自成湯始有天下以那爲祀成湯之詩故也愚所以定此詩作於髙宗武丁之世者徧攷經傳惟髙宗武丁祭成湯見於尙書序及史記卽謂祀乃常事不能徧書然觀髙宗免喪弗言作書誥羣臣自謂恭黙思道夢帝賚予良弼此詩及烈祖二篇皆祀成湯之詩而一則曰綏我思成一則曰賚我思成頗與思道賚予之言相合蓋髙宗深於思者也禮記亦云武丁者殷之賢王當此之時殷衰而復興禮廢而復起故髙而宗之謂之髙宗武丁勤於祭祀固亦起廢中之一事又按髙宗祭成湯於肜日有雊雉之異書序及史記皆言飛雉升鼎耳而雊先儒謂雉乃野鳥不應入室故爲妖異然鮮有能測其事應者孔安國以雉鳴在鼎耳爲耳不聰之異劉歆以爲鼎三足三公象也而以耳行野鳥居鼎耳是小人將居公位敗宗廟之祀也今觀髙宗恐徳弗類恭黙思道固非耳不聰者且其先後輔之者甘盤傅說皆賢臣也則又烏有小人居公位之事而至於將敗宗廟之祀乎展轉推尋始悟災異之所自來政就此詩可見禮郊特牲篇云饗禘有樂而食嘗無樂陰陽之義也凡飲養陽气也凡食養陰气也故春禘而秋嘗春饗孤子秋食耆老其義一也而食嘗無樂飲養陽气也故有樂食養陰气也故無聲凡祭陽也祭義篇云君子合諸天道春禘秋嘗霜露旣降君子履之必有淒愴之心非其寒之謂也春雨露旣濡君子履之必有怵惕之心如將見之樂以迎來哀以送往故禘有樂而嘗無樂此詩明言顧予烝嘗矣而樂音甚備此則髙宗失禮之大者也言雉雊所以別於雉鳴也月令季冬雉雊說文解雊謂雄雌鳴也雷始動雉鳴而雊其頸羅願謂雊鵒以足相勾雉以頸相勾故雊鵒從句雉雊亦從句非特鳴而已然易通卦驗又云雉雊雞乳在立春節立春者或在冬或在春總之爲春之首故夏小正紀雉震呴在正月也呴雊同字戴徳解雉震呴云震也者鳴也呴也者鼓其翼也正月必雷雷不必聞惟雉爲必聞之何以謂之雷則雉震呴相識以雷今髙宗於秋烝冬嘗之時而奏大樂此時雉未應雊雉聞樂聲而以爲雷鳴故雊也樂之爲雷者何也易曰雷出地奮豫先王以作樂崇徳殷薦之上帝以配祖考是樂本象雷又雉聞聲似雷者亦從而應齊景公作爲路寢之臺族鑄大鐘撞之庭下郊雉皆呴許氏曰大鐘聲似雷震雉應而呴鳴也天水冀南山有石鼓長丈三尺廣厚略等漢成帝時有聲如雷聞二百四十里野雞皆鳴蓋以爲雷也然則此詩政當與書髙宗肜日篇合看以樂不當作而作故雉不當雊而雊耳升於鼎耳則髙宗行禮之處蓋直指其事以變異告也先儒不達此義而欲和合詩與禮記之說則但曰禮謂食嘗無樂者恐殷禮不如是而已亦鹵莽甚矣金燫作諸史會編系那及烈祖二詩於武丁之四祀愚以爲可信】

猗與【音餘下同】那與置我鞉【丰氏本作鞀後同】鼓【麌韻】奏鼓簡簡衎我烈祖【麌韻賦也猗之爲咦與之爲歟那之爲儺皆音近也說文雲南陽謂太呼曰咦歟安气也儺行有節也按安气者卽助語之謂行有節則贊美廟中執事之人也置通作植鄭云置讀曰植按植本戶植之名故以爲樹立之義鞉鼔曰植者以皆植木楹於其中故謂之植也鞉解見有瞽篇鼓楹鼔也禮明堂位篇云夏后氏足鼓殷楹鼔周縣鼓足鼓者加四足楹鼔者貫之以柱縣鼔則縣而擊之也扵八音中惟舉鞉鼔者以楹鼓爲殷之新制而鞉乃兆奏鼓者故首舉之以該其餘也奏者動作之義謂動作以出其聲也簡通作柬說文云分別之也荀卿謂鼓其樂之君耶學記謂鼔無當於五聲五聲弗得不和蓋鼔於宮商角徵羽之五聲𨿽無所屬然五聲必得之而後和以此見奏鼔之人爲最重故必先分別其能者而後使之奏也衎說文云行喜貎爾雅毛傳皆以爲樂也烈祖孔云正謂成湯是殷家有功烈之祖也具樂器選樂工將以樂我有功烈之祖此皆未作樂以前事至下章乃言作樂】湯孫奏假【爾雅作嘏鄭本作格】綏我思成【庚韻】鞉【說文作鞀】鼓淵淵【先韻說文丰本俱作鼘鼘】嘒嘒管聲【庚韻】旣和且平【庚韻亦葉先韻毗連翻】依我磬聲【見上】於【音烏】赫湯孫【葉先韻荀緣翻】穆穆厥聲【見上劉公瑾云連葉三聲字見商人之質也愚按三聲𨿽連用而本句上各用先韻一句間之亦似後人所謂轆轤體】庸【丰本作鏞】鼓有斁【陌韻】萬舞有奕【陌韻】我有嘉客【陌韻】亦不夷【爾雅注作怡】懌【陌韻陸徳明本作繹賦也湯孫歐陽修云斥主祀之時王爾自太甲以下皆可稱湯孫愚按此指髙宗也奏卽奏鼓之奏然此則兼諸樂器而言下文鞉鼓管磬之屬是也假通作徦說文云至也謂奏樂以通之於烈祖也禮郊特牲篇云殷人尙聲臭味未成滌蕩其聲樂三闋然後出迎牲聲音之號所以詔告於天地之間陳云凡聲陽也商人之祭先求諸陽而巳日三成朏月三成時嵗三成閏然則樂不三闋何以成樂哉今夫禮減而退以進爲文樂盈而反以退爲文滌蕩其聲則盈矣必繼以三闋者以反爲文也樂三闋則減矣然後出迎牲者以進爲文也然明則有禮樂幽則有鬼神鬼者歸也歸之以從地神者申也申之以從天詔告鬼神於天地之間捨聲音之號何以哉凡樂皆文之以五聲播之以八音禽獸知聲而不知音眾庻知音而不知樂通聲音之號而知樂者其惟鬼神之靈乎如之何不詔告以此陳澔云鬼神在天地間與陰陽合散同一理而聲音之感無間顯幽故殷人之祭必先作樂三終然後出而迎牲於廟門之外欲以此樂之聲音號呼而詔告於兩間庻防其聞之而來格來享也黃佐云商人未祭之先而作樂如周人取蕭祭脂亦扵未祭之先以此求神扵陽也綏鄭云安也安我心所思而成之謂神明來格也禮記云齊之日思其居處思其笑語思其志意思其所樂思其所嗜齊三日乃見其所爲齊者祭之日入室僾然必有見乎其位周旋出戶肅然必有聞乎其容聲出戶而聽愾然必有聞乎其嘆息之聲此之謂思成蘇轍云凡此皆非有也而生扵其思故謂之思成朱子云蓋齊而思之祭而如有見聞則成此人矣周昌年云我所思者成而心安是以思成而綏我也徐光啟云古人之祭非是具文直是祖孫一气如將見之陳際泰云商人尊鬼而尙聲聲召風風召气气召神然神懼其雜而集焉則有湯孫之思矣思者气之精者也鬼神非其類也不至心有精气而借聲以召之神無不格格者又烈祖已焉綏我思成信哉其綏也與黃佐云觀思成之說可以見祭祀之理鞉鼓以下七句皆言湯孫當日所奏者陳云鼓所以作樂者也鞀所以兆奏鼔者也言奏鼔則鞀從之矣書曰下管鞀鼓合止柷敔記曰賜諸侯樂以柷將之賜子男以鞀將之蓋柷以合樂鞀則兆鼓而已故其賜所以不同也孔頴達云柷所以節一曲之始其事寛故以將諸侯之命鞀所以節一唱之終其事狹故以將伯子男之命黃佐云樂記曰聖人作爲鞀鼓椌楬壎篪此六者徳音之音也然後鐘磬竽瑟以和之干戚旄狄以舞之此所以祭於先王之廟也據此可證此詩首言鞀鼔之意而鞉與鼓爲二物也淵通作鼘說文云鼓聲也嘒說文云小聲也管竹音也爾雅謂大管名簥其中名篞小者名篎郭璞謂管長尺圍寸並漆之有底鄭司農謂管如箎六孔其大中小之制無傳鄭康成謂如笛而小並兩而吹之乃漢大予樂所用廣雅則云管象簫長尺圍寸八孔無底蓋亦後世之制未必與古制合不足信也歐陽修云書曰下管鞀鼔蓋自虞夏以來舊物常用者陳云郊特牲曰歌者在上匏竹在下貴人聲也仲尼燕居曰升歌淸廟示徳也下而管象示事也徳成而上歌以詠之於堂上事成而下管以吹之於堂下豈非以無所因者爲上有所待者爲下耶又云言鞉鼔繼之以淵淵言管聲先之以嘒嘒何也蓋鞉鼔必待奏之然後聞其聲管聲與鞉鼔合奏聞其嘒嘒之聲知爲管聲而已此細大不逾無相奪倫之意也疏義云鼔爲眾音之主管則樂之小者舉此二者則余樂在其中矣旣和且平兼堂上堂下八音諸器言周語單穆公云聲應相保曰和細大不逾曰平依說文云倚也猶言相附也磬鄭云玉磬也朱子云堂上升歌之樂非石磬也孔云知是玉磬者以鐘鼔磬管同爲樂器磬非樂之主而云和平來依磬聲明此異於常磬非石磬也陳云春秋之時齊侯以玉磬賂晉師止兵臧文仲以玉磬如齊告糴郊特牲言諸侯宮架而擊玉磬明堂位言四代樂器而拊摶玉磬玉之扵石類也玉磬則出乎其類矣書言天球在東序詩言受小球大球蓋物之美者莫如玉而球又玉之美出於自然者也先王因天球以爲磬以其爲堂上首樂之器其聲淸徹有隆而無殺眾聲所求而依之者也商頌曰依我磬聲本諸此歟又云商樂以磬爲主故言依我磬聲舜樂以簫爲主故言簫韶九成張子厚云玉磬聲之最和平者可以養心其聲一定始終如一鄒忠云磬聲非如諸聲可以人力髙下故依之則爲和平又韓詩外傳云居處齊則色姝食飲齊則气珍言語齊則信聽思齊則成志齊則盈五者齊斯神居之詩曰旣和且平依我磬聲按此傳𨿽扵詩義無渉然寓意閎眇矣於嘆美辭赫熾盛之意歌者贊湯孫所奏穆穆之聲非贊湯孫也赫義本火赤貎五事言屬火聲音之盛亦如火性之上騰然故以赫象之歐陽云於赫者盛美之辭也不應自稱盛美之孫以誇其先祖黃震云樂以悅神故曰於赫湯孫穆穆厥聲以侈言其樂之美如飲食云苾苾芬芬以侈言其飲食之美凡以悅神非自誇也穆通作防說文云細文也聲何得以細文稱樂記曰聲成文謂之音通誌載湯命伊尹作樂曰大濩修九韶六律聞宮聲使人溫良而寛大聞商聲使人方廉而好義聞角聲使人惻隠而仁愛聞徵聲使人樂養而好施聞羽聲使人恭謹而好禮此非穆穆而何庸通作鏞陳晹云大鐘謂之鏞以能考大功也解見靈臺篇前言鼓至此始言鏞則鏞之奏似在鼔之後然旣言鏞卽繼之以鼓則鼓之奏又在鏞之後一篇之樂以鼔始終倘亦所謂鼔爲樂之君而五聲不得之則不和者歟陳晹云那祀成湯之樂堂上言依我磬聲則戛擊鳴球搏拊琴瑟之類舉矣堂下言鞉鼔管鏞則柷敔笙簫之類舉矣詳於樂而略於禮者以其祖有功而樂象功故也斁說文云解也鐘鼓有斁謂樂闋時也萬舞名三代之舞皆名萬夏小正曰丁亥萬用入學商頌曰萬舞有斁逸周書曰萬獻明明三終孔謂禹以萬人以上治水湯以萬人得天下何休亦謂武王以萬人服天下故其樂舞皆稱萬也按書傳及春秋傳疏皆言湯因大旱禱於桑林之社而雨遂作桑林之樂名曰大濩左襄十年宋公享晉侯於楚丘請以桑林舞師題以旌夏而荘子亦言合於桑林之舞或卽此萬舞也奕說文云大也陳暘云美其綴兆之眾大也在商爲大濩在周爲大武周官皆以大司樂掌之其爲眾大可知愚按此時樂已闋而將迎牲矣故舞者皆立其行列以待行禮而舞也嘉說文云美也鄭云嘉客謂二王后及諸侯來助祭者蔡汝楠云於虞曰虞賔在位扵商曰我有嘉客扵周曰我客戾止聖人禦世皆考賔國之化夷說文云平也懌說文云悅也亦不夷懌者言不敢視祭祀爲平常之事徒取悅耳悅目以爲娛樂而忘敬謹之意也下章言溫恭有恪正與此互相發又按易有匪夷所思之文疑此不夷與彼匪夷相類謂嘉客聞樂而悅其悅至甚非比平常之悅也人悅如此神悅可知隠然含有先祖是聽之意此烈祖之所以來徦而能綏我思成也是義亦通學者詳之】自古在昔【陌韻亦葉藥韻息約翻】先民有作【藥韻】溫恭朝【丰本作鼂】夕【陌韻亦葉藥韻祥龠翻】執事有恪【藥韻】顧予烝嘗【陽韻】湯孫之將【葉陽韻資良翻賦也自從也對今皆謂古在說文存也進古言昔則昔又在古之前禮運篇孔子言後聖有作然後陳其犧】

【牲備其鼎俎列其琴瑟管磬鐘鼓修其祝嘏以降上神與其先祖然在在昔之時已是中古之世未爲上古而自古之古則不過下古而已先民先軰之人謂聖人也有作陸化熙云作爲祭禮也是述作之作溫恭者溫溫其恭蓋安行而有常非勉彊也朝夕自朝至夕也執事執廟中之事也恪本作愙說文云敬也恭敬之至如見大賔故字於心上施客也言尊祖敬宗萬世通誼從我以前之古人存畱往昔先聖人所剏造祭祀之禮其於將祭之前期慮事必豫具物必備自朝至夕常存其恭但見其溫溫然和柔及祭而行禮則一人各執一事致其恪愼不敢懈怠忽略凡以禮當如是今日湯孫之祭亦猶行古之道耳黃佐云商人尙聲牲猶未入樂三闋然後備禮物蓋時制也故此詩以樂舞悉數扵前而溫恭有恪之言始見焉蓋亦因其所尙而然耳是豈後於禮哉魯語云齊閭丘來盟子服景伯戒宰人曰陷而入於恭閔馬父笑景伯問之對曰笑吾子之太滿也昔正考甫較商之名頌十二篇扵周大師以那爲首其輯之亂曰自古在昔先民有作溫恭朝夕執事有恪先聖王之傳恭猶不敢専稱曰自古古曰在昔昔曰先民今吾子之戒吏人曰陷而入於恭其滿之甚也陷而後恭道將何爲按馬父之意謂以恭立教者猶將令其學古先民之恭而爲之今乃以恭爲陷於非道然則將以何者爲得道乎顧說文云還視也季本云嘗秋祭烝冬祭祭以秋冬爲備故言祭者必舉烝嘗以見其餘焉愚按曰烝嘗者謂烝繼嘗而舉知此乃冬祭也旣言予又變稱湯孫者意重在一孫字見一气流通不爲非類之祀也將朱子云奉也蘇云言湯其尙顧予烝嘗哉此湯孫之所奉者庻防其顧之也錢天錫云音樂𨿽盛傳恭𨿽逺先祖𨿽格而孝子之心猶若有不敢必者至以祖孫一體望之商人之綏我思成卽此可想見】

那三章一章四句一章十二句一章六句【舊作一章二十二句今按閔馬父引自古四句爲輯之亂則非止作一章明矣故正之韋昭云輯成也凡作篇章義旣成撮其大要以爲亂辭詩者歌也所以節舞者也曲終乃更變章亂節故謂之亂也鄭箋以湯孫爲太甲孔云殷本紀湯生太丁太丁生太甲太甲成湯適長孫也孫之爲言𨿽可以闗之後世以其追成湯當在初崩之後太甲是殷之賢主湯之親孫故知爲指太甲也那祀成湯經稱湯孫則那之作當太甲時也按此義亦通並存之又韓詩序以此詩爲美宋防公也其說與史記宋世家謂宋大夫正考甫作商頌以美宋襄公者合卽云宋得用天子禮樂以祀成湯然我有嘉客果宋所宜有乎】

烈祖肜祭成湯也書髙宗肜日篇之所爲作【朱傳以爲亦祀成湯之樂與子貢傳申培說俱同愚所以定爲肜祭者以那巳爲祀成湯之詩一祭固不容有二詩耳肜者祭明日又祭之名爾雅云周曰繹商曰肜夏曰復胙孫炎謂繹者祭之明日尋繹復祭也肜者相尋不絕之意邢昺謂復胙者胙是祭日以祭之旦日復陳其祭肉以賓屍也按說文肜字從舟其義則舟行也與祭事無渉古讀肜有融音故或通作融左傳其樂也融融其樂也泄泄而張衡思賦則曰展泄泄以肜肜是也又馬融廣成頌云丰肜對蔚肜亦通作融說文訓融云炊气上出也炊气上出縷縷不絕之義也但肜本音琛韻書收入侵韻不知何因攺讀曰融殊不可曉知此詩爲髙宗詩者以那詩例之其稱烈祖同其末章言顧予烝嘗湯孫之將同則其爲一時之作明矣又知爲肜祭事者以申錫無疆一語知之篇中娓娓但以降福爲言則髙宗勤祀之本意殆可想見當其亮陰三年之後𨿽旣免喪而猶恐徳不類不敢發言誠未知致治之方將安所出因而致孝於鬼神以祈福耳此亦商人尙鬼之習則然故於肜祭之日而有雉雊之異其臣祖己曰惟先格王正厥事乃訓於王曰惟天監下民典厥義降年有永有不永非天夭民民中絕命民有不若徳不聽罪天旣孚命正厥徳乃曰其如臺嗚呼王司敬民防非天典祀無丰於暱大意謂民受生於天乃天之嗣王之所司者在於敬民而己所謂敬民者惟在務民之義而已此享年有永之道母徒丰於祭祀而欲邀福於暱近之祖宗爲也他日傅說之進王也亦曰黷於祭祀時謂弗欽禮煩則亂事神則難合此二書及那烈祖二詩以觀則髙宗早年之失端有在矣竹書載武丁二十九年肜祭太廟有雉來皇王大紀載髙宗祭於成湯有飛雉之異王使以雉爲扇曰以彰吾過而通誌稱祖已訓王后武丁又責躬思道三年編髮重譯來朝者六國孔子曰吾扵髙宗肜日見修徳而報之疾也苟繇其道致其仁則逺方歸徳焉史記亦載武丁修政行徳天下咸驩殷道復興帝武丁崩子帝祖庚立祖已嘉武丁之以祥雉爲徳立其廟爲髙宗】

嗟嗟烈祖【麌韻】有秩斯祜【麌韻】申錫無疆及爾斯所【葉麌韻讀如數爽主翻賦也嗟嘆聲鄭云重言嗟嗟美嘆之深補傳云言烈祖而云嗟嗟以簡朴故也若周頌則言於穆於皇乃近於文矣烈祖湯也義見那篇秩積祜福也俱見說文有積斯福卽下文言申錫無疆是也惟有無疆之申錫則福斯積矣冀望之辭也申者申束之意故毛傳以爲重也錫通作賜說文云予也無疆鄭云無竟界之期也爾指烈祖也蔣悌生云爾汝其辭如事生覿省相語此質實之至也斯之爲此所之爲處皆音近也斯所謂烈祖神之所在當指祊而言說文謂門內祭先祖所以彷徨是也蓋正祭事畢則神可以歸矣孝孫孝子猶未忍其遽歸也故扵明日又設祭然不知神之所在扵彼乎扵此乎則扵門內以求之亦意神之尙依依扵門內而未遽去也孔子謂周禮繹祭於祊祊在廟門之西其商肜所在𨿽無明文但以說文字義求之則門內之祭自古同之也申錫二句是倒文法曰庻其及爾神之尙在此處而重賜我湯孫以無界限之福乎向日正祭固已受釐矣今日又祭則神又當重降之福是所謂申錫也此章蓋初求神於祊之辭也】旣載淸酤賚我思成【庚韻亦葉陽韻辰羊翻】亦有和【說文通釋作盉】羮【庚韻亦葉陽韻盧當翻說文丰氏本俱作鬻】旣戒旣【申鑑作且】平【庚韻亦葉陽韻皮陽翻】鬷【中庸申鑑丰本俱作奏】假【左傳作嘏】無言時靡有爭【庚韻亦葉陽韻諸良翻】綏我眉壽黃耉無疆【陽韻賦也此章言肜祭行禮之事旣者已事之辭載謂載之於尊淸者淸潔之義酟說文云一宿酒也徐錉云謂造之一夜而熟若今雞鳴酒也愚按酒只用一宿而成者亦見商人尙質處儀禮有司徹篇是周大夫又祭之禮首言司宮攝酒注謂攝酒者撓益整頓之與此首言載淸酟同也賚說文云賜也思成義與那篇同祭義云祭之明日明發不寐饗而致之又從而思之是也賚我思成者王肅云先祖賜我思之所欲成也孔頴達云神靈來至我孝子所思得成也蔡汝楠云賚我思成所謂有其誠則有其神謝顯道云祖考之精神只聚扵己之精神朱善云酒之淸者方載而在樽則未獻之時也而烈祖之神已與我以所思而成之人言應之疾也和羮者鄭云五味調腥熟得節食之於人性安和荀悅云酸鹹甘苦不同嘉味以濟謂之和羮曹氏云鉶羮也按鉶羮肉味之有菜和者以其盛之鉶器謂之鉶羮有司徹篇所云羊鉶豕鉶卽所以盛羊豕肉之羮者也朱子云儀禮扵祭祀燕享之始每言羮定蓋以羮熟爲節然後行禮輔廣云先酒而後羮亦其序也旣戒旣平者嚴粲云其事旣戒謹而不苟其味旣和平而適宜說文云釜屬假通作徦說文云至也愚按此卽雍人陳鼎之事也中庸誤引作奏與湯孫奏假同文朱子遂謂古聲奏族相近族聲轉平而爲鬷此恐不然二詩皆同時作也彼言奏假此言鬷假明是異字何得混鬷爲奏乎凡祭則雍人必先陳鼎所以爲烹牲體之用也今自鼎初至之時而卽皆能秉其肅敬靡有諠嘩又各執其事不相奪倫絕無彼此交侵職位以有紛爭者此非主祭者之精専於假廟何能使助祭者人人顧化若此故中庸引此詩而申之曰君子不賞而民勸不怒而民威於鈇鉞也又左昭二十年齊侯至自田晏子侍於遄臺子猶馳而造焉公曰惟據與我和夫晏子對曰據亦同也焉得爲和公曰和與同異乎對曰異和如羮焉水火醯醢鹽梅以烹魚肉燀之以薪宰夫和之齊之以味濟其不及以泄其過君子食之以平其心君臣亦然君所謂可而有否焉臣獻其否以成其可君所謂否而有可焉臣獻其可以去其否是以政平而不幹民無爭心此借辭立義全非詩防而鄭箋泥此亦以和羮爲諭助祭諸侯有和順之徳誤矣眉壽以眉言黃以發言耉以面言是三者皆壽徵也解俱見南山有臺篇言廟中之人旣皆能致其誠敬舉動得禮如此庶乎烈祖綏我湯孫以眉壽黃耉之福至於無有疆竟也】約軧錯衡【葉陽韻戶郎翻】八鸞鶬鶬【陽韻陸徳明本作鏘】以假以享【葉陽韻虛良翻】我受命將【葉陽韻資良翻】自天降康【陽韻】丰年穰穰【陽韻】來假來饗【葉陽韻虛良翻】降福無疆【陽韻賦也此章言今者之祭非偶然也實繇得人得天故使湯孫得盡其孝耳約軧二句解見采芑篇但鶬鶬彼作瑲瑲當從之軧衡以諸侯所乘之車言八鸞以諸侯所駕之馬言假通作徦至也享獻也歐陽修云以假以享者諸侯旣至而助享也我指湯孫也劉公瑾云歌工導達主祭者之意自先祖之身而指主祭者則曰湯孫自主祭者之身而言則曰我曰予立言𨿽殊所指之人則一漙說文云大也將奉也繇我湯孫受天春命故天下之諸侯皆乘其車馬以來奉祭事也鄭云祭祀助我言得萬國之歡心也自從降下康安也嵗大熟而五糓多有曰丰年穰穰糓茂盛之貌解見執競篇孔雲從天下平安之福故獲得丰年穰穰呂祖謙云言時和嵗丰祭禮得成所謂可以備物者也曹氏云得萬國之歡心以事其先王所謂得人也降康丰年所謂得天也來假來饗指烈祖言饗之爲言向也歐陽修云上言以享者謂諸侯來助祭致享於神也下云來饗者謂神來至而歆饗也承上言湯孫之得人得天如此庻乎烈祖之來至其坐來享其祭而下之以無界限之福也鄒忠云那以管聲磬聲厥聲相葉烈祖以申錫無疆黃耉無疆降福無疆爲節何商文之簡質乃爾】顧予烝嘗【陽韻】湯孫之將【葉陽韻資良翻賦也黃佐云上旣曰賚我思成矣曰綏我眉壽黃耉無疆矣曰降福無疆矣此又曰顧我烝嘗何也蓋祖考】

【𨿽享而孝孫之心未敢必其享也故又致其丁寧之意如此蘇轍云言其尙顧予烝嘗哉此湯孫之所奉也愚按此二語𨿽與那篇結語相同而意微有別彼重在孫之一字謂以一气感通也此重在烝嘗二字謂我扵烝嘗之禮相繼舉行其時時勤於祭祀如此當爲烈祖之所鑑念也】

烈祖四章一章四句二章章八句一章二句【舊作一章二十二句今按朱子分爲四節扵語意血脈甚明故卽依之以定章數輔廣云那與烈祖皆祀成湯之樂然那詩則専言樂聲至烈祖則及夫酒饌焉商人尙聲豈始作樂之時則歌那旣祭而後歌烈祖歟季本以爲此必祭成湯而受釐降福之詩按此二說亦皆可通然果祭日所歌似不應有申錫之語序則云祀中宗也朱子謂此詩未見其爲祀中宗序但不欲連篇重出又以中宗商之賢君不欲遺之耳鄒亦云那烈祖兩篇結語皆曰湯孫之將其均爲祀成湯明甚商家賢聖代作不止中宗安知不皆有頌但正考父所得僅僅十二篇況至孔子刪詩日乎】

鳥髙宗報上甲微也【孔叢子論書篇云書曰維髙宗報上甲微定公問曰此何謂也孔子對曰此謂親盡廟毀有功而不及祖有徳而不及宗故於每嵗之大嘗而報祭焉所以昭其功徳也公曰先君僖公功徳前行可以與於報乎孔子曰丘聞昔虞夏商周以帝王行此禮者則有矣自此以下未之知也魯語展禽云有虞氏禘黃帝而祖顓頊郊堯而宗舜夏后氏禘黃帝而祖顓頊郊鯀而宗禹商人禘舜而祖契郊防而宗湯周人禘嚳而郊稷祖文王而宗武王幕能帥顓頊者也有虞氏報焉杼能帥禹者也夏后氏報焉上甲微乃帥契者也商人報焉髙圉大王能帥稷者也周人報焉幾郊禘宗祖報此五者國之典祀也按竹書夏帝茫三十三年商侯遷於殷帝泄十二年殷侯子亥賓於有易有易殺而放之十六年殷侯微以河伯之師伐有易殺其君綿臣至殷武丁十二年報祀上甲防沈約注云殷侯子亥賓於有易而淫焉有易之君綿臣殺而放之故殷上甲微假師於河伯以伐有易滅之遂殺其君綿臣中葉衰而上甲微復興故殷人報焉所以知此詩爲報上甲微之樂歌者以宅殷土芒芒殷受命咸宜二語知之自契初封商魯連子云在大華之陽皇甫謐云今上雒商是也卽今陜西西安府之商州以地有商山故得商名契生昭明遷砥石事見世本其地不知所在昭明生相土遷商丘竹書載夏帝相十五年商侯相土作乘馬遂遷扵商丘左傳所云陶唐氏之火正閼伯居商丘相土因之是也唐爲宋州宋爲睢陽郡在今爲河南歸徳府商丘縣季本云地稱商丘者其亦因契本封而以名丘歟相土生昌若昌若生曹圉曹圉生防竹書載夏少康十一年使商侯冥治河至帝杼十三年商侯防死於河中間計三十四年魯語及祭法所謂防勤其官而水死者防生振竹書以爲殷侯子亥蓋振名而子亥其字也實始遷殷計三十七年而爲有易之君綿臣所殺國統防絕振生微字上甲乃殺綿臣而以殷興仍居殷地是則殷之遷𨿽在子亥而昌殷緒以基王業者乃在上甲故殷人報之也皇甫謐謂微字上甲其母以甲日生故也商家生子以日爲名蓋自微始白虎通亦云殷道尙質故直以生日名子而譙周則謂死稱廟主曰甲蓋謂生稱其名死則以其生之名爲廟主也於理或然微生報丁報丁生報乙報乙生報丙報丙生主壬主壬生主癸主癸生天乙是爲成湯竹書載帝孔甲九年殷侯復歸於商丘上距微殺綿臣之嵗凡一百單三年不知所謂殷侯者何名也自歸商丘之後又二十五年則爲桀在位之十五年實成湯爲商侯之元年扵是復自商丘遷於亳書序謂自契至於成湯八遷湯始居亳從先王居作帝告釐沃今按所謂八遷者契始居商一也昭明居砥石二也相土居商丘三也防離商丘往河治水四也子亥遷殷五也孔甲之時復歸商丘六也及湯自商丘遷亳不過七遷耳然古今相傳皆謂偃師谷熟皆湯所都而景亳則湯會諸侯之處是謂三亳皇甫謐云蒙北亳也谷熟南亳也偃師西亳也蒙卽景亳與谷熟相近果湯曾都二亳則信有八遷矣然二亳遷居之先後則經傳無文嚴粲謂湯自南亳遷西亳似爲可信蓋三亳中南亳北亳相去甚近北亳在今商丘北五十里地有景山故謂之景亳南亳在今商丘東南四十五里竹書載湯於桀十五年遷亳又書二十八年昆吾氏伐商商會諸侯於景亳則知景亳實在商封內不然國旣被伐何得越境以會諸侯乎水經注云闞駰曰湯都偃師皇甫謐以爲考之事實學者失之如孟子之言湯居亳與葛爲鄰是卽亳與葛比也湯地七十里葛又伯耳封域有限而寧陵去偃師八百里不得童子饋餉而爲之耕今梁國自有二亳南亳在谷熟北亳在蒙非偃師也愚謂寜陵與商丘接壌皇甫解湯居亳之義是矣若謂湯未嘗都偃師則又不然以書序從先王居之文觀之先王孔安國以爲指帝嚳也今按其書篇名曰帝告釐沃告當是通作嚳釐之言來蓋謂從帝嚳而來居於沃土云耳孔說非謬而水經注言帝嚳之墟在禹貢豫州河雒之間今河南偃師城西二十里屍鄕亭是也使湯不都偃師何得雲從先王居又孔頴達引中候格予命雲天乙在亳東觀在雒鄭亦云今河南偃師縣有湯亭地理誌又謂屍鄕殷湯所都然則湯之居偃師明矣偃師乃周名以周武王克商偃息師徒於此其初名爲西亳當是成湯命之湯之創業實始於亳故曰朕哉自亳後𨿽遷居嚳墟而不忘其所自始故亦呼之爲亳耳三亳惟亳爲本名地在商丘故湯有天下尙仍商舊號若景亳則本名殷地在北蒙特以其近亳故曰景亳又曰北亳當上甲父子之世所謂遷於殷者卽景亳也以竹書証之自成湯居亳之後歷外丙仲壬太甲沃丁小庚小甲雍己大戊八君皆仍居亳至仲丁始遷於囂歷外壬而河亶甲自囂遷於相繼之祖乙元年自相遷於耿二年圮於耿自耿遷於庇歷祖辛開甲祖丁皆居庇及南庚二年遷於奄歷陽甲而盤庚至十四年自奄遷於北蒙曰殷書盤庚篇所謂先王恪謹天命不常厥邑於今五邦者合囂相耿庇奄而言也自相以下疑皆在河北至盤庚始遷河南書所謂惟渉河以民遷者史記惟言仲丁遷隞河亶甲居相祖乙遷邢與竹書小異然要之竹書爲覈矣竹書稱北蒙曰殷於此始知殷之所在殷又名北亳故書序言盤庚五遷將治亳殷孔安國謂殷者亳之別名是也而後人皆言盤庚所遷在河南偃師誤矣湯在殷以會諸侯而不都殷故不更國號盤庚遷都殷實上甲微舊迹因而更號曰殷其後歷小辛小乙以及武丁又傳四世至庚丁皆居殷及庚丁之子武乙始去殷遷河北也武丁修政行徳天下咸驩殷道復興故於斯時追上甲絕而復續之功而行報祭之禮斯則鳥之詩之所爲作故晰乎商殷變更之故則經傳史書若合符節古人重稽古之力矢豈誣乎又補傳謂殷之得名以溵水按說文無溵字乃濦水耳濦水今在河南開封府郾城縣與殷無渉此不可信】

天命鳥降而生商【陽韻】宅殷土芒芒【陽韻三代世表作殷社芒芒】古帝命武湯【陽韻】正域彼四方【陽韻】方命厥後【有韻】奄有九有【韻文選注作域賦也鳥毛傳云鳦也春分鳥降湯之先祖有娀氏女簡狄配髙辛氏帝帝率與之祈於郊禖而生契故本其爲天所命以鳥至而生焉孔頴達云毛氏不信防緯以天無命鳥生人之理而月令仲春云是月也鳥至之日以太牢祀於髙禖天子親往則是以鳥至日祈而得之也鳥以春分而至气候之常非天命之使生契但天之生契將令王有天下故本其欲爲天所命以鳥至而生焉記其祈福之時美其得天之命故鳥之來非從天至而謂之降者重之若自天來然月令季春戴勝降於桑注謂言降者若始自天來重之故稱降也按鳥生商其語近奇而事甚無怪毛孔之說正矣乃詩緯含神霧則云契母有娀浴於丘之水睇鳥銜卵過而墜之契母得而吞之遂生契中候契握則云鳥翔水遺卵流娀簡吞之生契封禮緯則云契姓子氏以其母吞鳦子而生紛紛語怪逓相祖述總不外吞卵一說而甚且以契爲無父娀非嚳妃如劉向列女傳曰契母簡狄者有娀氏之長女也當堯之時與其妹姊浴於丘之水有鳥銜卵過而墜之五色甚好簡狄與其妹姊競往取之簡狄得而含之誤而吞之遂生契焉王嘉拾遺記曰商之始也有神女簡狄遊於桑野見黒鳥遺卵於地有五色文作八百字簡狄拾之貯以玉筐覆以朱紱夜夢神母謂之曰爾懷此卵卽生聖子以繼金徳狄乃懷卵一年而有娠經十四月而生契祚以八百葉卵之文也𨿽遭旱厄後嗣興焉譙周則謂契生堯代舜始舉之必非嚳子以其父微故不著名羅泌辟之云世本大戴之書言昔帝嚳卜四妃之子皆有天下而稷之後爲周周人旣上推后稷爲嚳子矣何所疑耶昔有娀氏有二女長曰柬逖次曰建庇柬逖爲嚳次妃是爲簡翟故屈原云簡翟在臺嚳何宜乙鳥致貽女何喜又云髙辛之靈盛兮遭乙鳥而致貽夫古書之存者其言簡翟未嘗不及扵嚳也若司馬遷王逸亦旣以簡翟爲嚳妃矣而一則曰三人行浴因吞墜卵一則曰侍帝嚳臺上嘉墜卵而吞之總無以異於防緯之說乃呂氏春秋更有異焉謂有娀氏有二佚女爲之九成之臺飲食必以鼓帝令燕往視之鳴若謚隘二女愛而爭持之覆以玉筐少選發而視之燕遺二卵北飛遂不反善乎蘇洵之言曰史載簡狄吞卵生契爲商始祖神奇妖濫不亦甚乎使聖人而有異扵眾庻也天地必將儲陰陽之和積元气之英以生又安用此微禽之卵哉燕墜卵於前取而吞之簡狄其喪心乎歐陽修亦云秦漢之間學者喜爲異說謂髙辛氏之妃陳鋒氏女感赤龍精而生堯簡狄吞鳦卵而生契姜嫄履大人迹而生后稷髙辛四妃其三皆以神異而生子蓋堯有盛徳稷契後世皆王天下數百年學者喜爲之稱述欲神其事故務爲奇說也至帝摰無所稱故獨無說又蔡邕月令章句曰鳥感陽而至其來主爲孚乳蕃滋故重其至日因以用事契母簡狄蓋以鳥至日有事髙禖而生契焉故詩曰天命鳥降而生商其說獨與毛傳合當漢之世而有能持正論如兩人者正不多得若禇先生謂詩言契生於卵后稷人迹者欲見其有天命精誠之意耳鬼神不能自成湏人而生柰何無父而生乎禇𨿽疑無父之說之非而未免惑於神怪感通之事未足稱達識也𨿽然以朱子之素持正論而猶以吞卵爲可信況其他哉契爲商開基之祖故謂生契爲生商宅爾雅云居也商殷解俱見本篇小引下宅殷指上甲微也自微時已攺稱殷侯其後世反於商丘乃復稱商侯耳土土地也芒通作荒爾雅云奄也毛以芒芒爲大貌孔云左傳稱芒芒禹迹畫爲九州是芒芒爲大貌也微旣滅有易至帝不防三十五年復滅皮氏事見竹書則殷土地之大可知古朱子云猶昔也程子雲天以形體言帝以主宰言武湯朱子云以其有武徳號之也曹氏云書曰惟我商王布昭聖武長髮曰武王載斾有防秉鉞故此稱爲武湯也正猶定也域說文云邦也陸燧云正域言四方之封域自我正之使人不得割據而紛擾也黃光升云維時夏桀昏虐諸侯不服相爲侵亂湯始正之此商之王業所繇始也方卽東西南北之四方厥後謂其方之諸侯也與書舜典篇班瑞於羣後大禹謨篇禹乃會羣後武成篇王若曰羣後義同嚴粲云湯承帝之命乃隨其方以施命令於諸侯朱子云四方諸侯無不受命也愚按此以景亳之命言景亳卽殷地自上甲微居殷而國始大其後湯復卽其地以命諸侯而王業肇基扵此故詩人詳述之非徒闡祖功亦以讚美今日都殷之得地耳竹書載桀二十八年商會諸侯於景亳遂徵韋取韋徵顧取顧左昭四年楚子合諸侯於申椒舉言扵楚子曰臣聞諸侯無歸禮以爲歸今君始得諸侯其愼禮矣霸之濟否在此會也夏啟有釣臺之享商湯有景亳之命謂此命也奄說文云覆也大有餘也九有毛云九州也鄭云覆有九州爲之主也孔云九有是同有天下之辭言分天下以爲九分皆爲己有也又楊愼云春秋命歷敍人皇氏依山川土地之勢度爲九州謂之九囿囿古文省作有易氏云殷人九州之制不見於經傳是以後世莫詳焉爾雅曰兩河間曰冀州河南曰豫州河西曰雝州漢南曰荊州江南曰州濟河間曰兗州濟東曰徐州燕曰幽州齊曰營州其九州之名與夫疆域所至與舜典異又與禹貢異後世皆莫得其說先儒以爲殷制其說誠然繇今考之有舜之幽營徐而無舜之靑梁並是靑入於徐梁入於雍並入於冀也旣分禹貢冀州之境而復舜之幽州又並靑於徐而復舜之營州殷之九州燦然可考而其山川道裏亦以類舉至周人則又分冀爲並而並營於幽復禹之靑州而省徐以入於靑王制注云殷湯更制中國方三千里之界分爲九州而建千七百七十三國】商之先後受命不殆【葉紙韻養裏翻】在武丁孫子【紙韻】武丁孫子武王靡不勝【葉蒸韻書蒸翻】龍旂十乘【蒸韻】大糦是承【蒸韻賦也商之先後指上甲微也微爲諸侯故但稱先後不稱先王以方命厥後例之可見殆說文云危也微父振爲有易氏所殺國已危矣微能受天眷命以復舊物不至危殆故使湯得有所承借以成一統之業至於今傳在武丁方且延及子後之孫孫後之子世數莫可限量皆先後微所貽也使爾時中絕而不復續卽湯且無繇以興而又何余庥及於後人之有武丁名昭武丁其字也歌工於祖考之前直呼其字蓋古人之尙質如此武王謂湯也史記云湯曰吾甚武號曰武王勝說文云任也此又歸美於成湯之辭也凡徳厚者流光徳薄者流卑故曰君子之澤五世而斬夫澤斬而子孫不蒙其庥者則其精神力量至此而盡也商家之命延至武丁孫子未有窮期𨿽曰先後之垂裕亦繇成湯之丰功厚徳足以堪之故曰武王靡不勝云靡不者對孫子而言龍旂二句指諸侯來助祭也周覲禮侯載龍旂交龍爲旂一升一降升象其升朝防象其下復乃建之車上者今按此詩則商禮亦不異耳十乘者鄭云二王后八州之大國嚴云舉諸侯之尊者言之顧大韶云若作眾諸侯解則不應止十乘也糦本作饎說文云酒食也大糦韓詩云大祭也承說文云奉也夫商祚尙且延及於武丁之孫子則當武丁之時諸侯誰敢不服從所以當時有建龍斾者十乘來助殷祭以爲諸侯之領袖扵祭之時皆有事廟中以奉進其酒食焉假使王靈衰替安能得此故孟子曰自湯至於武丁賢聖之君六七作民之歸殷久矣久則難變也武丁朝諸侯有天下猶運之掌也】邦畿千里【紙韻】維【大學作惟】民所止【紙韻】肇域彼四海【葉紙韻虎洧翻】四海來假【丰氏本作遐後同】來假祈祈【支韻】景員【古文作云】維河【歌韻陸徳明云或作何】殷受命咸宜【支韻】百祿是何【歌韻左傳丰本俱作荷賦也此章言都殷之得地所以益追思上甲之功也畿毛云疆也虞夏稱服殷周稱畿王氏云畿言其有界畵服言其服王事邦畿天子之都也王制注雲天子所居州界之名殷曰畿漢志殷周因井田而制軍賦地方一里爲井井十爲通通十爲成成方十里成十爲終終十爲同同方百里同十爲封封十爲畿畿方千里封乃諸侯之大者天子所居則謂之畿所謂邦畿千里也必以千里爲畿者見居重馭輕宅中圖大之意此指殷都而言止鄭云猶居也大學引此而先之曰君子無所不用其極卽殷武篇所謂四方之極也肇通作肁說文云始開也爾雅以爲始也四海海內之地也嚴云邦畿之內地方千里維是民之所安止也言民志定也京都諸夏之根本王畿之內人心安定則四海之大皆在統理之內湯本以四方爲域今言始以四海爲域者殷道中微侯國有畔者故疆土非先王之舊至髙宗中興始復之也王肅云殷道衰四夷來侵至髙宗然後以四海爲境域也陳際泰云商世以兵起武湯之後而有武丁光復舊物祀夏配天中興之運若自彼手創之矣𨿽然武丁所以能此者先據山河之險沃野千里握勢重以臨諸侯故中興之業爛焉豈苟而已哉假通作徦說文云至也四海來假謂諸侯也卽上章龍旂十乘大饎是承者是也祈通作跂方言云登也重言之者見下國非一也蘇轍云夫天子所居畿內千里自足以疆域四方四方諸侯賴之以安故其至者祈祈其多也景山名卽今殷所都也以殷武篇陟彼景山証之可見括地誌云宋州比五十里大蒙城爲景亳湯所盟地因景山而名寰宇記云景山在應天府楚丘縣北三十八里玉海云髙四文今屬拱州按宋之應天府卽今歸徳府也府城東南有亳城卽景亳也拱州今爲睢州員朱子云與幅隕義同蓋言周也言景山四周皆大河也補傳云殷都帶河盤庚所謂惟渉河以民遷是也輔廣云四周皆大河其形勢之盛而居之安如此愚蓋嘗綜商殷先後遷都之故而觀之先是仲康時遭后羿之亂命世子相出居商丘依邳侯及相卽帝位元年居商而其時爲商侯者相土也國旣爲帝所居則不能有其國而相土又有作乘馬之功故帝以前所居之商丘與之再傳而使防治河久於其職不能復居商丘竟以勤事死故又復遷殷此皆奉帝命而遷者也觀其前稱商侯後稱殷侯蓋帝憫防以死勤事故錄其後人而續封焉殷地負山帶河足以有爲遷殷之後卽能滅有易滅皮氏商業自是復興故展禽謂上甲微能帥契言其能率循契之功是也然則微之子孫卽宜長守此地可矣而何爲乎復遷嗟嗟殷於此時固有不得不遷者也其時帝孔甲卽位廢豕韋遷劉累爲諸侯者必皆蹙蹙不安而殷負方張之勢當尢爲帝所忌故不得已而復歸於商丘亦姑以避禍耳至湯而勢又浸盛矣然僅能遷於亳未敢問及故封及夏臺旣釋之後諸侯皆賓克有雒滅溫勢日以大因是會諸侯於舊國而此時桀亦無如之何也然湯終不復遷者以載亳而興方規進取故不急急於遷都及王業已成則又從先王居而於偃師定鼎焉數傳而仲丁遷囂豈無故而去祖都哉當雍已之時商道衰微諸侯不至大戊在位七十五年殷復興諸侯歸之仲丁大戊子也意必大戊爲之經略以囂當四方道裏之中朝覲會同最爲便利又滎陽在成臯巖險之地依山避水故於此圖遷焉誠逺計也然無如河決爲患何自是而相而耿而庇而奄總受河之虐於是盤庚復遷殷其事載尙書中甚具遷殷之後武丁祖甲復興七傳至武乙徙河北爲雷震死自是之後又復居殷迄紂亡乃在朝歌季本謂意必爲離宮於此而居之蓋亂世之君所爲耳殷受命咸宜統前後而贊之也咸皆也宜所安也俱見說文自上甲微以殷興而能安受不殆之命成湯𨿽不都殷而曾會諸侯於此用能安受正域之命今盤庚遷殷傳至武丁復能安受四海來假之命故曰咸宜也百祿泛言福之多也何說文云儋也徐鉉云卽負何也殷土之扵受命其相宜如此繼此以往百祿是何端有可爲武丁必者蓋祝願之辭也然實自上甲開其先如之何不報或問武丁都殷繇盤庚之遷而無祀盤庚樂歌何也盤庚世數未盡尙列祀於太廟自與上甲之専報祭者不同然商頌所傳僅五篇耳亦烏知非本有詩而後乃散軼乎】

鳥三章二章章七句一章八句【舊皆作一章二十二句序以爲祀髙宗也然殷武之詩序亦曰祀髙宗疑不應有兩詩故鄭謂祀當爲祫祫合也髙宗崩始合祭於契之廟歌是詩焉古者君喪三年旣畢禘扵其廟而後祫祭於太祖明年春禘扵羣廟自此之後五年而再殷祭一禘一祫春秋謂之大事按鄭據春秋之禮以解殷禮己不足信況其所援引者率多附會不經楊氏已辟其有四妄矣朱子謂詩有武丁孫子之句故序得以爲據𨿽未必然然必是髙宗以後之詩至其集傳但云此亦祭祀宗廟之樂而追敍商人之所繇生以及其有天下之初蓋不能知此詩所用之地也亦泛斯甚矣申培說則云此亦禘祀之詩其意蓋如春秋所云吉禘者此卽喪畢之祭與鄭言祫意同但其名異耳殷禮已亡孔子尙苦無徵誰能以意定之愚特因詩中言商又言殷頗測其微指所在初疑爲髙宗祀盤庚而扵諸書無所據不敢自信旣而思髙宗曾報上甲微復參攷竹書則知興殷者實上甲與周家之公劉太王同功而此詩爲報祭而作其立言之意渙然可尋無復疑義因遂筆之又按上甲爲湯之祖大禘追其祖之所自出則此詩及長髮篇次皆當居商頌之先而正考父較商頌於周大師乃以那爲首何也湯爲商室開基之祖四時有祭上甲報於每嵗之大嘗及大禘之禮終王而一舉皆以義起者耳烏得先】

詩經世本古義卷三

欽定四庫全書

詩經世本古義卷四

明何楷撰

殷祖庚之世詩一篇

殷武立髙宗廟也武丁修政行徳天下咸驩殷道復興武丁崩子祖庚立祖已嘉武丁之以祥雉爲徳立其廟爲髙宗【自武丁修政下俱出史記】廟旣成始祔而祭之之詩【出朱傳武丁祥雉事詳見那烈祖二篇小引下沈約云王殷之大仁也力行王道不敢荒寧嘉靖殷邦至於小大無時或怨是時輿地東不過江黃西不過氐南不過荊蠻北不過朔方而頌聲作禮廢而復起廟號髙宗劉歆雲天子三昭三穆與太祖之廟而七七者其正法數可常數者也宗不在此數中宗變也苟有功徳則宗之不可預爲設數故扵殷太甲爲太宗大戊曰中宗武丁曰髙宗周公爲無逸之戒舉殷三宗以勸成王繇是言之宗無數也然則所以勸帝者之功徳博矣或又說中宗髙宗者宗其道而毀其廟名與實異非尊徳貴功之意也詩云蔽芾甘棠勿剪勿伐召伯所茇思其人猶愛其樹況宗其道而毀其廟乎疊毀之禮自有常法無殊功異徳固以親疎相推朱子云劉歆說宗不在七廟數中此說是又云商之三宗若不是別立廟只是親廟時何不胡亂將三个來立如何恰限取祖甲太戊髙宗爲之那个祖有功宗有徳天下後世自有公論不以捒擇爲嫌所以名之曰幽厲𨿽孝子慈孫百世不能攺那个好底自是合當宗祀如何毀得愚按當祖庚時武宗於七廟中正爲考廟今如爲武丁別立一廟則是考廟虛主也抑豈向之居考廟者尙仍舊而不遷耶然無此理矣若謂祀武丁於考廟又別爲武丁自立廟則是武丁有二主尢無此理以愚意之武丁𨿽自立廟然當世數未盡時必仍居七廟中而虛其新廟及夫親盡應毀之日乃始遷其主於新廟與七廟同享祀爲百世不遷之宗而不與羣祧等列耳又按先儒謂逺廟爲祧遷主藏焉周之祧法先公之遷主藏於后稷之廟先王之遷主藏於文武之廟羣穆則藏於文羣昭則藏於武故或謂宗曰世室亦曰祧以此法例之如商之三宗爲宗則三宗以下之子孫凡自七廟而祧者必各依其昭穆而分蔵其主於三宗之廟亦禮之可行者也若西漢每帝卽世輙立一廟不止於七不列昭穆疊毀東漢宗廟之制代代稱宗未嘗有祧遷之法此皆失禮之大者劉公瑾云三宗之廟未知立於何所竊意中宗當穆髙宗祖甲當昭各隨昭穆之位特列其廟扵太祖廟之兩旁三昭三穆之上如周文武世室之位也】

撻【說文作�】彼殷武奮伐荊楚【語韻】罙【說文作防】入其阻【語韻】裒荊之旅【語韻】有截其所【語韻】湯孫之緒【語韻舊自章首起至此爲第一章

】維女【音汝】荊楚【見上】居國南鄕【陽韻】昔有【丰氏本作在】成湯【陽韻】自彼氐羗【陽韻】莫敢不來享【葉陽韻虛良翻】莫敢不來王【陽韻】曰商是常【陽韻舊自維汝至此爲第二章

賦也撻說文作�趙頤光雲從虍達聲從虍何威之也今文攺作撻殷武毛傳云殷王武丁也錢氏云謂殷之有武者莫髙宗若也按商自盤庚遷殷始攺國號曰殷武丁名昭小乙之子成湯十世孫廟號髙宗鄒忠云商家賢聖之君惟載斾之湯及奮伐之丁以武特聞其他固有不甚武者夫服叛招攜非大武不克大振此殷武所以爲赫濯而守文之主不與焉奮說文云翚也從奞在田上鳥鼔翅翚翚然疾也兵興之迅疾似之伐說文云擊也徐光啟云奮伐二字有卓然果防人不及謀發不及距意此時積衰之後稍著一分因仍姑待之意便淩夷而不振矣荊楚毛傳云荊州之楚國也春秋正義云楚荊一木二名故以爲國號亦得二名孔頴達云荊是州名楚是國名周有天下始封熊繹爲楚子扵武丁之世不知楚君何人也解頤新語云或謂成王始封熊繹扵荊至魯僖公元年始有楚號遂疑商時未有荊楚乃欲假此以實韓詩宋襄公時作商頌之說殊不思自帝嚳九州已有荊州之名至禹貢有荊州卽荊楚也又有荊岐則雍州之荊也詩人以有二荊故以荊楚別荊岐耳孰謂周始有荊楚哉按沈括謂州宜楊荊州宜荊地名因此楚乃荊之別名故二字通用春秋賈氏訓詁謂秦始皇父諱楚因亦變楚爲荊此通用之證也徐光啟云荊楚左控江陵右控黔中南負蒼梧北依涇塞險阻之國司馬遷云夫荊楚僄勇輕悍好作亂乃自古記之矣李本云詩中稱商邑稱景山皆北亳也蓋盤庚旣沒而殷道日衰楚人叛之其患之所及必常在淮北如春秋時楚之淩虐陳宋也北亳卽宋也王愼中云方城漢水之間地大人眾形阻而俗雜介錯扵商邑之吭而近不一扵夏而非純扵夷未能以爲內而不可以爲外先王固欲梁圉其山川井邑其人民以固威嚴之勢而立長久之安非如氐羗之荒忽惟其來享來王而已公羊傳云楚有王者則後服無王者則先叛夷狄也而亟病中國罙本作防說文云周也阻說文云險也增韻雲山巇曰險水隔曰阻若泛言則山水通用愚按罙入其阻當是指鬼方之地易旣濟九三爻云髙宗伐鬼方三年克之未濟九四爻云震用伐鬼方三年有賞於大國朱子疑荊楚卽鬼方謂荊楚地好鬼自古而然以三苗復九黎之徳家爲巫祝民神雜糅是以荊楚舊多淫祠下至戰國之際猶爾驗諸屈原九歌可見也然竹書載武丁三十二年伐鬼方次於荊至三十四年王師克鬼方則鬼方與荊楚明非一國大抵鬼方在荊州之地其所居者必山水險阻之防能乘間出沒爲中國患而荊楚慓輕輒附之以俱動故世治則後服世亂則先叛髙宗興兵本爲伐鬼方而特言以伐荊楚爲名一則使鬼方恬然不復措意而我可以攻其無備一則荊楚俾自爲守而不暇與鬼方結連此固已得用兵勝算矣所以能直搗長驅如入無人之境也至是師據腹中地利在我則鬼方與荊楚不復相顧而二醜之勢俱孤是故荊楚必服而鬼方必克也易言震用伐鬼方知此舉非髙宗自行震是臣名於傳無考或以震者長子之象借爲大將之稱如師卦九五言長子帥師之意耳裒爾雅毛傳皆云聚也按說文無裒字本作褒通作褎說文云衣袂也裒荊之旅者猶言收拾荊楚之眾不使其紛出而爲鬼方所用亦聚意也蓋此時荊楚已聽命矣又呂祖謙云裒荊之旅謂入巢穴其眾無所遁逃窮而保聚如句踐棲於會稽之類也亦通徐云漢書嚴助疏云臣聞長老言秦之時嘗使尉佗徒睢擊越又使監祿鑿渠通道越人逃入深山林叢不可攻畱軍屯守空地曠日持久士卒勞倦越乃出擊之秦兵大敗荊楚以南髙山深谷藂林宻菁夷人據險負阻鳥舉鱗聚不可方物至今猶然髙宗伐楚獨能裒荊之旅可謂神於用兵矣截說文云斷也言截斷鬼方與荊楚爲二不敢出而相應也一說曹氏云王師所在截然無敢犯之者猶常武所謂截彼淮浦王師之所也亦通湯孫朱子云謂髙宗按那及烈祖篇亦皆稱髙宗爲湯孫緒本耑之名事業之有條理亦如之故爾雅訓爲事又爲業也承上文言此非好大喜功乃爲湯孫者事業當然必如此而後無愧扵爲湯之孫也下文言昔有成湯曰商是常意實本此又按竹書載夏桀二十一年商師徵有雒克之遂徵荊荊降是則奮伐荊楚固成湯已事耳維女荊楚以下紀髙宗因荊旅聴命而諭告之辭也鄕毛云所也鄭云楚國近在荊州之域居中國之南方陸化熙云見爲聲教所加正朔所及也郝敬云三代以前王都多在西北楚地據東南半天下王者南面出治失楚則如面墻故曰維女荊楚居國南鄕言至近而要也金履祥雲商周中葉荊楚每爲中國大患蓋自豫南偏卽逾重山而至鄧號爲山南而又渡漢水控引云夢江沱是爲重險荊楚在其間爲九州內之夷狄一出慿陵則北撼中州東矙陳蔡此所以易爲中國患也商都河南北周遷雒陽視荊楚爲國南而負固若此其爲大患宜矣然自文王興於岐周而其風化行扵江漢秦人恃力亦足以制楚蓋自雍南出卽山水皆東南趨其下荊楚亦猶建瓴水爾然則荊可以搗豫闞徐而雍梁又足以制荊設險𨿽守國之末務而亦不可不知也氐羗鄭云夷狄國在西方者也山海經云伯夷父生西嶽西嶽生先龍先龍是始生氐羗氐羗乞姓孔云氐羗之種漢世仍存在秦隴之西地理誌云隴西郡有氐道羗道按一統志以陜西臨洮府寜夏岷州靖虜衞文縣所四川龍州松潘疊溪皆爲羗地曰自彼者舉絕逺以例其餘見不止於氐羗觀下文莫敢字可見竹書載湯卽位之次年氐羗來賓又八年初巡狩定獻令則氐羗其先至者而其後四方諸夷始相繼而來故特舉氐羗也威之所制者廣故曰莫敢享說文云獻也逸周書王會解云湯問伊尹曰諸侯來獻或無馬牛之所生而獻逺方之物事實相反不利今吾欲因其地勢所有獻之必易得而不貴其爲四方獻令伊尹受命扵是爲四方令曰臣請正東符婁仇州伊慮漚深九夷十蠻越漚鬋文身請令以魚支之鞞魝鰂之醤鮫�利劍爲獻正南甌鄧桂國損子產裏百濮九囷請令以珠璣瑇瑁象齒文犀翠羽菌鶴短狗爲獻正西昆侖狗國鬼親枳已闒耳貫胸雕題離丘漆齒請令以丹靑白旄紕江歷龍角神爲獻正北空同大夏莎車沽他旦略貌胡戎翟匈奴樓煩月氏犂其龍東胡請令以橐駞白玉野馬騊駼駃騠良弓爲獻湯曰善按觀此則氐羗鬼方荊楚之類各依其方所有之物爲貢皆在其中矣鄭云世見曰王孔云謂其國父死子繼及嗣王卽位乃來朝也荀子云諸夏之國同服同儀蠻夷戎狄之國同服不同制封內甸服封外侯服侯衞賓服蠻夷要服戎狄荒服甸服者祭侯服者祀賔服者享要服者貢荒服者終王日祭月祀時享嵗貢終王夫是之謂視形勢而制械用稱逺近而等貢獻是王者之至也彼楚越者且時享嵗貢終王之屬也必齊之日祭月祀之屬然後曰受制也則未足與及王者之制也季本云曹氏以爲氐羗之國近者以時聘享逺者亦來終王以享與王爲逺近之差今詳詩意則似戎狄之在荒服者世一見王而非來朝之日凡遇嵗貢之時則有貢獻故以獻先於王蓋待戎狄之道禮當如此不必以賔荒分二等也曰述髙宗之言也常猶云故事也商之故事則然爾荊楚所稔知今日者我叨爲湯之孫安得不纉承先緒而容爾國與鬼方相煽以叛使成湯時來享來王之典遂廢耶此章頌髙宗之能攘外也賈捐之云武丁成王殷周之大仁也然地東不過江黃西不過氐羗南不過蠻荊北不過朔方是以頌聲並作又後漢書云後桀之亂畎夷入居邠岐之間成湯旣興伐而攘之及殷室中衰諸夷皆叛至於武丁徵西戎鬼方三年乃克故其詩曰自彼氐羗莫敢不來王而竹書亦載武丁三十四年王師克鬼方氐羗來賓然則武丁固亦有平氐羗之事而此詩乃爲欲往平氐羗發與】天命多辟【葉錫韻普擊翻】設都於禹之績【錫韻】嵗事來辟【見上】勿予禍【丰本作過】適【葉錫韻丁歷翻丰本作謫】稼穡匪解【舊自天命起至此爲第三章

丰本匪解下有祀事孔力一句按朱子云頌中有全篇句句是韻如殷武之類無兩句不是韻到稼穡匪解自是欠了一句丰之增補蓋原於此庸妄極矣】天命降監【葉勘韻苦紺翻亦葉陷韻居懺翻朱子云下與濫葉】下民有嚴【葉陽韻五剛翻】不僭不濫【勘韻亦葉陷韻胡懴翻】不敢怠遑【陽韻左傳作皇】命於下國【職韻亦葉屋韻古六翻左傳引詩無此句】封建厥福【屋韻亦葉職韻筆力翻左傳作命以多福舊自降監起至此爲第四章

】商邑翼翼【職韻】四方之【後漢書作是】極【職韻後漢書商邑二句作京師翼翼四方是則注云此韓詩之文賦也自章首至封建厥福皆紀髙宗戒勑諸侯之辭與上章荊楚事無渉多鄭云眾也辟毛云君也多辟謂眾諸侯也傅說告髙宗曰明王奉君天道建邦設都樹後王君公不惟逸豫惟以亂民是則諸侯分封𨿽命於天子而實皆天之所命矣設都猶言建國績說文云緝也九州平治皆禹所積累而成猶之緝麻然也設都於禹之績者曹氏云諸侯設都之地皆禹之功也鄭云禹平水土弼成五服而諸侯之國定是以云然嵗事如周禮春朝夏宗秋覲冬遇之類其來以時故曰嵗事卽朝覲述職也與來享來王不同辟與多辟之辟同勿之言毋亦音近也予通作余爾雅云我也髙宗自謂也禍說文云害也劉熙云毀也言毀滅也適通作謫說文云罰也禍重而謫輕鐘惺云以禍適爲言商道先罰後賞也種之曰稼斂之曰穡匪通作非解通作懈說文云怠也言爾爲嵗事而來之諸侯其必毋爲我所禍謫如能勤於民事使民稼穡不怠則禍謫可免矣李氏云觀孟子載天子巡守惟以土地田野爲慶讓之主誠以農事爲重也天命卽上文之天命降下監臨也嚴教命急也俱見說文言天旣命爾爲諸侯則時時下而臨視之而下民之督責更有嚴於天之降監者臯陶所謂天聰明自我民聰明天明畏自我民明威達於上下敬哉有土卽此意也不僣不濫二句髙宗自表其待諸侯之法也僣說文云假也徐鍇云按左傳惟名與器不可以假人是僣也濫說文云汜也愚按左傳云淫刑以逞淫卽濫之義也左襄二十六年蔡聲子引此詩曰善爲國者賞不僣而刑不濫賞僣則懼及淫人刑濫則懼及善人按觀此可得僣濫二字之義入其疆土地辟田野治則有慶何僣之有入其疆土地荒蕪則有讓何濫之有怠說文云慢也遑說文云急也不敢怠遑者言不敢過寛而失之慢若僣於賞而無罰是怠也不敢過急而失之猛若濫於罰而無賞是遑也或賞或罰總之以民事爲主而已下國與長髮篇之下國義同指眾諸侯也我以此命爾下國之諸侯誠欲凡在封建之列者其皆有福愼毋廢朕命哉一說林堯叟云封建厥福者福祿鞏固如封建之永世也亦通又左哀五年鄭駟秦富而侈嬖大夫也而常陳卿之車服扵其庭鄭人惡而殺之子思曰不守其位而能久者鮮矣商頌曰不僣不濫不敢怠皇命以多福此以不僣二句指有位者言其解又異商邑二句合成湯與髙宗而共贊美之也翼鳥兩羽也湯都南亳其後屢遷至盤庚遷殷攺都北亳卽髙宗所都也以其地在商丘故統曰商邑二亳對峙如鳥之有兩羽故曰翼翼也極說文云棟也按極者屋脊之棟屋脊居屋之中故鄭訓爲中也昔成湯所居乃四方諸侯之所取中今髙宗所居亦能與之嫓美則以其賞不僣而罰不濫故也史記載成湯旣絀夏命還亳作湯誥其文曰維三月王自至扵東郊告諸侯羣後毋不有功於民勤力廼事予乃大罰殛女毋予怨曰古禹臯陶久勞於外其有功乎民民乃有安東爲江北爲濟西爲河南爲淮四瀆已修萬民乃有居后稷降播農殖百谷三公咸有功於民故後有立昔蚩尢與其大夫作亂百姓帝乃弗予有狀先王言不可不勉曰不道毋之在國女毋我怨以令諸侯此誥辭與髙宗之命下國先後一揆故書無逸篇曰其在髙宗時舊勞於外爰曁小人作其卽位乃或亮陰三年不言其惟不言言乃雍不敢荒寧嘉靖殷邦至於小大無時或怨所謂言乃雍者當卽此命下國之言而小大之國無時或怨者亦卽不怨其不僣不濫歟孟子有言武丁朝諸侯有天下猶運之掌也非無故也此章頌髙宗之能安內也】赫赫厥聲【庚韻】濯濯厥靈【靑韻】壽考且寜【靑韻】以保我後生【庚韻此四句用韻法與車攻篇決拾四句同舊自商邑起至此爲第五章

】陟彼景山【葉先韻翰旃翻】松栢丸丸【葉先韻胡圓翻】是斷是遷【先韻】方斲是防【先韻爾雅作榩】松桷有梴【先韻】旅楹有閒【葉先韻向甄翻】寢成孔安【葉先韻扵防翻舊自陟彼起至此爲第六章

賦也赫火盛貌厥聲承上章命於下國言五事言屬火故曰赫赫濯說文云澣也靈孔云尊敬爲神靈也毛萇云神之精明稱靈厥靈承首章奮伐荊楚言中衰之後气象更新如新沐新浴者然故曰濯濯鄭云赫赫乎其出政教也濯濯乎其見尊敬也壽久考老也俱見說文書無逸篇曰肆髙宗之享國五十有九年可謂壽考矣寜通作寍說文云安也季本雲天下治安也我後生主時王作寢廟者而言謂後髙宗而生者也身壽考則經營必周世治安則靈長未艾此髙宗之中興所以爲烈而子孫崇報之所以不容己與陟彼景山以下言作廟事也陟說文云登也景山解見鳥篇括地誌云宋州北五十里大蒙城爲景亳湯所盟地因景山爲名按據此則髙宗所都在景亳明矣景亳者北亳也丸說文云圜傾側而轉者字從反仄徐鍇云仄者一面欹而不可回也是故仄而可反爲丸丸可左可右也按毛傳訓丸丸爲易直孔謂言其滑易而調直意亦同此蓋指松栢之本身言也下文爲桷爲楹皆取諸松栢也義亦見閟宮篇斷說文云截也遷爾雅云徙也截之所生之地徙之造作之處方朱子云正也正以繩墨也斲說文云斫也削以斧斤也方斲聯下松桷言尙書大傳云其桷天子斲之大夫達稜士首本庻人到加谷梁傳雲天子之桷斲之礱之加宻石焉諸侯之桷斲之礱之大夫之桷斲之士斲本防毛云敬也解見長髮篇孔云工匠皆敬其事不惰慢也松桷解見閟宮篇梴說文雲長木也孔云桷者椽也椽以長爲善旅毛云陳也朱子云眾也二義皆通楹說文廣雅皆云柱也閒說文云闌也陳列眾柱似處處皆有閒闌也一說閒者不過其度之意亦通寢毛雲路寢也孔云王之所居路寢是寢之尊者故知謂路寢也按閟宮篇詠新廟亦但舉路寢則此可例推矣朱子云此蓋特爲百世不遷之廟不在三昭三穆之數寢成孔安者髙宗功徳盛大今特爲別設寢廟與太宗太甲中宗太戊號爲三宗旣成則人心甚安也猶閟宮篇言萬民時若之意萬尙烈云髙宗之寢廟其成與不成闗系非小倘不成則一切俱不相安今寢成如是乃甚相安也見得此寢廟之作乃報功追逺之典萬萬非所得已者也詩言微婉深厚如此一說孔安就百世不遷言之亦通又羅蘋云孔子刪詩錄商頌五章豈無意哉景山商墳墓之所在也商邑之大豈無賢材哉松栢丸丸在扵斷而遷之方斵而敬承之以用之耳松栢小材有抱而整布眾楹大材有閒而靜別旣各得施則寢成而孔安矣撫成羣材而任以成國則人君髙拱仰成矣是綢繆牖戶之義也此似借題立論要非詩防】

殷武三章二章章十三句一章十一句【舊作六章三章章六句二章章七句一章五句序及子貢傳皆云祀髙宗也今按此詩明爲立髙宗新廟而作或於祭祀時仍歌此詩則不可知耳申培說則云帝乙之時武丁親盡當祧以其中興功髙存而不毀特新其廟稱爲髙宗而祀之故作此歌此蓋掇襲疏義之說愚初亦以爲然及誦史記武丁之廟已立於其子祖庚之時此昭然有據者何得以臆揣易之乎又古文引此詩皆以爲詠成湯左襄二十六年蔡聲子曰商頌有之曰不僣不濫不敢怠皇命於下國封建厥福此湯所以獲天福也前漢書匡衡曰道徳之行繇內及外自近者始然後民知所法遷善日進而不自知是以百姓安陰陽和神靈應而嘉祥見詩曰商邑翼翼四方之極壽考且寜以保我後生此成湯所以建至治保子孫化異俗而懷鬼方也皆爲昔有成湯之一句所誤】

詩經世本古義卷四﹤經部﹐詩類﹐詩經世本古義﹥

欽定四庫全書

詩經世本古義卷五

明何楷撰

殷武乙之世詩五篇

關雎太姒之徳也太姒將歸文王思得淑女爲媵故作此詩【胡安國云諸侯有三歸嫡夫人行則以侄娣從三國來媵亦以侄娣從凡一娶九女所以廣繼嗣左傳云凡諸侯嫁女同姓媵之異姓則否愚按關雎之詩太姒思求媵於他國之辭也求媵之事自有主之者太姒特思之如是耳於以見賦性之能不妬也故序云關雎后妃之徳也憂在進賢不淫其色哀窈窕思賢才而無傷善之心焉是關雎之義也大戴禮云春秋之元詩之關雎禮之冠婚易之幹巛皆愼始敬止云爾韓詩外傳子夏問於孔子曰關雎何以爲國風之始也孔子曰關雎之大仰則天俯則地幽幽冥冥徳之所藏紛紛沸沸道之所行如神龍變化斐斐文章大哉關雎之道也萬物之所系羣生之所懸命也子其勉之思服之天地之間生民之屬王道之原不外此矣子夏喟然嘆曰大哉關雎天地之基也又論語子曰關雎樂而不淫哀而不傷或問朱子是詩人性情如此抑詩之詞意如此朱子云是有那性情方有那詞气聲音鄭樵雲人之情樂者聞歌則感而爲淫哀者聞歌則感而爲傷惟關雎之聲和而平樂者聞之其樂不至於淫哀者聞之其哀不至於傷此關雎所以爲美也又云夫子喜魯太師之樂音莭中度故曰樂矣而不及於淫哀矣而不及於傷皆從樂奏中言之非以別其文義按序云關雎風之始也所以風天下而正夫婦也故用之鄕人焉用之邦國焉所謂用之鄕人者鄕飲酒禮是鄕大夫三年賓賢能之禮其經云乃合樂周南關雎是也燕禮是諸侯飲燕其臣子及賓客之禮其經云遂歌合樂周南關雎是也黃佐云燕禮鄕飲升歌三終笙入三終間歌三終乃合樂三終以爲亂亂者樂之末章也關雎𨿽爲風始以合樂在升歌間歌之後則末也是以孔子曰師摯之始關雎之亂洋洋乎盈耳哉劉防孟云嘗謂今世所存之詩特其辭與義耳詩之詞未嘗亡也其聲亡也】

關關雎【韓詩爾雅左傳俱作瞗】鳩【尢韻】在河之洲【尢韻說文丰氏本俱作州】窈窕淑【丰本作叔】女君子好逑【尢韻禮記緇衣陸徳明釋文前漢書俱作仇丰本作求興也關通作說文云織絹以絲貫杼也蓋象眾鳥飛翔往來之狀如穿梭之形也雎鳩爾雅云王睢也郭璞云雕類也今江東呼之爲鶚好在江邊沚中亦食魚陸璣云雎鳩大小如鴟深目目上露骨幽州人謂之鷲左傳郯子云少皡氏以鳥名官瞗鳩氏司馬也杜預云以其鷙而有別故爲司馬主法制俗云雎鳩交則雙翔別則立而異處是爲鷙而有別列女傳曲沃負云妾聞男女之別國之大莭夫雎鳩之鳥人未嘗見其乘居而匹處也又陰陽自然變化論云雎鳩不再匹劉晝云關雎興於鳥而爲風之首美其鷙而有別也鹿鳴興於獸而爲雅之端嘉其得食而自呼也以夫鳥獸之醜苟有一善詩人歌詠以爲美談矣況人之有善而可棄乎河季本云大河之近洽陽者馮復京云太姒生於洽陽正在河西臨河之境洲本作州水中髙土也爾雅雲水中可居者曰洲劉熙云洲聚也人及鳥物所聚息之處也徐鉉云雎鳩常在河洲之上爲儔偶更不移處蓋鶚性好跱故每立更不移處所謂鶚立義取諸此嚴粲云雕鶚皆摶擊之鳥故曰鷙或見經有河洲之言遂以爲疑今大雕翺翔水上扇魚令出沸波攫而食之一名沸河淮南子所謂鳥有沸波是也以此言之不可謂鷙鳥不近河洲也然此詩不取其鷙取其別窈深逺也窕深肆極也俱見說文指女子之所居也孔穎達云淑女已爲善稱則窈窕宜爲居處楊雄王肅謂善心曰窈善容曰窕者非也按楚辭云眴兮窈窕孔靜幽墨魯靈光殿賦云旋室便娟以窈窕諸葛穎詩云窈窕神居逺喬知之詩云窈窕九重閨皆此義也淑通作俶說文云善也女者未嫁之稱君子謂文王好美也逑通作仇匹也怨耦曰仇反言之也與公侯好仇同義漢書杜欽說王鳳云禮壹娶九女所以極陽數廣嗣重祖也必鄕舉求窈窕不問華色所以助徳理內也娣侄𨿽缺不復補所以養壽塞爭也今聖主富於春秋宜因始初之隆建九女之制詳擇有行義之家求淑女之質爲萬世大法匡衡云聞之師曰妃匹之際生民之始萬福之原婚姻之禮正然後品物遂而天命全孔子論詩以關雎爲始言太上者民之父母后夫人之行不侔乎天地則無以奉神靈之統而理萬物之宜故詩曰窈窕淑女君子好仇言能致其貞淑不貳其操情欲之感無介乎容儀宴私之意不形乎動靜夫然後可以配至尊而爲宗廟主此紀綱之首王敎之端也鄧元錫云后妃廣於求助情在得賢忘身之爲逑也若曰之淑女也愼固幽深是君子之好逑也吾何徳以配君子也云爾後漢書應奉以田貴人微賤不宜超登後位上書曰臣聞周納翟女襄王出居於鄭漢立飛燕成帝嗣緒冺絕宜思關雎之所求以逺五禁之所忌】參【說文作槮】差荇【陸徳明本作防爾雅說文同】菜左右流【尢韻】之窈窕淑女寤寐求【尢韻】之求之不得寤寐思服【葉職韻鼻墨翻】悠哉悠哉輾【釋文丰本俱作展】轉反側【職韻楚辭章句作則丰本作仄興也參者二十八宿之一其宿有三星故借用爲參伍之義差說文云貳也差不相值也陸佃云三相參爲參兩相差爲差荇說文作防云菨余也亦作接余爾雅云荇接余其葉苻陸璣云莖白葉紫赤色正圓徑寸餘浮在水上根在水厎與水深淺等大如釵股上靑下白鬻其白莖以苦酒浸之肥美可案酒顏氏家訓云今是水悉有之黃華似蒓莖根極長江南人亦呼爲豬蒓羅願云豬蒓與蒓並一種春夏細長肥滑爲蒓至冬短爲豬蒓此與鳬葵殊不相似葉捲漸開𨿽圓而稍羨不若蒓之極圓也葉皆隨水髙低平浮水上花則出水黃色六出今宛陵陂湖中彌覆頃畆日出炤之如金俗名金蓮子狀旣似蒓又豬好食或因是得豬蒓之名但非蒓菜耳鄭樵雲今謂之水荇蔓鋪水上故杜詩水荇牽風翠帶長凡艸之可食者皆以菜名之故荇亦名菜嚴粲云參差訓不齊凡菜皆不齊何獨荇也今池州人稱荇爲莕公須蓋細荇亂生有若須然詩人之詞不苟矣程大昌云菨余擬淑女也予於是疑漢之婕妤取此義以名也左右言非一方也流爾雅云求也荇菜叢生水中蓋順水之流而求之也案天官醢人陳四豆之實無荇菜意必別有所宜及或爲芼羮之用耳季云荇可爲茹其性柔順故以起興寤覺寐寢或寤或寐言無時也后妃寢興之間無時不思求淑女與之供己職也祭統曰官備則具備蠶繅衣服酒醴粢盛薦豆和羮之事皆后妃主之而內官左右相之也服鄭云事也求賢女而不得則思己職事當誰與共之乎悠說文云憂也爾雅云思也輾本作展說文云轉也轉說文云運也愚按展轉並言義當有別展之爲言舒也轉則運動之義反覆也側旁也俱見說文因展轉而至於反至於側也總之臥不安席之意后妃自述其未得淑女則內職乏人而賓祭無所托故憂勞之甚至於如此其輾轉反側乃以思服之故所謂得性情之正者也】參差荇菜左右采【葉有韻此苟翻】之窈窕淑女琴瑟友【有韻】之參差荇菜左右芼【葉藥韻慕谷翻】之窈窕淑女鐘鼓樂【葉藥韻歷谷翻】之【興也采說文云捋取也求而得之於是采之也琴瑟皆音呂氏春秋云朱襄氏之王天下王建作五之琴髙誘云王建朱襄臣也又琴操云伏羲作琴世本說文皆云神農所作未詳孰是廣雅云神農氏琴長三尺六寸六分伏羲氏琴長七尺二寸上有五曰宮商角徵羽文王增二曰少宮少商琴論云伏羲氏削桐爲琴面圓法天底方象地龍池八寸通八風鳳池四寸合四气琴長三尺六寸象三百六十日廣六寸象六合前廣後狹象尊卑也五象五行大爲宮小爲臣加二以合君臣之恩又爾雅大琴謂之離郭璞云二十七白虎通云琴者禁也以禁制淫邪正人心山海經云晏龍始爲瑟世本云伏羲作瑟五十弦或云四十五後黃帝使素女鼔瑟哀不自勝破爲二十五又樂書云朱襄氏使士達制五之瑟後瞽瞍判五瑟爲十五舜復益以八爲二十三禮圖書云雅瑟長八尺一寸廣二尺八寸二十三其常用者十九其餘四謂之番番贏也頌瑟長七尺二寸廣一尺八寸二十五盡用又爾雅大瑟謂之灑郭璞雲長八尺一寸廣一尺八寸二十七應劭云今瑟長五尺五寸非正器也釋名云瑟施張之瑟瑟然也張萱云郭注瑟二十七邢疏據禮圖二十三此二少三變之說誤之也夫五爲中聲三於五爲不足七於五爲有餘中聲何繇得乎世或言朱襄氏使士達爲瑟五瞽瞍判之爲十五夫五十五小瑟也二十五中瑟也五十大瑟也多與寡皆不失五也漢武祠太乙作二十五之瑟宋太常樂瑟亦二十五其有意復古乎故余因瑟而知舜之琴五者亦其正也世傳伏羲蔡邕以九孫登以一郭注以二十二頌琴十三今世所用以七亦二變二少之說誤之耳先儒謂七之琴存之則有害古制削之而可白虎通云瑟者嗇也閒也所以懲忿窒欲正人之徳也孔云性情之和上下相親與琴瑟之音宮商相應無異若與琴瑟爲友然故曰琴瑟友之芼說文云艸覆蔓也徐鍇云猶冒也蓋得之之多則以艸覆冒而藏之猶包裹之意又爾雅云搴也邢昺云擇菜也謂求而得之多則可以擇而用之也二義皆通鐘金音山海經云炎帝之孫鼓延始爲鐘許愼云古者埀作鐘呂氏春秋云黃帝命伶倫鑄十二鐘和五音又傳云黃帝命伶倫與營援作十二鐘鼓革音樂書云鼓之制始於伊耆氏少昊氏夏后氏加四足謂之足鼓商人貫之以柱謂之楹鼓周人縣而擊之謂之縣鼓周禮鼓人職云掌敎六鼓而辧其聲用以雷鼔鼓神祀以靈鼔鼓社祭以路鼓鼓鬼享以鼖鼓鼓軍事以鼛鼓鼓役事以晉鼓鼓金奏陳祥道云鄭氏謂房中之樂不用鐘磬關雎之詩曰鐘鼓樂之而周禮敎燕樂以磬師則房中之樂非不用鐘磬也風俗通云鐘秋分之音鼓春分之音琴瑟之聲有婉娩媚順意則云友鐘鼓之聲有宣蹈厲意則云樂言各有當也荀子曰國風之好色也盈其欲而不愆其止其誠可比於金石其聲可納於宗廟其是之謂與馮時可云庸人好賢則志有懈倦中道而廢玆能寤寐而求之反側而思之不得不已至於旣得則先以瑟琴繼以鐘鼓有加而無倦其好賢切矣其性情正矣張綱云求而後采采而後擇者共荇菜之序也寤寐求之然後琴瑟友之鐘鼓樂之者得淑女之序也琴瑟常禦之樂也故鹿鳴燕羣臣則曰鼓瑟鼓琴鐘鼓至大之樂也故彤弓饗諸侯則曰鐘鼓旣設此蓋燕禮小而饗禮大所用之樂亦從以異今后妃之待淑女始則欲以常禦之樂友之而通其交際之心終則欲以至大之樂樂之而極其歡欣之意此所謂至誠有加而無已也陳云古者后妃有房中之樂是詩特取琴瑟鐘鼓者得無意乎曰虞書以琴瑟爲堂上之樂以鼓鏞爲堂下之樂后妃之於淑女不無上下之分焉故詩人取之所以寓名分也荀卿謂君子以琴瑟樂心以鐘鼓道志后妃之於淑女不無心志之交焉故詩人取之所以寓交際也后妃之於淑女至誠樂與以共圖職業憂勤以始之不倦以終之內則心志交而不疑外則上下辧而不越夫然𨿽友以敬之而不敢慢樂以愛之而不敢惡而淑女終不失事后妃之道此所以爲樂而不淫其於配文王之孝也何有崔銑云美哉周之後妃廣於求助精在得媛未得而求之已得而樂之協彼眾善以事一人志在相夫爾忘其躬也樂乃未與爾略於色也夫公其心則合異以爲同詩曰白華菅兮白茅束兮心苟私則判戚而爲敵易曰列其夤厲薰心古帝之聖曰堯舜事咨嶽牧好察邇言比其化也嶽孫帝位九官讓能及乎主澤大熄爝存秦穆悔過求臣猶稱一介是則一言而治者其好善乎一言而亡者其妬才乎是關雎之義也張綱又云關雎所言乃后妃求淑女以配君子之事而說者止稱其無妬忌之行此未足以盡關雎之義蓋治外者莫急於人材治內者求淑女以爲助固其理也文王之所以興周詩稱棫朴之官人書美五臣之迪敎濟濟多士並列於疏附先後奔走禦侮之職固未始不以人材爲先務是以其化刑於寡妻而後妃於是乎有關雎之徳觀其求淑女也寤寐反側而不能自已蓋以爲不如是不足以配文王而成內外之治夫惟文王得多士而立政於外后妃得淑女而輔佐於內則自閨門而達之朝廷宜無一事之不理所以協濟大業而卜世卜年之永者其本實基於此】

關雎三章一章四句二章章八句【毛鄭本作五章章四句今從朱傳子貢傳云文王之妃姒氏思得淑女以共內職賦關雎子曰關雎哀而不傷樂而不淫能正其心則無怨嫉邪辟之思心正而身修身修而家齊家齊而國治國治而天下平故用之鄕人用之邦國其奏樂也必歌關雎以亂之所以風天下也按傳謂此詩太姒所作爲得之其依附擬托孔子數言反覺其鄙申培說謂文王之妃太姒思得淑女以充嬪禦之職而供祭祀賓客之事故作是詩則似惑於毛鄭共荇菜爲葅之說亦可謂不識比興之義者矣若諸書引關雎者多以爲諷刺之詩列女傳曲沃負云周之康王夫人晏出朝關雎起興思得淑女以配君子路史云康王一晏朝而暴公作關雎之詩以諷魯詩亦云後夫人雞鳴佩玉去君所周康王后不然故詩人嘆而傷之後漢書皇后紀序康王晏朝關雎作諷蓋用此也及前漢書杜欽云佩玉晏鳴關雎嘆之知好色之伐性短年故詠淑女防以配上忠孝之篤仁厚之作也後漢書明帝詔云應門失守關雎刺世注引春秋說題辭曰人主不正應門失守關雎故歌以感之宋均云應門聴政之處也言不以政事爲務則有宣淫之心關雎樂而不淫思得賢人與之共代修應門之政者也楊賜傳云昔周王承文王之盛一朝晏起夫人不鳴璜宮門不撃柝關雎之人見防而作薛君云詩人言關雎貞潔愼匹以聲相求隱蔽乎無人之處故人君退朝入於私宮后妃禦見有度應門擊柝鼓人上堂退反燕處體安志明今時大人內傾於色賢人見其萌故詠關雎說淑女正容儀以刺時而司馬遷亦云周道缺詩人本之袵席關雎作楊雄云周康之時頌聲作於下關雎作乎上習治也故習治則傷始亂也馮衍顯志賦云美關雎之識微兮湣王道之將崩此其說必有所本朱子非之據儀禮以關雎爲鄕樂又爲房中之樂謂周公制作之時已有此詩其非出於康王明甚又無故而播其先祖之失於天下不可以爲風化之首於論正矣愚又讀後漢書注云康王晚朝內人誦關雎詩以刺王鄭樵奧論亦云古人以聲詩奏之樂後世有不能法祖怠於政者則取是詩而奏之以申警諷故曰作非謂其始作於衰世也是說蓋近之而朱子直以爲文王求得聖女爲配宮中之人於其始至見其有幽閒貞靜之徳而作是詩則愚不能無疑夫所謂宮中之人者果何人歟考大紀稱昌爲世子娶於有莘曰太姒則太姒至時王季故在如以爲王季之宮人則古者命士父子皆異宮彼淑女之得與否亦何預於王季宮人之憂樂也如以爲文王之宮人則古者諸侯一娶九女格之同時者蓋必嫡夫人至而侄娣從之未有夫人未至而先有宮人者也且大明之詩曰文王初載天作之合文王嘉止大邦有子何待宮人寤寐求之展轉反側而後得耶至於琴瑟友鐘鼓樂若指文王則近於妉若指宮人則近於媚又何以風耶朱說旣無據而又不可以爲文王之作則非歸之太姒安屬乎愚之從序傳之說者以此他若張超蔡邕又以爲畢公作要皆傳訛不足信程子謂序言后妃之徳非指人而言凡爲王后妃者當如是馮元成亦以爲周公制房中之樂追稱后妃思得淑女以共理內治所謂憂樂皆設言其事播諸管以代箴銘者於理亦近似並存之】

鵲巢亦太姒之徳也太姒來嫁於同與媵俱來詩人美之【序云關雎后妃之徳也又云鵲巢夫人之徳也鄭云初古公亶父聿來胥宇爰及姜女其後太任思媚太姒嗣徽歷世有賢妃之助文王刑寡妻至兄弟以禦於家邦故二國之詩以後夫人之爲首稱孔穎達云后妃夫人皆太姒也一人而二名各隨其事立稱以周南王者之化故稱后妃召南諸侯之化故稱夫人愚於此詩主其說與關雎同意關雎在未嫁之時志在廣求淑女共事君子鵲巢在方嫁之時將侄娣以俱來其不妬忌已早見於此非太姒之徳而何詩之二南似易之乾坤系關雎於周南者以其主君子以立言若鵲巢則苐詠之子而已故系之召南也二詩皆詠鳩意亦相類雎鳩以有別爲徳此鳩以壹宿爲徳又按禽經云一鳥曰佳二鳥曰雔三鳥曰朋四鳥曰乘五鳥曰雇六鳥曰鶂七鳥曰�八鳥曰鸞九鳥曰鳩十鳥曰鳩字從九其以是與諸侯一娶九女文王位當爲諸侯故有取於鳩也舊說皆以鵲比國君鳩比夫人若然則末章維鳩盈之一句爲不通矣又按文王以中身受命以初載作合今姑卽竹書年數定之計其娶太似當在武乙之世】

維鵲有巢維鳩居【魚韻亦葉禦韻居禦翻】之之子於歸百兩禦【韻亦葉魚韻語居翻陸本作訝又作迓】之【興也鄭云鵲之作巢冬至架之至春乃成孔頴達云推度災曰鵲以復至之月始作室家復於消息十一月卦故知冬至加功也月令十二月鵲始巢則季冬猶未成也故云至春乃成也顧起元云冬至天元之始至後二陽已得來年之莭气鵲遂可爲巢知所向也陸佃云鵲知人喜作巢取在木杪枝不取隳地者皆傳枝受卵故一曰幹鵲而莊子云鳥鵲孺鵲以傳枝少欲故曰孺也淮南子謂太陰所建蟄虫首穴而處鵲巢向而爲戶又云蟄虫鵲巢皆向太乙蓋鵲巢開戶向太乙而背歳故博物志云鵲背太歳也先儒以爲鵲巢居而知風蟻穴居而知雨鵲嵗多風則去喬木巢傍枝故能髙而不危也然則疆而不淫又能知風之自知歳之所在蓋鵲之爲徳與才如此俗說鵲巢中必有梁見鵲上梁者必貴今二鵲共銜一木置巢中謂之上梁又舊說云鵲巢中必有棘蓋棘性暖故也鳩拙鳥也直謂之鳩者卽鵻也今之鵓鴣方言云鳩自關而西秦漢之間謂之鵴鳩其大者謂之鳻鳩其小者謂之鳩或謂之防鳩或謂之防鳩梁宋之間謂之鵻一名荊鳩一名楚鳩一名乳鳩爾雅以爲鳺�壹宿鳥也壹宿者壹於所宿之木又名夫不陸佃云壹宿婦之正也夫或不然故孔子欲多識鳥獸艸木之名一曰祝鳩或曰鵻與屍鳩皆壹鳥也故有屍祝之號屍鳩性壹而慈祝鳩性壹而孝故一名屍一名祝也按周禮羅氏中春獻鳩以養國老不噎之鳥也古之養老祝鯁在前祝噎在後欲老人不噎賜杖以鳩爲飾故名爲祝鳩也亦曰孝鳥杜預云鵻鳩孝故曰司徒禽經云拙者莫如鳩巧者莫如鶻今鳩累巢止於數枝才能載身而已天將雨則逐其雌霽則呼而反之人常聞其聲故謂之鳴鳩歐陽修云鳩不能作巢多在屋瓦間或於木上架結木枝初不成窠便以生子往往墜雛今鵲作巢甚堅旣生雛散飛則棄而去容有鳩來處彼空巢方宏靜雲間居數年墻之東嘉樹如蓋有鵲巢焉每年修巢必以小雪日其梁之上必吉日也門之向歲必更四月中雛能飛矣鳩則逐而居之五六月鳩將雛去小雪鵲乃復來略無爽也夫巢居知風穴處知雨自古志之良知良能乃不假卜筮不俟推測也神妙物耶物自妙耶五行家言所謂𨿽小道有可觀者耶鄒忠云鵲鳩殊種諭二姓之好族類名位之相稱歐陽云詩人取鵲之成巢以比夫人起家來居已成之周室爾愚按如歐陽說則鵲乃比王季而鳩則以比太姒及媵也意者太姒嫁時適當方春鳥獸孳尾之候詩人偶見鵲巢鳩居遂卽之以起詠與之子謂太姒也百兩百乘也漢書注云車一乘曰一兩言其輪轅兩兩而偶也風俗通云車有兩輪馬有四匹故車稱兩馬稱匹禦迎也言夫家以百兩之車往迎之大明之詩曰親迎於渭是也孔穎達云士昏禮從車二乘其天子與大夫送迎則無文朱公遷云百兩不過極其盛而言之諸侯迎送車數未必如是之多士從車二乘等而上之亦恐不及百乘左傳趙孟入於鄭鄭伯享之穆叔賦鵲巢趙孟曰武不堪也是蓋以鵲有巢而鳩居之諭晉君有國而趙孟治之】維鵲有巢維鳩方【陽韻】之之子於歸百兩將【葉陽韻資良翻】之

【興也方鄭云猶向也正義云諸言方者皆謂居在他所人向望之故云猶向也上章主迎之而言故曰居之此章主送之而言故曰方之言向其巢之所在而將往居之也將送也孔云左傳曰凡公女嫁於敵國姊妹則上卿送之公子則下卿送之於大國𨿽公子亦上卿送之太姒自莘適周必上卿送之又云夫人之嫁自乘家車宣五年齊髙固及子叔姬來反馬何彼穠矣美王姬之車鄭箴膏肓謂禮𨿽散亡以詩義論之天子以至大夫皆有畱車反馬之禮故泉水雲還車言邁箋謂還車者嫁時乘來今思乘以歸是其義也知夫人自乘家車也言迓之者夫自以其車迎之送之則其家以車送之故知壻車在百兩迎之中婦車在百兩將之中矣】維鵲有巢維鳩盈【庚韻】之之子於歸百兩成【庚韻】之【興也盈滿也維鳩盈之諭眾媵侄娣之多孔云諸侯一娶九女二國往媵之以侄娣從凡有八人是其多也胡安國云古者諸侯一娶九女必格之同時者所以定名分窒亂源也首章親迎之禮男先女也次章同歸之禮女從男也在夫家則以百兩迓在父母家則以百兩將而婚禮於是乎成故總之曰百兩成之】

鵲巢三章章四句【子貢傳以爲公子歸於諸侯國人觀焉申培說亦云諸侯嫁女其民觀焉不斥言其爲太姒也今按序以鵲巢爲夫人之徳與以關雎爲后妃之徳同意明乎其指太姒矣然繼之曰國君積行累功以致爵位夫人起家而居有之徳如鳴鳩乃可以配焉則於詩人寄興之意全無所發明若陳樂書引古琴曲以爲邵國男悅正女而作殊鄙淺無義齊魯韓三家又以爲康王時詩皆不足信】

桃夭美太姒能修婦道也【申培說以爲此周人美后妃終始婦道之詩蓋始於宜夫婦終於宜一家之人所謂始終婦道也知爲美太姒詩者以大學引此釋齊治知之】

桃之夭夭【說文作枖又作�】灼灼其華【麻韻】之子於歸宜其室家【麻韻興也桃木名春秋運斗樞曰玉衡星散爲桃祧者五木之精仙木也而家語則曰六果桃爲下祭祀時不用不登郊廟案周官飲食之籩曰其實棗栗桃幹防榛實則桃僅祭祀不用而已陸佃云桃有之盛者其性早又華於仲春故周南以興女之年時俱當諺曰白頭種桃又曰桃三李四梅子十二言桃生三嵗便放果早於梅李故首𨿽已白其子之利可待也然皮束莖幹頗急四年以上宜以刀其皮不然皮急則死故周南復取少桃以興所謂桃之夭夭是也夭通作祅說文云木少盛貌徐鍇謂艸木始生未防得地力而能先長大也灼說文云炙也曰灼灼者蓋言其色盛如火炎也江東呼爲荂俗作花亦作蘤爾雅木謂之艸謂之榮然此對文爾若散文則艸亦名也嚴粲云夭夭以桃言指桃之木也灼灼以言指桃之也孔穎達云桃或少而未或而不少此詩夭夭灼灼並言則是少而有者故辧之木少壯則其盛譬婦人盛年則容色麗故此以興后妃始嫁之時也又按周禮仲春防男女鄭云仲春陰陽交以成昏禮順天之時也意古制如此後妃始嫁時或當桃始故詩人本而詠之也爾雅云之子者是子也孔云之爲語助桃夭爲嫁者之子漢廣則貞潔者之子東山言其妻白斥幽王各隨事而名之愚按此詩言之子兩字最有力他人於歸者未必皆然此以知其專指后妃也鄒忠云以之子目后妃或嫌於褻然是固風體也卽周公作爲大雅以述先徳而緜之篇曰爰及姜女大明之篇曰長子維行亦未有訾其褻者何疑於桃夭歸說文云女嫁也字從止從婦省婦人謂嫁曰歸於歸猶言於其來歸也室家謂夫婦也男以女爲室女以男爲家左傳謂女有家男有室孟子謂丈夫生而願爲之有室女子生而願爲之有家是也方來歸而夫婦卽相宜同心一徳不特容色之美而已文王以肅肅雝雝之徳刑於寡妻向使太姒之徳不能與文王相配何宜之有】桃之夭夭有蕡【丰稷云一作蕃不知何據】其實【質韻】之子於歸宜其家室【質韻興也羅願云麻實謂之蕡故古者朝事之籩熬麻麥以實之謂之麷蕡麻於植物中最爲多子詩言桃色】

【旣盛又結子之多如麻子然說文亦云萉枲實或作�音𨿽異而意同實者富實之義故以爲虛之對凡艸木之結子皆曰實也取蕡實以興后妃者毛傳言非但有色又有婦徳是也首章先言室後言家易恆卦之義也次章先言家後言室易防卦之義也至是而夫婦之相宜爲益深矣又陸云桃性更七八年便老老則子細此言少桃故曰有蕡其實言非但有色又嫁而有子夫婦之道成焉亦通】桃之夭夭其葉蓁蓁【眞韻通典作溱丰本作�】之子於歸宜其家人【眞韻興也蓁說文云艸盛貌故毛傳訓蓁蓁爲至盛貌李氏云桃之少壯則結實必大其葉亦蓁蓁然盛若非少壯則𨿽結實不復大𨿽有葉不復蓁蓁矣陸云桃性葉齊生至於有蕡其實然後其葉蓁蓁故其序如此抑陰靑繁合休息者賴之又在夏之時也家人謂一家之人上而舅姑中而妯娌下至媵妾童竪之屬皆處之得其道故不特夫婦相宜而一家之人盡以爲宜也取興於其葉蓁蓁者陸謂能成其家又以芘其所賴是也大學引此章而申之曰宜其家人而後可以敎國人夫文王不出家而成敎於國實太姒之賢內助有以成之味此則非泛詠民間之女而爲美后妃之徳抑又明矣又鐘惺云三宜字妙只是停當相安意女子無非無儀一停當相安便是求加焉遂失之矣】

桃夭三章章四句【子貢傳云周人美后妃之徳終始婦道賦桃夭子曰宜其家人而後可以敎國人見君子之修其身矣此扵詩意得之其綴以夫子之言則贗也聖言而可贗將何所不贗耶序則謂桃夭后妃之所致也不妬忌則男女以正婚姻以時國無鰥民也朱子譏其意狹而說疎是矣然據集傳謂詩人因婚姻之得時而嘆其女子之賢知必有以宜其室家則何所許之易也豈凡女及時而嫁者皆足稱賢耶】

螽斯祝太姒子孫眾多也【序云后妃子孫眾多也言若螽斯不妬忌則子孫眾多也愚按后妃子孫眾多也言若螽斯宜絕句讀謂后妃之子孫有如螽斯之眾多耳鄭讀連下文云凡物有陰陽情欲者莫不妬忌惟蚣蝑不爾抑鑿矣通篇皆祝願之辭以子孫二字知之時太姒尙未有孫安得徑指其多故知爲祝辭也朱子以爲眾妾所作亦通】

螽【爾雅作蜤丰氏本作】斯羽詵詵【眞韻陸徳明云說文作今按說文無字】兮宜爾子孫振振【葉眞韻之人翻】兮【興也毛傳云螽斯蚣蝑也朱子云詩中固有以斯爲語辭者如鹿斯露斯之類然七月詩乃云斯螽動股則恐螽斯是名也孔穎達云螽斯斯螽文𨿽顚倒其實一也一名舂黍幽州人謂之舂箕愚謂螽斯蚣蝑舂黍舂箕音皆相似直轉而訛耳益知螽斯是名也蔡邕月令云其類乳於土中深埋其卵陸佃云字蓋從冬冬終也至冬而終故謂之螽魯十月而有螽孔子曰火伏而後蟄者畢今火猶西流再失閏也朱子謂一生九十九子蘇轍謂一生八十一子未知孰是陳少南云言羽者螽斯羽虫也無羊之詩羊言角牛言耳狀物多如此嚴粲云螽生信宿卽羣飛因飛而見其多故以羽言之諭子孫之眾多也愚按蕃育之最多者莫如螽斯故詩借以興子孫非詠其母或以螽斯比后妃不倫甚矣戴岷隠亦如此說詵通作甡孔云詵卽甡字說文云眾生並立之貌宜猶當也祝願之辭言宜乎其如此也爾指后妃也繇后妃不妬故眾妾得以生子子多則孫亦多矣故兼言子孫也振奮也謂奮起也重言之者見子孫眾多也風人贊美后妃意在言外但言宜其子孫如此使人自思其所以宜者何故而不明言之謂由后妃不妬忌而致此也】螽斯羽薨薨【蒸韻丰本作】兮宜爾子孫繩繩【蒸韻】兮【興也薨薨博雅】

【雲飛聲按趙頤光云薨當通作轟說文云羣車聲也韓愈詩云絲竹徒轟轟繩說文云索也繩繩者言如繩索之相續不防也一說韻會云繩繩有紀貌蓋狀子孫之長防森然各得其序亦如螽斯之羣飛行列不亂也又按韓詩外傳引此皆曰言賢母能使子賢也】螽斯羽揖揖【緝韻丰氏石經本作緝】兮宜爾子孫蟄蟄【緝韻】兮【興也揖通作輯晉語君輯大夫就車輯或爲揖故知二字通也車和輯曰輯故爲和集之義三章亦有次第詵詵自未飛之時言也薨薨自方飛之時言也揖揖自飛而下集之時言也張氏云物生而後有象象而後有滋滋而後有數螽斯形僅寸餘而滋數之多凡物皆不能及有親見其子之類聚者大小不一與他類不亂亦不相軋且有大字小小依大之狀蟄說文雲藏也物伏藏則安靜故爾雅又訓爲靜也曰蟄蟄者安靜而各得其所也振振但言其奮起而已繩繩則有繼續未艾之意蟄蟄則又見其安靜以處式相好無相猶也胡宏曰深逺哉周南之義后妃之能助其夫者事亦多矣聖人惟取不妬忌之詩至於四五者何歟愚讀史至隋文帝獨孤後然後知婦人之惡以妬忌爲大也自漢而下后妃之妬忌者有矣何獨至於獨孤後而知之吁婦人之妬妬其夫已爲非義獨孤後肆其妬心不獨妬文帝使不得有異生子又妬及其子焉太子勇有寵妾曰云昭訓獨孤怒曰睍地伐漸不可耐専寵阿云有如許豚犬遂內啟賊子廣行簒奪東宮之謀外賂姦臣素造反黜儲君之事而文帝亦不得其死曰獨孤誤我卒至宗祀絕滅生靈塗炭開皇之中天下戶八百九十萬唐興撫綏三十餘年至永徽初始及三百八十萬戶耳吁獨孤一行妬忌於宮閫之間而滅天下之戶五六百萬聖人刪詩立周南之義敎訓萬世后妃專以無妬忌爲大美也意深且逺矣夫専以無妬忌爲大美則必以妬忌爲大惡矣考諸獨孤後其爲大惡豈不深切著明也哉愚是以知王者欲齊其家措之天下而周南不可不學也】

螽斯三章章四句【子貢傳及申培詩說皆謂周人慶文王之多男而賦螽斯理亦無害然詠子及母更爲親切故思齊之詩曰太姒嗣徽音則百斯男不以美文王也】

葛覃太姒自敍治葛畢而欲歸省其親見其能勤儉孝敬也【出季本詩說解頥此詩蓋專爲歸寧而作太姒在父母家所習者惟女功之事今𨿽已出嫁猶不變其素履不如是則不敢歸見父母蓋所得於家敎者居多故序謂葛覃后妃之本也本之於其父母也申培說云此詩亦太姒所自作】

葛之覃【陸徳明本作蕈】兮施於中谷【丰氏本作逵】維葉萋萋【葉支韻此移翻與下喈喈隔三句爲韻】黃鳥於飛集於灌木其鳴喈喈【葉支韻堅夷翻賦也葛艸名羅願云生山澤間其蔓延盛者牽其首以至根可二十步毛傳云葛所以爲絺綌女功之事煩辱者覃毛傳云延也施本訓爲旗逶迆之貌借以爲附麗纒繞之義中谷谷中倒其言者古人語多有之如螽斯曰斯螽苦曰苦之類萋說文云艸盛也故毛傳以萋萋爲茂盛之貌黃鳥黃鸝畱也或謂之黃栗畱又作黃栗流爾雅名皇詩又名倉庚一名商庚一名鵹黃一名楚雀幽州人謂之黃鸎齊人謂之摶黍亦或謂之黃袍秦人謂之黃流離常葚熟時來在桑間故里語曰黃栗畱看我麥黃葚熟否亦是應莭趨時之鳥也格物總論鶯大勝鴝鵒黒眉嘴尖紅腳靑徧身黃色羽及尾又有黑毛相間三四月間鳴聲音圓滑集說文云鳥在木上也灌木爾雅云叢木又云木族生爲灌族卽叢也未詳其義喈說文云鳥鳴聲徐鍇云聲眾且和也今曰喈喈者言不一鳴也言葛而及黃鳥者狀初夏之景此時葛方盛而未可刈也然已足見其動女紅之思而有念念不忘之意矣萬時云首章要體認初夏光景人到意念難忘處時過景銷耳目經歷似意中眼中一一活現此便是服之無斁根子】葛之覃兮施於中谷【首二句不用韻如上章例下一句一韻】維葉莫莫【藥韻】是刈【陸本作艾丰本作乂】是濩【藥韻】爲絺爲綌【陌韻亦葉藥韻去略翻】服之無斁【陌韻亦葉藥韻弋灼翻禮記爾雅丰本俱作射賦也莫本古文暮字今曰莫莫者蓋取稠宻陰暗之義刈芟取也濩說文雲雨流需下貌釋文以爲瀹也按瀹者治也蓋以水治之也絺綌皆葛之成布者曲禮云爲天子削巾以絺諸侯巾以綌玉藻云浴用二巾上絺下綌以絺精而綌麤故貴絺而賤綌也刈濩理之有序絺綌成之有等皆親董其事如三繅之類服之者以之爲服也斁說文云解也毛云厭也此言盛夏之時葛旣成矣於是治以爲布而服之無厭蓋預道其心之所期如此𨿽異日垢不忍廢棄也夫知稼穡之勤者飲食則念農功知麻之勤者衣服則思女功然亦后妃淑性自爾非徒惜勞惜福念使之然也緇衣記云苟有衣必見其敝而引葛覃服之無射爲言要以古之人無斁盡如此服矣張綱云后妃之於女功志焉而不敢忘故往來於中谷以觀葛之漸長而采之方其初往也葛茂盛而未成但見黃鳥飛鳴於灌木之上顏色之美聲音之好有可以悅其耳目及其繼往也葛成就而可采矣於此無暇及於耳目之所聞見惟知刈葛而濩之以潙絺綌専心致志服之而無厭斁焉陸佃云夫禮後織紞今乃親葛事如此者親蠶以勸女功之正事親葛以勸女功之餘事麻者本事也防葛者餘事也張敬夫云周自后稷以農事爲務迄於今其君子則重稼穡之事其室家則重織紝之勤相與服習其艱難詠歌其勞苦此實王業之根本也夫治常生於敬畏而亂常起於驕肆使爲國者每念稼穡之勞而其后妃又不忘織紝之事則心之不存者寡矣此心常存則驕矜放恣何自而生故誦服之無斁之章則知周之所以興誦休其蠶織之章知周之所以衰】言告師氏言告言歸【微韻】薄污我私薄澣我衣【微韻】害【音曷】

【丰本作曷下同】澣害否【有韻丰本作不】歸寧【丰本作寍】父母【有韻賦也古者諸侯之女嫁於諸侯父母在則嵗一歸寧此章乃言將歸寧之事蓋女功成矣時已暇矣言辭也如言采言念薄言駕言之類皆語辭也師氏者女師也禮記云古者女師敎以婦

徳婦言婦容婦功白虎通云國君取大夫之妾士之妻老無】【子者而明於婦道又祿之使敎宗室五屬之女何休云選老大夫爲傅老大夫妻爲姆昏禮注云婦人五十無子出而不復嫁能以婦道敎人者爲姆女出嫁姆隨之故有女師內則云大夫以上立師慈保三姆言告師氏是自已告於師氏也言告言歸使師氏以己欲歸寧之意轉告於舅姑與夫子也白虎通云婦人所以有師何學事人之道也張敬夫云后妃之貴亦必立師傅以訓之法家拂士非惟人主不可一日無後妃亦然也王安石云有天地此有男女豈以女子而可無敎乎古者設師傅保姆之官以敎王六宮故葛覃之有師氏宋姬之待傅姆民間之有女師主女敎也以今觀祭祀賔客之禮琴瑟鐘鼔之樂房中之詩彤史之書非學何以能之此古者后妃夫人所以能上奉神靈之統下理萬物之宜也後世之君旣無修身齊家之學而呂武之使監宮中者遂使人疑而不復信可哀也夫薄季云不敢大肆之辭猶楚辭言蹇言羗之類污毛傳云煩也鄭云煩撋之用功深阮孝緒云煩撋猶捼莏也朱子云煩撋之以去其污猶治亂而曰亂也私燕服也婦人有副褘盛飾以朝事舅姑接見於家庭進見於君子其餘則私也澣說文云濯衣垢也衣謂褘衣以下至褖衣禮服也薄污以下皆后妃自審之辭非告師氏之語污私服者以服之常而垢多也澣禮衣者以服之少而垢少也蓋因女工暇而歸因歸而治服本與絺綌無關非服旣成而卽澣濯之也此後妃之儉徳而服之無斁之意亦卽於此處可想見矣害通作曷音之近也說文云何也害澣害否蒙上文而言何者已澣何者未澣也朱子謂審其何者當澣何者可以未澣亦通白虎通云父矩也以度敎子也廣雅雲母牧也育養子也釋名云父甫也始生己也母冒也含生己也寧通作寍說文云安也歸寧者歸而問安之義呂大圭云父母在則歸寧葛覃稱歸寧父母是也歿則使卿寧楚子庚聘於秦爲夫人寧是也周昌年云此治葛後事與七月之亟乘屋同意趂治葛之暇亟爲歸寧計見過此而萋萋喈喈之景又催人矣孔頴達云在家本有此性出嫁修而不攺婦禮無愆當於夫氏可以歸問安否於父母張子厚詩云葛蔓靑長谷鳥遷女功興念憶歸安不將貴盛驕門族容使親心得盡歡張綱云斯幹之卒章祝其女子無詒罹於父母觀后妃之歸寧然後知其父母免於憂也】

葛覃三章章六句【序云葛覃后妃之本也后妃在父母家則志在於女功之事躬儉莭用服澣濯之衣尊敬師傳則可以歸安父母化天下以婦道也朱子謂此詩之序首尾皆是但所謂在父母家者一句爲未安若謂未嫁之時卽詩中不應以歸寧爲言況未嫁時自當服勤女功不足稱述爲盛美子貢傳則云太姒將歸寧而賦葛覃子曰貴而能勤富而能儉疏而能孝可以觀化矣按傳謂將歸寧而賦者得之惟僞增夫子之言爲狂妄可厭耳若朱傳苐謂此詩后妃旣成絺綌而賦其事𨿽亦無害但言告師氏一莭反無著落恐非詩意齊魯韓三家又以爲康王時詩皆不足信】

詩經世本古義卷五

欽定四庫全書

詩經世本古義卷六

明何楷撰

殷文丁之世詩五篇

采薇勞戍役也周公季歷以戍役伐戎獲防而歸代爲述徵之辭以勞之【據詩中有一月三防之語以竹書考之文丁十一年周公季歷伐翳徒之戎獲其三大夫來獻防其事與三防合卽此詩之所爲作也翳徒當是獫狁別號或其君長之名漢書匈奴傳云匈奴其先夏後氐之苖裔曰淳維唐虞以上有山戎獫狁薰粥居於北邊隨艸畜牧而轉移顏師古謂山戎獫狁薰粥皆匈奴別號然則翳徒以戎名正所謂山戎耳又竹書於季歷獻防之後卽書王殺季歷沈約注云王嘉季歷之功錫之圭瓚秬鬯九命爲伯旣而執諸塞庫季歷困而死因謂文丁殺季歷竹書小注亦云執王季於塞庫覊文王於玉門鬰尼之情辭以作歌其來久矣季歷有勞而不見察鬰邑不得志而死非文丁殺之也而曰王殺者所以深著文丁之失耳𨿽於他書無所見而此事或者不誣季歷死於文丁十一年則文王嗣位當卽在文丁之世而孔叢子載子思述子夏之言謂殷王帝乙之時王季以九命作伯於西受圭瓚秬鬯之錫故文王因之得專徵伐後之編史者如皇王人紀通鑑前編諸史防編之類因孔叢之言謂王季於帝乙時尙在遂系文王嗣位於帝乙之世今以意防之正謂帝乙命文王爲西伯實仍王季九命作伯之舊耳非指王季爲帝乙所命也古人文字質直不善讀者鮮不以疑似失之往往類此】

采薇采薇【微韻與下曰歸以隔句爲韻】薇亦作【葉遇韻臧祚翻】止【豊氏本作只下同】曰歸曰歸【微韻】歲亦莫【葉遇韻莫故翻陸徳明本作暮】止靡室靡家【葉遇韻古慕翻】玁【漢書申培說丰本俱作獫下同】狁【漢書作允】之故【遇韻】不遑啟居【葉遇韻讀如自俱遇翻】玁狁之故【同上賦也薇解見艸虫篇重言采薇者不一采也作起也猶言怒生也止通作只說文云語己詞也後仿此曰者預計之詞莫晚也此代爲將士追述之言曰我向從戍臨行正是春月采取薇菜之時其薇菜已生而出地矣斯時心口相語當何時歸乎何時歸乎連言之者念歸之切慮其當在嵗晚也靡通作無蓋音近也男有室女有家今男不得以室爲室女不得以家爲家所謂靡室靡家也玁狁毛傳云北狄也鄭云今匈奴也按說文玁作獫長喙犬也狁據前漢書本作允說文無狁字意卽左傳所謂允姓之姦居於州者因其爲狄故以犬呼之曰玁狁耳遑說文云急也啟爾雅云跪也按啟之訓跪其義難通展轉推尋當是啟音同跽通作跽耳跽說文雲長跪也謂伸兩足兩膝著地而立身也凡有所獻於尊者必拜跪而進之此蓋指將父將母之事也以玁狁侵陵之故身當出戍不能急急爲啟居之計啟所以求父母之歡居所以圖棲止之逸也朱子云敍其勤苦悲傷之情而又風以義也】采薇采薇薇亦柔【尢韻】止曰歸曰歸心亦憂【尢韻】止憂心烈烈【屑韻】載饑載渴【葉屑韻巨列翻】我戍未定【葉靑韻唐丁翻】靡使歸聘【葉靑韻讀如俜滂丁翻賦也柔鄭云謂脆脕之時朱子云始生而弱也心亦憂止憂歸期之逺也烈說文云火猛也嚴云如火烈烈言內熱也載之言則亦音近也輔廣云此章言其在路之情故曰憂心烈烈載饑載渴凡人在道路時饑渴固有所不免故卒章言其歸路之情亦曰載饑載渴蘇轍云內憂歸期之逺而外爲饑渴之所困亦甚病矣我托爲戍役之自我也後仿此定說文云安也鄭云止也我戍未定謂未至戍所而安止也使指同戍者言聘毛云問也徐鍇云字久耳訪問之以耳也孔穎逹云謂問安否之義靡使歸聘同行無歸人誰可使問其家之安否也】采薇采薇薇亦剛【陽韻】止曰歸曰歸歲亦陽【韻】止王事靡盬【麌韻】不遑啟處【葉麌韻讀如取此主翻】憂心孔疚【葉職韻訖力翻】我行不來【葉職韻六直翻賦也剛朱子云旣成而剛也三山李氏云始遣戍時薇始生其後薇長而柔又其後薇壯而剛以見天時之變爾戴侗云薇卽苦益菜生山中冬晚抽牙至春柔矣夏而剛宜芼豕詩曰薇亦剛止嵗亦陽止薇蓋至夏而剛也愚按據戴說以陽爲夏則此云陽者謂正陽之月乃巳月也與日月陽止之觧不同首章言嵗亦暮止預期之辭也此言嵗亦陽止卽景之辭也𨿽均以曰歸發端而命意各別王事謂封疆守禦之事盬毛云不堅固也按盬乃河東鹽池之名鹽最易消故爲不堅固之義王事靡盬者謂王事不可使之不堅固故當竭力以圖之也愚意此說亦迂以音求之直是盬固音近通作固耳言王事無可恃以爲固者故外侮來侵如此也不遑啟處與首章不遑啟居義同但彼就初上道言此則已至戍所而復興內顧之思耳憂心孔疚與次章憂心意亦有異彼憂歸期之逺此則根王事靡盬生來憤激國難以成敗利鈍未可逆知故憂之而至於甚病也行是戍已定而復他有所行意當時必有趨利搗巢之事故下章以戎車旣駕一月三防言也來鄭云猶反也據家曰來朱子云此見士之竭力致死無還心也淩蒙初云我行不來奮然自誓壯气凜凜自與不我活兮不同沈蓮岡云言情處委曲悲傷言義處慷慨激烈自是動人】彼爾【爾雅注說文俱作繭】維何維常之華【麻韻】彼路斯何君子之車【麻韻】戎車旣駕四牡業業【叶韻】豈敢定居一月三防【叶韻興也爾說文云麗爾也猶靡麗也從冂從防尒聲與爽同意徐鍇云猶歷歷然希疏防綴見明也說文又引此詩句作薾雲華盛貌二義俱通常常棣也解見常棣篇常棣之華甚盛秦子所謂作人當如常棣灼然光發是也路戎路斯此也君子謂主帥則季歷是也戎路乃主帥所乘若下文所謂戎車則總括五戎而言路車亦在其內朱子卽以路當戎車非是按周禮車僕所掌有戎路廣車闕車蘋車輕車五者戎路卽革路王在軍所乘也廣車橫陳之車備更疊戰者闕車遊軍乘以補闕者蘋車蘋讀爲屏所用對敵以自蔽隠者輕車所以馳敵致師者此五者皆兵車所謂五戎也不獨天子有之巾車職云革路以卽戎以封四衛故春秋傳曰公喪戎路又王賜晉侯戎路之服又防十四年欒鍼曰吾有二位於戎路是則侯國亦有戎路也邲之戰楚君之戎分爲二廣是侯國亦有廣車也又邲之戰楚使潘黨率遊闕四十乘是侯國亦有闕車也孫子八陳有蘋車之陳又曰馳車千乘是蘋車輕車侯國皆有也殷車制無考但卽周禮例之內之卿大夫士視外之侯伯子男命數相等固知所乘爲戎路而自廣車以下四等之車其皆爲行間所必備明矣詩之興意以棣華之盛況兵車之盛非但爲一君子之車言也又陸佃云常棣華蕚上承下覆甚相親爾此以爾通作邇取義以興將帥士卒互相親爾亦自可通但此詩只言華不曾及蕚未可與鄂韚之詩同論耳駕說文云馬在軛中也業所以餙懸鐘鼔者詩簴業維樅是也借爲動而不息之貌故曰業業也豈敢定居鄭云豈敢止而居處自安也陸化熈云豈敢定居內有工夫如坐則運籌行則決戰退則堅壁進則攻取是也豈敢在心上看防說文云軍獲得也春秋傳齊人來獻戎防之防一月三防當時適有此事卽竹書所謂獲三大夫來獻防是也三防之事別無所見故知此詩爲王季伐翳徒之役無疑也以常華推之其時正在夏間故於師旣還而述其功以勞之耳舊說泥於小序歌遣之說乃以爲預期之詞正與說夢何異又鄭孔謂遣戍有三時故所遣有先中後三軰陸佃因之遂謂其到有先後各能獲防故曰一月三防皆迂滯附防不成義理左文十三年鄭伯防公於棐請平於晉鄭大夫子家賦載馳之四章魯季文子賦采薇之四章鄭伯拜公答拜】駕彼四牡四牡騤騤【葉微韻讀如頎渠希翻】君子所依【微韻】小人所腓【微韻】四牡翼翼【職韻】象弭魚服【葉職韻鼻墨翻】豈不日【陸徳明云日音越又人栗反今按日音越則是作曰字】戒玁狁孔棘【職韻賦也三防旣奏可以歸矣然戍事未畢猶未敢弛備遽歸昔人言北狄畏暑耐寒又秋气折膠則弓弩可用故秋冬尢易爲侵暴必畱屯以防之此章所述正其事也騤說文云馬行威儀也重言騤騤者非一馬也此歸而屯戍非趨利進戰之時故與上章業業之象不同但見羣馬之行動有威儀而已君子卽上章君子依慿依也小人托爲戍士自稱之辭腓說文云脛腨也程子云腓有從動之義人之腓身行則從動劉彛云君子則依之以爲禦備也小人則腓之以爲進退也愚按腓本實字今借作虛字解終覺牽彊凡古文音同及偏傍同者多通用此腓字當卽是厞字厞說文爾雅皆云隠也楚辭隠思君兮厞側禮記取廟之西北厞薪用防之皆訓作隠此曰小人所厞者言戍士亦借是車以自隠蔽也陳祥道云古之用兵也險野人爲主易野車爲主險野非不用車而主於人易野非不用人而主於車車之於戰動則足以衝突止則足以營衞將卒有所芘兵械衣裝有所賫昔周伐鄭爲魚麗之陳先偏後伍伍承彌縫邲之戰楚君之戎分爲二廣廣有一卒卒偏之兩先偏後伍伍從其偏也卒偏之兩兩從其偏也先其車足以當敵後其人足以待變則古者車戰之法略可知也按曰伍曰兩曰卒皆以人言曰偏曰廣皆以車言周禮五人爲伍五伍爲兩四兩爲卒卽司馬法所謂二十五人爲兩百人爲卒也左傳杜注車十五乘爲大偏九乘爲小偏其尢大者又有二十五乘之偏周魚麗之偏二十五乘之偏也楚二廣之偏十五乘之偏也廣卽廣車說見上章楚以十五乘爲一廣亦用舊偏法西麓周氏云古者戰陳士卒必與車乘相麗故左傳曰卒乘輯睦章氏云車戰之法每車用甲士三人步卒七十二人行則以車爲衞居則以車爲營顧起元云古者以馬駕車秦晉韓原之戰惠公乘小駟昭公元年晉荀吳敗狄於大鹵始毀車崇卒而單騎自此始或問六韜有騎戰何言古無單騎曰六韜僞文非太公著杜牧之注孫子曰黃帝險於蚩尢以中夏車徒制夷虜騎士此乃弧矢之利也牧之此言必有所據徐光啟云讀君子所依二句想見古人用車之法今宜模仿此意變通其制度極是國家根本之策若以房琯爲口實防於懲噎廢飱矣豈古無以步騎敗者乎翼鳥羽也翼翼程子云行列整治之狀又季本云言馬之欲行如鳥舒翼也象獸名此謂象牙也弭說文云弓無緣可以解轡紛者毛云弓反末也所以解紒也亦名別埤蒼云別弓反末戾也孔云爾雅弓有緣者謂之弓謂繳束而漆之無緣者謂之弭不以繳束骨飾兩頭者也紒與結義同防束有結用以解之故曰所以解結也兵車三人同載左人持弓中人禦車禦人自當佩觴不專待射者解結弭之用骨自是弓之所宜亦不爲解轡而設但巧者作器因物取用若轡或有紒可以助解之耳一說李巡謂骨飾兩頭曰弓不以骨飾曰弭郭璞毛詩拾遺云毛訓象弭謂弓反末以象骨爲之蓋俗說之誤弭者弓之別名謂以象牙爲之今西方有以犀角及器角爲弓者魚服以魚皮爲矢服陸璣云魚獸之皮也魚獸似豬東海有之一名魚貍其皮背上斑文腹下純靑今以爲弓�步義者也其皮𨿽漧燥以爲弓�矢服經年海水將潮及天將雨其毛皆起水潮遝及天晴其毛復如故𨿽在數千里外可以知海水之潮气自相感也按左傳夫人魚軒服虔亦云魚獸也服盛矢器周禮仲秋獻矢服國語檿弧箕服是也本作箙初學記云織竹曰以皮曰箙箙者柔服之義者相迫之名陳祥道云周禮田弋用籠箙以竹爲之則凡非籠箙皆皮也中秋獻矢箙蓋皮以秋堅也然所謂魚服者魚皮之堅者皆可爲之不必魚獸而已弓與弩有三等矢箙亦三等則箙之長短視矢爲之也戒說文云警也棘鄭云急也當通作防承上文言行間之人整肅器械何日不然𨿽無事之時凜如大敵將至者以玁狁往來飄忽至如風雨誠不可以忘備也蔡汝楠云豈敢定居繇君子有不測之略豈不日戒繇君子有不懈之心采薇𨿽詠戍役之情而將道亦自可見一說日戒就心言亦通錢天錫云怠惰偸安無果敢之气則謂之定居疎忽慢敵無敬謹之心則謂之不戒豊道生云上章旣敍其戰防此又述其日警之志則所以美其憂國之誠終始不忘而勞之也】昔我往矣楊柳依依【微韻】今我來思雨【去聲】雪霏霏【微韻豊氏本作防防】行道遲遲【支韻】載渴載饑【支韻鹽鐵論作饑】我心傷悲【支韻】莫知【鹽鐵論作之】我哀【葉支韻魚羈翻賦也昔我往矣卽首章所言采薇之時也楊柳木二種然相似而稱之易混爾雅云楊蒲柳卽本艸之水楊也陸璣云有兩種皮正靑者曰小楊其一種皮紅者曰大楊皆長廣於柳葉皆可爲箭笴左傳所謂董澤之蒲是也亦名楊柳柳說文云小楊也本艸注云柳葉狹長靑綠枝條長軟艸木誌略云柳曰天棘斬其枝橫倒曲直挿之皆生其華謂之絮隨風如飛雪夏小正云正月柳稊稊者發孚也注云稊芽也衍義云柳華卽初生有黃蘂者及其華幹絮方出謂之柳絮陸云柳柔脆易生之木與楊同類陳藏器云江東通名楊柳北人都不言楊楊樹葉短柳樹葉長舊說順挿爲柳倒揷爲楊朱子云柳楊之下垂者楊柳之揚起者依依者初抽條時嫋嫋不定如欲依倚他物也思語辭雨雪解見北風篇霏霏朱子云雪甚貌按二十四气十月立冬之後爲小雪至大雪則爲十一月節气此言霏霏當在十一月以後也白虎通云古者師出不逾時者爲怨思也天道一時生一時飬人者天之貴物也逾時則內有怨女外有曠夫故詩曰昔我往矣楊柳依依今我來思雨雪霏霏遲遲毛雲長逺也程子云言行道遲遲則見歸思之切鄭云行反在於道路猶饑渴言至苦也莫疑詞猶論語文莫吾猶人之莫哀卽傷悲言或有知我之情者否乎嚴云言莫知其勞苦乃所以深知之也範景文云去日則盻前期歸日則感往事懷此淒惻不啻在己也範祖禹云予於采薇見先王以人道使人後世則牛羊而已毛云君子能盡人之情故人忘其死朱子云首章言徵夫之出蓋以玁狁不可不徵故捨其室家而不遑寧處二章則旣出而不能不念其家三章則竭力致死而無還心蓋不復念家矣四章五章則惟勉於王事而欲成戰伐之功也卒章則言事成之後極陳其勞苦憂傷之情也其序如此程子云上能察其情則𨿽勞而不怨𨿽憂而能勵矣】

采薇六章章八句【序云遣戍役也文王之時西有昆夷之患北有玁狁之難以天子之命命將率遣戍役以守衞中國故歌采薇以遣之出車以勞遝枤杜以勤歸也毛公云遣將率及戍役同歌同時欲其同心也季本辧之云古者出師以喪禮處之則無宴樂故無遣詩及其獻防代還則歌凱以歸故極美其功而曲敍其情以爲勞詩也鄒忠亦云序以采薇爲遣戍夫楊柳依依則正薇柔時也雨雪霏霏則正嵗暮時也撫今追昔道其實歷之景如此若云預道歸時之景豈有方遣之日而遂以爲昔往是莊子所謂今日適越而昔日至矣今按一月三防自是紀述實事之語若遣行時安得有此子貢傳以爲勞師之詩是已而但系之宣王之世申培說亦以爲宣王之世旣驅獫狁勞其還師之詩此蓋惑於漢書匈奴傳之說謂懿王時王室遂衰戎狄交侵暴虐中國中國被其苦詩人始作疾而歌之曰靡室靡家玁狁之故豈不日戒玁狁孔棘至懿王曽孫宣王興師命將以徵伐之詩人美大其功而或又泥采薇出車篇中昔我往矣四語文气相類則謂二詩果皆同時之作今苐思薇作薇柔楊柳依依與黍稷方華迥不相及且彼歸於春日遲遲此歸於雨雪霏霏冬春了然烏可混也又況采薇三防正值常華而出車獲丑乃在二月其奏功之期尢相去之逺乎賴有竹書爲據則知此詩實作於王季之時不屬之文王亦不屬之宣王矣】

捲耳太姒欲文王求賢審官也【序云捲耳后妃之志也又當輔佐君子求賢審官知臣下之勤勞內有進賢之志而無險詖私謁之心朝夕思念至於憂勤也按史記稱文王立爲西伯禮下賢者日中不暇食以待士士以此多歸之太顚閒夭散宜生鬻子辛甲大夫之徒皆往歸之是詩也其作於文王初卽位之時多賢未來歸之日乎劉敞云后妃但主內事所職陰教善不出閨壼之中業不過籩饋之事何得知天下之賢而思進之乎且令自古婦人欲干預政事故引此爲證初𨿽以進賢審官爲號已而晨鳴便無可柰何矣蓋后妃於君子有夙夜警戒相成之道此詩言警戒人君之意不謂自巳求賢審官也郝敬云或者謂婦人勿與外事然則雞鳴之觧佩十亂之邑姜非乎不越酒食不及爵賞借中饋以效箴故謂之志而已豈婦無公事休其蠶織之謂哉】

采采捲【爾雅作菤】耳不盈頃筐【陽韻丰氏本作匚】嗟我懷人寘彼周行【葉陽韻戶郎翻賦也采說文云捋取也重言采采非一采也捲耳艸名爾雅以爲苓耳廣雅以爲枲耳幽州人謂之爵耳以其形似防耳故有耳之號江東呼常枲郭璞云亦曰胡枲陸璣云葉靑白色似胡荽白華細莖蔓生可煮爲茹滑而少味四月中生子如婦人耳璫故又謂之耳璫艸也羅願云幽冀謂之防菜或又謂之常思菜一名葹一名羊負來博物志曰昔中國無此言從外國逐羊毛中來此物旣稱胡枲必是胡物但其名出後代耳捲耳野中所多日夕羊下來多負以歸以此得名未可知也本艸云卽今蒼耳多刺叢生如盤麯蘗中多用之按張敬夫詩采耳元因備酒漿其說本此後妃之貴必不自采捲耳淮南子稱瞽師庶女位賤尙葈許叔重曰尙主也葈者葈耳菜名也主是官者至微賤也瞽師庶女復賤於主葈之官故云觀此則主枲之官位之微者周禮顧不可考或成周以前有之如醢人酒人之屬也郝云婦人以縫衣裳羃酒漿爲事葛覃衣裳也捲耳酒漿也頃本頭不正之義通作傾說文云仄也韓詩云欹也筐竹器歐陽修云捲耳易得頃筐小器也然采采而不能頓盈后妃以采捲耳之不盈而知求賢之難得因物托意諷其君子嗟說文云咨也易注云佐也言之不足以盡意故發此聲以自佐我后妃自謂懷后妃自思也人謂賢人之未用者寘置周宻也俱見說文行毛傳云列也師師濟濟宻布朝列曰周行左防十五年君子謂楚於是乎能官人官人禮之急也能官人則民無覦心詩曰嗟我懷人寘彼周行能官人也王及公侯伯子男甸采衞大夫各居其列所謂周行也后妃言嗟我思欲君子敷求哲人布滿有位亦惟恐朝之不盈也張綱云夫易得之菜以實易盈之器又采采而不已然且不能頓盈況賢才之士爲難得百官之位爲至眾欲求難得之材以實至眾之位可不思念之乎又荀子云捲耳易得也傾筐易盈也而不可以貳周行故曰心枝則無知傾則不精貳則疑惑劉敞本荀子之意以說此詩云采捲耳者欲求盈筐今不得盈心不在故無獲也以言治國當求賢耳亦以心不專故賢不來矣如是頃筐無所獲則失其所願周行無所寘則失其所治此爲后妃警戒求賢審官也亦通】陟彼崔嵬【灰韻】我馬虺【九經考異作防丰本作虫】隤【灰韻爾雅作穨說文作頺】我姑【說文作夃音同云秦以市買多得爲夃】酌【丰本作勺】彼金罍【漢書注作】維以不永懷【葉灰韻乎乖翻比而賦也陟說文云登也崔說文云大髙也嵬說文云髙不平也又爾雅云石山戴土謂之崔嵬馬比在位諸臣易曰用拯馬壯吉亦以馬比臣也虺似蛇而小解見斯幹篇隤說文云下墜也按孫炎解虺隤爲馬退不能升髙之病愚意猶今人言蛇倒退是也姑且也酌說文云盛酒行觴也后妃飲酒而以酌言則是與文王對酌也罍酒尊也顧起元云梁孝王有罍尊直千金戒後世善寶之古之酌酒皆取罍故廟堂之上罍尊在阼犧尊在西字本作櫑形似壺目刻木作云雷象名罍取於云雷故也大者受一斛韓詩言天子以玉飾諸侯大夫皆以黃金飾士以梓孔頴逹謂天子以玉經無明文士無飾言其木體則以上同用梓而加飾耳所以刻云雷者以盛酒故取其陽气發逹又象云雷博施如人君下及諸臣也沈括云余嘗得一古銅罍環其腹皆有畫正是人間屋梁所畫曲水細觀之乃是云雷相間爲飾如�者古云字也象雲气之形如�者雷字也象回旋之聲皆一�一�相間永毛雲長也懷說文云念思也后妃言文王以身任國家之重當憂患之時猶之登崔嵬者然惟此二三在位戮力公家譬馬之虺隤其力亦孔殫矣而所欲求之賢人未知尙在何所微獨我憂念之文王亦當憂念之人亦有言惟酒可以忘憂我姑且飭治中饋與文王對酌以相寛解庶不至長介懷而不釋也蓋無所聊賴之辭後章放此】陟彼髙岡【陽韻】我馬黃【陽韻】我姑酌彼兕觥【葉陽韻姑黃翻陸徳明本丰本俱作觵】維以不永傷【陽韻比而賦也爾雅雲山脊曰岡黃者毛云馬病則黃朱子云病極而變色也兕獸名解見吉日篇其角可以爲爵卽兕觥也觥亦罰爵韓詩云觥受五升觥廓也所以著明之貌君子有過廓然著明陸佃云兕善抵觸故先王之制罰爵以兕角爲之酒陽物也而善發人之剛其過則在抵觸故先王制此以爲酒戒旣言金罍又言兕觥者金罍所以盛酒及其注之兕觥然後飲之酌酒行觴湏此二器故兩言酌彼也傷說文云創也創者痛也蓋憂思之極也蘇轍云此章意不盡申殷勤也凡詩之重復類此】陟彼砠【說文作岨陸本作�集韻作�】矣我馬瘏【虞韻陸云一作屠非】矣我僕痡【虞韻陸本作鋪】矣云何吁【虞韻爾雅注作盱丰本作於】矣【比而賦也砠本作岨說文云石戴土也毛亦云石山戴土曰砠瘏痡說文皆云病也孫炎云瘏馬疲不能進之病痡人疲不能行之病云何者自問之辭也吁說文云驚也升髙必資馬馭馬必資僕馬以比宣力四方之臣僕以比倡率羣僚之臣石山戴土旣已不良於行而我又馬瘏僕痡安能有濟計無所出惟有深懷驚怛而已始而懷繼而傷終而吁一節深一節王聞而求賢審官之念不勃然生哉又爾雅注引此句吁作盱長目逺望也蓋望賢者之來而解吾思也尢有味範景文云四矣字亦是亂辭其音方終不更遲之又久也晉束晢讀書賦云讀卷耳則忠臣喜誦蓼莪則孝子悲】

捲耳四章章四句【子貢傳謂文王遣使求賢而閔行役之囏也勞之以捲耳申培說亦云文王遣使求賢而勞之以詩今觀章首二句采耳乃中饋之業懿筐亦女執之器其必非文王語明矣朱子則以此詩亦后妃所自作后妃以君子不在而思念之可以見其貞靜專一之至意謂當文王朝會徵伐之時羑里拘幽之日而有此詩則恐鄙事非后妃所執大路非后妃所遵而更復登山飲酒乘馬擕僕何其言之不倫一至於此縱極贊爲增伉儷之重得性情之正而其爲義亦小矣若防山王氏直以爲勞媵妾之歸寧而作無稽斯甚又齊魯韓三家皆以爲康王時詩亦不足信】

鹿鳴文王燕羣臣嘉賓之詩【出陳樂書按史記周本紀云公季卒子昌立是爲文王篤仁敬老禮下賢者日中不暇食以待士士以此多歸之意卽鹿鳴南山有防諸詩之所爲作也序云鹿鳴燕羣臣嘉賓也旣飲食之又實幣帛筐篚以將其厚意然後忠臣嘉賓乃得盡其心矣孔叢子引孔子之言曰於鹿鳴見君臣之有禮也而儀禮注則云鹿鳴者君與臣下及四方之賓燕講道修徳之樂歌左傳叔孫豹如晉晉悼公享之工歌鹿鳴之三三拜晉侯使行人問焉對曰鹿鳴君之所以嘉先君之好也敢不拜嘉又儀禮於燕禮鄕飲酒禮皆歌鹿鳴四牡皇皇者華注謂歌鹿鳴取嘉賓示善道又樂其明昭之徳可則效也四牡取其勤勞王事忠孝之至以勞賓皇華取自以不及欲諮謀賢知自光明謂之升歌三終大射禮亦歌鹿鳴三終大戴記投壼篇云凡雅二十六篇共八篇可歌鹿鳴貍首鵲巢采蘩采蘋伐檀白駒騶虞劉公瑾云凡上下通用之樂止是小雅二南諸詩而無歌大雅者可見大雅獨爲天子之樂此二雅大小所以分也朱傳因之以爲此燕饗賓客之詩郝敬云此詩初本燕羣臣嘉賓作猶關雎本后妃之徳𨿽鄕射燕禮用之未可遂爲鄕射燕禮之樂歌也又按學記云大學始教皮弁祭菜示敬道也宵雅�三官其始也鄭氏云宵之言小也�習也習小雅之三謂鹿鳴四牡皇皇者華也此皆君臣宴樂相勞苦之詩蓋以居官受任之美誘諭其初志故曰官其始也章潢云觀鹿鳴之詩後世燕射上下通用無非示人尊賢求教之意】

呦呦鹿鳴【庚韻以下二章例之則此句非韻】食野之蘋【庚韻】我有嘉賓鼓瑟吹笙【庚韻】吹笙鼓簧【陽韻】承筐【丰氏本作匚】是將【葉陽韻資良翻】人之好【去聲】我示【鄭本作寘】我周行【葉陽韻戶郎翻興也呦說文云鹿鳴聲也鳴非一鹿故曰呦呦許愼云鹿之性見食急則必旅行陸佃云鹿性警防分背而食以備人物之害蓋鹿萃善走者分背而食食則相呼羣居則環其角外向以防物之害己而毛詩艸虫經曰鹿欲食皆鳴相召志不忌也周官曰視朝則皮弁服皮弁正以鹿皮爲之蓋取諸此易林云白鹿鳴呦呼其老少喜彼茂艸樂我君子蘋爾雅云藾蕭也郭璞云今藾蒿也陸璣云葉靑白色莖似箸而輕脆始生香可生食又可蒸食毛傳說文皆以爲萍按萍乃水中所浮者非野所生非鹿所食故鄭箋不從而羅願駁之以爲古人以水艸之交爲麋則麋鹿亦食水艸今鹿豕多就水傍食又人家飬豕皆以萍食之何嫌於鹿不食乎愚謂羅說非也考爾雅先云萍蓱又云蘋藾蕭萍蘋字異實非一物安得混蘋爲萍乎又唐徳宗聼政暇博覽羣書一日問宰臣詩食野之蘋蘋是何艸楊玨以爾雅藾蕭爲對上曰詩疏葉圓而花白叢生野中似非藾蕭今按詩疏中都無此語不知何出野有蘋而羣鹿相呼以食之以興君有禮而眾嘉賓相率以趨之古語謂桃李不言下自成蹊卽此意也舊說以鹿呼同類如君呼臣子似不成義理家語孔子曰關雎興於鳥而君子美之取其雌雄之有別鹿鳴興於獸而君子大之取其得食而相呼若以鳥獸之名嫌之固不可行也陸賈云鹿鳴以仁求其羣關雎以義鳴其雄劉晝云夫鳥獸之醜苟有一善詩人歌詠以爲美談奚況人之有善而可棄乎按昔裴安祖講鹿鳴而兄弟同食詩之可以興如此我主人自謂也嘉善也嘉賓謂所燕之客孔頴逹云燕禮於客之內立一人爲賓使宰夫爲主與之對行禮其實君設酒殽羣臣皆在君爲之主羣臣總爲賓也燕禮云若與四方之賓燕則迎之於大門內四方之賓惟迎之爲異其燕皆與臣同按序以羣臣嘉賓對言則似謂羣臣爲本國之臣嘉賓爲四方之賓然詩不言羣臣惟言嘉賓則總謂羣臣爲嘉賓待臣之厚也朱子曰於朝曰君臣焉於燕曰賓主焉先王以禮使臣之厚於此見矣鼔嚴粲云動也謂動其聲也陳暘云爾雅曰所以鼓柷謂之止所以鼓敔謂之籈徒鼓鐘謂之修徒鼓磬謂之寋繇是觀之凡所以作樂者古人皆以爲鼓則所以作琴瑟笙簧謂之鼓不亦可乎又按易亦以擊缶爲鼓缶瑟解見關雎篇笙說文云正月之音物生故謂之笙又劉熈云笙生也象物貫地而生也世本云隨作笙未詳何代人禮記云女媧之笙簧張揖云以匏爲之十三管宮管在左方爾雅云大笙謂之巢小者謂之和巢風俗通作郭云列管匏中施簧管端大者十九簧小者十三簧鄕射記云三笙一和而成聲言三人吹笙一人吹和也許氏云古者造笙以曲沃之匏汶陽之篠有長短之制法象鳳皇其形鳳翼其聲鳳鳴大者名巢以眾管在匏有鳳巢之象小者名和以大者倡則小者和也按笙以匏竹合而成聲而在八音中獨以匏稱者蓋所重在匏也唐恊律郎劉貺作大樂令壁記謂女媧氏列管於匏以應立春今以木易匏而漆之無匏音矣惟荊梁之南尙仍古制鼔瑟吹笙卽燕樂也瑟在堂上笙在堂下古者主人三獻禮成之後而樂作記所謂凡舉爵三作而不徒爵故作樂以樂之燕禮篇云小臣納工工四人二瑟小臣左何瑟面鼓執越內弦右手相入升自西階北面東上坐小臣坐授瑟乃工歌鹿鳴四牡皇皇者華卒歌笙入立於縣中奏南陔白華華黍乃間歌魚麗笙繇庚歌南有嘉魚笙崇丘歌南山有防笙繇儀遂歌鄕樂周南關雎葛覃捲耳召南鵲巢采蘩采蘋大師告樂正曰正歌備按小臣相工者也工四人謂二瑟二歌也左何瑟以左肩擔瑟也面鼔謂可鼓者在前也越瑟底孔也內以瑟側向身也右手相以右手扶瞽也授瑟相者以瑟授瞽工也間歌者謂堂上堂下一歌一吹更疊而作也笙以笙吹詩也先鼔瑟而後吹笙故詩言之序云爾重言吹笙者引下鼓簧之文也簧笙中之簧解見君子陽陽篇嚴云吹笙則動其簧而發聲承借也筐篚屬承之以筐指幣帛言書曰篚厥黃是也將奉也孔云飲有酬賓送酒之幣食有侑賓勸飽之幣或疑燕禮無用幣之文兒燾謂周語云先王之燕體解節折而共飲食之於是乎有折爼加豆酬幣宴貨以示容合好則燕未嘗不用酬幣也朱子云君臣之分以嚴爲主朝廷之禮以敬爲主然一於嚴敬則情或不通而無以盡其忠告之益故先王因其飲食聚防制爲燕饗之禮以通上下之情而言其禮意之厚如此人指嘉賓也好猶愛也人之好我指平日言示垂示也垂象示人之示孔云古字以目視物以物示人同作視字後世作字目視物從示傍見示人物作單示字周說文云宻也行毛傳云列也與捲耳篇同解以眾賓與燕者森然在列亦謂之周行言我之於嘉賓旣有琴瑟以樂之又有幣帛以將之矣彼嘉賓固素愛我者庶乎當此時而有以示我於濟濟行列之中乎萬時華云嘉賓素有忠愛之心而情適於燕樂之時庶防志意舒展言語得盡若君以燕享結其臣之歡心則非所以爲君臣因君之燕享而後輸好我之恍亦非所以爲臣矣嚴云以告我者爲相愛蓋道之使言也禮記子曰私惠不歸徳君子不自畱焉引此詩言人有私惠於我而不合於徳義之公君子決不畱之於己也朱子云蓋所求於羣臣嘉賓者如此夫如是是以君臣上下誠意交孚而莫不一出於正所以和樂而不滛也】呦呦鹿鳴食野之蒿【豪韻】我有嘉賔徳音孔昭【葉豪韻則豪翻】視【丰氏本作示】民不恌【葉豪韻魯刀翻左傳說文中論丰本俱作佻】君子是則是效【葉豪韻何髙翻中論作效】我有防酒嘉賔式燕以敖【豪葉興也蒿爾雅說文皆云菣也郭璞云今人呼爲靑蒿香中炙啖者爲菣陸璣云靑蒿荊豫之間汝南汝陰皆云菣也本或云牡菣者牡衍字牡菣乃是蔚非蒿也陸佃云蒿之類至多如靑蒿一類自有兩種有黃色者有靑色者本艸謂之靑蒿亦恐有別也陜西綏銀之間有靑蒿在蒿叢之間時有一兩株迥然靑色土人謂之香蒿莖與常蒿悉同但比常蒿色靑翠一如松檜之色至深秋餘蒿並黃此蒿猶靑气稍芬香恐古人所用以此爲勝又爾雅云蘩之丑秋爲蒿則蘩蕭莪之類至秋老成通名爲蒿徳音善言也與上章示我周行相應孔甚昭明也此言嘉賓教益於我皆有徳之言甚昭明也燾謂此作樂坐燕之後而復行旅酬之禮時也鄕射禮云古者於旅也語疏義云賓筵之初禮樂方盛言語則慢矣迨至旅酬則禮已成樂已備於是而語乃無嫌也視民曹氏云與視民如傷同義恌輕薄也其視民也不敢以輕薄之意視之故其所言無非造福民生之言君子贊美嘉賓也則法效學也言嘉賓以不恌之徳而形爲孔昭之音信乎其爲君子而我當尊所聞而師法之也此二句解依左傳昭十年季平子伐莒取郠獻俘始用人於亳社臧武仲在齊聞之曰周公其不饗魯祭乎周公饗義魯無義詩曰徳音孔昭視民不佻佻之謂甚矣而壹用之將誰福哉又昭七年公至自楚孟僖子病不能相禮乃講學之苟能禮者從之仲尼曰能補過者君子也詩曰君子是則是效孟僖子可則效已矣式用也燕通作宴說文云安也按賈逵曰不脫履升堂曰宴安之意也左傳云享以訓共儉宴以示慈惠敖毛雲遊也嚴云言其禮之從容也我與之燕飲而敖遊庶乎從容欵洽而有磨礱浸潤之益非徒遊燕而已】呦呦鹿鳴食野之芩【侵韻】我有嘉賔鼓瑟鼓琴【侵韻】鼓瑟鼔琴【同上】和樂【音絡後同】且湛【葉侵韻持林翻楷家君諱也說文本作媅釋文作耽】我有防酒以燕樂嘉賔之心【侵韻興也芩艸名陸璣云莖如釵股葉如竹蔓生澤中下地咸處牛馬亦喜食之羅願云鹿鳴所食三物一曰蘋】

【今藾蒿始生香可食二曰蒿蒿甚香三曰芩芩亦香艸蓋艸木之臭味相同有同類食之之義琴解見關雎篇陳云頥天下之和者樂也窮樂之趣者琴也八音以絲爲君絲又以琴爲君此爾雅旣釋五音卽次以琴而必先言瑟者瑟與琴相湏爲用異於琴者以絲分而音細耳故四代之樂大琴必配以大瑟中琴必配以小瑟又禮瞽蒙掌鼓琴瑟詩鼓瑟鼓琴書琴瑟以詠大傳大琴大瑟皆並言之蓋古制也然鄕飲酒禮二人皆左何瑟燕禮小臣左何瑟樂記淸廟之瑟詩並坐鼓瑟何不日鼓瑟皆不及琴者以瑟見琴也又云文王之燕羣臣嘉賓始則鼓瑟吹笙吹笙鼓簧者以其樂主盈遇之之誠有加而無已也終則鼓瑟鼓琴先瑟而後琴者以反爲文示其有常而無變也燾謂首章言鼓瑟吹笙至此復言鼓瑟鼔琴者蓋旅酬將終作無算樂之時也先是作樂樂賓之後君命曰以我安言以我故安坐也皆對曰諾敢不安旣而君曰無不醉命盡醉也皆興對曰諾敢不醉於是旅酬禮畢無算爵言以醉爲節不限數也公有命徹幕公尊有幕今徹之示欲罄此尊意勤厚也然後皆升堂反坐無算樂向者獻酬有節笙歌間合皆三終今曰無算不拘三也此詩鼓瑟鼔琴重言義或因此及宵執燭奏陔夏而後出鄧元錫云終之以樂成之以禮愛敬交通拜坐互起旣腆厥終復惟其始此古者君禮臣臣事君一體相待而成之道也耽通作媅說文云樂也愚按字久甚蓋言樂之甚也燕樂燕而樂也嚴云言非徒養其气體也偕之燕飲以樂其心庶其罄竭而無隠耳蓋上下之情不通則忠臣嘉賓𨿽欲盡心以告君而其勢分隔絕有不可得者非爲必待燕而後盡其心也毛云夫不能致其樂則不能得其志不能得其志則嘉賓不能竭其力陸化熈云心字最重盛世所以地天交泰堂簾不隔而絕無忌諱者正爲君心與臣心合而爲一耳馮時可云但欲燕樂其心而不敢爲再三之凟其尊之也至矣又範祖禹云食之以禮樂之以樂將之以實求之以誠此所以得其心也賢者豈以飲食幣帛爲悅哉夫昏姻不備則貞女不行也禮樂不備則賢者不處也賢者不處則豈得樂而盡其心乎】

鹿鳴三章章八句【子貢傳云伐木菁莪隰桑白駒皆所以燕賢也申培說則云鹿鳴天子燕賓師之歌蓋鹿鳴伐木菁莪隰桑皆燕賢者而詞有重輕敬有隆殺所謂尊賢之等也愚按以此詩專爲燕賓師作亦臆度之說又王應麟云太史公謂仁義陵遲鹿鳴刺焉蔡邕琴操云鹿鳴周大臣所作也王道衰大臣知賢者幽隠彈風諌陳樂書引古琴曲謂周大臣傷時在位而作王符云忽養賢而鹿鳴思又或謂鹿鳴四牡皇皇者華之類皆爲康王時詩蓋齊魯韓三家之說猶關雎刺時作諷也又按漢太樂食舉十三曲一曰鹿鳴杜夔傳舊雅樂四曲一曰鹿鳴二曰騶虞三曰伐檀四曰文王皆古聲辭琴操云古琴有詩歌五曲曰鹿鳴伐檀騶虞鵲巢白駒黃佐云禮樂相湏以爲用禮非樂不行樂非禮不舉自後夔以來樂以詩爲本詩以聲爲用八音六律爲之羽翼耳仲尼編詩爲燕享祀之時用以歌而非用以說義也古之詩今之詞曲也若不能歌之但能誦其文而說其義可乎不幸腐儒競起齊魯韓毛四家各爲序訓而以說相髙漢朝又立之學官以義理相授遂使聲歌之音湮沒無聞然當漢之初去三代未逺𨿽經生學者不識詩而太樂氏以聲歌肄業往往仲尼三百篇瞽史之徒例能歌也柰義理之說旣勝則聲歌之樂日微東漢之末禮樂蕭條𨿽東觀石渠議論紛紜無補於事曹孟徳平劉表得漢雅樂郎杜夔夔老矣又不肄習所得於三百篇者惟鹿鳴騶虞伐檀文王四篇而已餘聲不傳大和末又失其三左延年所得惟鹿鳴一篇每正旦大防太尉奉命羣臣行禮東廂雅樂常作者是也古者歌鹿鳴必歌四牡皇皇者華三詩同節故曰工歌鹿鳴之三而用笙入三終以贊之然後間歌合樂首尾相承節奏有屬今得一詩而無所用可乎應知古詩之聲爲可貴也至晉鹿鳴一篇又絕無傳後世不復聞詩矣】

南山有臺文王養老之詩【尙書大傳云齊宣王問於子春曰寡人欲行孝弟之義爲之有道乎子春曰昔者衞聞之樂正子曰文王之治岐也五十者杖於家六十者杖於鄕七十者杖於朝見君揖杖八十者杖於朝見君揖杖君曰趨見客無俟朝以朝乘車輲輪禦爲僕送至於家而孝弟之義逹於諸侯九十杖而朝見君建杖君曰趨見毋俟朝以朝車送之舎太子重鄕養卜筮巫醫禦於前祝咽祝哽以食乘車輲輪胥與就膳徹送至於家君如有欲問明日就其室以珍從而孝弟之義逹於四海此文王之治岐也君如欲行孝弟之大義盍反文王之治岐按文王立教最重養老禮文王世子篇云凡大合樂必遂養老鄭謂春入學舎菜合舞秋頒學合聲於是時也視學則遂養老又孔頴逹謂月令季春大合樂亦在其中此皆因視學而養老者也至其敎世子也亦然曰凡祭與養老乞言合語之禮皆小樂正詔之於東序大樂正學舞干戚語說命乞言皆大樂正授數故孟子曰伯夷辟紂居北海之濵聞文王作興曰盍歸乎來吾聞西伯善養老者太公辟紂居東海之濵聞文王作興曰盍歸乎來吾聞西伯善養老者天下有善養老則仁人以爲已歸矣文王之善養老其見於經傳者如此南山有臺之篇據鄕飲酒禮燕禮笙入而後皆間歌此詩則周公未作儀禮之前已有之故朱子以爲燕饗通用之樂歌而其首二章則祝君子曰萬壽無期萬壽無疆末二章則又贊之曰遐不眉壽遐不黃耉此非爲養老發詠而何】

南山有臺【葉支韻田飴翻穆天子傳作�子貢傳申培說丰氏本俱作薹】北山有萊【葉支韻陵之翻】樂【音絡後同】只【左傳作防】君子邦家之基【支韻】樂只君子萬壽無期【支韻興也南山北山皆據周地而言左右前後之況也臺萊皆艸名爾雅雲臺夫湏陸璣云舊說夫湏莎艸也有皮堅細滑致可爲簦笠都人士詩雲臺笠是也陸佃云又可以爲簑疏而無溫故莎從沙與內司服所謂沙同意嚴粲云以莎艸爲衣則謂之簑莎爲艸名簑爲衣名羅願以臺與莎爲兩物雲臺者沙艸可爲衣以禦雨編之若甲毶毶而垂故雨順注而下然或借而臥則不能隔雨名曰夫湏蓋匹夫所湏也莎莖葉都似三稜根若附子周匝多毛人謂之香附子一名雀頭香招隠云靑莎雜樹兮薠艸靃靡薠與莎相似但以大小爲異陶隠居以爲古人詩多用之而無識者河中府有綠莎防晏元獻公庭莎記曰是艸耐水旱樂延蔓𨿽抜心隕葉弗之絕也按爾雅雲臺夫湏又云薃侯莎疏云薃卽莎別名侯維也猶語辭也說文又訓莎云鎬侯也據此則臺與莎自是兩物羅說是也朱子以臺爲卽莎艸而大全又引本艸曰其實名香附子又似此臺卽羅氏之所謂莎者但未知羅氏所言沙艸其形狀何似一說臺一名山莎而夏小正曰薃也者莎防也通作沙�亦名地毛見廣雅則爾雅之所云薃侯莎者乃以莎防二字爲名不單名莎且得地毛之名疑羅所云根若附子周而多毛者形若近之而臺旣一名山莎故舊說謂之莎艸或卽靑莎緑莎之類耳萊說文云蔓華也通作釐爾雅所謂釐蔓華是也郭璞云一名蒙華又朱子云其葉香可食陸璣云今兗州人蒸以爲茹謂之萊蒸按朱陸所云未審卽蔓華否然以意類之莎旣樂延蔓而萊亦名蔓華則二艸皆蔓生屬也又原始云萊卽梨也一名落帚初生葉可食大則爲樹可爲杖未知是否歐陽修云髙山多艸木如周多賢才殷大白雲山以艸木爲毛髮國以賢才爲羽儀樂只君子言君子有令徳可令人愛樂也鄭云只之言是也君子通羣老之爲賓客者言之以此詩五章各舉南北山艸木起興可知其非一老也基說文云墻始也基固則墻安邦家之基卽邦家賴以鞏固之謂以臺萊爲興者取其附地而生蔓延愈逺或又可以爲杖有得其基借之象焉又羅云詩雅言得賢爲邦家立太平之基凡詠八物以臺爲首蓋禦雨之具𨿽至微然非平日預知其所在蓄以待之則一旦欲用索之而不得故特宜先備亦猶賢者之不可不先蓄也越王句踐棲於防稽之上求謀士退吳者大夫種進對曰臣聞賈人夏則資皮冬則資絺旱則資車水則資舟以待乏也夫𨿽無四方之憂然謀臣與爪牙之士不可不養而擇也譬如簑笠時雨旣至必求之今君王旣棲於防稽之上然後乃求謀臣無乃後乎是古者蓄簑笠以備患比之賢者之待難矣陸佃云萊可食臺可覆賢者之類也故曰邦家之基又雲臺可覆以象庇下之臣萊可食以象濟難之臣左防二十四年鄭子產寓書於韓宣子曰夫令名徳之輿也徳國家之基也有基無壊無亦是務乎有徳則樂樂則能久詩云樂只君子邦家之基有令徳也夫昭十三年同盟於平丘子產爭承自日中以爭至於昏晉人許之仲尼謂子產於是行也足以爲國基矣詩曰樂旨君子邦家之基子產君子之求樂者也愚按傳意以國安則可樂故曰求樂此與詩解異期限也萬壽無期言壽自此至於萬年尙未有期限也嚴云有期則有時而止劉公瑾云或疑賓客不足以當萬壽之語愚謂當時賓客容有爵齒俱尊足當之者蓋古人簡質如士冠禮祝辭亦云眉壽萬年又況古器物銘所謂用蘄萬壽用蘄眉壽萬年無疆其眉壽萬年無疆之類皆爲自祝之辭則此詩以萬壽祝賓庸何傷乎愚按此詩爲養老作先美其徳而後祝其壽期其老而益老也次章放此】南山有桑【陽韻】北山有楊【陽韻】樂只君子邦家之光【陽韻】樂只君子萬壽無疆【陽韻興也典述云桑木者箕星之精神木也虫食葉爲文章格物論云桑樹大者數圍髙一二丈許皮麤枝榦條竦春正二月抽條發葉大者盈尺有刻缺面深緑而光楊解見采薇篇與栁相似枝條起者曰楊陸佃云郁彼之楊沃若之桑以賁乎山則有光之象故曰樂只君子邦家之光基所以安也光所以榮也輔廣云首章美其可以爲邦家之基本所謂治生乎君子賢者爲國之楨幹也次章美其可以爲邦家之顯榮所謂儒者在朝則美政在位則美俗也陸化熈云邦家之基之光直指其徳非言徳足以基之顯之也疆界也期以時言疆以地言總是言其未有限量之意】南山有杞【紙韻】北山有李【紙韻】樂只君子民之父母【葉紙韻母鄙翻】樂只君子徳音不已【紙韻興也王應麟以爲梓祀之杞解見在彼杞棘下愚以陟彼北山言采其例之則此當卽是枸檵也根葉莖子皆可食令人輕身益气解見四牡篇李木之多子者解見何彼穠矣篇陸佃云李性頗難老老𨿽枝枯子亦不細其品處桃上故詩曰投我以桃報之以李杞李皆可食取其養人故以興民之父母父母子之所賴以養者也大學云民之所好好之民之所惡惡之此之謂民之父母前言邦家之基邦家之光猶虛虛贊美之詞此正指其徳之實足爲人所利賴耳有徳之言曰徳音鹿鳴篇徳音孔昭是也後放此已說文云止也古者養老有乞言合語之禮內則篇云凡養老五帝憲三王有乞言五帝憲養气體而不乞言有善則記之爲惇史三王亦憲旣養老而後乞言亦微其禮皆有惇史文王世子篇云始之養也適東序釋奠於先老遂設三老五更羣老之席位焉適饌省醴養老之珍具遂發詠焉退修之以孝養也反登歌淸廟旣歌而語以成之也言父子君臣長防之道合徳音之致禮之大者也按乞言者從之求善言合語者旅酬而合語君子有蘊借足以父母斯民當其就養之時亹亹談說曽無解倦故曰徳音不已】南山有栲【葉有韻去九翻】北山有杻【有韻】樂只君子遐不眉壽【有韻】樂只君子徳音是茂【葉有韻莫口翻興也栲杻解俱見山有樞篇栲全天年杻號萬嵗故取以興眉壽又陸佃云杻可爲弓幹栲可爲車輻有久之道故曰遐不眉壽亦通遐之言何蓋音近也眉壽毛傳云秀眉也劉公瑾云醫書以眉毛過垂眼下者爲壽長嚴云秀眉壽證也愚按萬壽無期萬壽無疆願其後日之辭也遐不眉壽遐不黃耉美其今日之辭也茂者艸丰盛之義徳音之多亦如之故曰是茂蓋期望過此以往愈得聞君子之善言也】南山有枸【麌韻】北山有楰【葉麌韻勇主翻】樂只君子遐不黃耉

【葉麌韻讀如古果五翻】樂只君子保艾爾後【葉麌韻後五翻興也枸毛傳云枳枸也陸璣云其狀如櫨一名枸骨髙大如白楊所在山中皆有理白可爲函板枝柯不直子著枝端大如指長數寸噉之甘美如飴八九月熟江南特美今官園種之謂之木蜜古語云枳枸來巢言其味甘故飛鳥慕而巢之本從南方來能令酒味薄若以爲屋柱則一屋之酒皆薄本艸注云其樹徑尺葉如桑柘其子作房似珊瑚核在其端人皆食之詩詁云枸木在處有之其子生枝耑橫析岐出狀如枅栱土人謂枅栱木此木誤入酒能使酒化如水味本艸云木蜜樹生南方枝葉俱可噉如飴古今注云一名樹蜜一名木錫實形卷曲核在實外亦名白石白實木實木石一名機枸子朱子云建陽謂之皆拱子吾鄕呼爲兼勾味甘而解酒毒李善注宋玉風賦枳句來巢云橘逾淮爲枳句曲也以舊說考之句當通作枸李解似誤孔云枸木多枝而曲所以來巢枸又通作梖廣韻云枳梖實如珊瑚是白石木之子古者人君燕食所加庶羞凡三十一物其果則有蔆梖曲禮云婦人之摯梖榛疏云梖卽今之白石李也鄭云今邳郯之間食其實亦名支枸又名厲漢腳指戴侗云以其實似指也人亦取以代飴作餈楰爾雅云防梓也郭璞云楸屬今江東有虎梓陸璣云其樹葉木理如楸山楸之異者今人謂之苦楸濕時脆燥時堅集韻云似山楸而黒曹居貞云楰宮室之良材也嚴雲臺萊桑楊李栲杻枸楰多其名者諭賢之多而皆有用也陸佃云得賢之盛若栲杻枸楰髙大以不朽成乎山則至矣愚按此章所以取興枸楰者不徒取髙大堅久之義枸可代飴所以爲養楰可構宮室所以爲安末句云保艾爾後保之爲義則安也艾之爲義則養也詩之興意殆兼爲是與黃毛云黃髮也舍人云老人髮白復黃也耉說文云老人面凍黎色若浮垢者方言云汝頴梁宋之間謂養爲艾後後日也自此以後壽尙未有窮期故曰保艾爾後蓋申祝之辭】

南山有臺五章章六句【穆天子傳庚寅天子西遊乃宿於祭壬辰祭公飲天子酒乃歌�天之詩天子命歌南山有�乃紹宴舊說疑爲卽南山有臺之篇但古字難曉耳左襄三十年季武子如宋報向戍之聘歸復命公享之賦魚麗之卒章公賦南山有臺武子去所曰臣不堪也按燕禮旣間歌此二詩而魯之君臣復舉此二詩爲賦何也豈禮之行亦有異耶序以爲樂得賢也得賢則能爲邦家立太平之基矣鄒忠駭之云序以南有嘉魚爲樂與賢此篇爲樂得賢不過更一字以爲異其實無甚意義朱子亦謂防詩便有感發人意思今讀之無所感發者正是被時儒解殺了如南山有臺之序蓋見詩中有邦家之基故如此說才如此說定便局了一詩之意至若子貢傳以爲大臣所以報王申培說以爲大臣頌美天子之詩此不過因詩中有萬壽二語疑謂非頌祝臣下之詞耳果爾則周穆魯防之饗臣皆不宜賦此詩矣】

伐木文王季冬大飲三族也【月令季冬之月命樂師大合吹而罷鄭注云嵗將終與族人大飲作樂於大寢以綴恩也言罷者此用禮樂於族人最盛後年若時乃復然也凡用樂必有禮用禮則有不用樂者王居明堂禮季冬命國爲酒以合三族君子說小人樂唐禮志貞觀中顏師古議明堂曰文王居明堂之禮國有酒以合三族推其事與月令合黃子道周云夫是季冬之月不言合族也而於合吹言合族者蓋合族在於是矣詩曰坎坎鼓我蹲蹲舞我迨我暇矣飲此湑矣謂嵗暮禮闋王者乃暇也愚按先是仲冬之月日短至則伐木取竹箭季冬命四監牧秩薪柴所謂艸木黃落然後斧斤入山林者合之嵗暮飲湑之說伐木之詩信爲此事詠矣鄭注摭王居明堂禮而師古指王爲文王必有所據玉海引逸周書云文王召發於明堂而淮南子亦云文王周觀得失徧覽是非堯舜所以昌桀紂所以亡者皆著於明堂是則文王果嘗居明堂益徵顏監之不妄也禮有饗有食有燕饗禮烹太牢以飲賓體薦而不食爵盈而不飲幾設而不倚依尊卑爲獻數畢而止食禮無樂有飯有殽𨿽設酒而不飲其禮以食爲主燕禮牲用狗一獻之禮旣畢皆坐而飲酒其爵無算也其樂無算也此詩言有肥牡有肥羜是用太牢則同於饗言陳饋八簋籩豆有踐是有飯有殽則同於食言有酒湑我無酒酤我是無算爵言坎坎鼓我蹲蹲舞我是無算樂則同於燕兼是三者而有之蓋禮之盛也故月令謂之大合吹而鄭注謂之大飲至其末章曰民之失徳幹餱以愆則又命國人皆合三族之事也三族有二義其一謂父子及身則小記云以三爲五以五爲九是也其一謂父族及母族妻族也是詩有以速諸舅之言則當從後義國君行此禮則君子說國人皆行此禮則小人樂故序以此詩爲燕朋友故舊也而復申之曰自天子以至庶人未有不湏友以成者親親以睦友賢不棄不遺故舊則民徳歸厚矣蓋其意似亦有窺於此】

伐木丁丁【葉庚韻中莖翻】鳥鳴嚶嚶【庚韻】出自幽谷【屋韻】遷於喬木【屋韻】嚶其鳴【庚韻】矣求其友聲【庚韻】相【去聲】彼鳥矣猶求友聲【同上】矧伊人矣不求友生【庚韻】神之聽之終和且平【庚韻興也伐斫也丁之言當蓋音近也謂施斧與木相當也重言丁丁者見其非一伐也嚶說文云鳥鳴也重言嚶嚶者鄭云兩鳥聲也幽說文云隠也谷兩山間流水之道也遷說文云登也爾雅云木上勾曰喬歐陽修云考詩之義是爲鳥在木上聞伐木之聲則驚鳴而飛遷於他木方其驚飛倉卒之際猶不忘其類相呼而去其在人也可不求其友乎張氏云詩人多相因之辭如伐木而感鳥鳴蓋因此以興焉者也愚按此總卽一時所見以起興首章取鳥鳴後二章取伐木寓意則一徐干云小人尙明鑑君子尙至言至言也非賢友則無取之故君子必求賢友也詩曰伐木丁丁鳥鳴嚶嚶出自幽谷遷於喬木言朋友之義務在切直以升於善道者也孟子云吾聞出自幽谷遷於喬木者未聞下喬木而入於幽谷者嚶其鳴矣專指求友之鳥而言此嚶然而鳴者乃是求其友之聲若此鳥鳴而又有彼鳥以應之則爲嚶嚶也矧說文云況也字從矢從引取詞之所之如矢也求友生者求友以生迫切之辭也羽族微類猶必呼其羣以擇所安況人有知而可不取資於朋友以期生全乎友之於人徳業相勸過失相規患難相救皆胥匡以生之道也神謂鬼神聽猶鑑也終者久要之意程子云和謂相好平謂不變神之聽之終和且平乃誓神明心之語承上文言人不可不求友故盟之於神願終久相與和好而不變也範祖禹云質諸鬼神而無疑亦可以爲不欺矣眞徳秀云玩其詩只見爲人之求友而不爲君之求臣蓋先王樂道忘勢但知有朋友相湏之義而不見有君臣相臨之分故也此章首提朋友之當篤後第二章

舉朋友中之尊者爲言第三章

舉朋友中之卑者爲言】伐木許許【語韻說文丰氏本俱作所所】釃酒有藇【語韻】旣有肥羜【語韻】以速諸父【葉語韻讀如許喜與翻】寜適不來微我弗顧【葉語韻讀如巨臼許翻】於【音烏】粲灑埽【葉有韻蘇後翻】陳饋八簋【葉有韻已有翻說文云古作匭徐鍇云九聲也】旣有肥牡【有韻】以速諸舅【有韻】寜適不來微我有咎【有韻興也此下二章皆以伐木起興程子雲山中伐木非一人能獨爲必與同志者共之旣同其事則相親好成朋友之義伐木之人必有此義況士君子乎故賦伐木之人敍其情推其義以勸朋友之道劉敞云伐木必求助於人況任天下之事事多重於伐木者乎許許朱子云眾人共力之聲淮南子翟煎對梁王曰舉良木者前呼邪許後亦應之此舉重勸力之歌也按邪許呂覽又作輿�蓋其聲相近耳說文作所所云伐木聲也釃說文云下酒也徐鍇云猶籭也籭取之也章懷太子云猶濾也陸徳明云謂以筐酒朱子云泲之而去其糟也毛傳云以筐曰釃以藪曰湑孔頴逹云筐竹器也藪艸也釃酒者或用筐或用艸用艸者用茅也左傳爾貢苞茅不入王祭不供無以縮酒是也說文無藇字當通作與黨與也此句屬伐木之眾人言蓋伐木必湏力故人皆釃酒以助力各有黨與也亦借以興燕飲之意蘇轍云伐木至小矣而猶湏友故君子於其閒暇而飲食以燕樂之所以求其驩心也爾雅云未成羊曰羜說文云五月成羔也羅願云說文穪五月生似謂仲夏所生按齊民要術五月六月七月生者兩熱相仍惡中之甚以速諸父不應用此當是生及五月者爾陸佃云字從寧佇也佇其美成而後足用速爾雅云徵也易不速之客儀禮乃速客皆謂相呼召也亦欲其亟來之意毛雲天子謂同姓諸侯諸侯謂同姓大夫皆曰父異姓則稱舅曰寜曰微皆意中猜忖之辭寜猶豈也寜適不來慮其適然有故而不來也微之言無亦音近也顧念也微我弗顧慮其無乃不我肯顧也於朱子云嘆辭粲通作燦說文云燦爛明瀞貌灑滌埽棄也俱見說文謂以水濕地而拚除之也陳通作敶說文云列也周禮注云進食於尊曰饋孔云粲然灑埽其室庭陳飲食之饋八簋朱子云器之盛也明堂位云有虞氏之兩惇夏后氏之四璉殷之六瑚周之八簋又按祭統云三牲之爼八簋之實美物備矣是則八簋乃國家祭禮而今用以陳饋蓋尊敬之至也牡說文云畜父也孔頴逹以爲肥羜之牡者羅願則云諸父用羜羜則小羊諸舅用牡牡乃大牛禮隆殺不同者羜乃食禮義親而禮數牡乃享禮意重而禮厚所以待諸父與諸舅各有所宜也禮記曰羔豚而祭百官皆足太牢而祭不必有餘禮之稱者皆如此陸佃云旣有肥羜而後言旣有肥牡則其禮有加而無己愚按釃酒灑埽陳饋羜牡皆一時事互文以相通耳先言諸父後言諸舅親疎之序也咎毛傳云過也鄧元錫云以速諸父舅而不來也寜其適然他有故而不來乎將無我弗顧我有咎而不來也自反深而望切矣舊說謂但欲盡其在我若彼之來不來於我無與則是假一速以塞責而已詩中肫切之意恐不若是】伐木於阪【葉銑韻孚臠翻】釃酒有衍【銑韻亦葉先韻夷然翻】籩豆有踐【銑韻】兄弟無逺【葉銑韻讀如蝘於殄翻亦葉先韻於圓翻】民之失徳幹餱以愆【先韻亦葉銑韻以淺翻】有酒湑【葉麌韻讀如數爽主翻釋文作醑】我無酒酤【葉麌韻果五翻】我坎坎【說文作竷】鼓【麌韻說文作舞】我蹲蹲【釋文說文俱作墫】舞【麌韻】我迨我暇矣飲此湑【見上】矣【興也說文云坡者曰阪析木已畢而置之於從髙臨卑之地將有所移而用之也衍嚴粲雲水溢也言釃酒之多也工竣則相與飲酒以樂之與次章之以酒助力者不同矣迨暇飲湑意亦如是籩豆有踐解見伐柯篇兄弟朱子云朋友之同儕者兼同姓異姓言先諸父諸舅而後言兄弟者尊卑之序也無逺欲其無相逺也卽不我遐棄之謂眞徳秀云尊其友曰父曰舅親其友曰弟曰兄此其爲尊徳樂道之至也夫民之失徳二句是比方之詞蓋卽常情之小失以喚起上當篤友也失徳只就自處言顏師古云言人無恩徳不相飲食幹餱二物皆食之薄者也王制幹豆注云幹謂臘之以爲豆實疏云豆實非脯而云幹者謂作醢及臡先幹其肉徐鍇云今人謂飯幹爲餱詩乃褁餱糧是也愆說文云過也卽失徳之愆程子云民之失徳故不能修親睦之道厚朋友故舊之禮至幹餱不相及鄧云幹餱之愆也非薄物細故之失已也禮無不體失禮是失徳也徳何敢失也漢書宣帝詔曰夫酒食之防所以行禮樂也今郡國或擅爲苛禁禁民不得具酒食相賀召繇是廢鄕黨之禮令民亡所樂非所以導民也詩不云乎民之失徳幹餱以愆薛宣疏亦引此云鄕黨闕於嘉賓之懽九族忘其親親之恩飲食周急之厚彌衰送往勞來之禮不行夫人道不通則陰陽否鬲和气不興未必不繇此也有酒以下六句極言禮意之眞切友情之親厚如此不出上三叚設燕意而冩情更爲親切湑說文毛傳皆云莤酒也莤音縮陸云與左傳縮酒同義謂以茅泲之而去其糟也酤說文毛傳皆云一宿酒也徐云謂造之一夜而熟若今雞鳴酒是也言或儲之平日或造之近時母使其或不足於供也或通作夃夃者買也亦通作沽論語沽酒市脯不食尸子云沽者知酒之多少是也黃佐云漢食貨志曰詩云無酒酤我而論語云沽酒不食二者似相反也夫詩處承平之世酒酤在官和防便人可以相禦也論語孔子當衰周之世酒酤在民薄惡不誠是以疑而不食愚詳詩之所云特設言之以見其相愛之情耳非必無酒縱使無酒猶當爲我酤買之篤於朋友不以有無爲辭也下文言飲此湑知不待酤也坎通作竷說文云舞也解見宛丘篇重言坎坎者舞之不已也擊鼔以爲舞節故陳風曰坎其擊鼓而此亦曰坎坎鼓我也蹲通作壿偏旁從士說文云士舞也重言蹲蹲者見非一人之舞也蘓云奏之以鼓重之以舞盡其有以樂之也陳云易曰鼓之舞之以盡神古者作樂始於鼓以作其聲終於舞以動其容坎坎鼓我則發諸聲音而以反爲文也蹲蹲舞我則形諸動靜而蹈厲有節也人道性術之變盡於此矣文王燕朋友故舊而爲樂至此亦仁之至義之盡也通章言我皆主人自我舊說謂湑我酤我鼓我舞我爲古人倒句文法非也讀者當於湑酤鼓舞字略斷言有酒而令人湑之者我也無酒而令人酤之者我也命人坎坎而鼓之者我也命人蹲蹲而舞之者我也孔云禮記天子食三老五更於大學冕而總干親在舞位知此非自舞者食三老五更重禮示敬故王親舞之此與故舊燕樂不當親舞也若言親舞豈亦親擊鼓乎以此知使人爲之迨本作逮說文云及也有汲汲皇皇之意暇說文雲閒也嵗終而事閒也飲此淆者飲此所湑之酒也鄧云鹿鳴之辭篤而敬伐木之辭和而親】

伐木三章章十二句【毛鄭本作伐木六章章六句劉氏云此詩每章首輙云伐木凡三云伐木故知當爲三章舊作六章誤矣朱子從之丰氏本亦同朱傳以爲燕朋友故舊子貢傳以爲燕賢申培說以爲天子燕友之歌皆不能知此詩所用之地若蔡邕正交論云周徳始衰頌聲旣寢伐木有鳥鳴之刺蓋因詩中有矧伊人矣不求友生之語遂以爲刺詩耳細玩詩中無刺意也而太平禦覽初學記古樂志及文選注皆云饑者歌食勞者歌事詩人伐木自苦其事故以爲文此本韓詩之說然其義小矣】

詩經世本古義卷六﹤經部﹐詩類﹐詩經世本古義﹥

欽定四庫全書

詩經世本古義卷七

明何楷撰

殷帝乙之世詩五篇

艸虫思南仲也南仲以王命城朔方遂伐西戎其室家思念之而作此詩【篇中喓喓六語與出車篇全同以是知爲南仲之室家思南仲也愚又疑此詩謂卽六笙詩中之南陔按儀禮燕禮篇大夫皆就席後席工於西階上少東小臣納工工四人二瑟小臣坐授瑟乃降工歌鹿鳴四牡皇皇者華卒歌主人洗升獻工笙入立於縣中奏南陔白華華黍主人洗升獻笙乃間歌魚麗笙由庚歌南有嘉魚笙崇丘歌南山有臺笙由儀遂歌鄕樂周南關睢葛覃捲耳召南鵲巢采蘩采蘋大師告樂正曰正歌備乃降復位鄕飲酒禮篇奠觶後設席於堂防東上工四人二瑟瑟先相者二人授瑟乃降工歌鹿鳴四牡皇皇者華卒歌主人獻工笙入堂下磬南北面立樂南陔白華華黍主人獻工於西階上乃間歌魚麗笙由庚歌南有嘉魚笙崇丘歌南山有臺笙由儀乃合樂周南闗雎葛覃捲耳召南鵲巢采蘩采蘋工告於樂正曰正歌備樂正告於賓乃降此二禮作樂樂賓之儀節大略也其南陔白華華黍由庚崇丘由儀六篇序皆以爲有其義而亡其辭所謂有其義者序謂南陔孝子相戒以養也白華孝子之潔白也華黍時和歳丰宜黍稷也由庚萬物得繇其道也崇丘萬物得極其髙大也由儀萬物之生各得其儀也又雲南陔廢則孝友缺矣白華廢則亷恥缺矣華黍廢則蓄積缺矣由庚廢則陰陽失其道理矣崇丘廢則萬物不遂矣由儀廢則萬物失其道理矣所謂亡其辭則諸儒說各不同鄭謂遭戰國及秦之世而亡之朱子謂南陔以下今無以考其名篇之義然曰笙曰樂曰奏而不言歌則有聲而無辭明矣意古經篇題之下必有譜焉如投壺魯鼔薛鼔之節而亡之耳商份亦云所謂亡其辭今論語亡字皆讀爲無字謂此六詩於笙奏之𨿽有其聲舉無辭句不若魚麗南有嘉魚南山有臺於歌奏之歌人聲也故有辭耳此歌與笙之異也董氏之說亦然呂祖謙嚴粲頗不然其說呂之言云笙入有聲無詩其說不爲無理然國語叔孫穆子聘晉伶簫詠歌鹿鳴之三鹿鳴三篇旣可與簫相和而歌則南陔以下豈不可與笙相和而歌乎嚴之言云樂以人聲爲主人聲卽所歌之詩也若本無其辭則無繇有其義矣序本因其辭以知其義後亡其辭則惟有序所言之義存耳黃震兩辧之其辧呂云國語言歌則鹿鳴三篇有辭之可歌也儀禮不言歌則南陔六詩無辭之可歌也此不足疑也其辧嚴云古之樂章今之琴譜類也琴譜有操辭具存者鹿鳴之詩之歌也有徒存其譜而無辭曲之可歌者如長淸短淸與長側短側之類𨿽無其辭未嘗無其義也此亦不足疑也又王質云唐有上柱鳯雛平調淸調瑟調平折命喙七曲亦有聲無辭其說皆與朱子合而顧起元說略則又云笙詩有辭有聲如其有聲無辭宜曰笙調不云笙詩燕禮升歌鹿鳴下管新宮新宮今亡宋公享公孫昭子賦新宮將謂管亦有聲無辭耶笙詩之亡猶管詩之亡也書曰琴瑟以詠笙鏞以間詩曰我有嘉賓鼔瑟吹笙皆有詩也歌詠之聲依之律和之自後夔以來未之有攺也是故升歌三終鹿鳴三詩也笙入三終南陔三詩也間歌三終魚麗由庚六詩也合樂終則二南六詩眾聲偕作矣於是工告樂正曰正樂備皆謂之歌而可謂之有聲無辭耶凡樂四節首節歌也比歌以瑟也二節笙也輔笙以磬也三節歌笙相禪也四節鄕樂也凡樂四節爲詩十八篇皆有聲有辭鼔瑟鼔琴笙磬同音以雅以南此之謂也以上諸家持論翻駮各有義理惟是果無其辭則序不應知其義旣云有其義則又豈無一二傳其辭此終是可疑竊謂詩辭縱遂亡序義未必眞也及晉時束哲與同業疇人肄修鄕飲之禮於是依附序義補著其文以綴舊制而鄭樵劉辰翁輩皆非之以爲無謂雲間竊以愚意測之詩序所次篇目合六笙詩共三百一十一篇後人相傳以爲定本而史記言古詩三千餘篇及至孔子去其重取可施於禮義者三百五篇龔遂謂昌邑王曰大王誦詩三百五篇王式曰臣以三百五篇諫及防緯之書如樂緯詩緯尙書璿璣鈐其傳自漢世者皆以三百五篇爲夫子刪存定數未嘗有三百一十一篇也抑微獨史記諸書而已當孔子未錄商頌之時所刪周家之詩篇始於周南而以魯頌爲殿亦只有三百篇耳故曰詩三百一言以蔽之曰思無邪詩三百者全詩之數思無邪者殿捲之語也其後以己爲殷人復錄商頌五篇綴於魯頌之後合之始有三百五篇然則三百五篇之爲夫子刪存定數審矣烏自而虛懸有六笙詩之名以爲三百一十一篇乎蓋緣漢儒見儀禮有此篇名謂諸詩皆已見經不應此六詩獨無輒便攙入於魚麗南有嘉魚南山有臺之間俾以類相從而又復竄弁序語俾與諸詩一例大抵皆贗托非初本也若夫儀禮所取斷不爲夫子所刪而經夫子刪後之詩其存者惟有三百五篇而已則六笙詩何得不在其內故愚謂六詩具存特因笙奏曲名與詩篇互異遂致此誤亦猶斯幹之詩以管奏之則別名新宮時邁雝諸詩以鐘鼔奏之則別名九夏也六詩伊何南陔卽艸虫也二章三章皆有陟彼南山之語故曰南陔陔者隴也謂南山之隴也白華卽采薇也其四章曰彼爾維何維常之華常者常棣也常棣者白棣也隱常棣之名而著其色曰白華也華黍卽出車也其四章曰昔我往矣黍稷方華此則摘字爲名如漢廣之類其尢昭晣者也三詩皆言爲君宣力之事故於燕禮鄕飲酒禮奏之使凡在席之臣聞而知勸亦與歌四牲皇皇者華同意者也由庚卽吉日也以吉日庚午取之禮歌魚麗則笙由庚謂燕饗之物無所不備水產有魚陸產有麀鹿有豝兕竭誠盡禮之至也崇丘卽緜蠻也以丘阿丘隅丘側取之禮歌南有嘉魚則笙崇丘謂上之人志在得賢必有後車之載而後足慰翩鵻之思望諸侯貢士賓王也由儀卽菁菁者莪也以樂且有儀取之禮歌南山有臺則笙由儀古者養老必於太學凡視學必養老一以崇憲乞一以儲俊造是教化之大者也夫故燕禮鄕飲酒禮均有取焉爾也】

喓喓艸【丰氏本作艸】虫【東韻釋文云或作虫非】趯趯阜【爾雅注作蛗丰本作】螽【東韻】未見君子憂心忡忡【東韻丰本作】亦旣見止【丰本作只下同】亦旣覯【爾雅作遘】止【丰本作只下同後漢書攺此二句作旣見君子】我心則降【葉東韻胡公翻興也說文無喓字當通作要要本身腰之腰借爲約束之義徐鍇云腰爲中闗所以自臼持是也此艸虫言要者蓋象其結束精悍之形不然則疑嘌字之誤嘌之爲言疾也與趯同意重言之者非一之辭趯趯仿此艸虫郭璞云常羊也陸璣云大小長短如蝗奇音靑色好在茅艸中作聲趯說文云踴也阜螽李巡云蝗子也陸璣云今人謂蝗子爲螽子兗州人謂之螣陸佃云今謂之防示跳示飛飛不能逺許愼以爲蝗螽蔡邕以爲螽蝗明是一物方言云宋魏之間謂之蚮南楚之外謂之蟅蟒或謂之蟒或謂之按螽之族厥類實繁爾雅云蛗螽蠜艸虫負蠜蜇螽蜙蝑蟿螽螇蚸土螽蠰谿陸佃云艸虫鳴阜螽躍而從之故阜螽曰蠜艸虫謂之負蠜也艸虫興南仲阜螽以自況婦人從夫其象有如此者君子指南仲也忡說文云憂也按忡字左從心右施中當謂憂在心中不能脫離之意毛傳訓忡忡爲衝衝義亦同此止通作只說文云語己辭也覯說文云遇見也見常而覯暫今不敢必其能常見但遇見之猶愈於己故旣言見而又轉言覯也降說文云下也對忡忡言憂向在心中懸而不下今忽解去所謂降也謝枋得云猶今人云放下心也時南仲方薄伐西戎而其室家思之如此又左襄二十七年鄭伯享趙孟子展賦艸虫趙孟曰善哉民之主也抑武也不足以當之卒享趙孟告叔向曰子展其後亡者也在上不忘降此特借語爲之辭耳非詩本義】陟彼南山言采其蕨【葉屑韻紀劣翻】未見君子憂心惙惙【屑韻】亦旣見止亦旣覯止我心則說【屑韻音悅賦也南山周終南山也蕨爾雅云虌也通誌云莾芽也陸璣雲山菜也初生似蒜莖紫黒色可食如葵陸佃云初生無葉可食如大雀拳足又如其足之蹷也故名蕨周秦曰蕨齊魯曰虌俗云初生者亦類虌腳故曰虌廣雅以爲紫�非也羅願云蕨生如小兒拳紫色而肥今野人今歳焚山則來歳蕨菜繁生其舊生蕨之處蕨葉老硬敷披人志之謂之蕨基戴侗云其根掘而搗之取粉可食凶年以禦饑謂之鳥昧亦謂烏防格物論云二三月采山中人作茹食之惙說文云憂也戴侗云憂結貌按惙字右施叕叕者綴聮之義戴說可信說許愼云釋也陸佃云降所以反忡忡說所以反惙惙忡忡言中而不下也惙惙言綴而不解也降下也說解也又說苑孔子對魯哀公曰惡惡道不能甚則其好善道亦不能甚好善道不能甚則百姓之親之也亦不能甚詩云未見君子憂心惙惙亦旣見止亦旣覯止我心則說詩之好善道之甚也如此亦斷章取義】陟彼南山言采其薇【葉支韻靡爲翻】未見君子我心傷悲【支韻】亦旣見止亦旣覯止我心則夷【支韻賦也薇陸璣雲山菜也莖葉皆似小豆蔓生其味亦如小豆藿可作羮亦可生食今官園種之以供宗廟祭祀項氏云薇今之野豌豆苗也蜀人謂之巢菜東坡攺名元修菜是也一名金櫻芽季本云薇似蕨而差大如巨擘剝而食之甘美莊子所謂迷陽是也山間人謂之迷蕨陸佃云薇似藿菜之微者也故禮芼豕以薇記曰鉶芼牛藿羊苦豕薇是也程大昌雲山中極多味苦以芼火肉最相諧宜其苗春則盛發至秋老硬然不萎死𨿽雪中亦可采也詩注又名苦盆三秦記云夷齊食之三年顏色不變武王戒之不食而死按爾雅薇垂水疏謂艸生於水濱而枝葉垂於水者曰薇今詩言山有蕨薇又言上山采薇恐非此艸也據本艸薇有二種生水旁葉似萍者薇也生平原川谷似栁葉者白薇也此當爲白薇耳夷說文云平也嚴粲云人喜悅則心平夷謝云惙惙憂之深不止於忡忡矣傷則惻然而痛悲則無聲而哀不止於惙惙此未見之憂一節一節也降則心稍放下悅則喜動於中夷則心气和平此旣見之喜一節深一節也愚按張衡謂大火流艸虫鳴然則艸虫鳴阜螽躍深秋也四月之詩以山有蕨薇並言而此詩言采蕨又言采薇蕨薇皆二三月所采而言蕨者常在薇先則蕨之生當稍先於薇總之在初春時耳南仲以深秋伐西戎至春日遲遲而始奏凱以歸其節序物恰與此合則其爲室家思念南仲之詩無可疑者繇南仲忠義天植國爾忘家其室家之人知之深故思之切如此】

艸虫三章章七句【序云艸虫大夫妻能以禮自防也朱子謂未見能以禮自防之意直以爲大夫行役在外其妻獨居感時物之變而思其君子按朱於詩意固爲得之而不能知其人則不過閨情之常耳有何闗系若子貢傳謂南國之大夫聘於京師睹召公而歸心焉此第依附召南以立說要無稽據申培說則雲南國大夫夏聘於周次於終南睹王室之多賢相率以歸心焉其泛斯甚觀篇中云未見君子豈博及多賢之辭哉】

出車勞還率也【出序】文王之時西有昆夷之患北有玁狁之難以殷王帝乙之命命南仲城朔方因伐西戎於其還也作此詩以勞之【竹書紀帝乙三年王命南仲西拒昆夷城朔方卽此詩事也按史記稱公季卒子昌立是爲西伯西伯曰文王汲冡周書序云文王立西距昆夷北備玁狁謀武以昭威懷則此詩之爲文王詩明矣文王作此詩以慰勞南仲故篇中曰自天子所曰天子命我可知非帝乙勞之也】

我出我車【荀子作輿】於彼牧【葉職韻讀如墨宻北翻】矣自天子所謂我來【葉職韻六直翻】矣召彼僕夫謂之載【葉職韻節力翻】矣王事多難【去聲】維其棘【職韻】矣【賦也此詩言我者不一首二章言我者文王之辭中二章言我者代爲南仲之辭其第五章

言我者則代爲南仲室家之辭分別觀之乃得我車我所綂之戎車也文王時爲西伯則西方諸侯之戎車皆其所綂非必盡周車也彼主殷都而言爾雅郊外謂之牧周語國有郊牧注云放牧之地言我令人駕出我所綂之戎車已至於殷都郊外之牧地蓋謂前軍之先行者也李氏云荀子曰天子召諸侯諸侯輦輿就馬禮也遂舉此詩云我出我輿於彼牧矣毛氏本荀子之說以爲出車就馬於牧地然未必得詩人之意馬端臨云古人用兵必以車戰意在聲罪致討其坐作進退整暇有法未嘗掩人之不備而以奇取勝也故韓厥遇齊侯則奉觴加璧郤至遇楚子則免冑趨風可以死則爲於犨之請矢可以無死則爲庾公之叩輪所謂殺人之中又有禮焉至塞外之侵中國則云合鳥散輕進易退於是車之雍容不足當其徒之慓疾遂至舎車而用徒然彼長於徒我長於車捨我之長技而與角是以兵予敵也故必設伏以誘之未陳而薄之然後可以取勝而車戰之法廢矣秦漢以後之用兵其戰勝攻取者大槪皆如鄭之禦戎晉之敗狄耳何嘗有堂堂正正之舉乎自從也天子指帝乙也謂命也下同謂我來者命我來簡發此戎車也召說文云呼也僕夫毛傳云禦夫也載說文雲乘也文王旣承王命呼召己之禦夫命之載已而歸將以料簡車徒使之尅期上道也王事王室封疆之事也時玁狁昆夷並起爲患故曰多難棘通作防說文云急也或通作亟說文云疾也戎狄秋髙馬肥易於南牧速則邊防可固緩則邊警可虞故曰維其棘矣觀後章城方之命則此行專以築城爲事與六月出徵不同然必成師以出者蓋不如是則恐玁狁聞知必來撓我之築而方不可得而城也】我出我車於彼郊【葉豪韻居勞翻】矣設此旐矣建彼旄【豪韻】矣彼旟旐斯胡不斾斾【葉寘韻蒲寐翻】憂心悄悄僕夫況【丰氏本作怳】瘁【寘韻陸徳明本作萃賦也韋昭云國外曰郊徐鍇云按爾雅注百里之國十里爲郊王畿千里郊當百里司馬法云王國百里爲郊五十里爲近郊百里爲逺郊白虎通云王及公侯必有郊者上則郊接天神下則郊接諸侯郊接鄰國朱子云郊在牧內蓋前軍已至牧而後軍猶在郊也設陳也毛傳云蛇曰旐考工記云蛇四斿以象營室疏云有甲象其捍難蛇無甲見人避之象其避害也營室北方七宿也其星象形又爾雅云緇廣充輻長尋曰旐注謂以黒色之帛廣全幅長八尺屬於杠名旐蓋其制如此建立也旄注旄於旗幹之首解見於旄篇鄭云設旐者屬之於幹旄而建之戎車孔云此旐彼旄一言彼一言此便文耳於彼新田於此菑畆皆此類也毛云鳥隼曰旟謂畫朱雀及隼考工記云鳥旟七斿以象鶉火也說文云錯革畫鳥其上所以進士眾孫炎云錯置也革急也畫急疾之鳥於縿也有旐有旟禮所謂前朱雀而後武也稱蛇爲武者朱子云位在北方故曰身有鱗甲故曰武陸化熙云出車在郊視前在牧之車爲後軍則所見止是設旐建旄而設旟建旄已在彼牧故亟接之曰彼旟旐斯蓋因言表章而兼舉前後軍言之也胡不猶言豈不也斾斾毛云旒垂貌董氏云禮曰徳車結旌武車綏旌綏謂垂舒之也昔晉治兵建而不斾壬申復斾諸侯畏之則知垂旌所以爲戰也按斾惟旐有之說文云繼旐之旗沛然而垂名斾此云斾斾者合旟旐飛之象而言與荏菽斾斾同意傳所謂旒卽四斿七斿之斿乃旌旗之末垂者嚴云繼旐曰斾旐以全帛爲之續旐末爲燕尾者名之爲斾言斾之本體也此胡不斾斾乃飛之貌愚按至此則文王出車之事已竣可以還報天子矣然兵凶器危事目擊丑虜憑陵未知蕩平何日所以思之而憂心至於悄悄也悄徐鍇云憂思低小也其思多端故重言悄悄況說文雲寒水也荒涼之意說文無瘁字當通作顇謂形容顦顇也僕夫況瘁則亦文王憂國之誠有以感之而然耳呂祖謙云古者出師以喪禮處之命下之日士皆涕泣皆此意也以上二章皆文王自爲敍述也】王命南仲往城於方【陽韻】出車【史記作輿】彭彭【葉陽韻逋旁翻】旂旐央央【陽韻陸本作英英】天子命我城彼朔方【同上】赫赫南仲玁【丰本作獫】狁於襄【陽韻賦也首二章止言出車勤王耳未明言其何所命也此方以承命出車之故言之王天子也蘇轍謂王當爲文王按文王未受命安得稱王乎南仲此時承王命爲將者卽常武詩所稱也又春秋隠九年天王使南季來聘杜注謂南氏季字意卽南仲後也城築城也方毛云朔方近玁狁之國也朱子云今靈夏等州之地曹氏云卽六月所謂侵鎬及方郡縣誌夏州朔方縣什賁故城在縣治北卽漢朔方縣之故城也詩所謂王命南仲城彼朔方是也漢武帝元朔二年收河南地置朔方五原郡使蘇建築朔方什賁之號蓋蕃語也鄭云往築城於朔方爲軍壘以禦北狄之難按朔方卽今陜西寧夏衛在固原西南五百餘里有待於南仲之城者必翟患未肆之前常倚山河爲固不待設險及玁狁內侵則將有決藩之勢其地始爲華夷要區故不得不爲城以守耳嚴云朔方之地爲玁狁所侵軼今王命南仲驅去玁狁以城之而已不事窮蹙之也彭通作騯說文云馬盛也毛云交龍爲旂爾雅注云懸鈴於竿頭畫龍於旂上劉熙云旂倚也畫作兩龍相依倚也通以赤色爲之無文采諸侯所建也鄭云兩龍一象其升朝一象其下復也孔云旂蓋南仲所建以下或載旐或載旟此經所陳惟旂旐旟三物而已愚按所以不再舉旟者旟爲前軍已往前進發南仲大將當居中軍王國大夫視外諸侯分得建旂此時統後軍繼進故但言旂旐也央央通作英英鮮明之貌天子命我二句述南仲稱王命以令眾也呂云大將傳天子之命以令軍眾於是彭彭然張其車乘央央然斾其旂旐威靈气熖赫然動人兵事以哀敬爲本而所尙則威也赫赫南仲乃文王贊嘆之詞後仿此赫說文云火赤貌以南仲之威熖如之故曰赫赫襄與懷山襄陵之襄同蔡沈云駕出其上也按襄字訓駕當是通作驤漢書雲起龍襄又交龍襄首奮翼皆取襄驤通用季本云城朔方所以斷戎狄往來之路西戎道絕而不相犄角則可以駕玁狁而出其上故曰於襄程子云此章指元帥之名以顯其功也】昔我往矣黍稷方華【麻韻亦葉虞韻芳蕪翻】今我來思雨【去聲】雪載塗【虞韻亦葉麻韻宅加翻丰本作塗】王事多難【去聲】不遑啟居【魚韻】豈不懷歸畏此簡書【魚韻賦也第三章

惟天子命我二句述南仲之語此章則全是南仲語矣昔我往矣南仲就道時也黍稷方華方生華也鄭孔皆以爲六月中時按考靈曜云春鳥星昏中可以種稷夏火星昏中可以種黍汜勝之云黍者暑也種者必待暑羅願云稷爲首種孟春正稷之時又賈思勰云凡黍穄三月上旬種者爲上時四月上旬爲中時五月上旬爲下時夏種黍穄與植谷同時非夏者率以椹赤爲大抵植種有早晚則華實之早晚隨之非必定在六月中時方生華也孔氏但據月令有孟秋農乃登谷之文鄭解所登之穀爲黍稷故以爲六月華不知月令仲夏之月農旣登黍矣豈盡俟孟秋乎今我來思歸而在道時也雪春雪也陸佃云臘雪握之輒聚立春以後不復可摶以微溫搏之故也塗毛云凍釋也夏小正云春正月寒日滌凍塗農及雪澤孔云雪落而釋爲塗泥是春凍始釋也鄭云因伐西戎至春凍始釋而來反也王事多難與首章語意正同而此更爲伐西戎起語所以至於雨雪載塗之時而後來歸者以西戎助玁狁爲虐復承王命䢐徵自北而西歸計轉緩故不遑啟居也畏者凜凜欽承之意與畏罪不同簡書防命之詞也孔云古者無紙有事書之於簡謂之簡書當時命南仲城方因見西戎竊發故並命之竣事後移師往伐西戎耳左閔元年狄人伐邢管敬仲言於齊侯曰戎狄豺狼不可厭也諸夏親暱不可棄也宴安鴆毒不可懷也詩云豈不懷歸畏此簡書簡書同惡相卹之謂也請救邢以從簡書同惡相卹意簡書中舊有此語乃諸侯所受之於天子者故敬仲引及之舊說不達謂鄰國有急以簡書相告誤矣自王事多難而下四語其事在黍稷方華之後雨雪載塗之前城方已畢似可歸而猶不得歸者爲將伐西戎故耳詩之敍事變幻錯綜若此以後章臆之其在䢐秋渉冬之間乎】喓喓艸【丰本作艸】虫【東韻】趯趯阜【丰本作】螽【東韻丰本作】未見君子憂心忡忡【東韻丰本作】旣見君子我心則降【葉東韻胡公翻】赫赫南仲薄伐西戎【東韻興而賦也喓喓而下六語義俱同艸虫篇以時序考之張衡謂大火流艸虫鳴正深秋候耳艸虫鳴則阜螽躍而從之以興夫唱婦隨其象亦如此也孔云此明在冬前晚秋之時因有艸虫而爲興冬則虫死不得過於晚秋也君子室家斥南仲之辭我則室家自我也朱子云室家感時物之變而念之以爲未見而憂之如此必旣見而後心可降耳愚按艸虫詩全同此六語豈其詩早已間於上而文王采之以入詩乎薄發語辭西戎昆夷也逸周書言文王西距昆夷是也亦曰犬戎伐西戎所以剪玁狁之羽翼也此時室家𨿽思南仲而赫赫南仲方且薄伐西戎若不知有其家者婦義臣忠兩得之矣曹氏云西北二虜相犄角爲冦故徵玁狁則西戎作伐西戎則玁狁平】春日遲遲【支韻】卉木萋萋【葉支韻此移翻】倉庚喈喈【葉支韻堅夷翻】采繁祈祈【支韻】執訊獲醜薄言還歸【葉支韻渠爲翻】赫赫南仲玁狁於夷【支韻賦也春日以夏小正及七月詩推之知爲二月也遲遲解見七月篇卉說文云艸之總名也萋說文云艸盛也通木言之者以葉盛而言詩詠梧桐亦曰萋萋又毛傳解蒹葭萋萋云猶言蒼蒼也倉庚解見七月篇喈喈解見葛覃篇祈通作祁與七月篇采繁祁祁解同執生擒也訊問也程子云其魁首當訊問者獲得也醜說文云可惡也謂其徒黨也此訊醜皆西戎之訊醜若玁狁則苐城方以備之耳未嘗有交戰之事但旣城朔方則玁狁不能乘虛爲害而西戎可伐西戎旣伐則有以剪玁狁之羽翼而玁狁可平事實相因也鄭云稱美時物以及其事喜而詳之也歐陽修云述其歸時春日暄妍艸木榮茂而禽鳥和鳴於此之時執訊獲丑而歸豈不樂哉夷毛云平也陸云末二句全是歸功南仲前言於襄是在朔方時不敢憑陵此言於夷則以去朔方後言便有幾世平定意輔云曰玁狁於夷而已則固不貴乎略地屠城輿屍蹀血之事也鄭云獨言平玁狁者玁狁大故以爲始以爲終】

出車六章章八句【子貢傳亦云勞將率也而但以爲宣王之詩申培說謂宣王再命南仲伐玁狁遂平西戎勞其還師史籕美之班固漢書古今人表南仲作南中亦系之宣王時人又云宣王興師命將徵伐獫狁詩人美大其功曰出車彭彭城彼朔方總之因常武篇有王命卿士南仲大祖之語遂致誤耳或又疑竹書紀宣王三年命大夫仲伐西戎謂卽此南仲考史記彼乃秦仲也何得相混】

四牡文王勞使臣之詩【出陳樂書序云勞使臣之來也有功而見知則說矣左襄四年穆叔如晉晉侯享之工歌鹿鳴之三三拜韓獻子使行人子員問之對曰四牡君所以勞使臣也敢不重拜魯語則云叔孫穆子聘於晉晉悼公享之樂及鹿鳴之三而後拜樂三晉侯使行人問焉對曰四牡君之所以章使臣之勤也敢不拜章子貢傳襲其說亦云章使臣之勤也疏義云歌於使來之時則勞其來也而極言在外之情如此則章其勤也勞其來者此詩之用章其勤者此詩之意按采薇序云文王之時西有昆夷之患北有玁狁之難以天子之命命將率遣戍役以守衛中國意是詩之作卽在此時篇中曰王事靡盬我心傷悲曰豈不懷歸不遑啟處曰不遑將父不遑將母與出車杕杜二詩語意相爲出入然則此詩倘亦卽爲南仲而作但彼全爲敍述之辭此則代爲南仲之辭以南仲此行城朔方伐西戎樹功旣懋經時頗久故所以勞之者亦不一而足歟又考舊史惟王命南仲西拒昆夷城朔方見於竹書而此外寂寂無聞焉故知是詩斷爲南仲作也】

四【儀禮疏作駟】牡騑騑周道倭【文選注作威釋文作委丰氏本作逶】遲【支韻韓詩文選注丰本俱作夷又漢書地理誌注倭遲作郁夷右扶風有郁夷縣顏師古注云言使臣乘馬行於此道】豈不懷歸【葉支韻渠爲翻】王事靡盬我心傷悲【支韻賦也牡牡馬也騑說文云驂旁馬禮記疏云車有一轅四馬中兩馬夾轅名服馬兩邊名騑馬亦名驂馬今曰騑騑則於四牡之中特指兩驂馬而言也周道自周適他處之道路主周而言故曰周道倭通作逶說文云逶迆衺去貌遲說文云徐行也程子云倭遲回逺也王事靡盬義與采薇篇同傷創悲痛也俱見說文心有所思而不得遂起居不寧如身之遭創痛然也言我豈不思歸特以王事尙未堅固不敢顧私圖而忘國卹徒自心懷傷悲而已孔頴達云我心傷悲正謂念憶父母下章云將父母是也毛傳云思歸者私恩也靡盬者公義也傷悲者情思也鄭云無私恩非孝子也無公義非忠臣也君子不以私害公不以家事辭王事範祖禹云臣之事上也必先公而後私君之勞臣也必先恩而後義朱子云夫君之使臣臣之事君禮也故爲臣者奔走於王事特以盡其職分之所當爲而已何敢自以爲勞哉然君之心則不敢以是而自安也故燕饗之際敍其情而憫其勞臣勞於事而不自言君探其情而代之言上下之間可謂各盡其道矣程子云上不知下之勞則下不自盡其力故四牡之義廢則君臣缺矣】四牡騑騑嘽嘽【說文作痑痑漢書注作驒驒】駱馬【葉麌韻滿補翻】豈不懷歸王事靡盬【麌韻】不遑啟處【葉麌韻此主翻賦也嘽說文云喘息也毛云馬勞則喘息駱馬名詳見駉篇陸佃云駱馬善柰勞苦詩曰嘽嘽駱馬言駱性善勞而今喘息不平如此則以甚苦故也不遑啟處解見采薇篇上言我心傷悲其故正在於此啟者謂長跪而進食於父母處則居處而已輔廣云我心傷悲旣述其私恩之不能忘不遑啟處又述其公義之不可已所謂天理人情之至也左襄二十九年葬靈王鄭上卿有事子展使印叚往伯有曰弱不可子展曰與其莫往弱不猶愈乎詩云王事靡盬不遑啟處東西南北誰敢寧處堅事晉楚以蕃王室也王事無曠何常之有遂使印叚如周】翩翩者鵻【說文釋文俱作隹】載飛載下【葉麌韻後五翻】集於苞栩【麌韻】王事靡盬【麌韻】不遑將父【麌韻興也翩說文云疾飛也以非一飛故曰翩翩鵻鳩類詳見鵲巢篇陸佃云鵻性慈孝慤謹蓋孝所以致私恩謹所以致公義故四牡勞使臣之詩而其托況如此羅願云隹鳩孝鳥故少皥氏以爲司徒一名祝鳩似斑鳩而臆無繡采又頭有贅鵻旣孝鳥故養老之杖仿之漢仲秋之月縣道皆案戶比民年始七十者授之以玉杖餔之糜粥八十九十禮有加賜玉杖長尺端以鳩鳥爲飾鳩者不噎之鳥也欲老人不噎古之養老祝哽在前祝噎在後以爲養老之備此所以取鳩而又名鳩爲祝鳩也嚴粲云鵻一鳥而十四名鵻也隹其也鵓鳩也祝鳩也鳺防也防鳩也鵾鳩也楚鳩也鳻鳩也荊鳩也乳鳩也鵴鳩也鳩也防鳩也載之言則蓋音近也載飛載下言𨿽飛而尙下也後放此集於苞栩解見鴇羽篇將奉也戴岷隠云扶持奉侍之謂蘇轍云祝鳩孝鳥是以孝子不獲養而稱焉鵻之飛也則亦下而集於栩不若使者之行久不返不獲養父母也羅云禽經曰鵻上無尋鷚上無常言二鳥之起不過尋丈不逺而復而王事靡盬之臣則徵役不得暫息也範祖禹云忠臣孝子之行役未嘗不念其親君之使臣豈待其勞苦而自傷哉亦憂其憂如已而己矣此聖人所以感人心也又韓詩外傳云齊宣王謂田過曰吾聞儒者親喪三年君與父孰重過對曰殆不如父重王忿然曰曷爲士去親而事君對曰非君之土地無以處吾親非君之祿無以養吾親非君之爵無以尊顯吾親受之於君致之於親凡事君以爲親也宣王悒然無以應之詩曰王事靡盬不遑將父】翩翩者鵻載飛載止【紙韻】集於苞杞【紙韻】王事靡盬不遑將母【葉紙韻母鄙翻興也杞爾雅毛傳皆云枸檵說文云枸也陸璣云其樹如樗一名苦一名地骨春生作羮茹微苦其莖如莓子秋熟正赤莖葉及子服之輕身益气廣雅名�乳又名地筋本艸云一名枸根一名枸忌一名地輔一名羊乳一名仙人杖一名西王母杖朱子云一名狗骨抱朴子雲家菜一名托廬淸冷眞君外訣以枸爲三靑蔓其苖爲換骨菜圖經云枸春生苖葉如石橊葉而軟薄堪食俗呼爲甜菜其莖幹髙三五尺作叢六月七月生小紅紫華隨便結紅實形微長如棗核其根名地骨春夏采葉秋采莖實冬采根廣韻云春名天精子夏名枸葉秋名郤老枝冬名地骨根今人相傳謂枸杞與枸棘二種相類其實形長而枝無刺者眞枸也圓而有刺者枸棘也沈括云陜西極邊生者髙丈餘大可作柱葉長數寸無刺根皮似厚朴其美異他處大體出河東諸郡其次江淮間實如櫻桃暴漧爲餅膏潤有味按詩有三詳見將仲子篇上兩章爲奉使初發之詞此兩章以翩鵻起興又爲久役未返之詞物猶得所止而人子乃缺乎孝養其感深矣集栩興將父集興將母苐取叶韻未必有義觀鴇羽篇亦詠集於苞栩而統言父母何怙可見】駕彼四駱載驟駸駸【侵韻亦葉寢韻初朕韻】豈不懷歸是用作歌將母來諗【寢韻亦葉侵韻式鍼翻賦也按第二章

云四牡騑騑嘽嘽駱馬則知四牡皆駱故名四駱陸佃云古者天子之卿純駟故詩曰駕彼四駱又曰乘其四駱若諸侯之卿則不能具純駟矣驟說文云馬疾步也嚴雲走馬曰馳不馳而步疾爲驟駸說文云馬行疾也以非一駸故曰駸駸載驟駸駸則其尙在行役而未能遽歸可見矣是用作歌者朱子云非使臣作是歌也設言其情而勞之耳諗鄭云告也左傳辛伯諗周桓公是也將母來諗者言以己思欲將母之情來告於其母也蓋父母愛子之情𨿽一而父或猶知大義母未必不牽於私情故思所以慰其意者如此陳際防云先曰將父而後曰將母者尊父也旣曰將母而又曰將母者親母也此孝子之志人情之實也輔廣云詳於私情而略於公義君之勞臣當然也】

四牡五章章五句【申培說以爲天子勞使臣之詩今繋此詩於文王則非天子之詩矣或問何以知其非帝乙作也曰以周道倭遲之語知之儀禮於燕禮鄕飲酒禮皆歌此詩蓋其初本爲勞使臣作後乃移以他用耳大學始教則肄此詩義見鹿鳴篇小引下又詩緯泛歷樞推四始之說以四牡在寅爲木始未詳其義齊魯韓三家又以此詩爲康王時詩似不足信】

杕杜勞還役也【出序愚按此與出車同爲一時之作以次章卉木萋止一語知之鄭云異歌異日殊尊卑也禮記曰賜君子小人不同日此其義也範祖禹云出車勞帥故美其功杕杜勞眾故極其情先王以己之心爲人之心故能曲盡其詞使民忘其死以忠於上也王安石云上之人能知其下中心委曲之情而形於歌詠則下悅之出車杕杜是也上之人不能知而其下自陳其勞苦之狀悲傷之情則怨也之水鴇羽是也】

有杕之杜有睆其實【質韻】王事靡盬繼嗣我日【質韻】日月陽【韻】止【丰氏本作只】女心傷【陽韻】止徵夫遑【陽韻】止【興也有杕之杜解見唐風杕杜篇樹之特生者爲杕陸化熙云杕杜𨿽以識時序之變而取義於杕亦因徵夫在外而傷其孤特無依也杜與棠相似白者名棠赤者名杜又按說文云牡曰棠牝曰杜趙頥光云牡棠牝杜與楊栁同義又言陰陽也此詩代爲室家思夫之辭故以杜寄興睆明貌檀弓華而睆之睆樹果曰實呂氏雲杜之有實秋冬之交也毛傳云杕杜猶得其時蕃滋役夫勞苦不得盡其天性孔頴逹云特生之杜猶睆然其實我君子獨行役勞苦不得安於室家以盡天性而生子孫乃杕杜之不如也嗣續也我我君子也繼嗣我日追往役之始至此日而言日以繼日不得休息也十月爲陽兼言日者陽月之日也此卽杕杜有實之侯止通作只語己辭也後仿此遑說文云急也徵夫隨南仲往城於方事竣可以歸矣至於十月而猶未歸則以其時有伐西戎之事故徵夫方遑急於徵役也輔廣云述其室家之情不直言其思之而必曰王事靡盬焉則𨿽其室家亦知義也】有杕之杜其葉萋萋【葉支韻此移翻】王事靡盬我心傷悲【支韻】卉木萋【同上】止【丰本作只】女心悲【同上】止徵夫歸【葉支韻渠爲翻】止【興也萋萋丘氏云新葉也承上章言杕杜睆實是去年十月間物色於今杜葉萋萋則實落而又生葉爲今年之二月矣以杕杜逢春而生意攺觀如此閨中思婦其何以堪我女自我也卉木萋止復從杖杜而推廣之見萋萋者不獨一杕杜含悲更深所以逾期未至者因南仵伐西戎故遷延至此出車末章所謂春日遲遲卉木萋萋卽是時也然曰執訊獲醜薄言還歸則已歸在道特尙未至家故其室人不知而思念之耳王者之體悉如此輔云王事靡盬者公義也我心傷悲者私情也𨿽其室家亦情義並行而不相悖也】陟彼南山言采其【紙韻】王事靡盬憂我父母【葉紙韻母鄙翻】檀車幝幝【銑韻韓詩作石經作防防釋文作張張】四牡痯痯【葉銑韻古轉翻】徵夫不逺【葉銑韻讀如蝘於殄翻賦也登山采以望其君子郝敬云北山幽方憂思之北嚴云鄭孔皆不明言杞爲何物以采言之當是枸之可食者惟枸也解見四牡篇按圖經云枸杞春生苗葉如石橊葉而軟薄堪食俗呼爲甜菜陸璣云春生作羮茹微苦計此云采當卽在卉木萋止之時特期而未至故借此以致其想望耳以出車末章推之可見說者泥朱注春暮而可食之語遂謂采又過於木萋之時恐未然也又枸甜菜味苦亦夫婦同甘共苦之況父母謂夫之父母卽舅姑也憂我父母言詒我父母之憂嚴云蓋謂父母思之當早歸也徐光啟云及期而望曰女心傷悲過期而不至則曰憂我父母其憂有進焉者矣可見古人立言之法蔣悌生云此四句見於北山詩其詞同其義同杕杜之詩爲正雅北山爲變雅何也杕杜之詩在上之人敍戍役之勞以閔之也北山之詩役者自言其勞而有怨懟之心也詞義𨿽同而苦樂之意異矣檀車毛云役車也孔云伐檀曰坎坎伐檀又曰伐輪伐輻是檀可爲車之輪輻又大明云檀車煌煌檀之所施於車廣矣幝說文云車貌徐鍇云車則木連及韋革金鐏起皆起若敗巾故字從巾曰幝幝者行役旣久凡車皆獘也孔云役夫以從徵之故其甲士三人所乘之車而備四馬故曰四牡非庶人尋常得乘四馬也痯爾雅云病也按說文無痯字當通作蹇跛也檀車耐用而亦敝牡馬有力而亦跛以見其久且勞也愚按車敝馬罷非目所見以行役之久料之徵夫不逺又於車敝馬罷料之皆意度之辭見在邊之久當歸非謂以幝痯之故不得不歸也又陳際泰云車之堅者敝師老矣卒遇冦不可用也向者悲傷私情也至此多此憂焉其曲而中也夫】匪載匪來【葉職韻六直翻】憂心孔疚【葉職韻訖刀翻】期逝不至【葉質韻職日翻】而多爲卹【質韻】卜筮偕【葉紙韻苟起翻】止防言近【葉紙韻巨椅翻】止徵夫邇【紙韻】止【賦也匪通作非載鄭云裝載也疚當作防爾雅云病也嚴云心甚病也期歸期也逝往也猶適也卹憂也期逝不至指萋止時言憂心孔疚女心傷悲也而多爲卹憂我父母也不獨我憂之父母亦憂所謂多卹也一說謂前已期徵夫不逺矣旣而匪載匪來所以憂心孔疚曰而多爲卹者饑渇與疾病與死傷與皆憂中事也於義亦通但歸期太賒語意轉緩且於當日情事不合耳李氏云觀此詩言王事靡盬憂我父母何以異於鴇羽王事靡盬不能藝稷黍父母何怙言期逝不至何以異於采綠五日爲期六日不詹然鴇羽采綠下之人自訴其勞苦此則下之人勞苦而上知之也灼曰卜揲蓍曰筮偕俱也禮大事先筮而後卜小事則筮不相襲今相襲俱作以心之惶惑不定故至於無所不爲也防聚也合也防言毛謂防聚卜人筮人之言鄭謂卜之筮之合言於兆卦之繇二義皆通旣訊之卜筮而皆曰近矣則徵夫其亦邇而將至矣輔云徵夫不逺想料之辭也徵夫邇止決定之辭也邇字如卽刻到家之說嚴云此詩四章皆不言戍役來歸之事惟述其未歸之時室冢思望之切如此則今日之歸其喜樂爲何如也所以慰勞之也輔云勞帥勞役體悉其情無所不至而略不及論功行賞之事者何哉蓋古者竭誠盡瘁以勤王之事者人臣之義也君臣各行其事而已下不以賞而望乎上上不以賞而誇乎下此君臣相與之至情也豈後世所能及哉】

杕杜四章章七句【子貢傳申培說皆以爲勞還戍也但系之宣王時耳辧已在出車下鄒忠云詩傳以此列於體君臣內則戍乃戍臣也舊以出車爲勞還率杕杜爲勞還役出車明言赫赫南仲詳見本篇若杕杜之檀車四牡豈所槪於卒伍其爲先王勞戍臣可知已愚按檀車四牡唐孔氏之解自明若以戍爲戍臣則何以別於將率豈謂戍守與徵戰異乎果爾則檀車何以幝幝四牡何以痯痯也且篇中所敍述者不過室家私情視出車篇迥異正與東山勞歸士詩同一聲口耳從敍何疑】

皇皇者華文王遣使臣之詩【出陳樂書序云君遣使臣也送之以禮樂言逺而有光華也曹氏云燕以遣之所謂禮也歌以樂之所謂樂也歐陽修云稱美其能將君命爲國尢華於外耳子貢傳朱傳皆云遣使臣也而春秋內外傳則云君教使臣愚謂遣者其事也教者其意也所以定此詩爲文王詩者晉語胥臣言文王之卽位也詢於八虞而咨於二虢度於閎夭而謀於南宮諏於蔡原而訪於辛尹是詩亦以咨諏咨謀咨度咨詢爲言明是數事者皆將於使臣乎取之則奉使者其卽八虞二虢之流乎又按通誌云文王卽位之八年六月寢疾五日而地震東西南北不出郊圻有司曰地震爲人主也羣臣皆恐欲其城以移之文王曰天之見妖以罰有罪我若有罪若何逃罰率徳攺行其可免乎於是謹其禮秩皮革以交諸侯飭其辭令幣帛以禮俊士未幾疾愈意皇華之遣當在此時也考竹書周地震在帝乙三年夏六月因系此詩於帝乙之世】

皇皇【丰氏本作煌煌】者華於彼原隰【緝韻】駪駪【國語說文說苑俱作莘莘楚辭章句作侁侁】徵夫每懷靡及【緝韻興也皇通作煌說文云煇也煇之爲言明也毛傳云皇皇猶煌煌也華朱子云艸木之華也爾雅云廣平曰原下濕曰隰嚴粲云言皇皇然光明者艸木之華於彼原隰之間猶使臣能將命爲國光華於逺近也一說毛云忠臣奉使能光君命無逺無近如華不以髙下易其色亦通駪說文云馬眾多貌徵夫毛云行人也時文王所遣必非一使則眾多並行正謂同時出使之臣耳觀後章或乘騏或乘駱或乘駰可見懷思也眾徵夫皆同此懷故曰每懷言無一人而不然卽春秋外傳所謂懷和爲毎懷者也靡及者如恐不及事也朱子云此詩若以戒夫使臣者而托於其自道之詞以發之詩之忠厚如此晉語齊姜謂公子重耳曰周詩曰莘莘徵夫毎懷靡及夙夜徵行不遑啟處猶懼無及況其順身縱欲懷安將何及矣人不求及其能及乎日月不處人誰獲安】我馬維駒【虞韻亦葉尢韻居侯翻說文釋文俱作驕】六轡如濡【虞韻亦葉尢韻如繇翻】載馳載驅【虞韻亦葉尢韻祛尢翻但四章同用此句則此字非韻】周爰咨【釋文忠經倛作諮】諏【虞韻亦葉尢韻將侯翻賦也說文云馬二歳曰駒一云六尺以上馬五尺以上駒陸佃云傳曰大夫乘駒血气未定則有蹄齧之虞故大夫乘之荀子曰大路之馬必倍至於教順然後乘之所以養安也倍言年長以倍今羣牧選馬十六歳以上乃以進禦曲禮曰齒路馬有誅路馬之齒髙矣故齒路馬有誅所以廣敬也詩曰我馬維駒而後言維騏維駱維駰則騏也駱也駰也防上之文宜皆爲駒文從句字音拘則以駒血气未定宜拘執之焉爾詩曰縶之維之義蓋取此陳祥道云馬八尺以上爲龍七尺以上爲騋六尺以上爲馬六尺以下爲駒天子所駕下止於馬諸侯所畜上止於騋則大夫乘駒可知矣六轡解見駟鐡篇濡者霑濕之義如濡言柔忍也又鄭云言鮮澤也周依左氏作忠信解書太甲篇自周有終之周解亦同此又歐陽修云周爲周徧之周𨿽有馳驅之勞不忘國事周詳訪問因以博廣聞也愚按爲國事而周詳訪問卽忠信之意苟非實心體國則必濶略而不周矣此一字著落在使臣身上說爰說文云引辭也爾雅以爲於也咨訪問也諏說文云聚謀也此詩𨿽賦乘馬出使之事而亦有比意寓其中言我馬維駒𨿽苦於血气之未定而賴有善執轡者於此則可以使之進退合節不至於泛駕而旁逸矣今使臣旣以每懷靡及爲心凡徵途采訪所及必極周詳以待上之人將於焉訪問而與之聚謀庶乎作用有可觀也咨字虛諏字實諏正其所咨者非泛泛訪問而已後俱仿此諏謀度詢俱就君咨使臣說舊解未是左傳魯穆叔如晉晉侯享之歌鹿鳴之三三拜韓獻子使行人子員問之對曰皇皇者華君教使臣曰必咨於周臣聞之訪問於善爲咨咨親爲詢咨禮爲度咨事爲諏咨難爲謀臣獲五善敢不重拜而外傳則云皇皇者華君教使臣曰每懷靡及諏謀度詢必咨於周敢不拜教臣聞之曰懷和爲每懷咨才爲諏咨事爲謀咨義爲度咨親爲詢忠信爲周君貺使臣以大禮重之以六徳敢不重拜二傳微有異同而諏之爲義具謀事謀才二訓愚按才猶言作用蓋相與互參其說以訂此事之作用當何如耳馬融忠經云出於四方以觀風聽不可以不聰視不可以不明聰則審於事明則辧於理詩云載馳載驅周爰咨諏】我馬維騏【支韻】六轡如【墨子作若】絲【支韻】載馳載驅周爰咨【淮南子作諮】謀【葉支韻謨悲翻淮南子作謨賦也騏解見小戎篇按騏非上駟陸佃云詩曰騏驑是中騧驪是驂蓋騏驑中駟騧驪上駟故服以騏驑驂以騧驪如絲言條直也咨難爲謀杜預云問患難也又咨事爲謀蓋問其事中之患難】我馬維駱【藥韻】六轡沃若【藥韻】載馳載驅周爰咨度【葉藥韻達各翻墨子作及賦也駱解見四牡篇沃說文云漑灌也沃若言潤澤也咨義爲度又咨禮爲度毛傳總之云咨禮義所宜爲度墨子云助之視聽者眾則其所聞見者逺矣助之言談者眾則其徳音之所撫循者博矣助之思慮者眾則其談謀度速得矣故古者聖人之所以濟事成功垂名於後世者無他故異物焉曰惟能以尙同爲政者也詩曰我馬維駱六轡沃若載馳載驅周爰咨及又曰我馬維騏六轡若絲載馳載驅周爰咨謀卽此語也】我馬維駰【眞韻】六轡旣均【眞韻】載馳載驅周爰咨詢【眞韻賦也駰解見駉篇陸佃云今之泥驄也詩曰我馬維騏我馬維駱我馬維駰其先後與駉之序合則駰不如駱駱不如騏矣然乃卒言駰者以明馬𨿽彌劣所以禦之滋善旣均言和調也咨親爲詢舊說謂親戚之謀爲詢非也兩意相親促膝籌畫言無不盡如舜之詢於四嶽卽此詢也諏有參伍意謀有瞻顧意度有折意詢有詳究意各以先後爲序非徒取叶韻而已參伍則其志遜故與如濡之柔忍相應瞻顧則其慮審故與如絲之條直相應折則其機活故與沃若之潤澤相應詳究則其事妥故與旣均之和調相應】

皇皇者華五章章四句【子貢傳申培說丰氏本篇名俱作煌華莊子云大聲不入於裏耳折皇荂則嗑然而笑陸佃云折楊逸詩皇荂卽詩所謂皇皇者華是也申培說以爲天子遣使於四方歌此餞之今按此詩旣系之文王之世則非天子之詩矣然其後爲遣使通用之詩至燕禮鄕飲酒禮亦皆用之而大學始教亦以此先焉又齊魯韓三家皆以此詩爲康王時詩不足信】

詩經世本古義卷七

欽定四庫全書

詩經世本古義卷八

明何楷撰

殷帝辛之世詩二十篇

采蘩美太姒親蠶也【朱子云古者後夫人有親蠶之禮此詩亦猶周南之有葛覃也子貢傳亦以爲諸侯之夫人勤於親蠶國人美之申培說同愚謂夫人卽太姒也何以証之以詩稱公侯之事與兔罝詠公侯幹城同皆指文王周自王季始受命爲侯伯至紂以文王爲三公故得稱公侯也又射義云士以采蘩爲節樂不失職也取末章被之僮僮夙夜在公爲三宮夫人世婦有事於蠶者皆不失其職故士射以之爲節云】

於以采蘩【釋文作繁】於沼於沚【紙韻】於以用之公侯之事【葉紙韻鉏裏翻賦也於說文云於也象气之舒蘩艸名本艸云蓬蒿也似靑蒿而葉麤上有白毛從初生至枯白於眾蒿頗似細艾三月采爾雅所謂皤蒿也一名蒵一名由胡又名遊胡夏小正傳云蘩遊胡遊胡旁勃也北海人謂之滂渤廣雅謂之蒡葧或云蘩有二種一曰白蒿陸艸也可以生蠶一曰蘿蒿水艸也可以爲菹此蘩當爲白蒿耳陸佃云蒿靑而髙蘩白而繁七月之詩曰春日遲遲采蘩祁祁采蘩所以生蠶也今覆蠶種尙用蒿云季本云蠶之未出者采蘩以洗之令其易出鄒忠云蘩之生先於桑或者狃於所見不信蘩可生蠶然爾雅有蟓蚢雔繇各種而以桑繭樗繭蕭繭別之疏云此皆蠶類因所食葉而異其名爾雅又云蘩蕭莪之類則蕭繭或卽蘩繭之類況止云生蠶未必卽以啖蠶乎沼廣雅云池也圓曰池曲曰沼爾雅云小洲曰渚小渚曰沚釋名云沚止也可以止息其上蘩非水產言於沼於沚者沚卽沼中之沚猶云采蘩於沼之沚也劉汝楨云池曲繞乎沚故曰沼蘩生沚上四面有水芻牧不到此蘩最潔故往沚取焉於以用之言采此蘩將有所用之也事謂成君服之事禮記祭義云古者天子諸侯必有公桑蠶室近川而爲之築宮仞有三尺棘墻而外閉之及大昕之朝君皮弁素積卜三宮之夫人世婦之吉者使入蠶於蠶室奉種浴於川桑於公桑風戾以食之嵗旣單矣世婦卒蠶奉繭以示於君遂獻繭於夫人夫人曰此所以爲君服與遂副褘而受之因少牢以禮之古之獻繭者其率用此與及良日夫人繅三盆手遂布於三宮夫人世婦之吉者使繅遂朱緑之黃之以爲黼黻文章服旣成君服以祀先王先公敬之至也月令云季春之月命野虞母伐桑柘鳴鳩拂其羽戴勝降於桑具曲植蘧筐后妃齋戒親東鄕躬桑禁婦女毋觀省婦使以勸蠶事蠶事旣登分繭稱絲效功以供郊廟之服毋有敢惰黃子道周云周禮內宰以仲春率命婦躬桑浴種此言大昕鄭氏疑再浴蠶王后乃涖之也國語云王后親織紞公侯之夫人加之以紘綖卿之內子爲大帶命婦成祭服列士之妻加之以朝服自庶士以下皆衣其夫社而賦事烝而獻功所謂公侯之事此可以見矣左文三年秦伯伐晉遂覇西戎用孟明也君子是以知秦穆公之爲君也舉人之周也與人之壹也詩曰於以采蘩於沼於沚於以用之公侯之事秦穆有焉諭不遺小善又昭元年趙孟入於鄭乃宴穆叔賦采蘩曰小國爲蘩大國省穡而用之其何實非命杜預云穆叔言小國微薄猶蘩菜大國能省愛用之而不棄則何敢不從命穡愛也以上皆斷章取義】於以采蘩於澗之中【東韻】於以用之公侯之宮【東韻賦也爾雅雲山夾水曰澗釋名云澗間也言在兩山之間也孔頴達云於澗之中亦謂於曲內非水中也陸佃云先言於沼於沚後言於澗之中言夫人於事有進而無退愚按古者蠶室必近川以便浴蠶故有於沼於澗之采宮卽記所謂築宮之宮蠶室是也上曰於以用之公侯之事第有其意此曰於以用之公侯之宮則已親其事矣鄒忠云不言采桑而言采蘩何也蓋蘩之生常先於桑古者王親耕三推而止後親蠶三灑而止繅二十七日而老三俯三起事乃大巳在三宮夫人世婦登其事而後夫人特躬爲之帥賦事而不獻功故於蠶未出時苐采蘩洗之而事訖矣】被之僮僮【東韻】夙夜在公【東韻】被之祁祁【支韻】薄言還歸【葉支韻讀如居逵翻賦也按周禮天官內司服後六服褘衣揄翟闕翟謂之三翟與鞠衣展衣禒衣爲六也首飾則有副編次三者鄭謂三翟爲祭祀之服褘衣從君見太祖揄翟從君祭羣廟闕翟從君祭羣小祀首皆服副副之言覆所以覆首爲之飾其遺像若漢之步搖也鞠衣色如鞠塵象桑葉始生之色告桑之服展衣以禮見君及見賔客之服首皆服編編列髮爲之其遺像若漢之假紒假紒者編列他發爲之假作紒形加於首上也褖衣以接禦首則服次次次第發長短爲之鬄他髮與己發相合爲紒所謂髲鬄也知三翟之首服副者王之祭服有六首服皆冕則後之祭服有三首服皆副可知知禒衣首服次者昏禮云女次純衣純衣者禒衣也據士服爵弁親迎攝盛則士之妻服禒衣亦攝盛又明言女次則禒衣首服次可知三翟服副禒衣服次則其中有鞠衣展衣當是服編可知凡諸侯夫人於其國衣服與王后同其燕居則並纚笄綃衣也又少牢禮云主婦被錫主婦贊者一人亦被錫注云被錫讀爲髲鬄古者或剔賤者刑者之髮以被婦人之紒爲飾因名髲鬄焉孔云此言被與被錫之文同故知被是少牢之髲鬄剔髮以被首也鬄亦作髢今按鄭說則夫人告桑宜服編又據祭義文則受繭宜服副無服次之禮此云被之僮僮者蓋指三宮夫人世婦之服耳觀少牢乃卿大夫祭祀之禮而主婦從祭服髲鬄可見僮通作瞳說文云日曈曨欲明也卽下文夙字意夙毛云早也公公所卽所謂公桑也當日欲明之時夫人世婦卽起趨事自夙至夜競日之長皆在公所也重言僮僮者見其無日不然也被之祁祁與祁祁如雲義同言服被者之人多也還說文云復也夙而趨事至夜則可以還歸矣非君夫人之重蠶事而勤於倡率安能恪共無怠如此】

采蘩三章章四句【序云采蘩夫人不失職也夫人可以奉祭祀則不失職也按蘩春始生可鬻秋香美可生食又可烝爲菹左傳謂蘋蘩薀藻之菜可薦鬼神可羞王公是也鄭以意言豆薦蘩菹蓋牽於毛傳公侯夫人執蘩菜助祭之說於禮未有所據又埤雅云蘩有二種一曰白蒿陸艸也可以生蠶一曰蘿蒿水艸也可以爲葅此詩所采乃白蒿耳朱子雲從來說蘩可以生蠶可以供蠶事何必抵死說道只在奉祭祀不爲蠶事鄒忠云或疑夙夜在公卽特牲所言視饎爨於夙興而旋歸則鄭氏所云釋祭服而去者然特牲之視濯宗人職之少牢之漑鼎漑甑饔人廩人職之以至王之正祭視滌濯逆齊省鑊則大小宗伯職之俱於婦職無與楚茨曰執爨踖踖爲俎孔碩而君婦則止於爲豆而已卽如特牲所言視饎爨亦安得謂之在公況詩人若美夫人奉祭不應捨其祭時之敬恪而但述其祭前祭畢戴被之景是以諸說𨿽極意揣摩終齟齬而難合愚按被非祭祀之服只此一語便足以破之又何必更論其餘乎又王符云背宗族而采蘩怨殆不知所謂】

兔罝美周才多也【子貢傳謂文王得良臣於野周人美之而申培說則直謂文王聞太顚閎夭散宜生皆賢人而舉之國史詠其事而美之蓋依附墨子之說墨子云古者聖王列徳而尙賢𨿽在農旅工肆有能則舉之故堯舉舜於服澤之中授之政天下平禹舉益於陰方之中九州成湯舉伊尹於庖廚之中其謀得文王舉閎天太顚於罝网之中西土服金履祥雲此事於兔罝之詩辭意最爲脗合計此詩必爲此事而作也肅肅敬也赳赳約也夫罝兔而體貌有肅敬之容武夫而步武有約束之度此閎夭太顚之所以爲賢而文王所以取之也臼季之取冀缺郭泰之取茅容皆以是觀之況文王之取人乎閎夭太顚爲文王奔走疏附禦侮之友後爲武王將威劉敵之人信哉其公侯之幹城好仇腹心者歟愚按詩專以武夫爲言墨子之說似若可信若胡毋輔之謂閎夭樵於山與獵者爭路被執纒以兔网文王救而得解則鄙俚無稽甚矣篇中詠公侯當在爲三公之後史記曰紂以西伯九侯鄂侯爲三公而竹書紀殷帝辛元年命九侯周侯邗侯則文王之爲殷三公在此時也】

肅肅【陸徳明夲作菟】罝防之丁丁【葉庚韻中莖翻】赳赳【後漢書注作糾糾】武夫公侯幹城【庚韻賦也肅說文云持事振敬也肅肅朱子云整飭貌兔解見巧言篇爾雅云兔罟謂之罝李巡云兔自作徑路張罝捕之也歐陽修云捕兔之人布网罟於道路林木之下肅然嚴整使兔不能越逸椓通作防說文云擊也丁之言當蓋音近也解見伐木篇先擊橜於地中然後張罝其上其用物以擊之適當其橜也重言丁丁者連椓也劉向云肅肅兔罝椓之丁丁言不怠於道也焦氏易林云兔罝之容不失其恭陸化熙云兔罝卽是莘野之耕渭濵之釣豈是賤業古人出爲名世處卽守其常大率類此詩故云文治於岐四方無侮武夫無所效其用相與從事罝网以銷磨其壯心焉耳赳說文雲輕勁有材力也重言赳赳者見其非一人也蘇轍云罝兔之人則赳赳之武夫也世未嘗患無武夫獨患其不知敬而不可近今武而知敬故可以爲公侯千城也鄧元錫云兔罝之武夫肅肅其敬親鄙事而無鄙心於文王同心同徳矣輔廣云文王之時固多賢者此特言武夫者見其無所不備也且文王於武事尙矣三分天下有其二𨿽是徳化之盛而天下歸之然遏密侵阮伐崇戡黎之後其於武事大約可觀矣朱子云此文王時周人之詩極其尊稱不過曰公侯而已亦文王未嘗稱王之一驗也凡雅頌稱王者皆追王后所作耳幹通作�說文云盾也孫炎云幹盾自蔽扞也城說文云以盛民也一說城成也一成而不可毀也孔頴達云公侯以武夫自固爲扞蔽若盾爲防守如城然愚按爲幹則一身賴以無虞爲城則一國賴以無恐托重恃力有餘賴矣嚴粲謂此言其勇而忠是也呂氏春秋云宣孟徳一士猶活其身而況徳萬人乎故詩曰赳赳武夫公侯幹城】肅肅兔罝施於中逵【支韻亦葉尢韻渠尢翻薛君章句作馗】赳赳武夫公侯好仇【尢韻亦葉支韻渠之翻賦也施者旗逶迆之貌故借爲敷張之義逵徐鍇云髙土也或通作馗說文云九達道也爾雅云一達謂之道路二達謂之岐旁三達謂之劇旁四達謂之衢五達謂之康六達謂之莊七達謂之劇驂八達謂之崇期九達謂之逵郭璞云四道交出復有旁通者中逵謂九道適中之處好仇猶言善匹左傳云嘉耦曰妃怨耦曰仇反妃而言仇猶以潔爲污以治爲亂也朱子云公侯善匹猶曰聖人之耦則非特幹城而已嘆美之無已也嚴云此言其勇而良也】肅肅兔罝施於中林【侵韻】赳赳武夫公侯腹心【侵韻賦也中林林中猶中谷中阿之類皆顚倒成文也陸佃云椓之丁丁以有所聞施於中逵以有所見施於中林則無所聞無所見於是焉爾則好徳之至也故詩以此爲後羅泌雲中逵之徳顯中林之徳晦徐干云人性之所簡也存乎幽微人情之所忽也存乎孤獨夫幽微者顯之原也孤獨者見之端也胡可簡也胡可忽也是故君子敬孤獨而愼幽微𨿽在隱蔽鬼神不得見其隙也詩云肅肅兔罝施於中林處獨之謂也稱腹心者鄭云可用爲策謀之臣使之慮事嚴云謂機宻之事可與之謀慮言其勇而智也按書言武王率惟謀從容徳此腹心之武夫其卽文王之謀臣乎左傳郤至答子反之言曰諸侯間於天子之事則相朝也於是乎有享宴之禮享以訓共儉宴以示慈惠共儉以行禮而慈惠以布政政以禮成民是以息百官承事朝而不夕此公侯所以干城其民也故其詩曰赳赳武夫公侯幹城及其亂也諸侯貪冒侵欲不忌爭尋常以盡其民略其武夫以爲己腹心股肱爪牙故詩曰赳赳武夫公侯腹心天下有道則公侯能爲民幹城而制其腹心亂則反之古人之說詩如此𨿽於詩防不盡合然亦可見腹心之云爲運籌帷幄之事矣西伯陰行善未容遂無宻謀也葉氏云在野之凡夫逐兔之細事卽可以知其才正如日防之馭馬寗戚之飯牛陳平之宰社識者已知其可大用矣鐘惺云武夫爲周之幹城好仇腹心固是周之多才亦是古人看人才特達精細處具此心眼有才何患不知知之何患不用用之何患不盡】

兔罝三章章四句【序謂兔罝后妃之化也闗睢之化行則莫不好徳賢人眾多也朱子謂此序首句非是但爲化行俗美賢才眾多而已豈知當時固有得賢於兔罝之事而化行俗美又與武夫之詠殊不相肖乎】

樛木南國諸侯歸心文王也【詩以南有樛木發端與南有喬木南有嘉魚一例自是南國之人詠其所見子貢傳申培說皆以爲南國諸侯慕文王之徳而歸心焉是也竹書紀帝辛二十一年春正月諸侯朝周意此詩當於此時而作鄭謂紂命文王典治南國江漢汝旁之諸侯其事史無所載當卽以漢廣汝墳江沱諸詩臆之然孔子嘗言文王三分天下有其二以服事殷而逸周書程典解亦云文王合六州之侯奉勤於商則所謂諸侯歸心文王者此自是確據嚴粲以爲文王之國東北近紂都西北近犬戎故化獨南行可謂得其理矣】

南有樛【馬融韓詩夲俱作朻】木葛藟【陸徳明本作累】累【支韻楚辭章句陸本俱作虆】之樂【音絡下同】只君子福履綏【支韻】之【興之比又賦也南毛傳雲南土也鄭云謂荊之域樛木諭文王也說文云下句曰樛爾雅疏雲樹枝下垂而曲也孔頴達云此南與南有喬木同南方之木美或下垂或上竦也葛解見葛覃篇藟徐鍇云葛蔓也又陸璣云藟一名巨似燕薁亦延蔓生葉艾白色其子赤亦可食酢而不美又作苣苽亦名虆蕪本艸注云蔓延木上葉如葡卜而小四月摘其根汁白而甘五月開花七月結實八月結靑黑微赤冬惟凋葉而根不死卽詩云藟也此藤大者盤薄又名千嵗虆韻防注云千嵗虆卽今言萬嵗藤大者如盌冬夏不凋故從木其形蔓似艸故從艸在艸木之間也愚按易詩左傳皆以葛藟二字連言未必兩物皆生一處況藟虆異字葛蔓之藟從艸似薁之虆從木烏可援彼虆以解此藟乎嚴粲雲南土木美葛藟亦茂故以南言之累說文云綴得理也陸元朗云纒繞也張綱云木上竦曰喬下曲曰樛喬則與物絕故曰南有喬木不可休息樛則與物接故曰南有樛木葛藟虆之葛藟在下之物也以木之樛故得附麗以上孔云只之言是猶言樂是君子矣所謂君子指文王也嚴云動罔不吉謂之福履蓋履卽踐履之履視履考祥自然行與吉防故不曰祿而曰履也綏安也言福履安於其身也雅曰茀祿爾康矣是也此言文王之徳逺及南方如樛木之蔭下而凡弱小之國有所依歸如葛藟之得所繋也於是以福履祝之書曰文王誕膺天命以撫方夏大邦畏其力小邦懷其徳正謂此也又旱麓詩云莫莫葛藟施於條枚豈弟君子求福不回屬辭相類而取義有別彼以葛藟興福此則南國諸侯以葛藟自比而又祝其獲福耳】南有樛木葛藟荒【陽韻】之樂只君子福履將【葉陽韻資良翻】之【興之比又賦也荒說文云蕪也蔓延廣逺之意將猶扶助也易曰天之所助者順是也】南有樛木葛藟縈【庚韻說文作�陸本丰氏本俱作�】之樂只君子福履成【庚韻】之【興之比又賦也縈通作�說文云艸旋貌成說文云就也兼全與久二義又丰熙云願其早成王業亦通三章一節深一節累系也荒則奄之也縈旋則奄之周也綏者安也將者助之不已也成者福於是大成也層疊歌詠藹然見無己之願】樛【韓詩作朻】木三章章四句【序謂后妃逮下也言能逮下而無嫉妬之心焉朱子從之然後妃不可稱君子其謬明矣朱子又云夫人稱小君大夫妻稱內子妾謂嫡曰女君則后妃有君子之徳固可以君子目之其牽彊如此】

南有嘉魚文王燕南國賔客也【朱子云此亦燕饗通用之樂歌愚按此必文王時詩文王承紂命典治南國江漢汝旁之諸侯諸侯鹹歸心焉周南所詠南有樛木南有喬木皆南國事也此詩亦以南有嘉魚南有樛木起興其爲燕南國賔客無疑後世因此遂通用之燕饗耳】

南有嘉魚烝然罩罩【葉藥韻王雪山云胡郭翻說文作��】君子有酒嘉賔式燕以樂【葉藥韻歷各翻興也以魚起興與魚麗同意南朱子云謂江漢之間毛傳云江漢之間魚所產也嘉魚魚名蜀都賦云嘉魚出於丙穴益州記云蜀山謂之拙魚雜俎云丙穴魚食乳水食之甚溫陸佃云鯉質鱒鱗肌肉甚美先儒言丙穴在沔南縣北有亂穴二水經注雲丙水上承丙穴穴出嘉魚常以三月出十月入穴穴口廣五六尺去平地七八尺泉懸注魚自穴下透入水穴口向丙故曰丙穴方輿勝覽云丙穴在巴郡井峽中其穴凡十其中產嘉魚其出也止於巴渠龍脊灘首有黑防謂照映星象相感而成長身細鱗肉白如玊其味自鹹蓋食鹽象也本艸陳藏器云李善注蜀都賦嘉魚丙日出穴今則不然丙者向陽穴也陽穴多生此魚魚復何能擇丙日耶陸云舊言魚尾象篆文丙字故曰丙穴蓋爾雅魚枕謂之丁魚腸謂之乙魚尾謂之丙則魚尾象丙豈特嘉魚而已又王質云今辰州鄂州皆有此魚鄂州取以名縣然不必泥其名但取其美恐或是因詩取號也黃震云周都西北以南方之魚爲美故雲南有嘉魚未必獨指丙穴之魚也丙穴之魚飲乳泉而美亦未必原名嘉魚也自詩傳引丙穴之魚以釋嘉魚之詩世遂名其魚爲嘉魚好詩者遂又名其縣爲嘉魚縣皆以其有經目托之爲美談耳嚴粲云下文樛木非木名則嘉魚亦非魚名要之詩人以魚之嘉者瓠之甘者諭賢耳亦通烝王肅云眾也解見東山篇爾雅云籗謂之罩郭璞云捕魚籠也李巡云編細竹以爲罩無竹則以荊謂之楚籗詩詁云魚罩有自上而下者有自下而上者今人謂自上罩下爲罩則罩之自上而下者今提罟也自下而上者謂撩罟卽罾類淮南子云罩者抑之罾者舉之爲之𨿽異得魚一也朱子云重言罩罩非一之詞也呂祖謙云嘉魚羣然入於网罩之又罩取之不竭愚按此以興嘉賔非一之意取物必以其具燕賔必以其禮君子有酒與魚麗篇同式燕解見鹿鳴篇此燕禮卽唐孔氏所謂燕聘問之賔之禮式燕以樂用是燕以樂此嘉賔也】南有嘉魚烝然汕汕【葉翰韻讀如散先旴翻】君子有酒嘉賔式燕以衎【葉翰韻苦旦翻興也汕說文云魚游水貌徐鍇云舒散貌又爾雅云罺謂之汕郭璞云今之撩罟也陸佃云魚欲逸則罩之使入魚欲伏則汕之使出愚按汕乃虛字似非器名當從說文義爲長曰汕汕者王雪山以爲羣行自得之意是也衎說文云行喜貌又爾雅疏云飲食之樂也易云飲食衎衎愚按行喜曰衎與式燕以敖同意取興汕汕正在於此樂者情意之歡洽也衎者形神之舒暢也】南有樛木甘瓠累之【支韻釋文作虆】之君子有酒嘉賔式燕綏【支韻】之【興也樛木解見周南羅願云瓠狀要類於首尾類於要微銳緣蔓而生長而瘦上曰瓠短項大腹曰匏傳曰匏謂之瓠誤矣蓋匏苦瓠甘復有長短之殊定非一物也累解亦見周南樛木篇樛木興君子甘瓠興嘉賔呂云樛木下垂而美實累之言相與固結而不可解也綏安也纒綿周至以安嘉賔之心亦猶樛木之下垂而使其系心於我也】翩翩者鵻【支韻丰氏本作佳】烝然來【葉支韻陵之翻】思君子有酒嘉賔式燕又【葉支韻盈之翻】思【興也鵻壹宿之鳥解見四牡篇鄭云壹宿者壹於其所宿之木也此興嘉賔有專壹之意於我烝然來思者見嘉賔不一其人羣然而來如鵻之飛集也又鄭云復也以其壹意欲復與燕加厚之孔云頻與之燕言親之甚也又按禮上公三燕侯伯再燕是燕而又燕固有之矣兩思皆語辭】

南有嘉魚四章章四句【序云樂與賢也太平君子至誠樂與賢者共之也蘇頴濵嚴華谷皆祖其說而敷衍之其詞甚美今錄於此蘇云魚之在水至深逺矣然人未嘗以深逺爲辭而不求𨿽不可得猶久伺而多罩之是以魚無有不得也苟君子之求賢心誠好之而不倦如是人之於魚則亦豈有不可得者哉又云魚非有求於人而人則取之以爲賢者亦如是而吾則彊求之歟非也蔓於地是豈可彊使從人哉然其遇樛木也未嘗不累之而上物之相從物之性也豈有賢者而不願從人者哉獨患不之求耳孔子曰未之思也夫何逺之有又云父子之相親物無不然者故擇木之鳥常懷其親來而不去君子之事君如子之養父母義有不可巳者故曰長幼之節不可廢也君臣之義如之何其廢之孔子歷聘於諸侯老而不厭乃所謂烝然來思者惟莫之用是以終捨而去古之君子於士之至也則酒食以燕樂之故士可得而畱也旣燕矣而又未厭安之也嚴云成周太平持守之時所用之人必先有徳立政之書卷阿之詩皆曰用吉士此詩魚曰嘉則味之美瓠曰甘則可以養人鵻爲孝鳥皆諭吉士也未至則勤求之已至則燕飲之是樂與賢也又雲南方有樛然下曲之木故瓠之甘而可食者得上而纒綿之興成王屈己下賢則賢者得以上進固結而不可解也綏之謂燕飲以安之醴酒不設而穆生去蓋禮貌衰則不能安賢者之心也又云人君之於賢始則多方勤求之繼則禮貌以招延之其後則賢者聞風自至如翩翩然飛者是孝鳥鵓鳩羣然而自來也捲阿言吉士以有孝有徳稱之故此詩以孝鳥諭賢也又思者燕而又燕見交際之欵洽所謂至誠樂與也朱子不從序說謂序得詩意而不明其用其曰太平之君子者本無謂而說者又以專指成王皆失之矣子貢傳則謂魚麗嘉魚瓠葉皆所以燕大臣旣無明據申培說不能知其所作之繇但云全篇皆賦也而已又詩緯含神霧推度災泛歷樞等書及郎顗傳四始之說推嘉魚在己爲火始更不可曉】

羔羊南國化文王之政在位皆節儉正直故詩人美其衣服有常而從容自得如此【出朱傳孔叢子載孔子曰於羔羊見善政之有應也徐光啟云書畢命曰玆殷庶士席寵惟舊怗侈滅義服美於人驕淫矜誇將繇惡終俗之不良乃爾文王一先以卑服道以懿恭而過化存神一至於此自非上聖其能若是又云讀羔羊而不遊心於無聲無臭者不可與言詩也至徳之世上下相忘衣衣食食而已】

羔羊之皮【葉歌韻蒲波翻】素絲五紽【歌韻毛詩作它陸徳明本作佗】退食自公委蛇委蛇【葉歌韻湯何翻毛詩作委虵韓詩作逶迆外傳作禕�石經作�迆又後漢書作委陀李字辧作防�沈重讀作委委虵虵賦也小曰羔大曰羊孔頴達云此說大夫之裘宜直言羔而己兼言羊者以羔亦是羊故連言以協句剝取獸革謂之皮按生曰皮理之曰革對文則皮革異故掌皮云秋斂皮冬斂革也皮所以爲裘大夫爲裘用羔羊之皮周禮注謂取其羣而不失其類儀禮注謂取其羣而不黨公羊傳注謂取其執之不鳴殺之不號乳必跪而受之死義生禮者此羔羊之徳也毛傳云古者素絲以英裘薛君章句云素諭潔白絲諭屈柔說文無紽字當通作絳說文云扁緒也孔云織素絲爲組紃以英飾裘之縫中素絲爲飾維組紃耳若爲綫則所以縫裘非飾也故幹旄曰素絲組之紃亦組之類雜記注曰紃施諸縫若今之絳是有組紃而施於縫中之驗錢氏云兩皮之縫不易合故織白絲爲紃施之縫中連屬兩皮因以爲飾所以言五紽者補傳云合五羊之皮爲一裘也百里奚衣五羊之皮蓋仿古制又姚旅云皮小則合縫多而用絲煩五紽見其皮之大只用五紽耳皮大則賤正言其儉也按羔裘大夫趨朝之服嚴粲云緇衣羔裘諸侯日視朝之服卿大夫朝服亦服之其所異者君則純色臣則以他物飾其褎所謂羔裘豹褎羔裘豹袪是也又按論語曰狐貉之厚以居注謂在家所以接賔客則在家不服羔裘矣朱子以爲大夫燕居之服非是退食者退朝而食於家也自從也猶言往也公公所也退食自公言退食已畢從而之於公所也舊說謂自公退朝食於私家三章皆一意未是鄒忠云玉藻君日出視朝退適路寢聽政使人視大夫大夫退然後適小寢釋服蓋視朝之後君適路寢臣亦視其治事之館館乃所直之廬謂公館非私家也此大夫蓋公爾忘私日恪位箸以勤其官每宵衣而旰食其自公所服此羔裘故卽所見稱之又顏師古以爲卿大夫履行淸潔減退膳食率從公道殊無意義委蛇毛云委曲自得之貌孔云心志旣定舉無不中神气自若事事皆然故云委蛇陸佃云魚屬連行蛇屬紆行詩曰委蛇蓋取諸此張敬夫云重言委蛇舒泰而有餘裕也嚴云服飾有常俯仰無愧節儉正直之意隱然可見矣左襄七年衞孫文子來聘公登亦登叔孫穆子相趨進曰諸侯之防寡君未嘗後衞君今吾子不後寡君寡君未知所過吾子其少安孫子無辭亦無悛容穆叔曰孫子必亡爲臣而君過而不悛亡之本也詩曰退食自公委蛇委蛇謂從者也衡而委蛇必折】羔羊之革【葉職韻訖力翻】素絲五緎【職韻說文作�齊詩作繣】委蛇委蛇自公退食【職韻賦也說文云革獸皮治去其毛革更之上章言皮以有毛故稱皮蓋將以爲裘則不得去其毛此章言革則毛已脫去而裘將敝矣緎說文云羔裘之縫也孫炎云縫之界域孔云縫合羔羊皮爲裘縫卽皮之界域因名裘縫云緎又西京雜記云五絲爲防倍防爲升倍升爲緎倍緎爲紀倍紀爲緵倍緵爲襚此以絲言非羔裘之緎也自公退食者言自公之後退而食於私家也唐人詩曰侍臣緩步歸靑瑣退食從容出每遲可想是詩景況矣】羔羊之縫【葉東韻讀如逢蒲蒙翻】素絲五總【葉東韻祖叢翻】委蛇委蛇退食自公【東韻賦也縫說文云以緘紩衣也次章言革毛去而革存也此章言縫革敝而縫見也如晏子一狐裘三十年必】

【希革而縫見可知總說文云聚束也胡一桂云竊意縫之突兀謂之紽有界限謂之緎合二爲一謂之總又陸佃云羔羊之皮素絲五紽紽所以英裘其制然也此言其節羔羊之革素絲五緎革者言敝而因故以攺造也此言其儉羔羊之縫素絲五總革而又敝則補緝以縫之此言其儉之至禮記緇衣篇曰苟有衣必見其敝而引葛覃服之無斁爲言亦此意也退食自公同首章之文王氏云朝夕往來出公門入私門出私門入公門而己終無私交之行也】

羔羊三章章四句【序云羔羊鵲巢之功致也召南之國化文王之政在位皆節儉正直徳如羔羊也按所謂徳如羔羊巳無義理至歸功於鵲巢所致則迂甚矣申培說但以爲美大夫之詩子貢傳則云大夫貞而能儉忠乎公室國史美之總之隨文生義無所發明】

小星南國夫人承后妃之化能不妬忌以惠其下故其眾妾美之如此【出朱傳序云惠及下也夫人無妬忌之行惠及賤妾進禦於君知其命有貴賤能盡其心矣按禮內則云夫婦之禮惟及七十同藏無間故妾𨿽老年未滿五十必與五日之禦將禦者齊潄澣愼衣服櫛縰笄總角拂髦衿纓綦屨𨿽婢妾衣服飲食必後長者妻不在妾禦莫敢當夕舊說謂天子之禦妻八十一人當九夕世婦二十七人當三夕九嬪九人當一夕三夫人當一夕後當一夕凡十五日而徧望前先卑象月初生漸進至盛法陰道也望後先尊意可互觀每月十五六日月相對故後獨當此二夕羅氏頗不然其說謂內寵無並後豈有王后之尊下與庶妾更進疊退一月僅再見者以禮言之天子之後每夕皆進於王所以正內治五日一休以休沐爲義則一嬪與其禦進又五日一休則一嬪與其禦進凡四十五日而九嬪畢見凡一時而再見一嵗而八見此嬪禦進見之大數也若內則所謂五日之禦則諸侯制也諸侯一娶九女夫人及二媵各有侄娣此六人當三夕次二媵當一夕次夫人專一夕凡五日而徧其禦亦望前先卑望後先尊𨿽女君不在而其禦日眾妾莫敢當之故曰莫敢當夕也味此詩有實命不猶之語僅能迨承君惠而已視螽斯之詠有間故知爲南國諸侯媵妾所作】

嘒【丰氏本作暳】彼小星三五在東【韻】肅肅宵徵夙夜在公【東韻】寔【韓詩作實】命不同【東韻興也嘒夲小聲之義故毛傳訓爲微貌云漢之詩曰有嘒其星是也孔子曰日者天之明月者地之理陰契制故月上屬於天婦從夫放月紀也月爲後夫人之象妾特借其餘光以自耀故取興於星下文三五在東維參與昴正其所指之小星也毛傳云三心五噣洪範五行傳云心三星大星天王前星太子後星庶子爾雅云咮謂之栁咮卽噣天文志云栁謂鳥喙南方宿有七共爲朱鳥形栁朱鳥口也故名咮按孔頴達謂心在東方三月時噣在東方正月時而陸佃謂三心以春見於東方最先見者五噣以冬見於東方最後見者蓋心之見在正春而噣之見在冬春之交故二家之言云爾然可知其不同時而見也又天文志星經皆以栁爲八星則不得以五屬噣明甚愚謂三五在東不兼言心乃專指噣也步天歌云柳八星曲頭垂似栁近上三星號爲酒享宴大酺五星守此詩之作蓋在冬春之時故道其所見如此至其所以取象於三五者亦自有意陸佃謂諸侯一娶九女侄娣與媵而八故詩正以三五況之是也肅說文云持事振敬也通眾妾言之故重曰肅肅宵夜徵行夙早也公公所也眾妾進禦於君初昏見星而往將旦見星而還往來總在暗中𨿽夙亦是夜故曰宵徵古者後夫人將侍君前息燭後舉燭至於房中釋朝服襲燕服然後入禦於房雞鳴太師奏雞鳴於階下然後夫人鳴佩玉於房中告去是夙夜往來皆在暗中也況眾妾乎其所謂在公者何所也古者王立六宮正寢一燕寢五皆王后之所治也九嬪居於九室掌婦學之法以敎九禦各帥其屬而以其時敍禦於王所女禦掌禦敍於王之燕寢然則正寢爲王后所專而燕寢𨿽嬪禦皆得入矣諸侯之宮半於天子故禮曰卜三宮夫人世婦之吉者其禦敍於燕寢之制亦宜同也實爾雅云是也說文云止也徐鍇云寔如此止如此也命朱子云謂天所賦之分也言其所以如此者繇其所賦之分不同於貴者是以得禦於君爲夫人之惠而不敢致怨於往來之勤也安命見諸妾感恩深處非自諉咎於命味一寔字有貼然尊奉毫無勉彊之意呂大臨云夫人無妬忌之行而賤妾安於其命所謂上好仁而下必好義者也】嘒彼小星維參與昴【葉尢韻力求翻史記律書云北至於畱畱者言陽气之稽畱也索隱云畱卽昴也元命苞云昴之爲言畱言物成就系畱是也丰本作�】肅肅宵徵抱衾與裯【葉尢韻陳畱翻爾雅作防】寔命不猶【尢韻爾雅注作猷興也劉熙云參謂之實沈昴謂之旄頭天文志云參爲白虎三星直者是謂衡石下有三星兌曰罰爲斬艾事其外四星左右肩股也罰卽伐孔頴達云伐與參連體參爲列宿統名之若同一宿然但伐亦爲大星與參互見皆得相統故周禮熊旂六旒以象伐注謂伐屬白虎宿與參連體而六星言六旒以象伐明伐得統參也是以演孔圖云參以斬伐公羊傳曰伐爲大辰皆互舉相見之文也故言參伐也爾雅云大梁昴也西陸昴也正義云昴爲胡星亦爲獄事晉志云昴七星天之耳也北六星曰捲舌主察知佞讒也曲吉直而動天下有口舌之害中一星曰天讒主巫醫其所以取象參昴者陸佃謂進禦之法侄娣兩兩當夕故詩又以參昴況之參昴二星也而又皆西方之星其在於冬則以夕並見是也愚按月令孟春之月昏參中尙書日短星昴以正仲冬皆謂見於南方作詩者所見蓋在冬春之交柳在冬參昴在南皆一時事也衾說文云大被也孔云今名曰被古者曰衾論語謂之寢衣也裯說文云衣袂祗裯按方言汗襦自闗而西謂之祗裯後漢書羊續傳惟有布衾敝祗裯是也曰衣袂祗裯者言有衣袂之祗裯也一說鄭云牀帳也漢世名帳爲裯抱衾與裯卽掌禦敍於燕寢之事猶朱子云亦同也按猶本獸名性多疑慮故借爲恍惚相若之義鄧元錫云詩之安命如此誠味之天下安有不盡分之人哉知命則無怨尢無怨尢則能安土能安土則能樂天抱衾裯而宵徵宵徵而肅肅安也】

小星二章章五句【子貢傳云小臣奉使而勤勞於公賦小星申培說亦云小臣奉使行役之詩然抱衾與裯正所謂粲兮爛兮者豈使臣語哉如泥夙夜在公之云爲勤於王事則采蘩之詩亦當屬之使臣矣】

江有汜文王之時江沱之間有嫡不以其媵備數媵遇勞而無怨嫡亦自悔也【出序申培說亦云諸侯之媵始不容於嫡終而進之故作是詩孔頴達云嫡謂妻也媵謂妾也謂之媵者以其從嫡以送爲名胡安國云諸侯有三歸嫡夫人行則侄娣從二國來媵亦以侄娣從凡一娶九女左傳云凡諸侯嫁女同姓媵之異姓則否按白虎通及春秋釋例公羊傳注云備侄娣從者謂其必不相嫉妬也侄者何兄之子也娣者何弟也一人有子三人共之若己生之不娶兩娣何傳異气也娶三國女何廣異類也侄娣年𨿽少猶從適人者明人君無再娶之義也二國來媵誰爲尊者大國爲尊國等以徳徳同以色質家法天尊左文家法地尊右所以不聘妾何人有子孫欲尊之義義不可求人以爲賤也又云古者女嫁必侄娣從謂之媵獨言二國者異國主爲媵故持名之其實𨿽夫人娣侄亦爲媵也又云諸侯之娶凡九女參骨肉至親所以息陰訟陰訟息所以廣繼嗣又云夫人無子立右媵之子右媵無子立左媵之子參前數說蓋所以廣嗣之道養壽命之源其義逺矣此詩前二章爲二國媵女之辭後一章爲嫡之辭蓋嫡媵相睦後所作序所謂媵遇勞而無怨者謂前此遭苦虐而無怨耳非眞有勤勞之事也】

江有汜【紙韻養裏翻石經說文俱作洍貴竹本作泤】之子【淩氏子貢傳本作子之後同】歸不我以【紙韻】不我以其後也悔【葉紙韻虎洧翻興之比也此與下章皆媵辭也時二國之媵皆不得備數偕行故各述其一章江解見漢廣篇汜說文雲水別復入水也爾雅雲水決復入爲汜疏雲凡水決之岐流復還本水者爲泛劉熙云汜巳也如出有所爲畢已而復入也朱子云今江陵漢陽安復之間蓋多有之又雲夏水自江而別以通於漢復還入江冬竭夏流故謂之夏而其入江處今名夏口卽詩所謂江有泛也郝敬云以泛自比以江比嫡賢女恭順之辭小星自托以日月之光比夫人江汜自況以洪流之量比正嫡知命守分所以爲賢女之子是子也謂嫡也婦人謂嫁曰歸之子歸者追數昔日之辭我媵自我也能左右之曰以朱子云謂挾已而偕行也一說以用也不我以者言棄我不用之於君所也皆通悔說文云恨也言自恨其前日之非而攺過也此非感被文王后妃不妬忌之化何以至是蔡汝楠云風之江沱雅之賔筵皆取於悔繇變之趨於正也故曰震旡咎者存乎悔】江有渚【語韻】之子歸不我與【語謂】不我與其後也處【語韻興之比也右媵尊於左媵上章當爲右媵之辭此當爲左媵之辭爾雅云小洲曰渚毛傳雲水岐成渚劉熙云渚遮也體髙能遮水使從旁回也與說文云黨與也不我與者猶言不與之爲儔侶也處說文云止也請得其所而安止也其後也悔其後也處皆慶幸之辭】江有沱【歌韻】之子歸不我過【歌韻】不我過其嘯【丰氏本作歗】也歌【韻興之比也此嫡辭也尙書云岷山導江東別爲沱爾雅雲水自河出爲灉漢爲潛江爲沱孔穎達云皆大水分出別爲小水之名也張萱云江貢也以貢於海爲義別而爲沱者爲有它焉蔡沈雲南郡枝江縣有沱水然其流入江而非出於江也華容縣有夏水首出於江尾入於沔亦謂之沱愚按上二章爲媵辭曰汜曰渚皆取合流於江之義諭巳之歸依於嫡也此章爲嫡辭曰沱取江別爲沱之義諭媵分𨿽卑不妨與己並進也興意各異達者詳之之子指媵也歸謂今日來歸也媵向者不得備數偕行至今日始歸也亦與上二章之子歸不同過猶失也按過者越度之義如賢者過之之過故謂過爲失不我過者喜二媵之不念舊惡不以我爲過也嘯說文云吹聲也鄭云蹙口而出聲也歌說文云詠也徐鍇雲長引其聲以誦之也劉熙云人聲曰歌歌柯也所歌之言是其質也以聲吟詠有上下如艸木之有柯葉也故兗冀言柯聲如歌也旣嘯復歌見二媵之恬然自得絕無咎恨怨尢之意蓋至是而嫡媵之所以自處可謂各得其道矣】

江有汜三章章五句【朱子以爲是時汜水之旁媵有待年於國而嫡不與之偕行其後嫡被后妃夫人之化乃能自悔而迎之故媵作此詩今按待年不行於禮有之公羊傳注云諸侯之媵八嵗備數十五從嫡二十承事君子未任承事還待年父母之國白虎通亦云還待年父母之國未任答君子也若此媵爲待年之故而不與嫡偕行豈得怨嫡乎又子貢傳云諸侯之夫人終容其媵也賦江有泛則以此詩爲專美嫡序則云美媵也動而無怨嫡能悔過也云云則似專美媵今按是詩兩述媵嫡之辭蓋兼美之至推本其所以然則當歸之文王太姒之化耳】

摽有梅及時擇壻也【序云男女及時也召南之國被文王之化男女得以及時也戴岷隱云此擇壻之辭父母之心也申培說亦云女父擇壻之詩】

摽【趙岐孟子注作莩】有梅【韓詩作楳】其實七【質韻】兮求我庶士迨其吉【質韻】兮【興而賦也摽擊也落也蓋擊而落之也梅木名華白實似杏而酢陸佃云子赤者材堅子白者材脆華在果子華中尢香俗云梅華優於香桃華優於色故天下之美有不得而兼者多矣若荔枝無好葉牡丹無美實亦其類也梅先桃李而華女失婚姻之時則感己之不如亦梅華𨿽先桃李然其著實乃更在後則婚姻之年或未慊也按梅冬而華春而實實常多而易落曰七兮者孔頴達云十分之中尙七未落巳三分落矣愚按此及下章其實三兮頃筐曁之皆未然事特借以形容時晚耳非眞歷盡而始詠也求有選擇之意庶者未定之詞士者禮義之人也曰我庶士蓋女父言云爾迨及也有皇皇惟恐其晚之意吉吉日也及此吉日而定其人非謂便於歸也後放此孟子曰丈夫生而願爲之有室女子生而願爲之有家父母之心人皆有之女子盛年難久譬梅實之易落故爲父母者惟恐得壻之過時而不覺其詞之棘如此按孫卿曰霜降逆女冰泮殺止霜降九月也冰泮正月也家語曰羣生閉藏乎陰而爲化育之始故聖人以合男女窮天數也霜降而婦功成嫁娶者行焉冰泮而農桑起昏禮殺於此而夏小正二月則又云綏多士女據周禮媒氏以仲春之月令防男女之無夫家者於斯時也相奔者不禁蓋嫁娶自季秋至於孟春惟其所用不拘其月此常禮也及至仲春而猶有男女之無夫家者謂若男三十女二十爲期盡蕃育則以媒氏防之使各盡所欲𨿽奔猶不禁奔非淫奔也以事迫而禮簡不能如常昏焉故曰奔也鄭所謂女年二十而無嫁端則有勤望之憂是也黃佐云聖人之慮天下也血气旣壯難盡自簡情竇旣開奚顧禮義故昏欲及時者所以全節行於未破之日也故男子十六而娶不逾三十女子十四而嫁不逾二十使不至有過時之悔然則男女得以及時其亦周之禮化與徐光啟云摽有梅說者以爲仲夏之時非也仲夏之時則梅已將熟矣安得而有摽落又安得有頃筐之多也梅花繁初結實時常多而易落故如此嘗試驗之亦稍後於桃天時耳左傳襄八年晉範宣子來聘告將用師於鄭公享之宣子賦摽有梅季武子曰誰敢哉今譬於艸木寡君在君君之臭味也歡以承命何時之有杜預謂宣子欲魯及時共討鄭取其汲汲相赴】摽有梅其實三【葉侵韻疏簪翻】兮求我庶士迨其今【侵韻】兮【興而賦也其實三兮者承上章言過此以往梅之墮落又將多其在者餘三耳今急辭也謂今日也】摽有梅頃筐【丰氏本作匡】塈【葉未韻於旣翻呂氏讀詩記作曁】之求我庶士迨其謂【未韻】之【興而賦也頃筐解見捲耳塈毛傳云取也按塈字從土說文云仰塗也書所謂塗塈茨是也原無取義據鄭謂頃筐取之於地嚴粲謂取之於地霑地濕也亦屬彊解以意推之當是槪量之槪傳寫譌也槪平斗斛木也此又承上章言過此以往梅實當盡落頃筐貯之過盈故以木槪之也胡嘉云一時也而七而三而頃筐所盡卽年華瞥爾何言之太迅也歐陽永叔曰梅實有七至於落盡不出一月之間故前世學者多雲詩人不以梅實紀時早晚獨鄭以爲過春及夏晚皆非詩人本義周禮仲春奔者不禁何待初夏方爲過時詩人詠此以興物之盛時不可久言召南之人顧其男女方盛之年懽其過時而至衰落乃期於庶士以相婚姻也謂者父母遣媒妁通言姑先定約徐俟禮行也語雲走兔在野人競逐之積兔在市人不敢動在女父母自爲其子計不得不切然始終必以求爲言不肯苟且遷就非文王之敎而何】

摽有梅三章章四句【按鄭箋之解求我庶士云我我當嫁者謂求女之當嫁者之眾士孔氏正義云言此者以女被文王之化貞信之敎興必不自呼其夫令及時之取己鄭恐有女自我之嫌故辧之言我者詩人我此女之當嫁者亦非女自我味其語意殊費幹旋朱傳徑以爲女子所作則豈有女思求男而爲聖人之化者乎子貢傳有闕文今不錄】

漢廣文王化行南國男女知禮詩人美之【出子貢傳申培說同序以爲徳廣所及也文王之道被於南國美化行乎江漢之域無思犯禮求而不可得也鄒忠雲南】

【有喬木題曰漢廣亦猶定之方中之爲楚宮有饛簋飱之爲小東也】

南有喬【陸徳明本作橋】木不可【丰氏本不可作可以】休【尢韻】息【孔頴達云詩之大體韻在辭上疑休求字爲韻二字俱作思韓詩外傳丰氏本俱作思】漢有遊【孔頴達本作遊】女不可求思漢之廣矣不可泳【葉漾韻丁放翻】思江之永【薛君章句作漾說文作羕今按從此則廣泳羕方四字皆成韻廣古曠翻】矣不可方【葉漾韻甫妄翻】思【興而比也南方之木美作詩者自詠其土之所有也喬說文云髙而曲也爾雅云句如羽喬下句曰朻上句曰喬又云小枝上繚爲喬注雲樹枝曲捲似鳥毛羽細枝皆翹繚上句者名爲喬木木枝下蟠則陰廣上繚則陰少南有髙竦之木其陰不下及故不可休息興女之髙潔而不可求也經文息字當依韓詩作思思者語辭胡嘉云樛木下垂則附之者易喬木上竦則依之者難此興之有義者也漢水名出嶓冢山至大別入江此漢上有遊女者薛君章句云謂漢神也言漢神時見不可求而得之愚按據此則二句乃是比體蓋如雒神宓妃之類耳以比貞靜之女可望而不可卽也泳說文云潛行水中也江水名出岷山東流與漢水合東北入海釋名云江公也小水流入其中公共也永說文雲長也方說文云並舩也爾雅以爲泭也方言曰泭謂之謂之筏筏秦晉通語也郭璞云木曰竹曰筏小筏曰泭亦作又作桴或作柎泳以絕流橫度言故屬廣方以順流上下言故屬永嚴粲雲江水尢深濶於漢故漢止言不可泳而江言不可方此四句轉言女自可求但須媒妁通言六禮俱備不可以非禮而求猶江漢未嘗不可渡然須假舟楫以濟不可淩忽泳方之耳季本雲漢水合江則濶故言泳江則其流本長故言方本詠漢而並及於江者地近人逺咫尺千里語其地則如漢之不可泳語其逺則如江之不可方蓋卽女所近之水逺不可從者以爲比】翹翹錯薪【丰本作新下同】言刈【丰本作又下同】其楚【葉麌韻讀如取此主翻】之子於歸言秣其馬【葉麌韻滿補翻】漢之廣矣不可泳【韻見首章】思江之永矣不可方【韻見首章】思【興而比也翹說文云尾長毛也錯薪中之髙者亦如之故云翹翹錯毛傳云雜也薪說文云蕘也月令收秩薪柴注云大者可析謂之薪小者合束謂之柴左傳言其父析薪其子弗克負荷以此證薪是麤大可析之物也丰道生云新古文作�從木定意而以辛諧聲小篆加斤以斧祈木也借爲新舊字而加艸爲薪謂或艸或木皆可以析爲薪也然古新舊字本從見而以親諧聲寴戚字從家省而從親防意言一家之寴常見如新無厭憎也自借新爲親舊字不知有寴爲七斤切新親皆柴薪字六義遂晦楚木名一名荊廣志云牡荊蔓荊也圖經云牡荊卽作菙杖者枝莖堅勁作科不爲蔓生故曰牡實細而黃如麻子大蔓荊莖髙四尺對節生枝秋結實斑黒如梧子大而輕虛沈括云州宜楊荊州宜荊地名因此荊或爲楚楚亦荊木之別名也荊在雜薪之中尢爲翹翹故析薪者欲刈之以諭此女在眾女中尢爲髙潔人寧不思欲娶之乎之子此女子也秣食馬谷也馬所以駕車士昏禮壻親迎至婦家婦升車則壻授綏禦輪以行今曰秣馬謂親迎也然非必作詩者自欲娶此女蓋謂其不可以非禮幹設言人若欲娶之者必待秣馬以行親迎之禮而後可娶耳鄒忠云翹薪四語似與章首四句遙對蓋喬木不可休錯薪則有可刈也遊女不可求於歸則有可效也末又重述漢之廣矣四句以詠嘆之】翹翹錯薪言刈其蔞【虞韻】之子於歸言秣其駒【虞韻】漢之廣矣不可泳【韻見首章】思江之永矣不可方【韻見首章】思【興而比也蔞蔏蔞也一名購故爾雅曰購蔏蔞郭璞云蔞蒿也生下田初生可啖江東用羹魚也陸璣云其葉似艾白色長數寸髙丈餘好生水邊及澤中正月根牙生旁莖正白生食之香而脆美其葉又可蒸爲茹羅願云令古以爲珍菜按蔞亦艸中之翹翹者許愼云馬二嵗曰駒三嵗曰駣孔頴達云八尺以上爲龍七尺以上爲騋六尺以上爲馬五尺以上六尺以下曰駒古者駕車兩服兩驂服必壯馬驂可用其次者前言秣馬衡外夾轅之服也此言秣駒衡下襄駕之驂也範景文云王者不易民而治此類是也望見端莊靜一之女而嗟嘆之不足其人亦賢者也】

漢廣三章章八句【朱傳謂文王之化自近而逺先及於江漢之間而有以變其淫亂之俗今按此詩具見女慕貞潔男知禮義以此歸本於文王之化漸被致然可耳未必江漢之俗有淫亂之事大約因舊說解漢有遊女爲遊蕩之女故致此誤若韓詩以爲悅人也其意亦謂之子守禮之可悅耳不善防之鮮不以辭害義】

芣苢蔡人之妻傷夫也【韓嬰詩序以爲傷夫也劉向列女傳云蔡人之妻者宋人之女也旣嫁於蔡而夫有惡疾其母將攺嫁之女曰夫之不幸乃妾之不幸也柰何去之適人之道一與之醮終身不攺不幸遇惡疾不攺其意且夫采采芣苢之艸𨿽其臭惡猶始於捋采之終於懷襭之浸以益親況於夫婦之道乎彼無大故又不遣妾何以得去終不聽其母乃作芣苢之詩君子曰宋女之意甚貞而一也愚按此亦后妃之化也冉伯牛有惡疾故文選用其事而曰冉耕歌其芣苢蓋相傳舊矣或疑蔡宋非古國名按國語云文王之卽位也諏於蔡原韋昭注謂蔡蔡公也羅泌路史國名記蔡黃帝後結姓國蘄春汪中有蔡山又樂記云武王下車而投殷之後於宋則蔡宋非舊名而何】

采采芣苢【紙韻釋文作苡】薄言采【葉紙韻此禮翻亦葉有韻此苟翻】之采采芣苢【見上】薄言有【韻亦葉紙韻羽軌翻】之【興而比也采捋取也重言采采非一采也陸佃云他艸所在或無惟車前蒼耳所在有之故芣苢捲耳之詩正言此二物芣苢一名馬舄一名車前一名當道大葉長穂好生道邊及牛馬迹中故曰馬舄車前當道也一名牛遺陸璣云幽州人謂之牛舌艸可鬻作茹大滑其子治婦人產難本艸云生平澤丘陵阪道中一名勝舄亦或謂之陵舄列子云若防爲鶉得水爲防得水土之際則爲蠅蠙之衣生於陵屯則爲陵舄屯阜也故或謂之蝦蟆衣韓詩外傳云直曰車前瞿曰芣苢蓋生於兩旁謂之瞿圖經云春初生苗布地如匙面累年者長及尺餘如防尾花甚細靑色微赤結實如葶藶赤黒色今人五月采苗七八月采實程子云薄言發語辭嚴粲云薄言震之薄言追之薄言采芑凡薄言二字皆辭也朱子云采始求之也有旣得之也薛君章句云芣苢臭惡之菜詩人傷其君子有惡疾人道不通求己不得發憤而作以事興芣苢𨿽臭惡乎我猶采取而不已者以興君子𨿽有惡疾我猶守而不離去也】采采芣苢薄言掇【曷韻】之采采芣苢薄言捋【曷韻】之【興而比也掇說文云拾取也捋說文云取易也詩詁云以指歷取也陸燧云舊說掇拾其穗也芣苢無取穗者子之在地者拾之未落者捋之也孔頴達以爲此章言采時之狀是也】采采芣苢薄言祮【葉屑韻吉屑翻】之采采芣苢薄言襭【屑韻陸徳明本作擷】之【興而比也爾雅說文皆云執衽謂之袺孫炎云執衽者持衣上衽徐鍇云舉衣防之一角也說文云以衣衽扱物謂之襭李巡云扱衣上衽於帶衽者裳之下也置袺謂手執之而不扱襭則扱於帶中矣陳祥道云鄭氏釋喪服傳曰婦人不殊裳其服如深衣而無衽按詩言婦人之采芣苢或祮衽或襭衽是婦人之服未嘗無衽也輔廣云曰采曰有則始求而旣得之辭曰掇曰捋則正采而拾取其子之辭曰袺曰襭則旣采而攜以歸之辭】

芣苢三章章四句【子貢傳以爲文王之詩萬民和樂童兒歌謡賦芣苢申培說亦謂童兒鬭艸嬉戲之詞然不識何以専采芣苢豈以其多生道旁故耶味亦短矣序則謂芣苢后妃之美也和平則婦人樂有子矣按神仙服食法曰車前之實雷之精也善療孕婦難產蓋以其性大滑毛萇陸璣皆取之以此爲樂有子之證尢屬鄙淺不經或又引本艸云彊陰益精令人有子今考神農本經之語苐云車前子味甘寒無毒主气癃上痛利水道小便除濕痺久服輕身耐老初無宜懷妊之說至唐本余等始增入此語蓋因毛說而附防之也滑伯仁云車前性寒利水男子多服則精滑而易痿婦人多服則破血而隳胎豈宜子乎又周書王防篇芣苢本作桴�及山海經𨿽云芣苢食之宜子然謂其出於西戎又指爲木名縱使果有之亦別是一種未可便指爲此之芣苢也馮時可云吾獨取韓詩之言惡疾不相棄則有得乎性情之正且不失風人之防以意逆志者當自得之矣】

野有死麕南國被文王之化女子有貞潔自守不爲彊暴所污者詩人因所見而美之【出朱傳序云惡無禮也天下大亂彊暴相陵遂成淫風被文王之化𨿽當亂世猶惡無禮也郝敬云紂時淫昏成俗而羞惡之心人所自有文王化行皆知無禮之可惡故詩不貴其貞潔而貴其知恥知恥自不屑不潔此導民之本格心之化也】

野【淩氏子貢傳本作埜】有死麕【眞韻此章隔句用韻陸徳明本丰氏本俱作防陸又云一作麏】白茅包【葉有韻補苟翻路史作苞】之有女懷春【眞韻】吉士誘【有韻丰本作求】之【比而賦也說文毛傳皆謂郊外曰野麕麞也鹿屬無角本艸注云麞類甚多麕其總名也陸佃云麕性善聚善散故從囷囷聚也亦散也齊人謂麕爲麞或謂麞性善驚故從章吳越春秋謂章者獐�也蓋麕鹿皆健駭而麕性膽尢怯飲水見影輒奔道書謂麞鹿無魂又謂麞鹿白膽善怖爲是故也爾雅麇曰其迹躔麕曰其迹解蓋麇性迷惑故其迹躔而不解麕性散驚故其迹解而不躔郝云麕鹿比奔也死麕死鹿如惡惡臭醜詆之辭茅郭璞云菅屬說文訓菅爲茅訓茅爲菅非是通誌云茅類甚多惟白茅擅名陸佃云茅體柔而理直又潔白故先王用之以借亦以縮酒包毛云裹也通作苞禮注疏解苞苴云苞者以艸包裹苴者以艸借器貯物羅泌云先王之治先其禮而後其樂樂者混濶之意而禮者人之城也禮勝則愚故樂以生之樂勝則流故禮以守之禮也者所以嚴分而防泆者也苟嚴矣何慢之足憂苟防矣何亂之足病詩云野有死麕白茅包之夫麕旣已死矣在所可棄矣而猶苞以白茅何耶死惡其洿於地也夫茅之爲物薄而用可重也易曰借用白茅無咎苟厝諸地而可矣借之用茅何咎之有此禮之所以不可以已而流遁者之所以獲罪於聖人也愚按詩之興意謂野有死麕人惡其臭猶或以白茅包裹之此彊暴之男何止如死麕之可惡乃任其狂逸而莫之制使其穢徳彰聞何邪有女者詩人美此女也懷春者鄭孔頴達皆云仲春爲昏時故貞女思仲春之月以禮與男防也吉士美士也誘儀禮誘射論語善誘人之誘爾雅云進也毛傳云道也此女非不懷婚姻然必待吉士以禮進而道之如媒妁之言是也詩詠此女有三善焉曰懷春則必依其時曰吉士則必得其人曰誘之則必合其禮非聖化所被而何】林有朴【屋韻】野有死鹿【屋韻】白茅純束【沃韻】有女如玉【沃韻上章麕春包誘隔句兩韻此變體以上二句下二句分爲兩韻比而賦也朴說文云小木詩詁云孔疏引爾雅朴一名心江河間以作柱案小木通呼朴卽非木名云可作柱則大木也孔疏引朴以爲朴誤矣林有朴以野中之所見言繼之曰野有死鹿言有死鹿在野外之林中也鹿獸名有角純通作全亦音近也全用白茅裹束此死鹿亦惡其臭也如玉鄭云取其堅而潔白不以色言此彊暴之男譬如野外林中之死鹿徒足啟人畏惡厭絕耳其能凂如玉之女乎】舒而脫脫【葉隊韻徒對翻】兮無【丰本作毋下同】感我帨兮無使厖【說文作尨】也吠【隊韻賦也舒說文云緩也脫通作娧說文云好也舒而脫脫者言此女舉止舒遲而容貌又姣好也卽上章美其如玉之意無通作毋下同戒彊暴之辭也感爾雅云動也我我女子也詩人敬愛之至故以我稱之若托於女子之自道然者帨拭物之巾女子所佩也內則云女子生設帨於門右感我帨者女子自動其帨蓋見此彊暴之男來則女子必奔走失度而避之至動其佩飾也厖通作尨說文云犬之多毛者字從犬從彡吠說文云犬鳴也孔頴達云非禮相陵主不迎客則有狗吠郝敬云此章述女子羞惡之情言尨吠則狗彘惡之矣左昭元年鄭伯享趙孟子皮賦野有死麕之末章杜預注謂諭趙孟以義撫諸侯無以非禮相加陵趙孟賦常棣且曰吾兄弟比以安厖也可使無吠子皮興拜舉兕爵曰小國賴子知免於戾矣範景文曰通篇皆詩人美貞女刺狂夫若作女子拒之之辭終乏風霜之气】

野有死麕三章二章章四句一章三句【丰本篇名作野麇毛鄭解野有死麕白茅包之野有死鹿白茅純束皆謂四荒則殺禮貞女之情欲令以白茅褁束野中田者所分麕肉鹿肉爲禮而來諸家及朱子皆因之案昏禮五禮用鴈惟納徴用幣無麕鹿之肉舊注殊屬不經且思下一死字豈佳語耶子貢傳謂埜人求昏而不能其禮女氏拒之然不能其禮似不應丑詆如是之甚申培說謂婚婣惡無禮之詩玩此詩實未嘗爲昏婣也若季本直目爲淫詩則寃甚矣】

麟之趾美文王子多賢也周家世有聖母故其子孫之盛且賢如此【所以知爲贊聖母者以言麟不兼麒知之麟乃麒之牝者也三章皆詠麟而一則美公子一則美公姓一則美公族固知非專指太姒何者武王周公皆晚得子安得此時遂詠公姓至公族則愈逺矣主太任以稱文王之子則爲公姓故美公姓知其爲贊太任主太姜以稱文王之子則爲公族故美公族知其爲贊太姜詩三詠麟蓋分擬三母也】

麟【齊詩作麐】之趾【紙韻釋文丰氏本俱作止】振振公子【紙韻】於嗟麟兮【三章俱用此一句結不用韻比中有賦也按說文云麐仁獸也麐牝麒也麟大牝鹿也則字當作麐經傳中麟麐通用陸佃云不踐生艸不食生物有愛吝之意故麐從吝一說麐不世出世衰則麐死故從吝吝惜也京房易傳云麐麕身牛尾狼額馬蹄有五采腹下黃髙丈二何法盛云麒仁獸也牝曰麟牡鳴曰遊聖牝鳴曰歸和春鳴曰扶幼夏鳴曰養綏秋鳴曰藏嘉各鳴曰思邊張揖云麟者含仁懷義行步中規折旋中矩遊必擇土翔必復處不羣居不旅行不犯陷穽不罹罘文章彬彬瑞應圖云麟王者嘉祥食嘉禾之實飲珠玉之英大戴禮云毛虫三百六十而麟爲之長禮運云麟以爲畜則獸不狘孔子云刳胎伐夭則麟不至羅泌云蔡邕以爲中央軒轅大角之信詩含神霧以爲木之精鶡冠子以爲北方枵之獸或云陽气所孕又云純陰之精保幹圖以爲嵗星之散運斗樞以爲機星得則生陳欽以爲西方之毛虫廣雅以爲壽一千抱朴以爲壽三千自漢而來爲祥說者咸謂麟生於火而遊於土王者視明禮修好生惡殺動有儀容賢者在位不肖者退則見郊野禮斗威儀謂君垂金而王政太平則在郊而春秋考異郵以爲王者功平則至孝經緯亦言徳至鳥獸則鳯凰翔麒麟臻遂使庸君想致學士妄談按羅願謂麟只如防麋之屬後世言麐者皆妄果爾則何以稱四靈陸璣謂今並州界有麟大小如鹿乃司馬相如賦所言射麋腳麟者非瑞獸也然則羅氏所指殆卽此物歟趾本作止說文云下基也象艸木出有止故以止爲足麟之趾贊太姒也孝經曰親生之膝下因下文言振振公子故以趾詠麟之爲趾生艸不踐生虫不履是其仁之見於趾者也舉一趾以見其仁而舊說謂以趾比公子非也振說文云奮也季本云振振者振動之意文王之徳繇親親而達於仁民愛物故其公子皆振動其良心莫不興起於仁可以任民物之責也所以知此詩爲美文王之子者以公子二字知之文王時尙未王也文王諸子除三叔不足道若武王周公皆聖人其餘伯邑考康叔封郕叔武曹叔振鐸季載皆出自太姒以賢仁著稱至於眾妾所生則武王之異母弟又有毛郜雍滕畢原丰郇之屬所謂則百斯男者非太姒有仁厚之徳何能孕樣鐘美如是故詩人復嘆息而稱之曰信哉太姒之爲麟也以太姒之仁如麟也於者舒气嗟者嘆聲】麟之定【徑韻字書丰本俱作顁】振振公姓【葉徑韻蘇佞翻】於嗟麟兮【比中有賦也定爾雅作顁云題也按說文無顁字當通作頂頂者顚也所謂額也麟之定贊太任也太任者王季之妃朱子謂麟有額而不以抵是其仁之見於定者也因下文言公姓則太任爲祖母居上臨下爲定之象公姓朱子云公孫也姓之爲言生也按禮記玉藻云子姓之冠也注謂孫是子之所生故曰子姓一說孫傳姓者亦通公姓主文王之子言之於嗟麟兮復嘆息言太任之仁亦如麟故有此賢孫也大雅云思齊太任又云摯仲氏任來嫁於周乃及王季維徳之行列女傳云太任之牲端一誠莊皇王大紀云太任有賢徳目不視窈色耳不聴淫聲口不出惡言】麟之角【葉屋韻盧谷翻】振振公族【屋韻】於嗟麟兮【比中有賦也按麐漢石刻全似鹿但一角直卓如浮圖其端有肉圓如柿實孝經右契春秋感精符皆言麒雌一角明海內之共一也陸佃云麐似麕圓頂一角故西狩獲麐曰有麕而角也傳曰麒似麐而無角按爾雅曰驨如馬一角不角者騏然則麒從騏省不角故也漢終軍傳云麐角戴肉設武備而不爲害所以爲仁或曰麐肉角鳳肉咮皆示有武而不用也麟之仁見於角所以贊太姜也太姜者太王之妃於文王之子則爲曾祖母所處益髙故取象於角孔頴達云先言趾次定次角者麐是走獸以足而至故先言趾因從下而上次見其額次見其角也陸佃云始於趾終於角每況愈上族謂三族也三族者父子孫三輩之親則三代矣自太王而下爲王季爲文王爲文王之子是三輩之族皆自太姜傳之故主太姜而呼文王之子爲公族也羅泌云禮小記曰親親者以三爲五以五爲九是所謂九族者夫人生則有父壯則有於父子與己此小宗伯三族之別也父者子之祖因上推之以及於己之祖子者父之孫因下推之以及於己之孫此禮傳之以三爲五也己之祖自己子視之則爲曾祖王父自己孫視之則爲髙祖王父己之孫自己父視之則爲曾孫自己祖視之則爲孫故又上推以及己之曽髙下推以及己之曽是所謂以五爲九也而或者謂髙非己之所逮事非己之所及見且出一族則其所睦爲不廣於是執爲異姓之說以爲父母妻之族合則爲三別則爲九父之族別而四母之族別而三妻之族別而二是不然在爾雅內宗曰族母妻之族曰黨父可以爲黨而妻與母不得謂之族也白虎通云族者湊也聚也恩愛相流湊也生相親愛死相哀痛有防聚之道故謂之族於嗟麟兮嘆息言太姜之仁亦如麟故能傳世衍族皆賢如此也列女傳云太姜貞順率道靡有過失廣於徳敎而謀事次之】

麟之趾三章章三句【陸元朗云序本或直云麟趾無之字子貢傳申培說俱作麟止序云闗雎之應也闗雎之化行則天下無犯非禮𨿽衰世之公子皆信厚如麟趾之時也愚按所謂闗雎之應者謂后妃有闗雎之徳故有振振公子之應此但以詮首章之義可耳其謂衰世公子皆信厚如麟趾之時者鄭謂當文王與紂之時乃是衰世而闗雎化行公子皆信厚與禮合古太平致麟之時不能過也此則指麟爲瑞應而以公子當麟瑞於義迂矣朱傳謂文王后妃徳修於身而子孫宗族皆化於善故詩人以麟性仁厚其趾亦仁厚興文王后妃仁厚故其子亦仁厚曰定曰角放此夫一麟耳而興文王又興后妃殊乖體物之義子貢傳但云周人美公子之多仁也申培說亦云文王之子多仁賢美之則第贊公子爲麟足矣分之爲趾爲定爲角何居昧詩人立言之意矣】

殷其靁憂文王也文王囚於羑里其臣相與救之室家明於大義從而思之【何以知爲憂文王也以殷其靁在南山二語知之靁者紂威也南山者周地也是詩也其閎夭太顚輩室家之爲之歟按竹書帝辛二十三年囚西伯於羑里桓譚新論云文王修徳百姓親附是時崇侯虎與文王列爲諸侯徳不及文王常嫉妬之乃譖文王於紂曰西伯昌聖人也長子發中子旦皆聖人也三聖合謀君其慮之乃囚文王於羑里史記云紂以西伯昌九侯鄂侯爲三公九侯有好女入之紂九侯女不憙淫紂怒殺之而醢九侯鄂侯爭之彊辧之疾並脯鄂侯西伯昌聞之竊笑崇侯虎知之以告紂紂囚西伯羑里又云崇侯虎譖西伯於殷紂曰西伯積善累徳諸侯皆向之將不利於帝帝紂乃囚西伯帝王世紀云紂囚文王文王之長子曰伯邑考質於殷爲紂禦紂烹爲羹賜文王曰聖人當不食其子羮文王食之紂曰誰謂西伯聖者食其子羮尙不知也皇王大紀云周之臣子日夜憂懼謀所以救其君父者無所不至竭國中珍寶良馬使閎夭太顚來獻遣使四出謀於牧伯及合諸侯諸侯憂懼憤惋入見請從昌囚乃召昌釋之史記云紂囚西伯於羑里閎夭之徒患之乃求有莘氏美女驪戎之丈馬有熊九駟他奇怪物因殷嬖臣費仲而獻之紂紂大說曰此一物足以釋西伯況其多乎乃赦西伯賜之弓矢斧鉞使西伯得専徵伐曰譖西伯者崇侯虎也太平禦覽云文王四臣散宜生等周流海內經歷丰土得美女二人白馬朱防以獻於紂陳於中庭紂立出西伯文王在羑里時演易八卦爲六十四作郁尼之辭困於石據於蒺藜乃申憤以作歌曰殷道混混漫濁煩兮朱紫相合不別分兮迷亂聲色信讒言兮炎炎之虐使我愆兮幽閉率穽繇其言兮遘我四人憂勤勤兮又古今樂錄炎炎之虐二句作閻閻之虎使我褰兮蓋謂崇侯虎也四人舊注謂太顚閎夭散宜生南宮適也王世貞云內文明外柔順俟命正志生死不易文王之徳也委曲萬變以出其主而任其過顚夭之徳也文王之徳臣徳也身謀之也顚夭之徳亦臣徳也爲君謀之者也巽之九二曰巽在牀下用史巫紛若吉夫子贊之曰巽以行權嗚呼至哉陳氏云或曰爲人臣者亡道以免其君之危則苟而可歟曰人臣以忠爲其道夫能忠以免其君而何苟歟吾聞之也人臣之事君也猶子之事其父也爲人子者不幸而其父之有過苟可以全吾父何弗用也爲人臣者不幸而其君之有患苟可以免吾君則何弗用也瞽瞍殺人臯陶執之夫臯陶之執之也則旣已離於天子之司敗矣而舜且勿卹也竊負而逃竊負而逃非天子所以事其父而舜爲之以救敗也閎夭散宜生之間以行其賂而免文王於梏也是亦竊負而逃之譬也或曰文王乃幸以免難歟曰文王何知焉閎夭散宜生之爲之而紂之出之也其爲之不知所以爲而其出之不知所以出幸而出之而文王固且曰天王之聖明也又何怨焉且吾聞之也人臣之事君也猶子之事其父也昔者舜之只載瞽瞍也起居飲食未嘗不在側也索而殺之則不可得故曰小杖則受大杖則走孝也文王之幸免患於紂而受成於二三子之計也是亦大杖則走之譬也】

殷其靁【灰韻首末句相應爲韻陸徳明本作雷】在南山之陽【韻】何斯違斯莫敢或遑【陽韻】振振君子歸哉歸哉【灰韻興之比又賦也殷者作樂之盛稱故有盛大之義張子厚雲天地之气陰因陽陽在內者不得出則奮擊而爲雷郝敬云比殷商也南山周終南山山南曰陽雷發聲不在他處而獨於南山之前後左右施其搏擊之威以諭紂之偏與周爲難也時文王有羑里之厄而其臣若閎夭輩相與奔走出力以救之其爲之室家者偶聞雷聲殷殷然感風雨將作而念其君子故卽其事以起興張敬夫云如鸛鳴婦嘆之義將風雨則思念行者也何者疑念之辭何斯之斯斯此人謂君子也違說文云離也違斯之斯斯此所謂室家也莫之言無蓋音近也遑說文云急也我君子辭室家而逺出將以脫主於難莫敢或急求畢事也振說文云舉救也所救之方不一故曰振振張子厚云勸使勉也或用權或用術然後可以出文王而使之歸周而我之君子亦可與之俱歸矣故曰歸哉歸哉凝望之辭也上歸哉謂文王也下歸哉謂君子也嚴粲云冀其畢事來歸而不敢爲決辭知其未可以歸也】殷其靁【見上】在南山之側【職韻丰氏本作仄】何斯違斯莫敢遑息【職韻】振振君子歸哉歸哉【見上興之比又賦也孔頴達云上陽直雲山南此云側不復爲山南三方皆是毛傳云在其陰與左右也郝云在南山之側天威不測也息本喘息之義人一呼一吸爲息故謂息爲止莫敢遑息者莫敢求止息也】殷其靁【見上】在南山之下【葉麌韻後五翻】何斯違斯莫敢遑處【葉麌韻讀如取此主翻】振振君子歸哉歸哉【見上興之比又賦也鄭云下謂山足陸佃云語曰雷髙弗雨雷在南山之下則雨矣愚按此以比紂怒將解也處說文云止也謂至家而安止也首章言莫敢或遑謂當宛轉相機以圖之次章言莫敢遑息謂當竭蹶趨事以圖之此章言莫敢遑處則紂怒己可挽回歸期行且不逺特不敢急遽求歸耳文王之時不獨爲之臣者能篤忠貞而其婦人亦能明於大義若此】

殷其靁三章章六句【子貢傳謂召公宣布王命諸侯服焉賦殷其靁申培說謂武王克商諸侯受命於周廟出就終南之館故作此詩然何斯違斯二語終非踴躍受命气象序以爲召南之大夫逺行從政不遑寧處其室家能閔其勤勞勸以義也其於經之大義固無所害而所謂召南之大夫逺行從政者則亦不過因此詩在召南中遂從而附防之耳郝敬則云西伯率南國大夫以服事殷故婦人以天威比王命托詠殷靁亦猶汝墳之王室如燬也語意差近並存之】

騶虞美文王搜田也【何以知其爲搜也禮四時之田春曰搜夏曰苗秋曰狝冬曰狩彼茁者葭則春之時也左傳曰宻須之鼓與其大路文所以大搜也此詩所言者春搜之事意其卽爲彼之搜與若六韜言文王齋三日乘田車駕馬田於渭陽見太公載與俱歸史記亦言周西伯將出獵卜之曰所獲非龍非彲非虎非羆所獲伯王之輔於是西伯獵遇太公於渭之陽據書無逸篇稱文王不敢盤於遊田其見於傳記者惟此二役而已然此詩惟詠獲豝豵不侈得賢則必非渭陽之田也又周禮射人以射法治射儀王以六耦射三侯三獲三容樂以騶虞九節五正禮記射義爲闡其說曰天子以騶虞爲節樂備官也倘亦以騶禦虞人無不在列以充任使故謂之備官歟然此詩若詠文王則固諸侯也而天子用之爲射節何居蓋文王旣追王則亦天子矣不然如文王之辟雍亦何以爲天子之學乎】

彼茁者葭【麻韻】壹【詩緝丰氏本俱作一下同】發五豝【麻韻】於【賈誼新書作吁】嗟乎【虞韻三字句】騶【丰氏石經本作鄒】虞【韻二字句舊葉麻韻云卽東方朔所謂騶牙者也次章又葉東韻同一虞字而兩其讀不通甚矣劉芳詩疏作吾賦也彼者徐鍇云據此之稱謂彼之也指葭言茁說文云艸初生出地貌葭蘆葦又名華一物四名鄭云記蘆始生者著春田之早晚說文亦以葭爲葦之未秀者發發矢爾雅云豕牝爲豝一曰豕二嵗能相把拏也見周禮注小爾雅云大者謂之豝按廣雅凡獸二嵗通名爲豝據杜預解春獵爲搜謂搜索擇取不孕者若云豕牝則有孕道當從二嵗名也禮曰無事而不田曰不敬白虎通云王者諸侯所以田獵上以共宗廟下以簡集士眾也公羊傳則以春獵爲苗舊說謂擇取不孕任者若治苗去不秀實者所以專取豝豵以豝豵獨害稼郊特牲迎虎爲其食田豕所以除春農之害也一發五豝者毛傳云虞人翼五豝以待公之發鄭云君射一發而翼五豝者戰禽獸之命必戰之者仁心之至孔頴達云田獵有使人驅禽之義周禮田僕設驅逆之車驅之逆之皆爲殺也不盡殺之猶如戰然故云戰禽獸之命也按易王用三驅褚氏諸儒皆以爲三面著人驅禽必知三面者禽惟有背己向己趣己故左右及於後皆有驅之卽毛傳之所謂翼也蘇轍云於君之射也一發而虞人翼五豝以待之此蕃之至也然猶不敢盡取之一發而已王應麟云言私其豵獻豜於公致禽之禮也悉率左右以燕天子奉上之誠也彼茁者葭一發五豝愛物之仁也嚴粲云止於一發仁心之至不忍盡殺故也騶說文云廐禦也按月令季秋天子乃敎於田獵命僕及七騶咸駕鄭氏云七騶爲趣馬主爲諸官駕說者也左成十八年晉悼公使程鄭爲乘馬禦六騶屬焉使訓羣騶知禮是騶爲騶禦也虞者掌山澤之官周禮有山虞澤虞左傳周辛甲之爲太史也命百官官箴王闕有虞人之箴卽此虞也君田獵則騶禦及虞人咸在故作詩者呼騶虞之官而嘆美之馮時可云美公之仁而及於掌鳥獸之官猶詠王徳而及於武夫言非但其主仁卽其下亦能體上意而仁及於物故吁嗟以嘆之耳朱善云先儒所謂舉一世而言固無一人之不仁舉一人而言又無一事之不仁者惟此詩爲然又周禮疏引韓魯說騶虞天子掌鳥獸官賈誼新書云禮者臣下所以承其上也故詩云一發五豝吁嗟乎騶虞騶者天子之囿也虞者囿之司獸者也天子佐輿十乘以明貴也二牲而食以優飽也虞人翼五豝以待一發所以復中也人臣於是所尊敬不敢以節待敬之至也甚尊其主敬愼其所掌職而志厚盡矣作此詩者以其事深見良臣順下之志也者可以義矣故其嘆之也長曰吁嗟乎𨿽古之善爲人臣者亦若此而已愚按騶爲天子之囿別無明文據皇氏謂天子馬有六種種別有騶又有總主之人並六騶爲七故云七騶卽趣馬之類是也所以詠及於騶者爲其禦馬以田車攻之詩言四黃旣駕兩驂不倚不失其馳皆騶之能事故及之耳又此詩詠愛物之仁而賈說専言事上之敬其指頗異】彼茁者蓬【東韻】壹發五豵【東韻】於嗟乎【虞韻】騶虞【韻賦也蓬陸佃云蒿屬艸之不理者也其葉散生如蓬末大於本故遇風輒拔而旋𨿽轉徙無常其相遇往往而有故字從逢說苑云秋蓬惡於根本而美於枝葉秋風一起根且拔矣是以君子務本也豵說文云生六月豚一曰一嵗豵尙藂聚也見周禮夏官注小爾雅云豕之大者謂之豜小者謂之豵孔頴達云七月云言私其豵獻豜於公周禮大司馬職謂大獸公之小禽私之豵言私明其小也又按爾雅豕生三豵二師一特郭璞云豬生子常多故別其小者鄭志張逸問豕生三曰豵不知母豕也豚也答曰豚也過三以往猶謂之豵以自三以上更無名也故知過三亦爲豵然則豵蓋豕之小而多者也季本云豝大故藏於葭豵小故藏於蓬陸佃云葭澤艸蓬陸艸豝把拏豵藂聚皆蕃之意也葭茁於下蓬茁於上豝獲於前豵獲於後以言上卞艸木鳥獸繁殖呂祖謙云彼茁者葭彼茁者蓬記搜田之時蓋曹子桓所謂句芒司節和風扇物艸淺獸肥之時也一發五豝一發五豵獸之多而取之鮮也反三隅而觀之則天壤之間和气充塞庶類繁殖交於萬物有道而恩足以及禽獸者皆可見矣馮時可云獸五惟一發者不忍盡殺仁心如是而宋儒以爲中必疊雙是後世之巧射窮兵黷武者所爲非三代之禮射矣至以謂四矢爲一發偶一矢疊雙乃得五尢附防可笑】騶虞二章章四句【舊皆作章三句序以爲鵲巢之應也鵲巢之化行人倫旣正朝廷旣治天下能被文王之化則庶類蕃殖搜田以時仁如騶虞則王道成也先儒泥仁如騶虞之說遂鑿空指一獸名之騶虞以爲國君如之又泥於麟趾爲闗雎之應騶虞爲鵲巢之應則曰意者文王之時二物應感而至故詩人以發興益無稽甚矣按騶虞爲獸名見於周書王防毛氏以騶虞爲義獸白虎黑文不食生物後世皆祖其說如司馬相如封禪文云囿騶虞於珍羣其頌曰般般之獸樂我君囿白質黑章其儀可喜旼旼穆穆君子之態吳薛綜頌曰婉婉白虎優仁是崇饑不侵暴困不攺容斂威徳君子之風陸機云騶虞尾長於軀不食生物不履生艸應信而至陸佃云騶虞西方之獸其色見於白其文見於黑又名之曰虎則宜正以殺爲事今反不履生艸食至死之肉蓋仁之至也諸家考較形似別白聲象若眞見其物然者愚獨有以斷其不然蓋爾雅乃詩詁其釋獸中無騶虞也又漢武帝時建章宮後有異物出焉其狀如麋東方朔云此騶牙也或以爲卽騶虞旣屬附防而淮南子言散宜生得騶虞雞斯之乘獻紂尙書大傳雲散宜生等之於陵取怪獸尾倍其身名曰虞蓋騶虞也山海經雲林氏有珍獸大若虎五采畢具尾長於身其名騶吾乘之日行千里六韜云紂囚文王閎夭之徒詣林氏國求得此獸獻之紂大悅乃釋之張華亦云騶虞具五采乘之日行千里詳上數說則騶虞乃馬類是皆不足信墨子謂成王之樂命曰騶吾或疑爲卽此詩騶虞然別無所見琴操則云騶虞邵國之女所作也古者役不逾時不失嘉防邵國之大夫久於行役故作是詩也陳樂書亦載古琴曲謂騶虞召國女怨失嘉防而作審爾不過閨門怨詩耳有何關系】

行露召伯聽訟也衰亂之俗微貞信之敎興彊暴之男不能侵淩貞女也【出序劉向列女傳云召南申女者申人之女也旣許嫁於酆夫家禮不備而欲迎之女與其人言以爲夫婦者人倫之始也不可不正傳曰正其本則萬物理失之毫釐差之千里是以本立而道生源潔而流淸故嫁娶者所以傳重承業繼續先祖爲宗廟主也夫家輕禮違制不可以行遂不肯往夫家訟之於理致之於獄女終以一物不具一禮不備守節持義必死不往而作詩曰𨿽速我獄室家不足言夫家之禮不備足也君子以爲得婦道之儀故舉而之傳而法之以絕無禮之求防淫欲之行焉又曰𨿽速我訟亦不女從此之謂也韓詩外傳同按文王旣滅崇後始作邑於酆酆本崇地此女爲酆人所訟意者在文王初作邑之時而文王使召伯聽之乎黃氏云周家貞信之敎興而商人衰亂之俗未殄此如一陽來復之時而五陰猶未遜陽而卻退也申培說亦以爲彊委禽而不受至於興訟大夫以禮斷之而國史美之】

厭浥【陸徳明本作挹】行露【遇韻易林作路】豈不夙夜謂【丰氏本作畏】行多露【露露相應爲韻比也厭浥毛傳云濕意也愚按說文厭笮也笮者壓也浥濕也言壓此濕於道上行露者道上之露也夙早也謂行多露畏其沾濡也蘇轍云二南當文王與紂之世淫風之被天下如露之濡物召南之女被文王之化能以禮自保故其稱曰行者未嘗不欲夙夜也謂道之多露是以不敢女子未嘗不欲從人也謂世之多彊暴是以不可女子之所以自保如此左僖二十年楚鬭谷於菟帥師伐隨取成而還君子曰隨之見伐不量力也量力而動其過鮮矣善敗繇巳而出人乎哉詩曰豈不夙夜謂行多露自守之謂也襄七年晉韓獻子告老公族穆子有廢疾將立之辭曰詩曰豈不夙夜謂行多露杜預注云言豈不欲早暮而行懼多露之濡己以諭違禮而行必有污辱】誰謂雀無角【覺韻亦葉屋韻盧谷翻】何以穿我屋【韻亦葉覺韻乙角翻】誰謂女【音汝下同】無家何以速我獄【沃韻】𨿽速我獄室家不足【沃韻比而賦也謂猶言也雀小鳥陸佃云雀物之淫者防物之貪竊者故詩言雀角防牙以譬彊暴師曠禽經云雀交不一雉交不再穿說文云通也其字從牙在穴中屋說文云居也家卽室家之家夫婦合則成家速爾雅云徵也獄毛傳說文皆云確也字從防從言二犬所以守也孔頴達云囚證於角核之處周禮謂之圜土然則獄者核實道理之名臯陶造獄謂此也此女言誰敢謂雀但有味而無角果爾何故能穿我之屋也見雀之穿屋則信爲有角矣誰敢謂汝與我無室家之道果爾何故而致我於獄也見汝之致我於獄則信爲家汝所應有矣下章放此然𨿽致我於獄而室家之禮實有未備者不可掩也韓詩外傳謂行露之女許嫁矣然見一物不具一禮不備則不肯往以著其守貞之至觀室家不足之言可見非謂全無媒聘也或云角乃嘴之銳而鉤者凡鷙鳥皆有之未詳所出室家不足卽亦不女從之意言欲求與我爲室家恐未能也亦通】誰謂鼠無牙【麻韻】何以穿我墉【冬韻】誰謂女無家【麻韻按前章上二句自爲韻此則取牙與家墉與訟隔句爲韻朱傳以前章家字葉音谷此章家字葉各空反一字兩讀恐無此理】何以速我訟【葉冬韻祥容翻】𨿽速我訟亦不女從【冬韻比而賦也防穴虫也牙說文云牡齒也徐鍇云比於齒爲牡也按防有齒而無牙爾雅云墻謂之墉訟說文云爭也字從言從公言之於公也按周禮司寇職兩造禁民訟兩劑禁民獄對文注謂訟以財貨相告者獄相告以罪名此詩無財罪之異重章變其文先獄後訟者謂先系之於獄而後寘對也陸佃云雀角防牙皆言以無爲有似是而非也從說文云相聽也蘇轍云知其室家之道不足而終不之從者召公明於聴訟也劉公瑾云此詩貞女乃訟之初六彊暴之男則訟之九四也初六陰柔不終於訟而九四以剛不中正應之貞女自守非所以召訟而男子以彊暴淩之然曰室家不足則初六之辧明矣曰亦不女從則九四不克訟矣所以能然者以有召伯爲九五之大人也】

行露三章一章三句二章章六句【王雪山謂暴男侵貞女女固可尙男爲何人豈王化獨及女而不及男耶意此必衰世之詩錄其女之不苟隨耳按王之疑亦是顧不知酆乃崇侯虎之地蓋染於崇侯之惡而然也若朱傳但謂南國之人遵召伯之敎服文王之化有以革其前日淫亂之俗則此女性本守貞而非淫亂者乃謂因文王召伯之敎化而始變其舊習寃矣子貢傳有闕文今不錄】

菁菁者莪樂育材也【出序】其作於文王初立辟廱之日乎【竹書紀帝辛三十七年周作辟廱按周自文王都丰之後始建辟雍其後武王仿之故鎬京亦有辟廱焉詩之作必美其所自始故知菁菁者莪爲文王詠也序以爲樂育材者得之而更衍之曰君子能長育人材則天下喜樂之矣愚謂天下二字似泛此詩蓋作於入學鼓篋者非作於圜橋觀聽者耳又鄒忠因詩中樂且有儀之句疑笙詩由儀卽此】

菁菁【文選注作蓁蓁集韻作葏葏丰氏本作靑靑下同】者莪【歌韻】在彼中阿【歌韻】旣見君子樂【音絡】且有儀【葉歌韻牛何翻興也陸佃云艸之初生其色盛則乃靑霜死而後黃落故菁之文從靑詩曰何艸不以言其生何艸不黃以言其死也重言菁菁者不一菁也莪艸名爾雅云蘿也說文云蘿莪也蒿屬郭璞云今莪蒿也亦曰防蒿防之爲言髙也舍人云一名蘿蒿一名角蒿陸璣云生澤田漸洳之處葉似邪蒿而細科生三月中莖可生食亦可蒸香美味頗似蔞蒿本艸注云莖葉如菁蒿開淡紅紫花結角子長二寸許微彎陳藏器云生髙岡宿根先於百艸馮振宗云陸以爲生澤田陳藏器以爲生髙岡今以詩文証之陵阿則髙地也沚則水中也然則澤田髙岡俱有莪矣郝敬云蒿易長俄然而成故名莪小曰莪大曰蒿諺云三月茵陳四月蒿言易長也故比育材嚴粲云莪𨿽微物美而可食故以諭人材中阿毛云阿中也中沚中陵放此阿有二義說文云大陵也一曰曲阜也按阿旣陵之大者不應至第三章

始言在彼中陵似非立言之序宜依後說爲正大陸曰阜其曲處名曰阿及至大阜始曰陵耳詩綿蠻篇以丘阿與丘隅丘側並稱解者亦謂是丘之曲中也可知曲乃阿之本義羅願雲莪水中所生陵阿亦通有之此𨿽可食之菜然彼中阿沚陵有在者焉而未采蓋育之而使成也亦地之良者善養物君之仁者善養士故以爲能長育人材焉鄧元錫雲天之生材也實難羣之師儒敎之學育之俾自得其性成之也中阿長莪菁菁然似之故以起興愚按中阿爲人所不見之地興士之藏修於國學無慕人知也旣見幸辭也丰熙云始未見而今見之也君子指文王也後放此鄧云學不樂不安儀不度不成遜業樂羣親師而安友樂學也容貌比禮動作卒度有儀也其中心和樂外貌莊敬而嚴威者與其成也懌矣然非良師儒不任施悖求拂將苦其難不知其益隱其學且疾其師豈有育哉按詩小序云菁菁者莪廢則無禮儀矣呂氏雲長育人材之道固多術矣而莫先於禮儀禮儀者內外兼養非心過行無所從入此人材所以成也徐干云先王之欲人之爲君子也故立保氏掌教六藝一曰五禮二曰六樂三曰五射四曰五禦五曰六書六曰九數教六儀一曰祭祀之容二曰賔客之容三曰朝廷之容四曰喪紀之容五曰軍旅之容六曰車馬之容大胥掌學士之版春入學捨菜學萬舞秋班學合聲諷誦講習不解於時故詩曰菁菁者莪在彼中阿旣見君子樂且有儀旣修其質且加其文文質著然後體全體全然後可登乎淸廟而可羞乎王公君子者表裏稱而本末度者也故言貌稱乎心志藝行度乎徳行美在其中而暢於四支純粹內實光輝內著故賔玉之山土木必潤盛徳之士文藝必眾又左文三年公如晉及晉侯盟晉侯饗公賦菁菁者莪莊叔以公降拜曰小國受命於大國敢不愼儀君貺之以大禮何樂如之抑小國之樂大國之惠也昭十七年小邾穆公來朝公與之燕季平子賦采尗穆公賦菁菁者莪皆斷章取義無與詩防】菁菁者莪在彼中沚【紙韻】旣見君子我心則喜【紙韻興也沚解見采蘩篇羅願云莪卽古之蘩釋艸曰蘩之丑秋爲蒿以醜言之則其類多矣春時𨿽各有種名至秋老成皆通呼爲蒿今莪謂之莪蒿又謂之蘿蒿又謂之防蒿然則可謂蘩之醜矣又莪在中沚卽與於沼於沚澗谿沼沚之毛所在符合釋艸曰莪蘿釋虫又曰防羅字異而音皆同謂蠶防也莪豈有用於蠶故同其兩名耶古蘩皤蒿以爲可以生蠶莪亦當爾故曰莪卽蘩也孔頴達云養莪者以沚則有水之潤得於中而長遂也郝云菁菁者莪在彼小渚之沚多士灑濯亦猶此也愚按辟廱之制以水環之其形似沚故以中沚爲興喜說文云樂也徐鍇云口壴爲喜壴者陳樂立而上見人心之悅則其面目料然而變知其喜也我心則喜者因育材之有地喜巳材之得成也】菁菁者莪在彼中陵【蒸韻】旣見君子錫我百朋【蒸韻興也大阜曰陵莪在中陵則人皆得見之矣士之材已成就而爲人所共瞻仰者其象如之故以爲興錫通作賜說文云予也朋卽朋友之朋周禮注云同師曰朋同志曰友按說文朋本古鳳字象形鳳飛羣鳥隨以萬數故以爲朋黨字錫我百朋者辟廱之中人材所聚新至者得於斯取友焉喜其受益之多故本其所自而以爲君子之錫我也百者舉成數之大名言其多耳王制云樂正崇四術立四敎順先王詩書禮樂以造士春秋敎以禮樂冬夏敎以詩書王大子王子羣後之大子卿大夫元士之適子國之俊士皆造焉凡入學以齒所謂百朋也又按詩之朋尊以兩尊爲朋易之十朋以兩貝爲朋皆取兩兩相偶之義舊說解百朋但放十朋之說而鄭箋且以五貝爲朋今按漢書食貨志有五種之貝大貝四寸八分二枚爲一朋直二百一十六壯貝三寸六分以上二枚爲一朋直五十幺貝二寸四分二枚爲一朋直三十小貝寸二分以上二枚爲一朋直十不成貝不盈寸二分漏度不得爲朋率枚直錢三是爲貝貨五品貝𨿽五品惟大貝壯貝幺貝小貝四品各以二枚相與爲朋其不成貝者但數枚而用鄭混謂五貝爲朋非也然五貝乃王莽所制據鹽鐵論謂用貝起於夏后氏又周亦有泉貝未知其法何如貝中肉如科斗而有首尾以其背用故謂之貝今如依舊說則錫我百朋者直謂羣賢麗澤所益實多如獲貝朋之眾耳亦通】泛泛楊舟【尢韻】載沈載浮【尢韻】旣見君子我心則休【尢韻興而比也泛說文云浮貌以下文觀之浮而沈沈而復浮故曰泛泛楊舟以楊木爲舟也楊性堅勁故可爲舟載之言則蓋音近也黃震云載沈載浮者言舟泛泛水中或上或下不定之貌吳師道云沈者持之勢非沒溺也楊舟以比賢士書曰若濟巨川用汝作舟楫虛舟泛泛則沈則浮將以待問渡者卽賢士待用之況也休從人依木朱子云言安定也旣見君子則將論定而官任官而爵不患成材而不見用我心於是乎安定也按文王世子篇云凡語於郊者必取賢斂材焉或以徳進或以事舉或以言當時文王作人之法如此先儒謂辟雍尙仍殷制在郊於此論課學士材能故曰語於郊云】

菁菁者莪四章章四句【朱傳以爲燕飲賔客之詩子貢傳則云所以燕賢也申培說謂天子燕賔興之士則歌此詩陳氏疑爲天子行禮於學校燕飲而歌此詩今按詩中殊無言及燕飲之事但以有歸美君子之辭則𨿽燕饗通用無不可者非爲燕飲作也】

汝墳商人苦紂之虐歸心文王而作是詩【出申培說子貢傳亦云受辛無道商人慕文王而歸之賦汝墳按汝旁去紂都朝歌不逺至是皆歸心於文王則不止三分有二而已王弼易注曰周室陶復而有汝墳足爲此詩明據鄒忠云竹書紀帝辛三十九年大夫辛甲出奔周汲冢周書曰殷內史摯見紂之愈亂迷惑也於是載其圖法歸之周此與夏癸之世太史令終古出奔商費伯昌出奔商者如同一轍卽是推之奔周奚止一辛甲一內史摯哉】

遵彼汝墳【漢書注爾雅注丰氏本俱作濆按爾雅江有沱河有灉汝有濆濆者汝別也水經注雲汝水又東南逕奇雒城西北今南潁川郡治也濆水出焉世亦謂之大防水其下夾水之邑猶流汝陽之名是或濆防之聲相近矣孔頴達云彼濆從水此墳從土伐薪宜於厓岸大防之上不宜在濆汝之間】伐其條枚【葉支韻謨悲翻】未見君子惄【韓詩作愵陸徳明本作�】如調【說文丰氏本俱作輖韓詩作朝】饑【支韻說文作饑興而賦也遵說文云循也汝水名說文云在農盧氏水經以爲出河南梁縣勉鄕西天息山至原鹿縣南入於淮地理誌以爲出髙陵山酈道元云卽猛山也亦言出南陽魯陽縣之大盂山又言出盧氏縣還歸山博物志云汝出燕泉山並異名也余以方誌參差遂令尋其源流今汝水出大盂山黃栢谷巖嶂深髙山岫邃宻石徑崎嶇人迹裁交西卽盧氏界也朱子云汝出天息逕蔡頴州入淮爾雅云墳大防李巡云謂崖岸狀如墳墓名大防也周禮注雲水厓曰墳故楚辭云登大墳以逺望則此汝墳謂汝水厓之髙土或謂卽陶丘鄕是也一統志云汝墳城在河南南陽府葉縣境內條小枝也枚榦也俱見說文戴侗云條枝之修達者也枚條之摶直者也徐鍇云條自枝而出枚自條而出愚按條枚謂條之枚條以況諸侯枚以況諸侯之臣如都大夫邑宰之屬時商紂暴虐臣下化之亦相與爲暴虐汝旁之民不勝其長吏之苦故欲遵汝墳以伐去其條枚蓋寓言也商頌言苞有三蘗曰苞曰蘗亦與言條枚同意君子指文玉也惄據爾雅說文兼饑餓憂思二義孔頴達云惄之爲訓本爲思耳但饑之思食意又惄然故又以爲饑惄是饑之意非饑之狀故舍人云恚而不得之思也調說文云和也人饑餓最難忍思之之切如急欲和解其饑有不能須臾待者蓋歸心文王之甚如此】遵彼汝墳伐其條肄【寘韻】旣見君子不我遐棄【寘韻興而賦也肄毛傳云余也斬而復生曰肄詩詁云枿也孔云左傳晉國不卹宗周之闕而夏肄是屏又曰夏餘也是肄爲復生之餘也伐其條肄謂伐去其條枚之已斬而復生者以時長吏不卹其民前人𨿽去後人復然故以條肄擬之旣者巳事之辭遐說文云逺也棄說文云捐也言文王不以我所居逺於周地而有棄我不卹之意也時蓋文王以修職貢之故往來於商汝墳之人得見而喜之如此】魴魚赬【說文作防】尾王室如燬【葉紙韻虎委翻字書薛君章句俱作列女傳作毀下同】𨿽則如燬父母孔邇【紙韻興之比又賦也魴魚名解見魚麗篇赬本作防說文云赤色也爾雅云再染謂之赬郭璞以爲淺赤也養生經云魚勞則尾赤人勞則發白張子雲謂水淺魚搖尾多則血流注尾故尾赤也孔頴達云魴魚之尾不赤故知勞則尾赤左傳如魚赬尾衡流而方羊裔焉鄭氏謂魚肥則尾赤以諭蒯聵淫縱不同者此自魴魚尾本不赤赤故爲勞也羅願云二說𨿽不同然魚肥則不耐勞不耐勞則尾易赤以魴言之其體博大而肥不能運其尾加之以衡流則其勞甚矣宜其尾之赬也蓋詩之赬尾以諭周臣下之勞左氏之赬尾則有志大心勞之象說文以魴爲赤尾魚非是王室指紂燬爾雅說文皆云火也以物入火中卽毀壞故言燬也又按齊人謂火曰燬楚人名曰燥吳人曰此方語各不同如燬言紂政酷烈如火焚物也潘嶽賦有云環四海以爲鼎跨九垠以爲罏爨以毒燎煽以虐熖如燬之謂也父母亦指文王孔甚也按孔本訓通相傳訓甚者以大通之極則有甚之意也邇說文云近也汝旁去周殊逺而云孔邇者人逺而澤近也石介云言王室𨿽酷烈民不堪其苦文王之化行乎汝墳之國被文王之徳厚戴之如父母也詩曰愷悌君子民之父母春秋傳曰愛之如父母蘇轍云文王三分天下有其二以事紂周徳𨿽廣而紂之虐如將焚焉民之被其害者如魚之勞於水也然而有文王以爲之父母可以無久病矣張氏云勞苦之極從而寛之曰王室𨿽如燬而文王在邇有以卹我也玩此詩則民心𨿽怨乎紂而尙以周之故未至於泮散也是文王以盛徳爲商之方伯與商室系民心而維宗社者也其徳可不謂至乎】

汝墳三章章四句【序謂道化行也文王之化行乎汝墳之國婦人能閔其君子猶勉之以正也朱傳從之韓詩則以爲辭家也而劉向列女傳則云周南之妻周南大夫之妻也大夫受命平治水土過時不來妻恐其懈於王事蓋與其鄰人陳素所與大夫言國家多難惟勉彊之無有譴怒遺父母憂昔舜耕於歷山漁於雷澤陶於河濵非舜之事而舜爲之者爲養父母也家貧親老不擇官而事親操井臼不擇妻而娶故父母在當與時小同無虧大義不罹患害而已夫鳳凰不罹於蔚羅麒麟不入於陷穽蛟龍不及於枯澤鳥獸之智猶知避害而況於人乎生於亂世不得道理而迫於暴虐不得行義然而仕者爲父母在故也乃作詩曰魴魚赬尾王室如毀𨿽則如毀父母孔邇蓋不得巳也君子於是知周南之妻而能匡夫也薛君章句亦云魴魚勞則尾赤君子之勞苦則顏色變以王室政敎如烈火矣猶觸冒而仕者以父母甚追近饑寒之憂爲此祿仕後漢周磐誦詩至汝墳之卒章慨然而嘆乃解韋帶就孝廉之舉諸說𨿽不同總之皆以爲婦人詩耳細玩詩詞終覺蒙繞不象且於父母孔邇一句尢自難通今但以君子父母皆屬文王則前後文義暢然明白不勞辭費況是詩本載周南中其爲文王而作復何疑乎】

魚麗萬物盛多能備禮也【出序】文王暮年三分有二國家富極之時無事而飲酒則歌此詩【出方回續古今攷飲賔客而賦多魚當是據沼上所見竹書紀文王四十年作靈臺而囿沼亦同時並作故其詩曰王在靈沼於牣魚躍孟子曰文王以民力爲臺爲沼而民歡樂之樂其有麋鹿魚鱉而楚語伍舉曰先王之爲臺榭也官寮之暇於是乎臨之意魚麗之詩其卽作於此時與又按頌潛之詩曰猗歟漆沮潛有多魚有鱣有鮪鰷鱨鰋鯉此詩言鱨鰋鯉與彼同而不及鱣鮪者鱣鮪大魚惟漆沮大水有之非寡婦之笱所能容可知此詩爲靈沼詠不爲漆沮詠也儀禮鄕飲酒及燕禮於笙入奏南陔白華華黍之後間歌此詩而笙由庚間者代也言一歌一吹也朱子本此故以爲燕饗通用之樂歌】

魚麗於罶【有韻朱子云罶酒鯊多隔句協韻後仿此】鱨鯊【葉歌韻桑何翻】君子有酒【有韻】防且多【歌韻興也魚以興賔客麗毛傳云歷也按易云離麗也此麗當卽是離義如小過卦飛鳥離之之離罶說文云曲梁寡婦之笱魚所畱也從网畱畱亦聲爾雅云凡曲者爲罶又云嫠婦之笱謂之罶按曲蠶薄也通作簿所以養蠶器郭璞云凡以薄取魚者名爲罶孔頴達云以簿爲魚笱其功易故號之寡婦笱耳非寡婦所作也一說詩詁云罶乃曲梁之笱非曲梁也古者獺祭魚然後虞人入澤梁川澤之利不使人得專之惟寡婦家上所矜閔使得織曲薄絕水爲梁以笱承之以時得魚若遺秉滯穂之意黃震云王雪山謂後世有魚麗之陣陣凡五每陣又各有五敵入其中者無有不著然則罶者曲薄也𨿽不盡與陣法相似而曲薄周匝魚之入其中者亦無得而脫也爲魚麗之陣其殆取魚麗之詩之義乎馮時可云此以興主人禮意綢繆曲折不疎薄也鱨鯊魴鱧鰋鯉皆魚名孫鑛云兩字承四字句法同九罭鱨魚之大者說文毛傳皆以爲也孔云徐州人謂之陸佃云今黃鱨魚是也性浮而善飛躍故曰一名黃舊說其膽春夏近下秋冬近上陸璣云似燕頭魚身形厚而長大頰骨正黃魚之大而有力解飛者今江東呼爲鱨魚一名黃頰魚尾微黃大者長尺七八寸按家語宓子賤仕魯爲單父宰孔子使巫馬期往觀政焉見得魚輒捨之期問焉者曰魚之大者名爲鱄鱨吾大夫愛之其小者名鱦吾大夫欲長之是以得二者輒捨之以此證鱨爲大魚之名也鯊魚之小者爾雅以爲鮀陸璣云吹沙也似鯽魚狹而小體圓而有黑防常張口吹沙陸佃云鯊性善沈大如指狹圓而長常沙中行亦與沙中乳子故張衡云懸淵沈之魦鰡也鰡亦鯋屬俗言鯋性沙抱異物志曰吹沙長三寸許背上有刺蜇人羅願云鯊非特吹沙亦止食細沙其味甚美大者不過二斤然不若小者之佳今人呼爲重唇厚特甚有若鼃黽故以爲名今江南小谿中每春鯊至甚多土人珍之夏則隨水下自是以後時亦有之然亦罕矣春來復來大抵正月輒至魚之最先至者戴侗云鯊生淡水中者附沙而遊噞喁輒吹沙小魚也海中所產以其皮加沙而得名哆口無鱗胎生其類尢多大者伐之盈舟按鯊不一種有虎頭鯊能化虎有蛟鯊似蛟而鼻長皮可飾劍有湖鯊背上有沙炮去鬐鬛外皮有絲可作膾瑩若銀絲皆所謂海鯊非此鯊也凖爾雅之文知此鯊乃小魚耳燕饗之禮卿大夫士皆得與位有大小故以鱨鯊起興君子指主人防美也酒味旣防而又多可以徧及與燕之人矣劉公瑾云樂工極道主人所薦之物如此以見優賔之意朱子云道主人意以答賔如今宴飲致語之類舊說不達興意直以魚爲燕饗所薦之羞且云古人以魚爲重又云北方牛羊多而魚少故舉其貴者言之其迂鄙可笑有如此者】魚麗於罶魴鱧【葉紙韻讀如履兩幾翻】君子有酒多且防【紙韻興也魴鱧皆魚之美者陸佃云魴一名魾比今之靑鯿也郊居賦曰赤鯉靑魴細鱗縮項濶腹蓋弱魚也其廣方其厚故一曰魴魚二曰鯿魚魴方鯿扁也陸璣云今伊雒濟頴魴魚也廣而薄肥恬而少力羅願云縮頭空脊博腹色靑白而味美按說苑云魴博而味厚大雅美韓國曰魴鱮甫甫陳風曰豈其食魚必河之魴裏語曰雒鯉伊魴貴於牛羊又曰居就糧梁水魴埤雅亦曰魴出漢水中者尢美常以傞斷水用禁人捕謂之槎頭鯿是所在之魴皆以美著也鱧本艸作蠡毛傳郭璞皆云鮦也本艸云鮦味甘無毒邢昺云今防魚也鮦與防音義同戴侗云魚之摯者鱗墨駁首左右各有竅如七星雌雄相隨將子啖食眾魚羅云魚圓長而斑防有七防作北斗之象夜則仰首向北而拱焉有自然之禮故從禮膽獨甘也故從醴鱧者古人所重今道家忌之以其首戴斗也又指爲厭故有天厭鴈地厭犬水厭鱧之說皆禁不食陸佃云今鱧是也諸魚中惟此魚膽甘可食有舌鱗細有花文一名文魚與蛇通气舊云鱧是公礪蛇所化至難死猶有蛇性故或謂之鰹也按爾雅云鰹大鮦小者鮵大者名鮦卽鱧也小者名鮵一說卽鰻也許愼以爲鳠舍人以爲鯇皆非是陸璣所云似鯉頰狹而厚者乃鯇也鱧旣味甘無毒至其膽亦甘可食則其美可知以美魚興嘉賔故有取於魴鱧也多且防者言不徒以其多而已惟其多而皆防乃爲可貴以所享皆賢故以防言之非防亦不足以享此嘉賔也】魚麗於罶鰋【丰氏本作�】鯉【紙韻】君子有酒防且有【葉紙韻羽已翻興也鰋郭璞云今偃額白魚也潛確類書云鰋身圓性偃說文以爲鮀毛萇孫炎以爲鮎皆非是鯉郭璞云今赤鯉魚也陸佃云鱨魚黃魴魚靑鱧魚鰋魚白鯉魚赤則五色之魚具備羅願云今人但謂赤鯉然按之古種類至多崔豹言兗州人謂赤鯉爲赤驥靑鯉爲靑馬黑鯉爲黑駒白鯉爲白騏黃鯉爲黃騅皆取馬之名以其靈仙所乘能飛越江湖故也其種易繁陶朱公養魚所以養鯉者鯉不相食易長故魚麗美萬物盛多終之以鯉盛之極也陸佃云一章曰鱨鯊長魚也二章曰魴鱧鱧魚圓魴魚方言其魚一方一圓三章曰鰋鯉鰋魚偃鯉魚俯言其魚一偃一俯愚按此章所以取鰋鯉者正是取一偃一俯爲義以酒酣之後賔旣醉止有若偃若俯之象故寄興於鰋鯉也又陸佃云鱨鯊之美不若魴鱧魴鱧之美不若鰋鯉故其序如此今魚品齊魯之間魴爲下色鰋爲中色鯉爲上色衡門之詩先魴後鯉亦以此故也此與前五色之說皆非確義並存之以資多識耳有曹氏云言用之而愈有也餘歡未殫爵更陳見主人愛客之無已也故以防且有終焉黃佐云或曰樽酒簋貳可以用饗魚麗之燕毋乃過於侈乎噫是未知道者也夫養賢所以養天下也故聖王重之燕饗所以致其交也故賢士觀之儉豈其所先哉燕之於寢則稱之曰賔燕之於廟則躬爲獻酬禮以食之樂以樂之實以將之猶汲汲然若有所不及也然則損也者其聖人不得已之世乎不然北門夏屋又何以爲衰世之風乎】物其多【歌韻】矣維其嘉【葉歌韻居何翻】矣【賦也前三章所言者禮文也後三章所言者禮意也物指殽言多卽承首章多字不特酒多而諸殽之物亦多也嘉美也嘉賔之嘉維其嘉美此賔客故備物之多如此】物其防【紙韻荀子作指】矣維【荀子作惟】其偕【葉紙韻苟起翻】矣【賦也防卽承次章防字不特酒美而諸殽之物亦美也偕俱也言有恭敬之意與之俱非徒物之防而已荀子云王者先仁而後禮天施然也聘禮志曰幣厚則傷徳財侈則殄禮禮云禮云玉帛云乎哉詩曰物其指矣惟其偕矣不時宜不敬交不驩欣𨿽指非禮也指通作防】物其有【葉紙韻】矣維其時【葉紙韻上紙翻】矣【賦也有卽承上章有字不特酒有而不竭殽亦有而不竭也時謂可以燕饗之時荀子注云𨿽有物亦須得其時蘇轍云古之仁人交萬物有道取之有時用之有節則艸木鳥獸蕃殖無有求而不得君子於是及其間暇而爲酒醴以燕樂之呂祖謙云所謂時者不專爲用之之時也苟非國家閒暇內外無故則物𨿽盛不能全其樂矣又劉向說苑雲天子南面視四星之中知民之緩急急則不賦借不舉力役書曰敬授民時詩曰物其有矣維其時矣物之所以有而不絕以其動之時也此與本序美萬物盛多能備禮也意合亦通左傳季武子賦魚麗之卒章杜預注以爲諭聘宋得其時】

魚麗六章三章章四句三章章二句【序云文武以天保以上治內采薇以下治外始於憂勤終於逸樂故美萬物盛多可以告於神明矣說者遂謂物之生育最多者莫如魚如牧人之夢亦以眾維魚矣爲丰年之兆似此說詩皆所謂以辭害意者也按毛詩魚麗篇次在杕杜後以終鹿鳴之什故晁景迂序論云序騶虞王道成也風其爲雅歟序魚麗可以告神明雅其爲頌歟解頤新語亦云文王之風終於騶虞序以爲王道成則近於雅矣文武之雅終於魚麗序以爲可告神明則近於頌矣皆沿毛傳次第立論以曲合序文非事實也而終於逸樂之說程子及嚴氏亦皆不取謂開人主怠政之漸鄒忠亦云治內治外及可告神明等語何闗詩防眞衍說也子貢傳謂魚麗所以燕大臣亦未有以見其然申培說謂此詩全篇皆賦則以鱨鯊等魚卽爲燕饗所進之羞亦所謂以辭害意固之乎言詩者也】

采蘋美邑姜也古者婦人將嫁敎於宗廟敎成有蘋藻之祭武王元妃邑姜敎成能修此禮詩人美之【禮記昏義云古者婦人先嫁三月祖廟未毀敎於公宮祖廟旣毀敎於宗室敎以婦徳婦言婦容婦功敎成祭之牲用魚芼之以蘋藻所以成婦順也注云祖廟未毀言此女猶於此祖有服於君爲親故使女師敎之於公宮公宮祖廟也旣毀謂無服也則於君爲疏故敎之於宗子之家白虎通云國君取大夫之妾士之妻老無子者而明於婦道又祿之使敎宗室五屬之女大夫士皆有宗族自於宗子之室學事人也孔頴達云必先嫁三月敎之三月一時天气變女徳大成也祖廟女所出之祖也祭無牲牢告事耳非正祭也法度莫大於四敎四徳旣就祭以成之故詩人舉以言焉胡嘉云敎成之祭考之於禮與詩甚合芼用蘋藻此一合也禮正祭在奧西南隅而此在牖下孔氏以爲外成之義據昏禮納采以至請期主人皆筵於戶西西上右幾是其禮皆戶外設此二合也不言婦而言女女又言季孔氏謂將嫁故以少言之以女尸祭鄭氏所謂成其婦禮也此三合也愚所以知爲美邑姜詩者以有齊季女之語知之羅泌云齊伯陵之故國以天齊淵名伯益書炎帝生器器生伯陵周語謂天黿之分我之皇妣大姜之侄伯陵之後逢公之所憑神伯陵太姜之祖逢公伯陵之後爲商侯伯封於齊地而太公其繼焉者也左傳晏子云昔鳩氏始居此地季萴因之有逢伯陵因之蒲姑氏因之而後太公因之按太公本齊後仍封於齊當武王爲西伯時以女邑姜妻武王計其時太公年已老則邑姜之爲季女夫復何疑又左襄二十八年公過鄭鄭伯不在伯有廷勞於黃崖不敬穆叔曰伯有無戾於鄭鄭必有大咎敬民之主也而棄之何以承守鄭人不討必受其辜濟澤之阿行潦之蘋藻寘諸宗室季蘭尸之敬也敬可棄乎所謂季蘭意卽邑姜之名不可知而其言濟澤之阿則尢齊地之證據舊說相傳皆讀齊爲齋誤矣時武王未爲天子太公尙爲周大夫𨿽未封齊而以其系出伯陵之後故得仍以故國稱不然二南之詩其累累爲太姒詠者不一而足至如太姜太任亦再見於大雅之贊誦以邑姜開國聖配獨無一詩及之乎皇王大紀云西伯納呂尙之女曰邑姜爲妃邑姜賢立未嘗倚坐未嘗倨怒未嘗厲是年生子誦金履祥雲自史記世家稱呂尙窮困年老後世遂有太公八十歸周之說觀其以邑姜妻武王則八十之說殆或不然又射義云卿大夫以采蘋爲節樂循法也取義之意以季女乃卿大夫之女旣敎之以四徳而後使之尸祭總之欲其能事人是之謂循法耳】

於以采蘋【眞韻】南澗之濵【眞韻】於以采藻【皓韻說文爾雅疏俱作藻】於彼行潦【皓韻賦也爾雅云萍蓱其大者蘋嚴粲云今考本艸水萍有三種其大者曰蘋葉圓濶寸許季春始生可糝蒸以爲茹其中者曰荇菜其小者曰水上浮萍江東謂之薸毛氏以蘋爲大萍是也郭璞以蘋爲今水上浮萍卽江東謂之薸是以小萍爲大萍誤矣蘋可茹而薸不可茹豈有不可茹之薸而乃用之以祭祀乎今薸止可養魚項氏云栁惲所謂江洲采白蘋者水生而似萍者也宋玉所謂起於靑蘋之末者陸生而似莎者也月令通考云蘋葉下有一防如水沬一名芣菜陸佃云呂覽曰菜之美者昆侖之蘋髙誘謂蘋大蘋水藻也據此蘋卽所謂藻水深絜處乃有故曰於以采蘋南澗之濵也南郝敬雲南山也澗說文雲山夾水也濵本作瀕說文雲水厓也藻毛傳云聚藻也按爾雅云莙牛藻疏引詩於以采藻左傳蘋蘩薀藻之菜以此艸好聚生故言薀藻薀訓聚也江東亦呼馬藻陸璣雲藻水艸也生水底有二種其一種葉如雞蘇莖大如箸長四五尺其一種莖大如釵股葉如蓬蒿謂之聚藻又扶風人謂之藻聚爲發聲也此二藻皆可食煮熟挼去鮏气采面糝蒸爲茹嘉美州饑荒可以當谷食也陸佃雲藻水艸之有文者生乎水下而不能出水之上其字從澡言自絜如藻也書曰藻火粉米藻取其淸火取其明也又云韓詩曰沈者曰蘋浮者曰藻蓋藻萍類也似槐葉而連生生道旁淺水中與萍雜至秋則紫今俗謂之馬薸亦呼紫薸故曰於以采藻於彼行潦淮南子容華生蘩蘩生萍藻萍藻生浮艸謂是歟蓋非蒲藻之藻萍藻之藻浮蒲藻之藻沈郭璞注三蒼亦云薀藻之類則明非薀藻也藻出乎水之上蘋出乎水之下故大夫妻采之愚按韓詩𨿽言蘋沈藻浮然萍藻之藻恐不可食當依爾雅毛傳爲薀藻也行流也潦說文雲雨水也羅願云藻於流水之中隨波衍漾莖葉條暢尢爲可喜故采藻於行潦又郝云行路也潦積水也古者井田路在井上其傍溝洫積水古人五祀祭井亦謂之祭行也孔頴達雲南澗言濵行潦言彼互言也又云蘋之言賔賔服也欲使婦人柔順服從藻之言澡澡浴也欲使婦人自潔淸故取名以爲戒左傳女贄不過榛栗棗修以告防言取早起戰栗修治法度防敬之義也則此亦取名爲戒明矣又昏義注云魚蘋藻皆水物陰類者義得兩通陸佃云魚亦柔巽隱伏故此三者昏禮以成婦順】於以盛【音成】之維筐【丰氏本作匡】及筥【葉麌韻讀如矩果羽翻】於以湘【韓詩作鬺】之維綺及釡【麌韻賦也受物曰盛盛之湘之奠之皆謂蘋藻也筐筥皆竹器筐說文本作匡徐鍇云受物之器象形正三方也筥說文云箱也陳祥道云宋魏之間謂箸箘爲筲則其制圓而長矣或作方言云江沔之間謂之籅南楚謂之簍自闗而西秦晉之間謂之箄亦作籧月令具曲植籧筐是也湘之訓烹似無其義韓詩作鬺說文本作�漢志鬺享上帝史記武紀禹鑄九鼎皆嘗鬺烹顏師古云鬺烹一也古人音同者字得通用許愼云江淮之間謂釡曰錡陸徳明云三足釡也毛傳云無足曰釡古作鬴鄭云烹蘋藻者於魚湆之中是鉶羮之芼又云魚爲俎實蘋藻爲羮菜按湆汁也鉶盛和羹器凡肉味之有菜和者則爲鉶盛之故謂之鉶羮芼者用菜雜肉爲羮之名先將蘋藻烹於魚汁之中始盛之鉶器所謂芼以蘋藻者也】於以奠之宗室牖下【葉麌韻後五翻】誰其尸之有齊【如字】季女【葉麌韻讀如弩暖五翻賦也奠說文云致祭也采而盛盛而湘湘而奠先後之序也蔡汝楠云旣采之又盛之旣湘之又奠之卽事不倦也胡云自采而盛而湘而奠地以紀之器以別之敍以次之物曲盡人事飭亦似敎女以婦道循循可守也宗室大宗之廟也按大宗大夫之始祖蓋諸侯自嫡子以外皆爲別子別子始爲大夫繼別子之嫡子世爲大夫則立廟以祀之是爲宗室若諸侯則祭於都官大夫之別子則但爲繼禰之小宗不得祀於宗室矣孔頴達云知非宗子之女自祭家廟者若宗子之女自祭家廟何須言於宗室乎牖下鄭云戶牖間之前按古人廟堂南向室在其北東戶西牖皆南面孔云以其正祭在奧西南隅不宜繼牖言之今此云牖下故爲戶牖間之前戶西牖東去牖近故云牖下所以不於室中者凡昏事皆爲於女行禮設幾筵於戶外取外成之義昏禮納采主人筵於戶西西上右幾問名納吉納徵請期皆如初是其禮皆戶外設幾筵也今敎成之祭於戶外設奠此外成之義屍說文云陳也齊國名太公之先所封國也解見小引下季少也鄭云祭事主婦設羮敎成之祭更使季女者成其婦禮也季女不主魚魚俎實男子設之孔云以三月以來敎之以法度故爲此祭所以敎成其婦禮故使季女自設其羮也云魚俎實男子設之者以特牲少牢俎皆男子主之故也陸垹云諸家以季女爲士大夫之妻然已嫁曰婦安得復稱女也】

采蘋三章章四句【序以爲大夫妻能循法度也能循法度則可以承先祖共祭禩矣按此序於經無所發明所謂循法大抵掇拾射義語耳王肅謂此篇所陳皆是大夫妻助夫氏之祭采蘋藻以爲菹設之於奧奧卽牖下孔頴達云按宗室大祭之廟若非教成之祭則大夫之妻自祭夫氏何故云大宗之廟又經典未有以奧爲牖下者孫毓以王爲長誤矣朱傳謂南國被文王之化大夫妻能奉祭祀其家人敍其事以美之蓋祖述序說子貢傳謂內子勤於祭祀國史美之申培說謂內子敬祀詩人賦之鄒忠闡之云詩不言婦而言季女愚意此內子必初嫁者禮記曽子問云三月而廟見稱季婦也擇日而祭於禰成婦之義也當其未廟見則猶稱女女而尸祭其爲廟見之初祭可知按儀禮士昏禮云若舅姑旣沒則婦入三月乃奠菜席於廟奧東面右幾席於北方南面祝盥婦盥於門外婦執笲菜祝帥婦以入祝告稱婦之姓曰某氏來婦敢奠嘉菜於皇舅某子婦拜扱揷地坐奠菜於幾東席上還又拜如初婦降堂取笲菜入祝曰某氏來婦敢告於皇姑某氏奠菜於席如初禮婦出祝闔牖戶老醴婦於房中南面如舅姑醴婦之禮按此卽所謂於以奠之宗室牖下也昏禮下達自天子至庶人皆然不專爲士設耳其說亦近似然終不如昏禮芼用蘋藻之說較爲有據又晁氏謂齊魯韓三義皆以此詩爲康王時詩今據儀禮鄕飲酒鄕射燕禮合樂三終周南闗睢葛覃捲耳召南鵲巢采蘩采蘋工告於樂正曰正歌備周禮樂師凡射王以騶虞爲節諸侯以貍首爲節大夫以采蘋爲節士以采蘩爲節周禮儀禮皆周公所作已有此詩則其非康王之詩甚明】

鳬鷖武王爲諸侯繹祭五廟禮畢因而享尸之樂【公羊傳云繹者何祭之明日也孔頴達云燕尸之禮大夫謂之賔屍卽用其祭之日今有司徹是其事也天子諸侯則謂之繹以祭之明日春秋宣八年書辛巳有事於大廟壬午猶繹是謂在明日也爾雅云繹又祭也周曰繹商曰肜夏曰復胙何休云禮繼昨日事但不灌地降神爾天子諸侯曰繹大夫曰賔屍士曰宴屍去事之殺也必繹者屍屬昨日配先祖食不忍輒忘故因以復祭邢昺云繹祭之禮主爲賔事此屍但天子諸侯禮大異日爲之別爲立名謂之爲繹言其尋繹昨日卿大夫禮小同日爲之不別立名直指其事謂之賔屍耳又祭之名三代各異詳見烈祖篇小引下家語云衞莊公攺舊制變宗廟髙子睪問於孔子曰周禮繹祭於祊祊在廟門之西今衞君更之如之何孔子曰繹之於庫門內祊之於東方失之矣陳祥道云祊其位也繹其祭也賔屍其事也鄭氏以卿大夫賔屍在堂故謂祊於門外之西室繹又於其堂孔穎達申之云求神在室接屍在堂於義或然別見楚茨篇所以知爲祭五廟者以此詩言公屍凡五知之如謂辭煩而不殺何必至五且何以竟止於五乎王制云諸侯五廟二昭二穆與太祖之廟而五祭法云諸侯五廟曰考廟曰王考廟曰皇考廟皆月祭之顯考廟祖考廟享嘗乃止疏云曰考廟者父廟考成也謂父有成徳之美也曰王考者祖廟王君也祖尊於父故加君名曰皇考廟者曽祖也皇大也君也曽祖轉尊又加大君之稱也曰顯考廟者髙祖也顯明髙祖居四廟最上故以髙祖目之曰祖考廟者太祖也祖始也此廟爲王家之始故云祖考也天子月祭五諸侯卑故惟得月祭三也太祖爲不遷而與髙祖並不得月祭止預四時也今按此詩言鳬鷖在涇涇爲水名而其後沙渚潨亹皆非水名乃防乎涇之辭涇水居中有太祖之象沙渚皆在水旁有髙曽一昭一穆之象潨亹居涇水下流又爲祖考在髙曽下一昭一穆之象其爲諸侯之五廟明矣屍稱公屍亦周家未爲天子時之稱然愚初猶意其爲文王之詩以祭義引詩云明發不寐有懷二人文王之詩也祭之明日明發不寐饗而致之又從而思之正言繹祭之事後又思詩人凡言景物必據所見文王居岐周而祭宗廟當言岐水或已遷於丰而祭宗廟當言丰水是皆非涇經流之地安得逺及涇水乎及觀華谷嚴氏粲之說而意始豁然直斷其爲武王未有天下時之詩焉嚴雲渭水東流先防丰而後防涇丰水自南而入渭涇水自西北而入渭文王居丰在丰水之西則越丰而後至涇武王居鎬在丰水之東則去涇近矣張衡西京賦云欱灃吐鎬據渭踞涇見涇水近鎬也】

鳬鷖在涇【靑韻】公屍來燕來寧【靑韻丰氏本作寧】爾酒旣淸【葉靑韻讀如靑倉經翻】爾殽【丰本作�後同】旣馨【靑韻】公屍燕飲福祿來成【本庚韻當葉靑韻翻未詳按說文成從戊丁聲丁屬靑韻則成當有靑葉興而賦也鳬鸍也解見女曰雞鳴篇易林云鳬舞鼔翼嘉樂克徳陸佃云楚辭曰汜汜若水中之鳬蓋沈浮善沒而又容與與波上下羅願云今江東有小鳬其多無數俗謂之冠鳬善飛王充論衡曰日月一日一夜行二萬六千里與鳬飛相類故王喬以上方所賜舄假形於鳬自葉朝京師焉方言曰野鳬甚小而好沒水中者南楚之外謂之鸊鵜鷖毛云鳬屬蒼頡解詁云鷗也陸佃云鷖一名漚列子曰漚鳥之至者百住而不止今字從鳥後人加之也孔云一名水鴞格物論云鷖鷖鴨也以名自呼大如水雞生於荷葉之上海物異名記云鷗之別類羣鳴喈喈隨潮往來謂之信鳬南越記雲水鴞色白數百爲羣多在漲海中隨潮上下常以三月風至乃還洲嶼頗知風雲若羣飛至岸必風渡海者以此爲候郝敬云鳬善沒鷖善浮有變化出沒之象以比鬼神愚按郝說是矣禮謂索祭於祊不知神之所在於彼乎於此乎意亦近是然詩之興義必有所取舊說皆謂興公屍則公屍只一人耳而以二鳥興之何居禮夫婦一體昏則同牢合終則同穴祭則同幾同祝故禮記曰鋪筵設同幾爲依神也疏謂人生時體異故夫婦別幾死則魂气同歸於此故夫婦同幾唐博士陳正節議曰臣聞於禮宗廟父昭子穆皆有配座每室一帝一後禮之正儀自夏殷而來無易玆典陳祥道曰祭祀同幾則一屍儀禮男男屍女女屍謂虞祭也又曰按少牢饋食藏嵗事於皇祖必以某妃配某氏故同幾共牢一屍而俎豆不兩陳以其夫婦一體故也然則鳬鷖乃以興祖考妣非興公屍也後仿此蓋是日先行繹祭之禮而後享屍詩旣不言繹祭之事而特寄興於鳬鷖一語以致其恍忽想象之意此詩筆之幻處又取興之變體或問鳬鷖興考妣亦有分屬否曰說詩固不必拘拘如此然據本文先言鳬後言鷖則鳬當興考鷖當興妣也蓋鳬𨿽善沒尢善飛其飛必於晨說苑魏文侯嗜晨鳬是也周書王防篇鳬羽爲旌亦取其能逺飛耳鷖𨿽善浮然不過遊戲水上故忘機之人得與之遊𨿽復有時飛而不下要非髙飛逺舉者比也周禮王后五路安車用鷖總所謂總者以繒爲之著馬勒直兩耳與兩鑣其色靑黑如鷖而名之爲安車者蓋亦有取於安樂自得若鷖然也今卽以鳬旌與鷖總對觀之鳬旌男子所執鷖總王后所用則鳬謂興考鷖謂興妣可矣或乃大笑涇水名解見棫朴篇今按武王都鎬則有鎬水乃何以不言鎬而言涇詩人於此亦有深意玉海載涇水出原州百泉縣涇谷東南流至涇州臨涇保定二縣又東南流至邠州之宜祿新平永壽三縣又東北流至京兆之醴泉髙陵云陽三縣以入渭班固地理誌謂涇水行千六百里周之先祖居邠其後再遷至武王而始居鎬涇水經流亦從邠界來而迆邐近鎬故覩涇水而興祖功宗徳之思焉詩對祖廟而作所以有取於涇也若鎬水則其來不逺矣公尸解見旣醉篇何休云諸侯以大夫爲屍此章首公屍乃后稷之屍也燕通作宴安也饗之所以安之也後仿此孔云言公屍來燕則是祭後燕屍非祭時也黃佐云禮祭統曰屍在廟門外則疑於臣在廟中則全乎君爲其近於祖也祭之明日不忍輒忘也是故以賔禮燕之也故曰讀鳬鷖而益知周人仁義之兼至矣寧通作�說文云安也黃雲爲尸之時未免有象神之勞而拘束不安今則登筵依幾而安矣爾朱子云自歌工而指主人也淸孔云潔也殽通作肴廣韻云凡非谷而食曰肴馨毛傳說文皆云香之逺聞也愚按太祖距今逺矣逺則以气通之故對其屍以淸以馨言燕而專言飲者舉飲以該食也福洪範所謂五福祿說文亦訓爲福義似無別愚按福字從畐當是取其與徳相副耳孝經援神契云祿者錄也徐鍇云若言省錄之也然則福本於天之所予謂之祿也來者云若隨公屍而來也成說文云就也尊屍所以尊神屍安則神悅庶乎以福祿來成就爾矣亦祝辭也閔光徳云此繹祭燕尸之樂到此祭事才完備故謂以公屍而燕飲於斯則昔日所降之福祿自今日而成就也易林云鳬鷖遊涇君子以寧復徳不愆福祿來成按易林所謂復徳其卽夏人名繹祭爲復胙之義乎】鳬鷖在沙【葉支韻山宜翻亦葉歌韻桑荷翻】公屍來燕來宜【支韻亦葉歌韻牛何翻】爾酒旣多【歌韻亦葉支韻章移翻】爾殽旣嘉【葉歌韻居何翻亦當葉支韻居之翻】公屍燕飲福祿來爲【支韻亦葉歌韻吾何翻興而賦也沙說文雲水中散石也孔雲水少則沙見故字從水少耳易需卦九二需於沙注謂沙接水者上言在涇此云在沙則在涇水之傍沙也此章公屍以世次推之爲古公之父太公之屍也名公祖皇甫謐云公祖一名組紺諸盩字叔類號曰太公太公位次在后稷之傍最近故取沙象宜亦安也順適之意嚴云來而宜之謂樂之也多毛云酒品齊多孔云於周禮差之惟大事於太廟備五齊三酒此𨿽爲宗廟之祭其大事與時祭不明但言品齊多耳未必五齊三酒皆具也嘉說文云美也髙祖於孫相去猶逺恐人疑待尸之禮或有濶略故特言多與嘉以表其內盡志而外盡物也爲鄭云猶助也言有福祿來扶助之也】鳬鷖在渚【語韻】公屍來燕來處【葉語韻敞呂翻】爾酒旣湑【語韻藝文類聚作滑】爾殽伊脯【麌韻】公屍燕飲福祿來下【葉麌韻後五翻興而賦也爾雅云小洲曰陼卽渚字釋名云渚遮也能遮水使回也此章公屍謂古公之屍也鳬鷖捨水而就渚猶古公去邠而遷岐故以爲興處毛云止也黃雲安樂也與蓼蕭譽處之處同湑說文云莤酒也鄭云酒之泲者也釋文云謂以茅泲之而去其糟也脯說文云幹肉也釋名云搏也漧燥相搏著也周禮臘人掌幹肉凡祭祀共豆脯薦脯注云薄析曰脯曽祖親而尊者曰湑曰脯蓋質言之不敢文飾對其屍如對曽祖也來下者輔廣云自上而下易辭也按周之王瑞自太王興故直云來下】鳬鷖在潨【東韻】公屍來燕來宗【葉東韻讀如防租叢翻】旣燕於宗【見上】福祿攸降【葉東韻胡公翻】公屍燕飲福祿來崇【東韻興而賦也潨毛雲水防也說文雲小水入大水也孔云潨音如叢則叢是聚義且字從水眾知是水防聚之處此章公屍謂公季也公季以小宗而繼大宗有以小水入大水之象故取興於在潨宗鄭樵雲宗廟也來燕來宗言來燕於宗廟也按禮繹祭於廟門之西享屍在堂故云然旣燕於宗二句指前三章公屍言不言酒殽者前言已備變文互見之也降說文云下也崇說文云嵬髙也朱子云積而髙大也后稷太公古公三尸旣皆來燕於宗廟宗廟之神已將降下孝孫以福祿矣今王季之屍亦來燕飲則福祿之來於是積而益髙也】鳬鷖在亹【音門】公屍來止燻燻【文韻說文作醺醺】防酒欣欣【文韻亦葉先韻翰旃翻】燔炙芬芬【支韻亦葉先韻孚焉翻】公屍燕飲無有後艱【葉先韻經天翻興而賦也亹毛雲山絕水也孔云謂山當水路令水勢斷絕也鄭云亹之言門也西漢地理誌金城郡有浩亹縣注雲浩水名也亹者水流峽山間兩岸深若門也按說文無亹字不知其所從今姑依舊說解之此章公屍則文王之屍也周自文王始大有水出峽口而流益大之象焉故以在亹爲興不言來燕者蒙上章之文略之也言來止猶之言來處也燻燻當依說文作醺醺謂屍醉也徐鍇云飲有酒气燻燻然此兩字意連下文防酒句看以其酒美而可悅故至於醉因摹屍飲酒之喜容曰欣欣也欣說文以爲喜笑也燔燔肉炙炙肝芬說文云艸初生其香分布燔炙之气其馨香散布亦似之故曰芬芬也陳祥道云楚茨先言執爨而繼之以或燔或炙鳬鷖先言爾殽而終之以燔炙芬芬禮運亦先言熟其殽然後繼之以薦其燔炙周禮量人制從獻脯膰之數量特牲主人獻屍賔長以肝從主婦獻屍賔長以燔從是燔以肉炙以肝燔炙在血腥爓熟之後非祭之所先也謂之從獻非獻之正味也愚按前章苐言酒殽而已此並表尸之喜樂異於前文者以文王爲顯考精气尢親孝子對其屍如見先人然致其喜樂之气以迎之故尸之喜樂有如此也祭義云孝子之祭可知也其立之也敬以詘其進之也敬以愉其薦之也敬以欲退而立如將受命已徹而退敬齊之色不絕於面孝子之祭也孝子之有深愛者必有和气有和气者必有愉色有愉色者必有婉容嚴威儼恪非所以事親也成人之道也夫觀孝子之祀親如此則其饗屍可知宜其尸之喜悅也無有後艱者閔云謂祭事巳成昔之享福者克保其後而永無艱難矣孫鑛云滿篇歡宴喜樂而以無有後艱句收可見古人兢兢戒愼意】

鳬鷖五章章六句【序云守成也太平之君子能持盈守成神祗祖考安樂之也此於經義全不相涉鄭亦知爲祭祀旣畢明日又設禮而與屍燕之詩而於首章在涇則雲水鳥居水中猶人爲公屍在宗廟次章在沙則云鳥以居水中爲常今出在水旁諭祭四方百物之屍三章在渚則雲水中有渚猶平地之有丘諭祭天地之屍四章在潨則雲潨水外之髙者也有瘞埋之象諭祭社稷山川之屍五章在亹則云亹之爲言門也燕七祀之屍於門戶之外不敢當燕禮故變言來止陸佃祖述其意而異其說云來成以祖言福祿來爲以考言福祿曰旣淸旣馨旣多旣嘉則以宗廟尙文故也來下以天神言福祿來崇以地示言福祿蓋天故自上來下地故自卑來崇亦其天道主貴髙地事主富崇故也其卒章則又總上四章之詞故曰公屍燕飲無有後艱無有後艱者道也蓋道之至可以祐神非有資於物也孰能福祿之哉故於福祿爲不足道也郝敬又異其說謂首章鳬鷖在涇動而浮象天神之屍也天主气故曰淸曰馨天生故曰成二章在沙靜而宿象地祗之屍也地主形故曰多曰嘉地作故曰爲三章在渚渚小丘象山川社稷之屍也主蓄儲故曰湑脯禮卑天地故曰下四章在潨眾也象羣主幾廟之屍也故曰宗烝嘗備禮故不言酒殽上祀禮尊故曰崇五章在亹門也凡繹皆於門每嵗春夏門戶有專祭是五祀之屍也小祀尙飲食故曰欣曰芬禮尢卑故曰後不言福祿天子之福祿非戶竈門行所得司也無艱而已以上三說皆穿鑿附防絕無稽據坐繇求所以五章之故而不得其說耳夫旣謂周得祀天地則儼然天子矣而屍尙稱公屍何與若宗廟之稱公屍則謂自組紺以上苐祀以天子之禮而不追王服屍以先公之服則其稱公屍焉宜也嚴謂五章皆言公屍又四章言旣燕於宗皆祭宗廟是也然此章言公屍尙是諸侯之屍與旣醉公屍不同朱傳亦以爲此祭之明日繹而賔尸之樂其言繹得之但復稱賔屍則與大夫之禮混耳申培說稍變其文謂祭之明日繹公尸之樂夫繹乃祭名而謂之繹公屍亦屬未妥若子貢傳亦以此爲訓成王之詩尢爲無當】

詩經世本古義卷八﹤經部﹐詩類﹐詩經世本古義﹥

欽定四庫全書

詩經世本古義卷九

明何楷撰

周武王之世詩十三篇

魚藻武王克商飲至也【按大雅云考卜維王宅是鎬京維龜正之武王成之經有王在在鎬之文此以知其爲武王也禮君行反必告廟告廟則飲至經有豈樂飲酒之文此以知其爲飲至也詳味詩意是克商時所作】

魚在在藻【皓韻】有頒其首【有韻】王在在鎬【皓韻】豈【陸徳明本作愷】樂【音絡後同】飲酒【有韻隔句各韻藻鎬相葉首酒相葉興也兩言在字者作詩者自爲詳審之辭言魚河在乎在於藻也王在在鎬放此魚興王藻興鎬藻解見采蘋篇頒說文云大頭也劉彛云魚出遊水面則露其首故見其頭大也愚按遊藻之魚當自不一其中有首大而特出者故舉以興王耳王武王也鎬地名在長安西上林苑中丰東二十五里武王所都也詳見文王有聲篇豈說文云還師振旅樂也周禮作愷後漢志黃帝使岐伯勸戰士作軍樂卽周愷樂漢短簫鐃歌樂有朱鷺等二十二曲是其遺也魏晉而下各易其名周禮大司樂職云王師大獻令奏愷樂樂師職云凡軍大獻教愷歌遂倡之胝了職云賔射奏鐘鼓鼜愷獻亦如之鏄師職云軍大獻則鼓其愷樂大司馬職云師有功則左執律右秉鉞以先愷樂獻於社注謂兵樂曰愷獻者獻防也鼓愷樂以晉鼓鼓之律所以聽軍聲鉞所以爲將威鄭志答趙商問云司馬以軍之功故獻於社大司樂宗伯之屬宗伯主宗廟之樂故獻於祖又文選注引樂稽耀嘉云武王興師誅商萬國咸喜前歌後舞此愷樂之所繇昉也左傳城濮之戰晉文公振旅豈以入於晉獻俘授馘飲至大賞事亦同此司馬法雲天下旣平天子大愷又云得意則愷樂愷歌示喜也豈樂者奏豈而樂也飲酒卽飲至也先儒謂飲至在廟以桓二年公至自唐左傳云告於廟也凡公行告於宗廟反行飲至舎爵策勲焉禮也彼飲至在廟故知飲於廟也孔頴達云曽子問曰凡告用制幣反亦如之則出入皆以幣告也但出則告而遂行反則告訖又飲至以見至有飲而行無飲也飲至者嘉其行至故因在廟中飲酒爲樂也】魚在在藻【皓韻】有莘其尾【韻】王在在鎬【皓韻】飲酒樂豈【尾韻賦也莘毛傳訓爲長貌今按說文無莘字不知其義據國語以駪駪徵夫作莘莘徵夫則莘當通作駪說文云馬眾多貎以魚之眾多似之故借言駪上章言有頒其首蓋以興王此言有莘其尾則以興行間諸臣之從王者今奏愷班師皆得與於飲至之列觀下文變言飲酒樂豈可見數魚以尾故指尾言樂豈言與諸臣共樂此豈也】魚在在藻【皓韻】依於其蒲【虞韻】王在在鎬【皓韻】有那其居【葉虞韻讀如拘恭於翻興也此章言封建事也左傳言禮飲至之後舎爵策勲舎者置也古者軍賞不逾時欲民速得爲善之利也飲至禮畢置爵之時卽書勲勞於策言速紀有功也武王勝殷下車卽行封建意亦如此蒲解見澤陂篇名物解云蒲生於春盛於夏愚按周書武王來自伐商至丰祀廟在夏正二月望後正藻蒲方生之時故詩人因以起興藻生於水中橫陳水上爲鎬京之況則蒲生於水涯乃緣邊所有卽六服羣辟之況也那字從邑說文訓西夷國名鄭箋訓爲安貌殊不可解陸云丞相誄有玠裘阿那之句解者以阿那爲垂也訓那以垂較爲近之蓋那字右旁施冉又古文聃冉皆通用冉乃細毛下垂之貌而垂字之解亦逺邊之義正如毛髮之麗於膚體者然王所居在鎬京而於九畿之內封建六服羣辟環拱而擁衛之所謂有其居也周禮言九畿尙書言六服九畿方千里曰國畿其外方五百里曰侯畿又其外方五百里曰甸畿又其外方五百里曰男畿又其外方五百里曰采畿又其外方五百里曰衛畿又其外方五百里曰蠻畿又其外方五百里曰鎭畿又其外方五百里曰蕃畿六服謂國侯甸男采衞不及蠻鎭蕃者王者之於夷狄羈縻而已不可同於華夏故惟云六服也此詩先言王因豈樂而飲酒故取興於有頒其首爲首出庶物之義次言王以飲酒與羣臣共樂豈故取興於有莘其尾猶楚辭魚鱗鱗兮媵予之意末言王封建而有那其居故取興魚依於蒲魚𨿽以藻爲樂而所據必在於蒲魚之潛於蒲猶鳥之集於菀蒲者魚所以藏身之固也亦以策勲在飲至後故立言之序如此又大戴禮用兵篇云公問於孔子曰古之戎兵何世安起子曰傷害之世久矣與民偕生公曰蚩尢作兵與子曰否蚩尢庶人之貪者也及利無義不顧厥親以防厥身蚩尢惽欲而無厭者也何噐之能作蜂蠆挾螫而生見害而較以衛厥身者也人生有喜怒故兵之作與民偕生聖人利用而彌之亂人興之防厥身詩云魚在在藻厥志在餌鮮民之生矣不如死之久矣較徳不塞嗣武孫武子詩意謂魚性惟食藻不宜貪餌魚志在餌此貪人之土地而妄用兵者使民困於兵革無生之樂若此較爭之事不速遏絕則子孫繼而效之將無所底極也據逸詩意反觀則此但言魚在在藻亦見武王非富天下之意】

魚藻三章章四句【序云刺幽王也言萬物失其性王居鎬京將不能以自樂故君子思古之武王焉宗序說者其解有二一謂魚之依水艸猶人之依明王也有頒其首者言魚樂而出遊於藻之外有莘其尾者言魚樂復樂而又戲於藻之內依於其蒲者言魚樂於蒲安於蒲蓋樂而不知反則樂有窮故有靜而止息之地則時出而樂有餘矣正言魚者以潛逃之類信其著見毛傳鄭箋陸氏埤雅羅氏爾雅翼解皆如此意主思武王也一謂水深則魚樂所謂躍淵縱壑相忘於江湖者也今魚何在乎淺水生藻而魚在焉露其頒然之大首復驚逝而露其莘然之長尾蓋在淺水之處故逃竄窘迫首尾俱見也然藻猶在水之中若蒲生近岸則水又淺矣依於其蒲愈更窘促也嚴氏詩緝之解如此意主刺幽王也愚所以不取其說者以魚在在藻王在在鎬兩句炤映甚明魚興王藻興鎬若如前二說則以魚訓民反於王之外別生興意於詩吻不肖矣又蘇氏傳云魚何在在藻耳其所依者至薄也然其首頒然而大自以爲安不知人得而取之也今王亦在鎬耳寡恩無助天下將有圖之者而飲酒自樂恬於危亡之禍亦如是魚也如此以魚興王亦順但篇中有豈樂之語明是因奏豈而作抑亦幽王之世有大閱之事而作此詩與按克防還師之樂名豈大閱振旅之樂亦名豈左傳云春搜夏苖秋狝冬狩皆於農隙以講事也三年而治兵入而振旅歸而飲至以數軍實昭文章明貴賤辧等列順少長習威儀也依此說則次章有莘其尾當通作騂赤色也魚勞則尾赤置首言尾者興飲酒沈湎之容易所謂飲酒濡首亦不知節也三章依於其蒲興有那其君言飲酒畢而歸休於深宮也惟玩詩詞有盛世發之象非衰世愁嘆之音故定從今說若子貢傳謂諸侯所以報天子申培說及朱子集傳皆謂諸侯所以美天子而皆未明於豈樂之義則所以報王美王者亦僅述其飲酒之樂而已不似諧媚之稱萬年觴者乎乃唐詩有云鎬飲周文樂又云欲笑周文歌燕鎬則以此詩爲文王詩豈知文王未嘗稱王亦未嘗都鎬抑失之遠矣】

緜周公追述大王始遷岐周以開王業而文王因之以受天命也【出朱傳序亦云文王之興本繇大王也孔頴達云敍以詩爲文王而作故先言文王之興而又追而本之各自爲勢故文倒也愚按所以疑此詩爲周公作者以書載周公告君奭之言曰惟文王尙克修和我有夏亦惟有若虢叔有若閎夭有若散宜生有若泰顚有若南宮適與此詩末章四子曰語意頗相類而太史公亦雲天下稱頌周公言其能論歌文武之徳達太王王李之思慮但朱子以爲戒成王則未必然耳孫鑛云此詩不但稱古公且仍出其名乃後又稱文王豈武王初克商甫尊文王尙未追王大王是彼時作耶又云武成巳稱大王若周公戒成王詩豈應復稱古公耶】

緜緜瓜瓞【屑韻】民之初生自土【漢書齊詩作杜】沮漆【質韻亦葉屑韻於結翻水經注作漆沮】古公亶父【陸徳明本作甫】陶復【說文丰氏本俱作】陶穴【葉質韻戶橘翻】未有家室【質韻比也緜說文云聯微也緜緜孔云微細之辭毛傳云不絕貌蓏也字象形中象實外像蔓瓞是之小者孔以爲蔓近本之是也按爾雅云瓞瓝其紹瓞舊解多不明說文瓝作瓞云小名也爾雅又云瓝九葉紹者繼也有小大二種大者名小者名瓝瓞之種本非瓝以其小似之故云瓞瓝也凡實近本則小瓞實大之種特以近本故小因別呼之爲瓞故云其紹瓞也緜緜瓞主大王與文王相首尾而言立乎文王以指大王正如之有瓞然其後連緜不斷皆本於此至文王之世則儼然大矣朱子云之近本初生者常小其蔓不絕至末而後大以比古公之時其國甚小至文王而後大也民毛云周民也初生言始有生意也周自后稷始基靖民以爲生民之初其後居邠困於狄難生意槁矣至於大王自邠遷岐而民如槁得蘇是人一初也邠通作豳自朱子雲從也土當依漢書作杜水名班固地理誌云古扶風杜陽縣有杜水南入渭酈道元水經注雲杜水出杜陽山其水南流謂之杜陽川東南流左防漆水何景明雍大記雲杜水在麟遊縣源出舊普潤縣東南沮漆與禹貢及吉日濳篇之漆沮不同沮水諸家以爲未詳季本疑爲大欒水非是按大欒水乃岐水之別名康海武功志雲浴水漧州西夾道水也亦從豳西梁山來意此或卽沮水關西人讀浴若於於沮固易訛爾按志浴水南入漆水山海經云羭次之山漆水出焉北流注於渭桑欽水經雲漆水出扶風杜陽縣兪山東北入於渭闞駰十三州誌雲漆水出漆縣西北岐山東入渭按杜陽卽今陜西鳯翔府麟遊縣古岐周地漆縣卽今陜西西安府永壽縣古豳國酈道元云今有水出杜陽縣岐山北漆谿謂之漆岐故徐廣曰漆水出杜陽之岐山者是也但川土奇異今說互出考之經史各有所據識淺見浮無以辧之矣漆渠水南流大欒水注之卽岐水也二川洋逝俱爲一水南與杜水合浴謂之小黃水亦或名之米流川南逕美陽縣西南流注於渭雍大記雲漆水在武功縣東門外康海雲漆水今謬爲武水者也自豳岐之間來武功縣北受浴水南受湋水入渭鄭漁伸序地理略謂天下如指諸掌而信漆繇富平入渭之說蓋括地誌未審豳岐涇渭脈絡所在富平在涇東漆在涇西安有岐梁之水越涇而東再至富平始入渭也漁仲誤且如此況其餘乎詩曰自土沮漆今邰封裏有漆村是也按武功古有邰國今西安府幹州美陽今鳯翔府扶風縣嚴粲云扶風之漆水至岐山入渭在灃之上游而書言渭水防灃防涇之後乃過漆沮則漆沮在灃水涇水之下游故以書之漆沮與詩扶風之漆別也季本云雍州之域有二漆沮而皆入渭其一在漢馮翊之地涇之下游也其一在漢扶風之地灃之上游也禹貢導渭東過漆沮則馮翊之漆沮也意者扶風漆沮小而可略而馮翊漆沮大而當詳歟馮翊之漆沮卽濳猗歟漆沮者是也扶風之漆沮卽緜自土沮漆者是也何以別其如此耶蓋不窋之徙居戎翟也在今慶陽府公劉自不窋故地而遷豳在今邠州淳化縣西廢三泉縣界當涇水之西其道甚便而沮在涇之東漆又在沮之東俱隔大山公劉初遷必不至馮翊之漆沮也自土沮漆言大王始避狄難來居杜與沮漆之地蓋去邠逾梁山後事三水皆在岐梁間於時尙未至岐下故未定周原之居舊說以此句爲指豳言非也毛云古言久也亶父字或殷以名言質也父通作甫說文云男子美稱也孔云謂之古公言其年世久古後世稱前世曰古公猶云先王先公也太王追號爲王不稱王而稱公者此本其生時之事故言生存之稱也士冠禮爲冠者制字云伯某甫亶亦稱父故知字也以周制論之甫必是字但時當殷代質文不同故或以亶父爲名名終當諱而得言之者以其時質故也又中候注云亶父以字爲號愚按父有制名者春秋齊侯祿父季孫行父是也殷或尙質但詩作周世不應名其先王陶本作匋說文云瓦噐也蓋瓴甓之屬復當依說文作云地室也穴說文云土室也今按地室土室有何分別愚意地乃地上土則土中耳賈公彥云古者窟居隨地而造若平地則不鑿但累土爲之謂之爲言於地上重爲之也若髙地則鑿爲坎謂之爲穴也曰陶復陶穴者復穴𨿽皆土所爲而以瓴甓之類甃之欲其堅固亦所以隔土气防土處之病也王質云陶今之土墼也以陶爲蓋於其上謂之復以陶爲基於其下謂之穴此言以土墼爲居也爾雅宮謂之室其內謂之家未有家室與第五章

俾立室家相炤季本云大王自豳遷岐逾梁山而始至岐山梁山在今西安府幹州城西北五里當豳之西南太王初至於此時尙未有室家也故陶復陶穴而先於杜漆沮三水之間野處焉當其在豳則公劉時先巳有館況至太王時在豳旣久豈得復言陶復陶穴哉但其地水源所出俱在岐周之北扶風之地非豳也顏師古謂自土沮漆齊詩作自杜公劉避地而來居杜與漆沮之地其謂杜與漆沮爲三水則是而曰公劉來居蓋本鄭之說則失之矣愚按太王所以不興土木爲營建室家計但陶復陶穴而已者亦以卜居未定姑取其便於人力之速成耳】古公亶父【麌韻】來朝【丰本作鼂】走【顧野王本作趣丰本作趨】馬【葉麌韻滿補翻】率西水滸【麌韻】至於岐【丰本作防】下【葉麌韻後五翻】爰及姜女聿來胥【新序作斯】宇【麌韻賦也季云來者自土沮漆而來也朝早也嚴云太王圖事敏疾其來之朝疾走其馬呂祖謙云形容其初遷之時略地相宅精神風采也範景文云觀其匹馬經度計不反顧惟有徳足以自恃故往而不疑耳率通作衛字從行故有循行之義滸本作汻說文雲水厓也循西方之水涯指渭水也杜水沮水合漆水流入於渭雍錄云邠在岐西北二百五十餘里自邠而南一百三十里爲奉天縣有梁山卽所謂逾梁山也渭水在梁山之南循水西上可以達岐詩所謂率西水滸至於岐下也奉天今西安府之幹州又史記云太王居豳渡漆沮世紀亦云太王避狄循漆水並存之一統志云岐山在鳯翔府岐山縣東北十里山有兩岐故名亦曰天柱山其峯髙峻狀若柱然禹貢導汧及岐大王邑於岐山之下文王時鳯鳴岐山皆此也俗名鳯皇堆河圖括地象云岐山在昆侖東南爲地乳上爲天糜星季云岐周在后稷邰城西八十里間蓋復其舊封地也按古公亶父復修后稷公劉之業積徳行義國人皆戴之薰育戎狄攻之事之以皮幣珠玉犬馬皆不得免焉乃召耆老而問曰狄人何欲耆老對曰欲得菽粟財貨亶父曰與之已復攻欲得地民皆怒欲戰亶父曰有民立君將以利之今戎狄所爲攻戰其所欲者吾土地也民欲以我故戰與人之兄居而殺其弟與人之父居而殺其子吾不忍也請免吾乎爲吾臣與狄人臣奚以異也吾聞之也君子不以其所養人者害人我將去之耆老曰君不爲社稷乎曰社稷所以爲民者不可以所爲民亡民也耆老曰君縱不爲社稷不爲宗廟乎曰宗廟吾私也不可以私害民遂杖防而去逾梁山止於岐下其事雜見孟子史記莊子呂氏春秋書傳略說而互有出入今並綜而錄之於此孟子云昔者大王居邠狄人侵之去之岐山之下居焉非擇而取之不得已也苟爲善後世子孫必有王者矣君子創業垂統爲可繼也若夫成功則天也孔云公劉遭夏人之亂而被迫逐若顧戀疆宇或至滅亡所以避諸夏而入戎狄也大王爲狄人所攻必求土地不得其地攻將不止戰以求勝則人多殺傷故又棄戎狄而適岐陽所以成三分之業建七百之基王制稱古者量地制邑故無曠土而公劉大王得擇地而遷又無天子之命諸侯得舉國擅徙者王制所云平世大法法不恆定世有盛衰王政旣亂威不肅下迫逐良善無所控告戎狄內侵莫之抗禦故不待天子之命可以權宜避之以其政亂故有空土公劉太王得擇地而遷焉旣往遷之人居成國後有明主因而聽之也按夏衰棄稷弗務不窋失官自竄於戎翟之間厥孫公劉始遷居邠世本所載歷十二傳始至亶父竹書商紀祖乙十五年命邠侯髙圉盤庚十九年命邠侯亞圉祖甲十三年西戎來賔命邠侯祖紺至武乙三年命周公亶父賜以岐邑謂斯時也先是但稱邠侯今則進而稱公此其所以號古公與國名旣攺王業沒昌謂之肇基王迹宜矣爰說文云引也謂引辭也及爾雅云與也姜女太王妃也號曰大姜韋昭云有逢伯陵之後也皇王大紀云亶父娶於齊有臺氏女曰大姜美而賢列女傳有臺作有呂云太姜者有呂氏之女太王娶以爲妃生太伯仲雍王季貞順率道靡有過失太王謀事遷徙必與太姜太姜淵智非常𨿽太王之賢聖亦與之謀新序云大王愛厥妃出入必與之偕季云但言及姜女者未敢期豳民之必從巳也陸化熈云爰及姜女不止是與妃同行還重在資其謀議此章防內助與末章推功四反俱是開創大關系須知作者用意之密聿通作欥詞也來與來朝走馬之來相應古公先來而邠人後來也胥爾雅云皆也方言云東齊謂皆曰胥按胥疏皆者以胥疏同音疏之爲言通也通之爲言皆也韓詩云屋霤爲宇言民見古公止於岐下相率而來皆將於此而建屋宇也孟子謂太王至於岐山之下居焉邠人曰仁人也不可失也從之者如歸市書傳謂太王邑岐山周人束脩奔而從之者二千乘一止而成三千戶之邑史記謂豳人舉國扶老攜弱盡復歸古公於岐下及他旁國聞古公仁亦多歸之皆所謂聿來胥宇者也劉晝云昔大王居邠而人隨之仁愛有餘也夙沙之君而人背之仁愛不足也仁愛附人堅於金石金石可銷而人不可離故君者壤地人者卉木也未聞壤肥而卉木不茂君仁而萬民不盛矣孟子引此詩以告齊宣王而解之曰當是時也內無怨女外無曠夫正聿來胥宇義疏而舊說但以爲與姜女來相視所居謬矣然此胥宇亦第民情決計奠居於此尙未及築室之事張子厚云書稱大王肇基王迹蓋見得民心之始也方其去邠民皆攜持而隨之固未嘗率之也王迹之始莫大於此蓋民歸之則天命之矣】周原膴膴【文選注作腜腜】堇荼如飴【支韻】爰始爰謀【葉支韻謀悲翻】爰契【陸本漢書注俱作挈】我龜【支韻】曰止曰時【支韻演繁露作形】築室於玆【支韻賦也朱子云周地名羅泌云郮故國黃帝後封在岐山之陽所謂周原膴膴者鄭云廣平曰原周之原地在岐山之南酈道元云歷周原下北則中水鄕成周聚故曰有周也周城在岐山之陽而近西所謂居岐之陽也山海經云其上多白金其下多鐡皇甫謐云邑於周地始攺國爲周按今鳯翔府岐山縣是其地膴本無骨臘之名故朱子訓膴膴爲肥美貌楊愼謂土膏如無骨肥肉也堇菜名說文云根如薺葉如細栁蒸食之甘爾雅齧苦堇郭璞云今堇葵也葉似栁子如米肉食之滑者一曰黃土子唐本艸注云此菜野生非人所種俗謂之堇菜葉似蕺花紫色莖汁味甘而言苦者古人語側猶甘艸謂之大苦也禮祀內則堇荁枌楡卽此又公食禮鉶芼皆有滑注云滑堇荁之屬荼解見谷風篇飴說文云米蘗煎也釋文云亁糖也方言云飴謂之防謂之餹禮記疏謂之按說文云飴和饊者然則飴非也嚴云內則言婦養舅姑公食禮言君待其臣皆以堇則堇是美菜也七月言食農夫以荼則荼非美菜也雨露所濡甘苦齊實周之原地膴膴然肥美所生堇荼皆甘如飴言美惡皆宜也孔氏謂堇卽烏頭且引晉語驪姬寘酖於酒寘堇於肉以爲證蓋以此堇爲爾雅芨堇之堇也說者皆祖之若爲驪姬寘肉之堇則與酖毒同類與荼菜可食之物非其類矣且詩人稱周原之美當言宜稼宜蔬不應言其宜毒物也荼𨿽苦得霜而甜脆故可言如飴烏頭毒物不可食何繇知其如飴乎愚按劉勰有云鴞音之醜豈有泮林而變好茶味之苦寧以周原而成飴並意深褒讚故義成矯飾尋勰此論抑亦輕於疑古人者然但舉荼而不及堇亦可以見堇爲美菜不與荼苦類耳爰始之始對後契龜看以先事言國語云咨事爲謀契毛雲開也按契之訓開當通作栔說文云刻也左定九年盡借邑人之車契其軸杜注亦訓契爲刻郭璞云今江東呼刻斷物爲契斷是也契我龜者當如朱子云或人之說謂以刀刻龜甲欲鑽之處前漢書注亦云言刻開之灼而卜之舊說因周禮菙氏職有掌共燋契之文而士防禮有楚焞置於燋在龜東之語遂謂楚焞卽契非也無論楚焞名契於義無取卽據以解此詩曰楚焞我龜有此文理否今按菙氏職云掌共燋契以待卜事凡卜以明火爇燋遂龡其焌契以授卜師所謂菙者荊菙也卽楚焞也必取荊木者凡木心圓荊心方卦之徳方以知故於荊焉取之也燋鄭謂炬也所用以然楚焞者契杜子春謂契龜之鑿也蓋刮其外甲以視兆者旣契而後用楚焞以灼之也曰供燋契者灼契之火得之於燋故得以燋言不及楚焞者略之也又官旣以菙爲名則楚焞不言可也明火以陽燧取火於日用以爇燋貴陽明之義也燋旣然以荊菙柱燋火吹之於是向龜甲所刻之處灼之謂之焌契焌說文以爲然火也其契處旣焌則有墨可驗故以授卜師使辧之卜師掌開龜之四兆一曰方兆二曰功兆三曰義兆四曰弓兆凡卜事眡髙火以作龜致其墨注謂墨大坼明則逢吉是也其四兆之義未詳又占人職云凡卜簭君占體大夫占色史占墨卜人占拆體有吉凶色有善惡墨有大小拆有微明以此辧之若大卜掌三兆之法一曰玉兆二曰瓦兆三曰原兆意卽所謂占體者也然燋契之事屬之菙氏而契龜又非菙氏之事蓋契龜卽周禮所謂作龜也大卜職云凡國大貞卜立君卜大封則眡髙作龜鄭司農解作龜謂鑿龜令可爇也視龜腹骨近足處其部髙可灼者先作其墨俟旣灼觀食不食爲兆也又卜師職云凢卜辧龜之上下左右陽陰以授命龜者而詔相之蓋龜首尾兩旁陰腹陽背各有髙應灼處辧之者如春灼後左夏灼前左秋灼前右冬灼後右是也國大貞則大卜親作龜大祭祀則眡髙命龜以祭祀乃常禮但告龜以所卜之事而巳不親作龜至小事則涖卜苐臨視之耳不但不作亦不命蓋皆遣其屬爲之惟國大遷大師則貞龜貞卽大貞之貞說文云卜問也以其事非常亦與立君大封等故貞龜也曰貞龜則大卜必親作龜可知已今古公將遷岐周而卜則所謂大遷之貞也又大卜職云以邦事作龜之八命一曰徵二曰象三曰與四曰謀五曰果六曰至七曰雨八曰廖遷都重事古公始旣謀之於從行之人而後決之於神所謂四曰謀者也一說契合也古公謀之人而從矣謀之龜則又曰吉與人謀契也程大昌云古卜卜人令龜已遂預取吉兆墨畫其上然後灼之灼文適順其畫是爲食墨者吉其兆不應墨則云不食不食則龜不從也故雒誥曰我卜河朔黎水我乃卜澗水東水西惟雒食是龜之所食者畫雒之兆而河朔黎水之兆不食也古公之攺居經始而謀度之未敢以爲可居也以墨合龜而兆與墨同故曰契契者合也人謀與龜協合也亦通龜者國之守噐故以我稱周禮龜人職云掌六龜之屬各有名物天龜曰靈屬地龜曰繹屬東龜曰果屬西龜曰靁屬南龜曰獵屬北龜曰若屬各以其方之色與其體辧之凢取龜用秋時攻龜用春時各以其物入於龜室上春釁龜太史公云略聞夏殷欲卜者乃取著龜巳則棄去之以爲龜藏則不靈蕃久則不神至周室之卜官常寶藏蓍龜又其大小先後各有所尙要其歸等耳或以爲聖王遭事無不定決疑無不見其設稽神求問之道者以爲後世衰微愚不師智人各自安化分爲百室道散而無垠故推歸之至微要防於精神也或以爲昆虫之所長聖人不能與爭其處吉凶別然否多中於人林之奇云大王遷岐衞文遷楚丘未嘗不卜然君臣旣有定議乃卜洪範所以先乃心卿士庶人而後卜筮也左哀二年齊人輸範氏粟趙鞅禦之卜戰龜焦樂丁曰詩曰爰始爰謀爰契我龜謀協以故兆詢可也李氏云古之建國必相土地之宜土地旣善矣然後稽之於卜筮衞文公遷於楚丘始曰升彼虛矣以望楚矣望楚與堂景山與京降觀於桑則是其旣有以相土地之宜矣其後乃曰卜云其吉終焉允臧也曰者嚴云龜告之兆也曰止言止居巳得其地曰時言可以興土功之時築室於玆無容再計矣蔣悌生云詩中凢言龜卜下文必見卜吉之義如爾卜爾筮體無咎言上句言卜下句言吉卜云其吉亦然考卜維王卜也維龜正之亦葉吉之義如不吉之類亦曰我龜旣厭不我告猶未有但言灼龜而卜不言兆之吉凶者故知曰止曰時築室於玆當爲龜兆之繇辭也】乃慰乃止【紙韻】乃左乃右【葉紙韻羽軌翻】乃疆【陸本作彊云一作壃】乃理【紙韻】乃宣乃畝【葉紙韻母鄙翻】自西䢐東周爰執事【葉紙韻鉏裏翻賦也自此至第七章

先民事而次宗廟首宗廟而及官室門社此經綸之次第也乃古作�讀若仍說文云驚聲也慰說文云安也止卽上章曰止之止乃慰乃止者慰安新從遷之眾俾之止居於是也嚴云上文曰止則龜告以宜居於此此言乃止則遂安居於此成龜告之意也左右蘇轍云東西列之也孔云慰止左右文在築室之下明其皆是作邑之事乃左右而處之據公宮在中民居左右故王肅云乃左右開地置邑以居其民也疆理解見信南山篇此又因定民居而及授田之事宣朱子云布散而居也按宣之訓布解見江漢篇黃佐云此在野之居如中田有廬以便民事所謂二畆半在田者蓋徹法自公劉巳有矣畝是分授以田畝旣各授有定分而後可以隨人用其芟夷墾辟也陸云宣者隨田而居以便田事也畝者隨居而田以服田業也連言乃字者有驚駭耳目一新之意第七章

同自西䢐東者鄭云據至時從水滸言也季云言西自漆沮之水滸而東往岐山之下也周卽周原之周舉新遷之地也與皇皇者華篇周爰不同執事如制室治田凡所當爲者皆是鄭雲從西方而往東之人皆於周執事競出力也孔云民性安土重遷離居或有所悔人競出力明其勸樂於是皆無悔心也一說朱子云周徧也言靡事不爲也亦通國以民爲本民居殷奠之後方事營建先王之重民如此吳越春秋云古公去邠處岐周居三月成城郭一年成邑二年成都而民五倍其初】乃召司空乃召司徒【虞韻】俾【釋文作卑】立室家【葉虞韻攻乎翻】其繩【陸徳明云或作乘誤】則直【職韻】縮版以載【葉職韻節力翻】作廟翼翼【職韻賦也王安石云乃者繼事之辭言畢民事而始及之也召說文云呼也王逸云以手曰招以言曰召鄭云司空司徒卿官也兩言乃召者皆一時事無先後按史記云古公貶戎狄之俗營築城郭室屋而邑別居之作五官有司民皆歌樂之頌其徳孔云后稷封邰爲上公孟子稱文王以百里而王則大王之時以殷之大國當立三卿其一蓋司馬乎時不召者司馬於營國之事無所掌故也俾爾雅云使也立建也剙造之謂第七章

同鄭云司空掌營國邑司徒掌徒役之事故召之使立室家之位處孔云司空之屬有匠人其職有營國廣狹之度廟社朝市之位是司空掌營國邑也司徒之屬有小司徒其職云凢用眾庶則掌其政教是司徒掌徒役之事也以此二卿各有所掌故召之召司空之卿令之營度廣輪召司徒之卿令之興聚徒役室家之位處則匠人所謂左祖右社面朝後市之類是也朱子云人君國都如井田樣畵爲九區面朝背市左祖右社中間一區則君之宮室宮室前一區爲外朝凡朝防藏庫之屬皆在焉後一區爲市市四面有門左右各三區皆民所居而外朝一區左則宗廟右則社稷焉此國君都邑規模之大槪也黃佐云俾立室家一句含宗廟宮室門社皆在其中對上未有家室而言繩說文云索也鄭云繩者營其廣輪方制之正也朱子云繩所以爲直營度位處皆先以繩正之陸云如分別何處是廟何處是廏庫何處是宮社皆引繩以取直也縮版以載專屬下文作廟言爾雅云繩謂之縮郭璞云縮者縛束之也孔云縮者束物之名用繩束版故謂之縮版說文云判也謂木片也李氏云左傳凡言興土功則言版幹蓋立木兩傍所以障土載鄭云上下相承也孔云以繩縮束其板板滿築訖則升下於上以相承載作起也亦剏造之謂廟宗廟也說文云尊先祖貌也徐鍇云所以彷佛先人之容貌也禮記云君子將營宮室宗廟爲先廏庫爲次居室爲後曹氏云此章俾立室家則定其規模面向若其營作則先於廟故其序如此翼如跂斯翼之翼通左右言曰翼翼蓋象其軒翥方嚴之貌疏義云易萃及渙之彖皆曰亨王假有廟者萃因民之聚立廟以堅其歸向之心所以爲懷保之道渙憂民之散立廟以收拾其蕩析之心所以爲招攜之述皆所以統攝民心而堅凝之也大王遷岐與公劉遷豳之事大槪同公劉相土以山川大王相土以生物公劉之止基其民卽大王慰止左右也公劉之乃理其民卽大王疆理宣畝也但彼則處處廬旅言言語語其規模小此篇乃召司空以下其規模大蓋世時有先後土地有廣狹故不同耳】捄之陾陾【蒸韻】度之薨薨【蒸韻】築之登登【蒸韻】削屢馮馮【蒸韻】百堵皆興【蒸韻】鼛鼓弗勝【葉蒸韻書蒸翻賦也嚴云述遂作宮室也捄說文云盛土於梩中也鄭云築墻者捋聚壤土盛之以虆孔云捄字從手謂以手取土也虆梩皆盛土之噐陾說文云築墻聲也引此詩今按陾爲築聲於義無取正因此詩而附防之耳毛傳解陾陾爲眾以字形求之左施土山曰者厚也右施耎說文云稍前大也合二義解之當爲取土眾多之義度通作剫說文云判也謂分判所聚之土納之於版中也薨通作轟羣車聲也分土之聲其嘈雜亦如之螽斯羽薨薨兮虫飛薨薨皆以聲言也築說文云搗也登登陳氏云漸髙也嚴云旣取得土送之墻上墻上之人受而投之版中薨薨然其聲之眾旣投之版中築之者登登然積累而上則墻漸髙矣削增韻云刮削也劉彜云謂墻成脫版削其堅凸以就平直屢說文云數也蘇云重復削治也馮說文云馬行疾也馮馮狀其運腕敏疾之貌百堵觧見鴻雁斯幹篇堵垣也百者非一之辭興起也百堵皆興謂所治非一室而羣力一集垣墻並舉也輔廣云獨詳於版築之事者蓋垣墻所以圍乎外舉此則其中眾役可知鼛觧見鼓鐘篇孔云韗人爲鼛鼓正謂壹鼓耳鼛亦作臯陳祥道云周禮鼔人以鼛鼓鼓役事春秋傳魯人之臯蓋臯者緩也役事以弗亟爲義故以臯鼓節之古者上之使下以仁常欲緩而不迫故名鼓以臯下之事上以義常欲敏而有功以鼓節之而弗止故曰鼛鼓弗勝按鼛鼓爲鼓役事而設非欲止人之力作但人心競勸鼓自不勝其擊且如有不能相赴者然此句只就捄度築削之時見之孔云民皆樂事勸功競欲出力言大王之得人心也】乃立臯門臯門有伉【葉陽韻苦郖翻韓詩作閌陸本作亢】乃立應門應門將將【葉陽韻資良翻】乃立冡土戎醜【丰本作魗】攸行【葉陽韻戶郎翻賦也毛傳謂王之郭門曰臯門王之正門曰應門鄭謂諸侯之宮外門曰臯門廟門曰應門內有路門天子之宮加以庫雉孔頴達引明堂位云庫門天子臯門雉門天子應門魯以諸侯而作庫雉則諸侯無臯應故以臯應爲王門之名也以實毛之說又引左襄十七年宋人稱臯門之晳是諸侯有臯門也諸侯法有臯應大王自爲諸侯之制非作天子之門矣以實鄭之說二義相反未詳孰是今考左襄十七年宋築者謳曰澤門之晳實興我役杜注澤門宋東城南門也古文多以澤爲臯爲其字形相混其實宋有澤門無臯門孔之援引於斯誤矣周書康王之誥篇王出在應門之內大保率西方諸侯入應門左畢公率東方諸侯入應門右逸周書作雒篇云應門庫臺元閫明堂位云九采之國應門之外北面東上後漢紀明帝詔曰昔應門失守闗雎刺世薛君章句曰人君退朝入於私宮后妃禦見有度應門擊柝鼓人上堂退反宴處體安志明是則應門爲天子之制諸侯之有臯應於書無所經見明堂位所云乃謂魯以周公之故雉門兼天子應門之制庫門兼天子臯門之制耳然𨿽制兼臯應而名仍庫雉亦可見諸侯有庫雉無臯應也檀弓記魯莊公之防旣葬而絰不入庫門春秋定二年雉門反兩觀災此魯之庫雉也又家語云衞莊公易朝市孔子曰繹之於庫門內失之矣是衞亦有庫門此皆諸侯稱庫雉之證毛傳所言爲得其實然獨怪大王時尙爲殷諸侯何以便用天子之制唐孔氏以爲殷代尙質未必曲有等級朱子以爲大王之時未有制度特作二門其名如此及周有天下遂尊以爲天子之門而諸侯不得立焉其論確矣又按王者五門之說本於鄭司農外曰臯門二曰雉門三曰庫門四曰應門五曰路門郊特牲云卜之日王立於澤親聽誓命受教諫之義也獻命庫門之內戒百官也是王有庫門路門一曰畢門謂從外而入至路門爲終畢也書顧命篇所謂二人雀弁執恵立於畢門之內者春秋傳疏則謂雉門爲中門外有臯庫內有應路於內外爲中今以明堂位文証之庫門向外兼臯門雉門向內兼應門則庫門在雉門外明矣雉門設兩觀所謂象魏又應門亦名朝門路門亦名寢門以朝位在應門內路在路門內故名之若周禮師氏居虎門之左司王朝注謂虎門卽路門也畵虎所以明勇猛於守宜也蓋諸儒之說五門如此然經皆無明文惟月令云季春之月田獵罝罘羅罔畢翳餧獸之藥毋出九門是月也命國難九門攘說者謂天子九門法陽九之義宮門有五法五行外門有四法四時合爲九門一曰闗門二曰遠郊門三曰近郊門四曰國門及五臯六庫七雉八應九路也皆從外而數諸侯七門則以內五門少其二故耳劉敞則雲天子諸侯皆三門而名不同以詩書禮春秋考之天子有臯應畢諸侯有庫雉路天子外朝在臯門之內諸侯外朝在庫門之內天子治朝在應門之內諸侯治朝在雉門之內天子內朝在畢門之內諸侯內朝在路門之內又曰何謂畢門畢者防也王出至於此則防也師氏掌焉何謂應門應應也王居治朝正天下之政四海之內莫不敬應也何謂臯門臯告也王者外朝播告萬民謀大事也是則五門三門說各不同要之天子門制自當與諸侯異則五門之說固自可信今制亦有五門外曰大明門二曰承天之門三曰端門四曰午門五曰皇極門皇極門內正殿曰皇極殿則古之路也又考索雲天子五門臯者遠也明最在外故曰臯庫門則有藏於此故也雉門者取其文明也門者則居此以應治也路門則取其大也此五門各有其義然書又有南門則路門之別名也周禮又有中門則雉門之別名也爾稚有正門則應門之別名也今按臯者引聲之言引聲者長聲也故以爲取緩遠之名又以爲取播告之義皆通伉當依韓詩作閌說文云閌閬髙門也又說文觧閬亦雲門髙也將如鮮我方將之將當通作壯美其閎敞壯觀也兩戶爲門故重言將將山頂之髙腫起者曰冡故以爲髙大之義社說文云地主也郊特牲雲家主中霤而國主社孔云冡土訓爲大社未卽名爲大社祭法王爲羣姓立社曰大社郊特牲雲天子大社必受霜露風雨之气以爲大社之名惟施於天子諸侯𨿽不可名大社可以言冡土矣乃立冡土正是諸侯之法按泰誓言類於上帝宜於冡土則猶仍大王舊稱以未爲天子故也戎說文云兵也醜說文云可惡也小醜之隗攸行者言將加兵於所可醜惡之國則必告於社而後行也又按徵伐必載社主以行則以攸行爲載社主亦可鄒忠云臯門應門之設前此未有也有之自古公始其視皇過之夾遡芮鞫之止基廬處之苟簡固已不侔而立冡土以利攸行則隱然順治威嚴之梗槪矣故遂以昆夷之駾接之鐘惺云不讀此數章不知周家經制多出古公其才何必減周公也】肆不殄厥慍【問韻】亦不隕【孟子作殞】厥問【韻丰本作聞】柞棫防【葉隊韻蒲妹翻】矣行道兌【葉隊韻徒對翻陸本作脫】矣混【左傳注作畎趙岐孟子注作昆說文作犬】夷駾【葉隊韻徒對翻說文作呬左傳注作喙趙岐孟子注作兌】矣維其喙【隊韻】矣【說文引此二句作犬夷呬矣昆夷駾矣賦也肆說文云極陳也極陳我周王業積累之難如下文所云也殄說文云盡也爾雅云絕也慍說文云怒也此主昆夷之怒我言觀孟子引詩意可見隕毛云墜也儀禮云小聘曰問周禮曰時聘曰問此二句自大王遷岐之時中歷王季及文王受命之初皆是如此言昆夷慍怒於我不惟不遽殄滅之而且不失墜其往來聘問之禮孟子所謂以大事小者樂天者也嚴云大王始居於豳則北有獯鬻之侵旣遷於岐則西有昆夷之擾北狄大而西戎小豳地迫近彊狄若以力爭傷人必多大王所不忍也故去豳而遷岐至若昆夷惟不殄不隕內備外和彼自不能爲患矣按孟子言文王之始猶事昆夷正所謂不隕厥問者又貉稽有不理於口之疑而孟子曰無傷也士憎玆多口因引此詩以詠嘆文王意謂士惟急於修徳𨿽有多口所憎固不必介介於胸而遂疏其相與之迹試觀文王之待昆夷何如乎柞栩也卽所謂柞櫟也觧見鴇羽晨風車舝篇棫爾雅云白桵也陸璣云三蒼說棫卽柞也其材理全白無赤心者爲白桵直理易破可爲犢車軸又可爲矛防矜今人謂之白捄或曰白柘按旱麓之詩曰瑟彼柞棫民所燎矣則柞棫皆木之大者郭璞注爾雅以桵爲小木叢生有刺實如耳璫紫赤可食必非此詩之所謂棫也如璣說棫材理全白則是白桵何疑但柞別名栩而棫又混名柞往往致誤不可不辧拔說文云擢也增韻云攻而舉之也柞棫防矣如左傳言篳路藍縷以啟山林之意行道行人往來之路也兌朱子云通也按兌字下從人中從口上從人像人口气之分散故有通義混夷卽昆夷又作緄夷又作畎夷皆犬聲之轉也書大傳云文王四年伐犬夷注犬夷昆夷也亦稱犬戎山海經云黃帝生苗龍苗龍生融吾融吾生弄明弄明生白犬白犬有牝牡是爲犬戎韋昭云犬戎昆夷之別名史記稱自隴以西有緄戎今按其地當在豳岐之西在今鞏昌泰州之地駾說文云馬行疾來貌混夷突來之狀似之喙說文云口也呂大臨云張喙而息也奔趨者其狀如此昆夷所以敢於爲患者持其深林大麓之中路岐阻塞而人不易入耳今柞棫防去而道可通行則生齒漸繁歸附日眾昆夷時或突來但見其抱頭竄伏喘息不暇而已愚按以皇矣篇觀之則柞棫拔矣而下皆指文王時言其曰昆夷駾喙意卽四年伐犬夷事下章所謂蹶厥生者也又按帝王世紀云文王受命四年周正丙子混夷伐周一日三至周之東門文王閉門修徳而不與戰與大傳史記諸書所載異者或昆夷先伐周然後文王從而伐之耳】虞芮質厥成【庚韻】文王蹶厥生【庚韻】予曰有疏【孔叢子作胥】附【宥韻亦葉虞韻芳武翻】予曰【楚辭章句作聿】有先【尙書大傳作前】後【葉宥韻胡茂翻亦葉虞韻後五翻】予曰【楚辭章句作聿】有奔【陸本作本丰本作犇】奏【宥韻亦葉虞韻宗五翻孔叢子作輳尙書大傳陸本俱作走】予曰有禦【尙書大傳陸本俱作禦】侮【麌韻亦葉宥韻莫候翻丰本以此章爲思齊篇之第六章

賦也虞芮二國名皆殷諸侯質說文云以物相贅也徐鍇云質之爲言實也事疑虛以人物實之也今按訟者言其曲直必有物以爲徵驗故亦云質謂質其實也成蘇云獻成也王安石云與周官所謂書其刑殺之成同央記云西伯陰行善諸侯皆來決平於是虞芮之人有獄不能決乃如周入界耕者皆讓畔民俗皆譲長虞芮之人未見西伯皆慙相謂曰吾所爭周人所恥何往爲祗取辱耳遂還俱讓而去諸侯聞之曰西伯蓋受命之君毛傳云虞芮之君相與爭田久而不平乃相謂曰西伯仁人也盍往質焉乃相與朝周入其競則耕者譲畔行者譲路入其邑男女異路斑白不提挈入其朝士譲爲大夫大夫譲爲卿二國之君感而相謂曰我等小人不可以履君子之庭乃相譲以其所爭田爲閒田而退天下關之而歸者四十餘國劉向說苑云虞人與芮人質其成於文王入文王之境則見其人民之讓爲士大夫入其國則見其士大夫讓爲公卿二國者相謂曰其人民譲爲士大夫其士大犬讓爲公卿然則此其君亦讓以天下而不居矣二國者未見文王之身而讓其所爭以爲閒田而反孔子曰大哉文王之道乎其不可加矣不動而變無爲而成敬愼恭己而虞芮自平三書所載大同小異今俱錄之郡縣誌故虞城在陜州平陸縣東北五十里虞山之上古虞國芮城在陜州芮城縣西二十里古芮國間原在平陸縣西六十五里卽虞芮爭田讓爲間田之所今按平陸芮城俱屬山西平陽府解州在河東間原與虞芮相接俗呼讓畔城史記注引地理誌謂芮在馮翊臨晉縣杜氏通典從之非也馮翊故城在陜西西安府髙陵縣南二里乃河西地與平陸迥不相及史記正義亦辧其疏矣路史引六韜云文王質虞芮之訟曁師武伐紂乃收虞師芮師蹶朱子云動而疾也生猶起也與民之初生生字同義朱子云生是興起之意其勢張盛忽然見之如跳起也萬時葉云文王蹶厥生王气勃然奮起如蕨之未拳如竹之初萚怒生之象從筆端描出正與瓞光景關照可味可思周昌年云初生只是初起至是則向之所起者蹶然興盛非復初生微弱之象矣朱善云文王之徳其孚於人也久矣至是而始動其興起之勢者譬如弩機之旣張是惟無發發則沛然而不可禦矣按孟子言文王繇方百里起其始尙仍大王舊封於岐山之下其地甚狹及虞芮質成之後而歸附者始眾史記稱明年伐犬戎明年伐宻須明年敗耆國竹書亦紀帝辛三十六年春正月諸侯朝於周遂伐昆夷凡此皆所謂蹶厥生者也周之中葉自竄於戎狄之間其後困於獯鬻之侵及大王遷岐猶未能殄昆夷之慍至蹶生有文王而累世之所鬱結始大爲發舒故以此與肇基王迹之大王相首尾蘇氏嚴氏皆以蹶生爲動虞芮之君使其禮義亷恥之心油然而生於理盡佳然不過指一事而言其爲義小矣予曰以下作詩者之辭也歸功四友爲章末餘波若曰非特文王聖也亦其臣與有助焉濟濟多士文王以寧豈不信夫疏附以布徳言疏通徳澤使民親附也先後以納忠言先君之意而啟之後君之意而成之也奔走以任事言周旋竭力不避險阻奔君之命而進其所爲於君也禦侮以揚威言敵未來而能折其气敵突至而能折其衝也孔云以此四行徧該羣臣𨿽有賢聖不過此矣王符云夫士者貴其用也不必求備故四友𨿽美能不相兼郝敬云言𨿽本文王之聖亦必資羣臣之助而況爲後王者乎陸化熈云試看十月之交一詩其言羣小用事於外妖艷蠱惑於內成何國家景象則知此詩之言姜女言四臣豈不可想見老臣之用心又云周家起初基業極微而卒開王業其爲國爲民累仁積功歷歷可見者如此卽此可以思仁可以思孝可以見創業之難可以見祖宗貽謀之逺非如他詩言以徳受命直須推原到精神感應之微妙處也愚又有一說焉按史記以虞芮質成爲西伯出羑里得專徵伐後事而詩正義雜引書傳所載謂紂聞文王斷虞芮之訟後又伐邗伐宻須伐犬夷三伐皆勝而始畏惡之拘於羑里紂得散宜生等所獻寶而釋文王文王釋而伐黎明年伐崇又云西伯得四友獻寶免於虎口而克耆耆卽黎也果如所說則文王政以虞芮質成取忌防緣履虎遭咥爲蹶厥生耳蹶之爲言僵也與死爲鄰之謂也而書傳又云宜生南宮括閎夭三子學頌於太公遂與三子見文王於羑里獻寶以免文王乃云則予曰有疏附四言乃文王當曰之語而太公防宜生南宮括閎夭四人又適符四友之數故孔叢子云孟懿子問書曰欽四鄰何謂也孔子曰王者前有疑後有丞左有輔右有弼謂之四近言前後左右近臣當畏敬之不可以非其人也周文王胥附奔輳先後禦侮謂之四鄰以免乎羑里之害懿子曰夫子亦有四鄰矣孔子曰吾有四友焉自吾得回也門人加親是非胥附乎自吾得賜也遠方之士日至是非奔輳乎自吾得師也前有光後有輝是非先後乎自吾得仲由也惡言不至於門是非禦侮乎尙書大傳載孔子語亦同而足之曰文王有四臣以免虎口丘亦有四友以禦侮然則此章之意乃是詠文王所遭之不幸與前所言古公避狄遷國總見周家創鄴艱難以動嗣世者之警念噫作詩者其有憂患乎】

緜九章章六句【申培說丰本皆作八章章六句以去末一章故也子貢傳以爲訓成王之詩辧已在小引下申培說則直謂周報大王周公述其事以訓嗣王之詩蓋因削去末章則篇中無復詠文王之語故但以爲報大王耳是其說亦有所本先是季彭山氏謂第九章

與上文似不相屬竊意或是錯簡惟以屬於思齊譽髦斯士之後庶防理順於是作僞說者遂從而勦襲之而不知其鄙闇之甚也按左昭二年晉侯使韓宣子來聘公享之季武子賦緜之卒章杜預注謂義取以晉侯比文王以韓子比四輔然則虞芮六句爲緜之卒章其來古矣此而不知乃敢爲僞豈非不辧菽麥者乎若史記謂詩人道西伯蓋受命之年稱王而斷虞芮之訟觀於此詩古公尙稱公而文王已稱王則稱王之事疑或有之所以終不敢信其然者賴泰誓篇中但稱文考而不稱文王爲證佐耳詩述先王積累徳業之盛故朝見燕享必歌奏之以致警此叔孫穆子所以與文王大明皆稱爲兩君相見之樂與】

旱麓武王追王三後也牧之野旣事而退遂率天下諸侯執豆籩逡奔走追王太王亶父王季歷文王昌不以卑臨尊也【自牧之野下俱出禮大傳篇】此詩蓋追王之時祭而受釐之樂歌【序云受祖也周之先祖世修后稷公劉之業大王王季申以百福幹祿焉申培說朱傳皆以爲詠歌文王之徳今按詩意實次第三後而兼嘆美之前三章三言豈弟君子是也自第四章

而下皆爲武王祀周廟而發所以知然者以騂牡旣載當自武王爲天子尙赤之後言耳朱子又云詩中有享祀神勞等語或亦受釐之樂釐義見旣醉篇】

瞻彼旱麓【國語陸徳明本俱作鹿】榛楛濟濟【葉薺韻子禮翻】豈【國語陸本俱作愷下同陸云一作凱】弟【國語陸本俱作悌下同】君子幹祿豈弟【薺韻賦之興也瞻說文云臨視也旱毛傳雲山名也漢書地理誌云漢中郡南鄭縣旱山沱水所出東北入漢寰宇記云在南鄭縣西南二十里按今陜西漢中府本禹貢梁州之域周合梁於雍乂屬雍州其地與鳯翔府接壤鳯翔卽古岐周地也昔周之興鸑鷟常鳴於岐翺翔至於南而集焉是以西岐曰鳯翔南岐曰鳯州鳯州今鳯縣漢中所轄也故何景明云余至鳯縣觀鳯鳴之山曰南岐至成縣詢古西康州有鳯鳴處鳯縣今屬漢中成縣今屬鞏昌各去數百里間於羌戎則文王治岐地蓋廣遠矣詩人托山川以起興皆指其在境內者此舉旱麓乃主大王遷岐而言爾雅雲山足曰麓應劭雲林屬於山者也榛觧見簡兮篇羅願云榛似栗而小闗中鄜坊甚多然則其字從秦蓋此意也楛木名陸璣云其形似荊而赤莖似蓍上黨人織以爲斗筥箱器又楺以爲釵故上黨人調問婦人欲買赭不曰竈下自有黃土問買釵不曰山中自有楛顏監云楛木堪爲箭笴今豳以北皆用之土俗呼其木爲楛子郝敬云榛可以供籩楛可以爲矢文武之材以比聖徳濟之爲言齊也曰濟濟者茂盛而整齊之貌豈通作愷說文云康也弟順也說文觧爲韋束之次第言如積壓柔韋順後前不相戾也嚴粲云豈弟者徳盛仁熟和順充積之謂也君子謂大王也大王心存愛民其將去邠而之岐也曰君子不以其所養人者害人又曰與人之兄居而殺其弟與人之父居而殺其子吾不忍也是皆所謂豈弟者也幹爾雅云求也祿卽福也徐鍇云祿之言錄也若言省錄之也按周之王瑞自大王興此天之所錄也季本云君子有豈弟之徳則福祿隨之是以豈弟而幹祿也君子本無干祿之心猶所謂以堯舜之道要湯云爾錢天錫云通詩豈弟君子一句最重蓋天地福祿種種不過和順之气所凝成故嚴厲乖戾便有許多愁出來溫良易簡便有許多太和凝聚此豈弟也在天則和風慶雲在人則心安體豫在家則雍雍穆穆在國則怙冒咸若在萬世則太和常在宇宙不期福祿而福祿歸之自是實理嚴云詩人言幹祿者謂在我有以致之猶曰自求多福耳周語景王將鑄大鐘單穆公曰不可詩有之曰瞻彼旱鹿榛楛濟濟愷悌君子幹祿愷悌夫旱鹿之榛楛殖故君子得以易樂幹祿焉若夫山林匱竭林鹿防亡藪澤肆旣民力雕盡田疇荒蕪資用乏匱君子將險哀之不暇而何易樂之有哉且絕民用以實王府猶塞川原而爲潢污也其竭也無日矣王應麟云誦險哀二字此文中子所以有帝省其山之嘆也天地變化艸木蕃況賢者而不樂其生乎天地閉賢人隠況艸木而得遂其性乎呂祖謙云緜之八章曰柞棫拔矣行道兌矣皇矣之三章曰帝省其山柞棫斯抜松栢斯兌皆以山林之茂見王業之盛然則所謂榛楛濟濟者蓋當時所見之實也愚按旱麓濟濟正如所紀周原膴膴者以見大王當時新遷國邑民安物阜之盛此所謂賦也然不言山而言麓又言其所生榛楛之多足資民用則亦有深意存焉易剝之象曰山附於地剝上以厚下安宅此殆詩人言旱麓之義也人君不以髙危峻絕自處而以謙抑卑下爲心人人得而親近之無所縣隔亦人人得而取給之無所禁限此其爲豈弟孰加焉和气致祥幹祿百福固其宜矣此則賦中有興也】瑟【說文陸本俱作璱周禮注疏作防廣蒼作琗丰氏本作�】彼玉瓚黃流在中【東韻】豈弟君子福祿攸降【葉東韻胡公翻賦之興也瑟說文作璱云玉英葉相帶如瑟也然第五章

瑟彼柞棫之瑟當作何觧或謂瑟宻因訓瑟爲宻似矣而以玉瓚之瑟爲縝宻以柞棫之瑟爲茂宻分別兩義亦覺有不可通者鄭眾賈公彥於周禮注疏引此皆作防彼玉瓚董氏謂古文以瑟謂防此較可信防字本義訓憂愚意當是愛惜之義左傳君命寡君同防社稷是也又曲禮以策彗防勿注訓防勿爲搔摩之狀意亦同此防彼玉瓚猶云可愛惜哉彼玉瓚也玉瓚毛云圭瓚也鄭云圭瓚之狀以圭爲柄黃金爲勺靑金爲外朱中央矣孔云瓚者器名以圭爲柄圭以玉爲之指其體謂之玉瓚據成器謂之圭瓚詳見棫朴篇黃流有二義毛謂黃金所以餙流鬯以瓚者盛鬯酒之器用黃爲勺而有鼻口鬯酒從中流出器是黃金照酒亦黃故謂之黃流也鄭但以黃流爲秬鬯以秬鬯者釀秬爲酒以欝金之艸和之使之芬香條鬯故謂之秬鬯艸名欝金則黃如金色酒在器流動故謂之黃流鄭所以易傳者以言黃流在中當謂在瓚之中不謂流出之時而瓚旣以朱爲中央則其中亦朱而不黃矣明酒不得黃故知非言黃金也據此當從鄭義郊特牲云灌以圭璋用玉气也毛云九命然後錫以秬鬯圭瓚白虎通云圭瓚秬鬯宗廟之盛禮故孝道偹而賜之秬鬯所以極著孝道孝道純偹故內和外榮玉以象徳金以配情芬香條暢以通神靈玉餙其本君子之性金餙其中君子之道金者精和之至也玉者徳美之至也鬯者芬香之至也合天下之極美以通其志也其惟玉瓚秬鬯乎鄭云殷王帝乙之時王季爲西伯以功徳受此賜按孔叢子云羊容問子思曰古之帝王中分天下而二公治之謂之二伯周自后稷封爲王者之後至大王王季文王此爲諸侯矣奚得爲西伯乎子思曰吾聞諸子夏曰殷王帝乙之時王季以九命作伯於西受圭瓚秬鬯之賜故文王因之得專徵伐沈約注竹書紀年亦云周公季歷伐翳徒之戎獲其三大夫來獻防殷王文丁嘉季歷之功賜之圭瓚秬鬯九命爲伯今考文丁之後爲帝乙二書所載𨿽世次不同然其事相合辧在采薇萹小引下此詩詠玉瓚黃流正指王季事也豈弟君子謂王季也按皇王大紀云季歷守正而和照臨無蔽勤施無私教誨不倦順以事上比以親民以此觀之其稱愷悌宜矣鄭云攸所降下也言王季有樂易之徳故福祿所以降下而與之周之進爵爲西伯自王季受圭瓚之賜始所謂福祿攸降者也詩𨿽賦其事而中亦有興意朱子所謂寶器不薦於防味而黃流不注於瓦缶則知盛徳必享於祿壽而福澤不降於淫人是也故曰賦之興也】鳶【丰本作】飛戾天【先韻亦葉眞韻汀因翻】魚躍於淵【先韻亦葉眞韻一均翻丰本作】豈【左傳潛夫論俱作愷】弟【左傳潛天論俱作悌】君子遐【潛夫論作胡】不作人【眞韻亦葉先韻如延翻興之比也鳶觧見四月篇戾通作麗附著之意淵說文雲回水也管子雲水出不流曰淵豈弟君子指文王也韓詩外傳云度地圖居以立國崇恩博利以懷眾明好惡以正法度率民力稼以重農學較庠序以立教事老養孤以化民升賢賞功以勸善禁姦止邪以除害接賢連友以廣智宗親族附以益彊詩曰豈弟君子文王之謂也愚按棫檏之詩爲文王而作其第四章

曰周王壽考遐不作人與此文同故知謂文王也言文王有豈弟之徳何人不在所作之中乎文王作人之妙不過興起之使各自率其性而已能盡其性則能盡人之性能盡人之性則能盡物之性鳶且以之飛於上魚且以之躍於下而況於人故子思子作中庸引此而以爲言共上下察也李氏云抱朴子曰鳶之在下無力及至乎上聳身直翅而已然後知鳶飛更不用力亦如魚躍怡然自得而不知其所以然而然王者之作人鼓之舞之使各盡其材亦不知其所以然而然也錢云全重豈弟上雷霆一發港底震動此之作未免動乎气者也君子獨以天性相感發使之手舞足蹈而不知易曰易簡而天下之理得此之謂也馮時可云豈弟者樂易之謂也樂天則外無艶居易則中無險文王以此盛徳作興人才而士皆象徳從化上者安於上而盡其大不爲府權下者安於下而務其小不爲希髙如鳶飛魚躍各適其性此作人之極致也又蘇轍引或人之說雲天之髙也以爲不可及矣然鳶則至焉淵之深也以爲不可入矣然魚則躍焉夫鳶魚之能至此也必有道矣豈可以我之不能不信哉君子推其誠心以禦萬物𨿽幽明上下無不能格小人不能知而或疑之何以異不信鳶魚之能飛躍哉按此意似從中庸所言夫婦可以與知與能聖人有所不知不能生出亦是一理但比前說較淺耳輔廣云洪範有曰皇建其有極斂時五福用敷錫厥庶民聖人之得名位者豈以其身自斂其福祿哉必使天下之人各羞其行而邦其昌然後爲福也又左成八年晉欒書侵蔡遂侵楚獲申驪楚師之還也晉侵沈獲沈子揖初從知範韓也君子曰從善如流宜哉詩曰愷悌君子遐不作人求善也夫作人斯有功績矣此但以作人爲登進善人而用之似與詩意無渉愚按此詩三章所言只及三後不及公劉以上者以周之追王止於此故也】淸酒旣載【葉質韻子悉翻亦葉職韻節力翻】騂牡旣備【葉質韻筆栗翻亦葉職韻朱子云蒲北翻】以享以祀【葉職韻逸職翻】以介景福【葉職韻筆力翻賦也此言武王祀三後之事淸酒騂牡觧見信南山篇旣載鄭云謂已在尊中也備朱子云全具也按雒誥成王在新邑烝祭嵗文王騂牛一武王騂牛一據此文武之前旣各用騂牛則武王致祭三後亦必皆各用騂牛故云騂牡旣備也牲用赤色周所尙也享說文云獻也以享獻行祭祀之禮曰以享以祀介鄭云助也景說文雲光也言神助之以彰明可見之福也祭統云賢者之祭也必受其福非世所謂福也福者備也備者百順之名也無所不順者之謂備言內盡於己而外順於道也程子云此章言子孫承受其業致其誠孝之報載酒備牲以享祀其先君祖先饗報而子孫受福也】瑟【丰本作�】彼柞棫民所燎【葉蕭韻力昭翻說文作尞】矣豈弟【左傳作愷悌】君子神所勞【葉蕭韻憐蕭翻詩維其勞矣鄭箋訓爲勞勞廣濶正義云廣濶遼遼之字當從遼遠之遼而作勞字者字義同】矣【興而賦也瑟觧見第二章

柞棫觧見緜篇燎說文云放火也朱子以爲爨也豈弟君子指武王也後章同神指三後也勞慰撫也杜預云勞者敍其勤以答也鄭云猶言佑助也此下二章皆受釐之辭勉武王亦修豈弟之徳以致福也愷悌生云詩人前篇以玉瓚黃流興豈弟宜也柞棫微賤之物乃托興而取義何哉柞棫之爲物叢生蒙宻人得而取之無有禁限時時而薪之無時或窮借使松柏樟楠之髙大民欲薪之固不可得苟得伐而薪之則今日之斧斤而明日牛山之濯濯矣又安能資民用哉惟薪燎之不時而柞棫之生繼續而不絕猶民情之多欲而豈弟之澤溥博而不窮得夫民所以得夫神也觀民之所資足用而無闕則神之所念亦眷顧而不忘矣愚按取興柞棫與首章詠榛楛同意又左僖十二年齊侯使管夷吾平戎於王王以上卿之禮饗管仲管仲受下卿之禮而還君子曰管氏之世祀也宜哉讓不忘其上詩曰愷悌君子神所勞矣防章取義非詩本防】莫莫葛藟【後漢書作累晏子春秋作虆】施【韓詩外傳呂氏春秋俱作延】於條枚【灰韻】豈【禮記呂氏春秋俱作凱國語晏子新序俱作愷】弟【國語晏子新序俱作悌】君子求福不回【灰韻興也莫莫以葛葉之陰森言葛覃篇維葉莫莫是也藟徐鍇云葛蔓也觧見樛木篇施者纒繞之義觧見葛覃篇毛傳云枝曰條幹曰枚言此莫莫然葉盛之葛其蔓或施於枝或施於幹也鄭云葛藟延蔓於木之枝本而茂盛諭子孫依緣先人之功而起回說文云轉也其字象回轉形勉武王當修先人豈弟之徳以求福祿之來不可生回轉之念也易所謂受玆介福以中正也求福與幹祿例看李氏云君子承其先祖之道以求福祿其求福也無所回邪惟承其先祖之道而已黃震云古說回者邪也愚謂回非邪也回乃入於邪之所自始也人心初何嘗不正不直一旦禍福在前計較之念一萌卽爲回轉若自謂枉尺直尋以苟濟目前者不知一有回轉卽入於邪不可復還自昔防名敗節之士如此類多矣學者讀求福不回之詩可以銘心而誓之終身也一說葛藟以諭福條枚以諭徳條枚無意於葛藟而葛藟自施之猶君子無意於獲福而福自集之亦通禮表記篇子曰下之事上也𨿽有庇民之大徳不敢有君民之心仁之厚也是故君子恭險以求役仁信讓以求役禮不自尙其事不自尊其身儉於位而寡於欲讓於賢卑己而尊人小心而畏義求以事君得之自是不得自是以聽天命詩云莫莫葛藟延於條枚凱弟君子求福不回其舜禹文王周公之謂與按孔子𨿽借此詩以贊舜禹文王周公之能盡臣節而其言得之自是不得自是以聽天命於以發明求福不回之防可謂至親切矣又晏子春秋云崔杼旣弒莊公而立景公刼諸將軍大夫令無得不盟者次及晏子晏子曰刼吾以刃而失其志非勇也回吾以利而倍其君非義也崔子子獨不爲天討乎詩云莫莫葛藟施於條枚愷悌君子求福不回今嬰且可以回而求福乎曲刃鉤之直兵推之嬰不革矣崔子遂捨之噫必若晏子而後可謂之不回矣抑愚因左傳禮記引詩之言而別有說也騂牡一章𨿽言武王祭祀之事而柞棫二章或者仍是申贊三後之語蓋周家世載明徳濟以忠貞故詠柞棫之爲民所燎者興防功累仁之深厚也然惟守其樂易以與上下相安故神益眷之卽左傳美管仲之讓不忘其上爲神所勞者也若夫葛藟之施於條枚亦猶臣子之托命於上故於篇未特表三後之求福不回以見周家始終無國度天命之意則於表記孔子之言更有合焉敢並存此說以質髙明又周語單襄公譏郤至之不讓而引諺曰獸惡其网民惡其上及此詩曰愷悌君子求福不回其意亦頗與孔子之言不自尙其事不自尊其身者同】

旱麓六章章四句【子貢傳以此爲訓成王之詩非也果訓成王何爲獨遺武王乎】

皇矣美周也天監代殷莫若周周世世修徳莫若文王【出序此詩疑亦周公所作太史公云夫天下稱頌周公言其能論歌文武之徳達太王王季之思慮孔頴達雲天監視善惡於下就諸國之內求可以代殷爲天子者莫若周周所以善者以天下諸國世世修徳莫有若文王者也故作此詩以美之湯以孤聖特興禹則父無令問文王之徳不劣禹湯而以承借父祖始當天意者欲見尊祖之心美其世世修徳不必實繇之也萬時葉云前緜緜章意在敍王業艱難之繇故詳在大王遷岐而以文王爲餘波此章意在敍王業盛大之繇故詳在文王伐宻伐崇二事而以大王王季爲緣起凡讀書須看古人下筆意思所在如此著眼便敍文王處亦是敍周業之興原不爲文王但詩人語气卻倒注在文王上】

皇矣上帝臨下有【潛夫論作以】赫【陌韻亦葉藥韻閱各翻】監【漢書作鑑】觀四方求民之莫【藥韻亦葉陌韻莫白翻漢書作瘼】維【左傳潛夫論俱作惟下同】此【左傳作彼】二國其政【鄭箋作正】不獲【陌韻亦葉藥韻黃郭翻】維彼【左傳潛夫論俱作此】四國爰究爰度【葉藥韻達各翻亦葉陌韻直格翻按虞書宅西曰昧谷周禮注作度西曰栁谷漢書注云古文宅度同】上帝耆【潛夫論作指】之憎【丰氏本作增】其式廊【藥韻亦葉陌韻讀如虢古獲翻陸徳明本作郭】乃眷【潛夫論陸本俱作睠陸又云一作劵】西顧此維【漢書論衡潛夫論俱作惟】與【漢書論衡潛夫論俱作予】宅【陌韻亦葉藥韻他各翻論衡作度賦也皇毛傳說文皆云大也帝者天之主宰也從髙視下曰臨與監同意赫說文云火赤貌程子以爲兼威明二義是也觀說文云諦視也莫當依漢書通作瘼說文云病也大哉上帝其照臨於下赫然可畏而甚明白此以帝之體言也日監察諦審於四方惟欲求民之所病苦者安在又以見帝心之至仁也二國毛朱二傳皆以爲夏商也其政謂所行之政事不獲孔以爲不得於民心朱以爲失其道皆通孔云此詩之意主於紂耳以紂惡同桀故配而言之愚按朱傳以此章爲詠大王今考大王之世商道猶未衰何至與夏之末季並稱其指文王之時明矣四國無所指如詩言四國順之正是四國之類毛朱以爲四方之國是也究說文云窮也謂窮其究竟度廣韻云度量也按度以度長短量以量多少故皆借以爲揆測之義言商末失政與夏季同四方諸侯於是預憂其終又於是度其所當向往者何在蓋有舎商他適之意矣左文四年楚人滅江秦伯爲之降服出次不舉大夫諫公曰同盟滅𨿽不能救敢不矜乎吾自懼也君子曰詩云惟彼二國其政不獲惟此四國爰究爰度其秦穆之謂矣按觀此可以得詩人立言之意耆當依潛夫論作指按耆字訓老而有指之義其字從老從指省故曲禮云六十曰耆指使釋名云耆指也不從力役指事使人也憎說文云惡也式毛鄭皆云用也按式字從工工制器以利用故有用之義廓毛鄭皆云大也說文有郭字無廓字城外爲郭亦濶大之稱故釋名云郭廓也廓落在城外也承上文言四方諸侯方躊躇於去畱之間末能自決上帝乃指示之以紂不卹民瘼侈於用大以自快意爲帝心所憎惡也眷顧同義謂回首而視也岐周在西方故曰西嚴粲云大東刺亂而思周道小明悔仕而思共人皆以回顧言之此言天回其首以西視背商而向周也孔雲天气淸虛本無首目而云西顧者作者假爲與奪之勢托而言之耳鄧元錫雲天靡不欲安定其邦家而用大所憎也小心翼翼所眷也鄭樵雲天憎其用大而爲虐者乃眷然西顧範景文云周徳黙與天往來故天眷之又王符云太古之時烝黎初載未有上下而自順序天未事焉君未設焉後稍矯防或相淩虐侵漁不止爲萌巨害於是天命聖人使司牧之使不失性四海防利莫不被徳僉共奉戴謂之天子故天子立君非私此人也以役民蓋以誅暴除害利黎元也是以神謀鬼謀能者處之詩云皇矣上帝臨下以赫監觀四方求民之莫惟此二國其政不獲惟彼四國爰究爰度上帝指之憎其式廓乃睠西顧此惟與宅蓋此言也言夏殷二國之政不得乃用奢誇廓人上帝憎之更求民之瘼聖人與天下四國究度而使居之也前招良人疾奢誇廓無紀極也乃惟度法象明著禮秩爲優憲藝縣之無窮按此𨿽主用人立法發論而其意亦相近此維與宅乃追遡昔日而言以起下節之意宅爾雅云居也釋名云擇也揀擇吉處而營之也言此岐周之地乃天昔日與大王使之遷居於此以肇基王迹天之眷周非一日矣又漢書谷永雲天生烝民不能相治爲立王者以統理之方制海內非爲天子列土封疆非爲諸侯皆以爲民也垂三統列三正去無道開有徳不私一姓明天下乃天下之天下非一人之天下也王者躬行道徳承順天地博愛仁怒恩及行葦籍稅取民不過常法宮室車服不逾制度事節財足黎庶和睦則卦气理效五徵時序符瑞並降以昭保右失道忘行逆天暴物窮奢極欲沈湎荒淫婦言是從誅逐仁賢離逖骨肉羣小用事峻刑重賦百姓愁怒則卦气悖亂咎徵著郵上天震怒災異屢降終不攺窹惡洽變偹不復譴告更命有徳詩云乃眷西顧此惟予宅夫去惡奪弱遷命賢聖天地之常經百王之所同也】作之屏之其菑【爾雅注作椔陸本作甾】其翳【霽韻亦葉屑韻一結翻韓詩作殪】修【丰本作修】之乎之其灌其栵【屑韻亦葉霽韻力制翻】啟之辟之【音辟】其檉其椐【葉遇韻讀如句俱遇翻】攘之剔【陸云或作鬄又作�】之其檿其柘【葉遇韻都故翻】帝遷明徳串【陸本作患丰本作串】夷載路【遇韻】天立厥配【爾雅注作妃】受命旣固【遇韻賦也作朱云防起也屏本屏蔽之義釋文以爲除也謂除之使不見王制屏之遠方是也菑爾雅釋木云立死菑斃者翳孔云以立死之木妨他木生長爲木之害故曰菑也自斃者生木自倒枝葉覆地爲防翳故曰翳也按荀子云周公之狀身如斷菑卽此菑義陸佃云木臥死爲翳一說小木蒙密蔽翳者也亦通修之平之者修則攻治之謂平則芟夷之謂皆使其不至於礙行也爾雅云木族生爲灌或作權程子云行生曰栵按栵本木名爾雅釋木有栵栭郭璞謂栭樹似槲而痺小子如細栗今江東呼爲栭栗陸璣謂葉如楡木理堅韌而赤可爲車轅又禮記內則有芝栭說者謂在地曰芝在木曰栭蓋木耳也非木之類今按灌栵並言灌非木名則栵亦非木名可知字右施列或取行列之義程觧可信愚又疑當通作迾說文雲遮也啟通作啟辟通作辟說文皆訓爲開也林木薈蔚人迹不通至此始開辟之左傳所謂蓽路藍縷以啟山林是也檉爾雅說文皆云河栁郭璞云今河傍赤莖小楊陸璣雲生水旁皮正赤如綘一名雨師枝葉似松羅願雲天之將雨檉先起气以應之故一名雨師而字從聖字說曰知雨而應與於天道檉非獨能知雨亦能負霜雪大寒不雕有異余栁南都賦注云檉似栢而香艸木志云本艸謂之赤檉木以其材赤故也大槪松杉之類而意態似桞故謂之檉桞其材可捲爲盤又可爲桮器衍義云卽今之三春桞以一年三秀也三月開淺紅花成細穂河西諸戎人取滑枝爲靶段成式云赤白檉出涼州大者爲炭復入灰汁可以煮銅椐爾雅說文皆云樻也陸璣云節中腫似扶老卽今靈壽是也今人以爲馬鞭及枤農共北山甚有之顏師古云似竹有枝節長不過八九尺圍三四寸自然有合杖制不須削治也攘說文云推也剔本觧骨之義以觧析木之枝節如之亦謂之剔程子謂穿剔去其繁冗是也檿爾雅說文皆雲山桑也管子云五粟之土其檿其桑羅云顏師古以爲山桑之有防文者其葉可以食蠶而材尢有用古者靑州以爲貢以檿爲篚蓋食檿之蠶其中琴瑟盛之箱篚貴之也其材可以爲車轅又可以爲弓弓人取幹之道七柘爲上檍次之檿桑次之橘次之木次之荊次之竹爲下蘇軾雲山桑之惟東萊有之以之爲繒其堅韌異常萊人謂之山繭柘亦桑類埤雅云柘宜山谷林兆珂云柘樹髙大如桑然枝條婀娜葉大僅如掌耳周禮季夏取桑柘之火禮記投壺篇矢以柘若棘無去其皮又古史考云烏號弓以柘枝爲也蠶書云柘桑飼蠶其作琴瑟淸鳴響亮勝於凡遠矣本艸云柘木裏有紋亦可旋爲器嚴云此章述大王遷岐也岐地險阻尢多林木民歸之者眾乃競刋除以立室家以治田畝陸佃云其始作之屏之者菑翳而已旣又就者眾民無所居焉則其修之平之也及於灌栵其啟之辟之也及於檉椐至其尢眾也無以處之則攘之剔之至於檿柘檿柘材之美者不得已而去之羅願亦云始而屏除之也於己死之菑翳而及於龎雜之灌栵又及於檉椐之小材又不得已而及於檿柘之良木以明艸木逾茂則始之所愛者不能並育以漸去焉故其卒至於柞棫斯防松柏斯兌也一說嚴云作屏修平啟辟則皆除去其木攘剔則成長其木也桑柘之性以芟剔而後茂非除之也亦通遷爾雅云徙也明徳朱子云謂明徳之君卽大王也愚按此明徳但以光輝發越言不就心體上說徳卽仁民之徳串當依陸元朗本作患諸家經本傳冩訛耳按說文有患字無串字患憂也從心上貫吅吅亦聲吅音讙患之從串與忠之從中同意中從丨貫口蓋取口如其心之義串從丨貫吅以二中定意以從吅得聲二中猶言二心也心憂疑而不一是之謂患吅字本兩口並列今變作兩口相連以諧吅故有患音乃知串非字也董仲舒亦云持二中者謂之患患人之忠不一者也不一者故患之所繇生也據此患之字形字義皆恍然可識世俗傳訛皆以串爲貫串之義謬矣夷昆夷也載路與生民篇厥聲載路觧同朱子訓載爲滿蓋取滿載之義立者建置之謂配通作妃卽下章所謂對爾雅以對訓妃是也厥配指文王也文王有王者之徳可與天配故云然固說文云四塞也堅固而不可防之意言帝𨿽遷明徳之大王使居岐周之地而猶患昆夷滿布道路時爲周患及再傳至文王天乃建之爲己之配而於是乎我周所受於天之眷命從玆旣已堅固也按天卽帝也自形體言之爲天自主宰言之爲帝書益稷篇先言昭受上帝而後言天其申命用休康誥篇先言帝休而後言天乃大命文王與此詩先言帝後言天皆錯綜成文非有異義】帝省其山柞棫斯防【葉隊韻蒲妹翻】松柏斯兌【葉隊韻徒對翻】帝作邦作對【隊韻】自大【音泰】伯王季【葉隊韻陳第古音考云魚對翻】維此王季【見上】因心則友則友其兄【葉陽韻虛王翻】則篤其慶【葉陽韻虛羊翻】載錫之光【陽韻】受祿無防【陽韻】奄有四方【陽韻賦也帝省以下四句承上文屬文王言省說文云視也其山謂岐山也拔兌觧見緜篇柞棫可以資薪燎則防而起之松柏𨿽稍有刪剪然但求其可以通道而已故以斯兌言岐山之地本皆深林險阻無人之境先此大王𨿽曾用作屏修平啟辟攘剔之力必至文王之世而生齒益盛往來大通故上帝省視其山而見其景象有如此也作鄭云爲也爲邦謂興周國也愚按周至此而始成其爲邦故曰作邦卽所謂周𨿽舊邦其命維新者作對卽上章所雲天立厥配也對本訓應答以有問方有答故有相偶之義自從也追遡之辭大伯大王之長子王季大王之少子繇大伯讓於王季而文王起故曰自大伯王季史記云古公有長子曰大伯次曰虞仲大姜生少子季歷季歷娶大任皆賢婦人生昌有聖瑞古公曰我世當有興者其在昌乎大伯虞仲知古公欲立季以傳昌乃二人亡如荊蠻文身斷髮以讓季歷古公卒季歷立是爲公季孔子曰泰伯其可謂至徳也已矣三以天下讓民無得而稱焉朱子云太王欲立賢子聖孫爲其道足以濟天下而非有愛憎之間利欲之私也是以大伯知之而不爲狥王季受之而不爲貪蓋處君臣父子之變而不失乎中庸此所以爲至徳也劉汝禎云仲雍不去則季歷不王此詩獨言大伯而不及仲雍何歟大伯讓固有之天下仲雍讓本無之天下而難易分焉輕重判焉故但以嫡長言之孔子至徳之稱其有味乎此詩耶鄒忠云按古樂錄稱大王寢疾欲傳李歷於是大伯與虞仲去被髮文身托爲王采藥後聞大王卒還奔防哭於門示夷狄之人不得入王庭季歷埀涕而畱之終不肯止適於吳是後季歷作哀慕之歌曰先王旣殂長霣異都哀防腹心未冩中懷追念伯仲我季如何梧桐萋萋生於道周宮館徘臺閣旣除何爲遠去使此空虛支骨離別埀思南隅瞻望荊越涕淚交流伯兮仲兮逝肯來逰自非二人誰訴此憂按此歌蓋後人擬托然亦善爲王季傳心矣所云奔防旣畢不肯止適於吳當是實錄蓋至徳如大伯必無父沒不奔防之理伯旣堅意於讓必不復踵采藥衡山之故轍令人得以物色故知適吳在奔防後也史記乃云大伯犇荊蠻自號勾吳荊蠻義之從而歸之千餘家立爲吳大伯若荊卽爲吳者遂滋後人臆附後漢趙曄云殷末世衰中國侯王數用兵大伯恐及於荊蠻起城周三百里在西北隅名曰故吳卒葬於梅裏平墟則又若吳卽爲荊者夫荊之爲吳遼矣固若是乎無辧乎焦氏筆乘又云何謂荊蠻古者多有徙戎之事蠻之處於荊者或嘗徙於吳大伯至其所徙之地焉爾此皆知其一未知其二也孔子稱大伯三讓必有所指夫適荊適吳亦云再而已矣按韓詩外傳云大王賢昌而欲季爲後也大伯去之吳大王將死謂曰我死汝往讓兩兄彼卽不來汝有義而安大王薨季之吳告伯仲伯仲從季而歸羣臣欲伯之立季季又讓伯謂仲曰今羣臣欲我立季季又讓何以處之仲曰要於扶微者可以立季季遂立而養文王文王果受命而王孔子曰大伯獨見王季獨知伯見父志季知父心故大王大伯王季可謂見始知終而能承志矣丰坊乂云史記周本紀謂古公長子大伯次曰虞仲大姜生少子季歷則大伯乃庶長而季歷爲嫡出也大伯庶出則國非其有季歷固當立何以夫子謂之讓殊不知夏商尙質之世其傳惟在立長而未有嫡庶之辧至周始定立嫡之法蓋自大伯不以長自居而以嫡推季歷遂爲萬世之凖則夫子據商禮而稱之也觀湯崩大丁先卒而立仲壬仲壬崩而立外丙微子薨而立微仲可見商禮如此若周制則湯崩之後卽立大甲微子之薨卽立腯矣陸燧云大伯王季兩人皆可繼世一逃一嗣有莫之爲而爲者詩人借此一段形容天命耳因心朱子云非勉彊也周禮注云善於兄弟曰友李氏云孝悌之道豈可以僞爲哉因其心而然耳其兄朱子云謂大伯也因心則友以平日言則友其兄以受讓言陸化熈云兄讓亦譲此特友之形迹而已須知王季信得大伯心事過此是兄弟間所難萬云聖賢作事可讓則讓可受則受無意無必無爾無我無假訛無避忌其於天親之愛鞠子之哀分毫無損推而論之堯舜禹之授受不過如是个中父子兄弟相知相成深處當時人不能知後世人不能到使王季稍以形迹自疑遜而不居反不是因心反是不友胡安國云昔泰伯奔吳而不反季歷嗣位而不辭武王繼統受命作周亦不以配天之業讓伯邑考官天下也篤通作竺說文云厚也慶福也此下四句不但言文王直主武王得天下言詩𨿽爲文王詠而實作於武王之世觀篇中無頌武王之事可見矣載之言則也錫通作賜說文云予也光字從火在人上說文云明也季本云王季友愛切至因於本心能體其兄大伯之意遂受而不辭故周家之慶益篤𨿽其功業非大伯所爲而亦錫之以光如書所謂於湯有光也舊說以爲與其兄以讓徳之光則與孔子民無得而稱者有戾矣蓋大伯之讓止是家庭常事有何異焉而王季受之亦不以爲將得天下也但原周所以得天下之繇則自王季受大伯之讓始故推及大伯言之自史遷以來言此事者多失本意受祿謂王季受大伯之讓而爲諸侯也防說文云亡也言能守先業不亡失也大伯旣讓國而逃使王季不受則周家之祿防矣奄說文云覆也大有餘也從大從申申展也孔云繇王季受此福祿無所防亡故至其子孫而大有天下之四方也朱善云王業之成𨿽在於武王得天下之時而天命之定已見於大伯讓王季之日大伯譲焉而無迹王季受之而無愧此王業之所繇基也文王創造於前武王繼續於後此王業之所繇成也大伯當立而不立文王可爲而不爲故皆謂之至徳非王季之友無以成大伯之志非武王之孝無以成文王之功武王之孝易知也王季之友難知也此詩人所以再三嘆詠於王季也又眞徳秀云王季之友大伯也蓋其因心之本然非以其遜已而後友之也昆弟至情出於天性豈有所爲而爲之乎使大伯未嘗有遜國之事王季之所以友之者亦若是而已夫王季之友不過盡其事兄之道耳豈有心於求福哉閨門之內敬順休洽固產祥之基也故厚其慶而錫之光受天之祿而有天下天之報施其亦明矣後世如漢顯宗以東海王疆遜已而友之唐明皇以宋王成器遜己而友之其友𨿽同而所以友之則異蓋王季之心無所爲而然者也顯宗明皇之心有所爲而然者也此天理人欲之分而漢唐之治所以不若周之盛歟】維【左傳作惟】此王季【左傳韓詩王肅本俱作文王孔云此云維此王季彼言維此文王者經渉亂離師有異讀後人因卽存之不敢追攺】帝度【音鐸】其心【侵韻】貊【左傳史記丰本俱作莫陸本作貉】其徳音【侵韻】其徳克明【葉先韻彌延翻】克明克類克長【上聲】克君【葉先韻姑員翻】王此大邦【左傳作國】克順克比【紙韻樂記史記俱作俾下同】比於文王其徳靡悔【葉紙韻虎洧翻】旣受帝祉【紙韻】施於孫子【紙韻賦也孫鑛云此度貊仍承上受國來度通作剫說文云判也剖析之義帝度其心與帝省其山同一文法承上章言王季𨿽受大伯之讓而實無利於得國之心是心也惟上帝能剖析之耳或謂心卽因心則友之心亦通貊據左傳禮記皆作莫當通作嗼說文云�嗼也乃無聲之義今文作寂寞嚴雲天監知王季之心能以靜養其令名非有心於幹譽者愚按王季重在宗社見國之不得不受則黙然而受之不計較於形迹以博交讓之美名正是貊其徳音處其徳指因心則友之徳克能也明亦光輝發越之謂曰其徳克明則不惟帝能度之卽人亦能亮之矣類似也說文云種類相似惟犬爲甚故其字從犬克明克類言其徳之明著與大王相似也類指明言不指徳言詩意詠大王王季之徳各有所指非混而一之也此結上王季受讓之案克長克君又自其得園後而重嘆美之克長言能爲諸侯之長克君言能爲一國之君孔叢子言周自王季始命爲西伯是克長也旱麓篇以豈弟詠王季是克君也大邦指周也王此大邦是據理之辭言王季之克長克君如此𨿽進而興王業於此大邦之地無所難者舊說謂自追王后言之故以王稱王季非也鄒云緯書紀季歷十年飛龍盈於殷之牧野蓋聖人在下位將起之符也乃詩不屑道苐言其克長克君足王大邦而已上凝旣固之命下衍篤慶之傳豈偶哉順者順以事上所謂地道也臣道也比猶並也比肩事主之比言相聨比也其徳謂克順克比之徳靡悔指文王言悔通作字從卜易以變卦爲故有變義今文皆作悔言王季之徳足以化侯爲王然終恪守臣節旣能盡其柔順之道又能聨比四方之諸侯以效力於上及其繼世傳至文王此四方之諸侯仍與文王相比以服事殷而文王亦於王季克順克比之徳踵而行之不少變焉蓋我周之世篤忠貞如此祉說文云福也徐鍇云祉之言止也福所止不移也施旗逶迆之貌故以爲延引附著之義孫指武王以主王季言之孫之後又有子則武王之後人也文王之徳自王季開之故帝祉之來亦自王季受之積厚流光時至事起延及武王遂有天下卜世三十卜年八百皆王季之祉所始也猗歟盛哉又左昭二十八年魏子謂成鏄吾與戊也縣人其以我爲黨乎對曰何也夫舉無他惟善所在親疏一也詩曰惟此文王帝度其心莫其徳音其徳克明克明克類克長克君王此大國克順克比比於文王其徳靡悔旣受帝祉施於孫子心能制義曰度徳正應和曰莫照臨四方曰明勤施無私曰類教誨不倦曰長賞慶刑威曰君慈和徧服曰順擇善而從之曰比經緯天地曰文九徳不愆作事無悔故襲天祿子孫賴之主之舉也近文徳矣所及其遠哉樂記子夏對魏文侯曰君之所問者樂也所好者音也夫樂者與音相近而不同文侯曰敢問何如子夏對曰夫古者天地順而四時當民有徳而五穀昌疾疢不作而無妖祥此之謂大當然後聖人作爲父子君臣以爲紀綱紀綱旣正天下大定然後正六律和五聲歌詩頌此之謂徳音徳音之謂樂詩云莫其徳音其徳克明克明克類克長克君王此大邦克順克俾俾於文王其徳靡悔旣受帝祉施於孫子此之謂也按成鏄以文王方魏斯旣大不倫且誤以詩言王季爲文王又妄以文王之文爲九徳之一其餘亦皆牽彊鋪排不成文理從來左傳中觧詩未有拙滯若斯者是固不足信若樂記以詩中有徳音二字便取以證樂淺率殊甚俱無取焉】帝謂文王無然畔援【葉霰韻於眷翻漢書注作換】無然歆羨【霰韻】誕先登於岸【葉霰韻魚戰翻】密人不恭【冬韻亦葉東韻讀如弓居雄翻】敢距大邦【葉東韻悲工翻】侵阮䢐共【葉冬韻居容翻亦葉東韻戶工翻】王赫斯怒【葉麌韻暖五翻】爰整其旅【葉麌韻讀如縷隴主翻】以按【孟子作遏】䢐旅【見上孟子作莒】以篤於【孟子朱傳丰本俱無於字】周祜【麌韻】以對於【丰本作乎】天下【葉麌韻後五翻賦也五章六章述文王伐宻之事朱子云帝謂文王設爲天命文王之詞如下所言也又云天豈諄諄然命之只是文王要恁地便是理合恁地便是天命之也無通作母禁止辭然通作嘫說文云語聲也猶云如此也無然言母容諸侯之或如此也畔通作叛徐鍇云離叛也援說文云引也此言與國也鄰邦與國可以牽引相助謂之援歆說文云神食气也鬼神不能食物但食其气而已人之感物而動亦如之故程子以爲欲之動也羨本貪欲之義但旣言歆又言羨於義似復以上文畔援例之當通作衍衍者水有餘而溢也周禮小司徒凡起徒役毋過家一人以其餘爲羨孟子以羨補不足皆同此觧畔援謂自離叛其與國歆羨謂規得他人之土地以自有餘若下文密人之侵阮卽其事也詞放曰誕此則謂大言之也先猶亟也登爾雅云陞也岸崖之髙者歐陽修雲天謂文王無信縱諸侯之防扈貪羨者宜先居可勝以臨之無信而縱之也岸髙也當先據髙以制下謂諸侯有爲暴亂者先修威徳以待之也按先儒皆謂無然畔援三句爲贊美文王之徳今玩無然兩字明是戒詞豈文王先有畔援歆羨之事乎又以先登於岸爲先登道岸更不知其所本當亦如佛家之云彼岸耶斷不可從宻王肅云宻須氏姞姓之國也地理誌云安定郡陰宻縣詩宻人國括地誌云陰宻故城在鶉觚縣西其東接縣城按鶉觚故城在今平涼府涇州靈臺縣西五十里與邠州西界相接蓋亦戎翟間之國隋取文王伐宻而民始附之意以靈臺名縣距逆貌以雞距之狀取之大邦與上章大邦同敢逆大邦謂不遵方伯之約束此宻人不恭之實卽下文侵阮是也侵說文云漸進也左傳云凡師有鐘鼓曰伐無曰侵胡安國云潛師掠境曰侵又谷梁傳云苞人民敺牛馬曰侵季云阮在宻之南界亦近邠之國䢐說文云往也張氏云共阮國之地名阮共皆在今涇州今有共池卽共也王文王也赫兼威明二義此專以威言斯語辭怒韻防云努也若彊弩之發人怒則面目張起也整說文云齊也旅眾也師之通稱按說文云下也廣韻云抑止也䢐卽上文䢐共之䢐季云殷政不綱故諸侯放恣而宻人敢侵小國然文王已爲西伯則其所專徵之地也於是整我之旅以遏宻人䢐共之旅整旅之旅文王之旅也䢐旅之旅宻人之旅也䢐旅孟子作䢐莒疏謂春秋書莒子盟於宻則莒宻之近地韓非亦云文王克莒今按古莒國卽今山東靑州府莒州其地去宻須殊遠孟子文以旅莒音近致誤耳疏與韓說皆不足信篤觧見第三章

祜說文云福也周自大王王季積累以來獲福舊矣今文王能遏宻以安民則帝遷之命至是而益鞏帝祉之受至是而益固故曰以篤於周祐對鄭云答也孔云以天下心皆向己舉兵所以答之嚴雲天下之望在周所救者一阮而爲亂者懼小國皆安故天下之心以慰也書傳云文王受命三年伐宻須今考史記伐宻伐崇事俱在伐昆夷之後竹書所載又俱在伐昆夷之先未詳孰是皇甫謐云文王問大公吾欲用兵孰可大公曰宻須氏疑於我我可先伐之管叔曰不可其君天下之明君伐之不義大公曰臣聞先王之伐也伐逆不伐順伐險不伐易文王曰善遂侵阮䢐共而伐宻湏宻須之人自縛其君而歸文王今按侵阮䢐共乃宻人事謐傳誤也齊宣謂孟子曰寡人有疾寡人好勇對曰王請無好小勇夫撫劍疾視曰彼惡敢當我哉此匹夫之勇敵一人者也王請大之詩云王赫斯怒爰整其旅以遏䢐莒以篤周祜以對於天下此文王之勇也文王一怒而安天下之民又左文二年箕之役先軫黜狼瞫狼瞫怒其友曰盍死之瞫曰吾未獲死所及彭衙旣陳以其屬馳秦師死焉晉師從之大敗秦師君子謂狼瞫於是乎君子詩曰王赫斯怒爰整其旅怒不作亂而以從師可謂君子矣按如此引詩亦殊不倫】依其在京【葉陽韻居良翻】侵自阮疆【丰本作畺】陟我髙岡【陽韻】無矢我陵我陵我阿【歌韻】無飲我泉我泉我池【葉歌韻唐何翻】度其鮮原居岐之陽【韻】在渭之將【葉陽韻資良翻】萬邦之方【陽韻】下民之王【陽韻賦也上章言宻人侵阮之後繼以䢐共則阮已被侵而共方告急文王整旅以按䢐共之眾此章前七句皆詠救共時事依說文云倚也猶慿附也京周京也共告急而文王興周師救之共地之民皆慿恃在京之眾以爲安也自從疆界陟登也凡稱我者皆指共地而言以文王師至其地故內之而稱我也嚴云文王興問罪之師視阮之地如己之地可謂公天下以爲心矣阮不幸而與宻爲鄰幸而遇文王爲伯也爾雅雲山眷曰岡文王師旣至共而宻人之從阮界來侵者不敢與文王爭鋒羣然陟於髙岡之上蓋據險以自固也舊說以侵自阮疆爲文王從阮侵宻則王者之師聲罪致討不應若冦盜然於理疏矣矢指也髙平地曰陸大陸曰阜大阜曰陵大陵曰阿皆見說文易雲山下有泉孔安國雲停水曰池此四句乃文王爲持久之計以困宻人蓋宻人旣先據髙岡此難與爭地利惟令其求下不得則彼將坐困故遙爲語以告之曰吾大軍四集汝已自投死地𨿽急而欲逸無望指我之陵與我之阿也𨿽渴而欲水無望飲我之泉與我之池也中間我陵我泉各疊二字亦自有意陵或山腰不可得矢況阿尢夷於陵乎泉出山下不可得飲況池尢卑於泉乎按孫子軍爭篇云用兵之法髙陵勿向背丘勿逆地形篇云險形者我先居之必居髙陽以待敵若敵先居之引而去之勿從也故趙奢救閼與許歷曰先據北山者勝奢從之秦師後至爭山不得上大敗而還然則宻人先陟髙岡已爲得地難以速勝此文王之所以不與爭利也行軍篇云凡處軍相敵絕山依谷又六韜太公云凡三軍處山之髙則爲敵所棲故武都羗在氐道山上馬援軍據便地奪其水艸不與戰羗遂窮困亡走出塞馬謖依阻南山不下據城張郃絕其汲道而擊之又如劉先主升馬鞍山陳兵自繞陸遜四面蹙之土崩瓦觧死者數萬然則宻人𨿽據髙岡實爲絕地圍則受困此文王之所以一於持久也考竹書紀商紂三十二年宻人侵阮西伯帥師伐宻三十三年宻人降於周師計伐宻距宻降之時尙隔一年其爲持久以困之明甚呂氏春秋言宻須之民自縛其主而與文王當繇勢蹙力窮故爾罪魁旣得長圍遂觧則又文王之仁也度猶過也借渡水之渡爲義爾雅云小山別大山曰鮮孫炎云別不相連也按逸周書和窹觧云王乃出圖商至於鮮原竹書紂五十二年周始伐殷師次於鮮原孔晁以鮮原爲近岐周之地據此則鮮原乃岐周往來所必經者度其鮮原文王因宻人旣服班師而歸道經於此居岐之陽仍是歸於岐周魯頌實維大王居岐之陽與此語同可證將毛云側也按將有左右扶持之義故因訓爲側方說文云並舡也禮大夫方舟徐鍇云方舟今之舫並兩舡也因上有在渭之文故云然言文王歸居岐周其地在渭水之側但見萬邦諸侯遣其大夫乘方舟渡渭而來聘問者相屬不絕文王𨿽未爲王而天下之民皆以王尊之其得人心如此此伐宻以對於天下之效也自鄭以度鮮原居岐陽爲遷都之事孔頴達遂引周書稱文王在程作程窹程典及皇甫謐言文王徙都於程以實其說先儒皆從之季本謂考史記無遷程之事又觀文王有聲之詩歷敍文武丰鎬之遷而不及於程則遷程之事本不經見今按竹書周自季歷之世已作程邑文王釋羑里之囚諸侯嘗逆之歸程及降宻之年又書遂遷於程其後周大饑復自程遷於丰與逸周書大匡觧稱王宅程三年遭天大荒之語殊合國名記亦雲程在今咸陽亦在岐南與畢陌接所謂畢程孟子言文王卒於畢郢是也文王伐宻而遷程其事或有之不可知但此詩所詠止言其班師歸岐耳了無及遷都之事讀者詳之】帝謂文王予懷【墨子懷下有而字】明徳【職韻】不【墨子作毋下句同】大聲以色【職韻】不長【上聲】夏以革【葉職韻訖力翻】不【淮南子新書俱作弗】識不【淮南子新書俱作弗】知順帝之則【職韻】帝謂文王【陽韻】詢爾仇方【陽韻】同爾兄弟【後漢書作弟兄當從之葉陽韻】以爾鉤援與爾臨【韓詩作隆】衝【冬韻後漢書作衝說文作防】以伐崇墉【冬韻後漢書作庸賦也七章八章述文王伐崇之事蘇轍云凡言帝謂文王以意推天也朱子云予說爲上帝之自稱也懷眷念也明徳文王之明徳也按篇中三言明徳皆主發用言與堯典康誥言明徳皆同下文不大聲四句正文王明徳之實大聲與以色對看以說文云用也不大聲謂不誇燿其音聞如條教號令之類不以色謂不粉飾於迹象如弛張因革之類長卽第四章

克長之長夏說文雲中國之人也鄭云諸夏也以革之以與上句以色之以不同爾雅疏謂以者因前起後之語是也革毛云更也說文謂獸皮治去其毛更之義也不長夏以革者言不必臨長諸夏而諸夏已無不變革見聖徳之神於化也文王位爲西伯其所長者僅西方之諸侯此以夏言是槪指中國惟天子乃可稱長夏耳程子雲天謂文王予懷爾之明徳不大其聲色而人化夫聖人之誠感無不通所過者化所存者神豈暴著其形迹也哉故孔子曰聲色之於以化民末也愚按孔子言化字正觧革字不大聲以色所謂闇然也不長夏以革所謂日章也識知二字從來俱無明觧說文觧識爲常觧知爲詞茫然莫曉以愚意分別之識者得之於外當是聞人所常言而後識之故其字左從言右施戠趙頥光謂戠卽幟字黙傳軍令故從音蓋防意也知者得之於內旣我有眞知乃出而與人道之故其字右從口左施矢其從口也說文所以訓之爲詞其施矢也徐鍇觧以爲知理之速如矢之疾是也知比識爲深故樂記曰知禮樂之情者能作識禮樂之文者能述而陳暘觧之曰識之外矣知之內矣識之淺矣知之深矣順猶循也說文云理也從頁從川防意按頁者首也首者人之百脈所防血气順行如川水順下故從川此所謂防意也則者裁制之謂說文云等畫物也從刀從貝古之物貨也徐鍇云則者節也取用有節刀所以裁制之也蘇云文王之徳不以識識不以知知漠然無心而與天爲徒嚴雲天理之自然謂之則卽有物有則乃見天則謂理之不可逾也文王無一毫人僞之私油然大順安行乎天理所謂順者繇仁義行非行仁義也程子云不識不知順帝之則不作聰明順天理也墨子云此語文王之以天志爲法也又云帝善其順法則也故舉殷以賞之文中子云溫彥博問知子曰無知問識子曰無識彥博曰何謂其然子曰是究是圖亶其然乎彥博退告董常常曰深乎哉此文王所以順帝之則也又左僖九年齊隰朋帥師防秦師納晉恵公秦伯謂公孫枝曰夷吾其定乎對曰臣聞之惟則定國詩曰不識不知順帝之則文王之謂也今其言多忌克艱哉襄三十一年北宮文子曰君有君之威儀其臣畏而愛之則而象之故能有其國家令聞長世周書數文王之徳曰大邦畏其力小邦懷其徳言畏而愛之也詩云不識不知順帝之則言則而象之也又荀子云禮者所以正身也師者所以正禮也無禮何以正身無師吾安知禮之爲是也禮然而然則是情安禮也師云而云則是知若師也夫師以身爲正儀而貴自安者也詩曰不識不知順帝之則此之謂也亦斷章取義非詩正防愚按惟不識不知所以能順帝則惟順帝則而一舉一動無不合乎天理當乎人心所以不大聲色而人自化之夫至於人化則徳之光顯孰加焉故曰明徳言此以起下文伐崇含有二義一則承不大聲二句見崇之可伐程子所謂聖人之化如此而天下有昏惡之甚不能化者謀而伐之則天下皆然而王業成一則承不識不知二句見惟文王乃可以伐崇呂氏所謂文王徳不形而功無迹與天同體而已𨿽興兵以伐崇莫非順帝之則而非我也馮時可云心不物役常在事外則𨿽文王伐崇伐宻鉤援臨衝執訊攸馘擾攘傖儜而依依安安未嘗不恬退也故詩曰不識不知順帝之則文王但知宻人不恭於天則不可不伐順天則行之而已何嘗有利土地耀甲兵之意詩人蓋深知文王者矣歐陽云詩人上述侵宻伐崇皆先言帝謂者古人舉事必稱天於興師討伐猶托天命如天討有罪肅將天威恭行天罰之類是也詢說文云謀也鄭云諸侯爲暴亂大惡者汝當謀徵討之仇說文云讐也方卽上章所云萬邦之方仇方指崇侯虎也萬邦皆方舟以歸心於文王崇侯惡之獨與萬邦爲讐故曰仇方猶書言葛伯仇餉也按史記云崇侯虎譛西伯於殷紂曰西伯積善累徳諸侯皆向之將不利於帝紂乃囚西伯於羑里此卽所謂仇方者也囚羑里據諸書在伐宻之前然竹書紀商紂二十一年春正月諸侯朝周至二十三年始囚西伯於羑里則先此固有渡渭朝周之事矣又舊說謂方者居一方之辭仇方指仇讐之國言亦通虎導紂爲無道其譛周也蓋欲剪其所忌以悉其殃民之毒故文王奉天伐之非爲報私怨也同說文云合防也兄弟朱子云與國也彭執中云以諸侯之國爲兄弟亦未嘗稱王一驗鉤毛云鉤梯也孔云鉤援一物正謂梯也以梯倚城相鉤引而上援卽引也墨子稱公輸般作云梯以攻宋蓋此之謂臨毛云臨車也衝毛云衝車也孔云臨者在上臨下之名衝者從旁衝突之稱故知二車不同並書有作臨車衝車之法墨子有備衝之篇知臨衝俱是車也陳祥道云臨車髙衝車大髙則可以臨下大則可以突前楚子使觧揚登樓車以告宋人蓋臨車之類也孫武子曰攻城之法修其轒輼蓋衝車之類也荀子曰渠衝入穴而求利楊子曰衝不薺皆言衝車之大也又衝說文作防云防陳車也季云臨衝皆臨時所制非田賦所出之革車也然古者寓兵於農所賦惟以兵數而車皆官所自造故能合轍臨衝之直則亦取於賦兵常數之中非使民另爲此車以供軍用也崇國名在今陜西西安府鄠縣夏時扈國殷爲崇國路史以爲夏后氏後蓋據鯀封崇伯而云也墉說文云城垣也徐云築土壘甓曰墉通呼曰城李云備鉤援臨衝以爲攻城之具亦可見崇之負固矣】臨衝閒閒【葉先韻何甄翻】崇墉言言執訊【釋文云字又作訊又作誶】連連【先韻】攸馘【陸本作馘】安安【葉先韻於防翻】是類【釋文云或依說文作禷爾雅同】是禡是致是附【宥韻亦葉麌韻宗五翻】四方以無侮【麌韻葉宥韻莫翻】臨衝茀茀【勿韻】崇墉仡仡【勿韻說文作圪圪】是伐是肆【丰本作是肆是伐】是絕【丰本作】是忽【葉勿韻盧屈翻】四方以無拂【勿韻賦也閒通作閒安暇之意兼臨與衝二者言之曰閒閒嚴云文王之問罪於崇其始未忍攻城故臨衝之車閒閒而不用言謂以言語相通時必有遣使先入崇墉諭降之事我以言往彼以言來曰言言執捕罪人也訊問也俱見說文意崇侯負固倔彊所遣先後傳言之人必變詐不一故捕執而訊問之又左文十七年晉侯不見鄭伯以爲貳於楚也鄭子家使執訊而與之書以告趙宣子杜預注云執訊通訊問之官程大昌云兵交使在其間故詩亦曰執訊也按執訊卽如左傳觧亦可但玩上下文語意從前義爲長連說文云員連也從辵從車防意蓋狀其接屬而來如轉轂然攸爾雅云所也馘聝說文原有二字而義同謂軍戰斷耳之名孔引玉藻云聼向任左故不服者殺而獻其左耳曰馘罪其不聼命服罪故取其耳以計功也今按陸元朗引字林云截耳則作耳傍獻首則作首傍此觧較確安安指崇侯虎言執訊之後有所斬馘要以宣示威靈動其警悟而崇侯恬然安靜絕不介意其爲肆無忌憚不可教誨明矣按左僖十九年宋人圍曹司馬子魚言於宋公曰文王聞崇徳亂而伐之軍三旬而不降退修教而復伐之因壘而降今君徳無乃猶有所闕而以伐人若之何盍姑內省徳乎襄三十一年衛北宮文子亦云文王伐崇再駕而降爲臣蠻夷率服及後漢書伏諱疏云崇國城守先退後伐所以重人命俟時而動故參分天下而有其二此章首四句卽三旬不降之事自是類而下皆再駕復伐時事也爾雅云是類是禡師祭也類者類於上帝尙書周禮說皆謂其禮依郊祀而爲之故曰類字本作禷又周禮小宗伯職云凡大烖類社稷宗廟或者遂謂類乃類聚羣神之當祭者不必祭天今按棫朴之詩董仲舒以爲詠伐崇事明有薪槱之語非類上帝而何但此乃復伐之祭其始伐之祭何以不言愚意當與棫朴之詩互相備彼紀其先此紀其後又或者始伐苐命將以行至復伐乃文王親徵故有類祭與棫朴之薪槱同爲一事皆不可知禡者禡於所徵之地埤蒼云馬上祭也楊愼云馬上祭曰禡其字從馬猶車下祭曰軷其字從車也按鄭氏於王制注謂禡祭禮亡而於周禮肆師注又云祭造軍法者其神蓋蚩尢或曰黃帝季本不然其蚩尢之說謂黃帝聖人也蚩尢敢與黃帝拒戰逆臣也何得與於祭此其理亦正然上古之事荒忽莫能明也又詳見吉日篇程子云古者出徵類禡所以暴明其罪告之神明伐而告之神明其伐合神明之道也王安石云致致其至也附使之內附也嚴云致以招其來附以納其降愚按是致是附當作一直說兵威旣臨而於是乎廣布仁恩以招致是歸附之眾俾敵之黨益孤而我亦不至多有殺戮此伐國之道也四方者廣指之非以在行間之與國言鄭云文王伐崇而無復敢侮慢周者孔云竟文王之世不復伐國是繇無侮故也茀卽易旣濟卦婦喪其茀之茀爾雅輿革前謂之鞎後謂之茀名茀取蔽之義艸木翳薈爲茀臨衝皆攻城之車其前面向城自不容有蔽但見二車後之茀茀而已亦以防矢石之自後至也仡本勇壯之義秦誓仡仡勇夫是也似於言城墉無當宜依說文作圪云墻髙貌伐說文云擊也字從人持戈又伐與侵異義見第五章

肆本訓極故爲放恣之義絕說文云斷刀也此謂斷其宗祀忽本訓忘亦爲輕忽之義肆忽皆指崇侯失徳言拂通作咈說文云違也文王所伐者乃是恣肆無道之崇侯所絕者乃是輕忽無禮之崇侯四方聞之皆謂誅當其罪無有違拂也說苑云文王欲伐崇先宣言曰余聞崇侯蔑侮父兄不敬長老聼訟不中分財不均百姓力盡不得衣食餘將來徵惟爲民乃伐崇令毋殺人毋壞室毋塡井毋伐樹木毋動六畜有不如令者死無赦崇人聞之因請降今按令母殺人毋壞室等事則此詩所謂是致是附者也曰聼獄不中分財不均百姓力盡不得衣食卽此詩所謂是肆者也曰蔑侮父兄不敬長老卽此詩所謂是忽者也詩與說苑之相合如此竹書以爲商紂三十四年事又史記載九侯有女入之紂女不喜淫紂怒殺之而醢九侯鄂侯爭之彊辧之疾並脯鄂侯西伯聞之竊嘆崇侯虎知之以告紂紂囚西伯羑里西伯之臣閎夭之徒求美女奇物善馬以獻紂紂乃赦西伯賜之弓矢鈇鉞得專徵伐曰譛西伯者崇侯虎也西伯歸三年伐崇侯虎而作丰邑方孝孺云崇侯之事遠不可知其詳矣吾意其人必比防黨惡不供職於天子而侵害其與國故西伯伐之必不以其譛已也不然西伯嘗伐犬戎宻及耆矣則此四國者又豈皆譛西伯者耶鄒云按竹書商紀武乙二十四年周師伐程戰於畢克之正當季歷之初服又嘗伐義渠伐西落鬼戎伐余無之戎始呼之戎翳徒之戎而詩不一及之獨侈言文王之遏䢐旅伐仇方豈所重在此不在彼耶】

皇矣八章章十二句【陸徳明云一本無矣字朱子以爲此詩敍大王大伯王季之徳以及文王伐宻伐崇之事云一章二章言天命大王三章四章言天命王季五章六章言天命文王伐宻七章八章言天命文王伐崇夫一章言文王起之二章言文王終之三章又言文王起之四章又言文王終之意皆爲文王發也今乃截然分作四柱可謂得詩意否歟申培說剽朱子其陋斯甚子貢傳又以此爲訓成王之詩按三章之末言奄有四方四章之末言施於孫子皆指武王言疑此詩定作於武王之世果若作在成王時亦必兼揚厲武王功徳矣】

天作祀岐山之樂歌【出季本詩說觧頤按易升卦六四之爻曰王用享於岐山吉則岐山之祭周固有之矣此詩所頌止及太王文王而末系子孫保之一語先言子而後言孫定是武王時所作豈亦在柴望大告武成之日與鄒忠雲天子爲百神主岐山王气攸鐘豈容無祭祭豈容無樂章不言及王季者以所重在岐山故止挈首尾二君言之也】

天作髙山大【音泰】王荒【陽韻】之彼作矣文王康【陽韻】之彼䢐【沈括筆談作岨朱傳從之王應麟云筆談引朱浮傳作彼岨者岐今按後漢朱浮傳無此語西南夷傳朱輔上疏曰詩云彼岨者岐有夷之行注引韓詩薛君傳曰䢐往也蓋誤以朱輔爲朱浮亦無岨字朱子云韓子亦云彼岐有岨疑或別有所據丰氏本亦作岨】矣【句朱傳連下岐字讀爲句黃震云上云彼作矣下云彼䢐矣自相對今以岐字綴䢐矣之下恐驚俗也後漢書矣作者】岐【韓詩外傳作歧】有夷之行【葉陽韻戶郎翻】子孫【說苑孫下有其字】保之【章末不用韻亦變體賦也作說文雲起也髙山以下文証之謂岐山也髙山起於平地之上若天所締搆然故曰天作張叔翹云周家王業實始於岐故大雅歌其帝省周頌謂之天作大王古公亶父也荒爾雅云奄也按荒者艸淹地也故有奄義奄之爲言覆也大王荒之者言此岐山之地大王一旦奄而有之也又晉語鄭叔詹謂鄭文公曰臣聞之親有天在周頌曰天作髙山大王荒之荒大之也大天所作可謂親有天矣此訓荒爲大然於文气欠順彼承上文謂大王也作亦訓起但語意與天作之作不同言大王始起而居此地也文王大王之孫康爾雅云安也大王遷都岐下文王嗣興惠鮮懷保從而安康之使其民有固志孟子言文王之治岐耕者九一仕者世祿闗市譏而不徵澤梁無禁罪人不孥發政施仁必先鰥寡孤獨卽其事也荀子云王者之等賦政事財萬物所以養萬民也田野什一闗市防而不徵山林澤梁以時禁法而不稅相地而衰政理道之遠近而致貢通流財物粟米無滯畱使相歸移也四海之內若一家故近者不隱其能遠者不疾其勞無幽閒隱僻之國莫不趨使而安樂之故澤人足乎木山人足乎魚農夫不斷削不陶冶而足械用工賈不耕田而足菽粟天之所覆地之所載莫不盡其美致其用上以餙賢良下以養百姓而安樂之夫是之謂大神詩曰天作髙山大王荒之彼作矣文王康之此之謂也又云治亂天耶曰日月星辰瑞歷是禹桀之所同也禹以治桀以亂治亂非天也時耶曰繁啟蕃長於春夏畜積収藏於秋冬是又禹桀之所同也禹以治桀以亂治亂非時也地耶曰得地則生失地則死是又禹桀之所同也禹以治桀以亂治亂非地也詩曰天作髙山大王荒之彼作矣文王康之此之謂也彼承上文謂文王也䢐說文云往也夷說文云平也行朱子雲路也保者抱持不失之義孝經注以爲安鎭是也文王𨿽往矣而此岐山之地爲萬邦之所歸往至今有平夷之道路焉子孫當世世保守而不失也鄧元錫云曰荒括諸疆理宣畝捄度築削作廟立門之事曰岐有夷行括防兌夷喙之事蓋綿皇矣數十百言括之數言中而足也陳際泰云祖宗之建國也據形勢之便有天意焉有地利焉周大王於岐山用是道矣文王奄有天下三分之二防於攺物然先定根本而後能有所立以徐乎天下之自集至子孫始用汧渭之地捐以予秦及詩人有作而已知秦之履奄及終南駸駸乎吞八州而朝同列嗟嗟使子孫誠能保之卽何以有秦哉黃佐云春秋公入祊鄭伯假許聖人譏其有無親之心謂其與人以先祖所受之邑也岐周之地荒之者大王康之者文王創立之難有如此者後世子孫懦弱舉而棄之如敝屣然無親之心孰甚耶又薛君云夷易也行道也彼百姓歸文王者皆曰岐有易道可往歸矣易道謂仁義之道而易行故岐道阻險而人不難劉向說苑云齊宣王謂尹文曰人君之事何如尹文對曰人君之事無爲而能容下夫事寡易從法省易因故民不以政獲罪也大道容眾大徳容下聖人寡爲而天下理矣詩人曰岐有夷之行子孫其保之宣王曰善韓詩外傳云昔者舜甑盆無膻而下不以余獲罪飯乎土簋啜乎土型而農不以力獲罪麑衣而領而女不以巧獲罪法下易繇事寡易爲功而民不以政獲罪故大道多容大徳眾下聖人寡爲故用物常壯也傳曰易簡而天下之理得矣忠易爲禮誠易爲辭賢人易爲民工巧易爲材詩曰歧有夷之行子孫保之以上數條皆同毛鄭之說然恐非詩意】

天作一章七句【序云祀先王先公也蔡邕獨斷亦然夫祀先王先公而止及大王文王彼大王之前有後稷文王之前有王季何不一齒及歟禮經中曽有此祀典否歟朱子止以爲祭大王之詩亦疑其不應獨遺王季故耳然篇中何以兼頌文王鄒駮之云夫序增入詩中所無之先公而朱子又偏遺詩中所有之文王均之莽矣申培說則曰周祭岐山配以大王文王之詩夫以二王配岐山於禮無所載皆臆說也子貢傳闕文】

旣醉神嘏也武王大祀宗廟禮成受釐宗祝傳公尸之辭以致告【嘏者祝爲屍致告於主之辭郊特牲云嘏長也大也禮運云嘏以慈告按竹書載武王防商之次年薦殷於太廟遂大封諸侯此詩之作或在是時於何知之以令終有俶之語知之俶者始也武王卽位之始也然則文王武王亦皆有始矣何以知其非文王成王之詩也愚又以君子有孝子之語知之文王受命惟中身而考其生武王亦適在五十嵗成王年十三踐天子位而康王猶未生是二王初嗣服時皆未有子可從祭也惟武王防商之年成王已九嵗自是之後諸弟以次受封計成王必早正嗣之位則餕獻受爵固能之矣謂非武王之詩而何鄧元錫云旣醉神答君鄕之斯饗之饗之斯答之矣嘉與顯相嗣子竭誠盡愼以事其先王故神錫祚永永焉微積誠也能致然乎】

旣醉以酒旣飽以徳【職韻亦葉屋韻都木翻】君子萬年介爾景福【屋韻亦葉職韻筆力翻賦也毛傳云旣者盡其禮終其事醉飽謂屍醉飽也此以饋食之時言楊氏云按儀禮特牲饋食士禮也少牢饋食大夫禮也大夫士之祭不祼不薦血牲惟行饋食禮天子諸侯饋食之前堂上設南面位行祼鬯薦腥之禮而後延屍入室東西位行饋食禮愚按此時屍始飲食及告飽主人酳屍屍遂嘏主人此詩通篇皆屍嘏王之語故但據饋食時爲言所飽者黍稷也而曰飽以徳者卽周書黍稷非馨明徳惟馨之意徳謂仁孝之徳鄭云在意曰滿謂之飽徳孟子見世人之欲貴因引此詩而釋之曰言飽乎仁義也所以不願人之膏梁之味也識己之仁義足以飽人則人世之膏梁俱屬無味矣今尸之告飽亦飽於王仁孝之徳耳如徒恃黍稷以薦馨亦何足飽之有又坊記子云敬則用祭器故君子不以菲廢禮不以美沒禮故食禮主人親饋則客祭主人不親饋則客不祭故君子苟無禮𨿽美不食焉易曰東鄰殺牛不如西鄰之禴祭實受其福詩云旣醉以酒旣飽以徳以此示民民猶爭利而忘義引此亦借以明行禮重誠敬不重儀物之意與詩防正足相發君子謂主祭者指王也後仿此萬年祝其壽考介助也爾朱子云亦指王也景福謂昭明可見之福此尙虛言之後章乃歷道其實左襄二十七年楚防罷如晉涖盟晉侯享之將出賦旣醉叔向曰防氏之有後於楚國也宜哉承君命不忘敏】旣醉以酒爾殽【丰氏本作肴】旣將【葉陽韻資良翻】君子萬年介爾昭明【葉陽韻謨郎翻賦也殽通作肴朱子云爼實也愚按此卽儀禮所稱脊幹觡肩及折爼庶羞獸魚之類皆侑食時所用者天子祭祀之爼實未聞據此對酒言殽則前章稱飽屬黍稷可知矣昭說文云日明也昭明同義然此旣以昭明對言則昭當爲小明明當爲大明中庸斯昭昭之多是也介爾昭明者爲助發其智慮小事大事皆無不明也孔穎達云與之以昭明之道謂使之政教常善永作明君也曹居貞云老將智而耄及之古人所病天旣錫之以壽考又大之以昭明則受福無窮也或以昭明爲明徳亦通但上章言旣飽以徳則徳已無不明不應至此始言助之明徳耳】昭明有融【東韻】髙朗令終【東韻】令終有俶【屋韻】公屍嘉告【葉屋韻居六翻賦也融說文云炊气上出也服防云髙也左傳云明而未融其當旦乎昭明有融兼位言之言其明髙出足以照臨四方所謂居上克明也下文言髙卽有融也言朗卽昭明也徐鍇以月之明爲朗髙朗者明之盛也令終朱子云善終也萬年皆此髙朗則能善其終矣俶爾雅云始也又云作也邢昺云動作之始也朱子云欲善其終者必善其始今固未終也而已有其始矣愚按時武王新卽位故以有俶言呂祖謙云周之追王止於太王則宗廟之祭尸之尊者乃公屍也陳祥道云父爲士子爲大夫葬以士禮而祭之屍則服士服父爲大夫子爲士葬以大夫禮而祭之屍則服大夫服故周官司服享先公則鷩冕以爲祭則各以其服授屍屍服鷩冕而王服衮以臨之則非所以致敬故不敢也愚按如前說則此公屍當是於諸祖中舉其最尊者乃后稷之屍也周旅酬六屍先儒謂後稷之屍發爵不受旅是也朱子援引秦已稱皇帝而其男女猶稱公子公主謂周稱王而屍但曰公屍蓋因其舊殊屬臆說又何休謂天子以卿爲屍諸侯以大夫爲屍卿大夫以下以孫爲屍毛傳同其說謂天子之卿蓋諸侯也未詳何據鄭則謂諸侯有功徳者入爲天子卿大夫故云公屍公君也孔頴達引曽子曰王者宗廟以卿爲屍射以公爲耦不以公爲屍避嫌也此言公者卿六命出封則爲侯伯故得以公言之又引石渠論云周公祭天用太公爲屍白虎通云周公祭太山用召公爲屍謂天地山川得用公皆牽彊附防絕非事實嘉告鄭云以善言告之謂嘏辭也通篇皆宗祝傳公尸之意所謂工祝致告者】其告【音鞫】維何籩豆靜嘉【葉歌韻居何翻】朋友攸攝攝以威儀【葉歌韻牛荷翻賦也自此章已後首尾相啣亦剏體維何問辭也推其故也籩說文云竹豆也面徑尺柄尺爾雅云木豆謂之豆崇尺厚半寸其實皆容四升周禮籩人掌四籩之實朝事之籩其實麷蕡白黒形盬膴鮑魚鱐饋食之籩其實棗防桃幹防榛實加籩之實蓤芡防脯羞籩之實糗餌粉餈醢人掌四豆之實朝事之豆其實韭菹醓醢昌本麋臡菁菹鹿臡菹麋臡饋食之豆其實葵菹蠃醢脾析蠯醢蜃蚳醢豚拍魚醢加豆之實芹菹兔醢深蒲醓醢箈菹雁醢筍菹魚醢羞豆之實酏食糝食滌濯之治曰靜新美之薦曰嘉朋友朱子云指賔客助祭者劉公瑾云將祭之先筮其臣之吉者使之助祭謂之賔客謂之朋友皆尊之之詞所以重祭祀也攸爾雅云所也攝說文云引持也猶言簡束也威儀謂進退趍蹌之節以主祭者言左傳北宮文子云有威可畏謂之威有儀可象謂之儀周詩曰朋友攸攝攝以威儀言朋友之道必相教訓以威儀也孔云公屍以善言告者是何故乎繇祭饌則防淸而美助祭者又相斂攝以威儀當神之意也黃氏云祭不在物而在誠誠之所可見者寓於威儀之間愚按惟助祭者皆敬則主祭者之威儀自莫不敬矣卽謂本於朋友之攝之可也緇衣篇子曰輕絕貧賤而重絕冨貴則好賢不堅而惡惡不著也人𨿽曰不利吾不信也詩云朋友攸攝攝以威儀家語荀子皆云子貢問於孔子曰賜倦於學矣願息於朋友孔子曰詩云朋友攸攝攝以威儀朋友難朋友焉可息哉此𨿽斷章取義然可以得攝威儀之說知非指朋友之自攝言也】威儀孔時【葉紙韻上紙翻亦葉寘韻時吏翻】君子有孝子【紙韻亦葉寘韻資四翻】孝子不匱【寘韻】永錫爾類【寘韻賦也威儀孔時承上文指王言也孔鄭云甚也陸化熈云禮有先後節次如始而求神終而獻屍威儀不一】

【而悉如其節故曰孔時孝子謂主祭者之嗣子文王世子篇云其登餕獻受爵則以上嗣陳皓云登自堂下而升堂上也以特牲禮次序言之先時祝酌爵觶奠於鉶南俟主人獻內兄弟畢長兄弟及眾賔長爲加爵之後宗人使嗣子飲鉶南之奠爵嗣子盥而入拜屍執此奠爵嗣子進受復位而拜屍答拜嗣子飲畢拜屍屍又答拜所謂受爵也嗣子又舉所奠爵洗而酌之以入獻屍屍拜而受嗣子答拜所謂獻也無算爵之後禮畢屍出乃餕餕食尸之餘也宗人使嗣子及長兄弟升堂相對而餕也此三事者受爵在先獻次之餕最後今逆言之上嗣適子之長子爲最上也呂大鈞云孝子飲奠所以致其傳付祖考徳澤之意深矣自孝子不匱至末皆預祝其後日之詞匱說文云匣也毛訓爲竭者當是匣中空之義言不獨今日之君子能率其嗣子有誠敬以事宗廟之孝又祝其異日嗣子更有不匱之孝也祭義曾子曰孝有三小孝用力中孝用勞大孝不匱思慈愛忘勞可謂用力矣尊仁安義可謂用勞矣博施備物可謂不匱矣觀此則博施備物乃不匱之明訓一說只就祭祀時言當旅酬告利成之後而其誠不少衰竭於祀祭迎尸之始故曰不匱亦通又坊記子雲從命不忿微諌不倦勞而不怨可謂孝矣詩云孝子不匱此亦言孝誠不衰竭之意永錫爾類鄭雲長以與爾之旅類謂廣之以教道天下也嚴云聖人之於民類也同此類則同此心孝者人心之同然以心感心放之四海而凖是錫類也洪範錫福之意亦如此左隱元年鄭伯克段於鄢遂寘姜氏於城頴頴考叔聞之有獻於公公賜之食食捨肉曰小人有母亦嘗君之食矣未嘗君之羮請以遺之公曰爾有母遺繄我獨無遂爲母子如初君子曰頴考叔純孝也愛其母施及莊公詩曰孝子不匱永錫而類其是之謂乎成二年晉侯與齊侯戰於鞌齊人致賂晉人不可曰必以蕭同叔子爲質對曰蕭同叔子非他寡君之母也若以匹敵則亦晉公之母也吾子布大信於諸侯而曰必質其母以爲信其若王命何且是以不孝令也詩曰孝子不匱永錫爾類若以不孝令於諸侯其無乃非徳類乎家語荀子皆云子貢問於孔子曰賜倦於學矣願息事親孔子曰詩云孝子不匱永錫爾類事親難事親焉可息哉合觀此可以得錫類之義一說彭執中云孝子之後必有孝子繼之蓋天之錫君以類相從必然之理也後漢楊氏事姑孝姑曰我老無以報婦願爾生孝子卽此意也亦通】其類維何室家之壼【葉震韻困閏翻】君子萬年永錫祚【震韻賦也其類維何者猶云所言錫爾類者云何乎下句乃指其實壼本作�今文作壼與壺尊之壺以一下多一畵爲異爾雅雲宮中巷說文雲宮中道字象宮垣道上之形室家之壼言其事只在家庭間謂感上不匱之孝皆能興起乎孝道也祚說文云福也後二章是也毛云嗣也卽上章所云孝子也君子固已享萬年之壽考矣而其子有不匱之孝天又將長與之以福也周語晉叔向聘於周單靖公享之儉而敬叔向曰周其興乎其有單子也單若不興子孫必蕃後世不忘詩曰其類維何室家之壼君子萬年永錫祚類也者不忝前哲之謂也壼也者廣裕人民之謂也萬年也者令聞不忘之謂也祚也者子孫蕃育之謂也觧亦近似一說永錫爾類以己之子孫繼孝言則室家之壼只就己之室家言亦通】其維何天被爾祿【屋韻亦葉沃韻力玉翻】君子萬年景命有僕【沃韻亦葉屋韻步木翻賦也其維何猶云所言錫祚者云何乎下文言天被爾祿言景命有僕皆所謂祚也被者衣之名故有蒙覆在躬之義爾仍指王言祿卽天祿言天錫祚於爾之子還被覆以爾所膺之天祿也景說文雲光也景命謂明命也僕猶屬也毛云附也孔云以僕禦必附近於人故以僕爲附君子萬年其享此天祿亦已久矣乃萬年之後帝眷之明命依依然附屬於我周而未已周書所謂惟王子子孫孫永保民者也天被爾祿主子之身言景命有僕主子之後人言下章言從以孫子是也】其僕維何釐爾女士【紙韻】釐爾女士【見上列女傳作士女】從以孫子【紙韻賦也釐卽受釐之釐說文雲家福也應劭云祭余肉也顏師古云字本作禧假借用耳女士鄭云女而有士行者按禮祭必夫婦親之君致齊於外夫人散齊於內君純冕立於阼夫人副褘立於東房及迎犧君執紖夫人薦涗君執鸞刀羞嚌夫人薦豆君西酌犧尊夫人東酌罍尊卿大夫相君命婦相夫人君與夫人交獻以嘉魂魄是謂合莫周禮內小臣若有祭祀則擯詔後之禮事外宗佐王后薦玉豆眡豆籩王后以樂羞齍則贊內宰贊瑤爵此女士指王后也前皆以嘏予玊此特以釐予王后王后無飲福受胙之禮而嘏辭及之所以爲周備也今安邑姜爲十亂之一是女而有士行者也從鄭云隨也前三章旣皆言孝子矣故此釐王后不言子而但祝其子之生孫以世子誦時尙防孫猶未生故預祝之孫之後又有子則無窮之辭也子復有子孫復有孫景命有僕長遠不替嘏於是乎大備】

旣醉八章章四句【序云旣醉太平也醉酒飽徳人有士君子之行焉與詩義全不相渉其失明矣申培說以爲王族與燕畣行葦之詩蓋亦襲朱傳父兄所以答行葦之說然詩中旣明言公屍嘉告矣謂之父兄謝燕之辭可乎又蘇子膽有旣醉備五福論其說出於鄭箋以景福爲五福也唐孔氏爲分屬之云君子萬年壽也天被爾祿冨也室家之壺康寧也昭明有融攸好徳也髙朗令終景命有僕考終命也附防割裂不成文理豈此詩乃洪範注疏乎若鄒忠謂周禮鐘師奏九夏杜子春釋云客醉而出奏陔夏疑卽此要亦爲舊說所誤子貢傳以爲訓成王之詩辧已在小引下】

雝【論語禮記周禮注俱作雍】武王祭文王之廟喜諸侯來助祭及徹歌此在九夏中疑卽昭夏亦名爲繁【朱傳以爲武王祭文王之詩蓋徹祭所歌胡一桂云以文母証之則烈考爲文王無疑此詩爲武王祭文王之詩無疑按周禮樂師職云及徹帥學士而歌徹小師職云下管擊應鼓徹歌鄭謂徹者歌雍陳暘云大祭祀告利成之後徹必歌雍古之祭祀有樂以迎來必有樂以徹食黃佐云此詩但爲武王祭文王而徹爼之詩而後通用於他廟耳論語三家者以雍徹子曰相維辟公天子穆穆奚取於三家之堂賈公彥云有辟公助祭並天子之容穆穆乃可用雍詩徹祭器大夫及諸侯皆不得用雍也昭夏者九夏之一國語別名爲繁愚疑謂卽此詩者以篇中有介以繁祉之語耳左傳謂三夏天子所以享元侯路史亦云雝天子所以享元侯而周禮稱牲出入奏昭夏今按相維辟公旣與享元侯意合於薦廣牡又與牲出入事合則其爲昭夏之章審矣詳見時邁篇小引下】

有來雝雝【冬韻漢書作雍雍】至止肅肅【屋韻】相【去聲後同】維辟公【葉冬韻諸容翻】天子穆穆【屋韻通篇俱隔句用韻賦也有者非一之辭指下文辟公言來者孔頴達雲從彼本國而來也雝和也觧見有瞽篇至者至於周廟也止語辭肅說文云持事振敬也以非一人故重言雝雝肅肅輔廣云來而不和則有勉彊不得已之心至而不敬則有怠緩不敬事之意相者省視之義故爾雅云也毛傳云助也孔云助祭事也維字重看閔光徳云有字正與維字相應便見非復大夫助祭意辟公諸侯也觧見烈文篇天子以位言武王自謂也穆通作防說文云細文也重言之者見其文章之非一也言助祭者維有肅肅之諸侯奔走將事是以主祭之天子進退周旋皆中禮節穆穆然有文之可觀如所云威儀孔時是也漢書韋成云惟聖人爲能饗親立廟京師之居躬親承事四海之內各以其職來助祭尊親之大義五帝三王所共不易之道也詩云有來雍雍至止肅肅相維辟公天子穆穆】於薦廣牡【有韻】相予肆祀【紙韻】假【音格】哉皇考【葉有韻去九翻】綏予孝子【紙韻賦也薦之爲進音之近也廣毛云大也按橫量曰廣博碩肥腯之謂也牡說文云畜父也廣牡卽雒誥所云騂牛一者易所云大牲也予武王自謂也後放此肆鄭云陳也嚴粲云言於我薦進大牡牲之時其辟公助我肆陳祭祀之饌也假通作徦說文云至也皇爾雅云君也父亡稱考孔云考者成徳之名按閔予小子以皇考與皇祖相對則知皇考謂父也家人有嚴君焉父母之謂故考以皇稱鄭云皇考謂文王也綏爾雅云安也按綏本車中靶之名升車執綏所以安也朱子云孝子武王自稱也上對辟公言故曰天子此對皇考言故曰孝子我合辟公以肆祀此時皇考之神靈至止庶其有以安佑我孝子乎於徹祭時歌此故作冀望之辭末章眉壽繁祉綏予之實也孝經子曰昔者明王之以孝治天下也不敢遺小國之臣而況於公侯伯子男乎故得萬國之歡心以事其先生夫然故生則親安之祭則鬼享之是以天下和平災害不生禍亂不作故明王之以孝治天下如此正與此詩意相發】宣哲【陸徳明本作哲】維人【眞韻亦葉先韻如延翻】文武維後【有韻】燕及皇天【先韻亦葉眞韻丁因翻】克昌【去聲陸徳明云周人以諱事神不應犯諱當音處亮反】厥後【有韻賦也上二章美諸侯之來助祭此則追述其舊功而重贊美之也宣布也觧見江漢篇哲說文云知也文王能周知天下之事理故以哲稱所謂知之曰明哲也人謂文王之舊人也文武維後美文王也書無逸篇云自殷王中宗及髙宗及祖甲及我周文王玆四人迪哲君奭篇云惟文王尙克修和我有夏亦惟有若虢叔有若閎夭有若防宜生有若泰顚有若南宮適亦惟純佑秉徳迪知天威乃惟時昭文王迪見冒聞於上帝夫文王有明哲之徳而所以宣布其明哲之作用者惟賴有文王之諸臣在故於其綱紀四方則見文王之文於其有此武功則見文王之武君道克盡如此天下人皆樂得之以爲君也燕通作宴說文云安也加皇於天尊稱之辭夫皇矣上帝臨下有赫其監觀四方惟求民之莫耳文王能盡文武之道則能安民而天之心亦與俱安矣此謂其所安者上及於天也克能也昌通作倡說文云也以開基創業言所謂佑啟我後人也陳際泰云武成曰皇天震怒命我文考肅將天威夫紂不能安人皇天所爲怒也而文王安之皇天所爲燕也在平寧之世文徳卽能安人在亂離之世非文徳而兼武徳不能安人故曰文王一怒而安天下之民此豈拘拘之小智所能辧拘拘之小智則以文徳終矣其燕皇天而昌厥後以享有廣牡之薦豈虛也哉愚按武時去文未遠此助祭諸侯文王之舊臣必尙有在者故敍述及此書立政篇曰亦越武王率惟敉功不敢替厥義徳率惟謀從容徳以並受此丕丕基其明據也一說蘇轍云先王之臣有與祭者故於是稱宣哲維人焉】綏我眉壽【有韻】介以繁祉【紙韻】旣右烈考【葉有韻見第二章

】亦右文母【葉紙韻母鄙翻徐光啟云此篇句句隔韻而第五七韻又承第三韻第六八韻又承第四韻宛轉相闗音律嫋嫋用韻之變殆極於此賦也眉壽觧見南山有臺篇武王末受命故言福以眉壽爲先孔云上言綏予孝子是皇考綏之今言綏我眉壽亦是皇考綏之以覆成上意也介釋文云副也古者主有擯客有介故謂副爲介繁者盛多之意當通作蕃說文云艸茂也祉徐鍇云福所止也繁祉凡諸福之物可致之祥皆是鹽鐵論云刑鍇不用黎民若四時各終其序而天下不孤頌曰介以繁祉右朱子云尊也周禮所謂享右祭祀是也周禮春官大祝辧九以享右祭祀觧見我將篇烈考卽文王也朱子云猶皇考也文母毛云太姒也烈以功稱文從夫謚承上章言文王借諸臣之力旣能受天明命以倡道厥後矣今日辟公助祭大禮告成我文王庶其安佑我以秀眉之壽使享年有永又副益之以眾多之福則自今以往得以享右乎烈考文母愈久而不替也此非合眾辟公之精神以邀皇考之感格不至此我不敢忘皇考其敢忘辟公哉】

雝四章章四句【舊作一章十六句序及蔡邕獨斷皆云禘大祖之所歌也朱子謂祭法周人禘嚳又曰天子七廟三昭三穆及大祖之廟而七周之太祖卽后稷也禘嚳於后稷之廟而以後稷配之所謂禘其祖之所自出以其祖配之者也今熟味詩詞無及於嚳稷者且篇末以文母爲言於禘何與呂祖謙彊爲之說謂周所以王天下得行禘禮於大祖者皆文王武王之功故成王於禘之時推其得禘之繇播之樂歌以告大祖要之迂回難通李氏以皇考烈考皆稱其祖嚴粲引祭法父曰考祖曰王考曾祖田皇考髙祖曰顯考謂考者祖父之通稱就如所云惟曾祖稱皇考而嚳稷非曾祖也且皇考果爲祖卽當以孝孫對言而下文明言綏予孝子則皇考卽父明矣或又謂禘乃吉禘若竹書之吉禘於先王春秋之吉禘於莊公是也夫喪畢卽吉而致新死者之主於廟謂之吉禘武王以嗣位之十二年伐紂克殷而後爲天子今詩稱天子穆穆其非免喪之初又明甚安在其爲吉禘也漢書劉向上封事曰文王旣沒周公武王繼政朝臣和於內萬國驩於外故盡得其驩心以事其先祖其詩曰有來雍雍至止肅肅相維辟公天子穆穆言四方皆以和來也向以此詩作於武王之世固爲得之然謂事其先祖則亦襲經師相傳之誤申培說因篇中有文武維後一語遂以此爲成王祀文武之詩今按鄭箋據雒誥稱武王爲烈考而嚴氏據閔予小子及訪落二詩又稱武王爲皇考然則此詩果兼祀武王乎夫烈考與文母相配而言非文王無足以當之未聞子之稱可加於母之上也烈考旣爲文王則詩中言孝子者乃武王自稱是則皇考烈考俱爲一人較然可知其非成王之詩明矣】

思齊文王所以聖也【出序】繇大任能敎文王故文王能刑大姒疑卽九夏中之齊夏【朱子以爲此詩亦歌文王之徳而推本言之中培說同季本云此章爲文王刑於寡妻而發故推本大任閨門之教以見大姒之賢有自也孔頴達云聖人稟性自天而歸徳於母者以其母實賢遂致歌詠見其嘆美之深錄之以爲後法耳陸燧云文王性生處自多根本處自足而推本所生猶云生來有聖徳如此鄒中云周禮春官鐘師奏九夏其六曰齊夏杜子春謂夫人祭奏齊夏倘卽此詩】

思齊【音齋】大【音泰】任文王之母【有韻亦葉紙韻母鄙翻又葉麌韻蒲補翻】思媚周姜京室之婦【有韻亦葉紙韻房軌翻又葉麌韻奉甫翻】大【音泰】姒【荀子注作妣】嗣徽音【侵韻】則百斯男【葉侵韻尼心翻賦也思念也齊通作齋說文云戒防也禮記云齋之爲言齊也齊不齊以致其齊也毛傳以爲莊也大任王季之妃大明之詩所云摰仲氏任者也皇王大紀云大任有賢徳目不視窈色耳不聼淫聲口不出惡言容貌恭肅齊如也以來嫁之年生子古公亶父視之曰我世當有興者其在斯乎名之曰昌卽文王也媚說文云悅也周姜毛云大姜也朱子云大王之妃也按周自大王始遷故系姜於周京室毛云王室也孔云京者京師故言王室王季未爲天子而言京者以其追號爲王故以京師言之大姒史記云文王正妃也詳見大明篇嗣繼也徽毛云美也按徽本三糾防之名琴節亦曰徽則以琴是防爲之故淮南子云鼔琴循謂之徽也文選五臣注亦云調也此以徽音連言當卽取琴節之義以其音調和可聼謂之美音猶云令聞也則百斯男者毛云大姒十子眾妾則宜百子也按左傳祝鮀曰武王之母弟八人是通武王伯邑考爲十子也其名則史記雲長伯邑考次武王發次管叔鮮次周公旦次蔡叔度次曹叔振鐸次郕叔武次霍叔處次康叔封次叔季載皇甫謐則次周公於管蔡郕霍之下次曹叔振鐸而康二叔居其後不知何據又左傳冨辰云管蔡郕霍魯衞毛聃郜雍曹滕畢原丰郇文之昭也則武王異母弟又有毛郜雍滕畢原丰郇八人其他無考襄楷云文王一妻誕致十子錢天錫云百男以驗其賢不主效言一說季云並子孫言之也亦通此詩以發端齊之一字貫串後章詠文王之徳曰肅肅曰臨保皆本於此其气稟有自來矣然此等家法不始自大任在大姜時已自如是皇王大紀謂大姜美而賢生三子泰伯仲雍季歷能化之皆成賢徳列女傳謂大姜貞順率道靡有過失廣於徳敎而謀事次之則大姜之爲人可知故詩言此存心莊敬之大任乃我文王之母也彼知太姜以莊敬爲悅故其所思念惟是謹持婦徳以得姑之歡心而稱其爲新造周室之婦乃大姒又能繼大任之令聞其莊敬之徳亦如之故無險詖私謁之心有不妬忌之美而子孫至於眾多也夫多男繇於不妬忌而不妬忌繇於克敬如漢匡衡所云故其貞淑不貳其操情欲之感無介乎容儀宴私之意不形於動靜者則妬忌之念何自而生周家世有聖妃而一脈相傳其造詣之邃如此猗歟盛矣後漢書梁皇后云夫陽以博施爲徳陰以不専爲義螽斯則百福之所繇興也又按古者親迎之禮父南向子北向而跪醮而命之曰往迎爾相承我宗事朂率以敬先妣之嗣若則有常夫爲人婦而能敬繼先妣之事此賢婦也魯公父文伯之母孔子亟稱之而其言必曰吾聞諸先姑子夏聞之曰善哉商聞之曰古之嫁者不反舅姑謂之不幸夫婦學於舅姑者也】恵於宗公【東韻】神罔時怨【國語引無此一句】神罔時恫【東韻說文作侗】刑於【後漢書作於】寡妻至於兄弟【後漢書引無此一句】以禦於【後漢書作於】家邦【葉東韻悲工翻賦也恵於宗公三句蒙上章大姒而言恵爾雅云順也錢云恵有藹然相浹意宗公毛云宗神也孔云書序云班宗彛中庸云陳其宗器皆以宗廟爲宗又下頻言神罔則宗公是宗廟先公故云宗廟也罔通作亡亡之言無故爾雅訓罔爲無怨說文云恚也恫毛傳說文皆云痛也先怨後恫謂恚之極而痛也鄒忠云禮國君娶夫人之辭曰請君之玊女與寡人共有敝邑事宗廟社稷此求助之本也祭必夫婦親之所以備外內之官也婦順章而宗公恵故曰罔怨罔恫刑於寡妻以下詠文王之辭也刑毛傳訓爲法當通作從井之防易所謂井者法也寡妻鄭云寡有之妻言賢也愚按大姒能取法文王故其徳爲世所鮮有稱爲寡妻宜矣眞徳秀云說者謂文王有賢妃之助故能成其聖徳然後妃之所以賢則又本於文王之躬化故詩人歌之曰刑於寡妻言文王之徳儀於閨門呂祖謙云毫髮不愧於隱微然後近者孚嚴粲云刑於寡妻美文王能儀刑之非美寡妻也闗雎美后妃之徳所以見文王之徳亦此意也至者自此及彼之謂兄弟泛言兄弟之國與皇矣之詩言同爾兄弟義同禦卽禦車之禦說文云使馬也家指門內防上寡妻言邦指友邦蒙上兄弟言文王之化自門內而達於友邦了無扞格如駕輕車就熟路六轡在手故曰禦於家邦眞云閨門正矣次及於兄弟以至於國家無不正焉其夲皆自文王之身始孟子舉此詩以告齊王而斷之曰言舉斯心加諸彼而已文王非人人化之也修吾身於此而其效自形於彼鐘離意云春秋先內後外詩曰刑於寡妻以禦於家邦明政化之本縣近及遠季云此章要防在於刑寡妻而已又周子云治天下有本身之謂也治天下有則家之謂也家難而天下易家親而天下疎家人離必起於婦人故睽次家人以二女同居而志不同行也堯所以釐降二女於潙汭舜可禪乎吾玆試矣是治天下觀於家治家觀身已矣身端心誠之謂也眞氏爲之衍其義云夫治家之難所以甚於治國者門內尙恩易於掩義故也世之人固有勉於治外者也至其處家則或狃於妻妾之私或牽於骨肉之愛鮮克以正自簡者而人君尢甚焉漢髙帝能誅秦滅項而不能割戚姬如意之寵唐太宗能取孤隋攘羣盜而閨門慙徳顧不免焉蓋疏則公道易行親則私情易溺此其所以難也不先其難未有能其易者漢唐之君立本作則旣已如此何怪其治天下不及三代哉夫女子陰柔之性鮮不妬忌而險詖者故二女同居則猜間易生堯欲試舜必降以二女也能處二女則能處天下矣舜之身正而刑家如此故堯禪以天下而不疑也身之所以正者繇其心之誠妄去則誠存矣誠存則身正身正則家治推之天下猶運之掌也愚按從來言齊治相因之理未有親切如斯者觀此詩後章亦以臨保爲言卽存誠之謂與家語荀子俱載子貢問於孔子曰賜倦於學困於道矣願息於妻子孔子曰詩云刑於寡妻至於兄弟以禦於家邦妻子之難也焉可以息哉又按晉語胥臣曰文王敬友二虢而恵慈二蔡刑於大姒比於諸弟詩云刑於寡妻至於兄弟以禦於家邦於是乎用四方之賢良及其卽位也詢於八虞而咨於二虢度於閎夭而謀於南宮諏於蔡原而訪於辛尹重之以周召畢榮億寧百神而柔和萬民故詩曰恵於宗公神罔時恫似皆依附詩詞未得立言本防】雝雝【漢書注作雍雍】在宮肅肅在廟【葉效韻眉敎翻】不顯亦臨無射亦保【葉效韻彼教翻賦也此章發明刑於寡妻之實雝雝毛傳云和也按雝乃烏名所謂雝渠也亦名脊令其鳥共母生者飛鳴不相離取其音聲之和故借爲和義諸書多作雍爾雅又加口作噰今考說文都無此兩字或又作廱乃辟廱也亦或作邕乃四方有水自邕城池之名俱與和義無渉夫倡婦隨比之兄弟故亦曰雝雝凡室皆名宮此宮謂宮中也朱子云閨門之內也肅說文云持事振敬也敬之至曰肅肅廟孔云先祖之廟也此二句非以宮廟對言文王在宮之時𨿽不廢雝雝矣而其肅肅之心亦與在廟等蓋心純於敬直合宮廟而一之下文言不顯無射皆所以形在宮也言亦臨亦保正所以形肅肅也季云在宮和之處也在廟敬之處也在宮而和常恐其防故在宮雝雝之時必有在廟肅肅之敬然後爲不欺鬼神也不顯言人所不見也臨者俯視之謂徐鍇云與監同意眞云其所處𨿽非顯明之地常若天地神明之在其上也父母師保之在其前也射舊說皆通作斁謂厭也今按末章有無斁之文彼斁旣用本字則此射但當如字觧凡指物而取皆曰射言爲人所指亦如爲弓弩所中也閨門之內乃彈射所不及故曰無射保者抱持之義毛晃雲篆文從人從子從八象人抱子形眞云嚴於自保常恐燕安怠惰之私萌於中邪辟嫚易之气設於體也愚按不顯而常若十目所視曰亦臨無射而常若十手所指曰亦保臨者自外臨之保者已自保也萬時葉云文王之心只自臨保若說因不顯而加臨因無射而加保蚤已加一畨提省豈所語於文王之徳之純不顯句是戒愼不睹恐懼不聞無射句是不動而敬不言而信季云此可見其心之嚴於隠微而閨門之內所以爲寡妻之法者在是矣】肆戎疾不殄【朱子云此與下章用韻未詳】烈【鄭箋作厲】假不瑕【鄭箋系此二句於第三章

之後爲一章】不聞亦式不諫亦入【鄭箋系此二句於肆成人有徳之上爲第四章

今從毛傳及朱傳攺正賦也此章發明至於兄弟之事肆觧見緜篇戎謂西戎指昆夷也疾病也西戎爲周之患如人之有疾病也殄絕也戎疾不殄與緜之不殄厥慍義同烈光也按火猛曰烈故有光義假通作徦從彳說文云至也烈假連文猶書言光被也瑕說文云玊小赤也禮記注云玉之病也言文王之時𨿽西戎之患猶未殄絕而其徳之光輝所被人皆瞻仰無有指斥其瑕玷者泰誓所謂光於四方顯於西土是也黃佐云前此頌太王曰肆不殄厥慍亦不殞厥問後此頌周公曰公孫碩膚徳音不瑕家法之相承有如此者式說文云法也諌說文云證也廣韻云諍也直言以悟人也白虎通雲閒也更也是非相閒革更其行也徐鍇云於文言柬爲諫柬者分別善惡之謂入說文云內也言文王不必有號令條教以聞於人而人皆以文王爲法文王見人之不善不必以言語諫諍之而人自油然潛入其範圍所謂不大聲色而人胥化也蓋徳盛則化自神其至於兄弟之國有如此按朱子云文王之化始於闗雎而至於麟趾則其化之入人者深矣形於鵲巢而及於騶虞則其澤之及物者廣矣蓋意誠心正之功不息而久則其薰蒸透徹融液周徧自有不能已者】肆成人有徳小子有造古之人無斁【韓詩鄭箋丰氏本俱作擇】譽髦斯士【賦也此章與首章相照應肆成人二句指大任言見文王之所以聖古之人以下則言文王亦能如大任之教子以完則百斯男之意朱子云冠以上爲成人有徳謂文王純亦不已之徳小子朱子云童子也造說文云就也有造言涵養啟迪之使其有所成就也歐陽修云詩人旣述文王修身之善然後本其所以聖者繇生於賢母防被養育而至成人也故曰肆成人有徳小子有造言文王有成人之徳自其防小爲之子而養育成其性也按列女傳稱大任娠文王寢不側坐不邊立不蹕不食邪味割不正不食席不正不坐目不視惡色耳不聼淫聲口不出敖言夜則令瞽誦詩道正事君子謂大任爲能胎教文王生而明聖大任教之以一而識百胥臣亦謂文王在母不憂在傳弗勤處師弗煩事主不怒是皆大任教誨之力所謂有造者也舊說皆以有徳有造爲文王作人之事故劉向說苑亦謂此兩句乃大學之教𨿽於理亦通而於章防未合故定從歐說古之人謂古老之人指文王也周書無逸篇言小人侮厥父母曰昔之人無聞知是亦以昔人稱父母矣況此詩作於文王旣沒之後乎呂云典謨作於虞夏其稱堯舜禹臯陶已曰若稽古則此詩追述文王以爲古之人復何疑哉斁說文云觧也厭倦之意譽說文云稱也毛云有名譽也發至眉爲髦孔云士者男子行成之大稱又人未有生而貴者其初皆士𨿽天子之子亦不過比於元士而已言文王教育諸子亦如大任無少厭倦故皆能有聲譽當其發至眉之時而徳行已成儼然有士之稱矣螽斯之繩繩麟趾之振振譽髦斯士之謂也然而有管蔡者何也劉向謂人才質不同有不可以少加重任者易曰力小而任重鮮不及矣反思其受教之時未必至於是也按武周滅殷管蔡興殷各行其志𨿽不可以管蔡爲是要之彼亦自有所見後之論者且有以殷之忠臣目之矣】

思齊五章二章章六句三章章四句【故言如此朱子從之按故言卽毛氏傳也鄭箋分爲四章章各六句丰氏本移緜之虞芮章爲此詩末章辧見緜篇子貢傳亦以爲訓成王之詩未有所據】

棫朴詠文王祭告伐崇之事而有羣髦爲之用又以見文王之能官人也疑卽九夏中之章夏【吳志注云棫朴之作有積燎之薪文王郊酆經有明文董仲舒春秋繁露云已受命而王必先祭天乃行王事文王之伐崇是也詩云濟濟辟王左右奉璋奉璋峩峩髦士攸宜此文王之效也其下之辭曰淠彼涇舟烝徒檝之周王於邁六師及之此文王之伐崇也上言奉璋下言伐崇以是見文王之先郊而後伐也文王受命則郊郊乃伐崇崇國之民方困於暴亂之君未得被聖人徳澤而文王已郊矣安在徳澤未洽者不可以郊乎又云爲人子而不事父者天下莫能以爲可今爲天子而不事天何以異是故天子每至嵗首必先郊祭以享天行子禮也每將興事必先郊祭以告天行子道也文王受天命而王天下先郊乃敢行事而興師伐崇其詩曰芃芃棫朴云云至髦士攸宜此郊辭也其下曰淠彼涇舟云云至六師及之此伐辭也今按以文王爲受天命而王天下先儒多疑之若紂尙存而文王儼然行郊天之禮是二天子也且文王伐崇之後始作邑於丰無緣當伐崇時遂有郊酆之事惟皇矣之詩所云是類是禡者固自可信類禡皆師祭文王旣受命得専徵伐故得行類祭之禮亦如舜之居攝而類於上帝耳其禮仿郊祀爲之非正祭天也中我應云陽伐亂崇孽首王曰於戱斯在伐崇謝告注云斯此也天命此在伐崇侯虎謝百姓且告天是祭天而伐主爲崇也次章以造乎禰宜乎社言與祭天無預若篇中所舉髦士乃四友之倫其能奬率六師以從文王於邁固所謂有禦侮者而其他亦皆能分猷宣力以閏色休明如雲漢之爲章於天則所謂疏附奔奏先後者也濟濟多士文王以寧故序則又以爲文王能官人也愚疑此詩卽九夏中之章夏說見時邁篇小引下又但詠歌文王而不及武王疑是詩必作於武王之世】

芃芃棫朴薪【丰氏本作新】之槱【宥韻亦葉有韻以九翻陸徳明本作�】之濟濟辟王左右趣【葉宥韻於候翻亦葉有韻此苟翻晏子賈誼新書俱作趨】之【賦之興也芃芃孔頴達云枝葉茂盛也棫白桵也觧見緜篇朴當別是一木名毛傳訓爲枹木蓋本之爾雅謂朴屬叢生者爲枹乃根枝迫迮相附著之貌詩所謂棫朴枹�是也枹櫟秦風作苞櫟愚按爾雅有云朴心注謂朴乃槲之別名有心能濕江河間以作柱一名心安知此朴非朴乎又槲與櫟相類亦有斗櫟卽柞也大雅以柞棫連言者三而旱麓篇直曰瑟彼柞棫民所燎矣此詩亦有薪槱之語言棫朴正猶之乎言棫柞耳孔云伐木析之謂之薪按禮記月令注云太者可析名薪小者合東名柴據郭璞爾雅注謂棫乃小木叢生者今觀此詩棫以薪言則郭注之謬明矣槱說文云積火燎之也按月令季冬乃命四監收秩薪柴以供郊廟及百祀之薪燎周禮大宗伯以禋祀祀昊天上帝以實柴祀日月星辰以槱燎祀司中司命飌師雨師注謂禋之言煙周人尙臭煙气之臭聞者也槱者積也三祀皆積柴實牲體焉燔燎而升煙所以報陽也孔云三者皆祭天神之禮俱是燎柴升煙但神有尊卑異其文耳下文言奉璋峩峩是祭時之事則此亦祭事愚按所以知此爲祭天者以皇矣篇是類之語知之蓋爲將出師伐崇而類於上帝也濟之爲言齊也曰濟濟者威儀整齊之貌辟爾雅云君也按辟本訓法而轉訓爲君者以君爲人所取法也鄭云君王謂文王也君王臨祭祀其容濟濟然敬嚴粲云辟王從後尊稱之辭左右謂諸臣從王左右者趣說文云疾也言諸臣皆疾速趨事以助祭也薪槱棫朴本賦其事而中含興意山善養木資薪槱焉國善養士稱任使焉是立言之義也又晏子春秋云晏子聘於魯魯昭公問焉吾聞之莫三人而迷今吾以魯一國迷慮之不免於亂何也晏子對曰君之所尊舉而冨貴入所以與圖身出所以與圖君及左右偪邇皆同於君之心者也犒魯國化而爲一心魯無與二其何暇有三夫偪邇於君之側者距本朝之勢國之所以治也左右讒謏相與塞善行之所以衰也士者持祿防者養交身之所以危也詩曰芃芃棫朴薪之槱之濟濟辟王左右趨之此言古者明君之使以善也故外知事之情而內得心之誠是以不迷也賈誼新書云上主者可引而上不可引而下下主者可以引而下不可引而上中主者可以引而上可以引而下故其可憂也惟中主爾又似練染之藍則靑染之緇則黒無善佐則亡此其不可不憂者耳故曰芃芃棫朴薪之槱之濟濟辟王左右趨之此言左右日以善趨也又云古者年九嵗入就小學蹍小節焉業小道焉束髮就大學蹍大節焉業大道焉是以邪放非辟無因入之焉諺曰君子重襲小人無繇入正人十倍邪辟無繇來古之人其謹於所近乎詩曰芃芃棫朴薪之槱之濟濟辟王左右趨之此言左右日以善趨也皆斷章取義非詩正防】濟濟辟王【陽韻】左右奉璋【陽韻】奉璋峨峨【歌韻亦葉支韻魚羈翻陸本作俄今本皆書作峩】髦士攸宜【支韻亦葉歌韻牛何翻賦也奉說文云承也言以兩手承之毛云半圭曰璋鄭云璋瓉也祭祀之禮王祼以圭瓉諸臣助之亞祼以璋瓉孔云臣行禮亦執圭璧無専以璋者冬官玉人所云大璋中璋邊璋皆璋瓉也祭之用瓉惟祼爲然郊特牲曰祼以圭璋故知璋爲璋瓉矣按考工記玉人云祼圭尺有二寸有瓉以祀廟大璋中璋九寸邊璋七寸射四寸厚寸黃金勺靑金外朱中鼻寸衡四寸有繅祼之言灌也瓉如盤其柄用圭有流前注漢禮瓉盤大五升口徑八寸下有盤口徑一尺三璋之勺形如圭瓉勺卽瓉也璋其柄也頭如矢鋭而穿物曰射其勺以金爲之鼻者勺流也流者所以流鬯也衡者勺徑也據周禮內宰職云大祭祀後祼獻則贊先儒謂王行初祼後行亞祼其或後有故不與則大宗伯攝之故祭統云君執圭瓉祼屍大宗執圭瓉亞祼是也而諸臣則又有助祼將之事者觀小宰職云凡祭祀贊祼將之事是可見助行祼事不獨一人矣沈括云璋圭之半體也合之則成圭王左右之臣合體一心趣乎王者也疏義云圭首鋭一圭中分爲二璋奉於王前則其中分處向王類乎人之鞠躬內向而歸心也又按周禮注云惟人道宗廟有祼天地大神至尊不祼故孔氏以爲此言祼事祭宗廟也峨說文云嵯峨也饒氏云衣冠壯偉之貌髦士俊士之居官者觧見小雅甫田篇宜祭社之名孔云兵防戰危慮有負敗祭之以求其福宜故謂之宜或雲起大事動大眾必先有事於社令誅罰得宜言此奉璋峨峨之髦士廟祭之禮旣畢則又於宜社之所而助祭也按王制雲天子將出徵類於上帝宜乎社造乎禰受命於祖泰誓云受命文考類於上帝宜於土周禮大祝職云大師宜於社造於祖設軍社類上帝數者言行禮先後俱各不同按此詩先言祭天以天最尊故先之與王制合也次祭祖廟然後祭社以出徵必載遷廟之祖主及社主以行故左傳云帥師者受命於廟受賑於社甘誓亦云用命賞於祖不用命戮於社皆言祖在社先疑行禮次第當是如此文王行此三禮蓋皆以伐崇告也又受賑亦作受蜃鄭引春秋傳云蜃宜社之肉今按三傳皆無此文孔頴達觧之云蜃大蛤也可以白器令色白然則器以蜃飾之故謂之蜃以祭祀之肉盛之蜃器而賜之故曰受蜃也】淠彼涇舟烝徒楫【葉緝韻秦入卽入二翻春秋繁露作檝】之周王於邁

六師及【緝韻】之【賦之興也淠集韻云動也字從水如水之動詩萑葦淠淠其旗淠淠皆言動也涇水名山海經云涇谷之山涇水出焉東南流注於渭說文雲涇水出安定涇陽井頭山東南入渭雝州之川也雍大記雲涇水自平涼府城西南自巖發源至涇州又東南至邠州界又東北至西安府涇陽縣界繇涇陽東流至髙陵縣防於渭文王自岐伐崇道必渉涇按岐卽今岐山縣與涇州連界崇卽今鄠縣與涇陽髙陵俱陜西西安府烝眾也觧見東山篇徒謂從行者卽舩人是也楫說文云舟櫂也釋名云在傍撥水曰櫂又謂之楫楫防也撥水舟行防疾也周王文王也亦從後追稱之辭於鄭云往也邁說文雲遠行也周禮五師爲軍二千五百人爲師萬二千五百人爲軍天子六軍則當用三十師而書言張皇六師詩言以作六師整我六師孟子言六師移之皆謂天子之六軍也不言軍而言師者先儒謂多以軍爲名次以師爲名少以旅爲名師者舉中之言以愚意度之天子六軍不必盡行每軍之中各取其一師其餘則以備更番之用故謂之六師耳文王爲西伯奉王命得専徵伐故亦得抽調六師也及毛云與也此指統師之將言詩於賦中有興言彼涇水之舟淠淠然順流而行者爲有眾徒在傍以楫撥之蓋心力旣齊則舟行自疾也周王以西伯奉命䢐徵則諸臣之有事行間者皆能提挈六帥同心恊力與之俱進此文王得諸臣之助也歐陽修云文王養育賢才助祭皆髦俊之士有所徵伐則六師皆從以見王所官之人入宗廟居軍旅皆可用言文武之材各任其事也】倬彼云漢爲章於天【先韻亦葉眞韻汀因翻】周王壽考遐不作人【眞韻亦葉先韻如延翻興也倬說文云著大也徐鍇云卓然髙明也云說文雲山川气也漢天河也觧見大東篇或謂漢之在天似云非云故曰云漢今按詩言維天有漢夏小正言漢案戶皆單舉漢字未有連云漢爲文者知當指云及漢也丰道生云舊說云漢爲一物則未必有文必曰云曰漢二物而後成文蓋云之變態不常光采非一防綴天河而相映發故曰爲章於天也章通作彰說文云文章也蘇轍雲天之蒼蒼豈自有章哉則亦有云漢以爲之章耳歐陽云云漢在上爲天之文章猶賢才在朝爲國之光采壽說文云久也考說文云老也鄭云文王是時九十餘矣故云壽考遐之言胡胡之言何音之轉也易云鼓之舞之之謂作孔云作人者變舊造新之辭曹氏云商之末世士气卑弱甚矣非鼓舞振動之烏能自奮而有成哉郝敬云文王聖徳在位五十年培植薫育久兔置野人皆爲幹城輔廣云作人非一日偶然之可爲也必積累漸漬之久乃底於成愚按恆之彖曰聖人久於其道而天下化成其文王之謂乎】追【荀子作雕說苑作雕】琢其章【陽韻周禮注作璋】金玊其相【陽韻】勉勉【荀子韓詩外傳白虎通俱作亹亹】我【韓詩外傳作文】王【陽韻】綱紀四方【陽韻比而賦也按夏后氏冠名毋追禮記疏雲母發語辭追猶堆也夏后氏質以其形名之此追字當亦如此觧蓋於器物上爲堆起之形照下文當屬金言趙希鵠云追卽追蠡之追三代鐘鼎尊彛等器爲云雷饕餮之文曰追琢說文云治玉也爾雅亦云玉謂之琢相說文云省視也從木目防意引易緯文地可觀者莫可觀於木金玉其相者謂觀其本質乃是金玉故毛傳亦訓相爲質蓋防意也王安石云文王作人外則使有文內則使有質董鼎雲玉不琢不成器作人猶追琢使之就器也然非養成其質則文其得有傅哉鄧元錫云四友具矣而原本於壽考之作人追琢其章教化之益也金玉其相髦俊之質也學爲文益其質作之之力也與云漢爲章同義金玉微追琢不章髦俊微教化不成夫有疏附有先後有奔奏禦侮有人矣惟其作之是以有之是棫朴之義也愚按二句聨言猶云必追琢之以煥發其章而後顯其爲良金美玉云爾徐軒云夫珠之含礫瑾之挾瑕斯其性與良工爲之以純其性若夫素然故觀二物之旣純而知仁徳之可粹也優者取多焉劣者取少焉在人而已孰禁我哉乘扁舟而濟者其身也安粹大道而動者其業也美故詩曰追琢其章金玉其相勉猶勤也勉勉朱子云猶言不已也鄭云我王謂文王也按韓詩外傳作亹亹文王說文云綱网紘也紀別也孔云綱者网之大繩故盤庚云若网在綱有條而不紊是其事也紀者別理縷以諭爲政有舉大綱者有理微細者白虎通云綱者張也紀者理也大者爲网小者爲紀所以疆理上下整齊人道也呂氏云所以綱紀四方維持而不墜者皆官人之效𨿽文王無爲猶勉勉於斯而不已也愚按文王勞於作人勉於任人書曰文王罔攸兼於庶言庶獄庶愼惟有司之牧夫是訓用違庶獄庶愼文王罔敢知於玆文王得人以任四方之事而已不必與特總其大綱而已是綱四方也四方之事有羣才以分理之故無滲漏而不周墜廢而不舉者是紀四方也又說苑云三王術如循環故夏后氏教以忠而君子忠矣小人之失野救野莫如敬故殷人教以敬而君子敬矣小人之失鬼救鬼莫如文故周人教以文而君子文矣小人之失薄救薄莫如忠故聖人之與聖也如矩之三雜規之三雜周則又始窮則反本也詩曰雕琢其章金玉其相言文質羙也韓詩外傳云夫五色𨿽明有時而渝丰交之木有時而落物有成衰不得自若故三王之道周則復始窮則反本非務變而已將以正惡扶微絀繆淪非調和陰陽順萬物之宜詩曰亹亹文王綱紀四方荀子云人之生不能無羣羣而無分別則爭爭則亂亂則窮矣故無分者人之大害也有分者天下之大利也而人君者所以管分之樞要也故羙之者是美天下之本也安之者是安天下之本也貴之者是貴天下之本也古者先王分割而等異之也故使或美或惡或厚或薄或佚或樂或劬或勞非特以爲滛泰誇麗之聲將以明仁之文通仁之順也故爲之雕琢刻鏤黼黻文章使足以辧貴賤而已不求其觀爲之鐘鼓管磬琴瑟竽笙使足以辧吉防合歡定和而已不求其餘爲之宮室臺榭使足以避燥濕養徳辧輕重而已不求其外詩曰雕琢其章金玉其相亹亹我王綱紀四方此之謂也皆非此詩正防】

棫朴五章章四句【朱子謂此詩亦以詠歌文王之徳而疑其作於周公申培說則直謂周公詠歌文王之徳以訓嗣王皆未知此詩立言之意者使其見春秋繁露所云則豁然矣子貢傳但存以訓成王四字而餘皆闕文今按如傳說則末章乃屬望嗣王之語故稱我王耳亦通】

靈臺化成也文王立靈臺而知民之歸附作靈囿靈沼而知鳥獸之得其所以爲音聲之道與政通故合樂以詳之合樂於辟廱育才之地也是王道之終也【自文王下至合樂以詳之出鄭箋黃圖按竹書商紂三十七年周作辟雍四十年周作靈臺四十一年春三月西伯昌薨故知是文王末年事鄧元錫云文王久道成化虞芮平而方國畢至天下三分有二矣於是乎作靈臺庶攻子來人和己人和化本也囿沼以育物濯翯於牣則澤及蠕動也在辟廱而於諭於樂論無患而後樂樂行而倫淸教化流焉徳天則神化久乃洽故曰王道之終也蔡汝楠云若後世臺沼之樂必非子來矣鐘鼓之樂必不及辟廱矣季本云文王存日未嘗稱王曰王在見其爲武王時詩矣按賈逵服防注左傳謂天子靈臺在太廟之中壅之靈沼謂之辟廱大戴禮盛徳篇謂明堂者所以明諸侯尊卑也外水名曰辟廱政穆篇謂大學明堂之東序也盧植禮記注謂明堂卽太廟也天子太廟上可以望气故謂之靈臺中可以序昭穆故謂之太廟圜之以水似璧故謂之辟廱古法皆同一處近世殊異分爲三耳蔡邕月令諭謂取其宗廟之淸貌則曰淸廟取其正室之貌則曰大廟取其堂則曰明堂取其四門之學則曰大學取其周水圓如璧則曰辟廱異名而實一也潁子容春秋釋例謂大廟有八名肅然淸靜謂之淸廟行禘祫序昭穆謂之大廟告朔行政謂之明堂行饗射養國老謂之辟雍占云物望气祥謂之靈臺其四門之學謂之大學其中室謂之大室總謂之宮此等諸儒皆以廟學明堂靈臺爲一袁凖正論云明堂宗廟大學禮之大物也事義不同各有所爲而世之論者合以爲一體取詩書放逸之文經典相似之語而致之不復考之人情驗之道理失之遠矣夫宗廟之中人所致敬幽隱淸靜鬼神所居而使眾學處焉饗射其中人鬼慢黷死生交錯囚俘截耳瘡痍流血以干犯鬼神非其理矣且夫茅茨采椽至質之物建日月乘玉輅以處其中象箸玉杯而食於土簋非其類也如禮記先儒之言明堂之制四面東西八丈南北六丈禮天子七廟左昭右穆又有祖宗不在數中以明堂之制言之昭穆安在若又區別非一體也夫宗廟鬼神之居祭天而於人鬼之室非其處也且明堂法天之宮非鬼神常處故可以祭天而以其祖配之配其父於天位可也事天而就人鬼則非義也自古帝王必立大小之學以教天下有虞氏謂之上庠下庠夏后氏謂之東序西序殷謂之右學左學周謂之東膠虞庠皆以養老之言明堂位曰瞽宗殷學也文王世子曰春夏學干戈秋冬學羽籥皆於東序又曰秋學禮冬學書禮在瞽宗書在上庠此周立三代之學也可謂立其學不可謂立其廟然則大學非宗廟也又曰世子齒於學國人觀之宗廟之中非百姓所觀也是故明堂者大朝諸侯講禮之處宗廟享鬼神嵗覲之宮辟雍大射養孤之處大學眾學之居靈臺望气之觀各有所爲非一體也古有王居明堂之禮月令則其事也天子居其中學士處其內君臣同處非其義也明堂以祭鬼神故亦謂之廟明堂大廟者明堂之內大室非宗廟之太廟也於辟廱獻防者謂鬼神惡之也王制釋奠於學以訊馘告其上句曰小學在公宮之左大學在郊明大學非廟也】

經始靈臺經之營【庚韻亦葉陽韻於方翻】之【賈誼引詩無此一句】庶民【史記注作人】攻【葉陽韻姑黃翻】之不日成【庚韻亦葉陽韻辰羊翻】之經始勿亟【職韻亦葉支韻去奇翻爾雅作悈】庶民子來【葉支韻陸之翻亦葉職韻六直翻毛鄭夲只以經始靈臺四句爲第一章

今從朱傳攺正三輔黃圖引此詩云經始靈臺庶民子來經之營之不日成之賦也經毛傳云度之也按經夲織之經縱曰經橫曰緯故取爲縱橫量度之義始說文云女之初也今但訓爲初嚴粲云經度而始爲之言剏建也靈字或從巫或從玉說文云靈巫以玉事神也大戴禮云陽气爲精陰气爲靈孔頴達云靈是神之別名毛云神之精明者稱靈爾雅云四方而髙曰臺易類謀云文王伐崇作靈臺含神霧云作邑於丰起靈臺周本記云文王立靈臺於時年九十六也又周易幹鑿度云昌二十九年伐崇侯作靈臺淮南子云文王爲玉門築靈臺以待紂之失六韜云文王旣出羑里周公但築爲靈臺髙誘云文王爲紂拘於羑里得歸乃作靈臺作王門相女童鐘鼓示不與紂同也按文王年九十七而終享國五十年據竹書紀作靈臺之次年西伯薨與周本紀合鑿度所云二十九年之說或未足信文王伐崇而作丰邑其事在囚羑里之後謂周公旦所築固未測其信否至謂築此以待紂之失示不與紂同則皆陋之乎觀聖者矣又陳際泰云文王卑服卽康功田功能惡衣服不能卑宮室乎其以靈臺爲也則又文王所以詭爲窮奢以自玷之微權也湯之不免於桀也其以身爲莠稗也至窮其所以則仲虺之言曰惟王不邇聲色不殖貨利而後湯之賢適以見忌耳文王伐崇而取之紂之疑周必自此始矣爲臺爲沼闗中彈丸地已自安之豈有志天下哉或謂聖人當無此夫求美女而進之獻雒西之地而後始脫身虎口也則孰謂聖人無機權也闗中記云靈臺在長安西北四十里三輔故事云在丰水北經靈臺西文王又引水爲辟廱靈沼括地誌云今悉無復處所惟靈臺孤立臺基猶髙二丈周回一百二十步五經通義云靈臺在於野中國之南附近辟廱積土增崇其髙九仭極陽之數上平無屋望气顯著按臺之所以名靈者其說有三含文嘉白虎通皆雲天子靈臺所以觀天人之際察陰陽之防揆星度之驗徴六气之端爲萬物獲福之元此一說也三輔黃圖云靈者言文王之有靈徳也劉向云積恩爲愛積愛爲仁積仁爲靈靈臺之所以爲靈者積仁也鄭亦雲臺而曰靈者文王化行似神之精明故以名焉此又一說也朱子云謂之靈者言其倏然而成如神靈之所爲也此又一說也繇前一說於以觧臺似矣然囿沼何以亦稱靈不可通也謂文王積仁而化行若神故呼之以靈此出於民之名之則可而人君臺囿沼之名民果得而命之乎此正坐讀孟子誤耳孟子云文王以民力爲臺爲沼而民歡樂之謂其臺曰靈臺謂其沼曰靈沼蓋言文王因民之歡樂而工速成也以爲非神工不至此故於臺囿沼皆標之爲靈以紀異正如後說所云乃文王之自名之也朱子旣晰靈之義而於孟子集注反云民歡樂之加以美名何哉又公羊說雲天子有三臺靈臺以觀天文時臺以觀四時施化囿臺以觀鳥獸魚鼈諸侯卑不得觀天文無靈臺但有時臺囿臺皆在國之東南二十五里東南少陽用事萬物著見用二十五里者吉行五十里朝行暮返也今按靈臺旣爲天子制則文王尙爲西伯安得有之凢靈臺辟雍之類皆文王以意爲之不必有所沿襲其後周有天下周公制禮遂因以爲天子之制而諸侯不敢同其名故服防左傳注言天子曰靈臺諸侯曰觀臺王制言天子曰辟雍諸侯曰頖宮皆所以示別也又前漢書地理誌云濟陰郡成陽有堯靈臺後漢書章帝紀云祠唐堯於成陽靈臺是則靈臺之名堯亦有之豈文王慕其徳因而踵襲之與而康志賀述禮統則云夏爲淸臺商爲神臺周爲靈臺名淸臺何明明相承太平相續故爲淸臺名神臺靈臺何質者具天而王天者稱神文者具地而王地者稱靈是皆競出新意以爲之說古文防軼誰使正之哉若舊說謂靈臺固以望氛祲而亦因以疏瀹精神宣節勞逸則意已具是自此之外有求言於其上者管子謂武王有靈臺之復而賢者進與堯有衢室之問湯有總街之庭並稱是也復謂白也有偃武於其下者司馬法謂偃伯靈臺答民之勞示休是也偃伯或曰偃武也然則靈臺之爲用亦博矣孔云左僖十五年秦伯獲晉侯以歸乃捨諸靈臺秦是諸侯而得有靈臺者杜預謂在京兆鄠縣周之故臺也哀二十五年衞侯爲靈臺於借圃言爲則是新造其時僣名之也營者周匝之義當以圖回於心言不然則與上文經之之義相類攻毛云作也韋昭云治也不日鄭云不說期日韋云不程課以時日也成說文云就也言文王之經度始爲靈臺也當其經度已定此心猶在遲回就慮間而眾民則共協力攻作之曾未設爲之期限而臺功倐已告成矣才度卽成何其速也鄭云說文王之徳觀其事忘己勞也勿通作毋禁止辭亟說文云敏疾也文王以爲此臺也乃經度而始爲之者心恐煩民戒令勿亟而民心樂爲之如子來趨父事無所勉彊故其成之速有如此也此兩句申說上四句意陳櫟云不欲其急而過於來者愛民之仁子來而忘其勞者事君之義未有上好仁而下不好義也張栻云文王則勿亟庶民則子來君民之相與如此賈誼云文王志之所在意之所欲百姓不愛其死不憚其勞從之如集詩曰經始靈臺庶民攻之不日成之經始勿亟庶民子來文王有志爲臺令近規之民聞之麕裹而至閒業而作之日日以眾故民趨而疾弗期而成桓寛云夫牧民之道除其所疾適其所安安而不擾使而不勞故取而民不厭役而民不苦靈臺之詩非或使之民自爲之楚語云靈王爲章華之臺與伍舉升焉曰臺羙夫對曰先王之爲臺榭也榭不過講軍實臺不過望氛祥故榭度於大卒之居臺度於臨觀之髙其所不奪穡地其爲不匱財用其事不煩官業其日不廢時務瘠磽之地於是乎爲之城守之木於是乎用之官寮之暇於是乎臨之四時之隙於是乎成之故周詩曰經始靈臺經之營之庶民攻之不日成之經始勿亟庶民子來王在靈囿麀鹿攸伏夫爲臺榭將以教民利也不知其以匱之也若君謂此臺美楚其殆矣左昭九年築郎囿季平子欲其速成也叔孫昭子曰詩曰經始勿亟庶民子來焉用速成其以勦民也無囿猶可無民其可乎孔叢子云陳侯起淩陽之臺未終而坐法死者數十人夫子適陳陳侯問曰昔周作靈臺亦戮人乎答曰文王之興附者六州六州之眾各以子道來故區區之臺未及期日而已成矣何戮之有乎夫以少少之眾能立大大之功惟君爾劉陶云聖王承天制物與人行止建功則眾悅其事興戎而帥樂其旅是故靈臺有子來之人武旅有鳧藻之士】王在靈囿【宥韻丰氏本作�】麀【丰本作�下同】鹿攸伏【葉宥韻扶冨翻毛鄭本以王在靈囿二句系於經始勿亟二句之後爲第二章

呂祖謙云今觀楚椒舉引詩止於麀鹿攸伏蓋全舉前二章之文也若以首章爲章六句則椒舉所引詩末二句在他章矣然則章句其傳甚遠未易以意攺也愚按朱傳分前二章爲章六句文義甚順如毛鄭分作三章章四句反隔斷語气且古人引詩何常之有椒舉所論乃兼臺榭二者自當引靈囿二句以足論榭之意必以引詩爲分章之證則賈誼引此乃至子來而止是非與朱傳脗合者耶又按依毛鄭分章則伏當葉職韻弼力翻】麀鹿濯濯【葉藥韻書藥翻】白鳥翯翯【葉藥韻下各翻孟子丰本俱作鶴鶴賈誼新書作皜皜】王在靈沼於牣魚躍【藥韻賦也嚴云此詩謂文王爲王者皆非作於文王之時囿說文云苑有垣也孔云囿者築墻爲界域而禽獸在其中所以域養禽獸也淮南子云湯始作囿以奉宗廟橋鮮之具周禮囿人職云禁牧百獸祭祀喪紀賔客共其生獸死獸之物鄭云囿也沼也同言靈於臺下爲囿爲沼可知按三輔黃圖載靈臺在長安西北四十里靈囿在長安西四十二里靈沼在長安西三十里明有三處但其地相近耳朱子謂臺下有囿囿中有沼非也孟子云文王之囿方七十里芻蕘者往焉雉兔者往焉與民同之民以爲小不亦宜乎班固東都賦云因原野以作苑義合乎靈囿鹿者彼類牝牡之總名麀則専舉牝而言觧見吉日篇攸說文雲行水也伏說文云伺也然則攸有行義伏有止義言其行止皆自得也古說皆以攸爲所伏爲伏子之義故趙岐注孟子謂文王在此囿中麀鹿懷任安其所而伏韋昭注國語謂牝鹿所伏息愛牸任之類此皆從麀字生觧蓋但以麀鹿爲指麀耳然樂記云羽者嫗伏毛者孕鬻不應以伏詠麀且於下文濯濯不甚聨貫故不從濯本訓澣取以擬鮮澤之貌如言新沐新浴是也重言者非一之辭翯翯仿此白鳥謂鳥羽色白者偶舉所見而言陸佃以爲鷺也翯說文云鳥白肥澤貌陸云淮南子曰的的者獲提提者射故詩正言麀鹿濯濯白鳥翯翯以美文王之徳沼者池之別名圓曰池曲曰沼雍大記云靈沼按舊圖記在上長安城西四十里丰水之西眞花磪北今爲水泊劉向新序云周文王作靈臺及爲池沼掘得死人之骨吏以聞於文王文王更葬之吏曰此無主矣文王曰有天下者天下之主有一國者一國之主寡人者死人之主又何求主遂令吏以衣棺更葬之天下聞之皆曰文王賢矣澤及枯骨又況於人乎於朱子云嘆美辭牣說文云滿也字從牛者牛大物故爲滿也鄭云靈沼之水魚盈滿其中皆跳躍言得其所劉彛云魚驚則潛今牣而躍者習於仁而自遂也愚按孟子觧此詩云樂其有麋鹿魚鼈古之人與民偕樂故能樂也麋鹿魚鼈之樂正主文王者所謂古之人能樂者觀此詩以王在起語可見深探其本則以爲繇與民偕樂而然耳舊說不達孟子立言之意而並以此詩爲民歡樂之之辭其亦誤矣賈云此言徳至也聖主所在魚鼈禽獸猶得其所況於人民乎故仁人行其禮則天下安而萬里得矣逮至徳渥澤洽調和大暢則天淸徹地富熅物時熟民心不挾詐賊气脈淳化攫齧摶擊之獸鮮毒蠚猛虭之防宻毒山不蕃艸木少薄矣鑠乎大仁之化也眞徳秀云鹿之在囿如在山林魚之在沼如在江湖文王之徳及飛潛各安其處此所謂不擾也漢儒作賦鋪陳弋獵之盛至曰風毛雨血灑野蔽天吁物生斯時與靈臺之世爲何如耶又按周書言文王不敢盤於逰田自朝至於日中昃不遑暇食而此詩言其在囿在沼者何哉順時伴渙以節勞逸𨿽聖王不能廢然亦偶一渉之耳若夫囿沼之設以習武事以供祭祀喪紀賔客各有所爲初不爲逰觀設也】【說文作巨】業維樅【冬韻】賁【陸徳明本作鼖】鼓維鏞【冬韻】於論鼓鐘【冬韻】於樂【音酪】辟廱【冬韻丰本作雝後同賦也此章述文王旣逰囿沼之後遂於辟廱作樂之事鄭云所以懸鐘鼓也說文云鐘鼓之柎也飾爲猛獸本作虞從虍異象其下足今文作顏師古以爲神獸名又云猛獸名上林賦防蜚是也淩蒙初云木刻獸之形遂借以爲名如掩兔之畢祭噐之畢皆象畢星之形而俱名之以畢也禮記云夏后氏勾龍作筍按考工記梓人爲筍天下之大獸五脂者膏者以爲牲臝者羽者鱗者以爲筍厚唇弇口出目短耳大胸燿後大體短脰若是者謂之臝屬常有力而不能走則於任重宜大聲而宏則於鐘宜若是者以爲鐘是故擊其所縣而繇其鳴鋭喙決吻數目顅脰小體鶱腹若是者謂之羽屬常無力而輕其聲淸而遠聞無力而輕則於任輕宜其聲淸而遠聞則於磬直若是者以爲磬故擊其所縣而繇其鳴小首而長身而鴻若是者鱗屬以爲筍自孫炎郭璞據此文以爲懸鐘磬之用俗說相因皆謂此但懸編鐘編磬之類耳豈知編鐘編磬乃樂之小者若下文賁鼓維鏞各自有此詩二句連言故知所指者乃賁鏞之亦舉大以該小也何以明之明堂位云夏后氏之足鼔殷楹鼓周縣鼓此三鼓卽建鼓也建鼓乃少昊氏所作之大鼓夏加四足故以足名人柱貫之故以楹名周人縣之故以縣名是則周大鼓用縣之明據矣故劉熙釋名云所以懸鼓者橫曰簨筽峻也在上髙峻也從曰舉也在傍舉也又廣韻雲飛天上神獸鹿頭龍身凢鐘之柎飾爲此獸故謂之陳祥道云十二辰之鐘以應十二月之律十二辰之鐘大鐘也大鐘特懸詩書爾雅所謂鏞是也非十二辰之鐘則編焉周禮所謂編鐘是也管子霸形篇云桓公起行筍之間管子從至大鐘之西大鐘鳴是又大鐘用縣之明據矣然則考工記所云鐘磬者何居愚意大鐘大鼓之皆任重之類當用鐘編鐘編磬之皆任輕之類當用磬於鐘不言大鼓於磬不言編鐘者互見之也又按鬻子云大禹銘於筍教寡人以道者擊鼓以義者擊鐘是又非鐘鼓有之證乎爾雅云大版謂之業說文云筍大版也所以飾縣鐘鼓防業如鋸齒以白畵之象其齟齬相承也筍亦作栒孔云縣鐘磬者兩端有植木其上有橫木謂直立者爲謂橫牽者爲栒栒上加之大版爲之飾謂之業其縣鐘磬之處又以彩色爲大牙其狀隆然謂之崇牙樅本木名尸子所謂松栢之防不知堂宻之有美樅者字說云檜栢葉松身則葉與身皆曲樅松葉栢身則葉與身皆直樅以直從檜以曲會陳祥道云詩曰業維樅樅身葉皆直則業者皆以直木爲之也漢武帝時樂銅人生毛董卓壞銅人銅以鑄則漢時以銅爲之與古異耳又樂書別有樅圖其形圓首長柄乃所以撞鐘鼓者陳云撞鐘鼓謂之樅漢書司馬相如傳謂樅金鼓古樂歌所謂戞玉樅金豈謂是耶其說亦可從賁通作鼖說文云大鼓也爾雅云大鼓謂之鼖小者謂之應考工記云鼓長八尺鼓四尺中圍加三之一謂之鼖剴彛云鼖鼓身髙八尺而其鼓之面皮所冒者徑四尺也中圍者謂鼓腹也鼓而徑四尺則其圍十二尺鼓腹之圍加以三之一則其圍十六尺而徑五尺三寸三分寸之一也周書顧命篇云鼖鼓在西序周官鼓人職云以鼖鼓鼓軍事司馬法雲中春振旅諸侯執鼖鼓陳暘云所謂鼖鼓者大鼓而已鼖鼓鼓軍事則晝作眾之鼓非夜以警眾之鼜也鄭氏以鼜爲鼖誤矣凡此非特用之以和軍旅𨿽節聲樂亦用之故詩言賁鼓維鏞以文王能作大事考大功作樂以象其成也鼖鼓路鼓皆謂之大者路者人道之大鼖者人事之大國之大事在祀與戎故鬼享以路軍事以鼖愚按此賁鼓奏於辟雍卽射宮也射乃軍事故特用鼖耳鏞說文云大鐘也爾雅云大鐘謂之鏞其中謂之剽小者謂之棧張萱云鏞庸也故亦作庸庸用也用以民功爲大也故古人有大功者必銘於鐘以此陳暘云莫非鐘也大者謂之鏞以民功爲大也鐘師掌金奏大鐘也鎛師掌金奏小鐘也許愼曰鏄錞於之屬所以應鐘磬也於理或然鄭康成謂鏄如鐘而大孫炎郭璞釋大鐘之鏞亦名爲鏄不亦失小大之辧歟以經考之自虞至周鏞大而鐘小自周公制禮鐘大而鏄小𨿽有攺制之名無變大小之實也又云樂之作也先鼓以警戒後鐘以應之故虞書論堂下之樂以鞀鼔爲先笙鏞次之商詩以置我鞉鼔爲先鏞鼓次之周詩以鼖鼓爲先維鏞次之是鼓大麗而象天鐘統實而象地天先而地從之鼓先而庸從之先王立樂之方也愚按大射儀云建鼓在阼階西南鼓西階之西其南鐘南陳一建鼔在其南東鼓一建鼓在西階之東南面所謂建鼓宜卽此詩之賁也所謂鐘舊階謂卽此之鏞也言鼓在鏞之先者禮視學必先奏鼓文王世子曰天子視學大昕鼓徴所以警眾是也於亦嘆美辭下同論說文云議也蘇轍云講也因民之樂而講求鐘鼓之度以作辟廱之樂也鐘鼓蒙上文言樂有八音専言論鼓鐘者亦舉大以該小也陳暘云鐘鼔樂之器而樂非器也有精防之義存焉鐘鼔不論吾無以知其義矣古之論欒者論倫無患則論其情而已非論其義也其文足論而不息則論其文而已亦非論其義也論其義則得之於耳而心諭之得之於心而神受之豈特聼其鑑鏘而已荀卿曰鐘鼓以道志莫非鼓也而大者謂之賁莫非鐘也而大者謂之鏞於論賁鼓其義見於作大事也於謂維鏞其義見於考大功也又云鐘陰聲也鼓陽聲也在天則陰陽和然後萬物得在樂則鐘鼓應然後八音諧故獨鐘不能以和聲獨鼓不能以成樂是以鐘師掌金奏必以鼓倡之鼓人掌六鼓必以四金和之然則於論鐘鼔其義豈不深且遠哉又云鐘鼓之於樂猶君之於國父之於家也又云仲尼曰樂云樂云鐘鼔云乎哉以爲樂在於鐘鼓則鐘鼓樂之器而器非樂也以爲不在於鐘鼓則鐘鼓不抎吾無以見聖人矣又云雷積陽气而後成聲虫待雷聲而後啟蟄先王之爲鼓其冒之也必以啟蟄之日其聲象雷其形象天其於樂象君鼓無當於五聲五聲不得不和傳曰鼓所以撿樂爲羣音之長是鼓爲五聲之君五聲又以中聲爲君故鼓大而短則其聲疾而短聞小而長則其聲舒而遠聞然則大而不短小而不長則其聲必適舒疾之節其聞必適短遠之一防歸中聲而已鼓之爲用豈不大矣哉又云先王之制鐘也大不出鈞重不過石律度量衡於是乎出所制有齊而無髙下厚薄之偏所容有量而無違回侈弇之過一歸正緩之中聲而已國語曰古者神瞽考中聲而量之以制度律均鐘則鐘以中聲爲夲矣昔齊景公爲大鐘鐘大懸下其气不上薄仲尼譏之周景王將鑄無射而爲之大林單穆公非之魯莊公鑄大鐘而國小鐘大曹劌譏之皆失中聲故也周語伶州鳨云聞之琴瑟尙宮鐘尙羽石尙角匏竹利制大不逾宮細不過羽夫宮音之主也第以及羽聖人保樂而愛財財以備器樂以殖財故樂器重者從細輕者從大是以金尙羽石尙角瓦尙宮匏竹尙議革木一聲夫政象樂樂從和和從平聲以龢樂律以平聲金石以動之竹以行之詩以道之歌以詠之匏以宣之瓦以贊之革木以節之物得其常曰樂極極之所集曰聲聲應相保曰龢細大不逾曰平如是而鑄之金磨之石系之木越之匏竹節之鼓而行之以遂八風於是乎气無滯陰亦無防陽陰陽次序風雨時至嘉生繁祉人民龢利物備而樂上下不罷故曰樂正按參上諸說亦可以得論樂之槪矣辟通作璧廱說文謂天子饗飲之地卽辟廱也字從廣雝聲按廱字當從廣下邕廣讀若儼象對刺髙屋之形四方有水曰邕辟廱之制四面有水環之正合邕義從邕爲意兼聲今不諧邕而諧雝殊不可觧雝者鳥名也漢書又通作雍考說文乃無雍字三輔黃圖云周文王辟廱在長安西北四十里亦曰璧廱如璧之圓壅之以水象教化流行也蔡邕雲水廣二十四丈四周於外禮統曰內如覆外如偃盤毛雲水旋丘如璧曰璧廱以節觀者孔云璧體圓而內有孔此水亦圓而內有地猶如璧然土之髙者曰丘此水內之地未必髙於水外正謂水下而地髙故以丘言之以水繞丘所以節約觀者令在外而觀也陳祥道云辟雍外圜內方明徳當圓行當方考之於禮鬴簋錢之類皆外圜內方圜而函方陰陽之義也漢明帝視辟廱人圜橋門而觀周制宜亦然也今按據此則辟廱之說本自明白繹其字義卽其制度亦可想見後人紛紛妄生異論白虎通謂辟之爲言積也積天下之道徳也雍之爲言壅也雍天下之殘賤故謂之辟雍也韓詩說謂言辟取辟有徳不言辟水言辟廱者取其廱和也禮記注疏謂辟明也於此樂中習學道藝欲使天下之人悉皆明達和諧樂書謂夏后氏以序名學則主以禮射而略於樂商人以瞽宗名學則主以樂教而略於禮周人兼而用之而名其學以辟廱辟者法之所自出本之以爲禮廱者和之所自生本之以爲樂辟廱以本之則禮樂之教足以同人心出治道胡致堂謂靈臺詩言鳥獸昆虫各得其所鼓鐘虡業莫不均調於此所樂之徳惟辟雍而己辟君也雍和也文王有聲所謂鎬京辟雍義亦若此皆以己意穿鑿附防最誤學者故詳辟之鄭云辟廱三靈皆同處在郊今按黃圗載靈臺辟廱皆在長安西北四十里則同處之說不爲無據頌振鷺於飛於彼西廱先儒亦謂辟廱在西郊故曰西廱也韓詩說謂辟廱在南方七里之內此不足信孫鑛云東漢左辟廱右靈臺正是法周蓋二地相近又按王制云諸侯天子命之教然後爲學小學在公宮南之左大學在郊天子曰辟廱諸侯曰頖宮此辟廱在郊之明證漢鄭氏以此爲制非周制者以篇內言有虞氏養國老於上庠養庶老於下庠夏后氏養國老於東序養庶老於西序殷人養國老於右學養庶老於左學周人養國老於東郊養庶老於虞庠虞庠在國之西郊鄭氏之意以爲養國老當在大學養庶老當在小學殷人於左學養庶老正與小學在公宮之左句相合故斷以爲小學旣左學爲小學則右學是大學其地當在郊矣周人則不然以虞庠養庶老而其地在國之西郊則與小學在公宮之左者異虞庠旣在郊則東膠當在國故有殷大學在郊周大學在國之說又有四代相變虞殷貴在郊夏周貴在國之說而陳氏禮書則又合王制先後二義而參訂之謂此天子與諸侯之異也諸侯之學小學在內大學在外取其選士必繇內以升於外故言小學在公宮之左又郊特牲言魯人將有事於上帝必先有事於頖宮頖宮者魯之大學其地在郊是其證也天子之學小學居外大學居內取其選士必繇外以升於內故文王世子言凡語於郊者必取賢斂才焉乃進其等以其序於成均以及取爵於上尊是其證也此其說良辧今言文王辟廱在郊者文王時爲殷諸侯尙仍殷制耳前此未有名學爲辟癰者自文王始其後周有天下遂尊以爲天子之學名王制雜引三代制度故合記之又陳祥道云四代之學虞則上庠下庠夏則東序西序商則右學左學周則東膠虞庠而周則又有辟廱成均瞽宗之名記曰天子設四學蓋周之制也辟廱卽成均也東膠卽東序也瞽宗卽右學也蓋以成其虧均其過不及則曰成均以習射事則曰序以紏徳行則曰膠以樂祖在焉則曰瞽宗以居右焉則曰右學成均居中其左東序其右瞽宗此大學也虞庠在國之西郊則小學也記曰天子視學命有司行事祭先師先聖焉卒事遂適東序設三老五更之席又曰祀三老五更於大學所以教諸侯之弟祀先賢於西學所以教諸侯之徳夫天子視學則成均也祭先師先聖卽祀先賢於西學祭於瞽宗也適東序設三老五更之席卽養國老於東膠祀三老五更於大學也然則商之右學在周謂之西學亦謂之瞽宗夏之東序在周謂之東膠亦謂之大學蓋夏學上東而下西商學上右而下左周之所存特其王者耳則右學東序蓋與成均並建於一丘之上而巳繇是觀之成均頒學政右學祀樂祖東序養老更右學東序不特存其制而已又因其所上之方而位之也按文王世子云春夏學干戈秋冬學羽籥皆於東序春誦夏大師詔之瞽宗秋學禮執禮者詔之冬讀書典書者詔之禮在瞽宗書在上庠覽陳氏所論其位置亦自晳然先儒謂周但立三代之大學而不立三代之小學也於樂辟廱者辟廱興賢育才之地今文王討論樂之理數於此使賢才日以向化洵可樂哉此辟廱也孟子曰得天下英才而教育之三樂也詩人言樂意亦如此或引莊子言歷代之樂黃帝有咸池堯有大章舜有大韶禹有大夏湯有大濩文王有辟雍之樂武王周公作武遂以辟雍爲樂名按樂苑言文王樂名巨業固未足信周禮大司樂舞六代之樂無所謂辟雍者尙書大傳引樂經云舟張辟雍鶬鶬相從八風回回鳯凰喈喈則辟雍乃奏樂之所上言舟張可知其爲璧水也莊子謂文王有辟雍之樂正據此詩而言或又以辟雍別有所在乃文王宮名其地近水作樂宜空虛故於是奏合其樂尢堪捧腹】於論鼓鐘【韻見上】於樂辟廱【韻見上】鼉鼔逢逢【冬韻亦葉東韻蒲蒙翻】蒙瞍【丰本作�】奏公【東韻亦葉冬韻諸容翻楚辭章句作工丰本於此章之後又有二章其第五章

云舟張辟雝蹌蹌相從八風回回皇皇喈喈其第六章

云有昭辟雝率爾眾工無怠無訩肅肅雝雝按前章出尙書大傳後章出周官注而文尙多舊分爲二章其一云有昭辟雝有賢泮宮田裏周行濟濟鏘鏘相從執質有族以文其一云敕爾瞽率爾眾工奏爾悲誦肅肅雝雝無怠無防此乃合而隠括爲四語只因有辟雝二字相類遂竊取以眾然絕無意義可味眞續貂耳賦也按竹書文王未作靈臺時已有辟廱至此乃講究作樂之事故詩先言於論鼓鐘而後言於樂辟廱使辟廱𨿽設而無所以爲育材之具亦安見其可樂乎詩人所以嗟嘆而不已也鼉說文雲水虫也陸璣云形似蜥蝪四足長丈餘生卵大如鵞卵甲如鎧甲今合藥鼉魚甲是也其皮堅可以冒鼓陸佃云鼉具十二肖肉蛇肉最後在尾其枕瑩淨魚枕弗如欲雨則鳴故里俗以鼉防雨鱗甲黒色能橫飛不能上騰羅願云鼉能吐霧致雨力尢酋健善攻崎岸夜則出邊岸人甚畏之聲亦可畏晉安海物記云鼉宵鳴如棦鼓今江淮之間謂鼉鼓亦或謂鼉更以善夜鳴其數應更故也又樂書云詩人托之其鳴更更爲靈徳之應非實鼓也如簫音以鳯故謂之鳯簫卽此類今按月令季夏命漁師取鼉注云皮可冒鼓李斯亦雲樹靈鼉之鼔又司馬相如上林賦云建靈鼉之鼓是則古人固以鼉皮冒鼓矣陸佃謂鼉鼓非特有取於皮亦其聲象鼉之鳴故謂之鼉鼓此論爲允逢逢埤蒼云鼓聲也此鼉鼓非上章賁鼓周禮鼓人所謂以晉鼓鼓金奏者是也陳云其制大以短所以鼓金奏非所以節樂鼔人掌六鼓四金之音聲而晉鼓居一焉鏄師掌金奏之樂豈晉鼓歟按上章賁鼓舉其最大者言之此章鼉鼓則以始作者言之蓋自鼉鼓鼓眾而後蒙防始作樂也毛云有眸子而無見曰蒙無眸子曰防孔云蒙防皆無目之名就無目之中以爲等級蒙者言其蒙蒙然無所見卽今之靑盲者也朦有眸子則防當無蒙之小別也故春官瞽蒙注鄭司農云無目朕謂之瞽有目朕而無見謂之蒙有目而無眸子謂之防亦與此同此則對而爲名其總則皆謂之瞽又文選注云無珠子曰蒙珠子具而無見曰防愚按前說皆未盡蒙右施蒙童蒙也是防而無見者防右施叟長老之稱是老而無見者總謂之瞽耳禮云禦瞽幾聲之上下國語云蒙防修聲奏說文云進也嚴粲云樂之更端曰奏故九成謂之九奏官所曰公卽夙夜在公之公言奏樂於公所也古奏樂皆以瞽以其善聼而審於音也】

靈臺四章二章章六句二章章四句【毛鄭作五章章四句今從朱傳丰氏本有六章詳見第四章

下序云民始附也文王受命而民樂其有靈徳以及鳥獸昆虫焉按如此說將置後二章於何地且民之歸周久矣謂至此而始附何歟東箂呂氏謂前二章樂文王有臺池鳥獸之樂也後二章樂文王有鐘鼓之樂也皆述民樂之詞也朱子從之似已然辟廱作人論樂興化乃文王制作之大者詩人於於樂二句特疊言之其鄭重之意殆可想見而僅以爲如尋常之奏樂娛耳云乎孟子所謂與民偕樂同樂者乃引君之詞其實聖人無皇樂也子貢傳以爲訓成王之詩旣未有以信其然申培說從而衍之謂文王遷都於丰作靈臺以齊七政奏辟雝周公述之以訓嗣王所謂奏辟雍者蓋誤襲莊子之說其陋斯甚】

臣工耕耤也【樂記言武王祀乎明堂而民知孝朝覲然後諸侯知所以臣耕籍然後諸侯知所以敬然則此詩其武王之詩歟籍本作耤說文云帝耤千畆也古者使民如借故謂之耤通作借祭義雲天子爲借千畆冕而朱紘躬秉耒諸侯爲借百畆冕不靑紘躬秉耒以事天地山川社稷先古以爲醴酪齊盛於是乎取之敬之至也又云耕籍所以教諸侯之養也鄒忠云夫明堂朝覲則我將載見諸詩是已至耕籍豈容無詩此詩嗟臣工正指公卿大夫之屬至嗟保介則義益顯然其爲耕籍而戒農官益可據矣】

嗟嗟臣工【東韻】敬爾在公【東韻】王釐爾成【自此以下俱無韻未詳】來咨來茹【賦也嗟嗟孔頴達云嘆聲嗟而又嗟重嘆以呼之按篇中言嗟嗟者二而意各別此爲嘆而美之下則嘆而勅之也工毛傳云官也臣工通三公九卿諸侯大夫百吏而言公朱子云公家也敬爾在公言能恪供於在公家之事卽從王耕耤之禮也釐說文雲家福也爾指臣工也成說文云就也鄧元錫云王釐爾成者言王受釐爾實成之則敬之效也來來諸臣也咨說文以爲謀事也茹爾雅云啜也方言云食也王與諸臣躬耕帝耤祭於先農事竣受釐而歸美於臣工之克敬故大禮告成於是進而與之謀事且進而與之飲食也來咨卽下章勅保介命眾人之事來茹則受釐之餘共分神惠耳禮月令篇孟春之月乃擇元辰天子親載耒耜措之於參保介之禦間師三公九卿諸侯大夫躬耕帝籍天子三推三公五推卿諸侯九推反執爵於大三公九卿諸侯大夫皆禦命曰勞酒周語虢文公曰農祥辰正日月底於天廟土乃脈發先時九日稷告王曰距今九日土其俱動王其祗袚監農不易王乃使司徒咸戒公卿百吏庶民司空除壇於借命農大夫咸戒農用先時五日瞽告有協風至王卽齊宮百官禦事各卽其齊三日王乃淳濯饗醴及期鬰人薦鬯犧人薦醴王祼鬯饗醴乃行百吏庶民畢從及借后稷監之膳夫農正陳借禮太史贊玉王敬從之王耕一墢班三之庶人終於千畝其后稷省功大史監之司徒省民大師監之畢宰夫陳饗膳宰監之膳夫贊王王歆大牢班嘗之庶人終食今按五推九推省功省民卽此詩所云敬爾在公者膳夫農正陳借禮則祭先農之事其反執爵於大寢及膳夫贊王歆大牢所謂王釐者也酒則公卿諸侯大夫皆禦太牢則班共嘗之所謂來茹者也】嗟嗟保介維莫【陸徳明本作暮】之春【丰氏本作維春之莫】亦又何求如何新【丰本作親】畬於【音烏】皇來牟將受厥明明昭上帝迄用康年【丰本作年康】命我眾【丰本作烝】人庤乃錢鎛奄觀銍艾【丰本作獲賦也此下皆勅農官之辭嗟嗟觧見上章朱子云保介見月令呂覽其說不同然皆爲借田而言按月令天子親載耒耜措之於參保介之禦間鄭注保介以爲車右也保猶衣也介甲也人君之車必使勇士衣甲居右而參乘備非常也孔頴達云車右及禦人皆是參乘於時天子在左禦者在中車右在右言置此耒器於參乘保介及禦者之間也保卽𦇤保保謂小被所以衣覆小兒故云保猶衣也今按以衣訓保義已難通就如所云車右置勇士以備非常固非農官也而使之勸農於理疎矣髙誘注呂覽惟云保介副也朱子增其義曰蓋農官之副也夫以介爲副似矣然保字當作何觧且以保介爲農官之副則以何者爲農官之正乎愚意保介卽周禮遂人之官介當通作界田有經界保防其經界不使相混謂之保介遂人職所云以土地之圖經田野造縣鄙形體之法皆有地域溝樹之而月令亦云王命布農事命田舍東郊皆修封疆審端徑術是皆保介之義也以韓詩外傳明之楚莊王寢疾卜之曰河爲祟大夫曰請用牲莊王曰止古者聖王之祭不過望濉漳江漢楚之望也寡人𨿽不徳河非所獲罪也遂不祭三日而疾有廖孔子聞之曰楚莊王之霸其有方矣制節守職反身不貳其霸不亦宜乎詩曰嗟嗟保介莊王之謂也傳意以莊王能自守其疆界不越境以求福故引此詩然則介之通作界其義亦昭然矣維莫之春二句反語也如何新畬問辭也莫春朱子云斗柄建辰夏正之三月也新新田也畬孫炎云和也田舒緩也按爾雅說文皆謂田三嵗曰畬而爾雅又謂田二嵗曰新田惟鄭坊記注云二嵗曰畬】【三嵗曰新田詩詁深然其說今從之詳見采芑篇王於耕籍禮畢嗟呼保介之官而告之曰時不可失也土不可蕪也孟仲二春正田工畢舉之時倘過此而春莫則時已過矣爾爲農夫者將何所求乎欲其不違農時也田之甫墾者有三嵗之新焉有二嵗之畬焉𨿽已成田而未能與久墾之田埒也爾農夫之有新畬者今亦曾如何加功否乎欲其無曠地利也於亦嘆聲皇通作煌光華之貌故爾雅訓爲華鄭箋訓爲美也來牟觧見思文篇於皇來牟據耕耤時所見而言也將受厥明者言將享受此來牟之獲其事明明可必無差爽也鄒云或疑寅月安得有來牟然麥種在南方下於亥月其在北方則下於酉月金王而生火王而死備四時之气謂之首種而此但云將受則亦未遽受也明昭上帝本祈谷上帝而言迄說文云至也康毛傳云樂也康年卽孟子所云樂嵗也言自郊而祈谷之後不獨來牟之熟可必而已此上帝之意甚照然至於西成之時又將用此丰年之慶以賜我故宜亟勉力於農事如下文所云也羅願云鄭司農注稻人稱今時謂禾下麥爲荑下麥言芟夷其禾於下種麥又注薙氏云俗間謂麥下爲荑言芟夷其麥以其下種禾豆則是卒嵗之間無曠土閒民矣眾人鄭云庶民也命我眾人使保介轉命之也庤說文云儲置屋下也爾雅云具也錢說文云銚也古田器世本云埀作銚季本云錢之爲銚說者不詳宋仲子注銚爲刈則鋞本刈器而刈器又有一銚不知其爲何物矣據孔氏以銚爲七遙反卽今之鍬一謂之鍤所以起土可用於耕蓋耜類耳爾雅銚作云謂之疀方言云燕之東北朝鮮洌水之間謂之宋魏謂之鏵或謂之鍏江淮南楚謂之臿趙魏謂之喿東齊謂之梩鎛毛云鎒也鎒亦作耨世本云垂作鎒韋昭李巡皆云鋤也郭璞云鋤屬廣雅云定謂之耨爾雅云斪斸謂之定呂氏春秋云耨柄尺此其度也其耨六寸所以間稼也字詁雲頭長六寸柄長一尺髙誘云耨蕓苖也六寸所以入苖間也考工記云攻金之工段氏爲鎛器又云粵之無鏄也非無鎛也夫人而能爲鎛也錢耕時所用鎛耘時所用莊子所雲春雨日時艸木怒生銚耨於是乎始修是也奄者徧覆之義奄觀者徧觀之也銍劉熈云獲鐵也說文云獲禾短鎌也艾通作刈鄭云芟末曰艾銍艾者用銍以刈禾也孔頴達引管子云一農之事必有一銍一耨一銚然後成農蓋此三器者分耕耘刈三用闕一不可故云然承上言天旣將賜我以康年矣凡我眾人可不盡人事以承天意乎必具其銚耨以待用及至秋成則爾農官又當徧觀之以驗其銍獲之多少書曰惰農自安不昬作勞不服田畝越其罔有黍稷此始之所以不能已於命而卒之所以不能已於觀也周語虢文公曰古者大史順時土陽癉憤盈土气震發太史告稷曰自今至於初吉陽气俱烝土膏其動弗震弗渝脈其滿眚谷乃不殖稷則徧戒百姓紀農協功曰陰陽分布震雷出滯土不備墾辟在司防乃命其旅曰狥農師一之農正再之後稷三之司空四之司徒五之大保六之大師七之太史八之宗伯九之王則大狥耨獲亦如之民用莫不震動恪恭於農修其疆畔曰服其鏄不觧於時財用不乏民用和同按虢公之言與此章語意一一脗合亦可以見此詩爲耕耤而作彰彰無疑矣】

臣工二章一章四句一章十一句【舊作一章十五句序及蔡邕獨斷皆云諸侯助祭遣於廟之所歌也鄧元錫爲之說曰王祭郊社宗廟親耕耤百工終畝供明粢焉敬之矣祭訖受釐臣工來助祭者於廟臨遣之又申助以豫農谷受明康之賜爲後祀端焉於是知先工事鬼神之忠也靡時怠忘也愼終如始愼始於終也教之至也禮嘗之日卜來嵗之芟狝之日卜來嵗之戎社之日卜來嵗之稼其豫一也祭先祼鬯先黍稷淸酒故重之嗚呼於受釐之終惟受明之始於受明之始惟銍艾之終終始不失於敬其惟臣工乎次之頌以爲是交神明之本也其論信美矣顧不知保介之說乃天子耕耤所用載在月令呂覽甚明若遣諸侯而自呼保介何不相蒙之甚抑豈諸侯亦有保介也而郝敬又彊觧之謂天子於諸侯將行而呼其車右亦猶敢告僕夫之意善乎鄒忠之聞之也曰以卑告尊不敢斥言故虞箴有敢告僕夫之說若以君訓臣何必爾止有因卑以達尊者豈有因卑以達卑者乎申培說則以爲祭先農之詩今按祭先農亦耕耤中之一事然此詩意重在勸農不專爲祭詠耳朱子但以爲戒農官之詩果爾當與勞使臣遣戍役諸篇同在小雅不應列頌中矣子貢傳闕文】

白駒餞箕子也【出鄒忠詩傳闈陳際泰謂白宋色客宋號言授之縶以縶其馬頌之有客已言之矣其諸畱微子與其子孫之詩歟鄒氏直以爲餞箕子也其說云殷人尙白至周猶仍其色乘彼白駒非殷士而何受之以縶維隆之爲嘉客至公侯不足挽空谷之轍而尙冀其無金玉爾音此其意何篤摰然卒不彊畱者以賢者固各有志無苦相逼也嘗觀膚敏之億麗侯服周京者不爲少矣且以不如夏迪簡在王庭服在大僚爲憾所謂伊人何獨可近不可攀如此則予又意非它人必箕子也蓋周人誠不吝公侯之爵以寵殷獻臣而箕子自靖罔爲臣僕豈肯變其初志武王亦不敢彊臣之故訪範之後卽封之朝鮮雅謌白駒頌謌有客要之皆此志也夫殷有三仁微箕猶並在而予獨以如玉目箕子者蓋微子向已行遁矣若如抱器奔周之妄說則必非倐來而忽去今朝今夕何煩縶焉若旣就封則固已膺桓圭而爲上公矣爾公爾侯又何勸焉卽返斾宋都亦未可云遁思也夫維箕子釋囚而陳範陳範而又不爲臣是以有朝鮮之長往在彼空谷此行是已無金玉爾音其有味乎洪範之言而更祈嗣音乎予故曰白駒餞箕子也按書序云武王勝殷殺受以箕子歸作洪範書洪範篇云惟十有三祀王訪於箕子王乃言曰嗚呼箕子惟天陰隲下民相協厥居我不知其彛倫攸敍箕子乃言曰我聞在昔鯀陻洪水汨陳其五行帝乃震怒不畀洪範九疇彛倫攸斁鯀則殛死禹乃嗣興天乃錫禹洪範九疇彛倫攸敍初一曰五行次二曰敬用五事次三曰農用八政次四曰協用五紀次五曰建用皇極次六曰乂用三徳次七曰明用稽疑次八曰念用庶徵次九曰向用五福威用六極蘇軾云箕子之不臣周也而曷爲爲武王陳洪範也天以是道畀之禹傳至於我不可使自我而絕以武王而不傳則天下無可傳者矣故爲箕子者傳道則可仕則不可史記云武王旣克殷訪問箕子乃封於朝鮮而不臣也洪範大傳云武王勝殷繼公子祿父釋箕子囚箕子不忍周之釋走之朝鮮武王聞之因以朝鮮封之班固漢書云昔殷道衰箕子去之朝鮮教其民以禮義田蠶織作爲民設禁八條相殺以當時償殺相傷以谷償相盜者男沒入爲其家奴女爲婢欲自贖者人五十萬𨿽免爲民俗猶羞之嫁娶無所讐是以其民終不相盜無門戶之閉婦人貞信不滛辟可貴哉仁賢之化也範曄後漢書云昔箕子違衰殷之運辟地朝鮮回頑薄之俗就寛略之法行數百千年故東夷通以柔謹爲風異乎三方若箕子之省簡文條而用信義其得聖賢作法之原矣竹書云武王十六年箕子來朝史記云箕子朝周過故殷墟傷故都宮室毀圯禾黍生焉欲哭不可欲泣則爲近婦人故作麥秀之歌曰麥秀漸漸兮禾黍由由兮彼狡童兮不與我好兮殷之遺民聞之莫不流涕蓋箕子自入周後其出處之見於傳記者如此當釋囚之後因而陳範其時箕子已不肯仕周而周人亦不忍違其意聼其行遁不問所往厥後避地朝鮮漸漸有聞乃始從而封之箕子見周之所以待已者能盡其道故又復朝周誦麥秀之歌其情甚悲故國而其心實公天下斯固周人之所戀慕而不能已已者也是詩若爲箕子作定在陳範後遜荒之時決不在封朝鮮來朝之日觀勉爾遁思語可見】

皎皎白駒【音鉤後同】食我苖【蕭韻】縶之維之以永今朝【蕭韻丰氏本作鼂】所謂伊人於焉逍【丰本作消】遙【蕭韻賦也月白曰皎借以形馬色之白陸徳明以爲潔白也重言之者駕車非一馬也駒觧見皇皇者華篇白駒箕子所乘按公羊注云禮天子馬曰龍髙七尺以上諸侯曰馬髙六尺以上卿大夫曰駒髙五尺以上箕子若已受五等之封卽宜乘六尺以上之馬今乃乘駒者不受周爵故退而就卿大夫之服白者殷所尙之色與振鷺有客義同我詩人自謂也說文云田不耕者苖說文云艸生於田者又嚴粲雲谷之始生曰苖艸之類始生亦曰苖本艸多言春夏采苖是也若以納稼在則不名苗矣縶說文亦作云絆馬足也維毛傳云系也公羊傳云牛馬維婁舊說系馬曰維系牛曰婁也孔穎達云謂系靷也在胸曰靷永長朝旦也得賢人與之話言則覺此朝旦爲久語所謂共君一夜話勝讀十年書也以永今夕放此伊鄭云當作繄繄猶是也伊人嚴云猶言彼人也不斥言之以致其嘆想之意焉何也與焉有之焉同鄭云語助之焉假借爲焉有之焉因借而借也逍字說文無觧與遙聯文苐云猶翺翔也今按遙本訓遠逍𨿽無觧以字形求之當與趙同意趙者趨也然則逍遙乃是趨而至逺猶言遠逰也我欲畱伊人而伊人若不可畱者不知彼將欲於何處而逍遙乎蓋旣不敢問其所往而思慕之意又不能忘周人之愛敬箕子可謂至矣】皎皎白駒食我藿【藥韻】縶之維之以永今夕【葉藥韻祥龠翻】所謂伊人於焉嘉客【葉藥韻克各翻賦也藿本作說文云尗之少也或以爲豆葉又爾雅云蔨鹿其實莥郭璞云今鹿豆也葉似大豆根黃而香蔓延生本艸云味苦苖似豌豆人取以爲菜亦微有豆气又原始云香艸也未詳孰是夕暮嘉美也嘉客猶云嘉賔言是人也將欲於何處爲嘉賔而使我不得親就乎】皎皎白駒【葉尢韻居侯翻此章六句駒侯遊三字一韻思期思三字一韻各隔句爲韻亦奇體也】賁然來思【支韻】爾公爾侯【尢韻】逸豫無期【支韻】愼【丰本作眘】爾優遊【尢韻】勉爾遁【陸徳明丰本俱作陸本又作遁】思【見上賦也賁易說文皆云飾也曰賁然者朱子雲光采之貌謝枋得云賢人所過之地山川艸木皆有精采思語】

【辭賁然來思望其旣去而復來也爾指箕子也前二章因其欲別去而不知所適則想象之曰伊人末章因其旣別去而終不可畱則摹擬之曰其人惟此章乃對語丁寧之辭故稱爾也公侯爵之貴者逸通作佚安佚不勞也豫劉熈云舒也通作預說文云安也期說文云防也言爾若爲公爲侯則將勤勞國事無有逸豫之期時蓋箕子決意不肯臣周而周人亦不敢拂其意也宋人經義云以爾爲公則夙夜在公以爾爲侯則謹爾侯度勞於王事逸無期矣職思其憂豫無期矣蓋爲國家計則深惜賢者之去爲賢者計則又深體其情之不容不去此頗得詩人防防愼說文云謹也優遊舊統訓爲自如貌若逐字釋之則各有本義優通作優本卽憂字說文云行之和也今誤作愁之遊服防云猶流也爾雅順流而下曰溯遊步行爲獶舟行爲遊皆借以象其出入自得之意愼爾優遊者言爾旣無公侯之責可以優遊適志矣猶當愼自保防母或有乖衛生之節蓋將以期後防也勉說文云彊也遁本作遁易云退也說文云逃也思亦語辭如上文來思之例勉爾遁思言爾𨿽決意行遁猶望其時時勉圖一來不以旣遁而遂已也語意與賁然來思相應】皎皎白駒在彼空【文選注作穹】谷【葉沃韻兪玉翻】生芻一束【沃韻】其人如玉【沃韻】毋【陸本作無】金玉爾音【侵韻】而有遐心【侵韻賦也此章人已別矣因極贊其人之美而仍致其拳拳思慕之意谷書注以爲兩山閭流水之道也芻刈艸也觧見綢繆篇生芻杜詩所謂靑芻也乘馬而行於空谷其地寂寞無人往來但見行李蕭然惟有新刈生艸一束以供秣馬之用髙風蓋可挹矣其人如玉以象其品之貴亦自其出處之節見之堅不可燐潔不可淄堪比徳於玉也此四語目極行暉隱然丰采在望漢鄒長倩與公孫書云夫人無幽顯道在則爲尊𨿽生芻之賤也不能脫落君子故贈君生芻一束詩人所謂生芻一束其人如玉也郭泰以防歸徐穉來弔以生芻一束頓泰廬前而去泰曰此必南州髙士徐孺子也詩不云乎生芻一束其人如玉吾不堪此諭耳毋金玉爾音者言毋得自愛音聲貴如金玉蓋終望其來而有以教誨我也舊說但以爲傳書相問訊似未切遐說文雲遠也行遁之後若終靳一來則是有遠心於我矣是詩也倘亦武王所作其醉心於洪範之訓者深乎曹氏學佺云誡其遁思之愼勉而勿懷金玊之遐心蓋今日以嘉客畱之者實他日以公侯期之也噫孰知箕子之適於東方哉】

白駒四章章六句【子貢傳以爲周公制作禮樂用之燕享此詩所以燕賢也玩詩中縶維空谷等語明是賢者不肯仕於其國而以爲燕賢之詩可乎申培說則謂賢者將隱去王者畱之而作是詩夫杲畱之自上賢者亦不應決去若是是惟若箕子者乃不可畱耳序以爲大夫刺宣王鄭云刺其不能畱賢也宣王之末不能用賢賢者有乘白駒而去者而文昌化書亦云宣王以四方無虞於心少怠一曰師氏韋仲將諌章方上天威肅震置韋於理於是道徳之士老成之人有翻然而去者予心憂焉乃作白駒之詩以爲譏刺勸王畱意賢才寛容受諫使有位者無去志已去者冀其來歸隱迹者期於願仕詩聞於上上意感焉於是詔告在庭責躬悔過復韋之職束帛弓旌日遣無虛未防淸議歸美士風藹盛天下復見成康化矣序因篇次與宣王諸詩相錯遂以爲宣王事文昌化書則好事者因序說而附益之要未足信陳樂書則引古琴曲謂衰世失朋友而作亦影響之辭若儀禮投壺篇云凡雅二十六篇共八篇可歌歌鹿鳴貍首鵲巢采蘩采蘋伐檀白駒騶虞八篇廢不可歌七篇商齊可歌也三篇間歌按投壺所以歌此者當是以其出處有合於君子之道故以之娛賔耳】

小宛教康叔毖酒也商受酗酒天下化之妹土商之都邑染惡尢甚武王以其地封康叔故作此詩以誡之與周書酒誥相表裏【康叔名封文王子武王弟漢儒惑康誥篇首四十八字有周公作雒之語遂謂康叔受封在成王世今按篇中曰孟侯朕其弟小子封又曰乃寡兄朂肆汝小子封在玆東土其爲武王之辭明甚篇首四十八字宋儒定以爲雒誥脫簡是也蔡沈云或謂康叔在武王時尙防故不得封按汲冡周書克殷篇言王卽位於社南羣臣畢從毛叔鄭奉明水衞叔封傳禮召公奭贊采師尙父牽牲史記亦言衞康叔封布玆與汲書大同小異康叔在武王時非防亦明矣且康叔文王之子叔虞成王之弟周公東徵叔虞已封於唐豈有康叔得封反在叔虞之後必無是理也吳氏云先儒謂康叔受封時尙防者以此書稱小子之故康叔與武王周公皆太姒之子安得爲尙防今陜右之俗凡尊命卑貴命賤𨿽長且老者亦以小子呼之此所謂小子亦然按康誥酒誥二篇皆同時之作紂以酒亡國余習猶存康叔所封在殷故墟故武王深誡之欲其剛制於酒爲臣民倡其後周公作無逸以訓成王亦曰無若殷王受之迷亂酗於酒徳哉蓋惕心於墜命之故者深矣今節錄酒誥之文於此以表此詩立言之意王若曰明大命於妹邦乃穆考文王肇國在西土厥誥毖庶邦庶士越少正禦事朝夕曰祀玆酒惟天降命肇我民惟元祀天降威我民用大亂喪徳亦罔非酒惟行越小大邦用喪亦罔非酒惟辜文王誥教小子有正有事無彛酒越庶國飲惟祀徳將無醉惟曰我民迪小子惟土物愛厥心臧聰聼祖考之彛訓越小大徳小子惟一王曰封我西土棐䢐邦君禦事小子尙克用文王教不腆於酒故我至於今克受殷之命王曰封我聞惟曰在昔殷先哲王不敢自暇自逸矧曰其敢崇飲在今後嗣王酣身厥命罔顯於民祗保越怨不易誕惟厥縱滛佚於非彛用燕喪威儀民罔不盡傷心惟荒腆於酒不惟自息乃逸厥心疾狠不克畏死辜在商邑越殷國滅無罹弗惟徳馨香祀登聞於天誕惟民怨庶羣自酒腥聞在上故天降喪於殷罔愛於殷惟逸天非虐惟民自速辜王曰封子不惟若玆多誥古人有言曰人無於水監當於民監今惟殷墜厥命我其可不大監撫於時予惟曰汝劼毖殷獻臣侯甸男衛矧太史爻內史爻越獻臣百宗工矧惟爾事服休服采矧惟若疇圻父薄違農父若保宏父定辟矧汝剛制於酒厥或誥曰羣飲汝勿佚盡執拘以歸於周予其殺又惟殷之迪諸臣惟工乃湎於酒勿庸殺之姑惟教之有斯明享乃不用我教辭惟我一人弗卹弗蠲乃事時同於殺王曰封汝典聼朕毖勿辧乃司民湎於酒】

宛【釋文作菀】彼鳴鳩翰飛戾【文選注作厲】天【先韻亦葉眞韻汀因翻】我心憂傷念昔【春秋繁露作彼】先人【眞韻亦葉先韻如延翻】明發不有懷二人【見上興而比也宛毛傳云小貌按說文宛或從心作惌考工記函人云凡察革之道眂其鑽空欲其惌也注亦觧惌謂孔小貌則宛義訓小明矣鳴鳩毛傳云鶻雕也爾雅以爲鶌鳩郭璞云似山鵲而小短尾靑黑色多聲今江東亦呼爲鶻鵃字林作骨鵃云小種鳩也羅願云鶌鳩春來冬去備四時之事故少皥以爲司事之官陸佃云一名鳴鳩月令所謂鳴鳩拂其羽者是也一名鷽鳩莊子所謂蜩與鷽鳩笑之者是也蓋此似山鵲而小釋鳥曰鷽山鵲故此一名鷽鳩又其多聲故一名鳴鳩也性食桑葚然過則醉而傷其性而陸璣云鶻鳩一名斑鳩蓋斑鳩似鵓鳩而大鵓鳩灰色無繡項陰則屏逐其匹晴則呼天語曰天將雨鳩逐婦者是也斑鳩項有繡文斑然故曰斑鳩則與此鶻鳩全異璣之言非今此鳥喜朝鳴故一曰鶻嘲也凡鳥朝鳴曰嘲夜鳴曰防翰廣韻云鳥羽也戾通作麗附著之意許愼云鳴鳩迅其羽直刺上飛數千丈入雲中其勉而飛如此陸云鳴鳩小鳥決起而飛搶楡枋時則不至而控於地而已矣今飛鳴戾天則其聲亦逺聞其勢亦髙至惟勉彊故也愚按詩興鳴鳩亦就醉酒取義鳩耽桑椹過醉則傷其性今髙飛遠舉則不至傷醉矣可以人而不如鳥乎我心憂傷武王憂康叔染於紂俗不知毖酒則必有喪亡之禍也念昔先人以下戒勉康叔之辭也念說文云常思也先人指文考也明發朱子云謂將旦而光明開發也懷說文云念思也二人文王之父母也念昔文王以父母之心爲心當明發之時輙思親而不能其孝如此康叔當追文王之孝則自不至喪徳喪命以辱吾親也禮祭義篇云文王之祭也事死者如事生思死者如不欲生忌日必哀稱諱如見親祀之忠也如見親之所愛如欲色然其文王與詩云明發不有懷二人文王之詩也按觀此可以得詩意】人之齊聖飲酒溫克【職韻】彼昏不知壹【列女傳丰氏本俱作一】醉日富【葉職韻筆力翻】各敬爾儀【支韻】天命不又【葉支韻盈支翻賦也齊說文云禾麥吐穂上平也象形按生而齊者莫若禾麥故借以爲整肅之義聖朱子云通明也洪邁云自孔子贊易孟子論善信之前未甚以聖爲尊崇人之齊聖不過飲酒溫克而已左傳八愷齊聖廣淵明允篤誠周官六徳智仁聖義中和皆混於諸字中了無所異以故魯以臧武仲爲聖人伯夷伊尹栁下恵皆曰聖朱善云整肅者必不以酒而喪儀通明者必不以酒而敗徳溫和克勝也以溫和自勝不止能勝乎酒而已郝敬云醉人多怒故不醉而怒曰奰酒誥曰厥心疾狠不克畏死惟齊聖之人醉能溫克也昏闇也彼昏指紂也壹說文云專壹也字從壺徐鍇云取其不泄也富備也言彼昏昧之人不知酒之爲害専一惟取醉是務且日備酒食以資沈湎也一說萬尙烈云壹醉日富者言能謹之於初飲不至醉則末路可持惟一醉焉則其繼也遂日甚一日有不能自禁者酒使之也今俗所云入慣塲走熟路是也亦通四句一法一戒而意重在戒敬主心言儀主貌言儀本於敬則儀非外也凡喪儀之事非一而湎酒爲甚故酒誥曰天降威我民用大亂喪徳亦罔非酒惟行言各則不獨戒康叔並欲轉戒其臣若民所謂明大命於妹邦者此也天命與天威對看凡諸侯之得有其國卿大夫之得有其家士庶人之得有其身皆本於天之眷命而然也又毛云復也沈湎則天命將攺一去不復來也或疑飲酒小節未必系天命之去畱殊不知蕩心敗徳縱欲荒政疎君子而狎近幸玩冦讐而忘憂患皆自飲酒啟之禹惡防酒曰後世必有以酒亡國者歷觀前史其事可監晉元帝以王一言而覆杯其能植立江左宜哉一說民受天地之中以生所謂命也於是有動作威儀之節以定命也無時無處可萌一懈心才有懈心則命已棄我而去不復存矣此主義理言命較細但於戒意未切左昭元年楚公子圍爲令尹享趙孟賦大明之首章趙孟賦小宛之二章義蓋取天命不又也】中原有菽【丰本作尗】庶民采【葉紙韻此禮翻】之螟蛉【說文丰本俱作蠕】有子【紙韻】蜾【丰本作果說文作】蠃負【葉紙韻蒲美翻】之教誨爾子【紙韻】式谷似【紙韻丰本作佀】之【比也中原毛云原中也季本雲中原曠地非八家所受之田也菽朱子云大荳也爾雅謂之戎菽戎者大也張揖云大豆菽也小豆答也采說文云捋取也毛鄭以爲采藿藿者菽葉也孔云以言采之明采取其葉故言藿也今按詩言采芑采麥芑麥亦谷也安在藿可言采菽不可言采乎鄧元錫雲中原有菽非適有主也采者得之乃善何適主之有能者從之矣螟蛉犍爲文學云桑上小靑虫也似步屈其色靑而細小或在艸葉上郭璞云俗謂之桑蟃亦曰戎女蜾蠃說文作蠃爾雅云蒲蘆也郭云卽細腰蜂也俗呼爲蠮螉方言云蠭燕趙之間謂之蠓螉其小者謂之蠮螉許愼云土蠭也天地之性純雄無子列子云純雌者其名大腰純雄者其名穉蠭陸璣云取桑虫負之於木空中或書簡筆筒中七日而化爲其子裏語曰咒云象我象我法言亦云螟蛉之子殪而逢果蠃祝之曰類我類我久則肖之矣化書云蠮螉之虫孕螟蛉之子傳其情交其精混其气和其神隨物小大皆得其眞蠢動無定精萬物無定形按舊說相傳皆如此惟陶隱居云今一種黒色腰甚小銜泥於人壁及器物邊作房如並竹管其生子如粟米大置中乃捕取艸上靑蜘蛛十餘枚滿中仍塞口以擬其子大爲糧也其一種入蘆竹管中者一名果蠃亦取艸上靑虫或言細腰無雌皆取靑虫教祝便變成己子斯爲謬矣程良孺云余乃見細腰黒蜂在竹木縫上作巢七孔以次封之孔皆銜靑黃蜘蛛未半孔時卽生子如粟大於蜘蛛之背仍用蜘蛛置滿以泥封之數日子漸大如靑屈蠖形蝕完蜘蛛乃成蛹蛹枯內出蜂嚙泥口而出聲與大蜂祝聲無異觧頥新語云近世詩人取蜾嬴之巢毀而視之乃自有細卵如粟寄螟蛉之身以養之其螟蛉不生不死蠢然在穴中久則螟蛉盡枯其卵日益長火乃爲蜾蠃之形穴竅而出蓋此物不獨取螟蛉亦取小蜘蛛置穴中寄卵於蜘蛛腹脇之間其蜘蛛亦不生不死久之蜘蛛盡枯其子乃成今人養晚蠶者蒼蠅亦寄卵於蠶之身久之其卵爲蠅穴繭而出殆物類之相似者董葉翁云蜾蠃負螟蛉埋土中而寄子其身如雞抱子暖之而使生然其子卽蜾�之子非以螟蛉之子爲子載侗云嘗親見蠮螉負螟蛉入筆管有兩蠮螉互飛而共營之非獨陽無子而外取螟蛉之子爲子也如腐艸化螢亦螢宿其子於腐艸旣成形則自腐艸而出杜詩有云幸因腐艸出最精於物理楊愼云露蜂懸其巢每穴各綴一卵如粟不知用何物養之久乃漸大成蜂或謂細腰有術能禁物其祝聲可聼乃其禁術也莊子曰細腰者化彼之所不可知者正謂其能禁螟蛉蜘蛛不生不死以化物身之膏潤滋養其卵而成其形列子以爲純雄殆未可信置初於背曰負螟蛉之背有子乃蜾蠃之子蜾蠃使之負之正借之以孚化其子耳教子之道日漸月絫俟之自化何以異是說文云上所施下所效曰教誨曉也徐鍇云丁寧誨之若決晦昧也式用谷善也式谷者沈湎之反似之言子克肖也教爾子必用善道而以身教如庶民之采菽不遺餘力而讓人如螟蛉之負子優遊以聼其自化則庶乎可與爾相似矣上章危以命此章感以子蓋身者親之枝子者身之枝敬威儀以善吾身所以繼先人也式谷以教吾子所以繼吾身亦所以繼先人也】題【中論作相濳夫論作顧】彼【潛夫論丰本俱作鶺】令【葉庚韻離貞翻潛夫論釋文丰本俱作鴒】載飛載鳴【庚韻】我日斯邁而月斯徵【庚韻】夙興夜毋【大戴禮韓詩外傳潛夫論詩大全頴濵集傳朱傳讀詩記嚴氏詩緝俱作無】忝爾所生【庚韻興而比也題通作睇鄭箋云題之爲言視睇也按說文睇目小視也令詳見常棣篇載之言則也禽經注云令共母者飛鳴不相離故取爲兄弟之比舊皆謂令且飛且鳴口翼俱勞無有止息以興進修不得暇逸故毛云令不能自捨君子有取節爾東方朔亦云士所以日夜孽孽敏行而不敢怠也譬若防鴒飛且鳴矣皆附防曲觧非詩本意我武王自我也邁猶過也日月逾邁之邁武王末受命故言我日斯邁猶云日薄西山也而汝也指康叔也徵猶進也汝之春秋方進未艾當勉於自修如下文所云也日月對看互舉見義一說朱子云我旣日斯邁則汝亦月斯徵矣言當各務努力不可暇逸徐干云有進業無退功我日斯邁而月斯徵遷善不懈之謂也亦通自朝至暮爲夙夜興起臥也大戴禮云言不自舎也毋禁止辭忝說文云辱也所生謂父母也敬愼其身無時不然以求無辱於父母正與首章念昔先人句相應斯言也天顯之哀切於中心康叔者聞之有不戚戚然動乎韓嬰云昨日何生今日何成必念歸厚必念治生日愼一日完如金城詩曰夙興夜無忝爾所生又孝經引此詩而足之曰用天之道因地之利謹身節用以養父母此庶人之孝也按孝經引詩姑斷章比類云耳若論謹身之爲孝豈特庶人事哉】交交桑扈【丰本作鳸】率啄粟【沃韻】哀我塡【韓詩作疹】寡宜岸【韓詩鹽鐵論丰本俱作犴】宜獄【沃韻】握粟出卜【屋韻】自何能谷【屋韻比也此章因民多以湎酒罹罪故舉以爲戒爲末章發端也交交歐陽修云參雜相亂之謂桑扈鳥名爾雅云竊脂也郭云俗呼靑雀觜曲食肉喜盜脂膏食之因以名云淮南子云馬不食脂桑扈不啄粟非亷也陸佃云桑扈蓋一名而二種若魯有兩曾參也爾雅釋鳥謂桑扈竊脂鳩鷯剖葦此桑扈之一種也又云桑扈竊脂棘扈竊丹此桑扈之一種也蓋對部葦言之則竊脂者所謂靑質觜曲食肉好盜脂膏者是也對竊丹者言之則竊脂者所謂素質其翅與領皆有文章者是也率啄粟正以其性之竊脂者言之也色之竊脂言淺白也又補傳云或指其色或指其性實一物耳率通作衛循也谷也觧見七月篇啄說文云鳥食也桑扈本食肉之物而今乃循谷塲以啄粟諭人不宜耽面蘗而今反沈湎也塡本窴字通作闐漢西域於闐國或作窴是也闐眾盛貌岸當依韓詩作犴野狗也犬所以守故謂獄爲犴本作豻獄說文云確也從言謂訟言也從防二犬所以守也韓詩傳云鄕亭之系曰犴朝廷曰獄言哀我人斯或眾或寡鮮不罹於在外之犴在內之獄者推其所以皆酒之爲也兩言宜字悲慘可掬握說文云搤持也陸佃云持五指也在外爲持在內爲握嚴云史日者傳曰卜而有不審不見奪糈見古以粟問卜也自從也谷善也握粟出卜蓋欲求所以禳災祈福者亦商人尙鬼之遺習則然但其所爲如此亦從何能善乎妹土染紂惡已深其時以湎酒獲罪者必比比而是故武王云然酒誥曰羣飲女勿佚盡執拘以歸於周予其殺此之謂也樂記云夫豢豕爲酒非以爲禍也而獄訟益繁則酒之流生禍也又桓寛云方今律令百有餘篇文章繁罪名重郡國用之疑惑或淺或深自吏明習者不知所處而況愚民乎此斷獄所以滋眾而民犯禁也詩云宜犴宜獄握粟出卜自何能谷刺刑法繁也𨿽非詩意亦恍惚相近】溫溫恭人如集於木【屋韻】惴惴小心如臨於【中說作空丰本作深】谷戰戰兢兢【蒸韻韓詩外傳此句下有如臨深淵四字】如履薄冰【蒸韻丰本作仌賦也承上章言民湎酒之生禍如此康叔身居民上可不益知所以自毖乎酒語言矧汝剛制於酒意正如此溫溫毛六和柔貌恭人謙恭之人鳥棲曰集如集於木徬徨踧踖不敢自安蓋狀其溫恭之容如此卽第二章

言溫克之意荀子云行而拱翼非漬淖也立而俯項非系戾也偶視而先俯非恐懼也然夫士欲獨修其身不以得罪於比俗之人也惴說文云憂懼也主心言惴惴以狀小心如臨於谷恐其隕越以狀惴惴卽第二章

言敬儀之意溫溫恭人惴惴小心皆指好修君子而言欲康叔取法也韓詩外傳孫叔敖遇狐丘丈人狐丘丈人曰僕聞之有三利必有三患子知之乎孫叔敖蹙然易容曰小子不敏何足以知之敢問何謂三利何謂三患狐丘丈人曰夫爵髙者人妬之官大者主惡之祿厚者怨歸之此之謂也孫叔敖曰不然吾爵益髙吾志益下吾官益大吾心益小吾祿益厚吾施益博可以免於患乎狐丘丈人曰善哉言乎堯舜其猶病諸詩曰溫溫恭人如集於木惴惴小心如臨於谷按此於詩防不甚合然亦格言也戰戰二句勉勵康叔之辭觧見小旻篇康叔取法於溫溫惴惴之賢者當益戰兢自持時時如履薄冰而恐防者然則自不敢湎酒而不至以先父母之遺體行殆矣今按孝經論語所引戰戰兢兢之詩皆有如臨深淵之句味其語意正與此詩之言有懷二人毋忝所生互相脗合非小旻詩也孝經云非先王之法服不敢服非先王之法言不敢道非先王之徳行不敢行是故非法不言非道不行口無擇言身無擇行言滿天下無口過行滿天下無怨惡三者備矣然後能守其宗廟蓋卿大夫之孝也論語云曾子有疾召門弟子曰啟予足啟予手詩云戰戰兢兢如臨深淵如履薄冰韓詩外傳引此章全文亦有七句當是二詩文法相類因而相混耳劉向云存亡禍福其要在身聖人重誡敬愼所忽諺曰誡無垢思無辱夫不誡不思而以存身全國者亦難矣詩曰戰戰兢兢如臨深淵如履薄冰此之謂也董鼎雲古之爲酒本以供祭祀灌地降神取其馨香下達求諸陰之義也後以其能養陽也故用之以奉親養老又以其能合歡也故用之冠婚賓客然曰賓主百拜而酒三行人曰終日飲酒而不得醉焉未嘗過也自禹飲儀狄之防酒而疏之寧不謂其太甚已而亡國之君敗家之子接踵於後世何莫繇斯然則文王之教不惟當明於妺邦家冩一通猶恐覆車之不戒也又按武王觴豆銘曰食自枤食自杖戒之防防則逃又觴銘曰樂極則悲沈湎致行社稷爲危可與此詩及酒誥互相發】

小宛六章章六句【小宛之義觧見小旻篇子貢傳申培說丰氏本篇名俱作鳴鳩今按左傳趙孟賦小宛則小宛之名舊矣子貢傳諸書所以變稱鳴鳩者以國語秦伯燕公子重耳賦鳩飛遂妄意此名非古耳豈知國語所載秦伯賦鳩飛公子賦河水原非篇名第摘本章中二字自是文家變體其實鳩飛之篇仍名小宛猶之河水之篇仍名碩人也序云大夫刺宣王也鄭以當爲刺厲王之詩要皆無所據唐孔氏又徑攺爲刺幽王而郝敬且從而曼衍其說謂鳴鳩卽雎鳩引本艸食布谷佩其骨令夫婦和以刺幽王之黜申後又觧二人爲宣王與姜後引禮雞初鳴適父母舅姑所爲明發不寐刺幽王夫婦乖離中原采菽比太子見黜在外螟蛉負子比申侯扶太子召犬戎誨子式谷刺王庶奪嫡眷令刺伯服兄弟亂倫附防如此亦不根甚矣朱子則以爲此大夫遭時之亂而兄弟相戒以免禍之詩申培說襲朱而不顯其世要亦依附文義而想象爲之辭者不必有所根著也】

詩經世本古義卷九﹤經部﹐詩類﹐詩經世本古義﹥

欽定四庫全書

詩經世本古義卷十之上

明何楷撰

周成王之世詩五十篇

閔予小子武王旣葬而祔主於廟【出殷大白詩經副墨】嗣王朝於廟也【岀序嗣王者成王也朝於廟者朝於武王所祔之廟則王季廟是也左傳云凡君薨卒哭而祔祔而作主禮檀弓篇云卒哭曰成事是日也以吉祭易喪祭明日祔於祖文殷練而祔周卒哭而祔儀禮士虞禮篇云將旦而祔則薦卒辭曰哀子某來日某隮祔爾於爾皇祖某甫尙饗明日以其班祔曰孝子某孝顯相夙興夜處小心畏忌不惰其身不寧用尹祭嘉薦普淖普薦溲酒適爾皇祖某甫以隮祔爾孫某甫尙饗賈公彥云欲使死者祔於皇祖又使皇祖與死者合食故須兩告之尹祭者脯也嘉薦者葅醢也普淖者黍稷也普薦者鉶羮也溲酒者釀酒也此詩首三句明在喪中之辭又有皇祖夙夜之語大都與儀禮合其爲旣葬卒哭隮祔於廟之祭無可疑矣】

閔予小子遭家不造【皓韻葉宥韻䢐候翻】嬛嬛【石經丰氏本俱作防防漢書崔靈恩本俱作焭焭文選注俱作惸惸】在疚【宥韻說文陸徳明本俱作防】於【音烏後同】乎皇考【皓韻】永世克孝【葉宥韻許候翻】念玆皇祖陟【山堂詩考作徙】降【山堂詩考作肇】庭【葉經韻他定翻漢書作廷】止維予小子夙夜敬【葉經韻讀如徑吉定翻】止於乎皇王【陽韻】繼【丰本作防】序思不忘【陽韻賦也閔通作湣說文云痛也鄭云悼傷之言也李氏云左傳言寡君少遭閔凶予不能文是閔者居喪之稱曲禮雲天子未除喪曰予小子遭說文云遇也造說文云就也鄭云猶成也嬛本作嬛說文云材緊也字從女乃女之輕便者故取以爲小纎弱之名此成王自稱也疚爾雅云病也按說文無疚字當作防李氏云左傳有在疚之文亦是居喪之稱也言遭逢此時我家父子不爲造物所成就大統方集武王遽崩使我弱之身失所依怙正在憂病之中未知攸濟也於乎嘆聲如烏之吁呼也皇考解見雝篇鄭云武王也永世克孝蘇轍云終身能孝也愚按時武王將祔祖廟故特舉其孝而言世徳作求善繼善述皆武王克孝之實念玆皇祖四句告皇祖之辭也念者成王思念之也玆此也皇祖以昭穆之序推之則王季也按古者祔廟之禮孫必祔於祖以孫與祖昭穆之位同所謂以其班祔也自太祖而下昭穆相間祖爲昭則父爲穆而已身復爲昭祖爲穆則父爲昭而己身復爲穆周之世次太王文王皆穆王季武王皆昭書稱文王爲穆考詩稱武王爲昭考是也太王文王之子爲昭王季武王之子爲穆左傳曰太王之昭王季之穆文之昭武之穆是也祔之爲言附也祔祭者告其祖父當逓遷於向上之廟而新死之主當入此廟也儀禮祝辭稱死者之祖父爲皇祖故知爲王季也陟升降下也庭說文雲宮中也止通作只說文云語已辭也後同陟降庭止者顏師古謂鬼神上下臨其廷朱子引楚辭三公穆穆登降堂只與此文勢正相似夙夜敬止卽儀禮祝辭言夙興夜處小心畏忌之意成王於祔祭之日祗告王季之廟言我思念皇祖之神靈時時往來於此廟廷之中如在其上如在其左右今我小子將以皇考隮祔於廟夙夜畏忌不敢寧居蓋愛敬交至之辭也於乎皇王二句成王自鳴其思慕也皇王武王也文王有聲篇稱武王爲皇王可據以武王自居王位故稱皇王若大王王季文王乃追王耳繼序指祔廟言繼昭穆之序也思不忘者言武王功徳盛大天下人思慕之皆不能忘也書曰七世之廟可以觀徳武王永世克孝身剏鴻業異日者將爲我周世世不祧之主豈徒如今日之繼序以其班祔己乎烈文之詩曰無競維人四方其訓之不顯維徳百辟其刑之於乎前王不忘大學曰君子賢其賢而親其親小人樂其樂而利其利此以沒世不忘也是皆思不忘之義疏也徐光啟云凡子孫不類者統承大業使謂可以佚蕩自恣觀此詩何等悲愴怨慕卽此便是守成之本】

閔予小子一章十一句【前漢書元帝時匡衡上疏曰昔者成王之嗣位思述文武之道以養其心休烈盛羙皆歸之二後而不敢專其名是以上天歆享鬼神祐焉其詩曰念我皇祖陟降庭止言成王常思祖考之業而鬼神祐助其治也元帝崩成帝卽位衡復上疏曰陛下秉至孝哀傷思慕不絕於心未有遊虞弋射之燕誠隆於愼終追逺無窮己也竊願陛下𨿽聖性得之猶復加聖心焉詩云焭焭在疚言成王喪畢思慕意气未能平也蓋所以就文武之業崇大化之本也此說流傳遁相祖述鄭蔡邕皆云成王除武王之防將始卽政朝於廟也申培說則云成王免喪始朝先王之廟作詩以自警朱子則云成王免武王之喪而朝於廟玩其辭知其哀未忘也又說者亦皆以皇祖指文王謂念玆皇祖者言武王能念文王卽上文所謂克孝者也惟武王能念文王故成王今日亦不忍忘武王其曰夙夜敬止者卽文王之敬止武王之敬勝以心法爲家法也繼序者繼其一統相承之次序而爲天子也似此鋪敍其於文理亦順惟發首三句終非免喪之語禮居喪不祭旣未免喪則必無朝廟之事而此詩亦不宜載之頌中矣愚故以儀禮皇祖夙夜等語爲據而斷以爲卒哭祔祭之詩讀者試一諷詠定知不妄子貢傳闕文】

匏有苦葉邶人刺管叔之詩【出申培說鄭云邶殷紂畿內地名範云朝歌紂所都居南有牧野北有邶國羅泌云邶武庚之封漕是也今滑之白馬有鄁水孟子云周公使管叔監殷管叔以殷畔子貢傳云管叔以殷畔邶人風之賦匏有苦葉今按子貢傳申培說二書皆後人贗托而愚獨於是詩有取者以其語意較序防爲近且是詩固邶詩也通章皆寓言與枚乘諫吳王書相類】

匏【周禮注作苞】有苦葉【韻】濟有深涉【叶韻】深則厲【霽韻亦葉屑韻力薛翻說文丰氏本俱作砅】淺則掲【霽韻亦葉屑韻丘傑翻比也匏者苦匏也陸佃雲長而瘦上曰瓠短頸大腹曰匏傳曰匏謂之瓠誤矣蓋匏苦瓠甘復有長短之殊定非一物也子曰吾豈匏也哉焉能系而不食系而不食苦故也魯語諸侯伐秦及涇不濟叔向見叔孫穆子穆子曰豹之業及匏有苦葉矣叔向曰苦匏不材於人共濟而已魯叔孫賦匏有苦業必將涉矣韋昭注謂匏不可食但佩之可以渡水是也詩義疏云匏葉小時可以爲羮又可淹煮極美河東及播州常食之八月中堅彊不可食故云苦葉嚴粲云苦匏經霜其葉枯落然後幹之腰以渡水今匏尙有苦葉則其匏未堅不可用也濟朱子云渡處也深者淺之對朱子云行渡水曰涉又陸佃云匏記時也言匏有苦葉則濟有深涉矣莊子以爲秋水時至百川灌河秋水漲之時也冬水縮之時也匏亦可以濟水故詩以紀濟有深涉之時厲通作砅說文云履石渡水也字從水從石防意淺說文云不深也掲說文云髙舉也褰裳渡水之稱詩人之意言匏未可用而渡處之水方深則尙難以徒行而涉也有人焉曰我於深處則累石以涉之我於淺處則褰裳以涉之不問水之淺深惟期於渡而已則亦防行不顧之甚矣以比殷無復興之理周無可圖之機管叔以殷畔亦如無匏而涉深者然不自致殞身不止也論語荷蕢之譏孔子曰莫己知也斯己而已矣深則厲淺則掲意亦同此蓋譏其可已而不已非度量淺深之說也】有彌濟盈【庚韻】有鷕雉鳴【庚韻】濟盈不濡軌【葉有韻已有翻】雉鳴求其牡【有韻比也彌本作濔說文云滿也濟卽上章濟有深涉之濟盈滿也鷕說文云雌雉聲字從鳥惟趙頥光云惟者譍聲也雄唱雌龢故從惟雉野雞也徐鍇曰雉豸豸然介直貌春秋運斗樞云璣星散爲雉羅願云雉耿介之禽應義气其鳴以頸相勾沈萬鈳云雉火畜也感於陽而有聲先鳴而後鼓翼化書云雉不再合信也詳見雄雉篇濡毛傳云漬也軌說文云車轍也轍者車迹也車輪所輾迹也又詩詁云轊也車軸之端貫轂者名爲轊轂末之小穿容轊者名爲軹少儀注謂軌與軹於車同謂轊考工記注謂軹轊二名俱非軌皆非也羅中行雲車輪廣狹髙下皆定於軌軌同則轍迹亦同後人因謂車轍亦曰軌曲禮塵不出軌以髙下言中庸車同軌以廣狹言蓋車輪崇六尺六寸軌居輪中若濡軌則水深三尺三寸也毛傳則謂繇輈以上爲軌按說文軌從車九聲軓音範車軾前也從車凡聲經文軌牡相葉非凡聲也然軌有二義當以說文之解爲正牡說文云畜父也爾雅雲飛曰雌雄走曰牝牡濟盈無不濡之理而涉者貪於必進謬謂不能濡轍以比不義之人自以其所行爲無傷而爲之也雌雉諭管叔管叔爲周同姓當忠於周今乃挾武庚以叛是求其異類之牡也張學龍云諸家以牡鷄雄狐爲證言飛走通也殊不識詩人之意曰當濡其轍今乃不濡其轍迹是大可怪也當求其雄今乃求其牡獸是大異常也如此尋之則得詩人之意矣】雝雝【爾雅埤雅作噰噰今石經作雍雍】鳴鴈【葉翰韻魚旰翻開元五經文字音岸史記鴈門正義云鴈當爲岸聲之誤也說文本作雁從佳從人廠聲其從鳥作鴈者鵝也徐鍇雲從雁省聲僞物也鵝鵠似雁而徳不然故凡以僞亂眞者曰鴈韓非子齊伐魯索讒鼎魯人以其鴈往齊人曰鴈魯人曰眞今文以鴈爲贗而以雁爲鴈鹽鐵論作�】旭【易釋文引詩作旴埤雅作朝】日始旦【翰韻】士如歸妻迨冰未泮【翰韻比也雝本鳥名卽雝渠也其鳴聲和故謂和鳴爲雝雝鴈本作雁鳥名畏寒秋南春北謂之陽鳥又名朱鳥其飛翔有次序記謂兄弟之齒鴈行是也羊祜賦云排云墟以頡頏汰弱波以容與進淩厲乎太淸退嬉遊乎渚鳴則相和行則接武前不絕貫後不越序齊力不期而並至同趣不要而自聚愚按此以比周公於武王有兄弟之親盡忠王室其和聲逺聞管叔亦武王之弟而圖爲不軌則是鴈之不若也旭說文云日旦出貌孔穎逹云旭者明著之名故爲日出旦字從日見一上一地也徐鍇云日出於地也此以比周室方興之象又鹽鐡論引詩云雍雍鳴�旭日始旦登得前利不念後咎故吳王知伐齊之便而不知幹遂之患秦知進取之利而不知鴈門之難是以知一而不知十也愚按依此則爲嘲刺管叔之辭亦通歸妻者謂使之來歸於己丰坊云古人詩文多倒句法婦人謂嫁曰歸娶妻而曰歸妻言使之嫁我亦倒意也迨本作逮爾雅云及也泮通作判說文云分也鄭云冰未散正月中以前也荀卿云霜降逆女冰泮殺止家語云霜降而婦功成嫁娶者行焉冰泮農業起昏禮殺於此言士之娶妻當及九月霜降之後正月冰未泮散之前以比武庚如欲興復當及周室王業未固之時今天下事已定矣管叔欲何爲哉書所謂殷小腆誕敢紀其敍正此意也】招招舟子【葉有韻濟口翻】人涉卬【陸徳明云或作仰音同】否【有韻丰本作不】人涉卬否【同上】卬須【爾雅作防】我友【有韻比也招說文云手呼也招之不一而足曰招招也舟子舟人主濟渡者人指管叔卬爾雅云我也否說文云不也須通作防說文云待也張衡應間云𨿽有犀舟勁楫猶人涉卬否有須者也此言人皆徒涉我獨招舟子而不徒涉則與履險防行者異矣然所以如此者我意更有所爲欲須待我友而同濟也蓋審擇所從必在忠於王室者其肯與亂賊爲黨乎然則此詩之作其亦民獻十夫之徒與郝敬云通篇意似不屬而聨絡如貫珠首言深涉次章卽接以濟盈次言雉鳴三章卽接以鳴鴈而末章舟子仍歸利涉須友仍是擇偶迨冰未泮語亦於濟涉晻映有情且舟則不需匏矣猶然愼重如此彼厲掲者可苟焉已哉廻合縱橫隱隱躍躍待聞者自諭】

匏有苦葉四章章四句【序以爲刺衛宣公也公與夫人並爲淫亂胡嘉云刺淫之詩未有若苦葉之辭微矣豈有所避而然歟序言刺宣公也夫人當爲宣姜宣姜適伋子公要之公無人道矣姜亦從亂也何得無刺焉前二章指其淫則痛惡之意不必極言矣後二章導以正則我之不然因彼而自顯也一章不可涉而涉刺公要伋妻也苦匏供濟而渡處方深難以濟矣妄行者若曰深則厲淺則揭何待匏焉此蓋有無畏忌之意焉二章非其妃而求刺姜從公也彌然濟盈鷕然雉鳴其淫佚之意於此可想見矣濟盈而曰不濡軌雉鳴而反求其牡其悍然不顧犯禮相從何所不至哉三章求之有禮刺公無禮也鴈取其匹日取其明冰未泮以言其及時朱子所謂求之不暴而節之以禮也曰士如歸妻自士而上更不可苟矣於此見其爲刺宣公詩也四章卬須我友刺姜不須伋也濟渡之細猶擇而從邂逅倉皇不忘气類況匹妃之際可苟合乎哉按此說亦通但於鳴鴈一章頗覺附防難解故不從】

鴟鴞周公救亂也成王未知周公之志公乃爲詩以遺王名之曰鴟鴞焉【出序救亂者救管蔡之亂未知周公之志者未知周公安王室之志也按尙書金縢篇曰武王旣喪管叔及其羣弟乃流言於國曰公將不利於孺子周公乃告二公曰我之弗辟我無以告我先王周公居東二年則罪人斯得於後公乃爲詩以貽王名之曰鴟鴞王亦未敢誚公漢孔氏解辟爲法以居東爲東徵謂致辟法於管叔而誅殺之也鄭讀辟爲避以居東爲避居東都黃氏辧之謂管蔡流言之時尙未有東都也王應麟以爲居國之東似得其實今考書成王感風雷之變出郊以迎意當時必如今之大臣釋位待罪出國之東郊以居耳朱子云弗辟之說只從鄭氏爲是三叔方流言周公處骨肉之間豈應以片言半語遽然興師以徵之聖人气象大不如此又成王方疑周公周公固不應不請而自誅之若請之於王亦未必見從𨿽曰聖人之心公平正大區區嫌疑似不必避但舜避堯之子禹避舜之子自是合如此若居堯之宮逼堯之子卽爲簒矣或謂周公居東不幸成王終不悟不知周公又如何處愚謂公亦惟盡其忠誠而已矣問鴟鴞詩其詞艱苦深奧不知當時成王如何便理防得曰當時事變在眼前故讀其詩者便知其用意所在自今讀之旣不及見當時事所以謂其詩難曉然成王𨿽得此詩亦只是未敢誚公其心未必能遂無疑及至風雷之變啟金縢之書後方始釋然開悟劉公瑾云流言之興而公弗避居以待成王之察則其心𨿽無私而義有未盡故曰我無以告我先王是以避居二年之後成王旣知流言之罪人而疑慮未釋乃作鴟鴞以諭之觀其告鴟鴞以無毀我室可見其詩作於武庚未誅之先自雷風之變而周公旣歸乃承王命作大誥東徵一書之中首言王若曰繼而屢言王曰又言衝人又曰寜考皆自成王而言可見公之東徵王實命之當在王旣感悟而迎公以歸之後也黃佐云鴟鴞之詩乃周公居東之時預見二叔武庚將有潰亂之勢而作一以釋罪而明吾之心一則勸王爲先事之備】

鴟鴞鴟鴞旣取我子【葉寘韻資四翻亦葉質韻職日翻】無毀我室【質韻亦葉寘韻式吏翻】恩斯勤【葉眞韻讀如槿渠斤翻】斯鬻【丰氏本作育】子之閔【葉眞韻眉貧翻】斯【比而賦也托爲鳥之愛巢者呼鴟鴞而告之鴟鴞爾雅云鸋鴂也郭璞以爲鴟類而陸璣則云鴟鴞似黃雀而小其喙尖如錐取茅莠爲窠以麻紩之如刺襪然縣著樹枝或一房或二房幽州人謂之鸋鴂或曰巧婦或曰女匠闗東謂之工雀或謂之過嬴闗西謂之桑飛或謂之襪雀或曰巧女陸佃邢昺丘光庭輩皆非之謂當從璞義今據爾雅本文鴟鴞鸋鴂之下又有狂茅鴟怪鴟梟鴟等名則此自應同是鴟屬無緣得爲巧婦小雀也或以鴟與鴞爲二物賈誼賦云鸞鳯伏竄兮鴟鴞翺翔顏師古注云鴟鵂鶹怪鳥也鴞惡聲鳥也或以爲鴟鴞卽鵂鶹按鵂鶹卽怪鴟一名鴟鵂未聞有鴟鴞之名況爾雅明別鴟鴞與怪鴞爲二物無容混而爲一也愚攷鴟鴞單言之卽鴞是也解見墓門篇魏志云鴞天下賤鳥也及其在林食椹則懷我好音以其爲惡聲之鳥故周公取以比夫流言者取猶致也君子以貨取之取子比成王也呼成王爲子者親之之意觀洛誥朕復子明辟之語可見成王惑於流言而不加覺察是隳二叔之術中而爲其所召致也故曰旣取我子是時王猶未悟故公直發此一語以喚醒之書所謂王亦未敢誚公正指此也毀壊也室鳥巢也以比王室曹氏云雀以巢爲室如稱雀入燕室是也通章主意只在無毀我室一語範祖禹云成王幼弱未足以及天基命定命周公苟不攝政則禍亂將作而毀周室矣恩愛勤勞也斯語辭鬻毛云稚也鬻子稚子指成王也按鬻何以訓稚鬻之爲義據說文云防也字亦作粥卽糜是也糜性淖弱故借爲幼稚之義禮記粥粥若無能也義亦同此閔傷也言我之所以恩愛結於中心念玆在玆日勞勞焉而不釋者以成王年方幼沖而爲浮言所搖動孤立於上其勢甚危誠可閔傷故也承上文無毀我室正指遭流言變後而言以起下章思患預防之意】迨【家語作殆說文作】天之未陰雨【麌韻】徹彼桑土【麌韻石經韓詩爾雅注丰氏本俱作杜字林作】綢繆牖戶【麌韻】今女【音汝孟子嚴氏丰氏本俱作此】下民或敢侮予【葉麌韻讀如雨王矩翻比之賦也迨及也天將雨必先陰故曰陰雨徹毛云剝也本通徹之徹借爲徹去之徹此訓剝者以剝而脫之亦有去義桑土毛云桑根也通作杜方言云東齊謂根曰杜又字林作云桑皮也孔頴逹云取彼桑土用爲鳥巢明是桑根在上剝取其皮或欲讀土如字謂取桑和土膠結成巢於理亦通但桑乃全樹之名今但云徹桑而己未辧所徹者是枝是葉不如作桑杜之爲確也綢繆解見唐風朱子云牖巢之通气處戶其出入處也愚按詩言牖戶二字有味此巢之通隙虛處正足以窺伺禍患之來而預爲之地陸佃云迨天之未陰雨及其間暇之譬也徹彼桑土綢繆牖戶明其政刑之譬也蓋窘生於陰雨而戶牖所以取明故是詩托況如此文子曰百星之明不如一月之光十牖畢開不如一戶之明是也下民鄭雲巢下之民侮說文云傷也予代鳥自謂也言今女巢下之民得母或敢有傷害我者乎或字有味與莫敢誰敢自別或敢者正恐猶有侮者在所以宜綢繆也孔子讀此詩而贊之曰爲此詩者其知道乎能治其國家誰敢侮之此承上章毀室言而深以綢繆牖戶爲成王望一叚恩勤悲閔至心正在於此見今日武庚之毒𨿽未發然終必有潰決之時庶防王之一悟而思保其國家也舊說謂周公自述其締造周密則於末章予室翹翹句如何可通且維音嘵嘵但祈汲汲自明於忠淺矣前以毀室屬鴟鴞而此以侮予屬下民者蓋室一毀則探鷇取卵之事必有起而乘之者猶之管叔武庚蠢動而頑民亦遂洶洶不靜也】予手拮據【葉麌韻讀如拘恭於翻】予所捋荼【虞韻】予所蓄【釋文作畜】租【虞韻】予口卒瘏【虞韻釋文作屠】曰予未有室家【葉虞韻攻乎翻比之賦也此下予字代鳥自謂而周公以自況也拮據毛云撠挶也按拮之訓撠據之訓挶當是以音相近取義說文則云拮手口共有所作也據防挶也徐鍇云謂手執臂曲局如防不可轉也蓋拮言其作之物據言其作之狀當從說文解爲長武王未受命而周公欲以一手之烈成文武之徳苦可知矣捋說文毛傳皆云取也荼依鄭注周禮及詩皆云茅秀也蓄說文云積也租通作蒩說文云茅借也禮封諸侯以土蒩以白茅周禮音義亦作租上文綢繆牖戶必取桑根之皮此但納茅秀於窠中以爲之借蓋作窠之始事也舊解殊混捋荼手之爲也手之用不足因以口繼之租而曰蓄蓋有資於口者矣故卽承之曰予口卒瘏卒通作�盡也瘏說文云病也室家朱子雲巢也鄭云我作之至苦如是者曰我未有室家之故錢天錫云當初不利孺子之謗必以周公止爲身謀今特表出未有室家見得我平日之吐哺握髮固結人心祈求天命祗以王室之未集豈爲身謀而顧云不利也徐光啟云五个予字可玩勞亦予也病亦予也惟予而已無可他諉者爲予室故也上四予字匪躬之義下一予字體國之忠愚按此周公自追其前日攝政之事而言】予羽譙譙【葉蕭韻慈焦翻釋文作燋】予尾翛翛【葉蕭韻思邀翻孔氏載經文及毛傳皆作消消云定本作修修丰氏本同】予室翹翹【蕭韻】風雨所漂搖【蕭韻】予維音嘵嘵【蕭韻爾雅作憢憢說文作惟予音之嘵嘵比之賦也譙說文云嬈譊也增韻云以辭相責也說文無翛字當通作消據正義疑古本是如此說文云盡也承上文言我𨿽勤於爲臬如此而無如惡我之成者何也羽翮所至輙被譙讓而予終不能自舎至於尾毛之長者亦已消盡蓋其瘁如此翹翹毛云危也按說文云翹尾長毛也借爲竦起之義以其托巢於髙枝而結構猶尙未成故危之也漂浮搖動也俱見說文漂屬雨搖屬風乃未然事與第二章

未陰雨相應今𨿽未至於此而後來將必至於此也然則徹彼桑土綢繆牖戶以成完巢其可緩乎嘵說文云懼也維音嘵嘵者鄭云恐懼告愬之意正指迨天之未陰雨五句言而所云思斯勤斯鬻子之閔斯者其大指畢露乎此周昌年云要見多難將毀我室故己作詩以諭王使之知保其室家有不容不汲汲意非公只明己之見誣而已王樵雲鴟鴞四章蓋極道武庚之情武庚之情旣明則成王之疑自釋大誥曰殷小腆誕敢紀其序曰予復反鄙我周邦此武庚之情而詩所謂毀我室與侮予者皆謂此也武庚𨿽包藏此心而王室未有釁則亦安從而發哉不幸而三監者入其機械之中爲所扇惑欲動搖周室而不間周公則不可動於是流言曰公將不利於孺子此其謀欲使周室先自生釁而後起而圖之也而成王果不能無疑周公於是而不退去以待王心之察不惟非大臣自處之義其不反實姦人之口乎於是告二公而避位以去項氏所謂旣不居中則不利之謗自息者旣去而公亦不汲汲於自明又居東二年而罪人之主名王自得之蓋姦人𨿽能爲幻於一時而徐之未有不情見計露者也周公於是究其本謀之所自而直以武庚之情陳之於王王可悟矣然而武庚之叛未形也故未能決然遂以公爲是而亦未敢誚公爲非周公陳武庚之情而一己之心迹不足復言乃若武庚之志欲紀亡殷之緒復其舊物而覆我周室其禍不在周公之身已也王𨿽或已知周公之無他而或未足以及此故周公曰予羽譙譙予尾翛翛予室翹翹風雨所漂搖予維音嘵嘵言憂在王室而己之鳴不得不急也武庚若起王室安危有未可知者此感諭王之深也鴟鴞之詩斷在管蔡未誅之前若旣誅而成王尙未知周公之意則王心之蔽深矣豈區區之詩所能回豈自述其勤勞所能感動哉】

鴟鴞四章章五句【子貢傳以爲周公孫於魯殷人畔公憂王室勸王修政以備之賦鴟鴞申培說亦云管叔及其羣弟流言於國周公避居於魯殷王祿父遂與十七國作亂周公憂之作此詩以貽成王欲王省悟以備殷全篇以鳥之育子成巢者比先王之創業而代之爲言也皆附防不足信周公原未嘗有居魯之事且使此詩作於殷人畔後則所雲未雨綢繆者謂何而柰何猶以無毀我室致戒乎朱子又謂周公東徵二年得管叔武庚而誅之而成王猶未知周公之意乃作此詩以貽王蓋惑於孔安國之說後來與蔡九峯辧其不然乃以爲當從鄭氏云又趙岐謂鴟鴞之詩刺邠君蓋漢儒言詩多異說要無據不足信】

狼跋美周公也周公𨿽遭疑謗然所以處之不失其常故詩人美之【出朱傳序云美周公也周公攝政逺則四國流言近則王不知周大夫美其不失其聖也孔叢子載孔子曰於狼跋見周公之逺志所以爲聖也】

狼跋【陸徳明云或作拔】其胡【虞韻】載疐【說文作躓陸本作疌】其尾【葉紙韻讀如鮪羽軌翻】公孫【音遜後同】碩膚【虞韻】赤舄幾幾【紙韻說文崔靈恩集注俱作掔掔董氏云一作已巳比而賦也狼解見還篇羅願云股中有筋如雞子又筋滿身如織絡之狀跋說文云蹎跋也爾雅云躐也李巡云前行曰躐胡說文云牛頷垂也今狼亦稱胡者以其頷下垂皮亦如牛然孔頴逹云狼之老者則頷下垂胡載之言則蓋音近也疐說文云礙不行也從叀引而止之也叀者如穿馬之鼻從此與牽同意爾雅云跲也李巡云卻頓曰疐孔云跋與疐皆是顚倒之類進則躐其胡謂躐胡而前倒也退則跲其尾謂卻頓而倒於尾上也毛詩艸虫經云老狼項下有袋求食滿腹向前行乃觸之退後又自踏踐上疐其尾進退有患公周公也孫鄭云讀當如公孫於齊之孫孫之言孫遁也孔云古之遜字借孫爲之按春秋夫人孫於邾公孫於齊論語孫以出之皆以省文通用周公避位居東所謂孫也碩大膚皮也碩膚與跋胡疐尾對看禮記云四體旣正膚革充盈人之肥也所謂碩膚也按革膚內薄皮膚革內厚皮故其字從肉舊說訓膚爲美難通赤舄周禮注云冕服之舄也王吉服有九舄有三等赤舄爲上下有白舄黒舄孔云上公九命得服衮冕故履赤舄又按詩云王錫韓侯衮赤舄則諸侯亦得用赤舄也李如圭雲天子諸侯冕服用舄他服用履解見南山篇幾幾朱子云安重貌王安石云幾人所馮以爲安故幾幾安也蘇轍云周公之輔成王亦多故矣二叔流言以病其外成王不信以憂其內人之視周公如視狼然前憂其躐胡而後憂其跲尾也然周公居之從容自得而二患皆釋人徒見其履赤舄幾幾然安且閒而不知其解患釋難之方也愚按跋胡比公之進而立朝遭流言之變疐尾比公之退而居東至二年之久詩人略假荒廹之狀爲諭如易所稱羝羊觸藩云者非以狼爲公比也然此章先言跋其胡而後言疐其尾則意專重在疐尾蓋主公居東而言公𨿽遜而膚自碩若了無所患苦者然赤舄幾幾正想其居東時意象耳所以然者以公之純忠仰可對皇天幽可質先王則其幾幾自得也固宜又朱子云公遭流言之變而其安肆自得乃如此蓋其道隆徳盛而安土樂天有不足言者所以遭大變而不失其常也程子云周公至公無私進退以道無利欲之蔽故𨿽危疑之地安於舒泰範祖禹云其徳備者其容亦盛赤舄幾幾則其餘可見矣夫神龍或潛或飛能大能小其變化不測然得而畜之若犬羊然有欲故也惟其可以畜之者是以亦得醢而食之凡有欲之類莫不可制焉惟聖人無欲故天地萬物不能易也富貴貧賤死生如寒暑晝夜相代乎前吾豈有二其心乎哉亦順受之而已矣舜受堯之天下而不以爲泰孔子阨於陳蔡而不以爲戚周公逺則四國流言近則王不知而赤舄幾幾徳音不瑕其致一也鄒忠云易明夷之象傳曰內文明而外柔順以蒙大難文王以之內難而能正其志箕子以之甚矣彖傳之言似周公也繇今觀公之事衝𨿽不若文箕之事暴厄亦未至於羑里辱亦未至於囚奴顧當時流言鼎沸王心懷疑豕塗鬼車禍且不測斯亦多凶多懼之時矣昔人謂爲箕子更難於爲文王以其屬尊而最親尢爲紂所忌耳公內憑叔父之尊外總冡宰之任負斧扆而履乘石木秀風摧石峻流湍不利之謗所從來矣卽其精誠可以告先王而不能顯白之幼主且天下之人何可門到戶說使皆坦然邪遜而居東公所爲善用晦固卽柔順蒙難之家法處明夷以艱貞者也豈與夫以自我之重挾非常之勲身危繇於勢過而不知去勢以求安者等哉文中子云美哉公旦之爲周也外不屑天下之謗而私其迹曰必使我子孫相承而宗祀不絕也內實逹天下之道而公其心曰必使我君臣相安而禍亂不作深乎深乎安家者所以寧天下也存我者所以厚蒼生也】狼疐其尾載跋其胡【虞韻】公孫碩膚【虞韻】徳音不瑕【葉虞韻洪孤翻比而賦也有徳之言謂之徳音瑕廣韻云玉之病也狼旣退而疐其尾矣於是復進則又跋其胡此章之意重在跋胡也公之居東二年可謂疐尾矣罪人斯得之後而又作詩以貽王獨不慮其跋胡乎而公不然也身尙孫而膚仍碩凡所矢口莫非有徳之言終無得而瑕疵之者王亦未敢誚公不瑕之謂也杜預云心平則徳音無瑕闕一說朱子云徳音猶令聞也亦通又左昭二十年晏子曰先王之濟五味和五聲以平其心成其政也聲亦如味一气二體三類四物五聲六律七音八風九歌以相成也淸濁大小短長疾徐哀樂剛柔遲速髙下出入周疏以相濟也君子聽之以平其心心平徳和故詩曰徳音不瑕此直借語立義非詩本防】

狼跋二章章四句【子貢傳云周公居子魯魯人觀焉賦狼跋申培說以爲魯人覩周公徳容而作是詩今按書言周公居東非居魯也】

伐柯周人商迎周公也【子貢傳云周人思周公而賦伐柯序於此詩及九罭篇皆云美周公也周大夫刺朝廷之不知也愚按序所云刺朝廷之不知者蓋追刺雷風未作以前成王及二公皆不知周公之忠耳考之書金縢篇云秋大熟未獲天大雷電以風禾盡偃大木斯拔邦人大恐王與大夫盡弁以啟金縢之書乃得周公所自以爲功代武王之說二公及王乃問諸史與百執事對曰信噫公命我勿敢言王執書以泣曰其勿穆卜昔公勤勞王家惟予衝人弗及知今天動威以彰周公之徳惟朕小子其新逆我國家禮亦宜之王出郊天乃雨反風禾則盡起二公命邦人凡大木所偃盡起而築之嵗則大熟新逆馬融本作親迎我國家禮亦宜之者孔潁達云國家尊崇有徳宜用厚禮詩稱衮衣籩豆是也王出郊者金履祥雲意成王俟於郊而以使者先之愚詳繹金縢篇文先言二公及王則啟王之問諸史百執事以知周公請命之忠者二公也未言二公命邦人凡大木所盡起而築之則成王特出待周公於郊而迆邐郊外往見周公以將成王之命者亦二公也二公漢孔氏以爲召公太公也此詩蓋當王議迎公之時爲王商遣使必無逾二公者而因及所以待公之禮耳】

伐柯如何匪斧不克【職韻】取【釋文作娶】妻如何匪媒不得【職韻比也柯毛傳說文皆云斧柄也太公六韜有大柯斧考工記車人云柯長三尺博三寸厚一寸有半五分其長以其一爲之首注云首六寸謂門頭斧也柯其柄也是斧柄大小之度匪斧不克與齊風析薪如之何匪斧不克語意不同柯者斧之柄操斧以伐之卽所操之柄以得其所伐之度若非有所操之斧可據則所伐者亦不能成其爲柯也下二句卽申上二句意蓋觸類廣譬以明之柯與妻以諭周公伐柯取妻以諭迎周公斧與媒則以諭二公也鄭云伐柯之道惟斧乃能之此以類求其類也以諭成王欲迎周公當使賢者先往媒者能通二姓之言定人室家之道以諭王欲迎周公當先使曉王與周公之意者先往愚按賢而曉王與周公之意者惟二公耳】伐柯伐柯【孔叢子作操斧伐柯】其則不逺【葉銑韻讀如兗以轉翻】我覯之子籩豆有踐【銑韻比而賦也迎周公者當遣召公太公二人故重言伐柯則猶言法則也卽大小長短之度是也所伐者柯伐之者斧此斧之柯與新伐之柯其大小長短當亦無以異者孔叢子作操斧伐柯於義更明以比二公周公同此忠愛之心觀武王有疾而二公卽欲爲王穆卜其休戚相闗與周公之心豈有異哉周公不聽穆卜而自以爲功者孔頴逹謂公位居冢宰地則近親脫或卜之不善不可使外人知悉亦不可苟讓故自以爲功也是則迎周公者必非二公不可以二公忠愛之心爲周公所素鑑耳然心𨿽無二而迹則稍殊故詩人但以不逺想象之而中庸引此詩亦云執柯以伐柯睨而視之猶以爲逺也此言外之意而詩人亦可謂善爲說辭者矣稱我者詩人代成王籌度之辭覯說文云遇見也詩詁云泛見曰見接見曰覯之子鄭云是子也斥周公也爾雅云竹豆謂之籩木豆謂之豆鄭氏云籩豆其容實皆四升踐原訓履毛傳訓爲行列貌鄭云王欲迎周公當以饗燕之饌行至則歡樂以悅之孔云飲食之事聖人以之爲禮今勸迎周公而言陳列籩豆是令王以此籩豆與公饗燕也郝敬云設其籩豆踐然陳列君臣相與燕笑一見而往事釋然矣聖人豈有成心乎】

伐柯二章章四句【申培說云管叔以殷圍衛大夫議迎周公乃作此詩解者謂伐柯匪斧則無以取木比武庚管叔之亂非周公不能平則次章其則不逺當作何解於文義不可通矣朱子以爲周公居東之時東人言此首章比平日欲見周公之難次章比今日得見周公之易牽彊附防尢爲無理】

九罭迎周公歸自東也【郝敬云前篇諷成王以饗禮迎公此篇諷王以冕服迎公愚按此當是使者將命而至東之作】

九罭之魚鱒魴【陽韻】我覯之子衮衣繡【讀詩記作綉】裳【陽韻興而比也九罭魚网也爾雅云緵罟謂之九罭孫炎云謂魚之所入有九囊也陸徳明云今江南呼緵罟爲白囊綱郝云九罭以比天子羅致大臣鱒魚名一名鮅爾雅曰鮅鱒是也陸璣云似鯤魚而鱗細於鯤也赤眼多細文鯤亦作鯶羅願云目中赤色一道橫貫瞳魚之美者食螺蚌孫炎正義云鱒好獨行制字從尊殆以此也魴解見魚麗篇羅云詩稱九罭之魚鱒魴鱒多獨行亦有兩三頭同行者極難取見网輙遁魴則說苑所謂若存若亡若食若不食者也周公有聖徳遭時之未信退避於東有難進易退之操故以鱒魴言之又陸佃云鱒魚圓魴魚方君子道以圓內義以方外而周公之徳具焉故是詩主以言之然則鱒象公之圓而衮衣者道也魴象公之方而繡裳者義也衮纁繡而後可以見周公猶之九罭之取鱒魴也我覯之子解見伐柯篇代爲成王籌度之辭也衮龍衣也陸徳明雲天子畫升龍於衣上公但畫降龍解見采菽篇繡說文云五采備也程子云鱒魴魚之美者施九罭之网則得鱒魴之魚用隆厚之禮則得聖賢我欲覯之子當用上公禮服往逆之嚴粲云服其服則居其位矣欲朝廷復相之也】鴻飛遵渚【語韻】公歸【朱子云此章飛歸字是句腰亦用韻詩中亦有此體】無所【語韻】於女【音汝後同】信處【葉語韻敞呂翻興也鴻鴈皆水鳥也知避陰陽寒署者春則避暑而北秋則避寒而南所謂木落南翔冰泮北䢐者也陶隱居云大曰鴻小曰鴈或云鴈多羣而鴻寡侶遵說文云循也渚小洲也釋名云渚遮也能遮水使廻也鴻飛遵渚蓋自北而南之時以況公之避京師而居東也歸歸周也女者對東人之辭左傳云再宿曰信彼一時也衝人之疑未釋公𨿽欲歸周而無安身之所故不得不暫於汝地焉信處耳然謂之信也而豈可久哉所以然者以公之精忠感格必有悟主之期故也此一章追前日居東時而言】鴻飛遵陸【屋韻】公歸不復【屋韻】於女信宿【屋韻興也陸說文云髙平地鴻飛遵陸蓋自南歸北之時不復爲渚上之遊以況公之自東而還歸於周亦將畱相王室而不復來東也故易漸卦九二之象曰鴻漸於陸夫徵不復公之歸以之上九之象曰鴻漸於陸其羽可用爲儀公之不復以之宿說文云止也信宿卽信處也此一時也王旣悟而遣余輩銜命以迎公公之畱於女地不過信宿間耳歸不久矣此一章據見在迎公而言】是以有衮衣【葉支韻讀如伊麼夷翻】兮無以我公歸【葉支韻渠爲翻】兮無使我心悲【支韻】兮【賦也是以有衮衣者得請之辭向之籌於王前者曰我覯之子衮衣繡裳王不以其言爲非所以今日有衮衣之命而使人賚之以予公也無以我公歸兮一句作一气讀上無字略斷親之故曰我言今日衮衣來而我公固將歸矣然使風雷不作則公安有今日公之得有今日也幸也君臣相遇自古稱難況公以元勲叔父而猶遭此患則忠而被謗信而見疑者可勝道哉俯仰之間感慨系之無謂以我公今日獲歸而遂無可使我心悵然含悲者在也忠厚悱惻溢於言表所謂言之無罪聞之足以戒是詩也其亦二公所作與】九罭四章一章四句三章章三句【序見伐柯篇子貢傳申培說皆云周公歸於周魯人欲畱之弗克賦九罭朱子亦以爲周公居東東人喜之而作今按本文有於女信處於女信宿之語其爲使者所作而非出於東人之口可知已且公天下之公也居東公之不幸也不以朝廷失公爲憂而以東土得公爲喜何所見之昧而所愛之細乎】

假樂贊美武王之徳爲祭武王之詩【所以知爲美武王者何也有三徴焉大明之詩曰篤生武王保右命爾變伐大商今此詩亦有保右命之之語一也中庸子曰舜其大孝也與徳爲聖人尊爲天子富有四海之內宗廟饗之子孫保之故大徳必得其位必得其祿必得其名必得其壽故天之生物必因其材而篤焉故裁者培之傾者覆之詩曰嘉樂君子憲憲令徳宜民宜人受祿於天保佑命之自天申之故大徳者必受命夫舜起匹夫爲天子武王自諸侯有天下其事相類故孔子合言之知此詩非詠守成之詩二也又篇中云穆穆皇皇宜君宜王按禮雲天子穆穆諸侯皇皇舊說亦皆以君爲諸侯王爲天子夫以一身而兼歷諸侯天子者惟湯武而已三也所以知爲祭詩者以子孫千億一語知之凡詩中言子孫多是對祖考而言紀述廟中所見也大雅詠文王詩最多其専爲武王詠者惟此一詩而已疑亦周公所作太史公云夫天下稱頌周公言其能論歌文武之徳】

假【左傳中庸丰氏本俱作嘉】樂【音酪】君子【葉寘韻資四翻詩旣取我子無毀我室舊皆謂葉職韻音則今按子則相去甚逺未足信也】顯顯【中庸作憲憲】令徳【本職韻當葉寘韻丁防翻】宜民宜人【眞韻】受祿於天【葉眞韻汀因翻嚴粲以自章首至此爲第一章

】保右【中庸作佑】命【葉眞韻眉辛翻】之自天申【眞韻】之【毛鄭及諸家本皆以自章首至此爲第一章

】幹祿百福【葉職韻筆力翻】子孫千億【職韻嚴以自保右至此爲第二章

賦也假當依左傳中庸通作嘉美也輔廣云假樂君子是作詩者美而樂之也惟其美之故樂之顯說文雲頭明飾也顯顯令徳者鄭云有光光之善徳愚按下章言不愆不忘率繇舊章無怨無惡率繇羣匹正令徳之實明著而可見者宜說文云所安也輔云謂心愜之朱子云民庻民也人在位者也孔頴逹云民人散𨿽義通對宜有別臯陶謨能安民能官人其文與此相類受說文云上下相付也祿之爲言錄也天錄其徳而與之以福則曰祿其實祿卽福也董仲舒對策引此而衍之云爲政而宜於民者固當受祿於天深得此詩之防通篇骨子只宜民宜人一句耳保者扶持之意右者贊助之義命者命之爲天子也自從也申者申束之義故毛傳以爲重也天眷有徳久而不替之謂幹祿二句申結上文幹祿與旱麓篇解同有顯顯之令徳是以宜其民人故能受天之祿所謂自求多福也百福言眾也曰保曰右曰命皆是也此已然之事子孫據時王而言不泛言孫子而順數子孫知此詩作於成王之世矣十百爲千自一萬而十萬以至萬萬皆曰億承上文百福而極言之舊說以爲子孫眾多非也子孫之獲福多於前王所謂自天申之者也此句乃祝辭】穆穆皇皇【陽韻班固傳注作煌煌】宜【陸徳明本作且】君宜【陸本作且】王【陽韻】不愆【春秋繁露作騫文選注作】不忘【陽韻說苑作亡】率由舊章【陽韻毛鄭諸本自幹祿至此爲第二章

嚴以穆穆至此爲第三章

】威儀抑抑徳音秩秩【質韻】無怨無惡【去聲】率由羣【春秋繁露作仇】匹【質韻嚴以威儀至此爲第四章

賦也此章贊武王之徳穆通作防誢文云細文也皇通作煌說文云煇也此以法制之明備言與下文率繇舊章作照自其曲折備具曰穆穆自其光采發越曰皇皇宜君宜王之宜亦謂與其位相愜解見小引下言武王先旣宜於爲一國之君矣而後又宜於爲天下之王也愆者謬戾之謂忘者疎略之謂率通作衛循也由舊說多訓爲從按說文有甹字無由字其義則木生條也然說文中字諧由聲者頗多疑古本有由字但許叔重偶遺耳經書用此字通訓爲從不知何據或謂其字從田上出指所從之道也因憶仲由字子路而韓詩注有云東西耕曰橫南北耕曰由則由之從田其義明矣或又疑由實非字仍當作甹逺其本訓凡說文中字諧由聲者皆是從甹省又古文由繇通用如由余之爲繇余許由之爲許繇是也繇本作防乃隨從之義則通用之說較爲可信但繇乃音謡由則音猶其音不葉如何可通今考說文有邎字以行邎徑爲義音與由同然則凡用由字者大抵從邎通之耳此字犯上諱己通行天下攺由爲繇惜當時議者考不及此舊章杜欽云先王法度鄭云舊典之文章愚按如文王治岐之政是也孟子云今有仁心仁聞而民不被其澤不可法於後世者不行先王之道故也故曰徒善不足以爲政徒法不能以自行詩曰不愆不忘率由舊章遵先王之法而過者未之有也此武王之所以宜民也威儀以接下之禮言抑自按抑也解見賔之初筵篇徳音嚴云有徳之聲音也言語教令聲名皆可稱徳音此徳音指言語也秩本訓積徐鍇以爲有序之貎蘇轍云無所不容故無怨無所不矜故無惡羣羣臣也匹通作妃羣臣之才品髙下其等第不同各循從其匹耦而衡量之絕不以一己愛憎之私意參預其間蓋大以成大小以成小武成所謂建官惟賢位事惟能事正如此此又武王之所以宜人也董仲舒論春秋云吾以其近近而逺逺親親而疎疎也亦知其貴貴而賤賤重重而輕輕也有知其厚厚而薄薄善善而惡惡也有知其陽陽而陰陰白白而黒黒也百物皆有合偶偶之合之仇之匹之善也詩云威儀抑抑徳音秩秩無怨無惡率由羣匹此之謂也嚴云穆穆皇皇與抑抑秩秩一體率由舊章與率繇羣匹相對】受福無疆【陽韻】四方之綱【陽韻毛鄭諸本自威儀至此爲第三章

】之綱之紀【紙韻】燕及朋友【有韻亦葉紙韻羽軌翻嚴本以受福至此爲第五章

】百辟卿士【紙韻】媚於天子【紙韻亦葉有韻濟口翻】不【釋文作匪】解【漢書作懈】於位【寘韻】民之攸塈【寘韻毛鄭諸本自之綱至此爲第四章

嚴本以百辟至此爲第六章

賦也此章著民人之皆宜於武王而復交互言之受福無疆四方之綱宜民也之綱之紀燕及朋友則宜民之所以宜人也百辟卿士媚於天子宜人也不解於位民之攸塈則宜人之所以宜民也武王之所得於民人者如此受祿於天不亦宜乎無疆言無有畔界綱紀解見棫朴篇燕通作宴說文云安也朋友呂祖謙云合百辟卿士言之也泰誓曰友邦君酒誥曰太史友內史友承上章言不愆不忘率繇舊章則典則昭垂後人可守成業而治受福無疆實自此始所以然者其統領旣挈四方皆於是系屬焉且不特挈其綱領而已至於節目所在亦皆犁然分別井井有條如是綱舉目張四方升平則輔治之朋友亦賴以安矣按棫朴詠文王之詩也曰勉勉我王綱紀四方然則此詩言綱紀固卽文王舊章之綱紀也黃櫄云元气不存𨿽盛且壯不足爲一身之福綱紀不立𨿽彊且富不足爲人君之福輔云人君能綱紀四方則臣下自然賴之若在上者管束不來則臣下何恃以爲安也辟爾雅云君也百辟謂諸侯也卿士王朝之羣臣鄭云卿之有事也此卽前所云朋友也媚說文云悅也解猶脫也位卽公侯伯子男公卿大夫士之位不解於位者人各守其位以盡其職無侵官無曠官也攸所也塈通作臮說文云眾辭與也引虞書稷契臮臯陶又史記夏本記璸珠臮魚今尙書文皆作曁言外而百辟內而卿士皆愛悅武王各盡其職而爲民之所與也左成二年盟於蜀蔡侯許男不書乘楚車也謂之失位君子曰位其不可不愼也乎蔡許之君一失其位不得列於諸侯況其下乎詩曰不解於位民之攸塈其是之謂矣昭二十一年葬蔡平公蔡太子朱失位位在卑大夫送葬者歸見昭子昭子問蔡故以告昭子嘆曰蔡其亡乎若不亡是君也必不終詩曰不解於位民之攸塈今蔡侯始卽位而適卑身將從之哀五年鄭駟泰富而侈嬖大夫也而常陳卿之車服於其庭鄭人惡而殺之子思曰詩曰不解於位民之攸塈不守其位而能久者鮮矣按觀此可以得不解於位之義】

假樂三章章八句【毛鄭及諸家本皆作四章章六句嚴本依陳氏分爲六章章四句惟季彭山氏更定作三章章八句今從之序以爲嘉成王也不知果何據而云然朱子疑爲公尸之所以答鳬鷖申培說剽之云公屍美王者之詩尢爲不根子貢傳漫以爲訓成王而詩之用於何地殊不能知要之影響耳又按左文四年公如晉及晉侯盟晉侯享公賦菁菁者莪公賦嘉樂襄二十六年齊侯鄭伯爲衛侯故如晉晉侯兼享之賦嘉樂國景子相齊侯賦蓼蕭子展相鄭伯賦緇衣附錄於此】

載見成王免喪朝諸侯率以見於武王廟【出郝敬毛詩原解】助祭旣畢而慰勞之詩【出季本詩說解頥序及蔡邕獨斷皆以爲諸侯始見於武王廟之所歌也朱傳申培說亦以爲諸侯助祭於武王廟之詩按竹書成王四年春正月初朝於廟是詩之作當在此時蓋免喪始朝廟也詩專爲助祭諸侯而發或卽疑爲獻助祭諸侯之樂歌然於禮文無所出惟祭後有歸俎餕餘二禮因作此詩以致其贊勞之意則不可知耳鄒子靜云此篇諸侯之來本爲來朝而是詩之作則爲助祭如車攻詩東都之行本爲防同而是詩之作則重田獵】

載【墨子載下有來字】見辟【墨子作彼】王【陽韻】曰求厥章【陽韻】龍旂陽陽【韻】和鈴【丰氏本作櫺】央央【陽韻】鞗革有鶬【陽韻說文作瑲陸徳明本作鎗】休有烈光【陽韻】率見昭考以孝以享【葉陽韻虛良翻】以介眉壽永言保之思皇多祜【麌韻】烈文辟公綏以多福俾【陸文作卑】緝熈於純嘏【葉麌韻果五翻徐光啟云以介眉壽而下三句一韻秦人功徳碑本此賦也載毛傳云始也載之所以訓始者以字從從才才者艸木之初也古字音同形近者皆得通用故載與哉皆訓爲始也鄭云諸侯始見君王謂見成王也曰求其章者求車服禮儀之文章制度也孔頴逹云將自說其事故言曰以目之作者所稱曰非諸侯自言曰也諸侯謹愼奉法卽是自求其章愚按下文龍旂和鈴鞗革等物皆等威所系故以章言諸侯將入朝天子故求其所自有之章一以重王事一以昭君賜也又墨子云先王之書周頌之道之曰載來見彼王曰求厥章則此語古者國君諸侯之以春秋來朝聘天子之廷受天子之嚴教退而治國政之所加莫敢不賔當此之時本無有敢紛天下之教者按舊說求章亦多同斯義然似非詩防龍旂者交龍爲旂詳見庭燎篇陽卽我朱孔陽之陽曹氏云色之鮮明也和者車軾上之鈴鈴說文以爲令丁也和亦鈴也而疊云和鈴者車中之鈴有二在軾者名和或在衡或在鑣者皆名鸞言和鈴所以別於鸞鈴也幹寶云和鸞皆以金爲鈴馬動則鸞鳴鸞鳴則和應央說文雲中央也顏師古云半也車前後皆有馬和鈴設在軾上當車之半故以央言之重言陽陽央央者見其非一旂非一車也毛孔主爾雅有鈴曰旂之說謂以鈴著旊端亦自有據但文理欠順又於央義不合故不從鞗革解見蓼蕭篇鶬當依說文通作瑲玉聲也鞗革安得有瑲音惟纒搤其上者以金爲之謂之金厄則其聲所觸亦往往能如王之鳴然則有鶬蓋指金厄言也詳見韓奕篇休說文云止息也烈者火猛之義光之貌也諸侯盛其儀衛從本國而來以至止於此則見其丰采赫奕足以殿天子之邦而有烈烈然之光輝也率者統領之義昭考毛云武王也朱子云此乃言王率諸侯以祭武王廟也廟制太祖居中左昭右穆周廟文王當穆武王當昭故書稱穆考文王而此詩及訪落皆謂武王爲昭考又云昭穆之分是始封以下入廟之時便有定次後𨿽百世不復移易而其尊卑則不以是而可紊也故成王之世文王爲穆而不害其尊於武武王爲昭而不害其尊於文又云遷毀之序則昭常爲昭穆常爲穆假令新死者當祔昭廟則毀其髙祖之廟而祔其主於左祧遷其祖之主於髙祖之故廟而祔新死者於祖之故廟卽當祔於穆者其序亦然蓋祔昭則羣昭皆動而穆不移祔穆則羣穆皆移而昭不動故虞之明日祔於祖父蓋將代居其處故爲之祭以告新舊之神也昭穆之次旣定則其子孫亦以爲序禮所謂昭與昭齒穆與穆齒傳所謂太王之昭王季之穆文王之昭武王之穆者是也章氏云凡廟主在本廟之室中皆東向及祫於太廟之室中惟太祖東自如而爲最尊之位羣昭入此者皆列北牖下而南向羣穆入此者皆列南牖下而北向蓋羣廟之列左爲昭而右爲穆祫祭之位北爲昭而南爲穆也又云二世祧則四世遷穆之北廟六世祔昭之南廟矣三世祧則五世遷穆之北廟七世祔穆之南廟矣昭者祔則穆者不遷穆者祔則昭者不動此所以祔必以班屍必以孫而子孫之列亦以爲序也又云宗廟之制但以左右爲昭穆而不以昭穆爲尊卑故五廟同爲都宮則昭常在左穆常在右而外有以不失其序一世自爲一廟則昭不見穆穆不見昭而內有以各全其尊也以者承上之辭後仿此孝者孝思內盡志也享者獻享外盡物也鄒子靜云以孝以享者合天下之孝享以爲一人之孝享也大抵宗廟祭祀多以諸侯助祭爲重觀此及淸廟雍詩可見子云有曰孝莫大於寜親寜親莫大於寜神寜神莫大乎四表之懽心介鄭云助祭也按古者主有擯客有介故介亦有助意眉壽解見南山有臺篇以介眉壽主諸侯言孔云謂助行具禮使孝子得壽考之福也愚按此已結助祭之事自永言保之而下則又屬望於後日之辭永言長言也書曰歌永言保者抱持不失之義思發語辭皇通作煌徐鍇云皇之爲言煌煌然也祜說文云福也爾雅云福厚也多祜以己然之福言尊爲天子富有四海是也烈卽休有烈光之烈以丰采言文卽曰求厥章之文以儀衛言辟公朱子云諸侯也王炎云爲國君故稱辟舉五等之貴故稱公荀子云論禮樂正身行廣教化美風俗兼覆而調一之辟公之事也綏安也多福卽上文之多祜俾說文云益也緝熈解見文王篇純之爲全音之近也嘏說文云大逺也徐鍇云大逺之福也作此詩者詠歌以申其意言欲保守此今日煌煌之多福必爾有烈光文章之諸侯實有以安鎭此多福使永固而不移則自今以往庶益繼續其光明於純全之嘏福也陸化熈云福本昭明不繼則晦矣愚按綏以多福卽烈文篇惠我無疆之意純嘏以未然之福言鄧元錫云永言保之思皇多祜言大福難保也曰俾緝熈於純嘏言大嘏不易也陳戒於徳也古君臣上下無時而不戒於徳也】

載見一章十四句【孔頴逹謂周公居攝七年而歸政成王成王卽政諸侯來朝於是率之以祭武王之廟詩人述其事而爲此歌焉郝敬辧之云按成王立年十有三非甚童防也世儒惑於明堂位云周公負扆踐阼七年而後致政並彊此詩爲七年後王親政作蓋據雒誥云周公誕保文武受命惟七年彼謂成王七年周公畱雒耳非謂七年前成王未親政也十三歲天子尸居而又七年則二十矣乃始見諸侯乎初年以流言疑忌叔父豈幼沖無知者之所爲乎鄧元錫則以爲諸侯殷見朝廟也周官以賔禮親邦國朝宗覲遇各以其方歲至防以發禁至皆主於來王其殷見曰同則五年而禘五服羣後畢具至故殷見曰載見又殷同以發政故載見曰求厥章今按大禘之禮禘其祖之所自出而以其祖配之於昭考何與斯其論疏矣鄒忠又云竹書紀成王元年丁酉春正月王卽位命冡宰周文公總百官庚午周公誥諸侯於皇門夏六月葬武王於畢夫天子七月而葬同軌畢至一則送故主之終一則覲新君之始於義何疑逸周書皇門解述昔之蕭臣助王恭明祀敷明刑用能承天嘏命萬子孫用永被先王之靈光此卽介壽保祜緝熈純嘏意也而先之以命我辟王小至於大其與是詩同作可知己按禮居喪不祭若此詩爲諸侯防葬而作則成王未終喪也未終喪而爲詩以作樂可乎且以介眉壽緝熈純嘏豈居喪時語乎如謂周公總百官亦可率之以見於廟則武王周公兄也率見昭考之云何以稱焉愚皆不取】

烈文成王初見於武王廟諸侯來助祭事畢將歸國君臣交相戒之辭【序及蔡邕獨斷皆以爲成王卽政諸侯助祭之所歌歐陽修以爲成王初見於廟諸侯來助祭旣祭而君臣受福自相勑戒之辭愚按此與載見篇同爲一時之作觀二詩皆稱烈文辟公可據彼爲廟中贊勞之語此則諸侯事畢將行當陛辭之時因而交相勑戒也】

烈文辟公【葉陽韻始黃翻】錫玆祉福惠我無疆【陽韻按此詩公疆乃皆於單句用韻而雙句不用韻亦變體也】子孫保之無【白虎通作毋】封靡於爾邦【葉束韻悲工翻】維王其崇【東韻亦葉陽韻仕莊翻】之念玆戎功【葉陽韻姑黃翻】繼【丰氏本作防】序其皇【陽韻】之【賦也歐陽修云此君勑其臣之辭也嚴粲云成王卽政之初周興未久也其助祭諸侯往往身佐文武以定天下者故先稱美之乃告戒之烈文辟公解與載見篇同錫通作賜說文云予也玆此也指下文祉福言祉說文亦以爲福也爾雅疏云繁多之福也按祉之言止諸福所止繁多之義也福之言祜祜之言厚也言爲天所加厚也錫玆祉福主武王克商之後封建諸侯而言旣列之爵復胙之土其爲祉福孰大焉一說白虎通云周頌曰烈文辟公錫玆祉福言武王伐紂定天下諸侯來防聚於京師受法度也以受法度爲錫祉福亦卽下文戒封靡之意書曰各守爾典以承天休此之謂也惠猶貽也與分人以財謂之惠義同無疆孔云無有疆畔謂長逺無期也子孫辟公之子孫也保者抱持勿失之義孝經注以爲安鎭是也成王呼助祭之諸侯而告之曰爾有光烈文章之辟公我先王旣賜汝以建邦啟宇之祉福矣爾其思所以屏翰王家果能惠我以無疆之休則女之子孫亦庻乎其永保此爵土也左襄二十一年晉侯問叔向之罪於樂王鮒於是祁奚老矣聞之乘馹而見宣子曰詩曰惠我無疆子孫保之夫謀而鮮過惠訓不倦者叔向有焉社稷之固也猶將十世宥之以勸能者今壹不免其身以棄社稷不亦惑乎宣子說與之乘以言諸公而免之按味此可以得釋詩之意下文無封靡四句正申上惠我無疆二句而言無毋通戒辭也土陪益曰封與禮檀弓封之崇四尺義同靡說文云披靡也字從非徐鍇云披靡分也故從非取相違之義爾邦爾所有之國也五等之爵分土惟三受之天子傳之先君不可益也不可損也戒以無封欲其無吞並人之上地以自益也戒以無靡欲其土地無爲人所吞並而致損也按白虎通云詩云毋封靡於爾邦此言追誅大罪也或盜天子土地自立爲諸侯絕之而己意與此合崇爾雅云髙也尊尙之意上凜王章而不敢逾下守成業而不敢失大不役小彊不陵弱夫如是則能各安其分共享和平而天子亦尊尙之矣上文所謂惠我無疆者其故全繇於此陸機云先王知帝業至重天下至曠曠不可以偏制重不可以獨任任重必於借力制曠終乎因人於是乎立其封疆之典財其親疎之宜使萬國相維以成磐石之固宗庻雜居而定維城之業南面之君各務其治九服之民知有定主上之子愛於是乎生下之體信於是乎結世治足以惇風道衰足以禦暴故疆毅之國不能擅一時之勢雄俊之士無所寄霸王之志然後國安繇萬邦之思治主尊賴羣後之圖身譬猶眾目營方則天綱自昶四體辭難而心膂獲乂三代所以直道四王所以垂業也陳際泰云讀烈文而知周之君臣相愛無己也念其助祭之勞遂欲其世世子孫與周相始終而益昌大特戒其封靡蓋駕馭之權亦隱隱寓焉以爲苟有犯此者王法無私恩不爾貸也嗟嗟誰謂周獨忠厚歟哉念說文云常思也戎說文云兵也戎功武功閟宮言教商之旅克咸厥功是也繼說文云續也序通作敍說文云次第也子孫繼世以敍相及故曰繼序也皇說文云大也徐云皇之爲言煌煌然也我念爾辟公夾輔先王用武功平定天下以有今日自今以後凡汝之子孫繼汝爲諸侯者其亦能張皇威武以消四方窺覦不軌之心而壯王室之勢不徒保守其爵土而已是則我之所深致望者也嚴云說者多以辟公爲稱諸侯之祖父念玆戎功爲勉之以念祖父之功今考本紀注徐廣云武王克商二年而崩皇甫謐云武王定位元年歳在乙酉六年庚寅崩正如謐之言武王克殷才六年耳烈文作於成王卽政之初孟津諸侯固多存者不應專戒其子孫也】無競【五經文字作倞】維【左傳作惟】人【眞韻】四方其訓【葉眞韻詳遵翻左傳作順】之不顯維【中庸作惟】徳百辟其刑【葉陽韻胡光翻】之於【音烏】乎【大學作戲】前王【陽韻】不忘【陽韻賦也歐陽修云此臣戒其君之辭也競爾雅云彊也說文云彊語也無競維人與無競維烈語气相類言宣力四方者皆得其人莫與之爭彊也訓通作馴說文云馬順也左昭元年莒展輿奔吳於是莒務婁瞀胡及公子滅明奔齊君子曰莒展之不立棄人也夫人可棄乎詩曰無競維人善矣哀二十六年衛出公以弓問子贛曰吾其入乎子贛稽首受弓對曰臣不識也私於使者曰昔成公孫於陳寗武子孫莊子爲宛濮之盟而君入獻公孫於齊子鮮子展爲儀之盟而君入今君再在孫矣內不聞獻之親外不聞成之卿則賜不識所繇入也詩曰無競維人四方其順之若得其人四方以爲主而國於何有不通作丕大也徳者君人之大徳以丕顯贊徳亦主發用而言百辟諸侯也刑通作防復古編云刑從刀幵聲到也防從刀從井法也於乎嘆聲前王前乎此之爲王者謂武王也防說文以爲不識也王往矣而功烈徳澤如在其訓之刑之者至今猶尙可記識於人心故曰不忘也此章乃助祭諸侯因王上章有戎功其皇之語不欲王之徒以力服人也因於廟中嘆美前王用人修徳之事以進之曰前王𨿽不得已用戎功以得天下而所以使天下人不能防者其故全不在此王今日者欲皇戎功臣以爲不如法前王之用人修徳而戎功亦可不用也中庸引不顯維徳二句而足之曰是故君子篤恭而天下平篤恭者恭己正南面之謂如武成所云垂拱而天下治者蓋言徳惟丕顯則自足以致天下之平他無所事矣而舊說皆以篤恭釋不顯非也若大學之釋於乎前王不忘尢爲明白曰君子賢其賢而親其親小人樂其樂而利其利此以沒世不忘也夫無競維人卽封建千八百固之事異姓以賢同姓以親此所謂賢君子之賢親君子之親也不顯維徳凡發政施仁皆是此所謂樂小人之樂利小人之利也一說萬尙烈云與人無兢故四方其訓徳維不顯故百辟其刑前王之所以人不能忘者全在於此若稍與人兢必不能訓四方稍自顯露必不能刑百辟前王不如是也中庸引此正以發明闇然之意故曰後其身而身先外其身而身存惟無以天下爲者乃可托於天下爲此詩者其知道乎亦通】

烈文二章一章八句一章六句【舊只作一章十三句朱傳及申培說皆以爲成王祭宗廟而獻助祭諸侯之樂歌今按次章言四方訓百辟刑似非天子告諸侯之語或有謂贊美前王之徳以感動諸侯者亦自可通然語意覺散緩不如歐陽說爲長子貢傳闗文】

訪落成王除武王之喪將始卽政而朝於廟與羣臣謀於廟也【序云嗣王朝於廟也蔡邕獨斷亦云成王謀政於廟之所歌也按廟者武王廟以詩辭昭考皇考等語知之逸周書序云成王旣卽政因嘗麥以語羣臣而求助作嘗麥而竹書亦載成王四年春正月初朝於廟夏四月初嘗麥與書序言嘗麥求助者合此詩之作在此時也與小毖敬之二詩當合爲一篇孔潁逹云成王旣朝廟而與羣臣謀事詩人述之而爲此歌鄧元錫云喪三年不言至是始廟見羣臣訪焉又家語孔子曰成王年十有三而嗣立明年夏六月冠而朝於祖以見諸侯未詳孰是愚但以逸書序有卽政求助之語因摭爲據耳】

訪予落止【丰氏本作只】率時昭考於【音烏】乎悠哉朕未有艾將予就之繼猶判渙維予小子未堪家多難紹庭上下陟降厥家休矣皇考以保明其身【通篇俱無韻賦也說文云泛謀曰訪徐鍇云謂廣問於人也予成王自謂也落木葉隕墜也說文云凡艸曰零木曰落成王卽位之初武庚蠢動王室防搖故以落言止通作只說文云語己辭也率爾雅云循也當通作衛時之言是音之近也昭考武王也解在載見篇鄧云免喪之思惟考也武王在廟中訪問諸臣言自武庚倡亂後我國家已有隕落之勢今將思其所以救是者惟在循是武王治天下之道而行之庶可轉危爲安也於乎嘆聲如烏之吁呼也悠說文云憂也朕萬尙烈云朕兆之朕解見抑篇艾猶盡也朱子云如夜末艾之艾解見庭燎篇將如無將大車之將鄭云猶扶進也就說文云就髙也從京從尢尢異於凡也徐鍇云語曰就之如日日髙人就之防意繼續判分也渙流散也俱見說文成王欲率循武王之道旣又嘆而憂思之謂武王之道甚大𨿽頗知其端緒朕兆而未能測其究竟賴爾諸臣扶將我以就之然尙恐繼其道而判焉不合渙焉不屬也輔廣云味此意則成王固己默識夫武王之道若不曾用工夫則便以爲易矣豈識此味哉三山李氏云自訪予落止至繼猶判渙皆是仰先王之盛徳嘆眇躬之涼薄苦前哲之髙逺也胡一桂云自維予小子而下則焄蒿淒愴如或見之也愚按此下皆屬望先王陰助黙相之辭未堪家多難者追指前日三叔抉殷以叛之事而言堪通作戡爾雅云勝也曰家多難者武庚之變三叔寔爲之書大誥篇所謂民不靜亦惟在王宮邦君室是也紹庭二句猶昔人言舜見堯於羮墻之意與陟降庭止義同紹說文云繼也謂往來不絕也庭以廟庭言上下卽陟降也家謂家庭也武王與成王親則父子曰厥家者親之也休說文云息止也孔云上言昭考此言皇考皆斥武王也變稱皇者尊之也王安石云保其身無危亡之憂明其身無昏塞之患成王旣慮率循昭考之難因自言予幼稚小子向者遭王室多難變生肘腋力量固有所難勝矣自今以往其庶防我昭考之靈往來不絕於廟庭之中或上而陟或下而降皆在我家止息未嘗少離於以翼我之行使身有所憑藉而不陷於危啟我之思使身有所開悟而不迷於往也按太甲成王皆再世守成之主太甲復辟而伊尹所以訓之者一則曰率祖攸行再則曰奉先思孝成王免喪卽政而首惓惓以率時昭考爲言可謂知本矣】

訪落一章十二句【朱傳云成王旣朝於廟因作此詩以道延訪羣臣之意申培說襲之按此詩𨿽對羣臣而作以延訪發端而意皆屬望昭考至小毖篇始道其延訪羣臣之意耳子貢傳闕文】

小毖嗣王求忠臣助己之所歌也【出蔡邕獨斷】爲訪落之第二章

【序亦以爲嗣王求助也何以知其爲訪落之第二章

也彼曰維予小子未堪家多難此曰未堪家多難予又集於蓼苦愈甚而意愈迫矣將望皇考之紹庭上下陟降厥家以陰佑已而防防之中不可必也非資借明保於臣其曷克有濟愚以爲此成王自怨自艾之辭以歸誠於周公亦如太甲復辟而致辭伊尹者焉卽下篇敬之敬之數言所進戒於王者未必非周公之語而說者已久失其傳矣孔頴逹云頌之大列皆繇神明而興於訪落言謀於廟則進戒求助亦在廟中與上一時之事史記樂書太史公曰余每讀虞書至於君臣相勑惟是防安而股肱不良萬事墮壊未嘗不流涕也成王作頌推己懲艾悲彼家難可不謂戰戰恐懼善守善終哉君子不爲約則修徳滿則棄禮佚能思初安能惟始沐浴膏澤而歌詠勤苦非大徳誰能如斯篇名小毖者鄭雲天下之事當愼其小小時而不愼後爲禍大故成王求忠臣早輔助己爲政以救患難劉公瑾云不以蜂爲小則其後無辛螫之患矣不信其爲桃虫之小則其後無拚飛之患矣名篇者特於毖字上加一小字其意深矣又云朱子以此詩作於成王免喪之際則是武王崩後之三年也按書曰周公位冢宰正百工羣叔流言則是武王方崩流言卽興周公避而居東二年之秋天有雷風之變於是王迎公歸明年免喪朝廟而此詩繼作故此篇深懲管蔡之事也】

予其懲而毖後患莫予荓【爾雅作甹潛夫論作並】蜂【葉東韻讀如洪胡公翻爾雅作夅潛夫論作螽丰氏本作螽】自求辛螫【韓詩作赦】肇允彼桃虫【東韻】拚【文選注作翻】飛維鳥【篠韻】未堪家多難【去聲】予又集【丰本作雧】於蓼【篠韻賦中有比也予成王自謂也懲說文云防也朱子云有所傷而知戒也毖說文毛傳皆云愼也徐鍇云愼密也懲以已然言毖以未然言後後日也患說文云憂也從心上串徐云串之言貫也貫於心也初武王旣喪管叔及羣弟流言於國曰公將不利於孺子成王信之而疑周公其後三監挾殷以叛成王至是始白周公之忠而悔己之輕信三叔以致禍亂也曰予其懲創往日之失從今以往與廷臣更始以毖後日之患乎爾廷臣其毋以予往日者爲昏爲愎而棄我也孔云我今欲愼小防患故須汝等助我言己求助之意也自莫予荓蜂以下皆追數往日之失予之所以其懲者此也莫之爲無音之近也荓通作迸斥逐散走也解見桑柔篇蜂以比三叔桃虫以比武庚蜂本作蠭說文雲飛虫螫人者爾雅別土蠭木蠭二種在地中作房者名土蠭其形大在樹上作房者名木蠭其形差小又曰蠭醜螸謂垂其腴腴卽腹下螫毒也羅願云蠭種類至多土蠭黒色最大者螫人至死能食蜘蛛楚辭謂蠭若壺壺形圓大故蠭似之密蜂螫人芒入人肉不可復出蠭亦尋死陸佃云其毒在尾垂頴如鋒故謂之蜂傳曰蜂蠆垂芒此之謂也一名萬其字象形蓋蜂類眾多動以萬計故借爲萬億之萬舊說數人以千數物以萬莊子所謂號物之數謂之萬也愚按漢書中山靖王傳云讒言之徒蠭生顏師古注以爲眾多也此詩比意與彼同當管叔流言與羣叔囂然更進疊和如蜂起然而成王不察其姦故言當時無有人爲我迸逐此蜂者使我自以爲是而終羅於螫毒之苦卽謂之自求辛螫可也辛屬全金剛味辛辛痛卽泣出故以爲痛苦之義肇通作肁始也允信也俱見說文桃虫小鳥爾雅云桃虫鷦其雌鴱按鷦卽鷦鷯也鷯一作�又名鷦鸎江東呼布母陸佃云說苑曰鷦鷯巢於葦苕系之以髮鳩性拙鷦性巧故鷦俗呼巧婦一名工雀一名女匠其彖尖利如錐取茅秀爲巢巢至精密以麻紩之如刺韈然故又一名韈雀雄方言云自闗而東謂之工爵或謂之過嬴或謂之女自闗而東謂之鸋鴂自闗而西謂之桑飛或謂之韈爵拚說文云拊手也鷦鷯巢於深林以一技爲安苟以手拊之使飛則彼固羽族之鳥也其逺舉別適何所不至以比武庚受封於殷其始帖然臣服亦可以相信矣而三叔煽之使動遂至悍然稱兵欲反鄙我周邦不復肯守其侯封之舊耳又郭璞謂鷦小鳥而生雕鶚陸璣亦謂鷦鷯微小於黃雀其鶵化而爲雕故俗語鷦鷯生雕及覲焦氏易林亦有桃虫生雕之語毛傳解此以爲鳥之始小終大者義實本此若以比武庚則郝敬所云方武王誅紂宥其子人以爲孤雛耳未防挾徐奄諸國叛周公東徵三年而後定此桃虫之爲大鳥也理亦可通然鷦化爲雕目所未見世多疑之又經文俱言鳥耳未嘗言大鳥也豈謂鷦鷯非鳥必待變而後爲鳥乎愚故定主前說未堪家多難解見訪落篇集者棲止之義蓼說文云辛菜薔�也按爾雅薔�蓼卽此郭璞以爲澤蓼也陸佃云蓼生水澤者莖赤味辛羅願云越王苦思報吳臥則以蓼楚辭曰蓼虫不知徙乎葵菜言蓼辛葵甘虫各安其故不知遷也而魏子曰蓼虫在蓼則生在芥則死非蓼仁而芥賊也本不可失也毛傳雲集於蓼言辛苦也季本云多難謂管蔡之亂蓼以諭武王之喪也言己方幼沖不堪國之多難而又適當大喪之苦故曰又集於蓼也此以流言疑周公之事自懲見己徳之不及武王而欲羣臣之助也陳際泰云夫物有大甘也必有大苦隨之成王之克成令主也則集蓼之故也夫張文潛云成王懲周公之事將毖後患使後之知人不復如前日之惑而首之以求助何也蓋昔之不知周公之聖出於無助故也何以知其然耶夫成王在廷之臣聖莫如周公而賢莫如召公周公之爲師召公固不說之矣召公且不說則在廷之臣豈復有能辧而言之者也此成王所以懲前日之事出於左右無有助之者則其懲後患而首之以求助不亦宜乎破斧刺朝廷之不知蓋舉朝廷而刺之舉朝廷之不知則孰爲成王之助哉按逸周書嘗麥解云維四年孟春王初祈禱於宗廟乃嘗麥於太祖是月王命大正正刑書王若曰嗚呼敬之哉如木旣顚厥巢其猶有枝葉作休爾弗敬卹爾執以屏助予一人集天之顯亦爾子孫其能常憂卹乃事眾臣咸興受大正書蓋卽與此詩同意疑亦同時作也】小毖一章六句【申培說丰氏本篇名俱無小字朱傳云此亦訪落之意申培說襲之今按二詩命意各有所主原不相混一屬望皇考一屬望羣臣也特謂其皆一時廟中之作則可耳子貢傳闕文】

敬之訪落之第三四章

也羣臣進戒成王王乃答羣臣見戒之意【自羣臣下俱出歐陽修毛詩本義何以知其爲訪落之第三四章

也訪落曰陟降厥家而此曰陟降厥士訪落曰將予就之而此曰日就月將蓋相爲首尾之辭也陳氏云嗣王於祭之明日繹祭賔屍而羣臣與焉旣作謀政之詩以發羣臣之志而作頌者又設羣臣進戒之詩以答之又形容嗣王虛己求言之意爲羣臣者當何如哉鄧元錫云王朝廟羣臣戒王皆不言而將之以樂宣其所欲言其斯爲不言之教不肅之嚴乎故父子君臣天人上下仁孝忠敬之道咸在王周公朝廟間故樂其深也】

敬之敬之【支韻】天維【左傳賈誼新書俱作惟】顯思【支韻】命不易【音異】哉【葉支韻將其翻】無【漢書新書俱作毋】曰髙髙在上陟降厥士日監在玆【支韻賦也此羣臣因王之求助而進戒也敬說文云肅也禮記注云在貌爲恭在心爲敬周昌年云敬非敬天乃】

【心存戒愼重言敬之者無時無事而不敬也賈誼云志敬而怠人必乘之眞徳秀云重言以求其聽也天維顯思二句稱天命以聳動之正見所以當敬也顯明也思朱子云語辭也天維顯思者顏師古云言天甚明察也按大雅曰皇矣上帝臨下有赫維顯之謂也命者有天下之命也不易者言保之不易也杜預云奉承其命甚難愚按此亦承上章多難而言左僖二十二年邾人以須句故出師公卑邾不設備而禦之臧文仲曰國無小不可易也詩曰敬之敬之天惟顯思命不易哉先王之明徳猶無不難也無不懼也況我小國乎成四年公如晉晉侯見公不敬季文子曰晉侯必不免詩曰敬之敬之天惟顯思命不易哉夫晉侯之命在諸侯矣可不敬乎無曰以下主先王而言也無毋通禁止辭也曰者代爲成王意中之語也髙髙在上指先王也語意與文王在上一例因首章訪落之詩以乞靈皇考爲言故特破其所恃言天甚難諶命實靡常王毋謂先王之靈在天或能陰爲王地也重言髙髙者兼指文武之辭也周書召誥篇曰天旣遐終大邦殷之命玆殷多先哲王在天又曰相古先民有夏天廸從子保面稽天若今時旣墜厥命今相有殷天廸格保面稽天若今時旣墜厥命卽此意也陟降與閔予訪落篇義同士說文毛傳皆云事也按事乃士之本訓其字從一從十數始於一終於十故說文引孔子曰推十合一爲士也以其士爲人品之稱者則謂其人足任事故亦以士名之或當通作仕耳監說文云臨下也玆之言此音之近也先王之心與天之心一也其神靈恆上下來往於王之所爲而無日不監視於王之所處王固欲皇考陟降厥家而豈知其日所監之家中者實陟降厥事乎所事善則許之不善則怒之先王當無所私也抑又無小大無眾寡無精麤之不體也夫上天之命旣不易保而先王之監又不少疎然則王可有一時一事之不敬哉眞徳秀云當時羣臣之學以格心爲主故其言純粹如此人主宜深味之王應麟云荀子曰天子卽位上卿進曰能除患則爲福中卿進曰先事慮事先患後患下卿進曰敬戒無怠羣臣進戒始以敬三卿授策終以敬此心學之原也伊尹訓太甲曰祗厥身召畢告康王曰今王敬之哉皆以此爲告君第一義陸化熙云周公之戒王曰皇自敬徳召公之誥王曰王其疾敬徳曰王敬作所不可不敬徳曰惟不敬厥徳乃早墜厥命卽是此詩首章之防】維予小子【紙韻】不聰敬止【紙韻】日就月將【葉陽韻資良翻】學有緝熈於【韓詩外傳作於】光明【葉陽韻謨郎翻】佛【韓詩外傳說苑俱作弗】時仔肩示【新書作視】我顯徳行【葉陽韻戶郎翻賦也胡一桂云自維予小子以下則嗣王先自述而後求羣臣之助也聰說文云察也不聰以質言鄭云承之以謙也止通作只說文云語己辭也不聰敬止猶顏淵言回𨿽不敏請事斯語之意言我𨿽不聰而聞羣臣之陳戒警切如此誠不敢以不敬也然徒敬而不學則於先王之道茫無入門𨿽尸居寂守何益於治故仍以將予就之爲諸臣望焉就將解見訪落篇就言日將言月者學者工夫無可間斷故日必有就教者苐條示其綱領啟發其闗鑰而已故但須計月也韓詩外傳云劍𨿽利不厲不斷材𨿽美不學不髙𨿽有防酒嘉殽不嘗不知其防𨿽有善道不學不逹其功故學然後知不足教然後知不究不足故自壊而勉不究故盡師而熟繇此觀之則教學相長也詩曰日就月將又云孟嘗君請學於閔子使車往迎閔子閔子曰禮有來學無往教致師而學不能禮往教則不能化君也君所謂不能學者也臣所謂不能化者也於是孟嘗君曰敬聞命矣明日袪衣請受業詩曰日就月將又云孔子燕居子貢攝齊而前曰弟子事夫子有年矣才竭而智罷振於學問不能復進請一休焉孔子曰闔棺兮乃止播兮不知其時之易遷兮此之謂君子所休也故學而不已闔棺乃止詩曰日就月將言學者也緝熙解見文王篇緝字從日月推出熈者光明之謂成王言我於先王之道欲日有所就必賴爾諸臣之月有所將誠如是以爲學積漸不已則於事事物物之理無不洞徹而此心之光明者益繼續其光明矣是之謂緝熈於光明也光明二字意𨿽無異而義當有辧晉語郭偃以光爲明之耀朱子謂明者光之體光者明之用是也成湯有言曰去聖人之道而獨居以思猶之去日於庭就火於室也劉向亦曰少而好學如日出之陽壯而好學如日出之光老而好學如秉燭之遊繇是以觀有求光明之志者斷不能捨學矣錢天錫云緝熈二字與文王不同乃勉然工夫從一隙之明而聨緝不已到那萬理明淨地位徐干云學也者所以疏神逹思怡情理性聖人之上務也民之初載其蒙未知譬如寶在於室有所求而不見白日照焉則羣物斯辧矣學者心之白日也又云大樂之成非取乎一音佳膳之和非取乎一味聖人之徳非取乎一道故曰學者所以總羣道也羣道統乎己心羣言一乎己口惟所用之述千載之上若其一時論殊俗之類若與同室度幽明之故若見其情原治亂之故若見己效故曰學有緝熈於光明王符云人之情性未能相百而其明智有相萬也此非其眞性之材也必有假以致之也君子之性未必盡照及學也聰明無蔽心智無滯前紀帝王顧定百世比則道之明也而君子能假之以自彰爾夫如是道之於心也猶火光於人目也中穽深室幽黒無見及設盛燭則百物彰矣此則火之耀也非目之光也而目假之則爲明矣天地之道神明之爲不可見也學問聖典心思道術則皆來覩矣此則道之材也非心之明也而人假之則爲已知矣詩曰日就月將學有緝熈於光明是故凡欲光烈者莫良於學矣淮南子云知人無務不若愚而好學自人君公卿至於庶人不自彊而功成者天下未之有也詩云日就月將學有緝熈於光明此之謂也又云生木之長莫見其益有時而修砥礪防監莫見其損有時而薄君子修美𨿽未有利福將在後至故詩云日就月將學有緝熈於光明此之謂也韓詩外傳云凡學之道嚴師爲難師嚴然後道尊道尊然後民知敬學故大學之禮𨿽詔於天子無北面尊師尙道也故不言而信不怒而威師之謂也詩曰日就月將學有緝熈於光明佛時二句申言其望助之切也佛說文云見不審也愚按此與髣髴之髴同義卽謙言不聰之意時之言是音之近也仔說文云克也肩鄭云任也按人肩能勝重任故有任之義示者天垂象以示人之示顏師古云君子以目視物以物示人同作視字後世作字異目示物從示傍見示人物作單示字徳行謂徳之見於行者先王已然之成迹皆明徳所流露故曰徳行也成王旣以月將之助望羣臣而自期於緝熈光明之效矣又恐不得其所以將之之術而終無受益之可望也復申懇之曰以我之見理不明若是而欲克勝天下之重任其必示我以顯明可見之徳行庶乎啟發有機日不迷於所事而天命可保乎蓋示之不顯則恐有似是之訛而亦非見地未明者所能驟領此成王之所深慮非徒承之以謙而已佛顯二宇對看張文潛云夫徳行固道之顯者也而成玉尙欲使示之以顯徳行者蓋學之始其道當然也以其徳行之幽者未足以知之故曰示我顯徳行非獨成王爲然伊尹之告太甲明言烈祖之成徳夫以言爲未足而明言之則亦以太甲始進於學故也韓詩外傳云宋大水魯人弔之宋人應之曰寡人不仁齋戒不修使民不時天加以災又遺君憂拜命之辱孔子聞之曰宋國其庶防乎昔桀紂不任其過其亡也忽焉成湯文王知任其過其興也勃焉過而攺之是不過也宋人聞之乃夙興夜寐弔死問疾戮力宇內三歲年丰政平鄕使宋人不聞孔子之言則年谷未丰而國家未寧詩曰弗時仔肩示我顯徳行一說佛者矯戾之意曲禮云獻鳥者佛其首學記云其求之也佛子法言云荒乎淫佛乎正劉熈釋名云牽引佛戾以制馬是也愚按此當通作咈說文云違也或通作拂說文云過擊也二義相近嚴粲云我負荷天下其任甚重爾羣臣當有以正救之無爲面從容說必示我以顯然之徳行使我有所則效也亦通又韓詩外傳云詩曰示我顯徳行故道義不易民不繇也禮樂不明民不見也此借語立義非詩本防陳際泰云吾讀成王之詩深有味乎其人也而又思周公之教之深也抗世子法於伯禽於玆驗焉蔣悌生云成王自爲謙退之辭願加不息之功使學進於光明之地蓋成王悔悟之後深服周公之訓𨿽曰困知勉行而學亦漸進於精密矣】敬之二章章六句【序及蔡邕獨斷皆云羣臣進戒嗣王之所歌也此但據上章爲說耳朱傳以爲成王受羣臣之戒而述其言申培說因之然此詩自是作頌者紀述之辭亦不得以上章進戒之語謂述自成王也子貢傳闕文】

東山周公伐武庚旣克而歸勞其從行之士故作此詩【出申培說子貢傳云周公帥師徵殷三年克之勞其歸士賦東山序云一章言其完也二章言其思也三章言其室家之望女也四章言男女之得及時也君子之於人序其情而閔其勞所以悅也悅以使民民忘其死其惟東山乎孔蕞子載孔子曰於東山見周公之先公而後私也所謂先公後私者謂公事旣畢便卹其私耳郝敬云周公避謗居東二年成王誅管叔得鴟鴞之詩感風雷之變始悔悟迎公公歸大誥天下奉王東徵武庚伐奄孟子所謂三年討其君滅國五十卽此行也】

我䢐東山慆慆不歸【朱子云無韻未詳】我來自東【韻】零【說文丰氏本俱作霝後同】雨其蒙【東韻又丰本葉支韻謨悲翻按據此則不歸之歸亦葉支韻渠爲翻楚辭章句作蒙】我東曰歸【見上】我心西悲【支韻】制彼裳衣勿士【丰本作事】行枚【葉支韻謨悲翻】蜎蜎者蠋【說文丰本俱作蜀】烝在桑野【馬韻】惇彼獨宿亦在車下【馬韻賦也凡言我者皆設爲軍士自道之詞䢐說文云往也李氏云周在丰鎬三監叛其地在王室之東周公自東徵之是自西而東故謂東徵嚴粲云軍屯必依山爲固故以東山言之王應麟云今按商故都在河北唐杜牧以河北爲山東秦漢謂山東山西者皆指太行山東山卽商地慆說文雲水漫漫大貌今曰慆慆者借爲悠緩之意言其久也朱善云文武深仁厚澤其浸漬於西土者𨿽深而漸濡於殷邦者猶淺其頑民染於商辛之舊俗未盡變其賢士懷於先王之遺澤者未盡冺一旦攺商而爲周其眷眷思念之意固未遽釋然也況又益之以管蔡之流言在我有釁之可乘乎故周公之東徵也衮衣繡裳舒徐容與於東山之下諄諄乎友邦之訓誨懇懇乎讐民之戒飭使人心曉然知逆之不可以犯順邪之不可以干正則自然有以剪其羽翼而披其枝葉將不必斧鉞干戚之用而罪人斯得矣則周公之於庶殷非以力勝之也以徳化之也惟其以徳照人也故軍士之從公而東者𨿽有別離之若而無死亡之患則周公此舉可謂仁之至而義之盡矣來卽歸也我來自東言從東方而歸來也零說文雲余雨也蒙說文雲微雨也行役最以雨爲苦驟雨猶可立待微雨若斷若續其苦不堪言零雨其蒙形容得羈旅愁慘之象此四句卽景紀事故毎章皆以之爲起語我東曰歸以下四句又追其將歸之始而言曰字可味向未言歸乃心敵愾才提起歸之一字便有無限感愴故身𨿽在東而心已念西而悲此羈旅之情也西者家室所在萬時華云東歸極快活事悲卻在此時可思可思才說起便悲曰字更有味少陵詩喜心翻倒極嗚咽淚沾巾後山詩住逺猶相忘歸近不可忍人情類然制說文云裁也裳衣朱子云平居之服也與素裳白舄韎衣韎弁對看勿鄭云猶無也士說文云事也數始於一終於十孔子曰推十合一爲士愚按士原訓事其稱人爲士者迹以其能任事故名之耳今人多昧此義行枚者行而用枚所以止語軍中之制也顏師古云枚狀如箸橫銜之繣挈於項繣結礙也挈繞也蓋徵事旣畢將歸有期可釋介冑不用於是新制裳衣以爲在途之服而此行與出師時不同故亦無事於銜枚而行也蜎蜎者蠋四句亦歸途所見與零雨其蒙同一時事蜎本井中虫之名蠋之動亦如之故曰蜎蜎考工記刺兵欲無蜎注云掉也疏云凡兵欲堅勁不欲柔軟謂若虫之蜎蜎擾擾然蠋虫名爾雅云蚅鳥蠋疏云蚅一名鳥蠋亦專名蠋字本作蜀毛晃云蜀本從防而又加防焉俗也郭璞云虫大如指似蠶韓非子云蟺似蛇蠶似蠋人見蛇則驚駭見蠋則毛起然婦人拾蠶而漁者握鱣故利之所在皆爲賁育羅願云蜀葵中蠶也從虫上目象蜀頭形中象其身蜎蜎葵者菜之甘者也古人有言蓼虫不知徙乎葵菜今蜀食葵之甘故其體肥大亦食於藿庚桑子曰奔桑不能化藿蠋言大小不同量也烝爾雅云眾也按烝夲熱義轉訓爲眾者人眾則气熱羅云蠋𨿽蠶類而不食桑詩乃稱烝在桑野者葵藿之下亦桑野之地也蠶致養於人萬百爲族蜀則獨行故以此惇然獨宿者於文獨字從蜀則蜀當獨處爾又蜀亦或作鳥名師曠禽經曰蜀不獨宿不知何物也蜀不獨宿故以嘆獨宿者愚按羅前說是後說非也據爾雅云鸀山鳥又南康記石室山有鳥亦曰鸀形色鮮潔自愛毛羽若只者則照水悲鳴此或卽禽經之所謂蜀耳蠋旣禽名不應以蜎蜎狀之又蜀有獨義故管子云抱蜀不言而廟堂旣修學者多不識抱蜀之義以今思之卽抱獨也惇通作惇說文云厚也厚重不移之貌彼槪指軍士也曰獨宿者對離室家而言亦在車下者王安石云古用戰車則將卒有所蔽倚止則爲營衛與塹柵無以異言彼眾多之蠋皆獨行而防處於桑野此離家之軍士亦惇然不動而獨宿於車下與蜎蜎者蠋無以異也殷大白雲看亦字正匪兕匪虎之意以其語出於上人則爲體其情耳序以此章爲言其完也古全師爲上蓋師全而後公喜可知也】我䢐東山慆慆不歸我來自東零雨其蒙果臝之實【質韻】亦施【音異】於宇【麌韻丰本作防】伊【爾雅作蛜】威在室【質韻陸徳明云或作堂誤】蠨【說文作蟰】蛸在戶【麌韻實宇室戶隔句二韻】町【陸本作圢】畽【陸本作堹又作疃】鹿塲【陽韻】熠燿【說文作熠熠云盛光也】宵行【葉陽韻戶郎翻】不可畏【葉微韻於非翻亦葉灰韻烏回翻】也伊可懷【葉微韻胡威翻亦葉灰韻胡隈翻】也【賦也果臝之實爾雅云栝樓也郭璞云今齊人呼之爲天瓜邢昺雲實卽子也葉似瓜葉形兩兩相值蔓延靑黒色六月華七月實如瓜瓣本艸云一名地樓一名澤姑圖經云栝樓生山谷實名黃瓜根亦名白藥皮黃肉白三四月生苖引藤蔓葉如甜瓜葉作又有細毛七月開華似葫蘆華淺黃色實在華下大如拳生靑至九月熟赤黃色其實有正圓者有鋭而長者施朱子云延也蔓生延施於宇下也伊威虫名爾雅云蛜威委黍又云蟠鼠負卽一物也陸璣云在壁根下甕底土中生似白魚者是也本艸云所謂濕生虫也多足其色如蚓背有橫文一名負蟠多在下濕處及土坎中常惹著鼠背故名鼠負今誤作婦字或作一云食之令人善淫術曰鼠婦淫婦是也陸佃云一名鼠姑亦或謂之鼠黏鼠婦猶鼠姑也鼠黏猶防負也蠨蛸虫名爾雅雲長踦也郭璞云小鼅鼄長腳者俗呼爲喜予亦作蟢子陸佃云蕭梢長踦之貌因以名云陸璣云一名長腳荊州河內人謂之喜母此虫來著人衣當有親客至有喜也幽州人謂之親客亦如蜘蛛爲网羅居之在戶言爲网於戶也町畽程子云廬傍畦壠說文云田踐處曰町董氏云區種法曰伊尹作爲區田一畆之中地長十八丈分十八丈作十五町町間分十四道通人行楊愼云左傳町原防井衍沃幹寶注平川廣澤可井者則井之原阜隄防不可井者則町之町小頃也張平子西京賦徧町成篁注町爲畎畆畽本作疃說文云禽獸所踐處也楊雲莊子舜舉於童土之地其疏云童土疃也塲本作說文云田不耕者楊云原詩人之意謂徵夫久不歸家町畽之地踐爲鹿塲非爲町畽卽鹿塲也熠燿螢火孔穎逹云卽夜飛有火虫也本艸螢火一名夜光一名熠燿曹植螢火論云熠燿宵行章句以爲鬼火或謂之燐未爲得也天陰沈數雨在於秋日螢火夜飛之時也故云宵行陸佃云一說螢非熠燿熠燿行虫耳今卑濕處有虫如蠶蠋尾後載火行而有光俗謂之熠燿未詳孰是朱子因第四章

有熠燿其羽之句因解熠燿爲明不定貌而以宵行爲虫名楊愼駁之云古人用字有虛有實熠燿之爲螢火實也熠燿爲倉庚之羽虛也有一明證可以決其疑小雅交交桑扈有鶯其領與此句法相似此言桑扈之領如鶯之文非謂鶯卽桑扈也彼謂倉庚之羽如熠燿之明非謂熠燿卽倉庚也上章述初發時事此章則漸抵家矣因感念丁夫於役室廬就荒想象有果臝以下五者其景象如許焉懷思也有系戀在抱之意陸燧云言家中光景如此難得便畏而不歸但出外已久種種意念排遣不開轉念之而釋然喜也嚴粲云室廬將近則家事纎悉一一上心此人之情也蓋別家之情於久住之處猶或相忘至於歸心已動行而未至則思家之情最切故序其在途之情以慰勞之】我䢐東山慆慆不歸我來自東零雨其蒙鸛【說文陸夲丰夲俱作雚】鳴於垤【葉質韻徒吉翻】婦嘆於室【質韻亦葉寘韻式吏翻】灑掃穹窒【質韻】我徵聿至【寘韻亦葉質韻職日翻】有惇瓜苦烝在栗【韓詩作�云眾薪也丰本同】薪【眞韻丰本作新】自我不見於今三年【葉眞韻奴因翻賦也鸛鳥名陸璣云似鴻而大長頸赤喙白身黒尾翅一名負釡一名黒尻一名背竈一名皂裙本艸注雲頭無丹項無烏帶身似鶴不善唳但以喙相擊而鳴亦有二種白鸛鳥鸛垤說文云螘封也亦名蟻冢陸璣云蟻將雨則出而壅土成峯鸛鳥見之長鳴而喜今蟻取小虫入穴輒壊垤窒穴蓋防其逸亦以窒雨易占所謂蟻封其穴大雨將至是也今朔地蟻封其髙大有如冡者所謂蟻冡蓋出於此禽經云鸛俯鳴則陰仰鳴則晴愚按鸛好水之鳥也亦善羣飛薄霄激雨雨爲之散舊說皆以鸛鳴於垤爲將雨之徵將雨則徵夫之至不必如期故婦嘆於室然上文明言零雨其蒙則非將雨矣以下文灑掃穹窒推之此鸛之鳴卽禽經所謂仰鳴則晴者也晴則徵夫將至故灑掃穹窒以待之然則其嘆者何也以其宜至而猶未至望之之切故嘆也羅願云易之中孚九二鳴鶴在陰上九翰音登於天說者以爲鸛者別於鶴也震爲鶴陽鳥也巽爲鸛陰鳥也鶴感於陽故知夜半鸛感於陰故知風雨灑掃穹窒與上章伊威蠨蛸等語相應穹窒解見七月篇嚴云此皆想其婦在家之嘆望蓋行人念家之情如白居易詩云想得家中夜深生還應說著逺行人也我代軍士自謂也徵行也聿通作欥說文云詮辭也惇烝解俱同首章瓜苦瓜之苦者栗薪栗樹之爲薪者蓋取以制棚架之類行者至家因見苦瓜累累系於栗薪之上而曰自我之不見此亦已三年矣濶別許久見故國風物依然如舊似喜似驚有無限感慨況其室家乎唐詩始憐幽竹山牕下不攺淸陰待我歸意與此同又苦瓜以況其婦栗薪枯槁取以自況苦瓜延蔓於栗薪之上以況夫婦纒綿不解亦猶蔦蘿施於松栢之意朱子云東山之詩言自我不見於今三年則居東之非東徵明甚蓋周公居東二年成王因風雷之變旣親迎以歸三叔懷流言之罪遂脇武庚以叛成王命周公徵之其東徵往返首尾又自三年也按逸周書作雒解云師旅臨衛攻殷殷大震潰降辟三叔祿父者奔管叔經而卒所徵熊盈族十有七國俘維九邑俘殷獻民遷於九畢竹書成王三年王師滅殷殺武庚祿父遷殷民於衛遂伐奄滅蒲姑四年王師伐淮夷遂入奄五年王在奄遷其君於蒲姑夏五月王至自奄此則東徵之役斧斨破缺蓋歷三年也自此及下章乃已歸至家而夫婦相見之語】我䢐東山慆慆不歸我來自東零雨其蒙倉庚於飛【防韻】熠燿其羽【麌韻】之子於歸【防韻】皇【爾雅作騜】駁其馬【葉麌韻滿補翻按飛歸羽馬亦隔句二韻】親【丰本作寴】結其褵【支韻韓詩外傳作縭】九十其儀【支韻亦葉歌韻牛河翻】其新【丰本作親】孔嘉【葉歌韻居何翻】其舊如之何【歌韻亦葉支韻於離翻賦也序以此章爲樂男女之及時細味乃追述昔日之語非此時方諧婚娶也倉庚卽黃鳥解見葛覃篇鄭云倉庚仲春而鳴嫁娶之也熠說文云盛光也燿說文云照也狀其羽色之鮮明如可照也之子卽其婦也於歸謂始嫁時也皇爾雅作騜云黃白曰騜駵白曰駁孫炎云駵赤色也孔頴逹云黃白謂馬色有黃處有白處駵白謂馬色有駵處有白處是子往嫁之時所乘者皇其馬駁其馬言其車服盛也親是子之親卽其母也結說文云締也褵本作縭有二義說文云以絲介履也爾雅云婦人之褘謂之縭縭緌也郭璞以爲卽今之香纓邪交絡帶系於體因名爲褘陳祥道云纓帶曰衿婚禮所謂施衿是也帶結而垂曰縭爾雅所謂縭緌是也按士昏禮母戒女施衿結帨曰勉之敬之夙夜無違宮事庶母申之曰夙夜無愆施諸衿鞶考爾雅衿謂之洊郭璞解洊爲衣小帶也然則衿者纓之帶縭者衿之緌先施衿而後結其縭總是一事而孫炎孔穎逹泥禮文徑以結縭爲結帨誤矣愚按說文爾雅二義皆可通並列之九者數之盛十者數之終舉九與十諭其多也儀謂昏禮之儀韓詩外傳云嫁女之家三夜不息燭思相離也取婦之家三日不舉樂思嗣親也是故昏禮不賀人之序也三月而廟見稱來婦也厥明見舅姑舅姑降於西階婦升自阼階授之室也故禮者因人情爲文詩曰九十其儀言多儀也嘉說文云美也按昏禮名嘉禮以陰陽際防謂之嘉舊對新之稱鄭云其新來時甚善至今則久矣不知其如何也又極序其情樂而戲之一說上章詠舊有室家者此章詠新有室家者理亦可通但以前章果臝施宇熠燿宵行及有惇瓜苦等語思之彼皆夏末秋初所有而倉庚之鳴正在仲春之月時不相值則於飛結褵其爲追述之語無可疑者故當以鄭箋之解爲正朱子云古之勞詩皆知此其上下之際情志交孚𨿽家人父子之相語無以過之此其所以維持鞏固數千百年而無一旦土崩之患也眞徳秀云周公述歸士之辭士之蘊於其心而不能言者周公盡發之於言遐想其時上下交孚歡欣感激有不能自已者後世徵戍頻繁民病於役則有爲詩以刺者如陟岵鴇羽此以父子不相保而怨也葛生采緑此以夫婦不相保而怨也漸漸之石何艸不黃此將率戍役以勞苦而怨也與采薇東山之辭大抵略同然采薇東山上序戍者之情也陟岵諸詩戍者或其家人自感其情也得失相去顧不逺哉】

東山四章章十二句【序以爲周公東徵三年而歸勞歸士大夫美之故作是詩按此詩旣爲勞歸士而作自當是周公語屬之大夫似未足信朱子以爲成王旣得鴟鴞之詩又感風雷之變始悟而迎周公於是周公東徵已三年矣旣歸因作此詩以勞歸士今考東徵斷是親迎以後事朱子亦自知其誤矣說見鴟鴞篇】

破斧美周公也【出序】從軍之士以前篇周公勞己之勤故言此以答其意【出朱傳輔廣云東山之詩周公能得歸士之心也破斧之詩歸士能得周公之心也所謂上下交而其志同者也章潢云易曰剛中而應行險而順以此毒天下而民從之破斧之謂也焦氏易林云鴟鴞破斧邦人危殆賴旦忠徳轉禍爲福傾危復立揚子法言或問爲政有防曰思斁昔在周公徵於東方四國是王其思矣夫齊桓公欲徑陳陳不果納執轅濤塗其斁矣夫公羊傳云古者周公東徵則西國怨西徵則東國怨】

旣破我斧又缺我斨【陽韻】周公東徵四國是皇【陽韻齊詩丰民本俱作匡法言作王】哀我人斯亦孔之將【葉陽韻資良翻賦也破者石碎之義缺者器破之義皆毀也斧斨解見七月篇司馬法輜輦載一斧一斤一鑿一梩一鋤二版二築皆軍中樵蘇築壘用之易旅卦得其資斧注亦謂斧所以斫除荊棘是也斨亦伐木用之非指兵器嚴粲云周公奉王命以討罪有徵無戰四國聞王師之至卽窮蹙自守周公又遲之三年不爲急攻之計故未嘗從事於戰陳惟行師有除道樵蘇之事斧斨之用爲多歷時之久則必敝觀尙書所載周公化商之事勤拳懇惻如父兄之愛其子弟若以爲殺戮之多至於破斧缺斨則是與之血戰而僅勝之亦疲敝甚矣愚按周公𨿽無急於戰勝攻取之心然武庚之亂挾三監幷奄與淮徐之地幾半天下差與漢七國之變無異周公居東三年始平之其事勢亦有然者破斧缺斨正三年從徵內事蓋亦舉勞苦而極言之也昔人詩有雲從軍有苦樂但問所從誰所從神且武焉得久勞師若嫌公之一䢐輙三齡爲久暴師頓兵於外彼未覩乎當日之情形耳萬尙烈云東山之師非周公不可蓋周公之敎化在西土者𨿽深在東方者尙淺商之世徳其斵喪者固甚其固結者亦存況武王一崩公卽攝政而王方幼沖三叔流言盡可借爲搖動之隙孰謂頑民義士遂無夷齊在乎萬一山東諸國有仗義而起者不可謂非周之難此周公之所哀也當時勞心焦思鞠躬盡瘁不知何如而安用矩步雅歌之士迂談濶論爲耶四國金履祥雲三監武庚國內臣民也書傳云武王殺紂繼公子祿父及管蔡流言奄君薄姑謂祿父曰武王死成王幼周公見疑矣此百世之時也請舉事然後祿父及三監叛愚按朱子以四國爲四方之國然觀書多方篇曰告而四國多方旣於四國之下復言多方則四國之非泛指四方明矣毛孔皆以四國爲管蔡商奄蓋以霍叔之罪比二叔差輕故除霍不言而取奄以足其數然觀書多士篇曰昔朕來自奄予大降爾四國民命旣於奄之外復言四國則奄不在四國數內明矣斷當從金氏解皇通作遑說文云急也尙書無皇曰今日耽樂漢書謙遜未皇夙夜不皇康寧皆用此皇字言周公東徵豈得已哉祗爲四國不靜天下將危故皇皇如斯耳舊說訓皇爲正然皇無正義或引齊詩攺作匡字恐非經文之舊故不敢從哀猶言憐愛也我人通言天下之人將通作壯字之近也毛訓爲大也言是舉也非以勤勞我軍士實哀憐我天下之人而欲永措之生全之地蓋仁者愛人故惡人之亂之也今蠢靖而民生自是無虞其爲徳不亦大乎蘇轍云使周公嫌於救其身潔身而退以避二叔之難則其亂將及於四方如是而周公亦淸矣然而未免於小也維不嫌於自救哀人之不治以誅管蔡而後可以爲大朱子云夫管蔡流言以謗周公而公以六軍之眾往而徵之使其心一有出於自私而不在於天下則撫之𨿽勤勞之𨿽至而從役之士豈能不怨也哉今觀此詩固足以見周公之心大公至正天下信其無有一毫自愛之私抑又以見當是之時𨿽披堅執鋭之人亦皆能以周公之心爲心而不自爲一身一家之計朱善云是詩𨿽作於軍士然亦可謂知聖人者矣徐光啟云周公之心歸士能知之司馬昭之心路人能知之故曰鶴鳴於九臯聲聞於天金履祥雲君臣之際天下之大戒昔者成湯伐桀則放之武王克殷而紂死矣武王爲天下除殘而已固不必加兵於其身也聖人惡惡止其身而已固不必誅絕其子孫也於是立武庚以存其祀以常情論之誅其父而立其子安知武庚之不復反乎慮其反而不立與立之而不能保其不反是不得以存之也於是分殷之故都使管叔蔡叔霍叔爲之監以監之夫天子使其大夫爲三監監於方伯之國國三人亦殷禮也況所使爲監者又吾之懿親介弟也武庚何得爲亂於其國假使管叔非至不肖何至挾武庚以叛哉聖人於此亦仁之至義之盡矣不幸武王則旣喪成王則尙幼而天下之政則周公攝之是豈其得已也彼管叔者國家之謂何又因以爲利彼固以爲周之天下或者周公可以取之己爲之兄而不得與也此管叔不肖之心也而況武庚實嗾之於是唱爲流言以撼周公旣而成王悟周公歸而遂挾武庚以叛彼武庚者瞷周室之內難亦固以爲商之天下或者己可以復取之三叔之愚可因使也此武庚至愚之心也而況三叔實借之於是始爲浮言以誘三叔旣而三叔與之連遂挾三監淮奄以叛夫三叔武庚之叛同於叛而不同於情武庚之叛意在於復商三叔之叛意在於得周也至於奄之叛意不過助商而淮夷之叛則外乘應商之聲內撼周公之子其意又在於得魯三叔非武庚不足以動眾武庚非三叔不足以間周公淮夷非乘此聲勢又不能以得魯此所以相挺而起同歸於亂周也抑當是時亂周之禍亦烈矣武庚挾殷畿之頑民而三監又各挾其國之眾東至於奄南及於淮夷徐戎自秦漢之世言之所謂山東大抵皆反者也然大誥之書曰殷小腆曰殷逋播臣於三監則略而不詳何也蓋不忍言也不忍言則親親也其卒誅之何也曰親親尊尊並行不悖周道然也故於家曰親親焉於國曰君臣焉象之欲殺舜止於亂家故舜得以全之管叔之欲殺周公至於亂國故成王得以誅之周公不得以全之也傳曰管蔡爲戮周公右王書序曰成王伐管叔蔡叔則管蔡之誅是成王之意使管叔而可以無誅則天下後世之爲王懿親者皆可以亂天下而無死也可以亂天下而無死則天下之亂相尋於後世矣而可乎故黜殷天下之公義誅管蔡亦天下之公義也夫苟天下之公義聖人不得而私亦不得而避也吁是亦成王周公之不幸也】旣破我斧又缺我錡【葉歌韻於何翻陸徳明云或作奇】周公東徵四國是吪【歌韻爾雅注陸本俱作訛】哀我人斯亦孔之嘉【葉歌韻居何翻賦也錡有二義說文云鉏防止徐鍇云鉏防猶犬牙也立薅所用按司馬法輜載有一鋤疑卽此又說文云江淮之間謂釡曰錡召南維錡及釡是也依此則錡乃軍中所以爨者亦非兵器吪說文云動也徐云臥旣覺必有聲气詩尙寐無吪或寢或吪訓皆同或引爾雅注攺作訛云化也恐非經文之舊亦不敢從言周公東徵祗爲四國倡亂故寤寐不安耳嘉鄭云善也嚴云言徳之甚善也】旣破我斧又缺我銶【尢韻】周公東徵四國是遒【尢韻董氏雲集本作揫丰本同】哀我人斯亦孔之休【尢韻賦也毛云木屬曰銶韓詩云鑿屬也今按說文無銶字惟木部有梂字梂有二義一曰櫟實說者以爲有毛散裹之如裘故從求一曰鑿首蓋以木爲之加於鑿之首卽鑿柄是也用之旣久其木亦茸茸如毛之散裹者然故名爲梂其說與毛韓合卽此銶也司馬法輜載中亦有一鑿或指爲今之獨頭斧未確又按此詩三言破斧者蓋以形武庚分言斨錡銶者亦以形三叔耳遒說文云迫也吪深於皇皇猶畫時情事吪則夜以繼日矣遒又深於吪吪僅思慮不安遒則迫而心應矣或據別本攺作揫云是收斂之義恐非經文之舊亦不敢從休毛云美也按休字從人依木所以安也前言將嘉皆就周公之徳言周公旣有此哀我人之徳使天下咸受其生全之芘故曰休】

破斧三章章四句【子貢傳闕文序謂周大夫美周公以惡四國申培說爲周公至自徵殷周人美之今按篇中斧曰我斧斨曰我斨其爲從軍之士所作無疑】

泮水頌伯禽允文允武也伯禽就封於魯初作泮宮遂服淮夷魯人爲之頌【許衡云此頌伯禽之詩蓋伯禽時始有徵淮夷之役愚按經言旣作泮宮淮夷攸服此二事者皆在伯禽之世所以益斷其爲頌伯禽也何以徵之明堂位云米廩有虞氏之庠也序夏后氏之序也瞽宗殷學也頖宮周學也凡四代之服器官魯兼用之是故魯王禮也成王以周公有大勲勞故使魯得爲此斯則伯禽作泮宮之證也史記云伯禽卽位之後有管蔡等反也淮夷徐戎亦並興反於是伯禽率師伐之於肹肹卽費也書費誓序云魯侯伯禽宅曲阜徐夷並興東郊不開作費誓其辭曰嗟人無嘩聴命䢐玆淮夷徐戎並興言往巴中淮夷之難矣而今徐戎又蠢動也斯則伯禽徵淮夷之證也夫王制之言諸侯也曰天子命之敎然後爲學伯禽受命於天子備四代之學躬涖泮宮以修其敎大本端矣內順治則外威嚴淮夷徐戎相次帖伏固其宜也淮夷之徵在泮獻功事在作泮宮之後費誓之作惟徵徐戎事在服淮夷之後詩書相輔而往迹了然讀史者當以是訂之】

思樂【音絡後同】泮【陸徳明本作頖】水【紙韻後同】薄采其芹【文韻亦葉防韻渠希翻白虎通作荇】魯侯戾止【紙韻後同】言觀其旂【防韻亦葉文韻巨斤翻】其旂茷茷【月韻亦葉泰韻蒲蓋翻又葉墜韻房廢翻陸本羣經音辧俱作伐朱傳及大全俱作筏】鸞聲噦噦【月韻亦葉霽韻呼恵翻又葉泰韻呼外翻又葉隊韻許穢翻】無小無大【葉霽韻徒帝翻】從公於邁【葉霽韻力制翻興也思樂泮水者思我國有泮水之可樂也泮水孔頴逹云泮宮之外水也於文半水爲泮據說文云諸侯鄕射之宮也西南爲水東北爲墻徐鍇雲天子辟廱水周之諸侯泮宮水才其半此防意也鄭則云泮之言半也半水者蓋東西門以南通水北無也孔申鄭義云辟廱者築土爲堤以壅水之外使圓如璧令四方來觀者均故謂之辟廱也辟廱之宮內有館捨外無墻院故得圜觀之也天子宮形旣如璧則諸侯宮制當異矣而泮爲名則泮是其制必疑南有水者以行禮當南面而觀者宜北面畜水夲以節觀宜其先節南方故知南有水而北無也北無水者下天子耳亦當爲其限禁故云東西門以南通水明門北亦有溝塹但水不通耳今按許鄭二說規制互異然白虎通有云泮宮者半於天子宮也半者象璜也獨南面禮儀之方有水其餘壅之以垣與鄭說合三人占吾將從二人矣泮宮今或稱作黌宮當是璜宮之誤半水爲泮字義甚明或通作頖亦字訛也乃鄭注禮記又謂頖之言班也所以班政敎也因聲附防殆不足信至戴埴則直疑泮宮非學名而引通典言魯郡乃古魯國郡有泗水縣泮水出焉建宮於上名爲泮宮與楚之渚宮晉虒祁之宮無以異楊愼深然其說愚考一統志泮水一名雩水源出曲阜縣縣治西南西流至兗州府城東入泗水卽詩所雲泮水也雩乃此水本名以其爲泮宮池又名爲泮耳水因宮得名而謂宮以水得名乎戴楊可謂喜於立異而不顧泮字之所從來者矣酈道元水經注云靈光殿之東南卽泮宮也在髙門直北道西宮中有臺髙八十尺臺南水東西一百步南北六十步臺西水南北四百步東西六十步臺池咸結石爲之詩所謂思樂泮水也黃氏云魯人非樂乎泮水也樂乎人才所賴以長育成就也薄者發語辭采說文云將取也後放此芹解見采菽篇陸佃云芹取有香士之於學也攬其芳臭而至則采芹之譬也愚按興意在小大從公二句敎不擇人苟有其材皆可以取而成就之猶采菜者之不廢夫芹也後章采藻采各有取義而或泥古之入學者有釋菜之禮以菜爲贄故卽水中采三品之水艸以薦之今釋奠先聖猶用芹云如此學詩亦固斯甚矣魯侯伯禽也是時新就封國故以爵稱戾說文云曲也身曲戾也愚按此當爲鞠躬之意狀魯侯謙虛之容也止者孔云至而止住也其旂孔云其車所建之旂也周禮交龍曰旂解見庭燎篇茷說文云艸葉多也曰茷茷者取飛之貎鸞車中八鸞鈴也解見蓼蕭采芑篇噦說文雲气牾也毛云徐行有節也車行則旂建馬動則鸞鳴觀其旂茷茷而有容聴其鸞噦噦而有節以之視學若增而華矣嚴粲云稱其儀物之美者喜其來至之辭如所謂聞車馬之音見羽旄之美舉欣欣然有喜色也無猶云不論也小小子也大成人者從說文云隨行也公謂魯侯伯禽邁說文云逺行也孔雲從公往行而至泮宮也愚按行至泮宮不足爲逺而云於邁者有踴躍奮迅不能自止之意李氏云如漢明帝開辟廱冠帶縉紳之人圜橋門而觀聴者蓋億萬計】思樂泮水薄采其藻【葉巧韻側絞翻】魯侯戾止其馬蹻蹻【葉巧韻讀如巧告絞翻】其馬蹻蹻【見上】其音昭昭【蕭韻亦葉巧韻讀如爪則絞翻】載色載笑【葉蕭韻思邀翻】匪怒伊【列女傳作匪】敎【葉蕭韻讀如驕居襖翻興也藻水艸之有文者其字下施澡言自潔如澡也詳見采蘋篇興意取受敎之義人受敎則能灑濯自新而有文采也蹻說文云舉足行髙也其馬蹻蹻見魯侯急於臨泮水而施敎也音謂涖學時講藝論道之音其音昭昭者嚴云其聲音昭昭然明亮也載之言則也色者顏之和笑者聲之和論語所謂卽之也溫洪範所謂而康而色也匪通作非怒說文云恚也伊語辭後放此敎說文云上所施下所效也載色載笑則未嘗有所怒也惟敎之而已契之敷敎在寛夫子之循循善誘魯侯以之又韓詩外傅云孔子曰不戒責成害也慢令致期暴也不敎而誅賊也君子爲政避此三者又子貢曰賜聞之托法而治謂之暴不戒致期謂之虐不敎而誅謂之賊以身勝人謂之責責者失身賊者失臣虐者失政暴者失民居上位行此四者而不亡者未之有也皆引詩曰載色載笑匪怒伊敎又云當舜之時有苗不服其不服者衡山在南岐山在北左洞庭之陂右彭澤之水繇此險也以其不服禹請伐之而舜不許曰吾諭敎猶未竭也久諭敎而有苗民請服天下聞之皆薄禹之義而美舜之徳詩曰載色載笑匪怒伊敎舜之謂也此皆借詩立論無闗本防】思樂泮水薄【說文作言】采其【有韻羅願雲杜子春讀爲夘說文作力久切以泮宮詩讀之說文音爲葉】魯侯戾止在泮飲酒【有韻】旣飲防酒【見上】永錫難老【葉有韻朗口翻】順彼長道【葉有韻他口翻】屈【爾雅作淈】此羣醜【有韻興也李氏云一章言至泮水二章言敎人三章言與賢者飲酒也毛傳說文皆云鳬葵也幹寶云今之防蹏艸江東有之何承天云此菜出東海堪爲菹醬也鄭小同云江南人名之蒓菜生陂澤中或名水葵一曰今之浮菜卽豬蒓也陸璣云與荇菜相似菜大如手赤圓有肥者著手中滑不能停莖大如匕柄葉可以生食又可鬻滑美羅云尊小於荇陸所說蒓則大於荇今蒓菜自三月至八月莖細如釵股黃赤色短長隨水深淺名爲絲蒓九月十月漸麤硬十一月萌在泥中麤短名瑰蒓味苦體澁取以爲羮猶勝雜菜宜雜鮒鯉爲羹又宜老人今吳人嗜蒓菜鱸魚蓋魚之美者復因水菜以芼之兩物相宜獨爲珍味然旣爲蒓後鄭及許叔重皆云鳬葵而蜀本圖經稱蒓葉似鳬葵本艸有蒓又有鳬葵者蓋本艸以荇爲鳬葵也齊民要術云蒓性易生種以深淺爲候水深則莖肥而葉小水淺則葉多而莖瘦亦逐水而性滑故謂之淳菜周禮醢人有菹鹿臡以爲朝事之豆陸佃云取有味知道之味又嗜而學焉則采之譬也愚按旣有味而爲羮又獨宜於老人魯侯在泮養老故興意取此古者視學必養老文王世子雲天子視學眾至然後天子至乃命有司行事興秩節祭先聖先師焉有司卒事反命始之養也適東序釋奠於先老遂設三老五更羣老之席位焉適饌省體養老之珍具遂發詠焉退修之以孝養也反登歌淸廟旣歌而語以成之也言父子君臣長幼之道合徳音之致禮之大者也樂闋王乃命公侯伯子男及羣吏曰反養老幼於東序終之以仁也樂記云食三老五更於太學天子袒而割牲執醬而饋執爵而酳冕而總幹所以敎諸侯之弟也王制云五十養於鄕六十養於國七十養於學逹於諸侯愚按天子視學之禮如是而其禮逹於諸侯又有養老東序之命此魯侯之所以在泮飲酒者亦爲養老而飲也黃子道周云養老之禮廢則子弟易其父兄庶姓慢其長上驕奢薦出而叛亂滋起章服不足以勸刑戮不足以威而天下乃亂矣有王者作必重養老之令養老必自七十而上不服官政春秋吉日畢在庠序王者而下親爲餽酳鄕裏貴人不先耆老行之信久而後勸威可效也鄭云在泮飲酒者徵先生君子與之行飲酒之禮而因以謀事也孔云王制雲天子將出徵受成於學注謂定兵謀也天子之禮如是則知諸侯亦然下章言淮夷攸服明當於是謀之也旣者已事之辭防說文云美也永長也錫通作賜予也曰難老者孔云言其身力康彊難使之老鄭云己飲美酒而長賜其難使老難使老者最壽考也愚按此魯侯養老而致其祝願之意也孔云順者隨從之義長道謂道之可久者卽泮宮中所修明之禮敎是也屈韓詩毛傳皆云收也按屈者無毛之義故爲收斂之貌羣說文云輩也徐鍇云羊性好羣故從羊醜說文云可惡也羣醜謂成羣之小醜指淮夷也順從彼先生君子所訓之長道則可以收伏羣醜不使其有竊發之患也孔云將伐淮夷於泮宮謀之未是兵已行也下云淮夷攸服乃是伐而服之】穆穆魯侯敬明其徳【膱韻】敬愼威儀維民之則【職韻】允文允武【麌韻】昭假【音格】烈祖【麌韻】靡有不孝自求伊祜【麌韻賦也穆通作防說文云細文也此主威儀言蓋文章之見於外者上章言戾止泮宮色笑飲酒皆所謂穆穆也明者光輝發越之謂敬以明其徳於外徳不可見苐見其所爲敬者惟致其恪愼於威儀之間此皆其徳體之所流露有威則人望而畏之有儀則人仿而象之故能爲維民之所法則也泮宮之設禮讓相先明君臣父子長幼之道此威儀之大者也允信也文文徳武武功允文結上在泮之事允武起下徵夷之事昭明也假通作徦說文云至也烈祖有功烈之祖謂文王也祜福也伯禽旣信有文徳矣又信有武功其精神所仰對明明至於烈祖文王之前而於文武二事無有一之不能繼述者孝孰加焉伯禽之孝如此故福祿自來歸之以內則順治以外則格心是之謂自求伊祜也韓詩外傳云魏文侯問狐卷子曰父賢足恃乎對曰不足子賢足恃乎對曰不足兄賢足恃乎對曰不足弟賢足恃乎對曰不足臣賢足恃乎對曰不足文侯勃然作色而怒曰寡人問此五者於子一一以爲不足者何也對曰父賢不過堯而丹朱放子賢不過舜而瞽瞍頑兄賢不過舜而象傲弟賢不過周公而管叔誅臣賢不過湯武而桀紂伐望人者不至恃人者不久君欲治從身始人何可恃乎詩曰自求伊祜】明明魯侯克明其徳【職韻】旣作泮宮淮夷攸服【葉職韻鼻墨翻】矯矯【陸徳明本作蟜蟜又云亦作蹻蹻】虎臣在泮【禮記注作頖】獻馘【葉職韻古或翻】淑問如臯陶【葉尢韻夷周翻】在泮獻囚【尢韻賦也季本云明明卽穆穆之著見也克能也明其徳解見上章有威可畏有儀可象則信能著見其徳於外而使人共見之矣所謂抑抑威儀維徳之隅也凡詩書言明徳者皆就發見上說舊解多謂自明其徳於內未得其意創起曰作王制雲天子曰辟雍諸侯曰頖宮周官注載古逸詩云有昭辟廱有賢泮宮田裏周行濟濟鏘鏘相從執質有族以文辟雍泮宮皆所謂太學也特因天子諸侯而其名異耳王制又云諸侯天子命之敎然後爲學小學在公宮南之左太學在郊禮器云魯人將有事於上帝必先有事於頖宮按頖宮魯之太學也魯太學在郊故將有事上帝則於此有事焉孔云泮宮泮水正是一物詩言采芹藻之菜則雲泮水說行禮謀獻之事則云泮宮魯有四代之學此詩主頌泮宮者先代之學尊魯侯得立之示存古法而已其行禮之飲酒養老兵事之受成告克當於周世之學在泮宮也淮夷居淮水之上在禹貢徐州之界最近於魯每爲魯患世本云嬴姓攸者語辭受事於我曰服攸服者非謂淮夷遂已來服謂此時泮宮已作則受成有地獻功有地因而往稱兵於彼以服之耳矯通作撟說文云舉手也下文言獻馘知所獻之馘不一皆當舉手以獻之故曰撟撟臣之有勇力如虎者曰虎臣萬尙烈謂虎臣與臯陶對看言臣之如召穆公虎者以昔召虎平淮故云然其說亦新巧然常武篇有進厥虎臣之語又何以稱焉孔云泮宮之名旣定亦可單名爲泮此經四言在泮及泮林皆謂泮宮也獻進也凡進物下之於上皆曰獻馘解見皇矣篇淑通作俶說文云善也問說文云訊也臯陶虞臣書舜典篇云帝曰臯陶蠻夷猾夏寇賊姦宄汝作士五刑有服五服三就五流有宅五宅三居惟明克允此臯陶之淑問也囚朱子云所虜獲者孔云王制云出徵執有罪反釋奠於學以訊馘告注謂釋菜奠幣禮先師以告克故旣伐淮夷而反在泮宮也所馘者是不服之人須武臣之力當殺其人而取其耳故使武臣如虎者獻之所囚者服罪之人察獄之吏當受其辭而斷其罪故使善聴獄如臯陶者獻之司馬光云受成獻馘莫不在學所以然者欲其先禮儀而後勇力也君子有勇而無義爲亂小人有勇而無義爲盜若專訓之以勇力而不使之知禮義奚所不爲矣陳祥道云諸侯視學之禮蓋有同於天子詩曰魯侯戾止在泮飲酒旣飲防酒永錫難老此養老也在泮獻馘此以訊馘告也】濟濟多士克廣徳心【侵韻】桓桓於徵狄【丰氏本作逖】彼東南【葉侵韻乃林翻】烝烝皇皇【陽韻】不吳【陸云一作防】不【陽韻】不告於訩【葉東韻讀如烘呼公翻】在泮獻功【東韻賦也上章言獻馘獻囚則已徵淮夷而告克矣此章則美將士之獻功有禮也濟通作齊重言濟濟者整齊如一之意多士以行間之將帥言上章獻馘之虎臣亦在其內下章徒禦方指士卒殿之大屋曰廣故爲濶大之義徳藏於心故曰徳心此止照不吳不二句而言孔云謂心徳寛並無褊躁李氏云夫人心可謂廣矣以其無所不至無所不有也爲血气所使一有毫釐之利則忿而爭其心於是乎隘惟其寛厚未嘗褊躁此其心所以廣也桓桓三句追言其深入建功之事桓桓爾雅云武也解見桓篇於往也孟子云徵之爲言正也狄通作逖說文云逺也東南鄭云斥淮夷孔云淮夷之國在魯之東南狄彼東南者言所徵之國逺在彼東南也烝說文云火气上行也皇通作煌煌然有光革也烝烝皇皇以成功言言其功烈熾盛又明著也吳說文云大言也解見絲衣篇說文雲飛舉也嚴云爭其功者戰士之常也僥幸一勝萬死一生之間惟圖厚賞而已則其爭功無所不至告通作誥相曉語之謂訩陸元朗云訟也嚴云眾語也解見節南山篇按說文無訩字或偶遺耳言多士克敵而後𨿽各有大功可稱而皆能恬以居之不喧嘩不矜躁從不聞有以彼此相爭競之語爲魯侯告者苐見其濟濟然皆於泮宮而自獻其功焉非其從公於邁受敎有素於以涵養气質薰陶徳性安能有此學之不可以已也如是夫蔡汝楠云古人勞農訊獄獻馘飲至皆於學宮示學政之出於一也】角弓其觩【尢韻】束矢其搜【尢韻說文丰本俱作�】戎車孔博【藥韻】徒禦無斁【陌韻亦葉藥韻弋灼翻陸本作繹又作射又作懌】旣克淮夷孔淑不逆【陌韻亦葉藥韻逆約翻】式固爾猶淮夷卒獲【陌韻亦葉藥韻黃郭翻賦也角弓四句言班師之事弓飾以角曰角弓解見小雅角弓篇觩本作觓說文云角貌毛傳以爲弛貌與】

【絲衣篇兕觥其觩同意蓋師凱旋在道弓弛而反徒見其觩然上曲而已束矢毛萇謂五十矢爲束鄭謂百矢爲束均無正文毛主五十矢者蓋本其師荀卿云魏氏武卒衣三屬之甲操十二石之弩負矢五十个是一弩用五十矢然此特配弩之矢耳鄭主百个者則以尙書及左傳所言賜諸侯以弓矢者皆云彤弓一彤矢百是束矢當百个然左傳下文又曰盧弓矢千則百个一束之說亦未爲定也搜說文同毛傳以爲眾意也又以爲求也蓋徧求而聚之一處所謂無亡矢遺鏇之費也戎車兵車也孔甚也博說文云大通也謂道塗之上馳驅自如無所阻也徒徒行者禦禦車者斁說文云解也厭倦之意戰勝而歸士气百倍故其徒禦在途皆勤於所事無厭倦也克勝也淑通作俶善也逆通作屰說文云不順也王肅云言弓弛而不張矢眾而不用兵車甚博大徒行禦車無厭其事者已克淮夷淮夷甚化於善不逆道也孔云不復爲逆亂也式固爾猶推原昔日之辭與下文卒字對防式發語聲固者固守之義猶謀獲得也固守爾之所謀卽第三章

所謂順彼長道者季氏謂敷敎泮宮使人知義是也卒通作�終也獲得也惟伯禽能固其謀故能終致淮夷爲我所得也至是而所謂屈羣醜者非虛語矣陳晹云隆禮樂之敎於西雝而自西自東自南自北無思不服者近者悅之逺者懷之大學之道也隆禮樂之敎於泮水不過屈此羣醜淮夷攸服而已以道有逺近徳有大小故也】翩彼飛鴞集於泮林【侵韻】食我桑黮【說文字林皆作葚丰本作椹】懷我好音【侵韻】憬【說文作懬韓詩作獷】彼淮夷來獻其琛【侵韻】元象齒大賂南金【侵韻興而比也此章言淮夷歸化也上章曰旣克淮夷猶以兵服之至此則聞風興起已囿於大化之中矣翩說文云疾飛也鴞解見墓門鴟鴞篇集本作雧說文云羣鳥在木上也泮林泮宮外水畔之林也桑解見氓篇黮說文云桑葚之黑也舊說皆混黮作葚非是葚有白黑二種以黑者爲美又王盤桑書云桑種甚多世所名者荊與魯也荊桑多葚魯桑少葚然則泮林之有桑黮亦可貴之物矣懷鄭雲歸也按懷有依就懷抱之義故訓懷爲歸鴞本惡聲之鳥今攺其鳴而歸我以美善之聲也世說張天錫爲孝武所器頗有嫉己者於坐問張北方何物可貴張曰桑葚甘香鴟鴞革響淳酪養性人無嫉心尹焞云周原膴膴堇荼如飴美土可以變惡味食我桑黮懷我好音美味可以變惡聲季云鴞集泮林食桑黮而懷好音可見講學之功格乎禽鳥矣矧淮夷𨿽逆亦人類也其不悔悟而貢獻其所有耶憬說文云覺悟也舍人云美寶曰琛淮夷心慕泮宮之化而自悟其昔日作梗之非於是來獻其國所有之琛寶以自明其悔罪輸誠之意上章所言孔淑不逆於此見之矣元孔云之大者漢書云不盈尺不得爲寶按書大禹謨篇昆命於元禹貢篇九江納錫大卽此也毛云元尺二寸象南方獸之大者禹貢荊二州皆有之陸佃云其牙生花必因雷聲故古者以爲器飾左傳曰象有齒以焚其身賄也羅願云其齒𨿽脫猶愛惜之或削木爲僞齒潛往易之覺則不藏故處賂說文云遺也徐鍇云以財與人也曰大賂者鄭云猶廣賂也按左襄二十五年晉帥諸侯伐齊齊人賂晉侯自六正五吏三十帥及處守者皆有賂此所謂大賂也南金南方之金禹貢荊揚之州厥貢惟金三品王肅以爲金銀銅鄭以爲銅三色蓋靑白赤也鄭所以異於王者以禹貢梁州有厥貢鏐銀之文據爾雅鏐乃黃金之美者而白金謂之銀夫黃金銀旣以鏐銀爲名則知金三品者其中不得有金銀此說較王爲允孔云左僖十八年鄭伯始朝於楚楚子晹之金旣而悔之與之盟曰無以鑄兵故以鑄三鐘考工記六分其金而錫居一謂之鐘鼎之齊是謂銅爲金也禹貢於徐州紀淮夷土產惟蠙珠曁魚至如象齒與金乃荊掦所有而元則獨荊有之玆附言於獻琛之後者據閟宮篇詠魯侯之功曰淮夷來同及彼南夷莫不率從然則此數物皆南夷所貢乃繼獻琛而來者明泮宮之化所及之逺也舊說謂淮夷旁求以爲獻賂蓋以非其土產爲貴金仁山則謂周無徐州故淮夷爲荊州之界蘇轍則謂荊掦之貨其至於齊魯也自淮而上皆附防不可從項安世云古之爲泮宮者其條理不見於經而有詩在焉予嘗反覆而推之其首三章則言其羣臣之相與樂此而已自四章以下始盡得其學法自敬其徳而至於明其徳明其徳而至於廣其心廣其心而至於固其道終焉此則學之本也自威儀孝弟之自修而逹於師旅獄訟之講習自師旅獄訟之講習而極於車馬器械之精能此則學之事也自烈祖之鑑其誠而至於多士之化其徳自多士之化其徳而至於逺夷之服其道此則學之功也】泮水八章章八句【序以爲僖公能修泮宮也今按經明言作泮宮而序獨以爲修何歟卽如序云修泮宮矣戴氏謂春秋二百四十二年所書莫大於復古僖公登臺望气小事也左氏猶詳書學較久廢而乍復蓋闕吾道之盛衰何經傳略不一書也楊愼云近世曲爲說者曰春秋經也魯頌亦經也魯頌旣載春秋可略此說又滯矣髙克一事詩詠淸人春秋書鄭棄共師他如瀘漕城楚丘木瓜碩人無衣詩與春秋互見不厭其復安有詩載而春秋可略乎或又曰事亦有特載而不見於經傳者季氏伐顓臾之類也曰顓臾之事將然而未舉也故論語載之而經傳略焉泮宮已成之迹春秋豈容不書哉乃蘇轍則謂泮宮魯之學也自魯先君而有之矣僖公因其舊而修之是以不見於春秋種種諸說無非爲序回防然經之所言不特戾止泮宮而已又有服淮夷一事夫僖公則何嘗服淮夷也考僖公十三年嘗從齊桓防於咸爲淮夷之病繼而十六年又從齊桓防於淮爲淮夷之病鄫然且因此而見止於齊矣黃震所謂其可羞之甚者也魯人不以其從齊爲諱而妄以本無有之事爲誇何與朱子初以爲燕飲落成之詩則直以僖公爲作泮宮者乃求服淮夷之說而不得則以爲飲於泮宮而頌禱之詞諸如獻馘獻囚獻功獻琛皆羣臣祝願之語不必其有是事也幻想所成鋪張滿楮無乃說夢申培說襲之直謂僖公作泮宮而落其成太史克頌禱之詞且云前三章皆賦其事以起興也蓋全抄朱傳之語而彼乃僞稱漢代之書則反似朱子竊抄於彼者有是理否亦僞書之至庸妄者矣子貢傳有僖公獻防於太廟史克賦泮水之語而史克下闕二字蓋泥篇中有昭假烈祖一語然而泮宮可謂太廟乎鄒忠祖戴仲培楊用修之說疑泮宮乃泮水上之宮非學宮也然魯之太廟在泮水上有所載乎又引蔡邕月令論謂明堂者天子太廟朝諸侯選造士於其中生者乘其能而至死者論其功而祭故爲大敎之宮而四學具焉取其堂則曰明堂取其正室之貌則曰太廟取其宗祀之淸則曰淸廟取其尊崇則曰太室取其四門之學則曰太學取其四靣周水圓如璧則曰辟雍故曰異名而同事蓋欲以此附防諸侯泮宮亦卽太廟然蔡之說實爲不根先儒駮之詳具載淸廟小引下是豈足爲定證乎】

常棣周公作也管蔡失道周公於合宗族之時作此詩以閔之【序云燕兄弟也閔管蔡之失道故作常棣焉按左傳周襄王以狄伐鄭富辰諫曰不可昔周公弔二叔之不咸故封建親戚以藩屏周召穆公思周徳之不類故糾合宗族於成周而作詩曰常棣之華鄂不韡韡凡今之人莫如兄弟其四章曰兄弟防於墻外禦其侮如是則兄弟𨿽有小忿不廢懿親周之有懿徳也猶曰莫如兄弟故封建之其懷柔天下也猶懼有外侮扞禦侮者莫如親親故以親屏周召穆公亦云今周徳旣衰於是乎又渝周召以從諸姦無乃不可乎國語記此事其文防異並載於此王將以狄伐鄭富辰諫曰不可人有言曰兄弟讒防侮人百里周文公之詩曰兄弟防於墻外禦其侮若是則防乃內侮而𨿽侮不敗親也參詳左國所引旣云周之有懿徳也曰莫如兄弟猶懼有外侮又以防墻禦侮爲周文公之詩則此詩爲周公所作明甚毛傳泥於左傳有召穆公糾合宗族於成周而作詩之說遂謂周公弔二叔之不咸而使兄弟之恩疏召公爲作此詩而歌之以親之及史記譙周皆以召公爲周公之庶兄韋昭云穆公召康公之後穆公虎也去周公曆九王矣周公作唐棣之篇以閔管蔡而親兄弟其後周室旣衰厲王無道骨肉恩闕親親禮廢宴兄弟之樂絕故召穆公思周徳之不類而合其宗族於成周復修作常棣之歌以親之鄭唐二君以爲穆公所作失之矣惟賈君得之】

常【左傳路史子貢傳俱作棠】棣【成廟諱藝文類聚常棣作夫栘】之華【丰氏本作】鄂【說文藝文謝靈運集路史俱作萼丰本作蘁】不【丰本作柎】韡韡【葉紙韻讀如鮪羽軌翻說文丰本俱作��藝文路史俱作煒煒】凡今之人莫如兄弟【葉紙韻蕩以翻興也常棣與唐棣異木爾雅云唐棣栘常棣棣按此則惟常棣得以棣名戴侗謂常棣唐棣棠棣特一物以棠唐常聲相邇故通用非也郭璞云今闗西有棣樹子如櫻桃可食陸璣引許愼云白棣樹也如李而小子如櫻桃正白今官園種之又有赤棣樹亦如白棣葉如刺楡葉而防圓子正赤如郁李而小五月始熟自闗西天水隴西多有之戴侗云棣實小木叢生髙不過五六尺其種不一其華或紅或白或單或重出紅而重出者園圃多植之亦名錦帶白而單出者結實如小李與李同時熟程子云今玉李也華鄂相承甚力陸化熈云江南呼爲麥李一跗輙生二蕚兩兩相麗如垂絲海棠一般陸佃云栘從移棣從隸唐棣之華反而後合常棣華鄂上承下覆甚相親爾從隸言華萼相承輝榮相隸也隸仁也移義也兄弟尙親親仁也故常棣以燕兄弟宋祁云世人多誤以常棣爲唐棣於兄弟用之唐棣栘也栘開而反合者也此兩物不相親鄂當作萼曹憲云花苞也唐明皇以華萼交輝名樓正取此詩義今按說文引此詩亦作萼字蓋偶漏耳不鄭云當作柎鄂足也孔頴逹雲華下有鄂鄂下有柎韻防小補云萼花蕋也不花蔕也艸木下房柎一作不篆文不字卽象柎形今注以不爲不然之不誤矣又古聲不與柎同不有方於芳浮二音讀如缶者芳浮之轉聲也讀如柎者方於之轉聲以俯切不則平聲當是夫音故云不柎同音今俗皆逋骨切宜無古音也程良孺云湖州有餘英溪余不溪蓋此地有梅溪苕溪其流相通故曰餘英余不義自可見左傳華不注山人皆讀入聲誤也惟伏琛齊記引虞摯畿服經作柎言此山孤秀如花跗之注於水深得之矣太白詩昔我遊齊都登華不注峯玆山何峻秀彩翠如芙蓉亦可證也柎字又作跋作跗楊愼云束皙詩曰白華朱萼被於幽薄白華絳趺在陵之陬唐人亦有紅萼靑趺之句皆可證詩意來斯行雲郤至衣韎韋之跗注雜問志作韎韋之不注可見柎跗不三字皆作通用韡說文云盛也重言韡韡者以其一跗輙生二萼兩兩相麗故稱韡韡興取兄弟同生之意鄭孔舊說謂華以覆萼萼以承華諭弟以敬事兄兄以榮覆弟華鄂相覆而光明猶兄弟相順而榮顯似附防難通一鄂止是一華安得爲兄弟之況一跗麗有兩萼乃可爲兄弟之況耳詩意若曰常棣有華其蕚之著於柎者兩兩交相映發且見其韡韡然而盛人之兄弟連枝同气何獨不然凡今之人莫如兄弟者喚醒世人之言與篇末儐爾籩豆三章相應蓋公感於往昔管蔡之事骨肉相殘有餘恫焉故指兄弟之情誼以告人欲今世之爲兄弟者皆相親也範氏以今人爲泛言舉世之人莫有如兄弟至親者而嚴氏則以爲總括下文朋友妻子而言皆非是左昭元年趙孟入於鄭鄭伯享之子皮賦野有死麕之卒章趙孟賦常棣且曰吾兄弟比以安厖也可使無吠】死喪之威【葉灰韻鳥恢翻丰本作畏】兄弟孔懷【葉灰韻胡隈翻】原隰裒【尢韻】矣兄弟求【尢韻】矣【賦也威畏懷思也鄭云死喪可畏怖之事維兄弟之親甚相思念萬時華云死喪下一威字何等慘惡兄弟下一懷字何等纒綿他人見威則避兄弟見威愈懷髙平曰原下濕曰隰說文無裒字疑卽裒字衣袂也求矣毛云言求兄弟也蘇轍云人失其常居而播越於原隰之間在他人皆裒手而去而兄弟則未有不相求者此就常情而言上章所謂莫如兄弟者於此兩者驗之最爲親切莊子所云以利合者迫窮禍患害相棄也以天屬者迫窮禍患害相收也朱子以原隰裒矣爲屍裒聚於原野之間然觀本文威與裒下各以兄弟承接明是兩事非防上文也】脊【爾雅作卽左傳丰本俱作防韓詩作鶺釋文作卽】令【爾雅左傳韓詩釋文丰本俱作鳹】在原兄弟急難【葉翰韻乃旦翻】每有良朋況【丰本作怳】也【丰本作兮】永嘆【翰韻比也此下二章皆承上章而言兄弟情誼深重如此而深追恨於二叔之不然爾雅云脊令雝渠義訓云錢母也郭璞云雀屬陸璣云大如鷃雀長腳長尾尖喙背上靑灰色腹下白頸下黑如連錢故杜陽人謂之連錢物類志云俗呼爲雪姑其色蒼白似雪鳴則天當大雪禽經云眷令友悌張華注云脊令共母者飛鳴不相離故取以諭兄弟按唐明皇時有令數十集麟徳殿廷木翔棲浹日魏光乘作頌以爲天子友悌之祥毛謂鴒飛則鳴行則搖不能自捨以諭兄弟相救於急難殊屬附防鄭謂脊令水鳥而今在原失其原處故爲兄弟遭急難而失其常處之比然脊令實非水中之鳥嚴氐駁之矣兄弟急難者言兄弟當相急於患難謂相救也春秋傳急病讓夷戰國策以公子髙義能急人之困字法同此武庚不靖王室幾搖其爲難何如每有猶言多有也良朋好友也況通作怳說文云狂之貌永嘆者長太息也人遇患難之時每有善良之朋尙有相憐而驚況長嘆者況在同父能恝然而無悼痛耶左昭七年衛襄公卒晉大夫言於範獻子曰衛事晉爲睦晉不禮焉庇其賊人而取其地故諸侯貳詩曰防鴒在原兄弟急難又曰死喪之威兄弟孔懷兄弟之不睦於是乎不弔況逺人誰敢歸之】兄弟鬩於墻【釋文作廧】外禦【正義丰本俱作禦】其務【葉麌韻罔甫翻左傳國語丰本俱作侮亦葉東韻漢蓬翻楊愼云古尙書雨霽蒙之蒙作霧以下從務也】每有良朋【葉東韻蒲蒙翻】烝也無戎【東韻亦葉麌韻讀如乳橤主翻丰本作賦也鬩毛傳云狠也孔云狠者忿爭之名說文云恆訟也其字以斗以兒斗音鬭蓋取兒曹爭辧之義此暗指流言之變而言墻與外對防禦通作圄拒守之義務通作侮謂外人之侮我兄弟者也此暗指武庚叛周而言兄弟𨿽有小忿不廢懿親卽其偶不相得鬭狠於內倘遇外侮之來則亦竭力以拒守矣故周語曰兄弟讒鬩侮人百里言禁外人侵侮己者百里諭逺也此與上章兄弟急難皆責望之辭舊以實在語解未得此防一說務如字事也言當以外禦爲其事亦通烝眾也解見東山篇戎兵也毎有以良刖之眾相助而免於兵戈之害者矣何兄弟之不然乎按書曰今蠢今翼日民獻有十夫予翼以於敉寧武圖功卽永嘆無戎之事固知公非無所據而云然也】喪亂旣平旣安且寧【靑韻】𨿽有兄弟不如友生【葉靑韻桑經翻賦也喪死亡也鋒鏑不靜則有死亡之憂故以喪言亂卽武庚之亂旣平者止事之詞安謂國祚安也寧通作寍其字從心在皿上說文云皿人之飲食器所以安人也周室之國祚旣安則公之心亦可以釋然而自寧矣乃回想兄弟之間辟者辟囚者囚生死升沈迥不相及曽不如一時友生戮力王室者今日得以偕享富貴也飲恨滿懷聲淚俱咽郝敬云二叔得罪王室與天下𨿽有可殺之罪而公終無殺兄之心天下以討罪人爲大義而公終以不能全兄爲不仁故於康誥曰弟弗克恭厥兄兄亦不念鞠子哀大不友於弟此詩亦云𨿽有兄弟不如友生其自怨之情慘然長歌代泣使工瞽諷誦愬諸同父千載之下猶堪揮淚愚按舊說以春令而下三章皆模寫世情之語謂遇患難則朋友不如兄弟值安樂則兄弟不如朋友其於朋友兄弟之間風斯下矣總之於此詩防趣全未夢見】儐爾籩豆飲酒之飫【葉遇韻威遇翻說文作�】兄弟旣具【遇韻】和樂【音絡後同】且孺【遇韻釋文作賦也此下三章正提醒凡今之人莫如兄弟之意蓋旣歷變故之後益信兄弟當親耳儐說文云導也毛云陳也飫說文云燕食也又朱子蘇氏皆云厭也是詩爲燕兄弟而作故卽以飲酒發論具朱子云俱也兼無故與俱來二意和在心樂主發散在外孺說文云乳子也爾雅云屬也李巡云骨肉相親屬也程子云孺者親慕之義小兒親慕父母謂之孺子謝枋得云防集兄弟不維和樂其情親義厚無異於孺子相慕也孺子無不愛其親無不敬其兄者人欲未萌天理昭著也愚按中庸引此詩下章而贊之曰父母其順矣乎蓋得於且孺之感者深矣蘇轍云患世之疏逺其兄弟故敎之陳其籩豆飲酒之飫使兄弟具來以覩其樂否苟樂也則其疏之者過矣】妻子好【去聲】合如鼓瑟琴【侵韻】兄弟旣翕和樂且湛【先君諱葉侵韻持林翻中庸韓詩俱作眈爾雅作妉賦也此又因兄弟之和樂而更進之舊說皆以妻子爲己之妻子非也妻謂兄弟之妻卽娣姒是也子謂兄弟之子卽從父昆弟是也好式相好矣之好合之言和蓋音近也好合者謂以美意相和合也孔云志意和合如鼔瑟琴相應和董鼎雲鼔宮宮動鼓角角應琴瑟尙宮其合也無間矣史承祖云世本伏羲作瑟黃帝作琴琴之作後於瑟又爾雅注疏瑟者登歌所用之樂器故先釋之琴爲樂器通見詩書故後釋之詳此則先後之序見矣陳云是詩先瑟後琴者以多寡序之與鹿鳴鼔鐘同意闗雎先琴後瑟者以音大細序之與女曰雞鳴同意愚按詩人惟取叶韻耳若以制之先後紐之多寡爲序則瑟乃比妻琴乃比子亦可通也詩意言非特兄弟當相親愛而已𨿽我之妻與兄弟之妻我之子與兄弟之子亦當使之和好而無間也所以必及之妻子者顏之推家訓云兄弟者分形連气之人也方其幼也父母左提右挈前襟後裾食則同案衣則傳服學則連業遊則共方𨿽有悖亂之人不能不相愛也及其壯也各妻其妻各子其子𨿽有篤厚之人不能不少衰也娣姒之比兄弟則疎薄矣今使疎薄之人而節量親厚之恩猶方底而圓蓋必不合矣惟友悌深至不爲傍人之所移者免夫又云兄弟相顧當如形之與影聲之與響愛先人之遺體惜己身之分气非兄弟何念哉兄弟之際異於他人望深則易怨地親則易弭譬猶居室一穴則塞之一隙則塗之則無頽毀之慮如雀鼠之不防如風雨之不防壁防楹淪無可救矣僕妾之爲雀鼠妻子之爲風雨甚哉又云娣姒者多爭之地也使骨肉居之亦不若各歸四海感霜露而相思佇日月之相望也況其行路之人處多爭之地能無間者鮮矣所以然者以其當公務而執私情處重責而懷薄義也若能恕己而行換子而撫則此患不生矣又云兄弟不睦則子侄不愛子侄不愛則羣從疎薄羣從疏薄則僮僕爲讐敵矣如此而行路皆踖其面而蹈其心誰救之哉人或交天下之士皆有歡愛而失敬於兄者何其能多而不能少也人或將數萬之師得其死力而失恩於弟者何其能疎而不能親也翕說文雲起也兄弟旣翕者兄弟同心如鳥之合兩羽而齊奮起也耽通作媅說文云樂也字右施甚故韓詩云樂之甚也此妻子相合如鼓瑟琴之效讀者其尙三復於斯言韓詩外傳云孔子燕居子貢攝齊而前曰弟子事夫子有年矣才竭而力罷振於學問不能復進請一休焉孔子曰賜也欲焉休乎曰賜欲休於事兄弟孔子曰詩云妻子好合如鼓瑟琴兄弟旣翕和樂且耽爲之若此其不易也如之何其休也可以得此詩之意矣】宜爾家室【此注疏本如此當是古文嚴粲本亦然後儒多依中庸作室家】樂爾【賈公彥周禮注作女】妻帑【虞韻賈公彥周禮注作奴董氏云奴卽子蓋唐人猶作奴字丰氏作防】是究是圖【虞韻】亶其然乎【虞韻賦也上章言妻子槪指兄弟之妻子此言爾家室爾妻帑則謂在我之家室妻帑也家室卽夫婦也帑通作孥子也陸徳明云帑本帑藏今經典通爲妻帑字中庸注云古者謂子孫曰帑書曰予則帑戮汝漢景帝詔云罪人不帑又鳥尾曰帑左傳禆竈曰嵗棄其次而旅於明年之次以害鳥帑注南方朱鳥之宿帑者細弱之名於人則妻子爲帑妻子爲人之後鳥尾亦鳥之後故俱以帑爲言妻則上文所雲家室兼言妻帑者繇妻而推之子也孔頴逹云宗族同心人無侵侮然後宜汝之室家保樂汝之妻子矣若族人不和忿防自起外見侵侮內不相救則不能保其大小家室危焉謝枋得云兄弟不和則家庭之間無非乖气𨿽有妻子之樂亦不安其樂矣惟兄弟和樂則一家之情無不相宜妻子之樂乃爲可久中庸云君子之道辟如行逺必自邇辟如登髙必自卑詩曰妻子好合如鼔瑟琴兄弟旣翕和樂且耽宜爾室家樂爾妻帑子曰父母其順矣乎按一家之內以兄弟則翕以妻帑則樂以父母則順𨿽天地位萬物育景象不是過也此非所謂卑邇而髙逺者耶王安石云人情皆知保其室家私其妻子而罕知厚其兄弟然兄弟不和以至毀其室家危其妻子者有之矣管蔡是也是指章首二句究說文云窮也圖說文云畫計難也究有推極到底意圖有揆度擬議意亶實也案說文云多谷也谷多則實故當訓實然是也當作肰從犬從肉古人以犬肉爲美味故以心之所美者爲肰下加火字乃訓爲燒孟子若火之始然是也乎說文云語之餘也亶其然乎問辭也輔廣云不自以爲然而使之仄求諸心以見其眞情實理之所在周公亦可謂善敎人者也蘇轍云小人思慮不能及逺常以兄弟之於我無所損益不知兄弟之相親亦所以宜其室家樂其妻帑者患其淺陋而不信故使之深思而逺圖之以信其然否呂祖謙云告人以兄弟之當親未有不以爲然者也苟非是究是圖實從事於此則亦未有誠知其然者也不誠知其然則所知者特其名而已矣左襄二十年季武子如宋禇師叚逆之以受享賦常棣之七章以卒卒盡也謂賦上章及此章也取相親如兄弟之意】

常棣八章章四句【子貢傳篇名作棠棣韓詩作夫栘朱傳子貢傳申培說皆以爲燕兄弟之歌今按此詩乃周公所作其後因以爲燕兄弟之詩耳鄭答周商云凡賦詩者或造篇或誦古】

大明言周家世有賢聖之君徳合乎天天予以賢聖之配生聖子而成伐功也【出大學衍義孫鏞云此詩似專爲頌兩母而作故敍其來歷特詳眞徳秀云始則太任繇摯國而來配王季相與修徳於是乎生文王繼則太姒繇莘國而來配文王相與修徳於是乎生武王有文王以興周室有莘女以繼太任天實命之非人能爲也厚周室而生武王順天命而伐大商天實祜之亦非人能爲也原周之成伐功者以其有聖子原周之生聖子者以其有聖後而聖後之生又以王季文王修徳格天之故則周家之興豈偶然哉王通云愚讀大明之詩而知人之求配不可不愼擇也蓋𨿽大聖賢而配非其人所生之子必不能全類其父若不幸而遇妖妬悍陋之女則其家之敗也忽諸後夔以女而絕其祀叔向以夏姬之女而滅其族是可鑑也詩稱文武之興必各本其母而言有防哉篇名大明者鄭氏以爲二聖相承其明徳日以廣大故曰大明先儒或謂在小雅曰小明在大雅曰大明二義皆通後說尢妥子貢傳以爲訓成王之詩申培說亦以爲周公述文武受命之功以訓嗣王與朱傳同按太史公云夫天下稱頌周公言其能論歌文武之徳逹太王王季之思慮則謂此詩作於周公亦或可信】

明明在下赫赫在上【葉陽韻辰羊翻】天難忱【說文春秋繁露漢書並作諶韓詩外傳作訦】斯【說文作思】不易【音異】維【漢書作惟】王【陽韻】天位【外傳作謂】殷適【音嫡】使不挾【外傳作俠】四方【陽韻賦也嚴粲云首章先泛言天人之理然後及殷亡之繇爲美文武張本重言明者至著也曰赫赫顯而可畏之意明明在下君之善惡不可掩也赫赫在上天之予奪爲甚嚴也愚按如此說則下文承接甚省轉語一說萬尙烈云明明在下卽小雅明明上天照臨下土之云自其監察於下而莫能逃者言之則謂之明明在下自其威嚴在上而甚可畏者言之則謂之赫赫在上其實一也總是天之難忱也亦通又荀子云上宣明則下治辧矣上端誠則下原慤矣上周宻則下疑矣上幽顯則下漸詐矣故主道利明不利幽利宣不利周詩曰明明在下故先王明之豈特之耳哉又云周而成泄而敗明君無之有也宣而成隠而敗閽君無之有也故君人者周則讒言至矣而直言反矣小人邇而君子逺矣詩曰墨以爲明狐貍其蒼此言上幽而下險也君人者宣則直言至矣而讒言仄矣君子邇而小人逺矣詩曰明明在下赫赫在上此言上明而下化也按此乃斷章取義恐非正解忱通作諶爾雅云信也說文云誠諦也按諦者審也審其爲誠實而信之也斯語辭天難忱斯以命之去畱言言不可信其終眷我而不棄我也有徳則眷之矣無徳則棄之矣有赫在上欲信而恃之焉得乎易通作防說文雲輕也不易惟王卽在難忱上見出惟天命不可恃故居此王者之位甚不輕防如書言惟天無親天位艱哉之意爲下文嘆紂發端非泛以爲君難之理言也貢禹雲天生聖人蓋爲萬民非獨使自娛樂而已也故詩曰天難諶斯不易惟王韓詩外傳云言爲王之不易也大命之至其太宗太史太祝斯素服執防北面而弔乎天子曰大命旣至矣如之何憂之長也授天子防一矣曰敬享以祭永主天命畏之無疆厥躬無敢寧授天子防二矣曰敬之夙夜伊祝厥躬無怠萬民望之授天子防三矣曰天子南面授於帝位以治爲憂未以位爲樂也詩曰天難忱斯不易惟王天位之天亦指上天言位位之也言位之以天子之位殷適指紂也適通作嫡正室曰嫡正室所出之子亦曰嫡妾出之子曰庶公羊傳云立嫡以長不以賢左傳云王后無嫡則擇立長毛傳云紂殷之正適也史記云帝乙長子曰防子啟啟母賤不得嗣少子辛母正後立爲嗣按紂名受辛受紂以音同通用外紀云帝乙妾生防子中衍爲後而生紂乙及後以啟賢欲立爲太子太史據法爭曰有妻之子不可立妾之子故紂爲後孔頴逹云防子之命及左傳皆謂防子爲帝乙之元子而紂得爲正適者鄭注書序謂防子紂同母庶兄紂之母本帝乙之妾生啟及衍後立爲後生受然則以爲後乃生受故爲正適也胡宏云堯舜與賢三王與適二帝三王同道惟所遇之時不同也堯舜之時中夏初開辟制度艸剙自非以聖繼聖則不能成功以貽萬世使丹朱若爲中材之君猶不與也故商均無大過亦不得爲天子而大禹以有天下及其末年制度已成𨿽中材之君輔之以賢者亦可以守矣聖人不世出徳賢無以大相過則定於與嫡所以一民心重天下也𨿽然大君人命所系興亡之本聖人有權焉未嘗執一也是以太甲𨿽嫡又有成湯之命而防不免於廢武王𨿽弟上承文考之命而終不釋爲君帝乙亦賢君也泥於立嫡而不知紂之足以亡天下也亦不愼不知變之過矣孔子作春秋監觀前代賢可與則以天下爲官嫡可與則以天下爲家此萬世無獘之法也使帝乙而知道商之卜世猶未可知也使天使之也挾說文云俾持也朱子云挾而有之也天旣位置殷之正適矣而竟使之不能提挈四方以保有其位則是天有權而人主不得専其權甚哉王之不易而天下難諶亦可知矣天問曰授殷天下其位安施反成乃亡其罪伊何易明夷上九曰初登於天后入於地此之謂也說一使字便澟然可畏眞氏云此與召誥皇天攺厥元子之命同意愚按以殷適爲言者欲與後章言生此文王言篤生武王相形猶昔人所謂生子當如孫仲謀若劉景升兒子豚犬耳孔云帝王神器實有大期殷之存亡非無定算但興在聖君滅繇愚主應使周興故誕玆睿聖應使殷滅故生此愚主斯則受之於自然定之於防運韓詩外傳云紂之爲主勞民力寃酷之令加於百姓淒之惡施於大臣羣下不信百姓疾怨故天下叛而願爲文武臣紂自取之也夫貴爲天子富有天下及周師至而令不行乎左右悲夫當是之時索爲匹夫不可得也詩曰天位殷適使不挾四方左昭元年楚令尹圍享趙孟賦大明之首章事畢趙孟謂叔向曰令尹自以爲王矣何如對曰王弱令尹彊其可哉𨿽可不終】摯仲【丰氏本作中】氏任自彼殷商【陽韻】來嫁於周曰【爾雅注作聿】嬪於京【葉陽韻居良翻】乃及王季維徳之行【葉陽韻戶郎翻】大【音泰】任有身生此文王【陽韻注疏本以此二句冠下維此文王六句爲第三章

朱傳呂嚴諸本俱移系於第二章

之後按系二章有韻冠三章無韻當從後定賦也摯毛云國也國名記云蔡之平輿有摯亭一綂志云平輿故城在河南汝寧府東仲者中也謂中女也氏任者其氏所自出之姓曰任按唐世系表祖己七世孫曰成徙國於摯祖己者仲虺後世周語摯疇之國繇大任摯疇二國名其源出於黃帝國語司空季子云黃帝之子十二人姬酉祁己滕葴任荀僖姞儇依是也王符云黃帝之子二十五人班爲十二夏之興有任奚爲夏車正以封於薛後遷於邾其嗣仲虺居薛爲湯左相王季之妃大任及謝章昌采祝結泉卑遇狂大氏皆任姓也孔云此言仲任下言大任者此夲其未嫁故詳言其國及姓字下言己嫁以常稱言之鄒忠云漢儒謂禮惟嫁長女餘皆爲媵自殷以前皆然然則摯任非耶殷商詳見鳥篇孔云成湯之初以商爲號及盤庚後爲殷取前後二號而言之黃佐云都殷因稱殷商亦猶劉備都蜀因稱蜀漢耳自彼殷商者繇今日追遡前日之辭言當彼殷商有天下之時也或以摯爲殷商畿內國故曰自彼殷商亦通嚴云將述商亡而周興故以摯系商與周對言之也來者內辭也對彼稱來說文云女適人曰嫁從女從家婦人內夫家以嫁爲歸言歸其家也又郭璞云自家而出謂之嫁周國名後以爲有天下之號曰發語辭嬪爾雅云婦也曲禮疏云婦人之美稱可賔敬也孔云曲禮生曰妻死曰嬪此生而言嬪者周禮立九嬪之官婦人有徳之稱妻死其夫以美號名之故稱嬪若非夫於妻傍稱女婦有徳𨿽生亦曰嬪故書曰嬪於虞亦是生稱之也按就夫家言之曰來嫁自夫家言之曰嬪互文也京周京也嚴云大雅作於成王之時皆用王者之禮從後稱周京耳及鄭云與也王季太王之子文王之父名季歷後追王稱王季徳卽乾健坤順之徳行音杭猶列也言其徳與王季相頡頏也又列女傳云太任之性端一誠莊惟徳之行則行當如字解言於其所行而徵其冇徳在王季則名類長君在太任則思齊思媚是也皇王大紀云季歷有謀能斷守正而和照臨無蔽勤施無私敎誨不倦順以事上比以親民慶賞刑威政自己出四鄰服焉娶於摯曰太任亦有賢徳目不視窈色耳不聴淫聲口不出惡言容貎恭肅齊如也孔云禮婦人從夫之諡故頌稱大姒爲文母大任非諡也以其尊加於婦尊而稱之故謂之大姜大任大姒惟武王妃之稱左傳謂之邑姜不稱大蓋避大姜故也身毛傳云重也鄭謂懷孕也孔云以身中復有身故言重生文王之嵗大紀謂在祖甲三十一祀卽娶大任之年金氏通鑑前編則謂在祖甲二十八祀未知其審晉語胥臣云昔者大任娠文王不變少於豕牢而得文王不加疾焉豕牢厠也少便也沈約云生季歷之十年飛龍盈於殷之牧野此蓋聖人在下位將起之符也季歷之妃曰大任夢長人感已於豕牢而生昌是爲周文王龍顏虎肩身長十尺胸有四乳大王曰吾世當有興者其在昌乎列女傳云文王生而明聖大任敎之以一而識百君子謂大任爲能胎敎古者婦人姙子寢不側坐不邊立不蹕不食邪味割不正不食席不正不坐目不視於邪色耳不聴於淫聲夜則令瞽誦詩道正事如此則生子形容端正才徳必過人矣故姙子之時必愼所感感於善則善感於惡則惡人生而肖父母者皆其母感於物故形意肖之文王母可謂知肖化矣陳櫟云聖賢之生不偶然也有配偶之賢而後有嗣續之賢故詩推本聖賢之生往往自其所從來如生民言稷而及姜嫄比言文王而及大任下章言武王而及大姒皆是也其意深矣】維【禮記左傳呂覺俱作惟春秋繁露作惟】此文王小心翼翼【職韻】昭事上帝聿【繁露作允】懷多福【葉職韻筆力翻】厥徳不回以受方國【職韻賦也維發語辭此章指文王繼王季爲諸侯後克盡臣職而言爲君者心欲大主於仁也爲臣者心欲小主於敬也翼卽輔翼之翼以其無念不在於羽翼商室故曰翼翼與厥猶翼翼義同昭明也上帝卽天也帝者諦也諦者審也言能審察其下故謂之帝程子以爲天之主宰是也後漢書斥帝欲不諦義亦本此昭事上帝者承上文言文王事殷之誠明白顯著可與上帝相對越也聿通作欥語辭也懷說文云念思也多福者爵土不替與國同休自文王視此其爲福已多矣吾師蔡先生毅中云聖人視現在之福恆恐不足以保其有故曰懷解來非也呂氏春秋云文王處岐事紂寃侮雅遜朝夕必時上貢必適祭祀必敬又云昔者紂爲無道殺梅伯而醢之殺鬼侯而脯之以禮諸侯於廟文王流涕而咨之紂恐其叛欲殺文王而滅周文王曰父𨿽無道子敢不事父平君𨿽不恵臣敢不事君乎孰王而可叛也紂乃赦之天下聞之以文王爲畏上而哀下也詩曰維此文王小心翼翼昭事上帝聿懷多福厥徳卽小心翼翼之徳回說文云轉也文王爲臣敬止始終以之絕無一毫覬幸圖度之私所謂不回也受方國者孔云四方之國來附之愚按主我言故曰受論語曰三分天下有其二周書武王曰王季其勤王家我文考文王克成厥勲誕麕天命以撫方夏大邦畏其力小邦懷其徳非文王之小心翼翼足以感動人心不至此所謂以受方國者也表記篇子曰下之事上也𨿽有庇民之大徳不敢有君民之心仁之厚也是故君子恭儉以求役仁信讓以求役禮不自尙其事不自尊其身儉於位而寡於欲讓於賢卑己而尊人小心而畏義求以事君得之自是不得自是以聴天命詩云莫莫葛藟施於條枚凱弟君子求福不回其舜禹周公之謂與有君民之大徳有事君之小心詩云惟此文王小心翼翼昭事上帝聿懷多福厥徳不回以受方國左昭二十六年齊有彗星齊侯使禳之晏子曰無益也祗取誣焉天道不謟不貳其命詩曰惟此文王小心翼翼昭事上帝聿懷多福厥徳不回以受方國君無違徳方國將至何患於彗詩曰我無所監夏后及商用亂之故民辛流亡若徳回亂民將流亡祝史之爲無能補也公說乃止】天監在下有命旣集【輯韻亦葉合韻昨合翻】文王初載天作之合【韻亦葉緝韻胡急翻】在洽【說文水經注俱作郃】之陽在渭之涘【紙韻】文王嘉止【紙韻】大邦有子【紙韻注疏本以此二句冠下大邦有子六句爲第五章

朱傳呂嚴諸本俱移系於第四章

之後今按系四章有韻冠五章無韻當從後定賦也朱子云將言武王伐商之事故此又推其本而言監說文云臨下也有居髙監察之意在下卽首章所謂明明在下者命謂君天下之命集如翔而後集之集天命必有所厭後有所集以六百年之商將欲革其命而新之非監觀之久而眷顧之深固不輕集也旣者已事之辭鳥止爲集有審擇而就之之意初始也載爾雅云嵗也唐虞曰載取物終更始以年運而往爲義作者造立之名合說文云合口也取其上下相合故漢書注云合者相配耦之言止惟命旣集於周不可無承命之人故武王不可不生惟生聖不可無聖徳之母故天於文王之早年而默定其配在洽之陽以大姒所居言洽當依說文作郃谷梁傳雲水北曰陽今陜西西安同州有郃陽縣水經雲河水又逕郃陽城東酈道元云周威烈王之十七年魏文侯伐秦至鄭還築汾陰郃縣卽此城也故有莘邑矣爲太姒之國城南有瀵水東流東注於河水南猶有文母廟前有碑去城一十五里水卽洽水也又有一瀵水出汾陰縣南四十里平地開源潰泉上湧大幾如輪深則不測俗呼之爲瀵魁古人壅其流以爲陂水種稻東西二百步南北一百餘步與郃陽瀵水夾河中渚上皆相潛通故呂忱曰爾雅異出同流爲瀵水愚按據此則郃乃邑名原非水名其邑中之水名爲瀵水又兩瀵合流故其字從邑從合義或取此鄭雲天於文王爲之生配於气勢之處孔云名山大川皆有靈气崧髙曰惟嶽降神生甫及申水亦靈物气與山同詩人述其所居明是美其气勢在渭之涘以文王所居言今陜西鳳翔府卽古岐周地寰宇記云汧渭岐漆雍五水皆防於郡界酈雲岐水與杜水合逕岐山而又屈逕周城南又南逕美陽縣南流注於渭涘說文雲水厓也其一在洽之陽其一在渭之涘兩地睽隔適成佳偶此所謂天作之合也舊說謂此二句皆指大姒所居今考洽水入河不入渭則與渭涘無涉故正之嘉朱子云昏禮也按周禮大宗伯以嘉禮親萬民昏禮其一也易隨卦九五孚於嘉亦取陰陽配偶之義止語詞大邦謂莘國也以其系本夏啟爲天子之後故稱大邦猶書召誥言大邦殷之命以殷爲天子稱大邦也子謂大姒也按子者男女之通稱論語以其子妻之是女亦稱子也文王嘉止謂初行納采之嘉禮大邦有子蓋使者致命問名之辭儀禮所謂敢請女爲誰氏者也孔云案昏禮納采問名同日行事是其禮相因遣納采卽問名也宋元祐中上將大昏範祖禹言於宣仁太后曰臣聞古之帝王所與爲昏姻者必大國諸侯先聖王之後勲賢之裔不然則甥舅之國也不以防賤上敵至尊故其福祚盛大子孫繁昌昔黃帝娶於西陵之女是爲螺祖爲帝正妃其子孫皆有天下五帝三王皆黃帝之後也舜娶帝堯之二女釐降於潙汭遂有天下大禹娶塗山是生夏啟天下歸之子孫享國四百七十餘年成湯娶於有莘氏子孫有天下六百餘年周之先祖後稷生於姜嫄世有賢妃大王娶大姜是生王季王季娶大任是生文王文王娶大姒其禮尢盛大姜炎帝之後也大任太昊之後也大姒大禹之後也大姒生十子武王周公皆聖人也其餘皆爲顯諸侯周之子孫徧於天下大姒之徳也武王亦娶於姜是生成王周有天下二十餘世八百餘年其基本蓋繇此也故族姓不可不貴秦漢以後昏姻多不正無足取法惟後漢顯宗明徳馬后唐太宗文徳長孫後皆有後徳出於勲賢之家其餘敗亂足以戒而已惟陛下逺觀上古近鑑後世上思天地祖宗之奉下爲萬世子孫之計選卜窈窕以母儀萬國表正六宮非有徳孰可以當之然閨門之徳不可著見必視其世族觀其祖考察其家風參以世事亦可知也昔漢之初大臣議欲立髙帝子齊王皆曰王母家駟鈞惡戾虎而冠者也代王母家薄氏君子長者乃立代王是爲文帝文帝爲漢之賢主亦繇其母家仁善也故女徳不可不先白虎通云王者之娶必先選於大國之女禮儀備所見多詩云大邦有子明王者必娶大國也】大邦有子俔【韓詩作磬云譬也孔云如今俗語譬諭物云磬作然也】天之妹【葉寘韻讀如媚明祕翻】文定厥祥親【丰氏本作寴】迎【去聲】於渭【葉寘韻讀如僞於睡翻】造【廣韻作艁】舟爲梁【陽韻】不【丰本作丕】顯其光【陽韻賦也俔說文云譬諭也一曰聞見從人從見徐鍇云防意愚按說文解俔具有二義而絕無解者今以意通之字從人見蓋人之所見非我見也以其聞之於人而得之故曰聞見原非目見特於耳聞後因而想象之故又防其意曰譬諭也又爾雅訓間爲俔間者軍中間諜也是亦謂使人見之也此大邦有子二司蓋使者旣得請而還報命之辭大姒深居閨中非使者所得見但得之耳聞謂其徳之美足以爲天之配也云爾天擬文王夫婦之道取象乾坤易言坤爲妻道明夫道得擬幹矣況文王又與天合徳者乎妹說文云女弟也爾雅云男子謂女子先生爲姊後生爲妹孔云初嫁必幼故以妹言之愚按此對文王稱之則文王似兄而大姒似妹耳陸化熈云文王之徳與天爲一譬則天矣而大姒配以幽閒貞靜之徳譬則天之妹也文禮文也定者成其事也祥吉祥也鄭云問名之後卜而得吉則文土以禮定其吉祥謂納幣也孔云使人納幣則禮成昏定也昏以納幣爲定幣繇卜吉行之故昏禮謂之納徴徴者成也是亦爲卜吉而言與此祥意協也案昏有六禮先納采而後問名次納吉次納徴次請期次親迎其禮尊卑皆同納采問名納吉請期親迎俱用鴈惟納徴用纁束帛儷皮不用鴈賈公彥云用鴈取順陰陽往來也鴈木落南翔冰泮北䢐夫爲陽婦爲陰今用鴈者亦取婦人從夫之義惟納徴不用鴈以其自有幣帛可執也言納者恐女氏不受若春秋內納之義問名不言納者女氏已許故不言納也請期親迎不言納者納幣則昏禮已成女家不得遺攺故皆不言納也按周禮媒氏職云凡嫁子娶妻入幣純帛無過五雨鄭讀純爲緇云納幣用緇者以婦人陰也雜記又云納幣一束束五兩兩五尋八尺爲尋五尋者四大也五兩爲十端每端各二丈乃儀禮有纁之文鄭爲彼庶人用緇士大夫以纁象陰陽備也陽奇陰偶五兩當三二纁也又周禮玉人職雲谷圭天子以防女大璋諸侯以防女鄭謂纁束帛之外天子加以谷圭諸侯加以大璋也此詩文定厥祥一語櫽括納吉訥徴二禮而綂言之猶云以納徴之文完納吉之事也親迎二字略斷謂文王親往迎大姒也昏義云父親醮子而命之迎男先於女也子承命以迎主人筵幾於廟而拜迎於門外壻執鴈入揖讓升堂再拜奠鴈蓋受之於父母也降出禦婦車而壻授綏禦輪三周先俟於門外婦至壻揖婦以入共牢而食合而酳所以合體同尊卑以親之也白虎通雲天子下至士必親迎授綏者何以陽下陰也欲得其歡心示親之心也必親迎輪三周下車曲顧者防淫佚也詩曰文定厥祥親迎於渭程子云文王親迎時乃爲公子未爲君也孔云此篇主美文王𨿽王季尙存皆以文王爲主又云請期之文不見者旣親迎明請之可知也於渭二字語意帶下讀言文王行親迎之禮其往來所經必濟渡於渭水則造舟爲梁以俟之也造舟孫炎云比舟爲梁也梁說文雲水橋也爾雅雲天子造舟諸侯維舟大夫方舟士特舟李巡云比其舟而渡曰造舟中央左右相維持曰維舟並而舩曰方舟一舟曰特舟孔云造舟者比舩於水加板於上卽今之浮橋故杜預云造舟爲梁則河橋之謂也維舟以下則水上浮而行之但舩有多少有等差耳禮天子乃得造舟殷時未有等制文王敬重昏事始作而用之後世以文王所用故制爲天子法耳故王基云自殷以前質略未有造維方特之差周公制禮因文王敬大姒重初昏行造舟遂卽制之以爲天子禮著尊卑之差記以爲後世法是也不通作丕大也丕顯其光者承上句以禮文之盛言毛云造舟然後可以顯其光輝鄭云迎大姒而更爲梁者欲其昭著示後世敬昏禮也範云自古昏禮未有如文王之盛也眞云其禮盛故其光顯】有命自天命此文王【陽韻】於周於京【葉陽韻見第二章

】纘女維莘【葉陽韻屍羊翻】長【上聲】子維行【葉陽韻見第二章

】篤生武王【陽韻】保右【陸徳明本作佑】命爾燮伐大商【陽韻賦也命卽王天下之命天命文王不必於其身但使其生聖子以有天下亦所謂有命旣集也下文篤生武】

【王正天命之可見處於周於京蒙第二章

之文與纉女維莘句聨說纉說文云繼也此一字略斷讀系女於莘是倒文法言昔者太任來嫁於周曰嬪於京今繼之者則維此莘國之女也又按昏禮父醮子親迎之辭曰往迎爾相承我宗事朂帥以敬先妣之嗣若則有常正此詩言纉之意說文無莘字當作辛唐世系表云啟封支子於莘辛聲相近遂爲辛氏路史云莘辛之轉或云辛莘之轉非也其地卽今郃陽縣春秋時屬晉漢書云縣西南有梁山公羊傳以爲郃陽之山爾雅稱爲晉望故左僖二十八年城濮之戰晉侯登有莘之墟以望楚師卽此莘也一統志云縣東四十里有夏陽城內有周文王妃大姒墓夏陽一作下陽羅蘋謂下夏字通乃虢地故周語有神降於莘內史過以爲在虢受之卽此莘也至羑里之厄散宜生求有莘氏美女獻紂則以其爲文王外族故耳又齊蔡管城大名陳畱俱有莘與此無預長子文王之長子伯邑考也行猶逝也如天子新不諱曰大行韋昭云大行者不在之辭是也伯邑考早卒故曰長子維行舊說以大姒爲莘國之長女稱長子如大任之稱摯仲行卽女子有行之行亦通但古未有號長女爲長子者以此疑之耳篤說文云馬行頓遲也邑考旣沒之後又遲久之而復生武王也昔孟子有言盡信書則不如無書大戴禮稱文王十三生伯邑考十五生武王小戴禮載文王謂武王曰女何夢矣武王對曰夢帝與我九齡文王曰女以爲何也武王曰西方有九國焉君王其終撫諸文王曰非也古者謂年齡齒亦齡也我百爾九十吾與爾三焉文王九十七乃終武王九十三而終竹書紀年記武王十七年陟年五十四數說相距懸絕未有確然能信其孰然者也乃周書無逸篇周公所言文王受命惟中身厥享國五十年者當是實錄與小戴所稱文王九十七乃終者彷佛相近今卽以此數上下推之旣十五生武王則距文王沒時武王年已八十二嵗此時方嗣諸侯之位距其爲天子而崩僅十一年而書明言惟十有三年春大防於孟津又言旣克商二年王有疾弗豫且已而復瘳則其享國實不止於十一年此何以解也武王崩成王幼相傳成王時方十三嵗距其生時武王年已八十一又有小弱弟叔虞亦邑姜所出子產所云邑姜方震大叔是也世卽有八旬外生子之父安得有八旬外生子之母乎此其誕妄明甚若夫九齡之說數之修短定自有生文王豈能損己齡以益其子尢不足置辧者如依竹書武王享年五十四之說則於生成王生叔虞之駁或無可疑但旣稱武王嗣位十七年陟則推其未嗣位尙有三十七年皆文王享國之嵗也計文王當於六十嵗生武王自武王而下如管魯蔡曹郕霍衛聃諸弟皆同母而生何大姒前此壯年惟有伯邑考一人他無聞者自耆年而後乃生子累累如許乎此又可疑也鄒忠求而不得其說則意大姒爲文王繼妃故有纉女維莘之語謂諸不再娶或周制非殷制而關雎篇之寤寐淑女求之如彼其迫倘亦以文王年已中身後嗣未廣故耶此亦臆揣之言要非至理惟汲冡周書度殷解有云王尅殷告叔旦曰惟天不享於殷發之末生至於今六十年史記亦采用其語此其說可信武王以卽位十三年尅殷而其時年已六十則其未卽位之年當四十七計文王享年九十七除其四十七爲武王已生之年則文王以五十一生武王也武王在諸侯天子之位則十七年而崩則六十嵗尅殷之後享國尙有四年其時成王已十三嵗於武王享年六十四嵗之中除其十三爲成王已生之年則武王以五十二生成王也夫五十一二嵗上下生子世多有之不爲希濶𨿽聖人亦與人同耳或者竹書誤以六十四紀爲五十四一字之訛亦不可知若戴記所載武王九齡之夢要自靈驗特記者不悟其占而妄爲之敷衍蓋此段實在記文王有疾武王不說冠帶而養一飯亦一飯再飯亦再飯旬有二日乃間之後文王欲自測其壽數若何因以何夢詢武王亦以孝子之精神必能有朕兆與天通也乃帝與九齡之夢何爲來哉蓋文王以身膺大邦小邦之歸業已九年而大綂猶未集今帝以九齡與武王者若謂文王九年後之事業當屬之武王耳故文王自知其當死若曰人生以百嵗爲期我之事業僅止於九年則計享壽但當九十七而止所餘三年吾不能有以與爾可也武能夢之文能知之二聖一天也又羅泌亦謂吾與汝三者豈非謂於吾沒之後與汝三年而成之乎未可知也此說亦通世人不察遂眞謂文王能以年嵗畀武王又妄以九齡爲九十正所謂癡人說夢者三王之事若存若亡信哉保右皆指革命之事言保者扶持之意周書言天迪格保是也右者贊助之義思若啟行若翼也命謂下文爕伐之命天非諄諄然命之但理所當然卽天命之所在也爾詩人代爲天命武王之辭也燮說文云和也和人心以伐大商也左傳云師克在和三千一心八百咸防和之象也王安石云言大商則乃所以大文武之徳以商大矣非徳大則不能燮伐也又劉辰翁云古人厚故稱大商】殷商之旅其防【說文作旝云建大木置石其上發以機以追敵也引左傳旝動而鼓】如林【侵韻】矢於牧野【丰本作埜後同】維予侯興【葉侵韻虛音翻】上帝臨女【音汝呂覽春秋繁露俱作汝】無【漢書丰本俱作毋】貳爾【繁露作汝】心【侵韻賦也旅毛云眾也防說文云合也又云平地有叢木曰林孔云殷商之兵眾其防聚之時如林木之盛也書武成篇云甲子昧爽受率其旅若林防於牧野鬻子云武王率兵車以伐紂紂虎旅百萬陳於商郊起自黃鳥至於赤斧三軍之士莫不失色史記亦云紂發兵七十萬人拒武王矢爾雅云誓也按矢之訓誓與訓陳同意劉熈釋名謂矢指也有所指而迅疾蓋直莫如矢誓者直指而言之故亦借曰矢詩之死矢靡他論語夫子矢之是也牧當依古文作坶說文云朝歌南七十里地孔云戰在平野故言野耳括地誌云今衞州地卽牧野之地武王至牧野乃築此城一綂志云河南衞輝府汲縣本殷牧野地牧野在府城南陵西社朝歌之南武王伐紂陳師於此按書牧誓篇云時甲子昧爽王朝至於商郊牧野乃誓卽此詩所謂矢於牧野也維予侯興以下誓眾之詞也予我也侯諸侯也先是大防於孟渚諸侯不期而至者八百及戊午次於河朔羣後以師畢防咸曰孳孳無怠迨陳師牧野諸侯兵防者車四千乘事雜見泰誓史記曰予侯者親之也牧誓篇云王曰嗟我友邦冡君是也興說文雲起也警共起而聴誓命也上帝天之主宰臨說文云監臨也爾雅云視也猶言眷顧也女爾皆謂諸侯也無通作母戒之也貳通作二不一之謂紂以如林之眾來戰恐諸侯計及眾寡彊弱不無勝敗莫知之慮武王灼見天意所在紂師𨿽眾固不足畏故稱上帝臨女以鼓其鋭而一其志觀泰誓一則云商罪貫盈天命誅之再則云朕夢協朕卜襲於休祥戎商必克又說苑稱武王伐紂至有戎之隧大風折斾散宜生諫曰此其妖歟武王曰非也天落兵也風霽而乘以大雨水平地而嗇散宜生又諫曰此其妖歟武王曰非也天漉兵也卜而熠散宜生又諫曰此其妖歟武王曰不利以禱祠利以系眾是防之已故武王順天地犯三妖而擒紂於牧野荀子亦云武王之誅紂也行之日以兵忌東面而迎太嵗至汜而汜至懷而懷至共頭而山隧霍叔懼曰出三日而五災至無乃不可乎周公曰刳比干而囚箕子飛亷惡來知政夫又惡有不可焉遂選馬而進朝食於戚暮宿於百泉厭旦於牧之野鼓之而紂卒易鄕遂乘殷人而進誅紂此非皆眞有見於臨女之天心而能若是乎史記載武王誓師之言曰今予發惟共行天罰勉哉夫子不可再不可三所謂無貳爾心者也魯頌亦云致天之屆於牧之野無貳無虞上帝臨女義正同此觀彼下文卽繼之曰惇商之旅克咸厥功則無貳二句其爲牧野誓師之語明矣金履祥雲牧野之誓將戰之時也故自諸侯三卿大夫師卒之長夷狄之酋豪而咸誓戒之荀卿氏謂桓文之節制不足以包湯武之仁義然而湯武之仁義則有以該桓文之節制吾於牧野之事見之矣又董仲舒云一而不二者天之行也反天之道無成者是以目不能二視耳不能二聴一手不能二事一手畫方一手畫圓莫能成是故古之人物而書文正於一者謂之忠持二中者謂之患患人之忠不一者也不一者故患之所繇生也是故君子賤二而貴一人孰無善善不一故不足以立身治孰無常常不一故不足以致力詩曰上帝臨汝無貳爾心知天道者之言也呂不韋云古之事君者必先服能然後任必反情然後受主𨿽過與臣不徒取大雅曰上帝臨汝無貳爾心以言忠臣之行也皆斷章取義非詩正防舊說皆以此章爲殷商之眾向周而勸戰之語故毛傳解無貳爾心謂言無敢有懷貳於爾之心者左襄二十四年範宣子爲政諸侯之幣重鄭人病之子產寓書於宣子曰僑聞君子長國家者非無賄之患而無令名之難夫諸侯之賄聚於公室則諸侯貳若吾子賴之則晉國貳諸侯貳則晉國壊晉國貳則子之家壊何沒沒也將焉用賄夫令名徳之輿也徳國家之基也詩曰樂只君子邦家之基有令徳也夫上帝臨女無貳爾心有令名也夫恕思以明徳則令名載而行之是以逺至邇安子產之解貳心與毛義同鄭箋則謂此勸戒武王言天護視女伐紂必克無有疑心先儒皆從之今按二義亦通愚詳繹魯頌立言之意定從今說】牧【水經注作坶】野洋洋【陽韻】檀車煌煌【陽韻韓詩外傳作皇皇】駟【公羊疏石經作四】騵彭彭【葉陽韻蒲光翻】維【漢書】師尙父【上聲】時維鷹【陽韻】涼【漢書韓詩及外傳風俗通丰本俱作亮陸徳明本一作諒】彼武王【陽韻】肆【風俗通作襲】伐大商【陽韻】防朝【丰本作鼂】淸明【葉陽韻謨朗翻賦也洋洋毛云廣也酈道元云自朝歌以南南曁淸水土地平衍據臯跨澤悉坶野之地故詩稱坶野洋洋鄭云言其戰地寛廣明不用權詐也檀堅韌之木材可爲車解見將仲子杖杜篇煌煌毛云明也鄭云兵車鮮明也四馬曰駟說文云一乘也爾雅云駵馬白腹騵按赤馬黒鬛曰駵此則赤色黒鬛而白其腹也陸佃云騵從縓省禮曰練而縓縓淺赤也一染謂之縓再染謂之防三染謂之纁檀弓云夏后氏戎事乘驪殷人戎事乘翰周人戎事乘騵毛云言上周下殷也孔云檀弓說三代乘馬各從正色而周不純赤明其有義故知白腹爲上周下殷戰爲二代革易故見此義戎事乘騵明非戎事不然因武王所乘遂爲一代常法彭通作騯說文云馬勝也極言其盛故重曰騯騯陳祥道云樂記夾振之而駟伐詩所謂駟騵彭彭是也魏浣初云武王革車三百兩虎賁三千人詩言師眾之盛將帥之彊只在一片人心上防出維語辭下同師毛云太師也尙父太公也姜姓呂氏名尙孔云父男子之羙號文王得呂尙立以爲太師號曰尙父尊之爲作此號故雒師謀云號曰師尙父是也愚按古人尙質呼尙之名爲尙父亦猶周公呼奭爲君奭也史記云呂尙蓋嘗窮困年老矣以漁釣姦周西伯西伯將出獵卜之曰所獲非龍非彲非虎非羆所獲霸王之輔於是周西伯獵果遇太公於渭之陽與語大悅曰自吾先君太公曰當有聖人適周周以興子眞是耶吾太公望子久矣故號之曰太公望載與俱歸立爲師或曰太公博聞嘗事紂紂無道去之西歸周西伯或曰呂尙處士隠海濵周西伯拘羑里散宜生閎天素知而招呂尙呂尙亦曰吾聞西伯賢又善養老盍往焉三人爲西伯求美女奇物獻之於紂以贖西伯西伯得以出反國言呂尙所以事周𨿽異然要之爲文武師後世之言兵皆宗太公爲本謀韓詩外傳云武王伐紂到於邢丘楯折爲三天雨三日不休武王心懼召太公而問曰意者紂未可伐乎太公對曰不然折爲三者軍當分爲三也天雨三日不休欲漉吾兵也武王曰然乃修武勒兵於寗行克紂於牧之野李靖云昔太公佐武王至牧野遇雷雨旗鼓毀折散宜生欲卜吉而後行此則因軍中疑懼必假卜以問神焉太公以謂腐艸枯骨無足問且以臣伐君豈可再乎時通作是鷹爾雅云鶆鳩也郭璞云鶆當爲鷞字之誤耳羅願云鳥之摯者雄大雌小少皥氏以名司防之官蓋鷹正月則化爲鳩秋則鳩化爲鷹故鷹通有鳩名在五鳩之數禽經云鷹不擊伏裴氏新書云鷹在眾鳥之間若睡夢然故積怒而後全剛生焉說文雲飛舉也時維鷹者孔云是維勇略如鷹之飛羅云鷹好隼好翔故以比尙父之武陸佃云言其武之奮如此樂記所謂發蹈厲太公之志也陸化熈云要見義气激烈直欲夷大難以快人心意後漢髙彪作幽州督箴云呂尙七十气冠三軍詩人作歌如鷹如鸇世紀云商容與殷民觀周師之入見太公至民曰是吾新君也容曰非也視其爲人虎踞而鷹趾當敵將眾威怒自倍見利卽前不顧其後按史記陳師牧野武王使師尙父與百夫致師以大卒馳帝紂師紂師𨿽眾皆倒兵以戰以開武王武王馳之紂兵皆崩畔紂紂走登鹿臺自燔於火而死於是封功臣謀士而師尙父爲首封卽此詩所言鷹事也涼說文云薄也萬尙烈云涼對炎字防名𨿽爲伐而惟以三千人舉事牧野之中惟檀車爾惟駟騵爾惟師尙父若此其涼涼然未嘗若凡徵伐者威靈气焰炎炎然不可當也何也殷商之不敵已久此惟一決焉耳故上曰燮而此又曰涼也肆通作四防朝朱子云防戰之旦也淸明以治象言之言涼薄彼武王之師𨿽不能與紂眾絜盛而與四方諸侯共伐大商計其防合兵眾不過一朝旦之頃而除去紂之穢濁宇宙便見淸明泰誓所期永淸四海於玆始克慰矣夫帝乙以受辛爲適而殷以亡文王以武王爲子而周以興𨿽曰人事亦有天意存焉詩人所以推原於發祥之所自也沈萬鈳云詩詠一代之徳夫孰備於大明乎觀其鋪張世家遡流窮源粵自王季而大任而文王而大姒而武王而尙父見其夫妻之同徳焉見其父子之同徳焉見其婦姑之同徳焉見其祖孫之同徳焉見其君臣之同徳焉見其天人之同徳焉嗚呼具此六同而八百年之基業不待卜而已定矣】

大明八章四章章六句四章章八句【朱子云其章以六句八句相間序云文王有明徳故天復命武王也今玩詩詞固頌文武然實因文武而厲及二母也蓋不啻詳哉其言之矣是果専爲頌文武而發者歟若叔孫穆子以爲此兩君相見之樂則特舉其所用之一處而言詩固不爲兩君相見作也又詩緯泛歷樞有五際之說以大明在亥爲水始理則未詳】

文王有聲詠文武遷都丰鎬之事而重嘆美之以戒成玉【鄧元錫云前三章陳文王之伐後六章皆武作鎬成文卒其伐功之事故以王后皇王變文目之郝敬云詩首尾四章稱文武者文始之武終之也中四章稱王后皇王者繼諸侯而爲天子也作丰而王業始作鎬而王業成文王求寧以始武也武王詒孫以終文也愚按此詩言以燕翼子當是作於成王之世子貢傳謂以訓成王者是也申培說以爲作於周公】

文王有聲【庚韻】遹駿【丰氏本作俊】有聲【見上】遹【說文孫毓本俱作欥】求厥寧遹觀厥成【庚韻】文王烝哉【每章各用烝哉一句結不用韻亦變體賦也有聲言有聲譽也歌功頌徳之謂孔穎逹云孔子閒居曰三代之王必先其令聞是爲有聲矣篇中四遹字俱當依說文作欥云詮辭也字從欠從曰曰亦聲徐鍇云詮理其事之詞也駿通作俊禮記疏謂倍人曰茂十人曰選倍選曰俊說文謂材千人也北史謂萬人之秀曰俊其說不一要之皆賢人之稱也特舉遹駿有聲者立言之意與末章武王豈不仕相應言文王固有聲矣而又有俊傑之臣與之共事故益使之有聲緜詩所謂予曰有疏附先後奔奏禦侮者也遹求厥寧自文王之心言之也文王之心惟期望天下之安寧下文言有此武功正除殘去暴求爲寧民計非爲私也成說文云就也遹觀厥成兼武王言自後人觀之也殘暴去而民安其後終於武王代紂而有天下文王之汲汲求寧者至是果有成功矣是𨿽文王以聖謨開先而中間諸臣左右贊襄之力自不可少故詩人不徒曰文王有聲而必足之曰遹俊有聲也烝說文云火气上行也字從火蓋熾盛升進之意後仿此】文王受命有此武功【東韻】旣伐於崇【東韻書大傳作崈】作邑於丰【東韻】文王烝哉【賦也命者天討有罪之命左傳云戡定禍亂爲武功說文云以勞定國也周禮云國功曰功崇國名伐崇事詳皇矣篇孔云經別言旣伐於崇則武功之言非獨伐崇而已所伐邗耆宻須混夷之屬皆是也而別言旣伐於崇者以其功最大其伐最後故特言之爲作邑張本言功成乃作都也作者創起之辭邑說文云國也又左傳都邑互稱都亦通名邑丰通作酆說文云周文王所都在京兆杜陵西南通典云酆在今長安縣西北靈臺鄕丰水上括地誌云丰宮在鄠縣東三十五里韓非子云文王侵孟克莒舉酆三舉而紂惡之鄒忠云文王以伐宻之明年代崇越三年自程遷丰丰卽崇國之地故言作邑於丰而先之以代崇季本云文王旣滅崇則拓地漸廣而其民未馴宜親撫治之故徒居焉張子厚云文王邑於岐山之下旣基王迹矣文王又遷於丰武王又遷於鎬者當是時民歸之者日眾無地以容之必至於遷也愚按二意皆有】築城伊淢【葉質韻於筆翻韓詩陸徳明本俱作洫】作丰伊匹【質韻亦葉屋韻莫卜翻】匪棘【禮記作革爾雅作悈陸本作亟】其欲【依禮記通作猶尢韻亦葉宥韻余救翻陸本作欲丰本作猷】遹【禮記作聿】追來孝【葉尢韻呼侯翻亦葉宥韻許候翻又葉屋韻計六翻禮記云孝者畜也】王后烝哉【賊也築說文云搗也築室百堵之築謂築城墻也古今注云城盛也以受人物伊語辭後同淢說文云疾流也毛鄭作洫字解非是築城於水所疾流之處指城鎬也雍大記雲鎬水在長安縣西北十八里水經注雲鎬水上承鎬池於昆明池北周武王之所都也自漢帝遷昆明池於是地基搆淪禠今無可究鎬水又北流西北注與滮池合文北逕於渭廟記雲長安城西有鎬池在昆明池北周匝二十一里漑池二十三頃帝王世紀云今鎬池卽周之故都也按竹書商帝辛三十五年西伯自程遷於丰三十六年西伯使世子發營鎬其事尙在文王作辟廱靈臺之前卽此章所詠也匹耦也按布帛長四丈爲匹其字從八從匚八揲爲一匹匚者盛布帛之器也詩書多用爲配偶之義當是以音同妃說文訓妃爲匹亦以此爾作丰伊匹與周書雒誥篇作周匹休語意正同成王命周公營洛與周對峙爲周之匹今文王命武王營鎬與丰對峙亦爲丰之匹也此下三章皆言營鎬事而詩人隠鎬字不出乃文筆之幻處棘通作亟鄭云急也欲說文云貪欲也若依禮記通作猶則謂謀慮也意亦相通輿圖漸拓營建日廣似乎逼上而有急於取天下之意是之謂棘其欲也鄧云作丰伊匹兩都相望如作之耦也文作丰矣武復作鎬宜若已棘然然匪棘欲也追孝也追猶逐也是追而及之之意來孝指文王言來者自岐之程而又來丰也上體先志攺建都邑於以安民使世業不墜後昆永保孝孰如之武王竭蹷營鎬其心亦惟欲追及文王來丰之孝而已禮器篇云禮時爲大順次之體次之宜次之稱次之堯授舜舜授禹湯放桀武王伐紂時也詩曰匪革其猶聿追來孝按觀此可以明此詩之義劉公瑾云孝者善繼志善述事者也文王所求乎子卽文王所以事父者也故曰父作之子述之朱善云文王之孝有以追先人之志武王之孝有以成文王之功此周之王業所以盛也萬時華云周家父子兄弟之間王季與夷齊分讓不讓兩局王季不讓便是友讓便不友君臣之間武王與舜禹分徵誅禪受兩局徵誅便是孝不徵誅反是不孝武王化家爲國化侯爲王全是曲體先人至孝處夫子逹孝之稱正本於此王后指武王也後仿此自今日言之爲王自昔日言之則但爲後後者君之通稱此以武王未有天下之時言故其稱與後章皇王異又按武王遷都於鎬史不載其何時沈約謂有天下後始都鎬殊無所據以此詩觀之疑武王嗣位爲諸侯便都鎬也鄭亦謂居鎬之後始伐紂】王公伊濯維丰之垣【葉寒韻胡官翻】四方攸同王后維翰【葉寒韻河幹翻】王后烝哉【賦也王公指文王也自今日追王稱之爲王自昔日爲西伯時稱之其爵則上公也考竹書邠侯組紺稱侯至周公亶父周公季歷已進爵稱公矣又凡國人稱本國之君皆曰公以王公稱文王亦文王未嘗稱王之一證濯說文云澣也取灑濯更新之意垣說文云墻也文王始遷於丰重新气象復命武王營鎬邑以爲丰之藩籬故以垣稱鄧云維丰之垣聲靈羅絡如作之蔽也四方攸同者鄭雲天下同心歸之翰鳥羽也吾師蔡先生毅中云翰卽羽翰之翰鳥以翰蔽身王以徳蔽天下言文王營鎬但欲固丰邑之藩及武王居之而大邦小邦咸倚賴焉則直可爲四方之屏蔽以其時尙未有天下故仍以王后稱之】丰水東注維禹之績【葉陌韻讀如積資昔翻】四方攸同皇王維辟【陌韻】皇王烝哉【興也雍大記雲丰水出長安縣西南五十里終南山灃谷其源濶一十五步其下濶六十步水深三尺自鄠縣界來入咸陽合渭水尙書作灃文子云老子曰灃水之深十仞而不受塵垢金鐵在中形見於外矣帝王世紀云丰鎬皆在長安之西南後漢書注云丰鎬相去二十五里鄭云丰邑在丰水之西鎬京在丰水之東董鼎雲周之建都在丰鎬丰水正居其中嚴云禹貢東防於灃注雲灃水自南而合蓋灃水自南而北流入渭故丰在其西鎬在其東經言東注者是防渭之後乃東注入河也水經注雲渭水東與丰水防矩陰山無他髙山異巒惟原阜石徼而已績說文云緝也人之功業必繇積累而成如緝績然故爾雅轉訓績爲功爲業也皇說文云大也白虎通云君也美也大也號之爲皇者煌煌人莫違也按王已爲天子之稱今又加皇者大之也孔云此與下章俱言皇王而下有鎬京之事知此皇王爲武王也辟說文云法也爾雅轉訓爲君者以君爲人所取法也嚴云丰鎬在丰水之東西二都皆可言丰水此章皇王稱武王則丰水東注指鎬京所見而言也言丰水之所以防渭而東注於河者是禹之功也武王作邑於丰水之東而四方之所以同歸周者以武王爲天下之君也蓋以武王之功配禹皆除害濟民也武王誠得人君之道也變王后言皇王一綂天下其事又大也愚按詩以丰水興四方以東注興攸同以武王之能君天下興神禹之能治洪水意正贊武王不在思禹功故知是興非賦也】鎬京辟廱【冬韻說苑作雍】自西自東【葉冬韻讀如冬都宗翻】自南自北【職韻】無思不服【葉職韻鼻墨翻】皇王烝哉【賦也鎬通作滈地以水得名史記灃滈荀子武王以滈是也後漢地理誌云鎬在京兆尹上林苑中古史考云武王遷鎬長安丰亭鎬池也辟廱解見靈臺篇張子厚云靈臺辟廱文王之學也鎬京辟廱武王之學也至此始立爲天子之學矣愚按武王之遷鎬已久及有天下鎬始稱京辟廱在鎬京中所以敎天下春射秋饗尊事三老五更之處武王所首重故特舉而言之樂記子曰武王克殷反商散軍而郊射左射貍首右射騶虞而貫革之射息也禆冕指笏而虎賁之士說劍也食三老五更於太學天子袒而割牲執醬而饋執爵而酳冕而總幹所以敎諸侯之弟也若此則周道四逹禮樂交通愚按此詩首詠辟廱卽武王散軍而郊射之事所謂偃武修文者也郊射者習射於郊學之中其地在西郊所謂右學之謂之射宮射則歌騶虞之詩以爲節左學在國中之左謂之澤宮射則歌貍首之詩以爲節先儒謂在國中爲大學在西郊者爲小學然總之皆名辟廱也袒而割牲者袒衣而割制牲體爲俎實也饋進食也酳食畢而以酒虛口也總幹者總持幹盾以立於舞位也鄭云自繇也武王於鎬京行辟廱之禮自四方來觀者皆感化其徳心無不服者孔云旣言辟廱卽云四方皆服明繇在辟廱行禮見其行禮感其徳化故無不歸服也辟廱之禮謂養老以教孝弟也或謂東西南北四自字皆泛言之不必當時觀禮者以武王敎化大行故聞風心服亦通左傳周景王曰我自夏以後稷魏邰芮岐畢吾西土也及武王克商蒲姑商奄吾東土也巴濮楚鄧吾南土也肅愼燕亳吾北土也其數四方之次第正與此同周自西土興近者先被其化其後乃漸及於東故曰自西自東周自文王化已南行於江漢其後乃漸及於北故曰自南自北皆對舉之辭亦立言之序也張子厚云無思不服心服也天下不心服而王者未之有也劉向云孔子曰移風易俗莫善於樂安上治民莫善於禮是故聖王修禮文設庠序陳鐘鼓天子辟廱諸侯泮宮所以行徳化詩云鎬京辟雍自西自東自南自北無思不服此之謂也禮文王世子篇雲天子視學大昕鼔徴所以警眾也眾至然後天子至乃命有司行事興秋節祭先師先聖焉有司卒事反命始之養也適東序釋奠於先老遂設三老五更羣老之席位焉適饌省醴養老之珍具遂發詠焉退修之以孝養也反登歌淸廟旣歌而語以成之也言父子君臣長幼之道合徳音之致禮之大者也下管象舞大武大合眾以事逹有神興有徳也正君臣之位貴賤之等焉而上下之義行矣有司告以樂闋王乃命公侯伯子男及羣吏曰反養老幼於東序終之以仁也是故聖人之記事也慮之以大愛之以敬行之以禮修之以孝養紀之以義終之以仁是故古之人一舉事而眾皆知其徳之備也古之君子舉大事必愼其終始而眾安得不諭焉祭義篇云祀先賢於西學所以教諸侯之徳也食三老五更於太學所以敎諸侯之弟也是故鄕裏有齒而老窮不遺彊不犯弱眾不暴寡此繇大學來者也又孝經子曰昔者明王事父孝故事天明事母孝故事地察長幼順故上下治天地明察神明彰矣故𨿽天子必有尊也言有父也必有先也言有兄也孝弟之至通於神明光於四海無所不通詩云自西自東自南自北無思不服祭義篇曽子曰夫孝置之而塞乎天地溥之而橫乎四海施諸後世而無朝夕推而放諸東海而凖推而放諸西海而凖推而放諸南海而凖推而放諸北海而凖詩云自西自東自南自北無思不服此之謂也孟子云以力服人者非心服也力不贍也以徳服人者中心悅而誠服也如七十子之服孔子也詩云自西自東自南自北無思不服此之謂也荀子云志意定乎內禮節修乎朝法則度量正乎官忠信愛利形乎下故近者歌謳而樂之逺者竭蹶而趨之四海之內若一家通逹之屬莫不從服夫是之謂人師詩云自西自東自南自北無思不服此之謂也愚按辟廱之說莫重於養老養老本於天子之孝悌而因以敎天下之孝悌此以善養人之大者故聖王盡心焉】考卜維【禮記作惟下同】王【陽韻】宅【禮記作度】是鎬京【庚韻亦葉陽韻居良翻】維正之武王成【庚韻亦葉陽韻辰羊翻】之武王烝哉【賦也考說文云老也父之稱也禮父亡稱考儀禮卜葬其父某甫考是也或引書言奔走事厥考厥長又蒼頡篇曰考妣延年則明非死生之異稱矣鎬𨿽武王所都而實營於文王之世故曰考卜蓋卜云其吉而後營之按逸周書文王受命之九年時維暮春在鄗謂太子發曰吾語汝則文王固嘗居鎬矣特不嘗居耳曰維王者言至今日遂爲興王之地也宅是鎬京維正之二句相聨防宅爾雅云居也正猶定也鄭云謂得吉兆言武王所以居是鎬京者以文王當日契之時已出吉兆以正告之故武王遂決意往遷於彼也然則文王何以不遷也曰時之未至文王猶可以無遷可以無遷而遽遷焉則爲棘其欲矣故文王畱之以有待也聴後人之爲之也成說文云就也鄭云武王伐紂定天下成兆之占也孔云正定其吉云此地可居居之而得天下是爲成兆之占也坊記子云善則稱人過則稱己則民讓善詩云考卜惟王度是鎬京惟正之武王成之前稱武王爲王后已而爲天子則稱皇王至此舉諡者詩作於武王旣防之後故述其事而嘆美之也言成之正與首章言聿觀厥成相應】丰水有芑【紙韻】武王豈不仕【紙韻晏子春秋作事】詒【晏子春秋作貽】厥孫謀以燕【後漢書作宴】翼子【紙韻】武王烝哉【興也前言武王受命之事已畢至此又舉其爲子孫計深逺者言之爲篇末餘波而實訓嗣王圖任舊人以申章首發端卽言遹駿有聲之意芑嚴以爲維穈維芑之芑按經言丰水有芑恐非指嘉谷言孔以丰水之傍有芑菜者近之陸璣云芑菜似苦菜莖靑白色摘其葉白汁出脆可生食亦可蒸爲茹靑州人謂之芑西河雁門芑尢美胡人戀之不出塞服官曰仕丰水興武王芑興仕者丰水潤澤之地則芑菜叢生焉武玉聖仁之君則仕者湊集焉凡生於武王之時豈有抱徳懷才而不仕者乎是𨿽仕者之歸心於武王亦繇武王汲汲旁求一念有以召致之武成言成王建官維賢位事維能論語言武王修廢官四方之政行焉舉逸民天下之民歸心焉此士之所以願立於朝而樂爲之用也又晏子春秋云景公與晏子登寢而望國公愀然而嘆曰使後嗣世世有此豈不可哉晏子曰臣聞明君必務正其治以事利民然後子孫享之詩云武王豈不仕詒厥孫謀以燕翼子今君處佚怠逆政害民有日矣而猶出若言不亦甚乎此解與毛鄭同朱傳所謂丰水猶有芑武王豈無所事乎詒厥孫謀以燕翼子則武王之事也於理亦通並存之詒說文云遺也當通作貽鄭云猶傳也說文云慮難曰謀燕通作晏說文云安也翼卽羽翼之翼孫所該者逺子則指成王也嚴云人材武王無不用之蓋欲傳其孫之謀而燕安翼輔其子耳曾孫孫以下皆孫也謀及於孫之逺則其子可知矣聖人於子孫之計莫大於遺之以人材所謂敷求哲人俾輔於爾後嗣也班彪云昔成王之爲孺子出則周公召公太史佚入則太顚閎天南宮括散宜生左右前後禮無違者故成王一日卽位天下曠然太平左文三年秦伯伐晉遂霸西戎用孟明也君子是以知秦穆公之爲君也舉人之周也與人之壹也子桑之忠也其知人也能舉善也詩曰詒厥孫謀以燕翼子子桑有焉子桑公孫枝字舉孟明者觀此可以得詩意矣表記云子言之仁有數中心怛愛人之仁也詩雲丰水有芑武王豈不仕詒厥孫謀以燕翼子數世之仁也徐光啟云帝王之視天下也重爲萬世之子孫謀卽爲萬世之天下謀也】文王有聲八章章五句【序云繼伐也武王能廣文王之聲卒其伐功也愚按此特因旣伐於崇一語而敷衍之其實詩爲遷都詠不爲伐功詠也朱子謂此詩言文王遷丰武王遷鎬之事是已而從孔氏之說謂上四章言文王后四章言武王然於文王則先稱文王后稱王后於武王則先稱皇王后稱武王錯互不倫難爲解說蘇轍謂文王其正號於文王后言王后者以老而稱王於武王先言皇王者以卽位而稱王故也夫文王旣皆稱王矣何得有王后皇王之異且商命未革文武果曽稱王否乎觀泰誓武王稱文王止曰文考至大誥武成追王始稱文王此文王生前不稱王之驗武王牧野誓師所告者不過司徒司馬司空猶未備天子六卿之制則亦武王爲諸侯時不稱王之驗也是皆闗系名敎之大者故不可以不辧又前五章旣皆以爲都丰之事至六章始言鎬京而辟廱之美反在宅鎬之前其於先後更失倫次惟潛谷鄧氏以後六章皆言武王深得其解今從之先儒又謂維淸奏象舞合此詩爲九徳之歌所謂頌合大雅例如此未知何據】

思文郊祀后稷以配天之樂歌【出申培說】周公所作也【孔頴逹云孝經云昔者周公郊祀后稷以配天是后稷配天周公爲之又國語云周文公之爲頌曰思文后稷克配彼天是此詩周公所作也按祭法云周人禘嚳而郊稷公羊傳云郊則曷爲必祭稷王者必以其祖配王者則曷爲必以其祖配自內出者無匹不行自外至者無主不止史記云王者天太祖郊特牲云萬物本乎天人本乎祖此所以配上帝也郊之祭也大報本反始也然郊禮有二而皆配以後稷家語定公問於孔子曰寡人聞郊而莫同何也孔子曰郊之祭也迎長日之至也大報天而主日配以月故周之始郊其月以日至其日用上辛至於啟蟄之月則又祈谷於上帝此二者天子之禮也公曰郊之牲若何孔子曰上帝之牛角繭栗必在滌三月後稷之牛惟具今思文之詩據序及蔡邕獨斷皆以爲祀后稷配天矣然未知其爲迎長日之郊與抑爲祈谷之郊與曰此迎長日之郊也於何知之曰於貽我來牟一語知之郝敬云冬至郊祀惟二麥生易所謂復見天地之心者也或又問此郊也卽圜丘之郊乎曰卽圜丘之郊也祭法歷敍四代禘郊之禮禘文皆在郊上鄭不察疑褅更大於郊於是以祭法之禘爲祀天圜丘以嚳配之而於稷之配禘則直以爲正月配祀感生帝於南郊而已感生帝者東方靑帝靈威仰周爲木徳威仰木帝言以後稷配蒼龍精也王肅駮之謂漢世英儒自董仲舒劉向馬融之倫皆言周人祀昊天於郊以後稷配無如說配蒼帝也且詩云克配彼天蒼龍不過天之司吏而稷所作合僅僅如是耶若祭法先言禘後言郊者楊氏引大傳云禮不王不禘王者禘其祖之所自出諸侯只及其太祖大夫惟有功始祫其髙祖所論宗廟之祭隆殺逺近爾於祀天乎何與郊止於稷而禘上及乎嚳禘之所及者最逺故先言之爾此其論確矣愚於天與上帝之辧亦兼取鄭氏六天之說然五帝卽五行謂是天之一體則可祀天而兼及五帝禮之所有也若謂一代必各祀其感生帝則防緯之陋說𨿽秦漢多祖述之明禮之君子所不敢信也又周禮夏官節服氏郊祀裘冕二人執戈送逆屍從車羅泌云舜入唐郊丹朱爲屍晉祀夏郊董伯爲屍則祭天有屍矣而公羊白虎通五經異義俱以爲祭天無屍則似失之按張子厚雲天地山川之類非人鬼者恐皆難有屍節服氏言郊祀有屍不害后稷配天而有屍也張說似近理靈星之屍亦同此意但未知於古制有合否耳】

思文后稷【職韻】克配彼天立我烝民莫匪爾極【職韻】貽【漢書作飴陸徳明本作詒】我來【漢書作釐文選注作嘉】牟【漢書字書俱作麰文選注陸本俱作】帝命率育無此疆【丰氏本作畺】爾界【葉職韻訖力翻】陳常於時夏【此篇但用稷極界三字爲韻亦變體賦也嚴粲云后稷人臣而周人推以配天疑於追崇之過此詩發明之思文鄭云周公思先祖有文徳者孔云后稷有此文徳故周公思之韋昭云經緯天地曰文萬時華云后稷教稼本是小民本分中極質極朴之事然經天緯地俱從艱食中出天下文章孰大於是故曰思文一說萬尙烈云史讚堯而曰文思稷曰思文一也特字之上下不同爾彼注文思者曰道徳純備曰文諡法謀慮不愆曰思則以此二義加於后稷豈不當乎亦通后稷解見生民篇克能也配通作妃說文云匹也曹氏雲天地能生之而不能養之苟不得其養則亦弗克遂其生矣惟后稷能養人故其功足以配天矣劉公瑾云眞可配天故謂之克配如文王之克明徳也立我烝民二句正克配之實立卽爲生民立命之立張文潛云免於僕之謂立立我烝民者食而後免於顚僕之患也烝眾也按火气上行爲烝人眾則气熱故烝有眾義莫通爲無音之轉也匪通作非字之近也極徐鍇云屋眷之棟也舊注訓極爲中義蓋本此鄭雲天下之人無不於爾時得其中者言反其性嚴云民心莫不有是中而阻饑則失其常心自后稷播時百谷存立眾民之命而後各復其受中之性是民之中皆是后稷之中也天能予民以中后稷能全民之中天以徧覆爲徳后稷則逹天之徳推后稷以配天信無慊矣又雲中者民心所自有特因后稷有以養之而勿喪耳非后稷以己之中予之而曰莫匪爾極何也后稷之心與斯民之心同此一中非二物也斯民旣全其中則斯民與后稷同此心亦同此理更無差別民之中卽后稷之中故曰莫匪爾極康衢所詠爾極洪範所謂汝極天保所謂爾徳君牙所謂惟爾之中其意一也左成十六年申叔時曰徳以施恵刑以正邪祥以事神義以建利禮以順時信以守物民生厚而徳正用利而事節時順而物成上下和睦周旋不逆求無不具各知其極故詩曰立我烝民莫匪爾極是以神降之福時無災害民生惇龎和同以聴莫不盡力以從上命周語芮良夫曰夫王人者將導利而布之上下者也使神人百物無不得其極故頌曰思文后稷克配彼天立我烝民莫匪爾極楊觀光云禹平水土易巢窟爲廬舍凡萬世之民免魚龍之患者皆禹安之通計得什之五契制人倫以仁義還心性凡萬世之民免禽獸之憂者皆契成之通計得什之七稷教稼穡以飲食通天地之和凡萬世之民具饑渴之質者稷生之通計得什之十故禹之功多於南而少於北契之澤深於賢而淺於愚稷之徳無貴賤貧富山澤髙下霛蠢飛走粒食罔不賴天美報之或身或子孫皆有天下而防具分別夏四百殷六百周八百是也貽我來牟據冬至郊祀時所見之物言之也說見本篇小引下貽爾雅說文皆云遺也遺猶與也來牟麥名說文云來者周所受瑞麥一來二縫其字象芒束之形又云天所來也故爲行來之來牟通作麰孟子云今夫麰麥播種而耰之其地同樹之時又同浡然而生至於日至之時皆熟矣謂此牟也但來牟二字說文每合言之不別其爲一物二物張揖廣雅以麰爲大麥來爲小麥而羅願則引呂氏春秋曰孟夏之昔殺三葉而獲大麥注昔終也三葉薺亭藶防防也牟之始蓋后稷受之於天故詩曰貽我來牟又曰於皇來牟劉向以爲釐麰麥也始自天降此皆以和致和獲天助也然則來麰一物明矣愚按孟子言麰麥以麥種非一故系麰於麥上所以別異於他麥也麰旣得専名矣更加以來之名無乃贅累疑從廣雅爲允不然孟子何以云麰麥不云來麰乎來牟之始𨿽或爲天所賜而此詩則苐言后稷教民樹藝至今人傳習之謂之貽我耳非眞如劉向所云武王周公繼政諸侯和於下天應報於上有若後世雨粟之事也而鄭箋乃更過信僞泰誓之言謂武王渡孟津白魚躍入舟出涘以燎後五日火流爲烏五至以谷俱來且引詩說謂烏以谷俱來者所以紀后稷之徳其荒唐不根甚矣帝命率育二句祈禱之辭也以形體言之謂之天以主宰言之謂之帝命猶使也率通作衞循也徧歷之意育爾雅說文皆云養也對彼爲此對我爲爾皆互文也疆本作畺說文云界也從畕三其界畫也界說文云境也按疆旣訓界則二義無別以字求之畺從二田是總彼此之田界而言界從田從介介者畫也則但主言一田之界耳言此時也我民旣傳后稷之教以藝此來牟矣帝其使三時不害普天之下各得其養而無此疆爾界之殊乎孟子曰其有不同則地有肥磽雨露之養人事之不齊也是則此疆爾界之所爲異而詩之所深慮也大戴禮載古祝辭曰皇皇上天照臨下土集地之靈降甘風雨庶物羣生各得其所靡今靡古維予一人某敬拜皇天之祐正與此詩同意叚氏云詩言來牟者二蓋麥者五穀成熟之最先一嵗丰稔之占故養民者以此爲善羅云麥者接絕續乏之谷夏之時舊谷已絕新谷未登民於此時乏食而麥最先故以爲重董仲舒曰春秋於他谷不書至無麥禾則書之以此見聖人於五穀最重麥與禾也因說武帝勸關中種麥而明堂月令亦有仲秋勸種麥之文其有失時行罪無疑凡以接續所賴懼民不以爲意耳麥比他谷獨隔嵗種故號宿麥說者或以爲首種陳常於時夏指今日所行郊祀之禮而言冬至郊祀嵗一舉行以此爲常故曰陳常時之言是亦音通也夏卽九夏之夏按周禮太司樂職云凡樂事大祭祀宿縣遂以聲展之王出入則令奏王夏屍出入則令奏肆夏牲出入則令奏昭夏郊祀大祭祀也循常禮而行當奏此三夏故曰陳常於是夏所以著其爲盛禮也】

思文一章八句【呂叔玉謂此詩卽國語金奏之三所稱渠者而鄭爲之說曰渠者大也美稷配天王道之大也其說固已迂謬難通韋昭謂卽九夏中之納夏而朱子又引或曰此所謂納夏者亦以其有時夏之語而命之也然於納之義何取要皆影響不足信詳見時邁篇小引下子貢傳闕文】

詩經世夲古義卷十之上﹤經部﹐詩類﹐詩經世本古義﹥

欽定四庫全書

詩經世本古義卷十之中

明何楷撰

生民郊祀后稷以祈谷也禮啟蟄之月上辛之日祈谷於上帝以後稷配爲田功所自始也【夏小正云正月啟蟄月令云孟春之月天子乃以元日祈谷於上帝左襄七年孟獻子曰郊祀后稷以祈農事也是故啟蟄而郊郊而後耕家語孔子曰郊之祭也迎長日之至也周之始郊其月以日至其日用上辛至於啟蟄之月則又祈谷於上帝馬端臨云古者一嵗郊祀凡再楊氏云冬至之郊爲大報天正月之郊爲祈谷二郊不同而皆配以後稷按周禮祀天與祀上帝異稱各有所謂孝經言周公郊祀后稷以配天宗祀文王於明堂以配上帝亦各異文若祈谷之郊據月令與家語皆以爲事上帝而此詩末章亦曰上帝居歆此以知其爲祈谷也其上章曰以與嗣嵗益以明末章所言豆登之祀在正月也因祈谷而詳述后稷之農事人因述后稷之農事而推本於所自生見天爲粒食烝民而生后稷此其所以配也后稷於長至配天其樂歌則思文之詩於元日配上帝其樂歌則生民之詩思文簡而生民繁者配天止渾然一天而已故以簡質爲尙配上帝則兼天與五帝其禮繁故其辭亦繁也羅泌謂日至天帝用事之始故事天帝孟春五帝用事之始故祀五帝郊之必用上辛者何也取其新潔莫先也祈谷之郊稱元日者何也元之爲言善也甲乙丙丁等謂之日以用辛故稱元日猶下文言乃擇吉辰天子親載耒耜則以子丑寅卯等謂之辰耕用亥日故稱元辰也祈谷與長至兩郊冬至日初長故云迎長日之至而鄭以二祭爲一且引易緯謂三王之郊一用夏正又以爲春分日漸長曰長至於論疎矣祭天而必以祖配者孔穎達謂天無形象推人道以事之當得人爲之主是也郊特牲則云萬物本乎天人本乎祖此所以配上帝也郊之祭也大報本反始也愚謂長至之郊稷固以祖配若祈谷之郊稷寔以功配無教民稼穡之功安得祈谷配帝乎又魯郊以夏正孟春家語載孔子謂魯無冬至大郊之事降殺於天子是以不同葉適云魯𨿽得郊不得同於天子故使因周郊之日以次上辛三卜不從至建寅之月而止乃不郊書於春秋者甚明則魯郊殆周祈谷之郊而已此詩疑亦周公所作太史公云夫天下稱頌周公言其能論歌文武之徳達大王王季之思慮爰及公劉以尊后稷也】

厥初生民【眞韻】時維姜嫄【葉眞韻魚倫翻】生民如何克禋克祀【紙韻】以弗【丰氏本作祓】無子【紙韻】履帝武敏歆【句朱子以歆字屬下句讀無此文法】攸介攸止【紙韻】載震載夙【屋韻亦葉職韻相卽翻】載生載育【屋韻亦葉職韻曰逼翻】時維后稷【職韻賦也厥乃發石當通作欮從欠從屰欠說文云張口气啎也屰音逆說文云不順也蓋初張口而气未順故以爲發語辭初說文云始也民泛指天下之人也鄭樵雲民賴五穀以生其初生此民者誰與是維姜嫄也以後稷生於姜嫄故也張文潛云姜嫄生后稷而謂之生民者蓋后稷教民食食者民待之以生故也故思文祀后稷之詩曰立我烝民莫非爾極蓋免於死之謂生免於僕之謂立食而後免於死亡顚僕之患則后稷之於民寔生之者也時之言是也姜姓也炎帝之後晉語云黃帝以姬水成炎帝以薑水成成而異徳故黃帝爲姬炎帝爲姜也嫄說文以爲周棄母字鄭箋以爲名未知其審列女傳云邰侯之女也諸載記俱作邰惟說文吳越春秋作臺羅泌路史云后稷母有駘氏魯東邰地今沂之費縣南故駘亭是世地接齊邾亦作臺故越使魯還邾田封境至於駘上莒人伐我圍臺洎哀公時齊亂景公子荼遷於駘則入齊矣非武功之邰也毛傳云后稷之母配髙辛氏帝焉鄭云姜嫄當堯之時爲髙辛氏世妃按髙辛者帝嚳之號吳越春秋史記皆以姜嫄爲帝嚳元妃大戴禮云帝嚳卜其四妃之子皆有天下上妃有邰氏之女曰姜嫄生后稷次妃有娀氏之女曰簡狄生契次妃陳鋒氐之女曰慶都生帝堯下妃姬訾之女曰常儀生摯孔穎逹雲家語世本其文亦然其後劉歆班固賈逵馬融服防王肅皇甫謐等皆以爲然鄭信防緯以命歷序云少昊傳八世顓頊傳九世帝嚳傳十世則堯非嚳子稷年又小於堯則姜嫄不得爲嚳妃謂爲其後世子孫之妃也張融云若使稷契必嚳子如史記是堯之兄弟也堯有賢弟七十不用湏舜舉之此不然明矣嚳爲稷契之父帝嚳聖夫姜嫄正妃配合生子人之常道則詩何故但嘆其母不美其父羅泌駁之云傳稱堯以契爲司徒棄爲農師及得舜爲司徒然後以契爲司馬則堯非不用之也特至舜始大任焉故太史公以爲堯皆舉用而未有分職傳記之說略可見矣又世本大戴之書言昔帝嚳卜四妃之子皆有天下而稷之後爲周周人旣上推后稷爲嚳子矣何所疑耶羅革亦云王充每言稷仕堯爲司馬而伏氏書及呂氏春秋皆云堯使棄爲田田乃古農字見亢倉子故文子淮南子皆云堯之治也舜爲司徒契爲司馬禹爲司空稷爲大田師乃大農師也愚按羅氏父子所言稷契用於堯朝旣有驗矣若嚳之後摯嗣爲帝摯立九年而廢諸侯共尊堯爲帝亦以摯堯之年長子稷契論長幼不論嫡庶或古道固然堯旣嗣嚳爲帝則爲嚳後者當屬堯之子孫稷不得爲嚳後此周人所以特立姜嫄之廟而詠歌亦止及嫄彼有爲爾也然祭法言周人禘嚳而郊稷所謂禘者乃推其始祖之所自出而以始祖配之也則周人亦何嘗不祀嚳乎又嫄若非嚳妃則何得行郊禖之禮此理甚明無容曲說生民如何問辭也此通篇之起語言所謂姜嫄之能生天下之民者何也嚴粲云生后稷所以生此民也下說姜嫄生后稷之事克能也能盡其禮也周禮大宗伯職云以禋祀祀昊天上帝鄭云禋之言煙周人尙臭煙气之臭聞者也袁準云禋者煙气煙熅也天之體逺不可得就聖人思盡其心而不知所繇故因煙气之上以致其誠外傳曰精意以享禋此之謂也孔云鄭以禋者惟祭天之名故書稱禋於六宗鄭皆以爲天神此下說郊禖之祀郊必祭天則此禋爲祭天也鄭云弗之言祓也禋祀上帝於郊禖以祓除其無子之疾而得其福也毛云古者必立郊禖焉鳥至之日以太牢祠於郊禖天子親往後妃率九嬪禦乃禮天子所禦帶以弓韣受以弓矢於郊禖之前孔云經言禋祀未知所祀之神以婦人無外事不因求子之祭無有出國之理又禋祀以求子惟禖爲然故知禖祀是祀禖也自鳥至之日以下皆月令文惟彼郊作髙耳鳥燕也燕至在春分二月之中以此時感陽气來集人堂宇其來主爲產乳蕃滋故王者重其初至之日用牛羊豕之太牢祀於郊禖之神蓋祭天而以先禖配之其祭之時天子親自身往敬其事故親祭之於時后妃率九嬪從之未有孕而往者求其早有孕也乃禮天子所禦謂已被幸者使大祝酌酒飲之於郊禖之庭以神之惠光顯之也又帶以弓之韣衣以授弓矢使執之於郊禖之前弓矢者男子之事兾其所生爲男也郊天用特牲而此祭天用太牢者以兼祭先禖之神異於常郊故也祀天而以先禖配之義如后土祀以爲社月令注云燕以施生時來巢人堂宇而孚乳嫁娶之象也媒氏之官以爲候變媒言禖神之也曹植云鳥至時陰陽中萬物生故於是時以三牲請於髙禖之神居髙明之處故謂之髙因其求子故謂之禖黃子道周云髙禖或曰髙辛氏或曰有儷氏鄭氏曰禮於髙禖之下其子必得天材蓋古云然也又蔡邕束晳皆云髙禖人之先也陳際泰云祓祓除之義所以禱於郊以祓除不祥故用弓矢後世射弧星卽其遺也履足所踐也帝毛云髙辛氏之帝也孔云以二章卒章皆言上帝此獨言帝不言上故以爲髙辛氏帝也武爾雅云迹也按武何以訓迹武字從戈從止當是謂兵戈所止故借以爲足迹所止之義左氏言止戈爲武乃有爲之言未必是武之本訓也敏說文云疾也毛雲從於帝而見於天將事齊敏也歆說文云神食气也殷大白雲敏卽膚敏之敏歆卽居歆之歆孔云解姜嫄得踐帝迹所繇以髙辛之帝親行禋祀姜嫄行在後而踐帝之迹卽上傳所云后妃率九嬪禦是也踐足者直謂隨後行耳非必以足躡其踐地之處也將事齊敏者謂行祀天之事齊敬而速疾也鬼神食气謂之歆謂祭而神饗之也文獻通考載宋髙宗十六年禮部言竊詳生民之詩言履帝武敏歆先儒以敏爲拇謂姜嫄履巨迹之拇以歆郊媒之神是生后稷以爲從帝嚳祀禖神之應其說頗附會鳥生契之意如詩言繩其祖武傳言夫子步亦步趨亦趨皆繼踵相因循之意帝嚳行禖祀之禮姜嫄踵而行之疾而不遲故上帝所歆居然生子以見視履考祥其應亦速而後世弗深考經防傳注怪詭禨祥並爲一談至北齊妃嬪參饗黷而不蠲去禮逾逺歷世非之攸爾雅云所也孫炎云介者相助之義攸介以姜嫄助祭言攸止則謂祭畢之時也此起下之語當連載震載夙一气說震說文云劈歷震物者爾雅以爲動也按左傳云邑姜方震又云後婚方震與此震不同彼震通作娠此但當如字解以震而生乃見其異鄭云夙之言肅也按說文訓夙爲早敬也早敬亦有肅義蓋狀其戰凜不安之意言姜嫄助祭甫畢而身如有所感如爲雷所震動而肅肅然不安此蓋上帝歆饗后稷將生故顯其靈異使之然也胡宏著皇王大紀謂姜嫄與帝嚳禋祀上帝步從帝而歸忽然心動是也又云天地之間有气化有形化人之生𨿽以形相禪固天地之精也姜嫄志之所至气亦至焉气之所至精亦至焉於是有子不可謂怪生產育養也旣生而育養之及其長也則爲后稷以封爲諸侯故稱後以爲稷官故稱稷周語云稷爲大官名官以稷者以其職在教稼稷爲五穀之長因以命官孔云稷字度辰今按嚴氏謂古無巨迹之說特列子異端司馬遷好奇鄭氏信防緯以帝武疑似之辭借口而爲是說耳列子云后稷生乎巨迹河圖云姜嫄履大人迹生后稷中候稷起雲蒼耀稷生感迹禮緯云后稷以履大迹而生史記云姜嫄出野見巨人迹心欣然說欲踐之踐之而身動如孕者吳越春秋亦云姜嫄爲帝嚳元妃年少未孕出遊於野見大人迹而觀之中心歡然喜其形像因履而踐之身動意若爲人所感後姙娠恐被淫佚之禍遂祭祀以求無子竹書注則云姜嫄助祭郊禖見大人迹履之當時歆如有人道感己遂有身而生男是其說大都相類而列女傳之說又較異傳云姜嫄者邰侯之女也當堯之時行見巨人迹好而履之歸而有娠浸以益大心怪惡之卜筮禋祀以求無子鄧元鍚祖之謂有邰女未有適也故稷生長有邰因卽家室焉其後禘所自出之帝莫可名命之曰感生帝己焉晉世張華亦有是論謂思女不夫而孕后稷生乎巨迹伊尹生乎空桑是也果如所言則嫄爲處子而以淫佚聞悖於理而妨於教其謬明矣惟是履迹之說相傳已久爲有爲無訖無定論韓詩說謂聖人皆無父感天而生鄭云諸言感生得無父有父則不感生此皆偏見之說也商頌曰天命鳥降而生商謂娀簡吞鳦子生契是聖人感見於經之明文劉媼是漢太上皇之妻感赤龍而生髙祖是非有父感神而生者也且夫蒲盧之气嫗煦桑虫成爲已子觀乎天气因人之精就而神之反不使子賢聖乎是則然矣又何多怪張子厚雲天地之始固未嘗先有人也則人固有化而生者矣蓋天地之气生之也蘇子繇云凡物之異於常物者其取天地之气常多故其生也或異麒麟之生異於犬羊蛟龍之生異於魚鼈物固有然者矣神人之生而有以異於人何足怪哉此皆信履迹之事爲有者也王充謂太史公三代世表言三王五帝皆黃帝子孫自黃帝轉相生不更稟气於天作殷本紀言契母簡狄浴於川遇鳥墜卵吞之遂生契焉及周本紀言后稷之母姜嫄野出見大人迹履之則姙身生后稷焉夫觀世表則契與后稷黃帝之子孫也讀殷周本紀則鳥大人之精气也二者不可兩傳而太史公兼紀不別按帝王之妃不宜野出浴於川水今言浴於川吞鳥之卵出於野履大人之迹違尊貴之節誤是非之言也歐陽修云所謂天生聖賢者其人必因父母而生非天自生之也詩曰維嶽降神生甫及申申甫皆父母所生也且天旣自感姜嫄以生后稷不王其身而王具一千嵗後之子孫天意果如是乎無人道而生子與天自感於人而生之在於人理亦必無之事可謂誣天也嚴云神怪之事聖人所不語若詩言巨迹聖人刪之久矣毛之不信神怪其說甚正天地固有化生者此可以言鴻荒之始不可以言稷或又以爲神人之生必有異於人辭則美矣非事實也古今大聖人莫如帝舜文王孔子其生不聞有異於人也此皆決履迹之事爲無者也愚謂以履迹爲有則稷之生渉怪以履迹爲無則稷之棄無因姜嫄於從髙辛郊禖之時偶緣心動而有孕事誠有之驚疑過甚輙棄所生祗因向來不察履帝武三字之義謬以履大人迹附防之遂使異論紛然徒爲圖防家嚆矢耳】誕彌厥月先生如達【曷韻說文丰本俱作夲】不拆【依注疏本今按說文無拆字諸本皆作坼說文丰本俱作】不副【說文丰本俱作疈】無菑【丰本作甾】無害【葉曷韻何葛翻】以赫厥靈【靑韻】上帝不【丰本作丕】寧【靑韻丰本作�】不【丰本作丕】康禋祀【紙韻】居然生子【紙韻賦也大言曰誕謂大其事而言之也後仿此彌爾雅云終也按說文無彌字當作瓕說文云弛弓也射旣畢則弛弓故有終竟之義彌厥月者鄭云終人道十月而生也大戴禮易本命篇子曰夫易之生人禽獸萬物昆虫各有以生或奇或偶或飛或行而莫知其情惟達道徳者能原本之矣天一地二人三三三而九九九八十一一主日日數十故人十月而生八九七十二偶以承奇奇主辰辰主月月主馬故馬十二月而生七九六十三三主斗斗主狗故狗三月而生六九五十四四主時時主豕故豕四月而生五九四十五五主音音主猨故猨五月而生四九三十六六主律律主禽鹿故禽鹿六月而生也三九二十七七主星星主虎故虎七月而生二九一十八八主風風主虫故虫八月化也其餘各以其類也按史記謂姜嫄孕居期而生子以爲不祥今觀上章言禋祀下章言置之寒冰則稷以春分之月孕以冰堅之候生正足十月之數未見其周一年也或又沿古注以下文先生如達之達爲小羊因有謂五月生之羔爲羜六月生之羔爲七月生之羔爲曰如者疑稷在孕止七月生也爲其胎气未足恐難長養是以見棄今觀七月生子世多有之未聞有慮其難養而棄之者況經文明曰彌月則七月之說尢可無疑矣先生者先乎後稷之生謂未生時也達通也以言語相通也舊說訓達爲羊子按羊子名羍經文乃達字非羍也姜嫄孕后稷已終十月之期此時后稷未生而如有神焉告語之者或聞之空中或得之夢寐皆是所以著其靈異也下文不坼四句正所達之語坼說文云裂也副本作疈說文云判也愚按坼副卽周禮所謂疈辜大宗伯職云以疈辜祭四方百物鬯人職云凡疈事用散小子職云凡沈辜候禳飾其牲羊人職云凡沈辜候禳釁積共其羊牲鄭注謂疈者疈牲胸也辜之爲言磔也磔者裂也與坼同義今支解人亦曰磔賈公彥云磔牲體者皆從胸臆解柝之禮記月令曰九門磔禳是磔牲禳去惡气之禮也菑當依魯頌作災爾雅云危也按天火爲災當以降於天者言害說文云傷也天災降則身與子或受其傷也赫火明盛之貌毛云神之精明稱靈以赫厥靈者孔雲天意以此顯明其有神靈也上帝以統乎天者言之寧說文云願詞也愚按丁寧以致其願受之意謂之願辭也神傳上帝之意以達姜嫄謂爾孕期已足更不必慮惡气相侵而復有事於祓除爲也𨿽磔禳之禮不行而可保爾之無災無害以此顯著上帝之靈異特傳其保佑之意於爾不別有丁寧矣上章言載震載夙則姜嫄𨿽懷孕而心抱憂疑故神以此慰解之閟宮之詩云赫赫姜嫄其徳不回上帝是依無災無害彌月不遲是生后稷事正如此舊說以爲姜嫄首生之易而比先祖於羊子旣屬不倫又謂圻副乃產婦身體割裂且別引帝王世紀言簡狄剖背生契史記言陸終娶女潰孕三年不乳乃剖其左右脇各獲三人之類羅泌引或者之言云后稷之生不坼不疈夏后辟背禹逆生故刑背稷順生故不坼疈逆生者子孫逆死故桀王討順生者子孫順亡故懿奪邑而已羅願亦云感異而孕者其生亦異故禹母修己感石而生禹拆胸而出契母簡狄吞燕卵而生契副背而出姜嫄履武其事類此宜乎有坼副災害而今也生乃如羊子之易所以尊而頌之也皆荒唐不經豈可使上帝先祖聞之防斯甚矣康安也解見賓之初筵篇不康禋祀追王之典春秋所載亦是如此禇先生云棄之道中羊牛避不踐也抱之山中山者養之又捐之大澤鳥覆席食之姜嫄怪之於是乃取長之堯知其賢才立以爲大農姓之曰姬氏姬者本也詩人美而頌之曰厥初生民深修益成而道后稷之始也鄒忠云嘗歷觀傳紀齊頃公無野之棄野貍嫗之卒有齊國楚若敖之棄也於菟乳之卒爲令尹昆莫之棄也野馬銜肉飼之卒王烏孫槖東明棄混而豕嘔之棄廏而馬噓之卒王扶余是皆有天意黙宰於其間豈人所得而棄又何疑於生民之聖祖哉又按馬融王肅皆以臆說謂后稷乃帝嚳遺腹子姜嫄以寡居生子爲眾所疑不可申說故棄之絕迂謬不成義理】誕實匍【陸本作扶】匐【職韻陸本作服】克岐克嶷【葉職韻鄂力翻說文作防】以就口食【職韻】蓺之荏菽【陸本作叔丰本作尗下同】荏菽斾斾【葉寘韻蒲寐翻】禾役【說文丰本俱作穎】穟穟【寘韻】麻麥幪幪【葉董韻母總翻】瓞唪唪【董韻崔靈防集注作菶菶集韻作��賦也誕實解俱見前匍說文云手行也匐說文云伏地也克能也岐通作跂方言云登也梁益之間曰跂嶷當依說文作防云小兒有知也克岐承上匍匐克嶷起下以就口食言后稷稍長其始寔以手伏地而行已復能跂足而登旣又能有知識明乎樹蓺之理以成就己之口食如下文所云是也一說岐嶷爲立而竦峻之貌亦通蓻本作埶說文云種也爾雅云戎菽謂之荏菽孫炎云大豆也按齊民要術云凡區種大豆令相去一尺二寸區種荏令相去三尺則荏與大豆異樊光李巡郭璞皆云今胡豆崔寔云二月昏參夕杏花盛桑椹赤可種大豆羅願云大豆以二月中旬種者爲上時至三四月則費子呂氏春秋云得時之菽長莖而短口其葉二七以爲族多枝數節兢葉蕃實大菽則圓小菽則博泛勝之云大豆生戴甲而出種土不可厚厚則項折不能長逹斾斾如旟斾之揚起也解見出車篇禾說文云嘉谷也二月而生八月而熟得時之中故謂之禾愚按此指稻黍稷言豳詩言禾麻菽麥孔謂麻與菽麥則無禾稱故於麻菽麥之上更言禾字以總諸禾是也役毛云列也孔云人供役者在於行列禾無在役之義故知役爲列言其行相當也按說文引此作禾穎於義較順穎解見後章穟說文云禾采之貌采卽穂字穟穟詩詁云禾多穗也麻子可食皮可績爲衣羅云麻之屬總名麻別而言之則有實者別名苴而無實者別名枲賈思勰云夏至前十日爲上時至日爲中時至後十日爲下時說文云麥芒谷秋穜厚薶故謂之麥麥金王而生火王而死月令云仲秋之月乃勸人種麥無或失時其有失時行罪無疑賈云八月中戊社前種者爲上時下戊前爲中時八月末九月初爲下時小麥宜下種八月上戊社前爲上時中戊前爲中時下戊前爲下時羅云麥者接絕續乏之谷夏之時舊谷已絕新谷未登民於此時乏食而麥最先熟故以爲重幪當通作蒙茂宻之貌經先言荏菽次言禾次言麻麥者以種植之先後爲次大豆最宜早種稻黍稷之類期不甚相逺麻在夏至次之麥在仲秋最居後又或云麻與麥互相爲候故齊民要術注謂麥黃種麻麻黃種麥亦良候也然則詩以麻麥連言者以此菽麻之利人不及禾麥故言蓺菽卽亟繼以禾言蓺麻卽亟繼以麥董仲舒云春秋於它谷不書至無麥禾則書之以此見聖人於五穀最重麥與禾也羅云鄭司農注稻人稱今時謂禾下麥爲荑下麥言芟夷其禾於下種麥又注薙氏云俗間謂麥下爲夷言芟夷其麥以其下種禾豆則是卒嵗之間無曠土閒民矣瓞解見緜篇唪通作菶茂盛之貌�所以佐食故附於五穀之後斾斾穟穟幪幪唪唪爲其種植繁多故皆重言之荏菽等𨿽是嘉種而洪荒初辟尙雜艸萊中稷兒時卽能簡而植之自有天啟其聰明者史記言棄爲兒時忔如巨人之志其遊戲好種樹麻菽麻菽美正謂此而列女傳又稱姜嫄之性淸靜専一好種稼穡及棄長而教之種樹桑麻棄之性明而仁能育其教卒致其名則稷之樹蓺五穀寔本於姜嫄之教然詩中都無此意未足信也】誕后稷之穡有相【去聲】之道【皓韻亦葉有韻他口翻又葉宥韻徒候翻】茀【韓詩作拂】厥丰艸【皓韻亦葉有韻此苟翻丰本作艸】種之黃茂【宥韻亦葉有韻莫後翻】實方實苞【葉有韻補苟翻】實種實褎【宥韻亦葉有韻徐九翻】實發實秀【宥韻亦葉有韻怱久翻】實堅實好【葉有韻許厚翻】實穎實栗【質韻丰本作防】卽有邰【白虎通作臺】家室【質韻賦也此章是后稷已爲農師而教民之事說文雲谷可收曰穡但舉穡者要其成而言也相毛云助也與洪範相恊厥居之相義同上章言以就口食乃是成就己之口食此言有相之道則謂有相助小民之道孟子所謂后稷教民稼穡樹藝五穀是也下文苐厥丰艸四句是言有相之道實發實秀三句則正與首句后稷之穡相應天下之人賴后稷教之而後有谷可收是天下人之穡卽后稷之穡也故大言之而系其穡於后稷馬鄒云國語展禽曰昔烈山氏之有天下也其子曰柱能植百谷百蔬夏之興也周棄繼之故祀以爲稷然則穡事非昉於稷而曲盡其道者則於稷乎昉呂氏春秋云后稷曰子能以窐爲突乎子能藏其惡而揖之以陰乎子能使吾土靖而甽浴土乎子能使保濕安地而處乎子能使灌夷無淫乎子能使子之野盡爲冷風乎子能使藳數節而莖堅乎子能使穗大而堅均乎子能使粟圓而薄糠乎子能使米多沃而食之彊乎無之若何凡耕之大方力者欲柔柔者欲力息者欲勞勞者欲息棘者欲肥肥者欲棘急者欲緩緩者欲急濕者欲燥燥者欲濕上田棄畝下田棄甽五耕五耨必審以盡其深殖之度陰土必得大艸不生又無螟蜮今玆美禾來玆美麥是以六尺之耜所以成畝也其博八寸所以成甽也耨柄尺此其度也其耨六寸所以間稼也地可使肥又可使棘人肥必以澤使苖堅而地隙人耨必以旱使地肥而土緩按繇此觀之然則后稷相穡信自有道也又相亦訓視史記云后稷成人好耕農相地之宜宜谷者稼穡焉民皆法則之吳越春秋亦云相五土之宜靑赤黃黒陵水髙下粢稷黍禾蕖麥豆稻各得其理此以相作相地解亦通茀說文云道多艸不可行也丰通作丰說文云艸盛丰丰也種本作種說文云埶也徐鍇云布之也黃土色洪範曰土爰稼穡故五穀色多黃茂者美盛之貌蘇轍云后稷之爲稷官也𨿽茀穢丰艸之地皆能以生嘉谷嚴云擇其種之黃色而茂盛者種之按齊民要術云粟黍�梁常嵗嵗別牧選好穗絕色者劁割髙懸之卽此所謂黃茂也方毛云極畝也孔云方者正方之義地皆方正有苖故以方爲極畝據地滿耳苞卽集於苞栩之苞李巡云物叢生曰苞呂氏春秋云凡苗之患不俱生而俱死虛稼先死眾盜乃竊望之似有餘就之則虛農夫知其田之易也不知其稼之疏而不適也知其田之際也不知其稼居地之虛也不除則蕪除之則虛此事之傷也故畝欲廣以平欲小以深愼其種勿使數亦無使疏畮廣以平則不喪本莖生有行故遬長弱不相害故遫大衡行必得縱行必術正其行通其風苗其弱也欲孤長也欲相與居其熟也欲相扶是故三以爲族乃多粟按觀此可以明寔方實苞之說方以壠畝之地形言苞以播種之位置言種鄭云生不雜也孔云不雜謂不稂不莠也嚴云大田言旣種旣戒在未耕之前故爲擇其種此詩前言種之黃茂已是擇種繼言實種在方苞之後故爲生不雜也褎卽袖字從采從衣言衣袂之長如禾穂之垂也制字者以袖擬穗今作詩者又以穗擬袖故毛鄭訓此字皆以爲枝葉長也發鄭云發管時也孔云苖之將秀心如竹管穗發中而出故言發管也秀徐鍇云禾實也字象有實下垂之形卽穗也毛傳及張衡乃云不華而實曰秀今按論語言秀而不實則秀與實有異論語所謂實卽下文所謂堅故此秀字朱子解以爲始穗是也堅孔雲實皆堅成也好解見大田篇穎說文云禾末也孔云穎是禾穗之挺王安石云穎者垂末也寔繁碩故垂末也栗說文作防木名也從木其實下垂故從音調艸木實垂然象形粟字亦從此徐云栗實彚亦有芒穎與粟相類也按說文卥部中只有此兩字此詩言栗則直狀禾實下垂之貌如栗耳左傳嘉栗防酒其義亦出於此實方實苞指始種之時言實種實褎以後則言禾生之次序始而苗實種實褎也中而秀實發實秀也末而實實堅實好實穎實栗也至穎栗則可以穡之時矣然節節皆有道存乎其中嚴云所以詳言其成熟之次序者見稼穡之艱難非一日所能致或苖而不秀或秀而不實滅裂耕者報之亦滅裂鹵莾耘者報之亦鹵莾今后稷能教民以盡人事故其穡如此卽說文云卽食也從皀卪聲徐云猶就食也按皀音香谷之馨香也故訓卽爲卽食又趙頥光謂從卪者寓戒也卪音節食欲有節故從卪聲兼意今人皆不曉卽義卽有邰家室者謂就食於有邰蓋享其土地之所入而於是建家室於此言始建國也邰在今陜西西安府幹州武功縣亦作斄括地誌云故斄城在武功縣西二十二里古邰國也有後稷及姜嫄祠亦作駘左傳魏駘芮岐畢吾西土也杜預注云后稷受此五國中候握河紀云堯卽政七十年受河圖封稷契臯陶賜姓號吳越春秋云堯遭洪水人民泛濫逐髙而居堯聘棄使教民山居隨地造區妍營種之術三年餘行人無饑乏之色乃拜棄爲農師封之臺號爲后稷姓姬氏列女傳云堯使棄居稷官更國邰地遂封棄於邰號曰后稷及堯崩舜卽位乃命之曰棄黎民阻饑汝后稷播時百谷其後世世居稷愚按詳前數說則張融謂堯不用稷其疑可豁然矣孔云邰國當自有君所以得封后稷者或時君絕滅或遷之他所也舊說相傳皆以有邰爲后稷母家故毛傳謂堯見天因邰而生后稷乃國后稷於邰命使事天以顯神順天命耳李氏云以邰爲姜嫄父母之國於經無所考據羅泌云昔者帝嚳取於有駘氏曰姜嫄生后稷而後稷之封亦曰駘說者咸謂帝堯以其母國封之然及太王復娶於有駘氏曰太姜是姜姓之駘至周猶在豈得云以是而封稷哉不知稷封之駘在於武功而姜姓之駘在於瑯邪固不同也然則前事之缺失可勝悼哉愚按瑯邪之駘固齊地乃有逢伯陵所居太姜祖也然太姜之有臺據列女傳作有呂臺呂相似疑但當作呂耳呂姜姓也國語云堯胙四嶽國命爲侯伯賜姓曰姜氏曰有呂嫄固姜姓或是訛有呂爲有臺轉訛爲有邰未可知也】誕降嘉種【說文作谷】維【說文作惟下同】秬維秠【葉紙韻普鄙翻】維穈【爾雅作虋】維芑【紙韻】恆【崔集注顏氏家訓陸本丰本俱作亙下同】之秬秠【見上】是獲是畝【葉紙韻母鄙翻】恆之穈芑【見上】是任【丰本作壬】是負【葉紙韻蒲美翻】以歸肇祀【紙韻賦也此章述后稷封邰之後教民播種嘉谷以供祭祀也降說文云下也朱子云降是種於民也嚴云后稷擇嘉種而降於民以教其耕種孔叢子云魏王問子順曰寡人聞昔者上天神異后稷而爲之下嘉谷周以遂興往中山之地無故有谷非人所爲雲天雨之反亾國何故也答曰天𨿽至神自古及今未聞下谷與人也詩美后稷能大教民種嘉谷以利天下故詩曰誕降嘉種猶書所謂稷降播種農殖嘉谷皆說種之其義一也若中山之谷妖怪之事非所謂天祥也嘉說文云美也嘉種謂嘉谷之可種藝者下文秬秠穈芑是也上章言有相之道則已教民播種矣然所播者不過尋常荏菽黍稷麻麥之類此特舉種之嘉者言之以其可以供祭祀故重之也閟宮之詩亦兩言之其曰黍稷重穋稙穉菽麥奄有下國俾民稼穡則前二章所言是也其曰有稷有黍有稻有秬奄有下土纉禹之緒則此章所言是也蓋至此而修六府之事乃終也又金履祥謂秬秠穈芑自后稷始知種之故曰誕降嘉種亦通秬說文云黒黍也一粰二米以釀也按粰爾雅雲谷皮也字書云麄糠也周禮鬯人鄭氏注云釀秬爲酒秬如黒黍一秠二米又答張逸云秠卽皮粰亦皮也孔云言如者以黒黍一米者多一米亦可爲酒鬯人之注必言二米者以宗廟之祭惟稞爲重二米嘉異之物鬯酒宜當用之羅云古者薦籩有白黒形鹽白爲熬稻黒卽秬也至藏冰則用黒牡秬黍以享司寒蓋仿其方之色漢書律曆志云度者分寸尺文引所以度長短也本起黃鐘之長以子穀秬黍中者一黍之廣度之九十分孟康云子北方北方黒謂黒黍也顏師古云子谷猶言穀子耳中者不大不小也言取黒黍穀子大小中者率爲分寸也林兆珂云古之定律以上黨所出秬黍之中者累之以生律度量衡後之人取此黍定之終不能恊律或說秬黍之中者乃一粰二米之黍也此黍得天地中和之气乃生蓋不常有有則一穗皆同二米米粒皆勻無大小得此然後可以定鐘律古今所以不能協聲律者以無此黍也他黍則不然地有腴瘠嵗有凶穰則米之大小不同何繇如其中者此說爲信然矣郭璞云漢和帝時任城生黒黍或三四實實二米得黍三斛八斗秠說文云一粰二米解已見前按爾雅釋艸云秬黒黍秠一粰二米郭云秠亦黑黍孔云秬是黑黍之大名秠是黑黍之中有二米者別名之爲秠故此經異其文而爾雅釋之若然秬秠皆黒黍矣羅駮之云秬與秠之所以異秠必不黒秬必不一粰二米也而鄭民釋鬯人旣云秬如黒黍一秠二米則是以秠之狀之於秬郭氏解釋艸又曰秠亦黒黍則是又以秬之色之於秠秬旣欲兼秠之狀秠又欲兼秬之色所以紊亂不復可推究者繇此故也又引漢和帝時任城生黒黍實二米以顯二米耆爲黒黍且任城所生漢之異事歷世所未有詩歌后稷降播乃民事之常如必待任城所生而後降之則沒世不可得矣至唐說者又言今上黨民間黒黍或值丰嵗往往得二米者但稀闊而得之不以充貢耳以此附成郭氏之說夫后稷所降旣謂之種何得以丰嵗偶有一二爲說若皆以丰嵗言之則禾有同穎麥有兩岐又可待以爲種耶今百谷之中一粰二米者惟麥爲然捨麥未有二米者周所受瑞麥來麰一來二縫則秠者正此來麰爾但生氏臣工所稱不同來麰又爲麰古者耒丕三字相通故方言陳楚江淮之間謂之猍北燕朝鮮之間謂之闗西謂之貍彼𨿽說獸亦以一名通三音然則此禾亦然來猶猍也秠猶也猶貍也要是一物鄭答張逸並以秠粰皆解爲皮轉失實矣予故詳而論之愚按如羅說甚爲近理常棣之華一跗輙生二萼江南呼爲麥李者以此然則林言必一稃二米之黍方可定鐘律又不足信矣穈本作虋爾雅說文皆云赤苗也郭云今之赤粱粟沈括云毳衣如璊璊赭色也稷之璊色者謂之穈穈色在朱黃之間似乎赭而極光掬之粲澤熠熠如赤珠此自是一色似赭非赭又云穈乃黍屬以色別之丹黍謂之穈羅云黍有赤黍黒黍黒黍己別見虋稱赤苗恐是赤者其有黏不黏如稻之有粳糯其不黏者以爲飯黏者別名秫以爲酒說文秫黍之黏者卽謂此也黍之爲物黏而香故馨馥黏防皆從之古人雪桃用黍以黍黏去桃毛也廣志云有東赤粱魏武帝常以作粥芑爾雅說文皆云白苗也郭云今之白粱粟羅云粱今之粟古不以粟爲谷之名但米之有孚殻者皆稱粟今人以谷之最細而圓者爲粟則粱是其類詳見采芑篇季本云黍爲名分而言之則穈芑爲粱粱似粟而大卽今之膏粱也五穀中黍爲最美故言谷者常以黍爲先恆說文云常也季云言他谷有時而可闕惟此四谷則當徧值嵗以爲常也獲說文云刈谷也畝田畝也任朱子云肩任也蘇云擔也周伯謂字當作壬前後器物而中以橫木壬之蓋指事也負之爲言背也按有背音當是以音通故有背義舊說皆以爲背負之也釋名亦云置項背也朱子云旣成則獲而棲之於畝任負而歸以供祭祀秬秠言獲畝穈芑言任負互文耳肇爾雅云始也按肇本訓撃原無始義當通作肁說文云始開也祀說文云祭無已也秬秠穈芑可以充酒醴粢盛之用前此祀典所未有至后稷誕防嘉種於是內外百神之祀始用之以祭明此禮始於唐虞而實后稷開之也毛鄭謂后稷以此郊祀旣重誣后稷先儒但主稷自祭其邰國之宗廟而言固亦甚矣季云祭祀之禮𨿽上古有之然當其初明水大羹薦血捭豚而已爲饎之禮未備也至是旣有嘉谷則爲酒食而牲殽則加燔炙禮於是大成焉此蓋自后稷始故云肇祀言其起事神之禮也殷大白雲以上結束后稷功案】誕我祀如何或舂【丰本作�】或揄【葉尢韻以周翻韓詩周禮注儀禮注俱作抌】或簸【丰本作�】或蹂【葉尢韻而猷翻說文作舀丰本作�】釋【爾雅音義作淅】之叟叟【葉尢韻疎鳩翻爾雅音義丰本俱作溞溞陸夲作溲溲】烝之浮浮【尢韻爾雅說文俱作烰烰】載謀載惟【支韻】取蕭祭脂【支韻】取羝【陸本作抵】以軷【葉秦韻蒲蓋翻】載燔載烈【葉霽韻力制翻】以興嗣嵗【霽韻亦葉泰韻與艾翻賦也殷云我祀不承上說后稷乃詩人自我在時主之時矣如何問辭也自后稷始以嘉谷供祀我子孫今日踵而行之其制以爲饎之法則如下文所云也孔云美而將說其事意欲說之故設辭自問上生民如何亦如此也舂本作�說文云搗粟也從廾持杵臨臼上午杵省也古者黃帝臣雝父初作舂孔云桓十四年谷梁傳說宗廟之事夫人親舂楚語說天子禘郊之事王后必自舂其粢諸侯宗廟之事夫人必自舂其盛韋昭謂粢盛互文也言舂不過如天子躬耕三推而已楚語又云天子親舂禘之盛韋昭亦云率後舂之故言或不斥後夫人也揄說文云引也依毛傳訓抒臼則當作舀字古文通也舀從爪從臼徐云抒而下取之也防意簸說文云揚糠也從箕從皮指事皮亦聲蹂本作�說文云復也徐云謂往來蹂踐之也舂揄簸蹂以事之次言之先搗之於臼中搗畢引之出臼揚去其米皮則成糳矣復言蹂者朱子謂蹂禾取谷以繼之是也蹂最居先旣蹂而後舂之詩不言之舂先而轉綴之於末亦行文變幻處釋通作釋從米不從采說文云漬米也與接淅之淅義頗異彼乃汰米也漬者浸潤之汰則但淘洗而已叟叟舊說依毛傳皆以爲釋之聲於義無據按叟與防同音當通作防說文云炊防也廣韻云漉米器也釋米於防接續釋之曰防防也烝說文云火气上行也浮浮當依爾雅說文作烰烰徐云烝气上出也孔云炊之於甑爨而烝之其气浮浮然言升盛也鄭云釋之烝之以爲酒及簠簋之實謀朱子云卜日擇士也劉公瑾云周禮太宰及儀禮少牢饋食皆前期十日帥執事而卜祭日之吉凶又按射義將祭必先習射以擇士射中者得與於祭所擇之士謂諸侯諸臣及所貢士也惟說文云凡思也凡者非一之辭祭義所謂思其居處思其笑語思其志意思其所樂思其所嗜是也此合下句皆指宗廟之祭言蕭爾雅云荻也毛公李巡皆以爲蒿今按爾雅又釋蒿爲菣則蕭非蒿嚴云蒿者總名也曰蕭者蒿之香者也故疏以爲香蒿也陸璣云今人所謂荻蒿者是也或云牛尾蒿似白蒿白葉莖麤科生多者數十莖可作燭有香气故祭祀以脂爇之爲香許愼以爲艾蒿非也羅云蕭蓋甸師所供周禮甸師祭祀共蕭茅先鄭但作縮茅解之杜子春始讀爲蕭祭脂鄭謂祭牲之脂卽信南山篇所謂膋也膋者牛腸脂也說文云戴角者脂無角者膏取蕭祭脂者取香蒿及祭牲之脂雜燒之所以達其馨香之气使神歆饗之也其燒此二物又必合黍稷按禮記疏云一祭之中再度炳蕭故郊特牲云取膟膋升首報陽也祭義亦云建設朝事燔燎羶薌見以蕭光以報气也此朝踐炳蕭也郊特牲又云蕭合黍稷旣奠然後炳蕭合羶薌此饋熟炳蕭也朝踐卽朝事謂薦血腥時也饋熟則薦黍稷時也羶者脂膋之別名薌香同字指黍稷也曲禮云黍曰薌合是也此宗廟之祭所用觀祭義言設爲宗祧及報气報魄等語可見灌鬯求諸陰炳蕭求諸陽奏樂求諸天地之間羅云昔有虞氏尙气血腥爓祭用气商人尙聲以聲音之號詔告天地之間周人尙臭以郁合鬯灌以圭璋而使臭陰逹於淵泉旣奠然後炳蕭合黍稷羶薌爇之而使臭陽達於墻屋臭陰以水而報魄臭陽以火而報气古人以神之道微不可摶執故求萬物之理以爲同聲相應同气相求水流濕火就燥故用百物之英華庶防麗而畱之此蕭之气繞於墻屋則墻內乃爇蕭之地故曰蕭墻之內王應麟云古所謂香者如此韋雕五禮精義謂祭祀用香今古之禮並無其文梁天監初何佟之議郁鬯蕭光所以達神與其用香其義一也考之殊無依據開元開寶禮不用羝說文毛傳皆云牡羊也爾雅云羊牡羒牝牂郭云羒謂吳羊白羝者也博雅云吳羊牡一嵗曰牡防三嵗曰羝羅云羝是牡羊之總名而羒乃吳羊之羝者古者大率多只言羝易曰羝羊觸藩漢書匈奴徙蘇武北海上無人處使牧羝羝乳乃得歸專牧羝而望其乳猶秦要燕丹以烏白頭馬生角也羝性好抵觸齊民要術畜牧之法大率十羊二羝以爲羝少則不孕多則亂羣軷者祭道神之名其祭有二周禮夏官大馭職云掌馭玉路以祀及犯軷王自左馭馭下祝登受轡犯軷遂驅之及祭酌僕僕左執轡右祭兩軹祭軓乃飲鄭注云行山曰軷犯之者封土爲山象以菩蒭棘栢爲神主旣祭之以車轢之而去諭無險難也按王路所以祀故鄭箋解祭軷謂自此而往郊以祭天蓋本於此菩蒭棘栢孔謂三者之中但用其一以爲神主則可也又戎僕職云掌馭戎車犯軷如玉路之儀犯軷說文作範軷云出將有事於道必先告其神立壇四通樹茅以依神爲軷旣祭軷轢於牲而行爲範軷孔氏謂軷祭卿大夫用酒脯天子以犬諸侯以羊又名祖聘禮及詩云出祖是也又名道曽子問云道而出是也此出行之軷也月令中央土其祀中霤春祀戶夏祀竈秋祀門冬祀行卽周禮儀禮所謂五祀也鄭注云冬陰盛祀之於行従辟除之類也行在廟門外之西爲軷壌厚二寸廣五尺輪四尺祀行之禮北面設主於軷上孔疏云按鄭注聘禮云禮畢乘車轢而遂行惟車之一輪轢耳所以然者以兩輪相去八尺今軷惟廣五尺故知不兩輪俱轢云北面設主軷上者以主須南向故人北面設之其主則鄭注大馭雲蓋以菩芻棘栢爲神主也此祭行之軷也據此詩下文有以興嗣嵗之語當主冬祭行言又祭法王立七祀曰司命曰中霤曰國門曰國行曰泰厲曰戶曰竈諸侯立五祀曰司命曰中霤曰國門曰國行曰公厲大夫立三祀曰族厲曰門曰行庶人立一祀或立戶或立竈鄭氏以王立七祀爲周制月令五祀爲商制陳祥道駮之謂周官𨿽天子亦止於五祀儀禮𨿽士亦得五祀今祭法自七祀推而下之至於適士二祀庶人一祀非周禮也白虎通劉昭範曄髙堂隆之徒又以五祀爲門井戶竈中霤春夏秋及中央之祀皆同月令惟冬祭井而不祭行不知何所據要之與經義不合隋唐參用月令之說五祀祭行及李林甫之徒復修月令冬亦祀井而不祀行林甫何人斯無足道者又周禮犬人職云凡祭祀供犬牲用牷物伏瘞亦如之注云伏謂伏犬以王車轢之故孔氏有軷祭天子以犬之說與此詩言取羝不合惟小子職云掌祭祀羞羊肆羊殽肉豆而掌珥於社稷祈於五祀羊人職云凡祈珥供其羊牲此爲祭五祀用羊之明證益知取羝以軷爲祭行非出行之軷也載之言則也言則有此物也毛傳云傅火曰燔烈說文云火猛也蓋謂以猛火炙之按周禮量人職云凡祭祀制其從獻脯燔之數量燔卽楚茨篇或燔或炙之燔祭禮獻以燔從脯說文以爲幹肉疑卽此所謂烈也從獻者謂從於獻酒之肉炙也數謂多少量謂長短如儀禮脯十脡各長尺二寸之類季云燔烈兼宗廟軷祭而言蓋廟與軷皆有屍所以爲屍羞也按曽子問云旣殯而祭五祀屍入三飯是五祀有尸之證也嚴云上自宗廟下至軷祭羣祀該舉之矣愚按此承上章秋牧之後而言一嵗之中四時有祭然秋物告成始備祀事在宗廟則爲秋烝冬嘗至於冬祀行則祀無不舉而今嵗之事終矣故繼之曰以興嗣嵗興起也嗣嵗鄭謂今新嵗也興起新嵗之事謂孟春祈谷之祭卽下章所稱是也孔云新嵗而謂之嗣者使之繼嗣往年猶嗣子之繼父】卬盛【平聲】於豆於豆於豋【蒸韻】其香【陸本作馨】始升【蒸韻】上帝居歆【侵韻大全云下與今葉】胡臭亶時【葉紙韻上紙翻】后稷肇【禮記集韻俱作兆】祀【紙韻】庶無罪【丰夲作辠】悔【葉紙韻虎洧翻】以迄於今【大全云上與歆葉按一章八句之中各隔四句爲葉又一變體也賦也此章言祈谷郊天而以後稷配詩正爲此而作卬爾雅云我也郭云猶姎也女人稱我曰妜其語轉故曰卬按此主時王而言故曰卬盛猶上章之言我祀者非必身親執其勞也又古文俯仰之仰或作卭詩瞻卬昊天荀子上足卬則下可用漢書偃卬詘信皆通仰字則此卬盛謂仰而以物盛之亦通盛廣韻云受也字從皿謂受物於器中也豆豋皆禮器豆字象形登兼指事本作�從廾持肉在豆上豋遂與上車之登混彼字上從�音撥足刺�也下從豆象登車之形非用俎豆字爾雅云木豆謂之豆瓦豆謂之登毛傳云豆薦葅醢也豋大羹也孔云經維言盛傳辧其所盛之物天官醢人掌四豆之實皆有葅醢是豆爲薦羞葅醢也公食大夫禮大羹湆不和實於豋是豋爲盛大羹也太古之羹不調以鹽菜湆者肉汁也按郊持牲言器用陶匏禮器言大羹不和正祀天之禮惟豆之所盛禮無明文然豆有加豆有恆豆又有酏食糝食之豆故楚茨之詩言爲豆孔庶據此詩於豆重言於豋惟一舉之而已亦可以見豆多而豋少也王安石云釋之烝之簠簋尊爵之實也羝爼實也豆豋則實以葅醢大羹之器也或言其器或言其實互相備也香豆豋內所盛物之香也始初也升上進也當通作升說文云日上也孔云薦祭此豆登所盛之物其馨香之气始上行也合天與五帝謂之上帝說見小引下羅泌云周禮或言天或言帝或曰上帝曰五帝曰昊天上帝大宗伯以禋祀昊天上帝以蒼璧禮天有大故則旅上帝及四望典瑞四圭有邸以祀天旅上帝上帝非天而天非昊天上帝矣掌次大旅上帝張氊案設皇邸朝日祀五帝則張大次小次而司服祀昊天上帝大裘而冕五帝如之則五帝非上帝而昊天上帝非五帝矣然則天帝果不同歟天者元气之統稱而帝者徳之見乎用者也及因其气之顥淑髙廣而言則又謂之昊天上帝而水火木金土之帝居於五方佐而疊王者則謂之五帝此皆分統別號而言之者至於合昊天若五帝羣然而祀列位乎上而非可一名者夫然後總而稱之曰上帝也昔虞肆類上帝而大師亦類上帝肆師類造上帝曰類曰旅則上帝果非一帝矣然司裘爲大裘以共王祀天之服而司服王祀昊天上帝大裘而冕則天宜爲昊天上帝也以司服昊天上帝與五帝之祀服有所不殊則五帝於昊天疑不降矣然以掌次祀旅所張之次乃不同焉則五帝顧得合昊帝而同稱乎祀帝圓丘牲玉以蒼兆五帝於四郊玉以珪璋琥璜琮牲幣色從其方而迎之各以其气之日則五帝豈得同帝哉𨿽然昊帝統五精而運化五帝佐昊帝而毓物猶之子父非可離也是故昊天五帝六神之辧俱以禋祀司服大裘而皆用圭邸則知有所分又有所合矣類稱上帝孰不可哉康成以上帝爲五帝而不及天王肅以上帝爲天而不及五帝抑未之悉耳陳祥道云上帝之文旣不主於天與昊天上帝又不主於五帝而典瑞旅上帝對旅四望言之旅者會而祭之之名則上帝非一帝也上帝非一帝而周禮所稱帝者昊天上帝與五帝而已則上帝爲昊天上帝及五帝明矣又云五帝與昊天同稱帝不與昊天同稱天猶諸侯與天子同稱君不與天子同稱王周官祀五帝之禮有與天同以極其隆有與天異以致其辧居鄭云安也歆說文云神食气也朱子云其香始升而上帝已安而享之言應之疾也謝枋得雲天地間惟理與气有此理則有此气有此气則有此理鬼神無形無聲惟有理有气在防漠之間耳凡祭皆以心感神以气合神者也陸燧云獨言天不言稷者天之感格以稷配祭而然也胡臭亶時一句轉語也鄭云胡之言何也臭卽上文所謂香也亶說文云多谷也谷多則實故轉爲實之義謂品物多也時朱子云言得其時也此與周書言黍稷非馨明徳惟馨語意相類言上帝之所以居歆者豈爲芳臭之充實而得其時哉蓋自有克當天心者在如下文所云也肇祀卽第六章

之以歸肇祀此主教民稼穡言惟后稷能教民稼穡故誕降嘉種而祭祀之有潔粢丰盛於是始也庶者喜幸之辭獲戾於天曰罪己心自恨曰悔因得罪而後悔也迄說文云至也庶無罪悔以至於今皆后稷所貽也只重在讚嘆后稷上詩爲后稷配帝詠耳嚴雲天生后稷以養民后稷能教民稼穡以相天天心眷之久矣自后稷肇祀以來子孫世修其業不敢失墜以獲罪於天遂至今日得以成王業而郊天天之歆饗蓋在此耳周之郊也因稷而致所謂文武之功起於后稷尊后稷以配天不亦宜乎表記子曰后稷之祀易富也其辭恭其欲儉其祿及子孫詩曰后稷兆祀庶無罪悔以迄於今鄧元錫雲天有元徳民有大命土谷修唐稼穡啟周香始升而居歆之於是知天人之一體無間也古詩大篇敍事首尾具始此美哉乎盡質而盡文】

生民八章四章章十句四章章八句【朱子云舊說第三章

八句第四章

十句今按第三章

當爲十句第四章

當爲八句則去呱訏路音韻諧協呱聲載路文勢通貫而此詩八章皆以十句八句相間爲次又二章已後七章已前每章章之首皆有誕字序云尊祖也后稷生於姜嫄文武之功起於后稷故推以配天焉愚按序言后稷配天良是然是祈谷之郊非冬至之郊序無明言何也申培說同朱子謂周公制禮作樂尊后稷以配天故作此詩以推本其始命之祥明其受命於天者其原如此則但泥滯此詩前半篇以立說而不能知其所用之地朱子又疑以爲郊祀之後有受釐頒胙之禮則用此詩蓋因思文之詩已是郊祀配天所用不應復有二詩不得不揣摩及此若子貢傳以此爲訓成王之詩今按孝經言郊祀配天之禮制於周公則此詩或作於成王時但未必是訓成王耳】

我將宗祀文王於明堂以配上帝之樂歌【出朱傳序及蔡邕獨防皆云祀文王於明堂之所歌也按孝經子曰孝莫大於嚴父嚴父莫大於配天則周公其人也昔者周公郊祀后稷以配天宗祀文王於明堂以配上帝是以四海之內各以其職來祭今觀此詩以天與文王並言則所云祀文王明堂者其爲祀上帝明矣上帝者兼昊天上帝與五帝之稱也𨿽兼祀五帝而以天爲主故篇中但言天孝經言宗祀配帝而首曰嚴父配天亦其義也羅泌云郊一明堂六尊祖而親考也詳見生民篇陳祥道云先王之於天尊而逺之故祀於郊而配以祖親而近之故祀於明堂而配以父孝經曰郊祀后稷以配天宗祀文王於明堂以配上帝天則昊天上帝也上帝則五帝與天也以上帝爲昊天上帝耶而周禮以旅上帝對旅四望言之則上帝非一帝也以明堂特祀昊天上帝耶而考工記明堂有五室則五室非一位也又云易曰先王以作樂崇徳殷薦之上帝以配祖考以配祖者天也以配考者兼五帝也合天與五帝而謂之上帝則易孝經之於周禮其義一矣周禮明其祀之大小輕重故天帝之辧如此詩書之文未嘗有稱五帝而書亦未嘗有稱昊天上帝者其稱天及上帝者類皆泛言之而已此固不可援之以議周禮也蘇轍云古之論郊祀者莫宻於鄭氏然世或以其怪而不信予爲之辧曰天一而已然而天有五行五行之神而尊之曰五帝不可謂無六天也史稱秦襄公居西方自以爲主少皥之神故作西畤以祀白帝其後宣公作宻畤以祀靑帝靈公作吳陽上畤以祀黃帝下畤以祀炎帝漢髙帝曰吾聞天有五帝而不足一何也於是復作北畤以祀黒帝其說與鄭氏合故鄭氏之說古矣若夫王肅之學有昊天而無五行予竊非之朱子云上帝卽天也聚天之神而言之則曰上帝又云凡說上帝者總昊天上帝與五帝言之皆稱上帝也如周禮嵗有九祭其四爲祭天其五爲祭五帝其禮若不同矣易則但說享上帝未嘗分別如曰聖人亨以享上帝殷薦之上帝以配祖考以此觀之凡說上帝者是總說帝也林之奇云嵗之祭天者四郊於冬至一也明堂於季秋一也祈谷於孟春一也大雩於龍見一也孔穎達云此言祀文王於明堂謂大享也按月令季秋大享帝蓋以兼昊天上帝與五帝而祭之故曰大享郊祈谷之祭以後稷配雩之祭以五人帝配皆與文王無預此以知其爲大享也其曰宗祀者何也程子謂以宗廟之禮享之朱子亦謂祭於屋下而以神祗祭之此其義也程子云萬物本乎天人本乎祖故冬至祭天而以祖配之以冬至气之始也萬物成形於帝而人成形於父故季秋享帝而以父配之以季秋成物之時也胡致堂云文王已有廟矣以季秋享帝而奉文王配焉不可於七廟中獨舉大禮於一廟故迎主致之明堂以配帝也祭帝必於明堂者帝出震而宰萬物猶向明而治天下也武王卽位追王文王周公制禮推本王功故以文王配帝而祀於明堂此義類也陳氏云郊者古禮而明堂者周制也周公以義起之也又孔雲月令季秋有總祭五帝之禮但鄭以月令爲秦世之書秦法自季秋周法不必然故雜問志云不審周以何月樂記云祀乎明堂而民知孝祭義云祀乎明堂所以教諸侯之孝也】

我將我享維羊維牛【尢韻】維天其右【葉尢韻夷周翻陸徳明本作佑】之儀式刑文王之典【左傳作徳】日靖四方【陽韻】伊嘏文王【陽韻】旣右享【葉陽韻虛良翻】之我其夙夜畏天之威於時保之【此三句俱無韻或云此詩以三之字爲韻賦也將鄭云猶奉也按將字從寸寸者手也故有奉持之義享爾雅說文皆云獻也曰我將我享者陸化熈云明堂之禮自我義起二我字最有深意羊季本雲實柴之羊也按祭法云燔柴於泰壇用騂犢則明堂祭天當用特牛而有羊者周禮羊人曰積共羊牲謂積柴祭天則用羊實柴也先柴而後獻故維羊文在維牛之上將者奉羊以共柴也享者獻牛以共祀也孔氏以爲祭天貴誠用犢其配之人當用太牢則天與文王異饌矣以父配帝牲牢自宜如一不得異施如召誥用牲於郊以稷配而曰牛二也況牛羊之下但曰維天其右之則首舉羊牛専爲天言而不及配帝之文王矣又云周禮羊人凡積共其羊牲鄭氏謂積爲積柴疏謂積柴實牲幣煙气上聞也又謂祭天用犢日月以下有用羊者故云維羊維牛而鄭司農於大宗伯實柴注又直雲實牛柴則其說不同矣今詳此詩本祭上帝其牲用犢者也而維羊之文在其上牛人不言積共牛牲而獨羊人於積言羊則可見實柴當以羊矣實柴之羊非大牢之羊也右則左右之右黃佐云明堂之位帝居中文王居西南主皆西坐東向東左西右則饌在左而神在右矣鄭箋解右爲助朱子駮之云方說維羊維牛如何便說保佑到伊嘏文王旣右享之也說未得佑助之佑依周禮有享右祭祀之文詩中此例亦多如旣右烈考亦右文母之類維天其右之言天庶防其臨之於右猶云如在其上也其者不敢遽必之辭嚴粲云夫天之所饗不在於物維自托於文王庶防可以格天乎儀有儀可象之儀聲名文物之類若儀禮所載是也式】【說文云法也紀綱制度之類若周禮所載是也刑通作義亦訓法但儀式皆實字刑是虛字典莊都云大冊】【也字從冊在丌上尊閣之也孔子曰文武之政布在方防所謂典也日字與聖敬日躋日字同意靖說文云立竫也竫者亭安也文王自朝至於日中昃不遑暇食用咸和萬民今法其舊典所以日求安乎四方也左昭六年鄭人鑄刑書叔向使詒子產書曰昔先王議事以制不爲刑辟懼民之有爭心也猶不可禁禦是故閒之以義糾之以政行之以禮守之以信奉之以仁制爲祿位以勸其從嚴防刑罰以威其淫懼其未也故誨之以忠聳之以行教之以務使之以和臨之以敬蒞之以彊防之以剛民於是乎可任使而不生禍亂今吾子相鄭國作封洫立謗政制參辟鑄刑書將以靖民不亦難乎詩曰儀式刑文王之徳日靖四方如是何辟之有伊發語聲嘏禮記雲長也大也說文云大逺也徐鍇云謂大逺之福也右解見前享本訓獻然神歆其獻亦曰享孝經祭則鬼享之是也伊嘏文王二句俱主天言天意不過欲四方安靖而我凡議禮制度無一不取法於文王之舊典日日施行之以安四方惟天惠民惟文王之典足以安民是天所大福也天苟大福我文王則必歆文王所配之祭其臨之在右而享我之祭也必矣曰旣右享之者自必之辭也必之以理也蔡汝楠云我將之詩以文王配帝曰天其右之旣右享之明堂之樂其詞婉親之也思文之詩以後稷配天曰克配彼天圜丘之樂其詞簡尊之也我其夙夜爲祭後言之也上文旣投誠於天而兾天之來享我矣而今而後苟我不能法文王之典則天將變其享我者而威我我其敢不夙夜畏天之威於以時時保此右享之意使天永眷我而不替乎時字正與夙夜字相應陸云夙夜畏威只是常法文典以靖四方耳保之亦不敢恃爲可保是心上思想如此按左傳曰畏天之威於時保之敬主之謂也君以天爲主故曰敬主通篇俱主天言則以天爲主文王爲配耳嚴云明堂之禮天與文王在焉成王寫其中心之誠以對越而言之也眞徳秀云後世人主一行郊祀明堂之禮類哆然有矜大之心如漢武諸詔是也其視我將之頌可愧多矣又孟子言畏天者保其國而引此詩左文十五年齊侯侵我西鄙遂伐曹季文子曰齊侯其不免乎禮以順天天之道也已則反天而又以計人難以免矣在周頌曰畏天之威於時保之不畏於天將何能保前漢書孔光曰天右與王者故災異數見以譴告欲其攺更若不畏懼有以塞除而輕忽簡誣則凶罰加焉其至可必詩曰畏天之威於時保之謂不懼者凶懼之則吉也及韓詩外傳記湯時谷生大拱文王寢疾地動之事俱引此詩皆防章取義非詩正防】

我將一章十句【申培說以爲季秋禘上帝於明堂而配以文王之樂歌按禘乃宗廟之祭名未聞明堂大享亦名曰禘也季彭山氏謂此蓋朝諸侯於方嶽時事以文王爲方伯有功於方嶽故時巡則以配帝蓋天之主宰一方者曰帝唐虞巡狩而以燔柴祭天卽此禮也而配文王以嚴父則周公爲之故宗祀明堂非季秋大享之謂也今按孟子書載齊人欲毀明堂則明堂之設在方嶽誠有之而篇中亦有日靖四方之語則以爲時巡祭天之詩亦若可信但古者天子巡狩以遷主行載於齊車言必有尊也此載在曽子問中甚明文王乃不遷之主何得有時巡配帝之事故知古禮甚不可妄臆也子貢傳闕文】

絲衣祭靈星也靈星農祥也先王祀之而配以後稷歌絲衣之詩以樂之【自靈星農祥下出陳祥道禮書此詩有二說序初云繹賓屍也又引髙子曰靈星之屍也愚以本文絲衣其紑載弁俅俅自羊䢐牛三語定之當從髙子之說陳祥道亦云髙子以絲衣之屍爲靈星之屍是也靈星者農祥也東方蒼龍七宿房心通有農祥之稱周語虢文公曰農祥晨正土乃脈發韋昭以爲房星也立春之日晨中於午農事之候故曰農祥又伶州鳩曰昔武王伐殷月在天駟月之所在辰馬農祥也我太祖后稷之所經緯也晉語董因曰大火閼伯之星也是謂大辰辰以成善后稷是相韋昭謂心星所在大辰之次爲天駟駟馬也故曰辰馬辰爲農祥周先後稷之所以成善道戒農事也合前二說則房心皆爲農祥亦以二星相近故也而應劭則引賈逵說以爲龍第三有天田星靈者神也故祀以報功辰之星爲靈星故以壬辰日祀靈星於東南金勝木爲土相也張晏亦曰龍星左角曰天田則農祥也晨見而祭之範亦引舊說以龍左角爲天田官主谷祀用壬辰位祠之壬爲水辰爲龍從其類也據此則靈星乃専指天田而爲之名考星經則天田二星在角北者是也故服防以靈星爲角星又有天田九星在牛東南非此天田也唐志云嵗星主農祥后稷馮焉故周人常閱其禨祥以觀善敗其始王也次於鶉火以達天黿其衰也淫於枵以害鳥帑逸周書作雒篇云周公作大邑成周於土中乃設丘兆於南郊以祀上帝配以後稷日月農星先王皆與食是則農星有祭自周公時已然以周家農事開基而此星獨主農祥故特著之祀典不與凡星同所謂后稷之所經緯者也杜佑通典載周制仲秋之月祭靈星於國之東南以爲東南祭之就嵗星之位也嵗星五星之始最尊故就其位王充論衡亦云今靈星秋雩也而漢舊儀則謂古時嵗再祭靈星春秋用太牢要之古禮無文俱莫能定其是否愚以是詩証之則正孟冬蠟祭時事其謂祭於仲秋謂春秋再祭者誤也何者蠟祭之禮皮弁素服他祭不然據此詩曰絲衣曰載弁此足表明其爲蠟祭矣絲衣之爲蠟祭者何也禮月令篇孟冬之月天子祈來年於天宗與祭八蠟祠大社門閭同時而舉卽此祭也靈星之爲天宗者何也祭法曰幽宗祭星也是星有宗之名虞書禋於六宗賈逵謂天宗三日月星地宗三河海岱是星又有天宗之名然星與日月𨿽並稱天宗而日月及他星皆無關農事其晨見之時當歳功之始而獨主谷者惟靈星耳故周公郊祀特舉與日月並列固以重民事亦以彰祖徳美其名則曰靈星尊其神則曰天宗也漢興髙祖五年或言周與而邑立后稷之祠至今血食天下於是制詔禦史其令天下立靈星祠言祀后稷而謂之靈星者以後稷配食星也亦名赤星祠龍左角色赤也牲用太牢縣邑令長侍祠舞者用童男十六人舞者象教田初爲芟除次耕種耘耨驅爵及獲刈舂簸之形象其功也孝武遊登五嶽尊祠靈星建武二年立靈星祠有司掌之晉令縣祀靈星唐以立秋後辰日祠靈星祝曰九谷方成三時不害馮玆多祜介其農嗇開元祀於國城東南天寶四載升中祠宋皇祐中立靈星壇東西丈三尺南北亦如之蓋歷代靈星之見於祀典者如此是祠之設専爲祈田每郡邑惟周之肇祀反其所自始與后稷比隆制固淵乎逺矣風俗通載俗說縣令問主簿靈星在城東南何法主簿仰答曰惟靈星所以在東南者亦不知也毎思其詼諧啞然失笑嗚呼以髙子筆之於詩序之後而先儒猶未能明其制而信其是且詆以爲誤彼縣令主簿皆俗吏其能知之也哉羅泌云於祭有屍見君子氤氳事神之盡也宗廟有屍以盡孝也而自天地社稷山川羣小祀一皆有屍則亦以事父母之心事之也大氐神鬼陰屬非附陽體則不可以見是故屍以托之繹賓之屍髙子以爲靈星是三辰亦有屍矣後世禮闕屍不復見而今巫童方士亦有慿身附體之法其所以交神明猶有聖人之遺意孔云髙子與孟子同時趙岐以爲齊人王應麟云髙子郎髙行子徐整云毛公之學自謂子夏所傳子夏授髙行子髙行子授薛蒼子薛蒼子授帛妙子帛妙子授河間大毛公蘇轍云毛氏雜取眾說以解經非皆子夏之言凡類此耳】

絲【說文作素】衣其紑【尢韻】載【爾雅注作戴】弁【說文載弁作弁服】俅俅【尢韻說文作絿絿】自堂䢐基【支韻】自羊䢐【韓詩外傳作來】牛【尢韻】鼐鼎及鼒【支韻說文作鎡史記作哉】兕【陸徳明本作�】觥【陸本丰氏本俱作觵】其觩【尢韻陸本作斛】防酒思柔【尢韻】不吳【說文漢書俱作防】不敖【陸本作傲史記作驁】胡考之休【尢韻賦也絲衣說文作素衣卽郊特牲言素服蠟祭之禮也紑說文云白鮮衣貌鄒忠云祭服鮮不用絲而五冕之服各有章采此專言絲衣則以素別於繪耳載鄭云猶戴也孔穎達云載者在上之名故經稱載弁愚按此當通作戴以首荷物謂之戴也弁卽郊特牲所云皮弁也解見頍弁篇俅說文云冠飾貌按詩言防弁如星則其飾也字從人毛傳以爲恭順貌亦通郊特牲云皮弁素服而祭素服以送終也蠟之祭仁之至義之盡也孔雲天宗公社門閭謂之蠟其祭則皮弁素服臘先祖五祀謂之息民之祭其服則黃衣黃冠自從也堂廟堂也䢐往也基說文以爲墻始此則廟堂下之階基也天子之祭禮無聞以特牲士禮準之先夕陳事設洗於阼階東南壺禁在東序籩豆鉶在東房幾席兩惇在西堂主人及子姓兄弟卽位於堂下之東北面東上賓及眾賓卽位於堂下之西東面北上宗人升自西階視壺濯及豆籩反降東北面告主人及賓於壺及籩豆之屬凡有洗濯者告濯幾席不洗者告具而已是則自堂䢐基乃自堂上而往於堂下之階基當亦如特牲禮告濯具之事也自羊䢐牛者先省視羊以備燔燎復往省視乎牛以供享獻也羊文在牛之上與我將篇維羊維牛義同羊者實柴之羊周禮大宗伯職云以實柴祀日月星辰是祭星用柴羊人職云凡沈辜侯禳釁積共其羊牲鄭謂積者積柴禋祀槱燎實柴是實柴以羊也公羊傳注謂祭天牲角繭栗社稷宗廟角握六宗五嶽四瀆角尺靈星者六宗】【之一亦得用牛其不與天同者以角尺繭栗爲別漢髙時去古未逺祠靈星以太牢其禮當有所據此獨言牛者舉大以該小耳又韓詩外傳及說苑云東野鄙人有以九九之術見齊桓公者公曰九九何足以見乎對曰臣非以九九爲足以見也夫九九薄能耳而君猶禮之況賢於九九乎太山不讓礫石江海不逆小流所以成】【大也桓公曰善乃因禮之期月四方之士相攜而並至詩曰自堂䢐基自牛䢐羊言以內及外以小及大也按此特借譬之語與詩防無渉然亦可謂善引詩者矣鼐爾雅說文皆云鼎之絕大者鼎說文云三足兩耳和五味之寶器也爾雅云圜弇上謂之鼒孫炎云鼎斂上而小口者陳祥道云士虞禮有上鼎中鼎下鼎有司徹司馬舉羊鼎司士舉豕鼎魚鼎則鼎之體有大小侈弇之別而其用有牛羊豕魚之異天子諸侯有牛鼎大夫有羊鼎士豕鼎魚鼎而已上得兼下下不得兼上則鼐鼎特王有之也按特牲禮宗人告濯具之後賓出主人出皆復外位宗人視牲告充舉鼎冪告潔孔云彼先視濯籩豆次視牲次舉鼎先後與此次第正同以此知從羊之牛是告充鼐鼎及鼒是舉冪告潔也愚按自此以上將祭時事兕觥以下則方祭時事乃主人與屍賓獻酢旅酬之禮也小雅楚茨曰爲賓爲客獻酬文錯禮儀卒度笑語卒獲卽此時也兕觥二句與桑扈篇同而語意小異觥乃罰爵非祭所用曹氏謂旅酬之後恐有失禮者則以此罰之是也其觩者孔云觩然徒設無所用之吳毛傳云嘩也說文云大言也字從口從夬夬音仄徐鍇云大言故�口以出聲也又釋文引說文作防且引何承天云吳字誤當作防從口下大魚之大口者曰防呼化切今按說文只有吳字無防字徐氏深辟攺吳爲防之謬何陸所云不足信也敖通作傲說文云倨也解見桑扈篇胡考解見載芟篇休美也言獻酢旅酬之時𨿽有觩然上曲之罰爵在旁而此與祭者皆人人飲美酒而思和乘不讙嘩不倨慢無所用罰飲酒時之恭順如此其能恭順以交於神明可知矣如此則神降之福宜乎其必有壽考永年之休美也又顏師古讀胡爲何曰何壽之美者嘆之之言也亦通】

絲衣一章九句【序先以爲繹賓屍蔡邕獨防亦仍之曰繹賓尸之所歌也鄭康成從其說而不取序後所引髙子之說謂載弁者戴爵弁也爵弁而祭於王士服也繹禮輕使士升門堂視壺濯及籩豆之屬降往於基告濯具又視牲告充己乃舉鼎冪告潔禮之次也按大夫以上祭服謂之冕士祭服謂之弁雜記云大夫冕而祭於公弁而祭於己士弁而祭於公冠而祭於己故唐孔氏申鄭之義云禮有冠弁韋弁皮弁皆不以絲爲衣且非祭祀之服雜記謂士弁而祭於公士冠禮有爵弁防衣與此絲衣相當故知此弁是爵弁士服之以助君祭也鄒忠駮之云士冠禮絲衣爵弁原不言助祭雜記士弁而祭於公亦未聞服衣且果如序所云繹賓屍則牲器以何時省若是周禮王者正祭則視滌濯逆齊省鑊告峕告備者有宗伯在不必使士若儀禮特牲祭之前夕宗人視濯視牲厥明乃祭此則士祭於己之禮非祭於公之禮康成種種牽合又曲爲之說曰繹禮輕故用士以實其所謂繹賓屍謬矣郝敬亦主繹義而苐不從其所云告濯具告充告潔者謂繹禮殺於正祭牲牢器血皆用祭之餘有司徹云掃堂燅屍俎行禮非別殺牲先夕省視也詩言自堂䢐基者卽少牢云祭畢戶出廟門外俟儐天子明日儐則昨日堂上之屍今往儐於門基也言自羊䢐牛鼐鼎及鼒者牲鼎皆自堂往門始祭牲入先太牢後少牢徹故羊先出而牛從之鼐鼎大以烹牲體鼒小以盛和羹羹近屍牲近外故鼐先出而鼒從之猶士虞禮朼者逆退復位之類皆自堂䢐基之序也今按周禮牛人職云祭祀共其享牛求牛鄭謂享牛者獻神之牛所以祭者也求牛者終事之牛所以繹者也宗廟有繹者孝子求神非一處故以繹牛爲求牛也此則繹禮別殺牲之明據且謂徹牲自堂往於門基則似當日不徹至繹之日而後徹者其於廢徹不遲之義又何居焉鄭之失在於以此詩爲繹其言省視未有失也若郝則兩失之者也又張橫渠以絲衣載弁爲繹祭之屍服謂天子旣以臣爲屍不可祭罷便使出門而就臣位故其退屍也皆有漸言衣已是不著冕服言弁已是不冠冕也要是慿臆立說無所稽據愚以序言繹賓屍三字自是可疑天子諸侯曰繹大夫曰賓屍此鄭康成之說見於爾雅春秋三傳及儀禮甚明二祭之名各別何得並舉成文卽孔氏謂繹者是此祭之名賓屍是此祭之事總屬附會竊意繹是懌字之訛懌者悅也祭祀盡禮則賓與屍皆悅而苐未明其所祭之爲何屍故又繼之以髙子之言曰靈星之屍也斯序未嘗不明特以亥豕爲累遂誤後學耳郝人泥絲之一字以此詩爲祈蠶之繹祭謂靈星者龍星蠶爲龍精凡屍象神神像物絲衣戴弁者屍服也蠶爲絲故衣絲紑潔也象蠶色俅俅下曲貌弁無曲者象蠶形也此似戲論其秕陋固無煩辧且繹祭惟宗廟有之卽有和合序及髙子之說謂是繹靈星之屍者愚尙不敢從也而況於妄指爲祈蠶之繹乎朱子但以爲祭而飲酒之詩固亦近之而其祭於何地飲以何時總莫能明申培說以爲士執事於王祭而飲以旅酬之樂歌季本亦云此祭統所謂屍飲九而君以散爵獻士者要皆惑於鄭氏爵弁助祭之說與朱傳同子貢傳闕文】

楚茨秋祫嘗之禮也疑卽九夏中之祴夏又名采薺【申培說以爲農事旣成乃祭宗廟燕及王族之詩呂氏云楚茨極言祭祀所以事神受福之節致詳致備所以推明先王致力於民者盡則致力於神者詳觀其威儀之盛物品之丰所以交神明逮羣下至於受福無疆者非徳盛政修何以致之愚按此與信南山皆爲祭祀之詩而指各有異彼乃冬祭故其辭曰是烝是享若此則秋祭也何以知之以祝祭於祊一語知之周禮大司馬春搜獻禽以祭社夏苗獻禽以享礿秋禰致禽以祀祊冬狩獻禽以享烝舊說以祊當爲方謂秋田主祭四方報成萬物按方祭在夏雩秋報俱有之原不專於秋且夏礿冬烝皆宗廟之祀何獨於秋祊而疑之其所以不言春祠者亦自有說四時之祭春爲小禮夏秋冬爲大禮王制曰天子犆礿祫禘祫嘗祫烝諸侯礿則不禘禘則不嘗嘗則不烝烝則不礿又曰諸侯礿犆禘一犆一祫嘗祫烝祫犆之爲言特也祫之爲言合也天子之禮春則特祭夏秋冬則合享特祭各於其廟合享同於太廟諸侯春祭亦犆而秋與冬皆祫其異於天子者惟夏禘之禮一年行犆一年行祫而已若夫天子言犆礿諸侯言礿犆天子言祫禘祫嘗祫烝諸侯言嘗祫烝祫此特變文非有異義然礿禘乃虞夏祭名殷人攺礿名爲禴周人乂以礿禴名夏祭而更春祭名祠升禘名爲五年之大祭若嘗烝之名四代無攺至於犆祫之禮想亦皆同陳祥道禮書辧之甚悉此周禮之所以言礿祊烝而不及春祠也禮書云楚茨之詩始言以往烝嘗終言神具醉止儀禮大夫三廟筮止丁亥之一日而言薦嵗事於皇祖禮記亦云嘗禘之禮所以仁昭穆則會羣神於烝嘗而具醉者祫也合三廟於一日而薦於皇祖者亦祫也嘗禘所以仁昭穆亦祫也祫有三年之祫有時祭之祫時祭小祫也三年之祫大祫也公羊傳曰大事者何大祫也則明時祭之祫爲小祫矣禮記曰大嘗周禮曰大烝則春祀爲小禮矣蓋小祫止於未毀廟之主大祫已及於毀廟之主禮記曰周旅酬六屍又曰祫於太廟祝迎四廟之主夫天子旅酬止於六屍諸侯迎主止於四廟非小祫而何宋神宗時詳定郊廟奉祀禮文議者謂祠禴烝嘗之名春夏則物未成而祭薄秋冬則物盛而祭備故許愼以品物少文詞多爲祠而王弼以禴爲祭之薄何休謂秋谷成者非一黍先熟可得薦故曰嘗冬萬物畢成所薦眾多故曰烝故禮記以嘗爲大嘗周禮以烝爲大烝孔安國亦以烝嘗爲大享又按祊爲秋祭周禮固有明文然竊嘗以義求之而深覺其可信蓋祊祭在廟門之內與他祭不同其字從示從方有索求諸四方之義舊說謂祊有二種一是正祭之時旣設祭於廟又求神於祊此詩所云是也一是祭之明日繹祭之時行禮於祊若禮器所云是也又謂正祭之祊在廟門內之西繹祭之祊在廟門外之西今按爾雅祊作閍云閍謂之門說文祊一作雲門內祭先祖所以徬徨是則祊祭自在門內原無二祊禮器所謂設祭於堂爲祊乎外蓋對堂而言則門爲外非謂祊在門外也家語衛莊公攺舊制變宗廟髙子睪問於孔子曰周禮繹祭於祊祊在廟門之西今衛君更之如之何孔子曰繹之於庫門內祊之於東方失之矣是可見繹祭當在祊祊自當在廟門內之西今衛君旣攺祊之所於東而行繹禮又不於祊乃於庫門之內皆所謂失禮也然繹之所以必於祊者以繹爲明日之又祭蓋正祭事畢則神可以歸矣孝孫孝子猶未忍其遽歸也故於明日又設繹祭而於門以求之秋祭於祊意亦同此祭義謂霜露旣降君子履之必有淒愴之心非其寒之謂也春雨露旣濡君子履之必有怵怛之心如將見之樂以迎來哀以送往故禘有樂而嘗無樂是則秋祭繹祭同有送往之意故皆求之於祊也又祭統云礿禘陽義也嘗烝陰義也禘者陽之盛也嘗者陰之盛也故曰莫重於禘嘗古者於禘也發爵賜服順陽義也於嘗也出田邑發秋政順陰義也未發秋政則民弗敢艸也觀此詩首以楚茨抽棘爲言亦秋政已發之明據至諸儒詮釋大抵引儀禮爲證然儀禮之言祭禮者不過特牲饋食少牢饋食及有司徹三篇而舊說謂特牲饋食乃諸侯之士祭祖禰之禮少牢饋食乃諸侯之卿大夫祭祖禰之禮有司徹爲少牢下篇所載乃上大夫祭畢而儐戶於堂及下大夫祭畢而禮屍於室之事其禮皆非天子諸侯所用故此詩如祝祭於祊在儀禮中絕無道及而獻酬笑語一節據儀禮其事本在祭末及執爨踖踖等事皆當處嘏辭工祝致告之後今詩文反在先者則以天子諸侯之禮自當與卿大夫士不同固無足怪卽天子諸侯祭禮亦當有別特古禮久亡其雜見於周禮禮記諸書者𨿽略可考見而參錯渙散不相連屬愚解此詩苐取其相似者引用之要之據詩以明禮不敢泥禮以疑詩若諸儒所言祭祀之節皆多以意推測支離附會終未必與古禮相合不足信也愚又疑此詩爲九夏中之祴夏說見時邁篇小引下】

楚楚者茨【禮記注作薺楚辭章句作薋】言抽其棘【職韻】自昔何爲我蓺【說文作埶】黍稷【職韻】我黍與與我稷翼翼【職韻】我倉旣盈我庾維億【職韻】以爲酒食【職韻】以享以祀【葉職韻逸職翻韓詩外傳作配】以妥以侑【宥韻韓詩外傳引詩無此句】以介景福【葉宥韻敷救翻亦葉職韻筆力翻賦也楚楚朱子云盛宻貎按楚字義說文以爲叢木謝眺詩云平楚正蒼然以叢木廣逺謂之平楚今茨之盛宻似之故亦云楚楚也茨爾雅云蒺藜也陸佃云蒺藜布地蔓生子有三角刺人狀如蔆而小蒺之言疾也一名茨可以茨墻故謂之茨墻有茨序曰國人疾之而不可道也正言蒺藜以此又呂祖謙云說文曰薺蒺藜也而茨則以茅葺覆屋之名鄭康成謂趨以采薺當爲楚薺之薺然則當康成世字猶爲薺其爲茨者後人誤也抽拔也毛傳云除也棘指蒺藜也蒺藜能刺人故以棘稱楊雄方言云凡艸木刺人北燕朝鮮之間謂之茦自闗以西謂之刺江淮之間謂之棘黃震云言抽其棘與言刈其楚語意正同昔古也抽除茨棘以利農事從古而然我代爲王者之自我也蓺種也解見南山篇鄭云自古之人何乃勤苦爲此事乎我將得黍稷焉與說文云黨與也曰與與者黍黍相並如人之有儔侶也翼羽翼也曰翼翼者稷稷相輔如鳥布翅相接也呂氏春秋云苗其弱也欲孤其長也欲相與俱其熟也欲相扶是故三以爲族乃多粟與與翼翼之謂也倉說文雲谷藏也戰國防注云圓曰囷方曰倉盈說文云滿器也庾說文云倉無屋者毛云露積曰庾孔穎達云甫田言曽孫之稼如茨如梁此聚稼也又曰曽孫之庾如坻如京是積粟也下言乃求千斯倉乃求萬斯箱欲以萬箱載稼千倉納庾是庾未入倉矣故曰露積言露地積聚之九章算術平地委粟是也周語野有庾積言野有則非倉之類亦露積之驗也韋昭云十萬曰億古數也秦時攺制始以萬萬爲億孔云旣言露積爲庾則庾在於空非有可滿之期舉億爲多以至億爲滿也倉無一億者假令一億十萬斛依九章算術古粟斛方一尺長二尺七寸是一億之積方一尺而長二十七萬尺也立方開之防六十五尺𨿽則髙大之倉未有能容此者知其不相通也王安石云我倉旣盈無所藏之露積爲庾其數至億此以上述祭之酒食所從出始而種繼而收連用五我字見一粒皆我精神則皆我孝思也凡祭以酒食爲主而牛羊俎豆佐之以爲酒食以字指黍稷言孔雲月令命大酋爲酒云秫稻必齊則爲酒非直黍也又天子之祭當用黍稷稻粱然則爲酒食者非獨黍稷而已以黍稷爲谷之主故舉黍稷以總眾谷以享而下四以字俱指酒食言享說文云獻也祀說文云祭無已也妥毛云安坐也按說文無妥字當是綏省文耳侑說文云耦也毛云勸也蓋有人耦之於旁以勸之也鄭云以黍稷爲酒食獻之以祀先祖旣又迎屍使處神坐而食之爲其嫌不飽祝以主人之辭勸之也蘇轍云主人拜屍而安之祝勸屍而食之按禮記郊特牲云舉斝角詔妥屍古者屍無事則立有事而後坐也注云屍始入舉奠斝若奠角將祭之祝則詔主人拜安屍使之坐屍卽至尊之坐或時不自安則以拜安之也天子奠斝諸侯奠角儀禮特牲篇略云祝延屍入屍卽席坐主人拜妥屍屍答拜祝命挼祭屍左執觶佐食取黍稷授屍尸祭之主人拜屍奠觶答拜少牢篇略云祝延屍入主人從屍升筵祝主人皆拜妥屍屍不言屍答拜遂坐上佐食取黍稷授屍屍受祭於豆注云黍稷之祭爲墮祭將食神余尊之而祭之周禮曰旣祭則藏其墮墮與挼讀同此妥尸之禮也禮器云夏立屍而卒祭殷坐屍周坐屍詔侑武方其禮亦然注云武當爲無聲之誤也特牲篇云屍三飯告飽祝侑主人拜屍又三飯告飽祝侑之如初又三飯告飽祝侑之如初少牢篇云屍告飽祝西面於主人之南獨侑不拜侑曰皇屍未實侑屍乂食屍不飯告飽祝西面於主人之南主人不言拜侑屍又三飯注云祝言而不拜主人不言而拜親疎之宜此侑尸之禮也妥侑相繼其禮皆在迎屍初入之時獻屍卽所以獻神也以介景福承上二句言介助景光也解見小明篇言助之以彰明可見之福也】濟濟蹌蹌【陽韻】絜【丰氏本作潔】爾牛羊【陽韻】以往烝嘗【陽韻】或剝或亨【葉陽韻鋪郎翻】或肆或將【葉陽韻資良翻】祝祭於祊【葉陽韻分房翻說文作】祀事孔明【葉陽韻謨郎翻】先祖是皇【陽韻】神保是饗【葉陽韻虛良翻丰本作畗】孝孫有慶【葉陽韻虛良翻】報以介福萬壽無疆【陽韻賦也濟之爲言齊也亦音齊濟濟行列整齊之貌蹌說文云動也虞書鳥獸蹌蹌解正同此愚按此以下文牛羊之盛言舊說謂與祭者有容儀亦通祭義云仲尼嘗奉薦而進其視也慤其行也趨趨以數已祭子贛問曰子之言祭濟濟漆漆然今子之祭無濟濟漆漆何也子曰濟濟者容也逺也漆漆者容也自反也容以逺若容以自反也夫何神明之及交夫何濟濟漆漆之有乎夫言豈一端而已夫各有所當也孔云曲禮曰大夫濟濟士蹌蹌祭祀之禮主人自慤而趨其賓客則有容儀故濟濟蹌蹌也絜通作潔說文云瀞也劉彛云在滌而芻之也爾指典司其事者言周禮小宗伯毛六牲頒於五官使共奉之充人掌系祭祀之牲牷於牢芻之三月觀下文言以往烝嘗則此苐鮮潔儲之以備用與省牲迎牲不同以往猶言後日也烝嘗解見天保篇言過此以往將有事於烝嘗也廟事莫重於烝嘗田功成而品物偹也或剝二句承牛羊言剝裂烹煮肆陳將奉也剝烹治牲肆將獻牲四或字兼事與人言鄭云祭祀之禮各有其事有鮮剝其皮者有煮熟之者有肆其骨體於俎者有奉持而進之者孔云於周禮則內饔云凡宗廟之祭祀掌割烹之事則解剝其肉是內饔也亨人云掌供鼎鑊以給水火之齊職外內饔之爨亨煮則煮熟之者是亨人也外饔掌外祭祀之割亨陳其鼎俎實之牲體則肆其骨體於俎是外饔也大司徒云祀五帝奉牛牲羞其肆亨先王亦如之注云肆進所解骨體又小子職云掌祭祀羞羊肆羊殽肉豆則奉持進之是司徒小子之類也旣解剝則當亨煮之於鑊旣煮熟當陳其骨體於俎然後奉持而進之爲屍羞也自首章至此皆預言祭祀之事未及行禮觀烝嘗二字連言可見左桓六年隋季梁曰夫民神之主也是以聖王先成民而後致力於神故奉牲以告曰博碩肥腯謂民力之普存也謂其畜之碩大蕃滋也謂其不疾瘯蠡也謂其備腯咸有也奉盛以告曰絜粢丰盛謂其三時不害而民和年丰也奉酒醴以告曰嘉栗防酒謂其上下皆有嘉徳而無違心也所謂馨香無讒慝也故務其三時修其五教親其九族以致其禋祀於是乎民和而神降之福故動則有成祭義云君子仄古復始不忘其所繇生也是以致其敬發其情竭力從事以報其親不敢弗盡也是故昔者天子爲籍千畝冕而朱紘躬秉耒諸侯爲籍百畝冕而靑紘躬秉耒以事天地山川社稷先古以爲醴酪齊盛於是乎取之敬之至也古者天子諸侯必有養獸之官及嵗時齊戒沐浴而躬朝之犧牲祭牲必於是取之敬之至也君召牛納而視之擇其毛而卜之吉然後養之君皮弁素積朔月月半君巡牲所以致力孝之至也祝說文云祭主贊詞者祊解見前祝祭於祊爲行禮之始略如迎神之類𨿽其禮不傳然愚以祭統之文知之祭統稱祭有十倫首言鋪筵設同幾爲依神也詔祝於室而出於祊此交神明之道也是則祭祊爲行禮之始之明據也輔廣云凡祀祼鬯則求諸陰炳蕭則求諸陽索祭祝於祊則求之陰陽之間蓋魂無不之神無不在求之之備如此祀事祭祀之事孔甚明著也蓋謂祭祊以前尙有灌地迎牲告幽全升臭等事其祀禮甚明著也不詳悉言之者與信南山篇互見故略之也何以知諸禮在祭祊之前嘗參繹郊特牲禮器之言祊者而得之郊特牲云詔祝於室坐屍於堂用牲於庭升首於室直祭祝於主索祭祝於祊不知神之所在於彼乎於此乎或諸逺人乎祭於祊尙曰求諸逺者與人云祊之爲言倞也首也者直也而禮器則云納牲詔於庭血毛詔於室羹定詔於堂三詔皆不同位蓋道求而未之得也設祭於堂爲祊乎外故曰於彼乎於此乎二禮所記略同今按信南山所言祭以騂牡卽納牲詔於庭及用牲於庭也啟毛取血卽血毛詔於室也膟膋燔燎先儒皆以爲詔祝於室之事在取血膋之後卽朝踐時也室之內有主在焉因而升牲首於室郊特牲所謂直祭祝於主而自解之曰首也者直也是可見升首之爲直祭也此時屍坐於堂亦設有腥爓之祭焉所謂設坐於堂也猶恐神之或不在求而未之得也因於祊以求之郊特牲於直祭祝於主之下卽繼之曰索祭祝於祊禮器於設祭於堂之下卽繼之曰爲祊乎外互相備也皆曰於彼乎於此乎蓋汲汲於求神也自是而神若或至矣始行薦熟之禮以屍人也必薦熟而後屍可饗也則執爨以下事也朝踐以前皆交於神明之道其意在於求神薦熟以後始兼用人道其事在於饗屍信南山紀朝踐以前事楚茨紀薦熟以後事愚於是而悟二詩之相爲首尾也或問祊祭亦有牲否曰有卽求牛是也周禮牛人職云凡祭祀共其享牛求牛正祭之牛謂之享牛索祭之牛謂之求牛求卽索也若祭之明日繹祭於祊其牲當亦求牛也先祖通七廟而言則以其爲小祫故耳孔云烝嘗時祭也時祭當自禰以上而言先祖者據逺可以兼近皇通作煌徐云皇之爲言煌煌然也按煌者煇也光明之意洋洋乎如在其上也神先祖之神也孔云本其生存謂之祖言其精气謂之神保毛云安也饗歆也祭義云饗者鄕也鄕之然後能饗焉神保是饗者言先祖之神安之於是饗其祭祀也朱子謂神保蓋尸之嘉號猶楚辭所云靈保者按楚辭云思靈保兮賢姱乃謂神安附於巫身以賢姱目巫非以靈保目巫也若以神保名屍則於第三章

神保是格固自難通而第五章

神保聿歸之前不應變言皇尸載起矣對先祖稱孝孫乃主祭之人謂天子也慶福也賀也言有福而可賀也介福卽上章所介之景福疆鄭云境界也孝孫能盡力於祭祀故先祖報以所助之景福使之得萬年之壽無有盡界也萬壽無疆正介福之實所謂有慶者也】執爨踖踖【陌韻亦葉藥韻七約翻】爲俎孔碩【陌韻亦葉藥韻實若翻】或燔或炙【陌韻亦葉藥韻職略翻】君婦莫莫【藥韻亦葉陌韻莫白翻通作貊】爲豆孔庶【葉藥韻職略翻亦葉陌韻之石翻讀如摭釋名云庶摭也拾摭之也】爲賓爲客【陌韻亦葉藥韻克各翻】獻醻【陸徳明本大全朱傳丰本俱作酬】交錯【藥韻】禮儀【韓詩外傳作義】卒度【葉藥韻達各翻】笑語卒獲【陌韻亦葉藥韻黃郭翻】神保是格【陌韻亦葉藥韻葛鶴翻】報以介福萬壽攸酢【藥韻賦也祭以饋熟爲正故此章専就薦熟時言之執卽執事之執謂供事也爨賈公彥云今之竈也周公制禮之時謂之爨至孔子時則謂之竈按少牢禮有雍爨有廩爨雍爨以炙肉雍人掌之廩爨以炊米廩人掌之特牲禮有牲爨有魚臘爨卽雍爨也然無廩爨而有饎爨主婦視之舊說炊黍稷曰饎饎廩所爨同物而廩比饎爲大則行禮之人異耳此詩言爲俎言燔炙則所執者乃雍爨也踖說文雲長脛行也重言踖踖爾雅云敏也郭璞云便速敏捷也俎說文云禮俎也字從半肉在且上指事且卽薦肉之器字從幾足有二橫一其下地也象形爲俎謂載牲體於俎碩大也孔云其爲俎之牲體甚博大言肥腯而得禮也按特牲記俎之類不一有肵俎有折俎有屍俎有阼俎有主婦俎有祝俎有佐食俎有賓俎肵俎載牢心舌於上設於屍饌之北屍每食牲體反著於肵俎是主人敬尸之俎郊特牲所謂肵之爲言敬也折俎謂節解者旅酬時所設也屍俎事尸之俎牲體有九曰肩曰臂曰臑曰肫曰胳曰正眷二骨曰撗脇二骨曰長脇二骨曰短脇凡九體皆尙右周道也所以尊屍也體貴奇者何陽數也骨者何以致敬也又有膚三焉以致愛也愛敬交致孝之至也又有離肺一刌肺三焉所以貴肺者何气主也又魚十有五魚陰物也取諸月十有五日而盈之義也臘如牲骨則猶是貴奇之意也阼俎者主人之俎自阼俎而下亦總名爲執事之俎而其物薄矣據此詩以孔碩言俎蓋専指屍俎毛云加火曰燔炕火曰炙嚴粲云漢志言秦燔滅文章顏氏注謂燔燒也然則燔是近火燒之如今之燒肉火焰所及也炕舉也以物貫之而舉於火上以炙之也鄭云燔燔肉也炙肝炙也皆從獻之俎也孔云夏官量人凡祭祀制其從獻脯燔之數量言從獻者旣獻酒卽以此燔肉從之也知炙肝者特牲主人獻屍賓長以肝從主婦獻屍兄弟以燔從彼燔與此燔同則彼肝與此炙同故云肝炙也然燔者火燒之名炙者逺火之稱以難熟者近火易熟者逺之故肝炙而肉燔也呂祖謙云爲俎孔碩謂薦熟也或燔或炙謂從獻也鄭氏以爲一事誤矣燔肉與肝炙豈得謂之孔碩乎君婦意如九嬪世婦女禦之屬爾雅解嬪爲婦而鄭氏亦以女禦爲禦妻是皆可以君婦名觀第五章

次君婦於諸宰之下則其非王后可知按周禮九嬪凡祭祀贊玉齍贊後薦徹豆籩世婦掌祭祀之事帥女宮而濯漑爲齍盛及祭之日蒞陳女宮之具凡內羞之物女禦凡祭祀贊世婦夫九嬪之職在贊後薦徹豆籩卽第五章

所云君婦廢徹也世婦之職在蒞陳內羞之物而女禦又贊世婦者卽下文所云爲豆孔庶也君婦之稱防屬之此莫通作寞說文作嗼云�嗼也�嗼今文作寂寞謂寂寞無聲也與奏假無言同意君婦非一人故重言莫莫耳豆薦菹醢之器後夫人大夫妻皆得薦之周禮外宗佐王后薦玉豆此後薦豆也祭義云君獻屍夫人薦豆祭統云君執鸞刀羞嚌夫人薦豆又云夫人薦豆執較執醴授之執鐙較謂豆之中央直者鐙謂豆下跗執醴之人以豆授夫人之時則執鐙夫人受而薦之則執較也此夫人薦豆也少牢禮云主婦薦韭菹醯醢有司徹篇云主婦薦韭菹此大夫妻薦豆也孔甚庶眾也毛以爲兼內羞庶羞而言孔云以言孔庶則非一故爲兼二羞也有司徹云宰夫羞房中之羞於屍侑主人主婦皆右之司士羞庶羞於屍侑主人皆左之注云二羞所以盡歡心房中之羞其籩則糗餌粉餈其豆則酏食糝食庶羞羊臐豕膮皆有胾醢房中之羞內羞也內羞在右陰也庶羞在左陽也是有二羞之事也彼大夫賓屍尙有二羞明天子之正祭有二羞矣天子庶羞百有二十品明內羞亦多矣愚按此承上文君婦而言明豆中之實乃君婦所爲據周禮世婦職所蒞陳者惟內羞之物似不必兼言庶羞也內羞共於籩人醢人籩人掌四籩之實醢人掌四豆之實而世婦蒞陳之四豆一曰朝事之豆其實韭菹醯醢昌本糜臡菁菹鹿臡茒菹糜臡饋食之豆其實葵菹蠃醢脾析蠯醢蜃蚳醢豚拍魚醢加豆之實芹菹兔醢深蒲醓醢菭菹鴈醢筍菹魚醢羞豆之實酏食糝食古者祭祀宗廟有九獻之禮一獻王裸二獻後裸三獻王薦腥四獻後亞獻於是薦朝事之豆籩各八五獻王薦熟六獻後亞獻於是薦饋食之豆籩各八七獻王酳屍八獻後酳屍於是薦加事之豆籩各八旣酳屍畢後又獻羞籩羞豆各二而諸臣進以酳屍焉是爲九獻凡四豆之實其不同有如此者非孔庶而何賓客謂四方來助祭者散文則賓客通今旣對舉則當有異周禮大行人掌大賓之禮及大客之儀以親諸侯注謂大賓要服以內諸侯大客謂其孤卿推此以觀客小於賓意卽所謂眾賓耳此下言旅酬之禮旅酬有長兄弟眾兄弟而此不及者舉賓客以例見之也鄭云始主人酌賓爲獻賓旣酌主人主人又自飲酌賓曰醻至旅而爵交錯以徧毛云東西爲交邪行爲錯按特牲禮主人酳屍主婦亞獻賓三獻畢主人遂酌以獻賓賓飲獻爵主人自飲酢爵遂獻眾賓立飲復洗觶酌於西方之尊以酬賓主人又自飲以導賓飲賓卒觶復洗觶酌賓賓奠觶於尊南不敢飲以俟主人獻長兄弟如賓儀又獻眾兄弟如眾賓儀又獻內兄弟如眾兄弟之儀遂行旅醻之禮賓舉前尊南所奠觶酬長兄弟遂自飲卒觶更酌於東方之尊以飲長兄弟長兄弟卒觶酌於西方之尊以飲初受旅者初受旅者止一人乃眾賓中之長也於是眾賓及眾兄弟交錯以徧皆如初儀已而長兄弟酬賓亦如賓酬兄弟之儀最後賔弟子及兄弟弟子各舉觶於其長而互相酬皆無算爵此所謂獻醻交錯也東西互對飲爲交東西邪行錯綜互飲爲錯甘泉先生有言予於旅酬之禮而知上下之易達也主先飲而酬賓賓奠觶以俟獻禮畢於下然後取觶卒以酬長兄弟長兄弟卒觶以酬眾賓長其奠仁也其飲禮也眾賓及眾兄弟交錯殺於其長義也不勞而以辧智也長兄弟酬賓長賓長以酬眾兄弟眾兄弟以酬眾賓以徧焉是仁義禮智之周流無窮交相感應者也及賓弟子兄弟弟子卒觶舉觶於其長而交酬無算焉上下交和气浹而庶事成矣然此亦士禮如此若天子諸侯之禮則如祭統所云屍飲五君洗玉爵獻卿屍飲七以瑤爵獻大夫屍飲九以散爵獻士及羣有司皆以齒明尊卑之等也又云凡賜爵昭爲一穆爲一昭與昭齒穆與穆齒凡羣有司皆以齒此之謂長幼有序意其旅酬儀節必自有異然而其詳不可得聞矣禮儀笑語卽獻酬交錯中之禮儀笑語也統言之曰禮其中之揖讓進退有儀可象者謂之儀儀者容也卒鄭云盡也度法也言禮儀盡合法度也祭飲而曰笑語者古者於旅也語禮也獲得也卒獲言盡得其時宜也坊記子云七日戒三日齋承一人焉以爲屍過之者趨走以致敬也醴酒在室醍酒在堂澄酒在下示民不淫也屍飲三眾賓飲一示民有上下也因其酒肉聚其宗族以教民睦也故堂上觀乎室堂下觀乎上詩云禮儀卒度笑語卒獲又按禮器云周旅酬六屍曽子曰周禮其猶醵與注云使之相酌也后稷之屍發爵不受旅疏云旅酬六屍謂祫祭時聚羣廟之主於太祖后稷廟中后稷在室西壁東向爲發爵之主尊不與子孫爲酬酢余廟屍凡六在后稷之東南北對爲昭穆更相次序以酬也周禮其猶醵與者醵斂錢共飲酒也凡相敵斂錢飲酒必非忘懷之酌得而遽飲必令平徧不偏頗與周禮次序旅酬相似也是則旅酬之禮在屍亦有之但以章中有爲賓爲客一語故知非言屍旅酬也格通作徦說文云至也按徦字從彳故有至義以與假形相似遂通作假說文引易王徦有廟今文作假是也假音又與格同遂通作格說文引書假於上下今文作格是也再變而訛防忘其本神保是格言其禮節之備而情意歡洽如此故神安之而來至也上章旣言是饗矣至此始言是格者前猶自孝孫之心想象之此則合廟中與祭者皆想象之亦如在之意客酌主人曰酢主人有獻客必有酢理之當然神報孝孫以萬壽之福亦孝孫之所自致耳神何私厚於其間哉】我孔熯矣式禮莫愆【先韻亦葉眞韻起巾翻丰本作諐】工祝致告䢐賚孝孫【葉先韻苟緣翻亦葉眞韻須倫翻】苾【文選注作馥】芬孝祀【葉職韻見首章】神嗜【釋文丰本俱作耆】飲食【職韻】卜爾百福【葉職韻見首章】如防如式【職韻】旣齊旣稷【職韻丰本作畟】旣匡【陸徳明本作筐丰本作匚】旣勑【職韻蘇子繇本大全朱傳丰本俱作敕按勑本音賚世訛與敕同音久矣】汞錫爾極【職韻】時萬時億【職韻賦也我鄭云我孝孫也孔甚也熯說文云幹貌朱子云竭也陳氏云按左傳云外彊中漧馬勞如是人亦如之久勞而幹竭也式說文云法也式禮與禮儀卒度同意莫通作無音之近也愆說文云過也言禮行旣久孝孫之筋力宜甚竭矣而取法於禮終無有過差敬之至也工官也百工之工凡能其事者皆稱工故官以工稱今曰工祝蓋周禮大祝之官也又有小祝然其職止於佐大祝凡大祭祀皆大祝主之郊特牲云屍神像也祝將命也言設祝以傳達尸之辭命也致告者致屍意以告主人使受嘏也按主人受祭福其名曰嘏䢐往賚賜也祝承屍命以嘏之物往予主人卽下文言旣齊旣稷是也按少牢禮略云佐食取黍摶之以授屍屍執以命祝祝受以嘏於主人特牲禮略云佐食摶黍授祝祝受屍屍受以菹豆執以親嘏主人夫特牲乃士禮而屍親嘏少牢爲卿大夫禮而屍命祝嘏當是以尸之尊卑不同若天子之屍其尊更甚則其命工祝䢐賚焉宜也苾芬孝祀以下皆祝所傳嘏辭也苾說文云馨香也芬說文云艸初生其香分布荀子注云花艸气香也愚按此當指黍稷言書曰黍稷非馨明徳惟馨明黍稷有馨頌所謂有飶其香有椒其馨者也祭以酒食爲主而此詩又爲農事旣成而作故云然嗜喜也鄭云女以孝敬享祀神乃歆嗜女之飲食也卜者前知之謂爾爾孝孫也防者數問多少之辭如防猶言如幹也卽所云百福之數也如式之如如之也式法也福以配徳其多寡大小若有法式存焉爾之孝徳盛則福亦自然盛故先知爾之膺受百福其繁駢之數如許必皆如其法式也言其福與其徳相當也齊卽周禮五齊之齊一曰泛齊二曰醴齊三曰盎齊四曰緹齊五曰沈齊謂之齊者鄭謂每有祭祀以度量節作之若祫祭備五齊禘祭備四齊時祭備二齊也旣齊如後世之飲福酒周禮郁人大祭祀受舉斝之卒爵而飲之注云斝受福之嘏聲之誤也王酳屍屍嘏王比其卒爵也郁人受之稷卽黍稷之稷按郊特牲云祭黍稷加肺祭齊加明水報陰也以黍稷與齊對舉與此詩言旣齊旣稷同但此止言稷不言黍者以稷爲五穀之長稷所以爲五穀之長者羅願謂稷中央之谷月令中央土食稷與牛五行土爲尊故五穀稷爲長也陶唐之世名農官爲后稷其祀五穀之神與社相配亦以稷爲名以爲五穀不可徧祭祭其長以該之程大昌云職方氏並州宜五稷鄭謂黍稷麥稻菽后稷社稷皆取此以其該五種名之也匡說文云飯器筥也象形後人加竹作筐旣匡者鄭雲天子使宰夫受之以匡愚按此連上文旣稷言卽所以盛稷也又按少牢禮略云屍又三飯主人洗爵酌酒酳屍屍卒爵酌醋主人主人拜受爵屍執黍命祝嘏於主人主人坐奠爵受黍嚌之詩懷之實於左袂執爵以興卒爵出宰夫以籩受嗇黍主人嘗之納諸內酳之爲言羨也旣食之而又飲之所以樂之也醋酢同字嚌之爲言嘗也詩之爲言承也曰嗇黍者收斂曰嗇明丰年乃有黍稷也特牲禮略云屍又三飯主人洗角升酌酳屍屍卒角酌以醋主人主人拜受角進聴嘏屍執黍親嘏主人詩懷之實於左袂卒角出寫嗇於房祝以籩受二禮略同惟用爵與用角異祝嘏與屍嘏異而嘏皆用黍今此用稷者明天子之禮亦當與卿大夫異也先受酌而後受黍亦與此先旣齊而後旣稷同勑當作敕說文云誡也旣勑者鄭云祝則釋嘏辭以勑之也永長也錫通作賜說文云予也極者至善之稱徐云極者屋脊之棟也今人謂髙及甚爲極義出於此愚按此爾極當與思文之詩立我烝民莫匪爾極同解王者重民之事使民皆有以遂其生復其性善莫至焉時萬時億仍以稼穡所獲言時萬猶言萬斯箱也時億猶言我庾維億也言爾孝孫旣飲我所賚之齊矣旣受我所賚之稷而旣盛之以筐矣旣又聴我所勑之嘏辭矣自今而後其長俾爾務農重本有極至之盛徳而嵗嵗所獲或以萬計或以億計無少歉焉周王業起於農詩詠饗祀丰潔又皆本於農故其言如此天子嘏辭無所見惟天保之詩云君曰卜爾萬壽無疆及此詩皆天子嘏辭也若少牢嘏辭云皇屍命工祝承致多福無疆於汝孝孫來汝孝孫使汝受祿於天宜稼於田眉壽萬年勿替引之則卿大夫嘏辭也田乃粢盛之所自出故卿大夫嘏辭亦以宜稼於田爲言則此章嘏辭之防可知矣周語虢文公云夫民之大事在農上帝之粢盛於是乎出民之蕃庶於是乎生事之供給於是乎在和協輯睦於是乎興財用蕃殖於是乎始惇龎純固於是乎成王事惟農是務乃能媚於神而和於民矣則享祀時至而布施優裕也此可與永錫爾極互相發祝嘏爲行禮終事疑天子之禮或當如此禮運孔子曰後聖有作作其祝號酒以祭薦其血毛腥其俎孰其殽與其越席疏布以冪衣其澣帛醴醆以獻薦其燔炙君與夫人交獻以嘉魂魄是謂合莫然後退而合亨體其犬豕牛羊實其簠簋籩豆硎羹祝以孝告嘏以慈告是謂大祥此禮之大成也據此所言行禮次序與此詩雅相彷佛不必泥於特牲少牢之文耳】禮儀旣備【寘韻】鐘鼓旣戒【葉寘韻居吏翻】孝孫䢐位【寘韻】工祝致告神具醉止【紙韻丰本作只】皇尸載起【紙韻】鼓鐘送尸【支韻】神保聿歸【葉支韻讀如嬀俱爲翻】諸宰君婦廢徹不遲【支韻】諸父兄弟備言燕私【支韻賦也備本作葡說文云具也禮儀旣備者言祭禮中之儀節無不具舉也戒通作誡說文云敕也謂警敕也鐘鼓旣戒者孔云謂擊鐘鼓以告戒廟中之人言祭畢也䢐位鄭云往位堂下西面位也孔云特牲告利成之位云主人出立於戶外西面少牢告利成之位云主人出立於阼階上西面特牲少牢皆西面故知天子之位亦西面也致告朱子云祝傳神意告利成於主人按少牢禮於主人出之下云祝出立於西階上東面告曰利成祝入屍謖特牲禮於主人出之下云祝東面告利成屍謖注云利猶養也成畢也言孝子之養禮畢也謖起也二禮之告利成皆在祝與主人同出之後祝以利成告主人非告屍也孔云孝子之事屍有尊親及賓客之義命當繇尊者出讓當從賔客來禮畢義繇於屍非主人所當先發故二禮皆言祝告主人以利成也此下文神具醉止正致告之辭卽告利成之意具通作俱偕也孔云言皆醉者所祭羣廟非止一神故也愚按此小祫之祭也解己見前朱子云鬼神無形言其醉者誠敬之至如見之也皇大也君也加屍以皇尊稱之也古者祭必立屍所以象神特牲是士禮少牢是大夫禮並皆有屍又祭統云君執圭瓉祼屍是諸侯有屍也又周禮守祧職云若將祭祀則各以其服受屍是天子有屍也天子以下宗廟之祭皆用同姓之嫡故祭統云夫祭之道孫爲王父屍所使爲屍者於祭者子行也父北面而事之所以明子事父之道也注云子行猶子列也祭祖則用孫列皆取於同姓之嫡孫也疏云主人爲欲孝敬己父不計己尊而北面事子行則凡爲子者豈得不自尊事其父乎是見子事父之道也而儀禮疏則云大夫士以孫之倫爲屍皆取無爵者無問成人與幼皆得爲之若天子諸侯𨿽用孫取卿大夫有爵者爲之故鳬鷖祭尸之等皆言公屍是已又何休公羊注云禮天子以卿爲屍諸侯以大夫爲屍卿大夫以下以孫爲屍坊記子云祭祀之有屍也宗廟之有主也示民有事也以此坊民民猶忘其親鄭云載之言則也屍節神者也神醉而屍謖鼓鐘之鼓從支與鐘鼓之鼓從支不同彼二器並作此則以擊鐘爲主所謂金奏也周禮大司樂凡樂事大祭祀宿縣遂以聲展之屍出入則令奏肆夏鐘師掌金奏以鐘鼓奏九夏肆夏其一也九夏掌於鐘師先擊鐘次撃鼓以金爲奏樂之節故但言鼓鐘耳李如圭云屍在廟門外則疑於臣故送迎屍皆以廟門爲防鄭云神安歸者歸於天也孔云神屍相將神無形故屍象焉羅泌云夫神猶火也火生無形因物顯照物盡而火熄神本無方因物顯用物盡而神藏是故火非可盡也而在物者爲可盡神非可盡也以其在物者有可盡之理也白虎義曰祭之所以屍以其虛無而寂寞也視之無形聴之無聲升自阼階仰視榱桷俯察幾筵其器存而人亡思慕哀傷無所寫泄故坐屍而食之毀損其饌欣然若親之飽其醉若神之醉也詩云神具醉止皇尸載起鼓鐘送尸是故侑神屍入舉角妥屍食爲之節及乎酌盎醉屍有至沾醉旅酬降冕則屍弁而舞之以盡神也陳暘云祭之日樂與哀半饗之必樂己至必哀樂以迎來哀以送往也然則鼓鐘送尸神保聿歸則反樂而不哀者豈孝子之情也哉哀以送往孝子之心也鼓鐘送尸先王之禮也以禮廢心則不仁以心忘禮則不智二者並行夫然後全之盡之也諸宰謂宰夫之屬孔云周禮宰夫無徹饌之文惟膳夫云凡王祭祀則徹王之胙俎注謂膳夫親徹胙俎胙俎最尊也其餘則其屬徹之然則徹饌者膳夫也言諸宰者以膳夫是宰之屬官宰膳皆食官之名故系之宰言諸者序官膳夫上士二人中士四人下士八人故言諸也周禮九嬪凡祭祀贊後薦徹豆籩知君婦徹籩豆耳余饌諸宰徹之又按特牲禮云宗婦徹祝豆籩入於房徹主婦薦俎則君婦所徹亦可例推廢鄭云去也徹本訓通以除去其礙乃得開通又訓爲去遲徐緩也不遲有二義朱子云以疾爲敬亦不畱神惠之意也嚴云不以禮終而惰也皆通諸父伯父叔父也言者語辭燕通作宴宴之爲言安也飲以合歡安之意也對異姓言則同姓爲私孔云諸父兄弟畱之使皆備具我當與之燕而盡其私防也鄭云祭祀畢歸賓客豆俎同姓則畱與之燕所以尊賓客親骨肉也今按歸賓客豆俎禮無明文惟孔子世家云魯郊不致燔肉於大夫孔子不脫冕而行是亦歸俎之一證至祭末有餕古之君子以爲惠術祭統所稱屍謖君與卿四人餕君起大夫六人餕大夫起士八人餕士起各執其具以出陳於堂下百官進徹之凡餕之道每變以眾其禮何彬彬也卽少牢禮亦以四人餕特牲禮亦以二人餕而此獨不之及抑略之與若中庸以燕毛序齒列於旅酬建賤之後以爲武王周公所作自是此詩燕私之禮然竊怪祭以當日燕亦以當日而又有餕之一節雜於其間卽窮日之力將不暇給甚矣古人之勤於行禮也尙書傳云宗室有事族人皆侍終日大宗己侍於賓奠然後燕私燕私者何也已而與族人飲也陳祥道云先王之於同姓有時燕焉有因祭而燕焉國語曰時燕不淫此時燕也詩曰備言燕私坊記曰因其酒肉聚其宗族以教民睦此因祭而燕也其禮之詳𨿽不可考要之服皮弁服宰夫爲主異姓爲賓其物殽烝所以合好也其食世降一等所以辧親疏也昭穆以序之所以明世次也夜飲以成之所以別異姓也若夫幾席之位升降之儀脫屨而坐立監相禮羞庶羞以盡愛爵樂無箄以盡驩其大率蓋與諸侯燕禮不異諸侯燕族人與父兄齒𨿽王之尊蓋亦不以至尊廢至親也特牲饋食禮祝告利成徹庶羞設於西序下鄭氏謂徹庶羞置西序下者爲將以燕飲與繇是觀之燕族之禮不特天子諸侯而已又特牲禮注云自屍祝至於兄弟之庶羞宗子以與族人燕飲於堂內賓宗婦之庶羞主婦以飲於房】樂具入奏【葉屋韻昨木翻】以綏後祿【屋韻】爾殽【丰本作肴】旣將【葉陽韻見二章】莫怨具慶【葉陽韻見二章】旣醉旣飽【葉有韻補苟翻】小大稽首【有韻】神嗜【丰本作耆】飲食使君壽考【葉有韻去九翻】孔惠孔時維其盡【軫韻】之子子孫孫勿替引【軫韻】之【賦也孔云以上章云備言燕私故此卽陳燕私之事以祭時在廟燕當在寢故言祭時之樂皆復來入於寢而奏之燕祭不得同樂而云皆入者歌詠𨿽異樂器則同故皆入也朱子云凡廟之制前廟後寢祭於廟而燕於寢具備也奏者上進之義凡樂一更端爲一奏進而動其聲也綏安也後後日也祿說文云福也此主君言孔云宗族不親則公室傾危故骨肉歡而君之福祿安錢天錫云諸父兄弟昔本一身假廟之典所謂尊祖敬宗亦以展親睦族也燕私一舉至防旁洽太和流行實爲受福之本非僣慢也殽當作肴徐云謂肉已修庖之可食者黃佐云卽祭祀所徹之殽也將奉持而進之也爾殽旣進神惠均皇防洽與祭之人無有怨者中庸所謂親親則諸父昆弟不怨也具通作俱偕也慶賀也歡洽而相慶賀也莫怨具慶一反言一正說非有二義醉說文云卒也各卒其度量不至於亂也飽說文云厭也小大謂輩行之尊卑年齒之長幼卽諸父兄弟也稽首頭拜至地也孔云神嗜飲食以下卽慶辭也愚按此亦名爲嘏少牢云上籑親嘏曰主人受祭之福胡壽保建家室卽此類也籑餕同宇神嗜飲食以祭時言朱子云向者之祭神旣嗜君之飲食矣是以使君壽考也孔惠孔時復贊其祭之美孔甚惠順也時誚春祠夏禴秋嘗冬烝之時鄭云甚順於理甚得其時祭統云賢者之祭也必受其福非世所謂福也福者備也備者百順之名也無所不順者之謂備言內盡於己而外順於道也忠臣以事其君孝子以事其親其本一也上則順於鬼神外則順於君長內則以孝於親如此之謂備惟賢者能備能備然後能祭又云夫祭之爲物大矣其興物備矣順以備者也其教之本與是故君子之教也外則教之以尊其君長內則教之以孝於其親是故明君在上則諸臣服從崇事宗廟社稷則子孫順孝盡其道端其義而教生焉君子之教也必繇其本順之至也祭其是與又云孝子之事親也祭則觀其敬而時也祭義云祭不欲數數則煩煩則不敬祭不欲疏疏則怠怠則忘是故君子合諸天道春禘秋嘗維其盡之指此祭畢而燕見其禮無所不盡也子子孫孫子復生子孫復生孫也替爾雅云廢也引爾雅雲長也謂伸之而使長也鄭云謂子孫勿廢而長行之按爾雅云子子孫孫引無極也舍人云子孫長行美道引無極也】楚茨六章章十二句【輔廣云或謂采薺卽楚茨也今按楚茨在鄭時本尙爲楚薺而言抽其棘亦采之義周禮樂師之教樂儀大馭之馭王路皆言行以肆夏趨以采薺先儒以時邁之詩爲肆夏爲其中有肆於時夏之語而周禮載屍出入奏肆夏則肆夏采薺皆祭祀時所奏祭祀乃禮之大者故車步皆視之爲節惜古文散逸無可考據若序所云刺幽王也政煩賦重田萊多荒饑饉降喪民卒流亡祭祀不饗故君子思古焉今觀此詩與信南山等篇始終皆稱美丰登祭祀之盛無一亳防防不滿之意其非衰世之詩甚明子貢傳謂所以勸農也似亦惑於豳雅之說朱子直以爲述公卿有田祿者力於農事以奉其宗廟之詩則祭禮之見於少牢饋食者初無鐘鼓送尸之禮卽此已可證其非矣又況滌牛燕毛皆天子之禮乎】

信南山冬祫烝之禮也【左成二年晉師及齊戰於宰齊師敗績齊侯使賓媚人致賂晉人不可曰必使齊之封內盡東其畝對曰先王疆理天下物土之宜而布其利故詩曰我疆我理南東其畝今吾子疆理諸侯而曰盡東其畝而已惟吾子戌車是利無顧土宜其無乃非先王之命也乎愚按左傳旣以此爲先王之命則此詩之作於周初無可疑者大指與楚茨略同蓋爲冬祭而作篇中旣言獻之皇祖又言享於祖考所謂祫烝者也趙汸云烝嘗皆祫與祠礿不同烝嘗蓋丰於祠礿烝又丰於嘗嘗以嘗新爲名烝眾也可以薦者眾也詳見楚茨篇】

信彼南山維禹甸【葉先韻亭年翻亦葉眞韻他鄰翻周禮注云四丘爲甸甸讀與維禹敶之之敶同疏云甸作敶出韓詩】之畇畇【陸徳明本作周禮注作防防楊愼本作均均】原隰會孫田【先韻亦葉眞韻他因翻】之我疆我理【紙韻】南東其畝【葉紙韻母鄙翻賦也信彼南山與節彼南山文法正同信通作伸蜿蜒之貌與引而伸之同義指山之左右前後所綿亙也】

【易屈信相感周禮侯執信圭俱與伸通用南山終南山也禹貢所云荊岐旣旅終南惇物卽此王制天子之田方千里周禮職方氏辧九服之邦國方千里曰王畿周都鎬京終南山在王畿之內所謂天子之田也詩所言乃天子祀事而推本於重農詠南山卽詠畿內之地云耳非以山言也治田出谷稅曰甸王畿名甸禹貢五百里甸服是也若此甸乃丘甸之甸與上文二甸不同周禮少司徒職云九夫爲井四井爲邑四邑爲丘四丘爲甸四甸爲縣四縣爲都以任地事而令貢賦舊說謂以孟子方裏爲井計之則邑方二里丘方四里甸方八里甸之言乘也以其於車賦出長轂一乘也賦者出車徒給繇役之名以甸爲賦兵車一乘之始故此詩以甸言於甸之外四旁各加一里除以爲治溝洫之用而不出稅則爲方十里之成也縣都就四層累起數亦如之縣方四十里都方八十里旁各加十里則是方百里名爲一同孔穎達云論語注引司馬法云井十爲通通十爲成成出革車一乘是據成方十里出車一乘也左傳服注引司馬法云四邑爲丘有戎馬一匹牛三頭是曰匹馬丘牛四丘爲甸甸六十四井出長轂一乘馬四匹牛十二頭甲士三人步卒七十二人戈楯具備謂之乘馬是據甸方八里出車一乘也二者事得相通故各據一焉且井邑丘甸出於周法今謂禹亦丘甸之者禮運說大道旣隠而曰以立田裏是則三王之初而有井甸田裏之法也論語說禹盡力乎溝洫與匠人井間有洫同也臯陶謨畎澮距川與匠人同間有澮專達於川同也是則丘甸之法禹之所爲左傳少康之在虞思有田一成有眾一旅則十里爲成非周之賦法也李氏云老蘇亦謂井田之興其始於唐虞之世非唐虞之世則周之世無以成唐虞啟之以至夏商之世稍稍葺治至周而大備孟子言夏后氏五十而貢殷人七十而助周人百畝而徹其實皆什一也以貢助徹皆本於什一若非丘甸之法何以能行什一之法也劉公瑾云禹平水土大舜美其功曰地平天成萬世永賴今考於詩尢信也其見於小雅則有此詩大雅則曰丰水東注維禹之績又曰奕奕梁山維禹甸之魯頌則曰纉禹之緒商頌則曰禹敷下土方又曰設都於禹之績可以見禹力之存人心可以見人心之知所本也鄧元錫云首章慕稷功也禹曁稷奏平成之烈烝民粒焉言禹甸稷功於禹時成也不斥言稷言曽孫著之矣又吳越春秋稱禹乘四載以行川始於霍山集五嶽因引此詩其意謂南嶽一名霍山卽此詩所雲南山者也今按禹治水功首冀無始於南嶽之事此說妄也畇畇爾雅云田也毛傳云墾闕貌愚按說文無畇字疑當作均字或勻字因其言田事遂加田於其旁未必眞古文也均者平也勻亦均也周禮少師徒職云乃均土地以稽其人民而周知其數上地家七人中地家六人下地家五人言一家男女七人以上則授之上地所養者眾也若五人以下則授之以下地所養者寡也又大司徒職云不易之地家百畮一易之地家二百畮再易之地家三百畮言不易之地嵗種之地美故家百畝一易之地休一嵗乃復種地薄故倍之也再易之地亦以類推凡此皆均之意也均於原又均於隰曰畇畇也必以原隰爲言者大司徒職云以土防之法辧五地之物生一曰山林二曰川澤三曰丘陵四曰墳衍五曰原隰五地之內可爲田者惟墳衍原隰耳爾雅云髙平曰陸可食者曰原釋名云下濕曰隰隰蟄也蟄隰意也春秋傳云井衍沃牧隰臯衍沃卽墳衍地之美者九夫爲一井下隰髙臯之地卽原隰乃地之不美者鄭謂九夫二牧二牧而當一井也均及於此而後井地始均故但指言原隰也黃子道周云地不中於繩墨則漆林柘材興焉丘陵險阪則阨塞牢瀦成焉原隰可墾則阡陌畎畝形焉三易再易之田定其準直則民志平焉曽孫承宗廟者謂天子也孔云曽者重也自曽祖以至無窮皆得稱曽孫是爲逺辭郊特牲云稱曽孫某謂國家也郝敬云曽孫𨿽事神之通稱實莫大乎天子故武王自稱有道曽孫在諸侯如貍首之曽孫侯氏春秋傳之曽孫蒯瞶周禮考工記之祝侯曰詒女曽孫諸侯百福自諸侯以下禮卑名小分輕不足舉矣呂祖謙云周自后稷教民播種於詩言後王務農者皆本之後稷而謂之曽孫也曰田之者井牧相兼以成田田盡乎原隰則無遺田可知故但據原隰而言也我指曽孫也玩我疆我理二句則知此詩所言曾孫乃立法定制者序傳以爲成王理蓋近之劉彛云田法成於禹稷久矣文武旣有天下而周公輔弼成王廣五服爲九服推后稷之法以踐禹功遂成畎澮於天下陳祥道云禹貢於九州之地或言土或言作或言乂蓋禹平水土之後有土焉而未作有作焉而未又則於是時人工未足以盡地力故家五十畝而已沿歷商周則田寢開而法備矣故商七十而助周百畝而徹觀此詩所言則法略於夏備於周可知季本云按緜之詩太王遷岐之初已疆理矣然太王所疆理者殷人七十畝之助周旣有天下則復開拓覈定之而爲百畝之徹也疆說文云界也曰我疆者疆之也毛云畵經界也愚按後章言疆場疆爲大界場爲小界此可以明疆之義謂八家同井之疆也大司徒職云辧其邦國都鄙之數制其畿疆而溝封之疆以溝爲限同井有溝亦其證也我理毛云分地理也按下文言南東卽地之理畝勢宜南則同井皆南畝勢宜東則同井皆東也田寛一步長百步爲畝本作畞從田從十久聲徐云十四方也韋昭云下曰畎髙曰畝畝隴也按畎乃隴中水道古作六畎爲一畝對畝則畎爲下對畎則畝爲髙畝卽田身是也劉公瑾云地之勢東南下水勢皆趨之故順其勢以爲遂爲溝而或南其畝東其畝也按遂橫則溝從遂從則溝橫劉彛所云其遂東入於溝則其畝南矣其遂南入於溝則其畝東矣是也遂乃百畝之遂溝乃同井之溝而周禮考工記所載其制各別周禮遂人職云凡治野夫間有遂遂上有徑十夫有溝溝上有畛百夫有洫洫上有塗千夫有澮澮上有道萬夫有川川上有路以達於畿鄭注以爲此鄕遂用溝洫之法也考工記云匠人爲溝洫耜廣五寸二耜爲耦一耦之伐廣尺深尺謂之田首倍之廣二尺深二尺謂之遂九夫爲井井間廣四尺深四尺謂之溝方十里爲成成間廣八尺深八尺謂之洫方百里爲同同間廣二尋深二仞謂之澮專達於川鄭注以爲此都鄙用井田之法也陳及之駁之云周制井田之法通行於天下安有內外之異哉遂人言千夫有溝以一直度之也凡十夫之田之首必有一溝以瀉水以方度之則方一里之地所容者九夫其間廣四尺深四尺謂之溝則方一里之內凡四溝矣兩旁各一溝中間二溝至於溝洫亦然若川則非人力所能爲故匠人不爲川而云兩山之間必有川焉遂人萬夫有川亦大約言之耳大槪水瀉於溝溝水瀉於洫洫水防於澮澮水瀉於川其縱橫因地勢之便利遂人匠人皆以大意言之遂人以長言之故曰以達於畿匠人以方言之故止於同耳又云遂人所言者積數也匠人所言者方法也積數則計其所有者言之方法則積其所圓之內名之其實一制也又按風俗通雲南北曰阡東西曰陌或云河南以東西爲阡南北爲陌愚謂二說皆有之繇畝之南東無定故阡陌之爲南爲東亦無定但陌之名從於遂洫阡之名從於溝澮蓋陌之爲言百也遂洫之或南或東而徑塗因之則遂間百畝洫間百夫而徑塗爲陌矣阡之爲言千也溝澮之或南或東而畛道亦因之則溝間千畝澮間千夫而畛道爲阡矣孟子以溝澮皆盈連言亦形勢相合之驗也又虞書云濬畎澮距川始於濬畎終於濬澮其制亦與考工記合一說田事喜陽而惡陰東南向陽則茂盛西北傍陰則不實亦通又郝雲南東其畝者槪率土而言也周京偏據西北天地之勢西北髙而東南下故其田之膏沃與疆理之功莫逺於南而極於東文王化行亦止南國王制云東田大雅江漢云於疆於理至於南海成王時周公東徵至於海隅奄徐淮夷之土始歸版圖故曰南東其畝是說亦自新創但左傳南東之解甚明不必從自首章至黍稷彧彧先從田事說起爲祭祀張本與楚茨前八句同意】上天同云【文韻】雨雪雰雰【文韻】益之以霢【丰本作霢】霂【屋韻】旣優【說文作瀀】旣渥【葉屋韻烏谷翻】旣霑旣足【葉屋韻讀如祝子六翻】生我百谷【屋韻賦也爾雅冬爲上天朱子云同云云一色也將雪之候如此陸佃云夏則天降而下冬則天升而上燠則云陽而異寒則云陰而同雨雪解見北風篇雰雰毛傳云雪貌按說文雰卽氛字云祥也與雪無涉當通作紛紛之爲言亂也世說謝太傅於雪日內集謂兒女曰白雪紛紛同此彭執中云蝗產子於地至春夏而出地若冬有雪寒气逼之深入於地春夏不能出矣一雪入地三尺三雪則入地九尺故三白爲丰年之兆也諺云要宜麥見三白孔云積雪是年之前冬以此章言谷之生下章言其成熟舉一年之生成以爲首尾之次非復言嵗初嵗末限以同年耳愚按此詩作於冬祭之時因紀述舊冬之事見一嵗之田功所自始也益又加也爾雅雲小雨謂之霢霂陸云霢者膏潤入土如人之脈霂者霂歷霑漬如人沐頭惟及其上枝而已根不濡也霂言其上霢言其下董子云太平之世雨不破塊潤葉津莖而已矣優通作瀀說文云澤多也渥韻會云厚漬貌此指雪言以澤之瀀而漬者渥也霑說文雲雨�也�者濡也足滿足也此指雨言以其僅止於防濡而用已足也陸云三農之事雪則欲盛而徧也雨則欲微而潤也蓋丰年之冬必有積雪其春必有小雨故是詩雨言小雪言盛也雪則欲其盛矣然又欲其潤澤之甚周也故繼之曰旣優旣渥雨則欲其防矣然又欲其膏潤之僅足也故繼之曰旣霑旣足蓋驟雨不如久雪之入土深且無泛溺又可以覆陽於根箸也愚按天澤旣充斯土膏饒洽故能生我眾谷也】疆埸翼翼【職韻】黍稷彧彧【葉職韻越逼翻】曾孫之穡【職韻】以爲酒食【職韻】畀我屍賓【眞韻亦葉先韻畀眠翻】壽考萬年【先韻亦葉眞韻奴因翻賦也疆埸皆田界之名疆乃八家同井之界畔埸乃一夫百畝之界畔埸通作易張晏云田至此易主故曰易翼翼者言疆之左右又有疆之左右又有如鳥之有兩翼也彧說文云有文章也或種黍或種稷交錯成文曰彧彧疆埸翼翼承首章】

【我疆我理言黍稷彧彧承次章生我百谷言而意重在黍稷謂可取以奉祭祀也孔云上言百谷此獨言黍稷者黍稷爲谷之長故特言之也說文雲谷可收曰穡同井之中有公田其稼皆天子所有故曰曽孫之穡畀說文云相付與也與屍謂酌齊獻屍及獻熟食是也與賓謂助祭之賓於祭末行獻酬之禮是也鄭云尊屍與賓所以敬神也敬神則得壽考萬年此章及下章皆先事擬議之辭至五六章方言祭時事】中田有廬【魚韻】疆【外傳作壃】埸有【本麻韻當葉魚韻讀如居斤於翻】是剝是菹【虞韻】獻之皇祖【麌韻】曾孫壽考【葉麌韻謮如苦孔五翻】受天之祜【麌韻賦也中田公田也一井九百畝其中百畝爲公田也廬說文云寄也秋冬去春夏居孔云古者宅在都邑田於外野農時則出而就田須有廬舍以便其農事食貨志云理民之道地著爲本故必建步立畮正其疆界六尺爲步步百爲畮畮百爲夫夫三爲屋屋三爲井井方一里是爲九夫八家共之各受私田百畮公田十畮是爲八百八十畮餘二十畮以爲廬舍谷梁傳云古者公田爲居井竈蔥韭盡取焉韓詩外傳云公田餘二十畝共爲廬舍各得二畝半八家相保出入更守疾病相憂患難相救有無相貸飲食相召嫁娶相謀漁獵分得仁恩施行是以其民和親而相好後漢書注云井田法廬舍在內貴人也公田次之重公也私田在外賤私也陳祥道云孟子曰五畝之宅樹墻下以桑廬舍二畝半田中之居也廛亦二畝半國中之居也其在邑則春出於野其在野則冬入於邑考之於禮鄕師巡國及野以施惠鄕大夫辧國中之可任捨者鄕士掌國中之獄則六鄕之民莫不廛裏於國中矣廛裏所以奠居而廬舍特其宿息之地而已觀遺人言十里有廬詩言廬旅莊周言蘧廬則田之有廬亦若此耳疆場有者鄭云於畔上種按篇中三疆字其義皆同惟兩場字防有分別上章場字分指九夫之場此場字則專主公田之場也蓋八家各私其場以種果窳惟井畔之疆與公田之場理當屬之於公故於此種植以盡地利所借以獻皇祖者皆是之自出於民無與也周禮甸師掌帥其屬而耕耨王籍以供齍盛祭祀共蕭茅共野果窳之屬場人掌國之場圃而樹之果窳珍異之物以時斂而藏之凡祭祀賓客共其果窳果者棗李之類窳者瓠之類春夏於疆場之地種植諸品則名爲圃秋冬諸品成熟築之以蹂踐禾稼則名爲場也若去郊百里外曰甸天子籍田在焉則又特命甸師掌之也郊特牲雲天子樹華不斂藏之種言葉祗供一時之食非收斂久藏之種明不與民爭利亦天子圃樹之證又食貨志云田中不得有樹用妨五穀還廬樹桑萊茹有畦瓠果蓏殖於疆場此則通指井九百畝之疆場耳陸佃云場言至此而易主矣至此易主今種於其上者以明百姓親睦利與同井共之也蓋古之人禮有讓畔者義有灌者繇是而已按禮云祭上環是則爲祭品所有故詩並及之環謂之脫華處也是剝言棗也剝之言擊豳風八月剝棗是也特以棗爲言者周禮籩人掌四籩之實惟饋食之籩屬果品其實僅五物耳曰棗曰防曰桃曰幹防曰榛實以棗居五物之首故苐舉剝棗以該之也菹說文云酢菜也徐云以米粒和酢以漬菜也周禮豆人掌四豆之實朝事之豆其實韭菹菁菹茆菹饋食之豆其實葵菹加豆之實芹菹菭菹苟菹凡七菹其羞豆之實則無菹也詩言疆場所植非特有可以祭而已又有於是而剝以用之者於是而菹以用之者但言剝菹而不言其物以惟棗用剝言剝則知其爲棗菹惟七種言菹則知其爲七菹也舊說以剝菹皆主言按禮爲天子削者副之爲國君削者華之副言析也旣削又四析之也華若艸木之華中裂之不四祈也是皆有剝削之義惟菹無用者僅見於齊民要術載菹之法云淨洗令燥鹽揩之以鹽和酒糟令有鹽味不須多合藏之蜜泥口軟而黃便可食大者六破小者四破五寸防之廣狹盡之形又雲長四寸廣一寸但此菹乃後世所用以供口體之奉非古祭禮所有故知菹防非指也菹非指則剝亦非指矣祭統雲水艸之菹陸產之醢小物備矣三牲之菹八簋之實美物備矣昆虫之異艸木之實陰陽之物備矣凡天之所生地之所長苟可薦者莫不咸在示盡物也外則盡物內則盡志此祭之心也郊特牲云恆豆之菹水艸之和气也其醢陸產之物也加豆陸產也其醢水物也籩豆之薦水土之品也不敢用常防味而貴多品所以交於神明之義也非食味之道也儀禮注云凡進物曰獻皇君也加祖稱皇尊之也除禰而上皆稱祖時祭當及禰而苐言祖者孔謂據逺可以兼近是也祜說文云福也爾雅云厚也使曾孫得壽考之福而爲天所加厚也】祭以淸酒【有韻亦葉麌韻玆五翻】從以騂牡【有韻亦葉麌韻滿補翻】享於祖考【葉有韻去九翻亦葉麌韻見第四章

】執其鸞刀【豪韻】以啟其毛【豪韻】取其血膋【葉豪韻魯刀翻說文作膫賦也淸酒朱子云淸潔之酒郁鬯之屬也郊特牲云周人尙臭灌用鬯臭郁合鬯臭陰達於淵泉灌以圭璋用玉气也旣灌然後迎牲致陰气也孔云祭之禮先以郁鬯降神然後迎牲此下有鸞刀謂殺牲祭時則騂牡在其上據迎牲時淸酒又在其上明據灌時春官鬰人掌祼器凡祭祀之祼事和鬰鬯以實彛而陳之祼者灌祭之名是祀祼用郁鬯也天官酒正辧五齊之名一曰泛齊二曰醴齊三曰盎齊四曰緹齊五曰沈齊辧三酒之物一曰事酒二曰昔酒三曰淸酒淸酒今之中山冬釀接夏而成者也何知詩淸酒非三酒之淸酒者以言祭以淸酒則以淸酒祭神也三酒卑於五齊非裸獻所用故司尊彛凡六尊之酌郁齊獻酌醴齊縮酌盎齊涗酌凡酒修酌鄭注差次之云四者祼用郁齊朝用醴齊饋用盎齊諸臣自酢用凡酒然則三酒乃是諸臣之所酢用之以獻神故知詩之淸酒非三酒之淸酒也又鄭以淸爲酒愚按禮運酒在室醴醆在戶粢醍在堂澄酒在下蓋苐設之而不用與此無涉也馬赤色曰騂以牲色赤亦名騂牡說文云畜父也郊特牲云牲用騂尙赤也又周禮牧人職云凡陽祀用騂牲毛之陰祀用黝牲毛之望祀各以其方之色牲毛之舊說謂陽祀祭天及宗廟陰祀祭地及社稷望祀祭五嶽四鎭四瀆也凡三代各尊其所尙之色周人尙赤而惟陽祀用騂蓋重其禮以別於凡祭也然此所言從以騂牡及下文啟其毛取血膋亦苐以牛爲主蓋牛乃牲之大者周禮大司徒奉牛牲羞其肆祭義謂卿大夫毛牛而說文亦解膋爲牛腸脂是也享者祭宗廟之名周禮大宗伯以吉禮事天神地示人鬼人鬼者宗廟也於天神曰祀於地示曰祭於人鬼曰享享有六以肆獻祼享先王謂大祫也以饋食享先王謂禘也以祠春享以禴夏享以嘗秋享以烝冬享若此詩所言則冬享耳考謂禰也禮記云生曰父死曰考白虎通云考成也言有成徳也冬烝合祭七廟自始祖而下以至於禰故以祖考並言鄭云享於祖考納亨時也孔云周禮太宰云及納亨贊王牲事納亨者謂牽牲入廟將殺授亨人故謂之納亨也納亨而謂之獻於祖考者地官充人云碩牲則贊注云贊助也助君牽牲入告肥是獻之也鸞刀毛云刀有鸞者孔云鸞卽鈴也謂刀環有鈴其聲中節郊特牲云割刀之用而鸞刀之貴貴其義也聲和而後防也言取其鸞鈴之聲宮啇調和而後防割其肉也陳祥道云夫和非防則牽防非和則劌故天以秋肅物而和之以兌聖人以義制物而和之以仁鸞刀以和濟割亦此意也按執其鸞刀有二祭義云祭之日君牽牲穆答君卿大夫序從旣入廟門麗於碑卿大夫袒而毛牛尙耳鸞刀以刲取膟膋乃退注疏謂將殺牲故袒然則此卿大夫執之也祭統云及迎牲君執紖卿大夫從士執芻宗婦執盎從夫人薦涗水君執鸞刀羞嚌夫人薦豆此之謂夫婦親之注疏謂嚌者嚌肺也饋熟之時君以鸞刀割制所羞進嚌肺橫切之使不絕奠於俎上尸嚌之故云羞嚌又禮器云太廟之內敬矣君親牽牲大夫贊幣而從君親制祭夫人薦盎君親割牲夫人薦酒注疏謂親制祭者殺牲已畢進血腥之時防制牲肝洗於郁鬯入以祭神於室親割牲者薦熟時君親割牲體也以上三事曰羞嚌曰制祭曰割牲皆君執之也此下文言啟毛取血膋與祭義合知是卿大夫執鸞刀也啟告也楚語觀射父云毛以示物韋昭云物色也啟其毛者取毛之色以告於祖考鄭箋所謂以告純是也孔疏謂開其毛似難通所取之毛以耳毛爲上所謂毛牛尙耳是也其色則赤色所謂從以騂牡者也取血以祭卽所謂膟也觀射父云血以告殺韋昭云明不因故也孔云若不殺則無血故以血告殺也又郊特牲云血祭盛气也疏謂血是气之所含故云盛气也愚按二義兼之始備郊特牲又云毛血告幽全之物也告幽全之物者貴純之道也疏云血是告幽之物毛是告全之物告幽者言牲體肉裏美善告全者牲體外色完具貴其牲之純善之道也中善則血好外善則毛好也又血亦所用以燎也膋解見前取膋爲備燔燎之用以告臭也先儒皆謂當朝踐時祝取膟膋燎於鑪入以告神於室始升牲首於室故郊特牲云取膟膋燔燎升首報陽也以升首在燔燎之後故知當朝踐時也朝踐之禮行於灌後亦謂之朝事謂早朝祭事也故祭義云建設朝事燔燎羶薌見以蕭光以報气也羶卽血膋薌卽黍稷先儒又謂此朝踐時之燎及薦熟時又有燎故郊特牲云蕭合桼稷臭陽達於墻屋故旣奠然後炳蕭合羶薌奠謂熟薦時也據此則一祭而前後有二燎未知然否】是烝是享【葉陽韻虛良翻】苾苾芬芬祀事孔明【葉陽韻謨郎翻】先祖是皇【陽韻】報以介福萬壽無疆【陽韻賦也烝冬祭名牲旣殺矣臭旣升矣於是行烝祭中享獻之禮謂薦熟也薦熟之禮周禮謂之饋獻亦謂之饋食此時始薦黍稷故以苾苾芬芬言苾芬解見楚茨篇饋食之薦不止於黍稷而獨言苾芬者祭以黍稷爲主也祀事孔明言自是而後所行祀禮又甚明備如執爨踖踖以至鼓鐘送尸等事是也楚茨信南山同爲一時之作楚茨詳於後而略於前自祭祊以前但以祀事孔明一語該之信南山詳於前而略於後自薦熟以後亦但以祀事孔明一語該之古人文字互見之妙如此先祖是皇解亦見楚茨篇福受於天而實先祖之所介助惟曾孫能致孝如此故先祖報以己所介助之福俾其萬壽無疆而向所預擬爲壽考萬年受天之祜者皆非虛語矣張文潛云受莫大之福而其君有安寧壽考之樂此天下之至美極治之際也而其本出於倉廩之盈原隰之治田廬之修蓋衣食不足於下則禮樂不備於上禮樂廢則亂隨之而起惟田事備而衣食丰衣食丰而禮樂備禮樂備而和平興和平興而人君有安寧壽考之盛此詩人深探其本要其終而言之序如此也鄧云楚茨信南山二詩言天祐皇福萬壽不一而足歆王也不知稼穡艱難不念小民之依亦罔或克壽周書戒之矣】

信南山六章章六句【子貢傳申培說篇名作南山序以爲刺幽王也不能修成王之業疆理天下以奉禹功故君子思古焉此不過爲毛傳篇次所誤其謬不待言矣子貢傳以南山楚茨皆所以勸農而申培說亦以此爲王者勸農而禱祝之詩皆似惑於朱子豳雅之說益信二書之爲僞書也朱子云或疑楚茨信南山甫田大田四篇卽爲豳雅未知是否愚按此詩有從以騂牡之語明是周有天下所尙豈豳侯所有而楚茨辭指與此詩略同亦皆一時所作特一言秋祊一言冬烝耳且我疆我理王事也鸞刀啟毛王禮也觀其以曽孫田之配維禹旬之此其爲曽孫何如者卽諸侯不敢當而朱子乃以爲公卿奉宗廟之詩何也】

潛薦魚於寢廟之樂歌【出申培說】與月令季冬漁人始漁同【出賈公彥周禮疏月令李冬之月命漁師始漁天子親往乃嘗魚先薦寢廟黃子道周云是薦鮪之終事也鄭雲天子必親往視漁明漁非常事重之也孔穎逹云按仲秋以犬嘗麻季秋以犬嘗稻皆不雲天子親往今此親往以四時薦新是其嘗事魚則非常祭之物故云重之也又云白虎通云王者不親取魚以薦廟故親行非此則不可故隠五年公矢魚於棠春秋譏之是也應氏云嘗者試而驗之也將薦於所尊故不敢輕也藥必先嘗膳必品嘗此致敬於君與親也大享帝則嘗犧牲薦寢廟則嘗魚此致敬於天與親也秋嘗曰嘗亦謂物已備成嘗而後祭以致其孝也呂氏春秋所載與月令同惟淮南子嘗魚作射魚似不足信魯語宣公夏濫於泗淵裏革防其罟而棄之曰古者大寒降土蟄發水虞於是乎講罛罶取名魚登川禽而嘗之寢廟行諸國人助宣气也鳥獸孕水虫成獸虞於是乎禁罝羅矠魚鼈以爲夏槁助生阜也鳥獸成水虫孕水虞於是乎禁罝防設穽鄂以實廟庖畜功用也今魚方別孕不教魚長又行网罟貪無藝也賈公彥云取魚之法歳有五月令孟春獺祭魚此時得取矣一也季春薦鮪於寢廟卽獻人春獻王鮪二也鼈人秋獻鼈魚三也王制云獺祭魚然後虞人入澤梁與孝經援神契云陰用事木萊落獺祭魚同時是十月取魚四也潛詩季冬薦魚與月令季冬漁人始漁同五也是一嵗三時五取魚惟夏不取宣公夏濫於泗淵以其非時裏革諫之愚按是詩以潛有多魚爲言明謂天寒魚多潛藏其爲月令季冬之薦魯語大寒之取己無可疑但未詳其作於何世孔謂周公成王太平澤及潛逃魚皆肥美獻之先祖神明降福作者述其事而爲此歌亦無明據今姑從之】

猗與【平聲】漆沮【魚韻】濳【正義釋文薛君章句俱作涔小爾雅作橬】有多魚【韻】有鱣有鮪【紙韻】鰷鱨鰋【丰氏本作�】鯉【紙韻】以享以祀【葉職韻逸職翻】以介景福【葉職韻筆力翻賦也猗通作欵嘆聲也與通作歟說文云安气也徐鍇雲气緩而安也俗以爲語末之辭猗與漆沮孔云可猗嗟而嘆美歟此漆沮之二水也漆水一名同川水經謂之柒水雲卽濁水也雍大記云自同官縣西境來經華原縣合沮水華原今省入耀州沮水一名同官川水經云出北地直路縣東過馮翊祋祤縣北東入於雒一統志云在中部縣南門外發源陜西通誌云合慈馬諸川經同官縣北子午嶺南流入耀州岔口與漆水合流按耀州卽漢之祋祤也以漆沮二水合流於此故通名爲漆沮水水經注以爲柒沮水也但據注合流之後仍分爲二其一水東南出者卽此之漆沮水故柒水也絕白渠東逕萬年縣故城北又南屈更名石川水又南入於渭禹貢所謂導渭東過漆沮及此詩猗歟漆沮皆此水也其一水東出者仍名爲沮循鄭渠東逕當道蓮芍粟邑等處又東北流注於雒則水經所謂入於雒者卽此故先儒誤傳以爲漆沮水一名雒水周禮職方氏雍州其浸渭雒正指此雒非河南之雒也然謂沮水因入雒而槪名雒則可謂入渭之漆沮水混名雒則不可若大雅緜自土沮漆乃扶風之水與此無涉曹氏云漆沮之水上接涇渭下與河通所以多魚濳朱子雲藏之深也解頥新語云魚喜濳鄭云冬魚之性定孔云冬月旣寒魚不行孕性定而肥充故冬薦之毛傳解濳爲槮謂積柴水中令魚依之止息因而取之按此則濳當通作橬小爾雅云魚之所息謂之橬是也鄧元錫駮之云猗其多也潛其深也取以時用有禮故足樂也於以祭受福矣柴而涔之薄圍而取之是盡物之心也非王心也有鱣二句多魚之實也鱣鮪詳見碩人篇羅願云鱣蓋鮪之類常三月中從河上於孟津捕之淮水亦有之鮪出海三月從河上來許愼謂遡河而上能度龍門之浪則得爲龍今鞏縣東雒度北崖上山腹穴舊說此穴與江湖通鱣鮪從此穴而來入河又云孔子曰食水者善游而耐寒謂魚類也鱣鮪之類𨿽食於水而不正食水淮南子曰鵜胡飲水數斗而不足鱣鮪入口若露而死故鱣鮪不善遊冬乃岫居入河而浮亦其驗也水經注云鞏縣北有山臨城謂之崟防丘其下有穴謂之鞏穴直穴有渚謂之鮪渚成公子安大河賦曰鱣鯉王鮪暮來遊周禮春薦鮪然非時及它處則無故河自鮪穴已上又兼鮪稱呂氏春秋稱武王伐紂至鮪水紂使膠鬲候周師卽是也按周禮天官獻人職云春獻王鮪月令季春之月命舟牧覆舟五覆五反乃告舟備具於天子焉天子始乘舟薦鮪於寢廟夏小正則以二月祭鮪戴徳爲之傳云祭不必記記鮪何也鮪之至有時美物也鮪者魚之先至者也而其至有時謹記其時陸佃亦云鮪岫居至春始出而浮陽北入河西上龍門入漆沮見日而目故詩言漆沮及河通道此魚今詳鮪旣以三月問來鱣爲鮪之類而來時又同於鮪且冬皆岫居則其非季冬所有明矣詩於下文諸魚不言有而獨於此二魚言有者正以其從它處而來非漆沮所本有抑亦追昔日之辭不爲此時季冬詠耳鰷說文云白鰷也其形纖長而白故曰白鰷又謂白鯈江東呼爲鮂釋魚鮂黒鰦是也此魚好游水上故莊子觀於濠梁稱鯈魚出遊從容以爲魚樂明遂其性也淮南子曰不得其道若觀鯈魚望之可見卽之不可得此魚好遊也陸云鰷魚形狹而長若條然故曰鰷也今江淮之間謂之�魚性浮似鱨而白蓋鱨從嘗�謂之飱其義一也鱨鰋鯉解俱見魚麗篇漆沮之魚多矣於鱣鮪外獨舉四魚者蓋鰷善遊鱨善飛其性浮鰋性偃鯉性俯其性沈今至冬而皆潛則凡爲魚之類者無所不潛矣又陸云先鰷後鱨先鰋後鯉者鱨大於鰷鯉大於鰋亦其美之遞不如也享說文云獻也祀說文云祭無已也以享指今日言以祀指後日言以介景福與楚茨篇義同詩言漆沮所有之魚不獨春時從河來者有鱣有鮪而已若鰷鱨鰋鯉之類皆二水所素饒玆於李冬之時取之以獻寢廟繼此以往祀典之修復無嵗而不然以此邀祖考之佑則將助之以彰明可見之福也又按周禮獻人凡祭祀共其魚之鱻薧曲禮曰槁魚曰商祭鮮魚曰脡祭則王於凡祭祀其登俎者奚適而不用魚哉特季冬純用魚而春薦新則専用鮪耳】潛一章六句【序及蔡邕獨防皆以爲季冬薦魚春獻鮪之所歌也按孟春而魚陟負冰若以此詩爲兼用之獻鮪則據夏小正已在二月據月令且在三月於時魚已不濳與詩語盭矣子貢傳只存寢廟二字而其餘闕文當亦同子夏之說以禮記薦魚薦鮪皆在寢廟故也乃鄒忠又引或者之說疑爲祭漆沮之詩謂瓞所興開源自本豈容無祭祭則豈無樂歌夫漆沮有二此近鎬之漆沮非彼漆沮也烏得同之天作之篇與祀岐山一例哉】

桑扈饗諸侯之禮也諸侯春見曰朝天子饗之疑卽九夏中之驁夏【左傳成二十三年衛侯饗苦成叔寧惠子相苦成叔傲寧子曰苦成家其亡乎古之爲饗食也以觀威儀省禍福也故詩曰兕觵其觩防酒思柔彼交匪傲萬福來求今夫子傲取禍之道也按禮有饗食燕三者其詳已見鹿鳴彤弓蓼蕭露斯諸篇饗食比燕禮爲大周禮大行人以九儀之禮待賓客上公饗禮九獻食禮九舉侯伯饗禮七獻食禮七舉子男饗禮五獻食禮五舉大國之孤眡小國之君諸侯之卿其禮各下其君二等以下及其大夫士皆如之疏謂饗禮九獻者王酌獻賔賓酢主人主人酬賓酬後更八獻是爲九獻也食禮九舉者亦烹大牢以食賔無酒行食禮之時九舉牲體而食畢也後放此儀禮傳云饗禮敬之至也食禮愛之至也饗爲愛弗勝其敬食爲敬弗勝其愛文質之辧也饗食之禮俱於廟行之燕則在寢而已然食禮𨿽大而以無獻酢之法又差異於饗燕故大宗伯職但云以饗燕之禮親四方之賓客周語晉隨會聘於周定王饗之殽烝範子私於原公曰此何禮也王召士季曰子弗聞乎禘郊之事則有全烝王公立飫則有房烝親戚燕饗則有殽烝而左傳亦載宣十六年冬士會問殽烝王曰王享有體薦宴有折俎公當享卿當宴王室之禮也饗通作享宴通作燕禮升殽於俎皆謂之烝烝者升也凡禘郊皆血腥全其牲體而升之謂之全烝公侯來朝王爲設享則有體薦薦其半體謂之房烝切肉爲殽升俎謂之殽烝又饗禮亨大牢以飲賔獻依命數燕者其牲狗行一獻四舉旅降脫屨升坐無算爵以醉爲度蓋饗燕之異如此故左傳晉郤至曰世之治也諸侯間於天子之事則相朝也於是乎有享宴之禮享以訓共儉宴以示慈惠共儉以行禮而慈惠以布政政以禮成民是以息古者於饗食燕三禮之中特以饗禮爲盛禮唐賈公彥謂饗有食有酒兼燕於食故云盛禮也據寧惠子引此詩爲詠饗食之事則旣與燕禮無涉而詩中有防酒思柔之云則其爲饗禮而非食禮甚明特以饗中有食故兼言享食耳愚又意此必諸侯春來朝於天子而天子饗之之詩周禮大行人職云春朝諸侯而圖天下之事此詩詠桑扈黃鳥俱春時所有非朝而何饗禮之見於詩者惟有此篇又按周禮九夏驁夏居其一杜子春謂公出入奏驁夏賈氏疏云按大射公入奏驁夏是諸侯射於西郊自外入時奏之出入禮同故兼云出也今按驁敖古俱通作傲莊子惠以歡爲敖前漢書竇嬰傳諸公稍自引而怠驁皆傲字也射之奏驁意亦取無憮無敖之義此詩詠饗諸侯而末有彼交匪敖之語正與夏名相合則饗禮時出入所奏其卽此詩乎】

交交桑扈【麌韻爾雅子貢傳申培說丰氏本俱作鳸後同說文作雇】有鶯其羽【麌韻】君子樂【音絡後同】胥受天之祜【麌韻興也交交鄭雲飛往來貌鄒忠云周之盛世有賔禮以親邦國固交而爲泰之時也以桑扈交交起興正與末章彼交相映桑扈解見小宛篇丘光庭云爾雅桑扈竊脂竊之言淺也竊脂者淺白色也今三四月間采桑之時見有小鳥灰色眼下正白俗呼白鵊鳥是也以其采桑時來故謂之桑扈按左傳剡子云我髙祖少皡摯之立也鳳鳥適至故紀於烏爲鳥師而鳥名九扈爲九農正扈民無淫者也杜預引爾雅解之云扈有九種也春扈鳻鶞夏扈竊秋扈竊藍冬扈竊黃棘扈竊丹行扈唶唶宵扈嘖嘖桑扈竊脂老扈鷃鷃以九扈爲九農之號各隨其宜以教民事陸佃云賈逵樊光以爲春扈趣民耕種夏扈趣民耘耔秋扈趣民收斂冬扈趣民蓋藏棘扈爲果驅鳥桑扈爲蠶驅雀行扈唶唶畫爲民驅鳥宵扈嘖嘖夜爲農驅獸老扈鷃鷃則趣民刈麥令起不得晏者也說者非之以爲入林爲果驅鳥入室爲蠶驅雀晝驅鳥夜驅獸窮日通宵常在田野非先王所以建官之意則亦以誤矣蓋九扈農桑候鳥扈民無淫者也故先王名官以主農桑之事取其意云爾非謂依此諸扈使之動作也蓋如棘扈則主園事爾桑扈則主蠶事爾驅鳥驅雀非所以爲難也又扈字說文本作雇從佳戶聲徐云雇扈也扈止也淫者過時也扈民不淫爲止民使無過時也今按扈乃邑名原無止義當是因雇鳥能止民不淫通用作扈故又因訓扈爲止也鶯鳥名卽黃鳥也一名倉庚月令以仲春之月鳴亦名黃鸝鳴則蠶生陸璣云幽州人謂之黃鳥詳見葛覃篇羅願云倉庚者蠶之候故詩稱倉庚喈喈采蘩祁祁後人皆以鸎名之此鳥之性好雙飛故鸝字從麗又曰鸝必匹飛也有鶯其羽謂振羽而羣飛也與桑扈並言者以興春朝之時爵有尊卑姓有同異皆在班列亦如鳥之不一其族者然又小雅兩詠桑扈皆曰交交而秦風之詠黃鳥亦曰交交意其參雜往來之狀殆是相類故此詩於桑扈之下連言鶯羽似亦以交交象之俗所云鶯梭織柳是也且桑扈旣能扈民無淫而酒以成禮不繼以淫末章所云彼交匪傲者𨿽在樂胥之時未嘗忘扈止之戒而鸝必匹飛於同時來朝之義尢有合焉詩人所以取興於二鳥者意固在是君子朱子云指諸侯也賈誼云胥者相也爾雅云皆也郭璞云方言東齊謂皆曰胥樂胥猶古樂府云今日樂相樂也楊愼云古人倒句法類如此愚按此以獻酬款洽言樂胥之度正匪傲所形惟敬故能和也祜說文云福也地天交泰使天子之寵眷不衰卽所謂受天之福也】交交桑扈有鶯其領【梗韻】君子樂胥萬邦之屏【梗韻興也領毛傳云頸也鳥將飛則先奮其頸屏小墻當門中者所以禦外而蔽內爾雅屏謂之樹是也君子能循禮以盡其事上之敬則名分辧紀网正外侮不侵天下和平信乎其足爲萬邦之屏蔽也曹氏云魯乘周禮而齊不敢圖何屏如之有禮則安無禮則危秦襄公未能用周禮則無以固其國】之屏之翰【葉元韻讀如繁符袁翻】百辟爲憲【葉元韻虛元翻】不戢不難【葉歌韻囊何翻】受【說文長箋作逑】福不那【歌韻說文長箋作儺非也上文不難之難當作儺賦也二之猶是也之屏承上章言翰鳥羽也與屏字皆借字取義言是君子也不特可爲萬邦之藩屏亦可爲天朝之羽翼也百辟泛指其餘諸侯也憲毛云法也愚按憲字從心從目故有取法之義言此來朝之君子能循禮則四方諸侯之聞風者皆將以之爲法式而謹於禮矣戢說文雲藏兵也收斂之義難通作儺說文云行有節也按難儺古文通用周禮方相氏率百時難以索室驅疫禮記月令季冬之月命有司大難論語史記俱作儺是其證也那之爲言彼也按說文訓那爲西夷國故字從邑凡經傳語辭用那者皆借聲無義故爾雅以爲於也杜預以爲猶何也郭璞以爲語之韻絕也愚謂不那卽俗所云不那个也下足以屏萬邦上足以翰天朝逺足以憲百辟則受天之祜自是無斁福孰如之使其中不以禮自戢而矜肆未除外不以禮自持而行動無節乃妄欲兾其受福恐亦不足以受彼矣不能受福則那而彼之那者外之之辭也能受福則來而納之來者內之之辭下章云萬福來求是也孝經言諸侯之孝云髙而不危所以長守貴也滿而不溢所以長守富也此可以通戢難受福之義矣】兕觥【左傳說文丰夲俱作觵】其觩【尢韻說文陸徳明本丰本俱作觓】防酒思柔【尢韻】彼【左傳前漢書俱作匪】交【前漢書作徼】匪敖【左傳前漢書中說俱作傲】萬福來求【尢韻賦也兕觥鄭云罰爵也解見捲耳篇呂祖謙云如捲耳罍觥並陳則不必指爲罰爵若此詩則罰爵也觩朱子云角上曲貌本作觓防徐云甘也防酒者以酒爲防而嗜之猶書云甘酒也柔說文云木曲直也其字從木與剛對看禮記疏云謂情性和柔也此二句解先王制兕觥之意言先王於燕饗之禮所以有觩觩然兕觥之設者何哉以酒爲陽物能發人之剛其過在抵觸故制兕觥爲罰爵以寓戒兕善觸者也取其角爲觥欲人顧此物則𨿽以酒之防美爲可嗜而必思所以和柔其性情不敢失禮過飲而爲酒所困也況饗又與燕不同設幾而不倚爵盈而不飲則酒之設亦徒取具文以成禮而非賔主之所酣用者乎彼彼諸侯也交者交接於一堂之謂升降酬酢皆其事也敖當依左傳作傲倨也按禮記敖不可長及母憮母敖皆通作傲匪敖兼戢難言左傳云萬盈數也求本古衣裘字象形後人加衣作裘實一字也此當通作逑說文云聚斂也凡經書中言求者皆是逑字彼君子於行禮交際之間謹守侯度絕無傲侮之形位𨿽髙而不驕情𨿽通而不肆是𨿽非有意於斂福而萬福皆來就而聚之也易曰徳言盛禮言恭謙也者致恭以存其位者也正謂此也上章末句自我受福言此自福就我言猶云富貴逼人耳中說云文中子曰命之立也其稱人事乎故君子畏之無逺近髙深而不應也無洪纎曲直而不當也故歸之於天易曰乾道變化各正性命魏徴曰書云惠迪吉從逆凶惟影響詩云不戢不難受福不那彼交匪傲萬福來求其是之謂乎子曰徴其能自取矣左襄二十七年鄭伯享趙孟子垂隴公孫段賦桑扈趙孟曰匪交匪敖福將焉往若保是言也欲辭福祿得乎以彼交爲匪交字之訛也而前漢書五行志亦云匪徼匪傲萬福來求注謂飲酒者不徼幸不傲慢則福祿就而求之古文傳寫互異如此】

桑扈四章章四句【子貢傳來子皆謂天子燕諸侯之詩然此饗詩非燕詩也如蓼蕭露斯乃燕諸侯詩耳申培說則以爲天子燕方伯之詩蓋從萬邦之屏百辟爲憲二句生說其意見亦出於�子鄒云夫以桑扈爲燕方伯則亦當以彤弓爲燕連帥此等總不必臆爲之說古者方伯連帥亦未必有専職觀所云百辟爲憲則文武總在其中如後世六月之吉甫崧髙之申伯可見已序則以爲刺幽王也君臣上下動無禮文焉範寧序谷梁亦云君臣之禮廢則桑扈之諷興今按詩中原無刺意說者謂盛陳古之君子樂循禮文如此所以刺今之不然殊屬附會總之爲篇次所惑耳】

蓼蕭諸侯繼世嗣封天子與之燕而歌此【左傳襄二十六年衛侯如晉晉人執而囚之於士弱氏秋七月齊侯鄭伯爲衛侯故如晉晉侯兼享之晉侯賦嘉樂國景子相齊矦賦蓼蕭子展相鄭伯賦緇衣叔向命晉侯拜二君曰寡君敢拜齊君之安我先君之宗祧也敢拜鄭君之不貳也又昭十二年宋華定來聘通嗣君也享之爲賦蓼蕭弗知又不答賦昭子曰必亡宴語之不懷寵光之不宣令徳之不知同福之不受將何以在據二傳其一以賦此詩爲安先君之宗祧其一以通嗣君之故賦此詩則其爲繼世嗣封之詩明矣故序云蓼蕭澤及四海也豈亦以天子能懷四方之諸侯爲澤及四海耶】

蓼彼蕭斯零【丰氏本作霝後同】露湑【語韻】兮旣見君子我心寫【葉語韻洗與翻】兮燕笑語【韻】兮是以有譽處【葉語韻敞呂翻】兮【興也蓼戴侗云艸蒼蒨貌蓋蓼本辛菜名故以蒼蒨象其色毛傳以爲長大貌似無據蕭香蒿也解見生民篇斯語辭如露斯鸒斯鹿斯栁斯是也零露解見野有蔓艸篇鄭云露天所以潤萬物諭王者防澤湑毛云湑然蕭上露貌按說文訓湑爲莤酒伐木所云有酒湑我者是也今以蕭上露貌爲湑者蕭之受露其狀沾濡有似於茅之泲酒也蕭旣受露則色愈蒼蒨故以蓼言之也陸佃云蕭防物也而其香能上達故詩以況四海之諸侯疏義云露零於蓼蕭天子以心寫於諸侯如天道之下濟然而語又相應也故爲興君子指此繼世之諸侯也我天子自我也寫毛云輸寫也今作瀉嚴云心有憂則郁而不泄如傾寫器中之物則舒快矣燕謂設燕笑語是燕時君臣相悅豫之情按答述曰語語者午也言交午也譽朱子云善聲也處止也畱也譽處猶言爲聲譽之所歸也上下交而泰道成則君臣皆有美譽也輔廣云諸侯象賢嗣封天子見之得以輸寫其心因與之燕飲語笑和悅蓋愛念其先人美其有後也國以永存爰及苗裔繇是則君無寡恩之嫌臣有同休之慶皆得以保有其聲譽也蓼蕭裳華皆爲繼世諸侯而作故其首章之語略同】蓼彼蕭斯零露瀼瀼【陽韻】旣見君子爲龍【左傳作寵】爲光【陽韻】其徳不爽【葉陽韻師莊翻】壽考不忘【陽韻興也起興與上章同皆上交於下之意瀼瀼毛傳云露蕃貌鄧元錫雲龍象徳之靈變光美徳之昭明一云爲龍見能膏澤下民爲光見能照臨下國亦通其徳卽龍光之徳爽爾雅云差也欲其徳常如此而不至於有差爽也一云爲龍爲光用之有變化其徳不爽存之無攺移亦通考說文云老也不忘謂無忘今日規勸之言卽其徳不爽一語是也祝其壽考而勉其不忘主情之肫切如此朱子云褒美而祝頌之又因以勸戒之也】蓼彼蕭斯零露泥泥【葉薺韻乃禮翻】旣見君子孔燕豈【音與下壽豈同陸徳明本作愷】弟【薺韻陸本作悌】宜兄宜弟【同上】令徳壽豈【葉薺韻去禮翻左傳杜注作凱興也泥泥露盛而凝洽之貌興下文孔燕豈弟孔甚豈樂也弟順也易也說文云弟韋束之次第也徐鍇云積之而順不相戾者莫近於韋故取名於韋束之次第孔燕豈弟孔宇略防燕字乂略防猶言甚哉燕時如此乎豈弟也宜兄宜弟因其徳之形於燕而知其必宜於家朱子云以宜兄宜弟美之亦所以警戒之也蓋諸侯繼世而立多疑忌其兄弟如晉詛無畜羣公子秦鍼懼選之類黃佐云疑忌兄弟薄世之常情春秋或出奔而書弟或盜殺而書兄皆正人倫而存天理爲後世訓也大學云宜兄宜弟而後可以教國人令徳卽宜兄弟之令徳壽豈壽而且樂也有此令徳則自今以後壽考之年皆優遊順適之境蓋樂以天者也鄒忠云王者建國親侯欲其光昭令徳翼戴王室與國咸休永世無窮故褒之以龍光祈之以不爽美之以宜兄宜弟祈之以壽考壽豈意何慇慇也古親賢之典其相勉以正如此豈徒以私恵自畱哉】蓼彼蕭斯零露濃濃【葉束韻奴同翻】旣見君子鞗【丰本作鋚】革【丰本作勒】忡忡【束韻毛傳陸徳明本皆從心作忡直弓勅弓二翻自唐孔氏而下諸本皆從水作衝衝誤】和鸞【丰氏本作鑾】雝雝【葉東韻讀如翁烏公翻賈誼新書作噰噰左傳注後漢志注俱作雍雍】萬福攸同【東韻興也濃說文云露多也蓼蕭承露之厚興諸侯受福之多諸侯之福皆天子所賜也毛傳訓鞗爲轡革爲轡首按詩言鞗革有三處而鄭箋解各不同鉤膺鞗革云轡首垂也鞗革金厄云轡也惟本傳爲得之詩詁云轡禦者所執也從絲曰轡從革曰鞗爾雅云轡首謂之革郭璞云轡靶也以馬轡所把之外有餘而垂者謂之革然則鞗卽轡之別名革乃轡首之垂者鄭氏於兩處分而解之則各缺其一也忡忡轡垂貌艸虫傳謂猶衝衝是也和鸞皆鈴也抱璞子云鸞聞樂而舞至則團安樂其雌曰和禽經云雌曰和雄曰鸞陸佃云禮在輿則聞鸞和之音蓋取諸此毛以爲和在軾鸞在鑣鄭以爲戎車鸞在鑣乘車鸞在衡按衡是車前衡木駕馬者卽軛也軾是車上橫板手所慿伏以致敬者鑣則馬銜也以駟鐵詩觀之輶車置鸞於鑣明其異於乘車則謂戎車鸞在鑣乘車鸞在衡者似若可信隺豹云鑾輅衡上金爵者朱鳥也朱鳥鸞也鸞口銜鈴故謂之鸞或謂爲鑾事一而異義也於寶周禮注云和鸞皆以金爲鈴鸞者在衡和者在軾馬動則鸞鳴鸞鳴則和應舒則不鳴疾則失音故詩云和鸞雝雝言得其和也又京山程氏云和金口木舌鸞金口金舌雝通作噰爾雅云音聲和也和鸞相應故曰雝雝鞗革和鸞皆諸侯車馬之飾旣受命於天子則當備此儀物矣又王介甫呂伯恭皆謂乘馬路車天子所以好諸侯也有車馬則有鞗革和鸞矣韓奕之二章曰王鍚韓侯鞗革金厄三章曰其贈維何乘馬路車卽其事也萬福所該者廣享壽考保祿位皆在其中攸所同聚也去後祝願之詞又賈誼云聲曰和和則敬故詩曰和鸞雝雝萬福攸同言動以紀度則萬福之所聚也此以雝雝象其徳亦通殷大白雲篇中頌美處俱含訓誡意此王言也】

蓼蕭四章章六句【子貢傳申培說朱傳皆以爲諸侯來朝天子燕之而歌此詩按來朝燕詩則露斯篇是矣此故不應復出】

湛露諸侯朝正於王王行饗禮畢而燕之於寢於是賦此【序及子貢傳皆雲天子燕諸侯也鄭云諸侯朝覲會同天子與之燕所以示慈惠左傳文四年衛寧武子來聘公與之宴爲賦湛露不辭又不答賦使行人私焉對曰臣以爲肄業及之也昔諸侯朝正於王王宴樂之於是乎賦湛露則天子當陽諸侯用命也今陪臣來繼舊好君辱貺之其敢幹大禮以自取戾杜預注云朝正者朝而受政教也鄒忠云古者封建之法諸侯各據其土而有其民其勢易分而難合天子獨立於上千里之畿豈足制萬邦之命惟是有道以懷之周禮大宗伯以賔禮親邦國春見曰朝夏見曰宗秋見曰覲冬見曰遇時見曰會殷見曰同是也以饗燕之禮親四方之賓客上公三饗三食三燕侯伯二饗再食再燕子男一饗一食一燕職在掌客者是也】

湛【先君印海先生諱】湛露斯匪陽【丰氏本作昜】不晞【防韻】厭厭【說文作懕懕韓詩作愔愔云和悅之貌】夜飲不醉無歸【防韻興也湛增韻云澄也澹也重言之者毛傳云露茂盛貌斯語辭以天澤厚被於物興君防厚及於臣與蓼蕭同意又歐陽修雲天之潤澤於物者若雨若雪若水泉之浸其類非一而獨以露爲言者露以夜降者也因其夜飲故近取以爲比厭厭當依說文作懕懕安也郭璞云安詳之容蓋心安之也小戍厭厭良人解亦同此夜飲毛云私燕也孔穎達云楚茨備言燕私傳謂燕而盡其私防明夜飲者亦君畱而盡私恩之義按儀禮燕禮云宵則庶子執燭於阼階上司宮執燭於西階上甸人執大燭於庭閽人爲大燭於門外燕禮輕無庭燎設大燭而已是夜飲之禮古誠有之其禮一獻四舉酬降脫屨升坐無算爵無算樂君曰無不醉賔及卿大夫皆對曰諾敢不醉非若饗禮之設幾而不倚爵盈而不飲故曰不醉無歸也郝敬云朝以朝旦禮主於辧也飲以昏夜情主於合也朱子云湛湛露斯非日則不晞以興厭厭夜飲不醉則不歸】湛湛露斯在彼丰艸【皓韻丰本作艸】厭厭夜飲在宗載考【皓韻興也丰毛云茂也愚按以丰言艸當是通作丰說文云艸盛丰丰也從生上下達也徐鍇云察艸之生上盛者其下必深根也歐陽云言在彼丰艸杞棘者以露之被艸木如王防被諸侯爾宗祖廟也載音義俱與再同唐虞以年爲載爾雅注謂取物終更始是也考成也按儀禮受賓聘享則於太廟享食則於禰廟惟燕行於寢故燕禮云膳宰具官饌於寢東此云在宗載考者蓋饗畢而燕言旣在宗廟行饗禮矣更在路寢成此燕禮也毛傳漫以宗爲宗室而朱子以爲卽路寢之屬俱與宗字義未合露在丰艸則膏澤深以興饗而又燕則恩意厚】湛湛露斯在彼祀棘【職韻】顯允君子莫不令徳【職韻興也杞王應麟以爲梓杞蓋大木也其狀未詳或引陸璣雲山木也一名狗骨其樹如樗理白而滑可以爲函及簡板其子爲木蝱可合藥今按枸杞一名狗骨其樹亦如樗陸所云或卽枸杞也然簡陸疏中無此條當俟再考棘解見凱風篇戴侗云並束爲棘象其叢生棘有二樲棘之棘其實似棗而多酸荊棘之棘雜生荊中木小而尢多束此棘乃樲棘之棘也愚按詩以杞棘並言棘木低小則杞非大木可知且以後章桐椅例之桐椅相類杞棘亦當相類此杞卽枸杞也又枸杞之類亦有枸棘形長而枝無刺者爲枸杞圓而有刺者爲枸棘杞棘桐椅皆以興同類之諸侯以此時來朝者非一人也觀下文莫不字可見謝枋得云顯者其心明白洞達允者其心忠信誠慤君子朱子云指諸侯爲賔者也令善也飲酒之盛而不困於酒則可謂令徳矣蘇轍云露之在艸也如將不勝其在木也則能任之矣將言其無不醉也故以丰艸興之將言其醉而不能亂故以杞棘言之鄒云杞棘中堅承露𨿽厚而不屈有彊幹意故以興顯允之令徳卽酒誥所云剛制也】其桐其【呂祖謙歐陽修本俱作如】椅【支韻】其實離離【支韻】豈弟君子莫不令儀【支韻興也桐椅解俱見定之方中篇桐羅願謂其子可以取油者陸佃以爲岡桐是也生於髙岡亦謂之岡梧蓋梧性便濕不生於岡故此桐有岡之號椅梓實桐皮與桐相類故鄭箋云桐也椅也同類而異名離離毛云垂也孔云言二樹當秋成之時其子實離離然垂而蕃多豈弟解見蓼蕭篇左傳云有儀可象謂之儀鄭云謂陔節也孔云當奏陔夏之節猶善威儀以其美人必舉其終故知當陔之節也燕禮賔北面坐取其薦脯以降奏陔夏取所執脯以賜鐘人於門內霤遂出是也天子燕諸侯之禮亡故據燕禮以況之輔廣云顯允明信也豈弟樂易也明信者固宜其有徳矣樂易者則恐其或略於威儀也樂易君子而威儀無不令焉此其所以爲成徳也鄒云桐椅髙竦其實離離而下垂有恭順意故以興豈弟之令儀卽宛鳩所云溫克也要以威儀卽令徳之符所謂飲酒孔嘉者也或謂丰艸有露露始降杞棘有露夜漸久見椅桐之垂實離離爲天向明而醉歸之候則是君臣相與長夜而飲豈所語天子當陽諸侯用命之義夫露待陽而晞賔乃待露晞而後言歸與愚按先言丰艸取類於卑下之物爲君尊臣卑之況次言杞棘則髙於丰艸矣杞棘中實故取以象其徳然亦以其徳盛而心下故僅取於杞棘也末言桐椅又髙於杞棘則象其威儀可爲人所瞻仰毎況愈上以致其贊美之意又按丰艸似興子男杞棘似興侯伯桐椅似興上公二說俱可通張叔翹云君之燕臣苐曰不醉無歸曰在宗載考期於情之洽禮之成而已非沈湎無度也乃其臣令徳令儀罔不祗畏又有以善其燕豈與後世長夜之飲同乎哉左氏稱酒以成禮不繼以淫周王有焉以君成禮不納於淫諸侯有焉季本云此詩前二章以君之勸飲者言欲其盡歡也後二章以臣之承防者言喜其盡敬也樂而不淫此所以懷諸侯而天下畏之鄧云燕主示慈惠蓼蕭之燕笑語也露斯之厭厭飲也慈惠至矣而卒歸之徳不爽衝衝雝雝也徳顯允莫不令儀也和而節美夫黃佐云記曰朝覲之禮所以明君臣之義也周室之盛諸侯之朝也有常期天子之禮遇也有常典夫何周室旣衰其禮遂廢春秋二百四十二年之間公如京師者一見而已可嘆也夫】

湛露四章章四句【中培說以爲天子燕同姓諸侯之詩此蓋泥於在宗載考一語耳毛傳因天子燕諸侯之禮亡故假宗子與族人燕爲說云宗子將有事則族人皆侍不醉而出是不親也醉而不出是渫宗也而鄭箋又引陳敬仲飲桓公酒欲以火繼敬仲辭以卜晝未卜夜乃止謂夜飲之禮在宗室同姓則成之其庶姓讓之則止要亦揣摩之說不必有所據且毛鄭旣皆知燕飲有宵而設燭之禮何謂止可行於同姓乎卽據左傳稱諸侯朝正於王主宴樂之賦此是可知槪指凡諸侯而言未嘗分同姓庶姓也】

彤弓諸侯敵王所愾而獻其功王賜之彤弓而歌此詩以饗之【序雲天子錫有功諸侯也孔叢子載孔子曰於彤弓見有功之必報也按左傳文四年衛寧武子來聘公與之宴爲賦彤弓不辭又不答賦使行人私焉對曰臣以爲肄業及之也昔諸侯敵王所愾而獻其功王於是乎賜之彤弓一彤矢百玈弓矢千以覺報宴今陪臣來繼舊好君辱貺之其敢幹大禮以自取戾杜預注云言諸侯盡力以當王所狠怒之人而獻其成功王賜之弓矢又爲歌彤弓以明報功宴樂申培說與左傳同胡安國云諸侯終喪入見則有錫嵗時來朝則有錫能敵王所愾則有錫韍冕圭璧因其終喪入見而錫之者也禮所謂喪畢以士服見天子已見賜之黻冕圭璧然後歸是已車馬衮黻因其嵗時來朝而錫之者也詩所謂君子來朝何錫予之路車乘馬衮及黼是已彤弓玈矢因其敵愾獻功而錫之者也詩所謂彤弓弨兮是已】

彤弓弨兮受言藏【陽韻】之我有嘉賓中心貺【葉陽韻虛王翻】之鐘鼓旣設一朝【丰氏本作鼂下同】饗【葉陽韻虛良翻丰氏本作亯】之【賦也彤說文云丹飾也從丹彡彡其畫也按周禮夏官司弓矢掌六弓之法王弓弧弓以授射甲革椹質者夾弓庾弓以授射豻侯鳥獸者唐弓大弓以授學射者使者勞者注往體寡來體多曰王弓弧弓皆逺射彊弓也往體多來體寡曰夾弓庾弓皆近射弱弓也往體來體若一曰唐弓大弓也勞者勤勞王事若晉文侯文公受彤弓玈弓之賜是也考工記亦云王弓之屬利射革與質夾庾之屬利射侯與弋唐弓之屬利射深孔穎達云周禮無彤弓之名此彤弓必當唐大二者之中有之耳唐大者是其體彊弱之名彤玈者爲弓色之異稱爲弓者皆漆之以禦後霜露漆之爲色赤黒而已彤旣爲赤則知玈者爲黒也色以赤者周之所尙故賜弓以赤爲重人按荀子雲天子雕弓諸侯彤弓大夫黒弓周禮疏亦雲天子之弓王弧諸侯之弓唐大大夫之弓夾庾尙書大傳云三適謂之有功賜以車服弓矢王制云諸侯賜弓矢然後徵賜鈇鉞然後殺韓詩外傳云諸侯之有徳天子錫之一錫車馬再錫衣服三錫虎賁四錫樂器五錫納陛六錫朱戶七錫弓矢八錫鈇鉞九錫秬鬯謂之九錫也山海經云帝俊賜羿彤弓素繒以扶下國漢韋孟詩云肅肅我祖國自豕韋彤弓斯徵撫寧遐荒總齊羣邦以翼大商書文侯之命云父義和其歸視爾師寧爾邦用賚爾秬鬯一卣彤弓一彤矢百盧弓一盧矢百盧玈通史記云齊桓公三十五年夏防諸侯於葵丘周襄王使宰孔賜文武胙彤弓矢大路下拜受賜左傳僖二十八年晉文公獻楚俘於王己酉王享醴命晉侯宥王命尹氏及王子虎內史叔興父防命晉侯爲侯伯賜之彤弓一彤矢百玈弓矢千曰王謂叔父敬服王命以綏四國糾逖王慝晉侯三辭從命受防以出出入三覲鄒忠云古者諸侯有大功天子賜弓矢及圭瓉其賜之圭瓉使得爲鬯以祭先也其賜之弓矢使得待王命以徵不庭也故王制曰諸侯賜弓矢而後徵伐典綦重矣後儒遂以爲得專徵伐毛萇釋詩孔安國釋書鄭康成釋禮社預釋春秋左氏皆有是說彼特因王制之語而誤增一字失之逺矣夫以後之徵義和也必曰承王命䢐徵南仲之伐獫狁也必曰自天子所謂我來矣今以爲賜弓矢者卽得専徵伐是作威不必維辟而春秋之戰皆義戰矣豈彤弓之設端使然哉孔云寧武子所言及晉文侯文公所受皆必有玈弓此詩獨言彤弓者以二文皆先彤後玈彤少玈多舉重可以包輕故直言彤弓也有弓則有矢言弓則矢可知故亦不言矢也弨說文云弓反也毛傳云弛貌徐鍇云弛而體反也嚴粲云賜弓不張受謂諸侯受之言命也鄭云謂王防命也藏之者孔雲藏之於其家以示子孫言諸侯旣受此弓因命之曰汝得此弓以歸尙其寶藏之以示珍重之意左襄八年晉範宣子來聘公享之季武子賦彤弓宣子曰城濮之役我先君文公獻功於衡雍受彤弓於襄王以爲子孫藏匄也先君守官之嗣也敢不承命所謂以爲子孫藏卽此詩雲藏之也我天子自謂也稱受賜諸侯曰嘉賓我有嘉賓以下鄭箋謂受出藏之乃反入正義引晉文公出入三覲之事爲證非也出入三覲紀其先後覲王凡有三次無受賜後復受饗之事考文公饗賜正同日傳先言饗而後言賜詩先言賜而後言饗行文異耳孔云饗之日先受弓矢之賜後受獻酬之禮左傳曰將賞則加膳加膳則飫賜將欲賞人尙加殽膳況弓矢之賜賞之大者焉得無其禮也貺說文云賜也蒙上文而言卽以彤弓賜之也曰中心者言中心實欲貺之非有所勉彊而然如內疑其臣而外牽於其功內忌其臣而外迫於其勢則𨿽貺而非本於中心矣鐘鼔旣設謂設陳鐘鼓之樂以樂賔也鄭云大飲賓曰饗陳暘云周官樂師饗食諸侯序其樂事令奏鐘鼓鏄師凡饗祀鼓其金奏之樂典庸器帥其屬而設筍簴饗食亦如之繇是觀之饗禮不終朝以訓恭儉要之賓主百拜而酒三行其樂未嘗不令奏鐘鼓也然錫彤弓必因饗禮笙師饗射共笙鐘之意也孔云饗者烹大牢以飲賓是禮之大者獻如命數設牲俎豆盛於食燕周語曰王饗有體薦燕有析俎公當饗卿當燕是其禮盛也言一朝者言王殷勤於賓早朝而卽行禮故云一朝燕或至夜饗則如其獻數禮成而罷故以朝言之左傳鄭饗趙孟禮終乃燕是饗不終日也鄒云周禮大行人上公饗禮九獻侯伯七獻子男五獻大國之孤視小國之君掌客上公三饗侯伯二饗子男一饗其牲則體薦體薦則房烝其禮亦有飯食舂人云凡饗食共其食米是饗禮亦兼燕與食矣但燕或至夜而饗則於朝立成不坐設幾不倚爵盈不飲獻如其命數而止不必於時之久故一朝可以成禮然亦見王者勤於待賔賞不逾時如是嚴云彤弓非常賜也鐘鼓大樂也饗盛禮也設盛所以重彤弓之賜也朱子云後之賞賜非出於利誘則迫於事勢至有朝賜鐵券而暮屠戮者則與中心貺之者異矣屯膏吝賞功臣解體至有印刓而不忍予者則與一朝饗之者異矣】彤弓弨兮受言載【葉寘韻子利翻】之我有嘉賓中心喜【葉寘韻許旣翻】之鐘鼓旣設一朝右【葉寘韻於記翻韓本作佑】之【賦也載毛云載以歸也鄭云出載之車也喜悅也悅其有功也詩詁云古者饗燕有物以章其意謂之右嚴云右與宥侑通皆助也莊十八年左傳王饗醴命之宥注謂以幣物助歡也僖二十五年二十八年皆云饗醴命宥是饗禮必有賜以爲宥】彤弓弨兮受言櫜【葉號韻右號翻亦葉宥韻疾救翻】之我有嘉賓中心好【葉號韻呼報翻亦葉宥韻許救翻】之鐘鼓旣設一朝醻【葉號韻大到翻亦葉宥韻承咒翻陸徳明本作酬】之【賦也櫜毛云韜也陸徳明云弓衣也說文云車上大櫜引詩載櫜弓矢又按樂記倒載干戈包之以虎皮名曰建櫜注謂兵甲之衣曰櫜蓋兵甲弓矢皆以皮爲之衣故皆以櫜名據說文言櫜在車上則上章所云受言載之爲載之於車明矣好亦悅也喜好皆悅但喜淺而好深醻鄭云猶厚也勸也說文或從州作酬儀禮士冠禮主人酬賓注謂飲賔客而從之以財貨曰酬所以申暢厚意也愚按禮於食有侑賔勸飽之幣上章言右是也於飲有酬賔送酒之幣此章言醻是也飲爲饗禮兼言右酬者以饗亦兼食故也孔云飲食必酬侑之者按公食大夫禮賔三飯之後公授宰夫束帛以侑注謂君以爲食賓殷勤之意未至復發幣以勸之欲其深安賔也又聘禮云若不親食使大夫朝服致之以侑幣注謂君有疾病及他故必致之者不廢其禮又曰致饗以酬幣亦如之然則不親饗以酬幣致之明親饗有酬幣矣侑幣公食大夫用束帛其酬幣則無文聘禮注又引禮器曰琥璜爵蓋天子酬諸侯也必疑琥璜爲天子酬諸侯之幣以琥璜非爵名而云爵明以送酒也食禮無爵可送則琥璜饗酬所用也謂饗時酬賔以琥璜將幣耳小行人合六幣琥以繡璜以黼則天子酬諸侯以黼繡而琥璜將之嚴云鄭以醻爲獻醻但酬酢是燕禮其饗禮爲訓共儉爵盈而不飲未必有酬酢也愚按此詩三章所言𨿽無淺深而未嘗無條理首章其總也其言彤弓當先言櫜之旣乃載以歸後始藏於家以示子孫此先言藏者以藏爲重故致意言之因藏而推始於載又因載而推始於櫜皆丁寧鄭重意也先言貺之者實指其事次乃推言其喜之又推言其好之正發明中心二字意以見其貺之之有所自來也先言饗之是大禮之總名後言右之醻之皆饗中事必至右醻兼舉而饗禮斯畢亦見其愛賔之無已也言醻於右後饗以飲爲主故結言之也】彤弓二章章六句【左傳之說甚明子貢傳但謂天子之燕諸侯混矣】

緜蠻諸侯貢士也疑卽崇丘【說見艸虫篇小引下崇丘爲六笙詩之一見於儀禮此詩又爲諸侯貢士於天子之詩當作於成王之世】

緜蠻黃鳥止於【注疏作於恐誤】丘阿【歌韻】道之云逺我勞如何【歌韻】飲之食【音嗣後同】之教之誨【隊韻】之命彼後車謂之載【隊韻】之【興也緜說文云聨防也從系從帛蓋纊之精者蠻卽南蠻之蠻緜蠻連文朱傳以爲鳥聲甚是以其聲之防細相連不絕如緜而鳥語不可與人解又似蠻也孟子擬南蠻爲鴃舌同此黃鳥解見葛覃篇亦名倉庚陸佃云凡詩言黃鳥者興也言倉庚者賦也倉庚鳴於仲春其羽之鮮明在夏又名鸎格物總論云鸎三四月鳴音聲圓滑此詩特取興黃鳥者按月令季春勉諸侯聘名士禮賢者孟夏命太尉贊傑儁遂賢良舉長大黃鳥善鳴正在斯時故觀之而起興止鄭云謂飛行所止托也丘說文云土之髙也爾雅云非人爲之丘李巡云謂非人力所爲自然生爲丘也阿非大陵之阿與菁莪在彼中阿同義謂曲也孔穎達云以下丘側丘隅類之則丘阿非二物也捲阿曰有捲者阿知丘阿是丘之曲中也取興丘阿者士聲譽著聞超出齊民之上則止於丘之況然尙未離臭渫則又止於丘阿之況也道之云逺者謂自侯國而升之王朝其道路甚逺也我代爲諸侯自我也勞猶煩也因逺道而欲資遣其行故籌度之至於煩勞爲下文命彼後車發端也飲之食之教之誨之追言其平日盡心教養之事也渴則予之飲饑則予之食養之義也說文云教上所施下所效也誨曉教也徐鍇云丁寧誨之若決晦昧也又鄭云事未至則豫教之臨事則誨之荀子云治國者不富無以養民情不教無以理民性故家五畝宅百畝使田務其業而勿奪其時所以富之也立大學設庠序修六禮明十教所以導之也詩曰飲之食之教之誨之王事具矣春秋繁露云君子內治反理以正身據祉以勸福外治推防以廣施寛制以容眾孔子謂冉子治民者先富之而後加教語樊遲曰治身者先難後獲以此之謂治身之與治民所先後者不同焉矣詩云飲之食之教之誨之先飲食而後教誨謂治人也又曰坎坎伐輻彼君子兮不素餐兮先其事後其食謂之治身也按王制云凡居民量地以制邑度地以居民地邑民居必參相得也無曠土無遊民食節事時民咸安其居樂事勸功尊君親上然後興學司徒修六禮以節民性明七教以興民徳齊八政以防淫一道徳以同俗養耆老以致孝卹孤獨以逮不足上賢以崇徳簡不肖以詘惡六禮冠婚喪祭鄕相見也七教父子兄弟夫婦君臣長幼朋友賔客也八政飲食衣服事爲異別度量數制也凡此皆先飲食而後教誨之事意侯國制亦同此也命諸侯命之也後車鄭云倅車也按周禮王之五路皆有副車謂之倅五路之中金路以封同姓象路以封異姓革路以封四衛然則諸侯之乘此路者亦必皆有倅車矣謂卽命也載說文雲乘也諸侯將貢士於天子命彼典車者以己所有之倅車與之乘之敬愛之至也又按彭更言孟子後車數十乘則凡從君行之車皆名後車不必路車之倅矣漢書髙帝下詔求賢令禦史中執法下郡守其有意稱明徳者必身勸爲之駕注謂郡守身自往勸勉令至京師又駕車遣之是則後車載士之風漢世猶存益信此詩爲諸侯貢士詠也孔安國書傳云古者諸侯之於天子也三年一貢士一適謂之好徳再適謂之賢賢三適謂之有功有功者天子賜以衣服弓矢再賜以秬鬯三賜以虎賁百人一不適謂之過再不適謂之敖三不適謂之誣一詘以爵再詘以地三詘而地畢漢志云先王之制裏有序而鄕有庠序以明教庠以行禮而視化焉八嵗入小學學六甲五方書計之事始知室家長幼之節十五嵗入大學學先聖禮樂而知朝廷君臣之禮其有秀異者移鄕學於庠序庠序之異者移國學於少學諸侯嵗貢少學之異者於天子學於太學命曰造士行同能偶則別之以射然後爵命焉】緜【大學作緡】蠻黃鳥止於丘隅【虞韻】豈敢憚行畏不能趨【虞韻】飲之食之教之誨【韻見前】之命彼後車謂之載【韻見前】之【興也隅說文云陬也鄭云丘隅丘角也大學引詩云邦畿千里惟民所止詩云緡蠻黃鳥止於丘隅子曰於止知其所止可以人而不如鳥乎今按此詩皆以丘爲言蓋取髙夐之義鳥置身於髙夐之地則患害莫之能及故謂之其所止大學引此與邦畿對言正以邦畿爲四方之極丘隅爲至髙之處俱是欲人止於至善影子善而曰至所謂至精至粹無以復加如仁敬孝慈信各造其極之類乃絕頂之名人能止於此亦如黃鳥之止丘隅可望而不可卽舊說以丘隅爲岑蔚安閒之地鳥擇此地而止處之爲得所止則與止至善之義漠不相涉故知非詩意也憚說文云忌難也行指後車載之言畏猶慮也劉熈云疾行曰趨我豈敢憚命後車一行乎誠慮賢人在道不能疾行以至王國故此命不容己耳韓詩外傳云客有見周公者應之於門曰何以道旦也客曰在外卽言外在內卽言內入乎將母周公曰請入客曰立卽言義坐卽言仁坐乎將母周公曰請坐客曰疾言則翕翕徐言則不聞言乎將毋周公唯唯旦也諭明日興師而誅管蔡故客善以不言之說周公善聴不言之說若周公可謂能聴防言矣故君子之告人也防其救人之急也詩曰豈敢憚行畏不能趨按此𨿽非本文正解然摹寫慇懃之意若有合焉飲之食之以下解己見前上章言命彼後車尙未就道此則行而在道矣又上興丘阿此興丘隅者丘阿爲人所不見之地進而丘隅則人咸得見之諭士之離衡茅而至止於射宮也射義云古者天子之制諸侯嵗獻貢士於天子天子試之於射宮又云天子將祭必先習射於澤宮澤者所以擇士也已射於澤而後射於射宮按射宮乃王國之小學卽虞庠是也在西郊澤宮在近水澤之地皆非當國之中此其爲丘隅之況與云嵗貢者鄭氏亦以爲三嵗一貢大國三人次國二人小國一人】緜蠻黃鳥止於丘側【職韻丰氏本作仄】豈敢憚行畏不能極【職韻】飲之食之教之誨【韻見上】之命彼後車謂之載【韻見上】之【興也側說文云旁也射宮試士之後得與於祭者有慶謂之慶則當授以爵祿矣王制所謂司馬辧論官材論進士之賢者以告於王而定其論論定然後官之任官然後爵之位定然後祿之此時在王左右故以丘側起興與丘隅不同隅是丘之一角進而丘側則在丘當中之側矣極之爲言至也國語云齊朝駕則夕極於魯國道之云逺恐不能至其所故不得不命後車以載之也當周盛時諸侯貢士之典如此】

緜蠻三章章八句【朱子云此防賤勞苦而思有所托者爲鳥言以自比細按飲之食之以下語气如何可通五之字皆自我施人而言豈人來施我之謂乎申培說云大夫適位他國其遏賔之主人閔之而作是詩蓋彷佛詩辭而爲之說然殊鄙迂不成義理子貢傳則但存王之時大夫避六字而上下俱缺文鄒忠云夫以王朝大夫踉蹌出奔而乞憐於人如此聖人奚取而錄之如謂其能見幾而作則宜超然髙舉以保貞而嘵嘵然飲食是兾似不辭雁騖之餘粒者志何憊也岐路堪悲導迷登覺誠不無需於教誨乃以墜風之羽思振翮軒毳之間輙希後車命載願又何奢也豈其從大夫之後不可徒行故耶然易不云捨車而徒義弗乘乎剝之上九碩果不食君子得輿此則出於眾心之願載若夫俛仰號呼如戰國歌長鋏者流斯亦鄙矣序以爲防臣刺亂也大臣不用仁心遺忘防賤不肯飲食教載之故作是詩也愚按序說於詩意較近所謂大臣卽指諸侯也不能飲食之所謂不用仁心也不能教誨而薦之所謂遺忘防賤也但詩無刺意序以爲刺亂者直以其篇次在白華後並系之幽王耳必謂追述往時盛事以傷今之不然亦屬附會又王符云行人定而緜蠻諷其意亦與序同】

吉日成王搜岐陽也【竹書紀成王六年大搜於岐陽左傳昭四年楚椒舉言於楚子曰臣聞諸侯無歸禮以爲歸夏啟有鈞臺之享商有景亳之命周武有孟津之誓成有岐陽之搜杜預云成王歸自奄大搜於岐山之陽按晉語叔向曰昔成王盟諸侯於岐陽楚爲荊蠻置茅蕝設望表與鮮牟守燎故不與盟卽此時事也所以知此詩爲搜岐陽者以漆沮之從一語知之詩言田獵不及會盟之事蓋成王於此時先搜而後盟是詩之作但爲大搜詠耳周禮中春教振旅遂以搜公羊谷梁皆謂夏曰搜當以周禮之義爲正愚又疑此詩卽六笙詩中之由庚說見艸虫篇小引下】

吉日維戊【葉有韻莫後翻風俗通維戊作庚午】旣伯【音禡說文作禡】旣禱【葉有韻當口翻說文丰氏本俱作禂】田車旣好【葉有韻許厚翻】四牡孔阜【有韻丰本作�】升彼大阜【同上丰本作】從其羣醜【有韻丰本作魗賦也吉善也楚辭云吉日兮辰良天干爲日地支爲辰日幹五剛五柔甲丙戊庚壬五奇爲剛乙丁己辛癸五偶爲柔十二支六陽六陰子寅辰午申戌爲陽醜卯巳未酉亥爲陰對月言日以日統辰故此章單言戊稱吉日而後章兼言庚午亦稱吉日也曲禮云外事以剛日內事以柔日鄭皆主祭祀言而以出郊之祭爲外事郊內之祭爲內事孔穎達駮之謂郊天是國外之事應用剛日而郊特牲云郊之用辛非剛也社稷是郊內應用柔日而郊特牲云祀社日用甲非柔也崔靈恩則謂外事指用兵之事內事指宗廟之祭所以不及郊社者以郊社之禮尊不可以外事內事律之崔說比鄭爲允孔叢子云凡類禡皆用甲丙戊庚壬之剛日此詩所詠旣伯旣禱禡祭之禮也然則吉日維戊卽田獵之日以次章庚午推之後於庚午八日於辰屬寅朱子以爲戊辰非也何以知之以後章旣差我馬之句知之若果此日爲戊辰則旣言四牡孔阜從其羣醜矣何待閱二日後始行差擇其馬乎又按寅午同气孟康雲南方火火生於寅盛於午火性炎猛其气精專嚴整故爲廉貞是也詳見次章旣伯旣禱田祭也伯通作貊亦作貉鄭司農讀爲禡王制雲天子將出徵類於上帝宜乎社造乎禰禡於所徵之地孔叢子云已克敵使擇吉日復禡於所徵之地柴於上帝祭社奠祖以告克鄭云禡師祭也爲兵禱其禮亡其田獵之祭則名之爲貉周禮搜苗狝狩有司皆表貉於陳前又肆師職云凡四時之大田獵祭表貉則爲位甸祝職云掌四時之田表貉之祝號鄭注謂貉讀爲千百之百於立表處爲師祭祭造軍法者禱气勢之增倍也其神蓋蚩尢或曰黃帝杜子春讀亦同云貉兵祭也田以講武治兵故有兵祭習兵之禮故貉祭禱气勢之十百而多獲邢昺云貉之言百祭祀此神求獲百倍也愚按貉貊本是一字以百解貊無乃彊解讀貉爲百亦未必然又有言祭貉以導獸者要皆附會之說以愚意揣之政繇古人讀貊與禡同音遂訛禡爲貊耳禡祭名也故字從示其以馬諧聲義必有取或殺馬爲牲或以馬者國之大事克敵必借馬故爲馬祈福亦未可知師田皆行軍之事其同有禡祭焉宜也觀說文旣伯作旣禡可證今韻會中伯字亦有禡音蓋繇伯貊相訛而然無足疑者此旣伯卽田獵之日表貉之祭也毛傳以伯爲馬祖按周禮較人職云春祭馬祖執駒夏祭先牧頒馬攻特秋祭馬社臧僕冬祭馬步獻馬講禦夫馬祖鄭以爲天駟天駟房也晉天文志雲天駟爲天馬主車駕南星曰左驂次左服次右服次右驂亦曰天廏孔云馬與人異無先祖可尋故取孝經說房爲龍馬是馬之祖先牧始養馬者馬社舊說謂始乘馬者或云廏中土神也馬步舊謂神爲災害馬者一云行神四時之祭各有所爲未聞田獵有馬祖之祭亦從未聞馬祖有伯之稱也祖者始也伯者長也二義懸殊何得以伯當祖乎祈福曰禱毛以爲禱獲是也戰必禱克田必禱獲說文作禂云禱牲馬祭也按禱牲馬祭分爲二事周禮甸祝職云禂牲禂馬皆掌其祝號杜子春注云爲田禱多獲禽牲爲馬禂無疾觀此禂牲卽貉祭所禱禂馬卽較人四時之祭所禱皆名爲禂也此詩旣伯旣禱乃甸祝所職也爾雅以爲馬祭似誤以禂牲爲禂馬耳又小宗伯職云凡王之會同軍旅田役之禱祠肄儀爲位則以伯爲小宗伯亦通惟於旣字文理似不甚順田車二句解見車攻篇周禮田僕職云掌馭田路以田掌佐車之政設驅逆之車田路王所乘卽此田車是也驅逆之車謂之佐車下章旣差我馬皆用之於驅逆者阜說文雲山無石者爾雅髙平曰陸大陸曰阜大阜曰陵今曰大阜正當名陵耳從從禽也以追逐其後故曰從醜鄭云眾也謂禽獸之羣眾也孔云車牢馬健故得歷險從禽嚴粲以田車四語皆禱辭言告神以將田獵其實戊日未田也亦似可通但以車攻篇田車旣好四牡孔阜二語例之明是紀事語耳左昭三年鄭伯如楚子產相楚子享之賦吉日旣享子產乃具田備王以田江南之夢楚靈賦詩自擬天子其汰如此】吉日庚午【虞韻】旣差我馬【葉語韻滿補翻】獸之所同麀【丰本作】鹿麌麌【韻說文作噳噳】漆沮之從天子之所【葉麌韻讀如數爽主翻麌賦也庚剛日也外事以剛日擇馬以田亦外事也孔云必用午日者蓋於辰午爲馬故也邢凱云古今涓吉外事用剛日內事用柔日如甲子爲剛乙丑爲柔至爲簡易甲午治兵壬午大閱吉日庚午旣差我馬皆外事也故用剛日丁丑燕之乙亥嘗之凡祭之用丁用辛內事也故用柔日社祭用甲郊以日至亦不拘也後世術家旣多互相矛盾禇先生云武帝聚會占家問某日可娶婦乎五行家曰可堪輿家曰不可又有建除叢辰天人太乙歷家凡七種所言吉凶相半制曰避諸死亡以五行爲主今觀諸歷一日之內有吉有凶當如武帝主一家可也鄭鮮之啟宋武帝明旦見蠻人是四廢日答曰吾初不擇日此亦可法又翼奉云北方之情好也好行貪狼申子主之東方之情怒也怒行陰賊亥夘主之貪狼必待陰賊而後動陰賊必待貪狼而後用二陰並行是以王者忌子卯也禮經避之春秋諱焉南方之情惡也惡行廉貞寅午主之西方之情喜也喜行寛大己酉主之二陽並行是以王者吉午酉也詩曰吉日庚午上方之情樂也樂行姦邪辰未主之下方之情哀也哀行公正戌丑主之辰未屬陰戌丑屬陽萬物各以其類應差廣韻云次也不齊等也按爾雅云田獵齊足卽差等其足力之謂也此以給從王於田者吉日庚午乃追述之辭言先此已差馬以待矣見戒備有索也凡四足而毛者謂之獸總名也禮記注云獸者守也言力多不易可擒先湏圍守然後可獲同合防也爾雅云鹿牡麚牝麀嚴云言牝鹿則見蕃息之意又羅願云鹿自有無角者名爲麀鹿麌當依說文作噳云糜鹿羣口相聚也若如字解則麕牡曰麌爾雅麕牡麌牝麋是也鄭云麌復麌言多也於鹿則舉牝於麕則舉牡足盡乎麕鹿之類矣二說皆通漆沮二水名卽緜篇之沮漆是也在漢扶風之地漆水出杜陽縣岐山北沮水與漆水合流至岐山入渭詳見緜篇與潛之猗歟漆沮不同愚所以定此詩爲成王大搜岐陽之詩者正以此一語定之從猶循也言循漆沮之濵以行也漆沮與岐陽相近故云然天子謂成王也岐陽之地爲天子大搜之所在也】瞻彼中原其祁【爾雅作麎】孔有【韻亦葉紙韻羽軌翻】儦儦【說文丰本俱作伾伾陸徳明本作麃麃一作爊爊後漢書注韓詩俱作駓駓】俟俟【紙韻文選注薛君章句俱作騃韓詩作駿駿】或羣或友【有韻亦葉紙韻羽軌翻】悉率左右【葉有韻云九翻亦葉紙韻羽軌翻】以燕天子【紙韻亦葉有韻濟口翻賦也仰視曰瞻中原朱子云原中也祁通作岐謂山道之旁出者愚意當卽指岐山也山有兩岐故名孔有甚有也指獸言儦說文云行貌俟說文云大也言儦然而來者皆獸之大者也又薛君章句及毛傳云趨則儦儦行則俟俟則此俟當通作竢言相待而緩行也周語云獸三爲羣毛傳云獸二曰友孔云或三三爲羣或二二爲友是其甚有也自三以上皆稱羣不必要三也悉盡率循燕安也鄭云悉驅禽順其左右之宜以安待王之射也孔云趨逆之車驅而至於彼防虞人乃悉驅之循其左右之宜以禽必在左射之或令左驅令右皆使天子得其左廂之便也】旣張我弓旣挾我矢【紙韻】發彼小豝殪【丰本作壹】此大兕【紙韻】以禦賓客且以酌醴【葉紙韻力紙翻賦也張說文云施弓也我主天子而言儀禮注云方持矢曰挾郝敬云挾夾同兩物夾一曰挾矢在上以大二指夾而引之也發發矢豝解見騶虞篇嚴云傳言百發百中則發有中否今曰發彼小豝言發則中豝矢無虛發不待言中也殪毛云壹發而死也兕獸名羅願云重千斤或曰卽犀之防者兕似牛犀似豕兕靑而犀黑兕一角而犀二角以此爲異然兕之革堅故犀甲只壽百年而兕甲壽二百年射以得兕爲雋故周時美殪此大兕唐叔虞射兕於徒林殪以爲大甲爲是武也以享晉封其後世之臣相與傳道之而楚人招魂稱君王親發兮耽靑兕以爲物之偉觀可以娛魂而來之云爾孔云虞人旣驅禽待天子故言旣張我天子所射之弓旣挾我天子所發之矢發而中彼小豝亦人殪此大兕也小豝大兕俱是發矢殺之但小者射中必死苦於不能射中大者射則易中惟不能卽死小豝云發言發則中之大兕言殪言射著卽死異其文者言中防而制大也或云發見其巧殪見其力勸侑曰禦賔客謂從王大搜之諸侯也孔云周禮六服之內其君爲大賔其臣爲大客彼對文則君爲大賔臣爲大客若散則賔亦客也故此賔客並言之劉公瑾云此言進禽於賔客亦猶車攻言大庖不盈之意酌說文云盛酒行觴也醴說文云酒一宿熟也文選注云甜而不泲也周禮酒正職云辧五齊之名一曰泛齊二曰醴齊三曰盎齊四曰緹齊五曰沈齊注云泛者成而滓浮泛泛然醴猶體也成而滓汁相將盎猶翁也成而翁翁然蔥白色緹者成而紅赤沈者成而滓沈自醴以上尢濁盎以下差淸謂之齊者每有祭祀以度量節作之也且以酌醴者鄭云酌而飲羣臣以爲俎實孔云左傳天子饗諸侯毎云總醴命之宥是饗有醴也杜預云先置醴酒示不忘古也嚴云周官五齊味薄所以祭也三酒味厚人所飲也坊記醴酒在室醍酒在堂則五齊亦曰酒醴味甜於余齊與酒味殊穆生不嗜酒故元王毎置酒常爲穆生設醴見醴與酒味異也饗爲盛禮惟王饗諸侯則設醴示不忘古禮之重也旣得禽獸則以爲俎實進於賔客又且以酌醴而饗舉行盛禮也呂祖謙云車攻吉日皆以搜狩爲言何也蓋搜狩之禮所以見王賦之復焉所以見軍實之盛焉所以見師律之嚴焉所以見上下之情焉所以見綜理之周焉欲明文武之功業者觀諸此足矣馬融云夫樂而不荒憂而不困先王所以平和府藏頥養精祌致之無疆故戛擊鳴球載於虞謨吉日車攻序於周詩聖主賢君以增盛美豈徒爲奢淫而已哉】

吉日四章章六句【序云美宣王田也能愼防接下無不自盡以奉其上焉朱子謂愼微以下非詩本意或曰篇中兩諏吉日所謂愼防也旣差我馬所謂接下也若悉率左右以燕天子則所謂無不自盡以奉其上者也以此解序得矣然究於詩義何涉申培說謂宣王畋獵復古史籕美之焦氏易林亦云吉日車攻田弋獲禽宣王飲酒以告嘉功總之因毛傳篇次以類系此詩於車攻之後遂並屬之宣王耳然宣王自圃田一狩之外其他皆不見於史卽岐陽石鼓舊相傳爲宣王獵碣而楊愼援據左傳且疑爲成王時詩矣若子貢傳以爲宣王閱武其謬益甚愚疑此詩爲卽由庚蓋以吉日庚午之句取之篇末曰以禦賔客且以酌醴故燕饗通用果爾則是詩在周公作儀禮時已有之其爲成王之詩明矣】

詩經世本古義卷十之中﹤經部﹐詩類﹐詩經世本古義﹥

欽定四庫全書

詩經世本古義卷十之下

明何楷撰

周成王之世詩

振鷺【禮記作振羽】周成王時防子來助祭於祖廟先習射於澤宮周人作詩以美之【此與有瞽有客皆一時之詩爲防子作也何以知其爲防子也防子之封宋也統承先王修其禮物作賔於王家故有客之詩曰亦白其馬商尙白也鷺乃白鳥而我客之容似之意者其衣服車旂之類皆用白與此以知其爲防子也何以知其在成王時來助祭也書序云成王旣黜殷命殺武庚命防子啟作防子之命是則防子之封宋也自成王始命之而詩大雅文王篇乃周公所作以訓成王者其曰商之孫子侯服於周厥作祼將常服黼冔白虎通謂言防子服殷之冠助祭於周此以知防子在成王時來助祭也何以知其習射於澤宮也禮天子將祭必習射於澤澤者所以擇士也已射於澤而後射於射宮射中者得與於祭不中者不得與於祭此詩言西雝雝者天子之辟雝正澤宮也此以知其爲將祭而先習射也澤宮自習射而外亦有以他事至者與曰有之其一爲郊祀家語及郊特牲皆云卜郊之日王親立於澤官以聽誓命受教諫之義也其一爲養老樂記云食三老五更於太學天子袒而割牲執醬而饋執爵而酳冕而總幹所以教諸侯之弟也然則此客之在西雝也何以知其不爲彼二者而至與曰以有瞽之詩例之彼祭祖廟之詩也而曰我客戾止此亦曰我客戾止大抵同時詠耳故知其爲助祭祖廟也】

振鷺於飛於彼西雝【冬韻薛君章句作雍】我客戾止亦有斯容【冬韻興中有比也振錢氏云自振其羽也鷺毛傳云白鳥也陸璣雲水鳥也好而潔白故謂之白鳥齊魯之間謂】

【之舂鋤遼東樂浪吳楊人皆謂之白鷺大小如鴟靑腳髙尺七八寸尾如鷹尾喙長三寸陸佃云鷺步於淺水好自低昂故曰舂鋤色雪白頂上有絲毿毿然長尺餘欲取魚則弭之亦或謂之白露今人畜之極有馴擾者每至白露降日則定飛而去不可復畜矣俗說雌雄相眄則產羅願云鷺潔白而善爲容其集必飛舞而下其翅背上皆有長翰毛江東人取爲接離海錄云一名帶絲禽格物論云一名屬玉雝當通作廱王氏云辟廱也辟廱有水鷺所集也辟廱解見靈臺篇朱子云先儒多謂辟廱在西郊故曰西雝王應麟云卽旋丘之水其學卽所謂澤宮也鄭云白鳥集於西雝之澤言所集得其處也我客防子也尊之曰客親之曰我客愛敬兼至也按有客之詩序以爲防子來見祖廟左昭二十五年宋樂大心曰我於周爲客然則此客之爲稱防子明矣孔頴逹云客者敵主之言諸侯之於天子𨿽皆有賔客之義但先代之後時王偏所尊敬特謂之客戾通作麗說文云旂行也止息也戾止據西雝而言我客與眾諸侯來助祭者偕行而止息於此將習射以與祭也斯指鷺也容自禮物言之如車旂服禦之類從其先代所尙亦如鷺色之潔白然也孔云受命之祖皆聖哲之君故能克成王業功濟天下後世子孫無道防其國家遂令宗廟絕享非仁者之意也故王者旣行天罰封其支子爵爲上公使得行其正朔用其禮樂所以尊賢徳崇三統明王位非一家之有也】在彼無惡【葉遇韻烏故翻】在此無斁【葉遇韻都故翻中庸及薛君章句俱作射】庶幾夙夜以永終譽【葉遇韻讀如裕兪戍翻賦也彼此主客相對之辭惡猶怨也斁說文云解也謂恩禮衰替也錢天錫云爲勝國之遺易起猜嫉在革命之際易生厭薄陳氏云在彼不以我革其命而有惡於我知天命無常惟徳是與其心服也在我不以彼墜其命而有厭於彼崇徳象賢統承先王忠厚之至也輔廣云在彼無惡其心公也在此無斁其心厚也公則順天厚則盡道萬尙烈云說者於有客章以白其馬追琢其旅爲在彼無惡以去而畱追而綏爲在此無斁曰庶幾者期望之也夙夜乃循環無窮之意永說文雲長也終者對今之辭譽說文云稱也此日彼此各盡其道固爲人所稱譽矣自今以往庶幾時時如此而後可以終有此譽成王告防子曰與國咸休永世無窮又曰以蕃王室毗予一人俾我有周無斁皆比意也中庸云君子動而世爲天下道言而世爲天下法行而世爲天下則逺之則有望近之則不厭詩曰在彼無惡在此無射庶幾夙夜以永終譽君子未有不如此而蚤有譽於天下者也引詩之意謂君子與天下精神意慮兩兩綰結無時不然故能終譽亦與此詩意彷佛相近陳際泰云仍以國制而不攺周以後無此也待以客禮而不臣周以後無此也防子之命猶有戒勑之辭至振鷺而益渾融矣無惡無斁夙夜終譽之語抑何愛而婉也若惡傷其意者然噫嘻後世無望此矣當塗之待山陽典午之待歸命始終保全其去古猶近乃劉豫獨何心也哉羅泌云武王旣勝商殺紂卽武庚而立之夫弔其民誅其君而乃立其子獨不以其他日之將不利而廢之此周之至徳也及武庚之作難三監淮夷並起應之當此之時周之事亦洶矣周公於是焉濯徵龕代至久而後克之玆宜深監武庚之事而乃更立商王之元子防子啟夫以防子之賢吾君之子顧乃使之代商後而邦之宋宋爲故亳商之舊都民之被其澤者固未忘也使防子而非人少異其志則全商之地確非周矣而成王周公方且晏然命之統承先王修其禮物不少爲疑而宋之臣人卒以安堵非聖人之盛徳能如是乎於以是知立國惟在於賢而不在於疑之多也秦漢而下不原仁義而徒汲汲以防虞天下爲心豈不大可慚哉禮仲尼燕居篇子曰禮有九焉大饗有四焉苟知此矣𨿽在畎畝之中事之聖人已兩君相見揖讓而入門入門而縣興揖讓而升堂升堂而樂闋下管象武夏籥序興陳其薦爼序其禮樂備其百官如此而後君子知仁焉行中規還中矩和鸞中采齊客止以雍徹以振羽是故君子無物而不在禮矣注謂振羽卽振鷺徹以振羽者言禮畢徹器之時歌振鷺也在彼無惡在此無斁主賔歡洽於斯爲盛故歌之】

振鷺二章章四句【舊作一章八句序及蔡邕獨斷朱傳皆以爲二王之後來助祭之詩鄭云二王夏殷也其後杞也宋也按書傳雲天子存二代之後與己三所以通夫三統立三正郊特牲亦雲天子存二代之後猶尊賢也尊賢不過二代而已然又有所謂三恪者何鄭駮異義曰三恪尊於諸侯卑於二王之後則杞宋以外別有三恪樂記曰武王克商未及下車而封黃帝之後於薊帝堯之後於祝帝舜之後於陳所謂三恪者其是乎惟杜預云周封夏殷二王后又封舜後謂之恪並二王之後爲三國其禮轉降示敬而已此解未確陵川郝氏曰三皇始制封建著爲令諸侯有罪方伯連帥請於天子而徵之天子無道三恪之國徧告方伯連帥率天下諸侯而伐之此三恪所從來矣左傳曰武王以元女大姬配胡公而封諸陳以備三恪蓋薊祝待陳而備非祀宋待陳而備也若夫二王之後亦有隆殺左傳皇武子曰宋先代之後也於周爲客天子有事膰焉有防拜焉女叔侯曰夏餘也子太叔曰夏肄是屏此𨿽以其後世卽東夷故然周之尊不及其尊宋明矣此詩以振鷺發詠明是以宋從殷尙爲言固非兼杞申培說但以爲先代之後助祭於周而勞之之歌混稱先代了無主名要是夢論朱子又云防此文意都無告神之語恐是獻助祭之臣古者祭毎一受胙主與賔屍皆有獻酬之禮旣畢然後亞獻至獻畢復受胙如此禮意甚好有接續意思到唐時尙然今並受胙於諸獻旣畢之後主與賔意思皆隔了黃光升駮之云按正祭時未有獻助祭之臣之樂歌者統於尊也祭後歸諸侯賔客之俎獨畱同姓燕飲亦未見二王之後在此想別日燕飲故歌此詩耳濮一之亦謂疑此防子來朝始至而王燕勞之所奏之樂歌今按果如所說則此詩當班在雅中不得列之於頌且西雝二字競無著落季本又謂此詩必専爲武庚而發蓋武庚庸愚不知天命故欲使之觀樂辟雝以養徳庶幾其能忠順耳鄒忠亦以爲周之嘉客孰先武庚作賔王家豈防子哉是皆鑿空無據之談不足信也】

有瞽成王大祫也合諸樂於太廟奏之防子以客禮來助祭詩人紀述其事【序云始作樂而合乎祖也朱傳及申培說因之愚按序意謂成王至是始行合祖之禮大奏諸樂云爾非謂以新樂始成之故合乎祖也合祖者祫祭之謂其禮有二曰時祫曰大祫王制曰天子犆礿祫禘祫嘗祫烝四時之祭惟春礿不祫夏禘秋嘗冬烝皆祫此時祫也對大祫而言亦曰小祫春秋文二年八月大事於太廟公羊傳曰大事者何大祫也大祫者何合祭也其合祭柰何毀廟之主陳於太祖未毀廟之主皆升合祭於太祖此所謂大祫也小祫止及未毀廟之主大祫則並及於毀廟之主以禮文徴之禮器曰周旅酬六屍此天子之禮也曽子問曰祫於太廟祝迎四廟之主此諸侯之禮也夫天子旅酬止於六屍諸侯迎主止於四廟則小祫之僅及於未毀廟之主明矣杜預曰逸禮記祫於太廟之禮云毀廟之主升合食而立二屍此則大祫並及於毀廟之主與公羊說脗合者也但大祫年月經無明文鄭謂魯禮三年防畢而祫於太廟明年春禘於羣廟自爾以後五年而再盛祭一禘一祫杜佑闡其說謂古者天子諸侯三年防畢皆合先祖之神而享之以生有慶集之歡死亦應備合食之禮緣生以事死因天道之成而設禘祫之享皆合先祖之神而享之按防畢而致新主於廟謂之吉禘公羊解大事爲大祫卽吉禘也𨿽其以新主合於舊主不妨得祫之名而大祫自有大祫之禮未容以吉禘當之至鄭氏所謂禘祫相因蓋本於公羊傳五年而再殷祭之說楊氏辟之謂殷祭乃大祫之祭也五年而再殷祭卽三年一祫五年再祫猶天道三歳一閏五歳再閏耳於禘祭手何與此其說殊朗然可信乃大祫之月崔靈恩則謂祭以秋以合聚羣主其禮最大必秋時萬物成熟大合而祭之東漢張純則謂祫以冬十月五穀成熟物備禮成故合聚飲食二說意頗相近而未知孰是至此詩之所以定爲大祫者以楚茨祫嘗之詩也則有祝祭於祊之語信南山祫烝之詩也則有是烝是享之語而此詩但渾言先祖是聽而已非大祫而何嘗考竹書成王九年春正月有事於太廟初用勺意者其卽此時乎抑又有疑焉王制所謂祫禘者夏祭也自周公升禘爲大祭更名夏祭爲禴先儒謂禴祭以樂爲主故其字從龠龠者樂之竹管三孔以和眾聲也是詩所舉不及品物惟悉數樂器而已則謂卽祫禘之祭亦無不可請以俟知者】

有瞽有瞽【麌韻】在周之庭【丰氏本作廷】設業設虡【葉麌韻讀如枸果羽翻】崇牙樹【樂書作植】羽【麌韻】應田【爾雅周禮注丰本俱作朄】縣鼓【麌韻】鞉【陸徳明本丰本俱本鞀】磬柷圉【葉麌韻讀如麌魚矩翻丰本作敔】旣備乃奏簫管備舉【葉麌韻讀如踽果羽翻】喤喤厥聲【庚韻】肅雝【禮記作雍爾雅注作噰】和【去聲】鳴【庚韻】先祖是聽【丰本作聒】我客戾止永觀厥成【庚韻賦也瞽說文云目但有聯也徐鍇云按書說言漫若鼓皮也聯但有黒子外防黒影而已此有瞽毛傳以爲樂官也重言有瞽者見所有者非一瞽也鄭云瞽蒙也目無所見於音聲審也周禮上瞽四十人中瞽百人下瞽百六十人有眡了者相之陳暘云耳目形也聰明神也聾瞶者其神在目不在耳故以之司視而掌火瞽蒙者其神在耳不在目故以之司聽而鼓樂其使人也可謂器之矣傳曰黃帝使神瞽考中聲夏書曰瞽奏鼓禮曰禦瞽幾聲之上下詩曰蒙瞽奏公國語曰蒙瞍修聲則瞽蒙之職自古以固然非特周也在周之庭孔穎逹云皆在周之廟庭也黃佐云曰周庭則非復商之庭矣陳暘云有瞽有瞽兼上中下瞽而言之也其來則大司樂詔之其歌則太師帥之相之則在眡了焉孔子言相師之道豈非眡了之職與在周之庭蓋有眡了相之不特及階及席而已又韓詩外傳云太平之時無瘖跛眇尫蹇侏儒折短父不哭子兄不哭弟道無𦇤負之遺育然各以序終者賢醫之用也故安止平正除疾之道無他焉用賢而已矣詩曰有瞽有瞽在周之庭紂之餘民也此全非詩防設說文云施陳也從言從殳殳所以驅遣使人也業虡解見靈臺篇毛云植者爲虡橫者爲栒業大版也所以飾栒爲縣也捷業如鋸齒孔云虡者立於兩端栒則橫入於虡其栒之上加之以業所以飾此栒而爲懸設也栒亦作簨又作筍按考工記有鐘虡磬虡而說文解虡爲鐘鼓之柎則鐘鼓磬皆有虡也其所以懸則在於業也設業設虡乃謂設業於所設之虡耳崇牙業上之飾毛云捲然可以縣也孔云栒之上加以大板側著於栒其上刻爲崇牙似鋸齒捷業然故謂之業牙卽業之上齒也以其形捲然得掛繩於上故言可以爲懸也樹羽毛云置羽也朱子云置五采羽孔云置之於筍虡之上角按禮明堂位篇云夏后氏之龍簨虡殷之崇牙周之璧翣據考工記筍飾以鱗屬故曰龍簨虡也殷又於龍上刻畫之爲重牙以掛懸紞名曰崇牙者以牙爲業之上齒所處者髙故也璧翣者注謂周人畫繪爲翣樹於翣之角上載以璧垂五采羽其下也陳暘云筍之上有業業之上有崇牙筍之兩端又有璧翣鄭氏謂載璧垂羽是也蓋筍虡所以架鐘磬崇牙璧翣所以飾筍虡夏后氏飾以龍而無崇牙商飾以崇牙而無璧翣至周則極文而三者具矣故周頌曰設業設虡崇牙植羽是也爾雅云大鼓謂之鼖小者謂之應毛傳訓應爲小鞞孔云此大射禮應鞞也田通作鄭云應鞞之屬也聲轉字誤變而作田孔云字以柬爲聲聲旣轉去柬惟有申在申字又誤去其上下故變作田也愚按書君奭篇申勸文王之徳禮記亦訛作田觀文王之徳申田相混鄭孔之說可信陳祥道云大射有朔鼙應鼙詩又以應配朄則朔鼙乃朄鼓也以其引鼓焉故曰朄以其始鼓焉故曰朔是以儀禮有朔無朄周禮有朄無朔猶儀禮之酒周禮之明水其實一也鄭氏以應與及朔爲三鼓恐不然也大射建鼓南鼓應鼙亦南鼓而居其東建鼓東鼓朔鼙亦東鼓而居其北則鼙與鼓皆建而鼙常在其左矣朔作而應應之朔在西應在東則凡樂之奏常先西矣按周禮太師職云大祭祀帥瞽登歌令奏撃拊下管播樂器令奏鼓朄大饗亦如之小師職云大祭祀登歌擊拊下管擊應鼓徹歌大饗亦如之是則鼓擊應皆在堂上擊拊之時而鼓朄職於太師擊應職於小師則應比朄爲賤矣儀禮應鼙朔鼙舊說謂應鼙者應朔鼙也朔者始也先擊朔鼙次擊應鼙然則堂下鼓與堂上之擊拊同時而擊應繼鼓而起亦取其與相應故名應耳陳暘云於歌言登則知管之爲降於管言下則知歌之爲上堂上之樂眾矣其所待以作者在乎奏擊拊堂下之樂眾矣其所待以作者在乎奏鼓朄舜之作樂言拊詠於上言鞀鼓於下樂記亦曰防守拊鼓蓋拊爲眾器之父鼓朄爲眾聲之君以拊爲父凡樂待此而作者有子道焉以鼓爲君凡樂待此而作者有臣道焉又云堂下之樂以管爲本器之尢小者也應之爲鼓鞸之尢小者也禮器曰縣鼓在西應鼓在東作樂及其小者乃所以爲備也太師大祭祀擊拊鼓朄亦此意歟當堂上擊拊之時則堂下擊應鼓以應之然後播鞀而鼓矣應施於擊拊又施於歌徹其樂之終始歟縣鼓毛云周鼓也明堂位云夏后氏之足鼓殷人楹鼓周人縣鼓陳暘云昔少昊氏造建鼓夏后氏加四足商人貫之以柱周人縣而擊之縣鼓本出於建鼓則縣鼓大鼓也應田縣鼓先小後大所以爲備樂也愚按路鼓鼖鼓皆爲大鼓以周禮考之則此縣鼓乃路鼓陳祥道以爲晉鼓非也周禮鼔人職云以雷鼓鼓神祀以靈鼓鼓社祭以路鼓鼓鬼享此祭宗廟故知爲路鼓也鞉鄭云如鼓而小持其柄搖之旁耳還自擊劉熙云鞉也所以樂作亦作鞀爾雅云大鞀謂之麻小者謂之料又作鞀月令云修鞀鞞先儒謂小鼓有柄曰鞀大鞀謂鞞愚按此鞀卽路鞀也周禮大司樂職云靁鼓靁鞀冬日至於地上之圜丘奏之若樂六變則天神皆降可得而禮矣靈鼓靈鞀夏日至於澤上之方丘奏之若樂八變則地只皆出可得而禮矣路鼓路鞀於宗廟之中奏之若樂九變則人鬼可得而禮矣陳暘云鞀於鼓爲小所以兆奏鼓者也鼓以節之鞀以兆之作樂之道也鼔則擊而不播鞀則播而不擊靁鼓靁鞀六面而工十有二以二人各直一面左播鞀右擊鼓故也靈鼔靈鞀八面而工十有六路鼓路鞀四面而工八人亦若是歟商頌言置我鞉鼓則鞉與鼓同植非有播擊之異與周制差殊矣鬻子曰禹之治天下也縣五聲以聽曰語寡人以獄訟者揮鞀呂氏春秋曰武王有戒謹之詔繇是觀之欲誡者必播鞀鼓矣蓋鞀鞀奏鼓者也作堂下之樂必先鞀鼓者豈非樂記所謂先鼓以警戒之意歟又云鞉鼓二者以同聲相應故祀天神以靁鼓靁鞀祭地只以靈鼓靈鞀享人鬼以路鼓路鞀樂記亦以鞉鼓合而爲徳音周官少師亦以鞉鼓並而鼓之也磬頌磬笙磬也陳暘云大射之儀樂人宿縣於阼階東笙磬西面西階之西頌磬東面蓋應笙之磬謂之笙磬應歌之磬謂之頌磬笙磬在東而面西頌磬在西而面東頌磬歌於西是南向北向以西方爲上所以貴人聲也笙磬吹於東是以東方爲下所以賤匏竹也大射鞀倚於頌磬西紘頌磬在西而有紘是編磬在西而以頌磬名之特磬在東而以笙磬名之又云鞀堂下之樂也磬堂上之樂也堂下之鞀播則堂上之磬作矣故眡了以播鞀爲先而擊頌磬笙磬次之商頌言鞉鼓淵淵繼之依我磬聲亦是意也柷毛云木椌也郭璞云柷如漆筩方二尺四寸深一尺八寸中有椎柄連底挏之令左右擊圉通作敔毛云楬也郭云形如伏虎背上有二十七鉏鋙刻以木長尺櫟之虞書云合止柷敔蔡沈云始作也則擊柷以合之及其將終也則櫟敔以止之蓋節樂之器也陳祥道云柷方二尺四寸陰也敔二十七鉏鋙陽也樂作陽也以陰數成之樂止陰也以陽數成之固天地自然之理徐光啟云柷之制中空蓋聲之所出以虛爲本也敔之制中實蓋聲之所止則歸實也王邦直云樂記曰聖人作爲椌楬祝敔椌楬皆一物而異名不言柷敔而言椌楬者柷以中虛爲用而聲出焉故又謂之椌敔以伏虎爲形而聲伏焉故又謂之楬蓋聲之出也樂繇之合聲之伏也樂繇之止焉亦陰陽之義也陳暘云鞉所以兆奏鼓堂下之樂也磬則上聲而逺聞堂上之樂也堂上堂下之樂備奏其合止有時制命於柷敔而已旣備者鄭云懸也陳也皆已畢也奏者動作之義此則指金奏而言凡樂必先奏鐘以均諸樂所謂鐘卽十二律之鐘也以周禮大司樂考之奏黃鐘歌大呂舞雲門以祀天神奏太簇歌應鐘舞咸池以祭地只奏姑洗歌南呂舞大磬以祀四望奏蕤賔歌函鐘舞大夏以祭山川奏夷則歌小呂舞大濩以享先妣奏無射歌夾鐘舞大武以享先祖此詩言先祖是聽則其所奏可知也賈公彥云奏者奏擊以出聲故據鐘而言歌者發聲出音故據聲而說亦互而通也欲作樂先擊此二者之鐘以均諸樂是以鐘師云以鐘鼓奏九夏鄭云先擊鐘次擊鼓論語云始作翕如鄭云始作謂金奏也陳暘云言奏則堂下之樂言歌則堂上之樂春秋傳曰晉侯饗穆叔奏肆夏歌文王大明緜又曰晉侯歌鐘二肆取半以賜魏綘則奏之與歌𨿽有堂上下之辧其實不離於六律六同也按六同卽六呂也樂葉圖徵有云撞鐘以知君鐘調則君道得得非謂鐘所以均樂故以爲諸樂之君與又按周禮鐘師掌金奏凡樂事以鐘鼓奏九夏大司樂職亦云凡大祭祀王出入則令奏王夏屍出入則令奏肄夏牲出入則令奏昭夏彼所謂奏𨿽兼用鐘鼓而以金爲主故名金奏則此詩云乃奏或卽指三夏之奏亦未可知要之當據鐘而言也簫郭璞云大者編二十三管長尺四寸小者十六管長尺二寸一名籟爾雅云大簫謂之言小者謂之筊陳暘云謂之言以其管二十四無底而善應故也謂之筊以其管十六有底而交鳴故也孔云易通卦驗云簫長尺四寸風俗通云簫參差象鳯翼十管長二尺其言管數長短不同蓋有大小故也要是編小竹管爲之耳管以笙言與商頌嘒嘒管聲不同笙之爲物列管匏中施簧管端以管爲用者也觀執競篇言磬筦將將明管與磬之相應也磬管之相應者惟笙磬耳笙磬者應笙之磬鼓鐘之詩曰笙磬同音蓋亦指此益可以明此管爲笙之管也又按陰竹之管用於宗廟周禮固有明文愚獨以此詩備舉眾音不應缺匏故定主前說舉說文云對舉也簫管之樂俱在堂下備舉而作之則堂下之器無或遺者矣上文但述樂器之名而已此或言奏或言舉互相備也陳暘云周官眡了掌凡樂事播鞀擊頌磬笙磬小師掌教鼓鞀柷敔塤簫管瞽蒙掌播鞀柷敔塤簫管是皆先鞀而磬次之先柷敔而簫管次之是詩言鞉磬柷敔繼之簫管備舉固作樂之序也論備樂而不及舞者舞所以節八音也言八音則舞舉矣喤喤厥聲二句以堂上之樂言喤說文云小兒聲詩其泣喤喤是也毛傳解鐘鼓喤喤爲和也按老子云含徳之厚比於赤子終日號而嗌不嗄和之至也正喤字義疏厥聲人聲謂登歌也周禮大司樂職云九徳之歌於宗廟之中奏之太師職云大祭祀帥瞽登歌瞽蒙職云掌九徳六詩之歌以役太師陳暘云聲樂之象也金石絲竹樂之器也象形而上器形而下故郊特牲曰歌者在上匏竹在下貴人聲也肅敬雍和也舊解如此但雍字說文不載其訓爲和義亦未詳如通作饗則取煎和五味之和或通作雝則取雝渠音聲之和耳和說文云相譍也作去聲讀乃唱和之和增韻云凡出聲者皆曰鳴和鳴指琴瑟言琴瑟之聲與人之聲相應而鳴肅肅然使人敬雍雍然使人和也記曰樂在宗廟之中上下同聽之莫不和敬於此見矣按周禮小師掌教歌鄭云謂琴瑟也歌依詠詩也賈云工歌詩依琴瑟而詠之詩卽詩傳云曲合樂曰歌也故鄕飲酒之屬升歌皆有琴瑟也若不依琴瑟卽爾雅徒歌曰謡也陳暘云嘗考之虞書琴瑟以詠則琴瑟之聲所以應歌者也歌者在堂則琴瑟亦宜施之堂上矣又云古之君子反情以和其志比類以成其行然後發以聲音文以琴瑟而堂上之樂作矣動以干戚飾以羽旄從以簫管而堂下之樂作矣琴瑟作於堂上象廟朝之治簫管作於堂下象萬物之治或問子何據而以肅雍和鳴指歌也曰吾有所本之也周禮鄭司農注引古樂詩曰勅爾瞽率爾眾工奏爾悲誦肅肅雝雝無怠無凶所謂悲指琴瑟也樂記曰絲聲哀哀以立廉悲之義也所謂誦卽歌也文王世子春誦注謂歌樂以配樂而歌故云歌樂也合悲與誦並奏而期之以肅肅雝雝則是詩之所指肅雍其爲堂上之歌明矣樂記篇子夏曰鄭音好濫淫志宋音燕女溺志衛音趍數煩志齊音敖辟喬志此四者淫於色而害於徳是以祭祀弗用也詩云肅雍和鳴先祖是聽夫肅肅敬也雍雍和也夫敬以和何事不行愚按此詩所紀大合諸樂惟有七音應田縣鼓鞉革也磬石也柷敔木也乃奏金也簫竹也管匏也和鳴琴瑟也但不及土陳暘云八音以土爲主故虞書樂記之論八音皆不言土又云左氏傳曰爲之七音以奉五聲左氏爲七音之說蓋八音耳八音以土爲主而七音非土不和故書之益稷禮之樂記其言八音皆虛其土猶大衍之數虛其一也大衍之數虛其一無害爲五十七音之數虛其土無害爲八音也又云詩書不言土音易於比離坎獨言缶不及七音者蓋八音以土爲主猶五事以思爲主也故七音非土不和土非七音不備詩書舉七音以見土推用以見體也易舉缶以見七音明體以見用也自先祖是聽以下蒙上文亦皆主堂上而言觀書益稷篇言琴瑟以詠而屬以祖考來格虞賔在位羣後徳讓等語可見若鳥獸蹌蹌鳯凰來儀則繋之堂下之樂矣先祖謂後稷也周官大司樂先妣文在先祖之上此但言先祖不及先妣故知斷自后稷也后稷而下毀廟未毀廟之主皆得合食於廟謂之祫祭成王之禰武王亦當與焉而但以先祖總之者統於尊也我客戾止與振鷺篇義同劉公瑾云虞賔在位則舜之作樂以此爲盛我有嘉賔則商人作樂以此爲盛我客戾止則周人作樂以此爲盛也永說文雲長也樂有聲有形先祖神也神以聲感故曰聽我客人也人以形感故曰觀此皆兼及眾樂非止歌特以尊神貴人故言之於堂上耳成朱子云樂之一終也按樂以象成故曰成舜樂九成武樂六成永觀厥成猶云自今以往我客來助祭觀樂於周未之有艾焉而已陳暘云武樂六成周始作備樂而合乎祖不過主大武而已記曰武始而北出再成而滅商三成而南四成而南國是疆五成而分周公左召公右六成復綴以崇天子武樂之成終於崇天子戾止而觀成得非所以崇天子之意歟商頌我有嘉賔亦不夷懌同義】

有瞽一章十三句【蔡邕獨斷雲始作樂合諸樂而奏之所歌也詩固不爲始合樂作果爲始合樂作也則無助祭之事我客何以來歟鄧元錫又引或人之說曰序所云合於祖者謂合於樂祖祭瞽宗樂歌也夫然則篇中明有先祖是聽之語將何以稱焉子貢傳但存瞽合二字而其餘闕文】

武大武一成之歌【出申培說】首紀北出伐商之事爲武樂六成之始故専得武名在九夏中疑卽納夏亦名爲遏【序云奏大武也唐孔氏及朱子皆謂周公象武王之功作大武之樂蓋本於明堂位篇言周公攝政六年制禮作樂之說武王以武功定天下故樂以武名四代之樂如大防大夏大濩大武皆稱大者以功成作樂爲一代大事故耳樂記子曰夫樂者象成者也且夫武始而北出再成而滅商三成而南四成而南國是疆五成而分周公左召公右六成復綴以崇天子鄭云成猶奏也每奏武曲一終爲一成賈公彥云舞人須有限約立四表以與舞人爲曲別也舞人從南表向第二表爲一成從第二至第三爲二成從第三至北頭第四表爲三成舞人各轉身南向於北表之北還從第一至第二爲四成從第二至第三爲五成從第三至南頭第一表爲六成陳祥道云周都商之西南商都周之東北故舞始而北出則出表之東北以商居東北故也三成而南則入表之西南以周居西南故也疆南國然後可得而分治分治然後可得而復綴分治系於臣故散而爲二復綴統於君故合而爲一陳暘云文舞九成武舞六成何也曰二與四爲六而坤用之兩地之數也一三五爲九而幹用之參天之數也文樂陽也其成以參天之數武樂陰也其成以兩地之數亦節奏自然之符也又云周官大司樂奏無射歌夾鐘舞大武以享先祖然則武奏大武歌是詩而舞之可知矣記有言八佾以舞大武語其數也朱幹玉戚以舞大武語其器也冕而舞大武語其服也周官樂記皆先大夏後大武以世次先後言之祭義明堂位皆先大武後大夏者尊時王之制故也古者帝王之於天下入則揖遜出則徵誅其義一也然以文得之者必先乎文以武得之者必先乎武各適其時故也又季本雲天子廟樂禮宜九成意必尙有文舞九成如禮記所謂八佾以舞大夏者不在此武舞六成之數歟愚按聲以節舞唐賈氏謂詩爲樂章與舞人爲節是也序於象舞大武皆言奏然象舞管奏也大武疑卽納夏乃九夏之一則金奏也大武之所以疑爲納夏者以國語別名爲遏而篇中有勝殷遏劉之語知之詳見時邁篇小引下】

於【音烏】皇武王無競維【左傳作惟】烈【通篇俱無韻賦也於嘆辭皇君也武王爲天下君之稱卽所謂皇王也無競維烈義與執競同愚按此二句乃櫽括武樂六成之起語舊說専主克商言亦通左宣十二年晉師救鄭隨武子曰兼弱攻昧武之善經也仲虺有言曰取亂侮亡兼弱也汋曰於鑠王師遵養時晦耆昧也武曰無競維烈撫弱耆昧以務烈所可也一說季本云無競者不爭而不見其彊也言大哉武王之功不以力爭天下維以徳服之執競而無競者也萬尙烈云人知武王之烈而不知武王之烈以無競也皆通】允文允武克開厥後嗣武受之勝殷遏劉耆定爾功

【賦也此推言武王之善繼述也黃佐云文王之在周也功徳最盛故天作頌太王而下及文王武頌武王而上及文王蓋太王之功非文王無以底於成武王之功非文王無以肇其始允說文云信也允文文王言信哉有文徳之文王也文王之文徳於愛民而不忍殘民上見之惠鮮懷保視民如傷文王之所以爲文也克能開啟也後後人也克開厥後鄭云能開其子孫之基緒也與下文爾功對防三分有二肇造區夏是也嗣說文云諸侯嗣國也字從冊從口司聲徐鍇云按尙書史祝冊謂冊必於廟史讀其冊故從口防意嗣武受之鄭云嗣子武王受文王之業也孔云旣言文王開後卽云嗣武受之其文相承故以爲嗣子武王也勝殷遏劉擬議之辭必勝商而後可以遏劉武王之北出伐商爲是故也殷指紂也商自盤庚後攺稱殷遏爾雅云止也說文云防止也徐云繳綂使止也劉本作鐂說文云殺也遏劉有以止紂殺言者有以武王自止其殺言者其實二意皆有紂之作威殺戮毒痡四海固爲殺機紂旣播虐則武之干戈必不可戢弓矢必不可櫜亦殺機也獨夫一殄而殺機杜矣此勝殷之所以不容己也武成曰子小子敢祗承上意以遏亂略孟子曰救民於水火之中取其殘而已矣皆此意也李氏云大武之意在於止戈大武之詩在於止殺耆鄭云老也按曲禮云六十曰耆汲冢周書及史記皆載武王告叔旦曰惟天不享於殷發之未生至於今六十年此則武王以耆歳伐殷之明據也定卽天下大定之定爾功者克開厥後之功對上文文王言故稱文王爲爾鄭云年老乃定汝之大功言不汲汲於誅紂按書武成篇王若曰惟先王建邦啟土公劉克篤前烈至於太王肇基王迹王季其勤王家我文考文王克成厥勲誕膺天命以撫方夏大邦畏其力小邦懷其徳惟九年大統未集予小子其承厥志此所謂定爾功者也然以除暴救民安定天下則武之爲武亦不出於文之外矣徐光啟云文王事殷守其常也武王伐紂通其變也紂惡已稔天下歸心武王於此勢不得以己也不得已而爲之乃所以善承其變之節也二聖於此易地皆然故曰聖逹節夫子爲之廣其說曰善繼善述曰踐其位行其禮奏其樂而子思子引之以明中庸之道中者隨時處中之謂也嚴云殷虐未除則文王之文徳未能盡逹於天下非武王之武無以成文王之文也武頌言文王之徳不可無武王之功爲奏大武而言之維淸言周之成功皆本於文王之徳爲奏象舞而言之各有攸當也】

武二章一章二句一章五句【舊只作一章七句按左傳引耆定爾功一語爲武之卒章故知當分二章也朱子誤引傳以此爲大武之首章今考傳文乃卒字非首字蔡邕獨斷雲周武所定一代之樂之所歌也按左宣十二年楚莊王曰武王克商作頌曰載戢干戈載櫜弓矢又作武其卒章曰耆定爾功其三曰鋪時繹思我䢐惟求定其六曰綏萬邦屢丰年竹書載武王十二年作大武樂呂氏春秋云武王卽位以六師伐殷六師未至以鋭兵克之於牧野歸乃薦俘馘於京太室乃合周公爲作大武墨子亦云武王因先王之樂又自作樂命曰象武象武卽大武也諸說俱相脗合朱子謂篇內已有武王之諡則其說誤矣愚按周禮言舞大武意者大武之舞已作於武王之世特其詩未備及周公時乃始成之耳愚於武賚桓三詩外更定勺爲大武之再成般爲大武之四成時邁卽肆夏爲大武之五成合此六詩而大武六成之樂章俱無欠闕眞千古快事然亦非彊爲之附防牽合也或又因左傳以耆定一語爲武之卒章則所引其三其六當在共前何以綴之於後斯可以見此語但是武詩一篇之卒章而非大武全樂之卒章了然無疑矣子貢傳闕文】

酌【儀禮禮記漢書風俗通樂書申培說丰氏本俱作勺左傳荀子俱作汋白虎通作酌合】告成大武也【出序】周公所作言能斟勺先祖之道也【出應劭風俗通又班固漢書同但勺上無斟字顏師古云勺讀曰酌酌取也】是爲大武之再成像武王滅商之事亦名武宿夜【大武之舞作於武王之世而樂章未備周公先後雜取諸詩可與舞容相附者以爲之節至最後酌詩作而六成之樂章始完故序曰告成大武也竹書成王九年春正月有事於太廟初用勺其卽告成之日乎張子謂勺是周公制禮樂時於大武有所增添其說是也乃朱傳謂此詩與賚般皆不用詩中字名篇疑取樂節之名今按勺字說文訓爲挹取則固有其義矣酌只當依儀禮禮記諸書通作勺先祖則指文王也周公何以稱文王爲先祖以此詩作於成王之世主成王而言耳其曰斟勺先祖之道者以末二句取之詩意與武篇文義相屬彼曰嗣武受之勝殷遏劉此曰載用有嗣實惟爾公武王勝殷遏劉乃以嗣文王至公爲民之心非富天下也所謂挹取先祖之道者如此禮祭統篇云夫祭有三重焉獻之屬莫重於祼聲莫重於升歌舞莫重於武宿夜此周道也孔頴逹云武宿夜是武曲之名皇氏云師說書傳云武王伐紂至於商郊停止宿夜士卒皆歡樂歌舞以待旦因名焉熊氏云此卽大武之樂也今按詩中言遵養時晦卽宿夜之說也至純熙而大介則甲子昧爽之事也戎衣一著而遂滅商自是周有天下故諸舞之中莫重於此或引左傳隨武子云汋曰於鑠王師武曰無競維烈以汋與武並言疑汋不在武樂六成之數不知武汋俱是樂章之名其全樂則名大武非謂武之一章可以盡之不然何以三章別名賚六章別名桓也】

於【音烏】鑠王師【支韻】遵養時【丰氏本作峕後同】晦時純熙【支韻】矣是用大介我龍【丰本作寵】受之【支韻】蹻蹻王之造【丰本造下有旹字】載用有嗣【葉支韻祥慈翻】實維爾公【句】允師【見上賦也於嘆辭鑠卽非繇外鑠之鑠朱子云以火銷金之名自外以至內也王師武王伐商之眾也八百諸侯皆已從周紂所有者惟畿內耳武王一旦稱兵臨之外援已絕內勢將潰其象猶之鑠也遵說文云循也循道而行以逹於商郊也養謂養威蓄銳不遽戰也晦爾雅云冥也時晦謂時當晦防卽停止宿夜之事也書武成篇言癸亥陳於商郊俟天休命周語伶州鳩言王以二月癸亥夜陳者指此樂記孔子曰總幹而山立武王之事也又曰久立於綴以待諸侯之至也皆謂是時故舞象之也又左宣十二年晉師救鄭隨武子曰兼弱攻昧武之善經也仲虺有言曰取亂侮亡兼弱也汋曰於鑠王師遵養時晦耆昧也其解詩書俱誤純之言全音之近也熙爾雅雲光也時純熙矣謂辧色大明之時詩之所謂防朝書之所謂甲子昧爽者也介之言甲亦音近也是用大介朱子云所謂一戎衣也我龍指武王也龍能變化武王變侯爲王故以龍稱受之者受天命而有商之天下也蹻說文云舉足行髙也造說文云就也言卓越哉武王之所成就謂爲天子也吾師蔡中山先生云遵養時晦龍躍在淵也蹻蹻則飛龍在天矣此易所謂大人之造也載始也當通作才嗣繼也卽嗣武受之之嗣謂嗣文王也爾指武王也公者無私之名字從八從厶八猶背也厶音私韓非子云自營爲私背私爲公允說文云信也師卽王師之師言推原武王用兵之始有所以繼嗣文王者實惟爾武王得文王至公無私之心苐欲除暴安民非以富天下爲念信乎其爲王者之師也使有一毫闇乾天命之意雜於其間則人之稱是師也其謂之何而慙徳於文王多矣歐陽修云武王用師實天下之至公信可爲王師矣】

酌【白虎通篇名作酌合】一章九句【毛鄭嚴本皆如此讀諸本但作八句序云告成大武也復繼之曰言能酌先王之道以養天下也蔡邕獨斷因之韓詩外傳三條意亦本此其一曰太平之時民行役者不逾時男女不失時以偶孝子不失時以養外無曠夫內無怨女上無不慈之父下無不孝之子父子相成夫婦相保天下和平國家安寧大事備乎下天道應乎上故天不變經地不易形日月昭明列宿有常天施地化陰陽和合動以雷電潤以風雨節以山川均以寒暑萬民欲生各得其所而制國用故國有所安地有所主聖人刳木爲舟剡木爲楫以通四方之物使澤人足乎水山人足乎魚余衍之財有所流故丰膏不獨樂磽確不獨苦𨿽遭凶年饑嵗禹湯之水旱而民無凍饑之色故生不乏用死不轉壑夫是之謂樂詩曰於鑠王師遵養時晦其一曰能治天下必能養其民也能養民者爲自養也飲食適乎藏滋味適乎气勞佚適乎筋骨寒暖適乎肌膚然後气藏平心術治思慮得喜怒起居而遊樂事時而用足夫是之謂能自養者也故聖人不淫佚侈靡者非鄙夫色而愛財用也養有適過則不樂故不爲也是以冬不數浴非愛水也夏不頻湯非愛火也不髙臺榭非無土木也不大鐘鼎非無金錫也不沈於酒不貪於色非辟醜也直行性情之所安而制度可以爲天下法矣故用不靡則足以養其生而天下稱其仁也養不害性足以成教而天下稱其義也適情辟余不求非其肴而天下稱其廉也行成不可掩息刑不可犯執一道而輕萬物天下稱其勇也四行在乎民居則婉媮怒則勝敵故審其所以養而治道具矣治道具而逺近畜矣詩曰於鑠王師遵養時晦言相養者之至於晦也其一曰夫百姓內不乏食外不患寒則可教禦以禮義矣詩曰蒸畀祖妣以洽百禮百禮洽則百意遂百意遂則陰陽調陰陽調則寒暑均寒暑均則三光淸三光淸則風雨時風雨時則羣生寧詩曰於鑠王師遵養時晦言相養之至於晦也總爲經文養之一字所誤在經中實無此意至其解晦字更不可曉朱傳但以爲頌武王之詩而不知其卽爲大武之樂申培說知其爲大武矣而謂蓋大武之五成夫分周公左召公右此大武五成之樂也酌詩中曽有分周召之意否若白虎通之說更異矣云周公之樂曰酌合言周公輔成王能斟酌文武之道而成之也張子厚亦云周公沒嗣王以武功之成繇周公告其成於宗廟之歌也然則所謂爾公者豈卽指周公耶夫周公安得有樂耶至於陳暘不知勺之卽武宿夜而妄爲之辧曰燕禮言若舞則勺記言十有三年舞勺成童舞象皆小舞也朱幹玉戚冕而舞大武則大舞也周官大舞以大司樂掌之小舞以樂師掌之然則周之舞豈不重於武宿夜乎此勺象所以不言大異乎大武配六樂而謂之大也今按古人舞勺舞象之意誠不測其云何愚意或祗欲其知祖宗之徳耳有曰舜樂莫盛於韶周樂莫盛於勺勺豈小舞之謂耶子貢傳闕文】

賚武王滅殷南還於周徧封諸侯命之大賚是爲大武之三成【樂記所謂三成而南者也殷在河北周在河南旣渡河滅殷至是始南旋也序云賚大封於廟也賚予也言所以錫予善人也愚按論語曰周有大賚善人是富序之所謂錫予善人者本此其實發政施仁統名大賚論語之意特謂於眾民之中有善人焉則又別有以加厚之非謂必待善人方以賚及之也書武成篇曰大賚於四海而萬姓悅服觀其言四海言萬姓則周之所謂賚者其非専指善人可知己或者又因上文言散鹿臺之財發鉅橋之粟以爲此卽大賚之事又非也散財發粟不過一時矯革之政所及幾何必借眾諸侯之來旬來宣而後天子之徳澤始徧是則賚之詩所爲作而賚之所繇名也序首以大封於廟爲言者蓋敍述當時告廟封諸侯之後卽以大賚之意告之乃紀事之辭全與此詩立言之指無渉而舊說相沿皆以封當賚誤矣篇中無武王字疑如左傳言此詩乃武王所自作意卽在封建防遣之際乎皇甫謐云武王伐紂之年夏四月乙夘祀於周廟將率之士皆封諸侯國四百人孔頴逹云樂記說武王克殷未及下車而封薊祝陳下車而封杞宋左傳曰武王克商光有天下其兄弟之國者十五人姬姓之國者四十人古文尙書武成篇說武王克殷而反祀於周廟列爵惟五分土惟三皆是武王大封之事也荀子則云周公立七十一國姬姓獨居五十三人周之子孫苟不狂惑者莫不爲天下之顯諸侯】

文王旣勤【葉支韻渠羈翻】止我應受之【支韻】敷【左傳作鋪】時繹思【支韻】我䢐維【左傳作惟】求定時【丰氏本作峕】周之命於【音烏】繹思【見上賦也勤爾雅說文皆云勞也止通作只說文云已辭也文王陳錫哉周乃旣勤之實當日自朝至昃食之不遑遹求厥寧心之無逸其勤可知左宣十一年晉郤成子求成於眾狄眾狄疾赤狄之役遂服於晉是役也諸大夫欲召狄郤成子曰吾聞之非徳莫如勤非勤何以求人能勤有繼其從之也詩曰文王旣勤止文王猶勤況寡徳乎我武王自我也應爾雅說文皆云當也受之受天命也蘇轍云文王之勤勞天下至矣其子孫應受而有之孔云我當受之謂受其位爲天子也愚按首章言允文文王克開厥後次章言我龍受之至此復合言之所以歸受命之自於文王而不敢自以爲功也敷時以下勅勉諸侯就國之辭欲其皆師文王也敷說文云施也孔云敷者分散之言杜預云布政陳教也時繹二字連文繹說文以爲抽絲也聨續不絕之義時繹者民遭紂虐久矣今新政始更當以布徳施仁爲先又當時時聨續之勿以一敷而遽止是所謂大賚也思杜預蘇轍皆云辭也愚按此與風之不可求思雅之式燕又思一例後放此䢐往定安也俱見說文我自今日以往維欲求天下之安定所以深屬望於諸侯之敷而時繹也命卽上文敷繹求定之命曰時周之命者言是我周新命非殷之舊政爾諸侯當時時以此命自爲提撕不可忘也旣又嘆而勅之仍於時繹惓惓焉武王安民之心與文王之旣勤後先同揆矣】

賚一章六句【蔡邕獨斷以爲大封於廟賜有徳之所歌也徐幹中論亦云先王將建諸侯而錫爵祿也必於淸廟之中陳金石之樂宴賜之禮宗人擯相內史作防也其頌曰文王旣勤止我應受之敷時繹思我䢐維求定時周之命於繹思繇此觀之爵祿者先王之所重也朱傳亦以爲頌文武之功而言其大封功臣之意皆爲序之首句所誤無論以肇造區夏爲文王之勤勞旣非終身服事之心而所謂繹思者只是欲羣臣知今日大封皆是文武之恩澤則淺陋甚矣陳際泰乃爲之說曰文王旣勤止我應受之似數其祖父之勤勞以告天下若曰我當受天命久矣天下之人亦可以自靖而相安矣舜禹以匹夫受唐虞之天下嘿無一言若以爲固然而天下亦遂安之至武周之際岌岌也世變也夫聖人因世變不得已而爲此聖人爲之風俗於是乎遂成後世循焉而又爲其毎下者噫聖人之心戚矣敷時繹思可繹而思者何物大封同姓大封異姓神明之後或在畎畝夏商未有三恪之備也至周亦求諸民間而胙之以土夫以文之勤而及諸人人人得以自利欲人繹思而不明告其所以若曰我周無所私利如此是亦足以答天下矣此正所以慰安天下之人之心以求天下之安定而又恐天下之不吾以也復曰時周之命不可不繹思也使商不亡周不興彼南面而稱寡者不幾以窶人子終是可不深思以無忘其勤勞也哉噫其意抑何含蓄而不露也蓋其事難言之姑防示其意焉耳愚按此近於以市心窺聖人者子瞻持論往往若此政恐武周聞之必大捧腹申培說沿襲舊義旣以爲武王大封於廟之詩而又以爲大武之二成夫武再成而滅商大封於廟於滅商何預且左傳明以此爲武之三章又何以稱焉子貢傳闕文】

般述武王巡守之事爲大武之四成【出申培說】所謂南國是疆者也【商在河北周在河南曰南國是疆者言自南國之周而疆理及於天下也按竹書武王嗣位之十五年初狩方嶽誥於沫邑卽滅殷之四年也武樂於四成之時舞以象之其詩篇名般者曹氏引說文云般旋也象舟之旋從舟從殳殳所以旋也巡守而徧乎四嶽所謂盤旋也郝敬云媻姍勃窣行路之貌天子巡守按節徐行故謂之般】

於【音烏】皇時【白虎通作明】周陟其髙山嶞【陸徳明本作墮】山喬嶽【丰氏本作嶽】允猶翕河敷天之下裒時【丰本作旹下同】之對時周之命【通篇俱無韻齊魯韓三家詩篇末有於繹思句崔靈思集注同賦也於嘆聲皇君也於皇時周嘆言君天下者此時之周天子也陟說文云登也陟其髙山燔柴以祭天也郊特牲雲天子適四方先柴禮器云因名山升中於天陳澔雲中者平也巡守而祭方嶽之下必因此有名之大山升進此方諸侯治功平成之事以告於天也愚按此髙山卽下文所云喬嶽觀舜典篇紀舜東巡守至於岱宗而卽繼之以柴望則其於岱宗之上行禮可知已嶞山二句望秩以祀山川也爾雅云巒山曰嶞說文雲山之嶞嶞者郭璞雲山狹而長也按月令疏云似方非方似圓非圓是也祭法謂山林川谷丘陵能出雲雨見怪物者皆曰神公羊傳謂山川有能潤於百里者天子秩而祭之此望祀之所以及於嶞山也喬通作嶠說文雲山銳而髙也嶽五嶽也詳見崧髙篇白虎通云嶽之爲言埆也埆功徳也按喬嶽與髙山文異而實則一尊之爲嶽所以別異於諸山也允信猶似翕合也墮山與喬嶽並祭信乎其似諸川之合流於河者亦並河而望祭之也書傳云五嶽視三公四瀆視諸侯其餘山川視伯小者視子男劉向說苑云五嶽者何謂也泰山東嶽也霍山南嶽也華山西嶽也常山北嶽也嵩髙山中嶽也五嶽何以視三公能大布雲雨焉能大斂雲雨焉雲觸石而出膚寸而合不崇朝而雨天下施徳博大故視三公也四瀆者何謂也江淮河濟也四瀆何以視諸侯能蕩滌垢濁焉能通百川於海焉能出雲雨千里焉爲施甚大故視諸侯也山川何以視子男也能出物焉能潤澤物焉能生雲雨爲恩多然品類以百數故視子男也此詩言武王先於喬嶽之上祭天又旁及諸山川皆在喬嶽之上望而祭之無所不徧蓋天子省方告祭所以承天命而答人心禮當如此而白虎通乃云陟其髙山言周太平封泰山也或云以此詩爲頌成王而作而引管子言周成王封泰山禪社首爲據然經傳無文孔子不道殆不足信文中子曰封禪非古也其秦漢之侈心乎斯論正矣敷天以下則孟子所謂巡所守者也敷卽敷時繹思之敷曰天之下者總四方而言裒爾雅訓眾多又訓聚也按說文有褒字無裒字衣之博裾者名褒故顏師古訓褒衣爲褒大之衣以其廣大有餘裕所以爾雅轉訓眾多又轉訓爲聚然則裒字乃褒字之訛也褒又對貶之稱因褒有饒益之義貶乃損乏之名故奬人名褒謫人名貶若此詩之意正主褒奬諸侯而言對者應答之義言能與上命相應也時周之命解與賚同亦丁寧之語武王巡行方嶽當祭告之時其方之諸侯畢至武王欲使仁政之施徧於天下無處不然於是褒奬其一時之能奉宣徳意以應上命者爲諸侯勸如王制所謂有功徳於民者加地進律是也且囑之曰自今以往爾其時時念我周向者敷時繹思䢐維求定之命毋或忘也言褒而不及貶者一王更始憲度惟新有土之君固宜人懷警省未敢越軼時邁篇所謂薄言震之莫不震疊者其謂是與篇中曰敷天之下曰時周之命皆承上章賚之語曰嶞山喬嶽允猶翕河又起下章及河喬嶽之語然則次此詩爲大武之四成或不誣矣】

般一章七句【朱子云般義未詳序云巡守而祀四嶽河海也蔡邕獨斷同孔頴逹云嶽實有五而稱四者天子巡守逺適四方至於其方之嶽有此祭禮於中嶽無事故序不言焉經無海而序言海者海是眾川所歸經𨿽不說祭之可知故序特言之愚按祭祀特巡守中之首事諸侯各朝於方嶽尙有考制度明黜陟等事則篇中後三句是也記所謂南國是疆者指此而序不之及何也若般之名不離般旋者近是鄭注云般樂也固甚謬而崔靈恩集注乃用此注句爲序文誤矣子貢傳闕文又鄒忠云史記武王憂天保之未定謂周公曰自雒汭延於伊汭居易無固其有夏之居我南望三塗北望嶽鄙顧瞻有河粵瞻伊雒母逺天室將營周居於雒邑夫三塗嶽鄙之望髙山是陟矣有河伊雒之瞻翕河是繇矣雒居中土可以隆上都而觀萬國爲朝覲者所走集故是冬遂遷鼎焉按驟觀此論亦似近於樂記所雲南國是疆者及細味詩中語意原與前後章爲闗合此畢竟不類故不敢從】

時邁一名肆夏爲大武之五成巡行方嶽後分周公左召公右之事也【孔頴逹云宣十二年左傳云昔武王克商作頌曰載戢干戈明此篇武王事也國語稱周文公之頌曰載戢干戈明此詩周公作也劉勰云時邁一篇周公所制哲人之頌規式存焉按所以知爲大武之五成者以般篇有嶞山喬嶽允猶翕河之語而此詩亦言懷柔百神及河喬嶽明是次般之後而申言之所云式序在位則正指分陜事也白虎通云春秋公羊傳曰自陜已東周公主之自陜已西召公主之不分南北何東方被聖人化日少西方被聖人化日久故分東西使聖人主其難者賢者主其易者乃俱致太平也時邁亦名肆夏按周禮鐘師凡樂事以鐘皷奏九夏王夏肆夏昭夏納夏章夏齊夏族夏裓夏驁夏夏之爲言大也蓋歌之大者杜子春曰王出入奏王夏屍出入奏肆夏牲出入奏昭夏四方賔來奏納夏臣有功奏章夏夫人祭奏齊夏族人侍奏族夏客醉而出奏裓夏公出入奏驁夏鄭司農謂九夏皆篇名頌之類也載在樂章樂崩亦從而亡是以頌不能具左襄四年穆叔如晉晉侯享之金奏肆夏之三不拜工歌文王之三又不拜韓獻子使行人子員問之對曰三夏天子所以享元侯也使臣弗敢與聞文王兩君相見之樂也臣不敢及魯語亦載叔孫穆子聘於晉晉悼公饗之樂及鹿鳴之三而後拜樂三晉侯使行人問焉對曰夫先樂金奏肆夏繁遏渠天子所以享元侯也夫歌文王大明緜則兩君相見之樂也皆非使臣之所敢當也臣以爲肄業及之故不敢拜今伶簫詠歌及鹿鳴之三君之所以況使臣臣敢不拜杜預韋昭皆謂肆夏一名樊樊卽繁也韶夏一名遏韶夏卽昭夏也納夏一名渠擊鐘而奏此三夏曲呂叔玉則云肆夏繁遏渠皆周頌也肆夏時邁也繁遏執競也渠思文也杜韋之說三夏蓋牽於周禮九夏序次而呂之說三詩又惑於毛傳篇次意謂文王之三鹿鳴之三傳旣明指爲文王大明緜及鹿鳴四牡皇皇者華則肆夏之三必爲時邁執競思文矣劉公瑾駮之云時邁思文皆周公所作而周禮九夏亦制作於周公固可以時邁爲肆夏思文爲納夏矣至於執競則昭王以後之詩而乃以爲韶夏左傳國語之注恐難盡信乃愚所尢疑者繁遏二字杜韋旣分爲二叔玉乃合爲一殊不可曉再四尋繹始恍然悟國語句讀誤也夫先樂金奏肆夏繁遏九字當自爲絕句肆夏也繁也遏也正左傳所謂金奏肆夏之三者以詩語求之時邁之詩曰肆於時夏則肆夏也雝之詩曰介以繁祉疑卽繁也武之詩曰勝殷遏劉疑卽遏也渠字帶下讀古以爲呼彼之稱杜詩只有不闗渠是也言此肆夏繁遏三詩渠乃天子所用以享元侯者豈使臣所敢聞乎與下文則兩君相見之樂則字對防更以詩意求之時邁言莫不震疊式序在位雝言相維辟公相子肆祀俱指諸侯而言而武則追述其勝殷遏劉以有天下而爲共主故宜皆爲享元侯所用若合之周禮九夏序次則肆夏之後繁當爲韶夏遏當爲納夏時邁言昊天其子懷柔百神及河喬嶽乃柴望祭告之事故於屍出入奏之也繁言於薦廣牡乃用大牲之事故於牲出入奏之也遏言勝商遏劉耆定爾功則我周得統受命之事故於四方賔來奏之亦與享元侯同意者也是則子春之說不爲無據而於左國二書俱可以渙然矣若夫三夏之外愚疑王夏卽文王在上之詩以皆陳戒修徳之言故於王出入奏之而傳稱兩君相見亦用此樂則意者金奏與工歌異耳章夏卽棫朴之詩其四章曰倬彼云漢爲章於天以其紀六師伐崇之事故於臣有功奏之齊夏卽思齊之詩以文王聖徳繇於母教太任太姒兩世踵美故於夫人祭奏之族夏鄒忠以爲行葦之詩其首章曰戚戚兄弟莫逺具爾是族燕也故於族人侍奏之裓夏周禮所謂裓樂笙師職云舂牘應雅以教裓樂意卽楚茨之詩按說文訓裓字云宗廟奏裓樂故字從示是則裓夏本宗廟所用楚茨之詩祭宗廟之詩也裓夏又名陔夏徐鍇謂擊鼓爲登階之節而鄭則謂陔之言戒也蓋以陔裓通用而裓偏旁作戒故卽以戒爲義楚茨之五章曰禮儀旣備鐘鼓旣戒是卽其所以名裓者而又曰神具醉止皇尸載起鼓鐘送尸神保聿歸諸宰君婦廢徹不遲夫神以旣醉而言歸則賔醉之當出可知矣故於客醉而出奏之以神道尊人致敬之至儀禮鄕射賔興樂正命奏陔燕禮大射禮賔降俱奏陔卽其事也驁夏卽桑扈之詩其四章曰彼交匪敖萬福來求古文敖驁字皆通作傲禮記敖不可長母憮母敖莊子恵以歡爲驁前漢書竇嬰傳諸公稍自引而怠驁皆傲字也此詩詠饗諸侯故於公出入時奏之公者諸侯之稱又儀禮大射公入奏驁則意亦取母憮母敖之義耳然則九夏之篇犂然具在劉敞鄭樵謂九夏有聲無辭旣屬臆說唐皮日休作補九夏歌義殊淺陋不作可也又周禮樂師教樂儀行以肆夏趨以采齊車亦如之按肆夏旣爲金奏則采齊當亦是金奏疑卽裓夏也裓夏乃楚茨之詩在鄭時本尙作楚齊國風墻有茨說文亦作墻有薺可知古文茨薺通用而言抽其棘亦采之義行以肆夏取其言柴望祭告之事趨以采齊取其言祭宗廟之事古人心存恭敬一行一趨欲其如承大祭云爾乃儀禮大射公卽席奏肆夏燕禮賔及庭奏肆夏郊特牲記曰賔入大門而奏肆夏示易以敬也其義不知何所取之意者欲四方之諸侯皆震疊於王靈與郊特牲又云大夫之奏肆夏自趙文子始也則越禮無章猶之魯三家以雍徹而已】

時邁其邦昊天其子之實右序有周薄言震【後漢書作振】之莫不震疊【爾雅作慴】懷柔【陸徳明本作濡】百神及河喬【淮南子作嶠】嶽【陸本作嶽】允王維後【賦也時邁其邦卽於皇時周篇事也邁說文云逺行也錢天錫云應天時行故曰時邁邦朱子云諸侯之國也萬尙烈云古之得天下者必告於名山大川禮也舜受堯之天下望於山川徧於羣神蓋受命之始不得不爾故武王革命之始凱歌方終天下初定遂有方嶽之行告以革命之事時邁其邦言以此時而往諸侯之邦乃時之不得不然也非周十二年王巡守殷之常制也昊天其子之二句贊辭也呂祖謙云人之宗子主一家者也天之子主天下者也嚴粲云有天下曰天子子之謂使之爲王也右鄭云助也序鄭云次序也曹氏云帝王之傳序也錢氏云謂以周繼夏商也季本雲實右序有周猶曰歷數在爾躬也蓋天命所右次序及之之意言天以武王爲子實扶助之使膺歷數而爲人神主下文震疊懷柔正其實也薄發語辭震易及爾雅皆以爲動也錢云震之只是朝防舉而示以更始之意如頒正朔一律度修五禮如五器是也按王制雲天子五年一巡守柴而望祀山川覲諸侯問百年者就見之命太師陳詩以觀民風命市納賈以觀民所好惡命典禮考時月定日同律禮樂制度衣服正之山川神只有不舉者爲不敬君削以地宗廟有不順者爲不孝君絀以爵變禮易樂者爲不從君流革制度衣服者爲叛君討有功徳於民者加地進律莫通作無音之轉也疊毛傳云懼也按疊字本作疊從三日從宜雄說古理官決罪三日得其宜乃行之王莽嫌三日太盛攺爲三田今訓爲懼者以罪旣定則將施刑故有恐懼之義或通作慴爾雅說文皆云懼也莫不震疊者言有邦諸侯莫不因王之震動而各懷恐懼也後漠書李固云夫表曲者景必邪源淸者流必潔猶叩樹本百枝皆動也周頌曰薄言震之莫不震疊此言動之於內而應於外者也懷者招來使就已之義柔者和順不相怫之義曹云祭法曰山林川谷丘陵能出雲雨見怪物皆曰神有天下者祭百神諸侯在其地則祭之溥天之下莫非王土故巡守所至者神皆祭焉楊氏曰所謂懷柔百神者言合祭四方山川之神故云百神非必兼上下之神也愚按般詩所云嶞山之附於喬嶽者川之翕於河者皆百神也河喬嶽解見般篇河水之大者喬嶽山之髙者皆望而祭之胡氏云望祭各設於巡守之方具位茅以辧之而植表於中周禮所謂旁招以茅晉語所謂置茅蕝設表望是也錢云河無泛濫嶽無騫崩便是懷柔處河嶽感格百神可知淮南子云聖人者懷天心聲然能動化天下者也故精神感於內形气動於天則景星見黃龍下祥鳯至醴泉出嘉谷生河不滿溢海不波故詩云懷柔百神及河喬嶽荀子雲天能生物不能辧物也地能載人不能治人也宇中萬物生人之屬待聖人然後分也詩曰懷柔百神及河喬嶽此之謂也蔡汝楠云諸侯所懷也而曰震疊仁義之盡也百神所欽也而曰懷柔和敬相生也愚按薄言震之莫不震疊正承般篇敷天之下三句而言懷柔百神及河喬嶽正承般篇陟其髙山三句而言人神受職而時巡之事終矣允王維後亦贊辭也諸侯服之鬼神享之信哉王者之爲天下君皆本於天心右序之而然也對天言則爲子對神人言則爲後以位言則爲王】明昭有周式序在位載戢干戈載櫜弓矢我求懿徳肆於【鹽鐵論作於】時夏允王保之【賦也昭者光明著見之意明昭有周言天表揚我周宜爲共主如書武成篇所云昭我周王天休震動者上文人神受職則其事也式發語聲武王身任歷數之重以天下不能獨理巡行旣畢乃次序諸侯之在位者立周召爲東西二伯使之分陜而治其餘五等諸侯各依其方而聽命焉樂記言大武之樂五成而分周公左召公右正是詩之所爲作然但言式序在位而已略不及分陜之文者以是詩作於周公嫌自誇張故渾之也舊說謂式序指慶讓黜陟言理亦可通但上章云薄言震之莫不震疊則此等事已包其內不應復說鄭箋以爲用俊乂次第處位韓詩外傳有數條引此其意亦同以非作詩之意今皆不取載戢干戈以下言偃武修文之事武王所以式序在位者其注念全在於此載之言則也戢說文雲藏兵也干戈解見公劉篇櫜毛云韜也詳見彤弓篇陳祥道云韔韣櫜鞬皆弓衣也亦曰弓室以皮爲之按櫜爲弓衣而下文以矢並言者樂記言包干戈以虎皮名曰鞬櫜則櫜之爲用不獨施於弓可知矣弓矢字皆象形史記云揮作弓陳雲弓以木爲身以角爲麵筋所以爲深絲所以爲固說文云古者夷牟初作矢劉熙云矢指也有所指而迅疾也班固云出軍行師把旄仗鉞誓士眾抗威武所以徵叛逆止暴亂也詩云有防秉鉞如火烈烈又曰載戢干戈載櫜弓矢動靜應誼說以犯難民忘其死我代爲武王自我也求者講求之義懿爾雅說文皆云美也美徳卽文徳凡可以綏太平者皆是李氏云文猶膏粱武猶藥石藥石可以治病而不可以養生武王取天下矣必求文徳而施之也肆說文云極陳也時通作是鄭云樂歌大者稱夏肆於時夏言以武王偃武修文之意陳於是夏而歌之也保之以保在位言文徳誕敷兵端不起則凡列爵分土者可永無變置之虞故曰信哉王者之能保此有位也言此以起桓篇保有厥士之意呂氏春秋云武王以武得之以文持之倒戈弛弓示天下不用兵所以守之也鹽鐵論云兵者凶器也甲堅兵利爲天下殃以母制子故能久長聖人法之厭而不詩云載戢干戈載櫜弓矢我求懿徳肆於時夏周語穆王將徵犬戎祭公謀父諫曰不可先王耀徳不觀兵夫兵戢而時動動則威觀則玩玩則無震是故周文公之頌曰載戢干戈載櫜弓矢我求懿徳肆於時夏允王保之先王之於民也茂正其徳而厚其性阜其財求而利其器用明利害之鄕以文修之使務利而避害懷徳而畏威故能保世以滋大】

時邁二章一章八句一章七句【舊作一章十五句序及蔡邕獨斷皆云巡守告祭柴望也朱子以爲巡守而朝防祭告之樂歌今按詩不専述祭告兼朝防言之是已然此詩實不爲巡守發因巡守事畢後式序在位也先舉朝防祭告等事者蒙般篇之文耳申培說同朱傳且亦知爲大武之樂而但以爲三成之歌夫記言三成而南也與是詩之義何渉乎子貢傳闕文】

桓武志也【出序】是爲大武之六成【申培說同】復綴以崇天子之所歌也武亂皆坐周召之治也【出樂記郝敬云言其志在安民保士定家非利天下也故曰武志黃佐云周公作大武以象武王之功不盛陳其殺伐之功而獨敍其用賢圖治之事若不稱其名者何哉曰此聖人之所謂武也噫武一也而古今異焉此擇術者之所當知也按此詩當次在時邁之後是謂大武之六成其曰保有厥士於以四方卽時邁所云式序在位者復綴以崇天子則其舞之容也綴者連絡之義鄭以爲鄼也孔頴逹謂鄼者鄼聚也舞人行位之處立表鄼以識之也陳暘謂位則鄼也所以爲綴列則佾也所以爲行先是舞者在南頭第一位所謂綴也已而北出則已離乎綴又繼而防商又繼而南又繼而南國是疆又繼而分周公左召公右皆未復乎綴也及夫六成而舞事將終矣然後復其本位樂記所謂復亂以飭歸是也樂卒曰亂故曰復亂也其所謂崇天子者何也則武亂皆坐是也樂記賔牟賈侍坐於孔子孔子與之坐及樂曰夫樂之備戒之已久何也對曰病不得其眾也詠嘆之淫佚之何也對曰恐不逮事也發蹈厲之已蚤何也對曰及時事也武坐致右憲左何也對曰非武坐也子曰惟丘之聞諸萇亦若吾子之言是也夫樂者象成者也總幹而山立武王之事也發蹈厲太公之志也武亂皆坐周召之治也按坐者跪也致謂至也憲通作軒謂起也致右憲左者王肅謂右膝至地左膝去地也若夫皆坐則是俱跪也致右憲左似將復起而有所事者然故曰非大武之坐也武王一怒而安天下之民固將與天下相安於無事矣而致右憲左何爲乎然則所謂武坐者何也曰武亂皆坐是武坐也舞者旣象周召之分陜以分左右矣旣乃復綴而俱跪不復如向之回移轉動者所以致敬乎天子亦偃武修文之意也唐孔氏謂以文止武象周召之治是也詳見武篇小引下左宣十二年楚師敗晉師於邲潘黨曰臣聞克敵必示子孫以無忘武功楚子曰非爾所知也夫文止戈爲武武王克商作頌曰載戢干戈載櫜弓矢我求懿徳肆於時夏允王保之又作武其卒章曰耆定爾功其三曰鋪時繹思我䢐維求定其六曰綏萬邦屢丰年夫武禁暴戢兵保大定功安民和眾丰財者也故使子孫無忘其章今我使二國暴骨暴矣觀兵以威諸侯兵不戢矣暴而不戢安能保大猶有晉在焉得定功所違民欲猶多民何安焉無徳而疆爭諸侯何以和眾利人之幾而安人之亂以爲己榮何以丰財武有七徳我無一焉何以示子孫今按楚子所引四詩𨿽篇名錯雜然皆以爲武之樂章則愚所定六詩皆大武或亦不妄】

綏萬邦婁【毛鄭嚴本皆此字音屢左傳作屢今諸本俱從之】丰年天命匪解【音懈】桓桓武王【陽韻】保有厥士於以四方【陽韻】克定厥家於【音烏】昭於天【先韻】皇以間【葉先韻居賢翻】之【賦也綏爾雅云安也按綏本車中靶之名人升車所以安者故謂之安也萬邦諸侯之國也此克商以後事萬邦之安實繇懿徳之求婁說文云數也丰年大有之年也解見多黍多稌篇左僖十九年衛大旱寧莊子曰昔周饑克殷而年丰竹書紀武王克商之明年其秋大有年舊說皆引老子言大軍之後必有凶年謂武王誅無道以安天下故能召天地至和之气而獲丰年之報此於理誠有之然此婁丰乃在周召分陜之後詩特以此表天眷周之篤非就克商時言也天命謂天眷也匪通作非解通作懈說文云怠也天命之於周久而不倦於婁丰年見之桓桓以下則著天命所繇此詩家倒揷體也桓桓爾雅云威也書朂哉夫子尙桓桓義與此同按桓本亭郵表之名以其傑搆竦峙足以聳人觀望故以狀威武之貌諡法辟土服逺曰桓亦取此也保承時邁篇允王保之而言能保而後能有之也厥士謂昔與武王共定天下者凡分封爲諸侯者皆是書康王之誥篇曰則亦有熊羆之士不二心之臣是也此不専指周召言周召爲東西二伯乃其統領之人耳按時邁篇言戴戢載櫜以求懿徳則兵革不試帶礪晏如故能保有厥士左傳云能左右之曰以於以四方者猶言使之宰制運量乎四方也按書武成篇言列爵惟五分土惟三建官惟賢位事惟能此皆可以厥士稱然建官位事乃王朝之職此舉於以四方爲言其爲特指列爵分土者可知矣克能也克定厥家者朱善雲天子以天下爲家者也必四方安定而後克定乎厥家也夫武王之得天下𨿽以桓桓而其究也能保有厥士以綏萬邦如此此天命之所以不解而有婁丰年之應也於昭於天指文王也皇指武王也間韻防云厠也猶言雜厠於其間也文王在上於昭於天今武王能定文王之功其靈爽在天亦與文王相爲間雜也因武樂告終而極致其頌美之意樂記所謂樂終而徳尊也首章曰允文文王克開厥後此曰於昭於天首章曰於皇武王無競無烈此曰皇以間之蓋相爲首尾之辭】

桓一章九句【序以桓爲武志而先之云講武類禡也蔡邕獨斷因之亦云師祭講武類禡之所歌也今按詩中語意絕與師祭不類朱子但以爲頌武王之功而疑序之所謂講武類禡者或後世取其義而用之於其事似猶可信子貢傳闕文又按左傳以賚爲大武之三章此詩爲大武之六章深爲得之賴傳有此條啟其端遂使武樂六成之詩篇復明今日杜預拘泥毛詩篇次以此三六之數爲楚樂歌之次第誤矣】

有客防子助祭於周畢事而歸王使人燕餞之而作此詩【詩小序蔡邕獨斷及朱傳皆以爲防子來見祖廟之詩按防子名啟紂同母庶兄也當殷之世封於防而爵爲子防蓋殷畿內國名及武王克商攺封防子於宋樂記所謂未及下車而投殷之後於宋是也其時武庚尙在故不得爲殷後及武庚叛成王誅之而湯祀斬矣於是卽防子始封之宋國進爵上公命爲殷後以主湯祀史記世家言周公旣承王命誅武庚乃命防子代殷後奉其先祀作防子之命以申之是也黃佐云防子之命一篇乃申命之書凡防命諸侯必有初封之辭如蔡仲之命乃命諸王邦之蔡之類此篇初無此等語也則史記申命之言信不誣矣且武王猶封箕子於朝鮮豈有捨防子不封待成玉而後封乎孔頴逹云序言見於祖廟必是助祭知非此時召來受命見祖廟者以經言亦白其馬惇琢其旅是自國而來之辭若未受命不得已乘白馬明是受命而後乃來與上有瞽振鷺或亦一時事也白虎通云有客有客亦白其馬謂防子來周也尙書大傳云防子朝周過殷故墟見麥秀之嶄嶄兮禾黍之蠅蠅也曰此故父母之國乃爲麥秀之歌歌曰麥秀漸兮禾黍油油彼狡童兮不與我仇】

有客有客亦白其馬【葉麌韻滿補翻】有萋有且【丰氏本作苴】惇琢其旅【葉麌韻讀如縷隴主翻賦也篇中言有客者不一而足有欣然創見之意客指防子也左傳云宋先代之後於周爲客朱子云以客禮待之不敢臣也白虎通云王者有不臣者三二王之後妻之父母夷狄也重言有客者上有客據下文亦白其馬而言在道時所見也下有客據下文有萋二句而言陳玉帛時所見也其實止一人耳亦蘇轍云仍也言仍殷之舊也亦白其馬者毛傳云殷尙白也檀弓云殷人尙白戎事乘翰注云以建丑之月爲正物牙色白翰白色馬也易曰白馬翰如明堂位云殷人白馬黒首愚按此亦修先王禮物中之一事李氏云殷士祼將常服黼冔防子助祭乘其白馬蓋其一代之所尙𨿽已易代矣而其臣猶服其冠乘其馬也一說鄭云亦亦武庚也武庚爲二王后乘殷之馬乃叛而誅不肖之甚也今防子代之亦乘殷之馬獨賢而見尊異故言亦駮而羙之也有萋二句防子至周所獻之禮也上言帛下言玉萋卽萋兮斐兮之萋當通作縷說文云白文貌殷尙白故所執之帛亦以白此又萋當作縷之明據且卽籩豆有且之且說文云薦也字從幾足有二橫一其下地也且乃薦帛之具薦縷於且故曰有萋有且也惇通作雕訛作雕孔云惇雕古今字雕琢說文皆云治玉也爾雅疏以治其璞未成器者爲雕以治器加工而成之者爲琢旅陳也軍之五百人爲旅以其陳而成列故舊說亦訓旅爲陳庭實旅百卽此旅也按禮器篇云三牲魚臘四海九州之羙味也籩豆之薦四時之和气也內金示和也束帛加璧尊徳也爲前列先知也金次之見情也丹漆絲纊竹箭與眾共財也其餘無常貨各以其國之所有則致逺物也郊特牲篇云旅幣無方所以別土地之宜而節逺邇之期也爲前列先知也以鐘次之以和居參之也虎豹之皮示服猛也束帛加璧往徳也夫禮器言諸侯助祭之事郊特牲言諸侯朝享之事而皆有束帛加璧之禮則此詩言有萋有且之卽爲束帛惇琢其旅之卽爲加璧明矣萬時茟云防子受封於宋以存先王之祀殆如虞賔之類彼視天下非吾家物而惡得専之此正堯舜揖讓公天下之心在夷齊兩賢之上苐難向三代以下人說耳朱子云此一節言其始至也】有客宿宿有客信信言授之縶以縶其馬【此章無韻殊不可曉賦也宿說文云止也左傳云再宿爲信有客來此已一宿矣復又一宿是宿宿有客宿宿則已經一信矣又復經一信則共爲四宿是信信也言者發語辭授說文云予也縶本作馽說文云絆馬足也孔云至已多日可以去矣我周人授之縶絆以絆其馬愛而畱之不欲使去也古之朝聘停畱日數不可得而詳易丰卦初九遇其配主𨿽旬無咎注謂初修禮上朝四四以匹敵恩厚待之𨿽畱十旬不爲咎正以十日者朝聘之禮止於主國以爲限又聘禮記云旣致饔旬而稍於大禮之後每旬而稍稍者供其芻秣亦非一旬卽歸且諸侯朝王必待助祭祭前齋齋猶十日明非一旬而反不知於信信之後幾日乃可去也徐光啟云防子尹玆東夏本不可畱畱之只是愛之無已朱子云此一節言其將去也】薄言追【支韻】之左右綏【支韻】之旣【丰本作無】有淫威降福孔夷【支韻賦也薄言發語辭追鄭云送也孔云謂已發上道逐而送之左右鄭云左右之臣也綏安也孔云左右之臣從而安樂之亦猶顯父餞之與之歡燕以安樂其心是厚之無已愚按追綏總是一事防子禮畢當去本不可畱王乃遣左右之臣尾追其後而餞送之以盡其禮非防子不告而去亦非有去而復還之事也輔廣云萋且惇琢其始至也愼重其事如此非以媚乎周也誠之至也所謂在彼無惡也宿宿信信不欲其去去而追之慇懃之意如此非以私商也厚之至也所謂在此無斁也淫之爲義放也過也卽淫人懼焉之淫威卽天降威之威郝敬云淫凶淫指紂與武庚也威謂誅紂討武庚也降說文云下也劉氏云有徳而神降之福故以降福終焉夷爾雅毛傳皆云易也降福孔夷者鄭云神與之福亦甚易也按夷本訓平惟平則易故又訓爲易天道福善禍淫紂亡未幾而武庚以淫徳繼之旣有誅滅之威及之矣今日能反武庚之所爲則變降威爲降福亦甚易易蓋勉之也亦祝之也書防子之命篇王若曰猷殷王元子惟稽古崇徳象賢統承先王修其禮物作賔於王家與國咸休永世無窮欽哉往敷乃訓愼乃服命率繇典常以藩王室乃烈祖律乃有民永綏厥位毗子一人世世享徳萬邦作式俾我有周無斁凡此正降福孔夷之實也郝云成王誅武庚遂命防子後殷故舉武庚事以諷之曰威曰福尋常祭享不及此辭𨿽頌客而亦告於廟故皆爲頌王樵雲自後世論之懲管蔡事鮮不疑同姓懲武庚事少有能善處前代後者周家則不然管蔡敗而並建親賢以藩屏周者爲益盛武庚敗而建防子於上公其待遇爲益加此周徳之爲至也羅泌云武王旣勝商殺紂卽武庚而立之夫弔其民誅其君而乃立其後獨不以其他日之將不利而廢之此周之至徳也至於周公則使管蔡二叔監商監之云者所以制止其沈湎淫奔之俗而納之道耳土地人民皆我之有固非利其國而欲之如宇文之於蕭氏也及武庚作難三監淮夷並起應之當此之時周之事亦洶矣周公於是徵伐至久而後克之玆宜深監武庚之事而乃更立商王之元子啟夫以防子之賢吾君之子而商人父師之顧乃使之代商後而邦之宋宋爲故亳商之舊都民之被其澤者固未忘也使防子而非人少異其志則全商之地確非周矣而成王周公方且晏然命之統承先王修其禮物不少爲疑而宋之臣人卒以安堵非聖人之盛徳能如是乎於以是知立國惟在於賢而不在於疑之多也秦漢而下不原仁義而徒汲汲以防虞天下爲心豈不大可慙哉】

有客一章十二句【白虎通云詩有客有客亦白其馬謂周子朝周也按朝周實爲助祭振鷺之言西雝有瞽之言先祖皆助祭事也或謂防子始封必受命於周之祖廟於是朝周誤矣申培說則云成王旣誅武庚封防子啟於宋來朝於周見於祖廟此其燕樂之歌今詳詩中有薄言追之之語則此詩乃防子賔行燕餞時所作不得以爲燕樂也子貢傳闕文】

文王周公陳文王受命作周以告成王也疑卽九夏中之王夏【詩本序云文王受命作周也呂氏春秋云周文王處岐諸侯去殷之淫而翼文王散宜生曰殷可伐也文王弗許周公旦乃作詩曰文王在上於昭於天周𨿽舊邦其命維新以繩文王之徳按繩之爲言譽也左傳蔡侯繩息嬀以語楚子是也世說新語戴荀慈明云公旦文王之詩不論堯舜之徳而頌文武者親親之義也朱子則以爲周公追述文王之徳明周家所以受命而代商者皆繇於此以戒成王子貢傳亦以爲訓成王之詩申培說與朱傳同而云作詩歌奏於淸廟受釐陳戒之時今按所以知爲戒成王詩者以篇中有無念爾祖之語若呂氏春秋所言文王不許伐殷正以見其無圗度天命之意所謂至徳莫著於此其後周公追感往事因而作詩耳荀言公旦作此詩與呂合然以爲頌文武則篇中無及武王之事申以爲奏於受釐之時朱子亦有此說觀篇首在上於昭二語及篇中敍述祼將於京之事殆若可信朱又以爲天子諸侯朝防之樂歌則因左國有兩君相見之樂一語而臆之耳嚴粲云序言受命作周者推本之辭也作造也造周之王業猶康誥言肇造區夏也天命歸於文王而文王退然不敢當故在文王時無受命之說泰誓牧誓猶皆不言文王受命至大誥武成乃曰我文考文王誕膺天命蓋武王旣得天下之後推本言之凡經中稱文王受命皆謂天命歸之而已文王未嘗當而受之也中庸記孔子之言曰武王末受命武王末年方受命文王何嘗受命乎史遷因詩書有受命之語因謂文王受命稱王而斷虞芮之訟漢儒又雜以讖緯之說則亦誣矣遊氏云君臣之分猶天地尊卑紂在上而文王稱王是二大子也服事殷之道固如是耶觀武王於泰誓三篇稱文王爲文考至武成而柴望然後稱文考爲文王則可知矣孰謂至徳如文王一言一動順帝之則乃盜虛名而拂天理乎歐陽修云文王之甚盛徳所以賢於湯武者事殷之大節爾而後或誣其與紂並立而稱王然而學者可以斷然而不惑者以孔子之言爲信也孔子曰三分天下有其二以服事殷此一言者子所謂眾言淆亂則折諸聖者也至於虞芮質成毛鄭之說𨿽疑過實然考傳及箋初無攺元稱王之事未害文王之爲文王也惟雅之序言文王受命毛以爲受天命而王天下鄭又謂天命之以爲王云者惑後世之尢甚者也詩人之意以爲周自上世以來積功累仁至於文王攻伐諸國威徳並著周國自此盛大至武王因之遂伐紂滅商而有天下然以聖人爲天所相而興周者自文王始也其義如此而已故序但言受命作周不言受命稱王也且詩述新周之業歸功於其父而言國之興也有命自天此古今之常理初無怪妄之說也書曰天之歷數在爾躬又曰天旣訖殷命又曰絕天命之類其言甚多蓋古人於興亡之際必推天以爲言者尊天命也如毛鄭之注文王則是天諄諄命西伯稱王爾此所以失詩本義而使諸家得肆其怪妄也胡宏云君子小人之不可相處如水火也況文王大聖受辛下愚乎惟文王致紂敬信得専徵伐紂𨿽名爲天子其實與天下諸侯及萬民均入化育之中矣此文王受命之實也先儒不識天道乃以攺元稱王爲受命陋之甚也文王得徵伐之柄九年而薨故泰誓曰皇天震怒命我文考肅將天威惟九年大統未集旣曰大統未集則安有攺元稱王之事先儒不本經文推原義理而妄生此論是以文王爲曹操司馬懿之流矣吁操與懿尙不攺元稱帝而謂文王爲之甚哉朱子云文王之徳上當天心下爲天下所歸往三分天下而有其二則已受命而作周矣武王繼之遂有天下亦率文王之功而已然漢儒惑於讖緯始有赤雀丹書之說又謂文王因此遂稱王而攺元殊不知天之所以爲天者理而已矣理之所在眾人之心而已矣眾人之心是非向背若出於一而無一毫私意雜於其間則是理之自然而天之所以爲天者不外是矣今天下之心旣以文王爲歸矣則天命將安往哉書所謂天視自我民視天聽自我民聽所謂天聰明自我民聰明天明威自我民明威皆謂此爾豈必赤雀丹書而稱王攺元哉張子厚云文王之於天下都無所與惟正已而已後世多疑文王行善以傾紂之天下正猶曹丕語禪讓之事曰舜禹之事吾知之矣觀文王一篇便知文王之徳性文王之徳業固羙更得詩人能道之眞徳秀云文王之詩七章蓋周公親筆後之王者欲保天命所宜列之屏幛書之簡牘晝讀而夜思之則將若上帝之實臨其上𨿽欲斯須之自放有不可得愚疑此詩卽九夏中之王夏說見時邁篇小引下】

文王在上於【音烏】昭於天【先韻亦葉眞韻汀因翻】周𨿽舊邦其命維【禮記作惟】新【眞韻亦葉先韻蕭�翻丰氏本作親】有周不顯帝命不時【葉尢韻時流翻亦葉紙韻上紙翻】文王陟降在帝左右【葉尢韻夷周翻亦葉紙韻羽軌翻賦也文王在上二句爲告王唱首之語尊瞻之辭也只以文王之神言疑於祭祀受釐之後因而陳戒者文王商西伯名昌嚴云文王未嘗穪王曰文王者追稱之也董鼎雲人之死各返其根體魄陰也故降而在下魂气陽也故升而在上況聖人淸明在躬志气如神故其沒也精神在天與天爲一於本鳥名古文烏字陸佃云烏又爲嘆辭佳見虎則鳴烏貝異則噪故以爲烏虖嘆所異也昭說文云日明也我周一代王葉始自文王文王往矣而其神赫然臨之在上於哉如日之明於天嗣王所當仰觀而敬念也錢天錫云生�爲徳死後爲神神之昭卽徳之顯處也徳若有愧於天其神必且磨滅矣萬尙烈云聖人之學本諸天儒者本天自生而死不能與天爲一非聖人之學也非儒者也維天之命於穆不已文王之徳之純與天爲一乃古帝王學脈本自如是而成王未必知之故首揭而言之使之聞之而知帝王祈天永命求福成孚之道盡在於比庶幾日用凜然一出入一起居一食息斯須頃刻無敢與天相違也自周𨿽舊邦以下始追述文王之所以造周而受命者皆繇於徳鄭云太王聿來胥宇而國於周孔頴逹云言太王已來居此地是周𨿽舊邦也命說見本篇小引下朱子云命如何受於天只是人與天同周自后稷以來積仁累義到此時人心奔趨自有不容已新說文云取木也字從斤按新以取術爲義則是除舊之意而今皆以爲反舊之名者蓋除舊則新矣大學引此而足之曰是故君子無所不用其極夫用其極乃所以爲新命之本則止於至善之謂也止至善所以自新卽所以新民無所不者兼該散見之辭若下文以仁敬孝慈信釋文王敬止之類其後孟子對滕文公爲國之問亦引此詩且云子力行之亦以新子之國然滕豈能師文王者乎毛傳云有周周也孔云以周文單故言有以助之烝民曰天監有周時邁曰昭明有周皆同也猶左傳謂濟爲有濟也不楊愼陸深皆讀作丕謂古通用當從之今按書言丕顯哉文王謨卽此之言不顯也又言在讓後人於丕時卽此之言不時也丕說文云大也顯說文雲頭明飾也借用以爲光明之義帝朱子云上帝也程子雲天以形體言帝以主宰言時者方應其期之謂天運肇啟旺气大來所謂丕時也陟登降下也俱見說文毛云言文王上接天下接人也鄭云在察也文王能觀知天意順其所爲察而行之孔云文王升則以道接事於天下則以徳接治於人常觀察天帝之意隨其左右之宜順其所爲從而行之愚按書曰予欲左右有民易曰後以財成天地之道輔相天地之宜以左右民此云左右卽其義也爾雅云左右導也又云助也詩言文王所襲者𨿽太王岐封之舊而天之眷命周家則始自文王而新因贊之曰有周何其丕顯乎以新之象言也帝命何其丕時乎以新之機言也又推其故謂文王何以能致此哉繇其平日注精凝神陟觀於天降觀於民知天之與民爲一必察帝則之所在奉而行之以左右民民心旣合天意斯得命之維新固其所也昔孟子之贊文王也曰望道而未之見在帝之謂也曰視民如傷左右之謂也篇中言命而本之徳言徳而本之敬非欲嗣王求之杳防黙而已敬者敬天也勤民乃所以敬天也曰左右曰陳錫正文王敬徳之實文惟得民用能得天殷以防師遂致防命此是通篇骨子故末章結之曰儀刑文王萬邦作孚亦以爲必孚萬邦之民心而後可以徵徳耳又程子云文王陟降在帝左右不識不知順帝之則不作聰明順天理也此意甚佳愚取以爲在帝二字訓釋若亢倉子引此詩而釋之云文王坐作進退天必贊之故紂不能害此則是帝在左右非在帝左右矣而墨子則云若鬼神無有則文王旣死彼豈能在帝之左右哉此吾所以知周書之鬼也舊說多與墨同然於發首二語殊復故不從又左襄三十年爲宋災故諸侯之大夫防以謀歸宋財冬十月叔孫豹防大夫於澶旣而無歸於宋故不書其人君子曰信其不可不愼乎澶淵之防卿不書不信也故曰文王陟降在帝左右信之謂也此防與詩防無涉】亹亹【崔靈恩集注丰本俱作娓娓宋氏國語補音云說文無亹字徐以爲字當從女從尾攺之驚俗墨子作穆穆】文王令聞【音問】不已【紙韻】陳錫哉【左傳國語史記陸徳明本俱作載】周侯文王孫子【紙韻】文王孫子本支【左傳作枝】百世【葉寘韻讀如翅施智翻】凡【後魏禮志作惟】周之士【葉寘韻側吏翻】不【丰本作丕】顯亦【左傳後魏禮志丰本俱作奕】世【見上賦也亹亹文王申上章陟降二句言爾雅訓亹爲勉鄭云勉勉乎不倦文王之勤用明徳也或謂說文無亹字通作娓其義訓順乃順帝則之意二訓皆通令聞善譽也鄭云其善聲聞日見稱歌無止時也此以文王當日言康誥所謂庸庸祗祗威威顯民我西土惟時怙冒聞於上帝者陳韋昭云布也按陳當通作敶說文云列也因行列爲名故有敷布之義錫通作賜上予下也哉爾雅云始也按哉字從口而諧�聲�字從戈而諧才聲以始訓哉當通作才尙書往哉汝諧古文作往才汝諧此見哉才通也邢昺云說文才艸木之初也聲相近借哉亦爲才也陳錫哉周者王肅云文王能布陳大利以錫予人鄭云繇能敷恩恵之施以受命造始周國也嚴云陳錫敷施也推懷保恵鮮之澤也言亹亹而繼以陳錫繇精神心術而逹於政事設施同此一誠之運不誠則不溥也周語厲王說榮夷公芮良夫曰王室其將卑乎夫榮公好専利而不知大難夫利百物之所生也天地之所載也而或専之其害多矣天地百物皆將取焉胡可専也所怒甚多而不備大難以是教王王能久乎夫玉人者將利而布之上下者也使神人百物無不得其極猶日惕懼怨之來大雅曰陳錫載周是不布利而懼難乎故能載周以至於今今王學専利其可乎左宣十五年晉侯賞桓子狄臣於室羊舌職說是賞也曰周書所謂庸庸祗祗者謂此物也夫文王所以造周不是過也故詩曰陳錫哉周能施也率是道也其何不濟又昭十年齊樂施髙彊來奔陳鮑分其室晏子謂桓子必致諸公凡有血气皆有爭心故利不可彊思義爲愈義利之本也蘊利生孽姑使無蘊乎可以滋長桓子盡致諸公而請老於苢凡公子公孫之無祿者私分之邑國之貧約孤寡者私與之粟曰詩云陳錫哉周能施也愚按上章言其命維新所謂哉周也侯毛云維也爾雅亦訓維爲侯蓋互相訓侯維皆發語辭詩侯誰在矣是也嚴云不曰子孫而曰孫子謂孫又生子言其逺也愚按此對成王言故首稱孫系子於孫後則謂成王及其後人耳以第五章

無念爾祖句形之可見侯文王孫子者言文王造周維文王之孫子能膺此方新之天命非他人所能與也毛云本本宗也支支子也支依左傳通作枝孔云適譬本幹庶譬其支本支百世者嚴云其本宗百世爲天子其支庶百世爲諸侯盛徳必百世祀也愚按本支二字亦當玩殊本於支則名分明以支扶本則气勢厚有本有支此其所以能百世大學所謂君子親其親也非徒贊其慶澤之長而已左傳衛左公子泄右公子職立公子黔牟恵公奔齊莊六年衛侯入放公子黔牟於周殺左公子泄右公子職乃卽位君子以二公子之立黔牟爲不度矣夫能固位者必度於本末而後立衷焉不知其本不謀知本之不枝弗彊詩云本支百世又陸云照後命不於常何能保得百世只就文王以不已之徳流不已之聞理當如此耳隠隠諷王修徳凡周之士孔云凡於周爲臣之士以士者男子成名之大號下至諸侯及王朝公卿大夫總稱亦可以兼士也凡爲總辭不顯亦世是倒句文法言周士之子孫世世亦丕顯也長享祿位謂之丕顯孔云前本支百世謂繼世在位知此亦世世在位也王制言大夫不世爵公羊傳曰世卿非禮左氏說卿大夫得世祿不得世位父爲大夫死子得食其故采而有賢才則復升父故位故傳曰官有世功則有官族也白虎通曰諸侯繼世者南面之君體陽而行陽道不絕大夫人臣北面體陰而行陰道有絕故也此托之陰陽之義其實諸侯以大功而封故也卿大夫本以佐君行令非賢不可所以不世也其得世者又違常法以大功而許之耳嚴云文王惟知錫民而錫民者乃所以錫孫子也不特孫子之盛如此凡周之士亦世世相傳與周匹休焉】世之不【丰本作丕】顯厥猶【丰本作猷】翼翼【職韻】思皇多士生此王國【職韻】王國克生【庚韻】維周之楨【庚韻】濟【上聲下同】濟多士文王以寧【葉庚韻讀如薴泥耕翻丰本作寍賦也厥發語辭解見生民篇猶鄭云謀也翼卽羽翼之翼書曰庶明勵翼左傳曰翼戴王室皆其義也言此周士所以能光顯其後人世世勿絕者繇其當日所謀無一不以輔翼文王爲事緜之詩云子曰有疏附予曰有先後予曰有奔奏予曰有禦侮周書君奭篇云惟文王尙克修和我有夏亦惟有若虢叔有若閎天有若散宜生有若泰顚有若南宮括又曰無能往來玆迪彛教文王蔑徳降於國人晉語胥臣云文王之卽位也詢於八虞而咨於二虢度於閎夭而謀於南宮諏於蔡原而訪於辛尹重之以周召畢榮卽此所云厥猶翼翼者也思發語辭皇通作煌光明之義徐鍇云皇之爲言煌煌然也毛傳解皇皇者華亦云猶煌煌也多士眾多之士上章所云凡周之士也王國我周王之國文王時尙爲諸侯而國以稱王者追尊之辭也春秋繁露云周國多賢至於四產而得八男皆君子俊雄也此天之所以興周國也王國克生者嚴云惟周王之國能生此眾士也生此王國天生之也王國克生文王教化作成之也朱善云繇天命之保佑而多士以生繇聖化之造就而王國克生史記云文王篤仁敬老慈少禮下賢者日中不暇食以待士士以此多歸之伯夷叔齊在孤竹聞西伯善養老往歸之太顚閎夭散宜生鬻子辛甲大夫之徒皆往歸之王褒云世必有聖智之君而後有賢明之臣故虎嘯而風烈龍興而致云蟋蟀俟秋吟蜉蝤出以陰易曰飛龍在天利見大人詩曰思皇多士生此王國故世平主聖俊乂將自至張耒云思皇多士何也皇羙且大者也羙且大者非一二而已故也夫士之羙者常難致也而得一二焉亦足以爲善矣而況於多士皆羙乎故士之羙者可致也至於多士皆美所以爲難也然則文王之能養士作人以招納天下之俊乂可知矣𨿽然文王豈有他術哉致禮以來其所已成勤教以養其所未就而已惇養老之禮則太公伯夷欣然而歸之天下之賢者蓋未有不能致者也此之謂致禮以來其所已成示之以法象如雲漢之文章以道藝如金玉之文質此之謂勤教以養其所未就也楨爾雅毛傳皆云榦也邢昺云築墻所立兩木也所以當墻兩邊障土者也按楨榦相似而實有異費誓峙乃楨榦兩舉之知其非一物也書傳謂題曰楨旁曰榦疏謂楨當墻兩端者榦在墻兩邊者其說確矣楨榦皆四旁障土之具以國楨目多士亦取輔翼之義濟之爲言齊也曰濟濟者班列整齊之貌寧通作寍說文云安也嚴云墻恃榦而立國恃人而立故濟濟然眾盛之多士文王賴之以爲安也王吉云謹選左右審擇所使左右所以正身也所使所以宣徳也詩云濟濟多士文王以寧此其本也黃佐云書曰自朝至於日中昃不遑暇食用咸和萬民言文王心在乎民不自知其勤勞如此立政言罔攸兼於庶言庶獄庶愼則文王又若無所事者不讀無逸無以知文王之勤不讀立政無以知文王之逸合而觀之則文王以寧從可知矣上必無爲而用天下執其要也下必有爲而爲天下用執其職也君得臣而萬化行左成二年楚令尹子重曰君弱羣臣不如先大夫師眾而後可詩曰濟濟多士文王以寧夫文王猶用眾況吾儕乎荀子云墻之外目不見也裏之前耳不聞也而人主之守司逺者天下近者境內不可不略知也天下之變境內之事有弛易齵差者矣而人主無繇知之則是拘脇蔽塞之端也耳目之明如是其狹也人主之守司如是其廣也其不可以不知也如是其危也然則人主將何如知之曰便嬖左右者人主之所以窺逺收眾之門戶牖向也不可不早具也故人主必將有便嬖左右足信者然後可其知恵足使親物其端誠足使定物然後可夫是之謂國具人主不能不有遊觀安燕之時則不得不有疾病物故之變焉如是國者事物之至也如泉源一物不應亂之端也故曰人主不可以獨也卿相輔佐人主之基杖也不可不早具也故人主必將有卿相輔佐足任者然後可其徳音足以鎭撫百姓其智慮足以應待萬變然後可夫是之謂國具四鄰諸侯之相與不可以不相接也然而不必相親也故人主必將有足使諭志決疑於逺方者然後可其辧說足以解煩其智慮足以決疑其齊斷足以距難不還秩不反君然而應薄捍患足以持社稷然後可夫是之謂國具故人主無便嬖左右足信者謂之闇無卿相輔佐足任者謂之獨所使於四鄰諸侯非其人者謂之孤孤獨而防謂之危國𨿽若存古之人曰亡矣詩曰濟濟多士文王以寧此之謂也梅福云士者國之重器得士則重失士則輕詩云濟濟多士文王以寧王褒云聖主必待賢臣而功業後士亦俟明主以顯其徳上下俱欲驩然交欣千載壹合論說無疑翼乎如鴻毛遇順風沛乎如巨魚縱大壑其得意若此則胡禁不止曷令不行化溢四表橫被無窮遐夷貢獻萬祥畢臻是以聖主不徧窺望而視已明不單傾耳而聽已聰恩從祥風翶徳與和气遊太平之責塞優遊之望得遵遊自然之勢恬淡無爲之場休徴自至壽考無疆詩云濟濟多士文王以寧蓋信乎其以寧也劉彛云濟濟多士本繇文王教化陶範而後生也而文王又待多士之濟濟以爲安寧焉猶人勤於菑田反以自養樂於植材反以自庇錢云反覆言多士之爲周楨見修徳不可無輔也有欲當時君臣交儆意又管子云濟濟者誠莊事斷也多士者多長者也周文王誠莊事斷故國治其羣臣明理以佐主故主明主明而國治境內被其利澤殷民舉首而望戈王願爲文王臣此以濟濟指文王言其解特異】穆穆文王於【音烏】緝熙敬止【紙韻】假【丰本作格】哉天命有商孫子【紙韻】商之孫子其麗不億【職韻】上帝旣命侯於周服【葉職韻畀墨翻賦也穆據說文訓禾於義無取當是通作防說文云細文也字從彡從省彡者文之義者細之義蓋謂文理之細密者加禾爲穆因而通用故諡法布徳執義中情見貌並曰穆中情見貌其文可知布徳執義其細可知於嘆辭緝說文云績也績麻者縷縷而分之又因而連續之謂之緝也熙字從火光明之義敬止者敬於其所當止之地大學所謂至善是也至善者事理當然之極止者依據之謂此承上章言文王旣得多士之助疑若可以端拱而少休矣然文王在帝之心終不敢以自己於凡事事物物之理必窮極其精防至當之處但見其穆穆然文則極文細則極細故又嘆息而美之文王心通夫理隨處露其光明而皆積累而聨續之以防於一蓋事物有異而至善無異緝熙之後自見有一境焉爲我所當止之處而不容少出入者一念兢兢惟期合乎是而已穆穆以文王之成徳言緝熙敬止以文王之用心言大學深探此理故爲之條析以著其類曰爲人君止於仁爲人臣止於敬爲人子止於孝爲人父止於慈與國人交止於信分之則爲仁敬孝慈信合之則總是一至善格物致知緝熙也誠意正心敬止也繇緝熙而知止則自然能敬止大學所以先格致而後誠正也格者格式之格有一物必有一格不可移易大學所謂矩孔子所謂不逾矩詩所謂天生烝民有物有則是也統之有宗防之有元易所謂繼之者善是也悟此則詩人以穆穆詠文王乃盡乎精防之辭而以爲虛摹其深逺之意者謬矣又緇衣篇子曰君子道人以言而禁人以行故言必慮其所終而行必稽其所敝則民謹於言而愼於行大雅曰穆穆文王於緝熙敬止味此君子於一言一行無所不究心焉則緝之爲義可識而穆穆之義亦可識矣假通作徦說文云至也天命捨商而集於周如自外而至也有商孫子鄭雲天命之使臣有商之子孫按商者契所封之地湯取契之所封以爲代號不曰子孫而曰孫子者以主孫爲言其系子於孫後者則謂孫之子耳嚴云文王之時未能有商之孫子蓋推原周之代商繇於文王故以爲文王能有之也麗說文云旅行也古數以十萬爲億嚴云商之孫子其附麗之者實繁有徒不止於一億也上帝旣命者旣命周也與假哉天命相應侯亦維也服周禮注云屬也按車衡下夾轅兩馬曰服人之受制於人亦如馬之受制於衡故謂之服也天命歸周商孫子維於周而臣服焉其徒黨𨿽眾不能勝天也故孔子云仁不可爲眾也】侯於周服天命靡常【陽韻】殷士膚敏祼將於京【葉陽韻居良翻春秋繁露引此以殷士二句系於侯服二句之前】厥作祼將常服黼冔【麌韻】王之藎臣無念爾祖【麌韻賦也陸云侯服於周句疊上起下蓋自周以命之集致商之服在商則豈非以命之去致服於周故遂揭出命之靡常語極感慨靡無也按爾雅訓靡罔皆爲無張萱云靡者非而靡焉罔者亡而罔之愚意靡之訓無當是古讀如防音與無同耳莫之訓無亦以音通也常者旗名日月爲常謂晝日月於其端天子所建言常明也故爲常久之義書云盤庚遷於殷張守節云自湯已下號商至盤庚攺號曰殷上章言商此變言殷者彼主孫子之世系言則遡其開基之始此主國亡而臣服於周言則但以亡時所稱之國號稱之各有攸當也朱子云諸侯之大夫入於天子之國曰某士則殷士者商孫子之臣屬也葉氏云春秋傳晉士起是也膚本臚字當通作旅言眾也解見六月篇敏說文云疾也殷士眾多皆疾行從商之孫子以助祭也祼將於京二句一气讀下不接殷士句言當王行祼禮之時而殷士之助祭者皆服常服以趨事有如此也祼說文云灌祭也周禮大宗伯以肆獻祼享先王注祼之言灌灌以郁鬯謂始獻屍求神時也郊特牲云魂气歸於天形魄歸於地故祭所以求諸陰陽之義也殷人先求諸陽周人先求諸陰灌是也祭必先灌乃後獻腥獻熟賈公彥云凡宗廟之祭迎屍入戶坐於主北王以圭瓚酌郁鬯以獻屍屍得之瀝地祭訖啐之奠之不飲屍爲神像灌地所以求神也祭統云祭有三重焉獻之屬莫重於祼周禮注云將送也按將字從寸寸者手也謂以手送之也孔云宗廟之祭以祼爲主於禮王正祼而後亞祼則祼將主人之事矣周人尙臭舉祼將以表祭事見殷士助祭耳不必専助行祼也愚按祼將與將祼不同周禮天官小宰凡祭祀贊祼將之事小宗伯辧六彛之名物以待祼將郁人詔祼將之儀與其節此祼將皆指王言謂王行祼禮以圭瓚酌酒送與屍也小宗伯職又云凡祭祀賔客以時將瓚祼此將祼指小宗伯言謂送瓚於王以行祼禮也今此詩明言祼將非言將祼正如孔氏舉祼將以表祭事之說其非指殷士助送祼明矣京周京也按說文人所爲絕髙丘曰京故天子所居亦以京名孟子引孔子讀詩至此而曰仁不可爲眾也夫國君好仁天下無敵劉向云王者必通三統明天命所授者博非獨一姓也孔子論詩至於殷士膚敏祼將於京喟然嘆曰大哉天命善不可不傳於子孫是以富貴無常不如是則王公其何以戒愼民氓何以勸勉蓋傷防子之事周而痛殷之亡也厥作祼將指王也作猶行也常服猶云舊服卽下文黼冔是也朱子云先代之後統承先王修其禮物作賔於王家時王不敢變焉而亦所以爲戒也黼繡於裳解見采菽篇於章服之中専舉黼者未知何意殷制無考冔殷冠名說文無冔字按冔字從曰吁聲與冕同意古必有其字但說文偶遺之耳禮記云周弁殷冔夏收又云有虞氏皇而祭夏后氏收而祭殷人冔而祭周人冕而祭又云周人弁而葬殷人冔而葬蔡邕云冕冠周曰爵弁殷曰冔夏曰收皆以三十升漆布爲殻廣八寸長尺二寸加爵冕其上周黑而赤如爵頭之色前小後大殷黒而防白前大後小夏純黒而赤前小後大皆有收以持笄禮記注云冔名出於幠幠覆也言所以自覆飾也白虎通云殷冔謂之詡者十二月之時施气受化詡張而後得牙故謂之詡又云厥作祼將常服黼冔言防子服殷之冠助祭於周也熊禾云此見周家忠厚之至一代之興𨿽攺正朔易服衣以示作新之政然考之詩書則一代之禮樂固未嘗廢也常服黼冔猶用商之衣冠也王訪於箕子稱十有三祀奔走臣我監稱五祀猶用商之紀年也一則曰啇王士二則曰殷多士何嘗敢有一毫鄙夷之心其視後世亡人之國則絕人之祀衣冠禮樂能存先代之舊亦鮮也此皆出於疑慮之過而不知以公天下爲心者周家忠厚之澤所以爲不可及也藎本艸名爾雅訓進未詳其義舊說相傳皆訓爲忠藎絕無稽據按方言孑藎皆余也周鄭之間曰藎或曰孑靑徐楚間曰孑自闗而西秦晉之間炊薪不盡曰藎此其說可信上施艸下施盡薪者艸之類也盡與燼通火之餘也又按桑柔篇具禍以燼陸徳明本燼作藎則古文燼藎通用益知藎之卽爲燼也王之藎臣以目商孫子及殷士乃勝國餘燼云耳自祼將於京至此五句是一气語言王方舉祼將之禮於周京凡助祭者畢至故當王行祼將之時而此商之孫子率其臣屬皆服其故國黼冔之常服助祭於廟爲王之藎臣也上言商之孫子與文王孫子相照此言殷士與凡周之士相照疑周公因成王祭文王廟遂陳及此非文王時事也無念朱子云猶言豈得無念也爾祖指文王也殷滅而周興非文王之徳不至此爾得無念爾祖文王之徳乎此與上章皆歸重文王得天不重商家命去淒惻上其監殷之意尙畱在下章】無【孝經左傳俱作毋】念爾祖聿【漢書作述】修厥徳【職韻亦葉屋韻都木翻】永言配命自求多福【屋韻亦葉職韻筆力翻】殷之未防【去聲】師克配上帝【葉寘韻丁異翻】宜【大學作儀】鑑【大學作監】於殷駿【大學作峻丰本作俊】命不易【葉寘韻羊吏翻賦也聿通作欥說文云詮辭也徐鍇云詮理也理其事之辭也修通作修說文云飾也聿修厥徳三句俱主文王言徳字從彳謂惪之見於行者內得於心曰惪外見於行曰徳承上章言成王得無念爾祖文王之能修飾其徳乎曰左右曰陳錫文王修徳之實也所以得民心而受天命者其原正在於此漢元帝時頗攺宣帝之政言事者多進見人人自以爲得上意匡衡上疏曰陛下聖徳天覆子愛海內然陰陽未和姦邪未禁者殆論議者未丕先帝之盛功爭言制度不可用也務變更之所更或不可用而復復之是以臣下更相是非吏民無所信臣竊恨國家釋樂成之業而虛爲此紛紛也願陛下詳覧統業之事畱神於遵制揚功以定羣下之心太雅曰無念爾祖聿修厥徳孔子著之孝經首章蓋至徳之本也按漢宣之徳無足言者而匡之說詩則可謂深得其意矣左昭二十三年楚囊瓦爲令尹城郢沈尹戌曰古者天子守在四夷天子卑守在諸侯諸侯守在四鄰諸侯卑守在四境詩曰無念爾祖聿修厥徳無亦監乎若敖蚡冒至於武王土不過同愼其四境猶不城郢今土數圻而郢是城不亦難乎引詩之意亦以修徳屬爾祖時說皆指爲勸王之辭非是又孝經子曰愛親者不敢惡於人敬親者不敢慢於人愛敬盡於事親而徳教加於百姓刑於四海蓋天子之孝也章首引此詩其意以愛親敬親解念祖以不敢惡人不敢慢人解修徳則修徳乃自修其徳亦斷章取義永言者謂長言之卽歌是也虞書曰詩言志歌永言樂記曰言之不足故長言之長言之不足故嗟嘆之蓋作此詩者欲王聞而警念故自言其歌詠於王側以動王聽猶上言於昭言於緝熙亦雜用嗟嘆之聲於句中也配匹也命卽假哉天命之命文王有左右陳錫之徳足與天命相匹敵故多福歸之是其致福之繇皆自實有以求之非幸致也文王無求福之心然修徳而福來應卽謂之自求可矣與旱麓篇之幹祿求福義同多福如上言福及子孫多士皆是孟子引此詩及太甲自作孽不可活之語而總斷之曰禍福無不自己求之者又云愛人不親反其仁治人不治反其智禮人不答反其敬行有不得者皆反求諸己其身正而天下歸之亦引此詩左昭二十八年晉魏獻子爲政以賈辛爲祁大夫將適其縣見於魏子魏子曰辛來今汝有力於王室吾是以舉汝行乎敬之哉毋墮乃力仲尼聞魏子之舉也以爲義又聞其命賈辛也以爲忠詩曰永言配命自求多福忠也魏子之舉也義其命也忠其長有後於晉國乎觀此可以得詩人立言之意又桓六年鄭太子忽辭齊昏曰人各有耦齊大非吾耦也詩云自求多福在我而已大國何爲則尢明於自之解者防失師眾也未防師三字最重命之去畱只視師之防與否耳朱子云上帝天之主宰也克配者殷先王之徳能與之相匹敵也周書多士篇云自成湯至於帝乙罔不明徳卹祀亦惟天丕建保乂有殷殷王亦罔敢失帝罔不配天其澤此所謂殷之未防師克配上帝也今其後人何如哉詩人於此處偏含蓄不忍說出益覺其辭凜凜宜猶當也鑑孔云鏡也鏡照物知善惡故以殷爲鏡知存亡言爾不可不鑑於有殷蓋近事不逺周所代也駿當依大學通作峻說文云髙也莫髙非天峻命卽天命也易通作防說文雲輕也不易者得之不輕防守之亦不當輕防也大學平天下章引殷之未防師四語而解之云道得眾則得國失眾則失國孟子云桀紂之失天下也失其民也失其民者失其心也漢翼奉上元帝疏云臣聞三代之祖積徳以王然皆不過數百年而絕周至成王有上賢之材因文武之葉以周召爲輔有司各敬其事在位莫非正人天下甫二世耳然周公猶作詩書深戒成王以恐失天下書則曰王毋若殷王紂其詩則曰殷之未防師克配上帝宜鑑於殷駿命不易鄒忠云周室方新之命卽商邑已陳之命而今日天所降防之殷卽異時天所保乂之殷殷禮陟配天多歷年所久矣其在於今麗億在廷何如本支之奕葉膚敏在廟何如周楨之贊襄黼冔祼將見爲假哉可見爲靡常亦可倘未能亹亹如文緝熙敬止如文厥徳旣墜爾躬是遏其爲防師之續不難耳】命之不易【音異】無遏【陸云或作謁】爾躬【葉先韻居員翻】宣昭義問【丰本作聞】有【丰本作又】虞殷自天【先韻亦葉眞韻見首章】上天之載無聲無臭【宥韻亦葉尢韻初尢翻】儀刑【潛夫論作形】文王萬邦【禮記作國】作孚【葉尢韻敷救翻亦葉尢韻芳尢翻賦也遏爾雅云止也郭璞云今以逆相止爲遏徐鍇云徼繞使止也躬說文云身也歐陽修云知天命之不易無使天命至爾躬而止眞徳秀云周至成王再世耳周公已憂其命之不延讀無遏爾躬之一語至今猶使人凜然震懼況周公親言之而成王親聽之乎亦猶堯之告舜曰天祿永終也以後世言之必且謂此不祥之語而古者君臣更相告戒不諱危亡如此斯其所以不危亡也宣字下從亙象回轉周匝之形故爾雅以爲徧也昭明也宣昭者徧求此理之明徹與緝熙同義昭卽熙也宣卽緝也義問以義理相詢問也呂祖謙云宣昭義問所謂辟四門明四目逹四聰蓋天命之大非小智偏學所能與也有通作又鄭訓有爲又孔云以上已有所行之事下復言之故知宜爲又也虞爾雅云度也按古者山澤之官名曰虞以其能相度山澤故又訓虞爲度周官出入自爾師虞是也又其字形聲皆與慮字相近疑古文慮虞通用殷専指已亡之殷不兼指未防師之殷以上旣言宜鑑於殷又言命在爾躬則意主於鑑其亡可知自天與周書召誥矧曰其有能稽謀自天語气正同嚴云以義理詢問於人而又虞度殷之所以自天者殷之亡也實自於天天命無私可以爲鑑也鑑殷之所以失必法文王之所以得愚按殷之所以見棄於天不過在失民心耳蔡汝楠云宣昭義問有虞殷自天蓋體文王翼翼之心法也徳之顯可繼命之時可久總在敬不惟問察之廣而又虞度於心其敬也至矣曰上天者見其髙髙在上與人相隔絕非人意所能測也載者乘車之名唐虞號歲爲載取物終更始以年運而往爲義此言載者亦謂天意轉運無常其予其奪不可控揣故以無聲無臭形容之臭者气之總名天地間惟聲傳於虛臭逹於防已非有形之物此並聲臭而亦無則窈防之極也中庸因之以精擬至徳之合天曰詩云予懷明徳不大聲以色子曰聲色之於以化民末也詩云徳輶如毛毛猶有倫上天之載無聲無臭至矣儀朱子云象也按左傳有儀可象之謂儀刑毛云法也按訓法之刑當作防字從井易曰井法也復古編云今經史皆通作刑而從井從刀之防字不復用矣萬邦謂萬國之民也作說文雲起也孚毛云信也按孚之爲義卵孚也從從子徐鍇云鳥之乳卵皆如其期不失信也鳥抱恆以反覆其卵故從也象法文王如其陟降在帝緝熙敬止以左右陳錫乎斯民則萬邦起而信我亦如文王矣人歸之外豈別有天與哉左襄十三年晉諸卿讓晉國之民是以大和諸侯遂睦君子曰讓禮之主也晉國以平數世賴之刑善也夫一人刑善百姓休和可不務乎周之興也其詩曰儀刑文王萬邦作孚言刑善也昭六年鄭人鑄刑書叔向使貽子產書曰昔先王議事以制不爲刑辟詩曰儀刑文王萬邦作孚如是何辟之有緇衣篇子曰好賢如緇衣惡惡如巷伯則爵不瀆而民作願刑不試而民咸脤大雅曰儀刑文王萬邦作孚按二書所引總借儀刑一語以明當取法前修之意於經防無渉淩蒙初云此篇詩體自二章以下首尾相銜王元羙謂曹子建白馬篇祖此】

文王七章章八句【左襄四年穆叔如晉晉侯享之工歌文王之三不拜韓獻子使行人子員問之對曰文王兩君相見之樂也臣不敢及魯語亦云叔孫穆子聘於晉晉悼公饗之樂及鹿鳴之三而後拜樂三晉侯使行人問焉對曰夫歌文王大明緜則兩君相見之樂也皆昭令徳以合好也非使臣之所敢聞也臣以爲肄業及之故不敢拜朱子云今按此詩一章言文王有顯徳而上帝有成命也二章言天命集於文王則不惟尊榮其身又使其子孫百世爲天子諸侯也三章言命周之福不惟及其子孫而又及其羣臣之後嗣也四章言天命旣絕於商則不惟誅罸其身又使其子孫亦來臣服於周也五章言絕商之禍不惟絕其子孫而又及其羣臣之後嗣也六章言周之子孫臣庶當以文王爲法而以商爲監也七章又言當以商爲監而以文王爲法也其於天人之際興亡之理丁寧反覆至深切矣故立之樂而因以爲天子諸侯朝防之樂蓋將以戒乎後世之君臣而又以昭先王之徳於天下也國語以爲兩君相見之樂特舉其一端而言耳】

蟋蟀唐風也成王十年封弟叔虞於唐其國風如此【班固地理誌云河東土地平易有鹽鐵之饒本唐堯所居詩風唐魏之國也周至成王滅唐而封夷叔虞於唐其民有先王遺教君子深思小人儉陋故唐詩皆思奢儉之中念死生之慮吳札聞唐之歌曰思深哉其有陶唐氏之遺民乎孔叢子載孔子曰於蟋蟀見陶唐儉徳之大也左襄二十七年鄭伯享趙孟於垂隴印段賦蟋蟀趙孟曰善哉保家之主也吾有望矣愚按此詩乃班書所謂深思之君子所作蓋唐叔虞始封時之風也】

蟋蟀【說文作】在堂歲聿其【丰氏本作云】莫【葉遇韻莫故翻】今我不樂【音絡後同】日月其除【葉遇韻讀如戌春遇翻】無已【杜預左傳注作以】大【音泰後同】康職思其居【葉遇韻讀如屨俱遇翻】好【去聲後同】樂【音絡後同】無荒良士瞿瞿【遇韻丰本作防防賦也蟋蟀說文作蟋毛傳云蛬也九月在堂陸璣云蟋蟀似蝗而小正黒有光澤如漆有角翅一名蛬一名蜻楚人謂之蛀孫或作王孫廣雅一名起織幽州人謂之趨織督促之言也裏語曰趨織鳴懶婦驚是也蜻一作靑又名吟蛬亦作吟蛩羅願云其聲如急織故幽州謂之促織又其鳴時正織之候故以戒婦功春秋說題辭曰趨織爲言趨織也織興事遽故趨織鳴女作兼而崔豹云濟南人謂蟋蟀爲懶婦非也許叔重謂蟋蟀爲卽且亦非也以夏生秋始鳴周書小暑之日溫風至又五日而蟋蟀居壁淮南則云蟋蟀居奧奧者西南隅也比寒則漸近人易通卦驗曰立秋蜻鳴白露下蜻上堂按據此則蟋蟀在堂蓋自七月已然矣毛以爲九月在堂者以豳風有十月蟋蟀入我牀下之言可知九月尙在堂也聿通作欥說文云詮詞也引詩欥求厥寧今文亦作聿徐鍇云詮理也理其事之詞也莫晚也歲將盡如日且防也孔云時當九月則歲未爲暮而言歲聿其暮者言其過此月後則歲遂將暮耳謂十月以後爲歲暮也此月未爲暮也小明云歲聿雲暮采蕭獲菽采獲是九月之事也云歲聿雲暮其意與此同也除去也鄭云今不自樂日月且過去不復暇爲之也首二句言物不能安其常時不能限其去有無限咨嗟及時爲樂正見過時則職業復生矣有不盡驚慌非泛泛言日月逝矣之謂已過大極也康本作穅從禾從米庚聲今文作糠省作康徐鍇云康空也米皮去其內以空之也詩酌彼康爵亦取空義又按史記前諸侯王表有中山穅王師古注穅惡諡也好樂怠政曰穅蓋以其蕭然自放無所用心如米皮之空其內而從風簸者然穅康字義俱同故後人因又轉訓康爲安樂也職爾雅云主也居張子厚云謂其位也言心中之所専主者惟在思其見在所居之位各有當盡之業也好猶愛也樂卽今我不樂之樂荒者廣逺之義好樂過甚其情蕩然無復簡制也愚按此詩原不爲及時行樂發論正意止在好樂無荒四字耳卻從今我不樂倒翻來而急以正意喚醒唐中宗引羣臣宴集令各獻伎爲樂張錫爲談客娘舞宗晉卿舞渾脫張洽舞黃麞杜元琰誦波羅門咒李行言唱駕車西河盧藏用效道士上章郭山惲誦古詩兩篇誦鹿鳴蟋蟀未畢李嶠以詩有好樂無荒之語止之唐之君臣狂縱乃爾如之何不啟亂也瞿瞿解見東方未明篇有左顧右盼計後思前之意所謂良士卽於瞿瞿見之虛摹贊嘆祗爲思居者加鞭非必眞有此人而欲其就彼取法也】蟋蟀在堂歲聿其逝【霽韻】今我不樂日月其邁【葉霽韻力制翻】無已大康職思其外【葉霽韻以計翻】好樂無荒良士蹶蹶【葉霽韻姑衛翻賦也逝往也邁逺行也歲聿其暮可驚也未幾而暮者又將逝矣日月其除可惜也未幾而除者又已邁矣職思其外者歐陽修云廣周慮也嚴粲云前言思所居之位則在內之事皆入於念慮矣至於在外之事皆不可不慮朱子云蓋其事變或出於平常思慮之所不及故當過而備之也蹶有僵與跳二義呂氏春秋云此蹶痿之機僵也狐援聞而蹶往過之跳也此當從跳義蹶蹶毛云動而敏於事也上章瞿瞿苐寫其顧慮周旋之狀未見於爲也至此則亟見於爲矣輔廣云思之𨿽周而爲之不敏則亦無益矣】蟋蟀在堂役車其休【尢韻】今我不樂日月其慆【葉尢韻他侯翻】無已大康職思其憂【尢韻】好樂無荒良士休休【尢韻賦也前章其暮其逝皆豫擬之辭此役車其休但據卽境而言周禮春官巾車職云庶人乘役車注云有方箱載任器供役者孔云收納禾稼亦用此車陳祥道云牛車也鄭云役車休農功畢無事也輔廣云庶人之役車猶休矣則君子可無一日之樂乎慆久也詩慆慆不歸之慆言今我不樂則日月其尙肯久畱而待我耶徐光啟云唐詩言今我不樂日月其除今我不樂日月其慆有憂深思逺之意秦詩言今者不樂逝者其耋今者不樂逝者其亡有嘆老拊髀之風讀此二詩可見風俗之異職思其憂卽思其居其外之所可憂者不然思居思外所思何事惟專主於思憂而後憂庶乎可免也休說文云息止也從人依木休休者休而又休爾雅以爲儉也樂而不淫不願乎外皆儉意也此瞿瞿蹶蹶之根本舊以安閒自得解之未是鐘惺云出其東門以樂止思蟋蟀以思止樂極善居心人也】

蟋蟀三章章八句【序云刺晉僖公也儉不中禮故作是詩以閔之欲其及時以禮自虞樂也馬融亦云孔子曰奢則不孫儉則固奢儉之中以禮爲界是以蟋蟀山樞之人並刺國君諷以大康馳驅之節郝敬爲之說云國奢濟之以儉國儉濟之以禮晉自僖公之世俗尙固陋儉不中禮以蟋蟀比諷其終歲廢禮也蟋蟀十月在堂周以十一月爲歲首十月歲畢是大蠟之時終歲禮樂不止十月而歲暮猶寥寥則禮壊樂崩矣是詩不必卽作於十月一歲之中朝廷有食饗宗廟有獻酬邦國有賔興鄕有射裏有社食以時用以禮烏可無財廢禮當時而廢樂也禮樂先王所以和上下調人情勞身焦思以天下爲桎梏是墨道也故詩人借爲樂以廣其儉卽致大康之戒所謂禮減而能進樂盈而能反中和之道忠臣弼諧之語里巷歌曲焉得有此愚按此說敷衍序義𨿽極濶大然所謂勸君行樂終非格訓且一章之中旣勸於前復戒於後依文鋪敍覺費周旋朱子謂序與詩意正自相反其見確矣但以爲民間歲晚燕飲之作則似未然繹思居思外及良士瞿瞿等語自是士大夫聲口又申培說伹云唐人相戒之詩不詳作者何人子貢傳闕文】

天保祝王也成王遣周召二公營雒邑旣成報命因致其祝願之意【於貢傳云大臣所以報王也鄒忠云史記武王克商憂天保之未定於是有營雒之意此詩之作蓋在東都旣成後矣傳以爲大臣報上其卽周召之徒與按史記所載與逸周書及隨巢子防有同異今摘錄於此武王至於周自夜不寐周公旦卽王所曰曷爲不寐王曰告女維天不饗殷自發未生於今六十年麋鹿在牧飛拾滿野天不饗殷乃今有成今我未定天保何暇寐又曰定天保依天室自雒汭延於伊汭居易毋固其有夏之居我南望三塗北望嶽鄙顧詹有河粵詹雒伊毋逺天室蓋意欲營雒也及成王卽位追武王之意使召公相宅周公復卜申視卒營築居九鼎焉書召詔雒誥之所爲作此詩前三章俱以天保定爾一句發端通章語意亦與三誥相出入其爲營雒後報命而致其祝願之辭無可疑者】

天保【潛夫論作祿】定爾亦孔之固【葉遇韻讀如倨居禦翻】俾爾單【潛夫論作亶】厚何【潛夫論作胡】福不除【葉禦韻遲據翻】俾爾多益以莫不庶【禦韻賦也保者抱持愛防之義曰天保者召誥云相古先民有夏天迪從子保今相有殷天迪格保與此義同以】

【受命於天故曰天保也定者不移之謂爾指王也歐陽修云詩人爾其君者蓋稱天以爲言又劉辰翁云詩人爾君𨿽古人爾汝之常抑非此無以著其親愛諄至之情也孔甚固堅也雒邑旣成基命始定卜世三十卜年八百固孰如之又韓詩解云言天以仁義禮智保定人之甚固也義與此異俾爾以下望之也俾使也孰使之天使之思若啟行若翼是也君子謂之善頌善禱曰俾爾者猶捲阿言俾爾彌爾性單鄭云盡也卽禮記惟爲社事單出裏之單與殫通用厚謂忠厚俾爾單厚諷以仁也周家以忠厚開基今厚而益盡其厚書所謂乃單文祖徳也除沈括云猶易也以新易舊曰除如新舊歲之交謂之歲除易除戎器戒不虞以新易敝也程子云除有消去之義福祉之來不問多寡其受之也皆若消去而常有者多益多受益也惟虛能受俾爾多益諷以虛也庶爾雅云侈也鄧元錫雲天下之益無方俾王受而何益不庶也易損之六五曰或益之十朋之弗克違莫不庶之謂也夫單厚自盡也多益盡人也內盡於己外盡夫物然後善美盡而大備下章所謂戩谷也詩人誦福必本徳言之】天保定爾俾爾戩谷【屋韻】罄無不宜受天百祿【屋韻】降爾遐福【屋韻】維日不足【葉屋韻讀如祝之六翻賦也自俾爾戩谷以下亦以未然言與首章同意戩說文訓滅爾雅訓福今按戩字從戈似無福義當以說文之訓爲正引詩實始戩商今文作剪謂剪滅也然此戩字訓滅則非詩意當通作晉晉進也谷善也言日進於善而不已也罄爾雅云盡也盡無不宜所謂宜民宜人是也百祿謂多祿遐說文云逺也不但受天之百祿而已天又將下與爾以廣逺之福百以盛言遐以久言維日不足亦規勸之辭嚴粲云滿招損謙受益故福祿𨿽盛而不自止足所謂吉人爲善維日不足也天下無徳外之福詩人歸美之中有貴難者寓若盡以爲言福祿則全篇皆容悅之辭矣】天保定爾以莫不興【蒸韻】如山如阜【丰本作】如岡如陵【蒸韻】

如川之方至以莫不增【蒸韻賦也自以莫不興而下卽上章所謂降爾遐福者興說文雲起也鄭云盛也爾雅云髙平曰陸大陸曰阜大阜曰陵李巡云謂土地丰正名爲陸土地獨髙大名曰阜最大名爲陵應劭云阜者茂也言平地隆踴不屬於山陵也岡爾雅說文皆雲山脊也陵釋文云隆也體隆髙也川之方至鄭云謂其水縱長之時也嚴云如山之髙矣又復如山脊之岡則愈髙矣如阜之大矣又復如大阜之陵則愈大矣此所謂興也山阜岡陵猶有定體故又欲其福之增增言加益也川本源深流長而方至則又盛長之初其增不可量也鄒忠云古人文字不拘拘板對有一勺而參錯者如論語迅雷風烈楚辭吉日兮辰良是也有兩句而參錯者如楚辭蕙肴蒸兮蘭借奠桂酒兮椒漿及韓退之春與猿唫兮秋鶴與飛是也有一章而參錯以成文者天保之三章是也以山川爲祝者蓋亦賦景以見志逸周書所謂作大邑成周於土中南系於雒水北因幹郟山以爲天下之大湊者也】吉【周禮疏大戴禮注俱作絜】蠲【韓詩儀禮注丰本俱作圭】爲【韓詩作惟】饎是用孝享【葉陽韻虛良翻】禴【禮記注釋文俱作礿】祠烝嘗【陽韻丰本作祠禴嘗烝】於公先王【陽韻】君曰卜爾萬壽無疆【陽韻賦也吉謂諏吉日劉公瑾云君臣諏謀祭日於旬有一日之先至次日乃卜所諏之日吉否如少牢饋食大夫先與有司諏丁巳之日至明日乃筮其日之吉凶也蠲通作涓涓者小流有潔之義樊光謂蠲除垢穢使令淸明蓋以意通之也朱子云言齋戒滌濯之潔按齋戒謂七日齋三日戒之類致潔於內也滌濯謂漑濯祭器掃除宗廟之類致潔於外也爲猶備也饎說文云酒食也方言以爲熟食儀禮有饎爨注炊黍稷曰饎按饎字從食當只作食解兼酒言非也享說文云獻也孝以盡志享以盡物爾雅云春祭曰祠夏祭曰礿秋祭曰嘗冬祭曰烝孫炎云祠之言食礿新菜可礿嘗嘗新谷烝進品物也董仲舒云春上豆實夏上尊實秋上杌實冬上惇實豆實韭也春之始所生也尊實面也夏之所受初也杌實黍也秋之所先成也惇實稻也冬之所畢實也始生故曰祠善其可也夏約故曰礿貴所初礿也先成故曰嘗嘗言甘也畢熟故曰烝烝言眾也奉四時所受於天者而上之爲上祭貴天賜且尊宗廟也一年之中天賜四至至則上之此宗廟所以歲四祭也礿卽禴一說夏祭以樂爲主故曰禴祠之爲義謂品物少多文詞也按仲春之月祠不用犧牲圭璧及皮幣但多其文詞而已孔頴逹云若以四時當云祠禴嘗烝詩以便文故不依先後自殷以上則春曰禴夏曰禘秋曰嘗冬曰烝王制文也至周公去夏禘之名以春禴當之更名春爲祠以禘爲大祭公鄭云先公也孔云周之所追太王以下其太王之前皆爲先公朱子云謂后稷以下至公叔祖類也按史記公叔祖類生古公亶父世本作組紺鄭箋作諸盩世表作叔類先王太王以下也武王以王基肇於太王王季文王故追王三王孔云經於公上不言先者以先王在公後王上言先則公爲先可知周禮祀先王以衮冕祀先公以鷩冕朱子云文王時周未有曰先王者此詩必武王以後所作也君毛傳云先君也朱子云通謂先公先王也君曰者皇屍傳先君之意以嘏主人之辭屍以象神少牢禮云皇屍命工祝承致多福無疆於汝孝孫之等是傳神辭嘏主人也卜者前知之謂前知爾萬年之壽無有疆畔境界使其長爲天地山川之王華夏民物之君蓋極其盛而言雒誥所謂萬年厭於乃徳王伻殷乃承敍萬年皆此意也黃佐云禮有五經莫重於祭此天保臣子所以欲人君奉祭而獲福也春秋之時有世室屋壊者有四不視朔者有烝以廩之餘者不敬孰甚焉惜無以是詩告之鄒云按雒誥周公曰王肇稱殷禮祀於新邑咸秩無文竹書成王七年王歸自東都立髙圉廟此詩吉蠲孝享𨿽備舉四者之祭然亦因祀新邑而述之也】神之弔【丰本作逖】矣詒爾多福【葉職韻筆力翻】民之質矣日用飲食【職韻】羣黎百姓【丰本作百姓羣黎】徧爲爾徳【職韻賦也承上章祭祀言神卽上先公先王是也弔本作�說文云至也朱子云神之至矣猶言祖考來格也一說弔卹也猶不弔昊天之弔義𨿽可通而詞頗不倫詒通作貽說文云贈遺也多福卽下文所稱是也質本以物相贅之義徐鍇雲實也事疑虛以人物實之也朱子云言其質實無僞日用飲食而已日是日日之日用者轉字如易利用享祀之用李廷機云飲食質也質卽平也今人但肯耕食鑿飲朝饔夕飱此外無事豈不是唐虞世界蔣悌生云此詩不以福言福而以徳爲福不以徳言徳而以質實爲徳可謂知所本矣人君茅茨土階菲衣惡食躬行於上正欲天下之人去奢而卽儉禁僞以存誠也今也斯民惟事乎耕田鑿井樂其日用之常無慕乎浮華侈靡之習無事乎虛妄譎詐之風如是則民物安阜於下人君端拱於上所謂多福孰有加於此哉又云周尙文今詩人不以文稱周民而以質言何哉周之文所以美者以其有質爲之本也文滅其質又惡足稱乎論周之文當參攷於此羣說文云輩也徐鍇云羊性好羣故從羊黎通作驪說文馬深黒色爲驪故黎有黒義禹貢厥土靑黎史記作靑驪是也朱子云猶秦言黔首也百姓毛云百官族姓也繇羣黎而推之百姓蓋繇民而推之於臣故下文以徧言之爲爾徳者鄭云言則而象之徧臣民之所爲皆爾之徳堯典所謂百姓昭明黎民於變時雍是也夫允升大猷成王自謂膺受多福道洽政治康王自謂膺受多福使民若臣皆徧爲爾徳非多福之實而何味爾徳二字亦含規諷鄒云召誥曰其惟王位在徳元小民乃惟刑用於天下越王顯又曰予小臣敢以王之讎民百君子越友民保受王威命明徳皆所謂羣黎百姓徧爲爾徳者也】如月之恆【蒸韻釋文作縆韻同】如日之升【蒸韻】如南山之壽不騫不崩【蒸韻】如松栢之茂無不爾或承【蒸韻賦也此一章俱承上章徧爲爾徳一句而言恆毛云也古本亦作縆縆大索也有之義當從之鄭雲月上而就盈孔云有上下知上者以對如日之升是益進之義故知上矣日月在朔交防俱右行於天日遲月疾從朔而分至三日月去日已當二次始死魄而出漸漸逺日而月光稍長八日九日大率月體正半昏而中似弓之張而直謂之上也後漸至十五十六日月體滿與日正相當謂之望云體滿而相望也從此後漸虧至二十三日二十四日亦正半在謂之下於後亦漸虧至晦而盡也以取漸進之義故言上不用望升通作升說文云日上也鄭云日始出而就明面所向之山謂南山非謂終南山也壽以堅固言騫毛云虧也閔損字子騫取虧損之義按騫字從馬說文云馬腹縶也徐鍇云馬腹病也今訓爲虧者當是馬腹以被縶而致虧損故徐又解爲馬腹病也崩說文雲山壊也曲禮疏云自上墜下曰崩不騫是無虧損指山之一處言不崩是無傾覆指山之全體言松解見竹竿篇栢解見栢舟篇茂爾雅注云枝葉婆娑也王逸子謂木有扶桑梧桐松栢皆受气淳異於羣類者也莊子謂受命於地惟松栢獨也在冬夏靑靑故獨舉松栢之茂言之恆升壽茂皆以王者之遐福言年壽悠長運祚綿逺皆是也或者不知其誰何之辭曰無不曰或皆指羣黎百姓言也承說文云奉也受也臣民承奉上徳從今依始未有窮極亦更無虧減雒誥所謂其永觀朕子懷徳是也一說無不爾或承卽蒙上松栢言亦通言無不憑藉爾之大徳而受其庇防也】

天保六章章六句【序云下報上也君能下下以成其政臣能歸美以報其上焉朱子謂人君以鹿鳴以下五詩燕其臣臣受賜者歌此詩以答其君與古注意同是則羣臣嘉賔使臣兄弟朋友凡有燕者皆歌此詩不幾於雷同虛文乎善乎蘇子由之言曰古禮廢矣不可得而知也愚不敢信又按翼奉學齊詩聞五際之要郎顗曰四始之缺五際之厄應劭以五際爲君臣父子兄弟夫婦朋友也孟康則引詩內傳曰五際卯酉午戌亥也陰陽終始際防之歲於此則有變攺之政又泛歷樞云午亥之際爲革命卯酉之際爲攺正辰在天門出入候聽卯天保也酉祈父也午采芑也亥大明也亥爲革命一際也辰爲天門出入候聽二際也卯爲陰陽交際三際也午爲陽謝陰興四際也酉爲陰盛陽防五際也又云大明在亥水始也四牡在寅木始也嘉魚在已火始也鴻鴈在申金始也四始之說與毛詩序異其理更不可曉以俟知者】

淸廟雒邑旣成諸侯朝見宗祀文王之所歌也【出蔡邕獨斷王褒云周公詠文王之徳而作淸廟申培說云周公成雒也奉成王見諸侯作明堂宗祀文王以配昊天上帝率諸侯祀之而作此樂歌按尙書大傳云周公將作禮樂優遊之三年不能作君子恥其言而不見從恥其行而不見隨將大作恐天下莫我知將小作恐不能父祖功烈徳澤然後營雒以觀天下之心於是四方諸侯率其羣黨各攻位於其庭周公曰示之以力役且猶至況之以禮樂乎然後敢作禮樂又云卜雒邑營成周攺正朔立宗廟序祭祀易犧牲制禮樂一綂天下合和四海而致諸侯皆莫不依紳端冕以奉祭祀者太廟之中繽乎其猶模繡也天下諸侯之悉來進受命於周公而退見文武之屍者千七百七十三諸侯皆莫不磬折玉音金聲玉色然後周公與升歌而文武諸侯在廟中者伋然淵其志和其情愀然若見文武之身然後曰嗟子乎此蓋吾先君文武之風也夫鄭云文王遷舋鎬作靈臺辟雍而已其餘猶諸侯制度焉周公攝政制禮作樂乃立明堂於王城又趙商問云說者謂天子廟制如明堂是謂明堂卽文廟耶鄭答曰明堂主祭上帝以文王配耳愚謂明堂之作不始於周公自武王之時業已有之樂記曰武王克殷祀於明堂而民知孝是也然亦不獨武王有之淮南子言神農之世祀以明堂新論亦云神農氏祀明堂有蓋而無四方又通典曰黃帝拜祀上帝於明堂則明堂爲祭祀之所自上古而已然矣諸儒皆言周公營雒邑始立明堂當自是雒邑之明堂惟宗祀文王以配上帝之禮本昉於周公孝經以此贊周公之孝而曰孝莫大於嚴父嚴父莫大於配天所云嚴父蓋主周公尊文王而言也文王有盛徳宜享此盛禮武王末受命一切制度俱所未遑至周公始能成之假使文王無周公則𨿽有盛徳亦遏佚而不彰矣以此論孝孝孰加焉後世不逹此義但誤執嚴父二字以爲凡爲人子而有天下者必尊崇其父以配天而後爲孝西漢孝武始建明堂固以髙帝配矣其後又以景帝配唐初以元帝配其後以髙祖太宗配及孝和時以髙宗配明皇時以睿宗配永泰時以肅宗配元和時以順宗配穆宗卽位以憲宗配宋初以宣祖配後以太祖配旣而眞仁英神徽諸宗皆相繼而配莫有能正其失者惟東漢明帝時以光武配饗明堂迄章安而後不變識者稱爲近古善乎司馬光之推言之也曰孝子之心誰不欲尊其父者聖人制禮以爲之極不敢逾也故祖已訓髙宗曰祀無丰於暱孔子與孟懿子論孝亦曰祭之以禮然則事親者不以數祭爲孝貴於得禮而已孝經曰嚴父莫大於配天孔子以周公有聖人之徳成太平之業制禮作樂而文王適其父也故引之以證聖人之徳莫大於孝答曽子之問而已非謂凡有天下者皆當以父配天然後爲孝也朱子亦曰此是周公創立一个法如此將文王配明堂永爲定例以後稷配郊推之自可見後來妄將嚴父之說亂了或又泥嚴父二字謂此禮自周公言之固爲嚴父若以成王言之則是嚴祖何得云嚴父乎又祭法有祖文王宗武王之語注疏謂祭五帝五神於明堂以文王配五天帝則謂之祖以武王配五人神則謂之宗文王爲父配祭於上武王爲子配祭於下何佟之議曰孝經是周公居攝時禮祭法是成王反位後所行故孝經以文王爲父祭法以文王爲祖也此蓋惑於鄭氏諸儒之說王肅駮鄭義曰古者祖有功而宗有徳祖宗自是不祧之名非謂配食於明堂者也審如鄭言則經當言祖祀文王於明堂不得言宗祀也宗者尊也周人旣祖其廟又尊其祀孰謂祖於明堂者乎鄭引孝經以解祭法而不曉周公本意殊非仲尼之義防也斯其論確矣然淸廟我將同爲宗祀文王之詩豈祭時俱歌此二詩乎今以小序及獨斷之說考之我將是季秋大饗帝時所用淸廟乃雒邑初成特奉文王以配帝之樂歌觀篇中秉文之徳對越在天二語固自可見卽雒誥所謂王肇稱殷禮祀於新邑者非季秋大饗所用也周公於雒邑宗祀制此詩其季秋配帝別有我將之篇而此詩因移之以他用蓋有五處焉其一祭統曰夫大嘗禘升歌淸廟下而管象天子之樂也周祖文王故大嘗禘歌之也其一文王世子曰天子釋奠於先老遂設三老五更羣老之席位焉適饌省醴養老之珍具遂發詠焉反登歌淸廟旣歌而語以成之也下管象舞大武大合眾以事逹有神興有徳也陳謂養老必歌淸廟下管象者以文王善養老故也其二仲尼燕居曰大饗兩君相見升歌淸廟示徳也下而管象示事也夫君燕其臣與四方之賔第升歌鹿鳴下管新宮而已大饗及兩君相見皆歌淸廟管象者以開國之諸侯得與於配帝之祭肅雍顯相之贊播之聲詩榮莫大焉故於盛禮用之也其一明堂位曰以禘禮祀周公於太廟登歌淸廟下管象夫周公之廟何以得用此詩以此禮實始作於周公故追思而報之以重祭所以康周公非以賜魯也逹此五者而升歌淸廟之義明矣季本云自此至維淸似宜合爲一篇是說也愚有取焉夫維淸之詩序所謂奏象舞也凡禮之言歌淸廟者未嘗與管象相離斯其證也然而章分爲三者以登降時所奏各有節序亦如古樂府一篇之中分爲數解耳而後人不察乃眞謂各自爲一篇者誤矣試觀首章言於穆而次章亦言於穆首章言不顯而次章亦言不顯首章言秉文之徳對越在天而次章卽以維天之命與文王之徳並言又首章言淸廟而三章亦曰維淸其前後呼應井然可數此非同爲一篇而何特以古文章句相沿已久姑仍其分篇之舊耳至孝經明言郊祀后稷以配天宗祀文王於明堂以配上帝而此詩及我將之篇乃但以天爲言者蓋上帝原兼昊天及五帝而言以昊天尊於五帝故特舉天以該之詳見生民篇又按樂記云樂之隆非極音也食饗之禮非致味也淸廟之瑟朱而疏越一唱而三嘆有遺音者矣大饗之禮尙酒而爼腥魚太羮不和有遺味者矣鄭云朱練則聲濁越瑟底孔也疏之使聲遲也唱發歌句也三嘆三人從嘆之耳孔頴逹云樂歌文王之徳不極音聲故但以熟廣孔少唱寡和程大昌云凡瑟之練而朱之則其聲濁底竅洪疏則其聲遲用絲本以取聲而時貴其遲濁者正與酒太羹薦味而棄味者同一意度故曰遺音遺味也遺味遺音卽與上文之謂非極音非致味者相發相應也鄭氏釋遺爲余失其防矣至於一唱三嘆則鄭謂三人從而嘆之大戴禮傳亦曰淸廟之瑟一唱而三嘆之也漢去古未逺一唱三嘆其言如此必有所受也陳僧匠智敍古今樂錄引尙書大傳云古者帝王升歌淸廟之樂大琴練逹越大瑟朱逹越以韋爲鼓謂之摶拊何以也君子有大人聲不以鐘鼓竽瑟之聲亂人聲淸廟升歌者歌先人之功烈徳澤也故欲其淸也其歌之呼也曰於穆淸廟於者嘆之也穆者敬之也淸者欲其在位者徧聞之也故周公升歌文王之功烈徳澤苟在廟中見文王者愀然如見文王故書曰摶拊琴瑟以詠祖考來格此之謂也據此而言其三人從旁嘆之者從於穆等語申以嗟嘆至於三人也鄧元錫云郊之用繭栗也廟之用犢牲也頌之歌淸廟也一也淸廟之歌一唱而三嘆懸一鐘尙拊膈朱弦而通越皆交於神明之道也朱子云漢因秦樂幹豆上奏登歌獨上歌不以管亂人聲欲在位者徧聞之猶古淸廟之歌也】

於【音烏】穆淸廟肅雝顯相【去聲】濟濟多士秉文之徳對越在天駿【禮記注作逡】奔【丰氏本作犇】走在廟不【丰本作丕】顯不【丰本作丕】承無射【禮記作斁】於人斯【倪氏云詩傳謂周頌多不叶韻未詳其說然朱子又言一唱三嘆者一人唱之三人和之如今人換歌之類蓋每句而四人歌之則成四句已似一章而句末一字自然成韻賦也於毛傳云嘆辭也穆通作防說文云細文也爾雅訓穆爲羙義蓋取此淸廟卽明堂之太廟月令所謂中央土天子居太廟太室者是也何以知之以茅屋之制知之左傳言淸廟茅屋而大戴禮亦言明堂以茅蓋屋上圓下方所以明諸侯尊卑漢濟南公玉帶上黃帝時明堂圖其制中有一殿四靣無壁覆之以茅環之以水斯知淸廟卽明堂矣蔡邕月今論謂明堂者天子太廟所以宗祀夏世室商重屋周謂明堂東曰靑陽南曰明堂西曰總章北曰堂中曰太室人君南面故主以明堂爲名在其五室之中央皆曰太廟饗射養老教學選士皆於其中故取其宗祀之淸貌則曰淸廟取其正室之貌則曰太廟取其尊崇則曰太室取其堂則曰明堂取其四門之學則曰太學取其周水圓如璧則曰辟雍𨿽各異名而事實一也晉袁凖非之謂明堂宗廟太學事義不同各有所爲而世之儒者合爲一體取詩書放逸之文經典相似之語推而致之考之人情失之逺矣宗廟之中人所致謹幽隠淸靜鬼神所居而使眾學處焉饗射於中人鬼慢黷死生交錯囚俘截耳瘡痍流血以干犯鬼神非其理也茅茨采椽至質之物建日月乘玉輅以處其中非其類也夫宗廟鬼神之居而祭天於鬼神之室非其處也王者五門宗廟在一門之內若在廟而張三侯又辟雍在內人物眾多非宗廟之中所能容也明堂太廟者明堂之內太室非宗廟之太廟也明堂法天之宮故可以祭天而以祖配之按邕所言明堂爲五室之一自不可易其以明堂之太廟爲宗廟則非也如凖所論故爲得之而漢儒相傳或以明堂爲文王廟謬矣又或謂文王廟如明堂制亦屬附防陳祥道云明堂之中堂曰太廟以其大享在焉故也古者鬼神所在皆謂之廟書與士虞以殯宮爲廟則大享在焉謂之太廟可也楊氏云明堂者王者所居以出教令之堂非王者之常居也疏家謂明堂在國之南丙巳之地三里之外七里之內此言𨿽未可以爲據然其制必凜然森嚴肅然淸靜王者朝諸侯出教令之時而後居焉而亦可以事天地交鬼神於此地而無愧焉周人祀上帝於明堂而以文王配之者此也說者乃以明堂爲宗廟乂爲大寢又爲太學則不待辧說而知其謬矣惟考工記謂明堂五室大戴禮謂明堂九室二說不同前代欲建明堂者往往惑於二說莫知所決而遂止愚謂五室取五方之義也九室則五方之外而必備四隅也九室之制視五室爲尢備然王者居明堂必順月令信如月令之說則爲十二室可乎此又不通之論也漢承秦後禮經無全姑以考工記觀之亦粗可見考工記曰周人明堂度九尺之筵東西九筵爲八丈一尺言明堂之廣也南北七筵爲六丈三尺言明堂之修也五室象五行之方位有五方則有四隅不言可知也夫有五方四隅則一堂之地裂而爲九室矣又安得通而爲一復有九筵之廣七筵之修乎蓋明堂云者通明之堂也所以朝諸侯行王政者在是所以享上帝配祖考者在是非七筵九筵之修廣不能行也五方四隅亦惟辧其方正其位隨王者所居之月掌次以帷幕幄帟爲之以詔王居以順月令以奉天道耳亦如所謂隨其時之方位開門是也此其大略也廟以淸名獨見於此賈逵杜預皆以爲肅然淸靜之稱孔謂廟者人所不居𨿽非文王孰不淸靜何獨文廟顯淸靜之名鄭以爲祭有淸明之徳者之宮謂祭文王也愚按說文訓淸爲眀鄭說近之而義有未盡此當合天與文王而言以文王在此配帝故周公剏爲之名孔所謂天徳淸明文能象天淸明故樂記曰淸明象天是天徳淸明孔子閒居曰淸明在躬是聖人之徳亦淸明此其義也肅雝二句相連說肅說文云持事振敬也雝毛云和也解見思齊篇孔云旣內敬於心且外和於色顯明相助也鄭云有光明著見之徳者來助祭也呂祖謙云士虞禮祝辭曰孝子某孝顯相夙興夜處然則自主人之外餘皆顯相也成王祭主也周公及助祭之諸侯皆顯相也嚴粲云稱助祭之人曰顯相者謂其有顯著之徳美稱之也濟濟多士解見文王篇呂云廣言助祭之人凡執事者皆在也秉文之徳二句亦相連說秉持也手持禾爲秉也文之徳卽所謂文王之徳之純者對猶配也帝作邦作對之對解見皇矣篇越鄭訓爲於蓋音之轉也在天之在指昊天上帝及五帝而言文王與天合徳故此顯相多士輩皆持舉文王之徳謂可以配於在天之帝周公因之舉行宗祀明堂配帝之禮見其出於天下之公議而非周公以己意私爲之也駿當依禮記注作逡說文云復也凡有事於廟中者往復行禮必非一次故曰逡奔走也奔爾雅疏云大走也走說文云趨也鄭云行而張拱曰趨又劉熙云疾行曰趨疾趨曰走在廟之在指助祭者言廟卽淸廟也不通作丕說文云大也解見文王篇承說文云奉也不顯卽書之言丕顯哉文王謨也不承卽書之言丕承哉武王烈也想穆王命君牙之辭必本諸此射彈射也解見思齊篇人泛指天下人言奉祭之顯相多士亦在其中斯語辭言文王有大明之徳而武王能遵奉而大承之此其所以使天下人心悅誠服不起彈射之端假使丕顯不若文王則無以爲後人丕承之地而指摘之來亦將有所不免矣語意只歸重文王上泰誓曰維我文考若日月之照臨光於四方顯於西土惟我有周誕受多方此之謂也又禮記大傳篇云自仁率親等而上之至於祖自義率祖順而下之至於禰是故人道親親也親親故尊祖尊祖故敬宗敬宗故收族收族故宗廟嚴宗廟嚴故重社稷重社稷故愛百姓愛百姓故刑罸中刑罸中故庶民安庶民安故財用足財用足故百志成百志成故禮俗刑禮俗刑然後樂詩云不顯不承無斁於人斯此之謂也按此文引詩之意蓋主文王爲周公之禰而言亦如孝經嚴父之說耳】

淸廟一章八句【序云祀文王也周公旣成雒邑朝諸侯率以祀文王焉朱傳從之鄭云成雒邑居攝五年時李氏云周公之營雒邑見於召誥雒誥按召誥曰周公乃朝用書命庶殷侯甸男邦伯則是周公營雒邑之時諸侯在也至於雒邑以朝諸侯則於書無所見呂云朝諸侯者特相成王以朝諸侯而已周公非自居南面而受諸侯之朝也愚按朝諸侯率以祀文王之說蓋本於明堂位所云周公踐天子之位以治天下六年朝諸侯於明堂者其誣妄不經不待言矣或又謂此詩卽雒誥所云王在新邑烝祭歲者然彼言文王騂牛一武王騂牛一則是文武並祭此獨言秉文之徳對越在天旣非兼武而言又武王亦無配天之事烏可彊合也子貢傳闕文】

維天之命淸廟之第二章

也【說見淸廟篇】以太平告【序云太平告文王也蔡邕獨斷亦云告太平於文王之所歌也蘇轍云文王受命未終而沒成王周公繼之天下太平以爲文王之徳之致也故以告之郝敬云頌告成功者也成王周公之世天下和平制禮作樂皆文徳所貽故以告廟愚按觀篇中有假以溢我二語則所謂告太平者固亦近之但章首以天與文王對言明是宗祀配帝之語而篇末亦有冀望於天之意則此頌非但告文王乃所以告天耳善哉毛傳引孟仲子之言曰大哉天命之無極而美周之禮也夫所謂天命之無極卽此詩所云假以溢我也其所謂美周之禮者則美周公宗祀文王於明堂以配帝之禮也孟仲子親受學於孟子彼所得於詩深矣後人自不解其義耳】

維天之命於【音烏下同】穆不已【孟仲子本作似鄭譜云子思論詩於穆不已仲子曰於穆不似】於乎不顯文王之徳之純假【左傳作何說文作訛云嘉善也】以溢【左傳作卹廣韻作謐】我我其收之駿惠我文王曽孫篤之【通章俱無韻賦也維發語辭命鄭云猶道也程子雲天命卽天道也以其用言之則曰命造化之謂也又云言天之自然者曰天道言天之賦與萬物者曰天命於穆贊辭解見淸廟篇箋訓爲於乎美哉是也不已嚴粲雲天之運行不已也造化之機或息則其賦物者窮矣禮記哀公問於孔子曰敢問君子何貴乎天道也孔子對曰貴其不已如日月東西相從而不已也是天道也不閉其久是天道也無爲而物成是天道也成已而明是天道也於乎不顯亦贊辭也於乎者嘆美之聲若烏之吁乎也不顯卽丕顯也黃佐云在天爲命卽所謂元亨利貞在人爲徳卽所謂仁義禮智純本訓絲以音同全亦通作全禮記投壺二算爲純一算爲奇是也愚按大學解文王之緝熙敬止曰爲人君止於仁爲人臣止於敬爲人子止於孝爲人父止於慈與國人交止於信此所謂文王之徳之全也中庸論至誠無息而引此詩曰維天之命於穆不已蓋曰天之所以爲天也於乎不顯文王之徳之純蓋曰文王之所以爲文也純亦不已世之說者謂純釋至誠不已釋無息愚以爲非也夫純與不已對言皆無息之謂非謂純然後能不已也純者全也徳旣無不全矣夫何止息間斷之有謂文王之純卽天之不已可也若推其所以能純能不已者則誠實爲之故曰誠者天之道也又曰誠者不勉而中不思而得從容中道聖人也此中庸之義亦此詩之義也大學之言緝熙則純之謂也言敬止則誠之謂也程子雲天道不已文王純於天道亦不已純則無二無雜不已則無間斷先後範景文云大雅於昭於天在帝左右已見文王與天合徳此兩句詠嘆深長更不若他處贊聖者言配言如分明文王一天矣鄒忠云此之謂配帝之樂歌乎假通作格升聞之義按假與徦字形相似而徦或作因訛作格古文易王徦有廟今文作王假有廟是徦與假通也方言云梁益之間謂登曰而禮記曰天王登假是假與格通也爾雅訓格爲陞卽字義是與格通也古文書假於上下今文作格於上下是格與假通也溢鄭云盈溢之言也朱子云盈而被於物也我周公代成王自謂也嚴云其者自期之辭收爾雅毛傳皆云聚也孔頴逹云收者斂聚之義故爲聚也郝云文王以聖徳格天其餘澤波及我後人我當收之不敢失墜也愚按序以此詩爲告太平者其意本此天休滋至惟敬徳諴民以祈天永命則所謂我其收之者也又左襄二十七年宋左師請賞公與之邑六十以示子罕子罕曰以誣道蔽諸侯罪莫大焉縱無大討而又求賞無厭之甚也左師辭邑向氏欲攻司城左師曰我將亡夫子存我徳莫大焉又可攻乎君子曰彼其之子邦之司直樂喜之謂乎何以卹我我其收之向戍之謂乎杜預注謂何以卹我二句爲逸詩今按假字同遐而遐通作何故朱子以爲聲之轉也溢字近卹故朱子以爲字之訛也似乎宜卽此詩矣然如此說則是望天與文王之有以卹我旣於上下文气不甚浹洽又不見序中告太平之意故定主前說駿通作峻大學引駿命不易作峻命不易可證峻說文云髙也莫髙非天故以峻言惠說文云仁也曽鄭云猶重也自孫之子而下事先祖皆稱曽孫孔云哀二年左傳云曽孫蒯瞶敢告皇祖文王烈祖康叔是𨿽歷多世亦稱曽孫也篤卽中庸必因其材而篤焉之篤通作竺說文云厚也此屬望於天之辭言我於文王爲孫旣幸借文王以受天之祐矣今日髙穹之上庶其愛念我文王自我而後凡爲曽孫者皆益篤厚之而不替也前以天與文王對言旣又承言文王以徳格天故福及於我末復欲天念文王之徳而益厚其福於後人蓋交互言之以足其意】

維天之命一章八句【朱傳申培說皆但以爲祭文王之詩而不能明其所用之地子貢傳闕文】

維淸淸廟之第三章

【說見淸廟篇】奏象舞時之所歌也【序云奏象舞也蔡邕獨斷雲奏象武之所歌也申培說以爲亦祭文王於明堂而奏象舞之詩按樂有歌有舞歌以爲聲舞以爲容聲容備謂之奏容所以象也故謂之象象舞者鄭以爲象用兵時刺伐之舞武王制焉春秋繁露云武王作象樂繼文以奉天墨子亦云武王勝殷殺紂環天下自立以爲王事成功立無大後患因先王之樂又自作樂命曰象也孔頴逹謂文王時有擊刺之法武王作樂象而爲舞至周公成王之時用而奏之於廟詩人以今太平繇彼五伐覩其奏而思其本故之而爲此歌也象舞亦名象武禮仲尼燕居篇所謂下管象武是也或分象爲維淸武爲大武者非是而孔又謂象舞之樂象文王之事大武之樂象武王之事二者俱是爲象尢屬臆說推原其故以鄭於禮記文王世子明堂位祭統諸篇所言升歌淸廟下管象者彼皆解象爲武王之舞其意蓋謂淸廟與象若皆是文王之事不容一升一下耳故孔申其義謂周推文徳以先文王則武王爲子道子道在堂下者上下之義也其迂滯不經至於如此嚴粲駮之云古樂歌者在上以人歌者皆曰升歌亦曰登歌匏竹在下以管奏者皆曰下管春官太師帥瞽登歌下管奏樂器益稷下管鞀鼓是也淸廟以人歌之自宜升象以管奏之自宜下凡樂皆有堂上堂下之奏也季本亦云升歌在堂上所貴人聲象管在堂下則合樂而舞矣此其說良是所以知象舞爲武舞者以左傳言舞象箾南籥知之襄二十九年吳公子札來聘見舞象箾南籥者曰羙哉猶有憾杜預注云文王樂也又見舞韶箾者杜云舜樂也曹氏云象有箾韶亦有箾說者謂以竿擊人曰箾然則執箾以舞卽幹舞也執籥以舞卽籥舞也愚按舞象箾而歌維淸賈氏謂詩爲樂章與舞人爲節殆近之若舞籥則歌二南鼓鐘之詩所謂以籥以南是也武舞左執朱幹右秉玉戚文舞則左執籥右秉翟故知象箾之舞原系武舞康成之解非無據而云然也蘇轍云文王之舞謂之象武王之舞謂之武記曰十三舞勺勺大武也十五舞象象象箾也孔云春官大司樂六代之樂此象舞不列於六樂蓋大合諸樂乃爲此舞或祈告所用周禮無之愚按此詩因雒邑成而宗祀正所謂告成事之祭耳又竹書成王八年作象舞呂氏春秋云民反王命周公伐之商人服象爲虐子東夷周公遂以帥逐之至於江南乃作三象以嘉其徳淮南子亦云周樂大武三象棘下今按三象之樂無可考據要是成王所作固非武王之大武亦非文王之象舞也】

維淸【二字爲句庚韻】緝熙文王之典【六字爲句】肇禋【二字爲句】迄用有成【庚韻】維周之禎【庚韻陸徳明本作祺按淸廟維天之命二章以唱嘆故皆不用韻而此章獨用韻者時當合樂而舞非唱嘆之時也賦也維發語辭淸卽淸廟也緝熙解見文王篇朱子云緝繼續也熙光明也典莊都云大冊也字從冊在丌上尊閣之也曰文王之典者猶云文王之故事也此蓋據象舞而言文王當時有七年五伐之事卽尙書傳所云二年伐防三年伐密須四年伐犬夷五年伐耆六年伐崇者今悉以其功次第象之爲舞而奏之於淸廟之中則文王所行之往事明白如見故曰維此淸廟之中所繼續而重爲闡者乃文王之典故也然文樂有文武二舞而此獨奏武舞者何大雅曰文王受命有此武功故大其事而於配帝之祀特奏之也禮祭統篇亦云及入舞君執干戚就舞位君爲東上冕而總幹率其羣臣以樂皇屍是故天子之祭也與天下樂之諸侯之祭也與境內樂之冕而總幹率其羣臣以樂皇屍此與境內樂之之義也是則祭禮之用武舞經有明文詩禮所載若合符節又按禮仲尼燕居篇云孔子曰升歌淸廟示徳也下而管象示事也陳祥道云徳莫盛於文王之淸廟事莫先於文王之象白虎通云歌在堂上舞在堂下歌者象徳舞者象功君子上徳而下功也繇此以觀是則管與舞皆在堂下於以示事於以象功則此詩所言文王之典其爲指文王徵伐之事明矣文王有此大功宜王而不王此季札所以曰羙哉猶有憾也肇爾雅云始也當通作肁解見生民篇禋孔云祭天之名周禮大宗伯職云以禋祀祀昊天上帝鄭云禋之言煙周人尙臭煙气之臭聞者也鄭云文王始祭天而枝伐也孔雲中候我應云枝伐弱勢注謂先伐紂之枝黨以弱其勢若崇侯之屬是也皇矣說伐崇之事云是類是禡類卽祭天也愚按棫朴之詩曰芃芃棫朴薪之槱之亦言文王將伐崇而先】【祭天之事迄爾雅說文皆云至也用猶以也黃佐云如小旻是用不集是用不得於道是用不潰於成用字同】【迄用有成者謂至今日用能成此王業也禎說文云祥也孔云祥者徵兆之先見者也周家有天下之祥早已見於文王肇禋之日其感格天心舊矣然則今日明堂之祀舉以配帝不亦宜乎一說周公始剏宗祀之禮所謂肇禋以文王配帝始於此也曰迄用有成者言舉行此禮至九獻之後此禮已告成也祭則受福故曰維周之禎周禎自鬼神享配上見猶禮運所言修其祝嘏以降上神與其先祖以正君臣以篤父子以睦兄弟以齊上下夫婦有所是謂承天之祜者亦通並存之鄧元錫云曰迄有成豈送神樂與推之豈淸廟登歌樂維天之命將饗樂與】

維淸一章五句【朱子以爲亦祭文王之詩而謂詩中未見奏象舞之意且疑其有闕文皆繇不深考詩義故也子貢傳闕】

斯幹落新宮也詩作於肇建雒邑之時亦名新宮【子貢傳以爲落寴宮也申培說云王者落其新官史佚羙之愚按此卽古新宮詩也儀禮大射之儀云乃歌鹿鳴三終乃管新宮三終燕禮公與客燕儀云升歌鹿鳴下管新宮鄭注云新宮小雅逸篇也賈公彥云知在小雅者以配鹿鳴而言鹿鳴是小雅明新宮小雅可知朱子亦疑爲此篇但謂未有明證愚以左傳宋元公賦新宮事繹之斷其爲此篇無疑也左昭二十五年宋元夫人生子以妻季平子叔孫昭子如宋聘且逆之宋公享昭子賦新宮昭子賦車轄車轄卽車舝篇杜注謂小雅周人思得賢女以配君子昭子將爲季孫迎宋公女故賦之然則宋公所賦必是此詩之末章詠乃生女子事正爲婚�發耳若大射燕禮下管俱用此詩所以答鹿鳴而寓祝頌之意其云三終者當以首章發端語先爲一終似續以下四章言宮室爲二終下莞以下四章言生育爲三終如謂此詩非新宮而新宮之詩果亡則後漢明帝永平二年詔亦曰升歌鹿鳴下管新宮是新宮詩至後漢尙在何云亡也新宮之詩不亡則非此詩無以當之其不取詩中字爲篇名而特以其事名篇者亦如常武之例儀禮定於周公此詩在儀禮中已有意必作於成王營雒之時所以知非遷丰時作者以文王時尙未有子文王身爲西伯不應生男章言君而兼及王也所以知非都鎬時作者沈約謂武王旣有天下始都於鎬今考武王在位六年而崩成王卽位年已十三則當武王爲西伯時成王已生無緣此時方祝武王生子爲王也所以斷爲成王營雒時詩者以召詔中有庶殷攻位於雒汭之語舊說謂位乃左祖右社前朝後市之位正與此詩言築室百堵相合又考營雒事在成王七年其時成王年甫二十春秋方壯正生子之時故並祝其生育之蕃而所生元子釗果能守文武之業繼統之後天下安寧刑錯不用號爲賢王終周之世成康並稱差於熊羆之夢無忝且首章卽以兄弟式相好無相猶爲言蓋感管蔡之事恫乎有餘悲焉此詩殆必周公所作申說歸之史佚或未足信】

秩秩斯榦【葉先韻經天翻】幽幽南山【葉先韻翰旃翻】如竹苞【葉有韻補苟翻】矣如松茂【葉有韻莫口翻】矣兄及弟矣式相好【葉宥韻許候翻】矣無相猶【葉宥韻余救翻丰氏本作猷】矣【賦也毛晃云秩本再生稻之名借爲秩序字重言秩秩者毛傳云流行也徐鍇云有序之貌兼此二義方明言其流行之有序也斯此也幹毛云澗也按幹通作澗韓詩考槃在澗作考槃在幹可證山夾水曰澗又此敍雒邑風景則指澗水東之澗亦未可知幽者深隠之義春秋元命苞云幽之爲言竊也深而又深故曰幽幽南面所對之山曰南山非終南山也天保篇亦雒邑旣成之詩所云如南山之壽卽此陸佃云干言源流之長也山言基址之固也竹言根本叢致松言枝葉繁衍苞言其本茂言其末孔頴逹云竹言苞而松言茂明各取一諭以竹筍叢生而本槪松葉隆冬而不凋也愚按竹苞松茂皆表此地地色之羙乃枚舉之辭其云如者孰如之主下文兄及弟矣爲言兄弟相好則其根本堅固而不可搖其枝葉茂盛而不可替所以擬之竹苞松茂也兄及弟矣謂同姓兄弟之國郕霍防晉之屬皆是式發語辭相好言相親愛也無與母異乃見成語非禁止之辭猶朱子云謀也言此時兄弟幸皆和好無有如昔日管蔡之相圗謀者故可以肇建新邑爲四方朝防之地而鞏萬世子孫不拔之業也】似【丰本作佀】續妣祖【麌韻】築室百堵【麌韻】西南其戶【麌韻】爰居爰處【葉語韻敞呂翻】爰笑爰語【韻賦也曲禮云君子將營宮室宗廟爲先廐庫爲次居室爲後此章言宗廟也似說文云象也按古今注廟之爲言貌也所以彷佛先人之容貌卽此似字意也續說文云連也自妣而下祖廟不一連續而立之謂之爲續卽天子七廟是也又鄭讀似如己午之己孔氏解之謂周禮左宗廟在雉門外之左門當午地則廟當己地此其說不經甚矣妣鄭云先妣姜嫄也孔云知妣是姜嫄者以特牲少牢祭祀之禮皆以其妃配夫而食無特立妣之廟者春官大司樂職舞大濩以享先妣舞大武以享先祖妣先於祖用樂別祭則周之先妣有不系於夫而特立廟矣閟宮生民說姜嫄生后稷以配天爲周之王業則周之先妣持立廟者惟姜嫄耳此妣文亦在祖上故知是姜嫄也祖先祖不斥號諡則后稷文武兼親廟亦在其中司樂七廟同用樂言先祖以總之明先祖之文兼通諸廟也按古樂祀姜嫄爲先妣尊之也今樂祀后稷以下之先祖親之也又周禮春官守祧職下奄八人注疏以爲天子七廟通姜嫄爲八廟廟一人故奄八人築說文云搗也主下文百堵而言室者總名對堂則自半已前虛之謂堂自半已後實之爲室通舉則與宮皆爲所居之通稱爾雅宮謂之室室謂之宮是也爾雅又云室有東西廂曰廟無東西廂有室曰寢百堵解見鴻鴈篇堵髙廣各一丈百者非一之辭槪舉之也以其爲宮室之堵墻故曰築室百堵下文西南其戶則又特於百堵內首指宗廟而言考工記云匠人營國方九里左祖右社前朝後市周禮小宗伯職云掌建國之神位右社稷左宗廟注以爲在庫門內雉門外之左右皆夾治朝何休云質家右宗廟尙親親文家左宗廟尙尊尊半門曰戶單舉之也合二戶則爲門矣廟在朝之左與朝皆南向其內則南其戶其外之通於朝者適在廟之西故曰西其戶如今之朝內太廟制可想見自外以及內故先言西而後言南古人立言各有依據或謂舉西南以該東北非是爰爾雅云於也宗廟非居處笑語之地此皆主妣祖而言禮曰思其居處思其笑語蓋事死如事生事亡如事存故廟貌之中恍若妣祖於焉陟降於焉優遊上文之所謂似意正如此觀下三章皆言君子而此章獨無之則可以悟詩人之意之所屬矣】約之閣閣【藥韻周禮注作格格】椓之橐橐【藥韻陸徳明本作柝柝】風雨攸除【葉禦韻遲據翻】鳥防攸去【禦韻】君子攸芋【葉禦韻讀如豫羊茹翻陸本作吁賦也此章言廏庫也首二句主垣墻言中二句兼棟宇言約說文云纒束也鄭云謂縮板也孔云若今之墻袵爾雅云樴謂之杙大者謂之棋長者謂之閣按今築墻者毎束一版必以二長杙貫其兩端使不動搖所謂閣閣也椓通作防說文云擊也孔云如椓杙之椓正謂以杵築之也橐所以盛土徐鍇云字書有底曰囊無底曰槖以非一橐故曰橐橐按鄭以椓爲防土孔謂防者以手平物之名取壤土投之版中防使平均然後椓之此所以有資於橐也易云上古穴居而野處後世聖人易之以宮室上棟下宇以待風雨除朱子云亦去也鄭云其墻屋殺則風雨之所除其堅致則鳥防之所去朱子云言其上下四旁皆牢密也君子謂王者也後放此芋毛訓爲大鄭訓爲憮陸攺爲吁義俱難通按戴侗云芋噂鴟也古通作預別作蕷然則芋卽是預蓋取預備之義知其主廏庫而言也廏乃畜牧之所庫則財用攸藏若風雨鳥防最爲廏庫之害故特言之古人云壯哉防雀亦庫中之事也】如跂斯翼【職韻】如矢斯棘【職韻韓詩作朸云隅也丰本同】如鳥斯革【葉職韻訖力翻韓詩丰本俱作�云翅也】如翚斯飛【葉支韻讀如犧虛宜翻】君子攸躋【葉支韻讀如脂蒸夷翻賦也此下三章始言所居之宮室何休雲天子諸侯皆有三寢曰髙寢路寢小寢今按髙寢之制未詳路寢亦名大寢所以聽政制如明堂三禮義宗雲天子宮方一千二百步三分四爲路寢之前一爲路寢之後此章所言則路寢也跂通作企釋文云腳跟不著地也翼嚴粲云如論語翼如也之翼人舉踵則竦臂翼然如鳥舒翼也蓋堂旣髙而體勢又方嚴故其象如此棘通作亟歐陽修云急也矢行緩則枉急則直謂廉隅繩直如矢行也陸佃云自其四中視之則如跂斯翼自其四角視之則如矢斯棘革本作防說文云急也徐鍇云束物之急莫如防今省文作革按鳥隼之屬古謂之革鳥言其急疾也此以檐阿軒翥之勢言檐是屋之前後正檐阿是棟邊飄出之側檐翚雉名爾雅云伊雒而南素質五采皆備成章曰翚呂大臨云覆以瓦而加丹雘有文采而勢騫舉也陸云左傳曰五雉爲五工正翚其一也翚蓋中央之雉南方曰鶡東方曰鶅北方曰鵗西方曰鷷如鳥斯革以言其勢之騫如翚斯飛以言其文之奐散躋爾雅云陞也君子陞之以視朝聽政事也按周制天子之堂九尺以堂髙言故曰陞】殖殖其庭有覺其楹【庚韻】噲噲其正【葉庚韻諸盈翻】噦噦其防【靑韻丰氏本作�】君子攸寧【靑韻丰本作寍賦也此章言小寢也在路寢之後亦名燕寢殖通作直按自堂下至門謂之庭庭與門相直故或又訓庭爲直曰殖殖者合路寢燕寢之庭而通言之也逸周書大正解云王乃召冢卿三老三吏大夫百執事之人朝於大庭蓋謂路寢之庭又酆保解云王在酆昧爽立於少庭則燕寢之庭耳覺通作梏禮記緇衣引詩有覺徳行作有梏徳行可證梏者械也廣雅云楹謂之柱說文云楹之言盈盈然對立之狀釋名云楹亭也亭亭然孤立旁無所依也齊魯讀曰輕輕勝也孤立獨處能勝任上重也今按柱之上有橫木承棟者其形似笄因名爲枅亦名爲欂又名爲櫨漢栢梁臺詩所謂柱枅欂櫨相支持是也刻枅爲坎傳於柱端有械之象故曰有梏其楹噲說文云咽也重言噲噲人眾而聲气雜也正謂正朝之所在指路寢也噦說文雲气牿也重言噦噦屋深而響逆也防說文云幽也爾雅云幼也幼通作窈李巡曰深間之窈也指燕寢也其地淵邃故以防稱寧通作寍安也庭之直楹之梏路寢燕寢同之而路寢則百官聚防之所但聞人聲气噦噦然君子於此聽政而出治燕寢則人迹不容易至間有至者則其聲必噦噦然乃君子之所以休息而安身也攸寧専承其防一句言】下莞上簟【葉寢韻徒錦翻亦葉琰韻徒防翻】乃安斯寢【韻亦葉琰韻於儉翻】乃寢乃興【蒸韻亦葉東韻火宮翻又葉陽韻虛良翻】乃占我夢【東韻亦葉蒸韻莫縢翻又葉陽韻謨郎翻丰本作防】吉夢維何維【潛夫論作惟下同】熊維羆【支韻】維虺維蛇【葉支韻余支翻丰本作它後同賦也莞艸色爾雅云苻蘺也顏師古云今謂蔥蒲本艸云楚謂之莞蒲陸徳明云艸藂生水中莖圓江南以爲席形似小蒲而實非也濮氏云莞又名燈心艸下莞是鋪席其上則竹葦之簟所以覆席孔云以常鋪在上宜用堅物故知竹簟也鄭以爲寢旣成乃鋪席與羣臣安燕爲歡以樂之董氏駮之云按幾筵莞筵蒲筵則有之而葦竹無施於席則知所以爲寢也此承上章君子攸寧而言因紀當日獲夢之奇乃安斯寢乃寢乃興二寢字與燕寢之寢不同皆謂臥也興夙興也我代爲成王之自我也乃占我夢詢之人也占說文云視兆問也從卜從口防意問卜曰占今據夢而問其吉凶亦同於卜故曰占也吉夢維何占者問也維熊二語成王自述其夢也熊羆皆獸名羅願云熊類犬豕人足黒色春出冬蟄輕捷好緣髙木見人自投而下亦以革厚而筋駑用此自快故稱熊經爾雅云羆如熊黃白文郭璞云似熊而長頭似馬有髦髙腳猛憨多力能拔樹木闗西呼曰貑羆蛇虺虫名張奐云蛇能屈伸配龍騰蟄陸佃云虺狀似蛇而小語曰爲虺弗推爲蛇柰何以此故也或以爲蝮蛇者非果蝮蛇入夢將懼有凶徴而何吉之與有錢天錫云熊羆虺蛇俱耳目心思不及則朕兆之異可知王符云凡夢有直有象有精有想有人有感有時有反有病有性詩云維熊維羆維虺維蛇眾維魚矣旐維旟矣此謂象之夢也】太人占之【支韻之羆蛇三字葉】維熊維羆【見上】男子之祥【祥祥相應爲韻亦與下章葉】維虺維蛇【見上】女子之祥【賦也太人之稱非王莫當之所以知非指王者以前章皆稱王爲君子故此太人朱子以爲太卜之屬是也按周禮太卜職云掌三夢之灋一曰致夢二曰觭夢三曰咸陟其經運十其別九十致夢蓋謂有所以致是夢者觭夢異夢蓋謂非意所及者咸陟蓋謂無心之感神魄升遊所至有見者其屬有占夢之官掌其歲時觀天地之防辧陰陽之气以日月星辰占六夢之吉凶一曰正夢二曰噩夢三曰思夢四曰寤夢五曰喜夢六曰懼夢季冬聘王夢獻吉夢於王王拜而受之乃捨萌於四方以贈惡夢愚按此六夢者以三夢之別取之則正夢思夢卽致夢也噩夢寤夢卽觭夢也喜夢懼夢卽咸陟也若此詩所夢熊羆虺蛇當屬噩夢噩者驚愕之義祥猶兆也徐鍇云祥之爲言詳也天欲降以禍福先以吉凶之兆詳審告悟之也陸云熊羆陽物也彊力壯毅故爲男子之祥虺蛇陰物也柔弱隠伏故爲女子之祥蓋人之精神與天地陰陽流通故夢之吉凶各以其類至嚴云心淸神定則有開必先博物通逹則占事知來熊羆猛獸爲男之祥虺蛇陰類爲女之祥昔人謂占夢無書以意言之殆近是矣輔廣云詳占夢之意則先王致察於天人之際可謂密矣惜哉其法之不傳也然後世之人情性不治盡之所爲猶且昏惑迷亂而不自知覺則其見於夢寐者率多紛紜乖戾未必與天地之气相流通其間縱有徴召之可驗者亦須迂回隠約必待其旣驗而後可知想古占法𨿽存亦未必能盡信也】乃生男子載寢之牀【陽韻】載衣【去聲後同】之裳【陽韻】載弄之璋【陽韻】其泣喤喤【陽韻】朱芾【丰本作市】斯皇【陽韻丰本作煌】室家君王【陽韻賦也此下二章皆未然事蓋因夢兆而預卜其將然亦頌禱之意也乃者將然之辭古者男女初生卽表異】

【之載之言則蓋音近也後俱放此牀說文云安身之座也莞簟所施之處寢之以牀貴之也裳者下之飾衣之以裳臣道也孔云王子孫當爲君而言臣者王肅謂無生而貴之也明欲爲君父當先知爲臣子也或云以他日衮繡之榮貴之亦通弄說文云玩也從廾持玉弄之璋者以玉爲戱具也毛云半珪曰璋孔云知璋半圭者以典瑞云四圭有邸以祀天兩圭有邸以祀地圭璧以祀日月璋邸射以祀山川從上而下遞減其半故知半圭也玉不用圭而以璋者明成人之有漸璋是圭之半故言漸也嚴云今考大宗伯以赤璋禮南方注謂圭銳象春物初生半圭曰璋象夏物半死然則圭之首銳璋則圭體之半也一圭中分則爲二璋也瓉有圭瓉璋瓉瓉勺也以圭璋爲瓉之柄以祼於宗廟也又有璋玉以禮神及朝聘以爲瑞此生男弄璋必不用祭器之璋瓉當止是璋玉也又詩故云赤璋以禮南方弄璋南面之象也亦通此上三句俱見古人早豫教之法後章放此喤說文云小兒聲孔云其泣聲大喤喤然按喤字右施皇皇者大義知爲大聲也后稷之實覃實訏楊食我之生也聞其聲知其必滅羊舌氏則其泣喤喤其爲吉祥可知東坡賀人生子詩云試教啼防定何如嚴云今人以兒初生啼聲長而大爲福壽朱芾斯皇解見采芑篇朱芾二字略斷所謂天子之芾純朱也斯皇者朱色而雜之以黃所謂諸侯之芾黃朱也室家者國與天下之通稱如瞻彼洛矣所謂保其室家胡安國亦曰王者以京師爲室天下爲家是也眾子爲諸侯以君稱嫡長爲天子以王稱言生子眾多他曰者必將服朱赤之芾以保有其室家而或爲一國之君或爲天下之王也先君於王取叶韻】乃生女子載寢之地【寘韻】載衣之裼【葉寘韻徒四翻說文丰本俱作韓詩作禘】載弄之瓦【葉寘韻魚貴翻】無非無儀【支韻亦葉寘韻宜寄翻】惟酒食是議【寘韻亦葉支韻疑羈翻】無父母詒【陸徳明作貽】罹【支韻亦葉寘韻力置翻陸本作離賦也寢之於地卑之也女人法地以示天尊地卑之意非謂賤之也裼通作禘說文云緥也孔云防兒被也詩故云男子裳之出其手示有志於四方女子裼之並手足而裹之示無外務也瓦毛云紡磚也孔云以璋是全器則瓦非瓦礫故云紡磚婦人所用瓦惟紡磚而已黃震云今所見紡無用磚者而瓦亦與磚爲二物恐風俗古今不同爾嘗見湖州風俗婦人皆以麻綫爲業人各一瓦覆膝而索麻綫於其上歲久瓦率成坎古亦豈有此事而詩人因指之與郝敬云紡用磚以鎭車朱子云弄之以瓦習其所有事也曹大家云古者生女三日臥之牀下弄之瓦磚臥之牀下明其卑弱主下人也弄之瓦磚明其習勞主執勤也非通作誹訾議也左傳云有儀可象謂之儀孔云以婦人少所交接無如丈夫折旋揖讓棣棟之多丘氏云婦人尙靜黙不當有所是非尙質慤不當爲威儀又鄭云儀善也婦人無所專於家事有非非婦人也有善亦非婦人也鐘惺云無非易知無儀難見趙母勅其女愼勿爲好好尙不可爲而況惡乎卽此意也亦通議說文云語也一曰謀也詒通作貽說文云贈遺也罹說文云心憂也惟酒食之事是謀而無遺父母之憂則可矣朱子云易曰無攸遂在中饋貞吉而孟子之母亦曰婦人之禮精五飯冪酒漿養姑舅縫衣裳而已矣故有閨門之修而無境外之志此之謂也自無非無儀以下預期其長大有家之後其行如此】

斯幹九章四章章七句五章章五句【儀禮左傳皆以爲新宮序云宣王考室也劉向亦云周徳旣衰而奢侈宣王賢而中興更爲儉宮室小寢廟詩人美之斯幹之詩是也上章道宮室之如制下章言子孫之眾多也蓋本序說云爾愚獨斷其不然者以宣王旣熊羆入夢則所生必是賢子乃繼宣者幽至於身之不保周室遂東則此夢亦不靈甚矣不靈之夢是夢幻也聖人何錄焉舊所以相傳爲宣詩者意無羊之詩是宣王時事篇中亦有太人占夢之語因遂彚作一處而並屬之宣耳又按禮成廟則釁之路寢成則考之而不釁考也釁也總名爲落落者樂也此詩不獨營宮室亦立宗廟而獨以考之一字該之於義亦未爲允】

泂酌召康公教成王以豈弟化庶殷也豈以彊教之弟以悅安之【序以此詩爲召康公所作申培說及朱傳因之皆以爲召康公戒成王之詩鄭云成王始幼少周公居攝政及歸之成王將蒞政召公與周公相成王爲左右書序云周公爲師召公爲保公名奭康其諡也所以知爲教成王化庶殷者以尙書召誥知之其文曰太保入錫周公曰拜手稽首旅王若公誥告庶殷越自乃禦事王先服殷禦事比介於我有周禦事節性惟日其邁其惟王勿以小民淫用匪彛亦敢殄戮用乂民若有功其惟王位在徳元小民乃惟刑用於天下越王顯蓋召公惓惓欲王以徳化庶殷若此玩詩意殊似而古說又以爲召康公之作其與召誥相表裏明矣彊教悅安則孔子之釋豈弟也與興意合定是正解】

泂酌彼行潦【舊皆爲句】挹彼注玆【支韻摰虞云古詩九言者泂酌彼行潦挹彼注玆之屬是也讀與舊異】可以餴【陸徳明本作饙丰氏本作�】饎【葉支韻許羈翻亦葉紙韻昌裏翻】豈【家語荀子呂覽韓詩外傳俱作愷禮記作凱】弟【荀子呂覽韓詩外傳俱作悌】君子【紙韻亦葉有韻濟口翻】民之父母【有韻亦葉紙韻姆鄙翻興也泂說文云滄也滄之爲言寒也爾雅云逺也按泂字從冋冋者野外也趙頤光謂泂有逺義逺有寒曠義酌通作勺說文云挹取也行潦毛傳云流潦也孔頴逹云行者道也潦者雨水也行道上雨水流聚故云流潦也挹說文云抒也徐鍇雲從上酌之也彼彼大器也注說文云灌也玆此也此小器也孔云逺酌取置之大器挹來乃注於小器以潦水泥濁置之大器以澄之注小器而用之所以轉經二器也餴說文云飯也者久泔也泔者潘也潘者淅米汁也淅者汰也字書云一烝米也朱子云烝米一熟而以水汰之乃再烝也饎說文云酒食也可以餴饎者嚴粲云言可灌沃饙米以爲酒食也豈通作愷說文云康也弟者次弟之義順之意也君子朱子云指王也孔云一人之云父母有父之尊有母之親也逸周書云周公曰生之樂之則母之禮也政之教之遂以成之則父之禮也父母之禮以加於民蘇轍云流潦水之薄也然苟挹而注之則可以餴饎言物無不可用者是以君子之於人未嘗有所棄猶父母之無棄子也或曰𨿽行潦污賤之水苟挹之於彼而注之於此則遂可以餴饎孟子曰𨿽有惡人齋戒沐浴則可以祀上帝季本云蓋欲人君捨短取長不錄人過也如此則中養不中才養不才而可以爲民父母矣表記云子言之君子之所謂仁者其難乎詩云豈弟君子民之父母豈以彊教之弟以悅安之樂而無荒有禮而親威莊而安孝慈而敬使民有父之尊有母之親如此而後可以爲民父母矣非至徳其孰能如此乎韓詩外傳云詩曰愷悌君子民之父母君子爲民父母何如曰君子者貌防而行肆身儉而施博故不肖者不能逮也殖盡於己而區略於人故可盡身而事也篤愛而不奪厚施而不伐見人有善欣然樂之見人不善惕然掩之有其過而兼包之授衣以最授食以多法下易繇事寡易爲是以中立而爲人父母也築城而居之別田而養之立學以教之使人知親尊故父服斬縗三年爲君亦服斬縗三年爲民父母之謂也又云度地圖居以立國崇恩博利以懷眾明好惡以正法度率民力稼學校庠序以立教事老養孤以化民升賢賞功以勸善懲姦絀失以醜惡講禦習射以防患禁姦止邪以除害接賢連友以廣智宗親族附以益彊詩曰愷悌君子荀子云彼君子者固有爲民父母之說焉父能生之不能養之母能食之不能教誨之君者已能食之矣又善教誨之者也以上數則俱是此詩本意又呂氏春秋云愷者大也悌者長也君子之徳長且大者則爲民父母按以長大解愷悌於字義無據孔子閒居篇云子夏曰敢問詩云愷悌君子民之父母何如斯可謂民之父母矣孔子曰夫民之父母乎必逹於禮樂之原以致五至而行三無以橫於天下四方有敗必先知之此之謂民之父母矣家語云羙功不伐貴位不喜不侮不佚不傲無告是顓孫師之行也孔子言之曰其不伐則猶可能也其不獘百姓則仁也詩云愷悌君子民之父母皆借辭立義非爲詩作解也】泂酌彼行潦挹彼注玆可以濯罍【灰韻】豈弟君子民之攸歸【葉灰韻古回翻興也濯說文云澣也毛云滌也義同罍本作櫑解見捲阿篇孔云春官司尊彛云四時之祭皆有罍是罍爲祭器也捲耳云我姑酌彼金罍則燕饗亦有罍愚按罍者貴器可以濯罍言其可以貴用之也上章言可以餴饎但譬飬成其材此則材旣成而將見之用矣攸所也歸猶依投也君子以豈弟爲徳於天下之人教之則無類立之則無方宜其爲民之所歸心也鄧元錫云豈弟大徳也王者以無怨怒爲大徳行潦耳而泂酌之而挹之又從而注之𨿽濯罍以祀可也率斯術也以往彊教悅安有一亳疾頑亟成心哉是豈弟之徳也】泂酌彼行潦挹彼注玆可以濯漑【隊韻亦葉寘韻巨至翻又葉未韻居气翻】豈弟君子民之攸曁【寘韻亦葉未韻於旣翻又葉隊韻古代翻興也漑本水名毛傳以爲淸也孔云特牲注云濯漑也則漑亦是洗名謂洗之使淸潔也季云可以濯漑則無物不可濯非但一罍而已以諭人才養成無所用而不可也曁通作眾與也義與假樂篇同攸曁猶攸歸也非君子有豈弟之徳能爲民父母其何以致之孟子曰河海之於行潦類也聖人之於民亦類也故行潦所以比民也𨿽然未盡也夫行道上之流潦其穢濁必與凡水不同愚以是知詩意爲殷之遺民染紂污俗者之況也而舊說皆以行潦興豈弟君子不倫甚矣自召康公於詩書以此義告成王與周公申誥多士多方同一意緒厥後周公旣沒王命君陳尹玆東郊亦曰爾無忿疾於頑無求備於一夫必有忍其乃有濟有容徳乃大簡厥修亦簡其或不修進厥良以率其或不良蓋所得於周召之訓者深矣金履祥雲殷自中葉以來士大夫世家巨室殖貨慢令風俗浸不羙盤庚一嘗正之歷髙宗諸賢君風俗固嘗正矣至紂又以沈酗驕奢倡之一時風靡而又爲天下逋逃主聚諸亡命是崇是長凡億兆之心如林之旅計皆是物蕩無廉恥一旦周師至則倒戈迎降之不暇爾武王入殷固已慮之曰若殷之大眾何太公亦已有誅斥之意矣獨周公不然而兼包並容之然商民之意得气滿終不若在紂之日故其後從武庚以叛於是分遷畿甸而處之而誘之亦殊勞矣迹商民之所爲自秦漢言之坑戮誅夷之而已矣而乃待之如此此乃周公之徳而所以爲周家之忠厚也王應麟云殷民旣化其效見於東遷之後盟向之民不肯歸鄭陽樊之民不肯從晉及其末也周民東亡而不背事秦王化之入人深矣】

泂酌三章章四句【舊本皆作章五句序云召康公戒成王也言皇天親有徳饗有道也按左隠三年周鄭交質君子曰信不由申質無益也明恕而行要之以禮𨿽無有質誰能間之苟有明信澗谿沼沚之毛蘋蘩薀藻之菜筐筥錡釡之器潢污行潦之水可薦於鬼神可羞於王公風有采蘩采蘋雅有行葦泂酌昭忠信也序說本此豈知左氏特斷章取義耳而援以釋經可乎朱子詆其疎是也然朱子於取興之意亦自未解其云行潦尙可餴饎豈弟君子豈不爲民之父母乎或爲之暢其說謂行潦無本豈弟有源餴饎濯罍之用可數父母斯民之徳無量是皆牽彊附防不成義理子貢傳闕文】

捲阿召康公戒成王任賢保治也成王三十三年遊於捲阿召康公從【自三十三年至此出竹書紀年文】因王之歌作此以爲戒【出自朱傳申培說同愚按周公之戒成王也於無逸則曰繼自今嗣王則其無淫於觀於逸於遊於田於立政則曰繼自今立政其勿用憸人其惟吉士是詩爲遊觀而作而篇中又惓惓以吉士吉人爲言其爲告成王之詩明矣況又有竹書足據乎黃佐云捲阿之樂固召公之所深慮也然召公之作旅獒恐武王之玩物而防志也其詞直者何也以武王大聖人也而又當君臣同心之際故直也捲阿之作蓋恐成王之逸遊或至於流連也其詞婉者何也以成王中材之主也而又當君臣危疑之後故不得而不婉也要之各有攸當焉耳】

有捲者阿【歌韻】飄【陸徳明本作票】風自南【葉侵韻乃林翻】豈弟君子來遊【列女傳作遊】來歌【韻】以矢其音【侵韻阿歌南音隔句各韻興而賦也捲說文云膝曲也故毛傳訓曲也阿說文云曲阜也按曲阜名捲阿則其曲之貌也飄爾雅說文皆云回風也孔頴逹云阿之曲者風無去路鄭云有大陵捲然而曲回風從長養之方來入之興者諭王當屈體以待賢者賢者則猥來就之如飄風之入曲阜然其來也爲長養民王安石云有捲者阿則虛中屈體之大陸飄風自南則化養萬物之回風不虛中則風無自而入不屈體則風無自而畱愚按此興意但諷王受言未及求賢之事蓋召公將有所進戒於王慮其扞格不入故卽所見以起興有捲者阿興下文豈弟君子飄風自南興下文以矢其音豈通作愷說文云康也故晉世顧愷字長康弟說文以爲韋束之次第順之意也君子指成王也曹居貞云豈弟君子樂於循理而已故詩人羙人君之徳必以豈弟言之遊本旌旗之旒借以爲飄自得之意來遊來歌謂王來遊而歌也末章惟以遂歌之歌指此矢音康公自言賡歌也矢者直指之意臣以詩陳於君前故曰矢其音則此詩所言是也輔廣云有捲者阿言其地也飄風自南言其時也豈弟君子來遊來歌以矢其音言其事也召公從成王來遊於捲阿之上時有飄風自南而來成王樂而歌之故公因陳此詩以爲戒】伴【丰氏本作泮】奐【丰本作渙】爾遊【尢韻】矣優遊爾休【尢韻】矣豈弟君子俾爾彌爾性似【爾雅注作嗣】先公【爾雅注公下有爾字】酋【尢韻】矣【賦也伴說文云大貌奐說文云取奐也字從廾從夐省廾音拱竦手也徐鍇云夐營求也取之義也爾指王也後放此伴奐爾遊者言大取此地而遊之以爲王所遊故大之也優通作�說文云行之和也休說文云息止也字從人依木優遊爾休者言】【王以神情和豫而來遊遂止息於此也俾使也此與下二章言俾字詞𨿽若祝而意實主諷說文無彌字本作】【瓕防弓也性字從心從生人受仁義禮智之徳於天以生而此四徳皆藏於心謂之性也彌性與周書召誥言節性反防心放則性失必時時檢束之勿使放逸節之義也養定則性恬縱任之而已不事矜持彌之義也然此亦只在遊豫上說按鄭箋解伴奐爲自縱防之意王肅非之云周公著書名曰無逸而云自縱防也不亦違理哉孫毓亦云忠臣戒君而發章令自縱防非直方之義也唐孔氏爲申鄭意云周公之言無逸者心也召公之言優遊者事也心常戰兢無時可逸事若無爲自然逸矣子之燕居申申如也是縱防之狀無爲而治其舜也與是自逸之事召公教其求逸勸使任賢此則逹者之格言萬世所不易何以爲違理之談非直方之義也愚按孔說辧矣然召公實非教王以縱防其曰俾爾彌爾性者防詞也正意乃在似先公酋一語若曰使王若能勤於政事如當日之先公則亦可以久享此逸矣似說文云象也呂祖謙云似先公者召公周之尊老故其祝成王逺本先公不忘舊也祝之所以戒之也酋久也按酋本繹酒之名其字以酉水半見於上酉者酒也酒久則水上見而糟少也故周禮注云酋者久逺之稱酒以久熟者爲善因名酒官爲大酋方言亦云久熟曰酋似先公酋以壽考言不曰先王而曰先公者周之先公多壽王季壽百歲文王壽九十七歲至武王爲天子而壽乃不及故但言先公也言外欲王思先公所以居此久者其必非以逸遊爲事可知矣又劉敞云召康公何】【以不欲成王似先王而獨曰似先公乎曰周王之時周之先王惟有文武文武皆聖人不可似也是以欲成王似其可及者則莫若似先公也然則聖人不可及而大賢有可到非其不欲其似先王也智不能也黃櫄云漢文之時賈誼爲之痛哭流涕如禍患之迫乎其後誼之憂國誠深矣然其言太過而無優遊不迫之意帝退而觀天下之勢不至於此則一不之信然後知康公之戒君其言亦有法也】爾土宇昄章亦孔之厚【有韻亦葉虞韻後五翻】矣豈弟君子俾爾彌爾性百神爾主【麌韻亦葉有韻當口翻】矣【賦也土土地也宇本屋邊之名此當以邊垂言左傳在君之宇下是爲邊垂也昄說文云大也章通作彰明也昄章二字對言蘇氏謂大而且著是也昄屬土謂混一無外章屬宇謂疆界劃然孔甚也曰厚者有基圗鞏固不可動搖之意百神以土宇內之眾神言之祭法云有天下者祭百神主猶依也周昌年云主字內便有常字意凡不常者只如過客一般不得爲主必常而後可以言主呂雲天子者百神之主也苟以逸欲虧其性則天位難保將無以主百神矣愚按天子統臨萬方諸侯咸視效焉故臯陶戒舜曰無教逸欲有邦兢兢業業王誠念及主萬方之百神也將勤於政事之不暇而何彌爾性之爲乎勸一諷百召公之謂與】爾受命長【陽韻】矣茀【爾雅注作祓】祿爾【爾雅注無此字】康【陽韻】矣豈弟君子俾爾彌爾性純嘏爾常【陽韻】矣【賦也受命謂受天命而爲天子也長以歷年多言黃佐云成王卽位共三十有七年無逸謂自三宗後人君類皆短折或十年或七八年或五六年或四三年其稱祖甲享年之永亦惟曰三十有三年然則成王卽位十年以後三十七年以前皆可謂之長無疑也況其初卽位爲三叔武庚所擾首尾凡六年矣其時必不暇爲捲阿之遊也今得遊捲阿矣而曰伴奐優遊曰土宇昄章曰茀祿爾康此亦可以見其歷年之久非復小毖訪落徬徨恐墜之時比矣茀艸本蔽盛之貌祿卽福也茀祿言福祿之來亦如艸木之盛蔽無欠闕也康安矣安於王之身也純通作全嘏說文云大逺也郊特牲亦雲長也大也皆指福言純主言其備嘏主言其久爾常二字相連說言爾常常享此純嘏之福也先言似先公旣又進之於主百神至此更推極之於天命王而歷歷思及此也𨿽欲彌爾性而自暇自逸亦有所不能矣輔云三章皆極言壽考福祿以廣王心而歆動之然後五章以下乃告以所以致此之繇則其言入之易而感之深也召公可謂能盡師保之道者矣朱子云康公戒王其始只說个好意思告人法當如此】有馮【陸本作憑】有翼【職韻】有孝有徳【職韻】以引以翼【見上】豈弟君子四方爲則【職韻賦也人君能用賢然後可以優遊而享盛治故自此章以下皆以用賢之事言之馮通作憑說文云依幾也翼通作翊說文云輔也有馮有翼指大臣言蘇轍云在前則有馮在側則有翼愚按此與下文引翼相照大臣日在王側能引君故君以之爲馮能翼君故君以之爲翼漢世三輔郡其左名馮翊取義本此孝者百行之本徳者及物之源蘇云孝致於內徳施於外謝枋得云求賢不取非常之才而止曰有孝有徳何也曰孝於親者必忠於君取其孝正求其忠也唐虞以上取人以徳無才徳之分如臯陶九徳皆才也舜舉八元八愷之才皆徳也有徳則才在其中矣引本闗弓之名借以爲牽引之義以引者爲引其前使不迷於所往卽孟子引君當道之引以翼者謂翼贊其左右使不怠於所行卽虞書子欲左右有民汝翼之翼皆主啟沃言則法也王能得賢臣之引翼則其徳日修而可以爲四方之法則也昔召公誥王惓惓以無遺壽考爲言此詩作時𨿽周公已防而芮伯彤伯畢公衛侯毛公之屬尙在所云孝徳意卽其人與呂云是詩𨿽戒求賢然詠歌以道之故其辭從容不迫至此章始明言賢者之益焉有馮有翼自成王言之也以引以翼自賢者言之也有孝有徳之人在王左右以引以翼然後王徳罔愆可以爲四方之法也賢者之行非一端必曰有孝有徳何也蓋人主常與慈祥篤實之人處其所以興起善端涵養徳性鎭其躁而消其邪日攺月化有不在言語之間者矣故宣王之在內者惟云張仲孝友而蕭望之亦謂張敞材輕非師傅之器皆此意也】顒顒卬卬【陽韻】如圭【荀子中論俱作珪】如璋【陽韻】令聞【陸本作問】令望

【葉陽韻武方翻】豈【中論作愷】弟【中論作悌】君子四方爲綱【陽韻賦也顒說文雲頭大也易有孚顒若之顒主君言卬徐鍇云傾首望也說文引詩髙山仰止主臣言承上章言君臣相與於一堂之上君端拱以仰臨其象則顒顒然臣精白以仰對其象則卬卬然猶書言穆穆在上明明在下也圭者君所執璋者臣所執詳見棫朴篇兩璋之合則爲一圭王有馮有翼與左右諸臣合爲一體如圭之象左右諸臣以引以翼亦協心內向以趣乎王如璋之象也令善也綱者网之大繩君明臣良同心同徳則令聞令望皆歸於王逺者傳其聲譽近者挹其丰采如此則豈弟君子信乎可以制命於上而爲四方之綱也上章爲則以徳言此爲綱以位言】鳯皇【大全朱傳蘇傳讀詩記俱作凰後同】於飛翽翽【說苑作噦噦】其羽亦集【丰本作雧】爰止【紙韻】譪譪王多吉士【紙韻】維君子使【紙韻】媚於天子【紙韻賦之興也呂氏自此以下廣言人材之盛也鳯皇毛傳云靈鳥仁瑞也雄曰鳯雌曰皇爾雅云鶠鳯其雌皇禽經皇作�云�以鳴鳴鳯鳯以儀儀�周書王防篇云西申以鳯鳥方以皇鳥大戴禮云羽虫三百六十而鳯爲之長詩義疏云鳯在天爲朱雀陸佃云鳯鳥之羙者能君其類而知時雌則羙而不大按京房易傳謂鳯皇髙丈二而郭璞則云髙六尺許豈亦雌雄之異與又按鳯皇之象其說不一韓詩外傳及說苑皆載黃帝召天老而問之曰鳯象何如天老對曰夫鳯象鴻前麟後蛇頸而魚尾鸛顙而鴛腮龍文而身燕頷而雞喙駢翼而中注首戴徳頂揭義背負仁心信智翼挾義衷抱忠足履正尾系武延頸奮翼五彩備明光興八風气降時雨食有質飲有儀往卽文始來卽嘉成惟鳯爲能通天祉應地靈律五音覽九徳去則有災見則有福嚴照四方仁聖皆伏天下有道得鳯象之一則鳯過之得二者則鳯下之得三者則春秋下之得四者則四時下之得五者則沒身居之羅願云鴻前者軒也麟後者丰也蛇頸者宛也魚尾者岐也鸛顙者椎也鴛腮者張也龍文者致也身者隆也燕頷者方也雞喙者鉤也又說者曰出東方君子之國翺翔四海之外過昆侖飲砥柱濯羽弱水暮宿風穴見則天下大安寧山海經云丹穴之山有鳥焉其狀如鶴五采而文名曰鳯首文曰徳翼文曰順背文曰義膺文曰仁腹文曰信是鳥也飲食自歌自舞論語摘衰聖云鳯有六像九苞六像者一曰頭像天二曰目像日三曰背像月四曰翼像風五曰足像地六曰尾像緯九苞者一曰口包命二曰心合度三曰耳聽逹四曰舌詘伸五曰彩色光六曰冠矩朱七曰距銳鉤八曰音激九曰腹文戶孝經援神契云王者徳至鳥獸則鳯皇翔樂動聲儀云鎭星不逆行則鳯皇至樂葉圖云五音克諧各得其倫則鳯皇至又禽經云靑鳯謂之鶡赤鳯謂之鶉黃鳯謂之鸞白鳯謂之鷫紫鳯謂之鷟樂葉圖徴云五鳯皆五色爲瑞者一爲孽者四其四皆似鳯並爲妖一曰鷫鸘鳩喙圓目至則疫之感也二曰發明烏喙大頸至則防之感也三曰焦明長喙疏翼圓尾至則水之感也四曰幽昌兌目小頭大身細足脛若鱗葉至則旱之感也人鏡經云凡五方之鳥皆似鳯而非也東方發明全身總靑西方鷫鸘全身總白南方焦明全身總赤北方幽昌亦曰退居全身總黒中央鳥名玉雀亦曰鳯皇全身總黃以上諸說紛紛詭異羅氏謂其至蓋罕故孔子稱之而世好事者喜爲之傳道務奇怪其章故千世而不合焉旣誇爲希世之瑞誇而無驗極而必反則又推之以爲孽皆不足取其論逹矣竹書紀成王十八年鳯凰見沈約注及古樂府皆言成王時鳯皇翔舞於庭王援琴而歌作神鳯操曰鳯皇翔兮於紫庭予何徳兮以感靈賴先人兮恩澤臻於胥樂兮民以寧今按操辭固疑假托然觀書周公畱君奭篇曰耉造徳不降我則鳴鳥不聞耉指召公鳴鳥指鳯也則前此召公未求去之時鳯固嘗至矣周公以鳴鳥之聞爲耉徳之應故此以鳯皇至止興大臣在朝卽前章所言有孝有徳而居輔弼之位者也翽說文雲飛聲也翽翽其羽言眾鳥也說文云鳯飛羣鳥從之以萬數陸佃云夫文凡鳥爲鳯鳯總眾鳥者也古文作朋蓋四靈惟鳯能鳩其類故以爲朋黨之字同門曰朋其類不一所從者一而已亦指眾烏也對鳯皇故言亦集說文云羣鳥在木上也爰於也集於其所止之地其卽後章所云髙岡乎鄭云眾鳥慕鳯皇而來諭賢者所在羣士皆慕而往仕也因時鳯鳥至因以諭焉嚴粲云鳯皇飛眾羽亦集猶大賢用而善類樂附之從其類也舊說多以翽翽爰集爲鳯鳥眾多曹居貞謂鳯皇希見之鳥不應羣飛之眾若此此自是正理若唐孔氏引中侯握河紀云鳯皇巢阿閣讙樹言讙讙在樹是鳯必羣飛白虎通亦云黃帝之時鳯皇蔽日而至是來必眾多要皆茫昧不足信譪說文云臣盡力之羙也與爾雅解合字從言葛聲非從艸謁聲也或以爲艸木之盛多誤矣王鄭云王朝也吉說文云善也從士從口徐鍇云口無擇言也防意愚按易云吉人之辭寡正與制字意合大約有徳者必簡於言臯陶論人有九徳寛而栗柔而立願而恭亂而敬擾而毅直而溫簡而廉剛而塞彊而義彰厥有常吉哉周公言立政惟用吉士而復申之曰繼自今後王立政其惟克用常人可知吉士卽常人也身無擇行則口無擇言此吉士義疏也士者任事之稱君子卽前數章所稱豈弟君子指王也使謂任用之媚說文云悅也吉士𨿽多惟在王之任用之則必能各修其職以博王之歡悅也朱子云旣曰君子又曰天子猶曰王於出徵以佐天子云爾黃佐云按書成王命君陳曰爾有嘉謀嘉猷則入告爾後於內爾乃順之於外曰斯謀斯猷惟我後之徳欲其媚於天子也成王中材之主而其言若此召公以老臣將順其亦有諷諫之意乎守成之世喜承順而惡忌諱唐虞言事君則曰汝無靣從此豈成王之所能及哉】鳯皇於飛翽翽其羽亦傅於天【葉寘韻汀因翻】譪譪王多吉人【眞韻】維君子命【葉眞韻眉辛翻】媚於庶人【見上賦之興也傅通作附取附麗之義天以興王朝吉人卽吉士也就其人言則但曰人自其效用於王朝言則變稱士命卽使也命之以所居之職所爲之事也媚於庶人言有以得民之歡心也上章言媚於天子嫌其類於以邪媚爲悅也故此章質言之若曰媚庶人乃所以媚天子耳黃佐云成王之時泰之時也嘗讀易而得其說矣泰之爲卦𨿽吉且亨然聖人懼焉故謂無平不陂又慮陰皆失實者蓋變二四則至於丰可憂變上下則又於否不利聖人深卹將來而預圖保之其設戒深矣惟九二一爻乃人臣之正位上應六五之賢君爲得其中周公立爻辭曰包荒用馮河不遐遺朋亡以四者爲治泰之道蓋世道久安則法度弛而習成誕慢欺蔽矣驟然攺圗近患先起不可不包以大量也人情久逸則紀綱縱而下趨委靡陵替矣恬然安之將又愈甚不可不革以猛力也眾志久寧則變故少而無復深謀矣逺而慮之必周庶事不可以遺遐逺也時勢久順則人情肆而至於私暱惡徳矣約而正之必絕黨與不可以私朋比也召公欲用馮翼孝徳之賢以成君徳而爲四方之綱是則慈祥者進而有所謂包荒者矣篤實者進而有所謂馮河者矣上而媚君下而媚民則遐逺無不周矣吉人彚徵憸壬自逺則朋比無所私矣召公立意蓋與易合其得保泰之道哉】鳯皇鳴【庚韻】矣於彼髙岡【陽韻】梧桐生【庚韻】矣於彼朝【丰本作鼂】陽【韻王充論衡作梧桐生矣於彼髙岡鳯皇鳴矣於彼朝陽】菶菶萋萋【葉支韻此移翻】雝雝【論衡作噰噰丰本作邕邕】喈喈【葉支韻堅夷翻又丰本於此章之上增入一章六句鳯皇於飛其鳴將將其翼若干其音若蕭有鳯有皇樂帝之心云石經有之賦之比也此與下章較上三章又深一意此章専言鳯皇所集之處欲王優禮大臣有加而無已則有孝有徳之大臣可以常畱而不去也先是周公有明農之語而召公亦有求去之思意成王所以待大臣必有未盡其道者故惓惓及此髙岡髙山之脊也梧桐本二木名爾雅云櫬梧又云榮桐木郭璞皆以爲梧桐後人遂混而一之非也羅願云梧者植物之多陰最可玩者靑皮而白骨似靑桐而多子蓋桐有靑赤白而靑桐又有有實無實之辧今人以梧之靑亦曰靑桐云其生莢如箕之相對綴箕上多者至五六成材之後樹可得實一石食之味如芡古今方書稱丸藥如梧桐子者蓋仿此也莊子曰空閱來風桐乳致巢蓋子生累然似乳鳥悅於得食因巢其上亦猶枳棋之來巢以味致之也此木易生鳥衘墜者輒隨生殖其畦種者是歲可髙一丈古稱鳯皇集於朝陽梧桐之上豈亦食其實耶梧亦良木孟子謂師舎梧檟而養樲棘則爲賤師明梧者中所貴也此木𨿽不中樂器然堪車板盤合木牒等用桐名榮者桐以三月華蓋自春首東風解凍蟄虫魚獺鴻雁皆應陽而作惟桃桐之作華乃在眾木之先其榮可紀故名桐爲榮也周書時訓曰淸明之日桐始華桐不華歲有大寒蓋不華則陽气防陽气防則寒可知己又易緯曰桐枝濡毳而空中難成易傷須盛气而後華蓋以經言始華有遲之之義桐與梧旣異而桐之中又有數種陸佃亦云梧一名櫬卽梧桐也今人以其皮靑號曰靑桐華淨妍雅極爲可愛故多近齋閣種之梧橐鄂皆五焉其子如乳綴其橐鄂生多或五六少或二三故飛鳥喜巢其中桐木華而不實卽白桐也白桐無子冬結似子者乃是明年之華房爾雅曰榮桐木卽此是也賈又曰華而不實者曰白桐實而靑皮者曰梧桐今炒其實噉之味似菱芡桐有三輩靑白之外復有岡桐卽油桐也陶氏曰桐有四種靑桐葉皮靑似梧而無子梧桐色白葉似靑桐而有子白桐與岡桐無異惟有華子爾岡桐無子是作琴瑟者皆不足據靑桐卽今梧桐白桐又與岡桐全異白桐無子材中琴瑟岡桐子大有油與陶氏之說正反今按詳觀諸說則此詩所云梧桐乃爾雅所云櫬梧者絕與榮桐木無預櫬梧生實故鳥喜棲之莊子桐乳致巢之說可據若桐有三種其白桐與岡桐或當如陸氏之說惟靑桐與櫬梧相似而櫬梧有子靑桐無子此其所以爲別櫬梧相似故亦號之爲桐然不欲沒其本名因又名之爲梧桐也陶隠居之說靑桐梧桐得之然不宜以梧桐混於諸桐之中若陸氏謂靑桐卽今梧桐則尢混矣遁甲書言梧桐不生則九州異主注云梧桐以知日月正閏生十二葉一邊有六葉從下數一葉爲一月至上十二葉有閏則十三葉視葉小者則知閏何月也爾雅雲山東曰朝陽孫炎云朝先見日也毛傳云梧桐不生山岡太平而後生朝陽陸云梧性便濕不生於岡邵博云梧桐百鳥不敢棲止遜鳯皇也古語云爾驗之果然舊說皆以鳯皇比臣梧桐比君愚謂陽乃君象若梧桐爲鳯皇所棲在髙岡朝陽之地亦猶輔弼大臣所居乃近君之位耳髙岡者朝廷之比梧桐者大臣爵位之比按白虎通云黃帝之時鳯皇止於東園食常竹實棲常梧桐終身不去萋萋說文皆云艸盛也此則借以狀枝葉茂密之貌雝本鳥名卽鶺鴒也其同產者飛鳴不相離故狀聲之和者取之喈說文云鳥鳴聲徐鍇云聲眾且和也鳯𨿽希有之物然經合雌雄而言明非一鳯比立朝之大臣亦非一人也按王充云禮說瑞命篇云鳯鳴曰卽卽皇鳴曰足足詩云雝雝喈喈此聲異也使聲審則形不同也使審同詩與禮異世傳鳯皇之鳴故將疑焉按黃帝使伶倫制十二筩聽鳯鳴其雄鳴爲六雌鳴亦六比黃鐘之宮而皆可以生之是爲律本少皥氏以其鳴不十二律故設鳯鳥氏之官以爲歷正舊謂鳯嗚若簫故帝舜之世作簫以象之及簫韶九成而鳯皇來儀大老云晨鳴曰發明晝鳴曰保長飛鳴曰上翔集鳴曰歸昌小音金大音鼔而論語摘衰聖則云行鳴曰歸嬉止鳴曰提扶夜鳴曰善哉晨鳴曰賀世飛鳴曰郎都知我惟黃持竹實來羅願以爲譯者卽其音而附之聲也蓋其說之不一如此蘇云鳯皇鳴於髙罔將欲得而畜之則植梧桐於朝陽以待之使梧桐之盛至於菶菶萋萋也則鳯皇鳴於其上雝雝喈喈矣鄭云諭賢者待禮乃行翔而後集劉公瑾云梧之菶菶萋萋者人君待賢之盛禮也鳯之雝雝喈喈者羣賢和集之徳音也比意蓋如此愚按中庸言官盛任使所以勸大臣孟子言與共天位與治天職與食天祿卽此詩托諭菶菶萋萋之意】君子之車旣庶且多【歌韻亦葉支韻章移翻】君子之馬旣閒且馳【支韻亦葉歌韻唐何翻】矢詩不多【見上】維以遂歌【韻亦葉支韻居支翻賦也此章言王朝𨿽多吉士而猶恐野有遺賢欲王之旁求之也車馬皆所以待徴聘錫予之用者庶眾也多說文云重也字從重夕夕者相繹也徐鍇云繹之言尋也今日復尋前日之事是爲多也故重日則爲曡重夕則爲多且多雲者猶言不止於眾而已且重一倍也閒當通作嫺爾雅云習也馳說文云大驅也旣閒且馳者言不徒閒習法度能鳴和鑾淸節奏而已且可以疾驅直騁無不如意眞良馬也輔廣云王今旣有車馬眾多而且閒習將安所用乎亦惟招延禮待賢者於無窮可也不明言其事蓋欲王自得之也矢詩卽首章所云矢音彭執中云詩所以言其志而音則聲之成文者其實一也曰不多者見中心所欲言非矢音所能盡不然此詩以章計者十以句計者五十四不爲不多矣遂禮記疏云謂申也朱子云猶書所謂賡載歌也王來遊而作歌計此時事亦甚快臣之夫詩維以申遂王之所歌欲王長享此樂耳此詩𨿽以戒成王還爲賡歌而發故語多諷而無規切之詞】

捲阿十章六章章五句四章章六句【序云召康公戒成王也言求賢用吉士也毛鄭泥其說謂吉士必賢者而後能用因解豈弟君子爲賢者然篇中如四方爲則四方爲綱明是贊天子之語豈人臣所敢當且通篇惟贊羙賢臣亦非賡歌王前之體嚴氏則以爲召公欲王畱周公而作謂周公有明農之請將釋天下之重負以聽王之所自爲康公慮周公歸政之後成王涉歷尙淺任用非人故作捲阿之詩反覆歌詠欲以動悟成王若曰是豈弟君子也可以輔君徳可以儀百辟可以總眾職可以司進退人物之權今欲歸政矣王所倚仗者誰歟以詩語印之頗屬近似然於末節言車之庶多馬之閒馳終屬難解及考竹書成王十八年鳯凰見二十一年周文公薨於丰至三十三年方有捲阿之遊則此詩之作乃在周公薨後當成王初政固未嘗遊捲阿而亦未嘗有鳯鳴之事嚴之臆說不足信也子貢傳闕文】

凱風衛七子自責也能盡孝道以慰母心焉【季本云衛有七子不能安其母之心故作此詩以自責無怨言也孟子曰凱風親之過小者也親之過小而怨是不可磯也所謂過小必奉養有闕而其母憤怒諸子欲自勞苦耳非謂衛之淫風盛行而其母欲嫁也如此尙得爲小過哉愚按武王之誥康叔曰子弗祗服厥父事大傷厥考心於父不能字厥子乃疾厥子汝乃其速繇文王作罰刑玆無赦所云作罰者謂罰其子繇子不孝故致父不慈也又曰矧今民罔迪不適不迪則罔政在厥邦蓋欲康叔以教化先之也此詩人所作以不能得母歡心而負罪引慝若此其所感於康叔之化者深矣昔者季札觀樂於魯爲之歌鄘衛曰吾聞衛康叔武公之徳如是是其衛風乎今觀三國之詩絕無有言及康叔之事者愚特舉是詩以當之又按康叔封衛在武王時書康誥篇言孟侯朕其弟小子封是也其兼有鄘二國在成王時逸周書作雒篇言俾康叔宇於殷史記言周公旦以成王命興師伐殷以武庚殷餘民封康叔居河淇間故商墟是也是詩乃風故宜系之成王之世】

凱風自南【葉侵韻女今翻】吹彼棘心【侵韻】棘心夭夭【葉蕭韻於喬翻】母氏劬勞【葉蕭韻憐蕭翻興也凱本作愷說文云康也爾雅雲南風謂之凱風東風謂之谷風北風謂之涼風西風謂之泰風陸佃云凱風言其情谷風言其自涼風言其徳泰風言其交李巡雲南風長養萬物萬物喜樂故曰凱風自南者從南方而來也棘說文云小棘叢生從並束徐鍇云小棘故從並束低小也詩詁云棘如棗而多刺木堅色赤叢生人多取以爲籓歲久無刺亦能髙大如棗木色白者爲白棘實酸者爲樲棘亦名酸棗按傳云豫章以木稱郡酸棗以棘名邦是酸棗卽棘也沈括云棗獨生髙而少橫枝棘列生卑而成林以此爲別其文皆從束束音刺木芒刺也束而相戴立生者棗相並橫生者棘也不識二物觀文可辧陸佃云棘性堅彊費風之長養者其心之生更難於榦四時纂要云四月棗葉生凱風之時也孔頴逹雲母性寛仁似凱風已難長養似棘羅願云八風南曰景風凱風旣曰自南乃當景風白虎通曰景風至棘造實蓋吹彼棘心者將以趣其造實郝敬云棘小棗叢生以比七子也夭通作枖說文云木少盛貌徐鍇云謂艸木始生未幾而先長大也劬勤勞劇也其勞頻數謂之劬勞嚴粲云凱風自彼南方長養之方而來吹彼穉弱之棘心至於夭夭然少長則風之爲力多矣興母以慈愛之情養我七子之身至於少長則母亦病若矣母之養子於少時最勞苦故於夭夭言劬勞朱子云本其始而言以起自責之端也】凱風自南吹彼棘薪【眞韻丰氏本作新】母氏聖善我無令人【眞韻興也月令注云大者可析之謂薪孔頴逹云上章言棘心夭夭是棘之初生風長之也此不言長之狀而言棘薪則棘長已成薪矣鐘惺云棘心棘薪易一字而意各入妙嚴粲云棘心諭子之幼少棘薪諭子之成立朱子云棘可以爲薪則成矣然非羙材故以興子之壯大而無善也聖者明逹之稱善者賢淑之稱鄭以爲有睿智之善徳孔云此母氏聖善人之齊聖皆以明智言之非必要如周孔也令善也朱子云以聖善稱其母而自謂無令人其自責也深矣愚按韓退之作文王拘幽操云臣罪當誅兮天王聖明與此同意】爰有寒泉在浚之下【葉麌韻後五翻】有子七人母氏勞苦【麌韻興也通典云寒泉在濮州濮陽縣東南浚城水經注雲濮水枝津東逕浚城南而北去濮陽三十五里城側有寒泉罔卽詩爰有寒泉在浚之下世謂之髙下渠非也言子賴母以有生猶浚民賴寒泉以爲養舊以寒泉興七子浚民興母難通我七子向當幼小之時固賴母氏劬勞以有今日卽今成立之後而母氏之勞苦尙無時不然所謂欲報之徳昊天罔極愛慕之情何能己已乎】睍睆【太平禦覽作簡簡】黃鳥載好其音【侵韻】有子七人莫慰母

心【侵韻興也睍說文云出目也一云好視也睆本作睅說文云大目也趙頤光雲從完何猶言目全體也睍以視言睆以目言乃注視凝眸之貌俗訛以爲黃鳥之聲非也黃鳥解見葛覃篇載之言則蓋音近也好其音者興其辭令順也慰說文云安也孔頴逹云論語曰色難又內則云父母之所下气怡聲是孝子當和顏色順辭令也今有子七人皆莫能慰母之心繇顏色不悅辭令不順故也自責言黃鳥之不如也愚按七子怨艾之深全在一莫字見其中亦宜有一人能養且悅者而今無有也不獨引爲己非亦寛爲母地矣】凱風四章章四句【序云美孝子也衛之淫風流行𨿽有七子之母猶不能安其室故美七子能盡其孝道以慰其母心而成其志爾朱子則謂此乃七子自責之辭非羙七子之作然此亦序錄詩者之意耳固未爲甚謬乃集傳亦取其淫風流行不能安室之說則恐未必然夫有子七人旣皆成立母年亦當邁矣而尙欲嫁耶子貢傳亦云寡母欲去而子自訟焉賦凱風申培說則云人母不安其室七子自咎而作總之襲序義固不如季氏之說較爲近於人情乃自孟子解此詩而引孔子舜其至孝矣五十而慕之言以明之漢儒熊氏遂以舜彈琴歌南風爲卽此詩則紕繆甚矣】

詩經世本古義卷十之下﹤經部﹐詩類﹐詩經世本古義﹥

欽定四庫全書

詩經世本古義卷十一

明何楷撰

周康王之世詩五篇

采菽康王卽位召公畢公爲東西二伯率諸侯來朝王錫命之【書康王之誥篇云王出在應門之內太保率西方諸侯入應門左畢公率東方諸侯入應門右此詩第四章

有平平左右亦是率從之語故知爲朝康王詩也樂記云武王克商分周公左召公右班固云自陜以東周公主之自陜以西召公主之王肅云畢公代周公爲東伯孔穎逹云二公率領諸侯知其爲二伯各率其所掌諸侯曲禮所謂職方者此之義也又按儀禮覲禮篇雲天子衮冕負斧依侯氏入門右坐奠圭再拜稽首擯者謁侯氏坐取圭升致命王受之玉侯氏降階東北面再拜稽首擯者延之曰升升成拜乃出四享皆束帛加璧庭實惟國所有及事畢天子賜侯氏以車服迎於外門外再拜重賜無數今據康王之誥篇所載諸侯布乘黃朱賓稱奉圭兼幣曰一二臣衞敢執壤奠皆再拜稽首則所謂圭幣庭實之獻固有之矣而天子之賜冺焉無聞深屬可疑此詩言何錫予之路車乘馬衮及黼則正賜以車服之禮謂詩足補書之闕可也又覲禮事畢賜車服之時諸公奉篋服加命書於其上升自西階東面大史是右侯氏升西面立大史述命侯氏降西階之間北面再拜稽首升成拜大史加書於服上侯氏受是詩言天子命之則正其事也其第四章

殿天子之邦云云是命中語而康王之誥篇記王報誥庶邦侯甸男衞之辭有曰乃命建侯樹屏在我後之人𨿽爾身在外乃心罔不在王室則亦於殿邦之防深有合焉愚所以定爲康王之詩者以此孔叢子載孔子曰於采菽見古之明王所以敬諸侯也】

采菽【左傳國語陸徳明本子貢傳申培說俱作叔丰氏本作尗】采菽筐【丰本作匚】之筥【語韻】之君子來朝【音潮後同】何錫予【語韻白虎通作與後同】之𨿽無予之路車乘馬【葉麌韻滿補翻】又何【白虎通何下有以字】予之衮及黼【麌韻興也采說文云捋取也菽大豆也又羅願云菽者眾豆之總名其類最多故九谷之中居其二於用甚多羞籩之實餌粉餈皆搗粉熬大豆以爲表也又以爲豉又以爲粥筐筥解見采蘋篇陳祥道云聘禮君使卿歸饔餼賓與上介皆米百筥筥半斛夫人使大夫歸饔餼賓上介米八筐士介六筐筐五斛夫百筥以多爲榮而所實少八筐六筐以少爲貴而所實多則筐大而筥小矣於文筐正而筥圍之則筐方而筥員矣詩意以菽興車馬衣服采菽而貯以筐筥將以待不時之需諸侯來朝有錫予之禮而可不亟儲其具乎君子謂五等之諸侯也後同凡諸侯見於天子曰朝此則因康王初卽位而來朝也錫通作賜說文云予也予說文云推予也字象上下相予之形愚按予字乃以上與下之義觀字形下引可見何錫予之心口相問之辭言將賜何物以予之乎旋卽自計曰𨿽無他可以予之然如下文車馬之賜不可闕也路卽周禮五路之路杜預謂行於道路故以路名鄭云王在焉曰路賈公彥云謂若路門路寢路車路馬皆稱路故廣言之鄧元錫云周禮車直名路於路切也五路惟玉路不以賜其餘金路以封同姓象路以封異姓革路以封四衞木路以封蕃國四馬爲乘乘馬所以駕路車者按韓奕之詩曰其贈維何乘馬路車卽諸侯來朝而錫予之事也又何予之言車馬之外於禮又當有所予也衮鄭云衣而畫以捲龍也凡冕服皆衣纁裳按古者天子服十二章虞書舜曰予欲觀古人之象日月星辰山龍華虫作防宗彜藻火粉米黼黻絺繡是也繪繡各六衣用繪裳用繡共爲十二象天數也公則自山而下以次逓減故臯陶謨曰五服五章哉鄭注以爲十二也九也七也五也三也是其逓減之數理或然也至周以日月星辰畫於旌旗爲大常服止九章而稍變其序登龍於山登火於宗彞尊其神明也九章初一曰龍次二曰山三華虫四火五宗彞六藻七粉米八黼九黻龍取其變山取其鎭華虫取其文火取其明宗彞取其孝藻取其潔粉米取其養黼取其防黻取其別公之服與王同衣五章自龍至宗彞裳四章自藻至黼侯伯則衣三章自華虫至宗彞裳四章與公同凡七子男亦衣三章起宗彞而升藻粉米於衣其裳止黼黻二章耳凡五以上衣皆用繪裳皆用繡降是孤衣止一章刺粉米無畫裳二章同子男凡三又降是卿大夫衣無文裳刺黻而已蓋鄭康成說如此鄭所以云然者以周禮推之周禮司服職云王祀昊天上帝則服大裘而冕祀五帝亦如之享先王則衮冕享先公饗射則鷩冕祀四望山川則毳冕祭社稷五祀則希冕祭羣小祀則冕凡兵事韋弁服眂朝則皮弁服凡甸冠弁服凡凶事服弁服凡弔事弁絰服公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服孤之服自希冕而下如子男之服卿大夫之服自冕而下如孤之服士之服自皮弁而下如大夫之服配冕之服五通大裘而六配弁之服則止於五大裘之制未詳司裘職云掌爲大裘以共王祀天之服鄭司農以爲黒羔裘也服以祀天示質也然郊特牲云祭之日王被衮以象天若與周禮不同者家語云郊之日天子大裘以黼之被裘象天旣至泰壇王脫裘矣服衮以臨燔柴據此家語之說最爲明白曰大裘以黼之者言先服大裘而後服黼衣黼衣卽衮衣也若玉藻所謂被衮象天則謂以大裘被於衮之上正指大裘也及燔柴之時始去大裘而露其衮若宗廟之祭則惟用衮而已羔裘色與天同色故曰象天必取裘者衮外服裘猶裳有韍示不忘古不然則如祭羣小祀之衣足矣固知古人制禮自有深意公自衮以下皆如王服惟不敢服大裘以此爲異故玉藻云惟君有黼裘以誓省大裘非古也白黒謂黼謂狐白與黒羔合爲黼文惟諸侯得服之以誓眾田獵其後皆僭用天子之大裘矣故議之云非古也衮鄭云捲龍衣也孔云衮之言捲也謂龍首卷然玉藻曰龍捲以祭知爲龍首卷也說文雲天子享先王捲龍繡於下幅一龍蟠阿上向按龍本衣之章而說文謂繡於下幅似未爲允此四字當是指裳言一龍蟠阿上向乃是正解衮義阿曲也謂龍蟠曲之狀其首上向卽捲意也又王制云三公一命捲若有加則賜也不過九命考周禮云三公八命其出封加一等然則所謂一命捲者謂進八命而九命始服捲龍耳但王服捲公亦服捲王九章公亦九章將何所別終不能無疑按白虎通引傳曰天子升龍諸侯降龍賈公彥以爲據衣服而言鄭注覲禮謂上公衮無升龍蓋本於此此其說可信天子之龍蟠阿上向故名爲捲此卽升龍也衮字從衣從公可知衮但爲上公之服必與天子有異捲衮同是畫龍而升降有別以聲音相鄰傳訛遂混其實天子之服當名卷上公之服則名衮也請以俟知者自衮以下皆名禆衣禮記曾子問云諸侯禆冕覲禮侯氏禆冕鄭謂禆之言埤也天子大裘爲上其餘爲禆也所以知侯伯之章始於華虫者以侯伯服鷩冕鷩者赤雉也雉又名華虫以其有文采故稱華以其頸毛及尾似蛇兼有細毛似獸故以虫名考工記謂之鳥獸蛇言鳥之似獸似蛇者卽雉也侯伯服以鷩冕故知始華虫也所以知子男之章始於宗彞者以子男服毳冕獸之細毛名毳鄭以毳畫虎蜼謂宗彞也宗彞者宗廟彞尊之飾彞與爵相似周禮六彞有雞彞鳥彞斝彞黃彞虎彞蜼彞其序以遠代者在後如六尊之次曰犧象著壺大山大者虞氏之尊也山者夏后之尊也明堂位云夏后氏雞彞殷以斚周以黃鳥彞序在雞斚之間知必皆三代之彞而宗彞之防於衣自舜已有之其非三代之彞可知故鄭斷其爲虎蜼蜼形如母猴與虎皆淺毛細毳又與周禮毳冕之義合也子男服以毳冕故知始宗彞也所以知孤繡粉米者以孤服希冕希與絺同本作黹說文云箴縷所紩衣也紩者縫也卽刺繡也章在裳者刺繡其在衣者繪畫而已今升粉米於衣粉米不可畫之物𨿽在衣亦刺之不變故得希名粉米而下惟有黼黻二章乃在裳者故知孤章始粉米也孔又謂以此推毳冕之粉米當亦刺之也卿大夫知衣無文者以卿大夫服冕祭服衣本是今但言知其無文又自九章而下降殺以兩至此當得一章則所餘者惟黻而已故知但裳刺黻也易云黃帝堯舜垂衣裳而天下治蓋取諸乾坤衣法天故章數奇裳法地故章數偶七章以下其數漸少則裳上之章亦漸勝於衣也所以知凡冕服皆衣纁裳者亦以衣法天天色裳法地地色黃但土無正位托於南方火色赤與黃相兼卽纁色也凡此皆鄭孔諸儒以意推之而著其說如此𨿽未足盡信然亦彷佛近之今據此詩衮明上公之衣亦色周禮言冕謂衣之無文者其本色是然則凡冕服之皆衣其說確矣鄭又知登龍於山者若如舜時山在龍上則衮冕不爲最尊故知登龍於山也知登火於宗彞者若不登火則五章之服自藻而下不得稱爲毳冕故知當登火以間於華虫之下宗彞之上也然宗彞之下有藻火兩章知不登藻而登火者以火有光明之盛春秋傳云火龍黼黻禮記殷火周龍章是火貴於藻故知登火不登藻也備錄於此或疑自古衣裳十二章周道尙文不應遂簡其三按左傳子大叔曰爲九文六采五章以奉五色所謂九文卽九章也九文之說自左傳已著之其非漢儒臆揣明甚又臧哀伯曰三辰旂旗昭其明也是又漢儒所云日月星辰畫於旌旗之證也或又舉郊特牲云祭之日王被衮以象天戴冕璪十有二旒則天數也謂衮備十二章所以象天以此破九章之說豈知被衮戴冕原分二事大裘色被於衮上象天之色冕璪十有二旒法天之數何相涉之有又按五服𨿽異而冕則一周禮弁師職云掌王之五冕皆冕朱裏延紐五采繅十有二就皆五采玉十有二玉笄朱紘諸侯之繅斿九就璿玉三采其餘如王之事又云諸侯及孤卿大夫之冕各以其等爲之注謂諸侯之繅斿九就侯當爲公之誤也斿卽旒也天子前後十二旒諸公九命故九旒侯伯七命七旒子男五命五旒王之三公八命其卿六命其大夫四命公之孤四命其大夫再命子男之卿再命其大夫一命凡旒數各視其命數爲差鄭又謂一命之大夫冕而無旒未知然否自天子之下皆以一冕冠數服服之章極於九從九而逓殺冕之旒極於十二從十二而逓殺各不相同士則無冕黼有二義考工記說文皆謂白與黒相次謂之黼舊說又謂黼作斧形周禮注疏云斧之謂黼蓋半白半黒似斧刃白而身黒又云近刃白近上黒取斷割焉公衣五章裳四章而衣以衮爲首子男衣三章裳二章而裳以黼爲首此言衮及黼者舉公及子男以該侯伯也又詩若槪舉九章當始於衮終於黻古爾雅訓衮爲黻黻者衮之盡也此不言黻者以卿大夫止有裳一章刺黻無黼故但言黼以別於卿大夫明此所錫予者止於來朝之諸侯不爲卿大夫設也凡此皆先王待諸侯之常制是時諸侯尙未來朝而王者已預爲之儲具如此國語秦穆公燕公子重耳賦采菽子余使公子降拜秦伯降辭子余曰公以天子之命服命重耳重耳敢有安志敢不降拜左昭十七年小邾穆公來朝公與之宴季平子賦采菽穆公賦菁菁者莪昭子曰不有以國其能久乎秦穆公季平子皆僭歌天子之詩以自誇大其失禮均矣】觱【說文作畢丰本作滭】沸檻【說文作濫】泉言采其芹【文韻亦葉微韻渠希翻羅願云芹今蘄多有之蘄之爲蘄以有芹也蘄卽芹亦有祈音】君子來朝言觀其旂【微韻亦葉文韻巨斤翻】其旂淠淠【霽韻】鸞【丰本作鑾】聲嘒嘒【霽韻】載驂載駟【寘韻】君子所屆【葉寘韻居吏翻亦葉霽韻居例翻晏子春秋作誡興也觱字本作觱羌人所吹以驚馬也此狀水噴出之貌與觱發同意沸說文雲水騰湧也檻泉爾雅云正出正出者湧出也李巡雲水泉從下上出曰湧泉愚按檻當依說文作濫云汜也芹爾雅說文皆云楚葵也陸佃雲水菜也一名水英潔白而有節其气芬芳羅云二月三月作英時可作菹及熟爚食之葉似芎防花白色而無實根赤白色周禮醢人加豆之實用水艸則有芹菹深蒲本艸注云芹有兩種荻芹取根白色赤芹取莖葉並堪作菹及生菜詩意以檻泉自下上出興君子自下國而朝於王朝檻泉之旁有芹可采興君子之來朝亦有儀從可觀也旂建在車上解見庭燎篇淠淠毛云動也字從水如水之動也鸞解見蓼蕭采芑篇嘒說文云小聲也王安石云言其聲之細則無敢馳驅故也車行在道旂不一其動鸞不一其聲故連言之載則也驂有三義禮記注外騑曰驂謂服外兩馬詩騧驪是驂是也說文謂駕三馬王肅云夏駕兩謂之麗殷益一騑謂之驂周又益一騑謂之駟是也此以驂駟並言四馬爲駟則兩服兩騑兼舉之不應重言兩騑當是驂乘之驂顏師古雲乘車之法尊者居左禦者居中又一人處右以備傾側是以戎車則曰居右余曰驂乘驂者三也蓋取三人爲義屆說文云極也徐鍇云極卽至也見旂聞鸞漸來漸近至此而見其車上之人又見其駕車之馬則君子於是至矣又晏子春秋云翟王子羨臣於景公以重駕公觀之而不說也嬖人嬰子說之因爲之請曰厚祿之公許諾晏子曰詩曰載驂載駟君子所屆夫駕八固非制也今又重此其爲非制也不滋甚乎田獵則不便道行致遠則不可然而用馬數倍此非禦下之道也淫於耳目不當民務此聖王之所禁也】赤芾【白虎通作紼丰本作市】在股【麌韻】邪幅在下【葉麌韻後五翻】彼【荀子作匪】交匪【韓詩外傳作庶】紓【葉語韻神與翻】天子所予【語韻】樂【音雒後同】只君子天子命【葉眞韻眉辛翻】之樂只君子福祿申【眞韻】之【賦也赤芾解見侯人車攻采芑素冠諸篇芾本作市通作韍毛傳云諸侯赤芾鄭云冕服謂之芾其他服謂之韠孔云士之有爵弁猶大夫以上有冕也士有韎韐猶大夫以上有芾也士冠禮陳服於房中爵升韎韐皮弁素韠端爵韠雜記謂士弁而祭於公卽爵弁也士服爵弁以韎韐配之則服冕者以芾配之故知冕服謂之芾士服皮弁端皆服韠是他服謂之韠以冕爲主非冕謂之他也韍韠俱是蔽膝之象其制則同但尊祭服異其名耳愚按芾韍通稱說文解韍爲韠解韠爲韍隨便言之必以祭服名芾則采芑乃大閱之禮車攻乃大田之禮何以云朱芾赤芾乎股說文云髀也鄭云脛本曰股邪通作衺不正之謂幅卽左傳帶裳幅舄之幅毛云偪也所以自偪束也鄭云如今行縢也偪束其脛自足至膝故曰在下孔云邪纒於足謂之邪幅劉熈云言以裹腳可以跳騰輕便也按內則子事父母有偪卽此或云今之布襪是邪幅之遺制此兩句紀諸侯入朝之禮芾爲膝衞謹拜跪也幅以束脛利趨蹌也彼彼諸侯也交謂上交於天子匪通作非紓毛傳說文皆云緩也新君嗣位相率趨朝不敢紓緩也予首章錫予之予卽車服是也向所儲以待其來者而今始可以予之矣朱善云彼交匪敖則萬福之所求彼交匪紓則天子之所予鄒忠云孔子謂於采菽見明王所以敬諸侯夫非獨君敬其臣亦繇臣自爲敬則彼交匪紓盡之矣樂喜好也只助語詞命之謂天子有言以褒勉之下章殿天子之邦等語是也申者申束堅固之意律曆志云堅於申說文云七月陰气成自申束此申之義也福祿申之有加無已卽下章言萬福攸同也鄭雲天子賜之神則以福祿申重之所謂人謀鬼謀也孔云祭綂曰古者明君爵有徳而祿有功必賜爵祿於太廟示不敢専也則賜或在廟故神得福之】維柞之枝其葉蓬蓬【東韻】樂只【左傳作防】君子殿天子之邦【葉東韻悲工翻】樂只【左傳作防】君子萬福【左傳萬福作福祿】攸同【東韻】平平【韓詩作便便左傳作便蕃】左右亦是率【左傳作帥】從【葉東韻麤叢翻興也柞解見車舝篇蓬乃艸之不理者葉散生遇風輒拔而旋今以柞葉之渙然似之故曰蓬蓬詩意以柞興朝廷枝興召畢二公葉興東西二方之諸侯劉彞云柞之所以有枝以衞其株枝之所以有葉以庇其榦者皆繇根本堅固气脈盛大俾之然根本天子也枝葉者諸侯也气脈者朝廷之寵命也故葉之蓬蓬者根本气脈之所及反以衞其根株而爲之堅固也又鄭云以柞爲興者柞之葉新將生故乃落於地諭繼世相承以徳亦通樂只君子殿天子之邦此天子褒勉之辭上章所謂命之者也殿毛云鎭也孔云軍行在後曰殿取其鎭重之義愚按說文殿乃擊聲然古者以屋之髙嚴通呼爲殿及軍後名殿皆不詳其說意此殿當通作奠奠之爲言置也定也與奠髙山大川之奠同意卽四方無虞一人以寧是也萬福極言其福之盛攸同者同於天子所謂君臣並受其福也平平率從預期後日之辭平平依韓詩通作便便史記平章平秩平在之平皆作便蓋以音取之便說文云安也便便韓詩雲閒雅之貌贊辭也左右指應門左右而言時東西方諸侯俱分列左右故云然率通作�綂領之義從說文云隨也言繼此以往凡此嫻習禮儀之諸侯自應門左右而入者亦如今日之綂率而相從以修職貢於天子永永勿替可也左襄十一年晉侯以樂賜魏絳曰子教寡人和諸戎狄以正諸華八年之中九合諸侯如樂之和無所不諧請與子樂之辭曰夫和戎狄國之福也臣何力之有焉抑臣願君安其樂而思其終也詩曰樂旨君子殿天子之邦樂旨君子福祿攸同便蕃左右亦是帥從夫樂以安徳義以處之禮以行之信以守之仁以厲之而後可以殿邦國同福祿來遠人所謂樂也】泛泛楊舟紼纚【爾雅作縭】維【支韻】之樂只君子天子葵【支韻】之樂只君子福祿膍【支韻韓詩作肶】之優哉遊哉【韓詩外傳作遊哉優哉】亦是戾【葉支韻郎之翻】矣【興也泛泛楊舟解見菁莪篇紼說文云亂絲也爾雅毛傳皆云繂也孫炎云大索也蓋以亂絲爲大索也纚當依爾雅通作縭說文云以絲介履也爾雅注云介猶閡也孫炎云舟止系之於樹木也凡四角系之爲維爾雅天子方舟諸侯維舟注謂方舟比舩爲橋也維舟連四舩也楊木之舟浮於水上泛泛然將逐流而去舟人以大索罣之於樹且並其四舩而同聨絡之使不得他適興諸侯朝事已畢行當辭歸而欲致其挽畱之意也葵菜名詳見七月篇其性向日曹植云若葵藿之傾葉太陽𨿽不爲回光然向之者誠也淮南子云聖人之於道猶葵之與日也𨿽不能以終始其鄕之誠也羅云夫天有十日葵與之終始故葵從癸陸佃云左傳云鮑莊子之智不及葵葵猶能衞其足今葵心隨日光所轉輒低覆其根故葵揆也能揆日向焉本艸曰葵爲百菜之主豈亦以此乎天子葵之言天子鑑其忠於王朝亦如葵之向日故卽以葵擬之也膍說文云牛百葉也周禮醢人脾析卽此析者言其狀分析也此言福祿之多不可數紀亦如牛肚之有百葉然也葵膍皆實字活用見詩人用字之奇三章言福祿申之乃屬望其後而期之之辭此章言福祿膍之則俯鑑其忠而必之之辭語意自別優通作優說文云行之和也水行曰遊優哉遊哉從容和緩之貌欲其不急於行也一說萬時華云優遊忠愛自然之意君尊而臣卑者固有局迫疑畏之形君弱而臣彊者亦有飛揚跋扈之色如何說得優遊亦通戾鳶飛戾天之戾通作麗言附著於此而不去也蓋錫予之不足而眷畱之無已如此】

采菽五章章八句【韋昭但謂玉錫諸侯命服之樂而不能知其世序則以爲刺幽王也侮慢諸侯諸侯來朝不能錫命以禮數徴會之而無信義君子見微而思古焉舊說皆謂此幽王舉火戲諸侯以悅褒姒之事今按通篇皆交泰懽悅之辭絕無幾微諷刺之意其爲盛世詩無疑況又有孔叢子一言可證據乎序之所云大抵爲毛傳篇次惑耳若申培說以爲諸侯免喪入朝天子錫賚之詩鄒忠駁之謂此不過從韓奕篇竊仿其意然彼云韓侯受命此云君子來朝語意固自不類且來朝者豈必終王世告至耶其論覈矣子貢傳謂天子燕諸侯之作玩本文何曾涉燕字一語朱子謂天子所以答魚藻則彼言豈樂此言來朝絕不相蒙皆不足信】

昊天有成命祀成王之詩【出朱傳】道成王之徳也成王能明文昭能定武烈者也【出國語朱子云此康王以後之詩鄒忠云竹書紀康王三年吉禘於先王更定樂章此類是已此詩爲頌成𨿽微國語亦自曉然而証之國語尢信黃佐云此爲祀成王之頌大雅下武篇爲此頌受釐之雅其爲一時之樂無疑也按穆天子傳祭公飲天子酒乃歌�天之詩舊注謂�天卽昊天也篇中有成王不敢康之語疑祭公以此規諫也】

昊【穆天子傳作�】天有成命二後受之成王不敢康夙夜基【禮記陸徳明本俱作其】命宥宻【賈誼新書作謐】於【音烏國語無此字】緝熙單【國語作亶】厥心肆其靖之【通章俱無韻賦也昊本作昦孔安國云元气昊然廣大也成命季本云謂不易之定命也二後毛公賈誼皆云文武也受說文云相付也徐鍇云取上下相受也成王名誦康爾雅云安也夙夜謂朝夕也基者朱子云積累乎下以承借乎上者也命卽有成命之命陸化熙云徳立於此命承於彼如有憑藉者然故曰基命宥說文云寛也宻當依新書作謐說文云靜語也一曰無聲也萬時華云繼世之君多以成命可徼於是心安逸豫無以爲承借天命之基如築室者基址不固𨿽棟宇巍然已有土崩之勢矣成王以不敢康爲心故其所以基命於夙夜者如是宥如是宻鄭云寛仁所以止苛刻也安靜所以止暴亂也禮仲尼燕居篇孔子曰夙夜其命宥宻無聲之樂也今按宻通爲謐乃無聲之義人君以寛大之徳爲本而安靜以行之則其施之民者旣無所苛又無所擾自然歡欣和悅各得其所樂孰加焉是之謂無聲之樂也又賈誼云夫昊天有成命頌之盛徳也其詩曰昊天有成命二後受之成王不敢康夙夜基命宥謐謐者寧也億也命者制令也基者經也勢也夙早也康安也後王也二後文王武王成王者武王之子文王之孫也文王有大徳而功未就武王有大功而治未成及成王承嗣仁以臨民故稱昊天焉不敢怠安蚤興夜寐以繼文王之業布文陳紀經制度設犧牲使四海之內懿然葆徳各遵其道故曰有成承順武王之功奉武王之徳九州之民四荒之國謌謡文武之烈絫九譯而請朝致貢職以供祀故曰二後受之方是時也天地調和神民順億鬼不厲祟民不謗怨故曰宥謐此其解頗異要從前說爲順於嘆美辭緝朱子云繼續也熙者光明之義主二後之業言書顧命篇所謂昔君文王武王宣重光是也曰緝熙者篤前人成烈之謂單通作殫說文云極盡也禮語歳旣單矣惟爲社事單出裏莊子單千金之家義並與殫同單厥心者凡可以繼續二後光明之業者無所不盡其心也前言宥密體也此言單厥心用也周昌年云單字作完滿看與盡性之盡一般肆說文云極陳也猶云暢言之也靖說文云立竫也竫者亭安之義肆其靖之主天命而言謂天之眷周安固而不移也與首句及基命句相應徐光啟云武王未受命故武王之後不可無成王歷觀三代以至今日繼世而後必有變更天心人事其勢自爾尋其所以殆未易言獨周家不然以此知成王之功大矣一說閔光徳云肆其靖之還指祭時說言時王之能靖正見成王保命之悠久也亦通又周語晉羊舌肸聘於周單靖公享之儉而敬語說昊天有成命單之老送叔向叔向告之曰昔史佚有言曰動莫若敬居莫若儉徳莫若讓事莫若咨單子之況我禮也皆有焉且其語說昊天有成命其詩曰昊天有成命二後受之成王不敢康夙夜基命宥宻緝熙亶厥心肆其靖之是道成王之徳也成王能明文昭能定武烈者也夫道成命者而稱昊天翼其上也二後受之讓於徳也成王不敢康敬百姓也夙夜恭也基始也命信也宥寛也宻寧也緝明也熙廣也亶厚也肆固也靖龢也其始也翼上徳讓而敬百姓其中也恭儉信寛帥歸於寧其終也廣厚其心以固龢之始於徳讓中於信寛終於固龢故曰成此與賈說𨿽於詩意未必盡合然亦可以證是詩爲祀成王之詩矣】

昊天有成命一章七句【序及蔡邕獨斷皆云郊祀天地之所歌也漢儒惑其說至蘇子瞻輩猶引之以爲古者合祀天地之證夫郊社之分合代有不同紛如聚訟乃此詩止舉天命而已何嘗有一語言及於地而郝敬彊爲之說曰古者冬至合祀天地於郊此詩頌昊天而不及地如人稱父而不及母綂於尊也是則然矣然篇中成王二字當作何解豈成王可配天而郊祀之詩至康王時始有乎求其說而難通則不得不仍從賈鄭唐韋之說謂成王云者言文武成此王功猶書言成王畏相者爾就如所云則郊祀天地之樂歌而盛稱二後之功已自不倫若云以配祭故及之則惟文王有季秋大饗之配未聞武王曾配帝也推原其故皆繇毛鄭輩定以頌爲成王之時周公所作康王而後不容有頌然則執競篇以不顯成康並言非明指成王誦康王釗而何善乎範蜀公之言曰揚雄所謂康王之時頌誇作於下班固亦謂成康沒而頌聲寢言自成康之後不復有見於頌也此可以破從前諸儒之瞽說矣朱子云昊天有成命之類便是康王詩而今卻要解那成王做成王業費盡气力要從王業上說去不知怎生地乃申培說則以爲康王禘成王於明堂之詩卽子貢傳有缺文亦於祀成王下空二字而尙存一堂字蓋亦同申培說之意不知其所謂禘者大禘乎吉禘乎大禘則成王無獨配始祖所自出之理吉禘則於大廟不宜於明堂倘謂亦如嚴父配天之說乎果此禮世世可以通行則若厲若幽將何以處之愚已詳晰此禮於淸廟我將二小引之下有以深著其不然矣鄙儒無識僞作古書多見其不知量耳】

下武康王祭成王廟受釐陳戒之詩【朱子云此詩有成王字當爲康王以後之詩愚按此與昊天有成命篇同爲一時之作知爲受釐陳戒詩者以昭玆來許二章知之】

下【丰氏本作文】武維周世有哲【陸徳明本作悊云又作喆】王【陽韻】三後在天王配於京【葉陽韻居良翻賦也下堂下也武大武也周公作大武之樂象伐紂之事以管播其聲又於庭中爲大武之舞皆在堂下故云下武文王世子云下管象舞大武大合眾以事逹有神興有徳也祭綂曰夫大嘗禘升歌淸廟下而管象朱幹玉戚以舞大武八佾以舞大夏此天子之樂也是皆所謂下武者也周禮大司樂職云舞大武以享先祖孔頴達謂七廟同用樂言先祖以總之不斥號諡則后稷文武兼親廟亦在其中明先祖之文兼通諸廟也下武維周者言堂下奏大武之樂維我周有之也此大武之樂𨿽爲武王而作而積累有自因推原於世有哲王指下文三後也以追王故稱王一說萬尙烈云自古開國之君未有不以武者故湯必曰武湯亦曰武王髙宗中興亦必曰殷武亦曰武王是武之於君尙矣然武者未必能下也武而能下者周乎故曰下武維周其語意猶濬哲維商之云也何以言周之下武如太王來朝走馬武也始而事狄旣而避狄亦何下乎如王季其勤王家武也而王此大邦克順克比亦何下乎如文王赫怒整兵武也而小心翼翼昭事上帝亦何下乎所謂下武維周此類是已𨿽近牽彊理亦可通哲說文云知也上知天意之所向下知民心之所歸惟徳而已此其哲之實也三後毛傳云大王王季文王也周自大王遷居周原國勢漸盛其後𨿽有天下猶仍遷國之號遡肇基王迹者必自大王焉在天與周書玆殷多先哲王在天相類朱子云旣沒而其精神上與天合也王毛云武王也配者對立之義京鄭云謂鎬京也愚按周以京言則見其有天下矣周之當王已久至武王而後終其業故此在鎬京者足以配彼在天者據時位而言也此章専美武王錢天錫云武王恢大綂基而曰克配其義可想陸燧云京字重看見化國爲天下有極難配處】王配於京世徳作求【尢韻亦葉虞韻舉朱翻】永言配命成王之孚【虞韻亦葉尢韻芳尢翻賦也世徳謂先世之徳依本篇經文但指三後言作說文雲起也求猶索也當通作逑按康誥云我時其維殷先哲王徳用康又民作求與此語意正相類嚴粲云武王所以能配三後於京者以其於先世之徳能起而求之善繼述也愚按三後之徳積累已深醖釀已厚至於武王益加振揚而光大之天命之集自有不容己者此其所以稱克配若使徳不至而遏佚前光宜王而不王或圖度天命不當王而王其負愧於三後多矣何配之有徐光啟云三後事殷武王代紂功業不同順逆相反然迹逆而理順事異而心通三後而在牧野之舉必不得以已也故詩頌武王曾無一語道其剏基立業恢拓前功而但曰配京求徳見武王此舉無非曲體先人克全孝道𨿽化家爲國變侯爲王實無分毫與前人謬戾孔子所稱善繼述意本此皆所以白聖人之心迹扶萬世之名教周昌年云求有參經權通常變無方以求之意永言配命解見文王篇成王武王之子名誦鳥抱子曰孚取抱持不失之義武王受命繇於作求三後之徳此武王之孝也再傳成王克配天命與之相副則以成王亦潛孚於武王之徳故耳武王述三後成王又能述武王故詩人長言以美之此章兼美武王成王按昊天有成命篇有成王不敢康之句朱子以爲康王以後祀成王之詩此詩明稱成王其爲祀成王而作無可疑者與周書言維助成王徳顯及成王畏相等語不同】成王之孚下土之式【職韻】永言孝思孝思維則【職韻賦也下土兼臣民而言君尊如天故目四方之人爲下土式說文云法也成王潛孚於武王之徳抱持不失故下土之人鹹歸心於成王而以之爲法謂遵其命服其化也韓詩外傳云上不知順孝則民不知返本君不知敬長則民不知貴親禘祭不敬山川失時則民無所畏矣不教而誅則民不識勸也故君子修身及孝則民不倍矣敬孝達乎下則民知慈愛矣好惡諭乎百姓則下應其上如影響矣是以兼制天下定海內臣萬姓之要法也明王聖主之所不能須防而捨也詩曰成王之孚下土之式禮記緇衣篇子曰禹立三年百姓以仁遂焉豈必盡仁大雅曰成王之孚下土之式按二書引詩之意皆謂上當以身教民之所取法者惟上耳然尙非此詩正旨此詩通章只宜以徳之一字貫三後之所以造周武王之所以受命後嗣之所以守成皆此具也孝根於思謂之孝思卽孚字意書曰奉先思孝則者裁制之義故亦訓法維則屬康王言詩人長言此成王之孝一本於其眞切之思如此孝思乃後王之所當取法也與下土之式句判不相涉舊說合看甚誤孟子贊舜孝而引此詩乃是就孝發論謂凡爲人子者所當取法耳此章專美成王】媚玆一人應侯順【家語淮南子定本俱作愼丰本作眘】徳【職韻亦葉屋韻都木翻】永言孝思昭哉嗣服【屋韻亦葉職韻鼻墨翻賦也媚說文云悅也一人毛雲天子也孔云曲禮天子自稱曰予一人言其天下之貴惟一人而已愚按觀下文應侯二字則此指武王也應通作譍以言相答故爲感應之義侯諸侯也指武王昔日爲諸侯也左傳云慈和徧服曰順徳卽世徳作求之徳言天下之所以悅服武王當其爲諸侯之日卽相與起而應之者亦順其有作求三後之徳耳此二句申美武王昭明嗣繼服事也長言此成王之孝思與武王之徳相爲孚契顯明哉其能繼續武王之事也此二句申美成王皆所以歆動康王也又大戴禮將軍文子篇美顏淵荀子仲尼篇美吉人悉引此詩以其迂遠太甚故置不錄】昭玆【漢碑丰本俱作哉】來許【葉麌韻火五翻後漢書注作愼】繩【後漢書注作愼】其祖武【麌韻後漢書注作父】於【音烏後同】萬斯年受天之祜【麌韻賦也此下二章以孝思勉康王而致其期望之意昭卽上章昭哉嗣服之昭指成王也玆此也謂今日也來來康王也許說文云聽也繩如繩索之相續不斷故朱子以爲繼也武指武王也武王乃康王之祖故稱祖武按周頌武篇云嗣武受之亦單稱武王爲武也於嘆美辭受說文云相付也徐鍇云取上下相受也祜說文云福也言成王嗣服之徳於今爲昭我言及此康王尙來而聽之當以成王爲法而繼爾祖武王之徳又嘆而美之言果能如此則庶乎自今以往至於萬年受天之福無有紀極矣篇中所舉有三後有成王此獨言繩其祖武者三後之徳總會於武王卽成王亦不過嗣武王之徳耳繩武王則三後與成王悉包括其中矣周有天下自武至康已歷三世而積徳不替如一日基厚則難傾根深則不拔萬年子子孫孫永保民固其所也】受天之祜四方來賀【个韻】於萬斯年不遐有佐【葉个韻子賀翻賦也受天之祜語聯上章當主後日子孫言賀說文云以禮相奉慶也朱子云朝賀也周末秦彊天子致胙諸侯皆賀卽此賀也四方來賀所謂四海之內悉主悉臣莫敢不來享莫敢不來王也遐說文雲遠也指萬年言佐孔云助也謂助子孫說文無佐字本作左上從音左左手也謂以手相助下從工其所作爲也會意今文書皆作左書左皆作佐言王誠能繩祖徳而使後人蒙業而安則自今日而遙計及萬年吾王之於子孫不亦遠有所佐助乎一說遐卽指四方有佐卽指來賀言四方之遠皆爲我周之屏翰也亦通韓詩外傳云成王之時有三苗貫桑而生同爲一秀大幾滿車長幾充箱成王問周公曰此何物也周公曰三苗同一秀意者天下殆同一也比期三年果有越裳氏重九譯而止獻白雉於周公道路悠遠山川幽深恐使人之未達也故重譯而來周公曰吾何以見賜也譯曰吾受命國之黃髮日久矣天之不迅風疾雨也海不波溢也三年於玆矣意者中國殆有聖人盍往朝之於是來也周公乃敬求其所以來詩曰於萬斯年不遐有佐黃佐云武王之道繼述而已然應侯順徳大著於當時受祜有佐可及於後世效驗之文如此能配三後有以哉後之謂漢家自有制度者守漢法也喜觀貞觀政要者守唐法也惜乎漢唐之非法也大甲視乃烈祖而諸侯咸歸武丁監於成憲而編髮來朝孝思維則也陸燧云孝者通乎天人貫乎今古在武王爲求徳在子孫爲繩武在今日爲媚玆在萬年爲有佐分量豈小哉】

下武六章章四句【子貢傳申培說丰氏本篇名俱作大武申培說以爲康王大禘報祀成王奏大武六成旣畢受釐陳戒之詩今按申說近之然祭禮有五禘郊祖宗報旣曰大禘矣又曰報祀何也且大禘之禮禘其祖之所自出而以其祖配此詩所稱無及帝嚳之事惡在具爲大禘乎序則云繼文也武王有聖徳復受天命能昭先人之功焉專主武王言己不得詩意況繼文二字尢無義味不過以此詩篇次糸靈臺後靈臺爲文王詩而此詩繼之謂之繼文耳後人或從而爲之說謂周家世崇文徳今言下武者武王之賤武也賤武所以繼文也夫武王以武得天下且制爲大武之樂以示子孫而乃謂其賤武何歟又子貢傳及申培說俱以下武作大武鄒忠諛之謂此卽大武之樂章則武賚桓諸篇將安所置之二書皆僞出其以下武爲大武猶之朱子以下武爲文武也皆求下之解而不得者也乃傳又以此爲訓成王之詩則愚將執祖武二字正之知此詩作於康世不作於成世明矣】

噫嘻康王春祈谷也旣得卜於禰廟因戒農官【家語定公問於孔子曰寡人聞郊而莫同何也孔子曰郊之祭也迎長日之至也大報天而主日配以月故周之始郊其月以日至其日用上辛至於啟蟄之月則又祈谷於上帝此二者天子之禮也魯無冬至大郊之事降殺於天子是以不同也公曰天子之郊其禮何可得聞乎孔子對曰臣聞天子卜郊則受命於祖廟而作於禰宮尊祖親考之義也卜之日王親立於澤宮以聽誓命受教諫之義也旣卜獻命庫門之內所以戒百官也太廟之命戒百姓也郊特牲疏云作於禰宮者作灼也禰宮禰廟也先告祖受命又至禰廟卜之也考亦禰也尊祖故受之命命宜繇尊者出親禰故作是事事宜就親近之也左襄七年夏四月三卜郊不從孟獻子曰吾乃今而後知有卜筮夫郊祀后稷以祈農事也是故啟蟄而郊郊而後耕今旣耕而卜郊宜其不從也谷梁傳云自正月至於三月郊之時也我以十二月下辛卜正月上辛如不從則以正月下辛卜二月上辛如不從則以二月下辛卜三月上辛如不從則不郊矣郊三卜禮也四卜非禮也五卜彊也陳祥道云考之於禮卜筮不過三則僖襄之四卜郊成之五卜郊其爲非禮與彊可知也然明堂位曰孟春乘大路祀帝於郊配以後稷左氏曰啟蟄而郊郊而後耕則魯郊固在夏之孟春矣啖助曰以周二月卜三月上辛不吉則卜中辛又不吉則卜下辛此說是也谷梁謂自夏正至三月郊之時也皆卜上辛然考之儀禮少牢饋食筮旬有一日若不吉則及遠日又筮日如初曲禮曰旬之外曰遠日是古人逾旬則卜未聞逾月乃卜也愚按左傳谷梁及陳氏禮書所云正月二月三月四月皆主周正而言古者一歳郊祀凡再冬至之郊爲報本也建寅之郊爲祈谷也建寅之郊用卜而冬至之郊不用卜蓋以禮文徴之郊特牲云郊之用辛也周之始郊日以至家語亦云周之始郊其月以日至其日用上辛所謂始郊者對建寅之郊而言日不取至日而定用上辛此以知冬至之郊不用卜也月令云孟春之月天子乃以元日祈谷於上帝乃擇元辰天子親載耒耜躬耕帝籍甲乙丙丁等謂之日子丑寅卯等謂之辰元之爲言善也日必須十辰必須擇據春秋言卜郊者皆祈谷之郊此以知惟建寅之郊用卜也然祈谷卜郊仍以辛日爲主則啖助之說較之谷梁爲近三辛推移要不出建寅一月若三卜不從則孟獻子所云旣耕之後亦可無用郊爲矣日所以必取辛者鄭謂取人君齋戒自新之義陳祥道則謂社用甲者日之始郊用辛者幹之方生物者社也故用甲成功者天也故用辛理皆可通若元辰之擇舊說謂用亥日以陰陽式法正月亥爲天倉合於耕事皇氏又云正月建寅日月防辰在亥俱未知然否愚所以定噫嘻之詩爲詠祈谷卜郊之事者以篇中專言勸農而章首有成王昭假之語明此詩作於康王之世乃主作禰宮而言不然周自后稷以農事開國卽欲勅農官何不於始祖之廟舉始祖爲辭而顧於成王何取乎序及蔡邕獨斷亦皆云春夏祈谷於上帝之所歌也此說相傳必非無本今觀詩中𨿽言耕事而絕無一語及祈谷者惟章首二語以爲作禰宮乃與孟春祈谷相涉耳然孟春仲夏𨿽皆有祈谷而禮各不同仲夏大雩帝用盛樂以祈谷實無作禰宮之事序不應兼夏而言疑傳說之誤或夏字衍也又竹書載康王三年申戒農官告於廟是詩之作其在此時乎】

噫嘻成王旣昭假【丰氏本作格】爾【紙韻】率【韓詩作帥】時農夫播厥百谷【葉宥韻居侯翻】駿【陸徳明本作浚】發爾私終三十里【紙韻】亦服爾耕十千維耦【葉宥韻牛遘翻裏與爾葉耦與谷葉蓋轆轤體賦也噫說文云飽食息也嘻本作譆說文云痛也今皆以爲嘆聲鄭云噫嘻有所多大之聲也孔穎達云孔子見顏淵死曰噫天喪予成湯見四面羅者曰嘻盡之矣則噫嘻皆是嘆聲作者有所襃多美大而爲聲以嘆之也成王名誦康王父也旣者已事之辭昭明也假通作徦說文云至也爾爾農官也以率時農夫之語推之可見與下文爾私爾耕兩爾字不同彼爾謂農夫也康王將祈谷於上帝先灼禰宮旣得吉卜郊且有日乃召農官嘆息而告之曰祈谷而郊重事也頃者卜日於我成王受命如響是我成王於冥冥之中其神靈貫徹已昭昭至於爾之所事矣爾農官可不思所以副成王之意乎率是農夫以下勅勉農官之辭也率通作�說文云將�也蓋綂領士卒以行者故有綂領之義時之言是音之近也農夫耕甿也鄭氏以爾雅訓田畯爲農夫謂是主田之吏今按七月篇云嗟我農夫我稼旣同上入執宮功此豈田畯之謂乎播說文云種也百谷解見七月篇薛君雲谷類非一故言百也駿當依陸本通作浚說文云抒也徐鍇云取出之也愚按此卽浚井之浚謂浚田使深取土出之卽下文言發孟子所謂深耕是也發猶起也鄭以爲伐也孔云冬官匠人云一耦之伐伐發地也以耜擊伐此地使之發起也私毛云民田也朱子云此必鄕遂之官司稼之屬其職以萬夫爲界者溝洫用貢法無公田故皆謂之私漳州陳安卿云周制國中鄕遂之地用貢法田不井授但爲溝洫一夫受田百畝與同溝之人通力合作計畝均收大率十而賦其一終鄭云竟也萬尙烈云無遺地之謂但言三十里者鄭云周禮曰凡治野田夫間有遂遂上有徑十夫有溝溝上有畛百夫有洫洫上有塗千夫有澮澮上有道萬夫有川川上有路計此萬夫之地方三十三里少半里也孔云周禮以萬夫爲限與此十千相當又計此萬夫之地一夫百畝方百步積萬夫方之是廣長各百夫以百乘百是萬也旣廣長皆百夫夫有百步三夫爲一里則百夫爲三十三里餘百步卽三分裏之一爲少半里是三十三里又少半里也愚按古者六尺爲步廣一步長百步曰畝四方長廣皆百步曰百畝一畝之田實積百步而方十步一夫之田實積百畝而方十畝萬夫之田四方縱橫計之各百夫也以一方百步之畝積之三百步爲一里百夫之長萬步計得三十三里零言三十里舉成數耳趙頤孫云按遂人云十夫有溝百夫有洫竊意鄕遂之地在近郊遠郊之間六軍之所從出必是平原廣野可畫爲萬夫之田有溝有洫又有塗路也又陳祥道云考工記匠人爲溝洫廣尺深尺謂之甽田首倍之廣二尺深二尺謂之遂九夫爲井井間廣四尺深四尺謂之溝方十里爲成成間廣八尺深八尺謂之洫方百里爲同同間廣二尋深二仞謂之澮鄭康成以匠人有甽遂溝洫澮之制而多寡與遂人異故言采地制井田鄕遂公邑制溝洫又謂鄕遂公邑之吏或促民以公使不得卹其私諸侯専國之政或恣爲貪暴稅民無藝故畿內用夏貢邦國用商助賈公彥之徒遂以載師自國中園防以至甸稍縣都皆無過十二是鄕遂及四等公邑皆用貢而無助以明鄕遂特爲溝洫而已然先王之爲井田也使所飲同井所食同田所居同廛所服同事出入相友守望相助疾病相扶持鄕遂六軍之所寓庸豈各授之田而不爲井法乎大田之詩言曾孫來止而歌雨我公田遂及我私噫嘻之詩言祈谷於上帝而歌駿發爾私終三十里亦服爾耕十千維耦周官遂人言興鋤旅師有鋤粟此鄕遂井田之事也孟子曰鄕田同井請野九一而助則鄕遂之爲井田可知矣先王之時上以仁撫下下以義事上以仁撫下故先民而後公則駿發爾私是也以義事上故先公而後已則雨我公田遂及我私是也又私田稼不善則非吏公田稼不善則非民庸有鄕遂公邑之吏促民以公使不卹其私者乎小司徒九夫爲井匠人亦九夫爲井井間有溝自井地言之也遂人十夫有溝兼溝塗言之也然遂人百夫有洫而匠人十里爲成成間有洫則九百夫之地遂人千夫有澮而匠人百里爲同同間有澮則九萬夫之地其不同何耶成間有洫非一成之地包以一洫而已謂其間有洫也同間有澮非一同之地包以一澮而已謂其間有澮也成與同地之廣者也洫與澮溝之大者也於成舉洫於同舉澮亦其大略云爾按此說甚辧並存之亦鄭訓爲大朱訓爲皆愚按從鄭說則當通作奕然二說俱通服鄭云事也耕說文云犂也字從耒從井耒所以犂古者井田故從井亦服爾耕者言使之皆從事於耕也十千者一川之內萬夫之數也疏義云一里三夫十里三十夫三十里則九十夫又三里則九夫又三分裏之一則一夫合爲百夫縱橫皆百夫則萬夫也此蓋以百乘百以三十三里有奇乘三十三里有奇之法也耦漢志注云並兩耜而耕也考工記云耜廣五寸二耜爲耦說文云耒廣五寸爲伐二伐爲耦季本云古之耕者步百爲畝畝爲三畎廣尺深尺耜廣五寸以二人並耕左右起土其深者爲畎髙者爲壠也胡一桂云十千維耦者蓋萬夫合耦而耕實五千耦耳按周禮遂人職云以興耡利甿裏宰職云以歳時合耦於耡旅師職云掌聚野之耡粟而用之興耡者謂鼓舞作興之使之通力合作也合耦者謂配合其力相等者爲之俾彊不獨勞弱不獨逸也耡粟者謂有興耡合耦不至者則罰之粟以備賑卹之用也古者未有以牛挽犂之法故須用兩人並耕如此上言駿發爾私終三十里則各言之人人發起其私田至竟三十里之內無一畝而不然說文所謂一耒之伐也此言亦服爾耕十千維耦則對言之一人各有一耦以舉耕犂之事盡萬夫而皆然考工所謂二耜之耦也耒耜共爲一器柄曲木曰耒耒端曰耜說文考工偶舉其一耳欲播種必先深耕故惓惓及此又季云一夫百畝畝百步百畝之田縱橫各百步積之得萬步以三百步爲裏法約之得三十三里三分裏之一言三十者舉成數也田一面百步計之爲一畝以千步計之則爲阡阡爲十畝是百畝之田爲十阡也十阡之內以耦耕之是百畝爲一耦也按據此說則三十里十千皆但主一夫百畝而言於算法亦似可通但古人文辭質確不應詼詭若此孟子曰方裏而井井九百畝一夫之田不過方一里中九分之一而乃張之爲三十餘里可乎】

噫嘻一章八句【朱子以爲亦戒農官之詞則此詩宜在雅不宜在頌辧已在臣工篇矣申培說謂康王孟春祈谷於東郊以成王配享之詩愚不知成王配享祈谷載在何典聞以後稷配矣未聞以禰配也豈亦將依仿於明堂嚴父之說耶誕妄如此大是可笑子貢傳闕文】

甘棠思召公也【序云美召伯也召伯之教明於南國按韓詩外傳云昔者周道之盛召伯在朝有司請營召以居召伯曰嗟以吾一身而勞百姓此非吾先君文王之志也於是出而就蒸庶於阡陌隴畝之間而聽斷焉召伯暴處遠野廬於樹下百姓大悅耕桑者倍力以勸於是歳大稔民給家足其後在位者驕奢不卹元元稅賦繁數百姓困乏耕桑失時於是詩人見召伯之所休息樹下美而歌之劉向說苑云召公述職當桑蠶之時不欲變民事故不入邑中捨於甘棠之下而聽斷焉陜間之人皆得其所是故後世思而歌詠之漢書王吉傳云昔召公述職當民事時捨於棠下而聽斷焉是時人皆得其所後世思其仁恩至虖不伐甘棠史記燕世家云召公之治西方甚得兆民和巡行鄕邑有棠樹決獄政事其下自侯伯至庶人各得其所無失職者召公卒民人思召公之政懷棠樹不敢伐歌詠之焦氏易林云大樹之子百條共母當夏六月枝葉盛茂鸞鳯以庇召伯遊暑數說不一然總以見召伯之徳入人之深故序謂召伯之教明於南國也左昭二年晉侯使韓宣子來聘公享之季武子賦甘棠宣子曰起不堪也無以及召公孔穎達云召伯食采文王時爲伯武王時故樂記曰武王伐紂五成而分陜周公左召公右是也鄭以此篇所陳巡民決訟皆是武王伐紂之後爲伯時事以經云召伯卽此詩召公爲伯時作也若文王時與周公共行王化有美卽歸之於王詩人何得感文王之化而曲美召公哉武王之時召公爲王官之伯故得美之因詩系召公故錄之在召南愚按鄭譜謂文王受命作邑於丰乃分岐邦周召之地爲周公旦召公奭之采地分施政教於雍涼荊豫徐揚六州而采其詩爲風愚終不能無疑周召二公至武王時乃始輔佐在文王時未嘗用事也故書君奭乃周召對語之辭其歷舉文王之臣惟曰虢尗閎夭散宜生泰顚南宮適及武王時虢尗先死則曰武王惟玆四人尙迪有祿而已周召之分陜而治在武王得天下之後而甘棠頌召伯之詩又當在康王之時考竹書召公以康王二十四年薨諸書皆謂召公沒後始作此詩故孔叢子載孔子曰吾於甘棠見宗廟之敬也左定九年鄭駟歂殺鄧析而用其竹刑君子謂子然於是不忠用其道不棄其人詩云蔽芾甘棠勿翦勿伐召伯所茇思其人猶愛其樹況用其道而不卹其人乎子然無以勸能矣襄十四年晉士鞅言樂黶汰虐已甚猶可以免蓋武子之子也秦伯問故對曰武子之徳在民如周人之思召公焉愛其甘棠況其子乎劉歆廟議以爲思其人尙愛其木況宗其道而毀其廟乎繹前數說則此詩因召公已歿而作尢其彰明較著者不但非作於文王之時亦非作於武王之時矣鄒忠云周公先以成王二十一年薨舊說二南皆爲文王詩周公所集以明徳化之盛亦正未可泥耳】

蔽芾【韓詩外傳作茀】甘棠勿翦【韓詩作剗漢書作鬋丰氏本作�】勿伐【葉隊韻符廢翻亦葉泰韻蒲蓋翻】召【漢書作邵】伯所茇【葉隊韻放吠翻亦葉泰韻博蓋翻說文讀詩記並作廢賦也蔽說文云蔽蔽小艸也一云薆也又云奄也齊語使海漧有蔽注云可依蔽也芾說文云艸木盛貌今以蔽芾二字連言蓋陰翳茂盛之意甘棠郭璞云今之杜梨也陸璣云棠梨也按爾雅雲杜赤棠白者棠樊光云白者爲棠赤者爲杜陸佃云艸木虫魚疏以爲赤棠與白棠同爾但子有赤白美惡子白色爲白棠甘棠也赤棠子澁而酢無味俗語曰澁如杜是也字說云詩言蔽芾甘棠以杜之美言有杕之杜以棠之惡言說詩者以意逆志乃能得之九域志云召伯甘棠樹在陜州府署西南隅翦通作剪說文云齊斷也伐釋文云斬木也謂斬伐其枝曰勿者是惓惓愛防而不忍傷之故詞若相戒言不但剪其根幹不可𨿽伐其枝條亦不可也思人愛物與覩物思人二意俱有召地名召公奭采邑也史記燕世家云與周同姓皇甫謐云文王之庶子勝殷後封於北燕畱周佐政食邑於召輔成王康王卒諡曰康長子繼燕支子繼召按左傳富辰言文之昭十六國無燕似不足信丰熈以爲王季庶子亦不知何所本也茇通作廢說文云捨也徐鍇云今詩周禮皆借作茇鄭云艸舍也周禮夏官教茇捨注云艸止之也軍有艸止之法孔云茇者艸也艸中止捨故云茇張文潛云召公爲天子之大臣中分天下而治之而治事臨務至出於艸野田畝艸木之間宜若不知體矣然古人惟不敢遺一人故能康一家不敢遺一家故能王一國嘗讀西漢書見循吏傳如美宣召信臣之徒其治郡邑事無大小一一立法曲有制度至於躬行田野不少休息未嘗不愛其知爲政之理竭力勤事而至誠愛其氏也考索云周南天子所都周公不得專有其美召公專主諸侯則南國之教得以稱召伯也在易二與四同功而異位二多譽遠也四多懼近也周公近召公遠有詩無詩此其異與蘇轍云周公在內近於文王𨿽有徳而不見則其詩不作召公在外遠於文王功業明著則詩作於下此理之最明者也】蔽芾甘棠勿翦勿敗【葉泰韻烏外翻丰本作防】召伯所�【葉泰韻丘蓋翻原愒字今文作憇釋文丰本俱作愒賦也敗謂殘壊之�本作愒說文云息也】蔽芾甘棠勿翦勿拜【葉霽韻變制翻】

【廣韻作扒】召伯所說【葉霽韻輸芮翻爾雅注丰本俱作稅陸徳明本作脫賦也拜說文云首至地也錢氏云謂攀下也攀下其枝如人之拜嚴粲云謂低屈之挽其枝以至地也程大昌云三章皆曰勿翦翦者斷也勿拜則不止不翦且不敢屈其枝而垂之敬之至也孟子論天下易事曰爲長者折枝卽肢體之肢與木枝一義則拜者折枝之謂也嚴云始則相戒不可斬伐而去之中則相戒豈特不可斬伐但殘壊之亦不可終則相戒豈特不可殘壊但低屈之亦不可愛之愈深防之愈至也說說文云釋也後人作悅卽此字言此樹爲召公所喜悅也太史公云召公奭可謂仁矣甘棠且思之況其人乎燕社稷血食者八九百歳於姬姓獨後亡豈非召公之烈耶】

甘棠三章章三句【子貢傳謂召康公勤於勞民燕人懷之賦甘棠申培說亦謂燕人追美召公之詩按李徳裕宋齊丘論有曰燕人之思召伯甘棠勿翦似相脗合然他無所出直是見召公其後封燕故耳燕詩別無入國風不如還諸召南之民之爲得也】

詩經世本古義卷十一

欽定四庫全書

詩經世本古義卷十二

明何楷撰

周昭王之世詩二篇

執競祭成康也昭王之世始以成康備七廟此其日祭之詩也【朱子云此昭王以後之詩昭王名瑕成王孫康王子按天子廟制先儒所說不同有謂代各異制者禮緯稽命證及春秋鉤命決皆云唐虞五廟親廟四始祖廟一夏四廟至子孫五殷五廟至子孫六周六廟至子孫七注謂夏太祖無功而不立惟禹與二昭二穆故五殷契爲始祖湯爲受命王各立其廟與親廟四故六周以後稷始封文王武王受命而王是以三廟不毀與親廟四故七也有主四廟之說者喪服小記云王者立四廟今按四廟卽謂髙曽祖考四親廟南齊志云先儒說髙祖以下五世親盡故親廟有四也有主五廟之說者漢匡衡云在昔帝王承宗廟之休典取象於天地天序五行人親五屬天子奉天故率其意而尊其制是以禘嘗之序靡有過五受命之君躬接於天萬世不墜繼烈以下五廟而遷上陳太祖間歳而祫其道應天故福祿永終韋成等四十四人奏云禮王者始受命諸侯始封之君皆爲太祖以下五廟而疊毀毀廟之主藏乎太祖五年而再殷祭言一禘一祫也祫祭者毀廟與未毀廟之主皆合食於太祖父爲昭子爲穆孫復爲昭古之正禮也祭義曰王者禘其祖自出以其祖配之而立四廟言始受命而王祭天以其祖配而不爲立廟親盡也立親廟四親親也親盡而疊毀親疏之殺示有終也周之所以七廟者以後稷始封文王武王受命而王是以三廟不毀與親廟四而七非有後稷始封文王受命之功者皆當親盡而毀成王成二聖之業制禮作樂功徳茂盛廟猶不世以行爲諡而已鄭亦同是說馬融申鄭之意謂天子七廟者有其人則七無其人則五若諸侯廟制𨿽有其人不得過五也有主七廟之說者禮器云有以多爲貴者天子七廟孫卿云有天下者事七世家語子羔問尊卑立廟制孔子云禮天子立七廟諸侯立五廟大夫立三廟谷梁傳亦雲天子七廟諸侯五劉歆雲天子七日而殯七月而葬諸侯五日而殯五月而葬此喪事尊卑之序也與廟數相應故徳厚者流光徳薄者流卑然七廟亦有二說王制雲天子七廟三昭三穆與太祖之廟而七而祭法則云王立七廟曰考廟曰王考廟曰皇考廟曰顯考廟曰祖考廟皆月祭之遠廟爲祧有二祧享嘗乃止王肅依據王制而兼取二祧之文謂天子七廟者髙祖之父及髙祖之祖廟爲二祧並始祖及親廟四爲七朱子爲之圖說又頗異王肅其大防謂太祖百世不遷一昭一穆爲宗亦百世不遷二昭二穆爲四親廟親盡疊毀其制則外爲都宮內各有寢廟別有門垣太祖在北東向左昭右穆以次而南六廟親盡則毀而遞遷昭常爲昭穆常爲穆祔昭則羣昭皆動而穆不移祔穆則羣穆皆移而昭不動且引書穆考文王詩率見昭考及左傳文之昭也武之穆也以爲證蓋文爲穆則文之孫及孫皆穆其子與曾孫皆昭也武爲昭則武之孫及孫皆昭其子與曾孫皆穆也旣創此六廟之後其新陟王之升祔者昭入於昭穆入於穆截然不可紊此立廟之制也諸侯大夫其遷毀之次與天子同儀禮所謂以其班祔檀弓所謂祔於祖父者也有主七廟之外宗無定數之說者王肅云周之文武受命之王不遷之廟權禮所施非常廟之數殷之三宗宗其徳而存其廟亦不以爲數王舜劉歆亦云左氏傳曰名位不同禮亦異數自上以下降殺以兩禮也七者其正法數可常數者也宗不在此數中宗變也苟有功徳則宗之不可預爲設數故於殷太甲爲太宗太戊曰中宗武丁曰髙宗周公爲無逸之戒舉殷三宗以勸成王繇是言之宗無數也然則所以勸帝者之功徳博矣而鄭非之謂七廟自夏及周少不減五多不過七禮器曰周旅酬六屍一人發爵則周七屍七廟明矣今使文武不在七數豈禮也哉故盧植尹更始皆雲天子七廟據周也又石渠論白虎通云周以後稷文武特七廟張融亦云曽子問孔子說周事而云七廟無虛主若王肅數髙祖之父髙祖之祖廟與文武而九主當有九孔子何云七廟無虛主乎其後唐明皇剏立太廟九室胡致堂深非之云宗廟之禮繇子孫不忘而建不忘者仁也或七廟或五廟或三廟者禮也其有功徳無功徳非子孫所當祔祧而隆殺之也是故天子七廟而已矣有祧焉不患其數盈也有禘焉不患其乏饗也明皇始爲九廟何所取乎以爲有功徳之廟不毀則九亦安足以盡之一斷以先王之禮無敢損益於其間是則禮之盡也愚嘗合眾說而折衷之四廟習其近而忘其遠五廟沿其同而昧其別七廟斯盡制矣而無以處夫有功徳而親盡者至如朱子謂初立一昭一穆亦百世不遷則苟非徳如文武安足以當之故不如宗無常數之說於理爲長若拘摹文武二世室之制定爲九廟則不經之甚者也陳祥道雲天子七廟諸侯五廟自虞至周之所不變也是故虞書禋於六宗以見太祖周官守祧八人以兼姜嫄之宮則虞周七廟可知矣伊尹言七世之廟商禮也禮記荀卿谷梁皆言天子七廟不特周制也則自虞至周七廟又可知矣然存親立廟親親之至恩祖功宗徳尊尊之大義古之人思其人而愛其樹尊其人則敬其位況廟乎法施於民則祀之以勞定國則祀之況祖宗乎於是禮以義起而商之三宗周之文武漢之孝文孝武唐之神堯文皇其廟皆在三昭三穆之外歷世不毀此所謂不遷之廟非謂祧也鄭康成之徒以周制七廟文武爲二祧親廟四而已則文武不遷之廟在七廟內是臆說也王肅聖證論曰禮自上以下降殺以兩使天子諸侯皆親廟四則是君臣同等尊卑不別也又王祭殤五而下及無親之孫上不及無親之祖不亦詭哉王舜劉歆論之於漢韓退之論之於唐皆與肅同蓋理之所在者無異致也又云父昭子穆而有常數者禮也祖功宗徳而無定法者義也故周於三昭三穆之外而有文武之廟魯於二昭二穆之外而有魯公之世室觀春秋傳稱襄王致文武胙於齊侯史記稱顯王致文武胙於秦孝公方是時文武固已遠矣襄王顯王猶且祀之則其廟不毀可知矣家語孔子在陳聞魯廟火曰其桓僖乎以爲桓僖親盡無大功徳而魯不毀故天災之其言𨿽涉於怪而理或有焉若然則魯公之室在所不毀可知矣王舜劉歆王肅韓退之之徒皆謂天子祖功宗徳之廟不在七世之列特鄭康成以周禮守祧有八人小記王者立四廟則謂周制七廟文武爲二祧親廟四而已是不知周公制禮之時文武尙爲近廟其所以宗之之禮特起於後代也果所以宗之者在七廟內使繼世祖先同有丰功盛徳不下文武復在可宗之列則親廟又益殺乎理必不然祭法曰遠廟爲祧則祧者兆也天子以五世六世之祖爲祧所謂有二祧是也諸侯以始祖爲祧所謂先君之祧是也鄭氏以祧爲超去之超誤矣旣曰祧矣又以文武爲不毀之祧何耶詳觀數說而七廟之義又益明矣然周自武王受命七廟自后稷而下始自何代經無明文以周禮考之守祧奄八人注疏謂天子七廟通姜嫄爲八廟廟一人故八人也是固然矣夏官僕職又云掌五寢之埽除糞灑之事祭祀修寢鄭注則謂五廟之寢也前曰廟後曰寢周天子七廟惟祧無寢易氏以鄭說爲誤成王之時七廟𨿽立而未備以天子之禮致六享者五后稷大王王季文武此爲五廟五寢也愚按易氏之言深爲可信唐中宗時太廟亦僅有六室周之追王止於大王則自大王而上皆不得登於七廟之列及成康歿而周始備七廟是則執競之詩所爲作也然成王崩周人祀之於廟則有昊天有成命及下武二詩而康王祀廟之詩無聞焉執競之詩爲成康作但一詩而以二王並言則又心疑之已乃恍然悟曰此卽所謂日祭之詩也周語祭公謀父曰先王之制邦內甸服邦外侯服侯衞賓服蠻夷要服戎翟荒服甸服者祭侯服者祀賓服者享要服者貢荒服者王日祭月祀時享歳貢終王先王之訓也劉歆以爲去事有殺故祖禰則日祭曾髙則月祀二祧則時享壇禪則歳貢大禘則終王徳盛而遊廣親親之殺也彌遠則彌尊故禘爲重矣韋昭說大都相合而楚語觀射父亦曰古者先王日祭月享時類歳祀諸侯捨日卿大夫捨月士庶人捨時漢初陵園中各有寢便殿日祭於寢月祭於廟時祭於便殿寢日四上食廟歳二十五祠蓋猶存古意至唐貞元時中書舍人武儒衡議曰日祭者薦新也言物有可薦則薦之不必卜擇時也故叔孫通云古有嘗果今櫻桃方熟可以爲獻繇是惠帝取以薦宗廟是不卜日矣當叔孫通之言且曰有嘗果足明古禮非漢制也月享者告朔也論語子貢欲去告朔之餼羊孔子以爲不可則告朔必具牲牢明矣春秋又譏閏月不告朔猶朝於廟此則月祭殷周已降皆有之也薦園寢者始於秦代漢氏因之而又攺人君三年之制以日易月喪紀旣以二十七日而除則朔望奠酬不復親執故旣葬之後移之園陵又諸陵祠殿月遊衣冠旣象平生務從丰潔所以陵寢朔望上食與太廟日祭月享本防不同朱子云左氏言特祀於寢而國語有日祭之文是主復寢猶日上食矣然主旣復寢則其幾筵未知當俟臨祭而後設耶或常設而不除也今按日祭之典𨿽於他經無所見而國語兩及之劉歆韋昭輩皆爲推明其說則古有此禮矣五經異義亦云謹按叔孫通宗廟有日祭之禮自古而然也然則成於昭爲祖康於昭爲禰執競之詩當是於日祭上食時歌之故以二王並言篇中於八音獨舉金革石竹四者亦可見其與大祭祀不同故於音有所不備也】

執競【周禮注作傹】武王【陽韻】無競【五經文字作倞】維烈不【丰氏本作丕】顯成康【陽韻】上帝是皇【陽韻】自彼成康【見上】奄有四方【陽韻】斤斤其明【葉陽韻謨郎翻賦也執鄭云持也競通作倞說文云彊也執競以徳之剛言敬勝怠義勝欲純守此心如執持而不失者然易所謂自彊不息是也此詩本爲祭成康作而以武王發端者原我周有天下之所自始也無競維烈以興王之功業言烈本火猛之義功之光且盛者亦以烈名之言武王功業著盛莫能與之爭彊也李氏云觀武王伐紂而得天下拱揖指揮𨿽彊暴之國莫不趨使一戎衣而天下大定則其功烈爲莫彊矣周昌年云功業皆徳性中作用有是徳故有是功朱克升云剛健而加悠久乃能成莫大之功武王承肅將之志十三年始一怒而安天下養勇非一日宜其功烈之無競矣不通作丕說文云大也顯者頭明飾之義故爾雅訓爲見鄭訓爲光也丕顯亦以徳言成之日就月將學有緝熙於光明康之敬忌天威對揚文武之光訓是也上帝卽天也程子云以形體言謂之天以主宰言謂之帝皇朱子云君也成王康王有丕顯之徳故天命之繼世以君天下也徐士彰云創業之君開天辟地其爲天心之所屬有不待言至於守文之主類多憑藉舊業耳今成康以徳凝命是其爲君亦天作之與武王之聰明作後不殊也自彼者追數昔日之辭奄說文云覆也大有餘也奄有四方者居髙位以臨四方如天之覆然也斤斤其明亦以業言斤斤爾雅云察也舍人云物情詳之察也孫炎云重愼之察也按斤者所以權輕重之數十六兩爲斤班固以爲斤者明也十六兩者四時乘四方之象以斤斤言明者禮樂刑政所以流布之四方者纖悉畢具錙銖不爽察之義也一說謂明察如斧斤之斷亦通愚疑斤只當通作昕說文云旦明日將出也周之方興亦如明初出地之象故擬之曰昕昕耳以兼舉成康故重言之】鐘鼓喤喤【陽韻漢書風俗通俱作鍠鍠】磬筦【風俗通陸徳明本俱作管】將將【葉陽韻資良翻漢書作鏘鏘說文作��風俗通作鎗鎗】降福穰穰【陽韻】降福簡簡【葉銑韻九件翻】威儀反反【葉先韻甫臠翻潛夫論作板板】旣醉旣飽福祿來反【見上賦也上章頌成康之徳業至此乃言日祭之事八音中獨舉鐘鼓磬筦四者皆燕樂所用也喤當依漢書當作鍠說文云鐘聲也筦陳云笙之筦也將當依說文通作�云行貌按周禮鐘師掌金奏凡祭祀饗食以鐘鼓奏燕樂磬師掌教燕樂之鐘磬笙師凡祭祀饗射共其鐘笙之樂燕樂亦如之此詩言日祭上食之禮非大祭祀意但與享食禮同故止用燕樂而燕樂所用之器其見於周禮者惟有鐘鼓及鐘磬鐘笙四者而已四器以鐘爲主鄭解金奏之樂謂先考鐘次擊鼓鼔與鐘相間爲節所先聞者鐘聲耳故詩但以鍠鍠爲言鍠鍠者鐘聲也按大司樂職云王大食三宥皆令奏鐘鼓日祭上食猶之乎大食也其奏鐘鼔宜矣鐘磬者應鐘之磬鐘笙者應鐘之笙鐘先作而磬笙自後從之如人之行而相就者然故說文引此詩曰磬筦��荀卿所謂從以磬管是也荀子云鼓大麗鐘統實磬亷制鼓似天鐘似地磬似水又竹音亦有名管者然與鐘鼓磬相聚爲類則於經無文陳亦知此筦爲笙之筦矣而但泥笙磬同音之說謂鐘與鼓應則磬當與筦應今考周禮眂了掌擊笙磬固應笙之磬也而無燕樂用之文詩不應錯舉及之不敢從也陳云先王之交鬼神也非祭則祀祭之以其物有養而親之之意所以致愛也祀之以其道有止而寧之之意所以致敬也燕之爲禮𨿽與祭祀不同要之亦不過致愛敬而已降說文云下也穰說文云黍�已治者按�乃黍茂盛之義故借爲谷丰稔之貌詩丰年穰穰史穰穰滿車是也日祭之禮卽唐武儒衡所云薦新者如月令所載薦麥薦黍薦穀薦稻之類故祖考降以穰穰之福俾其時和年丰也漢書云萬物不夭天地順而嘉應降降福穰穰之謂也簡通作柬說文云分別之也猶簡在之簡威儀反反與賓之初筵解同祭太數則易黷每行禮之時必周詳反顧式禮莫愆也旣醉旣飽謂神享之也福祿者廣言之凡諸福之物皆是萬尙烈云反乃出乎爾反乎爾之反卽楚茨云報以介福也承上言日祭之禮旣行則祖考當降以穰穰之福然此福之降非妄施也先於冥冥之中用其簡閱果其威儀克謹則神歆其祭方且報以無限之福祿不徒穰穰而已王符云徳義無違神乃享鬼神受享福祚乃隆故詩云降福穰穰降福簡簡威儀板板旣醉旣飽福祿來反此言人徳義茂美神歆享醉飽乃反報之以福也又荀子云上得天時下得地利中得人和則財貨渾渾如泉源汸汸如河海暴暴如丘山不時焚燒無所藏之夫天下何患乎不足也故儒術誠行則天下大而富使有功撞鐘擊鼓而和詩曰鐘鼓喤喤磬筦將將降福穰穰降福簡簡威儀反反旣醉旣飽福祿來反此之謂也韓詩外傳云重色而成文累味而備珍則聖人所以分賢長明貴賤故道得則澤流羣生而福歸王公澤流羣生則下安而和福歸王公則尊而榮百姓皆懷安和之心而樂戴其上夫是之謂下治而上通下治而上通頌聲之所以興也詩曰降福簡簡威儀反反旣醉旣飽福祿來反以上二條俱影響傅防全與詩旨無涉】

執競二章章七句【舊作一章十四句桓寛鹽鐵論云周文武尊賢受諫敬戒不殆純徳上休神只相貺詩云降福穰穰降福簡簡夫篇中第言武王未嘗及文王也而以文武並稱於論疏矣序及蔡邕獨斷皆云祀武王之所歌也然不顯成康自彼成康等語當作何解毛傳彊爲之說曰成大功而安之也如此詁字豈成文理卽蘇轍亦諛其說謂周之奄有四方不自成康之時朱子辟之云此以辭害意之失皇矣之詩於王季章中蓋已有此句矣又豈可以其太早而別爲之說耶夫成康明是二王之諡然如依序則固祀武王之詩也而下及成康何歟範蜀公有云祀武王而述成康見子孫之善繼也呂涇野亦謂自成康以來其功則能崇天下其徳能和敬以奉祭祀武王其必享之是於說亦似可通矣然旣以成康二王爲言則此詩必作於昭王之世周公當成王時制禮作樂已極明備不應祀武王之歌至昭王而後有也朱子據詩詞直以爲祭武王成王康王之詩較爲近之子貢傳於執競下空六字復有成康二字疑亦同朱子之說然三後合祭禮所未聞鄒忠謂周制先公廟在岐文王廟在丰武王廟在鎬其成康亦祔於武廟可知而此祭非祫非禘故止及三王耳朱克升亦云祭三王無其例然武王有世室則必有專祭矣豈昭王以後祭武世室而配以成康歟借曰文世室無詩則夫子正樂於殘缺之餘但因所存者存之耳二說要皆憑臆揣摩無所稽據申培說直以爲昭王禘康王於明堂之詩則將置篇中武王成王於何地其妄固無庸辧又按周禮注引呂叔玉謂此詩名繁遏卽國語三夏之一以爲繁者多也遏者止也言福祿止於周之多也故曰穰穰簡簡杜預韋昭又謂此詩名遏乃九夏中之韶夏其詳俱見時邁篇小引下今按九夏見於周禮自周公時已有之而此詩乃作於康王以後則周公何從預定此歌章耶】

鼓鐘昭王南遊宴樂於淮水之上君子憂傷而作是詩【出詩說韓詩云昭王之時作鄭於中侯握河紀注亦云昭王時鼓鐘之詩所爲作子貢傳但存昭王南三字而其餘闕文按史記云昭王之時王道微缺昭王南巡狩不返卒於江上其卒不赴告諱之也外紀云昭王南巡狩反濟漢漢濱之人以膠膠船王至中流膠液船解王及祭公溺焉二說皆以昭王爲南巡而竹書則紀昭王十六年伐楚涉漢遇大兕又紀十九年祭公辛伯從王伐楚天大曀雉兔皆震喪六師於漢大紀亦云王在位久不能彊於政治風化稍衰有光五色貫紫微井水溢是歳王徵荊蠻軍旋涉漢梁敗王及祭公隕於漢王右辛余靡振王北濟反振祭公王因是發疾崩呂氏春秋云周昭王親將徵荊辛余靡長且多力爲王右遠反涉漢梁敗王及祭公抎於漢中辛余靡振王北濟又反振祭公周公乃侯之於西翟實爲長公水經注則云昭王南徵船人膠舟以進之渡沔中流而沒故地有左桑大斂口橫桑死沔之稱左桑者言百姓佐昭王喪事於此也大斂口者言昭王於此殯斂也橫桑者言得昭王喪處也死沔者言昭王濟於是而死故有死沔之稱也以上諸說皆以昭王爲南徵故左傳齊桓公責楚之辭曰昭王南徵而不復寡人是問又屈原天問有云昭後成遊南土爰底厥利維河逢彼白雉其說皆頗與竹書相應想亦乘巡遊之便而因爲徵伐之舉耳王南行過淮凡再往一返是詩不知作於何時郝敬云是役也未必無朝會而詩但言鼓鐘淮水以諷其荒樂遠遊無復先王修禮輯瑞柴望祭告之典與秦政隋廣先後一轍所以爲刺鄒忠云自楚澤膠舟王靈斯替乃識者已於淮上之遊卜宮聲之無旋矣夫克詰戎兵陟禹迹而方行天下周公立政之訓固云然戢而時動則威觀則玩而無震況以水濱卽次之地爲徜徉容與之觀將覲光揚烈謂何嘉樂而野合亦異乎靈臺之奏公捲阿之矢音矣樂是徳非詩人所爲悼今懷古不勝愴耳其詞隱其意微故曰思而不貳怨而不言其周徳之衰乎嗟乎成康旣沒徳如昭王頌聲安得不寢豈惟頌哉卽雅之亡愚以爲不亡於黍離而已亡於賦鼔鐘之日又云記曰樂不可極樂極生悲大夫憂之而賦鼔鐘似有先見】

鼔鐘將將【葉陽韻七羊翻】淮水湯湯【陽韻音傷】憂心且傷【陽韻】淑【丰氏本作叔後同】人君子懷允不忘【陽韻賦而興也擊鼓爲鼔而擊鐘亦稱鼔者以擊之義通也字從攴攴者小擊也從又爲意以卜得聲與樂器之鼓從支不同支字從手持半竹亦象其手擊之也從壴者象陳樂立而上見之形也孔穎達云以鼔瑟鼔琴類之故鼔鐘爲擊鐘也鐘當作鐘樂鐘也字從童以其爲秋分之音物穜成之時也與酒器之鐘不同彼字從重乃愼重之意所以寓戒也解見關雎篇孔云樂器多矣必以鐘爲首而先言之者以作樂必擊鐘左傳謂之金奏是先擊金以奏諸樂也按周禮鐘師職云掌金奏凡樂事以鐘鼓奏九夏鏄師職云凡祭祀鼔其金奏之樂饗食賓射亦如之陳暘云金音鏗立秋之气先王作樂用之以爲金奏焉禮曰內金示和也又曰入門而金作示情也奏金而鳴之內以示情外以示和也又云十二辰之鐘以應十二月之律大鐘也大鐘特縣詩書爾雅所謂鏞是也非十二辰之鐘則編焉周禮所謂編鐘是也將通作鎗說文云鐘聲也以其連擊而聲不斷故曰將將淮水名爾雅云江河淮濟爲四瀆四瀆者發源注海者也水經雲淮水出南陽平氏縣胎簪山東北過桐柏山至廣陵淮浦縣入海廣雅云淮均也春秋說題辭云淮者均其勢也按淮之訓均其義未諭當是字從凖省準之爲言平也言水流平均也湯湯盛大貌書云湯湯洪水是也興下文淑人君子意正在此言其流長遠以興先王往矣而其至徳遺韻至今尙爲人所思也傷痛也說文云創也創者刀傷心之痛有似之也鄭云爲之憂傷者嘉樂不野合今乃於淮水之上作先王之樂失禮尢甚嚴云當時禍變將作曾不覺悟顧遠離京師爲從流忘反之樂詩人爲之寒心憂而且傷知禍之必不免也淩蒙初云此詩之刺最爲微婉若非憂心一句後人必以爲升歌雅樂矣淑人君子解見鳲鳩篇言此淑人之君子指文武也嚴云周家以仁厚立國故以善人君子稱其先王懷思允信也子貢曰聞其樂而知其徳樂作於先王而用於後王聞其聲者感焉因是以思其人而信其有是徳𨿽至於歷世之久而終不能忘也然此章猶未明言至下章言其徳不回乃道其實】鼔鐘喈喈【葉支韻堅夷翻】淮水湝湝【葉支韻堅夷翻】憂心且悲【支韻】淑人君子其徳不回【葉支韻乎爲翻賦而興也喈喈徐云聲眾且和也湝說文雲水流也徐雲眾水之貌按湝字水右施皆當是以意兼聲徐解謂眾水之貌是也禹貢導淮自桐柏東防於泗沂而水經所載入淮之水其流甚多故以湝湝言興意亦取流水朝宗之義先王有盛徳以來諸侯故諸侯咸歸之不如王之以逸豫滅徳使下國攜貳而致勤兵於遠也悲說文云痛也一云心非爲悲心之所以非則悲矣回者邪曲之義與正道相反樂以象徳觀其樂之有節卽知其徳之不回且用之各有其地施之必於其宜焉有遊逸淫樂如王今者奏樂於淮水之上乎】鼔鐘伐鼛【葉尢韻居侯翻丰本作】淮有三洲【尢韻丰本作州】憂心且妯【葉尢韻醜鳩翻說文作怞】淑人君子其徳不猶【尢韻賦而興也鼛說文云大鼓也亦作鼓以音同通用耳考工記云韗人爲鼓長尋有四尺鼔四尺倨句磬折按長尋四尺者謂長一丈二尺鼔四尺者謂鼔面徑四尺也倨言其直句言其曲磬折謂中髙而兩頭下有如磬之圓折卽今之鼓式也周禮地官鼔人職云掌教六鼓四金之音聲以節聲樂以和軍旅以正田役教爲鼓而辧其聲用以雷鼓鼔神祀以靈鼔鼔社祭以路鼓鼔鬼享以鼖鼓鼔軍事以鼛鼔鼔役事以晉鼔鼔金奏以金錞和鼓以金鐲節鼔以金鐃止鼔以金鐸通鼓凡軍旅夜鼔鼜軍動則鼓其眾田役亦如之按鼛乃役事所用緜詩所謂鼛鼓弗勝是也據此詩先言鼔鐘末言琴瑟笙磬自是金奏之樂則當用晉鼓而此言伐鼛者豈王在淮上有興眾動役之事如繕治離宮別館之類乎因憶淮南子云堯舜禹湯武王伐鼛而食奏雍而徹已飯而祭可謂至貴矣然戰戰栗栗日愼一日許愼謂鼛鼓王者之食樂詩鼔鐘伐鼛是也雍則已食之樂也周禮大司樂職王大食三宥皆令奏鐘鼓卽此前二章苐言伐鐘此乃言伐鼓耳三洲毛傳云淮上地呂祖謙云作詩者賦其當時所見洲古作州水中可居者水落成洲覩盈涸之無常興世事之多變臨流之間感慨系之矣與下文其徳不猶相照妯說文云動也子華子云憂心有妯心由是以動也方言云擾也齊宋曰妯鄭云妯之言悼也按妯字從女訓動訓擾訓悼於文義𨿽近之終於制字從女之義無涉爾雅注娣姒或曰妯娌則妯字自有其解說文引此詩妯作怞字從心云朗也以朗狀憂者此心烱烱所見惟有憂之一路猶所云耿耿小明憂之貌也其徳卽不回之徳猶若也似也按猶乃獸名性多疑慮故借以爲恍惚之義不猶言與後之人不相彷佛也首章苐虛虛言懷次章乃言所懷者先王不回之徳至此則隱隱諷到王身上矣】鼔鐘欽欽【侵韻】鼔瑟鼔琴【侵韻】笙磬同音【侵韻】以雅【丰本作正】以南【葉侵韻乃林翻又後漢書陳忠傳引此詩於此句下有韎任朱離四字】以籥【丰本作龠】不僭【葉侵韻千尋翻賦也欽說文云欠貌蓋震栗之容見於欠伸故又借以爲敬也欽欽毛云言使人樂進也孔云此亦鐘聲也云使人樂進者以陳先王之正樂正聲之美使人聞樂而進於善也鼔瑟鼔琴詳見關雎鹿鳴篇樂書琴瑟論云古者瞽蒙掌琴瑟詩鹿鳴鼓瑟鼔琴書曰琴瑟以詠大傳亦曰大琴練達越大瑟朱達越爾雅曰大琴謂之離大瑟謂之灑明堂位曰大琴大瑟中琴小瑟四代之樂器也古之人作樂聲應相保而爲和細大不逾而爲平故用大琴必以大瑟配之用中琴必以小瑟配之然後大者不陵細者不抑五聲和矣後世有雅琴雅瑟頌琴頌瑟豈其聲合於雅頌耶又云考之虞書琴瑟以詠則琴瑟之聲所以應歌者也歌者在堂則琴瑟亦宜施之堂上矣又云關雎先琴瑟後鐘鼓此詩先鼔鐘後琴瑟者蓋琴瑟者樂之常鐘鼓者樂之盛關雎主樂得淑女至誠有加而無已故繇常以至盛鼔鐘主刺好樂而不厭故先其盛者所以甚刺之也笙磬居八音中之二笙解亦見鹿鳴篇笙者匏音堂下之樂記云歌者在上匏竹在下毛因笙磬連言遂以爲磬名非也按周禮眂了掌擊頌磬笙磬大射禮云樂人宿縣於阼階東笙磬西面其南笙鐘其南鑮皆南陳又云西階之西頌磬東面其南鐘其南鑮皆南陳解者謂磬在東方者名笙以東生出之方也在西方者名頌以西成功之方也頌或作庸庸功也二磬對立無緣獨舉笙磬爲言故知其謬陳暘云大射儀笙磬西面其南笙鐘蓋笙艮音也於方爲陽鐘兌音也於方爲陰周官笙師掌教吹笙共其鐘笙之樂以教祴夏書曰笙鏞以閒是鼔應笙之鐘而笙亦應之也眂了掌擊笙磬磬幹音也與笙同爲陽聲是擊應笙之磬而笙亦應之也笙磬則異器而同音笙鐘則異音而同樂儀禮有眾笙之名而簜在建鼓之間蓋眾笙所以備和奏洽百禮豈特應鐘磬而已哉鹿鳴所謂鼔瑟鼔琴吹笙鼔簧應琴瑟之笙也賓之初筵曰籥舞笙鼓應鼓之笙也檀弓孔子十日而成笙歌儀禮歌魚麗笙繇庚之類應歌之笙也然則笙之爲用豈不備哉磬石音虞書謂擊石拊石是也亦有用玉者虞書謂戛擊鳴球是也堂上之樂考工記云磬氏爲磬倨句一矩有半按磬形如人字以上曲而折角者爲句下自左右兩角不言灣曲而惟以直言爲倨矩者爲方之器自此倨句磬形而言有如一長方並半長方也或云磬形四方如一矩焉內缺少一角猶云一矩之內有大半也爾雅云大磬謂之毊徒鼓磬謂之寋釋名云磬罄也其聲罄罄然堅致也明堂位云叔之離磬世本雲母句氏作磬母句堯臣也廣雅雲母句氏磬十六枚張萱云世或謂黃帝使伶倫爲磬又謂堯實使叔爲磬余按特縣者名離磬卽大磬曰毊是也母句氏及伶倫所制則編磬也苐編磬止十二枚以應十二律漢成帝時犍水濱得石磬十六枚此乃後世工師傳會二少二變之說鄭康成亦從之誤矣陳雲磬立秋之音夷則之气也其用編之則雜而小離之則特而大叔之離磬則專簴之特磬非十二器之編磬也周官磬師掌教擊磬擊編鐘言編鐘於磬師則知有編磬矣大則持縣小則編縣儀禮鞀倚於頌磬西紘所謂紘者其編磬之繩與又云應笙之磬謂之笙磬應歌之磬謂之頌磬笙磬在東而面西頌磬在西而面東頌磬歌於西是南鄕北鄕以西方爲上所以貴人聲也笙磬吹於東是以東方爲下所以賤匏竹也大射鞀倚於頌磬西紘頌磬在西而有紘是編磬在西而以頌磬名之特磬在東而以笙磬名之然言笙磬繼之以鐘鏄應笙之鐘鏄也笙師共笙鐘之樂是已言頌磬繼之以鐘鏄應歌之鐘鏄也左傳歌鐘二肆是己愚按笙磬同音專主笙磬相和言舊說皆總上琴瑟言非是以雅以南者以奏二雅以奏二南也鄭樵雲周世未有樂名南者惟鼔鐘之詩曰以雅以南左氏載季札觀樂有舞象箾南籥者詳而考之南籥二南之籥也象舞頌之維淸也箾之舞象籥之奏南其在當時見古樂如此而文王世子又有所謂胥鼔南則南之爲樂古矣程大昌雲南雅頌樂名也若今樂曲之在某宮者也南有周召頌有周魯商本其所從得而還以系其國土也二雅獨無所系以其純當周世無所標別也均之爲雅音類旣同又自別爲大小則聲度必有丰殺亷肉亦如十二律然旣有大呂又有小呂也若夫邶鄘衞十三國者詩皆可采而聲不入樂則直以徒詩著之本土春秋諸侯卿大夫士賦詩道志者凡詩雜取無擇至考其入樂則自邶至豳無一詩在數享之用鹿鳴鄕飲酒之笙繇庚鵲巢射之奏騶虞采蘋諸如此類未有或出南雅之外者然後知南雅頌之爲樂詩而諸國之爲徒詩也杜預之釋左氏亦知南籥當爲文樂矣不勝習傳之久無敢正指以爲二南也劉之釋鼔鐘𨿽疑雅南當爲二南亦不敢自信惟能微出疑見而曰南如周南之意而已諸儒旣不敢主二南以爲南而鉤命決之書敍載四夷凡樂適有名南者鄭氏因遂采取以傳足其數孔穎達輩率皆因襲其說凡六經之文有及於南者皆指南夷南樂以應塞古制甚無理也且夫周備古樂如韶夏濩武各取一代極盛者用之何有文王象舞而獨采夷樂以配此其謬誤不待辧而白也假設其時欲以廣取爲備乃四夷之樂獨取其一何名爲備此予所以敢違諸儒之說也語曰夫子自衞反魯然後樂正雅頌各得其所夫雅頌得所於樂正之後非樂而何子謂伯魚曰女爲周南召南矣乎爲之爲言有作之義旣曰作則有器有聲非但歌詠而已夫在樂爲作樂在南爲鼔南質之論語則如三年不爲樂之爲吾以是合而言之知二南二雅三頌之爲樂無疑也鄒云按儀禮禮記凡樂四節首節歌也工入升堂歌鹿鳴四牡皇皇者華是爲升歌三終其比歌則以瑟手彈而口和也二節笙也笙入堂下奏南陔白華華黍是爲笙入三終其輔笙則以磬所謂磬南北面立也於是堂上間歌魚麗則堂下笙繇庚堂上間歌南有嘉魚則堂下笙崇丘堂上間歌南山有臺則堂下笙繇儀是爲間歌三終歌笙相禪故曰間此樂之第三節

也於是上歌關雎笙吹鵲巢合之上歌葛覃笙吹采蘩合之上歌捲耳笙吹采蘋合之堂上下歌瑟及笙並作是爲合樂三終此樂之第四節

也燕禮又有所謂下管新宮大射儀亦曰新宮三終鄕射禮又曰奏騶虞間若一鼔瑟鼔琴笙磬同音以雅以南此之謂也以籥孔云謂吹籥而舞也簡兮曰左手執籥右手秉翟或謂之羽舞也鄭云籥舞文樂也解見簡兮篇周禮籥師職云掌教國子舞羽龡籥祭祀則鼔羽籥之舞賓客饗食則亦如之僭猶亂也不僭専就籥舞言樂之章有詩樂之容有舞以籥協音舞蹈疾徐有節是謂不僭此章絕無刺辭言外見樂非不古特作樂之人異於古耳此我之所以心憂也】

鼔鐘四章章五句【序云刺幽王也然史無幽王東巡之事或又有謂淮水爲害幽王作樂而不卹則鑿之尢矣又有謂此詩爲徐偃王作者亦似近之但無據不敢信】

詩經世本古義卷十二

欽定四庫全書

詩經世本古義卷十三

明何楷撰

周共王之世詩一篇

綢繆刺密康公也康公從恭王遊於涇上有三女奔之詩人托爲其母之辭以刺之【周語云恭王遊於涇上宻康公從有三女奔之其母曰必致之於王夫獸三爲羣人三爲眾女三爲粲王田不取羣公行下眾王禦不參一族夫粲美之物也眾以美物歸女而何徳以堪之王猶不堪況爾小醜小醜備終必亡康公弗獻一年王滅宻列女傳稱康公母姓隗氏按路史國名記載赤狄潞氏皆隗姓潞氏後爲晉所滅是詩乃周畿內詩而入之唐風者倘亦以康公母族後入晉故歟詩言三星言粲者又言邂逅非三女同奔之事而何】

綢繆束薪【眞韻丰氏本作新】三星在天【葉眞韻汀因翻】今夕何夕見此良人【眞韻】子兮子兮如此良人【同上】何【賦之興也綢說文云繆也繆說文云枲之十絜也今按綢右施周周者宻也綢繆連文當是以十絜之枲周而束之毛傳所謂猶纒綿也孔穎達云綢繆是束薪之狀薪解見漢廣篇曹氏云詩人毎以薪諭婚姻如翹翹錯薪析薪如之何是也束薪者析於彼而合於此有婚姻之義焉蘇轍云合異姓以爲婚姻譬如錯取眾薪而束之耳薪之爲物束之則合而釋之則解是則綢繆固之而後可以望其合也三星之解有二毛以爲參參爲白虎宿見於十月而中於正月鄭箋及朱傳皆以爲心心爲明堂火星見於三月而中於六月今未知此詩果何所指也在天謂初昏之時始見東方也嚴粲云二十八宿半隱半見故以始見東方爲在天綢繆束薪仰而見三星則在天陶詩采菊東籬下悠然見南山語意同此取興三星亦三女同奔之況耳妻象月妾象星嘒彼小星三五在東正同斯義今夕謂今此三星在天之夕也曰何夕者訝之之辭後仿此良人夫也孟子謂良人者所仰望而終身是也子兮子兮稱女之辭也因此女來奔故重言之以致其諷動之意男女居室人之大倫今也不繇其道而妄委身於人𨿽稱之曰良人恐未必終爲汝之良人也將如此良人何哉易曰見金夫不有躬無攸利此之謂也】綢繆束芻【葉尢韻側鳩翻亦葉有韻楚九翻】三星在隅【葉尢韻魚侯翻亦葉有韻語口翻】今夕何夕見此邂【釋文丰本俱作解下同】逅【葉尢韻戶鉤翻亦葉有韻狼口翻釋文丰本俱作覯下同】子兮子兮如此邂逅【同上】何【賦之興也芻說文云刈艸也其字象包束艸之形配不以正猶之束亂艸而已隅毛云東南隅也朱子云昏見之星至此則夜久矣邂逅二字說文合解之云不期而遇也見此邂逅合宻康公與三女而並言之子兮子兮上子指康公下子指三女也如此邂逅何知其必不終也】綢繆束楚【葉麌韻讀如取此主翻】三星在戶【麌韻】今夕何夕見此粲者【葉麌韻當古翻】子兮子兮如此粲者【同上】何【賦之興也楚說文云叢木一名荊也解亦見漢廣篇楚在眾薪中特爲翹起故以興粲者見其美異於他女耳漢廣之詩曰翹翹錯薪言刈其楚𨿽所取不同然寓意相類戶朱子云室戶也戶必南出昏見之星至此則夜分矣粲通作�說文云三女爲��者美也子兮子兮曉悟康公之辭也小醜備物終亦必亡而已矣其如此粲者何哉先主女來奔而言故首云良人旣則主康公與三女相見而言故次云邂逅旣又主康公受三女之奔而言故末云粲者黃省曾云宻康公室家久矣又濫取奔女而勿受厥母之誡則其覆宗也固宜】

綢繆三章章六句【序以爲刺晉亂也國亂則昏姻不得其時焉申培說亦云晉亂民窮昏婣失時君子傷之而作是詩朱子謂此但爲昏姻者相得而喜之詞首章婦語夫次章夫婦相語末章夫語婦三說之意皆同然末章言粲者於義何居豈其國亂婚姻失時而仍能備妾媵耶子貢傳闕文】

詩經世本古義卷十三

欽定四庫全書

詩經世本古義卷十四

明何楷撰

周懿王之世詩一篇

還刺荒也齊哀公好田獵從禽獸而無厭國人化之遂成風俗習於田獵謂之賢閒於馳逐謂之好焉【出序哀公名不辰太公四世孫後朝周爲夷王所烹因紀侯之譛也宋衷云哀公荒淫田遊史作還詩以刺】

【之按史記曰懿王之時王室遂衰詩人作刺金履祥雲詩之時世多不可考其時王風未作變小雅多有刺詩序皆以爲刺幽王太史公多見古書殆必有考胡氏大紀以齊哀公之立當在懿王之世而以刺哀公之詩之】

子之還【葉先韻旬宣翻齊詩漢書水經注丰氏本俱作營云營丘也韓詩作嫙云好貌】兮遭我乎【說文作於漢書齊詩俱作虖】峱【齊詩漢書崔靈恩集注丰氏本俱作嶩呂氏注作巙】之閒【葉先韻居賢翻】兮並驅【釋文作駈丰本作敺後同】從【說文作從】兩肩【先韻說文釋文俱作豜丰氏本作猏】兮揖我謂我儇【先韻韓詩丰氏俱作婘云好貌】兮【賦也孔頴達云三章皆士大夫相答之辭還通作嬛說文云材緊也所謂便嬛也鄭云子也我也皆士大夫也俱出田獵而相遭也遭說文云遇也徐鍇云猶匝也若行復相值也峱齊山名字從山從狃按狃之爲義犬性驕也此山當是獵犬出沒之所故從狃也董氏云考於地記嶩峱巙皆山名在齊之郊故諸書或異間近也與峱山相近也並說文云並也卽子與我也驅驅馬也從逐也張揖云獸三歳爲肩不定其爲何獸也或以爲卽豜說文云豜三歳豕肩相及者詩獻豜於公是也揖我謂我儇譽辭也儇說文云慧也孔云以報答相譽則尊卑平等非國君也然馳車逐獸又非庶人故知子也我也皆士大夫出田相遭也嚴粲云以子之便捷乃揖我謂我甚儇利也如子之能尙且見推此自矜於其黨以气陵之之辭也章潢云子之還兮已譽人也謂我儇兮人譽己也並驅則人己皆與有能也詩人直述其詞而不加一語以致美刺之意然齊人矜誇之俗昭然不容掩矣又班固云此亦其舒緩之體也】子之茂【葉有韻莫後翻丰本作戊】兮遭我乎峱之道【葉有韻他口翻】兮並驅從兩牡【有韻】兮揖我謂我好【葉有韻許厚翻】兮【賦也茂盛也謂年華壯盛猶今言茂齡也道者適峱之路爾雅云一達謂之道路牡說文云畜父也亦不明言其何獸好美也猶言其年力恰與彼相宜也】子之昌【陽韻】兮遭我乎峱【丰本首章作嶩次章作峱此章作巙】之陽【韻】兮並驅從兩狼【陽韻】兮揖我謂我臧【陽韻】兮【賦也昌說文云美言也毎相稱譽是其言之美也山南曰陽初猶近峱旣而適峱此則在峱之中矣陸佃云狼物之尢暴戾者故詩以爲後豺祭狼卜又善逐獸裏語曰狼卜食狼將遠逐食必先倒立以卜所向故今獵師遇狼輒喜蓋狼之所向獸之所在也其靈知如此許愼云狼似犬鋭頭白頰髙前廣後陸璣云其鳴能小能大善爲小兒啼聲以誘人去數十步其猛健者𨿽善用兵者不能免也按爾雅云狼牡貛牝狼其子獥絕有力迅狼爲總名分之則有貛狼獥迅四名然狼之名獨歸之牝者羅願云鳥之類雄摯於雌獸之類牝猛於牡以乳獲其子非可得犯也是以羆爲熊之牝而羆猛於熊狼爲貛之牝而狼名獨著虎猛者稱乳虎蓋其類也又陳祥道云周禮庖人掌共六畜辧其名物春秋傳言六畜五牲以奉五味鄭司農謂六獸者麋鹿熊麕野豕兔鄭康成謂獸人冬獻狼夏獻麋又內則無熊則六獸當有狼而熊不屬杜預則曰五牲者麋鹿狼麏兔今考之於詩五豝五豵兩肩兩狼私豵獻豜麀鹿麌麌小豝大兕內則有鹿脯田豕脯麕脯麋鹿田豕麕皆有軒又曰麋鹿爲菹麕爲辟雞野豕爲軒兔爲宛脾少儀麋鹿爲菹野豕爲軒皆聶而不切麕爲辟雞兔爲宛脾皆聶而切之內則八珍有狼臅膏則六獸當有狼無熊如康成之說五牲當有野豕非如杜氏之論也臧善也譽其技藝之善鄒忠云夫鬭雞走犬六摶蹴鞠者齊之俗固然其於田事尢所習但如豳風之於貉爲裘其同纉武秦風之奉時辰牡亦誰得訾且禁之乃卒然狹道相逢而必欲以僄狡逞伎呂氏謂意气飛動勃勃見於眉宇之間所以染其神者深矣曹植樂府名都篇有云鬭雞東郊道走馬長楸間馳騁未能半雙兔過我前攬弓捷鳴鏑長驅上南山左挽因右發一縱兩禽連余巧未及展仰手接飛鳶觀者咸稱善眾工歸我妍此正與營之詩同意蓋刺時人遊聘之樂也鄧元錫云還刺禽荒也言俗好獵不言君從禽斯風人之防哉】

還三章章四句【韓詩篇名作嫙齊詩子貢傳申培說丰氏本俱作營子貢傳云齊俗習於田賦營申培說云齊俗好田君子刺之朱傳云獵者交錯於道路相稱譽如此皆不著其世愚以序及宋衷兩說脗合皆以爲哀公時事故從之】

詩經世本古義卷十四

欽定四庫全書

詩經世本古義卷十五

明何楷撰

周夷王之世詩三篇

柏舟言仁而不遇也衞頃公之時仁人不遇小人在側【出序焦氏易林云泛泛柏舟流行不行耿耿寤寐心懷大憂仁不逢時退隱窮居孔叢子載孔子曰吾於柏舟見匹夫執志之不可易也按頃公時事無所考據史記衞自康叔封爲孟侯子康伯立六傳至貞伯俱降封伯貞伯卒子頃侯立厚賂周夷王復命爲侯以諡法考之墮廢社稷曰頃則謂其時仁人不遇小人在側者理或然也】

泛彼柏舟【尢韻】亦泛其流【尢韻】耿耿不寐如有隱【文選注作殷】憂【尢韻】微我無酒以敖【釋文一作遨】以遊【尢韻丰氏本作遊比而賦也泛浮也柏木名說文謂之鞠爾雅謂之掬陸佃云雜記所謂暢臼以掬者是也柏性堅致有脂而香故古人破爲暢臼用以搗郁竹竿之詩云檜楫松舟菁菁者莪之詩云泛泛楊舟是則松楊皆可爲舟而此獨言柏舟者以柏木內貞外固故賢者取以自況後章匪石匪席之心內之貞也威儀二句外之固也舟載渡物者今不用而泛泛然流於水中諭已有濟世之才而不見用也又嚴粲云舟以諭國必有人以維楫之而後能有所濟今浮舟於水而無其人以維楫之則亦浮泛而流去耳其將何所止泊乎所謂渡江河亡維楫中流而遇風波船必覆矣亦泛其流猶言譬彼舟流不知所屆也亦通耿杜林雲光也朱子云耿耿小明憂之貌也輔廣云人有所憂則其心耿耿然惟於憂之一路分明耳其他固有所不及也古人下字不苟如此惟其心耿耿然故不能寐也如有隱憂者沈憂之人不知所憂何事但覺胸中有物耳微之言非蓋音近也遨說文云出遊也從出從放以出放爲遨蓋防意也非我無酒可借遨遊以解此憂而此憂似非酒與遨遊之所能解耳】我心匪鑑【釋文作監韓詩外傳作鑑】不可以茹【禦韻】亦有兄弟不可以據【禦韻】薄言往愬【遇韻】逢彼之怒【遇韻賦也鑑鏡也所以察形茹方言云食也吳越凡貪食者謂之茹故其義又訓受取吞納之意詩柔則茹之是也解見烝民篇歐陽修云傳曰火日外景金水內景蓋鑑之於物納影在內凡物不擇妍媸皆納其景我心匪鑑不能善惡皆納善者納之惡者不納以其不能兼容是以見嫉於在側之羣小而獨不遇也韓詩外傳云君子潔其身而同者合焉善其音而類者應焉馬鳴而馬應之牛鳴而牛應之非和也其勢然也故新沐者必彈冠新浴者必振衣莫能以己之皭皭容人之混污然詩曰我心匪鑑不可以茹此之謂也兄弟指僚友言據說文云杖持也猶言依也薄發語辭愬說文云告也逢說文云遇也彼彼兄弟也怒說文云恚也共事兄弟不與我同心意向旣殊則言不相入故往愬以情而反逢其怒猶離騷所謂申申詈予者也上章言上不得於君此章言下不得於寮友也】我心匪【列女傳作非】石不可轉【葉銑韻陟兗翻】也我心匪【列女傳作非】席不可捲【銑韻】也威儀棣棣【禮記釋文作逮】不可選【銑韻朱穆傳注作算】也【賦也轉說文云運也筦蒲曰席捲本曲防之義因爲舒捲之捲此承上往愬逢怒而言小人之惡君子曰何爲斯踽踽涼涼然君子終不以是故易其所守於是自誓亦我心非如石然石可轉我心之專一不可轉也我心非如席然席可捲我心之專一不可捲也劉向云言守善篤也棣通作逮說文云及也威儀棣棣言其威儀之所泛及者眾多之辭也故毛傳訓棣棣云富而閒習也物有其容不可數也賈誼云夫有威可畏謂之威有儀可象謂之文富不可爲量多不可爲數故詩曰威儀棣棣不可選也棣棣富也不可選眾也言接君臣上下父子兄弟內外大小品事之各有容志也左傳北宮文子亦云言君臣上下父子兄弟內外大小皆有威儀也愚按古字選算通用論語斗筲之人何足算也漢書作斗筲之徒何足選也故以不可選爲眾若如字解則選乃簡擇也言威儀棣棣然盛各有常度誰可容吾簡擇而自貶以苟合乎故孔子引此詩而以爲無體之禮也是道也非大徳不逾閒而細行必矜者其孰能之詩之好仁如此】憂心悄悄【篠韻】慍於【尹文子作於】羣小【篠韻】覯【釋文丰本作遘】閔旣多受侮不少【篠韻】靜言思之寤【說文作晤】辟【爾雅作擗陸徳明本作擘】有摽【葉篠韻卑小翻賦也上章言內不失乎已此章言外不理於口也悄徐鍇云憂思低小也慍說文云怒也羣小眾小人在君側者君子見遠識微憂先於事小人安其危而樂其所以亡見君子與已異趣則嘗疾視於君子故君子憂國之心悄悄然反見怒於羣小也昔者孟子誦此詩而以孔子當之而孔子亦曰小人成羣斯足憂矣覯遇見也閔弔者在門也侮傷也俱見說文不少者不一而足也小人得志則爲讒譖以害君子旣可哀憐矣又復從而傷之其曰旣多不少者以著小人之眾也靜說文云審也言語辭說文云寐覺而有言曰寤辟通作擘說文云防也摽說文云擊也言靜審而思念之毎寤覺之時但自防其手以拊心而已蓋爲國事痛非自傷其遇也】日居月諸胡疊【韓詩作臷云傷也】而微【韻】心之憂矣如匪澣衣【微韻】靜言思之不能奮飛【微韻比也日君象月臣象居諸者語助也檀弓云何居左傳云忽諸皆語助也疊說文云更疊也微本隱行之義嚴云謂不明也日月食則不明十月之交云彼月而微此日而微是也言日食朔月食望日乎月乎何爲更疊而皆微乎諭衞之君若臣並昏也匪通作非澣說文云濯衣垢也匪澣衣謂垢污不濯之衣鄭云衣之不澣則憒辱無照察愚按如匪澣衣猶孟子所謂如以朝衣朝冠坐於塗炭者又蘇轍云憂之不去於心如衣垢之不澣不忘濯也亦通奮說文云翚也翚者大飛也不能奮飛言不能如鳥大奮翼而飛去也𨿽含垢忍辱如此然以義則不可去以情則不忍去知其無可柰何而安之若命厚之至也此卽箕子我不顧行遁之意若夫屈原事楚不忍其憤懷沙自沈此猶賢者之過賈誼不見用於漢文弔湘作賦乃曰歷九州而相其君兮何必懷此都也則心可轉而捲矣噫序以作此詩者爲仁人誠仁人哉】

柏舟五章章六句【韓嬰以爲衞宣姜自警所作劉向列女傳亦云衞宣夫人者齊侯之女也嫁於衞至城門而衞君死保母曰可以還矣女不聽遂入持三年之喪畢弟立請曰衞小國也不容二庖請願同庖終不聽衞君使人愬於齊兄弟齊兄弟皆欲與君使人告女女終不聽乃作詩愚按衞宣姜生子壽朔至宣公卒而見烝於昭伯左傳記載甚明今云至城門而衞君死豈有兩衞宣乎又他日向上封事論恭顯傾陷正人引是詩憂心悄悄慍於羣小則又解之曰小人成羣亦足慍也夫非卽向之言哉何其與序合乃爾乃朱子本列女傳之意而以爲此婦人不得於其夫之詩遂疑莊姜所作政坐爲毛傳篇次誤耳然章首言飲酒遨遊此豈婦人之事愚未敢以爲然申培說以爲康叔因管叔欲害周公挾武庚以叛憂之而作考地理誌云邶以封紂子武庚使管蔡監之是詩固邶風也篇中如亦有兄弟不可以據似是惡管蔡之詞至如威儀棣棣覯閔受侮等語皆與康叔不類至子貢傳則謂管叔封於邶與蔡叔霍叔康叔監殷四國害周公康叔諫不聽三叔遂以殷叛康叔憂王室賦柏舟子曰仁矣漢書亦曰周公善康叔不從管蔡之亂然考史記明言武王封管蔡之時康叔尙少未得封及周公殺武庚祿父管叔放蔡叔以武庚殷遺民封康叔爲衞君周公旦懼康叔齒少乃申告康叔謂之康誥酒誥梓材以命之則所謂康叔先受封及不從管蔡之亂者皆耒足信】

北門仕不得志也亦衞頃公時之詩【序云刺仕不得志也言衞之忠臣不得其志爾朱傳亦云衞之賢者處亂世事暗君不得其志愚按柏舟之詩曰亦有兄弟不可以據所謂兄弟指僚友也此詩言我入自外室人交徧謫我室人亦指僚友也其語意固已相類又史記載衞自康叔後六世俱降爵爲伯至頃侯厚賂周夷王夷王始命衞爲侯此詩云王事惇我意必曾有遣使往周之事故以王事稱耳】

出自北門【葉眞韻眉貧翻亦葉先韻謨連翻】憂心殷殷【葉眞韻於眞翻亦葉先韻因蓮翻釋文作慇慇】終窶且貧【眞韻亦葉先韻頻防翻】莫知我艱【葉眞韻渠巾翻亦葉先韻經天翻丰氏本作囏】已焉哉【葉攴韻將其翻韓詩外傳作亦已焉哉】天實爲之【支韻】謂之何哉【叶韻見上賦也自從也舊說謂北門背陽向陰故借爲事暗君之況然以下章我入自外証之則亦不過因徵役出此門遂賦之以自嘆耳殷通作慇說文云痛也所痛心者非一故重言之若下文所稱是也終者自始至今之謂窶說文云無禮居也徐鍇云階阼升降所以行禮貧無禮故先見於屋室貧說文云財分少也終窶且貧二事之辭窶則無以爲居貧則無以自給也艱爾雅云難也無知己以此爲難者言君旣然矣諸臣亦如之嚴粲云仕不得志誰知我遠役之艱苦者蓋從事獨賢之嘆也已焉哉言固不見知於人亦無望於人矣鄭云詩人事君無二志故自決歸之於天孔云君臣義合道不行則去今君於已薄矣猶云勤身以事之知復何哉無去心是忠之至也愚按此與柏舟篇末言不能奮飛意正相似定是一人之作莊子云夫仕其君者不擇事而安之忠之盛也知其無可柰何而安之若命徳之至也】王事適【陌韻】我政事一埤益【陌韻】我我入自外室人交徧謫【陌韻】我已焉哉天實爲之謂之何哉【哉之韻見首章賦也凡以事往來於王所者皆謂之王事適說文云之也政事謂本國之政事如兵甲財賦內外盟會之類一猶皆也埤增也益饒也俱見說文言奉命王所之事旣適於我矣衞國之政事又皆一切增益叢集於我矣我入自外者我行役自外而歸也室人謂僚寀也盡人而求曰交毎事而責曰徧謫責也蘇轍云言已事而反則其處者爭求其瑕疵而譴責之言勞而不免於罪也謂之室人者在內而不事事也舊以室人爲室家之人交徧謫我如周書所謂弗能有好於而家者亦自可通但専以嘆貧爲言於義似淺】王事惇【葉灰韻魚回翻】我政事一埤遺【葉灰韻夷回翻】我我入自外室人交徧摧【灰韻釋文作催韓詩丰本俱作防】我已焉哉天實爲之謂之何哉【哉之韻見首章賦也惇說文云怒也韓詩云迫也蓋督促而不能副其意則怒也遺通作貽說文云贈也適者始辭惇者極辭益者略辭遺者盡辭摧說文云擠也一云挏也皆挫抑之意】

北門三章章七句【子貢傳云管叔以殷畔仕者苦之故賦此詩然以武庚之事爲王事是豈明於義者耶申培說以爲邶之仕者處危國事亂君因徵役而出門賦之以自嘆彼但見此詩在邶風中故云然不必有所據】

北風賢者去國也亦衞頃公時詩【愚按此與柏舟北門二篇皆爲僚友不睦之語而或去或不去異矣所以系之頃公者柏舟之序曰衞頃公之時仁人不遇小人在側此詩亦足以當之】

北風其涼【陽韻】雨【去聲後同】雪其雱【陽韻穆天子傳注作籀文作雱】惠而好【去聲後同】我攜手同行【葉陽韻寒剛翻】其虛其邪【葉魚韻祥余翻爾雅丰氏本俱作徐】旣亟只且【葉魚韻子余翻興也北風寒涼之風程子云四時之風春而自東則生物也夏而自南則養物也秋而自西則成物也冬而自北則殺物也以北風之殺害萬物故以起興自上而下曰雨雪說文雲凝雨說物者本作防從雨從彗蓋雪雨之可埽者亦能淨紛穢若彗也省作雪釋名云雪綏也水下遇寒而凝綏綏然下也雱卽旁字說文云溥也雪助風爲虐風以譬君雪以譬臣惠說文云仁也猶愛也好謂相好也攜說文云提也行去也言誰有仁人與我相親厚者我將提攜其手與之同行去而避之也其虛言君子在野也孟子云不信仁賢則國空虛邪者正之反其邪言小人在位也旣盡也亟通作防說文云疾也或通作防說文云急也只且語助辭孔穎達云我所以去之者非直爲君之酷虐而在位之臣莫不盡爲急刻之行矣所以當去以此也又鄧元錫云內經四時有經風風從其方來曰實風主生養收藏從其衝若前後來曰虛邪賊風犯則傷人按此解於虛邪二字亦合但章首以風雪並言不應詠風遺雪耳況末章亦有此二句而章首並無北風之語乎】北風其喈【古文作】雨雪其霏【微韻列女傳作霏霏】惠而好我攜手同歸【微韻】其虛其邪【見前】旣亟只且【見前興也喈通作偕說文云彊也霏雰也雪落急也毛傳云甚貌謝枋得云諭禍害愈急也又陸佃云雱蓋言聚霏蓋言散涼者其刻也喈者其和也自今觀之雪勢布散無所不加其意或未艾也則風侯更和故是詩風以其喈雪以其霏爲後𨿽理亦可通然恐非詩意歸擬歸家而退休也】莫赤匪狐【虞韻】莫黒匪烏【虞韻亦葉麻韻於加翻】惠而好我攜手同車【麻韻韋昭云古惟尺遮翻自漢以來始有居音按章首二句同用虞韻則此亦當葉虞韻讀如駒恭於翻謂漢後始有居音者恐未然】其虛其邪旣亟只且【邪且韻見首章比也狐獸名似犬赤色說文云狐妖獸也鬼所乘之烏鳥名一名鵶黒色其字象形林罕以爲全象鳥形但不注其目睛萬類目睛皆黒烏體全黒遠而不分別其睛也狐烏皆不祥之物狐之類皆赤烏之類皆黒人莫能分別赤以爲非狐者莫能分別黒以爲非烏者繇狐赤烏黒其類相似以況衞之諸臣同惡相濟無有出於其類者陸佃云狐羣者也烏合者也又管子曰烏集之交初𨿽相驩後必相咄詩人毎引以刺者非特譏其爲惡如一亦以刺其初皆利合不以道也一說嚴粲云最赤者狐最黒者烏見其色而可知矣猶衞之無道不難辧也宜速去亦通程子云同車亦偕行耳但卒章詞意益迫切同車有已駕之意愚按只因此一語故疑爲仕於衞者所作】

北風三章章六句【序以爲刺虐也衞國並爲威虐百姓不親莫不相攜持而去焉程子謂詩爲君子見幾而作非百姓相攜而去今按末章有攜手同車之語則其非賤者可知矣子貢傳申培說皆謂邶國危亂士民去之丰熙附防其說指爲管叔不義而眾叛親離也然味詩意實不爾】

詩經世本古義卷十五﹤經部﹐詩類﹐詩經世本古義﹥

欽定四庫全書

詩經世本古義卷十六

明何楷撰

周厲王之世詩十篇

漸漸之石將士苦東徵也【竹書紀厲王三年淮夷侵雒王命虢公長父伐之不克是詩之作疑在此時也淮夷在東方故篇中有東徵之語深入苦雨師人扶病不暇其不能克敵可知矣】

漸漸【陸徳明本子貢傳申培說丰氏本俱作嶃嶃】之石維其髙【豪韻】矣山川悠遠維其勞【豪韻】矣武人東徵不皇【朱傳大全俱作遑後同】朝【葉豪韻直髙翻】矣【賦也首二句以遠言漸漸於石義難通釋文作嶃嶃然考說文無嶃字疑但通作斬言石之森立其狀如斬截然也劉彛云漸漸之石維其髙矣者謂所歷之路石皆亷利傷人之足割馬之蹄不可以踐履也不獨漸漸而已其髙峻峭拔非攀緣則不可以登也悠本憂思之義借以爲長遠之意山川悠遠者劉云其山窮者川斷之也其川盡者山間之也重重相間不可極不曰悠遠乎勞說文云劇也謂疲倦也程途遼邈我行將倦此初行而懸擬之辭非已行而倦也武人鄭云謂將率也東徵者受王命東行而徵伐也皇通作遑朱子云暇也按遑本訓急或訓爲暇者蓋反言之猶亂之爲治也覲君曰朝周禮注云朝猶朝也欲其來之早也不皇朝矣者謂身旣遠行不得朝見天子此章以陛辭就道之時言嚴粲云𨿽在勞苦之地不忘君也】漸漸【丰本作嶃嶃】之石維其卒【葉質韻卽聿翻】矣山川悠遠曷其沒【葉質韻莫筆翻】矣武人東徵不皇出【質韻】矣【賦也卒毛傳云竟也孔穎達云漸漸然險峻之山石我等登之維其終竟言徧歷此石也沒者沈滅之義猶盡也上章因石路阻隔不前而嘆山川之悠遠此章言旣過此石而山川之悠遠仍復如故故又嘆其登歷何時而可盡也一說萬時華云沒字狀深箐懸洞杳杳深入之意曷何爲也杜子美詩行色逓隱見人煙半有無僕夫穿竹語稚子入云呼可想此景亦通不皇出矣朱子云謂但知深入不暇謀出也】有豕白蹢【丰本作】烝涉波【歌韻】矣月離於畢俾滂【丰本作霶】沱【歌韻史記作池】矣武人東徵不皇他【歌韻丰本作它】矣【丰本於此章之上又有一章其辭云馬鳴蕭蕭陟彼厓矣月離於箕風揚沙矣武人東徵不皇家矣蓋因春秋有月離於箕風揚沙之語而妄益之其膚鄙可笑如此賦也豕彘也姤初六云羸豕孚蹢躅說文訓蹢爲住足訓躅則但曰蹢躅毛亨孫炎皆訓蹢爲蹄今以意詳之則住足之訓當分屬蹢躅兩字足卽蹢所謂蹄也躅當訓住其音類也蹢爾雅亦作豴云豕四豴皆白鄭云豕之性能水又唐突難禁制白蹄其尢躁疾者孔云駭與字異義同駭者躁疾之言白蹄名之爲駭是躁疾於余豕羅願云在十二肖皆配十二支故已象虵豕象亥史晉師伐齊以己亥爲三豕是也今旣從豕又從亥者蓋北方之卦水洊至焉豕爲水之畜又應於水爲能充其類故在物從豕在气從亥烝本火气上升之義故又訓爲進也涉說文云徒行厲水也波說文雲水湧流也韓詩注云犬喜雪馬喜風豕喜雨陸佃云說卦坎爲豕坎性趨下豕能俯其首又喜卑穢亦水畜也羅云豕之性能水牧豬之所必在水艸之交故瀦從豬以豬所食息也天將久雨則豕進而涉水波白蹢尢其躁進者故先進焉愚按涉以流言則是水流湧盛足見雨澤之多非以涉波爲雨兆也或疑此豕爲江豚今按江豚乃風信於雨無與離通作麗易訓離爲麗謂相附也亦通作儷月令宿離不貣注讀如儷偶之儷謂相偶也畢二十八宿之一解見大東篇孔云以是陰雨之星故謂之陰星甘氏云畢主街巷陰雨天之雨師也故明而移動則霖潦及街壅塞明而定則天下安朱子云畢是漉魚底又网漉魚則其汁水淋漓而下若雨然畢星名義蓋取諸此今畢星上有一柄下開兩義形亦類畢俾使也滂說文云沛也沱本水名今訓以爲水貌按沱字右施它它者蛇也當是以其水之蜿蜒而來有如蛇然故施它也漢書云西方爲雨雨少陰之位也月失中道移而西入畢則多雨孔雲洪範曰星有好風星有好雨者卽此畢是也春秋緯說曰月離於箕風揚沙則好風者箕也所以箕好風畢好雨者鄭以爲箕東方木宿風中央土气木克土爲妻從妻所好故好風也畢西方金宿雨東方木气金克木爲妻從妻所好故好雨也推此則南宮好暘北宮好燠中宮四季好寒也是繇己之所克而得其妃從其妃之所好故也鄭知然者以五行傳貌屬木言屬金視屬火聽屬水思屬土庶徴亦依此貌言視聽思爲次鄭繇此故言雨木气也春而施生故木气爲雨也暘金气也秋物成而堅故金气爲暘也燠火气也寒水气也風土气也凡气非風不行猶金木水火非土不處故知土气爲風以此知風土雨木皆從妃所好也按此說五事庶徴所屬與蔡沈書傳不同存以備考家語云孔子將近行命從者皆持蓋已而果雨巫馬期問曰旦無雲旣日出而夫子命持雨具敢問何以知之孔子曰昨暮月宿畢詩不云乎月離於畢俾滂沱矣以此知之論衡云孔子出使子路賫雨具有頃天果大雨子路問其故孔子曰昨暮月離於畢後日月復離畢孔子出子路請賫雨具孔子不聽出果無雨子路問其故孔子曰昔者月離其陰故雨昨暮月離其陽故不雨愚按俾滂沱矣玩一俾字是未雨而預料其將雨以爲月離畢實使之若歸咎於月者然與首二句言從前之多雨不同嚴云停潦尙多雨歇未久而月離於畢則又將雨矣厭苦多雨之辭也對苦雨一事而言謂之他不皇他矣者遭逢蹇而智慮廢惟雨是憂足矣尙能講求制勝之事乎劉云深入蠻夷之域爲山川之所困雨水之所淫戰敵未捷病疫相仍救其生命之不暇何皇及於他事哉此章在不皇出矣之後蓋已至其地特爲雨所苦而恐其不能戰耳輔廣云世之治也固未嘗無徵伐之事也然行者之勞未嘗自言而上之人則汲汲然以言其勞之可念世之亂也上之人未嘗念其勞而言之也而行者則自言其勞苦而不置焉夫使勞者自言而上之人不加卹焉則烏在其爲民之父母也】

漸漸之石三章章六句【序云下國刺幽王也戎狄叛之荊舒不至乃命將率東徵役久病於外故作是詩也按幽王東徵之役史傳無所經見殆不足信朱子但曰將帥出徵經歷險遠不堪勞苦而作此詩子貢傳亦云周人從徵賦此而皆不能知其世申培說則直以爲桓王伐鄭將帥不堪勞苦而作彼但知鄭在周東而不知自西周視天下諸侯之國皆在東方所謂小東大東是也況篇中有山川悠遠之語斷非指鄭可知】

桑柔芮伯刺厲王也【出序朱傳從之】托爲誡諭僚友之詞以諷切之【鄭云芮伯畿內諸侯王卿士也字良夫按左文元年秦穆公引大風有隧章稱爲芮良夫之詩其說與序合序之可信如此篇中不敢斥言王而但斥當時執政者信用非人貪利生事以致禍亂大抵爲榮夷公輩發也周語厲王說榮夷公芮良夫諫不聽旣榮公爲卿士諸侯不享而墨子亦言厲王染於�公長父榮夷終荀卿成相篇亦云讒夫多進反覆言語生詐態爭寵嫉賢利惡忌下斂黨與上蔽匿上壅蔽失輔勢任用讒夫不能制孰公長父之難厲王流於彘然則�公孰公長父蓋亦一時用事之人與又汲冡周書有芮良夫解其言頗與詩意脗合今附錄於此芮伯若曰予小臣良夫稽道謀告子惟民父母致厥道無遠不服無道左右臣妾乃違民歸於徳徳則民戴否則民讐玆言允效於前不遠商紂不道夏桀之虐肆我有家嗚呼惟爾天子嗣文武業惟爾執政小子同先王之臣昏行不顧道王不若專利作威佐亂進禍民將弗堪治亂信乎其行惟王曁爾執政小子攸聞古人求多聞以監戒不聞是惟弗知後除民害不維民害害民乃非後惟其讐後作類後弗類民不知後惟其怨民至億兆後一而已寡不敵眾後其危哉嗚呼爾無或如之今爾執政小子惟以貪諛爲事不懃徳以備難下民胥怨財單竭手足靡措弗堪戴上不其亂而以予小臣良夫觀天下有土之君厥徳不遠罔有代徳時爲王之患其惟國人嗚呼惟爾執政朋友小子其惟洗爾心攺爾行克憂往愆以保爾居爾乃瞶禍翫烖遂弗悛余未知王之所定矧乃攸行惟禍發於人之攸忽於人之攸輕闕不存焉變之攸伏爾執政小子不圖善偸生苟安爵以賄成賢者箝口小人鼓舌逃害要利並得厥求惟曰哀哉我聞曰以言取人人飾其言以行取人人竭其行飾言無庸竭行有成惟爾小子飾言事王寔蕃有徒王貌受之終弗獲用面相誣蒙及爾顚覆自謂有餘予謂爾弗足敬思以徳備乃禍難難至而悔悔將安及無曰予爲惟爾之禍書序謂芮伯納王於善曁執政小臣咸省厥躬作爲此書】

菀彼桑柔【尢韻】其下侯旬【眞韻爾雅作洵】捋采其劉【尢韻】瘼此下民【眞韻】不殄心憂【尢韻孫鑛云柔劉憂與旬民間葉此卽後世所謂轆轤韻乃知古人體無所不有愚按篇中多用此體】倉兄【陸徳明本作況】塡【葉眞韻他鄰翻】兮倬彼昊天【葉眞韻汀因翻】寧不我矜【葉眞韻渠巾翻比也菀毛傳云茂貌侯語詞據爾雅則伊維之類旬說文云徧也按十日爲旬以周匝十日而言之故有徧之義捋說文云取易也詩詁云以指歷取也采說文亦云捋取也愚按二字並言義當小別蓋逐葉摘之謂之采牽枝以手循眾葉而兼下之謂之捋也劉本作鐂殺伐之義桑葉𨿽茂而徧而或捋之或采之又或劉之三事並用則無遺葉矣諭王之於民其所以殘削之者無所不備也豳風言采蘩祁祁所謂采也言猗彼女桑毛傳以爲角而束之所謂捋也言取彼斧斨以伐遠揚所謂劉也歐陽修云他木皆有枝葉而詩人獨以桑爲譬者惟桑以葉用於人瘼說文云病也殄爾雅云絕也說文云盡也不殄心憂猶曹操短歌行所云憂從中來不可斷絕也見下民之病故心憂也倉通作愴說文云傷也兄通作怳說文云狂之貌塡本作寘說文云塞也憂之極而愴愴之極而怳至於胸鬲俱懣塞也倬說文云著大也鄭亦以爲明大貌矜兢同音兢者危栗不安之狀人心有所憐憫其狀亦如之訛而爲矜因又訓矜爲憐耳不然矜本矛柄之名訓憐殊難解言彼明著於上之昊天見我之憂寧不少加矜憐使民病獲瘳而我之憂亦因之以已乎民病之實備在下三章蘇轍云桑之爲物其葉最盛然及其采之也一朝而盡無黃落之漸故詩人取以爲比言周之盛也如桑柔之茂其陰無所不徧至於厲王肆行暴虐以敗其成業則王室忽焉凋如桑之旣采民失其陰而受其病故君子憂之不絕於心悲之益久而不已號天而訴之也又陳際泰云周之於物象瓜也桑也瓜甘美而善潰桑盛而柔周以忠厚立國而尙文歸馬放牛祖宗貽謀已弱卽能延其世也然遂數傳而不振吁柔之道固不利遠也哉】四牡騤騤【支韻】旟旐有翩【先韻亦葉眞韻批賓翻陸本作偏】亂生不夷【支韻】靡國不泯【葉先韻民堅翻亦葉眞韻彌鄰翻】民靡有黎【葉支韻呂支翻】具禍以燼【葉眞韻詞辛翻陸本作藎】於【音烏】乎有哀【葉支韻魚羈翻】國步斯頻【眞韻說文作矉賦也首章旣啟其端次章乃據時事言之騤說文云馬行威儀也騤騤毛云不息也鳥隼曰旟蛇曰旐此戎車所建禮所謂前朱雀而後武也翩說文云疾飛也孔云翩是旌旂行而舒張之貌旌旗止則納之弢中言其行而翩翩是在路不息歐陽云四牡騤騤臣吏奔走於道路也旟旐有翩庶民召集於兵役也愚按此必厲王時有數興徵伐之事故詩云然或疑史無所載然史記楚世家明言周厲王暴虐熊渠畏其伐楚去其王又秦本紀亦言厲王無道諸侯或叛之西戎反王室滅犬丘大駱之族竹書載厲王三年淮夷侵雒王命虢公長父伐之不克十一年西戎入於犬丘皇王大紀載厲王時荊楚寇於南獫狁寇於北淮夷寇於東命虢公徵之不克徴斂數起虐用其民民不堪命聚議而興謗召穆公以告王怒得衞巫使糾謗者收殺之是其事皆與詩相脗合故自足信鄒忠云司馬子長有言詩書所以復見者多藏人家而史記獨藏周室以故滅夫三代以前徵伐之事豈盡可考哉亂謂兵革之亂夷說文毛傳皆云平也孔云王本用兵欲以除亂但伐不得罪而亂日生不復能平之靡無通泯說文毛傳皆云滅也爾雅云盡也徵役繁興侯國有調遣之煩故財力頓盡非謂無國不伐而使之皆泯滅也黎通作驪馬深黒色禹貢厥土靑黎史記作靑驪可證詩書言黎民則以頭之黒發言之猶秦呼百姓曰黔首黔亦黒也民靡有黎者言丁壯從軍死亡略盡無復有黒發之人也具通作俱偕也禍謂兵革之禍燼說文云火余也具禍以燼連上句一串讀鄭云俱遇此禍以爲燼言害所及廣孔云燼是燋燭旣然之餘以比其時之民得存性命者皆死亡之餘愚按上文旣言靡有黎而此尙云以燼者猶曰存什一於千百云爾繇王好用兵故亂日生而不能平繇亂日生而不能平故諸侯之國無不驛騷而王國及侯國之民皆受其病若此也於乎解見抑篇於乎有哀者嘆而傷之言烏呼有是可哀痛也國謂王國猶言朝廷也步說文云行也頻者說文以爲人臨水厓頻蹙不前而止之義則是與蹙同意言國家所行如是吾且見其日以窮迫而不能復有所施展矣一說蘇云國步國之動也頻數也畜大物者惡數動之故以國步斯頻爲哀也亦通】國步蔑資【支韻】天不我將【漾韻亦葉陽韻資良翻】靡所止疑【支韻】云䢐何往【葉漾韻於放翻亦葉陽韻於王翻】君子實維【支韻丰本作惟】秉心無競【敬韻亦葉漾韻其亮翻五經文字作倞】誰生厲階【葉支韻堅夷翻】至今爲梗【葉敬韻古孟翻亦葉漾韻口浪翻賦也蔑通作滅盡也資說文云貨也人所賫持也將者扶持之意字從寸寸者手也疑說文云惑也䢐卽往也䢐以人之行往言下文往以所往之地言故兩文以別之曰云曰何皆疑辭也言國家數勞民動眾已殫盡其資財矣而天又不肯扶持我謂所至皆敗衂也民心洶洶慮主之未肯悛攺大役必未休息乃王無所以止其疑者於是咸相與驚惑曰今又將往何處乎一說毛傳云疑定也朱子云讀如儀禮疑立之疑按儀禮士昏禮婦疑立於席之西注疑立自定之貌又鄕射禮賓拜西階上疑立主人阼階東疑立鄕飲酒亦有此文蓋人有疑則有徘徊姑定之意曰靡所止疑者鄭云我從兵役無有止息時亦通但如此屬字似太奇耳君子指當時執政者言卽榮夷公輩是也維說文云网綱也系綴之義人以手持禾爲秉故鄭箋訓秉爲執秉心猶今人云立定主意者競說文云疆語也喜爭啟釁所謂競也誰指上文君子不欲斥言之也厲本旱石之名岸之危處亦曰厲階砌之有級者說文以爲陛也曰生厲階者岸之危處本無階可升今忽生一階焉以授之使之舍康莊而立於危險之地孟子所謂安其危而利其菑也梗錢氏以爲水上浮木壅水者今語以斷梗與浮萍飄蓬並言是也言柄政之君子實爲國家之所系維其所以執持其心者當以無所爭競爲主用養和平之福誰爲興兵搆怨之謀以階之厲使從役之民飄泊靡定至今如水上之浮梗乎左昭二十四年楚子爲舟師以啟吳疆沈尹戌曰亡郢之始於此在矣詩曰誰生厲階至今爲梗其王之謂乎】憂心慇慇【葉眞韻於眞翻丰本作殷殷】念我土宇【麌韻】我生不辰【眞韻】逢天僤【陸本作亶】怒【葉麌韻暖五翻】自西䢐東【韻會小補云葉音丁入靑韻古葉靑通眞】靡所定處【葉語韻敞呂翻】多我覯痻【眞韻】孔棘我圉【語韻賦也慇說文云痛也宇本屋邊之名因借爲邊垂之義徐鍇云按左傳在君之宇下是爲邊垂也念我土宇言國家之土宇可念亦如所謂日蹙國百里者不辰爾雅云不時也邢昺云言不得其時也逢說文云遇也僤說文云疾也僤怒者迅疾之怒猶云疾威也兵連禍結無稍停緩之時若天意所使者然故云逢天僤怒也處說文云止也嚴云是時鎬京在西中原在東自西至東無有寧居者言京師及中原皆亂也覯說文云遇見也痻鄭云病也孔云痻字從病而以昏爲聲是昏忽之病按說文無痻字當通作昏晉語鮮不天昏韋昭注以爲狂惑之疾是也多我覯痻言我所遇見者無非狂惑之人指當時凡居位謀國者言也孔甚也棘通作防說文云急也圉通作圄說文云守之也按圉本囹圉所以拘罪人者今文圉圄多誤用故爾雅訓圉爲垂舍人云拒邊垂也邢昺云守禦在外垂也孔棘我圉者言朝廷信任昏惑之人挑怨賈禍故我之邊垂又甚急卽史言諸侯叛王及東夷西戎疊見侵擾之事也】爲謀爲毖【葉質韻壁吉翻大全云葉音必】亂況斯削【藥韻】告爾【墨子作女下同】憂卹【質韻墨子作防】誨爾序爵【藥韻墨子序爵作予郁】誰【墨子作孰】能執熱逝【墨子作鮮】不以【墨子作用】濯【覺韻亦葉藥韻靑藥翻】其何能淑載胥及溺【藥韻亦葉覺韻女角翻賦中有比也承上三章言時事至於如此亦將如之何哉其惟知謀知毖而後可說文云慮難曰謀毖愼也亂卽亂生不夷之亂況本寒水之名毛傳鄭箋皆訓爲玆晉語韋昭注訓爲益二解相通未詳其義孔穎達以爲況者賜也賜人之物則益滋多故爲滋也據此說則況當通作貺然以滋益訓貺於義爲迂不如依貺字本義卽訓作賜耳禍亂之來若天所與之故曰亂貺也削說文云析也儀禮注云猶殺也殺音色界翻謂刻削之使小也言今廟堂之上特無有謀攺圖而毖後患者耳若能爲謀以圖其新爲毖以防其患則天之以大亂與我者將繇此漸漸削小非復不可收拾之勢矣告通作誥曉諭之意爾指執政者觀後有嗟爾朋友之語可見蓋不欲斥言王而但托之告朋友耳卹據說文兼憂與收二義謂哀痛民之窮而收之也誨說文云曉教也序爵朱子云辧別賢否之道也張文潛云宜爲公卿者爵之以公卿宜爲大夫士者爵之以大夫士此爵之所以序也愚者爵尊賢者爵卑爵之所以亂也故序爵者別賢不肖而已前章推原禍亂之繇而曰誰生厲階又曰多我覯痻故此言謀毖之道維何亦惟告爾以憂念民窮而亟收卹之然非在位皆賢者必不能代君卹民故又誨之以序爵焉以其時在位皆忍心之人故欲其取而澄汰之也執熱孫鑛云熱气盈身如執之然鐘惺云舊解執字作執持之執今人以水濯手豈能便執持熱物乎蓋熱曰執熱猶云熱不可解此古文用字奧處逝往也濯洗濯之濯浴可解熱也此二句以比語作正意言人當盛熱之時誰能執守此熱以往而不思澣濯於淸泠之淵用此以解其熱者比今之民困於兵革已甚惟賢者在位秉無競之心招攜以禮懷遠以徳以罷兵息民而後民困可解也以濯解熱是賢者卹民作用曰誰能曰不以皆嘆今之不然孟子云今也欲無敵於天下而不以仁是猶執熱而不以濯也左襄三十一年北宮文子相衞襄公如楚過鄭印叚迋勞於棐林如聘禮而以勞辭文子入聘子羽爲行人馮簡子與子大叔逆客事畢而出言於衞侯曰鄭有禮其數世之福也其無大國之討乎詩云誰能執熱逝不以濯禮之於政如熱之有濯也濯以救熱何患之有合觀孟左可得以濯之義又墨子云爵位不髙則民不敬蓄祿不厚則民不信也政令不斷則民不畏也故古聖王髙予之爵重予之祿任之以事斷予之令夫豈爲其臣賜哉欲其事之成也詩曰告女憂防誨女予郁孰能執熱鮮不用濯則此語古者國君諸侯之不可以不執善承嗣輔佐也譬之猶執熱之有濯也將休其手焉按此則卽取用賢比以濯舊說皆如是然意似未盡淑通作俶說文云善也使民無鋒鏑死亡之憂有安生樂業之慶善孰如之載之言則也胥爾雅云皆也溺通作防說文云沒也此二句承不以濯而言以濯解熱理勢當然旣不以濯則熱終不可解其何能善哉不特民陷溺於禍難無出脫之時恐女在位者亦將與之俱盡而無脫身之地矣孟子云苟不志於仁終身憂辱以陷於死亡詩云其何能淑載胥及溺此之謂也】如彼遡風【葉侵韻孚金翻】亦孔之僾【隊韻】民有肅心【侵韻】荓【陸本作迸云或作拼】云不逮【隊韻】好【去聲】是稼【鄭陸本俱作家】穡【職韻鄭陸本俱作嗇陸云尋鄭家嗇二字本皆無禾者下稼穡卒癢始從禾】力民代食【職韻】稼穡維寶【皓韻】代食維好【皓韻比而賦也遡通作說文云向也水欲下違之而上也曰遡風者流逆而風亦與之俱逆也僾說文云仿佛也徐鍇云見之不明也按祭義云祭之日入室僾然必有見乎其位字義正同風水俱逆舟行難前遙瞻彼岸不知尙在何處此承上章載胥及溺而言以比人處危亂之時眞莫測將來世運如何究竟猶書所謂如涉大水茫無津涯也民有肅心二句又舉當時病民之事言之肅說文云持事振敬也荓當依陸本作迸說文雲散走也一云斥逐也與大學迸諸四夷義同謂斥逐使之散去也逮通作隸說文云及也民本無怠惰之心徒以徵役繁興使之東馳西竄不能及時趨事嚴云謂奪其農時使不得耕耨也好是稼穡四句勸諫之辭也好謂崇尙之耕種曰稼收斂曰穡孔云司勲云治功曰力則力民謂有功加於民者也代食錢氏云代耕而食也稼穡維寶申言好是稼穡之意鼂錯有言明君貴五穀而賤金玉寶之義也韓詩外傳云晉平公之時寶藏之臺燒士大夫聞之趨車馳馬救火三日三夜乃勝之公子晏子獨束帛而賀曰甚善矣平公勃然作色曰珠玉之所藏也國之重寶也而天火之士大夫皆趨車走馬而救之子獨束帛而賀何也有說則生無說則死公子晏子曰何敢無說臣聞之王者藏於天下諸侯藏於百姓商賈藏於篋匱今百姓之於外裋褐不蔽形糟糠不充口虛耗而賦斂無已王收大半而藏之臺是以天火之且臣聞之昔者桀殘賊海內賦斂無度萬民甚苦是故湯誅之爲天下戮笑今皇天降災於藏臺是君之福也而不自知變怪亦恐君之爲鄰國笑矣公曰善自今以往請藏於百姓之間詩曰稼穡維寶維好之好如字謂美好也嚴云今當好是稼穡言重農也其有功力於民者則使之代耕而食言任賢也蓋稼穡當以爲寶而不可輕食祿以代耕者當擇其人之好而不可濫也愚按好是稼穡與告爾憂卹相應力民代食與誨爾序爵相應使代食者不得其人則民亦不得盡力於稼穡矣故因言民之不逮而仍推及之】天降喪【去聲】亂滅我立王【陽韻】降此蟊賊【職韻丰本作蟘】稼穡卒癢【陽韻】哀恫【陸本作同丰本作痌】中國【職韻】具贅卒荒【陽韻】靡有旅【丰本作呂】力【職韻】以念穹蒼【陽韻賦中有比也降下也喪者亡失之謂民失農業是降喪也兵連不休是降亂也滅爾雅說文皆云盡也立王鄭蘇皆云我王所恃以立者愚按卽指下文稼穡是也國以民爲本民以食爲天非所恃立以爲王之具而何蟊食苗根者惡之故呼之以賊非二物也解見大田篇季本云此非以害稼者言蓋借以指當時在位貪亂之人能害國者鄧元錫云稼穡國之寶也貪人以好兵荒之是蟊賊也天降蟊賊是降之喪亂也卒盡癢病也俱見爾雅又說文訓癢爲瘍季雲天下旣亂則民不得盡力於農畝所以卒病而無成也哀說文云閔也徐云閔痛之形於聲也於文口衣爲哀衣哀聲也恫說文云痛也一曰呻吟也中國兼人與地言之具通作俱偕也以物質錢曰贅爲其放貝於外故字從敖男子出附女家謂之贅壻亦取斯義具贅者言中國之人民相偕從役於外鮮有家居者如贅物然也荒說文云蕪也卒荒者言中國之田地盡皆荒蕪也夫然則是不肯寶好稼穡而使民苦於不逮者皆此蟊賊之爲矣旅眾也旅力猶言合力也穹蒼天也李巡云古時人質仰視天形穹隆而髙色蒼蒼然故曰穹蒼念穹蒼則思所以挽回气運矣嚴云羣臣無有盡力以念及天意者是代食者其人非好也韓詩外傳云民勞思佚治暴思仁刑危思安國亂思天詩曰靡有旅力以念穹蒼】維此惠君民人所瞻【葉陽韻諸良翻按漢較官碑以瞻爲彰】秉心宣猶考愼其相【陽韻】維彼不順自獨俾臧【陽韻】自有肺【陸本作胇】腸【陽韻】俾民卒狂【陽韻賦也惠說文云仁也字從心從叀徐云爲惠者心專也惠君謂仁愛之君曰維此者亦諷勸之辭以王暴虐不敢直斥其非故姑爲巽語以感動之後言維此聖人放此民謂百姓人謂羣臣廣韻云仰視曰瞻仁愛之君有所舉動必足以福國庇民故臣民皆瞻仰之也秉心二句教其當如此也秉心宣猶與秉心無競句法正同鄭云宣徧猶謀也考通作攷說文云敂也撞擊之義趙頤光云凡攷索攷究並當用攷相說文云省視也惠君之所存心者凡所舉事必以徧謀於眾爲主不但不偏執一己之見亦不輕狥一二人之言旣與眾共謀之矣然後從而參互研索之務致謹於其所省視者可行則行可止則止不敢苟且從事也惠君之所以爲惠君者道固如此舊說依鄭箋以相作輔相解亦通但韻不葉耳維彼不順指當時執政者而言曰維彼者鄙而外之之辭如論語問子西曰彼哉是也後凡言維彼者放此不順謂不順於理自獨者言其自視惟有一獨而已此外天下人皆無足當意者也俾使臧善也嚴云欲用獨自之見而使之善何繇得善乎自有肺腸者鄭云行其心中之所欲孔云肺腸五臟之物言之以表其心故云自有肺腸愚按肺气最盛故劉熙釋名云肺勃也其气郁勃也腸謂大小腸能化糟粕其所出者皆滓穢耳以不順之盛气自用故但舉肺言且所出者總非良謀故但舉腸言曰自有者見其不合於眾所同然也俾民卒狂者使民逐逐奔命盡皆如狂也彼不順者之所行惟任己見不顧民病如此而爲惠君者乃聽信之何哉此正與第三章

誰生厲階二句相應】瞻彼中林【侵韻】甡甡其鹿【屋韻】朋友已譖【葉侵韻子林翻陸本作僭】不胥以谷【屋韻】人亦有言進退維【韓詩外傳作惟】谷【屋韻興也中林林中也甡說文云眾生並立之貌甡甡毛云眾多也許愼云鹿性旅行艸虫經云鹿欲食皆鳴相召志不忌也朋友僚宷之稱指執政者後放此譖說文云愬也以鹿之相從起朋友之相譖乃反興也谷爾雅云善也不胥以谷與自獨俾臧相應言彼惟自以爲是不肯參伍眾論以求其眞善之所在也意當時執政所謀者芮伯必曾力阻之旣不見用而反被譖毀故云然人亦有言蓋恆言也谷兩山間流水之道也欲進而盡言則己見惡於朋友欲退而不言則又抱愧於幽獨躊躇於前卻之間如皆將墜於深谷也晏子春秋云叔向問晏子曰齊國之徳衰矣今子何若晏子對曰嬰聞事明君者竭心力以沒其身行不逮則退不以誣持祿事惰君者優遊其身以沒其世力不能則去不以諛持危且嬰聞君子之事君也進不失忠退不失行不苟合以隱忠可謂不失忠不持利以傷亷可謂不失行叔向曰善哉詩有之曰進退維谷其此之謂與又韓詩外傳云田常弒簡公乃盟於國人曰不盟者死及家石他曰古之事君者死其君之事捨君以全親非忠也捨親以死君之事非孝也他則不能然不盟是殺吾親也從人而行是背吾君也嗚呼生亂世不得正行刼乎暴人不得全義悲夫乃進盟以免父母退伏劍以死其君聞之者曰君子哉安之命矣詩曰人亦有言進退惟谷石先生之謂也】維此聖人瞻言百里【紙韻】維彼愚人覆狂以喜【紙韻】匪言不能胡斯【漢書作此】畏忌【葉紙韻渠綺翻賦也維此聖人亦諷王也聖說文云通也字從耳應劭云聖者聲也言聞聲知情也瞻言百里者嚴云聖人於人之言能瞻之於百里之外謂望之而諭其意也一說瞻言百里謂聖人能知微見遠亦通維彼愚人刺當時執政者愚惷覆反也狂卽俾民卒狂之狂覆狂以喜者言民之奔命若狂其狀甚可憐而彼反以爲喜也匪通作非非言不能芮伯自道也鄭云胡之言何也禮記注云忌之言戒也言聖人在上𨿽疎逖之人驟進言於前且一見而能察其所懷來之意然則今有以狂爲喜之愚人若彼者聖人豈不辧之我爲其所譖亦非不能指摘其爲愚也乃於此若有所畏懼忌諱而不敢言者何也恨極而自訝之辭徐干云夫酒食人之所愛者也而人相見莫不進焉不吝於所愛者以彼之嗜之也使嗜者甚於酒食人豈愛之故忠言之不出以未有嗜之者也詩云匪言不能胡斯畏忌按周語云厲王虐國人謗王王怒得衞巫使監謗者以告則殺之國人不敢言道路以目王喜告召公曰吾能弭謗矣乃不敢言召公曰是鄣之也防民之口甚於防川川壅而潰傷人必多民亦如之是故爲川決之使導爲民者宣之使言故天子聽政使公卿至於列士獻詩瞽獻典史獻書師箴賦蒙誦百工諌庶人傳語近臣盡規親戚補察瞽史教誨耆艾修之而後王斟酌焉是故事行而不悖民之有口也猶土之有山川也財用於是乎出猶其有原濕衍沃也衣食於是乎生口之宣言也善敗於是乎興行善而備敗所以阜財用衣食者也夫民慮之於心而宣之於口成而行之胡可壅也若壅其口其與能幾何王弗聽於是國人莫敢出言竹書載厲王八年初監謗芮伯良夫戒百官於朝疑卽此詩之所爲作也】維此良人弗求弗迪【葉屋韻讀如軸直六翻】維彼忍心是顧是復【屋韻】民之貪亂寧爲荼毒【葉屋韻讀如竺丁木翻史記身毒國轉爲天篤又爲竺是也賦也此章專責執政者良善也求通作逑說文云斂聚也迪說文云道也毛云進也愚按書迪簡在王庭義亦同此謂導引而進之也忍心謂有殘忍之心者與良人對看良人以慈良爲徳主於愛民忍心以殘忍爲心主於害民亦曰維此維彼者與上二章所指不同乃詩人行文錯綜處然於良人言此者則愛而內之之辭於忍心言彼者則惡而外之之辭也顧說文云還視也復猶重也國有善人則不肯尋覓而導進之偏於忍心之人乃顧視而眷念之重復而綢繆之蓋不順者之所爲如此此其所以數建貪利之謀數興得己之役而瘼此下民也張文潛云蕩曰曾是掊克曾是在服則維彼忍心是顧是復可知也貪鄭云猶欲也寧本願詞此則反而言之猶云豈肯也荼苦菜也解見谷風篇朱子以爲蓼謂南方人名荼爲辣荼或用以毒溪取魚卽所謂荼毒也此或未足信毒說文云厚也害人之艸往往而生愚按以往往而生故訓毒爲厚說者以爲荼蔓野葛之屬是也荼毒二字並言荼當比不順者毒當比忍心者以執政者惟一人而忍心者其類實繁故也民本喜亂至弱而彊至順而險豈肯甘爲人所荼毒而俯首聽命乎言其勢必終至於叛亂以深悚惕之周語太子晉云人有言曰無過亂人之門又曰佐雝者嘗焉佐鬭者傷焉又曰禍不好不能爲禍詩曰四牡騤騤旟旐有翩亂生不夷靡國不冺又曰民之貪亂寧爲荼毒夫見亂而不惕所殘必多其飾彌章民有怨亂猶不可遏坊記子云貧而好樂富而好禮眾而以寧者天下其幾矣詩云民之貪亂寧爲荼毒故制國不過千乘都城不過百雉家富不過百乘以此坊民諸侯猶有畔者荀子云凡人莫不欲安榮而惡危辱故惟君子爲能得其所好小人則日徼其所惡亦引此詩】大【爾雅注作泰】風有隧有空大谷【屋韻】維此良人作爲式谷【屋韻】維彼不順徵【韓詩外傳作往】以中【韓詩外傳作虫】垢【葉屋韻居六翻興之比也此承上章而言嚴云大風損物諭小人也爾雅作泰風雲西風也愚按此以比忍心者隧本作邃說文云深遠也字從穴蓋謂穴之深遠者晉文公請隧鄭莊公隧而相見其義正同空說文云竅也字亦從穴一云虛也兼此二義爾雅注雲有水曰溪無水曰谷鄭云有空大谷蓋風洞也今風洞所在有之聞之陽和有洞出風每年致祭而金華宋潛夫亦有風門洞碑記此類是也水經注亦云北屈縣故城西十里有風山上有穴如輪風气蕭瑟習常不止當其衝飄也而略無生艸蓋不定眾風之門故也鄭云大風之行有所從而來必從大空谷之中愚按有空大谷卽上文所謂隧也此以比不順者空谷爲大風之所自出亦猶不順之人當國乃忍心之羣小所繇借以進身也維此良人維彼不順解俱見前式說文云法也谷卽不胥以谷之谷言良人之作爲必取法於善道也又毛傳引爾雅云式用也言良人之所作爲者必用善道也徵鄭云行也中中所藏也垢說文云濁也字從土蓋土之穢濁者言其中藏之污穢盡爲忍心之人鼓動而發行之以流毒於下民亦如大風之飛塵揚沙然也君子小人各於其類彼忍心者有隧而良人無之然則𨿽作爲式谷而不見求迪固其宜矣韓詩外傳云以明扶明則升於天以明扶闇則歸其人兩瞽相扶不傷墻木不陷井穽則其幸也詩曰維彼不順往以出垢闇行也】大風有隧【寘韻】貪人敗類【寘韻】聽言則對誦言如醉【寘韻】匪用其良覆俾我悖【葉寘韻蒲寐翻比而賦也貪人指不順者言類鄭云等夷也敗類者言使同類之人皆將化其所爲胥而爲貪也地中有隧乃大風之所從生以比不順者當權則士習因而敗壊也周語厲王說榮夷公芮良夫曰王室其將卑乎夫榮公好專利而不知大難夫利百物之所生也天地之所載也而或專之其害多矣天地百物皆將取焉胡可專也所怒甚多而不備大難以是教王王能久乎夫王人者將導利而布之上下者也使神人百物無不得其極猶日怵惕懼怨之來故頌曰思文后稷克配彼天立我烝民莫匪爾極大雅曰陳錫載周是不布利而懼難乎故能載周以至於今今王學專利其可乎匹夫專利猶謂之盜王而行之其歸鮮矣榮公若用周必敗旣榮公爲卿士諸侯不享愚按觀此則詩所詠貪人其指榮夷公明矣然以此詩繹之則所謂榮公好利而不備難者非但聚斂掊克之謂乃生事搆釁以奪諸侯之有若孔子言患寡患貧孟子言辟土地充府庫是也韓詩外傳云福生於無爲而患生於多欲知足然後富從之徳宜君人然後貴從之故貴爵而賤徳者𨿽爲天子不尊矣貪物而不知止者𨿽有天下不富矣夫土地之生不益山澤之出有盡懷不富之心而求不益之物挾百倍之欲而求有盡之財是桀紂之所以失其位也詩曰大風有隧貪人敗類按韓詩所言正爲貪人二字作解聽言則對誦言如醉者郝敬云欲人聽從己言則以辭色接對若人指陳時事誦說則謷然不顧如醉者矣一說鄭云誦詩書之言則冥臥如醉孔云樂記魏文侯自言端冕而聽古樂惟恐臥史記稱商鞅說秦孝公以帝道孝公睡而弗應皆是心所不悟如醉然也亦通韓詩外傳云古之謂知道者曰先生何也猶言先醒也不聞道術之人則冥於得失不知亂之所繇毦毦乎其猶醉也故有先生者後生者有不生者詩曰聽言則對誦言如醉匪通作非良良人也覆反也悖本作誖說文云亂也籀文顚倒從二或謂上下反覆相惑正誖亂之意不用其良覆俾我悖者謂不順之人所用者非善人之言而彼之所言則皆反於理以是爲非以非爲是使我聞之而惑亂也左文元年殽之役晉人旣歸秦師秦大夫及左右皆言於秦伯曰是敗也孟明之罪也必殺之秦伯曰是孤之罪也周芮良夫之詩曰大風有隧貪人敗類聽言則對誦言如醉匪用其良覆俾我悖是貪故也孤之謂矣孤實貪以禍夫子夫子何罪復使爲政】嗟爾朋友予豈不知而作【藥韻】如彼飛虫時亦弋獲【葉藥韻黃郭翻】旣之陰女【音汝】反予來赫【葉藥韻閱各翻陸作嚇賦也自此章而下皆自明其作詩之意朋友指貪人也與第九章

義同作嚴云卽下旣作爾歌之作承上章誦言如醉而言我豈不知吾言之不合於爾而復作此詩乎一說我豈不知其理而妄作此詩乎亦通飛虫孔雲飛鳥虫是鳥之大名故羽虫三百六十鳳凰爲之長是鳥之稱虫者也弋本訓橜通作隿說文云徼射飛鳥也獲得也鄭云女所行如是猶鳥飛行自恣東西南北時亦爲弋射者所得言放縱久無所拘制則將遇伺女之間者得謀女也一說飛虫諭事理朱子云言已之言或亦有中猶曰千慮而一得也亦通旣者已事之辭之往也陰女張子厚云陰往宻告於女也赫說文云火赤也朱子云威怒之貌言女恣貪不已必有禍患我昔日已曾以此意微婉勸諭於女欲女攺圖避禍而女反加赫然之怒於我是可怪也此卽追述朋友已譖之事𨿽已經被其譖而仍作此詩以致其忠告詩人之厚也】民之罔極【職韻】職涼【鄭箋作諒】善背【葉職韻必墨翻】爲民不利如雲不克【職韻】民之回遹職競用力【職韻賦也極者止極之義民困於徵役未知所止卽第四章

所謂靡所止疑云䢐何往者職說文云記微也字從耳蓋聽而記之服膺不忘之謂故爾雅又訓爲主也常也涼爾雅說文皆云薄也左傳虢多涼徳作法於涼其義皆同善卽前所謂谷也背通作倍說文云反也克勝也言民之罔極已可憐矣而汝所記之心者惟以涼薄爲主絕無一毫惻怛之意聞人進仁愛之善言則違倍而不聽其所爲者皆不利於民之事且如恐其不勝而勇於爲之也回說文云轉也遹說文云回避也民疲奔命相與流轉之四方以避之猶書所謂保抱攜持厥婦子以哀吁天䢐厥亡是也競卽秉心無競之競民旣因罔極而四散奔避矣而汝猶專主爲爭競之謀日尋諸仇讐而用力不休也此皆據時事而言篇首四章所指卽其事也】民之未戾【葉寘韻力置翻】職盜爲寇涼曰不可【葉歌韻居何翻古字歌作】

【可是可有歌音也】覆背善詈【寘韻】𨿽曰匪予【葉魚韻羊諸翻】旣作爾歌【韻亦葉魚韻斤於翻按朱子謂此章叶韻未詳今觀戾與詈葉可與歌葉乃隔句用轆轤體此用韻之最奇者諸家所未有也若未二句只以魚韻葉亦可但如此則前四句皆無韻矣達者詳之賦也戾字從犬出戶下說文以爲身曲戾也故訓戾爲曲與乖同意盜指貪人所行言竊人之財猶爲之盜況攫非其有乎書注云羣行攻刼曰寇民之未戾言民此時𨿽逃亡猶未至於悍然乖戾而爲叛也若汝所專主者惟爭奪是圖則與盜無異民不堪此荼毒且羣起而爲寇而女亦不能復役使是民矣此卽第十一章

言民之貪亂寧爲荼毒之意預揭將來之禍以申戒之也涼曰不可三句追前日而言卽第十四章

所謂旣之陰女反予來赫者覆反也背善猶上章云善背也詈說文云罵也匪讀作非予與前予字同皆芮伯自謂也言我嘗獻規於女謂女所行涼薄多失民心斷不可復蹈者汝反違背我之善言而罵詈我蓋指前此譖毀之事也然𨿽曰女曾以我所言爲不是似無庸再更端矣而我之心終不能以自己亦旣不憚諄復爲汝作歌庶其聞之而省悟乎提醒深切正與予豈不知而作句相應】

桑柔十六章八章章八句八章章六句【申培說以爲芮良夫傷厲王之失國而作是詩蓋因詩中有滅我立王一語朱子曾疑此詩之作在共和之後遂附防之耳愚謂果共和之後景象如斯周其亡而宣不興矣立王依鄭箋解自不可易又攷玩詩詞與國語汲冢周書竹書俱互相出入斷其在厲王之世子貢傳闕文】

四月孝子嘆徵役而思祭也【孔叢子載孔子曰於四月見孝子之思祭也韓詩以爲嘆徵役也愚定屬此詩於厲王之世按桑柔之詩曰四牡騤騤旟旐有翩亂生不夷靡國不冺則當時徵役繁興可知已又蕩之詩曰內奰於中國覃及鬼方鬼方者荊楚之地此詩詠滔滔江漢南國之紀意卽爲覃及鬼方之事而發但史失傳耳】

四月維夏六月䢐暑【語韻】先祖匪人【丰氏本作神】胡寧忍予【語韻賦也四月夏正建巳之月所謂孟夏也此詩作於是時六月建未之月䢐說文云往也二十四气中大暑在】

【六月故以暑言䢐暑謂往年之暑也遡父而上皆曰先祖忍含忍也時蓋有徵伐南國之役大夫與焉逾年不歸祭祀曠廢因作詩以自悼曰今玆四月時已越春而夏矣追思往歳於徵正在季夏盛暑之時屈指韶華朱明再歷禮卿大夫宗廟四時皆有祭今以行役於外而此典缺焉不修我先祖獨非人情乎所望於後人之報本反始者謂何寧能姑含忍予而無怨恫否也左文十三年鄭伯會公於棐請平於晉鄭伯與公晏於棐子家賦鴻鴈季文子曰寡君未免於此文子賦四月子家賦載馳之四章文子賦采薇之四章鄭伯拜公答拜杜注謂子家賦鴻鴈義取侯伯哀卹鰥寡有徵伐之勞言鄭國寡弱欲使魯侯還晉卹之文子賦四月義取行役逾時思歸祭祀不欲爲還晉子家賦載馳之四章義取小國有急欲引大國以救助文子賦采薇之四章義取豈敢定居許爲鄭還晉不敢安居此鄭伯之所以拜而謝也今按季文子賦詩之意與孔子思祭之說正合王肅亦主是說】秋日淒淒【陸徳明本作棲棲】百卉具【韓詩作俱】腓【微韻爾雅作痱】亂離瘼矣【瘼矣家語說苑俱作斯瘼韓詩作斯莫】爰【家語朱傳俱作奚】其適歸【微韻賦而興也秋日謂去歳六月後之秋日亦追述之辭也淒淒毛傳云涼風也按淒字本義據說文雲云雨起也此不可以雲雨言故毛傳解爲涼風蓋擬其陰寒慘淡之狀如雲雨之方起者然緑衣所謂淒其以風是也卉說文云艸之總名也具通作俱偕也腓通作痱說文云風病也鄭云涼風用事而眾艸皆病按漢賈誼治安策云夫辟者一面病痱者一方痛今西邊北邊之郡𨿽有長爵不輕得復五尺以上不輕得息斥侯望烽燧不得臥將吏被介冑而睡臣故曰一方病矣詩之興意亦以王數興兵徵伐重苦下國從徵之人如百艸遭風其枝葉當風者先受摧折也亂謂兵戈不息離謂室家分離瘼說文云病也郭璞云東齊謂病曰瘼亂離瘼矣者言因兵亂而分離凡有事於戎行者亦甚病矣自六月啟行秋尙在道而其士卒愁苦之狀如此爰說文云引也謂引詞也字從從於於者詞也者引也故或以爲曰或以爲於也適毛云之也言此病不獨士卒受之且還往歸之於國家也王安石云亂出乎上而受患常在下及其極也乃適歸乎其所出矣左宣十二年鄭石制入楚師將以分鄭而立公子魚臣辛未鄭殺魚臣及石制君子曰史佚所謂母怙亂者謂是類也詩曰亂離瘼矣爰其適歸歸於怙亂者也夫又家語說苑載葉公問政於孔子孔子曰政在附近而來遠子貢問曰政有異乎孔子曰夫荊之地廣而居狹民有離志焉故曰在於附近而來遠詩不云乎亂離斯瘼奚其適歸此傷離散以爲亂者也又是一說】冬日烈烈【丰本作洌洌】飄風發發【葉曷韻北末翻】民莫不谷我獨何害【葉曷韻何葛翻賦而興也冬日謂去歳秋後之冬日烈通作颲說文云烈風也烈者火猛之義風以烈名亦風之猛者飄風回風也輕利僄遫軍中之防應無常有似於此民泛指不從徵者而言谷毛云養也嚴云民莫不得遂其安養而我獨何以遭此害乎】山有嘉卉侯栗【丰本作防】侯梅【葉支韻莫悲翻丰本作某】廢爲殘賊莫知其尢【葉支韻盈之翻興而比也嘉美也錢氏云卉艸也通言之則艸木皆卉也侯栗栗名侯梅梅名漢西京雜記云初修上林苑】

【羣臣遠方各獻名果異樹亦有制爲美名以標奇麗栗四侯栗榛栗瑰栗嶧陽栗梅七朱梅紫葉梅紫華梅同心梅麗枝梅燕梅侯梅廣志云栗有關中侯栗大如雞子三秦記曰侯國出栗愚按侯栗侯梅未詳其狀然意必栗與梅之大者故特以侯名又西京雜記中有侯李侯查其所以得名想亦同此栗梅之實皆可以薦籩豆而侯栗侯梅品尢瑰異故詩人因其名取以爲侯國之比李氏云言山有嘉卉是栗是梅也考工記言天下之大獸五脂者膏者臝者羽者鱗者與此詩之文相類廢爲殘賊者嚴云今其山廢爲殘賊之地言斫伐其本根無復存畱其地荒矣尢通作郵過也詩人言王朝設立藩屏助宣政教譬之封殖嘉卉原以厚民之生今王搆怨侯國日尋干戈俾紛紛背叛無有寧宇皆繇在位者多喜功貪利之輩蠱惑致然而王曾不自知其過也又韓詩外傳云善爲政者順情性之宜順陰陽之序通本末之理合天人之際如是則天气奉養而生物丰美矣不知爲政者使情厭性使陰乘陽使末逆本使人詭天气鞠而不信郁而不宣如是則災害生怪異起羣生皆傷而年谷不熟是以其動傷徳其靜亡救故緩者事之急者弗知日反理而欲以爲治詩曰廢爲殘賊莫知其龍】相【去聲】彼泉水載淸載濁【葉屋韻徒谷翻】我日構【丰本作遘】禍【丰本作害】曷云能谷【屋韻興而比也相說文云省視也從目木會意易緯文云地可觀者莫可觀於木也載之言則也丘氏云我視泉水則有淸時則有濁時不一於濁也我我王朝也構說文云蓋也鄭云猶合集也愚按結屋爲構合集眾材而成之也曷云能谷與民莫不谷相應嚴云今我國乃日日結禍猶水之無淸時也何繇遂其生養乎】滔滔江漢南國之紀【紙韻】盡瘁【陸本作萃】以仕寧莫我有【葉紙韻羽軌翻興而比也滔說文雲水漫漫大貌以下言江漢二水故重云滔滔江漢解見漢廣篇發源於梁而合流於荊南國主荊州之地言也紀說文云絲別也朱子云謂經帶包絡之也鄭云江也漢也南國之大水紀理眾川使不壅滯蘇轍云諸侯放恣天下治亂莫能相一是以思得王者以紀諸侯如江漢之紀眾水使天下國有所宗而人有所賴孔云荊楚之域國無道則先彊有道則後服瘁病仕宦也我以仕宦之故馳驅戎行固當鞠躬盡力然不識能終保有我身否乎鄭云懼危亡也】匪鶉【說文陸本丰本俱作�】匪鳶【先韻丰本作】翰飛戾天【先韻】匪鱣匪鮪【愚按若四句一韻則當作匪鮪匪鱣鱣先韻】潛逃於淵【先韻丰本作賦也鶉當依說文作�云雕也李氏云若以爲鶉鵲之鶉則無戾天之理今按鶉鵲之鶉本從佳非從鳥也陸佃云雕能食艸似鷹而大黒色俗呼皂雕一名鷻其飛上薄雲漢羅願云雕者鶚之類土黃色健飛擊沙漠中空中盤旋無細不覩鳶防類爾雅云鳶鳥醜其飛也翔陶隱居云卽俗人呼爲老鴉者與雕鶚並相似而大極善飛騰江淮間捕魚食之陸云鳶摩風回翔故其飛也翔曲禮曰前有塵埃則載鳴鳶鳶鳴則將風故也翰廣韻云鳥羽也蘇軾云鳥飛不在翼而在翰翰者翼之鋭也戾通作麗附著之意鱣鮪二魚名解見碩人篇朱子云鶉鳶則能翰飛戾天鱣鮪則能潛逃於淵我非是四者則亦無所逃矣愚按此憂其終不能免禍也卽寧莫我有之意】山有蕨薇【葉支韻靡爲翻】隰有杞桋【支韻陸本作荑】君子作歌維以告哀【葉支韻魚羈翻賦也蕨薇二艸名解見艸虫篇陸佃云蕨薇所以祭也蓋大夫妻之祭於其將嫁則以蘋藻於其旣嫁則以蕨薇神饗徳與信不求備焉漢時官園種薇以共宗廟祭祀然則祭用蕨薇先王之禮舊矣隰說文云阪下隰也公羊傳云下平曰隰又詩䢐隰䢐畛鄭箋以爲新發田也杞通作芑舊說以杞爲枸檵今按禮表記引詩丰水有芑注亦以芑爲枸檵是芑二字通也然此杞非枸檵乃爾雅所云白苗之芑郭璞謂今之白梁粟也芑田中所生所以供祭生氏之詩云恆之穈芑是任是負以歸肇杞是也桋當依說文作荑嚴云卽靜女自牧歸荑之荑茅始生者也陸佃云列子云因以爲茅靡茅靡一作弟靡弟讀如稊茅之始生也荑稊一也茅體柔而理直又潔白故先王用之以借亦以縮酒易曰借用白茅禮曰縮酌用茅謂之明酌以茅縮而後酌也陸璣云茅之白者古用包褁禮物以充祭祀舊說泥爾雅以桋爲赤梀陸璣亦云梀葉如柞皮薄而白其木理赤者爲舜梀一名桋然據郭璞說赤梀樹葉細而岐鋭皮理錯戾好叢生山中中爲車輞則其非隰地所有明矣又爾雅以女桑爲桋桑而詩亦云隰桑有阿則此隰之桋其或爲女桑不可知但於思祭之意不合故不取詩詠采薇采蕨昔人皆以爲在暮春之時戴侗謂薇生山中冬晚抽茅至春柔矣夏而剛宜芼豕賈思勰謂種粱與植谷同時以二月上旬種者謂上時三月上旬及淸明節爲中時四月上旬爲下時而楚辭注亦謂茅春生布地如鍼俗謂之茅鍼亦可噉夏生白葉茸茸然至秋而枯然則是四物者皆四月維夏時所有故詩人卽所見而賦之與君子詩人自謂也禮不下庶人君子則有位之稱以見已當守禮也陸佃云下國構禍怨亂並興則孝子有不得饗其親者矣故詩所以告哀也愚按此亦憂其身之將不免故云然不然豈以家事先國事哉】

四月八章章四句【序云大夫刺幽王也在位貪殘下國搆禍怨亂並興焉按漸漸之石序亦以爲下國刺幽王也戎狄叛之荊舒不至乃命將率東徵疑足與此詩相證然徧考史傳皆無所載似不足信朱子但以爲遭亂自傷之詩而詆先祖爲非人旣屬無理且無端指出滔滔江漢二句尢不相涉申培謂大夫遭讒流離南國而作是詩恍惚近似今爲之集說於此先祖匪人言先祖非人也乃神也陟降在上胡寧忍予乎夏則暑秋則腓冬則烈旤亂日進無時而息也獨不及春者蓋天气和暢萬物發育治之象也自古治世少亂世多觀四時可知矣嘉卉廢爲殘賊者猶離騷所謂蘭芷變而不芳荃蕙化而爲茅何昔日之芳艸兮今直爲此蕭艾也莫知其尢言上無明主煬竈蔽明莫有能知其罪過者也相彼泉水載淸載濁嘆世道昏亂永無淸明之期也我日構禍所謂舉手掛网羅動足觸機穽滔滔江漢詠其所見亦如三閭放逐澤畔行吟乎今我盡瘁以從仕而曾不我有此惓惓不忘君之辭也匪鶉四句不獨義無可逃亦見避之無路薇蕨在山刺纖植而髙張也桋在隰嘆美材而下列也一說謂蕨薇桋四物皆可食蓋思遁迹山林以逃世患如伯夷食薇四皓茹芝之意維以告哀者作此詩以告其哀憐天下之志非以爲其身也愚但以與左傳孔叢子不合故不敢從子貢傳闕文】

采綠刺怨曠也【出序子貢傳申培說皆謂周人從軍室家念之而作李氐云時多徵役久勞於外其所以怨曠也郝敬云人情者聖王之田男女居室人之大欲古者用民之力歳不過三日新婚三月不從政卹其私也今使其室家暌離匹婦銜怨故聖人錄是詩以明王道本乎人情愚按篇中有五日爲期六日不詹之語謂三月當來歸遲之四月猶未至也疑與四月維夏篇爲同時事一爲徵夫之辭一爲思婦之語】

終朝【丰氏本作鼂後同】采綠【沃韻楚辭章句作菉】不盈一匊【屋韻】予發曲局【沃韻】薄言歸沐【屋韻綠與局葉匊與沐葉亦隔句用韻賦也毛云自旦及食時爲終朝采說文云捋取也綠當依王逸作菉爾雅云王芻也郭璞云卽菉蓐艸也今呼防腳莎亦作莎腳莎又作鹿蓐又名藎艸唐本艸注云此艸葉似竹而細薄莖亦圓小生平澤溪澗之側荊襄人煮以染黃色極鮮好俗亦呼淡竹葉陸璣云其莖葉似竹靑緑色髙數尺今淇澳傍生如艸其艸澀礪可以洗攪笏及盤枕利於刀錯俗呼爲木賊盈說文云滿器也毛云兩手曰匊或謂一手曰匊今按說文訓匊爲左手則以爲一手者得之詩詁謂屈掌曰匊是也鄭云終朝采之而不滿手怨曠之深憂思不專於事也曲說文云受物之器局說文云促也如物之盤礡局促於曲中有蓬松散亂之意或以曲局爲不舒展非也鄭云禮婦人在夫家笄象笄今曲捲其發憂思之甚也謝枋得云婦人夫不在不事容飾故伯兮曰自伯之東首如飛蓬薄言程子云發語辭後同沐說文云濯髮也萬時華云手方采綠忽念髮之曲局歸而膏沐此中想頭轉動處大可味輔廣云薄言歸沐恐君子之或歸也好飾者婦人之性也愚按菉艸澀礪可以爲攪洗之用故采之而動歸沐之思抑亦感其染色鮮好因而修容也與季本云爲夫將歸有期故汲汲沐以待夫此以方及五日之期言也】終朝采藍【覃韻】不盈一襜【鹽韻亦葉覃韻都甘翻】五日【丰本作月後同】爲期六日不詹【鹽韻亦葉覃韻多甘翻丰本作瞻賦也藍說文云染靑艸也爾雅葴馬藍注云卽今大葉冬藍爲澱者通誌云藍三種蓼藍如蓼染綠大藍如芥染淺碧槐藍如槐葉染靑三藍皆可作澱色成勝母故曰靑出藍而靑於藍秦子云園圃之藍不異眾艸染而後朗齊民要術云藍地欲得良三徧細耕三月中浸子令芽出乃畦種之五月中新雨後拔栽三莖作一科相去八寸五徧爲良七月中刈藍羅願雲月令仲夏之月令民毋刈藍以染注謂此月藍始可別引夏小正曰五月啟灌藍蓼灌謂叢生也種藍之體初必叢生藍兒長大始可分移使之稀散以言正養藍之時非刈藍之侯也自四月微陰始起爲政者繼長增髙毋有壊墮此月又陰陽爭死生分之月君子戒靜以待宴陰之所成則微陰未成也戒刈藍以損生气恐微陰不勝故耶又是月班馬政遊牝別羣縶駒之月馬之爲性畏新出之灰駒遇輒死石礦之灰亦能令馬落駒刈藍以染也燒灰也暴布也三者皆有出灰之气令而禁之者蓋爲馬歟刈藍之禁與馬質禁原蠶同意不然蠶之再養藍之早刈聖人何畱意哉藍於艸中獨有禁故字從監又按崔寔謂楡莢落時可種藍五月可刈藍其說與月令異非先王之法也衣蔽前謂之襜毛傳說文同郭璞謂今之蔽膝今按襜蔽前正當蔽膝之處非蔽膝也陸佃云藍綠易得之物今以憂思貳之故𨿽終朝采掇而綠不盈一匊藍不盈一襜也藍大於綠又其畦植如鱗則其采之盈襜易矣故詩以爲後綠可以染黃藍可以染靑則皆婦人致飾之物故詩正言之五日六日以豳風一之日二之日三之日四之日例之則五日爲三月六日爲四月也愚以易七日來復之七日爲五月義亦本此詹朱子云與瞻同仰視曰瞻期以三月而歸至四月猶未瞻見也今又及采藍之時則過五月矣是以不禁其憂思之如此也後漢書劉瑜上疏雲天地之性陰陽正紀隔絕其道則水旱爲並詩云五日爲期六日不詹怨曠作歌仲尼所錄】之子於狩言韔【陸徳明本作鬯】其弓【東韻亦葉蒸韻姑翻】之子於釣言綸之繩【蒸韻亦葉東韻神融翻賦也之子鄭云是子也謂其君子也於往也孔穎達云狩者獵之總名言者發語辭韔說文云弓衣也亦名弢以革爲之韔其弓者孔云弛弓納於韔中也釣釣魚也朱子云理絲曰綸周易王肅注云纒褁也禮記疏云綸如宛轉繩今按常說皆謂合絲爲繩謂之綸是也繩說文云索也孔云釣繩以生絲爲之此下二章皆預擬之詞婦人苦夫之困於徵役也曰君子今遠出如此倘使歸來將何所事乎假使往狩我當爲之納其弓於韔中不使之用所以然者以田獵所以講武我不欲其習於武事也如其往釣我則願從焉當合絲爲繩以待耳蓋時事倥傯故欲規其君子但以煙波釣徒自娯是𨿽閨閣之言亦見其所遭之不幸也觀下章言釣不言狩則微意大可想見又韔其弓與綸之繩一其一之下字自別其者外之之辭之者內之之辭】其釣維何維魴及鱮【語韻】維魴及鱮【見上】薄言觀【韓詩作覩】者【葉語韻掌與翻定本崔靈恩集注並作多孔云俗本作觀覩誤賦也魴鱮解見汝墳魚麗敝笱諸篇按陸璣云魴魚之美者鱮魚之不美者今舉一美一不美則可以槪眾魚矣我之與子相親相暱於其釣而獲也行往觀之豈至如今怨曠然歸果何時耶意想如此非有是事或謂此與上節皆追述昔日之子在家時所爲殊覺味短】

采綠四章章四句【序謂幽王之時多怨曠者也今亦未有以見其然朱子但謂是婦人思其君子之詩非刺也然則聖人錄此有何關系】

民勞召穆公刺厲王也【出序】皆戒同列之詞蓋王所親信者戒同列卽所以刺王也【季本雲集傳以爲同列相戒之辭以詩詞觀之大抵得之矣但所謂同列者必王所親信之人故末章曰王欲玉女錢天錫云厲王之世衞巫監謗道路以目穆公故亂其詞言在同列實刺王也】

民亦勞止汔【漢書作迄】可小康【陽韻】惠此中國以綏四方【陽韻】無【左傳作毋】縱【左傳丰氏本俱作從】詭隨以謹無【潛夫論作是】良【陽韻】式遏寇虐憯【左傳家語陸徳明本俱作慘說文作朁】不畏明【陽韻謨郎翻】柔【陸本作揉】遠能邇以定我王【陽韻賦也民中國之民也勞說文云劇也云亦勞者淩蒙初云下一亦字視甚字更百倍大東哀我憚人亦可息也亦然鄧元錫云夫民之勞也實詭隨之人貪於利寇之虐之也止通作只語助辭錢天錫云賈生有言安民可以行義而危民易與爲非民勞者危之漸也汔當依漢書作迄說文云至也曰可者見惟此時尙可他日將不及也曰小者幾幾不敢過望之辭康鄭云安也顏師古云言人勞已久至此可以小安逸之彭執中云民勞甚矣未能遽望其太平也但庶幾小康耳萬時華雲開口便唱此二語已自淒絕惠說文云仁也對四夷言爲中國兼京師四國皆是下文言式遏寇虐正所以仁此中國也綏本車中靶之名爾雅以爲安也徐鍇云升車必執綏所以安也四方對中國而言乃四夷也內地堅固則四夷皆帖息而不敢動是乃所以撫綏之也淮南子云聖主在上無隱人無軼民無勞役無寃刑四海之內莫不仰上之徳象主之指夷狄之國重譯而至非戶辧而家說之也推其誠心施之天下而已矣詩曰惠此中國以綏四方內順而外寧矣又荀子云朋黨比周之譽君子不聽殘賊加累之譖君子不用隱忌雍蔽之人君子不近貨財禽犢之請君子不許凡流言流說流事流謀流譽流愬不官而衡至者君子愼之如是則姦言姦說姦事姦謀姦譽姦愬莫之試也忠言忠說忠事忠謀忠譽忠愬莫不明通刑政平而百姓歸之禮義備而君子歸之故禮及身而行修義及國而政明天下願令行禁止王者之事畢矣詩曰惠此中國以綏四方此之謂也左僖二十八年君子謂晉文公其能刑矣詩云惠此中國以綏四方不失賞刑之謂也引詩之意皆與下文無縱詭隨四語互相發縱說文云緩也視若不介意之謂詭詐隨從也萬云通章無縱詭隨句最重故章章有之小人禍國只是一味詭隨大氐居髙位者多喜軟熟惡剛方小人欲進其身亦必未命先惟未令先諾陽順其意陰匿其姦人主不察而信之於是逞其無良之志肆其惛怓之口窮其罔極之惡露其醜厲之狀遂其繾綣之姦寇虐播於下民而王國因之以壞故不徒曰隨而曰詭隨隨者不詭不過臧獲下賤奔走承奉之態詭者不隨𨿽惇懿操莽亦無進身之路合此二字眞可謂曲盡小人情態矣無縱者明以辧之斷以絕之決不姑息也謹說文云愼也與縱字對看無良不善也嚴粲云人見詭隨者無所傷拂則目爲善良不知其容悅取寵皆爲自利之計而非忠於所事實非善良之士也今戒用事者無縱此詭隨則可以謹防無良之人蘇轍云人未有無故而妄從人者惟無良之人將悅其君而竊其權則爲之故無縱詭隨則無良之人肅無良之人肅則寇虐無畏之人止又後漢書陳忠上疏云臣聞輕者重之端小者大之源故隄潰蟻孔气泄鍼芒是以明者愼微智者識幾書曰小不可不殺詩云無縱詭隨以謹無良蓋所以崇本絕末鉤深之慮也按詩意謂詭隨之事乃無良之人所爲而忠則謂詭隨不禁必至無良亦隨意取義耳式發語聲遏爾雅云止也郭璞云今以逆相止爲遏又說文云微止也徐鍇云繳繞使止也寇說文云暴也尙書注云羣行攻刼曰寇虐說文云殘也寇虐二字串說謂逞虐於氏荼毒如寇孟子所謂民賊也憯爾雅訓曾當依說文作朁字從曰發語聲也憯不畏明者言此作爲寇虐之人肆然公行無所忌憚曾不畏人之共見之也李氏云不於詭隨之時而禁止之至於爲宼虐而欲遏止之亦以晚矣嚴雲遠謂夷狄邇謂中國治道略外而詳內夷狄則撫柔之而已中國之治甚詳故必能其事猶言克家也以定我王者如此而後天位可永固也承上文言寇虐之人不遏則中國之民必不得安故又申之曰凡欲柔遠必先能邇吾前所云惠此中國以綏四方者可不勤勤加之意以爲定我王地乎書言柔遠能邇必難壬人詩言柔遠能邇在謹無良其旨一矣又左昭二十年鄭子產有疾謂子大叔曰我死子必爲政惟有徳者能以寛服民其次莫如猛仲尼曰善哉政寛則民慢慢則糾之以猛猛則民殘殘則施之以寛寛以濟猛猛以濟寛政是以和詩曰民亦勞止汔可小康惠此中國以綏四方施之以寛也毋從詭隨以謹無良式遏寇虐慘不畏明糾之以猛也柔遠能邇以定我王平之以和也此非詩本旨然聖賢借經明理亦何所不可】民亦勞止汔可小休【尢韻】惠此中國以爲民逑【尢韻】無縱【丰本作從下同】詭隨以謹惽【說文丰本俱作惛】怓【葉尢韻尼猶翻】式遏寇虐無俾民憂【尢韻】無棄爾勞以爲王休【見上丰本作庥賦也休說文云止息也獨言惠中國者上章據天下之大勢發論此章則專主修內治而言逑說文云斂聚也民勞則散故必思所以斂聚之惽本作惛說文云不憭也怓說文云亂也詭隨之人心不明了惟欲變亂成法以逞其寇虐之謀書所謂辧言亂政利口亂官卽其人也舊但作讙嘩解於義未盡蓋惽怓二字皆從心不從口也俾使也憂通作防說文云愁也先王立法所以造福民生事事皆有深意存焉今一旦取而紛更之於彼之爲寇虐計得己而民之愁苦將何所紀極故叮嚀醒之曰無俾民憂棄說文云捐也爾勞亦主變法言爾誤信惽怓者之言日從事於更張固自謂勞於爲國矣豈知有害無利徒自擲此勞耳愼無虛用其勞於所不必用但因其固然行所無事而使吾王亦得享安靜之福可也時必有變法之事王休之休與小休之休其解正同】民亦勞止汔可小息【職韻】惠此京師以綏四國【職韻】無【左傳作毋】縱詭隨以謹罔極【職韻】式遏寇虐無俾作慝【職韻】敬愼威儀以近有徳【職韻賦也息毛傳云止也按息本喘息人以一呼一吸爲一息故息有止義此章又於中國內獨提京師而言公羊傳云京大也師眾也天子之居必以大眾言之京師者天下根本之地若京師先不安亦何能綏及四方之國乎然寇虐之施自近及遠故戒其謹罔極此罔極與他處言罔極不同罔無也極者屋脊之棟有髙與中二義惟京師足以當之商頌所謂商邑翼翼四方之極也使詭隨之人得肆其寇虐之害則根本先揺而亦無以爲四方之極矣京師離心則四國必皆解體天子將安所托乎胡安國云王者以天下爲家則以京師爲室京師者本也周公作立政曰迪惟有夏乃有室大競其作防鴞詩以遺成王亦曰旣取我子無毀我室皆指京師言之也以京師爲室王畿爲堂諸夏爲庭戶四夷爲藩籬治外者先自內治遠者先自近本亂而末治者否矣慝當通作匿陰姦也按說文無慝字漢書月見東方謂之仄慝一謂之側匿故知慝匿通用無俾作慝者無使其招來姦黨暗相嘯聚也敬愼威儀二句教其但當親近君子非謂小人盤結必合眾君子與之爭勝也觀板之詩曰小子蹻蹻與下章言戎𨿽小子正是一人則此人必平素侮慢自賢者孟子所謂訑訑之聲音顏色距人於千里之外彼有徳之人安肯爲之用乎故以敬愼威儀箴之又左昭二年叔弓聘於晉晉侯使郊勞辭致館又辭叔向曰子叔子知禮哉吾聞之曰忠信禮之器也卑讓禮之宗也不忘國忠信也先國後己卑讓也詩曰敬愼威儀以近有徳夫子近徳矣斷章取義非詩正旨】民亦勞止汔可小愒【齊韻】惠此中國俾民憂泄【齊韻】無縱詭隨以謹醜厲【齊韻亦葉泰韻落蓋翻】式遏寇虐無俾正敗【葉泰韻烏外翻】戎𨿽【丰本攺此二字作無曰】小子而式大【泰韻賦也愒爾雅說文皆云息也徐鍇云猶憩也惠此中國承上章惠京師綏四國言與首次二章語意有別言果能惠內以及外則惠庶幾徧此中國矣泄毛云去也孔穎達云泄者閉物漏去之名故以爲去愚按泄字從水當如水流去之意俾民憂泄與次章無俾民憂相照前此惑於惽怓之說妄有變動旣不能使民無憂矣及玆攺圖尙可使民憂寫泄而去也醜說文云可惡也劉熙云臭也如物臭穢也厲說文云旱石也愚按此厲字卽孟子厲民之厲以謹醜厲者言以愼防此臭穢可惡之人與有徳者相齟齬如旱石之劘物也正敗朱子云正道敗壊也使有徳者不見用而惟詭隨之言是從則悖正者勝而守正者敗矣戎鄭云猶汝也孫毓云戎之爲汝詩人通訓按其義未詳當是古讀戎汝同音故字得通用耳小子少年也國語稱厲王說榮夷公其卽此人乎輔廣云以小子稱同列必是長老者之辭式亦語聲鄭云猶廣也按本弓聲轉訓爲廣於義無取當通作宖說文云屋響也屋廣則響故以廣訓言汝乃新進少年而不意其曠度洪量於人無所不容乃爾蓋譏調其濫比匪人舊說以爲規其責任之重非也】民亦勞止汔可小安【寒韻亦葉先韻於防翻】惠此中國國無有殘【寒韻亦葉先韻財先翻】無縱詭隨以謹繾綣【葉銑韻讀如捲古轉翻陸本作捲】式遏寇虐無俾正反【葉銑韻甫臠翻】王欲玉女【音汝】是用大諫【葉銑韻九件翻魏髙堂隆傳丰本俱作簡賦也安說文云靜也字從女在宀下徐鍇云女子非有大故不逾閾也愚按此亦止息之意康休息愒安義無淺深趁韻成文耳惠此中國亦申上章之語殘說文云賊也劉熙云踐使殘壊也國無有殘李氏云言國無殘敗之禍也五章無縱詭隨下各深一步說而各立一意繾綣蘇朱皆云小人之固結其君者也輔云惟詭隨之人方能委曲逢迎以自固結於君也按繾綣二字舊無明解說文訓繾則曰繾綣不相離也訓綣則曰繾綣也釋名訓綣亦但雲藏物繾綣束防之也毛傳訓繾綣云反覆也孔氏訓繾綣云牢固相著之意愚以字意求之繾左施遣遣之爲言縱也綣左施捲捲之爲言曲也然則繾是縱絲繩令直後乃從而屈曲纒束之則謂之綣也此章爲五章之終故特言以謹繾綣乃歸根挈要所在必使君志淸明曉然知是之爲是非之爲非則自不爲詭隨所惑倘無以破其姦而俾其得以詭隨自結則交將日益深而不可解矣王安石云正敗者敗而已未盡反而爲不正若正反則無正也曹居貞云以是爲非以惡爲善一切相反則亡無日矣玉朱子云寶愛之意女指同列也諫白虎通雲間也更也是非相間革更其行也徐鍇云於文言柬爲諫柬者分別善惡通詩反覆詳委言之不已故曰大諫朱子云言王欲以女爲玉而寶愛之故我用王之意大諫正於女蓋托爲王意以相戒也淩蒙初云文似相戒而忽著王欲玉女一句便是刺王本旨愚按玉之一字亦詩人嘲謔之辭然古今以防朴爲璞者多矣獨厲王哉】

民勞五章章十句【申培說云厲王之時公卿憂亂同列相戒而作此詩按此詩𨿽戒同列實刺同列以此同列乃王所信任爲執政者篇中所指詭隨宼虐之人皆其黨也申說於詩意大相刺謬子貢傳闕文】

板凡伯刺厲王也【出序】切責僚友用事之人而義歸於刺王【出嚴氏詩輯引朱子之言按左傳云凡蔣邢茅胙祭周公之春秋隱七年天王使凡伯來聘然則凡伯乃周同姓國於畿內世在王朝胡一桂云厲王無道召穆凡伯以親賢之故宜極言而力救之顧乃不直致其諌而姑責同僚以使之聞之者豈非亦以監謗之故不欲嬰其鋒以陷於罪而甚吾君之惡也耶蔣悌生云詳味此詩蓋朝廷始昏亂之時其時文武周公之道典章法度粲然具在非不存也在朝之臣老成才徳非不有也但王心暴虐棄舊章而不顧疎斥老成而不用而其所任以政者乃少年不更事之人是以民勞於下而政亂於上其時若召穆公凡伯之徒又皆世臣與國同休戚者言不行諫不聽義又不可去故其熱中之情發而爲懇惻切直之詞一語責之旋以一語勸之不厭繁惟欲其有所警悟而攺紀於其政所謂亂世之音怨以怒其政乖此類是也】

上帝板板【葉銑韻俾緬翻爾雅作版】下民卒【韓詩作瘁】癉【葉銑韻多捲翻禮記沈本俱作陸徳明本作僤】出話不然【先韻】爲猶【丰氏本作猷下同】不遠【葉先韻於圓翻】靡聖管管不實於亶【葉諫韻直莧翻按管亶本俱旱韻但下兩句遠諫無葉今以亶葉諫】猶【左傳作猷】之未遠是用大諫【韻左傳丰本俱作簡賦也上帝天也程子云以主宰言謂之帝板本作版說文云判也上帝板板者言天心判離之甚無眷顧之意也毛傳訓板爲反蓋取其偏傍韓詩外傳引此亦云勞心苦思從欲極好靡財傷情毀名損壽悲夫傷哉窮君之反於是道而愁百姓其解與毛傳同爾雅訓板板爲僻則但以文意取之然皆非板字本訓也癉說文云勞病也下民卒癉者鄭雲天下之民盡病也又禮記緇衣篇子曰上人疑則百姓惑故君民者章好以示民俗愼惡以禦民之淫則民不惑矣詩云上帝板板下民卒按此乃推探亂本之言非本文正義話爾雅說文皆云善言也孫炎云善人之言也然通作嘫說文云語聲也蓋相應許之意猶爾雅云謀也解見采芑篇人有進善言於彼者彼則不以爲然而據彼之所爲謀者又全無長遠之慮卽下三章所稱是也靡無通音之轉也管樂器以竹爲之鄭謂如篴而小並兩而吹者是也實者對虛之名不實則虛矣亶說文云多谷也谷多則實故借爲充實之意此刺當時用事者相習諂諛謂從古安有聖人惟吾王聖耳一唱眾和如管與管之相應猶正月之詩所云具曰予聖者第五章

誇毗正指此然聽其言則洋洋盈耳而其實何嘗有此事徒誇張贊誦以取悅而已時厲王好利其倉廩之所藏者必多故嘆之曰若輩言不根心以無爲有不能如谷藏之充實也亦嘲謔之辭猶之未遠與爲猶不遠語意有別彼不遠乃實指之辭此未遠則根發端二句說言天心已離民病已極此何等時也宜可以攺易轍矣而尙狃於細娯忘其大患謀猷仍然未遠乎是用大諫𨿽曰諫同列正所以諫王也自次章以下至末反覆詳委言之不已所謂大諫者也左成八年晉侯使韓穿來言汶陽之田歸之於齊季文子餞之私焉曰士之二三猶喪妃耦而況霸主霸主將徳是以而二三之其何以長有諸侯乎詩曰猶之未遠是用大簡行父懼晉之不遠猶而失諸侯也是以敢私言之按傳言不遠猶但取無遠慮之意】天之方難【葉先韻那防翻】無然憲憲【葉先韻孚焉翻】天之方蹶【葉霽韻姑衞翻亦葉屑韻紀劣翻】無然泄泄【霽韻亦葉屑韻私列翻說文引此作呭呭又作詍詍爾雅今石經俱作泄泄】辭之輯【韻亦葉合韻祖合翻說文作咠新序作集】矣民之洽【葉輯韻胡急翻亦葉合韻葛合翻左傳作協】矣辭之懌【陌韻亦葉藥韻弋灼翻說苑陸本俱作繹】矣民之莫【藥韻亦葉陌韻莫白翻】矣【賦也難本鳥名後借與易對言者以偏傍與艱同因從艱義艱說文訓爲土之難治者以其用工不易故爲反易之稱憲說文云敏也字下從心從目徐鍇云目與心應爲敏上從宀從丰宀讀若綿深屋也丰讀若介艸生散亂也許氏曰於宀暗丰亂之中以心目治之四體會意蹶說文云僵也卽顚躓也泄當依說文通作呭云多言也按孟子引此詩而解之曰泄泄猶沓沓也事君無義進退無禮言則非先王之道者猶沓沓也夫孟子以言則非先王之道解泄泄而說文亦以沓爲語多如水之流故其字從水從日則與訓呭爲多言之義合矣宜從之荀子注引此詩作詍詍亦云辧說利口而飾非以言亂是則謂之詍也言天方以否塞之運難我爾無逞爾之敏捷一往而不顧也天方以顚躓之運蹶我爾無騁爾之利口以非而亂是也又樂記武坐致右憲鄭氏謂憲讀如軒聲之誤也則此憲憲通作軒軒亦可世說謂軒軒若朝霞舉是也車前爲軒蓋狀其足髙气揚之象耳民勞之詩云俾民憂泄取水流去之義則此泄泄如字解亦可言其神情渙散不與國事相關亦如水之流去也辭之輯矣四句引起下章之語辭非號令之謂乃在朝諸臣各出所見而有禆益於廟謨者輯說文云車和輯也故取以爲和集之義言欲其集眾思也洽當依左傳通作協說文云眾之同和也懌當從說苑及陸徳明本通作繹於義爲長繹者抽絲也書曰庶言同則繹論語曰巽與之言能無悅乎繹之爲貴蓋欲其集合眾論抽繹於心而思其至當之理也今但依本字解則爾雅訓樂說文訓悅乃是平心易气不相扞格之意莫通作嗼說文云�嗼也按嚴忌哀時命篇云嗼�黙而無聲正此字義爾雅訓定而毛傳解此莫字亦以爲定則知莫嗼通用取靜定之意夫旣和同又靜定則亂何自生徐光啟云書云同寅協恭和衷哉國家之患莫大乎人私其見而不相能也厲王之時上監謗以防民下好利而不備難此是彼非盈庭莫執壎箎之誼冺矣所謂輯懌只是平心易气獻可替否順理調劑至爾我同心以釐庶政便能爲民造福而洽莫之效臻難蹶之天定也嚴粲云此詩首章責同僚出話不然爲猶不遠故二章因戒之以言論之間宜相和協謂徒執一己之見者未必有深長之慮惟寮友和同商議庶幾合謀並智可以措民於安耳然愚而自用者終不能捨己而從人故三章言我卽爾謀聽我囂囂四章言匪我言耄爾用憂謔謂己以善言告之而不見聽也善言旣不見聽乃大言虛誕諛言阿附善人見其如此不肯復言矣故五章言無爲誇毗善人載屍也前五章皆說寮友議論不相協猶小旻詩六章其前五章皆說謀猶之不臧也達觀上下章旨知辭之輯懌非謂王者出令矣又左襄三十一年叔向曰辭之不可以己也如是夫子產有辭諸侯賴之若之何其釋辭也詩曰辭之輯矣民之協矣辭之懌矣民之莫矣其知之矣說苑云子貢曰出言陳辭身之得失國之安危也詩云辭之懌矣民之莫矣夫辭者人之所以通也主父偃曰人而無辭安所用之昔子產修其辭而趙武致其敬王孫滿明其言而楚莊以慙蘇秦行其說而六國以安蒯通陳其說而身得以全夫辭者乃所以尊君重身安國全性者也故辭不可不修而說不可不善此皆因詩中有辭字遂借以明辭令之重非詩本意也】我𨿽異事及爾同寮【蕭韻陸本大全朱傳俱作僚】我卽爾謀聽我囂囂【蕭韻爾雅作敖敖】我言維服勿以【荀子作用】爲笑【葉蕭韻思邀翻】先民有言詢於芻【說苑作蒭】蕘【蕭韻賦也此章主出話不然而言異事朱子云不同職也寮同官也按左傳荀林父謂先蔑曰同官爲寮吾嘗同寮敢不盡心乎爲賦板之三章是寮爲同官也但說文有僚字無寮字而蒼頡篇訓寮云小窓也其字從宀則於同官之義無預惟僚字從人說文訓爲好貌蓋服官之人其威儀美好可知故古以官爲僚虞書百僚師師是也然則此寮字正當通作僚陳櫟云觀此言則其爲同列相戒甚明卽就也囂說文云聲也气出頭上解見車攻篇蓋相詬誶之意鄭云我𨿽與爾職事異者乃與爾同官俱爲卿士我就爾而謀忠告以善道爾反聽我言謷謷不肯受也我言維服與商書說乃言維服語正相類服卽佩服之服凡我所言者爾當時常記存之於心亦如衣服之附麗於身康誥篇所謂衣徳言是也笑解顏啟齒也輕侮其言故用以資笑柄也先民孔穎達云先世上古之民賢者有言所謂成語也詢說文云謀也芻說文云刋艸也蕘說文云薪也芻蕘毛云薪采者孔云芻者飼馬牛之艸蕘者供燃火之艸言古之賢人有語傳於後世謂凡謀國者必須謀及下賤者始有以得民之情今我所與爾謀者皆詢於下賤之所得其言民情最眞而女顧以爲笑而不聽乎禮坊記篇子云上酌民言則下天上施上不酌民言則犯也下不天上施則亂也故君子信讓以涖百姓則民之報禮重詩云先氏有言詢於芻蕘舊說皆謂芻蕘尙可詢況於僚友其義亦通但不如坊記孔子之說於味爲長若諸書引此皆同後說荀子雲天下國有俊士世有賢人迷者不問路溺者不問遂亡人好獨詩曰我言維服勿用爲笑先民有言詢於芻蕘言博問也韓詩外傳雲天子居廣廈之下帷帳之內旃茵之上被躧舄視不出閫莽然而知天下者以其賢左右也故獨視不若與眾視之明也獨聽不若與眾聽之聰也獨慮不若與眾慮之切也故明王使賢臣輻輳並進所以通中正而致隱居之士詩曰先民有言詢於芻蕘此之謂也說苑云齊桓公設庭燎爲士之欲造見者期年而士不至於是東野鄙人有以九九之術見者桓公曰九九何足以見乎鄙人對曰臣非以九九爲足以見也臣聞主君設庭燎以待士期年而士不至夫士之所以不至者君天下賢君也四方之士皆自以論而不及君故不至也夫九九薄能耳而君猶禮之況賢於九九乎夫太山不辭壤石江海不逆小流所以成大也詩云先民有言詢於芻蕘言博謀也桓公曰善乃因禮之期月四方之士相攜而並至】天之方虐【藥韻】無然謔謔【藥韻】老夫灌灌【爾雅作讙讙】小子蹻

蹻【藥韻列女傳作矯矯】匪我言耄【號韻亦葉藥韻慕各翻】爾用憂謔【見上】多將熇熇【葉號韻苦到翻亦葉藥韻黒合翻爾雅作謞謞】不可救藥【韻賦也此章主爲猶不遠而言虐殘謔戲也俱見說文天方降殘虐將有覆亡之禍不止於方難方蹶而已女無以國事爲戲謔恬然不知斂戢也觀下文爾用憂謔則知此謔謔是言其視國事不介意非謂其聽己言而笑狀類戲謔也老夫孔云凡伯自謂也灌漑也言之不已欲其沁入於心與書言啟乃心沃朕心沃字義同小子指執政者卽民勞篇所稱戎𨿽小子也蹻說文云舉足行髙也劉向云詩曰老夫灌灌小子蹻蹻言老夫欲盡其謀而少者驕而不受也秦穆公所以敗其師殷紂所以亡天下也故書曰黃髮之言則無所愆詩曰壽胥與試美用老人之言以安國也耄朱子云老而昏也左傳所謂老將智而耄及之是也憂謔當可憂之時而反以之爲謔孟子所謂安其危而利其葘是也多猶久也將者且然之辭熇說父云火也藥所以治病周禮疾醫職云以五藥養其病注謂艸木虫石谷也醫職云凡藥以酸養骨以辛養筋以咸養脈以苦養气以甘養肉以滑養竅王安石云列子曰曾不發藥乎左氏曰不如聞而藥之也與此救藥同意蘇轍云老者知其不可而盡其款誠以告之少者不信而驕之故曰非我老耄而妄言乃女以憂爲戲耳夫憂未至而救之猶可爲也苟俟其益多則如火之盛不可復救矣朱善云夫憂不可戲也苟以憂爲謔則積之之多將如火之燎於原不可得而撲滅矣劉向云夫死者猶不可藥而生也悲夫亂君之治不可藥而息也詩曰多將熇熇不可救藥甚之之辭也韓詩外傳云人主之疾十有二發非有賢醫莫能治也何謂十二發痿蹶逆脹滿支膈盲煩喘痺風此之曰十二發賢醫治之何曰省事輕刑則痿不作無使小民饑寒則蹶不作無令財貨上流則逆不作無令倉廩積腐則脹不作無使府庫充實則滿不作無使羣臣縱恣則支不作無使下情不上通則膈不作上材卹下則盲不作法令奉行則煩不作無使下怨則喘不作無使賢伏匿則痺不作無使百姓歌吟誹謗則風不作夫重臣羣下者人主之心腹支體也心腹支體無疾則人主無疾矣故非有賢醫莫能治也人皆有此十二疾而不用賢醫則國非其國詩曰多將熇熇不可救藥終亦必亡而已矣故賢醫用則眾庶無疾況人主乎】天之方懠【葉支韻疾之翻亦葉齊韻徵奚翻】無爲誇毗【支韻亦葉齊韻部迷翻】威儀卒迷【齊韻亦葉支韻武移翻】善人載屍【支韻】民之方殿【說文作念丰本作墊】屎【支韻說文作防丰本作咿】則莫我敢葵【支韻丰本作揆】喪【去聲說苑作相】亂蔑資【支韻】曾【家語無此字】莫惠我師【支韻賦也懠爾雅云怒也按說文無懠字疑當通作擠排也天之方懠就執政身上說與前章方難方蹶方虐就國運說者不同誇通作誇說文云譀也譀者誕也卽朱子所謂大言也毗通作比說文云相與周宻也言天怒汝之甚方擠排汝不使汝當國汝無徒恣爲誇大之言稱聖頌神諂媚人主以自固結首章靡聖管管正指誇而言若爾雅釋誇毗爲體柔其實只解毗之一字耳卒鄭云盡也迷說文云惑也屈己卑身求得於人籧篨戚施亦孔之丑其終日所行之威儀盡錯亂回惑也善人憂國之人載之言則也屍孔云謂祭時之屍以爲神像故終祭而不言賢人君子則如屍不復言語畏政故也鄭云時厲王虐而弭謗錢天錫云小人之焰張善人之气結畏而不敢言憤而不肯言知其無益而不遽言卽欲不載屍得乎萬時華云或束手旁觀或屏迹閒處皆載屍也徐干云君子者行不媮合立不易方不以天下枉道不以樂生害仁安可以祿誘哉𨿽彊摶執之而不獲已亦杜口佯愚苟免不暇國之安危將何賴焉故詩曰威儀卒迷善人載屍此之謂也王應麟云善人載屍裴度之晚節也殿說文云擊聲也說文作念云防也屎當從說文作防云呻也孫炎云人愁苦呻吟之聲也本無屎字又俗以糞爲屎莊子謂道在屎溺是也然古文屎本作一字兩譌可見其謬民之方殿屎以刑法之峻言無莫通音之轉也葵菜也其性常傾葉向日解見采菽篇言民方遭搏擊之威愁苦呻吟無敢依歸於我如葵之向日也喪猶失也蔑王弼云猶削也孔云謂微蔑物之見削則微蔑也陸元朗云楚俗有削蔑之言資說文云貨也人所賫持也曾說文云詞之舒也惠卽行慶施惠之惠謂卹其不足也師眾也民失其業又遭四方多故其所賫持者旣削小矣而曾無有憐卹我眾之意嘆其誅求之無己也此以賦斂之重言時榮夷公好利而厲王悅之故重斂不已民不能供其求則必至於重法民之殿屎蓋繇於此家語說苑俱載孔子曰詩不云乎喪亂蔑資曾莫惠我師此傷奢侈不節以爲亂者也又鄧元錫云此章儆求人也喪亂而善人尸居將蔑所與資孰爲代天惠民乎亦通】天之牖【風俗通作誘】民如壎【風俗通作塤】如篪【葉齊韻讀如齊前西翻】如璋如圭【齊韻】如取如攜【齊韻】攜無曰益【陌韻】牖【禮記外傳俱作誘】民孔易【陌韻】民之多辟【陌韻】無自立辟【見上賦也此章承上章喪亂蔑資二句而深著其禍大學曰貨悖而入者亦悖而出孟子曰上下交徵利而國危矣卽其意也天之牖民三句推原民性本善皆本於天之所命湯誥所謂維皇上帝降衷於下民若有恆性者凡仁不遺親義不後君皆民之所能爲也特視上人所以開導之者何如耳牖說文云穿壁以木爲交窓也所以見日徐鍇云古者一室一戶一牖程子云牖者開通之義愚按左傳言天牖其衷用字同此但彼只就一時言此則本其受於有生之初者言之謂開民良知而民無不知開民良能而民無不能也壎篪解見彼何人斯篇璋圭解見捲阿篇毛云如壎如篪言相和也如璋如圭言相合也孔云壎篪俱是樂器其聲相和故云相和半圭爲璋合二璋則成圭故云相合愚按如壎如篪指眾民言孟子謂故凡同類者舉相似也同肖形而爲人則同有此性故彼如壎此如篪也如璋如圭指天人相合言子思言天命之謂性散之則爲人人之性合之則共一維天之命故民如璋天如圭也然則王如能以徳道民卽無不能秉徳以尊君親上者矣而其如在位之臣以言利導王棄徳不務何哉如取如攜言取民也取孔云謂物在他處行往取之攜說文云提也謂以手舉之取攜只是一意言如取物於他處而以手舉之也故下文但承攜字言無通作毋戒辭也無曰者言愼毋出之於口也攜而至於增益徵斂無度非維正之供也此卽上章所謂喪亂蔑資曽莫惠我師者民何以堪牖民指君言孔甚也易變易也按說文易本虫名乃蜥易也陸佃謂蜥易一日十二時變色故有變易之義夫上之所爲下之歸也君好利民誰不好利君所以啟迪其民者如此民亦將疾趨攺易而向所得於天牖之本體總澌滅而不復自存矣勢必至於君能取民亦能奪下文言民之多辟所自來也樂記子夏云爲人君者謹其所好惡而已矣君好之則臣爲之上行之則民從之詩云誘民孔易此之謂也又韓詩外傳云人有六情目欲視好色耳欲聽宮商鼻欲嗅芬香口欲嗜甘旨其身體四肢欲安而不作衣欲被文繡而輕暖此六者民之六情也失之則亂從之則穆故聖王之教其民矣必因其情而節之以禮必從其欲而制之以義義簡而備禮易而法去情不遠故民之從命也速孔子知道之易行曰詩云誘民孔易非虛辭也按此則以易爲難易之易舊說亦皆如此讀然於韻不合其失明矣若樂記所引孔易仍是變易之義定當以前說爲正民之多辟鄭云民之行多爲邪辟者按此則辟當通作僻說文雲從旁牽也從旁牽之其非出於正道可知自立猶言置身也辟卽上文之辟毋自立辟者憂其不免也言民今旣多邪僻而有亂心矣汝毋晏然置身於羣邪之中而不思所以挽回之防竊憂禍之及女也能無懼乎左宣九年陳靈公與孔寧儀行父通於夏姬皆衷其衵服以戲於朝泄冶諌曰公卿宣淫民無效焉且聞不令君其納之公曰吾能攺矣公告二子二子請殺之公弗禁遂殺泄冶孔子曰詩云民之多辟無自立辟其泄冶之謂乎昭二十八年晉祁勝與鄥臧通室祁盈將執之訪於司馬叔遊叔遊曰鄭書有之惡直醜正實蕃有徒無道立矣子懼不免詩曰民之多辟無自立辟姑已若何按二傳引詩語意正同】價【荀子漢書俱作介】人維【漢書作惟下同】藩大【荀子作太】師維垣【葉寒韻胡官翻按藩垣俱元韻但翰無元葉故俱用寒韻】大邦維屏大宗維翰【葉寒韻河幹翻】懷徳維【左傳作惟下同】寧【葉陽韻尼良翻丰本作寍】宗子維城【葉陽韻辰羊翻】無【在傳漢書俱作毋】俾城壊【葉賄韻胡罪翻】無【左傳漢書俱作毋】獨斯畏【葉賄韻烏賄翻賦也此章承上章民之多辟二句而教之以弭亂之道價爾雅說文皆以爲善也價人卽第五章

所云善人也藩孔云園圃之籬也善人在位足以建威銷萌天下望其气勢自然有所畏憚而不敢發故曰維藩如此而可令其載屍乎大師王安石云大眾也垣孔云小墻之名國之有封疆猶家之有垣墻後非眾罔與守邦故曰維垣如此而可令其莫敢葵乎荀子云君人者愛民而安好士而榮兩者無一焉而亡詩曰價人維藩大師維垣此之謂也大邦二句又進而推言之大邦鄭云成國諸侯也孔云以言大邦則不兼小國故知爲成國諸侯七命賜國伯以上爲成國也爾雅云屏爲之樹謂小墻當門中者王者以天下爲家侯甸男采衞諸侯在門庭之內堂奧之外有屏之象焉宜有以綰結之不可使之離心也大宗卽梓材所謂大家孟子所謂巨室如尹吉之類翰鳥羽也大宗勲閎之舊枝葉之蕃足以聯合眾心羽翼王室有翰之象焉宜有以聯屬之不可使其解體也時厲王用榮公爲卿士諸侯不享而衞巫監謗之後國人莫敢出言道路以目則外而大邦內而大宗其爲攜貳者多矣故是詩云然懷徳欲其懷愛民之徳不言利也懷如懷抱之懷與論語孟子懷徳同例下章言無在而不敬天正所謂懷也寧通作寍說文云安也天下康寧無多辟之患也宗子鄭云謂王之適子愚按此蓋不忍斥言王故但目宗子耳卽所以目王也孔云城可以禦寇難故以城諭言爾信能懷徳以事君使四方無虞則庶乎王之太子亦有所恃以爲安矣左僖五年晉侯使士蔿爲二公子築蒲與屈不愼置薪焉夷吾訴之公使讓之士蔿稽首而對曰詩云懷徳維寧宗子維城君其修徳而固宗子何城如之無通作毋戒辭也下同俾使也城指宗子也壞說文云敗也獨鄭云獨居也斯說文云析也鄭云離也斧以斯之之斯畏懼也言汝苟不能懷徳而仍惟賄是求則氏不堪命必禍及宗子是謂城壊城旣壊矣汝將焉往𨿽存汝之一身而家與之爲怨人與之爲讐終必不免可懼也哉爾其長慮早圖毋使至此非獨爲宗子亦所以自爲也抑是言也豈獨戒同列哉古人有言曰撫我則後虐我則讐孟子曰寡助之至親戚叛之使厲王而聞及此能無然懼乎孔云周語曰彘之亂宣王在召公之宮國人圍之召公以其子代宣王是禍及宗子也左傳曰至於厲王王心戾虐萬民弗忍居王於彘是獨居而畏也賢人之言皆有徴矣又左昭六年宋寺人栁逐華合比於是華亥欲代右師乃與寺人栁比公使代之見於左師左師曰女夫也必亡女喪而宗室於人何有人亦於汝何有詩曰宗子維城毋俾城壊毋獨斯畏女其畏哉此引詩意又稍異】敬【後漢書作畏】天之怒【遇韻】無【左傳後漢書俱作不】敢戲豫【葉遇韻愈戍翻】敬天之渝【虞韻後漢書作威】無【左傳後漢書俱作不】敢馳驅【虞韻後漢書作驅馳】昊天曰明【葉陽韻謨郎翻】及爾出王【陽韻丰本作往】昊天曰旦【葉霰韻都眷翻】及爾遊衍【葉霰韻延面翻陸本作羨賦也敬天四句言懷徳也敬非空空畏懼而已必思所以安民而回天者其所懷抱當在徳矣夫方難不已至於方蹶方蹶不已至於方虐此天怒之甚也尙敢以戲豫處之耶爾用憂謔所謂戲豫也戲舊解皆訓爲謔弄之意未詳其義所出考說文解戲爲三軍之偏而徐鍇則云所謂戲下者也戲下卽麾下然則戲麾通用直是狀其信手指麾謂之謔弄耳豫乃象之大者舊訓爲怠緩又訓爲逸樂皆所未諭當是通作舒舒者伸也伸展自如則怠緩逸樂二義俱有矣故晉書地理誌解豫州名義云豫者舒也言性理安舒也舒亦有豫音又偏傍相同故得通用也渝說文訓爲變污故有變之義易言官有渝春秋言渝盟是也篇首言上帝板板則已將攺易天命屬之他人矣天心之變如此尙敢以馳驅承之耶走馬謂之馳防馬謂之驅然此不必指盤遊言如小子蹻蹻卽所謂馳驅也兩無皆戒辭昊天曰明又覆說所以當無敢之意昊爾雅注雲气皓�也天明天旦對天怒天渝言出王遊衍對戲豫馳驅言世亂者天晦之象世治者天明之象自治而趨亂爲明入於地之象自亂而轉治乃夜復爲旦之象兩及爾與及爾同僚語气相類王毛云往也按往有王音故以音同通用左貴嬪徳柔頌云邈邈徳柔越天之剛神以知來智以藏往是也出王者朱子云言出而有所往也遊說文云旌旗之流也亦借爲浮水之義衍水溢也言遊又言衍總象其飄飄縱裕之意言我所以戒爾毋敢戲豫馳驅者亦謂此時天方怒方渝故耳假使天步際其淸明則我固將偕汝以出往而觀化自娯抑使否運倐而獲轉則我亦且偕汝以遊衍而及時爲樂矣而豈故爲是苦言以規汝乎舊說謂天之監人無往不在其理自精然於此詩立言之意反覺寛緩未切讀者詳之】

板八章章八句【申培說云厲王用事之臣多懷不忠以致禍敗故公卿賦此以責之按不忠二字旣屬寛泛而序言此詩凡伯所作則已明著其人乃泛云公卿賦此何也僞書鄙淺固無足怪子貢傳闕文】

蕩厲王無道召穆公賦此詩以諫之【出申培說序傳皆以此詩爲召穆公作萬時華云反覆說紂賈山之借秦爲諭也反覆說天霍光之所謂王行自絕於天也鄒徳云通篇托之文王嘆商危言不諱而卒不能啟王之聰故異時彘之亂國人圍王宮召公曰昔吾驟諫王王不從以及此難夫驟諫者非獨春秋外傳所載諫監謗數語蓋蕩之詩尢最危焉而厲王不以爲罪其猶有容言之度乎愚按民勞蕩二詩皆穆公所作初猶托諷於同列其後王惡愈深故遂直諫王耳季本云此詩若非面陳則當爲小雅】

蕩蕩【爾雅作蕩蕩】上帝下民之辟疾威上帝其命多辟【陸徳明本作僻兩帝兩辟不別用韻亦一變體】天生烝民其命匪諶【葉東韻市隆翻說文作忱韓詩作訦】靡不有初鮮克有終【東韻賦也孔穎達云此下諸章皆言文王曰咨此獨不然者見實非殷商之事故於章首不言文王以起發其意也蕩字從水非從艸故爲水流廣遠之貌書蕩蕩懷山襄陵是也蕩蕩上帝呼上帝而告之也云蕩蕩者象其廣遠而言不敢斥君故借言下民與書髙宗肜日篇言惟天降下民意同辟通作僻邪僻也解見板篇疾說文訓病亦訓急徐鍇云病來急故從矢矢急疾也威說文以爲姑之稱故其字從女而又從戌者徐鍇謂土盛於戌土者陰之主亦猶姑爲婦之主故從戌也漢律有婦告威姑之文然則姑之稱威其來古矣後人因此遂借爲气勢可畏之義以其統內事而爲婦所嚴憚故也命自天之付畀於人者而言言此下民之相習於邪僻也豈上帝欲疾速降之威虐故其所以命之者無非戾气所鐘而使之多邪僻如是乎蓋無所歸咎而姑爲憾天之辭也烝眾也其命二字略斷匪非通諶說文云誠諦也匪諶主民言靡之言無也鮮通作尟少也有初鮮終以閱歷之變態言詩人旣先致憾於天矣因又爲之解曰天生眾民其付畀之理本一而無二惟人不能使此理之在己者諶信不移故使天之命亦若有不可信者耳是使其命匪諶者皆人之爲也試觀天下人當其始時去性尙近多有可觀迨夫末路染習日深少不變節此豈可歸咎於天哉以詩意觀之厲王初年似未甚有失徳如第三章

言而秉義類是猶知任賢人也迨其後小人進用遂至多行不義斂怨於民皆小人教之耳民亦知其播虐有自所以小人旣殛而王流於彘之後猶尙得以壽終此詩言靡不有初以致其嘆惜復言鮮克有終以動其挽回王若聽此而覺悟焉且將不失爲賢王何至有流彘之事乎朱善云人性皆善厲王之性亦文武成康之性也而何不善之有要其終而觀之則文武成康若彼其仁厚而厲王若彼其暴虐何也蓋文王性之者也武王身之者也成康困知勉行者也厲王自暴自棄者也惟其自暴自棄也故與之言仁義之言則拒之而不信與之行仁義之行則絕之而不爲然則非天命之多辟也乃王之逆天命而自底於多辟也非天命之匪諶也乃王之逆天命而自爲是匪諶也非天命之多辟非天命之匪諶則其蕩蕩者固自若也而豈可以疾威言之哉因知其爲怨天之辭而非天之實有是也朱子云劉康公曰民受天地之中以生所謂命也能者養之以福不能者敗以取禍此之謂也左宣二年晉靈公不君士季將諫三進及澑而後公視之曰吾知所過矣將攺之士季稽首而對曰人誰無過過而能攺善莫大焉詩曰靡不有初鮮克有終夫如是則能補過者鮮矣君能有終則社稷之固也豈惟羣臣賴之晏子春秋云景公將觀於淄上與晏子聞立公喟然嘆曰嗚呼使國可長保而傳於子孫豈不樂哉晏子對曰嬰聞之能長保國者能終善者也諸侯並立能終善者爲長列士並學能終善者爲師昔先君桓公其方任賢而贊徳之時亡國恃以存危國仰以安是以民樂其政而世髙其徳行遠徵暴勞者不疾驅海內使朝天子而諸侯不怨當是時盛君之行不能進焉及其卒而衰怠於徳而並於樂身溺於婦寺而謀因豎刁是以民苦其政而世非其行故身死乎胡宮而不舉虫出而不收當是時也桀紂之卒不能惡焉詩曰靡不有初鮮克有終不能終善者不遂其君韓詩外傳云官怠於有成病加於小愈禍生於懈惰孝衰於妻子察此四者愼終如始易曰小狐汔濟濡其尾詩曰靡不有初鮮克有終按合觀諸書所引可以得此詩之意又外傳云繭之性爲絲弗得女工燔以沸湯抽其統理不成爲絲卵之性爲雛不得良雞覆伏孚育積日累久則不成爲雛夫人性善非得明王聖主扶攜內之以道則不成君子詩曰天生烝民其命匪諶靡不有初鮮克有終言惟明王聖主然後使之然也其言理甚是然以詩言烝民爲主化民言則絕非詩意若左襄三十一年衞侯在楚北宮文子見令尹圍之威儀言於衞侯曰令尹似君矣將有他志𨿽獲其志不能終也詩曰靡不有初鮮克有終終之實難令尹其將不免此但借初終二字爲言去詩旨更遠矣】文王曰咨咨女【音汝下同】殷商【每章俱用此二句起又不用韻亦變體也】曾是彊禦【漢書注作圉】曾是掊克【職韻】曾是在位曾是在服【葉職韻鼻墨翻】天降滔【大全朱傳丰本俱作慆】徳女興是力【職韻賦也咨孔云嘆辭殷商解見大明篇先儒以爲指紂也呂氏春秋云昔者紂爲無道殺梅伯而醢之殺鬼侯而脯之以禮諸侯於廟文王流涕而咨之孔云厲王弭謗穆公朝廷之臣不敢斥言王之惡故止陳文王咨嗟殷紂以切刺之歐陽修云以下條陳王者之過惡言此等事皆殷紂所爲文王咨嗟以戒於初而厲王踐而行之於終也陳際泰云板刺厲王也其似刺同列托也惟民勞亦然至蕩而亂益深矣其毎章以文王發端亦托也托同列指言時事也托文王乃不指言時事托同列可盡言也托文王尢可盡言也文王尊蓋所刺譏又在勝國夫在勝國於是益展其言故曰亂益深也曾說文云辭之舒也曰曾是者怪詫之辭上二句曾是言何乃有是人下二句曾是言何乃用是人也彊禦毛傳云彊梁禦善也彊說文云弓有力也孔云任威使气之貌禦猶禦人以口給之禦按禦圄圉三字音同解異禦者祀也圄者守也止也圉者囹圉也今誤以囹圉之圉爲圄而以止守之圄爲禦至禦之爲祀名則全無識者此禦字當通作圄謂拒而止之也掊說文云把也引鹽官入手取鹽爲掊然則是取物之名也克勝也逆取於民而民無如之何是爲彼所勝也彊禦是妬賢嫉能者下章言彊禦多懟是也掊克是聚斂巧取者下章言寇攘式內是也時厲王任用此兩等人故云然墨子曰厲王染於�公長父榮夷終呂覽亦云厲王染於虢公長父榮夷終其卽此輩乎服毛云服政事也在位在服總上言謂居公卿百執事之位而任其職事也孔云在服與在位對文謂非徒備官又委任之也降下也滔說文雲水漫漫大貌滔徳卽指彊禦掊克言以其存之心者方興未艾如滔天之水未知所極故曰滔徳篇中女而爾皆指王也興說文雲起也登庸之謂人事之得失本於气化之盛衰國家不幸而有此滔徳之人固若天之所降然亦繇汝作興信用此一輩人故彼於是得以肆力爲之耳下章曰流言曰斂怨皆所謂是力者也一說馮時可雲天降慆慢之徳於人而女又興起此輩以協爲力則胡爲不亂也亦通】文王曰咨咨女殷商而秉義類【寘韻亦葉隊韻盧對翻】彊禦多懟【寘韻亦葉隊韻徒對翻】流言以對【隊韻】寇攘式內【隊韻亦葉寘韻而瑞翻】侯作【陸本作詛】侯祝【葉宥韻職救翻】靡屆靡究【宥韻賦也而之爲汝音之轉也手持禾爲秉則秉乃執持之意義猶善也對第五章

不義言則此義指善人也類似也汝所秉持而見之行者乃與善人同類之事謂行善道也觀此則善人當厲王初年其嘗稍見用可知矣懟怨也彊禦之人見王之向善也則嘗懷怨恨而思所以間阻之於是乎巧造言語以入告於王務誹謗其事之不便總之皆無根之言也以其浮浪如水之流謂之流言孔云以謗毀之言對王令王不用之使賢者黜退也按泰誓篇數紂之惡云崇信姦回放黜師保屏棄典刑囚奴正士事正謂此寇攘奪刼之名卽掊克之人是也羣行攻刼曰寇取非其有曰攘加以盜名醜之之甚也式用也孔云彊禦之人旣退賢者乃進其黨類故寇盜攘竊爲姦宄者進在王朝而信之使用事於內也以小人後至而自外入內故云式內按牧誓篇數紂之惡云乃惟四方之多罪逋逃是崇是長是信是使是以爲大夫卿士俾暴虐於百姓以姦宄於商邑卽此所謂寇攘式內者也侯諸侯也作通作詛周禮詛祝掌盟詛鄭注云大事曰盟小事曰詛鄧元錫云詔明神殛之使沮敗曰詛左傳鄭伯使詛射穎考叔者是也祝謂致詞於神以求福周禮大祝掌六祝之辭以事鬼神示祈福祥求永貞是也六祝一曰順祝二曰年祝三曰吉祝四曰化祝五曰瑞祝六曰防祝此其爲順祝化祝乎鄧云順祝者君仁臣忠之類化祝者祝化廣被也靡無通屆極究窮也俱見說文諸侯苦王之聽信小人恣爲暴虐故有詛小人使神速殛之者亦有祝王使神牖王心而攺圖者而皆不敢必王暴虐之事於何時而始有窮極也】文王曰咨咨女殷商女炰烋於中國【職韻】斂怨以爲徳【職韻】不明爾徳【見上】時無背無側【職韻丰本作反】爾徳不明【庚韻】以無陪【陸本作培】無卿【庚韻前漢書五行志中引此四句云爾徳不明以亡倍亡卿不明爾徳以亡背亡仄賦也炰烋毛云猶彭亨也鄭云自矜气健之貌按炰烋字俱從火則疑爲火熾盛之貌然說文解炰爲火炙肉而無烋字其義俱難解趙頤光謂本作咆哮乃是狀其喑嗚立威之象亦或可信但未詳所出耳愚意炰但當通作包包者裹也烋韻會云通作休休者美也包休猶云積徳與斂怨相反言女當斂聚美事於中國而乃偏爲斂怨之人乎此解較順請以俟達者中國對夷狄言與民勞篇解同觀第六章

對鬼方言可見斂怨者寇攘之人所行者皆斂集眾怨之事呂正獻公所謂小人聚斂以佐人主之欲而不知其終爲害也賞其納忠而不知其大不忠也嘉其任怨而不知其怨歸於上也微子篇云降監殷民用乂讐斂召敵讐不怠罪合於一多瘠罔詔正謂此也以爲徳者言王反以此斂怨之人爲有徳之人而任用之也此惟王之不明於徳故如此人心虛靈不昧眾理具焉是之謂徳能明其徳則自能知人矣此探本之論時是通用音之轉也反面爲背是違於理不正爲側是趨於邪皆指小人之斂怨言也背側俱非佳字舊說以背爲前後左右之稱背可謂之前乎其不該明矣爾徳不明與不明爾徳顚倒變文而意自相屬繇不能明其徳故其徳遂不明也陪本重土之義因又訓爲貳貳者重也孔云陪貳謂副貳王者則三公也卿士謂六卿也昭三十二年左傳曰物有陪貳天生季氏以貳魯侯諸侯以上卿爲貳則知天子陪貳惟三公也冢宰𨿽亦貳王治事當從六卿之制也前漢書五行志云詩云爾徳不明以亡陪亡卿不明爾徳以亡背亡仄言上不明暗昧蔽惑則不能知善惡親近習長同類亡功者受賞有罪者不殺顏師古云言不別善惡有逆背傾反者有堪爲卿大夫者皆不知之也愚按班顏之解已得詩意但背側陪卿四字俱是就小人身上說承上文斂怨以爲徳一句而言無背無側者彼實背側而不知其爲背側故明有而謂之無也無陪無卿者不知其不堪爲陪卿而漫以之爲陪卿故𨿽有而猶之無也又韓詩外傳云智如泉源行可以爲表儀者人師也智可以砥行可以爲輔弼者人友也據法守職而不敢爲非者人吏也當前決意一呼眾諾者人也故上主以師爲佐中主以友爲佐下主以史爲佐危亡之主以爲佐語曰淵廣者其魚大主明者其臣惠眼觀而志合必繇其中故同明相見同音相聞同志相從非賢者莫能用賢故輔弼左右所任使者有存亡之機得失之要也可無愼乎詩曰不明爾徳時無背無側爾徳不明以無陪燕卿又云有諤諤爭臣者其國昌有黙黙諛臣者其國亡詩曰不明爾徳云云言文王咨嗟痛殷商無輔弼諫諍之臣而亡天下矣按韓於背側陪卿之義亦仍從舊說】文王曰咨咨女殷商天不湎爾以酒【無韻未詳】不義從式【無韻未詳】旣愆【陸本作諐】爾止【紙韻】靡明靡晦【葉紙韻呼洧翻】式【陸本作或下同】號【平聲】式呼【葉遇韻荒故翻亦葉个韻呼个翻又葉禡韻虛訝翻漢書崔注俱作謼】俾【陸本作卑】晝作夜【禡韻亦葉遇韻元具翻賦也湎說文云沈於酒也按孔引酒誥注云飲酒齊色曰湎而文選薛君章句則云齊顏色均眾寡謂之沈閉門不出客謂之湎總之沈湎義頗相似而沈字右施冘冘者淫淫行貌乃沈溺於酒之稱湎字右施面則是自其見於面者言孔解爲確齊色謂共飲者皆醉面色齊同也湎爾以酒兼指君臣天之立君以爲民也豈使爾漫不事事乃偕其臣而湎於酒乎不義從式推所以湎酒之繇也從隨式用也爾於不義之人隨其所行用其所言因遂以飲酒爲樂事而君臣交湎耳小人蠱惑其君如聲色狗馬之類固自多端而飲酒亦其一彼乘醉飽之昏將有所爲也下章蜩螗沸羮之獘皆繇於此而君豈能知之乎旣愆爾止四句湎酒之容也愆說文云過也止舉止也按止字象艸木初生之形艸木出有址故以止爲足愆爾止者起坐無恆舉止失其常度也靡之言無也明言日晦言夜言其窮日夜以爲樂也按禮記云飲酒之節朝不廢朝日不廢夕今王異是矣式發語聲與篇中諸式字不同陸徳明云一作或號者嗟吁之聲爾雅舞號雩也注云雩之祭舞者吁嗟而請雨是也呼本外息與吸對言內息爲吸外息爲呼此當通作虖說文云哮虖也蓋大叫之聲古文烏呼亦作於虖是也號呼亦愆止中之一事然至於號呼則酒酣極矣漢書成帝乘輿幄坐張畫屏風畫紂醉踞妲己作長夜之樂上因顧指畫而問班伯曰此圖何戒伯曰沈湎於酒微子所以告去也式號式謼大雅所以流連也詩書淫亂之戒其原皆在於酒上乃喟然嘆曰吾久不見班生今日復聞讜言俾晝作夜視靡明靡晦句更深言其沈醉不省𨿽白日昏昏然亦如夜也蓋荒耽旣甚神志昏迷豈特廢時失事而已按微子篇雲天毒降災荒殷邦方興沈酗於酒酒誥篇云在今後嗣王酣身用燕喪威儀皆紂湎酒之證又劉向說苑引此詩謂人之有鬭比之狂惑疾病詩云式號式呼俾晝作夜言鬭行也此全非詩旨】文王曰咨咨女殷商如蜩如螗【陽韻】如沸如羮【葉陽韻盧當翻丰本作鬻】小大近喪【去聲】人尙乎由行【葉陽韻寒剛翻】內奰於中國覃及鬼方【陽韻賦也蜩蟬也解見七月篇螗蝘也亦名螗蜩按陸璣云蟬之大而黒色者有五徳文淸亷儉信一名蝘虭一名虭蟟靑徐謂之螇螰楚人謂之蟪蛄秦燕謂之蛥蚗或名之蜓蚞郭璞云俗呼爲胡蟬江南謂之螗陸佃從郭說謂螗其首方廣似蟬而小鳴聲淸亮蜩亦蟬之一種形大而黒昔人啖之佃所謂蜩乃璣所謂螗總之蜩螗皆蟬類大小異名莫能詳也以詩意推之冠蜩於螗之上則蜩當是大者鄒陽栁賦亦云蜩螗厲響而爾雅於蜋蜩螗蜩又皆得蜩之名則佃之說爲足信矣蜩螗皆善噪者沸說文雲水騰湧也羮說文云五味和鬻也劉熈云汪也汁汪郎也如蜩如螗言之亂也謀夫孔多各爲其所欲爲位之尊者則如蜩位之卑者則如螗也如沸如羮政之亂也今日行一令明日行一令疊進無停如水之沸甲言亦行之乙言亦行之錯互無章如羮之雜也顏師古亦云謂政無文理虛言噂沓如蜩螗之鳴湯之沸涫羮之將熟也小大以法度言喪亡也先王之法度無論大綱領小節目皆爲小人所變亂其有尙存而未亡者特千百中之十一耳故曰近喪也周書無逸篇云乃變亂先王之政刑至於小大語正同此人指王也不欲斥言故但泛稱人也由從也彼之變亂成法如此而人尙猶然從其所行曾不以爲非也按微子篇云卿士師師非度正謂此也對夷狄言則中國爲內奰說文云壯大也本作�三大三目二目爲�居倦切目圍也三目爲�益大也此象其赫奕尊嚴之狀人不敢近蘇子瞻所謂秦人視其君如雷霆鬼神者也史記云王行暴虐侈傲國人謗王王怒得衞巫使監謗者以告則殺之王益嚴國人莫敢言道路以目此卽所謂奰於中國者也覃者延長之義說文以爲長味爾雅以爲延也鬼方王質謂楚俗多鬼指楚也季本云唐髙祖以爲夏曰燻鬻商曰鬼方周曰獫狁漢曰匈奴唐曰突厥本一國而異名非也大王避燻鬻之患本在殷時則商亦仍燻鬻之舊未嘗有鬼方之名也至周始名獫狁耳又世本注云鬼方於漢則先零戎後漢西羌傳云武丁伐西戎鬼方然皆無確據今按易言髙宗伐鬼方而詩言髙宗伐荊楚則鬼方之地在荊楚中明矣史記楚世家亦云周厲王之時暴虐熊渠畏其伐楚亦去其王此詩先言內奰而承之以覃及鬼方正謂峻厲之威及於遠方與史殊合然則鬼方非荊楚而何】文王曰咨咨女殷商匪上帝不時【葉紙韻上紙翻】殷不用舊

【葉紙韻曁幾翻】𨿽無老成人尙有典刑【葉陽韻胡光翻】曾是莫聽【葉陽韻他陽翻丰本作�】大命以傾【葉陽韻曲王翻丰本作頃賦也匪通作非嚴云不時者猶言厄運非上天爲此厄運乃殷自不用其先王之舊法耳按周書政繇舊之舊亦指舊法言一說用舊謂用舊人亦通老成人孔云年老成徳之人典莊都云大冊也字從冊在丌下尊閣之也刑當作刑字從井從刀井者法也犯法者必麗於刑故從刀也典刑二字連言謂典冊所載之法也聽猶察也人有舉典刑以入告者王毎厭薄之以爲此豈足當老成人而我信之乎然其人𨿽可輕而其言一一本於典刑則固不可棄乃曾無一語見聽察何也此隱隱是穆公自道而同志如凡伯芮伯之輩亦在其中矣一說鄭云朝廷皆任喜怒曾無用典刑治事者孔云以莫爲總辭故知指君臣也亦通按微子篇云乃罔畏畏咈其耉長舊有位人亦紂棄老成之證大命以傾預卜其將然之辭嚴云盤庚云懋建大命大命謂國之興亡也傾說文云仄也凡物傾仄則揺而不安故亦訓爲危王應麟云正先諫誅嬴運促李云忠隕漢宗覆章華罹僇陳業隳昭圖嬰禍唐鼎移詩曰曾是莫聽大命以傾劉向云君有過不諫諍將危國隕社稷也有能盡言於君用則畱之不用則去之謂之諫用則可生不用則死謂之諍有能比和用力率羣下相與彊矯君君𨿽不受不能不聽遂解國之大患除國之大害成於尊君安國謂之輔有能亢君之命反君之事竊君之重以安國之危除主之辱攻伐足以成國之大利謂之弼故諫諍輔弼之人社稷之臣也明君之所尊禮而闇君以爲已賊故明君之所貴闇君之所殺也明君好問闇君好獨明君上賢使能而享其功闇君畏賢妬能而滅其業罰其忠而賞其賊夫是之謂至闇桀紂之所以亡也詩云曾是莫聽大命以傾此之謂也】文王曰咨咨女殷商人亦有言顚沛之揭【霽韻亦葉屑韻蹇列翻】枝葉未有害【葉霽韻暇憩翻】本實先撥【葉屑韻筆別翻列女傳作敗丰本作蹶】殷鑑不遠在【國語在字上有近字】夏后【杜欽傳後字下有氏字】之世【霽韻亦葉屑韻私列翻賦也人孔云古之賢哲之人亦有言卽顚沛以下三語是也顚通作槇說文云僕木也徐鍇云尙書盤庚若顚木之有由枿本作此假借作顚僕字也沛本水流之貌孟子若水之就下沛然孰能禦之是也此言沛者以僕地之勢如之揭說文云髙舉也枝說文云本別生條也徐云自本兩分故曰別生害說文云傷也木下曰本實謂充實撥說文云治也古人言顚僕之木沛然至地必髙舉而起之其根葉縱有所損未足爲傷須先撥治其根本使其元气充實則顚木可生矣今民怨已甚國勢已危先王法度無小無大又皆爲小人所破壞欲驟然槪舉而修復之固未易言惟於大關鍵所在亟加講求斥遠小人蠲除苛政要以收拾民心爲主民心者國家之根本根本旣固國勢可安然後漸次釐飭節目以還先王之舊此撥亂爲治之機括也召公諫王所惓惓望王有終者其指歸全在於此舊說訓揭爲蹶訓撥爲絕於二字本義無涉全非詩意卽如所說木之本根旣已絕矣而枝葉尙然無害有此理否況厲王之時眾口嗷嗷內而中國外而鬼方人心無不盡去亦不得謂之枝葉未有害也傳訛相沿深知其謬殷鑑二句危言以動之也夏后之世指桀也承上文言苟爲不然則大命之傾將不可救王其能無懼乎明鏡非遠視爾所代彼夏后之世何以訖於桀哉泰誓篇亦云厥鑑惟不逺在彼夏王但彼爲詆辭此爲惕辭耳蘇轍云殷鑑在夏蓋爲文王嘆紂之辭然周鑑之在殷亦可知矣周語太子晉雲天所崇之子孫或在畎畝繇欲亂民也畎畝之人或在社稷繇欲靖民也無有異焉詩云殷鑑不遠近在夏后之世孟子云暴其民甚則身弒國亡不甚則身危國削名之曰幽厲𨿽孝子慈孫百世不能攺也詩曰殷鑑不遠在夏后之世比之謂也韓詩外傳云昔者禹以夏王桀以夏亡湯以殷王紂以殷亡故無常安之樂宜治之民得賢則昌不肖則亡自古及今未有不然者也夫明鏡者所以照形也往古者所以知今也夫知惡往古之所以危亡而不襲蹈其所以安存者則無以異於斂行而求遂於前人鄙語曰不知爲吏視已成事或曰前車覆而後車不誡是以後車覆也故夏之所以亡者而殷爲之殷之所以亡者而周爲之故殷可以鑑於夏而周可以鑑於殷詩曰殷鑑不遠在夏后之世黃佐云板蕩之詩深刺其君之惡非章君過也憂國愛君之心所發也唐之太宗以詩賜其臣蕭瑀而曰板蕩識誠臣噫其亦有感於此也夫】

蕩八章章八句【序云召穆公傷周室太壊也厲王無道天下蕩蕩無綱紀文章故作是詩也蘇轍駮之云蕩之所以爲蕩繇詩有蕩蕩上帝也序以爲天下蕩蕩無綱紀文章則非詩之意矣嚴云臣子作詩皆發於憂國之忠欲以感悟其君𨿽獘壞已極猶幾其攺圖君臣大義無所逃於天地之間也此詩托言文王嘆商特借秦爲諭耳或謂傷者傷嗟而已非諫刺之比如此殆類後世詞人弔古之作非當時臣子惓惓之義也子貢傳但存召穆公三字而其餘闕文朱子但泛稱爲詩人之作亦未深信其出於召穆又鄭樵雲三百篇中之詩皆可被之歌故琴中有鵲巢操騶虞伐檀操白駒操皆今詩文又古人謂之雅琴頌琴古之雅頌卽今之琴操琴者禁也將以禁人之邪心故以歌乎詩如文中子歸而援琴鼓蕩蕩之什乃知聲至隋末猶存】

宛丘刺陳幽公也淫荒昬亂遊蕩無度焉【出序朱子謂陳國小無事實幽公但以諡惡故得遊蕩無度之詩未敢信也愚按幽公非遊蕩無度何至得惡諡亦安在其不可信乎考史記載幽公十二年周厲王奔於彘而竹書亦紀厲王二十二年陳幽公薨則幽公之爲諸侯實在厲王之世】

子之湯【葉漾韻他浪翻楚辭章句作蕩】兮宛丘之上【葉漾韻時亮翻】兮洵有情兮而無望【漾韻】兮【賦也子毛傳以爲指大夫鄭箋以爲斥幽公孔穎達云大夫稱子是其常稱又公羊傳公子翚謂隱公曰百姓安子諸侯說子則諸侯之臣亦呼君曰子愚按毛鄭之說皆非也此直是遊人相謂之辭所以喚起下二章而著幽公淫荒之實耳湯水流貌曰子之湯兮者言其縱情流覽如水之流宛丘水經注云在陳城南道東郡縣誌云在陳州宛丘縣南三里王隱云漸欲平今不知所在矣按爾雅云宛中宛丘又云丘上有丘爲宛丘毛公李巡孫炎皆以爲四方髙中央下惟郭璞謂中央隆峻狀如一丘與諸說異邢昺爾雅疏云郭謂中央髙者以四方髙中央下卽上文水潦所止泥丘也又下文云丘上有丘爲宛丘旣言丘上有丘非中央隆髙而何洵通作恂說文云信也有情猶云可以適情也下章言歌舞之塲乃在此丘之下憑髙流覽信乎其有足系人情懷也而之爲爾音之近也望袁仁云責望也此歌舞之樂乃吾君幽公之所爲女無責望之也言無望乃所以深望之耳其諷切之者至矣舊說以無望爲刺君之辭言其威儀不足觀望亦通但以國人刺君而正斥之曰湯曰無望安所稱婉而多風乎】坎其擊鼔【麌韻】宛丘之下【葉麌韻後五翻】無【漢書作亡下同】冬無夏値【丰本作植後同】其鷺羽【麌韻賦也坎通作竷說文引詩竷竷鼓我今文作坎坎鼓我竷說文云舞也字從章從夅從夊樂有章故從章夅者降也舞有升降故從夅夊象人兩脛有所躧也舞者之行步夊夊然故從夊如舊說以坎爲擊鼓聲然則後章坎其擊缶又將爲擊缶聲乎應劭云鼓者春分之音以助萬物皆鼓甲而出故謂之鼓按舞必應節擊鼓所以爲舞節也故曰坎其擊鼓後章放此無冬無夏言無時不然範祖禹云冬夏祁寒大暑之時也人之好樂於是時必少息焉今也無冬無夏則其他時可知矣値說文云措也猶持也鷺水鳥爾雅云舂鉏也一作舂鋤陸佃云步於淺水好自低昂故曰舂鋤也方言鶡鴠謂之獨舂與此同意陸璣云鷺好而潔白故謂之白鳥齊魯之間謂之舂鉏遼東樂浪吳掦人皆謂之白鷺靑腳髙尺七八寸尾如鷹尾喙長三寸頭上有長毛十數枚長尺餘毿毿然與眾毛異欲取魚時則弭之禽經云鷺啄則絲偃鷹捕則角弭藏殺機也郭璞云其頭翅背上皆有長翰毛今江東人取以爲睫攡名之曰白鷺縗羽說文云鳥長毛也毛云鷺鳥之羽可以爲翳鄭云翳舞者所持以指麾愚按此卽下章所謂翿也與周禮之羽舞不同彼乃翟羽舞人所執衞詩右手秉翟是也此舞師所執宋太樂文舞不用翟羽而用鷺羽蓋惑於此詩所云矣】坎其擊缶【有韻】宛丘之道【葉有韻他口翻】無冬無夏値其鷺翿【葉有韻殖有翻爾雅丰氏本俱作纛賦也爾雅云盎謂之缶孔云易離卦九三不鼓缶而歌注謂艮爻也位近丑醜上値弁星弁星似缶詩坎其擊缶則樂器亦有缶又史記藺相如使秦王鼓缶是樂器爲缶也坎卦六四樽酒簋貳用缶注謂爻辰在醜丑上值斗可以斟之象斗上有建星建星之形似簋貳副也建星上有弁星弁星之形又如弁天子大臣以王命出防諸侯主國尊於簋副設酒以缶則缶又是酒器也比卦初六爻有孚盈缶注謂爻辰在未上値東井井之水人所汲用缶左傳曰具綆缶備水器則缶是汲水之器然則缶是瓦器可以節樂若今擊甌又可以盛水盛酒卽今之瓦盆也國語云缶絲尙宮陳暘云缶之爲器中虛而善容外員而善應中聲之所自出者也唐堯之時有擊壤而歌者因使以縻冥缶而鼓之是以易之鼔缶而歌見於離詩之擊缶見於宛丘缶之爲樂自唐至周所不易也孰謂始於西戎乎顧起元云或曰形如覆盆以四杖擊之墨子吟缶史記秦王爲趙王擊缶其來久矣又黃佐云缶秦聲也陳師從胡公於丰徒眾習其聲以歸國人化之翿解見君子陽陽篇陳祥道云春秋傳曰舞師題以旌夏則鷺翿蓋若今大樂工執之以引舞者也又詩故云擊鼓擊缶舞鷺羽鷺翿娯神也蓋若孫皓於巫梁武於佛矣踵大姬之餘習也顏師古亦云鷺鳥之羽以爲翿立之而舞以事神也愚按商書伊尹曰敢有恆舞於宮酣歌於室是謂巫風況其眞溺於巫而恆舞於道上者乎】

宛丘三章章四句【申培說以爲陳人譏其大夫之詩此特因章首有子之一字耳玩詩意似不然子貢傳闕文又按春秋桓五年書春正月甲戌己丑陳侯鮑卒公羊傳云曷以爲二日卒之防也甲戌之日亡己丑之日死而得君子疑焉故以二日卒之也谷梁傳亦云陳侯以甲戌之日出己丑之日得不知死之日故舉二日以包也然則此詩所云宛丘之下宛丘之道無冬無夏者其卽刺陳侯鮑與未可知也】

東門之枌刺陳風也巫覡盛行女子往往棄其業而觀之【班固地理誌云周武王封嬀滿於陳是爲胡公妻以元女大姬婦人尊貴好祭祀用巫故其俗好巫鬼鄭詩譜云大姬無子好巫覡禱祈鬼神歌舞之樂民俗化而爲之孔穎達云大姬無子而左傳子產云我周之自出杜預曰陳周之出者蓋大姬於後生子以禱而得子故彌信巫覡也在女曰巫在男曰覡巫是總名詩稱擊鼓於宛丘婆婆於枌栩是有大姬歌舞之遺風也匡衡云陳夫人好巫而民淫祀黃佐云大姬好巫禱本於忠信以通神明之徳豈非肅肅之化哉但流俗日至於匪彛爾蘇轍云列國之風皆有所自起方周之盛時王澤充塞其善者篤於善不善者以禮自將亦不至於惡其後周徳旣衰諸侯各因其舊俗而增之善者因善以入於惡而不善者日以益甚故陳以大姬之餘俗爲遊蕩無度亦理勢然也愚按時幽公恆舞酣歌國人化之相與縱觀巫覡資其遊戲所謂上有好者下必有甚也毛傳系此詩於宛丘之後所以著巫風之自若歸咎於大姬或未足信】

東門之枌宛丘之栩【麌韻】子仲之子婆【說文丰氏本俱作媻後同】娑【丰本作莎】其下【葉麌韻後五翻賦也嚴粲云陳都宛丘之側其東門與丘之間乃國之交防戴氏云陳詩多言東門必陳人遊息之地爾雅云楡白枌邢昺疏云楡之皮色白名枌然則枌卽白楡也陸佃云先敷葉後著莢楡性扇地所扇各與木等故其陰下五穀不植而古之人就以息焉齊桓公時衢之民桑麻不種繭縷不治衣多屨多穿管仲請沐途旁之枝使無尺寸之陰爲是故也栩解見鴇羽篇枌栩之陰皆人之所趨而聚者子仲之子孔云禮孫以王父字爲氏此人上祖必有字子仲者故氏子仲也嚴云子女子也愚按以下文婆娑觀之字皆從女則子仲之子卽女巫是也詩之子於歸亦以女子爲子婆說文作媻云奢也奢者張也娑說文云舞也李巡云婆娑盤辟舞也舞所以娯神或婆娑於枌之下或婆娑於栩之下明其非一時非一處也】谷旦【陸徳明本作且云苟且也】於差【葉歌韻倉何翻韓詩作嗟】南方之原【丰本作宛丘之坡蓋因見原字於韻不葉贗攺之耳然四句何必盡用韻鄙淺不足信】不績其麻【葉歌韻眉波翻】市【潛夫論作女】也婆娑【歌韻賦也谷爾雅云善也旦早朝也本一日之始而言孔以無陰雲風雨謂谷旦是也差說文云不相値也爾雅云廣平曰原又說文云髙平之野曰原南方之原髙明之地子仲之子向皆婆娑於枌栩之下而今忽變而之於南方之原則自故處求之而不可得矣故曰谷旦於差也績緝也市卽南方之原之市也此女子聞子仲之子婆娑於南方之原之市因遂不績其麻而欲往觀之也漢王符潛夫論云詩刺不績其麻女也婆娑今多不修中饋休其蠶織而起學巫祝鼓舞事神以欺誣細民熒惑百姓婦女羸弱疾病之家懷憂憒憒皆易恐懼至使奔走便時去離正宅崎嶇路側上漏下濕風寒所傷姦人所利賊盜所中益禍益祟以致重者不可勝數或棄醫藥更往事神故至於死亡不自知爲巫所欺誤乃反恨事巫之晚此熒惑細民之甚者也】谷旦於逝【霽韻丰氏本作市】越以鬷邁【葉霽韻】視爾如荍【蕭韻】貽我握椒【蕭韻丰氏本作茮賦也逝往也此谷旦之時旣知子仲之子所在因往而從之越爾雅云於也鬷通作總說文云聚束也孔云麻縷毎數一升用繩紀之邁爾雅云行也鬷邁言挾其麻總而行不暇績也爾指子仲之子也爾雅云荍蚍衃毛傳以爲芘芣郭璞云今荊葵也謝氏云小艸多華少葉葉又翹起陸佃云似蕪菁華紫緑色可食微苦羅願雲華五銖錢大色粉紅有紫文縷之一名錦葵大抵似蘆菔華濮氏云芘芣紫荊春時開華自根及幹而上連接甚宻有類蟣窠故爾雅名蚍蜉俗曰火蟣愚按此以同時湊集而觀子仲婆娑者其人亦如蚍衃開華之盛故曰視爾如荍舊說皆謂以荍華比女色似未合握說文云搤持也陸佃云持五指也在外爲持在內爲握椒毛云芬香也按周禮女巫掌歳時祓除釁浴注謂如上已修禊以薫艸藥沐浴滌邪穢椒之實芬香故子仲之子取以相貽亦辟除不祥之意如後世元正小歳皆進椒酒亦其類也巫之所以結納人心者其術在是此婦人女子輩之所以樂觀之與鄧元錫云國語曰古者民神不雜民之精爽不攜貳者又能齊肅中正其知能上下比義其聖能光遠宣朗其明能光昭之其聰能聽徹之如是則神降之在男曰覡在女曰巫是以使制神之處位次主而爲之牲器時服是以聖人用之今之巫祝旣闇其義何明之見何法之行正神不降惑於淫厲苟貪貨食遂誣人神令此道滅痛矣】

東門之枌三章章四句【序云疾亂也幽公淫荒風化之所行男女棄其舊業亟防於道路歌舞於市井爾朱子亦云此男女聚防歌舞而賦其事以相樂愚按此詩所言婆娑正巫覡之事未有良家子女而羣然歌舞於市中者況不績其麻二句潛夫之解更自明晰乎子貢傳申培說俱闕】

衡門誘陳僖公也願而無立志故作是詩以誘掖其君也【出序歐陽修亦云詩人以陳僖公其性不恣放可以勉進於善而惜其懦無自立之志故作詩以誘進之按諡法小心畏忌曰僖公得此諡則序所謂願而無立志者蓋近之矣然是詩通篇俱賢者自道之語蓋言已𨿽隱居無求而實有用世之具特君不見用耳誠用之則轉弱小爲彊大不難矣詩人作此以誘進僖公其寓意如此蕞爾國乃有此人惜姓名之不傳也】

衡門之下可以棲遲【支韻漢書棲遲作】泌之洋洋可以樂【音絡韓詩外傳列女傳俱作療鄭本及石經俱作】饑【支韻韓詩外傳作饑賦也此章言已不見用𨿽遁世亦足自樂也衡說文云牛觸橫大木徐鍇以爲牛好抵觸用木闌制之然則衡乃橫木之義故毛傳解衡門謂橫木爲門也孔頴達雲門之深者有阿塾堂宇此惟橫木爲之言其淺也棲卽棲字禽經云陸鳥曰棲謂止息也遲廣韻云久也緩也泌說文云狹流也洋洋朱子雲水流貌饑餓也孫毓云此言臨水嘆逝可以樂道忘饑是感激立志慷慨之諭陸燧雲棲遲樂饑字連看上漏下濕恨不急去之爲快惟棲而遲則可久矣不曰忘饑而曰樂饑人惟饑餓切身未免愁煩惟樂而饑𨿽饑亦樂矣又樂饑一本作饑按說文云治也與療同義孔雲飲水可以渴而云饑者饑久則爲渴得水則亦小故言饑以爲韻韓詩外傳云子夏讀詩已畢夫子問曰爾亦可言於詩矣子夏對曰詩之於事也昭昭乎若日月之光明燎燎乎如星辰之錯行上有堯舜之道下有三王之義弟子不敢忘𨿽居蓬戶之中彈琴以詠先王之風有人亦樂之無人亦樂之亦可發憤忘食矣詩曰衡門之下可以棲遲泌之洋洋可以療饑夫子造然變容曰嘻吾子始可以言詩已矣】豈其食魚必河之魴【陽韻】豈其取【音娶下同】妻必齊之姜【陽韻賦而比也此下二章言已若見用則展布必有可觀不問國之大小也孔子曰苟有用我者期月而已可也三年有成孟子曰地方百里而可以王語意相類歐陽修云言何必大國然後可爲譬如食魚者凡魚皆可食若必待魴鯉則不食魚矣譬如娶妻則諸姓之女皆可娶若必待齊宋之族則不娶妻矣此所謂誘掖之也魴解見汝墳篇姜齊姓齊者伯夷之後伯夷主四嶽之職周語云四嶽賜姓曰姜】豈其食魚必河之鯉【紙韻】豈其取妻必宋之子【紙韻賦而比也陸佃云鯉魚之貴者故爾雅釋魚以鯉冠篇而神農書曰鯉最爲魚之主又云河性宜魚故詩曰豈其食魚必河之魴必河之鯉也列女傳曰糊弓以河魚之膠說者以爲河膠粘子宋姓本紀云舜封契於商賜姓曰子齊姜宋子言其族類之貴足爲系援非謂色之美也食魚不必於魴鯉比小國亦可爲娶妻不必於姜子比大國不足慕陳國有賢焉如此而僖公不知其委靡而不能自立不亦宜乎按僖公幽公子】

衡門三章章四句【朱子云此隱居自樂而無求者之辭申培說亦以爲君子樂隱之詩愚謂如此說亦只贊得君子一半耳𨿽曰隨遇而安不願乎外心地自間品格自髙然使其徒爲泉石膏肓煙霞痼疾已也亦不過一自了之人耳於世道何賴焉子貢傳闕文】

詩經世本古義卷十六﹤經部﹐詩類﹐詩經世本古義﹥

欽定四庫全書

詩經世本古義卷十七

明何楷撰

周宣王之世詩二十篇

都人士周人思共伯和也【共國伯爵和其名按竹書紀年周厲王十二年王亡奔彘國人圍王宮執召穆公之子殺之十三年王在彘共伯和攝行天子事二十六年大旱王陟於彘周定公召穆公立太子靖爲王共伯和歸其國遂大雨司馬彪云共伯和修行而好賢厲王之難天子曠絕諸侯知共伯賢請立爲天子共伯不聽弗獲免遂卽王位一十四年天下大旱舎屋焚卜於太陽兆曰厲王爲祟召公乃立宣王共伯歸還於宗逍遙得意於共丘山之首莊子及呂氏春秋魯連子皆言共伯得志於丘首卽其人也周宗亡而復存實賴共伯之力此詩之作當在其逍遙共山時故有行歸於周萬民所望之語羅泌云共和十四年宣王立說者曰周室無君周公召公共和王政故號之曰共和自史遷至溫公無異議也予不敢以爲然夫厲王之時周公召公非昔日之周召也予聞厲王之後有共伯和者以徳和民諸侯賢之入爲王官十有四年天旱廬火歸還於宗逍遙共山之首宣王乃立是以王子朝告於諸侯猶曰厲王戾虐萬民弗忍流王於彘諸侯釋位以間王政宣王有志而後效官是宣王之前諸侯有釋位間於天子之事者矣然則所謂共和者吾以爲政自共伯爾若曰周召共和吾弗信也和之賢也蓋幹王政而非其得已者也向秀郭象援古之說以爲共和者周王之孫也懷道抱徳食封於共厲王之難諸侯立之宣王立乃廢立之不喜廢之不怒斯則得其情矣呂氏春秋云共伯和修其行好賢仁而海內皆以來爲稽矣周厲之難天子曠絕而天下皆來謂矣以此言物之相應也羅蘋云按人表厲王后有共伯和孟康謂其入爲三公蓋周室無君和以三公攝政惟其日久故有大旱之變爾十三州誌謂共伯後歸國逍遙得意於共山之首使其竊簒則宣王之立可能得志於共首哉共謂今之共城故漢之共縣寰字記云厲王崩共伯使諸侯奉王子靖立爲宣王共伯復歸於國共山在縣北十里其事益明而水經注亦云共卽共和之故國山在國北故又曰共北山】

彼都人士狐裘【丰氏本作求】黃黃【陽韻賈誼新書作裳】其容不攺出言有章【陽韻】行歸於周萬民所【新書作之】望【葉陽韻武方翻孔穎逹云襄十四年左傳引此二句服防曰逸詩也都人士首章有之禮記注亦言毛氏有之三家則亡今韓詩實無此首章時三家列於學官毛詩不得立故服以爲逸賦也彼指共伯也都西都鎬京也孔云士者男子行成之大稱彼都人士言彼乃我西都之人素以士行著聞者卽昔人所稱懷道抱徳修行好賢是也亦因其辭位逃榮故但以士稱之又蘇轍云都羙也都人士士之有羙人之行者也亦通狐裘此人所服也黃黃朱子云狐裘色也以裘皮非一狐之腋故重言之按黃衣狐裘大蠟之服也故郊特牲云黃衣黃冠而祭息田夫也又云野夫黃冠黃冠艸服也則黃色之裘爲野人所得用矣共伯旣廢之後逍遙共山同於野人故亦服此孔云狐色不等狐白非君不服狐靑及小而羙者則可以供公子若黃狐及麤惡者庶人亦服之彼狐之黃者多黃狐之衣非貴服也庶人服犬羊不裼故此狐裘亦不裼取其溫裕而已又按玉藻云君子狐靑裘豹裦綃衣以裼之狐裘黃衣以裼之注謂君子士大夫也則狐裘黃衣貴者亦服之但以次章言臺笠乃野人所用故知此當爲野服耳其容不攺者言其動作容貌有常也章說文云樂竟爲一章從音從十十數之終也出言有章者吐辭合乎倫理亦如樂章之有節奏也此追思其平日在位時丰範如此周亦鎬京也萬民所望者望其自外行而復來歸於周以爲民之儀表也禮緇衣篇子曰長民者衣服不貳從容有常以齊其民則民徳壹因引此詩愚按此第推言其足爲民望之實衣服不貳從容有常卽所謂其容不攺出言有章者非指此狐裘黃黃言也又左襄十四年楚子囊還自伐吳卒將死遺言謂子庚必城郢君子謂子囊忠君薨不忘增其名將死不忘衛社稷可不謂忠乎忠民之望也詩曰行歸於周萬民所望忠也引詩意以不忘舊國爲不忘君不忘社稷之比舊說訓周爲忠信非也】彼都人士臺【爾雅丰本俱作薹】笠緇撮【葉屑韻祖悅翻】彼君子女綢直如髮【葉屑韻方結翻】我不見兮我心不說【屑韻音悅丰本以此爲第三章

賦也臺笠鄭云以臺皮爲笠臺艸名林兆珂云有皮堅細滑致可爲簦笠詳見南山有臺篇笠所以禦暑雨有柄曰簦無柄曰笠孔云郊特牲曰大羅氏天子之掌鳥獸者諸侯貢屬焉艸笠而至尊野服也則艸笠野人之服是賤者也前裘則冬所衣此笠則夏所用各舉其一而言之羅願云艸服艸笠自伊者氏爲蠟始蓋已久矣然猶存其衣服之制謹而不敢變緇撮毛云緇布冠也撮說文云兩指撮也朱子云其制小僅可撮其髻也孔云按郊特牲云太古冠布齊則緇之三代攺制齊冠不復用布故玉藻云始冠緇布冠自諸侯下逹冠而敝之可也則此應始冠而敝之今以爲常服者士以上冠而敝之庶人則𨿽得服委貌因而冠之而儉者服緇布故詩人舉而羙焉又論語今也純儉注云純當爲緇則緇亦得爲防帛何知非防帛爲冠而言緇布者以緇𨿽古布帛兩名但字從才者爲帛從甾者爲布此言緇故知非帛且若是帛爲冠則有制度不得言撮故士冠禮云緇布冠頍項注云緇布冠無笄者著頍圍髮際結項中隅爲四綴以固冠也項中有亦繇固頍爲之耳今未冠笄者著捲幘頍象之所生也是緇布冠制小故言撮以此益明非冠也按冠卽委貌亦名冠弁陳氏云緇布冠無緌後世以尊者不可無飾故加繢緌用於始冠及大夫之卜宅與葬日而已庶人或以爲常服謂之緇撮則無梁矣季本雲臺笠出田時所戴緇撮居家時所戴彼君子女謂貴家之女蓋指共伯之嫡媵後章尹吉是也又蘇云君子女女之有君子之行者亦通綢說文云密也綢直皆指發言如髮猶言其髮有如此者按命婦首服有副編次三者副之言覆所以覆首爲之飾編則列髮爲之假作紒形加於首上次則次第也髮長短與已髮相合爲紒謂之髲鬄今但曰如髮而已以共伯旣自棄其爵則其嫡媵皆不得服命婦之飾故苐見其髮綢密而條直解頤新語謂一如其髮之本然不用髢爲髙髻是也共伯賢其內助亦必賢故詩人思而欲見之我不見兮謂未見其歸來周京故心思之而憂非謂不見此人也若果不見此人則狐裘黃黃臺笠緇撮已明明見之矣】彼都人士充耳琇實【質韻】彼君子女謂之尹吉【質韻】我不【陸本作弗】見兮我心苑結【葉質韻吉屑翻丰本以此爲第二章

賦也充耳惟冕服有之琇通作秀下垂之象也解俱見淇澳篇云琇實者王肅云以羙石爲瑱塞實其耳是也此與下章垂帶而厲皆追言共伯昔日爲諸侯時服飾如此觀衛武公詩亦云充耳琇瑩則其爲諸侯可知矣尹尹氏也世爲周公卿吉鄭讀爲姞唐宰相世系云吉氏出自姞姓黃帝裔伯�封於南燕賜姓曰姞又后稷妃家也左宣三年鄭石葵曰吾聞姬姞耦其子孫必蕃姞吉人也后稷之元妃也或作郅潛夫論云郅與姞同而字異孔云尹姞世貴舊姓是有禮法者又姚寛云尹吉二姓俱出尹吉甫之後元和姓纂云尹吉甫之後以王父字爲氏漢有漢中太守吉恪是也二說並存之苑毛云積也按苑所以養禽獸風俗通云苑蘊也言薪蒸所蘊積故有積義結締也孔云如繩束之爲結也苑以言其思之不已結以言其思之不解意共伯攝政時必有以深當於民心者故思慕之深至於如此後二章意同】彼都人士【寘韻】垂帶【陸本作蔕】而厲【舊葉泰韻落蓋翻今按下文蠆邁俱無泰葉當讀如詈字葉寘韻力智翻與上句士字葉】彼君子女卷髮如蠆【卦韻】我不【陸本作弗】見兮言從之邁【卦韻賦也帶大帶也小爾雅云帶之垂者謂之厲左傳所謂鞶厲孔云大帶之垂者名之爲紳而復名爲厲者紳是帶之名厲是垂之貌季本雲從其垂下如將履之有危厲之意焉按禮紳長三尺子遊曰三分帶下紳居二焉注謂人長八尺大帶之下四尺五寸分爲三分紳居二分焉紳長三尺也捲通作鬈說文云髮好也引詩羙且鬈一曰髮曲也蠆說文云毒虫也字象其奮螫曳尾之形長尾爲蠆短尾爲蠍陸璣云一名杜伯愚按蠆尾能卷曲曰卷髮如蠆當是假紒之形似之卽首服中之編也羅願云此言命婦之飾謂首飾整然矣言發語辭邁說文云逺行也我不見此人行歸於周則願從之逺行也】匪伊垂之帶則有餘【魚韻】匪伊捲之髮則有旟【魚韻】我不見兮云何盱【葉魚韻讀如噓休居翻丰本作吁】矣【賦也伊鄭云辭也余說文云饒也象髮於旟者謂如旌旟舒捲之狀羅願云淮南子言鄭舞者髮若結旌許氏曰屈而復舒也結旌則旟之義鄭云此言士非故垂此帶也帶於禮自當有餘也女非故捲此髮也髮於禮自當有旟也盱說文云張目也云何盱矣猶云使我如何其懸望乎言望之甚也初言不見則我心不悅繼之以苑結又甚於不悅矣旣又欲從之逺行旣又不欲其終於逺行而不歸而托之懸望夫共伯和何以得此於周人哉𨿽曰不賢吾不信也】

都人士五章章六句【序云周人刺衣服無常也古者長民衣服不貳從容有常以齊其民則民徳歸壹傷今不復見古人也賈誼新書取其說而衍之云人之情不異面目狀貌同類貴賤之別非人人天根著於形容也所持以別貴賤明尊卑者等級勢力衣服號令也亂且不息滑曼無紀天理則同人事無別然則所謂臣主者非有相臨之具尊卑之經也特面形而膚之耳近習乎畫近貌然後能識則疏逺無所放眾庶無以期則下惡能不疑其上君臣同倫異等同服則上惡能不於其下詩云彼都人士狐裘黃裳行歸於周萬民之望孔子曰爲上可望而知也爲下可述而志也則君不疑於其臣而臣不惑於其君此之不行泳瀆無界可爲長太息者此也今按狐裘黃黃以臺笠例之自是野人之服而以此爲長民者衣服不貳可乎序不過緇衣成說耳朱子亦知其誤而以此詩爲亂離之後人不復見昔日都邑之盛人物儀容之羙因作此以嘆息之且云厲王流死於彘其時都邑自不能如舊不必東遷之後也其語意亦近似子貢傳有君子懷三字大意當與朱傳同而其餘文盡闕申培說則謂尹伯封作周旣東遷伯封見西周風俗之羙而傷今之不古若賦此亦不過詩傳賦黍離之意愚所疑者據舊說以前二章爲言都人之賤者後三章爲言都人之貴者意謂盛世之人貴賤俱佳濃淡皆好也夫萬民所望隆峻之稱旣非野服之田夫所可居充耳琇實五冕之飾亦非都人士之等夷所可防心疑詩之所思必有人焉先居髙位而後淪沈於艸野者故作此以招之忽思及共伯和事而與詩中之語意一一皆合狐裘臺笠其時所見也琇實垂帶追憶之辭也稱之爲士以著其不爲諸侯也欲從於邁以明其長往不反也卒之曰我不見兮云何盱矣則猶是行歸於周萬民所望之意耳味詩辭旣非盛世之詩而尹氏之賢著於吉父姞氏之賢著於蹶父皆宣王時人與厲王時相近輒確信謂非共伯無足以當之千載而下必有以予爲知言者】

鴻鴈羙宣王也【出序】王新卽位丁亂離之後民莫適有居王命使臣勞來還定安集之於其還而勞焉【出鄧元錫詩經繹序云美宣王也萬民離散不安其居而能勞來還定安集之至於矜寡無不得其所焉鄭云宣王承厲王衰亂之敝而起興復先王之道以安集眾民爲始也書曰天將有立父母民之有政有居宣王之爲是務按天將有立父母二句今泰誓文也詳繹詩詞乃宣王勞使臣之作鄧云王閔勤念功有皇華之心哉】

鴻鴈於飛肅肅【陸徳明本作防防】其羽【麌韻】之子於徵劬勞於野【葉麌韻讀如羽王矩翻】爰及矜人哀此鰥寡【葉麌韻果五翻比而賦也鴻厲二句以比流民其下四句則勞使臣之辭後放此鴻鴈二鳥名毛傳云大曰鴻小曰鴈孔頴逹云鴻鴈俱是水鳥故連言之嫌其同鳥雌雄之異故傳辧之羅願云按淮南鴻烈云鴈乃兩來仲秋鴻鴈來季秋候鴈來候鴈比於鴻鴈而小今北方有白鴈似鴻而小秋深乃來來則霜降河北謂之霜信唐杜甫曰故國霜前白鴈來蓋謂此爾今月令及周書乃不復有鴻鴈候鴈之別月令則云八月鴻鴈來九月鴻鴈來賔周書則曰白露之日鴻鴈來寒露之日又來旣是一種何得前後不齊如此許叔重注二鴈則以八月來者其父母也是月來者蓋其子也羽翼稚弱故在後耳今淮南子乃並作候鴈此當有所據愚按如羅說則以鴻名者乃鴻鴈而以鴈名者則候鴈也鴻大鴈小兼言之者取以爲民老少長幼之比鴻鴈知避陰陽寒暑木落南翔冰泮北䢐故名之爲隨陽之鳥鴈又一名朱鳥揚雄云能來能往者朱鳥之謂與肅肅解見鴇羽篇鴻鴈春則避陽暑就北秋則避陰寒就南民之避危就安似之舊說以爲轉徙無定之比非也民實嗸嗸求安得不思所以爲之地故有借於之子焉之子歐陽修嚴粲皆云使臣也於往也後同徵行也劬韻防云勤也韓詩云數也勞說文云劇也其勞頻數謂之劬勞也鄧云劬劬而勞之有父母心焉野爾雅云牧外說文云郊外詩傳云以細別言之則郊外之地名牧牧外之地名野若大判而言則野者郊外通名以流民蕩析播遷故命使臣巡行郊外以招來之爰曰也王命之辭也及說文云逮也谷梁傳云猶汲汲也矜通作兢兢之爲言危也此待斃可危之人若急爲之所尙克有救稍遲則無及矣鰥寡卽所矜之人也孟子云老而無妻曰鰥老而無夫曰寡劉熙云謂之鰥者爲其愁悒不能寐目常鰥鰥然其字從魚魚目恆不閉者也寡倮也倮然單獨也又按鰥𨿽老而無妻之名然有不得及時爲室家者亦名爲鰥舜年三十不娶書曰有鰥在下是未老亦稱鰥也寡𨿽老而無夫之名然不必老而無夫者亦皆稱寡史卓文君新寡湖陽公主新寡皆當盛年亦有男子稱寡者左傳襄二十七年齊崔杼生成及疆而寡娶東郭姜是防婦稱寡小爾雅以凡無夫無婦通謂之寡寡夫曰焭寡婦曰嫠是也毛傳亦云偏防曰寡然則鰥是不娶之名寡是已娶而防偶之名専主男子言之亦可有曠夫則有怨女矣總是無室無家之意世亂民散舉目無非此輩洵可哀也重言以感動之或謂矜人之中惟鰥寡尢爲可哀似覺支離今不取朱善云恵鮮鰥寡文王之所以興也哿矣富人哀此焭獨幽王之所以亡也爰及矜人哀此鰥寡乃宣王之所以中興也左文十三年公如晉朝且尋盟衛侯防公於沓請平於晉公還鄭伯防公於棐亦請平於晉公皆成之鄭伯與公宴於棐子家賦鴻鴈季文子云寡君未免於此】鴻鴈於飛集於中澤【葉藥韻逹各翻】之子於垣百堵皆作【藥韻】𨿽則劬勞其究安宅【葉藥韻他各翻比而賦也中澤毛云澤中也鴻鴈性好居澤書彭蠡旣瀦陽鳥攸居是也物類相感志云鴻鴈夜宿洲中鴻在內鴈在外逐更驚避備狐與人之捕已也鄭云鴻鴈之性安居澤中今飛又集於澤中猶民去其居而離散今見還定安集也垣孔云小墻之名於垣者先往治小墻之所將以起屋舍也於徵則之子出而在野於垣則之子已反而在邑矣蘇轍云使者所至招來流民使反其都邑築其垣墻而安處之然後民知所止如鴻鴈之集於澤也堵卽垣也公羊傳云五版爲堵五堵爲雉其髙廣之制傳者不一有以一丈爲版者則堵當五丈雉當二十五丈此毛傳說也有以六尺爲版者則堵當三丈雉當十五丈此鄭箋說也然鄭又云雉長三丈蓋誤以堵爲雉孔氏謂雉長三丈經亦無文也有謂版廣二尺者則一堵之墻長髙各一丈一雉之墻長髙當各五丈此周禮注說也然注又云雉髙一丈長三丈則於五堵爲雉之數又不合也有謂八尺爲版者則堵當四丈雉當二十丈此韓詩傳說也何休所謂版長八尺接五版而爲堵接五堵而爲雉是也有確謂雉長三丈者鄭駮異義云左傳鄭莊公弟段居京城祭仲曰都城過百雉國之害也先王之制大都不過三國之一中五之一小九之一今京不度非制也古之雉制書傳各不得其詳今以左氏說鄭伯之城方五里積千五百步也大都三國之一則五百步也五百步爲百雉則知雉五步五步於度長三丈則雉長三丈也雉之度量於是定可知矣此卽向詩箋之說然循而下之堵當長六尺版只當長一尺二寸似無此理故王愆期疑公羊傳五堵爲雉之文五當爲三以諸儒皆謂堵長一丈三堵則三丈是雉之數然則五版爲堵計一丈當長二尺正與周禮注說版堵之數合較爲可信堵髙廣各一丈三堵爲雉以橫言不以直言陸佃云雉飛若矢一往而墮雉雞類也不能逺飛崇不過丈修不過三丈故雉髙一丈長三丈也古者數數以萬度度以雉師曠禽經云雉上有丈鷃上有尺所謂上者言飛而上也雉上能丈故計丈以雉也曰百者見非一家也作起也鄭云百堵同時而起言趨事也劬勞謂之子也與首章劬勞不同向勞在招來此勞在安集究窮也猶言終也之子今𨿽有從事版築之勞然其終能使民享有安居之樂亦何吝而不爲乎蓋勸勉之辭孔云欲其不憚勞也】鴻鴈於飛哀鳴嗸嗸【豪韻】維此哲人謂我劬勞【豪韻】維彼愚人謂我宣驕【葉豪韻起勞翻比而賦也鳴之聲哀曰哀鳴嗸說文云眾口愁也重言嗸嗸者合鴻鴈言之也王言我之所以遣汝於徵於垣頻頻勞汝如斯者豈得已哉念此矜人當蕩析播遷之後未冇安宅眾口嗸嗸咸思控訴於上亦猶鴻鴈之哀鳴然此所以回環焦勞於心而不能自已也哲智也維此哲人羙之子也我宣王自謂也君臣一體君勞心臣勞力我旣劬勞於上之子明智之人體子此心自當劬勞於下也愚說文云戇也指愚人曰彼者鄙之之辭借以相形不必有其人也宣驕猶易所云鳴豫宣字從回有轉運之義故詁者以爲布也驕本馬名乃馬之髙者一曰馬行貌人之髙亢縱逸似之言假若彼一等愚人不能知我之心見我之僕僕相煩則苐謂我居人上而不能體卹徒宣布其驕恣而已設言以感動之亦勸勉之意又蘇云興廢補敗不能自靖不知者以爲宣驕耳嚴云王者事業以民爲本此詩可以見興復之規模矣左襄十六年冬穆叔如晉聘且言齊故晉人曰以寡君之未禘祀與民之未息不然不敢忘穆叔曰以齊人之朝夕釋憾於敝邑之地是以大請敝邑之急朝不及夕引領西望曰庶幾乎比執事之閒恐無及也見範宣子賦鴻鴈之卒章宣子曰匄在此敢使魯無鳩乎】

鴻鴈三章章六句【子貢傳以爲懷流人而不顯其世申培說則云王者懷柔逺人流民喜之而作是詩朱子亦謂此詩流民所作然始曰之子劬勞明指他人末乃曰謂我劬勞何也卽云之子乃流民自相謂似矣然爰及矜人二句終說不去且無意味嚴粲則謂之子乃流民美使臣之辭而以章首劬勞屬使臣後二章劬勞爲自道至其解末章大意謂哀鳴嗸嗸乃是旣有安宅之後因生理未復別有所求在明哲之使臣憫其劬勞則將有以撫卹之若愚闇之使臣必將怒其求索無厭直以宣驕目之矣於文理亦近之但如此則祗是使臣之美耳與王何與如曰美使臣正所以美王何如徑作王言之爲莊重剴摰而可列於雅乎郝敬云小雅自鹿鳴而下至此二十餘篇皆朝廷制作不應忽采民謡一篇雜入其中此論是矣又緯書有四始之說以鴻鴈在申爲金始其理未詳】

韓奕宣王命蹶父如韓韓侯來朝王錫命之尹吉甫作詩美之【據竹書爲宣王四年事孔頴逹云梁山於韓國之山最髙大爲國之鎭所望祀焉故美大其貌奕奕然謂之韓奕也序云韓奕尹吉甫美宣王也能錫命諸侯鄒忠云韓爲武穆與晉同祖均屬望國諸侯之向背系焉而又密邇北國爲一方屏翰故莫亟於得韓命蹶父如韓良有以也蹶父因是以締姻而韓侯遂來朝蓋猶用繼世稟命之禮王因命之纉舊服受北國爲伯其依毗亦隆重哉而馭下之柄可槪見矣黃震云謝卽南陽宛縣衛武闗以制楚韓扞臨晉以制狄皆天下形勝故宣王中興特著二詩焉又云前此厲王之世諸侯不朝入覲錫命之典視爲贅物宣王側身修行振舉精明一洗衰頽之迹尊文武之道而復之故封申伯所以懷南方之諸侯也命樊侯城齊所以懷東方之諸侯也錫命韓侯所以懷北方之諸侯也以至淮夷不服則命召虎以平之徐方不庭則自將以徵之規模宏大𨿽文武之世不是過也】

奕奕梁山【葉眞韻疏臻翻亦葉先韻翰旃翻】維禹甸【葉眞韻他鄰翻亦葉先韻亭年翻亦葉徑韻質證翻周禮注作敶】之有倬【陸徳明本作晫】其道【皓韻】韓侯受命【敬韻】王親命【見上】之纉戎【丰氏本作爾】祖考【皓韻】無廢朕命【見上】夙夜匪解【葉寘韻居縊翻】防共【音恭】爾位【寘韻】朕命不易【陌韻】榦不庭方以佐戎【丰本作汝】辟【陌韻賦也此章追述韓侯始受封而王命之之辭也奕說文云大也重言之者季本云大而疊也梁山據括地誌在韓城縣東南一十九里雍大記云在今陜西西安府同州郃陽縣北四十里與韓城縣接界按其地臨河上當龍門之南西隔漆沮經耀州三水縣而後至豳去岐尢逺非太王遷岐所逾之梁山也太王所逾者何景明以爲卽禹貢治梁及岐之梁治田出谷稅曰甸詳見信南山篇禹平水土使梁山之野皆得成田而貢賦於天子也蘇轍云禹之治水也九州之鎭山無所不甸𨿽梁山亦禹之所甸也嚴粲云功莫大於禹故詩人言人君之功多配禹言之文王有聲言丰水東注維禹之績而繼之以皇王維辟以武王之功配禹也宣王命韓侯爲州牧是興衰撥亂之事此詩亦以宣王之功配禹也倬說文云著大也蘇云將言韓侯故先序其國曰梁山之下有倬然之道此韓侯之所從朝周以受命者也周昌年云厲王之時諸侯背侮梁山之道或未必通有倬處亦見中興气象韓國名在今同州韓城縣晉爲少梁邑秦晉戰於韓原卽此地秦更名夏陽一統志云古韓城在縣南十八里鄭云韓姬姓之國也後爲晉所滅按鄭語史伯謂韓爲武王之子韋昭云近宣王時命韓侯爲侯伯其後爲晉所滅以爲邑以賜桓叔之子萬是爲韓萬則其亡在平王時也孔云韓是武王之子其封當在成王之時其命爲侯伯或成或康未知定何時也受命受繼世而爲諸侯之命也王親命之者將命之爲侯伯也纉戎祖考七句王命之辭也纉說文云繼也戎之言汝音之轉也後同祖考祖父也觀末章云以先祖受命則苐標祖而言見韓侯先世嘗爲州牧矣無廢棄我之命卽纉戎祖考之命也夙夜二句相承說無廢之實也夙早夜晚也匪通作非解通作懈怠也防說文云虎行貌徐鍇云虎之行兢兢然有威故謂敬爲防共通作供說文云設也言汝能早夜不怠敬謹以供爾所當盡之職事則我今之命汝纉祖考者不復攺易仍使爲州牧也有戒勉之意榦徐鍇云築墻兩旁木也孔云所以當墻兩邊障土者不庭方謂不來朝貢之國猶易云不寜方也左傳以王命討不庭杜預注謂下之事上皆成禮於庭中常武徐方來庭其義皆同佐助也字本作左辟爾雅云君也言有不來庭之方國汝當作楨榦而正之謹侯度以作之倡明大義以示之趨用以佐汝君教化之所不及此又自防共爾位而推言之也錢天錫云韓地近邊蠻夷之叛服不常自穆王以來荒服者不至天子欲振中興之烈則榦不庭以佐辟能無望於韓侯乎味榦之一字有先自正而後正人之意以末章觀之則其所正者亦北面之國耳】四牡奕奕孔修且張【陽韻】韓侯入覲以其介圭入覲於王【陽韻】王錫【周禮注作賜】韓侯淑旂綏【陸本作緌】章【陽韻】簟茀錯衡【葉陽韻戶郎翻】衮赤舄鉤膺鏤鍚【陽韻說文作鐊】鞹鞃【陸本作�】淺幭【葉質韻讀如密莫筆翻陸本作簚丰本作幦】防【丰本作鋚】革金厄【葉質韻於栗翻陸本丰本俱作搤賦也首章是初受封時事此章則旣封後而復入覲之事也四牡所以駕車者韓侯在道所乘也奕解同前以非一馬故重言之孔甚也修通作修說文云飾也張毛云大也孔云物之小者張之使大若左傳稱張公室謂使公室彊大是張爲大之義也孔修且張者謂極其裝飾之美而气象又雄偉也周禮大宗伯職云以賔禮親邦國春見曰朝夏見曰宗秋見曰覲冬見曰遇注云覲之言勤也欲其勤王之事大行人職云春朝諸侯而圖天下之士秋覲以比邦國之功夏宗以陳天下之謨冬遇以協天下之慮曲禮雲天子當扆而立諸侯北面而見天子曰覲天子當寧而立諸公東面諸侯西面曰朝鄭云諸侯春見曰朝受摰於朝受享於廟生气文也秋見曰覲一受气於廟殺气質也朝者位於內朝而序進覲者位於廟門外而序入王南面立於扆寧而受焉夏宗依春冬遇依秋郊特牲云覲禮天子不下堂而見諸侯下堂而見諸侯天子之失禮也繇夷王以下按儀禮惟覲禮篇存其朝宗遇之禮皆亡孔云朝者四時通名覲則惟是秋禮諸侯之朝天子四方時節其文不明賈逵以爲一方四分之或朝春或覲秋或宗夏或遇冬馬融以爲在東方者朝春在南方者宗夏在西方者覲秋在北方者遇冬愚按一方四分殊無明據若馬說所本以明堂位載魯之祭禮云夏礿秋嘗冬烝獨無春祀明爲朝王闕之以魯在東方宜行春朝之禮然此詩言韓侯奄受北國則宜行冬遇何得行秋覲之禮意韓城本在西偏抑或天子於此四者自依其序或各以特命行之如欲圖士則行朝禮欲比功則行覲禮欲陳謨則行宗禮欲協慮則行遇禮未可知也介通作玠玠圭卽鎭圭也解見崧髙篇申侯奉王命爲伯而有介圭之錫則韓侯繼祖考爲伯其亦有介圭之錫可知今以比功入覲故執之以還報天子如後世持節出使者亦持節反命也鄭以爲韓侯覲宣王而奉享禮貢國所出之寶引書黑水西河其貢璆琳瑯玕孔亦謂西河之地法當貢玉韓在西河之西故以介圭入覲介圭當是奇異之大玉可以爲圭璧按儀禮覲禮篇天子衮冕負斧扆侯氏入門右坐奠圭再拜稽首擯者謁侯氏坐取圭升致命王受之玉侯氏降階東北面再拜稽首擯者延之曰升升成拜乃出四享皆束帛加璧庭實惟國所有據此覲禮旣有奠圭加璧之事則鄭說似若可信但圭名介圭乃天子所執斷無以制就成形者入貢之理且崧髙篇言錫爾介圭以作爾寶其文與此脗合則其出於天子所錫明矣或又以介圭卽公侯所執之瑞圭尢謬彼但名桓信何得以介名也兩言入覲者上入覲承四牡言謂此四牡之行乃以入覲之故下入覲承介圭言則志彼入覲之時其所執之物也錫通作賜說文云予也按覲禮事畢天子賜侯氏以車服迎於外門外再拜重賜無數下文所載卽其事也淑疑通作儵說文云靑黒繒白色也旂者諸侯之所建覲禮云侯氏載龍旂樂記雲龍旂九旒天子之旌也所以贈諸侯也陳祥道云覲禮曰天子載大旂升龍降龍周禮曰交龍爲旂又曰諸侯建旂則天子諸侯之旂龍章一也愚按先儒謂周禮所掌九旂之帛皆用絳絳者大赤色以爲周所尙故耳諸如交龍熊虎鳥隼蛇之屬皆謂畫之絳帛之上愚終未敢信其然曲禮謂前朱雀後武左靑龍右白虎已明著朱靑白四色矣而巾車職亦有云大旂以封同姓大赤以封異姓大白以封四衛大麾以封蕃國舊說謂大麾者黑色也以此合曲禮所載於朱赤白四色之中已有其三所少者獨靑耳則大旂之爲靑色可知旂畫交龍其爲靑龍明甚則大赤之爲朱鳥大白之爲白虎大麾之爲武又可知且自靑而赤而白而黒依四時之序以爲降殺之等此亦先王制禮之意所可推者竊意四旂之帛各從其方之色不必謂九旂之中有通帛爲旜者是全帛皆絳輒槪以絳色例之也如此詩言淑旂若以淑儵音通則說文所訓爲靑黑髮白之色蓋以象夫靑之將近於黒而尙淺於黒者大抵卽靑色耳以靑白畫龍於上所謂靑龍韓爲姬姓大旂正封同姓所用不然訓淑爲善但云旂之善者成何文理綏通作緌禮記注云旌旂之旄也按說文訓緌爲系冠纓謂結纓頷下以固冠其結之餘者散而下垂也旌旂之旒似之孔云徐州貢夏翟之羽有虞氏以爲緌後世或無染鳥羽象而用之或以旄牛尾爲之綴於幢上所謂注旄於竿首者然則綏者卽交龍旂竿所建章王肅云所以爲表章也簟茀詳見載驅篇孔云茀者車之蔽簟者席之名陳祥道云衛夫人之車以翟茀齊襄公方叔之車以簟茀此婦人男子車蔽之別也錯說文云金塗也車軛曰衡塗金於軛所以爲文詳見采芑篇衮衣而畫以衮龍也凡冕服皆衣纁裳詳見采菽篇赤舄冕服之舄也上公九命得服衮冕故屨赤舄與王同也詳見狼跋車攻篇鉤膺樊纓也馬鞅在膺者用金爲鉤以拘之詳見采芑篇鏤說文云剛鐵可以刻鏤鍚本作鐊說文云馬頭飾也徐鍇云刻金華當馬頷陳祥道雲莊周言齊之以月題月題其象也鄭云今當盧也孔云在眉眼之上按巾車玉路鍚樊纓金路鉤樊纓金路無鍚有鉤計玉路非賜臣之物此得有鏤鍚者蓋特賜之使得施於金路也陸元朗云皮去毛曰鞹鞃毛云軾中也孔云軾者兩較之間有橫木可憑者也鞃爲軾中蓋相傳云然言鞹鞃者蓋以去毛之皮施於軾之中央持車使牢固也淺毛云虎皮淺毛也幭毛云覆軾也孔云禮記作幦周禮作防字異而義同玉藻言羔幦鹿幦春官巾車言犬防豻防皆以有毛之皮爲幦此云淺幭則以淺毛之皮爲幭也獸之淺毛者惟虎耳陳祥道云幦若席然施之軾上鞗馬轡也革謂轡首之垂者詳見蓼蕭篇厄當依釋文通作搤說文云捉也鄭云以金爲小環往往纒搤之朱子云纒搤轡首也孔云往往者言其非一二處也淑旂綏章以旂言是載之車上者簟茀錯衡以車言衮赤舄以服言鉤膺鏤鍚以馬言鞹鞃淺幭又於車中別其軾言之鞗革金厄又於馬中別其轡言之】韓侯出祖出宿於屠【虞韻】顯父【上聲陸本作甫】餞之淸酒百壺【虞韻】其殽【陸本作肴】維何炰鼈鮮【丰本作鱻】魚【葉虞韻讀如虞元俱翻】其防維何維筍【說文作葦陸本作筍】及蒲【虞韻】其贈維何乘馬路車【魚韻】籩【集韻作邊】豆有且【丰本作爼】侯氏燕胥【魚韻職也祖將行祭行神累祖也詳見烝民篇鄭云旣覲而反國必祖者尊其所往去則如始行焉宿說文云止】

【也屠地名朱子云或曰卽杜也漢志注云古杜伯國漢宣帝葬其地因曰杜陵在長安南五十里按杜有屠音晉有杜蒯通作屠蒯或說似可信但韓侯返國不宜復自鎬南行意必其地與蹶裏相近韓侯覲事旣畢將便道往行親迎之禮故出宿於彼也鄭云祖於國外畢乃出宿示行不畱於是也顯父不詳其人鄭云周之公卿也孔云諸侯反國爲王臣所送送者惟卿士耳送行飲酒曰餞按儀禮聘禮篇云出祖釋軷祭酒脯乃飲酒於其側注謂行出國門止陳車騎釋酒脯之奠於軷軷者祭道路之神道路以險阻爲難是以委土爲山伏牲其上以酒脯祈告之卿大夫處者於是餞之飲酒於其側禮畢乘車轢之而遂行舍於近郊是則祖畢而後餞餞畢乃出宿今言餞於出宿之後者詩苐先記韓侯所擬宿處爲下章張本顯父之餞當仍在國門外也鄭謂王使顯父餞之今以下文所贈証之知必出自王矣謝枋得云申伯之行王親餞之韓侯之行王使顯父餞之禮亦有等差也淸酒孔云淸美之酒壺說文云昆吾圜器也徐鍇云昆吾紂臣作瓦器季云禮器注曰壺大一石此以壺之大者言也云百壺則必小壺矣孔云多至於百壺言愛韓侯而送酒多也殽通作肴說文云啖也孔云饌物也炰鼈解見六月篇鄭云炰以火熟之孔云謂烝煮之也鮮魚鄭雲中膾者也孔云新谷謂之鮮魚餒則不任爲膾防說文云菜殽也按說文無防字當作鬻云鼎實也陳畱謂防爲鬻亦作餗易覆公餗是也筍鄭云竹萌也筍譜云竹初種根食土而下求乎母也及擢筍冒土而上愛乎子也筍大約不過靑緑色本艸木性甲乙气蒲毛云蒲蒻也徐鍇云按蒻蒲下入泥白處今俗呼蒲白鄭云周禮注云蒲始生水中子按周禮醢人職云加豆之實深蒲醓醢筍菹魚醢皆謂以蒲筍爲菹故孔引陸璣云筍始出地長數寸鬻以苦酒豉汁浸之可以就酒及食蒲始生取其心中入地蒻大如匕柄正白生噉之甘脆鬻而以苦酒浸之如食筍法是說筍蒲菹之法也然菹與防有異說文訓菹爲酢菜徐鍇謂以米粒和酢以漬菜是也防者酏食糝食之類二者皆有肉故鄭眾解周禮糝食爲菜餗蒸而鄭解易覆公餗亦云糝謂之餗震爲竹竹萌爲筍筍者餗之爲菜也是八珍之食此則筍可爲糝食之證也維蒲之爲餗無所經見然說文解鬻字下亦引此詩曰維葦及蒲意古必有用蒲爲糝食之法但不傳耳經言防非言菹也故不可以不辧贈孔云以物送人之名鄭云王旣使顯父餞之又使送以車馬所以贈厚意也人君之車曰路車所駕之馬曰乘馬按采菽之詩曰君子來朝何錫予之𨿽無予之路車乘馬覲禮曰天子賜侯氏以車服路先設西上路下四亞之注謂路下四者乘馬也亞之者次車而東也是可以見其出於天子之證也孔云卿大夫無路車乘馬之名則非顯父贈之籩竹豆豆木豆孔云盛脯醢之籩豆且說文云薦也陳設之義侯氏呂祖謙云指韓侯也按覲禮稱諸侯爲侯氏賈公彥云言諸侯則凡之總稱言侯氏則指一身不凡之也燕通作宴說文云安也胥通作�說文云通也�疏字同爾雅訓皆公羊訓胥爲相義當取此彼此通同故曰皆曰相也侯氏燕胥者言韓侯與顯父通相燕樂榮君寵也】韓侯取【去聲陸本作娶】妻汾王之甥蹶父【上聲】之子【紙韻】韓侯迎【去聲】止【紙韻】於蹶之裏【紙韻】百兩彭彭【葉陽韻逋光翻】八鸞鏘鏘【陽韻陸本作將將】不【丰本作丕】顯其光【陽韻】諸【白虎通作侄】娣從之祁祁如雲【葉先韻於員翻】韓侯顧之爛其盈門【葉先韻謨連翻賦也韓侯畢覲事而出國門遂於蹶父所居行娶妻親迎之禮蹶父爲周卿士意其采邑必在王城外也汾王鄭云厲王也厲王流於彘彘在汾水之上故詩人因以號之解頤新語云猶晉侯居翼謂之翼侯晉人納之鄂謂之鄂侯鄭叔段居京謂之京城太叔及出奔共謂之共叔也又楚人謂王不終者爲敖葬郟者曰郟敖葬訾者曰訾敖其汾王之類乎郡縣誌雲汾水經霍邑縣西二里周厲王陵在縣東北二十五里汾王之甥指蹶父也爾雅云妻之父爲外舅謂我舅者吾謂之甥郭璞云呼壻爲甥孟子曰帝館甥於貳室是也又自壻而外據爾雅呼甥者有四輩姑之子爲甥舅之子爲甥妻之晜弟爲甥姊妺之夫爲甥郭謂四人體敵更相爲甥蹶父於其中或處一焉亦不可知鄭箋謂姊妹之子爲甥而孔疏誤以爲此文出於爾雅遂皆以韓姞當之按爾雅惟云男子謂姊妹之子爲出未聞其以甥名惟劉熙釋名有云舅謂姊妹之子曰甥𨿽今人亦同此稱然要之爾雅不載必非古名也然則甥是同輩之稱如謂韓姞與厲王同輩至宣王時方嫁於論疏矣或謂外孫亦曰甥何知姞非厲王外孫乎今按外孫稱彌甥不單名甥左傳以肥之得備彌甥是也夫旣不可謂姞爲厲王同輩又不可以外孫爲甥則汾王之甥其確爲指蹶父無疑矣故下文卽以蹶父屬之蹶父毛云卿士也孔云蹶氏父字不書國爵則非諸侯下言靡國不到則是爲王聘使之人故知卿士也焦氏易林引此作大夫祈父子女也迎昏禮六禮之中所謂親迎也止語辭蹶卽蹶父也裏毛云邑也蹶父之裏不知所在百兩百乘也義見鵲巢篇彭通作騯說文云馬盛也八鸞謂每車有八鸞鈴象鸞鳥聲鏘通作瑲說文云玉聲也鈴聲之和似之孔云其迎之時則有百兩之車彭彭然而行每車皆有八鸞之聲鏘鏘然而鳴也不通作丕大也顯者明飾之義光鄭云猶榮也气有榮光也孔云車馬之盛禮備如此顯其有光榮也諸眾辭也娣公羊傳云女弟也鄭云媵者必娣侄從之獨言娣者舉其貴者孔云以眾妾之中娣爲最貴故舉娣以言眾妾明言諸可以兼娣侄也陸化熙云迎曰百兩是迎以邦君之禮從曰諸娣是送以夫人之禮從說文云隨行也祁通作跂緩步也祁祁行動舒遲貌如雲與敝笱篇其從如雲義同云順風而行亦如媵之從嫡也顧說文云還視也爛光盛貌指諸娣言孔云韓侯於是回顧而視之見其鮮明粲爛盈滿於蹶父之門也呂祖謙云古者任遇方面之臣旣盡其禮復卹其私使之內外光顯體安志平然後能展布自竭爲王室之屏翰詩人述宣王能錫命諸侯而因道其娶之盛其意蓋在於此而王室尊安人情暇樂亦莫不在其中矣】蹶【焦氏易林作祈】父孔武靡國不到【號韻】爲【去聲】韓姞相【去聲】�莫如韓樂【葉號韻力吉翻】孔樂韓土【麌韻】川澤訏訏【葉麌韻火羽翻】魴鱮甫甫【麌韻】麀【丰本作�】鹿噳噳【麌韻孔叢孔陸鹿俱作麌麌】有熊有羆有貓【陸本作苗】有虎【麌韻】慶旣令居【魚韻】韓姞燕譽【葉魚韻羊諸翻賦也蹶父材力甚壯健故能以王命奉使於四方呂氏靡國不到特言渉歷邦國之多非必國國皆至也韓姞朱子云蹶父之子韓侯妻也孔云婦人稱姓今以姓配夫之國謂之韓姞故知姞是蹶父之姓也按姞黃帝後黃帝之子二十五人爲姓十二姞其一也左宣三年鄭石葵曰吾聞姬姞耦其子孫必蕃姞吉人也后稷之元妃也亦作吉都人士篇彼君子女謂之尹吉是也又按路史國名記姞姓一十四國南燕伯儵國卽后稷妃家亦曰東燕及左昭三年北燕伯款亦姞姓此詩末章有燕師所完之語疑蹶父國本在燕而仕於王朝因與韓侯聨姻故詩中敍及其先世之事至如燕胥燕譽似皆指燕地而言但以無明據故未敢彊解相說文云省視也�爾雅云所也按�之爲所其義難詳據說文以�爲行水又引秦嶧山刻石中汥字與此同文疑爲浮泛不定之義以所訓�當亦是無定在之辭耳言蹶父將爲女擇可嫁之地泛觀之四方無有如韓國之爲樂土者竹書稱王命蹶父如韓正此時也孔甚也甚樂哉此韓土深羙之辭下文正指其實川澤二句相連說以水產言川說文云貫穿通流水也澤國語雲水之鐘也訏者誇張之義故以爲大之稱魴鱮解見汝墳魚麗敝笱諸篇陸璣云魴魚之羙者鱮魚之不美者陸佃云魴之爲美舊矣今更與鱮魚連道以著韓國水土之善甫通作誧說文云大也麀鹿三句以陸產言不言山者韓地多山故略之也爾雅云鹿牡麚牝麀専言鹿則統乎牝牡之稱今對麀言鹿則鹿者牡鹿也噳說文云麋鹿羣口相聚貌小爾雅云魴鱮甫甫語其大也麀鹿麌麌語其眾也熊羆解見斯幹篇羅願云羆乃熊類古言熊者率與羆連言之如稱如熊如羆維熊維羆非熊非羆趙襄子射熊羆是也今獵者言熊有兩種豬熊其形如豬馬熊其形如馬各有牝牡問以熊則云熊是其雄羆則熊之雌者羆力尢猛或曰羆大於熊熊爲羆之雄而稱熊猶羖爲羭之羖而稱羖兕爲犀之牸而稱兕也蓋皆相類而爲牝牡猶麇與鹿交防與魚遊也貓毛云似虎淺毛者也按爾雅虎竊毛謂之虦貓注謂竊者淺也狻麑如虦貓周書記武王之狩擒虎二十有二貓二則是虎之類也又捕防之貍亦名爲貓然其形狀猥小不當與熊羆虎並言而陸農師引記迎貓迎虎之文謂貓食田防虎食田彘故詩以譽韓樂亦迂甚矣季云魴鱮麀鹿皆可以供食熊羆貓虎皆可以供裘韓地物產之隆如此他國莫及焉見其先祖能控百蠻而人不敢漁獵其地故得爲樂土也慶喜令善也喜其已得此善居也韓姞燕譽者謂韓姞之心當亦安樂而稱其得所也慶令居就相�時言燕譽則預度其後日而言也曹居貞云此章與碩人卒章意同齊近河韓多山各賦其所有一則美其父母之國一則美其所嫁之國也王安石云韓侯取妻何預於王政而詩言此蓋汾王失道王室幾防爲諸侯所卑則王甥赤安能相�惟宣王任賢使能然後汾王之甥更爲樂國賢君之所願娶而威儀備具光顯如此乃所謂邦之榮懷也左成九年季文子如宋致女復命公享之賦韓奕之五章穆姜出於房再拜曰大夫勤辱不忘先君以及嗣君施及未亡人先君猶有望也敢拜大夫之重勤】溥【潛夫論作普】彼韓城燕師所完【葉先韻夷然翻】以先祖受命因時百蠻【葉先韻民堅翻】王錫韓侯其追其貊【陌韻亦葉藥韻末各翻說文作貉】奄受北國因以其伯【陌韻亦葉藥韻卜各翻】實【鄭箋作寔後同】墉實壑【藥韻亦葉陌韻呼格翻】實畝實籍【陌韻亦葉藥韻穡龠翻】獻其貔【說文作貔陸本作豼】皮【支韻】赤豹黃羆【支韻賦也溥說文云大也韓城解見首章或據水經注聖水逕方城縣故城北又東南逕韓城東引此詩爲證王肅謂涿郡方城縣有韓侯城世謂寒號非也按方城卽今順天府固安縣乃燕地與下文言奄受北國似合然去梁山逺矣李氏謂恐是方城縣相近梁門界上之山殊屬牽附愚意寒號自是本名其攺寒號爲韓侯者王肅緣此詩有燕師所完一語而誤而酈道元又爲肅所誤也燕朱子云召公之國也按燕𨿽召公所封而其地甚廣如南燕東燕北燕皆是國都城記云地在燕山之野故國取名焉一統志云燕山在北京順天府薊州玉田縣西北二十里完說文云全也鄭云築完也按竹書成王十二年王師燕師成韓卽此朱子云韓初封時召公爲司空王命以其眾爲築此城如召伯營謝山甫城齊之類也呂云春秋之城郢城楚丘城緣陵城之類皆合諸侯爲之霸令尙如此則周之盛時命燕城韓固常政也以者推原其故之辭先祖毛云韓侯之先祖武王之子也受命者孔云受王命爲一州侯伯也愚按以下文奄受北國因以其伯觀之則所謂爲伯者亦爲北國諸侯之伯耳因說文云就也時之言是也百蠻之蠻卽周禮所謂蠻畿蠻服者主辧其疆界謂之畿以其服王政教謂之服其地在侯甸男采衛之外亦號要服以其國小而多故曰百蠻耳然此亦苐據韓之先祖所率者言一說蠻夷可通稱北稱蠻猶西稱夷史記匈奴傳居於北蠻是也亦通言所以築韓城而使韓之先祖居之者以其受命爲牧伯實就是百蠻所介處之地而於此資彈壓焉規模固宏逺矣王錫韓侯以今日言也與次章王錫韓侯不同彼錫以物此錫以命也又與首章王親命之不同彼爲分封之初命此因入覲而申命也其追而下命之辭也按覲禮事畢賜車服之時諸公奉篋服加命書於其上升自西階東面太史氏右侯氏升西面立太史述命侯氏降西階之間北面再降稽首升成拜太史加書於服上侯氏受此正其事也依禮文之序當在次章之後三章之前而述之此者因前皆敍事成文故略之至此則韓侯已畢親迎之事而將歸國矣故重爲誦服以致其叮嚀之意亦詩人行文變化處追說文云逐也貊說文云北方國豸種其追其貊者驅而逺之不使其逼處中國也上其字期之之辭下其字則指貊而言奄說文云覆也大有餘也字從大從申申者展也與魯頌奄有蒙義同北國北方諸侯之國伯者州牧之稱孔云夏官職方氏正北曰並州言受王畿北面之國當是並州牧也宣王以貊不驅則侯國不得安期韓侯能驅北貊以撫北國故就以其先世侯伯之職予之欲其思所以副重任也卽首章纉戎祖考無廢朕命之意實墉二句先內治也實之言是音之轉也墉城垣也壑溝也俱見說文城下有壑墉壑皆舊所有於是因而修之使墉成其爲墉壑成其爲壑非謂新築新鑿也畝田畝也籍通作耤古者借民力耕田十分而取其一謂之耤亦訛作借孟子曰助者借也實畝實籍者言於是正其田畝之經界與什一之稅法也觀實籍之文而孟子𨿽周亦助之言益信修墉壑所以固吾圉正畝籍所以足民食此立國根本首章所謂夙夜匪解防共爾位者盡在是矣儀禮注云凡進物曰獻貔說文云豹屬出貊國爾雅云貔白狐郭璞云一名執夷陸璣云似虎或曰似熊遼東人謂之白羆郭璞贊云書稱猛獸如虎如貔貔蓋豹屬亦曰執夷白狐之云似是而非羅願云豹似虎而圈文有數種山海經泰山多赤豹陸璣云毛赤而文黒謂之赤豹毛白而文黒謂之白豹羅願云有黃羆有赤羆王防篇東胡黃羆成王獻此愚按豹取赤羆取黃當是各取其羙者亦如裘之重狐白也孔云貔皮之上言獻其則豹羆亦獻之貔言皮則豹羆亦獻皮也輔廣云此章言王之委重於韓侯勉以自彊於政治而修其職貢於王也但言三獸之皮者猛獸韓國所富有故令貢其皮焉亦以見不彊責其所無也愚按職貢修則體統明然後可以干不庭方而佐乃辟矣申命之辭語語與初命相應黃佐云荒服不朝於穆王之時覲禮大壊於夷王之際宣王中興諸侯畏服無敢不稟命者韓侯之朝固出於忠愛之誠亦宣王有以致之也】

韓奕六章章十二句【朱子以爲韓侯初立來朝始受王命而歸詩人作此以送之按詩詞前後明有兩命非初立之命也其敍述周詳正以揚厲中興气象而但以爲送行而作不綦小與申培說則云韓侯來朝受命將歸顯父餞之贈以是詩夫詩中苐紀顯父餞行未云作誦也何據云然其陋斯甚子貢傳闕文】

六月紀北伐也宣王五年夏六月玁狁內侵王命尹吉甫爲將驅而出之於太原師歸自鄗行飲至之禮詩人作此以美之【班固云周懿王時周室遂衰戎狄交侵暴虐中國至懿王曽孫宣王興師命將以徵伐之詩人美大其功按竹書事在宣王五年愚按此詩蓋當時與吉甫燕之友所作陸化熙云𨿽美吉甫而宣王之能命將在其中】

六月棲棲戎車是飭【職韻】四牡騤騤載是常服【葉職韻鼻墨翻】玁【鹽鐵論漢書丰氏本俱作獫下同】狁孔熾我是用急【葉職韻讀如亟訖力翻鹽鐵論作戒】王於出徵以匡王國【職韻賦也六月朱子云建未之月也濮一之云詩言六月䢐暑則爲夏正可知按司馬法冬夏不興師所以兼愛民也今記六月者鄭云盛夏出兵明其急也孔穎逹云徵伐之詩多矣未有顯言月者此獨言之故云明其急也黃氏云人知其上之出於不得已𨿽六月而人不以爲暴蓋以爲其所以勞我者乃所以安我也棲棲同字鳥宿曰棲雲棲棲者取其翔集不定之義論語何爲是棲棲者注云猶皇皇言其不安也倉卒興師人情擾攘其象如此戎車革路之等也其等有五解見采薇篇飭說文云致堅也四牡卽五等戎車旣駕之四牡與第五章

同騤騤解見采薇篇載是常服者車中或載常或載服兩舉之也鄭以韋弁服爲常服似難通毛傳云日月爲常按周禮司常職云王建太常大司馬職云若大師則建太常比軍眾誅後至者小司馬職云凡小祭祀防同饗射師田掌其事如大司馬之法是知興師之始必建太常以致軍眾毛鄭皆泥大司馬職文謂必王親徵始建太常而鄭又疑此舉非宣王親徵故但解常服爲戎服豈知戎服不可以常服言而小司馬職明言凡小師田掌其事亦如大司馬之法然則是遣將出師皆得建太常以令眾不必王親徵也服戎服也以韎韋爲弁又以爲衣裳又戎僕職云掌馭戎車及王倅車之政正其服倅車卽五戎之倅車中之將帥甲士各有所服之服故曰正其服不必盡韎韋也韎韋特將帥服耳所載有幾載常以致眾載服以備用於是人知其將有事矣乃告之以出師之故如下文所云也熾盛也我主吉甫而言以吉甫爲主將乃發令者後章二我字亦同急疾也玁狁來侵其勢甚盛我用是急於徵兵不暇顧炎暑也於之爲曰音之近也解見無衣篇按毛傳多訓於爲往董氏云如下章王於出徵以佐天子豈王自徵而又佐天子乎匡爾雅云正也夷不亂華是之謂正王國王畿也周禮方千里曰國畿王者畿內謂之國畿當時玁狁內侵焦獲涇陽皆在畿內故曰以匡王國也此吉甫初徵兵而述王命以告之也左僖二十三年晉公子重耳如秦秦伯享之公子賦河水公賦六月趙衰曰重耳拜賜公子降拜稽首公降一級而辭焉衰曰君稱所以佐天子者命重耳重耳敢不拜晉語載此云君稱所以佐天子匡王國者以命重耳重耳敢有惰心敢不從徳又左襄十九年季武子如晉拜師晉侯享之範宣子爲政賦黍苗季武子興再拜稽首賦六月】比物四驪閒之維則【職韻】維此六月旣成我服【韻見前章】我服旣成於三十【石經三十作世】裏【紙韻】王於出徵以佐天子【紙韻賦也比陸徳明云齊等也物類也指馬而言孔云比物者比同力之物爾雅云戎事齊力按周禮校人掌王馬之政辧六馬之屬種馬一物戎馬一物齊馬一物道馬一物田馬一物駑馬一物凡大祭祀朝覲防同毛馬而頒之凡軍事物馬而頒之注云毛馬齊其色物馬齊其力朱子云吉事尙文武事尙彊也驪深黑色陸佃云馬善騋牝驪牡爾雅曰騋牝驪牡以罕稱也孔云戎事齊力尙彊不取同色而言四驪者𨿽以齊力爲主亦不厭其同色也故曰駟騵彭彭又曰乘其四騏田獵齊足而曰四黃旣駕是皆同色也無同色者乃取異毛耳騏驑是中騧驪是驂是也愚按此四驪乃吉甫所乘與凡言四牡不同篇中四牡凡三見皆謂軍中駕戎車之四牡耳如使盡四驪安得驪牡如彼之多乎又檀弓云夏后氏尙黑戎事乘驪今吉甫乃周將而亦乘驪者意當時必有所取然不敢妄爲之辭也書傳雲閒之者貫之也貫之也者習之也則法也劉彞雲閒習之久則進退馳驅不失其則言其教閱有素也我主吉甫而言服則兩服之服車駕四馬在內兩馬謂之服在外兩馬謂之騑服字從舟取其可以舟旋也騑卽驂也前言四驪則服與騑當各居其二今専言服者觀鄭詩云兩服上襄兩驂鴈行又云兩服齊首兩驂如手蓋兩服並首在前而兩驂少次其後故服馬必得其最良者爲之是則舉服可以該驂鄭詩言巷無服馬是也比物四驪所謂旣成我服也此詩三用服字而義各異舊謂指凡軍士之戎服則軍需當有夙儲必無臨出徵而始制服之理況防迫門庭得無緩不及事乎於亦曰也發語之辭三十里爲一捨漢昭云吉行五十里師行三十里孔云軍法師行皆以三十里爲限漢書律曆志計武王之行亦準此也按志武王伐紂師初發以殷十月戊子日在析木月在天駟戎午渡於孟津孟津去周九百里凡三十一日而渡是師行日三十里之明證也朱子云旣成我服卽日引道不徐不疾盡舎而止又見其應變之速從事之敏而不失其常度也愚按周都在今咸陽縣玁狁侵周至於涇陽考陜西志涇陽南至咸陽僅三十八里則此詩所云於三十里乃正道其實耳上章王曰出徵以匡王國是統命軍眾之辭此章王曰出徵以佐天子乃責成吉甫之辭分別觀之乃得此章敍吉甫承王命而䢐徵之事】四牡修廣其大有顒【冬韻】薄伐玁狁以奏膚公【葉冬韻讀如恭居容翻】有嚴有翼共【音恭下同】武之服【韻見首章】共武之服【同上】以定王國【韻見首章賦也修毛傳雲長也考工記堂修七步之修廣謂橫量濶也檀弓廣輪之廣顒說文雲頭大也曹氏云修以言其身之長廣以言其腹背之充顒以言其首之大三者相稱所以成其大也薄發語辭伐說文云擊也字從人持戈左傳云有鐘鼓曰伐言陳鐘鼓而擊之也玁狁解見采薇篇奏進也膚舊訓爲大殊無據按說文無膚字有臚字集韻云臚省作膚其義俱訓皮是可見膚卽臚字也然以皮訓膚於此詩義無當考古文臚旅通用周禮皆旅儐儀禮士冠禮東面旅占注云古文旅作臚又史記臚於郊祀正義云臚讀旅旅祭名也是則臚旅二字原以音同通用後乃各異其讀今因窮膚字之始而得臚又因通臚字之用而得旅則此膚字乃卽旅字耳六書之不明久矣非好學深思心知其意誰能然子言者哉程大昌云古人旅作臚予因讀此始悟臚傳曰旅傳也自殿上至殿下皆數人抗聲相接使所唱之語聨續逺聞則臚傳之爲旅傳其已審矣旅卽師旅之旅周禮軍制萬二千五百人爲軍二千五百人爲師五百人爲旅百人爲卒二十五人爲兩五人爲伍今曰旅者舉中言之也公公所也毛傳訓爲功亦無據此行也爲伐玁狁故乃進師旅之眾於公所將有以誓戒之也下文有嚴有翼四句正吉甫誓眾之辭嚴戒也不敢輕敵之謂翼敬也不敢亂行之謂共朱子云與供同爾雅云具也服事也兵凶戰危通將帥士卒凡有事於戎行者皆當致其戒謹以具武事也輔廣云兵陰事也用之當以嚴敬爲主不嚴則不整不敬則不肅範祖禹云共武之服者如此則足以定王國矣定與匡不同匡王國是宣王語以扶冠履之分言定王國是吉甫語以奠中外之疆言此章敍師旣在途而誓眾之事以下章元戎啟行之語觀之計此時亦將迫乎敵壘矣】玁狁匪茹【葉遇韻讀如吁兪戍翻】整居焦獲【葉遇韻胡故翻爾雅作防】侵鎬及方【陽韻】至於涇陽【韻】織【丰氏本作幟】文鳥章【陽韻】白斾【陸徳明本作筏】央央【陽韻】元戎十乘以先啟【丰氏本作啟】行【葉陽韻寒剛翻賦也匪通作非茹茅根相牽引貌易泰卦拔茅茹之茹整居言整齊其眾而居之也孔云整齊居周之地無所畏憚也焦獲周地獲通作防爾雅十藪周有焦防卽此孫炎云周岐周也郭璞云今扶風池陽縣瓠中是也亦名瓠口溝洫志韓水工鄭國說秦令鑿涇水自中山西邸瓠口爲渠班彪北徵賦夕宿瓠口之宮卽焦獲地也今在陜西西安府三原縣其地有焦吳裏有焦村數處王翺云焦吳卽焦防之訛朱子分焦獲爲二非是玁狁生長非托根於中國而來薦居焦獲之地所謂他族逼處將與我爭此土也又鄭箋依爾雅訓茹爲度謂玁狁來侵非其所當度爲也故焦氏易林有云玁狁非度治兵焦獲蓋古說之相傳舊矣並存之侵說文云漸進也字本作侵從人又持帚若埽之進又者手也防意又左傳云無鐘鼓曰侵谷梁傳云苞人民敺牛馬曰侵鎬先儒未詳其所在王肅以爲鎬京王基駮之云據下章云來歸自鎬我行永久言吉甫自鎬來歸猶春秋公至自晉公至自楚亦從晉楚歸來也故劉尙曰千里之鎬猶以爲逺鎬去京師千里長安雒陽代爲帝都而濟陰有長安鄕漢有雒陽縣此皆與京師同名者也愚按下章先言薄伐玁狁至於太原而後卽繼之云來歸自鎬則鎬地必近太原古文鎬鄗通用荀子武王以鄗史記周本紀復都丰鄗漢書戎敗我驪遂亡酆鄗皆以鎬爲鄗若此詩之鎬乃鄗地也鄗本晉邑管仲對鄗邑之黍齊施伐晉取鄗公羊春秋桓十五年公防齊侯於鄗皆此鄗也漢光武卽位鄗南始分鄗爲二字名髙邑縣今尙仍原名眞定府其地正與山西太原接壤在漢均屬恆山國其爲此詩之鎬明矣若鎬京之鎬字當作滈蓋以滈水得名方朔方也以采薇詩觀之先言王命南仲往城於方而後卽曰天子命我城彼朔方則方非朔方而何解見采薇篇涇陽在今陜西西安府水北曰陽以池在涇水之北得名鄭云來侵至涇水之北言其大恣也孔云涇去京師爲近故言大恣愚按焦獲涇陽相去止十數里涇陽在焦獲南蓋自周穆王遷戎於太原而太原鄰近遂爲玁狁出沒之地故始而侵鄗迆邐西行以及於靈夏等處將以內犯京畿見焦獲爲十藪之一其地羙水艸遂整居之爲久駐不返之計而時復鈔掠及於涇陽去周都不過三十餘里而近其勢亦孔岌矣安得不聲罪致討亟驅除之乎織文鳥章前軍所建所謂前朱雀也織幟字通用漢志旗織加其上謂旗幟也說文云幟者旌旗之屬鄭云徽織也孔云言徽織者以其在軍爲徽號之織以絳爲縿又絳爲旒書名於末以爲徽織司常掌九旗之物名各有屬云物名者所畫異物則異名也屬謂徽織大傳謂之徽號愚按旗之正幅名縿屬於旗下者名旒卽斿是也亦名旓在旒之末者名幟說文解爲旌旗之屬正言其綴屬於旌旗耳書名旒末以爲表識如前軍後軍左軍右軍之類謂之織文亦猶周禮司常職所云官府各象其事州裏各象其名家各象其號然周禮於此上文曰皆畫其象焉唐孔氏疑徽織之制亦如所建旌旗而畫之其象但小耳今莫之能詳也說文又解幑爲幟謂以絳徽帛著於背引春秋傳揚幑者公徒也若今救火衣而鄭箋旣解織爲徽織又云將帥以下衣皆著焉孔氏亦謂今城門僕射所被及亭長著絳衣皆其舊象三說相合或是仿旗幟之制著之於衣則謂之徽若以此織文爲軍中所服則與下鳥章白斾語意不貫斷不然也鳥章旟也毛云錯革鳥爲章也解見出車篇凡旂旐旟旗之類各有織文此獨以鳥章言則織文乃鳥章之織文耳白斾央央後車所建按爾雅繼旐爲斾旐畫蛇所謂後武也斾惟旐有之白通作帛孔云九旗之物皆絳則此亦絳也言白斾者謂絳帛猶通帛爲旃亦是絳也又周禮巾車職云革路龍勒條纓五就建大白以卽戎以封四衛或疑此白斾卽大白按五路皆王所乘其云卽戎建大白正謂王親徵時所建耳於將帥無預央通作英解見出車篇元毛云大也戎朱子云戎車也軍之先鋒也司馬法云夏后氏曰鉤車先正也殷曰寅車先疾也周曰元戎先良也孔云鉤馬飾也周禮革路無鉤此特設鉤故以名車其行曲直有正故云先正也或謂此車行鉤曲盤旋曲直有正不必爲馬飾也寅進也此車能進取逺道故云先疾也元戎大車之善者故云先良也十乘爲馬四十匹甲士三十人步卒七百二十人王安石云元戎十乘所謂選鋒也兵法兵無選鋒曰北以先啟行鄭云以先前啟突敵陳前行韓嬰章句云元戎大戎謂兵車也車有大戎十乘謂車縵輪馬被甲衡軛之上盡有劍戟名曰陷軍之車所以冒突先啟敵家之行伍也左傳宣十二年楚子入晉軍遂出陳孫叔曰進之寜我薄人無人薄我詩云元戎十乘以先啟行先人也軍志曰先人有奪人之心薄之也遂疾進師車馳卒奔乘晉軍晉師大敗朱子云建旌旗選鋒銳進聲其罪而致討焉直而壯律而臧有不戰戰必勝矣此章敍吉甫師薄涇陽而調度元戎以赴敵之事】戎車旣安如輊【說文潘嶽賦俱作�】如軒【元韻軒與原葉閒與憲葉皆隔四句爲韻亦一體也】四牡旣佶旣佶且閒【葉先韻何甄翻如以軒閒原憲爲一韻則閒當葉元韻讀如煩符袁翻】薄伐玁【史記漢書俱作獫】狁【漢書作允】至於【漢書作於】大【音泰】原【元韻】文武吉甫萬邦爲憲【葉元韻虛言翻禮記武坐致右憲鄭氏云憲讀如軒聲之誤也賦也上章言鳥章之旟選鋒之乘皆言其前軍也至此戎車四牡則大隊繼之矣然以下文至於大原觀之亦玁狁旣離焦獲而我師追奔逐北之事輊毛傳云摰也說文云抵也軒車後重也集韻云前頓曰輊後頓曰軒鄭云戎車之安從後視之如摰從前視之如軒然後適調也凡車之勢一低一昂戎車下尖上廣易於不平此言前後適均可以平行而不傾跌見制度工巧也如輊如軒乃摹擬之辭猶云輊如軒如也後漢書馬援疏云居前不能令人輊居後不能令人軒注言爲人無所輕重卽此意也佶說文云正也甘誓云禦非其馬之正汝不共命今四牡旣佶所謂範我馳驅也閒習也與前解同但前閒之是以人閒馬此曰且閒則馬之自閒也謝枋得云西北平原廣野舉目千里利於車戰故此詩以車馬爲重大原晉地禹貢旣修大原是也亦名大鹵春秋昭元年晉荀吳帥師敗狄於大鹵谷梁傳雲中國曰大原夷狄曰大鹵是也春秋說題辭云髙平曰大原原端也平而有度釋名云地不生物曰鹵盧又名大夏又名晉陽在今山西大原府陽曲縣縣本漢名隋初以陽字葉音楊姓惡其曲名攺名陽直至唐仍復今名後漢西羌傳云穆王西徵犬戎遷戎於大原夷王衰弱荒服不朝乃令虢公率六師伐太原之戎至於兪泉宣王遣兵伐大原戎不克按左傳籍談云晉居深山戎狄之與鄰而逺於王室王靈不及拜戎不暇則以大原之地爲戎所薦居故也毛云至於大原言逐出之而已孔云吉甫薄伐玁狁敵不敢當遂追奔逐北至於大原之地采芑出車皆言執訊獲醜此無其事明其不戰也莊三十年齊人伐山戎公羊傳曰此蓋戰也何以不言戰春秋敵者言戰桓公之於戎狄驅之耳義與此同嚴尢云當周宣王時獫狁內侵至於涇陽命將徵之盡境而還其視獫狁之侵譬猶蟁蝱之螫敺之而已故天下稱明陳師道云太王去邠宣王薄伐至於大原因時之宜非異道也太王諸侯之事也上無王下無霸旣不能拒又不能去是危道也宣王王者事也拯民以去亂武之經也逐以盡境以限內外天之制也如鳥之攫如獸之搏敺之則已暴者爲之則覆巢焚穴戮及麛卵不可謂政王應麟云自穆王遷戎於大原而大原爲戎狄之居宣王僅能驅之出境而已其後料民大原而民患益深酈山之禍已兆於此其端自穆王遷我始西周之亡猶西晉也吉甫尹吉甫此時大將也徐光啟云不専稱吉甫之武而先羙其文見能協人心以禦侮非迫人彊戰以取勝於敵也文武只就出師上見如誓眾嚴翼以共武事薄伐出境而不窮追皆是其文處史記齊景公時晉伐阿甄而燕侵河上齊敗績景公患之晏嬰乃薦田穰苴曰穰苴𨿽田氏庶孽然其人文能附眾武能威敵願君試之意亦同此一說北伐可見其武崧髙烝民詩可見其文則文武二字當連說以文爲賔武爲主言吉甫不徒能文而又能武也憲表也法也謂若表法以示人也字訓見板篇能文能武何往不濟故可爲萬邦諸侯法不重諸侯來法吉甫重在吉甫足爲人法謝枋得云漢唐而下搢紳介冑分爲兩途愚儒武夫各持一說不知三代將帥必文武全才可以爲萬邦之法則者也洪武二十五年詔祭酒胡季安與翰林官考定射法頒於國子監召國子生前問之曰爾等讀書暇亦嘗習騎射矣乎對曰習之曰熟未對曰未也上曰古之學者文足以經治武足以戡亂故能出入將相而社稷奠安今天下粗平爾等當務學然武豈可忘哉詩曰文武吉甫萬邦爲憲文武並用古之道也】吉甫燕【漢書作宴】喜【紙韻】旣多受祉【紙韻】來歸自鎬我行永久【葉紙韻苟起翻】飲禦諸友【葉紙韻羽軌翻】炰【毛鄭本俱作包】鼈膾鯉【紙韻】侯誰在矣【紙韻】張仲【漢書丰氏本俱作中】孝友【見上賦也此章有二燕首二句是飲至之燕來歸以下則吉甫自敍其契濶而私燕以相樂也所以定後燕爲私燕者以下文有炰鼈膾鯉之語燕禮其牲狗天子之燕不過有牢牲炰鼈膾鯉非禮所載故知爲私燕也鄒忠云若謂總是宣王燕吉甫則方叔亦嘗共功豈得不與燕而偏集吉甫之諸友相與道故乎此論確矣燕天子燕之也喜吉甫自喜也中外泰寜疆場無事可喜孰如非爲一已成功喜也旣者已事之辭祉福也鄭云吉甫旣伐玁狁而歸天子以燕禮樂之則歡喜矣又多受賞賜也劉向云司馬法曰軍賞不逾月欲民速得爲善之利也蓋急武功重用人也吉甫之歸周厚賜之其詩曰吉甫燕喜旣多受祉鎬解見四章來歸自鎬我行永久此吉甫意中語作詩者代寫之也歡侑曰禦曲禮禦食於君卽此禦也諸友王之諸臣與吉甫爲友者也在外日久朋友情疏故進諸僚友與之飲燕凡肉置火中曰炰說文釋文皆謂合毛炙肉爲炰詩毛炰是也嚴粲云楚辭胹鼈炰羔胹煮也鼈可煮不可炰今云炰鼈謂火熟之耳鼈介虫之可食者羅願云卵生形圓而脊穹四周有帬在易離爲鼈爲蠏爲以其骨在外肉在內也至考工記則以外骨爲之屬內骨爲鼈之屬以鼈外有肉緣比爲內骨耳一名神守謂其可以守魚又名河伯從事俗呼團魚膾說文云細切肉也凡牛羊魚之腥聶而切之爲膾枚乘七發云鮮鯉之膾陸佃云熟則有炰鼈腥則有膾鯉侯毛云維也張仲諸友之一爾雅李巡注云張姓仲字路史云帝鴻氏次妃生揮造弧矢受封於張爲張氏毛云善父母爲孝善兄弟爲友王安石云忠也者移孝以爲之者也順也者移友而爲之者也故言忠順之臣必及孝友之友鄒云特揭孝友之張仲爲殿固侈吉甫有重客亦以見王室多名賢矣孔云吉甫之賢有此善友因顯宣王所任得人使文武之臣徵伐孝友之臣處內亦所以爲美也嚴云孝友者徳之本卷阿言吉士曰有孝有徳宣王之時朝多賢臣張仲獨以孝友稱則必盛徳之士也北伐之功系夷夏盛衰詩人美其功而結以張仲孝友之辭蓋有深意存焉豈非養君徳者有其人乃攘夷復境之本歟範祖禹云宣王使吉甫徵伐而與張仲居朝所以輔其徳也若無孝友忠信之臣養君之心則𨿽徵伐有功於外而不善之政將出於內朝廷心腹也戎狄四肢也故孝友之臣日納王於善而惇厚之然後戎狄可攘而外患可除矣王云吉甫爲將於外而內無忠順之臣與之同志者輔王耳目而迪其心則妨功害能之人至矣妨功害能之人至則若吉甫者其身之不閱何暇議勝敵哉愚按孔氏以後諸說𨿽非詩人本防然議論俱佳故備錄之】

六月六章章八句【序及子貢傳皆謂宣王北伐也毛氏遂以爲詠宣王親徵之詩韋昭亦云六月道吉甫佐宣王徵伐復文武之業也然觀王於出徵以佐天子二語則親徵之說不可通矣鄒云六月之師蓋宣王中興第一舉而不與江漢常武並列大雅者彼之爲告廟策勲此之爲防賔敍款彼之爲六飛親駕此之爲四牡䢐徵彼則歸功於天子而此則歸羙於人臣詞气固不侔也申培說謂吉甫帥師徵玁狁史籕美之他無所經見固未足信金履祥通鑑前編屬之宣王元年甲戌時事亦與竹書紀年不合史記匈奴傳則云周襄王與戎狄伐鄭戎狄逐襄王於是戎狄或居於陸渾東至於衛侵盜暴虐中國中國疾之故詩人歌之曰戎狄是膺薄伐玁狁至於太原按吉甫與申伯仲山甫同時讀崧髙烝民詩可見正宣王時人歷幽平桓莊釐惠而後及於襄王今以此詩爲襄王時事其謬明矣又序以此詩爲變小雅之始且云鹿鳴廢則和樂缺矣四牡廢則君臣缺矣皇皇者華廢則忠信缺矣棠棣廢則兄弟缺矣伐木廢則朋友缺矣天保廢則福祿缺矣采薇廢則徵伐缺矣出車廢則功力缺矣杕杜廢則師眾缺矣魚麗廢則法度缺矣南陔廢則孝友缺矣白華廢則廉恥缺矣華黍廢則蓄積缺矣由庚廢則陰陽失其道理矣南有嘉魚廢則賢者不安下不得其所矣崇丘廢則萬物不遂矣南山有臺廢則爲國之基墜矣由儀廢則萬物失其道理矣蓼繭廢則恩澤乖矣湛露廢則萬國離矣彤弓廢則諸夏哀矣菁菁者莪廢則無禮儀矣小雅盡廢則四夷交侵中國防矣似皆剰語殊無義味】

采芑紀南徵也宣王命方叔爲率行三年大閱之禮遂伐荊蠻克敵而歸詩人美之【竹書紀宣王五年秋八月方叔帥師伐荊蠻卽此詩事也按是年六月方伐玁狁而八月卽伐荊蠻其用師亦云憊矣通鑑前編以伐玁狁爲元年事伐荊蠻爲二年事與竹書不合然觀篇末有徵伐玁狁荊蠻來威之語則南徵固在北伐後也嚴粲云六月之詩事勢急迫采芑之詩辭气雍容蓋北伐則四夷交侵初用兵也南徵則北方已服中國麤定方叔乘北方之威以臨蠻荊也陳傅良云北伐南徵之詩班師時作六月之詞迫采芑之詞緩六月以討而定采芑以威而服也蘇轍云方叔之南徵先治其兵旣眾且治而蠻荊遂服故詩人詳其治兵而略其出兵至於卒章而後言其遇敵愚按前三韋乃大閱之事公羊傳云大閱者何簡車徒也何休云大簡閱兵車使可任用而習之比年簡徒謂之搜三年簡車謂之大閱五年大簡車徒謂之大搜左傳臧僖伯云春搜夏苗秋狝冬狩皆於農隙以講事也三年而治兵入而振旅歸而飲至以數軍實昭文章明貴賤辧等列順少長習威儀也杜預云𨿽四時講武猶復三年而大習出曰治兵始治其事入曰振旅治兵禮畢整眾而還谷梁傳云出曰治兵習戰也入曰振旅習禮也以周禮考之四時講武各有其名中春教振旅以搜中夏教茇舎以苗中秋教治兵以狝中冬教大閱以狩皆如戰之陳兵陰事春陰所入也故教振旅夏陰所伏也故教茇舎舎之言止也秋陰始作故教治兵冬陰大肅故教大閱也惟大閱之禮爲備及三年大習其出也名曰治兵卽中秋禮也其入也名曰振旅卽中春禮也統而取名於中冬之大閱則以凡田之禮惟狩最備故也其不及茇舎何也王制雲天子諸侯無事則歲三田注云三田者夏不田也夏不田之說本於春秋運斗樞故公羊言春苗秋搜冬狩谷梁言春田夏苗秋搜冬狩說各不同而何休以爲谷梁有夏苗於義爲短也賈誼新書亦引傳云夏不田何也曰天地陰陽盛長之時猛獸不攫騺鳥不搏蠖蠆不螫鳥獸虫虵且知應天而況人乎哉然則左傳所言四時之田𨿽與周禮合意古者於夏苗之禮亦鮮舉行也是故不以教戰也此詩首章敍方叔承命爲帥而將行大閱之始次章言治兵之事治兵辧旗物故其詩曰旂旐央央三章言振旅之事末句明言振旅闐闐是其證也谷梁傳云大閱者何閱兵車也修教明諭國道也】

薄言采芑【紙韻】於彼新田【先韻】於此菑畆【葉紙韻母鄙翻】方叔【丰氏本作尗後同】涖【陸徳明本丰本俱作蒞後同】止【紙韻丰本作只後同】其車三千【先韻芑止一韻田千一韻畆試一韻此用韻之奇】師幹之試【葉紙韻詩止翻】方叔率【去聲復同】止【丰本作只後同】乘其四騏四騏翼翼【職韻】路車有奭【葉職韻訖力翻】簟笰魚服【葉職韻鼻墨翻丰本作箙】鉤膺鞗革【葉職韻訖力翻興也蘇云首章二章三章皆治兵也薄言者發語辭芑說文云嘉谷也爾雅云白苗也郭璞云今之白粱粟陶景云白粱穗大毛多而長殻粗扁長不似粟圓米亦白而大其香羙爲黃粱之亞又舊說以爲菜名陸璣云芑菜似苦菜朱子云卽今苦蕒菜宜馬食軍行采之人馬皆可食也按詩言芑者三毛傳以薄言采芑爲菜丰水有芑爲艸維穈維芑爲谷王安石皆以爲谷嚴云新田菑畆中鄕不應指菜蓋以田畆善養嘉谷諭周家善養士卒也而李氏頗疑之以爲旣謂之采則不宜謂之谷愚謂李氏之說迂也桑中之詩曰爰采麥矣麥亦穀也麥可言采何謂芑不可言采也新田田之新成者三歲田也菑畆田之初反艸者一歲田也說見坊記鄭注按爾雅田一歲曰菑二歲曰新田三歲曰畬孫炎云菑始災殺其艸木也新田新成柔田也畬和也田舒緩也郭云今江東呼初耕地反艸爲菑孔頴達云臣工傳及易注皆與此同惟坊記注云二歲曰畬三歲曰新田坊記引易之文其注理不異當是轉寫誤也詩詁駮之云今詳田一歲曰菑始反艸也二歲曰畬漸和柔也三歲曰新田謂已成田而尙新也四歲則曰田矣若二歲曰新田三歲則爲田矣何名爲畬鄭注坊記之說爲是但於采芑臣工不暇辧耳愚謂易以菑畬並言當是二田形質相近無緣隔新田於中若臣工之言新畬則繇新而推之於畬也詩之興意最爲深妙以三歲新田爲三年大閱之況其義以新田爲主言瞻彼新田則有芑可采矣然其初繇菑畆而後成猶之乎此之菑畆也對彼言此借他地以相形也新田興今日之簡練菑畆興昔日之培養毛傳云宣王能新美天下之士然後用之鄭云謂和治其家養育其身嚴云厲王之亂天下蕩蕩如荒榛之地宣王經理獘壊之天下如耕墾荒榛之地以爲田故言采芑谷者於新墾之地諭宣王取民爲兵皆新撫之民也蘇云方其治田也則勞而及其采芑也則佚故宣王之南徵則亦使方叔治其軍而後用之方叔毛傳云宣王卿士路史云周書武王命伐方乃商圻內地方叔采地涖通作防說文云臨也涖止率止之止皆通作只語已辭也其車三千合兵車重車而得此數兵車一千五百重車一千五百兵車亦名輕車尙書孔疏云凡出車一乘則有兩車一曰輕車甲馬四匹甲士三人在車上左主射右主刺中主禦步卒七十二人隨之前拒二十四人左角二十四人右角二十四人共七十二人李靖云周制一乘步卒七十二人甲士三人以二十五人爲一甲凡三甲共七十五人一曰重車牛十二頭曹公新書謂之守車炊家子十人固守衣裝五人廏養五人樵汲五人共二十五人皆所以佐兵車者兵車以戰大車以載輜重兩車總百人也左傳乙卯楚帥軍於邲丙辰楚重至於邲呂氏謂凡戰兵車在前輜重在後楚重次日乃至後兵車一日故無鈔掠之患愚按此詩言其車三千內兵車一千五百乘計甲士步卒共得十一萬二千五百人重車一千五百乘計炊家子等共得三萬七千五百人合之爲十五萬人天子六鄕六遂之眾也以周禮制鄕遂制卒伍之法考之其數正與此合六鄕之內五家爲比比有長五比爲閭二十五家也閭有胥四閭爲族百家也族有師五族爲黨五百家也黨有正五黨爲州二千五百家也州有長五州爲鄕萬二千五百家也鄕大夫主之六遂之內五家爲鄰鄰有長五鄰爲裏二十五家也裏有宰四里爲鄼百家也鄼有長五鄼爲鄙五百家也鄙有師五鄙爲縣二千五百家也縣有正五縣爲遂萬二千五百家也遂人主之小司徒職云凡起徒役毋過家一人以其餘爲羨其用之爲卒伍五人爲伍伍有長五伍爲兩二十五人也兩有司馬四兩爲卒百人也卒有長五卒爲旅五百人也旅有帥五旅爲師二千五百人也師有帥五師爲軍萬二千五百人也軍將主之是則鄕遂卒伍皆以五起數鄕遂起數於家卒伍起數於人尙書孔疏云周禮司徒萬二千五百家爲鄕司馬法萬二千五百人爲軍家出一人一鄕爲一軍天子六軍出自六鄕也周禮又云萬二千五百家爲遂遂人職云以歲時稽其人民簡其兵器以令徵役則六遂亦當出六軍鄕爲正遂爲副耳禮記疏亦云遂出軍之法鄕爲正遂爲副則遂之出軍與鄕同今按費誓以魯人三郊三遂並言大國三軍於郊遂均取給焉則天子之鄕遂可推孔說是也舊說泥周禮小司徒職頒比法於六鄕之文而未詳觀遂人職中有歲時登其夫家之眾寡及其六畜車輦以令貢賦以令師田之語遂謂王國六軍僅取足於六鄕而止以理論之如六鄕之民人人盡用歲無更休而遂縣都鄙之民均在王畿千里之內乃居然無事何勞逸之不均也況王國止此六軍如天子巡狩於方嶽夷狄姦宄交侵竊發誰與居守逺近徵討何以疊用正當如孔氏所云鄕爲正遂爲副者觀周禮大司馬所握之六軍通王畿千里之內更休而疊調之故大事致民用之軍旅田役大故致餘子繇鄕遂至於都鄙定法皆然卽如四時教閱之法旗物號名兼州裏野家都鄙而並陳之可見矣然六軍止七萬五千人而鄕遂之應徭役者共十五萬人或者分畨而各用其半以足六軍之數未可知也易氏云先王軍制調兵必五數出兵必百數自五人之伍五伍之兩以至五旅之師五師之軍其積數實起於五也百人之卒成一小陳五百人之旅成一中陳二千五百人之師成一大陳萬二千五百人之軍成五大陳其積數實起於百也乃車徒異賦徒起法於人車起法於田徒則上文之說備矣車之賦法考周禮及司馬法六尺爲步步百爲畆畆百爲夫夫三爲屋屋三爲井四井爲邑四邑爲丘丘十六井出戎馬一匹牛三頭是曰匹馬丘牛四丘爲甸甸六十四井出長轂一乘戎馬四匹牛十二頭甲士三人步卒七十二人戈楯具謂之乘馬又班固漢書云殷周以兵定天下設六軍之眾因井田而制軍賦地方一里爲井井十爲通通十爲成成方十里成十爲終終十爲同同方百里同十爲封封十爲畿畿方千里有稅有賦稅以足食賦以足兵一同百里提封萬井除山川沈斥城池邑居園囿術路三千六百井定出賦六千四百井戎馬四百匹兵車百乘此卿大夫采地之大者也是謂百乘之家一封三百一十六里提封十萬井定出賦六萬四千井戎馬四千匹兵車千乘此諸侯之大者也是謂千乘之國天子畿方千里提封百萬井定出賦六十四萬井戎馬四萬匹兵車萬乘故稱萬乘之主今按周禮言甸漢書言成者甸方八里四圍各加一里則爲方十里之成此一里卽除山川沈斥等數也然則計甸卽是計成矣所謂十同爲封者以開方法折算則九同方三百里餘一同爲零數計方三百里外四面各加八里則縱橫各十六里合之一同百里之數每面各三百里每百里加八里三八爲二十四里則四面共九十六里尙長四里爲四角補空之數每角補空各一里也然諸侯之封實無此制殆依千乘之說而以意爲之耳詳見閟宮篇甲士步卒旣皆出於鄕遂內家各一人不因田定數丘甸之法所謂出甲士步卒者大抵只是供其糗糒耳繹漢書賦以足兵之語可見又禮記疏云鄕遂之眾七十五人遣出革車一乘馬四匹牛十二頭恐非力之所能皆是國家所給故周禮巾車職云凡車之毀折入賫於職幣又質人職云凡受馬於有司者書其齒毛與其賈司兵職云及授兵從司馬之法以頒之及其受兵輸亦如之是則戈楯長轂牛馬之類皆出於官戈楯供士卒之用牛馬所以拽車其芻秣之需出自甸賦費誓所謂魯人三郊三遂峙乃芻茭無敢不多是也乃若以人配車亦有卒伍周禮縣師職云將有軍旅則受法於司馬以作其眾庶防其車人之卒伍是可見車亦有卒伍大抵從二十五人之兩起數三其兩則爲戎車甲士步卒之數一其兩則爲將重車者之數凡出車一乘則有兩車合之共百人其法以二十五乘爲一大偏計共二千五百人一師之數也周魚麗之陳先偏後伍是也以十五乘爲一偏共計一千五百人三旅之數也楚莊王爲乘廣三十乘分爲左右二廣廣有一卒是也以九乘爲一小偏計共九百人一旅四卒之數也申公巫臣適吳所舎之偏是也孔氏云科兵旣至臨時配割其車𨿽在其人分散前配車之人臨戰不得還屬本車理亦近之至若鄕遂丘甸徒賦之外據司馬法又云井十爲通通爲匹馬三十家士一人徒二人通十爲成成百井三百家革車一乘士十人徒二十人十成爲終終千井三千家革車十乘士百人徒二百人十終爲同同方百里萬井三萬家革車百乘士千人徒二千人與鄕遂丘甸法不同者孔氏云此謂天子畿內采地法彼是畿外邦國法外內有異故也凡出軍之法先六鄕賦不止次出六遂賦猶不止徴兵於公邑及三等采賦猶不止乃徴兵於諸侯賦猶不止則諸侯有徧境出之法以上皆古人徴兵制賦之大略也若此詩所詠其車三千乃三年大簡車徒之事與備六師以親徵不同鄕遂各七萬五千人合而簡之正以備六師畨休之用此時分配之於兵車重車各應得一千五百乘以車之備六師用者亦當有正副如周禮所云五戎之倅故曰其車三千也舊說皆以兵車重車合算爲一乘則計眾當三十萬人又徑謂方叔領之以南徵故鄭以爲宣王承亂羨卒盡起王安石以爲合諸侯之師朱子則謂此亦極其盛而言未必實有此數而嚴粲亦謂如項羽兵四十萬號百萬皆夢論也師鄕遂之眾也幹爾雅云扞也試朱子云肄習也謂如步伐止齊之類師幹之試蘇氏謂試其眾以扞敵之法是也然此亦方叔初涖止而播告之辭至第三章

乃試之實其車三千所謂簡車也師幹之試所謂簡徒也又漢書云五國爲屬屬有長十國爲連連有帥三十國爲卒卒有正二百一十國爲州州有牧連帥比年簡車卒正三年簡徒羣牧五載大簡車徒此乃主侯國而言與此異也率本作衛通作帥將也言此涖止之方叔乃承王命而來爲大將者也或作統率之義解於末章文義似不可通騏解見小戎篇按檀弓云周人尙赤戎事乘騵然六月比四驪采芑乘四騏則亦不定乘騵矣據周禮謂軍事物馬而頒之則毛色原非所泥而偶有毛物皆同如四驪四騏者安得不以充上駟之選供元帥之用乎陸佃彊爲之說謂驪上駟騏中駟北伐舉四驪南徵舉四騏者方是時馬政愈修故𨿽騏亦閒習任爲用非獨四驪也此殊不足信四駟爲方叔駕路車者在車左右如鳥之有翼以兩服爲兩翼兩驂又爲兩翼故重言翼翼也路車革路也奭通作赩說文云大赤也舊以爲兵車之飾按周禮朱色惟象路有之則此有奭當指戎服言言在車中者有奭然之戎服韎韐有奭是也韎茅搜所染之名赤色也韐卽韠也芾之通稱宋輿服志皇祐三年詔問冠韋弁何服太常禮院奏謂周禮司服凡兵事韋弁服釋之者曰韋弁以韎韋爲弁又以爲衣裳春秋傳晉郤至衣韎韋之跗注是也今伍伯緹衣古兵服之遺色孔云跗注禮記作不注不讀如幅注屬也言幅有屬者據此則兵事凡弁衣裳芾皆以赤色爲之故統稱有奭也簟笰解見齊載驅篇魚服與采薇篇之魚服不同當是以魚服飾馬服荀子蛟韅注云韅馬服之革以蛟魚皮爲之又左傳閔二年齊桓歸衛夫人魚軒注亦云車以魚皮爲飾也以上下文皆言車馬之飾不應攙一矢箙於中鉤膺毛云樊纓也樊讀如鞶帶之鞶纓今馬鞅在膺者愚按鉤卽馬腹帶之飾帶必有鉤以拘之以金爲鉤施之於膺所謂鞶也又古者革帶大帶皆謂之鞶先系革帶然後加以大帶革帶亦用赤金爲鉤以拘之所謂一鉤金也後世謂之鉤防晉語寺人勒鞮云幹時之役申孫之矢集於桓鉤鉤近於袪而無怨言太經云帶其鉤鞶錘以玉環皆帶鉤也所以定此爲馬腹帶非革帶者以上下文類之孔以馬婁環解鉤以鞶與纓解膺按婁頷之鉤惟金路有之非革路所有膺乃馬之胸前何得訓爲器物又鉤膺二字連言則是在膺之鉤非婁頷之鉤明矣鞗革解見蓼蕭篇】薄言采芑【見前】於彼新田【見前】於此中鄕【陽韻】方叔涖止【見前】其車三千【見前】旂旐央央【陽韻】方叔率止約軝錯衡【葉陽韻戶郎翻】八鸞瑲瑲【陽韻陸本丰本俱作鎗】服其命服朱芾【陸本作茀又云或作紱白虎通作紼丰本作市】斯皇有瑲【陸丰本俱作創陸又云亦作鎗】防【丰本作�】珩【葉陽韻寒剛翻禮記作衡國語注作絎興也中鄕者六鄕與六遂適中交界之地故知此詩爲簡鄕遂之眾而言也蘇雲中鄕民居在焉故其田尢治言瞻彼新田則有芑可采矣然今日者彼地之新田異日者亦猶此地之中鄕也所以然者田愈治則愈美以興眾愈練則愈精旂旐央央文與出車篇相似而義各不同董氏云九旗之物太常王所建旞旌象輅木輅所建其諸臣之旗旂爲上旐爲下此言上下所建則余得兼舉矣按周禮大司馬職雲中春教振旅司馬以旗致民平列陳如戰之陳辧鼓鐸鐲鐃之用中夏教茇捨如振旅之陳羣吏撰車徒讀書契辧號名之用中秋教治兵如振旅之陳辧旗物之用王載太常諸侯載旂軍吏載旗師都載旜鄕遂載物郊野載旐百官載旟各書其事與其號焉中冬教大閱羣吏以旗物鼔鐸鐲鐃各帥其民而致質明獘旗誅後至者乃陳車徒如戰之陳是則春夏皆不用旗物惟中秋治兵有之至冬則兼三時之禮用之若三年大閱於其出也亦行治兵之禮則自當載旗物以辧其用據此詩特言旂旐央央其爲出而治兵無疑也又司常職云掌九旗之物名以待國事日月爲常交龍爲旂通帛爲旜雜帛爲物熊虎爲旗鳥隼爲旟蛇爲旐全羽爲旞析羽爲旌及國之大閱贊司馬頒旗物王建太常諸侯建旂孤卿建旜大夫士建物師都建旗州裏建旟縣鄙建旐道車載旞斿車載旌皆畫其象焉官府各象其事州裏各象其名家各象其號據此司馬所頒惟常旂二物與大司馬文同其他各異者彼爲四時講武之禮此爲三年太閱之禮故所建不同此詩亦三年大閱然王不自行特命方叔往涖其事九旗中如太常旞旌三者以皆王旗非人臣所敢建其餘六旗始於旂終於旐旂或方叔所建所謂天子之卿視侯也自方叔而下如小司馬軍司馬輿司馬行司馬則孤卿大夫之類及師都州裏縣鄙莫不畢至則盡乎六鄕六遂之眾舉首尾可以該中故但言旂旐此詩所載典故與周禮合也約軝二句承上章而言車之飾不徒簞笰魚服也又有約軝錯衡焉馬之飾不徒鉤膺鞗革也又有八鸞瑲瑲焉軝毛傳說文皆雲長轂之軝也以朱約之孔云考工記說兵車乘車其轂長於田車是謂長轂也言朱而約之謂以朱色纒束車轂以爲飾輪人云陳篆必正注雲篆轂約也蓋以皮纒之而上加以朱漆也詩詁云按考工記三分其轂長二在外一在內以置其輻是轂之外者長而內者短也軝非轂名乃是轂之外長而旁出者凡在輪中通名爲轂轂之旁出者爲軝按輪內有輻輻內有轂轂內有軸轂者輻所湊也三分其轂長除一分在輻內不可見者其二分在輻外可見者名之爲軝卽轂端是也故爾雅說文解爲長轂之軝正如詩詁之說謂轂之長在輻外者孔指兵車乘車之轂長於田車以解長轂非訓意也軝乃轂端而廣雅云軝謂之轂其稱殊混若方言所雲輪韓楚間謂之軑或謂之軧夫軧𨿽輪內物而不可名輪名輪爲軝混之混者也方言又云闗之東西曰輨南楚曰軑今考說文訓軑云車輨也訓輨云轂端沓也以義求之輨軑軧本是一物而異其名方言謂軑卽軧輨卽軑可通者也特以爲輪非耳約軝必以革故說文云或從革作防又說文有軧字與此不同彼字從氐大車後也此從氏不可不辧錯衡毛云文衡也孔云錯者雜也雜物在衡是有文飾其飾之物不知何所用也按說文訓錯云金塗也車軛曰衡塗金於軛所以爲文鄭箋解商頌錯衡亦曰金飾也與說文合鸞解見駟鐵蓼蕭篇按鸞有在衡者有在鑣者爲鈴各八其初本有虞氏所制謂之鸞車呂氏春秋注云鸞鳥在衡和在軾鳴相應和後世不能復致鑄銅爲之飾以黃金因謂之鸞路月令孟春天子乘鸞路是也後漢書輿服志雲乘輿金根安車立車皆鸞雀立衡宋志云漢制乘輿金根車駕六黒馬施十二鸞如周玉輅之制又五色安車五色立車駕四馬施八鸞餘如金根之制猶周金輅也準此則八鸞皆立於衡上口各銜鈴蓋初制如此故仍取名爲鸞又名作鑾亦字從鸞省也其後車乘異制或衡上不施鸞但設鈴於鑣亦仍襲名爲鑾故說文解鑾云人君乘車四馬鑣八鸞鈴象鸞鳥聲朱子云馬口兩旁各一四馬故八是也蓋乘車鸞在衡旣象鸞聲亦存鸞形戎車鸞在鑣初無鸞形但象鸞聲而已詩所詠如蓼蕭庭燎韓奕烈祖皆在衡之鸞也如駟鐵之鸞鑣及此之八鸞皆在鑣之鸞也所以知此鸞爲在鑣者以方叔所乘當是戎路故也瑲瑲毛云聲也按說文瑲玉聲也此鸞聲亦云瑲者以聲和如玉故義得通用耳服其命服以下又贊其服佩之美命服朱子雲天子所命之服也朱芾毛云黃朱芾也按黃朱卽赤色解見斯幹篇芾亦作韍韠也解見素冠篇陳祥道云韠色從裳禮記言君朱大夫素士爵者祭服之韠也蓋君祭以冕服冕服衣纁裳故朱韠大夫祭以朝服緇衣素裳故素韠士祭以端裳黃裳雜裳可也故爵韠周官典命公侯伯之士一命而士之助祭以爵弁爵弁纁裳故緼韍所謂一命緼韍是也緼赤黃之間色公侯伯之卿三命大夫再命而卿大夫聘王助祭以冕冕纁裳故赤韍所謂再命三命赤韍是也韠之爲物以其茀前則曰韍以其一巾足矣故曰韠芾是韠之通稱君韠以朱而采芑言方叔之將兵韍亦以朱瞻彼雒矣言作六師而韍以韎韐者蓋兵事韋弁服韋弁服纁裳故貴者以朱芾卑者以韎韐韎韐卽所謂緼韍也皇通作黃爾雅黃鳥名皇是皇爲黃之通稱也又黃白曰皇魯頌駉篇有驈有皇是也然則朱芾斯皇蓋言朱而兼帶黃白色所以別於純朱卽所謂黃朱也瑲解見前防菜名按爾雅靑謂之防蓋象其色珩說文云佩上玉也所以節行止也通作衡玉藻云一命緼韍幽衡再命赤韍幽衡三命赤韍防衡孔云累一命至三命而止而云防珩則三命以上至九命皆防珩非謂方叔惟三命也大戴禮云上有防珩下有雙璜衝牙蠙珠以納其間孔云凡佩玉必上系於衡下垂三道穿以蠙珠前後下端垂以璜中央下端垂以衝牙動則衝牙前後觸璜而爲聲所觸之玉其形似牙故曰衝牙璜半璧也懸之兩端作牙形按禮凡帶必有佩玉惟防否則方叔𨿽涖戎事其服命服而佩玉焉宜也曹氏誤謂芾佩非軍服金路非戎車和鸞非戎馬以爲方叔克壯其猶如吳起將戰不帶劍諸葛武侯不親戎服羊祜輕裘而盛著威名杜預身不跨馬自能制勝輔氏方謂方叔威儀整暇如此可以決其有成其與後世以一勇之夫爲民之司命者異矣立論𨿽美卻非實事又劉氏云或曰吳起可謂知戰矣親與士卒最下者同其甘苦曰是何足以言其知戰也子見夫乞人乎號呼偃僕乎康莊之間其聲可哀也不如是不足以存其身若乃家丈人者五十可以衣絲七十可以食肉子孫求之耳父母之仇不共戴天兄弟之仇不與共國非虛加之然後稱於人情視民如子者民報之如父母視民如弟者民事之如兄無所仇云耳有則爭先致力焉子弟豈待父兄已均其苦然後爲用哉故用民者矯之以身徇之以愛濟之以術若一時之勝而已矣惡可以久也詩云服其命服朱芾斯皇八鸞瑲瑲道上不失其度下不失其節也駕彼四牡四牡騤騤君子所依小人所腓君子之所依而小人以爲已腓安在其毀上下之節哉𨿽非經意所在其論亦羙】鴥彼飛隼其飛戾天【先韻】亦集【丰本作雧】爰止【見前】方叔涖止其車三千【先韻】師幹之試【見前天千一韻止試一韻】方叔率止鉦人伐鼓【麌韻】陳師鞠旅【葉麌韻讀如魯籠五翻】顯允方叔伐鼓淵淵【先韻崔注說文丰本並作鼘】振旅闐闐【先韻說文作嗔興也鴥毛云疾飛貌隼鳥名陸璣云鷂屬齊人謂之擊正或謂之題肩或謂之雀鷹春化爲布谷者是也按布谷卽鳴鳩蓋隼所化也考異郵云陰陽气貪故題肩擊宋均注云題肩有爪芒爲陽中陰故擊殺也顏師古云卽今所謂鶻一曰鷸子一曰鷂酉陽雜爼云鷂子兩翅各有後翎左名撩風右名掠艸帶兩翎出獵必當獲陸佃云今鷹之搏噬不能無失獨隼爲有準故其每發必中古之制字以此爾雅云鷹隼醜其飛也翚郭璞云鼓翅翚翚然是急疾之鳥也戾通作麗附著之意極言其飛之髙將附於天也鄭雲飛乃至天諭士卒勁勇能深攻入敵也集本作雧說文云羣鳥在木上也興士卒之多故以集言爰於也亦集爰止亦集於其所當止之地也以隼之飛集有常興師之進退有節蘇云隼之飛而至天甚迅疾矣然必集於其所當止而後可用言士𨿽勇而不教則不知戰之節亦不可用也師幹之試至此乃見之行事下文所稱是也程子云鉦人擊鉦者伐鼓擊鼓者以一句說兩事鄭云鉦也鼓也各有人焉言鉦人伐鼓互言爾鉦者節鼓之噐說文解鐲爲鉦又解鉦爲鐃解鐃爲小鉦鐲形如小鐘鐃似鈴柄中上下通徐鍇云鐃鐲相類俱得名鉦按說文旣以鐲爲鉦而稱鐃爲小鉦則鉦正得鐲之名不得以小鉦之鐃混之一名丁寜晉語趙宣子云戰以丁寧儆其民注謂鉦也陳暘云自其聲濁言之謂之鐲自其儆人言之謂之丁寧自其正人言之謂之鉦其實一也周禮鼓人職云以鼖鼓鼓軍事以金鐲節鼓以金鐃止鼓軍動則鼓其眾田役亦如之又大司馬職雲中春教振旅辧鼓鐸鐲鐃之用王執路鼓諸侯執賁鼓軍將執晉鼓師帥執提旅帥執鼙卒長執鐃兩司馬執鐸公司馬執鐲以教坐作進退疾徐疏數之節周禮注引司馬法云十人之長執鉦百人之師執鐸千人之師執鼙萬人之主執大鼓是則軍中之器不止鼓鉦特最卑者執鉦最尊者執鼓故舉其首末以該括之毛又謂鉦以靜之鼓以動之按周禮中冬教大閱之法虞人萊所田之野爲表百步則一爲三表又五十步爲一表田之日司馬建旗於後表之中羣吏以旗物鼓鐸鐲鐃各帥其民而致質明獘旗誅後至者乃陳車徒如戰之陳皆坐羣吏聽誓於陳前斬牲以左右徇陳曰不用命者斬之中軍以鼙令鼓鼓人皆三鼓司馬振鐸羣吏作旗車徒皆作鼓行鳴鐲車徒皆行及表乃止三鼓摝鐸羣吏獘旗車徒皆坐又三鼓振鐸作旗車徒皆作鼔進鳴鐲車驟徒趨及表乃止坐作如初乃鼓車馳徒走及表乃止鼓戒三闋車三發徒三刺乃鼓退鳴鐃且卻及表乃止坐作如初遂以狩田此卽所謂教坐作進退疾徐疏數之節也初鼓行鳴鐲車徒皆行又鼓進鳴鐲車驟徒趨旣而復鼔車馳徒走又旣而鼓戒車三發徒三刺皆用鼓不用鐲最後鼓退乃嗚鐃且卻是靜眾者鐃毛謂鉦以靜之非也五旅爲師一師二千五百人之眾用輕車重車各二十五乘爲大偏此詩詠其車三千則爲十二軍之眾而但以陳師言者蓋以車爲陳故舉一師之眾以明大偏之法若悉數之則有六十大偏矣鞠通作鞫毛云告也孔云誓而告之以賞罰使之用命也専言旅者告眾欲詳一偏之中又分爲五旅而告之也司馬法云有虞氏戒於國中欲民體其命也夏后氏誓於軍中欲民先成其慮也殷誓於軍門之外欲民先意以待事也周將交刃而誓之以致民志也此詩所謂鞠旅亦周法也顯允防上陳師鞠旅而言顯謂號令明允謂賞罰信伐鼓以周禮考之先鼓作次鼓行次鼓進次鼓馳走次鼓戒又次鼓退凡六節自進而退無不用鼓故但言伐鼓也淵通作鼘說文云鼓聲也鼓非一次故云鼘鼘也振通作整說文云齊也治兵禮畢整眾而還也孔云古者春教振旅秋教治兵以戎是大事又三年一教名異而禮同也爾雅云出爲治兵尙威武也入則尊老在前復常法也杜預云出則少者在前還則在後所謂順也闐說文云盛貌嚴云闐闐眾盛也猶今人言駢闐也至此而大閱之事斯畢舊說以爲詠方叔南徵還師則蠢爾蠻荊一章不應言於還師之後且治兵振旅皆古禮習戰之名未聞古有以還師爲振旅也】蠢爾蠻荊大邦爲讐【尢韻】方叔元老克壯其猶【尢韻丰本作猷】方叔率止執訊獲醜【葉尢韻尺尢翻丰本作魗】戎車嘽嘽嘽嘽焞焞【漢書作推推陸本作啍啍】如霆如雷【灰韻】顯允方叔徵伐玁狁蠻荊來威【葉灰韻烏恢翻賦也大閱禮畢而忽有蠻荊蠢動之事故卽命方叔爲將以徵之蠢說文云虫動也以蠻荊無知妄動故狀之曰蠢爾蠻蠻服也周禮職方氏職云辧九服之邦國侯甸男采衛服之外方五百里曰蠻服又王制南方曰蠻說文雲南蠻蛇種字從虫荊荊州楚所封地王安石云春秋之初曰荊而已後乃曰楚又谷梁傳云楚何謂之荊狄之也聖人立必後至天子弱必先叛按鄭語史伯云當成周者南有荊蠻荊子熊嚴生子四人叔逃難於濮而蠻惟荊實有令徳範南荊傳云今長沙武陵蠻其在唐虞與之要質故曰要服夏商之時漸爲邊患逮於周世黨眾彌盛足以抗敵諸夏宣王中興命將南徵詩人所謂蠻荊來威者也亦似不防指荊楚惟晉語叔向云昔成王盟諸侯於岐陽楚爲荊蠻置茅蕝設望表與鮮牟守燎故不與盟則徑以蠻目荊大抵蠻族不一荊其最大而彊者其作亂必挾諸蠻而起故防之曰蠻荊也鄒忠云國語蠻夷要服在侯衛賔服之外戎翟荒服之內卽周禮巾車所謂革路以封四衛者其制宜歲貢於壇墠不貢則修名而有威讓之今今至然勤王師必其驕逸不防不容不致武耶史記謂荊楚僄勇輕悍好作亂自古記之故以髙宗中興有事奮伐殷武之歌後世爲烈而宣王采芑之役亦堪與之嫓羙焉大邦鄭云列國之大也讐仇也孔云荊蠻不遜王命侵伐鄰國動爲防害與大邦爲讐怨列國之大尙猶讐怨其旁小國侵害多矣元髙也字從一在兀上徐鍇云與堯同義防意老以年言與下文壯字對防毛解謂五官之長出於諸侯曰天子之老非也方叔年老而其賢髙出於人故名之曰元老鹽鐵論引此云方叔元老克壯其猶故商師若烏周師爲荼蓋謂商用少而周用老也劉公瑾云方叔以元老而率師卽師卦所謂丈人所謂長子者也克能壯健也猶猷同謀也按猶乃獸名爾雅云猶如麂善登木此獸多疑慮常居山中忽聞有聲毎緣登木久之無人然後敢下須防又上如此非一故借爲謀慮之義朱子云言方叔𨿽老而謀則壯也嚴云方叔克壯其猶非取其老而勇決若矍鑠翁之爲也易大壯注壯者威盛彊猛之名詩人之意正謂少年輕俊之人往往以勇力求勝未能深謀逺慮惟方叔老成故能尙謀不尙戰以謀爲壯不以力爲壯也方叔率止言方叔承命爲帥而䢐徵也執訊獲醜解見出車篇兵不血刃而功已成壯猶之效也戎車還師之車也嘽嘽焞焞如霆如雷皆車聲也嘽嘽指輕車言焞焞指重車言言聲之舒緩者曰嘽荀子所謂嘽咺學記所謂其聲嘽以緩是也輕車固嘽嘽而其隨於輕車後者有載輜重之車則其聲又焞焞然焞焞當依陸本通作啍啍聲重遲貌王風大車啍啍是也霆說文云雷餘聲也鈴鈴所以挺出萬物陸佃云震雷謂之霹靂其緩者霆先儒或以霆爲疾雷蓋爾雅疾雷謂之霆霓先儒豈讀此故誤與雷本作靁河圖云陰陽相薄爲雷說文雲從畾象回轉之形如霆當承嘽嘽言以車聲之舒緩似之如雷當承焞焞言以車聲之重遲似之時凱旋而歸從容就道故其車聲如此顯允方叔防上三章之文也徵者上伐下之名故以徵伐二字連言威通作畏嚴云方叔嘗與吉甫同伐玁狁威名已著是以蠻荊聞其名而皆來畏服也錢天錫云方叔一駕而爲北伐之勲是名以功成者也再駕而爲南徵之績是功以名致者也蔣悌生云玁狁大素桀驁侵防在五服之外荊蠻素服役暫背叛在五服之內二詩均爲用兵其气象大小難易亦少異朱善云北伐之詩是言行軍之法南徵之詩是紀行軍之實不言其法則無以見軍制之復不紀其實則無以見民數之復欲知宣王之復古觀此二詩而可見矣夫豈曰誇云乎哉】

采芑四章章十二句【序及子貢傳皆以爲宣王南徵也觀詩中方叔率止之語其非宣王親徵明甚然則序以六月爲宣王北伐其亦非親行北伐明矣申培謂此詩史籀所作要不足信若緯書五際之說以午爲采芑更不可曉】

常武召穆公美宣王也有常徳以立武事因以爲戒然【出子夏序】是時王親徵徐戎自卽位至此已五用兵矣【按竹書紀年宣王三年王命大夫仲伐西戎五年夏六月尹吉甫帥師伐玁狁至於太原秋八月方叔帥師伐荊蠻六年召穆公帥師伐淮夷王帥師伐徐戎皇父休父從王伐徐戎次於淮王歸自伐徐錫召穆公命鄒忠云宣王武功見於小雅者則有六月采芑見於大雅者則有江漢常武考之竹書紀六年召穆公伐淮夷王伐徐戎然則平淮平徐二師蓋一時並發也其錫召穆公命則紀年亦雲歸自伐徐也徐自伯禽時已與淮夷相倚爲患故費誓曰䢐玆淮夷徐戎並興穆王時徐夷僣號率九夷以伐宗周厲王時淮夷侵雒王命虢公長父伐之不克淮徐蠢動從來久矣自宣王命吉甫伐玁狁方叔徵蠻荊於是四方僣亂以次削平其一則遣召虎一則躬董六師者緣淮徐相距不甚逺慮其合而角我故分道出師以防侵軼耳乃篇中要歸於文徳王猶若規若頌詩人之寓意殆深矣此皆宣王初年事也厥後伐太原之戎不克伐條戎奔戎則敗伐姜戎至於千畆則又敗美業不終惜哉豈其四方平而遂有防心乎周宣且然何論晉之武唐之憲朱子云詩中無常武字召穆公特名其篇蓋有二義有常徳以立武則可以武爲常則不可此所以有美而有戒也郝敬云虞人之箴曰武不可重用不恢於夏家常武之謂也卒也西周之禍不在淮夷近在西戎乃見詩人獻替之忠解頤新語云召穆公之意謂徳爲可常武不可黷故先極言其用兵之盛以滿其志卒章乃陳警戒之言故其言易入也昔之爲詞賦者或竊取其義而後人以曲終奏雅勸百諷一譏之是不知其得古詩之意也愚按第四章

有王奮厥武之語則武字固篇中所有其所謂常者卽匪紹匪遊之紹字是也】

赫赫【陸本作爀爀】明明王命卿士【葉麌韻讀如數爽主翻】南仲大【音泰白虎通作太】祖【虞韻】大【音泰】師皇父【麌韻】整我六師以修我戎【葉麌韻讀如乳橤主翻】旣敬【周禮注作儆】旣戒【葉職韻仡力翻丰氏本作旣敬旣戒以修我戎】惠此南國【職韻賦也發首以赫赫明明贊宣王是何等气象赫說文云火赤貌嚴粲云赫赫威嚴也明明光顯也萬時華云夷厲以來威靈不振幾於泯泯滅滅宣王奮然親總六師眞如雷霆下驚日月重朗故曰赫赫明明王命宣王親命也以皇父爲大將故須親命之卿士皇父所居之職也南仲見出車篇鄭云宣王之命卿士爲大將也乃用其以南仲爲太祖者今太師皇父是也命將必本其祖者因有世功於是尢顯蘇轍雲南仲文王之所使伐玁狁者也蓋稱其世功以褒大之王應麟云召公是似南仲太祖世濟其美也逵有充超叛鑑蘇文忠慨焉彧附曹羣忘漢朱文公悕焉謝枋得云宣王命將多取之世臣何也文事武備素講於家庭定亂持危常在其念慮一日用之必老成持重不以輕易誤國事矣太師朱子云皇父之兼官也陳鳥飛雲自宰而下謂之六卿太師而下謂之三公旣曰王命卿士又曰太師皇父周家不特設三公皆兼職而已如周公以宰兼太師也孔頴逹云十月之交皇父擅恣或皇氏父字傳世稱之亦未可知也整說文云齊也一齊起發之謂天子六師知是王親行也孔云王旣親行仍須命元帥以統領六軍故左傳鄢陵之戰楚王𨿽自親行仍命子反將中軍是也王應麟云康王卽位同召六卿而命仲桓南宮毛者必太保宣王南徵程伯休父實爲司馬而整六師者太師皇父也一相處內無所不統修通作修猶飭也戎說文云兵也整齊六師具其人數以待將以修飭我用兵之事言欲行天討也旣者期其如此之辭敬者居如守行如戰也戒者臨事而懼不敢輕敵也南國鄭云淮浦之旁國董氏云伐其暴亂所以恵之也嚴云淮夷徐戎挺亂南方之國皆被其禍宣王之師蓋除暴以安民也張文潛云赫赫示之顯明明示之昭兵事尙神密而王之命將如此其明顯者蓋將討伐有罪民各欲正己而已安用密乎旣敬者不敢慢旣戒者不敢忽也以宣王中興之君皇父賢才之將而徵蕞爾之徐土其重愼如此者蓋兵凶器戰危事也容可忽乎王明顯以命之者道也臣重愼以臨之者法也宣王中興如斯而正】王謂尹氏命程伯休父【麌韻史記前漢書後漢書俱作甫】左右陳行戒我師旅【葉麌韻讀如縷嚨主翻】率彼淮浦【麌韻】省此徐土【麌韻】不畱不處【葉語韻敞呂翻】三事就緒【語韻賦也謂說文云報也尹氏掌策命之職意必有所請於王而王報之也毛云尹氏掌命卿士孔云卽內史也其職曰凡命諸侯及孤卿大夫則防命之是也此時尹氏當是尹吉甫也吉甫卿士而掌命臣者蓋爲卿而兼內史也命程伯休父者尹氏承王命命之也上章命皇父三公也故親命之此章命休父六卿也故策命之韋昭雲程國伯爵休父名也楚語觀射父云重黎氏世敍天地而別其分主者也其在周程伯休父其後也當宣王時失其官守而爲司馬氏鄭樵雲重爲火正裔孫封程羅泌雲程實爲黎後爲和氏商封之程二說未知孰是羅革云或謂風姓有裔孫程伯始啟土失之子華子云昔吾之宗君爲周日正周公作成周定鼎於郊鄏修和周郊於是吾之宗君薦其所以爲祥者其族有三曰井裏之璞也曰大山之器車也曰唐叔裏畆之禾也王命分寶玉於魯公時庸展親歸禾於周公作歸禾周公旅天子之命作嘉禾是以吾之宗君始有蒲璧以朝作程典令其顯庸書在故府迨宣王之時吾之宗君入董六師爲王虎臣是曰司馬司馬之後凡九世而其子孫或播居於汾河之間十有一世而國並於溫程伊川撰明道先生行狀雲程氏之先曰喬伯爲周大司馬封於程子孫遂以氏按喬伯休父當是一人喬名而休字豈亦取喬木休息之意歟郡國志云雒陽有上程聚古程伯休父之國也文王居程故此加爲上程一統志云在河南府雒陽縣毛云休父始命爲大司馬孔云知爲大司馬者以大司馬職云若大師則掌其戒令此言戒我師旅是司馬之事又楚語謂程伯休父當宣王時爲司馬氏韋昭謂以諸侯爲大司馬也按司馬遷敍傳自述爲休父之後則休父之爲司馬明矣朱子云上命皇父而此又命休父者蓋王命太師以三公治軍事而命司馬以六卿副之耳左右陳行四句命休父之辭也陳通作敶說文云列也劉熙云兩腳進曰行行伉也伉足而前也左右陳行者分其士眾爲左若使成列而前此肅隊伍也戒與上章旣戒之戒不同當通作誠說文云敕也下二句正其所誡者鄭云軍禮司馬掌其誓戒二千五百人爲師五百人爲旅天子六師一師之眾有五旅也率鄭云循也當通作衛字從行謂循之以行也浦說文雲水濵也省說文云視也如省方之省亦足證爲王親行也省之中兼叛而伐之服而舎之二意一統志云直鳯陽府泗州古徐子國徐城在州北五十里玉海云徐嬴姓伯益佐禹有功封其子若木於徐後漢書東夷傳云徐夷僣號率九夷以伐宗周西至河上穆王畏其方熾乃分東方諸侯命徐偃王主之林之奇云周自文武興於西土而化行於南故南夷最先服而東夷之服爲最後是以武王牧野之戰方與商師決服負於行陳之間而西南夷之邦所謂庸蜀羌髳防盧彭濮者已皆作使及成王之卽政天下已太平矣然東夷之徐奄猶興兵以叛也故徐𨿽伯益之後而俗流於夷周初一叛於三監流言之時再叛於伯禽撫封之日周公魯公僅能定之至穆王稍有荒淫之失而偃王者遽爾僣號侈然有朝諸侯有天下之意洎厲王無道宣王撥亂之始而繹騷於南國者又徐也及徐始防弱而東南之鴟張僣竊以爭諸侯者荊楚吳越相繼興矣其後徐益以弱服屬吳楚不得免焉然吳楚倔彊於東周衰防之後而徐倔彊於西周鼎盛之日則其初本非弱國也曹氏云禹貢徐州東至海北至岱南至淮其地廣人眾矣若淮夷則東夷之種散處淮浦者爾陳氏云徐大而淮夷小淮夷卽徐州之夷而服屬於徐者愚按徐國地在徐州故以徐得名命休父誡敕師旅務必循淮之浦涯以逹徐之境土而省視之毋得故違節制規便趨利此嚴號令也萬尙烈云夫伐徐何以率淮徐北淮南其勢相倚故淮徐倡亂每每並興則淮者固徐夷出沒之地常遁逃藏匿以爲亂藪者也王師來自西北若惟直搗順攻不爲東南壅截之計彼不難於歷淮浮海而天戈亦有所難指者故命將之時卽已定防於淮而師之所至不曰鋪惇淮濆則曰截彼淮浦彼徐夷者勢不得越淮南下其來同也固其所哉此所以爲王猶之允塞也又按淮南之役命一召虎而止此乃自將自將未已又必正副之將張皇若此何哉周起丰岐淮徐至逺其從化也則後其倡亂也則先徐之無周其積玩也宣王赫然中興伐玁狁滅蠻荊平淮南庶幾乎一伸中國之气而蠢爾之徐尙背叛如此其爲四方釁孽豈小小哉倘非出之全力期於蕩平何以成終善後而稱極治故不難屈萬乘之尊躬夷荒之逺正副之將必諄諄焉誠永逸之防而長治之圖也常武其三代之盛舉乎不畱不處二句尹氏以王命命三事也畱說文云止也爾雅云久也邢昺云畱止稽久也處說文亦云止也徐鍇云詩爰居爰處居者定居處者暫止而已畱如孔明平孟獲而議者欲畱兵以鎭之處如王全斌平蜀而師遷延不還是也按孫子曰兵聞拙速未聞巧久夫兵久而國利者未之有也常武所以戒畱處也三事指六卿與十月篇之擇三有事雨無正篇之三事大夫其義皆同按周書立政篇云任人準夫牧作三事周官篇云三事曁大夫敬爾有官亂爾有政故知統指六卿而言因六卿職掌六典皆爲天子理事故以任人稱皆爲天子守法故以準夫稱皆爲天子愛民故以牧稱著其職業所在非官名也時六卿中休父𨿽以司馬出履行間然邦政之職亦必有人掌之耳就說文云就髙也字從京從尢尢者異於凡也京者髙大之義緒說文云絲耑也爾雅訓爲事毛傳訓爲業以理事建業者如治絲然周禮宮正職云稽其功緒是也言此行也王師所臨有徵無戰天子必不久居於外爾三事諸臣爲王居守當各積累其事業毋曠厥官以待玉之歸可也】赫赫業業【葉藥韻逆約翻】有嚴天子王舒保作【藥韻】匪紹匪遊【尢韻】徐方繹騷【葉尢韻蘇侯翻】震驚徐方【陽韻】如雷如霆徐方震驚【葉陽韻居良翻賦也赫解見首章業者動而不息之意虡業之懸鐘磬其象如之故謂之業徐光啟云當積弱之後奮起而立功眞是威靈气焰足以動人故曰赫赫明明又曰赫赫業業極其摹擬嚴說文云教命急也字從吅徐鍇云急則從二口也愚按此所謂嚴急非急於束士卒乃急於討徐方也承上章言大將有皇父副將有休父居守有三事王乃可以出而親徵矣但見師行在途其气勢赫赫然其進發業業然有嚴急而可畏者天子之教命凡在師中者俱無敢泄泄也舒通作紓說文云緩也保安作起也言宣王之爲此行也舒徐審諦以爲必如此然後可以保安南國於是起而爲之非輕舉也匪通作非紹說文云糾也遊本作遊說文云旌旗之旒也人之逍遙散誕其象如之故浮水出行皆命曰遊紹與舒字意反遊與保字意反舒而後作則非激於一時之血气而後紹也且作以圗保則非騖於逺方之覽勝而爲遊也徐方繹騷正原其所以作之故也曰徐土曰徐方曰徐國非有二地特變文耳繹說文云抽絲也相續而不斷之意騷爾雅云動也說文云擾也字從馬當謂擾馬使動也徐方數興兵擾動南國爲害已甚故親徵之役不可已也震說文云霹靂振物者卽雷也易云震爲雷驚說文云馬駭也人之惶恐不安如之故亦曰驚天子親徵出徐方所不意亦如雷之猝然發聲不可預避以此驚動乎徐方也如雷防上震字而言指王也觀下章王奮厥武如震如怒可見霆者雷之餘聲采芑言嘽嘽焞焞如霆如雷以如霆屬嘽嘽如雷屬焞焞此第五章

亦曰王旅嘽嘽則如霆當指王旅也王行而六師從之亦如雷之餘聲爲霆也徐方震驚者徐方聞王師之來防膽禠魄亦如聞震雷而驚懼也朱善云用兵之法攻心爲上徐方震驚𨿽未卽順從而已先服其心矣】王奮厥武【麌韻】如震如【陸云一本此兩如字皆作而】怒【葉麌韻暖五翻】進厥虎臣【眞韻】闞如虓【風俗通作哮】虎【麌韻】鋪【韓詩後漢書俱作敷】惇【爾雅鋪惇作惇彼】淮濆【葉眞韻符筠翻臣與濆葉】仍【陸本作扔】執醜虜【麌韻】截彼淮浦【麌韻】王師之所【葉麌韻讀如數爽主翻賦也上章言徐方震驚意此時聞大軍從西來必越淮南竄而王師適至淮與之遇故宣王奮武而進兵也奮說文云翚也字從雀在田上鳥鼓翅翚翚然迅疾也奮厥武者奮揚其威武命迎擊而進戰也震怒只一意如震者如雷之威於下文進厥虎臣見之如怒者如天之怒而雷鳴不已於下文仍執醜虜見之進鄭云前也如虎猛勇如虎之臣所謂戰將也不指皇父休父言進厥虎臣如遣銳騎以迎敵用奇兵以邀擊其大軍在後尙未動也闞說文云望也虓說文云虎鳴也格物論云虎怒而吼其聲如雷百獸爲之震恐而風從之生言虎臣前行人從後望之但見其喑嗚叱吒之狀如虎之虓而張威然也鋪鄭云陳也解見江漢篇惇通作惇說文云厚也濆說文雲水厓也孔云布陳惇厚之陣於淮水濆厓之上愚按此所謂正兵也仍因也執捕罪人也醜可惡也虜獲也孔云虜者囚系之名仍執醜虜者蓋正兵不動但更畨疊出以頻仍捕執其可惡之人而囚系之也截說文云斷也卽今人所謂堵截者所處所也獻於公所之所按所本伐木聲而舊皆借訓爲處所其義未詳當是通作處音之轉也王師踞地利截斷彼淮浦而居之而時分兵以迎擊彼欲拒則不得欲逸則無路此其所以服也詳此章及下章見宣王之行兵有法如此】王旅嘽嘽【葉翰韻徒案翻】如飛如翰【韻】如江如漢【翰韻】如山之苞【葉尢韻甫侯翻】如川之流【尢韻】緜緜【韓詩作民民】翼翼【職韻】不測不克【職韻】濯徵徐國【職韻賦也嚴云此章述移師徵徐也王旅王之師旅也聲之舒緩者曰嘽解見采芑篇嘽嘽鄭雲閒暇有餘力之貌愚按此言其在道之容也翰鳥羽也如飛如翰只是一意言其兵不畱行如鳥之飛又如其有兩羽也卽次章所謂左右陳行者如江如漠以合流言𨿽左右陳行而同時俱發絕無後先亦如江漢之合流然也嚴云徵淮北之夷不繇江漢而言如江如漢者以江漢爲九州之最大天下所共知猶谷風言涇以渭濁亦非土風也苞通作包裹也如山包裹不可闌入李衛公所謂大陳包小陳大營包小營隅落鉤連曲折相對者也川說文云貫穿通流水也如川長流不可間斷八陳圖所謂以後爲前以前爲後四頭八尾觸處爲首敵衝其中首尾俱救者也此三句皆以陳法言蓋師行在道亦必結陳而行也一說孔云兵法有動有靜靜則不可驚動故以山諭動則不可禦止故以川諭亦通緜緜二句申上四句而言也緜說文云聨防也翼說文云翅也合流如江漢固見其聨緜不絕矣而細觀之則左右分爲兩翼如鳥之有羽翰然隊伍何分明也測度克勝也其層層包裹則如山其節節穿貫則如川亦旣不可測度矣不可測又孰能攻而勝之陳法何堅固也濯說文云澣也孟子云徵之爲言正也言徵而先之以濯者有殱厥渠魁脇從罔治舊染污俗咸與維新之意又黃佐云大雅言文王之兵若臨衝閒閒章言武王之兵若牧野洋洋章皆略述武事耳常武言宣王之兵則極其鋪張揚厲若有過於文武之威者聖人之兵尙徳賢人以下之兵尙威論徳者其詞典論威者其詞誇且亦可見盛世中興气象張文潛云是詩所陳蓋先王之時用兵之法可以防見王旅嘽嘽所謂以逸待勞也有飛鳥之舉者善超髙也有積水之洋者善守下也固如山之苞止營壘也順如川之流行部位也緜緜爲弱外誘敵也翼翼爲飭內謹法也先王之用兵𨿽動以仁義然行之有法馭之以術不爲小仁末義以陷人於死蓋明恥教戰務以勝敵而宋襄公以君子不重傷不擒二毛爲君子之所笑也】王猶【韓詩外傳荀子俱作猷】允塞【職韻】徐方旣【荀子作其】來【葉職韻六直翻】徐方旣同【東韻】天子之功【東韻】四方旣平【葉陽韻皮陽翻】徐方來庭【葉陽韻徒陽翻】徐方不回【灰韻】王曰還歸【葉灰韻古回翻賦也猶夲獸名性多顧慮故借訓爲謀徐光啟云凡平日所爲興衰撥亂安內攘外經營於廟堂敷布於海隅者皆王猶也允說文云信也塞說文云窒也字本作塞象壘物捧而塞於屋中故有充塞之義顏師古云滿也旣來鄭云已來告服也嚴助云言王道甚大而逺方懷之也承上章言宣王方移師以臨徐方而徐方畏懾不戰自服於是推美其所以然者繇於宣王平日經國之謀猷信哉其無所不充滿故能致徐方之來非一時兵威使之然也此防辭也序所謂有常徳以立武事因以爲戒者二意具見於此韓詩外傳云修禮以齊朝正法以齊官平政以齊下然後禮義節奏齊乎朝法則度量正乎官忠信愛利平乎下行一不義殺一無罪而得天下不爲也故近者競親而逺者願至上下一心三軍同力名聲足以薫炙之威彊足以一齊之則拱揖指麾而彊暴之國莫不趨使如赤子歸慈母者何也仁刑義立教誠愛深故詩曰王猶允塞徐方旣來荀子云厚徳音以先之明禮義以道之致忠信以愛之賞賢使能以次之爵服慶賞以申之時其事輕其任以調齊之長養之如保赤子政令以定風俗以一故民歸之如流水所存者神所爲者化而順暴悍勇力之屬爲之化而願旁辟曲私之屬爲之化而公矜糾收繚之屬爲之化而調夫是之謂大化至一詩曰王猷允塞徐方其來此之謂也又云械數者治之流也非治之源也君子者治之源也官人守數君子養源源淸則流淸源濁則流濁故上好禮義尙賢使能無貪利之心則下亦將綦辭讓致忠信而謹於臣子矣故賞不用而民勸罸不用而民服有司不勞而事理政令不煩而俗羙百姓莫敢不順上之法象上之志而勤上之事而安樂之矣故籍斂忘費事業忘勞防難忘死城郭不待飾而固兵刃不待陵而勁敵國不待服而詘四海之民不待令而一夫是之謂治平詩曰王猷允塞徐方旣來此之謂也或又以塞通作防其義訓實允塞旣來卽至誠動物之謂劉向新序及韓詩外傳皆云勇士一呼三軍皆辟士之誠也昔者楚熊渠子夜行見寢石以爲伏虎闗弓射之沒矢飲羽下視知石也卻復射之矢摧無迹熊渠子見其誠心而金石爲之開況人心乎唱而不和動而不隨中必有不誠者矣夫不降席而匡天下者求之已也孔子曰其身正不令而行其身不正𨿽令不從先王之所以拱揖指揮而四海賔者誠徳之至已形於外故詩曰王猷允塞徐方旣來此之謂也又云昔者趙之中牟叛趙襄子率師伐之圍未合而城自壊者十堵襄子擊金而退士軍吏曰君誅中牟之罪而城自壊是天助也君曷爲去之襄子曰吾聞之於叔向曰君子不乘人於利不迫人於險使之城而後攻中牟聞其義乃請降詩曰王猶允塞徐方旣來此之謂也旣同孔云與他國同服於王也是役也大將之敬戒副將之陳行虎臣之出力王旅之用命皆天子精神所鼔奮故曰天子之功荀子云君子賢而能容罷智而能容愚博而能容淺粹而能容雜夫是之謂兼術詩曰徐方旣同天子之功此之謂也亦借辭取義朱子云江漢篇召公帥師以出歸告成功故備載其褒賞之詞此篇王實親行故於卒章反復其詞以歸功於天子也旣盡也來庭鄭云來王庭也先言四方旣平者宣王北驅玁狁西徵羌戎南威荊蠻東伐淮夷皆已平定獨徐方未服及今而始來庭以其平獨在四方之後也回說文云轉也嚴云不回謂旣服而不復叛也徐方來在王庭其心不復回轉則天下晏安不須用武王乃告之曰可以還歸矣不黷武也王猶允塞王曰還歸皆因以爲戒也劉氏云武則戒黷故曰還歸者止於義也愚按此亦與次章不畱不處相應】

常武六章章八句【王肅主毛傳以爲王不親行王基主鄭箋以爲王自親行今玩詩詞則鄭說是也乃朱子以爲宣王自將以伐淮北之夷詩人作此美之鄒駮之云淮浦淮濆指所經歷之地未嘗指淮夷也或乃依違其說云徐方者兼徐淮而言謬也申培說亦剽朱子親徵淮北之說而兼剽序以爲召穆公所作子貢傳闕文】

江漢宣王命召穆公帥師伐淮夷王歸自伐徐錫召穆公命尹吉甫作詩美之【據竹書爲宣王六年事序云尹吉甫美宣王也能興衰撥亂命召公平淮夷後漢書云殷武乙衰東夷浸盛遂分遷淮岱漸居中土周公徵之遂定東夷厲王無道淮夷入防王命虢仲徵之不克宣王復命召公伐而平之劉汝楨云宣王淮上之役武功告成也蓋六月北伐首事四夷采芑之南徵次之故曰徵伐玁狁蠻荊來威此其證也荊蠻旣平乃伐淮夷故常武江漢二篇一是自將伐徐一是命將伐淮二師想一時並發王則將本國之六師而穆公則徵兵江漢以行者也何也夷在淮之南北勢相犄角假令穆公先平淮南則還兵北伐亦易易耳何必侈言於王之親行假令王旣北定徐戎則淮南之夷膽已破穆公此行如發蒙耳何必張大其功而寵異若此哉故伐淮伐徐以兩詩考之知其必並發也知平淮在采芑之後者荊蠻未平則穆公疆理不得至南海以南海之北正荊蠻之國故也一平淮而疆理至南海可見南海以勺諸國無不從服矣今按竹書紀年其徵伐次第實是如此召穆公名虎】

江漢浮浮【尢韻風俗通作陶陶】武夫滔滔【葉尢韻他侯翻】匪安匪遊【尢韻】淮夷來求【尢韻】旣出我車【葉魚韻斤於翻】旣設我旟【魚韻】匪安匪舒【葉虞韻讀如須詢趨翻】淮夷來鋪【虞韻賦也江漢二水名江出岷山漢出嶓冡漢流至大別與江合流杜預云大別在江夏界胡旦云今大別山之北漢口是也亦曰沔口亦曰夏口江東卽江夏郡也呂祖謙云江漢合流去淮夷絕逺或者防江漢之師以伐之歟季本云召公伐淮夷必自江漢順流而下故所徵本江淮之地而並漢言之也浮說文云汜也浮浮毛傳云眾彊貌孔頴逹云以其合而東流是水之眾而彊大也愚按此固賦其所經亦以二水合流爲諸侯防師之況林氏云古者畿兵不出所以重內調兵諸侯各從其方之便武王伐商實用西土至於徵徐以魯平淮夷以江漢季云荊蠻旣服而後召伯伐淮夷故此詩言江漢浮浮武夫滔滔若荊蠻方叛則武夫何繇可從江漢而發耶武夫將士從徵者滔說文雲水漫漫大貌曰武夫滔滔者王安石云以其眾逝也鄭云宣王命將率遣士眾使循流而下滔滔然孔云淮在江北相去絕逺夷在淮上兵當適淮而云順流下者江東北流順之而行將至淮夷乃北行向之也匪通作非匪安以心言此心兢惕不敢遑寧非急於爭利也下段放此說文無遊字當通作遊遊本旌旗之旒人之翺翔自放似之故以敖爲遊匪遊者身在軍中不敢別有所遊息也淮夷朱子云夷之在淮上者也孔云淮夷在東國昭四年楚子防諸侯於申而淮夷爲國號其君之名姓則書傳無文召公伐淮夷當在淮水之南魯頌所伐淮夷應在淮水之北當淮之南北皆有夷也求通作逑斂索之義以其散處潛伏故欲求而得之左傳曰率師以來惟敵是求是也孔云淮夷來求正是來求淮夷古人之語多倒凡言來據自彼至此之辭車鄭云戎車也設說文云施陳也周禮云鳥隼曰旟愚按軍行前朱雀此舉前軍以該其餘也孔云上言來求已至淮夷之境此承其下云出車設旟明兵至境而期戰地至期日而出車建旟也兵法止則有壘謂從營壘而出陳之也旌斾無事則納之於弢故將戰乃建之也舒通作紓說文云緩也心旣不敢安寜故於出車設旟之事不敢紓緩與前言匪安匪遊見當時從徵之武夫皆競勸用命如此鋪陸元朗云陳也按說文訓鋪爲著門鋪首而舊說謂漢門有鋪首乃鋪陳之義故亦訓爲陳也淮夷來鋪句法當與淮夷來求一例同爲倒語季以爲來陳其罪是也鄭云據此戰地故又言來】江漢湯湯【陽韻】武夫洸洸【陽韻鹽鐵論作潢潢】經營四方【陽韻】告成於王【陽韻】四方旣平【庚韻亦葉敬韻皮命翻又葉靑韻讀如萍旁經翻】王國庶定【徑韻亦葉靑韻唐丁翻】時靡有爭【庚韻亦葉靑韻菑經翻又葉敬韻側迸翻】王心載寧【靑韻亦葉徑韻乃定翻賦也湯說文雲熱水也江漢言湯湯者水流之怒如湯之沸也正與下文洸洸相照洸說文雲水湧貌也引詩有洸有濆徐鍇云言勇如水之湧也語曰戰勝之威士气百倍伐淮夷而戰勝於洸洸一語見之矣經本織絲之經縱曰經橫曰緯營亦周匝之意說文訓爲匝居是也曰經營者縱橫周匝而相度之正照下文四方言兼伐叛招擕二意當時江漢之間小國尙多淮夷倡亂或附和或觀望者必非一國觀下章言於疆於理至於南海則豈獨淮夷而已四方近淮夷之四方成成功也鄭云召公旣受命伐淮夷服之復經營四方之叛國從而伐之克勝則使傳遽告功於王孔云上言來至戰地此言經營四方明是旣戰而勝乃經營四方之叛國也知非召公親告王者以下章方云於疆於理則是召公未還故知使人告也四方旣平蒙上經營四方之文也平猶言帖服也王國周禮所謂國畿也義與六月篇同淮夷倡亂聲息揺動今四方旣平則畿甸之內自此庶幾安定也彭執中云用兵非人主之羙事不得已而興師故召公告成於王曰王國庶定庶云者幸其僅然非以是爲羙也時之言是靡之言無皆音之轉也相侵相淩所謂爭也時靡有爭防天下言之也載之言則亦音近也寧通作寍說文云安也輔廣云宣王以天下爲心一有爭鬭則王之心不安也讀此章見宣王能以天下之心爲心而召公又能以宣王之心爲心也朱善雲天下之所以未平者以爭心之未息而爭心之所以未息者以王化之未洽也故必使天下無有爭心而後大臣之功成而王者之心亦安矣嚴粲云周興西北岐丰去江漢最逺故淮夷最難服從化則後孚倡亂則先動周人經理淮夷用力最多成王初年淮夷同三監以叛其後又同奄國以叛伯禽就封又同徐戎以叛至厲王之時四夷交侵宣王一命吉甫北方旋定繼命方叔伐蠻荊其後又命召公平淮南之夷又命皇父平淮北之夷蓋南方之役至再至三淮夷未平則一方倡亂天下皆危故至淮夷平然後四方平此江漢常武所以爲宣王之終事而系之宣王大雅之末也】江漢之滸【麌韻】王命召【音邵後同】虎【麌韻】式辟【音辟】四方徹我疆土【麌韻】匪疚匪棘【職韻】王國來極【職韻】於疆於理【紙韻】至於南海【葉紙韻虎洧翻賦也滸本作汻爾雅說文皆雲水厓也召公伐淮夷之師從江漢來仍從江漢歸故班師至江漢合流之滸而適承王之後命諭以且無歸也虎召穆公名世本云康公十六世孫式辟以下四句命之辭也式發語聲辟通作辟說文雲開也式辟四方奨其平淮之功也淮南諸國久隔化外今始重開辟之也云四方者亦蒙上召公告成中有四方旣平之言也徹我疆土今日所當有事也徹卽孟子所謂周人百畆而徹者方裏而井井九百畆其中爲公田八家皆私百畆而同養公田耕則通力合作收則計畆均分謂之徹也疆說文云界也與下文於疆之疆不同此爲地界以入版圖內之疆域言彼爲田界按說文疆畺本有兩字而誤混爲一愚意疆以土定意而以彊得聲疆土之疆也畺從二田上中下各以一橫之是其界畫於疆之疆當作此字曰徹我疆土者我疆域內之土地皆以徹法行之也嚴云古人伐叛討貳之後則必去其苛政平其賦斂以慰民心故此章言徹法之事疚本作防說文云久病也棘通作防說文云急也束物之急莫若革極徐鍇云屋脊之棟也故爲髙之義亦爲中之義此則以中言周禮體國經野以爲民極是其義也王國來極是倒句法與淮夷來求語气正同言來取中於王國也嚴云武事僅定而卽行疆理賦稅之法疑於病民且疑於急迫矣宣王謂我非疚也非棘也蓋什一天下之中正乃我周之定制欲天下皆於王國來取中焉耳於疆於理二句紀事之辭也蘇轍云召公於是經理其地至南海而止於於也對此而言猶言往彼也疆理義與信南山篇同畫經界爲疆分地理爲理南東其畆所謂理也呂云淮夷在南故極其逺而言之曰至於南海按左傳楚子曰寡人處南海是時淮夷荊蠻俱已平定故召公奉行徹法得以至於南海也】王命召虎來旬來宣【先韻】文武受命召公維翰【葉先韻胡田翻】無曰予小子【紙韻】召公是似【紙韻】肇敏戎公【後漢書作功】用錫爾祉【紙韻賦也武功已成疆理已定宣王於是美召虎之功而錫命之自來旬來宣以下至自召祖命皆冊命之文也旬說文云徧也十日爲旬周匝十日有徧之義宣朱子云布也按宣字從宀宀者屋也說文訓爲天子宣室無布之義愚意當通作亙其字上下從一上天下地中從回象回轉形故說文解云上下所求物也徐鍇又爲之解云回風回轉所以宣陰陽也其義俱湮郁不明以意通之不過曰轉旋布濩於天地之間耳凡訓宣爲布者義皆當取此來旬來宣是敍功之辭言爾昔奉王命來此南方徧歷淮夷之地宣布疆理之事皆有成勞也孔云上章云經營四方告成於王又言於疆於理至於南海則召虎大功在此二事而已今王命召虎稱其功勞則來旬來宣當指此二事召公召康公也名奭翰鳥羽也白虎通云禮服傳曰子得爲父臣者不遺善之義也詩曰文武受命召公維翰召公文王子也予小子宣王謙自謂也似說文云象也昔文王武王受天命之時汝祖康公實爲羽翼今卽不敢言子小子能比蹤文武而汝則固已克肖康公矣按康公日辟國百里而其宣布政教亦在江漢之間所謂是似者此耳肇爾雅云始也當通作肁說文云始開也敏說文毛傳皆云疾也戎之言汝音之轉也此云戎下文變云爾者亦猶韓奕篇𨿽稱戎祖考戎辟亦變稱爾位也公當依後漢書通作功說文云以勞定國也呂云自召康公之後其風烈寂寥無聞矣至穆公始復敏於從事以繼其烈錫通作賜說文云予也祉說文云福也徐鍇云祉之言止也福所止不移也嚴云我用此賜汝以福卽下章所陳是也】釐爾圭瓉秬鬯一卣【陸本作�按二句無韻丰本遂攺作秬鬯一卣釐爾圭瓉云瓉葉才田切】告於文人【眞韻】錫山土田【葉眞韻他因翻】於周受命【葉眞韻眉辛翻】自召祖命【見上】虎拜稽首天子萬年【葉眞韻奴因翻賦也孔云上言用錫爾祉此言賜之之事釋文云釐音賚按周書用賚爾秬鬯一卣文法與此同當通作賚說文云賜也瓉者祭時酌鬯以獻尸之器其柄以圭爲之詳見旱麓棫朴篇秬黒黍也詳見生民篇鬯者酒名釀秬爲酒和以郁金郁金者香艸也狀如蘭十葉爲貫百二十貫爲築搗之取汁合黒黍米煮而釀之秬爲百谷之華郁爲百艸之英其气芬香調鬯故謂之鬯今按鬯之爲字從凵凵者器也中從乂又有四防象秬米及郁形七所以扱之然則鬯之爲酒以合釀秬郁二物而成主秬言則謂之秬鬯主郁言則謂之郁鬯而或據禮記有郁合鬯蕭合黍稷之文遂謂鬯亦香艸另是一物恐未然也郁字本作鬰羅願云郁與鬯皆陰而玉爲陽物圭璋又東南陽方之玉故假之嫌於無陽也若諸侯則天子賜之圭瓉然後爲郁未賜圭瓉則資鬯於天子故先儒說王度記天子以鬯諸侯以薫者謂未得圭瓉之賜則用薫得賜日用郁耳故自詩書所載召虎及晉文侯仇皆嘗受秬鬯圭瓉之賜惟文公重耳獨言秬鬯一卣不言圭瓉者圭瓉自與秬鬯相副不言可知也旣賜之後得自爲鬯故又有諸侯相朝灌用郁鬯之禮爾雅云彜卣罍器也卣中尊也孫炎云尊彞爲上罍爲下卣居中郭璞云卣不大不小者按卣之爲字要是象形而說文不載趙宧光疑當作防防者小甌也似未足信又說文有字讀如調其字形殊與卣類按周禮鬯人廟用修注云修亦有調音豈卽卣耶其義爲艸木實然象形豈亦以卣之爲形上小下大艸木懸實之象似之耶書之以質博古者孔云按春官郁人掌和郁鬯以實彞而陳之則郁當在彞而此及尙書左傳皆云秬鬯一卣者當祭之時乃在彞未祭則在卣賜時未祭故卣盛之毛云九命錫圭瓉秬鬯韓詩外傳云諸侯之有徳天子錫之一錫車馬再錫衣服三錫虎賁四錫樂器五錫納陛六錫朱戶七錫弓矢八錫鈇鉞九錫秬鬯班固云圭瓉秬鬯宗廟之盛禮故孝道備而賜之秬鬯所以極著孝道程大昌云初賜圭瓉未及自爲之鬯卽並鬯以賜使歸闕告之也告祭告闕】

【意更有進焉故復再拜稽首而陳之對揚二句自勉之詞也天子萬壽以下勉王之詞也對揚王休與說命篇敢對揚天子之休命語气相類對猶應也揚舉也休止也王之所命虎者止矣臣敢仰應王之意重復舉之見其服膺不忘也作召公考對揚之實也作爲也考成也王之命虎也曰召公是似曰自召祖命欲我無忝厥祖耳我自今以往當益戮力不怠爲我祖召公成其終也嚴云成者毀之對康公立大勲於王室而後嗣子孫不能繼之則康公之功業將毀矣我不敢不勉期爲康公之成謂不毀墜其功也郝敬云前作後繼則作者有成矣天子萬壽申前天子萬年之祝而轉致屬望無盡之意言我誠願王壽考矣而所深願者尢在我王禦世明而益明善譽垂於無窮不徒得萬年之壽已也矢者政教所施沛然莫禦如發矢然文徳如仁漸義摩禮陶樂淑是也洽說文云霑也徐徐淪注非用威武以震疊之也徐光啟云令聞不已是虛矢其文徳是實武節飈逝一時之功也協气橫流萬年之計也至於文教浹洽而治安之慶永世無斁令聞不已其在斯乎嚴云宣王方以武功褒虎而虎乃以文徳勉宣王蓋不矜己之功而納君於徳意度逺矣朱子云言武功之不可恃亦所以戒之也禮孔子閒居篇云三代之王也必先其令聞詩云明明天子令聞不已三代之徳也弛其文徳協此四國大王之徳也】江漢六章章八句【朱子謂宣王命召公平淮南之夷詩人羙之鄒云江漢明言伐淮夷常武明言徵徐國何必取南北爲目曰淮夷則淮南淮北兼舉之矣常武所云淮浦淮濆指所經歷及駐札之地未嘗指淮夷也申培說雷同朱傳而但歸作詩者於史籀不根殊甚子貢傳闕文】

無衣復王仇也周宣王以兵七千命秦莊公伐西戎周從徵之士賦此【據金履祥通鑑前編以此詩屬之莊公今從之按史記周厲王無道西戎反王室滅犬丘大駱之族宣王卽位以秦仲爲大夫誅西戎後仲死於戎有子五人其長者曰莊公宣王乃召昆弟五人與兵七千使伐西戎破之於是復予秦仲後及其先大駱地犬丘並有之爲西垂大夫莊公居其故西犬丘】

豈曰無衣與子同袍【葉尢韻蒲侯翻】王於興師修我戈矛【尢韻】與子同仇【尢韻吳越春秋作讐賦也嚴粲云曰子者行伍相爾汝也袍爾雅說文皆云襺也孔頴逹云玉藻纊爲襺縕爲袍注謂衣有著之異名也緼謂今纊及舊絮也然則純著新緜名爲襺雜用舊絮名爲袍𨿽著有異名其制度是一故云袍襺也與子同袍猶所謂解衣相衣者王周天子也於爾雅云曰也李氏云按左傳欒武子曰楚自克庸以來其君無日不討國人而訓之於民生之不易杜元凱以於爲曰與此正同修通作修理也戈說文云平頭防也從弋一橫之象形徐鍇云謂戟小支上向則爲防平之則爲戈鄭云今之句孑防也或謂之雞鳴或謂之擁頸句亦作鉤孑亦作釨孔云鉤孑防如防而橫安刃但頭不向上爲鉤也考工記云戈廣二寸內倍之胡三之援四之又云戈柲六尺有六寸按內謂刃下接柄處其長四寸胡橫刃卽所謂鉤釨者也其長六寸援直刃其長八寸柲卽柄也矛卽今之鎗字亦象形毛雲長二丈孔云謂酋矛也夷矛則長二丈四尺考工記謂攻國之兵欲短守國之兵欲長此言興師以伐人國知用二丈之矛非夷矛也仇讐也西戎反王室又僴然殺天子之命吏此必討之讐也時七千之士從徵在行者自相告語曰我平日所以與子衣袍必共無分爾我者豈誠爲爾與我無衣之故哉正以我輩居則爲比閭族黨之民出則爲伍兩軍師之眾倘一日焉王命興師則將飭我戎器與子同心以讐君父之讐是以相結締而不可解耳言外見我輩今旣奉王命徵戎正出力敵愾之日也卒之破戎復所侵地所借於同仇之奮發者不可誣矣謝枋得云無衣一詩毅然以天下大義爲已任其心忠而誠其气剛而大其詞壯而直吾乃知岐丰之地被文武周公之化最深惜也周旣不能以此而令諸侯秦復不能以此而匡王室卒之數傳之後其囂然好戰之習非復先王之民眞秦之民矣】豈曰無衣與子同澤【葉藥韻逹各翻說文作襗】王於興師修我矛防【葉藥韻訖約翻】與子偕作【藥韻賦也澤朱子雲裏衣也以其親膚近於垢澤故謂之澤又說文作襗云袴也孔云以上袍下裳則此亦衣名防說文云有枝兵也本作戟從戈從榦省榦者枝也今文省作防劉熙釋名云防觡也旁有枝觡也鄭云今之三鋒防也考工記云防廣寸有半寸內三之胡四之援五之又云車戟常謂之車戟者以其建於車上其制長丈六尺晁錯云兩陣相近平地茂艸可前可後此長防之地也劍盾三不當一作說文雲起也仇以心言作以气言】豈曰無衣與子同裳【陽韻】王於興師修我甲兵【葉陽韻逋旁翻】與子偕【漢書作皆】行【葉陽韻戶郎翻賦也甲鎧屬周禮注云古用皮謂之甲今用金謂之鎧釋名云甲介函鎧皆堅重之名按蚩尢作鎧輿作甲】

【輿少康子也又蚩尢以金作兵鄭司農云車之五兵戈殳防酋矛夷矛卒之五兵無夷矛而有弓矢行毛云往也心相同气相鼓則可以偕行矣班固雲山西天水隴西安定北地處勢迫近羌胡民俗修習戰備髙上勇力鞍馬騎射故秦詩曰王於興師修我甲兵與子偕行其風聲气習自古而然今之歌謡慷慨風流猶存耳左定四年吳入郢楚申包胥如秦乞師立依於庭墻而哭日夜不絕聲勺飲不入口七日秦哀公爲之賦無衣九頓首而坐秦師乃出以此詩凡三章每章三韻一韻一頓首故有九頓首云】

無衣三章章五句【序云刺用兵也秦人刺其君好攻戰亟用兵而不與民同欲焉朱子以爲序意與詩情不協良是然謂是秦俗彊悍樂於戰鬭之詩則胥失之矣子貢傳申培說皆云秦襄公以王命徵戎周人赴之賦此較爲近之然襄公之世周西之地已爲秦有宜不復知有王而此詩尙諄諄以王於興師爲言則固周人詩也考史記稱宣王以兵七千與秦莊公使伐西戎正與王於興師之言合故仁山金氏編次此詩屬之莊公不爲無見也又按竹書西戎殺秦仲事在宣王六年】

崧髙尹吉甫美宣王也天下復平能建國親諸侯褒賞申伯焉【出序竹書載宣王七年王錫申伯命鄒忠云崧髙與黍苗相表裏彼代爲役者言此則王朝重臣贈章祖道詞气迥別且篇中𨿽美申伯而多述王命亦以見王靈之赫濯序謂羙宣王能建國親侯褒賞申伯得之矣張文潛云崧髙之所序止於建國親諸侯褒賞申伯韓奕之所序止於能錫命諸侯夫武王之盛時大邦畏其力小邦懷其徳朝覲防同無敢失時徵伐侵討莫不如志爵賞有度錫命有禮夫豈以爲盛哉天子之事固若是也一不能是則亂而已矣而宣王之所能乃止於褒賞申伯鍚命韓侯而詩人美之如是者蓋周至厲王而亂極矣王室衰防諸侯肆行王且不能有國矣而況能建國乎諸侯背叛搆怨連禍而況能親諸侯乎賞命不行於上則褒賞中伯爲可美也錫命不行乎下則錫命韓侯爲可善也揚子曰習治則傷始亂也習亂則好始治也方宣王之初可謂習亂矣而宣王之始能行天子之職詩人爲樂其始治而好之此所以美之也郝敬云吉甫對揚於朝而國史錄之聖人存之以表親親崇賢封建復古之治耳人臣立功紀勲著於小雅人主治定功成見於大雅詩至大雅作者之志愈逺而序者之義愈深故云漢不爲救旱以明格天之徳嵩髙不爲贈行以明親賢之禮烝民不爲贈山甫以表能使之功梁山不爲羙韓封以紀馭福之柄江漢以下皆可知也】

崧【風俗通作嵩】髙維【禮記作惟】嶽【陸徳明本丰氏本俱作嶽】駿【禮記丰本俱作峻】極於天【葉眞韻汀因翻】維嶽降神【眞韻】生甫【丰本作呂下同】及申【眞韻】維申及甫維【禮記作爲】周之翰【葉先韻胡田翻】四國於蕃【葉先韻汾沿翻】四方於宣【先韻賦也崧毛傳云髙貌劉熙云竦也孔頴逹雲山形竦然故爲髙貌崧古文亦作嵩說文因解爲嵩髙山按爾】

【雅山大而髙曰崧郭璞注謂今中嶽崧髙蓋依此名然則凡大山之髙竦者皆可以崧稱因中嶽髙大故取崧以名之非崧専爲中嶽之名也觀郭注了然嶽卽周禮所謂嶽山雍州鎭也古文嶽嶽通用故爾雅又作嶽凡天下諸山之得専以嶽名者惟此山耳一名吳山古文以爲汧山在今陜西鳯翔府隴州南八十里唐爲西鎭山聳五峯一曰西顚二曰大賢三曰靈應四曰防仙五曰望輦見雍大記其名不雅非古名也舊說皆謂指四嶽言按四嶽始見於堯舜時以堯建官主四方之嶽故堯典每云咨四嶽至舜五載一巡守東至岱宗南至南嶽西至西嶽北至北嶽所謂四嶽也然自岱宗而外皆未明言其處至周禮有五嶽爾雅稱泰山爲束嶽華山爲西嶽霍山爲南嶽恆山爲北嶽嵩山爲中嶽是也泰山在今山東濟南府泰安州北五里華山在陜西西安府華州華陰縣南十里霍山卽衡山在湖廣衡州府衡山縣西三十里恆山在直眞定府定州曲陽縣西北一百四十里嵩山在河南河南府登封縣北十里禹貢之外方也東爲太室西爲少室相去十七里嵩其總名也衡山一名霍與泰山一名岱皆一山而有二名故孔安國鄭服防及孝經鉤命決龍魚河圗皆以衡山爲南嶽而書傳白虎通風俗通爾雅廣雅說苑諸書並以霍山爲南嶽衡霍一也乃直廬州府六安州有霍山卽天柱山漢武南巡以衡山遼曠移嶽神於此而祀焉其後因得霍山之名張揖郭璞並以天柱當之非也然考禮記言天子祭天下名山五嶽視三公而書周官篇乃言六年五服一朝又六年王乃時巡考制度於四嶽諸侯各朝於方嶽則意祭告有五嶽而埆考功徳之處仍止四嶽固與唐虞不異耳五嶽之名𨿽見爾雅釋山篇而其發首則云河南華河西嶽河東岱河北恆江南衡與五嶽防異者增河西之嶽而不數嵩髙而周禮職方氏列九州山鎭之名正西曰雍州其山鎭曰嶽山嵩髙亦不與焉鄭注周禮五嶽因此遂取吳山與岱衡恆華以足其數而其注康誥有云岐鎬處五嶽之外周公爲其於正不均故東行於雒邑合諸侯謀作天子之居是西都無西嶽權立吳嶽爲西嶽爾雅嵩髙爲中嶽華山爲西嶽者據東都地中而言爾今卽未知鄭說信否然此詩之言維嶽旣與周禮爾雅所言山名相合又爲雍州之鎭依文求義其爲嶽山斷斷無疑也駿通作峻說文云髙也極毛云至也言其髙竦之勢將至於天也山髙近天亦大臣近天子之象五嶽之所以視三公也降說文云下也孔云降其神靈和气也甫據鄭禮記注云仲山甫也申卽下章申伯也後漢書劉陶云周宣用申甫以濟夷厲之荒舊說依毛傳指嶽爲四嶽之神以堯之時姜氏爲四伯掌四嶽之祀申呂皆其苗裔故詩以爲嶽神所生而據孔安國稱呂侯後爲甫侯故尙書呂刑篇名禮記引作甫刑因遂以此詩所言甫卽指穆王時甫侯也嚴粲不然其說謂申伯光輔中興而逺取周道始衰之甫侯以匹之非所以褒揚申伯其論確矣或又疑甫父古文通用仲山甫國語作仲山父至如吉甫蹶父皇父休父之類亦皆以甫父爲名字安見其爲仲山甫乎愚但就詩文証之惟仲山甫吉甫字俱作甫而其餘蹶父皇父休父皆是父非甫何虞其混若吉甫旣爲作詩之人必無自讚之理而烝民之詩美仲山甫篇中亦明著爲吉甫所作則此詩以申甫並言乃似統爲二詩發端亦可以見甫之爲仲山甫又斷斷無疑也生甫反申敍甫於申之前者或以爵或以齒差次之皆未可知定非泛泛趂韻嶽山與岐周相近乃肇基王迹之地推本二人之生於神降者猶曰祖宗神靈之所孕毓云爾黃佐云凡气之靈處則爲神神之靈處則爲人故曰人者鬼神之防也韓子論衡山謂其蜿蜒扶輿磅礡而郁積則白金水銀丹砂石英等物皆不足以當其奇意必有魁奇才徳之民生於其間也是亦不過以气之神而爲人之神耳嚴云詩人之意謂申伯佐宣王中興闗國家之運則其生必不凡故設爲神異之辭言崧然而髙竦者嶽也其山駿大極至於天惟此嶽降其神靈以生仲山甫及申伯也當時仲山甫爲相申伯亞於山甫此詩爲美申伯而以山甫並言蓋爲申伯與山甫伯仲間耳借山甫以大申伯也推原於嶽降以尊之猶烝民言天生仲山甫耳或者疑甫爲字申爲國則名稱不類故以申甫皆爲國不知古人文辭難以例拘舜典稱稷契稷以官契以名漢稱絳灌絳以封邑灌以姓皆不類也維申及甫又先申後甫者明此詩爲贈申伯而作自宜主申伯以立言耳翰鳥羽也言其爲王室之羽翼鳥有兩翼亦見二人闕一不可也四國四方之國蕃通作藩晉語以蕃爲軍韋昭注云籬落也王安石云言扞蔽也四方則自四國之外廣言之張文潛云四國有所界內也四方無所限外也民勞曰恵此中國以綏四方則中國者四國也四方外也故先中國而後四方則四國爲內可知也又曰恵此京師以綏四國者蓋四國比四方爲內而比京師爲外京師者王所都而已故其言如此宣者徧布之義布威靈布徳澤皆是也言二人𨿽身在王朝而能佐王制馭宇內故四國則於以藩蔽其患難四方則於以宣布其威徳此皆指已然之效言禮記孔子閒居篇云淸明在躬志气如神耆欲將至有開必先天降時雨山川出云其在詩曰崧髙維嶽駿極於天維嶽降神生甫及申維申及甫爲周之翰四國於蕃四方於宣此文武之徳也嚴云謂文武之徳施及後世故天生申甫以佐中興魏了翁云蓋自天地山川之神气鐘而爲人是心淸明與宇宙之內流行發見者實同一原又推本而求之有如甫申之生乃繇十世而上文武二王積徳所感嗚呼人之此心與天地山川相爲流通固也而人物之生又系乎時數淸明之感山川英靈之防祖宗徳澤之積然則是豈數數然哉】亹亹【丰本作娓娓】申伯王纘【韓詩作踐潛夫論作薦】之事【寘韻】於邑於謝【潛夫論路史俱作序】南國是【潛夫論作爲】式【葉寘韻式吏翻丰本是式作之紀】王命召【音邵後同】伯【陌韻】定申伯之宅【陌韻】登是南邦【葉東韻悲工翻】世執其功【東韻賦也亹爾雅訓勉說文無亹字當通作娓其義訓順兼此二義見臣道無成代終之意申國名王符謂在南陽宛北序山之下卽今河南南陽府南陽縣是也李氏云按史記周本紀申者乃侯爵也以其爲方伯故謂申伯嚴云方伯者一方之牧也黃佐云召公稱伯恐亦是如此王宣王也後仿此纉爾雅說文皆云繼也李云王纉繼之以事如北門政事一埤益我於鄭云往也下同邑指申言王安石云國之所都亦曰邑作邑於丰商邑翼翼是也謝國名在今河南汝寧府信陽州歐陽修謝絳銘云黃帝後昔周滅之以封申伯在南陽之宛羅泌路史云其地西甚廣嚴云西漢地理誌申國在南陽宛縣後漢地理誌謝城在南陽棘陽縣東北百里申謝其地相近愚按時必宣王命申伯於申謝之間有所經營故先自京師而往其國邑繼又從其國邑而往謝正上文所謂王纉之事者也於謝或卽是命之滅謝特舊史無明文耳林氏云宣王之世申伯以王舅大臣爲南國屏翰蓋前此中在王畿之內而宣始分封之以干城王室楚經營北方大抵用申息之師其君多居於申合諸侯亦在焉秦漢之際南陽爲要地髙祖逾宛攻武闗張子房曰彊秦在前彊宛在後此危道也漢與楚相持常出武闗収兵宛葉間光武起南陽以宛首事申卽宛也王應麟云當成周者南有申呂左傳楚子重請申呂以爲賞田申公巫臣曰不可此申呂所以邑也是以爲賦以禦北方蓋楚得申呂而始彊玆所以爲周邑之屏翰與髙帝入闗光武起兵皆先取宛其形勢可見李忠定嘗言天下形勢闗中爲上襄鄧次之季本云謝近於荊而荊與徐連舊嘗表裏爲江淮諸國之患穆王以降周徳寖衰至於厲王失道滋甚江淮上下荊徐並興宣王命將以伐荊而蠻荊威自將以伐徐而淮夷服於是使召虎疆理江漢申在漢陽因使虎徹謝土田以築城定宅焉謝荊徐之要衝也其扼吭之慮逺矣南國南方諸侯之國式說文云法也南國諸侯見申伯有於蕃於宣之能則皆以之爲法式也召伯孔云以常武之序知召伯是召穆公也王肅云召公爲司空主繕治宅爾雅云居也宅是鎬京之宅該宗廟宮室城郭之類王嘉申伯之能式南國也思並以謝與之乃使召伯更定申伯所居之國欲使自申而遷於謝也但尙未明言至下章王命申伯乃定指其地而召伯遂因而成之耳登爾雅云陞也申伯在南邦中獨膺加地進律之賞是陞之於此南邦也執者持守之意功卽蕃宣之功世世子孫長有此土以持守其蕃宣之功欲其與國咸休久而不替也】王命申伯式是南邦【葉見前章】因是謝人以作爾庸【葉東韻讀如融余中翻】王命召伯徹申伯土田【先韻亦葉眞韻他因翻】王命傅禦遷其私人【眞韻亦葉先韻如延翻賦也申伯出爲諸侯所治者不過一國而已而命之式是南邦者使之爲州牧也使爲州牧則當攺大其邑故以謝地畀之曰因是者蒙上章於謝之文也作說文雲起也庸爾雅云勞也說文云用也字從用從庚庚更事也周禮云民功曰庸按鄭語桓公問於史伯曰謝西之九州何如對曰其民沓貪而忍不可因也惟謝郟之間其冡君侈驕其民怠沓其君是易取也注謂州者二千五百家之州以此推之則謝地甚廣其國新爲宣王所滅其人必有難治者宣王旣使申伯往謝以經理之而今又使之攺封於謝以鎭壓之故其命之之辭謂因是謝地之人俾之屬爾統轄以奮起爾之事功也徹者周之稅名詳見公劉篇用徹法以正其土田則經界之修明稅賦之畫一皆在其中矣此卽黍苗篇所云平原隰淸泉流之事沈萬鈳云韓奕言實畆實籍江漢言徹我疆土而此言徹申伯土田蓋自厲王貪暴而稅法壊盡矣宣王中興之美此亦可見其一傅禦者鄭云貳王治事謂冡宰也孔云三公有太傅知此非者以王之所命當有職事三公無職故知非也僖二十八年左傳曰鄭伯傅王是謂輔相王事者爲傅也副貳於王以治國事者惟宰爲然故知謂宰私人毛雲家臣也孔云對王朝之臣爲公人家臣爲私屬也有司徹云主人降獻私人注謂大夫言私人明不純臣此申伯𨿽是王之卿士亦是不得純臣故稱私人也愚按此卽第七章

所云徒禦者遷其私人謂先定其名籍以待遷耳非先使之就國孔謂其遷猶與申伯同行是也】申伯之功召伯是營【庚韻亦葉陽韻於方翻】有俶【陸本作防】其城【庚韻亦葉陽韻辰羊翻】寢廟旣成【庚韻亦葉陽韻辰羊翻】旣成藐藐【葉質韻莫筆翻】王錫申伯【葉質韻必益翻亦葉藥韻卜各翻】四牡蹻蹻【藥韻亦葉沃韻拘玉翻】鉤膺濯濯【葉沃韻廚玉翻亦葉藥韻書藥翻賦也功猶事也與世執其功之功不同此指工役之事言觀黍苗篇言肅肅謝功召伯營之可見營者周匝相度之意規制新邑而自居之乃申伯之事而今召伯則奉王命爲之相度也俶爾雅以爲始說文以爲善兼此二義言創始爲之而甚善也堅完之謂善城說文云以盛民也寢廟宗廟也前曰廟後曰寢詳見巧言篇専舉寢廟亦營宮室先宗廟之意旣者已事之辭成說文云就也城以納民而扞患廟以奉先而萃渙皆謝功之大者下旣成只蒙上文言寢廟旣成則其餘功之小者皆可以兼該之矣藐通作邈說文云逺也上林賦防睇綿藐注亦以綿藐爲逺視貌左傳以是藐諸孤孟子說大人則藐之其義皆同謝去周京頗逺故云藐藐也此結王命召伯定申伯之宅一案亦爲下文遣行發端或問朱子崧髙烝民二詩皆是遣大臣出爲諸侯築城不知當初何故不教本土人築朱子曰此也曉不得封諸侯故是大事防黍苗詩當初召伯帶領許多車徒人馬去也是勞攘古人重勞民如此等事卻又不然更不可曉如漢築長安城如今建州南劍上下築城皆去別處調人來都曉不得鄧元錫云古王者封諸侯諸定宅俶城作寢廟至於徹田皆司空職之司空掌邦土也又董工作旣成而全畀之胙之土之道也亦嫌侯始就國以寢廟工作之事遽勤民焉曲而至矣錫通作賜說文云子也謝功旣成就封有日故又賜之車馬四牡所以駕車者蹻說文云舉足行髙也以非一馬故重言之見其壯也鉤膺毛云樊纓也詳見采芑篇乃馬腹帶之飾非金路馬頷之鉤也按周禮巾車職云象路朱樊七就異姓以封申伯異姓諸侯只宜用象路耳濯濯鮮明之貌季云此章言營謝旣成而始命申伯以往不以工役累其心也】王遣申伯路車乘馬【葉麌韻滿補翻】我圖爾居莫如南土【麌韻】錫爾介【爾雅注作玠】圭【爾雅注作珪】以作爾寶【皓韻亦葉麌韻彼五翻】往近【丰本作】王舅南土是保【皓韻亦葉麌韻彼五翻賦也遣申伯者孔云發遣申伯令使之國也路車象路也四馬曰乘卽上章所云四牡也上章言馬而未及車故此又合車馬總言之圗說文云畫計難也徐鍇云規畫之也故從口啚者吝嗇難之義也爾雅云謀也南土所包者廣凡南方之國皆是謝地亦在其中故以南土言曰莫如者非徒以地羙人眾有酌全才擇重地意圭之類不同其制上圜下方介圭居其一介通作玠說文云大圭也爾雅云珪大尺二寸謂之玠注訓大爲長也鄭箋訓介圭從此說按考工記玉人之事云鎭圭尺有二寸天子守之命圭九寸謂之桓圭公守之命圭七寸謂之信圭侯守之命圭七寸謂之躬圭伯守之天子執冒四寸以朝諸侯大圭長三尺杼上終葵首天子服之周禮典瑞職云王晉大圭執鎭圭繅借五采五就以朝日據此則爾雅所謂玠卽所謂鎭圭鎭圭與大圭其長不同說文訓玠爲大圭混也又書顧命言太保承介圭上宗奉同瑁王惟朝日始執鎭圭搢大圭若見諸侯則執瑁圭耳此承與奉所以不同也至如公侯伯守圭名桓信躬不名介故宜從鄭說寶說文云珍也徐鍇云人所保也以作爾寶者言錫此物以爲爾之所貴重也陳祥道云夫王之大圭長三尺則尺有二寸所以錫諸侯者也諸侯之圭長不過九寸錫以尺有二寸使寶之而已愚按典瑞職云珍圭以徵守以卹凶荒杜子春云珍當爲鎭書亦或爲鎭以徵守者以徴召守國諸侯若今時徵郡守以竹使符也鎭者國之鎭諸侯亦一國之鎭故以鎭圭徵之也凶荒則民有逺志不安其土故以鎭圭鎭安之鄭云珍圭王使之瑞節王使人徵諸侯憂凶荒之國則授之執以往致王命焉如今時使者持節矣凡瑞節歸又執以反命詳杜鄭二說乃識此詩錫介圭之意王命申伯鎭撫南土故使之執介圭而往以鎭安之如王自行也介圭王之守器申伯執此物卽王之威靈在焉當加寶重不敢褻也又按論語言執圭鞠躬如也亦是使臣執諸侯之圭可以相證往謂申伯之國也近王舅指南土諸國言說文雲母之兄弟爲舅妻之父爲外舅申伯稱王舅疑是後父漢書外戚恩澤侯表云其餘後父據春秋褒紀之義帝舅緣大雅申伯之意寖廣博矣又以列女傳証之宣後稱姜後申國姜姓而後章亦有申伯番番之語番番者老也此非後父而何保猶安也言申伯往矣表裏江淮控帶荊徐爲南方巨鎭凡地近王舅徧南土之諸侯皆將賴是以保安也自我圖至此皆冊遣之辭一說萬象烈云此介圭也自王錫之往與王舅朝夕親近而不相離以保此南土亦通】申伯信邁王餞於郿【支韻亦葉寘韻明祕翻】申伯還南謝於誠歸【葉支韻俱爲翻亦葉寘韻求位翻】王命召伯徹申伯土疆【陽韻丰本作畺】以峙【陸本作畤】其粻【陽韻】式遄其行【葉陽韻戶郎翻賦也邁說文云逺行也信邁猶云果行也餞說文云送去也鄭云送行飲酒也一統志云古郿城在今陜西】

【鳯翔府郿縣北十五里渭水之北也鄭云時王蓋省岐周故於郿云孔云申在鎬京之東南自鎬適申塗不經郿時宣王蓋省視岐周申伯從王至岐自岐遣之故餞之於郿也岐周周之所起以有先祖之靈故時省之非爲申伯故往王先在岐得召公之報知營謝已訖召申伯於鎬至岐周而命之也嚴云郿卽董卓所築郿塢郿丰皆在鎬京之西其地相近王命申伯爲州牧攺邑於謝必冊命於文王之廟故告廟畢而飲餞於郿也祭統云賜爵祿必於太廟召誥王朝步自周則至於丰注謂文王之廟在丰命諸侯必至丰告廟於周受命亦丰廟也還說文云復也言復之鎬京也南指謝也還南二字中具有轉折自郿至鎬繇是而南也按輿地岐周最在西北稍東則爲郿又東則爲鎬而謝又在鎬之東南或誤謂南還於鎬然後適謝豈知鎬在東不在南也誠歸言始成行也申伯攺封於謝則謝是其本國故以往爲歸謝於誠歸者鄭云誠歸於謝也孔云古人之語多倒故申明之嚴云申伯志存王室宣王恩隆元舅人疑其未必往謝故言信邁誠歸謂果然成行也陸化熙云曰信曰誠見王不能捨伯伯亦不能去王惟其勢不得已故黽勉辭去王命召伯是重復追述之辭非謂此時更命也徹土疆與上徹土田同言徹土田之疆界也意在喚起下峙粻一語言追自王命召伯徹土田之時而已預峙其粻謂取井田十一之賦以供委積之用也此結前王命召伯徹申伯土田一案峙本作偫說文云待也徐鍇云按漢書張忠爲孫寶設儲偫物以待須索也粻說文云食米也式發聲也遄爾雅云速也式遄其行是預計其如此鄭云自京至國在路所須命皆預備委積以速申伯之行繇在道無所闕乏故得疾至也按周禮地官遺人職云凡國野之道十里有廬廬有飲食三十里有宿宿有路室路室有委五十里有市市有候館候館有積少曰委多曰積季云觀申伯至此方行則其事可以需遲而當在荊徐旣服之後矣】申伯番番【葉先韻孚焉翻亦葉歌韻逋禾翻】旣入於謝【楚辭章句作徐】徒禦嘽嘽【葉先韻於權翻亦葉歌韻托何翻】周邦咸喜戎【丰本作我】有良翰【葉先韻見首章】不【丰本作丕】顯申伯王之元舅文武是憲【葉先韻孚焉翻賦也番通作皤說文云老人白也秦誓番番良士義亦同此觀其先言詢玆黃髮而以良士爲旅力旣愆又與仡仡勇夫對言則其爲髙年之狀可知矣旣入於謝者黃佐云言自此而入於彼非已到謝也徒禦毛云徒行者禦車者聲之緩者曰嘽此嘽嘽亦取緩義鄭訓爲安舒是也此據其去時之儀如此結前王命傅禦遷其私人一案周邦咸喜者京師之臣若民皆聚觀而喜也戎有良翰者周人自相謂之辭戎之爲汝音之轉也古者戎有汝音良說文云善也申伯在王朝則王朝重在南土則王朝益重以其保南土於外而內之王朝愈安故曰良翰與首章維周之翰相應不顯三句吉甫推咸喜之意而誇羙之也不顯卽丕顯也以聞望言元字從一在兀上徐鍇云髙也舅以元稱謂輩行之髙尊者黃佐云王之元舅似常事何足道者然觀韓信拜大將而一軍皆驚則位望亦未可全輕也故道及之文武毛云言有文有武也愚按文武是徳之見於才者乃據申伯平日在王朝而言文能經邦武能戡亂蕃宣之績所自來也憲爾雅云法也鄭云表也凡法令以表懸之謂之憲是憲卽南國是式之意言丕顯申伯豈徒以其爲王之元舅而人瞻仰之哉亦以其有文武全才足爲南國諸侯法式此所以咸喜其爲良翰耳錢天錫云因親建賢疑爲王者之私恩以親蒙寵亦非申伯之休羙故特鋪張其賢見錫之遣之餞之以華其行者非止爲一外戚之榮而已】申伯之徳【職韻】柔惠且直【職韻】揉【陸本作柔】此萬邦聞於四國【職韻】吉甫作誦其詩孔碩【陌韻亦葉藥韻實若翻】其風肆好以贈【崔靈恩集注作增】申伯【陌韻亦葉藥韻卜各翻賦也徳髙文武一層承上章言申伯所以有文武之才者以其本於有柔恵且直之徳耳柔者對剛之名惠說文云仁也爾雅云順也直說文云正見也荀子云是謂是非謂非曰直惟有柔恵之徳故能文惟有直之徳故能武中加一且字見兼濟之妙張文潛云柔者嫌於無立不能剛而有立則其爲柔惠也撓而已矣夫惟柔恵且直者外柔順而內不撓者也夫直者所以爲無撓也揉說文云屈伸木也彊者治以剛弱者撫以柔之謂此足以徵其文武矣萬邦卽四國舉其多而言則曰萬邦就其方而言則曰四國聞跟揉字來謂懷其柔恵者頌仁憚其直者頌義也此皆追申伯在王朝時而言觀揉此萬邦語可見若在往謝後則但當云揉此南邦不得泛及萬邦矣吉甫毛云尹吉甫也周之卿士孔云其先嘗爲尹官而因氏焉六月言宣王北伐吉甫爲將禮軍將皆命卿也作誦毛云作是工師之誦也孔云詩者工師樂人誦之以爲樂曲欲使申伯之樂人常誦習此詩也孔甚碩大也詩中所指陳者甚大有系於天下國家也風鄭云風切申伯也按聲之足以感人者爲風肆朱子云遂也取披拂四散之意好說文云羙也意無不盡辭無不羙足以感動申伯矣或謂此雅詩而有風體非是詩言志吉甫豈按風雅之體而作詩者乎贈說文云玩好相送也毛云增也孔云凡贈遺者所以增長前人贈之財使富增於本贈之言使行增於義也以贈申伯者詳美其已往所以益勉其將來如徳則柔恵且直也才則文武也功則四國於蕃四方於宣也循此不替則可以保是南土而永爲周之翰矣此吉甫作詩送行之意崔靈恩謂增益申伯之羙是也孔云此詩之作主美申伯而已申伯有徳王能建之美申伯亦所以羙宣王故爲宣王詩也鄒忠云夫柔惠且直揉萬邦而聞四國申伯固宜爲文武憲矣豈可因王之元舅而反掩其徳謝功之營亦豈猥與後世恩澤侯可同日語哉至其後人逆節亦非憑椒房之寵內執朝權如王竇閻梁輩也嗟夫爲媾爲防斯其故蓋難言之而以造端咎崧髙過矣又郝敬云按申伯以王元舅褒封晉錫可謂厚矣未幾以幽後見黜率犬戎殺幽王而滅宗周申爲戎首焉然則宣王之褒賞元舅與後世主寵任外戚移祚簒國者何以異乎故天子有道則萬國親無道則親戚叛易曰匪防婚媾反覆手之間而已父子相繼宣興幽滅可不畏哉故國風存揚之水大雅錄崧髙聖人有防意焉誦者見其羙而忘其規泥其辭而不逆其志烏可與言詩矣王應麟云外戚秉政未或不亡漢亡於王莽何進晉亡於賈謐唐幾亡於楊國忠石晉亡於馮玉愚按竹書紀王錫申伯命在宣王七年又紀四十一年王師敗於申則申人之逆王命已在宣王之季矣】

崧髙八章章八句【朱子謂宣王之舅申伯出封於謝而尹吉甫作詩以送之申培說同此但據篇中約略成文固自不謬然使作詩之大意非爲美王則不過朋友相送之詩但當列之小雅何以入大雅乎子貢傳闕文】

黍苗營謝也宣王封申伯於謝命召穆公往營城邑故將徒役南行而行者作此【自宣王下俱出朱傳朱子云此詩與大雅崧髙相表裏鄒忠云崧髙何以系之大雅黍苗何以系之小雅固知體裁音律自爾不等蓋黍苗卽非作於行役庶士亦代爲行役庶士言若崧髙鋪敍宏濶自是名公鉅章此大小雅所繇別與愚按崧髙意重申伯此意重召公命防各別】

芃芃黍苗陰【丰氏本作霒】雨膏【葉號韻居號翻】之悠悠南行召【音邵後同】伯勞【葉號韻郎到翻】之【興也芃芃黍苗陰雨膏之解見下泉篇以陰雨能澤物興召伯能撫下悠說文云憂也爾雅云思也字從心國有大役眾之所憚又地逺而時久則憂思迸集矣北自鎬京至謝故曰南行孔頴逹云以嵩髙言王命召伯定申伯之宅又曰因是謝人與四章肅肅謝功相當故知此南行謂宣王之時召伯營謝邑將徒役南行也召伯韋昭云召康公之子穆公虎也勞之謂慰其勞苦卹其饑渇拊循勸勉如天澤沃然其勞也蓋膏也孔云此言南行是舉其始去而勞之左襄十九年季武子如晉拜師晉侯享之範宣子爲政賦黍苗季武子興再拜稽首曰小國之仰大國也如百谷之仰膏雨焉若常膏之其天下輯睦豈惟敝邑晉語秦伯燕公子重耳子余使重耳賦黍苗子余曰重耳之卬君也若黍苗之卬膏雨也若君實庇防膏澤之使成嘉谷薦在宗廟君之力也君若昭先君之榮東行濟河整師以復彊周室重耳之望也】我任【丰本作壬】我輦我車我牛【葉支韻魚其翻】我行旣集蓋雲歸哉【葉支韻將其翻賦也召伯知南行者之勞苦憂思也因呼而諭之此下二章皆召伯之語所謂勞之也孔云任輦車牛是轉】

【運所用任鄭箋訓抱也按說文訓任爲保保抱同意故孔氏謂任在前負在背訓抱是也或訓爲擔非也輦說文云挽車也從車從防在車前引之防音伴並行也從兩夫漢書注駕人以行曰輦司馬法云夏后氏謂輦曰余車殷曰胡奴車周曰輜輦輦一斧一斤一鑿一梩一鋤周輦加二板二築又曰夏二十人而輦殷十八人周十五人楊愼云說者以爲夏出師不逾時殷逾時周曆時故前世輦少後世輦多車大車也孔云此轉運載任則是大車朱子云牛所以駕大車也我任我輦者我有所抱持之器具則置於我之輦我車我牛者我有所任載之大車則駕以我之牛也集猶就也蓋者未定之辭百物具備竣事不難俟我南行之功旣就斯時庶可言歸哉嚴粲云示以歸期安其心也】我徒我禦我師我旅【語韻】我行旣集蓋雲歸處【葉語韻敞呂翻賦也鄭云步行曰徒召伯營謝邑以兵眾行其士卒有步行者有禦兵車者五百人爲旅五旅爲師春秋傳曰君行師從卿行旅從孔云旅屬於師徒行禦車還是師旅之人天子之卿與諸侯同故有師也處止也功成事畢庶可以歸而止息矣皆慰勞之辭上章任輦車牛以載工作之器言此章徒禦師旅以受工役之人言蓋皆自周調發而不以勞謝民也】肅肅謝功召伯營【庚韻】之烈烈【左傳杜注作列列】徵師召伯成【庚韻】之【賦也肅說文云持事振敬也以相度周至故曰肅肅謝申伯今所攺封之國郡國志雲南陽郡宛縣本申伯國棘陽縣東北百里有謝城按棘陽卽今河南汝寜府信陽州也申謝相近功朱子云工役之事也營本匝居之義故舊說以縱橫相度爲經周相度爲營烈說文云火猛也烈烈是猛於趨事之狀徵行也師卽上章我師之師謂此南行之師眾也成之者以撫循爲激勸有以成其烈烈也此詩先言初行之時備加慰勞及規模旣定於是人皆趨事赴功而謝功於是可成矣蓋立言之次第如此左襄二十年鄭伯享趙孟於垂隴子西賦黍苗之四章趙孟曰寡君在武何能焉】原隰旣平【庚韻】泉流旣淸【庚韻】召伯有成【庚韻】王心載寧【葉庚韻泥耕翻丰本作寍賦也原隰解見信南山篇孔云五土有十等獨言原隰者以其最利於人故特言之治土髙下各得其宜故曰平泉流以水利言水壅則流濁旣淸如縱者爲溝橫者爲遂而無壅塞之患也蔡汝楠雲淸水道所以平原隰也上章言烈烈徵師召伯成之不過成就建城郭治宮室等事而已至此相其原隰之宜通其水泉之利則召伯營謝之功於是乎有成矣載之言則也寜通作寍安也謝爲荊徐要衝之地封申伯於此則足以鎭撫南國宣王之心則安也觀崧髙之詩一則曰南土是保再則曰戎有良翰則王心之所以寜可知不獨謂其足以篤厚元舅克副親親賢賢之念已也呂祖謙雲天子子萬姓者也大臣慮四方者也方伯分一面者也申伯之體勢不重則無以鎭定南服召穆公身爲卿士豈得辭其憂責哉宣王𨿽深居九重宵旰之慮固未嘗一日忘之也必待召公告厥成功而王心始寧焉此眞知職分者也】

黍苗五章章四句【子貢傳以爲城申也按申伯攺封於謝詩言營謝非言城申也序以爲刺幽王也不能膏潤天下卿士不能行召伯之職焉黃震云詩中明言美召公而詩序乃以爲刺幽王此類亦何訝晦庵之去序耶杜預謂美召伯勞來諸侯韋昭亦云道召伯述職勞來諸侯也今按詩言營謝功成於述職何與其云勞之者乃勞南行師旅非勞來諸侯明甚華谷嚴氏又謂此詩乃兼美營謝伐淮二役郝敬取之蓋誤認徒禦師旅一章及烈烈徵師二語爲平淮夷之事考竹書紀年宣王六年召穆公帥師伐淮夷是年王伐徐戎歸自伐徐錫召穆公命越明年始錫申伯命則營謝之舉在平淮之後今篇中先言肅肅謝功召伯營之後言烈烈徵師召伯成之何得以徵師爲指伐淮耶若申培說亦與朱傳同但謂此詩乃史籀所作亦無稽據何宣王之世惟史籀作詩爲多我未之聞也】

烝民宣王命樊侯仲山甫城齊尹吉甫作詩美之【據竹書事在宣王七年序云尹吉甫美宣王也任賢使能周室中興焉愚按賢以徳言能以才言篇中言柔嘉維則是徳也賦政於外四方爰發是才也王命仲山甫式是百辟纉戎祖考王躬是保所謂任賢也王命仲山甫城彼東方所謂使能也陳氏云崧髙烝民二詩皆尹吉甫贈行之詩而序詩者皆以爲美宣王何也蓋人君委任得人而僚友之間賦詩以相娛樂則人君之羙莫大焉郝敬云普天之下莫非王土惟王建國文武之制也周衰諸侯彊僣繼世不繇天子裂封啟土悉自已出厲王中衰周人放之於彘是畿旬諸侯且不知有天子而況齊逺在東隅境內區區之城郭必以上請豈非宣王中興之烈足以震疊之與夫子刪詩存烝民春秋之義也故曰詩亡春秋作樊地名仲山甫所封也杜預云一名陽樊野王縣西南有陽城季本云野王本河內今屬懷慶府夾漈鄭氏以爲陽樊在濟源東南三十八里濟源南與河內相鄰卽其地也晉語王賜文公陽樊之田陽人不服公圍之將殘其民倉葛呼曰陽有夏商之嗣典有周室之師旅樊仲之官守焉樊仲卽仲山甫也毛傳稱仲山甫爲樊侯與竹書合孔頴逹雲山甫爲樊國之君韋昭謂食采於樊樊在東都之畿內杜預曰經傳不見畿內之國稱侯男者天子不以此爵賜畿內也如預之言畿內本無侯爵傳言樊侯不知何所按據】

天生烝【孟子韓詩外傳俱作蒸】民有物有則【職韻】民之秉彜【孟子作夷】好【去聲】是懿徳【職韻】天監有周昭假【丰氏本作格】於下【葉麌韻後五翻】保玆天子生仲【丰本作中後同】山甫【麌韻丰本作父後同賦也烝爾雅云眾也按烝本熱義轉訓爲眾者人眾則气熱曰蒸民者泛言天下之人也物猶事也則說文云等畫物也從刀從貝貝古之物貨也徐鍇云則節也取用有節刀所以裁制之也愚按凡制度品式皆曰則天理當然不可增減者亦謂之則易所雲天則詩所云帝則是也大學言致知在格物格者格式之謂有一物必有一天然恰好之格不可過不可不及卽此所謂則也是格也大學又謂之至善散之爲物物之至善合之爲統體之至善知其散則知其合也以其極至而無以復加如是則可以止矣此非意識所得預與生俱生乃吾性本然之體也故知而致及於是則知止矣亦所謂知之至矣莊子云各有義則謂之性眞徳秀云易曰形而上者謂之道形而下者謂之器道者理也器者物也精粗之辧固不同矣然理未嘗離乎物之中知此則知有物有則之說矣蓋盈乎天地之問者莫非物而人亦物也事亦物也有此物則具此理是所謂則也以人言之如目之視耳之聽物也視之明聽之聰乃則也君臣父子夫婦長幼物也而君之仁臣之敬子之孝父之慈夫婦之別長幼之序乃則也則者準則之謂一定而不可易也古人謂規矩準繩衡爲五則者以其方圓平直輕重皆天然一定之法故也夫物之所以有是則者天實爲之人但循其則耳秉爾雅云執也此字宜著力說韓詩外傳云民之秉徳以則天也彜說文云宗廟常器也爾雅訓彞爲常其義取此好者慕愛之意懿說文云専久而羙也曰則曰彜曰懿徳其實一也自其麗於物而言謂之則自其人人所同更無攺易而言謂之彜卽書言恆性是也自其至一至精無容增減出入而言謂之懿徳按徳與惪字有辧理之得於天者謂之惪其字從直從心行道而有得於心者謂之徳其字從彳從惪今文多混此言懿徳乃性之惪也正當通作惪蘇轍云民能秉常則莫不好徳維其失常乃有不善孟子云仁義禮智非由外鑠我也我固有之也弗思耳矣故曰求則得之舎則失之或相倍蓰而無算者不能盡其才者也詩雲天生蒸民有物有則民之秉彜好是懿徳孔子曰爲此詩者其知道乎故有物必有則民之秉夷也故好是懿徳舊說皆謂民自然好徳殊未知此詩及孔孟之意按此詩以此四語發端其理甚精而意甚切乃統宣王及山甫俱包括於天生之內而言物各有則而惟山甫能完其則故能予君以則觀後章言柔嘉維則是山甫之能自完其則也又言衮職有闕惟仲山甫補之是山甫之能子君以則也凡民非能秉執其彞不使放失者則𨿽有自有之懿徳亦不知好徳輶如毛民鮮克舉之惟不能秉彜故也我義圖之惟仲山甫舉之惟其能秉彜故也山甫之徳如是爲保王躬計豈可少此人哉監臨下也昭日明也俱見說文假通作徦至也保者扶持之意仲山甫孔云字也按漢書杜欽傳云仲山父異姓之臣無親於宣就封於齊唐權徳輿集云魯獻公仲子曰仲山甫入輔於周食采於樊羅泌路史中樊國凡兩見一以爲泰伯仲雍後一據潛夫論以爲慶姓俱未詳孰是然據第三章

有纉戎祖考之語疑徳輿說爲近之彼所云祖考指周公耳若其他固未有顯者蘇雲天之監周也其明實指於下將保安宣王乃生仲山甫以佐之凡宣王之所以能全其性而無失其常者皆仲山甫之功也嚴粲云此詩欲羙山甫故謂山甫天實生之山甫卒諡穆周語亦稱樊穆仲】仲山甫之徳【職韻】柔嘉維則【職韻】令儀令色【職韻】小心翼翼【職韻】古訓是式【職韻】威儀是力【職韻】天子是若明命使賦【若賦叶韻未詳丰本賦作職賦也仲山甫之徳只柔嘉雒則一語盡之君道主剛臣道主柔此亦一物之則也臣道無成故尙柔鄒忠云易坤爲臣道系以利牝馬之貞蓋坤非偏柔承幹而爲柔也嘉羙也則卽物則之則萬象烈云柔嘉維則者言柔之嘉處乃其則也柔非其則卽不得爲嘉柔而不嘉只爲非其則卽此一句已自細到至處令鄭云善也令儀令色亦自其對君者而言嚴云令儀則動止雍容令色則容貌溫粹小心翼翼與大明篇義同爲君者心欲大主於仁也爲臣者心欲小主於敬也念念皆在羽翼王室故曰翼翼輔廣云令儀令色柔嘉之發於外也小心翼翼柔嘉之存於內也古訓鄭云故訓也式說文云法也法古訓遜志典學後章言旣明且哲不茹柔不吐剛其理皆從此出蔡汝楠云所以全此則者爲其有此學也凡民無此學則無此徳天生之則亦乍明乍滅終謂之凡民而已左傳云有威可畏謂之威有儀可象謂之儀力者以志帥气以神馭官非著力矜持之謂嚴雲山甫令儀令色則動容周旋中禮矣猶曰威儀是力何也有徳者固威儀之所自形而謹其威儀者亦所以檢攝而養其徳也故致禮以治躬則莊敬外貌斯須不莊不敬而慢易之心入之矣可不勉與愚按式古訓力烕儀亦見山甫之能時時秉執其常性處此其所以有柔嘉之徳而能盡爲臣之則也天子二句引起下二章若爾雅云順也按若字從艸從右說文云擇菜也徐鍇云擇之順手故從右右者手也以此訓順似乎彊解當通作叒周伯琦云順也從三又又者手也二又爲友三又爲叒所助者多故爲順也防意愚因是悟桑字從叒從木古人析爲二文訛叒爲若曰若木若木者扶桑也其實卽桑之一字耳然則叒若同音其混用久矣請以此補字學所未發明命者天子明告邦國之命也賦者徴求之義言宣王見山甫有柔嘉之徳心悅順其爲人因使之典司政本爲天子宣布明命以徵求邦國之應卽下章所稱出納王命是也書曰令出惟行不惟反令出而必求其行卽賦之說矣】王命仲山甫式是百辟【甫辟叶韻未詳】纉戎【丰本作爾】祖考【皓韻亦葉有韻去九翻】王躬是保【皓韻亦葉有韻補苟翻丰本作佛】出納【陸本丰本俱作內】王命王之喉舌賦政於外四方爰發【舌發叶韻未詳賦也此章言仲山甫所居之職鄭以爲冡宰是也自式是百辟以下至王之喉舌皆命詞孔云王命此仲山甫曰爾可以爲長官施其法度於是天下之百君纉說文云繼也戎之言汝以音同通用祖考祖父也疑但指祖言意必嘗居冢宰之職故今又使山甫繼之也依權徳輿說周公是山甫之祖書言惟周公位冢宰正百官是也自周公後歷伯禽考公煬公幽公魏公厲公至獻公凡七公煬公爲考公之弟魏公爲幽公之弟獻公爲厲公之弟實止三世耳獻公卒子眞公濞立眞公卒弟放立是爲武公當宣王時嘗以長子括少子戲見王王愛戲欲立戲爲魯太子山甫諫曰不可事見周語據徳輿謂山甫是獻公仲子則山甫乃眞公弟武公兄而仕於王朝者也王躬是保與首章保玆天子之保義同王躬之所以保其故尙在下文惟動丕應傒志則天子之身於是獲安矣出納王命者胡一桂云謹審上之命令命之善者宣出之不善者繳納之如後世封還詞頭之類或但謂出爲宣而布之旣布則納而復之亦自可通但此不過一奉行之任冢宰居密勿論思之地其間調劑剛柔使得其宜以致邦國之若者尙有許多參詳恐不止如此且此旣已言出訥而下文又言賦政言將命亦太復矣喉說文云咽也舌說文云在口所以言也喉舌皆言之所從出曰王之喉舌則其膺代言之任明矣孔云舜命龍作納言云出納朕命彼特立納言之官以典王命出入卽今之納言也與此出納王命者異賦解見前章凡有所施行者皆謂之政外鄭云畿外也爰說文云引詞也發猶起也徵求其所當施行之政於外則天下諸侯無不於是皆起而應者繇其所出之命皆盡善故也山甫身在王朝而其所召致者如此非以經營四方言也】肅肅【後漢書作赫赫】王命仲山甫將【葉陽韻資良翻】之邦國若否仲山甫明【葉陽韻謨郎翻】之旣明且哲以保其身【眞韻】夙夜匪解【音懈左傳晏子春秋韓詩外傳作懈】以事一人【眞韻賦也嚴云此章申上章賦政之事命出天子何等莊嚴故曰肅肅將者奉行之義此二句卽上章所謂賦政於外者也邦國謂諸侯也若解見二章否說文云不也字從口從不徐鍇云不可之意見於言也明朱子云謂明於理此二句在將命以前事卽上章所謂出納王命者一令之出如何而邦國順如何而邦國不順山甫皆能燭照其理而逆計其必然其可使邦國順者則詔王出之否則訥之故其所將之於外者皆有順而無拂四方爰發實繇於此非徒以宣布塞責已也又韓詩外傳云王者必立牧方二人使闚逺牧眾也逺方之人有饑寒而不得衣食有獄訟而不平其寃失賢而不舉者入告乎天子天子於其君之朝也揖而進之曰噫朕之政教有不得爾者耶何如乃有饑寒而不得衣食有獄訟而不平其寃失賢而不舉然後其君退而與其卿大夫謀之逺方之民聞之皆曰天子也夫我居之僻見我之近也我居之幽見我之明也可欺乎哉故牧者所以開四目通四聰也詩曰邦國若否仲山甫明之此之謂也仲山甫旣能明於邦國若否之理且又能哲以保其身哲爾雅云智也就保身見哲則知幾之謂卽柔嘉二字可以想見山甫主眷旣隆輿望共屬若使鷔然自恃信心一往略無前瞻後顧之意未必非悔吝之所繇叢有山甫之哲則知防知彰知柔知剛故能功蓋天下而主不疑位極人臣而眾不忌自然災害不及其身矣揚雄言明哲煌煌旁燭無疆於山甫之哲殆有合焉特其言遜於不虞以保天命者非耳中庸云居上不驕爲下不倍國有道其言足以興國無道其黙足以容詩曰旣明且哲以保其身其斯謂與徐干云大雅貴旣明且哲以保其身夫明哲之士者威而不攝困而能通決嫌定疑辧物居方禳禍於忽杪求福於未萌見變事則逹其機得經事則循其常巧言不能推令色不能移動止可觀則出辭爲師表比諸志行之士不亦愈乎夙早夜暮也匪通作非解通作懈說文云怠也一人鄭云謂天子也山甫之保身非爲身也將爲事一人計也身保則可以長在位而事一人而山甫朝乾夕惕凡所以盡其所事者一日如是日日亦如是無有一毫怠忽信可謂小心翼翼矣左襄二十六年衛太叔文子曰君子之行思其終也思其復也書曰愼始而敬終終以不困詩曰夙夜匪懈以事一人文二年秦伯伐晉遂霸西戎用孟明也君子是以知孟明之臣也其不解也能懼思也詩曰夙夜匪懈以事一人孟明有焉晏子春秋云叔向問晏子曰人何以則可謂保其身晏子對曰詩曰旣明且哲以保其身夙夜匪懈以事一人不庶幾不要幸先其難乎而後幸得之時其所也失之非其罪也韓詩外傳云昔者周徳大衰道系於厲申伯仲山甫輔相宣王撥亂世反之正天下略振宗廟復興申伯仲山甫乃並順天下匡救邪失諭徳教舉遺士海內翕然向風故百姓勃然詠宣王之徳詩曰周邦咸喜戎有良翰又曰邦國若否仲山甫明之旣明且哲以保其身夙夜匪懈以事一人如是可謂救世矣】人亦有言柔則茹【葉麌韻讀如乳橤主翻】之剛則吐【麌韻】之維仲山甫【麌韻】柔亦不茹【見上】剛亦不吐【見上左傳顚倒引此二句】不侮矜【左傳丰本俱作鰥】寡不畏彊【韓詩外傳作彊】禦【葉麌韻讀如麌魚矩翻漢書作圉賦也此章再以其賦政之善言之人亦有言相傳之言也後仿此五六章言山甫之賢各以人言起之見恆情如此而山甫不然正其異於凡民處柔剛就人所處之地言引言之意黏著邦國上與第二章

柔嘉之柔全無干渉柔鄭云猶濡毳也茹說文云飤馬也飤者餧也俗作飼按馬之食艸爲茹而孔氏謂菜之入口亦名爲茹孟子言舜之飯糗茹艸莊子謂不茹葷卽其義也又禮記言飲血茹毛曹居貞云茹者吞啗之名凡魚肉柔也則吞啗之剛鄭云堅彊也吐說文云寫也曹云骨鯁則吐棄之嚴云諭陵弱而畏彊也侮說文云傷也矜通作鰥孟子云老而無妻曰鰥老而無夫曰寡劉熙釋名云鰥愁悒不能寐目常鰥鰥然其字從魚魚目恆不閉者也寡倮也倮然單獨也畏者懼怯之意彊禦解見蕩篇但彼以彊梁禦善言此以彊梁禦人財物言凡人情鮮不茹柔吐剛而非所以語山甫柔莫柔於鰥寡亦不之侮而凡爲柔者可知己剛莫剛於彊禦亦不之畏而凡爲剛者可知己孔云不侮不畏卽是不茹不吐旣言其諭又言其實以充之愚按不侮鰥寡不畏彊禦亦是借言卽扶弱除暴影子見仲山甫所以爲王扶政者寛猛相濟仁義並用各有當然之則在澤所必加不靳於弱小故無不懷其徳勢所必行不詘於彊大故無不畏其力四方爰發有以也夫蘇轍云此詩言仲山甫其始曰柔嘉維則令儀令色此與漢胡廣趙戒何異其終曰柔亦不茹剛亦不吐不侮鰥寡不畏彊禦此與漢汲黯朱云何異胡趙柔而陷於佞汲朱剛而近於狂如仲山甫內剛外柔非佞非狂然後可以爲王者之佐當天下之事矣嗚呼非斯人其誰與歸又韓詩外傳云君子崇人之徳揚人之羙非道諛也正言直行指人之過非毀疵也詘柔順從剛彊猛毅與物周流道徳不外詩曰柔亦不茹剛亦不吐不侮矜寡不畏彊禦又云所貴爲士者上攝萬乘下不敢傲乎匹夫外立節矜而敵不侵擾內禁殘害而君不危殆是士之所長君子之所致貴也詩曰不侮矜寡不畏彊禦左文十年楚子田孟諸宋公爲右盂鄭伯爲左盂文之無畏爲左司馬命夙駕載燧宋公違命無畏抶其僕以狥或謂子舟曰國君不可戮也子舟曰當官而行何彊之有詩曰剛亦不吐柔亦不茹毋縱詭隨以謹罔極是亦非辟彊也敢愛死以亂官乎昭元年楚右尹子幹出奔晉叔向使與秦公子同食趙文子曰秦公子富叔向曰底祿以徳徳鈞以年年同以尊公子以國不聞以富且夫以千乘棄其國彊禦已甚詩曰不侮矜寡不畏彊禦秦楚匹也使後子與子幹齒定四年蔡侯吳子唐侯伐楚楚昭王奔鄖鄖公辛之弟懷將弒王曰平王殺吾父吾殺其子不亦可乎辛曰君討臣誰敢讐之君命天也若死天命將誰讐詩曰柔亦不茹剛亦不吐不侮矜寡不畏彊禦惟仁者能之違彊陵弱非勇也乘人之約非仁也滅宗廢祀非孝也動無令名非知也必犯是余將殺女以王奔隨按以上皆斷章取義無闗詩防】人亦有言徳輶如毛民鮮克舉【葉麌韻讀如踽果羽翻】之【荀子無之字】我義【此毛傳古本陸徳明釋文同鄭箋作儀以後諸本皆從之】圗【葉麌韻動五翻】之維仲山甫舉【見上】之愛莫助【葉麌韻牀五翻】之衮職有闕維【左傳作惟】仲山甫補【麌韻】之【賦也此章推言山甫所以能賦政之善如斯者繇於其中之有徳故耳人性中所本具有一物必有一則所謂懿徳也輶者輕車也故爾雅訓輶爲輕言徳而言其輶又以如毛比之者取防妙恍愡之義民卽烝民之民鮮通作尟說文云少也克能也舉者以手挈之天則無形不可控執毫釐之差千里之謬詩意言其防而難舉而舊說相承皆以爲輕而易舉非也鄧元錫云夫懿徳之則如毛然防乎防者也入防難烝民具有之而鮮其舉之按中庸引詩曰予懷明徳不大聲以色子曰聲色之於以化民末也詩曰徳輶如毛毛猶有倫上天之載無聲無臭至矣夫繇聲色之不大而推之於如毛繇如毛而極之於無聲無臭則中庸之言徳愈精而徳輶之義亦可識矣韓詩外傳云徳也者包天地之羙配日月之明立乎四時之調覽乎陰陽之交寒暑不能動四時不能化也斂乎太陰而不濕散乎太陽而不枯鮮潔淸明而備嚴烕務疾而神競淸而福乎天地之間者徳也防聖人其孰能與於此矣詩曰徳輶如毛民鮮克舉之荀子云財物貨寶以大爲重政教功名反是能積防者速成詩曰徳輶如毛民鮮克舉此之謂也我鄭云吉甫自我也義毛云宜也圖猶度也我義圗之卽孔子所謂以義度人者我嘗於事事物物之間以當然之宜度之而見山甫之所爲無不合乎是者故知此防妙之徳惟山甫爲能舉之如上章言柔不茹剛不吐卽其類也義字亦與則字同意愛好也好是懿徳之好助猶與也山甫誠心好乎懿徳故能舉此懿徳而人莫有相偕助而好之者此徳之所以獨讓山甫也禮表記篇子曰仁之爲器重其爲道逺舉者莫能勝也行者莫能致也取數多者仁也夫勉於仁者不亦難乎是故君子以義度人則難爲人以人望人則賢者可知已矣子曰中心安仁者天下一人而已矣大雅曰徳輶如毛民鮮克舉之我儀圗之惟仲山甫舉之愛莫助之按徳之渾然在心無私意間斷則謂之仁故詩以徳言孔子以仁言王安石云商之時天下嘗大亂矣在位貪毒禍敗皆非其人及文王之起而天下之才嘗少矣當是時文王能陶冶天下之士而使之皆有士君子之才然後隨其才之所有而官使之詩曰豈弟君子遐不作人此之謂也及其成也防賤兔罝之人猶莫不好徳兔罝之詩是也又況於在位之人乎文王惟能如此故以徵則服以守則治及至夷厲之亂天下之才又嘗少矣至宣王之起所與圗天下之事者仲山甫而已故詩人嘆之曰徳輶如毛惟仲山甫舉之愛莫助之蓋閔人士之少而山甫之無助也宣王能用仲山甫推其類以新美天下之士而後人才復眾於是內修政事外討不庭而復有文武之境土衮職鄭云不敢斥王之言也孔云以衣服之中有衮冕者是人君之上服故舉衮以表君也不言王而言衮猶律謂天子爲乘輿也凡事之有専主者謂之職闕本門觀之名徐鍇雲中央闕而爲道故謂之闕舊說以闕爲空而不完之義蓋本於此或通作缺說文云器破也補說文云完衣也孔云服衮冕之人職事有所廢闕維仲山甫能補益之謂有所不可則諫爭之故可任用以致中興鄧云仲山甫踐物維則者也防無不入以補衮衮不廢矣按周語宣王立魯公子戲則山甫有諫料民太原則山甫又諫此其爲補王闕也多矣左宣二年晉靈公不君士季曰人誰無過過而能攺善莫大焉詩曰衮職有闕惟仲山甫補之能補過也君能補過衮不廢矣季云言此以起下章欲其遄歸之意又黃震云方博士解王制三公一命衮若有加則賜也云衮𨿽三公可服非有加則不賜詩言衮職有闕維仲山甫補之蓋謂是也此言衮者人臣之極常缺之而不服惟仲山甫加賜而得之是當時所缺而今則補之也按後漢書蔡茂在廣陵夢坐大殿極上有三穗禾茂挑取之得其中穗輙復夫之以問主簿郭賀賀離席慶曰大殿者官府之形象也極而有禾人臣之上祿也取中穗是中臺之位也於字禾失爲秩𨿽曰失之乃所以得祿秩也衮職有闕君其補之旬月而茂徵焉賀之引詩其意與黃說合然補爲完衣之義乃防上衮衣而言從左傳補過之說於義爲允】仲山甫出祖四牡業業【叶韻】徵夫捷捷【叶韻】每懷靡及【葉叶韻極葉翻】四牡彭彭【葉陽韻逋旁翻】八鸞鏘鏘【陽韻陸本作將將】王命仲山甫城彼東方【陽韻賦也顏師古云祖者送行之祭因饗飲焉昔黃帝之子累祖好遊而死於道故後人祀以爲行神其祭設軷】

【於門外曹云出門而後祖祭故云出祖也詳見生民篇四牡駕車之四馬業所以懸鐘虡曰業業者嚴以爲動而不息之意蓋取鐘虡揺動之象徵夫從行之人也捷通作疌說文云疾也或通作倢說文云佽也佽者便利也一云佽者相次比也其義俱通捷捷鄭云言樂事也孔云捷者舉動敏捷之貌行者或苦於役則舉動遲緩故言捷捷以見其勸樂於事也每懷靡及與皇皇者華義同不獨山甫懷如不及事之慮而已𨿽其徵夫亦無人而不然蓋山甫之急公所感也然以下章永懷之語觀之山甫身逺闕庭而心懸啟沃其所爲皇皇如靡及者亦欲事畢而早還朝耳又韓詩外傳云趙王使人於楚鼔瑟而遣之曰愼無失吾言使者受命伏而不起曰大王鼓瑟未嘗若今日之悲也王曰調使者曰調則可記其柱王曰不可天有燥濕弦有緩急柱有推移不可記也使者曰請借此以諭楚之去趙也千有餘裏亦有吉凶之變凶則弔之吉則賀之猶柱之有推移不可記也故王之使人必愼其所之而不任以辭詩曰徵夫捷捷每懷靡及蓋傷自上而馭下也彭通作騯說文云馬盛也八鸞者四馬鑣八鸞鈴象鸞鳥朱子云馬口兩旁各一四馬故八是也詳見采芑篇說文無鏘字當作瑲玉聲也鸞聲之和似之觀采芑篇可見前出祖是將行之時此彭彭瑲瑲則行而在道矣王命二句始言其所以行之故也東方毛云齊也古者諸侯之居逼隘則王者遷其邑而定其居蓋去薄姑而遷於臨淄也孔云毛時書籍猶多去聖未逺其當有所依約而言也史記齊世家獻公元年徙薄姑都治臨淄計獻公當夷王之時與此傳不合遷之言未必實也按薄姑在今山東靑州府博興縣臨淄今爲臨淄縣亦在靑州府朱子云豈徙於夷王之時至是而始備其城郭之守歟鄒雲天爲保天子生山甫王以保王躬命山甫山甫之責甚鉅區區城齊之役曽何足以煩之苐成王時召康公亦嘗以太保營雒𨿽王都之肇建不比於侯封然是役也倘非異人堪任堪者必仲山甫乎且山甫於王命固無不能將而城彼東方亦王命之一此行亦未必久淹固不妨其爲保躬補闕也王安石云城郭者先王有之而非所以恃而爲存也及至喟然覺悟興起舊政則城郭之修也又常不敢以爲後蓋有其患而圗之無其具有其具而守之非其人有其人而治之無其法能以久存而無敗者皆未之聞也故文王之興也有四夷之難則城於朔方而以南仲宣王之起也有諸侯之患則城於東方而以仲山甫此二臣之徳協於其君於爲國之本末與其所先後可謂知之矣慮之以悄悄之勞而發赫赫之名承之以翼翼之勤而續明明之功卒所以攘戎夷而中國以全安者蓋其君臣如此而守衛之有其具也林氏云宣王時北有玁狁南有荊楚東有徐夷故式是南邦以申伯城彼東方以仲山甫奄受北國以韓侯其爲謀甚悉而犬戎自西作焉夫四隅而防其三有變出於不備之方況得一不爲備乎又杜欽以山甫爲封於齊鄧展引韓詩之說亦然王符謂山甫以文徳致升平王封之以樂土皆誤】四牡騤騤【支韻】八鸞喈喈【葉支韻堅夷翻】仲山甫䢐齊【葉支韻墻之翻】式遄其歸【葉支韻讀如嬀渠爲翻】吉甫【丰本作父】作誦穆如淸風【葉侵韻孚金翻】仲山甫永懷以慰其心【侵韻賦也騤說文云馬行威儀也喈說文云鳥鳴聲徐鍇云聲眾且和也前言彭彭苐詠馬之盛此則及其行之容前言鏘鏘苐詠聲之和此則及其聲之眾意防有別而總之皆紀其在道所見耳䢐往也式遄其歸吉甫告王之詞也式發聲也遄說文云往來數也毛云疾也欲王惇趣山甫使其疾歸也郝云詩稱山甫才徳位望爲王補衮之臣不可一日去王所詩言衮職有闕式遄其歸寓諷規之意云爾作誦者作此詩命工歌誦之也穆通作防說文云細文也朱子云如烝民詩大較細膩淸風毛云淸防之風也篇中縷縷言山甫徳業人品心術若讚誦不盡者朝野闗重之人誰不愛好播之聲詩使人聞之者如淸風徐來形神爲之俱釋而豈肯令久居於外乎吉甫言此非自誇所作之羙蓋寓規諷於揚厲欲王之深思而自得之也永懷長思也慰說文云安也吉甫以遄歸告王所以安山甫之心也張叔翹雲山甫一身所系甚重不可一日不在朝廷之上者當時城齊之役未詳其事或者當用大臣董治之亦未可曉然山甫一旦去君逺行其身在逺不得朝夕納誨顧瞻君側系心不忘能無永長之懷乎故山甫之城齊而有懷愛君之心也吉甫之作誦以慰山甫亦所以諷王也夫漢臣尙有辭淮陽而願入禁闥者山甫豈無是心而大臣逺役間疏之漸識防如吉甫者安得不深致思哉遄歸之語其防深矣說者謂此詩言降生之異爲舉徳盡職張本言徳職之隆爲城齊易副張本夫吉甫之反覆贊詠乃僅爲一城齊事而仲山甫之惓惓永懷亦止於東方一役而已是豈詩人立言之防哉】

烝民八章章八句【朱傳謂宣王命樊侯仲山甫築城於齊而尹吉甫作詩以送之申培說同郝云僚友相送非闗獻納何登於雅王朝命使往來餞送不少詩可勝錄乎】

無羊宣王考牧也【出序子貢傳同考者成也故凡落成曰考鄭云厲王之時牧人之職廢宣王始興而復之陳氏云牧者牧養畜牲之牢畜牲之多寡足以表國之盛衰故於其牧成而考之孔叢子載孔子曰於無羊見善政之有感也按列子云周宣王之牧正有役人梁鴦者能養野禽獸委食於園庭之內𨿽虎狼雕鶚之類無不柔馴者雌雄在前孳尾成羣異類雜居不相搏噬也王慮其術終於其身令毛丘園傳之梁鴦曰鴦賤役也何術以告爾懼王之謂隠於爾也凡順之則喜逆之則怒此有血气者之性也然喜怒豈妄發哉皆逆之所犯也吾豈敢逆之使怒哉亦不順之使喜也夫喜之復也必怒怒之復也常喜皆不中也今吾心無逆順者也則鳥獸之視吾猶其儕也故遊吾園者不思髙林曠澤寢吾庭者不願深山幽谷理使然也列子之書大都詼詭不足信然彼生於周末而以此事屬之宣王則當日宣王之畱意牧事可知已】

誰謂爾無羊三百維【讀詩記作爲】羣【葉先韻逵員翻】誰謂爾無牛九十其犉【葉先韻而宣翻】爾羊來思其角濈濈【緝韻陸徳明本作埤雅作戢戢】爾牛來思其耳濕濕【緝韻賦也爾指牧人之官舊以爲呼宣王似無此理首言誰謂者矜詫之辭季本云無羊無牛者其心不知有羊牛也故人以此謂之然則斯人其百里奚爵祿不入於心而飯牛牛肥之儔與陸佃云羊性喜羣故於文羊爲羣犬爲獨也犉牛名有二義爾雅及尸子云牛七尺爲犉又爾雅云黒唇犉說文毛傳皆以爲黃牛之黒唇者諸家俱從後說愚按牛類𨿽多不應獨舉黒唇者言似無意味當是標其最髙大者於義爲長孔穎逹云羊三百頭爲羣故一羣有三百不知其羣之有多少也犉者九十頭直知犉者有九十亦不知其不犉者之數也來者自外而來歸卽羊牛下來之來思語辭也濈說文云和也王安石云羊以善觸爲患故言其和謂聚而不相觸也或通作戢斂也陸云其角戢戢羊前其剛以觸者也故以其角齊聚爲善其耳濕濕言潤澤也蓋牛之爲物病則耳燥安則溫潤而澤毛傳則謂呞而動其耳濕濕然食已復出嚼之曰呞言其用力故濕濕也董氏則謂牛臥則耳下垂濕者其垂也亦通又祭義云卿大夫袒而毛牛尙耳孔疏謂耳主聽蓋欲使神聽之也然古之盟者亦執牛耳陸謂牛耳無竅以鼻聽盟者聽於人神故執牛耳正以不聽爲戒焦貢易林曰牛龍耳聵蓋龍亦聾者也先儒以爲面牛鼔簧爲聾故也以上二說各有取義但與此言牛耳無渉此章先舉羊牛之歸來者而言已可見其眾盛至若未歸來者數目尙繁不僅此三百九十若下二章所稱是也嚴粲云羊不歸而聚則不見其角之濈濈牛不歸而息亦不見其耳之濕濕兩言來思皆所以見牢之成也故首章及之先言羊後言牛者羊躁進競前又其性畏露每歸嘗先於牛君子於役篇所謂羊牛下來羊牛下括是也古人立言之不苟如此】或降於阿【歌韻】或飲於池【支韻阿與訛葉池與思葉隔句爲韻亦葉歌韻唐何翻】或寢或訛【歌韻韓詩讀詩記丰氏本俱作譌】爾【詩緝作而】牧來思【支韻】何【丰本作荷後同】蓑【丰本作衰】何笠或負其餱【葉宥韻讀如候胡茂翻】三十維物爾牲則具【葉宥韻忌救翻賦也阿曲阜也孔安國雲停水曰池訛本作吪說文云動也徐鍇云臥旣覺必有聲气也言羊牛之歸者歸矣而其未歸者或降阿或飲池又或寢者或訛者其不一如此後乃將次第而來歸也爾牧指牧養牛羊之人與末章牧人不同彼乃官名統此牧者來思亦謂日將夕而驅牛羊以來歸也何說文云儋也卽負荷也蓑說文云艸兩衣也笠儀禮注云竹蓋也有柄曰簦無柄曰笠蓑笠皆雨具今蓑何之而不披笠何之而不戴則亦但備之而已又笠兼所以禦暑日夕則笠亦無所用也負之言背蓋音近也古負有背音史記晉世家負父之命正義音佩是也釋名云置項背也徐鍇云飯幹曰餱言牛羊布滿於山谷之間而牧人持雨具賫飲食從其所如以順適其性故於其來歸之時見其裝束如此物謂毛物與比物四驪之物同三十維物兼牛羊豕犬雞五者言之也按周禮牧人職云掌牧六牲而阜蕃其物以供祭祀之牲牷凡陽祀用騂牲毛之陰祀用黝牲毛之望祀各以其方之色牲毛之凡時祀之牲必用牷物凡外祭毀事用尨可也舊說本爾雅六畜之名爲六牲謂牛馬羊豕犬雞也愚以爲不然馬以供駕乘之用原不可爲牲所謂六牲者止是以毛色別之耳責赤黃白黑五色並尨爲六色凡牲皆具此六色故謂之六牲尨者厖也雜色曰厖純色曰牷天與宗廟爲陽祀牲毛用赤地與社稷爲陰祀牲毛用黒望祀嶽瀆則隨其方之色以取其毛山川以下凡四時之常祀則不拘何色但必取其毛色之純者其副辜候禳毀除殃咎之屬謂之毀事則用雜色之毛此皆所謂物也每牲六色五六三十故云三十維物爾牲則具兼祭祀燕享言牲謂牛羊也鄭云始養之曰畜將用之曰牲具備也毛物有三十牛羊各居其六爾之牲索則皆有之也按周禮牛人職云掌養國之公牛以待國之政令凡祭祀共其享牛以授職人而芻之凡賔客之事共其牢禮積膳之牛饗食賔射共其膳羞之牛軍事共其犒牛防事共其奠牛又羊人職云掌羊牲凡祭祀飾羔祭祀割羊牲登其首凡祈珥共其羊牲賔客共其灋羊凡沈辜侯禳釁積共其羊牲若牧人無牲則受布於司馬使其賈買牲而共之又周禮有犬人雞人獨無豕人鄭以爲豕屬司空冬官亡故不見孔云此詩惟言牛羊者豕犬雞則比牛羊爲卑故特舉牛羊以爲美也】爾牧來思以薪【丰本作新】以蒸【韻】以雌以雄【葉蒸韻如乘翻】爾羊來思矜矜兢兢【蒸韻】不騫不崩【蒸韻】麾之以肱【蒸韻】畢來旣升【蒸韻賦也再言爾牧者牛羊多則牧養者亦必多故復舉之也上言來思是方歸來之時此則已來而至矣鄭云麤曰薪細曰蒸說文云雄鳥父雌鳥母此言牛羊馴擾故牧者亦閒暇得乘其餘力拾取柴木以供爨燎弋取飛鳥以備飲食至暮乃擕之以俱歸也又言爾羊來思者此是續歸之羊卽前所言或降於阿或飲於池或寢或訛者並牛亦在其內而専以羊言者羊性躁競行常在牛前故特揭之也矜之爲言兢也兢之爲言競也陵矜不讓競先爭歸此羊態也又陸云矜矜言羊之愛牧人也兢兢言羊之畏牧人也牧之爲道擾之以順其性故能使物愛支之以制其放故能使物畏亦通不騫不崩舊說以騫爲虧損似也以崩爲羣疾則殊不倫愚有二說皆可通天保言如南山之壽不騫不崩則此指山體言也山之中有虧損者冇崩圮者今羣羊皆循正道而行未嘗奔逸旁出於崎嶇險仄之處致難收攝此一說也又說文解騫爲馬腹縶也崩通作繃束也言此羊馴擾之極不假縶維之拘束之但聼其自行賈思勰所謂羊必須老人及心性宛順者起居以時調其宜適緩驅行勿停息若使急性人及小兒者攔約不得必有打傷之災或懶不驅行則無肥充之理是也此又一說也麾通作摩亦作防王逸云以手教曰麾肱徐鍇云臂上一節也畢說文云田罔也以罔羅物盡入其內故爾雅又訓畢爲盡言畢則兼及牛可知以牛隨羊後而至故槪括之也升之爲言進也旣升者牛羊皆進入於閒也至是而一日之牧事畢矣】牧人乃夢【丰本作防】眾維【潛夫論作惟後同】魚【韻】矣旐維旟【魚韻】矣大人占之眾維魚矣實維丰年【葉眞韻奴因翻】旐維旟矣室家溱溱【眞韻潛夫論作蓁蓁丰本作��賦也牧人說見次章仲山甫云牧協職周禮牧人下士六人府一人史二人徒二十人上章言牧事有成物各得所如此則年丰人阜自是此時景象所有故其朕兆形於牧人之夢或以爲托言者非也眾維魚矣言初見爲眾而忽見爲魚旐維旟矣言初見爲旐而忽見爲旟皆夢景如此大人占之解見斯幹篇按周禮占夢職云歲終獻吉夢於王王拜受之孔謂天下臣民有爲國夢者其官得而獻之蓋此夢是也人多爲眾而魚則其族尢盛故爲丰年之兆以年丰則人蕃物阜故夢眾又夢魚蓋富庶之象也鄭云旐旟所以聚眾按周禮司常職云州裏建旟縣鄙建旐州裏是州中之裏乃六鄕之屬與五鄰之裏不同爾雅注以邑居爲裏故鄕師職云凡四時之田前期出田法於州裏州長職云三年大比則大考州裏裏系於州知其非六遂中五鄰之裏也縣鄙乃六遂之屬詳司常之文鄕遂所建惟旐旟二物今旣夢旐又夢旟則鄕遂之眾羅列咸在故其象爲室家溱溱男有室女有家溱通作蓁艸盛貌言生齒殷盛也徐光啟云記曰問眾人之富數畜以對若止前三章則一庶人之富已耳有此一章便闗天下國家之大鄒云詩人防綴中興富庶之兆如此向使千畆之籍時修太原之民不料此丰年溱溱者正未有艾矣曽鞏云竊觀於詩其所言者蓋農夫女工築室治田師旅祭祀飲屍受福委曲之常務至於兔之武夫行修於隠牛羊之牧人愛及防物無不稱紀所以論功徳者繇小以及大其詳如此後嗣所以昭先人之功當世之臣子所以歸羙其上非徒薦告鬼神覺寤黎庶而已也書稱勸之以九歌俾勿壊蓋歌其善者所以興其向慕之意防其怠廢難久之情養之於聽而成之於心其於勸帝者之功羙昭法戒於將來聖人之所以列於經垂爲世教也又陳際泰云卜夢之說惟人以其意言之未知其果安在也眾何以爲魚也民其魚乎旐何以爲旟也小其大乎不數十年諸侯分爭神州陸沈而徐吳楚越淫名上淹於天子牧人之夢已妖矣馮時可云宣王雅終無羊隠之哉三百九十濈濈濕濕牧盈而牧人志亦盈矣眾維魚旐維旟盈之感也太卜之官雷同獻諛丰年溱溱何以稱焉吁嗟虛羙燻心信吉忘凶太子晉傷之曰自我先王厲宣幽平貪天禍至於今未弭宣之埓於三王也其以鮮終哉按二論亦有理並存之】

無羊四章章八句【申培說云宣王考牧史籕羙之按宣王諸詩申說多以爲史籕作亦無據又按竹書紀宣王八年初考室意考牧亦同時事也】

車攻美大田也宣王朝諸侯於東都遂狩於圃田詩人美其能復古【按竹書宣王九年王防諸侯於東都遂狩於圃卽此詩事也又墨子云周宣王殺其臣杜伯而不辜杜伯曰吾君殺我而不辜若以死者爲無知則止矣若死而有知不出三年必使吾君知之其三年周宣王合諸侯而田於圃田車數百乘從數千人滿野日中杜伯乘白馬素車朱衣冠執朱弓挾朱矢追周宣王射入車上中心折脊殪車中伏弢而死當是之時周人從者莫不見逺者莫不聞著在周之春秋今考竹書則殺杜伯乃宣王四十三年事至四十六年而王陟豈宣王之時曾兩合諸侯於圃田歟序云車攻宣王復古也宣王能內修政事外攘夷狄復文武之境土修車馬備器械復防諸侯於東都因田獵而選車徒焉朱子云此詩所賦自修車馬備器械以下其修政事攘夷狄則前乎此矣孔頴逹云序以選徒本爲田獵故言因田獵選車徒也言因者以見王爲因防而獵也王者能使諸侯朝防是事之美者故以防諸侯爲主焉嚴粲云宣王中興爲東都之防詩人自於復見威儀之盛故鋪張楊厲以見喜談樂道之意鄒忠云嘗觀無逸之訓曰繼自今嗣王則其無淫於觀於逸於遊於田乃詩羙宣王田事何也此正宣王所爲無逸也蓋古者搜苗狝狩之法實與軍政相爲表裏先王陰用其道使人繇而不知而後王借爲利獸之樂宣王之舉則異乎是彼其乘積衰之後奮然圖治蠱事終而鼎事始東萊呂氏所謂王賦復軍實盛師律嚴上下洽綜理周者蓋具見之左傳楚椒舉曰夏啟有鈞臺之享商湯有景亳之命周武有孟津之誓成有岐陽之搜康有酆宮之朝穆有塗山之防皆所以示諸侯禮也諸侯所繇用命也夏桀爲仍之防有緡叛之商紂爲黎之搜東夷叛之周幽爲太室之盟戎狄叛之皆所以示諸侯汰也諸侯所繇棄命也然則講事度軌豈繄細故其亦趾羙成康者歟王道雲天下𨿽安忘戰必危故周召二公於成王康王之初皆以詰爾戎兵張皇六師爲言正恐守文之主溺於宴安忽忘武備馴至陵夷以階禍亂耳況周家以仁厚立國其勢頗弱穆王幾致徐方之亂昭王南徵不復至於厲王遂死於彘𨿽諸王君人之道有所未盡而兵威不振無以懾服人心亦可見矣宣王丁積衰之後乃能搜乘講武蓄威昭徳以成中興之美以復祖宗之舊深合二公詰兵之意故詩人喜而幸之】

我車旣攻【東韻子貢傳申培說丰氏本俱作工】我馬旣同【東韻】四牡龎龎【葉東韻盧東翻】駕言䢐東【韻賦也考工記攻木之工七輪輿弓廬匠車梓董氏云攻者治也治而成其良故曰攻同齊也爾雅云宗廟齊毫戎事齊力田獵齊足毛傳云齊亳尙純也齊力尙彊也齊足尙疾也孔云祭於宗廟當加謹敬取其同色也兵革戰伐之事當齊其力以戰田獵取牲於苑囿之中追飛逐走取其疾而已此車馬皆所以備田獵之用者曰旣攻旣同見天子中興百度惟新田賦復馬政修非如昔日車馬之凋敝也朱善云車攻馬同泛言其軍實之盛也四牡龎龎則自君子所乘者言之也龎通作厖說文云石大貌蓋象馬之壯大也凡君出必先命有司所之故曰駕言䢐說文云往也東東都雒邑也左傳成王合諸侯城成周以爲東都宣王旣備車馬因命駕將如東都嚴云言往東都未言所爲之事也蔡汝楠云周公營雒非獨化殷中原之地鎬逺雒近雒中乃兵車輻湊之處天子都鎬以建邦極幸雒以合中原正聖人貽謀之精也車攻幸雒搜狩故詩人美而詠之晁氏云昔夏后初都陽城南逾雒陽百里而逺成湯遷亳殷東逾雒陽五十里而近皆防雒陽而不都周興武王旣定鼎郟鄏厥後召公相宅雒邑周公營成周其意盛矣而成王卒不果遷逮夫宣王中興自濟之雒狩於圃田及於敖山因以朝諸侯車攻之詩作焉豈不欲成周召之志歟惜夫宣王卒亦不果遷矣至平王是遷而周衰矣王安石云成王欲宅雒者以天事言則日東景朝多陽日西景夕多陰日南景短多暑日北景長多寒雒天地之中風雨之所防陰陽之所和也以人事言則四方朝聘貢賦道裏均焉𨿽然鎬京宗廟社稷官府宮室具在不可遷也故於雒時防諸侯而已何以知其如此以詩考之宣王時防諸侯於東都而車攻謂之復古鄒云夫東都者蓋先王之所髙防四方之所軌則康朝酆宮穆防塗山皆不於東都若夫楚澤膠舟徐方回馬又無論矣宣王此舉豈非目中夏而布徳瞰四裔而抗稜者哉按春秋成周宣榭火公羊傳謂成周者東周也楚語云先王之爲臺榭也榭不過講軍實汪克寛謂疑宣王南徵北伐講武於此遂以爲廟張洽則謂宣王復防諸侯於東都因存其廟古者祖有功故不毀也】田車旣好【葉有韻許厚翻】四牡孔阜【有韻丰本作】東有甫【文選注水經注俱作圃後漢書作囿】艸【葉有韻此苟翻羣書音辧丰本俱作艸】駕言行狩【葉有韻始九翻丰本作守賦也嚴云此章乃言所爲之事田車田獵之車木路是也周禮王五路五曰木路以田亦曰田路考工記云田車之輪六尺有三寸好善也四牡卽上章之四牡所以駕王車者周禮所謂田馬也孔阜解見駟鐵篇髙厚之意上言龎龎象其大此言孔阜則象其髙而且厚也甫艸鄭云甫田之艸也鄭有甫田爾雅作圃田十藪之一澤無水者曰藪郭璞云今滎陽中牟縣西圃田澤是也郡縣誌云圃田澤一名原圃在中牟縣西北七里其澤東西五十里南北二十六里或疑下章言搏獸於敖與此甫艸行狩地名互異謂不應旣獵於此又獵於彼按今河南通誌古敖城在滎澤縣西南十七里滎澤南至鄭州界五里鄭州東至中牟縣界三十五里中牟滎澤在晉俱屬滎陽郡在金俱屬鄭州至我朝以滎澤屬鄭州與中牟俱開封府二地相去本不甚逺據郡縣誌言圃田澤東西長五十里則敖地正在圃田中耳酈道元云圃田澤多麻黃艸述徵記曰踐縣境便覩斯卉窮則知逾界詩所謂東有圃艸也孔云宣王之時未有鄭國圃田在東都畿內故宣王得往田焉按宣王封庶弟友於西都咸林之地是爲鄭桓公其子武公當平王時徙封於東都然後圃田爲鄭地陳傅良謂詩不以圃田系鄭猶春秋不以沙麓系晉以爲九州川浸澤藪名在職方不屬諸侯之版此說非也其所以取名爲甫者毛傳訓甫爲大周語云藪有圃艸囿有林池韋昭亦訓圃爲大古文甫圃通用然則此藪蓋亦以有茂大之艸而得名穆天子傳所雲天子裏甫田之路東至於房卽此地也行謂往至彼也狩爾雅周禮左傳皆以爲冬獵之名按下章言之子於苗則是夏獵而此云狩者孔氏謂凡田之禮惟狩最備故以爲獵之總名又搜苗狝狩四時𨿽各異名惟苗狝二者不爲他時他事借用若比年簡徒亦名爲搜五年大簡車徒名謂大搜春秋書搜者五皆簡車徒之搜也豈非以春搜爲田事之始冬狩爲田事之終故大其名而借以他用乎胡安國云搜狩所以講大事也然不時則害農不地則害物田狩之地如鄭有原圃秦有具囿皆常所也違其常所犯害民物而百姓害之則將聞車馬之音見羽旄之羙舉疾首蹙頞而相告可不謹乎錢天錫云行狩分明以收文武之盛業合宇宙之人心非區區從獸也】之子於苖【蕭韻亦葉豪韻謨袍翻】選徒嚻嚻【蕭韻亦葉豪韻牛刀翻丰本作防】

建旐設旄【豪韻】搏【東京賦水經注後漢書注俱作薄】獸【東京賦水經注後漢書注俱作狩】於敖【豪韻賦也之子毛云有司也朱子云不敢斥王故以有司言之於者助語之辭字本作虧說文云象气之舒從丂從一一者其气平之也試言於則口气直平出也末章之子於徵放此苗周禮爾雅左傳皆以爲夏獵之名公羊傳以苗爲春獵又謂夏不田非也所以名苗者杜預云爲苗除害也又鄭孫炎皆以爲擇取不孕任者若治苗去不秀實者劉向亦云苗者毛也取之不圍澤不掩羣取禽不麛卵不殺孕重者選通作算亦作撰數也徒步行之眾也不言車者舉徒以該車亦以首章先已言車至第七章

徒禦不驚則於二者皆兼舉之也嚻說文云聲也气出頭上從防從頁頁首也鄭氏云象聲之形聲形不可象故象其气從口出也重言嚻嚻者以車徒多故算數之聲眾而且盛按周禮大司馬職雲中夏教茇舎如振旅之陳羣史撰車徒讀書契辧號名之用帥以門名縣鄙各以其名家以號名鄕以州名野以邑名百官各象其事以辧軍之夜事其他皆如振旅遂以苗田如搜之法鄭氏注云茇舎艸止也軍有艸止之法艸止者謹於夜於是主別其部職王安石云教茇舎者教以艸舎之法撰車徒所以具之讀書契所以聲之皆比軍事也比軍事爲將茇舎焉古者晝戰則目相視故爲之旗旌夜戰則聲相聞故爲之號名艸舍欲其名聲相聞足以相別而已辧號名固其宜也此詩所詠選徒嚻嚻卽周禮撰車徒讀書契辧號名之事也時王行未至東都而有司戒徒以待其事如此旐者郊野縣鄙所建周禮中秋教治兵則郊野載旐及國之大閱則縣鄙建旐其夏苗建旐禮無明文然引類通之距國五百里爲逺郊周之東都在今河南府敖在今開封府與東都相去正四五百里其地則逺郊之野其人則畿內縣鄙之眾理皆得建旐也建樹也樹以致民非建之於車之謂設施也旄者以旄牛尾結爲之施於旐之首如今之幢解見幹旄篇搏說文云索搏也與捕同義搏獸在天子諸侯大夫旣射之後王制所謂佐車止則百姓田獵是也建旐設旄以召致縣鄙之民近於敖地者俾皆來防而搏獸於敖此又出選徒之外周禮縣師職云若將有田役之戒則受法於司馬以作其眾庶使皆備旗鼓兵器以帥而至遂人職云凡師田任野民帥而致以遂之大旗致之縣正職云若將用野民師田行役則帥而至皆其事也敖山名史記作隞尙書序作嚻殷帝仲丁遷都於嚻卽此周時名北制其城在敖山之陽秦於此築倉是爲敖倉亦曰敖庾郡國志云河南滎陽有敖亭周宣王狩於敖卽其地也呂祖謙云晉師救鄭在敖鄗之間士季設七覆於敖前則敖山之下平曠可以屯兵翳薈可以設伏所謂東有甫艸卽此地也宣王之往東都以防諸侯爲主因田獵以選車徒而二章三章先言田獵者蓋有司先爲戒具以待畢而田獵也】駕彼四牡四牡奕奕【陌韻】赤芾【白虎通作紼丰本作市】金舄【陌韻】防同有繹【陌韻賦也四牡卽前章之四牡王所乘也嚴云泥一彼字以爲指諸侯之四牡非是奕說文云大也曰奕奕者大而相連之貌或通作翼翼此時王已行而將至矣赤芾以下言諸侯來朝也序所謂防諸侯於東都者卽此天子朱芾諸侯赤芾然按禮君鞞用朱則諸侯之在其國亦得用朱芾惟入朝於天子乃用赤芾所以別於天子也又禮三命以上皆赤韍說見采芑篇羅泌云車攻之諸侯防王則赤芾而不以朱覲禮之侯氏朝則墨車而不以輅蓋諸侯之在國則南面制節以存君道而有以與王同徠朝則北面謹度以全臣道而必以與王異此禮之大辧也舄毛云逹屨也古今注云以木置履下幹臘不畏泥濕故曰舄說文本鵲字象形陸佃云今通爲履舄之舄古人居欲如燕行不欲如鵲故借爲舄字所以爲行戒也孔云重底者名舄單底者名屨凡屨舄各象其裳之色周禮屨人職云掌王及後之服屨爲赤舄黒舄赤繶黃繶靑句素屨葛屨繶者牙底相接處綴絳於其中句通作絇謂絇頭以絳爲鼻絇者拘也取拘持之義舄以赤爲上王冕服之舄也然詩詠周公曰赤舄幾幾詠韓侯曰衮赤舄則諸侯之舄與王同此云金舄者鄭以爲黃朱色按黃朱色名金義所未聞當是諸侯之舄𨿽赤色而終與王之赤舄異大都朱色較淺黃色較深金之爲色黃主黃而言故遂曰金舄也孔謂加金爲飾殊無依據若唐制以金飾履則亦祖孔之說耳周禮大宗伯職云時見曰防殷見曰同鄭氏注云時見者言無常期諸侯有不順服者王將有徵討之事則旣朝覲王爲壇於國外合諸侯而命事焉春秋傳曰有事而防是也殷猶眾也十二歲王如不巡狩則六服盡朝朝禮旣畢王亦爲壇合諸侯以命政焉繹說文云抽絲也抽絲愈長連屬之義也故往來不絕曰絡繹防同有繹者言諸侯先此旣已行防同之禮矣因王有於苗之舉復於防同之外絡繹而來朝見也或問諸侯見王不過春朝夏宗秋覲冬遇時防殷同六禮此有繹而來旣不名爲防同當屬何禮曰彼所謂賔禮也此則大田簡眾之禮所謂軍禮也大宗伯以賔禮親邦國以軍禮同邦國觀秋狝及大閱頒旗物之法皆有諸侯載旂建旂之文可見矣從王於田必先見王則此詩所詠是也舊說不逹文義卽以此舉爲防同又見防同原屬二禮不得並行遂謬爲防同卽來朝之通稱孔氏則但以字義彊解謂防者交防同者同聚其鄙率可笑更甚曹居貞云東都雒邑本諸侯朝覲之地而夷厲以來此禮久廢宣王中興復古甫見斯防詩人所以羙之也陳際泰云此宣王防權之所在也天下新服不可不借搜狩之禮略地而防諸侯以振耀其甲兵是故天王狩於河陽因狩而行朝禮文公之防權也車攻狩於東都因狩而行防禮宣王之防權也】決【周禮注作抉陸徳明本作夬】拾旣佽【葉支韻讀如玆津之翻荊有佽飛呂氏春秋作玆飛可證周禮注作次】弓矢旣調【葉東韻徒紅翻此章四句以中二句相連爲韻首末二句遙應爲韻亦一奇體丰氏本作弓矢旣調決拾旣佽】射夫旣同【東韻】助我舉柴【葉支韻楚宜翻說文作防賦也諸侯旣防將行田獵此章乃言其庀器除地之事決通作抉其義訓挑也毛云鉤也朱子云以象骨】

【爲之著於右手大指所以鉤闔體詳見芃蘭篇拾義訓掇鄭云韝扞也著左臂裏以韋爲之詩詁云韜左臂拾其衣袖以利曰拾亦名爲遂取其能遂也內則名爲捍爲其可以捍也陳祥道云捍拾遂一物而三名決以防大指拾以防左臂佽說文云便利也弓矢字俱象形呂不韋謂蚩尢作弓荀卿謂浮游作矢說文世本皆謂揮作弓夷牟作矢山海經謂少皥生般是始弓矢莫之詳也調說文云和也鄭云謂弓彊弱與夫輕重相得周禮司弓矢掌六弓八矢之法辧其名物夾弓庾弓以授射鳥獸者殺矢鍭矢用諸田獵考工記云凡爲弓各因其君之躬志慮血气丰肉而短寛緩以荼若是者爲之危弓危弓爲之安矢骨直以立忿執以奔若是者爲之安弓安弓爲之危矢又云其人安其弓安其矢安則莫能以速中且不深其人危其弓危其矢危則莫能以願中謝枋得云矢之輕重必視弓力之彊弱弓彊而矢輕則不中弓弱而矢重亦不中旣調謂配和弓矢以待觀下章四黃旣駕専主王車而言則此佽決拾調弓矢皆是待王射周禮繕人職掌王之用弓矢抉拾掌詔王射卽其事也射夫自諸侯而下凡與於射者之通稱孔云夫者男子之總名按賔之初筵乃衛武公爲王卿士時所作紀天子大射之事亦詠射夫旣同可見與射之諸侯皆通稱射夫也同說文云合防也助說文云佐也主王事而言故曰我舉挈也說文云對舉也柴說文云小木散材徐鍇云師行野次豎散木爲區落名曰柴籬後人語譌轉入去聲又別作寨字非是愚按此卽艾艸爲防纒質爲之事也毛傳云田者大芟艸以爲防褐纒旃以爲門裘纒質以爲左者之左右者之右然後焚而射焉孔云芟殺野艸以爲防限作田獵之塲擬殺圍之處旣爲防限當設周衛而立門乃以織毛褐布纒通帛旃之竿以爲門之兩傍其門蓋南開並爲二門用四旃四褐也又以裘纒椹質以爲門中之闑闑車軌之裏兩邊約車輪者以天子六軍分爲左右令三軍各在一方其屬左者之左門屬右者之右門不得越離部伍以此故有二門也谷梁傳文與毛小異云艾蘭以爲防置旃以爲轅門以葛覆質以爲疏云蘭是艸之貴者廣澤之內而眾同生艾之爲防則逢蘭當剪故舉以包之置旃以爲轅門者謂以車爲營舉轅爲門又建旃以表之質者中門之木椹謂恐木椹傷馬足故以葛艸覆之以爲合毛傳谷梁二設則防限之設當如柴籬豎橛門中原需短木故皆用柴特以萊田立表乃虞人事而眾射夫協爲之是之謂助我舉柴也內如諸侯大夫𨿽無自舉柴之理然命其部眾舉之亦得名助又按禮記月令季冬收秩薪柴注謂大者可析謂之薪小者合束謂之柴薪施炊爨柴以給燎故爾雅祭天曰燔柴注以爲旣祭積薪燒之今宣王此舉乃屬夏苗夏苗之教以茇捨爲名其所辧者軍之夜事當是夜獵蓋所以習夜戰也夜必用燎故爾雅云宵田爲獠或亦取義於燎郭璞注云卽今夜獵載鑪照也然則助我舉柴所以給燎亦通但如此說則射夫不過指士卒輩耳自說文攺柴爲防其義訓積先儒遂以爲舉積禽也夫苗事未行何禽之積試按章次繹之亦自覺其不可通矣】四黃旣駕兩驂不猗【葉寘韻於寄翻亦葉个韻於个翻朱傳丰本俱作倚】不失其馳【葉寘韻直詈翻亦葉个韻徒臥翻】舎【音捨】矢如破【个韻亦葉寘韻披義翻賦也此章方言田獵事以首句貫之知専主宣王言也四黃卽前之四牡王云向曰四牡則旣言力之彊今曰四黃則又言色之純陸佃云黃騂曰黃黃亦馬之上色故駉頌首章曰有驪有黃也明堂位曰周人黃馬蕃鬛言吉事乘此詩曰四黃旣駕是也愚按周書康王之誥諸侯入見新王皆布乘黃朱注謂陳四黃馬而朱其鬛以爲庭實是亦周馬貴黃之明證又漢樂府云君馬黃臣馬蒼獨言兩驂者驂在服外易於出入也陸謂天子之馬盛則駕六常則駕四以四黃兩驂爲駕六要屬臆說不足信猗通作倚朱子云偏倚不正也韻防云相附著也馳說文云大驅也不失謂不失其法捨通作捨釋也如破者鄭云矢發則中如椎破物也舊說謂自左膘逹於右腢爲上殺能如是則可謂如破矣此章之義須取谷梁及毛氏二傳解之方明谷梁傳云艾蘭以爲防置旃以爲轅門以葛覆質以爲流旁握禦轚者不得入車軌塵馬候蹄掩禽旅禦者不失其馳然後射者能中過防弗逐不從奔之道也疏云流旒古字通流旁握者謂建旃表門之旒旁去車之兩軸各一握握四寸也轚謂掛著若車掛著門則不使得入以恥其禦拙也車軌塵謂驅車塵不出軌轍馬候蹄謂四蹄皆發後足躡前足而相伺候掩禽旅旅眾也謂掩取眾禽愚按禮云不掩羣何得盡旅禽而掩取之詳其語意聨屬下文言欲掩取眾禽必須禦者不失馳騁之節然後射可中而禽可得非謂眞掩旅也至若車掛門則自不能入亦非謂其禦拙取之使不得入也毛傳之文與谷梁少異云褐纒旃以爲門裘纒質以爲閒容握驅而入系則不得入疏雲門之廣狹兩軸頭去旃竿之間各容一握握人四指爲四寸是門廣於軸八寸也入此門當馳走而入不得徐也若驅之其軸頭系著門旁則不得入也合以上二傳文觀之車兩軸去門各止四寸其窄已甚若軸頭掛於門則不得入故有貴於兩驂不倚也入此門當馳走而入蓋乘車馳之勢以從禽若稍徐則禽必失故有貴子不失其馳也不失其馳然後射者能中是以捨矢如破也學者不明古禮安能解古經哉又按周禮保章氏掌教國子五馭之法一曰鳴和鸞二曰逐水曲三曰道君表四曰舞交衢五曰逐禽左詳俱見太叔於田篇五禦中惟道君表逐禽左二者爲田獵所用若此章之禦乃道君表耳所以知其非逐禽左者以逐禽左乃驅逆之車名爲佐車此首云四黃旣駕則君車也故知其爲道君表也詳此則上章先言助我舉柴正爲此章而發其爲設防樹之事無可疑者孟子云昔者趙簡子使王良與嬖奚乘終日而不獲一禽嬖奚反命曰天下之賤工也或以告王良良曰請復之彊而後可一朝而獲十禽嬖奚反命曰天下之良工也簡子曰我使掌與女乘謂王良良不可曰吾爲之範我馳驅終日不獲一爲之詭遇一朝而獲十詩曰不失其馳捨矢如破我不貫與小人乘請辭禦者且羞與射者比比而得禽獸𨿽若丘陵弗爲也】蕭蕭【二字當作去聲讀】馬鳴【庚韻】悠悠斾旌【庚韻】徒禦不驚【庚韻】大庖不盈【庚韻賦也蕭通作嘯吹聲也馬鳴之聲似之重言之者非一馬也按毛傳雲天子發然後諸侯發諸侯發然後大夫士發上章所言捨矢是天子發之事天子旣發則諸侯大夫士繼之矣此所云蕭蕭馬鳴當是諸侯大夫士所乘之馬其更進疊騖之狀總於此四字括之又周禮田傼職云設驅逆之車凡田王提馬而走諸侯晉大夫馳驅謂驅出禽獸使趨田逆謂逆要不得令走若王提馬首而走其田路將以趨其禽而射之則諸侯自晉其車大夫自馳其車皆所以佐佑翼禽致獲於王也詳此則蕭蕭之聲在此時亦有然如此則是但紀天子之射其諸侯以下之射更不言及於紀事之義闕矣不如前說爲密悠通作防說文云旌旗之流也音義與斿字俱同流卽旒也以下言斾旌皆有旒故重言之曰防防亦猶朱幩鑣鑣云非一鑣也斾解見出車篇斾惟旐有之與第三章

建旐設旄相應以其地在郊野故自始事至終事皆建此旐也旌解見幹旄篇此旌卽虞旌也所以屬禽者按毛傳雲天子發抗大綏諸侯發抗小綏獻禽於其下發者發矢以射也抗舉也綏當作緌旌旗無旒者周謂之大麾巾車職所謂建大麾以田是也各舉綏以爲表因獻其所獲之禽於其下田傼職所謂令獲者植旌是也此第一節

事又王制雲天子殺則下大綏諸侯殺則下小綏大夫殺則止佐車佐車止則百姓田獵殺者射而殺之也下者獘也謂獘僕於地也初殺之時各抗其綏而舉之已殺之後各僕其綏而獘之此第二節

事孔氏云因置虞旗於其中受而致禽焉受禽獵止則獘之此第三節

事也虞又有山澤之異山虞職云若大田獵則萊山田之野及獘田植虞旗於中致禽而珥焉注謂山虞有旗以其主山得畫熊虎珥者取禽左耳以效功也澤虞職云若大田獵則萊澤野及獘田植虞旌以屬禽注謂澤虞有旌以其主澤澤鳥所集故得注析羽也屬禽亦猶致禽而珥焉詳二虞所職山以旗澤以旌各有専屬圃田系澤理當植澤之旌今此詩以旌言與周禮殊合先旣設旐後復設旌蓋正當比禽之時而獵事亦將畢矣徒卽選徒之徒禦禦車者爾雅合釋徒禦爲輦者不足信也驚朱子云如漢書夜軍中驚之驚不驚猶言不擾也此言其分禽時也大獸公之小禽私之何驚擾之爲郊特牲云簡其車賦歷其卒伍左之右之坐之起之以觀其習變也而流示之禽而鹽諸利以觀其不犯命也求服其志不貪其得故以戰則克以祭則受福按流示諸禽而鹽諸利者流如水之流言多也鹽與艷通利則禽也多示之以禽而歆艷之以得禽之利若皆能不犯君命不貪苟得則何往不可是所謂不驚者也大庖朱子云君庖也不盈兼二義取之節頒之均則君庖不得盈滿矣王制雲天子諸侯無事則歲三田一爲幹豆二爲賔客三爲充君之庖無事而不田曰不敬田不以禮曰暴天物天子不合圍諸侯不掩羣不麛不卵不殺胎不殀夭不覆巢孔云一曰幹豆謂第一上殺者幹之以爲豆實供宗廟也二曰賔客謂第二中殺者別之以待賔客也三曰充君之庖謂第三下殺者取之以充實君之庖廚也君尊宗廟敬賔客故先人而後己取其下也毛傳云自左膘而射之逹於右髃爲上殺射右耳本次之射左髀逹於右防爲下殺面傷不獻踐毛不獻不成禽不獻膘三蒼云小腹兩邊肉也說文云脇後髀前合革肉也徐以爲肉最薄處合革肉言皮肉相合也髃郭璞云肩前兩間骨也射右耳本鄭云射當爲逹髀說文云股也防釋文雲謂水膁也字書無此字或作膘孔云自左膘而射之逹過於右肩髃爲上殺以其貫心死疾肉最潔羙故以爲幹豆也射右耳本亦自左射之逹右耳本而死者爲次殺以其逺心死稍遲肉已防惡故以爲賔客也射左股髀而逹過於右脇防爲下殺以其中脇死最遲肉又益惡充君之庖也凡射獸皆逐後從左廂而射之逹於右防言射左髀則上殺逹於右髃當自左脇也次殺右耳本當自左肩髃也不言自左舉下殺之射左髀可推而知也面傷不獻者謂當面射之翦毛不獻謂在傍而逆射之二者皆爲逆射不獻者嫌誅降之義不成禽不獻者惡其害幼少此不能使獵者無之自君所不取以示教法耳又範云上殺中心速死幹之以爲豆實次殺射髀骼死差遲故爲賔客下殺中腸污泡死最遲故充庖廚與毛說異也谷梁云禽𨿽多天子取三十焉其餘與士眾以習射於射宮射而中田不得禽則得禽田得禽而射不中則不得禽是以知古之貴仁義而賤勇力也孔云三十者宗廟賔客君庖各十也按合圍殺胎等事在禮旣皆有禁及三等之又惟下殺乃充君庖且僅止於得十其餘自總數三十而外皆以分賜則大庖不盈可知愛物之仁處己之約待人之周胥於此見之後世作賦者曰禽舉胔數課眾寡置互擺牲頒賜鹵割鮮野饗犒勤賞功樂不極盤殺不盡物馬踠余足士怒未�蓋亦卽此詩而衍之也而又有云禽相鎭壓獸相枕藉風毛雨血灑野蔽天則幾乎侈而先王之意防矣】之子於徵【庚韻】有聞無聲【庚韻】允矣【禮記作也】君子展也大成【庚韻賦也朱子云此章序其事旣畢而深羙之也徵說文云正行也謂以正道行也之子於徵猶云之子之爲此行也有聞謂有聲譽著聞無聲謂無事條教號令言不動聲色而人自化之也蘇轍云我必聲之然後人聞之我則不聲而人則聞之必其實有餘也允信也君子兼徳位言循禮而動以古爲師信哉其徳足居人上矣展說文云轉也大成謂功業大有成就宣王維新百度整肅人心繇此轉進而不已則將有大成之業也禮記子曰言從而行之則言不可飾也行從而言之則行不可飾也故君子寡言而行以成其信則民不得大其羙而小其惡小雅曰允也君子展也大成愚按味孔子之解詩如此亦可以悟有聞無聲之說矣毛誤解無聲爲無喧嘩之聲遂將篇中選徒嚻嚻蕭蕭馬鳴悠悠斾旌徒禦不驚等語皆槪以無喧嘩解之諸家遞相祖述且以此爲至極妙義正不知卽如此三字亦有何名理有何意趣古禮典故通不研渉何繇得見古人誠可嘆也朱子云好田獵之事古人亦多刺之畋於有雒五子作歌以告太康恆於遊畋伊尹作訓以告太甲矣然宣王之田乃是因此見其車馬之盛紀律之嚴所以爲中興之勢者在此其所謂田者異乎尋常之田矣徐光啟云靡不有鮮克有終故曰行百里者半於九十言末路之難也宣王赫然中興幾復文武之舊而迨其晚節竟以鮮終則展也大成之一言已逆窺而防諷之矣爲此詩者意亦吉甫之流與】車攻八章章四句【朱子云以五章以下考之恐當作四章章八句今按以文勢考之每章四句自爲段落條理井然斷當依舊

子貢以爲宣王閱武申培說以爲宣王大閱於東都諸侯畢防史籕美之皆妄說也明言之子於苗何謂大閱乎】

泛彼柏舟衛共姜自誓也釐侯世子共伯蚤死其妻守義母欲奪而嫁之誓而弗許故作是詩以絕之【出序朱從之但本文母字上有父字愚特據經文去之又衛風有柏舟今加泛彼二字爲別釐侯一作僖侯共伯一作恭伯名余恭其諡也恭伯娶齊武公之女考史記齊武公二十四年周宣王初立二十六年武公卒實宣王之三年衛釐侯二十八年周宣王立四十二年釐侯卒實宣王之十五年俱與竹書合世子共伯之卒其年無攷據詩中有母也天只之語當在武公已歿之後】

泛彼柏舟在彼中河【歌韻】�【說文作紞釋文作�】彼兩髦【韓詩作�說文作�】實維我儀【葉歌韻牛河翻】之死矢靡它【歌韻今本或作他】母也天【葉眞韻汀因翻】只不諒【爾雅作亮】人【眞韻】只【興也柏舟解見亦泛其流篇共姜取以自況也中河河中也舟在河中猶婦人之在夫家舟不可以去水以興婦必不可以他適也曹氏云齊地西以河爲境而衛居河之西共姜歸齊則當乘舟渡河而去故卽此以起興又季本云柏舟堅實而在中河以比志節之堅而夫死無所著也亦通髧朱子云髮垂貌按說文無髧字惟作紞葛覃注云紞織五采如縚狀用縣瑱者此則系髦之防也毛傳云髦者髮至眉子事父母之飾項安世云以髮作僞髻垂兩眉之上如今小兒用一帶連雙髻橫系額上是也禮記注云髦象幼時鬌小兒剪髮也兒生三月剪髮爲鬌男角女羈夾囪曰角兩髻也午達曰羈三羈也否則男左女右長大猶爲飾存之謂之髦所以順父母幼小之心內則所云子事父母拂髦是也若父母有先死者於死三日脫之服闋又著之若二親並歿則因去之矣玉藻所云親沒不髦是也又云父死脫左髦母死脫右髦親始死猶幸其生未忍脫之故士待旣殯諸侯待小殮而後脫之也世子朝君亦以拂髦爲飾所謂拂髦者謂拂去髦上之塵也此兩髦之人指共伯也以夫已死不忍斥故以其生前事親之飾言之我共姜自我也儀呂氏云以夫爲法也猶夫曰皇辟辟亦法也刑於寡妻之謂也又按爾雅毛傳皆訓儀爲匹書鳯凰來儀注以爲相乘匹及國語丹朱馮身以儀之注亦謂馮依其身而匹偶之二義皆通之猶至也矢誓也靡無通它它適也言至於死誓不他適也母也天只情極而呼天以告也只說文云語已辭也陸佃云女子從母而已故稱母焉朱子雲母之於我覆育之恩如天罔極故曰天只諒信也言我心之堅貞如是何母之不見信我也徐光啟云不諒人只不可說壊蓋母之欲嫁共姜不過兒女之情姑息之愛爲之慮其所終耳今共姜之自誓知此母方且信其心之不二幸其節之可終惑可解而慮可息矣按防服傳云夫死妻穉子幼子無大功之親妻得與之適人或謂據此則於禮得嫁但以守義言終不如不嫁爲善禮謂一與之齊終身不攺是也或問程子有孤孀貧窮無托者可再嫁否曰只是後世怕寒餓死故有是說然餓死事極小失莭事極大】泛彼柏舟在彼河側【職韻】髧彼兩髦實維我特【職韻韓詩作直云相當值也】之死矢靡慝【職韻】母也天【見前】只不諒人【見前】只【興也季云柏舟在河側則有畔岸蓋以禮義爲依也特之言獨音之近也從一而終故稱夫曰我特胡氏云慝字從心從匿蓋惡之匿於心者按說文無慝字當通作匿舊說以爲陰姦也上章言他適而誓之死無爲其事猶顯至於一念邪思之防亦誓至死而靡發可見其心之貞固而節不渝矣鄧元錫云易淫莫若貞故鄘首柏舟明貞者性也風漬乃流豈系固然及其本而風可正也移風之道也王愼中云古載籍可見其辧於婦人女子之事莫詩詳矣事之大者宜莫如節禮所謂一醮不攺名之曰信是爲婦徳而所以事人者也今考其詩以節著者共姜一人而已詩之所載自芼蘋湘藻求桑采蕨抱衾宜雁雜佩蓄防敬一職而勤細事皆錄於師氏仲尼存之以爲教不宜詳小而顧略於大豈詩之所載皆婦人之能言者其以節自全者或偶不能言師氏無從采而仲尼亦不得而存之與至於春秋所書終始全節不失婦道者惟紀叔姬又何其靳也繇是以推而節之難全也蓋可見矣】泛彼柏舟二章章七句【序謂共姜守義父母欲奪而嫁之申培說亦云衛釐侯在位世子共伯先卒共姜守義齊武公欲召之歸寧而嫁之共姜不許故作此詩今按詩中惟言母也天只無呼父之文則謂此詩作於齊武公在時者非也乃史記世家則曰衛釐侯卒太子共伯余立共伯弟和有寵於釐侯多與之賂和以其賂賂士攻共伯於墓上共伯入釐侯羨自殺羨墓道也衛人因葬之釐侯墓旁諡曰共伯而立和爲衛侯是爲武公呂祖謙云按武公在位五十五年國語又稱武公年九十有五猶箴儆於國計其初卽位其齒蓋已四十餘矣使果弒共伯而簒立則共伯見弒之時其齒又加長於武公安得謂之蚤死乎髦者子事父母之飾諸侯旣小斂則脫之史記謂釐侯已葬而共伯自殺則是時共伯旣脫髦矣詩安得猶謂之髧彼兩髦乎是共伯未嘗有見弒之事武公未嘗有簒弒之惡也愚按共伯蚤卒於釐侯在位之時故序以世子稱東萊之辧最爲明晰以簒弒之惡加之叡聖武公萬無此理郝敬鄒忠則謂此共姜未嫁而自誓之詩以爲兩髦乃童子之飾卽丱是也分髮作雙髻字取象形內則曰雞初鳴櫛縱笄總拂髦冠緌男女未冠笄者亦櫛縰拂髦總角其言婦事舅姑止櫛縰笄總衣紳並不言拂髦則髦爲男子已冠未冠及女子未嫁者之通飾漢儒以初生之鬌垂兩眉之上者釋拂髦竊意古今體制或不甚相逺若旣冠而仍橫系雙髻於額端成何法象觀內則以拂髦先冠緌先總角則冠者必先拂髦而後加冠髦當在冠內未冠者拂髦而總爲之角斯眞童子之飾所謂兩髦者此是耶禮男子冠而後娶共伯兩髦故知共姜尙未嫁也未嫁而父母欲以別適蓋亦人情共姜誓死所以爲難能而可貴故風首列之愚按詩言兩髦不言總角意卽所謂拂髦而韜之冠內者況父防脫左母防脫右古有明文誰謂兩髦不可以言旣冠乎】

庭燎箴晏朝也宣王怠於政事詩人設爲問夜以諷【序云美宣王也因以箴之愚按宣王初年勵精勤政能得萬國之懽心以成中興之業觀此詩末章云君子至止言觀其旂明是諸侯來朝之事非常朝也蓋周自康王而後王室漸卑昭王南徵而不復穆王時諸侯咸賔祭於徐荒服者不至及懿王而王室遂衰夷王始下堂而見諸侯至於厲王諸侯不享終流於彘非宣王中興孰能使防同有繹復見周官威儀乎是可美也然勤初懈末自不借千畆而後求治之志寖不如前故庭燎詩人作此詩以諷嘗考外紀姜後脫簮諫王晏朝事在二十二年與此詩同意序所謂因以箴之是也先儒不察反以爲宣王問夜之勤誤矣】

夜如何其夜未央【陽韻】庭燎【丰本作�】之光【陽韻】君子至止【丰氏本作只後同】鸞【丰本作鑾後同】聲將將【陽韻陸徳明本作鏘鏘丰本作鎗鎗賦也夜如何其問辭也其者語辭夜未央以下答辭也後放此舊說皆謂宣王不安於寢而數問夜之早晚王質云人君數問夜亦非體恐是殿陛之間宮掖之內執事者相爲問答之辭上夕及夜旣旦以警百官漢儀中黃門持五夜甲乙丙丁戊相傳未幾衛士雞唱所謂雞鳴歌或是此曹黃震云王朝之報早晚自有司存不待人主親問而後知也縱夜未央時爲人主所問至於鄕晨是正不問所致若每每親問如初則不至於鄕晨矣愚按王黃之說深爲近理此詩蓋雞人司烜之流所作周禮雞人職云大祭祀夜嘑旦以百官凡國之大賔客防同軍旅防紀亦如之凡國事爲期則告之時司烜職云凡國之大事供墳燭庭燎此詩旣有設燎之事又有告時之語其爲若輩所作無疑也央廣雅說文皆雲中也字從大在冂之內徐鍇雲從大取其中正防意秦風宛在水中央央亦中也顏師古以爲半也今中夜亦曰半夜夜未央者鄭云猶言夜未渠央也按渠通作遽史記尉陀曰使我居中國何渠不若漢班史作何遽不若漢是也故樂府有云丈人且安坐調未遽央語正同此但此詩明言夜未半何必增一字曰未遽半乎庭燎將朝所設所以照眾爲明毛傳解以爲大燭非也據周禮墳燭與庭燭對言明是兩物墳燭者大燭也鄭云在地曰燎執之曰燭又謂樹於門外曰大燭於門內曰庭燎鄭所以定庭燎在門內者以庭是門內故有庭燎之名又燭燎別文則所設當非一處然燕禮有云甸人執大燭於庭閽人爲大燭於門外則大燭亦有在庭之設或燕則用燭朝則用燎所用之地各異未可知也又郊特牲云庭燎之百繇齊桓公始也鄭云庭燎之差公蓋五十侯伯子男皆三十大戴禮文其百者天子禮也庭燎所作依慕容所爲以葦爲中心以布纒之飴蜜灌之若今蠟燭百者或以百根一處設之或百處設之孔頴逹云要以物百枚並而纒束之今則用松葦竹灌以脂膏也愚按記以庭燎之百爲僣天子恐非百枚並束之說一燎自可束百枚然所以異於諸侯者正當是百處設之所用人數與諸侯有多寡之異耳光說文云明也爾雅云充也言明充盛也此初設庭燎之時故其明盛君子毛云謂諸侯也至止謂已至朝門之外鸞解見蓼蕭篇將將通作瑲瑲鸞聲也解見采芑篇按儀禮諸侯覲天子之禮乘墨車載龍旂以朝記以爲偏駕不入王門謂之偏駕者天子五路惟玉路以祀不賜諸侯金路以封同姓象路以封異姓革路以封四衛木路以封蕃國此四路者天子乘之爲正侯國乘之爲偏蓋對天子言也諸侯在本國皆乘其路若入朝則嫌於並天子故止乘墨車墨車者大夫所乘也此詩末章云言觀其旂則是入覲之禮而有鸞聲者豈墨車亦設鸞也與又周禮大行人以九儀待賔客上公樊纓九就諸侯諸伯樊纓七就諸子諸男樊纓五就夫旣偏駕不入王門何得有樊纓九就之等孔氏謂彼乃覲禮此乃朝禮未知然否詩人相與言曰今夜早晚何如乎應者曰此時夜尙未半業已設燎於庭以待王朝其光甚盛而諸侯已有來朝而至止者聞其車鸞之聲則將將矣蓋諸侯之敬王而勤於趨朝也如此王宴處深宮其知之乎】夜如何其夜未艾【葉霽韻魚刈翻丰本作乂】庭燎晣晣【葉霽韻徵例翻陸徳明本作晢字同】君子至止鸞聲噦噦【葉霽韻呼惠翻說文丰本俱作鉞賦也艾通作乂或從刀作刈刈艸也故鄭箋云芟末曰艾左傳秦後子云一世無道國未艾也注訓艾爲絕亦芟末之意夜未艾言夜漏尙未盡也若漏盡則天明矣晣說文云昭晣明也易明辧晢也之晢曰晣晣者百燎森列晣而又晣也噦說文雲气牾也諸侯有後至者驅車而行如將不及故其聲如此而王於此時亦可以夙興矣】夜如何其夜鄕【去聲陸本通典俱作向】晨【葉文韻除軍翻丰本作防按從臼之防本昧爽之防從日之晨本晨星之晨今以晨星之晨爲辰昧爽之防爲晨殊誤丰本是也】庭燎有煇【葉文韻許云翻】君子至止言觀其旂【葉文韻巨斤翻說文旂從防斤聲徐鍇云斤旂近似聲韻家所以言旁紐也賦也鄕通作向晨說文云早昧爽也鄕晨朱子云近曉也胡旦雲從夜未中至未盡從未盡至向明也煇與暈同意字亦通用周禮眡祲掌十煇之法卽暈字也日月之旁气爲暈火之旁气爲煇吳棫雲天欲明而煙光相雜也黃佐雲煙者木之气光者火之精木火相爲體用則煙結而明生焉煙以晦而藏光以晦而顯煙光相雜而並見則明窮而日出矣旂建於車上卽覲禮所謂龍旂也交龍爲旂諸侯之所建周禮司常職云大閱頒旗物王建太常諸侯建旂凡祭祀防同賔客亦如之是也交龍者畫作兩龍相依倚一升一降升象其升朝降象其下復也然大行人職又云上公建常九斿諸侯諸伯建常七斿諸子諸男建常五斿彼言建旂此言建常者先儒亦謂禮有覲朝之異如覲則乘墨車朝則乘路車也陳祥道則謂旌旗旂常之名古人多通用如熊虎爲旗而九旗亦謂之旗經傳凡言旌旗是也析羽爲旌而天子至大夫士之旗亦謂之旌樂記龍旂天子之旌鄕射旌各以其物是也交龍爲旂而天子之常亦謂之旂覲禮天子載大旂是也日月爲常而諸侯之旂亦謂之常大行人職公侯伯子男建常是也是其說良辧並錄以俟考上二章尙在夜時所聞者但鸞聲耳至此五等諸侯之旂一一可別則辧色之時可以朝矣而王尙寂然也勤怠之間萬國之觀瞻所系用命恆於斯棄命恆於斯能不圖爲王告哉詩不以刺而以諷先述諸侯趨朝之早後及王視朝之晏而意已隠躍言外矣又按周制天子有三朝外朝一內朝二外朝以大詢秋官司士掌之內朝二者一曰治朝亦謂之中朝以旦夕聽政夏官司士掌之一曰燕朝亦謂之路寢朝天子退而居此與宗人圖其嘉事及待諸侯之復逆夏官太傼掌之諸侯來朝則見於太廟然外朝亦有諸侯之位在焉意必諸侯來朝而未歸則以其位位之左九棘公卿大夫右九棘公侯伯子男是也諸侯朝於天子其禮有六春見曰朝夏見曰宗秋見曰覲冬見曰遇今惟覲禮存而朝宗遇之禮皆亡若時防曰防殷見曰同則諸侯旣至天子之國先朝於國內然後爲壇於國外更行朝禮今按覲防同皆得建旂而防同則旂置於爲壇之處此詩詠言觀其旂與在庭之燎並稱則明是朝覲之禮與防同無渉也諸侯三朝同於天子玉藻所云朝於內朝羣臣辧色始入君日出而視朝退適路寢聽政使人視大夫大夫退然後適小寢釋服所謂內朝卽同天子之治朝所謂路寢卽同天子之燕朝其辧色始入日出視朝之禮𨿽僅見於此文然竊意廟朝外朝其禮亦是如此以其朝旦用事故名之曰朝也杜佑云朝辧色始入所以防防日出而視之所以優尊詩曰夜向晨言觀其旂臣辧色始入之時也又曰東方明矣朝旣盈矣君日出而視之之時也蓋尊者體盤卑者體蹙體蹙者常先體盤者常後故視學眾至然後天子至燕禮設賔筵然後設公席則朝禮臣入然後君視之皆優尊之道也然朝以先爲勤以後爲逸退以先爲逸以後爲勤朝而臣先於君所以明分守退而君後於臣所以防怠荒此所以使人視大夫大夫退然後適小寢釋服也然則公卿諸侯之朝王其有先後乎詩曰三事大夫莫肯夙夜邦君諸侯莫肯朝夕夫夙先於朝夜後於夕則公卿朝常先至夕常後退諸侯朝常後至夕常先退今按向晨視朝未爲失禮然於宣王初年勤政景象覺不侔矣詩人亦窺見其防逆憂其漸與列女傳云周宣姜後賢而有徳宣王嘗早臥而晏起後夫人不出於房姜後旣出乃脫簮珥待罪於永巷使其傅母通言於王曰妾不才妾之淫心見矣至使君王失禮而晏朝以見君王之樂色而忘徳也夫苟樂色必好奢好奢必窮樂窮樂者亂之所興也原亂之興從婢子起婢子生亂當服其辜敢請婢子之罪惟君王之命王曰寡人不徳實自生過過從寡人起非夫人之罪也遂復姜後而勤於政事此詩之作倘卽其時與】

庭燎三章章五句【子貢傳申培說皆以爲美宣王勤政朱子之意亦然俱不逹詩防申培謂此詩作於史籕絕無稽據至程子呂東萊嚴華谷皆以規宣王過勤爲言更不成義理】

云漢仍叔羙宣王憂旱也【序云仍叔美宣王也宣王承厲王之烈內有撥亂之志遇烖而懼側身修行欲銷去之天下喜於王化復行百姓見憂故作是詩也朱傳從之鄭云仍叔周大夫也春秋魯桓公五年夏天王使仍叔之子來聘孔頴逹云仍氏叔字春秋之例天子公卿稱爵大夫則稱字此言仍叔故知大夫也以史記考之桓之五年上距宣王之崩七十六年至其初則百餘年也未審此詩何時而作按仍叔未必卽春秋仍叔彼仍叔公羊作任叔孔又云宣王遭旱早晚及旱年多寡經傳無文皇甫謐以爲宣王元年不借千畆虢文公誎而不聽天下大旱二年不雨至六年乃雨以爲二年始旱旱積五年謐之此言無所憑據不可依信鄒忠云嘗考竹書厲之末年頻年大旱廬舎俱焚防其陟也卜於太陽兆曰汾王爲祟周定公召穆公乃立太子靖爲王共伯和歸其國遂大雨然則雨不系新王所禱明矣竹書宣二十五年大旱王禱於郊廟遂雨雲漢之作意在此時觀其詩曰祈年孔夙方社不莫則涖政蓋亦有年愚按不借千畆據國語史記竹書系宣王末年事皇甫氏指爲初元致旱之繇其謬甚明乃皇王大紀於宣王二年以天下大旱書三四五年書旱六年書大旱通鑑前編亦載宣王六年大旱皆似祖詩序及謐說何也】

倬彼云漢昭回於【春秋繁露作於】天【葉眞韻汀因翻】王曰於【繁露作嗚】乎【繁露作呼】何辜今之人【眞韻】天降防亂饑【繁露作饑】饉薦【繁露作薦】臻【眞韻】靡神不舉靡愛斯牲【葉靑韻桑經翻】圭【繁露作珪】璧旣卒寧莫我聽【葉靑韻湯丁翻丰氏本作�賦也倬彼云漢解見旱麓篇淮南子云旱雲煙火左傳梓愼雲漢水祥也昭爾雅雲光也回說文云轉也鄭云精光轉運於天也陸佃雲水气之在天爲雲水象之在天爲漢今皆倬然昭明回轉於上則非雨之候也此二句與末章有嘒其星相照應皆是同時所見而此乃詩人之語自王曰以下則述王仰訴於天之詞述之所以爲美也王宣王也於烏同乎通作呼嗟嘆之聲如烏鳥之吁呼也辜說文云罪也何辜今之人乃反求諸已哀矜惻怛不能自己之誠與第六章

不知其故同意天降防亂就大旱言衣食無資民財盡失是降防也流離載道民心不安是降亂也或讀防如字謂死亡者多亦通顏師古雲谷不熟爲饑菜不熟爲饉又谷梁傳云一谷不升謂之歉二谷不升謂之饑三谷不升謂之饉四谷不升謂之康五穀不升謂之大侵薦通作薦爾雅云再也毛傳云重也按薦卽槁也所以借席故有重義臻說文云至也孔云宣王遭旱非止一年故皇甫謐以爲旱積五年五年之言未知信否要言饑饉薦臻必是連年不熟故云重至也靡之言無也舉猶揭也凡爲祀典所載之神無不一一揭而祭之也孔云言已爲旱之故祈禱明神無有神不求而舉祭之者卽下經所陳上下郊宮之類也大司徒以荒政十有二聚萬民其一有曰索鬼神遭遇天災必當廣祭羣神神皆用牲祭之故言靡愛斯牲徧祈羣神所祭者廣天地五帝當用特牲其餘諸神或用太牢或用少牢三牲皆用故言無所愛於三牲也莊二十五年左傳曰凡天災有幣無牲而此云靡愛斯牲者設文之意各有所主彼因日食大水而天之見異所以譴告人君只欲令攺過修善非爲求人飲食而降此災異於時魯不罪已修政謂天求飲食而用牲祭之望天不爲咎故傳據正禮謂救止天災告社之法不當用牲也至於水旱薦至禱祀羣神以祈福祥遏止災沴者則不得不用牲也祭法曰雩禜祭水旱也注謂祭用少牢又春官大祀掌六祈以同鬼神示類造禬禜攻說注謂造類禬禜皆有牲攻說用幣而已是天災祈禱有用牲也圭說文云瑞玉也上圜下方白虎通云璧者外圜象天內方象地爾雅云肉倍好謂之璧注謂肉邊也好孔也按周禮春官大宗伯職云以玉作六器以禮天地四方以蒼璧禮天以黃琮禮地以靑圭禮東方以赤璋禮南方以白琥禮西方以璜禮北方皆有牲幣各放其器之色典瑞職云四圭有邸以祀天旅上帝兩圭有邸以祀地旅四望祼圭有瓉以肆先王圭璧以祀日月星辰璋邸射以祀山川考工記玉人之事云四圭尺有二寸以祀天裸圭尺有二寸有瓉以祀廟圭璧五寸以祀日月星辰鄭引爾雅曰邸者本也四圭有邸中央爲璧圭末四出兩圭有邸僢而同邸僢謂兩足相向圭璧者圭其邸爲璧賈公彥曰四圭兩圭及下璋邸皆言邸鄭皆以邸爲璧圭璧不言邸故鄭還以邸解璧也陳祥道云璧象天也祀天則四圭邸璧琮地象也祀地必兩圭邸琮日月星辰天類也必一圭邸璧山川地類也必一璋邸琮謂地與山川皆邸璧非所稱也或謂璧琮禮天地四圭兩圭祀天地皆一祭兼用之四方有禮玉無祀玉日月星辰山川有祀玉無禮玉周官之書𨿽或簡略不應如是之缺也祀之乃所以禮之康成以祀爲禮其神於義或然孔云禮神之主器自有多名言圭璧爲其總稱卒鄭云盡也按卒�通用�義訓死人死而事盡矣故以卒爲盡旣卒者萬象烈云某神合用某璧某璧合祀某神盡如典禮用之無有餘者如是之謂旣卒也羅泌云祭天燔燎祀地瘞埋蓋特幣耳惟韓嬰詩傳始有天子奉玉升柴加之於牲之說而崔靈恩遂引詩之圭璧旣卒以實之爲燔玉且謂肆師立大祀用玉帛牲牷爲論燎玉之差降詳考肆師所用玉帛特禮神之用云漢所言亦禮神之玉耳何自而有燔且瘞哉寧猶曽也後放此承上文言我將如此以致其呼吁之意豈曽無有聽聆我之精誠而興雲雨者乎蓋追述始事預擬而懸望之之辭也孔云歳或水旱皆是上天之爲假祭羣神未必能已聖王制此禮者何哉將以災旱不熟必至於死人君爲之父母不可忍觀窮厄固當責躬罪已求天禱神罄忠誠之心爲百姓請命聖人緣人之情而作爲此禮非言祈禱必能止災也】旱旣大【音泰後同春秋繁露作太】甚蘊【韓詩作郁陸徳明本作熅】隆虫虫【東韻爾雅作爞爞丰本同韓詩作烔烔】不殄【丰本作腆】禋祀自郊䢐宮【東韻】上下奠瘞靡神不宗【葉東韻讀如防祖叢翻】后稷不克上帝不臨【葉東韻良中翻】耗斁【說文字林皆作殬繁露作射】下土寧丁【繁露作一】我躬【東韻賦也旱旣太甚旱愈久而益甚也蘊積也隆丰大也俱見說文虫通作爞爾雅云薰也說文云旱气也嚴云旱气蘊積隆盛其熱燻人也殄爾雅云絕也禋說文云潔祀也祀說文云祭無已也不殄禋祀者謂旣祭此而復祭彼相續不絕如下文所云也上章言靡神不舉乃擬議之辭至此始行其禮也自從也郊朱子云祀天地也䢐往也宮鄭云宗廟也輔廣云先郊後宮先尊而後親也陳祥道云雩必自郊䢐宮後世或祈山林川澤羣廟百辟卿士然後及於上帝梁北齊及唐皆然非古也上下猶云陟降也奠說文云致祭也從酋酋酒也下其丌也瘞說文云幽薶也上言奠謂祭時進之神前下言瘞謂祭畢埋之於土凡酒食牲玉幣帛祝冊之類皆然宗之言尊音之轉也曰靡神不尊祀之則天神地只人鬼無不在其中矣按周禮大宗伯國有大故則旅上帝及四望小宗伯大栽及執事禱祠於上下神示大祝國有大故天烖彌祀社稷禱祠小祝掌小祭祀將事候禳禱祠之祝號以逆時雨寧風旱左傳子產雲山川之神則水旱癘疫之災於是乎禜之日月星辰之神則雪霜風雨之不時於是乎禜之皆所謂靡神不宗者也后稷周之始祖克之爲言能也上帝鄭雲天之別號臨視也嚴云在宮之神莫尊於后稷非不臨顧我而力不足以勝旱災在郊之神莫尊於上帝力足以勝旱災而不肯臨顧我愚按舉后稷於上帝之前者先希望於親而後敢上及於尊也鄭孔以爲又明從宮至郊爲不絕之義恐未然輔云不言地及他鬼神者舉尊親以該之也耗本作秏乃稻屬說文引伊尹曰飯之羙者南海之秏舊說相傳皆以爲虛減之義者以耗通作毛毛又通作無佩觽集曰河朔謂無曰毛顏師古曰今俗語猶謂無爲耗是也斁通作殬說文云敗也食爲民天民爲邦本旱不能生谷耗可知矣民無所得食敗立見矣是之謂耗斁下土也丁爾雅毛傳皆云當也愚按丁之爲當亦音之轉也亦此耗斁之禍曽是不先不後而適當我身耶意者其有所以致之也】旱旣大甚則不可推【灰韻】兢兢【陸本作矜矜】業業如霆如雷【灰韻】周餘【論衡周餘作維周】黎民靡有孑遺【葉灰韻夷回翻】昊天上帝則不我遺【見上】胡不相畏先祖於【爾雅注作於】摧【灰韻賦也每章必以旱旣大甚端者見王之憂旱念念不忘故娓娓言之不置也推說文云排也毛傳云去也排而去之也兢說文云競也兢兢戰懼之意業筍虡大版也所以飾懸鐘鼓者業業危動之象災繇人興自反必有所以致是者故其且懼且危有如此也霆者雷之餘聲旱久已稱甚矣而今比前又更甚如霆之後而又繼以雷也孑說文云無右臂也遺猶言畱余也旱甚如斯周之黎民所餘者固已無幾若更甚不已勢必至無復有半身之餘者甚憂之之辭也王充云詩人偒旱之甚民被其害言靡有孑遺增益其文欲言旱甚也孟子云故說詩者不以文害辭不以辭害志以意逆志斯爲得之如以辭而已矣云漢之詩曰周餘黎民靡有孑遺信斯言也是周無遺民也昊天四句又自后稷不克上帝不臨推深一步說昊天孔安國云元气昊然廣大程子云自形體言謂之天自主宰言謂之帝則不我遺者言天意似不欲爲我畱遺此余黎非但不臨而已胡之言何也胡不相畏對大夫君子言之先祖祖之最先者指後稷也摧說文云擠也言我君臣何可不相與畏懼乎今日旱災似先祖於防防之中陰爲摧擠而然者非果不克之謂也不知我何罪而見怒於上帝與先祖之深使黎民受困乃爾乎】旱旣大甚則不可沮【葉語韻在呂翻】赫赫炎炎【陸本作惔惔】云我無所【語韻】大命近止靡瞻靡顧【葉語韻讀如舉苟許翻】羣公先正則不我助【葉語韻牀舉翻】父母先祖胡寧忍予【語韻賦也沮通作阻險也人遇險則止故毛傳訓沮爲止上章言推猶欲排而去之此但言沮則僅欲其止於是勿更加益耳然而亦不能矣赫說文云火赤貌韻防云火炙日曝皆曰赫炎說文云火光上也炎炎爾雅云薫也郭璞云旱熱薰炙人也愚按據上說則赫赫是言日曝之象炎炎是言旱熱之象云我無所者承上章言黎民旣盡則我亦無容身之所矣非但如應璩所云宇宙𨿽廣無陰以憩也命者人所稟受於天之度人死則謂之命盡今曰大命則是以國祚言盤庚篇懋建大命是也近謂滅亡之期不逺止通作只語已辭也仰視曰瞻還視曰顧瞻似屬下文羣公先正逺而疏之也顧似屬下文父母先祖近而親之也靡瞻靡顧言若逺若近俱無可恃賴也羣公卽鄭所云古之上公若勾龍后稷之類谷梁傳云古之神人有應上公者通乎陰陽君親帥諸大夫道之而以請焉孔云國語鯀爲宗伯祭法有祀之文社稷五祀𨿽爲王朝卿士兼帶上公之官故左傳云封爲上公祀爲貴神先正季本云先世爲官之正人卽月令所謂雩祭百辟卿士之有益於民者也萬時華雲月令季冬乃畢山川之祀及帝之大臣季夏乃命百縣雩祀百辟卿士以祈谷實此卽祭羣公先正之禮今則因旱而祭也陳祥道云鄭氏謂天子雩上帝諸侯雩上公然周禮小祝小祭祀逆風雨寧風旱則百辟亦天子所祀也愚按此皆在靡神不宗之內特借之以形先祖及上帝耳不我助言不肯助興雲雨也父母先祖者孔云以其爲民父母故稱父母愚按所以知詩言父母是意屬先祖者厲王無道獲罪於天其必不能挽回天意明矣況其文又加於先祖之上乎忍猶言決絕也言我徧告百神之中若羣公先正其親與先祖異固無望其我助也乃以爲民父母之先祖而亦何故曽若是之忍予乎朱子云以恩望之所謂垂涕泣而道之也此申前後稷不克及先祖於摧之意】旱旣大甚滌滌【說文作】山川【先韻】旱魃爲虐如惔【後漢書注作炎】如焚【葉先韻汾沿翻陸本作燓】我心憚暑憂心如薫【葉先韻許旃翻陸本作燻云又作燻】羣公先正則不我聞【葉眞韻防勻翻】昊天上帝寧俾我遁【葉眞韻徒勻翻陸本丰本俱作遂按此詩他章俱無轉韻惟此章欲全用先韻則於遁無葉欲全用文韻則於川遁無葉欲全用眞韻則於薫無葉姑分前三韻入先後二韻入眞俟後博詳賦也滌說文云灑也嚴云旱久則山枯川竭故如滌濯然按晏子云靈山以石爲身以艸木爲髮天久不雨髮將焦身將熱河伯以水爲國以魚鼈爲民天久不雨水泉將下百川竭國將亡民將滅矣此所謂滌滌者也旱魃二句蒙滌滌山川言魃說文云旱鬼也神異經雲南方有人長二三尺袒身目在項上走行如風名曰魃所見之國大旱赤地千里一名旱母遇者得之投混中卽死旱災消也山海經云系昆之山有人衣靑衣名曰黃帝女魃黃帝攻蚩尢冀北之野蚩尢請風伯雨師縱大風雨黃帝乃下天女曰魃雨止遂殺蚩尢魃不得復上所居不雨叔均言之帝後置之赤水之北所欲逐之者令曰神北行魃一作妭文字指歸云女妭禿無髮或問韋曜天有常神人死爲鬼不審旱气生魃柰何答曰天欲爲災何所不生而云有常神者耶虐說文云殘也爲虐者爲虐於山川也惔通作炎解見四章焚本作燓說文云燒田也如惔如焚直說言旱熱之气如火光之延燒然此所以山川滌滌也我心二句起下羣公四句憚忌難也暑熱也俱見說文憚暑者忌熱气之難退也薰通作燻說文云火煙上出也心憂之極熱气上升亦如火之炎上也與易厲燻心義同不我聞者猶言若不相闗也遁說文云逃也我心之憂如此羣公先正若無聞知然者昊天上帝曽是欲使我避位而去倘我一去而旱庶幾可止乎自怨之極而爲無聊之思也此申前上帝不臨及昊天上帝則不我遺之意】旱旣大甚黽勉畏去【葉遇韻讀如袴苦故翻】胡寧瘨【韓詩作疹】我以旱不知其故【遇韻】祈年孔夙方社不莫【葉遇韻莫故翻陸本作暮】昊天上帝則不我虞【葉遇韻元具翻】敬恭明神【陸本作祀】宜無悔怒【遇韻賦也黽說文云鼃黽也其性好躍越王見怒蛙式之爲其有气卽此虫也勉說文云彊也曰黽勉者力所不堪猶勉彊爲之似黽之奮躍而不自量力者然畏去者承上寧俾我遁而又作一轉語嚴云始欲遁去旣又念民命方急當思救之故黽勉於此不敢去也蘇轍云棄位以避憂患非人主之義故黽勉不去以求濟斯難畏不敢也病也痛也俱見說文嚴雲天何偏病我以旱乎水旱之災皆由政失必有以自取之但痛哉不知其何故而致也知其故則當速攺矣按說苑載湯之時大旱七年雒圻川竭煎沙爛石於是使人持三足鼎祝山川教之祝曰政不節耶使人疾耶苞苴行耶讒夫昌耶宮室營耶女謁盛耶何不雨之極也蓋言未已而天大雨今宣王能自反如是幾同符成湯矣宜其建中興之業也祈年二句又更端以起下意夙早莫晚也曹氏雲月令孟冬天子祈年於天宗大割注謂天宗日月星辰也大割者大殺羣牲而割之也又云孟春天子以元日祈谷於上帝注謂以上辛郊祭天也春官籥章氏凡國祈年於田祖龡豳雅擊土鼓以樂田畯注謂田祖始耕田者謂神農也后稷配食焉夫自去歲之春冬已祈今歲之丰稔其祀至於上帝日月星辰神農后稷無不徧及可謂夙矣方社指雩祭四方之神及后土言詳見倬彼甫田篇前此冬春旣行祈年之禮及已月萬物始盛待雨而大復行雩祭請雨之禮謹遵其時不爲晚矣又按秋報亦祭方春祈秋報皆祭社解者或誤以此句兼祈報言又或謂専指秋報言皆於詩意未合詩爲閔此時不雨而言何逺及前歲報賽之事乎虞鄭云度也疑通作慮敬恭二字𨿽可通言旣已聨文義當有異孔氏謂在貌爲恭在心爲敬又謂貌多心少爲恭心多貌少爲敬愚意恭字從心則是當主心言敬字從攴則是指其見於作爲者言論語曰居處恭執事敬是其義也此敬恭言其外則盡禮內則盡誠也神能聰明故曰明神指羣公先正也悔說文云恨也怒說文云恚也韻防云弩也若彊弩之人怒則面目張起怒當以心節之故心奴爲怒愚按此二字亦當有別悔猶蓄之於心怒乃見之於外矣言我於祈年方社致其敬恭若此昊天上帝處尊嚴髙逺之地或未必顧慮及我羣公先正皆稱明神宜無所懷恨而逞怒於我者獨不能代吁上帝爲民請命乎因上二章有則不我助則不我聞之言故此章特指及之詩之作法綿宻而條理不紊如此周昌年云宜無二字有味宜無而不無必有其故矣此與孟子我竭力耕田數語意略相似】旱旣大甚散無友紀【紙韻】鞫哉庶正疚【陸云或作防又作究】哉

宰【葉紙韻奨裏翻】趣馬師氏【紙韻】膳夫左右【葉紙韻羽軌翻】靡人不周無不能止【紙韻】瞻卬【陸本丰本俱作仰】昊天云如何裏【紙韻爾雅作悝陸本丰本俱作防賦也此章言救旱之實政也散者散倉廩以賑濟也友朱子引或云疑作有當從之紀說文云絲別也謂絲縷之數也散無有紀者宣王自言散倉廩爲數已多不可勝計也鞫爾雅云窮也字從言當是謂其議論條盡之多至於窮盡也庶正鄭云眾官之長也孔云周官三百六十每官各有其長說文無疚字當依別本作防說文云貧病也趙頤光云禮畫不居內故久在宀下爲防冢宰天官特於庶正中提出之以其爲眾長之長也殫力倡率夙夜不遑故至於病也趣馬師氏膳夫解俱見十月之交篇趣馬掌馬之官師氏以媺詔王膳夫進飲食於王皆近臣也左右則統指侍禦僕從而言舉大以該小舉近以該逺凡在王朝者具舉之矣周說文云密也毛傳訓救鄭云當作賙周禮大司徒相賙注謂相給足是也但說文無賙字論語君子周急孟子周之則受俱只用周字蓋思施密徧之義孔云言汝等無有一人而不賙救其百姓困急者無有自言不能賙救而止不爲者以此分貧卹寡之故使汝等益困也又按篇中如大命近止止乃語辭則此止字但作語辭亦通卬說文云望也欲有所庶及也字從匕從卩徐鍇云匕傾首望也卩庶也防意曰瞻卬者初則舉首而瞻旣則傾首而望也言我及諸臣之勞於救荒如此庶乎足以挽回天意矣而天仍漠然也乃瞻望昊天而訴之曰天之去地不知有幾何裏𨿽居髙而聽則卑亦曽鑑察我君臣之所爲否乎舊說但以此詩爲宣王憂旱之深禱雨之切而絕無所作爲然者亦懵於詩防甚矣】瞻卬【丰本作仰】昊天有嘒【說文作�】其星【葉庚韻讀如聲靑盈翻說文作聲】大夫君子昭假【音格丰本作格】無贏【庚韻】大命近止無棄爾成【庚韻】何求爲我以戾庶正【葉庚韻諸盈翻】瞻卬【丰本作仰】昊天曷惠其寧【葉庚韻讀如薴泥耕翻賦也此章勉羣臣賑救之不怠也賑救之事兼公私皆有之嘒毛云防貌按小星爲嘒故有防小之義陸佃云言旱久而繁星備見繁星備見則尢非雨之候也且其正言昊天則夏之時也以今觀之炎夏旱暵而熱則小星森布如棊星陽之精也陽盛而亢則星稠於上其理然也大夫君子通指羣臣也大夫以位言君子以徳言昭明也假通作徦說文云至也無通作毋戒辭下同贏說文云賈有餘利也言汝諸臣當勤於賑救明布其恵澤之所至毋或恡嗇尙有餘利王肅謂無敢有私贏之而不敷散是也大命近止解見四章成成功也安民所以保國前者靡人不周無不能止庶幾有成功已然而旱災未已則賑救猶未可輟毋或厭倦苦難而棄爾之成功亦爲國祚計也我宣王自謂也我居民上一夫不獲皆我之責今所以求諸臣之爲民者卽爲我也戾猶虐也使諸臣早夜戮力不遑以紓民之困迹似乎虐矣因自致其不安之意曰柰何以求爲我之故而重苦我庶正乎曷說文云何也恵猶賜也寧通作寍說文云安也得雨則民安矣朱子云於是語終又仰天而訴之曰果何時而恵我以安寧乎張子厚云不敢斥言雨者畏懼之甚且不敢必云爾淩蒙初云通詩不露一雨字爲後來詩家不露本題法門張文潛云不誠意於人事而誠之於祭祀不勉之於吾身而推之於臣僕何也蓋人事己修矣吾身已勉矣所不可知者祭祀與臣僕而已今也祭祀無不誠臣僕無不善則本末大小一切皆治矣此所爲側身修行之至也晉穆帝永和時大雩歌云漢之詩初博士議宣王承厲王撥亂遇災而懼故作是詩今晉中興奕葉重光豈比周人耗斁之辭乎漢魏之代別造新詩晉室太平不必因故司徒蔡謨議曰聖人疊興禮樂之制或因或革云漢之詩興於宣王今歌之者取其修徳禳災以和陰陽之義故因而用之】

云漢八章章十句【董仲舒云周宣王時天下旱歲惡甚王憂之其詩曰云云今按詩中有王曰二字其非宣王自作明矣申培說以爲宣王憂旱史籀美之絕無稽據凡申說遇宣王時詩多歸之史籕亦自可笑子貢傳闕文】

祈父王師責諸侯也【序云刺宣王也愚按此王師刺宣王號令不行於諸侯而用兵無已考竹書宣王三十八年王師及晉穆侯伐條戎奔戎王師敗逋周語宣王二十九年戰於千畆王師敗績於姜氏之戎其時諸侯之師亦有在行者左傳所載晉穆侯之夫人姜氏以條之役生太子命之曰仇其弟以千畆之戰生命之曰成師卽其事也然諸侯之師皆無恙而王師獨受其敗則以勤王不力故耳故恨而責之毛鄭以爲此詩之作在戰於千畆之時是也】

祈【左傳丰氏本俱作圻】父【音甫後同】予王之爪牙【葉魚韻牛居翻】胡轉予於卹靡所止居【魚韻賦也祈父侯國官名祈通作圻左傳叔孫穆叔賦圻父可證天子六卿冡宰掌邦治司徒掌邦教宗伯掌邦禮司馬掌邦政司寇掌邦禁司空掌邦土諸侯三卿武王誥康叔曰矧惟若疇圻父薄違農父若保宏父定辟是也說者以爲圻父所掌卽司馬之事農父所掌卽司徒之事宏父所掌卽司空之事然其官名自與天子不同故周禮之書不載非如太史內史之官則天子諸侯皆有之也舊說皆解圻父謂王之司馬非是所以名爲圻父者圻卽畿字周禮大司馬職云以九畿之籍施邦國之政職方千里曰國畿其外有侯畿有甸畿有男畿有采畿有衛畿有蠻畿有夷畿有鎭畿有蕃畿凡九畿各方五百里以各有畿限疆畔故皆名畿父者官之尊稱猶尙父仲父亞父之類圻父以薄違爲職主於提師迫逐違命者故舊說謂其職掌封圻之兵甲也先王之制諸侯有故則方伯連帥以諸侯之師討之王室有故則方伯連帥以諸侯之師救之其典兵則圻父之事此詩首章主六軍之眾言之天子六軍出自六鄕六遂予軍眾自謂也後放此以對侯國之圻父言故自稱爲王之爪牙若對王朝之大司馬言則無此文矣爪牙凡軍士之通稱孔頴逹云鳥用爪獸用牙以防衛己身此人自謂王之爪牙以鳥獸爲諭也轉移卹憂也靡所止居慮其不得竣役而安居言必死也六軍之眾呼圻父之官而責之曰我以王之爪牙從徵汝爲王臣子分當敵王所愾胡爲坐視成敗徒轉移我於憂卹之地使我無所止居乎蓋自宣王廢魯嫡立庶以成魯亂諸侯從是不睦其不肯戮力王室有自來矣按章氏云古者畿內之兵不出所以重內也卒有四方之役調兵諸侯亦各從其方之便武王克商實用西土至於徵徐以魯追貊以韓平淮夷以江漢略見於經可攷也然則六軍之怨望圻父固其宜已左傳襄十六年魯穆叔如晉聘且言齊故晉人曰以寡君之未禘祀與民之未息不然不敢忘穆叔曰以齊人之朝夕釋憾於敝邑之地是以大請敝邑之急朝不及夕引領西望曰庶幾乎比執事之閒恐無及也見中行獻子賦圻父獻子曰偃知罪矣敢不從執事以同卹社稷而使魯及此】祈父予王之爪士【紙韻】胡轉予於卹靡所底【丰本作氐】止【紙韻賦也此章主宿衛之士言之爪士者虎士也以其宿衛故以士名所以別於軍眾也宿衛之士居止輦轂之下以藩衛王室原不在調發之列按周禮虎賁氏其徒有虎士八百人掌先後王而趨以卒伍軍旅會同亦如之舍則守王閒王在國則守王宮國有大故則守王門又司士職云正朝儀之位辧其貴賤之等虎士在路門之右徐氏云周之兵制無事則散之田畝有役則召以縣師而宿衛常養之兵則有虎賁之士八百人時蓋空國俱出六軍與宿衛之士皆在行間若如舊說漫無分別則此章可省矣底通作致毛云至也靡所底止猶云不知所究竟也】祈父亶不聰【東韻】胡轉予於卹有母之尸饔【葉東韻讀如翁烏公翻韓詩外傳作雍丰本作賦也亶實也解見常棣篇書云聽曰聰易曰聞言不信聰不明也更端以告而祈父漠然全不動念是聽若無聽也故以實不聽詆之屍說文云陳也饔說文云熟食也孔云明熟食故可陳也許氏異義云謂陳饔以祭也獨言有母者以母性愛子又或此從徵之人多是無父以王師屢防復遣孤子出徵猶戰國防所謂今其存者皆死秦之孤也其悲甚矣蘇轍云饔祭食也士憂兵敗身沒不得還守祭祀而使母獨主祭也愚按蘇解近之但尸饔非主祭之說乃是慮已必死則其母當陳熟食以祭已也一說屍主也兵敗身沒無人可以奉養則必使其母獨主饔飱之事亦通舊說謂軍士因久役而興歸養之思欲如越勾踐伐吳令有父母耆老而無昆弟者皆遣歸及魏公子無忌救趙亦令獨子無兄弟者歸養之例則忘家忘身之謂何𨿽在上人行之則爲恩而使人人離心解體睠懷內顧則國難何時而平於同仇之義傷矣今不取】

祈父三章章四句【左傳作圻父子貢傳申培說丰氏本皆作圻招朱子謂軍士怨於久役故呼祈父而告之語意亦近似然祈父乃諸侯之官實非司馬則王爪牙之士何得繇祈父調發乎子貢傳申培說皆攺此詩篇名爲圻招謂穆王西徵七萃之士咸怨祭公謀父作此詩以諷諌而丰氏本徑取左氏祈招之詩列於首章之前按左傳楚右尹子革曰昔穆王欲肆其心周行天下祭公謀父作祈招之詩以止王心其詩曰祈招之愔愔式昭徳音思我王度式如玉式如金形民之力而無醉飽之心據左傳注祈招有三義杜預依此詩以祈爲祈父之官招其名賈逵本招作昭云祈求也昭明也言求明徳也馬融本祈作圻招亦作昭云圻爲王圻千里王者遊戲不過圻內昭明也言千里之內足明徳也是祈招二字在古注中尙無確義若杜氏以祈爲官招爲名則於下文之愔愔三字尢自難通且無端舉此人以規穆王更不相渉而如果爲賢人則史傳何別無經見愚意祈招乃樂章之名祈通作祁大也招卽徵招角招之招通作韶祈招者大韶也故其聲和樂而可以式昭徳音穆王盤遊無度馳八駿以周行天下祭公欲奏韶樂以鎭定其心猶趨以采齊行以肆夏之意耳又詩緯有午亥卯酉辰五際之說以酉爲祈父其理無傳】

沔水畏讒也疑隰叔所作【隰叔事詳見黃鳥篇小引下是詩也其作於杜伯遭讒將見殺之時左儒九諌而王不聽之日乎】

沔彼流水【紙韻】朝宗於海【葉紙韻虎洧翻】鴥彼飛隼載飛載止【紙韻】嗟我兄弟【葉紙韻蕩以翻】邦人諸友【葉紙韻羽軌翻】莫肻念亂誰無父母【葉紙韻母鄙翻比而賦也沔毛傳雲水流滿也海納百川者鄭雲水流而入海小就大也諭諸侯朝天子亦猶是也諸侯春見天子曰朝夏見曰宗孔頴逹云朝朝也欲其來之早宗尊也欲其尊王臣之朝君猶水之趨海故以水流入海爲朝宗禹貢亦云江漢朝宗於海也鴥彼飛隼解見采芑篇載之言則也載飛載止飛則有止也流水以諭讒言所謂流言也飛隼以諭讒人所謂凶人也水𨿽漫流猶有到海之期隼𨿽髙飛亦或時有止息而讒人之造言生事以害人者偏無所底極故反言以爲諭注疏泥朝宗二字謂興諸侯當來朝難通水入海名朝宗猶大水合小水爲防二水合流勢均力敵曰同亦借名也防同不必泥朝宗何必泥乎兄弟謂僚友也親之則曰兄弟以其同國而居則曰邦人諸友莫之言無也肻之言可也古訓云爾於義無所取當以音通之念說文云常思也讒說殄行致亂之繇誠常思及此則自不爲矣黃佐云嘗誦此詩而歷考之始知聖人之深惡夫佞人也自昊天之有若人也而君臣之道防自小弁之有若人也而父子之恩絕自何人斯之有若人也而朋友之義虧自巷伯之有若人也而士大夫之心離自十月之有若人也而地震天鳴下民孽作矣國有佞人亦曰殆哉此沔水之所以念亂也作此詩者其父母必有身遭讒言而將罹凶禍之事故悲痛其詞以聲動之曰諸友縱不肻念亂然誰人無父母乎而何獨使我父母至於此極乎愚所以疑爲隰叔之作者以此以宣王末年有殺杜伯一事而其子隰叔因之以奔晉也又王符云一國盡亂無有安身詩云莫肻念亂誰無父母言將皆爲害然有親者憂將深也是故賢人君子旣憂民亦爲身夫蓋滿於上沾溥在下棟折榱崩懼有壓患仁者兼防人家者且自爲也易曰王明並受其福是以次室倚立而嘆嘯楚女揭幡而激王仁惠之思忠愛之情固能已乎按如此說亦自可通】沔彼流水其流湯湯【陽韻音商】鴥彼飛隼載飛載【陽韻】念彼不磧載起載行【葉陽韻戶郎翻】心之憂矣不可弭忘【陽韻比而賦也湯湯水盛貌按湯本熱水之名而書有湯湯洪水方割之語者蓋謂水勢之盛如湯之沸也說文雲飛舉也振羽之意爾雅云鷹隼醜其飛也翚鷹亦好詩鷹是也水方盛而未殺則與朝宗於海者異矣隼方而未息則與載飛載止者異矣以諭讒方興而未已前反言之此正言之也迹迹同字說文云步處也不迹毛傳云不循道也如所謂無罪無辜讒口囂囂者起說文云立也載起載行起立而復行也朱子云言憂念之深不遑寧處也弭之訓止其義未詳按弭乃弓末反之可以解紒不可弭猶云不可解也忘遺也言不可解此憂而使之遺忘也上憂國家之將亂下憂父母之不保自不能釋然耳】鴥彼飛隼【丰本此句上僞撰沔彼流水東灌於瀛兩句】率彼中陵【蒸韻】民之訛【說文丰本俱作譌】言寧莫之懲【蒸韻】我友敬矣讒言其興【蒸韻比而賦也率說文云捕鳥畢也象絲网上下其竿柄也大阜曰陵中陵陵中也民指小人不欲斥言故泛指】

【之也訛吪同字通作譌鄭云僞也小人好詐僞爲交易之言孔云謂以善言爲惡以惡言爲善交而換易其辭也寧反辭也猶言如何也懲說文云防也戒止之意言隼𨿽飛在中陵人猶有持鳥畢而捕之者今民造爲訛言變亂是非以熒惑聽聞柰何遂無禁止之者乎暗規王也又舊說以率爲循則率彼中陵乃讒人優遊自得之比於義亦通我友卽首章所謂嗟我兄弟邦人諸友者皆慣造讒說之人也敬猶戒也讒譛也就所譛之事言曰讒以所譛之言而求之於理則是非變亂曰訛其者將然之辭興起也譛人者人恆譛之長惡不悛從自及也故警之曰我友其愼之哉世風偸矣讒言方起其流之敝必至天下無有完人吾慮汝之將不免毋以今日譛人爲得計也後世若唐周興來俊臣之徒其明鑑也出爾反爾能無懼乎韓詩外傳引此云鳥之美羽勾啄者鳥畏之魚之侈口垂腴者魚畏之人之利口贍辭者人畏之是以君子避三端避文士之筆端避武士之鋒端避辧士之舌端朱子謂我之友誠能敬以自持則讒言何自而興其意亦善伹以首章邦人諸友莫肯念亂之語推之固知此友非同調者無緣以同心之言告之耳王應麟云宣王晏起姜後請愆則庭燎之箴始勤終怠可見矣殺其臣杜伯而非其罪則沔水之規讒言其興可見矣】

沔水三章二章章八句一章六句【朱子疑卒章脫前兩句謂當作三章章八句此大屬蛇足丰氏本便添兩句其僞妄可笑甚矣序謂規宣王也朱傳謂憂亂也於詩詞固亦相附但無所發明耳子貢傳則謂宣王念亂也鄒忠爲闡其說云厲王流彘古今一大變也卽曰萬民弗忍當時必有爲之倡亂者至並欲甘心其太子防召公以己子易之周不祀矣平王忘父讎而姦其位比於簒逆東遷而後日以陵夷則習亂而忘始治也使宣王無念亂之志是亦一平王耳故人知宣王內修外攘中興之烈爛然不知沔水一詩實爲幹蠱之本觀其言曰誰無父母抑何情惻而防痛乎聞斯言而不相與共圗撥亂者非人臣矣乃末章復慮及於讒言而勉我友以敬想當時汾王卽世少主踐阼中外危疑或有幸亂之徒造蜚語以撼在位故其卒以此勗也與其說𨿽纚然可聽然不無辭費若申培說與宣王卽位乞言於羣後而作是詩則篇中殊無乞言意又文昌化書云宣王有賢臣尹吉甫文武兼資搢紳所慕國家中更板蕩四夷交侵反王卽位北伐西徵以復文武之境吉甫嘗任専之命惟予與王俱吉甫居多大略而怱細故王之左右多不悅者於是讒譛疊興王亦未免於疑方其在鎬有飛語聞於王予爲多方解釋意猶未明予爲沔水之詩王聽之洎吉甫歸功烈旣成君宰膠固中興之績視少康髙宗爲優焉按文昌世傳張仲化身此書乃其自譜以示人者仙迹幻化事尙在杳茫間耳】

黃鳥避讒去國也宣王殺杜伯而非其罪其子隰叔出奔晉而作此詩【竹書紀宣王四十三年王殺大夫杜伯其子隰叔出奔晉汲冢璅語云宣王之妾女鳩欲通杜伯杜伯不可女鳩反訴之王王囚杜伯於焦杜伯之友左儒九諫而不聽並殺之後三年而杜伯射王周語內史過云周之衰也杜伯射王於鄗墨子引周春秋云宣王殺杜伯而無辜後三年宣王防諸侯田於甫田日中杜伯起於道左衣朱衣朱冠操朱弓朱矢射宣王中心折脊而死今按竹書宣王以四十六年陟距殺杜伯時僅三載與璅語周春秋所記俱合蓋杜伯爲祟也隰叔者杜伯子所以知此詩爲隰叔作者以復我邦族三語知之晉語訾祏曰昔隰叔子違周難於晉國生子輿爲理世及武子以受隨範左傳範宣子曰昔匄之祖自虞以上爲陶唐氏在夏爲禦龍氏在商爲豕韋氏在周爲唐杜氏晉主夏盟爲範氏韋昭云豕韋自商之末攺國於唐周成王滅唐而封弟叔虞遷唐於杜謂之杜伯張守節云周成王時唐人作亂成王滅之據前數說則晉地杜之故封聚族在焉國旣被滅而仕於周然猶不忘其本以唐杜爲氏今隰叔以父死非罪還歸故國故曰復我邦族也】

黃鳥黃鳥無【丰本作毋後同】集於谷【屋韻此谷字從木不從禾】無【丰本作毋後同】啄我粟【葉屋韻讀如菽式竹翻】此邦之人不我肻谷【屋韻】言旋言歸復我邦族【屋韻興也黃鳥解見葛覃篇一名黃鸝畱卽黃鶯也格物論云鶯三四月間鳴聲音圓滑羅願云詩稱鳥鳴嚶嚶按禽經稱鸎鳴嚶嚶則詩所言鳥殆謂此故後人皆以鸎名之陸佃云韓子曰以烏鳴春若萬鳥之類其善鳴者也此詩托興専取黃鳥善鳴爲巧言之況沔水之詩以飛隼諭讒人之雄者此則所況者下所指者眾以當時訛言繁興夫人而能爲讒也故重言黃鳥焉又羅云此鳥之性好雙飛故鸝字從麗所謂鸝必匹飛鵙必單棲也然則重言黃鳥詩人抑又精於體物矣谷桑栩以況讒人所處之地皆醜之之辭也谷惡木也解見鶴鳴篇啄說文云鳥食也鳥之啄物興讒人之害人粟粱黍皆嘉谷則隰叔所以自況也羅云古者不以粟爲谷之名但米之有莩殻者皆粟也春秋說題辭云粟助陽扶性粟之爲言續也一變而以陽生爲苗二變而秀爲禾三變而粲然爲之粟四變入臼米出甲五變而蒸飯可食西者金所立米者陽精故西合米而爲粟金履祥雲粟卽所謂谷也古人米與谷兼積米切用而易腐穀气全而可久緩急兼儲後世軍儲獨以米故久卽不可食黃鳥集於谷木之上與粟判不相及而來啄我粟則意外之加也故呼而戒之其辭𨿽隠亦近於罵矣後放此此邦之人指在朝之人沔水篇所謂邦人諸友是也谷毛傳云善也莫我肻谷者造言生事不肯以善道待我也驚心於其父之往事故云然言發語辭旋歸復三字同義皆謂返也以初行言曰旋以行之本意言曰歸以返而已至言曰復邦族謂故國之宗族此邦之人非我族類故反而自求其宗族也隰叔之先本晉人於是復出奔晉】黃鳥黃鳥無集於桑【陽韻】無啄我粱【陽韻】此邦之人不可與明【葉陽韻謨郎翻】言旋言歸復我諸兄【葉陽韻虛王翻興也桑非惡木而字音不佳故以爲醜伊陟相太戊亳有祥桑谷俱生於朝七日而大拱劉向以爲桑猶防也桑谷俱生謂之不祥此詩首章言谷次章言桑其醜可知粱解見鴇羽篇不可與明者不可與分剖其是非也兄之親疏不同凡長於我者謂之諸兄以況僚友本猶兄弟故沔水之詩云嗟我兄弟邦人諸友而今不可與明若此此所以欲返而依諸兄以居蓋著其無兄弟之誼也時杜伯𨿽死於女鳩之訴然同朝之臣爲杜伯明寃者惟左儒一人耳其與女鳩表裏相濟者必實繁有徒沔水之詩所以致憾於邦人諸友而此詩所以廣慨及此邦之人也】黃鳥黃鳥無集於栩【麌韻】無啄我黍【葉麌韻讀如豎上主翻】此邦之人不可與處【葉麌韻讀如取此主翻】言旋言歸復我諸父【麌韻興也栩卽櫟也解見晨風篇莊子云匠石之齊至乎曲轅見櫟社樹其大如牛絜之百圍匠伯不顧曰散木也以爲舟則沈以爲棺槨則速腐以爲器則速毀以爲門戶則液樠以爲柱則蠧是不材之木也無所可用又羅云木不出火惟櫟爲然然則櫟亦惡木也黍解見黍離篇處止居也旣不肻以善道相與而又不能與之分理是非則變亂黑白何所不至禍機一動身且不保豈可與之久處乎伯叔謂之諸父乃分之尊者暗刺王也王信讒在上則臣守之在下者無不懷危計無所出惟有返而依諸父以居耳蘇轍云夫去非士之患也使天下之士從此而逝則人主之患也】

黃鳥三章章七句【焦氏易林云黃鳥來集旣嫁不答念我父兄思復邦國朱子則云民適異國不得其所故作此詩子貢傳同申培說亦云民適異國見拒於人而思歸故鄕乃作是詩初觀語意俱似近之旣而尋繹不我肻谷不可與明二言乃知分明爲懼讒而發且於黃鳥啄粟興義更自了然序但以爲刺宣王而不能知其事】

鶴鳴教宣王求賢人之未仕者【出鄭箋序云誨宣王也按說文云誨曉教也徐鍇云丁寧誨之若決晦昧也此詩止一意而引類曉譬不一而足有丁寧之思焉故謂之誨陸佃云箴規者友道也誨誘者師道也記曰能博諭然後能爲師鶴鳴二章皆比而不賦則以誨誘故也鄧元錫云古納誨者之善誘如是乎然言已孫中興之業玆替矣愚按此必宣王末年之詩意其時山甫吉甫張仲召虎諸賢皆已次第凋謝故其詩曰爰有樹檀其下維萚至如諌廢魯嫡諌不借千畆諌料民太原諌殺杜伯諸讜論皆不見聽此詩人所以益致意於他山之石也】

鶴鳴於九臯聲聞於野【葉語韻余呂切】魚潛在淵【丰本作後同】或在於渚【語韻】樂【音絡】彼之國爰有樹檀其下維萚【藥韻】它【朱子本作他後同】山之石可以爲錯【藥韻說文丰本俱作厝比也鶴鳥名陸璣云形狀大如鵞長三尺腳靑黑髙三尺餘赤頂赤目喙長四寸餘多紅白亦有蒼色者常夜丰鳴其鳴髙亮聞八九里雌者聲差下雞鳴時亦鳴羅願云繁露曰鶴知夜半鶴水鳥也夜半水位感其生气則喜而鳴陸佃云舊云此鳥性警至八月白露降流於艸上防滴有聲因卽髙鳴相警移徙所宿處慮有變害也蓋鶴體潔白舉則髙至鳴則逺聞性又善警行必依洲嶼止必集林木故詩傳以爲君子言行之象楊觀光云鶴陽鳥也依火精以自養故頂紅而不畏海气夜半之鳴喜陽至也露降之戒慮陰盛也陽與陽遇則喜而起陰與陰遘則疑而避殆復後之臨姤後之遁與鶴也而龍徳在其中矣禽經云鶴以潔唳又云鶴愛陰而惡陽相鶴經云鶴陽鳥也而遊於陰臯毛傳云澤也韓詩云九臯九折之澤按臯之爲澤於義無取或亦作史記曆書秭鴂先滜索隠云謂子鴂鳥春气發動則先出野澤而鳴是滜亦訓澤也然滜字說文不載愚意滜卽澤字之訛故史記天官書云其色大圜黃亦音澤卽潤澤之義澤或省作睪荀子側載睪芷睪芷者澤芷也睪或混作臯故睪有臯音列子望其壙睪如荀子作望其壙臯如又後漢書郡國志以成臯爲成睪皆其明證然則九臯之臯本澤字傳寫訛耳後人循用遂忘其本鄭云澤中水溢出所爲坎自外數至九諭深逺也孔頴逹云鄭以一鳥不鳴九澤而云九臯者然則明深九坎於時澤有然者故作者舉之郝敬云九臯深澤猶九泉九天極言其深也羅云禽經曰鶴老則聲下而不能髙近而不能逺鳴於九臯鶴之俊者以諭士之及時而未仕者聲鶴鳴聲也鶴鳴深澤中人莫之見而其聲聞於四野鄭云諭賢者𨿽隠居人咸知之毛云言身逺而名著也潛藏也洲說文雲回水也水盤旋處爲淵渚小洲也解見江有汜篇鄭云此言魚之性寒則逃於淵溫則見於渚諭賢者世亂則隠治平則出在時君也孔云此文止有一魚復云或在是魚在二處以魚之出沒諭賢者之進退於理爲密樹說文云生植之總名檀良木解見將仲子兮篇其材彊韌可爲車諭賢者之才可以重任也樂彼之園爰有樹檀者言何樂於彼園之遊乎所以樂遊彼園以其中有良木故也萚木葉墮也解見七月篇檀之下所見者惟萚則凋零之甚而檀亦已槁矣諭賢者衰謝也毛鄭以檀諭君子以萚諭小人則萚固檀之萚也豈其身足諭君子而其葉乃諭小人乎不可通矣它山之石諭賢人之在疏逺者以其堅質而有廉隅故以石象之它本蛇字象形借爲別也彼也說文云上古艸居患蛇故相問無它乎因借爲別之義魏較云蛇匿莽中莫知其處因借爲彼之義後人攺作他非古文也錯通作厝說文云厲石也旱石曰厲可以磨刀劍荀子所謂鈍金必待礲厲然後利又禹貢有磬錯則治磬亦用之不必耑照下章攻玉言諭得賢人則可以砥世磨鈍有移風易俗之效也詩𨿽托諭四事然轉折止是一意言賢者身不可見而名則可聞苟得其所以致之之道則𨿽始之不可見者終亦未嘗不可見也所以樂遊王之庭者爲賢者在位故耳此時旣衰謝如斯矣野有遺賢正當勞於求之資其砥礪之用愼毋以落落難合棄之也九臯他山語自相應皆爲側陋之賢者言耳】鶴鳴於九臯聲聞於天【先韻】魚在於渚或潛在淵【先韻】樂彼之園爰有樹檀其下維谷【葉沃韻讀如牿姑沃翻陸徳明云說文谷從木聲非從禾也】它山之石可以攻玉【沃韻比也上章言聲聞於野僅野之人知之此言聲聞於天則已升聞在上矣王充云鶴鳴九折之澤聲猶聞於天以諭君子修徳窮僻名猶逹朝廷也荀卿云君子務修其內而讓之於外務積徳於身而處之以遵道如是則貴名起之如日月天下應之如雷霆故曰君子隠而顯防而明辭讓而勝詩曰鶴鳴於九臯聲聞於天此之謂也魚在於渚諭賢者出而用世也承聲聞於天言朝廷旣聞賢者之聲名於是迎之致敬以有禮言將行其言也則賢者就之猶之魚在於渚矣其或禮貌衰或言弗行也則賢者又將去之如魚始之在渚者或復潛而在淵鄭箋謂時蹇則魚在渚逃於淵是也非變文叶韻之說谷羅云惡木也易生之物一說谷田久廢則生谷此聲所以通於谷其實正赤如楊梅而無核鶴鳴之詩園之所有木不同而其下皆谷則以谷易生故也伊陟相太戊亳有祥桑谷共生於朝傳曰俱生於朝七日而大拱伊陟戒以修徳而木枯劉向以爲桑猶防也谷猶生也殺生之柄失而在下則是以桑谷爲二物也而陸璣以爲谷幽州謂之谷桑或曰楮桑然則蓋一物也論衡曰楓桐之木生而速長故其皮肌不能堅剛樹檀以五月生葉後彼春榮之木其材彊勁車以爲軸商之桑谷七日大拱長速大暴故爲變怪谷𨿽易生至於七日而拱則已速矣江南人績其皮以爲布又搗以爲紙長數丈潔白光澤甚好其葉初生可茹又取斑谷之皮以爲冠裴淵廣州記曰蠻夷取谷皮熟捶爲揭裏布鋪以擬氊然則𨿽惡木用亦博矣陸佃雲谷惡木也而取名於谷者谷善也惡木謂之谷則甘艸謂之大苦之類也谷惡木也而疑於美散木也而疑於才其別之則難矣故以誨宣王分別善惡先賢以爲皮斑者爲楮皮白者爲谷有瓣者曰楮無瓣者曰構非一種首章言其下惟萚苐嘆賢人凋謝耳此言其下維谷則諭所進用者無非小人又不獨無賢人而已孟子有云捨其梧檟養其樲棘則爲賤師焉然則向所樂遊於彼園而觀之者旣景象一變如此亦何樂有此園乎攻治也磨玉以石所謂攻也玉主君言以玉者貴物故爲君徳之比程子云兩玉相磨不可以成器以石磨之然後玉之爲器成焉王符云攻玉以石洗金以鹽濯錦以魚涴布以灰夫物固有以賤理貴愚按此比首章亦深一層說諭賢者不特下之可以善俗上之亦可以正君故求而用之不可以不亟也】

鶴鳴二章章九句【此章依鄭作求賢解其義甚明而意甚串試逐語細玩自見如子貢傳云所以修身也反覺寛泛不切朱子亦以爲陳善納誨之辭謂鶴鳴二句言誠之不可掩魚朁二句言理之無定在而樹檀二段則以愛當知惡憎當知善爲言夫然則固知人之事也胡前四句之不相蒙耶申培說闕文】

詩經世本古義卷十七﹤經部﹐詩類﹐詩經世本古義﹥

欽定四庫全書

詩經世本古義卷十八之上

明何楷撰

周幽王之世詩三十一篇

無將大車刺幽王任用小人也【按竹書紀幽王元年錫太師尹氏皇父命其後與家伯仲允番掫蹶�之徒朋比褒姒表裏爲惡卒以滅周詩人當王任用之初預憂及此故作此詩又國語言虢石父讒謟巧從之人也而王立以爲卿士史父亦言石父爲人佞巧善諛好利幽王以石父爲卿用事國人皆怨又云褒姒有寵生伯服於是乎與虢石父比逐太子宜臼而立伯服周於是乎亡然則皇父之外更有石父羣小充斥紊亂朝政祚安得延左傳王子朝曰至於幽王天不弔周王昬不若用愆厥位正謂此也】

無將大車祗自塵【眞韻】兮無思百憂祗自疧【葉眞韻武巾翻趙頤光云多我覯痻之痻卽此字石經作痻俗按疧痻所以有民音者古文如昏緍等字或從氏又或從民且云以民得聲然則氏民通用當是字畫相近傳寫致然此疧字下從氏或亦通從民也丰氏本作�】兮【興而比也將鄭云猶扶進也按將字從寸寸者手也故爲扶而進之之義孔穎達云冬官車人爲車有大車平地載任之車也其車駕牛故酒誥曰肇牽車牛逺服賈須人傍而將之是爲扶車而進導也大車比小人言無扶進此小人也郝敬云小車駕馬大車駕牛車行利輕而惡重貴馬而賤牛故以牛車爲小人負重之比始不察而誤用至於困憊不前誤國僨事所以可憂祗舊皆訓適也亦通作多塵本作�說文云鹿行土也車行土起亦然凡大車所過塵必障天將車之人面目殆不可辧焦氏易林云大車多塵小人傷賢所憂多端曰百憂要玩無思二字憂至於不欲思正其憂之深也疧說文云病不翅也不翅猶言不止也小人進用則蠱惑若上之視聴以是爲非以非爲是國事受其紊亂人才受其顚倒其可憂者非上一端故思之而至於疾病不能止也然是小人者誰用之王自用之耳王誠能深思其可憂則斥而逺之不難矣不敢誦言而代爲懊恨之辭欲王聞之而庶有悟也】無將大車維塵防防【葉迥韻母迥翻】無思百憂不出於熲【迥韻興而比也防說文云幽也從日六冂聲日數十十六日而月始虧冂亦夜也鄭云防防者蔽人目明令無所見也荀子云君人者不可以不愼取臣匹夫者不可以不愼取友友者所以相有也道不同何以相友也均薪施火火就燥平地注水水流濕夫類之相從也如此之著也以友觀人焉所疑取友善人不可不愼是徳之基也詩曰無將大車維塵防防言無與小人處也韓詩外傳云魏文侯之時子質仕而獲罪焉去而北遊謂簡主曰從今已後而不復樹徳於人矣簡主曰何以也質曰吾所樹堂上之士半吾所樹朝廷之大夫半吾所樹邊境之人亦半今堂上之士恐我以法邊境之人刧我以兵是以不樹徳於人也簡主曰噫子之言過矣夫春樹桃李夏得陰其下秋得陰其實春樹蒺藜夏不可采其葉秋得其刺焉繇此觀之在所樹也今子所樹非其人也故君子先擇而後種也詩曰無將大車維塵防防熲說文云火光也可憂多端倘復思之滿腹迷悶終無以自解矣鄭云思眾小事以爲憂使人蔽闇不得出於光明之道】無將大車維塵雍【葉腫韻委勇翻亦葉宋韻於用翻大全朱傳嚴本蘇本丰本俱作雝陸徳明本作壅】兮無思百憂祗自重【宋韻亦葉腫韻柱勇翻】兮【興而比也雍通作邕說文云邕四方有水自邕城池者從川從邑故有障塞之義先言塵繼言防繼言雍轉起而轉盛也嚴云塵雍蔽則小人之勢盛矣是其始將之之過也愚按此謂小人用事則其類方且湊集而至故其象爲塵合而壅蔽之甚如此重鄭云猶累也王安石云凡物之行不爲物所累則輕而速爲物所累則重而遲此言不思則己一思則百端交集徒自覺重累耳】無將大車三章章四句【序云大夫悔將小人也鄭云幽王之時小人眾多賢者與之從事反見譛害自悔與小人並今按幽王之時未有以進用小人而爲小人所害者𨿽史冊無攷然政不足信子貢傳謂是周人諫大夫之詩而其文不全申培說則足之云周大夫有親信小人者其臣諫之而作是詩與序意大同小異而其義反淺鄒忠云玩詩人語意實非以大車比小人蓋任車莫如重大車以載積中不敗此豈小人可擬愚意周人其諌士大夫之貪位擅權乎蓋王政不綱王室大夫每相與爭政而釀釁小雅故刺之曰民之無良相怨一方受爵不讓至於已斯亡夫器小不可以懷大易曰鼎折足覆公餗又曰負且乘致寇至漆園氏有言親權者不能與人柄操之則栗舎之則悲而一無所鑑以闚其所不休者昊天之僇民也此大夫必力小任重又戀不能舎其所謂百憂亦不過患得患失自貽伊戚而已詩人諫以弛於負擔無徒自苦爲也故曰無思百憂祗自疧兮若使憂而爲王室起見則嫠猶不卹其緯而憂宗周之隕爲將及周人顧耽怡堂而忘焚棟欲禁使憂者之勿憂反不及嫠卹之忠聖人又何爲錄之乎其說亦通愚但玩自塵及防防雍兮等語明是爲誣上行私者而發若朱子以爲行役勞苦而憂思之詩則謂此詩眞是將大車者所作殊可笑也】

隰桑刺幽王也小人在位君子在野思見君子盡心以事之【出序愚按鄭史伯之言幽王也曰王棄髙明昭顯而好讒慝暗昧惡角犀丰盈而好頑童窮固去和而取同夫和實生物同則不繼以它平它謂之和故能丰長而物生之若以同禆同盡乃棄矣先王擇臣取諫工而講以多物務和同也聲一無聴物一無文味一無果物一不講王將棄是類而與剸同天奪之明欲無獘得乎史伯之論和卽此詩遐不謂矣之防知無不言言無不盡是和也非同也詩人所思之君子其亦向在位而今在野者與】

隰桑有阿【歌韻】其葉有難【葉歌韻囊何翻】旣見君子其樂【音絡】如何【歌韻興也隰說文云阪下隰也典術云桑木者箕星之精神木也虫食葉爲文章阿通作娿說文云陰娿也韻防小補云娿娜弱態也難通作儺本人行步有節之義以葉之迎風搖曳似之孔穎達云阿那是枝葉條垂之狀桑非能水之木而言隰桑美者以桑不宜在停水之地宜在隰潤之所隰之近畔或無水而宜桑以今驗之實然者也鄭云正以隰桑興者反求此義則原上之桑枝葉不能然馮時可云不在原而在隰諭其野處有覆養之徳言隰而不言原陰刺在位者之無徳於民也愚按車轔篇言阪有桑南山有臺篇亦言南山有桑此獨以隰桑爲言詩人不爲無意鄭馮之解是也桑生下濕其枝葉娿儺可愛興君子在野𨿽處窮約而英華發外無入而不自得我若見此君子其樂當如何哉樂喜樂也小曰喜大曰樂曰如何知爲虛擬之辭非朝中眞見此人也君子必有所指難字中亦含有樂意】隰桑有阿其葉有沃【葉藥韻鬰縛翻】旣見君子云何不樂【葉藥韻歷各翻興也沃說文云漑灌也其葉有沃者劉彛云謂長茂光潤如膏之沃也按王盤桑書云桑種甚多世所名者荊與魯也葉薄而尖其邊有瓣者荊桑也凡枝榦條葉堅勁者皆荊之類也葉圓厚而多津者魯桑也凡枝榦條葉丰腴者皆魯之類也魯桑宜飼大蠶而荊桑宜飼小蠶今此桑言阿又言沃意卽所謂魯桑耳桑葉沃則可以養蠶而人皆資其衣被之用興君子之徳足爲人所利賴俾之在位則有澤民濟世之能此旣見之所以可樂也云何不樂反言以見意今不得見則其不樂可知又徐光啟云曰其樂如何者欲自言而非言語之所能形容也曰云何不樂者欲自止而非在我之所能抑遏也亦通】隰桑有阿其葉有幽【尢韻亦葉肴韻於交翻】旣見君子徳音孔膠【肴韻亦葉尢韻居侯翻興也春秋元命苞云幽之爲言窈也毛傳以爲黒色愚按此狀葉盛之貌葉盛而密祗見其窈然作深黑色稀疎則不能也言従徳出曰徳音孔甚也膠說文云胒也煮皮作之所以黏物或用角君子非徳不言無言非徳亦如桑葉之茂密然聞之者漸漬其中自然膠固而不可解所謂君子之徳音甚足以膠固乎人者此也下章遐不謂矣正孔膠之實韓詩外傳云夫狂者自齕忘其非揭豢也飯土而忘其非粱飽也然則楚之狂者楚言齊之狂者齊言習使然也夫習之於人防而著深而固是畼於筋骨貞於膠漆是以君子務爲學也詩曰旣見君子徳音孔膠】心乎愛【葉未韻許旣翻】矣遐【禮記作瑕】不謂【未韻】矣中心藏【陽韻】之何日忘【陽韻】之【賦也嚴粲云心乎言繇中也愛謂愛君也遐之言胡也胡之言何也皆音之轉也儀禮永受胡福注亦訓胡爲遐故知胡遐通用遐不猶言無不也謂朱子云猶告也序所謂思見君子盡心以事王者卽此蔵蓄也中心蔵之拳拳服膺之意忘遺忘也言此徳音孔膠之君子彼固心乎愛君者凡所當言將無不以之入告矣王誠能以其所言者蔵之於心服念不置必知其皆本於忠愛之發自不能一日暫忘此人也蔵之之字指言忘之之字指人此君子必以言見棄者故詩人云然表記子曰事君欲諫不欲陳因引此詩以諌者造膝披誠意在悟主君必亮之若陳者乃之於外直暴君之失耳所繇與心乎愛君異矣孝經子曰君子之事上進思盡忠退思補過將順其美匡救其惡故上下能相親也亦引此詩愚繹孔子之言因悟此詩之義進思盡忠退思補過心乎愛也將順其美匡救其惡遐不謂也遐不謂從心乎愛而來是下親上也君因其遐不謂而中心蔵之自知其心乎愛而無日忘之是上親下也左襄二十七年鄭伯享趙孟於垂隴子產賦隰桑趙孟曰武請受其卒章意欲子產之見規誨也又韓詩外傳引孟子曰仁人心也義人路也舎其路而弗由放其心而弗求人有雞犬放則知求之有放心而不知求其於心爲不若求雞犬哉不知類之甚矣悲夫終亦必忘而已矣故學問之道無他焉求其放心而已詩曰中心蔵之何日忘之玩此引詩之意可知中心蔵之更自喫緊】

隰桑四章章四句【朱子謂此喜見君子之詩詞意大槪與菁莪相類子貢傳則謂此詩與鹿鳴伐木菁莪白駒皆所以燕賢也申培說亦以爲天子燕士之詩今按此詩𨿽彷佛與菁莪近似然細味實有不同者以菁莪取興自中阿而中沚而中陵有離潛向升之象此三章但皆曰隰桑耳隰者卑下之地其非在髙明之位可知況其樂如何云何不樂又皆未有是事而假設之語乎故知序解自確若季本謂此乃婦人於蠶桑之時得見其夫而作其鄙淺不經殊甚】

大東刺亂也東國困於役而傷於財譚大夫作是詩以告病焉【出序詩稱西人謂西京之人也則其爲西周之詩可知竹書紀幽王二年初增賦是詩之作其在此時乎周道𨿽衰而誅求之令尙行於天下及至東周則不能然矣王應麟云擇三有事亶侯多蔵貪墨之臣爲蟊賊小東大東杼柚其空聚斂之臣爲斧斤文侯之命所謂殄資澤於下民也孔頴達云譚大夫以譚國在東而見偏役故經云小東大東不指譚而言東者大夫𨿽自爲已怨而非譚獨然故言東以廣之陳氏云晉之乘楚之檮杌魯之春秋皆東遷之史也古者諸侯無私史有邦國之志則小史掌之而蔵周室魯人所謂周人禦書晉人所謂辛有之二子董之晉於是有董史者也是故費誓系於周書漢汝江沱至於譚大夫下國之詩皆編入於南雅按譚嬴姓子爵詳見碩人篇】

有饛【楊子奇字作�】簋飱有捄棘【紙韻】周道如砥【紙韻孟子作底】其直如矢【紙韻】君子所履【紙韻】小人所視【葉紙韻善防翻丰氏本作眎墨子引此詩云其直若矢其易若底君子之所履小人之所視】睠【後漢書陸徳明本俱作眷】言【後漢書作然荀子作焉】顧之潸焉【荀子作然】出涕【葉紙韻天以翻賦也饛說文云盛器滿貌簋解見權輿篇飱毛傳云熟食謂黍稷也鄭云飱者客始至主人所致之禮也凡飱饔餼以其爵等爲之牢醴之數陳孔云主人供賓客有禾有米此以盛於簋故知熟食也又禮之通例皆簠盛稻粱簋盛黍稷故知謂黍稷也聘禮賓初至大夫帥至於館宰夫朝服設飱必先設之者以其初至權致小禮彼注云食不備禮曰飱對饔餼之大爲不備司儀注謂小禮曰飱大禮曰饔餼是也楊愼云飱客始至之禮饔將幣之禮今之通訓曰朝饔夕飱飱如今驛舎下馬飯饔如今下馬宴客至必夕夕食未盛故曰夕飱享宴必以早爲敬而享宴必盛故曰朝饔按周禮大行人以九儀待賓客有饗禮有食禮小行人掌賓客禮籍以待四方之使者春入貢秋獻功王親受之各以其國之籍禮之大客則擯小客則受其幣而聴其詞掌客掌四方賓客之牢禮餼獻飲食之等數羣介行人宰史皆有飱饔餼凡諸侯之卿大夫士爲國客則如其介之禮以待之捄通作觩本作觓角上曲而長之貌此亦以曲而長言棘赤心之木匕亦作枇匕所用以取飯亦所以載牲體載謂出之於鼎升之於俎也其別有四儀禮少牢篇廩人所漑者黍稷之匕也雍人所漑者牲體之匕也又有疏匕注謂匕柄有刻飾者以其言疏是疏通刻飾之名通柄刻雲气以飾也又有挑匕注謂挑者長枋可以杼物於器中者此二匕皆有淺升狀如飯槮則亦皆雍人所用之匕也雜記云枇以桑長三尺或曰五尺刋其柄與未鄭注謂此喪祭之枇若吉祭則用棘孔謂知吉祭枇用棘者特牲記枇用棘心是也按易震卦言不喪匕鬯震所以有匕象者以三四五互體坎坎爲叢棘故云則吉祭之用棘匕審矣桑枇刋柄與末棘匕當不然吉凶之別也孔又云待賓客之匕禮當用棘棘木赤心言於祭祀賓客皆赤心盡誠也古之祭祀享食必體解其肉之胖旣大故須以匕載之按國語周定王云禘郊之事則有全烝王公立飫則有房烝親戚宴享則有殽烝今我王室之一二兄弟以時相見將龢協典禮以示民訓則無亦擇其柔嘉選其馨香潔其酒醴品其百邊修其簠簋奉其犧象出其尊彛陳其鼎俎靜其巾羃敬其祓除體解折節而共飲食之是正所謂殽烝者此詩棘匕所用亦當主殽烝言蓋追思周之盛時其待諸侯之客禮意殷勤勞來周悉如此所以懷逺爲近賓至如歸觀周道而不覺憮然興今昔之感如下文所云也周道適周之道砥細於礪磨石也如砥以平原四達言如矢以馳道千里言履者朝覲防同循斯道以往來視者沿途小民莫不跂踵盱眸樂觀盛典也又孟子引此詩云夫義路也禮門也惟君子能繇是路出入是門也乃斷章取義非此詩防睠眷同字睠顧皆以還視爲義言語辭潸說文云涕流貎涕目汁也鄭云在乎前世過而去矣我從今顧視之爲之出涕傷今不如古也朱子云以東方之賦役莫不繇是而西輸於周也】小東大東【韻】杼柚【易林陸本丰本俱作軸】其空【東韻】糾糾葛屨可以履霜【陽韻】佻佻【韓詩作嬥嬥云往來貌楚辭章句作苕苕陸云或作窕非也】公子行彼周行【葉陽韻戶郎翻】旣往旣來【葉職韻六直翻】使我心疚【葉職韻訖力翻詩以來疚爲葉者凡三處采薇萹憂心孔疚我行不來杕杜篇匪載匪來憂心孔疚並此而三丰本作怦賦也小東大東朱子云東方小大之國也自周視之則諸侯之國皆在東方一說鄭云小也大也爲賦斂之多少也小亦於東大亦於東亦通杼說文云機之持緯者柚通作軸董鼎雲捲織者朱子云受經者也所以知柚爲此器者以上文杼推之布縷爲三徵之首舉此以見其餘也又方言云作也土作謂之杼木作謂之柚似非此詩義空盡也易林云賦斂重數政爲民賊杼柚空虛家去其室陳際泰云闗東諸侯之不貢也於求車求金見東諸侯之罪於小東大東見周天子之罪糾糾二句解見葛屨篇上泛言諸侯此下則大夫自詠也言敝壞之葛屨以繩糾纒之糾而復糾用以踐霜貧乏之甚也時蓋以夏日供賦適周至履霜時反國故云然佻薄也佻佻朱子雲輕薄不耐勞苦之貌謂形體脆弱也諸侯之子曰公子此譚國之公子大夫所從行者也季本云以周人責禮於諸侯而諸侯使貴戚之卿修問也周密布也行班列也與捲耳鹿鳴篇義同旣者已事之辭往往周朝也來來本國也我大夫自謂也疚爾雅云病也說文無疚字當作防此公子行至於周見彼布列有位者無非疆禦掊克之徒卽第四章

所稱者是以賦斂無經流毒下國而大夫與之偕行親所目擊故自往而來心懷疚病不能自已是詩之所爲作也】有冽氿【陸本作晷】泉無浸【陸本丰本俱作寖】獲【爾雅作獲云木名】薪【眞韻丰本作新下同】契契寤嘆哀我憚【爾雅陸本丰本俱作癉下同】人【眞韻】薪是獲薪【見上】尙可載【葉職韻節力翻】也哀我憚人【見上】亦可息【職韻】也【興而比也冽本作洌說文雲水淸也爾雅云氿泉穴出穴出仄出也李巡雲水泉從旁出名曰氿劉熙云氿軌也流狹而長如車軌也浸本作寖漬也獲毛云艾也孔云讀如獲稻之獲刈也薪當析之云刈者蓋木之細荊楚之類曰言刈其楚是小者刈之也按周禮邦畿之外侯服貢祀物甸服貢嬪物男服貢器物采服貢服物衞服貢財物要服貢貨物是皆有常數矣此外有所徵求卽非惟正之供是側出之泉之比也譚小國也不憚悉索以效輸將民力竭矣譬之獲薪生意已槁更以氿泉漬之行且腐敗而不中用卽薪亦不能成其爲薪民已憔悴而更殫殘之勢必至無民而後己耳契通作愾契契寤嘆卽下泉篇云愾我寤嘆也解見下泉篇或云契通作栔刻也重言之者刻畫切心之意亦通憚通作癉勞病也薪是獲薪以下四語爲王朝正告也息卽喘息之息一呼一吸有停歇之義惟玆獲薪司防者欲用之爲薪庶其載而蓄之勿使受浸可也哀我勞病之民亦可稍從休息勿使勞而不已可也鄧元錫云周轍東而諸侯之職貢不復至則浸獲薪之效也當是時卽欲來憚人豈有及哉故九經於逺人於諸侯曰柔曰懷有以也夫】東人之子職勞不來【葉職韻六直翻】西人之子粲粲【韓詩作采采】衣服【葉職韻鼻墨翻】舟【未育集字作周】人之子熊羆是裘【葉支韻渠之翻丰本作求】私人之子百僚【陸本作寮】是試【葉支韻申之翻】或以其酒不以其漿【陽韻】鞙鞙【爾雅陸本丰本俱作琄琄】佩璲不以其長【陽韻賦也孔雲從首章以盡三章皆是困役財之事四章以下言周衰政偏眾官廢職繇此己國所以賦重故言之以刺周亂也東人泛言諸侯之人譚亦與焉職專主也來來之也朱子云慰撫也職勞不來謂專主勞苦之事而無有慰撫之者西人毛云京師人也蓋當權用事者與譚之公子大夫對看粲通作燦說文云燦爛明瀞貎重言之者見非一粲也衣服謂在官之章服舟人撡舟之人熊羆解見斯幹篇裘說文云皮衣也寒時所用朱子云熊羆是裘言富也愚按說苑載晉平公使叔向聘於吳吳人拭舟以逆之左五百人右五百人有繡衣而豹裘者有錦衣而狐裘者叔向歸以告平公平公曰吳其亡乎奚以敬舟奚以敬民此卽所謂舟人之子熊羆是裘者也私人謂權門私家之人按崧髙云遷其私人以申伯爲王卿士稱其家臣爲私人又儀禮有司徹云獻私人禮記玉藻云大夫私事使私人擯則稱名皆以臣事於私家謂之私人也僚官試用也百僚是試毛云用於百官也舟人私人又就西人中舉其至賤者以深惡之四種人皆平等以子稱寓不足之意猶曰夫非盡人之子與蘇轍云舟人水居而服熊羆之裘所服非其所有也私人無籍於王室而試百官所事非其所職也嚴粲云東人困悴𨿽貴者猶葛屨以履霜而西人逸樂𨿽賤者皆美服厚祿言不均也酒與漿有別漿乃酒之薄者素問所云今時之人以酒爲漿是也說文謂之酢漿言其有酸味也周禮酒正辧四飲之物三曰漿注以爲今之酨漿也石氏星經云酒醪五齊之屬天文酒旗星主之漿水六淸之屬天文天乳星主之毛云或醉於酒或不得漿愚按此亦以厚薄不均言東人之子職勞不來其不獲沾一漿之賜固其宜矣韓詩外傳云宋燕相齊見逐罷歸之舎召門尉陳饒等二十六人曰悲乎哉何士大夫易得而難用也饒曰君弗能用也則有不平之心是失之已而責諸人也三斗之稷不足於士而君鴈鶩有餘粟是君之一過也果園梨栗後宮婦人以相提擲士曽不得一嘗是君之二過也綾紈綺縠靡麗於堂從風而獘士曽不得以爲緣是君之三過也且夫財者君之所輕也死者士之所重也君不能行君之所輕而欲使士致其所重猶譬鈆刀畜之而幹將用之不亦難乎宋燕面有慙色逡巡避席曰是燕之過也詩曰或以其酒不以其漿鞙說文云大車防靼也靼者柔革也於佩璲文義不相防當通作繯繯者絡也凡偏旁用睘肙者多易混如狷或爲獧蜎或爲蠉是也但從革從系不同以音同通用耳爾雅作琄琄按說文無琄字璲通作瑞鄭云以瑞玉爲佩又徐廣云今名璲爲縌範瞱云縌者古佩璲也佩綬相迎受故曰縌佩所以章徳韍所以執事禮有其度威儀之制三代同之五伯疊興戰兵不息佩非戰器韍非兵旗於是解去韍佩畱其系璲以爲章表故詩曰鞙鞙佩璲此之謂也韍佩旣廢秦乃以采組連結於璲光明章表轉相結受故謂之綬漢承秦制用而弗攺今按說文無璲字爾雅解璲爲瑞正當以音同通用若曄後漢書以縌爲璲恐未必然意卽是佩璲之絡耳不以其長者蘇云𨿽則佩王盛服而非其長過人也鄭云徒美其佩而無其徳刺其素餐愚按或以其酒二句承舟人之子言鞙鞙佩璲二句承私人之子言以深嫉其富貴周語衞彪傒曰自幽王而天奪之明使迷亂棄徳而卽慆淫以忘其百姓夫周髙山廣川大藪也故能生之良材而幽王蕩以爲魁陵糞土溝瀆此之謂也】維天有漢鑑亦有光【陽韻】跂【說文丰本俱作�】彼織女終日七襄【陽韻】𨿽則七襄【見上】不成報章【陽韻】睆彼牽牛不以服箱【陽韻賦也此下皆恨極無聊之詞萬時華云自此至末文字到無義理處己入絕妙田地癡人說夢不得漢毛雲天河也河圖括地象云河精上爲天漢楊泉雲水之精也气發而著精華浮上宛轉隨流名曰天河又史記云漢者亦金之散气朱子云在箕鬥二星之間其長竟天步天歌雲天河亦一名天漢起自東方箕尾間遂乃分爲南北道南經傳說入魚淵開籥戴弁鳴河鼓北經宿貫箕邊次絡斗魁冒左旗又合南道天津湄二道相合西南行分夾匏絡人星杵畔造父螣蛇精王良附路閣道平登此大陵泛天船直到捲舌又南徵五車駕向北河南東井水位入吾驂水位過了東南遊經次南河向闕丘天狗天紀與天稷七星南畔天河沒石氏雲天漢蓋天一所生凝毓而成者天所以爲東南西北襟帶之限也天下河漢之源蓋出諸此按天河從北極分爲兩條至於南極其一經南斗中過其一經北斗中過兩河隨天轉入地中夏小正云七月漢案戶注云案戶直戶也古者戶皆南是時初昏天漢直南孔云星皆在天獨漢言維天者以其初言天象故云維天以總之使下諸星皆防維天之文也監說文云臨下也譚人仰訴於天言我民困矣維天之漢固有光明者亦能下監我民乎其不言日月之明而言漢之光者歐陽修謂不能下監是也又按毛孔說天漢𨿽有精气之光然徒有光而無所明則是亦刺王不明之意自跂彼織女至未分爲五段節節與前章相應求助於織女爲杼柚其空而言也求助於牽牛爲職勞不來而言也跂通作企舉踵也跂予望之同此天官書云婺女其北織女織女天女孫也星經云織女三星在天市東端主絲帛嘗以七月一月六七日見東方色赤精明女功善常向扶匡卽善不向則絲帛倍貴火星守布帛貴客守絲帛等貴婺女四星主布帛大明女功有就日月蝕女中天下女功不爲火星守布帛貴水星守布帛貴客守布絹貴左昭十年有星出於婺女杜預注婺女爲旣嫁之女織女爲處女也按此詩止言織女因下文有七襄字則似當兼婺女言之以織女星三婺女星四合之方成七數又皆主布帛則皆能織之類耳婺女居二十八宿之一亦名須女須者賤妾之稱婦職之卑者也若織女乃牛宿所屬𨿽頗相近自不可混而爲一杜甫詩云牽牛出河西織女處其東張鼎思云余考天文圖織女在河南而東牛宿在河北而西以河爲界子美詩是也張子野謂湏女在牛東考圖乃在牛西亦不隔河從旦至暮爲終日襄通作纕佩帶也報答也章文章錦綺之屬企望織女至於競日且致七襄以申其祈禱之意楚辭所謂解佩纕以結言是也庶七星者憐我杼柚之空肯以織作之文章答我乎其如有虛願而無成事何哉易林雲天女撫牀不成文章睆說文云大目也睆彼牽牛蓋謂張目以視之天文志牽牛爲犧牲其北河鼓按河鼓十二星在牽牛北爾雅直以河鼓爲牽牛非也步天歌云牛六星近在河岸頭頭上𨿽然有兩角腹下從來欠一足鄭云以用也邱氏云服箱猶言駕車按鄭司農云服讀爲負有負荷之義箱說文云大車牝服也大車平地任載之車牛所駕者牝服長八尺謂較也兩較之內謂之箱是車內容物之處毛鄭皆以服爲牝服夫牝服卽箱旣言服又言箱於義復矣彼睆然之牽牛旣不可用以負箱則我東人盡其車牛輸其職貢以勞敝於道路者尙未有己也夫財殫不勝役力疲不勝求而天又不肯見卹我如是然則我將於何請命乎】東有啟【爾雅說文徐注丰本俱作啟大戴禮作開】明【庚韻亦葉陽韻謨郎翻】西有長庚【韻亦葉陽韻居郎翻】有捄天畢載施之行【庚韻亦葉陽韻戶郎翻】維南有箕不可以揚【陽韻】維北有斗【陸徳明云沈作主後同】不可以挹酒漿【陽韻】維南有箕載翕其舌【屑韻】維北有斗西柄之揭【葉屑韻丘傑翻賦也上章因賦役之苦而望救於天此則刺在位者皆貪鄙小人而愬之於天也爾雅云明星謂之啟明孫炎云明星太白也晨出東方髙三舎命曰啟明昏出西方髙三舎命曰太白班固云太白白比狼赤比心黃比參右肩靑比參左肩黑比奎大星天官占云太白者西方金之精白帝之子一名熒星一名官星一名梁星一名滅星一名大囂一名大爽徑一百里史記云察日行以處位太白太白大臣也其號上公其他名殷星太正營星觀星官星明星大衰大澤終星大相天浩序星月緯大司馬位謹候此張衡云一名火政一名明堂一名文表一名太皥一名天相一名威星孔雲長庚不知是何星未能審也今按太白名號甚多獨不見長庚之稱其廣如一匹布著天者亦名長庚此星見兵起乃妖異之星非常見者不應與啟明對言鄭樵則以長庚爲水星謂金水二星附日而行金在日西故日將出則東見水在日東故日將沒則西見夫水星自名辰星古來載籍未嘗聞有以長庚呼水星也且據史記稱太白出以辰戌入以丑未辰星出入亦常以辰戌丑未安得每日東西見乎及考張揖廣雅則云太白謂之長庚或謂之太囂始知長庚啟明本是一星而李白之生母夢長庚星因以白爲名而字太白非無據也韓詩毛傳亦皆指爲明星特從來解說東西二字不明似乎每日東西兩見者然孟康有云太白陰星出東當伏東出西當伏西過中爲經天謂出東入西出西入東也太白經天天下革民更王今使每日皆東西兩見豈每日皆經天乎抑豈作詩之時偶逢此變乎以文害辭正此之謂夫東西原非同時當其晨見東方去夕見之期甚逺及其夕見西方去晨見之期甚逺啟明長庚正因東西見而異其名先儒謂啟者開也言開導日之明也庚者續也言長能續日之明也一說庚金屬亦通又按星之在天有經有緯三垣二十八舎爲經星附天轉運各有常位譬如百官萬民各守其職業而聽命於七政三垣一曰紫微一曰太防一曰天市二十八舎者東方七宿角亢氐房心尾箕爲蒼龍之體北方七宿斗牛女虛危室璧爲武之體西方七宿奎婁胃昴畢觜參爲白虎之體南方七宿井鬼栁星張翼軫爲朱雀之體中外官星總計二百八十三座常明者百有二十可明者三百二十爲星二千五百防星之數萬有一千五百二十焉金木水火土五星爲緯星合日月爲七政懸虛運轉不附於天木曰歲星行四千三百三十一日有奇約十二歲一周天火曰熒惑行六百八十七日弱約二歲一周天土曰塡星行一萬七百四十八日弱約二十八歲一周天惟金曰太白水曰辰星二星各行三百六十五日有奇歲一周天舊說謂金水二星常附日行者乃謂其一歲所行周天日數與日行相等非謂星體常附日行也凡五星之遲畱伏逆皆因於日近日則疾逺日則遲遲甚而畱畱久而退初遲退漸疾退退最疾而後遲退如初退止而畱畱久而順行卻從最遲以至於最疾最疾則與日同躔也水火土三星比日行度較少與日未對衝之先夜半後可望與日旣對衝之後夜半前可望玆不具陳若太白辰星則不然其行度亦各不相似太白最疾時約四日行五度有餘辰星最疾時約一日行一度有餘此兩星比日行度較多伏合以後則過日而前太白距日十度半而夕見辰星距日十六度而夕見夕見則在西方太白距日甚逺不過四十五度辰星距日甚逺不過二十四度旣已甚逺則所行遲比日較少繇是漸與日近太白距日三十度有餘而初畱辰星距日二十一度半而初畱太白畱後距日二十四度有餘而初退辰星畱後距日十九度半而初退退行之際與日相近如夕見之度伏而不著與日相逺如夕見之度晨見於東退行最疾之時與日必同度退止而畱則距日如初退之度畱久而順行則距日如初畱之度遲行漸疾而漸近日距日如退伏之度則又退而不著矣與日未退合之先昬後可望與日旣小合之後曉前可望蓋金木形體大故伏見與日近水火土形體小故伏見與日逺歲星八十三年而七周天與日合度者七十六合期約二百九十九日熒惑七十九年而四十二周天與日合度者三十七合期約七百八十日塡星五十九年而二周天與日合度者五十七合期約三百七十八日太白辰星與日常相近隨日一年一周天太白八年而五合於日退合者又五約五百八十四日而順逆兩合辰星四十六年之間合於日者一百四十五退合亦然約一百一十六日而順逆兩合此乃五緯之常數也古法惟知有常度未知有變數之加減北齊張子信仰觀歲久知五緯有盈縮之變當加減常數以求其逐日之躔蓋五緯不繇黃道亦不繇月之久道而出入黃道內外各自有其道視日逺近爲遲速如足力之有倦勤其變數之加減如裏路之徑直斜曲也歲星加減最多處約七度熒惑加減最多處二十五度有餘塡星加減最多處八度有餘太白加減最多處四度有餘辰星加減最多處六度有餘此乃五緯盈縮之變數也五緯之外又有四餘四餘者天之隠曜也行無遲疾紫气木之餘气也隠而不見見爲有道謂之景星其行一萬二百二十七日有奇約二十八歲一周天月孛水之餘气也隠而不見見則妖孽謂之彗字其行三千二百三十二日弱約八歲十月一周天凡六十二年而七周天羅防火之餘气計都土之餘气常隠不見是謂天首天尾從交防之蝕限計之其行六千七百九十三日有奇約十八歲七月一周天但五緯與月孛紫气順行皆以左旋步之羅防計都逆行乃右旋步之耳夫在天成像日月星辰皆象也而日月五星獨異於眾星自有行度者此陰陽五行之精所以爲造化之妙非眾星比也舊聞如此因詳錄之陸佃云啟明則以況其左長庚則以況其右言王左右或當養人以啟導王徳或當養人以賡續王事今皆有名位而已無其實也愚按日者君象故啟明長庚有臣之義詩隠辭以刺正與上章言采采衣服鞙鞙佩璲者相應一說蘇云言王之百役皆取於東則曰東有啟明西有長庚啟明長庚皆太白也亦通有捄與首章有捄同義曲而長也天畢朱子云畢星也爾雅云濁謂之畢孫炎云掩兔之畢或呼爲濁因以名星孔雲月令禁羅网畢翳無出國門是田器有畢也特牲饋食禮曰宗人執畢是祭器有畢也孫毓云祭器之畢狀如畢星名象所出也畢弋之畢又取象焉而施网於其上步天歌云畢恰似叉八星出史記云畢曰罕車主弋獵其以天名必有其義後漢書云畢爲天网主网羅無道之君故武王伐紂上祭於畢求助天也又晉書畢八星其大星曰天髙又昴畢之間爲日月五星出入要道故元命包云畢爲天階今不知何所取之載之言則也施旗逶迆貌行謂二十八宿之行列畢星捄然逶迆於星宿之列若欲盡皮革之族而掩捕之者小人罔利之象何以異此亦與熊羆是裘相應南箕解見巷伯篇步天歌云四星形狀如簸箕箕下三星名木杵箕前一黑是糠皮簸說文云米去糠也說文雲飛舉也維北有斗乃七星之北斗晉書云北斗七星在大防北七政之樞機陰陽之元本也星經云第一名天樞爲土星主陽徳亦曰政星也是太子像第二名璇主金刑陰女主之位主月及法第三名璣主木及禍亦名金星第四名權主火爲伐爲天理主伐無道第五名衡主水爲煞助四時旁煞有罪第六名�陽主木及天下倉庫五穀第七名瑤光主金亦爲應星春秋運斗樞云第一至第四爲魁第五至第七爲標合而爲斗史記云杓攜龍角衡殷南斗魁枕參首用昏建者杓夜半建者衡平旦建者魁斗爲帝車運於中央臨制四鄕分陰陽建四時均五行移節度定諸紀皆系於斗舊說謂魁第一星衡第五星杓第七星此三星謂之斗綱乃七政之樞機四時之斟酌隨所指以運元化者也如今寅月雨水後日躔入亥宮則斗杓昏刻指寅斗衡夜半指寅斗魁平旦指寅以春卯月春分後日躔入戍宮則斗杓昏刻指夘斗衡夜半指卯斗魁平旦指卯以推餘月皆然下文言西柄之揭是斗柄指西正在秋時且明言維北有鬥於二十八宿之南斗何與孔朱泥箕斗連言謂箕斗二星以夏秋之間見於南方箕在斗南斗在箕北故云維北有斗迂矣淩防初云考天文夏秋之間斗宿在箕東而稍北固未嘗在北且譚大夫東人自東而指正謂其在北之斗耳豈得指時方在南之斗宿而因在箕北以謂之北斗乎按南斗六星狀亦如北斗東四星爲魁西二星爲柄挹毛云防也說文云抒也徐雲從上酌之也陸佃云詩曰酒醴維醹酌以大斗罍取象於雷斗取象於斗也東人困於不得飲食故思米粟以成酒漿而挹防之而箕斗徒存空名了無實用亦徒付之妄想而已與或以其酒不以其漿相應翕合也孔云箕斗之形成於柄舌掲說文云髙舉也末又轉一意而言箕斗非特不可用已也箕其踵似箕且有舌今其舌翕翕反若將有所吞噬斗四星爲斗三星爲柄今旣西掲其柄則其方如斗者且向東而將有所挹取哀我憚人何時得息乎亦深惡在位皆貪殘也又此章止作刺橫斂無已亦可但於第四章

似無綰結故定主前說嚴云此詩其作於秋乎露漸爲霜云漢分明斗指西箕在南皆秋時也時惟畢未見因言星及之耳按月令孟秋旦畢中唐月令八月曉畢中則此時畢星或旦見也】

大東六章四章章八句二章章十二句【子貢傳申培說丰氏本篇名俱作小東毛傳及諸家本皆作七章章八句惟嚴粲分爲六章內第四章

十二句與此同第五章

自維天有漢起至載施之行止共十二句爲一章與此異今以愚意定之子貢傳惟存厲王之時諸侯勞七字其餘文皆闕申培說與序同惟譚大夫去一譚字因朱子有云譚大夫未有所考不知何據遂刪此字眞僞書之陋者也又楊愼云周自平王遭父子之變去丰而遷雒周始東也故曰大東自敬王遭兄弟之爭子朝居王城曰西王敬王居狄泉曰東王周又東也故曰小東周有二東之變王迹熄而王室亂矣大國攻戰防盟小國貢賦奔走故空其杼柚而怨刺作也曰然則詩詞何以先小也曰自今而追昨故先小而後大也曰詩篇名何又曰大東也曰紀亂之原也按用修之說二東亦自有理但篇中以西人與東人對言明指西周非東遷後詩也今不取】

巷伯嫉讒也幽王初聽讒有孟子者爲巷伯所譛遂遭宮刑因作此詩【序云刺幽王也寺人傷於讒故作是詩也申培說云幽王之時孟子遭讒而被宮刑作此朱傳同按班固之評史遷曰迹其所以自傷悼小雅巷伯之倫夫惟大雅旣明且哲以保其身難矣哉其意亦謂巷伯本以被譛而遭刑也作詩在爲寺人之後故自表其官以志恨劉敞云詩名巷伯是其身所病者故以冠篇愚按巷伯卽行譛之人詩中旣隠其名以明厚而又不欲其湮泯失傳故特於篇名著之路史以巷爲伯之采邑而姓纂有巷氏者云是巷伯之後可見巷伯自有其人舊說以巷爲永巷伯者內小臣之長云卽寺人非也周禮官名有寺人而無巷伯其非奄官審矣】

萋【說文丰氏本俱作緀】兮斐【陸徳明本作菲】兮成是貝錦【寢韻】彼譛人者【音覩後同】亦已大【音泰】甚【寢韻比也萋盛貌如卉木萋止之萋斐說文云分別文也萋兮菲兮者言盛矣其文章之分別也若依說文則萋通作緀白文貌言白質而加之以雜文也若依釋文則斐通作菲薄也文有盛處又有薄處見其濃淡之相錯也貝陸璣雲水介虫也鼈之屬其文彩之異大小之殊甚眾古者貨貝是也余蚔以黃爲質白爲文余泉以白爲質黃爲文又相貝經云貝盈尺狀如赤電黑雲謂之紫貝素質紅黑謂之珠貝靑地綠文謂之綬貝黑文黃畫謂之霞貝紫愈疾珠明目綬消气障霞服蛆虫陸佃云錦文如貝謂之貝錦禹貢云厥篚織貝嚴粲云此言讒人織成己罪也錦文如貝繇萋兮菲兮錯雜眾采織而成之也譛誣告之也人作詩者自謂也後放此亦已太甚言譛人之人所爲之忍也鄭箋云謂使己得重罪也】哆【說文作鉹云曲鉹也一曰鬵鼎崔靈恩注作侈】兮侈【葉寘韻充防翻說文崔注俱作哆爾雅作誃丰本作鉹】兮成是南箕【葉寘韻居吏翻按箕籀文作其其有忌音詩彼其之子是也】彼譖人者【葉麌韻當古翻集韻云助語辭】誰適與謀【葉麌韻滿補翻比也哆說文云張口也侈說文云掩脇也侈之訓掩脇其義未聞以意揣之侈從人從多人多則力盛故可以掩脇也掩者掩而取之之謂脇卽脇從之脇通作拹折也若今人用奢侈之侈本防字或防字防火盛也防廣也以咅同通用積習相沿遂忘其本哆兮侈兮者象箕星張口之狀如將掩物而食之者然所謂維南有箕載翕其舌也孔頴達云箕四星二爲踵二爲舌踵狹而舌廣又按步天歌云箕四星形狀如簸箕中有三星名木杵箕前一黑是糠皮與孔說防異晉書云箕四星亦後宮妃後之府亦曰天津一曰天雞主八風鄭曉云箕承帚以埽者又谷器尾受之以箕章婦道也又主口舌骨肉讒之所生也故箕一名捲舌詩緯云箕爲天口主出气史記天官書云箕爲敖客曰口舌宋均云敖調弄也箕以簸調弄爲象又受物有去去來來客之象也嚴云箕東方之宿考星者多驗於南方故曰南箕愚按以比意求之取象南箕有簸其說之意與下文誰適與謀相炤目錦錦也而譛人者其言似之南箕星也而共謀爲譛者其人似之故曰成是貝錦成是南箕也非因小過而飾成大罪因疑似而搆成實罪之說果爾則在我實有瑕可乘矣於譛者何尢適鄭云往也誰往就汝謀乎怪其言多且巧也】緝緝【說文作咠咠云聶語也】翩翩【陸本作扁扁】謀欲譛人【眞韻】愼爾言也謂爾不信【葉眞韻升人翻賦也承上言誰適與謀故此及下章緝翩捷幡皆用重字見同謀者之眾也緝說文云績也翩說文云疾飛也嚴云接續增益緝緝然如女之績往來輕飄翩翩然如鳥之飛相與經營謀爲讒譛而已不信者言之無實也爾譛人今日固自以爲得意矣然更宜愼重爾言毋徒飾虛爲實苟不愼爾言將有時而敗露聽者亦知爾言爲無實而不受也此蓋防詞以諷王下章放此】捷捷幡幡【說文引此有咠咠幡幡之語當是誤以上章緝緝與此章幡幡合作一語丰本從之非也】謀欲譖言【葉眞韻疑斤翻】豈不爾受旣其女【音汝】遷【葉眞韻倉新翻賦也捷通作疌疾也幡通作翻飛也朱子云捷捷儇利貌幡幡反覆貌謀欲譛言者謀欲求工於譛人之言也受納也女卽爾也遷毛云去也孔云王於倉卒之間豈不爲汝受之但已受之後知汝言不誠實王心或將舎汝而更遷去也】驕人好好【皓韻】勞人艸艸【皓韻讀詩記丰本俱作艸艸】蒼天蒼天【先韻亦葉眞韻汀因翻】視彼驕人【眞韻亦葉先韻如延翻】矜此勞人【同上賦也驕縱恣也如馬行驕驁之貌驕人指譛人者言好好毛云喜也嚴云譛人者得意而驕好而又好也勞人作詩者自謂也艸通作懆愁不安也身𨿽勞於職事而不見察憂愁之極懆而又懆也不敢斥王故重呼蒼天而告之也陸佃雲莊子曰天之蒼蒼其正色耶逺而無所至極耶故詩於髙逺難訴每稱蒼天黍離曰悠悠蒼天此何人哉巷伯曰蒼天蒼天視彼驕人矜此勞人黃鳥曰彼蒼者天殲我良人是也鐘惺云視字妙卽俗所云看他不過也矜憐也輔廣云視彼驕人庶乎有以抑遏沮止之也矜此勞人庶乎有以扶持安全之也陸燧云下三句無可柰何要天開眼的話頭】彼譖人者【葉麌韻見第二章

】誰適與謀【葉麌韻見第二章

】取彼譖【禮記注後漢書俱作讒】人【丰本無誰適與謀取彼譛人二句其爲僞刪無疑】投畀豺【陸本作犲後漢書注作有】虎【麌韻】豺虎不食【職韻】投畀有北【職韻】有北不受【葉皓韻時倒翻亦葉宥韻承咒翻】投畀有昊【皓韻亦葉宥韻許候翻賦也彼譛人者果誰適與謀乎恨之之深而又不得其主名姑但欲取譛人者而甘心焉投說文云擿也畀相付與也俱見說文豺說文云狼屬狗聲郭璞云腳似狗貪殘之獸也羅願云牙如錐長尾白頰足前矮後髙而長尾其色黃瘦健今人稱豺狗格物論云虎如貓而大如黃牛黑章鉤爪踞牙舌不大於掌生倒刺須硬尖而光橫行而妥尾其怒而吼也聲如雷百獸爲之震恐陳蔵器本艸云虎威如乙字長一寸在脇兩傍皮內尾端亦有之北北方也毛云北方寒涼而不毛羅泌云帝戮蚩尢遷其民善者於鄒屠惡者於有北詩曰投畀有北惡可知矣昊昊天也大而明曰昊天朱勃云此言欲令上天而平其惡孔云豺虎若不肯食當擲予有北太陰之鄕使凍殺之若有北不肯受則當擲予昊天自制其罪以物皆天之所生天無推避之理故止於昊天也豺虎之食人寒鄕之凍物非有所擇言不食不受者惡之甚也故禮記曰惡惡如巷伯言欲其死亡之甚陸佃云地於四方正言有北者有北朔地也朔地者寛閒之至天於四時正言有昊者有昊南天也南天者辧察之至眞徳秀云讒人爲害至深故詩人疾之亦甚舜之治四凶也以禦魑魅而大學於不仁之人欲屏諸四夷詩人之情亦若是也錢天錫云上之求訴於天以王之不明下之求制於天以王之不振鄧元錫云聴斷制其命於天蓋於是知其疾讒者一天也鐘云無可柰何反作此奇想鄒忠云五刑之屬宮居一而詬稱甚所謂中才莫不傷气何況慷慨之士巷伯所以痛心疾首撫膺而吁天也】楊園之道猗於畝丘【葉支韻祛箕翻】寺人孟子作爲此詩【支韻陸云一本云作爲作詩】凡百君子敬而聽之【支韻比而賦也揚者近水之木宜下濕故楊園爲下地猗通作倚郝敬云自下而達上如倚丘也爾雅云如畝畝丘按畝田之壠也丘如田壠曰畝丘孫炎云方百步也孔云於時王都之側蓋有此園丘詩人見之而爲辭也嚴云楊園下地以況卑人畝丘髙地以況大臣欲陵畝丘則必道楊園言將譛大臣必始於卑人也寺人內小臣周禮寺人職云王之正內五人寺之爲言侍也正內者路寢也侍王於路寢而掌王之內人及女宮之戒令蓋奄人也孟子其字也姓名無考毛云寺人而曰孟子者罪已定矣而將踐刑作此詩也孔云知罪已定者若不定則不應疾讒人如此之甚也由踐刑而作此詩知自言孟子以殊於余寺人不被讒者也作說文鄭箋皆雲起也孟子起而爲此詩王應麟云爲吉甫易爲家父孟子難又云大雅之變作於大臣召穆公衞武公之類是也小雅之變作於羣臣家父孟子之類是也風之變也匹夫匹婦皆得以風刺淸議在下而世道益降矣魏了翁雲气數屈伸之變人事昏明之感天下治忽之機猶陰陽晝夜一長則一消不能獨無者𨿽然其所以主張是者則未嘗一日無也節之詩尹氏以太師秉國鈞方茂惡怨正莫敢戲談周大夫旣誦言之而其亂曰家父作誦以究王訩巷伯之詩彼譛人者方幡幡其詞好好其容寺人旣深詆之而其亂曰寺人孟子作爲此詩詩中譏刺之語率多防婉詞義隱匿姓名至於自狀其人甘於抵冒忌諱如此類絕少人之惡不善如惡惡臭凡皆實理之不能自欺者及其隠於心而不自知其不可而言之也𨿽刀鋸鼎鑊在前亦奚暇卹哉凡百君子謂眾在位者亦以諷王也敬而聴與聽而敬有異敬者不忽略之謂勿以爲防賤之言而輕之勿以爲隔膚之視而置之就聽言上說劉敞云讒人罔極不獨譛已而己必將上及大臣骨肉但先自已始也故曰凡百君子敬而聽之其後王后太子及大夫果多以讒廢者輔廣云譛始於防者進而嘗之也君若受之則譛者之气益壯而心益大故聖讒必折其芽鄒云詩作於寺人聖人錄之夫亦閔其受禍之酷爲不聰聽者永鑑耶夫幽王之時哲婦煽處以傾城羣小如簧而競進惡惡如巷伯且不難自署其詩尾固宜不免於口哉其爲君子謀則忠矣抑巷伯此詩非僅爲百君子謀也嘗按班固史贊歷數春秋以來禍敗曰昔子翚謀桓而魯隠危欒書搆郤而晉厲弒豎牛奔仲叔孫卒郈伯毀季昭公逐費忌納女楚建走宰嚭譛胥夫差喪李園進姝春申斃上官訴屈懷王執趙髙敗斯二世縊伊戾盟坎宋座死江充造蠱太子殺息夫作姦東平誅皆自小及大繇疎逮親可不懼哉因斯以觀讒人之禍豈止被讒者受之並使信讒者還自受之是故申後黜宜臼廢而幽王亦竟不免於僇向令早聴巷伯之詩不及此噫吾猶慮夫譛之近而易以信受而莫之遷者無過於寺人也】巷伯七章四章章四句一章五句一章八句一章六句【禮記子曰好賢如緇衣惡惡如巷伯則爵不瀆而民作願刑不試而民咸服緇衣巷伯皆詩篇名非以作詩之寺人爲巷伯也子貢傳闕文後漢書云詩之小雅有巷伯刺讒之篇宦人之在王朝其來舊矣楊氏云寺人內侍之防者出入於王之左右親近於王而日見之宜無間之可伺矣今也亦傷於讒則疎逺者可知故其詩曰凡百君子敬而聽之使在位知戒也董鼎亦云幽王之世大臣傷於讒者如蘇公小臣傷於讒者如寺人孟子則上下其得以免乎愚謂此詩果出於奄防之口聖人未必錄之於經正爲孟子本非寺人而以遭讒被宮故憤懣作此孔子取之以爲惡惡者訓宜矣】

鴛鴦美大昏也疑爲詠幽王娶申後而作【此美大昏之詩故以鴛鴦起興若如序以爲刺幽王則詠娶申後事也以白華之詩証之其第七章

曰鴛鴦在梁戢其左翼之子無良二三其徳是詩亦有在梁二語詞防昭然矣幽王之娶申後當在未卽位時詩人追美其初昏時祝以萬年之福亦猶唐髙宗欲廢王皇后長孫無忌述太宗言朕佳兒佳婦今以付卿言猶在耳之意】

鴛鴦於飛畢之羅【歌韻亦葉支韻陵之翻】之君子萬年福祿宜【支韻亦葉歌韻牛何翻】之【興也鴛鴦毛傳云匹鳥也羅願雲歸蔵曰有鳬鴛鴦蓋鳬屬也雄名爲鴛雌名爲鴦水鳥之類多相匹偶好以頸相勾惟此雄雌鳥尢甚其大如鶩其質杏黃色頭戴白長毛垂之至尾翅皆黒今婦人閨房中飾鴛鴦以黃赤五采有纓者皆鸂耳然鸂亦鴛鴦之類其色多紫李白詩所謂七十紫鴛鴦雙雙戲幽亭謂鸂也稽聖賦云雎鳩奚別鴛鴦奚雙鄭雲飛則爲雙止則相耦崔豹云鴛鴦水鳥也雌雄未嘗相離人得其一則其一思而死故謂之匹鳥也陸佃云鵲好外反鴛好內思說文稱鳳謂鸛�鴛思是己畢說文云田罔也月令注云罔小而柄長謂之畢羅說文云以絲罟鳥也孔頴達云畢羅異器畢則執以掩物羅則張以待鳥舊說謂畢所以掩免按說文訓率字爲捕鳥畢也象絲罔上下其竿柄也是則捕鳥之率亦名爲畢何專指爲掩免之物乎鴛鴦匹鳥其飛必雙或畢或羅皆可雙而得之今人多畜之池塘以供翫賞亦重其匹配之有情故耳孔云鴛鴦性馴善而相耦則取之易得君子指王也萬年以傳世之久言書云惟曰欲至於萬年惟王子子孫孫是也無窮祚皆自此日之伉儷開之福祿之宜非虛祝矣禮記孔子侍坐於哀公哀公曰敢問人道誰爲大孔子對曰禮爲大所以治禮敬爲大敬之至矣大昬爲大大昬至矣大昬旣至冕而親迎親之也親之也者親之也是故君子與敬爲親舎敬是遺親也弗愛不親弗敬不正愛與敬其政之本與公曰冕而親迎不已重乎孔子愀然作色而對曰合二姓之好以繼先聖之後以爲天地宗廟社稷之主君何謂己重乎天地不合萬物不生大昬萬世之嗣也君何謂己重焉按孔子所言萬世之嗣正與此詩詠萬年福祿同意鴛鴦不再匹故以興新昬且刺幽王黜申後立褒姒也凡詩中言於飛者有六曰黃鳥於飛曰倉庚於飛曰防雉於飛皆單舉一鳥曰燕燕於飛𨿽重言之然以比莊姜戴嬀則猶之乎皆雌燕也曰鴻鴈於飛則以有大小之異要非一族其以雌雄連言者惟鳳凰於飛及此鴛鴦於飛耳捲阿詠鳳凰𨿽不從配匹取義而左傳載齊懿氏之卜妻陳敬仲也其妻占之曰吉是謂鳳凰於飛和鳴鏘鏘有嬀之後將育於姜亦以雄鳳雌凰之俱飛比夫婦也然則此詩雙舉鴛鴦以興夫婦抑何疑焉興意重於飛不重畢羅】鴛鴦在梁戢其左翼【職韻】君子萬年宜其遐福【葉職韻筆力翻興也梁卽無逝我梁之梁戢鄭云斂也斂其左翼以右翼掩之陰陽相下之義也孔云此舉雄者而言按爾雅云鳥之雌雄不可別者以翼右掩左雄左掩右雌鄭孔之說蓋本於此然詩稱戢左翼明以鴛鴦合言何得謂單舉雄乎陸云止言左翼者蓋凡鳥左顧則怒作右盻則喜生飛而起則仰左翼飛而下則仰右翼故今鷙鳥下擊皆先側左翅也又張子厚云禽鳥並棲一正一倒戢其左翼以相依於內舒其右翼以防患於外蓋左不用而右便故也二說皆通鴛鴦於飛畢而羅之皆可得所謂飛則爲雙也鴛鴦在梁戢其左翼以相向所謂止則爲耦也遐逺也卽所云萬年也詩興夫婦之和睦如此故宜具享長逺之福不言祿者舉福可以兼祿也上宜字猶云應爾人與福相配故曰宜其】乘馬在廐摧【說文解字作剉鄭云今莝字】之秣【葉隊韻莫佩翻】之君子萬年福祿艾【葉隊韻疑刈翻】之【賦也此下二章皆詠親迎之事而因以致其頌禱之意按昏義雲天地合而後萬物生焉夫昏禮萬世之始也取於異姓所以附逺厚別也男子親迎男先於女剛柔之義也壻親禦授綏親之也親之也者親之也敬而親之先王之所以得天下也出乎大門而先男帥女女從男夫婦之義由此始也冕齊戒鬼神陰陽也將以爲社稷主爲先祖後而可以不致敬乎是則古之先王亦行親迎之禮也孔云公羊說天子至庶人娶皆當親迎左氏說王者尊無體敵之義故不親迎鄭駮之雲天子𨿽至尊其於後猶夫婦也夫婦判合禮同一體所謂無敵豈施於此哉禮記孔子言親迎繼先聖之後爲天地宗廟主非天子則誰乎白虎通雲天子下至士必親迎授綏者何以陽下陰也欲得其歡心示親之心也必親禦輪三周下車曲顧者防淫佚也宋範祖禹論立後疏云進言者必曰天子至尊無敵於天下不當行夫婦之禮而荀卿有言天子無妻告人無匹也如此則是周公之典孔子之言皆不可信而荀卿之言可信也謹按禮冠昬惟有士禮而無天子諸侯之禮故三代以來惟以士禮推而上之爲天子諸侯之禮蓋以成人之與夫婦自天子至於士則一也乘馬四馬也廏說文云馬舎也周禮馬四匹爲乘乘馬一師四圉三乘爲皁一趣馬二皁爲系一馭夫六系爲廏一僕夫計一廏之馬凡二百一十有六應干之策此乘馬乃親迎時所用與碩人車牽之四牡同在廏則其未親迎之時也毛云摧莝也秣粟也鄭云摧今莝字按摧之所以爲莝者以摧通作挫說文解挫爲摧是也挫又通作莝以形聲相鄰而混莝說文云斬芻也史記範雎坐須賈於堂下置莝豆其前令兩黥徒夾而馬食之卽此莝也秣說文本作防云食馬谷也鄭云古者明王所乘之馬系於廏無事則委之以莝有事則予之谷言愛國用也愚按此謂在廏之馬前此無事則莝之今將用之以親迎則秣之也漢廣之詩曰之子於歸言秣其馬事亦同此艾久也見毛傳夜未艾之訓當是以艾幹久益善又方言東齊魯衞之間凡尊老謂之艾故訓艾爲久耳言自今日新昏以往至於萬年福祿之來永久而不替也蓋祝辭下章仿此】乘馬在廏抹之摧【葉哿韻取果翻按摧字與下綏字𨿽各有灰支二韻然此摧字通作莝則當用哿韻葉】之君子萬年福祿綏【葉哿韻吐火翻】之【賦也此乘馬在廏與上章異謂親迎返時也前此將用以乘車則飼之以秣今旣返而在廏則仍飼之以莝也綏爾雅云安也徐鍇云升車必執綏所以安也綏者所執轡之總也此承上章艾之言久而不替則安而不遷矣言外見大昏闗系之重如此今申後安在乎失意一人是謂永訖甚爲王惜此盛禮也】

鴛鴦四章章四句【子貢傳謂諸侯所以報天子申培說謂諸侯祝天子之詩朱子謂諸侯所以答桑扈亦頌禱之詞三說皆同然於鴛鴦乘馬之解不可通也序則云刺幽王也思古明王交於萬物有道自奉養有節焉其意以前二章言鴛鴦爲交於萬物有道後二章言乘馬爲自奉養有節牽彊附防如此蓋無理之尢者】

白蕐幽王娶申女以爲後又得褒姒而黜申後故作此詩【出朱傳按史記周本紀云幽王三年嬖愛褒姒褒姒生子伯服幽王欲廢太子太子母申侯女而爲後後幽王得褒姒愛之欲廢申後並去太子宜臼以褒姒爲後以伯服爲太子周太史伯陽讀史記曰周亡矣昔自夏后氏之衰也有二神龍止於夏帝庭而言曰余褒之二君夏帝卜殺之與去之與止之莫吉卜請其漦而蔵之乃吉於是布帛而策告之龍亡而漦在櫝而去之夏亡傳此器殷殷亡又傳此器周比三代莫敢發之至厲王之未發而觀之漦流於庭不可除厲王使婦人裸而噪之漦化爲黿以入王后宮後宮之童妾旣齔而遭之旣笄而孕無夫而生子懼而棄之宣王之時童女謡曰檿弧箕服實亡周國於是宣王聞之有夫婦賣是器者宣王使執而戮之逃於道而見鄕者後宮童妾所棄妖子出於路者聞其夜啼哀而收之夫婦遂亡奔於褒褒人有罪請入童妾所棄女子者於王以贖罪棄女子出於褒是爲褒姒當幽王三年王之後宮見而愛之生子伯服竟廢申後及太子以褒姒爲後伯服爲太子太史伯陽曰禍成矣無可柰何據本紀褒姒爲後事在幽王三年則申後見黜當在是時金履祥通鑑前編謂三年王始嬖褒姒至五年始廢申後及太子宜臼不知何所本然大約誤也汲冡竹書亦載三年王始嬖褒姒而不言立之爲後或亦醜其事而防之及五年書王世子宜臼出奔申八年書立伯服爲太子而鄭語史伯有云王嬖是女也使至於爲後而生伯服則生伯服乃在褒姒爲後之後皆與本紀不合綜而覈之廢後立後事最在先卽幽王三年事其後伯服生宜臼心懷疑懼始出奔申又三年而伯服稍長故遂立之竹書之紀事確矣孔頴達云厲王之末流彘之歲也毀齒曰齔女七歲而毀齒十五而笄帝王世紀以爲幽王三年嬖褒姒褒姒年十四若然則宣王立四十六年崩是先幽王之立十一年而生其生在宣王三十六年也厲王流彘之歲爲共和十四年而後宣王立自宣王三十六年上距流彘之歲爲五十年流彘時童妾七歲則生女時母年五十六凡在母腹五十年其母共和九年而笄年十五而孕自孕後尙四十二年而生作爲妖異故不與人道同】

白蕐菅兮白茅束【葉屋韻讀如速蘇木翻】兮之子之逺俾我獨【屋韻】兮【興也白華爾雅云野菅毛傳云已漚爲菅孔云漚之柔韌異其名謂之爲菅因謂在野未漚者爲野菅也解見東門之池篇陸佃云菅茅屬也而其華白故一曰白蕐詩序曰白蕐孝子之潔白也按束晳補白蕐詩云白華朱蕚被於幽薄粲粲門子如磨如錯白華綘趺在陵之陬蒨蒨士子湟而不渝白華足在丘之曲堂堂處子無營無欲推是以思則白蕐之美信矣茅解見野有死麕篇茅亦潔白故曰白茅孔子謂茅之爲物薄而用可重爲其可以爲借又祭祀亦用之以縮酒然詩人觸物起詠寄意不同故楚辭云蘭芷變而不芳兮荃蕙化而爲茅則亦賤茅之辭此詩取茅與菅對言正以菅茅同類但菅韌茅脆菅比茅爲有用故申後以菅自諭而以茅諭褒姒也又左傳引逸詩云𨿽有絲麻不棄菅蒯𨿽有姬姜不棄憔悴則菅蒯乃憔悴之比而白茅用之於宗廟祭祀或取以包裹禮物其崇重可知亦褒姒得時之比束說文云防也束薪之束字從口木嚴粲云白蕐柔韌宜爲索則刈取之漚以爲菅白茅不可用則以纒束白華而已菅諭後茅諭妾以賤承貴宜也歐陽修云言二物各有所施可以並用如妻妾各有職可以並居按天子一後三夫人九嬪二十七世婦八十一禦妻皆以助後治內事是亦菅茅相須之意孔云寵褒姒以黜申後似取白茅而棄韌菅之子鄭云斥幽王也俾使也我朱子云申後自我也獨單也劉熙云鹿也鹿鹿無所依也今之子逺棄我而不相親近使我單獨失所則不獨菅茅無別且棄菅而專取茅矣】英英【韓詩作泱泱】白雲露彼菅茅【葉尢韻迷侯翻姚旅謂古本作英英白露霑彼菅茅不知何據】天步艱【丰氏本作囏】難之子不猶【尢韻興也艸蕐而不實者謂英李云白雲水土輕淸之气未爲層雲也而英英如花朶然露者顯露之義大凡天淸明則夜气降而爲澤其名曰露若有云則無露矣故言物之隠而忽見者以露稱之如露臂露身之類是也此刺幽王不明言白雲在天非能如日月之明也然猶能下炤庶物如菅之非茅茅之非菅一一顯露其下了然可指豈有遁形今王惑於嬖寵不知菅之可貴茅之可賤猶之涇渭莫辧玉石無分則非特明有愧於日月抑亦白雲之不如矣天步猶天運天步艱難以天下將亂言繇王寵褒姒故天下將亂也猶謀也孔云之子幽王何故不圖其變之所繇來而寵之以代後將至於滅國乎詩人深見狐媚惑主乃宗社危亡所系故欲王之深思而自得之痛之至也鄒忠云後實天步是慮豈直爲己之失意永訖發哉愚按英英白雲露彼菅茅申上章白蕐二句天步艱難之子不猶申上章之子二句此上二章皆諷幽王】滮【說文作淲】池【說文丰本俱作沱】北流浸【陸徳明丰本俱作寖】彼稻田【先韻亦葉眞韻他因翻】嘯【陸本丰本俱作歗】歌傷懷念彼碩人【眞韻亦葉先韻奴延翻興也滮毛傳說文皆雲水流貌池說文作沱無池字今按水自江出者別名爲沱意凡大水枝流別而爲小水者亦皆可以沱稱穿地通水曰池亦其類也水經注雲鄗水又北流西北注與滮池合水出鄗地西而北流入於鄗滮流浪也而世傳以爲水名矣鄗地又北逕於渭九域志云京兆府冰池名滮池亦名聖女泉寰宇記雲渭水西自京兆鄠縣流入長安漢建元三年造便橋跨渭斯滮池之別名西北合渭水今按滮池北入鄗鄗北合渭則是皆北流矣故鄭箋云丰鎬之間水北流也鄗鎬通用浸字本作漸漬之義羅願云稻性宜水故五穀外別設稻人之官掌稼下地以瀦畜水以防止水以溝蕩水以遂均水以列舎水以澮寫水愚按稻田下流所歸之地故以諭褒姒觀一彼字可見嚴雲池水滮然北流則止能浸彼在北之稻田耳諭幽王之澤有所偏也嘯歌者旣嘯而復歌解見江有汜篇謝枋得云所謂長歌之哀過於痛哭也傷懷者懷思往事而自傷也念說文云常思也碩人朱子云尊大之稱亦謂幽王也愚按親之則曰之子尊之則曰碩人凡言碩人皆稱彼者以幽王旣愛褒姒非己所敢親故也此詩意不專刺王與下章皆是自鳴其不妬忌之意言褒姒未正位中宮之先王澤𨿽偏於彼亦繇我能容之何幽王之不知返念所以追懷往事憮然欲絕也蓋於怨恨之中寓感動之意】樵彼桑薪【丰本作新】卬烘於煁【侵韻】維彼碩人實勞我心【侵韻興也樵據說文是散木之義漢書音義又訓取薪者爲樵孔云樵者薪之一名但諸事皆反其名以名其事此樵彼桑薪猶薪是獲薪也桑𨿽嘉木但鳩食其葚則淫故氓之蚩蚩篇取以自況此舉以諭褒姒亦刺淫亂之意又程大昌云吾防之桑春每气應土脈欲動木津未上則相與腰刀相其良盬凡柯枝繁密而相翳者倒垂亂行而不上達者或又半枯半萎不善茁葉者率皆刪剟棄之不使分其正力俗語謂之剃桑言能剪惡存好也張堪守漁陽勸民耕種百姓歌曰桑無附枝麥穗兩岐夫桑枝以無所附著爲貴則是常加刪剪而無有交戛相防者矣按據此則桑木之可析爲薪者乃附枝耳亦庶妾之比大木可析者謂之薪卬字從匕從卩與維王之卭從工從邑不同爾雅訓卭爲我詩人涉卬否是也郭璞云卬猶姎也女人稱我曰姎其語轉故曰卬烘爾雅說文皆云燎也煁爾雅說文皆以爲烓郭云今三隅竈也孔云烓者無釜之竈其上然火謂之烘本爲此竈止以然火炤物若今之火鑪也上章言北流浸彼猶曰王之自幸之而我姑能容之耳此興言取彼外來之桑木爲薪我則特爲置之於煁以共炤燎之用不使有積薪之嘆也意褒姒初來時申後必有進之於王而讓之當禦之事則不徒能容之而已幽王寧不知之乃今之待我何如能不使我撫今思昔而勞病我之心乎此上二章刺王而兼諷褒姒】鼓鐘【韓詩外傳亦作鐘鼓】於宮聲聞於外【葉隊韻魚刈翻】念子懆懆【陸本丰本俱作慘慘】視【丰本作眎】我邁邁【葉隊韻讀如昧莫佩翻韓詩說文丰本俱作怖怖云意不說好也又很怨也興也鼔鐘擊鐘也擊鐘於深宮之中而其聲必徹聞於外諭誠之不可掩蓋反興也韓詩外傳云僞詐不可長虛不可守朽木不可雕情亡不可久詩曰鐘鼔於宮聲聞於外言有中者必能見外也又云孔子見客客去顏淵曰客仁也孔子曰恨兮其心顙兮其口仁則吾不知也言之所聚也顏淵蹙然變色曰良玉度尺𨿽有十仞之土不能掩其光良珠度寸𨿽有百仞之水不能掩其瑩夫形體也色心也閔閔乎其薄也苟有溫良在中則眉睫與之矣疵瑕在中則眉睫不能匿之詩曰鐘鼔於宮聲聞於外子指王也懆說文云愁不安也陸元朗云愁不申也非一念之而已故曰懆懆邁說文云逺行也王之視我望望然去之不顧若邁而又邁然者逺之之甚也朱子云鼓鐘於宮則聲聞於外矣念子懆懆而反視我邁邁何哉程子云此自傷其誠意之不能動王也懆懆然憂戚而曽不能感動視我邁邁然而去愚按此承上文兼諷褒姒之後而專諷王言褒姒於我固無情者我之誠意或不足以動彼若王之於我有伉儷之分有相愛之素豈不知我之愁慘如斯而亦漠然不一動念謂之何哉一說以首二句爲諭宮庭之事不可掩王當端本以善則如知逺之近知風之自知防之顯之意於理亦近之然於下二句興意不甚闗切故不從】有鶖在梁有鶴在林【侵韻】維彼碩人實勞我心【侵韻興也鶖毛傳說文皆云禿鶖也陸佃云鶖性貪惡一名扶老狀如鶴而大長頸赤目其毛辟水毒頭髙八尺善與人鬭好防蛇劉楨魯都賦曰綠鷁蔥鶖鶖色蓋靑也按禽經云扶老彊力注謂食之益人气力走及奔馬卽此一名舎利北史後魏明帝時嘗獲鶖鳥於宮中養之崔光以爲此貪惡之鳥野澤所有詩所謂有鶖在梁者魏黃初中鵜暫集而去猶以爲戒況饕餮之禽必費魚肉菽麥稻粱之食豈可畱意於醜形惡聲哉梁孔云魚梁也解見衞谷風篇鶴解見鶴鳴篇說文云平土有叢木曰林陸佃云鶴飛必依洲嶼止必集林木按鶖鶴相類亦猶之菅茅然特鶖貪鶴潔故興意以鶖諭褒姒而以鶴自諭鄭云鶖也鶴也皆以魚爲美食者也鶖之性貪惡而今在梁鶴潔白而反在林興王養褒姒而餒申後蘇轍云鶖鶴皆以魚爲食然鶴之於鶖淸濁則有問矣今鶖在梁而鶴在林鶖則飽而鶴則饑矣幽王進褒姒而黜申後譬之如養鶖而棄鶴也歐陽云言二物皆非其所處如妾不宜居正位而妻不宜被逺棄也維彼碩人實勞我心者王之所爲如此所以使我思之極而至於勞但自傷其所遭之不幸而已】鴛鴦在梁戢其左翼【職韻】之子無良二三其徳【職韻興也鴛】

【鴦二句解見鴛鴦篇鴛鴦匹耦相隨之鳥雄者名鴛雌者名鴦然則鴛以諭幽王鴦後以自諭梁與上章梁同斂左冀以相向雌雄和睦之象亦反興也謝枋得云鴛鴦不失其匹耦幽王乃喪其良心嬖妾廢後有愧於鴛鴦矣衞詩曰士也罔極二三其徳亦刺夫婦之相棄背也與此意合上章以己與褒姒相形歸咎碩人此又專責備之子使之子不二三其徳𨿽百褒姒何能爲其怨之也切矣】有扁斯石履之卑【支韻】兮之子之逺俾我疷【支韻】兮【興也扁說文云署也從戶冊戶冊者署門戶之文也徐鍇雲門戶封署也按何晏景福殿賦云爰有禁扁卽此石鄭雲乘石也周禮夏官僕職云王行則洗乘石鄭司農謂乘石者王所登上車之石禮書云王乘車於是石登降也設於兩階今按路寢崇嚴其上必有題署而於兩階之間又設有乘石焉所謂有扁斯石也履踐卑下也履之卑兮是倒句文法言此乘石也𨿽其處地卑下亦時得防王之踐履而我獨無繇與王親近則是斯石之不如也唐詩有云玉顏不及寒鴉色猶帶昭陽日影來意亦類此王起沈乘石賦云承玉趾以增麗拂衮衣而更妍洗列周經履合詩雅疷本作疧說文云病不翅也按不翅猶言不止或以爲過多之意蓋言病之甚也以欲親近之子不得故至於困病此詩通篇備極曲折而條理故自井然首言妻妾相資王不宜棄妻嬖妾若貴賤倒置恐亂天下次言己亦素有恩於褒姒固不當傾己而王亦不宜聽之旣又言己誠意不足動褒姒或無足怪而王不知己之念彼至待己與待褒姒相越之逺爲可訝旣又謂褒姒無足責而獨歸咎於之子之無良蓋至是始露其怨王之意然竟不忍決絕而自嘆其不如乘石至以俾我疷終焉亦可謂怨而不怒者矣眞徳秀云申後𨿽見棄而其辭气和平如此信乎其爲先王之澤與鄒云易家人之九五曰王假有家勿卹象以爲交相愛也解者曰夫愛其內助婦愛其刑家也自夫婦之道苦而谷風之篇奏此在氓庶家猶羞稱之況爲天下主乎記云無以嬖禦人嫉莊後夫王后固奉神靈之統理萬物之宜者爲龍漦之妖幸而至於見黜幽之三綱於是乎淪矣史遷謂妃匹之際或𨿽合而不能成子姓或能成子姓而不能要其終人能道無如命何是故京室將隆任姒幸逢其盛宗周將滅申後不幸遇其艱豈非命也哉讀白蕐之雅有餘恫焉嗟夫周失申後而殞於戎衞失莊姜而於狄聖人錄白蕐及綠衣終風諸篇以著旤敗之原非直爲怨婦寫防憏而已】

白蕐八章章四句【序云周人刺幽後也幽王娶申女以爲後又得褒姒而黜申後故下國化之以妾爲妻以孽代宗而王弗能治周人爲之作是詩也漢書注引此序幽字下有王廢申三字郝敬云愚幼受朱傳疑申後能爲白華之忠厚胡不能戢父兄之逆謀宜臼能爲小弁之親愛胡乃預驪山之大惡讀古序始知二詩托刺故序不可易也今按謂此詩爲周人代申後作亦無不可但滮池二章自是申後意中事恐非外人所能及至若驪山之事舉以責宜臼則可舉以責申後則不可何者宜臼身在申國親與逆謀何所逃罪故小弁文壽序不謂宜臼作愚深信之若申後被廢未必大歸又幽王遇弒事在十一年距廢後時蓋已九載此時申後存亡亦未可知鄒氏忠謂觀於宮於外在梁在林之詠當時或廢處離宮其賦白蕐亦如後世之賦長門耳此論爲允若申培說以爲幽王廢姜後後歸申作此然他書絕無載後歸申之事故不足信子貢傳但存申後二字而缺其二字】

車舝刺幽王也王以褒姒爲後宮中之人醜之思得賢女代之爲後焉【序以爲大夫刺幽王也褒姒嫉妬無道並進讒巧敗國徳澤不加於民周人思得賢女以配君子故作是詩也愚按以此詩爲刺褒姒嫉妬思得賢女以配君子者近之但竊意是宮中之人所作如謂出於大夫則於好友酒殽歌舞等語俱不可通讀者詳之因憶漢許後之廢也成帝欲立趙飛燕爲皇后諫大夫劉輔上書以爲宜畏天命念祖宗妙選有徳之世考卜窈窕之女以承宗廟順神祗心塞天下望子孫之祥今乃觸情縱欲傾於卑賤之女欲以母天下不畏於天不愧於人惑莫大焉裏語曰腐木不可以爲柱卑人不可以爲主與此詩惡褒姒而思賢女意雅相類或疑何不諷王復故後而諷以別選新婚則此時申後以廢黜故或幽憂而死亦不可知但經傳無明文耳】

間闗車之舝【葉曷韻何葛翻左傳作轄】兮思孌季女逝【葉屑韻食列翻】兮匪饑匪渴【曷韻亦葉屑韻巨列翻】徳音來括【曷韻亦葉屑韻紀劣翻】𨿽無好友【葉紙韻羽軌翻】式燕且喜【紙韻賦也間雜也厠也橫木持門者爲闗卽門牡也車之橫軸似之加鐵於軸端使鐵與木相間而不得脫是謂間闗下文言舝是也今人以馳驅爲間闗義亦本此舝說文云車軸耑鍵也兩穿相背孔頴達云舝無事則脫行乃設之孌說文云慕也季女謂女之少者逝往也言所以設此間闗之舝者爲思慕彼少女之故欲以車往迎之使代褒姒爲後也此虛擬之辭曰思孌則非有其人可知饑餓也渇通作防說文云欲飲也今經傳中凡防字俱作渴括當依釋文作佸說文云防也言思慕此季女之深非饑而若饑非渇而若渴所以然者欲聞其有徳之言來與我輩相防聚也思季女之徳音亦以刺褒姒之不徳也𨿽無好友宮人自謂也宮人從王后之後魚貫以事主亦有友之義焉式發語聲燕通作宴安也言我輩𨿽無可爲季女之好友然使得季女而事之亦庶乎心安而可以自喜樂矣】依彼平林有集維鷮【蕭韻】辰【列女傳作展】彼碩女【丰氏本作人】令徳來教【葉蕭韻讀如澆堅堯翻】式燕且譽【葉遇韻讀如芋王遇翻】好【去聲】爾無射【葉遇韻都故翻興也依說文云倚也平林毛傳雲林木之在平地者也集說文云羣鳥在木上也薛綜云雉之健者爲鷮尾長六尺陸璣云鷮防小於翟也走而且鳴音鷮鷮然其色如雌雉尾如雉尾而長其頭上有肉冠冠上藂毛長數寸如雄雉尾角也其肉甚美故林慮山下人語曰四足之美有麃兩足之美有鷮麃者似鹿而小也禽經云火爲鷮亢爲鶴王安石云鷮字從喬尾長而走且鳴則其首尾喬如也陸佃云鷮走且鳴行止不能自舎女有取節爾夫𨿽等雉也類有不同則其取以擬像亦因以異若王后翚衣夫人揄翟公之服自鷩冕而下是也鷮又下鷩一等故取以況眾妾說文以爲雉十有四種字或從弟以此故也詩曰依彼平林有集維鷮言王后無妬忌之行險詖之心能庇其所賴而淑女從焉則如平林之集鷮雉也辰北辰也論語曰居其所而眾星共之北辰之象也碩大也碩女卽季女前據其在家而言則苐稱季女此以正位中宮而言則尊之爲碩女也辰彼碩女者擬碩女於北辰尊而仰之若史之稱韓愈謂學者尊之如北斗也令善也令徳來教謂以令徳之言來相訓告卽上章所謂徳音也眾妾尊之爲北辰而望其來教卽末章所謂髙山仰止景行行止也時褒姒己立爲後而宮人之言如此則其嫉褒姒無徳甚矣式燕解見上章譽說文云稱也好猶愛也爾爾碩女也射通作斁說文云解也碩女有徳音可以教人故眾妾皆心安之且相與稱道之悅慕爾碩女終無有解釋之期也嚴云悅彼所以惡此也】𨿽無防酒式飲庶幾【尾韻】𨿽無嘉殽【丰本作肴】式食庶幾【幾幾相應爲韻亦變體】𨿽無徳與女【音汝葉麌韻讀如乳蘂主翻】式歌且舞【麌韻賦也首章言往迎次章欲其立以爲後此章則虛擬其初至時也旨嘉皆美也殽通作肴徐鍇云謂肉已修】

【庖之可食也或云凡非谷而食皆曰肴治中饋者眾妾之事故以酒殽言時幽王與褒姒沈湎無度其見於頍弁之詩者方且酒必求旨殽必求嘉此欲反其所爲言我𨿽無美酒殽以爲供具爾庶幾飲之食之萬不至如褒姒之厭縱其口腹也與如與人爲善之與朱子云猶助也女朱子云亦指季女也旣又內自循省言我輩𨿽自愧無徳可以助女然忻喜之深誠不自禁其詠猶舞蹈之不置也𨿽無徳與女卽首章謙言𨿽無好友之意又左昭二十六年齊侯與晏子坐於路寢公嘆曰美哉室其誰有此乎晏子曰敢問何謂也公曰吾以爲在徳對曰如君之言其陳氏乎陳氏𨿽無大徳而有施於民豆區釡鐘之數其取之公也薄其施之民也厚公厚斂焉陳氏厚施焉民歸之矣詩曰𨿽無徳與女式歌且舞陳氏之施民歌舞之矣此𨿽斷章取義然亦可見式歌且舞爲賤者之事也】陟彼髙岡【陽韻】析【丰本作�】其柞薪【葉陽韻思將翻】析其柞薪【見上】其葉湑【語韻】兮鮮我覯爾我心寫【葉語韻敞呂翻】兮【興也此章言欲黜褒姒也褒姒時爲王后不黜之則季女無繇得立故首以析薪爲言說文云陟登也岡山脊也析破木也柞郭璞以爲栩卽柞櫟也解見鴇羽篇周處風土記云歷山在始寧邳郯二縣界上舜所耕田在於山下多柞樹吳越之間名柞爲櫟故曰歷山羅願云柞生南方葉細而密今人爲梳用之齊民要術稱柞砍去尋生料理還復宜種於山阜之曲十年中椽二十年中屋摶薪樵不在此數然則爲利亦博矣大木可析曰薪所以施炊防者孔云言爲薪是廢棄不用之辭湑葉得露而潤澤之貌解見蓼蕭篇曹居貞云柞堅忍之木其新葉將生故葉乃落附著甚固孔云言有人登彼髙岡之上當必析伐其柞木以爲薪析伐其柞木以爲薪者以此柞木其葉湑湑然茂盛兮爲其蔽岡之髙故伐而去之以興褒姒其惡眾多爲其蔽王之明故除而去之也歐陽修云夫艷嬖之興常在中主第禂旣接則情與愛遷顏辭媚熟則事爲私奪乘易昏之明牽不斷之柔險言似忠故受而不詰醜行已效反狃而爲好左右附之憸壬惎之狡謀鉗其悟先哀誓揵於寵初天下之事已去而恬不自覺也鮮通作尠少也鮮我覯爾與鮮我方將意同寫爾雅注云有憂者思散寫也解見泉水篇詩詁云接見曰覯郝敬云柞生髙岡其葉湑然艷妻方煽猶是也惟彼碩女世所鮮有我得覯之易柞薪而爲良木心憂亦傾寫矣】髙山仰【陽韻疑剛翻陸徳明本丰本俱作卬】止【陸本丰本俱作之】景行行【葉陽韻戶郎翻】止【史記丰本俱作之】四牡騑騑六轡如琴【侵韻】覯爾新【丰本作親】昬以慰【韓詩作慍云恚也】我心【侵韻興也仰說文云舉也謂舉首而望也景說文雲光也鄭云明也上行字謂道也下行字謂人之步趨也劉熙云兩腳進曰行行伉也伉足而前也此興季女之賢可爲師法與令徳來教相應言山維髙則人共瞻望而仰之彼培塿奚仰焉大道之燦然可見者人則共往來而行之彼邪徑奚行焉深譽此所以痛斥彼也亦卑人不可以爲主之意韓詩外傳雲南假子過程本本爲之烹鱺魚南假子曰聞君子不食鱺魚本子曰此乃君子食也我何與焉假子曰夫髙比所以廣徳也下比所以狹行也比於善者自進之階比於惡者自退之原也且詩不云乎髙山仰止景行行止吾豈自比君子哉志慕之而已矣表記引此詩孔子曰詩之好仁如此鄕道而行中道而廢忘身之老也不知年數之不足也俛焉日有孽孽斃而後己又徐干云學者如登山焉動而益髙如寤寐焉久而愈足顧所繇來則杳然其逺以其難而懈之誤且非矣詩云髙山仰止景行行止好學之謂也倦立而思逺不如速行之必至也矯首而徇飛不如循雌之必獲也孤居而願智不如務學之必達也按此𨿽非詩義然借意甚精四牡六轡女來時所乘之車卽首章所云車舝也騑騑解見四牡篇如琴猶如舞調和之意慰說文云安也嚴云我願具四牡之馬騑騑然行而不息調其六轡如琴聲之相應以往迎此賢女使我見王得此賢女爲新昬則慰我心矣言新昬則外其舊者也愚按通章皆虛設之辭非有是人非有是事】

車舝五章章六句【左昭二十五年宋元夫人生子以妻季平子叔孫昭子如宋聘且逆之宋公享昭子賦新宮昭子賦車轄義取此詩思得賢女以配君子也子貢傳系此詩於宣王之世云樂親昬也朱子亦以爲燕樂其新昬之詩申培說則云宣王中興士得親迎其友賀之而作此詩若然皆當入風何緣得入於雅況文義又多所未協乎抑聞之禮云昏禮不賀人之序也申培之說何居又云娶婦之家三日不舉樂思嗣親也新婚安得有燕耶此又可以破子貢及朱子之說矣】

角弓父兄刺幽王也不親九族而好讒佞骨肉相怨故作是詩也【出序愚按此刺幽王寵任昏姻而疎逺同姓之詩序所謂讒佞指昏姻也申培說與序同魏文帝報曹植詔曰恩澤衰薄不親九族則角弓之章刺前漢書王音與王譚有隙杜鄴說音曰鄴聞人情恩深者其養謹愛至者其求詳夫戚而不見殊孰能無怨此常棣角弓之所爲作也】

騂騂【陸徳明本引說文作弲弲今按說文引此詩作觲觲玉海補遺丰氏本同】角弓翩【路史作扁丰本作偏】其反【葉先韻分邅翻】矣兄弟昏姻無胥逺【葉先韻於圓翻按反逺皆屬阮韻依下章以逺葉然故當用先葉】矣【興也騂字本作驊當依說文通作觲云用角低卬便也毛傳云騂騂調利也角弓朱子云以角飾弓也考工記云弓人爲弓取六材必以其時六材旣聚巧者和之幹也者以爲逺也角也者以爲疾也筋也者以爲深也膠也者以爲和也絲也者以爲固也漆也者以爲受霜露也又云弓有六材焉維幹彊之張如流水維角防之欲宛而無負引之如環釋之無失體如環言六材之中惟幹與角爲要幹者弓身也角附幹而安故指幹爲彊也防讀如牚距之牚宛之爲言引也引之弓體不辟戾謂之無負也幹善則張之如水之順流角善則引之無負其狀如環然及放矢後能無失體亦如環然此弓之妙也翩說文云疾飛也朱子云反貌蓋疾速而反之義反說文云覆也謂弛弓時弓外反而去也詩意言王於兄弟昏姻無偏用偏舎之理如弓之一張一弛角幹亦有互爲內外之時張時則角在內幹在外弛時則幹在內角在外今王惟一於任昏姻而不任兄弟則是弓有張而無弛角恆在內幹恆在外也兄弟與君同體爲幹之況昏姻本乎人合則外來附麗者乃角之況耳詩爲昏姻發論故特舉角言兄弟乃同姓之通稱今按頍弁之詩爲幽王不親兄弟之明證而十月之交篇所言皇父卿士畨棸蹶楀輩大抵皆褒姒姻婭故漢書谷永云古之王者廢五事之中失夫婦之紀妻妾得意謁行於內勢行於外至覆傾國家惑亂陰陽誠修後宮之政明尊卑之序抑褒閻之亂息白華之怨後宮親屬饒之以財勿與政事以逺皇父之類損妻黨之權未有閨門治而天下亂者也又正月之詩亦曰洽比其鄰昏姻孔云意皆指此觀此詩第三章

但言兄弟不言昏姻其爲嘲刺之意明矣或又見頍弁末章兼舉兄弟甥舅疑此亦因言親親而並及之豈知王者於異姓之臣通呼甥舅此特指言昏姻自是私門嬖幸瑣瑣膴仕之流與泛言甥舅自別無通作毋戒辭也胥相也無胥逺矣言王之視兄弟不必與昏姻大相懸絕也怨恨而規戒之左襄八年範宣子來聘公享之宣子賦摽有梅季武子賦角弓昭二年晉侯使韓宣子來聘公享之韓子賦角弓季武子拜曰敢拜子之彌縫敝邑寡君有望矣旣享宴於季氏有嘉樹焉宣子譽之武子曰宿敢不封植此樹以無忘角弓】爾之逺【見前】矣民胥然【先韻】矣爾之教【效韻】矣民胥【潛夫論作斯】效【效韻左傳潛夫論俱作效】矣【白虎通作欲民斯效賦也爾爾幽王也逺字承上章而言然通作嘫說文云語聲也民胥然矣猶言民亦相與如此也上所施下所效曰教效本作效說文云象也下二句只申上二句爾幽王視兄弟不如昏姻則自此以往恐下民亦將無不然者繇爾居上位實以此教之故民皆相與則而象之也抑親昏姻疎兄弟恆情類然況重以上之教乎重致其警醒之意左昭六年韓宣子之適楚也楚人弗逆公子棄疾及晉竟晉侯將亦弗逆叔向曰楚辟我衷若何效辟詩曰爾之教矣民胥效矣從我而已焉用效人之辟書曰聖作則無寧以善人爲則而則人之辟乎匹夫爲善民猶則之況國君乎晉侯悅乃逆之】此令兄弟綽綽有裕【遇韻】不令兄弟交相爲瘉【葉遇韻兪戍翻賦也令善也按令乃號之義舊皆訓善不知何據疑通作泠莊子云列子禦風而行泠然善也泠𨿽水名必水之流而淸者人之無欲自得亦如之故有善義與寒冷之冷不同彼字乃從冫冫卽冰字此令兄弟意爲作詩者自道之辭綽說文云緩也裕說文云衣物饒也綽綽有裕與孟子云則吾進退豈不綽綽然有餘裕哉意同交鄭云猶更也瘉毛云病也言王之親疏失宜如此在此宗族之中有令善者固綽綽然寛裕不以介意其不善者激於怨毒不能自制則與昏姻交相搆釁而爲王之病矣愚按此必爲王朝卿士相與爭政而作坊記子云睦於父母之黨可謂孝矣故君子因睦以合族詩云此令兄弟綽綽有裕不令兄弟交相爲瘉】民【說苑後漢書俱作人】之【說苑作而】無良【陽韻】相怨一方【陽韻】受爵不讓【葉陽韻如羊翻】至於己【音紀】斯亡【陽韻賦也良善也相怨一方正無良之實一方猶言一隅各有所執自見其是而不肯相下所以毎至相怨顏師古云一方謂自守一方所向異也又鄭箋云民之意不獲當反責之於身思彼所以然者而恕之無善心之人則徒居一處怨恚之朱子云相怨者各據其一方耳若以責人之心責己愛己之心愛人使彼己之間交見而無蔽則豈有相怨者哉此皆名理之言然似非詩意禮記疏則云小人在朝無良善之行各在一方不相往來韓詩外傳則云民皆居一方而怨其上不亡者未之有也今按經言民則非屬有位言相怨則非指怨上故皆不取爵錢氏云酒爵也至於己斯亡者嚴粲云失意杯酒之間以亡其身如漢田蚡灌夫是也鄧元錫云怨不在大獻酬而讓細矣受不讓而怨玆生或以死亡子公之嘗黿是已愚按此承上章言不令兄弟交相爲瘉固無足怪大凡民情好勝防前罕有善者彼執其一偏此亦執其一偏誰肯相下往往非有積怨深讐但一爵之酒受之不讓遂至逞忿以亡其身況事有大於此者使其彼此之間得意與失意相形懻忮恚怒亦勢所必至者己坊記子云觴酒豆肉讓而受惡民猶犯齒衽席之上讓而坐下民猶犯貴朝廷之上讓而就賤民猶犯君詩云民之無良相怨一方受爵不讓至於己斯亡舊說以受爵不讓謂受爵祿不辭讓故荀子引此詩云君子務修其內而讓之於外務積徳於身而處之以遵道如是則貴名起之如日月天下應之如雷霆故曰君子隠而顯防而明辭讓而勝鄙夫反是比周而譽兪少鄙爭而名兪辱煩勞以求安利其身兪危孔頴達云凡稟血气皆有爭心在上者可量功較能受之者當先人後己故禮設辭讓之法曰爵祿可辭又曰爵位相先文王之朝士讓爲大夫大夫辭爲卿舜命羣官禹讓稷契之類皆先聖典謨有相讓之法也此於理亦通但據經以民爲言則似無爵祿之可爭耳又蘇轍解至於己斯亡謂民於受爵不讓之人皆知尢之而至於己則亡其非此所謂一方也其說與韓詩外傳合云有君不能事有臣欲其忠有父不能事有子欲其孝有兄不能敬有弟欲其從令詩曰受爵不讓至於己斯亡言能知於人而不能自知也詳詩中俱無此意今皆不取】老馬反爲駒【葉遇韻如遇翻隔句各葉】不顧其後【葉麌韻後五翻】如食宜【韓詩陸本皆作儀】饇【遇韻】如酌孔取【麌韻比也此章專刺昏姻之竊位者老馬諭當謝事駒以諭新進輔廣云此必指當時實事而言蓋時有讒己以取其爵位而不自度其不勝任者朱子云如老馬憊矣而反自以爲駒不顧其後將有不勝任之患也饇字本作飫說文云燕食也毛傳云不脫屨升堂謂之飫周語單穆公云夫禮之立成者爲飫昭明大節而已注謂立成者立而行禮不坐也酌說文云盛酒行觴也鄭云孔取謂度其所勝多少凡器之孔其量大小不同孔頴達云孔所謂器中空虛受物之處器之所受有大小滿則止老子孔徳之容亦謂器之受實爲孔也按孔空以古音同通用此二語蓋反言以規之言如食者但宜於舉立成之禮而已不可過食而無節如酌酒者必於其孔焉取之若孔已滿則無以爲容受之地皆諷其知止足也一說饇飽孔甚也言其惟以得爵祿爲快如食者但知稱其饇飽之欲酌者但知多取曽不少加斟量也按此則與上章受爵不讓之諭相爲映亦可從】母教猱【丰本作�】升木如塗塗附【葉遇韻符遇翻】君子有徽猷小人與屬【葉遇韻朱戍翻比也此章專刺王之棄兄弟而任昏姻而不知其皆假合不足恃也猱字本作�亦作獿說文云貪獸也爾雅云猱蝯善援蝯亦作猿孔云猱則猿之輩屬非猿也按猱之類有五種一曰猴亦名獼猴狀似愁胡故謂之胡孫或謂之王孫也老者爲獑猴也一曰爲母猴也好爪下腹亦謂之沐猴母沐音通非以牝稱母也一曰玃貑貜也似獼猴而大色蒼黒能攫持人好顧盻一曰禺頭似鬼母猴之屬其一則猱亦作蝚司馬相如賦蛭蜩玃猱顏注云今狨皮爲鞍褥者非獼猴也陸佃云狨蓋猿犺之屬輕防善緣木大小類猿長尾尾作金俗謂之金綫狨人以藥矢射殺之取其尾爲臥褥鞍被坐毯狨甚愛其尾中矢毒卽自齧斷其尾以抑之惡其爲深患也狨一名猱顏氏以爲其尾柔長可借然則制字從柔以此故也塗泥飾也按服防云獿人古之善塗者師古云獿善抆拭故今謂塗者爲獿人樂記所謂及優侏儒獶雜子女不知父子是也附本小土山之名故取以爲附麗附益之義詩以猱刺昏姻之小人猶史言沐猴而冠之意眞猱自能升木假則安能王毋庸教之言不必以假當眞也此輩呼朋引類實繁有徒猶如獿人之相附麗彼亦塗飾此亦塗飾皆非其本來面目與天屬之親異矣王信任之亦何爲乎一說小人之性本能爲讒佞今王又好以來之是猶教猱升木又如於泥塗之上加以泥塗附之也亦通君子指王也徽說文云三糾繩也愼徽五典之徽取人倫相綰結之意與下文屬字相炤猷謀也小人指民郝敬云君子小人以分而言卽徳風徳艸之意屬說文云連也徐鍇云以相聨屬若尾之在體故從尾此與第二章

反應言在上者若能親其骨肉有綰結而不可解之謀則小民效之亦皆連屬而相親矣論語子曰君子篤於親則民興於仁此之謂也】雨【去聲後同】雪瀌瀌【蕭韻漢書韓詩外傳俱作麃麃】見【韓詩作胭云見日出也荀子作宴】

晛【荀子作然丰本作曣後同】曰【韓詩漢書荀子韓詩外傳丰本俱作聿】消【蕭韻】莫肯下遺【荀子作隧】式居婁【荀子丰本俱作屢】驕【蕭韻興也首二句反興末章同自上而下曰雨瀌瀌陸徳明云雪盛貌見顏師古云無雲也晛說文云日見也從日從見毛云日气也顏云無雲日气始出也消釋也鄭雲雨雪之盛瀌瀌然至日將出其气始見人則皆稱曰雪今消釋矣孔云以曰者人言之辭若日出則雪消不復須言矣明言者於日未出而言之愚按雨雪諭昏姻之進讒言於王以離間兄弟者序所謂王不親九族而好讒佞者也然使王心稍一憬悟如日气之見於天則讒言有頓爲衰止之勢以陰不能勝陽故也陸佃云言君子體道在上而小人之類易消如此劉向云讒邪之所以並進者繇上多疑心旣已用賢人而行善政如或譛之則賢人退而善政還夫執狐疑之心者來讒賊之口持不斷之意者開羣枉之門讒邪進則眾賢退羣枉盛則正士消故易有否泰小人道長君子道消君子道消則政日亂故爲否否者閉而亂也君子道長小人道消則政日治故爲泰泰者通而治也詩又雲雨雪麃麃見晛聿消與易同義莫之言無也肯之言可也皆以聲轉通用言王之意有所不可於此也下降遺棄也張子厚云讒言遇明者當自止而王甘信之不肯貶下而遺棄之也式語聲居謂居於王所婁鄭云斂也按婁之訓斂當通作樓說文云曳聚也爾雅又通作樓云裒鳩樓聚也馬之髙者爲驕故有驕驁之義言王旣信任此輩俾之居於王所且日招集諸驕驁之人與之同惡相濟也荀子云人有三不祥幼而不肯事長賤而不肯事貴不肖而不肯事賢是人之三不祥也人有三必窮爲上則不能愛下爲下則好非其上是人之一必窮也鄕則不若偕則謾之是人之二必窮也知行賤薄曲直有以縣矣然而仁人不能推知士不能明是人之三必窮也人有此三數行者以爲上則必危爲下則必滅詩曰雨雪瀌瀌見晛聿消莫肯下遺式居婁驕此之謂也】雨雪浮浮【尢韻】見晛曰【丰本作聿】流【尢韻】如蠻如髦【丰本作髳】我是用憂【尢韻興也浮浮劉彛云積之厚而浮於地上也王安石云積之髙則浮浮流義比消爲深毛云流而去也蠻毛雲南蠻也孔云爾雅八蠻在南髦通作髳說文引詩紞彼兩髳今詩文作髧彼兩髦可證鄭云西夷別名武王伐紂其等有八國從焉孔云牧誓曰及庸蜀羌髳防盧彭濮人又曰逖矣西土之人是西方也彼髳此髦音義同也括地誌云姚府以南古髳國之地有髳州如蠻如髦亦指讒人言兩舉之者見其人之不一且比驕爲又甚矣朱子云言其無禮義而相殘賊也我是用憂者憂其爲害無底止也唐士諤云昔辛有適伊川見有被髮野祭者曰不及百年此其戎乎其禮先亡矣已而楚子果遷陸渾之戎於此類之應也如蠻如髦我是用憂詩人之意深矣幽王卒死犬戎之難可畏哉韓詩外傳云君子大心卽敬天而道小心卽畏義而節知卽明達而類愚卽端慤而法喜卽和而治憂卽靜而違達卽寧而容窮卽納而詳小人大心卽慢而暴小心卽淫而傾知卽攫盜而漸愚卽毒賊而亂喜則輕易而快憂則挫而懾達則驕而偏窮則棄而累其肢體之序與禽獸同節言語之暴與蠻夷不殊出則爲宗族患入則爲鄕裏憂混然無道此明王聖主之所罪詩曰如蠻如髦我是用憂】

角弓八章章四句【子貢傳惟有兄弟不三字其大指與序說合然兄弟之離心繇王聽信昏姻之讒佞則從無明言之者劉向引此詩以爲幽厲之際朝廷不和轉相非怨詩人疾而憂之曰民之無良相怨一方今按此詩作於幽王之世殆無可疑分屬之厲似無據】

頍弁同姓刺幽王也亂亡己迫而不自知族人與國同休戚深竊憂之而王疎逺宗族無繇進其忠告其族人之尊者遂作此詩【出嚴粲詩緝序云諸公刺幽王也暴戾無親不能宴樂同姓親睦九族孤危將亡故作是詩也嚴粲云族人因王不宴樂同姓借以爲辭而告以禍敗之戒非欲王宴樂之也但詩人優柔之辭先從宴樂上說來以漸及危亡警懼之意故讀者不覺眞謂刺不能宴樂同姓而已當是時驪山之禍將作人情凜凜不保朝夕幽王方且飲酒無度詩人豈復勸其宴樂哉郝敬云幽王日與羣小酗於酒親族疎逺無繇得闗其忠文武盛世鹿鳴樂嘉賓伐木宴朋友故忠言得上聞幽王以兄弟爲路人危亡己至而深宮之飲不休故詩人借飲酒以致願見之情而非爲酒也愚按劉向列女傳稱幽王惑於褒姒出入與之同乘不卹國事驅馳弋獵不時以適褒姒之意飲酒沈湎倡優在前以夜繼晝是可爲幽王酗酒之證】

有頍者弁實【丰氏本作寔後同】維伊何【歌韻】爾酒旣防爾殽旣嘉【葉歌韻居何翻】豈伊異人兄弟匪他【歌韻丰本作它】蔦與女蘿施於松柏【陌韻朱傳大全讀詩記丰本俱作栢】未見君子憂心弈弈【陌韻詩緝頴濱集傳丰本俱作奕】旣見君子庶幾說懌【陌韻陸徳明本丰本俱作繹賦而比也頍說文云舉頭也陸徳明云著弁貌弁毛傳云皮弁也孔頴達云弁者冠之大名稱弁者多矣但爵弁則士之祭服韋弁則服以卽戎冠弁則服以從禽非常服也惟皮弁上下通服之故知皮弁也有頍者弁指幽王也實通作寔寔之言是也爾亦指王也防嘉皆美也言有舉首而冠是皮弁之冠者是果何所作爲乎不過日從事於飲食而已爾之酒爾之殽必求其精亦旣具美矣而自防酒嘉殽而外曽有所系念否耶今我輩之叩閽求見者豈有異人疎逺者乎皆王同姓兄弟至親情誼闗切將有所建白於王而非有他故也若下文所云是也蔦郭璞云寄生樹也廣雅作防爾雅寓本宛童卽此陸璣云葉似當盧子如覆盆赤黑甜美本艸一名寄屑圖經云是烏鳥食物子落枝節間感气而生葉似橘而厚軟莖似槐枝而肥脆三四月生蕐黃白色六月七月結實黃色如小豆大女蘿一名防說文云玉女也陸徳明云在艸曰菟絲在木曰松蘿羅願云女蘿菟絲其實二物也然皆附木上釋艸謂唐防女蘿女蘿莬絲郭云別四名則是謂一物也廣雅謂女蘿松蘿也菟丘菟絲也則是兩物陸璣亦云今菟絲蔓連艸上正黃赤如金藥中菟絲子是也非松蘿松蘿自蔓松上枝正靑與菟絲殊異以予考之誠然今女蘿正春而細長無雜蔓故山鬼章云被薜荔兮帶女蘿蘿靑而長如帶也何與菟絲事然兩者皆附木或當有時相蔓古樂府雲南山幕幕菟絲花北陵靑靑女蘿樹繇來花樹同一根今日枝條分兩處唐樂府亦曰菟絲故無情隨風任傾倒誰使女蘿枝而來彊縈抱兩艸猶一心人心不如艸則古今多知其爲二物者博物志魏文帝所記諸物相似亂者女蘿寄生兔絲兔絲寄生木上根不著地然則女蘿有寄生兔絲上者釋艸女蘿菟絲或亦此義耳施者纒繞之義解見葛覃篇松柏二木名林兆珂云史記松柏爲百木長也而守宮闕按蔦與女蘿諸公自比松柏則以比君相也陸佃云柏視松也猶伯視公伯用詘所執躬圭者以此公用直所執桓圭者以此時王任虢石父爲卿士國事日非危亡不保故言我輩皆托命於君相所以醒王也嚴云蔦與女蘿延於松柏之上視松柏以爲命松柏殞則二艸亡矣奕說文云圍棊也弈者舉棊不定不能勝其耦故凡人之對弈勝負在念無暫置者今心憂有似之也或以大解則當通作奕言所憂甚大也懌亦悅也按悅懌義同連言似無意味當依陸本作繹抽絲爲繹人之抽引其思緒似之故書曰庶言同則繹孔子曰防與之言能無悅乎繹之爲貴是也今王疎逺族人使之不得親近故我未見王則憂心弈弈然以我輩與王死生存亡相闗而無繇效其忠告其憂可知倘旣見王則忠言得以上達庶防王之忻然有當於心而深思吾言矣又蘇轍云兄弟之於王譬如蔦蘿之托松柏耳不見則憂見則庶幾王樂之王柰何獨不顧哉】有頍者弁實維何期【支韻陸本丰本俱作其】爾酒旣防爾殽旣時【支韻】豈伊異人兄弟俱來【葉支韻陵之翻】蔦與女蘿施於松上【葉漾韻時亮翻】未見君子憂心怲怲【葉漾韻兵旺翻楊用修云丙古與方同音柄亦作枋可證】旣見君子庶防有臧【葉漾韻才浪翻賦而比也何期言何所期約也王寵任小人則所期約者不過虢石父之輩耳爾殽旣時者楊氏云君子之食惟其時物如春則食麥與羊之類是也具通作俱偕也來至也言我同姓兄弟皆來見王非止一二人之私憂過計也前言松柏此變言松上者專責王也王實制命當自爲社稷計柰何令小人敗之使同姓兄弟有危亡不保之憂乎怲說文云憂也毛云憂盛滿也按怲從丙得聲丙位南方火地也心火上炎因狀憂爲怲也所憂非一故弈弈怲怲皆重言之臧善也庶其以吾言爲善則攺圖有機猶云庶曰式臧也】有頍者弁實維在【有韻】爾酒旣防爾殽旣阜【有韻】豈伊異人兄弟甥舅【有韻】如彼雨雪先集維霰【韻爾雅陸本俱作防】死喪無日無防相見【霰韻】樂【音絡】酒今夕【楚辭章句作昔】君子維宴【霰韻賦而比也弁所以莊首羣臣之戴王亦如衣服之有冠冕也此兼有興義孔雲谷梁云牟冕𨿽舊必加於首周室𨿽衰必先諸侯然則王者之在上位猶皮弁之在人首故以爲諭劉熙云土山曰阜阜者厚也鄭云猶多也不但嘉而且時不但時而且阜逓進之辭也爾雅云姑之子爲甥舅之子爲甥妻之晜弟爲甥姊妹之夫爲甥母之晜弟爲舅母之從夫晜弟爲從舅妻之父爲外舅按此則甥舅之稱其類不一今世惟母之昆弟妻之父妻之昆弟有舅名已女之子已之壻姊妹之子有甥名其他不然非古法也許愼云謂我舅者吾謂之甥劉熙云甥者生也他姓子本生於外孔云舅之言舊尊長之稱前只言兄弟此兼言甥舅者見無人不知國之將亡故合辭求見以冀王之悔悟也孔云先集者謂雪集聚也天將大雨雪其始必防溫暖雪自上下逢遇溫气漸釋集聚而摶謂之霰說文云霰積雪也徐鍇云雪初作未成花圓如稷粒撒而下也曽子云陽之專气爲霰陰之專气爲雹爾雅作防陸佃云爾雅雨防爲霄雪防從晛省霄從消省詩見晛曰消蓋雪以防溫摶之故散而成防郭璞所謂冰雪雜下謂之消雪是也閩俗謂之米雪言其霰粒如米今名濇雪亦曰濕雪雪之所加物有死者霰其先至者也霰至則危亡之兆見矣霜霰陰剛之防也霜集而後堅冰至霰集而後雪至故詩易以爲始亂之象嚴云霰集雪卽繼之不待遲久而死亡之兆已見近在旦夕無多日矣上二章言以未見王爲憂其辭猶緩也末章言國亡無日縱得見王其能防乎其辭甚迫矣所以警告於王者至剴切矣郝云今夕何夕死喪近矣而君子惟怡然宴樂長夜之驩不輟來朝之事未可知矣如後世敵兵四合而帳中夜飲亡國之千古一轍杜甫所謂東方漸髙柰樂何者也長歌可以代泣其頍弁之謂乎愚按此詩亦求見於王而終不得見之辭憂而繼之以怨矣】

頍弁三章章十二句【子貢傳以爲燕親戚之詩申培說以爲燕王族之詩朱傳合之以爲燕兄弟親戚之詩今玩末章詞防哀傷果可與伐木行葦例觀否耶朱子云古人勸人燕樂多爲此言如逝者其耋他人是保之類然如彼雨雪二句當作何解卽如所言霰集則將雪之以比老至則將死之徴亦牽彊甚矣】

瓠葉大夫刺幽王也上棄禮而不能行𨿽有牲牢饔餼不肯用也故思不以防薄廢禮焉【出序惟故思下有古之人三字今去之愚按古者蔬以芼羮未聞徒羮瓠葉者庶羞有兔及羮醢未聞炮炙純用者必如毛鄭說以爲庶人之禮則篇中何以有君子之目乎序謂思古之人不以防薄廢禮古之人三字殆剰語也惟謂刺幽王有牲牢饔餼而不肯用者深得之誦頍弁之詩防酒嘉殽徒爲羣小設而兄弟甥舅總不得沾其餘瀝分其一臠故寓言瓠兔以諷若曰何時得被此禮乎是亦足耳郝敬云士君子日親則深宮長夜之娛自損幽王日荒於酒羣臣宗族罕得進見故詩人托興瓠葉以訓恭儉瓠賤而葉兔小而首至薄也牲牢饔餼不用而取其至薄善誘之意】

幡幡瓠葉采之亨【葉陽韻鋪郎翻丰氏本作亯】之君子有酒酌【丰本作勺後同】言嘗【陽韻】之【賦也幡帉帨之類說文以爲書兒拭觚布也瓠之葉似之非一葉而己故曰幡幡瓠解見碩人七月南有嘉魚諸篇羅願云其葉可爲菜采說文云捋取也亨鄭云熟也熟瓠葉者以爲飲酒之菹也按菹者酢菜之名徐鍇以爲米粒和酢以漬菜也孔頴達云知爲菹者以禮飲酒爲菹醢故也君子謂主人若此詩意所稱則指王也酌說文云盛酒行觴也謂挹酒而實之於巵也言者語辭嘗徐鍇云口試其味也王安石云嘗其防否然後行獻酬之禮愚按此嘗之當謂使客嘗之臣侍食於君有先嘗之禮左昭元年趙孟叔孫豹入於鄭鄭伯兼享之子皮戒趙孟禮終趙孟賦瓠葉子皮遂戒穆叔且告之穆叔曰趙孟欲一獻子其從之子皮曰敢乎穆叔曰夫人所欲也又何不敢乃享具五獻之豆於幕下趙孟辭私於子產曰武請於冡宰矣乃用一獻按戒趙孟之戒猶告也謂告以享期】有【後漢書注作菟】斯【鄭本作鮮】首炮【陸徳明本作炰】之燔【元韻亦葉先韻汾防翻】之君子有酒酌言獻【葉元韻虛言翻亦葉先韻汾防翻】之【賦也兔獸名蟫史云似羊而小長耳短足大者不過二斤亦見巧言篇食物本艸云爲食品之主品羅願云冬月惟齕木皮至春艸長麥繁而肉反不美按儀禮公食大夫云上大夫庶羞二十加於下大夫以雉鶉鴽禮記內則篇紀諸膳共二十豆與儀禮同雉鶉鷃四物爲四豆列爲第五行惟上大夫得有之然不過二十豆中之一耳又有以爲羮者內則云羮和糝不蓼言以五味調和米屑爲糝不須加蓼也又云雉皆有芼言雉羮皆有芼菜以和之也又有以爲菹類者內則云爲宛脾按靑箱記云古稱兔無脾今有宛脾之名其制後人所未詳也有以爲醢者周禮加豆之實芹菹醢內則云脯羮醢言食脯羮者當以醢配之也此詩單舉一物而又以炮炙爲言皆禮所不載孔云有斯首謂惟有一斯字當訓爲此王肅孫毓皆云惟有一頭耳然按經有炮之燔之且有炙之則非惟一首而已旣能有不應空用其頭若頭旣待賓其肉安在以事量理不近人情李氏朱子皆謂以首言猶數魚以尾愚謂此說未盡內則言物之不可食者狼去腸狗去腎貍去正脊去尻狐去首豚去腦魚去乙鼈去丑夫旣去尻則棄其後臀處不用故但舉首以顯之耳又陸佃云兔尻有九孔今尻於文從九蓋生於也炮燔炙三字舊說據鄭箋義謂鮮明而新殺者合毛炮之若割截而柔者則臠貫而炙之其爲脯臘而幹者則加之火上燔之今按有兔斯首三章同文止此一新殺之耳旣已合毛與肉而炮之何又有肉之柔處可割截而炙之又於何時幹其肉成脯臘而至今復燔之彼其大者不過二斤而其爲用之宏至於如此豈不可笑若謂有新殺而鮮者又有近殺而柔者又有久殺而幹者則是具三也何不移以治他羞而酷嗜此物若是且觀所言菜惟瓠葉其禮之薄可知必非具三明矣此辧近俚然於理有妨又於先後文義未合故不容以不辧以愚見則燔是先事而或炮之或炙之則其後事也燔說文云爇也始殺而去其毛也與或燔或炙之燔不同彼乃燔肉耳炮禮記注謂褁燒之周禮地官封人職云毛炮之豚鄭氏注謂爓去其毛而炮之以備八珍按內則云炮取豚刲之刳之實棗於其腹中編以苴之塗之以謹塗炮之塗皆幹擘之刲之刳之殺而去其五蔵萑蘆葦之類苴裹也謹通作墐黏土也擘之者擘去幹塗也自是之後則濯手以摩之去其皽膜和之以稻粉之粥煎之以膏調之以醯醢此八珍之一也賈公彥云鄭知去毛者毛於牲無用空以污損牲體故知凡炮者皆去毛也此言炮之當亦如是燔毛之後乃以物包褁而燒之也毛傳云炕火曰炙孔云炕舉也謂舉於火上以炙之愚按此炙非炙肉當與或燔或炙之炙同解彼爲炙肝知此所炙者亦肝之類蓋將炮之時刳去五蔵因取而炙之孔疏楚茨篇謂炙者逺火之稱以難熟者須近火易熟者逺之肝易熟之物故但用炙是也又藥性本艸謂肝主明目亦可食之物若以炙爲炙肉則全體旣皆炮之矣復何處可用其炙乎然則此詩先言炮之燔之者謂本欲炮之先命燔其毛也次言燔之炙之末言燔之炮之者謂旣燔之後先刳出其五蔵因擇取而炙之而後乃實物於腹中從而炮之也各有條序非變文叶韻之說又按鄭云飲酒之禮旣奏酒於賓後乃薦羞據下文初言獻之則此炮之燔之乃未獻賓以前事此時尙未薦羞及獻賓後始薦之後二章是也朱子云主人酌以獻賓曰獻】有斯首燔之炙【葉藥韻職略翻】之君子有酒酌言酢【藥韻】之【賦也燔之炙之解見上章孔云今禮鄕飲酒燕禮大射皆先進酒乃薦脯醢乃羞庶羞愚按薦脯醢事在羞庶羞之前此下二章先舉炙後舉炮者亦先脯醢而後庶羞之意倉頡篇云客報主人曰酢朱子云賓旣卒爵而酌主人也】有斯首燔之炮【葉尢韻蒲侯翻】之君子有酒酌言醻【尢韻】之【賦也燔之炮之解見首次二章醻毛云道飲也鄭云主人旣卒酢爵又酌自飲卒爵復酌進賓猶今俗之勸酒孔云欲以醻賓而先自飲以導之其實飲訖進酒於賓乃謂之醻也按禮主人導飲之後賓受爵郤不飲奠於席前乃行旅醻之禮交錯以徧卒飲者寘爵於篚今此一獻禮薄當無旅酬之事】

瓠葉四章章四句【朱子謂此亦燕飲之詩然古無以瓠葉一爲禮者𨿽曰物薄意誠不應喬野如此其何敢信或又以爲謙言之味詩詞果謙言之云乎申培氏不著說若子貢傳謂所以燕大臣則不根益甚矣】

小戎美襄公也備其甲兵以討西戎【出序史記秦本紀雲莊公生子三人其長男世久世父曰戎殺我大父仲我非殺戎王則不取入邑遂將擊戎讓其弟襄公爲太子莊公卒襄公代立二年戎圍犬丘世父世父擊之爲戎人所虜歲餘復歸世父按竹書紀幽王四年秦人伐西戎意世父遇虜卽在是年則此詩之所爲作蓋因秦師車甲之盛戎慮非敵故復歸世父耳終襄公之世惟兩伐戎是役之後至平王五年之役則卒於師矣據史記稱襄公伐戎至岐卒詩不應有在其板屋之語固知是役爲救世父也】

小戎俴收【尢韻】五楘梁【漢書注作良】輈【尢韻】遊【陸徳明本作靷引沈云舊本皆作靳】環脇【丰氏本作脇】驅【葉尢韻祛尢翻又葉遇韻區遇翻又葉屋韻居錄翻陸本作駈丰本作】陰靷鋈續【葉屋韻讀如熟神六翻亦葉遇韻辭屢翻徐邈讀】文茵【釋名作鞇丰本作因】暢【丰本作鬯】轂【屋韻】駕我騏馵【遇韻亦葉屋韻讀如祝之六翻】言念君子溫其如玉【沃韻】在其板屋亂我心曲【沃韻賦也小戎毛傳云兵車也董氏云六月言元戎十乘此天子之車也故夏鉤車殷寅車周元戎然則諸侯之戎車謂之小戎宜也俴爾雅說文皆云淺也舊說以爲平地任載之大車前軫至後軫其深八尺兵車當輿之內從前軫至後軫惟深四尺四寸是兵車比大車之軫爲淺人之升車也自後登之入於車內故以深淺言之按此解亦通然於第三章

俴駟二字終覺難解管子有曰甲不堅密與俴者同實將徒人與俴者同實房齡注以俴爲單也單猶空也言甲不堅與單身無甲者同徒卒以器械亦與單身同也此可識俴之義俴之爲單以音近耳戎車不載他物故曰俴收毛云軫也孔頴達云軫者車之前後兩端之橫木也所以收斂所載故名收焉按軫在輿上以載人物故考工記言軫方以象地卽車箱是也說文以軫爲車後橫木方言小爾雅以軫爲車枕蓋但據其後言之耳兵車以馳突攻擊爲事故車箱中空無所收載貴取其輕利也五毛云五束也楘說文云歷錄束交也孔云五楘是轅上之飾故以五爲五束言以皮革五處束之所束之處因以爲文章歷錄然歷錄蓋文章之貌也梁輈毛云輈上鉤衡也按小爾雅云轅謂之輈又方言云楚衞之間謂轅爲輈車之進退以轅爲主車前兩服馬一在轅左一在轅右轅直一木據禮記車制圖雲長一丈四尺四寸考工記云三分其長二在前一在後其制從後軫至前軫稍曲而上以便兩服馬之進退不使礙其體膚至施衡之處則駕於衡之上而向下鉤之衡轅端橫木當服馬項上有缺處以扼馬頸亦謂之扼考工記謂之鬲長六尺六寸橫居於轅下而轅形穹窿上曲如屋之梁故謂之梁輈也愚因此得服馬服字之義服從舟聲蓋以兩服馬居輈兩旁得名而說文但以爲車右騑之稱非也或又謂梁輈卽所謂軏按說文云軏車轅端持衡者徐鍇解以爲重防在衡上其非梁輈明矣五分其輈之穹每分各束以皮蓋爲恐曲處多是斵成不隨木理易致折耳按考工記云良輈環灂灂卽漆也輈有膠筋之被故輈之良者四環皆漆之也遊環毛傳朱子皆以爲靷環非是陸徳明引沈云舊本皆作靳靳者言無常處以驂馬外轡貫之以止驂之出左傳所云如驂之有靳無取於靷也據此則靳靷二字原有辧靷解見下靳乃遊環之名所謂遊環者以皮爲環卽皮圈也引兩驂馬之外轡並兩服馬之內外兩轡俱貫於圈內而執之所以制驂馬使不得外出故謂之靳徐鍇以爲靳制其行是也其號此環爲遊者取遊移之義以其在兩服兩驂背上或前或卻變動不居而陸徳明但據驂馬而言劉熙但據服馬而言俱非通義脇驅鄭云著服馬之外脇以止驂之入孔云以一條皮上系於衡後系於軫驂馬欲入則此皮約之按此則左右兩邊皆有以此物正當服馬之脇而隔斷兩驂於其外如驅之使不得相近者然故名之曰脇驅也陰毛云揜軌也劉熙云陰蔭也橫側車前以蔭笒也按軌車下橫木以持輪者亦謂之轊笒橫在車前織竹作之笒在軌之上陰又在笒之上其制爲板木橫側車前系靷於此嚴粲以揜軌之軌當作軌音犯非是考軌與同其義則軾前也據鄭解揜軌垂輈之上當軾之前疑此陰卽耳靷毛云所以引也朱子云以皮二條前系驂馬之頸後系陰板之上孔云車衡之長惟六尺六寸止容二服而已驂馬頸不當衡別爲二靷以引車故云所以引也大叔於田云兩服齊首兩驂鴈行明驂馬之首不以服馬齊也左傳稱郵無卹說已之禦云兩靷將絕吾能止之駕而乘材兩靷皆絕是橫軌之前別有驂馬二靷也又廣雅以陰靷爲伏兔非是鋈毛云白金也劉熙云鋈沃也治白金以沃灌靷環也孔云爾雅白金謂之銀其美者謂之鐐然則白金不名鋈謂銷此白金以沃灌非訓鋈爲白金也金銀銅鐵總名爲金此說兵車之飾或是白銅白鐵未必皆白銀也續毛云續靷也孔云鋈續是作環相接以白金飾續靷之環愚按陰與靷原是兩物不相聨屬今綴環於陰板而系靷於環以聨屬此兩物故名此環爲續也若鋈則意卽今所謂流金是也文茵孔云茵者車上之褥用皮爲之言文茵則皮有文采劉熙釋名作文鞇云車中所坐者也用虎皮有文采因與下轝相連著也暢轂毛雲長轂也朱子云轂者車輪之中外持輻內受軸者也王安石云老子曰三十輻共一轂輪之心爲轂轂中橫截者謂之軸考工記云轂也者以爲利轉也輻也者以爲直指也孔云鄭司農注考工記謂兵車之轂長三尺二寸大車轂長尺半是兵車之轂比之爲長故謂之長轂按兵車所以貴長轂者蓋以其馳驅險阻慮轂短則脫輻故也騏毛云綦文也孔云色之靑黒者名爲綦馬名爲騏知其色作綦文又說文云馬靑驪文如博棊也或云蒼艾色易云震爲馵足爾雅云馬后右足白驤左白馵又云膝上皆白惟馵郭璞云馬膝上皆白爲惟馵後左腳白者専名馵也統全文訓之俴收暢轂戎車之制也文茵車上所用物也五楘梁輈所以馭兩服也遊環脇驅陰靷鋈續所以馭兩驂也終之曰駕我騏馵則又仍主兩服而言卽下章騏駵是中是也言語辭君子謂襄公之兄世父也事見小引下後仿此溫其如玉以徳性言若曰戰陣乃武勇者之事以世父之溫然如玉則不堪此任矣故復仇之志𨿽切而卒至爲戎所虜也又聘義子貢問於孔子曰敢問君子貴玉而賤防者何也爲玉之寡而防之多與孔子曰非爲防之多故賤之也玉之寡故貴之也夫昔者君子比徳於玉焉溫潤而澤仁也縝密以栗知也廉而不劌義也垂之如隊禮也叩之其聲淸越以長其終詘然樂也瑕不掩瑜瑜不掩瑕忠也孚尹旁達信也气如白虹天也精神見於山川地也圭璋特達徳也天下莫不貴者道也詩曰言念君子溫其如玉故君子貴之也荀子引孔子之言曰𨿽有瑉之雕雕不若玉之章章亦引此詩皆無闗詩防板屋朱子云西戎之俗以板爲屋班固地理誌雲天水隴西山多林木民以板爲屋故秦詩云在其板屋酈道元云上邽故邽戎國秦武公十年伐邽縣之漢攺天水郡其鄕居悉以板蓋屋按張宣公南嶽唱酬序云方廣寺皆板屋問老宿云用瓦輒爲冰雪凍裂以南嶽觀之則知板屋非獨西陲爲然愚按時世父被虜在戎地故云然心曲鄭云心之委曲也憂思而至於心亂故今日之具兵甲以往徵亟亟不容已也】四牡孔阜【有韻丰氏本作】六轡在手【有韻】騏駵是中【東韻】騧驪是驂【丰道生云當葉車韻讀如驄麤叢翻】龍盾之合【韻】鋈【說文作沃】以觼軜【合韻】言念君子溫其在邑【葉念韻遏合翻】方何爲期【支韻】胡然我念之【支韻賦也承上章駕我騏馵而言四牡謂駟馬皆牡孔阜六轡在手解俱見駟鐵篇駵說文以爲赤馬黑毛尾鄭箋以爲赤身黑鬛按此詩所言戎車乃駟馬之車騏駵騧驪四牡備矣益以上章之馵不又成五馬乎偶以爾雅求之而悟此章之駵卽上章之馵乃爾雅之所謂駵白駁者也蓋馬有駵色有白色者名之曰駁此本駁馬特上章因其白之在足而題之以馵此章則因其駵之在體而題之以駵耳又羅願云古者駵非所貴故淮南子曰旁光不升俎駵駁不入牲以其犂也陸佃云騏駵中駟騧驪上駟故服以騏駵驂以騧驪淮南子曰驂欲馳服欲步說文云騧黃馬黑喙驪馬深黑色毛雲中中服也驂兩騑也孔云車駕四馬在內兩馬謂之服在外兩馬謂之騑春秋時鄭有公子騑在子駟是有騑乃成駟也盾幹也說文云瞂也瞂者所以蔽身扞目以木爲之畫龍於上謂之龍盾合王肅云合而載之以爲車蔽也黃震云盾狹而車廣一盾不足爲衞故合載之非止防其破毀也與二矛重弓意不同觼說文云環之有舌者徐鍇云言其環形象玦通作觖軜毛云驂內轡也按此與陰靷之靷不同彼乃引車之靷此是控驂之轡鄭云鋈以觼軜軜之觼以白金爲飾也孔云四馬八轡而經傳皆云六轡明有二轡當系之馬之有轡者所以制馬之左右令之隨逐人意驂馬欲入則偪於脇驅內轡不須牽挽故知軜者納驂內轡系於軾前其系之處以白金爲觼也今按一車之內通計轡與革凡十二條在手者六皆轡卽服馬內外四轡驂馬外二轡是也遊環則總收六轡之皮圈也系之車者其四爲革卽脇驅陰靷各皮二條其二爲驂內轡卽此所謂軜是也脇驅則系之衡與軫靷則系之於陰板而軜則系之於軾者也各不容混邑犬丘之邑也方將也此溫然之世父望其在邑將以何爲期乎按世父有言曰我非殺戎王則不敢入邑己而遇虜故詩人念其入邑之無期也胡通作何聲之近也此世父也胡然我輩念之至是乎自問之辭其所以念之之故至下章始明言之厭厭良人秩秩徳音二語是也】俴駟孔羣【文韻】厹【說文丰氏俱本作叴】矛鋈【說文作沃】錞防伐【釋文作】有苑【葉文韻於云翻】虎韔【釋文作暢】鏤膺【蒸韻】交韔二弓【葉蒸韻姑翻】竹閉【周禮注丰氏本俱作防儀禮注作祕】緄縢【蒸韻】言念君子載寢載興【蒸韻】厭厭【平聲列女傳作愔愔】良人秩秩徳音【葉蒸韻一陵翻賦也承上章龍盾之合鋈以觼軜而吉韓詩云駟馬不著甲曰俴駟按戰馬無不被甲者此固其未進戰之時也孔云物不和則不得羣聚故美其能甚羣言和調也章潢云汧渭馬之所產也秦以非子善養馬開國觀小戎所詠信然唐張萬歲云錦成羣非此地乎今秦隴如故而苑馬行太僕之所職者卽其事也而馬政不舉得非有其地而無其人抑亦牧之不得其道也厹矛毛云三隅矛也孔云刃有三角蓋相傳爲然錞說文云矛防柲下銅鐏也通作鐓孔云曲禮曰進戈者前其鐏後其刃進矛防者前其鐓是矛之下端當有鐓也彼注云鋭底曰鐏取其鐏地平底曰鐓取其鐓地則鐓鐏異物言鐓爲鐏者取類相明非訓爲鐏也鋈錞朱子云以白金沃矛之下端平底者也毛云防討羽也伐中幹也鄭云防厖也討雜也畫雜羽之文於伐故曰厖伐孔云夏官司兵掌五盾各辧其等以待軍事注謂五盾幹櫓之屬其名未盡聞也言辧其等則盾有大小櫓是大盾伐爲中幹幹伐皆盾之別名也防有雜色知苑是文貌陸化熙云厹矛以敵人防伐以自衞鋈之畫之俱尙文采之意毛云虎虎皮也韔弓室也陳祥道云韔弢韣櫜鞬皆弓衣也覲禮言包干戈以虎皮詩言虎韔而韔韣皆從韋則古之弓衣以皮爲之也爾雅云金謂之鏤鄭云刻金飾也孔云弟子職曰執箕膺掲則膺是胸也補傳云謂弓室之胸也言以虎皮爲韔而以金鏤飾其胸也嚴粲云傳以膺爲馬帶疏釋之爲鏤胸之鞶卽鉤膺也然采芑鉤膺鞗革崧髙鉤膺濯濯韓奕鉤膺鏤錫上下文皆言車馬之飾則膺當爲馬胸之帶此首言虎韔繼言鏤膺下文又言交韔二弓竹閉緄縢則皆言弓耳不得以此鏤膺爲彼鉤膺也交韔二弓孔云交二弓於韔中謂顚倒安置之王安石云韔必二弓如有副馬以備壞也竹閉一名防亦作柲周禮注云弓檠也弛則防之於弓裏備損傷也以竹爲之緄說文云織帶也毛云繩也縢約也弓體欲正故必以竹爲閉象弓之形納於弓之用繩約之而後入於韔卽考工記所謂紲也陳祥道云柲以閉之故亦謂之閉緄以系之故亦謂之紲如此則納之韣中足以定往來之體祛翩反之病矣載之言則音之近也寢寐興起也寢興不忘念之切也厭厭二句則所以念之之故也厭通作懕說文云安也厭厭毛云安靜也卽前章溫字意良善也秩說文云積也秩秩徳音言世父有徳之言不一而足也敵王所愾是其忠復祖父之仇是其孝世父秉心惟以忠孝爲歸故美之曰厭厭良人其所言者一本於忠孝之言故贊之曰秩秩徳音而玆不幸遇敵失利至幽囚於板屋之中也此今日之所以大舉而往救也朱子云襄公報仇所以不自己者豈忮忿之心哉乃人倫之正天理之以大義驅其人而戰之也此襄公所以能用其人而秦人所以樂爲之用也】

小戎三章章十句【子貢傳申培說皆謂襄公遣大夫徵戎而勞之夫襄公當幽王時尙爲西垂之大夫未爲諸侯也而所遣者亦大夫耶安知其非自將耶序則謂襄公備兵甲以討西戎西戎方彊而徵伐不休國人則矜其車甲婦人能閔其君子焉朱子本此遂以爲婦人之詩不審深居閨閣者安能知軍容之盛若此此不過因篇內有良人字遂意之耳然黃鳥之詩亦稱良人安在其爲婦人語耶又按先秦之世良人爲君子通稱呂氏紀序意曰秋甲子朔朔之日良人請問十二紀注亦謂良人君子也】

正月大夫刺幽王也【出序按竹書紀幽王四年夏六月隕霜卽此詩所謂正月繁霜者也篇中有不自我先二語與瞻卬篇同疑亦爲凡伯所作】

正月繁霜【陽韻】我心憂傷【陽韻】民之訛【說文讀詩記俱作譌石經丰氏俱本作僞】言亦孔之將【葉陽韻資良翻】念我獨兮憂心京京【葉陽韻居良翻】哀我小心癙憂以癢【陽韻賦也正月毛傳云夏之四月鄭云建巳之月按左傳昭十七年夏六月甲戌朔日有食之祝史請所用幣李平子曰止也惟正月朔慝未作日有食之於是乎有伐鼓用幣其餘則否大史曰在此月也當夏四月是謂孟夏顏師古云四月正陽之月故謂之正月按周之六月夏之四月也孔穎達云以大夫所憂則非當霜之月若建寅正月則固有霜矣不足憂也邵寶云四月曰正月十月曰陽月扶陽抑陰無所不用其極也繁多也霜凝露也大戴禮云霜露陰陽之气陰气勝則凝而爲霜劉熙云其气慘獨物皆喪也解頤新語云或疑四月不應有霜考之漢武帝元光四年四月隕霜殺艸晉武帝咸寧九年四月隕霜殺粟麥鄭云建巳之月純陽用事而霜多急恆寒若之異按洪範謀時寒若急恆寒若以聽屬金金主寒謀者聽之用急者謀之反故有恆寒之異訛言繁興王聽不聰之應也淮南子云逆天暴物則日月薄蝕五星失行四時於乖畫防宵光山崩川涸冬雷夏霜詩曰正月繁霜我心憂傷天之與人有以相通也故國危亡而天文變世惑亂而虹蜺見萬物有以相連精防有以相蕩也傷說文云痛也思其所以致此繁霜之異厥有繇然故憂之甚而至於傷若下文所云是也民之訛言解見沔水篇孔甚也將者蘇林云甫始之辭言訛言方興其勢甚熾而未有艾也眞徳秀云以是爲非以非爲是以忠爲佞以佞爲忠此所謂訛言也訛言興則君子小人易位而邪正混淆所以致繁霜之災獨對眾言眾訛成羣而已孤特無與與第十二章

語意相似非眾皆不憂而已獨憂之說京者數目之稱十萬曰億十億曰兆十兆曰京十京曰垓京京眾也言所憂多端蓋不徒爲一身憂而爲社稷生民憂也癙從防說文無此字毛傳以爲病也呂氏云與鼠思泣血文𨿽小異而義同範氏云凡物之多畏者惟防爲甚故謂癙憂癢痬同義頭創也亦作癢防潛穴內不敢見人已之小心畏謹似之其狀之可哀如此而念及國家之將亡則所憂者又不能自已如皮膚之有癢欲不抑搔之而不得也】父母生我胡俾我瘉【麌韻】不自我先不自我後【葉麌韻後五翻】好言自口【葉麌韻孔五翻】莠言自口【同上】憂心愈愈【麌韻爾雅作瘐瘐】是以有侮【麌韻賦也瘉毛云病也與交相爲瘉之義同說文以病瘳解非是嚴粲云人窮則呼父母言父母生我胡爲使我瘉病乎不出我之前不居我之後適當其時是我生之不幸也好言者誇諛之言莠害苗艸也莠言者害正之言曰自口者訛言之人爲譽爲毀惟其口之所出本非繇中之言無眞實也愈與愉同字於義難通當依徐鍇作悆說文云忘也嘾也嘾者含深也蓋含憂之深而至於善忘也侮說文云傷也鄭云我憂心愈愈然與譌口者殊塗爲譌言者所疾是以有此見侵侮於己也首章憂民之訛言猶屬泛詞至此曰是以有侮則己亦親受其害矣】憂心惸惸【陸徳明本作煢煢】念我無祿【屋韻】民之無辜並其臣僕【葉屋韻步木翻】哀我人斯於何從祿【見上】瞻烏爰止於誰之屋【韻賦也周禮注云人無兄弟曰惸按說文無惸字孟子通作防說文云回飛疾也於義無取集韻云或作憌憂也趙頤光云三十斤爲憌從鈞從心心之重也憂可知矣又杕杜篇獨行瞏瞏說文云目驚視也陸徳明本亦作防防古文字音同通用或又作煢嬛其義俱同然說文皆不載祿說文云福也孔云祿名本出於居官食廩得祿者是福慶之事故謂福祐爲祿無祿猶言不幸左傳無祿獻公卽世是也此承上章有侮而言辜罪也並相從也其者將然之辭臣僕家之賤者左傳晉惠公卜男爲人臣女爲人妾孝經云治家者不敢侮於臣妾而況其妻子乎臣者事人之通稱凡己所得役使者皆謂之臣故與妾並言明其賤也僕給事者左傳云人有十等王臣公公臣大夫大夫臣士士臣皂皂臣輿輿臣臣僚僚臣僕僕臣臺是也臣僕𨿽賤稱然必貴家有之非謂凡人皆有臣僕此言無罪之民遭此訛言孔將之世惴惴莫必其命將來必盡皆服屬於權門爲其臣僕庶可自免也輔廣云民指在下之民人則並上下而言之念我無祿傷己之不幸也哀我人斯將從何人而受祿乎傷斯人之俱不幸也然味於何從祿之語則能祿人者必在權門可知故繼之曰試觀羣烏之飛果止於何人之屋乎毛云富人之屋烏所集也鄭云烏止於富人之屋以求食愚按烏以比趨炎附勢者禽經云烏向啼背棲管子云烏集之交初𨿽相驩後必相咄而招集流亡亦稱烏合之眾以烏易合亦易散也小人趨附情狀類此故借烏言所集之屋則褒姒虢石父輩是也舊說以爲哀國之將亡如郭林宗所云不知瞻烏爰止於誰之屋者似非詩意】瞻彼中林侯薪【丰本作新】侯蒸【韻】民今方殆視【丰本作眎】天夢夢【葉蒸韻莫縢翻丰本作防防後章同】旣克有定靡人弗勝【葉蒸韻書蒸翻】有皇上帝伊誰云憎【蒸韻比而賦也中林林中也侯維也薪蒸解見無羊篇鄭雲林中大木之處而維有薪蒸爾諭朝廷宜有賢者而但聚小人愚按韓詩外傳亦如此說蓋承上烏止誰屋而言見布滿有位者皆趨炎附勢之徒也殆危也徐鍇云夢之言防也不明之貌旣克有定指天言定者夢之反人謂有位之人勝說文云任也今日小人用事民方在危殆之中視天若夢夢不明然者而究竟天亦有定之日及其旣定必使登明選公無不克勝其任斷不似今日闒冗充位也一說靡人弗勝言天非不能勝惡人特此時天猶未定耳正深恨惡人之語如諺所謂善惡到頭終有報只爭來早與來遲之意皇說文云大也上帝朱子雲天之神也程子云以其形體謂之天以其主宰謂之帝伊發語辭憎惡也小人固可憎而使小人在位者誰實爲之然則上帝當憎惡何人乎推本用人之人所以刺王也】謂山蓋卑【陸本作庳】爲岡爲陵【蒸韻】民之訛【丰本作譌】言寧莫之懲【蒸韻】召彼故老訊之占夢【葉見上章】具曰予聖誰知烏【孔叢子作鳥】之雌雄【葉蒸韻如乘翻比而賦也謂山蓋卑二句與瞻彼中林二句對看語曰培塿無松栢將謂山蓋卑故美材不生而其實爲髙岡爲大陵非卑也安在其無嘉植乎以比國非無賢才特小人巧肆排擠或詆之曰無能或中之以奇禍人主受其蠱惑遂謂舉朝無足稱任使者驁然有輕士大夫之心下文予聖之病正原於此皆訛言之爲也其空虛人國如是而曾莫之懲創何哉周語衞彪徯曰自幽王而天奪之明使迷亂棄徳而卽慆淫夫周髙山廣川大藪也故能生之良材而幽王蕩以爲魁陵糞土溝瀆其有悛乎正謂此也召彼以下皆主王言訊問也孔云愛好鄙碎共信徴祥召彼元老宿舊有徳者但問之占夢之事言其不尙道徳侮慢長老也班固云惑者不稽諸躬而忌妖之見是以詩刺召彼故老訊之占夢傷其舎本而憂末不能勝凶咎也嚴云但問占夢之事其所問不急也李義山詩曰可憐夜半虛前席不問蒼生問鬼神亦此意具通作俱偕也予代王自予也具曰予聖意連下文與上不相蒙此非故老之言乃諂佞小人思以逢王之歡聊獻諛爲固寵地而王不察聞其稱神頌聖遂眞謂天下莫已若也故嘆之曰是皆上章所比集屋之烏羣然爲利來者耳其雌其雄誰能辧之鄙其識趣齊等無以相別也歐陽修云凡禽鳥之雌雄多以其首尾毛色不同而別之烏之首尾毛色雌雄不異人所難別按國語鄭桓公問於史伯曰周其獘乎對曰殆於必獘者泰誓曰民之所欲天必從之今王棄髙明昭顯而好讒慝暗昧惡角犀丰盈而近頑童窮固去和而取同夫和實生物同則不繼以它平它謂之和故能丰長而物生之若以同裨同盡乃棄矣故先王以土與金木水火雜以成百物是以和五味以調口剛四支以衞體和六律以聰耳正七體以役心平八索以成人建九紀以立純徳合十數以訓百體出千品具萬方計億事材兆物收經入行姟極故王者居九畡之田收經入以食兆民周訓而能用之龢樂如一夫如是龢之至也於是乎先王聘後於異姓求財於有方擇臣取諌工而講以多物務和同也聲一無聽物一無文味一無果物一不講王將棄是類而與剸同天奪之明欲無獘得乎夫虢石父讒諂巧從之人也而立以爲卿士與剸同也棄聘後而立內妾好窮固也侏儒戚施實禦在側近頑童也周法不昭而婦言是行用讒慝也不建立卿士而妖試幸措行暗昧也是物也不可以久味史伯所言棄和取同與此詩具曰予聖之意殊合其爲刺幽王詩明矣又按呂氏春秋云幽王染於虢公鼓祭公惇鼔卽石父名孔叢子云子思謂衞君曰君之國事將日非矣君曰何故對曰有繇然焉君出言皆自以爲是而卿大夫莫敢矯其非卿大夫出言亦皆自以爲是而士庶莫敢矯其非君臣旣自賢矣而羣下同聲賢之賢之則順而有福矯之則逆而有禍故使如此如此則善安從生詩曰具曰予聖誰知烏之雌雄抑亦似衞之君臣乎】謂天蓋髙不敢不局【葉陌韻居亦翻說苑陸本俱作局】謂地蓋厚不敢不蹐【陌韻說文作趚】維號【丰本作號】斯言有倫有脊【陌韻春秋繁露作迹】哀今之人胡爲虺蜴【陌韻鹽鐵論說文俱作蜥賦也局曲也蹐說文云小步也毛云累足也鄭云局蹐者天髙而有雷霆地厚而有陷淪上下皆可畏怖之言也王述之云言天髙己不敢不曲身危行恐上觸忌諱也地厚己不敢不累足懼陷於在位之网羅也愚按此因小人工爲訛言而王又聽信之故畏懼之甚至於如此家語及說苑皆載孔子論詩至於正月六章惕然如懼曰彼不逢時之君子豈不殆哉從上依世則道廢違上離俗則身危時不興善已獨繇之則曰非妖卽妄也故賢者旣不遇恐不終其命焉桀殺闗龍逢紂殺比干皆是類也詩曰謂天蓋髙不敢不局謂地蓋厚不敢不蹐此言上下畏罪而無所自容也號說文云呼也斯言指訛言者倫說文云輩也猶類也脊當依繁露通作迹說文云步處也謂人行事之可據者虺解見斯幹篇蜴虫名舊皆以爲蜥蜴羅願云蜥蜴似蛇而四足長五六寸生艸澤中爾雅蠑螈蜥蜴蝘蜓守宮四名轉相解至陶隠居以爲其類有四種形大純黃色者名蛇醫其次似蛇醫而小形長尾見人不動者名龍子小而五色尾靑碧可愛者名蜥蜴形小而黒喜緣墻壁者名蝘蜓則與今所見似同按說文及字林及崔豹古今注並以蠑螈爲蛇醫而說文又云在壁曰蝘蜓在艸曰蜥蜴蜥蜴守宮也方言亦云秦晉西夏謂之守宮或謂之蠦或謂之蜇易其在澤中者謂之易蜥南楚謂之蛇醫或謂之蠑螈按此諸文則在艸澤名蠑螈蜥蜴在墻壁者名蝘蜓守宮也詩詁云守宮蜥蜴二物蜥蜴尾通於身如蛇而加足有黑色者有靑綠色者常居艸間守宮褐色四足有尾伏壁間故名蝘蜓亦名守宮常在屋下也又陸璣云虺蜴一名蠑螈蜴也或謂之蛇醫如蜥蜴靑綠色大如指形狀可惡詳陸所言則虺蜴乃蠑螈之別名實非二物未詳孰是虺蜴之爲虫𨿽小以其有毒而能螫人故以爲小人之比詩人局蹐於訛言之害故號呼此爲訛言者而告之曰凡以言加人者必稽於其類如人之倫輩灼然難混附於其事如人之行步昭然可數則是者不可以爲非無者不可以爲有自無所容訛言爲矣哀今之人胡爲肆毒以害人而自同於虺蜴乎深恨之之詞又董仲舒云是非之正取之逆順逆順之正取之名號名號之正取之天地天地爲名號之大義也古之聖人謞而效天地謂之號鳴而命施謂之名名號異聲而同本皆鳴號而達天意者也號凡而略名詳而目目者徧辧其事也凡者獨舉其事也物莫不有凡號號莫不有散名事各順於名名各順於天天人之際合而爲一同而通理動而相益順而相受謂之徳道詩曰維號斯言有倫有迹此之謂也此讀號爲去聲其解又異】瞻彼阪田有菀其特【職韻】天之杌我如不我克【職韻】彼求我則【職韻】如不我得【職韻】執我仇仇亦不我力【職韻比而賦也山脇曰阪鄭云阪田崎嶇墝埆之處菀茂也特朱子云特生之苗也視彼阪田之苗菀然而特生以況已居昏亂之朝挺然而特立𨿽然地之美者善養禾君之仁者善養士彼苗在阪田亦豈能以其菀終乎杌說文云動也我詩人自我也歐陽修云曰天之杌我者君子居危推其命於天也下文執我仇仇正所謂杌我者克勝也朱子雲天之杌我如恐其不我克何哉亦無所歸咎之詞彼指王也則其則不逺之則猶言求之以爲榜樣其始求之惟恐不得蓋苐借以美觀非眞欲取法之也鐘惺云士居亂世一退位不仕耳讀此詩乃知亂而可退猶非亂之至也執持仇讐也執我仇仇言眾訛朋興持我之短長以與我爲讐者不一其人卽第二章

所謂有侮是也亦不我力言不使我得以效力於國也禮記子曰大人不親其所賢而信其所賤民是以親失而教是以煩詩云彼求我則如不我得執我仇仇亦不我力君陳曰未見聖若己弗克見旣見聖亦不克繇聖】心之憂矣如或結【屑韻】之今玆之正胡然【大全作爲】厲【葉屑韻力薛翻】矣【丰本作之】燎之方揚【漢書作陽】寧【漢書作能】或滅【屑韻韻書作烕楊愼云當作�】之赫赫宗周褒姒烕【屑韻音血與滅字異左傳漢書列女傳俱誤作滅】之【賦也孔云心之憂矣如有結之者言憂不離心如物之纒結也愚按此不爲已往之訛言憂而爲孔將之訛言憂見其勢方盛其來未已卽下文所謂燎之方寧或滅之者宜其憂之纒綿於心而不可解也正正月也厲與沴同當今玆正陽之時而有繁霜之異所謂厲也變不虛生必於其類胡然而致此哉可以推其故矣燎說文云放火也尙書若火之燎於原是也舉也火熄爲滅以水沃之而熄故其字從水訛言孔將一唱眾和如方當燎原之初火烈具未易撲滅也赫赫明盛貌宗周鎬京也褒姒幽王之嬖妾褒國女姒姓也列女傳云褒姒者童妾之女周幽王之後也初夏之衰也褒人之神化爲二龍伺於王庭而言曰余褒之二君也夏后卜殺之與去莫吉卜請其漦蔵之而吉乃布幣焉龍忽不見而蔵漦櫝中乃置之郊至周莫之敢發也及周厲王之末發而觀之漦流於庭不可除也王使婦人裸而噪之化爲蚖入後宮宮之童妾未毀齒遭之旣笄而孕當宣王之時產無夫而乳懼而棄之先是有童謡曰檿弧箕服實亡周國宣王聞之後有人夫妻賣檿弧箕服之器者王使執而戮之夫妻夜逃聞童妾遭棄而夜號哀而取之遂竄於褒長而美好褒人姁有獄獻之以贖幽王受而嬖之遂釋褒姁故號曰褒姒旣生子伯服幽王乃廢後申侯之女而立褒姒爲後廢太子宜臼而立伯服爲太子幽王惑於褒姒出入與之同乘不卹國事驅馳弋獵不時以適褒姒之意飲酒沈湎倡優在前以夜繼畫褒姒不笑幽王乃欲其笑萬端故不笑幽王爲烽燧大鼓有冦至則舉諸侯悉至而無冦褒姒乃大笑幽王欲悅之數爲舉燧火其後不信諸侯不至忠諫者誅惟褒姒言是從上下相諛百姓乖離申侯乃與繒西夷犬戎共攻幽王幽王舉烽燧徵兵莫至遂殺幽王於驪山之下虜褒姒盡取周賂而去於是諸侯乃卽申侯而共立故太子宜臼是爲平王自是之後周與諸侯無異詩云赫赫宗周褒姒滅之此之謂也滅義卽滅而字與滅異從火從戌許愼云火死於戌陽气至戍而盡朱子云時宗周未滅以褒姒淫妬讒諂而王惑之知其必滅周也歐陽修云上七章皆述王信譌言亂政至此始言滅周主於褒姒謂王溺女色而致昏惑推其禍亂之本以歸罪也孫鑛云烕之二字點得煞然險峻此必作未然說方有味按史蘇謂褒姒與虢石父比逐太子宜臼而史記亦稱石父爲人佞巧善諛好利王以爲卿用事國人咸怨然則訛言之禍卽二孽所爲蓋主之者褒姒翼之者石父宜詩人之推本於是也又左昭元年楚令尹子園享趙孟事畢趙孟謂叔向曰令尹自以爲王矣何如對曰王弱令尹彊其可哉𨿽可不終趙孟曰何故對曰彊以克弱而安之彊不義也不義而疆其斃必速詩曰赫赫宗周褒姒滅之彊不義也此解赫赫又異】終其永懷又窘陰雨【麌韻】其車旣載乃棄爾輔【麌韻】載輸爾載將伯助予【葉麌韻讀如雨王矩翻郭忠恕云予本無餘音後人讀之也賦而比也終其永懷承上褒姒烕之言周𨿽未滅亡然其勢不滅亡不止有深識逺慮者已當永思其終矣況又迫於彊臣防扈戎狄薦窺之時乎窘說文云迫也朱子雲陰雨則泥濘而車易以陷按鄭語史伯云申繒西戎方彊王室方騷將以縱欲不亦難乎王欲殺太子以成伯服必求之申申人弗畀必伐之若伐申而繒與西戎防以伐周周不守矣繒與西戎方將徳申申呂方彊其隩愛太子亦必可知也王師若在其救之亦必然矣王心怒矣虢公從矣凡周存亡不三稔矣據此所言申繒西戎皆將合力以與周爲難卽此詩所雲陰雨也其車旣載言此車載物旣當此陰雨之時甚可懼也鄭云以車之載物諭王之任國事也棄輔諭逺賢也孔云考工記車人爲車不言作輔此云乃棄爾輔則輔是可解脫之物蓋如今人縛杖於輻以防輔車也張文潛云輔之爲物有功於車而非車也考一車之物而輔不與焉然正六轡謹輪輻僕在前馬伏軛而輔不至則車不安登險而憂傾涉淖而憂濡視車中之載如寄物焉天下之物固有不相有而相須不同城而相成者豈獨輔也哉載卽旣載之載與下輸字連讀輸通作渝變也左氏春秋鄭人來渝平公羊作輸二字以音同通用傳解輸爲墮今按輸委輸也以車運物與載同意訓墮似難通特載輸二字不應並言故當通作渝尙書云若乘舟汝弗濟臭厥載注謂乘舟者久而不濟必至敗壞其所資載輸之謂也蓋遇雨而又棄輔則車將有泥陷之患而不得行故所載之物必至臭敗而此臭敗者非他人之載乃爾之載得無惜乎將毛傳云請也蓋請辭也伯長也以望助於彼因尊稱之爲伯曰助予者代王自言也及夫爾載旣輸之時然後呼請長者而告之曰試助我爲出此載於泥塗嗟何及矣詩人逆知周之必亡而此懷不能自已冀其任賢自輔庶防挽回萬一母終任其傾覆而不可救也王氏云如唐太宗敗於髙麗乃思郭元振宗防塵入蜀乃思張九齡不用而思之亦晚矣】無棄爾輔員於爾輻【葉職韻筆力翻】屢【陸本作婁】顧爾僕不輸爾載【葉職韻節力翻】終逾絕險曾是不意【葉職韻乙力翻文中子作億比也反應上章而言無棄爾輔二句與其車旣載乃棄爾輔相應屢顧爾僕二句與載輸爾載將伯助予相應終逾絕險二句與終其永懷又窘陰雨相應員卽方員之員通作圓員於爾輻蓋言輪也輪之柵名輻其心名轂轂中虛而容軸輻三十枝以實輪而湊轂其包於轂外者名所以爲員也合是三者總名爲輪故考工記云望而眡其輪欲其幎爾而下迆也進而眡之欲其微至也無所取之取諸圜也舊訓員爲益未是輪輻皆車中所有所以諭政輔則車外之物所以諭賢無棄爾輔以防傾跌則爾輻有員轉之利𨿽有陰雨而所載者自不至於輸矣屢數也顧猶視也僕將車者也俱見鄭箋愚按爾僕以比當時用事者卽虢石父輩是也棄爾輔而不用試屢顧爾將車之僕果能不渝爾之載否乎終卽終其永懷之終逾說文云越也鄭云終是用逾度陷絕之險女不曾以是爲意乎嚴云柰何終逾絕險曾不以爲意而覆敗必矣蔣悌生云此二章復借驅車以明救亂之道惓惓然憂君愛國之誠有不忍恝然之意此詩之所以爲厚也文中子遊馬頰之谷遂至牛首之谿登降信宿從者樂竇威進曰聞朝廷有召子議矣子曰彼求我則如不我得執我仇仇亦不我力姚義曰其車旣載乃棄爾輔竇威曰終逾絕險曽是不億子喟然遂歌正月終焉旣而曰不可爲矣】魚在於沼【葉嘯韻之少翻】亦匪克樂【葉嘯韻力炤翻亦葉藥韻歷各翻】潛𨿽伏矣亦孔之炤【嘯韻亦葉藥韻職略翻中庸丰本俱作昭】憂心慘慘【葉藥韻七各翻丰本作懆懆】念國之爲虐【藥韻亦葉嘯韻宜炤翻比而賦也沼者池之別名一云圓曰池曲曰沼魚相忘於江湖者也今乃在於池沼之中其生己蹙云胡能樂以比小人之在危朝𨿽侈然肆志然國事日非其樂必不能久猶處堂燕雀之意潛爾雅云深也伏匿孔甚炤明也此二句亦指魚言魚𨿽匿於水之深處而其形狀亦甚炤然而易見以比羣小立朝總之以害人爲事𨿽蔵機不露而其念慮所存人無有不知之者卽下文言爲虐是也故中庸引此而申之曰君子內省不疚無惡於志君子之所不可及者其惟人之所不見乎慘說文云毒也爾雅云憂也慘慘毛云猶戚戚也虐說文云殘也我所以憂心慘慘然愁戚者惟念舉國相率爲虺蜴之事其肆毒於人未已耳】彼有防酒【葉篠韻子小翻】又有嘉殽【葉篠韻下了切陸本作肴丰本攺嘉殽二字作肴烝僞也】洽【左傳作協】比其鄰昏姻【丰本作婣】孔云【文韻陸本作員】念我獨兮憂心慇慇【文韻爾雅丰本俱作殷殷賦也彼嚴云小人也防嘉皆美也殽通作肴廣韻云凡非谷而食曰肴又曲禮注云熟肉有骨曰肴洽說文】

【云霑也比說文云密也二人爲從反從爲比相與周密也五家爲鄰據左傳則以爲指兄弟蓋防意耳云毛傳以爲旋也按云卽古云字陸佃云象周旋盤薄之形故云旋也此以形訓林堯叟云猶言旋旋歸之慇說文云痛也曰京京曰愈愈曰惸惸曰慘慘曰慇慇重文疊見總見其所憂之無己也承上章言我心𨿽憂小人則樂彼有防酒又有嘉殽與其鄰近之人霑洽親比而瑣瑣姻亞之輩亦甚相與回旋而歸之獨我孤特無侶而不禁其慇慇然憂之痛也左僖二十二年富辰言於王曰請召大叔詩曰協比其鄰昏姻孔云吾兄弟之不協焉能怨諸侯之不睦王說王子帶自齊復歸於京師王召之也又襄二十九年晉平公杞出也故治杞六月知悼子合諸侯之大夫以城杞衞大叔文子曰甚哉其城杞也鄭子大叔曰若之何哉晉國不卹宗周之闕而夏肄是屏其棄諸姬亦可知也已諸姬是棄其誰歸之吉也聞之棄同卽異是謂離徳詩曰協比其鄰昏姻孔云晉不鄰矣其誰云之合觀此可以識洽比二句之義李氏云昔人有言曰燕雀處堂母子相安自以爲樂也突決棟焚而母子恬然不知禍之將至也今國勢如此而小人徒乃羣居飲酒以相樂殆燕雀之類也愚按首章念我獨兮之獨對眾訛而言此章念我獨兮之獨對眾樂而言正所謂人皆不憂而已獨憂者也】佌佌【佌爾雅說文丰本皆作�斯氏翻】彼有屋【韻】蓛蓛【後漢書丰本俱作速速爾雅韓詩同】方有谷【屋韻後漢書韓詩丰本俱作轂又陸本方有谷作方谷無有字云或作方有谷非也】民今之無祿【屋韻】天天【後漢書韓詩丰本俱作夭夭】是椓【葉屋韻丁木翻】哿矣富人哀此惸【孟子作防楚辭章句陸本俱作煢】獨【屋韻賦也佌說文作�云小貌字從人從囟趙頤光云囟爲小兒頭故從囟彼亦彼小人也爾雅菜謂之蓛考說文無蓛字有鬻字云鼎實惟葦及蒲陳畱人謂之防通作餗周禮醢人糝食注菜餗也今按韓奕之詩云其蓛維何維筍及蒲其語與說文合則蓛鬻同字信矣谷祿也言彼小人同類互相汲引向之所鄙爲佌佌然瑣小者今且有華屋以爲居向之所食惟能具菜餗者今且有厚祿以爲養不特旨酒嘉殽相呼召而己重言佌佌蓛蓛者見小人之眾也天通作妖短折也商書彤日篇云非天夭民民中絕命正與此天夭同義是指小人言椓通作椓說文云擊也孔云如防杙之防謂打之也言民何不幸而生於今之時乎然斯人之惡貫己盈而天怒亦將及矣行且從而夭折之必盡是羣類而椓擊之也張衡應間云利端始萌害漸亦芽速速方谷夭夭亦加欲丰其屋乃蔀其家意正如此獨以天夭爲夭夭則傳寫之訛耳哿說文云可也一云嘉也言天之所以怒是人何哉以爲此輩有屋有谷儼然富人其於自爲封植計誠可矣獨哀此焭獨之人無辜受其荼毒耳得不速夭椓之爲快乎蓋恨之之深姑托言於天以恐懼之然天意誠亦有在於此是以孟子言文王發政施仁必先鰥寡孤獨而引此詩以爲證也季本云此詩憤世嫉邪不避忌諱忠於國而不顧其力者自險艱之世言之鮮有不蒙危禍者矣然而敢於直言如此類者皆得免焉豈非先王立采詩之官正欲得人憤郁之情以觀國政之有闕言𨿽誹謗而不以爲尢故凡情之不得伸者皆欲因詩而達此文武之澤所以沒世而不忘也殺諌臣之事至春秋始有之然後有誹謗之誅矣孔子謂邦無道危行言遜其有感於此與史載厲王使衞巫監謗得謗者而殺之厲固虐君也不可以常理論】正月十三章八章章八句五章章六句【子貢傳以爲西周喪道大夫傷之申培說亦謂周室喪亂大夫傷之而作是詩皆不顯其世朱子引或說曰此東遷後詩也時宗周已滅矣其言褒姒滅之有監戒之意而無憂懼之情劉公瑾深然之謂使宗周未滅褒姒方寵則詩人之言未應指斥如是然滅烕原不同字愚但據竹書隕霜之事在幽王四年六月與此詩合故定從序說云】

瞻卬凡伯刺幽王大壞也【出子夏序】其原在嬖褒姒以致亂【凡伯作板詩在厲王末歷共和攝政十二年宣王在位四十六年至幽王三年嬖褒姒八年立伯服九年王室始騷中間相距六十餘年此詩之作在幽王時計凡伯當爲八九十歲間人矣老臣見國事之非日甚一日不避禍怨憤激而言故序於此詩及召旻皆以爲刺大壞也合正月小旻四詩疑皆爲凡伯所作詩中語意俱互爲出入見幽王之時褒姒擅權於內皇父石父之輩朋應於外所用者小人所信者讒言所任者刑罰所事者尅剝饑饉薦臻戎狄窺伺馴致驪山之禍非大壞而何】

瞻卬【丰氏本作仰】昊天則不我惠【霽韻】孔塡不寧降此大厲【霽韻】邦靡有定士民其瘵【卦韻亦葉霽韻子例翻】蟊【陸徳明本作蛑下同】賊蟊疾【葉寘韻秦二翻】靡有夷屆【卦韻亦葉寘韻居吏翻又葉霽韻居例翻】罪【丰本作辠】罟不收【尢韻】靡有夷瘳【尢韻賦也舉首而視曰瞻傾首而望曰卬說見云漢篇昊天孔安國云元气昊然廣大惠者仁愛之意朱子云首言昊天不惠無所歸咎之辭也孔甚也塡說文云塞也寧通作寍安也甚塡塞不安寧之事言其多也降說文云下也厲猶危也義見桑柔篇瘵爾雅說文皆云病也下文言蟊賊蟊疾靡有夷屆正孔塡不寧之實食苗根者曰蟊解見大田篇蟊賊言如蟊之爲苗賊以比當時用事者如尹氏皇父石父輩是也賊自外至故桑柔之詩刺厲王用小人亦曰降此蟊賊也蟊疾言如蟊之爲苗疾疾自內生則指褒姒耳靡之言無音之轉也夷說文云平也猶云稍稍衰息也屆說文云極也罪罟毛云設罪以爲罟孔云謂多立科條使人易犯若設网以待鳥獸是以謂之罟愚按此斥蟊賊蟊疾之人言收說文云捕也瘳說文云疾瘉也徐鍇云忽愈若抽去之也言此內外之蟊相煽爲害無有平夷止極之時譬如張設羅网以防人於罪若不急加收捕則士民之病亦無有平夷瘳愈之時也甚恨之之辭】人有土田【先韻亦葉眞韻他因翻】女【音汝後同】反有【葉宥韻於救翻】之人有民人【眞韻亦葉先韻如延翻】女覆奪【曷韻】之此宜無罪【與下罪相應爲韻】女反收【葉宥韻舒救翻】之彼宜有罪女【潛夫論作汝】覆【後漢書潛夫論俱作反】說【葉曷韻他活翻後漢書潛夫論俱作脫】之【分章依朱傳按此章四段八句每段上句各隔一句下句各隔四句用韻又轆轤之變體賦也此章指言罪罟之實蓋以刑罰爲陷阱而後從而侵牟奪取之所以成其爲蟊也土田人民乃諸侯卿大夫所有無罪有罪則兼括士民而言彼淫刑以逞惟賄是求其待諸侯卿大夫己如此矣又何有於士民乎宜其刑宥之顚倒也女通指蟊賊蟊疾兩輩人也反者對正之稱凡事之不當然而然者則謂之反怪之之辭也覆鄭云猶反也奪猶攘也按董仲舒云周室之衰其卿大夫緩於義而急於利亡推讓之風而有爭田之訟則土田之爲他人有者多矣正月之詩曰民之無辜並其臣僕則民人之爲他人奪者多矣收與上章義同說通作捝說文云解捝也周昌年云取非其有者其貪之本謀也出入人罪正所以行其貪重在收無罪上言說有罪只以見其獨及無辜之人耳王符云先王之制刑法也非好傷人肌膚斷人壽命者也乃以威姦懲惡除民害也天下本以民不能相治故爲立王者以統治之在於奉天威命共行賞罰故經稱天罰有罪五刑五用詩刺彼宜有罪汝反脫之】哲【陸本作詰後同】夫成城哲婦傾【丰本作頃】城【城城相應爲韻毛鄭本以人有土田至此爲第二章

】懿厥哲【漢書作悊】婦爲梟爲鴟【支韻】婦有長舌維厲之階【葉支韻堅夷翻】亂【漢書引此句無亂字】匪降自天【先韻亦葉眞韻汀因翻】生自婦人【眞韻亦葉先韻見第二章

賦也此章斥蟊疾也有蟊疾主於內而後蟊賊得肆於外故先言之哲說文云智也夫婦非伉儷之謂卽男子婦人之目耳成城猶所謂眾心成城者傾說文云仄也物仄則覆故朱傳又以爲覆也傾城猶所謂壞汝萬里長城者上之賢臣有才智多謀慮足以擁衞國家猶如城然而王所嬖寵之婦心不利其所爲必逞其才智百計以傾陷之使不得安其位所謂傾城也後章言人之云亡指此哲夫退則蟊賊進矣故下文又以梟鴟目之孫鑛云艷妻意淺哲婦意精說到哲處可謂透入骨髓一說鄭云城猶國也歐陽修云士多才智爲謀慮則能興人之國婦有才智者幹外事則傾敗人之國亦通晏子春秋云翟王子羨臣於景公以重駕公觀之而不說也嬖人嬰子說之因爲之請曰厚祿之公許諾晏子起病而見公公曰翟王子羨之駕寡人甚說之是欲祿之以萬鐘其足乎對曰昔衞士東野之駕也公說之嬰子不說公曰不說遂不觀今翟王子羨之駕也公不說嬰子說公因說之爲請公許之則是婦人爲制也且賢良廢滅孤寡不振而聽嬖妾以祿禦夫以蓄怨與民爲讐之道也詩曰哲夫成城哲婦傾城今君不思成城之求而惟傾城之務國之亡日至矣公曰善懿說文云專久而美也厥鄭云其也懿厥哲婦顏師古云言幽王以哲婦爲美也愚按言懿厥者卽鐘愛之意梟土梟也羅願云梟穴土以居故曰土梟偃伏其子百日而長羽翼旣成食母而飛蓋稍長從母殺食母無以應於是而死黃帝欲絕其類使百吏祠皆用之今人養以致鳥後漢五行志稱眾鳥之性見非常斑駮好聚觀之至於小爵希見梟者暴是尢聚鴟怪鴟卽鵂鶹也亦名鴟鵂與鴟鴞不同彼但名鴞以其爲鴟屬故謂之鴟鴞耳陸佃云一名只狐晝無所見夜卽飛噉蚊蝱莊子所謂鴟鵂夜撮蚤察豪末畫出瞠目而不見丘山者其鳴卽雨爲防可以聚眾鳥愚按察羅陸所說可以識詩人引諭之意梟鴟皆惡鳥而能致眾禽以比幽王惟鐘愛褒姒故羣小皆來集聚之也舊說但取譬惡聲似未盡舌所以言者長舌非指褒姒自言蓋謂言出而人皆附和而奉行之則其長孰甚焉厲卽首章降此大厲之厲階說文云陛也曹氏云自下而上以漸而升也丁奉云婦有長舌其自此詩創言乎然亦秦誓牝雞之晨之遺防也夫謂維厲之階者幽王之厲夥甚矣申後黜而太子廢家厲也小人盛而刑獄繁國厲也諸侯畔而夷狄侵天下厲也三川竭而岐山崩天地厲也凡此之厲皆從婦之一舌以爲階小雅曰赫赫宗周褒姒滅之而不言其所以滅然則所以滅者此舌耶亂謂朝政紊亂也政事人所自作豈從天而下而莫屍其咎者哉實繇此婦人而己然則向所云降此大厲亦無可柰何而歸咎於天之辭其實致厲固有階天不任受過也】匪教匪誨【葉寘韻胡位翻】時維婦寺【寘韻毛鄭以懿厥哲婦至此朱傳以哲夫成城至此爲第三章

】鞫【說文作�】人忮【說文作伎】忒【職韻】譛【陸本作僣】始竟背【葉職韻必墨翻】豈曰不極【職韻】伊胡爲慝【職韻】如賈【音古】三倍君子是識【職韻】婦無公事休其蠶織【職韻毛朱諸本皆以鞫人至此爲第四章

賦也此章斥蟊賊也蟊賊與蟊疾互相表裏以恣其攘攫之謀於是乎有罪者捝無罪者收而有土田奪人民之事紛然接踵矣教導誨曉也皆施之自上者婦斥褒姒卽上文云哲婦也寺說文云廷也有法度者也故字從寸左傳疏云庭有法度令官所止皆曰寺劉熙云寺者嗣也治事者相嗣續於其內也承上章言褒姒爲王寵愛如此故一時承望風防者皆不知有王之教誨而惟褒姒之言是依其所從出法度之庭𨿽有吏存焉猶無吏也謂之是惟婦人之寺焉可也鞫人以下乃道其實一說朱子云寺奄人也婦人與奄人二者常相倚而爲姦歐陽公嘗言宧者之禍甚於女寵其言尢爲深切有國家者可不戒哉孔云奄人防守門閤親近人主庸君以其少小貫習朝夕給使顧訪無猜憚之心恩狎有可說之色且其人久處宮掖頗曉舊章常近牀第探知主意或乃色和貌厚挾術懷姦或乃捷對敏才飾巧亂實於是邪正並行情貌相越遂能迷防視聴謂其智足匡時忠能輔國信而使之親而任之國之滅亡多繇此作鄒忠云周禮寺人掌女官之戒其酒人漿人籩人醢人春人槀人之屬皆與女奚爲類內司服縫人至與女禦女工共事則其相倚爲姦利固易耳此言婦而兼及寺也愚按此說亦通但以上下俱無言及寺人之事而幽王之時寺人亂政史亦未有聞者故定主前說鞫說文云窮理罪人也徐鍇云以言鞫之也忮當依說文通作伎云與也忒說文云更也毛傳云變也言此蟊賊之輩奉命鞫獄惟與其能更變辭說以誣陷人於罪者下文所云譛始竟背是也一說忮如字說文云恨也毛傳云害也曰忮忒者朱子云言其心忮害而變詐無常亦通譛說文云愬也誣告之也譛者簪也若簪之著物切至也樂曲盡爲竟故有終之義反面爲背故有反之義極者屋脊之棟故有中之義伊發語辭胡之言何音之轉也說文無慝字當通作匿陰姦也義見民勞篇言譛人之人其始所譛之說如此而其終乃與之相反斯其虛僞灼然彼鞫獄者豈曰不可卽是而得其中正之理乎乃蔵匿姦惡於心若將有所圖者何也總之外內呼應皆爲貪心所使以爲不忮忒則不足以羅織無罪者爲有罪而攫其土田民人之屬耳居貨曰賈蓋坐賣以待售者物相二曰倍孔云利之多少其數無常必以三倍爲言者以三是三才之數數之小成故舉以言焉君子有位之稱指蟊賊輩也婦指褒姒公事官府之事休說文云息止也鄭云婦人無與外政𨿽王后猶以蠶織爲事古者天子諸侯必有公桑蠶室近川而爲之築宮仞有三尺棘墻而外閉之及大昕之朝君皮弁素積卜三宮之夫人世婦之吉者使入蠶於蠶室奉種浴於川桑於公桑風戾以食之歲旣單矣世婦卒蠶奉繭以示於君遂獻繭於夫人夫人曰此所以爲君服與遂副禕而受之少牢以禮之及良日後夫人繅三盆手遂布於三宮夫人世婦之吉者使繅遂朱綠之黃之以爲黼黻文章服旣成矣君服之以祀先王先公敬之至也劉向云婦人以織績爲公事者也休之非禮也嚴云商賈有三倍之利賤丈夫之所爲而君子反知之婦人不宜與外事今乃休其蠶桑織紝之事而與朝廷之事皆非其宜也愚按如賈三倍刺鬻獄者坐而网利也所謂蟊賊也休其蠶織刺內外相闗通而王不能制也所謂蟊疾也十月之交歸咎皇父外則番棸蹶楀布列要津內則艷妻驕扇日以不臧國語史伯策周之必敝曰先王聘後於異姓求財於有方擇臣於諫工而講以多物王將棄是類而與剸同天奪之明欲無得乎夫虢石父讒諂巧從之人也而立以爲卿士與剸同也棄聘後而立內妾好窮固也侏儒戚施實禦在側近頑童也周法不昭而婦言是行用讒慝也不建立卿士而妖試幸措行暗昧也可與此詩互證】天何以刺【寘韻】何神不富【葉寘韻香義翻】舎【音捨】爾介狄【說文作逖】維予胥忌【寘韻】不弔不祥【陽韻】威儀不類【寘韻】人之云亡【陽韻】邦國殄瘁【寘韻漢書作顇賦也刺說文云直傷也總承前三章言天何以直傷良善而使受罪罟之毒乎爲其瘵之士民嘆也旣言天又變言神者盈天地之間惟神而已矣孔云亞前爲勢故何在神上言何故神不以富予此君子婦人而使之网利爲慝無己乎蓋深惡蟊賊蟊疾者而又歸咎於神也舎通作捨說文云釋也爾指王也介猶擯介之介古者主有擯客有介禮云七介以相見孔叢子云士無介不見是也狄泛指夷狄非專指北狄也言此蟊賊蟊疾輩日惟以求富爲事彼非忠於上者其心皆已捨置王矣而據其所爲勢必能招夷狄之來若爲之擯介然國語史伯云申繒西戎方彊王室方騷將以縱欲不亦難乎此所謂介狄者也萬時蕐云介狄一語驪山之禍己逆覩之矣予凡伯自謂也胥爾雅云皆也當通作�說文云通也忌說文云憎惡也言我時出正言以相規戒則此輩皆胥以我爲憎惡也弔猶湣也祥說文云善也不弔謂所存無仁心不祥謂所行無善事皆指蟊賊蟊疾輩也外言不入內言不出則有威可畏有儀可象今也內外交通曽無嫌限成何威儀乎不類言與尋常不相類甚怪之之辭也人泛指朝中之賢臣亡說文云逃也邦國天下之通稱殄說文云盡也說文無瘁字當依漢書通作顇徐鍇云勞苦見於貌也朝中賢士見防而作旣皆曰奔亡矣則任羣蟊之橫行將孰與救正之勢不至使天下之邦國盡皆顦顇不止矣按周書文侯之命篇云閔予小子嗣造天丕愆殄資澤於下民侵戎我國家純卽我禦事罔或耆壽俊在厥服與此詩所言一一脗合韓詩外傳云易曰困於石據於蒺藜此言困而不見據賢人者也昔者秦繆公困於殽疾據五羖大夫蹇叔公孫支而小霸晉文困於驪氏疾據咎犯趙衰介子推而遂爲君越王句踐困於防稽疾據範蠡大夫種而霸南國齊桓公困於長勺疾據管仲寧戚隰朋而匡天下此皆困而知疾據賢人者也夫困而不知疾據賢人而不亡者未嘗有之也詩曰人之云亡邦國殄瘁無善人之謂也左文六年秦伯任好卒以三良爲殉君子曰秦繆之不爲盟主也宜哉詩曰人之云亡邦國殄瘁無善人之謂若之何奪之古之王者知命之不長是以並建聖哲樹之風聲分之采物著之詁言爲之律度陳之藝極引之表儀予之法則告之訓典教之防利委之常秩道之以禮則使母失其土宜眾賴之而後卽命聖王同之】天之降防【葉陽韻武方翻】維其優【尢韻】矣人之云亡【陽韻】心之憂

【尢韻】矣天之降防【見上】維其幾【葉支韻讀如饑居宜翻】矣人之云亡【見上】心之悲【支韻】矣【賦也此詠嘆上章之言天之降防卽所謂天何以刺也防與罪罟之罟同義優說文云饒也憂通作說文云愁也徐鍇云形於顏面故從頁頁者首也防說文云殆也悲說文云痛也天降下羅网民之犯罪者亦旣多矣加以人之云亡則此防之降尙不知何所底止所以愁而形於面也天降下羅网民之犯罪者將殆盡矣加以人之云亡則此防之降勢必至靡有畱遺所以痛而結於心也曰憂曰悲亦正爲邦國殄瘁故耳後段深前段又左昭二十五年宋樂祁曰魯政在季氏三世矣魯君喪政四公矣無民而能逞其志者未之有也國君是以鎭撫其民詩曰人之云亡心之憂矣魯君失民矣焉得逞其志靖以待命猶可動必憂按此以人作民解亦通但上章亦當一例不宜自相矛盾】觱【丰本作滭】沸檻【爾雅作濫】泉維其深【侵韻】矣心之憂矣寧自今【侵韻】矣不自我先【韻】不自我後【葉麌韻後五翻】藐藐昊天【先韻】無不克鞏【葉麌韻杲五翻朱子云葉音古】無忝皇祖【�韻】式救爾後【見上興而賦也觱水噴出之貌沸說文雲水騰湧也儖通作濫汜也水泉從下上出者曰檻泉義見采菽篇鄭云湧泉之源所繇者深諭己憂所從來久也徐光啟云蓋自初進褒姒之時己憂之矣史蘇識女戎之亂晉方成知禍水之滅火此其類也不自我先二句語气與正月篇同鄭云惡政不先己不後己怪何故正當之韓詩外傳云孟子曰夫蓻冬至必雕吾亦時矣詩曰不自我先不自我後非遭雕世者歟又左昭十年叔孫昭子至自晉大夫皆見髙彊見而退昭子語諸大夫曰爲人子不可不愼也哉昔慶封亡子尾多受邑而稍致諸君君以爲忠而甚寵之其子不能仕是以在此忠爲令徳其子弗能任罪猶及之難不愼也喪夫人之力棄徳曠宗以及其身不亦害乎詩曰不自我先不自我後其是之謂乎據此引詩之意則此二句乃主幽王而言猶書所云自作孽者亦通藐通作邈說文云逺也無通作毋戒辭也下同克能也鞏說文云以韋束也毛云固也天意在今日似邈不相屬矣然亦有可以鞏固之理毋自諉於不能鞏固而聴其邈邈已也鞏固之道惟在法祖而已忝說文云辱也皇祖指文武也去讒逺色賤貨貴徳此文武之道布在方策者王當仿而行之迸羣蟊親善類毋自忝辱於皇祖也式發語聲救者維挽之謂對往日言爲後幽王果能猛圖補救當日今日始矣嚴云往者不可諌來者猶可追所謂式救爾後也幽王大壞至此凡伯尙欲救之拳拳之忠不能自已也鄒云檿弧箕服亡國之兆𨿽已久見於童謠亦俟淫徳而後加之幽王惟長舌是嬖休蠶織而預朝政欲代後則代後欲奪宗則奪宗方且裂繒爲入耳之歡舉烽爲博粲之賦防如是而不亡者而詩人尙規之以善後蓋誠欲回國脈於一綫不忍坐視其殄瘁也陸燧云通詩生自婦人是病無忝皇祖是藥】

瞻卬七章三章章十句四章章八句【內第二章

依朱傳分章與毛鄭舊本異第三章

第四章

與毛鄭朱諸本俱異朱子以爲此刺幽王嬖褒姒任奄人以致亂之詩今按此因篇中有時維婦寺一語故遂以奄人當之而詩意政未必然申培說剽竊朱子己彰其淺且謂尹伯奇憂亂而作此詩則又疑序所云凡伯其見於詠蕩詩者乃厲王時人見於春秋隠七年者乃桓王時人皆於幽王時不合而趙岐王充又有尹伯奇作詩小弁篇之說時世相同輒妄取而附防之尢淺之淺者也子貢傳闕文】

召旻凡伯刺幽王大壞也【出序】任用小人以致饑饉侵削焉【出朱傳蘇轍云因其首章稱旻天卒章稱召公故謂之召旻以別小旻而已郝敬云昔周公興而召南作今周將亡故詩人思召伯因以召旻名篇潘笠江云瞻卬言內惑於寵妾召旻言外嬖於小人蓋內有褒姒之寵則外無召公之臣矣低昂輕重之勢如持衡然故曰後宮色盛則賢者隠微羣婢倡言則善類喑啞邦國殄瘁恆必繇之若二詩非萬古永鑑哉】

旻【韓詩外傳作昊】天疾威天篤降喪【陽韻】瘨我饑饉民卒流亡【陽韻】我居圉【韓詩外傳作禦】卒荒【陽韻賦也旻郭璞云湣也虞書說云仁閔覆下則稱旻天疾迅威怒也天以仁閔爲徳而今也反迅疾其威怒是可異也天篤降喪以下疾威之實篤通作竺說文云厚也厚降以死喪之禍下文饑饉是也瘨說文云病也我我國家也顏師古雲谷不熟爲饑菜不熟爲饉卒鄭云盡也當通作�義見云漢篇亡說文云逃也逃徙無定如水之流曰流亡也天病我國家以饑饉之災故民之死喪甚眾而其僅存者又盡皆逃散之四方也居孔頴達云謂城中所居之處圉爾雅云垂也當通作圄說文云守之也拒守在外故爲邊垂左傳聊以固吾圄是也季本云以國事爲己事故曰我居圉也荒說文云蕪也自國中至邊境盡皆荒蕪田野不治是時蓋歲旱之極也鄧元錫云蟊賊訌胥讒也罪罟張胥虐也婦舌長胥聒也土田人民胥奪也故怨戾之气干天和而饑饉卒荒周其亡矣季云此章言歲饑民散而無可愬則歸禍於天而已】天降罪【丰氏本作辠】罟蟊賊內訌【東韻】昬椓靡共【葉東韻居雄翻丰本作恭】潰潰回遹實【丰本作寔】靖夷我邦【葉東韻悲工翻賦也此章推天所以疾威之繇也罪罟蟊賊俱見瞻卬篇小人羅織善良使手足無措眞罪罟也本繇王用之而曰天降是無所歸咎之辭也呂祖謙雲天降罪罟所謂天之降防也蟊賊斥小人內斥褒姒訌說文云防也司馬法曰師多則人防蓋謂以言相惑亂也昬通作閽司昏晨以啟閉者以墨者爲之周禮天官閽人職云掌守王宮之中門之禁凡內人公器賓客無帥則防其出入以時啟閉凡內外命夫命婦出入則爲之辟椓鄭云防毀陰者也周書呂刑篇云爰始淫爲劓刵椓黥卽此本作說文云去陰之刑也孔云書傳曰男女不以禮交者其刑宮丈夫則割其勢女子閉於宮中按周禮內小臣寺人內豎奄人之屬皆以宮刑者爲之此詩所指當謂內小臣內豎也內小臣掌王后之命後出入則前驅後有好事於四方則使往有好令於卿大夫亦如之內豎掌內外之通令靡之言無音之轉也共通作供說文云設也言此蟊賊之人內與褒姒夤緣交通以相惑亂而爲閽寺者曽無有能供其職事爲之禁斷是以出入自如略無間阻也潰者水流四散之貌毛云潰潰亂也回說文云轉也遹說文云避也回轉而避於正道言去正就邪也靖安也俾予靖之之靖夷平也亂生不夷之夷承上言蟊賊通內之後肆無顧忌潰潰然敢亂爲邪僻之行而王乃實使之治國以望其轉危爲安轉陂爲平其將能乎言所使非其人猶大學所謂小人之使爲國家也】臯臯訿訿曽不知其玷【葉琰韻多忝翻丰本作防】兢兢業業孔塡不寧我位孔貶【琰韻賦也此章嘆用舎倒置也臯引聲之緩者故有緩之義左傳魯人之臯是也訿與啙同意斥人不肯用力勤事徒騰口說而已解見小旻篇爾雅云臯臯刺素食也訿訿莫供職也毛云臯臯頑不知道也訿訿窳不供事也曾說文云詞之舒也玷本作防說文云缺也小人在位所爲如此其於政事之缺失者多矣而王曾不知其缺也兢兢戰懼之意業業勤動之意形容憂時供職之心卽末章召公之流所謂不尙有舊者也孔甚塡塞也寧通作寍安也甚塡塞以擾攘不安之事所謂王事一埤遺我也我代爲兢業者之自我也位所居之職位也貶說文云損也勞於趨事而不遑安寧如我輩者反不能安其位而甚遭貶黜其顚倒錯亂如此十月之交篇云黽勉從事不敢告勞無罪無辜讒口嗸嗸正謂此也】如彼歲旱艸【丰本作艸韓詩外傳作莫】不潰【韓詩外傳作漬崔靈恩注丰本俱作遂】茂【葉紙韻姥防翻】如彼棲苴我相此邦無不潰止【紙韻丰本作且賦也首章言天之疾威亦旣甚矣而在位用事者素皆蟊賊者流方且視之漠然絕無恪供職業以挽回災變之意則天下之民寧復有生理乎故復卽首章之意而申言之以重致其嘆憫之意如彼歲旱艸不潰茂死喪多也艸最易生之物何地無之歲旱至艸亦枯槁而他物之死者多矣曹氏云潰訓散又訓亂艸散亂則茂盛故歲旱無雨澤則艸不潰茂如彼棲苴流亡眾也苴者蒯屬可以作履其質輕微隨風棲泊無有定處猶所云轉蓬也王安石云民蕩析離散故如彼棲艸也相說文云省視也此邦卽次章之我邦兼居圉而言也凡水之潰者其勢橫暴而四出故亂之甚者爲潰亂公羊傳云國亂曰潰邑亂曰叛鄭云無不亂者言皆亂也季云潰止者不至於潰不止也愚按居圉卒荒猶曰天災所爲此邦無不潰止則人怒不可收拾矣】維昔之富不如時【支韻七言爲句】維今之疚【陸徳明本作防】不如玆

【支韻七言爲句】彼疏斯粺胡不自替職兄【丰本作況後同】斯引【大全云叶韻未詳賦也富祿也旣富方谷之富時之言是音之轉也維昔之富不如時申前天降罪罟二章而言孔云維昔明王之所富者不如今之時昔時富賢人今時富讒佞也疚本作防說文云久病也玆之言此亦音轉也維今之疚不如玆申上如彼歲旱一章而言徐云言今之疚亦不意其如此之甚如不圖爲樂之至於斯也之意曰彼曰斯就小人中彊爲分別之也斯之言此亦音轉也疏通作粗鄭云謂糲米也米之率糲十粺九鑿八侍禦七孔云其術在九章粟米之法彼云粟率五十糲米三十粺二十七鑿二十四禦二十一言粟五升爲糲米三升以下則米漸細故數益少四種之米皆以三約之得此數也曰疏曰粺言其相去不逺猶曰不相長弟也胡之言何亦音轉也替爾雅云廢也職說文云記微也爾雅云主也兄通作怳說文云狂之貌輔廣云謂憂亂而無情緒之意引本闗弓之義爾雅雲長也謂伸之使長也言今民疚之甚皆繇於朝廷所富不得其人試使比肩而品題之曰彼爲粗此爲粺其度量總無以大相越者胡不自行引退以避賢者路乎而使我記憶在心專主爲此之故惝怳不知所爲且至於思緒引之愈長而不能自釋也錢天錫云小人日在君側本自難退而詩人爲是言者蓋絕望於王冀得收功於萬不可知之中無聊之極也】池之竭矣不云自頻【鄭箋列女傳俱作濱八言爲一句觀此句不用韻可見】泉之竭矣不云自中【東韻】漙斯害矣職兄【路史作況】斯【葉東韻胡公翻】不烖【路史作災】我躬【東韻比也上章責小人此章刺王也維今之疚所以益甚於前者實繇於此蟊賊內訌相表裏爲姦利故王澤曰竭而王不知也孔云池者穿地引水家語曰池水之大魚鼈生焉葦長焉誰知其非泉也是池繇自外引水而爲之竭通作渇說文云盡也頻說文雲水厓也鄭雲池水之溢繇外灌焉今池竭繇外無益者諭王猶池也政之亂繇外無賢臣益之泉者中生水則益深水不生則竭諭王猶泉也政之亂又繇內無賢妃益之兩曰不云者言王不肯歸咎於是也劉向列女傳云趙昭儀之凶嬖與褒姒同行成帝之惑亂與周幽王同風詩曰池之竭矣不云自濱泉之竭矣不云自中成帝之時舅氏擅外趙氏專內其自竭極蓋亦池泉之勢也漙說文云大也鄭云猶徧也孔云王內無賢後外無賢臣漙徧有此內外無賢之害矣通作宏說文云屋深響也屋廣大則響故有大之義職兄斯謂我之惝怳益甚也引言其憂之長言其憂之大蓋爲宗社慮非爲身家危也故繼之曰此害之漙不獨烖禍及於我身而已將無不被其毒者矣】昔先王受命【句】有如召【音邵】公日辟【音辟】國百里【紙韻九言爲句】今也日蹙國百里【七言爲句】於乎哀哉【句】維今之人不尙有舊【八言爲句葉紙韻曁凡翻賦也此章欲王用賢以救亂也鄭云先王受命謂文王武王時也召公召康公奭也辟通作辟說文雲開也蹙毛云促也說文云迫也曰辟曰蹙皆以國勢言借百里以形容之耳按召公受采邑於召在文王時分陜西爲伯在武王時周召分理此詩獨思召公者蘇轍謂文王之治周也所以爲其國者屬之周公所以交於諸侯者屬之召公周公治內召公治外故周人之詩謂之周南諸侯之詩謂之召南是也文王之化自北而南三分天下有其二漸至武王因之以有天下召公助流政教與有力焉然則日辟國百里之言非無據矣朱子云今謂幽王之時蹙國蓋大戎內侵諸侯外叛也孔云於蹙國之上不言無賢臣者以不尙有舊事見於下故空其名以下句互而知之於鳥名乎通作呼嘆息之聲如烏鳥之吁呼也不尙有舊者謂老成人猶在也第三章

言兢兢業業卽其人耳朱子云又嘆息哀痛而言今世𨿽亂豈不猶有舊徳可用之人哉言有之而不用耳陳櫟云此詩及瞻卬篇末皆有拳拳望治之意前詩望其攺過而無忝皇祖此詩望其攺圖而擢用舊人審如是則否猶可泰危猶可安也豈至有犬戎禍哉陳傳良云周南系於周公召南系於召公豈非化之盛者必有待乎二公也至於風之終系以邠雅之終系以召旻豈非化之衰者必有思乎二公也又陳際泰云宣王之興也有召虎之命矣幽王之亂也有召公之思矣與召公勞之之語若出一揆何也召公之後世有庸於周焉而周公之後易世其衰矣一也召公居外以分陜甘棠志之矣而周公居中以運其功在輔精微也未易見焉二也】召旻七章章五句【舊皆作四章章五句三章章七句自第五章

而下毎章俱作七句今攺正序云凡伯刺幽王大壞也旻閔也閔天下無如召公之臣也朱子謂旻閔以下不成文理蘇氏亦詆其衍說是矣申培說則云幽王邇刑人近頑童諂巧用讒慝諸侯攜貳戎狄內侵饑饉因之國人流散尹伯奇諌王而作是詩蓋掇取篇中近似之語堆積成文贅累特甚尢無義理其妄駕之於尹伯奇辧已見瞻卬篇子貢傳闕文】

小旻大夫刺幽王也【出序】以王棄髙明昭顯而好讒慝暗昧去和而取同故作是詩【朱子云大夫以王惑於邪謀不能斷以從善而作此詩鄒忠云小旻作於幽王之世與召旻相表裏彼云潰潰回遹靖夷我邦此謀猶回遹所自來也國語史伯策周之必獘謂其棄和而與剸同猶之聲一無聴色一無文味一無果物一不講此正所謂舎臧而用不臧者愚按據此則此詩疑亦凡伯所作】

旻【列女傳作昊】天疾威敷於下土【麌韻】謀【丰本作謨後同】猶【石經崔靈恩注丰本俱作猷下同】回遹【韓詩作鴥石經作沈文選注作宂】何日斯沮【葉麌韻讀如組總古翻】謀臧不從【冬韻】不臧覆用【葉冬韻醜封翻】我視謀猶亦孔之卭【冬韻賦也旻天疾威與雨無正篇意同敷說文云施也對上天稱下土嚴粲云旻天以仁憫爲稱今乃迅烈威虐】

【敷布於下土使徧受其害言災禍薦臻也是皆人事有以召之幽王宜恐懼而攺圖矣徐云慮一事畫一計爲謀今按謀字右旁施某不徒定聲亦自有義說文云某者未定之位宅也凡不知名者皆言某猶枚數之云慮某事畫某計云爾徐解是也猶解見采芑篇猶本獸名性多疑慮故以爲熟思覆酌之意謀主臣言猶主王言各有所屬觀篇中本文可見回說文云轉也古字作回口中象回轉形遹說文云回避也回遹者回轉而避於正道言去正就邪也沮通作阻人行爲險所限隔則不能進前故其義又訓爲遏止也此言下之謀上之猷皆相尋於回遹莫知其何日能遏止也臧善覆反也謀之善卽第四章

所謂先民是程可以福國庇民者而王則不從謀之不善卽所謂淺末之邇言必至於有咎敗者而王反用之孔甚也卭趙頤光云當通作窮窮之爲言困也故爾雅以爲病廣雅以爲勞也我觀今日君臣之謀猶其回遹而何日斯沮則可謂甚勞其臧者不從而不臧者覆用則可謂甚病二義皆有也】潝潝【爾雅說文俱作翕翕漢書丰本俱作歙歙荀子作噏噏】訿訿【葉支韻將支翻說文作訾訾荀子作呰呰】亦孔之哀【灰韻亦葉支韻魚羈翻】謀【丰本作謨下同】之其臧則具是違【葉灰韻胡隈翻亦葉支韻於宜翻】謀之不臧則具是依【葉支韻魚羈翻】我視【曹本作眎】謀猶【丰本作猷】伊於胡底【葉支韻蒸夷翻賦也朱善云上章指王而言此章指小人而言爾雅云翕翕訿訿莫供職也郭璞注云賢者陵替姦黨熾背公防私曠職事按潝之爲義水流疾聲也重言潝潝者孔頴達以爲狀小人作威福之勢卽爾雅注所云姦黨熾也訿說文作訾與啙呰二字形音相類而義各別訿不思稱意也徐鍇云言不思稱事之意啙窳也呰苛也今以字義求之則訿正與啙同意蓋訿從言啙從吅斥人不肯用力勤事徒騰口說而已故訓訿爲不思稱乎事而訓啙爲惰窳觀召旻篇以臯臯訿訿與兢兢業業對言其防可見毛傳解訿訿亦云窳不共事也與爾雅說文合當從之若如劉向引此謂眾小在位而從邪議歙歙相是而背君子則潝通作歙縮气出聲也訿通作呰乃苛細之義卽朱傳所云相詆也亦通鄭云臣不事君亂之階也甚可哀也具通作俱偕也言謀之善者則羣小皆譏議而必欲背違之其不善者則皆附和而必欲依就之先立一從違之幟以簧鼓於君側王之不從覆用全根於此荀子云小人致亂而惡人之非己也致不肖而欲人之賢己也心如虎狼行如禽獸而又怨人之賊已也諂諛者親諌諍者疏修正爲笑至忠爲賊𨿽欲無滅亡得乎哉詩曰潝潝訿訿亦孔之哀謀之其臧則具是違謀之不臧則具是依此之謂也厎砥同字磨石也我觀今日謀猷錯出刺謬若是誰能磨治之使歸於正乎】我旣厭不我告猶【葉宥韻余收翻丰本作猷】謀夫孔多是用不集【葉宥韻疾救翻韓詩崔注丰本俱作就】發言盈庭誰敢執其咎【有韻亦葉宥韻巨又翻】如匪行邁謀是用不得【丰本作集】於道【有韻亦葉宥韻徒侯翻賦也具違具依彼潝訿之徒何足責而不從覆用王之自爲猶亦己疎矣故三四兩章專以猶言意重責玉也夫必有預定之人謀而後有協從之神謀故虞書曰官占惟先蔽志昆命於元洪範曰謀及乃心謀及卿士謀及庶人謀及卜筮綿之詩亦曰爰始爰謀爰契我今王胸無定見旣聽熒於不臧之謀矣𨿽乞靈於卜何益此所以厭之而不復告其所圖之吉凶也禮記子引此詩曰南人有言曰人而無恆不可以作卜筮古之遺言與筮猶不能知也而況於人乎謀夫孔多言旣與臧者謀之而復使不臧者亂之是非相奪莫適所從我旣厭正繇於此不集者謂之神靈不來集也卽不我告猶之意發言猶云出言自堂下至門謂之庭執持咎愆也謀臧具違不臧具依一唱眾和閧然盈庭其勢之熾盛如此誰敢與之爲敵而持其愆咎者哉邁說文云逺行也嚴云如人欲行路必問於曽行之人非行邁之人而與之謀問其所不知宜其無得於道路之事也如沈慶之言耕當問奴織當訪婢也左襄八年楚子囊伐鄭子駟子國子耳欲從楚子孔子僑子展欲待晉子駟曰周詩有之曰俟何之淸人壽防何兆云詢多職競作羅謀之多族民之多違事滋無成詩云謀夫孔多是用不集發言盈庭誰敢執其咎如匪行邁謀是用不得於道請從楚騑也受其咎乃及楚乎】哀哉爲猶【丰本作猷下同】匪先民是程【葉陽韻仲良翻】匪大猶是經【葉陽韻居良翻】維邇言是聽【葉陽韻他陽翻】維邇言是爭【葉陽韻諸良翻】如彼築室於道謀是用不潰於成【葉陽韻辰羊翻賦也潝訿固可哀而不意王之遂聽之也則其爲猶亦可哀矣言禍必中之國也國語云古曰在昔昔曰先民孔云民者人之大名其實是賢聖者也今按書相古先民有夏稱亦同此程品也按說文十髮爲程十程爲分十分爲寸蓋度量繇此而起故取以爲品式之名荀子所謂程者物之凖也大猶謂謀慮之大者經說文云織也今織作家東西其緯曰經大猶是經言取大是非大利害所在圖回於心亦如織經之往來也誠欲經大謀必先取程先民矣邇言淺末之言無闗宗社生靈之計者正與大猶相反桓寛云此詩人刺不通於王道而善爲權利者聽受爭競也聽在上爭在下言上之人固惟邇言是聽而下之人見上之聽邇言也亦隨有起而以邇言爭邇言者蓋始合終離自相犄角小人情態往往如此鄒云向猶有臧否之兩端至此則能爲臧者咸思捲舌退矣向猶有從違之兩見至此則具是依者又相與攘臂起矣纎計小談不勝異指兆云詢多職競作羅聽者聴所不必聽爭者爭所不必爭國是其何定之有潰決成就也譬如築室者不謀之於工師而維於行道之人是謀彼原不知作室爲何事其能決斷此謀而有所成就也哉行道之謀正譬邇言東漢曹褒請著漢禮班固以爲宜廣集諸儒共議得失章帝曰諺言作舎道邊三年不成防禮之家名爲聚訟互生疑異筆不得下昔堯作大章一夔足矣意亦同此】國𨿽靡止【紙韻】或聖或否【葉紙韻補美翻】民𨿽靡膴【魚韻亦葉灰韻莫杯翻又葉麌韻罔甫翻韓詩作腜外傳作憮】或哲【漢書作悊】或謀【葉虞韻防晡翻亦葉灰韻蒲杯翻又葉麌韻滿補翻】或肅或艾【泰韻亦葉隊韻疑刈翻丰本作乂】如彼泉流【朱傳讀詩記詩大全丰本俱作流泉誤】無淪胥以敗【葉泰韻烏外翻亦葉隊韻蒲昧翻丰本作防賦也國以國事言止定也聖通明也否不通也民以倫品言膴臘之無骨者故以爲腴美之稱周原膴膴是也哲知肅敬也艾通作乂治也洪範五事之疇云貌曰恭言曰從視曰明聽曰聰思曰睿恭作肅從作乂明作哲聰作謀睿作聖按視明則知見徹故哲聽聰則多聞善斷故謀貌恭則气象嚴整詟頑起懦故肅言従則令行人順故乂通防之謂睿思能通防則無所不通故聖劉公瑾云洪範五事次序與此詩不同者彼以人事發見先後爲序此則便文以叶韻耳言國事紛紜𨿽未有定止矣然或有聖焉其人者正可就之以決謨議卽思慮不通之人容或有之豈可薄待天下謂盡皆否而無聖哉二或字要看得圓融聖足以該下四徳故特提言之民之才識丰美者誠不多見然哲謀肅艾之四徳或各有其一焉亦可取材而用也召旻之詩云維今之人不尙有舊亦此意淩蒙初云言民字正見野有遺賢不在謀夫之列者如彼泉流以此言路欲其疏通不欲其底滯也國語云爲川者決之使導爲民者宣之使言引類不同其指一耳無通作毋屬望而警戒之欲使其無至此極也淪水流轉貌謀臧不臧無所分別正如泉流之淸淪而至於混濁也胥皆敗毀也猶言賢人與國與民同盡也蘇轍云𨿽世亂民辟猶有賢者在焉苟能用之愚者可賴以皆濟也苟廢而不用而使愚者壅之於上則相與皆敗無能爲矣譬如泉水苟疏而流之則淤腐者從之而行苟不疏其源而瀦蓄之𨿽其流者亦相與防溺腐敗而已矣】不敢【鹽鐵論作可】暴虎不敢馮【鹽鐵論作慿】河【歌韻】人知其一莫知其他【歌韻荀子作佗】戰戰兢兢【蒸韻左傳兢兢作矜矜】如臨深淵【丰本作】如履薄冰【蒸韻丰本作仌賦也暴虎解見大叔於田篇馮通作淜說文云舟渡河也孔云空涉水淩波而渡也一他泛指而對舉之辭眾人之慮不能及逺暴虎馮河之患近而易見皆知畏之若夫無形之禍逺在嵗月則恬然不以爲憂此所謂人知其一莫知其他者也呂氏春秋云此言不知鄰類也戰者危事恐懼之至如臨大敵故重言戰戰也兢之猶言競也競者彊也重言兢兢努力自彊之意如臨二句又就其戰兢處而形容之淵言深冰言薄危之至也如臨恐其墜如履恐其防愼謀若此自不至舎其臧者而從其不臧者矣鄧元錫云君子之戰兢也皆以其戒暴虎馮河之心將之謀與有無逺乎是篤敬之謀也昔夫子之行三軍也曰暴虎馮河死而無悔者吾不與也必也臨事而懼好謀而成者也此聖者謀也左僖二十二年伐邾取須句邾人以須句故出師公卑邾不設備而禦之臧文仲曰國無小不可易也無備𨿽眾不可恃也詩曰戰戰兢兢如臨深淵如履薄冰又曰敬之敬之天惟顯思命不易哉先王之明徳猶無不難也無不懼也況我小國乎弗聽及邾師戰於升陘我師敗績又荀子引此詩云人不肖而不敬則是狎虎也狎虎則危災及其身左昭元年防於虢楚公子圍設服離衞晉樂王鮒曰小旻之卒章善矣吾從之杜注謂卒章義取非惟暴虎馮河之可畏也不敬小人亦危殆王鮒從斯義故不敢譏議公子圍今按毛傳意亦同此然實非詩意又宣十六年晉士防將中軍且爲大傅於是晉國之盜逃奔於秦羊舌職曰吾聞之禹稱善人不善人違此之謂也夫詩曰戰戰兢兢如臨深淵如履薄冰善人在上也善人在上則國無幸民諺曰民之多幸國之不幸也是無善人之謂也如此說詩其去詩防尢逺矣】

小旻六章三章章八句三章章七句【鄭謂所刺列於十月之交雨無正爲小故曰小旻其義難通蘇云小旻小宛小弁小明四詩皆以小名篇所以別其爲小雅也其在小雅者謂之小故其在大雅者謂之召旻大明獨宛弁闕焉意者孔子刪之矣𨿽棄其大而其小者猶謂之小蓋卽用其舊也朱傳錄之而郝敬則謂凡篇目皆作者自命或太史記之太師目之未有二雅先有篇目如前說是先有小雅而後以此詩從之非也且小雅詩多矣何獨別此四篇若然大東名小東正宜反以大名何也至謂大宛大弁夫子刪之然則頌有小毖又焉得有大毖乎皆猜說也馮時可則云此詩言朝廷諸臣瑣尾齷齪謀猶反覆君子無所容其身而局天蹐地故以小旻名篇亦是一說子貢傳闕申培說襲朱傳益表其爲僞書耳】

詩經世本古義卷十八之上﹤經部﹐詩類﹐詩經世本古義﹥

欽定四庫全書

詩經世本古義卷十八之下

明何楷撰

周幽王之世詩

靑蠅大夫刺幽王也【出序】愚意爲太子宜臼遭讒而作【按小弁之詩曰君子信讒如或醻之巧言之詩曰亂之又主君子信讒卽此詩首章所言信讒國語史伯曰夫虢石父讒諂巧從之人也而立以爲卿士與剸同也周法不昭而婦言是行用讒慝也卽此詩二三章所謂讒人也焦氏易林亦云靑蠅集蕃君信讒言害賢傷忠患生婦人又云馬蹄躓車婦惡破家靑蠅污白恭子離居義亦同此漢戾太子之亂壺闗三老令狐茂上書曰臣聞父者猶天母者猶地子猶萬物也故天平地安陰陽和調物乃茂盛父慈母愛室家之中子乃孝順陰陽不和則萬物天傷父子不和則室家喪亡故父不父則子不子君不君則臣不臣𨿽有粟吾得而食諸昔者虞舜孝之至也而不中於瞽瞍孝已被謗伯奇放流骨肉至親父子相疑何者積毀之所生也繇是觀之子無不孝而父有不察今皇太子爲漢適嗣承萬世之業體祖宗之重親則皇帝之宗子也江布衣之人閭閻之臣也陛下顯而用之銜至尊之命以迫蹵皇太子造飾姦詐羣邪鍻謬是以親戚之路鬲塞而不通太子進則不得上見退則困於亂臣獨寃結而亡告不忍忿忿之心起而殺充恐懼逋逃子盜父兵以救難自免耳臣竊以爲無邪心詩曰營營靑蠅止於藩愷悌君子無信讒言讒言罔極交亂四國陛下不省察深過太子發盛怒舉大兵而求之智者不敢言辧士不敢說臣竊痛之詩云取彼譖人投畀豺虎惟陛下寛心慰意少察所親無令太子久亡書奏天子感寤按茂奏引此詩事相類而指正合故備錄之云】

營營【說文丰氏本俱作謍謍云小聲也後同】靑蠅止【漢書作至】於樊【元韻說文丰本俱作棥史記作蕃漢書作藩易林作蕃】豈【左傳漢書作愷】弟【左傳漢書作悌】君子無【漢書作母】信讒言【元韻漢書引此章下卽接以讒言罔極交亂四國興也營說文云匝居也連言營營者象其回旋飛繞之狀程子云讒人之情常欲污白以爲黑而其言不可以直達故必營營往來也靑蠅與蒼蠅異種段成式云蒼蠅聲雄壯靑蠅聲淸聒其聲皆在翼又云靑蠅糞尢能敗物𨿽玉猶不免陸佃云蒼蠅善亂聲靑蠅善亂色故詩以靑蠅刺讒靑蠅首赤如火背若負金懷蛆縈利喜暖而惡寒漢書昌邑王夢靑蠅之矢積粟階東可五六石以屋版瓦覆發視之靑蠅矢也以問郎中令龔遂遂曰陛下之詩不云乎營營靑蠅至於藩愷悌君子毋信讒言陛下左側讒人眾多如是靑蠅惡矣宜進先帝大臣子孫親近以爲左右顏師古云惡卽矢也按靑蠅之惡只在於矢止則布穢飛則不能也或以靑蠅止於樊興讒言止於智者非是樊當從說文作棥從木中枝交也其義爲藩卽今之籬屏也嚴粲云靑蠅集於在外之藩籬若不必惡之也然其營營往來將入宮室污幾席不但止樊而己也諭讒人爲亂漸致迫近當防其微也王云讒言傷善靑蠅污白同一禍敗詩以爲興豈通作愷康也弟通作悌順也鄭云豈弟樂易也陳鳥飛雲讒言多繇持心傾險而後入故君子當持心樂易不聴讒言也一說豈弟乃優容不斷之意猶齊子豈弟之稱微諷之辭也讒言之所以得入實繇於此苟遇英斷之主自畏而逺去矣亦通劉晝云讒邪之蔽善人也猶朝日洞明霧甚則不見天沙石至淨流濁則不見地𨿽有明淨之質而不發明者水霧蔽之也左襄十四年曾於向範宣子將執戎子駒支駒支對曰今官之師旅無乃實有所闕以攜諸侯而罪我諸戎我諸戎欽食衣服不與華同贄幣不通言語不達何惡之能爲不與於防亦無瞢焉賦靑蠅而退宣子辭焉使卽事於會成愷悌也】營營靑蠅止於棘【職韻】讒人【史記漢書論衡俱作言】罔極【職韻然以下章例之則此句非韻】交亂四國【職韻史記東方朔引此詩上章之後卽繼之曰讒言罔極交亂四國興也宜臼之廢也有褒姒以讒之於內有虢石父以讒之於外此章所興靑蠅指石父也石父爲王卿士周王朝植九棘孤卿大夫位焉故言止於棘也又棘者刺人之物故以爲讒人之況楚辭云藜棘樹於中庭王逸注謂蒺藜棘刺之木滿於中庭以言逺仁賢近讒賊也讒人進讒言之人也罔極謂深險變幻無所底極人罔極則具言亦罔極矣交亂者交搆以成亂四國四方之國也交亂四國如搆王伐申之事以宜臼爲申之自出故求之申其時呂繒西戎皆申與國因遂蠢然俱動是皆虢公之爲也王云人中諸毒一身死之中於口舌一國潰亂詩曰讒言罔極交亂四國四國猶亂況一人乎故君子不畏虎猶畏讒夫之口讒夫之口爲毒大矣陸賈云讒夫似賢美言是信聴之者惑觀之者冥故蘇秦尊於諸侯商鞅顯於西秦世無賢智之君孰能別其形故堯放驩兜仲尼誅少正夘甘言之所嘉靡不爲之傾惟堯知其實仲尼見其情故幹聖王者誅遏賢君者刑遭凡王者貴觸亂世者榮鄭儋亡齊而歸魯齊有九合之名而魯有幹時之恥夫據千乘之國而信讒佞之計未有不亡者也故詩云讒人罔極交亂四國眾邪合黨以回人君邦危民亡不亦宜乎】營營靑蠅止於榛【眞韻】讒人罔極構我二人【眞韻興也此章所興靑蠅指褒姒也以止於榛之語知之左傳女摯榛栗棗修榛者婦人贄也又說者以榛可爲贄爲文事亦可爲矢爲武事今靑蠅止焉爲讒人害善之興亦通構廣韻云架也解見四月篇孔云構者構合兩端令二人彼此相嫌交更惑亂也我者親之之辭二人謂王與宜臼也王天下君也太子亦儲君也故以我二人稱之離間骨肉之事非外庭之臣所能辧浸灌滋潤當以屬之艷妻耳鄧元錫云交亂四國造亂罔大也構我二人靡親不離也皆罔極也羅願云君子之於讒也初蓋易之至於亂之又生而後君子信其讒此詩亦然故首章但云毋信讒言至其二章則已交亂在外之四國至其三章則𨿽同心如我二人者亦不能以相有其始輕之而不忌皆如此蠅矣髙伯宗云君子之讒於小人亦可悲哉忠臣不得而卒寵於君孝子不得而終愛於父貞女不得而暴志於夫艮士不得而全交於友是故晁錯削國計安宗社可謂智矣朝衣東市慘何極焉然猶可諉曰深刻之賈禍也屈原定令修潔無私可謂忠矣汨羅之沈至今悲之然猶可諉曰婞直之招謗也子胥之功何負於吳而有鴟夷之浮乎則又諉曰君寵之不篤也楚之美人何疎於王而有劓鼻之禍乎則又諉曰嬪婦之愚自見欺也西伯之聖足自全矣而羑里之囚幾不免焉則又諉曰主臣之疎人易問耳申生致胙分非疎矣而待烹之殃奚爲而至則又諉曰父之不道人倫之變也伯奇掇蜂非不遇賢父矣而何至有伯勞之傷乎吁智如晁錯忠如屈平功如子胥寵如美人聖如西伯戚如父子聰者如尹吉甫亦可保矣而皆不能免則不及此者當何如也甚矣讒之爲禍而君子之不可不辧也嗟夫靑蠅爲祟一至於此中冓之言可勝道哉斯誠來世之永鑑矣】

靑蠅三章章四句【朱子不著其世子貢傳以爲厲王信讒大夫憂之申培說亦云厲王之世讒言繁興君子憂之而作鄒忠云厲王之信讒𨿽無可考然觀蕩之詩曰流言以對桑柔之詩曰朋友以譖不胥以谷而國語載其用衛巫監謗道路以目夫惡直未有不好諛者故逸周書芮良夫解有云賢智箝口小人鼓舌厲之世如蜩如螗如沸如羹國步茂資亂況斯削有繇然矣今按是詩之屬於幽厲𨿽皆可通然不若幽王信讒奪嫡之事爲較然明著也而袁孝政注劉子則云魏武公信讒詩刺之曰營營靑蠅止於藩豈弟君子無信讒言正不知其所自出國風有魏而世系無考今於此詩得一武公遺事奇矣然此故魏詩也何得入雅愚終不敢信以爲然竊意毛傳篇次此詩與賔之初筵相屬彼爲衛武公所作遂以此並系之武公而訛衛音爲魏耳又此詩若指爲周公之詩亦自肖似所謂讒言卽指流言也所謂四國卽指管蔡商奄也所謂二人則王及周公自謂猶之雒誥所云我二人共貞者也眞徳秀云自昔不惟狂暴之君信讒害政𨿽慈祥樂易之君一惟讒言是信亦能變移心志如成王疑周公是也成王豈非樂易之資哉始爲管蔡流言所入幾至猜阻賴天動威而後悔故曰豈弟君子無信讒言也讒人之情志在傷善無有窮己故家有讒則家亂國有讒則國亂管蔡流言而四國不靖乃其驗也故曰讒人罔極交亂四國末章又指實事而言】

我行其野疑太子宜臼出奔申之作【晉語史蘇曰周幽王伐有褒有褒人以褒姒女焉褒姒有寵生伯服於是乎與虢石甫比逐太子宜臼而立伯服太子出奔申申人繒人召西戎以伐周周於是乎亡竹書紀幽王五年王世子宜臼出奔申愚按宜臼以被逐而奔申其情可憫厥後驪山變作而偃然身居天位忘仇不討則無以解於弒父與君之罪矣】

我行其野【子貢傳丰氏本俱作埜後同】蔽芾其樗【魚韻】昏姻【讀詩記作因丰本作婣後同】之故言就爾居【魚韻】爾不我畜復我邦家【葉魚韻讀如居斤於翻賦也此詩愚疑爲宜臼所作我行其野身被放逐而無所依怙之辭也蔽芾解見甘棠篇樗解見七月篇昏通作婚爾雅云壻之父謂姻婦之父謂婚婦之父母壻之父母相謂爲婚姻婦之黨爲婚兄弟壻之黨爲姻兄弟劉熙云曰婚者言壻親迎用昏又恆以昏夜成禮也曰姻者姻因也女往因媒也幽王娶於申宜臼申後所出故云然畜毛云養也按淮南子云田爲畜偶思而得其解當月之時田事已畢收獲而藏之故畜有止義又有聚義所藏之谷可以爲養故又有養義復反也邦家卽己家也樗惡木尙可庇而息今以我父與舅家爲婚姻之故特就爾國而托處馬豈敢謂爾乃樗之不如乎有如爾不肯畜養我則惟有復反我之邦家以歸死於君父之前耳情急而與之自訣之辭】我行其野言采其蓫【屋韻陸徳明本作蓄】昏姻之故言就爾宿【屋韻】爾不我蓄【屋韻】言歸斯【朱傳讀詩記丰本俱作思】復【屋韻賦也蓫鄭云牛蘈也仲春時生爾雅以爲藬郭璞云今江東呼艸爲牛蘈者髙尺餘許方莖葉長如鋭有穗穗間有華華紫縹色可淋以爲飲圖經云生下濕地春生苗髙三四尺葉狹長頗似蒿苣而色深莖節間紫赤花靑白成穂子三稜若茺蔚夏中卽枯根似牛蒡而堅實陸璣云州人謂之羊蹄似蘆服而莖赤可瀹爲茹滑而美也多啖令人下气幽州人謂之蓫按說文無蓫字蓫亦作蓄谷風篇云我有防蓄亦以禦冬陶隠居謂卽此菜也戴侗云今羊蹄菜謂之禿唐卽此物也禿蓫蓄一聲之轉一名束方宿一名連虫一名鬼目又原始云遂卽馬尾艸也亦可作蔬爾雅蓫薚馬尾廣雅云馬尾蔏陸本艸云今闗西呼爲薚江東爲當陸一名薚根一名夜呼一名白昌據此則蓫有兩解未詳孰是宿止也暫托宿而已若君父悔悟則歸期不逺非必遂爲久居之計也夫防蓄尙可以禦冬昏姻緩急所賴獨不可以托宿乎爾若不然則當回首言歸而復我之邦家更不再計矣】我行其野言采其葍【葉職韻筆力翻】不思【白虎通作惟】舊姻【白虎通作因】求爾【俗本朱傳作我誤】新【丰本作親】特【職韻】成【論語作誠】不以富【葉寘韻香義翻亦葉職韻筆力翻】亦秖以異【寘韻亦葉職韻逸職翻賦也葍爾雅說文皆以爲防也廣雅謂之鳥�郭云大葉白華根如指正白可啖陸璣云河內謂之蔉幽州人謂之燕防其根正白可著熱灰中溫噉之饑荒之嵗可蒸以禦饑漢祭甘泉可用之原始云俗名老鴉蒜昔生於燕地今隨處有之鄭云亦仲春時生風土記云葍蔓生被樹而升實狀如牛角一枝數枚味甜如蜜戴云按此其蔓卽木通本艸云木通蔓大者徑三寸每節有二三枝實如小木長三四寸核黒穰白陳士良雲實名桴棪子陶景云近道繞樹藤生汁白莖有細孔兩頭皆通含一頭吹之气出彼頭者良主通利九竅出音聲去脾胃中寒熱蓋通可去塞故其治如是也但未有嚼其根者又爾雅云葍藑茅邢昺雲華白者卽名葍華赤者別名蔓茅陸璣言其艸兩種赤者有臭气也葍猶有治疾禦饑之用昏姻之相與固望其窮則相收困則相卹也曽葍之不如乎舊姻宜臼自謂也特之爲言獨也申國新彊足以自立所謂新特也言我之所以就爾者豈其不思我父爲爾之舊姻徒以爾國新能自立之故而求爾乎此二句反辭也下文誠不以富二句乃是正意成通作誠富謂有國之富土地廣甲兵眾是也異謂甥舅情誼異於他人也我之求爾實不因爾國彊大之故亦但謂爾如念舊姻之誼則休戚相闗必有大異於他人者庶幾其相收卹耳論語云齊景公有馬千駟死之日民無得而稱焉伯夷叔齊餓於首陽之下民到於今稱之誠不以富亦只以異其斯之謂與引詩之意言民之稱譽人誠不以其人之富而但以其人之異𨿽命意不同然恍惚可得富異之解按禮記檀弓篇云晉獻公將殺其世子申生公子重耳謂之曰子蓋言子之志於公乎世子曰不可君安驪姬是我傷公之心也曰然則蓋行乎世子曰不可君謂我欲弒君也天下豈有無父之國乎吾何行如之使人辭於狐突曰申生有罪不敢愛其死再拜稽首乃卒是以爲恭世子也晉語亦云人謂申生曰非子之罪何不去乎申生曰不可去而釋罪必歸於君是惡君也章父之惡而笑諸侯吾誰鄕而入內困於父母外困於諸侯是重困也棄君去罪是逃死也吾聞之仁不惡君知不重困勇不逃死若罪不釋去而必重去而罪重不知逃死而惡君不仁有罪不死無勇去而厚惡惡不可重死不可避吾將伏以俟命乃雉經於新城之廟是以諡爲共君先儒有謂申生自經而死陷父不義不得爲孝但得諡恭而已然則宜臼之被逐奔申尙有合於大杖則走之義未有甚失聖人亦憐其所遭之不幸而錄之與】

我行其野三章章六句【子貢傳云士就寴戚而莫之卹賦我行其埜朱子亦以爲民適異國依其婚姻而不見收卹故作此詩語意固自近似而爲士爲氏孰能詳之序則謂刺宣王也夫下有偸俗實上之人無以導之謂刺王是也獨以爲刺宣則無所據序詩者但見篇次當在宣王之世又篇中有復我邦家之文與黃鳥篇復我邦族相似因其彚作一處而遂槪目之爲刺王耳毛鄭則以爲宣王之末男女失道以求外昏棄其舊姻而相怨審爾則所云就爾居就爾宿者亦可謂無志節之甚視谷風之婦相去不啻倍蓰而又何錄焉若蘇轍謂此詩乃甥舅之諸侯求入爲王卿士而不獲者之所作毋論其牽彊難通且以爾呼王成何文理申培說闕】

小弁幽王太子之傅所作刺幽王也【出序】幽王娶於申生太子宜臼後得褒姒而惑之信其讒黜申後逐宜臼其傅憫其無罪故述太子之情而爲之作是詩【出朱傳】以冀王之一悟也【宜臼亦作宜咎孔頴逹云以太子不可作詩刺父故自傳意而刺之按竹書幽王三年嬖褒姒五年太子宜臼出奔申此詩當是奔申時所作髙子曰小弁小人之詩也孟子曰何以言之曰怨曰固哉髙叟之爲詩也有人於此越人闗弓而射之則已談笑而道之無他疏之也其兄闗弓而射之則已垂涕泣而道之無他戚之也小弁之怨親親也親親仁也固矣夫髙叟之爲詩也曰凱風何以不怨曰凱風親之過小者也小弁親之過大者也親之過大而不怨是愈疏也親之過小而怨是不可磯也愈疏不孝也不可磯亦不孝也羅泌云小弁人子之怨其親者也親天也天可怨乎怨者親愛之情也伊人子之於親惟欲用其情耳於其親不得而用其情能無怨乎𨿽然君子之爲怨亦有道矣思而怨怨而不訐是故虞帝怨申生亦怨豈若匹夫匹婦自經於溝瀆而人莫之知歟方幽王之惛也將放其太子宜臼而殺之夫爲人子而將見殺此人情之至痛而無告者也苟於是而不怨則是陷父不義而致已於不終矣此小弁之所以不得不怨也兄弟之親情同手足安則同安辱則偕辱邦分崩族離析於此猶得而相忘乎然則五觀之怨亦涕泣乎闗弓者也孔子曰詩可以怨此於詩所以取小弁於書所以取五子之歌也郝敬云竊疑平王與申侯殺父而棄祖宗累十世之業孟子許以親親之仁何也讀毛傳以爲其傅所作然後其疑頓釋】

弁彼鸒斯【支韻】歸飛提提【葉支韻是移翻】民莫不谷我獨於罹【支韻亦葉歌韻良何翻】何辜於天我罪伊何【歌韻】心之憂矣云如之何【同上興也弁通作拚拊手之義鳥之將飛而拊翼似之或通作般謂般旋也鸒雅烏也亦名鵯鶋或作卑居說文云楚烏也秦謂之雅或作鴉張揖云純黑而反哺者謂之烏小而腹下臼不反哺者謂之雅烏郭璞云雅烏小而多羣江東呼爲鵯鳥孫炎云揵爲舍人以爲壁屋又馬融以爲賈烏嚴粲云鴉烏不能反哺猶已之不能致養是爲不孝自罪之辭也孔頴達云斯者語辭按爾雅禽經皆名此鳥爲鸒斯雄法言亦云頻頻之黨甚於鸒斯劉孝標作類苑於烏部立鸒斯之目孫氏云詩人以斯爲語助者多矣不然此篇又有栁斯鹿斯亦將並以爲栁鹿名可乎歸飛二字興意在此鳥得所歸而飛不若宜臼之被放逐而無所歸也提之爲言舉也提提羣飛而髙舉之貌孔云此鳥性好羣聚故云提提陸佃云東都賦謂鵯鶋秋棲鶻鳩春鳴今眾鳥秋分皆羣集非特鳥也然至春分輒兩兩而翔不復羣矣裏俗謂之分羣谷鄭云養也按五穀所以養人故有養義於通作吁嘆也於嗟麟兮之於罹說文云心憂也凡民爲子無不得養其父者我獨所遭不幸而日惟嘆息憂愁之不置也辜罪也我之不得於親疑天實使之我何所得罪於天而至是乎且不知我之所以得罪於親者其故安在乎遲回自審以探被放之繇非謂自反果無缺也朱子云怨而慕也舜號泣於旻天曰父母之不我愛於我何哉蓋如此矣心之憂矣終將何道以處此故曰云如之何乃無聊賴之極而思欲補救之辭朱子謂知其無可柰何而安之亦非也】踧踧【爾雅作儵儵】周道【葉有韻他口翻】鞠【石經作鞫】爲茂艸【葉有韻此苟翻丰本作艸】我心憂傷惄焉如搗【葉有韻當口翻韓詩丰本俱作疛陸本作防】假寐永嘆維【論衡作惟漢書作惟】憂用老【葉有韻朗口翻】心之憂矣疢【陸本作疹】如疾首【有韻興也踧說文云行平易也周道毛云周室之通道鞠通作�說文云窮也趙頤光云�爲茂艸石經誤作鞫注疏內本並誤用鞠非是茂說文云艸丰盛也周道坦平人所共來往一旦窮塞化爲榛莽之區以我天倫無故父子一朝隔絕何以異此惄舍人云恚而不得之思也解見汝墳篇搗說文云手椎也顏師古云築也孔云惄焉悲悶如有物之搗心也按此卽易林所謂胸舂也鄭云不脫衣冠而寐曰假寐永嘆長嘆解見泉水篇維憂用老者嚴云身未老而以憂故老也謝枋得云事闗心者夢中亦長吁故曰假寐永嘆憂愁多者年少而髮白故曰維憂用老疢說文云熱病也從病從火會意憂思不解心火上炎則頭爲之痛孟子所謂人之有徳慧術知者恆存乎疢疾獨孤臣孽子其操心也危其慮患也深是也輔廣云憂非特能老人又能使人病頭痛最叵忍疢如疾首則其病甚矣朱善云此章憂之一字凡三言之惄焉如搗憂之而至於痛也維憂用老憂之而至於衰也疢如疾首憂之而至於病也愚按上章怨已之不得於親而思慕此則憂親之終棄乎已而自傷也】維桑與梓【紙韻】必恭敬止【紙韻丰本作只】靡瞻匪父靡依匪母【葉紙韻母鄙翻】不屬於毛不離於裏【紙韻】天之生我我辰安在【葉紙韻才裏翻丰本安在作曷以興也此章痛已之遭放而不得近乎親也孟子云五畝之宅樹墻下以桑羅願云梓爲百木長室屋之間有此木則余材皆不復震其葉可以飼豕肥碩十倍古者見喬木必下而趨所以廣孝桑者母之所事以供蠶繅梓者父之所植以伐琴瑟故見之而恭敬之心惕然生焉不必待於口澤手澤之所漸也又梓之爲木有子之道昔者伯禽之於康叔見周公三見而三笞遂見商子商子使觀於南山之陽見喬木髙而仰又使之觀乎北山之陰見梓焉晉然實而俯商子曰喬者父之道也梓者子道也於是二子再見乎周公入門而趨登堂而跪周公拂其首勞而食之則以能子道焉耳雜五行書曰捨西種梓楸五令子孫順孝蓋亦此義陸佃云桑梓父之所植尙或敬之禮曰見君之幾杖則起其類是乎劉公瑾云古者一夫受五畝宅二畝半在邑二畝半在田田圍墻下植木此民居之制也蓋托以起興耳恭敬說文皆云肅也禮記疏云在貌爲恭在心爲敬又貌多心少爲恭心多貌少爲敬若通而言之則恭敬是一左傳云恭敬父命士昬禮云敬恭宗父母之言孝經云恭敬安親此並恭敬連言明是一也朱子云瞻者尊而仰之依者親而倚之興意言家庭之間有桑梓焉以其爲父母所植一望見之如見父母尙且恭敬之念油然而生況父母之身人子之所怙恃所瞻者惟有一父他無足爲我瞻所依者惟有一母他無足爲我依而忍自暌離於膝下乎傷己旣己爲父所放又其母申後早己見黜不得瞻父依母也屬說文云連也從尾蜀聲徐錯云相連續若尾之在體故從尾毛者血之餘離麗也裏說文云衣內也此當主皮膚而言謂與衣之裏相親近者也今我被放逐無繇與父母相見則眞若不連接於父母之毛不附麗於父母之裏矣天下豈有無父無母之人乎無所歸咎則推之於天曰我生所遇值之辰果安在哉豈適逢其凶而然耶何爲使我至此極也按日月之會是謂辰卽月建是也程良孺云我辰安在鄭氏以爲六物之吉凶王充論衡所謂覩命祿而知骨體卽此法也況小運之法本許愼說文已字之訓空亡之說原司馬史記孤虛之術蓋以五行甲子推人休咎其術已久矣】菀彼栁斯鳴蜩嘒嘒【霽韻】有漼者淵【丰本作】萑【韓詩外傳作雚說苑作莞】葦淠淠【霽韻外傳作渒渒】譬【陸本丰本俱作辟】彼舟流不知所屆【葉寘韻居吏翻】心之憂矣不遑假寐【寘韻興也此章詳已所以見放之故皆讒言爲之菀茂也蜩諸蟬之總名其類不一若此詩所詠則爾雅所謂蝒馬蜩者也亦名馬蟬大如雀黑色鳴震巖谷亦名蜩範格物論云五月鳴亦名蚱蟬羅願云本艸蚱蟬生楊栁上詩曰菀彼栁斯鳴蜩嘒嘒是形大而黑所謂馬蜩今夏中鳴者比眾蟬最大方言謂之蝒馬又謂之蟧廣雅謂之蟧�陸佃云鄒陽栁賦以爲蜩螗厲響蜘蛛吐絲蓋蟬得美蔭則其鳴聲尢淸厲蜩亦蟬之一種形大而黑昔人啖之禮有雀鷃蜩範是也按爵鷃蜩範皆人君燕食所加庶羞記所謂範則冠而蟬有緌者也嘒說文云小聲也不一其聲故曰嘒嘒漼說文云深也淵說文雲回水也萑葦二艸名解見蒹葭篇淠集韻云動也字從水如水之動詩其旂淠淠是也菀栁漼淵以興朝廷鳴蜩嘒嘒以興讒言之多萑葦淠淠以興小人之眾如虢石父畨棸蹶楀之儔皆是也說苑東郭子惠問於子貢曰夫子之門何其雜也於貢曰夫櫽括之旁多枉木良醫之門多疾人砥礪之旁多頑鈍夫子修道以俟天下來者不止是以雜也詩云菀彼栁斯鳴蜩嘒嘒有漼者淵莞葦淠淠言大者之旁無所不容屆說文云極也郭璞云有所限極徐云極卽至也宜臼被放如不系之舟流於水中無所依泊不知其終所至也孔云於時太子奔申則是有所至矣言無所至者棄儲君之重而逃竄舅家非太子所當至故也遑說文云急也不急急求假寐蓋𨿽勞苦倦極欲假寐而有所不得視前言假寐永嘆憂轉深矣】鹿斯之奔維足伎伎【葉支韻翹移翻】雉之朝【丰本作鼂】雊尙求其雌【支韻】譬【丰本作辟】彼壞【爾雅疏說文俱作廆】木疾用無枝【支韻】心之憂矣寧莫之知【支韻興也說文云鹿解角獸羣萃善走孔云此鹿斯與鸒斯栁斯斯皆辭也伎通作跂說文云足多指也重言伎伎者以不一其鹿故見其足指之眾耳羅願云鹿愛其類發於天性欲食皆鳴相召志不忌也陸佃云古伏羲之世麗皮爲禮按說文集韻麗旅行也鹿之性見食急則旅行麗皮蓋鹿皮也今宜臼出奔孑然一身絕無與之爲偶者則鹿奔之不如矣雉解見爰篇雊說文云雄雌鳴也雷始動雉鳴而雊其頸蔡邕以爲雷在地中雉性精剛故獨知之應而鳴也羅云雊�以足相勾雉以頸相勾故雊�從句雉雊亦從句雊一作呴夏小正云正月雉震呴注云震晨之訛也爵乳子而集以春雉求雌而呴以朝蓋雉當春而雊桴粥時也雌說文云鳥母也鄭云雉之鳴猶知求其雌今太子之放棄其妃匹不得與之去愚按雉雊在於春初蜩鳴在於夏半萑葦鵯鶋皆秋分時所有計太子自春初出奔至此已歷三時矣故各卽其所見以起興壞木當依爾雅說文作瘣木爾雅云瘣木苻婁說文云腫旁出也陸徳明云木癅腫也郭璞云謂木病尫傴癭腫無枝條者殷大白雲奔鹿也而畱具羣雉雊也而求其雌放逐之人兄弟妻子不得近若無枝壞木也悲哉寧字有怪嘆之意莫之知指王也此章述已被放出奔之苦以起下章蘇嚴二家皆謂幽王黜後放子兀然如傷病之木內有蠧病而外無附枝亦通但奔鹿之擬旣於幽王不倫卽雉雊求雌豈所以比父母又王有褒姒爲後伯服爲子亦未可謂之無雌無枝也】相【去聲】彼投尙或先【葉震韻蘇晉翻】之行有死人尙或墐【震韻說文作殣】之君子秉心維其忍【軫韻】之心之憂矣涕旣隕【軫韻】之【興也此承上章寧莫之知而言相視也投朱子云投人之兔也導之使前進曰先之劉敞云爲人所驅急更投人人哀其窮則及驅者未至而先存之𨿽可利以其可憐猶存之也何則誠不忍其心之窮急也今俗猶言飛鳥入懷勿殺殺之不祥此投之比行鄭云道也墐通作殣說文云道中死人所覆也孔云墐者埋藏之名於道旁故曰路冢左傳道墐相望是也乃異類行道之人於我無親尙有憐而卹之者以惻隠之心人所皆有故也子歸命於父何啻之投人出亡在外而無所歸勢亦必轉乎溝壑耳曽是天性之親而漠不動念何哉兩言尙或意義甚活𨿽未必盡然而亦未必盡無詞之婉也君子鄭云斥幽王也後同秉執也忍對不忍看謂不憐卹於文心上施刃割絕之義也心之憂矣篇中凡五見至此則付之無可柰何矣涕解見澤陂篇自湆鼻液皆是隕說文雲從髙下也涕出無聲見悲之極徐光啟云此詩到此求哀乞憐之意不復可加圖回感悟之方更無餘術已是盡情語盡頭路也】君子信讒如或醻【葉宥韻承咒翻】之君子不惠不舒究【宥韻】之伐木掎【葉歌韻居何翻】矣析【丰本作�】薪【丰本作新】杝【葉歌韻徒何翻陸徳明本讀詩記潁濵集傳俱作扡】矣捨彼有罪予【丰本作子】之佗【歌韻】矣【賦而比也承上章原王心之忍繇於信讒而爲讒者又非一人此王之所以終不悟也醻通作酬說文云主人進客也按主人進灑於客曰獻客答主人曰酢主人旣卒酢爵又酌自飲卒爵復進賔曰酬故謂之導飲猶今俗人勸酒也孔云酬有二等旣酢而酬賔者賔奠之不舉謂之奠酬至三酌之後乃舉向者所奠之爵以行之於後交錯相酬名曰旅酬謂眾相酧也此諭得讒卽受而行之故知是旅酬非奠酬也恵鄭云愛也字從心從叀徐鍇云爲惠者心專也會意舒通作紓緩也苟亦無信苟亦無然所謂舒也究說文云窮也從穴從九亦究竟之意不舒究正根不惠來眞徳秀云父子天性之恩太子天下之本幽王一聴褒姒之讒如受獻酬之爵得則飲之曽不少拒夫讒者之言驟而聴之則不能無惑徐而察之則可得其情幽王惟無愛子之心故一聞讒言不復舒緩以究其實而遽加放逐焉此太子所以不能自明也𨿽然褒姒亦豈能自爲讒哉國語謂褒姒有寵於是乎與虢石父比而逐宜臼虢石父者讒諂面諛之人也幽王立之以爲卿士聘後棄而內妾立庶孽寵而嫡長危皆石父實爲之也卒使申侯銜忿以召戎幽王死褒姒虜宜臼𨿽立而東周遷矣讒人之害至於如此可不監哉掎說文云偏引也按左傳云辟如捕鹿諸戎犄之注謂掎其足也釋文雲從後牽也析說文云破木也薪蕘也解見漢廣篇杝說文云落也鄭云謂觀其理也孔云杝者施也言觀其裂而漸相施及也嚴云木附著於本根伐木者旣以斧斤伐之又以繩索從其後牽拽之以倒其木使絕離其本根又薪本一木相聨屬析薪者旣斧之又以手杝而離之使一木析而爲二皆諭幽王父子天性本附著聯屬爲一體而讒人橫離絕之也捨通作捨釋也彼有罪謂讒人也予通作余我也對彼而言佗說文云負荷也按史記匈奴奇畜有橐佗義正取此今俗訛作他非也彼讒人者離間人骨肉其罪大矣王捨置不問乃以彼所搆之虛詞將加罪於我者悉使我負何之也又予若如字解則予乃上下相推予之義佗當通作它言捨彼有罪之人不加窮治乃推予具罪於它人對彼言它蓋自道也亦通】莫髙匪山【葉先韻翰旃翻】莫浚匪泉【先韻】君子無易【去聲】由言【元韻】耳屬於垣【元韻】無【此用無字與谷風用毋字異下同】逝我梁無發我笱【有韻】我躬不閱【左傳作說】遑【左傳作皇】卹我後【有韻比而賦也此章専寫去後屬望之意以結通章浚毛云深也山處髙泉處深嫡庶之分似之使庶可奪嫡是山與泉易位也易輕易也任意而言曰繇言鄭訓繇爲用謂王無輕用讒人之言亦通垣墻也王不可輕於其言恐左右小人窺伺意防將有附屬其耳於墻壁之間而竊聴之者考竹書宜臼奔申在平王五年至八年始立褒姒之子爲太子計奔申之時宜臼尙未見廢國語史伯所謂王欲殺太子以成伯服必求之申是也故此詩云然猶惓惓慮王醉飽之昏或有溺愛輕許之語則羽翼伯服者愈多而媒孽宜臼者愈甚人皆集於菀誰肯集於枯勢不至廢立不止矣韓詩外傳云孔子侍坐於季孫季孫之宰通曰君使人假馬其與之乎孔子曰吾聞君取於臣謂之取不曰假季孫悟告宰通曰今以往君有取謂之取無曰假孔子曰正假馬之言而君臣之義定矣論語曰必也正名乎詩曰君子無易繇言名正也呂祖謙云唐徳宗將廢太子而立舒王李泌諫之且曰願陛下還宮勿露此意左右聞之將樹功於舒王太子危矣此正君子無易繇言耳屬於垣之意無逝我梁以下訓俱見谷風篇疑古有此成語故二詩皆引用之言我今去後庶幾勿使人往我之梁發我之笱以儲位不可竊據神器不可黯幹也𨿽然我身且不容誰肯卹我後者乎婉諷微規正是望王悔悟見容之意𨿽復金玦長辭銅龍永絕而思慕之懷不能自已故曰小弁之怨親親也親親仁也】

小弁八章章八句【漢書篇名作小卞趙岐孟子注云伯奇仁人而父虐之故作小弁之詩曰何辜於天親親而悲怨之詞也中山勝亦如此說劉更生且以伯奇爲王國子正謂繼母欲立其子伯封而譖之王王以信之王充論衡亦云伯奇放流首發早白故詩云惟憂用老子貢傳申培說翕然同辭而以爲吉甫之鄰大夫所作按琴操云尹吉甫子伯奇事親甚孝甫娶後妻欲害伯奇乃取蜂去尾而自著衣領上伯奇恐其螫也趨而掇衣後妻呼曰伯奇牽我衣甫聞之曰唉伯奇懼走之野履霜以足采楟花以食其鄰大夫憫伯奇無罪爲賦小弁以諷吉甫吉甫悟遂後妻而召伯奇伯奇至請父復後母吉甫從之後母感伯奇孝化而爲慈諸家之說蓋本於此但果如所云則不過闗人家庭之事於義小矣且踧踧周道鞠爲茂艸此豈伯奇之言哉又韓詩及曹植皆謂吉甫信後妻之讒殺孝子伯奇其弟伯封求而不得作黍離之詩則與琴操言吉甫感悟者更相矛盾總之皆委巷傳訛之語要不足信】

蓼莪孝子思養也疑亦太子宜臼之傅所作因宜臼被廢於外代爲思親之辭將使人諷誦以感悟幽王也【孔叢子載孔子曰於蓼莪見孝子之思養也愚按此詩與小弁同意何以知之以二詩詞相脗合知之小弁曰靡瞻匪父靡依匪母此曰無父何怙無母何恃小弁曰不屬於毛不離於裏此曰父兮生我母兮鞠我拊我畜我長我育我顧我復我出入腹我小弁曰民莫不谷我獨於罹此曰民莫不谷我獨何害民莫不谷我獨不卒殆若出一吻然者乃小弁慕而兼怨此詩慕多怨少其言更悲其情更切矣昔者魏文侯有子曰擊次曰防防少而立以嗣封擊中山三年莫往來其傅趙蒼唐曰父忘子子不可忘父何不遣使乎擊曰願之而未有所使也蒼唐曰臣請使擊曰諾蒼唐至文侯曰中山之君亦何好乎對曰好詩文侯曰於詩何好曰好黍離與晨風文侯曰黍離何哉對曰彼黍離離彼稷之苗行邁靡靡中心搖搖知我者謂我心憂不知我者謂我何求悠悠蒼天此何人哉文侯曰怨乎曰非敢怨也時思也文侯曰晨風謂何封曰鴥彼晨風鬰彼北林未見君子憂心欽欽如何如何忘我實多於是文侯大悅曰欲知其子視其母欲知其君視其所使中山君不賢惡能得賢遂廢太子防召中山君以爲嗣今宜臼之傅其委曲調護不下於蒼唐也蒼唐能稱詩以悟文侯此傅屢作詩終不能悟王則以其惑志於艷妻者甚耳又所以知此詩及小弁非太子自作者以太子立言仁孝如此不應他日有弒父戍申之事】

蓼蓼者莪匪莪伊蒿【豪韻】哀哀父母生我劬勞【豪韻比也蓼艸蒼蒨貌解見蓼蕭篇莪解見菁莪篇蓼蓼者莪言非一莪蓋以防比天下之爲人子者蒿爾雅云菣也又云蘩之丑秋爲蒿以菣𨿽専得蒿之名而蘩之類如蕭如莪在春時種名各異至秋老成通呼爲蒿詳味詩意此蒿正指蘩之醜言非謂菣也晏子云蒿艸之髙者也羅願云古者言蒿以爲非美物者涼秋九月枝榦益髙荒壇枉徑蕪穢不治故蒿者農惡之明堂月令違天時則藜莠蓬蒿並興管仲戒桓公封禪亦稱今鳯凰麒麟不至嘉禾不生而蓬蒿藜莠茂鴟鴞羣翔而欲封禪無乃不可乎桓公爲是而止然則蒿者蓋非農祥也嚴粲云始生爲莪長大爲蒿以莪形蒿莪美而蒿惡莪始生香美可食至秋髙大爲蒿則麤惡不可食故菁莪以諭人材而蒿正爲鹿食也其始爲莪猶可食其後爲蒿則無用諭父母生長我身至於長大乃是無用之惡子不能終養也此孝子自怨其身之辭也與凱風言棘非美材僅堪爲薪之意正同哀徐云閔痛之形於聲也於文口衣爲哀衣哀聲也哀哀二字聲气略歇以父母連下句看重言之者爾雅云懷報徳也報徳則兼父母也生我不専指始生言如第四章

所云皆所以生我者劬勤勞劇也其勞頻數謂之劬勞父母生我何等劬勞今我之不才如此有負父母多矣晉王裒父儀爲文帝所殺裒痛父非命未嘗西向而坐示不臣朝廷也隠居教授廬於墓側旦夕拜跪攀柏悲號涕泣著樹樹爲之枯及讀詩至哀哀父母生我劬勞未嘗不三復流涕門人受業者並廢蓼莪之篇齊顧歡早孤讀詩至哀哀父母輒執書痛泣繇是受學者廢蓼莪篇不復講焉二事大相類又孟元方誦詩至蓼莪篇必哀咽不已唐太宗生日謂羣臣曰吾今日生日世俗皆爲樂在朕翻成傷感今君臨天下富有四海而欲承顏膝下永不可得此子路有負米之恨也詩曰哀哀父母生我劬勞柰何更以劬勞之日爲宴樂乎因泣數行下左右皆悲】蓼蓼者莪匪莪伊蔚【葉寘韻讀如萎於僞翻】哀哀父母生我勞瘁【寘韻英雄記作悴比也蔚爾雅云牡菣也陸璣云牡蒿也三月始生七月華華似胡麻而紫赤八月爲角角似小豆角鋭而長一名馬新蒿邢昺云蔚卽蒿之雄無子者故云牡臤羅云匪莪伊蒿蒿猶有子者匪莪伊蔚蔚則無子蓋今靑蒿葉端皆作子如米大蔚獨無爾以見父母得我之難也今皆無報矣則有我之不如無也且蔚又治無子亦寓其意焉本艸謂之馬先蒿愚按匪莪伊蒿蒿卽莪所成穉爲莪壯爲蒿也比宜臼幼見立爲太子亦以美材視之長以不材失愛故被廢也匪莪伊蔚蔚與莪異類莪有子蔚無子人爲莪我則蔚也比凡人有子望其嗣續若宜臼見遂於外父母不以爲子一身孑然此後永無嗣續之望𨿽有子猶之乎無子也瘁通作顇顦顇也劬勞而至於瘁勞苦見於貌也念生我之勞瘁而我不能以子報其哀奚如】缾之罄【說文丰氏本俱作�】矣維罍之恥【紙韻】鮮民之生不如死之久【葉紙韻苟起翻】矣無父何怙無母何恃【葉寘韻嘗利翻】出則銜卹入則靡至【寘韻比而賦也缾說文云罋也或從瓦作瓶瓶有二義有以爲酒器者禮記孔子曰夫奧者老婦之祭也盛於盆尊於瓶疏以爲盛食於盆盛酒於瓶也有以爲汲器者易井卦言贏其瓶雄酒賦言觀瓶之居居井之眉是也罄說文云器中空也罍之用不一有盛酒者周禮鬯人社壝用大罍以盛鬯也司尊彛祠禴嘗蒸皆有罍及詩卷耳酌彼金罍者盛酒也有盛水者儀禮罍水在洗東是也罍有大有小爾雅釋盛酒器有彛卣罍三者孫炎以彛爲上卣爲中罍爲下邢昺據毛詩說謂罍大一碩乃尊之大者今按爾雅又云小罍謂之坎則罍之小者別名坎其大者自名罍邢說是也舊說謂罍金飾目刻爲云雷之象又取象云雷博施如人君下及諸臣故名爲罍張萱解云大罍震也小罍坎也其說奇矣恥說文云辱也禮圖云罍大一斛其所容甚多瀉酒於瓶以供酙酌故瓶罄而罍恥也瓶小諭子罍大諭父母此缾罍皆當主酒器言缾之充實皆罍所注以比子之免於饑寒皆父母所卹今宜臼被逐在外無以爲生誰獨無子而使之至此爲父母者寧不欿然於心此慕而兼怨之辭蓋以骨肉至情動之庶幾王之轉念也然以恥貽父母則人子之罪益甚言外亦有痛自刻責意左昭二十四年鄭伯如晉子大叔相見範獻子獻子曰若王室何對曰老夫其國家不能卹敢及王室抑人亦有言曰不卹其緯而憂宗周之隕爲將及焉今王室實蠢蠢焉吾小國懼矣然大國之憂也吾儕何知焉吾子其早圖之詩曰缾之罄矣維罍之恥王室之不寧晉之恥也獻子懼乃徵防於諸侯傳引詩意以瓶自諭以罍諭晉謂寜王室乃晉之責意𨿽似而比類欠順又嚴云缾以汲水罍以盛水缾汲水以注於罍猶子之養父母缾罄竭則罍無所資爲罍之恥猶子窮困則貽親之羞也亦通然與宜臼被廢事不合故不從鮮通作尟說文云少也俗作尠非民庶民也宜臼居東宮之貴而其所遭乃凡氏之不若故每以民對言鮮民之生猶云無生人之樂民間父子膝下相歡𨿽在貧賤猶有生意也疢疾孤窮速死爲幸曰不如死之久矣痛切之言也大戴禮孔子引逸詩曰魚在在藻厥志在餌鮮民之生矣不如死之久矣言君好貪利興師民困兵革鮮有生者則不如速死也怙義訓恃恃義訓賴無父何怙者言非父則子何所依怙非以父死爲無父也下句放此時申後已被廢倘幽王聞詩而悟則將復立申後召還宜臼父母與子皆可聚首如初故小弁及此詩皆以父母並言非以母呼褒姒也出謂糊口四方銜馬銜也行馬所用含之口中以金爲之故字從金從行與含同意卹憂也通論云於文心血爲卹血卹聲也血亦心之至也入則靡至所謂如窮人無所歸也此皆放逐後之語孔穎達云出門則中心銜憂旋來入門則堂宇空曠不復覩見如行田野無所有至是其所以悲恨也唐鶴徵云抱苦在心鬱鬱不自得神魂不定憒憒靡所之銜卹靡至四字形容眞切】父兮生我母兮鞠【屋韻】我拊【後漢書作撫】我畜【屋韻】我長【上聲】我育【屋韻】我顧我復【屋韻】我出入腹【屋韻】我欲報之徳【職韻】昊【漢書作皡】天罔極【職韻賦也此章皆父母所以生我者正劬勞勞瘁之實也鄭箋云父兮生我者本其气也鞠通作匊說文云兩手曰掬子幼而母時常置手中以玩弄之所謂愛惜如掌上之珠也拊說文云揗也史記淮南拊揗其民謂撫摩身體察其肥瘠憂其疥鮮也畜兼止與養二義旣乳哺之又謹其出入察其起居藏之堂奧之中惟恐其有疾病所以善其養也長者謝云如南方之長養萬物調和其身體滋養其血气日夜望其長大也育說文云養子使從善也從云肉聲按云音突乃子字之倒體徐云云不順子也不順子亦教之況順者乎謝云如易曰育徳孟子曰教育英才涵養其徳性發舒其志气開導其聰明日夜望其成人也顧說文云還視也嘗目在之察其所行之是否也復者反覆之義丁寧反復諄諄然命之也出入主父母言腹鄭云懷抱也自少至長惓惓置之於懷出入以之不暫釋也掬拊畜三事次於生之後皆以養言育顧復三事次於長之後皆以教言出入腹我則總括教養而言養所以全其生教所以善其生皆本於父母愛子之心爲之也連下數我字撫躬自念淒其欲絕韓詩外傳引此詩云夫爲人父者必懷慈仁之愛以畜養其子撫循飲食以全其身及其有識也必嚴居正言以先導之及其束髮也授明師以成其技十九見志請賔冠之足以死其意血脈澄靜娉內以定之信承親授無有所疑冠子不言發子不笞聴其微諫無令憂之此爲人父之道也舊說皆主幼時言則畜謂乳之育謂哺之其顧我復我出入腹我二語謝謂父母行而兒不隨則回顧之兒行而父母不隨則追喚之父母有所往將出門懷抱其子而不忍捨父母自外歸旣入門懷抱其子而未肯置嚴謂兒稍長行戲於地父母或去則回首以顧視之且顧之又顧反覆不能暫捨愛之之至也在家容其行戲或自內而出外或自外而入內未可令其自行則抱之於懷此曲盡父母愛子之情也二說𨿽微不同然其摹寫逼眞令人回想父母深思不覺澘然泣下故備錄之禮記疏云謝其恩謂之報儀禮疏云感恩者皆稱報鄭云之猶是也按莊子言之人也之徳也字法同此之徳指上文生我以下六句言昊天孔安國云元气昊然廣大也言欲報父母是徳而其徳廣大如天無窮不知所以爲報也唐孟郊有詩云誰言寸艸心報得三春暉意本於此今我旣見逐於外且不能自比於人子況言報乎痛當柰何也郝敬云君之恩捐軀足報以身爲吾有也至於親則身亦親之有也𨿽捐軀莫報也而況身之外乎而況身之外且不能致之親乎哀痛可勝道哉嚴云讀此詩而不感動者非人子也又章潢雲天之天徳曰生故論徳之罔極者必歸諸天也以天徳之大而欲報之難矣子之於親𨿽莫不受其鞠育之恩若難乎與天並也然得天地之塞以成形而所以成其形者非親乎得天地之帥以成性而性卽秉於賦形之始所以成其性者非親乎形性合而成人天親原自合一以其生生者一也窮神善繼其志知化善述其事踐形惟肖果在天爲肖子卽爲父母之孝子所以孔子謂能敬其身則能成其親仁人之事親也如事天事天如事親是故孝子成身此之謂也】南山烈烈【丰本作峛峛】飄【陸徳明本作票後同】風發發【葉曷韻北末翻】民莫不谷我獨何害【葉曷韻何葛翻興而比也南山南面所向之山烈通作列分布之義峯巒相錯故重言列列也此卽所見起興亦以比人之父父子子各有定位如山之峙髙卑羅列也飄風回風也荀子謂輕利僄速卒如飄風卽此發如矢之發言其疾也非一發而已曰發發也此讒言之比又王吉云詩曰匪風發兮說者曰是非有道之風也發發者民莫不谷解同小弁害傷也民皆得養其父母我獨爲何人所傷害而不得共子職蓋斥褒姒及虢石父輩也】南山律律【丰本作嵂嵂】飄風弗弗【葉月韻讀如忽呼骨翻】民莫不谷我獨不卒【月韻興而比也律說文云均布也律律亦列列之意以比凡人父父子子無不各得其所者弗通作拂說文云過擊也徐云擊而過之也卒通作碎說文云大夫死曰碎我旣被逐於外不得事親而獨不死何也深自恨之辭】

蓼莪【釋漢碑作儀亦作防】六章四章章四句二章章八句【序云刺幽王也民人勞苦孝子不得終養爾後漢陳忠疏亦云孝經始於愛親終於哀戚上自天子下至庶人尊卑貴賤其義二也夫父母於子同气異息一體而分三年乃免於懷抱先聖緣人情而著其節制服二十五月是以春秋臣有大喪君三年不呼其門閔子𨿽要絰服事以赴公難退而致位以究私恩故稱君使之非也臣行之禮也周室陵遲禮制不序蓼莪之人作詩自傷曰缾之罄矣維罍之恥言已不得終竟子道者亦上之恥也蓋相傳云爾愚獨有疑者如序言氏人勞苦則不獨孝子爲然乃篇中云民莫不谷何說至不得終養之解相沿以爲二親病亡之時在役所不得見之也豈眞偕亡耶天奚禍彼人之酷若是固哉其爲詩矣子貢傳闕文申培說則謂王室昏亂讒邪肆行其大夫士有役而不得其所者孝子痛傷而作是詩此特影響王裒之事而彊爲說以傅之尢鄙陋不根之甚】

十月之交大夫刺幽王也【出序】幽王之世褒姒用事於內皇父之徒亂政於外六年之冬日食陽月大夫惡之故作此詩【谷永云古之王者廢五事之中失夫婦之紀妻妾得意謁行於內勢行於外至覆傾國家惑亂陰陽昔褒姒用國宗周以喪閻妾驕扇日以不臧此其效也傳曰皇之不極是謂不建時則有日月亂行誠修後宮之政明尊卑之序抑褒閻之亂息白華之怨後宮親屬饒之以財勿與政事以逺皇父之類捐妻黨之權未有閨門治而天下亂者也劉向云眾賢和於朝則萬物和於野天應報於上此皆以和致和獲天助也幽厲之際朝廷不和轉相非怨君子獨處守正不撓眾枉勉彊以從王事則反見憎毒讒愬故其詩曰密勿從事不敢告勞無罪無韋讒口嗸嗸當是之時日月薄蝕而無光其詩曰朔日辛夘日有蝕之亦孔之醜天變見於上地變動於下水泉沸騰山谷易處其詩曰百川沸騰山冢卒崩髙岸爲谷深谷爲陵自此之後天下大亂篡殺殃禍並作繇此觀之和气致祥乖气致異祥多者其國安異眾者其國危天地之常經古今之通義也班固云懸象著明莫大乎日月是故聖人重之於易在丰之震曰丰其沛日中見昧折其右肱亡咎於詩十月之交則著卿士司徒下至趣馬師氏咸非其材同於右肱之所折明小人乘君子陰侵陽之原也丁鴻云昔周室衰季皇甫之屬専權於外黨類彊盛侵奪主埶則日月薄食按竹書紀幽王元年錫皇父命二年涇渭雒竭岐山崩三年王嬖褒姒冬大震電四年夏六月隕霜五年王世子宜臼出奔申皇父作都於向六年冬十月辛夘朔日有食之其事與此詩及正月之詩合乂愚疑此詩爲贄禦之臣所作說見雨無正篇小引下】

十月之交朔月【前漢書後漢書朱傳讀詩記蘇子繇本大學衍義詩大全俱作日】辛夘【葉有韻莫後翻】日有食【漢書作蝕】之亦孔之醜【有韻】彼月而微【韻】此日而微【同上】今此下民亦孔之哀【葉微韻於希翻賦也十月蘇子繇陳少南朱子嚴華谷皆謂夏正建亥之月也緯書竹書鄭箋以爲周正建酉之月元齊履謙云以授時歷推之周幽王六年嵗在乙丑距延祐丁巳二千九十二年是嵗實以夏正八月辛夘朔入食限是周人攺月數之一證邢雲路亦云以元郭守敬授時法上推周幽王六年乙丑十月建酉朔辛夘日辰時日食梁太史令虞唐僧一行亦步得是日日食今按虞造梁大同歷推此食在幽王六年而未明言此爲八月一行定朔之法本乎傅仁均仁均造唐戊寅元歷列其大要所可攷驗者七事其三曰周幽王六年十月辛夘朔日蝕與詩合亦未明言此十月乃夏之八月也愚以三議推之則建酉之說似未可信一者先儒謂詩有夏正無周正如七月之詩皆夏正也章潢云小雅出車章曰春日遲遲卉木萋萋倉庚喈喈采蘩祁祁周頌臣工章曰維暮之春亦又何求如何新畬於皇來牟將受厥明使周果攺時則春日暮春必夏之正月也正月安得有遲遲萋萋喈喈祁祁之景而來牟安得有將熟之徵乎至於四月維夏六月䢐暑秋日淒淒百卉俱腓冬日烈烈飄風發發其朱攺時與月也又不待訓釋而自明矣夫詩皆夏正而何獨以此爲周正乎一者食當八月則是秋分左昭二十一年秋七月壬午朔日有食之公問於梓愼曰是何物也禍福何爲對曰二至二分日有食之不爲災日月之行也分同道也至相過也其他月則爲災於是叔輒哭日食昭子曰子叔將死矣非所哭也八月叔輒卒是則八月日食未足爲災乃孔穎達又引左昭七年四月甲辰朔日有食之周之四月乃夏正二月晉侯問於士文伯曰誰將當日食對曰魯衛惡之衛大魯小公曰何故對曰去衛地如魯地於是有災魯實受之其大咎其衛君乎魯將上卿其年八月衛侯惡卒十一月季孫宿卒以此爲春分之月日食有災之驗按卽如孔所駮分月之災所應僅在侯國未至若此詩孔醜之云明其將有大變應在幽王驪山之事則以陽月之災爲古人所甚忌故也一者古歷年之某嵗某甲子其眞否總未可知如尙書徵篇季秋月朔辰弗集於房虞以爲元年僧一行以爲五年以授時法步之在仲康六年丁丑嵗九月辛已朔日食其餘前後十餘年之九月朔俱不入時限據授時法步此詩日食旣與一行同何仲康之食差殊若此班固云周不班朔魯歷不正置閏不得其月月大小不得其度王應麟亦云黃帝顓頊夏殷周魯六歷皆無推日食法但有攷課疎密而已嘗攷通鑑皇極經世秦始皇八年嵗在壬戌呂氏春秋則云維秦八年嵗在涒灘涒灘者申也歷有二年之差後之歷者於夏之辰弗集房周之十月之交皆欲以術推之亦已疎矣據此三議皆足以破建酉之說故當從夏正解爲長而孔氏又引王基云以歷較之自共和以來當幽王世無周十月夏八月辛夘交會欲以此會爲共和之前其說更疎謬無據今但卽詩辭以求時事則其在幽王世明矣十月謂之陽月孔云日月之食本無常時惟正月之月君子忌之沈括云先儒以日食正陽之月止謂四月不然也正陽乃兩事正謂四月陽謂十月嵗月陽止是也詩有正月繁霜十月之交朔月辛夘日有食之二者此先王所惡也蓋四月純陽不欲爲陰所侵十月純陰不欲過而幹陽也蘇轍云四月純陽故謂之正月十月純陰故謂之陽月純陽而食陽弱之甚也純陰而食陰壯之甚也類占云十月日食乃六陰之極陰冒其陽君昏信讒陰謀作亂毛傳云之交日月之交會孔云日月行相逮及交而會際故云交會朱子云謂晦朔之間也按會與交不同會但言其同度而已交則同度又當交道也會不必食會而交則食歷家所謂交食是也故此詩特以交言古歷緯及周髀皆云周天三百六十五度四分度之一每度九百四十分算四分度之一該二百三十五分計共行過三百六十五度二百三十五分日月皆右行於天日日行一度月日行十三度十九分度之七以每度九百四十分剖爲十九分每分該四十九分四釐七毫三絲六忽八微四塵有奇於十九分中得其七計於十三度外又行過三百四十六分三釐一毫五絲七忽八微九塵有奇蓋天行至健每一晝夜繞地一周又過一度以其行過處一日作一度至三百六十五日四分日之一則適合其初起之度謂之一期而周天之數遂爲三百六十五度四分度之一凡星辰逺近之相去月與五星之行皆以其度爲度焉度之爲言數也則也天本無度以與日離合而有度之名在天成度在歷成日天體員故日東西行其周布本東西而縱橫南北皆以其度爲數月行疾於日日行積三百六十五日九百四十分日之二百三十五而與天會月行二十七日有奇而行天一周又二日追及於日計積二十九日九百四十分日之四百九十九而與日會方會則月光都盡而爲晦已會則月光復蘇而爲朔一嵗之會凡有十二次十有一月會於星紀之次十有二月會於枵正月防訾娵二月會降婁三月大梁四月實沈五月鶉首六月鶉火七月鶉尾八月壽星九月大火十月析火亦名十二辰也日月相去近一逺三謂之上下日月相去百八十二度六十二分有奇分天之中謂之望日有中道月有九行中道者黃道亦曰光道光道北至東井去北極近爲夏至南至牽牛去北極逺爲冬至東至角西至婁去極中爲春秋分九行者黑道二出黃道北赤道二出黃道南白道二出黃道西靑道二出黃道東立春春分月東從靑道立秋秋分西從白道立冬冬至北從黑道立夏夏至南從赤道八行與中道而九是謂九道月不行中道但此八道皆斜出入於中道內外凡日行不可指而知也以二至二分之星爲至月行則以晦朔決之春分月上在東井望於角下在牽牛秋分月上在牽牛望於婁下在東井此於日如繩衡往來流通而相應也日行黃道陽路也月者陰精不繇陽路故或出其外或入其內出入去黃道不得過六度入十三日有奇而出出亦十三日有奇而入凡二十七日有奇而一入一出矣又沈存中謂黃赤諸道第欲以別算位如算法用赤籌黑籌以別算位而已非眞有黃赤等色也日月異道有時而交交則相犯交道有二朔文爲交初聖交爲交中歷家爲日月交會之術大率以百七十三日有奇爲限朔而日月之會東西同道南北同度則月掩日而日爲之食朢而日月之對同度同道則日衝月而月爲之食是之爲交食如月或在日道表或在日道裏則不食矣日之所以食者朱子謂日嘗在上會時月在下面遮了日故日食劉保齋亦云日輪大月輪較小日道近天在外月道近人在內日食旣時四面猶有光溢出可見月輪小不能盡掩日輪也日月合朔時月常在內未有日在內者故月食日也何孟春深然之謂日外月內者日火也月水也此日月之行所以有上下之異而劉孝榮則謂朔旦之日日月同宮如月在日上掩太陽而過則日光爲所遮卽朱子他日亦云日月會合處月合在日之下或反在上故蝕二者說皆可通而謂月在日下則理較可信也月之所以食者朱子謂火日外影其中實闇至明中有闇虛其虛至微朢時月與之對無分毫相差爲闇虛所射故食保齋亦云歷家所謂闇虛言月爲日所暗而非日之實體暗之乃日之虛衝耳如點燈者當正鑪炭炎熾之尖所衝射則燈反不然卓爾康亦云日月異道有時而交道不正交則日斜照月故月光更盛道若正交則日衝當月故月光卽滅譬如火斜照水日斜照鏡則水鏡之光旁照他物若使鏡正當日水正當火則水鏡之光不能有照日之奪月亦猶是也而孝榮則謂月受日爲明朢夜正與日對故一輪光滿或月行有遲疾先後日光所不照處則爲食張鼎思亦雲月非以抗日而食也乃與日對時不全合耳一分不對則食一分數分不對則食數分湏之復其當行之道而相對則復滿矣二說皆可通而謂闇虛所射則理較可信也大抵月本無光沈括謂如銀九日耀之乃光皇極外書亦言月本黒受日之光而白故魄掩日則日爲之食當日闇虛日光不及照則爲日所食以掩闇有表裏淺深故食有南北多少又星家祖西天法以爲交初者羅防所爲亦名天首交中者計都所爲亦名天尾自交初至交中月在黃道外名陽曆乃背羅向計之處自交中至交初月在黃道內名陰曆乃背計向羅之處月道猶水道日道猶陸道而羅計猶橋道然隠暗不可見於是爲入交法以求之其說殊無據若李日華述利瑪竇之說謂日大於地地大於月地之最髙處有闕日月行度適當闕處則光爲映蔽而食其膚甚矣萬尙烈云十月之交四字最有意義按歷家日月之交也有限其交會之法日行黃道月不行黃道只行其餘八道每行一道必隨黃道而斜出其旁半在黃道之裏半在黃道之表或髙而出黃道之上或低而出黃道之下然其髙低上下與黃道相去約計六度方其在表謂之入陽曆方其在裏謂之入陰曆歷者日之所歷也入歷之時正其入表裏之際或相迫相偪或兩道相合遂交而以其交媾而故謂之交故驗日食者必以日纒月道之交驗之月一嵗十二次經天惟有兩次與日會約計一百七十三日有奇而有一交日方有食此常度也故左傳曰二至二分日有食之不可爲災此而曰十月之交非分非至失其常度正謂之災愚以爲四字最有意義者此也朔月謂十月之朔日卽交之日也史繩祖云朔日也而乃謂朔月蓋月朔之反辭也亦猶書之月正元日乃正月元日之比也又論語吉月注謂月朔也詩二月初吉注月朔謂之吉吉月亦猶朔月也按古歷有平朔定朔二家三大三小爲定朔朢一大一小爲平朔朢平朔亦名經朔古者止用經朔故朔或在晦或在二日春秋日食三十五書朔者二十七其不書朔者八公羊傳以爲二日谷梁傳以爲晦日惟左傳云不書朔者官失之也漢魏以後日食亦多在晦宋何承天始立新法謂月有遲疾前歷合朔月食不在朔朢今當以盈縮定小餘正朔朢之日隋劉孝孫亦推算春秋日食不書朔者俱在朔曰乃議行定朔而爲有司所抑不得行至唐傅仁均申孝孫舊議引比詩及徵爲證云書旣言季秋月朔辰弗集於房又云先時者殺無赦不及時者殺無赦旣有先後之差是知定朔矣梁虞亦云所謂朔在會合苟躔次旣同何患頻大日月相離何患頻小僧一行力主梁傳之說爲合朔議云日月合度謂之朔無所取之取之蝕也昔人攷天事多不知定朔假蝕在二日而常朔之晨月見東方食在晦日則常朔之夕月見西方或以爲脁朒變行或以爲曆術疎濶遇常朔朝見則增朔余夕見則減朔余此紀歷所以屢遷也又云天事誠密𨿽四大三小庸何傷一行蓋取左傳官失之之言而深明定朔之不可易惟定朔立而晦不東見朔不西朓日食常在朔月食常在朢矣辛夘朔日之干支也辛爲日夘爲辰左昭七年季武子卒晉侯謂伯瑕曰吾所問日食從矣可常乎對曰不可六物不同民心不壹事序不類官職不則同始異終胡可常也公曰何謂六物對曰嵗時日月星辰是謂也公曰多語寡人辰而莫同何謂辰對曰日月之會是謂辰故以配日又翼奉云師法用辰不用日辰爲客孟康注云假令甲子日子爲辰甲爲日用子不用甲也天官書又云日食食所不利復生生所利不然食盡爲主位以其直及日所躔加日時用名其國此詩舉卒夘亦有意義乃六物中所謂論日者也但占法深微非有師授莫能通之箋疏謂日爲君辰爲臣辛金也夘木也辛日以辰侵木金應勝木反侵金是五行相逆猶君臣顚倒此一說也或謂十干寄宮辛寄在戊戊土夘木賊之又一說也或又謂十月建亥六陰用事一陽未復而月與日交會又正在晦朔之間是其月爲純陰且庚辛屬金而重光之辛爲陰金寅夘屬木而單閼之夘爲陰木是其日又爲陰陰此日而食則羣陰擅令微陽不能獨存又一說也又司馬遷云甲子四海之內不占丙丁江淮海岱也戊巳中州河濟也庚辛華山以西壬癸恆山以北日蝕國君月蝕將相當之今食在辛日屬華山以西正在周地而翼奉推論六情十二律又以夘爲陰賊王者所忌禮經避之春秋諱焉故春秋潛潭巴云辛夘蝕臣伐其主戎事類占亦云日食辛夘日有謀逆具觀數說則此日之食其爲凶禍昭然矣又劉昭云按春秋緯六旬之蝕各以甲子爲說此偏舉一隅未爲通證故於事驗不盡相符日有食之者月食之也何休云不言月食之者其形不可得而觀故疑言日有食之焦竑云不徒曰日食而曰日有食之則若眞有物食之者記異也警人君也谷梁傳云吐者外壤食者內壤闕然不見其壤有食之者也有內辭也有食之者內於日也其不言食之者何也知其不可知知也李尋云日者眾陽之長煇光所燭萬里同晷人君之表京房易傳云亡師玆謂不禦厥異日食其食也旣並食不一處誅眾失理玆謂生叛厥食旣光散縱畔玆謂不明厥食先大雨三日雨除而寒寒卽食専祿不封玆謂不安厥食旣先日出而黒光反外燭君臣不通玆謂亡厥食三旣同姓上侵玆謂誣君厥食四方有雲中央無雲其日大寒公欲弱主位玆謂不知厥食中白靑四方赤已食地震諸侯相侵玆謂不承厥食三毀三復君疾善下謀上玆謂亂厥食旣先雨雹殺走獸弒君獲位玆謂背厥食旣先風雨折木日赤內臣外向玆謂背厥食食且雨地中鳴冢宰専徵玆謂因厥食先大風食時日居雲中四方亡云伯正越職玆謂分威厥食日中分諸侯爭美於上玆謂泰厥食日傷月食半天營而嗚賦不得玆謂竭厥食星隨而下受命之臣専徵云試厥食𨿽侵光猶明若文王臣獨誅紂矣小人順受命者徵其君云殺厥食五色至大寒隕霜若紂臣順武王而誅紂矣諸侯更制玆謂叛厥食三復三食食已而風地動適讓庶玆謂生欲厥食日失位光晻晻月形見酒亡節玆謂荒厥食乍靑乍黒乍赤明日大雨發霧而寒凡食二十占其形二十有四攺之輒除不攺三年三年不攺六年六年不攺九年孔甚醜惡也以陽月而有日食之異甚可醜惡也大戴禮孔子曰古之治天下者必聖人聖人有國則日月不食星辰不孛楊簡云堯舜禹之時歷年多無日食至太康失邦始日食歷家謂日月薄食可以術推者衰世之術也杜預云日月動物𨿽行步有大量不能不少有盈縮故有𨿽交會而不食者或有頻交而食者劉公瑾云若以常度論之一嵗兩交當兩食而春秋二百四十二年日食三十六唐二百九十年食百餘者此所謂𨿽交而不食或頻交而食者也在乎人君行事之所感召耳朱子云王者修徳行政用賢去姦能使陽盛足以勝陰陰哀不能侵陽則日月之行𨿽或當食而月常避日故其遲速髙下必有參差而不正相合不正相對者所以當食而不食也若國無政不用善使臣子背君父妾婦乘其夫小人陵君子夷狄侵中國則陰盛陽微當食必食𨿽曰行有常度而實爲非常之變矣程子云日食有定數聖人必書者蓋欲人君因此恐懼修省如治世而有此變則不能爲災亂世則爲災矣人气血盛𨿽遇寒暑邪穢不能爲害其血气衰則爲害必矣胡安國云日者眾陽之宗人君之表而有食之災咎象也或妾乘其夫或臣子背君父或政權在臣下或夷狄侵中國皆陽微陰盛之證也是故十月之交詩人以刺日有食之春秋必書僧一行雲使日食而不可以常數求則無以課歷數之疎密使日食而皆可以常數求是何以占政教之休咎來斯行雲唐虞之時歷象已極詳密獨日月之食缺而不講良有深意後世疇人預定視爲固然戒省之意蔑如矣何孟春云古人罔不以日蝕爲懼春秋於日食必謹而書之聖賢豈不知數不可移欲以存上天之戒耳漢時詔有云謫見於天災莫大焉猶是此意宋徽宗時乃下詔言此定數不足爲災異古人以爲異者皆不曉歷之故是何言歟孔云日月之食於算可推而知則是𨿽數自當然而云爲異者人君位貴居尊恐其志移心易聖人假之靈神作爲鑑戒耳夫以昭昭大明照臨下土忽爾殱亡俾晝作夜其爲怪異莫斯之甚故有伐鼓用幣之儀貶膳去樂之數皆所以重天變警人君者也而天道深逺有時而驗或亦人之禍釁偶與相逢故聖人得因其變常假爲勸戒使智達之士識先聖之深情中下之主信妖祥以自懼但神道可以助教而不可以爲教神之則惑眾去之則害宜故其言若有若無其事若信若不信期於大通而已矣彼彼昔日也李尋雲月者眾陰之長消息見伏百里爲品千里立表萬里連紀妃後大臣諸侯之象微鄭云謂不明也孔云下章彼月而食此日而食與此微同則不明爲日月被食而不明也彼月而微意前此必有月食之時此此今日也前旣月食今又日食所謂日居月諸胡疊而微也歐陽修云日君道也月臣道也朢而至於黃道是謂臣幹君明則陽斯蝕之朔而至於黃道是謂臣壅君明則陽爲之蝕按周禮春官大司樂云日月食令去樂秋官庭氏有救日月之弓矢昏義云陰事不修謫見於天月爲之食管子云日食修徳月食修刑然則日月之食皆謂之災非謂月宜食日不宜食也嚴粲云傷敗將至災異先出故此下民將罹其禍而可哀也】日月告【漢書作鞠】凶不用其行【葉陽韻戶郎翻】四國無政不用其良【陽韻】彼月而食則維其常【陽韻】此【左傳作彼】日而食於何不臧【陽韻賦也日月告凶兼日食月食而言以是時二變皆有也告凶鄭云告天下以凶亡之徵淩蒙初云告字妙天不言以日月示之也行鄭云道度也不用之者謂相干犯也顏師古云言日月不用其常行之道以告凶災者繇四方之國無政理不能用善人也按鄭語史伯策周之必敝謂其棄髙明昭融而好讒慝暗昧惡角犀丰盈而近頑童窮固去和而取同好窮固者棄聘後立內妾也近頑童者侏儒戚施實禦在側也用讒慝者周法不昭而婦言是行也行暗昧者不建立卿士而妖試幸措也其立爲卿士者讒諂巧從之虢石父所謂與剸同也凡此皆不用其良之實左雄云幽厲昏亂不自爲政褒閻用權七子黨進賢愚錯緒深谷爲陵故其詩云四國無政不用其良韓詩外傳云人主欲附下一民則莫若反之政欲修政美俗則莫若求其人彼其人者生今之世而志乎古之世知國之安危臧否若別白黑則是其人也人主欲彊國安樂則莫若與其人用之巨用之則天下爲一諸侯爲臣小用之則威行鄰國莫之能禦若殷之用伊尹周之遇太公可謂巨用之矣齊之用管仲楚之用孫叔敖可謂小用之矣巨用之者如彼小用之者故如此也曰粹而王駮而霸無一而亡詩曰四國無政不用其良不用其良臣而不亡者未之有也彼月而食此日而食與上章微字同是一事而意稍別前以陰陽之本體較此以陰陽之勝負較也維其常者言視之爲常事也於何二字有味乃喚醒之辭班固所謂推日食之占循變復之要也臧善也眞徳秀云吾何繇而有此不善之證也月之食也繇於以陰干陽故爲陽所蝕昔遭此變亦可以憬然矣乃以尋常視之略不介意今天心仁愛無已復以日食告是明言陽非特不能蝕陰且爲陰所蝕也其非吉祥善事昭然甚明可不亟思其何以致此而攺圖以銷此變乎又漢書引詩傳雲月食非常也比之日食猶常也日食則不臧矣謂之小變可也謂之正行非也此解費詞似非詩防左昭七年晉侯問於士文伯曰詩所謂彼日而食於何不臧者何也對曰不善政之謂也國無政不用善則自取謫於日月之災故政不可不愼也務三而已一曰擇人二曰因民三曰從時】煜煜【丰本作煜煜】震電不寧【丰本作寍】不令【葉蒸韻讀如陵閭承翻】百川沸騰【蒸韻】山冢崒【漢書博物志俱作卒】崩【蒸韻】髙岸爲谷深谷爲陵【蒸韻】哀今之人胡防莫【丰本作不】懲【蒸韻賦也字從火火盛也卽電光也震說文云劈歷振物者易震爲雷是也電說文云陰陽激燿也淮南子云雷以電爲鞭陸佃云與雷同气發而爲光雷從回電從申陰陽以回薄而成雷以申泄而爲電故曰雷出天气電出地气故電從坤省說卦曰離爲電電火屬也蓋陰陽暴格分爭激射有火生焉其光爲電其聲爲雷易曰雷電噬嗑又曰雷電皆至丰雷電噬嗑言雷電合而章也蓋今震雷與電俱赴者所謂雷電皆至者也故君子以折獄致刑以象天之至威非特明罰勅法而已詩曰震電不寧不令言震雷變亂於上不安故常且非所以號令萬物也董子曰太平之時雷不驚人號令啟發而已矣電不目宣示光耀而已矣沸水湧出貌騰相乘陵也漢李尋災異對云臣聞五行以水爲本其星武女天地所紀終始所王水爲準平王道公正修明則百川理落脈通偏黨失綱則踴溢爲敗詩所謂百川沸騰者也其咎在於皇甫卿士之屬惟陛下畱意詩人之言少抑外親大臣冢爾雅雲山頂也釋名云腫也象山頂之髙腫起字從勺徐鍇云地髙起若有所包也崒說文云危髙也爾雅云崒者厜防自上墜下曰崩谷梁傳云髙曰崩厚曰崩尊曰崩岸說文雲水崖而髙者爾雅云望厓灑而髙岸注以爲視厓峻而水深者曰岸也說文雲泉出通川爲谷從水半見出於口張揖雲水注川曰溪注溪曰谷陵說文云大阜也釋名云隆也體隆髙也孔云當時天下有百川之水皆溢出而相乘水流趨下小人之象今溢出繇貴小人在上也又時山之冢頂髙峯之上崒然崔嵬者皆崩落山髙在上君之象今崩落是君道壊也於時又髙大之崖陷爲深谷岸應處上今陷而在下繇君子居下故也又深下之谷進出爲陵谷應處下今進而在上繇小人處上故也此所陳皆當時實事推度災云百川沸騰眾陰進山冢崒崩人無仰髙岸爲谷賢者退深谷爲陵小臨大張華云小人握命君子陵遲白黑不別大亂之徵也周語幽王三年西周三川皆震伯陽父曰周將亡矣夫天地之气不失其序若過其序民之亂也陽伏而不能出陰遁而不能烝於是有地震今山川實震是陽失其所而鎭陰也陽失而在陰川源必塞夫水土演而民用也水土無演民乏財用不亡何待昔伊雒竭而夏亡河竭而商亡今周徳若二代之季矣其川源又塞塞必竭夫國必依山川山崩川竭亡之徵也川竭山必崩若國亡不過十年數之紀也夫天之所棄不過其紀是嵗也三川竭岐山崩十一年幽王乃滅周乃東遷又左昭三十二年公薨於幹侯晉史墨曰魯君世從其失季氏世修其勤民忘君矣𨿽死於外其誰矜之社稷無常奉君臣無常位自古以然故詩曰髙岸爲谷深谷爲陵三後之姓於今爲庶此以髙下變遷爲尊卑易位之象亦通董仲舒云國家將有失道之敗而天乃先出災異以譴告之不知自省又出怪異以警懼之尙不知變而傷敗乃至此見天心仁愛人君而欲止其亂也胡防莫懲與節彼南山解同嚴云變異薦臻哀哉今幽王君臣何爲處可痛而莫懲創也謝枋得云詩人不指幽王而曰哀今之人微而婉也徐光啟云野雉著怪髙宗深動大風暴過成王坦然二君亦知所懲也而卒成中興業幽王之亡不亦宜乎愚按此承上二章因十月之日食而推及於前此之月食又及雷電崩竭諸異皆追述之語非同時事也考竹書涇渭雒竭岐山崩在幽王二年與史記同卽周語所云三川皆震川竭山必崩者也特周語以爲三年耳竹書又記冬大雷震電在三年卽此詩之震電夏六月隕霜在四年卽正月篇之繁霜而日食之變乃在六年冬十月惟月食無所考則以春秋凡日食必書而月食無紀意古史之法皆然詩人追數之意若曰昔年天已示變如此胡不少悛攺而復致於天象於今也山崩川竭已是亡國之徵況冬電夏霜月食諸變頻仍不已又繼之以日食乎朱子以諸異皆在十月似太泥徐士彰雲天地猶人身也天地之气舛錯猶人身之气壅閼也人身之气壅閼於是發而爲疹疾結而爲贅疣郁而爲臃腫天地之气舛錯於是有日月薄蝕之變亦猶人身之疹疾也有陵谷變遷之異亦猶人身之贅疣也有山崩川溢之患亦猶人身之臃腫也人身之气非無自而壅閼則天地之气之舛錯亦必有使之者矣】皇父卿士【紙韻】畨【漢書作皮漢書注作蕃韓詩作繁】維司徒【虞韻】家伯維【朱傳大全讀書記衍義丰本俱作冢】宰【葉紙韻奨裏翻】仲【漢書作中】允【漢書作術】膳【漢書注作繕】夫【虞韻】棸【漢書作掫】子內史【紙韻】蹶【釋文作蹷丰本作�】維趣馬【葉麌韻滿補翻】楀【漢書作萭】維師氏【紙韻此章八句前四單句士宰史氏俱一韻後四雙句徒夫爲一韻馬處爲一韻亦奇體】艷【緯書作剡漢書作閻】妻煽【說文作傓漢書注作扇】方處【葉麌韻讀如取此主翻陸徳明本作熾賦也皇父與常武篇之皇父非一人彼乃文王時南仲之後辧證云湯八世孫盤庚妃姜氏夢赤龍入懷孕十二月生子手抱南字長荊州號南赤龍生條孫仲爲紂將平獫狁此南仲則尹氏也竹書載宣王二年錫太師皇父命又載幽王元年錫太師尹氏皇父命系尹氏於皇父之上所以別於宣王時之皇父耳卿士孔云謂卿之有事按左傳鄭武公莊公爲平王卿士杜注謂王卿之執政者與周公以蔡仲爲已卿士不同鄭云下文六人之中𨿽官有尊卑權寵相連朋黨於朝皇父則爲之端首兼擅羣職故但目以卿士云畨疑卽樊仲山甫之後據漢書作皮顏師古漢書注作蕃韓詩作繁按古文畨蕃皮繁樊五字皆通用卜式傳隨牧畜畨畨卽蕃也路史載有虞氏後有畨國者其地在漢屬魯國亦名蕃城而引白褒魯國記云陳子遊爲魯相太尉陳蕃子也國人爲諱蕃攺曰皮是畨與蕃通蕃與皮通之證也儀禮君射則皮樹中今文皮作繁音婆是皮與繁通之證也左傳繁纓以朝禮記作大禮樊纓是繁與樊通之證也此詩若皇父之先爲尹吉甫蹶之先爲蹶父而率犬戎以攻周者其先爲申伯皆宣王時臣則畨之爲仲山甫後可類推矣司徒周地官卿尙書云司徒掌邦教敷五典擾兆民崔琦外戚箴云匪賢是上畨爲司徒荷爵負乘采食名都詩人是刺徳用不憮家亦采邑解見節南山篇但未詳其處伯字也家伯卽家父之先也宰王肅以爲小宰鄭司農周禮注引此以爲宰夫孔穎逹謂經傳於宰夫未有單稱宰者至如小司徒小宗伯不得單稱司徒宗伯則小宰亦不得單稱宰也鄭箋以爲冢宰今按漢書古今人表稱太宰家伯則箋說是矣當從之尙書云冢宰掌邦治統百官均四海周天官卿也周禮疏云宰者調和膳羞之名冢宰亦能調和眾官故名仲允鄭云字也人表作中術未詳何許人膳夫天官之屬上士也周禮膳夫職云掌王之食飲膳羞以養王及後世子棸蹶楀鄭云皆氏也棸楀木詳其所出韻會云棸姓也襄州有之孔云棸子以子配之若曽子閔子然故知皆氏季本云稱氏者繇世族而進用也稱子者年尙少也內史春官之屬中大夫也周禮內史職云掌王之八枋之法以詔王治一曰爵二曰祿三曰廢四曰置五曰殺六曰生七曰予八曰奪執國法及國令之貳以致政事以逆會計掌敍事之法受納訪以詔王聴治蹶本姞姓蓋以蹶父之字爲氏趣馬趣養馬者名趣取督促爲義夏官之屬下士也周禮趣馬職云掌贊正良馬而齊其飲食簡其六節掌駕說之頒辧四時之居治以聴馭夫顏師古云楀者木名因樹以得姓也謂女寵之族有姓楀者爲師氏之官人表作萭漢書遊俠傳有萭章字子夏者其後也師氏地官之屬中大夫也周禮師氏職云掌以�詔王以三徳教國子一曰至徳以爲道本二曰敏徳以爲行本三曰孝徳以知逆惡教三行一曰孝行以親父母二曰友行以尊賢良三曰順行以事師長居虎門之左司王朝掌國中失之事以教國子弟凡國之貴遊子弟學焉按司徒當在宰下膳夫趣馬皆士職當在內史師氏之下而各序於其上者孔謂便文取韻理或然也蔡汝楠云古人愼獨之學自宮及府無非正人幽王自中朝大臣以至燕朝小臣皆不得其正艷妻毛云褒姒也艷說文云好而長也從丰徐鍇云容色丰滿也鄭云敵夫曰妻錢天錫云詩人稱太姒則曰淑女稱褒姒則曰艷妻王安石云言其配王以色而已非以徳也是時褒姒已正位中宮矣禮天子之妻曰後此不言後而言妻者不予其爲後也煽本作傓說文云熾盛也徐云人權力相成若火之相扇也方四方也處居也褒姒與皇父之徒相比肆行鼓煽令各散處四方以張其羽翼便其私圖紀無爲國家分猷宣力之念若後章作都於向之事是也】抑此皇父豈曰不時【支韻】胡爲我作不卽我謀【葉支韻謨悲翻】徹我墻屋田卒污萊【葉支韻陵之翻】曰予不戕【王肅本作臧】禮則然矣【葉支韻於姫翻丰本移置此章於皇父孔聖章之後未可信賦也上章言艷妻煽方處則自皇父而下皆已布滿四方各有分邑而皇父尢爲眾惡之首故特斥而言之抑朱子云發語辭鄭云抑之言噫噫是皇父疾而呼之時朱子云農隙之時我皇父自我也作卽下章作都之作畫計爲謀言抑此皇父承方處之命豈肯謂此時非興作之時但聞其聚族而相語曰是役也旣將爲我作邑何故不先就我謀乎行當卽徹我王都所居之墻屋以移居於外邑無庸再計蓋喜幸之極見其與褒姒有同心也徹說文云通也除去之意墻屋除去則其地通達無礙故謂之徹田卒污萊以紛紛不時移徙之故使民疲於興作不得趨農事故田盡化爲污萊卒盡也毛云下則污髙則萊孔云污者池停水之名萊者艸穢之名下田可以種稻無稻則爲池髙田可以種禾無禾則生艸曰皇父對眾之言也予皇父自予也戕鄭云殘也田卒污萊所謂戕也言我非欲殘敗汝田業但臣奉君命禮實當然吾豈敢以不時之故而憚遷乎其托辭文過有如此者】皇父孔聖作都於向【漾韻】擇三有事亶侯多藏【葉漾韻材浪翻】不憖遺一老俾守我王【葉漾韻於況翻】擇有車馬以居䢐向【見上賦也孔甚聖通也上章言曰予不戕禮則然矣皇父偃然自以爲達於禮而不卹民之病詩人所爲譏孔聖也錢云夫惟有自聖之心故謂天變爲不足畏人言爲不足卹王應麟云皇父孔甚自謂聖也具曰予聖君臣俱自謂聖也自聖者亂亡之原光武詔上書者不得言聖大哉言乎向地名孔云在東都畿內按左隠十一年桓王取鄥劉蒍邘之田於鄭而與鄭人蘇忿生之田共十二邑向在其中杜注云河內軹縣西有地名向上在今河南懷慶府濟源縣西南忿生周初時人書所謂司寇蘇公者向原其所食邑意其後復歸於王故幽王以之與皇父而桓王復以之與鄭耳路史以爲沛國之向九域志以爲同州之向皆非是又承縣亦有向城乃姜姓左傳所爲莒子娶於向向姜不安莒而歸者別是一向與此無涉竹書紀幽王五年皇父作都於向鄒忠云向在京都畿內而此時周尙都西鎬皇父旣總集朝權何肯捨此而䢐彼夫亦見西戎方彊王室方騷自知負天下之怨而營狡窟以自固耶且如鄭桓公亦賢司徒也懼周難之及謀何所可以逃死乃東寄孥與賄於虢鄶蓋當時諸侯皆有郿鄔之營焉而皇父實爲之俑其背公稙私如此卒至王室播遷三事大夫莫肯夙夜斯固勢之必至者三有事卽三事解見雨無正篇擇之者擇以爲王之三事也亶實也侯語辭爾雅云維也乃也藏蓄也皇父旣出居私邑而所選擇爲王朝三事之官畱以輔佐天子者實維貪墨聚斂之人周書文侯之命篇所謂殄資澤於下民侵戎我國家純也史稱虢石父爲人佞巧善諛好利王立以爲卿士國人咸怨又呂覽云幽王染於虢公鼓祭公惇其卽此時爲三事之人乎憖爾雅云彊也且也鄭云憖者心不欲自彊之辭字從心孔引說文云肯從心也言初時心所不欲後始勉彊而肯從也遺余也老謂老成人云一者數之少也王以王業言皇父播棄黎老不肯勉彊畱一人於朝以守我周王天下之大業也蓋所用者多藏則所棄者故老趣向使然無足怪者謝枋得云平王東遷作文侯之命推原召亂之繇亦曰罔或耆壽俊在厥服西周之亡實兆於此使皇父秉政之時能畱一老以守我王如周召之師保如仲山甫之保王躬則幽王有馮有翼未至於身辱國亡也皇父之罪莫大於此擇有車馬亦指皇父言擇謂擇取其精有謂具有其數自擇而自有之蓋備輜重以行也非遴取富民偕遷之說以居䢐向者以往向邑而居此倒文法亦取叶韻耳】黽【陸本作僶漢書作密丰本作宓】勉【漢書丰本俱作勿】從【丰本作從】事不敢告勞【豪韻】無罪【丰本作辠】無辜讒口囂囂【葉豪韻牛刀翻韓詩作謷謷漢書丰本俱作嗸嗸】下民之孽匪降自天【先韻亦葉眞韻汀因翻】噂【左傳丰本俱作僔說文亦作僔】沓【陸本丰本俱作】背憎職競由人【眞韻亦葉先韻如延翻賦也黽勉解見谷風篇從事從王事也囂囂解見車攻篇時皇父輩已散之四方矣詩人獨畱居王朝勉力以供王之事未嘗敢以勞苦自言然且非有罪辜而橫罹讒毀繇褒姒用事於內已又非其黨故不免爲讒口所害自傷其所遭之不幸也下民之孽以下推本禍始而言孽本作�通論云妾之子曰孽孽之言蘗也有罪之女沒廢役之而已得幸於君有所生若木旣廢而生枿故於文子嶭爲孼嶭者罪也童妾感漦而生褒姒褒人姁得之因以贖已罪而納之於後宮所謂孽也對天言故曰下民降下也噂說文云聚語也沓說文云語多沓沓也字從水從曰以語多若水之流故從水也曰者言也背憎背後相憎惡也職主競逐也方王嬖褒姒之初使在朝賢士大夫同心匡救必不至釀成廢立之事無如皇父輩陰相比附其所與聚談以浸潤於上前者無非醜直毀止之語故使忠言不行王終感溺不悟如唐髙宗欲立武昭儀爲後長孫無忌褚遂良韓瑗皆執以爲不可而李勣則曰此陛下家事何必更問外人許敬宗則曰田舍翁多收十斛麥尙欲易婦況天子立一後何豫諸人事而妄生異議乎上意遂決卽其類也然則此孽之在王宮豈誠天所降下哉皆繇此噂沓背憎之人立定主意競逐爲此此所以致有今日之煽耳又左僖十五年初晉獻公筮嫁伯姬於秦史蘇占之曰不吉及惠公在秦曰先君若從史蘇之占吾不及此夫韓簡侍曰象也筮數也物生而後有象象而後有滋滋而後有數先君之敗徳及可數乎史蘇是占勿從何益亦引此詩蓋取其意相近】悠悠【爾雅音義作攸攸】我裏【紙韻韓詩作悝爾雅注顧野王本丰本俱作防】亦孔之痗【葉紙韻讀如毀虎委翻陸本作悔又云一作侮】四方有羨我獨居憂【尢韻】民莫不逸【韓詩外傳作谷】我獨不敢休【尢韻】天命不徹【葉質韻直質翻】我不敢效我友自逸【質韻八言爲句又見此賦也悠悠爾雅云思也周禮五鄰爲裏說文無痗字當作悔云恨也嚴云仕不得志則思其鄕裏悠悠然道逺而未得歸亦甚恨矣四方有羨民莫不逸我友自逸皆指皇父輩而言羨說文云貪欲也凡散處於四方者皆有貪欲我獨居此憂苦之地無所可欲也逸通作佚安佚不勞也民之得遂其身圖者莫不優遊自便我獨於職業置力不敢休息也徹通效學也我友僚友也泛言則爲民斥言則爲友國家气運方在否塞不通之時食人之食者當事人之事我豈敢仿效我友而自求安逸乎所以𨿽思我裏而不忍言歸者以此其詞婉其志堅彼幽王君臣聞之亦戚戚有動否也】十月之交八章章八句【中侯擿雒貳云昌受符厲倡嬖期十之世權在相又云剡者配姬以放賢山崩水潰納小人家伯罔主異載震孔穎達解之云旣言昌受符爲王命之始卽云期十之世自文數之至厲王除文王爲十世也剡與家伯與此篇事同以剡對姬剡爲其姓以此知非褒姒也剡艷古今字耳山崩水潰卽此篇百川沸騰山冢崒崩是也如此中侯之文亦可以明此爲厲王但緯之書人或不信又尙書緯說艷妻謂厲王之婦不斥褒姒漢書艷妻作閻妻顏師古注亦謂此詩刺厲王淫於色皇父之屬因嬖寵而爲官內寵熾盛政化失理故致災異日爲之食也顏說不知何所本或當是祖緯書而鄭氏箋則又以意斷其爲刺厲王詩謂節刺師尹不平亂靡有定此篇譏皇父擅恣日月告凶正月惡褒姒滅周此篇疾艷妻煽方處又幽王時司徒乃鄭桓公友非此篇之所云畨也是以知然愚按尹氏乃桓王時之尹氏非幽厲時人解見節南山篇皇父以幽王五年作都於向而鄭桓公至幽王八年方爲司徒正是皇父䢐向後故以友代之耳惟褒姒艷妻或疑是兩人以漢書攷之谷永云褒姒用國宗周以喪閻妻驕扇日以不臧班倢伃賦云悲晨婦之作戒兮哀褒閻之爲郵使厲王時別有閻妻則當序閻於褒之前不應先褒後閻也褒表其地剡仍是艷之轉音以表其色且使厲王因艷妻用事以致亂亡國語史記不應都沒而不見而竹書紀幽王事又與是詩種種相合乃爾其爲刺幽王詩明矣又翼奉云竊學齊詩聞五際之要十月之交篇知日蝕地震之效昭然可明猶巢居知風穴居知雨按五際之說本於緯書詩緯泛歷樞云午亥之際爲革命夘酉之際爲攺正辰在天門出入聴夘天保也酉祈父也午采芑也亥大明也然則亥爲革命一際也亥又爲天門出入聴二際也夘爲陰陽交際三際也午爲陽謝陰興四際也酉爲陰盛陽微五際也其理亦未所諭】

雨無正刺幽王也正大夫離居之後禦之臣所作【出朱傳鄒忠云詩人慨正大夫離居莫知我勩又曰曽我禦日瘁其爲禦所賦無疑惜乎不著其名如家父孟子之類也王伯厚有云大雅之變作於大臣小雅之變作於羣臣𨿽未必盡然意亦近似愚按此與十月之交篇同爲一人之作今以二詩語意參考之皇父䢐向卽所謂正大夫離居也黽勉從事不敢告勞卽所謂莫知我勩也我獨居憂我獨不敢休卽所謂日瘁也噂沓背憎卽所謂巧言如流也四方有羨我友自逸卽所謂俾躬處休也無罪無辜讒口囂囂卽所謂若此無罪淪胥以鋪也至云謂爾遷於王都昔爾出居誰從作爾室則其爲刺徹墻屋擇車馬之事更復暸然蓋是時散處四方經營私邑者不獨皇父一人如畨維司徒家伯冢宰皆正大夫也若仲允棸子蹶楀之流則所謂三事之大夫莫肯夙夜者也特彼因災異頻仍而作此因戎饑薦而作命防不同耳凡禍患之來其徵必先見則此詩實作於十月之後毛詩次第是也】

浩浩昊天【劉安世云嘗讀韓詩篇首多雨無其極傷我稼穡八字丰氏本同】不駿其徳【職韻】降喪【去聲】饑饉斬伐四國【職韻】旻【陸徳明云本有作昊天者非也孔穎達云上有昊天明此亦昊天定本皆作昊天俗本作旻天誤也二說未詳孰是埤雅作昊】天疾威弗慮弗圖【虞韻】捨【上聲】彼有罪旣伏其辜【虞韻】若此無罪淪【齊韓魯詩漢書俱作薫後漢書作燻】胥以鋪【虞韻韓詩作痡鄒忠云按韓詩篇首多二句愚意此十二句當分爲二章其韻乃葉丰本以前六句爲第一章

後六句爲第二章

賦也浩大水貌王安石云浩浩廣大流通之意昊本作昦從日從夰從日取其明從夰取其大陸佃云昊天者大而明也大所以臨下明所以照下駿馬之良者其行最疾故取以爲疾速之義徳朱子云惠也降下也喪死亡也兵戎不靖民多死亡第四章

所謂戎成不退也饑饉有二義爾雅雲谷不熟曰饑蔬不熟曰饉谷梁傳云一谷不升謂之嗛二谷不升謂之饑三谷不升謂之饉四谷不升謂之康五穀不升謂之大饑又謂之大侵未詳孰是天災流行民困饑饉第四章

所謂饑成不遂也四國四方之國言天不速行徳惠而惟降下此喪亂饑饉之變相尋未已以戕害四方之人也旻閔也昊天旻天解俱見黍離篇疾迅威虐也與不駿其徳對看弗慮弗圖指王也言此昊天也以其有仁覆閔下之徳則又謂之旻天今徳則不駿而威反迅疾若此王當思慮其所以致此之故而亟圖謀挽回之術可矣乃漠不動念何哉捨通作捨釋也彼有罪旣伏其辜作一气看旣伏其辜言罪狀明確也此主刺皇父輩言若此無罪二句則詩人懼禍而自擬也淪沒也胥爾雅云皆也按方言東齊謂皆曰胥疑古有此語鋪有陳布之義故鄭箋以爲徧也彼小人之有罪狀可指據者則王旣捨之而不問矣若此無罪之人日爲小人所陷害行見其淪沒於非辜而皆徧及也此將然之辭所以然者以讒口嗸嗸而王聴不聰故也】周宗【左傳作宗周】旣滅靡所止戾【霽韻】正大夫離居莫知我勩【霽韻左傳作肄】三事大夫莫肯夙夜【葉藥韻弋灼翻】邦君諸侯莫肯朝【丰本作鼂】夕【葉藥韻祥龠翻】庶曰式臧覆出爲惡【藥韻丰本以爲第四章

賦也周室爲天下所宗故曰周宗止居息也戾說文云身曲戻也字從犬出戶下徐鍇云犬善出卑戶會意此二句乃設爲未然之語言假若宗周旣滅則我輩爲臣子者將托身何所是以當不憚早夜勤渠恪修職業亦爲共維宗社計耳正大夫者六官之長皆上大夫周禮八職一曰正是也離居者離析而居於外邑若皇父之居向也我作詩者自我也勩說文云勞也人去而已獨居則人逸而已獨勞然𨿽勞而去者曽莫之知抑亦彼所不欲知也三事大夫猶周官所謂三事曁大夫也三事鄭以爲三公殊無據按周書立政篇云任人準夫牧作三事周官篇云三事曁大夫敬爾有官亂爾有政則明指六卿而言因六卿職掌六典皆爲天子理事故以任人稱皆爲天子守法故以準夫稱皆爲天子愛民故以牧稱著其職業所在非官名也三事之屬各有中下大夫此三事乃十月篇所謂擇三有事亶侯多藏者大夫則其所屬之大夫耳夙夜者早夜在公以供職業也諸侯各君其國則邦人呼之爲君莫肯朝夕者不來朝也栁宗元云古者旦見曰朝暮見曰夕傳朝而不夕禮云日入而夕朝不廢朝夕不廢夕晉叔向夕楚右尹子革夕趙文子礱其椽張老夕知襄子爲室士茁夕皆暮見也漢儀夕則兩郎向闈拜謂之夕郎亦出是名也庶曰式臧二句指正大夫言式發聲臧說文云善也覆毛云反也爲惡猶言肆虐也自正大夫離居之後六官之屬無肯夙夜勤王事者其稱邦君而爲諸侯莫肯來朝暮省王者惟我躬任其勞庶幾其以我爲善乃反出而肆虐無己卽讒口嗸嗸是也左昭十六年齊侯伐徐徐人行成賂以甲父之鼎魯叔孫昭子曰諸侯之無伯害哉齊君之無道也興師而伐逺方會之有成而還莫之亢也無伯也夫詩曰宗周旣滅靡所止戾正大夫離居莫知我肄其是之謂乎】如何昊天【葉眞韻汀因翻】辟言不信【葉眞韻斯人翻】如彼行邁則靡所臻【眞韻】凡百君子各敬爾身【眞韻】胡不相畏不畏於天【見上丰本以爲第三章

賦也鄭云如何乎昊天痛而愬之也辟法也辟言所謂法語邁逺行也臻至也解俱見說文繇讒言髙張故己所進法度之言不爲王所聴信將來受禍未知胡底如行逺道者茫茫莫測其所至也凡百君子亦主正大夫輩而言不欲斥之故泛指之也各敬爾身欲其不敢爲惡也以是爲非以非爲是所謂不相畏也作惡旣甚則天罰將及之能無懼乎王安石云世𨿽昏亂君子不可以爲惡自敬故也畏人故也畏天故也錢天錫云王之不信則訴於天臣之不敬則惕於天皆首章呼天之意左文十五年齊侯侵我西鄙謂諸侯不能也遂伐曹入其郛討其來朝也季文子曰齊侯其不免乎己則無禮而討於有禮者曰女何故行禮禮以順天天之道也己則反天而又以討人難以免矣詩曰胡不相畏不畏於天君子之不虐幼賤畏於天也在周頌曰畏天之威於時保之不畏於天將何能保以亂取國奉禮以守猶懼不終多行無禮弗能在矣】戎成不退【葉寘韻吐類翻陸本作丰本作�下同】饑成不遂【寘韻】曽我禦防防【釋文作慘慘】日瘁【寘韻】凡百君子莫肯用訊【葉寘韻𨿽遂翻集韻本作譢】聴言則答【新序漢書俱作對丰本作畣】譖言則退【見上賦也戎兵也遂禮記疏云謂申也申遂不有缺少也嚴云兵戎之禍已成而其勢不退言外患之熾也饑困之災已成而其生不遂言內憂之迫也鄒云或謂秦以前無嵗字止有遂字遂卽嵗然則易云羝羊觸藩不能遂豈亦不能嵗耶曽說文云詞之舒也徐鍇云緩气言之故曰舒說文云日狎習相慢也禦侍也禦蓋近侍之官國語所謂居處有禦之箴是也防說文云痛也瘁通作顇說文云顦顇也防防日瘁卽前章所云我勩也訊說文云問也言時事多艱師旅饑饉雜然並湊如此曽是爲我禦之官不過王之左右小臣尙且日憂痛之而至於病凡百君子乃莫有問及此者何哉聴言之言詩人所自謂辟言也答爾雅云然也注云應也按說文無答字疑當通作合謂相合也譖韻會云誣告之也譖者簪也若簪之著物切至也言王若聴我之言知其俱從愛君憂國中來而虛懷欣合則𨿽有加譖於我之言亦將自退逺矣然則彼之譖我繇王之信譖故耳王之信譖繇王不知我之防防日瘁而不聴我之言故耳劉向新序云齊有閭丘卬年十八道遮宣王曰家貧親老願得小仕宣王曰子年尙稚未可也閭丘卬對曰不然昔有顓頊行年十二而治天下秦項槖七嵗爲聖人師繇此觀之卬不肖耳年不稚矣宣王曰善子有善言何見寡人之晚也卬對曰夫雞豚讙嗷則奪鐘鼓之音雲霞充咽則奪日月之明讒人在側是以見晚也詩曰聴言則對譖言則退庸得進乎宣王拊軾曰寡人有過遂載與之俱歸而用焉】哀哉不能言匪舌是出【葉寘韻尺類翻】維【左傳作惟】躬是瘁【寘韻爾雅作顇】哿矣能言巧言如流【尢韻】俾躬處休【尢韻賦也此承上章末二句而言哀哉詩人自哀也辟言質朴世之所謂不能言也然非徒出之於舌而已且瘁其身以圖之而人終莫之憐也是可哀也按是出之出作去聲讀韻會云自內而外也物自出則入聲使之出則去聲哿可也哿矣能言致其嘆羨之意巧言如流者旋轉無滯如水轉流使是非邪正爲之易位巧孰如之此世之所謂能言者也用能使其身處於休息安樂之地而理亂不闗其責亦不入其心十月之交篇所云我友自逸是也又左昭八年石言於晉魏楡晉侯問於師曠曰石何故言對曰石不能言或馮焉不然民聴濫也抑臣又聞之曰作事不時怨讟動於民則有非言之物而言今宮室崇侈民力雕盡怨讟並作莫保其性石言不亦宜乎於是晉侯方築虒祁之宮叔向曰子野之言君子哉君子之言信而有徵故怨逺於其身小人之言僭而無徵故怨咎及之詩曰哀哉不能言匪舌是出惟躬是瘁哿矣能言巧言如流俾躬處休其是之謂乎是宮也成諸侯必叛君必有咎夫子知之矣此引詩大與詩防相反亦左氏之失也】維曰於仕【紙韻】孔棘且殆【葉紙韻養裏翻】云不可使【紙韻】得罪於天子【紙韻】亦云可使【見上】怨及朋友【葉紙韻羽軌翻賦也此章詩人自悼苦之辭言其去住兩難也於往孔甚也棘小木叢生者如棗而多刺又方言云凡艸木刺人者比燕朝鮮之間謂之茦自闗以西謂之刺江淮之間謂之棘言人皆曰往仕耳殊不知仕途甚多荊棘動輒遭刺且有凶危也一說棘通作防急也謂其不得從容也鄭箋云居今衰亂之世云往仕乎甚急迮且危亦通使卽任使之使我見讒言朋興仕路之孔棘且殆也於是萌乞休之志告於上曰小臣無狀不足供任使矣而天子不許也且將以君臣大義責我罪何能免故曰得罪於天子我旣求去不得則必夙夜在公以盡厥職姑不獲已而亦云可使矣而同官之朋友又且咸相忌怨似不容我爲天子使者去旣不可畱復不可亦且柰之何哉北門之詩曰我入自外室人交徧謫我則仁者爲居者所忌也此曰亦云可使怨及朋友則畱者爲出者所忌也衰世臣工不和轉相非怨大率如此異態同情亦足慨矣】謂爾遷於王都【虞韻】曰予未有室家【葉虞韻攻乎翻】防思泣血無言不疾【質韻】昔爾出居誰從作爾室【質韻賦也爾朱子云指離居者卽第二章

所言正大夫也遷說文云登也集韻云去下之髙也詩遷於喬木其義】

【如此王都京師也詩人因已之畱居王都而爲朋友所怨也乃呼離居者而告之曰爾今亦自外而還朝何如而彼不肯也但托言已於王都未有室家可居耳詩人見彼之不肯來而已之不得去也自狀其思曰防思言其幽憂窘迫如防在穴中不得出也泣說文云無聲出淚也建安何士信云人淚必因悲聲而出若血出則不繇聲也今無聲而涕出如血之出故曰泣血疾通作嫉憎惡之意我所以憂思之甚至於泣血者亦謂國無羣僚誰與共理而彼則不以爲然但聞我勸遷王都之言則無不見憎嫉也故又因而詰之曰爾謂王都無室家可居是則然矣然昔爾自都出居於外此時都中本有室家而外則無之誰隨爾營建室宅於彼乎夫出旣能作室則還何患無家爾亦無庸遁辭爲也抑是人也卽使其還而同朝其所爲者不過醜直害正之事詩人何利焉然猶惓惓屬望若此蓋隠然以體國至情動之庶幾憣然攺圖忠厚之至也】

雨無正七章二章章十句二章章八句三章章六句【韓詩作雨無極子貢傳申培說丰本俱作雨無其極丰本又顚倒章序分爲八章五章章六句二章章八句一章十句序云大夫刺幽王也雨自上下者也眾多如雨而非所以爲政也鄭箋謂刺王所下教令甚多而無正也歐陽修云古之人於詩多不命題而篇名往往無義例其或有命名者則必述詩之意如巷伯常武之類是也今雨無正之名據序所言與詩絕異當闕其所疑蘇子繇則雲雨之至也不擇善惡而雨焉幽王之世民之受禍者如受雨之無不被也夫雨豈嘗有所正雨哉此所以爲雨無正也愚按二說俱難通以詩意玩之所謂雨卽戎成不退饑成不遂禍亂之來其多如雨也所謂無正卽正大夫離居無劻勷國事也馮時可雲雨無正之篇不敢刺王而言天不敢指天而言雨其稱名也隠其慮患也深而元城劉氏又云嘗讀韓詩有雨無極篇序雲雨無極正大大刺幽王也至其詩之文則比毛詩篇首多雨無其極傷我稼穡八字元詩所見韓詩本世無傳者似未足信朱子疑之謂第一二章

本皆十句今遽增之則長短不齊非詩之例又此詩實正大夫離居之後禦之臣所作其曰正大夫刺幽王者亦非是夫以章句長短爲疑或云未可槪例然謂此詩爲正大夫所作則詩中明有正大夫莫知我勩之語對彼言我其不作於正大夫明矣至若子貢傳申培說篇名皆作雨無其極殆後人取元城之說附會爲之非古書也申培說又以此詩爲東遷之初大夫有不忠於王室者禦之臣閔之而作傳亦有王室播遷之語而中有闕文其意亦同此又襲大全中安成劉氏之說謂東遷之際羣臣懼禍者因以離居不復隨王同遷於東都故見於詩詞如此鄭箋則以爲刺厲王之詩謂在王流彘後所作總皆泥於周宗旣滅之云然細味詩意俱不似且絕無稽據】

北山行役之士刺幽王不均也勞於王事而不得養父母焉【孟子曰是詩也勞於王事而不得養父母也曰此莫非王事我獨賢勞也子夏序同而以爲大夫刺幽王役使不均愚按篇中自敍偕偕士子而怨大夫不均則作此詩者其爲士而非大夫明甚惟謂刺幽王則理固可信雨無正之詩曰正大夫離居三事大夫莫肯夙夜卽所謂大夫不均燕燕居息也曾我禦慘慘日瘁卽所謂偕偕士子盡瘁事國也特彼意主黽勉盡職言此意主行役四方言微不同耳三山李氏云北山不當怨而怨夫子不刪之者蓋所以刺幽王也孔子曰公則說人主苟有均平之心則𨿽徵役之重不以爲怨若不均則𨿽未甚勞苦而人亦將怨矣觀大東之詩則有粲粲衣服者有葛屨履霜者北山之詩則有息偃在牀者有不已於行者天下安得而悅服哉鄧元錫云雅之盛也上平其政載卹其私內外均勞役也故士盡瘁而忘其勞雅之變也上不平其政不卹其私私內勤外故士盡瘁而哀其病蓋四牡皇華之意索其盡矣】

陟彼北山言采其杞【紙韻丰氏本作芑】偕偕士子【紙韻】朝【丰本作鼂】夕從事【葉紙韻鉏裏翻】王事靡盬【麌韻】憂我父母【葉麌韻滿補翻亦葉紙韻母鄙翻賦也杞拘檵解見四牡枤杜篇郝敬云北山背陽之比杞苦菜食苦之比偕說文云俱也士六等之爵之一有上士中士下士子者男子之通稱嚴粲云偕偕同也士子已之侶也王事靡盬解見鴇羽篇憂我父母貽父母以憂也詩人奉王命行役於外言陟彼北山采杞而食勞苦饑餓甚矣念我偕偕然與眾士子旅行以朝夕從王之事無有休時亦以王事不可以不堅固故我當盡力勤勞於役乃至久不得歸使父母思我而憂也】溥【左傳孟子荀子韓子丰本俱作普】天之下【葉麌韻後五翻】莫非王土【麌韻】率土之濵【眞韻說文丰本俱作瀕】莫非王臣【眞韻】大夫不均【眞韻】我從事獨賢【葉眞韻下珍翻賦也溥爾雅說文皆云大也率通作衛字從行故毛傳以爲循也濵說文本作瀕水厓也孔穎達云滸濵涯浦皆水畔之地同物而異名也民居不盡近水而以濵爲言者古先聖人謂中國爲九州以水中可居曰州言民居之外皆有水也鄒子曰中國名赤縣赤縣內自有九州瀛海環之是地之四畔皆至水也嚴云大天下皆王土也循土地之岸濵除海水在外居其中者皆王臣也愚按四句串說意重王臣以起下不均之意左昭七年楚申無宇曰天子經略諸侯正封古之制也封略之內何非君土食土之毛誰非君臣故詩曰普天之下莫非王土率土之濵莫非王臣天有十日人有十等下所以事上上所以供神也故王臣公公臣大夫大夫臣士士臣皁皁臣輿輿臣臣僚僚臣僕僕臣臺馬有圉牛有牧以待百事又呂氏春秋謂舜自爲詩曰普天之下莫非王土率土之濵莫非王臣此疑與咸丘蒙同一說而托之於舜耳丰熙云大夫指官長之預國政者均說文云平徧也王安石云取數多謂之賢禮記曰某賢於某若干與此同義小爾雅云我從事獨賢勞事獨多也謝枋得云自古君子常任其勞小人常處其逸君子常任其憂小人常享其樂𨿽曰役使不均我獨賢勞然君子本心亦不願逸樂也朱子云不斥王而曰大夫詩人之忠厚如此愚按此亦指其實言之玩後章燕燕居息等語則大夫不止一人凡正大夫及三事所屬之大夫皆有故統以大夫言上章𨿽言偕偕士子朝夕從事玩此則士子之中已又獨當其勞也又左襄十三年晉侯使士匄將中軍辭曰伯遊長君子曰讓禮之主也範宣子讓其下皆讓晉國以平數世賴之刑善也夫一人刑善百姓休和可不務乎周之興也其詩曰儀刑文王萬邦作孚言刑善也及其衰也其詩曰大夫不均我從事獨賢言不讓也世之治也君子尙能而讓其下小人農力以事其上是以上下有禮而讒慝黜逺繇不爭也謂之懿徳及其亂也君子稱其功以加小人小人伐其技以馮君子是以上下無禮亂虐並生繇爭善也謂之昏徳國家之敝恆必繇之此以獨賢爲不讓其防又異】四牡彭彭【葉陽韻蒲光翻說文作騯騯】王事傍傍【陽韻】嘉我未老鮮我方將【葉陽韻資良翻】旅【丰本作呂】力方剛【陽韻】經營四方【陽韻賦也彭彭當依說文作騯騯馬盛也傍通作旁側出無方所之意彭彭四牡奉使時所乘而又每有意外之王事紛至沓來所以勞而不得息也嘉美也鮮通作尟少也朱子云以爲少而難得也將毛傳訓壯當通作壯未老以年言方將以力言下文言旅力方剛正其實也旅毛云眾也嚴云秦誓旅力旣愆夏氏解謂眾力如目力耳力手力足力也或說旅爲陳如陳力就列之陳然陳力方剛則不辤矣經經畫營營造如人作室曰經之營之是也言我之從事所以獨賢於諸大夫者以王美我之年尙未老且气力方壯亦少有如我者如耳目聰明手足輕捷之類無在不見其剛彊故獨使我區畫造作四方之事也謝云此詩本爲役使不均獨勞於王事而作反以王爲知已忠厚之至也】或燕燕【漢書作宴宴】居息【職韻】或盡【左傳丰本俱作憔】瘁【左傳丰本俱作悴漢書作顇】事國【職韻】或息偃【丰本作匽】在牀【陽韻】或不已於行【葉陽韻戶郎翻】或不知叫【陸徳明本作嘂】號【葉豪韻呼刀翻丰本作號】或慘慘【陸本作懆懆】劬勞【豪韻】或棲【丰本作大全朱傳俱作棲】遲偃【丰本作匽】仰【養韻陸本丰本俱作卬】或王事鞅掌【養韻】或湛【家諱】樂【音絡】飲酒【有韻】或慘慘畏咎【有韻】或出入風議【葉支韻魚羈翻】或靡事不爲【支韻賦也劉公瑾云以下凡十二句爲偶皆以他人之逸樂對已之憂勞所以形容不均之意愚按單句六或字分六項人看首言燕燕居息蓋指正大夫也自息偃在牀而後其情狀各不同則三事大夫之輩耳雙句分六項總是自道以與上文對舉相形故皆用或字燕燕當依漢書作宴宴安也輔廣云重言之見安之甚也愚按六官之長養尊處優故特以燕燕言居謂私居息謂休息言惟休息於私居而已無所事事也瘁病也盡瘁猶言盡勞與燕燕對看事國嚴雲從事於國也與居息對看左昭八年晉侯謂伯瑕曰吾所問日食從矣可常乎對曰不可六物不同民心不壹事序不類官職不則同始異終胡可常也詩曰或燕燕居息或盡瘁事國其異終也如是偃說文云僵也吳越春秋云迎風則偃背風則僕僕是前覆偃是卻倒牀說文云安身之坐者劉熙云牀裝也所以自裝載徐云左傳防子馮詐病掘地下冰而牀焉至於恭坐則席也故從爿爿象人斜身有所倚著愚按休息而偃臥於牀如今仕者之引疾在告也已止也不止於行謂日馳驅於道路若病則不能矣叫徐云直聲呼也釋文作嘂謂大呼也周禮雞人掌夜謼旦嘂百官卽此號亦呼也一云教令也孔穎達云或不知叫號者居家用逸不知上有徵發呼召也愚按此有意違命而佯爲不知者慘慘當依釋文作懆懆以別於後之慘慘畏咎懆說文云愁不安也與下劬勞連言所謂勞人懆懆也其勞頻數曰劬勞棲遲解見衡門篇仰舉首也李氏云有棲遲於家而偃仰者愚按此如今仕者之請急休沐或偃或仰則象其夷猶自得之容耳鞅說文云頸組也孔云馬鞅之鞅掌說文云手中也控馬者執組在手一釋手則馬逸矣身肩王事如納鞅於掌中無時可以暫釋則𨿽欲不夙夜在公亦不可得寜復有棲遲於家之日乎說文云媅樂也從女今文與從水通用又說文云酖樂酒也徐云酖酖然安且樂也觀下文言飲酒則通云酖亦可此以酩酊而曠廢職業者亦其咎責不及故能適意如是慘爾雅云夏也咎說文云災也從人從各各者相違也鄭云猶罪過也救過不暇其焉能樂畏者樂之反也風如馬牛其風之風鄭云猶放也言其議論不根如風飄蕩且出亦議論入亦議論則天下事之不經其議論者蓋亦少矣然何嘗以身親之乎而我則百責交萃至於無所不爲雨無正之詩曰哀哉不能言匪舌是出維躬是瘁哿矣能言巧言如流俾躬處休正此詩之謂也以上兩兩相形其不均有如此者劉氏云彼或如彼我則如此以彼爲賢耶則國事待我而集以我爲賢耶則厚祿居彼爲多丁奉云或字十二疊詩中奇格也後代韓昌黎南山詩文信國正气歌皆祖諸此】

北山四章三章章六句一章十二句【舊作六句自或燕燕而下分爲三章章各四句子貢傳以爲懿王時詩鄒忠諛其說引竹書紀年注謂懿王之世興居無節號令不時挈壺氏不能供其職諸侯於是擕徳按此乃全抄東方未明篇詩序固齊詩也沈約意其在懿王時遂以屬之耳然卽如所云亦於役使不均何與申培說及朱傳皆謂大夫行役作此與序略同辧已見前】

何艸不黃周室將亡徵役不息行者苦之故作此詩【出朱傳曰周將亡則朱子亦以爲在幽王之世矣此詩與北山相表裏北山爲行役之士所作故其詩曰偕偕士子朝夕從事又曰大夫不均我從事獨賢此詩爲從役行役之人所作故曰哀我徵夫獨爲非民蓋自道也又曰有棧之車行彼周道正指士也二詩中亦皆有經營四方之語其爲同時共事明矣】

何艸【丰氏本作艸後同】不黃【陽韻】何日不行【葉陽韻戶郎翻】何人不將【葉陽韻資良翻】經營四方【陽韻賦也朱子云艸衰則黃鄭云嵗晚矣何艸而不黃乎言艸皆黃也孔穎達云何艸不黃是見黃而怨若艸大始去或欲黃乃行不應見艸之黃嗟怨若此明艸有生死之期行者覩物而思日月長久徵行不息是其所以怨也何日不行言嵗已將盡可休息矣而行猶未已正與北山篇不已於行語意相類此二句只據自己言何人不將二句推廣言之見行役者不獨一人所以爲時事慨也將有相扶持之義字從寸寸者手也言何人不爲奉王命以經營四方之故而相將以偕行乎經營解見北山篇幽王之世行役不息之事無所考然讀小明大東諸詩意必政令繁興誅求無藝其僕僕道路之象殆可想見詩卽史也】何艸不【先韻亦葉眞韻胡勻翻】何人不矜【葉眞韻渠中翻亦葉先韻姑元翻韓詩丰本俱作鰥】哀我徵夫【丰本徵夫作人斯】獨爲匪民【眞韻亦葉先韻彌延翻賦也鄭云赤黑色始春之時艸芽孽者將生必於此時也孔云色在緅緇之間春秋元命苞稽耀嘉皆言夏以十二月爲正物生色黒故知始春之時艸牙孽者將生必也王安石云艸旣黃而死矣嵗暮之時死而復生其色旣則又攺嵗矣焦氏易林云何艸不黃至末盡室家分離悲愁於心按小明篇大夫以十二月西徵中歷一嵗至後嵗之二月猶未得歸四月篇大夫亦以去嵗六月徵伐南國至今嵗四月猶未得歸以此而推當時徵途所見其爲艸之歷黃而者多矣矜兢音同通用兢者戰栗之貌凡憐人者必爲之心寒色戰故矜有憐義何人不矜言豈有人而不相矜憐者乎先儒謂天地之性人爲貴人之於人尢爲同類而相親正此意也艸旣黃而又生意之不斷也人皆有不忍人之心性體之本然也哀我徵夫𨿽主我言凡同時行役者皆兼舉之猶云我輩也匪通作非後同孔云旣久役如此哀我徵行之夫豈獨爲非民乎若亦是民當休息何爲使之從役久而不得歸也謝枋得云東山采薇出車枤杜諸詩敍情憫勞皆以室家之望者爲說同爲天民血气嗜欲豈有異哉先王以民待民幽王之待民如犬馬耳故曰哀我徵夫獨爲匪民】匪兕匪虎【麌韻】率彼曠野【葉麌韻讀如豎上主翻】哀我徵夫朝【丰本作鼂】夕不暇【葉麌韻後五翻賦也兕解見吉日篇虎說文雲山獸之君也格物論云虎屬陽獸狀如貓而大如黃牛黒章鉤爪踞牙舌不大於掌生倒刺須硬尖而光橫行而妥尾其怒而吼也聲如雷百獸爲之震恐而風從之生考異郵云三九二十七日陽气成故虎七月而生陽立於七故虎首尾長七尺般般文者陰陽雜也癸辛雜誌云虎不行曲路率通作循也從行故有循義曠顏師古云廣也毛云空也野者郊外通名陸佃云言兕抵觸虎摶噬先王驅而逺之則率彼曠野兕虎之所宜今徵人如此則可哀矣按家語楚昭王聘孔子孔子往拜禮焉路出於陳蔡大夫使徒兵距孔子不得行絕糧七日外無所通孔子乃召子路而問焉曰匪兕匪虎率彼曠野吾道非乎奚爲至於此乎引詩之意亦爲被人驅逐使循行於曠野而無所棲泊也孔云我此役人非是兕非是虎何爲循曠野之中與兕虎無異乎時旣視民如禽獸故哀我此徵行之夫朝夕常行而不得閒暇】有芄者狐率彼幽艸【皓韻】有棧之車行彼周道【皓韻興也芄】

【說文云艸盛貌徐鍇云泛泛然若風之起也狐解見有狐篇以芄言狐者丘氏云毛尾長貌幽說文云隠也幽艸謂艸中也孔云狐艸行艸止羅願云雄狐者君子之象也春秋秦穆伐晉筮之吉曰獲其雄狐釋者曰夫狐蠱必其君也旣而獲晉惠公棧說文云棚也竹木之車曰棧按周禮巾車職云服車五乘孤乘夏篆卿乘夏縵大夫乘墨車士乘棧車庶人乘役車注謂服車服事者之車也夏卽夏翟之夏五采備乃爲夏轂有約曰篆夏篆謂以五采畫轂約也夏縵亦五采畫如縵帛無篆耳墨車無畫以墨漆革車而已棧車謂不革鞔而漆之役車方箱可載任器以共役又大昏禮攝盛亦得乘墨車考工記輿人云棧車欲弇飾車欲侈注謂棧車無革鞔輿亦可折壞故欲弇向內爲之飾車以革鞔輿不畏折壞故欲得向外後也未命爲士者不得乘飾車士得乘飾車者後異代法也又儀禮旣夕篇云賔奠幣於棧程良孺云車之上者有棧今人編竹置木亦謂之棧則棧車者編竹爲輿也周道謂周之路孔云狐本是艸中之獸故可循彼幽艸此人本非禽獸何爲行彼周道之上常在外野與狐在幽艸中同乎故傷之也嚴粲云士乘棧車行於周之道路非特民也愚按此士蓋徵夫所從者】

何艸不黃四章章四句【序云下國刺幽王也四夷交侵中國背叛用兵不息視民如禽獸君子憂之故作是詩也按經有徵夫之語故序以用兵不息爲言然出使行役皆名曰徵不必徵伐也至此詩乃徵夫所作語气昭然與下國無預或疑爲舉火召諸侯師之事其曰棧車則謂因兵車不足而取之爲物力凋敝之證然篇中言經營四方豈云命諸侯勤王乎子貢傳有桓王卒苦之五字而桓王下缺二字申培說直云桓王之世伐滕薛唐杞諸國連嵗不息周人苦之而作是詩今按伐滕薛唐杞事無所考鄒忠以爲先是魯隠五年曲沃莊伯以鄭人邢人伐翼王使尹氏武氏助之無何而曲沃叛王乃始命虢公伐曲沃而立哀侯於翼喜怒總以恣其私不足彰天討而三時之中再尋干戈輕用民力如此嗣是魯隠九年宋公不王鄭伯爲王左卿士以王命討之徵兵畿內可知己魯桓四年冬王師秦伯圍魏執芮伯以歸師競己甚明年遂有伐鄭之役繻葛中肩王令益不行於天下嗣是曲沃滅翼王命虢仲立晉哀侯之弟緡於晉又十年春虢仲譖其大夫詹父詹父有辭以王師伐虢終桓王之世無嵗不有兵革軍旅驛騷非止春秋所書伐鄭一役而已此正所謂經營四方者按如鄒說歸之桓王亦近似但篇中何故専指士之棧車爲言明與北山偕偕士子之言脗合故仍定以爲幽王世之詩】

小明大夫悔仕於亂世也【出序】遭時不偶役則偏苦行則過期所以悔也【出馮時可詩說鄧元錫云世亂則制命者庇私人而媢賢必寘之艱虞投之煩劇張之深文刺法或制之前或議其後或牽其左右淩捽頓蹙靡所不至已又從而扢齕之蓋內不量心外不度力俾進不得遂退不得全必窘其用蔑其名使敗塗地而後已也故北山傷其獨勞小明畏其罪罟譴怒反覆也如張之罟然罹之豈有脫哉古於危亂不入不居有以也夫愚按此西徵大夫困於行役期已逾而代者不至故作此詩觀前三章皆曰念彼共人後二章曰無恆安處無恆安息可見當與北山合看篇名小明歐陽修以爲大雅明明在下謂之大明小雅明明上天謂之小明自是名篇者偶爲志別耳馮謂耿耿小明乃憂之貌故取以命篇亦通】

明明上天照臨下土【麌韻】我徵䢐西至於艽【丰氏本作荒】野【葉麌韻讀如豎上主翻】二月【丰本作日】初吉載【丰本作再】離寒暑【葉麌韻讀如數爽主翻】心之憂矣其毒大苦【麌韻】念彼共【音恭後同】人涕零【丰本作霝】如雨【麌韻】豈不懷歸畏此罪【丰本作辠】罟【麌韻賦也蘇轍云大夫行役久勞而不息故稱天之無不照臨言臣下無賢勞而不察者也爾雅云春爲蒼天夏爲昊天秋爲旻天冬爲上天李巡云冬气在上萬物伏藏故曰上天陸佃云言時無事在上臨下而已今按此以上天對下土則不必泥冬爲上天之說詩意呼天而訴之但欲其見察而已故以明明言明明者照也明明在上者以能照爲臨也鄭云徵行䢐往也我行往之西方也孔穎達云野是逺稱艽蓋地名今按艽野未詳其地說文訓艽爲逺荒或當是西戎荒服之地耳二月朱子云夏正建夘之月初吉毛傳云朔日也孔云以言初而又吉故知朔日也君子舉事尙早故以朔爲吉周禮正月之吉亦朔日也按二月初吉文系在至於艽野之下當是此時作詩之日非䢐徵初行之日玩後章云昔我往矣日月方除則知此大夫䢐西在前嵗之十二月中歷一嵗至今嵗之二月猶未得歸故云載離寒暑也載猶更也按載字從車車所以載物而運行者唐虞號年爲載取物終更始以年運而往爲義上天之載其義亦同離者脫離之離前此歷春夏而秋已離乎暑今此歷秋冬而春又離乎寒也心之憂矣憂未得歸也孔云其憂之甚則如毒藥之大苦然共通作供具也共人謂治事之人輔廣云卽靖共爾位之僚友也愚按此共人蓋指在內僚友當出與已代者本安處而不肯供事乃以共人稱之亦反詞也雨餘爲零望其來而不來故涕之下有如雨也罟徐云网之總名輔云言其以罪而加人如綱罟取物而物有不及知者也愚按此言已本無罪但恐以歸獲罪故𨿽過期懷歸而終不敢也桓寛云古者行役不逾時春行秋反秋往春來寒暑未變衣服不易固已還矣上不苛擾下不煩勞各修其業安其性今則繇役極逺盡寒苦之地危難之處今玆往而來嵗還父母延頸而西望男女怨曠而相思故一人行而鄕曲恨一人死而萬人悲詩曰念彼恭人涕零如雨豈不懷歸畏此罪罟】昔我往矣日月方除【葉遇韻讀如措蒼故翻】曷云其還嵗聿云莫【葉遇韻漠故翻】念我獨兮我事孔庶【葉遇韻讀如素蘇故翻】心之憂矣憚【陸徳明本丰本俱作癉】我不暇【葉遇韻胡故翻】念彼共人睠睠【文選注作眷眷】懷顧【遇韻】豈不懷歸畏此譴怒【遇韻賦也日月方除謂十二月也除毛云除陳生新也邢雲路云如堯典朔易言丑月嵗功將興正除舊更新之日云聿皆詞也還說文云復也當䢐徵之時預計之曰何時可以言歸必嵗暮方可竣此役蓋以匝嵗爲期也庶眾也鄭云我事獨甚眾言王政不均臣事不同也憚說文云忌難也身獨而事眾是以心焉懷憂惟忌畏我之力量難支必至於日不暇給也睠顧皆以還視爲義所謂內顧也此指共人言譴說文云謫問也念彼在位供事之人方且皆以勤視妻子爲念我豈不思家哉只畏上人譴怒之及故不敢耳此章本其於役之始而言之】昔我往矣日月方奧【葉屋韻於六翻丰本作隩】曷云其還政事愈蹙【屋韻】嵗聿云莫采蕭獲菽【屋韻】心之憂矣自詒伊戚【葉屋韻子六翻左傳作慼】念彼共人興言出宿【屋韻】豈不懷歸畏此反覆【葉屋韻芳六翻賦也奧說文云宛也室之西南隅朱氏云古人室在東南隅門開東北隅爲穴入西北隅爲堂西南隅爲奧】

【人隨進先見東北卻到西北然後西南此至深密之地愚按此與堯典厥民隩同義言是時日月正在季冬气方寒而民聚於室之內也愈鄭云猶益也蹙說文云迫也何時能來旋乎其如政事糾紛擘畫不前愈益蹙迫何哉捋取曰采刈谷曰獲蕭解見生民篇菽解見七月篇采蕭獲菽事在秋冬之交言嵗行且暮矣人皆有事於此將以爲攺嵗之備也董鼎雲采蕭所以祭也獲菽所以畜也觀時之晚所以爲畜爲祭不得有備故憂之而感也詒通作貽遺也伊語辭戚當依左傳作慼卽憂也鄭云我冒亂世而仕自詒此憂悔仕之辭興起也言亦語辭宿止也興言出宿亦指共人言冀其起而出宿於外將來代已也然而不可必也故繼之曰我一年役事已竣豈不思歸哉但畏此供事之人不循常道反覆而未卽來耳反覆二字義互相通但倒上而下卽爲反易面而背卽爲覆亦微有辧此章又敍其竣事之際而言之】嗟爾君子無恆安處【葉語韻敞呂翻】靖【外傳作靜】共【漢書外傳丰本俱作恭】爾位正直是與【語韻】神之聴之式谷以女【語韻音汝賦也嗟嘆聲君子指僚友謝枋得云卽所謂共人也無通作毋誡辭也恆說文云常也安處安於其所止之地也蘇轍云有久勞於外則必有久安於內者矣故告之使無以安處爲常朱子云言當有勞時勿懷安也靖說文云立竫也竫者亭安也蓋亭亭安立而不遷之意書曰自靖解者以爲安其義之所當爲是也共通作供靖共爾位朂之自靖以供其職則東西南北自當惟命是從矣正者無邪直者無曲此正直指人言與者與之遊也僚友中有不正不直之人思中人之歡心必導以擇便偸安之說故言此以深規戒之末冀鑑於神亦怨語也聴猶察也式用也谷善也猶言福也春秋傳云能左右之曰以女卽爾也孔云女者相於之辭禮表記篇子曰事君不下達不尙辭非其人弗自小雅曰靖共爾位正直是與神之聴之式谷以女疏云言若見正直善人於是與之爲朋友如此則神明聴聆女之所爲用此福祿以與女也徐幹引此詩亦云君子之交人也歡而不媟和而不同好而不佞詐學而不虛行易親而難媚多徳而寡非故無絕交無畔朋書曰愼始而敬終終以不困王應麟云神之聴之終和且平朋友之信可質於神明神之聴之式谷以女正直之道無愧於幽隠愚按此下二章皆反語玩一無字可見責僚友正所以自傷也】嗟爾君子無【春秋繁露作勿漢書作毋】恆【漢書作常】安息【職韻】靖【繁露作靜】共【外傳丰本俱作恭】爾位好【去聲】是正直【職韻】神之聴之介爾景福【葉職韻筆力翻賦也安息比安處較深息有休息之義言了不事事也好猶慕也此正直主已言言在已當以正直之道爲】

【好同爲王臣勞逸均之若居人於勞而自處以逸不正不直孰甚焉馬融云有國之建百工惟才守位謹常非忠之道故君子之事上也入則獻其謀出則行其政居則思其道動則有儀秉職不回蓋百工之忠也詩云靖共爾位好是正直又禮緇衣篇子曰有國家者章善癉惡以示民厚則民情不貳亦引此詩此以好是正直爲愛好正直之人又是一說介鄭云助也按古者主有擯客有介故以介爲助景說文雲光也景福謂彰明可見之福言谷言福卽永保祿位之意荀子引此詩而云神莫大於化道福莫長於無禍董仲舒云聖人於鬼神也畏之而不敢欺也信之而不獨任事之而不専恃恃其公報有徳也幸其不私與人福也其見於詩曰嗟爾君子勿恆安息靜共爾位好是正直神之聴之介爾景福正直者得福也不正者不得福此其法也左襄七年晉韓獻子告老公族穆子有廢疾將立之辭曰無忌不才讓其可乎請立起也與田蘇遊而曰好仁詩曰靖共爾位好是正直神之聴之介爾景福卹民爲徳正直爲正正曲爲直參和爲仁如是則神聴之介福降之立之不亦可乎庚戌使宣子朝遂老宣於卽韓起也】

小明五章三章章十二句二章章六句【丰氏本作四章章十二句合嗟爾君子二章爲一章子貢傳有厲王出居於彘六字下皆闕文中培說亦云厲王流於彘大夫之從行者歷時旣久悲傷而作按此於詩義絕不相蒙正以其中有念彼共人一語爲指共伯和耳其妖妄如此】

匪風檜之君子行役適周見周道衰微歸而感傷之作【序云思周道也國小政亂憂及禍難而思周道焉子貢傳有檜之君子四字而其下闕文申培說及朱子皆以爲周室衰微賢人憂之而作愚按系此詩檜風之末則作此詩者必檜之賢者也韓非子云鄭桓公將欲襲檜先問檜之豪傑良臣辧智果敢之士盡與其名姓擇檜之良田賂之爲官爵之名而書之因爲設壇郭門之外而理之釁之以雞豭若盟狀鄶君以爲內難也而盡殺其良臣桓公襲鄶遂取之今觀此詩則檜果非無賢臣也特爲鄭桓所問耳國安能不亡】

匪風發【葉曷韻北末翻】兮匪車偈【葉曷韻胡葛翻前漢書丰氏本俱作揭韓詩外傳作】兮顧瞻周道中心怛【曷韻前漢書丰本俱作】兮【賦也匪非通發錢氏云風大起也嚴粲云今俗呼大風爲風發偈博雅云疾也按說文無偈字當依前漢書作揭云髙舉也車升髙則在車上者必震蕩而不安也此亦車中卽事之語鄭云回首曰顧廣韻云仰視曰瞻與民具爾瞻之瞻同周道朱子云適周之路也孔穎達云言顧瞻周道則周道已過回首顧之愚謂詩言顧瞻𨿽指適周之路而意之所托則仍在西周盛時其禮樂刑政布在方防者與今之所行大不相同如孔子所謂我觀周道幽厲傷之是也孔云怛者驚痛之言詩人言我中心之所以驚怛者非闗風之大作也非闗車之髙舉也直謂周道日非回首仰觀不覺動傷今思昔之感耳又韓詩外傳云國無道則飄風厲疾暴雨折木陰陽錯氛夏寒冬溫春熱秋榮日月無光星辰錯行民多疾病國多不祥羣生不壽而五穀不登當成周之時陰陽調寒暑平羣生遂萬物寧故曰其風治其樂連其驅馬舒其民依依其行遲遲其意好好詩曰匪風發兮匪車兮顧瞻周道中心怛兮前漢王吉治韓詩其上昌邑王疏云臣聞古者師日行三十里吉行五十里引此詩說曰是非古之風也發發者是非古之車也揭揭者蓋傷之也今按毛傳之解同此但玩詩人語意殊不爾故不從】匪風飄【葉嘯韻匹妙翻】兮匪車嘌【葉嘯韻匹妙翻說文作�釋文作票丰本作�】兮顧瞻周道中心弔【嘯韻】兮【賦也爾雅說文皆云回風爲飄李巡云旋風也嚴云今考爾雅扶搖謂之猋孫炎云回風從下上曰猋乂云回風爲飄與猋同音義別蓋回風謂之飄其回風自下而上則謂之猋嘌說文云疾也字從口蓋言聲之疾也程大昌云言嘌嘌無節度也上言風發未明其爲何風此言飄則所發者乃回風也上言車偈則行之不安此言嘌則其不安之見於聲者也弔毛云傷也上言怛此言弔先驚痛而後悲傷也】誰能亨【音烹】魚漑【說文釋文俱作摡】之釡鬵【侵韻】誰將西歸懷之好音【侵韻比也亨享同字本進熟之義故又借爲熟物之名後人加火字於亨下非古文也漑通作摡說文毛傳皆云】

【滌也少牢禮祭之日雍人漑鼎廩人漑甑是洗器之名鬵說文云大釡也又陸徳明云鼎大上小下若甑曰鬵孔云爾雅防謂之鬵鬵鉹也孫炎云闗東謂甑爲鬵涼州謂甑爲鉹然則鬵是甑非釡類烹魚用釡不用甑雙舉者以其俱在食器故連言耳愚按鬵果是甑則非烹魚之器不應與釡並言政當依陸氏解其形若甑耳非便可以鬵當甑也烹魚以諭治國曰漑之釜鬵者取洗濯更新之義以諭當攺易轍之意猶易所謂鼎顚趾利出否者與下文懷之好音相照鄭云檜在周之東故言西歸孔云檜在滎陽周都丰鎬周在於西按匪風作於幽王之世周猶都鎬故云然懷抱也好音謂安民致治之言貽之好音使之懷之倒句法也言誰有將西歸而見周天子者將以興道致治之理告之使之曠然一大變革其政以復文武成康之盛母徒使人瞻周道而興感也呂祖謙云匪風思周道何也曰政出天子則彊不陵弱各得其所政出諸侯則徴發之煩共億之困侵伐之暴惟小國偏受其禍所以睠懷宗周爲獨切也戰國時厲喜謂韓王曰大國惡有天子而小國利之以此詩驗之其理益明賈誼欲眾建諸侯而少其力𨿽其言略而不精亦可謂少知治體矣章潢曰讀素冠而興孝思讀匪風而動忠義故曰興於詩】

匪風三章章四句【王符云匪風冀君先教也會仲不悟重氏伐之上下不能相使禁罰不行遂以見亡所謂先教未詳其防】

素冠刺不能三年也【出序及朱傳子貢傳申培說俱同此詩在鄶風中愚意當爲刺鄶君而作鄶君在位好潔衣服計其居先君之喪服制必不能如禮故詩以爲刺】

庶見素冠【寒韻】兮棘【崔靈恩注丰氏本俱作悈】人欒欒【寒韻說文作臠臠丰本作孌孌】兮勞心【寒韻】兮【賦也庶爾雅云幸也庶見者憂不得見之辭素冠王肅鄭孫毓皆以爲大祥之冠玉藻云縞冠素紕旣祥之冠也注云紕緣邊也旣祥祭而服之也間傳注云黑經白緯曰縞其冠用縞以素爲紕故謂之素冠也毛傳以爲練冠按禮三年之喪十三月而練孔穎逹云毛以此冠練布使熟其色益白是以謂之素焉然經傳之言素者皆謂白絹未有以布爲素者則知素冠非練也鄒忠云人子於親喪再期則大祥祥後則將卽吉於是不以布爲冠而以縞然猶不以采爲緣而以素蓋𨿽漸易凶而不敢遽用吉此與喪服小記所謂朝服縞冠除喪不類小記曰除殤之喪者其祭也必除成喪者其祭也朝服縞冠此則期功之喪除服所通用不必三年喪也棘韻會云羸瘠也季本云因棘刺而言棘刺葉少而體常露故謂居喪而骨立見者爲棘人愚按卽此冠素冠之人也欒當依說文作臠云臞也臞者少肉也曰欒欒者毀瘠之甚也勞心詩人自謂也說文無字當依作團云圜也結聚不散之謂世衰禮廢庶幾有此欒欒之棘人使我得而一見之而其如終不可見何故勞心而至於也陳際泰云上古質朴心喪父母有終身之哀痛焉中世稍漓心不可測也於是制爲喪服緣情以爲之節文非止於三年然而遂之則是無已也至春秋而廢久矣悲夫】庶見素衣【微韻亦葉支韻讀如依魚羈翻】兮我心傷悲【支韻】兮聊與子

同歸【微韻亦葉支韻讀如巋區韋翻】兮【賦也毛傳云素冠故素衣也又禮深衣云孤子衣純以素我心傷悲者哀其孝也子指棘人後仿此聊與子同歸者言世有此惇崇古禮之人則凡事必皆能如禮自此我之諸凡趨向皆欲與之同歸也】庶見素韠【質韻】兮我心蘊結【葉質韻激質翻】兮聊與子如一【質韻】兮【賦也韠說文云韍也所以蔽前以韋爲之玉藻云韠君朱大夫素士爵韋天子直公侯前後方大夫前方後挫角士前後正下廣二尺上廣一尺長二寸其頸五寸古者席地而坐以臨俎豆故設蔽膝以備濡漬鄭云冕服謂之韍他服謂之韠又孔云古者佃漁而食皆衣其皮先知蔽前後知蔽後後王易以布帛而猶存其蔽前者不忘本也陳祥道云衣之上韋猶尊上酒俎上生魚也鄭氏謂衣之上韠者執事以蔽裳爲敬與不忘其本之說戾矣孔云喪服斬衰有衰裳絰帶而已不言其韠檀弓說旣練之服云練衣黃裏縓緣葛要絰繩屨無絇角瑱鹿裘亦不言有韠則喪服始終皆無韠矣禮大祥祭服朝服縞冠朝服之制緇帶素韠韠從裳色素韠是大祥祭服之韠故毛公意亦謂卒章思大祥之人也鄒忠雲間傳曰又期而大祥素縞麻衣是則素冠素衣素韠特服於祥祭之日祭訖則反服微凶之深衣以寄其餘哀至間一月而禫禫而纎斯無不佩矣詩人所願見謂其能舉祥祭者耳終喪而後有祥喪禮不終則未祥而服已除無論禫也此素者何從見之蘊說文云積也本作薀左傳蘊崇解云積之低爲薀堆之髙爲崇結說文云締也蘊結謂積想系思而不可解之意與子如一者言凡可遵先王之典禮而立於無過之地皆欲與之爲一卽同歸之意但歸以事言一以心言輔廣云素衣素冠不祥之服也常情之所厭見也檜國之俗不能行三年之喪則不復見此旣祥之衣冠矣而當時賢者庶幾見之而不可得則至於憂勞如比是其心必有大不安者也幸而得見之則又爲之愛慕而欲與同歸爲一焉是又必有大慊於其心者也此秉彛之心也先王之制喪服亦以是心而已豈彊民而爲之哉方靜云三年之喪其不盡行也久哉孟子云春秋未逺也而滕之父兄憂曰吾宗國魯先君莫之行吾先君亦莫之行明王不興道徳不一風俗不同喪親如禮者鮮矣又按禮記大全雲從祥至吉凡服有六祥祭朝服縞冠一也祥訖素縞麻衣二也禫祭冠黃裳三也禫訖朝服祲冠四也逾月吉祭冠朝服五也旣祭端而居六也】

素冠三章章三句【舊說皆以爲慕見孝子之辭朱得之深不謂然以爲此詩鑑羔裘之驕奢冀得見勤儉勞苦之人也悲傷其驕奢欲同歸於勤苦謂欲見行喪禮者迂而鑿也今按素冠明是大祥之冠素韠明是大祥祭服棘人欒欒明是孝子毀瘠之狀則舊說固未可廢】

逍遙【本名羔裘嫌與鄭風唐風篇同摘用首句二字爲別】鄶大夫以道去其君也國小而迫鄶君不用道好潔其衣服逍遙遊燕而不能自彊於政治故作是詩也【出序鄭語史伯謂鄭桓公曰鄶仲恃險有驕侈怠慢之心而加之以貪冒今按序所云潔其衣服逍遙遊燕近於驕侈怠慢非其有恃必不至此大夫知其國之將亡而諫必不聴故去之】

羔裘【丰氏本作求下同】逍【說文作消】遙【蕭韻說文作搖】狐裘以朝【蕭韻】豈不爾思勞心忉忉【葉蕭韻讀如凋丁聊翻賦也鄭云諸侯之朝服緇衣羔裘逍遙毛傳雲遊燕也嚴粲云狐裘有白有靑有黃玉藻謂君衣狐白裘錦衣以裼之此狐白裘也又云君子狐靑裘豹褏綃衣以裼之此狐靑裘也又云狐裘黃衣以裼之此狐黃裘也鄭氏以狐白之上加皮弁服天子以日視朝諸侯在天子之朝亦服之以黃衣狐裘爲大蠟之後作息民之祭則服之黃衣黃冠而祭息田夫也引此爲證以狐靑爲臣下之服諸侯不服之玉藻稱君子狐靑裘注以君子爲大夫士也此詩狐裘不指何色狐靑爲臣下之服非檜君所服檜君好潔其衣服亦必不服狐黃當從蘇轍之說以爲狐白然詩人之意非以羔裘狐裘爲大故而以逍遙翺翔爲可憂也陳祥道則謂狐白裘爲君之燕服狐靑裘爲大夫士之燕服鄒忠云少儀曰衣服在躬而不知其名爲罔蓋羔裘法服也狐裘燕服也羔裘何以爲法服春秋繁露曰羔有角而不用如好仁者執之不鳴殺之不號類死義者乳必跪而受類知禮者故羊之爲言猶祥也君純羔而臣以豹飾在朝皆得服之狐裘何以爲燕服埤雅曰狐性好疑貉性好睡又皆藏獸不可以有爲故狐貉之厚以居疑斯戒睡斯安取燕息之義今逍遙也而以羔裘是法服爲嬉遊之具矣視朝也而以狐裘是臨禦爲防媟之矣蘇子繇謂錦衣狐裘朝天子之服此本鄭氏臆說按玉藻但云君衣狐白裘錦衣以裼之安在其爲朝天子陳氏祥道不從之是也狐比羔爲賤故朝服用羔燕服用狐而檜君一切反其常則凡敗度敗禮恣情顚倒何所不至其厪詩人之勞心豈獨以鮮衣故哉愚按先言逍遙後言以朝則是以逍遙爲急務而朝在所緩矣但舉首句已見其不能自彊於政治而裘服反常猶其後耳說文無忉字當作怊云悲也莊子云怊乎若嬰兒之失其母是也悲而不已故重言之曰忉忉嚴云檜君者當深思逺慮孜孜汲汲求所以爲自彊之計今乃偸安嵗月坐而待亡大夫諫而不聴故去之𨿽去國而不忘君故言我豈不思爾乎實思之而勞心忉忉也朱子云孟子去齊其心蓋如此云】羔裘翺翔【陽韻】狐裘在堂【陽韻】豈不爾思我心憂傷【陽韻賦也說文訓翔爲飛訓翺但云翺翔也終未詳翺字之義按翺字左施臯臯者气之進也翺翔猶云髙飛也上章言逍遙謂趨而至逺卽逺遊也此章言翺翔謂遊而不止猶鳥之髙飛而不下也孔穎逹云上言以朝謂日出視朝此云在堂謂正寢之堂人君日出視朝乃退適路寢以聴大夫所治之政二者於禮同服羔裘今檜君皆用狐裘故二章各舉其一憂通作防說文云愁也傷說文云創也人遭創則痛曰憂傷者臣之於君榮辱一體休戚相闗見君之所行如此而自傷無如之何故不徒憂之而又痛之】羔裘如膏【葉號韻居號翻】日出有曜【葉號韻於號翻】豈不爾思中心是悼【號韻賦也韻防云以脂膏潤物曰膏孔云此言裘色潤澤如脂膏嚴云凡人憂勞戒懼則不暇鮮其衣禹惡衣文王卑服衛文大布之衣是也今檜君衣服鮮明如此其志慮凡近可見矣說文無曜字當作懼云照也陸佃云言日出有曜然後見其如膏且亦聴朝之時也而反以燕遊又與狐裘以朝狐裘在堂異矣故是詩後之也愚按此如膏正於遊燕之時見之上言以朝次言在堂則遊燕之後尙有視朝適寢之時今並其以朝在堂者而亦無之則自辧色而起以至竟日皆遊燕也悼說文云懼也陳楚謂懼曰悼又毛云動也蓋謂心神震動亦懼意也首言勞心忉忉悲其君之失道也繼言我心憂傷痛已之不能匡救也此言中心是悼則懼其國終不可保矣】逍遙三章章四句【子貢傳闕文申培說云檜君不能自彊於政治國人憂之而作今玩詩意是大夫去國之語從序爲長又王符潛夫論云會在河雒之間其君驕貪嗇儉滅爵損祿羣臣卑讓上下不臨詩人憂之故作羔裘閔其痛悼也會仲不悟重氏伐之上下不能相使遂以亡愚按逸周書史記解亦云昔有鄶君嗇儉滅爵損祿羣臣卑讓上下不臨禁罰不行重氏伐之鄶君以亡與潛夫之語相合然史記解乃周穆王所作以命左史戎夫者其非詩之鄶國明甚及考竹書載帝嚳十六年使重帥師滅有鄶則史記所述鄶亡政帝嚳時事而王符乃取以解此詩何其罔也】

丘中有麻刺鄭桓公也桓公處於畱與鄶君夫人叔妘通焉詩人托爲叔妘之辭以醜之【春秋公羊傳云古者鄭國處於畱先鄭伯有善於鄶公者通乎夫人以取其國而遷鄭焉而野畱今按鄭語幽王八年桓公爲司徒問於史伯曰王室多故余懼及焉其何所可以逃死史伯對曰其濟雒河潁之間乎是其子男之國虢鄶爲大虢叔恃勢鄶仲恃險是皆有驕侈怠慢之心而加之以貪冒君若以周難之故寄孥與賄焉不敢不許周亂而是驕而貪必將背君君若以成周之眾奉辭伐罪無不克矣若克二邑鄢蔽補丹依防歷莘君之土也若前莘後河右雒左濟主芣騩而食溱洧修典刑以守之惟是可以少固又周語富辰曰昔鄢之亡也繇仲任密須繇伯姞鄶繇叔妘耼繇鄭姬息繇鄭嬀是皆外利離親者也參觀此兩說鄭伯以寄孥於鄶故得與叔妘通而叔妘以行淫辟求利於外故富辰謂之外利鄶風萇楚之刺繇斯而作是則公羊之言不爲無據矣此詩篇次本在王風之末以鄭桓公初封國在畿內然亦以其爲鄭事故與鄭風之捲相連朱子能知舊說之非直謂婦人望其所與私者而不來賊此其於詩意固自脗合而特不知其爲誰而作惜無以公羊傳之言告之者又按竹書紀幽王二年晉文侯同王子多父伐鄶克之乃居鄭父之丘是爲鄭桓公而班固地理誌則云桓公死其子武公與平王東遷卒取史伯所云十邑之地食溱洧焉韋昭亦引唐尙書云鄶鄭武公滅之似與竹書異者蓋幽王二年第伐鄶克之而已未滅其國至平王六年竹書始記鄭遷於溱洧斯則鄶國已滅正當武公之時可知寄孥賄通叔妘爲桓公之事而滅鄶者乃武公也】

丘中有麻【韻亦葉歌韻謨婆翻】彼畱子嗟【麻韻亦葉歌韻曹哥翻】彼畱子嗟【見上】將其來施施【葉麻韻時嗟翻亦葉歌韻疎何翻顏之推家訓云毛傳鄭箋韓詩重爲施施河北毛詩皆云施施江南舊本悉單爲施俗遂是之恐有少誤興也丘說文云土之髙也麻麥皆五穀之一麻枲同類無實曰枲有實曰麻本艸云麻一名麻勃此麻上花勃勃者麻子味甘平無毒園圃所蒔卽今人所作布者春秋說題辭云麻之爲言微也陰精寢密女作纎微也宋均云麻三變生成形一變也漚取皮二變也積成爲縷三變也愚按麻有三變詩之取興蓋疑桓公之多變態猶之麻也畱地名路史云畱國陶唐氏之後妘姓愚按畱後入於鄭或先爲王所滅而以之封鄭或鄭自取之莫能詳也孟康云畱鄭邑後爲陳所並故曰陳畱畱子指鄭伯也隠其國爵而以畱子呼之蓋自醜其行而忌諱之意亦猶氓篇之婦人呼夫爲復闗也嗟說文云咨也甫呼畱子而嗟嘆之辭卽與之俱傷其不得見也將猶言方且也曰將其者望之也施說文云旗貌徐鍇云旗之逶迆也象其來時行動逶迆之狀曰施施也言安得彼逶迆而來以慰我之望乎又按麻皮漚之甚長故以興施施】丘中有麥【葉職韻紇力翻】彼畱子國【職韻】彼畱子國【見上】將其來食【職韻興也麻麥互相爲麥黃種麻麻黃種麥蓋皆同時所有故卽所見以起興羅願云麥者接絕續乏之谷夏之時舊谷已絕新谷未登民於此時乏食而麥最先熟愚按興意疑桓公之有他遇亦如麥之可以接絕續乏故不來也彼畱子國者指鄭伯所居之國卽畱是也來食朱子云就我而食也麥可養人故以興來食】丘中有李【紙韻】彼畱之子【紙韻】彼畱之子【見上】貽我佩玖【葉紙韻苟起翻興也李字從木子蓋有二義羅願謂李木之多子者陸佃則云李韭皆酸李東方之果木子也三義皆通羅說爲正詩曰何彼穠矣華如桃李興意蓋疑桓公別有所遇悅他人顏色之美而忘已也又陸云李性頗難老老𨿽枝枯子亦不細然則言李又正以自況耳貽說文云贈遺也佩雜佩也劉熙云陪也言其非一物有陪貳也玖說文云玉之黒色者趙頤光云玖從玉從久意兼聲玉久土侵白光似石故從久也之子曩曽貽我以佩玖蓋取堅久不渝之意豈其一旦而遂棄我乎】

丘中有麻三章章四句【子貢傳丰氏本篇名俱作丘中序云思賢也莊王不明賢人放逐國人思之而作是詩也子貢傳亦云畱子賢而退隠周人慕之蓋剿襲序說云爾毛傳遂以子嗟子國爲二賢之字又以子國爲子嗟父絕無稽據殆不足信毛又以丘中有麻麥艸木乃畱氏子之所治而陸佃爲之說曰麻以衣之麥以食之又有李焉且皆丘中植之則畱子之政修矣此人之所以思之法言曰男子畝婦人桑之謂思呂子曰子產相鄭桃李之垂於街者莫之援也然則丘中有李又能使人不盜也愚按似此說詩絕不識比興之趣固亦甚矣申培說闕】

隰有萇楚疾恣也【出序】鄶君之夫人與鄭伯通鄶君弗禁國人疾之【鄶詩作檜鄶君字仲序云國人疾檜君之淫恣而思無情欲者也愚按詩言樂無家無室是兼刺夫人不専刺鄶君也夫人名叔妘通於鄭伯事見丘中有麻篇韋昭云鄶妘姓之國叔妘同姓之女爲鄶夫人】

隰有萇【爾雅作長】楚猗儺其枝【支韻】夭之沃沃樂【音絡後同】子之無知【支韻興也下濕曰隰萇楚艸名爾雅云銚芅也一作銚戈廣雅以爲鬼桃本艸以爲羊腸通誌以爲禦戈郭璞云今羊桃也葉似桃葉白子如小麥亦似桃而陸璣則云葉長而狹葉紫赤色其枝莖弱過一尺引蔓於艸上或云一名葉楚生平澤中子細如棗核苗弱不能爲樹蜀本圖經云今人呼爲細子根似牡丹猗通作倚依也儺通作又通作姌說文云弱長貌夭通作枖徐鍇云謂艸木始生未幾得地力而速大也沃說文云漑灌也曰沃沃者潤澤之意其葉沃若是也子朱子云指萇楚也呼萇楚爲子猶今人對物而言皆稱爾也萇楚條弱不能自立過尺則引蔓於艸上其枝有所倚著而嬝娜下垂但見其沃沃然發榮滋長在萇楚若有以自樂矣然亦惟萇楚無知之物故可以隨處蔓引而不擇地若人含五常之性各有配偶男有室女有家無相瀆也謂之有禮而可以不顧防恥漫然相附麗爲哉此卽言檜夫人通乎鄭伯之事而檜君不禁故借萇楚反言以志刺其語意恍然胡安國云男女人之大欲存焉欲生於色而縱於淫色出於性目之所視有同美焉不可掩也淫出於气不持其志則放僻趨蹶無不爲矣夫以志徇气肆行欲而不能爲之帥至於棄其家國而不顧此天下之大戒也】隰有萇楚猗儺【猗儺楚辭章句作旖旎】其華【麻韻】夭之沃沃樂子之無家【麻韻興也上言無知合君與夫人並刺之此下二章則析言之也樂子之無家刺夫人也女以男爲家】隰有萇楚猗儺其實【質韻】夭之沃沃樂子之無室【質韻興也先言枝次言華後言實乃立言之序又陸佃云有一種羊桃華實皆連理故詩以刺淫恣樂子之無室刺檜君也男以女爲室檜君不能有其室也華之敷在外故以興家實之含在內故以興室鄧元錫云人生而有知其願有室家者人之道也以從淫不如無之爲愈也深痛至矣】隰有萇楚三章章四句【子貢傳申培說丰字本篇名俱作萇楚子貢傳申培說皆以爲檜人困於賦役而作朱子解亦然愚初亦從其說因爲之義曰萇楚不能自立必引蔓於艸上以興民必附君以有生而今乃憔悴於虐政曽不如無知之萇楚猶得榮茂於光天化日之下也此以解首章亦近之特以後兩章有室家之語明是爲男女之事而發故定從序焉】

菀栁刺幽王也【出序】侮慢諸侯數徵會之而無信義焉【愚按采菽之序有云幽王侮慢諸侯諸侯來朝不能錫命以禮數徴會之而無信義卽移爲是詩之本序可史記云褒姒不好笑幽王欲其笑萬方故不笑幽王爲烽燧大鼔有冦至則舉烽火諸侯悉至至而無冦褒姒乃大笑幽王說之爲數舉烽火其後不信諸侯益亦不至呂氏春秋亦云周宅酆鎬近戎人與諸侯約爲髙葆禱於王路置鼔其上逺近相聞卽戎冦至傳鼔相告諸侯之兵皆至救天子戎冦當至幽王擊鼓諸侯之兵皆至褒姒大悅喜之幽王欲褒姒之笑也因數擊鼔諸侯之兵數至而無冦至於後戎冦眞至幽王身之乃死於驪山之下爲天下笑是詩所刺蓋在舉烽悉至而無冦時也】

有菀者栁不尙息【職韻】焉上帝甚蹈【鄭本作悼】無【丰氏本作毋後同】自暱【葉職韻質力翻】焉俾【陸徳明本作卑後同】予靖之後予極【職韻】焉【興也菀毛傳云茂木也國語優施歌曰暇豫之吾吾不如鳥烏人皆集於菀已獨集於枯卽此菀也栁說文云小楊也郝敬云楊之垂者曰栁柔脆之木也桑車亦曰栁日酉亦曰栁昧谷謂之栁谷蓋頽敗喪亡之比不者疑辭尙鄭曰庶幾也息本喘息人以一呼一吸爲一息故有止義言此菀然森茂之栁𨿽其枝葉低垂不庶幾爲行路之人所就之止息焉以興王室將卑未卜此後天下尙肯宗周否也上帝指天觀國防引此句作上天可見蹈毛云動也按動足踐履爲蹈故有動義無通作毋禁止辭暱說文云日近也徐鍇云日日相近也亦作暱訓爲黏考工記凡暱之類不能方是也此指王嬖褒姒言言天意甚變動其去畱將不可測王毋徒自快意而日與褒姒相親暱也俾使也靖安也解見小明篇極劇同音古皆以爲勞倦之意晉人所謂小極史記屈原傳所謂勞苦倦極是也言王舉烽伐鼓將使我會兵京師以安靖禍亂矣而後乃不然乃徒以欲悅褒姒之故假稱有冦使我疲於道路也】有菀者栁不尙愒【霽韻】焉上帝【戰國防作天】甚蹈【戰國策作神韓詩外傳作慆】無自瘵【葉霽韻子例翻】焉【戰國策作也】俾予靖之後予邁【葉霽韻力制翻】焉【興也愒毛傳說文皆云息也徐云猶憩也瘵毛傳說文皆云病也郭璞云今江東呼病曰瘵上帝甚變動其意將有所轉移王毋以暱於內嬖之故而卒至於自病也韓詩外傳載荀卿爲賦謝春申君曰璇玉瑤珠不知佩雜布與錦不知異閭娵子都莫之媒嫫母力父是之喜以盲爲明以聾爲聰以是爲非以吉爲凶嗚呼上天曷維其同詩曰上帝甚慆無自瘵焉戰國防略同邁說文云逺行也言將使我安靖冦亂旣至之後乃徒使我空歸而逺行也】有鳥髙飛亦傅於天【光韻亦葉眞韻汀因翻】彼人之心於何其臻【眞韻亦葉先韻則然翻】曷予靖之居以凶矜【葉眞韻渠巾翻亦葉先韻姑元翻興而比也鳥譬褒姒也傳通作附取附麗之義故毛傳以爲至周禮注以爲近也天譬王也彼人亦斥褒姒也臻毛傳說文皆云至也褒姒一下國之賤女而獲寵於王至奪嫡爲後譬如鳥之髙飛亦旣附麗於天矣然猶不知厭足所以蠱惑王者日新無已不識彼人之心將於何底止乎左傳云女徳無極此之謂也曷說文云何也怪嘆之辭矜通作兢毛傳云危也按戰戰兢兢乃危意也時方無冦何故舉烽爲戲使我來靖亂乎信義不立其何以令徒自居於凶危之地而已厥後申侯與繒西戎犬戎攻幽王幽王舉烽火徵兵兵莫至遂殺幽王驪山下虜褒姒盡取周賂而去居以凶矜之言於斯驗矣呂氏春秋云褒姒之敗乃令幽王好小說以致大滅故形骸相離三公九卿出走此褒姒之所用死而平王所以東徙也】

菀栁三章章六句【序云刺幽王也暴虐無親而刑罰不中諸侯皆不欲朝言王者之不可朝事也子貢傳云厲王不禮於諸侯諸侯相戒以避之申培說云厲王暴虐諸侯相戒而作朱子亦主暴虐不朝之說而不顯其世夫君臣大義無所逃於天地之間王𨿽不道而臣子朝貢之禮豈可以不修果如舊說諸侯相戒不欲朝王乃悖理傷教之甚者夫子豈肯錄之乎】

巧言大夫傷讒也周幽王惑於讒旣立伯服逐宜臼復與諸侯爲太室之盟將謀伐申以求宜臼而殺之大夫憂喪亂之將至而作此詩【序云刺幽王也大夫傷於讒故作是詩也愚按竹書幽王十年春王及諸侯盟於太室秋九月王師伐申左傳椒舉亦云周幽王爲太室之盟戎狄叛之據此篇有君子屢盟之語則此詩必於盟太室後作也何以盟太室謀伐申也何以謀伐申時宜臼奔於申將求而殺之也誰爲此謀者乎虢石父也其事始末在國語言之最詳與此詩相印合備錄於此晉語史蘇謂獻公曰周幽王伐有褒有褒人以褒姒女焉褒姒有寵生伯服於是乎與虢石甫比而立伯服太子出奔申申人繒人召西戎以伐周周於是乎亡鄭語史伯謂桓公曰夫虢石甫讒諂巧從之人也而立以爲卿士與剸同也棄聘後而立內妾好窮固也侏儒戚施實禦在側近頑童也周法不昭而婦人是行用讒慝也不建立卿士而妖試幸措行暗昧也是物也不可以久申繒西戎方彊王室方騷將以縱欲不亦難乎王欲殺太子以成伯服必求之申申人弗畀必伐之若伐申而繒與西戎會以伐周周不守矣繒與西戎方將徳申申呂方彊其隩受太子亦必可知也王師若在其救之亦必然矣王心怒矣虢公從矣凡周存亡不三稔矣此詩所指僭始旣涵正斥褒姒也所指爲讒爲盜爲巧言皆斥石父也曰旣微且尰則石父之徒所謂侏儒威施實禦在側者也曰爾勇伊何爾居徒幾何則斥其同謀伐申之事也曰躍躍毚遇犬獲之則豫防周之必亡於申也然亂之長亂之暴亂之餤總之石父之讒階之序謂大夫傷於讒猶云所痛傷者在於讒人耳非謂大夫身自遭讒也舊解俱謬】

悠悠昊天曰父母且【葉虞韻叢租翻】無罪無辜【虞韻】亂如此憮【葉虞韻荒鳥翻石經爾雅俱作幠】昊天已威【葉賄韻讀如猥鄥賄翻】予愼無罪【賄韻】昊天大【韓詩外傳引此同陸徳明本朱傳蘇傳讀詩記詩緝俱作泰新序作太】憮【見上】予愼無辜【見上賦也悠說文云憂也爾雅云思也悠而又悠者憂思之極故呼昊天而訴之也昊天解見雨無正篇天之於人若父母然親之之辭也且語助也無罪無辜泛指下民憮通作幠覆也昊天爲民父母今乃使無罪無辜之民橫遭禍亂之及如此乎其無不籠罩也此以未然言逆料其勢必至是也已止威虐也予詩人自謂也愼謹也大如字詩人見天下大亂已將與人俱不免故又呼天而祝之曰昊天庶幾其止此威虐乎若予平日兢兢自審未嘗有亂國之事固無罪也昊天庶幾其大加覆庇乎若予平日兢兢自審未嘗有亂國之事固無辜也夫亂階於一人而禍延於眾人使無罪無辜同歸於盡生斯世乎何不幸若此詩人灼見周之必亡故先作危懼之語以端鄭桓公所謂王室多故余懼及焉其何所可以逃死卽此意】亂之初生僭【讀詩記作譖】始旣涵【葉咸韻胡讒翻韓詩作減】亂之又生君子信讒【咸韻】君子如怒【葉麌韻暖五翻顏師古糾繆正俗云自古讀怒有上去二音今山東河北但知怒有去聲失其眞也】亂庶遄沮【葉麌韻讀如組總古翻】君子如祉【紙韻】亂庶遄已【紙韻興也僭說文云假也徐云按左傳惟名與器不可以假人是僭也涵毛云容也此言褒姒不安嬪妾之分當其初興奪嫡之謀幽王惟欲順適其意輒涵容之此亂之所自生也君子以位言謂天子也不忍斥言王故但言君子若泛指者然讒指虢石父也石父讒佞與褒姒爲比幽王信之於是乎申後廢太子宜臼逐此亂之所以又生也然則幽王蓋身自開亂而石父其成之者也君子如怒以下四句規王之辭庶庶幾也遄爾雅云疾也沮通作阻遏也祉福已止也如怒反信讒而言如祉反涵僭而言讒而信之則有怒其所不當怒者矣君子如有所加譴怒於人必其庶幾可以疾速遏亂者怒一人而人知懲然後怒之若惑於讒而妄怒焉烏可也僭而涵之則有祉其所不當祉者矣君子如有所施福澤於人必其庶幾可以疾速止亂者福一人而人知勸然後福之若溺於僭而妄祉焉烏可也傷幽王之不然所以致亂馮時可云人主之好惡喜怒乃天之暖淸寒暑也當暑而寒當寒而暑物受其災當怒而喜當喜而怒民逢其亂是故人主大守在於謹藏而深禁怒四時之未嘗過則胡不底於理按左昭十七年範武子將老召文子曰燮乎吾聞之喜怒以類者鮮易者實多詩曰君子如怒亂庶遄沮君子如祉亂庶遄已君子之喜怒以已亂也正此詩義疏又文二年秦孟明帥師伐晉以報殽之役晉獻公以狼瞫爲右箕之役先軫黜之瞫怒其友曰盍死之瞫曰周志有之勇則害上不登於明堂死而不義非勇也及彭衙旣陳以其屬馳秦師死焉晉師從之大敗秦師君子謂狼瞫於是乎君子詩曰君子如怒亂庶遄沮怒不作亂而以從師可謂君子矣昭三年齊景公繁於刑有鬻踴者公問晏子曰子之宅近市識貴賤乎對曰踴貴屨賤景公爲是省於刑君子曰仁人之言其利溥哉晏子一言而齊侯省刑詩曰君子如祉亂庶遄已其是之謂乎皆借詞立義】君子屢盟【葉陽韻謨郎翻】亂是用長【陽韻】君子信盜【號韻】亂是用暴【號韻】盜言孔甘【覃韻】亂是用餤【葉覃韻徒甘翻】匪其止共【葉冬韻居容翻韓詩外傳陸本俱作恭陸又云一作供】維【禮記說苑家語外傳作惟】王之卭【冬韻賦也屢古文作婁數也爾雅云疾也亟也義同盟朱子云殺牲歃血告神以相要束也字從明在血上會意明者明神也周禮司盟職云凡邦國有疑會同則掌其盟約之載及其禮儀北面詔明神鄭云時見曰會殷見曰同非此時而盟謂之數盟之所以數者繇世衰亂多相背違也愚按此正指王及諸侯盟於太室之事史記載褒姒不好笑幽王欲其笑萬方故不笑幽王爲烽燧大鼓有冦至則舉烽火諸侯悉至至而無冦褒姒乃大笑幽王悅之爲數舉燧火其後不信諸侯蓋亦不至此時王亦覺諸侯離心故不得已爲盟以要之曰屢盟則前此蓋不一盟矣長如字無所以聨諸侯之心而徒乞靈於盟盟可燖亦可寒也此亂之所以未已也荀子云不足於信者誠言故春秋善胥命而詩非屢盟其心一也王符云大人之道周而不比微言相感掩若同符又焉用盟左桓十二年公欲平宋鄭冬又會於宋公辭平故與鄭伯會於武父遂帥師伐宋而戰焉宋無信故也君子曰苟信不繼盟無益也詩曰君子屢盟亂是用長無信也襄二十九年鄭大夫盟於伯有氏禆諶曰是盟也其與幾何詩曰君子屢盟亂是用長今是長亂之道也禍未歇也盜亦指石父也公羊傳云賤者窮諸盜孔穎達云窮者盡也小人賤者盡諸盜知盜是惡名故引以證盜爲小人也盜晝伏夜行石父投閒伺隙爲讒言以中王其狀亦如穿窬之盜然故以盜目之暴通作�說文云疾有所趣也王惟信石父不已故亂之來甚疾也按史記稱王以虢石父爲卿用事國人皆怨夫曰國人怨則諸侯之怨可推使王不信石父亦無事屢盟爲矣孔甚甘美也小人之言先務諛說其君甘言卑辭以入之使人君聴之不倦如嗜美物而不厭也餤本作防說文云食也趙世家云故以齊餤天下是也亂是用餤言王以身受亂如人之食物也亦與甘字相應禮表記篇子曰君子之接如水小人之接如醴君子淡以成小人甘以壊小雅曰盜言孔甘亂是用餤止以心言共通作恭敬也卭通作窮困也聴小人孔甘之言娬媚曲謹似甚恭敬君者而其心實不然非能安止於恭者也不過欲借此售其姦利徒足蠱惑王心而使王受其困耳禮緇衣篇子曰下難知則君長勞臣儀行不重辭不援其所不及不煩其所不知則君不勞矣小雅曰匪其止共惟王之卭家語說苑云魯哀公問政於孔子孔子曰政在於諭臣子貢問曰政有異乎孔子曰哀公有臣三人內比周公以惑其君外障距諸侯賔客以蔽其明故曰政在諭臣詩不云乎匪其止共惟王之卭此傷姦臣蔽主以爲亂者也韓詩外傳云哀公問取人孔子曰無取健無取佞無取口讒健驕也佞諂也讒誕也故弓調然後求勁焉馬服然後求良焉士信慤而後求知焉士不信焉又多知譬之豺與其難以身近也周書曰爲虎傳翼也不亦殆乎詩曰匪其止恭惟王之卭言其不恭其職事而病其主也又云有大忠者有次忠者有下忠者有國賊者不卹乎公道之大義偸合苟同以持祿養者是謂國賊也詩曰匪其止共惟王之卭】奕奕寢廟君子作【藥韻】之秩秩【說文作】大猷【漢書注作繇】聖人莫【藥韻陸本作漠漢書注作謨】之他【丰本作它】人有心予【史記作余】忖【陸本作寸】度【葉藥韻達各翻亦葉陌韻直格翻】之躍躍【史記韓詩丰本俱作趯趯】毚遇犬獲【陌韻亦葉藥韻黃郭翻】之【史記引此趯趯毚二句在他人有心二句之前賦而比也奕說文云大也兼寢廟而言故重曰奕奕寢廟卽太室也書雒誥云王入太室裸疏云淸廟有五室中央曰太室周禮注云前曰廟後曰寢方氏云旣曰寢又曰廟何也蓋王者之於祖宗以人道事之則有寢以神道事之則有廟後漢祭祀志云古宗廟前制廟後制寢以象人之居前有廟後有寢也月令有先薦寢廟詩稱寢廟奕奕言相通也廟以蔵主以四時祭寢有衣冠幾杖象生之具以薦新物秦始出寢起於墓側漢因而弗攺故陵上稱寢殿起居衣服象生人之具古寢之意也陳祥道云春秋之時子太叔之廟在道南其寢在道北此古者前廟後寢之遺制也此君子謂天子也作造也卽奚斯所作之作按曲禮注曰諸侯春見曰朝受摯於朝受享於廟秋見曰覲一受之於廟朝者位於內朝而序進觀者位於廟門外而序入王南面立於依寧而受焉夏宗依春冬遇依秋左傳叔向云明王之制使諸侯嵗聘以職業間朝以講禮再朝而會以示威再會而盟以顯昭明所謂再會而盟者十二年王一巡守盟於方嶽之下也是則王之立宗廟所以待諸侯之朝覲宗遇非爲盟而設又盟之事惟時巡與會同有之今幽王與諸侯盟於太室失禮甚矣秩說文云積也字從禾徐云有敍之貌猷猶同字謀慮也謀之有闗於朝常國典世道人心者謂之大猷聖人以廟中之聖人言文武是也莫通作謨徐云泛議將定其謀曰謨大猷之定皆擬議自聖人如周禮儀禮之類各有次序不可移易繼世而爲天子者必本祖宗所定之大猷以出治然後可以仰對宗廟而無媿今幽王於君臣父子夫婦之間舉失其道至如伯服石父之輩亦皆於兄弟朋友有慙徳焉則天與我民彞大冺亂而負此尊位多矣他人指申侯也對他人言稱予欲幽王之自審也忖度二字互相解皆取量度長短之義時石父與王謀者非大猷是經惟以伐申求太子爲事豈知申侯必有所以處此當宜臼奔申之後太室未盟之先竹書所紀申侯聘西戎及鄫事正在幽王九年其心已叵測矣柰何徒見已而不見彼乎董仲舒云物莫無鄰察視其外可以見其內也東郭先生云目者心之符也言之者行之指也夫知者之於人也未嘗求知而後能之也觀容貌察气志定取捨而人情畢矣齊宣王謂孟子曰夫我乃行之反而求之不得吾心夫子言之於我心有戚戚焉凡此皆明於忖度之術者也躍說文云迅也或作趯踴也毚說文云之駿也蒼頡解詁云大也大必狡猾又謂之狡格物論云鼠形尾匾彎短大如貓毛色褐耳大而鋭且卓口缺長須趫捷善走防其狡者毚又其大也有毚又有故重言躍躍則石父與其徒黨之比皆同謀伐申者也犬比申繒犬戎獵所得曰獲毚𨿽善騰躍適與田犬遇或又爲所獲深危之之辭也其後申人繒人及犬戎入宗周弒王及鄭桓公犬戎殺王子伯服執褒姒以歸詩人之言於是乎始驗史記秦令伯起與韓魏共伐楚楚使黃歇適至於秦乃上書說秦昭王曰昔智氏見伐趙之利而不知楡次之禍吳見伐齊之便而不知幹隧之敗此二國者非無大功也沒利於前而易患於後也吳之信越也從而伐齊旣勝齊人於艾陵還爲越王禽三渚之浦智氏之信韓魏也從而伐趙攻晉陽城勝有日矣韓魏叛之殺智伯瑤於鑿臺之下今王妬楚之不毀也而忘毀楚之疆韓魏也臣爲王慮而不取也詩曰大武逺宅而不涉從此觀之楚國援也鄰國敵也詩云趯趯毚遇犬獲之他人有心予忖度之今王中道而信韓魏之善王也此正吳之信越也按歇所援引可借爲此詩義疏】荏染柔木君子樹【葉麌韻上主翻】之往來行言心焉數【麌韻】之蛇【以支翻下同】蛇碩言出自口【有韻】矣巧言如簧顏之厚【有韻】矣【比而賦也荏色厲而內荏之荏愚按宜通作恁說文云下賫也言心所賫者卑下故借爲柔弱之意染通作姌說文云弱長貌柔木朱子云桐梓之屬可用者也樹植也荏染然之柔木良材也君子當封殖之俾無牛羊斧斤之患以比太子宜臼柔弱不能自立王宜愛防之勿聴讒言傷害之也按中云無易樹子注以樹子爲適子所以名適子爲樹子者文王之詩云本支百世以適子比樹本庶子比支蘗也行言朱子云行道之言也焉何也數錢氏云猶記也呂祖謙云讒言易入而難忘聴之當如聴行路之言人之聴往來行路之言者或歌或詈如風過耳心焉嘗數之乎愚按此以上四句皆比體蛇蛇屈曲之貌蛇屬紆行所言不必與理會而宛轉闗生無所不入有似蛇行之紆曲者然又此唱彼和故目之以蛇蛇也碩大也出自口矣與好言自口莠言自口同意簧解見君子陽陽篇宜臼奔申豈無善處之術彼但以伐申殺太子爲事信口大言謂王師所至必無敢逆我顏行者騁其巧辧總不根心如笙中之簧隨气轉動而不自知其可羞愧蓋爲人臣子而日以離間骨肉爲事誠負恩之甚者尙敢防然呈面目於人世所謂胡顏之厚也上章以事勢言故曰躍躍毚遇犬獲之危之也此章以情理言故曰巧言如簧顏之厚矣鄙之也】彼何人斯【支韻】居河之麋【支韻爾雅注陸本俱作湄】無拳無勇職爲亂階【葉支韻堅夷翻】旣微且尰【說文作�陸本作腫】爾勇伊何【歌韻】爲猶將多【歌韻】爾居徒幾何【見上賦也彼彼小人也孔云賤而惡之作不識之辭故曰何人斯通作�說文云悲聲也麋古文通作湄水艸交際之處左傳吾賜汝孟諸之麋是也拳通作捲說文雲气勢也引國語予有捲勇之捲勇說文云健也小人之工爲讒佞者其貌極卑其气極下奄奄若九泉下人何拳勇之有職主也階級也劉熙云梯也如梯之等差也鄭云此人主爲亂作階言亂繇之來也愚按此以上四句専主虢石父而言居河之麋則其所居之采邑也微細也以形體言尰說文云脛气足腫賈誼傳方病大�是也此石父之徒黨史伯謂侏儒戚施實禦在側微卽侏儒也尰卽戚施也戚施爲蟾蜍之別名背上多痱磊似於尰也爾爾石父也後同石父固無拳勇之可言矣觀其徒黨旣有微者且有尰者與石父表裏相依石父未必不資之以爲重然其形狀猥陋如此卽爾之所謂勇亦烏在其能勇哉猶謀也將者且然之辭爲猶將多所謀皆興兵搆怨之事方興而未艾也因又警之曰爾所與聚居之徒眾幾何許人而能爲此正恐作之不順威之不立眾怒難犯禍不旋踵耳左襄十四年衛獻公射鴻於囿孫文子從之不釋皮冠而與之言公飲之酒使太師歌巧言之卒章太師辭師曹請歌之遂誦之文子曰君忌我矣弗先必死遂作難公出奔衛】

巧言六章章八句【朱子云以五章巧言二字名篇子貢傳申培說丰氏本皆合巧言何人斯爲一篇故其篇名止有巧言而無何人斯今按二詩立言各有所爲原不相涉彼但見篇中皆有彼何人斯一語遂謬欲混之爲一耳鄒忠謂詩以悠悠昊天端而摘第五章

中巧言二字爲目意詩章原止於五其居河麋章當與下篇相屬然左傳衛獻公使太師歌巧言之卒章以嘲林父時林父如戚將爲亂則所歌必是居河之麋也左傳所舉章次與毛傳殊合猶不足信耶若舊說相沿皆以此詩爲聖讒之作故於寢廟章則曰是言讒之心不難知也於荏染章則曰是言讒之說不難辧也於河麋章則曰是言讒之黨不難除也於是有爲之著論者云如王莽之謙恭使當年卽死孰知其僞如王安石之依於道動引經術神宗以爲聖人𨿽司馬亦不知其僞又或有拳勇如羿奡呂布有徒黨如漢唐宦官宋章惇蔡卞之流除之不得其方必致大亂是皆可患也今讒人之伎倆如此而王不能去其罪不獨在讒人也又云國家之有小人其彊悍跋扈者多易敗而姦深詭譎者多難驅此何以故爲其心如重淵之不可窺而知之實難其言如懸河之不可禦而辧之實難此其所以卒至覆國不然𨿽有羿奡之權力章蔡之結黨而除之如蒙振落耳詩人繇心不難知言不難辧而始推及於黨不難除意深逺矣二論皆佳然要之非此詩本防】

苕之華幽王之時西戎之亂始於褒姒而其禍遂連於中國詩人傷之於其末章窮而反本【出羅願爾雅翼竹書紀幽王十年王師伐申至次年申人鄫人及犬戎遂入冦此詩之作當在其時】

苕之華蕓其黃【陽韻】矣心之憂矣維其傷【陽韻】矣【興而賦也苕毛傳云陵苕也嚴粲云非防有鵲巢所謂卭有防苕也郭璞云一名陵時華爾雅云荂也木謂之華艸謂之榮邢昺云木則名華月令季春桐始華艸則名榮月令仲夏木槿榮此對文耳艸亦名華鄭風雲隰有荷華是也愚按以字母推之華從艸榮從木疑木當名榮艸當名華也蕓其黃矣言如蕓華之色黃也解見裳裳者華篇按爾雅苕陵苕黃華蔈白華茇舍人謂別華色之名也華黃者名蔈華白者名茇故說文解蔈字謂苕之黃華也本艸以爲紫葳又一名茇華則華之白者耳圖經云淩霄花也多生山中人家園圃亦或種蒔初作藤蔓生依大木嵗久延引至巓而有華其華黃赤夏中乃盛羅云淩霄蔓生喬木極木所至開花其端是物𨿽名紫葳而華不紫又或以爲瞿麥根爲紫葳瞿麥花紅亦非此類然則蕓其黃者正自花開之色耳據圖經及羅說與此詩及爾雅殊合陸璣乃謂一名鼠尾似王芻生下濕水中七八月中華紫似今紫艸華可染皁煮以沐髮卽黑葉靑如藍而多華今考璣所說乃爾雅所謂葝也爾雅云葝防尾注云可以染皁本艸經云防尾艸有白華者赤華者一名葝一名陵翹生平澤中四月采葉七月采華陶隠居云田野甚多人采作滋染皁圖云苗如蒿夏生莖端作四五穂穂若車前與陸說生下濕七月華可染皁者相似則陸誤以陵苕爲防尾矣苕蔓生附於喬木正如藤蘿之類乃女寵小人之比而首以華黃端則指以興褒姒取其容貌如華如史記趙武靈王歌曰美人熒熒兮顏若苕之榮是也且黃者土色坤卦所謂黃裳也時褒姒已正位中宮矣又羅說此華彌絡石壁盛夏視之如錦繡不可仰望露滴目中有失明者則亦褒姒妖艷能蔽明之況耳褒姒爲亡周禍本而詩人不敢斥言故首托興於此心之憂矣憂周之將亡也傷說文云創也維其傷矣者憂痛之甚坐立不安如體之被創也】苕之華其葉靑靑【韻】知我如此不如無生【葉靑韻桑經翻賦】

【而興也葉以斥褒姒之黨故亦防苕華之文謂是輔華之葉耳皇父卿士輩是也葉方盛則其色靑興其得時也非一葉而已故重言之知我之所遭如此不如不生之爲愈痛之深亦恨之至孔穎達云人莫不好生而云已不用生生非已所裁而以生爲恨自傷逢今世也又羅云周室之於諸夏猶衣服之有冠冕水木之有本源蓋有深根固植之義不特以其在物上而已今苕𨿽居髙在物之上然荏弱而托於物所自恃者微矣𨿽華之蕓黃葉之靑靑識者知其將不久也故見其華則爲之憂傷逮其華落而葉存則不如無生矣今按以弱周比苕固爲近似但於華葉兩義終覺無當且苕葉自黃非將落而黃有何可憂若云其葉靑靑見華已盡落則上文何云苕之華乎故皆不取】牂羊墳【易林丰氏本俱作羵】首【有韻】三星在罶【有韻陸徳明本作霤】人可以食鮮可以飽【葉有韻補苟翻比也牂羊毛云牝羊也墳據焦氏易林作羵按說文有羒字無羵字羒羵同音當通作羒爾雅釋羊牡羒牝牂是也說文解羒爲牂當是爲此詩句所誤廣雅云吳羊牡一嵗曰牡翔三嵗曰羝其牝一嵗曰牸防三嵗曰牂羅云牂止是牝羊而詩正義欲合墳大首之義稱爲牝小羊夫吳羊三嵗稱牂則非小矣焦氏易林有雲開牢擇羊喜得大牂字說謂犅以乘而不逆爲剛牂以承而不隨爲臧蓋羊之性順犅𨿽牡而猶有順性故爲乘而不逆羊性狠牂𨿽牝而猶有狠故爲承而不隨牂羊羵首諭婦人而爲男子之事猶武王數紂稱牝雞之晨矣牂或作防劉晝云晉文公不服羔裘羣臣皆衣防羊防非美毳而競之者隨君所好也卽此三星在罶者三星婚姻之星在罶則非其所矣又以嘆夫褒姒也按三星者參也參爲白虎宿見於十月而終於正月正婚姻之時故以爲婚姻之星罶說文云曲梁寡婦之笱魚所畱也爾雅亦謂之嫠婦之笱所以取此名者其說有二爾雅疏謂罶曲梁其功易故曰寡婦之笱蓋曲薄也寡婦者匹婦也言𨿽一婦人亦能爲此笱非鰥寡之寡也詩詁謂古者獺祭魚然後虞人入澤梁川澤之利不使人得専之惟寡婦家上所矜閔使得織薄曲絕水爲梁以笱承之以時得魚若遺秉滯穗之意罶乃曲梁之笱非曲梁也二說皆道詩言此以刺王娶褒姒而托之隠語謂寡婦乃無夫者今以婚姻之星下臨寡婦之笱則必將有配匹之事也人可以食承牂羊句言牝羊牡首物之妖也人遇此物可以殺而食之則牝羊之妖亡矣惡褒姒也鮮可以飽承三星句言老子云治大國若烹小鮮鮮者魚也三星在天人見之而行婚姻之禮當其下照魚笱斯時魚可以盡吞而厭飫之則人不見此星而庶乎無婚姻之事矣以王娶褒姒致階禍亂故遡其本而云然又羅云五行傳有羊禍說者曰易剛而包柔爲離離爲火爲目羊上角下蹏剛而包柔大目而不精明視毀故有羊禍然則詠牂羊羒首又與詠苕華損目同意皆於王溺嬖寵而不明有深恫焉】

苕之華三章章四句【序云大夫閔時也幽王之時西戎東夷交侵中國師旅並起因之以饑饉君子閔周室之將亡傷已逢之故作是詩也先儒皆主饑饉之說謂羊則皆大罶中無魚而木靜故但見三星之光又謂羊食百卉乃肥嵗荒艸木皆瘁羊所以魚與蝗本一種嵗荒盡化爲蝗魚所以少以是爲饑饉之驗果爾則當野無靑艸而上章言苕華之黃苕葉之靑又何以云乎焦氏易林亦云牂羊羵首君子不飽年饑孔荒士民危殆蓋祖述序說朱子但謂詩人自傷身逢周室之衰而不著其世子貢傳有王室亂人不生六字而生字之上闕其一字申培說則云景王崩王室亂兵連嵗饉民物盡耗君子自傷身逢其難而作是詩要皆想象之語無所依據】

詩經世本古義卷十八之下﹤經部﹐詩類﹐詩經世本古義﹥

欽定四庫全書

詩經世本古義卷十九之上

明何楷撰

周平王之世詩三十四篇

瞻彼洛矣紀東遷也【按史周幽王十有一年申侯與犬戎入冦戎弒王於驪山之下鄭桓公友死之鄭人共立其子掘突是爲武公時晉衛秦皆以兵來救平戎武公収父散兵從諸侯東迎故太子宜臼於申立之是爲平王王以丰鎬逼近戎狄不可居乃遷都於洛此詩所詠正其事也篇中有靺鞈一語知爲指鄭武公解見本文下武公新喪父故服靺鞈竹書稱武公爲鄭子而緇衣之詩亦呼武公爲子則以諸侯卽位未逾年攺元猶稱子也左傳謂周之東遷晉鄭焉依故書有文侯之命而詩如瞻雒裳華緇衣諸篇凡爲鄭武公詠者不一而足則以申爲平王母家而武公亦娶於申有昏姻之誼深爲平王所倚重故也】

瞻彼洛【光廟諱今文通作雒按光武都雒以火行忌水故去其水而加佳及魏爲土徳以土水之母也水得土而流土得水而柔復除佳加水】矣【紙韻】維水泱泱【丰氏本作漪漪彼不知矣止之爲韻而欲與茨師葉耳二三章亦妄以意攺之僞書之庸鄙可哂如此】君子至止【紙韻】福祿如茨【支韻】韎韐有奭【白虎通作赩】以作六師【支韻毎三句一韻而夾一句不韻於其中亦殊制也賦也雒水名王安石朱子皆以爲在東都者是也山海經稱讙舉之山雒水出焉而禹貢云導雒自熊耳蓋發源讙舉而經繇熊耳也及過河南縣南又過雒陽縣南則周公所營雒邑在焉孝經援神契云八方之廣周雒爲中謂之雒邑周書云周公將致政乃作大邑成周於土中城方千七百二十丈郭方七百里南系於雒水北因於郟山以爲天下之大湊制郊甸方六百里國西土爲方千里摰仲治云古之周南今之雒陽也泱說文云滃也重言泱泱毛傳雲水深廣貌錢天錫云自古都會必居大川之側以四方朝貢漕挽爲易如在渭之將丰水東注觀禹貢所列貢道此意可見君子朱子云指天子也至止者至雒邑而定都也孔穎達云凡言福者大慶之辭祿者吉祉之謂善事皆是不必一定愚按此主言其居天位享天祿也茨以覆屋綿宻堅固不可動搖今王遷都實爲子孫奠無窮基業故以如茨期之後章所云保家室保家邦是也韎說文云茅搜染韋也杜預云韎聲也今絳艸茅搜急疾呼茅搜成韎也卽今之蒨禮記注云赤黃之間色韐本作�從市合聲市卽韍字亦謂之韠說文云士無市有�制如榼缺四角徐云酒榼腹園上小下大象之也鄭云韎韐者祭服之韠合韋爲之孔云大夫以上祭服謂之韍士無韍名謂之韎韐士冠禮爵弁服韎韐不言韍是也士言韎韐亦猶大夫以上之言韍也陳云韠之色視裳而已兵事韋弁服韋弁服纁裳故貴者以朱芾卑者以韎韐周祈云韍韠韐三者皆蔽膝之衣制同名異韐乃合韋韍韠不合此其異耳奭通作赩赤貌白虎通云世子上受爵命衣士服何謙不敢自專也故詩曰韎韐有赩世子始行也孔云王制言諸侯之世子未賜爵視天子之元士以君其國此言韎韐故知諸侯世子未賜爵命服士服也愚按此指鄭武公也作說文雲起也指麾鼓舞之意毛雲天子六軍鄭云時有徵伐之事天子以其賢任爲軍將也補傳云六師萬年之語可爲王者之證王應麟云周公東徵四國是皇此上公爲軍將也韎韐有奭以作六師此諸侯世子爲軍將也金履祥雲按東遷時定難立君惟秦晉鄭衛四國耳秦襄公與西戎世爲不共戴天之讐其勢亦不兩立其與戎力戰固亦爲已不獨爲王室也平王以防丰之地予之使之自取然西戎方熾父子力戰二十一年而始得之固不暇東略矣周室都雒則晉居河北表裏山河是爲屛輔文侯固忠而賢然其前有殤叔之難其後有曲沃之封晉之替實自是始平王所望於文侯者亦固不以興復期之則其委任可知平王申出鄭武公娶於申武公以昏姻之故迎王於申立之觀平王戍申之志則其依鄭之心可推也想其柄任在於鄭武所以終平王之世鄭伯父子世於其職衛武𨿽賢其柄任未必在】瞻彼洛矣【見前】維水泱泱【丰本作潏】君子至止【見前】鞞【陸徳明本作琕】琫【陸本作防】有珌【質韻陸本作防】君子萬年保其家室【質韻賦也鞞說文云刀室也孔云古之言鞞猶今之言鞘也亦謂之遰內則云右佩遰是也琫徐鍇云刀削上飾也琫之爲言捧也若捧持之也上謂首也劉熙云室口之飾曰琫或作鞛左傳鞞鞛是也珌說文云佩刀下飾亦作琕劉熙云下末之飾曰琕琕卑也蓋琕琫𨿽皆刀削之飾而琕尢在其下也毛雲天子玉琫而珧珌諸侯璗琫而璆珌大夫璙琫而璆珌士珕琫而珕珌董氏云此出於三朝禮陸徳明云蜃謂之珧黃金謂之璗璆�皆玉也珕蜃屬又璆�或從金作鏐鐐爾雅云黃金美者謂之鏐白金美者謂之鐐愚按左傳云藻率鞞鞛鞶厲遊纓昭其數也此詩槪言琫珌而不言其所飾之物當是通天子諸侯而下言之猶云不圖今日復見周官威儀耳家室以天子之家室言天室旣奠貽子孫以萬年之安所謂保也】瞻彼洛矣【同前】維水泱泱【丰本作瀜瀜】君子至止【同前】福祿旣同【東韻】君子萬年保其家邦【葉東韻悲工翻賦也蘇轍云福祿旣同言與諸侯共之也愚按孟子言與共天位與食天祿卽所謂旣同者家邦指天下也王者以天下爲家故曰家邦】

瞻彼洛矣三章章六句【序云刺幽王也思古明王能爵命諸侯賞善罰惡焉其於經義有何相涉朱子謂此天子會諸侯於東都以講武事而諸侯美天子之詩申培說襲之子貢傳則謂此詩與鴛鴦魚藻皆諸侯所以報天子而或又據車攻有䢐東之語疑爲宣王時詩𨿽皆近似然究之韎韐有奭非天子服也故斷謂非東周鄭武不足以當之】

緇衣美鄭子掘突也犬戎弒幽王於驪山下並殺鄭桓公鄭人共立其子掘突是爲武公【自犬戎下至此俱出史記】與晉衛秦會師興復周室故平王愛之如此【竹書紀幽王十一年申侯魯侯許男鄭子立宜臼於申平王元年王東徙雒邑晉侯會衛侯鄭伯秦伯以師從王入於成周是則武公之於平王始而迎立繼而東徙皆與有力王之徳鄭也深故其情見乎詞特爲懇摯如此禮記載子曰好賢如緇衣孔叢子亦載子曰於緇衣見好賢之至也】

緇衣之宜【支韻】兮敝【絕句陸徳明本作獘】予又攺爲【支韻】兮適子之館【葉翰韻古玩翻】兮還【絕句此與上文敝字皆以一言爲一句】予授子之粲【翰韻】兮【賦也緇說文云帛黒也按爾雅及考工記云一染謂之縓縓淺赤色今之紅也再染謂之竀竀與頳同赤色也三入爲纁謂染朱黑色卽絳也五入爲緅謂三入之後再染以黑七入爲緇謂五入之後又復以黒再染之也此緇衣乃諸侯與其臣服之以日視朝者故禮通謂此服爲朝服時武公繼立新受封爵故有緇衣之賜宜說文云所安也言此服與此人相安明其徳足以居此也敝敗衣也攺更也俱見說文言他日此衣若敝則我當更制以賜見其眷注之無已也適說文云之也子指武公也諸侯卽位未逾年攺元稱子館說文云客捨也時周新遷東都故武公止於客捨平王親臨視之亦以省其捨止之安否也還說文云復也謂見畢而駕旋也承適字而言授說文云予也粲粟治之精者說文云稻重一防爲粟二十斗爲米十斗曰毇爲米六斗大半斗曰粲漢有白粲之刑給舂稻之役爾雅訓粲爲餐亦曰粲乃所以爲餐云爾郭璞以爲今河北人呼食爲餐則粲乃餐之轉音非是嚴粲云旣見之而歸我又取米之精者以遺之猶白飯靑芻之意孔穎達云飲食𨿽云小事聖人以之爲禮伐柯言王迎周公云我覯之子籩豆有踐奉迎聖人猶願以飲食也】緇衣之好【皓韻】兮敝予又攺造【皓韻】兮適子之館【見前】兮還予授子之粲【見前】兮【賦也好美也此以緇帛之美好言與上章宜字意有別造說文云就也謂成就也】緇衣之蓆【葉藥韻祥龠翻】兮敝予又攺作【藥韻】兮適子之館【見前】兮還予授子之粲【見前】兮【賦也蓆韓詩云儲也說文云廣多也爾雅云大也愚按蓆之爲字從艸從席如前三訓不得其解今人誤謂蓆卽席故程子謂蓆有安舒之義然考古文凡用席字無通用蓆者則蓆之非席確矣偶思之而得古人命字之義古人坐席或敷數重此蓆字加艸於席上當是取卉艸相枕藉如席然故韓詩訓儲說文訓多又因多而推言之則爲廣爲大總之不離儲與多者近是然則此言緇衣之蓆者亦明其所贈緇衣不止一襲也作說文雲起也謂創起而爲之也平王之愛武公𨿽用物有盡而寄意無窮故其言之不一而足如此】

緇衣三章章六句【舊於敝字還字不絕皆云章四句序云美武公也父子並爲周司徒善於其職國人宜之故美其徳以明有國善善之功焉朱子從其說徐學謨云適館授粲豈民之得施於上者而朱傳因之何也愚按禮玉藻雲天子皮弁以日視朝諸侯朝服以日視朝曹氏雲天子常朝之服用皮弁諸侯常朝之服用羔裘冠也皮弁以白鹿皮爲冠以狐白皮爲裘以素錦爲衣而禓之其上加朝服十五升白布爲之衣冠同色故也羔裘以緇布爲冠以黒羊皮爲裘以緇布爲衣而裼之其上加朝服十五升緇布爲之其裳皆素凡朝服君與卿大夫同今武公旣入爲天子之卿則當服皮弁不當服緇衣矣又按竹書王錫司徒鄭伯命在平王三年此時武公已除服卽吉不應復以子稱且曰適子之館明是周初遷都時棲止未定故武公暫就客捨以居然則此詩之作當在武公初受封爲伯而從王入成周之時其必非在爲司徒之日甚明也若子貢傳申培說皆以爲鄭武公好賢賦詩貽之𨿽亦近似然武公好賢之事史無所載不敢謂然】

車鄰秦臣美襄公也平王初命襄公爲秦伯其臣榮而樂之【子貢傳云襄公伐戎初命爲秦伯國人榮之賦車鄰按史記襄公七年西戎犬戎與申侯伐周殺幽王驪山下而襄公將兵救周戰甚力有功周避犬戎難東徙洛邑襄公以兵送周平王平王封襄公爲諸侯賜之周以西之地玩此詩乃秦臣所作】

有車鄰鄰【葉先韻陵延翻漢書作轔釋文作鄰】有馬白顚【先韻】未見君子寺【釋文作侍】人之令【葉先韻力延翻韓詩作伶賦也鄰通作轔說文云車聲也曰鄰鄰者毛傳以爲眾車聲孔頴達云車有副貳明非一車又曹氏陸佃皆解如字云鄰鄰宻比之意言車之眾亦通爾雅云馬的顙白顚舍人云的白也顙額也額有白毛今之戴星馬也陸佃云覲禮曰奉束帛匹馬卓上九馬隨之說者以爲卓卽的顙故以爲上列而九馬隨其後莊子曰齊之以月題蓋月題額上當顱如月者所以象顚之白然則馬之貴的顙也可知矣易曰其於馬也爲的顙蓋震二陰在上故爲的顙夫文入二爲白白陰色也二陰數也於車言其眾於馬言其特相備也陸化熙云車多則聲眾故鄰鄰然馬多則色奇故有白顚君子指襄公也寺人奄人周禮天子有之今按左傳齊有寺人貂晉有寺人披宋有寺人栁是諸侯之官亦有寺人也令使也言君子尙未得見但見其往來奔走者有寺人以供使令也嚴粲云秦前此所未有故詩人美其始有也馮時可云古者君臣相與如家人父子至秦而始自尊大屛居深宮怠於延接矣君臣隔絕則必以寺人傳語蓋秦俗然也史記年表書繆公學於寧人寧人守門之人卽寺人也是襄公爲之法也夫傳語而至於受學受學而至於竊權變所繇來非一日矣然則望夷之禍其濫觴於車鄰也聖人錄此以冠秦風垂戒深矣嚴云秦反周之政者秦興而帝王之影響盡矣車鄰其濫觴也世道興衰升降之機在是歟沈守正云夫子刪書以秦世爲殿知代周者秦也刪秦風以寺人之令爲冠知亾秦者寺人也聖人無不知者以近怪而不言耳】阪有漆【質韻丰氏本作桼】隰有栗【質韻丰氏本作防】旣見君子並坐鼓瑟【質韻】今者不樂【音絡後同】逝者其耋【葉質韻徒吉翻興也爾雅云陂者曰阪下者曰隰李巡云陂者謂髙峯山陂下者謂下濕之地曹氏云說文阪山脇也地理誌隴西有隴坻在其西注隴阪也卽今隴山三秦記其阪九回欲上者七日乃越髙處東望秦川然則阪固秦地所有也漆解見定之方中篇栗解見東門之墠篇羅願云秦風隰有栗燕秦千樹栗是其出處也秦饑應侯請發五苑之果蔬橡棗栗以活民昭王不許毛詩義防曰五方皆有栗周秦吳特饒阪有漆以興位之尊者隰有栗以興位之卑者況人材之盛也並坐鼓瑟是伶工之輩與其儕侶並坐以供鼔瑟之事非君臣並坐也下章放此瑟解見闗睢篇鼓瑟鼓簧苐取叶韻別無意義按李斯上秦皇書曰夫擊甕叩缶彈箏摶髀而歌呼嗚嗚快耳目者眞秦之聲也今鼓瑟鼓簧非其舊聲蓋亦變西戎之陋而習華夏之風矣今者不樂恐失時也曰逝者猶言自今以往也耋爾雅云老也或言七十或言八十無正文也增韻云耋至也年之至也孫炎劉熙皆云耋鐵也皮膚變黒色如鐵也詩詁云耋之言昳也過七十則筋力已衰如日之昳故謂之耋至八十則大耋易云日昃之離不鼓缶而歌則大耋之嗟與此語意相類此與下章其亾猶漢防所云冀須臾無死以觀徳化之成之意輔廣云蓋國家方興禮儀初備而人情喜樂故至於此嚴云言貴生前得意否則虛老歳月耳此彊毅果敢之气勇於有爲已有安能邑邑以待數十百年之意矣秦之能彊者在此而周人之气象變矣】阪有桑【陽韻】隰有楊【陽韻】旣見君子並坐鼓簧【陽韻】今者不樂逝者其亡【陽韻興也桑解見氓篇楊木名有黃白靑赤四種此當指白楊耳以桑楊興下文其亡者桑之爲言防也白楊墓上所種株大葉圓如梨皮白一名髙飛一曰獨搖其樹榦霄古詩所謂上葉拂靑雲下根通黃泉又云鬼火燒白楊又云白楊多悲風蕭蕭愁殺人是也簧解見君子陽陽篇云書以琴瑟爲堂上之樂笙簫爲堂下之樂則鼓瑟堂上常禦之樂也鼓簧堂下甚盛之樂也先鼓瑟後鼓簧與闗睢先琴瑟後鐘鼓同意亾死也耋之後則亾矣】車鄰三章一章四句二章章六句【序以爲美秦仲也秦仲始大有車馬禮樂侍禦之好焉陳爲之說云定之方中曰椅桐梓漆爰伐琴毖則阪有漆君子所以爲樂也東門之墠曰東門之栗有踐家室則隰有栗君子所以爲禮也曲禮曰並坐不橫肱則並坐者禮也鼓瑟者樂也秦仲始大有禮樂之好是禮樂自諸侯出非所以爲美而車鄰美之者變中之美也說詩如是可謂鑿矣按史記秦仲立三年周厲王無道諸侯或叛之西戎反王室滅犬丘大駱之族周宣王卽位乃以秦仲爲大夫誅西戎劉公瑾云秦仲但爲宣王大夫未必得備寺人之官此詩疑作於平王命襄公爲侯之後其說與子貢傳合矣朱子亦心疑之但泛指爲秦君不顯其名若申培說則云襄公初爲諸侯周大夫與燕美之而作今按篇中所云今者不樂逝者其耋逝者其亾似非過客之語總因並坐鼓瑟一句不得其解誤以爲君臣無並坐之理遂別爲之辭耳不足信也】

裳裳者華美同姓諸侯也繼世象賢天子美之意必爲鄭武公而作【孔叢子載孔子曰於裳裳者華見古之賢者世保其祿也愚按此詩以常華起詠知其興同姓也以常常者華聯言知其興繼世也旣曰維其有章是以有慶又曰維其有之是以似之知其賦象賢也終周之世惟周公之後有魯公鄭桓之後有鄭武足以當之然魯公出就侯封未嘗踵周公冡宰之位而鄭桓公以宣王母弟始封於鄭及子武公皆相繼入爲周司徒善於其職則濟美之最著者且據毛傳系此詩篇次於瞻彼雒矣之後彼韎韐有奭旣指武公則此詩之斷爲武公詠無疑也又按竹書載平王三年錫司徒鄭伯命是詩之作當在此時】

裳裳【子貢傳申培說丰氏本俱作常常後同董氏云裳古文作常】者華其葉湑【語韻】兮我覯之子我心寫【葉語韻洗與翻】兮我心寫【見上】兮是以有譽處【葉語韻敞呂翻】兮【興也裳說文本從巾作常或從衣作裳徐云裳下直而垂象巾故從巾然則常裳在古文本是一字非通用也此言裳謂常棣也采薇之詩曰彼爾維何維常之華卽此解見棠棣篇郝敬云常棣其華同蔕故比兄弟世族非親非族鮮有以常棣比者重言裳裳者相繼非一之辭興兄弟再傳又有兄弟也湑葉上露貌解見蓼蕭篇葉得露而潤則其華之承露可知諸侯受天子徳澤有似於此以興父旣膺寵於前子復膺寵於後也楊愼云裳裳者華其葉湑兮气相屬潤相滋也常棣之華鄂不韡韡體相親意相承也我天子自我也覯說文云遇見也按遇有接遇之意之子是子指諸侯也心寫譽處解俱見蓼蕭篇嚴粲云我見是勲賢之子孫我心爲之輸寫愛其先人美其有後也愚按詩詠葉湑興意在此孔穎達云君臣相得是以有聲譽之美而處之兮言常處此聲譽之美也】裳裳者華蕓其黃【陽韻】矣我覯之子維其有章【陽韻】矣維其有章【見上】矣是以有慶【葉陽韻虛良翻】矣【興也此下三章皆詠之子蘊借之盛所以我覯而心寫也亦以裳裳起興者先表其父子合徳不獨爲之子詠也蕓艸名蕓其黃矣言如蕓華之色黃也按爾雅云權黃華郭璞注云今謂牛蕓艸爲黃華其華黃葉似菽蓿邢昺防云牛蕓者亦蕓類也章鄭云禮文也蘇轍云黃色之正也君子之有文粲然如華之盛也鄒忠云黃者中央正色易坤卦曰含章可貞曰黃裳元吉蓋陰𨿽有美含之以從王事美在中而暢四肢發事業則章莫美於黃矣有慶謂君寵錫之指祿位言如王制孟子所云則有慶是也鄭武繼桓爲周司徒以典司文敎爲職非其徳之有章何以得此】裳裳者華或黃或白【葉藥韻僕各翻】我覯之子乘其四駱【藥韻】乘其四駱【見上】六轡沃若【藥韻興也按戴侗六書故稱棣華有紅白二種今言或黃或白疑紅黃二色相近亦或另自有一種也四駱解見四牡篇禮惟天子之卿駕純駟諸侯亦然沃若解見皇皇者華篇乘其四駱必有出使從戎之事見其才無所不可下章所謂左宜右有是也故以或黃或白起與黃言文白言質維其有章英華發外是其文也乘其四駱急病讓夷是其質也又鄒云黃白之華以興四駱蓋黃馬黑鬛曰駱白馬朱鬛亦曰駱之子所乘非一或黃或白有如此華矣此𨿽巧合嫌其太巧】左之左【葉歌韻祖戈翻】之君子宜【葉歌韻牛何翻按宜儀通用儀亦有紙葉語綺翻】之右之右【葉有韻云九翻亦葉紙韻羽軌翻】之君子有【韻亦葉紙韻羽軌翻】之維【左傳作惟新序非惟】其有【見上】之是以似【紙韻】之【賦也毛傳云左陽道朝祀之事右陰道防戎之事孔云陽道謂嘉慶之事朝者人所樂祀者吉之大故爲陽也陰道謂憂凶之事防者人所哀戎者有所殺故爲陰也以防事多故皆重言以見眾也鄭云君子斥其先人也多才多藝有禮於朝有功於國按詩目諸侯爲之子故知此變言君子爲指其先人也宜安也言與之相安習也有嚴云謂所蘊不竭也劉向說苑引此詩傳云君子者無所不宜也是故韠冕厲戒立於廟堂之上有司執事無不敬者斬衰裳苴絰杖立於防次賔客弔唁無不哀者被甲纓冑立於桴鼓之間士卒無不勇者故仁足以懷百姓勇足以安危國信足以結諸侯彊足以拒患難威足以率三軍故曰爲左亦宜爲右亦宜爲君子無不宜者此之謂也又荀子云此言君子之防以義屈伸變應也韓詩外傳云孔子曰昔者周公事文王行無專制事無繇己身若不勝衣言若不出口有捧持於前洞洞焉若將失之可謂子矣武王崩成王幼周公承文武之業履天子之位聽天子之政徵夷狄之亂誅管蔡之罪抱成王而朝諸侯誅賞制斷無所顧問威動天地振恐海內可謂能武矣成王壯周公致政北面而事之請然後行無伐矜之色可謂臣矣故一人之身能三變者所以應時也詩曰左之左之君子宜之右之右之君子有之愚按老子言吉事尙左凶事尙右毛傳之說本此今觀下文單以維其有之爲言明是指武公帥師興復之事傳解自確一說季本云左逆行也不用之義右順行也見用之義左之而不宜者不防藏也右之而不有者不能行也此說亦通但於作詩之指不合耳維其有之指之子也之子之先君子不特宜於左而且有於右今之子亦防以戎事建功爲國家所倚賴此則左右咸有亦如其先君子也似說文云象也才徳如其先人故受天朝寵任特命之爲司徒亦如其先人也鄒云曲禮諸侯旣見天子曰類見謂其繼先君之徳乃得受國而見天子故曰類見郊特牲所云繼世以立諸侯象賢也士冠禮亦云然則似之猶言克肖卽宛鳩所云式谷似之也譽處而有處所謂世保其祿也若析薪而弗克荷其何似之有又左傳贊祁奚防譽善引此詩謂惟善故防舉其類亦斷章取義也】

裳裳者華四章章六句【序云刺幽王也古之仕者世祿小人在位則讒謟並進棄賢者之類絕功臣之世焉其以此詩爲功臣世祿而言與孔叢子防合但篇中絕不見有刺語子貢傳以爲天子燕諸侯然篇中亦無言及燕飲之事坐繇首章與蓼蕭首章詞意頗相似遂因而附會之耳申培說及朱子皆以爲天子美諸侯之詩蓋亦近之而朱子又謂此詩所以答瞻彼雒矣則未必然也】

溱洧刺鄭風滛也【竹書紀平王六年鄭遷於溱洧後漢書薛君注云鄭國之俗三月上已桃花水下之時之溱洧兩水之上招魂續魄秉蘭艸祓除不祥韓詩傳十道志皆云然按此卽後世所謂修禊事者但彼乃士女同遊故相於滛耳輔廣云鄭國之土地寛平人物繁麗情意駘蕩風俗滛佚讀是詩者可以盡得之詩可以觀豈不信然白虎通云鄭國土地人民山居谷浴男女錯雜爲鄭聲以相悅懌故邪僻聲皆滛色之聲也】

溱【說文作潧】與洧方渙渙【葉元韻於元翻韓詩作洹洹漢書作灌灌說文作泛泛】兮士與女方秉蕳【葉元韻讀如昆公渾翻漢書作菅韓詩丰本俱作蘭】兮女曰觀乎【虞韻】士曰旣且【葉虞韻叢租翻】且往觀乎【虞韻】洧之外洵【漢書韓詩俱作恂爾雅作詢丰本作防後同】訏【漢書韓詩俱作盱云恂旴樂貌丰氏本亦作盱後同】且樂【葉藥韻歷各翻】維士與女伊其相謔【藥韻】贈之以勺【埤雅作芍】藥【韻賦也溱洧解見褰裳篇前漢書地理誌云鄭地右雒左沛食溱洧焉土陿而險山居谷汲男女亟聚會故其俗滛渙說文云流防也鄭云冰已釋水則渙渙然韓詩傳云謂三月桃華水下之時方者始事之辭秉執蕳蘭也陸佃云蘭香艸也而文闌艸爲蘭蘭闌不祥故古者爲防刈之也一名蕳蓋蘭以闌之蕳以閒之其義一也陸璣云蕳卽蘭春秋傳曰刈蘭楚辭云紉蘭孔子曰蘭當爲王者香艸皆是也其莖葉似藥艸澤蘭但廣而長節節中赤髙四五尺漢諸池苑及許昌宮中皆種之可著粉中故天子賜諸侯蘭藏衣著書中辟白魚也羅願云陸氏所說皆是惟引以解左傳楚辭之蘭爲非矣蘭艸一名都梁香一名水香大都似澤蘭其澤蘭葉尖防有毛不光潤方莖紫節八月花白人多種於庭池此蘭生澤畔葉光潤其陰小紫所以一名都梁者盛洪之荊州記曰都梁縣有山山下有水淸淺其中生蘭艸因名都渠因山爲號其物可殺虫毒除不祥故鄭人方春之月於溱洧之上女士相與秉蘭而祓除因以滛佚又周禮女巫歳時祓除舋浴鄭氏亦云今三月上已水上之類舋浴以香藥薰艸沐浴然則用蕳可知矣按羅意以此蕳爲水香而左傳楚辭之蘭乃澤蕳耳馮復京云蘭之種類至多本艸經謂蘭艸可辟不祥故執以祓除抑或以蘭有國香人所服媚淮南子曰男子樹蘭美而不芳說者以爲蘭女類故左傳稱女爲季蘭宜女子樹之鄭女故執之以媚其士與溱與洧四句是敍時事如此女曰以下見人往而已亦欲往也然女曰士曰亦是旁觀者之辭此女士與女曰雞鳴之女士不同彼謂夫婦此謂眾女與眾士中之相悅者以末句臨別有勺藥之贈故知其非夫婦也曰觀乎者鄭云欲與士觀於寛閒之處鄧元錫云滛始云觀遊禮禁婦女無觀愼微也鄭女士滛於觀矣旣者已事之辭且通作䢐說文云往也士曰餘業已往而觀矣末之從也且往觀乎洧之外洵訏且樂女勸男之辭也專言洧者水經謂洧水過新鄭縣南溱水從西北來注之是溱已爲洧所有故不必言溱也洵通作恂說文云信也訏通作迂其意則逺也曲也言洧水之外其土地信濶大紆回而且可樂也伊鄭云因也士從女言因往觀而相謔也謔說文云戲也字從言蓋以言相調戲也勺藥卽芍藥廣雅名攣夷本艸云一名黒牽一名沒骨花一名白水一名余容一名犂食一名解倉一名鋋圖經云春生紅芽作藂莖上三枝五葉似牡丹而狹長一二尺夏開花有紅白紫數種子似牡丹而小本艸注云芍藥有二種有艸芍藥木芍藥亦名江離博物志云芍藥養性毛傳云香艸也釋文云離艸也言將離別贈此艸也崔豹古今注載牛亨問曰將離別相贈以芍藥者何答曰芍藥一名可離故將別以贈之亦猶相招召贈之以文無文無亦名當歸也羅云芍藥名可離然則相謔之復諭使去爾其根可以和五臟制食毒古者有芍藥之醬合之於蘭桂五味以助諸食因呼五味之和爲芍藥七發曰芍藥之醬子虛賦曰芍藥之和具而後禦之南都賦曰歸鴈鳴鵽香稲鮮魚以爲芍藥酸甜滋味百種千名是因致其滋味也服防文穎伏儼輩解芍藥稱具美也或以爲芍藥調食或以爲五味之和或以爲以蘭桂調食𨿽各得彷佛然未究名實之所起至韋昭又訓其讀勺丁削切藥旅酌切則並沒此物之名實矣今人食馬肝馬腸者猶合芍藥而煮之古之遺法食之毒莫甚於馬肝則制食之毒者宜莫良於芍藥故獨得藥之名又陸璣謂今藥艸芍藥無香气非是也蓋醫方但用其根陸不識其花故云無香气陸佃云芍藥榮於仲春華於孟夏傳曰驚蟄之節後二十有五日芍藥榮是也華有至千葉者俗呼小牡丹今羣芳中牡丹品第一芍藥第二故世謂牡丹爲華王芍藥爲華相又或以爲華王之副也陳氏云芍藥者溱洧之地富有之詩人賦特有所因也宋熙寜時始尙經術說詩者競爲穿鑿如伊其相謔贈之以芍藥謂此爲滛佚之會必求其爲士贈女乎女贈士乎劉貢父善滑稽嘗曰芍藥防行血破胎气此蓋士贈女也若視爾如荍貽我握椒則女之贈士也本艸云椒性溫明目暖水髒故耳聞者絕倒】溱與洧瀏其淸【庚韻】矣士與女殷其盈【庚韻】矣女曰觀乎

【見前】士曰旣且【見前】且往觀乎【見前】洧之外洵訐且樂【見前】維士與女伊其將謔【見前】贈之以勺藥【見前賦也瀏毛云深貌說文云流淸貌按水深故淸殷毛云眾也盈滿也遊人眾多而塡滿於溱洧之上也陸佃云鄭人會於溱洧秉蕳以自祓除其風俗之舊也及其甚也滛風大行過時而不反來者且益以眾將嚴粲云方且也猶將安將樂之將鐘惺云後人詩語用相將字本此自女曰觀乎以下復將上章文詠嘆一畨而於無意中易一將字是詩人最善脫換處言方且相謔而未已也朱子以爲相將聲同而訛其亦誤矣】

溱洧二章章十二句【序以爲刺亂也兵革不息男女相棄滛風大行莫之防禁焉申培說亦然朱子謂鄭俗滛亂乃其風聲气習流傳已久不爲兵革不息男女相棄而後然也今以詩詞觀之模寫士女駘蕩之狀宛然在目使果困於兵革後則其情事必然淒苦安防遊佚若此子貢傳則以爲鄭靈公好倡國人化焉君子譏之賦此然考左傳靈公以魯宣三年冬嗣位至次年六月爲公子歸生所弒計其在位僅半載耳未有移風如此之速朱子據薛君注以解此詩是矣然謂滛奔者自敍之詞則亦未然觀篇中具敍事體乃直是作詩者暴其事以刺爾又馮時可云古於暌合通塞皆借夫婦以諭君臣鄭國政敎迫促上下間隔作詩者進以樂易廣大故曰洧之外洵訐且樂訐大也曰贈之以芍藥芍藥調和具也此意甚美但恐未然也】

東門之墠亦刺鄭風滛也【鄭云此女欲奔男之辭焦贑易林云東門之墠茹廬在阪禮義不行與我心反劉公瑾云自昔說鄭詩者惟以東門之墠與溱洧爲滛詩】

東門之墠【銑韻正義云諸本作壇今定本作墠】茹藘【易林作廬】在阪【阮韻亦葉銑韻孚戀翻易林作阪】其室則邇其人甚逺【阮韻賦也東門城東門眾所經行也嚴粲云東門鄭要會之地在隠四年宋公陳侯鄭人衛人伐鄭圍其東門卽此門也墠毛傳云除地町町者孔穎達云禮記尙書言壇墠者皆封土者謂之壇除地謂之墠除地去艸故云町町此婦人所奔以待男子之處非男子所居也茹藘艸名爾雅云茅搜也李巡云茅搜一名茜可以染綘陸璣云蒨艸也一名地血齊人謂之茜徐州人謂之牛蔓今圃人或作畦種蒔故貨殖傳云巵茜千石亦比千乘之家陸佃云葉似棘說文曰人血所生故搜從艸從鬼齊人謂之茜陶隠居以爲東方諸處乃有而少不如西多夫文西艸爲茜其或又以此乎羅願云葉似棗葉頭尖下濶莖葉俱澁四五葉對生節間蔓延艸木上根紫赤色今所在有八月采根人血所生故一名地血今茹藘能治血又所染亦赤蓋其類耳古者士爵弁服弁色赤而防黒如爵頭裏亦纁色士冠禮曰爵弁服纁裳純衣緇韎帶韐緼韍也士緼韍幽衡合韋爲之染以茅搜因名焉說文曰茅搜染韋一入爲韎詩曰韎韐有奭左傳韎韋之跗注是也其女子之染則毛氏云茹藘茅搜之染女服也鄭箋云茅搜染巾也則縞衣茹藘爲婦人服矣博雅云隥者阪也爾雅云陂者曰阪孔防云陂陀不平而可種者名阪司馬相如哀二世賦登陂陀之長陂是也詳詩意男子所居正在陂外女身至東門之墠以待之而尙有阪以爲之限故嘆室𨿽近而人甚逺蓋欲奔而未遂之辭也】東門之栗【質韻丰氏本作防】有踐【韓詩作靖藝文類聚丰氏本俱作靜】家室【質韻】豈不爾思子不我卽【葉質韻子息翻賦也栗說文作防云其實下垂故從者艸木實垂然蓋象形也古文從西從二徐巡說木至西方戰防羅云言木則凡木皆然而栗至罅發之時將墜不墜尢有戰栗之象故天子五社西社植栗陸佃云栗味鹹北方之果也有莍蝟自裹故先賢云皂者柞栗之屬國語曰婦摯不過棗栗以告處也先儒以爲棗取早敬栗取恂栗踐履也與踐約之踐同意猶後迹之履前迹也男以女爲室女以男爲家蘇轍云栗女贄也取栗爲禮而可以行室家之道矣卽猶就也爾雅云尼也注云尼者近也卽今相近也此女言東門有栗人固有取之爲贄以踐室家之約者我豈不爾思而欲往汝家以行此禮哉特無如子之不我就何耳上章思之而未得見之詞此章思之切而冀其亟來就己之辭詳此則鄭所謂女欲奔男者信矣又羅云茹藘女所以染也今方在陂栗者女所以爲贄也今方在門則衣服贄見之物未備不待禮而相奔矣亦通】

東門之墠二章章四句【子貢傳無此篇申培說於王風內有唐棣篇名丰氏本以爲卽此篇作唐棣三章章四句其首章云唐棣之華偏其反而豈不爾思室是逺而丰氏據申培說云此因僖王棄賢而諷之但唐棣四句原出論語舊說以爲逸詩今以此冠於首章倘亦以豈不爾思二語與此詩詞頗相類而附益之耶不足信也季本云唐棣之與東門各爲起語室逺之與室邇亦各異情不得合而爲一也序以爲刺亂也男女有不待禮而相奔者也夫滛者自滛不闗世亂必曰因亂而滛豈其然乎】

女曰雞鳴述鄭賢夫婦相勸勉之辭溱洧之反【子貢傳云夫婦相戒以勤生樂善輔廣云觀此詩則鄭國之俗𨿽曰滛亂然在下之人夫婦之間猶知禮義勤生業不暱於宴私相安於和樂而又能贊助其君子親賢樂善以輔成其徳此可以觀先王之澤與民性之善矣】

女曰雞鳴士曰昧旦【翰韻】子興視夜明星有爛【翰韻】將翺將翔弋鳬與鴈【葉翰韻魚旰翻賦也女曰士曰婦與夫相對語也孔頴達云士者男子之大號昧晦旦明也朱子云昧旦天欲旦昧晦未辧之際也列子云將旦昧爽之交日夕昏明之際子興視夜二句婦之語也子指夫也興起也警以夙興不畱色也明星朱子蘇氏嚴氏皆以爲啟明之星先日而出者也爛光色也嚴粲云此詩述夫婦相警之辭始婦警其夫曰雞鳴可興矣夫曰姑俟昧旦也婦又警其夫曰子宜興而視夜之如何蓋小星已不見惟明大之星爛然天將曉矣毛氏謂天將曉則小星不見惟明大之星爛然𨿽不指爲啟明然將曉而明大者惟啟明耳將翺將翔二句夫之語也將發語辭說文訓翺爲翺翔訓翔爲飛不容二義無別以字求之翺左施臯臯者緩也當爲緩飛之義若翔則初飛而布翅之狀所謂回翔是也此指鳬鴈言弋本作隿說文云繳射飛鳥也以生爲防系矢而射也按周禮夏官司弓矢云矰矢茀矢用諸弋射注云結繳於矢謂之矰矰髙也茀之言刜也二者皆可以弋飛鳥刜羅之也鳬水鳥按爾雅云舒鳬鶩又云鸍沈鳬蓋舒鳬則名鶩沈鳬則名鸍鶩郭璞以爲鴨也李巡云野曰鳬家曰鶩然則專有鳬名者乃鸍耳又此詩言弋鳬與鴈則其在野明矣郭云鳬似鴨而小長尾背上有文陸璣云靑色卑腳短喙水鳥之謹願者也莊子云鳬脛𨿽短續之則憂鴈陽鳥鴻屬大曰鴻小曰鴈又爾雅云鳬鴈醜其足蹼其蹱企郭云鳬鴈之類腳指問有幕蹼屬相著飛則伸其腳跟企直也陸佃云鳬鴈常以晨飛故是詩如此賦曰晨鳬旦至此之謂也夫聞其婦明星有爛之言而曰果爾天將曉矣此時有鳬鴈翺翔吾將起而弋之蓋將有所用之如下章所云也按左昭二十八年魏獻子曰昔賈大夫惡娶妻而美三年不言不笑禦以如臯射雉獲之其妻始笑而言賈大夫曰才之不可以已我不防射女遂不言不笑夫與此詩意象頗相彷佛】弋言加【葉支韻居之翻亦葉歌韻居何翻】之與子宜【支韻亦葉歌韻牛何翻】之宜言飲酒與子偕老【皓韻】琴瑟在禦莫不靜好【皓韻賦也此章承上將翺將翔二句皆其夫之語加猶施也吾亦欲無加諸人之加二子皆指婦也言我之弋鳬與鴈何爲也哉言將有所施之耳所施必得其人故與子謀其所宜也昔晉山濤之婦自比於負覊之妻欲觀狐趙而言阮籍等正當以識度相友是可見明鑑在婦人中多有之知此婦亦非汶汶者矣治酒食者中饋之職旣相商度而得其所宜則言將召是人爲賓客而飲之酒以示歡洽庶乎賴仁賢之助以保室家亦可以與爾偕老矣云飲酒則鳬鴈以充豆實亦在其中琴瑟所以樂賓曲禮云士無故不徹琴瑟禦侍也按車中禦在左故謂禦爲侍靜好以聲言靜安靜也不煩數浮蕩之謂好和好也不滛哇惉懘之謂此又囑其婦而曰爾不但治酒食而已凡勸侑之人操琴瑟而在侍禦者爾皆當預謹飭之使之莫不靜好以娛此嘉賔可也蓋是夫之好徳如此白虎通云公羊傳曰天子八佾諸公六佾諸侯四佾詩曰大夫士琴瑟禦大夫士北面之臣非專事子民者也故但琴瑟而已左傳醫和曰君子之近琴瑟以儀節也非以慆心也陳云琴瑟其聲尙宮其音主絲士君子常禦所以樂得其道堂上之樂也故用大琴必以大瑟配之用中琴必以小瑟配之然後大者不陵小者不抑足以禁淫邪正人心矣故荀曰琴瑟以樂心羅泌云琴統陽瑟統陰以陽佐陰不可易也瑟維陰也故朱襄鼓五之瑟而羣陰來琴惟陽也故虞氏鼓五之琴而南風至陰陽之應各從其類是以伯牙鼓琴而馬仰秣瓠巴鼓瑟而魚出聽魚水物而馬火物以類應也楊泉曰琴欲髙張瑟欲下聲數不逾琴以佐陽也陽主生故其情喜陰主殺故其情悲陰陽並毗則寒暑不成而四時忒矣此帝女之鼓瑟所以動陰聲而悲不能克也故樂惟不可苟作也先王以術調鼎以鼎調樂樂和而玉燭調矣詩曰琴瑟在禦莫不靜好此古之君子無故之所以不徹歟】知子之來【葉職韻六直翻】之雜佩以贈【朱子云葉音則入職韻按來贈相葉終覺牽彊丰氏本贈作貽系支韻上文來據儀禮注讀爲釐亦葉支韻似可從且贈貽字形頗相似疑傳寫訛也】之知子之順【震韻】之雜佩以問【葉震韻徴閏翻】之知子之好【葉號韻虛到翻】之雜佩以報【號韻】之【賦也此婦人答其夫之詞三子皆指夫也朱子云來之致其來者如所謂修文徳以來之禮婦人左佩紛帨刀礪小觽金燧右佩箴管綫纊大觽木燧之屬所以備尊者使今也毛氏以爲佩玉珩璜琚瑀衝牙之類似非士庶之常服且與雜字不協贈說文云玩好相送也一曰增也孔云贈遺者所以增長前人贈之財使富增於本贈之言使行增於義故曰贈增也順鄭云謂與已和順卽莫逆於心之謂問毛傳云遺也孔云曲禮凡以苞苴簟笥問人者左傳衛侯使人以弓問子貢皆遺人物謂之問古人通言必遺以物好者喜好也所謂中心好之者是也報答也禮防云感恩者皆稱報陸化熙云旣致其來故思贈其往順則不忍其疏濶故思問之好之者好之善也我好彼善是彼以善施我故有報下字俱有別此婦言子之好徳旣如此則我私心幸甚非但治酒食飭琴瑟而已𨿽服玩之物亦無所愛知其初來則將有以贈之知其久而莫逆則將有以問之知其防以善道相成則將有以報之也是不特能奉承其君子之意而其好徳更甚於君子矣朱子云此詩意思甚好讀之使人有不知手舞足蹈者】

女曰雞鳴三章章六句【申培說以爲夫婦相警戒之詞與朱傳同今按此詩亦不見有戒意直相勸勉耳序則云刺說徳也陳古義以刺今不說徳而好色也所謂陳古刺今亦不必有所據】

出其東門鄭之貞士宜其室家不染淫俗而作此詩【出申培詩說子貢傳同】東門之墠之反【朱子云是時淫風大行而其間乃有如此之人亦可謂能自好而不爲習俗所移矣羞惡之心人皆有之豈不信哉又云鄭詩𨿽淫亂然此詩卻如此好女曰雞鳴一詩亦好輔廣云鄭詩惟女曰雞鳴與此詩爲得夫婦之道夫子錄之正以見人性之本善而先王之澤猶未泯也】

出其東門【葉先韻謨連翻】有女如雲【葉先韻於員翻】𨿽則如雲匪我思存【葉先韻從緣翻】縞衣綦【說文作綼】巾【葉先韻經天翻】聊樂【音洛】我員【先韻陸徳明丰氏本俱作云韓詩作魂魂神也賦也蘇轍云東門鄭之爲亂者之所在也故墠栗皆曰東門毛傳云如雲眾多也匪通作非言此如雲之女皆非我思所存也嚴粲云縞衣綦巾稱其妻猶云荊釵布裙也縞說文云鮮色也一云帛已練研者曰縞一云繒精白者曲阜之俗善作之尢爲輕細故曰魯縞孔頴達以爲薄繒不染故色白也綦一作綼說文云帛蒼艾色孔云綦者靑色之小別蒼卽靑也艾謂靑而防白爲艾艸之色也巾佩巾卽紛帨也禮婦人在佩紛帨紛本作楚謂大巾曰以拭器帨以飾手皆巾也故下章有茹藘之異蓋一是一是帨耳聊鄭云且略之辭亦自足之意樂謂室家之樂員云通孔云云員古今字助句辭也楊愼云今之云字乃員之省文詩景云維何秦誓𨿽則員然石鼓文君子員獵員獵員遊皆云員通也縞衣綦巾聊樂我員正以著如雲之女匪我思存耳又按說文云縞衣綼巾未嫁女所服不知何據殆不足信】出其闉闍【虞韻】有女如荼【虞韻】𨿽則如荼匪我思且【葉虞韻叢租翻】縞衣茹藘【葉虞韻讀如盧籠都翻】聊可與娛【虞韻丰氏本作虞賦也闉闍東門之闉閣也闉毛云曲城也徐鍇云若今門外壅城門陳氏雲門外之有副城回曲以障門者爾雅云闍謂之臺孫炎云積土如堵所以望气祥也孔云出謂出城則闍是城上之臺謂當門臺也荼毛以爲英荼鄭以爲茅秀按詩中詠荼有三種風誰謂荼苦則爾雅所謂荼苦菜者也周頌以薅荼蓼則爾雅所謂蒤委葉者也蒤通作荼此有女如荼卽芀也萑茅之屬爾雅所謂蔈荂荼猋藨芀者也曰蔈曰荂曰猋曰藨皆荼芀之別名方語異爾毛言英荼者孔云茅之秀者其穗色白國語吳王黃池之會陳兵脇晉萬人爲方陳皆白常白斾素甲白羽之矰望之如荼亦以白色爲如荼也又鄭謂荼乃物之輕者飛行無常則是又淫佚女子之比矣且通作䢐兼往存二義郭璞云以䢐爲存猶以亂爲治以曩爲向以故爲今此皆訓詁義有反覆也故鄭云匪我思且猶匪我思存也茹藘可以染絳鄭以爲染巾是也防上章縞衣綦巾之文知此亦爲巾也此艸乃鄭東門所有觀東門之墠篇可見娛說文云樂也上章言聊樂者自樂也此曰與娛則與之同樂矣】

出其東門二章章六句【序以爲閔亂也公子五爭兵革不息男女相棄民人思保其室家焉所謂公子五爭者謂突再也忽子亹子儀各一也郝敬爲之說云恆情窮則反本安則思淫鄭昭厲之際干戈不息人民離散室家以苟全爲幸𨿽有東門之遊女而無江漢之求思時使之然也故夫男女之際人之至情世治則懷春之女誘於吉士世亂則如雲之女所思匪存若使上無敎化則野有死麕爲淫奔矣國無亂離則出其東門爲義士矣故誦其詩當論其世未可以其辭而已也劉辰翁云捨序讀詩辭意甚美今按詩中所云聊樂我員聊可與娛襟懷灑落似非兵革不息男女相棄時語朱子攺正較爲得之】

駟驖秦人從狩而作【出申培說按史記秦文公元年居西垂宮三年文公以兵七百人東獵四年至汧渭之會乃卜居之此詩當卽是文公東獵之事居西垂而東獵其亦有略地岐丰之意乎又按文公三年卽平王之九年】

駟【漢書說文俱作四】驖【漢書作臷】孔阜【有韻丰氏本作】六轡在手【有韻】公之媚子從公於狩【葉有韻始九翻丰氏本作守賦也四馬曰駟驖馬名毛傳以爲驪非也陸佃云說文曰馬深黒色驪赤黒邑驖先儒謂取其馬色如鐵非特有取於色蓋亦取其堅壯如鐵故曰驖也月令孟冬乘鐵驪卽此是也孔甚也阜字本作徐鍇云彌髙大也故從三尸劉熙云土山曰阜厚也言髙厚也鄭云四馬六轡六轡在手言馬之良也陳祥道云四馬八轡而詩每言六轡者蓋駕馬之法有遊環以止驂馬之外出有脇驅以止驂馬之外人有脇驅矣則驂馬之內轡無所施也系於軾前而已此詩所以言六轡也孔云驂馬內轡納之於觖故在手者惟六轡耳聘禮賔覿總乘馬注云總八轡牽之贊者謂步牽馬故八轡皆在手也大叔於田言六轡如手謂馬之進退如禦者之手故爲禦之良此言六轡在手謂在手而已不假控制故爲馬之良也陸云馬之族不一而駻馬則喜前駑馬則喜後故古之禦者駑馬以鞭爲主駻馬以轡爲主鐵性堅駻則疑於難禦而有繁手之勞矣今其六轡在手而已則是無事於轡故詩以羙之也一說嚴粲云在手言把握其轡能制馬之遲速惟手之是聴也在如師之耳目在吾旗鼓之在亦通公文公也媚說文云悅也媚子謂公所愛悅之人也狩字從犬說文云犬田也以未章載獫觀之知其爲犬田也此章言往狩之事】奉時辰牡辰牡孔碩【陌韻】公曰左之舍防則【丰氏本作其】獲【陌韻賦也奉謂以兩手翼之驅獸而聚之一處以待君射也誰奉之者媚子也毛云時是辰時也牡朱子云獸之牡者辰牡猶言時獸碩鄭云肥大也孔云公曰左之是公命禦者從禽之左逐之欲從禽之左而射之也逐禽繇左禮之常法朱子云射必中左乃爲中殺五禦所謂逐禽左者爲是故也逐禽左逆驅禽獸使左當人君以射之也建安何氏士信曰公羊傳觧第一殺第二殺第三殺皆自左膘射之達於右則左當人君之左指禽獸之左膘而言詳見車攻篇捨放也防毛傳云矢未也鄭云括也孔云以鏃爲首故防爲末防當作校亦猶括當作栝列子曰後鏃中前栝是也亦作筈筈會也謂與相會乃受處又名比考工記曰夾其羽而設其比是也孔云旣言公曰則是公自捨之獵所得曰獲公捨放矢未則應而獲其獸言善射也此章言方狩之事】遊於北園【葉先韻於權翻】四馬旣閒【葉先韻何甄翻】輶車鸞鑣【蕭韻】載獫歇【說文作猲】驕【蕭韻說文作獢賦也顏師古云養鳥獸曰苑苑有垣曰園孔雲遊於北園蓋近在國北地官載師云以圃任園地明去其國近也朱子云田事已畢故歸而遊於北園四馬卽駟鐵也閒爾雅云習也輶車輕車也耑言輶亦訓輕車見說文鸞鈴也象鸞鳥聲故曰鸞亦作鑾鑣馬勒傍鐵也解見碩人篇言置鈴於馬口之兩旁也鄭雲輕車驅逆之車也置鸞於鑣異於乘車也陸云驅逆之車尙輕疾孔云驅驅禽使前趨獲逆禦還之使不出圍若君所乘者謂之田車不宜以輶輕爲名乘車鸞在衡此鸞在於鑣故異於乘車也載車中所載也毛云獫猲驕田犬也獫或作玁周謂北夷曰玁卽此獫也歇驕當依爾雅說文作猲獢張衡西京賦曰屬車之簉載獫猲獢是也爾雅雲長喙獫短喙猲獢朱子云以車載犬蓋以休其足力也韓愈畫記有騎擁田犬者亦此類一說王雪山嚴華谷戴岷隠皆云歇驕謂歇其驕逸卽休其足力之意亦通但爾雅說文皆以爲犬名似當從古耳又按古者狩以講武未嘗以犬從禽載犬者秦之陋也輕車有和鸞之聲而犬載其上總是寫畢狩光景此章言畢狩而遊觀之事張敬夫云讀車鄰駟鐵之詩則知秦之立國自其始創時不過盛其車馬奉養之事競爲射獵之爲而已蓋不及於用賢制民也則其流風亦習乎是而已】

駟鐵三章章四句【序云美秦襄公也始命有田狩之事園囿之樂焉子貢傳亦以爲襄公始有田囿之事秦人喜之按秦自文公東獵而外其他君田狩之事史皆無所見則此詩之當屬文而不屬襄明矣朱子謂此詩亦車鄰之意要是影響】

賔之初筵衛武公飲酒悔過也【出後漢書注引韓詩之說申培說亦云衛武公自警之詩朱子云今按此詩意與大雅抑戒相類必武公自悔之作當從韓義劉公瑾云此詩之意欲以自警抑詩之意亦以自警也此詩之意恐醉酒而伐徳猶抑詩所謂顚覆厥徳荒媅於酒也此詩之意反覆以威儀爲言猶抑詩言抑抑威儀敬而威儀敬爾威儀不愆於儀也以至此章有童羖之語抑詩亦有彼童而角之諭其語气亦相類也然抑詩凡言女言爾集傳以爲武公使誦詩者命己之詞今按此詩凡言賔言爾者恐亦武公自謂也】

賓之初筵左右秩秩【朱子云無韻未詳後三四章放此丰氏本作秩秩左右】籩豆有楚【語韻】殽核維旅【語韻】酒旣和防【紙韻】飲酒孔偕【葉紙韻苟起翻】鐘鼓旣設【葉質韻式質翻】舉醻逸逸【質韻】大侯旣抗【漾韻亦葉陽韻丘岡翻】弓矢斯張【陽韻亦葉漾韻知亮翻】射夫旣同【東韻】獻爾發功【東韻】發彼有的【葉藥韻子藥翻陸明徳本作勺】以祈爾爵【藥韻賦也孔頴達云上八句言射初飲燕之事下六句言大射之事將祭而射謂之大射大射之初先行燕禮按禮射有三一爲大射二爲賔射三爲燕射大射者將祭擇士之射也射義雲天子將祭必先習射於澤擇者所以擇士也已射於澤而後射於射宮射中者得與於祭不中者不得與於祭不得與於祭者有讓削以地得與於祭者有慶益以地先儒謂將祭之時再爲射禮然澤官言習射則未是大射至射於射宮乃行大射也今考周禮夏官司弓矢職云澤共射椹質之弓矢大射燕射共弓矢如數是則澤宮之射與大射異此其證也郊特牲云卜之日王立於澤親聼誓命澤者澤宮也今家語文亦作王親立於澤宮蓋旣卜之後必到澤宮擇可與祭祀者因誓勑之以禮耳其地所在舊無明文先儒謂於寛閒之處近水澤而爲之愚意卽辟廱也辟廱之水旋丘如璧朱子云說者以廱爲澤蓋卽旋丘之水而其學卽所謂澤宮也此論得之亦如說文解泮爲諸侯鄕射之宮禮言魯人將有事於上帝必先有事於泮宮蓋亦於此處射而擇士其制西南爲水東北爲墻與澤官制蓋相近也又卿大夫從君田獵後班余獲而習射亦於澤宮尙書大傳所云凡祭取余獲陳於澤然後卿大夫相與射是也射宮則在郊樂記云武王克殷散軍而郊射左射貍首右射騶虞而貫革之射息注謂郊射是爲射宮於郊又周禮夏官諸子職云掌國子之倅使之修徳學道春合諸學秋合諸射防謂學大學也射卽射宮乃國之小學在西郊則虞庠是也防所以指爲小學者以天子大學在國中小學在郊故鄕射禮云君國中射則皮樹中於郊則閭中於竟則虎中國中射者燕射也於郊者大射也於竟者謂與鄰國君射則賓射也中者盛算之器以木爲之刻爲獸形皮樹與閭皆獸名閭狀如驢詳見猗嗟篇而大射禮於事畢之後云卿大夫皆出公不送公入驁驁者驁夏也樂章之名公入則奏之以從郊入國故言入凡此皆射宮在郊之證也又春官司服職云饗射則鷩冕注謂饗射者饗食賔客與諸侯射也燕禮云燕朝服於寢注謂其服冕緇衣素裳漢法衣皮弁服與古異據此詩第三章

言側弁之俄則其非饗燕之射可知先儒謂爲學宮之射當服皮弁以學記云皮弁祭菜故也然則此詩以弁入詠而二章又有烝衎烈祖之語其爲將祭而行大射之禮無可疑矣賔射者諸侯求朝天子入而與之射或諸侯相朝而與之射卽周禮所謂饗射大宗伯之職以賓射之禮親故舊朋友是也燕射者謂息燕而與之射息者休農息老物也燕者謂勞使臣若與羣臣飲酒而射也春官樂師職云燕射帥射夫以弓矢舞是也賓射行於朝燕射行於寢三射之處不同其侯亦別考工記梓人云張皮侯而棲鵠則春以功張五采之侯則逺國屬張獸侯則王以息燕凡侯皆用布爲之皮侯則以虎熊豹麇之皮飾其側又方制之以爲謂之鵠著於侯中周禮天官司裘職云王大射則共虎侯熊侯豹侯設其鵠諸侯則共態侯豹侯卿大夫則共麋侯皆設其鵠卽此大射之侯也賓射之矦盡以五采周禮夏官射人職云掌國之三公孤卿大夫之位三公北面孤東面卿大夫西面諸矦在朝則皆北面以射法治射儀王以六耦射三侯三獲三容樂以騶虞九節五正諸侯以四耦射二侯二獲二容樂以貍首七節三正孤卿大夫以三耦射一侯一獲一容樂以采蘋五節二正士以三耦射豻矦一獲一容樂以采蘩五節二正三侯虎熊豹也二侯熊豹也一侯麋也獲謂唱獲之旌容亦名乏以革爲之在侯之旁所以爲唱獲者禦矢也以其可以容身故謂之容以其矢於此匱乏不去故亦謂之乏九節七節五節之解見後五正者先儒以爲中朱次白次蒼次黃居外三正損黃二正去白蒼而畫朱綠未知何據正者鳥名正與鵠皆鳥之防黠者大射射鵠賔射射正燕射射質燕射之侯畫獸爲侯鄕射記所雲天子熊侯白質諸侯麋侯赤質大夫布侯畫以虎豹士布侯畫以鹿豕是也綜上諸禮文天子諸侯大夫三射皆具士惟有賔射燕射而無大射先儒以爲士無臣故祭無所擇理或然也三射之禮皆有飲酒故射義引詩曰曽孫侯氏四正具舉大夫君子凡以庻士小大莫處禦於君所以燕以射則燕則譽但賔射燕射因饗燕而射意止於娛賔大射是將祭而射意專主於擇士飲酒特其中之儀節耳此三射之外又有鄕射其侯用采侯禮與燕射同乃鄕大夫貢賢能之後行之以詢眾庶及州長射於州序之禮非大子諸侯所用也又射義云古者諸矦之射也必先行燕禮卿大夫士之射也必先行鄕飲酒之禮故燕禮者所以明君臣之義也鄕飲酒之禮者所以明長幼之序也今按所謂先行燕禮者言大射未旅之前所行之禮似燕之法非謂先一日行燕禮畢而後射也天子大射之禮亾所可考見者惟諸侯大射見於儀禮意其節文當不甚相逺若此詩乃衛武公入爲王卿士所作則天子之大射也賔武公自謂也時王以武公爲賔故自云然初筵朱子云初卽席也孔云鋪陳日筵借之曰席筵席通也左右鄭云謂折旋揖讓也孔云以賔與主人爲禮隨其左右之宜其行或方折或回旋相揖而辭讓也秩序也合賓與主人言之故重云秩秩按大射儀擯者納賔賔及庭公降一等揖賔賔辟公升卽席奏肆夏賔升自西階主人從之賔右北面再拜賔答拜主人取酌膳筵前獻賔賔拜受爵於筵前然後賔升筵卽此所謂賔之初筵左右秩秩者也其禮以宰夫爲主人君於臣𨿽爲賔不親獻以其莫敢抗禮也籩豆解見代柯篇楚毛傳云列貌按楚字義說文以爲叢木謝眺詩曰平楚正蒼然以叢木廣逺謂之平楚此言有楚謂森然成列如叢木然也殽毛云豆實也鄭云菹醢也凡非谷而實之曰殽核鄭云籩實有桃梅之屬按周禮籩人掌四籩之實醢人掌四豆之實凡祭祀共其籩豆薦羞之實賔客防紀亦如之是饗燕有籩豆也四籩內有餽食之籩其實棗防桃幹防榛實幹防者幹梅也內則有桃諸梅諸是其幹者皆有核之物也孔云此經二句自相克配殽核卽籩豆所盛殽則實之於豆核則實之於籩也先殽後核不依籩豆次者便其文耳旅眾也軍之五百人爲旅故有眾多之義和防鄭云酒調美也孔甚偕俱也言與燕者皆在列也按大射儀官饌羮定射人告具於公公升卽位於席西向小臣師納諸公卿大夫諸公卿大夫皆入門右北面東上公降立於阼階之東南南鄕小臣師詔揖諸公卿諸公卿西面北上揖大夫大夫皆少進然後擯者請賔卽此所謂飲酒孔偕者也首二句紀賔初升筵之禮次三句紀官所饌之物至此句乃紀與燕之人鐘鼓謂笙鐘頌鐘建鼓之屬大射儀所云樂人宿縣於阼階東笙磬西面其南笙鐘建鼓作阼階西南鼓西階之西頌磬東面其南鐘一建鼓在其南東鼓一建鼓在西階之東南面是也設說文云施陳也云旣設者非謂此時方設言旣設則奏之可知蓋在主人獻君爵而奏肆夏時也按周禮鐘師以鐘鼓奏九夏肆夏者九夏之一大射儀擯者納賔及庭公先升卽席奏肆夏賔升自西階主人送爵獻賔賔乃升筵啐爵而樂闋賔遂酢主人主人乃獻公公拜受爵復奏肆夏卒爵而樂闋又郊特牲云賔入大門而奏肆夏燕禮記亦云賔及庭奏肆夏皆指公升卽席時而言此言鐘鼓旣設在初筵之後舉醻之前明是君受爵時所奏與卽席之奏無預舉醻朱子云舉所奠之醻爵也逸逸往來安閒之貌按儀禮主人酌賔曰獻賔旣酢主人主人又自飲而獻賔曰醻賔受之奠於席前而不舉至旅而遂舉所奠之爵交錯以徧以大射儀考之初主人獻賔賔酢主人次主人獻公此時奏肆夏卒爵樂闋主人受公酢乃醻賔賔告於擯者請旅諸臣公許之乃舉旅行醻卽此所謂舉醻逸逸也大侯毛云君侯也侯者射布之名字本作矦從人從廠從矢象張布矢在其下古者以射選賢射中者獲封爵因謂之諸矦也故射義雲天子之大射謂之射侯射侯者射爲諸矦也射中則得爲諸矦不中則不得爲諸矦又考工記云祭矦之禮以酒脯醢其辭曰惟若寧侯母或若女不寧矦不屬於王所故抗而射女今以字義考之諸侯之名義本因射布之矦而得名而考工記以爲射諸矦之不安於爲侯者則是射布之名矦乃反因射諸矦而得名非事實也若大侯之名見於此詩及儀禮而未詳其爲何矦據周禮注謂王之大射虎矦王所自射熊矦諸矦所射豹矦卿大夫所射理或近之則此詩所云大矦蓋虎矦也然射人職諸王大射則以貍步張三矦與司裘職王大射共虎熊豹三矦之說合若諸矦則皆云二矦而已儀禮大射篇所記者諸矦之禮乃云命量人量侯道與所設乏以貍步大矦九十參七十干五十設乏各去其矦西十北十遂命量人巾車張三矦大矦之崇見鵠於參參見鵠於幹於下綱不及地武抑又異周禮二矦之說何耶先儒謂彼乃畿內諸矦用二矦此畿外諸矦亦得用三矦但不敢同於天子虎熊豹之三矦似已然亦以大矦爲熊矦而讀參爲糝讀幹爲豻糝者雜也雜矦者豹鵠而麋飾豻矦者豻鵠豻飾也是皆妄意推測未有以證其必然愚偶以鄕射記之說合之則此所云大侯杲熊矦也所云參侯乃麋矦也何以明之蓋諸矦本宜射熊矦而鄕射記天子熊矦白質以天子之燕射亦有取於熊爲其同於天子故尊而大之也麋矦據司裘職本卿大夫所用而鄕射記云諸矦麋矦赤質則諸矦之燕射亦有取於麋以其諸矦卿大夫皆得參用故變名之爲參也若於矦卽士所射之豻矦見於射人職者是也熊矦諸矦所自射麋矦以待卿大夫之射故大射儀云公射大矦大夫射參士射於士𨿽不得自行大射之禮然得與君同射又射義云古者天子之制諸矦歳獻貢士於天子天子試之於射宮則是天子之大射士亦得與矣並記於此抗毛云舉也廣韻云以手抗舉也先此已張矦而不系左下綱至此乃系之故曰旣抗按鄕射儀初張矦不系左下綱中掩束之及有司請射於是司馬命張矦弟子說束遂系左下綱綱者持舌防之名舌所以維特矦者矦上下各有左右舌故有左右上下綱防出於舌外以持舌而系之於植也侯以向堂爲面則左下綱以西畔而言初之不系者事未至也中掩束之者中掩左廂向東束之故將射乃解之也司馬者卽司正所爲涖酒名司正涖射名司馬弟子卑幼者也脫其束遂系左下綱於植事至故也大射儀於將射𨿽不言系綱而前此張三矦之時亦有不系左下綱之文及畢事又有量人解左下綱之文則於此時系之可知所以不言及者互相見耳又鄭箋以爲旣抗者舉鵠而棲之於矦也按考工記梓人爲矦廣與崇方三分其廣而鵠居一焉又云張皮侯而棲鵠當侯之中別制皮爲鵠舉以棲之故曰旣抗亦通所抗者不止於大矦舉尊以該卑也又按禮卑者與尊者爲耦不異矦張說文云施弓也孔云弓可言張而並言矢者矢配弓之物連言之耳按大射儀旅酬之後納工歌鹿鳴管新宮畢司射適次袓決遂執弓挾乘矢於弓外見鏃於弣右巨指鉤自阼階前曰爲政請射卽此所謂弓矢斯張也以句在射夫旣同之前知爲司射之弓矢非射夫之弓矢也射夫鄭云眾射者也旣同朱子云比其耦也射毎二人相對以決勝負曰耦與車攻旣同差異彼特以人眾齊集言此乃以藝能相近言按大射儀司射請射之後遂告曰大夫與大夫士禦於大夫言大夫與大夫不足則士侍於大夫與爲耦也乃比三耦三耦俟於次司射命上射曰某禦於子命下射曰子與某子射及三耦卒射之後復比眾耦比者選次之謂卽此所謂射夫旣同也然三耦乃諸矦之禮若天子則六耦以諸矦爲之周禮大司馬職云若大射則合諸矦之六耦是也或諸矦不足亦當取足於卿大夫也獻鄭云猶奏也爾指賔武公自謂蓋使人誦之以刺己也發功鄭云發矢中的之功按大射儀三耦取弓矢於次司射適次作上耦射命曰母射獲母獵獲乃射上射旣發挾矢而後下射射拾發以將乘矢獲者坐而獲舉旌以宮偃旌以商獲而未釋獲三耦卒射亦如之此射之第一節

作上耦射者射有三耦先使上耦射而後逓及其次三耦也獲解見前母射獲者母使矢中乏也從旁爲獵發挾矢者發其所挾之乘矢也下射亦如之拾之言更也將之言行也獲者坐而獲言負獲旌之人坐而告獲下文舉旌偃旌是也以宮以商者以磬聲之宮商爲節奏也此卽所謂獻爾發功者也獲而末釋獲者此時但言獲而已猶未釋算也彼指射侯也的說文云明也卽鵠是也以其明白而可見故名的也祈求也爾卽賔也爵飲噐其形象雀取其鳴節節足足也韓詩說云一升曰爵爵盡也足也二升曰觚三升曰觶四升曰角五升曰散總名曰爵陸佃云雀固物之滛者也酒善使人淫佚故一升曰爵爵所以戒也亦取其鳴節以戒荒滛之飲言爾所與射之耦發矢於彼侯而有中其的者則將以此求爾之飲此爵也射義孔子曰詩云發彼有的以祈爾爵祈求也求中以辭爵也酒者所以養老也所以養病也求中以辭爵者辭養也按大射儀三耦初射之後乃設楅上耦取矢復射司射請釋獲於公公許司射命曰中離維綱觸梱復公則釋獲眾則不與惟公所中中三侯皆獲復進視上射命曰不貫不釋釋獲者實八算於中乃射若中則釋獲者每一个釋一算上射於右下射於左若有餘算則反委之俟三耦卒射然後公及諸公卿大夫相繼卒射於是司射視算釋獲者先數右獲二算爲純一純以取實於左手十純則縮而委之每委異之有餘純則橫諸下一算爲奇奇則又縮諸純下又釋左兼斂算實於左手一純以委十則異之其餘如右獲司射復位釋獲者遂進取賢獲執之繇阼階下北面於公若右勝則曰右賢於左若左勝則曰左賢於右以純數告若有奇者亦曰奇若左右鈞則左右各執一算以告曰左右鈞於是司射者命設丰勝者之弟子洗觶升酌奠於丰上一耦出揖及階勝者先升升堂少右不勝者進北面卒觶遂揖而下不勝者先降與升飲者相左交於階前相楫反位三耦以次卒飲若賔諸公卿大夫不勝則僕人師洗升賔觶以授賔諸公卿大夫受觶於席若飲公則侍禦者降洗角觶升酌及射爵辦乃徹丰與觶此射之第二節

也詳第一節

之射似是人皆先習射一次故𨿽告獲而未釋算至此乃計的之中否以爲勝負而飲射爵焉卽此詩所謂發彼有的以祈爾爵也楅中二噐名解見猗嗟篇離猶過也獵也侯有上下綱其邪制躬舌之角者爲維躬侯身也舌解見躬觸者謂矢中他物而觸侯也梱復謂矢至侯不著而還反也言𨿽中侯而獵過侯之維綱及觸梱復之類皆不得釋獲惟公則許所以優君也又三矦隨公所值中一矦亦得釋獲若他人則必中其所應射之侯方釋獲也貫猶中也不貫不釋言不中鵠不釋算也釋獲者謂主釋算之人也射以二人爲耦一名上射一名下射人各四矢一耦則八矢矣故於中上實八算也上射中則釋算於中內之右下射中則釋算於中內之左其不得釋之餘算則另置之視算先右後左先上射而後下射也純猶全也縮者從也東西爲從賢獲者勝黨之算也丰形似豆卑而大觶飲酒角也受四升或云三升僕人師者服役之人也角觶卽兕觥罰爵也辦者徧也】籥【丰本作龠】舞【丰本作�】笙鼓【麌韻】樂旣和奏【葉麌韻宗五翻】烝衎烈祖【麌韻】以洽百禮【丰本葉麌韻籠五翻】百禮旣至有壬有林【侵韻】錫爾純嘏子孫其湛【先君印海先生諱葉侵韻持林翻】其湛曰樂【音洛】各奏爾能【丰本葉侵韻奴金翻】賔載手仇【尢韻亦葉支韻渠之翻董本丰本俱作防】室人入又【葉尢韻夷周翻亦葉支韻盈之翻】酌彼康【爾雅作漮】爵以奏爾時【支韻亦葉尢韻時流翻賦也籥舞執籥而舞文舞也解見簡兮篇按周禮春官籥師掌教國子舞羽龡籥祭祀則舉羽籥之舞賔客饗食亦如之大射具賔客饗食之禮旣命用樂則有舞可知儀禮無文偶略之也又按大司樂職云大射令奏騶虞詔諸矦以弓矢舞陳云祭祀天子執於戚而舞所以樂屍大射諸矦執弓矢而舞所以樂王笙解見鹿鳴鼓鐘篇大射儀所謂笙鐘笙磬皆應笙之鐘磬而周禮笙師凡祭祀饗射共其鐘笙之樂亦謂與鐘聲相應之笙也又笙有與瑟琴相應者鹿鳴所謂鼓瑟吹笙是也有與磬相應者鼓鐘所謂笙磬同音是也有與歌相應者儀禮所謂歌魚麗笙繇庚是也有與鼓相應者此言笙鼓是也以其爲用無所不備故特舉之鼓解見闗睢篇不獨樂以鼓爲節射亦以鼓爲節所謂不鼓不釋者也奏以出聲言聲有髙下緩急之度謂奏卽奏騶虞貍首之奏言樂之聲旣和於所奏之詩也按大射儀徹丰觶之後獻服不氏及釋獲者畢司射復請射如初司射北面請以樂於公公許司射東面命樂正曰命用樂樂正曰諾司射遂適堂下北面眠上射命曰不鼓不釋樂正命太師曰奏貍首間若一遂奏貍首以射三耦卒射賔待於物如初公樂作而後就物稍屬不以樂志其他皆如初儀然後反位就席始命退楅解左下綱退中與算而俟此射之第三節

也服不氏於周禮爲司馬之屬掌養猛獸而教擾之者請用樂於公請奏樂以爲節也不鼓不釋者不與鼓節相應不釋算也貍首愚謂卽七月之四章間若一者聲之中間相去或希防或宻數調之使如一也物謂射時所立處也謂之物者物猶事也君子所有事也君之射儀遲速從心但稍與樂相屬而已其發不必應樂避不敏也志猶擬也及解左下綱則正射之事畢矣末猶言俟者俟將復射與否也鄭曰始將射而未釋獲復釋獲復用樂行之君子之於事始取苟能中課有功終用成法教化之漸也射用應樂爲難射義雲天子以騶虞爲節諸侯以貍首爲節卿大夫以采蘋爲節士以采蘩爲節騶虞者樂官備也貍首者樂會時也采蘋者樂循法也采蘩者樂不失職也是故天子以備官爲節諸矦以時會天子爲節卿大夫以循法爲節士以不失職爲節故明乎其節之志以不失其事則功成而徳行立徳行立則無暴亂之禍矣功成則國安故曰射者所以觀成徳也按周禮射人職云騶虞九節貍首七節采蘋采蘩皆五節先儒謂九節者五節先以聼七節者三節先以聼五節者一節先以聼其後四節皆以應乘矢拾發也乘矢四矢拾發連發也一終爲一節孔子曰射者何以射何以聼循聲而發發而不失正鵠者其惟賢者乎若夫不肖之人則彼將安能以中烝衎烈祖以下六句皆預擬之辭非實祭也承上言大射之禮旣畢凡射而中者皆得與於祭則今日能中之人卽後日助祭之人矣烝眾也通與射者而言也映下文百禮可見衎說文云行喜貌爾雅云樂也烈本火猛以功之光而盛者似之故爾雅又轉訓爲業也烈祖孔云功烈之祖也洽鄭云合也當以偏傍省通用百禮嚴云事神之眾禮以洽百禮者言助祭之人旣多則可以合舉事神之眾禮也百禮旣至言行禮之時至也壬通作任任之爲義擔也負也言任其事也本多爲林眾之意也眾禮次序行之各有其時當其時之至則有身任其事者又有眾多林立以待事者凡皆駿奔走於廟中也錫通作賜說文云予也篇內爾字皆指賔則以兼通助祭者而言純全也嘏說文云大逺也皆指福言子孫指主祭者猶云曽孫也湛本作媅說文云樂也言助祭者防合舉百禮以樂先祖則神將賜之以純全久大之福而主祭之子孫見助祭者之皆得人亦因之以喜樂也其媅曰樂爲復射發端也其媅以心言乃虛寫末然之景曰樂則指其當日射畢升坐安燕之事而言也按大射儀射畢徹爼司正升賔賔諸公卿大夫皆說屨升就席公以賔及卿大夫坐乃安羞庻羞公曰眾無不醉賔及諸大夫皆興對曰諾敢不醉乃舉爵爲士偏舉旅行酬卽此所謂樂也各奏爾能命復射也奏猶獻也爾通與射者而言實在其內載者更始之義唐虞名歳曰載取物終更始也手毛云取也仇匹也訓仇爲匹猶訓潔爲污訓亂爲治反言之也賔載手仇謂再取其技能之相敵者與之爲耦也按大射儀若命曰復射司射命射惟欲一發中三侯皆獲云命射惟欲者欲者則射不欲者則止可否之事從人心也此所謂手仇者也前此惟君釋獲不拘三矦此臣得與君同者以燕射復射其法寛亦尙歡樂之意也室人孔云有室中之事者毛云主人也按主人卽宰夫也入又者謂入而又行獻酬之禮康爾雅云安也毛云酒所以安體也鄭云虛也無酒於爵謂之虛爵按康卽糠字從米庚聲谷皮也故爾雅亦訓康爲空謂去其內之米以空之也然則空虛是康本義其轉訓爲安者當是康莊之康爾雅道五達曰康亦空虛洞達之意康衢可以安行故又訓爲安也二義皆通按大射儀復射後無算爵士有執膳爵者有執散爵者膳爵者酌以進公散爵酌以之公命所賜受賜爵者以爵就席坐公卒爵然後飲執膳爵者受公爵酌反奠之受賜者以散爵授執者執散爵者乃酌行之惟受於公者拜此康爵卽散爵也膳爵公所用公飲畢仍反奠於公所散爵自拜賜後隨執爵者勸其所歡徧行於賔及諸公卿大夫士不以次數爲限所謂無算爵也奏與樂旣和奏之奏同義謂奏陔夏也陔夏者九夏之一時謂歡燕已洽賔可以出之時也按大射儀無算爵之後君有命徹幕皆降再拜稽首反位無算樂宵則庻子執燭於阼階上司宮執燭於西階上甸人執大燭於庭閽人爲燭於門外賔醉北面坐取其薦脯以降奏陔遂出卿大夫皆出公不送公入驁而大射之儀畢於此命徹幕者君意殷勤欲盡酒也無算樂者升歌間合無次數惟意所樂也取脯以降重得君之賜也奏陔者陔之言戒也以陔爲節明無失禮也驁解見前此詩所載行禮次第與大射儀一一具合而舊說絕不理會今故逐叚爲之附麗以詔來者不敢厭其繁焉】賔之初筵【先韻】溫溫其恭【無韻未詳】其未醉止威儀反反【葉先韻分邅翻韓詩作眅眅云善貌】曰旣醉止威儀幡幡【葉先韻孚焉翻】捨【音捨】其坐遷【先韻】屢【陸徳明本作婁】舞僊僊【先韻樂書作蹮蹮】其未醉止威儀抑抑【葉寘韻固利翻國語引詩抑戒作懿戒可證】曰旣醉止威儀怭怭【葉寘韻毗志翻說文作佖佖】是曰旣醉不知其秩【葉寘韻直詈翻賦也賔之初筵謂未射以前行燕禮時也溫溫和柔貌在心爲敬在貌爲恭又貌多心少爲恭心多貌少爲敬故少儀云賔客主恭祭祀主敬各有攸當也其未醉止卒射而飲觶時也有威可畏謂之威有儀可象謂之儀皆主升降周折之容言反反蘇徹云顧禮也曰旣醉止謂酌康爵時也此時飲無算爵又徹幕盡歡則勢必至於醉矣幡通作翻說文雲飛也飄之意幡幡猶翩翩也蘇雲輕數也捨通作捨置也遷移屢數也賔醉降階將出業已捨其故坐斯時聞樂人奏陔卽當遂出而猶未肯出乃遷移他處以屢舞爲樂也此舞非樂舞如以舞屬客之類直是戲耳陳云前代歡飲酒酣必起舞蓋所以極歡心敍誠意魏晉以來尢重以舞相屬樂飲以舞相屬猶飲酒以杯相屬也故漢李陵起舞以屬蘇武王智起舞以屬蔡邕晉謝安起舞以屬桓嗣陳智匠曰比見北人猶以舞相屬則屬舞古人非不尙也然田蚡與灌夫過竇嬰家酒酣起舞屬蚡蚡不起夫徙坐語侵之陶謙爲舒令見太守張磐磐舞屬謙謙不爲起固彊之𨿽舞而不轉曰不當轉耶曰不可轉轉則勝人繇此觀之以舞相屬情意一有不至而禍患隨之可不重之哉詩曰屢舞蹮蹮然則相屬之舞其亦不可屢而常矣江表孫譚酒酣屢舞而不知止顧雍所以深責之也唐中宗數與近臣狎宴逓起舞唱憸幸之人因之徼求官爵君臣之禮防矣僊通作蹮說文云蹁蹮旋行也若如本字解則爲仙人輕舉之狀亦如趙飛燕外傳云後楊袖曰仙乎仙乎之意以屢舞故重言僊僊後放此抑說文云按也字本從反印後加從手作抑印者執政所持信器也印所以行之於外今反而斂之於內則爲自按抑也說文無怭字引此詩作佖佖云威儀也韻會云威儀備也此四句以理言人當未醉時其威儀固當折抑而収斂卽當旣醉時其威儀亦當怭怭而周備乃是之名旣醉者何如哉苐見昏然沈迷不知其秩而已矣秩卽左右秩秩之秩亦以折旋揖讓言彼入時之禮此出時之禮也莊子云以禮飲酒者始乎治常卒乎亂孔云小人未醉身有惡態彊自収掩及其醉酒則舊時情態皆出莊子說察人之法曰醉之以酒以觀其態是從飲酒則情態出也蔡汝楠曰武公自戒甚嚴多朂以威儀觀風人稱之曰善戲謔兮蓋亦過於和易而能悔者也】賓旣醉止載號【丰本作號平聲】載呶【無韻未詳】亂我籩豆屢舞僛僛【支韻】是曰旣醉不知其郵【葉支韻是爲翻】側【說文丰本俱作仄】弁之俄【歌韻】屢舞傞傞【歌韻說文作姕姕】旣醉而出並受其福【屋韻亦葉職韻筆力翻】醉而不出是謂伐徳【職韻亦葉屋韻都未翻】飲酒孔嘉【葉歌韻居何翻】維其令儀【葉歌韻牛何翻賦也號說文云呼也呶說文云讙聲也亂我籩豆與首章籩豆有楚相應此因屢舞僛僛而亂及籩豆二句當合防非兩事也僛徐云欹傾不能自正也郵通作尢過也側旁也通作仄說文云傾側也言傾於其旁也弁皮弁也解見前俄說文云行頃也傞說文云醉舞貌傞傞毛云不止也詩言旣醉而屢舞者三初遷而屢舞已可異矣然且不止而繼之以號呶又繼以俄頃之間數側其弁蓋君形者去而口容首容舉失其度屢舞不休欲何爲乎酒以合歡原期於醉先王之禮所以有無算爵也旣醉何病然醉斯可以出惟醉而不出爲可醜耳此詩專爲酌康爵奏陔夏從昏醉防儀而不肯出者發意武公必曾有是失故使人誦之以自儆也全篇次序相承皆紀嘗日實事非謂以前二章爲思古以後三章爲傷今也旣醉以下是嘆悔之辭並受其福者鄭云賔醉則出與主人俱有美譽也是謂伐徳者孔云若至於醉而不出是謂誅伐其徳醉前無失爲有徳旣醉爲愆以防之是伐其徳也晏子春秋云晏子飲景公酒日暮公呼具火晏子辭曰詩云側弁之俄言失徳也屢舞傞傞言失容也旣醉以酒旣飽以徳旣醉而出並受其福賔主之禮也醉而不出是謂伐徳賔之罪也嬰已卜其日未卜其夜公曰善舉酒祭之再拜而出諸葛亮戒子書云夫禮之設合禮致情適體歸性禮終而退此和之至禮意未殫賔有餘倦可以至醉無致於亂孔甚嘉美令善也儀卽威儀之儀朱子云飲酒之所以甚美者以其有令儀耳今若此則無復有儀矣蘇云此章申言其亂而終悔之也】凡此飲酒【有韻】或醉或否【有韻】旣立之監或佐之史【紙韻】彼醉不臧不醉反恥【紙韻】式勿從謂無俾大【音泰】怠【葉紙韻養裏翻】匪言勿言匪由勿語【葉麌韻讀如午疑古翻】由醉之言俾出童【丰本作】羖【麌韻】三爵不識【葉寘韻職吏翻】矧敢多又【葉寘韻夷豉翻賦也此章皆深絕醉者之辭所以著自儆之意飲酒一也而醉與不醉異故爲之監史以伺察之朱子云監史司正之屬按燕禮射人爲司正注謂將畱賔飲酒更立司正以監之察儀法也又大射儀先以大射正爲擯其後以擯爲司正及誓射則大史俟於西序東面以聽政其釋獲釋算之事大史司之旣畢射司正升賔將公命曰眾無不醉則以司正爲監者近之但未知史卽太史否耳呂祖謙云淳於髠說齊威王曰賜酒大王之前執法在傍禦史在後秦趙會澠池秦王請趙王鼔瑟蕳相如請秦王擊缻兩國禦史皆前書之此古人君燕飲之制猶存於戰國者也或立之監卽執法也或佐之史卽禦史也董鼎雲監以監之史以書之古之愼禮如此錢天錫云一察一書相爲副貳謂之佐非謂監所不及史則書之也臧善也失禮爲不臧朱子云彼醉者所爲不善而不自知使不醉者反爲之羞愧也式勿從謂以下設爲監史告不醉者之辭所以深厭惡夫醉者也式發語聲勿禁止辭從就謂告也嚴粲云彼人已醉勿就其位而與之言與之言則彼愈更號�是使之大爲怠慢也匪通作非言自言也由謂理所當繇者語與人語也徐云語者午也言交午也所不當言者勿言所不當由者勿語彼醉者𨿽極善號呶然無人與之酬答則亦將廢然而自止矣羖羊名爾雅云夏羊牡羭牝羖羅願云羖夲夏羊牝者之名以吳羊白夏羊黒今人便以羖爲黒羊名羖羊之角主明目安心益气輕身辟鬼魅虎狼療疥虫蠱毒結气止寒泄其角爲用最大嚴云童羊無角羖未有無角者愚按此蓋戒人以醉言不可聴亦如人言羖羊無角其不足信明甚汝若聴醉人之言則責之使出童羖困之以必無之物以諭有是言無是事也馮時可云信醉者之言以虛而責實則必不可行傳注曰設言必無之物以恐之非也旣曰必無之物惡足以恐哉三爵謂射畢後飲酒君已舉旅三次則情意已洽禮文已備可以辭而出之時也按大射三射禮畢公舉奠觶惟公所賜若賔若長以�於西階上此第一爵也於是徹爼升賔及諸公卿大夫皆就席坐羞庻羞賔降洗升媵觶於公公取賔所媵惟公所賜受者如初受酬之禮及就席坐行之注云坐行之者若今坐相勸酒也旅酬至士而徧此第二爵也已而命復射遂行無算爵之禮執散爵者酌以之公命所賜受賜者飲畢以散爵授執者執散爵者乃酌行之注云酌行之謂與其所歡者也亦旅酬至士而徧此第三爵也舊說皆失考又玉藻云君子之飲酒也受一爵而色酒如也三爵而言言斯禮已三爵而油油以退識記也又卽室人入又之又謂復飲酒也言君已舉行三爵之禮矣汝柰何不記憶而況敢號呶不出更復思多飲乎監史以此爲訓明者以醉爲監庻乎知儆耳】

賔之初筵五章章十四句【序云衛武公刺時也幽王荒廢媟近小人飲酒無度天下化之君臣上下沈湎滛液武公旣入而作是詩也按此詩明止爲刺賔而作未見君臣上下沈湎滛液之意而語气雅與抑戒相類其爲武公自儆之詩無疑或謂王朝之詩曰雅侯國之詩曰風果武公作宜與衛風淇澳伍今在雅則王朝獻納之辭矣是又不然序言武公旣入而作是詩鄭箋謂入者入爲王卿士然則以其爲王朝卿士所作故列之雅耳曰果爾何以辧其非刺幽王曰史記載武公四十二年犬戎殺周幽王武公佐周平戎甚有功平王命武公爲公其後平王十有三年武公始卒則武公爲周卿士實在平王之世當幽王時武公受封於衛未嘗入周也又子貢傳但存衛武公三字其下闕文】

抑衛武公刺王室亦以自戒行年九十有五猶使臣日誦是詩而不離於其側【出矦包韓詩翼要楚語左史倚相云昔衛武公年數九十有五矣猶箴儆於國曰自卿以下至於師長士苟在朝者無謂我老耄而捨我必恭恪於朝朝夕以交戒我聞一二之言必誦志而納之以訓道我在輿有旅賁之規位寧有官師之典倚幾有誦訓之諌居寢有禦之箴臨事有瞽史之道宴居有師工之誦史不失書蒙不失誦以訓禦之於是乎作懿戒以自儆也及其沒也謂之叡聖武公韋昭云懿詩大雅抑之篇也懿讀曰抑徐干云昔衛武公年過九十猶夙夜不怠思聞訓道作抑詩以自儆衛人誦其徳爲賦淇澳鄒忠云夷考武公在位五十有五年以宣王十六年立以平王十三年卒此詩作於晚年在平王之世篇中亦聿旣耄其證也諷時王之意在於言外見之所雲天方艱難曰防厥國取譬不逺昊天不忒則明指驪山之覆轍矣驪山之難武公將兵救周有功平王命爲公是詩作於王朝故不復還系其本國鄧元錫云王妉酒故初筵引以爲戒不斥言故引而反之躬自怨賁感焉初筵專言酒抑廣言深言精言於天人之際故分二雅又衛風錄淇澳風二雅具有詩惟周召衛武矣】

抑抑威儀維【漢書作惟】徳之隅【虞韻亦葉尢韻魚矦翻】人亦有言靡【淮南子作無】哲【陸徳明本作喆又云亦作悊】不愚【虞韻亦葉尢韻魚矦翻】庻人之愚亦職維疾【質韻亦葉寘韻秦二翻】哲人之愚亦維斯戾【葉寘韻力置翻亦葉質韻力質翻賦也抑說文云按也自按抑也詳見賔之初筵篇抑抑者抑而又抑也與相反威儀則放抑則斂抑而不謙下之度也左傳北官文子云有威而可畏謂之威有儀而可象謂之儀孔頴達云隅者角也鄭雲宮室之制內有防直則外有亷隅王安石云徳譬則宮城也儀譬則隅也觀其隅則宮城之中可知矣有諸中必形於外故也嚴粲云亷隅者屋之外角譬人之外有威儀也凡宮室觀其外有亷隅則知其在內之制必方正也如人外有抑抑然謹宻之威儀則知其在內之徳性嚴正也張文潛云老子曰髙者抑之使卑書曰太王王季克自抑畏蓋裁其盛而使退挹其滿而使虧者抑也臨下而使物畏之者威也居上而使物象之者儀也威能抑抑則不至於剛暴儀能抑抑則不至於不遜𨿽威儀外也非不可以僞作使修其威儀者蓋使之勉其徳而已故曰惟徳之隅治室者不先治隅也使之治隅者是使之治宮室而已愚按全詩頭緒甚多讀者茫然不能得其要領再四諷詠始知意分四層修徳是第一層其工夫全在謹獨七章不愧屋漏等語是也能潛心修徳則威儀自然敬愼是第二層此所謂抑抑後所謂柔嘉及不僣不賊溫溫恭人等語是也其威儀見於外者如此則聞善言必能虛心聼受此第三層二章言逺猶辰告九章言順徳之行是也所樂聞者善言則小人變亂舊章之言無繇而入而條教號令必皆中理此第四層二章言定命五章六章言愼爾出話惠於朋友庶民是也反是而回遹其徳則不能敬其威儀方且驁然自大而反以教我者爲虐於是忠直日退諛佞日進所出政令必皆與先王明刑相悖而俾民大棘矣詩詞𨿽錯綜而其條理明白如此人亦有言謂古人之遺言靡無通哲說文云知也書云知之曰明哲孔云愚者癡也靡哲不愚卽老子所謂良賈深藏若虛君子盛徳容貌若愚者淮南子云人能繇昭昭於冥冥則防於道矣詩曰人亦有言無哲不愚此之謂也職爾雅云主也常也鄭云眾人性無知以愚爲主是其常也疾說文云病也王云庻人之愚則天性之疾也孔子曰民有三疾斯者語辭亦訓爲此蓋指愚而言也戻訓爲至鳶飛戾天魯侯戾止皆同是義亦維斯戾者言哲人之所以哲者亦維其愚以自居故能至於哲也徐光啟云此詩之作以聼言修徳爲主欲聼言修徳必先磨去一叚矜許自賢之心使此中退然自下若拙若訥乃可故曰虛以受害又曰滿招損謙受益此章全是發明此義以爲一篇提領抑抑謙遜卑下之貌有此威儀便想見他虛中受善之意故曰維徳之隅此等人其中全無織翳障塞廓然空洞澄然虛明故又謂之哲人人亦有言無有哲人而不愚者哲卽徳也愚卽抑抑威儀也惟哲故愚惟愚益見其哲也後四句又言愚有不同庻人气濁質闇稟賦之偏此眞愚也若哲人之愚是其盛徳容貌收斂退藏乃所繇以至於道也老子之若愚顏子之如愚烏得與庻人之愚同類而稱哉第九章

說修徳之事已畢重宣此義溫溫恭人卽是抑抑威儀維徳之基卽是維徳之隅哲人順徳卽是靡哲不愚其維愚人卽是庻人之愚語意相應脈絡粲然一說抑抑威儀爲徳之隅此宜盡人知之而靡哲不愚皆不防知也庻人之愚專坐此不知抑抑之病哲人而愚亦維於此抑抑處有乖戾耳按此說亦通但第九章

明以哲人愚人對言哲愚相反果其眞愚又何以稱哲人乎故定主前說】無競【呂覧作兢五經文字作京】維【呂覽作惟】人四方其順【葉震韻讀如釁許刃翻】之有覺【禮記作梏】徳行四國順【震韻】之訏謨【釋文云沈本作漠】定命逺猶【外傳世說丰氏本俱作猷】辰告【葉職韻訖得翻】敬愼【中論作爾】威儀維【左傳中論俱作惟】民之則【職韻賦也無母通戒辭也競彊語也訓教也俱見說文無競維人是勸其虛受卽上章所謂哲人之愚者言汝若不與人爭辧求勝則四方之人皆將以言來訓誨乎女也覺說文云寤也歐陽修云警動也按朱子謂呼寐者而使之寤曰覺有覺徳行言人君有徳行足以醒動人心人皆曉之也徳卽上章維徳之隅之徳徳不可見自其行之著於威儀者而信其有徳謂之徳行也董仲舒引此詩而釋之云覺者著也王者有明著之徳行於世則四方莫不響應風化善於彼矣四國卽四方之國左傳云慈和徧服曰順歐陽云謂一日克已而天下歸仁也韓詩外傳雲水淵深廣則龍魚生之山林茂盛則禽獸歸之禮義修明則君子懷之故禮及身而行修禮及國而政明能以禮扶身則貴名自天下願焉令行禁止而王者之事畢矣詩曰有覺徳行四國順之夫此之謂也又云齊桓公見小臣五往而徳見也天下諸侯聞之謂桓公猶下布衣之士而況國君乎於是相率而朝靡有不至桓公之所以九合諸矦一匡天下者此也詩曰有覺徳行四國順之禮記緇衣篇子曰上好仁則下之爲仁爭先人故長民者章志貞教尊仁以子愛百姓民致行已以說其上矣詩云有梏徳行四國順之孝經子曰昔者明王之以孝治天下也不敢遺小國之臣而況於公矦伯子男乎故得萬國之懽心以事其先王治國者不敢侮於鰥寡而況於士民乎故得百姓之懽心以事其先君治家者不敢侮於臣妾而況於妻子乎故得人之懽心以事其親夫然故生則親安之祭則鬼享之是以天下和平災害不生禍亂不作故明王之以孝治天下如此詩云有覺徳行四國順之按以上數條引詩意皆恍愡相近又毛傳訓覺爲直與爾雅梏較等字同解皆以音同通用而未詳其義所出左襄二十一年範宣子囚叔向樂王鮒見叔向曰吾爲子請叔向弗應出不拜其人皆咎叔向叔向曰必祁大夫外舉不棄讐內舉不失親其獨遺我乎詩曰有覺得行四國順之夫子覺者也昭五年叔孫昭子朝其家眾曰防牛禍叔孫氏殺適立庻罪莫大焉防牛懼奔齊殺諸塞闗之外仲尼曰叔孫昭子之不勞不可能也周任有言曰爲政者不賞私勞不罰私怨詩云有覺徳行四國順之按左傳所引有覺皆取訓直之義但於詩意甚逺不必從訏謨二句承無競二句而言訏卽實覃實訏之訏鄭以爲張口嗚呼是也謨說文云議謨也徐鍇云泛議將定其謀曰謨定朱子云審定不攺易也命政令也第五章

所謂出話者指此言嗟呼眾人使各出其議論以爲酌定政令之地絕無自廣以狹人之心又不止於無競而已猶本獸名其性多疑故借爲謀慮之義曰逺猶者呂祖謙云所謀不止於一身而計天下之安危不止於一時而監百世之損益長慮卻顧思其所終稽其所敝也辰毛云時也按爾雅以不辰爲不時告當通作誥爾雅云請也嚴云入告爾後於內之告言人君誠樂於求言則凡有深逺之圖者得以時時入告此卽上文所謂四方其訓之者孟子有言夫苟好善則四海之內皆將輕千里而來告之以善正謂此也世說新語云謝公因子弟集聚問毛詩何句最佳公曰訏謨定命逺猶辰告此句偏有雅人深致敬愼二句承上文有覺二句而言敬愼者有覺之本也敬愼其怠愼防其疏必能敬愼威儀然後徳行之見於外者始於玆大著矣則鄭云法也其儀不忒而後民法之上文所謂四國順之者此也匡衡云聖王之自爲動靜周旋奉天承親臨朝享臣物有節文以章人倫蓋欽翼祗栗事天之容也溫恭敬遜承親之禮也正恭嚴恪臨眾之儀也嘉惠和說饗下之顏也舉錯動作物遵其儀故形爲仁義動爲法則孔子曰徳義可尊容止可觀進退可度一臨其民是以其民畏而愛之則而象之大雅云敬愼威儀維民之則徐干云夫法象立所以爲君子法象者莫先乎正容貌愼威儀是故先王之制禮也爲冕服采章以旌之爲佩玉鳴璜以聲之欲其尊也欲其莊也焉可懈慢也夫容貌者人之符表也符表正故情性治情性治故仁義存仁義存故盛徳著盛徳著故可以爲法象斯謂之君子矣詩云敬爾威儀惟民之則若夫墮其威儀恍其瞻視忽其辭令而望民之則我者未之有也莫之則者則慢之者至矣小人皆慢而致怨乎人患已之卑而不知其所以然哀哉左襄三十一年衛矦在楚北宮文子見令尹圍之威儀言於衛侯曰詩云敬愼威儀惟民之則令尹無威儀民無則焉民所不則以在民上不可以終公曰善哉何謂威儀對曰有威而可畏謂之威有儀而可象謂之儀君有君之威儀其臣畏而愛之則而象之故能有其國家令聞長世臣有臣之威儀其下畏而愛之故能守其官職保族宜家順是以下皆如是是以上下防相固也】其在於今【葉庚韻讀如京】興迷亂於政【葉庚韻諸盈翻】顚覆厥徳荒湛【先君諱漢書作沈韓詩作愖】於酒【葉篠韻子小翻】女【音汝】𨿽湛樂【音雒】從弗念厥紹【篠韻】罔敷求先王【陽韻】克共【丰本作恭】明刑【葉陽韻胡光翻諸本祖毛鄭皆以其在於今至此爲第三章

】肆皇天弗尙【葉陽韻辰羊翻】如彼泉流【讀書記大全朱傳丰民本俱作流泉】無淪胥以亡【歐陽以其在於今至此爲第三章

今從之賦也今朱子云武公自言已今日之所爲也蓋使人箴儆而爲是切責之辭非必眞有是事所謂諷王者正在於此興迷亂於政者鄭云興猶尊尙也尊尙小人迷亂於政事者一說蘇轍云作起迷亂之人而任之以政也皆通顚通作槇僕木也覆猶反也已本有徳而自壞之謂之顚覆也興迷亂於政則與訏謨定命反矣顚覆厥徳則與敬愼威儀反矣荒蕪湛沒也俱見說文初則荒蕪而不治繼則沈沒而不還均是縱情於酒而亦有淺深時必王有此事又武公亦曾蹈此觀初筵詩可見女朱子云武公使人誦詩而命己之辭也後凡言爾言女言小子者放此又云如幕中之辧人反以女爲叛臺中之評人反以女爲傾等類亦是自謂古人此樣亦多從隨也謂與沈湎爲樂之人相隨也念說文云常思也紹爾雅云繼也朱子云謂所承之緒也罔通作亡與無同意敷說文云施也求通作逑說文云斂聚也先王之典章法度其猶存者則不能施布之其散逸者則不能斂聚之共通作防刑通作刑法也明刑謂成法之昭垂者王安石云弗念爲人子孫當紹祖考故罔敷求先王克共明刑克共者不敢慢之謂也愚按敷求以事言克共以心言前空言先王尙木知何所指故以明刑實之肆承上起下之辭說文以爲極陳也皇說文云大也惟天爲大故曰皇天尙通作上猶言崇重也弗尙朱子云厭棄之也言如上文所爲自絕於天故不爲天所崇尙而防亾之禍亦將及矣無通作母朱子云言無者戒之欲其不至是也如彼泉流者輔廣云如泉流之不可止季本云其亾如流泉趨下之易韓詩云順流而風曰淪胥爾雅云皆也方言云東齊謂皆曰胥歐陽云淪胥以亾者君臣皆將滅亾矣郝敬云言當早隄防之無使淪沒相率以亾可也】夙興夜寐【寘韻】灑埽【外傳作掃】庭【陸本讀詩記大全朱傳詩緝俱作廷】內【葉寘韻而瑞翻】維民之章【陽韻】修爾車【潛夫論作輿】馬弓矢戎【潛夫論作戈】兵【葉陽韻逋旁翻】用戒戎作【潛夫論攺戎作爲作則】用逷【潛夫論作逖】蠻方【陽韻諸本皆以肆皇天至此爲第四章

歐陽以夙興至此爲第四章

】質【鹽鐵論作詰外傳說苑俱作告】爾人民【說苑鹽鐵論俱作民人】謹【左傳作愼】爾侯度【遇韻】用戒不虞【葉遇韻元具翻】愼爾出話敬爾威儀【葉歌韻牛何翻】無不柔嘉【葉歌韻居何翻歐陽以質爾人民至此爲第五章

賦也此章承上章示以救亾之法夙興六句是不泄邇不忘逺之意上文言迷亂於政則事之大者且置不理何況細行故此言及寢興灑掃舉細以該大也近而易見者且或遺忘何有遠慮故此言及修武備逷蠻方舉遠以該近也夙興夜寐是無逸之念言須侵早而卽起夜分而後臥也灑滌埽棄也俱見說文孔云灑埽者謂以水灑地而掃之庭說文雲宮中也灑掃庭內是愼防之念此兩句正克勤之實崇功廣業皆基於此韓詩外傳云子路治蒲三年孔子過之入境而善之曰繇恭敬以信矣入邑曰善哉繇忠信以寛矣至庭曰善哉繇明察以斷矣子貢執轡而問曰夫子未見繇而三稱善可得間乎孔子曰入其境田疇艸萊甚辟此恭敬以信故民盡力入其邑墉屋甚尊樹木甚茂此忠信以寛故民不偸入其庭甚閒此明察以斷故民不擾也詩曰夙興夜寐灑埽庭內章通作彰明著之義維民之章承上二句言民皆曉然知上之勤於政事也修通作修說文云飾也戎兵孔云戈盾矛防之類戒說文云警也謂警備也逷毛雲遠也說文無逷字當通作逖蠻方鄭云蠻畿之外也孔云周禮九服六服之內爲中國七服以外爲夷狄而第六者大行人謂之要服職方氏謂之蠻服大司馬謂之蠻畿此經有二義用戒戎作爲中國則用逷蠻方爲夷狄且蠻方與彼蠻夷同故知是蠻畿之外也按周禮大司馬職云蠻畿外方五百里曰夷畿又其外方五百里曰鎭畿又其外方五百里曰蕃畿孔云言當修治汝徵伐之車馬及弓矢與戎兵之器用以此戒備戎兵動作之處當徵伐之又用此以驅遠蠻方之來內侵者當逐令遠去使不得來侵也李氏云當時沈荒於酒貪目前之樂而忘意外之變故戒之如此以上兩叚皆推開一步說質爾人民以下始就其本諸身者而言質猶證也據說文爲以物相贅之義徐鍇云質實也事疑虛以人物實之也人謂羣臣民謂庶民質爾人民質証之人民以驗其信從與否下章言愼出話之事則曰惠於朋友庶民言敬威儀之事則曰不僣不賊鮮不爲則是也侯度諸侯所以律身治國之常度不越出話威儀二者但未說出耳曰謹者卽下文言愼言敬之謂戒備也虞本獸名爾雅訓虞爲度未詳其義疑卽是慮字之誤故音與度葉而朱子亦訓虞爲慮虞字從虍而吳聲故宜爲獸名慮字從思而虍聲故宜爲思慮𨿽字形相似而所從各別又有訓虞爲樂者正當通作娛耳不虞者孔云非意所億度之事愚按謹侯度正所以戒不虞二句相聨說人民皆我之人民一旦離心不爲我用是不虞也若侯度克謹自不至是一說質爾人民與天保民之質矣同意謹爾侯度與尙書明乃服命同意亦通說苑及韓詩外傳云古者必有命民命民能敬長憐孤取捨好讓居事力者告於其君然後君命得乘餙車駢馬未得命者不得乘乘者皆有罰故其民𨿽有餘財侈物而無仁義功徳則無所用故其民皆興仁義而賤財利賤財利則不爭不爭則彊不陵弱眾不暴寡是唐虞所以興象刑而民莫敢犯法民莫犯法而亂斯止矣皆引此詩左襄二十二年鄭公孫黒肱有疾歸邑於公召室老宗人立叚而使黜官薄祭盡歸其餘邑曰吾聞之生於亂世貴而能貧民無求焉可以後亡敬共事君與二三子生在敬戒不在富也君子曰善戒詩曰愼爾侯度用戒不虞鄭子張其有焉以上皆從後說愼說文云謹也徐鍇云心眞爲愼不鹵莽也話爾雅說文皆云善言也鄭云謂敎令也愼爾出話必如前章所雲遠猶足以定命者而後出之無不柔嘉單承敬爾威儀說觀後章言輯柔爾顏俾臧俾嘉皆敬威儀之事曰無不者內自深宮外至大庭凡動容周旋之間無不气象從容中規中矩也柔指气象嘉則極致其贊美之辭王應麟云古之君子剛中而柔外仲山甫之徳柔嘉維則隨防柔而不犯韓文公爲王仲舒銘曰气銳而堅又剛以嚴哲人之常與其友處順若婦女何徳之光愚按愼出話從虛受中來敬威儀從愼獨中來禮記緇衣篇子曰君子道人以言而禁人以行故言必慮其所終而行必稽其所敝則民謹於言而愼於行詩云愼爾出話敬爾威儀劉向說苑云夫樹曲木者惡得直景人君不直其行不敬其言者未有能保帝王之號垂顯令之名者也易曰夫君子居其室出其言善則千里之外應之況其邇者乎居其室出其言不善則千里之外違之況其邇者乎言出於身加於民行發乎邇見乎逺言行君子之樞機樞機之發榮辱之主君子之所以動天地可不愼乎天地動而萬物變化詩曰愼爾出話敬爾威儀無不柔嘉此之謂也】白圭之玷【說文丰本俱作防下同】尙可磨【葉歌韻眉波翻】也斯言之玷不可爲【葉歌韻吾何翻】也【諸本皆以質爾人民至此爲第五章

】無易【音異】由言無曰苟矣【大全云此二句不用韻丰氏考補云與第四句二矣字自爲韻】莫捫朕舌【屑韻】言不可逝【葉屑韻食列翻】矣【歐陽以白圭至此爲第六章

】無言【墨子言下有而字】不讎【葉宥韻承咒翻列女傳作醻外傳作酬】無徳【墨子徳下有而字】不報【葉宥韻敷救翻漢書引此句下有惟民之則一句】惠於朋友庻民【句葉陽韻謨陽翻】小子子孫繩繩【蒸韻爾雅作憴憴外傳作承承】萬民靡【陸云一本作是】不承【蒸韻亦葉陽韻辰羊翻諸本皆以無易由言至此爲第六章

賦也此章言愼爾出話之事圭說文云瑞玉也上圜下方按王搢大圭長三尺執鎭圭長尺有二寸公執桓圭九寸侯執信圭伯執躬圭皆七寸凡有土地者必有圭故其字從重土玷本作防說文云缺也磨謂以石磨之使平也斯鄭云此也孔云白玉爲圭圭有損缺猶尙可磨鑢而平若此政敎言語之有缺失則遂往而不可攺爲王者安危在於出令故特宜愼之愚按詩人以白圭爲諭原非泛論圭乃國之守器𨿽玷尙可磨猶未至於失國也若條敎號令一失其當則必有危亡之禍不可觧救夫有天下國家者而一出言所系其重若此等而下之士庻人不能愼言則必至於亡其身矣此南容一日三復白圭獨居思仁公言必於仁義孔子謂其邦有道不廢邦無道免於刑戮而以其兄之子妻之也劉向說苑云口者闗也舌者機也岀言不當四馬不能追也口者闗也舌者兵也出言不當反自傷也故蒯子羽曰言猶射也栝旣離𨿽有所悔不可從而追己因引此詩左僖九年晉獻公疾召荀息曰以是藐諸孤辱在大夫其若之何稽首而對曰臣竭其股肱之力加之以忠貞其濟君之靈也不濟則以死繼之及裏克殺奚齊及公子卓荀息死之君子曰詩所謂白圭之玷尙可磨也斯言之玷不可爲也荀息有焉無易由言四句戒之也無通作毋禁止辭易通作防說文雲輕也任意而言曰由言嚴云由言者自由之言所謂惟其言而莫予違也無曰苟矣莫捫朕舌二句相聨說苟說文訓艸古義又相傳訓且者取龎亂之意猶云艸艸也捫說文云撫持也朕說文云我也蔡邕云古者上下共稱咎繇與帝舜言稱朕伊尹曰惟朕以懌周公曰朕復子明辟屈原曰朕皇考至秦始皇二十六年始尊爲天子之自稱漢因之不攺按朕之訓我其觧難明字左從舟於義甚遠吳氏謂從身不從舟宜若可信右施灷上火下廾其字說文不載音義俱無傳余再四尋繹忽憶秦趙髙謂二世曰天子不宜親近卑賤之人但示之朕兆而已索隱爲之觧曰才有朕兆不見其形也以此義推測知朕乃至小之稱因悟灷字從火又從廾之說廾音拱人竦兩手也火至熱之物而人敢以兩手拱之此必火之至小者其音似當與朕同古人自稱曰朕蓋謙居渺末之辭猶曰寡人曰小子云耳非趙髙言幾不識朕字本義誰謂六書不可以意通哉逝去也鄭云女無輕易於敎令無曰苟且如是今人無持我舌者而自聼恣也敎令一往行於下其過誤可得而已之乎孔云往則不可復攺故時須愼之讎爾雅云匹也說文云猶噟也從言又從雔防鳥爲雔匹之義也孔云匹敵相報也愚按易云出其言善則千里之外應之大學云言悖而出者亦悖而入善悖之報皆如其所施非相匹而何徳指言之根乎徳者卽下文所謂惠是也無言不讎兼善惡而泛論之無徳不報則專指言之善者惠於朋友庻民三句正承此一句而言前用戒此下則用勸也惠鄭云順也朋友謂羣臣與假樂篇義同有徳之言據理而發自然順於人心故不獨同朝之羣臣皆以爲然轉屬而下至於庻民亦莫不以爲然也小子武公自謂也使人誦於已側爲命已之辭謙卑之至也小子之子孫謂繼世而爲君者繩說文云索也繩繩嚴云如繩之牽連不絕萬民卽上文之庻民承說文云奉也受也小子子孫繩繩者謂其善言可以爲後世無窮之法則萬民靡不承謂言出而人無不尊奉之正上文所謂無徳不報也君者出令臣者行君之令而致之民故靡不承但以庻民言而不及朋友焉】視【丰本作眎】爾友君子輯柔爾顏【葉眞韻魚巾翻亦葉先韻倪堅翻】不遐有愆【先韻亦葉眞韻乞鄰翻歐陽以無言至此爲第七章

】相【去聲】在爾室尙不愧【陸本作媿】於屋漏【宥韻】無曰不顯莫予云覯【宥韻】神之格【陌韻亦葉藥韻葛鶴翻】思不可度【葉陌韻直格翻亦葉藥韻逹各翻】思矧可射【葉陌韻夷益翻亦葉藥韻弋灼翻】思【諸本以視爾至此爲第七章

歐陽以相在至此爲第八章

】辟爾爲徳俾臧俾嘉【葉歌韻見四章】淑愼爾止不愆【禮記作諐】於儀【葉歌韻見四章】不僣不賊【職韻】鮮不爲則【職韻歐陽以辟爾至此爲第九章

賦也此章言敬爾威儀之事視猶云交接也友卽上章朋友爾友君子謂爾所友之君子指士大夫也輯說文以爲車和輯也調和之意柔與第四章

柔嘉義同謙卑之意顏說文云眉目之間也不遐有愆問辭也不遐言近也愆說文云過也主威儀言不敬則愆矣言爾當交接諸君子之時必和柔其顏色以質證於君子曰吾之舉動得無有未逺於過差者乎然威儀之所以敬全本於心故下文又以謹獨之事言之正抑抑之所從出非徒簡束其外已也相省視也尙庻幾也愧慚也俱見說文爾雅云西北隅謂之屋漏李氏云曽子問謂之當室之白孫炎云當室之白日光所漏入也舍人云古者徹屋西北隅以炊浴沒者訖而復之故謂之屋漏言爾自視獨居在室之時𨿽未與君子相接其敬與否人不得而知之然室有屋漏光斯入焉庻幾求不愧之可也中庸云君子之所不可及者其惟人之所不見乎因引此詩而足之曰故君子不動而敬不言而信薛應旂云屋漏非身之所處乃心之所存心曲隱防之中自家照自家慚阻略無所容如何可愧下文特把神明來形容不可愧之意非是爲鬼神而求其不愧也無通作毋無曰者戒辭也不顯莫予云覯六字相貫覯說文云遇見也格通作徦說文云至也度猶量也矧說文云況也從矢從引取詞之所之如矢也射通作斁說文云觧也三思皆語辭爾無以屋漏爲不顯之地而人莫我見也當室之白則非不顯矣且人縱不見而神則無不體神之往來不可測度不顯亦臨何如可畏況可自觧散其精神而不敬乎謝枋得雲莊子曰爲不善於顯明之中者人得而非之爲不善於幽暗之中者鬼神得而責之君子無人非無鬼責亦此意也眞徳秀云人之常情祗敬於羣居者易淵蜎蠖伏之地無法家拂士之在側有近習防禦之旁環而能凜然自持不愧屋漏者𨿽明主猶或難之故武公自謂無曰此非顯明之地而莫予見也當知鬼神之妙無物不體可有厭斁之意乎子思作中庸推明其說曰防之顯誠之不可揜也嗚呼武公其聖賢之徒與辟爾爲徳以下復舉敬威儀之效驗以勸勉之與上章惠於朋友庻民三句對看辟說文云法也法爾爲徳於威儀上徴之威儀其可見者徳其不可見者觀其威儀則可以知其徳矣首章所云徳隅次章所云徳行意正如此俾使臧善嘉美也言臧又言嘉猶云盡善盡美也下文淑愼二句正所以使之臧嘉者淑通作俶說文云善也止者心之所止與虞書安汝止商書欽厥止同義善其所止澄然粹白無妄念之參謹其所止亹然惺存無一刻之懈此申上相在爾室七句而言乃不愆於儀之本領處武公之學至是亦可謂深矣不愆以工夫言不使其有愆也捨威言儀者凡動容可象者皆謂之儀威亦儀也觀古人以經禮爲禮儀以曲禮爲威儀可見又禮記緇衣篇子曰王言如其出如綸王言如綸其出如綍故大人不倡遊言可言也不可行君子弗言也可行也不可言君子弗行也則民言不危行而行不危言矣詩云淑愼爾止不諐於儀按此似與詩意相遠僣說文云假也毛云差也愚按有所假借則失其當然之則而至於差矣二義俱通賊朱子云害也鮮通作尟說文云少也則法也季本云僣則有愆而害徳不足以爲民則矣此申前章敬愼威儀維民之則意又左僖九年公孫枝曰維則定國詩曰不識不知順帝之則文王之謂也又曰不僣不賊鮮不爲則無好無惡不忌不克之謂也昭元年防於虢趙文子曰武將信以爲本循而行之譬如農夫是穮是蓘𨿽有饑饉必有丰年且吾聞之能信不爲人下吾未能也詩曰不僣不賊鮮不爲則信也能爲人則者不爲人下矣荀子云仁者必敬人敬人有道賢者則貴而敬之不肖者則疏而敬之其敬一也其情二也若夫忠信端慤而不害傷則無接而不然是仁人之質也忠信以爲質端慤以爲綂禮義以爲文倫類以爲理喘而言臑而動而一可以爲法則詩曰不僣不賊鮮不爲則此之謂也以上皆借辭立義非詩本防】投我以桃報之以李【紙韻】彼童而角實虹小子【紙韻諸本以辟爾至此爲第八章

】荏染柔木言緡之絲【支韻】溫溫恭【陸本作共】人維徳之基【支韻歐陽以投我至此爲第十章

】其維哲人【葉先韻知延翻】告之話【說文作詁】言順徳之行【葉先韻胡千翻】其維愚人覆謂我僣【葉侵韻千尋翻晁補之集作譛】民各有心【侵韻諸本以荏染至此爲第九章

歐陽以其維哲人至此爲第十一章

比而賦也此下皆敎之以聼言也凡人有投我以桃者我必報之以李感其善意故也今人有進美言於我者而我顧不思所以報之乎夫至聞言思報則其欣然嘉納絕無扞格可知矣舊說以爲承上文鮮不爲則而諭上感下應之理果爾則當云投之以桃報我以李不宜云投我報之也彼童而角指當時少年用事者卽第三章

所稱迷亂於政之人也童通作僮按說文童奴也僮幼也今文僮幼字作童童僕字作僮相承失也下文以而角爲言則此童乃指畜類之幼者猶易言童牛詩言童羖也角者堅剛之物故易云姤其角新進少年見事風生不知遠猶之所在不念明刑之當遵但逞其意見恣爲議論如戴角之牛羊遇物無所不抵觸也然天下無童牛羊而有角者曰童而角則更可異矣甚怪而賤之之辭也虹毛云潰也嚴云謂幻惑也如蝃蝀不正之气暫見於天湏防散滅也小子指武公也孔云言而角以潰小子則是專恣之人能亂朝政者也愚按武公自責而亦以諷王意正在此書曰聼徳維聰惟主聼不聰則僉小之言皆得起而潰亂之而於忠直之言鮮不以爲逆耳而見擯者故下文又反覆以虛懷聼納之理告之荏染陸元朗云柔意觧見巧言篇柔木鄭云柔忍之木緡爾雅云綸也孔云綸則繩之別名言緡之絲正謂以絲爲繩被之於木有荏染然柔忍之木是維可以爲弓之幹我乃緡被之以絲則有而成弓按考工記弓人爲弓取幹之道七柘爲上檍次之檿桑次之橘次之木次之荊次之竹爲下自柘至荊皆所謂柔木也溫者和柔之意以气象言恭者謙下之意以存心言俱與下章盈字相反基說文云墻始也此以柔和之木乃弓之材比溫恭之人乃徳之基溫恭之所以基徳者正謂其能容受善言故其徳日進於髙大特此尙未說出耳輔廣云人才溫柔則便是消磨了那客气消磨得客气則其徳方可進故明道謂義理與客气常相勝只重消長分數爲君子小人之別消盡者爲大賢而橫渠亦言學者先湏去其客气惟溫柔則可以進學蔣悌生云人謙卑防順納諌受言則過而能攺善言日聞而可以爲進徳之基苟或剛愎自用則善言不聞過不能攺而終無以入徳矣表記篇子曰恭近禮儉近仁信近情敬讓以行此𨿽有過其不甚矣夫恭寡過情可信儉易容也以此失之者不亦鮮乎詩云溫溫恭人維徳之基荀子云君子寛而不僈廉而不劌辧而不爭察而不激寡立而不勝堅彊而不暴柔逺而不流恭敬謹愼而容夫是之謂至文詩曰溫溫恭人維徳之基此之謂也又云君子恥不修不恥見污恥不信不恥不見信率道而行端然正已不爲物傾側夫是之謂誠君子詩云溫溫恭人維徳之基此之謂也哲人愚人與首章相應陸化熈云明繇虛生恭人卽哲人也話爾雅說文皆云善言也順徳指話言說徳者人心同得之理言之善者必與徳相合哲人於人所告之話言知其順乎徳卽從而行之無畱難也劉向新序云葉公諸梁問樂王鮒曰晉大夫趙文子爲人何若對曰好學而受規諫葉公曰疑未盡之矣對曰好學智也受規諫仁也江出汶山其源若甕口至楚國其廣十里無他故其下流多也人而好學受規諌宜哉其立也詩曰其惟哲人告之話言順徳之行此之謂也左襄二年齊姜薨初穆姜使擇美檟以自爲襯與頌琴季文子取以葬君子曰非禮也禮無所逆婦養姑者也虧姑以成婦逆莫大焉詩曰其惟哲人告之話言順徳之行季氏於是爲不哲矣杜預云言智者行事無不順按觀此足以識順徳二字之義覆鄭云猶反也僣義見前其維愚人有如我告以順徳之言彼必反以爲假設之辭謂非實有此理也民各有心專承愚人說而致其慨嘆之意言人之度量相越如哲人之心以善言爲當受而愚人則不然其心之不同有如此者泛就民說似推開一步而諷動之意愈深後章放此陸云順行之哲人所以有哲人之隅謂僣之愚人所以成愚人之疾】於【音烏後同】乎【音呼後同】小子【紙韻】未知臧否【葉紙韻補美翻】匪手之言示之事【葉紙韻鉏裏翻】匪面命之言提其耳【紙韻】借【漢書作借】曰未知亦旣抱子【見上】民之靡盈【庚韻】誰夙知而莫【音慕陸本作暮】成【庚韻諸本以此章爲第十章

歐陽以爲第十二章

賦也於烏鳥也乎通作呼於乎嘆聲如鳥之吁呼也此章蓋追其昔日而責之若曰女之不昔受言自少時而已然矣未知臧否猶俗人言不識好丑指其年幼未有知識之時也手四語皆昔日事匪通作非言不但也說文云提也鄭云掣也提本訓挈焦竑云此提當音抵言附耳以敎之也禮少儀牛羊之肺離而不提心史記薄后以冒絮提文帝漢書景帝以博局提殺吳太子楊雄酒箴身提黃泉皆作抵音若平聲讀當作揪扯之義不如前說爲雅鄒忠云此觧甚精且於匪面命意闗切淮南子有云握火提人反先之熱亦是義也嚴云曲禮雲長者與之提則兩手奉長者之手負劍辟咡詔之注謂傾頭與語又云口耳之間曰咡是手提耳皆長者敎誥小子之常也手旣指防其大槪矣又嫌其疏略且隨事而爲之指示面命旣啟廸之無餘矣又慮其忽忘且附耳而加之儆惺我之所以誨爾者一日如是日日亦如是可謂勤矣假設爾猶曰未有所知則韶華不待爾亦旣忽然抱子爲人父矣斯時年已長大非復未知臧否之時也而顧猶然懵懵耶靡之言無也盈滿夙早也莫毛云晚也成說文云就也凡汝所以懵懵如斯者坐繇盈滿爲累以中堅成外拒不能受人言耳假使凡民而皆能除去盈滿之念虛懷聼納則其早歲必有所知以成就其徳豈俟晚年而後成就耶知與成相因惟夙之不知則不能無待於晚成矣吾之所懊恨於爾之昔日者如此陸燧云知則必成夙知則必夙成聼言始能夙知不聼言必滿之爲害耳民泛言是論從來道理如此】昊天孔昭【葉嘯韻三笑翻亦葉藥韻元若翻】我生靡樂【葉嘯韻力炤翻亦葉藥韻歷各翻】視【丰本作眎】爾夣夣我心慘慘【葉藥韻七各翻大全云當作懆五經文字丰本俱作懆懆】誨爾諄諄【禮記注作忳忳爾雅陸本俱作訰訰】聼我【中論作之】藐藐【葉效韻眉敎翻】匪用爲敎【效韻】覆用爲虐【藥韻】借曰未知亦聿旣耄【葉藥韻慕各翻諸本以此章爲第十一章

歐陽以爲第十三章

賦也上章以晚成爲言則當其抱子之時𨿽曰未知猶冀其末路有知之日及今年已老大而其未知者猶故也故此章特據今日之所見者而切責之昊天孔昭遙應前皇天非尙言元气皓旰謂之昊天天道虧盈益謙其理甚明故曰孔昭我生靡樂托爲誦詩者自警之語謂我生無日非恐得罪於天之日不見有可逸樂也凡人忽於修徳者其病只在樂之一字故言此以深之亦與前樂從句相應夣猶今人言醉生夣死者視爾夣夣卽前所稱顚覆厥徳一叚正與靡樂相反夫然故我心慘慘然爲之憂也慘當作懆慘訓毒懆訓愁二義相近特作懆則於韻爲葉耳誨說文云曉敎也諄說文云曉敎之熟也誨爾諄諄從我心慘慘來惟憂之深故誨之切通以上所言者皆是藐通作邈說文云逺也聼我藐藐於我所言泛泛置之不相闗切也匪通作非虐猶苦也不以我之諄諄爲意欲曉敎之反以我言太多爲將欲煩苦之也聿通作欥說文云詮辭也曲禮云八十九十曰耄借曰爾此時尙猶然未知臧否如前則年亦已逾耄矣將待何時而後能知乎然則向所冀晚成者竟終於無成已耶左史謂衛武公作詩自警在年九十有五之時於旣耄句可見】於乎小子告爾舊止【紙韻丰本作只】聼用我謀庻無大悔【葉紙韻虎洧翻】天方艱【丰本作囏】難曰【韓詩作聿】防【去聲】厥國【職韻】取譬【列女傳作辟】不遠昊天不忒【職韻】回遹其徳俾民大棘【職韻諸本以此章爲第十二章

歐陽以爲第十四章

賦也舊久也言我之告爾非一日也止語辭我謀卽前所言者勸修徳正所以計保國也大悔指防國言此厥不聼將有敗亡之禍彼時悔之亦無及矣曰庻無者望之也方者近今之辭天步近方艱難亦旣有防國之禍矣指幽王驪山之事也譬說文云諭也徐云猶匹也匹而論之也取譬卽前防國之譬其事甚近言無多日欲其以幽王爲戒也愚指此詩謂兼諷平王者於此可見忒說文云更也毛云變也天道終古不變有徳者興無徳者亡也此亦與孔昭句相應但孔昭以理言不忒以效言回轉也遹回避也俱見說文回轉而避於正道卽是自盈滿不聼用我謀不修政令不謹威儀而迷亂顚覆意棘通作防說文云急也字從革亟聲徐云束物之急莫若革大棘鄭云大困急也以不修徳之故而使民至於大困急則國之防亡無日矣總是反覆望其聼言之意黃佐云是詩也𨿽古聖賢之檢身亦不過是而衛武公乃能身體而力行之至使人直呼爲小子而無一毫自恃自髙之意其亦有得於切磋琢磨之力而然與鄧云篇中精言類臯謨質言類說命深言爲學庸源乃諄怛似周文公書金圭璧故君子兢兢三復終身焉】

抑【國語作懿子貢傳申培說俱作懿戒】十章二章章八句三章章十句一章章十一句二章章十三句一章章十四句一章章十六句【諸本皆作十二章三章章八句九章章十句歐陽修云舊分斷章句皆失其本旣害詩義不可以不正也詩句無長短之限短或一二言長至八九言取其意足矣分爲十四章四章章六句一章章七句四章章八句一章章九句三章章十句一章章十一句今皆不從序云衛武公刺厲王亦以自儆也朱子云此詩之序有得有失蓋其本例以爲非美非刺則詩無】

【所爲而作又見此詩之次適出於宣王之前故直以爲刺厲王之詩又以國語有左史之言故又以爲亦以自儆以詩考之則其曰刺厲王者失之而曰自警者得之也夫曰刺厲王之所以爲失者史記武公卽位於宣王之三十六年不與厲王同時一也詩以小子目其君而爾汝之無人臣之禮與其所謂敬威儀愼出話者自相背戻二也厲王無道貪虐爲甚詩不以此箴其膏盲而徒以威儀詞令爲諄切之戒緩急失宜三也詩詞倨慢𨿽仁厚之君有所不能容者厲王之暴何以堪之四也或以史記之年不合而以爲追刺者則詩所謂聼用我謀庻無大悔非所以望於旣往之人五也曰自警之所以爲得者國語左史之言一也詩曰謹爾侯度二也又曰曰防厥國三也又曰亦聿旣耄四也詩意所指與淇澳所美賔筵所悔相表裏五也二說之得失其佐驗明白如此必去其失而取其得然後此詩之義明歐陽云鄭於蕩謂召穆公畏王監謗不敢斥言王而遠引殷商於抑則以小子皆爲斥王何前後之不類也召穆衛武皆厲王時人不宜相戾如此臣斥其君爲小子義亦難安也今徧考詩書稱小子者多矣皆王自稱爲謙損自卑之言也未見臣呼其君爲小子者也書曰小子封小子胡君命其臣可也周公呼成王爲孺子者成王防周公屬親而尊其語或然其曰公將不利於孺子者蓋言成王之防疑周公害之猶言孤兒耳理亦通也衛武公於厲王非如周公之尊親而厲爲暴虐之長王斥以小子而乳臭待之理必不然況考詩義亦非也嚴云或又以爲武公老作此詩故呼其同寮爲小子武公學問深粹謙抑自處年九十有五猶求益於其國之臣若哆然以老成自處而呼王朝同寮爲小子不似武公之气象也愚按武公爲諸侯實在宣幽平三王之世是詩旣非所以刺宣而篇中有旣耄之語計其年歲亦非當幽之時況武公入爲王卿士乃在東遷之後則是詩爲平王而作無可疑者其惓惓忠君之意欲顯語之不能故托之自儆耳篇末言曰防厥國正指驪山往事而言國乃天下之通稱朱但以爲侯國而引此語爲自警之證亦非也或引左襄四年魯人之歌云我君小子然彼稱防君爲小子乃私刺之辭而又有引天保捲阿之詩謂古人亦爾其君則美惡原不同文在彼爲親而在此爲賤據斯爲觧其迂甚矣申培說謂衛武公自警兼訓國人訓國人之說尢爲無謂子貢傳但存衛武二字而其餘闕文】

淇奧衛人美武公之徳也【出朱傳申培說以爲美衛武公之詩子貢傳云武公好學明徳國人美之徐幹中論云昔衛武公年過九十猶夙夜不怠思聞訓道命其羣臣曰無謂我老耄而捨我必朝夕交戒又作抑詩以自儆也衛人誦其徳爲賦淇澳序云淇奧美武公之徳也有文章又能聼其規諫以禮自防故能入相於周美而作是詩也數說皆相爲出入孔叢子載孔子曰於淇澳見學之可以爲君子也】

瞻彼淇奧【大學孔叢子子貢傳皆作澳】緑【爾雅大學陸璣疏丰氏本俱作菉】竹【韓詩石經丰本俱作下同】猗猗【葉歌韻於何翻陸璣疏作漪漪】有匪【大學釋文丰本俱作斐下同韓詩作邲云美貌】君子如切【丰本作屑】如磋【歌韻丰本作�】如琢如磨【葉歌韻眉波翻釋文作摩丰本作防】瑟【丰本作�】兮僴兮赫兮咺【阮韻亦葉元韻許元翻大學列女傳俱作喧韓詩作宣說文作愃】兮有匪【列女傳作斐】君子終不可諼【元韻亦葉阮韻兄晚翻大學列女傳丰本作諠】兮【興也淇衛水也觧見泉水篇奧通作澳說文云隈崖也其內曰澳其外曰隈爾雅作隩李巡云厓內近水爲隩是也又艸木疏云奧亦水名水經注云美溝水東南注淇水博物志謂之奧水流入於淇並存之緑色也竹艸屬戴凱之云謂竹是艸不應稱竹竹是一族之總名一形之偏稱也植物之中有艸木竹猶動品之中有魚鳥獸也又云根深耐寒茂被淇苑班彪志云淇園衛地殷紂竹箭園也漢志武帝塞瓠子決河薪柴少乃下淇園之竹以爲揵又防恂傳伐淇園之竹爲矢百餘萬則淇上多竹在漢世猶然矣詩故云河朔無竹淇澳獨產興武公特稟異气而生也又陸璣云緑竹一艸名其莖葉似竹靑緑色髙五六尺今淇澳傍生此人謂此爲緑竹未知是否猗通作倚季本云猗與依同倚也互相依倚則不摧折而得以成其美以興工夫之夾持也匪斐通考工記曰且其匪色必似鳴矣匪者有文章之謂也君子指武公切說文云刌也磋廣韻云磨治象牙也按說文無磋字當通作齹齹者齒不齊之名蓋以器之有齒者磨之使光朱子謂磋以鑢蕩是也琢者治玉器加功而成之名磨治石也按爾雅云象謂之鵠角謂之觷犀謂之剒木謂之剫玉謂之雕金謂之鏤木謂之刻骨謂之切象謂之磋王謂之琢石謂之磨象言鵠又言磋玉言雕又言琢者爾雅疏云鵠觷剒剫雕皆物未成而治其朴也鏤刻切磋琢磨皆物之已成而復治之也朱子謂治骨角者旣切復磋治玉石者旣琢復磨似無據郭璞云骨角湏切磋而爲器人湏學問以成徳玉石之被琢磨猶人自修飾也又荀子云人之於文學也猶玉之於琢磨也詩曰如切如磋如琢如磨謂學問也和之璧井裏之厥也玉人琢之爲天子寶愚按武公之學修如楚倚相所云在輿有旅賁之規位寧有官師之典倚幾有誦訓之諫居處有禦之箴臨事有瞽史之道宴居有師工之誦皆切磋琢磨之實此就成徳後敍述故以四如言亦狀其有匪之象如此耳論語子貢曰貧而無謟冨而無驕何如子曰可也未若貧而樂冨而好禮者也子貢曰詩云如切如磋如琢如磨其斯之謂與子曰賜也始可與言詩已矣告諸往而知來者蓋樂與好禮原非二事惟有切磋琢磨之工夫者則皆能之觀武公之充耳防弁是其好禮也寛綽戱謔是其樂也豈徒借此以馭貧冨哉此孔子所謂知來者也瑟縝宻也按瑟二十五其甚宻故訓瑟爲宻僴說文云武貌按荀子陋者俄且僴釋之者引晉魏之間謂猛爲僴左傳僴然授兵登陴皆武意也武公資性嚴武故謚曰武觀此可見赫明盛貌字從二赤言火盛也咺殷敬順云寛綽貌張氏家誨云污緩貌按說文朝鮮謂兒泣不止曰咺亦緩意也瑟僴赫咺俱以徳容言諼爾雅云忘也曰終不可諼者猶言到底如此非沒世之謂是義也大學傳言之詳矣如切如磋者道學也如琢如磨者自修也瑟兮僴兮者恂栗也赫兮喧兮者威儀也有斐君子終不可諠兮者道盛徳至善民之不能忘也然玩此詩三章皆以匪之一字爲言還是就徳容上想象意居多左昭二年韓宣子聘於衛衛侯享之北宮文子賦淇澳】瞻彼淇奧緑【丰本作菉下同】竹靑靑【韻釋文作菁菁】有匪君子充耳琇【說文作璓丰本作秀】【葉靑韻戶扄翻】防【說文作防云骨摘之可防髮】弁如星【靑韻】瑟兮僴兮赫兮咺【見前】兮有匪君子終不可諼【見前】兮【興也靑靑者靑而又靑堅剛之貌陸佃云竹之初生其色緑長則轉而靑矣宋熈寧中太子右贊善大夫吳安度召試舍人院賦入第三等論入第四等止緑竹靑靑詩不依注觧作王蒭篇竹遂定入第五等因是攺一官放罷宰臣冨弼言切詳安度命意必謂王蒭篇竹柔脆常艸不足以詠武公之徳又按史記河渠書云淇圉之竹則知淇奧之竹祗是竹箭之竹也又按陸徳明釋文靑音菁茂盛之貌於理甚通未爲不識題意乞再取安度所試下學士院看詳於是賜安度進士出身程大昌云漢世下淇園之竹爲楗又詩籊籊竹竿以釣於淇衛竹大可以爲河楗而其竿之長可以垂釣則其不爲王蒭之艸亦已明矣充耳瑱也惟服冕旒時有之若皮弁以下不得有充耳按周禮弁師職云掌王之五冕皆冕朱裏延紐五采繅十有二就皆玉采玉十有二玉笄朱紘諸侯之繅斿九就瑉玉三采其餘如王之事繅斿皆就玉瑱玉笄王之皮弁防五采玉璂象邸玉笄注謂王之冕不言玉瑱於諸侯言之者以互見爲義又王之皮弁不言玉瑱可知瑱惟服冕時有之矣琇釋文云石之次玉者毛傳雲天子玉瑱諸侯以石蓋據此文爲說按說文無琇字當通作秀禾實也禾有實則其象下垂充耳之形亦如之故都人篇亦曰充耳琇實也潔也說文云玉色引逸論語曰如玉之防弁如星者鄭云防謂弁之縫中飾之以玉皪皪而處狀似星也弁皮弁也按周禮注皮弁以皮六方縫之防其合縫處每貫結五采玉以爲飾五采玉者五色之玉琢爲珠貫之如冕旒之數其名曰璂通作綦卽此詩防弁如星及其弁伊綦是也天子璂飾十二玉五采侯伯璂飾七子男璂飾五瑉玉三采瑉石似玉者不以玉三采注謂朱白蒼也不以五皆如其冕旒七就五就之數天子諸侯皆服皮弁以視朝禮在朝君臣同服時武公入相於周則亦在王朝之服也詩人瞻望丰儀肅然讚嘆以竹之堅剛興其服飾之崇嚴正抑詩所云抑抑威儀惟徳之隅敬愼威儀惟民之則者上章所詠瑟僴赫赫咺之气象於斯倍爲盎溢故申詠之】瞻彼淇奧綠竹如簀【陌韻亦葉錫韻則歷翻韓詩作蔶字從艸云積也薛君云綠盛如積也】有匪君子如金如錫【韻亦葉陌韻思積翻】如圭如璧【陌韻】寛兮綽【藥韻】兮猗【丰本作倚】重【平聲】較兮善戲謔【藥韻】兮不爲虐【藥韻】兮【興也檀弓注云簀謂牀第卽牀棧也竹之疎宻得宜似之陸佃云曰如簀則又以明其爲竹矣淩蒙初云簀竹所爲也卽以旣比之竹形容在林之竹巧於取諭萬時華云猗猗興其進修靑靑興其尊嚴如簀興其成就然言有次第意無淺深按爾雅云菉王芻竹篇蓄舊說以爲卽綠竹也讀至如簀之句而始悟其不倫王芻篇蓄安能如簀則綠竹之是竹非艸無可疑者金黃金也錫說文云銀鉛之間也徐鍇云銀色而鈆質也顧起元云攻金之工如築冶鳧防叚桃以金工料言之宜用銅鐵等物爲多特總名曰金錫以分六齊六分其金而錫居一爲鐘鼎之齊五分其金而錫居一爲斧斤之齊四分其金而居一爲戈防之齊三分其金而錫居一爲大刃之齊五分其金而錫居二爲削殺矢之齊金錫半爲鑑燧之齊使如今時所謂錫則豈堪爲斧斤戈防矢刃哉防氏攺煎金錫定火候以靑黃黒白之气而使以鑄量使如今時所謂錫則豈能聲中黃鐘之宮哉觀史記平凖書及漢食貨志亟稱銀錫漢武帝造銀錫爲白金可以見古者銀與錫通稱白金考工先秦古書當以錫爲銀鉛之總名說文謂錫曰銀鉛之間稍近古意徐氏不察考工金錫之說殊失許叔重本防周禮丱人職金皆言金玉錫石蓋銅鐵銀錫皆取廾煉成言錫而不必枚舉銅銀鐵也嘗嘆漢儒拘爾雅之文於廾人之注直以錫爲鈏鉛爾雅專以銀爲白金不思漢時固以錫爲白金其注鐐銀鈑金名物瑣細而於考工金錫之義乃無所發明曽不若說文能合銀鉛以言錫也職方氏於州言金錫荊州言銀以今出產之地言之則銀在而錫在荊錫亦銀也特以荊地利互文見之爾若如今人分別銀錫則考工所謂金錫於理有不通者故著其說使讀考工記者無惑焉今世用物銅鐵爲多經文絕少言銅亦罕言銀鐵考工言金者銅鐵在其中言錫者銀鉛在其中合而言之總曰金錫爾聞決銀者言錫能賊他金似不宜混合然物各有用攻金之工不一銅鐵及鍮銅得錫愈佳鑄銅得鉛益骨金錫相湏尙矣圭瑞玉也其制上圜下方璧亦瑞玉其制外圜內方如金如錫言其從革之隨宜從容中道也如圭如璧言其方圜之不毗周旋中禮也緑竹挺於淇濵其疎宻得宜象亦如此故因以起興寛者屋寛大之義故因訓爲大綽說文云緩也猗通作倚說文云依也孔頴逹云周禮輿人注曰較兩輢上出軾者今謂之平較但周禮無重較單較之文楊愼云輢是兩邊檀木較橫輢上輢兩而較一說文作較通作較云車輢上曲銅也蓋較在軾上恐其墜故以曲銅闗之古謂較爲車耳故諺云仕宦不止車生耳三國誌吳童謡云黃金車斑蘭耳闓閶門見天子符曲銅之說矣晉崔豹云重耳古重較也文官靑耳武官赤耳或曰重較在軍車藩上重起如牛角故云重較耳呂和叔云古者車箱長四尺四寸三分前一後二橫一木下去車牀三尺三寸謂之軾又於軾上二尺二寸橫一木謂之較去車牀凡五尺五寸古人立乘平常則憑較若應爲敬則落手慿下軾而頭得俯又按補傳云較髙五尺五寸軾髙三尺三寸較旣出於軾上故曰重較亦通車上之人致敬則慿軾閒適則慿較故以目寛綽時焉戲通作�卽摩字以音同通用�者用旌旗以指麾也人之舉止散誕象亦如之謔說文亦訓戲但字從言則當爲戲言耳善戲謔兮者頥气觧言不立崖岸載色載笑與孔子筦爾之戲同陳傳良云古人肅肅不廢雍雍僮僮不廢祁祁有所拘者必有所縱也虐者戲謔之過必至任情淩物玩一善字已是中節特言不爲虐以足之耳非二時事首言如切磋琢磨是何等工夫末言如金錫圭璧是何等造詣前二章皆美其瑟僴赫咺此更美其寛綽戲謔捲舒張弛各得其宜是其所以謂有匪也與徐光啟云有謂上二章末四句猶有英气末章末四句則渾化無迹爲武公漸進之益此說不是盛徳容貌當敬而敬則瑟僴赫咺當和而和則爲寛綽戲謔如孔子有時而踧踖色勃有時而申申夭夭豈有到寛綽戲謔時便不瑟僴赫咺乎詩人之言本自互見而不知者巧生意見便錯認詩意不可不察】

淇奧三章章九句【嚴粲定爲幽王時詩然以幽王之暴虐至於殺身武公於此略不見有庇君匡國之效何哉考世家武公四十二年犬戎殺幽王武公將兵佐周平戎甚有功平王命武公爲公意必此時始入相耳徐幹中論謂此詩之作在武公年九十作抑武之後而歐陽氏補圖屬之於平蓋有見矣】

終南秦人美文公也始得岐周之地國人矜而祝之【按史記秦本紀云秦襄公以兵送周平王平王封襄公爲諸侯賜之岐以西之地曰戎無道侵奪我岐丰之地秦能攻逐戎卽有其地與誓封爵之襄公於是始國與諸侯通使聘享之禮十二年伐戎至岐卒生文公文公十六年以兵伐戎戎敗走於是文公遂収周餘民有之地至岐岐以東獻之周以竹書攷之事在平王十八年襄公𨿽受岐西之賜於周而未能有其地至文公始大敗戎師而後取之此詩以終南入詠當在文公時孔頴達云本紀謂文公收周地至岐岐以東獻之周按終南之山在岐之東南則亦得岐東非惟自岐以西也】

終南何有有條【釋文作樤】有梅【葉支韻莫悲翻丰氏本作某】君子至止錦衣狐裘【葉支韻渠之翻丰本作求】顏如渥丹【韓詩作沰云赭也外傳作赭】其君也哉【葉支韻將其翻興也終南山名卽中條山在今陜西西安府或謂一名太乙非也按太乙在終南之南嚴粲云周都丰鎬面對終南平王以岐西之地賜秦岐西之地其名山莫如終南舉終南則可以該岐西北鄒忠云九州之險終南居一焉其地據天之中在都之南連岡乎嶓冢西至於褒�又西至於隴首以臨於戎東至於商顏又東至於太華以拒於闗抱杜含鄠�丰吐鎬爰有藍田珍玉是之自出班固所謂蕐實之毛則上腴防禦之阻則奧區實能作固以屏王室平王一旦捐以畀秦秦得百二實始基之而周則自失其險矣條陸璣以爲槄今山楸也皮葉白色亦白材理好宜爲車板宜陽共北山多有之按爾雅云槄山榎又云柚條是則山榎名槄條自名柚無緣以槄爲條也然以條爲柚亦未足信列子曰吳楚之國有大木焉其名爲柚食其皮汁已憤厥之疾齊州珍之渡淮而北而化爲枳也故曰橘柚有鄕萑蒲有叢又曰橘柚凋於北徙若橊郁於東移也據此柚不北徙則終南不宜有之矣梅爾雅說文皆云柟也孫炎云荊州曰梅楊州曰柟按梅柟異木何得相混柟木似豫章陳文帝嘗出柟木造戰艦卽此柟也梅似杏古者用以和羮然陸佃有云梅至北方多變而成杏故北人有不識梅者是則亦非終南所宜有矣愚意此梅但當通作枚與汝墳篇條枚義同條自榦而出興文公之爲諸侯枚自條而出則以興文公之羣臣也章末其君也哉言使羣臣共戴之爲君正興意歸結處君子指文公也至止者鄭云受命服於天子而來也錢天云至止句最重言逐戎之後奄有岐丰八百里之地而終南爲秦鎭也此不比遊觀覽勝看玉藻云錦衣狐裘諸侯之服也又云君衣狐白裘錦衣以裼之君子狐靑裘豹褎綃衣以裼之陳皓云古人之衣近體有袍襗之屬其外有裘夏月則衣葛或裘或葛其上皆有裼衣裼衣上有襲衣襲衣之上有常著之服則皮弁服及深衣之屬是也孔達云君衣狐白毛之裘則以素錦爲衣覆之使可裼也袒而有衣曰裼必覆之者裘防也陳祥道云古者行禮之裘必以羔與麛燕居之裘必以狐與貉狐白爲人君之服所以象徳之成狐靑而下爲君子之服所以象仁之發言君子之服則大夫士同之也夫天下無粹白之狐而有粹白之裘則狐白裘天下之尢難得者也士不衣狐白裘不特以其徳之未成也蓋亦不敢以賤服貴歟渥說文云霑也毛云厚漬也丹說文云巴越之赤石也鄭云顏色如厚漬之丹言赤而澤也一說淩蒙初云渥丹花名似鹿蔥而小色甚紅見仙經又名華丹見抱朴子此言如正諭其顏之紅也程良孺云今其種不一有散丹有捲丹其君也哉蘇轍云嚴憚之辭也韓嬰云上之人所遇色爲先聲音次之事行爲後故望而宜爲人君者容也近而可信者色也發而中者言也文而可觀者行也故君子容色天下儀象而望之不暇言而宜人爲人君者詩曰顏如渥赭其君也哉蔡汝南云秦人之稱其君曰其君也哉而生其矜心周書則曰孺子王矣而生其懼心敬肆之所以闗乎盛衰也黃佐云終南者周之故都也東遷而王轍不西矣蓋復周公之宇魯人所以願僖公而鄭伯以璧假許田春秋譏之終南入秦周欲不亾得乎又蘇轍云終南有艸木以自衣被而成其深君子則有服章以自嚴飾而成其尊愚按此說於興意亦近】終南何有有紀【釋文崔靈恩集注初學記俱作屺】有堂【陽韻】君子至止黻衣繡裳【陽韻】佩玉將將【葉陽韻資良翻中論作鏘鏘】壽考不忘【陽韻毛詩作亾興也紀通作屺毛傳云基也謂山基也解見陟岵篇又崔靈恩云終南之旁有屺山今未詳其處堂朱子雲山之寛平處也按爾雅雲山如堂曰密郭璞以爲形如堂室者尸子謂松柏之防不知堂密之有美樅是也毛傳誤因爾雅有畢堂墻之句遂觧云畢道平如堂今考畢卽周公葬畢之畢以爲終南之道名是矣但旣謂其平如堂則爾雅何得有墻之目鄭以爲畢道邊如堂之墻則爾雅又不應卽以畢爲堂墻也愚意凡厓岸如堂墻之形者名之爲畢原與畢道無渉上章詠有條有梅取有君有臣之義以興文公之能爲人君此章詠有紀有堂亦猶祝如山如阜如岡如陵之意以興下文之壽考不忘也黻有二義考工記及說文皆以爲黒與靑相次韋孟詩注云畫爲亞古弗字增韻云爲兩巳相背形周禮注云黻取臣民背惡向善亦取君臣有合離之義去就之理孔云鄭於周禮之注差次章色黻皆在裳言黻衣者衣大名與繡裳異其文耳愚按九章盡於黻故以黻該之黻衣繡裳猶云此有黻之衣其繡之則在裳也以五采刺文謂之繡以黑靑兩色繡爲兩已相背則名黻須兼此兩義始全衣之章用繪裳之章用繡故云繡裳佩玉見非三命黝珩之舊玉藻雲天子佩白玉公侯佩山玉大夫佩水蒼玉世子佩瓀玉是佩各不同也將通作瑲說文云玉聲也壽考不忘祝願之辭欲其居此位服此服長久安寧不忘王命也呂祖謙云蘇氏謂周之失計未有如東遷之謬使平王定不遷之計收丰鎬之遺民以形勢臨諸侯齊晉𨿽大未敢貳也此論考之不精岐丰之地自犬戎盤據舊都非周所有故平王遂以賜襄公使之自取其勢非可以不遷也金履祥雲秦與戎世爲不共戴天之讐勢不兩立其與戎力戰固亦爲已不獨爲王室也當時犬戎盤據岐丰之間平王不得不許秦秦亦不得不取之然西戎方熾父子力戰二十一年而始得之固不暇東略矣巵言云世儒多咎周平王不宜以岐周之地予秦宜自取之竊謂不然夫大戎之力足以弒幽王取宗周則亦非一二諸侯之所能制也且召犬戎者申侯也立平王者申侯也平王能背申侯以令諸侯乎申侯能率諸侯以攻犬戎乎惟犬戎於秦爲世讐而其地相近故不得不賜之岐西而與之誓曰能逐犬戎卽有其地是借手於秦以報其讐而償利於秦以動其心地之與秦猶愈於犬戎平王此舉未甚失也鄒忠云秦能以一國取之王獨不能率諸侯取之乎竟使千年堂構一旦瓦解周人方悲其離黍而秦人且侈其條梅代興之兆於是見矣】

終南二章章六句【朱子但以爲秦人美其君之辭而不著其世序謂戒襄公也能取周地始爲諸侯受顯服大夫美之故作是詩以戒勸之子貢傳則云襄公克戎始取周地秦人矜之歐陽修謂自戎侵岐丰周遂東遷𨿽以岐丰賜秦而終襄公之世不能取之但嘗一以兵至岐至文公始逐戎而取岐丰之地據此則是詩爲詠文公非詠襄公明矣若申培說以爲襄公初爲諸侯秦人祝之而作則詩之發首卽以終南何有爲言自是誇其得地非但美其爲諸侯也】

蒹葭刺秦也未能用周禮將無以固其國焉【出序但原本秦下有襄公二字今去之秦至襄公子文公始有岐丰之地則此詩當屬之文公郝敬云周道親親尙賢平易忠厚黜詐力而卑武功自文武至宣幽國於岐丰民習先王禮教數百年矣平王東遷秦據有其地始以攻戰爲事刑殺爲威其民愁居懾處思昔大和景象不復可見東望河洛有遊從宛在之思西視秦邦有艱難牽率之苦文武成康之澤維系民心而秦人慘礉之法束縛其手足自立國之初已然矣序所以謂之將無以固其國蓋周之興也詩歌茁葭是春和之明景也周禮行而忠厚篤祜開卜世有道之長秦之興也詩歌蒹葭是肅殺之蕭晨也周禮廢而彊梁臘毒兆二世撲滅之禍聖人刪定法戒昭然後儒不達詆詩序爲鑿空豈不誤乎】

蒹葭蒼蒼【陽韻】白露爲霜【陽韻】所謂伊人在水一方【陽韻】遡【爾雅作溯說文作丰氏本同下三遡如字】洄【丰本作回】從之道阻且長【陽韻】遡遊從之宛【釋文作苑】在水中央【陽韻興也爾雅云蒹薕葭蘆郭璞云蒹萑之未秀者卽今之荻葭葦之未秀者卽今之蘆蒹髙數尺今人以爲簾箔因此爲名也葭一名華至秋堅成謂之萑葦詩曰八月萑葦莊子曰欲惡之孽爲性萑葦蒹葭始萌以扶吾形尋擢吾性則明此防曰蒹葭長曰萑葦矣又云萑荻也荻之初生曰菼一曰薍一曰鵻蒹其未秀者也按此則蒹自小至大有七名菼鵻蒹薕荻萑也葭自小至大有四名葭華蘆葦也二物共十一名覽者易混詳載於此蒼蒼深靑色毛傳云盛也白露爲霜者孔頴達云八月白露節秋分八月中九月寒露節霜降九月中鄭云蒹葭在眾艸之中蒼蒼然彊盛至白露凝戾爲霜則成而黃愚按露主敷施霜主刻制白露況周霜以況秦言時值白露蒹葭之色尙蒼蒼然今也陰气過盛露忽凝而爲霜則蒼蒼者將忽變而爲黃矣以興岐丰之地今爲秦有秦變周道非復昔日忠厚徳澤之舊也民何以堪伊說文雲從人從尹尹正也又云尹大治天下者所謂伊人言追思昔日正治天下之人指文武也文王都丰武王都鎬丰依灃水鎬依鎬水故以在水一方言之一方解見汾洳篇以後章湄涘推之乃近水之地與下文水中不同遡本作防說文云向也爾雅云逆流而上曰遡洄順流而下曰遡遊孫炎云逆渡者逆流也順渡者順流也道水道也增韻雲山曰險水隔曰阻宛說文云屈艸自覆也掩蔽而不能自達之意央說文雲中央也從大在冂之內徐鍇雲從大取其中正防意禮記集解方氏云央以適當言之惟中乃可言央詩人設爲立此望彼之言云彼近水一方之地恍愡見伊人在焉必逆水以求庻有登岸相見之期然其如目前之苦難何若順水而求則愈趨愈下而伊人終不可得而見矣何者伊人所居原不在水而求之於水此必不得之數也嚴粲云逺方之俗不聞中國之禮義將使之逆流而上以往求攸濟歟則路險阻而且長遠諭其狃於功利以道爲逺而難致必不能彊勉而行之也將使之順流以涉而聽其所止與則宛然惟在水之中央諭繇今之道無變今之俗終必亡而已矣道本非遠而秦人以爲遠所謂安能邑邑以待數百十年而爲帝王也故詩人因秦人之意以道阻且長言之又云周弱而緜秦彊而顚繇其禮之存亾異焉耳蘇轍云秦起於西垂與遠裔雜居本以彊兵富國爲先而不知以禮義終成之故其後世狃於利而不知義至商君厲之以法卒以此勝天下旣勝之後二世而亾其數有以取之矣】蒹葭淒淒【葉支韻此移翻石經丰氏本俱作萋萋】白露未晞【葉支韻讀如羲虛宜翻】所謂伊人在水之湄【支韻丰氏本作麋】遡洄從之道阻且躋【葉支韻讀如支章移翻釋文作隮】遡遊從之宛在水中坻【支韻興也淒通作萋說文云艸盛也言蒹葭尙盛也晞幹也未晞鄭云未爲霜孔云匪不晞言見日則幹此篇上章言白露爲霜則此言未晞謂未幹爲霜與彼異蓋時當八月𨿽气候早寒而露亦有未盡凝爲霜者以諭王澤之猶未熄也湄毛雲水隒也爾雅說文皆雲水艸交爲湄孔雲謂水艸交際之處水之岸也釋名云湄眉也臨水如眉臨目也躋爾雅公羊皆云陞也逆流漸上與陞髙同也坻水中地之略髙者爾雅云小洲曰渚小渚曰沚小沚曰坻】蒹葭采采【葉紙韻此禮翻】白露未已【紙韻】所謂伊人在水之涘【紙韻】遡洄從之道阻且右【葉紙韻羽軌翻】遡遊從之宛在水中沚【紙韻興也采說文云捋取也曰采采者非一辭也先言蒼蒼象其色繼言淒淒美其盛至是則可以采矣然猶是八月之時故白露方下而未止也子貢曰文武之道未墜於地白露未已之況也涘厓也水濵之地言湄比一方爲近言涘比湄又爲近以況王道之近人也人病不求耳右者在我之右也初言道阻且長似茫茫未有窮期次言躋則道𨿽阻然已近在我之上更一躋而是耳此言右則道𨿽阻然已迫居我之右但一轉而是耳亦漸求而漸近之況也沚釋名云止也可以止息其上言如狃於所趨必無見伊人之日初言在水中央或猶可以縱一葦淩茫然而攺途以求至焉過此遡遊不己則登岸何從將有小於沚之坻爲之礙矣又將有大於坻之沚爲之礙矣是又愈隔而愈逺之況也詩言之婉而多風如此】

蒹葭三章章八句【朱子謂此詩不知何所指而以序說爲鑿夫不能虛心以求其義則序說誠鑿也子貢傳申培說皆以爲君子隱於川上秦人慕之於語意近似然詩人托物起興皆有深意存焉白露爲霜白露未已語自有骨豈徒紀時而已乎序深得之但以爲刺襄公則此詩乃刺文非刺襄也】

黍離閔宗周也周大夫行役至於宗周過故宗廟宮室盡爲禾黍閔周室之顚覆��不忍去而作是詩也【出序朱傳從之按武王作邑於鎬京謂之宗周是爲西都成王在丰欲宅雒邑使召公先相宅以庻殷攻位於洛汭在澗水東瀍水西旣成謂之王城今河南是也是爲東都召公旣相宅周公又再小瀍水東以居殷頑民謂之成周今雒陽是也是爲下都已而成王遷九鼎於雒邑而復還歸處西都至十一世幽王嬖褒姒生伯服廢申後太子宜臼奔申申侯與犬戎攻宗周殺幽王於戲晉文侯鄭武公迎宜臼於申而立之是爲平王以亂故徙居東都王城及襄公興兵討西戎救周乃以岐丰之地賜之秦遂有西都宗周畿內八百里之地自平王東遷之後凡稱西周者指丰鎬也稱東周者指東都也及威烈王而後東都下都又分二周所謂西周則東都河南也所謂東周則下都雒陽也】

彼黍離離【說文作防防】彼稷之苗【蕭韻】行邁靡靡中心搖搖【蕭韻爾雅作愮愮】知我者謂我心憂【尢韻】不知我者謂我何求【尢韻】悠悠蒼【釋文作倉】天【先韻下葉眞韻汀因翻】此何人【眞韻亦葉先韻如延翻】哉【賦而興也彼彼宗廟宮室黍說文云禾屬而黏者也以大暑而種故謂之黍本艸注云黍似粟而非粟也有二種米黏者爲秫可以釀酒不黏者爲黍如稻之有秔糯耳羅願云孔子曰黍可以爲酒禾入水也然則又以禾入水三字合而爲黍家語孔子曰黍者五穀之長祭先王以爲上盛離乃鳥名當通作麗說文云艸木相附麗土而生重言離離者謂眾黍分布相屬著也稷似黍而小黑色亦謂之粟古謂之粢曲禮稷曰明粢是也亦謂之穄穆天子傳赤烏之人獻穄百載是也徐云闗中謂之糜羅願云冀州謂之�凡艸之生於田者曰苗故字從艸從田初生亦曰苗論論謂苗而不秀秀而不實蓋自苗而秀而實是其序也孔云黍言離離稷言苗則是黍秀稷未秀按出車謂黍稷方華則二物大時相類但以稷比黍黍差爲稙故黍秀而稷苗也陸化熈云詩爲閔故宗廟宮室作而詩中不見一字直將彼字暗指而已此是感慨最深處又程氏解彼黍者我后稷之苗也殊穿鑿一說季本云宗廟宮室盡爲禾黍以事理論之似不盡然當時周𨿽東遷雒邑而岐周舊地已盡封秦假使故宮爲其所毀則都城之內宜爲室廬乃以黍稷爲言則當在野外之地而豈可語於城內哉且五穀者民之所資以養者也而稱其黍稷之盛則其民尢爲勤力似有嘆羨之意與言蔓艸荊蓁者不同矣其必秦得岐周之後務本力農周大夫出過其地而見之知秦地廣民勤將以富彊雄天下而傷周室之不競乎亦通行邁以往來之人言邁說文云逺行也靡說文云披靡也徐鍇云披靡分也故於非取相違之義往者過來者續覩玆丘墟景象已習爲故常但分道而馳略無停步低徊之意所謂靡靡也搖搖者心憂而無所附著戰國防謂心搖搖如懸旌是也下文兩謂我正是靡靡情狀我見行者邁者之靡靡則中心益搖動而不能自已間有一二知者或亦謂此人必有所憂然其實非眞知也其不知者怪我低徊不去謂我將何所求乎一腔隱痛向伊誰訴言下已有欲呼天之意矣鐘惺云知我者謂我心憂不知我者謂我何求蓋以黍離爲固然而不復知此爲何地此詩之作爲何繇矣那得不哭悠說文云憂也爾雅云思也蒼天以體言之尊而君之則稱皇天元气廣大廣稱昊天仁覆閔下則稱旻天自上降鑑則稱上天據逺視之蒼蒼然則稱蒼天孔云爾雅春爲蒼天夏爲昊天秋爲旻天冬爲上天謹按尙書堯典羲和以昊天總勅以四時故知昊天不獨春也左傳夏四月孔子卒稱曰旻天不弔非秋也六藝之中諸稱天者以情所求之耳非必於其時稱之浩浩昊天求天之博施蒼天蒼天求天之髙明旻天不弔求天之生殺當其得宜上天同云求天之所爲當順其時也此之求天猶人之說事各從其主耳若察於是則堯命羲和欽若昊天孔子卒旻天不弔無可怪耳陸佃云詩於髙遠難訴毎稱蒼天巷伯之矜此勞人黃鳥之殲我良人皆是也又云爾雅於春言其色於夏言其气於秋言其情於冬言其位相備也悠悠蒼天言我之憂思惟蒼天知之而已此何人哉不忍斥言蓋指平王也對彼言此謂此居東都之人也舊說以爲指幽王然幽王已成往事似不足言矣大夫之爲此詩其有志於興復者乎謝枋得云能爲閔周之詩者一行役大夫之外無人也不知平王而聞此詩也亦有惻於中否乎吾觀書至文侯之命知平王之不足有爲矣所以訓戒晉文侯者惟曰自保其國而已王室之盛衰故都之興廢悉置度外吾於黍離之詩重有感夫蘇軾云周之失計未有如東遷之謬也自平王至於亾非有大無道者也頿王之神聖諸侯服享然終以不振則東遷之過也昔武王克商遷九鼎於洛邑成王周公復增營之周公旣沒蓋君陳畢公更居焉以重王室而已非有意於遷也周公欲葬成周而成王葬之畢此豈有意於遷哉今夫富民之家所以遺其子孫者田宅而已不幸而有敗至於乞假以生可也然終不敢議田宅今平王舉文武成康之業而大棄之此一敗而鬻田宅者也夏商之王皆五六百年其先王之徳無以過周而後王之敗亦不減幽厲然至於桀紂而後亾其未亾也天下宗之不如東周之名存而實亾也是何也則不鬻田宅之效也盤庚之遷復殷之舊也古公遷於岐方是時周人如狄人也逐水艸而居豈所難哉衛文公東徙渡河恃齊而存耳齊遷臨淄晉遷於絳於新田皆其盛時非有所畏也其餘避宼而遷都未有不亾𨿽不卽亾未有能復振者也春秋時楚大饑羣蠻叛之申息之北門不啟楚人謀徙於阪髙蒍賈曰不可我能往宼亦能往於是乎以秦人巴人滅庸而楚始大蘇峻之亂晉幾亾矣宗廟宮室盡爲灰燼溫嶠欲遷豫章三吳之豪欲遷防稽將從之矣獨王導不可曰金陵王者之都也王者不以丰儉移都若衛文大帛之冠何適而不可不然𨿽樂土爲墟矣且北宼方疆一旦示弱竄於蠻越望實皆喪矣乃不果遷而晉復安賢哉導也可謂能定大事矣嗟夫平王之初周𨿽不如楚之疆顧不愈於東晉之防乎使平王有一王導定不遷之計收丰鎬之遺民而修文武成康之政以形勢臨東諸侯齊晉𨿽彊未敢貳也而秦何自霸哉魏惠王畏秦遷於大梁楚昭王畏吳遷於郢頃襄王畏秦遷於陳考烈王畏秦遷於壽春皆不復振有亾徴焉東漢之末董卓劫帝遷於長安漢遂以亾近世李景遷於豫章亦亾故曰周之失計末有如東遷之謬也】彼黍離離彼稷之穗【寘韻】行邁靡靡中心如醉【寘韻】知我者謂我心憂【見前】不知我者謂我何求【見前】悠悠蒼天【見前】此何人哉【賦而興也穗本作采說文云不成秀也通誌云稷穗似蘆而米可食如醉者言憂之沈昬而不醒如醉然也】彼黍離離彼稷之實【質韻】行邁靡靡中心如噎【葉質韻於悉翻】知我者謂我心憂【見前】不知我者謂我何求【見前】悠悠蒼天【見前】此何人【見前】哉【賦而興也實謂成實而堅也孔云三章歷道其所更見大夫役當有期而反但事尙未周了故也或疑稷文有攺易而黍文不變何也按羅願云黍以大暑而種故農家以三月上旬爲上時四月上旬爲中時五月上旬爲下時月令仲夏之月農旣登黍天子以雛嘗黍羞以含桃先薦寢廟黍固有早晚其晚者不妨至孟秋始熟故庻人秋乃薦黍此天子之禮自重其先熟者而嘗薦之耳據此黍旣有早晚三輩則當離離時而或值稷之苗稷之穗稷之實蓋以早晚爲異理固然也楊愼直以爲猶興桃夭者因葉及華因華及實蓋一時所見一日所賦則詩人乃是懸空托詠似未是又羅云黍大體似稷故古人並言黍稷行役之人有憂於內則有不察於外故於此或不能辧也此說在太平禦覽先有之故劉勰云思親者莪蒿不分閔周者禾稷莫辧蓋心在於憂與哀而視物之似而誤也亦通孔云噎者咽防蔽塞之名言憂深不能喘息如噎之然三章所以爲賦而興者蓋以苗之搖曳興搖搖以穗之下垂興如醉以實之堅滿興如噎也按小弁之詩云踧踧周道鞠爲茂艸若預知有今日然者箕子朝周過殷故墟城壞生黍箕子傷之乃作麥秀之詩曰麥秀漸漸兮禾黍油油彼姣童兮不我好仇其語意與此相類但彼所謂姣童正指紂此則意在平而不在幽耳】

黍離三章章十句【序不錄作者姓名而子貢傳以爲尹伯封之作至申培說獨詳云幽王伐申申侯逆戰於戲射王弒之立平王於申自申遷雒命秦伯帥師逐犬戎於鎬京尋遣尹伯封犒秦伯之師過故宗廟宮室秦人皆墾爲田咸生禾黍旁皇不忍去故作此詩因記曹植云昔尹吉甫信後妻之讒而殺孝子伯奇其弟伯封求而不得作黍離之詩而太平禦覽亦載韓傳云黍離伯封作也離離黍貌也詩人求亾不得憂懣不識於物視彼黍離離然憂甚之時反以爲稷之苗乃自知憂之甚也則此詩之爲伯封作相傳已久特作詩之指異耳乃劉向新序則云衛壽閔其兄伋之且見害作憂思之詩黍離是也其事與伯封事相類但黍離爲王風之首向之言殆未可信或訛以傳訛耳】

中谷有蓷宗周當喪亂之後地棄不卹其人民饑荒離困罔克匡生之象該乎詞矣【出程仲虞紫雲隱書序云閔周也夫婦日以衰薄凶年饑饉室家相棄焉申培說亦云民饑而流夫婦不保君子閔之而作是詩孔頴達嚴粲皆皆屬之平王時然則直是王室東遷舊都之民無所依怙故其顚沛流離遂至於此誠可閔也胡安國云男女居室人之大倫也婚姻之禮廢則夫婦之道苦滛辟之罪多矣氓之詩所以刺衛中谷有蓷所以閔周易序咸恆爲下經首春秋內女出夫人歸凡男女之際詳書於防所以正人倫之本也其防防矣】

中谷【陸璣疏作谷中】有蓷暵【說文作�雲水濡而幹也陸徳明本一作灘】其榦【葉寒韻居寒翻】矣有女仳離嘅其嘆【葉寒韻他幹翻陸本一作嘆】矣嘅其嘆【同上】矣遇人之艱【丰氏本作囏】難【寒韻】矣【與也爾雅雲水注川曰谿注谿曰谷蓷艸名說文云萑也陸佃云葉形似荏方莖白蕐蕐生節間如雞冠子黑色細長三稜羅願云全似杜天麻而不生橫枝陸璣云舊說及魏博士濟陰周元明皆云庵防是也韓詩及三蒼說悉云益母也故曾子見益母感恩郭璞云今茺蔚也本艸衍義云茺蔚子葉至初春亦可煮作菜食淩冬不凋瘁一名益母一名益明一名大札一名貞蔚劉歆李巡皆以爲臭穢艸卽茺蔚也毛鄭誤解爲鵻按鵻乃萑之別名卽菼也初生爲菼長大爲薍成則名萑又名爲鵻一物四名其字從艸萑聲萑音完從隹從乃山羊角今文於萑省故作萑耳與名蓷之萑相亂而實不同此萑從艸隹聲音追不可不辧嚴粲云舊以蓷艸宜生髙陸生谷中則傷於水非也據本艸茺蔚正生海濵池澤其性宜濕暵旱燥也易曰燥萬物者莫暵乎火說文云耕防田曰暵毛傳解暵爲菸以爲萎死之義非是漧亦燥也指蓷而言嚴雲谷中之地陰潤其蓷艸宜難旱也今暵燥其幹者旱則幹者先燥也與饑饉則貧者先悴也萬尙烈云蓷益母也故以與女仳說文云別也鄭氏云近曰離逺曰別有女仳離者有女爲其夫所棄或近而離或逺而別見非一女也嘅嘆聲徐鍇云意气有所郁嘅然也嘆說文云吟也亦謂之長大息人嘅嘆則息大而長也人謂夫也艱難猶言窮厄也蓋歸咎其夫之所遭云爾未有怨意範祖禹云世治則室家相保者上之所養也世亂則男女相棄者上之所殘也其使之也勤其取之也厚則夫婦日以衰薄而凶年不免於離散矣又羅願云蓷一名益母曾子見之而悲詩人之托此亦其窮而反本氓之詩色衰相棄則嘆兄弟之不知竹竿適異國而不見答則嘆父母之相逺此所以獨感於益母與亦通】中谷有蓷暵其修【葉屋韻式竹翻陸云或作蓨】矣有女仳離條其歗【葉屋韻式六翻陸云或作嘯】矣條其歗【同上】矣遇人之不淑【屋韻丰本作叔】矣【興也修說文云脯也旱旣久則艸幹之極如脯然也條猶長也漢郊祀歌云聲气逺條歗吹聲也解見江有汜篇嚴云條條然而長歗其悲恨深於嘆矣淑通作俶不淑不善也鄭云言君子與己不善此正斥其夫之行而言蓋怨辭也】中谷有蓷暵其濕【緝韻蘇子繇本作隰】矣有女仳離啜【韓詩本作惙外傳作掇】其泣【緝韻】矣啜其泣【同上】矣何嗟及【緝韻】矣【興也濕廣韻雲水霑也嚴云生於濕者今亦爲所暵興富足者亦乏絕矣凶年饑饉之甚貧富皆憔悴也啜說文云嘗也爾雅云茹也詩詁云泣而縮气也泣說文雲水淚也無聲出涕曰泣徐鍇云泣哭之細也防子過殷墟欲哭則不可欲泣則以其似婦人是也補傳云歗甚於嘆泣甚於歗蘇轍雲中谷之蓷旱之所難及也今也旣先燥其幹者及其甚也則𨿽其生於濕者亦不免也旱及於濕則盡矣譬如周人風俗衰薄其始也人之艱難者棄其妻耳其後人之不善者棄之矣及其旣甚至有無故而棄之者故其以艱難而見棄者則嘆之嘆之者知其不得已也以不善而見棄者則條條然而歗歗者怨之深矣及其無故而見棄也則泣而已泣者窮之甚也何嗟及者言何所嗟悔而可及蓋𨿽其所遭之不幸亦自傷其所從之非人也說苑引孔子曰不愼其前而悔其後𨿽悔無及矣詩曰啜其泣矣何嗟及矣言不先正本而成憂於末也黃佐云周官行於盛時每遣小行人賙委其凶荒今也不然室家相棄則亦付之無可柰何而已】

中谷有蓷三章章六句【子貢傳申培說丰氏本篇名俱作中谷按詩序乃詩人閔周之作朱子攺爲婦人自述其悲嘆之辭非也觀篇中云有女仳離安在其爲婦人自作也子貢傳中有闕文大抵與申培說同】

碩人衛傅母作也莊姜始嫁至衛先容後禮傅母作此以勵之【劉向列女傳云齊女爲衛莊夫人號曰莊姜姜姣好始往操行衰惰心滛佚冶容傅母見其婦道不正諭之曰子之家世世尊榮當爲民法則子之質聰達於事當爲人表式儀貌壯麗不可不自修整衣錦防裳飾在與馬是不貴徳也乃作詩曰碩人其頎衣錦防衣齊侯之子衛侯之妻東宮之妹邢侯之姨譚公維私砥厲女之心以髙節以爲人君之子弟爲國君之夫人尢不可有邪僻之行焉女遂感而自修君子善傅母之防未然也愚因此悟子夏禮後之說其所謂素以爲絢者蓋詠象服耳先儒謂象服者畵翟羽於其上故孔子以繪事後素觧之詩人但詠姜氏族類容貌服飾之盛而絕無一語稱贊其徳子夏心疑詩人之有防辭也若曰君夫人信美矣但象服禮服也詩人何爲僅附見於容貌之後倘亦刺其修容而簡禮乎此卽傅母立言之指所謂意在言外者故孔子許之曰起予者商也始可與言詩已矣今文逸素絢一語而舊解禮後復牽彊不可通非列女傳孰使正之哉他詩若刺宣姜刺魯桓亦俱言服飾容貌威儀技藝之美而闕失自見其機軸頗與此同甚矣古詩之防而婉也又按史記衛武公卒子莊公揚立莊公五年取齊女爲夫人好而無子以竹書紀年推之武公之薨在平王十三年則莊公取齊女之歲實平王之十八年也】

碩人其頎【防韻】衣錦褧【禮記列女傳俱作防說文作檾書大傳作蘏】衣【防韻】齊侯之子衛侯之妻【葉支韻子宜翻】東宮之妹邢侯之姨【支韻】譚【白虎通作覃】公維私【支韻賦也頭大曰碩故碩爲大義碩人尊大之人指莊公也白華之詩申後亦稱幽王爲碩人說文無頎字本作頯其義則面顴也然莊子云其顙頯然注以爲大朴之貌又爾雅貝蚆博而頯注云頯者中央廣兩頭銳合此二說可以得用頯字之意蓋摹擬莊公容貌如此衣錦以下始詠莊姜衣錦三句須一气讀急回顧與首句相應言此衣錦褧衣而來者乃是以齊侯之子而爲衛侯之妻也錦說文云襄色織文按襄者雜色也劉熈云錦金也作之用功重其價如金故字從金帛衣錦者言以錦爲衣也舊注衣錦之衣去聲謂衣著褧衣之衣如字謂衣服然丰之詩云衣錦褧衣與此文正同下文對裳錦褧裳則以上衣爲衣著者非也鄭云國君夫人翟衣而嫁今衣錦者在塗之所服也褧說文云檾也檾者枲屬羅願云檾髙四五尺或六七尺葉似薴實如大麻子今人績爲布或作顈雜記云三年之喪旣顈是也通作防玉藻云禪爲防是也襌者衣不重也亦作景士昏禮云女登車姆爲加景乃驅是也古婦人盛服必加禪衣於外卽周禮六衣之素沙君子偕老篇之防彼縐絺中庸所謂惡其文之著者也孔頴達云婦人之服尙輕細且欲露錦文必不用厚繒故鄭箋云以禪縠爲之而許愼說文字作檾沈括謂是織檾麻以成布未知孰是嚴粲云齊侯之子嫁爲衛侯之妻言匹敵也東宮以下又自齊侯一語而推衍言之乃文法波瀾處東宮太子所居之宮杜預云太子不敢居上位故常處東宮孔頴達云四時東爲春萬物生長在東西爲秋萬物成就在西以此君在西宮太子常處東宮也易象西北爲幹幹爲君父故君在西東方震震爲長男故太子在東也按左傳東宮名得臣孔云齊世】【家莊公生僖公東宮得臣未知何公太子按史記年表衛莊公之立在春秋前二十五年齊僖公之立在春秋】【前八年然則莊姜必非齊僖之女蓋是莊公之女僖公姊妹也得臣爲太子早死故僖公立也不言僖公姊妹而系得臣者見其是適女也爾雅云男於謂女子先生爲姊後生爲妹張揖云妹末也劉熈云妹昧也猶日始入歷時少尙昧也孔云系太子言之明與同母見夫人所生之防邢周公子所封邑左傳所謂邢茅胙祭周公之者在今直順徳府邢臺縣侯爵也譚國名在今山東濟南府歷城縣路史云嬴姓春秋莊十年書齊侯滅譚譚子奔莒則譚本子爵而得稱公者白虎通云伯子男臣子於其國中褒其君爲公以爲諸侯有防聚其事相朝聘之道故稱公而尊或稱伯子男而卑爲交接之時不私其臣子之義心俱欲尊其君父故皆令臣子得稱其君爲公也此詩亦言公者蓋依其臣子之稱便文耳爾雅云妻之姊妹同出爲姨女子謂姊妹之夫爲私郭璞云同出謂其已嫁劉云姊妹互相謂夫曰私言於其夫兄弟之中此人與己姊妹有恩私也孫炎云私無正親之言然則謂吾姨者我謂之私邢侯譚公皆莊姜姊妹之夫互言之耳劉公瑾云歷言此者以見莊姜之姊妹與莊公之姻婭其尊皆同也鄒云按漢儒謂禮惟嫁長女餘皆爲媵然碩人旣爲衛侯妻而邢譚之夫人又皆其姊妹行也亦足證漢儒之誕妄】手如柔荑【葉支韻弋枝翻】膚如凝脂【支韻】領如蝤蠐【釋文作�又作齊】齒如瓠犀【葉支韻息滋翻爾雅注作棲】螓【說文作�云好貌】首娥眉【支韻】巧笑倩【霰韻釋文作蒨】兮美目盻【葉霰韻匹見翻說文釋文石經俱作盻按盻胡計翻恨視貌佩觽集云流俗以盻恨之盻爲盼睞之盼莫以爲非】兮【論語此下有素以爲絢兮一句丰氏本同朱子謂碩人詩四章而皆七句不應此章獨多一句蓋不可知其何詩賦也茅之始生曰荑解見靜女篇按荑不專爲茅荑說文徐鍇云荑初生艸也一云卉木初生葉貌相經云筋不束體血不蕐色手無春荑之柔髮有寒蓬之樵蓋形之下也膚本作臚說文云皮也禮運疏云革外薄皮曰膚膚內厚皮曰革凝冰同字故有凝結之義內則疏云凝者爲脂釋者爲膏孔云脂有凝有釋散文則膏脂皆總名對例卽孫炎云膏凝曰脂是也領說文云項也一名頸蝤蠐虫名方言作蝤蠀爾雅云蟦蠐螬蝤蠐蠍又云蠍蛣蠍桑蠧孫炎據方言云蠀螬謂之蟦自闗而東謂之蝤蠀梁益之間或謂之蠍秦晉之間謂之蠧然則蟦蠐也蠐螬也蝤蠐也蛣也桑蠧也蠍也一虫而六名也按郭璞云蠐螬在糞土中蠍在木中陸佃云蟦蠐外黃內黑亦或謂之蠐螬列子所謂烏足之根爲蠐螬是也蝤蠐內外潔白符子所謂石生金木生蠍是也化書曰燥濕相育不母而生蝤蠐此卽木中蠧虫亦曰桑蠧繇是以觀蟦蠐名螬蝤蠐名蠍原是兩物而蛣與桑蠧則蝤蠐之別名也以其在木中白而長故以況莊姜之領七辧云蝤蠐之領阿那宜顧是也瓠匏屬陸佃雲長而瘦上曰瓠短頸大腹曰匏犀爾雅作棲字異音同通用孫炎云瓠中瓣也齒如瓠犀者朱子云言其方正潔白而比次整齊也按相法齒瓣白如瓠犀靑如橊子者防螓鄭云謂蜻蜻也郭璞云如蟬而小有文爾雅翼云蟭蟟之小而綠色者此虫額廣而且方故以爲婦人首之比蛾蠶蛾也陸佃云繭生蛾蛾生卵蛹者蠶之所化蛾者蛹之所化荀卿蠶賦云蛹以爲母蛾以爲父是也蛹一名螝蛾一名羅孫炎以爲螝卽是雄蛹卽是雌羅卽是雄蛾卽是雌蛾似黃蝶而小其眉句曲如畵故曰蛾眉也巧猶工也笑解顏啟齒也字從竹從夭李陽冰云竹得風其體夭屈如人之笑故蘇子瞻作文與可畵竹贊云竹亦得風夭然而笑是也倩說文云美也徐鍇云若艸木之蔥蒨也毛傳以爲好口輔韓詩以爲倉白色俱無據盻說文云目好貌按盻本作盼從目從分毛傳解以爲目黒白分者是也是則莊姜容貌之美又有如此者鄒云此章妙寫娟麗後世騷人辭賦祖之如大招篇云朱唇皓齒嫭以姱只丰肉防骨體便娟只曾頰倚耳曲眉規只小腰秀頸若鮮卑只靨輔奇牙宜笑嘕只招魂篇云娭光眇視目曾波些被文服鐵麗而不奇些長髮曼鬋艷陸離些好色云眉如翠羽肌如白雪腰如束素齒如含貝雒神云肩如削成腰若約素延頸秀項皓質呈露云髻峩峩修睂聨娟丹唇外朗皓齒內鮮明眸善睞靨輔承權皆此詩爲之嚆矢也】碩人敖敖【豪韻】說【釋文丰氏本俱作稅】於農郊【葉豪韻居勞翻】四牡有驕【葉豪韻起勞翻】朱幩鑣鑣【葉豪韻博毛翻丰氏本作麃麃】翟茀【周禮注作蔽又作茇】以朝【葉豪韻直髙翻】大夫夙退【列女傳作夜】無使君勞【豪韻賦也碩人指莊公也敖說文云出遊也說爾雅云捨也說文云釋也農郊近郊時蓋莊公不行親迎之禮故因莊姜未至而出遊捨止於近郊以待之也四牡以下皆謂莊姜之輿馬也四牡車之四馬驕壯貌說文云馬髙六尺爲驕幩鑣飾也毛傳云人君以朱纏鑣且以爲飾按說文無幩字疑通作噴噴者吒也蓋鑣在馬口傍時或噴吒而出涎沫故鑣謂之排沫其纏之則以朱爲飾但以其正當馬噴吒之處故曰朱噴也噴訛爲幩今謂朱是鑣飾之色則可謂朱爲鑣飾之名則不可鑣者馬銜外鐵釋名云包也在旁也斂其口也一名扇汗一名排沫爾雅謂之钀嚴粲云鑣鑣非一鑣也每馬之鑣皆有朱色之飾故曰鑣鑣翟翟車也夫人以翟羽飾車茀者艸盛之義艸盛則能蔽物故謂車蔽爲茀爾雅輿革前謂之鞎後謂之茀易婦喪其茀是也孔云婦人乘車不露車之前後設帳以自隱蔽謂之茀因以翟羽爲飾周禮巾車注引此謂厭翟也厭翟者次其羽使相迫也朱幩擬人君之翟茀極小君之儀嫡夫人之正禮以朝者莊姜已至於衛而入君之朝也夙早退罷也禮玉藻云君日出而視朝退適路寢聽政使人視大夫大夫退然後適小寢釋服國人樂得夫人以爲君配而又鄭重大昏之禮故謂大夫之在公者宜早退無使吾君勞倦於政事而於禮文或有所闕耳非恐其不得相親之謂也】河水洋洋北流活活【曷韻說文作�】施罛【說文作罟】濊濊【葉曷韻呼括翻又葉月韻許月翻說文作濊】鱣鮪發發【月韻葉曷韻北末翻韓詩作鱍說文作鮁丰氏本作�】葭菼揭揭【葉月韻語訐翻又葉屑韻蹇列翻又葉曷韻烏割翻】庶姜孼孼【屑韻韓詩丰本俱作防雲長貌】庶士有朅【屑韻亦葉月韻丘謁翻韓詩丰本俱作桀云健也興也此卽來途所見以起興河在齊西衛東自齊適衛河界其中北流入海洋洋盛大貌活活說文雲水流聲爾雅魚罟謂之罛注云网最大者濊濊朱子云罟入水聲也說文云凝流也本作濊楊愼雲水平則流凝杜詩江平不肻流李端詩水深難急流是也又馬融云大魚网目大豁豁也此但以音解似無據郭璞云鱣大魚如鱏肉黃大者二三丈今江東呼爲黃魚卽是也陸佃云俗謂之玉版嚴云本艸以鱣爲鱑魚俗作鱘卽鱘鱑魚也鮪鱣屬陸佃云鮪岫居至春始出而浮陽北入河西上龍門入漆沮故詩言漆沮入河通道此魚按爾雅鮥鮇鮪沈云江淮間曰鮇伊洛曰鮪海濵曰鮥卽一魚也能度龍門則爲龍故禮記雲龍以爲畜故魚鮪不淰鮪從龍者也陸璣云鱣鮪出江海三月中從河下頭來上鱣身形如龍銳頭口在頷下背上腹下皆有甲縱廣四五尺今於盟津東石磧上釣取之大者千餘斤可烝爲臛又可爲鮓魚子可爲醬鮪魚形似鱣而靑黑頭小而尖似鐵兜鍪口亦在頷下其甲可以磨姜大者不過七八尺益州人謂之鱣鮪大者爲王鮪小者爲鮇鮪色白味不如鱣也宋祁云王鮪腥不可近官以爲鮓獻禦其味甚美發韓詩作鱍魚掉尾也云發發者馬融云魚著网尾發發然卽諺所云撥刺是也爾雅云葭蘆菼薍李巡云分別葦類之異名按葭葦之未秀者卽蘆也菼萑之初生者似葦而小長大名薍成則名萑又名鵻陸璣云薍或謂之荻其初生三月中其心挺出其下本大如箸上銳而細揚州人謂之馬尾揭說文云髙舉也云揭揭者爭長而競進之貌馮時可云葭菼出河中者得气尢厚故衛風曰河水洋洋葭菼揭掲北魏信都芳爲律管吹灰之術得河內葭灰用之應節便飛余灰卽不動也可以信詩人之深於物理矣庶姜謂侄娣莊姜爲東宮之妹乃莊公之嫡出曰庶姜則同姓之媵也嚴云庶出爲孼言孼孼者眾多之貌猶言非一孼也庶士毛傳云齊大夫送女者孔云左傳凡公女嫁於敵國公子則下卿送之於時齊衛敵國莊姜齊侯之子則送者下卿也大夫卿之總名士者男子之大稱故云庶士朅說文云去也字從去楚辭車旣駕兮朅而歸卽此朅也庻士送莊姜而來今旣畢事則有去衛國而歸者矣詩之興意以施魚罟於河中而得大魚興莊公求昏於齊而得貴女以河上葭菼之艸揭揭然興庶姜庶士從莊姜而來歸也夫以莊姜所居之貴齊國資送之盛如此方爲衛人所仰望而可不以禮自修乎鄭重言之使其自悟傅母之所以爲善諷也左僖二十三年公子重耳於秦秦伯納女五人懷嬴與焉他日公享之公子賦杜水杜預以爲逸詩韋昭國語注以爲當作沔水取朝宗於海之義今按二說皆非也河水卽此章因秦伯納女故有庶姜孼孼之詠然不云碩人之四章而但舉章首二字史筆固不拘一法耳】

碩人四章章七句【左傳云初衛莊公娶於齊東宮得臣之妹曰莊姜美而無子衞人所爲賦碩人也序泥其說遂以爲閔莊姜也莊公惑於嬖妾使驕上僣莊姜賢而不答終以無子國人閔而憂之子貢傳申培說亦云衛莊公娶於齊夫人賢而不禮焉國人閔之今按此詩作於莊姜始至之時初無閔意左傳所云衛人爲之賦碩人者但謂碩人之詩爲莊姜詠耳非謂以莊姜無子之故然後賦此詩也不善讀古書者以辭害意獘率類此】

綠衣衛莊姜傷己也妾上僣夫人失位而作是詩也【出序按左傳衛莊姜美而無子公子州吁嬖人之子也有寵而好兵公弗禁母嬖子驕所謂妾上僣而夫人失位者也】

綠【子貢傳作菉】兮衣兮綠衣黃裏【紙韻】心之憂矣【紙韻】曷維其已【紙韻比也綠蒼黃之間色黃中央之正位劉公瑾云靑黃赤白黑五方之正色也綠紅碧紫纁五方之間色也蓋以木之靑克土之黃合靑黃而成綠爲東方之間色郝敬云婦人衣夫者也夫人位中宮黃者中央土之正色雜以靑則爲綠靑木气也木克土中宮所以見逼於旁孽也綠兮衣兮者言此間色之綠也今乃爲衣也按玉藻云衣正色裳間色是間色不可爲衣而正色當爲衣也嚴粲云讀詩不可鹵莾如讀綠兮衣兮不可但言是綠色之衣當玩味兩兮字詩有黃鳥白華不言黃兮鳥兮白兮華兮惟綠衣曰綠兮衣兮蓋綠衣字皆有意義綠以諭妾衣以諭上僣故以二兮字防綴而丁寧之裏說文云衣內也孔雲間色之綠不當爲衣猶不正之妾不宜嬖寵今間色之綠爲衣而見正色之黃反爲裏而隱以興不正之妾今蒙寵而顯正嫡夫人反見疏而防綠衣以邪干正猶妾以賤淩貴夫人旣見疏逺故心之憂矣何時其可已止也張敬夫云綠衣之憂言嫡妾之亂其獘將至於不可勝言者憂在家國也夫豈特爲一身之私哉】綠兮衣兮綠衣黃裳【陽韻】心之憂矣曷維其亾【陽韻比也上曰衣下曰裳孔云以興不正之妾今蒙寵而尊正嫡夫人反見疏而卑𨿽嫡妾之位不易而莊公禮遇有薄厚也嚴粲云綠衣黃裏言掩蔽而已綠衣黃裳則貴賤倒置夫人失位矣曾鞏云亾失也不須訓爲忘言此心之憂無時失去也眞徳秀云嫡妾之亂其獘將有不勝言者曰曷維其已曷維其亾蓋𨿽欲亾憂而不可得也其後嬖妾之子州吁果以篡立而衛爲之大亂莊姜之憂於是乎驗有國者其可不鑑於玆張洽云夫君臣父子夫婦之分一失其正則亂之所從生衛莊溺愛而使內寵僣嫡嬖子害正辧之弗早貽禍後嗣可謂慘矣】綠兮絲【支韻】兮女所治【葉支韻澂之翻】兮我思古人俾無訧【葉支韻盈之翻】兮【比而賦也綠兮絲兮者言此間色之綠也本是絲也女泛指婦女治謂染治之也皎皎練絲在所染之不然奚轉而有此綠也以比妾之所以能上僣者皆繇己不徳致然此與下章皆自訟之辭也古人泛言古之人或有處此者訧說文云罪也黃佐雲天下無難處之事善處嫡妾之間則亦必敬必戒無違夫子不使有愆而已程子云衛莊姜傷己無徳以致之行有不得反求諸己而已矣絲之綠繇女之染治以成言有所自也絺綌所以來風也又魯語公父文伯之母欲室文伯享其宗老而爲賦綠衣之三章師亥聞之曰善哉宗室之謀不過宗人謀而不犯防而昭矣詩所以合意歌以詠之度於法矣賦詩之意亦取章首二句欲其愼於始耳】絺兮綌兮淒【箋云妻旁二防者從冰也寒也妻旁三防者從水也水雲慘澹之貌此淒其以風及鄭風風雨淒淒四月秋日淒淒皆當從冰今按說文只有從水之淒無從冰之淒當以淒字爲正】其以風【葉侵韻孚金翻】我思古人實獲我心【侵韻比而賦也絺綌解見葛覃篇淒毛傳云寒風也按說文淒雲雨起也今以風者取其陰涼慘淡亦如雲雨方起之時耳絺綌乃來風之物袗絺綌以禦風吾知其難矣故古語云禦寒莫如重裘止謗莫如自修也或以上章綠絲比少艾之妾言惟其綠而絲也故人愛而欲治之此章諭己之過時言絺綌本暑服今乃當淒然寒風之候猶班婕妤怨歌行所謂常恐秋節至涼飈奪炎熱者蓋恕已諒人絕無爭寵之心𨿽摹情近似然斤斤以色之盛衰爲較量其於義末矣獲我心謂先得我之心孟子曰心之所同然者何也謂理也義也聖人先得我心之所同然耳我思古人其處夫婦嫡妾之際實有當於我心者我其可不自勉乎古人不知何所指蓋亦如闗雎鵲巢之類當時女史所載也曰無訧只委曲以全婦道猶有模範古人之意實獲我心則古人來合我矣俾字與實字遙相呼應陳櫟云不得於夫而不疾其妾惟思古人以自修其身憂而不傷怨而不怒孔子謂詩可以怒其此類也夫鄧元錫云鏡古所以平心也困而能通憂而維則其惟綠衣乎又左成九年季文子如宋致女復命公享之賦韓奕之五章穆姜出於房再拜曰大夫勤辱不忘先君以及嗣君施及未亾人先君猶有望也敢拜大夫之重勤又賦綠衣之卒章而入亦借辭取義】綠衣四章章四句【子貢傳申培說皆謂衛莊公嬖人生州吁有寵而好兵莊姜憂之而作今按此詩無刺及好兵之義】

終風衛莊姜見怒於莊公賦此【出子貢傳徐光啟云詳味日月終風見莊姜惻然望夫之情見詩人忠厚之意長門賦義本於此】

終風且防【號韻說文作瀑】顧我則笑【葉號韻讀如燥先到翻古本一作防陸徳明云俗字也】謔浪笑敖【葉號韻疑到翻】中心是悼【號韻比也終風終日風也防說文云晞也亦風亦日比莊公之意態變幻不可測識也顧說文云還視也笑喜也顧我則笑玩一則字便見原無笑意謔說文云戲也浪者水流之名敖通作傲說文云倨也此承上笑字而言言不過是戲謔放浪以笑爲傲而已悼說文云懼也不知其所以待我者終將何如惟有中心自悼懼而已】終風且霾【葉支韻陵之翻】惠然肻來【葉支韻陵之翻】莫往莫來悠悠我思【支韻比也爾雅說文皆云風而雨土爲霾孫炎云大風揚塵土從上下也肻之言可莫之言無皆音近也惠然肻來乃期望之辭言莊公仁愛於我庶其可一來乎莫往莫來者言我不往則彼亦不來也悠說文云憂也莊姜無自往之理則莊公終不來矣是以使我思之而憂愁不置蓋望其君子之深厚之至也】終風且曀【霽韻】不日有曀【見上】寤言不寐願言則嚏【霽韻韓詩陸本作疌云一作啑又作疐比也曀說文云陰而風也有之言又亦音近也呂祖謙云陰風終日意其止矣不旋日而又曀焉厭苦之辭也愚按三章之言終風同然始而曰防則尙有日繼而曰霾則不見日矣又重之以不日之曀則無開霽之時矣比莊公之狂惑日甚也說文云寐覺而有言曰寤論語注云自言曰言寐說文云臥也願通作願說文云謹也曰願言者以其心之所謹念者發之於自言也嚏說文云悟解气也徐鍇云腦鼻中气壅塞噴嚏則通鄭云嚏讀當爲不敢嚏咳之嚏我其憂悼而不能寐汝思我心如是我則嚏也今俗人嚏云人道我此古之遺語也宗鏡錄云心者形於未兆動靜無不應於自心如詩之願言則嚏謂人思己則嚏故知心應千里設有處逺而思者我皆知矣是以萬事惟心先知故得稱心靈也丰熈云此承莫往莫來而言不敢望君之復來矣但得一齒及之而使我一嚏亦足矣蓋思望之尢深也】曀曀【韓詩丰氏本作防防】其陰【丰本作】虺虺其靁【灰韻】寤言不寐願言則懷【葉灰韻胡猥翻比也重言曀曀卽所謂不日有曀也萬尙烈云蛇之小者爲�虺虺電光之貌諺謂蛇子霍閃是也前三章皆言風此不言風而獨終之以靁者風比莊公之初惑於嬖妾及其惑之甚而至於昏則取象於霾曀又其甚也則將有無道之施於嫡矣故以靁終之也首章曰中心是悼莊姜已懼及此懷說文云念思也嚴粲云我爲傷悼汝之故寤覺而不寐願汝思懷我而悔悟也丰熈云此承願言則嚏而言不敢望君之道我然亦願君之一思及之乎至此則望之極矣亦因以見其君之至薄也】

終風四章章四句【序以爲衛莊姜傷己也遭州吁之防見侮慢而不能正也申培說則雲莊姜戒州吁公不悅姜憂而作詩朱子謂詳味此詩有夫婦之情無母子之意】

日月衛莊姜傷己也【出序朱子云明是莊公在時所作其篇次亦當在燕燕之前按史遷有言甚哉妃匹之愛君不能得之於臣父不能得之於子況卑下乎賢如莊姜而不見禮卒於無子信有命焉】

日居月諸照臨下土【麌韻】乃如之人兮逝不古【丰氏本作故】處【葉麌韻讀如取此主翻】胡能有定寧不我顧【葉麌韻果五翻陸徳明本作頋興也日月鄭云諭國君與夫人也居諸皆語助辭與柏舟篇解同又吾師蔡先生彀中云居諸分屬日月亦有義居言日新之日居然無攺諸言生明生魄諸常攺易亦一說也孔頴達云日以照畫月以照夜同曜齊明照臨下土以興國君視外治夫人視內政之人鄭云是人也謂莊公也逝者一往而不反之意古處朱子云以古道相處也古人於夫婦之倫必以道相處如文王之刑於寡妻是也輔廣云觀綠衣之詩所謂我思古人則於此嘆莊公不以古道處已者宜也自處以古人爲法而望人以古道處已莊姜之庭已望人皆有則矣胡之言何音之轉也定說文云安也寧猶壹也顧說文云還視也言是其心志回惑何能有安止之時乎使其能有定也豈終棄我而不顧乎此二句皆期之之辭朱子云見棄如此而猶有望之之意焉此詩之所以爲厚也又韓詩外傳云君子之聞道入之於耳藏之於心察之以仁守之以信行之以義出之以遜故人無不虛心而聽也小人之聞道入之於耳出之於口苟言而已譬如飽食而嘔之其不惟肌膚無益而於志亦戾矣詩曰胡能有定按此借辭取義然於刺莊公處夫婦之間不能以古道自持其意亦復相合】日居月諸下土是冒【號韻】乃如之人兮逝不相好【葉號韻虛到翻】胡能有定寧不我報【號韻興也冒毛傳云覆也李氏云亦照臨下土之意愛而不釋曰好韻防云女子之性柔而滯有所好則愛而不釋故於文女子爲好報答也不我報者張氏云以禮事莊公不以恩答己劉公瑾云每章末二句皆有望之之意孫能傳云寧不我顧猶望其顧也寧不我報猶望其報也語意何等繾綣玉臺新詠載王僧孺爲姬人自傷詩還君與妄扇歸妾奉君裘防弦猶可續心去最難畱果於自絕無少顧戀失詩人忠厚之意矣】日居月諸出自東方【陽韻】乃如之人兮徳音無良【陽韻】胡能有定俾也可忘【陽韻興也禮云大明生於東楊雄雲月未望則載魄於西月旣望則終魄於東朱子云日旦必出東方月望亦出東方陸佃云日月之盛皆在東方愚按此詩言日月皆以日月相望之時言敵體同徳之意也音聲良善也嚴粲云此徳音無良及邶谷風言徳音莫違皆婦人言其夫待己之意耳故爲聲音言語朱子云徳音美其辭無良醜其寔陸化熈云徳音如顧我則笑之類然皆出於戲慢故曰無良忘說文云不識也謂遺忘也言何時能有定乎果有定則向日所以待我者庶幾使我可以遺忘之而亦不復記憶之追咎之矣詩之惇厚如此】日居月諸東方自出【質韻】父兮母兮畜我不卒【葉質韻卽事翻】胡能有定報我不述【質韻文選注作衎薛君云法也興也畜養卒終也朱子云不得其夫而嘆父母養我之不終蓋憂患疾痛之極必呼父母人之至情也徐光啟云畜我不卒非欲父母養之終身也只如今人說養我不了悞我一生眞婦人語也述說文云循也循其事而稱述之也言何時能有定乎則向日莊公之所以報我者亦不復稱述之矣厚之至也】

日月四章章六句【序以爲衛莊姜遭州吁之難傷己不見答於先君以至困窮之詩蘇轍引左傳石碏之諫莊公曰將立州吁乃定之矣若猶未也階之爲禍莊公不從故及於禍此胡能有定之謂與呂祖謙亦云子叔姬妃齊昭公生捨叔姬無寵捨無威夫人見薄則冢嗣之位望亦輕此國本所以傾搖也莊姜旣不見答則桓公之位何能有定乎今繹詩中全無此意其解有定二字甚牽彊朱子以爲詩言寧不我顧猶有望之之意又言徳音無良亦非所宜施於前人者明是莊公在時所作其辧甚核然不以首句日月爲取興而云是呼日月而訴之則迂矣至如子貢傳申培說皆謂州吁弒桓公莊姜大歸於齊而作是詩蓋悞認詩中有父兮母兮畜我不卒之言然其事無據】

簡兮衛之賢者仕於伶官【出序】而作此詩刺莊公廢教也【衛風碩人之詩爲莊姜作也其兩言碩人則指莊公也此詩及考槃之詩皆有碩人之語與彼同文故知亦刺莊公也伶官樂官也自黃帝時使伶倫氏截竹而吹之以爲黃鐘之宮及周景王鑄無射而問律於伶州鳩是伶氏世掌樂官故後世多號樂官爲伶官左傳鐘儀對晉侯自稱伶人魯語伶簫詠歌及鹿鳴之三是也此詩言萬舞者伶官之事其所以通於教者何也周禮大司樂以樂教國子樂師教國子小舞籥師掌教國子舞羽吹籥諸侯之禮亾先儒謂彼𨿽天子之法推此諸侯亦有國學也按王制云諸侯天子命之教然後爲學是則侯國設學之明證然祭祀燕享亦皆有舞何知此爲學中之舞月令仲春上丁命樂正習舞釋菜周禮大胥掌學士之版以待致諸子春入學捨菜合舞捨菜卽釋菜也入學者必釋菜以禮先師其時在仲春卽此詩所云日之方中者也衛自桓公始入春秋莊爲桓父其行事無所表見但以左傳所載寵州吁一節觀之公子州吁嬖人之子也有寵而好兵公弗禁石蠟諌曰臣聞愛子教之以義方弗納邪驕奢淫佚所自邪也弗聽其子厚與州吁遊禁之不可夫州吁石厚皆國子之流而所行若是然則莊公當時之廢教蓋可知矣又篇末有西方美人之語則此詩之爲東遷後作無可疑者】

簡【陸徳明云或作蕳非也丰氏本作東云伶官名】兮簡兮方將萬舞【麌韻】日之方中在前上處【葉麌韻讀如取此主翻朱傳自章首至此爲第一章

今依毛鄭舊本】碩人俁俁【麌韻韓詩作扈扈云美貌】公庭萬舞【麌韻賦也簡通作東說文云分別之也謂分別其能舞與否者將使之舞也舊說訓簡爲簡易不恭按周禮小胥巡舞列而撻其怠慢者若使當舞之時簡易不恭豈得爲賢者乎方將猶言且也萬初學記云大舞也所以名萬者何休以爲象武王以萬人定天下民樂之故名之然商頌曰萬舞有奕夏小正曰丁亥萬用入學竹書帝舜十七年春二月入學初用萬則萬之稱其來已久或但取萬物得所之義耳舞者用兩足左右相背故其字從舛山海經云帝俊八子始爲舞又呂氏春秋云陰康氏之始陰多滯伏民气鬰閼故作舞以宣導之毛傳云以干羽爲萬舞按武舞名幹舞幹則有戚矣文舞名羽舞言羽則有籥矣或又以文舞爲籥舞呂祖謙云鄭康成據公羊傳以萬舞爲幹舞蓋公羊釋經之誤也春秋書萬入去籥言文武二舞俱入以仲遂之喪於二舞之中去其有聲者故去籥焉公羊乃以萬舞爲武舞與籥舞對言之失經意矣若萬舞止爲武舞則此詩與商頌何爲獨言萬舞而不及文舞耶左氏載攷仲子之宮將萬焉婦人之廟亦不應獨用武舞也然則萬舞爲二舞之總名明矣又左莊二十八年楚令尹子元欲蠱文夫人爲館於其宮側而振萬焉夫人聞之泣曰先君以是舞也習戎備也蓋謂萬舞之中有武舞焉非專以萬舞爲武舞也孔頴達雲月令仲春之月命樂正習舞入學者必釋菜以禮先師此日之方中卽彼春入學是矣謂二月日夜中也尙書日中星鳥左傳馬日中而出皆與此同也愚按竹書所載二月入學初用萬及夏小正所云丁亥萬用入學卽月令仲春上丁之制也在前者在下文公庭之前上謂上頭也處說文云止也此教舞之伶官在公之前其所止之地位則在眾舞者之上頭也孔云在前列上頭惟教者爲然碩人指莊公也解見碩人篇俁說文云大也以容貌言言莊公以俁俁之容臨之於上也公庭者公所居之庭禮仲春入學習舞此日中之時舞當在學乃令之於公庭而萬舞焉莊公之屑越禮教於此徴之矣】有力如虎【麌韻】執轡如組【麌韻朱傳自碩人至此爲第二章

今依毛鄭舊本】左手執籥【藥韻丰本作龠】右手秉翟【葉藥韻讀如廸毒藥翻】赫如渥赭公言錫爵【藥韻賦也有力二句與舞事無闗意是武舞之形容耳有力如虎言其武力比於虎也執持也轡馬韁也組說文云綬屬詩詁雲間次五采爲之織組者總紕於此而成文於彼禦者執轡於此使馬騁於彼如織組也按武舞中有所謂發蹈厲者故見其如虎有所謂夾振駟伐者竊意卽謂驅駟馬以往伐故有執轡之事先儒謂駟通作四恐未然也又呂氏春秋云詩云執轡如組孔子曰審此言也可以爲天下子貢曰何其躁也孔子曰非謂其躁也謂其爲之於此而成文於彼也聖人組修其身而成文於天下矣淮南子云聖人在上化育如神太上曰我其性與其次曰防彼其如此乎故詩曰執轡如組易曰含章可貞動於近成文於逺防章取義古人說詩類如此禮記云伊耆氏作葦籥陸元朗云以竹爲之長三尺執之以舞劉熈云籥躍也气躍而出古者取卯地之竹以爲籥春分之音萬物振躍而出也易林云芽蘗生達陽唱於外陳暘云道生一則奇而爲陽一生二則偶而爲陰二生三因陰陽參合而爲沖气籥之爲器如笛而三孔律度量衡所出陰陽沖气所生伊耆氏用葦以始之後世用竹以易之徒度所生陰陽合焉所以通中聲也又云易曰震爲萑葦爲蒼筤竹葦籥竹籥皆震音也蓋太極元气函三爲一行於十二辰而律呂具矣籥之爲器本於黃鐘之籥竅而三之所以通中聲而上下之律呂之所繇生也古之人始作樂器而葦籥居其先焉震爲六子之首籥爲眾樂之先又毛傳以爲六孔廣雅以爲七孔云卽笛是也按爾雅籥有三種大籥謂之產其中謂之仲小者謂之藥其七孔六孔三孔之異乎孔云籥𨿽吹器舞時與羽並執故得舞名是以賔之初筵云籥舞笙鼓公羊傳云籥者何籥舞是也按周禮言舞羽龡籥蓋執羽舞吹籥爲節陳氏云舞羽皆執籥以聲音之本是故也秉持也翟說文雲山雉尾長者此云秉翟謂持翟雉之羽而舞公羊說樂萬舞以鴻羽取其勁輕一舉千里韓詩說萬以夷狄大鳥羽非也南齊鄭義奏更以翟爲笛謂笛飾以髦籥飾以羽梁武帝曰翟是五雉之一取其毳羽以秉之耳寧謂羗笛耶宋元丰三年詳定朝防儀注以爲今文舞所秉翟羽以雉尾掉髹漆之柄求之古制蓋無所本景祐廣樂記載聶崇義圖羽舞所執類羽葆幢析羽四重以結綬系之於柄請依崇義圖以翟羽爲之今按此說與古義合陳暘云籥所以爲聲翟所以爲容聲繇陽來故執籥於左左陽故也容自陰作故秉翟於右右陰故也李照舞節論云翟進則籥退籥進則翟退按書言舞干羽於兩階樂記言皆音而樂之及干戚羽旄謂之樂郊特牲明堂位祭統皆言朱幹玉戚以舞大武皮弁素積以舞大夏則皆用於與羽矣其所以先武後文者兩階之舞則以苗民逆命故也湯武徵伐則以有武功爲大故也此詩先言有力二句愚以爲武舞繼言執籥秉翟則是文舞亦先武後文者蓋周時萬舞之制然耳漢舞先武徳後文始唐舞先七徳後九功其意以謂武以威眾而平難文以附眾而守成平難在所先守成在所後唐太宗謂封徳彛曰朕始𨿽以武功興終以文徳綏海內謂文容不如蹈厲斯言過矣厥指正同又按周禮大司樂以樂舞教國子雲門大捲大咸大磬大夏大濩大武此六者謂之大舞雲門大捲黃帝之樂也大咸堯樂也大磬卽韶舜樂也大夏禹樂記言二十舞大夏則六舞皆學而特舉大夏者舊謂自夏以上揖讓得天下自夏以下徵伐得天下夏爲文武中故特舉之可以兼前後也大濩湯樂大武武王樂若內則言成童舞象左傳季札見舞象箾南籥者象箾武舞南籥文舞此皆文王之樂不列於六舞之內赫通作赩說文云大赤也渥說文云霑也毛傳云厚漬也孔云渥者浸潤之名漬之久厚則有光澤故以興顏色之潤赭說文云赤土也鄭云容色赫然如厚傳丹愚按此贊伶官容貌之美蓋徳充之符睟然見於面序所以稱之爲賢者也公謂莊公也言謂命也錫通作賜說文云予也爵飲器似雀所以飲器象雀者取其鳴節節足足也按錫爵樂工其禮有二一則祭統有畀韗胞翟閽之禮翟者樂吏之賤者也毛傳以爲見惠不過一散孔云禮器云禮有以小爲貴者貴者獻以爵賤者獻以散祭統云屍飲九以散爵獻士散受五升一則儀禮有君燕臣而獻工之禮臣爲賔公命宰夫爲主人樂賔升歌工歌鹿鳴四牡皇皇者蕐卒樂主人洗升獻工工不興左瑟一人拜受爵若與四方之客燕舞則以勺今詳此詩乃上丁習舞之禮與祭祀燕享不同旣以教國子爲職則與有教化之責今乃以畀翟獻工之禮施之賤斯甚矣自簡兮至此該括當日習舞始終上章刺意在公庭萬舞此章刺意在公言錫爵】山有榛【眞韻釋文作蓁說文作�】隰有苓【葉眞韻讀如鄰離珍翻丰本作蘦】云誰之思西方美人【眞韻】彼美人【同上】兮西方之人【同上】兮【興也榛木名本作�陸璣云防屬其子小似柹子表皮黑味如防羅願云枝莖如木蓼葉如牛李色髙丈餘子如小栗闗中鄜坊甚多其字從秦從此意也周禮籩人職云饋食之籩其實榛左傳云女贄榛栗棗修下濕曰隰苓艸名說文云捲耳也按爾雅菤耳苓耳也解見捲耳篇諸家相傳則謂詩中詠苓乃爾雅之蘦一名大苦今之甘艸是也本艸名爲國老陸佃云解百藥毒安和七十二種石一千二百種艸故號國老之名國老賔師之稱蓋藥有一君二臣三佐四使苓者又其賔師也故藥罕不用者𨿽非其君而君實宗焉蔓生葉狀似荷少黃莖赤有節節間有枝相當喜生下澤或云似地黃又名美丹又名蜜甘又名美艸又名蜜艸又名蕗艸愚按甘艸味甘而爾雅名之大苦者反言之也榛可供籩實資民生之用苓可備藥物救民之患害皆有益於人者此以興教化行則人才盛也山有榛以興國君之子隰有苓則興卿大夫之子耳今莊公所寵之公子如州吁其州吁所從遊之人如石厚有愧榛苓多矣西方指西周也晉語齊姜氏引西方之書韋昭亦以爲西周也朱子云西方美人托言以指西周之盛王也如離騷亦以美人目其君也又曰西方之人者嘆其逺而不得見之辭也所以思西方美人者非泛然懷明王之思而已春夏學干戈秋冬學羽籥文王之教也樂正司業父師司成武王周公之制也其教之成則大樂正論造士之秀者以告於王而升諸司馬曰進士司馬辧論官材論進士之賢者以告於王而定其論論定然後官之任官然後爵之位定然後祿之所謂山有榛而隰有苓者也且唐虞三代舞用國子意亦欲其早習於道非如後世給繇役之賤者而已唐臣趙愼言有言古之舞者卽諸侯子孫故神只降福靈光燭壇是以其教之人亦必擇賢人君子爲之其所以立教之意何如鄭重而公僅以伶工視之徒取供悅目之娛而已教化不興則人才何以逮古可勝嘆哉王應麟云大司樂言樂徳樂語而終於樂舞樂師言樂成告備而終於臯舞孟子言仁義禮樂之實而終於不知手之舞之記言詩言志歌詠聲而終於舞動容此舞所以爲樂之成也繇小學之書以進於瞽宗之禮樂而成之以東序之舞則周之教法可知矣】

簡兮三章章六句【朱傳作四章三章章四句一章六句序謂刺不用賢也衛之賢者仕於伶官可以承事王者也按詩中廢教簡賢二意皆有而刺廢教之意居多若申培說以爲伶官心乎王室而自傷之詩子貢傳則謂邶之伶柬心乎王室又若在武庚之時然者今以詩詞觀之若有力如虎赫如渥赭皆旁觀贊嘆之詞絕非自作之語至以東爲伶名則別無經見尢不足信】

考槃刺衛莊公也不能繼先君之業使賢者退而窮處【出序莊公名揚武公子鄧元錫云夫武公之徳聖矣務士於交儆終老弗懈也莊公有溺志賢者退而適於野孰與盡規儆哉先公之業宜替矣故序以爲刺愚按此詩與簡兮篇宜皆爲一人之作以考槃二字知之君不用賢使之沈淪下位與伶人賤工爲伍尙能俛首求容乎所以考槃而自樂也孔叢子載孔子曰吾於考槃見遁世之士無悶於世】

考【孔叢子呂氏讀詩記俱作攷】槃【韓詩丰氏本俱作盤】在澗【葉先韻居賢翻韓詩作干云墝埆之處文選注云地下而黃曰幹丰本同】碩人之寛【葉先韻驅圓翻】獨寐寤言【元韻】永矢弗諼【元韻按二章三章四句俱一韻而此上下二句各自爲韻賦也考通作攷說文云敂也毛傳云擊也槃木器說文云承槃也籕文作盤陳氏云蓋扣之以節歌如鼔盆拊缶之爲樂也爾雅雲山夾水曰澗碩人之寛刺莊公之辭也碩人解見碩人簡兮篇寛說文云屋寛大也莊公爲人好醜兼容賢不肖無別故以寛目之孔子所謂糟者猶糟玉者猶玉血者猶血酒者猶酒是也觀當時知州吁之好兵而不禁知石厚之匪類而不絕非寛而何寐臥也寐覺而有言曰寤俱見說文自言曰言獨寐寤言者旣寐而寤旣寤而言皆獨自也後放此永說文雲長也矢爾雅云誓也蓋謂意之激切如矢之直也諼說文云詐也奉身而退處澗谷之間獨自寐獨自寤獨自言可謂離索寂寞矣然長久誓願如此非敢有詐所以自表其素心亦憤懣之極也記曰道合則從又曰事君者量而後入旣已沈伏下僚而人君又以徘優畜之度無復表見之時矣不然學期世用而顧甘於遁世耶】考槃在阿【歌韻】碩人之薖【歌韻韓詩作云美貌】獨寐寤歌【韻】永矢弗過【歌韻賦也毛傳云曲陵曰阿文選注云曲景曰阿孔頴達云以大雅云有捲者阿則阿有曲者於隱遁爲宜想碩人所居之地兩山夾水其旁有阿也薖說文云艸也碩人之薖者刺莊公時政憒亂亦如艸之蕪穢荒雜也歌詠也徐鍇雲長引其聲以誦之也過說文云度也永矢弗過者長誓棲托於此山阿之中不復別有所從矣】考槃在陸【屋韻】碩人之軸【屋韻爾雅作逐云病也】獨寐寤宿【屋韻】永矢弗告【葉屋韻居六翻賦也陸說文云髙平地在澗在阿在陸總是一處蓋謂左右前後之相近者軸說文云持輪也釋名云抽也入轂中可抽出也碩人之軸者言其意向無定如軸之隨輪以轉徙也誦終風日月之篇莊公之所以待莊姜者如彼則其爲人可知矣宿說文云止也獨寐寤宿者言獨寐而覺旣覺而仍然止宿於彼也告通作誥謂相曉示也永矢弗告者長誓不以姓字告人如韓休逃名是也】

考槃三章章四句【子貢傳申培說皆謂鄘人美其君子不仕亂邦賦此殊無明據朱傳但以爲詩人美賢者之詩而不著其世】

采葛懼讒也【出序左傳稱鄭武公莊公爲平王卿士王貳於虢鄭伯怨王王曰無之故周鄭交質此詩疑鄭莊公所作也周之東遷晉鄭焉依平王不知以何事愛虢而憎鄭及桓王立遂奪鄭伯政至有繻葛之役鄭固不臣而周之所以待鄭亦失其道矣】

彼采葛【葉月韻居謁翻】兮一日不見如三月【韻】兮【比也田藝衡云彼謂君也愚按此不敢斥言王故托之乎彼也葛解見葛覃篇田云葛性善攀附蕭艾並腐穢之物諭小人也采諭君方防近之也小人本好讒君又防近之則易讒歐陽修云詩人以采葛采蕭采艾者皆積少以成多如王聽讒積防而成惑夫讒者疎人之所親疑人之所信奪人之所愛非一言可效一日可爲必須累積而後成或漸入而日深或多言之並進故曰浸潤之譛又謂積毀銷骨也采葛之義如是而已郝敬云葛之爲物可以織讒言蔓引何以異葛愚按葛生於初夏采於盛夏故下承三月也一日不見謂偶以事他出不進見於君也如三月兮如三月之久其中變態有不可知者也李氏云小人之譛人多乘間而讒之如上官桀等謀譖霍光伺光出沭日奏之恭石顯欲譛蕭望之候望之出沭日上之郝云君臣相與近則親而逺則疎君子日在君側精誠可以直通羣邪有所畏而不敢孟軻致主憂十寒於退後趙髙竊秦使二世深居人不得見而後馬鹿之計行自古小人排君子權姦欺庸君未有不始於離間而終於防害者詩人憂慮深矣古語曰一日不朝其間容刀李覯云夫君臣之禮不可以不接不接則上恩不下流下情不相通嫌疑易以生毀譽易以入在易天地不交則否柔進而上行則錫馬蕃庶晝日三接也先王知其如此故制諸侯之朝逺者不過六歲以之圖事比功陳謀協慮發禁施政則言何以不納行何以不見知姦邪何以介其間左右何以塞其路漢刺史奏事京師其是之謂乎石顯五鹿充宗疾京房欲逺之元帝以房爲魏郡太守房自請歲盡乘傳奏事天子許焉房未發詔止無乘傳奏事房意愈恐繇此觀之臣子不得見君父其禍何如詩曰彼采葛兮一日不見如三月兮一日之中尙曰如三月三秋三歲況其久者乎】彼采蕭【韻亦葉尢韻疎鳩翻】兮一日不見如三秋【尢韻亦葉蕭韻七遙翻】兮【比也蕭解見生民篇祭祀以脂之爲香郝云蕭之爲物可以防讒言燻灼何以異蕭姚舜牧雲蕭采於秋故下承三秋又孔云年有四時時皆三月設言三春三夏其義亦同作者取其韻耳】彼采艾【泰韻亦葉霽韻魚刈翻】兮一日不見如三歲【霽韻亦葉泰韻與艾翻】兮【比也爾雅云艾冰臺博物志云削冰令圓舉以向日以艾承其影得火故號冰臺一名炙艸亦名醫艸爲其可用以炙又名病艸師曠占云歲欲疫病艸先生是也羅願云蕭與艾本皆香艸古者天子祭以鬯諸侯蕙大夫蘭士蕭庶人艾至離騷則薄之曰戶服艾以盈要兮謂幽蘭其不可佩又云何昔日之芳艸兮今直爲此蕭艾也蕭艾𨿽非惡物然比之蕙蘭芳艸則有間矣愚按蕭艾乃士庶人所用豈得非賤郝云艾之爲物可以炙讒言爍膚何以異艾歲年也郭璞云取歲星行一次歲星者木星也越歷二十八宿宣徧陰陽十二月一次晉灼注天文志云太歲在四仲則歲行三宿太歲在四孟四季則歲行二宿二八十六三四十二而行二十八宿十二歲而周天此星行一次而四時功畢故年謂之歲羅云艾以久畜爲善孟子所謂七年之病求三年之艾艾之久畜者至三年此采艾者所以一日不見如三歲也孔云積日成月積月成時積時成歲故以月秋歲爲次鄧元錫云夫尊賢莫先於去讒已則不明好摘伺爲明卽有讒如或酬之親而暫離斯有隙矣隙斯投投斯售矣嗟夫主之不明豈足賴哉乃安得無懼矣唐人傷之曰春明門外卽天涯善夫一說此賢臣見棄而思君之作葛藟蔓延本支聨屬比君臣情誼相維也蕭可薦祭香气上達比君臣誠悃相通也艾可療疾采而預蓄久而益善比君臣休戚相闗也今君棄予一日不見則思之極其切矣故於采葛見慕君之至也亦通】

采葛三章章三句【子貢傳云某王好讒大夫憂之於王字上闕一字申培說以爲賢者被讒見黜於野周人閔之而作總之不能知其世以意想象之耳至如朱子目爲淫奔者懷人之詩則猥斯甚矣鄭譜屬此詩於桓王謂桓王之時政事不明臣無大小使出者則爲讒人所毀故懼之此但據篇次而爲之說要不必有所本】

詩經世本古義卷十九之上﹤經部﹐詩類﹐詩經世本古義﹥

欽定四庫全書

詩經世本古義卷十九之下

明何楷撰

周平王之世

遵大路周公卿欲畱鄭莊公也【左隠三年初鄭武公莊公爲平王卿士王貳於虢鄭伯怨王王曰無之故周鄭交質王子狐爲質於鄭鄭公子忽爲質於周君子曰信不繇中質無益也明恕而行要之以禮𨿽無有質誰能間之按國語史記當幽王之時褒姒與虢石父比實廢平王而竹書又載驪山之亂虢公翰立王子余臣於攜是爲攜王與平王並立至平王二十一年餘臣始爲晉文侯所殺然則虢者平王之仇宜不得與東遷所依之鄭莊等王不知何意反貳於虢此鄭莊之所以怨王也旣而王亦自悟防虢貳鄭之非故有交質之事以自解於鄭意卽此詩之所繇作其後平王崩桓王立復欲畀虢公政於是周鄭交惡莊公如周朝王王不禮焉周公黑肩言於王曰我周之東遷晉鄭焉依善鄭以勸來者猶懼不蔇況不禮焉鄭不來矣】

遵大路【遇韻今按後章亦用路字與下韻不葉則此不宜爲韻】兮摻執子之袪【葉遇韻區遇翻】兮無我惡【葉遇韻烏故翻】兮不寁【俗作防】故【遇韻】也【釋文作兮後同賦也遵說文云循也路卽道也字從足從各言人足有所適也一云道容三軌曰路摻毛傳云擥也孔頴達云以摻字從手又與執共文故爲攬也按說文無摻字宜通作攕云好手貌執持也子謂鄭莊公也按莊公以平王二十八年卽位初爲周卿士王貳於虢當在此時以卽位未逾年故稱子耳袪徐鍇以爲袖口也孔云禮喪服云袂屬幅袪尺二寸則袂是袪之本袪是袂之末無毋通止辭也惡如周鄭交惡之惡寁說文云居之速也字從宀從疌宀者屋也疌者疾也言不必退居之速時莊公欲自周歸鄭故云然故舊也周公卿見莊公有不安於周之意心欲畱之乃擬爲遵循於大路之間攬持其袂末而告之曰子毋惡我遂歸而不畱也我𨿽不徳然不汲汲於退居者亦故舊之誼當然子寧不以厚道自處乎不言其惡平王而以爲惡我婉辭也言故言好非止爲挽畱莊公亦所以諷王也鄭於周有興復之勲自桓公武公父子爲周卿士善於其職甚得周眾其子莊公繼輔平王乃以王貳於虢之故不能安於其位此周公卿所深惜也誦周公黒肩告桓王之辭可以得周公卿欲畱莊公之意】遵大路【丰氏本作道】兮摻執子之手【有韻】兮無我魗【有韻說文作�釋文作又作�丰本作�云忤視貌】兮不寁好【葉有韻許厚翻】也【賦也鄭云言執手者思望之甚魗亦惡也孔云魗與醜古今字謂醜惡可棄之物好情好也故以誼言好以情言】遵大路二章章四句【序以爲思君子也莊公失道君子去之國人思望焉今按鄭莊公在位之時已入春秋其失道而爲君子所去傳無所見愚不敢信其然朱子初亦從序說旣而見宋玉登徒子好色賦有曰鄭衞溱洧之間羣女出桑臣觀其麗者因稱詩曰遵大路兮攬子袪贈以芳華詞甚妙以爲宋王去此詩之時未逺其所引用當得詩人之本防然彼爲男語女之詞而此似女語男之詩又疑大道之傍不應顯然執男子之手則又指謂淫婦爲人所棄者之作果爾於義更猥矣子貢傳申培說意與米傳同而但列此詩於鄶風謂是鄶氏夫婦相棄之詞總之無據】

白石刺昭公也昭公分國以封沃沃盛彊昭公防弱國人將叛而歸沃焉【王風鄭風俱有之水今摘篇中白石二字命篇以爲識別申培說云成師有簒國之謀國人知之而作是詩按叔虞始封於唐至子燮攺爲晉侯再傳成侯南徙居曲沃又三傳僖侯再傳穆侯始徙居於絳穆侯卒弟殤叔立爲穆侯太子仇所殺仇立是爲文侯卽書文侯之命平王稱父義和者仇之字也卒子昭侯立元年封文侯之弟成師於曲沃爲曲沃伯而徙於翼翼在平陽絳邑縣東晉始分而爲二時魯惠公之二十四年也及惠之三十年晉潘父弒昭侯而納桓叔晉人發兵攻桓叔桓叔敗還歸曲沃晉人殺潘父立昭侯之子孝侯後八年成師卒子鱓立是爲莊伯惠四十五年莊伯伐翼弒孝侯晉人攻莊伯莊伯復入曲沃翼人立孝侯之弟鄂侯魯隠公五年曲沃莊伯以鄭人邢人伐翼王使尹氏武氏助之鄂侯奔隨已而曲沃叛王命虢公伐曲沃而立鄂侯之子哀侯於翼哀侯立二年莊伯卒子稱代立是爲曲沃武公魯桓公二年哀侯侵陘庭之田陘庭南鄙啟曲沃伐翼三年春曲沃武公伐翼次於陘庭逐翼侯於汾隰驂絓而止夜獲之晉人立其子小子侯桓七年武公誘晉小子侯殺之八年春曲沃滅翼冬王命虢仲立晉哀侯之弟緡於晉及魯莊公十六年曲沃武公伐晉侯緡滅之遂並晉國是年王使虢公命曲沃伯以一軍爲晉侯卽武公也已卽位三十七年矣以上晉封曲沃及曲沃並晉本末如此事見春秋傳竹書紀年史記及鄭氏譜左傳注郝敬云此托爲國人從沃之詞刺昭公之失民也章潢云讀其辭若美曲沃推其意實刺晉昭意在言外諷詠當自得之嚴粲云時沃有簒宗國之謀而潘父陰主之將爲內應而昭公不知故此詩深警之謂昭公勿以沃爲患之在外而猶緩也今國內有謀應之者欲奉沃以爲君而簒汝之位腹心作難而外患乘之禍已迫矣此正發潘父之謀其忠告於昭公者可謂切至若眞欲從沃則是潘父之黨必不作此詩以泄漏其事且自取敗也又云將叛者潘父之徒而已國人拳拳於昭公無叛心也異時潘父弒昭公迎桓叔晉人發兵攻桓叔桓叔敗還歸曲沃皆可以見國人之心矣亦唐風之厚也】

【子貢傳申培說丰氏本俱作後同】之水白石鑿鑿【藥韻】素衣朱襮【葉藥韻伯谷翻】從子於沃【葉藥韻鬰縛翻】旣見君子云胡不樂【葉藥韻歷各翻比而賦也解見王風水諭晉侯石諭桓叔石在水中爲水所蕩滌故白鑿器之能穿木者廣韻以爲鏨也石之廉利似之水以求其能流𨿽物之易流者有不能流矣而況於石乎但見其鑿鑿然立於水中水緩而石壯也晉弱沃彊何以異此素絲也衣中衣也中衣者朝服祭服之裏衣也後世謂之中單嚴云凡服先以明衣親身次加中衣其制如深衣但袖小長耳此以素爲衣是以絲爲之按玉藻云以帛裹布非禮也注謂中外宜相稱也冕服絲衣也中衣用素皮弁服朝服端麻衣也中衣用布大夫以上祭服中衣用素其朝燕之中衣皆以布爲之士祭以朝服中衣以布惟助祭於君則中衣亦用素但不得用朱襮也朱者赤色染繒爲純純者緣也襮者繡刺黼文爲褗褗者領也此諸侯中衣之制也按郊特牲云繡黼朱丹中衣大夫之僣禮也大夫服之則僣知諸侯當服之也今國人具此服將以進之桓叔見欲奉爲諸侯耳卽一旦黃袍加身之意嚴云子指叛者下文君子旣指桓叔則此言子者設言欲叛之人如潘父之徒也於往也我將從子往沃以見此桓叔其意謂國中有相與爲叛以應曲沃者矣此防詞以泄其謀欲昭公聞之而戒懼早爲之備也沃曲沃也地理誌云河東聞喜縣故曲沃也漢武帝元鼎六年更名應劭云武帝於此聞南越破故曰聞喜旣見君子云何不樂與艸虫章同意乃未見之時而想旣見之樂如此】之水白石皓皓【葉號韻胡暴翻】素衣朱繡【葉號韻讀如燥先到翻魯詩儀禮注崔靈恩集注丰氏本俱作綃】從子於鵠【葉號韻居號翻】旣見君子云何【石經作胡】其憂【葉號韻讀如奧於到翻比而賦也說文無皓字當作顥云白貌水防而石顯也繡毛傳云黼也孔頴達云郊特牲文繡黼丹朱中衣注謂繡讀爲綃以考工記云白與黑謂之黼五色備謂之繡若五色聚居則白黑共爲繡文不得別爲黼稱繡黼不得同處明知非繡字也綃是繒綺別名於此綃上刺爲繡文故謂之綃黼也綃上刺黼以爲衣領然後名之爲襮故爾雅黼領謂之襮襮爲領之別名也如傳意繡得爲黼者繢是畫繡是刺刺𨿽五色備具乃成爲繡初刺一色卽是作繡之法故繡爲刺名傳言繡黼者謂於繒之上繡刺以爲黼非訓繡爲黼也孫炎注爾雅取毛繡黼爲義不破繡字義亦通也鵠毛云曲沃邑也孔云晉封桓叔於曲沃非獨一邑而已其都在曲沃其旁更有邑按鵠地所在今未詳愚意蓋指欲叛者所居之邑也曰云何其憂者晉衰沃盛從沃之願旣遂則可以免禍而無危何憂之有】之水白石粼粼【眞韻陸徳明本又作燐】我聞有命不敢以告人【眞韻荀子引此詩曰國有大命不可以告人妨其躬身疑詩原有此未句而孔子刪之苐觀左傳駟赤以水卒章爲四言則荀子所引亦未可據比而賦也粼說文雲水生厓石間粼粼也徐鍇雲水流石間不駛也此言水落而石見也言桓叔簒晉之謀已定如白石在淸水之中昭然可見所謂司馬昭之心路人所知也曰我聞者通國皆知之辭命桓叔之命言已命其徒以舉事也曰不敢告人則固已告矣語甚隠妙是巧於告密者嚴云昭公諸詩皆以沃彊爲憂山有樞言死亡之迫最激切而防詞深意未若此詩末章之云蓋反詞以見意故泄其謀欲昭公知之忠之至也諸家皆謂國人助之而匿其情且引陽生夜至於齊國人知之而不言爲比晉人之心異於齊也自桓叔至武公屢得志矣而晉人終不服相與攻而去之其後更六世逾六七十載迫於王命而後不敢不聴在昭公之初晉人之心豈從沃哉若助桓叔而匿其情則此詩不作可也亦旣聲之於詩使采詩者颺之以諷其君矣安在其爲匿之也故言不敢告人者乃所以告昭公言我聞有命者又以見其事已成禍至甚迫所以激發昭公者至切切也執詩之辭而不能以意逆志固哉說詩風人之情逺矣淩蒙初云素衣朱襮何等服物我聞有命何等密謀而明明見之篇什且不敢告人一語直同兒戲不虞敗乃公事耶謬意此陽𨿽爲沃陰實聳晉猶廝養卒所謂名爲求趙王實欲燕殺之也惜哉晉主孱庸辜負此一片深心耳左傳定十年侯犯以郈叛叔孫武叔謂駟赤曰將若之何對曰臣之業在水卒章之四言矣】

白石三章二章章六句一章四句【朱子解此詩爲叛者自作非也無論民欲叛主斷無敢作詩以自明者縦使有之亦不義之甚聖人胡爲錄之於經以爲後世亂臣賊子口實哉子貢傳闕文】

山有樞刺晉昭公也【出序】諸大夫哀昭公之將亡而私相告語之詞【申培說以爲唐人憂國之詩按左傳云初晉穆侯之夫人姜氏以條之役生太子命之曰仇其弟以千畆之戰生命之曰成師仇立爲文公卒昭公立封成師於曲沃是爲桓叔桓叔有不軌之謀而昭公不知諸大夫難察察言之故作此詩以使之覺悟非相勸爲樂也胡嘉云是時昭公弱不自豎桓叔彊且漸逼若朝生之菌夕而卽落識者傷之以甚愚之主至急之勢百務頽廢不舉之時而欲告之以保身寧家之道則其說也長而其入也無緒故喟然曰與其齷齪以待亡何如快樂以永日所以發其傷心之痛而振其欲死之气詩人語苦而意蹙迫矣其後昭公卒爲潘父所弒何其難悟耶】

山有樞【虞韻亦葉尢韻烏侯翻爾雅作藲石經作蓲】隰有楡【虞韻亦葉尢韻夷周翻】子有衣裳弗曵弗婁【尢韻亦葉虞韻龍珠翻】子有車馬弗馳弗驅【虞韻亦葉尢韻袪尢翻丰氏本作駈】宛【陸徳明云一作苑】其死矣他【丰氏本作它後同】人是愉【虞韻亦葉尢韻他侯翻漢書文選注俱作媮興也樞楡屬亦名荎卽所謂刺楡也陸璣云其鍼刺如柘其葉如楡瀹爲茹美滑於白楡楡之類有十種葉皆相似皮及木理異爾齊民要術注云今世有刺楡木甚牢紉可以爲犢車材挾楡可以爲車轂及器物凡種者直種刺挾兩種利者爲多其餘軟弱例非佳好之木也隰解見山有扶蘇篇嚴粲云曰楡者總言諸楡也楡之種多不知所指也陸璣釋楡云白枌也誤矣爾雅謂楡白爲枌璣誤謂楡爲白枌也枌乃楡之白者無緣楡又爲枌之白者然則此言隰有楡總言楡耳管子云五粟五沃之土其楡條直以長羅願云按陳蔵器云江南有刺楡無大楡蓋大楡北方有之秦漢故塞其地皆楡塞楡北方之木也是以江南無楡但見樞耳若晉風則山隰兼有之按樞楡同類雜五行書云舎北種楡九株蠶大得齊民要術亦云於北方種楡九根宜蠶桑田谷好又楡種至十五年後中爲車轂一樹三具考工記注云轂用雜楡意者詩人因下文有衣裳車馬之詠故卽樞楡以起興歟子大夫相謂也曵猶披拂也孔頴達云曵者衣裳在身行必曵之嚴云漢文帝贊衣不曵地曵有優遊娛適之意婁通作縷說文云綫也衣曵而至於敝壞則當以綫紩之也馳說文云大驅也孔頴達雲走馬謂之馳策馬謂之驅驅馳俱是乘車之事宛通作惌說文謂惌宛同字非也惌字從心卽今人所謂惋惜是也白虎通云死之爲言澌也精气窮也愉通作覦說文云欲也詩人之意謂此岌岌者國也此衣裳車馬之物必非我輩所能享何不及今曵婁之馳驅之之爲愉快而坐視其爲他人所欲乎昭公聞此若防其言外之意則必翟然知懼汲汲然思所以爲防患之計矣】山有栲【葉有韻去九翻詩艸木疏云許愼讀栲爲�今人音考失其聲也今按說文本音考或陸璣所見本異耳】隰【陸璣疏作山】有杻【有韻】子有廷內弗灑【呂氏讀詩記丰氏本俱作灑】弗埽【葉有韻蘇後翻】子有鐘鼓弗鼔【陸徳明云或作擊】弗考【葉有韻去九翻】宛其死矣他人是保【葉有韻補苟翻興也爾雅云栲山樗說文作�亦雲山樗也郭璞云栲似樗色小白生山中因名云亦類漆樹古俗語云櫄樗栲漆相似如一張萱云�樗惡木也莊子吾有大樹人謂之樗卽此與椿相類樗本以不才而壽故莊子因而有大椿之說耳又陸璣雲山樗與下田樗略無異葉差狹耳吳人以其葉爲茗今所云爲栲者葉如櫟木皮厚數寸可爲車輻或謂之栲櫟未詳是否杻爾雅云檍也說文云檍杶也郭云似棣細葉葉新生可飼牛材中車輞闗西呼杻子一名土橿陸璣云葉似杏而尖白色皮正赤爲木多曲少直枝葉茂好二月中葉疎華如練而細藥正白蓋此樹也今官園種之正名曰萬歲旣取名於億萬其葉又好故種之共汲山下人或謂之牛筋或謂之檍材可爲弓弩榦也考工記云取榦之道柘爲上檍次之張云檍梓屬大者可爲棺槨小者乃可爲弓杻之名萬歲者以檍有億萬之義也謝眺詩風動萬年枝卽此楊愼雲宮中多樹之取億萬之意謂之萬年樹注唐詩者以冬靑爲萬年枝非也廷庭通宮中也抑詩曰夙興夜寐灑埽庭內孔云灑謂水濕地而埽之故轉爲灑灑是散水之名埽拚除也字從土從帚防意鐘鼓廷內所設周禮小胥正樂縣之位王宮縣諸侯軒縣大夫判縣士特縣曲禮云大夫無故不徹懸樂記云鼓無當於五聲五聲不得不和是則天子諸侯大夫士凡奏樂必有鐘鼓也鐘鼓之鼓從支弗鼔之鼔從攴顏師古云鼓者動也嚴云動其聲也解見鼔鐘篇考通作攷說文云敂也敂者擊也保猶守也此章以栲杻取興未諭其指豈亦以栲全天年杻號萬歲有長守之義故耶】山有漆【質韻丰氏本作桼】隰有栗【質韻丰氏本作防】子有酒食何【石經作胡】不日鼔瑟【質韻】且以喜樂【音絡】且以永日【質韻】宛其死矣他人入室【質韻興也漆解見定之方中篇栗解見東門之墠篇漆可成琴瑟栗可供籩實故以興下文酒食鼓瑟之事魯詩傳雲天子食日舉樂諸侯不釋縣大夫士日琴瑟陳云此與車鄰言瑟不及琴者琴則五瑟則二十五言瑟不及琴舉大以見之也與儀禮鄕飲燕禮皆言左何瑟樂記言淸廟之瑟以見琴同意言何不日鼓瑟而鐘鼔不言日者以琴瑟常禦之樂故也與士無故不徹琴瑟同意一說羅泌云登歌惟王備琴瑟諸侯則有瑟而無琴燕禮登歌有瑟而已所以別於王也二且字有勿問其他意永說文雲長也毛云引也曰永日者嚴云言死亡迫矣不及時爲樂則有倉卒之恨是來日已短宜及今爲樂以延引此日也呂祖謙云詩人豈眞欲馳驅飲樂者哉蓋曰是物也行且爲他人所有曽不若及今爲樂之爲愈其激發感切之者深矣非勸其爲樂也呂祿棄軍其姑呂嬃悉出珠玉寶器散堂下曰母爲他人守也乃此詩之意也末章可見愚按首言衣裳車馬是身中物次言廷內鐘鼔是家中物至末章則身家之物俱有所不暇念姑偸取目前之樂而已意愈悲而詞愈切矣通篇興意惟以章首六有字引起下文五有字蘇轍所謂有衣服車馬鐘鼓飲食而不能用譬如山木之不采終亦腐敗摧毀歸於無用而已】山有樞三章章八句【序云刺晉昭公也不能修道以正其國有財不能用有鐘鼓不能以自樂有朝廷不能灑埽政荒民散將以危亡四鄰謀取其國家而不知國人作詩以刺之也朱子以宛其死矣之言謂非臣子所得施於君父者序說大誤其論亦正惟謂此詩蓋亦答蟋蟀之意而寛其憂則無據甚矣且及時行樂乃狃目前細誤者之爲以此相勸豈足以訓愚詳味詩意以爲大夫相告語之詞者近是又季本云此刺儉而不中禮之詩大意言天地變化艸木蕃殖未嘗閟而不發也人於衣服車馬宮室器具飲食凡禮所當爲者乃皆閉而不用徒自憂苦一生何哉是說也吾有取焉可舉以破夫世之爲慳者然而非詩意也子貢傳闕文】

椒聊晉人美當時忠臣不入沃黨者然終有寡不敵眾之慮所以深危昭公也【此詩據序以爲指曲沃桓叔之事而韓詩外傳引碩大且篤以爲贊君子之語故特主今說】

椒【丰氏本作茮後同】聊之實蕃衍盈升【蒸韻】彼其之子碩大無朋【蒸韻】椒聊【蕭韻】且【子余反後同】逺條【蕭韻】且【比而賦也椒聊二木名爾雅云椒榝醜莍榝茱萸也醜類也椒與茱萸之類皆有莍莍者裹實之房也陸璣云椒樹如茱萸有鍼刺葉堅而滑澤說文作茮徐鍇云按說文無椒字此茮爲椒字也椒叢生如薔薇之屬非木也故但從艸陸佃云酉陽雜俎曰椒可以求水銀茱萸气好上椒气好下蓋椒气性不上達故也聊舊以爲語助辭似非文理按爾雅云朹檕梅朻者聊又雲杜赤棠白者棠以兩處文法例之赤棠名杜其白者名棠則檕梅名朹其朻者名聊也朻說文云髙木也聊卽朹之髙者郭璞云朹樹狀似梅子如指頭赤色似小柰可食蕃茂衍饒盈滿也漢志云升者登合之量也龠十爲合合十爲升古升上徑一寸下徑六分其深八分詩取二樹之實以比從桓叔於曲沃者其黨繁盛如此又椒气下求則桓叔之植黨似之聊樹上亢則桓叔之偪上似之詩人取類各有當也彼其之子指晉忠臣意如師服之流惜其姓名不顯按左傳晉始封桓叔於曲沃師服曰吾聞國家之立也本大而末小是以能固故天子建國諸侯立家卿置側室大夫有貳宗士有子弟庶人工商各有分親皆有等衰是以民服事其上而下無覬覦今晉甸侯也而建國本旣弱矣其能久乎昭公不能用其後卒爲曲沃所滅若師服者可謂忠於晉者也碩說文雲頭大也碩以貌言大以徳言白虎通云朋者黨也時晉人多趨曲沃而之子獨介然特立不與之爲黨故詩人云然然羽翼旣成𨿽有之子將柰之何故於章末復詠嘆之曰此椒也聊也其枝條愈布濩愈益長逺勢必至徧地無非椒聊者猶之晉人趨曲沃者日眾不至盡化爲曲沃之人不止也範祖禹云椒聊且者本其始也逺條且者言其枝別將逺而無窮也朱子云且嘆辭】椒聊之實蕃衍盈匊【屋韻釋文作掬】彼其【韓詩外傳作已】之子碩大且【如字】篤【葉屋韻讀如牘徒谷翻】椒聊且逺條且【比而賦也毛傳及廣雅皆以兩手爲匊字從勹從米徐云手掬米防意陸佃云先盈升後盈匊古者匊大而升小升之所容不足以盈匊故也範云盈匊者不復以升較言益多也篤通作竺說文云厚也前言無朋此言且篤守志不移純乎忠者也韓詩外傳云子路曰士不能勤苦不能輕死亾不能活貧窮而曰我行義吾不信也昔者中包胥立於秦廷七日七夜哭不絕聲是以存楚不能勤苦焉得行此比干且死而諫愈忠伯夷叔齊餓於首陽而志益彰不輕死亡焉能行此曾子褐衣緼緒未嘗完也糲米之食未嘗飽也義不合則辭上卿不活貧窮焉能行此夫士欲立身行道無顧難易然後能行之欲行義徇名無顧利害然後能行之詩曰彼己之子碩大且篤非良篤修身行之君子其孰能與之哉】

椒聊二章章六句【子貢傳申培說丰氏本篇名皆作茮子貢傳闕文申培說文唐昭侯封公子成師於曲沃成師治聚盛彊師服憂之而作是詩序亦云刺晉昭公也君子見沃之盛彊能修其政知其蕃衍盛大子孫將有晉國焉二說皆相彷佛解者以無朋猶云無比然沃卽大都耦國尙未並晉何至便云碩大無比哉或謂此句及下碩大且篤皆指桓叔之徳而言如此贊詞於義悖矣郝敬云彼其之子指昭公也無朋言寡助也篤者馬行不進貌言遲鈍也以其身爲諸侯奄有邦國故以碩大稱之於文義亦通但從來未聞有國人斥其君爲彼其之子者故不敢從若朱子則以此詩謂未必爲沃而作且不知其所指則又過於疑舊說者也】

戍申【鄭風亦有之水今摘篇中戍申二字命篇以爲識別】刺平王也不撫其民而逺屯戍於母家周人怨思焉【出序按鄭譜云幽王嬖褒姒生伯服廢申後太子宜臼奔申申侯與犬戎攻宗周弒幽王於戲晉文侯鄭武公迎宜臼於申立之是爲平王竹書紀年云平王三十三年楚人侵申三十六年王人戍申愚按此詩當與君子於役合看彼爲思婦之辭此爲徵夫之辭】

【子貢傳申培說丰氏本俱作下同然考字書無字】之水不流束薪【眞韻丰氏本作新】彼其【鄭箋云或作記讀或作已讀聲相似詩內皆放此】之子不與我戍申【眞韻】懷哉懷【葉防韻胡威翻亦葉灰韻胡隈翻】哉曷月予還歸【防韻亦葉灰韻古回翻】哉【比也字從手乃以手播之義說文以爲飛舉也束說文云防也字從口從木徐鍇云謂束薪也口音圍象纒也大木可析曰薪蘇轍云之水非自流之水也水不能自流而或之𨿽束薪之易流有不流矣水之能自流者物斯從之安在其之哉周之盛也諸侯聽役於王室無敢違命及其衰也𨿽令而不至嚴粲云薪本浮物一束之薪非不可流轉若鑿鑿之白石也而水淺弱不能流轉之諭諸侯本非難令而東周衰弱不能號令之也朱子云其語助也歐陽修云彼其之子周人謂他諸侯國人之當戌者也戍守也字從人從戈人持戈以守也申姜姓之國四嶽之後初封於宛今河南南陽府南陽縣至宣王時遷於謝則今汝寧府之信陽州也鄭箋云平王母家申國在陳鄭之南迫近彊楚數見侵伐王是以戍之後競爲楚所滅呂氏云平王戍申與晉平公城相類懷念思也曷何也還復也俱見說文彼諸侯之人無肯與我共戍申國者而獨使我周人逺戍久而不得代故我思念不置未知何月而得旋歸也朱子云先王之制諸侯有故則方伯連帥以諸侯之師討之王室有故則方伯連帥以諸侯之師救之天子鄕遂之民供貢賦衛王室而已今平王不能行其威令於天下無以保其母家乃勞天子之民逺爲諸侯戍守故周人之戍申者以非其職而怨思焉又況申侯實啟犬戎以致驪山之禍乃平王及其臣民不共戴天之讐也今平王知有母而不知有父知其立已爲有徳而不知其弒父爲可怨至使復讐討賊之師反爲報施酬恩之舉則其絕滅天理而得罪於民又益甚矣劉彛云六鄕六遂之兵所以制方伯之失職非以禦夷狄也嚴云宗廟禾黍曾不以之興懷而惟申國之憂失輕重矣郝敬云是時周室播遷非有餘勇可賈特以受人施者畏人欲不爲之役不可得耳寄生之天子旣不能令於諸侯六百里之甸卒又無人可爲踐更故行者有不均之嘆力本寡弱而使人又不以道人所以怨之苟師出有名討賊興復如夏少康一成一旅人誰敢謂爲之水哉夫子刪詩存此篇書錄文侯之命其作春秋始平王垂戒逺矣】揚之水不流束楚【葉麌韻讀如取此主翻】彼其之子不與我戍甫【麌韻】懷哉懷【見前】哉曷月予還歸【見前】哉【比也楚叢木一名荊甫國名本作呂姜姓史記云呂尙先祖爲四嶽佐禹治水有功虞夏之際受封於呂尙書有呂刑之篇禮記引之皆作甫刑唐世系表云宣王世攺呂爲甫按括地誌故申城在鄧州南陽縣北三十里故呂城在鄧州南陽縣西四十里同爲宛縣地周時荊宛並韓皆近京師韓扞臨晉以制狄宛衞武闗以制楚其後申呂皆入於楚左傳楚子重請取於申呂以爲賞田申公巫臣曰不可此申呂所以邑也是以爲賦以禦北方若取之是無申呂也晉鄭必至於漢然則申呂相距不逺此周人戍申而亦以戍甫與又輿地廣記載蔡州新蔡縣古呂國王應麟云以左傳考之楚有申呂時新蔡屬蔡非楚邑當以在宛縣爲正】之水不流束蒲【葉麌韻頗五翻】彼其之子不與我戍許【葉麌韻火五翻】懷哉懷【見前】哉曷月予還歸【見前】哉【比也蒲陸佃雲水艸似莞而褊有脊生於水厓輕善泛柔滑而溫可以爲席故男執蒲璧言有安人之道也按左傳臧文仲妾織蒲卽此丰氏云楚小於薪蒲輕於楚嚴云楚愈輕蒲又愈輕至不流束蒲則弱之極矣鄭解爲蒲栁以首章言薪下言蒲楚則蒲楚是薪之木名不宜爲艸陸佃駁之云夫芻亦艸也而綢繆之詩乃曰束薪束芻束楚則豈以言木故妨艸哉許國名亦姜姓在今河南開封府許州卽古許昌是也按國語曰齊許申呂繇大姜又曰申呂𨿽衰齊許猶在然則許與申呂皆同姓鄒忠云甫許與申接壤當時楚人因伐申而並侵甫及許容有之卽不然而二國惕於震鄰或邀王靈並爲之戍亦非必待其見侵也國語史伯曰王欲殺太子以成伯服必求之申申呂方彊其隩愛太子亦必可知也竹書紀幽王旣弒立宜臼於申者許男與焉則平王之徳甫許當亦徳申之亞夫以天子卹諸侯之患豈非義舉苐平王此舉則私私其恩實私其讐呂氏謂平之戍申與晉平城相類夫晉於戚也非讐也以其棄諸姬而屏夏肄君子猶譏之若平王奄奄甘爲讐人役又未可同日語矣】

戍申三章章六句【申培說謂荊子討申侯弒幽王之罪伐申侵甫及許於他史無所見蓋捃摭詩辭而爲之反覺附防不可信】

君子於役戍申者之妻所作【出申培說子貢傳云戍者不歸室家思怨今按揚之水篇云懷哉懷哉曷月予還歸哉與此詩言君子於役不知其期曷至哉語意相類以爲戍申者之妻作亶其然矣】

君子於役不知其期【支韻】曷至哉【葉支韻將其翻】雞棲於塒【釋文及羣經音辧俱作時】日之夕矣羊牛下來【葉支韻陵之翻】君子於役如之何勿思【支韻賦也君子婦人目其夫之辭於往也役謂行役不知其期計時也猶云不知何時可以竣事也謝枋得雲雨雪霏霏遣戍役而預言歸期也卉木萋萋勞還卒而詳言歸期也四牡之役寧防何時勞之曰我心傷悲吉甫在鎬不過千里勞之曰我行永久不如是無以體羣臣也本推己及物之恕爲敍情閔勞之仁豈有無期度者哉今君子於役至不知其期仁恕之意泯然矣曷至哉計地也音耗久斷恐調發無恆並其所至之處亦不能知也雞知時畜也棲本作西加木作棲禽經云陸烏曰棲說文云日在西方而鳥棲故因以爲東西之西後人於鳥之棲加木以別之李巡云寒鄕鑿墻爲雞作棲曰塒夕暮也字從月半見月初生則暮見西方故半月爲夕羊牛下來者鄭箋云羊牛從下牧地而來陸佃云先羊後牛者羊性畏露晚出而早歸常先於牛故也日之夕矣一句闗上下兩語雞棲於塒則日之夕日而已夕則羊牛下來明明見有出卽有入有旦卽有暮而欲付萍蹤飄泊杳無歸期之人於不思非人情矣鄭云言畜產出入尙使有期節至於行役者乃反不也愚謂詩意乃因思觸物猶唐人雲月明花落又黃昏有無限感嘆非緣感物興思而方人於物也重言君子於役彌增淒惋鄒忠云悅以使民民忘其勞平王遣畿內之民爲讐人役周人固己不甘使其蚤畢事言旋猶慰室家之望觀之水篇言曷月予旋則固已卜歸休無期矣居者之思當亦猶行者之懷此於役所爲也嘗觀杕杜采薇悲日月之繼嗣多卹於匪載匪來悼啟居之不遑烈憂於載饑載渇似與此詩不甚相逺然彼則自上閔之此則自下述之民情舒郁所繇異乎嗟乎先王以人道使人後世以牛羊使人而不知牛羊之歸猶有期也齊襄葵丘之戍時而遣及弗代而無知之禍因之爲人上者勿以於役爲細故人情固聖王之田也】君子於役不日不月【葉屑韻讀如臬倪結翻】曷其有佸【葉屑韻紀劣翻說文作�】雞棲於桀【屑韻爾雅作榤】日之夕矣羊牛【朱傳作牛羊】下括【葉屑韻紀劣翻】君子於役苟無饑渇【葉屑韻巨列翻賦也不日不月言君子往役非一日一月之故是已往事佸說文云防也韓詩云至也曷其有佸言何時而有聚防至止之期乎是將來事爾雅云雞棲於杙爲桀括說文云絜也絜之爲義麻一耑也禮記注云猶結也挈也蓋以澠系之挈而來歸曰下括也太經云四馬就括義亦同此苟無饑渴猶云庶防無疾病苟字最下得淒惋有無可柰何之意苟幸無饑渇庶後歸有期此思之極也後漢書所謂萬里之外以身爲本亦此意也】

君子於役二章章八句【序云刺平王也君子行役無期度大夫思其危難以風焉呂祖謙云考經文不見思其危難以風之意朱子亦云此國人行役而室家念之之辭序說誤矣今按篇中有雞棲牛羊等語乃尋常村莊中景象絕不似冠蓋家口角】

葛藟王族刺平王也周室道衰棄其九族焉【出序申培說亦云王族流散而作子貢傳但存平王之族流散六字而其餘闕文】

緜緜葛藟在河之滸【麌韻】終逺兄弟謂他【丰氏本作它下同】人父【麌韻】謂他人父亦莫我顧【葉麌韻果五翻興而比也緜說文云聨防也毛傳云緜緜長不絕之貌葛藟葛之蔓也解見樛木篇羅願云葛蔓延盛者牽其首以至根可二十步朱氏云葛藟支蔓聨屬有宗族之義左傳宋昭公將去羣公子樂豫曰不可公族公室之枝葉也若去之則本根無所庇廕矣葛藟猶能庇其本根故君子以爲比況國君乎此諺所謂庇焉而縱尋斧焉者也必不可君其圖之親之以徳皆股肱也誰敢攜貳若之何去之卽此詩托物起興之意滸舊以水厓解似未是按爾雅釋厓防云重厓岸岸上滸蓋厓乃水邊卽下章之所謂涘厓之上又有厓則爲岸岸上地則爲滸也然於釋水又雲滸水厓者或是謂滸之下乃水之厓非以水厓名滸也胡旦云周南葛之覃兮施於中谷又雲南有樛木葛藟累之風雲旄丘之葛兮何誕之節兮唐風雲葛生防楚蘞蔓於野大雅云莫莫葛藟施於條枚然則葛藟必生於山谷丘野之地延蔓於艸木條枚之上不生於河滸水厓嚴粲雲近水之岸善崩將爲水所蕩猶王室衰防人將失其所依也又陸佃云河滸爲水所蕩危地也然潤澤葛藟而生之則亦所以自固今王棄其九族則曽是之不如也亦通終逺兄弟以下皆指王言斥也非諷也終逺與緜緜字相應謂他人父所謂不愛其親而愛他人者顧說文云還視也王之終逺兄弟略不以親親爲念繇於不父其父而以他人爲父故視我輩漠然無親而亦不我肯顧也幽王爲申侯所弒平王但以其父昔日之廢已爲可恨感申侯之立已爲有徳父讐不討反汲汲圖報焉非謂他人父而何鄒忠云周之盛也華鄂輝於常棣苞體茂於行葦逮葛藟之刺興而維翰之勢日衰矣周所以卒於不競與】緜緜葛藟在河之涘【紙韻】終逺兄弟謂他人母【葉紙韻母鄙翻】謂他人母亦莫我有【葉紙韻羽軌翻興而比也爾雅說文皆云涘爲水厓按此詩兩章以滸涘分言涘旣爲厓則滸之爲岸而非厓明矣謂他人母者朱子云謂他人父者其妻則母也有鄭箋云識有也嚴云莫我有言視之若無也左傳曰不有寡君】緜緜葛藟在河之漘【眞韻】終逺兄弟謂他人昆【葉眞韻俱倫翻】謂他人昆亦莫我聞【葉眞韻防勻翻興而比也按爾雅云夷上灑下不漘舊注謂夷上平上灑下陗下惟不字難解或以爲發聲或以爲衍字愚意不卽否字言其上面平夷而陗下處則否東陽許氏以爲岸下爲水灑蕩齧入若唇是也涘在滸之下漘在涘之下故其序云爾昆兄也本作罤從弟從眔徐鍇云眔目相及也兄弟親比之義省作晜與昆音同通用禮天子必有父諸侯必有兄故天子無兄禮今斥王謂他人兄者醜之也聞相聞知】葛藟三章章六句【朱子謂世衰民散有去其鄕裏家族而流離失所者作此詩以自嘆於義小矣味詩意實出於王族其辭甚直而不說出一王字故使觀者不覺耳】

叔於田刺鄭莊公也【出序】弟叔段以好勇得眾而公不教故詩人譏之【申培說云叔段多才而好勇大夫憂之而作是詩所謂憂之者蓋憂其將爲國禍不能令終也嚴粲云二叔於田皆美叔段之材武無一辭他及而序以爲刺莊公蓋與春秋書鄭伯克段譏失教之意同蘇轍云言莊公力能禁之而不禁俟其亂而加之以大戮也章潢云詞𨿽美叔段意實刺莊公國人不敢直指其君故詞在此而意在彼乃風之體也】

叔【丰氏本作未上有大字下同】於田【先韻亦葉眞韻他因翻丰氏本作林】巷【丰氏本作】無居人【眞韻亦葉先韻如延翻】豈無居人【見上】不如叔也洵美且仁【眞韻亦葉先韻如延翻賦也叔名段鄭莊公寤生之弟孔穎達云其字曰叔於往也田者獵之別名以取禽於田因名曰田易所謂田有禽利執言是也巷說文雲裏中道也古文作從從共言在邑中所共也省作防又省作巷增韻云直曰街曲曰巷洵通作恂說文云信也美以態度言仁愛人也字從人從二通論云仁者兼愛故人二爲仁以叔與眾混處故見其仁歐陽修云國人愛叔以謂叔出於田則所居之巷若無人矣非實無人𨿽有而不如叔之美且仁也嚴云叔豈眞美且仁哉其黨私之之言猶河朔之人謂安史爲聖也詩人之意謂段之不令而羣小相與從防如此必爲厲階以自禍莊公曷爲不禁止之乎故序曰刺莊公也】叔於狩【葉有韻始九翻春秋天王狩於河陽谷梁傳作守】巷無飲酒【有韻】豈無飲酒【見上】不如叔也洵美且好【葉有韻許厚翻賦也狩者冬獵之名杜預云狩圍守也冬物畢成獲則取之無擇也孔車攻注云狩者獵之總名冬獵大於三時故名以狩又爾雅云火田爲狩疏以爲放火燒艸守其下風故名爲狩若以後篇火烈等語例之則此亦火田也說文又謂犬田爲狩未詳孰是巷無飲酒者叔出則巷無可飲酒之人也好者獻酬款洽情意交通之謂以其與眾飲酒故見其好】叔適野【葉麌韻讀如羽王矩翻】巷無服馬【葉麌韻滿補翻史記索隠音姥凡馬皆讀如姥】豈無服馬【見上】不如叔也洵美且武【麌韻賦也適說文云之也野說文云郊外也又爾雅云牧外謂之野詩傳云以細別言之則郊外之地名牧牧外之地名野若大判而言則野者郊外通名服馬鄭云猶乘馬也孔云易稱服牛乘馬俱是駕用之義故云服馬猶乘馬巷無服馬者言叔出則巷無能服馬之人矣武亦於服馬見之罄控馳騁力能使馬之謂一說夾轅兩馬謂之服馬后篇言兩服兩驂是也舉服以該驂耳亦通彭執中云玩味此詩宛然如見叔段輕獧浮之意如今之貴族輕薄子閭裏少年朋徒追逐而極口誇美之也】

叔於田三章章五句【丰氏本作大叔於田序以此篇爲叔於田後篇爲大叔於田今按段稱大叔據左傳在封京之後號爲京城大叔旣受寵異之號又有民人兵甲之眾不得出居閭巷下雜民伍玩此詩有巷無居人等語當是未受封時事耳故篇名但以叔稱子貢傳謂大叔段多才而好勇鄭人愛之賦尗於田於詩意甚合然卻衍大之一字若序云刺莊公也叔處於京繕甲治兵以出於田國人說而歸之則全未解古人名篇之意所謂似是而非者也朱子於此詩旣從序矣而又云或疑此亦民間男女相說之詞則胡不思後篇獻於公所之語其爲叔段之事鑿鑿明甚夫亦猶此叔於田也此而可疑孰不可疑耶】

大叔於田刺鄭莊公也叔多才而好勇不義而得眾也【出序莊公封叔段於京之後段始有京城大叔之號此詩古篇名作大叔於田則受封後事也範祖禹雲莊公之於段稔其惡而欲斃之也故春秋書克段於鄢以罪鄭伯詩人言叔多才好勇而得眾心以深咎莊公夫段之惡易知而莊公之罪難見故春秋書鄭伯而詩人刺其君皆本其所起以罪之所以爲世戒也】

叔【毛詩古本叔上有大字嚴粲云采詩之初未有序故於首章加大後有序因存而不去猶書序作堯典之下復有堯典二字存其舊也丰氏本作尗下同】於田乘乘【上乘平聲下乘去聲後仿此】馬【葉麌韻滿補翻】執轡如組【麌韻】兩驂如舞【麌韻家語作儛】叔在藪火烈【文選注作列】具舉【語韻】襢【釋文作袒說文作膻】裼暴虎【麌韻】獻於公所【語韻】將叔無【釋文丰本俱作毋】狃戒其傷女【語韻音汝賦也叔於田毛傳以此爲叔之從公田也以下文有獻於公所之句故云爾若上篇叔於出則段自出田耳乘乘馬上乘駕也下乘四數也凡物之四數者皆名乘故四馬爲乘馬四鴈爲乘鴈四矢爲乘矢又田制四丘曰乘亦其類也又陸佃云古者庶人駕一士駕二大夫駕三諸侯駕四天子駕六乘馬則僣諸侯之禮矣蓋亂生於車馬衣服之間而已大叔於田乘乘馬而沃之大夫素衣朱襮此晉鄭之所繇亂也執轡如組解見簡兮篇轡禦馬索所謂韁也車四馬各兩轡以驂馬內兩轡系於軾驂馬外轡及兩轅兩服馬轡分置兩手故在手者惟六轡耳驂說文云駕三馬也按夏初駕兩謂之麗殷益一謂之驂周又益一謂之駟春秋時鄭有公子騑字子駟車駕駟馬在內兩馬謂之服在外兩馬謂之騑是有騑乃成駟也今曰兩驂者一驂之外又益一驂卽騑是也故禮記注云外騑曰驂董氏云五禦之法有舞交衢者蓋詩所謂如舞也服制於衡不得如舞其言舞者驂也按周禮保氏掌教國子五馭注云一曰鳴和鸞和在軾鸞在衡皆鈴也升車則馬動馬動則鸞和應二曰逐水曲謂車行如水順曲而流三曰道君表詩毛傳謂裼纏旃以爲門裘纒質以爲槸閒容握驅而入擊則不得入也四曰舞交衢謂車在交道旋應舞節五曰逐禽左謂田車逆驅禽獸使左當君以射此首言叔之善禦是往田在道時自矜其能親代禦者執轡其禦馬光景如此至在藪以下則至其所而田矣後章同韓詩云禽獸居之曰藪毛傳云藪澤禽之府也孔穎達雲澤水所鐘水�曰藪俱是曠野之地但有水無水異其名耳爾雅釋地說十藪云鄭有圃田此言在藪蓋在圃田也烈說文云火猛也具通作俱偕也舉火之初舉也火烈具舉疏以爲宵田故持火炤之按周禮大司馬中春搜田用火爾雅冬獵名狩火田亦名狩曹氏謂王制昆虫未蟄不以火田惟冬田乃用火孔頴達禮記疏則云今俗放火張羅從十月以後至仲春皆得火田是則田之用火凡春冬皆有之不必宵田也然春冬之火亦自有辧所云搜田用火不過刈艸爲防驅禽而納之防中然後焚而射焉所以除陳艸習火攻要其所焚者不出於防外非如冬之火田直是放火焚山林以獵也若此詩所云火烈具舉後又云具具阜其火勢之猛如此定不比春搜之火或卽冬之火田耳又叔馳逐自雄鄭伯不善教弟其射獵不必盡依禮法然以舉火爲宵田則似屬無當襢說文作膻肉膻也脫衣而見體也亦作亶荀子露亶是也今文訛作襢按襢乃丹縠衣本作裦亦作展卽王后六服中之展衣也與肉膻義無涉裼說文云袒也袒者衣縫解也暴當作�說文云疾有所趣也按暴�字易相混不可不辧公莊公也孔云公亦與之俱田也獻於公所者進之於君前一說胡嘉云所不必於田所獻之曰公所則不在田可知將請也無通作毋禁止辭狃說文云大性驕也字從犬爾雅云復也顏師古云忲也孫炎云狃伏前事復爲也蓋因驕成慣故徐氏解以爲忲慣習是也叔之徒見叔露體解衣疾趨搏虎相與戒叔曰請叔無驕慣此事恐虎之或傷汝也愛之之辭鄭氏云段以國君介弟之親京城大叔之防而所好者馳騁弋獵也所矜者襢裼暴虎也所賢者射禦足力也出而人思之者飲酒服馬之儔也气習至此而又恃其君母之愛玩於莊公之惟其所欲而不誰何也欲不爲叛得乎是則置段於必亂之地者莊公也鐘惺云叔段無大志一馳馬試劍公子耳其徒誇美亦不過媚子狎客從臾遊戲者不然且爲曲沃武公矣看將叔無狃戒其傷女及我聞有命不敢以告人气象大小深淺相去多少】叔於田乘乘黃【陽韻】兩服上襄【陽韻】兩驂鴈行【葉陽韻寒剛翻】叔在藪火烈具【陽韻】叔善射【禡韻丰氏本作防】忌又良禦【葉禡韻五駕翻】忌抑磬控【送韻】忌抑縱送【韻】忌【賦也陸佃云黃騂曰黃黃亦馬之上色故駉頌首章曰有驪有黃列子亦曰牝而黃牡而驪馬至果天下之馬也舊說以乘黃爲四馬皆黃然則後章乘鴇豈又四馬皆鴇乎何叔乘馬之驟易如此愚謂乘黃乘鴇俱當於乘字略斷續之蓋四馬爲乘於乘之中有黃者又有鴇者或兩服爲黃而兩驂爲鴇也朱子云衡下夾轅兩馬曰服按服字從舟舟卽車輈也蓋以兩服馬居輈兩旁得名襄通作驤說文云馬之低昻也兩服上襄言兩服在兩驂之上其行並低並昻卽下章所言齊首是也兩驂鴈行者謂驂少次服行如飛鴈斜行曲禮注云鴈行者與之並差退是也孔頴達云此四馬同駕其兩服則齊首兩驂與服馬鴈行其首不齊故左傳云如驂之有靳說文雲飛舉也蓋言接續而舉略無停歇也射說文作防從身從矢謂弓弩發於身而中於逺也篆攺矢從寸寸者手也忌語助辭或作其或作已或作記或作期或作萁皆音近也良亦善也禦說文云使馬也從彳從卸徐鍇云彳行也卸解車馬也或彳或卸皆禦者之職射禦不對言叔本善射因有良禦而益以濟其善射也下二句正舉其實抑發語辭毛傳云騁馬曰磬止馬曰控謂之磬者騁馬從禽隨其所使馬卽從之曲折如磬也按磬之折殺其形必曲故謂之磬折控說文云引也馬行方速遇獸而射引而止之卽止隨所制勒也朱子云舎拔曰縱覆彇曰送拔卽括也矢銜處滿則放手以任其去故曰縱彇弓弰頭也覆倒也弓滿時弓弰向內旣放矢則顚倒其弰並指於前如送矢逺去也又嚴粲云縱放箭也送送箭也今射者云前手攧後手防攧卽送也防卽縱也能防能攧則矢去勁而有力亦通陸化熙云要知磬時未嘗不控縱時卽爲之送不是二事上章言徒搏苐見其始事之勇此章乃以其射獵之實言也】叔於田乘乘鴇【葉有韻補苟翻丰氏本作�】兩服齊首【有韻】兩驂如手【有韻】叔在藪火烈具阜【有韻】叔馬慢【葉翰韻莫半翻釋文丰氏本俱作嫚】忌叔發罕【葉翰韻黃半翻】忌抑釋掤【蒸韻丰氏本作仌禮書作弸】忌抑鬯【丰氏本作韔】弓【葉蒸韻姑翻】忌【賦也鴇鳥名爾雅馬驪白雜毛曰鴇蓋取諸鳥也郭璞云今呼之爲鳥驄齊首馬首齊也如手鄭云如人左右手之相佐助也朱子云兩服並首在前而兩驂在旁稍次其後如人之兩手上章言乘黃意是主兩服爲言而並及兩驂之善此章言乘鴇意是主兩驂爲言而明其能爲兩服之助然苐據驂服並行之象如此無禦之善意與首章執轡如組二句不同阜本土山之名劉熙云厚也言髙厚也毛云盛也徐光啟云始而具舉旣而具終而具阜形容火勢以漸而熾乃知詩人體物之妙一字不苟此存藪二句𨿽與上同然已是田事將畢時矣慢毛云遲也孔云凡惰慢者必遲緩故訓慢爲遲罕毛云希也按罕本罔名所以訓希者當是謂其罔目希疏故耳鄭云田事且畢則其馬行遲發矢希釋說文云解也掤毛傳及說文皆云所以覆矢亦作冰昭二十五年左傳云公徒執冰而踞服虔云冰犢丸蓋杜預云犢丸是箭筩其蓋可以取飲嚴云用矢則舉掤以開筩旣用則納矢筩中釋下其掤以覆筩也鬯孔云韜弓之器鬯弓蓋韜弓而納之鬯中本作韔說文云弓衣也又蒼頡名冰爲矢房詩注名韔爲弓室可作的對蓋矢韜弓及田事旣畢之時嚴云言其從容得意如庖丁解牛提刀而立爲之四顧爲之躊躇滿志善刀而蔵之也亦可想叔段洋洋之意矣又云段有不義之謀兄弟之間人所難言詩人優遊之意但言段矜能恃勇暴虎以獻气陵其兄私黨謟事甘言媚說方且踴躍馳騁不能自已從容畢事意气自得其气習輕麤暴如此殆非令終之器所謂智伯射禦足力則賢而以不仁行之者也公何爲不早禁止之乎呂祖謙云鷙鳥將擊必匿其形二詩所載段之輕淺如此宜其爲莊公之所易也詩人乃若憂其不能制者豈其未得莊公之情也哉憂之云者兄弟之心也欲止其惡者也涕泣而道之者也易之云者仇敵之心也欲養其惡者也談笑而道之者也詩人直以兄弟之心爲莊公憂耳豈知其他哉萬時華云叔之得眾如此爲魏之信陵齊之孟嘗不足爲晉之桓叔衞之州吁亦不足何也其知不深其勇不沈結納皆亾命之人終不足以舉大事莊公識破此人弄之股掌中亦久矣桓志殺段固不足言漢文實友愛諸弟不朝賜幾杖不問殺辟陽侯不問警蹕稱制不問卒令以驕恣自敗損愛弟之名始知國家大體畢竟私情上稍姑息不得公義上稍寛假不得】

大叔於田三章章十句【丰氏本作叔於田郝敬云於田二詩朱子皆以爲鄭人愛段而作非也序刺莊公無中才之教防其弟於惡也二詩極道段材藝武勇其繕甲治兵不軌之志隠然言外夫子刪詩存此戒人君父兄於子弟愛之能勿勞乎若謂鄭人美段而作何足以風又漢匡衡謂鄭伯好勇而國人暴虎殊非事實】

將仲子鄭莊公欲防弟段授以大邑祭仲諌陽拒之大夫原其情而刺之【出申培說左隠元年初鄭武公娶於申曰武姜生莊公及共叔段莊公寤生驚姜氏故名曰寤生遂惡之愛共叔段欲立之亟請於武公公弗許及莊公卽位爲之請制公曰制巖邑也虢叔死焉他邑惟命請京使居之謂之京城大叔祭仲曰都城過百雉國之害也先王之制大都不過參國之一中五之一小九之一今京不度非制也君將不堪公曰姜氏欲之焉辟害對曰姜氏何厭之有不如早爲之所無使滋蔓蔓難圖也蔓艸猶不可除況君之寵弟乎公曰多行不義必目斃子姑待之旣而大叔命西鄙北鄙貳於己公子呂曰國不堪貳君將若之何欲與大叔臣請事之若弗與則請除之無生民心公曰無庸將自及大叔又收貳以爲己邑至於廩延子封曰可矣厚將得眾公曰不義不暱厚將崩大叔完聚繕甲兵具卒乘將襲鄭夫人將啟之公聞其期曰可矣命子封帥車二百乘以伐京京叛大叔段段入於鄢公伐諸鄢五月辛丑大叔出奔共書曰鄭伯克段於鄢段不弟故不言弟如二君故曰克稱鄭伯譏失教也謂之鄭志不言出奔難之也鄒忠云嘗觀楚申無宇云制城邑若體性焉自首領股肱至於手拇毛脈大能掉小故變而不動國爲大城未有利者叔段以京患嚴公鄭防不封櫟人實使鄭子不得其位衞蒲戚實出獻公宋蕭防實殺昭公魯卞費實弱襄公齊渠丘實殺無知晉曲沃實納成師秦徵衙實難桓景此卽祭仲所謂大城不過百雉及晉師服所謂本大而末小是以能固之說也何國無謀臣而其主不聽或戕其弟或戕其身或戕其子孫以此爲鑑猶有樹國相疑豪植太彊釀七國之變者嚴粲云祭仲之謀迫而淺欲速去其偪曰早爲之所莊公之謀狡而深欲養成其惡曰子姑待之公與祭仲皆欲致段於死地所爭遲速之間耳公非拒祭仲也國人知公與祭仲有殺段之謀乃反其意設爲公拒祭仲之辭以諷之按序云將仲子刺莊公也不勝其母以害其弟弟叔失道而公弗制祭仲諌而公弗聴小不忍以致大亂焉子貢傳亦云鄭莊公封弟段於京祭足諌之不聴大夫風之嚴雲莊公克段之事左氏以爲譏失教詩序以爲小不忍皆責之也輕谷梁公羊及胡氏深誅其心以爲大惡後之說詩者祖其意以序爲非且謂詩人探莊公之心在於殺段而托諸父母諸兄國人以爲說冀以稔成其惡耳竊謂此駁序未盡莊公之惡則然而說詩之本意則未也叔段舊有奪嫡之謀莊公固已不能釋然於懷矣而又挾材武怙母寵結羣小將不利於宗國此莊公之所深忌也請制弗許請京與之迫於母意不得已焉耳始答祭仲曰多行不義必自斃繼答公子呂曰無庸將自及至公子呂又言之則曰不義不防厚將崩蓋挾數用術爲秋實黃落之計設心不仁矣觀段之淺露爲羣小所從臾而欲謀宗國何能爲者耶固易之矣及段將襲鄭公曰可矣蓋幸其釁自彼作謂人不得以議我豈有涕泣而道之之意哉公固非不忍者然春秋乃聖人褒貶之法變風乃國人諷諌之辭不可以並論也此詩止以公與祭仲有殺段之謀故設爲公拒祭仲之辭以天理感動之公論開悟之耳如此則不失詩人溫柔惇厚之防胡安國云姜氏當武公存之時嘗欲立段矣及公旣沒姜以國君嫡母主乎內段以寵弟多才居乎外國人又悅而歸之恐其終將軋已爲後患也故授之大邑而不爲之所縱使失道以至於亂然後以叛逆討之則國人不敢從姜氏不敢主而太叔屬籍當絕不可復居父母之邦此鄭伯之志也王政以善養人推其所爲使百姓興於仁而不偸也況以惡養天倫使防於罪因以翦之乎又云世衰道隠民彛泯亂若宋殤之於馮也衞侯鄭之於叔武瑕也皆爲利爭不勝計也而莊公獨以順母爲辭養成段惡夫中也養不中才也養不才故人樂有賢父兄也仁人之於兄弟不蔵怒焉不宿怨焉親愛之而已矣象憂亦憂象喜亦喜恩掩義也使吏治其國而象不得有爲義勝恩也恩義並立而中持衡焉段𨿽凶逆焉攸亂此春秋責莊公之意也東萊博議雲莊公雄猜陰狠視同气如防讐而欲必致之死故匿其機而使之狎縱其欲而使之放養其惡而使之成封京之後伐鄢之前其處心積慮曷嘗須臾而忘叔段哉吾嘗反覆考之然後知莊公之心天下之至險也祭仲之徒不識其機反諌其都城過制不知莊公正欲其過制諌其厚將得眾不知莊公正欲其得眾是舉朝之卿大夫皆墮其計中矣鄭之詩人不識其機反刺其不勝其母以害其弟不知莊公正欲得不勝其母之名刺其小不忍以致大亂不知莊公正欲得小不忍之名是舉國之人皆墮其計中矣莊公之機心猶未已也魯隠之十一年莊公封許叔而曰寡人有弟不能和協而使糊其口於四方況能久有許乎其爲此言是莊公欲以欺天下也魯莊之十六年鄭公父定叔出奔衞三年而復之曰不可使共叔無後於鄭則共叔有後於鄭舊矣段之有後是莊公欲以欺後世也旣欺其朝又欺其國又欺天下又欺後世噫嘻岌岌乎險哉莊公之心與胡雲莊公志殺其弟使糊其口於四方自以爲保國之計得也然身歿未防而世嫡出奔庶孽奪正公子五爭兵革不息忽儀亹突之際其禍矣亂之初生也起於一念之不善後世則而象之至於兄弟相殘國內大亂民人思保其室家而不得不亦酷乎】

將仲子兮無【丰氏本作毋下同】逾我裏【紙韻】無【丰本作毋下同】折我樹【紙韻】豈敢愛之畏我父母【葉紙韻毋鄙翻】仲可懷【葉防韻胡威翻亦葉灰韻胡猥翻】也父母之言亦可畏【葉防韻於非翻亦葉灰韻烏回翻】也【賦而比也將毛傳云請也仲子祭仲也名足仲其字鄭大夫也其先爲祭封人因以爲氏逾說文云越也周禮五家爲鄰五鄰爲裏皆有地域溝樹之折說文云斷也杞木名陸璣云栁屬也生水傍樹如栁葉麤而白色理防赤今人以爲車轂按材堅韌故以比段李氏云無逾我裏言無與我家事也鄭云無折我樹諭言無害我兄弟也蘇轍云異姓而幹公族以謀兄弟譬如逾裏而折杞也呂祖謙云首三句辭𨿽拒仲而意則與之如侍人僚柤告昭公以去季氏之謀公執戈以懼之之類鄭云段將爲害我豈敢愛之而不誅歟以父母之故故不爲也蘇雲莊公非畏父母之言者也欲必致叔於死耳夫叔之未襲鄭也有罪而未至於死是以諫而不聴諌而不聴非愛之也未得所以殺之也未得所以殺之而不禁而曰畏我父母君子知其不誠也故因其言而記之夫因其言而記之者以示得其情也呂云豈敢愛之畏我父母則於段非有所不忍也其拳拳於叔而不得已於姜氏者可見矣郝敬云借莊公之口以誅其心辭若寛而心甚險千載讀之如見肺肝詩所以善於諷也鄭云懷私曰懷言仲之爲我謀實與我親防以私情論若可懷也然聴人言而忍於同气在父母必有怨望之辭亦可畏也此又詩人因上有畏我父母之言而撥轉之以致其諷動之意含情更深嚴云公未嘗有是言也而詩人代公言之若謂公縱不愛段獨不畏父母乎蓋譎諌也孔云於時其父𨿽亡遺言尙存故與母連言之也】將仲子兮無逾我墻【陽韻】無折我樹桑【陽韻】豈敢愛之畏我諸兄【葉陽韻虛王翻】仲可懷【見前】也諸兄之言亦可畏【見前】也【賦而比也墻說文云垣蔽也字從嗇取愛嗇自防也桑亦木之韌者故以比段按孟子曰五畆之宅樹墻下以桑則桑在墻下也諸兄毛云公族嚴云諷公縱不愛段獨不畏公族之議乎】將仲子兮無逾我園【葉先韻於權翻】無折我樹檀【葉先韻徒防翻】豈敢愛之畏人之多言【葉先韻倪堅翻】仲可懷【見前】也人之多言亦可畏【見前】也【賦而比也孔云太宰職園圃毓艸木園者圃之藩故其內可以種木也檀彊韌之木可以爲車亦以比段鶴鳴之詩云樂彼之園爰有樹檀羅願云淮南子十月檀檀陰木也王充云楓桐之樹生而速長故其皮脆不能堅剛樹檀以五月生葉後彼春榮之木其材彊勁車以爲軸人國之人也繇父母而諸兄而國人立言之序如此嚴云諷公縱不愛段獨不畏國人之多言乎呂云畏我諸兄畏人之多言特迫於宗族國人之議論非愛段也具文見意而莊公之情得矣丰熙雲莊公所以不惜以京授段者乃老子所謂將欲取之必固與之其術深矣顧諉於諸兄國人之言蓋潛祕其機而陽以拒仲之諌耳又晉語公子重耳安於齊姜氏勸之行曰西方之詩有之曰懷與安實疚大事鄭詩云仲可懷也人之多言亦可畏也韋昭注云言𨿽欲從心思仲猶能畏人自止見可懷思可畏也】將仲子三章章八句【左襄二十六年鄭伯爲衞侯如晉晉侯言衞侯之罪使叔向告鄭伯子展賦將仲子兮晉侯乃許歸衞侯叔向曰鄭七穆防氏其後亡者也子展儉而壹詩篇名多兮字實卽此詩也此詩爲祭仲諌大叔事而作語意昭然無可疑者朱子先有成見胸中主定鄭衞皆淫詩一聞蒲田鄭樵氏謂此淫奔者之辭便欣然引爲同調令人懣極】

野有蔓艸刺鄭莊公也祭仲爲公謀去段遂有寵於公國人托爲公愛仲之辭以刺之【按段之初封京也祭仲實首先爲公謀其言曰今京不度非制也不如早爲之所無使滋蔓蔓難圖也蔓艸猶不可除況君之寵弟乎此詩以野有蔓艸發端因祭仲之辭也又左傳曰初祭封人仲足有寵於莊公莊公使爲卿夫仲之先不過一封人耳已而驟進爲卿則以爲公忠謀之故因而獲寵詩所爲歌邂逅者此也】

野有蔓艸【丰氏本作艸後同】零【丰本作霝後同】露漙【葉阮韻上兗翻陸徳明本作團顏師古糾繆正俗作�云古本有水旁作専者皆當讀上兗切葉淸婉兮陸粲云今韻書作上兗切非蓋兗字傳寫作衮耳楊愼云婉字在阮韻�字當從之矣諸韻書不收當補入之】兮有美一人淸婉【阮韻集韻作防】兮邂【丰本作解後同】逅【陸本作遘丰本作覯後同】相遇適我願【葉阮韻五逺翻】兮【興之比又賦也野在四郊之外蔓說文云葛屬莖葉相聨野有蔓艸比叔段也說見小引下零之爲義雨餘也露之潤澤似之故亦曰零蔡邕月令章句云露者陰液也釋爲露結爲霜漙說文云露貌艸之延蔓者凝露濃以比段之有寵於姜氏也有美一人指祭仲足也淸解見君子偕老篇婉順也言其眉目之間和順可掬也邂逅二字說文皆解云不期而遇也遇說文云逢也祭仲以封人入見於公故曰邂逅相遇適猶當也願通作願願者專謹之義人心有所愛則謹持之而不能釋謂之願也適我顧兮言與我心之所懷來者適相當也公欲去段仲亦欲去段謂之曰適我願兮以見莊公之處心積慮欲害弟段見乎辭矣又左襄二十七年鄭伯享趙孟於垂隴子大叔賦野有蔓艸趙孟曰吾子之惠也昭十六年鄭六卿餞晉韓宣子於郊子齹賦野有蔓艸宣子曰孺子善哉吾有望矣韓詩外傳亦云孔子遭齊程木子於郯之間傾蓋而語終日有間顧子路曰繇束帛十匹以贈先生子路不對有間又顧曰束帛十匹以贈先生子路率爾而對曰昔者繇也聞之於夫子士不中道相見女無媒而嫁者君子不行也孔子曰夫詩不云乎野有蔓艸零露漙兮有美一人淸婉兮邂逅相遇適我願兮且夫齊程木子天下之賢士也吾於是而不贈終身不之見也程木子名本卽子華子家語說苑及子華子孔叢子諸書具載此事皆借此詩以表其喜於相遇之意要與詩防無涉】野有蔓艸零露瀼瀼【陽韻奴當翻】有美一人婉如淸【陽韻】邂逅相遇與子偕臧【陽韻與之比又賦也瀼瀼露盛貌段封京未已又命西鄙北鄙貳於己又收貳以爲己邑至於廩延此蔓艸得露之盛也婉如淸猶言淸婉如倒句法也亦就上章語而翻之耳偕俱臧善也與子偕臧猶言欲與子共安樂同富貴也蓋莊公感仲之深如此不愛其弟而愛同謀害弟之人莊公可爲有人心乎此詩不必莊公作而國人代爲之言欲公聞之而自醜之也】

野有蔓艸二章章六句【序以爲思遇時也君之澤不下流民窮於兵革男女失時思不期而防焉呂祖謙云君之澤不下流蓋講師見零露之語從而附益之而陳氏引綢繆詩云見此邂逅以爲邂逅正謂婚姻若爾直爲野合紀詠耳子大叔輩何取焉蘇轍云信如此說則趙文子將不受𨿽與伯有同譏可也時伯有賦鶉之賁賁文子譏之朱子直攺爲男女相遇於野田艸露之間而作邪穢已甚更不足辧子貢傳申培說則云臼季遇郤缺於冀薦於文公晉人美之意頗近似愚所以斷其不然者以左傳爲證當子齹賦此詩餞韓宣子宣子美之以爲賦皆不出鄭志豈得入之唐風耶】

詩經世本古義卷十九之下

欽定四庫全書

詩經世本古義卷二十

明何楷撰

周桓王之世詩三十篇

燕燕衛莊姜送歸妾也【出序鄭雲莊姜無子陳女戴嬀生子名完莊姜以爲己子莊公薨完立而州吁弒之戴嬀於是大歸莊姜逺送之於野作詩見己志按完卽桓公也春秋始於隱元年爲平王之四十九年時桓公在位已十三年矣計其卽位在平王之三十七年也及隠四年而桓公見弒凡在位十六年史記載桓公二年弟州吁驕奢桓公絀之州吁出犇十三年鄭伯弟叚攻其兄不勝亡而州吁求與之友十六年州吁收聚衛亡人以襲殺桓公州吁自立爲衛君此一叚足補左傳之缺或者不知謂桓公甫立便遇弒非也】

燕燕於飛差池其羽【麌韻亦葉語韻王許翻】之子於歸逺送於野【葉麌韻讀如竪上主翻亦葉語韻上與翻】瞻望弗【列女傳作不】及泣涕如雨【麌韻亦葉語韻於許翻興也燕鳥名陸佃云齊人呼鳦蓋取其鳥自呼故曰鳦也一名鳥蓋取其色之故曰鳥也一名鷾鴯莊周所謂鷾鴯者也言燕燕者曹氏云兩燕也按爾雅云巂周燕燕鳦孫炎舍人皆以爲巂周名燕燕又名鳦一物三名戴侗引陸璣言巂周子規也燕燕則乙也考說文云巂周燕也是以周燕訓巂其訓爲乙者只名燕不名燕燕也孔穎逹則謂古人重言之漢書童謡燕燕尾涏涏是也然童謡之所云燕燕亦謂趙飛燕姊弟二人同時入宮仍是兩燕也郝敬云燕雀依人爲孚子也故鳥爲祈子之祥莊姜於嬀以子相依子亡相失故用爲比於飛者各飛也以興己與嬀相離也差說文云貳也差不相值也陸佃云兩相差爲差池通作遲說文云徐行也楊愼云師曠禽經曰鳥向飛背宿燕向宿背飛此物理也故莊姜以爲送歸妾之比取其背飛之義送別之情也之子指戴嬀也歸大歸也春秋文十八年夫人姜氏歸於齊左傳云大歸也以歸寜者有時而反此卽去不復來故謂之大歸也郊外曰野蘇轍云禮婦人送迎不出門逺送於野情之所不能已也瞻望弗及者至野與之訣別已畱而彼去稍稍更逺瞻望之不復能及也無聲出涕曰泣自目曰涕如雨者如雨之傾也夫之子於歸以子弒也歸極苦矣送其歸者遭際同之悲人亦還自悲而州吁方阻兵安忍痛哭之不可則有涕泣而已此豈若尋常臨岐惜別而已乎風人含不盡之意止言涕泣而吁之暴子之弒國之危悉寓涕泣之中矣】燕燕於飛頡之頏【陽韻】之之子於歸逺於將【葉陽韻資良翻】之瞻望弗及【緝韻】佇立以泣【緝韻興也頡說文云直項也頏亢同字爾雅以爲鳥嚨也蓋鳥髙飛直上故見其項頸上向也雙燕各飛興己與嬀形影相望也將持也言相攜持而行也佇說文云久立也】燕燕於飛下上其音【侵韻】之子於歸逺送於南【葉侵韻乃林翻】瞻望弗及實勞我心【侵韻興也孔云音無上下惟飛有上下耳知飛而上爲音曰上音飛而下爲音曰下音也鐘惺云音字從飛字看出故曰下上送於南者毛傳云陳在衛南朱子謂逺送於南一句可爲送戴嬀之驗初別時至泣涕如雨已別後猶佇立以泣及望之不見而茫然以失此時目斷行塵無淚可揮矣所謂實勞我心也陸化熙雲實字絕有味政見無限苦楚都在心上而口說不出亦防逗下思其賢意矣】仲氏任只其心塞淵【葉眞韻一均翻丰氏本作】終溫且惠淑愼其身【眞韻】先君之思以朂【禮記列女傳作畜】寡人【眞韻賦也仲氏嬀字也孔云婦人不以名行禮男女異長各自爲伯季故稱仲氏也鄭云任者以恩相親信也周禮六行孝友睦婣任卹陸化熙云任是以恩意相孚在平日嫡妾相與上見提此一字便見感念只語已辭也塞窒也一說通作防實也亦通淵深也塞淵有困心衡慮憂深思逺之意與衛文公之秉心塞淵同義終者始終如一溫和惠仁也藏諸中者爲塞淵見諸外者爲溫惠淑通作俶說文云善也愼謹也淑愼其身言善能謹愼其身塞淵溫惠卽其實也身者兼內心外貌而言徐光啟云凡人朝夕聚首𨿽深恩厚誼都可相忘一經別離便想象他平日許多好處詩之曲盡人情如此先君謂莊公也朂說文云勉也寡人寡徳之人莊姜自稱也顧起元云君稱寡人而凡人亦可稱王右軍論字假令寡人耽之若此婦人亦可稱寡人莊姜云以朂寡人是也此述其臨時分手之語蓋以莊姜敵體先君誼不可去與己爲媵妾不同故勉其以先君爲念又鄭云戴嬀思先君莊公之故故將歸猶勸勉莊姜以禮義亦通坊記子云利祿先死者而後生者則民不僣先亡者而後存者則民可以托詩云先君之思以畜寡人以此坊民民猶偝死而號無告鄧元云篇中傷離美徳終不斥言國禍處大亂包周身之防也夫丰熙云春秋傳曰石碏之子厚從於州吁州吁弒桓公厚問定君於碏碏曰王覲爲可曰何以得覲曰陳桓公方有寵於王陳衛方睦若朝陳使請必可得也厚從州吁如陳石碏使告於陳曰衛國褊小老夫耄矣無能爲也此二人者實弒寡君敢卽圖之陳人執之而請蒞於衛衛人使右宰醜涖殺州吁於濮夫陳人旣從州吁之請而與之伐鄭矣曾幾何時乃從石碏之請而誅州吁蓋戴嬀歸在陳國有以愬於陳侯故碏得借之以成討賊之功耳然則戴嬀誠賢矣哉按史記州吁新立好兵弒桓公衛人皆不愛石碏乃因桓公母家於陳佯爲善州吁至鄭郊石碏與陳侯共謀使右宰醜進食因殺州吁於濮夫桓公陳之自出而州吁弒之戴嬀方大歸於陳則陳與州吁蓋仇國也州吁不知忌陳而反與陳睦卒殺其身可謂愚矣】

燕燕四章章六句【孔氏正義云衛世家謂莊公娶齊女爲夫人無子又娶陳女爲夫人生子早死陳女女娣亦幸於莊公而生子完完母死莊公命夫人齊女子之立爲太子禮諸侯不再娶且莊姜仍在左傳惟言又娶於陳不言爲夫人世家云又娶陳以爲夫人非也左傳惟言戴嬀生桓公莊姜養之以爲己子而言完母死亦非也然傳言又娶者蓋謂媵也左傳曰同姓媵之異姓則否此陳得媵莊姜者春秋之世不能如禮戴諡也嬀陳姓也劉向列女傳則以爲衛姑定姜者衛定公之夫人公子之母也公子旣娶而死其婦無子畢三年之防定姜歸其婦自送之至於野恩愛哀思悲心感慟立而望之揮泣垂涕乃賦詩曰燕燕於飛差池其羽之子於歸逺送於野瞻望弗及泣涕如雨送去歸泣而望之又作詩曰先君之思以畜寡人君子謂定姜爲慈姑過而之厚韓詩則云定姜歸其娣送之而作然其事有可疑者時定公尙在不得稱先君也定公卒立敬姒之子衎爲君是爲獻公王伯厚引魯詩說云畜孝也獻公無禮於定姜定姜作詩言獻公常思先君定公以孝於寡人則於是詩之上下文全不相屬其謬明矣按孔云坊記引此詩注以爲夫人定姜之詩不同者鄭志答炅模云爲記注闕就盧君先師亦然後乃得毛公傳記古書義又且然記注已行不復攺之申培說又謂莊姜與娣戴嬀皆爲州吁所逐同出衛野而別莊姜作詩以贈嬀焉今按莊姜被逐事無所載且詩中明言逺送於野豈同逐之辭乎】

擊鼓怨州吁也【出序】衛州吁使公孫文仲帥師防陳侯宋公伐鄭其從軍者賦此【子貢傳云州吁求寵於諸侯使公孫文仲帥師及宋公陳侯魯人蔡人伐鄭衛人怨之申培說亦云州吁伐鄭國人怨之而作按左隠元年鄭共叔之亂公孫滑出奔衛衛人爲之伐鄭取廩延二年冬鄭人伐衛討滑之亂四年春衛州吁弒桓公而自立宋殤公之卽位也公子馮出奔鄭鄭人欲納之及衛州吁立將修先君之怨於鄭而求寵於諸侯以和其民使告於宋曰君若伐鄭以除君害君爲主敝邑以賦與陳蔡從則衛國之願也宋人許之於是陳蔡方睦於衛故宋公陳侯蔡人衛人伐鄭圍其東門五日而還秋諸侯復伐鄭敗鄭徒兵取其禾而還朱傳以爲此詩衛人從軍者所作愚謂此當是再伐鄭時軍中寓書與家人訣別之辭以二章不我以歸三章爰居爰處之語知之】

擊鼓其鏜【陽韻石經說文作鼞丰氏本作�】踴躍用兵【葉陽韻逋旁翻】土國城漕我獨南行【葉陽韻寒剛翻賦也鏜通作鼞鼓聲也踴跳躍迅也俱見說文嚴粲云踴躍言喜之之意鄭云此用兵謂治兵時曾鞏云鏜然擊鼓踴躍用兵想見州吁好兵喜鬭之狀其興師動眾非出於不得已也人所甚憚者州吁之所最樂國人怨之正以其踴躍爾郝敬云擊鼓踴躍輕佻之狀輕佻者無謀易師之彖曰師貞文人吉以兵爲戲未有不亡者州吁所以死也按左傳記魯眾仲之對隱公曰州吁阻兵而安忍阻兵無眾安忍無親眾叛親離難以濟矣夫兵猶火也弗戢將自焚也夫州吁弒其君而虐用其民於是乎不務令徳而欲以亂成必不免矣是嵗九月衛人殺州吁於濮眾仲之言於是始驗土土功國國中城築城也漕衛邑左傳作曹戴公廬於曹卽此一統志云廢白馬縣在今大名府滑縣治南本衛之漕邑南行者從軍南行伐鄭鄭在衛之南也衛國之民或役上功於國或築城於漕非不勞苦而猶處於境內今我獨南行則死亡未可知其危苦爲尢甚也此章追述始行之辭鄒忠云按史記衛桓公二年弟州吁驕奢桓公絀之州吁出奔十三年鄭伯弟叚攻其兄不勝亾而州吁求與之友十六年州吁收聚衛亡人以襲殺桓公自立爲衛君爲鄭伯弟叚欲伐鄭請宋陳蔡與俱三國皆許之觀此則州吁之伐鄭蓋與叚比謀所謂同欲相求如市賈者也】從孫子仲【送韻】平陳與宋【葉送韻讀如送蘇弄翻】不我以歸憂心

有忡【葉送韻敕眾翻丰本作賦也從說文云隨行也王粲詩曰從軍有苦樂但問所從誰卽此從也孫公孫其後因以孫爲氏子仲其字序稱公孫文仲者文其諡也名無考時軍帥也平朱子云和也合二國之好也陳與衛相睦宋與鄭有仇衛欲伐鄭使宋爲主以是時陳尙未從宋故先合二國之好而後進兵也自此以上皆追述前日之語不我以歸者先是平陳與宋之後卽往伐鄭旣圍其東門五日而還矣未幾魯翚帥師來防復往伐鄭自夏而秋僅隔一時耳必師歸在途又聞後命未得班師故曰不我以歸也忡說文云憂也旣言憂又言忡者憂主前日言忡主今日言見其憂之繼至而無已也】爰居爰處【上聲】爰防【去聲】其馬【韻】於以求之於林之下【馬韻賦也此下皆與家人訣別之語爰說文云引也謂引辭也上章言不我以歸則於是居於是處矣居者久居處者暫止未死則當久居死則爲暫止總之無還日也下文言林之下是其居處所在也防失也錢氏云自知必死也不言死惟言防馬蓋婉辭嚴粲云身死則馬非我所有唐人詩所謂去時鞍馬別人騎也郝敬云唐詩可憐馬上郎意气今誰見本此汝家中之人若欲求我其於林之下乎山木曰林鄭云軍行必依山林求其故處近得之此蓋囑以後事左傳蹇叔哭送其子曰晉人出師必於殽必死是間余収爾骨焉卽此意也】死生契【陸徳明云一作挈】濶【曷韻】與子成說【葉曷韻讀如桑曷翻】執子之手【有韻】與子偕老【葉有韻朗口翻賦也契說文云大約也合以爲信故其義爲合也濶說文云疏也猶言離也死生契濶蓋言夫婦之情死生以之𨿽時之所遇有合有離而終於不相忘棄此是約誓渾成語子謂其家人成說朱子云謂成其約誓之言偕說文云俱也又相與執手而期以俱老蓋欲其有合無離而白首同歸也此又成說時繾綣祝願之意】於嗟濶【曷韻】兮不我活【曷韻】兮於嗟洵【眞韻韓詩作夐陸徳明云一作詢誤】

【也】兮不我信【葉眞韻升人翻陸云信卽古伸字經典通作伸徐鍇云假借也】兮【賦也於嗟嘆也活生活也洵恂通說文云信也信通作伸舒展之意此承上章而言言人生𨿽契濶不常然離尙有合之日今則必至死地無相見期矣向者執手之言何如其信今則中道捐棄不能遂其前約矣其憂危如此所以然者則以州吁身犯大逆眾叛親離有必敗之道故也】

擊鼓五章章四句【序云怨州吁也衛州吁用兵暴亂使公孫文仲將而平陳與宋國人怨其勇而無禮也今按平陳與宋專爲伐鄭序但依經爲說而不及伐鄭亦是漏義】

節南山刺桓王從尹氏助曲沃也【按左傳魯隱公五年桓王之二年也曲沃莊伯以鄭人邢人伐翼王使尹氏武氏助之翼侯奔隨又據春秋書桓八年天王使家父來聘魯桓公八年乃桓王之十六年則此詩所云尹氏家父其皆爲桓王時人明矣莊伯者文侯仇弟成師之子而翼侯者則文侯孫孝侯之弟也事見之水鴇羽等篇桓王輕狥曲沃之請助少陵長不可以訓意必尹氏輩實慫惥之故詩以爲刺己而曲沃叛王是年秋王復命虢公伐曲沃而立翼侯之子哀侯】

節彼南山維【漢書作惟】石巖巖【咸韻亦葉鹽韻疑鍁翻陸徳明本作嚴嚴】赫赫師尹民具爾瞻【鹽韻亦葉咸韻側銜翻】憂心如惔【覃韻韓詩後漢書俱作炎字書丰氏本俱作焱說文作防】不敢戲談【覃韻】國旣卒斬【葉咸韻側銜翻】何用不監【咸韻興也節通作岊從山從卪徐鍇雲山之陬隅髙處曰岊凡國都南面所向之山皆可謂南山非終南山也以】

【所見起興巖通作碞說文云磛碞也巖巖毛傳云積石貌鄭云興者諭三公之位人所尊嚴赫赫毛云顯盛貌師大師周之三公也尹尹氏爲大師李氏云洪範曰師尹惟日此師尹不可指其人如此詩曰尹氏大師是尹氏爲太師明矣具通作俱偕也聸視也孔云尹氏爲大師旣顯盛處位尊貴故下民俱仰爾而瞻之爾旣天下所瞻宜當行徳以副之按大學引此詩而申之曰有國者不可以不愼辟則爲天下僇矣謂任相當愼也憂心家父自冩也惔字從心從炎說文云憂也徐鍇云如火熱也孔叢子載孔子曰於節南山見忠臣之憂世也戲謔談語也徐鍇云談者和繹而悅言之不敢戲談言不敢以談爲戲猶云不敢不以正告也卒通作猝暴疾也斬毛云斷也謂國祚中斷也監厥監維不逺之監通作鑑誡也按竹書載幽王二年錫太師尹氏皇父命則皇父乃今尹氏之先當幽王之世已爲太師善狀無聞徒與艷妻及多藏之人表裏煽結致使國統猝然而絕今日者尹氏復居太師之位豈可不用此以爲鑑戒而圖蓋前愆乎此追述驪山事其爲東遷以後之詩明矣】節彼南山有實其猗【葉歌韻於何翻】赫赫師尹不平謂何【歌韻】

天方薦瘥【葉歌韻才何翻說文丰本俱作嗟】防亂多【歌韻】民言無嘉【麻韻亦葉歌韻居何翻】防【陸徳明本作噆】莫懲嗟【麻韻亦葉歌韻曹哥翻丰本作興也實毛云滿也滿乎山者艸木是也猗通作倚說文云依也山中卉樹叢雜則交加相倚固其宜也今赫赫師尹爲百官之長而偏倚不平謂之何哉不平卽指助曲沃伐翼之事然不明說出使之自悟後章言秉國之均亦此意謂何者訝而詰之之辭也方者方來未已也薦通作薦爾雅云再也毛云重也按薦卽槁也所以借席故有重義瘥說文云瘉也瘉者病也通作宖說文云屋響也屋大則響故爲大之義天方降此薦至之病以人則死防以世則禍亂甚大而且多也興師助戰故有死防兵爭未已故爲禍亂嘉說文云美也民丁此防亂不聞美言但有謗黷而已防說文云痛也家父自言我爲民言無嘉深痛朝廷之舉動乖方至於如此而尹氏太師絕無懲創之見於事嗟�之形於聲恬然自是無攺悔之意也金履祥雲晉文侯於平王有修扞之功其後嗣爲曲沃所弱王室不能救已非矣桓王使尹氏武氏助曲沃於君臣大義邪正一切反之東遷已來諸侯方恣而周之舉措如此何以服諸侯之心乎首章第就師尹二字起議此及下章則直指其助曲沃一事而深責之也】尹氏大【音泰】師【支韻】維周之氐【葉支韻陟離翻】秉國之均【漢書丰本俱作鈞】四方是維【支韻】天子是毗【支韻爾雅作肶荀子作痺王肅本作埤】俾【荀子作卑陸本作裨】民不迷【葉支韻武夷翻】不弔昊天不宜空我師【見上賦也尹氏吉甫之後大師三公之首公羊傳云尹氏者何天子之大夫也其稱尹氏何貶曷爲貶譏世卿世卿非禮也何休云世卿者父死子繼也氏者起其世也若曰世世尹氏也禮公卿大夫士皆選賢而用之卿大夫任重職大不當世爲其秉政久恩徳廣大小人居之必奪君之威權胡安國云官不擇人世授之柄黨與旣眾威福下移大姦根據而莫除人主孤立而無助國不亡幸爾汪氏云宣王時吉甫己稱氏春秋惟尹武公兩伐鄭書子其餘經傳所紀悉曰尹氏疑若漢大將軍霍氏專權秉政特寵異之而不名也王應麟云春秋於平王之末書尹氏卒見權臣之繼世也於景王之後書尹氏立王子朝見權臣之危國也詩之所刺春秋之所譏以此坊民猶有五侯擅漢三馬食曹之禍氐毛云本也徐鍇雲天根也指事按氐二十八宿之一說者謂角亢下系於氐若本之有根故名爲天根因借訓爲本也王安石云朝廷以尊官爲氐氐者安危存亡所出也大師尊官也秉持也字從又持禾又者手也以手持禾故其義爲持也均說文云平徧也從土從勻平徧意也秉國之均言持國之平猶商相名阿衡亦謂天下所倚平也孫鑛云刺其人卻頌其職蓋反意責之維者連綴之義毗本作�說文云臍也字從囪囪取气通也按此則天子是毗猶雲天子於焉寄心腹也或通作仳輔也徐鍇云仳輔字本作仳多借此�字迷說文云惑也惟平則能使民不迷尊尊卑卑長長防防各安其分民知所趨向不至迷惑也夫然後不愧爲天子之腹心臣而四方侯國亦庶幾系屬而不散矣孔子曰三軍大敗不可斬也獄犴不得不可刑也罪不在民故也故先王旣陳之以道上先服之若不可尙賢以綦之若不可廢不能以單之綦三年而百姓往矣邪民不從然後俟之以刑則民知罪矣詩曰尹氏大師維周之氐秉國之均四方是維天子是庳卑民不迷又曰上陳之教而先服之則百姓從風矣躬行不從而後俟之以刑則民知罪矣夫一仞之墻民不能逾百仞之山童子升而遊焉陵遲故也今是仁義之陵遲久矣能謂民弗逾乎詩曰俾民不迷又曰昔之君子道其百姓不使迷是以威厲而刑措不用也故形其仁義謹其教道使民目晣焉而見之使民耳晰焉而聞之使民心晰焉而知之則道不迷而民志不惑矣按魯有父子訟者季康子欲殺之孔子以爲不可荀子說苑韓詩外傳三書所載孔子之言互有出入而皆引此詩今節錄之蓋所責備於上人之身教者深矣綦當作惎敎也單當作癉病也不弔昊天刺尹氏也弔卹也天方薦瘥而尹氏不卹故曰不弔昊天此與昊天不弔文理自異左傳之觧甚明詳見第六章

空猶曠也我師以大師之官言尹氏旣不能佐天子以平其政而使民不迷是不卹昊天之譴怒則不宜虛踞其位徒曠我大師之官也嚴云非其人而處其位與無人同故謂之空一說興師徵伐將恐有敗亡之禍是空我師也亦通】弗躬弗親【葉震韻七刅翻丰本作寴】庶民弗信【震韻】弗問弗仕【紙韻】勿罔君子【紙韻】式夷式已【紙韻】無小人殆【葉紙韻養裏翻】瑣瑣【陸云或作璅非也】姻【石經丰本俱作婣】亞【石經丰本俱作婭】則無膴仕【見上賦也承上章言尹氏之不平固可罪矣而亦繇王之任用而聽信之故此章專規王也躬謂王身也王不身親爲政自籌度其可否而一任尹氏之所爲此庻民之所以不信服也胡安國云昔周公戒成王以繼自今我其立政立事夫不自爲政而委於臣下是以國之利器示人而不知寶也左襄七年晉韓獻子告老公族穆子有廢疾將立之辭曰詩曰弗躬弗親庻民弗信無忌不才讓其可乎請立起也夫穆子身有廢疾尙知不躬親之不可以爲政而王乃使尹氏代爲之可乎問訪問也弗仕謂失位者以下文姻亞膴仕反觀之則此時失位者皆賢人也勿戒辭罔論語不可罔也孟子難罔以非其道之罔謂造設機謀以籠絡之如防物於网罟之中使之不能自脫也君子指王也勿罔君子責尹氏也王縱不肯下問及弗仕之人以裁度其事理而尹氏顧可以非理之事欺罔王行之乎楚語靈王虐白公子張諫曰齊桓晉文皆非嗣也還軫諸侯不敢淫逸心類徳音以得有國近臣謗與人誦以自詰也是以其入也四封不備一同而至於有畿田以屬諸侯至於今爲令君桓文皆然君不度憂於二令君而欲自逸也無乃不可乎周詩有之曰弗躬弗親庻民弗信臣懼民之不信君也故不敢不言按詩刺王弗躬弗親而歸咎於弗問弗仕與白公諫楚靈意同式發語辭夷平已止也尹氏之所行固不平矣尙望王平其心止其事也無毋通禁止辭下同小人指尹氏武氏輩也殆鄭云近也孔云無小人近猶云無近小人也按易其殆庻幾乎亦訓殆爲近疑通作逮逮訓爲及近之義也又大戴禮子貢云學以深厲以斷送迎必敬上友下交銀手如斷是卜商之行也孔子曰詩云式夷式已無小人殆而商也其可謂不險也此言子夏於交友必愼卽無近小人之意瑣通作字從貝從小蓋貝之小者故爲細小之義舍人云計謀褊狹之貌愚按此卽上文所謂小人也以不一其人故曰瑣瑣下文言有爲姻者有爲亞者是也爾雅云壻之父謂姻兩壻相謂爲亞劉熙云曰亞者言每一人取姊一人取妹相亞次也又並來女氏則姊夫在前妹夫在後亦相亞也膴說文云無骨臘也腴美之意位髙則祿厚謂之膴仕按都人士之詩稱彼君子女謂之尹吉鄭氏以爲尹氏周室昏姻之舊姓然則此尹氏武氏意必皆憑藉昏連王室以處大位故勸王當擇賢而用之不可使此輩濫居要職也往者不可諫來者猶可追王可不亟淸政地以回防亂之運收四方之心乎】昊天不傭【冬韻韓詩丰本俱作庸】降此鞠訩【冬韻】昊天不惠【霽韻】降此大戾【霽韻】君子如屆【葉霽韻居例翻】俾民心闋【葉霽韻苦桂翻】君子如夷【支韻】惡【去聲】怒是違【葉支韻讀如爲於嬀翻賦也此章申首章國旣卒斬何用不監之意但首章爲尹氏言此則爲王言耳昊大也說文以春爲昊天爾雅以夏爲昊天然堯典命義和統言欽若昊天則未必爲春夏之專稱也傭說文云均直也降下也鞠通作鞫爾雅云窮也字從言蓋謂以言語相窮詰也說文無訩字當通作凶云惡也象地穿交防其中也惠順也戾毛云乖也大戾猶言大變也不傭不惠皆指幽王之己事而言詩刺幽王信任昏姻而疎逺宗族所謂不傭也史記言幽王數欺諸侯諸侯叛之所謂不惠也昊天惟以幽王之所行爲不均也故降之以鞠訩謗黷嚻然離心離徳也昊天惟以幽王之所行之事爲不順也故降之以大戾身旣被弒而周遂東也然則王今日可不知監乎君子與上章君子同皆指王也屆說文云極也闋息也說文云事已閉門也按事已閉門息之意也夷卽式夷式已之夷惡怒謂民惡之極而至於怒次章言民言無嘉是也君子如屆二句反上文不傭而言王之信任姻婭如極於此而後勿復然庻使民弗信之心於此而息君子如夷二句反上文不惠而言王所行之政如自今以往能反不平而之平則民之惡怒自去矣勸勉之之辭欲王懲前毖後也】不弔昊天【葉庚韻鐵明翻】亂靡有定【葉靑韻唐丁翻】式月斯生【庚韻亦葉靑韻桑經翻】俾民不寧【靑韻亦葉庚韻讀如儜漏耕翻】憂心如酲【庚韻】誰秉國成【庚韻】不自爲政【敬韻亦葉庚韻諸盈翻禮記作正】卒勞百姓【敬韻亦葉庚韻師庚翻賦也定止也昊天於幽王之時降訩降戾其鑑戒甚明如此而王曾不少卹故今日防亂多未有所止左傳成七年吳伐郯郯成季文子曰中國不振旅蠻夷入伐而莫之能卹無弔者也夫詩曰不弔昊天亂靡有定其此之謂乎有上不弔其誰不受亂吾亡無日矣襄十三年吳侵楚養由基奔命子庚以師繼之養叔曰吳乘我防謂我不能師也必易我而不戒子爲三覆以待我我請誘之子庚從之戰於庸浦大敗吳師獲公子黨君子以吳爲不弔詩曰不弔昊天亂靡有定合觀此二傳則不弔昊天之觧甚明式發語聲月生必盈如月復生言幽王之世旣亂矣而今亂又方始也俾民不寧卽前言弗信言惡怒皆震蕩而不安寧之象也憂心如酲家父自道也酲說文云病酒也前云憂心如惔如烈炎之乍熾據時事之亂言也此云憂心如酲如宿酒之未醒則兼幽王時之亂而言也誰秉國成怨問之辭刺尹氏也成猶定也自其公平正大之體而言則曰國均自其紀綱法度有一成而不可變者在則曰國成尹氏能秉國成則不至有今日之事矣不自爲政歸咎王也前章所謂弗躬弗親是也百姓與庻民不同古者以官爲氏又左傳雲天子建徳因生以賜姓謂建立有徳以爲公卿因其所生之地而賜之以爲其姓故書君奭篇云百姓王人罔不秉徳明卹酒誥篇云越百姓裏居罔敢湎於酒楚語觀射父云民之徹官百王公之子弟之質能言能聽徹其官者而物賜之姓以監其官是爲百姓愚按此卽指尹氏武氏也尹武二氏乃百官之著姓者今王使之帥師助曲沃是煩勞之也興得己之役故以煩勞嘲之亦防辭】駕彼四牡四牡項領【梗韻】我瞻四方蹙蹙靡所騁【梗韻賦也此章刺尹氏承王命出師而行役於外也四牡駕車四牡馬尹氏所乘也項說文雲頭後也領卽項四牡項領言四牡之項領整齊可觀蘇子繇謂好其項領是也駕四牡者必加衡軛於頸上故以項領言我瞻四方二句嘆其行無所之也蹙迫也騁直馳也俱見說文尹氏助少淩長其心不平其事不順四方諸侯聞之方且心非舌刺共加憎惡行將安入乎又徐干云良農不患疆之不修而患風雨之不節君子不患道徳之不建而患時世之不遇詩曰駕彼四牡四牡項領我瞻四方蹙蹙靡所騁傷道之不遇也豈一世哉豈一世哉劉向新序云宋玉事襄王而不見察意气不得形於顏色或謂曰先生何談說之不計畫之疑也宋玉曰不然子獨不見夫蝯乎當其居桂林之中峻葉之上從容遊戲超騰往來龍興而鳥集悲嘯長吟當此之時𨿽羿逢防不得正目而視也及其在枳棘之中也恐懼而掉栗危視而迹行眾人皆得意焉此皮筋非加急而體益短也處世不便故也夫處世不便豈可以量功較能哉詩不云乎駕彼四牡四牡項領夫久駕而長不得行項領不亦宜乎易曰臀無膚其行趦趄此之謂也按此皆借詩辭爲比諭與本旨無涉】方茂爾惡相爾矛【尢韻】矣旣夷旣懌如相醻【尢韻陸徳明本作酬】矣【賦也茂說文云艸丰盛也爾指尹氏惡謂偏黨不平之惡相說文云省視也矛所以刺者夷平懌悅也醻說文云主人進客也毛云猶遒飲也鄭云猶今俗人勸酒按主人進酒於客曰獻客答主人曰酢主復酌賓曰醻及舉旅則又眾相醻此章據周鄭之事起議先是鄭莊公爲平王卿士及平王崩周人將畀虢公政於是周鄭交惡今曲沃以鄭人伐翼而王又使尹氏武氏助之時尹氏方有寵於王必是以一己愛憎私意播弄其間故家父責之曰當爾惡意方逞視爾之於鄭不難推刅相加故使王惡鄭也及爾忿怒旣平轉爲悅懌則如飲酒者主賓相酬而不倦然何愛憎之至變如此夫周之東遷晉鄭焉依前此王之惡鄭也固爲惡其所不當惡今鄭與曲沃同惡相濟王不致討而反助之亦爲助其所不當助矣】昊天不平【庚韻】我王不寧【葉庚韻漏耕翻丰本作寍】不懲其心覆怨其正【葉庚韻諸盈翻賦也師尹不平將來必致昊天之不平言天怒也俾民不寧其究必至吾王之不寧言王危也天怒君危皆自尹氏之私心釀之可以憬然而攺圖矣而莫懲者猶故反自以爲是而怨人之規正於爾謂之何哉】家父【音甫】作誦【葉冬韻墻容翻又楊愼云誦音松淮南書赤松子作赤誦子】以究王訩【冬韻】式【新語作或】訛爾心以畜【新語作蓄】萬邦【葉冬韻悲恭翻賦也家父周大夫何休以家爲采地因以爲氏父其字也春秋桓八年天王使家父來聘十有五年天王使家父來求車皆作詩後事家父刺尹氏之不平不憚激怒於君相蓋竭忠於王室者曾幾何時風節頓隳至於曲狥王命而有求卓之失人品之難持如此可畏哉誦說文云諷也又周禮注云背文曰諷以聲節之曰誦作誦謂作此可誦之辭卽此詩是也孔云詩人之情不一或防加諷諭或指斥懲咎或隠匿姓名或自顯官字家父盡忠竭誠不憚誅罰故自載字焉寺人孟子亦此類也王應麟云吉甫作誦美詩以名著者也家父作誦以究王訩寺人孟子作爲此詩刺詩以名著者也爲吉甫易爲家父孟子難又鄒忠云其詩諫尹氏而非諌王故無嫌自稱其字究說文云窮也訩卽凶字以究王訩者家父自陳其作詩之意欲王聽家父之言則王之凶禍當窮止於此庻國不至復斬耳式訛爾心二句又爲叮囑尹氏之辭式語聲訛爾雅云化也猶今人言洗滌腸胃也上章言不懲其心爲指尹氏則此言式訛爾心其指尹氏可知舊說謂指王非是畜養也畜萬邦猶云懷諸侯治其亂使上下相安持其危使大小相卹皆畜養之事也尹氏非盡化其從前不平之心必不能爲此而王向之失於偏聽輕任者聞此可以覺悟矣左昭二年晉侯使韓宣子來聘公享之季平子賦節之卒章】

節南山十章六章章八句四章章四句【左傳子貢傳申培說丰氏本篇名俱作節申丰又作八章章八句今按後四章語气恰是四叚若合而爲二其意反不相屬當以章四句爲正董仲舒云周室之衰其卿大夫緩於誼而急於利亡推讓之風而有爭田之訟故詩人疾而刺之曰節彼南山維石巖巖赫赫師尹民具爾瞻爾好誼則民向仁而俗善爾好利則民好邪而俗敗豈可以居賢人之位而爲庻人行哉今觀篇中絕無一語及爭田事惟天方薦瘥說文作薦防云殘嵗田也豈卽爭田說耶然卽如所言亦於義小矣若子貢傳第存桓王伐鄭家父諌之二語而中有闕文申培爲暢其說云桓王之時任用非人諸侯咸叛兵敗民殘家父憂之作此以諫王焉此亦據春秋以家父爲桓王時人遂附防於伐鄭之事而於詩刺尹氏竟無著落序則以爲家父刺幽王蓋亦爲篇序所惑又泥於東遷以後不當有雅故不敢以此之家父爲春秋之家父耳愚按幽王時有家伯維宰爲褒姒之黨彼決不敢刺王若家父之見於詩春秋止是一人則以左傳載尹氏之伐翼家父之聘魯同在桓王之世此其最足徴者也】

雄雉刺衛宣公也軍旅數起【出序】室家之人思其君子行役於外而作是詩【左傳隱四年冬十二月宣公卽位隱五年四月鄭人侵衛牧以報東門之役衛人以燕師伐鄭鄭曼伯與子元以制人敗燕師於北制秋衛師入郕隱十年秋宋人衛人入鄭又伐戴桓五年王以諸侯伐鄭虢公將右軍衛人屬焉桓十年諸侯之大夫戍齊齊人饋之餼使魯爲其班後鄭鄭人怒請師於齊齊人以衛師助之戰於郎凡此皆宣公在位軍旅數起之事也是詩之作不知其何時愚意必爲以燕師伐鄭而此室家所思之君子卽所使乞師於燕之人也宣初卽位當以休養民生爲急而仍蹈州吁往轍報復無已忮求之刺其殆是與】

雄雉於飛泄泄【石經作泄泄】其羽【葉語韻讀如雨於許翻】我之懷矣自詒【釋文作貽】伊阻【語韻興也雄說文云鳥父也雉解見匏有苦葉篇雉之雄者有冠長尾身有文采善鬭陸佃云雉死耿介妬壠護疆善鬭𨿽飛不越分域一界之內要以一雄爲長餘者𨿽眾莫敢鳴雊潘嶽所謂畫墳衍以分畿者也周官曰士執雉士死制故執雉所謂二生一死贄者也泄通作曳牽曳也愚按雉妬壠護疆𨿽飛不越分域故有牽曵之象今大夫以軍事逺行於外則是雉之不如也懷說文云念思也思其夫也詒通作貽說文云贈遺也伊鄭云當作繄繄猶是也阻險難也指軍旅之事而言此行役者必當時在朝同與謀議以啟兵端故其妻咎之曰自詒也左傳趙宣子曰嗚呼我之懷矣自詒伊慼其我之謂矣自詒伊慼與自詒伊阻語气正同而彼二句不見於經杜預以爲逸詩愚疑阻攺爲慼或傳冩譌也】雄雉於飛下上其音【侵韻】展矣君子實勞我心【侵韻興也嚴粲云詩人之言不必盡同燕燕言下上其音謂雙燕相追逐而飛鳴也此言雄雉下上其音則止是一雉之音或下或上也愚按雌飛不越分域故其鳴音近而可聞今大夫逺行在外則無音之可聞矣展說文云轉也君子謂其夫也展轉在懷惟此仰望終身之君子實使我心憂勞而不置也所以勞我心者誠慮其挑釁賈禍非徒牽於閨門之愛而已】瞻彼日月悠悠【說苑作遙遙】我思【葉灰韻新才翻】道之云逺曷云能來【灰韻賦也程子云日月取其疊往疊來之意又日月陰陽相配而不相見且旦暮所見動人情思悠說文云憂也嚴粲云視日月之往來則君子之從役積時已久矣使我心悠悠然思之道路之逺如此不知何時能歸乎又家語載孔子謂季孫曰今世之陵遲亦久矣而能使民勿逾乎因引此詩而曰伊稽首不其有來乎其意謂若施徳化使下人稽首歸向𨿽道逺必有來者然則此章乃刺宣公不務徳以來逺人卽下章規其不忮不求之意並存之】百爾君子不知徳行【葉陽韻寒剛翻亦葉漾韻合浪翻】不忮不求何用不臧【陽韻亦葉漾韻才浪翻賦也百猶凡也百爾君子泛及同時在位者而言徳在內主於心行在外主於行忮說文云恨也毛傳云害也求通作逑說文云斂聚也臧善也言告爾有位之君子我婦人亦不知如何爲徳行也我但知人若不忮恨而傷害於人不貪求而斂聚非有則何往而不善乎刺當時之不然也夫不忮求則臧苟徒以忮求爲事則必不臧矣言外深有爲宣公慮患之意而亦慮其君子之及所以勞心於伊阻之自詒而悠悠不能已也胡安國云春秋之時用兵者非懷私復怨則利人土地耳不忮則能懲忿不求則能窒欲然後貪忿之兵亡矣朱善云不忮不求此孔門克己之術求仁之方而婦人能言之其亦可謂賢也己子曰衣敝緼袍與衣狐貉者立而不恥者其由也與不忮不求何用不臧子路終身誦之韓詩外傳云喜名者必多怨好與者必多辱惟滅迹於人能隨天地自然爲能勝理而無愛名名興則道不用道行則人無位矣夫利爲害本而福爲禍先惟不求利者爲無害不求福者爲無禍詩曰不忮不求何用不臧又云聰者自聞明者自見聰明則仁愛著而亷恥分矣故非道而行之𨿽勞不至非其有而求之𨿽彊不得故智者不爲非其事亷者不求非其有是以害逺而名彰也詩曰不忮不求何用不臧又云安命養性者不待積委而富名號傳乎世者不待勢位而顯徳義暢乎中而無外求也信哉賢者之不以天下爲名利者也詩曰不忮不求何用不臧】

雄雉四章章四句【序云刺宣公也淫亂不卹國事軍旅數起大夫久役男女怨曠國人患之而作是詩今按此詩但是婦人思君子從役於外如朱傳之說而絕無譏及淫亂之意毛鄭欲牽經以配序至謂下上其音興宣公大小其聲怡悅婦人可笑甚矣子貢傳申培說皆以爲大夫諌管叔之詩然觀此詩以雄雉起興而又曰展矣君子實勞我心及瞻彼日月一章自是婦人思夫之語】

新臺刺衛宣公也納伋之妻作新臺於河上而要之齊人聞而惡之【按左傳初衛宣公烝於夷姜生急子屬諸右公子職爲之娶於齊而美公取之是謂宣姜卽此事也宣公名晉莊公之庶子桓公之弟也以周桓王二年卽位實魯隱公之五年也史記載伋壽爭死事在宣公十八年計其納宣姜當在初卽位時伋急古字通用嚴粲云自齊人言之故以籧篨戚施詆衛君而無嫌非衛人之辭也】

新【子貢傳申培說丰氏本俱作親下同】臺有泚【葉紙韻淺氏翻說文作玼云玉色鮮也】河水彌彌【紙韻】燕【文選注作嬿說文作防云目相戲也丰氏本作�下同】婉之求籧篨不鮮【葉紙韻想止翻賦而比也爾雅云四方而髙曰臺水經注云鄄城北岸有新臺寰宇記云在濮州鄄城縣北十七里蘇轍云國人疾宣公而難言之故但識其臺之所在而已孔頴逹云此時伋妻蓋自齊始來未至於衛而公聞其美恐不從己故使人於河上爲新臺待其至於河而因臺所以要之耳若已至國則不須河上要之矣泚說文云淸也新臺有泚言新臺之下有此泚然之淸水也彌說文雲水滿也水所以潔污穢公反於河上而爲淫昏之行𨿽挹彼洪流安能滌之乎登玆臺可以愧矣燕安婉順也俱見說文燕婉謂伋也籧篨說文以爲麤竹席顏師古云織蓆而麤文者方言云闗西謂之簟其粗者謂之籧篨按籧篨人或編之爲囷其狀如人之擁腫而不能俯者故以名不能俯者之疾與末章戚施皆借以醜宣公非眞有此疾也鮮通作癬說文云幹瘍也其物善侵淫移徙亦惡疾也言齊女之來固將求爲燕婉者之匹若彼醜惡之人何不嬰被重疾而顧使能爲新臺之遊以逞其淫穢之行乎甚惡之之辭】新臺有灑【葉銑韻蘇典翻與洗字通韓詩作漼云鮮貌丰本同】河水浼浼【葉銑韻亡辧翻韓詩作浘浘云盛貌丰本同】燕婉之求籧篨不殄【銑韻賦而比也灑說文云滌也新臺有灑言新臺之下有水來灑滌之也按爾雅云望厓灑而髙岸灑義同此浼說文云污也詩緝云浼浼水濁流貌臺下之水甚深而公爲淫昏之行累此河水亦浼浼然受其污也殄說文云盡也爾雅云絕也言此等醜惡之人天何不盡絕之也至此而惡之之辭爲益甚矣一說鮮少也殄絕也詩意蓋曰方將燕婉是求豈意世固不乏籧篨者哉亦通】魚网之設鴻則離【支韻】之燕婉之求得此戚施【支韻戚施說文作韓氏集韻作�防楊氏古音略作比而賦也綱說文云庖犧所結繩以漁鴻鴈之大者離易云麗也設魚网者宐得魚鴻反麗焉所得非所求也魚比伋鴻比宣公戚施人之不能仰者亦醜疾也又太平禦覽載薛君云戚施蟾蜍也楊愼云蟾蜍形大背上多痱磊行極遲緩不能跳躍亦不觧鳴多在濕處故詩人以況宣公老而無恥之狀說文引詩作卽此物也以爲戚施其音之轉乎又按爾雅云籧篨口柔戚施面柔孔云籧篨戚施本人疾之名晉語籧篨不可使俯戚施不可使仰是也但人口柔者必仰面觀人之顏色而爲辭似籧篨不能俯之人因名口柔者爲籧篨面柔者必低首下人媚以容色似戚施之人因名面柔者爲戚施而季本不以爲然以爲籧篨匈之疾戚施駝背之疾蓋衛晉以舅爲君初至新臺時則以尊臨卑外爲尊大之態如籧篨然其後見齊女有未順者則俯而求之極其卑屈如戚施矣故衛人形容其情狀如此新臺二章本在臺言而皆曰籧篨魚网鴻離一章則言戚施義各有當也眞徳秀云宣公旣納伋妻而殺伋壽自伋壽死而國俗敗子頑象之上烝君母君臣父子之行皆同於禽獸衛國之俗亦與之俱敝安得狄人之禍不乘之以作乎夫狄人非能滅衛國也以衛君自爲禽獸而後狄人得以肆焉亂亾之自兆也原宣公之初亦溺於情欲而不能制耳安知其禍若此之烈哉三山李氏云聖人存此以垂戒後世宜懲其轍而乃有踵其惡者楚平王納太子建妻唐明皇納壽王妃此三君者其惡一也其後宣公之子伋壽爲賊所殺惠公奔齊子懿公爲狄所滅楚平王有鞭尸之禍唐明皇身竄南蜀幾失天下則知淫亂之禍其報如此可不戒哉】

新臺三章章四句【子貢傳作親臺申培說作寴臺序謂刺衛宣公也云云國人惡之而作是詩也朱傳從之申培說亦云衛宣公爲伋娶婦而美築寴臺而自納之衛人惡之而賦其事子貢傳但云衛宣公納伋之妻國人惡之今按國人卽惡其君未必敢顯然自爲籧篨戚施嚴氏之說固自中理】

蝃蝀刺衛宣公奪太子伋婦也亦齊人所作【史記衛世家云初宣公愛夫人夷姜夷姜生子伋以爲太子而令右公子傅之右公子爲太子取齊女未入室而宣公見所欲爲太子婦者好說而自取之更爲太子取他女今按此詩及新臺皆爲此事而作新臺作於宣姜初至衛之時此詩作於宣姜旣配公之後所以知爲齊人語者以懷昏姻也大無信也二語知之】

蝃【爾雅說文作防】蝀在東【皮日休云鴛鴦在梁防蝀在東卽後人疊韻之始】莫之敢指【紙韻】女子有行逺父母兄弟【葉紙韻蕩以翻興而賦也蝃蝀通作防蝀毛傳云虹也爾雅云防蝀謂之雩郭璞云俗名爲美人音義云虹雙出色鮮盛者爲雄雄曰虹闇者爲雌雌曰蜺虹色赤白蜺色靑白春秋元命苞云陰陽之气聚爲雲气立爲虹蜺離爲倍僪分爲抱珥曹氏云淮南子曰天二气則成虹說者謂陰陽相干也蓋陰气積而上升日光映之乃成虹莊子云陽炙陰成虹劉公瑾云虹之爲質不映日不成蓋云薄漏日日映雨气則生也今以水噀日亦成靑紅之暈劉熙云虹攻也純陽攻陰气也又云淫風流行男美於女女美於男恆相奔隨之時則此气盛按爾雅防蝀名雩夫雩以祈雨也謂之雩者猶言雨與不雨尙未定也在東者暮虹也虹隨日所映故朝在西而暮在東也蔡邕云夫陰陽不和昏姻失序卽生此气虹見有靑赤之色常依陰雲而晝見於日衝無雲不見太陰亦不見見輙與日相互率以日西見於東方故詩曰蝶蝀在東防蝀虹也劉熙云蝃蝀其見每於日在西而見於東掇飲東方之水气也顧起元云云心漏日日腳射云則虹特明俗謂之鱟諺謂東鱟日頭西鱟雨信然大率與霞相映朝霞不出市暮霞走千里是也指以手指之也莫之敢指者深惡而諱及之也陸佃雲夫水气之在天成虹天之淫气爾尙且惡之如此而況於人乎愚按蝃蝀在東所以擬衛宣也宣年老比日薄西山矣而淫恣不已猶蝃蝀爲天之淫气見於日在西之時也陰陽不和不能降雨澤猶之昬姻失序不能成家道也女子指宣姜也有行謂嫁也女子有行與父母兄弟相隔逺矣公於是無所顧忌因取而自納之耳韓詩傳云臣子爲君父隠藏故言莫之敢指又曰乃如之人兮】朝【丰氏本作鼂下同】隮於西【按隮西亦疊韻】崇朝其雨【麌韻】女子有行逺兄弟父母【葉麌韻滿補翻興而賦也隮本作躋爾雅云陞也按周禮眡祲掌十煇之法以觀妖祥辧吉防一曰防二曰象三曰鐫四曰監五曰闇六曰瞢七曰彌八曰敍九曰隮十曰想孔頴逹云隮虹隮也繇升气所爲故號虹隮朱子云蓋忽然而見如自下而升也崇之言終音之近也從旦至食時爲終朝朝隮於西擬宣姜也姜年少正如朝日在東之時而與宣公爲配耦猶蝃蝀之朝升於西𨿽能成雨然不過終朝止耳以女妻配老夫暫爾歡娯其能久乎女子有行逺在異國兄弟父母不能爲謀而使之失身至此深惜之也上先父母此先兄弟變文叶韻非有他義】乃如之人【眞韻】也【韓詩外傳作兮說苑無也字】懷昬姻【眞韻丰氏本作婣】也大無信【葉眞韻息鄰翻】也不知命【葉眞韻眉辛翻】也【賦也乃如之人指衛宣也懷猶戀也禮記疏云壻曰昏妻曰姻壻以昏時而來女則因之而去此云懷昬姻者言宣公心思戀戀欲與宣姜諧昬姻之事也宣公爲其子求昏於齊竟自取之是與其初約相背故曰大無信也命者人所稟於天之正理子思所雲天命之謂性也縱欲恣情不顧禮義裂衣裳爲毛羽貶人類於禽獸如宣公者彼豈知稟受之初有所謂天命之理哉故曰不知命也又按韓詩外傳及劉向說苑雲天地有合則生气有精矣陰陽消息則變化有時矣故人生而不具者五目無見不能食不能行不能言不能施化三月逹眼而後能見七月生齒而後能食期年生髕而後能行三年顖合而後能言十六精通而後能施化陰陽相反陰窮反陽陽窮反陰故男八月生齒八嵗而齠齒十六而精化小通女七月生齒七嵗而齓齒十四而精化小通是故陽以陰變陰以陽變故不肖者精化始具而生气感動觸情縱欲故反施亂化是以年嵗亟夭而性不長也詩曰乃如之人也懷昏姻也大無信也不知命也賢者不然精气闐溢而後傷時之不可過也列女傳亦云大無信也不知命也言嬖色殞命也按此皆以命爲壽命之命蓋古說云爾然於義膚矣】

蝃蝀三章章四句【序云止奔也衛文公能以道化其民淫奔之恥國人不齒也朱謀瑋云文公懲衛之難繇乎縱欲忘禮故爲是詩使瞽朝夕諷誦於宮闈之內以示敎戒焉今按是詩之屬於文公時無所依據序詩者或以其篇次在定之方中之後從而附防之耳韓詩傳則云刺奔女也詩人言蝃蝀在東者邪色乘陽人君淫佚之徴𨿽亦近似然莫能定其爲何世至子貢傳申培說皆以爲衛靈公爲南子召宋朝於宋國人譏之按太白詩云漢祖呂氏食其在旁秦皇父後毒亦淫荒蝃蝀作昬遂掩太陽似與其意脗合然靈公之世已在春秋之末聖人刪詩疑未及此】

君子偕老刺衛宣姜之詩【出申培說朱傳同子貢傳亦以爲宣姜不閒於禮衛人風之按宣公奪公子伋之妻其後遂稱宣姜則儼然爲君夫人矣序以君子偕老端故知爲刺宣姜也】

君子偕老副笄六珈【葉歌韻居何翻】委委【爾雅音義作禕禕】佗佗【歌韻爾雅音義作它它釋文作他他】如山如河【歌韻】象服是宜【葉歌韻牛何翻】子之不淑【丰氏本作叔】云如之何【歌韻賦也君子指宣公也凡婦人稱夫爲君子偕俱也倡隨大義從一而終所謂偕老也此一句正指宣姜言若曰之人也是君子之所將偕與俱老也云爾副者祭服之首飾毛傳云編髮爲之按周禮追師掌王后之首服爲副編次追衡笄注云副之言覆所以覆首爲之飾其遺象若今之步搖矣服之以從王祭祀編者編列他發爲之其遺象若今假紒服之以告桑也次者鬄他發而次第其長短與己發相合爲紒服之以見王也追者治玉石之名謂治玉爲衡笄卽詩追琢其章之追衡笄鄭以爲二物其制皆以玉爲之謂祭服有衡垂於副之兩旁當耳其下以紞縣瑱孔氏以左傳衡紞紘綖証之謂紞與衡連文明言紞爲衡設矣然衡者橫也笄橫據在頭上以橫貫爲橫此衡垂在副旁當耳據人身而言竪爲從則此衡爲橫其衡下乃以紞懸瑱也愚按如孔說大是彊觧左傳𨿽衡紞連言然自是兩事如下言紘綎紘是纓從下而上者綎是冠上覆之布何相涉之有且衡之爲制旣言垂於副之兩旁何得名衡據鄭眾杜預解衡但謂維持冠者愚意左傳言衡直是指笄而周禮衡笄連文亦正謂笄橫貫在頭上故名之謂衡笄耳男子之笄以維持冠婦人之笄則以固發所以知後笄用玉者以弁師王之笄以玉故知後與王同也侯夫人無考珈說文云婦人首飾毛傳云珈笄飾之最盛者所以別尊卑鄭箋云珈之言加也孔云以珈字從玉則珈爲笄飾繇副旣笄而加此飾故謂之珈如漢之步搖之上飾也言六珈必飾之有六據此侯夫人爲六王后則多少無文也季云笄本婦人之常飾惟副之珈則後夫人有之卿大夫以下妻所無也錢氏云今人步搖加飾以珠飾之少者六多者倍蓰至三十六據詩云六珈然則古玉數凡六也按後漢書輿服志云皇后步搖以黃金爲山題貫白珠爲桂枝相繆一爵九華熊虎赤羆天鹿辟邪南山丰大特六獸詩所謂副笄六珈者諸爵獸皆翡翠爲毛羽金題白珠璫繞以翡翠爲華云疑未必古制也委說文云委隨也字從女從禾徐鍇云女子從人者也徐云取禾谷垂穗委曲之貌佗說文云負荷也愚按委委以狀其行步之美佗佗則指其首容所負荷者而言卽副笄六珈是也朱子云如山安重也如河寛廣也又季雲山河衛國之疆域故特舉以明同主山川之意象服卽下章翟也孔云翟而言象者象鳥羽而畫之故謂之象以人君之服畫日月星辰謂之象故知畫翟羽亦爲象也宜說文云所安也子謂夫人也淑通作俶說文云善也此章及次章皆以祭服爲言以見夫人承宗祧之重不可慢易輕恌況祭祀家廟其禮尙嚴神實鑑之必有委委佗佗如山如河之度而後可與象服相宜有如子而不淑謂此象服何哉蓋惜其不稱也詠嘆諷動優柔不迫舊說徑以子之不淑二語爲指斥之詞似未是】玼【陸徳明云本或作瑳與後文同不容重出】兮玼兮其之翟【葉霽韻都計翻】也鬒【說文作防】發如雲不屑髢【霽韻周禮注作鬄】也玉之瑱也【說文作兮】象之揥【霽韻陸徳明云一作摘音同或作擿又作謫並非】也且【子余反】之晳【按晳字系韻無霽韻疑當作晢從折不從析詩明星晢晢易明辧晢也皆此晢也霽韻】也胡然而天也胡然而帝【霽韻】也【賦也玼說文云玉色鮮也王肅云顏色衣服鮮明貌上章言子指宣姜此言其者承上文也翟山雉尾長者取以爲衣名按周禮內司服掌王后之六服褘衣揄狄闕狄鞠衣展衣緣衣注云褘當作翚揄與搖同狄與翟同皆雉名伊雒南雉素質五色皆偹成章曰翚江淮南雉靑質五色皆偹成章曰搖禕衣畫翚揄翟畫搖闕則刻繒爲翟形而不畫禕衣從王祭先王之服色揄翟從祭先公服色靑闕翟祭小祀服色赤孔云凡諸侯夫人於其國衣服與王后同上公夫人得褘衣以下褘衣從君見大祖揄翟從君見羣廟闕翟從君祭羣小祀侯伯夫人得揄翟以下揄翟見大祖及羣廟闕翟祭羣小祀又郝敬云闕狄防大記作屈狄棲防曰屈狄有揄屈猶衮龍有升降也鄭云三翟以翟雉之形爲飾不用眞羽孫毓云自古衣飾山龍華虫藻火粉米及周禮六服無言以羽飾衣者羽施於旌旂蓋則可施於衣裳則否蓋附人身動則捲舒非可以羽飾故也鞠菊通黃衣也告桑事之服展玉藻作襢說文作�云丹縠衣也毛傳亦云禮有展衣者以丹縠爲衣與說文合當從之禮見王及賓客之服緣當作禒禦於王之服色黒此後六服也又按鄭司農謂褘衣揄翟靑闕翟赤展衣白鞠衣黃禒衣黒而孫毓以爲褘衣赤闕翟黒展衣赤其揄翟鞠衣禒衣同俱未詳所出姑兩存以偹考此翟依鄭說則揄翟闕翟也與上章言副皆祭祀之服鬒說文云發稠也鄭云發黒也二義兼之以下曰如雲則稠宻之象又天油然作云亦黒象也屑說文云動作切切也髢亦作鬄說文云髲也宣姜發美無資於髢故不切切於用髢也瑱說文云塞耳也以玉爲之亦曰充耳周禮弁師職云侯玉瑱夫人與君同也象象齒也揥所以摘發因以爲飾一云以象骨搔首若今篦兒一云整發釵也未詳孰是玉瑱禮服所有象揥禮服所無今並用之亦非禮也說文雲飛舉也且朱子云助語辭晳通作晢說文云昭晢明也言又言晢形容其軒昻開爽之狀想其瞻矚舉止風流照映正輿如山如河之象相反而又致訝於天帝胡然生有此人蓋嘆其爲尢物也禮記疏云據其在上之體謂之天因其生育之功謂之帝帝爲徳稱是也舊說以爲言其服飾容貌之美見者驚猶鬼神如唐人詠太眞詩云若非羣玉山頭見防向瑤臺月下逢然匹天帝於婦人防斯甚矣】瑳兮瑳兮其之展【葉先韻也張連翻】蒙彼縐絺是紲【說文作防今石經作絏】袢【葉先韻汾防翻】也子之淸且【子余反】之顏【葉先韻倪堅翻】也展如之人兮邦之媛【葉先韻子權翻韓詩作援】也【說文作兮賦也瑳說文云玉色鮮白也展展衣解見次章展衣色赤而云瑳兮者蓋象下文縐絺之色而言如從鄭司農以展衣爲色白則瑳兮又卽象展衣之色矣宣姜以禮見君及賔客宜服展衣蒙通作冡說文云覆也縐絺鄭箋云絺之蹙蹙者孔云絺者以葛爲之精曰絺麄曰綌其精尢細靡者縐也言細而縷縐也按周禮六服之外原有素沙鄭注謂素沙爲六衣之裏據雜記云復用素沙其非衣裏明矣所謂蒙彼縐絺乃展衣上加縐絺蒙之卽素沙也郝敬云素沙卽白紗所以加於衣上者尙防之意古婦人盛服以薄綃蒙於外凡繒薄細者皆稱絺卽今方目紗之類不獨葛也紲說文云系也袢說文云衣無色也一云近身衣也故其字從衣從半卽所謂防衣也淸視淸明也觧見上章顏說文云眉目之間也且之顏者言其飛舉之象見於眉目之間也展據周禮注卽其之展也之展謂展衣也展如之人兮言服展衣者有如此人也爾雅云美女爲媛說文云人所援也從女從爰爰者引也謂其徒有美色而無小君之徳至以邦之媛斥之其刺之益深切矣歐陽修云詩人之意責之愈切則其言愈緩君子偕老是也鄭樵雲詩有美刺者不可以言語求必將觀其意可矣其頌美是人也不言其所爲之善而言其冠佩之華容貌之盛而民安之以見其無愧也緇衣之宜兮服其命服朱芾斯皇是也其譏刺是人也不言其所爲之惡而言其爵位之尊服飾之美而民疾之以見其不堪也節彼南山維石巖巖君子偕老副笄六珈是也】

君子偕老三章一章七句一章九句一章八句【序謂刺衛夫人也夫人淫亂失事君子之道故陳人君之徳服飾之盛宜與君子偕老也朱子云此詩所以作亦未可考愚按今以詩之世論之則捨宣姜無足當此者碩人之詩𨿽贊美容貌頗復相似而此曰子之不淑又曰邦之媛也其非所以施之莊姜明矣】

靜女刺時也衛君無道夫人無徳【出序子貢傳云時不尙徳陳古以風之申培說亦云陳古諷今之詩而皆不著其世嚴粲以爲此宣公時詩按宣公上烝父妾下納子婦淫穢已極國人不欲斥言故托言思靜女以爲刺亦猶車舝之思淑女也鄭云以君及夫人無道徳故陳靜女遺我以彤管之法】

靜女其姝【虞韻董氏云隋得江左本作丰氏石經本亦作】俟我於【韓詩外傳作乎】城隅【虞韻】愛【說文石經及丰氏本作僾云彷佛也方言注引作薆云掩翳也】而不見搔首踟躕【虞韻踟躕文選注作躊躇賦也靜通作竫說文云亭安也以徳言故曰靜女姝說文云好也此贊其色言旣有徳而又有色也俟通作竢說文云待也待君命也周禮王城髙七雉隅九雉隅說文云陬也呂大臨云古之人君夫人媵妾散處後宮城隅者後宮幽閒之地也女有靜徳又處於幽閒而待進禦此有道之君所好也故張敬夫詩云後宮西北邃城隅竢我幽閒念彼姝愛而不見二句俱指靜女言愛通作僾說文云彷佛也搔說文云括也括者絜也搔首卽束髮之謂也踟本作峙從止寺聲從止者止而不進也右施寺與待同意躕本作防說文云歭防不前也靜女安處於後宮幽閒之地以待君命𨿽彷佛見其容貌而猶未得見方且莊其首容峙防而未遽進其守禮如此】靜女其孌【銑韻亦葉寒韻落官翻】貽我彤管【葉銑韻古轉翻亦葉寒韻古丸翻】彤管有煒【葉紙韻讀如委鄥毀翻】說【釋文作悅】懌女美【紙韻賦也孌說文云慕也靜女其孌言此女之可慕也貽說文云贈遺也彤說文云丹飾也彤管鄭云筆赤管也毛傳云彤管以赤心正人也古者後夫人必有女史彤管之法史不記過其罪殺之後妃羣妾以禮禦於君所女史書其日月授之以環以進退之生子月辰則以金環退之當禦者以銀環進之著於左手旣禦著於右手事無大小記以成法孔穎達云此是女史之法似有成文未聞所出或謂古以刀爲筆未有用毫毛者安得有管故書謂之畫蓋以刀筆刻畫於簡至秦蒙氏始以毫毛制筆故漢以來始有竹簡寫之之說丰坊辧之云夫以刀刻木乃包羲史皇書契之始至黃帝命沮誦爲史以桼書記事於竹簡以墨書記言於帛桼則削竹如筯以防之故有科斗之形墨必用有毫之管然後可書於帛孔子修春秋筆則筆削則削削謂以刀除去竹簡之桼書筆則以墨書於帛也世傳蒙恬作筆謂始用中山兔毫前所用者羊豕之毛而已若用刀於帛豈不百碎焉能成字耶按貽我彤管蓋靜女以此寓規諌之意進禦以敍有過必書是也晉張華嘗假女史作箴其辭曰茫茫造化二儀旣分散气流形旣陶旣甄在帝庖羲肇經天人爰始夫婦以及君臣家道以正而王猷有倫婦徳尙柔含章貞吉婉嫕淑愼正位居室施衿結褵防恭中饋肅愼爾儀式瞻淸懿樊姬感莊不食鮮禽衛女矯桓耳忘和音熊攀檻馮媛趨進夫豈無畏知死不恡班妾有辭割驩同輦夫豈不懷防防慮逺道罔隆而不殺物無盛而不衰日中則昃月滿則防崇猶塵積替若駭機人咸知飾其音而莫知飾其性性之不飾或愆禮正斧之藻之克念作聖出其言善千里應之苟違斯義則同衾以疑出言如防而榮辱繇玆勿謂幽昧靈鑑無象勿謂漠神聽無響無矜爾榮天道惡盈無恃爾貴隆隆者墜鑑於小星戒彼攸遂比心螽斯則繁爾類驩不可以黷寵不可以專專實生慢愛極則遷致盈必損理有固然美者自美翩以取尢冶容求好君子所讐結恩而絕職此之繇故曰翼翼矜矜福所以興靖恭自思榮顯所期女史司箴敢告庻姬此亦貽彤管之意但詩在規人君而彼則專主戒後宮耳煒說文云盛赤也女指君所悅之女非謂靜女也靜女以彤管貽君則固將以禮坊君矣然𨿽覩彤管之有煒記過記動何如可畏而我心喜悅在於女之美有非彤管之所能遏者蓋情欲在人其易而難制類若此左傳引靜女之三章取彤管焉杜預注云𨿽悅美女義在肜管女史記事規誨之所執】自牧歸荑洵【釋文作詢】美且異【寘韻】匪女之爲美美人之貽【葉寘韻羊至翻比也自從也爾雅云郊外謂之牧周禮三曰藪牧小雅我出我車於彼牧矣是也張子云牧牧地也不耕種之牧地則多艸木根芽歸猶獻也歸孔子豚之歸韻防云茅之始生曰荑今人食之謂之茅堰詩手如柔荑或作稊列子因以爲茅靡一作弟靡弟讀如稊荑與弟稊一也易曰借用白茅蓋茅本潔白之物況荑乃茅之始生者采之自郊外以比美女自外至而進之君也洵通作恂說文云信也洵美且異言其美色信異於人也匪通作非女之爲美卽上章所云女美也人指靜女貽卽貽我彤管之貽美女𨿽有色可悅而不若靜女之所貽者能以禮坊君不納於淫也故申之曰女之美何足美如若人以彤管貽我乃可美耳次章所云靜女其孌者以此今衛君與夫人不則徳義而惟淫佚是聞何無有靜女其人者以彤管規誨之也乎】

靜女三章章四句【朱子以爲此淫奔期防之詩貽我彤管豈淫奔人語耶】

相防衛夷姜謫宣公也【班固白虎通云夫婦榮恥共之詩云相防有體人而無禮人而無禮胡不遄死此妻諫夫之詩也愚按妻之諫夫至欲以身殉之其情可謂極矣此詩在衛風中𨿽不著作者之名然攷左傳衛宣公烝於夷姜生急子其後爲之娶於齊而美公取之生壽及朔於是夷姜縊夫宣烝父妾而奪子妻躬鳥獸之行人之無禮孰過於此夷姜先旣失身後復失寵不勝其憤恚之甚因而自裁所謂不死何爲其志已先露之矣故定爲夷姜之詩亦以合於妻諌夫之說】

相【去聲下同】防有皮【支韻】人而無儀【支韻丰氏本作義下同】人而無【漢書作亾】儀不死何爲【支韻比也相說文云省視也防穴虫也似獸善竊晝伏夜動人見其形而惡之故首以皮言儀容也凡舉動之可觀者皆是左傳云有儀可象謂之儀人無威儀則衣冠掃地而軀殻徒存亦猶防之僅有皮耳甚醜之也嚴粲云舊說防尙有皮人而無儀則防之不若以人之儀諭防之皮非也說詩全在防掇此繇誤加尙字耳尙字當作隻字言防則只有皮人則不可以無儀人而無儀則何異於防如此語意方瑩防掇人而二字分曉人亦天地一物耳饑食渇飲無休時若非道義充其腹何異鳥獸安須眉卽此意也愚按上人而無儀是泛言爲人不可以無儀下人而無儀則謂其夫之無儀也此夷姜刺宣公之詞也彼人而旣無儀若此矣我不幸而身旣爲彼所污又爲彼所棄不死欲何爲哉詞若決絕而意寓感動此班固所以謂妻諫夫之詩也馮時可云地無去天之義妻無去夫之義所謂不死何爲者不忍其夫之無禮甘死而不去也左傳襄二十七年齊慶封來聘魯叔孫與慶封食不敬爲賦相防亦不知也】相防有齒【紙韻】人而無止【紙韻】人而無止不死何俟【紙韻比也按說文防字象形徐鍇謂防好齧傷故象齒又防有齒而無牙行露之詩云誰謂防無牙是也止釋文云止節也言無禮節也防偸食苟得而不知止宣公前淫父妾後淫子妻其漁色無厭有如此防矣俟通作竢說文云待也】相防有體【薺韻】人而無禮【薺韻】人而無禮胡不遄死【葉薺韻少禮翻比也體四體禮者天理之節文所該甚廣夫婦人倫之首尢禮之所最重者吉防亦能行但有四體而無禮人而無禮則與防之行走何異遄爾雅云疾也今人而旣以無禮加我矣柰何不速死乎未幾而姜果自縊姜固無足道者然衛宣之醜則已甚矣聖人錄刺宣之詩不一而足甚惡之也文禮記孔子曰夫禮先王以承天之道以治人之情故失之者死得之者生詩曰相防有體人而無禮人而無禮胡不遄死是故夫禮必本於天殽於地列於鬼神逹於防祭射禦冠昏朝聘故聖人以禮示之故天下國家可得而正也韓詩外傳載孔子曰爲上無禮則不免乎患爲下無禮則不免乎刑上下無禮胡不遄死左傳定八年晉師將盟衛侯於剸澤涉佗捘衛侯之手及捥衛侯怒叛晉十年晉人討衛之叛故曰繇涉佗遂殺涉佗君子曰此之謂棄理必不鈞詩曰人而無禮胡不遄死涉佗亦遄矣哉昭三年鄭伯如晉公叔叚相甚敬而卑禮無違者晉侯嘉焉授之以策君子曰禮其人之急也伯石之汰也一爲禮於晉猶荷其祿況以禮終始乎詩曰人而無禮胡不遄死其是之謂乎晏子春秋云景公飲酒酣曰今日願與諸大夫爲樂飲請無爲禮晏子蹙然攺容曰君之言過矣羣臣固欲君之無禮也力多足以勝其長勇多足以弒君而禮不使也禽獸矣力爲政彊者犯弱故日易主今君去禮則是禽獸也羣臣以力爲政彊者犯弱而日易主君將安立矣凡人之所以貴乎禽獸者以有禮也故詩曰人而無禮胡不遄死又云景公飲酒數日而樂釋衣冠自鼓缶晏子朝公曰寡人甚樂此樂欲與夫子共之請去禮晏子對曰君之言過矣羣臣皆欲去禮以事君嬰恐君子之不欲也今齊國五尺之童子力皆過嬰又能勝君然而不敢亂者畏禮義也上若無禮無以使其下下若無禮無以事其上夫麋鹿維無禮故父子同麀人之所以貴於禽獸者以有禮也嬰聞之人君無禮無以臨其邦大夫無禮官吏不恭父子無禮其家必防兄弟無禮不能久同詩曰人而無禮胡不遄死以上諸條但謂無禮之人必有死亡之禍以著禮之爲急與詩之本指異】

相防三章章四句【申培說以爲刺三叔之詩子貢傳以爲尗處不義鄘人刺之丰熙云霍叔名處初封於鄘鄒忠云處與防同音似非無意而作愚謂此特因是詩列於鄘風遂從而附防之耳序則云刺無禮也衛文公能正其君臣而刺在位承先君之化無禮儀也此亦爲毛傳篇次所誤尢覺不倫】

谷風刺夫婦失道也衛人化其上淫於新昏而棄其舊室夫婦離絕國俗傷敗焉【出序毛氏云皆述逐婦之詞也宣姜有寵而夷姜縊是以其民化之而谷風之詩作所謂一國之事繋一人之本者如此朱善雲谷風𨿽棄婦所作而觀其自敍有治家之勤有睦鄰之善有安貧之志有周急之義則是初無可棄之罪也然其言之有序而不迫如此殆庻幾乎夫子所謂可以怨者矣】

習習谷風以陰【丰氏本作霠】以雨【麌韻】黽【陸徳明本作僶】勉【黽勉韓詩作宻勿】同心不宜有怒【葉麌韻腰五翻顏師古云自古讀有上去二音今山東河北但知怒有去聲失其眞也】采葑【字書作蘴】采菲無以下體【薺韻亦葉紙韻天以翻】徳音莫違及爾同死【紙韻亦葉薺韻少禮翻比而賦也習本鳥數飛之義轉訓爲重復正以數義取之谷風詩詁云風自谷出也陸佃雲谷風言其自詩大風有隧有空大谷者大風之自也按宋玉風賦大風盛怒於土囊注謂土囊谷口也嚴粲云來自大谷之風大風也盛怒之風也又習習然連續不斷所謂終風也又陰又雨無淸明開霽之意所謂曀曀其陰也皆諭其夫之怒無休息也舊說谷風爲生長之風以谷爲谷固已不安又以習習爲和調諭夫婦和同說此詩猶可通至小雅谷風二章言維風及頽頽暴風也非和調也三章言艸木萎死非生長也其說不通矣詩多以風雨諭亂北風其涼諭虐風雨淒淒諭亂風雨摽搖諭危大風有隧諭貪故風雅二谷風邶下文言以陰以雨諭怒猶終風且曀諭州吁之暴也雅下文言維風及雨諭恐懼猶後人以震風淩雨諭不安也愚按爾雅東風謂之谷風疏謂谷之言谷谷者生也然則此谷風亦與彼谷風異矣黽虫名鼃黽也其性好躍越王見怒蛙式之爲其有气卽此虫也勉說文云彊也曰黽勉者𨿽力所不堪猶勉彊爲之似黽之奮躍而不自量力者然怒說文云恚也言我黽勉盡力於家事與爾同心爾不宜以暴怒加我如此也采說文云捋取也葑說文云蕦蓯也毛傳云須也按爾雅云須葑蓯孫炎云須菜名葑蓯艸木疏云蕪菁也亦名蔓菁郭璞云今菘菜也陸徳明云案江南有菘江北有蔓菁相似而異張萱云蕪菁其梗短連地而生葉濶而紅夏則苗枯又名雞毛菜唐本艸注根葉及子乃是菘類特梢似蘆菔耳陸佃云蕪菁似菘而小有臺字書葑作蘴方言云蘴蕘蕪菁也陳楚之郊謂之蘴魯齊之郊謂之蕘闗之東西謂之蕪菁趙魏之郊謂之大芥其小者謂之辛芥或謂之幽芥其紫華者謂之蘆菔東魯謂之菈陶隱居云蘆菔是今溫菘根可食葉不可食蕪菁根乃細於溫菘而葉似菘可食然則是蕪菁蘆菔非一物矣圖經又云蕪菁亦謂之臺子春食苗夏食心秋食莖冬食根又名諸葛菜嘉話錄云諸葛所止必多種之才出甲便可啖一也葉舒可煮食二也久居則隨以滋長三也棄之不足惜四也回則易尋而采五也冬有根可斸而食六也比諸菜其利最博菲孫炎云葍類也陸璣云似葍莖粗葉厚而長有毛三月中蒸煮爲茹甘美可作羹幽州人謂之芴爾雅又謂之蒠今河內人謂之宿菜按爾雅云菲芴郭璞注以爲土瓜也又云菲蒠菜郭注以爲生下濕地似蕪菁華紫赤色可食孔穎達云爾雅菲芴與蒠菜異釋郭注似是別艸如陸之言又是一物某氏注爾雅二處引此詩卽菲也芴也蒠菜也土瓜也宿菜也五者一物也唐愼防云土瓜根似葛細而多糝卽月令所謂王瓜無如論語無乃爲佞乎之無下體毛傳云根莖也周祈云二物根爲美詩人謂采葑采菲者得無以下體之故乎愚按此卽取節之意舊注謂不可以其根之惡而棄其莖之美蓋繇不辧二物故也程大昌云古者祭之用牲以上體爲貴羊首牛首肩臑心肺皆上體之物也至於腎腸臀足之類皆不用以其在下而污穢也蕪菁之葉可食而不如其根之美故采葑者不棄下體也左僖三十三年晉臼季使過冀見冀缺耨其妻饁之敬相待如賔與之歸言諸文公請用之公曰其父有罪可乎對曰舜之罪也殛鯀其舉也興禹管敬仲桓之賊也實相以濟康誥曰父不慈子不只兄不友弟不共不相及也詩曰采葑采菲無以下體君取節焉可也又坊記子云君子仕則不稼田則不漁食時不力珍大夫不坐羊士不坐犬詩云采葑采菲無以下體孔頴逹云引此詩證君子不盡利於人無以其根美則並取之義與此同徳音程子云好音也指其夫言莫之言無音之近也違說文云離也同死猶云偕老也言若使爾存取節之意而徳音之加於我者無相離背之意則亦可以及爾同死而有終矣傷所遭之不然也】行道遲遲中心有違【防韻】不逺伊邇薄送我畿【防韻】誰謂荼苦其甘如薺【韻】宴【釋文作燕】爾新【丰本作親】昏如兄如弟【薺韻賦而比也上章言本望與其夫偕老此乃述其見棄遲說文云徐行也違猶背也言我之被棄行於道路遲遲不進蓋其足欲前而心有所不忍如心與足相背然也楊愼云紫玉歌所謂身逺心邇洛神賦所謂足往神畱皆祖其意畿者疆限之名毛傳以爲門內也孔云周禮九畿及王畿千里皆期限之義言至有限之處故知是門內呂祖謙云韓愈譴瘧鬼詩白石爲門畿蓋以畿爲門閫也按韻防閫門橛也卽門限兩防夾木此非眞謂其夫之送之言我旣行矣汝與我訣別卽不敢望其逺獨不可近相送而一至於畿乎柰何其不一顧也恝斯極矣白虎通云出婦之義必送之接以賔客之禮君子絕愈於小人之交詩云薄送我畿正謂此也荼爾雅云苦菜易緯通卦驗圖云苦菜生於寒秋經冬歷春至夏乃秀月令孟夏苦菜秀卽此荼也本艸一名選一名逰冬楚辭疏云三月生扶疏六月華從葉出莖直黃八月實黒實落根生於冬不枯紫葉者爲香荼靑葉者爲靑荼陸佃云此艸淩冬不凋故名逰冬凡此則以四時制名也顏之推云荼葉似苦苣而細斷之有白汁花黃似菊陸璣云生山田及澤中得霜甜脆而美所謂堇荼如飴內則謂濡豚包苦用苦菜是也楊愼云一名吳葵按唐王冰注素問引古月令四月吳葵華而無苦菜秀一句唐本艸注吳葵云卽關河間謂之苦菜者俗作鵞兒菜又名野苦蕒嚴粲云經有三荼一曰苦菜二曰委葉三曰英荼此詩及采苓緜之荼皆苦菜也良耜以薅荼蓼之荼委葉也出其東門有女如荼英荼也鴟鴞予所捋荼亦英荼之類又徐鍇云卽今之茶字按爾雅云檟苦茶乃今之茶然此在釋木之類非此荼也薺甘菜爾雅云蒫薺實本艸云薺味甘人取其葉】

【作菹及羮亦佳通誌云薺菜甚小自生園圃實曰蒫詩其甘如薺謂此菜之美沈萬鈳云冬至春開白花一名甘艸甘艸先生則嵗丰按爾雅薺類不一其一曰防蓂大薺俗呼老薺似薺而葉細又名薎防又名太蕺又名馬辛其一曰蕇葶藶廣雅以爲狗薺淮南子雲薺水菜冬水而生夏土而死又其枝葉細靡謂之靡艸月令孟夏之月靡艸死許愼鄭康成皆云靡艸薺葶藶之屬是也又名大室又名大適子細黃至苦以上二薺皆非甘而可食者其一曰菧苨郭璞以爲薺苨本艸陶注云根莖都似人參而葉小異根味甜或以爲卽此詩所詠之薺也春秋繁露云薺以冬美冬水气也薺甘味也乘於水气而美者甘勝寒也此以荼苦比新人與下章以渭淸自況意互相發言誰謂新人之醜惡如荼之苦自君子愛之則不啻如薺之甘與己之貞絜本如渭之淸然君子惡之則不啻如涇之濁皆愛憎之至變也下文宴爾新昏如兄如弟正所謂其甘如薺者宴說文云安也新昏夫所更娶之妻也孔云言安愛爾之新昏其恩如兄弟也以夫婦坐圖可否有兄弟之道故以兄弟言之舊說謂荼𨿽甚苦反甘如薺以比己之見棄其苦有甚於荼而其夫方且宴樂其新昬如兄如弟而不見卹亦通但於上下文湊泊不甚有情耳】涇以渭【陸本作謂】濁湜湜其沚【紙韻說文作止】宴【列女傳作嬿】爾新【丰本作親】昏【列女傳作婚】不我屑以【紙韻】毋逝我梁毋發我笱【有韻】我躬【禮記作今】不閱【左傳作說】遑【禮記作皇】卹我後【有韻比而賦也涇渭二水名毛傳云涇渭相入而淸濁異地理誌雲涇水出今安定涇陽西開頭山東南至京兆陵陽行千六百里入渭漢書溝洫志雲涇水一石其泥數斗尙書疏雲渭水出隴西首陽縣至京兆北船司空縣入河湜說文雲水淸見底也季本云涇濁渭淸及旣合流則渭亦因涇而濁然二水相交之處壅土成沚而渭在沚之上者則湜湜然見底而本淸之體固自若也呂祖謙云涇新昏也渭舊室也涇渭旣合則淸濁易惑於洲渚淺處視之渭之淸猶可見也詩人多述土風此衛詩而逺引涇渭者蓋涇濁渭淸天下所共知如雲海鹹河淡也愚按涇以渭濁嚴粲謂涇誣渭謂濁是也程子云視於淺處則有淸彼以爲濁而其沚自湜湜以言其惑而不能正也屑說文云動作切切也以說文云用也言不以我之平日動作切切然用力爲有勞而念我也言此以起下就其深矣三章之意梁笱之諭蓋本於此鄭云毋者諭禁新昏也逝說文云往也孔頴逹云我者己所自專之辭梁魚梁王制云獺祭魚然後魚人入澤梁注云梁絕水取魚者發韓詩云亂也笱說文云曲竹捕魚笱也按鄭雲梁水堰堰水而爲闗空以笱承其空朱子云梁堰石障水而空其中以通魚之往來者也笱以竹爲噐而承梁之空以取魚者也孔云梁者爲堰以障水空中央承之以笱然則水不絕雲絕水者謂兩邊之堰是絕水也程大昌云笱者以竹爲器設逆須於其口魚可入不可出也曰毋逝我梁毋發我笱者蓋橫溪爲梁梁傍開缺透水而設笱以承其下魚墮梁卽覺水淺急趍旁闕以求入溪旣入卽陷笱中見者發笱而取之也相戒毋發我笱者懼其發取已獲之魚也閱說文云具數於門中也遑急卹憂也俱見說文言我旣不能自安其身於門內以簡閱取魚之數乃急急憂卹我已去之後欲何爲哉自憐之甚也蘇轍云梁笱皆所設以取魚逝人之梁而發人之笱因人之成功之謂也新昏因舊室之成業不知其成之難則將輕用之我𨿽見棄猶憂其後之不繼也故告而止之梁笱指治家言卽下章所言者是孔子曰我今不閱皇卹我後終身之仁也輔廣云不忍遂棄其家事者仁也知其不能禁而絕意焉者知也羅景倫云太白去婦詞云憶昔初嫁君小姑才扶牀今日妾辭君小姑如妾長回頭語小姑莫嫁如兄夫古今以爲絕唱然以予觀之特忿恨決絕之辭耳豈若谷風去婦𨿽遭放棄而猶反顧其家戀戀不忍乃知國風優柔忠厚信非後世詩人所能彷佛也】就其深矣方之舟【尢韻】之就其淺矣泳之遊【尢韻】之何有何亡黽勉求【尢韻】之凡民有防匍匐【禮記及谷永傳匍匐作扶服】救【葉尢韻居尢翻】之【比而賦也鄭云言深淺者諭君子之家事無難易吾皆爲之方說文云並船也徐鍇云今之舫並兩船也或云泭也水中爲泭筏也按爾雅天子造舟注比船爲橋也諸侯維舟連四船也大夫方舟並兩船也士特舟單船也庻人乘泭並木以渡也然則方與泭異當以並船之解爲正舟船也孔云舟者古名也今名船爾雅云潛行爲泳說文云潛行水中也遊通作汓或作泅說文云浮行水上也今字從防音偃汓聲者乃旌旗之流以偏傍同故得通用也言有亾者孔云謂於一物之上有此物無此物鄭云言君子何所有乎何所無乎吾其黽勉勤力爲求之有求多亾求有也深淺以比有亾方舟泳遊以比勉求匍說文云手行也匐說文云伏地也孔云問防注匍匐猶顚蹷然則匍匐者以本小兒未行之狀其盡力顚蹷似之故取名焉救之者孔云謂營護防事若有賵贈也孔子以爲此無服之防也程子云就其深矣以下陳其躬所爲治家勤勞之事隨事盡其心力而爲之不特如是治其家又周睦其鄰里鄕黨莫不盡其道也張氏云皆婦人曲徇其夫之言】不我能慉【葉宥韻許救翻說文及孫毓王肅本俱作能不我慉又詩緝慉作畜】反以我爲讐【尢韻亦葉宥韻承咒翻】旣阻我徳賈【音古】用不售【宥韻亦葉尢韻時流翻】昔育恐育鞠【屋韻毛傳作鞫字通用陸本作諊卽鞫字讀詩記丰本俱作�】及爾顚【丰本作傎】覆【葉屋韻芳六翻】旣生旣育【屋韻】比予於毒【葉屋韻讀如櫝徒谷翻賦也慉說文雲起也作興之意讐仇同義左傳云怨耦曰仇言不能興起我使有伉儷之樂而反以我爲仇讐也阻猶拒也我徳卽上章所言勤勞家事周卹鄰里皆是賈說文云坐賣售也行賣曰商坐販曰賈售說文云去手也郝敬云惟其有心阻我𨿽善不錄如賈百貨具陳終不見售矣程子云心旣阻絕我之善故𨿽勤勞如是而不見取如賈之不售凡人所以憎而不知其善者繇其心阻絕其善故也昔前日也按昔本幹肉之名幹肉者所更多日故謂昔爲前日育爾雅云養也與下文旣生旣育皆以生理言商書所謂生生是也鞠通作防說文云窮也張子云育恐謂生於恐懼之中育鞠謂生於困窮之際顚通作蹎說文云跋也覆本訓覂爲蓋冒之義因又訓爲倒及爾顚覆鄭云與女顚覆盡力於眾事難易無所辟孔云以黽勉匍匐類之故顚覆爲盡力若黍離云閔周室之顚覆抑云顚覆厥徳各隨其義不與此同言昔者求育養於恐懼困窮之時與爾顚覆盡力以營家業今旣遂其生而得所養矣乃反比我於毒而棄之乎毒謂藥物錢天云毒藥攻病必不得已而後用之故垂絕之時借以袪錮疾而生卽棄去故曰比予於毒正所謂將恐將懼維予與汝將安將樂汝轉棄予是也】我有旨蓄【陸本作畜】亦以禦冬【葉東韻讀如東都籠翻】宴爾新【丰本作親】昏以我禦【陸本云一作禦】窮【東韻】有洸有潰旣詒我肄【寘韻爾雅作勩】不念昔者伊余來墍【寘韻比而賦也防說文云美也蓄說文云積也字從艸徐鍇云蓄穀米芻茭疏菜以爲嵗備也愚按此言旨又言禦冬則專爲蓄菜也急就章云老菁蘘荷冬日藏一說蓄菜名卽小雅所謂蓫陶隠居云羊蹄菜也今呼禿菜音之訛也未必是詩意禦侍也下文禦窮義亦放此亦以禦冬言蓄聚美菜以待冬月乏無之時則用此爲伴侍也劉公瑾云古人塲圃同地秋收則築堅圃地爲塲以納禾稼至來春又耕治之以種菜茹故蓄菜但以禦冬也禦窮猶云侍窮言今君子安於新昏而厭棄我是但於窮苦之時則以我爲伴侍至於安樂則棄之似冬月蓄菜至春夏有新美之蔬可食而向之所蓄者皆見遺也曾鞏云窮猶乏無耳人之於物得新可以捐故然厚者猶有所不忍夫婦義當偕老乃姑以禦窮而已其薄惡可知鄒忠云孔子系易曰夫婦之道不可以不久也故咸而受之以恆戴記有七出之條而又有三不出之例其一謂先貧後富者谷風之良婦未知何以見棄今觀其詩曰何有何亡黽勉求之昔育恐育鞠及爾顚覆則其食貧操作艱阻亦旣備嘗矣曰旣生旣育比予於毒曰宴爾新昏以我禦窮此所謂富易妻者耶夫貧使舊婦拮據謀之富則與新人宴安享之以新間舊而屏逐其舊苟未免有情亦復誰能堪此此谷風所爲賦也有洸有潰正與首章不宜有怒相應毛傳云洸洸武也潰潰怒也韓詩云潰潰不善之貌鄭云君子洸洸然潰潰然無溫潤之色按說文洸水湧貌也引詩有洸有潰徐鍇云言勇如水之湧也蒼頡篇云傍決曰潰項安世雲水之潰者其勢橫暴而四出故怒之盛者爲潰詒說文云相欺詒也誑詐之義肄說文云習也言時而武暴忿怒又或時而爲謾語以誑詐我旣習以爲常矣一說詒通作貽說文云相贈遺也肄卽伐其條肄之肄言夫奮其武怒而遺我以禍如萌蘗之生生不已亦通塈說文云仰塗也謂彌縫其闕如塗屋壁之罅隙也爾卽棄絕我獨不念往日來此彌縫闕失之時乎此申嘆上章之意冀其夫之感悟也】

谷風六章章八句【小雅亦有谷風篇名子貢傳申培說皆以爲邶之良婦見棄於夫而作亦無所據】

氓衛宣公之時淫風大行男女無別互相奔誘華落色衰復相棄背【出序】淫婦爲人所棄而自敍其事以道其悔恨之意【出朱傳焦氏易林云氓伯以防抱布自媒棄禮急情卒罹悔憂鄭樵雲氓之詩如是其醜也然有反之而自悔者此所謂變之正也】

氓【石經作甿】之蚩蚩【支韻字從虫之聲今俗之作山非】抱布貿絲【支韻】匪來貿絲來卽我謀【尢韻亦葉支韻謀悲翻】送子涉淇【支韻】至於頓【爾雅注作惇】丘【尢韻亦葉支韻祛其翻】匪我愆期【支韻亦葉尢韻渠尢翻】子無良媒【葉支韻謨悲翻亦葉尢韻迷侯翻】將子無怒秋以爲期【見上賦也孔頴逹云氓民之一名此婦人見棄乃追本男子誘己之時己所未識故以悠悠天下之民言之愚按氓字從亡從民乃流徙之民非土著者孟子謂天下之民皆悅而願爲之氓許行陳相自楚之滕皆曰願爲滕氓卽其義也楊愼云周禮凡治野以下劑致氓以田裏安氓以樂昬擾氓以土宜教氓又曰新氓之治注謂新徙來者也若是本國之氓已授田矣又何必以田裏安之已安土矣又何必以土宜教之乎以詩與孟子証之尢可驗詩曰氓之蚩蚩此蓋氓之離其本土而淫於外州者也蚩說文云虫也曰蚩蚩者言其蠢動無知如虫之集聚然鄙賤之辭也布說文云枲織也毛傳云幣也按周禮載師職鄭司農注雲裏布者布參印書廣二寸長二尺以爲幣貿易物引詩云抱布貿絲卽此布也貿說文云易財也徐鍇云猶亂也交互之義鄭箋云季春始蠶孟夏賣絲孔云欲明此婦人見誘之時節故言賣絲之早晚匪通作非後放此卽就也此氓來意非眞欲貿易我之絲乃借此以來就我謀欲密邀我爲室家耳送說文云遣也亦爲隨行之義蓋遣之去而又隨之以行也子者男子之通稱指氓也劉熙云丘一成曰頓丘一頓而成無上下大小之殺也爾雅易頓爲惇惇亦頓也漢地理誌東郡有頓丘縣師古云以丘爲縣也闞駰云頓丘在淇水南按今大名府之開州是其地水經注雲淇水屈逕頓丘西又東屈而西轉逕頓丘北又按宿胥故瀆受河於頓丘縣遮害亭東黎山西北防淇水戰國策所謂決宿胥之口魏無虛頓丘卽指是瀆也路史云卽古觀國後啟五庻俱封於衛是謂五觀卽此愆說文云過也期猶限也良說文云善也周禮媒氏注云媒之言謀也謀合異類使和成也鄭云非我欲過子之期子無善媒來告期時將文選注云辭也鄭云請也氓來卽女謀本謀卽挈是女而歸而女意猶未可謂子無良媒先來告我故我行計未辦請子無怒以秋爲限當從子以往蓋將爲治裝地如下文所言以賄遷耳朱子云夫旣與之謀而不遂往計亦狡矣以禦蚩蚩之氓宜其有餘而不免於見棄蓋一失其身人所賤惡始𨿽以欲而迷後必以時而悟是以無往而不困耳士君子立身一敗而萬事瓦裂者何以異此可不戒哉】乘彼垝垣以望復闗【葉先韻圭翻】不見復闗泣【楚辭章句作波】涕漣漣【先韻】旣見復闗載笑載言【葉眞韻疑斤翻亦葉先韻倪堅翻】爾卜爾筮體【禮記作履注云禮也韓詩亦作履云幸也】無咎言【同上】以爾車來以我賄遷【先韻亦葉眞韻蒼新翻賦也乘說文云覆也蓋登髙而覆之如乘馬之義垝說文云毀垣也垣而毀必危故字從土從危意兼聲也垣土墻也復闗當是古闗名滑縣誌云復闗在縣城東北六十里今有復闗堤寰宇記云澶州臨河縣復闗城在南黃河北阜也復闗堤在南三百步自黎陽下入淸丰縣界此氓所居之地不敢斥其名而以所居呼之猶秦人之稱樗裏也漣瀾同字古人謂流涕爲泛瀾嚴粲云漣漣涕出接續之貌別後相思憑髙逺望恐其負約則泣喜其踐約則笑先笑而繼之以言故曰載笑載言也下四句乃其所言者爾指氓曰卜蓍曰筮體謂卜之兆體筮之卦體也車者迎婦載賄之車賄說文云射也婦之嫁裝也婦人旣與氓有成言乃問之卜筮以決其可托與否而其兆卦之體皆無防咎之言深自喜其得所托故謂爾可遂卽以車來我當卽以所有之賄財遷徙隨子而往不煩再計也厥後色衰被棄似若卜筮不靈然者先儒所謂易爲君子謀不爲小人謀也坊記子云善則稱人過則稱己則民不爭善則稱人過則稱己則怨益亡詩云爾卜爾筮履無咎言意謂人之踐履動與吉防者不當自以爲功必歸之於卜筮亦斷文取義耳】桑之未落【藥韻】其葉沃若【藥韻】於嗟鳩兮無【丰氏本作毋】食桑葚【葉侵韻知林翻釋文作椹】於【韓詩外傳作吁】嗟女兮無【丰氏本作毋】與士耽【葉侵韻持林翻爾雅作妉】士之耽兮猶可說也女之耽兮不可說【說說相應爲韻猶上章載言與咎言相應】也【賦而興也桑蠶所食葉木也說文凡艸曰零木曰落徐鍇云木曰落而從艸者木但葉落耳其枝榦勁與艸零無異故從艸秋以爲期此時車來桑猶未落故卽其景以起興亦以言貿絲及之然曰未落已隱然見有黃落可慮矣沃本作�說文云漑灌也沃若毛傳云猶沃沃然言潤澤也鳩毛傳云鶻鳩也江東亦呼鶻鵃以其春來冬去偹四時之事故少皞氏取以名司馬之官陸佃以爲一名鷽鳩按爾雅釋鳥云鷽山鵲也以此鳩似山鵲而小又其短尾靑黑色多聲故亦名鳴鳩也孔頴逹云爾雅鳩類非一知此是鶻鳩者以鶻鳩冬始去今秋見之以爲諭故知非余鳩也葚說文云桑實也毛傳云鶻鳩食桑葚過則醉而傷其性又舊說鴞食桑葚則革暴鳩食之則淫故戒鳩無食桑葚婦人未嫁稱女已嫁稱婦詩疏云士者男子行成之大稱又未娶亦謂之士周易老婦得其士夫是也耽通作媅說文云樂也嚴粲云桑之沃若諭情眷歡洽之時鳩嗜桑葚之甘則食之不已猶女愛男情眷之濃而爲其所誘故嘆鳩無食桑葚女無與士耽今玩詩語意明是以鳩興女以桑興士而舊說謂桑之沃若以比婦人容色未衰之時恐未然也說許愼云釋也鄭云解也士有百行可以功過相除至於婦人無外事維以貞信爲節嚴云女子一失身於人無可解說言其旣奔之後不待愛弛旋卽愧悔已無及也鐘惺云淫婦人到狼狽時偏看出許多正理說出許多正論與烈女貞婦只爭事前事後之別耳】桑之落矣其黃而隕【葉眞韻於貧翻亦葉先韻於權翻詩幅隕旣長隕作圓讀】自我䢐爾三嵗食貧【眞韻亦葉先韻頻眠翻】淇水湯湯【陽韻屍羊翻】漸車帷【儀禮疏作幃】裳【陽韻】女也不爽【葉陽韻師莊翻】士貳其行【葉陽韻寒剛翻】士也罔極【職韻】二三其徳【職韻賦而比也月令季秋艸木黃落此時婦人已在氓家矣隕說文雲從髙下也曰其黃而隕者桑葉先黃而後隕以比男子之情眷漸淡而向衰下文三嵗食貧卽其事也䢐說文云往也往之夫家也三嵗自始嫁至今閱三嵗也食貧猶云茹苦此氓非眞貧特不以善遇此婦使如食貧者之食耳湯湯毛雲水盛貌漸朱子云漬也車帷在上曰幄在旁曰帷裳鄭云童容也孔云以幃幛車之旁以爲容飾此惟婦人之車飾爲然丈夫車立乘則有蓋無帷裳或謂之幃裳爽說文云明也此追其始嫁時而言言我旣以身許汝其時𨿽渡深水至漸車之童容而我猶不遑卹曾不意其所托之非人如此因自恨其不明也士貳其行此有所指必氓別有私者末二句又推本其徳而言所以無所止極如斯者繇其心徳所藏不能專一故也嚴粲云士也罔極所謂怨靈修之浩蕩也罔極爲無窮之意善惡皆可言之魏園有桃謂我士也罔極爲志念無窮極蓼莪昊天罔極謂父母之徳無窮極靑蠅讒人罔極桑柔民之罔極與此士也罔極皆爲反覆無窮極劉公瑾云此婦首稱曰氓繼而曰子繼而曰爾又繼而謂之士繼而復曰爾又復日士或鄙之或親之或貴之此所以爲怨婦之辭與左成八年晉侯使韓穿來言汶陽之田歸之於齊季文子餞之私焉曰大國制義以爲盟主是以諸侯懷徳畏討無有二心謂汶陽之田敝邑之舊也而用師於齊使歸之敝邑今有二命曰歸諸齊信以行義義以成命小國所望而懷也信不可知義無所立四方諸侯其誰不解體詩曰女也不爽士貳其行士也罔極二三其徳七年之中一與一奪二三孰甚焉士之二三猶防配耦而況覇主覇主將徳是以而二三之其何以長有諸侯乎】三嵗爲婦靡室勞【豪韻亦葉蕭韻憐蕭翻讀作遼】矣夙興夜寐靡有朝【蕭韻亦葉豪韻直髙翻丰氏本作鼂】矣言旣遂矣至於暴【號韻】矣兄弟不知咥其笑【葉號韻讀如燥先到翻】矣靜言思之躬自悼【號韻】矣【賦也靡之言無音之近也男以女爲室勞說文云劇也言我三嵗爲爾婦無有爲人室而受如是之勞劇者侵晨而起至夜方寐靡有一朝之暇所謂勞也鐘惺云此婦劬勞何減谷風谷風見棄以色此曰三嵗色未衰也直輕其人耳言卽首章來卽我謀之言遂猶申也暴通作虣說文云虐也急也咥說文云大笑也初與爾謀爲室家惟恐不諧所願今前言旣遂而爾至翻以暴虐加我我之定計從爾兄弟初不及知今見我爲爾誘而還爲爾暴則惟有咥咥然笑我而已靜言思之孽自已作𨿽躬自痛悼亦何所歸咎哉連用數矣字寥落悲前事支離笑此身情況淒絕嚴粲云此婦蓋父母不存惟有兄弟耳】及爾偕老老使我怨【葉翰韻烏貫翻】淇則有岸【翰韻】隰則有泮【翰韻丰氏本作畔】總角之宴【葉翰韻於旰翻孔頴逹云經有作丱者因甫田總角丱兮而誤】言笑晏晏【葉翰韻烏旴翻】信誓旦旦【翰韻說文作】不思其反反是不思【支韻亦葉灰韻新才翻】亦已焉哉【灰韻亦葉支韻將其翻賦而興也及與偕俱怨恚也言初擬與爾相俱至老今甫三嵗而見暴至此則後來老之境皆使我恚恨之境也岸水涯而髙者隰阪下濕也俱見說文鄭云泮讀爲畔畔涯也言淇與隰皆有厓岸以自拱持今君子放恣心意曾無所拘制也總角者直結其發聚之爲兩角詩有總角丱兮爲男子未冠按內則云男女未冠笄者總角衿纓則女子亦得稱總角宴安也此總角蓋氓所私所謂士貳其行者捐故憐新婦人之所爲恨也舊說連下文言我自總角之時卽與爾宴樂如古詩結髮爲夫妻之意亦通晏說文雲天淸也言笑晏晏者蓋象其開霽之狀旦旦明也嚴粲云昊天曰旦之旦此言笑信誓皆指氓言乃追數其昔日挑誘之情狀非婦人自謂也爾雅云晏晏旦旦悔爽忒也反復也責其不思念復前言也亦已焉哉者決絕之辭表記子曰口惠而實不至怨菑及其身是故君子與其有諾責也寧有已怨國風曰言笑晏晏信誓旦旦不思其反反是不思亦已焉哉朱子以爲此婦人自悔之語言我不自思其反覆以至此則亦如之何哉傳曰思其終也思其復也思其反之謂也理亦可通然與孔子引詩之意不合陸化熙云此詩立言有序總是悔之無及最可扼腕荀文若之失身曹瞞栁柳州之濡足叔文其是類也夫輔廣雲谷風與氓二詩皆怨然谷風𨿽怨而責之其辭直蓋其初以正也氓之詩則怨而悔之耳其辭隱蓋其初之不正也沈守正云詩𨿽作於悔恨然悔所托之非人不悔始奔之不正此所謂淫人之悔也鄒忠云婚姻人道之始在易咸稱取女漸稱女歸皆利貞則吉不徒悅徒防而已易歸妹曰徵凶無攸利蓋其卦與漸反位不當而柔乘剛士動於欲而失其健女驕於悅而失其順淫者之感終非嘉偶故象曰君子以永終知敝夫使行必稽其所敝何至立身一敗萬事瓦裂自貽伊戚乎】

氓六章章十句【序云刺時也宣公之時禮義消亡云云或乃困而自悔防其妃耦故序其事以風焉美反正刺淫佚也朱子謂此非刺詩其曰美反正者尢無理子貢傳申培說皆以爲鄘人所作亦無據】

何人斯絕友也辛公爲王卿士而譛蘇成公成公之友有與同行者成公惡之作是詩以絕之【序以爲蘇公刺公也公爲卿士而譛蘇公焉故蘓公作是詩以絕之愚按蘇公此詩𨿽爲見譛於公而作而其意所專責者非公也時蘇公之友有與公同譛之者偶過蘇公之門求見蘇公而公不之見故作此詩以責之以公平昔交誼不如此人之深而此人去蘇從初終易面則無行義之尢者也暴公不足刺矣刺此人亦所以刺公也鄭箋云也蘇也皆畿內國名按春秋文八年公子遂防雒戎盟於杜注以爲鄭地其姓未詳蘇據鄭語謂己姓昆吾之後左成十一年單子劉子曰昔周克商使諸侯撫封蘇忿生以溫爲司冦與檀伯達封於河書立政篇所謂司防蘇公是也春秋時蘇稱子以國在溫又稱溫子此云公者孔頴逹謂蓋以子爵而爲三公今以世本及譙周古史考証之則此公乃辛公蘇公乃蘇成公也辛公路史又作新公世代無考又按左隱十一年王以蘇忿生之田溫原絺樊隰郕攢茅向盟州陘隤懷凡十二邑以與鄭人實周桓王八年也蘇公以被讒失國或在此時張守節云蘇忿生十二邑桓王奪以與鄭故蘇子同五大夫伐惠王巵言云蘇爲畿內國故桓王得以其田與鄭當時蘇之采地亦可謂廣矣然所謂原樊成茅其初亦皆國也豈蘇子亦有兼並歟無故而奪之是以叛】

彼何人斯其心孔艱【葉先韻經天翻丰氏本作囏】胡逝我梁不入我門【葉先韻謨連翻】伊誰雲從維之云【葉先韻於員翻賦也彼何人斯義見巧言篇此與第三章

皆指蘇公之友新從暴公者也賤而惡之故若爲不相識之辭然於公則顯其食邑於此人則並不著其名氏亦所謂交絕不出惡聲者也孔甚也艱說文云土難治也鄭箋以爲難也此人從公以過蘇公之門欲不入見則似忘舊誼欲入見則恐拂新知遲回於見不見之間有甚難爲情者故曰其心孔艱也逝鄭云之也主彼而言故曰之我蘇公自謂也後放此梁說文雲水橋也夏令十月成梁之梁蘇公所居之門外有之非魚梁也初逝梁之時尙未及我門故疑其不肯入也伊發語辭上云蘇公問也下云所問之人答也從說文云隨行也公也不以公稱者亦惡而賤之也問彼所與相隨而行以逝我梁者何人乎曰維公耳夫公與我不相善而斯人從之則其躊躇於門外而不卽入也無怪矣】二人從行誰爲此禍【哿韻】胡逝我梁不入唁我【哿韻】始者不如今云不我可【哿韻賦也孔云以上言維之云則是其一明二人者謂與其侶也爲此之此蒙上文言禍害也凶終隙未之意二人從行則其交深矣誰離間此人使之舍我從彼而使交道不能善其終非禍而何服防云弔生言唁相痛傷之名也朱子云弔失位也時蘇公必有被王譴讓之事故云然不入我門則不入唁我其爲前此相從以譛我明矣始者不如今言始者與我厚不如今之與公厚也云者代揣其意之言也可許也不我可者言不許我爲可猶言不悅也漢劉向傳上問楊興朝臣斷斷不可光祿勲何也其用不可字義同此】彼何人斯胡逝我陳【眞韻亦葉先韻澄延翻】我聞其聲不見其身【眞韻亦葉先韻屍連翻】不愧【陸徳明本作媿】於人【眞韻亦葉先韻如延翻】不畏於天【先韻亦葉眞韻汀因翻賦也爾雅云堂塗謂之陳孫炎云堂下至門之徑也按戰國策美人克下陳下陳猶下堂也逝我陳則已入我門矣此人亦深情厚貌者故謬欲入而唁蘇公也蘇公已聞此人之聲音但薄其人而不之見故曰不見其身非蹤迹詭祕之說旣入我門矣祕將安往乎愧慙畏怯也天非蒼蒼之天吾心中有天存焉可對人言斯可對天知故能不愧於人則不畏於天矣今此人欲入見而不勝其消沮閉藏之狀其負愧於蘇公者何如亦寸心之天所不許也故蘇公陳正理以深責之表記子曰聖人之制行也不制以已使民有所勸勉愧恥以行其言禮以節之信以結之容貌以文之衣服以移之朋友以極之欲民之有壹也小雅曰不愧於人不畏於天疏云引此者言人之行當須愧於人畏於天也】彼何人斯其爲飄風【葉侵韻孚金翻】胡不自北胡不自南【葉侵韻乃林翻】胡逝我梁祗【音支】攪我心【侵韻賦也此彼何人斯指公也不斥其姓名者亦賤而惡之之辭飄說文云回風也爾雅作回風郭璞云旋風也嚴粲云旋風回旋無定故不自北不自南言無凖也諭讒者之反覆不測也先是二人從行以逝蘇公之梁旣而彼一人者入門至陳將以求見蘇公矣而暴公不與之偕入姑畱梁間以待故此仍云胡逝我梁也祗舊皆訓適也亦通作多晁氏云古文祗用多字攪說文毛傳皆云亂也疾之之深惟欲其不相親近其來逝我梁何爲哉則多足以攪亂我心而已】爾之安行亦不遑捨【葉魚韻商居翻】爾之亟行遑脂爾車【葉魚韻斤於翻】壹者之來云何其盱【葉魚韻讀如噓休居翻賦也此下三章所稱爾者皆爲蘇公之友言也遑說文云急也周禮掌捨職注云捨者所解上之處亟疾也脂車以脂塗車軸使其滑澤也壹者一人也云者代公意中之言也盱說文云張目也時蘇公之友入見蘇公而暴公待之於外蘇公惡其所比匪人而心不欲見之也因爲辭以謝之曰爾此行也果其安舒而別無所事也者似可以暫憇矣然我亦不急急爲捨館以畱爾果其倥傯而別有所圖也者則爾當從玆趣駕矣我卽急急脂爾之車所以然者何故哉以爾二人從行今一人來此一人畱彼彼畱者必且曰何其久而不出徒使我張目而望也然則爾今者且姑不見我可也】爾還而入我心易【葉支韻以支翻韓詩作施云善也】也還而不入否【音鄙】難知【支韻】也壹者之來俾我祗【支韻音岐】也【賦也還說文云復也鄭云行反也易平易也繋辭云易則易知與下文難知對防否鄭云不通也祗適也亦通作禔易無祗悔王肅陸績本俱作禔可證禔之爲言安也蘇公不欲見此人而心又不忍終絕之也乃與之訂期後防言我今𨿽不見爾矣爾此行旋反之時其經過我門入而見我乎我心平易明白原無所芥也若還而不入則是爾之情與我否隔不通爾自示人以不可知於我何與復又囑之曰爾卽還而入見我亦必但以一人來勿與公同行庻乎使我心安也蓋薰蕕不同器惟絕暴公乃可以交蘇公無騎墻中立之理易曰三人行則損一人一人行則得其友其謂是乎淩蒙初云小人良心不死如象之見舜而忸怩是也只是望其來見妙甚妙甚董氏云是詩至此其詞益緩若不知其爲譛矣】伯氏吹壎仲氏吹篪【支韻】及爾如貫諒不我知【支韻】出此三物以詛爾斯【支韻比而賦也此章發出始者不如今二句之意伯仲鄭云諭兄弟也我與汝恩如兄弟愚按此當以年之長幼序之今亦不定其誰屬也吹說文云噓也從口從欠防意壎周禮爾雅俱作塤按王嘉云春皇庖犧氏灼土爲塤禮樂於是興矣爾雅云大塤謂之嘂孫炎云音大如叫呼聲也周禮注云大如鴈卵郭璞云燒土爲之大如鵞子鋭上平底形如秤錘六孔小者如雞子陳云周官之於塤教於小師播於瞽蒙吹於笙師立秋之音也平底六孔水之數也中虛上鋭如秤錘然火之形也塤以水火相合而後成器亦以水火相和而後成聲故大者聲合黃鐘大呂小者聲合大簇夾鐘要在中聲之和而已風俗通謂圍五寸半長一寸半有四孔其二通凡六空也蓋取諸此爾馬端臨云古有雅塤如雁子頌塤如雞子其聲髙濁合乎雅頌故也白虎通云塤之爲言勲也陽气於黃泉之下勲蒸而萌釋名云塤喧也聲喧喧然也篪本作防亦作竾爾雅大篪謂之沂廣雅云以竹爲之有八孔前有一孔上有三孔後有四孔頭有一孔郭雲長尺四寸圍三寸一孔上出徑三分名翹橫吹之小者尺二寸按鄭司農周禮注謂篪七孔唐孔氏以爲廣雅言篪八孔此蓋不數其上出者非也據廣雅稱篪共有九孔又蔡邕云篪六孔有距橫吹之此或小篪耳釋名云篪啼也聲從孔出如嬰兒啼聲春分之音也世本載辛公作塤蘇成公作篪譙周古史謂古有塤篪尙矣周幽王時辛公善塤蘇成公善篪今按二說大要因此詩而附防之殊不足信其實蘇公借以諭己與其友謀國議論唱和相應如此亦非指公也張萱云八音皆克諧無有乖戾而不和者詩諭兄弟之和止以塤篪從來注疏皆未能發其防余因閱古今樂律諸書乃知七音各自爲五聲如宮磬鳴而徴磬和獨塤篪則二器共爲一音塤爲宮而篪之徴和伯宮也仲徴也此古人所以諭同气也其旨防矣程良孺云如塤如篪古人比之兄弟相和夫他音豈皆不和而獨以塤篪言者他音一音各爲一節惟塤篪二音同爲一節陳云土王於長夏而壎土音也有伯氏之意焉竹王於仲春而篪竹音也有仲氏之意焉觀周官小師敎塤瞽蒙播之笙師兼篪而敎之詳於塤略於篪者以塤主唱始不得不詳篪主和終而已不得不略不亦寓伯仲之防乎及爾如貫如易言有孚攣如之意鄭云如物之在繩索之貫也董鼎雲如貫弁貫珠皆以繩結之以上三句皆主平日言諒說文云信也我之與爾交好中心誠信如此而爾曾不我知是以有二心於我也三物毛云犬豕雞也詛說文云詶也周禮司盟職云盟萬物之犯命者詛其不信者注云盟詛主於要誓大事曰盟小事曰詛疏云盟者盟將來詛者詛過往出此三物如鄭伯使卒出豭行出犬雞以詛射頴考叔者豭卽豕也毛傳謂君以豕臣以犬民以雞似無據因其曽不知我而詛之恚懟之深無聊之極欲其悔悟而速攺之也孔云已不欲長怨欲與之詛而和諧】爲鬼爲蜮【職韻】則不可得【職韻】有靦面目視人罔極【職韻】作

此好歌以極反側【職韻丰本作仄賦也嚴云末章峻辭責之不復含隠也說文云人所歸爲鬼韓詩外傳云人死肉歸於土血歸於水骨歸於石魂气升於天其陰气薄然獨存無所依也故純陰底滯之气著人爲害蜮虫名陸璣云一名射影江淮水皆有之人在岸上影見水中投人影則殺人故曰射影南人將入水先以瓦石投水中令水濁然後入陸佃云蜮含水射人一曰含沙射人之影其瘡如疥稽聖賦所謂蛷旋於影蜮射於光是也一名射工一名溪毒有長角橫在口前如弩檐臨其角端曲如上弩以气爲矢因水勢以射人故俗呼水弩然畏鵞鵞能食之禽經所謂鵝飛則蜮沈鵙鳴則蛇結也羅願云蜮生江南溪水中甲虫之類也長一二寸有翼能飛口中有橫物如角弩冬月蟄澗谷口大雪時索之此虫所在其雪不積气起如烝掘之不過入地一尺則得也說者又言水弩狀如蜣螂尾長四寸卽弩也見人影則射南越志稱水弩四月一日上弩射人影至八月卸弩此云弩在口彼云弩在尾差不同春秋莊十八年秋有蜮劉向以爲蜮生南越越地多婦人男女同川淫女爲主亂气所生故聖人名之曰蜮蜮猶惑也在水旁能射人甚者至死南方謂之短狐劉歆以爲蜮盛暑所生非自越來也又栁宗元云射工射虱含怒竊發中人形影動成瘡痏韻防小補云諸家說蜮皆不爲的居水中以气射人者名射工居水旁山林間含沙射人者名射虱若說文所謂蜮似鼈三足者是能也非蜮也靦說文云面見也字從面從見防意徐鉉云凡人所視瞻心實見之故有別識無恥之人面見之而已心實否也國語範蠡曰𨿽靦然人面實禽獸也人對鬼蜮言罔極謂無所止極殷大白雲恩之重者曰罔極情欲之甚者曰罔極心術之險者曰罔極言鬼之爲物往來無常蜮之爲物能潛形以射人之影則吾不得而知之今以靦然面目相看之人而視之亦如鬼蜮然其翻覆不測則無所止極良足慨也好鄭云猶善也歌此八章之歌也極謂窮極其情初則絕而不之見旣則訂之使復來又旣則詛之以絕其翻覆皆所以窮其罔極之情而使之止於是也反側毛云不正直也孔云翻覆之義王安石云作是詩將以絕之也而曰好歌者惟其好也是以極求其反側極其反側非惡之也有欲其悔悟之心焉爾又云君子之處己也忠其遇人也恕使其繇此悔悟更以善意從我固所願也𨿽其不能如此我固不爲己甚豈若小丈夫然哉一與人絕則丑詆固拒惟恐其復合也溤時可云匪人之比蘇安得無責者但交已絕而猶惓惓望之則與後世小人杯酒睚眥之隙而至於樹黨相攻沒身不觧者其亦異矣郝敬云愚讀是詩而益知性情之說矣欺君賊友分誼已絕而其言周懇傷往望來有不忍遽絕之情何其厚也言不如此不可以爲詩人能以詩之言養性則性定以詩之義操心則心安以詩之气處人則人和以詩之性情處變則無所往而不自得故曰不學詩無以言】何人斯八章章六句【朱子云此詩與巧言篇文意相似疑出一手但上篇先刺聽者此篇專責讒人耳按二詩立言之意本不相涉因朱子有是說而僞爲子貢傳申培說者遂不載此詩篇名丰鄒諸本徑合二篇而一之然則西漢龔遂王式及樂緯詩緯尙書璿璣鈐諸書皆以三百五篇爲夫子刪采定數此不已闕其一耶作傳說者其人皆在朱子之前不應朱子都不之見而立論便闇合若此益顯其爲淺陋之贗書也】

著刺魯桓公也娶齊文姜而不親迎至於讙以迎之於是得見乎公矣國人代爲文姜之辭以醜之【序云刺時也時不親迎也愚按以其世求之則文姜也何以明之春秋桓三年公子翚如齊逆女九月齊侯送姜氏於讙公防齊侯於讙夫人姜氏至自齊公羊傳云翚何以不致得見乎公矣胡安國云古者昏禮必親迎則授受明後世親迎之禮廢於是有父母兄弟越境而送其女者以公子翚往逆則旣輕矣爲齊侯來乃逆而防之於讙是公之行其重在齊侯而不在姜氏豈禮也哉不言以至者旣得見乎公也不能防閒於是乎在敝笱之刺兆矣】

俟【爾雅齊詩漢書俱作竢】我於著【葉虞韻重銖翻】乎而充耳以素【葉虞韻孫租翻】乎而尙之以瓊華【葉虞韻芳無翻】乎而【賦也俟通作竢說文云待也我文姜自謂也毛傳雲門屏之間曰著通作寧李巡云謂正門內兩塾間人君視朝所寧立處也按昏禮壻往婦家親迎旣奠鴈禦輪壻乃先往俟於門外婦至婿揖婦以入及寢門揖入升自西階今桓公旣不親迎防讙之後以夫人歸所謂俟我於著乎而卽昏禮壻俟於門外婦至壻揖婦以入之時也孫炎云充耳是塞耳卽所謂瑱懸當耳故謂之塞耳懸之者別謂之紞經言充耳以素素絲懸之非卽以素爲充耳也鄭云素所以懸瑱者或名爲紞織之人君五色臣則三色王肅辧之以爲王后織紞天子之紞一而已何云具五色乎王基理之云紞今之絳豈有一色之絳色不雜不成爲絳王后織紞者舉夫色尊者言之耳孔頴逹祖其說又謂天子諸侯皆五色卿大夫士皆三色今按五色三色禮無明文鄭孔之意蓋惑於序中時不親迎之說以爲此詩乃刺時之詩不爲諸侯詠耳愚以周禮玉瑞弁冕制度彷佛求之則此詩所云素靑黃三色者乃正諸侯之紞也一見之典瑞職云王圭繅借五采五就公侯伯圭繅皆三采三就子男璧繅皆二采再就一見之弁師職云王五冕皆五采玉諸侯瑉玉三采及孤卿大夫之冕各以其等爲之夫天子之繅與玉旣俱用五采諸侯之繅與玉旣俱用三采則懸瑱之紞何獨不然詩詠素靑黃三色其爲魯侯之服無可疑者所以取此三色素西方之色於時屬秋靑東方之色於時屬春春秋乃陰陽之中气而黃又中央土之正色是或其所以取之之義也若天子則位尊偹物當具五色矣篇中於著見素於庭見靑於堂見黃但取韻葉孔謂素色分明目所先見故先言之此迂繆無理之甚也又周禮注云一命之大夫冕而無旒士變冕爲爵弁疏云無旒之冕與爵弁不殊但前低一寸餘故亦得冕名今按充耳惟冕服有之弁則否則是自一命而下皆不得有充耳亦可知其非民間親迎之常服也或又謂古者士昏禮攝盛故士得攝大夫冕服今考儀禮云主人爵弁纁裳緇拖從者畢端乘墨車從車二乘注謂大夫墨車士淺車今墨車大夫已上有二車士無貳今從車二乘所謂攝盛也亦不聞有主人服冕之說尙加也張子厚云充耳非一物先以纊塞後以玉加之瓊說文云赤玉也華孔云謂色有光華按毛解充耳琇瑩謂天子用玉諸侯用石據周禮弁師職但云玉瑱絕無用玉用石之別而或又解琇爲玉名此瓊華當卽是用玉鄭以爲石色似瓊殊費解夫文姜自防讙時已得見乎公因隨之俱歸不謂已之失禮爲可羞而但津津魯君之盛飾爲可喜則其爲人流蕩淫佚於此已見其端矣】俟我於庭【靑韻】乎而充耳以靑【韻】乎而尙之以瓊瑩【葉靑韻戶扄翻】乎而【賦也庭說文雲宮中也增韻雲門屏之內俟我於庭卽昏禮所謂壻道婦及寢門揖入之時也說文云玉色也】俟我於堂【陽韻】乎而充耳以黃【陽韻】乎而尙之以瓊英【葉陽韻十良翻】乎而【賦也堂正寢也升階而後至堂此昏禮所謂升自西階之時也呂祖謙云旣不親迎故但行婦至壻家之禮壻道婦入故於著於庭於堂每節皆俟之也華瑩英一瓊而異其名按爾雅木謂之華艸謂之榮榮而不實者謂之英則言瓊華瓊英之借艸木以形容玉之光色耳】

著三章章四句【子貢傳申培說皆謂齊俗廢親迎之禮君子譏之朱子解同然勸篇中所云著乃朝內之位至充耳瓊華之飾何等莊嚴豈是士庶所有儕之流俗其謬確矣如序謂刺時不親迎卻自渾然蓋謂其時固有如此人如此事耳又班固前漢書地理誌引齊詩曰子之營兮遭我乎嶩之間兮又曰竢我於著乎而以爲齊俗舒緩之體如此固旣以營爲靑州臨淄之營丘而顏師古亦以著爲濟南郡著縣審爾則茂昌庭堂亦復可以地名彊解否耶是皆不究全詩之文理而漫爲之辭者也】

敝笱刺魯文姜也【出序序以爲齊人惡魯桓公防弱不能防閒文姜使至淫亂爲二國患焉愚按左傳先是齊僖公欲以女文姜妻鄭太子忽太子忽辭想文姜爲室女之日內行已不正矣忽所謂齊大非耦蓋權辭也桓竟取之國人知其婦道之必不終也故作是詩以刺之觀篇中有齊子歸止之語當是始嫁時詩也姜齊女魯婦以不正故使二國俱被惡名序所謂爲二國患者以此】

敝【釋文作獘】笱在梁其魚魴鰥【葉元韻姑元翻】齊子歸止其從【去聲後同】如雲【葉元韻於元翻興也敝鄭云敗也笱梁俱見谷風羅願云笱之守魚猶禮之守國也池魚三千六百蛟來爲之長能率魚飛置笱水中則蛟去矣魴解見魚麗篇說苑陽晝云夫投綸錯餌迎而吸之者陽橋也其爲魚也薄而不美若存若亡若食若不食者魴也其爲魚也博而厚味陸佃云魴魚𨿽等美而緣水之異則有優劣故里語曰洛鯉伊魴貴於牛羊又曰居就糧梁水魴愚按如陸說伊梁之魴𨿽美而詩有曰豈其食魚必河之魴則河魴尢美也齊地近河據陳詩以食魚必河魴對言娶妻必齊姜是則魴乃姜之比此詩首章言魴鰥次章言魴鱮鰥鱮之名變而魴名不變可知專以魴擬文姜而鰥鱮擬從者矣蓋文姜一而從者眾也故焦氏易林云敝笱在梁魴逸不禁捨鰥鱮而專舉魴亦足爲罪狀文姜之明據鰥之爲魚未詳據孔叢子云衛人釣於河得鰥魚焉其大盈車子思問曰如何得之對曰吾下釣垂一魴之餌鰥過而不視益以豚之半則吞矣子思曰噫鰥貪以餌死士貪以祿死然則是鰥大於魴故毛傳以鰥爲大魚嚴粲駁之云衛人所釣鰥魚偶得大者以爲大而詫之此詩配魴鱮言之則不必便是其大盈車者入笱中必非大魚此篤論也又按老而無妻者名曰鰥劉熙釋名云爲其愁悒不寐目恆鰥鰥然也故其字從魚魚目恆不閉者也夫魚不閉目凡魚盡然故古者以魚司鑰然則鰥是魚視之狀初非魚名則詩人不應與魴鱮並詠矣曾記一書載東海之魚名曰鰥比目而行不相得不能逹今忘其所出若以制字之意求之鰥右從眔眔之爲義目相及也與比目而行者義正相合其必系是魚無可疑矣姑志以俟後考鰥以目相及而得名然則是文姜從者之比也齊子文姜也不稱姜稱子者非獨明其爲齊女抑亦惡其醜行故諱之使若宋女然亦猶魯諱吳孟姬爲吳孟子耳歸嫁也舊說以爲歸齊按婦人父母在稱歸寜去而不反稱大歸無以歸名者此歸正與南山之詩旣曰歸止同皆以嫁爲歸也其從鄭云侄娣之屬如雲不獨言其盛鄭以爲其從者之心意如雲然云之行順風者也詩人見魯桓爲人昬闇懦弱逆料其不能制姜故以敝笱爲比言女之歸夫家猶魚之入於笱可入而不可出者也笱敝則任其往來今之入者不久將復出矣況以姜之健悍驕伉觀其挾如雲之從者以偕行其气勢之盛如此目中豈復有桓者哉必不能安其室已胡安國云爲亂者文姜而春秋罪桓公治其本也幹者夫道也以乘禦爲才坤者婦道也以順承爲事易著於乾坤述其理春秋施於桓公見其用】敝笱在梁其魚魴鱮【語韻】齊子歸止其從如雨【葉語韻讀如與演女翻興也陸佃云鱮魚似魴而弱鱗其色白北土皆呼白鱮西徵賦曰華魴躍鱗素鱮鬐性亦旅行故其制字從與亦或謂之鰱也傳曰連行魚屬若此之類是已失水卽死弱魚也其頭尢大而肥者或謂之鱅六韜曰緡隆餌重則嘉魚食之緡調餌芳則庸魚食之鱅庸魚也故其字從庸蓋魚之不美者故里語曰网魚得鱮不如啖茹而鱅讀曰慵者則又以其性慵弱而不健故也愚按此又足爲文姜從者之比矣陸璣云幽州人謂之鴞�或謂之胡鱅羅云魚𨿽一類而所食不同今鯇惟食艸鱒食螺蚌鱮乃食鯇矢則宜其味之不美爾今人亦不珍此族如雨不獨言其多陸佃以爲其傾從如雨之從天是也鄭雲如雨天下之則下天不下則止】敝笱【韓詩作簡】在梁其魚唯唯【葉紙韻愈水翻韓詩作遺遺云不能制也丰氏本同】齊子歸止其從如水【紙韻興也唯唯鄭云行相隨順之貌蒙前章鰥鱮隨魴而行以興從者隨姜而行如水不獨言其眾如水之長流不息嚴云言從之者順猶孟子言民歸之如水之就下也陸佃云云升而生雨故如雨繼之雨降而生水故如水繼之亦立言之序黃佐云魯國無風寓齊詩中此詩及南山載驅是也然姜齊女也抑固齊之風乎】

敝笱三章章四句【子貢傳申培說皆以爲魯桓與夫人文姜如齊齊人刺之蓋繇誤以歸止爲歸齊耳朱子攺爲刺莊公詩尢爲無據郝敬雲莊公於文姜則子耳桓公其夫也夫爲妻网如笱可制魚子之於母猶曰弗克夫不能制其妻則同敝笱矣故敝笱以刺夫猗嗟以刺子序說各有當也】

葛屨刺芮姜也芮伯萬之母芮姜惡芮伯之多寵人也逐之出居於魏其寵人作此【芮姜事見左桓三年及四年秋秦師侵芮敗焉小之也冬王師秦師圍魏執芮伯以歸竹書亦載周桓王十一年芮伯萬出奔魏十二年王師秦師圍魏取芮伯萬而束之其事與左傳合芮伯之多內寵固可非而其母至逐之出居於魏以致身被執而國幾滅則已甚矣此詩疑寵人所作因芮伯居魏故系之魏風芮魏接壤水經謂河水自河北城南東逕芮城是也河北縣故魏國也鐘惺云芮姜惡芮伯之多內寵逐之婦人之妬如此隋獨孤後見羣臣有媵妾者輒言於上黜之惡其子勇多內寵廢之至死代人行妬眞造化戾气也】

糾糾葛屨可以履霜【陽韻】摻摻【文選注作纎纎說文作防防云好手貌丰氏本同】女手可以縫裳【陽韻】要之襋【職韻】之好人服【葉職韻鼻墨翻】之【賦也糾說文云繩三合也徐鍇云調三股繩也糾糾者糾而復糾繞纒之意故毛傳云猶繚繚也士冠禮云屨夏用葛冬皮屨可也孔頴逹云夏日之有葛屨猶絺綌所以當暑特爲便於時耳非行禮之服若行禮之服𨿽夏猶當用皮鄭於周禮注及志言朝祭屨舄各從其裳之色明其不用葛也月令季秋霜始降則履霜自秋始葛屨履霜指芮伯也意芮伯以夏時被逐至秋冬猶未得歸故著葛屨而履霜於中野見其淒涼之狀也說文無摻字當作防云好手貌女寵人自謂也縫說文云以鍼紩衣也裳男子之下服孔云以婦人服不殊裳知當爲男子之下服要說文云身中也襋說文云衣領也好人正指芮伯也親愛之稱猶云大人美人也服說文云用也時芮伯出亡在魏故此所寵之內人爲之縫裳因治其衣之腰領而寄使服之也】好人提提【齊韻亦葉霽韻大計翻楚詞章句作媞媞】宛然【說文作如】左辟【陌韻亦葉寘韻卑義翻說文作僻】佩其象揥【霽韻亦葉齊韻都奚翻】維【石經作惟】是褊心是以爲刺【寘韻亦葉陌韻七迹翻賦也提提當依楚辭章句作媞媞說文云江淮之間謂母曰媞愚按此指芮姜也重言之者疑其方言稱母如此今俗於親屬之稱亦多用疊字宛說文云屈艸自覆也曰宛然者蓋深自藏匿之意左辟當依說文作左僻僻之爲義從旁牽也黃公紹云手足便右以左爲僻故凡幽猥皆曰僻左象揥解見君子偕老篇陳祥道云以象骨搔首因以爲飾名之曰揥蓋有事則爲飾無事則佩之按婦人之雜佩不一今所佩者惟象揥而已亦見其簡朴無華之甚也褊說文云衣小也或云衣急蓋以狹小而急故取以名焉褊心亦指芮姜也刺說文云直傷也按以言語傷人者亦如刺之然故毛萇別訓刺爲責也上章詠芮伯之出亡此章則表芮伯之所以見逐於其母者正以內寵之故言此好人之芮伯有母芮姜臨之在上我輩之爲妾媵者亦旣自覆藏於左僻之地而不敢與芮伯相近矣至於服飾無華僅以一象揥爲佩而姜之褊心猶不能容且以此見責也𨿽儉亦美徳而刻核太甚至於逐其子以出亡不其忍與聖人所以錄此詩者見父母之敎子自有其道如芮姜之於芮伯但節其女寵可也身爲國君而逐之於外謂宗祀何至使秦師見侵魏國被圍皆芮姜一逐階之爲厲婦人無識禍及國家遂至於此可畏哉】

葛屨二章一章六句一章五句【序謂刺褊也魏地愜隘其民機巧趨利其君儉嗇褊急而無徳以將之舊說因此遂謂儉之爲害足以亡國亦與奢等愚深不謂然過儉之其失爲野而已豈遂至於亡乎且魏之後入於晉未聞有儉嗇之俗爲史冊所稱也子貢傳申培說皆謂魏之內子儉不中禮媵者怨之語意近似然內子能儉政自可嘉乃徒以褊心見刺於媵其意義甚小而聖人肯錄之於經歟】

墓門刺陳佗也陳佗無良師傅以至於不義惡加於萬民焉【出序陳佗陳文公之子桓公鮑之弟桓公疾病佗殺其太子免而代之陳氏云此詩𨿽以刺佗乃是耆舊之賢者偹見始末追咎先君不能爲佗致良師傅致有弒逆之事也孔穎逹云史記世家云文公圉卒長子桓公鮑立三十八年卒弟佗其母蔡女故蔡人爲佗殺五父及桓公太子免而立佗是爲厲公厲公取蔡女數如蔡淫七年太子免之三弟長者名躍中曰林少曰杵臼共令蔡人誘厲公以好女與蔡人共殺厲公而立躍是爲利公利公者桓公子也按春秋桓五年春正月甲戌己丑陳侯鮑卒左傳曰再赴也於是陳亂文公子佗殺太子免而代之則是佗自殺免非蔡人爲佗殺免也桓六年經云蔡人殺陳佗莊二十二年傳曰陳厲公蔡出也故蔡人殺五父而立之經云蔡人殺陳佗傳言蔡人殺五父則五父與佗一人不得云爲佗殺五父也六年殺佗十二年陳侯躍卒則厲公卽是躍躍爲厲公則無復利公矣馬遷旣誤以佗爲厲公又妄稱躍爲利公簡春秋世次不得有利公也遷蓋見公羊傳云陳佗淫於蔡人蔡人殺之因傅防爲說云誘以好女而殺之案蔡人殺佗在桓六年世家言佗死而躍立五月而卒然則躍亦以桓六年卒矣而春秋之經躍卒在桓十二年距佗之死非徒五月皆史記之謬也】

墓門有棘斧以斯【支韻】之夫也不良國人知【支韻】之知而不已【紙韻】誰昔然矣【紙韻興之比而賦也周禮注云墓冡塋之地孝子所思慕之處謂之墓墓門毛傳云墓道之門斧斫刀也斯說文云析也爾雅云離也字從斤孫炎云斯析之離讀者如字毛云幽間希行故生此棘薪惟斧可以開析之夫指陳佗也鄙而不欲斥名之意無良不善也已鄭云猶去也嚴粲云論語三己之孟子士師不能治事則己之皆謂廢退之也誰昔爾雅云昔也朱子以爲猶疇昔楊愼以爲猶伊昔今按誰字原有所指之人以誰昔爲昔意似未盡蘇轍云桓公之世陳人知佗之不臣矣而桓公不去以及於亂是以國人追咎桓公以爲桓公之智不能及其後故以墓門刺焉夫墓門而生棘亦以斧析之則已不然吾恐女死而棘盛以害女墓也佗之不良國人莫不知之者知而不之去昔者誰爲此乎蓋歸咎桓公也呂祖謙云左傳載佗勸陳侯許鄭平親仁善鄰之言中於事理蓋非昏愚者陳侯不許卒見侵伐旣而徐思佗言復與鄭和遣佗往鄭涖盟佗與鄭伯盟防如忘泄伯料其必不免攷其嵗月才數年爾而蠱惑變壞如是此詩人之所傷也】墓門有梅【列女傳作�丰氏本作某】有鴞【列女傳作鶚】萃【寘韻】止夫也不良歌以訊【葉寘韻𨿽遂翻集韻本作譢陸徳明本作誶】之【列女傳作止】訊【楚辭章句作誶】予【丰本作而】不顧【葉麌韻果五翻】顚倒思予【葉麌韻讀如雨王矩翻興之比而賦也梅解見摽有梅篇程子云美木也邢昺云鴞一名鵩一名梟陸璣亦云鴞大如斑鳩緑色惡聲之鳥也入人家凶賈誼所賦鵩鳥是也其肉甚美可爲羮臛又可爲炙漢供禦物各隨其時惟鴞冬夏常施之以其美故也今按如邢陸說則梟鴞鵩乃一物而羅願別鵩與鴞爲二云鵩似鴞小如雉體有文采行不出域若有疆服者故名鵩則鵩之非鴞明矣然鴞亦非梟張揖廣雅以爲鳥但未詳其狀云何荊州記云巫縣有鳥如防雞其名爲鴞廣志云鴞楚鳩所生如蛩蛩巨虛種類不滋乳也其名梟者乃爾雅所云梟鴟耳亦謂之土梟故瞻卬篇云爲梟爲鴟舊說相傳皆謂梟者土梟鴟者怪鴟此與鴞無涉不可不辧萃說文云艸貌一曰聚也謂如艸之聚也蘇云墓門有梅而鴞則集之梅𨿽善將得全乎桓公之沒也𨿽有太子免以爲後而佗在焉求太子之無危不可得矣嚴云萃集非止一鴞諭羣小附和之眾縱臾之爲惡也愚按此卽序所謂佗無良師傅以至於不義者也歌以訊之訊予不顧指昔日言顚倒思予指今日言歌卽此詩人所作所以告桓公者然今已不傳矣訊爾雅云告也韓詩云諫也𨿽訊之而我言終不蒙其顧念至今日身死未寒而顚倒狼狽若此使桓公地下有知亦必思我昔日所歌之言然已無及矣皆追恨之辭】

墓門二章章六句【朱子謂此詩不知何所指且云序因陳國無事可紀獨陳佗作亂故以是詩與之耳郝敬辧之云夫事孰有大於弒君者陳之有佗猶衛之有州吁鄭之有叔段皆國家大故采風而無刺奚貴爲風故陳風墓門猶衛之終風鄭之叔於田耳其論良是子貢傳申培說皆謂泄治諌靈公孔寧儀行父譛而囚之冶作是詩語亦近似獨發端以墓門起詠殊屬不倫若列女傳所載陳辧女事云辧女者陳國采桑之女也晉大夫解居甫使於宋道過陳遇采桑之女而戲之曰女爲我歌我將捨汝乃爲之歌曰墓門有棘斧以斯之夫也不良國人知之知而不已誰昔然矣大夫又曰爲我歌其二女曰墓門有梅有鶚萃止夫也不良歌以訊止訊予不顧顚倒思予大夫曰其梅則有其鶚安在女曰陳小國也攝乎大國之間因之以饑餓加之以師旅其人且亡而況鶚乎大夫乃服而釋之君子謂辧女貞正而有詞柔順而有守其後屈原天問中亦用其事云昏防遵迹有狄不寜何繁鳥萃棘負子肆情按繁鳥當作鳥王逸注云人循闇防之道爲戎狄之行者不可以安其身謂晉大夫解居父聘吳過陳之墓門見婦人負其子欲與之淫佚婦人則引詩刺之曰墓門有棘有鴞萃止言𨿽無人棘上猶有鴞汝獨不愧也玩逸此注則是陳國舊有此詩而辧女引而歌之耳固非其所自作也】

習習谷風疑鄭人怨周之詩【篇名只谷風二字因衛詩亦有谷風特加習習二字以別之初幽王以鄭伯友爲司徒申侯與犬戎入冦戎弒王於驪山之下鄭伯友死之鄭人共立其子掘突是爲武公武公収父散兵從諸侯東迎故太子宜臼立之是爲平王武公薨子寤生立是爲莊公相繼爲王卿士王貳於虢鄭伯怨王王曰無之故周鄭交質王子狐爲質於鄭鄭公子忽爲質於周及平王崩周人將畀虢公政鄭祭足帥師取溫之麥又取成周之禾周鄭交惡桓王三年鄭伯始如周朝王王不禮焉周桓公言於王曰我周之東遷晉鄭焉依善鄭以勸來者猶懼不蔇況不禮焉鄭不來矣十三年王奪鄭伯政鄭伯不朝王以諸侯伐鄭鄭伯禦之王卒大敗祝射王中肩以上事俱見春秋傳鄭於周有迎立興復之功而周不以爲徳且奪其政故其言如此其以子女對言絕不知有君臣之分王室陵夷於玆可見所云小怨殆指取禾取麥事也東周之不競鄭實爲之然周之失鄭不爲無過此世變之大者故著之於經而前人未有言及姑存此說質後之君子其後周襄王十三年鄭人伐滑王使遊孫伯請滑鄭人執之王怒將以翟伐鄭冨辰亦曰鄭在天子兄弟也鄭武莊有大勲力於平桓凡我周之東遷晉鄭是依子頽之亂又鄭之繇定今以小忿棄之是以小怨置大徳也無乃不可乎語意與此詩相類然則愚之所疑或不謬也】

習習谷風維風及雨【葉語韻讀如與演女翻】將恐將懼【丰氏本作】維【後漢書作惟】予與【後漢書作惟】女【音汝下同語韻】將安將樂【音絡後同】女轉棄【後漢書作棄】予【語韻比而賦也習習谷風解見國風嚴粲云來自大谷之風大風也盛怒之風也又習習然連續不斷繼之以雨諭遭變恐懼之時猶後人以震風淩雨諭不安也舊說谷風爲生長習習爲和調今考二章言維風及頽頽風也非和調之類三章言艸木萎死無生長之意其說難通矣將鄭箋云且也恐有危疑之意安者恐之反懼有局促之意樂者懼之反棄說文云捐也維予與女我能先施也女轉棄予施而無報也轉字最重言昔日同心協力忽然轉變也驚訝之意當處變之時且恐且懼惟予與女同其憂患及得志之後且安且樂女反棄我其薄甚矣】習習谷風維風及頽【灰韻丰本作隤】將恐將懼寘予於懷【葉灰韻胡隈翻】將安將樂棄予【新序作我】如【韓詩外傳作似】遺【葉灰韻夷回翻比而賦也爾雅云焚輪謂之頽扶搖謂之猋李巡云焚輪風從上來降謂之頽頽下也扶搖風從下升上故曰猋猋上也按頽本訓爲禿貌如爾雅解則當通作隤隤者下墜之義考工記頽爾如委禮記頽乎其順皆與隤通陸佃以風之鋭而上者爲猋名曰扶搖風之旋而上者爲頽名曰羊角非也嚴云不斷之風又加以風諭事變益甚寘安置也懷抱也與免於父母之懷同義置我於懷抱如所謂若將加諸膝者親愛之至也劉峻云陽舒陰慘生民大情憂合歡離品物恆性故魚以泉涸而呴沬鳥因將死而哀鳴同病相憐綴河上之悲曲恐懼寘懷昭谷風之盛典遺亡也如遺者鄭云如人行道遺忘物忽然不省存也此比上章又深一層徐光啟云維予與女義同鶼鰈女轉棄予別有參商寘予於懷如漆中之投膠棄予如遺則道旁之敝屣】習習谷風維山崔嵬【灰韻陸徳明本作峞】無艸不死無木不萎【葉灰韻烏回翻徐幹中論作何木不死何艸不萎】忘我大徳思我小怨【朱子云叶韻未詳丰道生云葉灰韻於隈翻比而賦也崔嵬解見捲耳篇萎李氏云衰落也孔云艸小或連根死故言死也木大或一枝枯故言萎也嚴云大風摧物惟戴土之石山崔嵬獨存而其山之艸木無不萎死矣諭大患難也大徳謂共濟患難之大恩小怨謂言語行事之小失鄒忠云爲此詩者必是危疑之際曾脫其厄而與以生全故言山峻風髙艸枯木萎而女獨得至今享有安樂者繄誰之徳柰何便忘卻乎按此詩之辭與周鄭交惡事絕爲相類然古人以此詩爲刺友而作相傳舊矣𨿽未必然而亦有闗風教偹錄於後蔡邕云古之交者其義惇以正其誓信以固逮夫周徳始衰頌聲旣寢伐木有鳥鳴之刺谷風有棄予之怨應劭云謹按尙書曰人惟求舊詩曰𨿽有兄弟不如友生論語久要不忘平生之言周禮九兩友以任得民是以隋防圖其身而不遺其友鮑叔度其徳而固推管子厥後陵遲彌已凋翫伐木爲鳥鳴之刺谷風有棄予之怨陳余張耳攜手遁秦交猶父子及據國爭權還爲豺虎自漢所稱王貢彈冠蕭朱結綬愽育復隙其終始以交爲難況容悅偶合而能申固其好者哉朱穆云務進者趨前而不顧後榮貴者矜已而不待人智不接愚冨不賑貧貞士孤而不卹賢者戹而不存故田蚡以尊顯致安國之金淳於以貴埶引方進之言夫以韓翟之操爲漢之名宰然猶不能振一貧賢薦一孤士又況其下者乎此禽息史魚所以專名於前而莫繼於後者也是以虛華盛而忠信防刻薄稠而純篤稀斯蓋谷風有棄予之嘆伐木有鳥鳴之悲李華正交論略云上古無交飽於和气至於善惡分利害競而後有交交天命也防鮑子之知管氏則諸夏遷爲左袵無歸生之說屈建則椒舉死於他國大者濟天下叔牙夷吾是也小者全宗族聲子伍舉是也慈明奉元禮一如大人眞長防仲祖臨柩慟色繇是近於骨肉之恩不止交遊而已矣朋友漸於講習緣情而親於我爲重憂危相急仕進相推望而不從厚實生怨詩曰防亂旣平旣安且寧美道義相成也又曰將恐將懼維予與女將安將樂女轉棄予哀勢利相傾也利招則不悔機罔名則心鼎鑊傾之以勢則不畏於天地餌之以權則忍絕其親愛故詩有谷風之刺禮有邦朋之禁以此防人猶或逾之嗟夫受施忘惠者仁義之蠧逺賢奔利者商販之行若然者無代無之至交之道殆絕乎善交者義在切切偲偲匡救其闕則輔宣之過則以規誨之不從則一心以蔽之不幸寘於刑辟則生死以全之傳曰朋友無大故不棄此之謂也苟能久要之約必存平生之言可復如樓護終身與呂公同食張裔養楊恭母如親則家室有歸人誰虞死古者言之不出恥躬之不逮也務省諸身而已矣呂祖謙云朋友之義出於天其相求本非以利害也故窮逹若一不知其義則利害而已耳離合安可常哉】習習谷風三章章六句【子貢傳有朋友二字余文俱闕序則云刺幽王也天下俗薄朋友道絕焉申培說朱傳亦以爲朋友相怨之詩劉彛雲天子之於天下無他職也厚其人倫皇建厥極人君之所以夙夜者也是故朋友道絕則琢磨之義不行琢磨之義不行則人不防其有極而歸其有極矣於是君得以遂其不君臣得以遂其不臣至於父子兄弟夫婦莫不皆然皆繇琢磨之義不行而習以成俗莫知以爲恥也乃至人倫悖亂亡國防身而弗可救天下俗薄而朋友道絕非天子之職歟其曰刺之不亦宜哉郝敬云文武道隆伐木求友幽王失徳谷風刺薄所以屬雅雅政也獻納之義如謂民間朋友相怨而作則當屬風邦國爲風王朝爲雅又云小雅短章疊詠如此篇之類猶是風體大雅皆莊嚴大篇是以有小大雅之別愚按此皆惑於詩序而云爾然愚獨不謂然者如篇中言將安將樂此豈幽王時耶卽不系之幽王而交誼衰薄如此其不可語盛世景象明甚且所謂安樂棄予者謂其不與共富貴耶邦無道富且貴焉其友人之品已自可知而且沾沾慕之以不得分一臠爲憾則其爲見亦鄙矣】

伯兮衛宣公之時蔡人衛人陳人從王伐鄭伯也爲王前驅久故家人思之【出鄭氏箋陸元朗雲從王伐鄭讀者或連下伯也爲句者非按此卽繻葛之役也春秋書隠三年秋蔡人衛人陳人從王伐鄭服防云言人者時陳亂無君則三國皆大夫也故稱人詳見兔爰篇谷梁傳云鄭同姓之國也在乎冀州於是不服爲天子病矣張洽云自入春秋以來王室未嘗興兵伐諸侯今一旦天子率元戎啟行而諸侯從之若天討加於宋督魯桓則所謂仁不以勇義不以力而眞足以大服天下之心矣今桓王以小忿奪鄭伯之政又帥諸侯伐之而巨姦大惡反易天常之亂臣賊子乃屢聘焉其失天下共主之義非小過也遂致鄭伯敢於抗拒祝逆節加於王身而王靈至此竭矣】

伯【子貢傳作柏】兮朅【屑韻文選注作偈云桀挺也】兮邦之桀【屑韻】兮伯也執殳【虞韻】爲王前驅【虞韻賦也伯婦人目其夫之字也名氏未詳朅說文云去也言去從役也桀通作傑毛傳云特立也白虎通云賢萬人曰傑執持也殳呂氏春秋謂蚩尢所作長丈二而無刅孔頴逹云考工記殳長尋有四尺尋八尺又加四尺是丈二也冶氏爲戈戟之刅不言殳刅是無刅也許愼謂積竹爲之徐鍇云殳體八觚戈殳戟矛皆揷車輢此云執之者在車當揷用則執之此據用以言也前驅王應麟云如今道引也崔豹云殳前驅之器也以木爲之後世滋僞無復典刑以赤油韜之亦謂之油戟亦謂之棨戟公王以下通用之以前驅愚按伯也二句只是言其夫所事如此以起思念之端舊說謂惜其大才小用似無此意】自伯之東【韻】首如飛蓬【東韻】豈無膏沐誰適【音滴】爲容【葉東韻讀如融余中翻賦也孔云此時從王伐鄭鄭在衛之西南而言東者時蔡衛陳三國從王伐鄭則兵至京師乃東行伐鄭也上云爲王前驅卽云自伯之東明從王爲前驅而東行故據以言之非謂鄭在衛東也蓬蒿屬艸之不理者葉散生末大於本故遇風輒防而旋朱子云其華如栁絮聚而飛如亂髮也自初至周而我首已如飛蓬矣不待行役之久也膏油所以澤發者沐說文云濯髮也朱子云滌首去垢也左氏傳遺之潘沐杜預注云潘米汁可以沐頭適說文云之也容容飾也豫讓云女爲悅己者容是也言伯旣不在我當何所之而爲容飾乎呂希哲云詩曰豈無膏沐誰適爲容則婦人塗面油髮自古而然莊子曰天子之侍禦不爪揃不穿耳則穿耳帶環自古而然】其雨其雨杲杲出日【質韻】願言思伯甘心首疾【質韻興也嚴粲云時以秋伐鄭秋暑之時艱於得雨故因以起興朱子云其者冀其將然之辭杲說文云明也從日在木上徐鍇云按淮南子曰日拂於扶桑是謂晨明故東字日在木中登於扶桑是謂朏明故杲字日在木上日晡則反景上照於桑楡故杳字日在木下皆防意也鄭箋云人言其雨其雨而杲杲然日復出猶我言伯且來伯且來則復不來甘毛傳云厭也凡人飲食口甘遂至於厭足曰甘心者心以如是爲厭足也首疾頭痛也夫憂思非人所欲而願言之至於頭痛然且甘心焉不以爲悔可以觀情矣】焉得諼【說文丰氏本作藼韓詩陸徳明本作萱陸又云或作蘐爾雅音義作萲文選注作諠云忘憂也】艸【說文韓詩及丰本俱作艸】言樹之背【隊韻演繁露作北】願言思伯使我心痗【隊韻賦也諼通作藼或作萱說文云令人忘憂艸也按本艸卽今之鹿蔥也蓋鹿食九種艸此其一云味甘丰熙云食其花健忘一名宜男周處風土記云花宜懷姙婦人佩之必生男俗謂母爲萱堂殆是義乎又名忘憂董子云欲忘人之憂則贈之以丹棘丹棘一名忘憂欲蠲人之忿則贈之以靑堂靑堂一名合歡養生論以爲合歡蠲忿萱艸忘憂卽此是也朱子以合歡忘憂爲一物誤矣徐勉萱賦云信玆華之獨茂挺金質於炎辰旣耀色以祛痗亦含香而可珍同芰荷於闌署及蟬露乎首旻其葉四垂其跗六出亦曰宜男嘉名斯吉華而不艷雅而不質又名後庭艸溫庭筠詩云宜男漫作後庭艸不似櫻桃結子紅又名萬年韭背毛傳云北堂也孔云背者向北之義房室所居之地總謂之堂房半以北爲北堂房半以南爲南堂也郝敬雲樹之背者今人多於堂北墻下作花塢是也衛之君子行役過時不反其婦思之欲暫忘而不可得故願得忘憂之艸而植之庻幾漠然而無所思陸機詩云安得忘歸艸言樹背與襟亦是義也又按萱花宜懷姙則以爲寓思夫之意亦通說文無痗字當作悔通作易以本卦爲貞變卦爲故悔有攺變之義願言思伯使我忽然將此心攺變而不復思也與上文欲樹諼艸意相應蓋無所聊賴之辭夫臣子從王義也時王室漸卑諸侯犯上故其婦憂思而不能忘若此是役果有射王中肩之事可以觀世變矣】

伯兮四章章四句【序云刺時也言君子行役爲王前驅過時而不反焉愚按此詩亦未見所謂過時云者但因其夫從王出徵勝負未必故盼望而憂之耳鄭箋引春秋傳桓五年事確無可疑或謂擊鼓亦衛風也乃伐鄭而曰我獨南行此不應云自伯之東殊不知周旣東遷衛自西北而往故曰之東孔氏解之晰矣子貢傳申培說皆謂鄘人從武庚伐衛室家憂之然武庚稱王於他書無所考鄒忠引詩史前編謂武庚修其政令殷人悅之周公歸自東三叔懼乃尊武庚爲殷王遂率蔡霍及奄君淮夷叛王命亦未足信】

兔爰閔周也桓王失信諸侯背叛構怨速禍王師傷

敗君子不樂其生焉【出序按左傳初鄭武公莊公爲平王卿士王貳於虢鄭伯怨王王曰無之故周鄭交質平王崩桓王卽位將畀虢公政鄭祭足帥師取溫之麥又取成周之禾周鄭交惡已而鄭莊公如周朝桓王王不禮焉又取鄔劉蒍邘之田於鄭魯桓公五年王奪鄭伯政鄭伯不朝王以諸侯伐鄭王爲中軍虢公林父將右軍蔡人衛人屬焉周公黒肩將左軍陳人屬焉鄭伯禦之鄭子元請爲左拒以當蔡人衛人爲右拒以當陳人曰陳亂民莫有鬭心若先犯之必奔王卒顧之必亂蔡衛不支固將先奔旣而莘於王卒可以集事從之曼伯爲右拒祭仲足爲左拒原繁髙渠彌以中軍奉公爲魚麗之陳先偏後伍伍承彌縫戰於繻葛命二拒曰旝動而鼓蔡衛陳皆奔王卒亂鄭師合以攻之王卒大敗祝聃射王中肩林堯臾云自伐鄭無功而後王命始不行於天下】

有兔【漢書注作菟】爰爰雉離【漢書注作罹】於羅【歌韻】我生之初尙無爲【葉歌韻吾何翻】我生之後逢此百罹【葉歌韻良何翻雄方言云罹謂之羅羅謂之罹陸徳明本作離】尙寐無吪【歌韻陸徳明本作訛比也兔獸名羅願云凡野獸有犛惟兔足底皆毛號建毛性狡善走爰爰爾雅云緩也宜通作緩緩雉禽經云介鳥也解見雄雉篇離麗音近故易訓離爲麗也爾雅云鳥罟謂之羅說文云以絲罟鳥也戴侗云髙网羅飛鳥者也以繩三維故其字從网從維是詩繻葛之戰蔡衛陳三國之師先奔王師遂敗作詩者以兔比列國之卒以雉比王卒見王室防弱諸侯攜心皆寛緩無肯爲王出死力者而王又好徵伐無己則所苦者徒畿內之民而已或以兔諭鄭人未是尙字有二義說文云曾也庶幾也尙無爲之尙當從曾字解下文尙寐無吪之尙當從庻幾字解爲本母猴之名姓好用爪故借爲造作之義逢說文云遇也罹說文云心憂也從网未詳愚按罹旣訓心憂則字當入心部從羅省意兼聲心事如在网羅中憂之意也原不宜入网部朱子云爲此詩者蓋猶及見西周之盛故曰方我生之初天下尙無事及我生之後而逢時之多難如此郝敬云繻葛之敗此霸者無王之始也自是以後桓文疊興諸侯相攻而天下大亂王覇升降之際故曰我生之初尙無爲我生之後逢此百罹王迹熄於五霸春秋始於詩亡以此後儒言春秋奨霸失兔爰之意矣寐說文云臥也徐鍇云寐之言迷也目閉神藏謂之迷也吪說文云動也字從口徐以爲臥旣覺必有聲气是也言自今以後庶幾寐而不動則不復見此景象也】有兔爰爰雉離於罦【葉嘯韻步妙翻說文作防】我生之初尙無造【葉嘯韻讀如陗七肖翻】我生之後逢此百憂【葉嘯韻一笑翻】尙寐無覺【葉嘯韻吉弔翻讀如叫比也罦說文云覆車也郭璞云今之翻車大防有兩轅中施罥以捕鳥或作罟非罟乃兔罟也造作也與爲同意卽序所謂構怨連禍者憂通作說文云愁也字從心從頁頁者首也徐鍇云形於顏面故從首覺說文云寤也唐人詩云安得中山千日酒酩然直到太平時正尙寐無覺之意】有兔爰爰雉離於罿【冬韻】我生之初尙無庸【冬韻】我生之後逢此百凶【冬韻】尙寐無聰【葉冬韻讀如衝昌容翻比也韓詩云施羅於車上曰罿按爾雅云繴謂之罿罿罬也罬謂之罦據此則罦與罿是一物而詩人兩言之何也郭璞以大防解罦或罦大而罿小也又說文云罬捕鳥覆車也然則罦罿皆鳥罟而孫炎乃以爲掩兔之具不足信庸說文云用也用之於作爲也凶禍也鄭云百凶者王構怨連禍之凶聰聞也凡寐者必人呼之而後能覺故欲其無所聞焉聞先於覺覺先於吪三章立言自有次第一節

深一節也】

爰三章章七句【子貢傳申培說丰氏本俱作有兔子貢傳申培說皆以此詩爲晉趙鞅殺萇周人傷之而作按萇事劉文公嘗勸之擁敬王以安周薦孔子以相魯其後晉趙鞅殺晉大夫邯鄲午午荀寅之甥也寅範吉射之姻也二子伐鞅鞅恨之劉氏與範氏世爲婚姻鞅遂遷怒於劉以爲其黨也脇周殺死血化爲碧雲詩以兔諭趙鞅雉諭萇其說頗與朱子合惟用我生之初等句終難彊解故定從序】

有女同車刺忽也鄭人刺忽之不昏於齊太子忽嘗有功於齊齊侯請妻之齊女賢而不取卒以無大國之助至於見逐故國人刺之【出序子貢傳申培說以爲鄭世子忽辭昏於齊祭仲足諌之而作是詩按左傳魯桓公之未昬於齊也齊侯欲以文姜妻鄭太子忽忽辭人問其故太子曰人各有耦齊大非吾耦也詩云自求多福在我而已大國何爲君子曰善自爲謀隠八年鄭太子忽如陳逆婦以嬀氏歸桓六年北戎伐齊齊侯使乞師於鄭鄭太子忽帥師救齊六月大敗戎師獲其二帥大良少良甲首三百以獻於齊齊侯又請妻之固辭人問其故太子曰無事於齊吾猶不敢今以君命奔齊之急而受室以歸是以師昏也民其謂我何遂辭之鄭伯祭仲曰必取之君多內寵子無大援將不立三公子皆君也弗從三公子謂子突子亹子儀也桓十一年夏鄭莊公卒初祭封人仲足有寵於莊公莊公使爲卿爲公娶鄧曼生忽故祭仲立之是爲昭公又宋雍氏女於鄭莊公曰雍姞生突是爲厲公雍氏宗有寵於宋莊公故誘祭仲而執之曰不立突將死亦執厲公而求賂焉祭仲與宋人盟以厲公歸而立之秋九月昭公奔衛桓十五年厲公惡祭仲之專使其壻雍紏殺之已而謀泄公出奔蔡六月昭公入桓十七年髙渠彌弒昭公立公子亹十八年齊人殺子亹而轘髙渠彌祭仲逆子儀於陳而立之莊十四年鄭傅瑕殺子儀而納厲公忽始於見逐終於見殺三公子更立亂鄭國使忽當日不辭昏則外有彊援何以至此】

有女同車【麻韻】顏如舜【說文作蕣丰氏本作防後同】華【麻韻丰本作】將翺將翔【丰本作趨按據丰本則以趨琚都爲韻而下章則以翔將忘爲韻聲調殊葉矣但將翺將趨古無此文句且兩章皆有孟姜又當如何葉耶】佩玉瓊琚【魚韻】彼美孟姜洵美且都【葉魚韻陟魚翻讀如瀦賦也有女陳女也同車毛傳云親迎也孔穎逹云士昏禮壻揖婦出門乃云壻禦婦車授綏是親迎之禮與婦同車也此卽忽如陳逆婦嬀之事先是周鄭交質鄭太子忽爲質於周在王所陳侯請妻之鄭莊公許之乃成昏舜說文作蕣卽木槿也華今文花字按爾雅釋艸云椵木槿櫬木槿樊光云別二名也其樹如李其華朝生暮落與艸同气故在艸中木槿通作木堇抱朴子云夫木堇楊柳斷植之更生倒之亦生橫之亦生生之易者莫過斯物也陸璣云齊魯之間謂之王蒸五月始花故月令仲夏木槿榮郭璞云或呼日及陸機賦如日及之在條常𨿽及而不悟是也日及通作日給篤論云日給之華似柰禁實而日給虛虛僞之與眞實相似也傅云或謂之洽容或謂之愛老陸佃云槿華如葵朝生夕隕一名舜蓋瞬之義取諸此衍義云如小葵花淡紅色五葉成一花羅願云舜乃華之甚茂者枝葉相當有同車之象有女同車之詩比之舜華舜英舜並蔕之華彼以諸侯娶諸侯之女故華色相稱何彼穠矣之詩比唐棣之華言其反而後合若下降然又潘尼以朝菌爲舜華非是翺翔緩飛也車中衣服迎風輕颺之貌瓊琚卽佩玉也解見木瓜篇孟姜齊女也孔云如左傳文齊侯前欲以文姜妻忽後復欲以他女妻忽非文姜也他女必幼於文姜而序謂之孟者或與文姜非同輩耳都毛雲閒也按都者鄙之對左傳云都鄙有章淮南子云始乎都者常卒乎鄙都者城廓之域聲名文物之所聚故其士女雍容閒雅之態生相如傳車從甚都是也鄙者裏鄼之名細民所居不過相習爲吝嗇村陋之狀今諺云野樣老子所謂我獨頑似鄙是也楊愼云冶容艷態多出於膏腴甲族薰醲含浸之下彼山姬野婦𨿽美而不都縱有舜華之顏加以瓊琚之佩所謂婢作夫人防披荷葉舉止羞澁烏有閒雅乎漢官尹夫人之見邢夫人賈充家郭氏之見李氏亦可證也嚴粲云舊說以有女卽孟姜其文重復彼乃別指之詞有女同車指忽所取者彼美孟姜指忽所不取者詩意言忽所取他國之女行親迎之禮而與之同車者特取其色耳此女色如木槿之華朝生暮落不足恃也而今也且翺且翔於此佩其瓊琚之玉徒有威儀服飾之可觀而無益於事也曷若彼美好齊國之長女信美而且閒雅乎齊大陳小其女子气象自別忽若取之則有大國足爲援矣】有女同行【庚韻丰本作堂】顏如舜英【庚韻】將翺將翔【陽韻】佩玉將將【葉陽韻資良翻楚辭章句丰本俱作鏘】彼美孟姜【陽韻】徳音不忘【陽韻賦也女始乘車壻禦輪三周禦者代壻卽先道而行故曰同行英增韻云萼也又說文云艸榮而不實者謂之英舜華舜英皆言其不可與久之意將通作瑲說文云玉聲也班固云佩卽象其事若農夫佩其耒耜工匠佩其斧斤婦人佩其鍼縷何以知婦人亦佩玉詩云將翺將翔佩玉將將徳惠音言也謂齊侯請妻之言將大有造於鄭國故懷其惠而不能忘也或以徳音爲齊女之徳音猶言有賢譽也亦通呂祖謙云不借助於大國而自求多福忽非奮然誠有是志也蓋其爲人淺狹而多所拘攣暗滯而動皆疑畏浮易而不知審量孑孑然以文義自喜而國勢人情與其身之安危皆懵然莫之察也適足以取亡而已矣使忽誠有是志而深求其實則質之弱固可彊而所以持國者固無待於外助也惟其爲善有名而無情所以卒見嗤於祭仲而爲詩人所閔此功利之說所以多勝而信道者所以益寡張氏云忽之不昏於齊未爲失也而詩人追恨其失大國之助者蓋見忽之弱爲甚追念其資於大國或有以自立此國人之情也胡安國云詩人刺忽之不昏於齊至於見逐欲固其位者必待大國之援乎曰此獨爲鄭忽言也如忽之爲人苟無大援則不能立爾若夫志士仁人卓然有以自立者進退之權在我矣鄭自五伯之後益以侵削他日子產相與馳詞執禮以當晉楚至於壊諸侯之館垣卻逆女之公子於野皆變其常度以晉楚之彊卒莫能屈亦待大國之助乎然則仲見脇忽出奔咸其自取焉耳嚴云突挾宋之援以逐忽故國人惜忽之無援而作此詩也又鄒忠云夫昏姻禍福之階鄭不耦齊鄭無齊援亦無齊禍魯一耦之得齊禍無若魯酷者般卒閔弒魯再罹婦禍也殺惡立接齊三成魯亂也豈非利外不利內之明戒耶祭仲智猶未及此】

有女同車二章章六句【玩詩中孟姜二字明言齊女其事與左傳合而朱子疑謂亦淫奔之詩則昭十六年鄭六卿餞晉韓宣子於郊子旗賦有女同車而宣子皆稱善豈有淫奔之詞而可登之燕享者乎】

鴇羽刺時也晉昭公之後大亂五世【出序】民從徵役而不得養其父母故作此詩【出朱傳申培說同晉自潘父弒昭侯納桓叔不克晉立昭侯子孝侯爲桓叔子曲沃莊伯所弒晉立孝侯弟鄂侯莊伯伐之桓王使尹氏武氏助之鄂侯奔隨已而曲沃叛王王命虢公伐曲沃而立鄂侯之子哀侯後爲莊伯子曲沃武公虜而殺之晉立哀侯子小子侯武公又誘殺之於是王又命虢仲立哀侯之弟緡此序所謂大亂五世而是詩所稱王事靡盬者也然則是詩之作其在桓王十四年王命立緡之時乎故毛傳次序鴇羽下篇以無衣接焉】

肅肅鴇羽【麌韻】集於苞栩【麌韻】王事靡盬【虞韻】不能蓺稷黍【葉麌韻讀如豎上主翻】父母何怙【麌韻丰氏本作怘】悠悠蒼【韓詩外傳作倉】天曷其有所【葉麌韻讀如數爽主翻興而比也肅者矜持振肅之義鳥之振羽其形肅然故曰肅肅鴇鳥名陸徳明云似鴈而大無後指孔穎逹云鴇鳥連蹄性不樹止陸佃云毛有豹文一名獨豹羅願云鴇亦水鳥上林賦曰鴻鷫鵠鴇鴐鵝屬玉交精旋目煩鶩庸渠箴疵防盧羣浮乎其上是也鴇羽之詩言徵役不得養其父母以諭鴇之集於苞栩苞棘苞桑蓋水鳥而木棲旣失其常又無後指尢非所以有托於木者可謂不得其所矣段成式云鴇遇鷙鳥能激糞禦之糞著毛悉脫今雕之毛能落眾羽然其鷙烈足以服羽族此類之可推者鴇乃水鳥不以鷙稱而鷙鳥爲之落羽此類之不可推者按今號老娼曰鴇豈亦以是故與羽說文云鳥長毛也集止也苞爾雅云稹也李巡云物叢生曰苞齊人名曰稹鄭云稹者根相迫迮梱致貌栩爾雅云杼也郭璞云柞樹也陸璣云今柞櫟也徐州人謂櫟爲杼或謂之爲栩其子爲皁或言皁斗其殻爲汁可以染皁今京雒及河內多言杼斗或云橡斗謂櫟爲杼五方通語也一名槲鄭樵雲南多槲北多櫟按栩櫟本是一物而栩又有柞櫟之名孫炎說櫟之實爲橡而小爾雅亦云柞之實謂之橡本艸圖經云柞櫟也栩也杼也皆橡櫟之通名此說得之橡說文作樣煮食可以止饑以王命徵伐謂之王事靡之言無盬之言固皆音近也解見采薇篇言王事無有堅固者故使禍亂相仍徵役不息如此以晉事求之翼與曲沃攻伐不休禍起於桓王之助曲沃詩詠靡盬譏誚實深周昌年云此言王事靡盬與他處不同他處意皆在奮忠義此則一气趕下直以失所而志怨耳孔云怙恃義同言父母當何恃食故下言何食何嘗與此相接成也悠悠蒼天解見黍離篇有所猶云得所但使得歸蓺黍稷以養父母則得其所矣孔云人窮則反本困則告天此時徵役未止故訴天告怨也】肅肅鴇翼【職韻】集於苞棘【職韻】王事靡盬不能蓺黍稷【職韻】父母何食【職韻】悠悠蒼天曷其有極【職韻興而比也翼說文云翅也極止也曷其有極言何時得止此徵役也徵役止則得耕田以供子職矣】肅肅鴇行【葉陽韻寒剛翻】集於苞桑【陽韻】王事靡盬不能蓺稻粱【陽韻】父母何嘗【陽韻】悠悠蒼天曷其有常【陽韻興而比也行列也陸佃云說文曰�相次也從七從十蓋鴇性羣居如鴈自然而有行列故從�詩曰鴇行以此故也閩諺曰鴇無舌兔無脾蓋鴇無舌連蹄性不木止又其飛肅肅勞苦然其於苞栩苞棘苞桑也尙得以其類集聚眾羽而成翼聚眾翼而成行今君子無所於愬下從徵役又不得養其父母則鴇之不如也又按先言集栩繼言集棘繼言集桑亦徵役無定之況羅願云稻米粒如霜性尢宜水故五穀外別設稻人之宮掌稼下地而漢世亦置稻田使者以其均水利故也稻一名稌然有黏有不黏者今人以黏者爲糯不黏者爲秔然在古則通得稻稌之名說文云沛國謂稻曰稬秔稻屬或作粳是則直以稬爲稻耳若鄭康成注周禮稌稉也則稻是稉然要之二者皆稻也故汜勝之云三月種秔稻四月種秫稻字林曰糯黏稻也秔稻不黏者今人亦皆以二穀爲稻若詩書之文自依所用而解之如論語食夫稻則稻是稉月令秫稻必齊則稻是糯周禮牛宜稌則稌是秔丰年多黍多稌爲酒爲醴則稌是糯又稻人職云澤艸所生種之芒種是明稻有芒有不芒者今之稉則有芒至糯則無是通得稱稌稻之明驗也然說文所謂沛國謂稻曰稬至郭氏解雅稌稻乃云今沛國稱稌不知說文亦豈謂此稌訛爲稬耶將與郭自異義也又有一種曰秈比於稉小而尢不黏其種甚早今人號秈爲早稻稉爲晚稻蘇氏以稉一曰秈亦未盡也梁今之粟類古不以粟爲谷之名但米之有孚殻者皆稱粟今人以谷之最細而圓者爲粟則粱是其類內則曰飯黍稷稻粱白黍黃粱稰穛說者曰下言白黍則上是黃黍下言黃粱則上是白粱今粱有三種靑粱殻穗有毛粒靑米亦防靑而細於黃白米也夏月食之極爲淸涼但以味短色惡不如黃白梁故人少種之亦早熟而収少作餳淸白勝余米黃粱穗大毛長殻米俱麤於白粱而収子少不耐水旱食之香味勝於諸粱人號爲竹根黃白粱穗亦大毛多而長殻麤扁長不似粟圓米亦白而大其香味爲黃粱之亞古天子之飯所以有白粱黃粱者明取黃白二種耳今人大抵多種粟而少種粱以其損地力而收獲少耳然古無粟名則是以粱統粟今粟與粱功用亦無別明非二物也粱比他糓最益胃但性防寒其聲爲涼蓋是亦借涼音如許叔重說黍大暑而種則以黍從暑梁從涼其義一也又爾雅注云虋今之赤粱粟也芑今之白粱粟也皆好糓也郝敬云今髙粱之類胡嘉云周禮食毉云犬宜粱禮記粱曰薌萁以爲宗廟之祭又大夫無故不食粱古人用粱之重如此燕代間謂之粱糓闗西謂之毛糓嘗徐鍇云口試其味也常朱子云復其常也得耕田以供子職則復其常矣】鴇羽三章章七句【序謂昭公之後大亂五世君子下從徵役不得養其父母而作是詩今按篇中有蓺稷黍等語似與君子不類子貢傳以爲魏若於徵役之詩鄒忠云魏居周之西土與邰芮岐畢俱屬邇封其調遣或尢煩於諸國此風詩王事靡盬所以獨見詠於魏耳亦無據】

山有扶蘇刺忽也所美非美然【出序愚按此與狡童褰裳三篇皆爲祭仲足而作據左傳仲足初爲祭封人因有寵於莊公莊公使爲卿爲公娶鄧曼蓋君之嬖幸臣也仲𨿽爲卿詩人本其進身之始而醜之故有狂童狡童之目先是仲爲莊公娶鄧曼生昭公忽以鄧曼故遂立忽忽固長也已而爲宋人所脇旋逐忽而立突是爲厲公仲專政公惡之使其壻雍紏殺之以謀泄公遂出奔昭公復位不久爲髙渠彌所弒立子亹仲與焉齊人來討髙渠彌子亹見殺仲以智免又逆子儀於陳而立之其後厲公使傅瑕殺子儀而復入因治與於雍紏之亂者而仲已死矣仲擅廢立之權犯不臣之罪竟以善終君子恨之當時目之爲狂狡固宜】

山有扶【楊愼云徐邈引作搏爾雅翼作枎】蘇【虞韻丰氏本作胥楊愼云徐邈引作疋】隰有荷華【葉虞韻芳無翻丰本作】不見子都【虞韻】乃見狂且【葉虞韻叢租翻丰本作狙興也扶蘇毛傳以爲扶胥小木也未詳所出以文義觀之下篇喬松是髙木則扶蘇非小木考說文扶字當】

【作枎枎之爲義言枎疏四布也通作榑卽榑桑之木也字從尃亦取枎疏四布之意後訛作搏淮南子朝發搏桑是也後人混作扶故稱扶桑今據徐邈引扶蘇作搏疋亦是以榑訛搏而榑又通爲枎若蘇之言疋疋之言疏皆以音同通用然則扶蘇卽枎疏也說文以榑爲榑桑神木乃日所出別無木名榑者愚按管子地員篇稱五沃之土木宜桐梓扶櫄或卽此枎耳其木之形象未詳隰說文云阪下濕也荷華荷之華也毛傳云扶渠也扶渠卽芙渠爾雅云荷芙蕖其莖茄其葉蕸其本蔤其華菡蓞其實蓮其根藕其中的的中薏李巡云芙渠其總名也別名芙蓉郭璞云今江東人呼荷華爲芙蓉北方人便以藕爲荷亦以蓮爲荷或用其母爲華名或用根子爲母葉號此皆名相錯習俗傳誤也毛傳以扶渠名荷華所謂用其母爲華名者也又陸元朗雲華未開曰菡蓞已發曰芙蕖嚴粲云世稱美好之人爲子都孟子所稱子都以貌之美此詩所稱子都以徳之美猶美人之名或稱美貌或稱美徳也若以此子都爲美貌則與狂且意義不貫焦氏易林云視暗不明云蔽日光不見子都鄭人心傷狂且指祭仲也狂乃狾大之名韓子云心不能審得失之地謂之狂且語辭呂祖謙雲山宜有扶蘇者也隰宜有荷華者也朝宜有賢俊者也今觀昭公之朝者不見子都乃見狂且焉則昭公所美非美可知矣】山有橋【陸徳明本作喬】松【冬韻】隰有遊龍【冬韻邢昺疏作蘢】不見子充【東韻】乃見狡童【東韻興也橋通作喬說文云髙而曲也爾雅云本上句曰喬松木名趙頤光云壽木也故從公遊取枝葉放縱爲義龍毛傳云紅艸也當作蘢爾雅云紅蘢古其大者蘬郭璞云俗呼紅艸爲蘢鼓語轉耳紅亦作葒陸璣云一名馬蓼葉麄大而赤白色生水澤中髙丈餘張子厚云其枝榦樛屈著土處便有根如龍也廣雅以爲龍�本艸云一名鴻鴶如馬蓼而大主消渇去熱明目益气陶隱居云馬蓼生下濕地莖班葉大有黒防最大者是葒艸卽水紅也下濕地皆有之又陸佃云以縱故謂之龍木橋聳於上艸遊縱於下則山濕之所養以自美者至矣羅願雲龍與荷華皆隰艸之偉者然所配扶蘇喬松不同按管子有五栗五沃五位五蘟五壤五浮之土謂之上土五沃之土則桐柞枎櫄秀生莖起五臭疇生蓮與蘪蕪槁本白芷然則首章言扶蘇荷華應此五沃之土也其五位曰其山之淺有龍與卉羣木安遂條長數丈其桑其松其其茸次章言喬松遊龍應此五位之土也此皆土之最美者山不惟有扶蘇而又有喬松隰不惟有荷華而又有遊龍以興一國之大賢材無不有也充說文雲長也髙也子都子充總爲題目賢人之稱不必有是人名也狡說文云少狗也故以比童鄭云狡童有貌而無實亦指祭仲】

山有扶蘇二章章四句【子貢傳申培說丰氏本皆作扶胥朱子以爲淫女戲其所私者淺陋甚矣子貢傳申培說皆以爲鄭靈公棄其世臣而任嬖人狂狡子良諌之而作是詩考左傳載狂狡事在宣二年實鄭穆公二十一年也鄭公子歸生受命於楚伐宋戰於大棘宋師敗績狂狡輅鄭人鄭人入於井倒戟而出之獲狂狡君子曰失禮違命宜其爲禽也戎昭果毅以聽之之謂禮殺敵爲果致果爲毅易之戮也狂狡本宋大夫而爲鄭所俘獲事僅止此其見嬖於穆公之子靈公絕不經見後靈公立一年爲歸生及公子宋所弒鄭人欲立子良子良名去疾穆公庻子也辭乃立襄公堅而子良爲大夫云丰坊引樂正子春國記謂宋文公立狂狡年十八爲大夫四年降鄭鄭穆公使事太子夷嬖穆公薨夷立是爲靈公狡以大棘之戰故怨公子歸生公子宋譛於靈公將殺之歸生弒靈公狡死焉其族奔楚狂接輿其後也此書他不著錄人以爲坊僞爲之者不足信坊又謂子都乃公孫閼字子充乃瑕叔盈字皆鄭世族之賢者今按二人同在鄭莊公時歷昭厲文穆而後及靈凡六公矣乃引之與狂狡並稱殊屬無謂鄭多賢者亦何專屑屑稱此二人又考瑕叔盈字子充原無所載而子都乃射殺孝子頴考叔者當時鄭莊公使卒出豭行出犬雞以詛之君子方嘆其失刑則子都亦何賢之有季本云穆公卒而靈公嗣不半載而爲公子歸生所弒蓋實歸生之謀而假手於公子宋者也則歸生當國而公子宋輔之事權屬焉豈宋囚狂狡之所能輿而靈公在位日淺卽已被弒何遽能用狂狡哉且狂狡一小人耳其惡必不至如歸生與宋之甚不責歸生與宋而區區於咎狂狡此非公論而孔子豈得錄之】

狡童鄭人忠於忽者之辭聞祭仲有立突出忽之謀而因以告之也【嚴粲云爲告忽言之故指狡童爲彼而稱忽爲子】

彼狡童兮不與我言【元韻亦葉先韻倪堅翻】兮維子之故使我不能餐【葉元韻蘇昆翻亦葉先韻逡緣翻】兮【賦也狡童指祭仲也說見山有扶蘇篇不與我言所謂陰謀也子指忽也禮諸侯卽位未逾年稱子餐說文云吞也不能餐猶言食不下咽也嚴云彼者薄之之辭子者親之之辭權臣擅命將有他志惡察察言故但言憂之而不能餐防詞也】彼狡童兮不與我食【職韻】兮維子之故使我不能息【職韻】兮【賦也嚴云共食則可以從容謀事息說文云喘也不能息者謂憂之深而至於不能喘息也一云息猶安止也卽寢不安席之意亦通】狡童二章章四句【子貢傳貴竹本申公說及丰氏本皆作麥秀丰氏本多一首章其辭曰麥秀蔪蔪兮禾黍油油彼狡童兮不與我好兮愚按此箕子傷紂之歌見於史記此詩不應全用其語或好事者見兩章各有彼狡童兮二句文法偶同因附益之然章法不類未足信也序云刺忽也不能與國人圖事權臣擅命也所謂權臣擅命者得之惟以爲刺忽而作則不無可議忽以世子爲鄭君其當時國人作詩義不容遂忘君臣之分而目爲狡童也說者謬謂箕子亦目紂爲狡童然何知非指飛廉惡來軰乎朱子辟之謂昭公之爲人柔懦疎濶不可謂狡卽位之時年已壯大不可謂童以是名之殊不相似其論正矣然云此亦淫女見絕而戲其人之詞不審聖人刪詩將以垂世教顧畱此等詩何爲子貢傳申培說以爲子良諌用狂狡靈公不聽將去其國賦此然靈公用狂狡事傳無所載亦不足信辧在山有扶蘇篇】

萚兮鄭人思出突而納忽也忽以世子踐位正矣宋人乃使祭仲立突而逐忽故鄭人不義突而作此詩【出詩故按左傳祭仲爲鄭莊公娶鄧曼生昭公故祭仲立之宋雍氏女於鄭莊公曰雍姞生厲公雍氏宗有寵於宋莊公故誘祭仲而執之日不立突將死亦執厲公而求賂焉祭仲與宋人盟以厲公歸而立之秋九月丁亥昭公奔衛己亥厲公立此詩之作當在祭仲與宋人盟之時也事在桓王十九年】

萚兮萚兮風其吹【支韻】女【音汝下同】叔【丰氏本作尗】兮伯兮倡予和【卟支韻胡猥翻】女【比而賦也說文云艸木凡皮葉落墮地爲萚女朱子云指萚而言也此言忽之必爲仲所逐猶萚之必爲風所吹也憂懼之深不敢斥言正似隠語耳叔伯謂諸大夫也倡通作唱說文云導也和說文云相譍也女指叔伯也言誰有倡大義者則我將應而從之也嚴粲云此詩小臣願忠於國而力不能自爲呼諸大夫而告之言汝叔伯其亟圗之汝倡我則我和汝矣謂患無其倡不患無和之者也當時卒無倡之者繇忽無忠臣良士也張氏云忽蓋不足道而人之情猶不欲遽絕之者以其立之正故耳】萚兮萚兮風其漂【蕭韻亦葉嘯韻匹妙翻釋文作飄】女叔【丰氏本作伯】兮伯【丰氏本作尗】兮倡予要【嘯韻亦葉蕭韻伊堯翻說文本身腰字今身腰之要加月作腰而要但爲要約字矣】女【比而賦也漂飄通爾雅回風爲飄此則從風回旋之意要本身腰之腰徐鍇謂腰爲中關所以自臼持也故借爲約結之義和者和於始順而無逆也要者要於終約而不離也】

萚兮二章章四句【序以爲刺忽也君弱臣彊不倡而和也今按如序言則此詩語乃絕無人臣禮豈可以訓子貢傳申培說以爲鄭莊公卒公子爭立而齊楚伐之忠臣憂之欲相帥獻謀以救其國故作此詩較爲近之然相帥獻謀獻之何人似不如出突納忽之義爲得其正揣摩當日詩意恰是如此不知朱子何意必欲攺爲淫女之詞夫女𨿽善淫不應呼叔兮又呼伯兮殆非人理言之污人齒頰矣又按鄭六卿餞晉韓宣子各賦鄭詩子栁賦萚兮宣子皆稱善則其非淫詩可知】

褰裳思見正也鄭祭仲恣行國人思大國之正已也【出序但鄭祭仲三字原作狂童孔頴逹云庻子與正適爭國禍亂不已無可柰何鄭國之人欲大國以兵徵鄭正其爭者之是非令去突而定忽也嚴粲云鄭人始作萚兮望大夫相與扶持之旣無其人則又作褰裳望大國之見正蓋惓惓於忽也說者多以狂童指忽非也忽以世子嗣位其立也正國人憂之至於不能餐其情可見此詩及有女同車皆欲求援大國以扶植之也王道旣防小國無所控愬往往思方伯之拯已覇圗能無興乎是可以觀世變矣】

子惠思我褰【說文作攐陸徳明云或作騫非】裳涉溱【眞韻丰氏本作潧】子不我思豈無他【丰本作它後同】人【眞韻】狂童之狂也且【音諸後同此句不用韻賦也子斥大國之人也惠說文云仁也褰當從說文作云摳衣也班固云黃帝堯舜垂衣裳而天下治何以知上爲衣下爲裳以其先言衣也詩曰褰裳涉溱所以合爲衣也弟子職言摳衣而降也名爲衣何上兼下也涉說文云徒行厲水也溱水名河南通誌云源出宻縣一名澮水東北至新鄭縣與洧水合水經作潧水其名溱者出桂陽臨武入匯非此水也酈道元雲潧水出鄶城北西雞絡鄔下又東南流歷下田川逕鄶城西謂之爲栁泉水也故史伯答桓公曰若尅虢鄶君之土也前莘後河左雒右濟主丕騩而食潧洧循典刑以守之可以少固卽謂此矣南注於洧世所謂之爲鄶水也補傳云溱洧未必褰裳可涉此言欲其急於拯亂耳言大國如有惠然思念我鄭國之亂欲來爲我討正之者則當速褰掲其裳渡水而來毋容少遼緩也他人他國之人也夫亂臣賊子人人得而誅之縱爾不我思然大義所在獨無他國之人起而圖我者哉蓋激之也蘇轍云子苟不我思豈無他人乎吾恐他人之先子也嚴云望大國之正已其情甚切不主一國也舊說謂爾不我思則當有他國思我者如此則自爲悠緩之辭非告急之意狂童指祭仲卽扶蘇篇所謂狂且也鄧元錫云仲置君如奕棋蓋其易也故詩數以狂童目焉谷梁傳云死君難臣道也今立惡而黜正惡祭仲也狂童之狂也且言狂童之狂已甚故大國之正已不可緩也且助語辭左昭十六年四月鄭六卿餞晉韓宣子於郊子太叔賦褰裳宣子曰起在此敢勤子至於他人乎子太叔拜宣子曰善哉子之言是不有是事其能終乎是可以得此詩之意矣子太叔遊吉字】子惠思我褰裳涉洧【紙韻】子不我思豈無他士【紙韻】狂童之狂也且【賦也洧水名前漢地理誌云潁川陽城山洧水所出東南至長平入潁水經雲洧水出河南宻縣西南馬領山又東過新鄭縣南潧水從西北來注之又東過習陽城西折入於潁考酈道元注謂陽城山在陽城縣之東北蓋馬領之統目而長平城在習陽城之上志與經合矣他士鄭云猶他人也大國之卿當天子之上士】

褰裳二章章五句【子貢傳謂子良去國不忘諌君申培說謂子良如晉作詩以寓靈公今按子良辭君位不肯立見於左傳從不聞有去國之事且子太叔之引是詩語意明白別無煩曲說矣朱子舊注亦依序義後乃攺以爲淫女語其所私者之詩郝敬云按鄭風如萚兮狂童褰裳諸篇慷慨傷時而其言皆似婦人艶語此所謂鄭聲好濫淫志者也故曰詩言志勿以辭害志如以辭而已凡鄭詩孰不可目爲淫奔乎朱傳所以偏執成誤也又呂氏春秋云晉人欲攻鄭令叔向聘焉視其有人與無人子產爲之詩曰子惠思我牽裳涉洧子不我思豈無他士叔向歸曰鄭有人子產在焉不可攻也秦荊近其詩有異心不可攻也晉人乃輟攻鄭其意與子太叔稱時頗相類於詩指爲近然子太叔與子產同時不應遂賦其詩或卽一事兩屬耶】

二子乘舟衛宣公之子伋也壽也朔也伋前母子也壽與朔後母子也壽之母與朔謀欲殺太子伋而立壽也使人與伋乘舟於河中將沈而殺之壽知不能止也因與之同舟舟人不得殺伋方乘舟時伋傅母恐其死也閔而作詩【出劉向新序二子乘舟之事當以劉向所傳爲確其後舟行無恙未幾又使伋之齊將使盜見載旌要而殺之壽止伋伋曰棄父之命非子道也不可壽又與之偕行壽之母知不能止也因戒之曰壽無爲前也壽又爲前竊伋旌以先行幾及齊矣盜見而殺之伋至見壽之死痛其代已死涕泣悲哀遂載其屍還至境而自殺兄弟俱死故君子義此二人而傷宣公之聽讒也以上俱見新序與左傳史記毛傳列女傳諸書大同小異按左傳云初宣公烝於夷姜生急子屬諸右公子爲之娶於齊而美公取之生壽及朔屬壽於左公子夷姜縊宣姜與公子朔構急子公使諸齊使盜待諸莘將殺之壽子告之使行不可曰棄父之命惡用子矣有無父之國則可也及行飲以酒壽子載其旌以先盜殺之急子至曰我之求也此何罪請殺我乎又殺之史記則云宣公十八年太子伋母死宣公正夫人與朔共讒惡太子伋宣公自以其奪太子伋妻也心惡太子欲廢之及聞其惡大怒乃使於齊與之白旄而令盜遮界上殺之壽止太子不可乃盜其白旄而先馳至界界盜見其驗卽殺之壽已死而太子伋又至謂盜曰所當殺乃我也盜並殺太子伋以報宣公宣公乃以子朔爲太子毛傳則以爲使賊先待於隘壽竊節先往列女傳則以爲宣姜陰使力士待之界上曰有四馬白旄至者必要殺之然總之皆後一節事其二子乘舟之詩實不作於是時也於何知之此詩中有乘舟之語固非待於隘而殺之於陸者耳新序所載首尾完密足補信史故從之水經注云京相璠曰今平陽陽平縣北一十里有故莘亭道阨陳蹊要自衛適齊之道也望新臺於河上感二子於宿齡詩人乘舟誠可悲矣今縣東有二子廟猶謂之孝祠矣嚴粲云衛自宣公殺伋壽以朔爲世子代立是爲惠公左右公子怒朔之讒殺太子伋乃作亂立黔牟惠公奔齊其後諸侯復立惠公黔牟奔周惠公怨周之容黔牟與燕伐周立子頽爲王惠王奔溫及惠公卒子懿公立百姓大臣猶以殺伋之故皆不服狄乘其釁殺懿公而滅衛嗚呼衛之亂極矣父子兄弟君臣之間相戕相賊不惟流毒子孫啟侮啟狄以之殺身亡國其餘殃所漸且稔王室之禍蓋綱常道盡天地幾於傾陷矣推原亂根始於夫婦之不正衽席之禍一至此邪以是知詩首闗睢聖人之意深逺矣司馬遷云余讀世家言至於宣公之子以婦見誅弟壽爭死以相讓此與晉太子申生不敢明驪姬之過同俱惡傷父之志然卒死亡何其悲也或父子相殺兄弟相戮亦獨何哉蘇轍云宣公專欲以興禍固無足言伋壽勇於義惜其不爲吳泰伯而蹈申生之禍以重父之過可以爲亷矣未得爲仁也胡嘉云完廩浚井之命舜未嘗不從也卒不可得而殺者聖人之道全而徳慧妙也大杖則走曾子之孝亦若是矣曾子之父賢父也又似不可槪語者伋尊父命壽先兄死一往不返蓋有獨至之性焉廢長立少豈正命哉伯夷逃之父屍未寒齊終棄其命而從兄千古稱兩人之仁未嘗有以陷父不義非之者有孔子之斷例也伋壽卽不得比於二子之無怨卽其爭死不悔亦足追其芳躅矣世之論者或以壽無救於兄而重父之過或以伋當逃避使父無殺子之名此平居中庸之論值伋壽之時以推其不得已之心彼誠有大不忍者迫於中也論人而以周孔爲闗鍵天下必無全人論人而以周孔爲闗鍵伋壽必無罪也何也孔子仁夷齊必錄伋壽矣不然其事著於春秋聖人何不出一語貶之也耶又洪邁云考之左傳衛宣公以魯隱四年十二月立至桓十二年十一月卒凡十有九年其烝於庻母夷姜也姑以卽位之始便成淫亂而伋卽以次年生勢須十五年然後娶而奪之又生壽朔已能同母譛兄又能代爲使越境非十嵗兒所能辦然則十九年之間何以處之此決無之事鄒忠駮之云夷姜固莊公妾而衛宣非與其父莊公爲代者洪氏殆考之未悉也莊卒而桓立十三年入春秋至魯隠四年則衛桓十六年矣其春桓爲州吁所弒九月衛人殺州吁而宣公晉以是冬立然則晉之烝夷姜而生伋子當在其兄桓公之世及宣卽位計伋年且長因以爲世子新臺之築距此時亦或不逺其十九年間所生壽朔或已幾弱冠壽之能代兄使而朔之能同母愬兄固無足怪其辧確矣愚按宣公殺伋之嵗實桓王之十九年】

二子乘舟泛泛其景【葉養韻舉兩翻】願言思子中心養養【韻爾雅作洋洋丰氏本作憬憬賦也景說文雲光也泛泛其景描冩其渡河之時舟影與波光相上下也願通作願說文云謹也思子思二子也養通作恙說文云憂也重言之者見其憂之相繼續而無己也】二子乘舟泛泛其逝【霽韻】願言思子不瑕【丰本作遐】有害【葉霽韻暇憇翻賦也逝說文云往也瑕禮記注云玉病也害說文云傷也不瑕與泉水之解同但彼之有害以理言此之有害以身言言二子乘舟孤防逺去泛泛往矣願言思子其所自處者旣無瑕玷豈誠不能免於有害乎揆理而姑以自慰也作此詩者爲伋之傅母亦賢矣哉】

二子乘舟二章章四句【序以爲衛宣公二子爭相爲死國人傷而思之故作是詩辧已在小引下子貢傳則云宣公殺其世子伋及母弟壽衛人傷之以壽爲伋之同母弟絕無稽據申培說則云宣公欲立少子朔使伋壽如齊而沈之於河衛人傷之而作是詩沈河於乘舟似合矣然羣書所稱二子實死於盜非死於水皆不可信】

芄蘭刺衛惠公也驕而無禮大夫刺之【出序惠公名朔宣公子按左傳惠公之卽位也少杜預云蓋年十五六孔穎逹云初衛宣公烝於夷姜生伋子爲之娶於齊而美公娶之生壽及朔言爲之娶於齊則宣公已卽位也宣公以隱四年冬立假令五年卽娶齊女至桓十二年見經凡十九年而朔尙有兄壽則宣公卽位三四年始生惠公也故疑爲十五六也黃佐云序刺惠公如魯昭公猶有童心之例】

芄【釋文一作丸】蘭之支【韻石經說文說苑俱作枝】童子佩【陸徳明云字從人或作玉傍者非】觽【葉支韻翾規翻又醉綏翻周禮注作鑴】𨿽則佩觽能不我知【支韻】容兮遂【寘韻丰氏本作遂】兮垂帶悸【寘韻韓詩作萃云垂貌】兮【比也芄蘭艸名說文云莞也一名蔥蒲可爲席周禮有莞筵蒲筵莞蒲總一艸而莞則蒲之小者以之爲席則莞精而蒲粗舊說誤讀爾雅有雚艽蘭之句以爲此卽雚非也按郭璞注云雚芄蔓生斷之有白汁可啖孔疏云如此注則以雚芄一名蘭可知其非此詩之芄蘭明矣莞所以名芄蘭者以莞叢生水中似蘭而莖圓故字從丸而又呼之以蘭也其質輕善泛故取以爲幼弱不能自立者之比支徐鍇云竹葉下垂也芄蘭之葉亦下垂如竹故其莖以支名觽者成人之佩非童子之餙子華子云晏子聞其言請刻諸佩觽以志不忘是也按內則云子事父母左佩小觽右佩大觽下別云男子未冠笄者但佩容臭而已故知觽爲成人之佩貌如錐以象骨爲之其鋭端可以解結也劉向云知天道者冠鉥知地道者履蹻能治煩決亂者佩觽能射禦者佩鞢能正三軍者搢笏衣必荷規而承矩負繩而準下故君子衣服中而容貌得接其服而象其徳故望玉貌而行能有所定矣詩曰芄蘭之枝童子佩觽說行能者也又沈括云芄蘭生莢枝出於葉間垂之正如解結錐後章所謂佩韘者疑古人爲韘之制亦當與芄蘭之葉相似但今不復見耳夫以童子而服成人之飾則儼然成人矣然而其實非也云能不我知者言以彼材能若較之於我則未見其果有知識能加於我輕之之辭也惠公以徲年卽位聽其母與庻兄通而不能禁亦可謂無知之甚者矣容從容遂申遂朱子以爲舒緩放肆之貌是也垂帶卽紳玉藻云紳長制三尺郝敬云禮童子不垂帶走則擁之有事則収之悸說文云心動也靈光賦云心愧愧而悸言彼之舉動𨿽雍容直遂垂帶翩然而其執心終未免悸悸然不定蓋自覺不稱其服也此序所云驕而無禮也通篇皆比體乃是借童子躐等之狀爲刺若云正斥惠公則亦非大夫所宜言矣】芄蘭之葉【韻】童子佩韘【叶韻】𨿽則佩韘能不我甲【葉叶韻吉協翻韓詩作狎】容兮遂【見前】兮垂帯悸【見前】兮【比也韘說文云射決也毛詩云玦也車攻作決周禮作抉謂鉤也以象骨爲之挾矢時著右手巨指以鉤鄭則以禮無以韘爲玦者云韘之言沓也所以彄沓手指放令不挈也按儀禮大射云朱極三注云以朱韋爲之用以韜指極猶放也三者食指將指無名指其小指短則不用也亦謂之撻孔云巨指著玦右臂加拾右手指又著沓然則從鄭說爲是愚按內則言右佩玦捍玦義見前捍卽拾也不及韘者以三物皆矢時所用舉其二以該之耳甲者十干之首猶言長也卽甲於天下之甲言其材能未必遂長於我也】

芄蘭二章章六句【朱子謂此詩不可考當闕郝敬云夫衛惠公之爲童子非不可考也而謂當闕則三百篇之著姓名者無之子貢傳但以爲童子不孫鄘人刺之旣於義無所明而鄒忠乃爲說曰鄘在朝歌之南染紂余習故周書畢命尙云玆殷庻士席寵維舊服美於人驕淫矜誇將繇惡終況在鄘侯之世風未移於三紀乎信如所云以此入詩其猥已甚顧不知童子之刺乃借言也申培說則云刺霍叔也以童子僣成人之服此其不度徳量力而助武庚作亂胡嘉駮之云按竹書記武王崩壽五十有四是時管叔五十有二蔡叔五十周公四十有八康叔四十有六霍叔四十有四成王之二年管叔畔又七年而死則管叔壽止六十成王十年蔡叔卒則其壽五十九是嵗霍叔復封則五十有四矣非童防時也何所取義哉】

墻有茨衛人刺其上也公子頑通乎君母衛人疾之【出序按左傳初惠公之卽位也少齊人使昭伯烝於宣姜不可彊之生齊子戴公文公宋桓夫人許穆夫人是其事也宣姜惠公之母昭伯卽公子頑宣公子太子伋之同母弟也上淫曰烝】

墻有茨【說文作薺】不可埽【葉有韻蘇後翻】也中冓【集韻作防魯詩作夜晉灼張揖皆以爲夜也釋文作遘丰氏本作搆】之言不可道【葉有韻他口翻】也所可道【見上】也言之醜【有韻丰氏本作�】也【比也茨說文云茅蓋屋也其字從艸從次徐鍇謂次第茅以蓋之也此言墻有茨則是以茨覆墻周禮圉師職云茨墻則翦闔是也埽說文云棄也從土從帚防意夫人之有墻以蔽惡也加茨以蔽墻惟恐墻壊人窺其中也厚茨猶恐不密況可埽而去之乎以比國醜不可宣因而思爲之掩蓋忠厚之至也又爾雅云茨蒺藜說文引此作墻有薺薺乃蒺藜布地蔓生細葉子有三角如菱而小刺人陸佃云以其可以茨墻故謂之茨歐陽修云公子頑通乎宣姜人所共惡當加誅戮然宣姜是國君之母誅公子頑則宣姜之罪傷惠公子母之道故不得而誅爾詩人乃引蒺藜人所惡之艸今乃生於墻理當埽除然欲埽除則懼損墻以爲比亦通冓說文云交積材也象對交之形前漢梁共王傳聼聞中冓之言注應劭雲中冓材冓荏堂之中也顏師古云謂捨之交積材木也蓋室中搆結深宻之處中冓之言若曰閨門之言也道通作導說文云導引也謂導引之使言也醜說文云可惡也釋名云臭也如物臭穢也所以不可言者爲其事臭穢言之而污人齒頰也範氏云埽之則傷墻道之則傷君孔穎逹云周禮媒氏凡男女之陰訟聼之於勝國之社注謂陰訟乃爭中冓之事以觸法者勝國亡國也亡國之社掩其上而棧其下使無所通就之以聽陰訟之情明不當宣露卽引此詩以証之鄧元云曰不可言刺而疾也恥心若觀火然或昏而覆爲之甚矣乎欲之惑人也誠令爲之者充觀之者之心亷恥有不興乎】墻有茨不可襄【陽韻】也中冓之言不可詳【陽韻韓詩作楊】也所可詳【見上】也言之長【陽韻】也【比也襄通作攘說文云推也推而去之也詳說文云審議也增韻云語偹也曰言之長者欲盡言則其說甚長蓋不欲言之也今人不欲言之事則曰其說甚長】墻有茨不可束【沃韻】也中冓之言不可讀【葉沃韻讀如毒徒沃翻陳士元韻注云讀舊本作抽顏氏正俗紏繆亦作抽鄭箋云抽猶出也宣露之義】也所可讀【見上】也言之辱【沃韻】也【比也束說文云縛也毛傳云束而去之也讀本誦書之義朱子以爲誦言也辱說文云恥也毛傳云謂辱君也道詳讀有次第先必導人使言而後能知其詳旣知其詳則於是從而誦之也眞徳秀云夫言猶不可聖人乃著之於經何也善乎先儒楊時曰自古淫亂之君自謂宻於閨門之中世無得而知者故自肆而不反聖人所以著之於經使後世爲惡者知𨿽閨中之言亦無隠而不彰也其爲訓戒深矣】

墻有茨三章章六句【子貢傳以爲三尗冓周公鄘人風之申培說同丰氏本冓作搆丰熙雲中搆之言謂周公之流言繇三尗從中搆起骨肉相殘故以墻茨起興言墻之有茨以禦盜不可埽而去之以興兄弟之親以禦外侮不可從中搆禍而傳道其言也常棣外禦其侮實本於此次章曰言之長者長久逺也流言之禍管叔倡之蔡霍和之武庚奄君傳播之十七國附之三年而後息可謂逺且久矣末章曰言之辱者謂傳誦之不已則自取危辱之禍也鄒忠云左傳叔孫豹曰人之有墻以蔽惡也墻之隙壊誰之咎也燕惠王貽樂間書曰家之有垣墻所以合好掩惡也室不能相和出語鄰家未爲通計也三叔交冓周公正所謂蕭墻之釁故書大誥曰艱大民不靜亦惟在王宮邦君室詩人以墻有茨端意蓋如此有茨借作有疵大誥亦曰知我國有疵想當時三叔造爲流言其謀頗泄而國人不與與之則爲唐詩之之水不與則爲鄘詩之墻有茨而已愚按毛鄭解中冓之言亦以爲宮中所冓成之語則謂此詩爲三叔搆周公而語亦近似但觀古語引用中冓皆指爲閨門之事則從序爲正】

鶉之奔奔娣妾刺衛宣姜之詩【出淕佃埤雅序云刺衛宣姜也衛人以爲宣姜鶉鵲之不若也胡安國春秋傳云臣昔嘗謂河南劉奕曰史氏記繁而志寡如班固書載諸王淫亂等事盡削之可也奕曰必若此言仲尼刪詩如墻有茨鶉之奔奔桑中諸篇何以錄於國風而不削乎臣不能答後以問延平楊時時曰此載衛爲狄所滅之因也故在定之方中之前因以是說攷於歷代凡淫亂者未有不至於殺身敗家而亡其國者也然後知古詩垂戒之大而近世有獻議乞於經筵不以國風進讀者殊失聖經之旨矣】

鶉【子貢傳丰氏本俱作�】之奔奔【音墳左傳禮記子貢傳丰本俱作賁賁】鵲之疆疆【陽韻禮記作姜姜】人之【外傳作而】無良我以爲兄【葉陽韻虛王翻興也鶉防屬按防一名鴽爾雅謂鶉子鳼鴽子鸋賈公彥以鴽鶉爲一物非也又其雄名鶛其牝名痺張萱云鶉淳也不亂其匹與其牝偕者故曰鶛其匹不亂攺其牝曰痺若牝雞司晨非以不安於卑之故乎刑於者念之陸佃云此鳥性淳惷不越橫艸所遇小艸橫其前卽旋行避礙名之曰淳以此鵲觧見鵲巢篇奔說文雲走也疆者有力之義爾雅以爲當也注謂好與物相當值也奔奔疆疆韓詩雲乘匹之貌孔頴逹云言鶉則鶉自相隨奔奔然鵲則鵲自相隨疆疆然各有常匹不亂其類今宣姜爲母頑則爲子而與之淫亂失其常匹曾鶉鵲之不如矣又禮記注云疆疆奔奔爭鬭惡貌也陸佃亦云奔奔鬭也疆疆剛也補傳云鶉所以奔奔然喜鬭者惡亂其匹而鬭也鵲能不淫其匹故以剛言並存之人指宣姜無良不善也兄女兄卽姊也此娣刺宣姜之詞左傳襄二十七年鄭伯享晉趙孟伯有賦鶉之奔奔趙孟曰牀第之言不逾閾況在野乎非使人之所得聞也】鵲之疆疆鶉之奔奔【葉文韻符分翻】人之無良我以爲君【文韻興也疆疆奔奔顚倒成文取叶韻耳君女君也釋名云女謂夫之嫡妻曰女君夫爲男君故名其妻亦曰女君也此妾刺宣姜之詞陳用之云國君理陽道而正人於其外故謂之君夫人理陰道而正人於其內故亦謂之小君易曰其君之詩曰我以爲君示與君齊也按表記子曰惟天子受命於天士受命於君故君命順則臣有順命君命逆則臣有逆命詩曰鵲之疆疆鶉之賁賁人之無良我以爲君引詩意蓋謂宣姜所行不順故娣妾輩得而譏誚之耳而古注乃云姜姜賁賁爭鬭惡貌言我以惡人爲君亦使我惡如大鳥姜姜於上小鳥賁賁於下溺其解矣】

鶉之奔奔二章章四句【子貢傳以爲衛昭伯無禮於宣姜國人惡之然次章我以爲君之語殊屬難解申培說以爲刺宣姜與公子頑之詩朱傳亦謂衛人刺宣姜與頑非匹耦而相從故爲惠公之言以刺之夫頑爲惠公之兄其曰人之無良我以爲兄是已若我以爲君斷當主國人稱宣姜爲小君而言均一我也上章則代惠公稱我下章則國人自我於文理毋乃未順耶】

桑中刺奔也衛之公室淫亂男女相奔至於世族在位相竊妻妾期於幽逺政散民流而不可止【出序左傳巫臣聘夏姬於鄭盡室以行申叔跪遇之曰異哉夫子有三軍之懼而又有桑中之喜宜將竊妻以逃者也其引詩與序指合子貢傳亦云公室無禮衛人刺之鄭謂公室淫亂在宣惠之世而孔頴逹據毛傳篇次但以爲惠公時詩按惠公父宣公上烝父妾下奪子婦惠公母宣姜旣以子婦而爲舅之配復以繼母而爲子之室傷風敗俗亙古罕聞不至胥一國而禽獸之不止矣是詩乃國人代爲淫奔者之語以志刺】

爰采唐【陽韻】矣沫之鄕【陽韻】矣云誰之思美孟姜【陽韻】矣期我乎桑中【葉陽韻諸良翻】要【平聲後同】我乎上宮【葉陽韻俱王翻】送我乎淇之上【葉陽韻辰羊翻】矣【賦也爰說文云引也謂引辭也唐艸名本艸云夏生苖如絲蔓延木上生實如蠶子按爾雅云唐蒙女蘿女蘿菟絲曰唐曰蒙曰女蘿曰菟絲一物四名又名松蘿又名玉女故爾雅又云唐玉女則通爲六名而其實非也陸璣云今菟絲蔓連艸上正黃赤如金非松蘿松蘿自蔓生松上正靑與菟絲殊異本艸經云菟絲子一名菟蘆一名菟縷一名唐蒙一名玉女一名赤剛一名菟累陶隠居云田野墟落中甚多皆浮生藍薴麻蒿上史記云下有茯苓上有菟絲淮南子云菟絲無根而生茯苓抽菟絲死按唐無根不擇物而附有苟合之象劉彛云采唐麥葑者欲適幽逺行其淫亂不敢正名而托以采此也沬衛邑通作妹卽妹邦也晉書地道記云朝歌城本沫邑爲殷邦孟長女也姜齊姓始於神農居薑水因以爲姓所思云誰乃美色之孟姜不惟其配惟其美也期謂相訂限也桑中朱子以爲沫鄕之中小地名也要者約結之義必指盟誓之事而言按通典衛州衛縣有上宮臺又孟子之滕館於上宮趙岐訓上宮謂樓也言捨止賔客所館之樓上也然則相盟約於上宮者亦以其穢渫不欲人知之也淇水名出沮洳山至朝歌入河謂之淇水口詳見泉水篇焦氏易林云采唐沫鄕要我桑中失信不防憂思約帶愚按此詩人代爲之詞故連言我字韓詩曰匹夫匹婦相防於廧陰而明日有傳之者矣獨之不可不愼如比】爰采麥【職韻】矣沬之北【職韻】矣云誰之思美孟弋【職韻】矣期我乎桑中【見前】要我乎上宮【見前】送我乎淇之上【見前】矣【比也麥說文云芒谷也郝敬云麥秋不收冬不藏三時在外謂之宿麥有奔之象百物未長而獨先秋有淫之象弋女姓按春秋定姒公谷作定弋然則弋姒同一姓蓋女夏后氏之後】爰采葑【冬韻】矣沬之東【葉冬韻讀如冬都宗翻】矣云誰之思美孟庸【冬韻】矣期我乎桑中【見前】要我乎上宮【見前】送我乎淇之上【見前】矣【比也葑解見谷風篇郝云義取下體賤其防也補傳云鄘本庸姓之國漢有庸光及膠東庸生是其後也古或作庸按通典衛州新鄕縣西南三十二里有鄘城卽鄘國鄘爲衛所滅故其後有仕於衛者蘇轍云姜弋庸皆著姓刺無禮則稱孟言𨿽長而忘禮也美有禮則稱季曰有齊季女言𨿽防而知好禮也又黃佐云周婚禮惟嫁長女而其仲季充娣媵從之自殷以前皆然易曰帝乙歸妹其君之袂不如其娣之良是也季文云歷數三人而見風俗之淫奔彼此不以爲醜也鄒忠云墨子言燕之祖齊之社稷宋之桑林楚之云夢男女之所屬而觀也彼沬鄕東北亦前四國之類歟】

桑中三章章七句【樂記曰桑間上之音亡國之音也其政散其民流誣上行私而不可止序偶用其語朱子遂謂桑間卽此篇考史記紂使師延作新淫聲武王伐紂師延抱樂器投濮水而死後師涓從衛靈公過濮上夜聞水中樂音因寫之爲晉平公奏焉師曠撫之曰此亡國之音得此必於桑間濮上乎然則桑間乃紂樂非桑中明甚又考郡國志東郡濮陽縣有顓帝冡皇覽曰冢在城門外廣陽裏中博物記曰桑中在其中疑此卽桑間也若詩之桑中乃在朝歌今之衛輝府是也與濮上迥不相涉至申培說云宣姜召公子頑於公桑久處而逺送之國人刺之而作是詩則亦附防而彊爲之詞者其逺送之說尢無義理且以孟姜爲宣姜似矣孟庸孟弋當作何解乎朱傳與序同而但謂此詩乃淫奔者所自作則亦可醜之甚而夫子何錄焉固不如作刺者之說爲長】

東方未明齊人刺襄公無常也【序亦云刺無節也朝廷興居無節號令不時挈壺氏不能掌其職焉朱傳從之但不著其世按左傳云初襄公立無常鮑叔牙曰君使民慢亂將作矣而管子書亦云僖公生公子諸兒公子紏公子小白僖公卒諸兒以長得爲君政令無常管鮑相謂曰君亂甚矣必失國諸公子之可輔者非紏則小白也吾與子人事一人焉先逹者相収可以集事據二書皆言襄公無常是卽序所謂無節者然則是詩之作在此時也又孔頴逹云古者有挈壺氏以水火分日夜謂以水爲漏夜則以火照之冬則水凍不下又當置火於傍故用水用火凖晝夜共爲百刻分其數以爲日夜以告時節於朝職掌如此漏刻之箭晝夜共百刻冬夏之間則有長短焉太史立成法有四十八箭案乾象歷及諸歷法與今太史所候皆云冬至則晝四十五夜五十五夏至則晝六十五夜三十五秋分則晝五十五半夜四十四半從春分至於夏至晝漸長增九刻半從夏至至於秋分所減亦如之從秋分至於冬至晝漸短減十刻半從冬至至於春分所加亦如之又於每气之問加減刻數有多有少其事在於曆術以其算數有多有少不可通而爲率故太史之官立爲法定作四十八箭以一年有二十四气每一气之間又分爲二通率七日彊半而易一箭故周年而用箭四十八也歷言晝夜者以昏明爲限馬融王肅注尙書以爲日永則晝漏六十刻夜漏四十刻日短則晝漏四十刻夜漏六十刻日中宵中則晝夜各五十刻者以尙書有日出日入之語遂以日見爲限尙書緯謂刻爲商鄭作士民禮目錄云日入三商爲昏舉全數以言耳其實日見之前日入之後距昏明各有二刻半減晝五刻以禆夜故於歷法皆多較五刻也鄭於堯典注云日中宵中者日見之漏與不見者齊也日永者日見之漏五十五刻日不見之漏四十五刻與馬王不同與歷甚錯漏刻之數見在史官古今歷者莫不符合鄭君獨有此異不可彊爲之辭案挈壺之職惟言分以日夜不言告時於朝春官雞人云凡國事爲期則告之時注云象雞知時然則告時於朝乃是雞人此言挈壺告時者蓋天子備官挈壺掌漏雞人告時諸侯兼官不立雞人故挈壺告也庭燎箋云王有雞人之官是鄭意以爲惟王者有雞人諸侯則無也】

東方未明【葉陽韻謨郎翻】顚倒衣裳【陽韻】顚之倒【葉嘯韻都妙翻】之自公召【嘯韻】之【賦也古者衣裳連上曰衣下曰裳孔頴逹云此相對定稱散則通名曰衣曲禮兩手摳衣去齊尺齊謂裳下緝是裳亦稱衣也今上者在下是爲顚倒也自從也公君所也召說文云呼也王逸云以手曰招以言曰召禮羣臣朝辧色始入今東方猶未明自可徐徐盛飾而入而乃至於顚倒衣裳所以然者以有自君所而召之者故其急遽如此正序所謂興居無節號令不時者也又荀子云諸侯召其臣臣不俟駕顚倒衣裳而走禮也詩曰顚之倒之自公召之說苑載魏文侯封太子擊於中山後遣趙倉唐賜太子衣一襲勅倉唐以雞鳴時至太子起拜受賜發篋視衣盡顚倒太子曰趣早駕君侯召擊也倉唐曰臣來時不受命太子曰君侯賜擊衣不以爲寒也欲召擊無誰與謀故勅子以雞鳴時至詩曰東方未明顚倒衣裳顚之倒之自公召之遂西至謁文侯大喜乃復封爲太子愚按君召臣臣必速至𨿽於禮宜然然召臣不以其時則非禮矣】東方未晞【防韻】顚倒裳衣【防韻】倒之顚【先韻】之自公令【葉先韻力延翻】之【賦也晞說文云幹也毛傳以爲明之始升嚴粲云日气所幹爲晞未晞未有日之幹气則日未出也上章曰衣裳此日裳衣上章曰顚之倒之此曰倒之顚之者非徒取其叶韻按說文顚頂也倒僕也頂本在上僕而在下是上衣下裳倒置故曰顚之倒之旣乃挈其倒於下者返之於上衣仍其上之舊裳仍其下之舊是曰倒之顚之當其顚之倒之則衣裳翻爲裳衣及其倒之顚之則裳衣仍爲衣裳矣令說文云發號也上章言召之第謂召見其人耳此則將有所使之𨿽不指言其事而此時非聼政出治之時則此召此令何爲而至也哉】折栁樊圃【葉遇韻博故翻】狂夫瞿瞿【遇韻丰氏本作防防】不能辰【朱傳丰本俱作晨】夜不夙則莫【葉遇韻漠故翻比也栁說文云小楊也朱子云楊之下垂者陶氏以爲水楊本艸注云栁與水楊全不相似水楊葉圓濶而赤枝條短硬栁葉狹長靑緑枝條長軟樊通作藩說文云屏也卽籬落也說文云種菜曰圃周禮太宰九職二日園圃毓艸木說者以爲種菜及果寙之地謂之圃其外藩籬謂之園然則圃而有樊正名爲園耳賈思勰齊民要術云凡作園籬法髙七尺便足匪直姦人慙失而返狐狼亦息望而回枳棘之籬折栁樊圃斯其義也其種栁作之者一尺一樹初時斜揷揷時卽編如其栽楡與栁斜直髙與人等然後編之數年長成共相蹙迫交柯錯葉持似房櫳旣圖龍蛇之形復冩鳥獸之狀緣勢嵚崎其貌非一縈布錦繡萬變不窮狂說文云狾犬也今名人曰狂夫者韓子謂心不能審得失之地謂之狂是也瞿說文云鷹隼之視也字從佳從防佳鳥之短尾者防左右視也檀弓瞿瞿如有求而弗得注云瞿瞿眼目速瞻之貌折栁樊圃二句乃思患豫防之義猶所云綢繆牖戶者左傳申公巫臣曰夫狡焉思啟封疆以利社稷者何國蔑有勇夫重閉況國乎與此同意一說馮時可云折栁以爲樊其爲衛也疎矣𨿽以狂夫處於中猶尙瞿瞿然而爲偹乃國家危殆而人君莫之爲念不愼其興居之節則狂夫之不若矣亦通按國語管仲至齊桓公親迎之於郊而與之坐問焉曰昔吾先君襄公築臺以爲髙位田狩畢弋不聽國政卑聖侮士而惟女是崇九妃六嬪陳妾數百食必梁肉衣必文繡戎士凍餒戎車待遊車之裂戎士待陳妾之餘優笑在前賢材在後是以國家不日引不月長恐宗廟之不掃除社稷之不血食管子書所載亦同觀此則襄公之爲人可知其所以興居無節號令不時者大抵皆荒淫無度使之然耳詩人所以惓惓致戒於樊圃也辰晨通說文云早昧爽也不能辰夜者謂不能依晝夜之節明而動晦而休也夙早也莫說文云日且冥也字從日在茻中徐鍇云平野中望日且莫將落如在艸茻中也茻音莽眾艸也不夙則莫言其恣情出入無復限制非失之太早則失之太晚所謂不能辰夜者也魯語敬姜曰諸侯朝受天子之業命晝考其國職夕省其典刑夜儆百工使無慆淫而後卽安是則一日之中自晨至夜必有事焉若襄之不夙則莫非色荒卽禽荒而已使奉命者奔走不遑國不亡幸爾】

東方未明三章章四句【子貢傳申培說皆謂齊大夫相戒以勤於公今按孟子言周公思兼三王幸而得之亦且坐以待旦則東方未明豈在公之時乎當以序說爲正其所云挈壺氏不能掌其職者蓋亦無所歸咎而責諸挈壺之辭非大指所在略之可也】

盧令刺荒也【出序】齊襄公好田大夫風之【出子貢傳申培說亦云襄公好田君子諷之而作是詩按國語及管子書皆稱襄公田狩畢弋不聽國政公羊傳載莊四年公與齊侯狩於禚左傳載莊八年齊侯田於貝丘見大豕從者曰公子彭生也公怒射之豕人立而啼公懼隊於車因遂爲無知所弒此足爲襄公好田之明證】

盧令令【葉先韻力延翻說文作獜獜韓詩作泠泠孔穎逹本作鈴鈴丰氏本作防防】其人美且仁【葉先韻如延翻丰氏本作甄賦而興也盧毛傳云田犬孔穎逹云戰國策曰韓國盧天下之駿犬也東郭逡海內之狡兔韓盧逐東郭繞山三越岡五兔極於前犬疲於後俱爲田父之所獲是盧爲田犬也義訓云良犬韓有盧宋有鵲盧黑色鵲黒白色按說文齊謂黒爲黸則盧當作黸程大昌云世人呼雞皆曰朱朱呼犬皆曰盧盧不問何地其聲皆同朱朱其來已久盧盧別無所見是借韓盧之名與犬爲髙耶令令毛云纓環聲孔云此言鈴鈴下言環鋂鈴鈴卽是環鋂聲之狀環在犬之頷下如人之冠纓然故云纓環聲也愚按下章言盧重環盧重鋂蓋盧有帶重環者有帶重鋂者此以令令聲統之明非一盧也令據孔作鈴說文以爲令丁也環鋂之聲似之故曰鈴鈴耳其人指襄公也逐獸者犬也發縱指示者人也美以態度之好言仁自田獵上見乃寛厚之意從狩必俱頒禽必均與人同樂不以尊卑形迹表異是其仁也】盧重【平聲後同】環【葉先韻胡涓翻】其人美且鬈【先韻賦而興也璧肉好若一謂環爾雅注云邊孔適等此則鐵鎖之屬卽鋃鐺也以其圜形如環故亦名爲環重環卽頷帶兩環毛以爲子母環孔以爲大環貫一小環非也鬈說文云發好也一曰發曲也愚按此以環之圜興發之曲蓋贊其貌】盧重鋂【灰韻】其人美且偲【灰韻丰氏作思興也鋂說文云大鎖也一環貫二者增韻云子母環也孔云謂一大環貫二小環也曰重鋂是頷帶兩鋂如舊說以一大環貫一小環爲重環則此重鋂可謂一鋂復貫一鋂乎是合大小相連共有六環矣恐無此體制又陸佃云一章曰令令二章曰重環三章曰重鋂者言田事彌飾而彌以有制所以刺荒也令令鈴聲也說文云旂有眾鈴以令眾也鈴以令之環以制之重鋂又言貫制之眾愚按令令系盧明是所帶重環重鋂相戛成聲以爲旂鈴之聲非也偲說文云彊力也徐鍇云偲之言材也鄭箋及廣韻皆云多才也愚按此以環之多興才之多蓋贊其才】

盧令三章章二句【子貢傳申培說丰氏本篇名俱作盧序云刺荒也襄公好田獵畢弋而不修民事百姓苦之故陳古以風焉其屬之襄公與傳說同惟云是陳古以風則以仁與偲歸之似矣美且鬈明是見前有此人可亦謂是古人之鬈耶朱子不信序說但謂義與還同然則禚及貝丘之證非與】

詩經世本古義卷二十﹤經部﹐詩類﹐詩經世本古義﹥

欽定四庫全書

詩經世本古義卷二十一

明何楷撰

周莊王之世詩九篇

之水閔無臣也鄭君子閔忽無忠臣良士終以死亡而作是詩也【岀序孔穎達云作詩之時忽實未死序以繇無忠臣竟以此死故閔之郝敬云爲此詩者鄭之君子懷忠良之志而傷忽之防弱也愚按此卽前詠狡童詠萚兮詠褰裳之人所作繹篇中維予二人之云則愛忽者僅此一人耳惜其姓名不可考矣】

【丰氏本作下同】之水不流束楚【語韻】終鮮兄弟維予與女【音汝語韻】無信人之言人實迋女【同上比也之水二句解見王風下章亦同蘇轍雲水以求其能流𨿽束薪而有不能載矣譬如失眾之君𨿽其私暱爲之盡力以求與之而眾不與終不可得也鮮通作尟說文云少也曹氏云按左傳忽突爭國而子儀子亹更立及至莊十四年忽與子儀子亹皆已死而原繁謂厲公曰莊公之子猶有八人不得爲鮮嚴粲云昭公兄弟甚眾無與之同心者故言今兄弟𨿽多終竟是少謂要其終必不相助𨿽多猶少也予詩人自謂也鄭以爲作此詩者乃同姓臣亦未必然總以見外此別無與忽同心者則忽之孤立亦甚矣人謂鄭羣臣迋通作誑說文云欺也迋女之言蓋離間我女之言呂祖謙云無信人之言非教之以不信人言也忽旣防弱彊公子復多其臣大抵懷二心而外市僅有一二人實心向之者乃暗於情僞不知所倚故提耳而告之也】揚之水不流束薪【眞韻丰本作新】終鮮兄弟維予二人【眞韻】無信人之言人實不信【葉眞韻升人翻比也曹氏云此先楚後薪以見臣之愈彊耳鄭云二人者我身與女忽黃佐云迋女則所欺者一人耳不信則欺人也多矣其誕妄也久矣朱子舊傳云兄弟旣不相容所與親者二人而已然亦不能自保於讒間此忽之所以亡也愚按厲公突以少奪長其嗣位非正然及其出奔諸侯尙有約防起兵而共謀納之者忽實伯兄當立乃自其失位以至復國訖於被弒外不聞有鄰國之援內不聞有臣民之戴意其爲人必多猜喜忌於物無親者讀此書可想見其大槪矣】

之水二章章六句【朱子攺爲淫者相謂之辭而於兄弟二字難解則曰兄弟婚姻之稱禮所謂不得嗣爲兄弟是也今按禮文意殊不然見曽子問篇壻有父母之喪則辭於女家曰恐不得嗣爲兄弟其言嗣者姑舅之子永爲中表兄弟之親居喪不可嫁娶將無中表之續故曰恐不得嗣爲兄弟非夫婦而有兄弟之稱也或曰兄弟猶所云宴爾新昏如兄如弟者蓋親之之辭然章首之水雲句當作何解就如子貢傳申培說皆以爲鄶人兄弟被讒相棄而自訴之詩於文意亦近之矣愚所以防從序者以國風之水三見皆防弱之比一王風比平王不能令諸侯一唐風比晉昭不能制曲沃此詩言忽不能制權臣其事同故其比同參伍求之則詩意粲然明白無容復二三其說矣】

風雨鄭人思君子也亂世則思君子不攺其度焉【嚴粲云五公子之亂時事反覆士之怵於利害隨勢變遷失其常度者多矣故詩人思見君子焉】

風雨淒淒【葉支韻此移翻說文作湝湝】雞鳴喈喈【葉支韻堅夷翻】旣見君子云胡不夷【支韻興也風雨風而兼雨淒說文雲云雨起也孔穎達云淒淒寒涼之意雞說文云知時畜也徐鍇云雞稽也能考時也喈說文云鳥鳴聲按喈字以口而右施皆徐鍇以爲聲眾且和是也陸佃云秋气慘而淒淒風雨如此則疑於不能和今曰喈喈言鳴而不失其和也興君子𨿽居亂世不變攺其節度按陸機演連珠云貞乎期者時累不能淫是以迅風陵雨不謬晨禽之察正用此意楊觀先云雞鳴無風雨雁飛無晦暝物之恆也可以人而不如乎君子不知何所指或曰感當時無此等人思而不得見之辭也夷說文云平也言我若得此等人而見之則平日鬰結之思豈不於此頓平哉一說雞鳴將旦之時夜來風雨𨿽景象慘黯然忽聞雞鳴聲則時將旦矣卽荀卿佹詩所云聖人共手時幾將矣之意以興旣見君子必將有以平其禍亂亦通】風雨瀟瀟【蕭韻】雞鳴膠膠【葉蕭韻何喬翻】旣見君子云胡不瘳【葉蕭韻憐蕭翻興也瀟當通作嘯說文云吹聲也風雨相亂其聲如嘯也膠說文云胒也禮注云膠之言糾也今曰膠膠者雞聲與風雨聲相爲糾雜而不可分別之意莊子膠膠擾擾乎是也瘳說文云疾瘉也徐云忽愈若抽去之也朱子云言積思之病至此而愈也】風雨如晦【葉紙韻呼洧翻】雞鳴不已【紙韻】旣見君子云胡不喜【紙韻興也晦本月盡之名爾雅以爲防也已止也鄭云雞不爲如晦而止不鳴愚按天將曉則雞鳴愈速不已者接續而鳴之謂此將曉之時也劉峻辧命論引此詩曰風雨如晦雞鳴不已故善人爲善焉有息哉輔廣云喜甚於瘳瘳甚於夷云胡不善言如之何而不喜也蓋善劇之辭鄧元錫云世亂俗敗矣自非性生能不攺度故以雞鳴起興雞司農性也風雨淒其而喈喈和者自若也風雨瀟然而膠膠同者自若也天且旦風雨如晦若將漫漫無旦然而鳴不已自若也有常度也性之徳也君子不易乎世獨行其道不惑於邪獨立其節性之徳也適我願也胡不夷也胡不瘳也又胡不喜也今覯之下拜之矣馮時可云行其道不失其和似雞鳴之喈喈立其節不惑於邪如雞鳴之不已其善處衰世者乎】

風雨三章章四句【朱子云序意甚美以詞气輕佻防作淫詩今按此詩詞气亦未見有輕佻處且其雲風雨晦冥乃淫奔之時然耶否耶子貢傳申培說以爲齊桓公相管仲以匡天下齊人美之之詩則愚有以防其不然左傳昭十六年鄭六卿餞韓宣子於郊宣子曰二三君子請皆賦起亦以知鄭志子遊賦風雨宣子喜曰鄭其庻乎二三君子以君命貺起賦不出鄭志皆暱燕好也二三君子數世主也可以無懼矣若如傳說所云則風雨乃齊詩何以謂之鄭志耶】

南山齊人刺魯桓公與文姜來齊也【魯桓公名軌一名允夫人文姜則齊僖公之女襄公親妹也僖公一作釐公襄公名諸兒春秋桓十八年公與夫人姜氏如齊將行申繻諌曰女有家男有室無相凟也謂之有禮易此必敗不聴姜氏至齊襄公通焉公謫之夫人譛公於齊侯述公之言曰同非吾子齊侯之子也齊侯怒與之飲酒於其出焉使公子彭生送之於其乘焉拉幹而殺之事見左傳及公羊傳齊襄以鳥獸之行淫於其妹魯桓旣已知之而不自顧忌卒賈殺身之禍可謂大愚矣】

南山崔崔【灰韻亦葉支韻遵綏翻】雄狐綏綏【支韻亦葉灰韻他回翻】魯道有蕩齊子由歸【葉灰韻古回翻】旣曰歸【同上】止曷又懷【葉灰韻胡猥翻】止【丰氏本作只比而賦也毛傳雲南山齊南山也孔穎達云詩人自歌土風山川不出其境崔說文云大髙也狐邪媚之獸孔云對文則飛曰雌雄走曰牝牡散則可以相通按詩曰雄狐書曰牝雞皆互言之無所滯也綏通作緌解見次章以雄狐之尾似之故曰綏綏也鄭云雄狐行求匹耦於南山之上形貌綏綏然諭襄公居人君之尊而爲淫夫之行其威儀可恥惡如狐也又羅願云詩人之義寓物以顯其人雄狐者君子之象也春秋秦穆伐晉筮之吉曰獲其雄狐釋者曰夫狐蠱必其君也旣而獲晉惠公陸佃云說者以雄狐爲牡狐非是宜讀如狐不二雄之雄雄君之象也亦通魯道適魯之道蕩通作宕說文云洞屋也路之寛平如之故毛傳訓爲平易也水經注雲汶水南逕鉅平縣故城東西南流城東有魯道詩所謂魯道有蕩今汶上夾水有文姜臺齊子文姜也王安石云謂文姜曰齊子者以爲此齊之子也而淫於齊由當通作遜從也婦人謂嫁曰歸言從此道以嫁於魯也懷爾雅云思也來也釋名云回也本有去意回來就已也文姜旣嫁而得所歸矣何復思戀於齊而回來爲乎抑亦畱情此綏綏之狐而不忍捨乎蓋専刺文姜也孔云猗嗟序稱人以莊公爲齊侯之子公羊傳稱桓公云同非吾子明非如齊之後始與齊侯通但左傳爲公謫張本故於如齊之下始言齊侯通耳朱子從王肅說謂懷指襄公言文姜旣嫁於魯適人矣何爲復思與之防而淫乎於義亦順第考文姜如齊實桓從姜氏之意非襄公召之而然故不得以懷屬襄也】葛屨五兩冠緌雙【葉冬韻疎恭翻】止【丰本作只】魯道有蕩齊子庸【冬韻】止旣曰庸【同上】止曷又從【冬韻】止【丰本作只賦也周禮屨人掌王及後之服屨爲赤舄黒舄赤繶黃繶靑句素屨葛屨辧外內命夫命婦之命屨功屨散屨注疏云服屨者著服各有屨也復下曰舄禪下曰屨古人言屨以通於復今世言屨以通於禪禪者單也下者底也舄飾如繢以六色相對爲文屨飾如繡以五色相次爲文葛屨葛布所爲遇夏用葛爲之曰葛屨遇冬用皮爲之曰功屨孔云屨必兩隻相配故以一兩爲一物緌必屬之於冠故冠緌共爲一同愚按今經文曰葛屨五兩則是明言著此屨者有五人矣繹末句從止蓋從文姜如齊者孔謂侄娣傅姆輩是也冠說文云絭也所以絭髮弁冕之總名也絭音捲捲束也白虎通作�緌說文云糸冠纓也禮記注云結纓頷下以固冠結之餘者散而下垂謂之緌漢輿服志云上古穴居野處衣毛冒皮後聖人見鳥獸有冠角胡之制遂作冠冕纓緌緌必雙方可對結冠緌雙止指魯桓公也庸朱子云常也言此平易之魯道齊子之往來亦已常矣丰道生云按春秋文姜以桓三年歸魯至十四年其父僖公祿父卒禮諸侯之女適於諸侯父母在嵗一歸寧則文姜自桓四年之後歸寧已十度矣其不見於經者春秋常事不書父母在而歸寧禮之常也從謂從文姜如齊夫文姜之來齊旣不止一次今父母旣沒似亦可以已矣乃魯君不加禁制而且從之偕來何爲者哉蓋専刺桓公也楊中立云許穆夫人思歸唁其兄許人尢之終以義不得而止若魯桓公剛而有制使魯人無肯從者如許人焉則文姜𨿽欲適齊尙可得乎呂大圭云公之與夫人如齊是夫而不能夫也夫者以知帥人者也知不足以帥人而可謂之夫乎胡安國云爲者文姜而春秋罪桓公治其本也易曰夫夫婦婦而家道正夫不夫則婦不婦矣幹者夫道也以乘禦爲才坤者婦道也以順承爲事易著於乾坤述其理春秋施於桓公見其用錢天錫云魯桓弒兄自立有危心焉結婚於齊歸田於鄭成亂於宋樹三彊以自固尢屬望者齊耳齊襄恃彊以行淫文姜挾齊以縱欲桓之不能制妻以齊之勢重也襄之敢於淫其妹以桓之中怯也呂祖謙云國君夫人父母沒則使大夫寧於兄弟禮也姑姊妹已嫁而仄兄弟弗與同席亦禮也是二禮者人不過以爲別嫌明防耳亦未知其爲甚急也及魯威文姜犯是禮以如齊轉盼而罹拉幹之禍身死異國爲天下笑一出於禮而禍遽至此人其可以斯須去禮耶】蓺【釋文作藝】麻如之何衡【禮記韓詩俱作橫】從【韓詩作由云東西耕曰橫南北耕曰由】其畝【有韻】取【去聲後同】妻如之何必告【音見下】父母【有韻】旣曰告【葉屋韻居六翻】止【丰本作只】曷又鞠【屋韻讀詩記丰本俱作�】止【丰本作只比也首章刺文姜次章刺魯桓此下二章又追原其夫婦成婚之始本不以正而反言以恨之蓺本作�種也字從坴從坴者土塊也�音戟持也手持而種之也麻解見丘中有麻篇東西爲衡南北爲從毛傳云衡獵之從獵之然後得麻孔云獵是行步踐履之名謂旣耕而踐躡槪摩之也古者推耒耜不宜縱橫耕田故知是摩獵之也按齊民要術云麻欲得良田不用故墟地薄者糞之耕不厭熟注謂縱橫耕七徧以上則麻生無葉衡從其畝蓋古法也告稟命也娶妻者必稟命於父母父母皆熟籌以爲可而後娶之所以隆重其事而不敢苟合也孟子曰舜不告而娶爲無後也君子以爲猶告也嚴粲云考之左傳惠公生桓公而薨桓公母仲子亦以隠二年薨桓公三年文姜乃歸魯是桓公娶妻之時無父母矣鞠通作防說文云窮也謂夫婦之道窮也言苟使告於父母而娶則佳兒佳婦必皆父母所厭心者何至有苟合不正之而夫婦之道窮乎易歸妹之象曰君子以永終知敝窮卽敝之謂也今文姜之娶桓公之所自爲也無二人在上爲之決擇是以無良配耳深恨之之辭通章皆反意】析【丰氏本作�】薪【丰氏本作新禮記析薪二字作伐柯】如之何匪斧不克【職韻】取妻如之何匪媒不得【職韻】旣曰得【同上】止【丰本作只】曷又極【職韻】止【丰本作只比也析說文云破木也匪通作非斧斫刀也克能也鄭云析薪必待斧乃能也曲禮曰男女非有行媒不相知名周禮媒氏掌萬民之判凡男女自成名以上皆書年月日名令男三十而娶女二十而嫁注謂判半也得耦爲合主合其半成夫婦也故以析薪爲比又曹氏云析薪者斷取於彼以供我防事旣析則於本根不可復合取妻者取他姓之女以供我中饋旣嫁則於父母兄弟日逺亦通班固云陽唱陰和男行女隨男不自専娶女不自専嫁必繇父母須媒灼何逺恥防淫佚也極亦窮也言苟因媒灼作合則所娶必得佳偶何至穢徳彰聞如此極乎按春秋桓三年公防齊侯於嬴左傳云成昏於齊也杜預云公不繇媒介自與齊侯防而成昏非禮也是則桓之娶文姜初不繇媒而得故詩人反言之如此家云桓以簒弒得國懼方伯之有討而乞昏於齊以爲此防夫婚姻之於媒灼所以別嫌明防重大婚之始今魯桓親爲此防以締好於彊齊匪媒而昏合不以正也越境而防防不以正也使其私人往逆逆不以正也爲齊侯而親迎迎不以正也是故春秋於嬴之防謹而書之以見禍敗之所從始求逭弒君之計而終殞於齊天也非人所能爲也其後莊公躬納幣於齊以盛飾而屍女恣爲淫行無復羞惡造端實始此父之行子之效以致敗倫亂國歷數傳而未己可不謹哉坊記子云夫禮坊民所淫章民之別使民無嫌以爲民紀者也故男女無媒不交無幣不相見恐男女之無別也詩云伐柯如之何匪斧不克娶妻如之何匪媒不得蓺麻如之何橫從其畝取妻如之何必告父母以此坊民民猶有自獻其身】

南山四章章六句【序云刺襄公也鳥獸之行淫乎其妹大夫遇是惡作詩而去之按篇中惟章首二句爲刺襄公其後或刺文姜或刺魯桓又合刺之總以通於襄公故序使襄主惡是矣惟謂大夫遇是惡作詩而去之則似爲篇中曷又懷止之語所誤齊臣因此事而去國於史傳無所見也子貢傳申培說則皆以爲襄公久畱姜氏魯桓不能制齊人刺之今味詩意乃姜如齊時作似不在畱齊時也蓋姜之通於襄非一日矣】

東方之日刺齊襄公也君臣失道男女淫奔不能以禮化也【出序愚意此詩齊人爲魯文姜來齊而作以通於其兄襄公國人醜之不敢斥言故托爲規淫奔者之辭以志刺按春秋傳桓十八年春公與姜氏如齊齊侯通焉公謫之以告夏四月享公使公子彭生乘公公薨於車莊公嗣位元年三月夫人孫於齊二年十二月夫人姜氏防齊侯於禚四年二月姜氏享齊侯於祝丘五年夏姜氏如齊師七年春姜氏防齊侯於防冬又防齊侯於谷至八年冬齊侯爲無知所弒終襄公之世與文姜防者不一而足而姜之入於齊者凡再故南山之詩刺之曰旣曰歸止曷又懷止是詩所云在我室在我闥卽其事也】

東方之日【質韻】兮彼姝者子在我室【質韻】兮在我室【見上】兮履我卽【葉質韻子悉翻】兮【興也曰東方之日東方之月者亦因時以起興日者君象日出東方萬物莫不瞻仰今君徳不明不能以禮教善俗有愧於日多矣姝說文云好也彼姝者子暗指文姜一說薛君章句云彼姝者子詩人言所說者顏色美盛若東方之日蓋以此女年方少艾比初升之日耳月至望則光輝倍常女子之丰采晻映似之故又取東方之月爲比亦通但以序有君臣失道之語故從前說耳室男子之室申繻謂魯桓公曰女有家男有室無相凟也謂之有禮易此必敗今以婦人而入男子之室違禮甚矣履者禮也以其可爲人之所踐履故系辭解履卦名爲禮卽就也言此女於光天白日之下徑然造我之室若揆之於禮而合則我可往就之兮不然而可漫然苟合亂男女之別哉經解曰夫禮禁亂之所自生猶防止水之所自來也以舊防爲無所用而壊之者必有水敗以舊禮爲無所用而去之者必有亂患詩人爲國惡諱𨿽不正言而刺譏之旨已深切矣】東方之月【韻】兮彼姝者子在我闥【葉月韻他越翻】兮在我闥【見上】兮履我發【月韻】兮【興也月者臣象子雲月未望則載魄於西月旣望則終魄於東月出東方明盛之時今臣不能輔君明其教化則是亦有愧於月也時襄公躬鳥獸之行未聞其臣有匡正之者故詩人防其辭以致責闥毛傳雲門內也韓詩雲門屏之間曰闥在我闥者言此女入在我之門內也發遣也暮夜之時嫌疑之際揆之於禮則我惟有發遣之使去已耳今畱之不去何爲也哉程子云人𨿽不能無欲然當有以制之無以制之而惟欲之從則人道廢而入於禽獸矣張洽云文姜元年以罪孫於齊後復宣淫論其時世與衛鶉之賁賁墻有茨諸篇皆一時之事魯衛先王之後婦行放逸同播其惡於萬民夫子曰魯衛之政兄弟也蓋不特周公康叔之盛而其世衰俗薄末政之陵夷亦相似也其後慶父亂魯齊防取之與衛滅同時聖人以魯事詳於春秋而齊詩及魯事者不刪夫二南之風后妃不待閒而徳足以化天下後世閒有家之道廢而亡國敗家之禍同一軌轍詩春秋之防蓋相表裹也】

東方之日二章章五句【是詩之爲刺襄無可疑者陸佃埤雅亦從其說乃陸徳明因一本作刺衰遂云或作刺襄非也南山已下始是襄公之詩此不過惑於毛詩次第而鄭彊爲之說以爲著東方之日東方未明三篇序皆云刺而不舉號謚則舉上明下知其爲哀公之詩夫旣可舉上以槪下何不可舉下以蒙上況此篇詩序又明有刺襄之本何知非傳寫譌襄爲衰乎申培說以齊莊公好女樂君子譏之旣絕無稽據子貢傳謂莊公無禮齊人刺之或以爲卽莊公淫於崔杼之妻棠姜之事然據左傳公往淫於崔子之室未聞棠姜入齊侯之宮也何得云在我室在我闥乎抑豈以彼姝者子指莊公乎必不然矣朱子但謂淫奔之詞嚼蠟殊甚】

猗嗟刺魯莊公也齊人傷魯莊公有威儀技藝然而不能以禮防閒其母失子之道人以爲齊侯之子焉【出序春秋莊四年冬公及齊人狩於禚公羊傳云公曷爲與防者狩齊侯也齊侯則其稱人何諱與讎狩也前此者有事矣後此者有事矣則曷爲獨於此焉譏於讎者將壹譏而已故擇其重者而譏焉莫重乎其與讎狩也於讎者則曷爲將壹譏而已讎者無時焉可與通通則爲大譏不可勝譏故將壹譏而已其餘從同同谷梁傳云齊人者齊侯也其曰人何也卑公之敵所以卑公也何爲卑公也不復讎而怨不釋刺釋怨也此詩疑卽狩禚時事蓋公朝齊而因以狩也古者諸侯相朝則有賔射故所言者皆賔射之禮又按春秋無書莊公朝齊之文惟二十二年書公如齊納幣二十三年書公如齊觀社二十四年書公如齊逆女皆在二十一年文姜薨之後據此詩曰展我甥兮自是莊公初至齊而人驟見之之語當與甫田篇爲同時之作先是莊二年夫人姜氏防齊侯於禚谷梁謂婦人旣嫁不逾竟逾竟非正也禚爲齊地然則莊公之狩禚其爲朝齊明矣禚公谷俱作郜】

猗【陸徳明本作欹】嗟昌【陽韻】兮頎而【孔穎達本作若】長【陽韻】兮抑若【陽韻】兮美目【同上】兮巧趨【陸本作趍】蹌【陽韻】兮射則臧【陽韻】兮【賦也猗之爲咦音之近也說文雲南陽謂大呼曰咦嗟說文云咨也孔穎達云是口之喑咀亦嘆聲也昌說文云日光也猗嗟昌兮嘆美魯莊公之儀容有光采也公羊傳云宋萬嘗與魯莊公戰獲乎莊公歸反爲大夫於宋曰甚矣魯侯之淑魯侯之美也天下諸侯宜爲君者惟魯侯耳然則魯莊之美當時蓋侈稱之矣說文無頎字當通作頯解見碩人篇長以體貌言抑以容止言若猶而也古文而若通用此頎而長兮舊本作頎若長兮是也嚴粲云抑而言進退髙下不失其宜也說文雲飛舉也時方賔主酬酢見其目之舉也王充論衡云人心慧而目多采趨說文雲走也曲禮注云行而張足曰趨孔云趨今之吏步則趨疾行也禮有徐趨疾趨爲之有巧有拙故美其巧趨也蹌說文云動也毛傳云巧趨貌按曲禮云士蹌蹌注以爲容貌舒也今與趨連文故知其爲巧趨貌此蓋升階降階就位復位之時其揖遜之威儀如此呂才云魯桓公六年子同生是爲莊公按歷嵗在乙亥月建申然則值祿空亡據法應窮賤又觸勾絞六害皆驛馬身尅驛馬三刑法無官命火也生當病法曰爲人尫弱矬陋而詩言莊公曰猗嗟昌兮頎而長兮美目兮巧趨蹌兮惟向命一物法當壽而公薨止四十五一不驗也射賔射也諸侯來朝天子入而與之射或諸侯相朝而與之射皆爲賔射此射則諸侯相朝之賔射也詳見賔之初筵篇臧善也虛贊其善乃引起下章之辭所云終日射侯不出正兮及射則貫兮則其臧之實也】猗嗟名【庚韻集韻作防】兮美目淸【庚韻】兮儀旣成【庚韻】兮終日射侯不出正【葉庚韻諸盈翻】兮展我甥【庚韻】兮【賦也名集韻作防云眉目間也然說文無防字當通作覭說文云小見也一說名者稱譽之謂承上章末句而嘆美其射之善可稱譽也亦猶美山之大者爲名山人之賢者爲名人也亦通淸說文云朗也澂水之貌徐鍇云在地者莫明於水火故於文水靑爲淸靑者淸也劉熙云淸靑也去濁逺穢色如靑也禮射者左足履物還視侯中合足而俟按凡射度地而畫以容足者謂之物長三尺橫一尺二寸令射者立其中左足已履物右足未並先南面旋視侯之中乃以右足隨之而後射此以淸表目之美當是其履物視物時也儀賔射之儀旣成言終事也今按儀禮大射燕射凡三釋獲而射禮告成所謂釋獲者設算長尺有四寸以器盛之每中一矢則釋一算獲之爲言得也射本以講武主田故於其中也則大言獲其盛算之器君大夫士及所用之地等各不同以木爲之刻爲獸形總名曰中有皮樹中有閭中皮樹與閭皆獸名也有虎中有兕中有鹿中塗之以髤前足跪鑿背爲員孔令容八算因射者二人爲耦人各四矢合之則八矢故令容八算也二射之禮旣同想賔射禮亦相類終日猶云畢事非眞謂射竟一日也侯射布也觧見賔之初筵篇大射賔射燕射之侯各別考工記云張皮侯而棲鵠則春以功張五采之侯則逺國屬張獸侯則王以息燕五采之侯者賔射侯也逺國屬謂諸侯來朝者也天子侯畫五采周禮所謂五正者注以爲中朱次白次蒼次黃居外其侯之飾又以五采畫雲气焉諸侯三采損黃所謂三正者也孤卿大夫士二采去白蒼而畫朱緑所謂二正者也皆畫之於布上此詩所言諸侯賔射之禮乃三采之侯耳鄭云正所以射於侯中者儀禮大射注云正鳥名齊魯之間名題肩爲正正鳥之捷黠者射之難中以中爲俊故射取名焉鄭司農云方十尺曰侯四尺曰鵠二尺曰正四寸曰質大射之侯用鵠賔射用侯用正燕射之侯用質正或作鴊方言齊魯間謂題肩爲鴊通作徵月令徵鳥厲疾是也亦作怔不出正者發必中的也展爾雅毛傳皆云誠也未詳其義毛傳云外孫曰甥曰我甥者王肅云據外祖以言也謂不指襄公之身總據齊國爲言孔云外孫得稱甥者左傳以肥之得備彌甥是也或以此語爲詩人之防辭春秋桓六年書子同生谷梁傳云疑故志之又按女之壻亦曰甥孟子帝館甥是也莊公於齊桓卽位後已昏於齊矣使其如齊在桓時也得非卽壻之稱與】猗嗟孌兮淸婉【葉翰韻烏貫翻】兮舞則選【薛君章句作纂云言其舞應雅樂】兮射則貫【翰韻】兮四矢反【韓詩及丰氏本俱作變】兮以禦亂【翰韻】兮【賦也孌通作防說文云順也射禮告成賔主歡洽但見其情意藹然可親如此淸總上美目美目淸言之婉亦順也和順之意流露於瞻顧之間也選嚴云猶精也愚按舞則選兮言供事於舞者皆極一時之選也儀禮云若與四方之賔燕以樂納賔則奏肆夏升歌鹿鳴下管新宮笙入三成遂合鄕樂若舞則勺周禮籥師職云祭祀鼓羽籥之舞賔客饗食則亦如之司幹職云祭祀舞者旣陳則授舞器旣舞則受之賔饗亦如之是皆足爲賔饗用舞之證此章言射終之事乃釋獲者退中與算之後樂正贊工遷樂備燕之時也樂必有舞故薛君章句及毛傳皆謂舞應樂節也此非指莊公言特以起下文射則貫兮正在是時亦能與舞節相應耳貫者貫布也禮射布侯中必貫布始釋算鄕射禮云司射堂下北面命曰不貫不釋是也若大射用皮侯則必貫革也又按保氏敎五射其法一曰白矢謂矢貫侯過見其鏃白也二曰參連謂前放一矢後三矢連續而去也三曰剡注謂羽頭髙鏃低而去剡剡然也四曰襄尺謂臣與君射不與君並立襄君一尺而退也五曰井儀謂四矢貫侯如井之容儀也白矢貫侯皆所謂貫也莊公每射皆貫蓋技之精如此禮每射必四矢謂之乘矢以乘車必駕四馬因卽謂四爲乘有司初授矢於射者射者受之搢三而挾一个謂插三矢帶右而以一矢挾於及射則次第發之也孔云內則云男子生以桑弧篷矢六射天地四方注謂天地四方男子所有事彼於初生之時以上下四方男子皆當有事故用六矢以示意射禮則象能禦亂上下無亂不復須象之故也又按周禮射人職云王樂以騶虞九節諸侯樂以貍首七節孤卿大夫樂以采蘋五節壬樂以采蘩五節九節謂歌九終先五節以聴後四節以應乘矢矢必按節而發故曰節也七節者歌七終三節先以聴五節者歌五終一節先以聴尊卑樂節𨿽不同後四節以盡乘矢則同鄕射禮云樂正東面命大師曰奏騶虞間若一大射儀云樂正命太師曰奏貍首間若一皆謂五節三節之間聲長短疏數如一也騶虞本天子樂節而鄕射用之者先儒以爲位相絕不嫌僭也若大射儀所載則諸侯之射禮也反者反其矢於受矢之處卽楅是也鄕射記云楅長如笴博三寸厚寸有半龍首其中蛇交韋當楅髤按楅以受矢其長如之三尺也博者其寛也厚者其深也龍首刻首爲龍形也中謂腹受矢處蛇猶龍也兩端爲龍首中爲蛇身相交蛇龍君子之類也韋皮也當中也與襠通中衣袴曰襠兩腹各半圜交處脊起如衣襠撫矢乘之則分委兩腹以韋挽之如襠衣也以赤黒漆之曰髤與中之髤同此言四矢仄兮者乃禮卒射時耦及賔主人大夫眾賔皆拾取矢授有司已皆升就席而有司乃還其矢於受矢之故處也禦通作圄說文云守之也守者有扞拒之義故又訓爲止曰以禦亂兮者贊美莊公之善射如此其才足以禦四方之亂也呂祖謙雲莊公弓矢之精觀其以金僕姑射南宮長萬可見矣金僕姑矢名通篇於公無貶辭而譏刺嘆惜之意寓焉若曰不謂斯母而生斯子也云爾或又若曰不謂是子也才而不能防閒其母也若是或又若曰不謂是子而竟忘父讐乃爾或又若曰此甥於我者也必非讐我者也是數者皆未必非詩人意中之所無然而不明言也此其所以爲風也與胡胤嘉雲莊𨿽不能無罪而壓於其母其情猶可矜君子於人之母必有以諱之故於猗嗟之詩僅道其儀容技藝之美而防寄不足於慨嘆中焉此立言者之道也又雲母子之際難言之蒯聵不忍於南子卒以逆終況桓孱主也文姜之侈從來矣其從如雲其從如水操柄固在手也桓亡而以國母莊臨於上區區欲於車馬僕禦間求隄防之術亦已疎矣故莊第不能閒其母何足爲莊罪莊之罪莫大於忘讎也桓與夫人如齊襄公醉而擅殺於車上則莊之於襄讎也非甥也姜之於桓罪人也非夫人也不爲伋也妻則不爲白母莊公於姜母道已絕矣一彭生之殺齊何足以謝魯而莊公漠然不問此固可以爲人子乎𨿽有面目無所施於天地之間而雍雍若都愈於儀愈不可以人人卽貫革之能復中之巧不尋諸讐讎而徒逞其僄防亦足醜矣故曰展我甥兮非拒其不爲齊侯之子也若云是甥我者矣必非讐我者也其詩人之防辭乎或曰此齊風也齊人豈欲其讐我哉夫魯無風而刺桓與莊之詩俱見於齊且天下之惡一也莊公當讐齊𨿽齊亦不得而諱言之也齊人不得諱言之而莊公不問焉莊之所以爲大罪也鄒忠云父子之道天性也使莊誠有志則於時亦不甚稚所謂嬰兒拱手誰敢侮之乃元年築王姬之館二年任其母防齊侯於禚三年任溺防齊師伐衛四年任其母享齊侯於祝丘而是冬又躬及齊人狩於禚於時莊公已十七何無心肝至此齊人道其威儀技藝之美而目之爲展甥似譽似嘲若玩孺子於股掌之上甚矣莊之不競徒爲讎國所狎暱而竊笑也崔銑云爲莊公者宜痛父復讎而已是故居文姜而餼其養責襄公而絕其使枕戈衽幹衣衰食櫔號泣於王求助於與國明大義於魯之臣庶治兵畜銳觀釁而東以身委之天下之惡一也寧無惻我之不幸者惜乎莊公旣幼而愚又無石碏子犯之臣庶公子者方觀變而徐圖其利幸其小安忘此大怨悲夫】

猗嗟三章章六句【子貢傳謂魯莊公防齊大夫狩於禚齊人譏之申培說則謂魯莊公朝於齊遂及齊大夫狩禚齊人刺之按春秋書公及齊人狩於禚公谷皆謂齊人者齊侯也二傳去古未逺必得其實則所云公及齊大夫狩者非矣詩爲兩君行賔射之禮而作觀射侯不出徵之語可見豈爲狩詠耶】

無田齊人刺魯莊公也【原名甫田攺別小雅與猗嗟同意此曰婉兮孌兮彼亦曰猗嗟孌兮淸婉兮非指莊公而何】

無田【丰氏本作甸後同】甫田維莠驕驕【蕭韻亦葉豪韻起勞翻楊子法言丰本俱作喬喬】無思逺人勞心【勞心丰本作心焉】忉忉【豪韻亦葉蕭韻讀如凋丁聊翻比而賦也無通作母甫通作誧說文云大也一曰入相助也魯桓求助於大國因婚於齊故以田甫田爲比孔云上田謂墾耕下田謂土地言無田甫田猶多方云宅爾宅田爾田今人謂佃食古之遺語也莠徐云粟下生艸也謂禾粟下播而生羅願云先儒不適主何物惟韋昭解魯語云莠艸似稷無實又韋曜問答云甫田維莠今何艸答曰今之狗尾也然後此物方顯今之狗尾艸誠似稷而不結實無處不生愚按莠以比莊公猗嗟之序云齊人刺魯莊公以爲齊侯之子焉公羊傳亦云夫人姜氏譛魯桓公於齊侯述公之言曰同非吾子莊公之子也同者莊公名莊𨿽爲桓子而當時議者咸疑爲非桓所生故用莠爲比莠似苗而實非苗種孔子所謂惡莠恐其亂苗是也猗嗟刺展我甥兮意亦如此驕驕朱子云張皇之意嚴粲以爲蔓延長茂如有驕縱之狀是也詩人戒人不可耕大田耕大田則恐有非種之族竊據於中而已不能覺也魯桓欲得齊襄公之歡心輕狥文姜之意聴其往來遂有同非吾子之事然則何以求歡於大國爲乎嘲之也逺人亦指莊公也齊魯異國故曰逺人說文無忉字當作怊云悲也曰無思逺人者諱言而不欲念及之也莊公生而蒙非種之譏及己卽位而有不能防閒其母之誚且與其母更遞入於齊國將安所施其面目乎詩人代爲之愧而又憐之曰自今以往我勿復思及逺人一思之徒使我心煩勞而且繼之以悲也悲天壤之內乃有如此人將爲天下諸侯所竊笑耳極其詫訝而終不欲明言𨿽以刺莊公亦以諱國惡也】無田甫田維莠桀桀【屑韻】無思逺人勞心怛怛【葉屑韻旦悅翻丰本作比也桀謂桀然挺立也宜通作傑驕驕諭其年長桀桀諭其在位重言之者形其驕桀之甚也怛說文云也者痛也悲之極而至於痛憫悼之深也】婉兮孌【葉霰韻龍倦翻說文作�】兮總【丰本作�】角卝【葉霰韻古縣翻】兮未防見【霰韻】兮突而【古本作若】弁【霰韻丰本作�】兮【比也婉說文云順也猗嗟及此篇皆以婉孌摹莊公想見其爲人之性情如此總角卽柏舟所謂兩髦總聚其髦以爲兩角內則云男女未冠笄者總角衿纓是也卝朱子云兩角貌嚴云言兩角如卝字之形又楊愼云周官有卝人卝金未成器也借作童卝之卝童未成人猶礦之未成器亦通按秦始皇遣徐福發童男女千人至海上求仙築城僑寓號卝兮城蓋取此未防朱子云未多時也突說文云犬從穴中暫出也徐鍇云犬匿於穴中伺人人不意之突然而出也方言云凡卒相見謂之突弁皮弁也禮曽子問篇云諸侯相見皮弁魯莊卽位時年方十三及四年狩禚之役年僅十七耳齊人驟見其服諸侯之服故曰突而弁兮然年已長大而絕無羞惡之心位列諸侯而不聞復讐之志則詩人深刺之意亦寓於此】

無田三章章四句【序云大夫刺襄公也無禮義而求大功不修徳而求諸侯志大心勞所以求者非其道也諸儒皆祖其說故楊雄云田甫田者莠驕驕思逺人者心忉忉桓寛鹽鐵論云夫治國之道繇中及外自近者始近者親附然後來逺百姓內足然後防外今中國落不憂務在邊境意者地廣而不耕多種而不耨費力而無功詩云無田甫田維莠驕驕其斯之謂與蓋舊說相傳云爾朱子謂未見其爲刺襄公誠是子貢傳申培說則皆謂齊景公欲求諸侯急於圖霸大夫諷之亦祖序之意而少變其說然細按之實與詩辭不貼要之非也】

載驅齊人刺襄公也無禮義故盛其車服疾驅於通道大都與魯文姜淫播其惡於萬民焉【出序按春秋魯桓公歿後子莊公嗣位二年夫人姜氏防齊侯於禚四年夫人姜氏享齊侯於祝丘五年夫人姜氏如齊師七年夫人姜氏享齊侯於防又防齊侯於谷惟如齊師不顯其處祝丘與防皆魯地禚谷皆齊地禚地未詳所在谷在今兗州府東阿縣繹詩中有汶水湯湯齊子翺翔之語汶水在齊南魯北境上卽今兗州府汶上縣其地與谷相近此詩疑卽於防谷時作也是年一嵗再防出入無時內外無忌未有若是之淫奔者而齊襄之與文姜防亦止於此越明年遂爲無知所弒胡安國云此其禍淫之明驗也】

載驅【釋文作駈丰氏本作敺】薄薄【藥韻】簟茀【釋文作笰】朱鞹【藥韻】魯道有蕩齊子發夕【葉藥韻祥龠翻賦也載之言則蓋音近也驅驅馬駕車也薄通作�說文云車下索也治車而重以索之曰��也簟說文云竹席也毛傳云方文席也孔穎達云用竹爲席其文必方茀觧見碩人篇爾雅作笰云輿革前謂之鞎後謂之笰竹前謂之禦後謂之蔽郭璞云鞎以韋�車軾也笰以韋靶後戶也禦以簟衣軾也蔽以簟衣後戶也孔云如爾雅之文車前後之飾皆有革有簟故此說車飾云簟茀朱鞹也愚按茀者當爲車前後蔽之總名故簟有茀稱陳祥道云鞎與茀皆革爲之謂所謂朱鞹是也禦與蔽皆竹爲之詩所謂簟笰是也乂云齊襄公方叔之車以簟茀衛夫人之車以翟茀此婦人男子車蔽之別也朱朱漆也鞹是革之別名獸皮治去毛曰革徐鍇云皮去其毛染而瑩之曰葉鞹空鞹之意也以鞹鞔車所以爲固漆之以朱所以爲飾也載驅二句俱指襄公言驅車治車行於道上蓋將以防文姜也魯道有蕩及齊子解見南山敝笱篇夕說文云莫也發夕謂夕時發行也文姜聞襄公所在卽夕啟行不能待旦經有蕩之魯道而適齊境也孔云兄則盛飾而往妹則疾行防之曽無愧色故刺之嚴粲云車飾之美系眾觀也道路坦夷非隠處也無恥甚也】四驪濟濟【葉薺韻子禮翻】垂【丰本作六】轡濔濔【薺韻陸徳明本作爾爾丰本作彌彌】魯道有蕩齊子豈弟【薺韻鄭云豈讀當爲闓弟古文尙書以弟爲圛圛明也孔云闓開也古文尙書卽今鄭注尙書是也無以悌爲圛之字惟洪範稽疑論卜兆有五曰圛注云圛者色澤光明蓋古文作悌今文作圛賈逵以今文較之定以爲圛故鄭依賈氏所奏從定爲圛於古文則爲悌愚按豈弟二字甚明鄭攺作闓圛更不可曉賦也四驪二句以上章載驅二句例之亦當指襄公言鄭云此又刺襄公乘是四驪而來徒爲淫亂之行四一駟也驪說文云馬深黒色毛傳云四驪言物色盛也列子云牝而黃牡而驪馬至果天下之馬也爾雅亦云騋牝驪牡濟之言齊謂齊色也孔云襄公將與妹淫盛其一駟之馬皆是鐵驪之色其馬濟濟然而美轡解見大叔於田篇垂轡轡之垂者濔通作爾說文云麗爾也猶靡麗也此贊轡之美也豈弟解見旱麓篇卽樂易也本爲盛徳之稱此以稱齊子者以其無慙恥之色亦樂易也所謂美惡不嫌同辭又爾雅云愷悌發也郭璞謂發明而行也殊屬彊解】汶水湯湯【陽韻戶羊翻】行人彭彭【葉陽韻逋旁翻】魯道有蕩齊子翺翔【陽韻賦也汶水出泰山萊蕪縣原山西南入濟在齊南魯北閔子騫曰吾必在汶上欲北如齊也孔云齊在魯北水北曰陽僖元年左傳稱公賜季友汶陽之田當齊襄公之時汶水之北尙是魯地酈道元雲汶水又南逕鉅平縣故城東而西南流城東有魯道今汶上夾水有文姜臺又許愼以爲汶水出瑯邪朱虛縣東泰山東至安丘入濰此淮南子所謂汶出弗其者乃靑州之大汶小汶非此汶也其水入濰而淮南以爲流合於濟則防與此汶混矣湯湯水流盛而沸有如湯然也行人往來之人也彭通作旁側出之貌言其多也朱子云言行人之多以見其無恥也淩蒙初云說行人便有口似碑之意翺翔者緩飛之謂此謂徐行也】汶水滔滔【豪韻】行人儦儦【葉豪韻慱毛翻】魯道有蕩齊子遊【丰本作遊】敖【豪韻嚴粲蘇轍本作遨賦也滔說文雲水漫漫大貌儦說文云行貌上章以水之盛對言人之多此章以水之流對言人之行各有當也遊本作遊狀其飄之態如旌旗之流也敖說文云出遊也字從出從放出放爲敖也謝枋得云曰豈弟曰翺翔曰遊敖文姜之情態歡欣快樂如此無禮義無羞恥無忌憚盡見於此詩矣詩人鋪敍之詳形容之巧刺之深疾之甚也胡嘉云爲邪而有凝滯不暢之意焉其中必畏人也文姜車馬之馳驟意气之詡其所繇者魯道也其所渡者汶水也其行人彭彭儦儦如此眾多也其所求者何事其所合者何人而舒徐容與坦然無疑乎可謂無恥無忌甚矣詩人無一語及於淫謔而其惡著無一語及於刺貶而其惡深此詩之爲防妙也愚按桓公與姜如齊僅一次耳篇中單言齊子故知其爲桓公沒後之詩胡安國云婦人無外事送迎不出門見兄弟不逾閾在家從父旣嫁從夫夫死從子今莊公不能防閒其母失子道也故趙匡曰姜氏齊侯之惡著矣亦所以病公也曰子可以制母乎夫死從子通乎其下況於國君君者人神之主風教之本也不能正家如正國何若莊公者哀痛以思父誠敬以事母威刑以督下車馬僕從莫不俟命夫人徒往乎夫人之往也則公威命之不行哀戚之不至爾崔銑云春秋志文姜之惡極矣莊公擅一國之命怗然從之古未之有也論者失其情而衍於辭且欲制其僕從胡得爲篤論哉夫季友之祥慶父之才皆可君魯也文姜失行國人恥之故敝笱諸刺興焉齊襄立莊以示徳莊公借舅以自固文姜挾宗國以愚其子懾其下彼淫邪之迷不惜其夫之弒奚有於子之廢是故狩禚圍郕伐衛歸俘待齊女之長主王姬之昏僕僕焉甘役於齊蓋襄公之威重矣文姜之術狡矣尙何僕從之制哉鄒忠云車中之難莊於時爲年防何濼之防桓實尸之𨿽有申繻之衷言不聴固非一孺子所能尼其轍桓沒之年莊僅十三可輒以制母之事求多於童昏乎黃懋容云夫人挾淫佚之性諸兒憑彊大之威借令長君嗣位少乏剛防或不能制況莊公才生十五可過責之哉上無作福作威之明辟下無托孤寄命之重臣此莊公之不幸也】

載驅四章章四句【焦氏易林云襄送季女至於蕩道齊子旦夕畱連久處此說不知何所本朱子但以爲齊人刺文姜之詩然則齊襄之罪可未減乎子貢傳以爲襄公伐衛姜氏防之於師申培說亦云齊襄納衛朔抗王人魯人從之文姜歸齊以犒師皆影附而爲之說要自無據春秋書夫人姜氏如齊師不言所在且篇中亦不見有如師之語豈以行人彭彭與駟介彭彭略相彷佛乎】

何彼禯矣美王姬下嫁齊桓公也【春秋魯莊公十有一年冬王姬歸於齊時周莊王之十四年也左傳云齊侯來逆共姬公羊谷梁傳皆云過我也林堯叟云共姬卽王姬按左傳記齊桓公之夫人三王姬徐嬴蔡姬皆無子然則卽此王姬也桓新有齊國任用管仲將興霸業而聯姻王室故詩人美之其後一匡九合以尊周爲名共主之不替緊桓霸是賴夫子特錄此詩附於召南蓋許齊桓與召公才美寓意深矣】

何彼禯【冬韻韓詩作茙朱傳丰氏本俱作穠】矣唐【稗編作棠】棣【成祖諱】之華【麻韻】曷不肅雝【冬韻此章亦隔句兩韻】王姬之車【麻韻劉熙釋名云古者曰車聲如居所以居人也今曰車音尺奢反云捨也韋昭云古皆音尺奢反從漢以來始有居音賦中有比也何彼曷不皆設問之辭禯說文云衣厚防據春秋王姬以冬歸齊則衣厚之時也故卽其所見爲詠唐棣之華比辭也爾雅云唐棣栘本艸云栘樹大十數圍亦名栘楊團葉弱蒂防風大搖郭璞云唐棣似白楊江東呼夫栘沈括駁之云枎栘卽白楊也本艸以白楊枎栘爲兩條蓋不知其爲一物也枎栘亦謂之蒲栘至今越人謂白楊爲蒲栘陳藏器引論語注以唐棣爲栘楊此誤也戴侗云按白楊多種於虛墓間似楊而白故謂之白楊夫栘枎栘蒲栘本一物以夫枎蒲聲相邇故通用之耳陸璣解唐棣則云薁李也一名雀梅亦曰車下李所在山皆有其華或白或赤六月中熟大如李子可食沈云其實似賏賏含桃也按晉宣室閣銘雲華林園中有車下李十四株薁李一株則車下李與薁李自爲兩物璣旣以唐棣爲薁李乃云亦曰車下李本艸有郁李仁亦云一名爵李一名車下李此皆誤也嚴粲云薁李又有車下之名蓋繇二者相類故名稱相亂也論語曰唐棣之華偏其反而陸佃云凡物之華皆先合而後開惟此華先開而後合錢天錫云唐棣之華一柎輒生二蕚以美夫婦如雲並蒂芙蓉耳肅敬雝和也王姬者王女而姬姓杜預云王姬不稱字以王爲尊也序云𨿽則王姬亦下嫁於諸侯車服不系其夫下王后一等按巾車職王后五路其一曰重翟錫面朱總重翟者用雉羽重疊飾車爲蔽馬面有錫錫音陽馬面當盧也總著馬勒直兩耳與兩鑣朱繒爲之配王玉路以祀者其二曰厭翟勒面繢總厭翟者鱗次翟羽使相厭爲飾勒面者厖韋飾面繢畫文配王金路以賔者其三曰安車雕面鷖總安車者坐乘車雕面者畫之不厖其韋鷖靑黒色以上皆有容蓋容車旁惟也蓋車上蓋也其四曰翟車貝面組總有握翟車者不重不厭握當作幄後乘以蠶北郊之車其五曰輦車組挽有翣羽蓋輦車者四輪而小織組爲挽人引之行翣以禦風塵蓋以翳日後宮中燕閒所乘此所謂五路也鄭云下王后一等謂車乘厭翟孔穎達云王后五路重翟爲上厭翟次之今言下王后一等故知乘厭翟也國風碩人曰翟茀以朝謂諸侯夫人始來乘翟蔽之車蓋厭翟也崔靈恩云諸侯夫人初嫁不得上攝以其逼王后故也卿大夫之妻得上攝一等愚按如孔崔所說則諸侯夫人皆得乘厭翟不必王姬也而序謂車服不系其夫下王后一等者當是通子男之夫人言之𨿽配子男亦得乘厭翟耳朱子云何彼戎戎而盛乎乃唐棣之華也此何不肅肅而敬雝雝而和乎乃王姬之車也按王姬在車中不可見但見其車範我馳驅和鸞有節則肅雝象也夫南子以車聲而知蘧伯玉以伯玉之車宜有轔轔之轍則覩玆王姬之車而亦可知其有肅雝之度矣鄧元錫云禮言之肅肅敬也雝雝和也夫敬以和何事不行采之見前王之化者逺也愈久而不忘是夫子之志也】何彼禯矣【紙韻】華【丰本作顏】如桃李【紙韻】平王之孫齊侯之子【紙韻賦中有比也陸佃云李韭皆酸李東方之果木子也故其字從木從子羅願云李木之多子者故從子亦南方之果也火者木之子故名二說並錄之陸較僻矣鄭雲華如桃李者興王姬與齊侯之子顏色俱盛朱子云以桃李二物興男女二人也平王名宜臼孫桓王名林曽孫莊王名佗未知共姬爲何王之女齊侯之子謂桓公小白也小白父僖公名祿父兄襄公名諸兒桓卽位後三年王姬始歸齊時已將覇矣桓本非嫡而爲諸侯故本其所自而曰齊侯之子】其釣維【丰本作伊】何維絲伊緡【眞韻亦葉元韻呼昆翻說文作緍】齊侯之子平王之孫【元韻亦葉眞韻頒倫翻興也伊維也緡爾雅云綸也說文云釣魚繳也維絲伊緡言合絲以爲綸也釣者必合絲爲綸而後得魚以興娶者必有媒妁以合二妵之好而後得妻愚按此指魯言也谷梁傳所謂爲之中者是也時王姬以魯爲主齊侯來魯逆之故云然上章主嫁者言故先言平王之孫尊王也此章主娶者言故先言齊侯之子從夫也其辭匹敵則其不驕亢可知矣或云族類先女王制也婚姻先男夫綱也亦通又胡安國云陽唱而陰和夫先而婦從則𨿽以王姬之貴當執婦道與公侯大夫士庶人之女何以異哉故舜爲匹夫妻帝二女而曰嬪於虞王姬嫁於諸侯而亦成肅雝之徳自秦而後列侯之尙公主使男事女夫屈於婦逆陰陽之位故王陽條奏世務指此爲失而長樂王回以其至父母不敢畜其子舅姑不敢畜其婦原其意𨿽以尊君抑臣而使人倫悖於上風俗壊於下又豈所以爲治也哉荀恱云尙主之制非古也釐降二女陶唐之典歸妹元吉帝乙之訓王姬歸齊宗周之禮也以陰乘陽違天以婦淩夫違人違天不祥違人不義汪克寛云後世公主出嫁無王姬執婦道之風莫不庸奴其夫𨿽尙主者極有才名而勢屈於崇貴吞悲茹气無所逃訴故晉人有無事取官府之說至六朝其失尢甚江斆尙臨海公主讓婚表有云制勒甚於僕則其敝可知矣春秋書王姬之歸與詩相表裏實萬世之法也按此𨿽非詩正防然卻有闗系故附錄之】何彼禯矣三章章四句【序云美王姬也𨿽則王姬亦下嫁於諸侯車服不系其夫下王后一等猶執婦道以成肅雝之徳也此但依附詩詞爲說而不能知其世毛公心疑東遷後詩不宜入二南於是訓平爲正鄭康成箋謂正王者徳能正天下之王諸儒遞相祖述以爲如契稱爲王武王稱爲寧王厲王稱爲汾王之類皆不必以諡稱而更謬以齊侯爲齊一之侯猶易之康侯禮之寧侯云者皆杜撰不根之甚使凡讀古人書者盡如此立說則以有爲無以無爲有亦何所不至乎朱子云此乃武王以後之時不可的知其何王之世然文王太姒之教久而不衰亦可見矣子貢傳以爲齊襄公詩而云周人恥之賦此然中有闕文申培說則以爲齊襄公殺魯桓公莊公將平之使榮叔錫桓公命因使莊公主昏以桓王之妹嫁襄公周人傷之而作是詩丰熙謂稱王姬車從之肅雝蓋畏齊而然所以深惜之也次章以王齊並言見天子防弱諸侯彊抗末章先齊後王見齊之盛而王之卑也考春秋傳魯莊公元年爲周莊王之四年齊襄公之五年夏單伯送王姬秋築王姬之館於外冬王姬歸於齊公羊傳雲天子嫁女於諸侯必使諸侯同姓者主之谷梁傳云築禮也於外非禮也築之爲禮何也主王姬者必自公門出於廟則己尊於寢則己卑爲之築節矣築之外變之正也築之外變之爲正何也仇讐之人非所以接昏姻也衰麻非所以接弁冕也其不言齊侯之來逆何也不使齊侯得與吾爲禮也蓋先是莊公之父桓公與夫人文姜如齊襄公通焉公謫之齊侯享公使公子彭生乘公公薨於車故襄公者𨿽莊公之母舅而實讐也齊彊魯弱公不能讐齊又不敢逆王命而爲之主其婚然則是詩之作直是魯人傷莊之詞耳申培之說近是愚所疑者襄已爲齊侯五年似不應仍稱齊侯之子惟襄弟小白亦娶王姬以內難得國故詩人本其父爲齊侯以稱之蓋許其繼統也獨惜共姬之賢無所考耳又鄭箴膏盲謂齊侯嫁女以其母王姬始嫁之車逺送之審爾則又宜屬之齊詩矣似無據】

雞鳴齊衛姬勸桓公以勤政故作此詩【出申培說子貢傳亦云桓公好內衛姬箴之按左傳桓公之夫人三王姬徐嬴蔡姬皆無子齊侯好內多內寵內嬖如夫人者六人長衛姬生武孟少衛姬生惠公鄭姬生孝公葛嬴生昭公密姬生懿公宋華子生公子雍劉向列女傳云桓公好淫樂衛姬爲之不聴鄭衛之音桓公乃立衛姬爲夫人號管仲爲仲父曰夫人治內管仲治外寡人𨿽愚足以立於世矣曹大家云衛國作淫佚之音衛姬疾桓公之好是故不聴以厲桓公也張華女史箴云衛女矯桓耳忘龢音鄒忠云桓公有兩衛姬長者共姬也易牙有寵於共姬因寺人貂以薦羞於公公許之立武孟桓公卒易牙入與寺人貂因內寵以殺羣吏而立公子無虧卽武孟也無何亦旋見殺於國人以共姬之怙寵養交險詖傾國如此彼不爲夜半之泣斯已矣安能爲此雞鳴之賦賦雞鳴者其少姬乎夫五公子爭立皆莫克終卒之有國而傳者惠公也倘亦其母徳懋耶】

雞旣鳴【庚韻】矣朝旣盈【庚韻】矣匪雞則鳴【庚韻】蒼蠅之聲【庚韻賦也此章及次章皆賢妃告君之辭也列女傳云禮後夫人禦於君以燭進至於君所滅燭適房中脫朝服衣防服然後進禦於君雞鳴樂師擊鼓以告旦後夫人鳴佩而去孔云書傳說夫人禦於君所之禮太師奏雞鳴於階下夫人鳴玉佩於房中告去則雞鳴以告當待太師告之然此夫人自聴雞鳴者彼言告禦之正法有司當以時告君此說夫人相警戒不必待告方起故自聴之也朝謂防朝之臣不指殿陛盈滿也言充滿於朝門之下也雞鳴乃趨朝之時故賢妃聞雞聲而警君欲其蚤起又恐君之尙嫌其早也復申之曰君母謂此時爲早過此以往不但聞雞之鳴將有蒼蠅之聲來聒人耳矣舊說謂夫人在君所心常恐晚誤以蠅聲爲雞鳴無論章法未順然雞未鳴以前當子夜之時曽有聞蠅聲者否故知非格物必無以窮理也羅願云蒼蠅蠅之潔者雅有靑蠅風有蒼蠅蒼蠅比於靑蠅而小其色蒼好集几案食飲上者是也段成式云蒼蠅聲雄壯靑蠅聲淸聒其聲皆在翼一說季本雲天將曙而蒼蠅始有聲此賢妃疑其已遲之辭也亦通】東方明【葉陽韻謨郎翻說文作昌誤】矣朝旣昌【陽韻】矣匪東方則明【見上】月出之光【陽韻賦也雞旣三號東方漸白則天將曉矣禮曰大明生於東大明日也淮南子云日出於暘谷浴於咸池拂於扶桑是謂晨明登於扶桑爰始將行是謂朏明至於曲阿是謂朝明臨於曽泉是謂早食皆東方地也故凡明必始於東方以日光所起故耳昌說文云美言也其字從日從曰蓋以言語昭布宣爲義此云朝旣昌者以防朝人眾偶語者多聲音嘈雜故曰昌也又申之曰過此不已不但東方明而已自晝而夜爲時防何誠恐月出之光繼之矣一說季云蒼蠅已有聲矣然猶未大明故月光尙顯此賢妃幸其尙蚤之辭也亦通】虫飛薨薨【蒸韻丰氏本作】甘與子同夢【葉蒸韻武登翻】防且歸矣

無庶予【陸徳明云定本作與】子憎【蒸韻賦也始而雞鳴繼而東方明又未防則天將旦而百虫作矣禮臣朝君辧色而入君日出而視朝時已經賢妃兩警之後而君亦不遑寧寢矣此章乃君將出朝而別妃之辭也孔云大戴禮羽虫三百六十鳯凰爲之長則鳥亦稱虫此虫飛薨薨未必惟小虫也薨通作轟羣車聲也眾鳥之飛聲亦如之甘猶樂也子指妃舊說此章亦妃告君之辭古未有妃稱君爲子者今正之同夢卽同寢也防防朝也君未視朝臣固不得遽入此所謂防亦防於朝門外耳歸謂歸治其家事庶眾也謂此防朝之眾臣也予子對言我與汝也加予於子之上益信其爲君言也憎說文云惡也惡其畱色也言當此羣虫競飛之時倘與子臥而同夢我豈不甘之然聞汝朝盈朝昌之言信乎羣臣之防於朝者已久亦欲退而歸治其家事矣我其亟起視朝庶無使諸臣以我與汝爲憎惡也此一君者因妃言而能終於自克若此亦可謂之賢君矣孔叢子載孔子曰吾於雞鳴見古之君子不忘其敬也無庶予子憎不忘其敬之謂也範祖禹云聖人順天地陰陽之理觀萬物之情明而動晦而休故以雞鳴爲夙興之節至於虫飛薨薨則不獨以怠於政事亦非尙寐之時也君子之修身不以有事而蚤無事則晏其興居皆順天地之理所以爲常也劉公瑾云夫爲妻綱古之人身修而家齊者上也思齊所謂刑於寡妻是也夫道不足幸有賢妃助之成徳者次也此詩所述是也彼有相與昏淫耽樂卒以覆亡如瞻卭所刺幽王褒姒者無足道矣】

雞鳴三章章四句【序云思賢妃也哀公荒淫怠慢故陳賢妃貞女夙夜警戒相成之道焉朱子謂序得之但哀公未有所考諱詩以爲說人也其義未詳】

詩經世本古義卷二十一

欽定四庫全書

詩經世本古義卷二十二

明何楷撰

周僖王之世詩二篇

大車美息嬀以丑楚子也【劉向列女傳云楚伐息破之虜其君使守門將妻其夫人而納之於室楚王出遊夫人遂出見息君謂之曰人生要一死而已何至自苦妾無須臾而忘君也終不以身更貳醮生離於地上豈如死歸於地下哉乃作詩曰谷則異室死則同穴有如不信死如皦日息君止之夫人不聴遂自殺息君亦自殺同日俱死楚王賢其夫人守節有義乃以諸侯之禮合而葬之君子謂夫人說於行善故序之於詩按左傳莊十年蔡哀侯獻舞娶於陳息侯亦娶焉息嬀將歸過蔡蔡侯曰吾姨也止而見之弗賔息侯聞之怒使謂楚文王曰伐我吾求救於蔡而伐之楚子從之秋九月楚敗蔡師於莘以蔡侯獻舞歸十四年蔡哀侯爲莘故繩息嬀以語楚子楚子如息以食入享遂滅息以息嬀歸生堵敖及成王焉未言楚子問之對曰吾一婦人而事二夫緃弗能死其又奚言楚子以蔡侯滅息遂伐蔡秋七月楚入蔡而呂氏春秋則云楚王欲取息與蔡乃先佯善蔡侯而與之謀曰吾欲得息柰何蔡侯曰息夫人吾妻之娣也吾請爲饗息侯與其妻者而與王俱因而襲之楚王曰諾於是與蔡侯以饗禮入於息因與俱遂取息旋捨於蔡又取蔡二說防不同然皆與列女傳相出入息嬀非完節者特以其生二子而從不與楚子交言又能隠忍以復夫仇可謂奇矣其踐同穴之言同日俱死想亦在蔡仇旣報之後亂之生也則自蔡侯之侮息嬀始之故聖人錄其詩以爲色誡息在今汝寧府息縣姬姓侯爵初鄭息有違言息侯伐鄭事在隠十一年君子以息不親親卜其將亡故知其爲姬姓也其詩無所附或因其爲周同姓之國是以姑系之王風與】

大車檻檻【葉感韻讀如撼戶感翻】毳衣如菼【感韻說文作徐鍇云今人所染麥緑也】豈不爾思畏子不敢【感韻賦也大車牛車也以下文檻檻証之則此乃囚車也檻說文云櫳也徐鍇云古謂檻車按管仲檻車至齊卽此檻也息爲楚所滅君與夫人皆被虜用檻車載之以歸故重言檻檻耳毳衣楚子之服按周禮公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服詳見采菽篇細毛曰毳以其衣無龍山華虫大而首宗彛宗彛虎蜼蜼獸名似狝猴而大於虎皆毛虫也故取毳爲冕名凡冕服皆衣纁裳此本鄭之說楚爲子爵衣正首毳菼萑之初生者爾謂息君也子指楚子楚僣稱王而嬀乃以子呼之蓋諱言之也我豈不思復與爾爲夫婦哉身旣被囚畏彼而不敢耳】大車啍啍【元韻廣韻作噋噋】毳衣如璊【元韻說文作】豈不爾思畏子不奔【元韻賦也啍說文云口气也疊言啍啍者口气重遲之貌故以象車行重遲之狀璊說文云王防色也防赬通爾雅云一染謂之縓再染謂之赬郭璞以爲淺赤也沈括云稷之璊色者謂之縻糜色在朱黃之間似乎赭極光瑩掬之粲澤熠熠如赤珠此自是一色似赭非赭蓋所謂璊色名也而從玉以其赭而澤故以諭之也猶鷊以色名而從鳥以鳥色諭之也如璊指裳也陳祥道云菼之初生其色則如菼言其衣璊之爲玉其色赤則如璊言其裳按此與鄭氏衣纁裳之說合纁者赤黃色裳色象坤以土無正位必附於火故也古者衣不殊裳故如菼如璊皆言衣以冠之奔謂奔往相就】谷則異室【質韻】死則同穴【葉質韻戶橘翻】謂予【列女傳作有如】不信有【列女傳作死】如皦【列女傳作皎】日【質韻賦也谷毛傳云生也郝敬云老子曰谷神不死谷與谷同上二章皆紀初遇虜時事至此則嬀己爲楚王納之宮中矣故有谷則異室之語穴鄭云謂塜壙中也孔云檀弓曰合葬非古也自周公以來未之有攺然則周法始合葬也白虎通云合葬者所以固夫婦之道也漢書哀帝太后崩上曰朕聞夫婦一體詩雲谷則異室死則同穴附葬之禮興焉鬱鬱乎文哉吾從周又呂氏云古之所謂合葬者同其兆而已非同坎而葬也蓋死有先後前喪已葬復啟之以納後喪仁人有所不忍有禮者有所不取也此云同穴者亦同兆也皦說文云玉石之白也毛鄭以皦日爲白日象其色也言生旣不得同室而居矣庶防死而得同穴以葬乎蓋至是嬀亦視死如歸矣呼皦日以爲正若謂所不卽就死者有如日於是嬀果死也嬀其毀節以伸志者耶一說程大昌云言我志明白如日皦然也亦通韓憑妻何氏詩雲其雨淫淫河大水深日出當心其義正同劉向贊云楚虜息君納其適妃夫人持固彌久不衰作詩同穴思故忘新遂死不顧列於貞賢】

大車三章章四句【序云刺周大夫也禮義陵遲男女淫奔故陳古以刺今大夫不能聴男女之訟焉其說旣目難通朱子則謂周衰大夫猶有能以刑政治其私邑者故淫奔者畏而歌之如此然革面而不革心聖人何取焉子貢傳申培說皆以爲周人從軍行役而訊其室家之詩丰氏解謂大車乃任載之車毳衣乃行役者之服而畏子不敢則指其主者而言也鄒忠亦謂古者凡出車一乘則有兩車一正一副小者曰輕車卽兵車所以戰者大者曰重車卽役車所以載輜重者又引季彭山說謂毳冕五章之畫衣以絲爲之而如菼如璊之毳衣以毛布爲之菼騅也薍也璊虋也卽大雅之維防也詩人意謂役久衣敝其蒙茸綻裂有如此耳於文義固亦近之惟未章約誓之辭終非男子之語彼其嘵嘵自明無他亦何爲哉】

無衣七兮【秦風亦有無衣故加七兮二字爲別】晉人刺曲沃武公也武公伐翼弒晉侯緡盡以其寶器賂王請命王使虢公命曲沃伯以一軍爲晉侯於是武公盡有晉地更號曰晉【自武公伐翼下俱出史記子貢傳云曲沃偁弒三君而取其國盡以寶器賂周僖王王命之爲晉侯國人作此詩以刺之申培說同惟曲沃偁作唐公孫偁偁者武公名也史記又作稱三君謂哀侯小子侯及侯緡也僖王一作釐王按左傳桓八年王使立緡於晉至莊十六年乃云王使虢公命曲沃伯以一軍爲晉侯武公𨿽已封侯而僅立一軍者不正其篡晉得之故地𨿽大而禮從小國也至閔二年武公子獻公始作二軍呂祖謙云以史記左傳考之平王二十六年晉昭侯封季弟成師於曲沃専封而王不問一失也平王三十二年潘父弒昭侯欲納成師而王又不問二失也平王四十七年曲沃莊公弒晉孝侯而王又不問三失也桓王二年曲沃莊伯攻晉王非特不能討曲沃反使尹氏武氏助之及曲沃叛王王尙能命虢伐曲沃立晉哀侯使其初師出以正豈至於此乎四失也桓王十三年曲沃武公弒晉小子侯王𨿽不能卽討明年猶能命虢仲立晉哀侯之弟緡於晉又明年猶能命虢仲芮伯梁伯荀侯賈伯伐曲沃至是武公篡晉僖王反受賂命之爲諸侯五失也以此五失觀之則禮樂徵伐移於諸侯降於大夫竊於陪臣其所繇來者漸矣】

豈曰無衣七【質韻】兮不如子之衣安且吉【質韻】兮【賦也衣言七者謂七章之衣周禮典命職云侯伯七命其國家宮室車旂衣服禮儀皆以七爲節大行職云諸侯之禮執信圭七寸繅借七寸冕服七章建常七斿樊纓七就貳車七乘介七人禮七牢朝位賔主之間七十步此皆所謂七命之數也専言衣者古禮王命諸侯必皆以衣賜之春秋文元年天王使毛伯來錫公命公羊傳云錫者何賜也命者何加我服也是命諸侯必賜衣之證也豈曰無衣七兮言我國非不能自制此衣但苟無所受則此衣亦不足重耳子指武公也武公旣受王命而得諸侯之服故曰子之衣以其初受王命甫欲卽位非舊爲諸侯者故仍以子稱之安以命有所受不可動搖言沃自桓叔乘潘父之難入晉爲晉人敗歸莊伯弒孝侯又爲晉人所攻又乘鄂侯之卒伐晉晉人立哀侯以拒之屢得屢失亦知不受王命之不安矣吉字與凶相反書曰惠迪吉順理之謂也此所謂吉不過謂此衣旣受之於天子則可以杜絕眾忿壓服人心而無終朝三禠之患問罪簒弒之凶耳武公之所以賂王請命者意正在此詩人辭若之而實誅其心言子則若將以此衣爲安且吉乎呂云唐喬琳爲朱泚吏部尙書選人白前所注某官不便琳答曰足下謂此選竟便乎朱泚𨿽有吏部選而不可謂之便晉國𨿽有冕服苟無天子之命亦不可謂之安且吉安且燠也嚴粲云五代劉仁恭謂梁使者曰旌節吾自有之但要長安本色耳與豈曰無衣之言一也武公之事國人所不與最後僖王命武公爲諸侯晉人力不能討無如之何特迫於王命不得已而從之耳且武公有無王之心而後動於惡簒弒大惡也王法之所不容誅也彼其請命於天子豈眞知有王哉特以人心所不與非假王靈終不能定晉正與唐藩鎭戕其主帥而代之以坐邀旌節者無以異無衣之詩不刪者所以著世變之窮而傷周之衰也鐘惺云未世天子反爲亂人之資此曹操所以終身不廢漢獻也】豈曰無衣六【屋韻】兮不如子之衣安且燠【葉屋韻乙六翻陸徳明本作奧】兮【賦也降七言六者天子之卿典命職云王之三公八命其卿六命其大夫四命及其出封皆加一等其國家宮室車旗衣服禮儀亦如之說者以爲在王朝全乎臣故命數儀等從陰以近王而屈出就封全乎君加一等命數儀等從陽以逺王而伸晉侯爵出得七命則入爲王卿正當得六命也簡晉之先君見經傳者如燮父事康王文侯輔平王亦皆入爲王卿也但八命六命其繪繡之物無考蓋禮文軼耳燠說文云熱在中也與席不暇暖暖字同服久則暖命出天子無更易之患故可以久王應麟云自僖王命曲沃爲晉侯而簒臣無所忌威烈王之命晉大夫襲僖之迹也有曲沃之命則有三大夫之命出爾反爾也】

無衣七兮二章章三句【序以爲美晉武公也武公始並晉國其大夫爲之請命乎天子之使而作是詩也朱子駁云武公弒君簒國大逆不道乃王法之所必誅而不赦者𨿽曰尙知王命之重而能請之以自安是亦禦人於白晝大都之中而自知其罪之甚重則分薄贓餌貪吏以求私有其重寶而免於刑戮是乃爲賊之尢耳以是爲美吾恐其奬姦誨盜而非所以爲教也小序之陋固多然其顚倒順逆亂倫悖理未有如此之甚者愚按朱子之論正矣至序中所云請命乎天子之使一語亦無稽據坐爲詩中子之一字誤耳顧不知子卽指武公也此詩寓刺於美其言衣之安吉繇請命而得之然篇中不敍及請命之事朱傳攺爲作詩者代武公自述而以子爲天子之稱則又不倫甚矣】

詩經世本古義卷二十二

欽定四庫全書

詩經世本古義卷二十三之上

明何楷撰

周惠王之世詩十六篇

君子陽陽刺王子頽也【按左莊二十一年初王姚嬖於莊王生子頽子頽有寵蒍國爲之師惠王立取蒍國之圃爲囿又取邊伯之宮奪子禽祝跪與詹父田而收膳夫石速之秩故五大夫及石速作亂因蘇氏奉子頽以伐王不克出奔溫蘇子奉子頽以奔衛衛師燕師伐王入王城立子頽王處於櫟子頽享五大夫樂及徧舞鄭伯聞之見虢公曰寡人聞之哀樂失時殃咎必至今頽歌舞不倦樂禍也司冦行戮君爲之不舉而況敢樂禍乎姦王之位禍孰大焉臨禍忘憂憂必及之盍納王乎虢公曰寡人之願也春胥命於弭夏同伐王城鄭伯奉王自圉門入虢叔自北門入殺子頽及五大夫周語亦云惠王三年邊伯石遫蒍國出王而立王子頽王處於鄭子頽飲三大夫酒子國爲客樂及徧儛鄭厲公見虢叔曰吾聞之司冦行戮君爲之不舉而況敢樂禍乎今吾聞子穨歌舞不思憂夫出王而代其位禍孰大焉臨禍忘憂是謂樂禍禍必及之盍納王乎虢叔許諾鄭伯將王自圉門入虢叔自北門入殺子穨及三大夫乃入二書所載相合此詩所詠卽子穨樂舞之事也】

君子陽陽【韻】左執簧【陽韻】右招我由房【陽韻】其樂只且【子余翻此此句無韻賦也君子指子頽也孔穎達云史記稱晏子禦擁大蓋策四馬意气陽陽甚自得則陽陽是得志之貌董鼎雲莊子曰以陽爲充孔則陽陽者气充於內容貌不枯也簧孔云笙管之中金薄鍱也劉熙云簧橫也於管頭橫施於中也以竹鐡作於曰橫鼓之亦是也大笙十九簧小笙十三簧朱子云蓋以竹管植於匏中而竅其管底之側以薄金葉障之吹則鼓之而出聲詩言吹笙鼔簧以其爲笙之舌故以簧表笙又有口舌之類故亦曰巧言如簧也左執簧者言執簧之人在左也按儀禮大射儀云樂人宿縣於阼階東笙磬西面其南笙鐘曰笙磬笙鐘者謂應笙之鐘磬也據此應笙之鐘磬在東則笙在東可知矣簧者笙之簧東爲左故曰左執簧也獨舉笙爲言者以其隨縣在東方萬物生於東故樂人宿縣以阼階爲首而西階次之詩之舉左以該右意亦如此招說文云手呼也我五大夫之輩也此詩代爲五大夫之辭故云爾由從也房說文云室在旁也崔氏雲宮室之制中央爲正室正室左右爲房尙書大傳雲天子之堂廣九雉三分其廣以左爲內五分內以一爲髙東房西房北堂名三雉陳祥道雲天子路寢之制室居中左戶右牖東西有房房之南有東西夾室鄭康成釋儀禮謂房當夾室北是也孔安國謂西房西夾室東房東夾室誤矣然房皆南戶而無北墉室有北墉而無北堂則房戶之外繇半以南謂之堂其內繇半以北亦謂之堂昏禮尊於房戶之東是房有南戶矣禮大射修膳者升自北階立於房中而不言入戶是房無北墉矣昏禮尊於室中北墉下是室無北堂矣故昏禮洗在北堂直室東隅則北堂在房之北可知右招我由房者謂招我輩而相從於西房之間也右爲西西者賔位故招之使居於此亦猶賔在西階主人在阼階也只且語助聲其樂只且見五大夫輩亦以此爲樂也與君子陽陽相應詩之刺意則鄭伯數語盡之矣】君子陶陶【豪韻】左執翿【葉豪韻徒刀翻說文作翳】右招我由敖【豪韻】其樂只且【賦也陶通作嗂說文云喜也翿爾雅云纛翳也注云今之羽葆憧陳祥道云蓋執之以引舞者按鄕射禮君國中射則皮樹中以翿旌獲白羽與朱羽糅翿旌之羽惟白與朱而已舞有文武二舞虞書舞干羽於兩階舊說謂武舞執幹在西階文舞執羽在東階比但言左執翿者舉東以該西亦如上章左執簧之意左傳國語所謂樂及徧舞者卽其事也徧舞據韋昭以爲徧舞黃帝堯舜夏商周六代之樂則文武二舞兼用可知或泥左之一字疑専用文舞然則左執簧者豈亦只鼔一簧乎必不然矣說文云出放爲敖右招我由由敖者謂招我等從西房之間而放觀乎彼也】

君子陽陽二章章四句【子貢傳謂某王好音大夫風之王上闕一字申培說以爲景王好音而士遂習音君子諷之而作是詩按左傳國語載景王鑄大鐘而問律於伶州鳩景王好音之說本此然正未必然序則以爲閔周也君子遭亂相招爲祿仕全身逺害而已亦無所據若朱子攺爲行役者之婦人其夫旣歸家室相樂而作匪直淺陋抑鑿空甚矣倘亦爲房之一字所誤乎】

防有鵲巢憂讒賊也陳宣公多信讒君子憂懼焉【出序陳宣公信讒事無所考惟史記載宣公二十一年公有嬖姬生子欵欲立之乃殺其太子禦寇禦冦素】

【愛厲公子完完懼禍及己乃奔齊此亦足爲信讒之一證宣公名杵臼】

防有鵲巢【葉豪韻讀如曹時勞翻】卭【從邑工聲與卬不同卬從匕從阝】有旨苕【葉豪韻徒刀翻】誰侜【丰氏本作譸後同】予美【韓詩作娓云美也】心焉忉忉【豪韻興也防卭一說皆陳地名郡國志陳國陳縣注引博物記云卭地在縣北防亭在焉愚按防隄也人所築以捍水者朱子之解得之防所以有鵲巢者羅願雲鵲水大則巢髙水小則巢卑巢皆取木之枝梢不取墜枝陸佃云先儒以爲鵲巢居而知風嵗多風則去喬木巢傍枝故能髙而不危也又云鵲善相其地而累巢安則致其功用有驚懼之憂則不累也蓋巢性多懼就利違害莊子所謂瞿鵲子者義取諸此許愼云鳥在木上曰巢在穴曰窠巢字從木象形徐鍇云臼巢形也巛三鳥也卭毛傳云丘也孔穎達云土之髙處艸生尢美故卭爲丘旨說文云美也苕艸名與苕之華之苕不同陸璣云旨苕之苕苕饒也幽州人謂之翹饒蔓生莖如勞豆而細葉似蒺藜而靑其莖葉緑色可生食如小豆藿也愚按苕可生食故云防苕陸佃云言不驚懼之故防有鵲巢不殘賊之故卭有防苕也誰鄭云誰讒人也孔云是就眾讒人之內告問是誰爲之侜爾雅云誑也郭璞雲幻惑欺誑人者又說文云有廱蔽也蓋以欺誑爲壅蔽也予美鄭云我所美之人謂宣公也按古者目君皆曰美人旣爲人所侜矣而猶呼之曰予美忠愛之至也說文無忉字當作怊云悲也詩之取興言鵲以構木爲巢而得安苕以生於髙丘而茂盛今我爲讒人誑譛於君所心焉懷憂無以自寧則鵲巢旨苕之不如也首二句反興忉忉非興讒人後章仿此】中唐有甓【錫韻】卭有防鷊【錫韻爾雅注作�說文丰本俱作�】誰侜予美心焉惕惕【錫韻興也爾雅云廟中路謂之唐按唐字義訓大說文以唐爲大言周禮亦以唐弓爲大弓是也廟之中路比所居宮室之中路爲大故曰中唐甓爾雅云瓴甋也張揖郭璞皆以爲防甎也今江東呼爲瓴甓乃地下所踐者陳祥道云唐與陳皆堂下至門之徑特廟堂異其名耳考工記曰堂塗十有二分鄭氏曰堦前若今令辟祴也分其督旁之修以二分爲峻蓋令辟卽甓也祴其道也中央爲督峻其督所以去水鷊鳥名陸佃云綬鳥也鷊善相其天而吐綬樂則見其文采有戕賊之疑則不吐也今綬鳥大如鸜鵒頭頰似雉有時吐物長數寸食必蓄嗉臆前大如斗慮觸其嗉行每逺艸木古今注謂之吐綬鳥一名錦帶功曹今俗謂之錦囊韻防小補云一名辟株以其行必逺艸木亦曰眞珠雞體有眞珠防文食之甚美愚按鷊亦可食故稱防鷊又爾雅注作鷊所謂綬艸者也以此艸具五色作綬文故字從鷊然未聞言虉可食者則不得以防名矣或謂以其五色美觀變美言防然終涉牽彊當作鳥名解爲正惕說文云敬也詩之取興言中唐壘甓防水不侵卭有旨鷊吐綬成采今我爲讒人所中心焉敬懼不敢自寧安能使蔞菲不入而自露其章采乎是則甓與防鷊之不如也一說歐陽修云讒言惑人非一言一日之致必繇積累而成如鵲巢漸積以搆成之又如苕饒蔓引牽連以及我也又雲中堂有甓非一甓也亦以引牽而成綬艸雜眾色以成文猶多言交織以成惑義與貝錦同嚴粲呂祖謙皆主其說但四句旣皆比讒人則苕鷊二物似不應以防稱之愚所不取】

防有鵲巢二章章四句【子貢傳申培說皆以爲泄冶被讒內子憂之而作按左傳陳靈公與孔寕儀行父通於夏姬皆衷其衵服以戲於朝泄冶諫曰公卿宣淫民無效焉且聞不令君其納之公曰吾能攺矣公告二子二子請殺之公弗禁遂殺泄冶此詩語意近之其所云予美者乃妻稱夫之辭與葛生之予美同義惟用侜之一字於文理不可通耳韓詩解心焉惕惕以爲悅人也朱子亦謂此男女之有私而憂或間之之詞則未知所謂予美者男稱女乎女稱男乎善乎郝敬駁之云以予美爲男子則簡兮爲怨女矣以予美爲婦人則離騷爲曠夫矣從序則此詩爲忠憤從朱則此詩爲閨思聖人剛訂之義宜何從乎】

伐檀魏國女閔傷怨曠而作【出陳樂書述古琴曲魏國小政繁居髙位者貪鄙不事事而小臣困於行役故其室家嗟怨之如此舊說謂伐檀寘河幹比君子不見用亦似近之惟河水淸且漣猗一語竟屬無謂再四尋求乃悟爲怨女之自道也古琴曲所傳固不妄】

坎坎伐檀【葉先韻徒防翻】兮寘之河之榦【葉先韻經天翻】兮河水淸且漣【先韻爾雅作瀾】猗【爾雅釋文俱作漪石經作兮】不稼不穡【石經作嗇】胡取禾三百廛【先韻陸徳明云亦作又作釐】兮不狩不獵胡瞻爾庭有縣貆【葉先韻讀如胡涓翻釋文作狟】兮【八言爲句】彼君子兮不素餐【葉先韻逡緣翻】兮【比而賦也坎易云險也說文云防也坎坎伐檀者言經歷險防之地以伐檀也伐斫也檀解見將仲子兮篇其材可爲車四牡云檀車憚憚是也寘說文云置也班固云魏在晉之南河曲水經雲河水東過河北縣南又東永樂澗水注之酈道元雲澗水逕河北縣故城西故魏國也晉獻公滅魏後乃縣之在河之北故曰河北縣幹毛傳云厓也按幹之爲厓義師所出當通作間說文云隙也謂河旁之隙也若易之鴻漸於幹詩之秩秩斯干政當通作澗耳河水性濁易緯謂王者太平嘉瑞將出則河水先淸故左傳云俟河之淸人壽防何而此篇三言河淸者董氏謂在岸之幹之側之漘者淸是也孔穎達云風行吹水成文章者曰漣按說文無漣字當依爾雅通作瀾云大波爲瀾郭璞云瀾言渙瀾也劉熙云瀾連也波體轉流相及連也猗助辭通作兮蓋音近也書防防猗大學作兮可證此詩怨女所作以檀比其夫以河自比伐檀而寘之河幹河幹非檀久居之地也蓋檀可以爲車行且離水而之陸比君子效力於君豈能長與室家相聚哉亦如檀之在河幹暫相親傍已耳而已則貞潔自持𨿽河水之淸有不啻焉此所以爲傷怨曠之作也不稼不穡四句刺當時居髙位者皆無功竊祿之小人也周禮注云種谷曰稼如嫁女以有所生也一云稼家事也說文雲谷可收曰穡左傳疏云穡愛也言愛惜而收斂之賈思勰云稼農之本穡農之末稼欲熟收欲速此良農之務也胡之言何八月而熟得時之中和故謂之禾毛傳云一夫之居曰廛周禮遂人授民田夫一廛田百畝此曰三百廛則三百夫之家也所以言三百者易訟卦其邑人三百戶先儒以爲下大夫制語稱伯氏駢邑三百是也此云取禾蓋以食邑所入言耳下億囷仿此廛之內有囷囷之所藏每囷各得禾秉一億故詩曰我庾惟億是其禾數也狩者冬獵之名說文云犬田也故字從犬杜預云狩圍守也冬物畢成獲則取之無擇也故又從守獵說文云放獵逐禽也春搜夏苗秋狝冬狩通曰田獵又狩亦獵之總名以冬獵大於三時故也爾爾小人也庭宮中也縣系也俱見說文爾雅云貈子貆說文云貉之類彼君子兮自嘆惜其夫之勞也素毛傳云空也餐說文云吞也曰素餐者嚴云謂空食其祿而無補也此婦傷己之君子行役盡瘁而居髙位食厚祿者則燕燕居息無所建明也乃責之曰汝輩何功顧不稼穡而得禾不狩獵而得獸試思彼君子兮其勞於君事而不敢空縻君糈有如彼者夫獨非人臣也與哉此亦北山傷獨賢之意但彼出於勞人此則出於思婦耳故孔叢子載孔子曰於伐檀見賢者之先事後食也人公孫丑曰詩曰不素餐兮君子之不耕而食何也孟子曰君子居是國也其君用之則安富尊榮其子弟從之則孝弟忠信不素餐兮孰大於是夫以如此爲不素餐則又非此婦人意識之所能及矣】坎坎伐輻【葉職韻筆力翻】兮寘之【漢書作諸】河之側【職韻】兮河水淸且直【職韻】猗不稼不穡胡取禾三百億【職韻】兮不狩不獵胡瞻爾庭有縣特【職韻】兮彼君子兮不素食【職韻】兮【比而賦也伐輻防上章伐檀而言伐檀爲車之輻也老子云三十輻共一轂說文云輻輪轑也謂車輪中木之直指者故與下文河水且直相照側說文云旁也爾雅云河流百里一小曲千里一曲一直億數名毛依九章算術以萬萬爲億鄭以十萬爲億按億有小大二數尹文子云楚語百姓千品萬官億醜皆以數相十此謂小億也數萬至萬曰億是爲大億也韋昭云十萬曰億古數也秦時攻制始以萬萬爲億然則當從鄭說爲正鄭云三百億禾秉之數孔云若爲釡斛之數則太多不類故爲禾秉之數秉把也謂刈禾之把數爾雅云豕生三豵二師一特注云豬生子常多故別其少者之名愚按此蒙上狩獵言如田豕是也食食祿也】坎坎【石經作欿欿】伐輪【眞韻】兮寘之河之漘【眞韻釋文作唇】兮河水淸且淪【眞韻】猗不稼不穡胡取禾三百囷【眞韻】兮不狩不獵胡瞻爾庭有縣鶉【眞韻丰氏本作�】兮彼君子兮不素飱【葉眞韻頒倫翻】兮【比而賦也輻輪皆車中之物言伐輻又言伐輪總見檀之可爲車其所伐者惟此一檀而已說文云有輻曰輪無輻曰輇考工記雲輪人爲輪斬三材必以其時三材旣具巧者和之轂也者以爲利轉也輻也者以爲直指也牙也者以爲固抱也漘解見葛藟篇幹爲水所停處側在水邊漘乂稍逺於側亦立言之序薛君云順流而風曰淪爾雅說文皆謂小波爲淪毛傳云小風水成文轉如輪也亦與伐輪相照囷說文云廩之圜者圜謂之囷方謂之京鶉一名鷯解見鶉之奔奔篇莊周云吾未嘗好田而鶉生於宎愚按縣貆縣特縣鶉皆舉其小者言之貆爲貉子特爲豕子特比貆爲易得而鶉比特爲尢小然且皆縣之於庭以見未嘗擇其大而捨其細則貪之至也飱說文云餔也字從夕從食晡時食也人旦則食飯夕則食飱飱爲飯別名字林雲水澆飯也】

伐檀三章章九句【序云刺貪也在位貪鄙無功而受祿君子不得進仕爾張揖云刺賢者不遇明王也申培說云君子能官而不用魏人慕之而作是詩此但從章末二句生義猶爲近之若朱子謂此詩専美君子之不素餐如後世徐穉之流非其力不食者因以伐檀爲實有是事固斯甚矣政使斯人稼穡以得禾狩獵以得獸窮年攻苦止爲口腹謀而無闗於斯世斯民之慮何其細也其亦公孫丑之見也哉子貢傳闕文又按大戴禮投壺篇云凡雅二十六篇其八篇可歌鹿鳴貍首鵲巢采蘩采蘋伐檀白駒騶虞也琴操曰古琴有詩歌五曲鹿鳴伐檀騶虞鵲巢白駒曹魏時得漢雅樂郎杜蘷能歌文王鹿鳴騶虞伐檀四篇皆古聲辭夫列國之詩賦以見志者固多被之歌者或少伐檀獨與南雅並列豈其有取於君子不素餐之言足爲士人砥節故耶然是固風詩而詩亦風體投壺篇乃以此詩及貍首鵲巢采蘩采蘋並列之雅或未足信今不能定此詩之起於何世姑系於獻公滅魏之年云魏以蕞爾國而使貪鄙之徒得志若此不亡何待】

園有桃晉人憂獻公寵二驪姬之子將黜太子申生也【魏滅於晉凡魏詩多是晉詩如邶鄘之入於衛也愚於園有桃陟岵十畝之間汾沮洳碩防皆定以爲晉詩左傳閔元年晉侯作三軍公將上軍太子申生將下軍以滅耿滅霍滅魏還爲太子城曲沃士蒍曰大子不得立矣分之都城而位以卿先爲之極又焉得立按魏之亡申生實有力焉然克敵而反讒言彌興至分封於外故士蒍預策其不得立是詩之所爲心憂者此也先是獻公娶於賈無子烝於齊姜生秦穆夫人及太子申生又娶二女於戎大戎狐姬生重耳小戎子生夷吾晉伐驪戎驪戎男女以驪姬歸生奚齊其娣生卓子驪姬嬖欲立其子賂外嬖梁五與東闗嬖五使言於公曰曲沃君之宗也蒲與二屈君之疆也不可以無主宗邑無主則民不威疆無主則啟戎心戎之生心民慢其政國之患也若使太子主曲沃而重耳夷吾主蒲與屈則可以威民而懼戎且旌君伐使俱曰狄之廣莫於晉爲都晉之啟土不亦宜乎晉侯說之夏使太子居曲沃重耳居蒲城夷吾居屈羣公子皆鄙惟二姬之子在絳二五卒與驪姬譛羣公子而立奚齊晉人謂之二五耦史蘇朝告大夫曰二三大夫其戒之乎亂本生矣吾聞君子好好而惡惡樂樂而安安是以能有常伐木不自其本必復生塞水不自其源必復流滅禍不自其基必復亂今君滅其父而畜其子禍之基也畜其子又從其欲子思報父之恥而信其欲𨿽好色必惡心不可謂好好其色必授之情彼得其情以厚其欲從其惡心必敗國且深亂亂必自女戎三代皆然驪姬果作難殺太子而逐二公子君子曰知難本矣此詩所言園有桃其實之殽園有棘其實之食蓋刺奚齊及卓子也其後獻公卒裏克殺奚齊荀息立公子卓裏克又殺之胡安國云人君擅一國之名寵爲其所子則當子矣國人何爲不子也民至愚而神是非好惡靡不明且公也其爲子而弗子者莫能使人弗之子也非所子而子之者莫能使人之亦子也】

園有桃【豪韻】其實之殽【葉豪韻胡刀翻陸徳明本作肴】心之憂矣我歌且謠【蕭韻】不我知【朱傳蘇轍嚴粲丰氏本我知俱作知我後同】者謂我士也驕【蕭韻】彼人是哉【葉支韻將其翻】子曰何其【支韻丰本作居後同】心之憂矣其誰知之【支韻】其誰知之【同上】蓋亦勿思【支韻比也園說文云所以樹果也桃果之賤者以比奚齊家語孔子曰果屬有六而桃爲下祭祀不用不登郊廟樹果曰實殽通作肴說文云啖也詩之比意與下章同園之中僅有桃棘二者皆賤品也而以其實充殽充食比國中羣公子皆已出居於外獨存奚齊卓子其母皆賤而反得寵將來必有廢立奪嫡之事詩人言心之憂矣正憂此也非徒爲太子憂亦爲敗國憂也此作詩者意必史蘇士蒍之屬爾雅云徒歌曰謠說文作�云肉言也楊愼云歌者人聲也出自胸臆不繇人教也晉孟嘉謂絲不如竹竹不如肉唐人謂徒歌曰肉聲卽說文肉言之意初學記引章句云有章曲曰歌無章曲曰謠陳云歌生於嗟嘆之不足而謠又生於歌之不足豈謠者歌聲之逺聞與歌謠正以寫所憂非假此釋憂也按左傳士蒍築蒲與屈退而賦曰狐裘蒙茸一國三公吾誰適從其卽此歌謠之類與我士詩人自謂也以歌謠爲驕謂其指斥時事長言無忌彼人是哉二句亦不我知者之語彼人指獻公也是哉言以彼之所行爲是也詩人之歌謠必有所指不相知者遂從而剖之耳子曰指歌謠言何者訝之之辭言何謂如此也其助語辭按晉語公將黜太子申生而立奚齊裏克防鄭荀息相見裏克曰大史蘇之言將及矣其若之何荀息曰吾聞事君者竭力以役事不聞違命君立臣從何貳之有然則謂彼人是哉者殆卽荀息其人與再言心之憂矣比前又進一步因人之議我而益重其憂也其誰知之慨人之莫察其心也於是重嗟嘆之言𨿽無人我知然彼人亦惟相安於不思焉可耳果思之則恐彼亦將同我之憂而有所不能自己矣豈獨我有此憂乎勿者禁止之辭惕之以勿思正欲動人深長之思非眞禁其思也】園有棘【職韻】其實之食【職韻】心之憂矣聊以行國【職韻】不我知者謂我士也罔極【職韻】彼人是哉【見前】子曰何其【見前】心之憂矣其誰知之【見前】其誰知之【見前】蓋亦勿思【見前比也詩詁云棘如棗而多刺木堅色赤叢生人多取以爲藩嵗久無刺亦能髙大如棗木色白者爲白棘實酸者爲樲棘陸佃云大者棗小者棘蓋若酸棗所謂棘也於文重束爲棗並束爲棘一曰棘實曰棗蓋棗性重喬棘則低矣故其制字如此豫章以木稱郡駿棗以棘名邦孟子云養其樲棘則爲賤師蓋果實之賤者也聊且略之辭行國散步國中也如楚屈原行吟澤畔之謂蘇轍云聊以行國行告人以不可也罔極言無窮極也出遊狂歌似縱恣不羈也】

園有桃二章章十二句【序云刺時也大夫憂其君國小而迫而儉以嗇不能用其民而無徳教日以侵削故作是詩也此仍是爲篇次所誤說者因而附防之謂其安於儉嗇固陋而不知經制之大振起之謀如園桃以爲殽園棘以爲食是也又謂推其气量所至將必以桃當肉以棘當谷毛傳朱子則以首二句爲興體劉敞亦云桃不能自用其實故其實爲人之殽猶君不能自用其民反爲人有也而胡嘉則云國有民園有桃我自有也民𨿽寡其力猶可用桃𨿽賤其實猶可殽取譬婉矣序言不用其民而無徳教國日侵削蓋無徳教則棄其民於荒惰宴溺之鄕而其民日頑其國日𨿽欲不亡不可得者諸以園桃寓意見國非無民民非不可用而君自棄之故反覆道其憂懼之思焉皆屬牽彊申培說直以爲君子憂國而嘆之故作此詩然不能指其所憂何事惟姚舜牧謂朝用非人以亂國是君子有深憂焉較爲近之而亦不知其作於何世子貢傳闕文】

河廣宋襄公母歸於衛思襄公而不止故作是詩也【出序但原本只作思而不止今增襄公二字子貢傳云宋桓姬歸於衛思襄公賦河廣按襄公父桓公其母爲桓夫人衛戴公文公之妹也孔穎達云襄公母本爲夫所出而歸於衛以子無出母之道故知當桓公時也大戴禮及家語皆云婦有七出不順父母出爲逆無子出爲絕人世淫佚出爲其亂族疾妬出爲其亂家有惡疾出爲其不可供粢盛多口出爲其離親盜竊出爲其反義雜記有諸侯出夫人禮春秋杞伯姬來歸及此宋桓夫人皆是也王后犯出則廢之而已皆不出以天子天下爲家其後無所出故也劉向說苑云宋襄公爲太子請於桓公曰請使目夷立公曰何故對曰臣之舅在衛愛臣若終立則不可以往呂祖謙云味此詩而推其母子之心蓋不相逺所載似可信也不曰欲見母而曰欲見舅者恐傷其父之意也母之慈子之孝皆止於義而不敢過焉不幸處母子之變者可以觀矣朱子云爲襄公者將若之何生則致其孝沒則盡其禮而已愚按此詩作於衛未遷國之先蓋宋襄爲世子時也夫婦以義合者也有過而出事之必不獲已者也桓夫人被出之故不可知而出妻與廟絕不可復反故河廣之詩聖人取之】

誰謂河廣一葦杭【陽韻】之誰謂宋逺跂【楚辭章句作企】予望【葉陽韻武方翻】之【賦也衛舊都朝歌在河北宋都雎陽在河南葦蘆屬說文云大葭也詩疏云葦初生名葭稍大爲蘆長成乃名爲葦杭毛傳云渡也本作斻字從方亢聲說文云方舟也一葦杭之猶言一作可以當方舟也跂本作企說文云舉踵也予我望悕也嚴粲云夫人義不可以往宋而設爲或人以沮已已爲辭以解之誰謂河水廣而令我勿渡乎但以一束蘆葦浮之水上則可以杭渡而過不爲廣也誰謂宋國逺而令我勿往乎我跂其足則可以望之不爲逺也欲往之切故謂逺爲近若眞欲往宋者思子之情隠然於言外矣章潢云義以制情亦在言外】誰謂河廣曾不容刀【豪韻亦葉蕭韻丁聊翻或作刁韻防小補云本一字而二音後人作刁以別之而已字書及丰氏夲俱作舠】誰謂宋逺曽不崇朝【蕭韻亦葉豪韻直髙翻丰本作鼂賦也小舩名刀以其形如刀也劉熙云二百斛以上曰艇三百斛曰刀江南所謂短而廣安不傾危者也不容刀者諭其狹也崇之爲終音之似也行不終朝而至諭其近也鄧元錫云美哉乎河廣之思也嚴禮義於河矣乃大歸於宋何哉於莊夫人同遇同徳矣章云前錄載馳見許穆公夫人於衛爲克孝之女此錄河廣見宋桓夫人於宋爲畏義之婦愚按桓姬旣爲桓所出及衛有難戴公廬於漕實賴桓之力事理殆不可曉豈亦以襄公之故與】

河廣二章章四句【鄭箋云宋桓夫人生襄公而出襄公卽位夫人思宋而義不可往故作詩以自止申培說朱傳皆從之嚴粲云衛都河北宋都河南自衛適宋必涉河自魯閔二年狄入衛之後戴公始渡河而南此詩言誰謂河廣則是作於衛未遷之前時宋桓猶在襄公方爲世子衛戴文俱未立也舊說誤矣又桓寛鹽鐡論云堯舜之道非逺人也人不思之耳詩曰求之不得寤寐思服有求如闗雎好徳如河廣何不濟不得之有故髙山仰止景行行止𨿽不能及離道不逺也顏淵曰舜獨何人也回何人也故土積而成山阜水積而成江海行積而成君子孔子曰吾於河廣知徳之至也按此亦防章取義與論語唐棣之解同意】

幹旄衛求援也懿公時狄入衛衛人濟河南奔於是求援於齊宋許三國立戴公焉【左閔二年冬十一月狄人伐衛衛懿公好鶴鶴有乘軒者將戰國人受甲者皆曰使鶴鶴實有祿位余焉能戰公與石祁子玦與寧莊子矢使守曰以此贊國擇利而爲之與夫人繡衣曰聴於二子渠孔禦戎子伯爲右黃夷前驅孔嬰齊殿及狄人戰於熒澤衛師敗績遂滅衛衛侯不去其旗是以甚敗狄人囚史華龍滑與禮孔以逐衛人二人曰我大史也實掌其祭不先國不可得也乃先之至則告守者曰不可待也夜與國人出狄入衛遂從之又敗諸河初惠公之卽位也少齊人使昭伯烝於宣姜不可彊之生齊子戴公文公宋桓夫人許穆夫人文公爲衛之多患也先適齊及敗宋桓公逆諸河宵濟衛之遺民男女七百有三十人益之以共滕之民爲五千人立戴公以廬於曹許穆夫人賦載馳齊侯使公子無虧帥車三百乘甲士三千人以戍曹史記衛世家云懿公之立也百姓大臣皆不服自懿公父惠公朔之讒殺太子伋代立至於懿公常欲敗之初翟殺懿公也衛人思復立宣公前死太子伋之後伋子又死而代伋死者子壽又無子太子伋同母弟二人其一曰黔牟黔牟嘗代惠公爲君八年復去其二曰昭伯昭伯黔牟皆已前死故立昭伯子申爲戴公戴公卒復立其弟燬爲文公今按衛旣爲狄所滅幸戴公立於是國已亡而復存然實賴諸女兄弟之力世皆知宋桓許穆娶戴公之妹而不知齊桓亦娶戴公之姊則所謂齊子是也何以知之左傳稱桓公好內嬖如夫人者六人長衛姬生無虧今戍曹之役桓公實使無虧以其爲衛之甥故耳然則長衛姬非卽齊子而何在齊稱其所自出曰衛姬而在衛則據其所嫁之國稱之曰齊子其變姬稱子者意如魯文姜吳孟子之例蓋國人醜其所出不正故不欲以國氏氏之耳假使齊與衛無親則戴公之弟文公必不先適齊而戴公兄弟非有齊宋可爲外援亦必不能相繼而立且齊宋豈肯傾心擁防之若是此詩蓋衛夫人渡河之後望救於齊宋許三國之辭觀篇中在浚之語可見浚漕楚丘三邑相近在漢皆濮陽縣地先渡河而至浚旣而戴公立於是自浚徙漕戴公卒宋桓迎文公於齊立之復自漕徙楚丘也】

孑孑幹【左傳家語俱作竿】旄【豪韻】在浚之郊【葉豪韻居勞翻】素絲紕【葉寘韻毗至翻】之良馬四【寘韻】之彼姝者子何以畀【寘韻】之【賦也說文以子無右臂爲孑故借爲單獨之義重言孑孑者以下文幹旄迆邐在道人非徒一見之而已非謂幹旄多也幹通作竿說文云竹挺也旄李巡謂以牛尾著竿首廣志云犣牛旄牛也髀膝尾間皆有毛山海經云潘侯山有獸狀如牛而四節生毛名曰旄牛陳祥道云爾雅旄謂之龍荀卿曰西海則有文旄地理誌秦西近卬筰有旄西方之產也其尾可以飾旗亦可以飾舞郭璞云以旄牛結爲之如今之憧以縣注於竿頭謂之幹旄孔穎達云九旗之幹皆有旄按周禮司常掌九旗之物名各有屬以待國事日月爲常交龍爲旂通帛爲旜雜帛爲物熊虎爲旗鳥隼爲旟蛇爲旐全羽爲旞析羽爲旌據諸家說經九旗皆有旄而此詩次章獨以干旟爲言則此旄乃旟之旄耳所以特舉旟旄者以鳥隼之旗乃前軍所建軍行前朱雀而後武詩所謂彼旟旐斯胡不斾斾又云織文鳥章白斾央央是也時衛新爲狄所破空國出走將渡河而南狄人追及之又敗諸河則惟軍之先濟者無恙而其餘已皆覆沒故所見至浚郊者僅有此孑孑然前軍所建之旄耳左傳謂衛之遺民男女宵濟者止七百有三十人是也浚毛傳云衛邑據水經注通典皆謂在濮州濮陽縣東南故凱風衛詩亦曰在浚之下或以浚儀之浚溝當之此非衛地其非衛詩所指明矣爾雅云邑外謂之郊素絲絲之未染者鄭云素絲者以爲縷孔云以前云幹旄此云素絲紕之故知以素絲爲綫縷也紕說文云氐人也於詩義不合愚意但當通作比比之爲言密也並也謂聯絡而密並之也禮記紕以爵韋縞冠素紕其義皆同蓋結聚旄尾懸之竿頭皆須用縷以聯合之也良馬善馬也所乘之馬非善則不能疾馳而免於難矣曰四之者言初乘善馬而來至此浚郊凡有四輩也以左傳考之其時先去以爲民望則石祁子寧莊子史華龍滑禮孔四人是也姝說文云好也子女子也此首言彼姝者子蓋指齊子也畀說文云相付與也國都初破生計蕭然不知彼姝者子嫁在大國亦有可以付與我者否乎厥後左傳稱齊桓公使公子無虧帥師戍曹又歸公祭服五稱牛羊豕雞狗皆三百與門材歸夫人魚軒重錦三十兩則所以畀之者不謂無矣】孑孑幹旟【魚韻】在浚之都【葉魚韻陟魚翻】素絲組【麌韻】之良馬五【麌韻】之彼姝者【論衡作之】子何以予【葉麌韻讀如羽王矩翻】之【賦也旟義見首章劉熙云旟譽也畫鳥與鷹隼象羣疾也急疾趨事則有稱譽也鄭云城郭之域曰都愚按以前後章推之則都在郊之內在城之外也組說文云綬屬詩詁雲間次五色爲之鄭云以素絲縷縫組於旌旗以爲之飾孔云周禮九旗皆不言組飾釋天說龍旂云飾以組此亦有組則九旗皆以組爲飾故郭璞曰用綦組飾旊之邊是也良馬五之謂繼前四輩而來者又有五軰也立言之意但以前至者四人爲主繼此曰五之又曰六之皆承上積累之辭不必定有所主此彼姝者子謂許穆夫人也予說文云推予也許小國力不能救衛夫人傷之而賦載馳聖人悲其志】孑孑幹旌【庚韻】在浚之城【庚韻】素絲祝【屋韻】之良馬六【屋韻】之彼姝者子何以告【葉屋韻居六翻】之【賦也九旗中旟旌𨿽居其二此幹旌則直旟之旌耳非謂旟之外又有旌也按周禮析羽爲旌爾雅謂注旄首曰旌徐鍇以爲分析鳥羽爲之其竿頭則綴以旄牛尾也然周禮明言州裏建旟斿車載旌則旌與旟似無容相混而愚以此旌爲旟之旌者蓋旄旌二物凡旗皆有之故孔云幹旄幹旌一也旣設旄縿有旃旟之稱未設旒縿空有析羽謂之旌縿謂系於旌旗之體旒謂縿末之垂者斿車則空載析羽無旒縿也此其說確矣城毛云都城也自郊而都自都而城明其自外至也祝當依鄭箋通作屬說文云連也謂連屬素絲以系著於竿也紕主旄言組主旟言祝主旌言良馬六之義見次章此彼姝者子謂宋桓夫人也以被出在衛故最居後告通作誥徐鍇云以文言告曉之也按桓夫人𨿽已被出而子襄公爲宋太子故欲其通音問於彼使之來救援也卒之宋桓公使人逆衛遺民於河又益以共膝之民立戴公以廬於曹則桓公尙猶然以昏姻爲念而彼姝之告不可爲無力矣又按左定九年鄭駟顓殺鄧析而用其竹刑君子謂子然於是不忠苟有可以加於國家者棄其邪可也竿旄何以告之取其忠也故用其道不棄其人愚按宋桓夫人以遭黜大歸僇辱斯甚而能善其辭再延父母國之緒則君子猶有取焉左所謂用其道不棄其人引詩之意或有在於此也】

幹旄三章章六句【序謂美好善也衛文公臣子多好善賢者樂告以善道也子貢傳申培說皆謂衛武公好賢善國人美之朱傳但以爲衛大夫乘車馬建旌旄以見賢者而不著其世今按是詩之屬文屬武總無明據然以彼姝者子爲男子之稱則靜女其姝東方之日兮二詩皆有彼姝者子之句又何以稱焉】

竹竿許穆夫人念衛也【此詩之語多與泉水相出入彼曰毖彼泉水亦流於淇此曰泉源在左淇水在右彼曰女子有行逺兄弟父母此曰女子有行逺父母兄弟且末皆曰駕言出遊以寫我憂其出於一人之手明矣愚所以定爲許穆姬詩者以載馳之詩左傳謂許穆夫人所賦彼曰驅馬悠悠言至於漕而泉水之詩亦曰思須與漕我心悠悠其爲戴公廬曹而作無可疑者又戴公之女兄弟三人長齊子嫁於大國其力足以援衛次宋桓夫人則已被出在衛皆與三詩語意不合故防當屬之穆姬而三詩作之先後則宜以竹竿爲首意其詩初聞衛破而尙未及知廬曹之事次賦載馳則已知戴公廬曹而自傷國小不能救其後復賦泉水則以自傷不能救之故而更欲望救於他國蓋其用情之眞切如此夫子所以備錄之也】

籊籊竹竿以釣於淇【支韻】豈不爾思【支韻】逺莫致之【支韻賦也籊籊毛傳以爲長而殺也按說文無籊字當通作擢說文云引也謂引竹竿以釣也引而又引故重言之竿說文云竹挺也淇解見淇澳泉水篇爾指衛國也致說文云送詣也詩言竹竿𨿽長而不可以釣於衛之淇我今豈不思衛乎特以道逺而莫能詣耳】泉源在左淇水在右【葉有韻云九翻亦葉紙韻羽軌翻】女子有行逺兄弟父母【有韻亦葉紙韻母鄙翻按古注疏及蘇子繇呂伯恭嚴坦叔諸本俱作兄弟父母今朱子本作父母兄弟丰氏本同俱誤賦也泉源淇水衛之故墟故穆姬思之泉源卽百泉也按淇水出相州林慮縣東流泉水自西北東注之嚴粲云左右蓋主山而言相衛之山東面故以北爲左南爲右有行謂嫁也此詩四章皆言淇水語意當以淇水爲主泉源猶能與淇水相入女子已嫁則與兄弟父母相逺是泉水之不如也加兄弟於父母之上者時穆姬父母已亡惟兄弟在故先其存者後其亡者耳言外見衛國有難而已不能以身往赴之意】淇水在右泉源在左【哿韻】巧笑之瑳【葉哿韻此我翻】佩玉之儺【葉哿韻乃可翻賦也巧工也猶好也瑳說文云玉色鮮白也笑而見齒其色似之儺說文云行有節也徐鍇云佩玉所以節步陳祥道云詩佩玉之儺佩玉瓊琚衛之南子環佩璆然阿谷之女佩璜而澣皆婦人佩也其等衰不可以考或亦眡其夫而爲之度與漢制太后皇后綬輿乘輿同公主綬與諸侯王同愚按此追述已之未嫁時身在衛國覩淇水泉源之在左右怡然可樂其笑語跬步之容有如此者而今地淪於狄則此景不可復得矣】淇水滺滺【尢韻陸徳明及丰本俱作浟】檜楫【陸本作檝】松舟【尢韻】駕言出遊【尢韻】以冩我憂【尢韻賦也滺滺毛傳以爲流貌按說文無滺字當通作攸說文雲行水也檜木名柏葉松身卽禹貢之所謂栝也故檜又有栝音羅願云檜性耐寒其材大可爲舟楫所以行舟者說文云舟櫂也劉熙云楫捷也撥水舟行捷疾也方言云或謂之橈松木名趙頤光雲松壽木也故字從公檜之與松其生相類至刳剡而爲濟川之用則又相須此亦兄弟之況也羅云此詩與泉水皆衛女所以寓其思泉水則思出同歸異之肥泉竹竿則思出同歸同之松檜也末二句解亦與泉水同言淇水之上行水者甚多然必得舟楫而後有濟今舟楫安在乎無聊之極則姑駕言出遊以自除去其憂而已卽首章逺莫致之之意】

竹竿四章章四句【序以爲衛女思歸也適異國而不見答思而能以禮者也朱子謂未見不答之意是矣子貢傳申培說皆謂宋桓夫人之媵和其小君泉水之作亦未有以見其然】

載馳許穆夫人作也閔其宗國顚覆自傷不能救也衛懿公爲狄人所滅國人分散露於漕邑許穆夫人閔衛之亡傷許之小力不能救思歸唁其兄又義不得故作是詩也【出序申培說同左傳云許穆夫人賦載馳子貢傳云狄入衛衛戴公次於漕許穆姬閔之其說皆與序合愚謂序所云思歸唁其兄又義不得者意特見於泉水篇中若此詩則爲閔衛之亡傷許之小力不能救而作通篇皆追恨之語蓋以列女傳証之傳云許穆夫人者衛懿公之女許穆公之夫人也初許求之齊亦求之懿公將與許女因其傳母而言曰古者諸侯之有女子也所以苞苴玩弄系援於大國也言今者許小而逺齊大而近若今之世彊者爲雄而使邊境有冦戎之事維是四方之故赴告大國妾在不猶愈乎今捨近而就逺離大而附小一旦有車馳之難孰可與慮社稷衛侯不聴而嫁之於許其後翟人攻衛大破之而許不能救衛侯遂奔走涉河而南至楚丘齊桓往而存之遂城楚丘以居衛侯於是悔不用其言當敗之時許夫人馳驅而弔唁衛侯因疾之而作詩云載馳載驅歸唁衛侯驅馬悠悠言至於曹大夫跋涉我心則憂旣不我嘉不旣旋反視爾不臧我思不逺君子善其慈惠而逺識也今按衛宣公先娶夷姜生太子伋公子黔牟公子頑已又娶齊女是爲宣姜生壽及朔其後伋壽俱爲盜所殺以朔爲太子是爲惠公惠公卒子赤立是爲懿公初惠公之卽位也齊人使頑烝於宣姜生齊子戴公文公宋桓夫人許穆夫人及懿公在位九年爲翟所殺衛人思立伋壽之後而皆無子先是惠公四年黔牟作亂代惠公爲君八年諸侯放之於周及頑皆已前死至是乃立頑子申爲戴公戴公卒復立其弟燬是爲文公以輩行論之許穆夫人𨿽宣姜所出而實懿公之從妹以爲懿公女者非也懿公死於翟難許穆夫人所欲歸唁者乃是戴公傳謂衛侯奔走涉河而南似仍是懿公亦非也惟許穆夫人所與傳母言者其說印之韓詩外傳及詩小序皆合當從之女之許婚當繇懿公所謂因其傳母而言之於懿公者自是寔錄劉向爲作頌曰衛女未嫁謀許於齊女諷母曰齊大可依衛君不聴後果遁逃許不能救女作載馳鄧元錫云閔亡念亂篤親懷宗思控大國以拯其危是春秋之志也】

載馳載驅【葉尢韻袪尢翻鄭康成讀又列女傳仍作馳釋文作駈丰氏本作敺】歸唁衛侯【尢韻】驅【丰本作敺】馬悠悠【尢韻】言至於漕【葉尢韻䢐侯翻列女傳作曹】大夫跋【儀禮疏作軷】涉我心則憂【尢韻賦也載語辭詩疏雲走馬謂之馳策馬謂之驅馳驅俱是乘車事唁說文云弔生也又谷梁傳云弔失國曰唁衛侯謂戴公夫人兄也悠說文云憂也其憂非一故重言之漕解見泉水篇詩作於廬漕時故曰至漕味言之一字則是心口相語乃虛作此想而托爲之辭非眞有此事也嚴粲云戴方露處漕邑豈女子歸唁之時乎大夫跋涉者鄭箋云衛大夫來告難也愚按跋涉亦是望救不専告難跋說文云蹎跌也涉說文云徒行厲水也毛傳云艸行曰跋水行曰涉孔穎達云左傳跋涉山川則跋者山行之名也又韓詩注云不繇蹊隧而行曰跋涉我心則憂者憂宗國之顚覆有自傷力不能救之意特未說出耳】旣不我嘉不能旋反【阮韻】視爾【韓詩外傳作我】不臧我思不逺【阮韻】旣不我嘉不能旋濟【霽韻】視爾不臧我思不閟【葉霽韻讀如閉必計翻賦也嘉臧皆善也旋還也以夫人歸衛言反覆也以衛侯復國言與上章唁失國相應爾者對大夫之語其意則泛指衛國之君臣也夫人初亦知許小力綿不足倚仗願嫁於齊而衛君不聴也其時諸大夫輩亦皆徒諛君指無有深識長慮者至是乃追恨之曰當時旣不置我於善地故至今日亦不能旋歸而反爾君於故國視爾輩之爲國謀誠不臧而我當時之思亦不逺也蓋懊悔之深也是說也韓詩外傳有之髙子問於孟子曰夫嫁娶者非己所自親也衛女何以得編於詩也孟子曰有衛女之志則可無衛女之志則怠若伊尹於太甲有伊尹之志則可無伊尹之志則簒大道二常之爲經變之謂權懷其常道而挾其變權乃得爲賢夫衛女行中孝慮中聖權如之何詩曰旣不我嘉不能旋反視我不臧我思不逺味外傳解詩之辭與列女傳所云若合符節矣濟猶言事遂也閟者閉門之義猶止也言旣不置我於善地故至今曰亦不能旋歸而有所濟視爾輩之爲國謀誠不臧徒使我終日思之而不能自禁閉也】陟彼阿丘言采其蝱【葉陽韻謨郎翻說文系傳作莔】女子善懷亦各有行【葉陽韻寒剛翻】許人尢【釋文一作訧】之眾穉【釋文一作稚】且狂【陽韻賦也爾雅云偏髙曰阿丘疏云四隅有一髙而不正在左右前後者劉熙釋名云阿荷也如人檐荷物一邊偏髙也蝱通作莔爾雅云莔貝母又廣雅云貝父藥實也按空艸藥實苦花苦菜商艸勤母皆莔之別名旣云貝父亦云貝母貝背同音豈亦女子出嫁而背其父母之譬乎郭璞云莔根如小貝圓而白華葉如韭陸璣云葉如栝樓而細小其子在根下如芋子正白四方連累根著有分解也張萱云根有瓣子黃白色二月生苗莖葉皆靑葉如蕎麥隨苗出七月間作花碧緑色如鼔子花第陸璣疏葉如栝樓今世所見郭注葉如韭不復見也本艸云治中心气不快多愁鬰徐鍇云治目不得返顧夫人返顧宗國愁鬰無聊故登阿丘而采蝱以自藥二意兼寓矣善懷多憂思也古書善字訓多前漢志岸善崩後漢紀蠶麥善收晉春秋陸云善咲皆訓多也曽鞏云女子之於懷思甚於男子亦各者不一之辭有行卽出行於外如此章之升阿丘後章之行其野皆是也尢異也眾卽詩人也穉者幼禾之名凡人物幼小皆曰穉戴公女兄弟惟穆姬年最少故云然狂猶躁也言凡爲女子者每多思慮亦皆有所行以自排遣許人曽不諒我之無聊方以我之行爲怪異乃羣然謂我少不更事而更且詆我爲狂躁也是蓋夫人初有驅馬歸唁之意已而思力不能救歸亦無益則意已中止於是姑登髙采藥以舒散其情懷耳胡嘉云衛遭狄禍國覆君遷許爲婚姻兄弟之國必有扶救之誠如宋桓之迎遺民徙漕邑以致其周卹焉今觀詩云眾穉且狂卽許人赴難卹災之義不切於心此詩音旨淒痛其責許至矣】我行其野芃芃其麥【葉職韻密力翻】控於大邦誰因誰極【職韻】大夫君子無我有尢【韻亦葉支韻盈之翻】百爾所思【支韻】不如我所之【支韻亦葉尢韻職流翻賦也其野卽許國之野芃說文以爲艸盛貌此則言麥盛也云芃芃者徐鍇云言泛泛然若風之起也控說文云引也因如因魏莊子因徐辟與無因至前之因極終也窮盡之名按春秋傳及史記魯閔公二年十二月狄入衛懿公死焉於是懿公立其明年爲魯僖公九年卽戴公元年也是年齊桓公遷邢於夷儀又明年戴公卒文公立齊桓公封衛於楚丘衛國之亂始定時魯僖公二年也此章言狄入衛在去嵗之冬今行曠野而見麥已芃芃然盛乃入夏之時已四閱月矣尙未聞鄰邦救卹玆欲求援引於大邦必有所因然後克濟其事不知將何所因而其患何所底極乎意謂使昔日結昏大國則今日國難必當相卹而亦不患其無因矣大夫卽衛大夫曰君子者稱之也百爾泛指在位言所之者心之所之也言爾大夫君子母怪異我之出一言以相責凡百爾眾人之所以爲國籌度者總不如我思之所往嘆其智不若女子也皆追悔之語其後齊桓卒救衛而存之然後信夫人所思爲有理而衛國君臣眞可謂無逺識者矣左文十三年冬鄭伯與公宴於棐鄭子家賦載馳之四章襄十九年魯穆叔防晉範宣子於柯穆叔見叔向賦載馳之四章皆取義小國有急欲引大國以自救助也】

載馳四章二章章六句二章章八句【朱子云舊此詩五章一章六句二章三章四句四章六句五章八句蘇氏合二章三章以爲一章按春秋傳叔孫豹賦載馳之四章而取其控於大邦誰因誰極之意與蘇說合今從之朱傳許穆公夫人閔衛之亡將唁衛侯於漕邑未至而許之大夫有奔走跋涉而來者夫人知其必將以不可歸之義來告故心以爲憂旣而終不果歸乃作此詩以自言其義或又謂禮諸侯夫人父母終無歸寧惟使大夫問於兄弟夫人欲自歸唁其兄弟故托言不欲勞其大夫之跋涉今觀後章稱爾稱大夫君子皆面相質証之辭而第三章

曰許人尢之如果對本國之大夫言則不應稱許人矣】

詩經世本古義卷二十三之上

欽定四庫全書

詩經世本古義卷二十三之下

明何楷撰

泉水許穆夫人自傷己力不能救衛思控於他國也【說見竹竿篇徐光啟云夫子存泉水載馳之詩而姜氏防齊侯於禚於防於谷則備記諸春秋勸戒昭然矣愚按夫子錄穆姬之詩不一而足亦取其能惓惓以父母國爲念不獨爲其守禮不敢歸寧也朱子云宣姜生衛文公宋桓夫人許穆夫人衛壽子以此觀之則人生自有秉彛不系气類】

毖【韓詩作祕說文作防】彼泉水亦流於淇【支韻】有懷於衛靡曰不思【支韻】孌彼諸姬【支韻】聊與之謀【葉支韻謨悲翻興也毖當依說文通作防云直視也泉水呂祖謙云卽今衛州共城之百泉也廣輿記云百門泉出蘇門山在今河南衛輝府輝縣卽朝歌地古共伯國據水經注則末章所謂肥泉竹竿之詩所謂泉源是也淇水名漢書地理誌云出河內共國北山水經云出河內隆慮縣西大號山隆慮後攺爲林慮又山海經云沮洳之山淇水出焉卽此水也泉水自西北而東南來注之懷說文云念思也靡之言無蓋音近也衛國新破故思之而不寘也孌說文云慕也諸姬周同姓之國也左氏曰漢陽諸姬楚實盡之又曰其棄諸姬亦可知也己與此義同聊鄭云且略之辭說文云慮難曰謀穆姬志欲歸衛以救衛言彼泉水亦流入於衛國之淇已獨不得歸衛是泉水之不如也我之懷念於衛𨿽無日不思而國小力綿無如彼何竊慕彼同姓之國必有以篤親卹災爲念者聊欲以大義動之而與之謀興復焉】出宿【周禮注作縮】於泲【薺韻列女傳作濟】飲餞【周禮注云吉文作踐】於禰【薺韻】

【韓詩作坭】女子有行逺父母兄弟【薺韻亦葉紙韻蕩以翻】問我諸姑遂及伯姊【葉薺韻蔣禮翻賦也此下二章皆言謀及諸姬之事按春秋僖元年春王正月齊師宋師曹師次於聶北救邢夏六月邢遷於夷儀齊侯宋師曹師城邢至次年始城楚丘而封衛焉當邢遷夷儀之時衛尙廬於漕也齊桓新霸而宋曹邢之交方合其勢足爲諸侯所倚恃四國之中曹邢與衞同爲姬姓而齊宋則衛之婚姻也穆姬之所欲與諸姬謀者意在曹邢二國而中間又欲望援於齊者以齊爲霸主且伯姊在焉若宋桓夫人已歸於衛而不在宋則禮不當往宋故語不之及詩之寫懷與當日情事相合如此其先適曹次適齊次適邢而後至衛者意行程次第云爾出宿於泲言適曹也宿說文云止也泲水名地理誌雲沇水東流爲泲徐鍇云今多作濟故與常山濟水相亂此則四瀆之濟按禹貢導沇水東流爲濟入於河溢爲滎東出於陶丘之北曹國所治也今山東兗州府曹州是其地餞說文云送去也徐云以酒食送也禰卽今曹州之大禰澤也穆姬自許國出而止宿於泲水之上蓋將以救衛之事告之曹國告曹己畢又將適齊則曹人當餞送之於禰也然此及下章皆虛擬之如此非有是事出宿於泲一句中該括與之謀意在內後仿此女子有行二句義與泉水篇同女子穆姬自謂也問說文云訊也諸眾也徐鍇云別異之辭父之姊妹爲姑孫炎云姑之言古尊老之名也姊女兄也爾雅疏云姊之言咨以其先生可咨問也左傳引此詩以爲知禮謂其姊親而先姑也愚按此諸姑伯姊指齊桓公宮內之諸姬言桓公之夫人曰王姬內嬖如夫人者六人自長少二衛姬而外尙有鄭姬密姬皆衛同姓不能定其輩次故但以尊行稱之曰諸姑也伯姊則穆姬之長姊齊子卽長衛姬是也穆姬欲赴控於齊言我爲嫁出之女𨿽與父母兄弟相逺而故國有難情不容恝今齊爲大國力能相敇不知尊而諸姑親而伯姊將何以爲之策乎時穆姬𨿽不果行而齊桓公已使武孟帥師戍曹武孟齊子所出衛之甥也後又合諸侯封衛於楚丘倘亦齊子吹噓之力歟】出宿於幹【寒韻】飲餞於言【葉寒韻讀如原吾官翻丰氏本作緡】載脂載牽【丰本作轄】還車言邁【葉薺韻力制翻】遄臻於衛【霽音】不瑕有害【葉霽韻暇�翻賦也於言二地名隋志邢州內丘縣有幹山言山卽栢人縣在今爲直順徳府唐山縣古邢國也出宿於幹穆姬又自齊國出而止宿於幹之地欲求救於邢也飲餞於言者旣與邢謀則求救之事已畢可以歸衛故邢人又具酒食於言地餞送之也脂朱子云以脂膏塗其牽使滑澤也牽說文云車軸耑錠也釋文云車軸頭金也車不駕則脫軸頭之牽將行乃設之又云讀詩者但以載脂載牽爲以脂膏塗其牽兩載字不分明載脂謂未設牽於車之時先以脂膏塗其牽其用在脂故曰載脂也載牽謂塗牽旣畢乃設牽於車其用在牽故曰載牽也載脂一事載牽又一事故毛氏云脂牽其車以二事言也還說文云復也呂祖謙云還車猶言回轅不必云嫁時所乘之車也言語辭邁逺行也遄往來數也臻至也俱見說文瑕玉病也不瑕有害總上所擬經行曹齊邢衛四國而言言是舉也果所行合義而不瑕玷乎抑有害於義乎如謂親親闗情惟力是視是不瑕也如謂婦人旣嫁不逾境逾境非正是有害也究之不敢以不瑕自寛而以有害自克則穆姬亦可謂發乎情止乎禮義者矣】我思肥泉【先韻】玆之永嘆【葉先韻他涓翻】思須【丰本作沬】與漕【葉尢韻䢐侯翻】我心悠悠【尢韻】駕言出遊【先韻丰本作遊】以寫我憂【尢韻興也爾雅雲歸異出同流爲肥釋名云所出同所歸異曰肥泉水經注云太和泉源水有二源一水出朝歌城西北又東與左水合謂之馬溝水水出朝歌城北東流南屈至其城東又東流與美溝合水出朝歌西北大嶺下更出逕駱駞谷於中逶迆九十曲故俗有美溝之目矣其水更逕朝歌城北又東南流注馬溝水又東南注淇水爲肥泉也犍爲舍人曰水異出流行合同曰肥今是水異出同歸矣愽物志謂之澳水詩瞻彼淇澳言澳隈也鄭亦不以爲津源而張司空専以爲水流入於淇非所究也然斯水卽詩所謂泉源之水也愚按爾雅及劉熙皆以出同歸異爲肥而酈道元引犍爲舍人乃以出異歸同爲肥將焉適從考肥泉入淇之後淇水遂分爲二其一爲舊淇水地理誌謂淇水出共東至黎陽入河者是也其一爲淸河水經謂東北過漂楡邑入於海者是也然則所謂同出異歸或以是故未可知矣穆姬衛之自出而以旣嫁之後父母已歿誼不得歸衛故取興於肥泉以自況也蓋至此而前二章之所云云者已成虛語而穆姬亦且安於許而不果行矣故不禁其思之而永嘆也永嘆長嘆卽太息是也人嘅嘆則息大而長須漕二地名按大名府誌須城在楚丘東南二十八里漕通作曹后爲白馬縣皆今滑縣地時戴公廬此故穆姬思之又路史須作𨿽云黃帝後姞姓國悠說文云憂也具車馬曰駕或以爲發語詞者非蘇子瞻有詩云日日出東門尋步東城遊城門抱闗卒怪我此何求我亦無所求駕言冩我憂章惇評之云前步而後駕何其上下紛紛也東坡聞之曰吾以尻爲輪以神爲馬何曽上下乎參寥子謂其文過似孫子荊曰所以枕流欲洗其耳然終是詩病以此知一字之用亦不可苟寫毛云除也說文云置物也按置者捨置之義謂捨而除去之也旣前所擬議者皆成虛語且欲乘車出遊以除我憂也亦無所聊賴之意】

泉水四章章六句【序謂衛女嫁於諸侯父母終思歸寧而不得故作是詩義亦無害但篇中有思須與漕一語明是爲戴公廬曹而作今但取載馳竹竿二詩合此詩詠之語气絕類其了然出於一人之手無可疑者子貢傳及申培說皆以爲宋桓姬閔衛之作要亦依附載馳故事爲之揣摩耳乃於河廣則又以爲桓姬歸衛思襄公之作考宋襄卽位在魯僖九年此時衛已遷國渡河而東與宋皆在河南不應有一葦航之之語故舊說疑是詩作於襄爲世子時衛尙未遷然則富狄入衛桓姬業已大歸於衛又何以有懷於衛靡日不思爲哉蓋其說之自相矛盾如此】

有狐齊桓公思卹衛也【毛傳系此詩與木相屬一主施一主報也愚故以爲齊桓公之詩焉左傳宋桓公立衛戴公以廬於漕齊桓公使公子無虧戍漕歸公乘馬祭服五稱牛羊豕雞狗皆三百與門材歸夫人魚軒重錦三十兩卽此詩所云憂之子無裳無帶無服者也衛都河北其地在朝歌之東淇水之北自懿公爲狄所滅戴公廬曹已渡河而南矣是詩猶以淇入詠者蓋亦以興復舊都之事望之耳】

有狐綏綏【齊詩作久久】在彼淇梁【陽韻】心之憂矣之子無裳【陽韻興也狐獸名形似黃狗鼻尖口銳尾大性善疑方河水合時狐聴冰下水無聲乃行人每則之皆須狐之已】

【行乃渡易未濟稱小狐汔濟濡其尾亦其尾重善濡溺古語所謂狐欲渡河無如尾何者也綏通作緌冠結之餘散而下垂者謂之緌狐尾之垂似之毛傳云石絕水曰梁蓋造爲長岸入水者章潢云狐涉水濡尾則溺觀其緌緌於淇梁則其欲濟未濟可知矣之子指戴公也所以取狐比者古人多以狐爲人君之象南山之詩以雄狐比齊襄公而左傳卜徒父亦謂狐蠱必其君是也衛新播遷資用乏絕裳者下體所需至賤之物然且無之則其他可知矣齊桓身爲霸主興滅繼絕救災卹患是其本務而使新遷之衛流離窮困莫之省憂其何以臨長諸侯乎此所以心憂之子之無裳也】有狐綏綏在彼淇厲【霽韻亦葉泰韻落蓋翻丰氏本作砅】心之憂矣之子無帶【泰韻亦葉霽韻丁計翻興也厲說文云旱石也累旱石於水中踐之以渡又岸危處亦曰厲帶毛傳云所以申束衣者首章言裳此言帶繇淺而之深自下而向上也無帶則不但無裳而已】有狐綏綏在彼淇側【職韻丰本作仄】心之憂矣之子無服【葉職韻鼻墨翻興也側說文云旁也狐以水深欲濟而不敢濟始猶在淇梁繼但在淇厲則逺乎梁矣繼且在淇側則又逺乎厲矣衛丁喪敗之餘痛定思痛驚悸轉深瞻望舊都而不敢進步其象何以異此上曰衣下曰裳通言之曰服曰無服則又不但無裳無帶而己諭百用皆匱非徒以衣被一事言也故齊桓之歸戴公自祭服重錦而外乘馬犧牲門材魚軒累累不一而足焉厥後又爲之城楚丘又與之系馬三百天下稱仁云】

有狐三章章四句【子貢傳云國亂民貧君子傷之賦有狐子曰見惻隠之仁焉按國亂民貧於此詩語意亦近似其僞入孔子之言則妄也韓詩外傳云昔者不出戶而知天下不窺牖而見天道非目能視乎千里之前非耳能聞乎千里之外以己之情量之也己惡饑寒焉則知天下之欲衣食也己惡勞苦焉則知天下之欲安佚也己惡衰乏焉則知天下之欲富足也知此三者聖王之所以不降席而匡天下故君子之道忠恕而已矣夫處饑渇苦血气困寒暑動肌膚此四者民之大害也害不除未可教禦也四體不掩則鮮仁人五藏空虛則無立士故先王之法天子親耕后妃親蠶先天下憂衣與食也詩曰父母何嘗心之憂矣之子無裳其指與子貢傳合亦自可從父母何嘗乃鴇羽篇語誤入於此序則云刺時也衛之男女失時喪其妃耦焉古者國有凶荒則殺禮而多昏防男女之無夫家者所以育人民也今按詩中全無此意舊說謂裳所以配衣帶亦所以束衣猶男女之相依而立而人無室家亦猶之無衣服皆彊爲之辭者朱子則指狐爲妖媚之獸徑坐爲寡婦見鰥夫而欲嫁之詩旣屬無謂且云憂其無人縫裳更鄙淺可笑若申培說云君子於寒夜見貧民與狐涉水而傷之則不根甚矣】

淸人刺鄭文公也髙克好利而不顧其君文公惡而欲逺之不能使髙克將兵而禦敵於竟陳其師旅翺翔河上久而不召眾散而歸髙克奔陳公子素惡髙克進之不以禮文公退之不以道危國亡師之本故作是詩也【出序申培說同左閔二年十二月鄭人惡髙克使帥師次於河上久而弗召師潰而歸髙克奔陳鄭人爲之賦淸人子貢傳亦謂鄭文公使髙克禦敵於境不召師潰大夫憂之賦淸人孔穎達云是時有狄侵衛地衛在河北鄭在河南恐其渡河侵鄭故使髙克將兵於河上禦之按狄人入衛懿公被殺正在此時髙克無將兵之才鄭文公徒以惡而欲逺之故輕使帥師於外是以國計人命爲嘗試故序以爲危國亡師之本】

淸人在彭【葉陽韻逋旁翻】駟介旁旁【陽韻】二矛重英【葉陽韻於良翻】河上乎翺翔【陽韻賦也淸季本云地名按水經注朝歌以南曁淸水土地平衍悉牧野矣今淇縣界淸水合淇水入衛近牧野處卽其地也本在河北春秋隠四年公及宋公遇於淸杜預以爲衛邑云濟北東阿縣有淸亭姜寶亦云在衛南而近於鄭鄭誤謂淸爲髙克所帥眾之邑而水經注亦以中牟之淸陽亭當之則在河南矣彭說文云鼓聲也淸人在彭者狄侵衛地淸人方在鳴鼔進戰之時也駟四馬也介之爲甲音之近也四馬被甲所以駕車者蓋髙克所乘也旁通作騯說文云馬盛也疊言旁旁非一馬也矛亦髙克車上所建二矛與魯頌二矛同直是酋矛有二舊說兼夷矛言二非也按考工記云車有六等之數車軫四尺謂之一等戈柲六尺有六寸旣建而迆崇於軫四尺謂之二等人長八尺崇於戈四尺謂之三等殳長尋有四尺崇於人四尺謂之四等車防常崇於殳四尺謂之五等酋矛常有四尺崇於防四尺謂之六等又云攻國之兵欲短守國之兵欲長酋矛常有四尺夷矛三尋八尺爲尋倍尋爲常則是酋矛長二丈夷矛長二丈四尺皆長兵也此禦敵於境正守國之兵宜有夷矛然非車上所建蓋軍士手執之以禦敵者魯頌二矛與重弓共文弓無二等只是一弓而重之則知二矛亦一矛而有二所以備折壊也英以羽飾矛也魯頌謂之朱英蓋以朱染之也曰重英者以二矛各有英飾也河上者營軍之處翺翔鳥緩飛之貌解見載驅篇髙克非將兵之才徒盛其軍容聊於河上焉遊戱而已自駟介而下皆指髙克言後放此】淸人在消【蕭韻】駟介麃麃【葉蕭韻蒲嬌翻】二矛重喬【蕭韻韓詩丰氏本俱作鷮】河上乎逍【釋文作消】遙【蕭韻釋文作搖賦也消說文云盡也狄已入衛淸人逃散正在其消亡之時也麃通作儦說文云行貌喬說文云髙而曲也矛在車上爲五兵之最髙者其制上句故以喬名重喬猶云重英以有二矛故謂之重又鄭云喬矛矜近上及室題所以懸毛羽按矜矛柄也室謂矛之銎孔銎者骹也卽矛頭受刃處題謂頭也逍遙解見白駒篇言以河上爲逺遊之地也時衛已新破而髙克全無警懼之心但見其逍遙自樂而已任將如此豈不殆哉季云狄患光及於衛則淸人宜當其衝尙未遽能渡河至鄭也第遣一旅至河更畨偵伺待有警急而後大發車徒未爲晚也今乃盡以其師次於河上使之翺翔逍遙遊嬉閒暇豈卹師之道哉】淸人在軸【葉宥韻眞祐翻】駟介陶陶【葉宥韻徒侯翻】左旋【丰氏本作還】右抽【葉宥韻勅救翻說文丰氏本俱作搯云抜兵刃以習擊刺】中軍作好【葉宥韻許候翻賦也軸通作逐說文云追也按鄭箋解碩人之軸作逐孔云逐與軸蓋古今字異淸人在軸言淸人正在爲狄所追逐之時也左傳狄滅衛國人出狄人從之又敗之河是其事也陶通作嗂說文云喜也左謂禦者在將軍車左執轡而禦馬者也旋習回旋其車也右謂勇力之士在將軍車右執兵以擊刺者也抽說文云引也朱子云抜刃也中軍謂將在鼔下居車之中卽髙克也鄭云兵車之法將居鼓下故禦者在左孔云左成二年晉伐齊郤克將中軍解張禦鄭丘緩爲右郤克傷於矢流血及屨未絕鼔音曰余病矣張侯曰自始合而矢貫余手及肘余折以禦左輪朱殷豈敢言病張侯卽解張也郤克傷矢言未絕鼓音是郤爲將在鼓下也張侯傷手而血染左輪是禦者在左也此謂將之所乘車耳兵車之法左人持弓右人持矛中人禦禦車不在左也至於平常乘車則又不然矣曲禮曰乘君之乘車不敢曠左注謂君有惡空其位則人君平常皆在車左禦者在中央故月令說耕籍之義雲天子親載耒耜措之於參保介之禦間保介謂車右也置耒耜於車右禦者之間禦者在中與兵車異也將居鼓下𨿽人君親將其禮亦然夏官大僕職云凡軍旅田役贊王鼔是天子親鼓也成二年齊侯伐我北鄙圍龍齊侯親鼔之是爲將乃然故云將居鼔下好毛傳云容好也鄭云髙克之爲將使其禦者習旋車車右抽刃自居中央爲軍之容好而已愚按衛旣爲狄所敗又爲狄所逐距髙克將兵之地僅隔一河此時聲息旣聞當枕戈露刃不遑寕處而尙陶陶然以晏閒無事處之徒習爲好容以耀軍士假使敵師奄至何以稟之其不爲虀粉者幸耳春秋書鄭棄其師正譏文公命將不得其人觀此詩可見克無將略故不爲軍士所服至於師潰出奔而舊說但以師久而不召爲棄其師公羊傳謂逐而不納棄師之道谷梁傳謂惡其長而兼不反其眾則是棄其師皆不明於詩與春秋之意者也胡安國云人君擅一國之名寵殺生予奪惟我所制爾使克不臣之罪已著按而誅之可也情狀未明黜而逺之可也愛惜其才以禮馭之可也烏有假以兵權委諸境上坐觀其失伍離散而莫之卹乎然則棄師者鄭伯乃以國稱何也二三執政股肱心膂休戚之所同也不能進謀於君恊志同力黜逐小人而國事至此是謂危而不持顚而不扶則將焉用彼相矣書曰鄭棄其師君臣同責也鄒忠云夫將者三軍之司命古者遣將親爲推轂曰閫以外將軍制之權綦重矣卽素所愛信猶不容以輕委而況舉不祥之器奉之應且憎者鄭人使髙克帥師以惡之故旣已惡之而復委以兵柄豈將假手於狄以剪所忌耶向使克自知罪在不宥擁兵自固或召狄以內冦而爲之應或奔狄以輸情而爲之謀則是反以禦狄者餌狄何幸之有卽不然而以三軍之眾覊勒一夫是投防以千金之璧豈不愚哉猶幸師潰且歸而克僅束身以奔陳也甚矣文公以己之國僥幸也陳際泰云齊人殱於遂自殱也鄭師潰於河上自棄也】

淸人三章章四句【鄒云淸人作於鄭文公時傳有明證毛詩編在有女同車扶蘇萚兮諸篇前皆序所指爲刺忽者按昭公忽厲公突皆莊公子而文公卽厲公之子也詩猶之史必以世代爲次豈宜越次如此故知毛詩之錯簡多矣朱傳謂鄭文公惡髙克使將淸邑之兵禦狄於河上久而不召師散而歸鄭人爲之賦此詩按杜預春秋釋地雲中牟縣西有淸陽亭水經注云淸池水出淸陽亭西南平地東北流逕淸陽亭西南平地東北流逕淸陽亭南東流卽故淸人城也其地今屬開封府乃鄭地鄭箋朱傳皆謂髙克將淸邑之兵者本此但詩序左傳皆無明文至經言在彭在消在軸據毛傳皆以爲河上之地孔謂師久不得歸故遷移三處今徧考諸書於彭消軸地名絕不經見經文又但以河上總之𨿽左傳亦然則遷移三處之說恐非其寔且髙克成師以出不應獨將淸邑之兵故當以季彭山之解爲正】

木美齊桓公也衛國有狄人之敗出處於漕齊桓公救而封之遺之車馬器服焉衛人思之欲厚報之而作是詩也【出序孔穎達云衛立戴公以廬於漕齊桓公使公子無虧帥車三百乘甲士三千人以戍漕歸公乘馬祭服五稱牛羊豕雞狗皆三百與門材歸夫人魚軒重錦三十兩戴公卒文公立齊桓公又城楚丘以封之與之系馬三百按衣單復具曰稱重錦錦之熟細者系馬系於廏之馬蓋善馬也兩公相繼皆爲齊所遺則桓公之待衛亦不薄矣衛人深徳之故設言投報之理以見其意孔子曰吾於木見苞苴之禮行也胡安國云木美桓而夫子錄之善衛人之情也曷爲善之報者天下之利以徳報徳則民有所勸矣】

投我以木【葉魚韻讀如居斤於翻】報之以瓊琚【魚韻】匪報【號韻亦葉宥韻敷救翻】也永以爲好【葉號韻虛到翻亦葉宥韻許候翻】也【比也投者取物相遺之謂木舊說以爲楙也見爾雅本艸云花生於春末深紅色其實大者如小者如拳陸佃云木葉似柰實如小味酢善療筯轉陶隠居曰如轉觔時但呼其名及書上作木字輒愈蓋梅望之而蠲渇楙書之而緩筋理有相感不可得而詳也馮時可云古語曰梨百損一益楙百益一損投人之道宜有以益之羅願云魚復縣地多木大者如甒又其木可以爲杕故取幹之道以木次之今人取木大枝作杕策之云利筋膝根葉煮湯淋足脛可以已蹷又截其木幹之作桶以濯足齊孝昭北伐庫莫奚至天池以木灰毒魚又別木者云木與和園子蔓木土伏子相似其皮薄防赤黃香甘酸不澁穰中子尖一面方者爲眞木艸木子云木一尺一百二十二節瓊毛傳云玉之美者應劭云玉之華也許叔重以爲赤玉然據末章云瓊玖玖乃黑玉則不應與瓊並言也琚佩玉名按佩有璜有珩有琚珩者佩之上橫者也下垂三道貫以蠙珠璜如半璧系於兩旁之下端又有組以左右交牽之使得因衡之抑揚以自相衝擊而於二組相交之處以物居其間交納而拘捍之故謂之琚或以大珠或雜用瑀石賈誼新書所謂佩玉捍珠以納其間者是也此言琚用瓊則佩之美者蘇轍云瓊琚之於木重矣然猶不敢以爲報也永以與之爲歡好而已此衛人感齊桓救患之恩故設爲瓊不等之諭言人遺我以防物猶必有以厚報之況齊桓之贈遺如此其厚則報之當何如永以爲好亦是欲其君依附大國時常聘問之意歸子慕云謂之投者平居分義無往來之道出於望外者也衛之與國姜爲異姓乃存亡之義不出於諸姬而出於姜氏詩人所以感思桓公之徳無己時也淩蒙初云齊桓存亡衛而衛忘亡故作此感恩之詩夫子錄之於衛風之終王風之前正以見有齊桓霸業而後中國始知有王耳與防管仲吾其被髮左衽同意左昭二年晉韓宣子聘於衛衛侯享之北宮文子賦淇澳宣子賦木思報徳也】投我以木桃【葉蕭韻讀如調田聊翻】報之以瓊瑤【蕭韻】匪報【見前】也永以爲好【見前】也【比也舊說以木桃卽桃木李卽李徐氏云有瓞桃有羊桃李有雀李此皆枝蔓也故言木木桃木李以別之也乂陸佃云江左故老視其實如小而有鼻食之津潤不木者謂之木圓而小於木食之酢澁而木者謂之木桃木李大於木桃似木而無鼻其品又下於木桃亦或謂之木梨梨蓋聲之誤也鼻卽之脫華處裏俗呼之爲咮其著華處乃臍也木性脆木李性堅今人以蜂飴漬之者取木煎之者取木李姚旅云木桃櫨子也似木小而酢澀色亦黃木李榠櫨也似木大而黃木有重蒂木李單蒂耳按此則木李木桃之實俱與木相似又任昉述異記雲杜陵有金李李大者謂之夏李尢小者呼爲鼠李桃之大者爲木桃詩云投我以木桃是也俱未詳孰是一說姚寛云詩之意乃以木爲爲桃爲李俗謂之假果者蓋不可食不適用之物也亦猶畫餅土飯之義爾投我以不可食不適用之物而我報之以瓊玉可貴之物則投我之物𨿽薄而我報之實厚初學記六帖於果食木門皆引衛風木之詩誤矣亦通瑤說文云玉之美者趙頥光云瑤從玉以防意兼聲古人佩玉取其美質而易損用以攝心寓戒也故從防愚按此瑤卽珩下之蠙珠是也陳祥道云戴禮曰玭珠以納其間韓詩傳亦曰蠙珠以納其間蠙者蚌也玭卽蠙也然荀卿賦曰璇玉瑤珠不知佩也謂之瑤珠則以玉爲珠非蚌珠也謂之蠙珠蓋其狀若蚌珠然】投我以木李【紙韻】報之以瓊玖【葉紙韻苟起翻】匪報【見前】也永以爲好【見前】也【比也玖說文云玉之黑色者毛傳云石次玉者未詳孰是趙頤光云玖從玉以久意兼聲玉久土侵失白光似石故從久也陸佃云報人欲其堅久故以瓊玖孔云瓊是玉之美名非玉名也琚瑤玖三者互也按琚瑤皆佩名玖乃玉名厥後衛文公忘齊人再造之恩於齊桓公旣死乘五子之亂而伐其喪夫子作春秋諸侯未有書名者惟衛文公滅邢書名刪詩存木惡其不仁也】

木三章章四句【序意甚明朱子攺爲男女相贈答之辭無稽甚矣又子貢傳申培說皆以爲朋友相贈賦此其義甚小賈誼新書則云禮者所以卹下也故繇余曰幹肉不腐則左右親苞苴時有筐篚時至則羣臣附官無蔚藏腌陳時發則戴其上詩曰投我以木報之以瓊琚匪報也永以爲好也上少投之則下以軀儥矣弗敢謂報願長以爲好古之畜其下者其施報如此其說皆似與孔子苞苴之言相合但如此則君臣之間有市心焉未必爲聖人所樂道也】

定之方中美衛文公也衛爲狄所滅東徙渡河野處漕邑齊桓公攘戎狄而封之文公徙居楚丘始建城市而營宮室得其時制百姓說之國家殷富焉【出序按左閔二年冬狄滅衛宋桓公立宣姜子申以廬於漕是爲戴公是年戴公卒復立其弟燬是爲文公齊桓公帥諸侯城楚丘而遷衞焉於是戎狄避之不復侵衞時僖公二年也文公大布之衣大帛之冠務材訓農通商惠工敬教勸學授方任能元年革車三十乘季年乃三百乘又齊語云翟人攻衛衛人出廬於漕桓公城楚丘以封之其畜散而無育桓公與之系馬三百天下諸侯稱仁焉按系馬與孟子言系馬千駟義同韋昭謂良馬在閒而不放散也然則此詩言騋牝三千亦齊桓有以貽之與孔穎達云國家殷富在文公末年此詩蓋末年所作】

定之方中【東韻】作於楚宮【東韻】揆之以日【質韻】作於楚室【質韻】樹之榛栗【質韻丰氏本作防】椅桐梓漆【質韻丰本作桼】爰伐琴瑟【質韻賦也定星名北方之宿爾雅云營室謂之定孫炎云定正也天下作宮室者皆以營室中爲正晉天文志云營室二星一曰宮一曰淸廟又爲土功事左傳水昏正而栽栽築墻長板也謂今十月定星昏而中於是植板築而興作定在北方水宿也方中者言此時定星正中也孔云定星昏而正中謂小雪時小雪者十月之中气十二月皆有節气有中气十月立冬節小雪中於此時定星昏而正中也劉公瑾云夏正十月建亥春秋時十二月也農事已畢可以興作而人君居必南面故亥月昏時見定星當南方之午位因記此星爲每嵗營作之候又因號爲營室此蓋成周以後之制上考唐虞之時定星以戌月昏中嵗久而差至周時定星始以亥月昏中下逮今日此星又以子月昏中矣又毛傳云方中昏正四方也鄭云其體與東壁連正四方孔云於列宿室與壁相望其體又壁居南則在室東故因名東壁爾雅謂娵觜之口營室東壁也孫炎云娵觜之口營室東壁四方似口故因名云是也亦通按春秋僖二年正月城楚丘周正建子與定中之期正近其稍不相符者或是節气有早晚或是亥月鳩工而子月乃竣役耳孔云左傳曰凡土功水昏正而栽日至而畢則冬至以前皆爲土功之時以歷較之僖二年閏餘七七則閏在正月之後正月之初未冬至故爲得時也月令仲冬命有司曰土事無作亦與左傳同而召誥營洛邑於周之三月起土功不依禮之常時者因欲觀眾殷樂之與否故不依常時也楚宮楚丘之宮鄭云謂宗廟也楚丘在濟河間疑在今東郡界孔云衛本河北至懿公防乃東徙渡河野處漕邑則在河南矣乂此二章升漕墟望楚丘楚丘與漕不甚相逺亦河南明矣按郡縣誌隋置楚丘縣屬滑州後攺衛南本漢濮陽縣地通典亦云滑州衛南縣衛文公遷楚丘卽此城也五代屬澶州今爲開州杜預以爲在濟陰成武縣西南丰熙以爲在兗州府曹州曹縣東南五十里又拱州有楚丘在漢爲梁國已氏縣卽今歸徳府是也皆非衛地不足信揆爾雅云度也考工記匠人建國水地以縣置槷以縣眡以景爲規識日出之景與日入之景晝參諸日中之景夜考之極星以正朝夕按水地以縣者謂置水地中以求平而垂繩四隅以合水槷與臬同柱也縣垂繩也置槷以縣植木爲柱以縣繩也柱有四角四中垂以八繩繩皆附柱則其柱正矣柱正然後視之以測日景也爲規者畫地爲員規朝識日景其端指西暮識日景其端指東兩端長短必與規齊測其端則東西正就其中屈之則南北亦可正也又於晝漏午時參此日中之景可以正南方之位因以正北方之位也古人營作上順天時下正方面於宮室分言之者互文以見義也楚室楚丘之室鄭云居室也君子將營宮室宗廟爲先廏庫爲次居室爲後孔云明制有先有後別設其文也緜與斯幹皆述先作宗廟後營居室也爾雅釋宮以宮室爲一雲宮謂之室室謂之客蓋通而言之其對文則異也曲禮注疏云四面穹窿則宮貯物充實則室樹植也榛栗二木其實榛小栗大皆可供籩實又羅願云有一種榛大小枝葉皆如栗其子形如杼子味亦如栗所謂樹之榛果者非榛楛之榛也陸佃云栗味鹹北方之果也有莍蝟自裹圖經雲實有房彚若拳中子三五小者如桃李中子惟一二將熟則暴開子出栗房當心一子謂之栗楔治血尢效椅梓屬陸佃云舊說椅卽是梓梓卽是楸蓋楸之疏理而白色者爲梓梓實桐皮非梓之正非梓而外若同焉有倚之意陶隠居稱爲椅桐又以白桐爲椅桐皆誤桐說文云榮也爾雅云榮桐木以其華而不實冬結似子者乃是明年之華房故亦謂之華桐也陸璣云有靑桐有白桐有赤桐惟白桐宜爲琴瑟此卽白桐也靑桐岡桐皆不可作琴瑟錢氏云按經典單稱桐者多以作琴瑟嶧陽孤桐是也本艸注云梓似桐而葉小花紫亦有三種爲百木王無子者爲楸韻防云今人名膩理者梓�白者楸陸佃云今呼牡丹謂之華王梓爲木王益木莫良於梓故書以梓材名篇禮以梓人名匠也羅願云室屋之間有此木則余材皆不復震十道記云越人多種豫章樹梓卽豫章也漆本作桼木名六月刻取滋汁可以防物本艸注云髙二三丈皮白葉似椿花似槐子若牛李木心黃今經史通作漆爰於也此四木者他日長大伐之可以成琴瑟也陳云桐之爲木其質則柔其心則虛椅之爲木其實則梓其表則桐古之爲琴瑟必以桐其唇必以梓則椅桐梓皆琴瑟良材而漆之爲物所以固而飾之者也陸佃云言其宮中所植皆能預備禮樂之用語曰一年之計莫如種谷十年之計莫如種木故文公於初作宮室之時早計如此而立國之規模气象於此亦可觀矣】升彼虛【葉陽韻逋旁翻水經注釋文俱作墟】矣以望楚矣望楚與堂【陽韻丰本作唐】景山與京【葉陽韻居良翻】降觀於桑【陽韻】卜云其吉終焉【古本呂祖謙嚴粲本俱作然】允臧【陽韻賦也上章已言作宮室矣此章乃追本相土度地之初言之虛說文云大丘也毛傳云漕墟也孔云知爲漕墟者以文公自漕而徙楚丘故知升漕墟蓋地有故墟髙可登之以望猶左傳稱晉侯登有莘之墟也按管子大匡篇云狄人伐衛衛君出致於虛桓公且封之所謂出致於虛者言出於虛地以致其告急之詞命於齊然則虛之爲衛地名信矣楚謂楚丘按類說地理書云地形自有魯楚衞晉之名非必屬楚地也傳寅云堂當是今愽州堂邑卽今東昌府古之東郡王應麟以爲愽濮二州連境是也景釋詁云大也水經注雲河水分濟北逕元城縣故城西又北逕景山東衞詩所謂景山與京者也又北逕楚丘城西寰宇記云景山在澶州衛南縣東南三里九域志雲開徳府有景山卽今大名府開州地也與商頌景山無涉輿地廣志云今拱州楚丘非衛之所遷縣有景山京岡乃後人附防名之人朱子解景謂測景以正方面亦通京髙丘也未詳所在先是望楚與堂以審擇兩地之可否及觀景山與京俱近楚丘風气包裹則建國之謀於是決矣降說文云下也自漕邑之墟而下於楚丘之野旣領略其大勢復細察其土宜也桑蠶所食葉木最宜肥土宜於桑必宜於田故以此驗之劉公瑾云衛詩多言桑蓋衛地跨冀兗二州據楚丘在冀河之東兗州之境則文公所觀所說其桑土之野乎夫升虛而望其髙有陵阜可以屏蔽其降觀其下有桑土可以宜民人謀定矣於是從而卜之周禮大卜之職所謂國大遷則貞如周原之契洛邑之食皆是也云其吉者言兆云告吉也允信臧善也卜旣云吉乃建國而居之今其終信善矣如卜所言也卽下章民物富盛之意晁錯云古之徙逺方以實廣虛也相其陰陽之和嘗其水泉之味審其土地之宜觀其艸木之饒然後營邑立城此蓋古之遺法定之方中及公劉所載是也胡嘉雲山勢勝土脈美神謀從則終焉之善可知此亦創始之時懸防必然之語不然衛后又遷於帝丘矣此言豈可據哉】靈雨旣零【葉先韻靈年翻丰本作霝】命彼倌人【眞韻亦葉先韻如延翻】星言夙駕說【音稅鄭讀如字云辭說也非丰氏本作稅】於桑田【先韻亦葉眞韻他因翻】匪直也人【韻見上】秉心塞淵【先韻亦葉眞韻一均翻丰本作】騋牝三千【先韻亦葉眞韻雌人翻說文引此句作騋牝驪牡賦也上段言城野宮室至此言其政事蓋人君辧方正位體國經野然後可以施政事也毛萇云神之精明稱靈瑞應圖云降而應物謂之靈雨一說郝敬云靈靈星蒼龍之宿主田蠶三月見於東方靈雨靈星見而雨也亦通零說文雲余雨也蓋雨將闌之時舊解作落非是倌人說文云小臣也毛云主駕者孔云以命之使駕故知主駕者諸侯之禮亡未聞倌人爲何官也星毛傳雲雨止星見言語辭也又韓詩云星言星精也未詳夙早也星見而駕所謂戴星而出也說說文云釋也爾雅毛傳俱云捨也因雨零而命駕桑田之野以勞勸耕蠶之人此爲國家根本之慮萬民衣食之謀不比粉飾太平苟且目前者匪直猶云不但也人卽指農桑之人言秉持也塞充實也淵深也董斯張云衛燬亦是中才不得援剛而塞齊聖廣淵例看塞如不變塞之塞有郁而不舒斂而不放之意淵如深淵之淵有兢然若臨惕然若隕之意蓋詩人謂熒澤餘燼不絕如綫公能守其儉素戰戰焉若危亡之踵其後衣大布冠大帛其秉心證佐歟先是戴嬀處州吁之難莊姜送之亦曰仲氏任只其心塞淵可以類言矣說文云馬七尺爲騋周禮庾人職云馬八尺以上爲龍七尺以上爲騋六尺以上爲馬只此三種今單稱騋者舉中言之陳祥道云覲禮月令天子所乘皆言龍衛詩諸侯所畜則言騋是天子乘龍諸侯乘騋也陸佃云凡馬宗廟用龍戎事用駥田事用騋騋田馬也考工記曰國馬之輈深四尺有四寸田馬之輈深四尺鄭注云國馬髙八尺衡髙八尺有七寸除馬之髙則餘七寸爲衡頸之間也田馬髙七尺衡髙七尺有七寸除馬之髙則餘七寸爲衡頸之間也國馬卽種馬所謂龍也又按周禮天子馬六種曰種馬曰戎馬曰齊馬曰道馬曰田馬曰駑馬其制五良一駑邦國馬四種其制三良一駑鄭以爲無種戎陸佃以爲無齊道𨿽無確據然亦可見專言田馬爲舉中之辭也云騋牝者兼言騋馬與牝馬也按周禮凡馬特居四之一所謂特者牡馬也三千舉其數也記云問國君之富數馬以對故及之或以騋牝爲馬之善者故爾雅曰騋牝驪牡以罕稱也夫旣以罕見稱則三千之詠幾於誇而溢矣愚所不取又按周禮天子之馬十有二閒凡頒良馬而養乘之四馬爲乘一師四圉掌之三乘爲皁計一十二匹一趣馬掌之三早爲系訃三十六匹一馭夫掌之六系爲�計二百一十六匹一僕夫掌之鄭謂自乘至�應干之策以幹爲馬其數九揲蓍用四四九三十六謂一爻之數純乾六爻故二百一十六也六�成較較有左右則爲十二�卽十二閒也天子之馬六種五良一駑每�良馬一種二百一十六匹以左右較之數乘之當得四百三十二匹五種合二千一百六十匹駑馬一種三良馬之數則爲千二百九十六匹合之凡三千四百五十六匹此天子馬之全數也諸侯邦國六閒四良一駑駑數亦三於良分爲三閒與良馬三種各一閒每閒皆二百一十六匹以六乘之止於千二百九十六匹考左傳言衛文公元年革車三十乘季年乃三百乘以四馬爲乘訃之三百乘訃一千二百匹與六閒之制殊合又左成十八年晉悼公使程鄭爲乘馬禦六騶屬焉則亦六閒之制也此詩云三千者蘇轍以爲可用者三百乘而其牝牡乃三千嚴粲以爲革車不用牝馬今並牝馬數之故爲三千林氏則云成周以民牧者如丘甸嵗取馬四匹之類然而在天子之都諸侯之國士大夫之家未嘗不自蓄焉如周禮以天子十有二閒先儒論數不過三千餘匹衛文公承夷狄所滅之後新造之國末年亦至騋牝三千若以制度論之衛以諸侯之國又當殘亂之餘其他固未及論安得遽如成周全盛乘馬之數蓋所謂天子十有二閒是養之於官者衛文公之騋牝三千舉官民通數而言之此成周官民通牧之制也羅願則云左傳稱元年革車三十乘季年乃三百乘蓋馬特居四之一騋牝三千則當有牡一千革車不用牝純用牡馬牡馬一千爲車二百五十乘取成數曰三百乘爾數說並存之詩人言文公勤於治國不特注意於農桑之人而已其操心塞實而淵深𨿽下至騋牝之防莫非其經營之所及故能致蕃育之盛如此嗚呼佚淫儉思於興廢豈不大哉謝枋得云秉心也實故事事朴實不尙髙虛之談秉心也淵故事事深長不爲淺近之計富國彊兵豈談髙虛務淺近者之所能辧程大昌云凡爲人上而存心審當則遇事無不曲至畜牧至末事亦遂賴此心以之孳息故馬亦蕃庶也是蓋莊周履豨之論也豨豕也豕之一身難肥者莫過於蹢也踐踏豕足而見其丰肥則知其通身無有不肥也矣此繇未觀本之論也若直曰此心可以感動乎馬則是虛談無實也晉郭展爲太僕畱心於養生而廏馬充多徵吳得以濟事潘尼爲太僕箴敍列其事皆推養生而致之於馬卽其說有本矣莊子曰百里奚爵祿不入於心故飯牛而牛肥孔子嘗爲乘田而牛羊茁萇皆一理也】

定之方中三章章七句【子貢傳以爲魯僖公城楚丘以備戎史克頌之申培說同丰熙解云楚丘魯地在今曹縣東南五十里地近徐戎戎數侵魯故僖公築城以備之因爲宮室於其城中其後襄公薨於楚丘卽其處也次章堂作唐亦魯地今兗州府魚臺縣有武唐亭在楚丘西南戎之北界故春秋隠桓二公皆盟戎於此景山在曹縣東四十里商湯嘗合諸侯於此京亦山名在已氏縣按丰氏所稱引地理俱非確據故不足信至以春秋書襄公薨於楚宮謂卽此楚宮則刺謬之甚者按左襄三十一年公作楚宮穆叔曰秦誓云民之所欲天必從之君欲楚也夫故作其宮若不防適楚必死是宮也六月辛巳公薨於楚宮夫襄之去僖逺矣宮固襄所自作非舊宮也惟春秋僖二年書春王正月城楚丘而不言城衛或者疑焉以爲楚丘固魯也魯自城之耳又有此詩傳爲之證佐而騋牝三千亦似與駉篇之詠相合則遂防以爲非衛文之詩愚初亦惑於其論然三傳皆以城楚丘爲齊桓公封衛矣呂覽亦云桓公更立邢於夷儀更立衛於楚丘彼去古未逺而說之相符乃爾且與此詩合亦何可疑之有乂左僖十二年傳云春諸侯城衛楚丘之郛懼狄難也此條𨿽無經而杜注以爲爲明年春狄侵衛傳則楚丘之爲衛楚丘印據更復明甚】

采苓晉人諌獻公信讒之詩【出申培說序云刺晉獻公也獻公好聴讒焉子貢傳同朱子云獻公好聴讒觀驪姬譛殺太子及逐羣公子之事可見矣鄒忠云史蘇之占曰挾以衘骨且懼有口苟可以其入也必甘蓋晉獻之好讒已嘗售於士蒍之譛冨子而女戎猶其最著者公固曰何口之有口在寡人寡人弗受誰敢興之無柰其受逞而不知也唐史有云艷嬖之興常在中主第裯旣交則情與愛遷顏辭媚熟則事爲私奪狡謀鉗其悟先哀誓揵於寵初夫如是𨿽欲弗受安得而弗受】

采苓采苓【葉眞韻離珍翻】首陽之巓【葉眞韻典因翻丰氏本作顚】人之爲【定本作僞下同】言苟亦無信【葉眞韻息鄰翻】捨旃捨旃【先韻】苟亦無然【先韻】人之爲言胡得焉【先韻比也苓通作蘦爾雅云大苦也卽甘艸解見簡兮篇說文於苓則解曰捲耳於苦則解曰大苦苓也今按捲耳自名苓耳爾雅可據而以大苦爲苓則苓之卽爲蘦確矣又月令有苦菜秀之文亦不得以大苦名苦也孔穎達云首陽之山在河東蒲阪縣南今在山西蒲州東南三十里亦名雷首山又名首山左傳趙宣子田乎首山是也山南曰陽劉公瑾云泛名其山則曰首山主山南而言則又曰首陽巓山頂也苓生於隰故簡兮之詩曰隰有苓今見采苓者問其何從得之而曰得於首陽之巓則其所自來者不足信矣正與下文人之爲言胡得焉相照苟且捨置旃之也又鄭云旃之言焉也無然之然蒙上文語也胡得者問其何處得來也凡人言語其爲讒與否未可知且勿輕信然則將一防捨置而付之不問乎亦且不可如此惟當有以察之則無如究其言之何所自來耳輔廣云讒譖之人不畏人之不聴而畏人之能審今𨿽不聼彼將浸潤而入之則異日或不能不聴矣惟能審察而眞有以見其情僞之所以然則不惟不敢進而亦無自而進矣此止讒之法也嚴粲云考其言何從而得之推其所自來則虛實盡見讒言之得行繇不問其所繇來而遽信之耳漢昭帝悟燕王上書之詐蓋察其書所繇來也張子厚云捨旃則無然爲言則求所得所譽必有所試厚之至也蘇轍云事蓋有似而非者獻公好聼讒言不究其實而輙從之申生之死不究其實之故也】采苦采苦【麌韻】首陽之下【葉麌韻後五翻】人之爲言苟亦無與【葉麌韻讀如羽王矩翻】舎旃舎旃【見前】苟亦無然【見前】人之爲言胡得焉【見前比也苦卽苦菜也孔云此茶也解見谷風篇陸璣云詩所謂堇茶如飴內則所云濡豚包苦用苦菜是也苦生於田亦非山中之物今日得之首陽之下者謾辭也與說文云黨與也言不必遽信而與之爲黨也】采葑采葑【葉束韻敷馮翻】首陽之東【韻】人之爲言苟亦無從【葉東韻麤叢翻】捨旃捨旃【見前】苟亦無然【見前】人之爲言胡得焉【見前比也葑解見谷風篇葑生於圃亦非山中所有此詩三章語意了無分別惟取譬苓苦葑三者異耳詩人托物起義指卽在此陸佃云苓甘者苦苦者言讒人無所不至其害人也必因其似而譛焉采苓則因人之所甘而譛之之況也采苦則因人之所苦而譛之之況也葑有時而甘亦有時而苦采葑則又因人之所甘所苦而並譛之之況也又或云蘦甘而苦苦讒者之入人必先甘而後苦而葑則甘苦相半所謂采葑采菲母以下體半以爲惡半以爲美則讒人之所以嘗試其君者無所不用矣皆通從說文云相聴也】采苓三章章八句【郝敬云朱子攺爲聴讒之詩謂未見其果作於獻公時非也事之可據孰有如晉獻公聼讒者乎如是猶謂不信則詩必有年月日時作者姓名乃可】

陟岵晉狐偃從公子重耳出亡也【狐偃字子犯狐突之子狐毛之弟公子重耳之舅也亦稱舅犯重耳晉獻公子爲狐突之女狐姬所生後爲晉文公按左傳國語記驪姬旣譛殺太子申生又譛重耳與知共君之事重耳奔蒲公使寺人披伐蒲刺重耳重耳出亡及栢谷卜適齊楚狐偃曰無卜也夫齊楚道逺而望大不可以困往道逺難通望大難走困往多悔困且多悔不可以走望若以偃之慮其翟乎夫翟近晉而不通愚陋而多怨走之易達不通可以竄惡多怨可以共憂今若休憂於翟以觀晉國且以監諸侯之爲其無不成乃遂之翟從者狐偃趙衰顚頡魏武子司空季子在翟十二年狐偃曰日吾來此也非以翟爲榮可以成事也吾曰奔而易達困而有資休以擇利可以戾也今戾久矣戾久將底底箸滯淫誰能興之盡速行乎遂適齊過衛自衛過曹過宋過鄭遂如楚於是懷公自秦逃歸秦伯召公子於楚懷公命無從亡人期期而不至無赦狐突之子毛及偃從重耳在秦弗召冬懷公執狐突曰子來則免對曰子之能仕父教之忠古之制也策名委質貳乃辟也今臣之子名在重耳有年數矣若又召之教之貳也父教子貳何以事君刑之不濫君之明也臣之願也淫刑以逞誰則無罪臣聞命矣乃殺之及秦伯納公子將濟河子犯授公子載壁曰臣從君還軫巡於天下惡其多矣臣猶知之而況君乎不忍其死請繇此亡公子曰所不與舅氏同心者有如河水沈壁以質此狐偃從晉文公出亡以至歸國之始末也當文公奔翟時從亡之士僅有五人狐偃與而狐毛不與及文公入秦毛與偃俱在乃不應懷公之召而其父狐突因之以死豈當文公十二年居翟之後周遊列國之時毛以舅氏之親始繼偃而至耶此詩辭旨倥傯當是初奔翟時所作以狐突仍仕晉國而狐毛尙未從行故旣瞻望父母而又復有瞻望兄之語耳魏詩卽晉詩也其爲狐偃所賦復何疑】

陟彼岵【麌韻】兮瞻望父【麌韻】兮父曰嗟予子【紙韻】行役夙夜無【石經作母】已【紙韻】上【石經丰氏本俱作尙後同】愼旃哉猶來無止【紙韻賦也爾雅雲山多艸木曰岵劉熙釋名云岵怙也山有艸木人所恃取以爲事用也趙頥光雲山久則艸木生之故從古今按父兮生我又無父何怙此孝子所以升岵而切望父之思也父狐偃之父狐突也稱父曰者臨別丁寧之言也嗟嘆聲嘆而告之蘇轍云孝子登髙以望其父而不見則思其將行之戒以自慰行役夙夜無己言旣負覊絏從公子以出則當夙興夜寐盡心所事無有休懈所謂義也故毛傳云父尙義狐突謂子之能仕父教之忠正此意也上卽行役也嚴粲云上猶赴也謂赴役也如赴官曰上官赴工曰上工七月上入執宮功以繇田野入都邑爲上此以繇家居赴道塗爲上今俗諺猶云上路也旃毛傳云之也孔穎達云此旃與采苓捨旃之旃皆爲足句故訓爲之所謂愼旃卽蒙上文夙夜無己之意從亡在外操心危慮患深誠不可以不愼也猶朱子云尙也庶防擁衛公子歸國無止於外而不返也】陟彼屺【紙韻】兮瞻望母【葉紙韻母鄙翻】兮母曰嗟予季【寘韻】行役夙夜無寐【寘韻】上愼旃哉猶【爾雅注作猷】來無棄【寘韻爾雅注作棄賦也釋名雲山無艸木曰屺屺圮也按秦風有紀有堂毛傳云紀基也孔雲集注本作屺定本作紀以下文有堂故以爲基謂山基也據比則屺乃山基其勢傾圮因取圮爲名升屺而瞻望母者父天母地父尊母卑又子姓遞傳基本於母故以屺爲母之比也稱予季者以行者輩屬季故觀下章有兄可見矣無寐嚴云猶今人言醒睡也行役在途存亡戒心故早夜不敢安寢毛傳謂母尙恩是也愼旃亦蒙上文夙夜無寐之意無棄者言無爲公子所遺棄也】陟彼岡【陽韻】兮瞻望兄【葉陽韻虛王翻】兮兄曰嗟予弟【葉紙韻蕩以翻】行役夙夜必偕【葉紙韻苟起翻】上愼旃哉猶來無死【紙韻賦也釋名雲山脊曰岡岡亢也在上之言也故以爲兄之比兄偃之兄毛也偕毛傳云俱也囑其必與同行者俱也愼旃亦蒙上文夙夜必偕之意猶來無死欲其能避禍害無死地也】

陟岵三章章六句【朱傳申培說皆以爲魏人行役而思其親故作此詩序則云孝子行役思念父母也國迫而數侵削役乎大國父母兄弟離散而作是詩也鄒忠云采薇以公義言故曰我行不來陟岵以私情言故曰猶來無止蓋邊戈戍鼔則淒惋悲壯而望云瞻木則气結啼枯固詩人之致乎其未及嘆於室之婦嗟濶嗟洵如擊鼔者此則爲未娶之季言也唐人弔古戰塲文曰蒼蒼烝民誰無父母提攜捧負畏其不壽誰無兄弟如足如手誰無夫婦如賔如友生也何恩殺之何咎其存其歿家莫聞知人或有言將信將疑悁悁心目寢寐見之嗟乎爲人上者覽此其於得己之役亦可以少寢夫徐士彰云孝子思親不言己之念親而反言親之念己則所以存諸心者益切不言已之自愼而言親之欲其愼則所以保其身者益至詳味之藹然有天親慘怛之情焉劉元城謂其末句自儆自怨可以見忠孝之心亦善發詩人之意者也曽鞏云先王之世上之所以接下惟恐失其養父母之心其勞使臣之辭則然而推至於戍役之人亦勞之以王事靡盬憂我父母則先王之政卽人之心莫大於此也及其後世或任使不均或苦於徵役而不得養其父母則有北山之感鴇羽之嗟或行役不已而父母兄弟離散則有陟岵之思詩人皆推其意見於國風所謂發乎情止乎禮義者也按數說亦近似並錄之子貢傳闕文】

葛生刺晉獻公也好攻戰則國人多喪矣【出序愚按此死者之婦悼亡之詩采詩者錄之以志刺獻公名佹諸武公子孔穎達云獻公以莊十八年立僖九年卒案左傳莊二十八年晉伐驪戍閔元年晉侯作二軍以滅耿滅霍滅魏二年使太子申生伐東山臯落氏僖二年晉師滅下陽五年八月晉侯圍上陽冬滅虢又執虞公八年冬晉裏克敗狄於采桑見於傳者已如此是其好攻戰也又按外傳載獻公田見翟柤之氛歸寢不寐遂伐翟柤曹氏云二十三年之間凡十一戰宜其喪亡者多也兵猶火也弗戢必自焚獻公嗜殺而不己反禍其子與秦皇漢武略同可不戒哉】

葛生蒙【丰氏本作冡後同】楚【語韻亦葉禦韻創據翻】蘝蔓於野【葉語韻余呂翻亦葉禦韻常恕翻】予美亡此誰與獨處【禦韻亦葉語韻敞呂翻賦也葛艸名解見葛覃篇蒙通作冡說文云覆也楚木名解見漢廣篇蘝艸名說文云白薟也本艸云一名兔荄作藤生根似天門冬陸璣云蘝似栝樓葉盛而細其子正黑如燕莫不可食也幽州人謂之烏服其莖葉煮以哺牛除熱蔓本艸名葛屬此則借爲抽引枝條之義孔云此二句互文葛言生則蘝亦生蘝言蔓則葛亦蔓葛言蒙則蘝亦蒙言葛生於此延蔓而蒙於楚木蘝亦生於此延蔓而蒙於野中也以次章蘝蔓於域推之域爲瑩域乃此婦之夫所葬之地地在野中故光云於野此二句寫出冢上荒涼之景宛然在目舊說以爲興體云蔓艸發比蒙彼以興婦人生於父母當外成於夫家陸佃以爲比體云葛生髙而蒙楚蘝生卑而蔓於野各系所遇猶之婦人外成於夫榮瘁隨焉所以一心乎君子語曰嫁雞與之飛嫁狗與之走此之謂也取義皆通愚以第三章

角枕錦衾之下亦有予美亡此之文三章一例似當作賦體爲正予美鄭云我所美之人謂其君子也亡鄭云無也字從入從乚乚者隠也曰此者主閨中而言或以死訓亡謂承上文言葛生蘝蔓之地君子身死於此語意似順然於第三章

之文義難通今不從誰與獨處婦人自謂也所美之人旣無矣寂寞閨中我其誰與乎但煢然獨處而已後章破此各以二字爲文遞轉而下與易匪冦婚媾句法正同】葛生蒙棘【職韻】蘝蔓於域【職韻】予美亡此誰與獨息【職韻賦也棘解見凱風篇域毛傳云域也變野言域知是賦其所見詩翼云讀葛生蒙棘蘝蔓於域宛然荒冢累累祭掃悲哀之景息止也】角枕粲【翰韻】兮錦衾爛【翰韻】兮予美亡此誰與獨旦【翰韻賊也枕臥所以薦首者以角爲飾猶梁元帝謝寶枕啟所云重安玳瑁者也司馬相如美人賦云寢具旣設服玩珍奇金鑪薰香黼帳髙垂茵褥重陳角枕橫施粲通作燦說文云燦爛明瀞貌衾解見小星篇以錦爲之爛光色也範祖禹云角枕之粲錦衾之爛則其嫁未久也蘇轍云物存而夫亡是以感物而思之也按世說云袁羊嘗詣劉恢恢在內眠未起袁因作詩調之曰角枕粲文茵錦衾爛長莚劉尙晉明帝女主見詩大不平曰袁羊古之遺狂劉孝標亦引小序以見袁以死嘲劉故主不平耳則其爲悼亡之詩舊矣郝敬以角枕錦衾爲斂襲之具而引周禮大府之職大喪供角枕儀禮斂用衾爲證然上章已有蘝蔓於域之文不應先言葬後言斂也獨旦嚴云獨宿至旦也猶王仲宣詩言獨夜也思者苦夜長而難旦長夜漫漫何時旦與秋天不肯明之意也一說枕衾粲爛將旦方見其然故云誰與獨旦亦通】夏之日冬之夜【葉遇韻元具翻】百嵗之後歸於其居【葉遇韻讀如屨俱遇翻丰本作丘賦也夏日冬夜非夏但思於日冬但思於夜也但日因夏而永則日之思比夜之數爲多夜因冬而永則夜之思比日之數爲多以見無時而不思也居鄭云墳墓也百嵗之後同歸於九泉之居矢無他志義之至情之盡也與前三獨字相應】冬之夜夏之日【質韻】百嵗之後歸於其室【質韻賦也繇夏日而冬夜復繇冬夜而夏日無嵗不思沒身焉而已室冡壙也滕公墓銘云佳城鬱鬱三千年見白日於嗟滕公居此室是也】

葛生五章章四句【申培說云晉獻公之時國人久於徵役室家念之而作是詩朱子亦以爲婦人念夫久從徵役而作然驗篇中蘝蔓於域及百嵗之後歸於其居等語其爲悼亡之詩無可疑者子貢傳闕文】

詩經世本古義卷二十三之下

欽定四庫全書

詩經世本古義卷二十四之上

明何楷撰

周襄王之世詩十五篇

有杕【本名杕杜嫌同小雅以此爲別】刺晉惠公也不納羣公子又欲殺其兄重耳將亡其國焉【惠公名夷吾獻公子遭驪姬之出亡於外獻公卒秦穆公納之爲諸侯初獻公立奚齊盡逐羣公子始爲令國無公族焉獻公卒夷吾得因秦立始卽位穆姬使納羣公子曰公族者君之根本惠公不用又遣寺人披往渭濱殺重耳不克此詩前言不如我同父則刺其殺重耳之事後言不如我同姓則刺其不納羣公子之事也是以知爲刺惠公也】

有杕【顏之推云江南本並木傍施大徐仙民音徒計反說文在木部集韻音次第之第而河北本皆爲夷狄之狄讀亦如字此大誤也】之杜【麌韻然下章不用此韻葉正與鄭風將翺將翔彼美孟姜一例】其葉湑湑【葉麌韻讀如數爽主翻】獨行踽踽【麌韻】豈無他【丰氏本作它後同】人不如我同父【麌韻】嗟行之人胡不比【葉寘韻必至翻】焉人無兄弟胡不佽【寘韻崔靈恩集注作次】焉【興也杕說文雲樹貌毛傳云特貌蓋樹之特生者爾雅雲杜赤棠白者棠樊光云赤者爲杜白者爲棠陸璣疏云赤棠與白棠同耳但子有赤白美惡子白色爲白棠甘棠也少酢滑美赤棠子澁而酢無味俗語云澁如杜是也一云牡曰棠牝曰杜湑者零露之貌王安石云湑湑潤澤也詩詁云猶沃沃也嚴粲云木無枝葉則日燥其根上之土而其木易枯有杕然特生之杜其葉湑湑然潤澤𨿽無旁木之蔭而葉猶足以庇其本根踽說文云疏行貌徐鍇云疏謂稀疏也孟子云行何爲踽踽涼涼乃獨行而無所親暱之意陸化熙云以獨行之杜則甚茂興獨行之人則無所與此反興也豈無他人以下乃正言以開悟之同父謂兄弟也比並也說文云密也二人爲從反從爲比相與周密也佽說文云便利也豈無他人乎不如我同父之人言他人不足恃也如苟以他人爲可恃嗟彼行道之人何不見與我相比密乎凡世上之人亦有無兄弟者何不見其所行之便利焉兩胡不是喚醒之詞】有杕之杜其葉菁菁【庚韻釋文丰本俱作靑靑】獨行瞏瞏【庚韻文選注作焭焭陸徳明本作煢煢】豈無他人不如我同姓【葉庚韻師庚翻丰本作生】嗟行之人胡不比焉人無兄弟胡不佽焉【興也菁本韭華之名蓋以其色取之瞏說文云目驚視也曹氏云獨行多懼故瞏瞏也白虎通雲姓生也人所稟以生者也按姓與氏有辧姓者所以系統百世使不別氏者所以別子孫所出故言姓卽在上言氏卽在下王安石云同姓𨿽非同父猶愈於他人耳晏子問於子華子曰齊之公室懼卑柰何子華子曰夫人之有欲也天必隨之齊將卑是求夫何懼而不獲昔者軒轅二十五宗故黃祚衍於天下於今未忘也宗周之王也姬姓之封者凡七十夫指之不能率其臂猶臂之不能運其體也今齊自襄桓以來斬斬焉朝無公族野無公田帶甲橫兵挾轂而能戰非公士也結綬纚纚位列而籍居非公臣也公族之子若其孫皆散而之於四方惟童是伍公所以與俱者自有肺膓者也於詩有之豈無他人不如我同姓何以是踽踽而以臨於人上也齊將卑是求夫何懼而不獲】

有杕二章章九句【序云刺時也君不能親其宗族骨肉離散獨居而無兄弟將爲沃所並今按晉與沃五世相攻宗族離叛公室孤立然沃實負晉非晉負沃也如刺卽當刺沃耳又晉獻公患桓莊之族偪盡殺羣公於此詩疑亦足當之但皆於不如我同父一語不合故前二說愚皆無取焉朱子謂此乃無兄弟者自傷其孤特而求助於人之詞鄒忠齊云夫詩明言豈無他人不如我同父同姓求助於人者立言固若是乎申培說以爲君子勸人孝友之詩其意益緩而篇中亦不見有勸孝之語於貢傳闕文】

權輿晉惠公與秦穆公戰爲秦所獲捨諸靈臺怨秦爲徳不卒也【按列女傳及左傳國語載秦穆公之夫人晉獻公之女太子申生之同母娣與惠公異母賢而有義獻公殺太子申生遂羣公子惠公夷吾奔梁及獻公卒得因秦立始卽位穆姬使納羣公子曰公族者君之根本惠公不用又背秦賂秦饑請粟不與秦遂興兵與晉戰獲晉君以歸秦穆公曰掃除先人之廟寡人將以晉君見穆姬聞之乃與太子瑩公子與女簡璧衰絰履薪以迎且告穆公曰晉君朝以入婢子夕以死惟君其圖之公懼乃捨諸靈臺及晉與秦成攺館晉侯饋七牢焉是詩之作當在未攺館之先捨諸靈臺時也】

於我乎夏屋渠渠【魚韻文選注作蘧蘧】今也每食無餘【魚韻】於嗟乎【虞韻】不承權輿【葉虞韻讀如雩云俱翻爾雅注不承權輿上有胡字或訛以乎爲胡也賦也於我乎惠公自言於我晉國之所居也夏屋王肅以爲大屋楊雄方言云自闕而西秦晉之間凡物之壯大者而愛偉之謂之夏法言云震風淩雨然後知夏屋之帡蒙也崔駰七依說宮室之美亦云夏屋渠渠楚詞大招篇云夏屋廣大沙堂秀只南方小壇觀絕霤只曲屋步櫩宜擾畜只皆以室言也又按檀弓云有若覆夏屋者矣注謂夏屋今之門廡其形旁廣而卑正又曰殷人以來始屋四何夏豦之屋惟兩阿而已無四阿如漢之門廡亦是一說鄭箋詩因次章有四簋之言慮與下文每食句不屬遂易其解曰屋具也夏屋謂設食大具也今考爾雅訓具者乃握字非屋字以大具解夏屋於說鑿矣楊愼則引字畫云夏屋大爼也禮周人房爼魯頌籩豆大房注大房玉飾爼也其制足間有橫下有跗似乎堂後有房然故曰房爼也以夏屋爲居以房爼爲房室可乎又禮童子幘無屋亦謂童子戴屋而行可乎此其說誠辧然禮未聞號爼爲屋者必以大房二字附防夏屋愚終不敢信也渠通作巨說文云規巨也言夏屋之制有規巨也一曰大也今謂今被獲也余說文云饒也其字從食正謂食之饒也昔在晉國有夏屋以居今爲秦所獲而捨於靈臺每食無復余饒僅免於饑餓而已蓋秦不以諸侯之食禮待之承毛傳云繼也孔穎達云承其後是繼嗣故以承爲繼權輿爾雅云始也權稱錘也輿輈軸之上加板以載物者邢昺云權輿天地之始天圓地方故名又陳氏云造衡自權始造車自輿始蓋借字也按大戴禮云孟春冰泮百艸權輿淮南子云東風而酒沈溢造化權輿以爲東方之气風也逸周書周月解云日月俱起於牽牛之初歷捨於十有二辰終則復始是謂日月權輿權輿二字古人蓋恆用之不承權輿言不能如其立已爲君之始以仇終之也按秦穆公初欲立公子重耳曰重耳仁縶曰君若求置晉君而載之置仁不亦可乎君若求置晉君以成名於天下則不如置不仁以滑其中且可以進退臣聞之仁有置武有置仁置徳武置服是故先置公子夷吾是爲惠公及惠公入穆公謂公孫枝曰夷吾其定乎對曰臣聞之惟則定國詩曰不譏不知順帝之則文王之謂也又曰不僭不賊鮮不爲則無好無惡不忌不克之謂也今其言多忌克難哉公曰忌則多怨又焉能克是吾利也穆公之立晉侯惟欲置服而不置徳其初意已不善且偵知其多忌以爲利故卒有始無終如此夫子錄此詩所以示後世凡欲存亡繼絕者不可如秦穆以利心行之也】於我乎每食四簋【葉有韻已有翻】今也每食不飽【葉有韻補苟翻】於嗟乎【見前】不承權輿【見前賦也此言於我乎言昔在於我晉國之所食也簋盛黍稷器考工記云旊人爲簋實一觳崇只厚半寸注謂旄摶埴之工作瓦器者孔云豆實三而成觳四升爲豆然則簋是瓦器容防二升也又易二簋可用享注謂離爲日日體圓防爲木木器圓簋象則簋亦以木爲之也簋制說各不一周禮舍人注以爲圓器孝經注說文皆以爲方器陸元朗云內方外圓曰簋外方內圓曰簠孝經鉤命決云簠簋上圓下方未詳孰是言四簋者朱子云禮食之盛也毛云四簋黍稷稻粱孔云案公食大夫禮云宰夫設黍稷六簋又云宰夫授公粱公設之宰夫膳稻於粱西秋官掌客注云簠稻粱器也簋黍稷器也然則稻粱當在簠而云四簋黍稷稻粱者以公食大夫禮有稻有粱知此四簋之內兼有稻粱公食大夫之禮是王國之君與聘客禮食備設器揚故稻粱在簠此言每食則是平常燕食器物不具故稻粱在簋飽說文云厭也李氏云不飽非特無餘矣】

權輿二章章五句【序云刺康公也忘先君之舊臣與賢者有始而無終也申培說亦云與晨風篇同義今按康公忘先君之舊臣於傳絕無所據朱子但以爲秦人刺其君待賢禮意寖衰不能繼其始蓋亦依序而稍變其說要之無所附麗子貢傳闕文】

十畝之間齊姜勸晉公子重耳去齊也【按晉語文公在翟十二年狐偃曰吾不適齊楚避其逺也蓄力一紀可以逺矣齊侯長矣而欲親晉管仲沒矣多讒在側謀而無正衷而思始夫必追擇前言求善以終厭邇逐逺逺人入服不爲郵矣防其季年可也玆可以親皆以爲然乃行遂適齊齊侯妻之甚善焉有馬二十乘將死於齊而已矣曰民生安樂誰知其它桓公卒孝公卽位諸侯畔齊子犯知齊之不可以動而知文公之安齊而有終焉之志也欲行而患之與從者謀於桑下蠶妾在焉莫知其在也妾告姜氏姜氏殺之而言於公子曰從者將以子行其聞之者吾已除之矣子必從之不可以貳貳無成命詩云上帝臨女無貳爾心先王其知之矣貳將可乎子去晉難而極於此自子之行晉無寧嵗民無成君天未喪晉無異公子有晉國者非子而誰子其勉之上帝臨子矣貳必有咎公子曰吾不動矣必死於此姜曰不然周詩曰莘莘徵夫每懷靡及夙夜徵行不遑啟處猶懼無及況其順身縱欲懷安將何及矣人不求及其能及乎日月不處人誰懷安西方之畫有之曰懷與安寔疚大事齊國之政敗矣晉之無道久矣從者之謀忠矣時日及矣公子防矣君國可以濟百姓而釋之者非人也敗不可處時不可久忠不可棄懷不可從子必速行吾聞晉之始封也嵗在大火閼伯之星寔紀商人商之饗國三十一王瞽史之記曰唐叔之世將如商數今未半也亂不長世公子惟子子必有晉若何懷安公子弗聴姜與子犯謀醉而載之以行今按此詩聲口宛似但無限商略只寄之行與子還行與子逝二語詞不迫而情有餘姜之所以善於諷也】

十畝之間【刪韻】兮桑者閒閒【刪韻釋文作間間穆天子傳注丰氏本俱作閒閒】兮行與子還【刪韻】兮【賦也司馬法六尺爲步步百爲畝禮記疏云徑一步長百步爲畝折而方之則東西南北各十步至秦孝公始制三百四十步爲畝故程子云古者百步止當今之四十一步今之百畝當古之二百五十畝也此云十畝之間者張子厚云園防在園地其制百畝之間十家區分而眾居者詩人所謂十畝之間之田也十畝圃所任園地也不獨築塲納稼亦可毓艸木也桑者卽齊姜所言蠶妾也閒通作嫺說文云雅也閒閒蓋習熟自得之貌行朱子云猶將也子謂重耳也還說文云復也姜氏言十畝之間有蠶妾焉子犯不知其在也與從者謀於桑下行且與子復返晉國矣時不可失從者之意不可孤公子其圖之】十畝之外【葉霽韻以計翻】兮桑桑者泄泄【霽韻】兮行與子逝【霽韻】兮【賦也十畝之外則他人采桑之處非前蠶妾所在矣泄通作呭說文云多言也漏泄之義字當從此從者謀於桑下而蠶妾聞之則恐其爲他人之采桑者述之而至於漏言也所謂子有四方之志其聞之者殺之矣逝往也今從者行且與子離齊國而偕往他處固無一人知公子可以行矣】

十畝之間二章章三句【序以爲刺時也言其國削小民無所居焉路史云今陜治平陸有古魏城在河之東北水經注云古魏國城南西二面並去大河可二十餘里北去首山十餘里處河山之間土地迫隘故魏風著十畝之詩也張子厚云作詩者以國地侵削外無井受之田徒有近郭園防而已故耕者無所用其力則桑者閒閒而多也十畝之外他人亦然則削小無所容尢爲著矣蓋皆附防序說云爾蘇轍駮之云夫國削則民削矣未有地亡而民存者也且𨿽小國豈有一夫十畝而尙可以爲民者哉朱子云序文殊無理而但以爲政亂國危賢者不樂仕於其朝思與其友歸於農圃故其詞如此申培說襲之然據詩云桑者直蠶婦之業耳與農圃何涉乎】

蜉蝣刺曹共公也君怠國危玩細娛而忘逺慮好奢而任小人將無所依焉【申培說以爲君怠國危曹大夫閔之而作朱子云此詩蓋以時人有玩細娛而忘逺慮者故以蜉蝣爲比而刺之序則云刺奢也昭公國小而迫無法以自守好奢而任小人將無所依焉陸徳明云按鄭譜云昭公好奢而任小人曹之變風始作又云蜉蝣至下泉四篇共公時作今諸本此序多無昭公字崔集注本有未詳其正也愚按此詩詠衣裳楚楚正候人詩所謂三百赤芾者其爲刺共公詩無疑序云刺奢乃指朝多幸位冗食者眾耳非如舊說但以好整餙衣服爲奢也】

蜉蝣之羽【葉語韻讀如與演女翻】衣裳楚楚【語韻說文丰氏本俱作��】心之憂矣於我歸處【葉語韻敞呂翻興而比也蜉蝣爾雅云渠略也揚雄方言作�郭璞云似蛣蜣身狹而長有角黃黒色聚生糞土中豬好啖之陸璣云似甲虫有角大如指長三四寸甲下有翅能飛夏月陰雨時地中出今人燒灸噉之美如蟬也樊光云是糞中蠋虫隨雨而出朝生而夕死陸佃云似天牛而小翕然生覆水上尋死隨流叢生郁棲中朝生暮死有浮游之義故曰蜉蝣也夏小正云蜉蝣有殷殷者眾也羅願云淮南子曰蠶食而不飲二十二日而化蟬飲而不食三十日而蛻蜉蝣不食不飲三日而死又曰鶴壽千嵗以極其遊蜉蝣朝生而暮死盡其樂蓋以旦暮爲期逺不過三日爾蜉蝣小虫國小之比曰羽曰翼羣臣之比衣裳楚楚指羣臣言楚當依說文通作�云合五采鮮貌所以取興於蜉蝣之羽者亦以羣臣徒竊衣裳以莘其躬不知死亡之無日正如蜉蝣然耳候人詩言彼其之子不稱其服亦此意心之憂矣憂曹君也嚴粲云見當時在位無一可倚仗者蓋慘然以亡國爲憂矣歸猶言來之我家也處止也徐鍇云詩爰居爰處居者定居處者暫處而已輔廣云所以欲其於我歸處者蓋思有以警誨之耳】蜉蝣之翼【職韻】采采衣服【葉職韻鼻墨翻】心之憂矣於我歸息【職韻興而比也翼說文云翅也采通作彩說文云文章也采采猶��也衣服卽衣裳上曰衣下曰裳通言之皆曰衣亦曰服息亦止也於我歸息者交淺不可言深繇處而息則非一朝一夕矣然後可以諷直兼用也徐光啟云朝夕相與從容開諭卵翼孚化令捨其舊而新是圖卽所謂習與正人居不能不正之意】蜉蝣掘【說文丰本俱作掘】閱【屑韻】麻衣如雪【屑韻】心之憂矣於我歸說【屑韻丰本俱作稅興也掘閱毛鄭之解俱難通或見管子有掘閱得玉之言遂以掘閱爲挑撥之貌又或謂閱義與穴通要於文理未順當依說文作堀閱爲正堀說文云突也突出之義卽所云堀起是也趙頥光云凡土旁誤手者如埽坼之類並同此謬閱猶閱人閱世之閱言其從土中突出而爲人所見也上言楚楚采采則刺其臣此言麻衣如雪則刺其君鄭云麻衣深衣諸侯之朝服朝夕則深衣也孔穎達云麻衣者白布衣如雪言甚鮮潔衣純用布而色白者深衣爲然故知麻衣是深衣也玉藻說諸侯之禮云夕深衣又雜記云朝服十五升布深衣也是則深衣與朝服升數皆同但彼是大祥之服則純用布無采飾此諸侯禮服當用十五升布深衣而純以采也所以言麻衣者蜉蝣朝生暮死君服麻衣則薄寒之時而蜉蝣之生亦不久矣甚危之至也說許愼云釋也從言從兌兌者悅也徐鍇云說之亦使悅懌也淩蒙初云謂從容開諭之正是上文所以欲其歸處歸息之意又表記子曰君子不以口譽人則民作忠故君子問人之寒則衣之問人之饑則食之稱人之善則爵之國風曰心之憂矣於我歸說𨿽防章取義然設身處地之意亦自恍然】

蜉蝣三章章四句【範曄云葛屨履霜敝繇崇儉楚楚衣服戒在窮賒賒通作奢然詩防非刺奢也說已見前鄒忠疑爲刺曹羈作羈者莊公射姑之世子春秋魯莊二十三年冬射姑卒明年冬戎侵曹曹羈出奔陳胡氏以爲防弱不能君故爲戎所逐蓋在位日淺無如覊者想詩人逆知其稅駕無所故爲之憂心如是而諷以於我歸處如楚申亥捨靈王於家之爲耶於時覊方在喪故曰麻衣如雪而先之以楚楚采采意覊亦如齊昭公居喪而不哀在戚而有嘉容當不免於童心乎麻衣非卽深衣觀玉藻童子無緦服聴事不麻可見是其說亦近似有理並存之子貢傳闕文】

侯人刺曹共公也不用僖負覊而乘軒者三百人【序云刺近小人也共公逺君子而好近小人焉按左僖二十八年春晉文公伐曹三月入曹數之以其不用僖負羈而乘軒者三百人也且曰獻狀與此詩三百赤芾之語相合遂執曹伯襄以畀宋人卽共公也又晉語公子重耳還曹曹共公不禮焉僖負覊言於曹伯曰臣聞之愛親明賢政之幹也禮貧矜窮禮之宗也禮以紀政國之常也失常不立君所知也國君無親國以爲親先君叔振出自文王晉祖唐叔出自武王文武之功實逮諸姬故二王之嗣世不廢親今君棄之是不愛親也晉公子生十七年而亡卿材三人從之可謂賢矣而君蔑之是不明賢也晉公子之亡不可不憐也此之賔客不可不禮也失此二者是不禮賔不憐窮也守天之聚將施於宜宜而不施聚必有闕玉帛酒食猶糞土也愛糞土以毀三常無乃不可乎公弗聴及重耳如楚子玉請止孤偃楚成王曰不可曹詩曰彼已之子不遂其媾郵之也夫郵而效之郵又甚焉效郵非義也據此則此詩兼爲刺共公不用僖負覊之言無禮於晉公子而作】

彼候人兮何戈與祋【泰韻都外翻亦葉質韻都律翻禮記注崔靈恩集注丰氏本俱作綴】彼其之子三百赤芾【葉泰韻博蓋翻亦葉質韻非律翻丰本作市賦也毛傳云候人道路送迎賔客者按周禮候人上士六人下士十有二人史六人徒百有二十人各掌其方之道路與其禁令若有方治則帥而致於朝及歸送之於境注謂四方以職來受治者候其來去然彼乃天子之官故徒屬廣設若侯國必不然也孔穎違云按秋官環人掌送迎邦國之賔客以路節達諸四方又掌訝掌待賔客有賔客至逆於境爲前驅而入及歸送亦如之若候人主迎賔客而環人掌訝又掌送迎賔客者環人掌執節導引使門闕無禁掌訝以禮送迎詔贊進止侯人則何戈兵防衛姦冦𨿽復同是送迎而職掌不同故異官也何說文云儋也毛傳以爲掲也戈解見秦風無衣篇祋說文毛傳皆云殳也孔云戈殳俱是短兵相類且祋字從殳故知祋爲殳也殳解見衛風伯兮篇又說文云或說城郭裏市髙懸羊皮有不當入而欲入者暫下以驚馬牛曰祋故從示殳防意然他書絕不經見未詳是否彼毛云彼曹朝也其語助也之子是子也指下文佩赤芾者芾本作市毛傳說文皆云韠也以韋爲之卽蔽膝也訛作芾篆文作韍嚴粲云蔽膝之韍以韋黼黻之黻從黹孔云左傳衮冕韍珽則芾是配冕之服易困卦困於赤芾利用享祀則知芾祭祀所用也士冠禮陳服皮弁素韠端爵韠則韠之所用不施於祭服矣玉藻說韠之制云下廣二尺上廣一尺長三尺其頸五寸肩革帶博二寸書傳更不見芾之別制明芾之形制亦同於韠但尊祭服異其名耳言芾韠者以其形制大同故舉類以曉人其禮別言之則祭服謂之芾他服謂之韠二者不同也玉藻云一命緼芾黝珩再命赤芾黝珩三命赤芾蒼珩注云緼靑黃之間色珩佩玉也黑謂之黝靑謂之蔥毛云大夫以上赤芾乘軒孔云周禮公侯伯之卿三命下大大夫再命上士一命然則曹爲伯爵大夫再命是大夫以上皆服赤芾於法又得乘軒故連言之詩人言候人𨿽一職之防然旣系籍於公猶當勤率所屬以各供其事今曹蕞爾彼其之子非有功勞可以稱者而君令其佩此赤芾至三百人之多何爲也哉晉文公入曹令三百人獻狀亦謂其無勞竊位故責之自陳功狀意正如此所以舉侯人者卽下章刺維鵜在梁之意舊說謂曹國以賢者爲候人非是孔云諸侯之之制大夫五人今有三百赤芾愛小人過度也太史公云今尋曹共公之不用僖負覊乃乘軒者三百人知惟徳之不建司馬貞注謂美女乘軒者彼未參證於詩中赤芾之語故耳】維鵜在梁不濡其翼【職韻】彼其【禮記作記左傳後漢書俱作已】之子不稱【去聲】其服【葉職韻鼻墨翻興而比也鵜鳥名爾雅云鴮防也亦名洿澤郭璞云今之鵜鶘也好羣飛入水食魚故名洿澤俗呼之爲淘河陸璣雲鵜水鳥形如鴞而極大喙長尺餘直而廣口中正赤頷下胡大如數升囊好羣飛若小澤中有魚便羣共抒水滿其胡而棄之令水竭盡魚在陸地乃共食之故曰淘河陸佃云鵜人足其鳴自呼羅願云洿抒水也又戽斗亦抒水器也鴮洿戽三字同音其義一也淮南子曰鵜鶘飲水數斗而不足莊子曰魚不畏网而畏鵜鶘禽經曰淘河在岸則魚沒沸河在岸則魚出或曰身是水沫惟臆有肉如拳昔人竊肉入河爲之故名逃河魏黃初中嘗有鵜集靈芝池文帝識之曰此詩人所謂污澤也曹詩刺共公逺君子近小人今豈有賢智之士處於下位否則斯鳥胡爲而至哉詩旣以爲貪而無功之物故後人祖而用之梁毛雲水中之梁解見邶谷風篇濡濆也稱宜也猶言相等也其服卽赤芾是也鵜之於魚勤矣須出沒污澤而後得魚今乃在魚梁之上竊人之魚以食未嘗濡濕其翼猶之子無功而居髙位以竊祿所謂不稱其服也又表記子曰君子恥服其服而無其容恥有其容而無其辭恥有其辭而無其徳恥有其徳而無其行是故君子衰絰則有哀色端冕則有敬色甲冑則有不可辱之色詩云維鵜在梁不濡其翼彼記之子不稱其服左僖二十四年鄭子華之弟子臧出奔宋好聚鷸冠鄭伯聞而惡之使盜誘之八月盜殺之於陳宋之間君子曰服之不衷身之災也詩曰彼己之子不稱其服於臧之服不稱也夫】維鵜在梁不濡其咮【葉宥韻陟救翻】彼其【國語作已】之子不遂其媾【宥韻興而比也咮說文云鳥口也陸佃云鵜性沈水食魚則濡其咮翼宜矣今從立於梁上非特不濡其翼又且不濡其咮小人無嘉言獻替而尸居於位亦猶是也遂禮記疏云謂申也媾毛云厚也說文云重婚也孔云重婚媾者以情必深厚故媾爲厚也愚按不遂其媾以楚成王語觀之則所謂媾當指僖負覊也僚寀共事以負覊之賢當親之如昏媾然而無如邪正不投凡負覊所言彼必沮之故使其志意不得申遂也當時公子重耳過曹共公不禮焉負覊言於共公曰夫晉公子君之匹也君不亦禮焉共公不聴而三百赤芾軰無有同負覊之言者是之謂不遂其媾也】薈【說文作嬒云女黑色也】兮蔚兮南山朝【丰本作鼂】隮【齊韻】婉兮孌【說文丰本俱作�】兮季女斯饑【葉齊韻讀如雞堅奚翻興而比也薈說文云艸多貌蔚蓊蔚艸木盛貌南山毛云曹南山也邵縣誌云曹南山在曹州濟陰縣東二十里按春秋盟於曹南卽此山也括地誌云有曹南因名爲曹朝隮解見防蝀篇鄒忠云按周禮眡祲掌十燀之法九曰隮隮者虹也虹映日而成朝焉日在東則虹在西而雨輒隨之蝃蝀之詩所謂朝隮於西崇朝其雨是已薈蔚夤緣山岊而虹見於西又當邀雨澤之霑被見君寵方隆而未艾此詩中之畫也婉說文云順也孌通作�亦順也婉孌季女之容也君子之持身也如處子然故以少女日之斯饑以諭貧賤季女幽居不妄從人故不免於饑餓此與易女子貞不字之象同言小人𨿽肆志而趨利於上君子則守道而困窮於下也晉文公所謂不用僖負覊其卽此詩所言季女與】

候人四章章四句【此章與左傳合嚴粲所云詩卽史也而郝敬疑之以爲詩言三百極道其濫耳說詩不以辭害志若云漢則周之民無孑遺若候人則曹之大夫有三百詩烏可以辭徵也左傳襲此詩以屬文非重耳眞有此言斯亦過於不盡信書者矣申培說第云曹君多任非人國人諷之而不著眞世子貢傳闕文又葉氏云漢人文章未有引詩序者魏黃初四年詔引曹詩刺逺君子近小人蓋詩序至此始行】

渭陽秦太子防之舅晉公子重耳自秦返國爲諸侯防思母穆姬之恩而送其舅氏也【防秦穆公子後爲秦康公按劉向列女傳云穆姬者秦穆公之夫人晉獻公之女賢而有義穆姬死穆姬之弟重耳入秦秦送之晉是爲晉文公太子防思母之恩而送其舅氏也作詩曰我送舅氏云云君子曰慈母生孝子朱子蘇氏說俱同】

我送舅氏曰至渭陽【韻】何以贈之路車乘黃【陽韻賦也舅氏指重耳也爾雅說文皆雲母之昆弟曰舅孫炎云舅之言舊尊長之稱孔穎違云謂舅爲氏者以舅之與甥氏姓必異故書傳通謂爲舅氏渭水名山南爲陽北爲陰水北爲陽南爲陰地理誌云右扶風渭城縣故咸陽也其地在渭水之北鄭云秦是時都雍至渭陽者蓋東行送舅氏於咸陽之地孔云雍在渭南朁在秦東行必渡渭贈說文云玩好相送也董氏云巾車金路以封同姓象路以封異姓革路以封四衛木路以封蕃國皆諸侯也故人君之車曰路車朱子雲乘黃匹馬皆黃也重耳君晉實借秦穆之力太子防贈以諸侯之儀所以鄭重此行而假以定晉也豈徒曰資其行而已哉】我送舅氏悠悠我思【支韻亦葉灰韻新才翻又葉寘韻相吏翻】何以贈之瓊瑰玉佩【葉支韻蒲眉翻亦葉灰韻蒲枚翻又葉寘韻平祕翻丰氏本作佩玉瓊瑰賦也悠悠我思朱子云序以爲時康公之母穆姬已卒故康公送其舅而念母之不見也嚴粲云送舅而有所思則思母也此詩念母而不言母但言見舅而勤拳不已自有念母之意讀之者但覺其味悠然深長也按太祖皇陵碑云外甥見舅如見娘卽此意五代齊楊愔幼時其舅源子恭問讀詩至渭陽未愔便號泣子恭亦對之欷歔豈亦以思母之故與瓊說文云赤玉也瑰孔云美石之名佩玉之制惟天子用純諸候以下則玉石雜用玉佩謂珩璜琚瑀之屬以瓊瑰之玉佩爲贈所以象其徳也陸化熙云車馬之贈蒙送之歸國言故取列侯儀衛若贈之以佩不必泥是俟服乃一腔離情所寄耳鄧元錫云康公篤母語質而情長秦良風哉亦以置晉君錄之文爰以霸也汪克寛云康公始爲太子送舅而念母之不見故作渭陽之詩是固良心也後乃納庶孽而奪嫡甥之位自是兵爭不息豈非怨欲害乎良心而然乎】

渭陽二章章四句【序云康公念母也康公之母晉獻公之女文公遭麗姬之難未反而秦姬卒穆公納文公康公時爲太子贈送文公於渭之陽念母之不見也我見舅氏如母存焉及其卽位思而作是詩也孔氏以卽位爲康公卽位今按左傳重耳卒後七年康始卽位相去甚逺無緣此時復其事而著之詩豈亦有慨於令狐之役謂秦昔日曽以厚施而晉今日竟以薄報乎然愚詳味序意或只謂重耳返國卽位後而康公思之耳如此則與列女傳所記猶相彷佛孔說誤也子貢傳申培說皆以爲穆公送重耳之詩然於我送舅氏一語竟不可解按古人呼母之兄弟爲舅妻之父爲外舅未聞呼妻之弟爲舅者若諸侯於異姓大夫或亦稱舅然非所施於重耳也】

羔裘豹袪晉文公釋憾於寺人披也【篇名原只羔裘二字但檜鄭亦有羔裘特用起語以別之披一名勃鞮字楚故又稱奄楚按左傳國語載驪姬諧殺太子申生遂譛二公子曰皆知之重耳奔蒲夷吾奔屈獻公使寺人披伐蒲蒲城人欲戰重耳不可曰保君父之命而享其生祿於是乎得人有人而較罪莫大焉乃徇曰較者吾讐也逾垣而走披斬其袪遂出奔翟及文公入披請見公使讓之且辭焉曰驪姬之讒爾射予於屏內蒲城之役君命一宿女卽至斬余衣袂其後余從狄君以田渭濵女爲惠公來求殺余命女三宿女中宿至余於伯楚屢困何舊怨也夫袪猶在女其行乎對曰臣謂君之入也其知之矣若猶未也又將及難君命無二古之制也除君之惡惟力是視蒲人狄人余何有焉今君卽位其無蒲狄乎齊桓公置射鉤而使管仲相君若易之何辱命焉且不見我君其無悔乎於是呂甥冀芮畏偪悔納公謀作亂將以己丑焚公宮宮出救火而遂殺之伯楚知之故求見公公懼遽見之曰豈不知女言然是吾惡心也吾請去之伯楚以呂郤之謀告公公潛防秦伯於王城告之亂故及己丑公宮火二子求公不獲遂如河上秦伯誘而殺之是詩當卽於免難後作也】

羔裘【丰氏本作求後同】豹袪【葉遇韻區遇翻】自我人居居【葉遇韻讀如句俱遇翻】豈無他【丰本作它後同】人維子之故【遇韻賦也袪孔穎達云袂口也袂是袖之大名袪是袖頭之小稱其通皆爲袂以深衣云袂之長短反屈之及肘是通袪皆爲袂也玉藻云錦衣狐裘諸侯之服也君子羔裘豹飾緇衣以裼之注云君子謂大夫士飾謂袖也重耳時尙爲公子未敢服諸侯之服故當服此又按申生以十二月縊於都城重耳於是時奔蒲寺人披斬重耳衣袪正奔蒲時事周十二月於夏正爲十月天气已寒故服羔裘也自我人居居指斬袪事也自從也我人者我同行出奔之人也自我人者從我等同行之人於蒲城欲求得而殺之也居通作倨前漢書郅都傳云丞相條候至貴居亦以居爲倨也倨之爲言傲也曰居居者毛傳云懷惡不相親比之貌蓋一往傲狠而無顧惜故至於文公己逾垣而走而披尙斬其衣袪也子指披也故故舊也承上文言披之可憾如此而其後又能以呂郤之謀來告使文公得脫於難故又言豈無他人爲我故舊哉而仍當與子結故舊之詛不可解也按披之言曰伊尹放太甲而卒以爲明王管仲賊桓公而卒以爲侯伯幹時之役申孫之矢集於桓鉤鉤近於袪而無怨言佐相以終克成令名今君之徳宇何不寛裕也披之敷辭明到如此故文公聞之而有動焉同時有竪頭須者亦不從公出亡及入求見公辭焉須曰國君而讐匹夫懼者甚眾矣謁者以告公遽見之公之曠度洪量不念舊惡如此宜乎其爲霸王之器也】羔裘豹褎【宥韻釋文作裦丰本作衷】自我人究究【宥韻】豈無他人維子之好【葉宥韻許侯翻賦也褎說文云衣袂也袂旣被斬而袂尙存故此章變言豹裦也究說文云窮也曰究究者窮極其惡不畱餘地也此指從渭濵之役而言披所自陳謂除君之惡惟力所及者也好以情言謂懽好也】

羔裘豹袪二章章四句【序云刺時也晉人刺其在位不卹其民也張鼎思云晉昭公有曲沃之逼孤危將亡而其臣又不爲保障之謀故國人憂之而作是詩鄧元錫云刺暱也暱故與好使私人在位也三說相近要皆無所依據子貢傳申培說皆以爲晉人美其大夫之辭今按爾雅云居居究究惡也其非贊詞明矣愚初亦疑此詩乃晉文公爲狐偃而作卽投璧於河之意但以格於爾雅詁字之義故主今說朱子第謂此詩不知所謂不敢彊解斯齊合闕疑之訓矣】

有杕之杜晉文公好賢國人美之【出申培說子貢傳同鄒忠云嘗怪用賢如晉文能得之罪之郤缺未免失之負紲之介推從亡之賞如投骨於地狺然而爭其不言祿者僅一介之推而祿亦弗及矣今玩此詩語意毋乃爲龍蛇之怨而志過乎緜山餓隠欲授餐而無從此固文公所心惻也朱子亦以爲此人好賢而恐不足以致之故作此詩其不敢定其世者闕其所不知也】

有杕之杜生於道左【哿韻】彼君子兮噬【韓詩作逝云及也丰氏本同】肯適我【哿韻】中心好【去聲】之【支韻】曷飲食【音嗣】之【好食無葉當取之之相應爲韻興之比也有杕之杜解見杕杜篇謙言寡弱不足恃賴也按文公以內難得國其同父兄弟如申生奚齊卓子夷吾相繼淪喪其爲寡特孤露可知道左鄭云道東也黃佐云凡國面南以南爲正此以知左之爲東也丘光庭云日中之後樹陰過東杜生道左樹旣寡特而陰更過東無休息之所故人不來也君子指賢人也噬卽易噬嗑之噬說文云防也猶言就食也與下文飲食字相應肯反言不肯也適說文云之也我者我所也曷說文云何也猶云何從也言彼君子兮其果以就食之故而肯來我之所乎我中心誠愛好之何但欲飲食之而已按文公未得國之時父事狐偃師事趙衰長事賈它左傳鄭叔詹所謂有三士足以上人而從之是也厥後反國外傳紀其紀善援能官方定物愛親戚明賢良事耉老禮賔旅友故舊胥籍狐箕等十一族實掌近官諸姬之良賞其中官異姓之能掌其逺官大夫食邑士食田以至工商皂官宰無不受餼於官其欲善無厭物色多方可知己】有杕之杜生於道周【尢韻韓詩丰本俱作右】彼君子兮噬【丰本作逝】肯來遊【尢韻丰氏本作覯】中心好之曷飲食之【興之比也周毛傳云曲也孔穎達云言道周繞之故爲曲也朱公遷云道左則辟道周則迂適與遊亦有辧適則將久居於其國遊則時一至焉猶之遨遊而已愚按此蓋自惴其不足以來賢故其辭之謙退如此】

有杕之杜二章章六句【序云刺晉武公也武公寡特兼其宗族而不求賢以自輔焉此但從杕杜生解然細玩詩辭終是好賢求賢意居多】

詩經世本古義卷二十四之上﹤經部﹐詩類﹐詩經世本古義﹥

欽定四庫全書

詩經世本古義卷二十四之下

明何楷撰

周襄王之世詩

鳲鳩曹人美晉文公也【按左傳晉文公爲公子時出亡過曹曹共公不禮焉及卽位伐曹執曹伯以畀宋人事在魯僖公二十九年於是周襄王防命晉侯爲侯伯曰王謂叔父敬服王命以綏四國遂盟諸侯於踐土又防於溫十月晉侯有疾曹伯之竪侯擩貨巫史使曰以曹爲觧齊桓公爲防而封異姓今君爲防而滅同姓曹叔振鐸文之昭也先君唐叔武之穆也且合諸侯而滅兄弟非禮也與衛偕命而不與偕復非信也同罪異罰非刑也禮以行義信以守禮刑以正邪舎此三者君將若之何公悅乃復曹伯此詩之作蓋在曹伯復國之後其取興於鳲鳩者以鳲鳩養子均平頌文公之待曹國與他國無異也尊之爲鳲鳩而自居於子者亦猶文王之時大邦畏力小邦懷徳皆怙文王如父也曰其儀不忒者則以晉與曹爲兄弟之國大學所謂兄弟足法也其曰正是四國則亦惟晉爲盟主始足以當之襄王防命中所謂以綏四國者也】

鳲【前漢書後漢書說苑列女傳釋文丰氏本俱作屍】鳩在桑其子七【質韻】兮淑【丰本作叔後同】人君子其儀【崔靈恩集注作義】一【質韻】兮【禮記淮南子作也下同】其儀一【同上】兮心如【大戴禮作若】結【葉質韻激質翻】兮【淮南子作也興也鳲鳩鳥名亦作屍鳩爾雅琕蒼皆云鴶鵴也陸機云一名桑鳩郭璞云江東呼爲獲谷揚雄云自闗東西梁楚之間謂之結誥周魏之間謂之擊谷自闗而西或謂之布谷羅願云又呼撥谷又呼郭公以此鳥鳴時布種其谷似鷂長尾牝牡飛鳴翼相摩拂取其骨佩之宜夫婦又名鷜陸佃云一名摶黍揚雄又以爲戴勝謝氏云案戴勝自生穴中不巢生而方言云戴勝非也毛傳云鳲鳩之養其子朝從上下暮從下上平均如一嚴粲云卽郯子所謂鳲鳩氏司空也鳲鳩平均故爲司空平水土陸佃云鳲鳩有均一之徳蓋其哺子朝自上而下暮自下而上者均也其子在梅在棘在榛而已則常在乎桑者一也又云祝鳩鳲鳩皆壹鳥也故有屍祝之號莊子曰庖人𨿽不治庖屍祝不越樽爼而代之矣屍鳩性壹而慈祝鳩性壹而孝故一名屍一名祝禮嘏以慈告祝以孝告是也其子鳲鳩之子也羅云鳩亦子之多者今鳩四時有子鴿毎月有子愚按鳲鳩以況晉文公其子以況列國晉文爲伯主而列國依之謂之列國之母可也淑通作俶說文云善也淑人君子言此淑人之君子美晉文公也淑人以徳言君子以位言儀說文云度也毛傳云義也凡舉動之合義而有法度者謂之儀其儀一兮孔頴逹謂執義均平用心如一是也如文公之待曹國與他國無異是之謂一又禮記子曰言有物而行有格也是以生則不可奪志死則不可奪名故君子多聞質而守之多志質而親之精知略而行之君陳曰出入自爾師虞庻言同詩云淑人君子其儀一也亦防意取義結帶紐也以組爲之玉藻云紳韠結三齊紳帶也韠蔽膝也紳蔽結三者皆長三尺故曰三齊帶之交處合並其紐以約之則帶始結束而不可觧矣故名爲結心如結兮猶拳拳服膺之意古人視不下於帶曹人懷文公之恩耿耿在心如束帶之結言其不可觧劉向云歷山之田者善侵畔而舜耕焉雷澤之漁者善爭陂而舜漁焉東夷之陶器窳而舜陶焉故耕漁與陶非舜之事而舜爲之以救敗也民之性皆不勝其欲去其實而歸之華是以苦窳之器爭闘之患起爭闘之患起則所以偸也所以然者何也繇離誠就詐棄朴而取僞也追逐其末而無所休止聖人抑其文而抗其質則天下反矣詩云屍鳩在桑其子七兮淑人君子其儀一兮傳曰鳲鳩之所以養七子者一心也君子所以理萬物者一儀也以一儀理物天心也五者不離合而爲一謂之天心在我能因自深結其意於一故一心可以事百君百心不可以事一君是故誠不逺也夫誠者一也一者質也君子𨿽有外文必不離內質矣按向此論於誠一感通之理深有合焉曹人思文公之徳亦猶是也又韓嬰云夫治气養心之術血气剛彊則務之以調和知慮潛深則一之以易諒勇毅彊果則輔之以道術齊給便防則安之以靜退卑懾貪利則抗之以髙志容眾好散則刼之以師友怠慢摽棄則慰之以禍災願婉端慤則合之以禮樂凡治气養心之術莫徑繇禮莫優得師莫愼一好好一則博博則精精則神神則化是以君子務結心乎一也荀子曰無冥冥之志者無昭昭之明無惽惽之事者無赫赫之功行衢道者不至事兩君者不容目不兩視而明耳不兩聽而聰螣蛇無足而飛梧鼠五技而窮詩曰鳲鳩在桑其子七兮淑人君子其儀一兮其儀一兮心如結兮故君子結於一也淮南子云賈多端則貧工多技則窮心不一也故木之大者害其條水之大者害其深有百技而無一道𨿽得之弗能守故詩曰淑人君子其儀一也其儀一也心如結也君子其結於一乎以上皆防章取義𨿽非詩本防而名理自佳故備錄之】鳲【丰本作屍後同】鳩在桑其子在梅【葉支韻莫悲翻丰本作某】淑人君子其帶伊絲【支韻】其帶伊絲【同上】其弁伊騏【支韻周禮注大鄭引此作綦丰本亦作綦興也鳲鳩在桑而其子七兮之中有飛在梅者興曹伯也子在梅則不得與其母同在桑矣時曹伯旣被執不得齒於諸候之列故云然其帶伊絲以下文公所服也帶大帶也伊惟也助句辭絲素絲也按玉藻說大帶之制天子諸侯大夫皆素帶廣皆四寸素熟絹也大夫而上帶皆用素惟辟緣之色不同君朱緑大夫元華其辟緣之制亦不同天子諸侯皆終辟謂終竟此帶盡緑之但天子用朱爲裏諸侯則不朱裏耳重言其帶伊絲復句以致其讚嘆非別有意弁皮弁也禮記注鄭云弁名出於槃槃大也所以自寛大郝敬云弁制大於冠古冠止撮發弁下覆額周禮司服職云凡兵事韋弁服眡朝則皮弁服凡甸冠弁服凡凶事服弁服凡弔事弁經服弁師職云王之皮弁防五彩玉璂象邸玉笄王之弁絰弁而加環絰諸侯及孤卿大夫之冕韋弁皮弁弁絰各以其等爲之薛氏圖云韋弁一名爵弁詩曰韎韐有奭以作六師士冠禮曰爵弁服韎韐則凡兵事韋弁服固爵弁也冠弁服弁亦皮弁也蓋上文言眡朝則皮弁服下文言凡弔事弁絰服弁絰亦皮弁而加環絰則冠弁服弁皆爲皮弁明矣郊特牲曰皮弁素服而祭素服以送終也此凡凶事冠皮弁服之證也春秋傳曰衛獻公射鴻於囿二子從之不釋皮冠而與之言又曰皮冠以招虞人此凡田事服皮弁服之證也鄭氏謂冠弁委貎其服緇布衣亦積素以爲裳服弁防冠也其服斬衰齊衰弁絰者如爵弁而加環絰皆非是防服小記曰諸侯弔必皮弁錫衰弁師曰王之弁絰弁而加環絰此弁絰服皮弁而加環絰之證也韋弁爵弁也故弁師有韋弁而無爵弁冠弁服弁皆皮弁也故弁師有皮弁而無冠弁服弁陸佃亦同此說且云韋弁以韎韋爲之故曰韋弁一名爵弁其色則象爵故也皮弁以鹿皮爲之故曰皮弁一名騏弁其色則象騏故也今按薛氏五弁之說未詳是否但據孔云知此是皮弁者以韋弁卽戎冠弁從禽弁絰又是弔凶之事非諸侯常服也且不得與絲帶相配惟皮弁是諸侯視朝之常服又朝天子亦服之作者舉其常服故知是皮弁也郝云韋弁去毛熟皮以爲弁皮弁以皮爲質而飾以采玉非純用皮也弁制峩起故宜皮騏毛云騏文也說文云馬靑驪文如博綦也一云蒼艾色此謂弁色如騏馬之文也周禮注引此作綦書顧命四人綦弁馬融本亦作騏然則騏綦古蓋通用綦亦帛之蒼艾色者觧見說文又鄭云騏當作以玉爲之按周禮王之皮弁防五采玉璂璂又作鄭眾注云防縫中也綦結也皮弁之縫中毎貫結五采玉以爲飾謂之綦引此詩云其弁伊綦是則騏與綦通而藄又與璂通璂卽說文所謂弁飾也徐云謂綴玉於武冠若棊子之列布也以周禮考之士之服自皮弁而下如大夫之服是尊卑皆得服皮弁所異者耳據弁師之文云諸侯及孤卿大夫之皮弁各以其等爲之不言士之皮弁舊說謂天子璂飾十二玉五采侯伯飾七子男璂飾五玉皆三采孤璂飾四三命之卿飾三再命之大夫璂飾二玉皆二采士皮弁之防無結飾今如以騏爲皮弁之色則無以別於卑者書所謂四人騏弁卽士服也故鄭箋以騏當作而孫毓亦以箋義爲長更考之尙書周禮古文騏綦三字通用則鄭說爲可信矣詩之興意以鳲鳩於或他適而鳲鳩但在桑不移故以衣服有常象之贊美衣服亦有想望丰采之意】鳲鳩在桑其子在棘【職韻】淑人君子其儀不忒【職韻】其儀

不忒【同上】正是四國【職韻興也陸佃云棘卑小於梅愚按始在梅降而在棘時曹地旣被分不能成其爲國故有在棘之象忒說文云更也毛云疑也人無常度故可疑其儀不忒者明白洞逹表裏如一不令人有所疑惑也文公滅曹亦曹自有以取之旣而復封曹則無利曹之心而其心事亦可與天下共見矣是以謂之不忒也又禮記子曰爲上可望而知也爲下可述而志也則君不疑於其臣而臣不惑於其君矣尹吉曰惟尹躬及湯咸有壹徳詩云淑人君子其儀不忒亦防意取義正者飭正之謂四國四方之國正是四國言足爲四方諸侯盟主也楊倞云正身任物則四國皆化呂覧云昔者聖王成其身而天下成治其身而天下治故善響者不於響於聲善影者不於影於形爲天下者不於天下於身詩曰淑人君子其儀不忒其儀不忒正是四國言正諸身也荀子曰人皆亂我獨治人皆危我獨安人皆失防之我獨案起而制之故仁人之用國非特將持其有而已也又將兼人詩曰淑人君子其儀不忒其儀不忒正是四國此之謂也必將修禮以齊朝正法以齊官平政以齊民然後節奏齊於朝百事齊於官眾庻齊於下如是則近者競親逺方致願大學引此詩而觧之曰其爲父子兄弟足法而後民法之也今按曹與晉爲兄弟之國文公之所以處曹者得其道是其爲兄弟足法也詩取象鳲鳩在桑其子七兮淑人君子其儀一兮則父子足法之道亦在於此矣】鳲鳩在桑其子在榛【眞韻亦葉先韻則前翻】淑人君子正是國人【眞韻亦葉先韻如延翻】正是國人【同上】胡不萬年【先韻亦葉眞韻奴因翻興也榛觧見簡兮篇陸佃云榛卑小於棘愚按旣自梅降而棘又自棘降而榛愈降而愈卑矣曹伯失國被執至以畀宋人則幾與齊民無異故其象如此又按陸佃云先實者梅後實者棘先實者棘後實者榛故詩以此爲序今按曹伯被執於春三月而復國於冬十月則歷三樹成實之時矣詩所謂詳舉以興也正是國人言文公能正我曹國之人無禮而伐之旣服而赦之所謂正也胡不萬年則祝其壽考之辭也焦氏易林云鴶鵴鳲鳩專一無尢君子是則長受嘉福又韓嬰云玉不琢不成器人不學不成行家有千金之玉不知治猶之貧也良工宰之則富及子孫君子學之則爲國用故動則安百姓議則延民命詩曰正是國人胡不萬年此防章取義與詩防無涉】鳲鳩四章章六句【朱子謂此詩不知何所指子貢傳中培說皆以爲曹叔爲政有度國人美之而作是詩按曹叔名振鐸文王子也武王克殷後始封曹或又以爲美僖負覊或又以爲羙公子臧然於詩人托興鳲鳩而並及其子之意終無闗著愚不敢謂然序則云刺不壹也在位無君子用心之不壹也鄭詩譜亦糸之共公時今按詩中不見有刺意】

羔裘如濡鄭人美其大夫之詞【出朱傳】疑美叔詹也【篇名原只羔裘二字但檜唐亦有羔裘特全用起句以別之按叔詹鄭之公族也厲公季年齊桓始伯時詹爲執政用兵伐宋又不朝齊齊人以其貳也將討之鄭乃使詹往謝齊因執之未幾詹間其故逃於魯遂自魯復歸鄭文公十二年齊桓防諸侯盟於寗毋大子華以泄氏孔氏於人氏爲訴管仲曰鄭有叔詹堵叔師叔三良爲政未可間也齊桓乃止楚子過鄭入享鄭夜出文送於軍取鄭二姬以歸叔詹曰楚王其不沒乎爲禮卒於無別無別不可謂禮將何以沒三十六年晉公子重耳過鄭弗禮焉叔詹諫曰臣聞之親有天用前訓禮兄弟資窮困天所福也棄此四者以徼天禍無乃不可乎弗聽叔詹曰若不禮焉則請殺之亦弗聽重耳反國六年伐鄭鄭人以名寶行成弗許曰予我詹而師退詹請往公弗許詹固請曰一臣可以赦百姓而重社稷君何愛於臣也鄭人以詹予晉人晉人將烹之詹曰臣願獲盡辭而死固所願也公聽其辭詹曰天降鄭禍使滛觀狀棄禮違親臣曰不可晉公子賢明其佐皆卿才若復其國而得志於諸侯禍無赦矣今禍及矣尊明勝患知也殺身贖國忠也乃就烹據鼎耳而疾號曰自今以往知忠以事君者與詹同乃命弗殺厚爲禮而歸之鄭人以爲將軍叔詹始終忠於其國故使齊桓聞其名而晉文爲之禮臨難不避舎命不渝也累建正論邦之司直也鄭有三艮同時爲政則所謂三英粲兮者也是詩在鄭風非叔詹無足當此美者而公羊谷梁皆謬以詹爲佞人何不據詹之行事本末而觀之乎叔詹一作被瞻呂不韋云被瞻忠於其君而君免於晉患也行義於鄭而見說於文公也故義之爲利愽矣】

羔裘【丰氏本作求後同】如濡【虞韻亦葉尢韻而繇翻】洵【韓詩外傳作恂】直且侯【尢韻亦葉虞韻洪孤翻】彼其【韓詩外傳劉向新序俱作己】之子舎【上聲】命不渝【虞韻亦葉尢韻夷周翻韓詩外傳作偸賦而比也羔觧見羔羊篇裘說文云皮衣也按羔裘以緇衣爲禓則所用者乃黒羔之皮耳陸佃云羔性羣而不黨又皆跪乳象禮其徳宜施於朝故古者以爲朝服陳祥道云羔取其有禮黒取其合道以道合禮以禮成道固先王之所尙也如濡毛傳云潤澤也孔云如似濡濕謂皮毛光色潤澤也洵通作恂說文云信也直說文云正見也左傳云正曲爲直荀子云是謂是非謂非曰直且說文云薦也侯諸侯也洵直且侯言信哉其正直之徳可以薦之於諸侯爲人君所任用也下文言舎命不渝正見其直彼其之子謂此服羔裘之大夫也舎通作捨說文云釋也命軀命之命渝說文云變汗也舎命不渝𨿽禍害當前捨置其軀命以殉之而生平之所自守者終不少變如叔詹以盡忠於國之故而見執於齊桓又見執於晉文歷險不挫可謂舎命不渝矣劉向云非至仁孰能以身試詩曰舎命不渝此之謂也韓詩外傳云崔杼弒莊公合士大夫盟盟者皆脫劍而入言不疾指血至者死所殺者十餘人次及晏子奉杯血仰天而嘆曰惡乎崔杼將爲無道而殺其君於是盟者皆視足崔杼謂晏子曰子與我吾將與子分國子不與我殺子直兵將推之曲兵將鉤之吾願子之圖之也晏子曰吾聞畱以利而倍其君非仁也刼以刃而失其志者非勇也詩曰莫莫葛藟施於條梅愷悌君子求福不回嬰其可回矣直兵推之曲兵鉤之嬰不之革也崔杼曰舎晏子晏子起而出授纓而乘其僕馳晏子撫其手曰麇鹿在山林其命在庖廚命有所懸安在疾驅安行成節然後去之詩曰羔裘如濡洵直且侯彼其之子舎命不渝晏子之謂也愚按所以取羔裘如濡爲比者染人之事自一染爲縓以至於七入爲緇則無可變矣緇黒也羔裘如濡正黒色也故以爲舎命不渝之況】羔裘豹飾【職韻】孔武有力【職韻】彼其【左傳韓詩外傳俱作已】之子邦之司直【職韻賦而比也豹似虎而小圜文毛云豹飾緣以豹皮也孔頴逹云唐風羔裘豹祛羔裘豹防然則緣以豹皮爲祛防也禮君用純物臣下之故防飾異皮按玉藻云羔裘豹飾緇衣以禓之孔爾雅云甚也武威也朱子云豹甚武而有力故服其所飾之裘者如之按鄭以叔詹爲將軍亦謂其人之威望足以居之非以勇力爲有力也司主也邦之司直能爲邦國主持直道也危言危行上足正君下足善俗皆在其中非徒其所自守者不渝而已左襄二十七年子罕諌向戍弭兵求賞君子曰彼己之子邦之司直其樂喜之謂乎】羔裘晏【葉翰韻烏旰翻】兮三英【丰本作瑛云以玉爲裘紐其數三也】粲【翰韻亦葉霰韻倉甸翻】兮彼其【韓詩外傳作己】之子邦之彥【霰韻亦葉翰韻魚旰翻】兮【賦而比也晏溫意淮南子注云三輔人以日出淸濟爲晏晏而溫英朱子以爲裘飾但三英之制未詳範祖禹謂五紽五緎五總皆所以英裘是之謂三矣今按合兩爲一曰總分其界限以施組紃曰緎組紃之突起曰紽謂紽爲英裘之飾是矣謂總與緎皆爲英飾則非也愚謂英卽英傑之英爾雅防云徳過千人曰英國防注云才出萬人曰英未詳孰是要之才徳出眾之稱耳三英卽管仲所謂三良叔詹堵叔師叔是也粲通作燦說文云燦爛明瀞貎三良同時爲政卽廟堂之上燦然有光彩也彼其之子專美叔詹也並舉三英而獨美之子者意作詩之時惟叔詹在抑或叔詹之賢優於堵叔師叔耳彥說文云美士有文也此又承上章而進之言𨿽其節操勁特足以主張直道然涵養之深不隨不激故其見於外者自有文理可觀亦如羔裘之晏然溫和與人體相適因又美之曰邦之彥也又按呂氏春秋載鄭君問於被瞻曰聞先生之義不死君不亾君信有之乎被瞻對曰有之夫言不聽道不行則固不事君也若言聽道行又何死亾哉故被瞻之不死亾也賢乎其死亾者也據此以觀則詹之賢蓋傳之舊矣】羔裘三章章四句【序云刺朝也言古之君子以風其朝焉今按詩中無刺意必謂稱彼所以譏此則凡美詩皆可謂之刺詩矣序疑鄭無賢臣足以當此者故但歸之思古耳子貢傳申培說則云鄭子皮卒子產思之追頌焉按左昭十六年鄭六卿餞晉韓宣子於郊宣子曰二三子請皆賦起亦以知鄭志子產賦鄭之羔裘宣子曰起不堪也是則此詩古已有之其非子產所自作明矣】

閟宮頌魯僖公始郊也詩中所頌之事三焉郊而配后稷一也以天子禮樂祀周公二也美禰廟三也而郊實自僖公始其諸繇季孫行父之請命於周歟頌𨿽誇然有防辭史克作之【魯之郊祀與大嘗禘不知其所自始明堂位云成王以周公爲有勲勞於天下命魯公世世祀周公以天子之禮樂是以魯君孟春乘大路載弧韣旂十有二旒日月之章祀帝於郊配以後稷天子之禮也季夏六月以禘禮祀周公於太廟牲用白牡尊用犧象山罍欝尊用黃目灌用玉瓉大圭薦用玉豆雕篹爵用玉琖仍雕加以璧散璧角爼用椀蕨升歌淸廟下管象朱幹玉戚冕而舞大武皮弁素積禓而舞大夏昧東夷之樂也任南蠻之樂也納夷蠻之樂於太廟言廣魯於天下也祭統云昔者周公旦有勲勞於天下周公旣沒成王康王追念周公之所以勲勞者而欲尊魯故賜之以重祭外祭則郊社是也內祭則大嘗禘是也夫大嘗禘升歌淸廟下而象管朱幹玉戚以舞大武八佾以舞大夏此天子之樂也康周公故以賜魯也子孫纂之至於今不廢所以明周公之徳而又以重其國也禮運篇孔子曰魯之郊禘非禮也周公其衰矣祀之郊也禹也宋之郊也契也是天子之事守也故天子祭天地諸侯祭社稷祝嘏莫敢易其常古是謂大假李氏云禮記之書如禮運以爲魯不當郊禘如明堂祭統以爲魯當郊禘其異同如此當從禮運之說程子云說者以周公能爲人臣所不能爲之功故得用人臣不得用之禮夫人臣豈有不能爲之功哉使功業過於周公亦人臣所當爲之天下之事非人臣爲之而誰爲之成王之賜伯禽之受皆非也髙郢云自天子至於庻人尊卑貴賤待禮而別丰者不可殺殺者不可丰仲尼不臣門人非君也季札不嗣吳爵非長也周公不王而以禮樂王者是以非禮誣周公也設欲誣周公以非禮曽謂昊天上帝亦可誣乎柰何使魯人郊詩曰爾之教矣人胥效矣魯侯用王禮其臣亦用侯之禮故季氏舞八佾旅泰山設公廟歌雍徹嗟乎禮之不早辧也如此古者父爲天子諸侯子爲士祭禮從子不得從其父若享非禮之祭是周公不得爲聖也知其不享是成康祗以王者禮樂餒周公於魯矣安在其廣乎且周公之績孰與伊尹佐商伊尹不過號爲保衡至於沃丁太戊亦不加以王禮或謂周公叔父也於伊尹而爲親故尊而異之夫太伯太王之元子三以天下讓於王季王季得之以傳祚於文武及武王克紂追王太王王季文王而不追王太伯豈武王忘太伯之徳而不親乎蓋以等威之禮名分之別爲萬代之凖不爲一人私也周公有火勲於周土田附庸以益之則可秬鬯圭瓉以賜之則可若天子禮樂成康所恃以爲尊也胡可以假人成康𨿽欲尊於周公伯禽其忍受之以出僣其君入防其父乎若周分躬制禮樂墳土未幹而子孫不克負荷亂王者之度孔子稱其衰不亦宜乎張氏云雒誥曰伻來毖殷乃命寧予以秬鬯二卣曰明禋拜手稽首休享予不敢宿則禋於文王武王觀此書周公不敢當成王秬鬯之禮則天子之禮樂公其敢當乎馬端臨云夫所以祀周公以天子之禮樂者如樂用宮懸舞用八佾以天子所以祭其祖者用之於周公之廟謂之尊周公可也至於郊祀后稷以配天禘者禘其祖之所自出而以其始祖配之則非諸侯之所當僣且郊禘所祀未嘗及周公則何名爲報周公之勲勞而尊之乎以其祖宗之勲勞而許其子孫僣天子之禮樂以祭之已非矣況所祀者乃天子之太祖而本非有勲勞之臣乎不知成王何名而賜之伯禽又何名而受之孔子曰杞之郊也禹也宋之郊也契也是天子之事守也愚嘗因是而攷論之禮制之陵夷非一朝一夕之故其所繇來者漸矣蓋周之封杞宋也以其爲二王之後俾之修其禮物作賔於王家以奉禹契之祀而禹契天子之祖也不可以諸侯之太祖祀之故許其用天子之禮然特許其用天子之禮祀禹契之廟未必許其郊天也夷王以下君弱臣彊上陵下僣宋因其用天子之禮樂於禹契之廟而禹契則配天之祖也遂並僣行郊祀上帝之禮焉此夫子所以有天子之事守之嘆也至於魯則周公本非配天之祖而稷嚳之祀元未嘗廢無假於魯之郊禘也乃因其可以用天子之禮樂於周公之廟而並效杞宋之尢則不類甚矣明堂位首言命魯世世祀周公以天子之禮樂又云季夏六月以禘禮祀周公於太廟牲用白牡犧象云云卽此二言觀之可見當時止許其用郊禘之禮樂以祀周公未嘗許其遂行郊禘之祀後來乃至於禘嚳郊稷祀天配祖一一用天子之制所謂穿窬不戢遂至斬關作俑不止遂至用人亦始謀之未善有以肇之也左傳宋公享晉侯於楚丘請以桑林荀防辭荀偃士匄曰諸侯魯宋於是觀禮魯有禘樂賔祭用之宋以桑林享君不亦可乎乃知魯宋不特僣天子之禮樂以祀郊禘𨿽燕享賔客亦用之矣羅泌云董子之說曰成王之使魯郊蓋報徳之禮也然則仲舒亦以爲成王之與之矣是不然禮之有天子諸侯自伏義以來未之攺也成王周之顯王也蓋亦謹於禮矣而且亂之則成王其惑矣此劉原父所以謂使魯郊者必周而必非成王蓋平王以下固亦未之悉爾始魯惠公使宰讓請郊廟之禮於天子桓王使史角往惠公止之其後在魯於是有墨翟之學魯之用郊正亦始於此矣夫魯惠公之止之則是周不與之矣不與而魯用郊自用之也昔有荊人請大號者周人不許荊人稱之然則魯之郊禘可知矣兩觀大輅萬舞冕璪有不自於玆乎使成王已與魯則惠公不請矣陳氏云諸侯之有郊禘東遷之僣禮也故曰秦襄公始稱諸侯作西峙祠白帝僣端見矣位在藩臣而臚於郊祀君子懼焉平王以前未之有也記禮者以爲成王賜之以康周公按衛祝鮀之言曰周公相王室以尹天下於周爲睦分魯公以大輅大旂夏后氏之璜封父之繁弱殷氏六族以昭周公之徳予之土田陪惇祝宗卜史偹物典冊官司彛器則成王命魯不過如此隱公考仲子之宮問羽數於眾仲周公閱來聘饗有昌歜白黒形鹽周公以爲偹物辭不敢受衛寗武子來聘燕之賦湛露及彤弓武子不答賦曰諸侯朝正於王於是賦湛露諸侯敵王所愾而獻其功於是乎賜之彤弓假如記禮之言得用郊禘兼四代服器官祝鮀不應不及況魯行天子之禮久矣隱公何以始問羽數閱何以辭偹物之享寗武子何以致譏於湛露彤弓於以見魯僣未久上自天子之宰至於兄弟之國之卿苟有識者皆疑怪遜謝而魯人並無一語及於成王之賜以自觧楊愼云成王命君陳拳拳以遵周公之猷訓爲言猷訓之大無大於上下之分豈其命伯禽而首廢之哉且襄王之世衰亦極矣猶不許晉文公之請隧而謂成王不如襄王乎況伯禽之賢𨿽不及周公然賢於晉文公逺矣豈肯受之哉禮又曰成王康王賜魯重祭成王旣賜康王又何加焉此蓋不能自掩其僞矣然則魯之僣禮何始也曰著在春秋與魯頌春秋桓公五年書大雩雩之僣始於桓也閔二年書曰禘於莊公禘之僣始於閔也僖三十一年書曰四卜郊郊之僣始於僖也魯頌閟宮三章首言乃命魯公俾侯於東錫之山川土田附庸無異典也其下乃言周公之孫莊公之子以及於享祀不忒皇皇后帝皇祖后稷蓋魯自伯禽而下十有八世自僖公始有郊祀而詩人頌之則其不出於成王之賜益明矣魯之君臣恐天下議已乃借名於成王伯禽以掩天下之口魯之陋儒謟佞遂作明堂位以文其過甚矣其無忌憚也胡安國云楊子曰天子之制諸侯庸節節莫差於僣僣莫重於祭祭莫重於地地莫重於天諸侯而祀天其僣極矣聖人於春秋欲削而不存則無以志其失爲後世戒悉書之乎則歲事之常有不勝書者是故因禮之變而書於防或以卜或以時或以望或以牲或以牛於變之中又有變焉者悉書其事又云昔者周公郊祀后稷以配天此成王亮陰之時位冡宰攝國政行天子之事也魯何以得郊鄒忠云春秋書郊者凡九胡氏所謂因失禮之中又有失焉則書於防是也相沿至哀公時尙未明郊之說故其問曰寡人聞郊而莫同何也夫子對以冬至之郊主日配月啟蟄之月則又祈谷於上帝魯無冬至大郊之事降殺於天子是以不同然則魯𨿽僣郊而猶未敢全僣魯史諱之亦略之終春秋之世不書用郊若見爲嘗事云爾迨其後孟獻子曰正月日至可以有事於上帝則將並與冬至之郊僣擬之而明堂位亦言魯君孟春乘大路載弧韣十有二旒日月之章祀帝於郊配以後稷此於龍旂承祀之義又有加焉世儒詆爲妄作不知此正魯末造僣郊之實錄而詭托之成王賜耳愚按平王使史角如魯諭止郊廟之禮事見竹書在平王四十二年與呂氏春秋言魯惠公請郊廟之禮於周天子使史角往報之者其事相合然則在平王之世魯實未嘗郊觀夫子作春秋始於隱公曆桓莊閔三君未有以郊書者及僖三十一年始書夏四月四卜郊不從乃免牲猶三望而魯頌亦頌僖之郊然則郊之自僖始此其大據也夫自惠隱而下皆未敢用郊而僖何以敢剏爲之蓋嘗思之而得其故駉序云僖公能遵伯禽之法魯人尊之於是季孫行父請命於周而史克作是頌孔氏但見行父於文六年始見春秋而史克於文十八年始見左傳則以爲皆文公時人而不知僖文相去甚近行父之父季支卒於僖之十六年行父爲魯世卿𨿽幼當卽嗣其位且僖在位三十三年而卜郊尙在三十一年意先是行父必曽請命於周而周天子許之故僖於是始郊而史克爲之作煩序所謂請命作頌者正指郊而言而左傳偶軼其事正賴有此序以補其闕亦一快也又按孔頴逹著左傳正義於隱元年春王正月傳下有云魯僖公之時周王歲二月東巡守至於岱宗柴季孫行父爲之請於周太史克爲之作頌孔之此說必有所本今考僖公之時在周則惠王襄王而二王俱未嘗東巡惟僖公二十八年襄王有狩於河陽之事而僖公常朝於王所正在春秋書魯四卜郊之先乃始恍然悟曰行父之請在此時也以僖公數從伯討遂爲望國又謹守臣節再朝王所當亦襄王所心嘉者故攀伯得文請隧之後因緣惠公前朝之請且小變其說曰我不敢當長至之郊以上儗於天子但期得行祈谷之郊略表異於諸國而已宜襄王之重違其意而遂曲狥之也然則謂魯郊始於僖公信矣若夫馬氏謂成王賜魯以天子禮樂祀周公於周公廟得用禘禮者此其理尢確然禘乃王者之大祭禮大傳謂王者禘其祖之所自出以其租配之則魯將安禘豈信禘文王乎竊疑祭統所云大嘗禘者乃謂於魯太廟嘗祭之時而仿周天子禘祭之禮故名之大嘗非謂魯有大嘗又有禘也觀祭統升歌淸廟等語與明堂位言以禘禮祀周公者一一相合其曰六月者據夏正而言正周之八月而閟宮之頌亦苐言嘗而不及禘則魯祭但用禘禮而非實有禘祭可知己若春秋書閔二年五月吉禘於莊公亦是僣祀莊公以王者大禘之禮莊公自立廟未防畢而吉祭故春秋以爲譏此詩末章所言新廟卽此廟也莊於僖爲禰因言郊而及大嘗矣又附及禰廟𨿽似節節侈言其盛而皆有深刺之意存焉曰是饗是宜隱然譏其不宜也曰周公皇祖亦其福女隱然譏其未必福也曰萬民是若隱然譏其不爲萬民所若也不以頌而以規抑亦可謂良史乎】

閟宮有侐實實枚枚【灰韻亦葉支韻謨悲翻】赫赫姜嫄其徳不回【灰韻亦葉支韻乎爲翻】上帝是依【葉支韻魚覊翻亦葉灰韻鳥回翻】無災【陸徳明本作災云又作菑】無害彌月不遲【支韻亦葉灰韻陳回翻】是生后稷【職韻】降之百福【葉職韻筆力翻蘇轍本自章首至此爲第一章

】黍稷重【說文作穜陸本作種】穋【葉職韻錄直翻陸本說文俱作稑】稙稺菽【說文丰氏本俱作尗】麥【葉職韻訖力翻】奄有下國【職韻】俾【陸本作卑】民稼穡【職韻】有稷有黍【語韻】有稻有秬【語韻】奄有下土纉禹之緒【語韻蘇本自黍稷起至此爲第二章

賦也孔頴逹云作者將美僖公追迹逺祖上陳姜嫄后稷至於太王文武爰及成王封建之辭魯公受賜之命言其所以有魯之繇也閟說文云閉門也朱子以爲深閟也宮亦廟之稱閟宮孟仲子曰是禖宮也禖義見生民篇按春秋元命苞云姜嫄遊閟宮其地扶桑履大人迹生稷然則此閟宮乃帝嚳時之禖宮禋祀之處也侐說文云靜也當未郊禖之時則無人至其處故其宮門常閉而淸靜也實華而不實之實謂艸木之實也枚伐其條枚之枚說文云榦也徐鍇云自條而出也閟宮在郊其地林木蓊欝故有實有枚緯書所謂其地扶桑是也重言之者見其非一樹也赫赫鄭元云顯著也姜嫄觧見生民篇其徳不回者鄭云其徳貞正不回邪也依朱子云猶眷顧也上帝是依者嚴粲雲天用是慿依其身使之有於也無災無害義同生民篇彌月卽誕彌厥月之義孔雲家語執轡篇大戴禮本命篇皆云人十月而生此云彌月不遲故知終人道十月而生子美其不遲晚也后稷觧亦見生民篇降說文云下也曰百福者稷以種植封是降之百谷卽降之百福也先言黍稷後言菽麥者立言之序與七月篇同種穋稙稺則諸谷皆有故括之其中也重本作種穋亦作稑觧見七月篇稙說文云早種也穉說文云幼禾也賈思勰云二月三月種者爲稙禾四月五月種者爲稺禾重謂熟之遲者穋謂熟之疾者稙謂穜之早者稺謂穜之晚者奄說文云覆也奄有下國朱子云言封之邰也俾說文云使也穜曰稼斂曰穡俾民稼穡者謂教天下之人皆知稼穡也古人五穀特重黍稷然上文先言黍此先言稷彼以所屬五行相生之次爲序此則以穜植先後之次爲序稷爲首穜尙書考靈耀有云日中星烏可以種稷是一歳之初所先穜者惟稷也稻觧見鴇羽七月篇秬觧見生民篇稻秬乃谷之嘉者承上文言俾民稼穡者不特有稷有黍而已又有嘉蔬之稻黒黍之秬皆使人徧種之也奄有下土者輔廣云指教民稼穡之事而言也使天下之民皆得以稼穡於其土地則是后稷奄有其土也周禮職方氏掌天下之國辧其九谷之數揚州荊州其穀宜稻靑州其穀宜稻麥雍州冀州其穀宜黍稷幽州其谷宜三種注黍稷稻也兗州其谷宜四種注黍稷稻麥也豫州並州其谷宜五種注黍稷菽麥稻也所謂奄有下土也纉說文云繼也禹與稷同時爲舜臣緒本絲耑之名事業之有端可尋者亦謂之緒禹平水土後有稷播百谷而後民得粒食若無稷則禹𨿽平水土何益於民是禹未竟之緒賴稷而纉也】后稷之孫實維大【音泰後同】王【陽韻】居岐之陽【韻】實始翦【說文作戩】商【陽韻】至於文武纉大王之緒【語韻】致天之屆於牧之野【葉語韻上與翻】無貳無虞上帝臨女【音汝後同語韻】惇商之旅【語韻丰本此句在克咸厥功下】克咸厥功【毛鄭本自后稷至此爲第二章

蘇本作第三章

】王曰【禮記注作謂】叔父【麌韻】建爾元子俾侯於魯【麌韻】大啟爾字【麌韻】爲周室輔【麌韻朱傳自后稷至此爲第二章

】乃命魯公【東韻】俾侯於東【韻】錫之山川土田附庸【葉東韻讀如融余中翻蘇本自王曰至此爲第四章

賦也大王距后稷不知幾代其世次莫能詳也翦通作揃說文作戩其義皆訓滅也朱子云大王自幽徙居岐陽四方之民咸歸往之於是而王迹始著蓋有翦商之漸矣陸化熈云興隆在周則淩替在商故雲實始翦商言其勢非言其志也胡廷芳云愚讀詩至大王實始翦商未嘗不慨後之論者皆不能不以辭害意也何以言之大王蓋當祖甲之時去髙宗中宗未逺也後二百有六年商始亡且武王十三年以前尙臣事商則翦商之云太王不但不出之於口亦決不萌之於心特以其有賢子聖孫有傳立之志於以望其國祚之緜洪豈有一毫覬覦之心哉議者乃謂大王有是心太伯不從遂逃荊蠻是大王固已形之言矣夫以唐髙祖尙能駭世民之言曽謂大王之賢反不逮之乎曾鞏云大王去邠居岐蓋諸侯之能興邦者本不必云肇王迹也武王旣有天下推其寖盛之由故曰肇王迹所謂實始翦商者殆因肇王迹之語言之過耳至於文武纉大王之緒卽書所稱文考文王克成厥勲予小子其成厥志之謂也致說文云送詣也屆說文云極也致天之屆以商家之天命言天命窮極於商故武王有牧野之舉所以致天絕商之意於彼牧野也徐光啟云紂惡苟有絲毫未稔天命苟有絲毫未絕則武王無絲毫變節之意惟到天命窮極則牧野之師不得不興矣卽此二字形容武王順天應人之意已盡無貳二句武王誓師之辭也無通作毋戒之也貳者不一其心之謂虞通作慮憂疑之意臨猶云眷顧也女指凡在行間之羣臣及諸侯也亂臣十人諸侯八百皆一意伐商者然苟有成敗利鈍之虞則未免貳其心矣赫赫帝天臨之在上必眷顧於汝師至必克勿復有他慮也惇說文云怒也商之旅卽大明篇所云殷商之旅其防如林者克能也咸說文云皆也悉也以勞定國曰功言此怒商旅之來迎敵者旣聞誓辭之後人人鼓鋭而能皆有其功時周公亦從徵曰克咸厥功所以爲受封張本也王成王也爾雅云父之晜弟後生爲叔父白虎通云不名叔父者親與己父有敵體之義也建鄭云立也元毛云首也元子謂伯禽也漢書云王曰叔父建爾元子子父俱延拜而受之俾侯於魯命爲魯侯也啟通作啟說文雲開也宇毛云居也爵之爲侯則伯子男出其下矣大開其居非七十里五十里可等倫矣爲周室輔見與國咸休之意白虎通云諸侯始封爵土相隨者何君子重徳薄刑賞宜從重鄭曉云魏莊渠嘗言魯始封乃伯禽非周公也蓋據魯頌王曰叔父建爾元子俾侯於魯故云此直述魯之有侯自伯禽始耳周公以親以功封魯侯畱王朝不曽至魯故伯禽嗣侯於魯豈有武王大封功臣兄弟之國十四人康叔少弟尙已封衛周公四弟又開國元勲乃不封直至成王始封乎王曰叔父是成王稱周公也必武王時伯禽尙少畱侍世子至世子卽位後而遣之之國伯禽決非始封之君按史記魯世家云武王旣克殷封周公於少皥之墟是封魯在武王世書大傳云周公封以魯身未嘗居魯也公羊傳云封魯公以爲周公也周公拜乎前魯公拜乎後曰生以養周公死以爲周公主然則周公之魯乎曰不之魯也封魯公以爲周公主然則周公何爲不之魯欲天下之一乎周也白虎通云周公不之魯何爲周公繼武王之業也乃命魯公卽建爾元子事上示其意此則實以命也東鄭云東藩魯國也旣告周公以封伯禽之意乃防命伯禽使爲君於東錫通作賜說文云予也山川謂境內之山川也方一里爲一井地方百里者積田萬井自是而上可以類推所謂錫之土田者也孟子云不能五十里不逹於天子附於諸侯曰附庸陳祥道云民功曰庸謂之附庸以其有所附然後有功於民也嚴云賜之以小國之附庸使四鄰小國附屬之李氏云顓防魯之附庸也春秋之時有郲國亦魯之附庸也愚按湏句亦附庸徐雲山水使主其祭土田使有其賦附庸使廣其封邑左定四年萇宏曰昔武王克商成王定之選建明徳以藩屏周故周公相王室以君天下於周爲睦分魯公以大路大旂夏后氏之璜封父之繁弱殷氏六族條民徐氏蕭氏索氏長勺氏尾勺氏使帥其宗氏輯其分族將其醜類以法則周公用卽命於周是使之職事於魯以昭周公之明徳分之土田陪惇祝宗卜史偹物典防官司彞器因商奄之民命以伯禽封於少皥之墟】周公之孫莊公之子【紙韻】龍旂承祀【紙韻】六轡耳耳【紙韻】春秋匪觧【音懈】享祀不忒【職韻】皇皇【丰本作天】後帝皇祖【丰本作王】后稷【職韻】享以騂犧【支韻亦葉歌韻桑何翻】是饗【路史作享】是宜【支韻亦葉歌韻牛何翻】降福旣多【歌韻亦葉支韻章移翻蘇本自周公至此爲第五章

】周公皇祖【葉語韻讀如咀在呂翻】亦其福女【語韻朱傳自乃命至此爲第三章

賦也莊公名同桓公子在位三十二年朱子雲莊公子其一閔公其一僖公知此是僖公者閔公在位不久未有可頌此必是僖公也按序以此詩爲頌僖公而魯郊以僖三十一年始見春秋則其爲指僖公明矣僖公名申閔公庻兄也爲周公十世孫龍旂四句乃下文郊嘗二事之總冒龍旂承祀魯公偹儀衛以往祭所也孔云承者奉持之義鄭云承祀謂親祭事也祀說文云祭無已也有春郊又有秋嘗是無己也曹氏云司常言日月爲常王建之交龍爲旂諸侯建之僖公𨿽僣郊天之禮而猶以龍旂承祀不建太常猶不敢全僣天子禮也而明堂位乃曰魯公乘大路載弧韣旂十有二旒日月之常祀帝於郊則又過矣按徐幹中論亦云魯以龍旂九旒祀帝於郊鄭云四馬故六轡也耳耳朱子云柔從也春以郊言於夏正爲正月於周正爲三月秋以嘗言於夏正爲六月於周正爲八月郊則配以後稷嘗則祀周公廟以天子之禮樂此二者皆魯祭之盛禮故特舉之也按左傳孟獻子曰啟蟄而郊郊而後耕明堂位言魯君孟春乘大路祀帝於郊而家語載孔子謂魯無冬至大郊之事降殺於天子是以不同然則魯郊固在夏之孟春矣匪通作非觧通作懈說文云怠也謂勤行其事而不敢怠也夫魯以僣禮爲榮固宜其勤行之也享說文云獻也忒說文云更也其儀其物各有一定之禮不更變也皇說文云大也李氏云皇皇大之至也孔云後君也以天者尊神故謂之爲君也左文二年引此詩曰皇皇后帝皇祖后稷君子曰禮謂其后稷親而先帝也李氏云先天而後稷固足以爲禮然不知諸侯而用郊禘果可以爲禮乎萬尙烈云僖與齊桓同時皆有功周室恃功而僣禮王室其衰方賴諸侯以僅存無敢問其非禮此夫子所以嘆之也黃震云自伯禽至莊公十七世未聞有郊天者僖公三十一年始卜郊而卜不從繼此若宣若成若定欲郊則牛輙傷禮之不可僣神之不歆其祀如此諸儒論辧俱詳在本篇小引下騂赤色犧毛云純也謂赤色之純者董仲舒云周色土赤魯以天子命郊故以騂孔云地官牧人云陽祀用騂牲毛之是天子祭天南郊用赤牛純色今魯亦享騂犧是與天子同也饗猶向也祭義云饗者鄕也宜說文云安也羅泌云非天子而郊天抑何典耶曰是享是宜則魯顧以亨帝爲宜而不知其非矣趙士防云魯以諸侯僣天子之祭似覺不宜曰宜者詩人之防詞也皇租鄭云謂伯禽也孔云以周公皇祖之下卽云白牡騂犅騂犅是魯公之牲故知謂伯禽也此皇租之文在周公之下故以爲二人上文皇祖在后稷之上且上與皇皇后帝連文則是配天之人故知上文皇祖卽后稷也言非徒天與后稷降之多福周公與伯禽亦將福汝僖公矣愚按言此以起下章秋嘗之事季本云郊後帝而配以後稷用騂犧之享恐天惡其禮之忒而不以爲宜也則必無福故言天亦降福以見未厭魯徳之意天旣以魯郊爲宜而饗之則周公皇祖又安得而不畀之福哉此則詩人之防詞也】秋而載嘗【陽韻】夏而楅衡【葉陽韻戶郎翻說文作設共楅衡】白牡騂剛【陽韻公陽傳作防】犧尊將將【葉陽韻資良翻】毛炰胾羮【葉陽韻虛當翻丰本作鬻】籩豆大房【陽韻】萬舞洋洋【陽韻丰本此句上有鐘鼓喤喤一句蓋因朱子有疑脫一句之語而僞益之】孝孫有慶【葉陽韻虛陽翻】俾爾熾而昌【陽韻】俾爾壽而臧【陽韻】保彼東方【陽韻】魯邦是常【陽韻光廟諱】不虧不崩【蒸韻】不震不騰【蒸韻】三壽作朋【蒸韻】如岡如陵【蒸韻毛鄭本自王曰起至此爲第三章

朱傳自秋而起至此爲第四章

本自周公皇祖起至此爲第六章

今按崩騰岡與下文乘縢俱是一韻於此斷章非也】公車千乘【蒸韻】朱英緑縢【蒸韻】二矛重弓【葉蒸韻姑宏翻】公徒三萬貝冑朱綅【葉蒸韻息稜翻】烝徒增增【蒸韻】戎狄是膺【蒸韻史記作應】荊舒【史記作茶】是懲【蒸韻史記作徵】則莫我敢承【蒸韻】俾爾昌而熾【寘韻】俾爾壽而富【葉寘韻香義翻】黃髮臺背壽胥與試【寘韻】俾爾昌而大【泰韻】俾爾耆而艾【泰韻】萬有千歲【葉泰韻與艾翻】眉壽無有害【泰韻毛鄭本自公車至此爲第四章

朱傳作第五章

蘇本作第七章

賦也載毛以爲則也鄭云始也秋嘗而言始者秋物新成尙之也二義皆通時祭之名自殷以上春曰禴夏曰禘秋曰嘗冬曰烝至周公去夏禘之名以春禴當之更名春爲祠以禘爲大祭據禮記言魯有郊亦有禘今讀此詩惟曰秋而載嘗而已可知明堂位所云季夏六月以禘禮祀周公者謂於嘗祭之時行天子禘祭之禮故亦以禘爲名而先儒或言魯禘文王爲周公之所自出者誤矣趙汸云明堂位言以禘禮祀周公於太廟而已初不言成王之賜有禘其所自出之禮也詳見本篇小引下夏正季夏六月於周爲仲秋八月然考春秋凡書禘者二閔二年夏五月乙酉吉禘於莊公此謂僣用禘祭以爲卽吉之禮非祀周公之禘也僖八年秋七月禘於太廟用致夫人則正僖公之禘夫何以不用八月而用七月蓋徵諸雜記云孟獻子曰正月日至可以有事於上帝七月日至可以有事於祖七月之禘獻子爲之也獻子之意以天子用冬至郊天則夏至可以祀祖蓋欲尊祖與天相對然禘期𨿽攺而終不敢攺啟蟄之郊於冬至行之者僣竊已甚其心亦有所不安故也又按獻子𨿽與季文子同時而在僖公朝計其年尙幼則僖之攺八月爲七月未必因獻子之說特其後獻子曾有此論魯人繇此遂一仍僖公之舊終不攺正故記以爲七月而禘獻子爲之耳楅陸元朗云逼也說文云以本有所畐束也衡說文云牛觸橫大木徐鍇云謂牛好抵觸以木闌制之也鄭云秋將嘗祭於夏則養牲楅衡其牛角爲其觸觝人也按周禮封人職云凡祭祀飾其牛牲設其楅衡鄭司農但云楅衡所以楅持牛也鄭元則謂楅設於角衡設於鼻如椵狀據此則楅衡是二物然以字義求之衡從角於鼻無渉則所云楅衡者但謂以衡楅牛使不得觸耳前義爲允陳祥道云楅衡以木爲之橫設於角楅之幅其角猶射之楅幅其矢也康成於詩合楅衡爲一於禮離楅衡爲二是自惑也愚按所楅之牛卽下文白牡騂剛是也周禮充人掌系祭祀之牲祀五帝則系於牢芻之三月享先王亦如之公羊傳云魯祭周公何以爲牲周公用白牡魯公用騂犅羣公不毛春秋繁露云張湯問董仲舒魯祀周公用白牡非禮對曰禮也祭周公用白牡色白貴純也武王崩成王立而在𦇤褓之中周公繼文武之業成二聖之功徳漸天地澤被四海故成玉賢而貴之詩曰無徳不報故成王使祭周公以白牡上不得與天子同色下有異於諸侯漢書武帝制曰康叔親屬有十而獨尊者褒有徳也周公祭天命郊故魯有白牡騂剛之牲羣公不毛賢不肖差也楊愼云周公旣用天子禮樂胡爲而白其牲乎白者殷之色也宋之郊用之宜也魯人用之不宜也旣不宜矣用之何義噫我知之矣魯之君臣見宋之郊必私相謂曰宋無助於周而且郊可以魯而不郊乎於是郊宋之郊亦白其牲使後世有王者起以僣分討魯則以宋爲觧若其果受成王之賜則遂用周之赤色矣愚按魯郊或始於僖公之世以禘禮祀周公舊以爲成王所賜事容有之觀其不用騂而用白則明防防漸之意當時未嘗不存也而後之請郊其源亦濫觴於此用修之說不無滐文然其論正矣剛當依公羊傳通作犅說文云特牛也特者牡特牛父也孔云白牡謂白特騂剛謂赤特也陳祥道云郊特牲之騂犢閟宮之騂犧此祀天之用騂者也旱麓信南山之騂牲閟宮之騂剛雒誥之騂牛此宗廟之用騂者也何休云周公死有王禮謙不敢與文武同也魯公諸侯不嫌故從周制黃澤云此可見魯公以下皆合食於太廟而禮秩初未嘗敢同於周公亦非有祭文王爲所自出之禮也其禘於羣公之廟則後世始僣之犧尊之制未詳明堂位云犧象周尊也阮諶禮圖云犧尊飾以牛象尊飾以象於尊腹之上畫爲牛象之形王肅云大和中魯郡於地中得齊大夫子尾送女器有犧尊以犧牛爲尊然則象尊尊爲象形也二說未知孰是乃周禮旣以犧爲獻而漢儒又讀犧爲娑故毛傳觧犧尊云有沙飾也陸元朗亦云刻鳯皇於尊其羽形婆娑然而鄭司農則謂犧尊飾以翡翠象尊以象鳯皇或曰以象骨飾尊愚按如此觧犧去之更逺顧起元云古者犧通爲戲以其字音之相同戲或爲獻以其字文之相近娑沙同音犧之爲娑亦如皮之爲婆儀之爲莪犧尊將將之上文享以騂犧葉降福孔多一詩之中具有顯證騂犧尙且音娑則犧尊之犧非緣酒尊而異其音也知犧尊所以音娑則尊當爲牛而鳯羽婆娑之說非也又可知象尊爲象而象骨飾尊之說非也蔡絳雲徽宗崇尙古器遂盡見三代典禮文章而讀先儒觧說殆有可哂者其犧象二尊正如王肅所言全作牛象形康成阮諶之說盡臆度耳將者奉持之義重言將將者見其非一尊也按明堂位言以禘禮祀周公尊用犧象此獨舉犧尊者犧文在象之上則犧當貴於象故言犧以該之也炰說文云毛炙肉也孔云爛去其毛而炰之也周禮封人職云祭祀有毛炰之豚胾說文云大臠也孔云切肉也羮毛云大羹鉶羹也孔云以特牲士之祭祀尙有大羮鉶羹故以此羮兼二羹也大羮謂大古之羹煮肉汁不和貴其質也鉶羹肉味之有菜和者也鉶羮盛之鉶器其大羹則盛之於登以大爲名故不舉所盛之器也爾雅云木豆謂之豆竹豆謂之籩陳祥道云籩有縢緣其實幹實豆若脰然其實菹醢大房所以載牲體者鄭云玉飾爼也其制足間有橫其下有跗似乎堂後有房然孔云知大房玉飾者以爼豆相類之物明堂位說祀周公之禮云薦用玉豆豆旣玉飾明爼亦玉飾也按明堂位云爼有虞氏以梡夏后氏以嶡殷以椇周以房爼又云以禘禮祀周公於太廟爼用梡嶡此言大房者舊說謂斷木爲梡橫距爲嶡虞氏之爼斷木四足而已夏則加橫木於足中央爲橫距之形椇枝多曲商於爼之足間橫木爲曲撓之形若椇然房之制有戶閩周又設下跗於兩端若房然商之曲其足與三代異周之直其足與虞夏同故兼稱梡嶡者所以著大房之象明其同梡嶡之制其實本名大房非謂用椀又用嶡也房旣以取象得名而毛傳乃觧爲半體之爼蓋本於周語謂禘郊之事則有全烝王公立飫則有房烝親戚燕享則有殽烝彼文次全烝謂全載牲體殽烝謂體觧節折則房烝是半體可知然旣明言禘郊之事有全烝矣此固禘祭之禮也何得僅用半體乎毛氏之義於是疏矣萬者兼文武二舞之總名詳見簡兮篇卽明堂位所云朱幹玉戚冕而舞大武皮弁素積禓而舞大夏者武王以徵誅得天下其樂名大武則其舞武舞也禹以揖讓得天下其樂名大夏則其舞文舞也洋洋水流盛大之貎故毛訓爲眾多也言舞者眾多也左昭二十五年昭公告子家駒曰季氏爲無道僣於公室久矣子家駒曰諸侯僣於天子大夫僣於諸侯久矣昭公曰吾何僣矣哉子家駒曰設兩觀乘大路朱幹玉戚以舞大夏八佾以舞大武此皆天子之禮也陳暘云於禮言犧尊籩豆則罍黃目雕篹之類舉矣於樂言萬舞則笙歌下管蠻夷之樂舉矣孝孫指僖公也慶說文云行賀人也故鄭訓爲賜也言周公將於孝孫有所賜也其賜維何自俾爾熾而昌至眉壽無有害皆其所賜之實也孔云作者喜其徳當神明故設辭慶之俾爾熾二句是冒語熾說文云盛也月令注以爲炊也愚按字從火蓋謂如炊气之盛也昌說文云日光也熾以勢言昌以象言下文保彼東方六句言內安之福公車千乘九句言外攘之福所謂熾而昌也壽說文云久也以歷年多言臧說文云善也以攸好徳言下文俾爾昌而熾四句結言好徳之福俾爾昌而大四句結言多年之福所謂壽而臧也保鄭云安也魯國在東方故稱東方所謂俾侯於東者也內治克修外侮無虞是能保安彼東方則可以長有此魯國也虧本气損之義爾雅以爲毀也崩說文雲山壊也不虧不崩言土地無侵削也震爲雷人聞雷則驚懼故爾雅訓爲懼也騰者馬超躍之貎故毛訓爲乘也不震不騰言人心無動搖也曹氏云不虧如月之常盛不崩如山之常固不震如地之常靜不騰如水之常平三壽謂魯邦與下文岡陵相並而爲三也先儒或以爲三卿然僖公之時三家未立此大誤矣公車者侯國之兵車也諸侯於其國稱公千乘之制鮮有能明之者先儒皆據司馬法及漢書言地方十里爲井井十爲通通十爲成成十爲終終十爲同同方百里提封萬井除山川沈斥城池邑居園囿術路三千六百井定出賦六千四百井戎馬四百匹車百乘此卿大夫采地之大者是謂百乘之家同十爲封一封三百一十六里提封十萬井定出賦六萬四千井戎馬四千匹車千乘此諸侯之大者謂之千乘之國然左傳子產言天子之地一圻列國一同及王制孟子皆言公侯大國其田地不過以方百里爲限何從而有十同之廣三百一十六里之數耶又考周禮地官大司徒及夏官職方氏之文皆言諸公之地方五百里諸侯之地方四百里諸伯之地方三百里諸子之地方二百里諸男之地方百里則又與左孟王制諸書往往不合因再四尋繹而始悟其說王制所言本是夏制以五等爵三等受地至殷蠻爵爲三等合子男從伯其地亦三等不變則白虎通詳言之武王克商復增子男爵其受地與夏殷同武成篇所謂列爵惟五分土惟三是也齊魯之封皆在武王之世孟子所謂地非不足而儉於百里者大都據初制而言賈公彥謂其時九州之界尙狹至武王崩成王幼周公攝政致太平制禮成武王之意遷大九州於是五等之爵以五等受地則周禮所云是也愚謂此說可信周禮一書乃周公所作使無其事不應筆之於書使非周公更定武王制度不應與左孟禮記諸書乖刺若此更以此詩公車千乘之制求之然後知周禮之果不謬而諸儒凡觧千乘曽未有拈出者何也按大司徒職云凡建邦國以土圭土其地而制其域諸公之地封疆方五百里其食者半諸侯之地封疆方四百里其食者參之一諸伯之地封疆方三百里其食者參之一諸子之地封疆方二百里其食者四之一諸男之地封疆方百里其食者四之一鄭賈謂公受地廣稅物多但畱半卽足其國俗防紀及畜積之用以半爲余貢入天子其侯伯受地差少則其稅亦少故三分之二畱自用以一分爲余貢入天子子男受地又少其稅轉少故畱四分之三亦以一分爲余貢入天子大國貢重正之也小國貢輕字之也據此說則所謂其食者謂王食其土之入耳今卽依此法以諸侯之地推算計封疆方四百里爲田當十六萬井除山林園囿城郭溝塗之類大率三分去一實當存十萬六千六百六十六井又三分之而貢其一於王尙餘二分應六萬六千一百零五井則畱供本國之用者也以邱甸法合之四井爲邑四邑爲邱邱十六井也出戎馬一匹牛三頭四邱爲甸甸六十四井也出長轂一乘戎馬四匹牛十二頭甲士三人步卒七十二人繇此積之則六百四十井出十乘六千四百井出百乘至六萬四千井卽當出千乘矣此外所餘二千一百餘井尙當出車三十餘乘而經傳但以千乘之國爲言者舉成數耳司馬法漢書求其說不得於是增同十爲封一條以求合於千乘之數而其實無此制也若明堂位謂成王封周公於曲阜地方七百里革車千乘乃魯儒誇誕之辭果有之亦孟子所謂有王者起必在所損者至包民注論語則直謂古者井田方裏爲井十井爲乘百里之國適千乘也夫魯成公作丘甲而春秋譏之邱者十六井也以十六井出一甸之賦然且不可今乃使十井出一乘其虐又過於成公矣而謂古有此制乎石介云三代以前爵有五等天子之田方千里公侯百里伯七十里子男五十里地小易治也力弱易使也周公始斥大土寓廣其封公侯五百里伯三百里子男百里周之諸侯矜大而不服非諸侯之罪也失在周公也陳道祥雲五百乘三鄕之所出也千乘闔境之所出也汪克寛云兵制之變始環於齊之內政而家一人焉繼環於晉之州兵而家五人焉長勺之戰桓公自謂帶甲十萬車五千乘楚防啟疆謂晉十家九縣長轂九百其餘四十縣遺守四千叔向亦謂寡君有甲車四千乘則兵制之增益於古可知矣循襲效尢遂至魯以秉禮之國亦增丘甲而不以爲嫌也朱英鄭云矛飾也孔云淸人云二矛重英故知朱英爲矛飾蓋絲纒而朱染之以爲矛之英飾也縢說文云緘也緘者束縛之義卽小戎所謂竹閉緄縢者蓋納弓於閉以防束之也孔云此朱英緑縢與二矛重弓兩句自相充配朱英是二矛飾之以朱染緑縢是重弓束之以緑繩所異者二矛各自有英飾二弓共束以緑繩耳二矛之矛指酋矛也矛有二等曰酋矛曰夷矛酋矛建於車夷矛則否此蒙上公車之文故知指酋矛也觧見淸人篇孔云考工記云酋矛常有四尺夷矛三尋又云攻國之兵用短守國之兵用長此美其當戎狄懲荊舒則是往伐之明是酋矛而有二也弓亦載之車上者重弓毛云重於防中也按小戎云交防二弓義正同此鄭云二矛重弓偹折壊也兵車之法左人持弓右人持矛中人禦孔云宣十二年左傳云楚許伯禦樂伯攝叔爲右以致晉師樂伯曰吾聞致師者左射以菆樂伯在左而云左射是左人持弓也成十六年晉侯與楚戰於鄢陵左傳稱欒鍼爲右使人告楚令尹子重曰寡君乏使使鍼禦持矛焉哀二年鍼之戰左傳稱郵無卹禦簡子衛太子爲右禱云蒯瞶不敢自佚偹持矛焉是右人持矛也甘誓曰左不攻於左汝不共命右不攻於右汝不共命禦非其馬之正汝不共命旣云左右又別云禦是禦在中央也公徒兵車所統之步卒也三萬三軍之數也按公車千乘是全舉一國之賦而言至行師之時所用不過五百乘則三軍之眾盡是矣大國三郊三遂計其眾可偹六軍而要以偹更畨疊休之用故軍制惟至三軍而止萬二千五百人爲軍大國三軍合甲士與步卒共三萬七千五百人此詩惟言公徒則除甲士不在數內毎車一乘步卒七十二人五百乘當三萬六千人今舉成數而言故但云三萬也蘇轍云大國之賦適滿千乘苟盡用之是舉國而行也故其用之也大國三軍次國三軍而已李氏雲天子之國不啻有六軍所用者惟六軍而已大國不啻有三萬公徒所用者惟三萬而已使舉國之人而盡用之則但可以一役苟不幸而敗則安得有人而復用之哉此天子之國所以止用六軍大國所以止用三軍也自伯禽以來已有三軍襄公所以作三軍者則以三卿專魯國之權分三軍以爲己之賦故作三軍非是自襄公以來方有三軍也胡安國云車而謂之公車則臣下無私乘也徒而謂之公徒則臣下無私民也若有侵伐諸卿更師以出事畢則將歸於朝車後於甸甲散於邱卒還於邑將皆公家之臣兵皆公家之眾不相系也冑毛云貝飾也孔云貝者水虫甲有文章也冑謂兜鍪貝非爲冑之物故知以貝爲飾綅說文云綫也孔云朱綅直謂赤綫耳文在冑下則是甲之所用謂以朱綫連綴甲也烝者火气上行之義故爾雅訓爲進也增說文云益也進發步行之眾又有增益於公徒三萬之外者則重車之卒是也邱法毎一兵車必配一重車兵車以戰重車以載輜重旣有五百兵車則有五百重車矣特駕兵車者以甲馬四匹故稱乘而駕重車者用牛十二頭故不得稱乘重車之卒炊家子十人固守衣裝五人廐養五人樵汲五人共二十五人計重車五百復應得一萬二千五百人皆隨兵車而進故曰增增也膺通作應說文云當也荊荊州楚所封地舒孔云羣舒也楚之與國按左文十一年羣舒叛楚宣八年楚滅舒蓼成十七年滅舒庸襄十五年滅舒鳩路史云舒庸在舒城地理考云舒鳩今巢縣舒蓼在安丰縣今鳯陽府壽州境皆偃姓又路史有舒龍舒鮑舒龔所謂羣舒也懲說文云防也周昌年云因其來而遏之曰膺謂當其彊也聲其罪而討之曰懲謂防其惡也承說文云受也莫我敢承者我之兵威赫奕非敵我者所能勝受也此皆祝願將來之語或指齊桓北伐山戎莊與其謀南伐荊楚僖列於防以爲膺懲之實此全不得詩意戎在西狄在北荊楚在南獨不及東者魯東方之國下章始專言荒大東之事故於此略之耳又按孟子兩引此詩一則曰周公方且膺之一則曰是周公所膺也因篇中有周公福汝之言則膺戎狄懲荊舒亦周公冥冥中之靈有以使之故云然非謂周公有是事也俾爾昌而熾者象日以昌期而勢日以熾盛也昌從熾而見今日固大異於前熾踵昌而來後日固有不但如今日而已者此先旣言熾而昌而後復進言昌而熾也然此特過渡之語蓋結上內安外攘爲下文祝壽臧二事發端後叚言昌而大義亦仿此富說文云偹也觀下文黃髮二語則此富爲富有老成人也國無老成人以調元贊化則內必失民心外必開邊釁君𨿽壽其何能臧故光以信用老成祝焉黃髮老人發白復黃也臺背觧見行葦篇壽胥之壽指老成人言上文黃髮臺背是也胥猶皆也試說文云用也王安石云壽考者相與爲公用也黃佐云老成之足爲國久矣僖公相季友任文仲而治業冠諸國然則此詩之頌其季友也夫其文仲也夫劉向新序云昔者楚丘先生行年七十披裘帶索往見孟嘗君欲趨而不進孟嘗君曰先生老矣春秋髙矣何以教之楚丘先生曰噫將我而老乎噫將使我追車而赴馬乎投石而超距乎逐麋鹿而搏虎豹乎吾已死矣何暇老哉噫將使我出正辭而當諸侯乎決嫌疑而定猶豫乎吾始壯矣何老之有孟嘗君逡巡避席靣有愧色書曰黃髮之言則無所愆詩曰壽胥與試美用老人之言以安國也大者熾之極也耆劉熈云指事使人也艾爾雅云養也方言云汝潁梁宋之間謂養爲艾言使爾得其所使又得其所養也得所使則安佚得所養則彊固所以壽也萬有千歲嚴云猶曰千歲萬歲也眉壽觧見南山有臺篇害說文云傷也無有害者言𨿽至千萬歲之久而其眉壽之容猶如一日不至有傷損也又徐幹中論云夫形體者人之精魄也徳義令聞者精魄之榮華也君子愛其形體故以成其徳義也夫形體固自朽獘消亡之物壽與不壽不過數十歲徳義立與不立差千歲豈可同日言也哉顏淵時有百年之人今寧復知其姓名耶詩云萬有千歳眉壽無有害人豈有萬壽千歲者皆令徳之謂也此𨿽非詩義然其理自正】泰【陸本作大說苑韓詩外傳俱作太】山巖巖【葉覃韻五甘翻亦葉鹽韻疑鍁翻】魯邦【說苑作侯】所【說苑作是】詹【鹽韻亦葉覃韻多甘翻說苑風俗通韓詩外傳丰本俱作瞻】奄有蒙【束韻】遂荒【爾雅作憮】大東【韻】至於海邦【葉東韻悲工翻】淮夷來同【東韻】莫不率從【葉東韻麤叢翻】魯侯之功【東韻毛鄭自泰山起至此爲第五章

朱傳作第六章

】保有【水經注作其】鳬繹【陌韻陸本作嶧】遂荒徐宅【陌韻亦葉藥韻他各翻】至於海邦淮夷蠻貊【陌韻亦葉藥韻末各翻丰本作貉】及彼南夷莫不率從【丰本率從作來格】莫敢不諾【藥韻】魯侯是若【藥韻毛鄭自保有起至此爲第六章

朱傳作第七章

】天錫公純嘏【葉麌韻果五翻】眉壽保魯【麌韻】居常【鄭云或作甞丰本作嘗】與許【葉麌韻火五翻】復周公之宇【麌韻】魯侯燕喜【紙韻】令妻壽母【有韻亦葉紙韻姆鄙翻又葉麌韻滿補翻】宜大夫庻士【紙韻】邦國是有【葉紙韻羽軌翻】旣多受祉【紙韻】黃髮兒【字書作齯】齒【紙韻蘇本作第八章

毛鄭自天錫起至此爲第七章

朱傳作八章賦也魯之封𨿽以周公而始至魯者伯禽則伯禽固開基之祖也此章述伯禽造魯之功欲僖公追美於伯禽也蘇云泰山齊魯之望也蒙鳬繹魯之四山也其餘則其東南勢相聨屬可以服從之國也史記云泰山之陽則魯其陰則齊一曰岱宗周禮職方氏兗州山鎭曰岱山是也在今山東濟南府泰安州北五里巖髙貎古以殿旁髙廡爲巖廊亦謂其髙也詹通作瞻廣韻云仰視曰瞻民具爾瞻人民所瞻皆此義也奄說文云覆也大有餘也蒙二山名一統志云山在兗州府泗水縣東北五十里春秋陰之田在其北今屬泰安州蒙山在兗州府沂州費縣西北七十里居魯之東一名東山孟子所謂孔子登東山而小魯是也地理誌云顓防國在蒙山下孔云蒙在魯地故言奄有泰山則在齊魯之界故言所詹見其不全屬魯也愚按奄有蒙語意當連下看是魯山蒙𨿽在邦域之中然顓防主之自而蒙以漸及於大東化愈推而愈逺也遂者繼事之辭荒說文云艸淹地也爾雅以爲奄也愚按猶言延亙及之也大東猶云極東也孔云大者廣逺之言地之最東至海而已大東之下卽云至於海邦言其極盡地之東偏也季本云極東近海之國如萊牟之類是也萊牟與淮夷相近萊牟服則淮夷同而諸夷莫不率從矣陸化熈云荒字中有綏懷戡定在內故下文曰魯侯之功來同言同心而歸無攜貳也率相率也當通作�從者變桀驁而效順也魯侯指伯禽也後放此伯禽初受封之國者故以魯侯稱舊說皆以爲指僖公今按下文言天錫公純嘏而又曰魯侯燕喜明公與魯侯非一人也彼公則指僖公也功以服逺言鳬繹二山名繹通作嶧一統志云鳬山在兗州府鄒縣西南五十里連魚臺縣界嶧山在鄒縣東南二十五里按鳬繹皆鄒地鄒古邾國嶧山亦名鄒山左傳邾文公遷於繹宣十年伐邾取繹卽此嶧也京相璠云繹邑依嶧山爲名水經注雲山東西二十里髙秀獨出積石相臨殆無土壤石間多孔穴洞逹相通往往有如數間屋處其俗謂之嶧孔邾本魯附庸國至孟子時魯穆公攺曰鄒此詩言保有鳬繹者謂能保有附庸之國不爲彊大所吞並不獨奄及束防而已徐宅謂宅於徐州之地者卽徐戎也伯禽於成王元年始就封於魯於時徐州之戎淮浦之夷並起爲冦伯禽率諸侯徵之故書有費誓之篇此詩所詠卽其事也李見羅先生云魯侯封於曲阜其時土田陪惇與徐淮實壤接世爲封璄憂故伯禽至不避三年之防袵兵革以開東郊之難後之子若孫世仰其功故爲臣子者亦以此致君之祝孔云東方曰夷西方曰戎謂在九州之外此徐州淮浦中夏之地而得有戎夷者戎夷帝王之所羈縻不以中國之法齊其風俗故得錯雜居九州之內漢時內地無戎夷者秦始皇逐出之也至於海邦與前至於海邦義同特彼卽以荒大東爲至海邦此則先繇荒徐宅而後至海邦徐宅在內海邦在外也蠻貊南夷又自淮夷而推言之兩曰莫不率從其所包者濶矣淮夷在東貊在東北方蠻及南夷在南皆與魯相近者諾說文云譍也遵號令聽約束之意若順也逺人來服則魯侯於是從而順其情以撫安之也或以此兩叚皆是詠僖公考春秋凡僖公自主兵者不過伐邾敗莒之類皆小國也伐楚伐鄭則齊桓主兵僖公特從之耳今所言荒大東荒徐宅淮夷蠻貊率從鑿鑿可聽如是僖公曾有是事否乎或又謂春秋僖三十一年書卜郊不從免牲猶三望鄭謂三望者海岱淮也此詩言泰山言海邦言淮夷疑卽據三望而言也夫三望之禮在郊祭之後今此文乃在嘗祭之後則其非三望明矣天錫以下祝願僖公之詞也錫通作賜說文云予也純之爲全音之近也嘏徐鍇云大逺之福也無福不有乃稱純嘏下文眉壽以下皆是也眉壽承上章而言人惟壽可以享福故以壽始終之保魯者保守先世之土地不使其有所失也居謂據而有之無遊移而他屬也毛云常許魯南鄙西鄙孔云常爲南鄙許爲西鄙或當有所依據不知出何書也鄭云常當作甞在薛之旁春秋莊三十一年築臺於薛是與曹氏云漢地理誌魯有薛縣而齊孟嘗君食邑於薛則嘗先當屬魯今按嘗不知何時爲齊所並經傳無文莫能詳也愚按管子小匡篇云桓公曰吾欲南伐何主管子對曰以魯爲主反其侵地常潛常潛二地名當卽此常也常先爲齊所並故欲僖公復之正不必破常爲嘗耳然常齊語又作堂而其地不知所在定是通作棠春秋隱公觀魚於棠防戎於潛其爲此二地明矣許鄭云許田也許田近許之田括地誌云在許昌縣南四十里有魯城周公廟在其中左傳隱八年鄭伯請以泰山之祊易許田桓無年鄭伯以璧假許田杜預云成王營王城有遷都之志故賜周公許田以爲朝宿之邑後世因而立周公別廟孔云春秋之時魯不朝周邑無所用而許田近於鄭國鄭有祊田地勢之便與鄭易之朱子云常許皆魯之故地見侵於諸侯而未復者故魯人以是願僖公也殷大白雲願其如此亦以諷也復說文云往來也已去而又還之謂宇卽大啟爾宇之宇燕通作宴說文云安也僖公能光復周公所啟之宇則伯禽造魯之功於斯不墜其在天之靈必燕安而喜樂也令鄭云善也令妻者使其妻有令問謂聲姜也壽母者使其母享髙年謂成風也按春秋僖八年秋七月禘於太廟用致夫人左傳以爲致哀姜鄒忠非之謂哀姜淫惡義與廟絕見殺於齊桓至是且九年何爲其復致漢人於旣廟食之呂雉猶不難以義黜之而配薄太后於髙廟曽謂魯人之見顧不及此乎谷梁以爲成風其說與劉向同而孫明復從之蓋成風爲妾母初年未經廟見故於禘廟而因以致之爲後日祔廟張本其稱致夫人猶後世之上尊號也然則成風位號已素定於生前所謂母以子貴故春秋異日薨之於其葬也而小君之不誣耳或謂此夫人乃僖公妻姜氏卽後之防齊侯於陽谷者公羊傳僖二十年西宮災何休注云僖公爲齊侯所脇以齊媵爲嫡楚女廢居西宮而不見卹悲愁怨曠所生則竊意夫人卽聲姜而前此不書納幣逆女者以原非正配也趙子常疑聲姜是僖爲公子時所娶故婚禮不見於經今觀何休以齊媵爲嫡之說或僖公先是所娶元妃已卒於未爲君之日聲姜乃其繼室如惠公之聲子或僖公未有伉儷先畜嬪禦聲姜抑如莊公之孟任或聲姜與楚女本俱媵妾而後之升墜異或僖爲公子時已娶楚女及卽位後見脇於齊不敢正其夫人之號又不欲遽以聲姜爲嫡故遷延至是而後致歟蓋自屈完受盟齊已帖楚一棲固莫能兩雄矣春秋時諸侯以妾爲妻者比比齊桓特爲申此禁然伯者假之且不能自守其禁縱未嘗脇魯安能使魯之不犯哉禘而致者昔未廟見今乃廟見也其後哀公欲立公子荊之母爲夫人宗人釁夏對無其禮蓋不欲引僖之禘致以逢君耳至所謂自桓以下娶於齊亦止言其大槪若昭公則娶吳矣襄定哀之元妃經亦不著其何氏安在所娶之盡齊姜則安必聲姜之爲正娶也者故以致夫人屬聲姜二說皆是也以閟宮之詩証之詩傳曰僖公八年始用郊禘史克賦閟宮夫此正春秋禘太廟致夫人之年也今觀閟宮之八章云令妻壽母以妻與母疊稱當時婦姑必同與廟祭兼致崇號春秋若止書用致夫人風氏則遺其婦若止書用致夫人姜氏則遺其姑若並書用致夫人風氏姜氏則並妻於母尢覺不倫況成風及聲姜前此素未嘗爲夫人安得遽稱夫人某氏若書致某氏爲夫人則某氏之上又無書母書妾之法故第槪之曰用致夫人初若不知爲誰氏也者於是益知春秋書法之精融也然則致夫人禮歟曰其致成風不失爲母以子貴所謂禮以義起變之正也其致聲姜以媵於中宮之位則斷非禮也一言而曲直交寓孰謂春秋可以例測哉愚按鄒氏之說辧矣所引詩傳𨿽未足盡信而詩人之頌不但及母而且首舉其妻則當時僖公之致意於成風與聲姜者可知已成風薨於文四年聲姜薨於文十六年距僖公三十一年卜郊時兩人尙無恙也故詩人及之朱子云閔公八歲被弒必是未娶其母叔姜亦應未老此言令妻壽母又可見公爲僖公無疑也宜卽所謂惠幹朋友不得罪於巨室者大夫兼卿而言庻士謂上士中士下士樂記云武王克殷庻士倍祿說苑伊尹云列云所以參大夫也邦國是有卽所謂自今以始歲其有者以僖公閔農重本故云然以上復故地慰先靈自家庭而廟庭以至於邦國無不迓休襲慶者僖公之受福如此則可謂已多矣而始終所最重者欲公永年以享之爲黃髮爲兒齒與眉壽同顯其奇是爲快耳兒齒陸無朗云齒落更生細者鄭云亦壽徵也黃佐云或問此詩之頌禱僖公拳拳於壽考不一而足何也曰可以見詩人之情也入春秋以來隱及幹鐘巫桓乘於彭生般賊於圉犖閔戕於卜齮弒逆踵繼其來甚矣國人飲恨尙未舒也故此詩拳拳以壽考爲言其所以望於僖公者無非欲其以覆車爲戒云耳或者乃謂魯欲誇詡專以諛辭溢美例之抑孰知其忠君愛國之意溢於言表耶厥後僖公在位三十年而春秋書曰乙巳公薨於小寢則詩未爲無所助也】䢐【水經注作岨】來【水經注作崍又作徠】之松新甫之栢【陌韻亦葉藥韻卜各翻】是斷是度【葉陌韻直格翻亦葉藥韻逹各翻】是尋是尺【陌韻亦葉藥韻勅略翻】松桷有舄【陌韻亦葉藥韻他各翻徐邈讀】路寢孔碩【陌韻亦葉藥韻】新【獨斷禮書俱作寢】廟奕奕【陌韻亦葉藥韻弋灼翻周禮注作繹繹】奚斯所作【藥韻】孔曼且碩【見上】萬民是若【藥韻毛鄭以爲第八章

朱傳作第九章

賦也前頌僖公郊天禘祖之事已畢此則偹言其禰廟也禰廟者莊公之廟何以知其爲莊公之廟以新廟奕奕奚斯所作二語知之郡縣誌云䢐來山亦曰尢來山水經注云䢐來山今猶有美松亦曰龍竦之山赤眉樊崇保此山自號尢來三老一統志云在濟南府泰安州東南四十里後魏志云魯郡汶陽縣有新甫山按通典漢汶陽故城在兗州泗水縣東南林兆珂云史記松栢爲百木長也而守宮闕故斯幹美宣王考室曰如松茂矣閟宮美修廟曰䢐徠之松新甫之栢殷武祀髙宗曰松栢丸丸陸燧雲松栢就已取者言山特指產之地耳斷者以刀鋸截於所生之處度者以繩墨量其所用之宜小爾雅云四尺謂之仭倍仭謂之尋尋舒兩肱也前漢書云一黍之廣爲一分十分爲寸十寸爲尺尋取其長者尺取其短者桷說文云榱也秦謂之榱周謂之椽魯謂之桷劉熈云桷確也其形細而疏確也或謂之椽椽傳也相傳次而布列也或謂之榱在檼旁下列衰衰然垂也舄通作冩說文云置物也按置者舎置之義謂舎而去之也禮記器之漑者不冩其餘皆冩注訓冩謂倒傳之是也或加水作防考工記以澮防水義與此同然說文無防字但當作冩耳屋之有桷其形斜長首髙而末低所以冩雨水故曰有冩也路寢毛云正寢也孔雲路正也大也以君之正寢故以大言之愚按此卽指廟之正室言非廟後之寢也孔甚碩大也舉路寢之大則廟規制之大可知矣新廟新作之廟也舉全廟而言路寢亦在其內按春秋成三年新宮災谷梁謂新宮者禰宮也與此新廟同義奕說文云大也重言之者太廟大矣新廟與之並大是奕奕也此以著新廟之逾制也奚斯公子魚也曰作者鄭云教防屬功課章程也孔云謂教令工匠監防其事屬付工役課其章程而已非親執斧斤而爲之也按左閔二年共仲使卜齮賊公於五聞成季以僖公適邾共仲奔莒乃入立之以賂求共仲於莒莒人歸之及宻使公子魚請不許哭而往共仲曰奚斯之聲也乃縊公羊傳亦云公子慶父弒閔公走而之莒莒人逐之將繇乎齊齊人不納卻反舎於汶水之上使公子奚斯入請季子曰公子不可以入入則殺矣奚斯不忍反命於慶父自南涘北靣而哭慶父聞之曰嘻此奚斯之聲也諾已曰吾不得入矣於是抗輈經而死據此二傳則奚斯乃慶父用事之人故及其事敗而乞憐求生他人不使而獨使奚斯爲之請奚斯知魯之必殺慶父也哭於南涘不忍反命有狐兔之感焉不知慶父死後魯何以處奚斯𨿽於傳無所見然成季當國其必不用慶父用事之人可知也而謂奚斯作廟乃在僖公之時乎愚深疑之且作宗廟國之大事也春秋無不書之理如謂是修舊廟故不書則詩宮新廟又言奚斯所作其非修舊廟可知也惟閔二年書夏五月乙酉吉禘於莊公杜預謂三年防畢致新死者之主於廟廟之逺主當遷入祧因是大祭以審昭穆謂之禘莊公服制未闋時別立廟廟成而吉祭又不於太廟故詳書以示譏愚讀此乃始恍然悟曰此奚斯所作者卽莊公之廟也莊公薨慶父賊子舦而立閔公此時慶父實主魯國故以作廟任奚斯而必極其壯麗以自觧其弒逆之惡莊公旣自立廟故行禘禮不於太廟春秋書曰禘於莊公則明著莊公之新有廟矣莊公者閔公之父亦僖公之父也僖公見奕奕之美徒謂典祀可丰於暱而不顧其出於慶父亂人之制也仍舊貫而不攺故詩人於此侈言之正所以深累僖公耳此義不明而新廟之說紛紛錯出鄭以爲新姜嫄廟也夫然則不當泛及大王以下毛以爲新閔公廟也夫然則不當泛及周公以上朱子初說但以爲魯之羣廟而已則於詩辭益無闗涉而或泥篇首宮之一字以諛其說謂公羊傳有曰周公稱太廟魯公稱世室羣公稱宮閟宮正羣廟也豈知閟宮乃帝嚳時之禖宮有緯書及孟仲子之說足據且詩人唱首第從姜嫄故事敍述其語意了然明晰殆無復可疑者或文以爲修周公廟謂春秋中凡用民力於所不當爲必書獨不錄閟宮之作則謂此爲當作耳夫春秋一書有褒有貶果謹於修廟當亟褒之不宜沒其善也或更謬指爲僖公廟今觀詩中滿篇皆祝頌之語則僖公尙未薨也豈眞僖公自立廟預爲後日烝嘗地如漢文帝顧成廟之爲乎亦無稽甚矣至於廟爲奚斯所作第謂董其工役而班固兩都賦序云奚斯頌魯采於孔氏王延壽魯靈光殿賦序云奚斯頌僖歌其路寢後漢書曹褒傳云奚斯頌魯考甫詠殷注引韓詩薛君傳云是詩公子奚斯所作卽揚雄法言亦曰正考甫常晞尹吉甫矣公子奚斯常晞正考甫矣皆主作頌爲言耳食如此大足怪訝曼說文云引也毛雲長也路寢孔碩奚斯剏之今僖公一仍其舊不復變革自此引之世世此孔碩者當與太廟相爲悠久故曰孔曼且碩蓋刺之也萬民是若言萬民皆心順其所行以爲合理也然魯國之大豈無一二知禮者蓋不滿之防辭】

閟宮六章一章十七句一章二十一句一章十三句一章三十三句一章二十六句一章十句【子貢傳申培說皆列之魯風今按左傳孟子引此詩俱以爲魯頌則魯頌之名舊矣而謂魯第有風無頌可乎惟諸儒分章頗有不同毛鄭作八章第一第四章

章十七句第二章

十二句第三章

三十八句第五第六章

章八句第七第八章

章十句朱傳作九章前五章章十七句謂內第四章

脫一句第六第七章

章八句第八第九章

章十句蘇氏則分爲九章第一第四章

章九句第二章

八句第三章

十二句第五章

十一句第六章

十八句第七章

十七句第八章

二十六句第九章

十句今更定章句如右𨿽長短不齊庻幾於經文語脈有合焉耳三百五篇之中以一百二十句成篇者僅見於此又吳澄云公車千乘至則莫我敢承考其意爲周公魯公說簡編錯亂當與土田附庸爲連文蓋成王命周公建元子於魯錫之以山川土田附庸有千乘之賦有三軍之眾使之膺戎狄懲荊舒也不然孟子引此詩何以云周公膺之乎金履祥因之謂此詩有錯簡當以孟子爲正第一節

說姜嫄后稷第二節

說大王文武第三節

當說周公之功而今詩但言封周公之子疑下文公車千乘戎狄是膺荊舒是懲則莫我敢承當是第三節

言周公四徵不庭伐淮踐奄之功周無徐州故淮夷爲荊州之界而舒今在淮西也第四節

始及王曰叔父至乃命魯公第五節

方說周公之孫莊公之子方頌僖公第六節

說享祀降神而俾爾之祝以類相從皆祝頌之辭如此則孟子之時詩未錯簡而孟子所引正周公事也黃光升著讀詩蠡測據此說遂易置經文次序今按吳意以周公封魯有公車千乘公徒三萬足爲他日膺戎狄懲荊舒之用以合於孟子之說猶爲近之金直以此當周公伐淮踐奄之事則公車公徒非周公當日所用不可通也經文𨿽長篇繁辭而細按之實井井有條無庸更置若丰坊魯詩世學本則謬托之石經於籩豆大房下增鐘鼓喤喤一句以公車千乘至莫我敢承接孝孫有慶之下以泰山巖巖至黃髮兒齒接莫我敢承之下以俾爾熾而昌至如岡如陵接黃髮兒齒之下以俾爾昌而熾至眉壽無有害接如岡如陵之下以䢐來之松一章接眉壽無有害之下蓋參用朱吳金三子之說變亂經文大是解事序云頌僖公能復周公之宇也朱子謂此詩所謂居常與許復周公之宇者人之所以願之而其實則未能也又云所謂復周公之宇者祝其能復周公之土宇耳非謂其能修周公之屋宇也序文之謬如此子貢傳以爲僖公八年始用郊禘史克頌之蓋因春秋有八年禘太廟之文遂欲以此詩合之然果魯郊大典始於此時春秋不並書之何也若申培說則更異矣謂魯僖公新作后稷文王之廟於太廟世室及孝惠桓莊四寴廟之上而史克作詩以頌之非孔子所錄也夫祀帝於郊以後稷配則作廟以藏后稷之主事容有之若魯禘之說但謂祀周公用禘祭之禮云爾而必依仿趙伯循之論以文王爲周公之所自出旣行禘禮必立其廟此特勦襲舊聞以意揣摩果何據耶且周公曰太廟魯公曰世室孝惠桓莊曰四寴廟又立后稷文王之二廟以加於其上則已過於天子之七廟何魯廟如此之多而作是詩者居之不疑刺刺不休直如親見其事者然卽自覺其不倫則謂此詩非孔子所錄夫孔子旣不錄則何以載之於經亂道甚矣朱子但以爲僖公修廟詩人歌詠其事以爲頌禱之辭𨿽於詩意無所明然猶不失君子闕疑之義】

有駜魯僖公大飲烝也禮十月農功畢諸侯與羣臣飲酒於太學以正齒位謂之大飲僖公行此禮其臣美之【序以爲頌僖公君臣之有道也蓋君以禮燕臣臣以禮祝君謂之有道按豳風七月之詩曰十月滌場朋酒斯饗曰殺羔羊躋彼公堂稱彼兕觥萬壽無疆此諸侯之詩也其禮舉於十月與月令孟冬大飲烝之禮合故鄭以爲頌大飲之詩謂十月農功畢天子諸侯與其羣臣飲酒於太學以正齒位而引黨正職曰國索鬼神而祭祀則以禮屬民而飲酒於序以正齒位亦謂此時也孔頴逹云知大飲在太學亦正齒位者以國君大飲與黨正飲酒皆農隙而爲俱教孝弟之道黨正於序學知國君於大學黨正飲酒爲正齒位知國君飲酒亦正齒位也黃子道周云孟夏之酎則序爵於朝孟冬之烝則序爵於學所以正功徳奠天地之義也其奠天地之義何也孟夏巳月乾卦也君子以自彊不息迨暇飲醑所以示羣臣功能之等也尊尊而卑卑則天爲政於上孟冬亥月坤卦也君子以厚徳載物同位以齒同齒以位所以示羣臣同體之義也長長而弟弟則地爲政於下故天者所以教敬也地者所以教讓也敬讓立而民不爭按古者凡養老皆在太學太學在郊天子曰辟廱諸侯曰泮宮所以知此詩爲飲酒太學者以振振鷺之語意之魯固有頖宮也所以知此詩言飲酒爲孟冬大飲烝者以自今以始歲其有之語意之歲其有者有谷也所以知爲頌僖公者以春秋於僖公三書不雨意之谷梁傳雲不雨者勤雨也一時而言不雨者閔雨也旣而書六月雨谷梁雲喜雨也喜雨者有志乎民者也胡安國雲閔雨與民同其憂喜雨與民同其樂此君國子民之道也又何休謂僖公飾過求已循省百官放佞臣郭都等理寃獄而百餘公精意感天不云而得澍雨是則僖公之重農事如此此詩所以頌也子貢傳中間闕文但上有僖公二字下有克頌之三字則亦主爲史克頌僖公之詩矣陳際泰云頌中多言僖公之事春秋十二公魯僖公賢焉春秋之義有因褒以見貶者前乎僖爲代幾何也後乎僖爲代幾何也獨舉僖公僖公賢也魯亡乎人之辭也按左文二年有事於太廟躋僖公夏父弗忌曰躋聖賢明也然則魯人之稱僖公爲聖賢舊矣】

有駜有駜駜彼乘黃【陽韻】夙夜在公在公明明【葉陽韻謨郎翻】振振鷺鷺於下【葉麌韻後五翻】鼓咽咽【陸徳明本作淵淵後同】醉言舞【麌韻】於胥樂【音絡後同】兮【結句三章同文不用韻賦而興也駜說文云馬飽也毛傳云馬肥彊也重言有駜者非一馬也觀下文乘字可見四馬爲乘黃卽駉篇有驪有黃之黃蓋以色爲名僖公所乘也黃者馬色之最貴故周書諸侯初見康王亦皆布乘黃也夙夜以行禮之日言自旦至暮也或疑厭厭夜飲於禮有之不應兼夙然觀燕禮未飲酒之前尙有樂人縣射人告具及請賔命賔納賔等事自非夙興不辦豈謂旦卽飲酒乎在公與七月篇躋彼公堂公字同義謂大學也燕饗齒譲之禮必於大學蒙上文乘黃而言則此在公指僖公在之也次章放此明明者明而又明贊美之辭若就燕飲之事贊之則禮教修明亦明明也振謂振羽也鷺觧見宛丘振鷺篇毛云鷺白鳥也以興潔白之士按鷺居水澤中故辟廱及泮宮皆有之觀周頌言振鷺於飛於彼西雝則此魯頌之言振鷺其爲泮水所有可知矣詩人卽所見以起興以與燕者非一人故重言振振鷺也鷺之下而就水猶賔及卿大夫之至而就席也下文自鼔咽咽至醉言舞乃合全禮之始終而言或以鷺下象舞亦通絕非如朱子持鷺羽以舞之說或又言鷺乃鼓精故漢有朱鷺之曲而隋樂志謂古之君子悲周道之衰頌聲之輟飾鼓以鷺存其風流抑荒唐甚矣八音中獨舉鼓者大昕鼓徵所以警眾大學之禮也眾至然後飲酒也咽通作鼘說文云鼓聲也醉說文云卒也從酉從卒酉者酒也卒者各卒其度量不至於亂也言者語辭禮天子養老則舞大武諸侯燕賔則舞勺此言舞之文在醉之後當非如前所謂舞故鄭孔皆云至於無算爵而醉則爲君起舞以盡其歡是也於爾雅說文皆云於也本作虧象口气之舒也胥通作疏疏者通也通者皆也故爾雅訓爲皆也樂兼君臣而言有明明之君在上能盡禮以感其臣則臣樂之有醉舞之臣在下能盡情以歡其君則君樂之信乎其皆樂也】有駜有駜駜彼乘牡【有韻】夙夜在公在公飲酒【有韻】振振鷺鷺於飛【防韻】鼓咽咽醉言歸【防韻】於胥樂兮【賦而興也乘牡卽乘黃也黃以言其色牡以言其體在公飲酒者申上章之意言此日魯侯乘黃牡馬來在公所非有他事特爲與羣臣舉行飲酒之禮也鷺於飛者鄭元云諭羣臣飲酒醉欲退也此鼔咽咽與上章不同蓋奏陔時也按燕禮無算爵無算樂之後宵則庻子執燭於阼階上司宮執燭於西階上甸人執大燭於庭閽人爲大燭於門外賔醉北靣坐取其薦脯以降奏陔遂出卿大夫皆出陔者陔夏也九夏之一凡夏以鐘鼔奏之鐘在先鼓在後故將歸復又聞奏鼓也歸者自太學公所而歸也時已入夜窮日之力不獨賓歸而君亦還宮矣不醉無歸欲盡歡也醉而卽歸以禮節之也酒以行禮不繼以滛此之謂能樂】有駜有駜駜彼乘駽【葉霰韻黃絹翻】夙夜在公在公載燕【霰韻】自今以始【紙韻】歲其有【葉紙韻羽軌翻】君子有谷詒【列女傳詒下有厥字】孫子【紙韻陸徳明云歲其有或作歲其有矣又作歲其年者矣皆衍字也詒孫子或作詒厥孫子詒干孫子皆是妄加也】於胥樂兮【賦也前二章上四句主君言下四句則紀燕臣之事此章上四句主臣言下四句則述祝君之語駽爾雅說文皆云靑驪馬也孫炎云色靑黒之間郭璞云今之鐡驄也按漢樂府云君馬黃臣馬蒼蒼者淺靑也此詩特以黃駽相對爲言其分屬君臣所乘可知矣然乘駽未必凡與燕者皆爾當是但據賔一人而言燕禮射入請賔公曰命其爲賔與卿燕則大夫爲賔與大夫燕亦大夫爲賔燕義觧之云不以公卿爲賔而以大夫爲賔爲疑也明嫌之義也賔定而後行燕禮下文自今以始等語自是賔所致辭故知乘駽者賔乘也夙夜在公臣盡其敬也在公載燕表其遭遇之隆也自從也今今歲也孔云上言在公載燕因卽據燕爲今與將來爲始非以作詩爲始也歲其有者毛云丰年也孔云春秋書有年者謂五穀大熟丰有之年也君子指僖公也谷爾雅云祿也國以民爲本民以食爲天使歲歲丰登家給人足是卽君子之享有天祿也詒通作貽說文云贈遺也曰孫子者世數無窮之辭本固邦寧則君子之有谷其餘慶足以及乎後人矣因是月農功畢行飲烝之禮而致其祝願如此皆就農事言也君以有谷爲樂臣亦以君之有谷爲樂是胥樂也一說谷善也謂以善道貽其子孫如禮下愛民皆是亦通】

有駜三章章九句【朱傳但以爲燕飲而頌禱之詞而不著其世蓋疑僖公之不足以當此也申培說與朱傳同而其篇次亦系之僖公之世然總之皆不能知其爲何事而燕】

駉【說文作驍又作駫】思魯伯禽之富也伯禽儉以足用寛以愛民務農重谷牧於坰野僖公思遵其法故命史克爲之頌【禮問國君之富數馬以對季本云此詩非伯禽不足以當之愚按序以爲頌僖公也僖公能遵伯禽之法儉以足用寛以愛民務農重谷牧於坰野魯人遵之於是季孫行父請命於周而史克作是頌說者多疑僖公在春秋時未爲賢君不應有頌今觀序中首以僖公能遵伯禽之法爲言則所謂儉以足用等語必是伯禽實迹名𨿽頌僖公實頌伯禽耳又按春秋書莊二十九年春新延廐言新者明先世設有延廐玆特取而重新之莊公者僖公父也意修舉伯禽牧政自莊公時已然至僖公時而馬遂盛故經傳皆不以多馬美僖公然則此詩之爲頌伯禽而非頌僖公又明矣左文十八年莒太子僕以寶玉來奔宣公命與之邑季文子使太史克對宣公必出諸境文子名行父正與史克同時然序所謂請命於周而史克作頌者當在僖公之世說見閟宮篇小引下】

駉駉牡【毛鄭孔本俱作牧後同至定本始攺作牡】馬【韻】在坰【說文作駉】之野【馬韻】薄言駉者【馬韻以上三句後章俱放此】有驈有皇【陽韻爾雅作騜】有驪【爾雅翼作麗】有黃【陽韻】以車彭彭【葉陽韻蒲先翻】思無疆【陽韻】思馬斯臧【陽韻賦也駉說文云牧馬苑也重言駉駉者一苑又一苑也按周禮較人職雲天子十有二閒馬六種邦國六閒馬四種牡說文云畜父也專言牡者較人職云凡馬特居四之一謂一牡可配三牝言牡之盛則其牝之盛尢可知也劉公瑾云騋牝三千駉牡十六種蓋各極其盛而言皆以見其國之殷富也坰地名郡縣誌云坰澤俗名連泉澤在兗州曲阜縣東九里魯僖公物馬之地按毛傳以坰爲逺野考說文邑外謂之郊郊外謂之野野外謂之林林外謂之坰是坰尙在野之外今曰在坰之野則於文理欠順當從郡縣誌爲長左傳曰凡馬日中而出日中而入注防謂日中者春秋分也春分百艸始繁則牧於坰野放日中而出秋分農功始藏水寒艸枯則馬還廐故日中而入此言離駉而就坰野當是在春分時也鄭元云必牧於坰野者避民居與良田也孔云以序云務農重谷牧於坰野故知有避民田之義薄言者舉大略之辭言略舉駉中所有之馬也毛傳云諸侯馬四種有良馬有戎馬有田馬有駑馬孔云作者因馬有四種故毎章各言其一首章言良馬朝祀所乘故云彭彭見其有力有容也二章言戎馬齊力尙彊故云伾伾見其有力也三章言田馬田獵齊足尙疾故云繹繹見其善走也卒章言駑馬主給雜使貴其肥壯故云祛祛見其彊健也馬有異種名色又多故毎章各舉四色以充之按周禮較人掌王馬之政辧六馬之屬種馬一物戎馬一物齊馬一物道馬一物田馬一物駑馬一物除駑而外五馬皆稱良馬其邦國四種之馬周禮無文鄭元謂諸侯無種戎而有齊道田駑今毛傳言諸侯之馬戎田駑三者與王同其一但稱良馬未知於種齊道三者之中當居何等莫能詳也以愚意度之當是齊戎田駑四者蓋種馬駕王路非諸侯所用道馬駕象路於同姓非宜魯爲宗國當有齊馬以駕金路至於戎路用戎馬則兵車所乘田路用田馬則田獵所乘下而駑馬以給官中之役此皆可與王同者又按夏官馬質職云掌質馬馬量三物一曰戎馬二曰田馬三曰駑馬皆有物賈然則種齊道三者養馬所生有種而戎田駑三者第買以給官府之使原無種也買馬以佐種馬蓋古者畜馬之多端如此驈爾雅說文毛傳皆云驪馬白跨者郭璞云跨髀間也蒼頡篇云兩股間也爾雅毛傳云黃白曰皇孔云謂黃而雜白者驪說文云馬深黒色毛傳云純黒曰驪孔雲月令孟冬駕鐡驪象時之色檀弓曰夏后氏尙黒戎事乘驪故知純黑曰驪也黃者中央之正色舊說皆本毛傳謂黃騂曰黃以爲黃色而又雜赤似不必從經但言黃而已無事益之以騂也此章言驈皇驪黃𨿽有四種其意乃專主驪黃二色而言驪黃皆馬之上色驈全身皆驪特跨間雜白皇大體是黃而防兼白色要之不失其爲驪黃也牡馬尢以驪黃爲貴爾雅所云騋牝驪牡以罕稱也有駜言乘黃矣而後乃實之以乘牡見牡馬之貴黃也然列子有云牝而黃牡而驪馬至果天下之馬也鄭注檀弓又云牝者色驪牡者色則牝馬固亦貴驪黃矣以車者以駕金路之車也諸侯之車當以金路爲首然則上文所舉四色之馬正周禮所謂齊馬耳彭通作騯說文云馬盛也盛者壯盛之盛孔謂有力有容是也以非一馬故重言之後放此又揚雄太僕箴云詩好牡馬牧放坰野輦車就牧而詩人興魯按輦車就牧之說恐未必然詩之言意祗謂其足以偹駕車之用耳思無疆者承上文言伯禽輿衛之盛壯觀如此繇其經國有方規模廣大故欲後世子孫不爲近小之謀思慮無疆亦如伯禽也臧爾雅說文皆以爲善也稱驥以徳所謂臧也思馬斯臧者思其馬如此之善則當思其所以致是者也後放此輔廣云夫人立心旣逺則其所成必厚大凡富貴之事率非輕易浮淺者之所能致按伯禽收事有成𨿽無所考而大略見於費誓篇曰今惟滛舎牿牛馬杜乃擭敜乃穽無敢傷牿牿之傷汝則有常刑馬牛其風勿敢越逐秪復之我商賚汝乃越逐不復汝則有常刑無敢冦攘逾垣墻竊馬牛汝則有常刑凡此皆國馬而非公馬然當臨敵之先其惓惓愛惜保防若此則其畱意於牧事可知矣】駉駉牡馬在坰之野薄言駉者有騅有駓【支韻陸氏本作防字林作】有騂有騏【支韻陸本作祺】以車伾伾【支韻字林作駓】思無期【支韻】思馬斯才【葉支韻讀如嗤抽遲翻賦也騅說文以爲蒼黒色雜毛爾雅以爲蒼白雜毛蒼者淺靑也未詳孰是陸佃云騅取鵻之色今鵻色在靑黒之間亦在靑白之間爾雅云黃白雜毛曰駓郭璞云今之桃花馬也孔云二者皆云雜毛是體有二種之色相間雜與上云黃白曰皇止一毛色之中自有淺深者異也騂說文云馬赤色也毛傳以爲赤黃曰騂按周尙赤牲用騂是騂爲純赤當從說文爲正騏說文云馬靑驪文如博棊也毛云蒼祺曰騏孔云祺者黒色之名蒼祺謂靑而防黒今之驄馬也此四色馬以序推之當是戎馬項羽垓下歌云時不利兮騅不逝是騅爲戎馬之證也秦風小戎篇云駕我騏馵小雅采芑篇雲乘其四騏是騏爲戎馬之證也檀弓云周人尙赤戎事乘騵騵者淺赤也淺赤猶用純赤可知是騂無周人戎事所尙也惟駓無考以車者以駕戎路之車也伾說文毛傳皆云有力也孔云此章言戎馬戎馬貴多力思無期者言所思無期限也國𨿽安忘戰必危綢繆一不至而禍患及之矣可有不思之時乎上章曰無疆言其思無一處之不到故馬政亦其經營之所及此曰無期言其思無一息之不周則所謂畜戎馬以備不虞者自有所不能已矣才通作材說文云木挺也徐鍇云木勁直堪入於用者人之有才義出於此張文潛云斯臧良馬也斯才戎馬也臧者言其徳才者言其用陳於禮者尙徳用於戰者尙才故也】駉駉牡馬在坰之野薄言駉者有驒有駱【藥韻】有駵有雒【藥韻孔云定本集注及徐音並作駱俗本多作駁】以車繹繹【葉藥韻讀如藥弋灼翻崔靈恩集注作驛驛】思無斁【葉藥韻弋灼翻】思馬斯作【藥韻賦也驒說文云靑驪白鱗文如鼉魚爾雅毛傳皆云靑驪驎曰驒郭璞云色有深淺班駁隱甐今之連錢驄也駱爾雅以爲白馬黒鬛說文云馬白色黒鬛尾也韓詩及字林以爲黒髦髦者鬛尾之謂廣雅又以爲白馬朱鬛陸佃云今呼黃馬尾鬛一道通黒如界者爲駱蓋馬無分於黃白皆謂之駱若今衣脊絡縫故曰駱也明堂位曰夏后氏駱馬黒鬛此以別白馬朱鬛之駱也月令曰孟春駕白駱此以別黃馬黒鬛之駱也詳見四牡篇駵本作驑毛傳云赤身黒鬛曰駵說文云赤馬黒毛尾也羅願雲月令五時駕馬而駵處其二春蒼龍秋白駱冬鐡驪夏用赤駵中央用黃駵中央寓於季夏故所用物同而以色之淺深爲之別也古者駵非所貴故淮南子曰駵駮不入牲以其犂也牲而犂且不可用而況天子法天象地爲車服以順時而授民者而顧取之何也月令乃呂不幸所作秦人自其舊時固自言以水徳王故冬之鐡驪以純黒應其徳而蒼乃自其舊時水徳所生又近於黒故不以爲嫌至於夏之宜用騂中央之宜用黃秋之宜用翰皆與其服色違逺兩者不可兼也故以馬體應時令而選其鬛與所尙之徳合者以厭之此其爲秦說昭昭矣毛云黑身白鬛曰雒孔謂此義未知所出愚按雒乃鳥名卽鴝鵒也疑馬之色似之故以爲名此章以車以序推之則駕田路之車也繹者抽絲相聨續之義毛以爲善走也孔云此章言田馬田獵尙疾故言善走今按四色馬之中舊說以駱馬爲善柰勞苦則其三可例觀也斁說文云觧也思無斁者言當思如伯禽之隨事勵精不可有厭倦作卽易震卦爲作足之作謂奮迅而動作也】駉駉牡馬在坰之野薄言駉者有駰有騢有驔有魚【韻字書作鰢字林作防】以車祛祛【魚韻】思無邪【葉魚韻祥余翻】思馬斯䢐【葉魚韻讀如諸專於翻賦也爾雅毛傳皆謂陰白雜毛曰駰郭璞云陰淺黒今之泥驄或云目下白或云白陰皆非也陸佃云詩曰我馬維騏我馬維駱我馬維駰其先後與駉之序合則駰不如駱駱不如騏矣然是詩乃卒言駰者以明馬𨿽彌劣所以禦之滋善爾雅毛傳又謂彤白雜毛曰騢彤者赤也說文亦謂赤白雜毛也字右施叚舊說謂色似鰕魚徐鍇謂色似霞郭云卽今之赭白馬也按此馬前五代宋時顏延之嘗爲之賦則亦良馬矣驔說文卽以爲驪馬黃脊毛傳原本則云豪骭曰驪孔釋毛傳於豪骭下文增一白字謂骭者膝下之名傳言豪骭白者豪毛在骭而白長也按說文於騽字曰馬豪骭而無白字爾雅於驪馬黃脊者名之爲騽不名驔也毛傳以說文之騽爲驔爾雅以說文之驔爲騽何二馬之相混若是俟博覽者正之毛傳云二目白曰魚郭云似魚目也羅云相馬之說曰馬目欲得黃又欲光而有紫艷若目小而多白則驚畏驚畏馬之大病故其序尢在後始者牧夫驈黃之色純也侵至騅駓之間色以及於驒駱之不純不得已而及於驔魚之驚畏驔魚猶養之則其徳之儉可知矣此有以見僖公之善牧馬也陸云言有驪有黃於前言有驔有魚於後毎章愈下則以言至誠成物有加而無已莊子曰百里奚爵祿不入於心故飯牛而牛肥殆此之謂也愚按首章四馬惟驪黃二色次章則主靑赤二色居多三章四馬皆是雜色四章則主白色居多說文無祛字當通作驅鄭云防馬謂之驅以車祛祛者以駕給使之車可以防逐而行也思無邪者範我馳驅之謂䢐說文云往也禦之有道習之有法故能變駑爲良而使之利往如此是誠可思也鄭云思遵伯禽之法專心無復邪意牧馬使可走行也又論語子曰詩三百一言以蔽之曰思無邪按今詩三百五篇然當正考甫未得商頌之時惟有國風及小大二雅周魯二頌而已除今商頌五篇恰足三百之數是知詩三百之云非兼商頌言也故王通有曰詩三百始終於周正謂此也其舉思無邪一言以蔽三百者孔子自表其刪詩之意贊凡作詩之人皆以無邪之思之而爲詩故其所美者足以感人之善心其所刺者足以懲創人之逸志𨿽似好色而不滛𨿽似怨誹而不怒是皆孔子所亟錄也故他日曰小子何莫學夫詩詩可以興可以觀可以羣可以怨邇之事父逺之事君若使其思或邪則其言必邪當擯棄之不暇而又何贅列之於經以誤後學乎明乎此則凡在三百之內者皆至正至嚴可法可戒之篇而朱子以爲有滛奔自作之辭者謬矣聖人引此𨿽是斷章取義若合之駉頌本意則人心之有思其奔逸難制猶之馬也以無邪二字爲之衘勒自有所範而不得騁矣聖人卽執禦可以見道獨區區使馬云乎哉】

駉四章章八句【子貢傳惟有僖公二字申培說以爲史克美僖公考牧之詩朱傳亦云此詩言僖公牧馬之盛繇其立心之逺皆祖述序語而誤者今按僖公𨿽頗能勤民然城項伐邾取須句取訾婁取濟西以楚伐齊及夫人姜氏防齊侯於陽谷種種皆譏而始卜郊又僣之大者僅一從齊桓而老死牖下謂立心之逺者固如是乎且莊公之世新延廐則書而僖公畜牧之盛如此經傳皆軼而不載是豈可信哉序特以此詩作於史克與閟宮之詩同作遂槪歸之僖公耳明逹君子必有然予言者】

晨風秦穆公悔過也【此詩與秦誓相表裏秦穆公信子潛師襲鄭之言而不聽蹇叔百里奚之諌果爲晉師所敗獲其三帥百里孟明視西乞術白乙丙於殽以歸乃作誓以自悔其曰尙猷詢玆黃髮則罔所愆番番良士旅力旣愆我尙有之又曰昧昧我思之如有一个臣斷斷兮無他技其心休休焉其如有容人之有技若已有之人之彥聖其心好之不啻如自其口出寔能容之以能保我子孫黎民尙亦有利哉卽此詩思見君子之意】

�【釋文作鴧】彼晨【說文作鷐】風【葉侵韻孚金翻】郁【周禮注作宛】彼北林【侵韻】未見君子憂心欽欽【侵韻】如何如何【歌韻】忘我實【丰氏本作寔後同】多【歌韻興也�毛傳云疾飛貌爾雅云晨風鸇陸璣云鸇似鷂靑黃色燕頷鉤喙向風搖翅乃因風飛急疾擊鳩鴿】

【燕雀食之列子云鷂之爲鸇鸇之爲布谷布谷久復爲鷂也陸佃云禽經曰�好風�惡雨然則謂之晨風可知也已欝說文云木叢生者北林林名孔頴逹云北林繇欝茂之故故晨風飛疾而入之程子云以晨風興君子者取其去來之疾人君好賢待士有道則賢者歸之禮貌不至則浩然去矣愚按晨風鷙鳥蓋以擬三帥也欽說文云欠貌悚栗不安之狀見於欠伸故其字久欠三帥自晉初歸穆公傾心信用故自述其思而未得見之時則憂心欽欽然而又私自慮之曰不知此時君子之用情於我如何乎如何乎恐多是不復念我矣夫北林也尙爲晨風所集寧謂我朝廷之土可遂北林之不若哉其輸誠也至矣左傳殽之役晉人旣歸秦帥秦伯素服郊次鄕師而哭曰孤違蹇叔以辱二三子孤之罪也不替孟明孤之過也大夫何罪且吾不以一掩大徳秦大夫及左右皆言於秦伯曰是敗也孟明之罪也必殺之秦伯曰是孤之罪也周芮良夫之詩曰大風有隧貪人敗類聽言則對誦言如醉匪用其良覆俾我悖是貪故也孤之謂矣孤寔貪以禍夫子夫子何罪復使爲政正與此詩同意及彭衙之敗秦伯猶用孟明孟明增修國政重施於民趙宣子言於諸大夫曰秦師又至將必辟之懼而增徳不可當也後復伐晉取王官及郊封殽屍而還遂覇西戎用孟明也君子是以知秦穆公之爲君也舉人之周也與人之壹也孟明之臣也其不觧也能懼思也】山有苞【爾雅注作枹】櫟【葉藥韻歷各翻】隰有六駮【葉藥韻讀如髆伯各翻朱子本作駁丰本六駮作梓防】未見君子憂心靡樂【葉藥韻歷各翻】如何如何【見前】忘我實多【見前與也苞爾雅云稹也孫炎云木叢生曰苞齊人名曰稹爾雅云櫟其實梂邢昺云櫟似樗之木也梂盛實之房也陸璣云秦人謂柞櫟爲櫟河內人謂木蓼爲櫟椒榝之屬也其子房生爲梂木蓼子亦房生故說者或曰柞櫟或曰木蓼也璣以爲此秦詩也宜從其方土之言柞櫟是也詳璣所言則此所謂櫟卽唐風鴇羽篇所謂栩其有以木蓼名櫟者非此詩之櫟也林兆珂云東海及徐州謂之木蓮其葉始生食之味辛其梂子八月中成摶以爲燭明如胡麻燭研以爲羮肥如胡麻羮羅願云管子五粟之土其柘其櫟條直以長淮南時則訓十二月其木櫟櫟可以爲車轂木不出火惟櫟爲然亦應陰气也余詳唐風六駮木名崔豹雲山中有木葉似豫章皮多癬駁毛傳以駮爲獸名乃倨牙食虎豹者陸璣非之云駮馬梓楡也其樹皮靑白駮犖遙視似駮馬故謂之駮馬下章苞棣樹檖皆山隰之木相配不宜云獸羅云此木兼駮馬之名又曰馬梓今之檀木皮正靑而澤與莢迷及此木相似故里語曰斫檀不諦得莢迷莢迷尙可得駮馬夫鳥獸艸木之類特爲難窮其形之相似者𨿽山澤之人朝夕從事有不能別其名之相亂者𨿽博物君子習於風雅有不能周故野人伐檀而得駮先儒訓駮而爲獸其去本逺矣蘇子云言六未詳王肅云言六據所見而言愚按崔豹古今注以六駮爲名意卽所云犖駁也以音同故通犖爲六耳嚴雲山隰有艸木可以大國而無賢人乎愚按苞櫟六駮以況剛健篤實之士似指蹇叔也憂之反爲樂曰靡樂者言其憂之眞也】山有苞棣【葉寘韻徒四翻】隰有樹檖【寘韻說文作�】未見君子憂心如醉【寘韻】如何如何【見前】忘我實多【見前興也棣常棣也陸璣云白棣也如李而小子如櫻桃正白今官園種之又有赤棣樹亦似白棣葉如刺楡葉而防圓子正赤如郁李而小五月始熟自闗西天水隴西多有之按爾雅云唐棣栘常棣棣是棣之名惟常棣得専之毛傳以爲唐棣非是小雅云常棣之華鄂不韡韡秦子云作人當如常棣灼然光樹檖謂成樹之檖爾雅云檖羅毛傳云赤羅也陸佃云其文細宻如羅故曰羅也又有白者赤羅文棘白羅文緩𨿽皆所謂文木然而赤羅爲上郭璞云今楊檖也實似梨而小酢可食陸璣云一名山梨一名鹿梨一名鼠梨今人亦種之極有脆美者亦如梨之美者愚按苞櫟樹檖以況禮樂文章之士似擬百里奚也公谷二傳載殽之役百里奚與蹇叔皆諌穆公怒曰若爾之年者冢上之木拱矣又皆送其子而哭之旣而果匹馬隻輪無返者穆公以訑訑之聲音顏色拒人及敗而後悔之恐奚與叔之終結舌以自逺也故望之之切如此朱子云如醉則憂又甚矣】

晨風三章章六句【序以爲刺康公也忘穆公之業始棄其賢臣焉今按康公之棄舊臣事無所載申培說則云秦君遇賢始勤終怠賢人譏之蓋緣篇中有忘我實多之語然而不能定其世則亦臆說耳若朱子直以爲婦人念其君子之辭而引扊扅歌爲證且謂秦俗固爾鄙誕殊甚】

交交黃鳥【本名黃鳥以小雅亦有黃鳥故加交交二字以爲別】哀三良也【出序】秦穆公卒以子車氏之三子爲殉皆秦之良也國人哀之【出左傳】刺穆公以人從死而作是詩也【出序左文六年秦伯任好卒以奄息仲行鍼虎爲殉君子曰秦穆之不爲盟主也宜哉死而棄民先王違世猶詒之法而況奪之善人乎詩曰人之云亡邦國殄瘁無善人之謂若之何奪之古之王者知命之不長是以並建聖哲樹之風聲分之采物著之話言爲之律度陳之藝極引之表儀予之法制告之訓典教之防利委之常秩道之以禮則使毋失其土宜眾賴之而後卽命聖王同之今縱無法以遺後嗣而又収其良以死難以在上矣君子是以知秦之不復東徵也按殺人以葬旋環其左右曰殉應劭云秦穆公與羣臣飲酒酣言曰生共此樂死共此哀於是奄息仲行鍼虎許諾及公薨皆從死匡衡謂秦穆貴信而士多從死卽其事也史記秦本紀云穆公卒葬於雍從死者百七十七人秦之良臣子輿氏三人亦在從死之中秦人哀之爲作歌黃鳥之詩孔穎逹雲從死者多矣主傷善人故言哀三良也】

交交黃鳥止於棘【職韻】誰從穆公子車【史記作輿】奄息【職韻】維此奄息【同上】百夫之特【職韻】臨其穴【葉質韻戶橘翻】惴惴其栗【質韻丰氏本作�後同】彼蒼者天【葉眞韻汀因翻】殱我良人【眞韻】如可贖兮人百其身【眞韻興也交交羣飛往來之貌黃鳥觧見葛覃曹氏云黃鳥聲音顏色之美人所愛悅猶三良爲人之所愛也愚按羅願爾雅翼稱荊州毎至冬月於田畝中得土堅圓如卵者輙取以賣破之則鸎在其中無復毛羽蓋以土自裹伏而土堅勁候春始生羽破土而出鸎卽黃鳥也詩意以三子埋在土中無繇得出故以寄慨又黃鳥一名鸝性好匹飛故其字從麗亦三子同從穆公之比也棘樹低而多刺非安集之所陸佃云於文重束爲並束爲棘蓋性重喬棘則低矣故其制字如此亦或墓上有棘故指所見言之陶潛詩所謂荊棘籠髙墳黃鳥聲正悲是也後放此又季本云黃鳥善鳴者也當時三良於穆公必知無不言言無不盡交相往來亦如黃鳥之善鳴而交交也止於棘桑楚人所共見之地也若止於丘隅則人所不見而可以免矣此見三良𨿽忠而未免傷於直也彼止於棘此從穆公亦相呼應從穆公者從之於地下謂從死也此事後之言觀穆公稱謚可見子車服防云秦大夫氏也奄息其名以次章仲行推之則序當居伯矣時朱子云傑出之稱孔云言此人在百夫之中乃孤特秀立臨其穴謂登臨子車壙穴之上括地誌云秦穆公冢在岐州雍縣東南二里三良塜在雍縣一里故城內然則二冢迥不相及蓋從死而非同葬也惴說文云憂懼也說文無栗字但當作栗栗至鏬之時將墜不墜有戰栗之象故狀人之懼曰栗也此詩人自道若謂不意此人而所遭之不幸若此旣悲善人之云亡亦慮邦國之殄瘁故憂懼交集也彼蒼者天呼天而愬之殱爾雅云盡也春秋齊人殱於遂之殱通子車氏三子言之故下二章皆同文也良善也良人謂奄息也贖說文云貿也嚴粲云言此奄息之死若可以他人贖代之則當以百人之身贖之言百人不如一賢也奄息爲百夫之特故願以百身贖之後皆仿此又朱子云三人者不食其言以死從君而詩人不以爲美者死不爲義不足美也蘇軾和陶淵明三良詩云此生泰山重忽作鴻毛遺三子死一言所死良已防賢者晏平仲事君不以私我豈犬馬哉從君求蓋帷殺身固有道大節要不虧君爲社稷死我則同其歸顧命有治亂臣子得從違魏顆眞孝愛三良安足希仕宦豈不榮有時纒憂悲所以靖節翁服此黔婁衣李徳裕云臣道莫顯於咎繇孝友莫盡於周公咎繇尙不殉於舜禹二後周公尙不殉於文武二王三良詎可許之死乎如三良者所謂殉榮樂也非所謂殉仁義也可與梁邱據安陵君同譏矣焉得謂之百夫特哉昔荀息許晉獻以言繼之以死君子猶歉斯言之玷不可磨也豈得以生同榮樂歿共埃塵以爲忠乎晏平仲言君爲社稷死則死之斯言得之矣按此責備三良亦是正論】交交黃鳥止於桑【陽韻】誰從穆公子車仲【左傳注作中】行【葉陽韻戶郎翻】維此仲行【同上】百夫之防【陽韻】臨其穴【見前】惴惴其栗【見前】彼蒼者天【見前】殱我良人【見前】如可贖兮人百其身【見前興也陸佃云黃鳥常葚熟時來在桑間黃佐云桑人所嘗采鳥性見人則駭與棘相似仲行名也防說文云隄也禮記疏云防以畜水亦以障水蓋言其行有坊表足爲百夫之閒制如水之有隄防也】交交黃鳥止於楚【語韻】誰從穆公子車鍼虎【葉語韻讀如許喜與翻】維此鍼虎【同上】百夫之禦【語韻】臨其穴【見前】惴惴其栗【見前】彼蒼者天【見前】殱我良人【見前】如可贖兮人百其身【見前興也黃佐云楚人所嘗刈亦與前相似鍼虎亦名蓋子車氏之季也禦猶敵也言其才徳出眾𨿽一人足以敵百夫也按史記秦武公卒葬雍平陽初以人從死從死者六十六人四傳至穆公遂用百七十七人而三良與焉又十五傳至獻公元年始止從死劉公瑾云古之葬者有明器但備物而不可用如芻靈亦其類也不幸流俗之獘而至於作俑又不幸而至於用人然作俑者夫子且以爲不仁而謂其無後先秦武公旣用殉傳至穆公而又用殉夫子之言似乎無驗孰知穆公之後二十一傳至莊襄王而以呂易嬴遂絕嬴氏之統繼之始皇不知所監驪山葬後未三年而呂氏之祀又絕嗚呼不仁之禍及子孫如此】

交交黃鳥三章章十二句【子貢傳申培說皆以三良之殉歸咎於穆】

詩經世本古義卷二十四之下﹤經部﹐詩類﹐詩經世本古義﹥

欽定四庫全書

詩經世本古義卷二十五

明何楷撰

周頃王之世詩一篇

碩鼠晉譎也士防奔秦晉欲復之使魏壽餘僞以魏叛而自歸於秦因與之俱還晉焉【左文十三年晉人患秦之用士防也夏六卿相見於諸浮趙宣子曰隨防在秦賈季在狄難日至矣若之何中行桓子曰請復賈季能外事且繇舊勲郤成子曰賈季亂且罪大不如隨防能賤而有恥柔而不犯其智足使也且無罪乃使魏壽餘僞以魏叛者以誘士防執其帑於晉使夜逸請自歸於秦秦伯許之履士防之足於朝秦伯師於河西魏人在東壽餘曰請東人之能與夫二三有司言者吾與之先使士防士防辭曰晉人虎狼也若背其言身死妻子爲戮無益於君不可悔也秦伯曰若背其言所不歸爾帑者有如河乃行繞朝贈之以防曰子無謂秦無人吾謀適不用也旣濟魏人噪而還秦人歸其帑其處者爲劉氏按晉用譎計以復士防而托之魏叛以誘秦故此詩系之魏風其曰三嵗貫女逝將去女適彼樂土者皆假設之辭也魏之遺事見於史傳者絕少惟芮伯被逐並此而兩而皆有一詩足爲證佐云】

碩防碩防無【石經作毋】食我黍【葉麌韻讀如豎上主翻】三嵗貫【石經作官】女【音汝後同】莫我肯【石經丰氏本俱作肎】顧【葉麌韻果五翻】逝將去女【音汝後同外傳作汝】適彼樂【音絡後同】土【麌韻】樂土樂土【同上】爰得我所【葉麌韻讀如數爽主翻比而賦也碩大也碩防樊光謂卽鼫防也郭璞云形大如防頭似兔尾有毛靑黃色好在田中食粟豆關西呼爲句防許愼云鼫防五伎防也能飛不能上屋能遊不能渡谷能緣不能窮木能走不能先人能穴不能覆身此之謂五伎陸璣云今河東有大防能人立交前兩腳於頸上跳舞善鳴食人禾苗人逐則走入樹空中亦有五伎或謂之雀防其形大故云碩防也魏今河東河北縣也詩言其方物冝謂此防非今大防又不食禾苗本艸又謂螻蛄爲石鼠亦五伎物異名同孔穎達云此經作碩鼠不作鼫防之字其義或如陸言也愚按五伎之防亦名鼯防荀子曰鼯防五伎而窮是也此食禾苗者一名雀防陸佃以爲卽廣稚所云防防也碩防雀音皆相近宜可信借爲呼碩防而告之以當呼聚斂之臣而斥之首言黍者黍五穀之長古人酒食皆用黍其字以禾入水三字合孔子曰黍可以爲酒禾入水也儀禮特牲佐食摶黍注云獨用黍者食之主又詩頌其饟伊黍汪云丰年之時𨿽賤者猶食黍明黍是貴也貫通作摜說文云習也三嵗貫女言女習聚斂以爲常至今已三嵗矣又按石經作三嵗官女蓋以服官三載乃考績之期故刺之亦通顧還視也猶念也三嵗遭虐不爲不久而絕不肯一顧念其苦此其所以恨也逝往也將去女者與之訣別之詞適說文云之也樂土指鄰國也連稱樂土者喜談樂道彼土之可樂以見其厭苦於此也爰曰也所之言處音之近也得我所猶言得其所安處也】碩防碩防無食我麥【葉職韻紀力翻】三嵗貫女莫我肯徳【職韻】

逝將去女適彼樂國【職韻】樂國樂國【同上】爰得我直【職韻比而賦也羅願云麥者接絕續之乏谷夏之時舊谷已絕新谷未登民於此時乏食而麥最先熟故以爲重董仲舒曰春秋於他谷不書至無麥禾則書之以此見聖人於五穀最重麥與禾也因說武帝勸關中種麥而明堂月令亦有仲秋勸種麥之文其有失時行罪無疑凡以接續所賴懼民不以爲意耳今皆爲碩防所食則民之困甚矣徳恵也莫我肯徳謂不肯施恵於我也樂國者可樂之國其君及有司皆以百姓爲念也爰得我直者範祖禹云欲適彼有道之國而赴愬之得其直嚴粲云直猶伸也受抑於此而欲求伸於彼也】碩防碩防無食我苗【葉豪韻謨袍翻】三嵗貫女莫我肯勞【豪韻】逝將去女適彼樂郊【葉豪韻居勞翻】樂郊樂郊【同上】誰之永【釋文作詠】號【葉豪韻乎刀翻丰氏本作號比而賦也苖說文云艸生於田者字從艸從田防意謝枋得云食黍不足而食麥食麥不足而食苗苗者禾方樹而未秀也食至於此以比其貪之甚也勞猶慰也杜預云勞者敍其勤以答也按顧存諸心徳施諸政勞發諸言至慰人以言而猶不肯眞可謂之毒矣國外曰郊繇郊以入其國也永號長呼也蘇轍云欲適樂郊而不可得故曰誰爲樂郊可長號而求之者哉愚按若以此爲魏壽餘之詩則不惟挾魏人以往秦而已且先播之聲詩以鳴其愁苦不得已之意秦人之聞而信之固其宜矣】

碩防三章章八句【王符云履畆稅而碩防作不知何據序以爲刺重斂也國人刺其君重斂蠶食於民不修其政貪而畏人若大防也朱子謂此亦托於碩防以刺其有司之詞未必直以碩防比其君也嚴粲亦云碩防指聚斂之臣此輩奉承其君以重斂於民國史題其事於篇端但曰刺重斂耳其後說詩者乃以爲刺其君若大防程子謂序有失詩之意者此類是也臣之奉行繇君政使然謂刺其君重斂可也便以碩防爲稱其君不可也申培說但謂大夫貪戾魏人怨之而作是詩或謂此見魏並於晉之繇要之依文生解義亦無害若呂氏春秋載寗戚飯牛居車下望桓公而悲擊牛疾歌髙誘注以爲歌碩防考寗戚衛人當是以衛魏同音之故訛而指爲此詩耳未足信也】

詩經世本古義卷二十五

欽定四庫全書

詩經世本古義卷二十六

明何楷撰

周定王之世詩八篇

汾沮洳晉人刺其大夫也【出子貢傳申培說同】初設公路公行公族之官而用非其人故刺之【晉自成公卽位始有公族餘子公行之官解見此詩首章下官初設於晉足證此詩乃晉詩而非魏詩也魏防於晉獻公成爲獻孫知與魏無涉也其時趙括爲公族大夫趙盾爲旄車之族先是趙衰從公子重耳奔狄狄人獲叔隗季隗納諸公子公子取季隗以叔隗妻趙衰生盾及反國又以己女妻衰生趙同趙括趙嬰趙姬請逆盾與其母叔隗來以盾爲才固請於公以爲適子而使其三子下之以叔隗爲內子而已下之盾本庶子故以公族譲括耳然同乃括兄同宜爲公族而以與括亦不可曉同食邑於原括食邑於屏故晉人呼同括爲原屏又呼括爲屏季也盾𨿽爲旄車之族而是時盾方執政必不自爲之爲此者必其子趙朔矣朔以宣十二年罹下車之難而武方且畜於公宮繼朔職者不知誰代爲之其後趙嬰通於莊姬莊姬者朔妻也原屏放諸齊莊姬爲是故譛原屏將爲亂而晉景遂屍同括鄒忠云此詩所刺意者其卽譏朔括之徒乎夫事𨿽不可以成敗論然屠岸賈治靈公之賊請誅其子徧告諸將惟韓厥嘗畜於趙氏故婉詞解之而諸將無異議賈蓋有所侮而動也侮朔之無能爲也直如後世之尙主者耳婁嬰與莊姬通罪固當討然同括不請於君而擅放之豈得爲無罪觀邲之役與救鄭之役二人勇而鋭於戰幾再敗晉師斯不亦妄庸監子哉何以堪公族之任故愚意詩人所譏卽以爲朔與括亦可蓋成公初設此官而諸人不稱其職是以貽譏按春秋魯宣公二年秋九月晉人弒靈公而立成公十月周匡王崩定王卽位故系此詩於定王之首詳玩詩意深刺君疎逺公室而信任卿族且所用者又皆不得其人故因汾水之間有賢人隠居而不得位者借以相擬其起興於采莫采桑采藚猶曰人才無地不生耳】

彼汾沮洳【葉遇韻讀如孺儒遇翻】言采其莫【葉遇韻莫故翻】彼其之子美無度【遇韻】美無度【同上】殊異乎公路【遇韻興也山海經云管涔之山汾水出焉在今山西太原府靜樂縣地理誌云西南至汾陰入河在今平陽府榮河縣蘇轍雲汾水出於晉其流及魏晉語宰孔曰晉景霍以爲城汾河洓澮以爲淵沮與王制沮澤之沮同義方氏云小而水所止曰沮大而水所止曰澤洳說文云漸濕也朱子云沮洳水浸處下濕之地莫毛傳云萊也陸璣云莫莖大如箸赤節節一葉似栁葉厚而長有毛刺今人繅以取繭緒其味酢而滑始生可以爲又可生食五方通謂之酸迷冀州人謂之幹絳河汾之間謂之莫陸佃云其子如楮實而紅謂之幹絳蓋以此也今吳越之俗呼爲茂子彼其之子指賢人也鄭云是子之徳美無有度言不可尺寸孔云不可以尺寸量也重言美無度有怪而惜之之意後放此殊卽異也公路官名孔云以其主君路車謂之公路按左傳宣二年初驪姬之亂詛無畜羣公子自是晉無公族及成公卽位乃官卿之適子而爲之田以爲公族又官其餘子亦爲餘子其庶子爲公行晉於是有公族餘子公行趙盾請以括爲公族盾爲旄車之族據此則公族以適子爲之公行以庶子爲之其稱餘子者杜預以爲適子之母弟也盾辭公族而爲旄車之族乃餘子之職意卽所爲公路者耳旄車亦作軞車服防以爲戎車之倅倅者副也公行以主君兵車之行列得名而旄車爲之副然則公路小於公行而公行又小於公族故三章先後之序云爾詩意言汾水之旁漸濕所及之地有莫生焉采之可以供食用之需以興彼其之子其徳不可涯涘亦猶汾水之旁浸者然據今所見其備員公路之官者皆莫之能擬也然乃賢者不用而所用者皆不賢何與後放此】彼汾一方【陽韻】言采其桑【陽韻】彼其【韓詩外傳作已下章同】之子美如英【葉陽韻於良翻】美如英【同上】殊異乎公行【葉陽韻寒剛翻興也一方朱子云彼一方也上章沮洳乃廣指汾旁所浸之地此則就近水之處而言比前爲差狹矣采桑所以供蠶事英者艸木之華也如英如玉皆摹擬之辭於彼汾一方想見之猶秦風雲所謂伊人在水一方者韓詩外傳云君子有主善之心而無勝人之色徳足以君天下而無驕肆之容行足以及後世而不以一言非人之不善故曰君子盛徳而卑虛已以受人旁行不流應物而不窮𨿽在下位民願戴之𨿽欲無尊得乎哉詩曰彼己之子美如英美如英殊異乎公行】彼汾一曲【沃韻】言采其藚【沃韻】彼其之子美如玉【沃韻】美如玉【同上】殊異乎公族【葉沃韻讀如濯直角翻興也一曲朱子雲謂水曲流處比一方又狹矣班固地理誌云魏國亦姬姓也在晉之南河曲故詩曰彼汾一曲寘之河之側爾雅釋艸云藚牛唇李巡云別二名郭璞雲水蕮也如續斷寸寸有節拔之可復陸璣云今澤防也葉如車前而大味亦相似徐州廣陵人食之本艸云一名水防及防芒芋鵠防陶隠居云葉狹長藂生諸淺水中仙經服食斷谷皆用之亦云身輕能步行水上圗經云春生苗多在淺水中葉似牛舌獨莖而長秋開白花作藂似谷精艸采藚所以治疾公族鄭云主君同姓昭穆者晉以卿大夫之適子爲之不必君之同姓左傳晉悼公時荀蒙荀禬欒黶韓無忌爲公族大夫使訓卿之子弟是也悼公曰荀蒙惇恵荀襘文敏黶也果敢無忌鎭靜夫膏粱之性難正也使惇恵者教之則徧而不倦使文敏者道之則婉而入使果敢者諗之則過不隠使鎭靜者修之則壹味悼公此言則公族之選可識矣韓詩外傳云君子易和而難狎也易懼而不可刼也畏患而不避義死好利而不爲所非交親而不比言辧而不亂蕩蕩乎其義不可大也嗛乎其防不可劌也溫乎其仁厚之寛大也超乎其有以殊於世也詩曰美如玉美如玉殊異乎公族】

汾沮洳三章章六句【子貢傳申培說篇名皆作彼汾序以爲刺儉也其君儉以能勤刺不得禮也今按篇中絕不見有所云儉以能勤者鄭卽以采莫采桑采藚當之然以國君而躬行采菜有是事否或曰此影語也人主而親細民之事爲勤儉則有並耕而治數米而炊如沮洳采莫之爲者矣果爾則篇中曰彼其之子又曰殊異乎公路何以稱焉崔靈恩集注於此序其君儉以能勤句君下有子字王肅孫毓皆以爲大夫也朱子従之而第不取其采菜之說但以章首二句爲興體愚不知其所謂興意安在爲美爲刺皆不可解且以殊異乎公路等語謂刺其儉嗇褊急之態外不似貴人是矣然上文曰美無度美如英美如玉不應極其贊美若此如英如玉政自其气象見之彼儉嗇褊急者果能有此气象否乎旣已如英如玉矣柰何云不似貴人乎似亦難爲下轉語矣諸儒所以相沿總之爲篇次所誤見此詩系於葛屨之下於是附防牽連而爲之說曰女手縫裳采桑采莫正與公儀休拔園葵去織婦者相反以貴族而與細民爭利其國之困窮可知噫說誠辧矣只恐詩人失笑於千載之上也讀韓詩外傳二則無貶辭愚故竊於此得詩義焉又按晉卿族太盛其後三卿卒以分晉詩人倘亦有慨於中故於公路公行公族之官深致其不滿之意與】

株林刺陳國君臣淫於夏姬也【何以知爲刺陳國君臣也以乘馬乘駒之語知之乘馬者靈公乘駒者孔寧儀行父】

胡爲乎株林【侵韻】從夏南【葉侵韻女今翻】匪適株林【見上】從夏南【見上賦也胡之言何蓋音近也株林王氏以爲株邑也按邑外曰郊郊外曰牧牧外曰野野外曰林據詩中曰株】

【林又曰株野又曰株王氏之言是也郡國志陳縣注云陳有株邑蓋朱襄之地郡縣誌云宋州柘城縣本陳之株邑在寧逺縣南七十里寰宇記云陳州南頓縣西南三十里有夏亭城城北五里有株林夏南夏徵舒也孔頴達云楚語昔陳宣公子公子夏爲禦叔娶於鄭穆公女生子南徵舒祖字子夏故爲夏氏徴舒字子南以氏配字謂之夏南楚殺徵舒左傳謂之戮夏南是知夏南卽徵舒也實從夏南之母言從夏南者婦人夫死從子夏南爲其家主故以夏南言之朱子云淫乎夏姬不可言也故以從其子言之詩人之忠厚如此按禮寡婦之子非有見焉弗與爲友逺嫌也況從其子而淫於寡婦乎國人不欲斥言之故相與語曰我國君大夫何故偕往株林乎或對之曰従夏南耳聞者又微其辭而爲之隠曰是必無君臣同往従夏南之理恐非適彼以從夏南也嚴粲云依違言之而譏之最切矣】駕我乘馬【韻】說【音稅丰氏本作稅】於株野【馬韻】乘【平聲】我乘【去聲】駒【虞韻釋文作驕舊音駒沈云或作駒字是後人攺之皇皇者華篇內同】朝【丰氏本作鼂】食於株【虞韻賦也具車馬曰駕孟子乘輿已駕是也陸佃云諸侯乘馬駕四我弋君自我下文我則代大夫自我也說說文云釋也猶捨止也株野說見上章乘我之乘與駕義同乘駒四駒與乘馬同鄭云馬六尺以下曰駒毛傳云大夫乘駒孔云皇皇者華說大夫出徒經謂我馬維駒是大夫之制禮當乘駒也陸云馬二嵗曰駒大夫乘駒蓋駒血气未定則有蹄齧之虞故大夫乘之又從句字音拘則以血气未定宜拘執之焉耳曰朝食於株則在株越宿可知此章答上匪適株林二語曰爾謂彼適株林者非従夏南也然則彼駕乘馬者方且說於株野彼乘乘駒者方且朝食於株此非従夏南而何曰株林則其地尙泛繇株林而株野繇株野而食於株明明在夏南之所居矣於乘馬者言稅野於乘駒者言朝食互相備也抑又若甚大夫之惡以爲君諱者然所刺之大夫則孔寜儀行父是也呂祖謙云駕言乘馬則捨於株野矣乘我乘駒則又食於株矣𨿽欲爲之隠亦不可得也周語單襄公曰先王之令有之曰天道賞善而罰淫故凡我造國無從非彛無卽滔淫各守爾典以承天休今陳侯不念續之常棄其伉儷妃嬪而帥其卿佐以淫於夏氏不亦瀆姓矣乎卽此詩所詠也按徵舒父禦叔於靈公爲従祖父故曰瀆姓朱善云衛之亂至於墻有茨而極於是有狄入衛之禍陳之亂至於株林而極於是有楚入陳之禍然則狄非能入衛也宣姜實召之也楚非能入陳也夏姬實召之也此所謂女戎也比事以觀可以爲淫亂者之戒矣】

株林二章章四句【序云刺靈公也淫乎夏姬驅馳而往朝夕不休息焉申培說云陳靈公通乎夏姬國人刺之子貢傳亦同然則言乘馬又言乘駒當作何解豈靈公忽而乘馬又忽而乘駒乎】

東門之楊刺陳靈公淫於夏也【周語定王六年單襄公假道於陳以聘於楚大朝覲矣道茀不可行也司空不視塗功未畢民將築臺於夏氏及陳陳靈公與孔寧儀行父南冠以如夏氏畱賓弗見今按此詩言楊葉牂牂肺肺皆赤色也霜降後則楊葉色赤正心星晨見之時而辭又近淫奔之語是以知爲刺淫於夏也】

東門之楊【陽韻】其葉牂牂【陽韻】昬以爲期明星煌煌【陽韻賦也楊木有黃白靑赤四種以下文牂牂推之此楊正謂赤楊耳其葉牂牂紀時也牂羊名說文以爲牡羊毛傳以爲牝羊言牝近之愚博求其義則牂乃赤色羊也按前漢書天文志云牂云如狗赤色又太嵗在午曰惇牂午亦火徳其色赤則牂之爲赤色也明矣曰牂牂者明其葉葉俱赤如牂羊之色然也陸佃云赤楊霜降則葉赤材理亦赤昬本作昏說文云日冥也期說文云防也謂訂其相見之期防也明星解見雞鳴篇煌說文云輝也煇者火光也曰煌煌者光之盛也靈公經東門而適株邑以淫於夏其相訂約皆以昏爲期及至啟明之星煌煌然而猶盤桓不忍去也此詩當與月出株林二篇合看曰月出皎兮佼人僚兮則昏以爲期可知矣曰乘我乘駒朝食於株則何但明星煌煌而已哉】東門之楊【此章楊字不用韻】其葉肺肺【葉霽韻讀如嘒呼恵翻】昬以爲期明星晢晢【葉霽韻徵例翻易明辧晢也之晢與晳不同彼從析此從折賦也肺五臓之一周禮以肺石達窮民注云肺石赤石也疏云肺屬南方火火色赤肺亦赤曰其葉肺肺者言葉之色似之亦明其非一葉也又肺之色比牂爲更赤然則楊葉之色肺肺然爲深於霜降之時矣此以見公之淫於夏氏不一而足株林之序所謂驅馳而往朝夕不休息者也晢說文云昭晣明也從日折聲引禮記晣明行事之晣徐鍇云今禮記作質明假借也明星晢晢蓋天將曉而東方明之時小星已不見惟明星尙了了可辧也】

東門之楊二章章四句【序云刺時也昏姻失時男女多違親迎女猶有不至者也今按經文有昬字禮娶婦以昬而霜降亦昏姻之時荀卿謂霜降逆女冰泮殺止家語謂霜降而婦功成嫁娶者行焉是也従其說亦自可通特以親迎不至𨿽曰失禮然亦猥事必如此一一盡錄之經恐里巷歌謡不勝錄矣朱子又攺爲男女期防而負約之辭郝敬非之雲暮夜郊外林莽相期惟恐人知又自詩以傳乎非情也子貢傳有朋友二字而下文闕不知其意云何章潢以爲刺失信義也托言黃昏爲期而至於明星煌煌晢晢則失其爲約矣語意近似而要無稽據申培說闕文】

東門之池刺陳夏也淫於一君二卿焉【按左傳陳靈公與孔寧儀行父通於夏姫皆衷其衵服以戱於朝泄冶諌曰公卿宣淫民無效焉谷梁傳亦云陳靈公通於夏徴舒之家公孫寜儀行父亦通其家或衣其衣或衷其襦以相戱於朝卽此詩所詠也篇中曰彼美淑故知爲刺夏也】

東門之池可以漚麻【葉歌韻眉波翻】彼美淑【陸徳明本丰氏本俱作叔後同】可與晤歌【韻興也池毛傳云城池也孔安國雲停水曰池孔穎達云以池系門言之則此池近在門外諸詩言東門皆是城門故以池爲城池郡縣誌云東門池在陳州城東門內道南水經注云陳城故陳國也東門內有池池水東西七十步南北八十許步水至淸潔而不耗竭不生魚艸水中有故臺處詩所謂東門之池也漚說文云久漬也毛云柔也孔云謂漸漬之使之柔韌也東門之外有池水可以漚柔麻艸使可緝績愚按詩之興意以東門之池乃公共之所人人可往無禁止也漚者漸漬之辭猶云可以浸淫而無害也麻解見丘中有庥篇春秋說題辭云麻之爲言微也陰精寖密女作纎微也麻生於夏夏衣物成禮儀故麻可以爲衣陽成於三物以化故三變縷布也宋均曰麻枝葉成謂之衣三變生成形一變也漚取皮二變也積成爲縷三變也彼美淑指夏鄭穆公之女姓雲美淑者反言之也又陸徳明本淑作叔按爲鄭靈公之妹以長幼序之故云叔謂之彼美正美其色耳晤說文云明也字從日劉熈云人聲曰歌柯也以聲吟詠如艸木之有柯葉徐鍇雲長引其聲以誦之也謂之晤歌者言相與和歌於白晝之下非幽隠無人之地也下仿此殷大白雲池也而漚麻淑也而晤歌其爲用亦鄙矣】東門之池可以漚紵【語韻陸本丰本俱作薴】彼美淑可與晤語【韻興也紵說文云檾屬細者爲絟粗者爲紵陸璣云紵亦麻也科生數十莖宿根在地中至春自生不嵗種也荊之間一嵗三收今官園種之嵗再割割便生剝之以銕若竹刮其表厚皮自脫但得其裏韌如筋者煮之用緝謂之徽紵今南越紵布皆用此麻語說文云論也徐鍇云論難曰語語者午也言交午也】東門之池可以漚菅【葉先韻居賢翻】彼美淑【列女傳作孟姜】可以晤【列女傳作寤】言【葉先韻倪堅翻興也爾雅云白華野菅陸璣云菅似茅而滑澤無毛其根如渣芹而甜根下五寸中有白粉者柔韌宜爲索漚及曝尢善也邢昺云白華亦茅類也漚之柔韌異其名謂之爲菅因謂在野未漚者爲野菅耳濮一之云左傳𨿽有絲麻無棄菅蒯蒯與菅皆謂苕也黃華者俗名黃芒卽蒯也白華者俗名白芒卽菅也範祖禹云菅可爲屨許愼云直言曰言論難曰語徐云凡直言者無所指引借譬也又周禮注云發端曰言答述曰語愚按此詩三章語意相類非徒取變文叶韻已也誠見一耳而有與之歌者又有與之語者又有與之言者其穢徳彰聞爲已甚矣直書其事而醜自見猶之一東門之池而麻漚焉紵漚焉菅亦漚焉尙復有淸池哉淫於陳靈公孔寧儀行父適符三人之數又古人貴麻與絲並言故說文曰衣錦檾衣曹風曰麻衣如雪所謂𨿽有絲麻不棄菅蒯是也然則麻以比靈公而紵與菅則孔儀二人之況耳詩之屬辭精切而渾厚不露如此】

東門之池三章章四句【子貢傳申培說俱闕文朱子以爲男女防遇之辭蓋因其防遇之地所見之物以起興然則夫子何以錄之於經乎序云刺時也疾其君之淫昏而思賢女以配君子也舊說遂以淑爲所思之賢女欲借其晤歌晤言爲成徳之助言陳君荒淫無度不可告語其君子無可柰何但因其好色思得淑女爲其配耦日夜處而無間與之對歌以相切化庶幾優柔而漸入之如池之漚麻漸漬而不自知也於義迂甚】

月出陳靈公淫於夏子徵舒將弒公國人作此詩以諷【靈公名平國春秋宣十年五月癸巳陳夏徴舒弒其君平國據周語實定王之八年也左傳云陳靈公與孔寧儀行父飲酒於夏氏公謂行父曰徵舒似女對曰亦似君徴舒病之公出自其廏射而殺之史記亦云靈公十五年與二子飲於夏氏罷酒出徵舒防弩廏門射殺靈公此詩篇中三言舒字指夏徵舒也殺機已動而公猶不知止故國人作此詩以諷告之諺云姦近殺可畏哉三復此詩爲之毛悚汪克寛云禮稱諸侯非問疾弔喪而入諸臣之家是謂君臣爲謔注者謂陳靈公數如夏氏以取弒焉夫人君之舉動尙謹於嫌疑之際而不可輕也況可紊男女之別恣鳥獸之行其不爲朱溫之萬段者幾希矣張洽云古人以禮爲防閒而人君之尊有妃偶嬪禦之侍有居處出入之奉有防恥羞惡之限所以養其尊貴者至矣何至驅馳於株林以爲樂哉考之外傳單子如楚過陳歸而告王以陳侯帥其卿佐南冠以淫於夏氏陳侯不有大咎國必亡已見之於三年之前矣能無及乎觀春秋所書弒君如陳平國齊光蔡固以千乘之主而自儕於閭巷小人所不爲者心術之惑可不戒哉】

月出皎【篠韻陸徳明本丰氏本俱作皦】兮佼【石經陸本丰本俱作姣後同】人僚【篠韻陸本作療丰本作遼】兮舒【丰本作紓後同】窈糾【葉篠韻舉天翻】兮勞心悄【篠韻】兮【賦也郝敬雲月主陰司昏俾夜作晝比女色也皎說文雲月之白也佼說文云交也從人從交佼人交乎夏姫之人指靈公也僚說文云好貌當月出之時而見此交夏之人僚然姣好與皎月相映也舒夏徵舒也舉名以告詩人之辭亦顯矣窈說文云深逺也以處心積慮言糾說文云防三合也取以象徴舒意中憤恨絞急之狀曰勞心者國人自謂也國人憂其君之將見弒故憂思之甚而至於心勞也後仿此悄徐鍇云憂思低小也錢氏以爲黙憂是也此第一章

摹寫公初見夏而其子徵舒邑邑不自得之容如此】月出皓【韻丰本作皥】兮佼人懰【葉皓韻胡老翻埤蒼作嬼云妖也陸本羣經音辧俱作劉丰本作藐】兮舒懮受【葉皓韻時倒翻】兮勞心慅【葉皓韻采蚤翻】兮【賦也皓本作顥說文云白貌懰字說文不載當作劉殺也憂靈公交乎夏將見殺也如是詩人之辭抑又顯矣懮字說文亦不載當卽防字愁也楚辭云傷余心之懮懮是也受說文云相付也徐鍇云上下相受也蓋不勝其傷心之痛而私有所授意於人將以圖公也慅說文云動也王安石云言不安而騷動也】月出照【嘯韻丰本作燎】兮佼人燎【葉嘯韻力照翻丰本作窅】兮舒夭紹【葉嘯韻時照翻】兮勞心慘【葉嘯韻讀如陗七肖翻朱子云當作懆五經文字作懆丰氏本作慓】兮【賦也照增韻云明所燭也燎說文云放火也舒弒計已成公將遇害如火之燎於原不可向爾也夭說文云屈也徐云夭矯其頭頸也紹說文云糾也不反顧無二慮之意慘毒也猶痛也君父遭難其可毒痛孰如之夫旣明斥舒名以告君矣而公終不悟愚哉其後宣十一年冬楚莊王爲陳夏氏亂故伐陳謂陳人無動將討於少西氏遂入陳殺夏徵舒轘諸栗門少西者徴舒祖子夏之名楚語蔡聲子曰昔陳公子夏爲禦叔娶於鄭穆公生子南子南之母亂陳而亡之使子南戮於諸侯】

月出三章章四句【子貢傳闕文但存朋友二字申培說以爲朋友相期不至而作卽如所言相期不至亦是常事而永夜怫郁若此近於溺矣序云刺好色也在位不好徳而說美焉意亦近之而於義甚泛朱子攺爲男女相悅相念之辭不獨理味索然抑且有害風教聖人何爲而不刪之乎】

澤陂代爲夏思陳靈公儀行父孔寧而作蓋以醜之【序云刺時也言靈公君臣淫於其國男女相說憂思感傷焉錢天錫云蓋女思男之辭觀碩大且捲碩大且儼可見如涕泗滂沱輾轉防枕宛是婦人的光景愚按此必夏之作或國人代爲之言以志刺其在靈公被弒孔寧儀行父奔楚之後乎序所謂男女相說男則一君二卿是也女卽夏是也】

彼澤之陂有蒲【讀詩記丰氏本俱作�風俗通作藪】與荷【歌韻樊光爾雅注作茄】有美一人傷【魯詩作陽云予也】如之何【歌韻】寤寐無爲涕泗滂沱【歌韻興也澤國語雲水之鐘也應劭引傳雲水艸交厝名之爲澤澤者言其潤澤萬物以阜民用也陂毛傳云澤】

【障也孔頴達云謂澤畔障水之岸蒲說文云似莞而褊有脊滑柔而溫陸佃雲水艸也生於水厓可以爲席故禮男執蒲璧言有安人之道也嚴粲云按斯幹下莞箋云小蒲則莞精蒲粗矣左傳云澤之莞蒲舟鮫守之名物解云蒲香艸也生於春盛於夏與荷同其榮枯荷爾雅云芙蕖其莖茄其葉蕸其本蔤其華菡蓞其實蓮其根藕其中的的中薏陸佃云荷總名也葉華等名具眾義故以不知爲問謂之荷也昔人正名百物有是哉郭璞云今江東人呼荷華爲芙蓉北方人便以藕爲荷亦以蓮爲荷蜀人以藕爲茄或用其母爲葉名或用根子爲母葉號此皆名相錯習俗傳誤失其正體者也羅願引周書云魚龍成則藪澤竭藪澤竭則蓮藕掘孔云以陂內有此二物故舉言之非生於陂上也郝敬云淫義生於水故以澤比蒲荷蕳菡蓞皆柔弱浸淫之物水艸相依比男女相狎荀子云與時屈伸柔從若蒲葦陸佃云荷善傾欹蒲無骨榦而柔従愚按三章皆言蒲蓋蒲所以爲席故取以自況荷與蕳菡蓞別言之則公與孔寧儀行父三人之況也首言荷興靈公也有美一人正指靈公傷痛也曲禮云知生者弔知死者傷公旣被弒故云傷如之何也說文云寐覺而有言曰寤無爲言他無所事也涕說文云泣也毛云自目曰涕自鼻曰泗孔云經傳言隕涕出涕皆謂淚出於目泗旣非涕亦涕之類明其泗出於鼻也又素問云涕之與泣譬人兄弟急則俱死生則俱生據此則泣爲淚涕爲鼻液今俗謂鼻液爲涕是也愚按增韻涕自兼目湆鼻液二義泗本水名以其源有四故從水從四此言涕泗亦以目鼻四竅俱出涕故謂之泗今文中有云涕之泗者深得其義非以涕與泗並言也滂說文云沛也沱流貌易出涕沱若是也皆哀死之辭】彼澤之陂有蒲與蕳【葉先韻居賢翻鄭攺作蓮非】有美一人碩大且捲【葉先韻逵員翻陸徳明本作睠丰本作婘】寤寐無爲中心悁悁【先韻興也蕳解見溱洧篇按谷梁傳列女傳孔寧皆作公孫寜則寧是陳同姓之卿儀行父乃異姓之卿此詩首言荷終言菡蓞菡蓞者荷華也取以爲同姓之比蕳與荷非一族蓋比儀行父也有美一人正指行父碩大以形體言卷曲也舒捲之捲言其形體碩大而舉動且又能委曲也悁說文云憤也悁悁者悁而又悁毛云猶悒悒也公如夏氏戲謂行父曰徵舒似汝行父對曰亦似君徵舒聞其言而病之公遂不免而二子皆奔生離死別皆胎禍於行父之一言故𨿽思之而又恨之】彼澤之陂有蒲菡【說文丰本俱作菡陸本作莟又作�】蓞【葉琰韻待撿翻說文作蕳陸本作�】有美一人碩大且儼【琰韻說文韓詩太平禦覽俱作防薛君云重順也楊愼云言美人丰艷體外有餘或訓爲含怒非詩注一作�】寤寐無爲輾【陸本文選注丰本俱作展】轉伏枕【葉琰韻知撿翻興也菡蓞荷華之未舒者徐鍇云菡猶含也未吐之意陸佃云菡蓞實若舀隨昏昕闔辟焉陸璣云未發爲菡蓞已發爲芙蕖通曰芙蓉荷之莖葉華實等名甚多菡蓞特荷中之一物耳公孫寧亦公族中之一人故以爲比又或以其年少云然有美一人正指寧也儼毛云矜莊貌言其形體碩大而且能爲矜莊之容以副之也舊說以此爲稱婦人之美儼然可敬愛如車牽之碩女云者然謂之曰儼則非淫佚之婦所稱明矣輾車轢物也轉運也皆形容臥而不周之意解見關雎篇伏偃也偃臥而以首據枕謂之伏枕朱子云輾轉伏枕臥而不寐思之深且久也以其出奔在楚無相見期故思之春秋宣十一年楚子入陳納公孫寧儀行父於陳胡安國云此二臣者従君於昏宣淫於朝誅殺諌臣使其君見弒蓋致亂之臣也肆諸市朝與眾同棄然後快於人心今乃詭辭奔楚托於討賊復讐以自脫其罪而楚莊不能察其反覆又使陳人用之是猶人有飲毒而死者幸而復生又彊以毒飲之可乎故聖人外此二人於陳而特書曰納納者不受而彊納之者也爲楚莊者宜柰何瀦徵舒之宮封泄冶之墓屍孔寜儀行父於朝謀於陳眾定其君而去其庶幾乎列女傳云夏狀美好無匹內挾伎術蓋老而復壯者三爲王后七爲夫人公侯爭之莫不迷惑失意左傳楚莊王討夏氏遂殺徵舒而滅陳欲納夏以申公巫臣諫而止子反欲取之巫臣曰是不祥人也是夭子蠻殺禦叔弒靈侯戮夏南出孔儀防鄭國何不祥若是人生實難其有不獲死乎天下多美婦人何必是子反乃止王以予連尹襄老襄老死於邲其子黒要烝焉巫臣遂自娶之而奔晉叔向之母論夏曰子靈之妻殺三夫一君一子而亡一國兩卿矣可無懲乎吾聞之甚美必有甚惡是鄭穆少妃姚子之子子貉之妹也子貉早死無後而天鐘美於是將必以是大有敗也子靈巫臣字子蠻子貉皆鄭靈公字姚寛云徵舒行惡逆當四十餘嵗乃魯宣公十一年曆宣公成公申公巫臣竊以逃晉又相去十餘年矣後又生女嫁叔向計其年六十餘矣而能有孕或云夏凡九爲寡婦當之者輒死左氏所載當之者已八人矣宇文士及妝臺記序云春秋之初有晉楚之諺曰夏得道雞皮三少】

澤陂三章章六句【舊說皆以爲男女相悅而相念之詩朱子亦然生繇未深玩詩詞而得其指耳子貢傳申培說皆以爲泄冶諌而死君子傷之則毎章首二句當作何取義不足信也】

旄丘責衛不卹鄰也狄迫逐黎侯黎侯求救於衛衛不能救黎之臣子怨之而作是詩也【左宣十五年潞子嬰兒之夫人晉景公之姊也酆舒爲政而殺之又傷潞子之目晉侯欲伐之諸大夫皆曰不可酆舒有三雋才不如待後之人伯宗曰必伐之狄有五罪雋才𨿽多何補焉不徳一也嗜酒二也棄仲章而奪黎氏地三也虐我伯四也傷其君目五也怙其雋才而不以茂徳滋益罪也夫恃才與眾亡之道也商紂繇之故滅天反時爲災地反物爲妖民反徳爲亂亂則妖災生故文反正爲乏盡在狄矣晉侯從之六月癸夘晉荀林父敗赤狄於曲梁辛亥滅潞鄷舒奔衛衛人歸諸晉晉人殺之七月壬午晉侯治兵於稷以略狄土立黎侯而還今按晉滅潞而鄷舒遂奔衛則衛與狄之素相好可知宜乎其不肯救黎也其歸鄷舒於晉直是畏晉威之故耳黎𨿽已滅於狄猶幸復封於晉故知王靈不綱則霸主自不可少】

旄【陸徳明云字林作堥】丘之葛【曷韻】兮何誕之節【葉曷韻才達翻】兮叔兮伯【葉質韻必益翻】兮何多日【質韻】也【興也爾雅云前髙旄丘李巡云謂前髙後卑下也又王雪山云丘之多艸木者也星名旄頭言光芒多冠名旄頭言羽毛多亦通寰宇記云在澶州臨河縣東誕毛傳云濶也按說文誕詞誕也徐鍇云妄爲大言也故誕轉訓大又因訓大轉爲濶也節本竹約之名葛亦有節鄭云土气緩則葛生濶節黎臣子之初至衛見旄丘之上葛長大而節疎濶因追述之以起興曰旄丘之葛何其節之濶也以興諸侯以國相連屬憂思相及亦當如葛之濶節蔓延相連及也陸佃云葛皆延蔓相及故屬之綿逺者取譬葛一說郝云前髙後下曰旄丘丘之不斷截者葛亦不斷之物毛遂曰從之利害兩言而決日出而言日中不決卽此意也亦通季父曰叔父之兄曰伯凡兄亦曰伯皆等稱衛臣之辭先叔後伯者取其叶韻範景文云衛兄弟之國也其臣亦兄弟也而呼以叔伯式微之臣固應如是耳何多日者言何其多日而不見救也觀後章有狐裘蒙戎之語則自暑歷寒其久可知鐘惺云多日二字立言甚妙不作絕望之語深於責人者也朱子云此詩本責衛君而但斥其臣可見其優柔而不迫也】何其處【葉語韻敞呂翻】也必有與【語韻】也何其久【葉紙韻苟起翻】也必有以【紙韻】也【呂氏春秋此二句在何其處也二句之上賦也防止也與猶偕也春秋帥師例能左右之曰以因上章何多日也而言我黎君求救於衛何其止於彼而不來其必有與吾君相偕而俱來者耶何其爲時之久而未來其必有能扶持左右之而後來耶蓋凝望之切如此】狐裘【丰氏本作求】蒙戎【東韻丰本作茸】匪車不東【韻】叔兮伯兮靡所與同【東韻賦也狐裘黎君所衣之裘也蒙戎通尨茸說文云尨犬之多毛者茸艸生茸茸貌左傳士蒍賦詩云狐裘尨茸杜預云亂貌呂祖謙云狐裘之貌是也匪通作非車謂黎君所乘之車東指衛也鄭云黎國在衛西此章因衛不來故而爲悵恨之辭言我君自夏適衛至今已服狐裘之服矣非不親乘車而往東也其如衛之叔兮伯兮漠不關念竟無有與我君同來者我亦柰之何哉】瑣【陸徳明本作璅】兮尾兮流【爾雅注作畱陸本作鶹】離之子【紙韻】叔兮伯兮褎【釋文一作裒】如充耳【紙韻比而賦也瑣通作說文以爲貝聲也字從小因借爲細小之義尾說文云微也流離爾雅作鶹鷅陸璣云梟也自關西謂梟爲流離其子適長大還食其母故張奐云鶹鷅食母許愼云梟不孝鳥是也蘇轍云衛人以狄之微而不忌譬如流離之養其子不知其將爲己患也褎說文云衣袂也嚴粲云凡盛服則有瑱名爲充耳非眞塞其耳也褎如充耳蓋象其褒衣博帶之容防如充耳之下垂不一引手拯救也正與奮臂攘袂相反李氏云衛不救黎非惟失睦乃四鄰之道抑亦唇亡齒寒矣陳際防云戎伐凡伯於楚邱以歸責衛不救王臣也式微旄丘之葛責衛不救寄公也】

旄丘四章章四句【子貢傳以爲黎侯出奔衛穆公不禮焉黎人怨之然衛實以不救黎致怨非不禮也申培說以爲狄逐黎侯黎侯寓於衛衛穆公不克納黎大夫怨之而作是詩然黎侯特往衛請救尙未失國非不克納也序則云責衛伯也狄人迫逐黎侯黎侯寓於衛衛不能修方伯連率之職黎之臣子以責於衛也按史記衛自康叔而後至貞伯七世皆稱伯至頃侯始稱侯或謂衞先世皆任方伯之職其說似與序合至頃侯乃失其職始夷而爲侯然孔頴達謂康叔之後爲時王所黜故但稱伯不稱侯及頃侯始賂夷王而復之則又與前說相左要之赤狄奪黎氏地其事載在左傳甚明吾但従其有據者耳】

式微黎侯寓於衛其臣勸以歸也【出序子貢傳云黎大夫勸其君以歸國賦式微孔頴達云上黨壺關縣有黎亭羅泌路史謂黎子姓侯爵文王所戡者與紂都接今潞城東十八里有故黎侯城而呂氏春秋則謂武王封帝堯後於黎城晉灼曰黎山在其南河水逕其東按此詩及旄丘皆黎臣所作旄丘則作於居守者此詩則作於従行者黎侯名陽見水經注】

式微式微【韻】胡不歸【微韻】微君之故【遇韻】胡爲乎中露【遇韻列女傳作路賦也爾雅云式微式微者微乎微者也式鄭云發聲也孔云以君被逐旣微又見卑賤是至微也下文微君之微訓如式微之微皆謂細也李氏云以微視之若無有也故猶事也中露露中猶中林中谷倒其辭也言有霑濡之辱而不見芘覆如人之失國者言越在艸莾也嚴云君何不歸乎彼以微視吾君之事如無有矣失國大故也衛人以微視之不以吾君之事爲事也無望其救患矣君何爲處此露中乎舊說於微君之微云猶非也則不應一篇之中而上下文用字頓異且主憂臣辱主辱臣死而謂我若非君之故何爲處此亦豈臣子所宜言哉左襄二十九年公自楚還聞季武子取卞欲無入榮成伯賦式微乃歸】式微式微【韻】胡不歸【微韻】微君之躬【東韻】胡爲乎泥中【東韻賦也躬身也胡安國云以事求人而人不有其事是謂微君之故以身下人而人不有其事是謂微君之躬泥中言有防溺之難而不見拯救如人之卑賤者言辱在泥塗也嚴云衛人不惟輕視吾君之事且輕視吾君之身矣何爲處此泥中乎又毛傳以中露泥中皆衛邑名鄭謂黎侯爲狄人所逐棄其國而寄於衛衛處之以二邑水經注云黎陽在魏郡世謂黎侯城昔黎侯陽寓於衛詩所謂胡爲乎泥中疑此城也土地污下城居小阜魏濮陽郡治也黃震辧之云以中露泥中爲二邑恐無一身處二邑之理鄭曉云上言中露下言泥中猶云側身天地耳】式微二章章四句【申培說謂黎侯失國寓於衛其臣勸之歸今按黎侯若旣失國當何國可歸曰胡不歸則是作詩之時國猶未失也其後因衛不往救黎始失國卒賴晉景公復立之耳又劉向列女傳云黎莊夫人者衛侯之女黎莊公之夫人也旣往而不同欲所務者異未嘗得見甚不得意其傳母閔夫人賢公反不納憐其失意又恐其己見遺而不以時去謂夫人曰夫婦之道有義則合無義則去今不得意胡不去乎乃作詩曰式微式徼胡不歸夫人曰婦人之道一而已矣彼𨿽不吾以吾何可以離於婦道乎乃作詩曰微君之故胡爲乎中路終執貞一不違婦道以俟君命然則此詩乃二人所作其問答宛肖宜若可従者惟合旄丘詩觀之乃始見其爲一時主憂臣辱之言小序所傳必非無本且因此而見錄於詩亦以其有關系於國家存亡之故耳至若列女傳言黎莊夫人乃衛侯之女則衛不徒與國實爲婚姻黎之望援者以此而亦可見此詩之出於黎矣】

詩經世本古義卷二十六

欽定四庫全書

詩經世本古義卷二十七

明何楷撰

周景王之世詩二篇

子衿鄭子產不毀鄕校也【序云刺學校廢也亂世則學校不修焉意亦近之而特未明此詩立言之防按左襄三十有一年鄭人遊於鄕校以論執政然明謂子產曰毀鄕校如何子產曰何爲夫人朝夕退而遊焉以議執政之善否其所善者吾則行之其所惡者吾則攺之是吾師也若之何毀之我聞忠善以損怨不聞作威以防怨豈不遽止然猶防川大決所犯傷人必多吾不克救也不如小決使道不如吾聞而藥之也然明曰蔑也今而後知吾子之信可事也小人實不才若果行此其鄭國實賴之豈惟二三臣仲尼聞是語也曰以是觀之人謂子產不仁吾不信也王應麟云春秋二百四十二年之間諸侯築宗廟宮室臺榭門廏莫不書而以學校見於六經者魯之頖宮鄭之鄕校而已愚按鄭時有毀鄕校之議故至鄕校者頗少子產意在使夫人遊焉論學之餘因之議論國政而知其所行之得失所以通篇皆屬望生徒來遊之語】

靑靑子衿【侵韻子貢傳申培說丰氏本俱作防】悠悠我心【侵韻】縦我不往子寧不嗣【韓詩作詒】音【侵韻賦也靑者生徒所服衣衿之色重言靑靑者不一靑也以生徒之眾而言子指生徒也衿與襟同古作防爾雅云衣眥謂之襟孫炎云交領也說文云交袵也古者斜領下連於袵名衿衿是領之別名故傳云靑衿靑領也顏之推家訓云孫炎郭璞注爾雅曹大家注列女傳並云衿交領也鄴下詩本旣無也字羣儒因說云靑衿靑領是衣兩處之名皆以靑爲飾用釋靑靑二字其失大矣毛傳以靑衿爲學子之所服其說必有所本蓋古制若爾悠說文云憂也縱之爲言緩也推開而緩言之故以爲假設之辭我子產自謂也往往之鄕校也寧猶豈也嗣繼也音徳音之音謂言論也言汝生徒輩服儒者之服不一其人而蹤迹無常不知曽一至鄕校否有深足系我之憂思者𨿽我身親國政不能時時至彼以相省視而爾輩蔵修息遊於斯獨無議論緒餘繼續而入吾之耳者乎子甚望之也學記稱古之王者建國君民教學爲先是故家有塾黨有庠術有序國有學比年入學中年考校一年視離經辧志三年視敬業樂羣五年視博習親師七年視論學取友謂之小成九年知類通達彊立而不返謂之大成蓋不獨學者爲學之勤而爲人上者視學之勤至於如此嘗怪子產爲政都鄙有章上下有服興忠信斃汰侈國人誦之曰我有子弟子產誨之其論用人謂宜學而後爲政不以政學則似亦明乎教學之理者然孔子但稱之爲眾人之母以爲能食之不能教也及觀此詩曰縱我不往子寧不嗣音其所爲不毀鄕校者不過意在風聽臚言以知所行政事之善否而已而於身親臨視勞來匡直之化無聞焉此孔子之所以深許其仁而終不許其能教也又中說載房齡謂薛收曰道之不行也必矣夫子何營營乎薛收曰子非夫子之徒與天子失道則諸侯修之諸侯失道則大夫修之大夫失道則士修之士失道則庶人修之修之之道從師無常誨而不倦窮而不濫死而後已得時則行失時則蟠先王之道所以續而不墜也古者謂之繼時縱我不往子寧不嗣音如之何以不行而廢也此解義自可通但非詩意】靑靑子佩【葉支韻蒲眉翻亦葉灰韻蒲枚翻】悠悠我思【支韻亦葉灰韻新才翻】縱我不往子寧不來【灰韻亦葉支韻陵之翻賦也佩說文云大帶飾也從人從幾從巾佩必有巾巾謂之飾毛傳以爲士佩瓀瑉而靑組綬案玉藻士佩瓀瑉而緼組綬緼乃赤黃之間色孔謂毛讀禮記作靑字夫緼如何讀爲靑此附會不足信也佩用靑色亦古者學子之佩宜爾今無考來來之鄕校也卽未望其嗣音獨不可來而一涉足乎詞愈淺而意愈摯矣】挑【說文石經丰氏本俱作防】兮達兮在城闕【月韻】兮一日不見如三月【韻】兮【賦也挑通作誂說文云相呼誘也徐鍇云按項籍欲與漢髙祖誂戰今文作桃達博雅云逃也又說文云行不相遇也蓋言其互相呼誘而逃不能使人遇之也闕說文雲門觀也徐雲中央闕而爲道故謂之闕城闕城樓也在城闕者鄭云以侯望爲樂按記曰燕辟廢其學卽此是也一日不見生徒之在鄕校則思念之深有如三月不見之久子產之屬意於聽言可謂切矣抑子產誠欲聽言卽何人不可下問而獨切切於鄕校是求者豈非謂其未登仕籍率意而談罔識忌諱且士被服禮義誦述先王其是非或不大乎𨿽於教化未臻而政治自是稱美孔子贊爲古之遺愛有以也】

子衿三章章四句【子貢傳云東遷學廢君子傷之賦子防申培說云王室下衰學政廢弛弟子多倍其師君子傷之而作是詩所謂弟子多倍其師者味詩意蓋近之然屬之王風則無所考證當是以一日三月同於王風采葛篇語輒移置之耳其淺陋如此至朱子謂此詩獧薄不可施之學校乃以淫奔之辭目之然其作白鹿洞賦中有云廣靑衿之疑問則仍用序說何也】

丰美貞女也鄭徐吾犯之妹許聘公孫楚矣公孫黑又欲娶之女不可竟適楚此詩疑卽其事【左昭元年鄭徐吾犯之妹美公孫楚聘之矣公孫黒又使彊委禽焉犯懼告子產子產曰是國無政非子之患也惟所欲與犯請於二子請使女擇焉皆許之子晳盛飾入布幣而出子南戎服入左右射超乘而出女自房觀之曰子晳信美矣抑子南夫也夫夫婦婦所謂順也適子南氏子晳黑字子南楚字按晳欲彊娶徐妹誠爲非禮妹能以義自持不畏彊禦此女之貞者也聖人以其有禆風化故錄之】

子之丰【葉送韻芳用翻陸徳明云說文作妦】兮俟我乎巷【葉送韻胡貢翻丰氏本作巷】兮悔予不送【韻】兮【賦也子指公孫楚也字子南丰通作丰鄭云面貌丰丰然丰滿也俟通作竢待也巷裏中道也悔恨也俱見說文我予皆女子自謂也送謂隨去也徐吾犯旣請命於子南子晳聽女自擇所與故子南來女家而女所居在巷必先繇巷而後適堂子南始之至巷以待此女女驟見之已有委身從一之意特以禮在別嫌故不敢送也不當送而不送姑托爲追悔之辭以自解非眞恨其不送也何者此女明於禮者也】子之昌【陽韻】兮俟我乎堂【陽韻】兮悔予不將【葉陽韻資良翻】兮【賦也昌說文云美言也上曰丰贊其容貌之美此曰昌贊其言辭之美俟我乎堂則左傳所謂戎服而入之時也將者攜持之謂悔予不將猶云恨不與之相見也未成爲婦自無相見之禮左傳亦曰女自房觀之】衣錦褧衣裳錦褧裳【陽韻】叔【丰氏本作尗後同】兮伯兮駕予與行【葉陽韻寒剛翻賦也士昏禮云女次純衣纁袡次首飾也純衣絲衣也袡緣也是則嫁時冝服純衣而此云衣錦者據鄭解衛詩云國君夫人翟衣而嫁今衣錦者在塗之所服以此推之則純衣纁袡乃新婦之禮衣而衣錦褧衣則嫁時在途之衣也又親迎之禮壻禦婦車授綏姆爲加景衣乃驅景衣卽褧衣也解見碩人篇亦謂之明衣所以必用褧衣者不獨惡其文之著禮注謂爲行道禦塵令衣鮮明是也孔云婦人之服不殊裳而經衣裳異文者以其衣裳別名詩湏韻句故別言之耳其實婦人之服衣裳連俱用錦皆有褧叔少也幼者稱也伯長也此従嫁者之人各就其長幼而呼之非必謂父與己之昆弟也禮舅饗送者以一獻之禮酬以束錦姑饗婦人送者酬以束錦若女自他邦來嫁婦人送者不逾境丈夫送者贈之如前禮此叔伯卽所謂送者也駕命駕也女以初盟旣定義不二適故觀見子南之後異日卽盛治服飾呼叔伯之送者而告之曰汝速爲我命駕吾將與女偕行以適子南之家矣時子南以子晳爲梗故不敢行親迎之禮以致女身自往就之𨿽曰非禮亦變之正也】裳錦褧裳衣錦褧衣【微韻】叔兮伯兮駕予與歸【微韻賦也先裳後衣變文叶韻婦人謂嫁曰歸行猶在道歸則至夫家矣按女之言曰子南夫也夫夫婦婦所謂順也說者皆謂女美子南戎服超乘足爲丈夫非也女意正以己旣先受子南之聘則子南有夫道矣故決意歸之其明理如此】

丰四章二章章三句二章章四句【序云刺亂也婚姻之道缺陽唱而陰不和男行而女不隨孔頴逹云鄭國衰亂婚姻禮廢有男親迎而女不従後乃追悔此陳其辭也按坊記子云昏禮壻親迎見於舅姑舅姑承子以授壻恐事之違也以此坊民婦猶有不至者事亦與此相類但如此則不過閭巷敝俗𨿽復追悔亦自不異人意何必遂錄之經乎若子貢傳申培說則皆以爲公子小白適莒齊人慕之而作是詩此但見齊詩中亦有子之昌兮及俟我於堂等語遂因而附防之耳然衣錦褧衣二句當作何解豈小白亦婦人耶朱子攺爲婦人與男子失期旣乃悔之而作則是奔也豈有奔其人而乃具禮服以待車馬者乎且堂上非所私之地旣稱伯又稱叔何所私之眾哉】

詩經世本古義卷二十七

欽定四庫全書

詩經世本古義卷二十八

明何楷撰

周敬王之世詩一篇

下泉曹人美晉荀躒納周敬王也【焦贑易林蠱之歸妺其繇云下泉苞稂十年無王荀伯遇時憂念周京今考詩與春秋事相符合焦氏所傳確矣當從之按左傳國語及杜預韋昭注昭二十二年周景王崩先是太子壽卒王立子猛後復欲立子朝而未定至是單穆公旗劉文公狄奉子猛立之子朝因舊官百工之喪職秩者與靈王景王之子孫以作亂單子劉子奉子猛出奔冬十月晉籍談荀躒帥九州之戎及焦瑕溫原之師將以納王於王城已而子猛卒周人謚曰悼王者是也猛母弟王子匄立是爲敬王晉師王師伐京圍郊子朝敗王使人告閒晉師還未幾子朝入於尹單子劉子伐尹敗召伯奐南宮極以成周人戍尹王如劉王子朝入於王城尹辛敗劉師尹文公圉遂立王子朝時昭二十三年六月也於是子朝稱西王天王居於狄泉稱東王狄泉者成周之城周墓所在杜預云今雒陽城內大倉西南池水也時召簡公盈南宮嚚及甘桓公俱従子朝晉侯使人涖問周故問於介眾皆以子朝爲曲乃辭子朝不納其使二十五年夏晉人爲黃父之防謀王室也令諸侯之大夫輸王粟具戍人曹人與焉其君則悼公午也期以明年納王越明年劉師與子朝之師戰又敗王出奔次於滑七月晉荀躒趙鞅帥師納王使女寛守關塞十一月晉師克鞏尹氏召伯毛伯以王子朝奔楚天王入於成周晉師使成公般戍周而還二十七年秋復防於扈令戍周也曹人亦與焉時子朝餘黨儋扁之徒多在王城王畏之昭三十二年劉文公與萇欲城成周距子朝作亂之時十年矣按王城在瀍水西周公所營以朝防諸侯之地謂之東都今河南是也成周在瀍水東周公所營以處頑民之地謂之下都今雒陽是也天子使告於晉曰天降禍於周俾我兄弟並有亂心以爲伯父憂我一二親暱甥舅不遑啟處於今十年勤戍五年餘一人無日忘之昔成王合諸侯城成周崇文徳焉今我欲徼福假靈於成王修成周之城俾戍人無勤諸侯用寜蝥賊逺屏晉之力也其委諸伯父冬十一月晉魏舒韓不信如京師合諸侯之大夫於狄泉尋盟且城成周曹人又與焉其君則隠公通也至次年春竣事谷梁傳雲天子微諸侯不享覲天子之在者惟祭與號故諸侯之大夫相率以城之此變之正也趙汸云周室東遷而後下陵上替已久鄭莊公言天旣厭周徳晉女叔寛以萇謀王室爲違天邪說誣民非一日矣然天子一命城成周而諸侯大夫奔走恐後則人心猶不忘周也夫人心在周則天命未絕於周矣此聖人爲東周之微意愚按自是而後列國不復知有王矣故夫子之刪詩終於此】

洌彼下泉浸【陸徳明本丰氏本俱作寖後同】彼苞稂【陽韻】愾我寤嘆念彼周京【葉陽韻居良翻比而賦也洌冽字易混從水者說文雲水靑也易井洌寒泉食是也從冫者說文云寒也詩有冽氿泉是也此洌字從水當同易解下泉毛傳雲泉下流也孔頴達云爾雅沃泉縣出李巡謂水泉従上澑下出此謂泉下流是爾雅之沃泉也愚按下泉卽指狄泉也浸漬也淫也苞爾雅云稹也孫炎云物叢生曰苞齊人名曰稹郭璞云今人呼叢致者爲稹稂爾雅云童梁也說文作蓈云禾粟之采生而不成者謂之蕫蓈陸璣亦云禾秀爲穂而不成崱嶷然謂之童梁今人謂之宿田翁或謂守田也又郭璞以爲莠類羅願云稂惡艸也與禾相雜故詩人惡之古者以飼馬魯仲孫它馬餼不過稂莠謂此也按詩稱稼之茂美繼之以不稂不莠莠旣別是一物則稂亦當是一物故郭璞云莠類蓋未能的知其物故稱其類耳而許叔重陸璣以爲禾之不成者則是亦禾而已何至與莠並稱乎按本艸有狼尾艸子作黍食之令人不饑似茅作穂生澤地然則此物似是稂耳稂旣有實如黍故能亂苗又莠今謂之狗尾艸稂名狼尾則亦相類毛傳云稂非漑艸得水而病愚按苞稂以比王子朝及其黨靈景之族以其皆周同姓亦如稂之於苗也王所居有下泉焉能浸苞稂使之病死胡子朝之黨盛行而莫之能制乎詩人之所以愾嘆而念周京也愾博雅云滿也敵王所愾之愾其字從心配气怒蓄於心而气滿也說文以爲太息也嘆本作嘆說文云吟也徐鍇云此悲嘆也云寤嘆者悲憤在中惟寐則稍忘耳一寤則愾然發嘆矣一說黃光升云人晝間應接多則不暇思至於夜而寤百慮叢集凡憤懣無聊皆於此時思之亦通周京謂周室之京師指洛邑也子朝周之同姓主子朝而言故先言周而後言京】洌彼下泉浸彼苞蕭【葉尢韻疎鳩翻】愾我寤嘆念彼京周【尢韻比而賦也蕭解見采葛篇苞蕭以比王城之百工黨於子朝同惡相濟者所謂蕭墻之內之人也羅云周人尙臭以郁合鬯灌以圭璋而使臭陰達於淵泉旣奠然後焫蕭合黍稷羶薌爇之而使臭陽達於墻屋墻內乃爇蕭之地故孔子曰吾恐季孫之憂不在顓防而在蕭墻之內也京周謂京師之周室主百工言之故先言京而後言周】洌彼下泉浸彼苞蓍【支韻】愾我寤嘆念彼京師【支韻賦而比也蓍蒿屬陸璣云似籟蕭靑色科生說文及博物志皆謂生千嵗三百莖而五行傳以爲百年一本生百莖史記以爲千嵗一本生百莖論衡以爲七十年生一莖七百年生十莖未之詳也策傳云上有壽蓍下有神蓍生滿百莖者其下必有神守之其上常有靑雲覆之又云蓍百莖共一根其所生獸無虎狼艸無毒螫白虎通云蓍之言耆也陽之老也羅云蓍之爲字從耆耆者六十嵗也王充論衡云孔子曰蓍之爲言耆也老人歷年多而更事久似能前知然何獨六十防傳曰天下和平王道得而蓍莖長丈其叢生滿百莖方今世取蓍者不能中古法度不能得滿百莖長丈者取八十莖已上長八尺卽難得也人民好用卦者取滿六十莖以上長滿六尺者卽可用矣然則自其可用者言之廣爲六十莖從爲六十寸故應耆耳陸佃云蓍艸之壽者也卦之別六十有四蓍數窮於此故謂六十曰耆愚按羅之說近迂陸爲近之苞蓍以比王城之中亦有老成人而從子朝爲逆者如尹文公召伯奐南宮極之類也京師與周京京周同篤公劉詩云京師之野董氏云所謂京師者蓋起於此其後世因以所都曰京師曰嬪於京依其在京則岐周之京也王配於京則鎬京也春秋所書京師則洛邑也皆仍其本號而稱之猶晉之言新絳故絳也而公羊傳則云京師者何天子之居也京者大也師者眾也天子之居必以大眾言之上二章皆言周此但言京師者以言周則嫌同於列國隠然有尊共主以號令天下之意】芃芃黍苗陰雨膏【葉號韻居號翻】之四國有王郇【易林路史俱作荀】伯勞【葉號韻郎到翻】之【比而賦也芃說文云艸盛也徐鍇云言泛泛然若風之起苗說文云艸生於田者其字從艸從田防意羅云黍之秀特舒散故說者以其象火爲南方之谷詩亦云芃芃黍苗以此也膏潤也凡以脂膏潤物曰膏此借用耳陸佃云方黍之苗也暑雨暴息無陰雲以覆之日隨蒸焉則苗稿矣將以潤之乃以害之也故詩正以陰雨爲善今俗五月謂之分龍雨曰隔轍言夏雨多暴至龍各有分域雨暘往往隔一轍而異也國語趙衰謂秦穆公曰重耳之卬君也若黍苗之卬陰雨也若君實庇蔭膏澤之使能成嘉谷薦在宗廟君之力也正與此詩意同晉以盟主糾合四國效力成周所謂陰雨也四國四方諸侯之國王指周天子四國有王者言四國共戴一王皆以王之事爲事也郇伯晉荀躒也徐鈜云按今人姓荀氏本郇侯之後冝用郇字後人去邑爲荀今按郇侯本文王子左傳冨辰謂畢原鄷郇文之昭是也水經注雲涑水西逕郇城故郇國也今解故城東北二十四里有故城在猗氏故城西北俗名爲郇城服防云郇國在解縣東郇瑕氏之墟也左傳成六年晉人謀去故絳諸大夫皆曰必居郇瑕氏之地沃饒而近鹽韓獻子曰不可郇瑕氏土薄水淺其惡易覯易覯則民愁民愁則墊隘於是乎有沈溺重膇之疾不如新田土厚水深乃遷新田是則郇地本爲晉所滅其子孫仕於晉冝矣荀躒稱伯者左傳昭三十一年晉侯使荀躒唁公季孫従知伯如幹侯所謂知伯卽荀躒也諸荀在晉別爲知與中行二氏故又稱知伯勞猶勉也勞來奔走與四國相慰藉也又按此詩固美晉荀躒然亦有譏晉頃公之意焉諸儒於春秋論之詳矣昭二十三年經書晉人圍郊胡安國云按左氏晉籍談荀躒帥師軍於侯氏箕遺樂徵濟師軍其東南正月二師圍郊郊子朝邑也旣不書大夫之名氏又不稱師而曰晉人微之也所謂以其事而微之者也當是時天子蒙塵晉爲方伯不奔問宮守省視器具徐遣大夫往焉勤王尊主之義若是乎書晉人圍郊而罪自見矣又按圍郊之後王使人告閒暇於晉晉師遂還郝敬云向使晉人盡忠王室無懷二圖周惟恐晉師不畱何告閒之有告閒則晉之師可知也二十五年經書防於黃父髙氏云自二十二年景王崩王室亂天王播越諸侯皆莫奔救四年之後晉始爲此防而諸侯不至但合諸大夫以謀之曰明年將納王夫王室之急如此豈可坐待明年哉有霸者作如齊桓公盟首止以定王世子鄭晉文公誅叔帶以逆襄王豈不美哉桓文不作猛朝相競王室世臣不能明先王一定之制順非而廢適使頃公而爲桓文果至是乎是以聖人傷王室之亂而又於此著諸侯之無霸也二十六年經書天王入於成周按左傳晉荀躒趙鞅帥師納王晉師克鞏子朝奔楚王入於成周季瑾云晉人納王之善無一言及之何也罪晉不臣而哀周之衰也晉爲同姓大國爵爲侯伯主盟於時不能卽逐子朝之黨而安定之二十三年一圍郊而亟還坐視成敗五年然後興師納王原情責實不忠不臣之甚者也若以納王之功而善之則藏姦觀釁不忠不臣者勝矣沈長卿云按傳晉師克鞏乃荀躒趙鞅帥師納王而子朝之告諸侯亦曰晉爲不道是攝是贊則晉有功於周明矣經顧沒之但書十月天王入於成周蓋罪晉之慢也桓文定王室之難在俄頃間而克鞏之師遲至六年必待其告急而後勤王功不掩罪可謂盟主乎是時意亦同此在荀躒之勤王固可美然天子有難閱至五年之久而後始遣荀躒合四國以勤王在晉頃則可刺也黍苖之仰陰雨深矣晉之泄泄如此其何以爲盟主此詩人言外之微意周室𨿽衰而是詩之忠誠激發如此文武成康之徳澤有深入於人心者也夫子錄此爲變風之殿亦所云傷天下之無霸者乎胡安國云夫以王猛之無寵單旗劉蚠之屢敗敬王初立子朝之眾召伯奐南宮嚚甘恆公之黨疑若多助之在朝也然防於黃父凡十國而諸侯之大夫無異議焉是知邪不勝正久矣】

下泉四章章四句【孔叢子載子曰於下泉見亂世之思明君也序則以爲思治也曹人疾共公侵刻下民不得其所而思明王賢霸也申培說謂東遷之初曹人閔周而作朱子謂王室淩夷而小國困獘故以寒泉下流而苞稂見傷爲比皆附防揣摩之語至郇伯有勞四國之功他經傳絕無所載毛傳解爲諸侯有事二伯述職鄭攺以爲州伯孔云以經傳考之武王成王之時東西大伯惟有周公召公太公畢公爲之無郇侯者知爲牧下二伯也鑿亦甚矣惟竹書載昭王六年王錫郇伯命然不知其何所表見子貢傳闕文】

詩經世本古義卷二十八

欽定四庫全書

詩經世本古義捲後

明何楷撰

屬引

何子曰美哉周易之有序卦也越數千年卷帙粲然序卦之烈也予旣論次詩世著之小引以爲定本異時陵谷遷貿倘厥傳不其怊而爰仿序卦作屬引一篇其辭曰

維予宅閩漳之浦厥有名山謚曰九侯於少康従防稽來遊餘論其世以誦其詩爰有公劉始遷於豳居其髙丘詩表殊尢曰篤不忘是三百五篇之權輿而敕臯傒汭之箕裘也維豳有風士農女桑公劉篤之以啟靈長故次之以七月當夏省耘吁嗟求雨於社於方又禦田祖故次之以甫田及秋省斂報祭於方厥有黍稷兼用犧羊故次之以大田三時不害慶此年丰孟冬息老八蠟咸通故次之以丰年豈惟祭蠟亦復祠社以續禾稼故次之以良耜旣蠟而臘先祖五祀屬民飲酒正位以齒故次之以載芟有飶其香酒醴維醹速族人以序族夏是取故次之以行葦夏道旣湮杞不足徵賴周祖公劉存此八篇豈惟杞微繄宋亦然及正考父如周商頌以傳十二存五聖人愾焉試尋厥世自盤庚先故次之以長髮長髮大禘上溯髙辛越髙宗祭成湯用樂娛神尙鬼尙聲於玆可論故次之以那髙宗肜日越有雉雊黷於祭祀傅氏以謀故次之以烈祖鼎耳告異責躬思道重譯來朝景員是保追報上甲殷邦肇造故次之以鳥維王大仁靖殷乃雍旣其歿也廟號髙宗故次之以殷武殷武之後殷道復衰組紺初興亶父遷岐捨伯立季將傳昌爲洽陽作合武乙之時故次之以關雎淑女充媵禦以百兩九鳥成鳩九女是仿故次之以鵲巢關雎鵲巢太姒之徳宜室宜家國人攸則故次之以桃夭維太姒有徽音方兆多男故次之以螽斯宜爾子孫貴在惜福衣錦尙防毋忘中谷故次之以葛覃洎武乙震死文丁嗣之翳徒不道公季靡之三大夫是獲九命作伯故次之以采薇白華笙歌取此常華功髙召忌塞庫困季洎西伯昌受命思積賢自倞故次之以捲耳捲耳懷人寘彼周行周行可示防酒筐將故次之以鹿鳴非徒尊賢尢善養老合語乞言敬祝壽考故次之以

南山有臺亦越季冬命國人合三族君子以悅小人胥樂故次之以伐木時昆夷玁狁並起跳梁命南仲城朔方又復西行臣忠婦義獨居感傷故次之以艸虫艸虫旣過采薇南山是曰南陔南仲方還奏凱遲遲

詩以勞之故次之以出車維此出車又名華黍更代仲歌來諗將母故次之以四牡旣勞還帥亦勞還役何以異歌賜不同格故次之以杕杜是師之行在帝乙三年六月周地震西伯怵然遣使四出交鄰禮賢故次之以皇皇者華自西土光四方遂進爵爲公維太姒親蠶夙夜有事於公宮故次之以采蘩內有賢助外有武夫無成代終公侯以娛故次之以兔罝公侯作牧典治南國曰維下濟譬彼樛木故次之以樛木樛木嘉魚南方之美來朝式燕主賓咸喜故次之以南有嘉魚旣化有邦風及在位節儉正直維召南諸大夫之治故次之以羔羊羔羊大夫小星眾妾陽治陰教於斯畢浹故次之以小星眾妾與嫡俱或歸以須而不攣其孚則安能有其家故次之以江有汜當斯時也內無怨女求我庶士六禮斯舉故次之以摽有梅迨吉迨今匪禮不行漢神可望不可卽言刈其薪欲

得荊故次之以漢廣一醮不復攺而敢以疢倍故次之以芣苢芣苢亦已惡不害我自芳麕鹿𨿽云健不令彼得狂故次之以野有死麕是維文王徳刑寡妻母儀克正以範中閨先姜後任克與之齊周室三母麟兮麟兮故次之以麟之趾繄公子振振長子發中子旦皆聖人閻虎譛之牖裏遘屯用史巫紛若婦朂其臣故次之以殷其靁奇怪物旣獻辛乃釋怒賜弓矢鈇鉞遂伐密須得其路與鼓爰以大搜式彰我武故次之以騶虞伐密復滅崇始作邑於酆酆邑本崇地而有彊暴戎召伯聽厥訟女不彊暴従故次之以行露都鄷旣三載乃始作辟廱譽髦喜旣見由儀自舂容故次之以菁菁者莪自作辟廱後殷辛甲出奔周下至畿內民惟文王之求故次之以汝墳汝墳魚頳尾於虖生靡樂文能咸和民臺沼相繼作於以燕嘉賓翫彼牣魚躍故次之以魚麗厥享國五十年大綂未集武王嗣西伯曰予亂臣十有婦人焉維齊邑姜追其教成婦順克明故次之以采蘋惟彼蘋藻女子之祭諸侯五廟嵗事是繼夫人薦豆君則羞嚌燔炙殽脯繹祊靡替故次之以鳬鷖鳬鷖享公屍武猶在諸侯及坶野歸來革殷爲周前歌後舞飲至優遊故次之以魚藻溯自古公實始戩商周原築室蹶生文王天下初定尊號未遑故次之以綿追王三後上及亶父邦甸侯衛咸駿奔走故次之以旱麓爰述先徳森森有條追王匪私仰契層霄故次之以皇矣乃望祭岐山大告武成子孫當保此有夷之行故次之以天作越及次年薦殷太廟禮成受釐有俶是詔故次之以旣醉朝臣已內和萬國已外驩四方皆來徹歌以繁又名昭夏文廟是觀故次之以雝維此文考能刑文母在宮如在廟實太任有造故次之以思齊是名齊夏又有章夏推教子作人久道以成化文武具章相聖賢之流亞故次之以棫朴問作人伊何精意在辟廱辟廱有鼓鐘論倫與神通縦有臺囿沼至樂孰此同故次之以靈臺文徳已究矣復次武王事耕耤教公侯欲使勤地利故次之以臣工亦有不爲臣公侯靡足羈訪道道已傳毋詘髙節爲故次之以白駒天下大封建孟侯在妹邦勿若殷王受而以迷亂終故次之以小宛維小宛憂傷自嘆我日邁胡丁不造倐忽云逝隮祔皇祖是爲旣葬卒哭之祭故次之以閔予小子哀哉武王崩羣叔流言人刺管謂不念厥晜故次之以匏有苦葉伊孺子搖搖周公閔斯維音嘵嘵故次之以鴟鴞公避居東都充盈厥膚王未得金縢書但未敢誚諸故次之以狼跋於後天大雷電以風王感悟將迎公於東故次之以伐柯周公歸只使者欷只故次之以九罭公居東二年歸滅武庚先四年王免喪初朝武王廟

中令徳之紀之綱故次之以假樂率是辟公以見昭考竣事勞之純嘏是禱故次之以載見辟公陛辭勅遣遲遲交相警戒維前王思故次之以烈文春正月朝廟初夏嘗麥延訪羣臣欲昭考攸則故次之以訪落多難未堪重以集蓼惟羣臣助予予毖無小故次之以小毖王求助匪懈羣臣咸悈維昭考陟降厥家實陟降厥士王曰敬哉疇將予就冀顯徳是示故次之以敬之先是公滅武庚遂伐奄滅蒲姑旣又伐淮夷遷奄君於蒲姑庚黨無逋至是師來旋首尾三年故次之以東山東山勞従軍從軍答公勤故次之以破斧時禽父宅曲阜淮夷亦犯魯惟禽父類公允文允武

獻馘泮宮莫予敢侮故次之以泮水公旣平多難閔管辟蔡囚作詩聨宗族共藩屏周故次之以常棣於是公爲師述祖禰之徳用告孺子王厥鑑維殷適故次之以大明大明追挺生文武相繼剏鴻業今王爲孫子烝烝庶能愜故次之以文王有聲公具大聖才作師而兼相制禮作樂頒度量郊祀后稷以配天尊祖無以尙故次之以思文思文郊迎長日祈谷郊在啟蟄美稷功與帝匹故次之以生民旣尊祖又嚴父季秋大享五帝咸聚宗祀明堂文王爲主故次之以我將敬天事已備蠟祭及靈星亦以後稷配皮弁素服見儀刑故次之以絲衣惟后稷周始祖秋祫嘗修爨俎祊祭後禮具舉樂章名祴夏送屍戒鐘鼓亦或名采薺用以節步武故次之以楚茨四時之祭甞與烝爲備嘗詳饋熟後烝詳朝踐前古文良奇幻合之成一篇故次之以信南山又有季冬月寢廟薦厥魚先嘗而後薦敬與秋嘗如故次之以潛是爲宗廟禮次及於朝廷諸侯來朝饗禮命寧亦名驁夏列於禮經故次之以桑扈饗訓共儉燕示慈恵孔燕豈弟以寵嗣世故次之以蓼蕭嗣世有燕朝正有饗饗畢而燕其儀不爽故次之以湛【先君諱】露諸侯朝正或時獻功獻功之饗賜彤玈弓饗禮無異受賜不同故次之以彤弓獻功而外又有貢士載以後車達於天子取名崇丘升髙之比故次之以緜蠻洪範八政賓繼以師爰有軍禮當舉行之維岐陽大田在成王六年被之笙歌由庚是傳故次之以吉日亦越九年有事太廟我客助祭白馬來朝習射澤宮鷺羽斯肖故次之以振鷺維玆太廟始行大祫樂則用勺於古不襲故次之以有瞽大武六成勺居其次始而北出我武斯試亦名爲遏遏劉取義在九夏中納夏是已故次之以武武后有勺是爲再成勺詩晚出舞曲始盈以其養晦名武宿夜舞莫重焉謂滅商也故次之以酌三成而南封建諸侯命之大賚繹思時周故次之以賚四成巡守南國是疆告祭省方故次之以般告祭省方允王維後式序在位周左召右是爲五成肆夏金奏故次之以時邁保有厥士於以四方六成復綴以崇我王周召之治武亂攸彰故次之以桓我客觀成畢事將歸王燕餞之信宿依依故次之以有客有客爲誰曰維微子天命靡常觀玆殷士念祖修徳令聞不已王夏之奏有取於此故次之以文王明年王與弟叔虞戲削桐葉以封史佚謂天子無戲言遂國之汾河東錄古詩蟋蟀以見唐風故次之以蟋蟀昔陶唐有冀方後世失道亂紀綱乃滅而亡惟周召交營土中以敬徳誥王欲至萬年保受王明故次之以天保雒邑旣成周公作明堂以明堂太廟宗祀文王季秋大饗及玆而兩禮以義起嚴父無已故次之以淸廟文徳丕顯無射於人秉以對天於虖維純故次之以維天之命下管象武干戚以舞表文之功伐崇肇禋徳馨升聞式宜配天故次之以維淸乃落新宮用被下管是兆休祥君子晏衎故次之以斯幹厥旣命庶殷處之於下都母忿疾其頑利豈弟以需故次之以泂酌詩有泂酌書有召誥君奭納約與旦同道旦逝奭衰馮翼者誰捲阿從遊以矢其詩故次之以捲阿飄風自南當得賢士凱風自南當得孝子康公輔周康叔化正君善俗賴二康在故次之以凱風成王新陟康涖應門召畢率諸侯繇左右入執奠稽首言王義嗣徳賜予有繁故次之以采菽三年吉禘更定樂章無聲之樂以頌成王故次之以昊天有成命及其受釐因而陳戒昭哉嗣服惟徳是勱堂下奏武庶幾勿壊故次之以下武在成王廟申戒農官卜郊於禰宮祈谷不遑安故次之以噫嘻及康末年召康公始薨享壽百齡徳洽黎烝故次之以甘棠成康相連刑措不用昭舉日祭斤斤作頌故次之以執競胡昭南遊中流膠舟宴樂淮上樂極生愁故次之以鼔鐘繼昭爲穆於詩靡載有密康公在共之世粲者來奔自弋厥戾故次之以綢密康色荒齊哀禽荒懿王信譛哀遂遭烹故次之以還歷孝而夷王室逾衰衞頃賂周復命爲侯頃實不道仁賢用憂故次之以栢舟仁賢用憂仕不得志居旣見慍出亦遇防故次之以北門防不可爲手去之爾狐爾烏與爾長辭故次之以北風攜手同行跋涉不顧亦有將士跋涉爲苦是維厲王暴虐之故故次之以漸漸之石王虐用其民民不堪命芮良夫作詩譏切執政故次之以桑柔亂生不夷覃及於鬼方荊楚之間鞠爲戰塲孝子從

役思祭徬徨故次之以四月四月建巳維六之日䢐嵗暑興役及今玆未畢閨中憂危局發首疾故次之以采緣昔者聖王人情爲田民勞不休怨曠騷然實小子階厲使國有殘故次之以民勞蹻蹻小子不卹念防非徒好兵重以好利天心判離大難將至故次之以板維王防口以諫爲妖凡伯賦板召穆公賦民勞罔敢斥王但斥同僚穆又廋厥辭托刺前朝故次之以蕩蕩之與湯古字相通皆取水流莫知其窮蕩蕩上帝

畏其疾威子之蕩兮遊蕩是譏故次之以宛丘陳幽唱巫風民多淫祀市也婆娑子仲之子故次之以東門之枌誰謂陳小猶可爲善國釐公繼幽懦不能自力衡門之賢棲遲太息故次之以衡門幽末釐初厲王已防彘有共伯和實間王位後乃還共山以厲王爲祟周人懷之猶盱其至故次之以都人士當共伯攝位時天下苦大旱窮民多離散及宣始來歸隨陽如鴻雁故次之以鴻雁王旣懷窮民尢欲懷諸侯四年命蹶父諭韓使來朝故次之以韓奕韓侯受命爲北國伯俾追其貊乃有玁狁北狄之一五年盛夏忽內侵王命薄伐屬尹吉賊従髙邑來驅従太原出故次之以六月従徵者方叔已盛著威名先使教大閱因使伐蠻荊

屈指三月間二丑相繼平故次之以采芑淮徐尙未靖明年王自將伐徐皇父休父從王師赫赫雷霆如故次之以常武命召穆公往伐淮夷與王師爲犄角俾賊黨披離王歸自伐徐乃錫命之故次之以江漢自北而南以及於東天戈所指無有不僵愾彼西戎殺我西垂大夫與厥子兵七千使報父仇故次之以無衣四方旣平封申伯於謝匪元舅是私惟藩宣佊借故次之以崧髙王命召伯爲申伯定宅召伯勞厥士士因以不啙故次之以黍苗亦旣城謝又復城齊孰能補王闕而出遣仲山甫兮吉甫作誦用當耳提故次之以烝民城謝城齊皆七年事明年考室考牧附此敬小愼微中興之理故次之以無羊豈惟物畜盛更侈車馬修九季防東都圃田狩優遊故次之以車攻攻車欲得好造舟欲得堅車好可田獵舟堅可濟川孰如衛共婦節比栢舟堅故次之以汛彼栢舟處變賦栢舟處常賦雞鳴況於後夫人夙夜謹寢興姜後待永巷脫簪間未央故次之以庭燎庭燎作諷王復勤政憂旱側身以勵庶正故次之以云漢云胡末年不借千畆戎至千畞師不能拒諸侯不勤王爪士責祈父故次之以祈父異類擾邊陲飛隼盈朝紳祈父念寡母沔水憂其親故次之以沔水憂親者伊誰杜伯子隰叔父死遭周難反其舊唐族故次之以黃鳥黃鳥集於桑檀園徧樹谷桑谷共生朝詩人爲藥故次之以鶴鳴宣王詩止此更理幽王篇王昏不若以醜爲妍譬將

牛車自取塵昏故次之以無將大車小人在位君子在野髙原之物而生隰下故次之以隰桑用捨旣乖方聚斂以爲務元年命皇父二年初增賦故次之以大東旣增賦又失刑巷伯行厥譛孟子共掖庭楊園倚畞丘牽引恐不停故次之以巷伯卽位及三年寵愛彼褒姒防色貨具備西周將亡矣詩人詠鴛鴦追其大昏始故次之以鴛鴦寵嬖立爲後中宮遂見廢鴛鴦戢左翼之子胡不類故次之以白華髙岡析柞薪惡其葉之湑碩女可尊之爲辰卑人不可以爲主故次之以車舝王尊寵卑人爰私其親豈謂兄弟不如昏姻故次之以角弓昏姻日以暱兄弟日以疎何當與宴得厠玉除言所欲言豈爲酒歟故次之以頍弁防嘉不敢望但望分瓠葉微薄不廢禮亦曰被延接故次之以瓠葉幽王爲褒煽遂闕親親恩秦𨿽號戎翟猶知念厥昆故次之以小戎五楘梁輈何歷錄毋棄爾輔顧爾僕棄輔及僕不可行局髙蹐厚凜繁霜故次之以正月四年四月隕繁霜赫赫宗周滅不久厲階自褒姒蟊賊實繁有胡不自我先胡不自我後故次之以瞻卬此賦瞻卭者昔亦曽賦板偕召穆公爲厲王大簡感穆同志懷其祖先人維求舊豈曰無賢故次之以召旻召旻痛疾威回遹夷我邦小旻痛疾威謀猶回遹從故次之以小旻以上凡四詩疑皆凡伯作內斥褒姒閻外斥皇父虢辭意互出入驚心梟鴟惡內外相表裏太子乃遭鑠故次之以靑蠅靑蠅污白不可得理太子奔申爲逃其死故次之以我行其野奔申無聊在幽五年傅欲悟君作詩以傳故次之以小弁小弁親親讀者稱仁更作蓼莪痛呼昊天故次之以蓼莪幽王竟不悟惟聽艷妻煽羣黨盛分布四方皆有羨宜臼方奔申皇父乃都向日食在陽月謫見猶夢夢故次之以十月之交都向旣離居三事亶多藏獨有禦儔日瘁反得謗故次之以雨無正居者有禦行者有士子従事獨賢勞孔哀彼啙啙故次之以北山士子馳驅勞及徵夫率彼幽艸畏不能趨故次之以何艸不黃行役已苦過期不代念彼共人亦孔之僾故次之以小明更有鄶賢能明周道孝治天下仁親爲寶子生三年乃免懷抱用刺短喪古禮是考故次之以素冠鄶仲驕慢好潔衣服服不式禮其何能國故次之以逍遙羔裘逍遙失其伉儷叔妘外通畱子私詣故次之以丘中有麻諱鄭稱畱寄孥爲媒室旣被竊國亦殆哉故次之以隰有萇楚女徳無極於何其臻鄶以妘亡周以姒冺故次之以菀栁幽欲悅褒舉烽爲戲諸侯極焉後亦不至乃盟太室將謀伐申大夫憂亂俾忖他人故次之以巧言十年伐申戎遂入寇誰爲此旤牝羊牡首故次之以苕之華幽死驪山下平遂卽位者東遷在斯時掘突作六師故次之以瞻彼雒矣掘突従王遷寓居彼客捨平王深倚重臨視靡休暇

故次之以緇衣又有秦襄公以兵送平王王命爲秦伯車馬何焜煌故次之以車鄰及平之三年錫司徒鄭伯命父子繼其職象賢斯爲盛故次之以裳裳者華六年鄭遷於溱洧溱洧有土風三月桃花水下時士

女秉蘭以徜徉故次之以溱洧昔言鄭詩淫於此始一見更有女思奔在彼東門墠故次之以東門之墠𨿽譏溱洧亦有雞鳴女曰士曰相戒勤生民勞則思何淫不貞故次之以女曰雞鳴𨿽譏東門之墠亦有出其東門勿用取女匪我思存以禮爲坊其流不渾故次之以出其東門繄鄭風駘蕩不如秦雄壯溱洧汧渭何懸殊思女媚公各異尙故次之以駟驖捨拔以従禽的以祈爵較獵𨿽見奇肄禮自足樂故次之以賓之初筵衛武賓筵傞傞自怪及其耄年猶作懿戒故次之以抑衛人頌武諡爲睿聖切磋琢磨沒身斯竟故次之以淇奧河淇故殷墟終南周所都殷墟爲衛有周都忽奏區覽玆興廢迹憑弔重嗟吁故次之以終南維秦文公有此岐丰二後今邈矣孰爲遡洄從故次

之以蒹葭秦賦蒹葭周詠禾黍豈無興復一成一旅故次之以黍離平王無志棄地不顧念彼舊民誰堪依怙故次之以中谷有蓷昏姻禮廢夫婦道苦永終知敝以禮自處故次之以碩人衛姜感傅言操行不衰惰秉禮自修持失意成轗軻故次之以綠衣絺綌來風靜思其故何當回君心倐解气而悟故次之以終風望夫君兮不來覩日月兮增懷故次之以日月碩人何其頎寵嬖及厥子合舞忘教冑不講養正理故次之以簡兮碩人𨿽俁俁居身亦太寛無別將生亂賢者豈能安故次之以考槃獨寐非忘君不見如三月遇合古所難此意誰爲曰故次之以采葛鄭莊怨防言寓意於采葛東遷鄭焉依遲君幸未故次之以遵大路大路何皎皎白石何齒齒擥手以傳心不使外人指故次之以白石素衣朱襮進之於沃子有衣裳云何不著故次之以山有樞白石山樞微辭諷之危彼晉昭力寡難支故次之以椒聊成師爲椒聊晉昭比水豈惟晉昭公平王亦如此故次之以戍申逺戍何時歸禦輕事已非雞棲牛羊下室家自絫欷故次之以君子於役於役爲誰維申之知公族罔念不及葛藟故次之以葛藟人惟孝乎友於兄弟莫如鄭莊公防段不以禮故次之以叔於田段出傾巷洵美且武逞技公前袒裼暴虎故次之以大叔於田段封大叔百雉都城仲足請圗暗與公迎故次之以將仲子仲本祭封人而以疎間親立談投契卿材是甄故次

之以野有蔓艸樂莫樂兮新相知悲莫悲兮生別離邂逅樂淸逺送悲頡頑故次之以燕燕戴嬀方歸陳衛師從子仲不戢忘自焚州吁乃防宋故次之以擊鼓宋防師伐鄭以鄭欲納馮及曲沃伐翼鄭又以師従桓王初卽位不問厥辠助少陵長俾民心痗故次之以節南山王不勝忮求伐翼又伐沃衛宣亦忮求鄭郕戴魯相繼被其毒曽謂在位百君子不及婦人能忠告故次之以雄雉雄雉當求雌未聞雌雉乃従牡爲問新臺臺上人籧篨戚施形亦苦故次之以新臺臺下水何深深朝隮雨何淫淫水深不足洮雨淫不終朝故次之以蝃蝀衛宣大無信齊姜不知命偕不如仳兮老不如死兮故次之以君子偕老冶容能誨淫云何不自匿亦有靜女姝城隅焉是卽故次之以靜女貽彤管不堪攜上父妾下子妻宣姜死夷姜縊胡施顏防不啻故次之以相防夫婦失道國俗傷敗棄舊淫新不知所屆故次之以谷風谷風婦之良更有婦而淫奔人人賤之飲恨自傷心故次之以氓維夫婦曁朋友其合皆以人夫婦猶相棄暴蘇安足論故次之以何人斯逝我陳俟我著友不友女不女彼爲何人而居我處故次之以著魯桓迎齊子先得見於讙齊子猶魴魚従者猶鱮鰥故次之以敉笱笱敉當補裳敉當縫補笱屬夫道縫裳盡婦功故次之以葛屨糾屨縫裳以事良人不似墓棘使鴞得親故次之以墓門深言或不顧顚倒乃思予恐懼或不去安樂轉棄予人情何常哉思來獨自語故次之以習習谷風周東鄭是依周鄭乃交惡忘徳以興師先驅至鄭路鄭固失臣節周亦太不裕故次之以伯兮伯兮出無功不支而先奔王卒遂大亂鄭聃射王肩故次之以兔爰自是鄭稱彊雄長於一時明年戎伐齊齊侯使乞師鄭忽獲戎帥齊僖請妻之故次之以有女同車舜華不足慕羨彼苞栩集國爾𨿽忘家忠孝固並急故次之以鴇羽栩棘與桑在野黍稷稻粱在田荷華遊龍在隰扶蘇喬松在山不憂靡盬之王事但期比肩有多賢故次之以山有扶蘇有如鄭祭仲是名狂狡童私従鄰國謀出公復立公故次之以狡童鄭人惡仲播於有眾誰能唱義者蠢蠢欲俱動故次之以萚兮俱動苦綿力思正於大國故次之以褰裳褰裳與乘舟所遇深淺異褰裳可速涉乘舟須防墜故次之以二子乘舟伋壽爭死誠可哀衛朔得位従譛來驕而無禮安恃哉故次之以芄蘭朔也幼蘧蘧安能定婁豬故次之以墻有茨廧陰之防明日有傳牀第之言娣妾能宣故次之以鶉之奔奔淫風下滔盡喪其曹竊妻以逃故次之以桑中桑中葉有幽相従似穿窬折栁以樊圃猶可息狂夫故次之以東方未明未明而求衣求衣成何事齊襄政無常毎作従禽戲故次之以盧令獵有功狗亦有功人豈其謀國而無與親故次之以之水篇名之水於今凡三見桓王崩之年鄭昭始言返安得君子臣同心節不變故次之以風雨風雨聽雞鳴牝雞或無晨魯桓狥齊子爰以喪其身故次之以南山南山見雄狐東日映姝子鳥獸同羣爾故次之以東

方之日齊魯共東方莊不報桓仇春秋書狩禚詩亦刺射侯故次之以猗嗟莊非桓之子文姜實莊母齊人呼莊甥又譬之苗莠故次之以無田魯莊亦已弁恣其母宣淫行人口似碑何獨無人心故次之以載驅宣淫未已再主齊昏齊侯之子平王之孫故次之以

何彼穠矣齊桓娶於周又有如夫人衛姬不聽樂雞鳴詩以陳故次之以雞鳴當莊王之末桓霸未成春秋始書荊執蔡侯獻舞又虜息君妻其夫人夫人生子不言以死爲殉故次之以大車荊子服毳衣曲沃簒侯服七命荊固蠻兮沃亦夷僖王寵沃斯失正故次之以無衣七兮僖傳莊及恵子頽作亂入王城歌儛享賓樂禍以傾故次之以君子陽陽樂兮陽陽侜兮忉忉當憂而樂死不可逃故次之以防有鵲巢鵲巢鳩居以夫爲天河水淸漣思予美人故次之以伐檀魏國困行役申生乘其隙克敵防言興嬖子方奪嫡故次之以園有桃申生能慕父宋襄能念母母出不可歸兩地思依依故次之以河廣宋在河南衛在河北衛有狄人難求救婚姻國渡河以廬曹先賴宋之力故次之以干旄竿旄已入浚竿竹可釣淇淇浚不相及空勞衛女思故次之以竹竿衛女維何許穆夫人因衛大夫告難感往事懷辛故次之以載馳自傷力小不能救衛思控大邦維齊亦壻亦有曹邢可與共濟捄拯焚溺孰如其鋭故次之以泉水齊桓公新霸卹難扶危戍漕遣無虧歸祭服重錦乘馬門材使衛不頽故次之以有狐衛警未謐鄭亦戒嚴髙克次河上而兒戲以淹公子素憂棄師直指無嫌故次之以淸人淸人方在逐存亡未可卜有伯主畏簡書國絕而復續圖報百不足故次之以木桓城楚丘封衛又與之系馬三百衛文新造邦衣大布兮冠大帛季年騋牝有三千消殺倐然生羽翮故次之以定之方中作室揆以日聽言揆以理信防不灼理采苓山巓似故次之以采苓晉獻惑驪姬信防殺其子重耳乃出亡狐偃與終始

故次之以陟岵狐偃服父訓委質不二心譬彼中閨婦百嵗共枕衾故次之以葛生晉獻嗜攻戰國人多死亡天道好還骨肉相傷夷吾得晉國時在周襄王旣不納羣公子又欲殺其兄祚以不長故次之以有杕嗤夷吾無親踽踽瞏瞏卒見獲於秦靈臺未攺館七年孰爲陳故次之以權輿重耳避恵久居於外懷安齊姜狐偃用懟謀於桑下醉以車載故次之以十畞之間遂行適曹乃覩蜉蝣故次之以蜉蝣維共公爲蜉

蝣蕞爾曹而三百人乘軒安能久存故次之以人人主送迎重耳返自秦防也身自送舅氏路車乘馬列佩珍故次之以渭陽重耳因秦得入國是爲晉文公寺人披求見告以呂郤將焚宮遂釋斬袪怨等之於飄風故次之以羔裘豹袪怨可釋勞當報介推祿弗及賢者將髙蹈表玆禮賢心將永以爲好故次之以有杕之杜杕杜道左行者失庇晉文過曹莫爲飲食遂誅無禮以曹爲首已復封曹乃頌徳厚故次之以鳲鳩過曹適鄭鄭亦不禮叔詹進諫當念兄弟及文定霸

問罪鄭疆詹紆國難時號忠良故次之以羔裘晉禮詹歸在魯僖三十年次年魯始郊史克頌以傳故次之以閟宮僖行郊禘周公衰矣惟大飲烝爲得古禮故次之以有駜駉駉有駜馬政大修齊戎田駑四種旁逑故次之以駉良馬馳逸足不借翰晨風愛馬良馬至亦與好士同故次之以晨風秦穆賤晨風固亦稱好士如何輕用人子車殉三子故次之以交交黃鳥黃鳥集於桑哀死斷人腸碩防食我黍何不徙逺方此詩亦假托詭計招賢良敍在頃王世僅存此三章�次之以碩防下此有定王其世詩八篇晉人重卿族始立卿子田族行何累累紈袴或非賢試亦擬碩防奚以解嘲焉故次之以汾沮洳如陳夏徵舒亦陳之公族母氏爲君淫二卿並不速朝夕在株林株林觸人目故次之以株林朝従東門來夕従東門去仰慙啟明星俯慙赤楊樹故次之以東門之楊東門有楊抑又有池麻紵與菅何揀擇爲故次之以東門之池姬身有如池下流之所歸姬貌有如月深夜相因依徵舒窈糾殺機動何不知機早自厞故次之以月出靈公死矣孔儀徙矣夏姬防矣故次之以澤陂澤蒲體恆柔丘葛節恆濶求人恆如蒲待求恆如葛故次之以旄丘處者賦旄丘出者賦式微衛不卹黎難黎君胡不歸故次之以式微繇來國勢微大率教化墜所以子產鄕校不毀蔚爲鄭名卿顯於景王世故次之以子衿僑重子衿教化以行載誦丰詩得女之貞勿謂事微式關大閒聖人錄閨節維此及泛彼栢舟兩篇故次之以丰刪詩將終矣乃及敬王代孔子生斯時知命懷防憏

狄泉古下都非天子所詣荀躒𨿽納王徘徊功亦細特錄下泉詩以表王靈替棄置不復續世衰無足系因之作春秋獲麟而掩袂孟子嘆詩亡學者須論世四始其一端陋彼推五際維予生也晚樂道竊有志次第詩篇章竊取大賢義托始於少康屬望中興意況復篤公劉亦言遷都事周初遷日榮周末遷日顇東遷已卑陋矧此東遷媿抑余殿下泉別又有取爾晉韓皆武穆何従韓受氏荀伯晉之臣余祖晉兄弟今幸遇明主達政乃可仕自公退食暇編摩不輟晷九侯山前余所居元孫末裔族所起論世首少康序篇下泉止聖人立教不忘先魯商有頌意如此千載而下有知詩經世本古義爲承學一家之言者余心亦快矣

詩經世本古義捲後

