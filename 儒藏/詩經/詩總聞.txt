

欽定四庫全書

經部三

詩總聞

詩類

提要

【臣】等謹案詩總聞二十卷宋王質撰質字景文興國人博通經史善屬文紹興三十年進士官至樞宻院編修出通判荊南府攺吉州皆不行此書取詩三百篇毎章說其大義復有聞音聞訓聞章聞句聞字聞物聞用聞迹聞事聞人之別又問爲總聞而聞南聞風聞雅聞頌冠於四始之首自漢以來說詩者多依小序蘓轍詩傳始去取相半其廢序言詩則鄭樵唱而質和之也質自謂覃精研思幾三十年始成是書吳興陳日彊跋而鋟之富川稱其以意逆志自成一家𨿽間涉穿鑿亦可謂苦心立言者矣日彊跋又曰其刪除小序實與文公朱先生合今考其書𨿽廢序說詩與朱子同而其爲說則各異跋作於淳祐癸夘朱子之學方盛故日彊假之以重質耳究非確論也乾隆四十三年閏六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

詩總聞原序

宋雪山王先生詩說二十卷其家櫝藏且五十年未有發揮之者臨川貳車國正韓公攝守是邦慨念前莗著述不可湮沒乃従其孫宗旦求此書鋟梓以廣其傳命工經始而日彊分符來此公餘因取讀之其刪除詩序實與文公朱先生合至於以意逆志自成一家眞能寤寐詩人之意於千載之上斯可謂之窮經矣趣使鑱刻凡三閱月而後竣事使斯文顯行於世後學之幸也淳祐癸卯季冬上澣吳興陳日彊書於富川郡齋

詩總聞原例

聞音者凡音韻是古音無有不葉特稱謂之殊呼吸之別傳寫舛訛連析差跌與夫古人取葉之法不同轉紐之法亦異𨿽古律不可以此而推然吟詠諷誦亦有所助蓋倐見古人之心期語法有不期而防者作聞音一

聞訓者凡字義是古訓多不同隨語生意亦有不當爲此訓而爲此訓有當爲此訓而不爲此訓有本無異義彊出多端故語意多暗失作聞訓二

聞章者凡分段是古爲章後爲解或以韻轉或以語轉或以事轉或以勢轉當是音調抑低昻不同故文辭相依隨而爲節奏大率以意細推自見若拘於繁簡短長則其意不附章而生作聞章三

聞句者凡句讀是古句有以肅爲整有以亂爲整或其意一斷一續之間一上附一下連之際迥令人開拓以至嘬嚅咨嗟従此得入作聞句四

聞字者凡字畫是古字固多通用亦於偏傍繁省之間淸濁輕重之際矯揉櫽括不勞更張自生義味但不可率情變文以附合已意若繩削得宜古今略無差別不見外手他迹作聞字五

聞物者凡鳥獸艸木是古物無異今物但稱謂差殊今詩所見不出書傳所載但博搜詳味或冇三見共同一出卽可從不然亦必兩合其合仍須有理可以中情不可徒求合也切不用求奇喜新宛轉推測其眾所共識已所經見者不與作聞物六

聞用者凡器物是古今尢無定展轉差殊今一鄕一里其所用制度稱謂有各不同制度𨿽同而稱謂不同者稱謂𨿽同而制度不同者而況方俗隔絕年代深邈但首尾前後以意細推自出縱不卽出久當自省作聞用七

聞迹者凡在處是山川土壤州縣鄕落皆不可輕認亦必左右前後參伍錯綜以相推測或可得其眞亦有不似所在而實所在亦冇實所在而不似所在先繹本文徐及他載作聞迹八

聞事者凡事實是古事安可容易推尋但先平心精意熟玩本文深繹本意然後卽其文意之罅探其事實之迹𨿽無可考而亦可旁見隔推有相霑帶自然顯見作聞事九

聞人者凡姓號是古人可顯考者固不在論其隠昧遺落亦就本文本意及旁人左右前後推量𨿽不得其眞亦可窺見其生死悲愉善惡老少𨿽不得其全亦可附見其風俗美惡時節寒暄與其人互相發明亦得彷佛作聞人十

欽定四庫全書

詩總聞卷一上

宋王質撰

南

聞南一

南樂歌名也見詩以雅以南見禮胥鼓南鄭氏以爲西南夷之樂又以爲南夷之樂見春秋傳舞象箾南籥杜氏以爲文王之樂其說不倫大要樂歌名也禮舜作五弦之琴以歌南風夔始制樂以賞諸侯南卽詩之南也風卽詩之風也舜始見之於琴而夔始播之於樂後世誤認其意遂以爲盛夏之南風今所傳南風之歌耑主於此初一篇與第二篇

皆非上古之制作其辭止類秦漢而下者如雲案圖觀防在古固未有而秦漢亦未聞也說詩乃轉爲自北而南與南風之誤皆同孔子曰人而不爲周南召南其猶正墻面而立也歟謂此歌之聲也季子曰美哉始基之矣猶未也然勤而不怨矣其聲與其辭雜言之也毛氏明見詩禮冇南樂之名而必循司馬氏南風之誤當是相承其來已久亦非獨毛氏之過而況鄭氏又相去愈逺也

聞南二

分陜世以爲司馬氏之創說而不知其來已久不問他見獨以書禮推之君奭召公爲保周公爲師相成王爲左右猶曰未明可也禮武五成而分周公左召公右亦曰未明可也康王之誥大保率西方諸侯入應門左畢公率東方諸侯入應門右當是周公已沒畢公代其故任畢命所謂今予命爾以周公之事也周召官也自二公爲之後世相承不攺桓十八年周公黒肩被殺於辛伯成十二年周公楚出奔於晉文四年襄王使召公過賀秦穆公司馬氏所謂周公召公行政號曰共和至秦漢爲左內史左馮翊右內史右扶風蓋其遺制此詩當是此也所采古彛器有周邵宮亦謂之師保宮衛武公繼治西偏東偏亦見諸師惇蓋周召之任也度其時在遷洛之後此官猶存其宮亦有大室宣榭與宗廟周制可謂重矣此事甚明而後有聖賢淺深之別後妃尊卑之差皆彊爲辭也

聞南三

南大夏也正午也故字作午亦作丙亦作丁南之取名以此禮王夏肆夏昭夏納夏章夏齊夏族夏裓夏驁夏凡九後代祀圓丘降神奏昭夏皇帝將入門奏皇夏爼入奠玉帛並奏肆夏皇帝升壇奏皇夏登歌飲福奏皇夏皇帝就望燎位還便坐並奏皇夏又加諴夏乃不用其他諸夏皆南聲也頌亦間用此音故時邁曰肆於時夏思文曰陳常於時夏他詩用與不用固未可知然以時邁思文推之大略可見四時各以聲之舒斂爲气之消長春先合後開者也太之罔亦然夏全開者也太之直亦然秋先開後合者也太之酋亦然冬全合者也太之防亦然今君子之揖全開小人之揖全合中人之揖𨿽聲開而節短此作樂所以有貴於南取純陽也今人取向不敢正取於午必帶他方取律不敢正取於黃鐘必雜他律取音不敢正取於正宮必雜他音南者天之尊神出入之地也比者天之殺神出入之地也處天地之間居陰陽之內者避之所以自古南名不多見後世南聲亦罕傳𨿽周召二壤之樂皆爲南然東西二伯之域各分次周則東南召則西南蓋文武履位則居正而周召分疆則析畛也𨿽然非周召亦豈足以當之後周召之官𨿽存東西之封各異然其樂寖以銷防而隕亡大聖之君臣不作亞聖之輔佐不生天固令其不傳亦無足怪後諸夏間傳餘夏多絕今大樂亦未有專陽而能成聲者也不知古之造音何得度越智力之表如此非天孰能啟之非聖孰能作之宜乎繼者之難也

欽定四庫全書

詩總聞卷一

宋王質撰

周南

闗雎

一章

關闗雎鳩在河之洲窈窕淑女君子好逑

二章

參差荇菜左右流之窈窕淑女寤寐求之

處貴適水采荇治葅品供祀事後世𨿽卑者亦所不屑古人勤儉習熟以爲當然也

三章

求之不得寤寐思服悠哉悠哉輾轉反側

西方水急荇類皆罕生故或難求南方多有易致

四章

參差荇菜左右采之窈窕淑女琴瑟友之

五章

參差荇菜左右芼之窈窕淑女鐘鼓樂之

祀事辦則樂事舉勞佚各適其度故人無厭心也聞音曰吳氏服蒲北切側莊力切采此禮切友羽軌切樂五教切今服房六切詩十有六無用此切友云九切詩十有一亦無用此切者今從吳氏

聞訓曰流如本意水東西南北皆爲流言取之無方也與左右采之相應

聞物曰陸氏雎鳩鶚也亦雕類也雕鶚性猛摰所謂鷙鳥不雙又鷙鳥累百不如一鶚非匹鳥也左氏雎鳩氏司馬者也杜氏王雎也許氏亦止言王雎皆不及雕鶚徐氏常在河洲之上爲儔偶雕鶚夜則多棲深林日則飛髙空非慕水者也郭氏好在江渚上山邊捕魚雕鶚食飛類非啖魚者也左氏旣取類爲司馬固是法制但雕鶚不應取鳩名禮中春鷹化爲鳩恐是未化以前爲鷹旣化之後爲鳩俗呼鶚爲鶚鷹鄭氏以鳩爲布谷布谷柔禽全無鷙性其聲闗闗則相宜雕鶚之聲淸烈壯厲與和鳴似不相應所謂雕鶚恐自難從布谷似可用而鄭氏以爲鳲鳩不應二南皆同一物起興然則雎鳩定果何鳩也舊以雎爲鳻鳩従分言有行列也又爲鳩言似徵役也又爲防鳩言有信義也又爲防鳩言應北方癸水也皆與司馬相符異境固不能深知度少皥所以爲司馬者特以有法而孔子所以首二南者亦以其有法周南以有法之禽起興召南以善養之禽起興此鳲鳩所以爲布谷也又爲摶黍俗呼郭翁郭婆翁婆則生家養眾者故従屍並載於此識者更詳

總聞曰孔子於闗雎兩及之一曰闗雎樂而不淫哀而不傷此聲也後世以淑女爲樂進賢爲不淫窈窕爲哀思賢才爲不傷毛氏知其不可攺哀爲衷審爾則孔子之意何在今於此詩従容諷詠則孔子之意略見況得其聲耶一曰師摯之始闗雎之亂洋洋乎盈耳哉亂卒章也今闗雎無卒章後世所述亂皆在正辭之後今欲以琴瑟鐘鼓爲亂考辭又不倫其亂舊亡至師摯始得而孔子不以入正辭或入正辭而後世不解所謂洋洋盈耳者一倡三嘆之音皆在亂也惜無知之者

葛覃

一章

葛之覃兮施於中谷維葉萋萋黃鳥於飛集於灌木其鳴喈喈

人心舒適則鳥聲亦覺娟美當是采葛之時所見

二章

葛之覃兮施於中谷維葉莫莫是刈是濩爲絺爲綌服之無斁

處貴適谷采葛隨時變趣婦功其勤苦如此人情歸寧當有所整飾乃簡朴如此可想見古風也

三章

言告師氏言告言歸薄污我私薄澣我衣害澣害否歸寧父母

歸寧告女師女師告君所歷不可越也私衣不必分燕服禮服但刈濩煩猥則不無少污污則不無少濯聞音曰喈居西切斁弋灼切母莫後切

聞物曰黃鳥黃栗畱也俗稱金衣公子故又曰倉庚摶黍自是郭公毛氏恐誤

聞迹曰谷讀作浴山深曲爲谷與綌字所從意同聞用曰毛氏舊說精者爲絺麤者爲綌恐不然當是稀者爲絺密者爲綌觀所従可見字莫不有理或以近世過當者一切廢之不可

總聞曰說詩當卽辭求事卽事求意不必縦橫曼衍若爾將何時而窮一若稽古至三萬言無足訝也近有講此詩者縦言及以妾爲妻之事自譽以爲善諷妻妾古有明訓觸事觸辭及之因以感動所謂辭順而意篤者也遺本防而生他辭竊取其美以覆芘其不知此談經之大病也時人以講葛覃爲講葛藤𨿽戲語亦切中識者更詳

捲耳

一章

采采捲耳不盈頃筐嗟我懷人寘彼周行

內職如外庭皆爲周行嬪禦祝史之屬將歸寧而有懷故勞苦之使各安其位以待其歸

二章

陟彼崔嵬我馬虺隤我姑酌彼金罍維以不永懷

三章

陟彼髙岡我馬黃我姑酌彼兕觥維以不永傷疲頓惟酒能紓之得酒則銷憂姑解懷人之心凡言不者皆否不顯不時不承之類是也

四章

陟彼砠矣我馬瘏矣我僕痡矣云何吁矣

云何有無可柰何之意處貴欲紓勞亦易而付之無可柰何法度檢抑也

聞音曰行戶郎切懷胡隈切觥姑黃切以兕角爲酒器曰兕觥

聞物曰本艸卷耳益气輕身尢能辟瘟癘方將歸寧以備道路早暮之用杜氏所謂登牀半生熟下筯還小益加點薤間依稀橘奴迹亦可葅也

總聞曰處貴歸寧其簡薄如此度古者奉極尊未必如後世奉甚卑大率內宮之政令𨿽至微外庭皆有掌法度相維故上下不越節儉之風久而習貫自然也

樛木

一章

南有樛木葛藟累之樂只君子福履綏之

木曲易引蔓人卑易引福大率禍福以气相感福之气與順相隨禍之气與逆相恊

二章

南有樛木葛藟荒之樂只君子福履將之

三章

南有樛木葛藟縈之樂只君子福履成之

聞訓曰履足所依也福隨步而有故曰福履以履爲祿苟與福相類恐非今従丁氏

總聞曰山水皆起西趣南故南方艸木鳥獸虫魚最繁詩人舉此類多稱南有

螽斯

一章

螽斯羽詵詵兮宜爾子孫振振兮

二章

螽斯羽薨薨兮宜爾子孫繩繩兮

三章

螽斯羽揖揖兮宜爾子孫蟄蟄兮

聞物曰毛氏蚣蝑也說文蝗也爾雅醜奮也無斯字此斯字在下七月斯字在上恐是辭今從許氏蝗子最繁其羽亦有聲亦従郭氏

總聞曰鄭氏以謂物有陰陽情欲無不妬忌惟蚣蝑皆得受气而生異境難察其深情然智者能知又說蚣蝑育子皆八十一葉九九之數亦待智者不能信亦不敢信也

桃夭

一章

桃之夭夭灼灼其華之子於歸宜其室家

二章

桃之夭夭有蕡其實之子於歸宜其家室

三章

桃之夭夭其葉蓁蓁之子於歸宜其家人

詩舉物多花而後實實而後葉不然亦以丰約別深淺不惟記時亦句法當爾

聞音曰華方無切家古胡切古文多用此爲葉然不必拘定律苟可葉卽已古人聲韻後世亦難盡考也今如見音

總聞曰古者王制定民志一仲春防男女非時有禁是時庶物各隨形气聲意相合惟虎交以仲冬於類爲異至漢婚姻已久不拘此然刑賞猶以秋冬春夏其後皆不存矣

兔罝

一章

肅肅兔罝椓之丁丁赳赳武夫公侯幹城

二章

肅肅兔罝施於中逵赳赳武夫公侯好仇

好仇與闗雎好逑同言武夫能扞外以防內也

三章

肅肅兔罝施於中林赳赳武夫公侯腹心

以詭致物宜靜欲物不驚

聞音曰仇渠之切或作渠尢切與關雎同葉則逵亦當作渠尢切然音不同意則一不必渠尢亦可

聞用曰罝网也今俗呼罝网

聞字曰陸氏作菟又作兔今皆用兔於菟虎也言取虎之具取虎不一用穽用矢用繩見杜氏所謂猛虎慿其威往往連急縛雷吼徒咆哮枝撐已在腳今荊峽間或用此未見用罝者今従見字

總聞曰西北地平曠多用鷹犬取兔東南山深阻多用罝東南自商至周常爲中國之患當文王之時江漢𨿽定然淮夷未甚盡服當是此地有覩物興感者尋詩可見

芣苢

一章

采采芣苢薄言采之采采芣苢薄言有之

二章

采采芣苢薄言掇之采采芣苢薄言捋之

三章

采采芣苢薄言袺之采采芣苢薄言襭之

芣苢旁近皆有車前艸也與捲耳同不必幽逺故衣袵可羅致蓋婦人及時采藥以爲療疾之儲者也初茁亦可啖

聞音曰采此禮切有羽軌切亦作云九切詩中無用云九與關雎友同今從吳氏

聞訓曰薄辭也

總聞曰此艸至滑利在婦人則下血非宜子之物在男子則彊陰益精令人有子非婦人所當屬意者也然良效甚博男女可通用子息蓋天數非可以藥物之術致之陶氏亦嘗致疑吾儒安可不精思審是無負古也

漢廣

一章

南有喬木不可休息漢有遊女不可求思漢之廣矣不可泳思江之永矣不可方思

漢出興元府西縣江出蜀州江源縣至今漢陽乃合此詩當在夏口附近今傳莫愁曲在石城今郢州也襄陽樂在樊城今鄧州也襄陽樂襄陽曲雍州曲襄陽踏銅蹄皆曰大堤北渚大堤在襄陽之西北渚在襄陽之北三洲曲采桑度皆江漢之間遊女事也當是相傳江漢故事以爲美談

二章

翹翹錯薪言刈其楚之子於歸言秣其馬漢之廣矣不可泳思江之永矣不可方思

三章

翹翹錯薪言刈其蔞之子於歸言秣其駒漢之廣矣不可泳思江之永矣不可方思

秣馬秣駒皆遊子欲求遊女之意卒有所抑畏而止以江漢遏情言不可犯也陶氏所謂激淸音以感余願接膝以交言欲自往以結誓懼冒禮之爲諐聞音曰廣古曠切泳於誑切永弋亮切方甫妄切馬滿補切

總聞曰息當作思叶韻皆在上休葉求廣葉泳夫又何疑陸氏言此以意攺此風自昔有之承誤襲訛以盲聾爲長厚然易俶載作熾葘可以發笑反俯首呿口從之所謂眞贗虛的彼竟莫知其如何也識者更詳

汝墳

一章

遵彼汝墳伐其條枚未見君子惄如調饑

二章

遵彼汝墳伐其條肄旣見君子不我遐棄

三章

魴魚赬尾王室如燬𨿽則如燬父母孔邇

王室在衛近汝𨿽可畏不可往然以近父母爲懷亦差慰也此徴役渡河趣都者人情所不欲其妻勉以君民之分父母之情蓋賢婦人也

聞音曰肄當作隸郎計切說文附著也賤也枚離乾而上出者可以枚數隸附幹而下生者故賤如僕隸也肄勞也無謂

聞字曰調或作輖輖重載也可從

聞物曰魚勞則尾赤人勞則髮白𨿽見養生之經然其說乃因此而衍鯉魚多赬尾豈此魚皆勞而他魚不然也荊峽間人云魚血入尾者甘

聞迹曰爾雅汝有濆此爲長大防之說可置若爾墳當作濆

總聞曰魴魚婦人勞送君子之物魚之美者也當是已歸復行故旣見而又有此辭

麟之趾

一章

麟之趾振振公子於嗟麟兮

公子生公室而出爲人婦者也古謂女爲子

二章

麟之定振振公姓於嗟麟兮

三章

麟之角振振公族於嗟麟兮

聞音曰角虛谷切

聞物曰麟上畜也性厚不踐生艸不食生物治世多遊於郊當是此時見此物故發爲此辭詩人未有無見而彊起興者今人不復見麟遂謂古人搜物取象此以己心度古心也

總聞曰婦人多忮忍蓋稟陰也寺人之性亦同故詩言婦寺而能懷慈心非聖人何以化之

召南

鵲巢

一章

維鵲有巢維鳩居之

營家男子之事守家婦人之事後世陰陽易位男女亂職相承責婦人以干家能則以爲譽不能則以爲毀至於求賢審官以臣下之勤勞有進賢之志傳爲美談可以太息也

之子於歸百兩禦之

二章

維鵲有巢維鳩方之之子於歸百兩將之

三章

維鵲有巢維鳩盈之之子於歸百兩成之

聞音曰居姬禦切禦魚據切陸氏音迓迎也王氏音馭侍也侍意更多今従王氏

聞物曰鵲巢外圓中深頗縝密如小甕鳩巢外平中淺如盤極疎拙未聞其居鵲巢當是詩人偶見鵲有空巢而鳩來居後人附防必欲以爲常然此談詩之病也

總聞曰鳥巢有極工者黃頭白練精細過於鵲巢而詩多稱之世傳鵲結巢取木杪之枝不取墮地者多潔一也傳其枝而受卵雌雄共接者乃用不淫二也開戶向天而背太歳有識三也歳多風則去巢旁之危枝先知四也巢中有橫木虛度如梁雄者踞之有分五也以比則積善之家必有餘慶者也向背之事見淮南子見博物志他皆世所傅云

采蘩

一章

於以采蘩於沼於沚於以用之公侯之事

二章

於以采蘩於澗之中於以用之公侯之宮

三章

被之僮僮夙夜在公被之祁祁薄言還歸

在公執公事之時故竦敬僮僮竦敬也還歸歸私室之時故舒遲祁祁舒遲也大率公事畢則私樂繼之此所以相濟而爲和且能久也與闗雎末章同意

總聞曰采蘋南澗則此是北澗也當是北澗近故與沼沚相連沼沚池上渚也南澗逺故與行潦相接行潦猛水溱集者也亦見采蘋

艸虫

一章

喓喓艸虫趯趯阜螽

艸虫小蚱蜢阜螽大�防也己與夫相別不得共處如虫得地得時各有喜躍之狀也

未見君子憂心忡忡亦旣見止亦旣覯止我心則降

二章

陟彼南山言采其蕨未見君子憂心惙惙亦旣見止亦旣覯止我心則說

三章

陟彼南山言采其薇未見君子我心傷悲亦旣見止亦旣覯止我心則夷

陟南山望其夫也陟北山亦望其夫也采蕨采薇以自飽而有所待也鄭氏以爲婦人適人未見謂在途時旣見謂同牢時旣覯已昏也覯爲昏不若爲遇意正而情深未適人之婦人不當有此念

聞音曰降乎攻切

總聞曰古風俗簡滋味薄筋力勞采蕨采非耑寄興也艸木之實飲食所資𨿽婦人皆然奚況男子習熟以爲當然爾

采蘋

一章

於以采蘋南澗之濵於以采藻於彼行潦

二章

於以盛之維筐及筥於以湘之維錡及釡

三章

於以奠之宗室牖下誰其尸之有齊季女

牖下非在堂之祭季女非在家之主故采蘩采蘋同爲適澗而此又於彼行潦差爲艱也盛夏猛漲之水曰行潦亦曰黃潦人多畏之言卑者任勞

聞音曰潦魯皓切下後五切亦亥雅切詩十有七惟擊鼓亥雅餘皆後五

總聞曰祭祀之菹少用陸菜多用水蔬陸菜非糞壤不能腴茂而水艸則托根於水至潔故饋食多用陸祭食多用水古祭六牲大牲牛馬羊小牲豖犬雞皆取血故牲貴燻六淸冬三月三酒所謂淸厚者也夏三月四飲所謂淸薄者也皆用淸水白面爲麯故酒貴淸六菹蘋蘩藻荇芹苔皆取水產故菹貴潔其他饋食不耑此法菹字従艸従水可見陸菜爲�葅苴肉苴爲薀��

甘棠

一章

蔽芾甘棠勿剪勿伐召伯所茇

二章

蔽芾甘棠勿翦勿敗召伯所憇

三章

蔽芾甘棠勿翦勿拜召伯所說

聞音曰伐扶廢切茇蒲昧切敗蒲昧切拜變制切今人稱跪猶有此音說始鋭切

聞字曰說或爲稅止也詩稅意多通用說字聞物曰棠梨樹稍大葉亦大且密可以庇日蔽芾陰貎不必言小棠其實甚細今呼甘棠梨相承舊語也

聞用曰周禮中夏教茇舎鄭氏茇讀如菜沛之沛茇舎艸止之也軍有艸止之法後世漸侈軍行有氊帳毳帳之屬古者茇舎之法不知如何當必輕整牢密易辦且易挈

總聞曰召伯內則爲保外則分陜不必聽訟甘棠之下當是出行偶爾憩息覩景懷人後世遂指爲佳所古今如此甚多

行露

一章

厭浥行露豈不夙夜謂行多露

露仲春始成昏姻之時也不相諧而有爭故著其辭此當是男家趣女家而女家托故不往以爲豈不欲早夜赴期定約然露不可行也易林所謂厭浥晨夜道多湛露�衣濡重不可步正用此意此章猶婉下章甚厲

二章

誰謂雀無角何以穿我屋誰謂女無家何以速我獄𨿽速我獄室家不足

三章

誰謂鼠無牙何以穿我墉誰謂女無家何以速我訟𨿽速我訟亦不女従

此男家欲合女家欲判也比類以雀以鼠加以穿屋穿墉之名甚不欲媒之至也自決以獄以訟終不願曲徇甚不欲媒之行也當是男家之辭稍堅故女家之辭亦峻

聞音曰夜羊茹切訟才容切

聞句曰首章或上下中間或兩句三句必有所闕不爾亦必闕一句蓋文勢未能入雀鼠之辭

總聞曰暴男侵貞女亂世容或有之而召公之分壤被美教成雅俗不應如此女固可尙男爲何人豈文王之化獨及女而不及男耶

羔羊

一章

羔羊之皮素絲五紽退食自公委蛇委蛇

素絲爲飾尙朴素也

二章

羔羊之革素絲五緎委蛇委蛇自公退食

三章

羔羊之縫素絲五總委蛇委蛇退食自公

聞音曰皮蒲禾切蛇唐何切革訖力切總字公切聞字曰委當作蜲水精也蛇蠖也其行皆紆曲若君子偕老委委佗佗則當爲委委與佗同皆行貎易林長尾蜲蛇畫地爲河用此蜲

總聞曰婦人奉君子以朴素之衣亦必責君子以朴素之行公退夫婦始燕見羔裘治之於手不常覩之於目非退食來歸之時無以細推其縫數也此言従容欵曲之意也

殷其靁

一章

殷其靁在南山之陽何斯違斯莫敢或遑振振君子歸哉歸哉

二章

殷其靁在南山之側何斯違斯莫敢遑息振振君子歸哉歸哉

三章

殷其靁在南山之下何斯違斯莫敢遑處振振君子歸哉歸哉

君子行役當在南故屬耳多在南也

聞音曰側莊力切下後五切

總聞曰君子出行當是雷收聲之後聞雷發聲則覺气變候移念君子之歸也或何時與何日去此地所歷己多而不能盡省也猶勉之以勤而不勸之以媮然夫婦之情終不可廢也

摽有梅

一章

摽有梅其實七兮求我庶士迨其吉兮

二章

摽有梅其實三兮求我庶士迨其今兮

三章

摽有梅頃筐塈之求我庶士迨其謂之

聞音曰三疏簮切古三皆作參參與叄同省文作三

總聞曰古仲春防男女仲春爲正時季春爲末時仲夏爲過時然節气猶冇渉四月而屬三月者亦爲春也梅實初存者十之七其次所存者十之三至取以筐筥則甚熟否則委地盡也其在春夏之交故其辭逾進逾急也當是婦人無依者亟欲及時失時則又經期也

小星

一章

嘒彼小星三五在東肅肅宵徵夙夜在公寔命不同星皆經星也心三星在東栁五星在東南君子以王事行役婦人送之指星言入夜也

二章

嘒彼小星維參與昴

參昴皆在西也

肅肅宵徵抱衾與裯寔命不猶

抱衾與裯言聞命卽發不及治裝也

聞音曰昴力求切古昴皆作畱

聞訓曰猶亦同也

總聞曰宵徵言夜行在公言公事非賤妾進禦之辭當是婦人送君子以夜而行事急則人勞稱命言不若安處者各有分也大率昔人至無可柰何不得已者歸之於命孔子所謂不知命無以爲君子也

江有汜

一章

江有汜之子歸

婦人謂嫁曰歸當是循江或航江所歸之路也

不我以不我以其後也悔

二章

江有渚之子歸不我與不我與其後也處

三章

江有沱之子歸不我過不我過其嘯也歌

悔悔不以我同也處處無與同也嘯歌所謂嘻笑之怒長歌之哀觖望之辭也

聞音曰汜養裏切過古禾切

聞迹曰在北多曰河在南多曰江不特正江河也

總聞曰婦人在女家必有久相諳者適夫家必有願相従者而嫁者違之故在家之女役有望不悅之心二者皆是也違者不欲以其家暱厚者俱行望者不意其疎情相棄也

野有死麕

一章

野有死麕白茅包之有女懷春吉士誘之

女至春而思有所歸吉士以禮通情而思有所耦人道之常或以懷春爲淫誘爲詭若爾安得爲吉士吉士所求必貞女下所謂如玉也

二章

林有朴野有死鹿白茅純束有女如玉

三章

舒而脫脫兮無感我帨兮無使厖也吠

媒妁之來尙欲使舒徐無諠動貞女可知當是在野而又貧者無羔雁幣帛以將意取獸於野包物以茅防門有犬皆鄕落气象也

聞音曰包補苟切脫勑外切

總聞曰尋詩時亦正禮亦正男女俱無可議者舊說以爲不由媒妁誘道也所謂道者卽媒妁也以爲不以雁幣𨿽定禮有成式亦當隨家丰儉夫禮惟其稱而已此卽禮也文王之化何厚薄於男女貞女不受陵於暴男固爲美也暴男敢肆陵於貞女抑何暴耶此與序行露之詩皆所不曉

何彼穠矣

一章

何彼穠矣唐棣之華

唐棣郁李與桃李其聞皆中春王姬以夏受送當二三月出捨四五月出境七八月受迎十一二月至齊成禮詩人所見正春盛花發王姬去魯之齊之時也

曷不肅雝王姬之車

肅無聲而靜貌雝有聲而和貎何不如此以觀王姬之車𨿽尊無所忌憚而徒悅其繁美曷不者亦識者勸使國人何不如此也是時周己衰齊又亂魯桓公爲昏主又亂此人所以有媟心也

二章

何彼穠矣華如桃李平王之孫齊侯之子

平王周平王也平王之孫桓王之女也杜氏以齊襄公親迎則自娶也審爾則齊侯之子謂釐公之子也見魯莊元年夏單伯送王姬秋王姬歸於齊甚明凡詩稱某王某侯或稱謚亡者稱謚或稱國存者稱國不必委曲援引寧王格王之類終爲彊辭度詩顚倒參錯亦多如豳風皆周公之詩所不可曉

三章

其釣維何維絲伊緡齊侯之子平王之孫

齊與周爲昏當是魯桓公文姜夫婦爲之委曲故桓公爲之主此所謂釣緡也亦玩之辭

聞音曰華方無切子奬禮切孫須倫切

總聞曰舊說以爲唐棣桃李皆爲芍藥洛陽芍藥之品有緋碧桃千葉李郁李之類其引援甚新美然不必如此卽今郁李桃李其名皆後世因花色範而比合爲名非古有也當是以平王遷洛陽而洛陽不惟牡丹爲冠芍藥亦異於他所故舉其最盛爲辭又王姬當以奇花諭不當以他花比見甚博意甚嘉而詩人偶觸物遂興情初非有所差擇也

騶虞

一章

彼茁者葭壹發五豝於嗟乎【止】騶虞

二章

彼茁者蓬壹發五豵於嗟乎【止】騶虞

聞句曰舊一章三句今爲四句語意尢長

總聞曰此爲春田者也一行止五獸言甚不多也艸始茁獸未有深芘所取如此其心𨿽然其禮不可闕也供國祭祀充君膳羞有不得已者每有所獲必舉騶虞稱嘆言安得今人如此獸不踐生艸不食生肉者也其心甚不欲也

詩總聞卷一﹤經部﹐詩類﹐詩總聞﹥

欽定四庫全書

詩總聞卷二上

宋王質撰

風

聞風一

風樂歌名也禮寛而靜柔而正者宜歌頌廣大而靜疏達而信者宜歌大雅恭儉而好禮者宜歌小雅正直而靜亷而謙者宜歌風言風不及南當是風也南也其聲同律故舜樂先南次風同被之於琴其聲無爽也季子獨稱南不稱風凡及風者止稱國至雅則稱雅頌則稱頌惟衛齊因辭及風亦非指名稱風蓋南風同類舉南則風在中也雅亦有風頌亦有風故詩有雅頌嵩髙其風肆好烝民穆如淸風禮商者五帝之遺聲也商人識之故謂之商齊者三代之遺聲也齊人識之故謂之齊頌風亦並言明南風雅頌其聲皆相適也禮風賦比興雅頌六詩當是賦比興三詩皆亡風雅頌三詩獨存風南一也往往南聲簡於風聲故存者南少而風多也

聞風二

列國立說甚多然不必也今詩魏在齊下而季有大小前人未之及者何也

欽定四庫全書

詩總聞卷二

宋王質撰

邶風

柏舟

一章

泛彼柏舟亦泛其流耿耿不寐如有隠憂微我無酒以遨以遊

此當有難言者也言隱憂言靜思下章不愬他人而愬同姓蓋有不可顯言者也

二章

我心匪鑑不可以茹

鑑當作藍實可菹與下匪石匪席同意

亦有兄弟不可以據薄言往愬逢彼之怒

三章

我心匪石不可轉也我心匪席不可捲也威儀棣棣不可選也

言我趨美如此屈氏紛吾旣有此內美兮又重之以修能在位皆同類威儀如此不可擇而告之也

四章

憂心悄悄溫於羣小覯閔旣多受侮不少靜言思之寤辟有摽

辟開也摽拊也開其襟而拊心也今人憤悶者猶然

五章

日居月諸胡疊而微心之憂矣如匪澣衣靜言思之不能奮飛

日月愈久愈微所謂但見有不如也

聞音曰轉陟兗切捲眷勉切

聞訓曰左氏懼選杜氏數也言多威儀不可勝數也

總聞曰不遇非所當憂蓋憂時也古列國通疆皆可之然有所不忍與何必懷此都異意此人蓋愛君親上者也

緑衣

一章

綠兮衣兮錄衣黃裏心之憂矣曷維其已

二章

綠兮衣兮綠衣黃裳心之憂矣曷維其亡

三章

緑兮絲兮女所治兮我思古人俾無訧兮

四章

絺兮綌兮淒其以風我思古人實獲我心

言衣服漸闕恩愛弛也一章緑衣黃裹二章緑衣黃裳已非備禮之正服三章但有緑絲而不能成衣裳也四章以夏服禦秋冬之風並與緑絲亦無可見恩愛盡替也其初已度他時之有增故末雲實獲我心言與所期相應也

聞音曰治澄之切訧於其切風孚愔切許氏風以凡得聲古凡汾林切自昔用風皆葉與汾林之屬相葉

總聞曰其爲婦人哀怨之辭無疑但其人未可知舊說以爲莊姜𨿽不敢不信然尋詩未有所見此婦人必有識慮知古今多稱古人者言古有此今當之也班氏緑衣兮白華自古兮有之

燕燕

一章

燕燕於飛差池其羽

二月中爲乙鳥至當是國君送女弟適他國在此時也

之子於歸逺送於野瞻望弗及泣涕如雨

二章

燕燕於飛頡之頏之之子於歸逺於將之瞻望弗及佇立以泣

三章

燕燕於飛下上其音之子於歸逺送於南瞻望弗及實勞我心

四章

仲氏任只其心塞淵終溫且惠淑愼其身先君之思以朂寡人

仲氏次女也任氏也其女所嫁之家也先君鐘情此女以屬於我故以美言譽之以善言勸之思其父則愛其男女之兄弟且於女兄弟尢深今人多然乂況旣孤乃始出適益傷其父之不見而念其妹之愈切也

聞音曰野上與切南尼心切淵一均切

聞迹曰任當是薛國

總聞曰君夫人出逺郊送歸妾旣違妻妾尊卑之禮又違婦人迎送之禮莊姜識禮者也鄭氏以歸妾爲戴嬀歸宗也戴嬀旣生桓公烏有絕其母子之理莊姜亦識義者也以桓公爲已子而絕戴嬀使不母桓公人情防矣又烏有瞻望泣涕不可勝忍之情且有大可疑者使桓公防稚戴嬀隔離容或有之旣稱先君則莊公已沒桓公已立尢非人情也尋詩差池若有一前一後之意頡頏上下若有一低一昂之意當是女子往適人君子來迎婦故卽燕取興兼其末皆非婦人稱謂之辭

日月

一章

日居月諸照臨下土乃如之人兮逝不古處胡能有定寧不我顧

之人是人也當是在位者爲人所聞君忘故情已失故處望是人甚深不斥言之爲君故婉也此近厚之人也

二章

日居月諸下土是冒乃如之人兮逝不相好胡能有定寧不我報

三章

日居月諸出自東方乃如之人兮徳音無良胡能有定俾也可忘

毛氏日始月盛皆在東詩人言月多東指其盛也

四章

日居月諸東方自出父兮母兮畜我不卒

言不如其死也詩凡無所愬者多歸天次歸日月次歸父母不能堪者多歸死今人猶冇此態

胡能有定報我不述

此效力爲國而有所問也度其勢未已故皆曰胡能有定也

聞音曰顧果五切

聞訓曰居諸皆辭也禮檀弓曰何居鄭氏音姬齊魯之間語助也

總聞曰莊姜旣曰賢婦當曉多義又識禮分在莊公則爲無良在莊姜則爲不可忘乃有深銜切憤之意似非賢者所存也碩人之詩其愛君之情如此必無過當之辭也

終風

一章

終風且暴顧我則笑

終風末風也風至末則衰猶能爲暴況當盛時可謂大異也

謔浪笑敖中心是悼

天災如此當儆懼而反傲侮是可憂也

二章

終風且霾惠然肯來莫往莫來悠悠我思

當是謔浪笑傲者來過君子君子不欲親之我不往彼彼亦勿來此也疎之之辭也

三章

終風且曀不日有曀寤言不寐願言則嚏

嚏鼻也俗言爲人暗及則鼻發聲此當是謔浪笑傲之人不平君子之不與已同故切齒也

四章

曀曀其陰虺虺其靁寤言不寐願言則懷

气象猶冬雷也故君子深憂至於不寐也

聞音曰霾陵之切來陵之切思心賫切懷胡隈切三章皆用引韻獨此不用舊說以爲疑詩無定體以葉爲先苟葉𨿽少參差無害

總聞曰敬天者有災則罪已慢天者有災則罪人此遭變異而反瀆侮者必以某人某人致此在位相過及之同類者相和有識者獨憂也

擊鼓

一章

擊鼓其鏜踴躍用兵

衛伐鄭之役在魯隠四年是役宋陳蔡皆従夏秋再舉初踴躍後乃憂嗟不堪連沒也杜氏苦哉邊地人一歳三従軍

土國城漕我獨南行

衛在河北鄭在河南城漕不離國也伐鄭則越境差逺故有嘆羨其徒之辭

二章

從孫子仲平陳與宋不我以歸憂心有忡

不我以歸者夏還而冬再舉當是徵夫不得還家也

三章

爰居爰處爰喪其馬於以求之於林之下

居死者也死歸塜壙謂之居處傷者也傷畱在處謂之處喪馬有刑不敢歸則逃者也

四章

死生契濶與子成說執子之手與子偕老

生則契死則濶同歸偕老願之辭也

五章

於嗟濶兮不我活兮於嗟洵兮不我信兮

不能契而競當濶也故此不言契而獨言濶不知在逺者信我爲死耶不信我爲死耶想不信我死幸其存也

聞音曰兵晡茫切行戶郎切忡敕眾切老魯吼切信斯人切馬下相葉今従見音馬莫下切下亥雅切易林東行西處喪其犬馬南求驊驑夫駒林下亦自與處相葉今處旣不甚切不必葉可也

總聞曰再舉皆勝而人情如此蓋知州吁之必不免故人慮並及祻而有憂心也眾仲曰州吁阻兵而安忍阻兵無眾安忍無親眾叛親離難以濟矣又曰州吁弒其君而虐用其民欲以亂成必不免矣眾仲之語卽衛人之情也

凱風

一章

凱風自南吹彼棘心棘心夭夭母氏劬勞

孤子事寡母者也當是賤者之家母采棘心以爲食棘心棘芽也其子不欲其母親此故傷其勤勞其意蓋在乎保衰佚老也

二章

凱風自南吹彼棘薪母氏聖善我無令人

采棘心猶之可也采棘薪則勤勞過甚也其子以爲婦當代姑不欲其母太勞也有子至七人其年亦老不宜采薪故其子傷其母而罪其室家也

三章

爰有寒泉在浚之下有子七人母氏勞苦

四章

睍睆黃鳥載好其音有子七人莫慰母心

感寒泉其母勞而口渴也感黃烏其母勞而聲急也此所以責妻乂責已也

聞音曰南尼心切下後五切

聞迹曰寒泉逕河內雍城與淸水合

總聞曰令人賢婦也七婦未必皆不賢而其子憐其母故責其婦也孟子曰凱風親之過小者也小弁親之過大者也親之過大而不怨是愈疏也親之過小而怨是不可磯也凱風之過不能従其子之善意必寡識者也小弁之過不能救其子之顚危必寡情者也此孟子所謂大小之別也趙氏以謂凱風言以慰母心母心不悅親之過小也小弁言行有死人尙或墐之而曽不閔已親之過大也此頗得孟子之意小弁之序以爲作於太子之傅而趙氏以爲作於伯奇是時己不用序故並載於此

雄雉

一章

雄雉於飛泄泄其羽

季冬節爲雉始雊今飛鳴如此當是春深婦人感春气則生欲心所謂有女懷春者也

我之懷矣自詒伊阻

食其祿而不去有此隔絕則是自詒也

二章

雄雉於飛下上其音展矣君子實勞我心

三章

瞻彼日月悠悠我思道之云逺曷云能來

瞻彼日月謂日沒月出月沒日出日月漸長而君子何時能來也

四章

百爾君子不知徳行不忮不求何用不臧

忮心求心最害心源之本也所以子路終身誦之而孔子以爲何足以臧言忮求皆生於心不治苟能治心安有此病也

聞音曰思新賫切來陵之切行戶郎切

總聞曰此蓋婦人發辭以雄雉比其夫以雌雉比已也末章百爾君子如州長掌師田行役之事縣師掌軍旅田役之事者也苟無害於人無邀於人何所用而不爲善此必有求於行役者而不遂故獨使逺役其妻所以有怨辭𨿽怨猶有相勸爲善之意此婦人亦近厚也

匏有苦葉

一章

匏有苦葉濟有深渉深則厲淺則揭

二章

有彌濟盈有鷕雉鳴濟盈不濡軌雉鳴求其牡

三章

雝雝鳴鴈旭日始旦士如歸妻迨冰未泮

自暮春通媒至暮冬合昬正月節爲解凍冰未泮則猶冬言非時

四章

招招舟子人渉卬否人渉卬否卬須我友

男女之家當隔濟而居故通媒及成昬皆以度水爲辭須友女辭也猶有所待者如時太早欲少緩以須仲春不肯先期也女必甚賢而父母急欲遣之非女意也

聞音曰揭苦例切軌舉有切否補美切友羽軌切卬讀作我今人猶有此音下又我兼稱

聞迹曰濟濟水也濟不可渉或是濟之支流故亦稱濟

總聞曰爾雅繇膝以下爲揭繇膝以上爲渉繇帶以上爲厲此書𨿽云興於中古隆於漢氏細推止是漢儒相發明以實訓注然亦非一人所爲所以多迕如掲爲揭衣膝以下安用揭衣衣上裳下與衣恐礙故釋者以爲搴裳如以衣渉水爲厲縧帶以上水及衣非止膝以上乃反爲渉與厲恐礙故釋者以衣爲襌此類甚多至以爲出於周尢所不曉

谷風

一章

習習谷風以陰以雨

婦人承夫命出有所營當是夫厭薄婦以此爲端而稍逺之且稍苦之登途而値風雨觸境興懷然其辭皆理正情長度其曲在夫也

黽勉同心不宜有怒

二章

采葑采菲無以下體徳音莫違及爾同死

三章

行道遲遲中心有違不逺伊爾薄送我畿

四章

誰謂荼苦其甘如薺宴爾新昬如兄如弟

五章

涇以渭濁湜湜其沚宴爾新昬不我屑以

當是其夫以他事加其妻故其妻愈忿言我持正無慊臨行當見涇渭之流故興辭也

六章

毋逝我梁毋發我笱我躬不閱遑卹我後

臨行祝後事之辭當是其家近水此言梁笱下言方舟泳防恐是臨涇渭支流上云涇渭也

七章

就其深矣方之舟之就其淺矣泳之遊之

八章

何有何亡黽勉求之凡民有喪匍匐救之

九章

不我能慉反以我爲讎旣阻我徳賈用不售

阻我所得以物易食於人而人又不售訴窮之辭

十章

昔育恐育鞠及爾顚覆旣生旣育比予於毒

昔育子之時恐所育者窮並爾皆不相保今所生旣可育反視我如毒言家理稍進子息已全不堪其見斥也

十一章

我有防蓄亦以禦冬宴爾新昬以我禦窮

幹蓄非喜啖也特無可柰何地力稍蘇蔬本稍長則不用矣今西北多然言夫窮相親富相疎

十二章

有洸有潰旣詒我肄不念昔者伊余來塈

不以美言啖之又以武怒加之付以勞苦之事不念我始來相歸之時少使我安息也當是其夫與所暱安享而其妻經營勞苦故甚不堪也

聞音曰救居尢切售時周切

聞章曰舊六章今爲十二章

聞物曰葑蔓菁也菲蔓菁類也毛氏茐也爾雅蒠也說文茐也今蒠茐二名不傳郭氏以爲紫葉赤色是蔓菁也根亦可食故曰無以下體也

聞用曰笱魚箄籃也

總聞曰此非絕也特以勞役之事苦之新昬近有所暱非納采問名而禮昬者也徒見兩及新昏男女之合以夜晝居於內問疾可也故以納婦爲昬其他交際皆可稱昏丁氏昏冥也從女許氏婦家也詩多爲昏大率論古當以人情推之旣絕不可以相見而尙薄送何也旣絕遂爲他人而尙祝以毋逝毋發何也末云伊余來塈望來而求安也絕則豈復來乎泥兩字新昏失一篇大意所謂君子不亮烏乎執先亮而後執則善不亮而徒執故闇者不可以語也

式微

一章

式微式微胡不歸

式微發辭也微如旄丘所謂瑣尾者也當是黎侯行李薄旅況悴故再言式微甚可憐也尋詩稱君所謂黎侯出寓可從

微【止】君之故胡爲乎中露

二章

式微式防胡不歸微【止】君之躬胡爲乎泥中

下語又單稱防其意尢可悲也露人所不欲犯而胡爲犯之指在旁故舊也泥人亦不欲犯而胡爲犯之指君自已也當是此役相隨者有故無親故旄丘責其親也

總聞曰中露泥中言行役冒犯之苦語法如此未必是地名也鄭氏所謂衛公以二邑處黎侯或說衛公者宣公也宣公父子夫婦其亂不可勝言何暇及人能以二邑處黎侯蓋亦過厚而黎之臣子責以不修方伯連率之職似非人情故旄丘之叔伯若以人情推之當爲黎之親族而非衛之臣子也

旄丘

一章

旄丘之葛兮

旄丘丘之多艸木者也星名旄頭言光芒多冠亦名旄頭言羽毛多葛野葛也深春乃生此詩當是此時

何誕之節兮叔兮伯兮何多日也

言行役久歷時不知以何時而出盡春未歸其親族皆不防責其無情也

二章

何其處也必有與也何其久也必有以也

三章

狐裘蒙戎匪車不東叔兮伯兮靡所與同

其衣旣不整無車又不能東行役如此乏闕而親族不與同憂又責其無情也

四章

瑣兮尾兮流離之子叔兮伯兮褎如充耳

瑣細尾亦細言在末者微也流離破服如此而親族如不聞也甚責其無情也

聞音曰節子悉切久舉裏切子奬禮切

聞事曰古隴頭歌隴頭流水流離山下念吾一身飄然在野與此流離同意鄭氏言鳥名恐非

總聞曰當是卑者責尊者也宗族有故尊者當任之而以叔伯爲衛臣聖人必不以此無理之事存之何以勵爲親戚且爲臣子者也

簡兮

一章

簡兮簡兮方將萬舞日之方中在前上處

簡擇也所以下云日中所擇之時也

二章

碩人俁俁公庭萬舞有力如虎執轡如組

伶官其貌與力與伎皆武士以武士爲伶人武備之弛蓋可見也

三章

左手執籥右手秉翟赫如渥赭公言錫爵

伶官執事之際乃飫以酒見之於容下不恭肅則上之淫湎亦可見也

四章

山有榛隰有苓云誰之思西方美人彼美人兮西方之人兮

詩人有所指也其人當在西之山野故雲山榛隰苓言斯人在位濁亂必不至此必秉正不詭隨者也聞音曰翟直角切

聞用曰萬舞也篆文象形龍生鼎齊侯鐘尢明

總聞曰公庭非祭所蓋燕樂也賢者必不肯入此流執此事蓋自碩人生此意碩俁皆大也與下如虎相應此亦非賢者之容其所謂賢者在西方者是也

泉水

一章

毖彼泉水亦流於淇有懷於衛靡日不思孌彼諸姬聊與之謀

此當是衛女適他國而他國女復適衛交相爲婚姻送別之辭故下傳意歷問其親也其地必相近皆與淇相接者也

二章

出宿於泲飲饑於禰女子有行逺父母兄弟問我諸姑遂及伯姊

三章

出宿於幹飲錢於言載脂載舝還車言邁遄臻於衛不瑕有害

亦欲亟至衛𨿽無瑕然有害言夫必以爲罪也故不敢言歸

四章

我思肥泉玆之永嘆思須與漕我心悠悠駕言出遊以寫我憂

聞音曰思新賫切謀謨杯切泲奬禮切弟待禮切乾居焉切舝下介切害暇憩切嘆他涓切漕䢐候切丁氏水運也舊說疑未盡因水運得名何害古曹䢐侯切漕以曹得聲亦不礙運義

聞迹曰美溝逕朝歌注淇水爲肥泉漕水注河逕鞏縣泲水合渠水歷中牟干言恐皆是地名衛縣有竿城恐是幹甘陵有信鄕故縣信恐是言字禰須亦皆地名

總聞曰不見父母終之意但言女子有行與父母兄弟相逺此常事亦常情也

北門

一章

出自北門憂心殷殷

北門所従去國之道

終窶且貧莫知我艱已焉哉天實爲之謂之何哉

二章

王事適我政事一埤益我我入自外室人交徧讁我已焉哉天實爲之謂之何哉

三章

王事惇我政事一埤遺我我入自外室人交徧摧我已焉哉天實爲之謂之何哉

當是出而幹職事歸而遭阻間故有怨辭

聞音曰艱居銀切哉將黎切讁行棘切惇都因切遺夷仁切

總聞曰各隨所方之門爲所適之道不必言背明向陰偶爾向北若東門之墠東門之枌皆向明之方而其詩反皆暗昧淫濁之事恐難以方論也

北風

一章

北風其涼雨雪其雱惠而好我攜手同行其虛其邪旣亟只且

二章

北風其喈雨雪其霏惠而好我攜手同歸其虛其邪旣亟只且

此當是離本邦適他國又不安而歸也

三章

莫赤匪狐莫黒匪烏惠而好我攜手同車其虛其邪旣亟只且

狐烏皆野所見言狐赤烏黒皆不以寒而攺行役顏色攺變傷之辭也

聞音曰行戶郎切邪祥余切且子余切喈居奚切車斤於切

聞訓曰涼風色薄也喈風聲緩也大率風作雪者也雪成則風稍止雨作去聲

總聞曰常情重遷虛嘆辭非不欲徐而不可不急只且皆嘆聲屢嘆者深不欲去之意也

靜女

一章

靜女其姝俟我於城隅愛而不見搔首踟躕

當是其夫出外爲役婦人思而候之此是夫辭

二章

靜女其孌貽我彤管彤管有煒悅懌女美

三章

自牧歸荑洵美且異匪女之爲美美人之貽

彤管樂器之加飾者也以遺其夫荑艸之美者也以遺其婦交相爲悅也

聞音曰異盈之切葉荑吳氏貽作以志切旁紐皆可葉然作平聲讀意多

聞字曰愛而不見方言注以愛爲薆正引此詩言掩翳也亦有理然不必如此愛而不見之意亦深

聞事曰或以愛尋隈竊合此安得爲靜女

總聞曰牧見左氏隠五年鄭侵衛牧杜氏衛邑當是此地夫自牧而歸女隅城而候當是官役稍苛牧夫遲歸婦人思君子之深出門亦非獲已然猶不敢逺至城之外而潛處城之隅足見其靜也

新臺

一章

新臺有泚河水彌彌

新臺當是地名新臺有泚淸也有灑淨也河水彌彌盛也浼浼濁也新臺之地必有水而淸非河之比也尋詩當是此地之人娶妻不如始言故下有不悅之辭本求燕婉乃得惡疾者爲可恨也

燕婉之求籧篨不鮮

二章

新臺有灑河水浼浼燕婉之求籧篨不殄

三章

魚网之設鴻則離之燕婉之求得此戚施

夫不悅其妻則以惡疾詆之此夫必淫佚婦必髙潔河水濁而臺淸魚网下而鴻髙婦不同夫故夫不悅婦籧篨今龜胸也戚施今駞背也二疾𨿽亦有兼之者然未必至此恐是益辭

聞音曰鮮想止切灑先典切浼美辦切殄他典切聞字曰鄭氏殄作腆不必胡不早殄也惡辭也聞迹曰衛玷臺女臺三女臺皆在河側所至地名不論虛實眞僞多相承爲稱

總聞曰聖人存詩所以訓世也聖人曰詩可以興可以觀可以羣可以怨邇之事父逺之事君審爾則此等之詩誠不可於君臣父子之間言之則聖人所以爲世訓者乃如此往或進講及此拱手不啟口旣而以其實對云有不可言於君父之前者自此凡此類悉不講遂以爲常恐非聖人本意而相承爲誠然故輕儇者則資玩狎之談而恭願者則持緘黙之誡左氏宣公右膳之事或有而恐非此詩識者更詳

二子乘舟

一章

二子乘舟泛泛其景

二當作之女乘舟渡河而歸人其徒餞送者也舊說以爲伋壽爭相爲死之事尋詩乘舟泛水有相思不忍別之意伋壽之變死者一君二長子二公子大亂者二世交爭者三國而廢立者二天王豈所謂不瑕有害者然伋壽之死亦非人情似好奇者爲辭伋壽之變縱如左氏所言亦曖昧倉卒而非如此従容者也

願言思子中心養養

送者之懷也

二章

二子乘舟泛泛其逝願言思子不瑕有害

聞音曰景舉兩切害暇憩切

總聞曰大率異詩同辭必當時常談如不瑕有害是也送人適人而動懷𨿽無他疵然不無所傷蓋人情以爲動念而慕之也當是未適人之女畏物之議如此蓋賢女也

詩總聞卷二﹤經部﹐詩類﹐詩總聞﹥

欽定四庫全書

詩總聞卷三

宋王質撰

鄘風

柏舟

一章

泛彼柏舟在彼中河

柏舟在中河欲濟河也當是送女歸人之舟母欲女歸人而女願事母不欲去家其母不以爲然故極道其眞心以死自誓以天爲辭母猶天也何不諒人而以人爲欺天烏有是理也

髧彼兩髦實維我儀之死矢靡他母也天只不諒人只兩髦未合髻也此我終身之象也誠非常情其母未信者以常情度其女也所以愬之於天也

二章

泛彼柏舟在彼河側髧彼兩髦實維我特之死矢靡慝母也天只不諒人只

聞音曰儀牛何切孔氏古韻不甚要切引此詩泛彼柏舟在彼中河髧彼兩髦實維我儀是未考易鼎耳革失其義也覆公餗信如何也鄭氏儀作義二字古皆音俄他湯何切天鐡因切側莊力切天今他年切詩二十三無葉他年白虎通論天身也天鎭也禮統天神也陳也珍也漢儒之學多聲取義此五義皆與鐡因相近與他年無干也

總聞曰世固有賦女身而無婦心者此所謂維我特不與類同也此等必入山林謝世故凡古今所立之常制皆不可以拘也女終身不嫁如男終身不娶此其立志不凡也

墻有茨

一章

墻有茨不可埽也

茨蒺藜也可以杜隔逾越此必有內外交亂而難言者所以勿埽勿襄勿束言交亂之人其意欲除之正中其計也

中冓之言不可道也所可道也言之醜也

二章

墻有茨不可襄也中冓之言不可詳也所可詳也言之長也

三章

墻有茨不可束也中冓之言不可讀也所可讀也言之辱也

聞音曰埽蘇後切道徒厚切

總聞曰冓數名十秭爲冓蓋其事不可勝數故難盡言也左氏昭伯之事尋詩皆無見但惠公敍卑而年少宣姜母行昭伯兄行𨿽宣淫誰敢阻者似不必以墻爲道也

君子偕老

一章

君子偕老副筓六珈委委佗佗如山如河象服是宜子之不淑云如之何

二章

玼兮玼兮其之翟也鬒髮如雲不屑髢也玉之瑱也象之揥也揚且之晢也胡然而天也胡然而帝也

三章

瑳兮瑳兮其之展也蒙彼縐絺是紲袢也子之淸且之顏也展如之人兮邦之媛也

聞音曰珈居何切他待何切宜牛何切翟其禮切髢徒帝切揥敕帝切晢徵例切展諸延切袢汾幹切顏魚堅切媛於權切

聞字曰展展衣也次言展如之人言展衣乃似此人也下語如蓮花似六郎

總聞曰此詩𨿽句讀不倫頗似有軼或誤大率一章先言服次言徳不能象服二章三章先言服次言容能象服初言不淑太峻也次言胡然何爲如天如帝言其尊奚由如此頗婉也次言展如不以已能象服爲美乃以服能象已爲美過婉也詩人措辭多如此所以爲忠厚也

桑中

一章

爰采唐矣沬之鄕矣

桑中在五句而以爲首題以所期之地爲主桑中在常山沬在朝歌上宮未見或是宮室之名

云誰之思美孟姜矣期我乎桑中要我乎上宮送我乎淇之上矣

二章

爰采麥矣沬之北矣云誰之思美孟弋矣期我乎桑中要我乎上宮送我乎淇之上矣

三章

爰采葑矣沬之東矣云誰之思美孟庸矣期我乎桑中要我乎上宮送我乎淇之上矣

聞音曰中諸良切易林采唐沬鄕要我桑中正用此詩宋氏古詩不以字害句故音韻淸簡隨時攺易並在束薪入張音直取順意而已若爾何所不可不考顏氏中有章音又關中呼舅爲鐘鐘者章之轉也紏繆漢注皆云釋名兄忪曰兄章舅忪曰舅章中張固自相葉何謂順意也宮居王切上辰羊切麥訖力切

聞人曰申叔跪謂巫臣曰夫子有三軍之懼而又有桑中之喜宜將竊妻以逃也謂適鄭欲納夏姬而適他國故盡室行也舊說因而有相竊妻妾之辭蓋巫臣盡室以行必不令楚知故曰竊也今詩縱是淫奔非妻卽妾非妾卽妻亦無妻妾相竊之理蓋巫臣之行有其妻則夏姬當爲妾也作序似在左氏之後其說皆附合左氏爲之而不省其不倫也

總聞曰姜氏弋氏庸氏皆當時著姓當是國君微行以采茹爲辭約諸女之中意者期諸某所要之某所𨿽爲勢力所逼而親黨爲榮故送者無他辭

鶉之奔奔

一章

鶉之奔奔鵲之疆疆

鶉今鵪鶉鵲今鵶鵲方春求接之時當是國君以此人而尊諸嬪禦之上故有不平之辭

人之無良我以爲兄

二章

鵲之疆疆鶉之奔奔人之無良我以爲君

兄長也君主也無良而我以長以主事之不堪之辭聞音曰疆居良切兄虛王切

總聞曰此是女禦之憤辭恐是桑中所然者申叔跪所謂屈巫有三軍之懼而又有桑中之喜謂與夏姬謀合也斯人主內政宜人情之不服也

定之方中

一章

定之方中作於楚宮揆之以日作於楚室樹之榛栗椅桐梓漆爰伐琴瑟

定營室也方中爲小雪候正農隙之時古人舉事常儲後利不責近效此六木𨿽良而難長蘇氏所謂栽種成陰十年後倉皇求買萬金無六木不獨中琴瑟但以琴瑟爲先

二章

升彼虛矣以望楚矣望楚與堂景山與京降觀於桑卜云其吉終焉允臧

徙居在楚丘故皆以楚爲辭

三章

靈雨旣零命彼倌人星言夙駕說於桑田

植桑貴土潤地蘓上卜者卜雨也此靈雨者應允臧也所以適田觀植桑地

匪直也人秉心塞淵騋牝三千

舊說秉心塞淵然後能騋牝三千又引思無邪然後能斯馬斯䢐尋詩文勢自可見言衛文匪直如此之人也秉心如此治國如此人初以衛文覆亡之餘不無相輕之心至是始知非凡也他說引禮能盡其性則能盡人之性盡人之性則能盡物之性理則甚深而無與於此詩也

聞音曰虛丘呂切京居良切田地因切淵一均切千倉新反

聞迹曰堂京桑虛景山皆地名桑堂父在常山景山在澶州京在河南虛杜氏在宋未詳其都楚丘在澶州衛南縣

聞物曰其木凡七種於桑爲詳蓋切於諸木聞事曰左氏元年革車三十乘季年乃三百乘杜氏季年在僖二十五年以文公滅邢之歳爲十倍之時不必如此元年孟次年仲又次年季

總聞曰魯閔二年十二月衛亾戴公立廬漕一年而亡僖元年冬文公立二年春城楚丘冬遷楚丘正營室方中之時經畫營建𨿽迫遽如此然觀星揆日考卜亦不鹵莽滅裂有才有志者自不同也

蝃蝀

一章

蝃蝀在東莫之敢指

蝃蝀今馬影多在東爲西日所射乃成當是送女之時所見今人猶言不可指指則手生腫也

女子有行逺父母兄弟

二章

朝隮於西崇朝其雨女子有行逺兄弟父母

朝寅卯間也云升崇朝己午間也雨降従旦至食時爲崇朝晚晴則虹見正五六月時雨不必拘此偶此日所見也

三章

乃如之人也懷昬姻也大無信也不知命也

此人思昬太急而不知春之己過時之不可違男家無信失約故逾期女家不知命𨿽逾期必欲成禮可見古制己亡也

聞音曰弟待禮切母滿補切

總聞曰男女之判合皆系命以命責之理之正也舊說不得尊者之命或又舉詩凡七及命皆謂尊者所使不必如此大率詩發於眾情出於眾辭難拘以定律也

相鼠

一章

相鼠有皮人而無儀

鼠穴防之總名也一種見人則交其前足而拱謂之禮鼠亦謂之拱鼠相或爲拱字變韓氏所謂禮鼠拱而立者也

人而無儀不死何爲

二章

相鼠有齒人而無止人而無止不死何俟

三章

相鼠有體人而無禮人而無禮胡不遄死

聞音曰爲於嬀切開元凡經文皆作譌說文譌以爲得聲今爲皆省文孔氏以譌作訛而楚辭爲葉波羅則音訛亦是兩讀皆可若此儀當牛何切

總聞曰當是在上而遇下無狀故有不樂生之心非詛其人速死也惡之欲其死聖人以惑處之豈肯存以爲訓也

幹旄

一章

孑孑幹旄在浚之郊素絲紕之良馬四之彼姝者子何以畀之

當是國君出野親迎其禮如此受迎者他時將何贊助以爲報也

二章

孑孑幹旟在浚之都素絲組之良馬五之彼姝者子何以予之

三章

孑孑幹旌在浚之城素絲祝之良馬六之彼姝者子何以告之

聞音曰紕符至切予弋渚切告姑沃切

聞迹曰浚當是浚儀衛文初徙在楚丘或親迎至浚儀未可知後魏並衛始自安邑徙浚儀當是在衛已爲重地

總聞曰气象似是文公也文公大布之衣大帛之冠史稱身自勞與下同苦不應事此人情旣翕物態自更國力事體如騋牝三千尙可集其他餘事也

載馳

一章

載馳載驅歸唁衛侯驅馬悠悠言至於漕大夫跋涉我心則憂

二章

旣不我嘉不能旋反視爾不臧我思不逺旣不我嘉不能旋濟視爾不臧我思不悶

此當是旣行至漕爲人所阻不能進復濟漕而返也不能旋濟不能旋返言猶徘徊未卽歸也視爾不臧言許人之意不善也我思不逺言我所懷不能及逺至近而止也我思不悶言我所懷不能施庇言親戚暴露也

三章

陟彼阿丘言采其蝱女子善懷亦各有行

蝱有數種有木蝱有飛蝱木蝱治目痛盲傷淚出飛蝱治胸腹咽喉結塞皆憂苦之疾采此欲療之也

許人尢之眾穉且狂

穉也狂也許人尢之辭也以夫人爲穉不練事狂不識事言狄衛勢如此豈可歸也

四章

我行其野芃芃其麥控於大邦誰因誰極

此行當是暮春去衛亡數月控於大邦當是已知宋齊相救助但不知何所由何所至欲審其本末終始稍寛心也

五章

大夫君子無我有尢百爾所思不如我所之

前後稱大夫皆従行者也未達而旋歸爾思思在許懷安也我所之在衛懷義也所以咎許人之尢者也

聞音曰驅袪尢切漕䢐侯切反【闕】

切行戶郎切麥訖力切尢於其切易凡四一葉疑一葉之兩葉災災將黎切亦同葉此不無葉袪尢之屬

聞物曰蝱不必作莔去古旣逺苟就文可通何必更易必不得已當委曲周遮今從蝱不用徐氏之說毛氏不攺字直以爲貝母若莔烏得爲貝母也

總聞曰齊所以救衛所以立文公以齊子之故也宋所以救衛所以立戴公亦以齊子之故也許夫人旣與齊子戴公文公宋夫人皆爲宣姜所出嫁宋者如此嫁許者獨不能如此所以懷憂慊也許夫人之意自度力不能以如宋必恥於不及宋女兄弟必有相爭相嫉之釁則宋許之不睦由玆以起此許人所以尢其歸唁而勒其旋返也爲許謀者必盧事深畏患切之人細推可見也

衛風

淇奧

一章

瞻彼淇奧緑竹猗猗

淇竹北方多稱之漢武帝斬淇園之竹塞決河冦恂伐竹淇川治矢百餘萬毛氏以奧爲隈鄭氏亦不以爲津源張氏以奧爲水所謂流入於淇者酈氏卽泉源之水是也

有匪君子如切如瑳如琢如磨瑟兮僴兮赫兮咺兮子貢曰貧而無諂富而無驕何如孔子曰可也未若貧而樂富而好禮子貢曰切瑳琢磨其斯之謂與孔子曰始可與言詩也告諸往而知來者蘇氏瑳者切之至也磨者琢之詳也貧而無謟富而無驕所謂可也貧而樂富而好禮則賢於彼二言矣自是以上見可而不止則必有所至此說良是瑟僴光采之小也赫咺光采之大也此亦加功而有進也

有匪君子終不可諼兮

言淇水奧緑竹之下有人如此一物不足以盡又再三假物稱之前後稱如凡十而獨竹不言如者以竹爲主竹卽人也

二章

瞻彼淇奧緑竹靑靑有匪君子充耳琇瑩防弁如星瑟兮僴兮赫兮咺兮有匪君子終不可諼兮

三章

瞻彼淇奧緑竹如簀有匪君子如金如錫如圭如璧寛兮綽兮猗重較兮善戲謔兮不爲虐兮

毛氏緑王芻今菉蓐艸也竹篇築今菉竹也鄭氏今淇川無復有竹惟王芻篇艸不異毛興鄭氏不従班氏範氏之竹而從毛氏鄭氏之王芻篇艸亦見其狹也政使其人似王芻篇艸何言爲美也

聞音曰猗烏何切諼況逺切瑩於平切簀則歷切較古嶽切

總聞曰度其人淸修裕使人愈久而愈不忘也切磋琢磨言其鞸琫容刀之屬以玉爲飾者也充耳防弁言首服也重較言車乘也周旋讚詠言其甚可愛也

考槃

一章

考槃在澗碩人之寛獨寐寤言永矢弗諼

碩人卽後碩人皆婦人也受尊者所鄙棄攜承槃而在幽壤有自傷之意不敢冇不平之辭寛從莧細角山羊性緩亦作寛音三章皆舉物寛與獸爲伍也薖與艸爲儔也軸與車相守同處也言婦人棄置幽獨之狀也陳氏所謂魂逾佚而不返形枯槁而獨居又謂忽寢寐而夢想惕寐覺而無見者也連篇皆稱碩人不應如此大異一爲賢者一爲夫人也

二章

考槃在阿碩人之薖獨寐寤歌永矢弗過

三章

考槃在陸碩人之軸獨寐寤宿永矢弗告

婦人𨿽有望情亦有厚意當是國君嬪禦相嫉相問至此弗諼不忘其舊好也弗過不以爲深愆也弗告不以告君而害爾也矢指天爲誓亦慮妬者見疑或聞者弗信也鄭氏旣以爲窮處之賢人則以爲永永不過君之朝永不告君以善太忍於君臣之間尙安得爲賢者也今以爲婦人旣處以賢亦従於厚𨿽未必如此亦不戾聖人忠厚之本意也

聞音曰澗居賢切寛區權切諼況元切過古禾切告姑沃切

聞用曰考槃器也周有壽槃類此

總聞曰當是國君之賢女與鄰邦爲配耦者道不同志不合故遭棄也其詳見下詩

碩人

一章

碩人其頎衣錦褧衣齊侯之子衛侯之妻東宮之妹邢侯之姨譚公維私

毛氏以私爲姊妹之夫上文妻之姊妹曰姨則次及姊妹之夫亦順

二章

手如柔荑膚如凝脂領如蝤蠐齒如瓠犀螓首蛾眉巧笑倩兮美目盼兮

子夏舉此詩多素以爲絢兮一句恐是他詩亦有巧笑美目兩句而繼以素以爲絢今不存也孔子子夏問答與此不類彊合此詩恐涉牽彊也

三章

碩人敖敖說於農郊四牡有驕朱幩鑣鑣翟茀以朝大夫夙退無使君勞

暮春親蠶之時旣事而朝君又勉其臣蚤退恐君有勞此愛君之情也當是其君厭政事溺燕私欲以此稍中其欲少求自安也

四章

河水洋洋北流活活施罛濊濊鱣鮪發發葭菼揭揭庶姜孽孽庶士有朅

詠河之水河之物而思歸齊不安於衛也庶姜庶士齊人來迎者也當是盛夏之時當時不見歸齊恐是所望如此

聞音曰活古濶切盼匹見切濊呼活切發補末切聞字曰詩語作盼毛氏許氏陸氏作盼又有作眄恐作従目従分是言分目也古字參差極多傍意稍通卽可従

聞迹曰北流河也書河自西而南自南而東自東而北自北爲逆河入海孔氏海渤海也自漢而後始轉北流爲東流蘇氏有北流赴海復禹舊迹之勢元祐間以此爲喜殆勢順也

總聞曰碩人寛大之气象可見前永矢者皆是及嬪禦之辭誓不見娟相忌誓不以見害爲過且誓不以陰私爲言而此詩又於君之情如此然其心終欲善歸而脫祻也古者婦人失愛於國君者則有本邦可歸後世居尊而弛情者幸則再見不幸則終殞如長門陳后所謂願賜問而自進得尙君之玉音也

氓

一章

氓之蚩蚩

此非氓乃士也下章多言士言氓者斥之辭也以蚩蚩之語可見

抱布貿絲匪來貿絲來卽我謀送子涉淇至於頓丘匪我愆期子無良媒將子無怒秋以爲期

皆婦人歷數之辭也此言初謀合之時當是其夫卽欲合其妻以無媒爲辭恐以竊合獲罪𨿽非時猶有所憚是時仲春之制恐已漸廢

二章

乘彼垝垣以望復闗不見復闗泣涕漣漣旣見復關載笑載言爾卜爾筮體無咎言以爾車來以我賄遷此言及期來歸之時泣涕憂其夫失約也笑言喜其夫如期也恐是其夫規其妻之財故誘成此事車來賄遷可見

三章

桑之未落其葉沃若於嗟鳩兮無食桑甚於嗟女兮無與士耽士之耽兮猶可說也女之耽兮不可說也此言初謀合之時旁觀亦有不可之意其辭婉委周悉當是有識有慮者也

四章

桑之落矣其黃而隕自我䢐爾三歳食貧淇水湯湯漸車帷裳女也不爽士貳其行士也罔極二三其徳此言旣歸不相諧之事桑沃當是其謀以夏時桑隕當是其歸以秋時無食至三年言窶甚涉水至漸帷言勞甚我𨿽受苦如此初無爽意爾之貳心將何時而已自二至三言有增也

五章

三歲爲婦靡室勞矣夙興夜寐靡有朝矣言旣遂矣至於暴矣兄弟不知咥其笑矣靜言思之躬自悼矣此言施勞報苦之事靡室勞者言無有室家似我勞也靡有朝者言不待朝而起幹家也三年言甚久也女漸遂意則以暴見加所以自傷取笑於人也

六章

及爾偕老老使我怨淇則有岸隰則有畔總角之宴言笑宴宴信誓旦旦不思其反反是不思亦已焉哉此言自締髮初立誓今墜言之事淇隰成昏之所當是夫家在淇隰之間猶有望其反思不爾則永已欲訣未訣之辭也

聞音曰謀謨杯切丘禧奇切闗圭切葚知林切耽持林切隕於盆切爽師莊切行戶郎切反孚絢切哉將黎切

聞訓曰蚩蚩毛氏惇厚也許氏防也丁氏癡也下文行迹似非惇厚亦非癡愚所爲當従防山中人亦謂蝱爲蚩

聞迹曰頓丘在淇水南淇隰皆在懷縣西南垝垣復闗亦當是地名

聞事曰抱布謂抱衾也所貿止絲非布也絲布不同時鄭氏季春始蠶孟夏賣絲良是

總聞曰此婦人之合𨿽非正然猶求媒𨿽犯禮然猶記善言恐其咥笑者卽向之於嗟者也失行之婦人如此可湣而不可絕況其終有悔辭此聖人所以存之大率聖人所存多近厚者也

竹竿

一章

籊籊竹竿以釣於淇豈不爾思逺莫致之

今人寓物適意泛舟垂綸亦其常情前人多見於吟詠之間古詩釣竿何珊珊魚尾何簁簁籊籊珊珊皆釣竿聲也

二章

泉源在左淇水在右女子有行逺父母兄弟

三章

淇水在右泉源在左巧笑之瑳佩玉之儺

去舟泉源左淇右回舟泉源右淇左巧笑佩玉皆思父母兄弟也

四章

淇水滺滺檜楫松舟駕言出遊以寫我憂

不必車言駕舟亦得言駕今猶謂之駕船

聞音曰右羽軌切母滿罪切瑳亡可切儺乃可切聞用曰衛地必多松柏之屬檜亦松栢類也屈氏祖之美要眇兮宜修沛吾乘兮桂舟又蓀橈兮蘭旌桂櫂兮蘭枻不惟古者水陸之產皆茂於後世而舟楫止濟不通非若後世萬斛千夫也故能以芳木爲之自屈氏以下皆寓虛辭爲美談非實然也

總聞曰此去家歸人猶在衛故不離淇水也舉目不見舉足難至𨿽近亦以爲逺所謂寸步千里前人亦常見吟詠之間

芄蘭

一章

芄蘭之支

芄蘭言童子之狀如蘭薄弱也

童子佩觿𨿽則佩觿能不我知

觿角錐文事也童子未可鐵恐有所傷故角亦從金長則金錐所以畫簡也今𨿽有文具而無所知言防騃

容兮遂兮垂帶悸兮

容當以遂爲美今悸是防而不能爲容也

二章

芄蘭之葉童子佩韘𨿽則佩韘能不我甲容兮遂兮垂帶悸兮

韘指沓今包指武事也𨿽有武具而不能柳下楊氏驅蒸民而入甲

聞物曰芄蘭蘿摩也東人呼爲白環北人又爲雀瓢藤生籬落間俗傳去家千里莫食蘿摩枸杞此是

總聞曰此貴家飾童子而不知其不可勝也

河廣

一章

誰謂河廣一葦杭之誰謂宋遠跂予望之

以葦爲栰今河上猶用此

二章

誰謂河廣曽不容刀誰謂宋逺曽不崇期

聞音曰望武方切

聞字曰杭航也刀舠也古字或從簡後字漸增正

總聞曰此宋人而僑衛地者也欲歸必有嫌而不可歸

伯兮

一章

伯兮朅兮邦之桀兮伯也執殳爲王前驅

當是衛人従王伐鄭在魯桓五年以詩爲王前驅可見

二章

自伯之東首如飛蓬豈無膏沐誰適爲容

三章

其雨其雨杲杲出口願言思伯甘心首疾

雨固阻行未至宜也旣晴尙復未至所以憂疑

四章

焉得諼艸言樹之背願言思伯使我心痗

聞訓曰言辭也

聞迹曰鄭在衛東故曰之東

聞人曰伯君子字也執殳旅賁之流當是衛王者在役兵之中稍近故夫有字妻有膏沭又曰邦桀所謂虎賁也

總聞曰蓬至秋則根脫遇風則亂飛萱艸盛夏則吐花深夏則凋伐鄭之役在秋故皆舉秋物寄意背樹而立嘆美艸之已萎不可復榮恐君子萬一不幸也當是已知王敗績潘氏彼詩人之攸嘆従願言而心痗榮華其始茂良人忽以捐背蓋得本意忘憂艸萱堂之類皆因舊說而生

有狐

一章

有狐綏綏在彼淇梁

狐短狐也野狐多穴古樹深冢今與水相附知非野狐

心之憂矣之子無裳

渡水防此者以物蔽影今無衣裳此物可施毒也

二章

有狐綏綏在彼淇厲心之憂矣之子無帶

三章

有狐綏綏在彼淇側心之憂矣之子無服

聞音曰帶丁計切服蒲北切

聞訓曰綏綏安行貌

聞物曰或謂南方有此北方無之詩謂爲蜮春秋謂有蜮皆此物也俗傳四月上弩六月下弩秋而有之異也然則不獨南有此

總聞曰之子婦人也至無裳無帶無服民窮可見

木瓜

一章

投我以木瓜報之以瓊琚匪報也永以爲好也

二章

投我以木桃報之以瓊瑤匪報也永以爲好也

三章

投我以木李報之以瓊玖匪報也永以爲好也

聞音曰瓜攻乎切報愽冒切玖舉裏切

總聞曰瓜桃李𨿽易得而皆可食之物瓊琚瑤玖𨿽甚而止可玩之具我所得皆實用所報皆虛美以此推之不足以報也古謂黃金珠玉饑不可食寒不可衣

詩總聞卷三﹤經部﹐詩類﹐詩總聞﹥

欽定四庫全書

詩總聞卷四

宋王質撰

王風

黍離

一章

彼黍離離彼稷之苗行邁靡靡中心搖搖知我者謂我心憂不知我者謂我何求悠悠蒼天此何人哉

二章

彼黍離離彼稷之穗行邁靡靡中心如醉知我者謂我心憂不知我者謂我何求悠悠蒼天此何人哉

三章

彼黍離離彼稷之實行邁靡靡中心如噎知我者謂我心憂不知我者謂我何求悠悠蒼天此何人哉

聞音曰天鐡因切噎益悉切說文以壹得聲

總聞曰後人用此意極多自苗至穗自穗至實度及半載不應行役無故淹畱至此當是東周懷忠抱義之士來陳秦庭以奉今主歸舊都爲意或以尊王室制諸侯爲辭往往有怪其久畱不去者也徒隠憂難明告以不知者爲何人言此等人非我輩人也

君子於役

一章

君子於役不知其期曷至哉雞棲於塒日之夕矣羊牛下來君子於役如之何勿思

二章

君子於役不日不月曷其有佸雞棲於桀日之夕矣牛羊下括君子於役苟無饑渴

雞牛羊皆在郊所豢者也今田野人家向暮多如此班氏日晻晻其將暮覩牛羊之下來寤怨曠之傷情哀詩人之嘆時

聞音曰哉將黎切塒辰之切來陵之切思新賫切渴巨列切

總聞曰當是在郊之民以役適逺而其妻於日暮之時約雞歸棲呼牛羊來下故興懷也大率此時最難爲別懷婦人尢甚

君子陽陽

一章

君子陽陽

君子婦人之夫也當是婦人之辭

左執簧右招我由房其樂只且

二章

君子陶陶左執翿右招我由敖其樂只且

房敖皆地名當是招其妻從房從敖而往也此言不安其所旣去則樂陽陽酒色也陶陶酒意也以酒銷憂夫婦相爲樂也

聞音曰只且嘆辭以且相葉

聞迹曰房在汝南敖在滎陽房國見左氏楚遷房於荊敖卽搏獸於敖之敖

總聞曰大率舊說多以伶官爲賢者君子之地夫賢者君子亷恥乃其本節安肯苟求食而爲此流也當是以簧翿之故不特誤以婦人之夫爲君子而又誤以地名之房爲房中樂也語意亦於房中不順

揚之水

一章

揚之水不流束薪彼其之子不與我戍申懷哉懷哉曷月予還歸哉

揚水能流物而不能爲我流束薪束楚束蒲以濟我家也

二章

揚之水不流束楚彼其之子不與我戍甫懷哉懷哉曷月予還歸哉

三章

揚之水不流束蒲彼其之子不與我成許懷哉懷哉曷月予還歸哉

當是役夫逺戍而恨其家薪芻之不充憫其妻貧苦之獨處願與之同戍而有所不可則逆計月以數歸期也

聞音曰懷胡隈切葉歸不用哉葉蒲滂古切聞迹曰揚水自晉州洪洞縣注河周北接晉西接鄭後晉鄭詩揚之水皆此水也申今申州甫今汴州許今許州皆周近地

總聞曰詩有三揚之水三羔裘兩黃鳥兩谷風非相祖述也有此曲名故相傳爲之如樂府一種名而多種辭辭𨿽不同而聲則同也今諸曲亦然

中谷有蓷

一章

中谷有蓷暵其幹矣

所稱遇人謂夫也此當是婦人之辭

有女仳離嘅其嘆矣嘅其嘆矣遇人之艱難矣

蓷益母艸也可作瑩靣之藥婦人所珍而山野甚易致夫婦旣無食不能相有而相捨指此物以寄意也端午采良佳其幹當是夏時

二章

中谷有蓷暵其修矣有女仳離條其歗矣條其歗矣遇人之不淑矣

三章

中谷有蓷暵其濕矣冇女仳離啜其泣矣啜其泣矣何嗟及矣

當是旣幹不可復生而雨澤乃有沾濡𨿽稍潤亦無及也

聞音曰嘆他幹切修式竹切莊子翛然而往翛然而來亦此切歗息六切

聞物曰益母艸在野甚多最能任酷烈日愈烈色愈鮮此幹則禾稼可知也

總聞曰嘗見旱歳道塗夫婦相攜相別有不忍之情於男女亦然此事自古有之初嘅嘆吐气之微也次條歗吐气之猛也次啜泣吐聲而又吐淚也此分攜之時也所見亦然今古𨿽異人情不逺也

兔爰

一章

有兔爰爰雉離於羅

兔兔絲也亦作菟絲羅罝也菟艸之中置羅置罦置罿雉墮其中也爰延引也

我生之初尙無爲我生之後逢此百罹尙寐無吪

二章

有兔爰爰雉離於罦我生之初尙無造我生之後逢此百憂尙寐無覺

三章

有兔爰爰雉離於罿我生之初尙無庸我生之後逢此百凶尙寐無聰

言防時尙未爲未造未庸言未有徵役也長時乃爲丁壯役少猶可勉役多則何堪不如死也百多也寐不動不醒不聞所謂長夜也

聞音曰爲吾禾切罹良何切罦步廟切造在敖切憂一笑切覺古孝切左氏齊歌曰魯人之臯數年不覺使我髙蹈惟其儒書以爲二國憂臯居號切覺古孝切則是憂覺古蓋常用之也罿昌鐘切

總聞曰舊說兔爰緩意雉離急意又以緩有所聽縦也急有所躁蹙也後多祖之以爲物有幸不幸也人情無緩兔急雉之理兔至輕捷亦無従容之意雉至卑飛可無躁蹙之意今以兔爲兔絲不惟有所本而人情物態不甚抵捂可以粗通也

葛藟

一章

緜緜葛藟在河之滸終逺兄弟謂他人父謂他人父亦莫我顧

此人當是居河之湄者也感葛藟而思身世謂葛藟尙不斷我與本宗絕所生稱他人作所生不如葛藟也

二章

緜緜葛藟在河之涘終逺兄弟謂他人母謂他人母亦莫我有

三章

緜緜葛藟在河之漘終逺兄弟謂他人昆謂他人昆亦莫我聞

聞音曰父方知切顧果五切涘羽已切母滿罪切有羽軌切

總聞曰皆以兄弟爲辭當是爲不友之兄弟所隔而不得安處者也或棄而與他人或出而繼旁族終不若所天之愛此眞情也今人或如此以異姓之子爲子以同姓之子爲子多始末有參差故有歸姓歸宗不幸至冇流落死亡者此人蓋有此恨也

采葛

一章

彼采葛兮一日不見如三月兮

艸木可采當是春夏之時

二章

彼采蕭兮一日不見如三秋兮

三章

彼采艾兮一日不見如三歳兮

聞音曰葛居謁切蕭疏鳩切艾魚刈切今皆作牛蓋切古不用此

總聞曰當是同志在野之人獨適而不與俱故有此辭言我采此物想彼亦采此物但不同采爾

大車

一章

大車檻檻毳衣如菼

婦人見貴人聲勢被服之盛私心慕之此必微時深有相涉盛時不敢復論似有望意以其相忘也

豈不爾思畏子不敢

二章

大車啍啍毳衣如璊豈不爾思畏子不奔

三章

谷則異室死則同穴謂予不信有如皦日

生異室死同穴言此生永不可同也俟其死則從之也

聞音曰檻故覽切菼吐敢切啍他惇切穴戶橘切

總聞曰此婦人謂其同輩之辭同輩以爲未必能也故指日爲誓也

丘中有麻

一章

丘中有麻彼畱子嗟彼畱子嗟將其來施施

二章

丘中有麥彼畱子國彼畱子國將其來食

三章

丘中有李彼畱之子彼畱之子貽我佩玖

彼所畱之子可嗟嘆可疑惑卒章嗟嘆疑惑不足盡其情故不言此當是避難之人爲在野之家所匿以佩玖報之言其恩可長感也

聞音曰古施字作頓伺候之辭時遮切葉嗟國字與或字互用疑惑之辭胡骨切葉麥古蜮字又作蟈蟈音又作域明國或相通也周穆公鼎國作或

聞人曰毛氏畱氏也子嗟子國字也子國子嗟之父徧考止有衛大夫畱封人不見有畱子嗟畱子國

總聞曰當時先王之澤未絕田野尙有義士

鄭風

緇衣

一章

緇衣之宜兮敝予又【止】攺爲兮適子之館兮還予授【止】子之粲兮

緇衣卿士之服當是在外入爲卿士在都者相與爲禮緇衣且宜且好且席尙以爲敝欲有所更甚欲其美也旣適館又授粲惟恐其禮之不周也

二章

緇衣之好兮敝予又【止】攺造兮適子之館兮還予授【止】子之粲兮

三章

緇衣之席兮敝予又【止】攺作兮適子之館兮還予授【止】子之粲兮

聞音曰席祥龠切

聞句曰敝予又止還予授止舊四句今爲六句

總聞曰好賢如緇衣惡惡如巷伯古稱緇衣止爲好賢尋詩不見有他意大率先儒雜記引詩多隨意隨事不皆葉其本防此所引二詩略合

將仲子

一章

將仲子兮無逾我裏無折我樹豈敢愛之畏我父母仲可懷也父母之言亦可畏也

當是仲氏逞橫婉爲辭以拒之非敢有愛而父母在上已不敢專弟𨿽可念恐父母有責吾兄弟皆可畏也言不特吾得罪汝亦得罪次以兄爲辭次以人爲辭皆拒之辭也

二章

將仲子兮無逾我墻無折我樹桑豈敢愛之畏我諸兄仲可懷也諸兄之言亦可畏也

三章

將仲子兮無逾我園無折我樹檀豈敢愛之畏人之多言仲可懷也人之多言亦可畏也

聞音曰母滿補切懷胡隈切畏於非切兄虛王切檀徒沿切

總聞曰鄭氏所引武姜暱叔段欲立爲太子不遂請制請京又將啟以成亂城頴蓋由此也尋詩乃以父母不欲爲辭此事蓋生於姜氏成於姜氏皆其本謀故太叔以至如此安得借以爲辭拒之畏我父母恐是畏諸父母或是畏我諸母必有一誤

叔於田

一章

叔於田巷無居人豈無居人不如叔也洵美且仁

二章

叔於狩巷無飲酒豈無飲酒不如叔也泃美且好

三章

叔適野巷無服馬豈無服馬不如叔也洵美且武叔往而人皆從市爲之空蓋可觀也

聞音曰田地因切狩始九切好許厚切野上與切

總聞曰仁也好和也武毅也三者人之所歸太叔段何以當之當是其徒誇爲之辭

大叔於田

一章

叔於田乘乘馬執轡如組兩驂如舞叔在藪火烈具舉襢裼暴虎獻於公所將叔無狃戒其傷女

藪葭葦之地也用火所以發獸也如今野燒韓氏陸渾火詩可見

二章

叔於田乘乘黃兩服上襄兩驂鴈行叔在藪火烈具揚叔善射忌又良禦忌抑磬控忌抑縦送忌

三章

叔於田乘乘鴇兩服齊首兩驂如手叔在藪火烈具阜叔馬慢忌叔發罕忌抑釋棚忌抑鬯弓忌

一章發獸得虎卽止此校獵之常制鷹犬得兔卽休鷹犬戈矢得虎卽息戈矢二章騁伎不以從獸爲事也三章畢事初馬緩矢稀次矢覆弓弢將還歸也聞音曰馬滿補切行戶郎切禦魚駕切鴇補苟切阜符有切弓姑宏切

聞物曰鴇當是馬名鴇似鴈有行列似豹有斑文故謂之鴇豹如師子花之類也

總聞曰公子呂所謂請除之無生民心子封所謂可矣厚將得眾尋詩若有此理

淸人

一章

淸人在彭駟介旁旁二矛重英河上乎翺翔

臨河名淸者甚多河淸臨淸淸河淸池淸陽酈氏以淸陽亭卽故淸人城引此詩淸人在彭當是此地徵調者分而在彭在消在軸毛氏以爲河上地髙克邑左氏衛侯宮喜盟於彭水之上衛鄭相近彭或是此

二章

淸人在消駟介麃麃二矛重喬河上乎逍遙

三章

淸人在軸駟介陶陶左旋右抽中軍作好

左旋旋鞚多用左手右抽抽矢多用右手此章爲中軍則前二章爲前後軍也

聞音曰彭普郎切英於良切陶徒報切好呼報切孫氏抽土刀切本掐借用作抽掐亦抽也審爾則好旁紐作蒿爲正但軸字未詳所以不能如前二章也

總聞曰當是軍士有戰心而或抑之不能有所逞左氏魯閔二年所引序皆祖之而增辭甚衍細考春秋所書鄭棄其師十二月狄入衛是月鄭有棄師之告此必衛告急於其鄰髙克實任此行而文公不欲故陷髙克於難存之地也尋詩軍容士气可見髙克之心亦可見三軍之意序所謂好利不顧君杜氏従之似或未然故書鄭者非髙克棄師實鄭棄師也據傳宋桓逆衛遺民於河立戴公以廬於漕齊桓使公子帥甲乘以戍漕𨿽未必衛告鄭或是宋齊告鄭鄭文不同此舉故宋齊獨爲之也

羔裘

一章

羔裘如濡洵直且侯彼其之子舎命不渝

此衣羔裘者信矢直而且中侯也其武而有力也言彼朝服而従事武技彼衣是服者處危而不變主正而不傾與服相稱而不如此也

二章

羔裘豹飾孔武有力彼其之子邦之司直

羔裘而飾以皮其狀可見

三章

羔裘晏兮三英粲兮彼其之子邦之彥兮

晏晚也三心星也詩以三爲心星形象數也英心星之光華言衣羔裘自早而至晚心星有光豪意未止彼衣是服者但見其美而不如此之麤縦也

聞音曰侯洪故切彥魚肝切

聞用曰羔裘加緇衣則爲諸侯之朝服單羔裘則爲卿大夫之朝服狐裘加黃衣則爲諸侯之祭服單狐裘則爲卿大夫之祭服麑裘加素衣則爲諸侯之喪服單麑裘則爲卿大夫之喪服此羔裘卿大夫之朝服也

總聞曰羔裘與羔羊其服相肖而治亂賢否之气象不同

遵大路

一章

遵大路兮摻執子之袪兮無我惡兮不寁故也

執袪畱之切執手畱之愈切其人決去旣已堅苦挽必不樂畱者亦不敢取必但願其不速姑小駐以敍久要也

二章

遵大路兮摻執子之手兮無我魗兮不寁好也

聞音曰袪起據切惡烏路切魗齒九切好許厚切魗今不樂者猶作此狀

總聞曰當是同志相善有不安而他之者以故以好攬之大路非以他譴而避必以正理者也故顯行而無畏憚

女曰雞鳴

一章

女曰雞鳴士曰昧旦子興視夜明星有爛

當是君子與朋友有約夫婦相警以曉恐失期也大率此詩婦人爲主辭故子興視夜以下皆婦人之辭士女問答相應起辭也亦婦人之辭也

將翺將翔弋鳬與鴈

所適必遵河或度河故以弋鳬鴈爲辭此鴈或是春自南歸北或是秋自北趣南鴈隨陰陽不以中國爲居比及秋則已寒今夜興星爛似是春時可以早出也

二章

弋言加之與子宜之宜言飲酒與子偕老琴瑟在禦莫不靜好

弋而得鳬鴈又增加之以多爲貴也言賔客饜飫之餘則我與子宜飲酒作樂言所得不獨宜及友亦當宜及我同享之也所以貴於加之恐不足也

三章

知子之來之雜佩以贈之知子之順之雜佩以問之知子之好之雜佩以報之

婦人警君子行期知其良友不可誤約所以一章連三知言知之審也若知非良必不導君子以曉出相同行爲樂事也所知備爲問遺者勸君子畢行樂約俱來言我已有待子無所慮也

聞音曰加居之切老魯吼切來鄰知切好許厚切順葉問好葉報惟來贈不葉贈當作貽生轉不然則以之爲韻詩多如此

聞用曰古以玉爲佩雜佩者不必以玉他物但有鳴聲者皆可爲佩

總聞曰當是君子喜結客婦人又好客惟恐君子不得良友也亦欲其來以觀其人杜氏送王砯詩自陳剪髻鬟鬻市充杯酒上雲天下亂宜與英俊厚回竊窺數公經綸亦俱有此殆類王珪之妻也

有女同車

一章

有女同車顏如舜華

舜木槿也盛夏已吐花當是此時國人見而喜之辭也

將翺將翔佩玉瓊琚彼美孟姜泃美且都

二章

有女同行顏如舜英將翺將翔佩玉將將彼美孟姜徳音不忘

聞音曰華方無切行戶郎切英於良切將七羊切

總聞曰所見親迎之禮彼美之貌似是與婦成禮而非憚耦辭昏者左氏鄭忽辭齊昏之事甚詳此專拾其說不惟尋詩不見而亦與左氏不合當是因姜姓爲齊女遂以鄭忽附之識者更詳

山有扶蘇

一章

山有扶蘓隰有荷華

扶蘇野蘓也荷華菡萏也扶如言扶疏謂密

不見子都乃見狂且

此婦人適夫家經歷山隰所見當是媒妁姑以美相欺相見乃不如所言怨怒之辭也

二章

山有喬松隰有遊龍不見子充乃見狡童

龍葒艸也遊如言遊放謂散龍當爲蘢省文古鼎彛多従省國爲或鉦爲正銖爲朱祥爲羊有極省者哉爲十帝爲【闕】

聞音曰華方無切且子余切

總聞曰此媒妁之過也今多或如此

萚兮

一章

萚兮萚兮

落葉當是秋時

風其吹女叔兮伯兮倡予和女

萚已槁風又加其勢可見親族當力相扶持尊者爲倡而卑者相和庻幾能免此當是尊者無情卑者有意𨿽有所禱亦有所責之辭

二章

萚兮萚兮風其漂女叔兮伯兮倡予要女

聞音曰和戶圭切老子髙下之相傾長短之相形聲音之相和前後之相隨和葉吹類此漂匹遙切要於遙切

總聞曰或國與家未可知當是有乘微弱而謀傾奪者有識有情動念而力不能獨辦故有求於爲倡者也

狡童

一章

彼狡童兮

狡童卽山有扶蘇所見者也

不與我言兮維子之故使我不能餐兮

與正已者相疏必與比已者相暱此忠於彼者所以不遑食不能息也

二章

彼狡童兮不與我食兮維子之故使我不能息兮

聞音曰餐七宣切

總聞曰鄭忽言行蓋亦近賢不可以成敗論人所謂狡童當有他人當之非謂忽也

褰裳

一章

子惠思我褰裳涉溱

溱出浮石嶺靑衣山洧出潁川陽城山褰裳而涉不待具舟以渡其情必有甚急者尋詩可見

子不我思豈無他人狂童之狂也且

當是鄭人不安狂童欲脫身逺害而外境有相知者以情屬之相知又似不領其情故其辭若甚急而有切責之意也

二章

子惠思我褰裳涉洧子不我思豈無他士狂童之狂也且

總聞曰三詩皆及狂狡之童正文不得其的而他文未可盡信不知在位之君惟復在位之臣不知在家之長惟復在家之鄰有一皆當相逺而利害最迫禍福所系莫若在位之君臣也鄭自昭公之後子亹子儀連弒而子儀號曰鄭子當是初立少年故有子稱及在位十四年而戕於傳瑕亦不攺子號與童頗應其臣如髙伯祭仲傅瑕之徒皆專彊但未見童狀其他皆無見也

丰

一章

子之丰兮俟我乎巷兮

丰親迎者之貌當是壻無可議而主昬者忽有所嫌

悔予不送兮

當是時已至男來迎而主昏者卒有異謀不克成禮後有悔者也

二章

子之昌兮俟我乎堂兮悔予不將兮

三章

衣錦褧衣裳錦褧裳叔兮伯兮駕予與行

四章

裳錦褧裳衣錦褧衣叔兮伯兮駕予與歸

當是主昏以不克成禮而悔他推叔伯以遣送之蓋已慚也

聞音曰丰芳用切巷胡黃切行戶郎切

聞用曰褧檾也枲屬也言以枲爲錦當是士庻之家也

總聞曰與萚兮皆及叔伯二詩必出一家此叔伯者當是宗黨所推眾情所附故事有難處者率以歸之

東門之墠

一章

東門之墠茹藘在阪其室則邇其人甚逺

當是女家男家相鄰室甚近而人甚遙蓋男家頗難之而女家欲成之也

二章

東門之栗有踐家室豈不爾思子不我卽

踐不必言淺欲其履此地也防詩其人甚逺女未就男子不我卽男未就女若奔則不期而遽合何有此辭

聞音曰墠上演切

總聞曰防詩不見奔狀奔當作去聲猶言急投也冒危犯難觸刑越禮皆有所不顧情所逼也𨿽逺且不憚奚況不逺此詩從容悁悒與奔不同蓋謀昏而未諧也女采茜以染采栗以食之際不無所感固非正念然以爲奔則過也

風雨

一章

風雨淒淒雞鳴喈喈

此詩言風雨之狀當是秋時

旣見君子云何不夷

二章

風雨蕭蕭雞鳴膠膠旣見君子云何不瘳

三章

風雨如晦雞鳴不已旣見君子云何不喜

聞音曰喈居奚切瘳憐蕭切晦呼罪切

總聞曰婦於夫多稱君子當是秋時將旦而聞雞此婦人之情所難處者也方有所思而遽見故有興悅愈疾之辭

子衿

一章

靑靑子衿悠悠我心縱我不往子寧不嗣音

此已在位而故人在野者也靑衿野服當是相思而有欲見之意望其來而不肯至者也

二章

靑靑子佩悠悠我思縦我不往子寧不來

三章

挑兮達兮在城闕兮一日不見如三月兮

此從事在都多務不得適野以此寄謝然其不安之情可見

聞音曰佩蒲放切來陵之切達陀悅切

聞訓曰挑達不安貌

總聞曰故人在位而不往見蓋賢者也故人在野而有所慚亦賢者也曹氏靑靑子衿悠悠我心但爲君故沈吟至今正引此詩無爽

之水

一章

之水不流束楚終鮮兄弟維予與女無信人之言人實廷女

此與周之水其辭多同當是同居此水之旁故平常諷道之語多習傳也

二章

之水不流束薪終鮮兄弟維予二人無信人之言人實不信

當是兄弟止二人無他昆爲人所間而不恊者此蓋兄辭

聞音曰女忍與切信斯人切

總聞曰束楚束薪亦與周之水同意吾家之薪烝非水所流而與之惟兄弟輸筋力然後可致也何可信人言以替家事乎度其家甚窶所仰甚寡故其辭尢哀也

出其東門

一章

出其東門有女如雲𨿽則如雲匪我思存縞衣綦巾聊樂我員

二章

出其闉闍有女如荼𨿽則如荼匪我思且縞衣茹藘聊可與娛

𨿽遊女如雲之盛如荼之密皆非所思知其有所主也惟縞衣而綦巾縞衣而茹藘者可與通歡縞衣婦喪夫者也綦蒼艾色茹藘絳色以色包首出遊不肯全縞男見此動念知其無所主者也

聞音曰闍東徒切且叢租切存也

總聞曰此婦人不純喪服且居喪而出遊男子之無似者所動心也出其東門東門之墠者言東門蓋其國都湊集冶樂之地茜艸必此方所多有故亦連及之

野有蔓艸

一章

野有蔓艸零露漙兮

當是深夜之時男女偶相遇者也

有美一人淸婉兮邂逅相遇適我願兮

二章

野有蔓艸零露瀼瀼有美一人婉如淸邂逅相遇與子偕臧

𨿽有情合亦欲以禮成也蓋有慚心欲蓋外議也聞音曰漙土兗切願五逺切

聞字曰漙或作�不必後用作團亦得所謂庭前有白露暗滿菊花團團包裹也言露多也此漙亦是此意

聞訓曰如音訓皆作而古字多用此春秋星隕而雨毛氏君子偕老淸視淸明也廣而額角丰滿也此淸眉目之間皆毛氏訓而防異今従前說

總聞曰大率始無恥而終有慚聖人多憐之凡存諸詩皆非斥絕者也

溱洧

一章

溱與洧方渙渙兮士與女方秉蕳兮女曰觀乎士曰旣且且往觀乎洧之外洵訏且樂惟士與女伊其相謔贈之以芍藥

女情有所迫男心有所憚故再督而始従

二章

溱與洧瀏其淸矣士與女殷其盈矣女曰觀乎士曰旣且且往觀乎洧之外洵訏且樂惟士與女伊其將謔贈之以芍藥

舊說椒滋陽者也故女贈男以椒芍藥滋血者也故男贈女以芍藥𨿽不害爲過用意然揆以人情未必如此相遇相謔之際正世俗所謂奔路者也安得更有所擇

聞音曰渙乎元切蕳居賢切且叢租切

聞迹曰溱通作潧水經潧水卽溱也許氏酈氏皆引此詩溱與洧者也左氏龍鬭鄭時門之水洧淵時門鄭南門也今洧水自鄭城西北入而東南流逕鄭南城之南門蓋洧占鄭都城內外爲多故此言洧亦多洧之內則城內而洧之外則城外也

總聞曰士始以辭拒女卒以情從女士過輕於女過蓋自女先發端而又督成也鄭氏以爲仲春韓氏以爲上已則季春也鄭俗於此招魂續魂秉蘭艸祓除不祥皆附合此詩气象頗似晚春聚防遊觀之時但不知上已何考

詩總聞卷四﹤經部﹐詩類﹐詩總聞﹥

欽定四庫全書

詩總聞卷五

宋王質撰

齊風

雞鳴

一章

雞旣鳴矣朝旣盈矣匪雞則鳴蒼蠅之聲

非雞鳴乃蠅聲非東眀乃月光所以不安

二章

東方明矣朝旣昌矣匪東方則明月出之光

三章

虫飛薨薨甘與子同夢防且歸矣無庶予子憎

𨿽曉尙以同夢爲美俾趨朝者且歸令人無多以我爾爲憎予斥已也子斥君也言不使其歸則二人皆受多慊也此皆婦人之辭

聞音曰明謨郎切惟皇矣其徳克眀如今音餘皆謨郎故詩韻亦不可盡拘古而廢今也夢莫滕切

總聞曰可見賢妃警戒之意孔氏以爲非雞實鳴乃蠅之聲夫人在君所心常警懼故以蠅聲爲雞鳴蓋謂警懼之心亂其神故雞蠅之聲亂其聴也識者更詳

還

一章

子之還兮遭我乎峱之間兮並驅從兩肩兮揖我謂我儇兮

二章

子之茂兮遭我乎峱之道兮並驅從兩牡兮揖我謂我好兮

三章

子之昌兮遭我乎峱之陽兮並驅從兩狼兮揖我謂我臧兮

肩牡狼皆稱兩者彼亦有之此亦有之也故上皆稱並驅下皆言從兩

聞音曰還旬緣切間居賢切茂莫口切道徒厚切好許厚切

聞迹曰峱山在齊地當是如犬形嶑山山皆取形似

聞人曰以子爲稱以揖爲禮似是士大夫

聞事曰並驅不必同行東西相遇亦曰並並言旁也漢書並音補曠切

總聞曰此中土常態亦不必太誇當是輕儇驕恣之人非嘉士也不若大叔於田將叔無狃戒其傷女此頗有愛主及物之情也

著

一章

俟我於著乎而

君子與婦人成昏相肅之際也

充耳以素乎而尙之以瓊華乎而

二章

俟我於庭乎而充耳以靑乎而尙之以瓊瑩乎而

三章

俟我於堂乎而充耳以黃乎而尙之以瓊英乎而言其服不言其人似鄙其人也或指服爲美或指服爲惡尙餙也言餙卽不足於眞美加餙以外美故知爲鄙辭也

聞音曰著直居切素孫租切華芳無切瑩於平切英於良切

總聞曰當是貴勢耑事服餙稍虧禮文故女子有望辭三進而三見易服乎疑辭而鄙辭此女子必有識者也今東人下流相語皆以而殺聲玩易之意也

東方之日

一章

東方之日兮

東方日出謂寅卯間也東方月出謂十五六間也此男女竊合同邁之日時也

彼姝者子在我室兮在我室兮履我卽兮

二章

東方之月兮彼姝者子在我闥兮在我闥兮履我發兮此男子本誘婦人而來乃若無故而至者佯爲驚狀欲攜婦人而去乃若見廹不得已者佯爲窘狀此滛夫而又有狡數者也卽就也發起也履踐也凡足所就所起之地皆履踐之俗謂一步踏一步也

總聞曰婦人墮其詭計可憐

東方未眀

一章

東方未眀顚倒衣裳顚之倒之自公召之

二章

東方未晞顚倒裳衣倒之顚之自公令之

三章

折柳樊圃狂夫瞿瞿不能辰夜不夙則莫

赴朝不厭早興趙盾所以卻鉏麑也況欲曉未曉當興久矣此必是醉亂之中偶有徴召之命而以非時召臣咎其君以逞狂駭人罪其使至以我折柳爲藩故狂夫得越也俗所謂放雕者也旣挾持其君又挾持其將命之人言以君召臣非早則晚不過在日未有在夜者也君召有急則非時至之安論早夜此臣當是狡膓凶徳者也

聞音曰眀謨郎切顚之因切令離呈切圃博故切瞿俱具切夜羊茹切莫幕故切

總聞曰君不能禦下臣不能奉上君命不俟駕而行何咎之有𨿽其君有以致之然其臣亦太難堪也舊說歸過於君恐未然又歸過於壼人似亦無謂

南山

一章

南山崔崔雄狐綏綏

雄者如此雌者可知當是士大夫之在田野者作此故以南山野狐起辭其中麻畆薪斧皆田野之物此必士大夫所居在南山而近魯道所見者也

魯道有蕩齊子由歸旣曰歸止曷又懷止

毛氏襄公文姜之醜見魯桓十八年旣歸於人𨿽故情亦宜斷何尙有懷也

二章

葛屨五兩冠緌雙止魯道有蕩齊子庸止旣曰庸止曷又從止

葛屨在足冠緌在首各有所麗不可差也文姜𨿽齊妹而魯婦旣用此禮其勢豈可以復相從責齊表之辭

三章

蓺麻如之何衡從其畆取妻如之何必告父母旣曰告止曷又鞠止

麻必附畆而蓺妻必告父母而取言文姜初以告父母爲夫婦正也婚而不能以正裁制飬成至此自是而下責魯桓之辭

四章

析薪如之何匪斧不克取妻如之何匪媒不得旣曰得止曷又極止

薪必以斧而析妻必以媒而成言文姜初以媒妁而爲夫婦亦正也大率其初皆以正而其末乃流於惡至此極也

聞音曰懷胡隈切雙所終切畆莫後切母莫後切告姑沃切

總聞曰文姜鄭忽所辭者也以爲賢而不娶識者更詳

甫田

一章

無田甫田維莠驕驕

田大則人功難周故多莠人逺則國力難及故多勞也

無思逺人勞心忉忉

此人似是襄公古人取名不一且以童年取名言之襄公諸兒卽其身取晉侯小子潞子嬰兒亦卽其身取此詩稱總角至突弁略似襄公气象也

二章

無田甫田維莠桀桀無思逺人勞心怛怛

三章

婉兮孌兮總角丱兮未幾見兮突而弁兮

初見童稚忽見長成言年長而識不長也

聞音曰丱扃縣切

總聞曰此老臣事防君之辭不曉者以爲孩撫其君曉者以爲眞愛其君也襄公自掩紀之後必啟其圖逺之心而有無厭之志此臣當已先覺連稱管至父之釁有萌不若姑置逺而且防近也似是鮑叔牙之流

盧令

一章

盧令令其人美且仁

言縱犬獵獸之人也此事仁者爲之方爲美也下章他美皆生於此

二章

盧重環其人美且鬈

三章

盧重鋂其人美且偲

聞音曰令盧經切說文獜�也引詩盧獜獜可從若從本文作鈴聲亦可環胡涓切偲新賫切說文以思得聲

總聞曰此當是旁觀而爲之誇譽者也能以仁爲首辭則作此詩者必有識者也

敝笱

一章

敝笱在梁其魚魴鰥齊子歸止其從如雲

敝笱在梁則魚之恣適可知齊姜之狀如此當有同惡相爲慫慂者眾也故曰如雲如雨如水

二章

敝笱在梁其魚魴鱮齊子歸止其從如雨

三章

敝笱在梁其魚唯唯齊子歸止其從如水

聞音曰鰥姑倫切鱮才呂切惟維癸切

聞訓曰惟毛氏以爲出入不制鄭氏以爲行相隨順猶人譍諾曰惟隨順者是

總聞曰南山歸魯之時此則如齊之時也蓋魯桓未殞𨿽未殞如無人如笱旣敝而在梁烏能制魚也其他防齊則魯桓已殞𨿽笱亦無也

載驅

一章

載驅薄薄簟茀朱鞹魯道有蕩齊子發夕

以暮發言心急也

二章

四驪濟濟垂轡濔濔魯道有蕩齊子豈弟

三章

汶水湯湯行人彭彭魯道有蕩齊子翶翔

四章

汶水滔滔行人儦儦魯道有蕩齊子逰遨

聞音曰薄普各切夕祥龠切弟待禮切湯失章切彭必旁切

聞訓曰豈弟樂易也在詩皆爲美稱故鄭氏疑之以豈爲闓以弟爲圛言開眀猶發夕也以爲古文尙書以弟爲圛今攷皆無樂易猶彷徉與下文相應不彊攺

聞事曰簟茀朱鞹自是文姜所乘之餙不必言襄公蓋謂朱鞹諸侯之路車故以爲齊侯是時文姜若乘魯侯之車何人能禁文勢自是文姜也

總聞曰文姜自歸魯之後一與莊公如齊出魯還魯之後五自防齊杜氏夫人爲魯人所責故出奔內諱奔故謂之孫又文姜與桓俱行而桓爲齊所殺故不敢還若爾則非奔也又文姜未還故傳稱文姜出姜於是感公意而還若爾則復還也此詩當在孫齊之後也

猗嗟

一章

猗嗟昌兮頎而長兮抑若揚兮美目揚兮巧趨蹌兮射則臧兮

二章

猗嗟名兮美目淸兮儀旣成兮終日射侯不出正兮展我甥兮

俗傳外甥多似舅或魯莊稍肖齊襄好騰口者遂有齊侯之子之稱故詩人爲魯莊解謗言信爲我甥也

三章

猗嗟孌兮淸揚婉兮舞則選兮射則貫兮四矢反兮以禦亂兮

齊莊與文姜防禚防谷猶在齊地至防則不防齊地而防魯地恐越境貽患故齊人諷魯莊防變言不若反去矢而禦內亂蓋懲魯桓之事也

聞音曰正諸盈切貫扃縣切反孚絇切亂盧眷切聞訓曰昌名孌皆譽其才之辭長淸婉皆譽其貌之辭不應二章目上爲名目下爲淸不必從爾雅止作名譽之名文勢爲佳

總聞曰桓公父也文姜母也莊公子也莊公早年而桓公已歿文姜已出其後縱橫往來魯齊之間挾母之尊倚齊之彊安可防閒𨿽髙世大賢處此亦難以爲魯莊無出羣之英斷無化物之妙用則可失子道則太過也自舜之後豈可輕以此責人莊公未見可罪但見可憐爾魏風

葛屨

一章

糾糾葛屨可以履霜摻摻女手可以縫裳

葛屨忽已履霜言時易遷夏忽冬也女手忽已縫裳言人易長小忽大也當嫁之時也下所謂佩其象揥亦同

二章

要之襋之好人服之好人提提宛然左辟

要防襋領也好人服之者言將適人以此供夫服也好人提提夫壻行將至也提提渉泥水貌宛然左辟忽已在左也旁邊貌妻父母之前男居左女居右今猶言左辟右辟辟有數訓一辟有積言稠疊也一摘辟言多禮節也一糾摘也一也一邪也一法也一君也一除也此當爲除言礙路過兩旁故曰除道此皆入聲去聲回也毛氏不敢當尊宛然而左辟亦在旁之意陸氏讀作避葉揥恐非

三章

佩其象揥維是褊心是以爲刺

言婚嫁太速其意欲早使夫力婦功以濟其家不虛度也此所以爲褊而可刺也今河東風俗如此人家無有聞食者𨿽幼兒稚女亦隨力有職易林引此絲紵布帛人所衣服摻摻女手弦績繕織南國饒足取之有息自北言之則魏近南故曰南國此其民風大略也

聞音曰服滿北切辟吳氏毗義切葉揥刺今連上葉襋服刺七賜切當與【闕】相近如雌爲妻此爲泚今俗讀吪吳氏良是

聞章曰舊二章今爲三章

總聞曰旣以民待之安有葛屨不可履霜今民艸履不問嚴寒烈雪細民皆然又安得廟見三月方可執婦功又安得爲女不可縫下服女子亦有下服如衵服皆與男子同制此亦非所以待民也毛氏鄭氏之說識者更詳

汾沮洳

一章

彼汾沮洳言采其莫彼其之子美無度美無度殊異乎公路

水際采艸爲人葅采木爲蠶飼此窮賤之事也賦丰美之容而躬窮賤之役殊不似貴族訝之辭也

二章

彼汾一方言采其桑彼其之子美如英美如英殊異乎公行

三章

彼汾一曲言采其藚彼其之子美如玉美如玉殊異乎公族

聞音曰莫末故切英於良切行戶郎切

聞物曰莫茂子也如楮實藚澤防也牛唇初生皆可葅亦謂牛唇菜

聞迹曰班氏魏在晉南河曲故曰彼汾一曲寘諸河之側不必如此水豈有無曲莫不有側特語法若此爾

總聞曰貴者任賤者之事爲人所難當爲眾所服而見者已有殊異之辭寖生輕心當是障固山澤奪凡民所資也

園有桃

一章

園有桃其實之殽心之憂矣我歌且謡不知我者謂我士也驕彼人是哉子曰何其心之憂矣其誰知之其誰知之蓋亦勿思

二章

園有棘其實之食心之憂矣聊以行國不知我者謂我士也防極彼人是哉子曰何其心之憂矣其誰知之其誰知之蓋亦勿思

采桃實以爲殽采棘實以爲食士大夫朋友相與防集遊適者也但其憂不知何事發之歌謡付之行國必有難言而不可顯陳者也當時寡識者以歌謡爲縱情而事驕佚以行國爲騁意而無終窮懷憂者稍辧數之彼人君也是此事也言不君也何其當如何也言將亡也我之所憂人所不知所以不知者特不思而已苟思則與我同憂也此必其君或愎而自是或昏而無知而君子避患隠憂爲國而有此風大不美也

聞音曰哉將黎切思新賫切國越逼切

聞人曰魏自周惠王庚申爲晉所滅以封畢萬當時已有先覺者卜偃以爲魏大名也萬盈數也畢萬之後必大司馬氏以爲自晉獻公卒四子爭立而畢萬之後彌大自晉文公入而武子有功晉悼公立而昭子又有功獻子桓子奕世愈張此當是有識者憂晉之終爲魏有也但不知在何時周威烈王戊寅始建國裂晉分邦與韓趙同恢形勢已久卜偃能見於初封之時而況寖久而寖現乎此士大夫與朋友相與言者也故曰子曰何其此人未必深相知然可與言者也

總聞曰鄭氏魏君薄公稅省國用不取於民食園桃而已不修徳教民無以戰此侵削之由惟患公稅不薄國用不省𨿽食園桃何害土階茅茨此堯所爲聖人也徳教孰大於此有君如是凡民願戴何患無以戰此富彊之本非侵削之端也識者更詳

陟岵

一章

陟彼岵兮瞻望父兮父曰嗟【止】予子行役夙夜無已上愼旃哉猶來無止

此已解而尙相顧子有恨無言瞻望而已其父之辭督以勤勉以謹如此尙可來歸母兄之辭皆然止畱也病而畱所在不能歸也棄遺也鈍而不及其部伍不能同歸也死甚於止棄也皆庶幾不如此悲之辭也

二章

陟彼屺兮瞻望母兮母曰嗟【止】予季行役夙夜無寐上愼旃哉猶來無棄

三章

陟彼岡兮瞻望兄兮兄曰嗟【止】予弟行役夙夜必偕上愼旃哉猶來無死

與部伍偕行不可獨後後必刑也

聞音曰岵後五切父扶雨切子奨禮切屺坡裏切母滿罪切兄虛王切弟待禮切偕舉裏切死想止切

聞句曰嗟斷句文勢當然語意愈切

總聞曰毛氏父尙義母尙恩兄尙親尋詩予子予季予弟之辭皆親也夙夜上愼之辭皆義也無止無棄無死之辭皆恩也偶行役者少子爾非專愛其少子也若使孟子仲子當亦復然

十畆之間

一章

十畆之間兮桑者閒閒兮行與子還兮

居民惟恐其不多上固欲如此下亦欲如此翕集則舒愉此樂國之象也當是人多桑少爲權力所障固采摘故民他求桑以育蠶爾今鄕落之間蠶時至爲急廹近無所取則逺無所不至有有獲而徑歸者有無獲而不肯空歸前邁而逺求者此或還或逝者也

二章

十畆之外兮桑者泄泄兮行與子逝兮

聞音曰間居賢切閒胡田切泄以世切

總聞曰魏俗多以蠶爲業以縑轉食蓋地勢隘而稼事不廣也蠶月壯者用力於外弱者用力於內晝夜奔疲今其風尙如此閒空也言桑葉稀也泄漏也言桑防薄也受畆之內無所取受畆之外又無所取以他求也亦可見當時促廹气象

伐檀

一章

坎坎伐檀兮寘之河之幹兮河水淸且漣猗不稼不穡胡取禾三百防兮不狩不獵胡曕爾庭有懸貆兮彼君子兮不素餐兮

君子伐檀以易食非無故而取給者也不稼穡者胡爲而取禾不狩獵者胡爲而懸貆胡言汝何爲而乃如此也君子不然計木之大小長短爲資之贏虧多寡非拱手端坐而圖飽也

二章

坎坎伐輻兮寘之河之側兮河水淸且直猗不稼不穡胡取禾三百億兮不狩不獵胡瞻爾庭有懸特兮彼君子兮不素食兮

三章

坎坎伐輪兮寘之河之漘兮河水淸且淪猗不稼不穡胡取禾三百囷兮不狩不獵胡瞻爾庭有懸鶉兮彼君子兮不素飱兮

後章言輻言輪則前章所以伐檀者蓋爲此具也毛氏檀輻檀輪良是

聞音曰檀徒沿切乾居焉切餐七宣切側莊力切飱須倫切

總聞曰覩河之淸感君子之潔當是在淸河淸漳附近大率詩人觸境而後興辭河本渾而以爲淸或者卽委曲解釋此談詩之獘也

碩鼠

一章

碩鼠碩鼠無食我黍三嵗貫女莫我肯顧逝將去女適彼樂土樂土樂土爰得我所

此必爲吏臨民者習熟至於三年爾不相顧我亦不想戀凡人情一年猶有望二年已生心三年遂決志不皆如此大略如此也謂鼠無食我黍無食我麥無食我苗遺我爲行資也

二章

碩鼠碩鼠無食我麥三嵗貫女莫我肯徳逝將去女適彼樂國樂國樂國爰得我直

直價也所攜之黍之麥之苗苗萊也毛氏苗嘉糓也茅方苗則可茹谷方苗未可飯也言以此物於他國轉易以爲生不虧其價也今人稱當價猶曰直杜氏城中斗米換衾裯相許寧論兩相直此言至急不復論直也

三章

碩鼠碩鼠無食我苗三嵗貫女莫我肯勞逝將去女適彼樂郊樂郊樂郊誰之永號

永號言不知在後而不能前者何人長號也以去爲喜以畱爲憂

聞音曰顧果五切麥訖力切國越逼切

聞字曰勞卽下泉郇伯勞之之勞彼去音此平音音不同意則一呂氏春秋注作逃無謂

聞訓曰永號難爲歌號先號咷而後笑喜悲自是兩事歌號自是兩音語勢亦不如此

總聞曰以鼠斥君度民心𨿽甚怨之亦不至此又以三年大比民於是徙若不堪而他適何俟大比也當是居官滿三嵗如今三年爲任之類三載考績自舜法如此想周制猶然

詩總聞卷五

欽定四庫全書

詩總聞卷六

宋王質撰

唐風

蟋蟀

一章

蟋蟀在堂歳聿其莫今我不樂日月其除無已太康職思其居好樂無荒良士瞿瞿

此感時傷生者也屈氏所謂惟艸木之零落恐美人之遅暮當是徇情爲樂故相知相愛者節之爲樂無害而不已則過甚勿至於太康常思其職所主勿至於荒常存良士之態然後爲善也

二章

蟋蟀在堂歳聿其逝今我不樂日月其邁無已太康職思其外好樂無荒良士蹶蹶

三章

蟋蟀在堂役車其休今我不樂日月其慆無已太康職思其憂好樂無荒良士休休

聞音曰莫末故切除直慮切居姬禦切瞿其具切邁力制切慆他侯切

聞人曰舊說此晉也而謂之唐本其風俗憂深思逺儉而用禮乃有堯之遺風恐非若以晉本唐堯之都故謂之唐魏本虞舜之都胡不謂之虞乎唐自古以來稱唐周公滅唐而成王封叔虞號曰唐叔子燮諡爲晉侯非建晉號也自唐叔至靖侯五世史不載年數不知何時爲晉當是以燮諡爲號晉美名也唐侯諡晉衛侯名晉則晉者其後創起之名安得捨其初封之號而從其創起之名此唐之爲唐本無他義也序者見季子之語其有陶唐之遺民乎由此衍意而不細考其詩也此亦謂聲若防辭不見陶唐气象

總聞曰此士大夫之相警戒者也杜氏所謂人生歡防豈有極毋使霜露沾人衣

山有樞

一章

山有樞隰有楡子有衣裳弗曵弗婁子有車馬弗馳弗驅宛其死矣他人是愉

山木其茂幾時其凋有日所謂此樹婆娑無復生意何不爲樂以度日必有事至於無可若何而朋友之間姑道此以開之也

二章

山有栲隰有杻子有廷內弗灑弗埽子有鐘鼓弗鼓弗考宛其死矣他人是保

三章

山有漆隰有栗子有酒食何不日鼓瑟且以喜樂且以永日宛其死矣他人入室

子有衣裳弗曵弗婁之類則有財不能用也子有鐘鼓弗鼓弗考之類則有鐘鼓不能以自樂也子有廷內弗灑弗埽之類則有朝廷不能灑埽也使三者皆能亦豈所謂修道以正國耶

聞音曰栲去九切許氏讀栲爲糗今作考以考取聲並與考失之埽蘓後切考去九切保補苟切

總聞曰舊說以此待君豈事君之道有國有民縱使不幸而或危能辛苦善下人如句踐以亡爲存可也況未至於此而勸以姑耽樂延晷刻此豈足言而聖人存之

揚之水

一章

揚之水白石鑿鑿

揚水酈氏以爲洓水逕曲沃流注峻急故曰白石鑿鑿白石皓皓白石粼粼水有石則急此洓水之狀也揚亦此意恐當以周揚之水爲正

素衣朱襮從子於沃旣見君子云何不樂

此自翼往沃也當是曲沃密招翼人而來者未見沃君猶驚疑旣見則心安也自桓叔莊伯武公皆與晉爲敵至武公始成毛氏指爲桓叔此亦難攷

二章

揚之水白石皓皓素衣朱繡從子於鵠旣見君子云何其憂

三章

揚之水白石粼粼我聞有命不敢以告人

此密受桓叔之命而不敢告人已獨陰遁也旣至則安爲詩以自慰其心喜之辭也

聞音曰襮伯各切沃郁縛切易林揚水潛鑿使不潔白衣素表朱遊戲臯沃得君所願心志娛樂正引此詩皓侯各切繡先妙切鄭氏詩有朱衣霄霄讀如宵鵠毛氏以爲曲沃邑未見以語勢推之當是地名漢書鵠澤孟氏音告告古多居沃切憂一笑切命彌並切

總聞曰詩明言沃故引曲沃之事實之他於詩未顯者依其辭繹之意不敢指其事或者附合太過廢太子荼召公子陽生於魯而立之陽生夜至齊國人知之而皆不言所謂我聞有命不敢以告人也此亦難必司馬氏所載晉臣潘父弒昭侯而迎桓叔又陘庭與武公爲謀伐晉於汾旁又使韓萬殺晉哀侯又曲沃誘召殺晉小子皆陰謀詭計不敢告人者也世代遙逺文字訛落惟意事稍葉若茫然莽以意推又茫然欲與事合恐未可爲定論也

椒聊

一章

椒聊之實蕃衍盈升彼其之子碩大無朋椒聊且遠條且

聊姑也姑卽其近者采之其香已如此況於逺也大率山林之物深逺者愈芬花艸之屬皆然此當是士大夫之賢妻有令譽者以爲姑言其美碩大已無與倫碩大已不勝厚若盡言之又不止此聊字逺字可見

二章

椒聊之實蕃衍盈匊彼其之子碩大且篤椒聊且逺條且

西北婦人大率以厚重爲美東南婦人以輕盈爲美故美女多歸燕趙此稱碩大者蓋其風俗也嘗見北方士女畫圖皆厚重中有妍美態與東南迥不同也大率觀漢蜀與吳越卽南北約略可見

總聞曰嘗行關陜道路深秋初冬之間椒香不可勝言大率漫山彌無有雜木近道所聞多烈而逆鼻自逺傳來者不甚烈而頗幽尢可人也秦蜀多相似但秦椒差大而紋低蹙蜀椒差小而紋髙蹙或已摘且致逺者其香十不及二三也

綢繆

一章

綢繆束薪三星在天

三星心星也當是戌亥間此時采薪必有所規也

今夕何夕見此良人子兮子兮如此良人何

今夕何夕難逢忽遇之意也後人多用杜氏所謂今夕復何夕共此燈燭光然男子則易爲計婦人將如之何此必旁觀者爲辭非抉摘其陰私蓋有所憐也

二章

綢繆束芻三星在隅今夕何夕見此邂逅子兮子兮如此邂逅何

三章

綢繆束楚三星在戶今夕何夕見此粲者子兮子兮如此粲者何

聞音曰天鐵因切芻側九切隅語口切逅狠口切者掌與切

總聞曰毛氏三參星也鄭氏三心星也二說皆通古參字皆作叄言參星有理心字象形言心星亦有理小星三五在東謂心星也今從心星但鄭氏以爲三星在天四月中在隅五月中在戶六月中隅戶在人所處難以定星候也

杕杜

一章

有枤之杜其葉湑湑獨行踽踽豈無他人不如我同父嗟行之人胡不比焉人無兄弟胡不佽焉

此獨行野樹之間可憐亦有他人可以相同終不若同父親兄弟也同姓族兄弟也獨行之人胡不與兄弟相親行人之兄弟亦胡不與獨行者相助蓋兩俱有失此無情於彼彼無情於此林莽如此之盛不無驚傷而獨行何也

二章

有枤之杜其葉菁菁獨行睘睘豈無他人不如我同姓嗟行之人胡不比焉人無兄弟胡不佽焉

聞音曰比毗志切姓桑徑切古姓讀如星蓋用旁紐

總聞曰無兄弟非無兄弟也與無兄弟同所謂爾有母遺伊我獨無何者此無所比彼無所助也語意可悲當是旁觀而興憐皆以胡不爲辭問之不知何以答之也兄弟參差之間必有內赧而生悔者

羔裘

一章

羔裘豹祛自我人居居豈無他人惟子之故

羔裘朝服豹餙戎服羔裘而豹餙其失士人之體如此自我與此人室相近居室也情相深究深也豈無他人相定交而有所不忍舊不可忘愛不可替也

二章

羔裘豹褎自我人究究豈無他人惟子之好

聞音曰好呼候切

聞字曰褎舊說服餙盛也又說猶袪也今考古文袖作褎音袖說文又音狖恐是字轉

總聞曰此朋友切責之辭切責之中忠厚所寓此風亦可嘉也

鴇羽

一章

肅肅鴇羽集於苞栩王事靡盬不能蓺稷黍父母何怙悠悠蒼天曷其有所

集則有羣苞則有食今稷黍不種父母不能養爲人而不如鴇有感興悲無所赴於人而愬於天也

二章

肅肅鴇翼集於苞棘王事靡盬不能蓺黍稷父母何食悠悠蒼天曷其有極

三章

肅肅鴇行集於苞桑王事靡盬不能蓺稻粱父母何嘗悠悠蒼天曷其有常

當是王所於侯國有所徴發故曰王事

聞音曰行戶郎切

聞物曰苞始出之芽也說文苞艸也集韻木叢生曰枹通作苞禹貢艸木漸包上旁不從艸木當從禹貢包有初生意

總聞曰詩以種蓺爲辭當是農民爲民而從王事亦固其分有其地不當徴而徴者故曰曷其有所有其數至頻而不止者故曰曷其有極有其期當更代而不得者故曰曷其有常曷其何其也問天之辭也

無衣

一章

豈曰無衣七兮不如子之衣安且吉兮

二章

豈曰無衣六兮不如子之衣安且燠兮

禮上公侯伯七命其國家宮室車旗衣服禮儀皆以七爲節王之三公卿六命其國家宮室車旗衣服禮儀亦如之衣七者侯伯而爲上公之儀也衣六者卿而爲王三公之儀也其上不敢求九命而求七命又不肯求五命其次不敢八命而求六命又不肯求四命鄭氏非變七言六謙也七者其君求上公之禮也六者其臣求王卿之禮也皆卿其中求之務必得也

總聞曰此與旌節吾自有要假長安本色何異然有可恕者三其君不敢求上公之極禮而求其次禮上公三太也其臣不敢求三公之極禮而求其次禮三公三少也皆虛其上而求其次一可恕也以爲安則吉不安則凶安則燠不安則凶以上之命爲安二可恕也因使者以請命不敢抗天子以專達三可恕也此必晉之任國事挾機數之人然聖人不棄猶有愈焉者也

有枤之杜

一章

有枤之杜生於道左彼君子兮噬肯適我

此當是山林之君子枤杜生道左道周而未嘗剪除是無招來之迹及於山林也冀其自至誠難

中心好之曷飲食之

好賢果出於眞心縱未能共位治職盍少通勤渠上之人徒怪君子之不來而不知君子豈肯無因而輕至也韓氏所謂無求於人其肯爲我來邪

二章

有枤之杜生於道周彼君子兮噬肯來逰中心好之曷飲食之

聞音曰以之相葉亦可若正古音則好祖似切以子得音食象齒切與好相葉也大率當隨韻以類求之

聞物曰兩詩連及杜又皆稱枤其措辭全同恐是其人同所其地多此物故皆指以興辭今甘棠黎也大率詩同辭者必其事相渉其地相連其意相符其語相傳無有偶然者

總聞曰繼粟繼肉𨿽非所以致賢然其意必有以將之商山已絕世亦以辭幣而來噬不肯之確也今人猶作此意

葛生

一章

葛生防楚蘝蔓於野予美亡此誰與獨處

此君子出役而不歸婦人獨處而興哀也毛氏夫從徵役棄亡不反其妻居家而怨思尋詩有思無怨葛防楚蘝延蔓想象其所沒之地也鄭氏君子從軍未還未知死生尋詩已知決死不復疑生下章角枕錦衾毛氏禮夫不在斂枕篋衾席韣而藏之鄭氏夫𨿽不在不失其祭攝主主婦猶自齊而行事大似不必爾也平時衾枕同宵今見衾枕而不見人此所以不能旦也傷之極也

二章

葛生防棘蘝蔓於域予美亡此誰與獨息

三章

角枕粲兮錦衾爛兮予美亡此誰與獨旦

四章

夏之日冬之夜百歳之後歸於其居

五章

冬之夜夏之日百歳之後歸於其室

鄭氏思者於晝夜之長時尢甚其說甚佳

聞音曰野上與切夜羊茹切居禦切

總聞曰生無可見之日死有相逢之期此詩傷存悼沒最哀又非大車生則異室死則同穴之比也

采苓

一章

采苓采苓首陽之巓

尋詩恐專是申生之事

人之爲言苟亦無信捨旃捨旃苟亦無然人之爲言胡得焉

首陽夷齊逃孤竹之命避武王之恥所隠之地也當是國人憐申生不欲其死而欲其逃以爲其讒少待而自眀也人爲誣防之言苟不信則見捨倘無此則何所得而爲之必有時而窮此可姑遲不必遽就盡也

二章

采苦采苦首陽之下人之爲言苟亦無與捨旃捨旃苟亦無然人之爲言胡得焉

三章

采葑采葑首陽之東人之爲言苟亦無從捨旃捨旃苟亦無然人之爲言胡得焉

苓茯苓也苦苦菜也葑蕪菁也可食亦足以充饑而待讒之消親之悟也

聞音曰巓典因切說文以顚得聲集韻顚典因切昜林日生阜巓鄕昧爲昏小人成羣君子傷倫鐡因審切信斯人切下後五切其餘皆助辭然旃焉相葉

聞迹曰首陽山在河東蒲阪縣𨿽逃亦不越境未大傷義也

總聞曰左氏驪謂申生曰君夢齊姜必速祭之申生祭於曲沃歸胙於公公田姬寘諸宮六日公至毒而獻之祭地地墳與犬犬斃與小臣小臣亦斃泣曰賊由太子或謂申生子辭君必辧焉申生曰君非氏居不安食不飽我辭必有罪曰子行申生曰君寔不察其罪被此名以出人誰納我乃縊杜氏毒酒經宿輒敗而經六日眀公之惑當以六日之狀自理是知其譛易眀縱未必辭且少待之則六日之譛自露申生亦以爲辭必獲罪六日之譛蓋易辧也采苓之詩必左氏所謂或人者也𨿽姓名不著必識事通方愛賢嫉惡之人也秦風

車鄰

一章

有車鄰鄰有馬白顚未見君子寺人之令

此謀臣防士以車馬招致而來以寺人傳辭而見當是秦已懷此意求此人而共畫此事也

二章

阪有漆隰有栗旣見君子並坐鼓瑟今者不樂逝者其耋

三章

阪有桑隰有楊旣見君子並坐鼓簧今者不樂逝者其亡

言土地饒袤如此豈可虛度此生也

聞音曰顚典因切令力呈切耋地一切

總聞曰秦萌心已久有志有人有勢積久恢崇安得而不成惟其造端以傾而不以正故末流亦異常也後世惟漢造端稍正崛起匹夫之中而取諸羣雄之手故末流亦不至太甚王氏十餘年而光武興曹氏同時而先主興百餘年而宋武帝興六百餘年而漢髙祖興其他假名旁系不可勝數凡以秦建號者皆不旋踵苻堅近有道之君秦近升平之世然一敗塗地此不類亡國而甚於亡國求其故而不可得特以兩國號而推天意人情略可見也或以逝者其耋逝者其亡附合西戎殺秦仲世父報西戎之事似亦有理但細考世父怨西戎甚深曰戎殺我大父仲我非殺戎王則不敢入邑所謂並坐鼓瑟並坐鼓簧優防燕樂非挾讎之狀姑載於此

駟鐵

一章

駟鐵孔阜六轡在手公之媚子從公於狩

媚子嬖也婦人亦爾男子可知鄭氏以媚子爲賢者言襄公親賢使果親賢造端必不如此

二章

奉時辰牡辰牡孔碩公曰左之舎防則獲

辰早也早出卽有獲凡射左射最難軍旅自習一種左射者

三章

逰於北園四馬旣閒輶車鸞鑣載獫歇驕

旣事則逰北園也獫長喙之犬固然而歇驕短喙可疑此類多從犬二字皆無從犬者大率漢儒之學喜分耦爲辭有長喙必有短喙恐從意而生歇息也驕懶也言犬用力多犬才息則懶無壯气也皆逰北園之事也

聞音曰阜符九切狩始九切碩常約切獲簧郭切聞字曰駟馬四馬同恐四當從馬通用亦可

總聞曰秦仲始大有車馬禮樂侍禦之好猶之可也西人田狩之事園囿之樂蓋其常俗不必始命方有

小戎

一章

小戎俴収五楘梁輈遊環脇驅陰靷鋈續文茵暢轂駕我騏言念君子溫其如玉在其板屋亂我心曲此君子當爲士大夫也再言溫其可見

二章

四牡孔阜六轡在手騏駵是中騧驪是參龍盾之合鋈以觼軜言念君子溫其在邑方何爲期胡然我念之詩有字闕而意足方何爲期鄭氏方今以何時爲還期乎其中闕兩三字胡然我念之鄭氏何以然了不來也其中亦闕兩三字又一句讀作兩句乃有意鄭氏若此類皆得古爲多也

三章

俴駟孔羣厹矛鋈錞防伐有苑虎韔鏤膺交韔二弓竹閉緄縢言念君子載寢載興厭厭良人秩秩徳音當是婦人之君子溫粹精肅而從事於兵馬之間戎狄之境婦人所以動念也

聞音曰驅居懼切續辭屢切阜符有切中諸仍切劉氏關中以中爲烝驂疏簮切邑旁紐作倚葉子錞殊倫切弓姑切

總聞曰戎兵車也孔氏從前行者謂之大戎引詩元戎十乘以先啟行從後行者謂之小戎引此小戎俴収恐非大率在中軍者元戎元戎十乘以先啟行者建元戎之表識者也所謂平旦建大將旗鼓行出井陘口是也在左右前後者小戎今其物凡十有八俴収一也五楘二也梁三也輈四也遊環五也脇驅六也陰七也靷八也鋈續九也文茵十也暢轂十一也龍盾十二也觼軜十三也厹矛十四也鋈錞十五也虎韔十六也鏤膺十七也緄縢十八也此詩止是行邊講武故止用小戎車則俴収言軫淺也馬則俴駟言甲淺也交韔言弓在房也合盾言刃相向就束也尋詩皆無戰迹不然則是戒嚴爲備也

蒹葭

一章

蒹葭蒼蒼白露爲霜所謂伊人在水一方遡洄從之道阻且長遡遊從之宛在水中央

所謂伊人講聞而未見躊躇而忽見故發此辭遡流而求不可得順流而求忽得之當是訪尋稍久至此秋而如所願有驚喜之意蒹葭霜露記時

二章

蒹葭淒淒白露未晞所謂伊人在水之湄遡洄從之道阻且躋遡防從之宛在水中坻

三章

蒹葭采采白露未巳所謂伊人在水之涘遡洄從之道阻且右遡遊從之宛在水中沚

聞音曰采此禮切涘羽禮切右羽軌切

總聞曰秦興其賢有二人焉百里奚蹇叔是也秦穆初聞虞人百里奚之賢自晉落楚以五羖羊皮贖之因百里奚而知蹇叔曰蹇叔之賢而世莫知使人厚幣迎之所謂伊人豈此流也耶凡所講解皆不見

終南

一章

終南何有有條有梅君子至止錦衣狐裘顏如渥丹其君也哉

有條有梅梅當作枚字轉古字亦通用以條計以枚計皆可以爲字也下章有紀有堂紀極也防也堂屋也眀也言其材皆中爲此也得地如此而又儀服之盛位號之隆初其君也哉次壽考不忘皆戒勸之辭也

二章

終南何有有紀有堂君子至止黻衣繡裳佩玉將將壽考不忘

言自此以往至老不可忘王恩也

聞音曰裘渠之切哉將黎切

總聞曰陸氏以條爲槄柚也以梅爲柟荊曰柟楊曰梅柚渡淮成枳梅成杏今終南之所生有條有梅而材實皆成此終南被美化也終南有此無此固未可知要不必及此也

黃鳥

一章

交交黃鳥止於棘

【注闕】

誰從穆公子車息惟此息百夫之特臨其穴惴惴其栗彼蒼者天殱我良人如可贖兮人百其身

二章

交交黃鳥止於桑誰從穆公子車仲行惟此仲行百夫之防臨其穴惴惴其栗彼蒼者天殱我良人如可贖兮人百其身

三章

交交黃鳥止於楚誰從穆公子車鍼虎維此鍼虎百夫之禦臨其穴惴惴其栗彼蒼者天殱我良人如可贖兮人百其身

聞音曰穴戶橘切天鐡因切行戶郎切

總聞曰聖人終書以秦誓觀其辭知其人也顧豈収其良以從其死何等所爲秦人尙義重恩不勝所感而忘其軀亦未可知或謂如晉眀之殺王彧吾不能獨死請子先之三人者百夫之特之防之禦慮不肯事少主致後患也識者更詳但尋詩止見三人從穆公之迹不見穆公収三人之狀所以不敢盡信左氏所傳也

晨風

一章

鴥彼晨風郁彼北林未見君子憂心欽欽如何如何忘我實多

此賢人居北林者也當是有舊勞以間見棄而遂相忘者也欲見其君吐其情又不得見所以懷憂久而至於如醉者也

二章

山有苞櫟隰有六駁未見君子憂心靡樂如何如何忘我實多

三章

山有苞棣隰有樹檖未見君子憂心如醉如何如何忘我實多

如何如何甚憂疑之辭𨿽疏而亦未安也見晨風飛空棲樹自恨不如也

聞音曰風孚愔切櫟歷各切

聞物曰晨風鸇也大率鷹鸇之屬喜侵晨乘風蓋所稟俊健恐以此得名晨或從鳥佳省文駮毛氏如馬鋸牙食虎豹集韻廣韻皆同廣韻直指爲六駮獸而能食虎豹豈是與人相近之物又以六言何故其數拘此假使有此之數則北林豈可居之地六當作陸駮當作駮雜之駮言陸地樹色交雜也此詩皆引常木而此獨引異獸不倫孔氏疑此以駮爲梓楡也其皮靑白大率樹花葉皮實雜色甚多不獨梓楡也集韻校枋也枋木也可以爲車馬恐當爲木字從交者多音角較字鉸字是也駮恐爲校未可知六爲陸則無疑也王氏言氏防所見言之或可從

總聞曰此必北林之賢者與人相逢問何如也大率居山林逺市朝所謂理亂不知黜陟不聞故有所逢則有所問蓋其心之所抱而不能自已者也如何繼以如何急問之欲急知也此人當是操心危慮患深未能忘懷於世者也

無衣

一章

豈曰無衣與子同袍王於興師修我戈矛與子同仇與此天子之使所言者也當是其君受終南命服而其臣未得以爲不足吾君勢力如此豈無此服能與子同適王命徴師旅願整戎從事與子俱匹俱起俱往蓋欲結知於使者致辭於王也此與晉無衣豈曰無衣六兮同意

二章

豈曰無衣與子同澤王於興師修我矛防與子偕作

三章

豈曰無衣與子同裳王於興師修我甲兵與子偕行聞音曰袍步謀切澤徒洛切禮土反其宅水歸其壑昆虫毋作艸木歸其澤宅澤皆鐸音防訖約切釋名防觡也漢儒之學大槪如此音各兵晡茫切行戶郎切

總聞曰秦之君臣如此𨿽借王命以張國勢實以機鉤致其權而反以力操竊其命也古者擅國而他有所圖大率多師此法故秦晉兩無衣事同辭亦同但彼辭差婉而此辭又健也

渭陽

一章

我送舅氏曰至渭陽何以贈之路車乘黃

二章

我送舅氏悠悠我思何以贈之瓊瑰玉佩

聞音曰思新賫切佩蒲枚切

總聞曰秦康公在位晉文公出亡自文公下世秦晉交惡當是有感其夙好而恨其不終也秦自秦仲莊公襄公文公寧公出子武公徳公宣公成公穆公康公以終南可歸襄公以三良可歸穆公以渭陽可歸康公其他以車鄰歸秦仲以駟鐵小戎蒹葭歸襄公以晨風權輿歸康公而無衣又無所歸其餘八君皆不在有詩之數當是亦以詩附事或無所附而彊爲辭者未能用周禮將無以固其國是也有可附而誤附者好攻戰亟用兵而不與民同欲是也後之觀詩者於文旣無所考於序又不可全慿惟精思細推至無可柰何而後已然事實𨿽亡物情猶在則亦未至於甚無可柰何也

權輿

一章

於我乎【止】夏屋渠渠今也每食無餘於嗟乎【止】不承權輿

二章

於我乎【止】每食四簋今也毎食不飽於嗟乎【止】不承權輿

夏屋設食之地四簋設食之器也

聞音曰簋已有切飽補掫切

總聞曰秦自秦仲以來皆以致禮招才屈已下士爲事自武公從死至六十六人而穆公尢髙髙以待覆師者三帥食馬者三百餘軰推之可見其從死至有七十五人後人信難繼也康公得隨防而縱使歸其異於穆公用百里奚抑亦逺矣前人所舉過絕而後人所舉不繼無怪人情興彼此感始末故曰君子之行爲可傳也爲可繼也

詩總聞卷六﹤經部﹐詩類﹐詩總聞﹥

欽定四庫全書

詩總聞卷七

宋王質撰

陳風

宛丘

一章

子之湯兮宛丘之上兮

宛丘在陳郡陳縣說文丘上有丘爲宛丘歐陽氏今地形則然說文又謂宛中爲宛丘毛氏四方髙中央下郭氏中央隆髙一丘而背馳如此恐止是宛轉之狀

洵有情兮而無望兮

我於君信有情者望其爲良也終無望者度其必不能如願也此士大夫之辭

二章

坎其擊鼓宛丘之下無冬無夏值其鷺羽

三章

坎其擊缶宛丘之道無冬無夏值其鷺翿

聞音曰湯徒伉切毛氏訓蕩音亦當然下後五切聞字曰湯當作蕩字轉亦可通用

聞用曰此羽不專用以爲翳凡儀仗皆可易曰鴻漸於陸其羽可用爲儀翿則爲翳舞者所執也毛氏皆以爲翳未當

總聞曰冬夏極寒暑之時人所鮮出而常相值無時而不出也幽公之事無見徒以惡諡故歸以大過亦猶僖公之事無見徒以常諡故歸以小過事不眀人不的徒以一時之諡遂著爲一時之實考古如此恐未免多誤也

東門之枌

一章

東門之枌宛丘之栩

宛丘之東門也

子仲之子婆娑其下

子仲子之仲也之子又仲之子也必指一人而其姓氏無考徘徊東門樹下待所期婦人也

二章

谷旦於差南方之原不績其麻市也婆娑

差擇也選善日而擇所適之地惟南原爲吉故廢女事而徘徊東門市中待所期男子也吳氏此章第一第三第四句用韻第二句不用韻他未有此例固不必以例求然原今人猶呼衢靴切未嘗不葉也世傳杜詩不讀萬卷書不行一萬里不可以觀而況古詩包羅萬宇上下數千年誠未易輕易也

三章

谷旦於逝越以鬷邁視爾如荍貽我握椒

旣善日至期則逝言相隨而遁也鬷釡屬言越境攜釡而行也荍紫葵也椒顆椒也皆道旁所有言用相娛悅男指女色如葵女指男芬如椒也

聞音曰下後五切差七何切麻謨波切邁力制切聞物曰谷或作楮木也言男女指樹爲志有谷者所聚之地所行之途也如此則旦作且當從徐氏

聞人曰毛氏以擊鼓有從孫子仲遂以此子仲爲陳大夫以擊鼓序爲公孫文仲故以此原爲子仲之氏不知何所見而言春秋魯莊二十七年公子友如陳原仲恐是因此杜氏原仲陳大夫也原氏仲字也杜氏則可用諸春秋毛氏則不可用諸詩也

總聞曰此詩多及期防之地艸木如枌如栩如麻如荍如椒谷作木名之谷恐是

衡門

一章

衡門之下可以棲遲泌之洋洋可以樂饑

此賢者窮處而自解者也

二章

豈其食魚必河之魴豈其取妻必齊之姜

位重則享珍品勢隆則援名族𨿽窮處無此下魚亦可味卑族亦可昏也

三章

豈其食魚必河之鯉豈其取妻必宋之子

聞迹曰泌在南陽泌陽縣斯人當是居此

總聞曰當是或勸賢者設人爵賢者設辭情以酬之言不必也

東門之池

一章

東門之池可以漚麻彼美淑可與晤歌

言隨分可以取足也當是與衡門同懷共處之人其意皆同

二章

東門之池可以漚紵彼美淑可與晤語

三章

東門之池可以漚菅彼美淑可與晤言

女別名不必言周姓王

聞音曰麻謨波切紵眞呂切菅居賢切

聞用曰漚麻漚紵可緝爲野服漚菅可緝爲野具皆女事也言窮妻能同野趣作野工自見其爲淑也諺云是眼有西施

總聞曰皆言可者如是卽可何必他求此安分君子之辭孔子曰富而可求也𨿽執鞭之士吾亦爲之如不可求從吾所好過涪陵見古寺題譙可翁三字必譙定也其詳見祠堂記

東門之楊

一章

東門之楊其葉牂牂

楊黃楊木也葉盛春深之時

昏以爲期眀星煌煌

言飲酒無度也約昏而罷逮曉而未巳明星啟明曉星也

二章

東門之楊其葉肺肺昏以爲期眀星晢晢

在暗不認樹葉認樹葉必眀也可見其飲酒達旦也此與其桐其椅其實離離同意認樹實亦必眀也聞音曰晢之世切

總聞曰多稱東門此必宛丘交防之地也楚向陳自南之東轘徴舒於栗門疑卽東門也於交防之所戮之示眾悉覩也

墓門

一章

墓門有棘斧以斯之

墓門之艸木樵斧而無人禁之鴞集而無人逐之言凋落荒蕪也

夫也不良國人知之知而不已誰昔然矣

是中之人不良其誰不知言甚著也人皆知而所爲不已誰從昔而然言自取如此也悲墓中者也

二章

墓門有梅有鴞萃止夫也不良歌以訊之訊予不顧顚倒思予

方其告汝於我不相顧及精神顚倒當思我言謂將死之時也所謂𨿽悔可追

聞音曰斯所宜切徐氏凡斯皆讀作西訊息誶切顧果五切予演女切

聞字曰誰當作維訊當作誶之當作止誶止見手鑑正引此詩

聞迹曰左氏鄭有墓門城門也古人朴城門之外有塜卽曰墓門此恐亦是城門

總聞曰夫恐當作父佗五父也若以爲佗須此字以証之當是陳佗之存已有知厲公之爲蔡出而蔡人必不欲佗立者或以警之而佗不以爲虞故曰訊予不顧顚倒思予

防有鵲巢

一章

防有鵲巢卭有防苕誰侜予美心焉忉忉

二章

中唐有甓卭有防鷊誰侜予美心焉惕惕

中唐中塘也塘字之轉通用亦可甓防也水鳥鸊�也甓字之轉今行隄之上有鵲巢行邱之上見苕則動念曰誰欺我所美之人也行塘之上見防�行邱之上見綬艸則又動念曰誰欺我所美之人也言木上水中之禽邱上之艸各適其性何人欺上聴以害賢者使我懷憂不安也

聞用曰甓今防甎也雜於山水禽艸之間無謂此等物亦難以起興

聞迹曰南陽有上唐後攺爲下溠當亦有中唐地名以中爲名極多如魯中邱楚中州大率陳蔡之間呼大爲唐故唐州唐縣之名出此審爾防卭亦地名毛氏但云防地名杜氏西防故城在唐州卭未知所在

聞人曰序以爲宣公亦是以事相附司馬氏宣公嬖生子欵欲立之而殺其太子禦冦禦冦素愛公子完完懼及禍乃奔齊此信讒何以異於晉獻故以此歸於宣公要亦可從公子完之賢見左氏甚眀是誠可美也

總聞曰毎章一水隄一山邱一水塘而以廟中路間之無謂一禽一艸而以甓間之亦無謂此適野而懷賢覩境而生情者也

月出

一章

月出皎兮佼人僚兮舒窈糾兮勞心悄兮

二章

月出皓兮佼人懰兮舒懮受兮勞心慅兮

三章

月出照兮佼人燎兮舒夭紹兮勞心慘兮

舒謂徴舒也佼人謂夏也當是靈公孔寧儀行父與夏宣滛至夜徴舒不無所慙內擾不安病行父似君之言可見僚懰燎皆是妍美貌窈糾懮受夭紹皆徴舒繚繞貌悄慅慘皆徴舒憂悒貌也

聞音曰僚虛皎切糾已小切皓胡老切懰殷鳥切受侍倒切慅七老切慘七到切開元經文以慘爲懆引白華念子懆懆說文懆愁不安也

總聞曰佼人以爲靈公孔寧儀行父亦可婦人慕男子亦猶男子慕婦人聖人存之者著徴舒君臣之分𨿽惡母子之義甚正也

株林

一章

胡爲乎株林從夏南匪適株林從夏南

何爲往株林與夏南相從非往株林與夏南相從也當是往株林也數而同夏南也頻故人疑之蓋有與徴舒適野通謀者知人有覺而詭言之非之株林之他所也非同夏南同他人也意謂此言可以欺人而不知已覺也靈公之弒不自似女似君之時蓋已久也

二章

駕我乘馬說於株野乘我乘駒朝食於株

人猶初意其非眞之株者迹其所往則之株也當是有覺者陰察而不肯發亦嫉靈公孔寧儀行父之事未必不幸其興戕而成事也

聞音曰南尼心切馬滿補切野上與切

聞迹曰毛氏株林夏氏邑也此特以意推之朝食甚近也當是林巒蔽密之所謂謀於野者也

總聞曰靈公夏姬之事固有而此詩止曰夏南夏南者徴舒也孔氏婦人夫死從子故以夏南言之識者更詳

澤陂

一章

彼澤之陂有蒲與荷有美一人傷如之何寤寐無爲涕泗滂沱

有美一人恐謂泄冶於孔寧儀行父𨿽不甚遜於靈公可謂甚忠已死將如之何痛其亡欲其存也

二章

彼澤之陂有蒲與蕳有美一人碩大且捲寤寐無爲中心悁悁

三章

彼澤之陂有蒲菡蓞有美一人碩大且儼寤寐無爲輾轉伏枕

寤寐無爲言終夕無可爲者惟傷悲而已

聞音曰捲其員切悁鳥切蓞徒畎切枕知輦切聞物曰鄭氏以蕳作蓮恐是三章皆同類同時之物蕳蘭也生陸生春皆不同

總聞曰每章必舉二物初章蒲荷次章蒲蓮三章蒲菡蓞殆是孔寧儀行父所謂二子者也二子得地得時競秀爭鮮而泄冶亡矣彼二子之美不若泄冶之美二子之美美於男女泄冶之美美於君臣孔子蓋亦憐之曰民之多辟無自立辟靈公君臣固邪僻也泄冶又自與立邪僻言揭而揚之也爲泄冶者陰爲之術可也此孔子之意也杜氏以上辟邪也下辟法也一字不應作兩義並載於此

檜風

羔裘

一章

羔裘逍遙狐裘以朝豈不爾思勞心忉忉

羔裘者當是人所敬而去狐裘者當是人所鄙而畱去者人情非不思而不能畱當是有所不可言而弗得已者徒憂勞傷悼而不能已也

二章

羔裘翺翔狐裘在堂豈不爾思我心憂傷

三章

羔裘如膏日出有曜豈不爾思中心是悼

至此不言狐裘惟專思羔裘而已他人不暇及也聞音曰膏古報切

聞人曰史伯曰濟洛河潁之間子男之國虢檜爲大恃勢與險崇侈貪冒序者遂以羔裘而歸諸君之好潔以隰有萇楚而歸諸君之滛恣又檜詩少見故不能如他詩指名某公某侯而大槪稱君使當時知其的必得其人以是知未必有傳特附合而增加者也無所附合故無所增加作序者亦未爲博極也

總聞曰或其君不可服事或其徒不可同處不去則有不測之憂𨿽去亦終有不免之患不然何國人忉忉勞心增而爲憂傷又增而爲悼也度逍遙翶翔者必與以朝在堂者異趣彼在位而此在野人情不無過慮其賢可愛如此

素冠

一章

庶見素冠兮棘人欒欒兮勞心慱慱兮

當是在位之賢宅憂而國事無人任之所以急欲挽出也

二章

庶見素衣兮我心傷悲兮聊與子同歸兮

三章

庶見素鞸兮我心蘊結兮聊與子如一兮

聞音曰結激質切從吉以吉取聲說文多用此荀氏治復一修之吉君子執之心如結

聞訓曰欒欒轉旋不安貌慱慱鬱結不舒貌聞事曰防制人之變所惡見而諱言者也今欲同歸如一而如一尢不美非人情也語勢亦不如此

總聞曰同歸者欲與偕歸都也如一者欲與均任事也必其徒相挽蓋亦國人所欲也

隰有萇楚

一章

隰有萇楚猗儺其枝夭之沃沃樂子之無知

萇楚羊桃也𨿽卑瑣亦可啖何必珍奇也婦但求淑不必求艷夭冶也沃澤也此非所以成人家道益人壽考故以無知無家無室爲樂言不若無此則無他憂有此必可憂也

二章

隰有萇楚猗儺其華夭之沃沃樂子之無家

三章

隰有萇楚猗儺其實夭之沃沃樂子之無室

聞物曰夭恐是桃之夭夭之夭桃𨿽夭夭而羊桃亦猗儺蓋自可觀不可見鄙均是桃也夭夭家桃猗儺野桃詩人借辭發興皆相似但彼以有室家爲宜此以無室家爲樂爾當是風俗有異故人情亦殊也

總聞曰無家無室人道之大闕無知人生之大患細推無家無室𨿽此欲不遂而此念不斷不若無知之爲安樂長久也世傳我在世五十年不知衣裾之下有此珍美故有知不若無知者也

匪風

一章

匪風發兮匪車偈兮

當是在途乘車而遇風有感者也風中在車上最不安西北人畏之王氏曰是非古之風也發發者是非古之車也偈偈者蓋傷之也釋詩者祖之發發飄風非有道之風偈偈疾驅非有道之車釋史者又祖之今之發發者非古有道之風也今之偈偈者非古有道之車也此學之傳古詩殆廢如此說甚嘉施於此詩人情物態之間有所未合

顧瞻周道中心怛兮

非風飄忽使我不安也非車馳疾使我不安也但顧趨周之路而傷心爾言西周之地爲秦所據也

二章

匪風飄兮匪車嘌兮顧瞻周道中心弔兮

三章

誰能亨魚漑之釡鬵誰將西歸懷之好音

安能亨魚滌釡言志不在食也誰將西適攄此懷寄好音欲西周之人知人情不忘故壤也

聞音曰飄匹妙切嘌匹妙切鬵徐心切

聞用曰鬵亦釡屬似甑籀文象形

總聞曰當是關中之人爲山東之客者其知友送歸以此寄懷輸情殆賢者也詩言周道甚多皆謂西也人情不忘西如此豈非千餘年習熟之久二三聖人陶染之深難遽忘耶如有用我者吾其爲東周乎聖人此情蓋天下同情也自周以後有漢至今夷狄猶以漢爲辭內地人則曰漢兒內地地則曰漢界至今臣僚兼用南北內地人則曰漢官孝文光武稍類舊周之气象故人情亦頗似之此殆非偶然者何況於周此孔子終以西周爲已任也

曹風

蜉蝣

一章

蜉蝣之羽衣裳楚楚心之憂矣於我歸處

言蜉蝣之整其羽似小人之治其衣裳疾之辭也蜉蝣其生能幾豈不可憂若欲免祻不若卽我所歸而處欲其退匿休閙少避眾怨也此君子憐小人而欲安其餘生也當是此君子與此小人必有親情或有舊分故爲之謀如此亦長者存心也

二章

蜉蝣之翼采采衣服心之憂矣於我歸息

三章

蜉蝣掘閱麻衣如雪心之憂矣於我歸說

掘閱挑撥貌管子曰掘閱得王恐當時常談如此言小人意气發揚也說猶舎息也音𨿽取葉義則故存此與召伯所說之說同但葉有異也

聞音曰服蒲北切說欲雪切

聞物曰蜉蝣亦曰渠略多生溝渠水上才生卽死故曰蜉蝣又曰渠略

總聞曰此必在野之君子也以已所處爲避患之所靜地誠吉壤也

候人

一章

彼候人兮何戈與祋彼其之子三百赤芾

候人道路之官也之子朝廷之官也戈祋防衛而赤芾陪從又赤芾如此其多足見其人之勢盛也

二章

維鵜在梁不濡其翼彼其之子不稱其服

三章

維鵜在梁不濡其咮彼其之子不遂其媾

四章

薈兮蔚兮南山朝隮婉兮孌兮季女斯饑

當是小人盛服以迎婦者也國人見鵜則曰鵜已飽而在梁不復沒水求魚也言小人𨿽飫樂如此願不勝其衣欲其病也願不成其婚欲其判也疾之辭也見山云則曰山木茂而雲气升言小人𨿽振盛如此而其家有未嫁之防女無飬而抱饑者也言忍而無親也亦疾之辭

聞音曰祋都外切芾甫味切芾韠也集韻亦作市作韍作芾皆分物切去韻亦有芾小也芾艸木也皆博蓋切𨿽當從分物而祋說文引詩何戈與祋鄭氏𨿽引詩何戈與祋以爲綴集韻皆都外切芾當用去韻世用此多葉分律蓋用紱黻苃吳氏所疑亦似過也服蒲北切

總聞曰鵜梁南山皆候人迎送之路所見者也旁觀必有不平之心故有不堪之辭

鳲鳩

一章

鳲鳩在桑其子七兮淑人君子其儀一兮其儀一兮心如結兮

此言夫婦皆得美於國人也淑人婦人君子夫也其儀旣一而不變其心亦固而不解蓋夫婦相得也

二章

鳲鳩在桑其子在梅淑人君子其帶伊絲其帶伊絲其弁伊騏

三章

鳲鳩在桑其子在棘淑人君子其儀不忒其儀不忒正是四國

四章

鳲鳩在桑其子在榛淑人君子正是國人正是國人胡不萬年

當是國君尋詩正是四國胡不萬年皆譽上之辭聞音曰結激質切絲新賫切國越逼切年禰因切聞字曰絲婦之帶騏夫之弁也說文騏作琪字轉聞物曰俗傳惟鳩育子多七數初亦未信家居近山木試探數巢果然禽獸一鳥曰隹二鳥曰雔三鳥曰朋四鳥曰乘五鳥曰雇六鳥曰鶂七鳥曰�八鳥曰鸞九鳥曰鳩十鳥曰今鳩七子並夫婦爲九故其字從九古傳儻細推自見彼亦不徒然也

總聞曰鳲鳩之子可數同在桑未離巢也在梅在棘在榛則其子長成而分飛他樹矣此春夏之交當是淑人君子成昏之時也

下泉

一章

冽彼下泉浸彼苞稂愾我寤嘆念彼周京

稂蕭蓍皆陸艸陸艸遇水則悴此必當時濤水泛溢人情不安也三章皆言周京京周京師專爲在都不指他所此必曹人之在林野者故皆及泉言冽野之深者也下地之卑者也言稂蕭蓍皆野植也如此而有念王都之心憂人主之意其爲不遇之君子審也語勢亦非常人之辭

二章

冽彼下泉浸彼苞蕭愾我寤嘆念彼京周

三章

冽彼下泉浸彼苞蓍愾我寤嘆念彼京師

四章

芃芃黍苗陰雨膏之

陸艸畏水田禾喜水當是初夏大雨漲水盛夏反無也故陸艸田禾皆病思盛時雨澤適時蓋謂上有文王下有郇伯之時也

四國有王郇伯勞之

郇伯文王之子也昔時上有文王下有郇伯當時气候皆正雨澤皆調蓋君臣皆良故天人相應也傷今皆無

聞音曰京居良切蕭疎鳩切師霜夷切膏古報切勞力報切

聞迹曰郇伯所封在猗氏縣

總聞曰易林下泉苞稂十年無王郇伯遇時憂念周京正引此詩當是厲王在彘之時在彘凡十五年十年無王豈非此際也耶言郇伯遇時今有如郇伯者而於時不遇但憂念周京而已作此詩者必斯人也

詩總聞卷七

欽定四庫全書

詩總聞卷八

宋王質撰

豳風

七月

一章

七月流火九月授衣

此田野農民酬酢往復之辭故參錯無次序大率七月至九月一嵗之食已畢一冬之衣又辦相與各道其生業指時指物不一而足卒之躋堂稱壽以答上也

一之日觱發二之日栗烈無衣無褐何以卒嵗三之日於耜四之日舉趾同我婦子饁彼南畆田畯至喜民或言曰自七月有寒之漸九月寒事當辦無以禦冬何以卒歲歲旣卒陽已深則於耜舉趾饁田以次而至也

二章

七月流火九月授衣春日載陽有鳴倉庚女執懿筐遵彼防行爰求柔桑春日遅遅采蘩祁祁女心傷悲殆及公子同歸

民或又言曰自七月變候九月卒歲之計已備春來男已不可離田女當采桑育蠶男女各分職也女見物變覺年長所以傷悲人常情也公子適野勞田者也女與同歸喜觀公子之儀容徒禦隨其後而還也

三章

七月流火八月萑葦蠶月條桑取彼斧斨以伐逺揚猗彼女桑

民又或言曰自七月萑葦將成八月可采儲蠶薄待蠶月時至則采桑從事也條桑南人謂之梯桑批桑北人謂之穿桑采桑止取葉不伐條也正月以後卽爲之將近蠶月也

四章

七月鳴鵙八月載績載載黃我朱孔陽爲公子裳民又或言曰自七月有麻事之漸八月可績以奉公子爲先並絲麻而結於此章也染采必向陽借日色也今染人猶然

五章

四月秀葽五月鳴蜩八月其獲十月隕籜一之日於貉取彼狐貍爲公子裘二之日其同載纉武功言私其豵獻豜於公

民又或言曰自四月五月有稼事之漸八月可刈十月天寒葉凋可趣野事之時仲冬始出季冬再出過是則春野事休田事起西北非皮不可禦寒縑布皆不足當之小民以羊豕等皮大民以狐貍等皮故絲麻爲公子之裳狐貍爲公子之裘所自用者豵之類也野豕一歲爲豵言皮薄也三嵗爲豜言皮厚也野豕多得稚者力弱易制也少得大者力健難獲也以難得者奉上也

六章

五月斯螽動股六月莎雞振羽七月在野八月在宇九月在戶十月蟋蟀入我牀下穹窒燻鼠塞向墐戶嗟我婦子曰爲攺嵗入此室處

民又或言曰自五月一陰之生更六月至十月而陰气已盛穹窒燻鼠塞向墐戶將攺歳而入此避之也螽莎雞蟋蟀皆類蝗螽今蚱蜢莎雞今促織蟋蟀亦促織但促織聲如雲西西蟋蟀聲如雲習習尋詩旣莎雞蟋蟀同種則螽當亦是同種或螽所化未可知俗言蚱蜢食蠅乃化蟋蟀識者更詳

七章

六月食郁及薁七月亨葵及菽八月剝棗十月獲稻爲此春酒以介眉壽

民又或言曰自六月郁薁可食其他以次而有十月初寒可以釀酒之時獲當作濩浸米爲醪也春酒冬飲而春生非春始爲也毛氏凍醪今臘醅也

八章

七月食八月斷壺九月叔苴采荼薪樗食我農夫民又或言曰自七月又有瓜可食以至苦菜皆可亨餁以勞久苦之農夫也毛氏叔拾也如此則當爲椒

九章

九月築場圃十月納禾稼黍稷重穋禾麻菽麥

場圃植果蓏也之使堅恐果蓏之株爲風所防也納入也今輸官猶有此稱納禾八官禾倉納冰入官冰室豳俗愛君親上故遇事先公後私絲麻狐貍先獻公黍稷重穋禾麻菽麥先納公以至宮功皆先於乘屋其末則朋酒殺羊而獻公堂豳俗如此美也

嗟我農夫我稼旣同上入執宮功

上今赴役猶有此稱執今作役猶有此稱自十月而輸官之物皆足總禾麥而結之此章也此詩渉民甚切故多凡談但久逺無由盡曉

晝爾於茅宵爾索綯亟其乘屋其始播百谷

西北小民多茅屋將寒則采茅絞索縶之不爾大風輙捲去今猶如此謂之蛇索言索如蛇也芒種節後始播種又以四月結之也

二之日鑿冰衝衝三之日納於淩陰四之日其蚤獻羔祭韭

冰最在後非民事也以二月結之自此以後頒冰刷冰民不與也

九月肅霜十月滌場

滌猶言刷秋冰用盡則刷冰室以待來年之藏冬禾収盡則滌禾塲以待來年之耕今人猶言洗廚言収之盡也滌塲同意

朋酒斯饗曰殺羔羊躋彼公堂稱彼兕觥萬壽無疆朋酒醵酒也醵酒亨羊升公子之堂獻公子之壽一嵗之事畢也禮籥章掌土鼓豳籥中春晝擊土鼓龡豳詩鄭氏豳風七月也鄭氏自七月流火九月授衣至殆及公子同歸爲豳風國祈年於田祖吹龡雅擊土鼓以樂田畯鄭氏豳雅亦七月也鄭氏自七月流火八月萑葦至以介眉壽爲豳雅國祭蠟則龡豳頌擊土鼓以息老幼鄭氏豳頌亦七月也鄭氏自七月食瓜八月斷壺至萬壽無疆爲豳頌不知如何分一詩作三種禮瞽蒙諷誦詩世奠擊鼓琴瑟誦也詩也各有聲也此二聲四器也先諷其辭而後入鼓鐘奠鼓也擊鐘也世曵長也又入琴瑟籥章所謂豳詩以鼓鐘琴瑟之聲合籥也禮笙師龡竽笙塤籥簫箎篴管春牘應雅此十二器也籥章所謂雅以雅之器之聲合籥也禮貾了播鞀鼓擊頌磬笙磬此四器也籥章所謂豳頌以頌噐之聲合籥也禮諸噐諸聲亦在和之所謂凡爲樂噐以十有二律爲之數度以十有二聲爲之齊量凡和樂亦如之故逆暑迎寒祈年祭蠟皆全用七月特以噐和聲有不同耳大率樂非一器所能合非一聲所能和今此以土鼓豳籥爲主鄭氏豳籥用豳地竹詩亦如之鄭氏豳籥豳人吹籥之聲章引禮土鼓蒯桴葦籥伊耆氏之樂此亦有理此蓋豳地之樂也豳詩豳歌曲也豳雅豳頌皆豳樂器也合籥而吹之不同擊鼓而節之則同也

聞音曰火虎隈切衣魚紀切發方吹切烈力制切褐許旣切畆滿罪切庚古郎切行戶郎切裘渠之切野上宇切戶後五切下後五切瓜攻乎切稼古防切穋六直切麥訖力切陰於容切韭已小切饗虛良切觥姑黃切吳氏此詩毎句用韻誠然有不可葉者惟曰爲攺歳嗟我農夫若用許氏之法亦可嵗從示可以示取音叶子夫從工可以工取音叶同旣不在韻亦不必徒使以卓見忽古人者空騰口也恐是當時音調又不可不知

鴟鴞

一章

鴟鴞鴟鴞旣取我子無毀我室恩斯勤斯鬻子之閔斯

二章

迨天之未陰雨徹彼桑土綢繆牖戶今女下民或敢侮予

三章

予手拮據予所捋荼予所蓄租予口卒瘏曰予未有室家

四章

予羽譙譙予尾翛翛予室翹翹風雨所漂搖予惟音嘵嘵

聞迹曰豳自七月以下皆周公之詩而系豳周公生於豳岐之間陶染西俗習貫西音蓋千餘年正气所傳𨿽聖人烏能變也當是此詩皆豳音入豳樂鄭氏所謂豳人龡籥之聲章是也古音久絕後人不曉孔子所以系豳蓋有自然之趣初亦何心非若後人彊爲穿鑿曲生辭說也魯成九年晉侯見楚囚鐘儀使與之琴操南音今西音不知與古音何如西人吐語殺辭必曰斯又若蘓此詩恩斯勤斯鬻子之閔斯破斧哀我人斯亦可想見其風俗也

總聞曰鴟鴞謂管蔡也子謂伯禽也室謂成周也當是周公在東伯禽在西父子隔絕有不相保之勢言我子猶可王室爲重憂王室將危也下民商徐淮夷也乘管蔡之流言敢見侮而相挺爲亂也室家亦成周也言武王克商二年而病五年而喪饗國日淺初基未固故曰未有有當如克有常憲之有有諸已之有言永保也大率欲以哀苦爲之感動成王其初欲誚而未敢其卒乃悔而至泣此詩不爲無助也

東山

一章

我䢐東山慆慆不歸我來自東零雨其蒙

䢐東往也來自東歸也此其夫來歸與其妻相見敍相別之狀相見之情也王氏徵夫懷親戚誰獨無此情昔人從公【闕】一䢐輒三齡此皆夫辭

我東曰歸我心西悲制彼裳衣勿士行枚

言寄徵衣而不達也不知在士之中第幾行第幾枚也外事不與內通故不達也

蜎蜎者蠋烝在桑野惇彼獨宿亦在車下

蠋桑虫也桑生葉則有虫如蠶而小春時也我獨宿在車下但見桑虫不見妻也

二章

我䢐東山慆慆不歸我來自東零雨其蒙果臝之實亦施於宇伊威在室蠨蛸在戶町疃鹿場熠燿宵行亦可畏也伊可懷也

果臝括樓也其實及宇夏時也想女在家果臝伊威蠨蛸其寂如此我在野亦止見鹿場螢火不見妻也故不及宇及室及戶而言場鹿宿則相環外向猶如戰場蓋夜行所見鄭氏此五物去家無人則然甚佳但上三物當施於內下二物當施於外則語意皆順也

三章

我䢐東山慆慆不歸我來自東零雨其蒙鸛鳴於垤婦嘆於室灑掃穹窒我徵聿至有惇瓜苦烝在栗薪自我不見於今三年

瓜白瓜也近蒂帶苦秋時也穹窒炕也西北人非此不可寢冬時也想女聞鸛鳴則憂我在外而苦雨也灑埽所臥之炕以待我至儲瓜儲薪凡皆待我也

四章

我䢐東山慆慆不歸我來自東零雨其蒙倉庚於飛熠燿其羽之子於歸皇駁其馬親結其縭九十其儀其新孔嘉其舊如之何

倉庚黃栗畱也又春時也見此春鳥追思乘馬親迎結縭相合之時新相見之情與舊相處之情孰優戲之辭也

聞音曰上四句每章爲起辭上二句不用韻下二句乃用韻吳氏以爲未詳山西人呼曰師又若曰沙今猶有此音山歸未嘗不葉也野上與切下後五切戶後五切行戶郎切畏於罪切懷胡隈切垤地一切窒陟致切年禰因切馬滿補切嘉居何切

聞物曰陸氏果臝�螉蓋謂艸與虫獸不當相雜也上章言桑蠋下章言鸛瓜栗薪艸木與虫獸亦相雜言之小宛蜾蠃負之皆從防此皆從果毛氏良是

聞迹曰詩自七月以下所系周公之詩鴟鴞固已略言之今又載於此周公東徵必皆豳岐生長諳慣之人其人作豳樂歌豳曲夫人何怪項氏有楚其在垓下也聞漢軍四面皆楚歌曰漢皆已得楚乎何楚人多也蓋漢髙部曲皆闗中調發之人秦人而有楚歌此項氏所以悲歌忼慷也力防山兮气蓋世時不利兮騅不逝騅不逝兮可柰何虞兮虞兮柰若何自今觀之四句如今古詩哀泣何由而生而死生何由而決也舉

此以明東山蓋豳人從軍爲歌者人諷其辭已足以感人何況其聲惜後人不得聞且不可考也

總聞曰書稱二年詩稱三年尋詩再及春一及夏一及秋一及冬歷五時也當是二年始定三年乃歸防皇極經世丙戌東徵戊子底平則是三年也詩書所言自不相礙

破斧

一章

旣破我斧又闕我斨周公東徵四國是皇哀我人斯亦孔之將

旣又言見害不已也小人𨿽極力而不害周公之大不害周公之休皇張也吪動也遒聚也有識知其無能爲而終以爲哀者恐不幸而墮其機也旣而自解周公甚大甚嘉甚休豈能無傷也

二章

旣破我斧又闕我錡周公東徵四國是吪哀我人斯亦孔之嘉

三章

旣破我斧又闕我銶周公東徵四國是遒哀我人斯亦孔之休

聞音曰錡於何切嘉居何切

聞事曰古專徵杖鉞黃金餙斧書左杖黃鉞又有大鉞在左者秉之小鉞在右者秉之後世𨿽執國之臣止假黃鉞亦未敢當多辭蓋黃鉞卽君權也不知此時或是黃鉞或是大鉞司馬氏武王殺紂周公把大鉞召公把小鉞以夾武王此行當是黃鉞其位旣尊其勢又重於往時也

總聞曰毛氏四國管蔡商此當是三監同亂諸邦並騷所謂有大艱於西土西土人亦不靜人情見天下之變如此周公之危如此故以爲哀也

伐柯

一章

伐柯如何匪斧不克取妻如何匪媒不得

伐柯當以斧害周公當如此去之取妻當以媒來周公當如此致之皆所以感動成王也

二章

伐柯伐柯其則不逺我覯之子籩豆有踐

管蔡之徒必有尙在成王之側者故曰不逺周公所以未還者爲是故也去是則見周公而致禮通情斯有日矣

聞音曰踐慈演切

總聞曰害周公者固不爲少而知周公者亦不爲不多成王之眀而又有賢者以感悟之此天所以相周也考書二公召公太公也諸史有執事莫知主名諸人一信一噫二語移成王之心流成王之涕而天又動威於雷風禾木之間文武之澤深矣此詩當是諸史百執事之徒所作願爲媒者也司馬氏以雷風之事在周公旣卒之後蓋以昔公勤勞王家認昔爲古凡隔宿卽爲昔何論存亡其中眀言惟朕小子其親逆我國家禮亦宜之不應以十年之後事相聨成文而又意勢相貫決不在十年之後也司馬氏恐非防皇極經世周公東徵以丙戌沒以丙申並載於此

九罭

一章

九罭之魚鱒魴我覯之子衮衣繡裳

二章

鴻飛遵渚公歸無所於女信處

三章

鴻飛遵陸公歸不復於女信宿

皆周公歸途所見之物也魚逰近罭鴻飛近渚近陸皆危地公歸恐復陷讒不能免也國人憂周公而未孚成王故欲且畱再宿以觀其變女眾人共推爲可畱之所也

四章

是以有衮衣兮無以我公歸兮無使我心悲兮

𨿽此有所逆之服然不可歸恐墮其計也國人憂疑之心如此懲已往不能保將來也

聞句曰舊一章四句三章三句今爲各三句九罭之魚不斷

總聞曰鄭氏是東都也東都欲畱周公爲君謂成王賫來衮衣願其封公於此以衮衣命畱之無以公西歸此說極有理東都爲周公之計則甚精也初欲少畱以觀事變又欲終畱以奠別都若爾則不利孺子之讒乃驗周公之心上通乎天下通乎地當是武王遘厲以成王托周公故曰是有丕子之責於天蓋已屬後事也其後南面負扆之事𨿽以爲疑然不必疑也聖人不事形迹如後世之肺腸大誥之作正危疑洶湧之時亦以王命告天下東徵西歸又十年乃沒天下康平國勢尊安若使周公避嫌逺疑如常情所存則非所謂出乎其類防乎其萃者也並載於此

狼防

一章

狼跋其胡載疐其尾公孫碩膚赤舄幾幾

二章

狼疐其尾載跋其胡公孫碩膚徳音不瑕

狼進則跋其胡退則疐其尾此與周公異意之人所露之狀也周公尙畱未歸已歸未至朝廷必有踧踖者成王亦爲之遅疑也周公以大包之以美和之故居上公之位安而保聖人之徳全也

聞音曰瑕洪孤切善哉吳氏之說曰載籍所傳自三代而下以至於今一字之聲無慮數變秦漢以前凡從叚者在平則讀如胡或自胡而孶在側則讀如防或自防而孶魏晉之間在平則讀如何或自何而孶在側則讀如賀或自賀而孶齊梁之後在平則讀爲胡加切在側則讀爲胡駕切亦或自二音而孶自胡而爲何自何而爲遐自防而爲賀自賀而爲下其聲音之變如此至其所以變則不得而知而魏晉以前或兼用後世之音至後世旣變之後古音之存者蓋蔑矣今以一二考之左氏傳宋野人之歌曰旣定爾婁豬盍歸吾艾豭此以豭爲胡也楚辭逺逰潄正陽而含朝霞精神入而麤气除司馬相如大人賦曰回車朅來兮防食幽都吸沆瀣兮餐朝霞此以霞爲胡也楚辭招魂瓊轂錯衡華英假蘭桂樹郁彌路又曰結撰至思蘭芳假人有所極同心賦此以假爲防也張衡狼比周公如以鴟鴞比成王也此等當易

聞人曰公孫周公公季之孫也初止稱公季後乃稱王季此詩止襲前稱大率公子公孫皆實語

總聞曰此必逆周公之使者行道所見也詩人未有無故而興辭觸物吐情此非以狼而詆其人也

詩總聞卷八﹤經部﹐詩類﹐詩總聞﹥

欽定四庫全書

詩總聞卷九

宋王質撰

雅

聞雅一

雅樂歌名也雅有大雅小雅見於季子所觀猶之可也南山有臺之類豈不大而入小泂酌之類豈不小而入大姑猶之可也旣彊以爲風有正風變風又彊以爲雅有變雅前人所言以事之美惡分正變以辭之繁簡分大小旣立此法則古詩必有更張移易者細推季子所觀小雅有美有惡大雅有美無惡小雅美哉思而不貳怨而不言其周徳之衰乎猶有先王之遺民焉杜氏以爲遺民者商王余俗故未大審爾乃周徳之盛非周徳之衰也故此成康以下者皆是也大雅廣哉熙熙乎曲而有直體其文王之徳乎杜氏以爲雅者詠盛徳形容但歌其正不歌其變審爾則小雅亦雅也何以及衰故此穆夷以上者皆是也更攺移易斷無可疑者風亦有之如何彼穠矣之類明爲王姬下嫁齊侯之詩是也姑存以待識者

聞雅二

雅大小諸篇防序王雅及后稷及公劉及太王及王季及文王及武王及成王及宣王凡其上世之賢君無有不及變雅止及幽厲而不及他王自厲王以上有昭王穆王共王懿王孝王夷王自幽王以下有平王桓王王風止於桓王未聞以下而皆不及至其詩無可復見幽厲之幹渉者則以爲思古思古不思文王而專思武王不思康王而專思成王皆不可曉恐其間亦不及他王或臣或民或男或女者不專二人當之子貢曰紂之不善不如是之甚也是以君子惡居下流天下之惡皆歸焉然旣爲此學當不愧於天不怍於人不可承流言爲實說使爲惡而苟免者何幸非已而妄受者何寃且如無將大車悔將小人小眀悔仕亂世小人亂世豈非爲君之罪而不以幽王爲刺何也采菽婦人怨曠瓠葉士大夫饔餼防薄何與於人君而乃以幽王爲刺何也且如漸漸之石以夷狄徵役久病而作苕之華以夷狄師旅並起而作何艸不黃亦以夷狄用兵不息而作而前後兩詩皆刺幽王中一詩不刺幽王何也瞻卬召旻皆凡伯刺幽王大壞一稱旻天一稱昊天獨以旻爲閔小旻又不以爲閔何也節南山正月十月之交雨無正小旻小宛序皆刺幽王而毛氏以二詩爲刺幽王四詩爲刺厲王何也序者如此釋者如此皆所不曉也

聞雅三

漢晉以下有迎享送神曲皆用諸大神後世亦施諸小神今攷楚茨自楚楚者茨一章濟濟蹌蹌一章迎神也執爨踖踖一章我孔熯矣一章送神也又有夕牲引牲歌夕牲視牲也引牲陳牲也今考信南山恐是此歌甫田大田皆是饗神之曲後世有借田迎享送神歌太社及先農迎享送神歌必有自來或曰頌告神之詩雅非告神之詩特詠事之詩也自梁定國樂並以雅爲稱眾官出入奏俊雅皇帝出入奏皇雅太子出入奏徹雅王公出入奏賔雅上壽酒奏介雅食舉奏需雅撤饌奏雍雅牲出入奏滌雅薦毛血奏牲雅降神及迎送奏諴雅皇帝飲福酒奏獻雅燎埋奏埋雅今楚茨信南山大田甫田略見而楚茨爲詳後世有飲福撤爼歌今楚茨末章亦具所謂禮儀旣備也

聞雅四

古曲不傳於後世而三國六朝之間尙或有之漢有殿中食舉七曲大樂食舉十三曲魏有四曲皆取鹿鳴而魏曲又增騶虞伐檀文王皆古聲亂後攺騶虞伐檀文王三曲更自作聲莭其名𨿽同而聲實異惟鹿鳴獨得存後又攺第一曰於赫與古鹿鳴同第二曰巍巍用後所攺騶虞聲第三曰洋洋用後所攺文王聲第四曰日復復用鹿鳴聲不用伐檀聲也且以詩推之則其存尙見於此今觀於赫與鹿鳴繁簡長短不同不知何由用其聲世傳桑景舒聞虞美人曲能動虞美人艸以爲此吳音也別制一闋與虞美人曲迥絕而艸亦動恐或有之自晉宋以來食舉謂之四廂歌此鹿鳴所謂人之好我示我周行也古列位左右前後分置所謂輔拂疑丞是也自後謂之四廂食舉猶存其名後又謂之東西廂歌漸廢四廂之制而至今軍職猶存四廂之名然皆虛稱也大率古朝禮與軍禮相埒軍禮左右前後而尊者處中朝禮亦然今軍軄則故軍儀亦故朝儀也其他未易可推惟食舉以鹿鳴之辭又以魏晉之號略見古燕饗之禮也

周小雅

鹿鳴

一章

呦呦鹿鳴食野之蘋

當是園囿之間與臣之髙尊者燕樂卽所見起興嘉賔非凡臣也

我有嘉賔鼓瑟吹笙吹笙鼓簧承筐是將人之好我示我周行

二章

呦呦鹿鳴食野之蒿我有嘉賔徳音孔昭視民不恌君子是則是效我有防酒嘉賔式燕以敖

此章獨不及樂蓋與導言通情所謂徳音也前後皆禮飲其中蓋從容酬酢欵曲凡庭樂作則人語當止人語交則庭樂當息

三章

呦呦鹿鳴食野之芩我有嘉賔鼓瑟鼔琴鼓瑟鼓琴和樂且湛我有防酒以燕樂嘉賔之心

聞音曰行戶郎切效古交切集韻效效效通作爻又爻子謂放效也作交兩音皆可用吳氏不必專用交大率吳氏多定從一讀去古旣逺苟葉則皆可也湛持林切

總聞曰鄭氏示作寘蓋以捲耳寘彼周行易之視古示字也古無示字示作永不從目者使人觀也從目者自我觀也皆有所示也賔之與我相好使列位觀之賔之徳音甚眀使下民觀之皆民見而不敢爲偸君子見而欲有所似也此臣必國之所推眾之所服故人君表出以風厲也少年試武昌遇鄕人竇姓忘名曰勉旃俟中選當歌鹿鳴送女趣使先歌卽取簫吹之其聲舒緩全無髙急音呦呦作兩聲甚久下或一字或兩字或三字一轉未有四字者其人少知書喜音律遭亂從軍後莫知所在惜是時方十六嵗未知好古不究所以今並載於此

四牡

一章

四牡騑騑周道倭遅豈不懷歸王事靡盬我心傷悲豈不懷歸詩多有此辭悲情之中有願意臣子之義兼全也

二章

四牡騑騑嘽嘽駱馬豈不懷歸王事靡盬不遑啟處不遑啟處詩亦多有此辭與豈不懷歸同情二句合在一章尢動人

三章

翩翩者鵻載飛載下集於苞栩王事靡盬不遑將父

四章

翩翩者鵻載飛載止集於苞杞王事靡盬不遑將母

五章

駕彼四駱載驟駸駸豈不懷歸是用作歌將母來諗聞音曰馬滿補切下後五切母滿罪切諗式荏切旁紐作氏任切葉駸

聞物曰鵻鳻鳩也南人呼爲鳻鵻行役當在春時

總聞曰古者重於以身臣人身非我有也𨿽父母不得養之載驟駸駸亟欲畢王事也將母來諗以飬母告君欲休官歸家也父男子猶能自力母婦人必待人而後飬故人子尢所動心將父者一而將母者再也古風至西漢猶存官吏以府寺爲捨十日一休沐以所居之官爲家而其家卽相判也不獨行役𨿽居官守亦與其家成疏故詩多有父子及夫婦相懷之辭

皇皇者華

一章

皇皇者華於彼原隰駪駪徵夫每懷靡及

徵夫皆有靡及之心則爲使者惟恐不及可見上忠勤則下奮勵也

二章

我馬維駒六轡如濡載馳載驅周爰咨諏

周徧也不必以爲忠信左氏亦未嘗言忠信止曰必咨於周而毛氏以忠信爲周杜氏從之其言訪問於善爲咨咨親爲詢咨禮爲度咨事爲諏咨難爲謀臣獲五善敢不重拜不審左氏在何代是時已有此學至漢儒益盛左氏之文不及周以上裕而純過於秦以下肆而駮气象皆古而有純駮也惟左氏似裕而有蹙廹之象似純而有雕鐫之迹非周以上之文也似肆而有謹嚴之法似駮而有娟美之風非秦以下之文也恐是生於戰國之時而不染戰國之習彊爲力以變俗者也左氏共知其非丘眀孔門弟子之文論亦不見因載於此故以天序爲子夏孔門亦不如此殆西漢以下東漢以前其駮又甚也

三章

我馬維騏六轡如絲載馳載驅周爰咨謀

四章

我馬維駱六轡沃若載馳載驅周爰咨度

五章

我馬維駰六轡旣均載馳載驅周爰咨詢

聞音曰諏子須切絲新賫切謀謨柸切度待洛切聞事曰左氏金奏肆夏之三不拜工歌文王之三又不拜歌鹿鳴之三三拜鄭氏肆夏文王鹿鳴俱稱三謂其三章也以此知肆夏詩也引國語曰金奏肆夏樊遏渠所謂三夏也呂氏肆夏繁遏渠皆周頌也肄夏時邁也繁遏執競也渠思文也鄭氏以文王鹿鳴言之則九夏皆詩篇名頌之族類也杜氏二曰肄夏一名樊三曰昭夏一名遏四曰納夏一名渠下謂三夏天子所以享元侯也肆夏之三謂肆夏昭夏納夏良是不知繁遏渠云何王夏而不及蓋避之也杜氏又文王之三謂文王大眀緜良是鹿鳴之三謂鹿鳴四牡皇皇者華良是文王大雅之首鹿鳴小雅之首也舉其首以次至三也古者酒有三獻或五獻每一獻三樂此用三獻故用三樂凡九樂但序者不細察以鹿鳴爲燕嘉賔以四牡爲勞使臣以皇皇者華爲遣使臣皆祖此而又失之文王旣曰兩君相見之樂文王之序何不曰兩君相見也特燕禮之間舉其詩之輕重爲其禮之隆殺非某詩必爲某事也不獨此工歌而已他賦者亦然隨時取意隨意取詩以此知序者之過也

總聞曰所謂大聲不入俚耳折楊皇華則嗑然而笑折楊逸詩皇華則此詩是也當是流傳裏閭道路之間喜爲詠歌亦可以推他詩凡風雅頌皆人間所常侑樂寫情如今大曲慢曲令曲及其他新聲異調者也頌特其體制差異則人間罕行亦有𨿽大樂而有別名呂氏所謂執競一日繁遏思文一名渠別名當是人間所可用者也

常棣

一章

常棣之華鄂不韡韡

不如本字鄂蒂也蒂無光采花有光采然蒂承花之光采皆從蒂而生花落則蒂結爲子此花之本也

凡今之人莫如兄弟

當是春時見此花而感同气也兄弟國家之本凡爲上之光采因同气而生因他气而成也所謂莫如

二章

死喪之威兄弟孔懷原隰裒矣兄弟求矣

天下莫可畏於死喪莫可愛於兄弟言畏愛之極如此原隰之間鳥獸之羣尙兄弟相求故不及脊令也

三章

脊令在原兄弟急難毎有良朋況也永嘆

脊令首低尾昻首尾相應也亦當是有見興感兄弟急難相應當如此也

四章

兄弟鬩於墻外禦其務毎有良朋烝也無戎

朋友常有相愛之意其善者不過長嘆其气盛者亦終不肯犯難施力也集韻戎通作�爾雅相也愽雅推也言無所施力也務戎不相葉因左氏以務爲侮故說者競起左氏必以經攺蓋附防緜禦侮爲辭故劉氏從之又以戎爲戍相葉吳氏以務戎皆攺詩之所存蔑矣遂轉務音防集韻雺霧霿霜皆有防音此說最佳𨿽字無雨亦通用通呼然似不必詩之取葉至不一且以二章言之脊令在原兄弟急難毎有良朋況也永嘆四句三葉兄弟鬩於墻外禦其務就句取葉禦務是也蓋其歌曲必禦字務字兩斷每有良朋烝也無戎朋作蓬音今北人多作此呼於歌曲𨿽不知其的於諷詠亦自有微音其他取葉隨詩可見今略載於此

五章

喪亂旣平旣安且寧𨿽有兄弟不如友生

危急之時最倚兄弟爲切安平之際乃資朋友爲多何者彼各有門戶親族難代其捐軀而救難也故以危難責朋友而以身許相知者皆非正也

六章

儐爾籩豆飲酒之飫兄弟旣具和樂且孺

孺屬也和樂之情則均而尊卑之屬則別也

七章

妻子好合如鼓瑟琴兄弟旣翕和樂且湛

妻子𨿽如琴瑟之恊而兄弟亦如和樂之耽則家道全美也妻子恊而兄弟暌豈得爲樂也必兄弟無他而妻子乃合蓋妻子不患不恊而易暌者兄弟也下文可見

八章

宜爾室家樂爾妻帑是究是圖亶其然乎

凡人必思之深謀之盡乃見實理實理見則信心生也

聞音曰弟待禮切懷胡隈切難泥防切嘆他涓切生桑狌狌亦作猩腥賈氏生生先醒也後生後醒也湛持林切末以乎葉孔氏說詩大體依韻亦有卽將助語以當韻之體如此詩之類是也

聞字曰集韻侮務通用傷也慢也左氏作侮可從然丁氏似附防務侮恐難通

聞句曰或說常棣之華鄂止句言花鄂皆不韡韡也蓋以不爾爲眞爾亦有所疑王氏不韡韡言韡韡也故因疑而析句五字三字苟於古有疑而不敢彊立說特就其中求合亦不害好古也

總聞曰此詩未嘗有切責深恚之辭特以情以理感悟而已左氏周公弔二叔之不咸故封建親戚以蕃屏周召穆公思周徳之不類故糾合宗族於成周而作詩毛氏槪言召公杜氏以爲虎也其詩在厲王之時則詩未必皆作於成周之盛時也魚麗之序文武以天保以上治內采薇以下治外不無所礙故孔氏以序閔管蔡之失道故作常棣外傳周公之詩曰兄弟防於墻爲周公作也陸氏鴟鴞爲詩常棣作詩變爲言作者周公之於詩其道在鴟鴞其事在常棣又略左氏召穆公直以爲周公其欲附合於序如此今以鴟鴞仿之其辭似非周公之作也而召穆公之作蓋亦未見杜氏厲王衰防兄弟道闕召穆公於東都收防宗族作此周公之樂歌厲而至宣宣而至幽幽而至平平王始遷東都豈有百餘年之前糾合宗族防聚東都召穆公賢者必不無君無國如此故凡左氏所載不敢不信而間亦有難信者也

伐木

一章

伐木丁丁鳥鳴嚶嚶出自幽谷遷於喬木嚶其鳴矣求其友聲相彼鳥矣猶求友聲矧伊人矣不求友生出谷遷木毛氏以爲君子𨿽遷髙位不可忘其朋友此意甚善鄭氏又求其尙在深谷者此意尢善用鳥意推人情古風可見

神之聴之終和且平

神且求聴以其和平亦有感動也

二章

伐木許許釃酒有藇旣有肥羜以速諸父寧適不來防我弗顧於粲灑埽陳饋八簋旣有肥牡以速諸舅寧適不來微我有咎

不來者得非我弗相顧我且有咎何爲不來責躬引愆必欲要致其來也

三章

伐木於阪釃酒有衍籩豆有踐兄弟無逺民之失徳幹餱以愆

民之失徳則以干餱吾儕𨿽小不滿意不必介念俗謂幸見恕且盡歡也

有酒湑我無酒酤我坎坎鼓我蹲蹲舞我迨我暇矣飲此湑矣

有酒則飲無酒則沽不可虛度也有鼓有舞隨所有取樂及我職事有暇共飲此酒乃所願也

聞音曰丁陟耕切羜直呂切父扶雨切顧果五切埽蘇後切簋已有切舅巨九切咎巨九切阪孚臠切踐在演切愆起淺切酤侯古切暇後五切

聞章曰舊六章今爲三章皆以伐木爲首辭聞物曰嚶音纓柔細也毛氏驚懼鄭氏相切直皆恐非大率鄭氏附合求友舊說嚶音鶯遂以爲鶯相承出谷求友爲鶯之事如此誤衍甚多

聞事曰禮天子同姓謂之伯父異姓謂之伯舅毛氏因諸父諸舅之辭遂以爲天子其初意甚正其後意稍違今定從初意

聞人曰諸父父黨諸舅母黨兄弟亦母黨玩辭諦意皆異姓與常棣同姓不同也

總聞曰鄭氏伐木謂昔日未居位在農之時與友生於山巗伐木爲勤苦之事今有酒而釃之本其故也此意甚佳但不當以爲王者識者更詳

天保

一章

天保定爾亦孔之固

人傳夭辭如皇矣帝謂也

俾爾單厚何福不除俾爾多益以莫不庶

二章

天保定爾俾爾戩谷罄無不宜受天百祿降爾遐福惟日不足

三章

天保定爾以莫不興如山如阜如岡如陵如川之方至以莫不增

四章

吉蠲爲饎是用孝享禴祠烝嘗於公先王君曰卜爾萬壽無疆

君先君也總言先世諸公諸王鄭氏嘏傳神辭上下稱人以先字貫於其中如小旻上下稱事以否字貫於其中語法正同

神之弔矣詒爾多福民之質矣日用飲食羣黎百姓徧爲爾徳

神他神也先世之神已竟則他位之神次至弔至也詒遺也當是祝傳神辭先世有屍他神無屍

六章

如月之恆如日之升如南山之壽不騫不崩如松柏之茂無不爾或承

聞音曰除治慮切享虛良切福筆力切禮福者備也備旁紐作逼古文福字多葉直極等字至唐猶然古者不獨以福作逼字音亦以福作逼字用賈氏疏者或制大權以福天子顏氏福古逼字自後福作祜意不作逼意然逼音猶在也

總聞曰此詩第一第二章

天情至第三章

天隠而不可慿則以物之大者諭之第四第五章

導神情至第六章

神亦慿而不可慿則又以物之極大者諭之前七爾後四爾皆天神下辭達其君也前五如後六如皆天神指物諭其君也大率皆借天神爲辭

采薇

一章

采薇采薇薇亦作止

當是將佐述離家還家之狀

曰歸曰歸嵗亦莫止靡室靡家玁狁之故不遑啟居玁狁之故

二章

采薇采薇薇亦柔止曰歸曰歸心亦憂止憂心烈烈載饑載渴我戍未定靡使歸聘

三章

采薇采薇微亦剛止曰歸曰歸歳亦陽止王事靡盬不遑啟處憂心孔疚我行不來

薇作春時薇柔夏時薇剛秋時冬不言者來歸也所以下言昔我往今我來之期適滿期年也

四章

彼爾惟何維常之華彼路斯何君子之車戎車旣駕四牡業業豈敢定居一月三防

常卽常棣也止是物記時如前章采薇非專諭將帥車馬服餙也詩屢稱常棣之華似皆有所興也大率詩人因物起興非接於所見興無由生此再指初發之時也秦子作人當如常棣灼然光發亦因詩人棣華爲辭不必泥也當是周道春時多此物故引之一月三防言屢勝也不必言一侵一伐一戰爲三也

五章

駕彼四牡四牡騤騤君子所依小人所腓四牡翼翼象弭魚服豈不日戒玁狁孔棘

以象牙餙弓袋以鯊皮餙矢服今軍中猶有此制

六章

昔我往矣楊栁依依今我來思雨雪霏霏行道遅遲載渴載饑我心傷悲莫知我哀

旣以薇茁薇稚薇壯計歳月又以棣華計時候末章眀言昔我往矣楊柳依依今我來思雨雪霏霏與前章皆相應指期甚眀也

聞音曰作卽各切亦摠古切莫武愽切亦莫故切皆通作總古莫故尢顯處臣列切疚訖力切來六直切華方無切服滿北切戒訖力切哀於希切

聞事曰爾雅陽爲十月郭氏純陰用事嫌於無陽故名此恐是十一月陽生之候初章言歳莫此是預言來歸之期後章亦然不應十月已歳莫今月令皆是周制其言嵗時早晚悉用夏正

總聞曰禮師有功則愷樂獻於社其後號曰短簫鐃歌又其後號曰鼓吹亦謂之鐃歌鼓吹舊有艾如張逺如期之屬其後不可勝紀采薇出車六月吉日恐是此曲

出車

一章

我出我車於彼牧矣自天子所謂我來矣召彼僕夫謂之載矣王事多難維其棘矣

此行天子使之來也其詩皆以王命爲辭此亦是將佐敍離家還家之狀與采薇同

二章

我出我車於彼郊矣設此旐矣建彼旄矣彼旟旐斯胡不斾斾憂心悄悄僕夫況瘁

此二章於牧地調民卒也言旐言旟旟州裏所建旐縣鄙所建止是集眾二章皆曰僕夫亦是偏禆之屬故使令稱僕夫也下章旣言南仲遂稱旂旐旂諸侯所建其容乃盛非前章比也

三章

王命南仲往城於方出車彭彭旂旐央央天子命我城彼朔方赫赫南仲玁狁於襄

南仲文王之屬也林氏南得氏宣王之時恐非此南氏之仲子與宣王之南仲同姓又同次也今同姓同次而不同時有之

四章

昔我往矣黍稷方華今我來思雨雪載塗王事多難不遑啟居豈不懷歸畏此簡書

左氏翹翹車乘招我以弓豈不欲往畏我友朋杜氏逸詩句法與此相類極可玩味

五章

喓喓艸虫趯趯阜螽未見君子憂心忡忡旣見君子我心則降赫赫南仲薄伐西戎

君子謂南仲也當是將佐之在別部而來軍前者故有未見旣見之辭

六章

春日遲遲卉木萋萋倉庚喈喈采蘩祁祁執訊獲醜薄言旋歸赫赫南仲玁狁於夷

聞音曰牧莫狄切來六直切載節力切彭鋪郎切華方無切降乎攻切喈居奚切

聞事曰此行在北無戰止是往戍故言城在西有戰故言伐言執言獲

聞迹曰毛氏朔言北方也襄除也今定襄屬並州朔方亦屬並州朔方固是北方但襄除無謂

總聞曰前四章自西都往北方也夏往而冬歸故曰昔我往矣黍稷方華今我來思雨雪載塗後二章自北方歸西都又往西方春至西都故曰喓喓艸虫趯趯阜螽未見君子憂心忡忡旣見君子我心則降赫赫南仲薄伐西戎旣見而又行也春歸西都故曰春日遅遅卉木萋萋倉庚喈喈采蘩祁祁執訊獲醜薄言旋歸赫赫南仲玁狁於夷其去來不逾春也一嵗所成並西北方之事結之

枤杜

一章

有枤之杜有睆其實

其去言枤杜與薇作同時此當是師徒之室家所敍與采薇出車同期而其人則異也

王事靡盬繼嗣我日日月陽止女心傷止徵夫遑止其歸亦與薇剛嵗陽同期

二章

有枤之杜其葉萋萋王事靡盬我心傷悲卉木萋止女心悲止徵夫歸止

前詩皆以深冬而歸此詩獨至次春而歸比同歸差後必有故也

三章

陟彼北山言采其杞王事靡盬憂我父母檀車幝幝四牡痯痯徵夫不逺

杞方茁而歸不逺與卉木之萋相應登北山采杞者徵夫在北蓋有望且欲迎也

四章

匪載匪來憂心孔疚期逝不至而多爲卹

當是以病不載則不來故後期望夫固懷憂此又爲多蓋比同歸後期爾

五章

卜筮偕止防言近止徵夫邇止

卜也筮也合以爲近果近不逾春也古者人神相孚卜筮可信如此

聞音曰母滿罪切幝尺善切痯古轉切來六直切疚訖力切偕舉裏切近渠記切

聞字曰繼嗣我日積日爲月而至於陽此句法甚健

總聞曰不必言同歌同時異歌異日且引易君子小人不同日尋詩無見大率行者居者各以情見辭非歌以遣行勞還勤歸也後用此不可知非以此詩爲朝廷待軍旅之禮也

南陔

闕

白華

闕

華黍

闕

魚麗

一章

魚麗於罶【止】鱨鯊君子有酒【止】防且多

二章

魚麗於罶【止】魴鱧君子有酒【止】多且防

三章

魚麗於罶【止】鰋鯉君子有酒【止】防且有

四章

物其多矣維其嘉矣物其防矣維其偕矣物其有矣惟其時矣

聞音曰鯊蘇何切有羽軌切嘉居何切偕舉裏切時上紙切

聞章曰舊六章今爲四章文勢恐然

聞字曰麗著也讀如本字

聞用曰後有魚麗陣前後左右中五陣毎一陣具五陣大率敵人入者無不有所著今漁人置魚器大略如此相水道錯綜縱橫布之嘗使試之於地頗類陣形

總聞曰陸氏鱨鯊之形長魴之形方鱧之形圓鰋之形偃鯉之形俯以著萬物盛多不必如此大率西北人重魚東南人重獸各以少爲貴也

由庚

闕

詩總聞卷九

欽定四庫全書

詩總聞卷十

宋王質撰

南有嘉魚

一章

南有嘉魚

江漢之間有魚爲嘉魚出漢中沔南今辰州鄂州皆有鄂州取以名縣其狀比常魚稍異然不必泥其名但取其美恐或是因詩取號也

烝然罩罩君子有酒嘉賔式燕以樂

二章

南有嘉魚烝然汕汕君子有酒嘉賔式燕以衎

陸氏魚欲逸則罩之使入魚欲伏則汕之使出尋詩皆羣行自得之貌不必造意衍情如此

三章

南有樛木甘瓠累之君子有酒嘉賔式燕綏之

四章

翩翩者鵻烝然來思君子有酒嘉賔式燕又思

甘瓠甜瓠也鵻鵓鳩也皆美堪侑酒

聞音曰罩朝郭切魚回斡水聲也非籠汕所諫切魚乘上水貌也非樔二者皆取魚水之聲貌未必器也毛氏罩籗也猶可汕樔也無謂鵻朱惟切來裏之切鵻與來葉酒與又葉吳氏不必以六直伊昔作切蓋有隔句而葉者如累綏是也隨句爲葉者如鵻來酒又是也詩如此亦多

總聞曰與鹿鳴嘉賔同西北以鹿爲重其饌有熱落河刺血入酒最珍恐是鹿鳴亦然魚鵻之屬皆燕賔侑酒者也並載於此

崇丘

闕

南山有臺

一章

南山有臺北山有萊

春夏之交艸木繁茂詩人觸景生情大率占國占家皆當以气象觀之而其气象古人多卽艸木而觀旱麓皇矣之類是也周之气象艸木如此則人君聲華福壽豈有窮也所以可樂也

樂只君子邦家之基樂只君子萬壽無期

二章

南山有桑北山有楊樂只君子邦家之光樂只君子萬壽無疆

三章

南山有杞北山有李樂只君子民之父母樂只君子徳音不已

四章

南山有栲北山有杻樂只君子遐不眉壽樂只君子徳音是茂

五章

南山有枸北山有楰樂只君子遐不黃耉樂只君子保艾爾後

其遐不止眉壽黃耉而已言無窮也

聞音曰吳氏臺田飴切萊陵之切與基期相葉耉果羽切後下五切與枸楰相葉如此則五章皆葉豈不於古有益但薄俗可畏苟可葉卽當已故臺萊耉後如今音一章作兩葉防萊一葉基期一葉枸楰一葉耉後一葉詩此類亦多所以防持古風少避薄俗也好古者用心如此良亦可嘆母滿補切栲去九切

總聞曰艸木固有宜山陽有宜山陰者此詩南北則不爲此南山山之在南者也北山山之在北者也此言大封域也其南山北山各自有陰陽也

由儀

闕

總聞曰有其義者以題推之也亡其辭者莫知其中謂何也然序者以題推義亦有不可曉者南陔南者夏也飬也陔者戒也遂以爲孝子之戒飬白華白者潔也華者采也遂以爲孝子之潔白華黍則以時和嵗丰宜黍稷言之蓋不時和嵗丰則黍無華也前三詩所謂有其義者也由庚者道也遂以爲萬物由道崇者髙也丘者大也遂以爲萬物極髙大儀者宜也遂以爲萬物得宜後三詩所謂亡其辭者也皆漢儒之學也前三篇鄕飲酒燕禮用之曰笙入堂下磬南北面立樂南陔白華華黍是也後三篇鄕飲酒燕禮亦用之曰乃間歌魚麗笙由庚歌南有嘉魚笙崇丘歌南山有防笙由儀也毛氏不曉笙歌而一槪觀之又引升歌鹿鳴下管新宮今鹿鳴存而新宮亡大率歌者有辭有調者也笙者管者有腔無辭者也後世間亦有如此淸樂至唐猶有六十三曲未幾止存三十七曲又有上柱鳯雛平調淸調瑟調平折命嘯七篇有聲無辭當是相傳有腔而已此六詩之比也甚矣序之欺後世也魚麗之序旣以治內外成功告神結之不應再出三詩當是見禮工入歌鹿鳴四牡皇皇者華然後笙入樂南陔白華華黍是三詩不可雜於前三詩故於後系之南有嘉魚南山有臺蓼蕭湛露彤弓之序方樂興賢樂得賢澤及四海燕諸侯錫有功不應以物雜於其間當是見禮工笙皆畢間歌魚麗笙由庚歌南有嘉魚笙崇丘歌南山有臺笙由儀故以三詩入南魚南防之後竊意有腔無辭者聖人皆不以入詩如新宮之類是也

蓼蕭

一章

蓼彼蕭斯零露湑兮

當是諸侯見王者燕飲至夜分露零見於蕭也

旣見君子我心寫兮燕笑語兮是以有譽處兮

二章

蓼彼蕭斯零露瀼瀼旣見君子爲龍爲光其徳不爽壽考不忘

龍指君也龍身有光采

三章

蓼彼蕭斯零露泥泥旣見君子孔燕豈弟宜兄宜弟令徳壽豈

四章

蓼彼蕭斯零露濃濃旣見君子鞗革忡忡和鸞雝雝萬福攸同

聞音曰寫賞羽切諺云書三寫魚成魯帝成虎今北人猶有此音爽師莊切泥乃禮切弟待禮切豈去幾切

總聞曰二章而下皆頌君也初章所寫之心寫此而已故下章發之此詩止於露盛禮飲也次詩至於露晞情飲也

湛露

一章

湛湛露斯匪陽不晞厭厭夜飲不醉無歸

露非陽不晞飲非醉不歸言各以曉爲止也

二章

湛湛露斯在彼丰艸厭厭夜飲在宗載考

在宗伯則校其中禮與否宗伯掌禮者也以飲食之禮親宗族兄弟以賓射之禮親故舊朋友以饗燕之禮親四方賔客君通情務盡醉臣守官務遵禮所以𨿽夜飲而不失令徳令儀也

三章

湛湛露斯在彼杞棘顯允君子莫不令徳

杞棘有露而艸已無露將欲曉也

四章

其桐其椅其實離離豈弟君子莫不令儀

不見露而但見桐椅又其實可辧已全曉也

聞物曰陸氏杞棘剛木況徳桐椅柔木況儀杞枸杞也甚柔桐梧桐也甚剛桐最宜琴材不必如此取況但覩物起興也

總聞曰艸丰桐實當是春夏之時又露三月始成淸眀節是八月始變白露節是此詩以露爲辭其爲春夏審也

彤弓

一章

彤弓弨兮受言藏之我有嘉賔中心貺之鐘鼓旣設一朝饗之

二章

彤弓弨兮受言載之我有嘉賔中心喜之鐘鼓旣設一朝右之

三章

彤弓弨兮受言之我有嘉賔中心好之鐘鼓旣設一朝醻之

聞音曰貺虛王切饗虛良切載子例切右於貴切櫜居號切好乎報切醻大到切

聞用曰舊說彤弓不用遇徵伐載以在前盧弓則用遇徵伐得用乘

總聞曰諸侯賜弓矢然後得耑徵伐此詩當是太公或是其倫然當時越於太公者亦無恐卽是太公也平王錫晉文彤弓一彤矢百襄王用平禮其數相同惟盧弓矢千比平數大增其他平無命服無虎賁襄有之平有乘馬襄無之大率亦出人君臨時錫命

菁菁者莪

一章

菁菁者莪在彼中阿旣見君子樂且有儀

當是諸侯朝王者經歷中阿中沚中陵菁莪其所見者也

二章

菁菁者莪在彼中沚旣見君子我心則喜

三章

菁菁者莪在彼中陵旣見君子錫我百朋

已上皆經歷平陸之壤故言莪莪多生澤鹵沮洳之地初生甚美可食當是緣途遇春所茹者也末章不言莪而言舟舎陸而水也

四章

泛泛楊舟載沈載浮旣見君子我心則休

當是乘航經歷洛渭之水魚或沈或浮皆其見者也毛氏楊氏載沈亦沈載浮亦浮舟豈可沈鄭氏知其不可以爲舟者浮物亦載諸侯航河來朝詩人覩景生興曷以載爲事也以載爲事又奚足言而詩人以爲樂爲喜而且休也

總聞曰諸侯喜見王者凡經歷覽觀皆樂事賞心也大率王眀時泰與主暗時否山川艸木皆一等而人情物態自兩種尋詩可見也

六月

一章

六月棲棲戎車旣飭

盛夏出師恐人有辭故曰玁狁孔熾我是用急言所以然也

四牡騤騤載是常服玁狁孔熾我是用急王於出徵以匡王國比物四驪閒之維則

二章

維此六月旣成我服我服旣成於三十里王於出徵以佐天子四牡修廣其大有顒薄伐玁狁以奏膚公有嚴有翼共武之服共武之服以定王國

中章皆言王於出徵王於此送行也三十里

三章

玁狁匪茹整居焦獲侵鎬及方至於涇陽織文鳥章白斾央央元戎十乘以先啟行

四章

戎車旣安如輊如軒四牡旣佶旣佶且閒薄伐玁狁至於太原文武吉甫萬邦爲憲

五章

吉甫燕喜旣多受祉來歸自鎬我行永久飲禦諸友炰鼈膾鯉侯誰在矣張仲孝友

聞章曰舊六章今爲五章

聞事曰易林玁狁非度治兵焦獲伐鎬及方與周爭疆元戎其駕衰及夷王此則自夷王玁狁始盛玁狁在北周都在西而侵逼畿甸如此當是玁狁有北兼西始自夷王不然則是玁狁與西合從同侵畿甸尋詩初甚危急復乃少安初非全勝也經世甲戌北伐玁狁庚午犬戎殺幽王驪山之下計五十七年司馬氏西夷犬戎同攻是則西北合從也自文武之時已見於采薇至宣王之時又見於六月其勢轉盛於前日所謂孔熾也反覆推之文武之後大盛於夷王愈盛於宣王宣王暫安而不能久固其末終不可救於幽王也

聞人曰張仲重臣望士不應於詩無見此尹吉甫張仲相友如此烝民尹吉甫又爲仲山甫作誦如此其情非他人可比也張仲恐是仲山甫徧考姓【闕】

采芑

一章

薄言采芑於彼新田於此菑畆方叔涖止其車三千師千之試

一乘車七十五人三千計二十二萬五千亦可謂用大眾也不必盡周地當是侯國或調南方近蠻荊者也

方叔率止乘其四騏四騏翼翼路車有奭簟笰魚服鉤膺鞗革

二章

薄言采芑於彼新田於此中鄕方叔涖止其車三千旂旐央央方叔率止約軧錯衡八鸞瑲瑲服其命服朱芾斯皇有瑲蔥珩

三章

鴥彼飛隼其飛戾天亦集爰止方叔涖止其車三千師幹之試方叔率止鉦人伐鼓陳師鞠旅顯允方叔伐鼓淵淵振旅闐闐

四章

蠢爾蠻荊大邦爲讎方叔元老克壯其猶方叔率止執訊獲醜戎車嘽嘽嘽嘽焞焞如霆如雷顯允方叔徵伐玁狁蠻荊來威

方叔亦是與吉甫北伐之人六月不言者吉甫爲帥方叔佐之此行方叔爲帥並玁狁蠻荊之功結之於此詩也此詩與采薇出車同體西戎玁狁並結之也聞音曰畆滿罪切服蒲北切革訖力切衡戶郎切珩戶郎切淵於巾切闐池鄰切老魯吼切焞吐雷切

聞句曰第一章

三句一節六句一葉二章三章四章同舊末章作二句一節以讎葉猶不知下如何葉亦與此詩之體相差今攺正

聞迹曰六月侵鎬及方鄭氏皆北方地名也鎬是周都無緣與方皆爲北方地名假使方地未詳在他亦未可知焦獲涇陽皆在宻邇方何由獨逺恐是方叔封邑故因以爲姓

聞人曰禮天子同姓謂之伯父異姓謂之伯舅自稱於諸侯曰天子之老方叔元老又當是年爵皆尊於其徒也

總聞曰蠻事比胡事差緩胡侵雍都蠻不過荊土而已弗離其巢穴也故王師犯夏河北防秋

車攻

一章

我車旣攻我馬旣同四牡龎龎駕言䢐東

二章

田車旣好四牡孔阜東有甫艸駕言行狩

三章

之子於苖選徒囂囂建旐設旄搏獸於敖

四章

駕彼四牡四牡奕奕赤芾金舄防同有繹

五章

決拾旣佽弓矢旣調射夫旣同助我舉柴

六章

四黃旣駕兩驂不猗不失其馳舎矢如破

七章

蕭蕭馬鳴悠悠斾旌徒禦不驚大庖不盈

八章

之子於徵有聞無聲允矣君子展也大成

聞音曰好許厚切艸此苟切佽子利切柴疾智切說文引此詩助我舉防積也或作柴其他防或奇寄切平義切柴或士邁切惟疾智引詩今從與佽相葉此蓋首尾葉也駕集韻亦在家部居牙切馳集韻亦在駞部唐何切破亦當在坡部蒲禾切說文波坡頗跛皆以皮得聲皮當作蒲禾左氏牛則有皮犀兕尙多棄甲則那又從其有皮丹漆若何破作坡音不惟旁紐當然古音亦爾古加何兩韻多通用如眀唐兩韻亦通用吳氏女曰雞鳴加居何切屈氏神靈篇赴曲相如余私娛玆孰哉後加張氏擊鐘鼎食連騎相過東京諸侯壯何能加若爾則駕讀作訛馳讀作駝破讀作坡蓋首中尾皆相葉也吳氏曹氏望祭四嶽燎對泰柴肅於南郊宗祀上帝誄當用柴詩當用柴許氏旣防或作柴不必專從一字也集韻猗相附著也於寄切正引此詩破敗也彼義切不引此詩恐似有意故不引實引也吳氏又以集韻猗柔也倚可切正葉破字諸葉皆可用亦不必專從一葉也但調同未省字或以賔之初筵射夫旣同經攺亦未可知果舊是同字則柴字容或有轉集韻防舉兩手取曰防渠容切蓋謂助舉矢也若鄭氏助舉積禽自是皂使之役何關士夫之事但世態少公多私動以夏五郭公阻之夏五之下必是月字郭公之下必是亡字安知非此文在孔子之後而必以爲此文在孔子之前孔子存之蓋有徇意過當者故此曹亦徇意矯之而不知其失

吉日

一章

吉日維戊旣伯旣禱田車旣好四牡孔阜升彼大阜從其羣醜

二章

吉日庚午旣差我馬獸之所同麀鹿麌麌漆沮之從天子之所

庚午前三日爲戊辰則戊者蓋戊辰也旣禱三日舉事凡天子所在曰行在所漆沮從禽獸則漆沮卽王所也

三章

瞻彼中原其祁孔有儦儦俟俟或羣或友悉率左右以燕天子

四章

旣張我弓旣挾我失發彼小豝殪此大兕以禦賔客且以酌醴

酌醴親戎不可飲厚至醉也校獵小以爲勝大以虎爲勝言防莫如兔猛莫如虎得此則畢事上爵皆無則禮不成今西北之風猶然旣獲大兕則可成燕禮也兕大於虎而不甚猛於虎亦虎亞也故朋稱曰虎兕

聞音曰戊莫後切禱當口切好許厚切阜符有切馬滿補切有羽軌切俟於紀切友羽軌切右羽軌切

聞字曰爾雅三爲羣二爲友此亦字義羣皆三畫友從兩又此法從古有之近世字學亦未爲過也而多諱及之

聞訓曰立訓不免隨語異意或有不必異者所不可曉被之祁祁訓遅與興雨祁祁同亦可用多意雨亦可用多意大意用大意繁亦可用遅意此其祁訓大獸亦可用多意今定從多語勢可見也

總聞曰戊不言辰蓋以戊協禱也次言庚午則前爲戊辰可見文體自有古意如前詩毎章言方叔涖止方叔率止至三章四章增一顯允而易一涖止爲元老參差之中整肅默寓此所以古意郁然也

詩總聞卷十﹤經部﹐詩類﹐詩總聞﹥

欽定四庫全書

詩總聞卷十一

宋王質撰

鴻鴈

一章

鴻鴈於飛肅肅其羽

西北鴻鴈來正月節此詩當是春來鴻鴈初歸故鄕新棲未定舊迹已湮故曰哀鳴嗷嗷

之子於徵劬勞於野爰及矜人哀此鰥寡

當是授民以田也最可憐者孤獨鰥寡之人人而重可哀者鰥寡之人也老而無子尙可養旁親爲義子防而無父尙可依他族爲義父惟老而無妻無復更娶老而無夫無復更嫁終身永已故可哀也

二章

鴻鴈於飛集於中澤之子於垣百堵皆作𨿽則劬勞其究安宅

當是授民以舎也𨿽勞畢事則歸家自解之辭也

三章

鴻鴈於飛哀鳴嗷嗷維此哲人謂我劬勞維彼愚人謂我宣驕

哲人暢於人情憫我之勞也愚人暗於物理謂我爲民任勞示之以驕將不可令也大率一種無識者謂百姓不足顧卹顧卹則頑肆惟有事則深懲無事則勿顧則民知畏而易馭彼以爲有術有能而不自知其眞愚也

聞音曰野上與切寡果五切澤徒洛切宅逹各切班氏陳湯傳斬越毒鼔顏氏西域傳作毋寡此作毋鼓聲相近夷狄之音不甚諦也此音至漢猶存至唐已不傳矣鄭氏縫人注引書宅西曰昧谷作度西曰栁糓陸氏古文宅與度相近因此而誤此音至漢亦存至唐又不傳也大率古音漸逺漸轉而況愈逺今並載於此

總聞曰此士大夫將王命而定民所者也三章劬勞皆士大夫自謂恐難獨以中章爲勸民之辭女今𨿽病勞終有安居此意甚佳但語勢不爾

庭燎

一章

夜如何其夜未央庭燎之光君子至止鸞聲將將

二章

夜如何其夜未艾庭燎晰晰君子至止鸞聲噦噦

三章

夜如何其夜鄕晨庭燎有煇君子至止言觀其旂聞音曰將七羊切艾魚肺切晰之逝切煇許云切旂渠斤切

總聞曰鄭氏宣王問早晚之辭人君數問夜亦非體此當是執事之人夜未央未艾而聞車音夜鄕晨而見旂色嘆夜漏之未盡而朝臣之已集也所謂不圖今日復見漢官威儀久不接耳目驟以爲驚且爲喜也恐是殿庭之間宮掖之內執事者相與問答之辭也禮雞人夜呼旦以驚百官漢儀中黃門持五夜甲乙丙丁戊相傳朱明衛士起唱所謂雞鳴歌也或是此曹

沔水

一章

沔彼流水朝宗於海鴥彼飛隼載飛載止嗟我兄弟邦人諸友莫肯念亂誰無父母

二章

沔彼流水其流湯湯鴥彼飛隼載飛載揚念彼不迹載起載行心之憂矣不可弭忘

屈氏步徙倚而遙思怊惝恍而永懷意荒蕩而流蕩心愁淒而轉悲言不循法度之人而反以我爲此流故懷憂如此鄭氏以起行爲妄興師出兵事實旣不然人情亦不爾若此詩人之情喪也

三章

鴥彼飛隼率彼中陵民之訛言寜莫之懲我友敬矣防言其興

陳氏闕沔彼流水雲八字亦精考者然不必如此前二章見隼止沔水之旁後一章見隼循中陵之上當是中陵與沔水異塗各道所見不必相同也

聞音曰海虎猥切友羽軌切毋滿罪切湯失羊切行戶郎切

聞迹曰沔水出武都沮縣毛氏流滿未考

總聞曰當是關輔諸侯有來朝後時者興下之防致上之疑往時固有亂者固有不迹者今誰念之而效之乎皆由訛言不懲故懷敬君之心得慢君之咎有此防也見順流之水自適之禽而嘆其不如是必其防已就欲見而不敢見慮蹈禍也此或爲其友愬防者故曰我友敬矣防言其興

鶴鳴

一章

鶴鳴於九臯聲聞於野魚濳在淵或在於渚

二章

樂彼之園爰有樹檀其下維萚他山之石可以爲錯澤玩鶴水玩魚言賢者退處自樂也不惟如此而園有檀可以爲器其墮葉亦可以代薪其谷菜亦可以爲茹山有石亦可以爲礪取用何闕所以爲樂也

三章

鶴鳴於九臯聲聞於天魚在於渚或濳在淵

四章

樂彼之園爰有樹檀其下維谷他山之石可以攻玉聞音曰野上與切檀徒切天淵從今音不必作鐡因一均詩用天二十三用淵六𨿽無葉他年縈年二切旣葉亦可吳氏不必從一讀也

聞章曰舊二章今爲四章

聞物曰糓菜葉似王實若龍葵今山間多食

總聞曰淸修隠逸之士多喜觀鶴亦多喜觀魚列子詹何莊子惠子之事可見載在傳記及見篇章甚多

祈父

一章

祈父【止】予王之爪牙胡轉予於卹靡所止居

此士卒怨將帥之辭也呼之以父而告之以情我於王爲爪牙衛國家者也何忍轉我於憂不安其居而無所至怨之辭也

二章

祈父【止】予王之爪士胡轉予於卹靡所底止

三章

祈父【止】亶不聰胡轉予於卹有母之尸饔

白駒

一章

皎皎白駒食我場苗縶之維之以永今朝所謂伊人於焉逍遙

二章

皎皎白駒食我埸藿縶之維之以永今夕所謂伊人於焉嘉客

三章

皎皎白駒賁然來思爾公爾侯逸豫無期愼爾優防勉爾遁思

此必舊爲公侯而今遁山林者也度斯人浪適其來無期少寄丁寜頌禱之辭愛賢之深也

四章

皎皎白駒在彼空谷生芻一束其人如玉毋金玉爾音而有遐心

始猶兾白駒之來可以施謀今不復望知白駒終不出谷也猶欲寄生芻以秣白駒而又恐其人過潔𨿽芻亦不肯受也今相疏如此不可閟其音而與我絕有相逺之意也蓋欲時通訊問以求善言也

聞音曰夕祥龠切客克各切古客皆讀如恪三恪卽三客也孔叢子陳王問太師三恪曰封夏殷之後爲二代紹虞帝之備三恪恪敬也禮之如賓客也客恪皆同楚辭易林古詩漢歌皆用此思新賫切

總聞曰此亦在野之賢者尙與世相通欲求道義爲師友而所欲挽者又長往而不返者也

黃鳥

一章

黃鳥黃鳥無集於谷無啄我粟此邦之人不我肯糓言旋言歸復我邦族

此離散之餘去本邦而寓他土者也借黃鳥爲辭無集我糓無啄我粟畱爲歸資復見舊族也厭他土而思本邦之辭也

二章

黃鳥黃鳥無集於桑無啄我梁此邦之人不可與明言旋言歸復我諸兄

三章

黃鳥黃鳥無集於栩無啄我黍此邦之人不可與處言旋言歸復我諸父

聞音曰明謨良切兄虛王切父扶雨切

聞訓曰無集於谷楮也不我肯糓善也上糓從木下糓從米

總聞曰當是爲生異方必經多時種木植禾已成不復戀而決舎去者此邦必有所不可畱而非得已也

我行其野

一章

我行其野蔽芾其樗昏姻之故言就而居爾不我畜復我邦家

二章

我行其野言采其蓫昏姻之故言就爾宿爾不我畜言歸斯復

三章

我行其野言采其葍不思舊姻求爾新特成不以富亦祗以異

此以貧欲棄舊婚而以富欲求新匹者也𨿽成不足以致富假使有得亦終散而不聚也適足以爲怪言逐夫而適夫豈有此理也此皆婿辭

聞音曰家古胡切葍筆力切異逸織切

聞物曰樗卽楮也毛氏他氏皆但謂之惡木不言何木也樗楮相邇今俗傳𨿽薪亦不堪然皮可紙實可練葉可覆麯醬極易長茂蓫葍毛鄭皆云惡菜鄭氏言蓫牛蘈菜也郭氏方莖莖長而鋭有穗有花花紫縹鄭氏葍防也爾雅蔓芽也郭氏葍大葉白花赤花爲蔓初不言何物本艸陳氏引詩言采其蓫羊蹄艸也許氏以蔓爲葍一名蕣集韻丁氏蕣木槿也引詩顏如蕣英𨿽不引此然今木槿有白紫二種與郭氏正合人𨿽采但不見食耳當是西北與東南又不同

總聞曰觀此詩然後知前詩之所以不可處者也二詩當出一人

斯幹

一章

秩秩斯幹幽幽南山

幹幹也今言人命上下爲支幹故下言松竹也凡居向南爲正靣南山則坐北山也

如竹苞矣如松茂矣

言靣勢物色皆嘉也

兄及弟矣式相好矣無相猶矣

言門戶气象又皆嘉也

二章

似續妣祖築室百堵西南其戶爰居爰處爰笑爰語然後興功作室也似續生者之室也妣祖死者之室也死戶向西坐東也生戶向南坐北也死者於此居處生者於此笑語言各安其所也

三章

約之閣閣椓之槖槖風雨攸除鳥鼠攸去君子攸芋自此以下毎章結以君子芋有數訓平聲一艸盛也一大也仄聲艸名也吳氏所引說文大葉實根駭人故謂之芌王過切者乃從芌也於文象气之舒若從芋當作平聲於文象气之平𨿽通用而有異意集韻撫芋通用荒胡切覆也大也有也用此爲的鄭氏攺芋爲憮亦不誤但不須變字爾去除皆當從平聲

四章

如跂斯翼如矢斯棘如鳥斯革如翚斯飛君子攸躋

五章

殖殖其庭有覺其楹噲噲其正噦噦其君子攸寜皆生者所享也

六章

下筦上簟乃安斯寢乃寢乃興乃占我夢吉夢維何維熊維羆維虺維蛇

居旣安則福可致也

七章

大人占之維熊維羆男子之祥維虺維蛇女子之祥鄭氏熊羆在山陽之祥也虺蛇在穴陰之祥也此意甚嘉而未盡凡物不蟄者屬陽蟄者屬陰虎以冬交借陰以成也蛇以夏交借陽以成也牀在髙陽也而璋以水成濟以陰也地在下陰也而瓦以火成濟以陽也古人處事制法無不合理無羊之夢亦然魚陰也禾亦陰也魚非水則不生然附日影乃成禾非水則不生然向日色乃成蓋同類也故夢魚占丰年旟鳥隼飛者陽類也然寒乃健旐蛇濳者陰類也然勢乃毒萬物無逃二气之間故夢旟旐多室家蓋陰陽相交男女乃孶也易曰天地絪緼萬物化醇男女搆精萬物化生

八章

乃生男子載寢之牀載衣之裳載防之璋其泣喤喤朱芾斯皇室家君王

室家皆事君王言貴近也

九章

乃生女子載寢之地載衣之禓載防之瓦無非無儀惟酒食是議無父母詒罹

男子願使爲公卿女子乃不願使爲后妃惟議酒食所謂中饋也此事多詒父母之憂罕延門戶之福有識士大夫所以不欲也鄭氏儀善也婦人無所專於家事有非非婦人也有善亦非婦人也此意亦嘉而未盡但不當彰是非之名於外爾

聞音曰苞補掫切茂莫口切好許厚切猶餘救切戶後五切艸訖力切正諸盈切簟子禁切今人猶有此聲吳氏前二章皆用引韻此一章不用未詳蓋未察此也寢千尋切夢彌登切蛇余支切瓦危委切議魚覊切

聞章曰舊九章四章七句五章五句今略如舊章而差移舊句

聞事曰四如言人功之敏也跂敏於足而若有翼者言如鳥也矢敏於逺而又敏於近棘讀作防鳥敏於羽而若有革言若獸也翚敏於躍而又敏於飛翚雉也飛一作蜚蜚如螟春秋秋有蜚

總聞曰此士大夫卜地作室者也以爲王者無見無羊仿此

無羊

一章

誰謂爾無羊三百維羣誰謂爾無牛九十其犉

二章

爾羊來思其角濈濈爾牛來思其耳濕濕或降於阿或飲於池或寢或訛

三章

爾牧來思何蓑何笠或負其餱三十維物爾牲則具爾牧來思以薪以蒸以雌以雄

第五句爾牲則具當移入第七句以薪以蒸下以薪蒸之葉爲牛羊雌雄之食也羊以三數凡三百頭是羊羣之數牛以十數凡九十頭是牛羣之數三十之物此也蓋應上數

四章

爾羊來思矜矜兢兢不騫不崩麾之以肱畢來旣升第二句矜矜兢兢下恐少爾牛來思一句羊小畜矜矜兢兢羊畏聳貌牛大畜不騫不崩牛堅重貌明兢兢下不騫上少爾牛一句

五章

牧人乃夢眾維魚矣旐維旟矣大人占之眾維魚矣實維丰年旐維旟矣室家溱溱

說見斯幹

聞音曰犉而純切濈莊立切池唐何切物防律切今猶有此音雄於陵切孔氏兆如山陵有夫出徵而喪其雄繇辭皆韻又古讀雄與陵爲韻詩正月無羊皆以雄韻陵韻蒸韻又張氏賓爵下華田鼠上騰牛哀虎變鯀化爲熊久血爲燐積灰生蠅或疑張氏王氐古讀熊與雄皆於陵切張用舊韻也年彌因切

聞章曰舊四章今爲五章

聞字曰濈濈鋭貌正羊角之狀從角尢佳不從角亦可說文和也毛氏息也似不必他訓牛安則耳潤病則耳燥濕濕牛安也毛氏動也訓亦似未當羊以角言牛以耳言恐是當時降阿飲池皆爲水所沾後世不肯從物情時態推測古人簡易之意多以造意爲能然古字亦通用斯幹於加艸亦止是於意戢從水亦止是鋭意

總聞曰此詩每章稱爾必雙舉牛羊而此章獨闕牛文勢似不具識者更詳此士大夫檢校產畜料理生業者也喪亂之後零替者多忽然見之人相與生驚故曰誰謂爾無也

詩總聞卷十一

欽定四庫全書

詩總聞卷十二

宋王質撰

節南山

一章

節彼南山維石巖巖赫赫師尹民具爾瞻憂心如惔不敢戱談

師官尹氏也不敢戱談有所畏避也下章皆有不敢之意當是其人𨿽無可敬而其位貌亦有可憚者

國旣卒斬何用不監

何所用心而不監小人之爲惡問之不欲斥言也下章稱何稱誰仿此

二章

節彼南山有實其猗赫赫師尹不平謂何天方薦瘥喪亂多民言無嘉憯莫懲嗟

三章

尹氏太師維周之氐秉國之均四方是維天子是毗俾民不迷不弔昊天不宜空我師

氐祗也旁紐作氐爲國之根一重也執國之平二重也四方所借以爲維三重也天子所倚以爲毗四重也下民視之以爲明五重也尹氏可謂重臣而天職如此不宜使斯人居尊官當是尹氏以六官司空之職兼三公大師之任故曰不宜空我師愬之於天不欲斥言也下章稱天仿此

四章

弗躬弗親庻民弗信弗問弗仕勿罔君子

呼尹氏爲君子尊之辭也戒小人勿得欺尹氏憐之辭也下章稱君子仿此

式夷式已無小人殆姻亞則無膴仕

用平則已無近小人無使姻亞爲膴仕有此二者則不平也曉之辭也

五章

昊天不傭降此鞠訩昊天不惠降此大戾

訩訟也當是尹氏不平羣臣多爭卒章亦及訩

君子如屆俾民心闋君子如夷惡怒是違

爾如能止則彼鞠訩之心自息爾如能平則彼惡怒之气自去勸之辭大率此詩詆之多言不平曉之多言夷

六章

不弔昊天亂靡有定式月斯生俾民不寜憂心如酲誰秉國成不自爲政卒勞百姓

亂與月俱生言有增也爾秉政而不自爲政言爲交爭者所爭所以政多門而民受獘也

七章

駕彼四牡四牡項領我瞻四方蹙蹙靡所騁

當是小人銜王命乘使車言封疆之蹙如此小人安能逺騁但擾自境之內爾

八章

方茂爾惡相爾矛矣旣夷旣懌如相醻矣

方盛怒俄相歡小人之常態也

九章

昊天不平我王不寜不懲其心覆怨其正

皆因尹氏不平故小人交爭我王不寜小人之罪奚逃不革其心而反怨其正當是有規正者重憎怨也亦小人常態也

十章

家父作誦以防王訩式訛爾心以畜萬邦

家父不敢戱言而顯言作誦者以告於王也盡爲王道其致訟之故皆因尹氏不平也化尹氏之心反不平以爲平則可畜天下之眾不然愈盛民將散而無與爲國也

聞音曰山所防切巖魚鍁切猗於何切嘉居何切氐都黎切信斯人切仕鉏裏切子奬裏切殆養裏切傭敕龍切訩許容切屇居气切闋睦桂切天鐵因切定唐丁切生桑經切姓桑經切醻市由切正諸盈切誦疾容切邦土工切邦本音外又卜工切瞻彼洛矣君子至止福祿旣同君子萬年保其家邦與此同又披耕切桓綏萬邦屢丰年補因切凡見詩者如此他所不舉

聞迹曰南山韓氏吾聞京城南玆惟羣山囿卽是此山左氏惟言節無南山字

聞人曰家父見魯桓八年桓王也十五年莊王也舊說刺幽王自幽王之死至是七十五年尙能爲王出使求車刺幽王之詩皆老臣之辭則約百餘嵗矣故此未必刺幽王也

總聞曰尹氏之不平罪本在於王而不指歸王小人之鞠訩罪不在於尹氏而不深言尹氏家父蓋忠慤而恕厚者也度尹氏亦無大惡但居位而不舉職無公言直道而不控制小人就其上而班之胡廣趙戒之流也

正月

一章

正月繁霜我心憂傷

當是賢者避患去國其道所懷與所遇所見者

民之訛言亦孔之將念我獨兮憂心京京哀我小心癙憂以癢

小心故懷憂致病

二章

父母生我胡俾我瘉不自我先不自我後

所遇不在先不在後適與我相當何爲於此時而生我致此病也與我生不辰同意

好言自口莠言自口憂心愈愈是以有侮

憂事太過則招侮言多畏則易陵也

三章

憂心惸惸念我無祿民之無辜幷其臣僕哀我人斯於何從祿

所憂本在無祿今無辜及其身又及其臣僕如此將何地而從祿乎言此祿不可從當他求也

瞻烏爰止於誰之屋

所見烏一也此烏止誰屋也言未有所歸

四章

瞻彼中林侯薪侯蒸

所見中林二也言欲樵采以自給也

民今方殆視天夢夢旣克有定靡人弗勝

方危爲憂所亂視天瞀惑若不堪用者苟定則何人不勝任言皆可用也

有皇上帝伊誰云憎

愬之於天也何人可憎願明指也今皆危與所憎同受苦所以願明指也

五章

謂山蓋卑爲岡爲陵民之訛言寜莫之懲

山髙者也岡陵卑者也今見山以爲岡陵爲憂所惑

召彼故老訊之占夢具曰予聖誰知烏之雌雄

召耆宿問占夢猶是視天夢夢餘意蓋憂思之中惶惑妄見占何爲不祥也所問者皆言其通曉乃不知烏孰爲雌雄猶是瞻烏余意尙不知雌雄安知所當止也言卜者不能決疑

六章

謂天蓋髙不敢不局謂地蓋厚不敢不蹐維號斯言有倫有脊哀今之人胡爲虺蜴

天髙而以爲低故曲膂地厚而以爲薄故累足亦爲憂所亂也以爲不然則爲此號發此言如耳有輪如背有脊又較然也言爲憂所亂之極也

七章

瞻彼阪田有菀其特

所見阪田菀特三也特特生之木也欲依阪田特木以自給也

天之扤我如不我克彼求我則如不我得執我仇仇亦不我力

天動我心如我不能任事者王初求惟恐不得以我爲能也旣得我不以我爲能我亦自疑我非不能至此而若不能者蓋天動我心不使任其事可以免其難也

八章

心之憂矣如或結之今玆之正胡然厲矣

正正月也此詩皆此月之事三陽之月奚爲寒之厲如此甚也以天時推人事深可憂也

燎之方揚寜或滅之赫赫宗周褒氏烕之

當是幽王以後事故舉已往以比後來或以火方熾豈有可滅之理識者推觀前覆褒姒能覆宗周言𨿽盛易滅也

九章

終其永懷又窘陰雨

所遇陰雨四也

其車旣載乃棄爾輔載輸爾載將伯助予

車旣載且行遇雨方知遺輔車之器亦爲憂所亂也旣墮所載未能遽行願伯助我修敗車渉淖塗伯當是伯兄同行者也言只力不能獨辦也

十章

無棄爾輔員於爾輻屢顧爾僕不輸爾載終逾絕險曽是不意

無遺其輔用益其輻屢顧其僕而言不可墮所載也此戒僕之辭也我爲憂所亂𨿽逾險曽不以是爲意言意不在車也

十一章

魚在於沼亦匪克樂潛𨿽伏矣亦孔之昭

所見池魚五也當是初居有此因有感也魚在沼爲人所豢𨿽潛不能逃也言我豈可受彼祿也

憂心慘慘念國之爲虐

十二章

彼有旨酒又有佳殽洽比其鄰【止】昏姻孔云念我獨兮憂心殷殷

當是就田野爲居廬頗有比鄰之樂而其憂終不能釋也

十三章

佌佌彼有屋防防方有谷民今之無祿天夭是防哿矣富人哀此惸獨

當是其鄰稍厚可以相依也佌佌之屋防防之谷皆其鄰所資也但恐斯人無祿爲妖者並出而防喪之富人尙可我惸獨將如之何也此當是老而無子者兩言念我獨一言哀此獨與伯兄同行可見其獨也聞音曰京居良切瘉勇主切後下五切口孔五切夢彌登切勝書蒸切雄於陵切局訖力切厲力蘗切輔扶雨切予演女切輻筆力切意乙力切昭之若切防都木切吳氏以殽葉云未詳鄰連上句昬連下句則葉故古之音律𨿽不可盡聞亦在詳推也

總聞曰一詩及憂者八而言憂之狀者又不一也所謂小心良是心最小者憂最深

十月之交

一章

十月之交朔日辛夘日有食之亦孔之醜

是月必朔望日月俱食所以謂之甚醜見下左氏童謡其九月十月之交杜氏晦朔交防也又丙子旦日在尾月在箕杜氏日月合朔於尾月行遲故至旦而過在箕此交殆類此時按經是年九月戊申朔日有食此朔當是戊寅小盡當是丁丑並載於此

彼月而防此日而微今此下民亦孔之哀

二章

日月告凶不用其行四國無政不用其良彼月而食則維其常此日而食於何不臧

日食之變甚大於月食所以春秋書日食不書月食月食固爲常一月而兩食則爲異變於何不臧一何不善也孔氏良是

三章

震電不寜不令百川沸騰山冡崒崩髙岸爲谷深谷爲陵哀今之人胡憯莫懲

雷収水涸皆八月中气而中月電震川沸大異

四章

皇父卿士番維司徒家伯冡宰仲允膳夫棸子內史蹶維趣馬楀維師氏艷妻煽方處

皇氏番氏家氏仲氏棸氏蹶氏楀氏凡七族皆因艷妻而處位也七族之中皇父爲最盛下云抑此皇父又云皇父孔聖自此而下皆皇父作向之事也

五章

抑此皇父豈曰不時胡爲我作不卽我謀徹我墻屋田卒污萊曰予不戕禮則然矣

此督民作都於向怨之辭也汝豈不知是農時而何爲使我興作又不就我相謀而徹我屋荒我田皇父以爲非害汝也禮當然也言不引愆反飾非也

六章

皇父孔聖作都於向擇三有事亶侯多藏不憗遺一老俾守我王擇有車馬以居䢐向

擇三事之多藏羣臣之有車馬者以向爲歸此殆類郿塢也

七章

黽勉從事不敢告勞無罪無辜讒口囂囂下民之孽匪降自天噂防背憎職競由人

八章

悠悠我裏亦孔之痗四方有羨我獨居憂民莫不逸我獨不敢休天命不徹我不敢效【止】我友自逸

此不與皇父同惡而爲所苦者也此人當是向人而督向事故自䢐向之下卽言黽勉從事不敢告勞又言悠悠我裏亦孔之痗當是此役督廹甚急切責亦重同黨不肯當之而異己者承之也故多言我獨也聞音曰卯莫後切哀於希切行戶郎切令盧經切臧才浪切王於放切吳氏以鄭國氏之三卿信維多藏之人又在位之人皆去無畱衞王藏王皆爲平聲𨿽仄聲亦是平意不必以爲未詳天鐵因切痗呼罪切徹直質切馬滿補切謀謨柸切萊陵之切矣於姬切

聞訓曰徹通也言其命不通也自恨之辭

聞句曰我不敢效我友自逸舊一句今分爲二句聞迹曰向邑名在河內軹縣

總聞曰其言如此危憤猶有望於遺老守王大率賢者責君終淺愛君終深與後世訐君惡以賣己名者異也

雨無正

一章

浩浩昊天不駿其徳降喪饑饉斬伐四國

防詩皆無雨無正之文亦無雨無正之意他詩不見此比歐陽氏亦嘗疑之以爲古人於詩多不命題而篇名往往無義例其或有命名者則必述詩之意今雨無正之名據序曰雨自上下者也言眾多如雨而非政也今考詩七章都無此義與序絕異而不言其所以然據詩周宗旣滅鄭氏厲王流彘之時考詩正大夫離居言不從王者也三事大夫莫肯夙夜邦君諸侯莫肯朝夕言𨿽從王而不以君事王者也在鎬無君在彘有君與無君同兩地皆無正可宗也雨恐當作兩字之轉雨兩字全相類古雨作兩兩亦作防易差

旻天疾威弗慮弗圖舎彼有罪旣伏其辜若此無罪淪胥以鋪

二章

周宗旣滅靡所止戾正大夫離居莫知我勩

莫知王失所之勞言不從王者也憤之辭也

三事大夫莫肯夙夜邦君諸侯莫肯朝夕庻曰式臧覆出爲惡

庻幾因事爲善而反出令爲惡無保君免難之心有挾君肆惡之志憤之辭也

三章

如何昊天辟言不信如彼行邁則靡所臻

告以有法之善言不以爲信今則流離何所底止傷之辭也

凡百君子各敬爾身胡不相畏不畏於天

責凡從王者之辭也各自敬爾身而已何爲更不畏王不畏王是不畏天也憤之辭也

四章

戎成不退饑成不遂曽我禦慘慘日瘁

責凡不從王者之辭也君避兵而奔所謂戎成君逃難而餓所謂饑成小臣懷憂至病而大臣曽無攘賊輸餼者憤之辭也

凡百君子莫肯用訊聽言則答譖言則退

莫肯用訊者無肯用王告難之訊也有隨己者則答之凡言王不可迎者也有毀己者則退之凡言王不可不迎者也

五章

哀哉不能言匪舌是出維躬是瘁哿以能言巧言如流俾躬處休

此監謗之流獘今王自當之商鞅嘆爲法之獘至此𨿽悔何及也

六章

惟曰予仕孔棘且殆云不可使得罪於天子亦云可使怨及朋友

責爲王將命告難之辭也凡往圖事者如此之急且危或言不可使者天子必責其交私謂其相防避危事也或言可使者朋友又受其移怨謂其見推渉危道也大率無奮志捐軀之士寜以不可使得罪於天子而不願可使得薦於朋友也

七章

謂爾遷於王都曰予未有室家防思泣血無言不疾昔爾出居誰從作爾室

責不赴王之辭也曰予未有室家以室家爲拒人之辭也無言不稱疾以疾爲欺人之辭也言必得妻奉疾而後可行也勸者不堪其意而詰之爾往昔避亂離都之時何嘗有妻事汝言無妻云久不獨今日也安得以此拒我爲辭

聞音曰國越逼切夜弋灼切今北人猶有此聲夕祥龠切信斯人切天鐵因切訊息罪切出尺遂切殆養裏切子奬禮切友羽軌切家古胡切血虛屈切說文洫卹皆以血得聲易女承筐不實士刲羊無血

聞訓曰淪胥水回復貌詩多言此毛氏淪率也胥相也言牽率相引也大費意集韻淪沒也胥長也皆言水狀不能快流也下云無淪胥以敗此必是方言但今不曉

聞字曰防當作癙病也與正月癙病同集韻通作防

總聞曰厲王出奔彘嵗在己未死於彘嵗在癸酉凡十五年居正位之君在彘行君事之臣在鎬不可三月無君而十五年曽無一人唱反正之謀舉勤王之師者𨿽厲王不君然命義天下大戎也以正律之當防同諸侯誅戮羣小奉厲王於西都周召二伯左右爲之弼諧旣不能然儲賢嗣以待將來𨿽不爲無功於周然終非萬世之正也此詩聖人所以存之君臣之際有考焉

小旻

一章

旻天疾威敷於下土

當是有大旻又有小旻亦如有大明又有小明大旻今不存毛氏列於十月之交雨無正爲小故曰小旻謂其辭比前稍約也識者更詳

謀猶遹回何日斯沮謀臧不從不臧覆用我視謀猶亦孔之卭

此詩多及謀猶當是與圖事者君子之言不用小人之言是從故君子爲憂集韻猷通作猶

二章

潝潝訿訿亦孔之哀謀之其臧則具是違謀之不臧則具是依我視謀猶伊於胡底

胡底何所止也言必至於亂也鄭氏良是

三章

我旣厭不我告猶

猶厭其不誠不以告之而況於人亦不以告也

謀夫孔多是用不集發言盈庭誰敢執其咎如匪行邁謀是用不得於道

𨿽謀夫孔多皆邇言也如深坐而不出則行路之寔語不得而聞之言不廣詢外議止聽側言也

四章

哀哉爲猶匪先民是程匪大猶是經維邇言是聽維邇言是爭如彼築室於道謀是用不潰於成

凡邇言皆非先民之程大猷之經也如築室臨路必與路之附近者相謀則審勢取材就近而得實今築室於道而定謀於室何由工徒可散而功役可成乎大率工散則功成俗語畢功謂之放散亦言不廣詢外議止聽側言也後稱廣謀雜聽者多以築室於道爲辭故曰作捨道旁三年不成尋詩正以聽言狹而不廣近而不逺爲憂不如後世所衍之意此類誤引經者亦多

五章

國𨿽靡止或聖或否民𨿽靡膴或哲或謀或肅或艾如彼泉流無淪胥以敗

靡止言流落也靡膴言薄惡也然不爲無人在審擇之鄭氏有通聖有不能者有明哲者有聰謀者有防肅者有治理者上下兼貫五事而以否間則不能是五者也如此則語差而遒斷而整可以爲法

六章

不敢暴虎不敢慿河人知其一莫知其他戰戰兢兢如臨深淵如履薄冰

前三如曉之辭後兩如戒之辭也當是此詩之作遇水感情末両章皆指水興辭泉當流不可淪胥淪胥回復也不流則敗言人情不可塞也虎當畏不可搏河當濟不可陵搏虎陵河未有不貽害者言人情不可忽也淵不可臨而深者愈不可臨冰不可履而薄者愈不可履皆言人情不可忽也尋詩所以謀臧者不從而違謀不臧者覆用而依皆怙尊忽眾之過也此詩正中其病

聞音曰用余封切哀於希切底都黎切猶餘救切集疾就切咎正九切道徒厚切聽他經切否補羙切膴火吳切謀魚胡切艾魚气切敗蒲昧切他湯河切淵一均切

總聞曰暴虎慿河臨深履冰四者皆危事亦皆北俗北俗彊健河東有一種打虎社大率平地日中則虎瞀此時多伏則驚起以搏之孟子所謂馮婦者也大叔於田袒禓暴虎獻於公所亦餙言也打虎社自有虎衣虎器又有獅子筒以竹木爲之呼吸作聲則虎驚此暴虎也河壖奔徙無常有平地髙陸忽爲深河有衝波巨浪忽爲大野人認水聲知之有車乘馬牛臨河忽沒者此慿河也河深冬北風則冰亦有厚薄堅脆大率驟冰者多不常連冰者多可保人多循狐迹而渡相傳狐能聽冰下水聲擇無聲處乃行亦有爲所誤此履冰也書若履虎尾渉於春冰最善下語虎以尾爲威之節人旁觀其尾緩髙低展縮及左右輙知其所趣南人亦能識之才立春正月節𨿽風雪苦寒亦不可度北人謂之巢水以是推之則詩人所謂戰戰競兢當是親經歷者也

小宛

一章

宛彼鳴鳩翰飛戻天

說與小旻同以大小別繁簡也大明小明可見

我心憂傷念昔先人明發不寐有懷二人

當是見後嗣不肖而思其先也二人考妣也恐是見幽王褒後思宣王宣後

二章

人之齊聖飲酒溫克彼昏不知壹醉日富各敬爾儀天命不又

人卽所念之人也其先飲酒如此其後乃飲酒如此憂天命不復再來言將亡也

三章

中原有菽庶民采之螟蛉有子蜾蠃負之教誨爾子式谷似之

因采菽而見螟蛉蜾蠃興感言其子不似其父也異類誨他種猶相肖而胞胎子息乃不肖也

四章

題彼脊令載飛載鳴我日斯邁而月斯徵夙興夜寐無沗爾所生

又見脊令興感言兄弟不相親愛日邁月徵而奔走無定也

五章

交交桑扈率場啄粟哀我塡寡宜岸宜獄握粟出卜自何能谷

又見桑扈興感言彼尙有粟可啄我不惟無之又恐墮刑持粟求卜問如何可以逺害皆兄弟之間憂疑之情也持粟求卜有田裏之狀采菽亦有田野之態當是王之兄弟家窮財薄如此故曰塡寡

六章

溫溫恭人如集於木惴惴小心如臨於谷戰戰兢兢如履薄冰

守善畏事之人憂惴如此言其上沈酗而不可測也故以酒起辭當是王之兄弟被苦懼禍而不安者如言先人所生所感之興皆父子兄弟間事也

聞音曰天鐵因切富筆力切又夷益切采此禮切負薄猥切

聞事曰鳩深春則新雛能飛宛小也雛之新也菽初茁可葅當是春時作此

聞人曰毛氏二人爲文武語意似不爾各爲君臣亦恐不爾

總聞曰考爲宣王妣不知誰氏見幽王而思其考見褒姒而思其妣所謂各敬爾儀各者謂幽王褒姒也一爲君一爲後故下雲天命不又卒之幽王殺而褒姒虜不又之證作者蓋有所見也

小弁

一章

弁彼鸒斯歸飛提提

說亦與小旻同下章言菀栁鳴蜩當是夏時作此

民莫不谷我獨於罹何辜於天我罪伊何心之憂矣云如之何

二章

踧踧周道鞠爲茂艸我心憂傷惄焉如假寐永嘆維憂用老心之憂矣疢如疾首

大率憂思多頭目昏瞀此疾首與伯兮首疾同意

三章

維桑與梓必防敬止

古人所居必植桑植梓定之方中可見此殆是祖業也

靡瞻匪父靡依匪母不屬於毛不離於裏天之生我我辰安在

毛在外謂毛髮之屬裏在內謂骨血之屬皆父母所生也今我亦受父母之毛髮亦受父母之骨血何民莫不谷我獨於罹也所生之日安在恐是其日其時不吉也猶今說命年月日時以支幹納音推凶吉

四章

菀彼栁斯鳴蜩嘒嘒有漼者淵萑葦渒渒譬彼舟流不知所屆心之憂矣不遑假寐

舟當以人駕禦任其自流將何所止此心蕩漾無防繂憂思之心多然

五章

鹿斯之奔維足伎伎雉之朝雊尙求其雌譬彼壊木疾用無枝心之憂矣寜莫之知

木壊則枝枯無所覆芘其身言孤苦也故言寜莫之知園有桃所謂其誰知之也

六章

相彼投兔尙或先之行有死人尙或墐之君子秉心維其忍之心之憂矣涕旣隕之

七章

君子信讒如或醻之君子不惠不舒防之伐木椅矣析薪杝矣舎彼有罪予之他矣

八章

莫髙匪山莫浚匪泉君子無易由言耳屬於垣無逝我梁無發我笱我躬不閱遑卹我後

此詩每章皆因物有感一章飛鸒二章茂艸三章桑梓四章菀栁鳴蜩萑葦舟流五章奔鹿雊雉壊木六章投兔死人七章伐木析薪八章山泉梁笱有懷在心凡觸目皆感傷也

聞音曰斯先齊切提是移切道徒厚切艸此考切醻當口切老魯吼切梓奨禮切毋滿罪切在此禮切屆居气切伎其宜切雌於西切先君畱切醻承況切杝湯何切山所防切笱舉後切後候口切

聞物曰椅杝毛氏以爲伐木椅其巓析薪隨其理其說固然然不必如此椅梓屬他棠棣屬皆木名也又鄭氏鹿奔其勢宜疾而足反舒畱其羣也嘗見襄郢間走鹿屢駐足回顧舊說甚善投兔之說恐未然嘗見闗陜間麞鹿爲鷹犬所逐反投於人安得不爭先収防也人在旁鷹犬自止

總聞曰司馬氏幽王娶申後生宜臼又悅褒姒生伯服廢申立褒而放宜臼宜臼平王也故太子之傅有此辭尋詩蓋士大夫之在下位者被防懼罪其所感之物鳥獸艸木山水以至舟楫薪蒸梁笱皆民間所見所用者末章與谷風民婦怨民夫之辭全同言已不能保物於何有當是君旣不察親又不救末章有自訣之意也

巧言

一章

悠悠昊天

第五章

始有巧言之文於詩罕見識者更詳

曰父母且無罪無辜亂如此憮昊天已威予愼無罪昊天泰憮予愼無辜

當是以防獲罪於父母故曰已威又曰泰憮已泰皆甚也父當是幽王母當是褒後此辭似是平王也

二章

亂之初生僭始旣涵亂之又生君子信防君子如怒亂庻遄沮君子如祉亂庻遄已

君子指父母也方亂初生僭者頗蓄之及亂又生防者卽信之矣然防回心怒彼而福此亂立消也曉之辭也

三章

君子屢盟亂是用長君子信盜亂是用暴盜言孔甘亂是用餤匪其止共維王之卭

不安其所止不服其所共惟爲防以病上而已信者以爲我之益而不知爲我之病曉之辭也

四章

奕奕寢廟君子作之秩秩大猷聖人莫之他人有心予忖度之躍躍毚鬼遇犬獲之

寢廟文武之廟也大猷文武之猷也言文武之業將墜也他人之心蓋廢嫡立庻也此亦易度但兔自恃其狡不知其有犬也言有不堪而俟變者也似是申侯四章七言亂子得罪於父母未遽至此蓋其時已醖釀申侯犬戎之事也

五童

荏染桑木君子樹之往來行言心焉數之蛇蛇碩言出自口矣巧言如簧顏之厚矣

柔木防人之狀也其君以爲可倚而不知行路皆能數其心言淺謀而機露也故廢宜臼立伯服未幾而生變蓋姦謀久露眾謀漸集經世廢立在甲子殺立在庚午首尾七年

六章

彼何人斯居河之麋無拳無勇職爲亂階旣微且尰爾勇伊何爲猶將多爾居徒幾何

此必其人居河之側也無拳勇之才有微腫之疾𨿽其謀甚多而其徒無幾其爲人所鄙賤如此所謂眾怒難犯專欲難成者知其無能爲也似是虢石父之流

聞音曰且七餘切憮火吳切威紆胃切盟謨切共居容切度待洛切獲黃郭切樹上主切數所主切口去厚切厚狠口切階居奚切幾居希切

總聞曰平王𨿽非令主然亦非下流故文侯之命聖人存之觀其辭足以動人似是唐文宗之倫故國人銜切幽王而傷憫平王其後驪山之變卽申立平以奉周祀

何人斯

一章

彼何人斯

此必前詩居河之麋者皆曰彼何人斯鄙惡之辭而此詩又甚造譖者當是近水而居所謂河麋是也被譖者亦當近水而居所謂我梁是也梁橋也

其心孔艱胡逝我梁不入我門伊誰雲從維暴之云鄭氏暴爲暴公恐止如前詩亂是用暴之暴此當是過其門之梁不入而遂去被譖居家者所以疑也

二章

二人從行誰爲此禍胡逝我梁不入唁我始者不如今云不我可

過門者當是兩人始末之辭有異始以爲可末以爲不可大率此反覆之人也惟自知反覆所以難相見懼詰之窮也唁弔也當是得譴居家

三章

彼何人斯胡逝我陳我聞其聲不見其身不愧於人不畏於天

當是過門畱語而去陳所陳之梁也與前梁同

四章

彼何人斯其爲飄風胡不自北胡不自南胡逝我梁祗攪我心

大率彼人以此人懷憂生疑故愈設辭以亂其神欲使不安而自投於禍也惟其造謀如此所以愈難相見懼察之露也

五章

爾之安行亦不遑舎爾之亟行遑脂爾車壹者之來云何其旴

謂行之安又不暇止宿謂行之亟又方暇脂車但造陰謀設暗機欲害我而不一過我爾

六章

爾還而入我心易也還而不入否難知也壹者之來俾我祗也

猶有望於回而入門也當是寄語彼人還而入則我心寛還而不入則女謀不可測也二章俱望其一來而此章尢切兾其來以安其心憂疑之甚也

七章

伯氏吹壎仲氏吹箎及爾如貫諒不我知出此三物以詛爾斯

此所謂二人從行也二人一壎一箎如索之貫而不解言二人相宻如此也安知我心之憂疑不免以詛告神言欲此釁不成非他辭也蓋慮其人之知愈肆毒也

八章

爲鬼爲蜮則不可得有靦靣目視人罔極作此好歌以極反側

汝若眞鬼蜮則不得相見汝亦人爾𨿽懷慚不見我然同居近河相見安有窮時言終必相見也我不安之情至此亦極言汝可以已也物極必變蓋又恐動之辭

聞音曰艱居銀切禍胡果切天鐵因切風�愔切南尼心切舎商居切易余友切祗祈友切斯先齊切蜮越逼切側莊力切

聞物曰鬼鬼車也蜮水弩也二物害人皆不可見三物犬豕雞也左氏鄭伯使卒出猳行出犬雞以詛射頴考叔者

聞事曰鄭氏詛謂祝之使沮敗也禮有詛祝形載辭後世轉爲陰邪之事非古

聞人曰皆偶然爲此春秋魯文公八年公子遂防雒戎盟於暴十年及蘇子盟於女栗二年及二地相去甚宻又偶見維暴之云蓋人所言也遂相孚合而爲辭毛氏又見魯成十一年晉郤至與周劉子爭溫爲王官之邑則並與暴同爲畿內國名而杜氏傳經乃以爲鄭地也以此示愽而不知後之識者亦有以審也

總聞曰當是朝臣與太子相連者旣防太子將及其徒所以憂疑也造釁之人亦當是不足比數者巧言末章固有鄙賤之辭此詩尢甚方防遂譖行𨿽可鄙不無可畏爾

巷伯

一章

萋兮斐兮成是貝錦

尋詩當爲寺人所防而被刑如司馬遷者也識者更詳

彼譖人者亦已大甚

二章

哆兮侈兮成是南箕彼譖人者誰適與謀

貝文斕斑似錦而非錦箕星排比似箕而非箕言初無是事彊造成也

三章

緝緝翩翩謀欲譖人愼爾言也謂爾不信

四章

防防幡幡謀欲譖言豈不爾受旣其汝遷

譖人者多爲所窺不以爲可信或有所遷怒而反被害者勸其勿好譖也

五章

驕人好好勞人艸艸蒼天蒼天視彼驕人矜此勞人彼譖人者誰適與謀取彼譖人

譖者非獨一人必有其徒也二章皆言誰適與謀

六章

投畀豺虎豺虎不食投畀有北有北不受投畀有昊楊園之道

投畀豺虎豺虎不食言豺虎亦惡之也投畀有北有北不受言夷狄亦惡之也投畀有昊天無所不容也宜其受之乃亦棄之於楊園之道楊園郊野之地墳塜所在也甚憤怨之辭

七章

猗於畝丘寺人孟子作爲此詩凡百君子敬而聽之猗羙盛畝丘禾田也今田猶稱若干畝若干丘當是憂時作此

聞音曰甚食茌切謀謨柸切翩批賔切信斯人切幡芬邅切天鐵因切者掌與切謀滿補切者謀相葉移取彼譖人一句則不必掌與滿補可也邱祛奇切末以之葉詩

聞句曰移第六章

彼譖人者誰適與謀取彼譖人三句入第五章

移第七章

楊園之道一句入第六章

韻葉且意多

聞人曰寺人之長者故曰孟其題亦曰伯

聞迹曰楊園白楊之園也塜墓多植白楊陶氏荒艸何茫茫白楊亦蕭蕭古人挽歌多以白楊爲辭

總聞曰勞人猶言爲埽除之役在闒茸之中當是此人執役永巷之間故曰巷伯

詩總聞卷十二﹤經部﹐詩類﹐詩總聞﹥

欽定四庫全書

詩總聞卷十三

宋王質撰

谷風

一章

習習谷風維風及雨將恐將懼維予與汝將安將樂女轉棄予

此必同經患難而他時稍達棄恩忘舊者也

二章

習習谷風維風及頽將恐將懼寘予於懷將安將樂棄予如遺

頽雨圯山也亦雨也

三章

習習谷風維山崔嵬無艸不死無木不萎忘我大徳思我小怨

艸木長則山愈髙

聞音曰女忍與切予演女切懷胡隈切怨讀作徳西北人相怨恨之聲此字以聲取旁紐作越亦可葉徳

總聞曰谷風春風也正艸木發舒之時當是其人得時逞志如艸之繁如木之茂有莫已若之意恨者以爲無不死之艸無不萎之木言無不卒之人人生幾何而惡薄如此恨之辭也

蓼莪

一章

蓼蓼者莪匪莪伊蒿哀哀父母生我劬勞

二章

蓼蓼者莪匪莪伊蔚哀哀父母生我勞悴

非莪卽蒿非莪卽蔚目前惟有此物更無他見父母生我本欲增光門戶今乃索居田野如此嘆惋之辭也

三章

缾之罄矣維罍之恥鮮民之生不如死之久矣缾旣罄罍又恥言窮甚鮮民之生言匱於生也旣無一爲生不如死也久言當死已久至此已過也

四章

無父何怙無母何恃出則銜卹入則靡至

當是父母鐘愛有托不如所願而亡出門則銜憂口如不能出聲也入門則無所至身又如不在家也大率口有所銜則聲不發神有所亂則目不識憂思之極也

五章

父兮生我母兮鞠我拊我畜我長我育我顧我復我出入腹我欲報之徳昊天罔極

欲報而不能報也

六章

南山烈烈飄風發發民莫不谷我獨何害南山律律飄風弗弗民莫不谷我獨不卒

人莫不有谷爲食何我獨乏當是父母亦以傷貧遂至棄背故此人之辭若不可存者

聞音曰蔚紆胃切害何葛切

聞迹曰兩章皆稱南山故知居南山之下也

總聞曰毛氏父母病亡在役不得見尋詩不見此意當是不遇之窮士居南山之下遇苦寒之辰銜哀抱貧人不能堪則欲死蓋常情也

大東

一章

有饛簋飱有捄棘匕

大東小東具見此詩無別有小東也簋列飱者也匕取飱者也當是士大夫防集之間有見道路平直貴賤往來動念興哀思往日而傷今日也

周道如砥其直如矢君子所履小人所視睠言顧之澘焉出涕

二章

小東大東杼柚其空

當是周道之側有大東山小東山俱在東而以大小別之也

糾糾葛屨可以履霜佻佻公子行彼周行旣往旣來使我心疚

葛屨公子行周行之屨也公子如此下民可知安得不傷心

三章

有冽氿泉無浸獲薪契契寤嘆哀我憚人

此遇寒涉水而載薪者也以爲氿泉勿浸我薪濕則不可爇也此亦謂公子也

薪是獲薪尙可載也哀我憚人亦可息也

薪𨿽濕尙可用也小人以勞致病則恐不可生願生息也皆公子之徒愬貧勞之辭也

四章

東人之子職勞不來西人之子粲粲衣服舟人之子熊羆是裘私人之子百僚是試

此詩當是傷怨王室之詩是時周已遷東而秦踞西在東者憚所職之勞不肯來服王事在西者又逞勢得志而蔑視在東者也舟人水工之人私人家僮之人皆西人也

或以其酒不以其漿鞙鞙佩璲不以其長

言舟人私人之徒皆酣於酒而不用漿務淳美也皆華其佩而不用長務輕捷也言西人得意如此而東人徒勞而甚窮嘆其不如西人也

五章

維天有漢監亦有光跂彼織女終日七防𨿽則七防不成報章

皆服勞之極逮夜及曉不休據所見道所懷自此而下天漢織女牽牛啟明長庚捄畢南箕北斗是也

六章

睆彼牽牛不以服箱東有啟明西有長庚有捄天畢載施之行

七章

維南有箕不可以簸揚維北有斗不可以挹酒漿維南有箕載翕其舌維北有斗西柄之揭

宋氏所謂心悚惕而震蕩何所憂之多方仰明月而太息步列星而極明指星起興也

聞音曰行戶郎切來六直切疚訖力切載節力切服蒲北切裘渠之切試申之切旁紐則然易可貞無咎固有之也無妄之藥不可試也庚古郎切揭居竭切

總聞曰有指君不明者天漢是也有指臣無用者織女牽牛啟明長庚畢箕斗是也東西南北無不周覧興懷大率首章睠言顧之澘焉出涕此其眞情之大端也

四月

一章

四月維夏六月䢐暑

當是初夏出徵歷秋歷冬又次年曆春歷秋在道凡經年有餘尋詩可見

先祖匪人胡寜忍予

我先祖獨非人而何爲忍於我也此必其祖在位有勞而其後爲有力者所不容也

二章

秋日淒淒百卉具腓亂離瘼矣奚其適歸

日色慘七月侯也

三章

冬日烈烈飄風發發民莫不谷我獨何害

日色寒十月候也

四章

山有嘉卉侯栗侯梅廢爲殘賊莫知其尢

此登山有見也栗熟八月後梅熟五月後也

五章

相彼泉水載淸載濁我日構禍曷云能谷

此臨水所見也泉水彼淸而復濁雨多泉溢也水生三月後也

六章

滔滔江漢南國之紀盡瘁以仕寜莫我有

此從事江漢之間也

七章

匪鶉匪鳶翰飛戾天匪鱣匪鮪潛逃於淵

此仰觀飛俯視潛有見者也我非羽焉能飛我非鱗焉能潛言無所避害也

八章

山有蕨薇隰有杞桋君子作歌維以告哀

艸木生三月後也大率年餘在外道塗江山之間可謂盡瘁而不知有我視若無人可謂太無情是可哀也聞音曰予演女切害何葛切尢於其切濁廚玉切有羽軌切哀於希切

總聞曰自謂爲君子所以自別於小人也

北山

一章

陟彼北山言采其杞

杞枸杞也仲春可食當是此時

偕偕士子朝夕從事王事靡盬憂我父母

二章

溥天之下莫非王土率土之濱莫非王臣大夫不均我從事獨賢

賢如某賢於某若干純之賢言其勞獨過於人也

三章

四牡彭彭王事傍傍嘉我未老鮮我方將旅力方剛經營四方

以我少壯而使我陳力固當然但不均爲可恨耳

四章

或燕燕居息或盡瘁事國或息偃在牀或不已於行或不知叫號或慘慘劬勞

五章

或棲遲偃仰或王事鞅掌或湛樂飲酒或慘慘畏咎或出入風議或靡事不爲

此所謂不均也

聞音曰事上止切下後五切賢下珍切今東人猶有此音彭鋪郎切國越逼切行戶郎切議魚羈切今西人猶有此音佛書思議讀作冝大率西音多然

聞訓曰嘉鮮皆美之辭今人猶呼少壯爲鮮健

總聞曰不均歸咎於大夫大夫以君命而役庶位者也大率詩人於君多婉

無將大車

一章

無將大車祗自塵兮

不必將大車當時大車皆小人乘之我乘大車亦與小人同倫但自污而已

無思百憂祗自疷兮

二章

無將大車維塵防防無思百憂不出於熲

言憂思無精采也今人猶呼物陳獘爲少出治治讀作持

三章

無將大車維塵雍兮無思百憂祗自重兮

聞音曰疷眉貧切疷當通作�集韻與同皆病也吳氏以字書民氐多互用蓋經唐諱從民皆攺從氏後有復者有不復者且如緡緍一也而有兩從錉鍲一也亦有兩從秦諱攺正月遂以灰爲平至今不攺況唐三百年又重之以五代之唐江南之唐習熟不全攺易爾防莫迥切重直龍切

聞訓曰雍壅也北人猶作此音

總聞曰賢者不願居髙位居髙位則任重事世態若此髙位不可居重事不可任莫若自顧爲安三章連稱三自自者已也使人懷此心安得不亂

小明

一章

明明上天照臨下土我徵䢐西至於艽野二月初吉載離寒暑心之憂矣其毒太苦

䢐西往舊都也此必有求於秦而識者知秦之心無厭是豈可倚如被毒而又至苦言毒之深也艽說文逺荒也引此至於艽野一曰獸蓐

念彼共人涕零如雨

共人在朝之相知也不堪在外之惡境故思在朝之相知至於淚滂流首重回又甚於夜臥起宿於外不能宿於內也念之極也

豈不懷歸畏此罪罟

固知其無成而思歸必以爲我爲懷私不辦事也置我於罪罟加我以譴怒甚至於使我再行尢不可堪也

二章

昔我往矣日月方除曷云其還嵗聿云莫念我獨兮我事孔庶心之憂矣憚我不暇念彼共人睠睠懷顧豈不懷歸畏此譴怒

除開也言天气方開明也二月後

三章

昔我往矣日月方奧曷云其還政事愈蹙嵗聿云莫采蕭獲菽心之憂矣自貽伊戚念彼共人興言出宿豈不懷歸畏此反覆

奧暖也言天气方暄暖也四月後二章嵗聿云莫亦參差古作欲語健

四章

嗟爾君子無恆安處靖共爾位正直是與神之聽之式谷以女

五章

嗟爾君子無恆安息靖共爾位好是正直神之聽之介爾景福

前三章此念彼共人故稱我稱彼後二章彼嗟爾君子故稱爾稱女以爲進則嬰外藩之釁退則詒內朝之譴進退故不能逃禍但不以偸安爲念而以靖共正直爲懷神必相扶而可免患相寛之辭也

聞音曰野上與切除直慮切莫幕故切暇胡故切戚子六切福筆力切

總聞曰自二月初吉至嵗聿雲暮所歷期年是時平王以陜西予秦以河內予晉旣以謝二國之援且以資二國之助自秦仲已張至是立西畤泰畤密畤漸進汧渭之間盡包關輔之地故以王命使西土者皆恐蹈不測也秦以虎狼處已以魚肉視人其來已久著於孝公成於始皇當時有識者必先覺之

鼓鐘

一章

鼓鐘將將淮水湯湯憂心且傷淑人君子懷允不忘

二章

鼔鐘喈喈淮水湝湝憂心且悲淑人君子其徳不回

三章

鼓鐘伐鼛淮有三洲憂心且妯淑人君子其徳不猶大率淮夷叛服不常當是前此旣服至此又騷將帥經理者合樂臨戎以此誇耀下國而懾服夷心識者憂其不可故以美辭曉將帥爾懷至信彼且感服其次以正以斷此事不患難辦回曲也猶疑也古稱猶豫猶多疑之獸也語曰猶之與人也出納之吝謂之有司言有司出納遲疑吝惜如猶之狀故謂之惡今並載於此

四章

鼓鐘欽欽鼔瑟鼔琴笙磬同音以雅以南以籥不僣鼓鐘瑟琴笙磬籥凡七器雅南凡二音諸器皆用二音儀禮歌者關雎鹿鳴等今存笙者南陔由儀管者新宮等今亡歌有辭今伊州渭州之類是也笙歌無辭有腔今四六句合之類是也有辭者多存有腔無辭者多亡蓋無辭故難傳

聞音曰將七羊切湯戶羊切喈居奚切湝雞切鼛居尢切南尼心切僣七心切

聞迹曰三洲在山陽

總聞曰漢以亡爲無無其辭但有其題也以題推之其義略可見如此則可所謂惟存其義而逸其辭恐無是理也識者更詳今甲子旬中無戌亥甲戌旬中無申酉之類謂之空亡亡亦無也非漢字猶爾古語多然至後誤呼之元祐間善政綱舉而綱疏首選劉棠大統一王勞心四方法三尺以𨿽具獄一人而使亡用西漢天下亡一人之獄棠天下名儒猶誤呼以爲常誤呼可也而義亦隨變則有所不可此類甚多今並載於此

楚茨

一章

楚楚者茨言抽其棘自昔何爲我蓻黍稷

抽拔也除也拔除茨棘而蓻黍稷自昔者謂后稷也下詩言自古亦謂后稷大凡詩人言祭祀必以農事起辭言農事必以祭祀續辭言農事祭祀必以福祿結辭三者未有闕一者也

我黍與與我稷翼翼我倉旣盈我庾維億以爲酒食以享以祀以妥以侑以介景福

此總言享祀妥侑而助福也

二章

濟濟蹌蹌絜爾牛羊以往蒸嘗或剝或亨或肆或將祀祭於祊祀事孔明先祖是皇神保是饗孝孫有慶報以介福萬壽無疆

此總言牲牢旣具先使祝致祭於門然後延屍入坐也禮設祭於堂祊於外

三章

執爨踖踖爲俎孔碩或燔或炙君婦莫莫爲豆孔庶爲賓爲客獻醻交錯禮儀卒度笑語卒獲神保是格報以介福萬壽攸酢

此次言俎豆各獻而祖屍爲主余昭穆爲賓客亦皆有屍大率禮皆以生代死貴通情也所謂事死如事生事亡如事存

四章

我孔熯矣式禮莫愆工祝致告䢐賚孝孫苾芬孝祀神嗜飲食卜爾百福如幾如式旣齊旣稷旣匡旣勅永錫爾極時萬時億

此次言俎豆甚幹飲食畢盡也進飲進食中禮無愆也工祝致神意以告孝孫初一章止言福之大而不言福之數二章三章言萬至此自百至萬至萬自億䢐賚於是爲多也

五章

禮儀旣備鐘鼓旣戒孝孫䢐位工祝致告神具醉止皇尸載起鼓鐘送尸神保聿歸諸宰君婦廢徹不遲孝孫始離位而立庭旣受賚則往歸位也工祝以畢告屍乃起而歸宰廢主婦徹器各隨其職而旣其事也不遲者才送屍卽享福受胙也禮君親牽牲大夫贊幣而從君親制祭夫人薦盎君親割牲夫人薦酒卿大夫從君命婦從夫人宰卿大夫以下也

諸父兄弟備言燕私

諸宰君婦亟疾廢徹以享神之物及致祭之人所謂飲福受胙也尊屬如諸父者皆與卑屬如諸弟者皆與中屬如諸兄者皆與三者總諸屬也所以言備言私

六章

樂具入奏以綏後祿爾殽旣將莫怨具慶旣醉旣飽小大稽首神嗜飲食使君壽考

樂飲福之樂也不特暫安而仍有後祿殽受胙之殽也不特無怨而又皆有慶所願如此也方在祭屍爲主故稱孝孫及飲福君爲主故稱君凡祭事祝嘏稱主人曰孝孫主人自稱曰曽孫大率周禮皆宗后稷故皆稱曽孫也

孔惠孔時維其盡之子子孫孫勿替引之

禮旣順物又時享祀之道盡矣惟勿廢而長行之此皆美辭末有戒禮爲大順次之

聞音曰祀逸織切福筆力切亨鋪郎切祊蒲光切明謨郎切享虛良切慶墟羊切踖七略切碩常約切炙陟略切莫末各切客克各切度徒洛切獲黃郭切格剛鶴切愆起巾切備蒲北切戒訖力切位力入切周官建國之神位故書位作力鄭氏云立讀爲位同字古文春秋公卽位爲公卽立鄭氏以二字當同爲位知其一未知其二也旣可同爲位亦可同爲立左氏賦以日葉位江氏詩以位葉匹信古有此音也告古得切奏臧後切旁紐千木切葉祿慶墟羊切飽補掫切考去久切盡子忍切引一忍切

聞人曰神保尸之贊相也凡享凡酢凡歸皆贊相導之保氏掌祭祀之客恐亦是此職

總聞曰此詩本末甚詳禮祭稱孝孫孝子以其義稱曽孫某謂國家也祝嘏稱其義故曰孝主人於國於家皆稱次故稱曽屍神像也祝將命也夏立屍而卒祭商坐屍周旅酧六屍三昭三穆與太祖而七后稷太祖也后稷之屍發爵不受旅其旅者太祖以次也傳主人辭於神曰祝傳屍辭於主人曰嘏其文載於經傳甚多亦不無相抵牾擇其明簡者一二略載之

信南山

一章

信彼南山維禹甸之畇畇原隰曽孫田之

稱禹卽是稱稷書先命禹作司空次命棄爲后稷言水土稼穡相維皆爲急也

我疆我理南東其畆

古制畆法鄕南而帶東不言東南而言南東也平田四方皆一制蓋疆理所經遂上之徑溝上之畛洫上之塗澮上之道川上之路以達於畿皆背畆而面畿畆在東南畿在西北古者正塗皆取定域非若今有小路有義路也所謂欲使齊之封內盡東其畆惟吾子戎車是利無顧土冝蓋晉向齊直東則順自南而東則逆亦引此事

二章

上天同雲雨雪雰雰益之以霢霂旣優旣渥旣霑旣足生我百谷

麥欲雪先雪滋麥禾欲雨次雨滋谷故曰益之言得雪之後又加得之雨爲佳雪當在冬雨當在春夏斯爲時也

三章

疆場翼翼黍稷彧彧曽孫之穡以爲酒食畀我屍賓壽考萬年

屍主又有屍賓皆代爲神者也旣畀屍主又畀屍賓當是楚茨大祭屍主屍賓同享此小祭后稷不與而獨以次也大率大祭亦於后稷之屍以逺故加嚴所謂不受旅也

四章

中田有廬疆埸有是剝是菹獻之皇祖曽孫壽考受天之祜

熟而薦廟也當是夏時此薦新之祭差小故其禮比楚茨蒸嘗之祭差簡

五章

祭以淸祭從以騂牡享於祖考執其鸞刀以啟其毛取其血膋

𨿽薦新亦用牲但不用大牲禮薦冰以羔薦麥以彘薦含桃以雛薦麻薦稻皆以犬惟薦鮪薦魚薦谷無牲此薦之牲也商周鼎鹵多作子象持刀度當時事神主人自執刀割牲舞自秉干戚籍田自秉耒之類也騂色牡形他皆可

六章

是烝是享苾苾芬芬祀事孔明先祖是皇報以介福萬壽無疆

楚茨烝嘗之祭也其儀差詳信南山薦新之祭也其儀差略下章再田社祭社以方也大田蠟祭蠟亦以方也皇祖謂太王王季先祖謂文王考謂武王大率當祭止自太王以下謂之近廟故此皇祖有獻無享也

聞音曰田堂練切今人亦呼作田爲佃田呼農家爲佃戶皆作去音吳氏佃作池鄰切田作池因切又皆作享年切不若從本音爲順畆滿罪切渥烏谷切易林春多膏澤下潤倸渥稼穡熟成畆獲百斛正用此詩是知上天同云至生我百谷六句包春夏冬三時非止一時也或於逼切年禰因切攻乎切祜候古切考去久切享虛良切明謨郎切

聞迹曰大率田井之制一夫居一防田百畆此則上中下地皆同上萊五十畆中萊一百畆下萊二百畆謂不耕而陸種者也今一夫一戶也余夫一戶之衍出者也亦在一戶受防受畆之內猶今言子戶古之度量皆極短於今若如舊說則地太寛人太少有所不足如今所計人力地力皆相當無遺也

總聞曰兩詩皆言祀事孔明所謂逮闇而祭日不足繼之以燭古以爲非至室事交乎戶堂事交乎階質明而始行事晏朝而退古以爲是孔明蓋謂此也

詩總間卷十三

欽定四庫全書

詩總聞卷十四

宋王質撰

甫田

一章

倬彼甫田嵗取十千

孔氏凡詩之作非如記事之書必詳度量之數甫田言嵗取十千亦猶頌之萬億及秭舉成數耳計其所在大田皆有十千之數以見天下皆丰此說甚通他皆仿此

我取其陳食我農人自古有年

以舊儲者食以新收者積新陳相因自古遇丰年其法如此漢常平之制略似

今適南畆或耘或耔黍稷薿薿攸介攸止烝我髦士田野亦有髦俊於種藝之間有餘力則助人無餘力則止所可審察其人之賢否也

二章

以我齊明與我犧羊以社以方

齊整也明潔也言谷之精也惟爲社事單出裏惟爲社田國人畢作惟社丘乘共粢盛此爲社所共者也

我田旣臧農夫之慶琴瑟擊鼓以禦田祖以祈甘雨以介我稷黍以谷我士女

田祖鄭氏先嗇神農司嗇后稷凡國祈年於田祖吹豳雅擊土鼓以樂田畯田畯恐亦是田神若是田官不當與大神同饗

三章

曽孫來止以其婦子饁彼南畆田畯至喜攘其左右嘗其防否

七月略同辭至喜不必攺爲饎言迎其神旣至而喜也君勞田見之卻其左右而嘗其美否與下通懷如此也古禮凡祭神皆有屍今所在尙有此風然多流於邪怪也

禾易長畆終善且有曽孫不怒農夫克敏

禾所以易長者以人之克敏也人道敏政地道敏樹凡稼事以敏爲功所謂痔乃錢鎛奄觀銍艾

四章

曽孫之稼如茨如梁曽孫之庾如坻如京乃求千斯倉乃求萬斯箱黍稷稻粱農夫之慶報以介福萬壽無疆茨布地而生蒺藜也梁截水而橫略彴也坻從水而起洲渚也京附地而隆陂陁也積谷之狀如此倉貯之本壌者也箱運之以補助他所者也

聞音曰畆滿罪切耔奨禮切薿魚起切士鉏裏切明謨郎切慶墟羊切右羽軌切否補美切有羽軌切敏母鄙切京居良切慶墟羊切

總聞曰前兩詩不知何以見思古此詩又不知何以見思古而傷今當是以自昔何爲自古有年遂以爲思古以今適南畆遂以爲傷今詩援古及今甚多且以田事言之振古如玆續古之人皆及古以迄於今匪今斯今皆及今𨿽未敢卽以爲某王之盛時亦未敢卽以爲某王之亂世識者更詳

大田

一章

大田多稼旣種旣戒旣備乃事以我覃耜俶載南畆播厥百谷旣庭且碩曾孫是若

周制季冬令告民出五種命農旣耦耕事修耒耜具田器所謂旣備也孟春命布農事命田舍東郊善相丘陵阪險原隰土地所冝五穀所殖所謂俶載也孟夏命野虞出行田原爲天子勸農勞民毋或失時所謂是若也孟夏驅獸毋害五穀季夏燒薙行水利以殺艸可糞田疇可美土疆所謂無害也見下章

二章

旣方旣皁旣堅旣好不稂不莠去其螟螣及其蟊賊無害我田穉田祖有神秉畀炎火

稂莠人力所及螟螣蟊賊人力所不及神其以害田之物而畀之火禱之辭也

三章

有渰萋萋興雨祁祁雨我公田遂及我私

雨我公田遂及我私民愛君也駿發爾私亦服爾耕君愛民也民愛君以公爲先君愛民以私爲先耕謂公田也雨澤耑及公田因急私田急於公緩於私之辭私則駿發耕則亦服急於私而緩於公之辭當時君民之情可見

彼有不獲穉此有不斂穧彼有遺秉此有滯穗伊寡婦之利

不獲不及獲者也不斂不及斂者也遺秉所棄者也滯穗所畱者也今北方刈獲弱婦幼童隨羣掇拾於後亦足度日南方亦謂之拾防但不多耳

四章

曽孫來止以其婦子饁彼南畆田畯至喜來方禋祀以其騂黑與其黍稷以享以祀以介景福

此蠟祭也大率此詩言收成之事爲多似是索饗凡田祭田祖居先田畯次之至此曽孫方來者觀蠟祭同民福也

聞音曰稼讀作介今南人猶作此音叶戒事上止切耜飬裏切畆滿罪切谷訖嶽切碩常約切皁此苟切好許厚切螣徒得切火虎隈切祀逸織切福筆力切

聞訓曰穉說文幼禾也旣刈有續生者今謂之稻孫穧說文撮也秉說文禾束也穗說文禾成秀也民間今猶有穧音一截兩截謂之一穧兩穧與穧同亦有穗音一枝兩枝謂之一穗兩穗

聞物曰爾雅食心曰螟食葉曰螣食根曰蟊食節曰賊說文蝗食禾節從虫說是說文又云螣蝗也亦以賊爲蝗如此則兩句再舉蝗也今田間一種結网罣禾實者從防恐是此意今俗謂螟虫一種口截禾莖者從矛戈恐是此意今俗謂蝗虫後股如鋸甚利二種皆不食禾而傷禾大率漢儒之學兩物則分作兩種用四物則分作四種用假如虫類更增而物狀不可增則將如何古今遼逺虫之名實亦不可盡合今但多雲蝗虫又曰蛉虫恐卽是螟也其餘會粹之名多與古不侔

聞迹曰詩多稱南畆說見信南山後人言東臯猶可西疇逺失古意或謂多作西成然所謂農人告予以春及將有事於西疇正是春時非是秋時或植杖而耘耔登東臯而舒嘯正是夏時非是春時大率後人乘意指東西南北爲辭詩人亦率意但所見止在南所謂南東其畝也

總聞曰八蠟八方之神也各隨其所來之方祀之舉此禮耑用豳詩八章當分歌以樂八神鄭氏以爲一先嗇二司嗇三農四郵表畷五貓虎六坊七水庸八昆虫恐未必然止祝辭可見土歸於宅土神一也宅神二也宅山之間也水歸於壑水神三也壑神四也壑巖穴之間也昆虫毋作昆虫神五也艸木歸其澤艸神六也木神七也澤神八也澤陂湖之間也昆當作蜫虫之總名也旣蠟收民息已故旣蠟君子不興功蓋神人各來其所也

瞻彼洛矣

一章

瞻彼洛矣維水泱泱

此必宣王會諸侯東都之時也君子斥宣王也古之明王莫如文武成康是時亦未宅洛

君子至止福祿如茨韎韐有奭以作六師

至洛會諸侯行大賚有賜之以韎韐之盛而在外統師者如方叔之徒是也有賜之以韠之琫珌而內守國者如張仲之徒是也

二章

瞻彼洛矣維水泱泱君子至止韠琫有珌君子萬年保其家室

三章

瞻彼洛矣維水泱泱君子至止福祿旣同君子萬年保其家邦

一章言以作六師兩章皆言保其家室保其家邦人情不欲多徵惟欲內保故皆以萬年祝之

聞音曰茨前西切邦卜功切

聞用曰韎韐毛氏茅搜艸也鄭氏從之又茅搜韎韐聲也毛氏又所以代韠也鄭氏從之言祭服之韠也孔氏韎艸名陳畱人謂之蒨韎又從毛鄭也又韎韐以代韠其體合韋之蔽膝之衣是韐又從毛鄭也奭者用茅搜之艸染之故赤孔氏集毛鄭之說頗明韎集韻音昧音末皆韋赤色韐集韻士服如韍則韎韐殆類赤韍也禮韎師掌教韎樂鄭氏讀如味飲食之味杜氏讀韎爲菋荎著之菋鄭氏讀如韎韐之韎謂衣赤韍以舞也如旄人執旄以舞籥師斂籥以舞作樂名也左氏有韎韋之跗注杜氏韎赤色跗注戎服若袴而屬於跗與袴連此殆類赤袴亦與赤韍相似據此以作六師當如周官韎師大饗舞韎樂亦可當如卻至衣韎韋之跗注亦可恐用周官之制爲長

聞事曰福祿如茨非祝人君福祿也蓋人君及臣下之福祿爾下文所錫是也故末章又曰福祿旣同言均及之君子萬年乃祝人君之辭

總聞曰此時方防東都振宗周而識者已於作師之辭多其識又先於矢其文徳王曰還歸者也

裳裳者華

一章

裳裳者華其葉湑兮

裳當作常常棣也其葉湑兮華凋而葉盛也蕓其黃矣葉漸變也或黃或白葉半槁也感常棣而思賢者𨿽歷歲時漸更柯葉常欲見斯賢也

我覯之子我心寫兮我心寫兮是以有譽處兮

二章

裳裳者華蕓其黃矣我覯之子維其有章矣維其有章矣是以有慶矣

三章

裳裳者華或黃或白我覯之子乘其四駱乘其四駱六轡沃若

四章

左之左之君子宜之右之右之君子有之維其有之是以似之

言宜在王左右也

聞音曰寫賞羽切慶墟羊切白僕各切左七何切今南人猶有此音吳氏以爲未詳也吳氏考古音甚詳而采方音稍略也冝牛何切有羽軌切似飬裏切

總聞曰江漢無曰予小子召公是似此當是召公之流其先有令名而其後能繼世象賢者也

桑扈

一章

交交桑扈有鶯其羽

桑扈靑雀也鶯黃栗畱也當是暮春毛氏鄭氏以兩物爲一物鶯然有文章恐非

君子樂胥受天之祜

春深鳥飛願君子樂此景以受其福此當是人君祝諸侯之辭

二章

交交桑扈有鶯其領君子樂胥萬邦之屏

此當是人君譽諸侯之辭

三章

之屏之翰百辟爲憲不戢不難受福不那

四章

兕觥其觩防酒思柔彼交匪敖萬福來求

此當是人君戒諸侯之辭不可自戢而不肯爲不可自難而不敢爲如無勉意自生退心則福不多也不戢不難如諸葛亮是也不可自敖而不勤如無逸意常存勞心則福來求也彼交匪敖如陶侃是也聞音曰祜侯古切翰胡幹切憲虛言切難乃多切

總聞曰當是諸侯來朝而歸國餞送之際美戒兼存下章鴛鴦似是諸侯答君之辭

鴛鴦

一章

鴛鴦於飛畢之羅之君子萬年福祿冝之

畢盡也張羅者旣盡則鴛鴦可以無慮也所以每章歸福於其君謝之辭也

二章

鴛鴦在梁戢其左翼君子萬年宜其遐福

鴛鴦斂翼而休已亦可斂身而息也

三章

乘馬在廐摧之秣之君子萬年福祿艾之

四章

乘馬在廐秣之摧之君子萬年福祿綏之

乘馬亦休息不慮鞭防已亦可休息不慮譴呵也聞音曰羅鄰知切福筆力切秣莫佩切艾魚肺切聞物曰鴛鴦雙棲乃能宿雄以右掩左雌以左掩右飛類皆然

總聞曰諸侯旣安心斯展力當是其君以情相畱乘馬寘之於廐而未使登塗也故諸侯卽事以攄情不知的在何朝當似韓侯入覲出祖之時也

頍弁

一章

有頍者弁實維伊何

當是王者親戚平時憂疑至是燕飲之際其情稍通也

爾酒旣防爾殽旣嘉豈伊異人兄弟匪他蔦與女蘿施於松栢

言此無他人惟我同气下所謂具來必皆與非一人也下又謂甥舅必又有母黨也可謂至親可以略抒此懷我不能自植惟恃松栢以爲力哀之辭也下章亦然

未見君子憂心弈弈旣見君子庶幾悅懌

我未見不能無疑旣見其疑稍釋庶幾未敢必其無他虞也下章亦然

二章

有頍者弁實維何朝爾酒旣防爾殽旣時豈伊異人兄弟具來蔦與女蘿施於松上未見君子憂心怲怲旣見君子庶幾有臧

三章

有頍者弁實維在首爾酒旣防爾殽旣阜豈伊異人兄弟甥舅如彼雨雪先集維霰

如雪先集霰漸至於大雪如讒先浸潤漸至於大禍當是其端有緒其事將成也

死喪無日無幾相見樂酒今夕君子維宴

不知死當在何日見亦無幾時姑樂今夕而已訣之辭也

聞音曰嘉居何切他湯何切栢逋莫切弈弋灼切懌弋灼切來陵之切怲被旺切臧才浪切阜房缶切舅不九切

總聞曰禮貌饌具非不曲盡而我心終不能保言其人不可測也宋明帝齊髙宗猜忍之徒其於親戚骨肉之間多然

車舝

一章

間關車之舝兮思孌季女逝兮

此士大夫欲得賢女以自慰也尋詩士大夫之心甚切當是此女之譽甚美故此士之情甚深幸而末帝得如所願也

匪饑匪渴徳音來括𨿽無好友式燕且喜

當是嚴車以待迎而媒妁未諧聘幣未通意不在飲食而在碩女外𨿽無良朋而中乃有好友殊可喜也

二章

依彼平林有集維鷮辰彼碩女令徳來教式燕且譽好爾無射

鷮野雉也雉有謂之雉媒言安得如此人早得碩女來通教言此樂無有厭也因見野雉有感也

三章

𨿽無防酒式飲庶幾𨿽無嘉殽式食庶幾𨿽無徳與女式歌且舞

四章

陟彼髙岡析其柞薪析其柞薪其葉湑兮鮮我覯爾我心寫兮

柞柞木也析良木爲薪當用斧娶碩女爲妻當用媒南山伐柯之詩皆然其葉甚茂而未能析蓋少肯與我爲媒未得與碩女相見也又見茂林有感也

五章

髙山仰止景行行止四牡騑騑六轡如琴覯爾新婚以慰我心

往迎婚也

聞音曰舝下瞎切逝尺列切集韻往也吳氏舝逝二韻未詳蓋未考此友羽軌切鷮居妖切教居爻切射都故切薪思將切湑思敍切寫賞羽切仰五剛切行戶郎切

總聞曰尋詩不見思君得女之意如此則似太防也此欽慕婦賢而難得婦相見及此願有期則慰其心皆動於己情非施於君也

靑蠅

一章

營營靑蠅止於樊豈弟君子無信讒言

二章

營營靑蠅止於棘讒人防極交亂四國

三章

營營靑蠅止於榛讒人罔極構我二人

當是爲讒有端而未成也止於樊棘榛之間未至於噆膚然不可不預慮也

聞音曰國越逼切

總聞曰二人非君臣之辭必其徒也謂君與我猶可孔氏以二人爲人君與讒人不惟非君臣之禮亦語勢不順君子則指君也

賓之初筵

一章

賓之初筵左右秩秩

言延賓初入席甚整肅有次第也周制有秩酒秩膳皆謂有常度也

籩豆有楚殽核維旅酒旣和防飲酒孔偕鐘鼔旣設舉醻逸逸【止】大侯旣抗弓矢斯張射夫旣同獻爾發功發彼有的以祈爾爵

旣延賓具籩豆殽核又具鐘鼔又具弓矢奏其發矢之功中的之數勝者飲不勝也

二章

籥舞笙鼔樂旣和奏烝衎烈祖【止】以洽百禮百禮旣至【止】有壬有林錫爾純嘏子孫其湛其湛曰樂各奏爾能旣起射具樂舞笙鼔而獻先祖其禮至百又盛大於初嘏傳屍辭以飲福也飲福旣畢又各奏其閒射之能以相校也

賓載手仇室人入又酌彼康爵以奏爾時

旣奏能又起射以手爲匹言分耦也酌爵以飲不勝各奏其時言不逾所當酌之時告之於屍也初筵大率兩射賓飲酒旣徧之後一也屍受饗旣畢之後一也其率禮如此所謂秩也

三章

賓之初筵【止】溫溫其恭

再舉初筵言勞賓饗神皆如禮上二章是也過此則酒皆酣禮皆廢下二章是也

其未醉止威儀反反曰旣醉止威儀幡幡捨其坐遷屢舞僊僊其未醉止威儀抑抑曰旣醉止威儀怭怭是曰旣醉不知其秩

向之秩今皆忘也

四章

賓旣醉止載號載呶亂我籩豆【止】屢舞僛僛是曰旣醉不知其郵【止】側弁之俄屢舞傞傞旣醉而出並受其福醉而不出是謂伐徳飲酒孔嘉維其令儀

數其狀也有醉而出者則受福之人言不至蹈害也有醉而不出者則伐徳之人必至喪善也亦有飲而甚嘉不失其令儀蓋亦有賢者不皆小人也所以下章凡此飲酒或醉或否也

五章

凡此飲酒或醉或否旣立之監或佐之史彼醉不不醉反恥

監史所以糾飲酒過度者也至醉者固爲不善當糾之也反以不醉爲恥監史不以糾醉爲職乃以縱醉爲能也五代閩之王氏若此

式勿從謂無俾大怠

大率醉者諱人勸止而醒者不忍坐視也式勿從謂言勿從而告之也無俾大怠但可扶持使不至於太顚僕也

匪言勿言匪由勿語由醉之言俾出童羖三爵不識矧敢多又

醒者相與爲戒非所當言者勿言非所當從者勿語謂勸止也若可從而言莫若勸其出童持車之僕也羖駕車之羊也言乘車而去也然三爵之後則不識義理不識親朋童羖之言已過況敢多言多言則醉者興怒見犯也

聞音曰兩舉賓之初筵卽大章首題也初賓之初筵下衍一章次賓之初筵下衍二章兩大章並一句單入其餘不然防旁紐作陟葉逸設書實切抗居郎切的丁樂切湛持林切仇又相葉又旁紐作尢康旁紐入聲作恪葉爵爾旁紐平聲作而葉時此隨句取葉也大率不葉者委曲取葉亦無有不葉者反芬邅切郵旁紐作宥葉豆醉者阻人勸止之聲若又今西北人猶有此聲大率厭卻煩聒𨿽不醉亦多稱又出尺律切福筆力切嘉居何切儀牛何切否補美切史炎士切怠飬裏切羖公土切又夷益切

聞事曰手左右出耦亦左右出故耦從手也舊攺手作耦不必

聞用曰古者車乘首以馬次以牛次以羊輕小之車羊駕之所謂灑鹽者也

聞人曰周制酒正不惟以式法授酒材所謂酌數器量皆掌其政令王之燕飲共其訃酒正奉之訃謂獻酧多少監或謂此史卽府史之屬左氏屠蒯請佐使尊恐是

總聞曰此同在席醒者談醉者之狀當怒而不怒當責而不責乃更委曲保防醒者必慈祥長厚之人憚凶徳憐狂夫而又逺害者也令儀蓋斯人耶

詩總聞卷十四﹤經部﹐詩類﹐詩總聞﹥

欽定四庫全書

詩總聞卷十五

宋王質撰

魚藻

一章

魚在在藻有頒其首

當是朝廷以魚侑酒以豈爲樂而勸王者之飲喜功成治定也說文豈還師振旅之樂從心從豈者非

王在在鎬豈樂飲酒

二章

魚在在藻有莘其尾王在在鎬飲酒樂豈

三章

魚在在藻依於其蒲王在在鎬有那其居

此飲酒畢奏樂也願安所處言人情愛君上如今言甚勞少歇也

聞音曰此詩上下句皆對葉

總聞曰治亂之世辭意气象自可見無疑似可推演得以委曲扳援者皆盛時之詩彊生辭以爲亂世則恐錯亂情實非考古之正法也

采菽

一章

采菽采菽筐之筥之

當是諸侯來朝人君致禮都人登山臨水觀之後世郭子儀李晟之流來京師都人以爲盛事或見歌詩恐殆亦類此

君子來朝何錫予之𨿽無予之路車乘馬又何予之衮及黼

路車乘馬衮及黼可謂大賜而尙言無予者自以爲薄也謙之辭也下章旂鸞驂駟赤芾邪幅皆次第錫賚者也故初言予之後言申之

二章

觱沸檻泉言采其芹君子來朝言觀其旂其旂淠淠鸞聲嘒嘒載驂載駟君子所屆

三章

赤芾在股邪幅在下彼交匪紓天子所予樂只君子天子命之樂只君子福祿申之

四章

維柞之枝其葉蓬蓬樂只君子殿天子之邦樂只君子萬福攸同平平左右亦是率從

言君臣和順也安平在王之側有令則率從恭之辭也

五章

泛泛楊舟紼纚維之樂只君子天子葵之樂只君子福祿膍之優哉遊哉亦是戾矣

亦言君臣和順也優遊處王之側有召則至亦恭之辭也

聞音曰予弋渚切馬滿補切泉才勻切旂渠斤切屆居气切下後五切命彌並切邦卜工切哉將黎切矣作平音

總聞曰采菽者登山采菽爲食而觀者也采芹者臨水采芹爲食而觀者也枝者旣飽依樹而立而觀者也楊舟或泛或維追逐而觀者也故詩稱言觀此爲盡終日之觀則備終日之饌今人出遊出觀梢從容長逺者多然

角弓

一章

騂騂角弓翩其反矣

弓向外則上而矢發反則無用俗謂之反張病有此狀者難療

兄弟昏姻無胥逺矣

二章

爾之逺矣民胥然矣爾之教矣民胥效矣

三章

此令兄弟綽綽有裕不令兄弟交相爲瘉

令兄弟𨿽相逺能安處不令則交爲相害言怨心生也

四章

民之無良相怨一方受爵不譲至於已斯亡

言情不通也爵相爭而不相遜至其末則情皆亡言情從譲起從爭喪

五章

老馬反爲駒不顧其後如食冝饇如酌孔取

以老馬爲駒已亦將有老時也食量所饇而酌量所取則不傷不量饑飽而食不忖多寡而酌亦不顧其後也言有後患也當是親戚之間有小人以年而先於眾者又當是親戚之間有君子以惡而逺其人者又不譲以美官使處下位故小人懷忿鷙肆忍毒尋詩皆勸君子慮後患者也

六章

毋教猱升木如塗塗附君子有徽猷小人與屬

猱升木不待教塗附塗不待附言兄弟之情自然非由人力也君子小人𨿽異然同气相連亦自其性也此必有兄弟之中小人以異趣害君子詩人言此天性不以君子小人而別也

七章

雨雪瀌瀌見睍曰消莫肯下遺式居婁驕

言小人之惡亦易回稍下心與之則翻然旣不肯降意小人又自處多驕無怪小人之欲快其志也言君子亦不善待小人咎之辭也

八章

雨雪浮浮見睍曰流如蠻如髦我是用憂

小人蠻也蠻人心多悍君子髦也髦士心多正恐不勝小人是可憂也故再三勸君子少屈以下小人愛之辭也

聞音曰反芬邅切逺於圎切瘉羊汝切譲如陽切後下五切屬殊遇切髦莫侯切

總聞曰詩人固消小人而長君子亦屈君子而下小人而況骨肉之間𨿽稍下之何足爲屈也以五剛決一柔亦必健而說決而和故君子懲小人亦必有道也

菀栁

一章

有菀者栁不尙息焉

栁菀當是夏時今嵗又過半而爲惡尙未息凡人以一時爲一變時再變而惡如故處心寛者靜以待後也

上帝甚蹈無自暱焉俾予靖之後予極焉

以天自驚也無也俾也後也皆使之辭也蹈動也天意甚相動勿自親但守靜徐觀所至也言俟其惡稍息

二章

有菀者栁不尙愒焉上帝甚蹈無自瘵焉俾予靖之後予邁焉

三章

有鳥髙飛亦傅於天彼人之心於何其臻曷予靖之居以凶矜

言不若髙飛而避害也彼人斥在上也其心何所不至哉可守靜而待其居我凶危之地也決之辭也聞音曰瘵子例切邁力制切天鐵因切

總聞曰此當危疑自寛解以待者也世固有用此道而安亦有用此道而危言可待者善人而偶誤用心不待者惡人而稔熟爲惡也故末章有斷制之辭

都人士

一章

彼都人士狐裘黃黃

當是都人之賢士君子賢女相爲夫婦而去都都人思之者也此似餞送之辭

其容不攺出言有章行歸於周萬民所望

當是其士旣賢而其女又淑先章全言士者本其夫也後章夫婦並言

二章

彼都人士防笠緇撮彼君子女綢直如發我不見兮我心不說

三章

彼都人士充耳琇實彼君子女謂之尹吉我不見兮我心苑結

尹氏吉氏婚姻之著姓舊說亦有此理二姓同出尹吉甫一以官爲氏一以字爲氏不必攺作姞

四章

彼都人士垂帶而厲彼君子女卷髮如蠆我不見兮言從之邁

五章

匪伊垂之帶則有餘匪伊捲之發則有旟我不見兮云何盱矣

言士則指其衣服言女則指其發旟不欲斥言故舉其在身之物以思其人也

聞音曰望無方切撮租悅切發方月切說欲雪切結激質切厲落蓋切盱葉旟不用矣若用矣旁紐作平聲恊兮

總聞曰此必在東都而歸西周者也𨿽在東必以西爲宗故言周道周京皆指故都爲宗周三家無初章止三章惟毛氏有之大要在行歸於周一句豈可闕也行平音

采緑

一章

終朝采緑不盈一匊予發曲局薄言歸沐

二章

終朝采藍不盈一襜五日爲期六日不詹

三章

之子於狩言韔其弓之子於釣言綸之繩

四章

其釣維何維魴及鱮維魴及鱮薄言觀者

黍苗

一章

芃芃黍苗陰雨膏之悠悠南行召伯勞之

二章

我任我輦我車我牛我行旣集蓋雲歸哉

三章

我徒我禦我師我旅我行旣集蓋雲歸處

四章

肅肅謝功召伯營之烈烈徵師召伯成之

五章

原隰旣平泉流旣淸召伯有成王心則寜

隰桑

一章

隰桑有阿其葉有難旣見君子其樂如何

二章

隰桑有阿其葉有沃旣見君子云何不樂

三章

隰桑有阿其葉有幽旣見君子徳音孔膠

旣見非已見也想象旣見之後所說之情當如此也

四章

心乎愛矣遐不謂矣中心藏之何日忘之

心甚愛斯賢而以逺不能告語爲恨徒深藏而不忘也此必有欲言不得者也

聞音曰難乃多切沃郁縛切幽於交切愛許旣切

總聞曰君子所居有隰有桑是在野也思在野而不得見則必在位而不能往者也其詳見白華

白華

一章

白華菅兮白茅束兮之子之逺俾我獨兮

有花曰菅無花曰茅其色皆白大率此詩所引山野气象爲多艸木之類則菅茅稻田桑薪之類鳥獸則鶖鶴鴛鴦天則云露地則滮池扁石家則行竈漁梁皆山廬野宅所見所有者也

二章

英英白雲露彼菅茅天步艱難之子不猶

天步如此艱難而不得與此人同謀也古以星土辧九州之地封域皆有分星略見丹元子步天歌天步謂此

三章

滮池北流浸彼稻田嘯歌傷懷念彼碩人

四章

樵彼桑薪卬烘於煁維彼碩人實勞我心

五章

鼓鐘於宮聲聞於外念子懆懆視我邁邁

此所謀之大槪也必是人君袵席之間有所隠慝今則外彰念子不可見則愁不申視我無與同則意不悅其事迫而其情急也

六章

有鶖在梁有鶴在林維彼碩人實勞我心

七章

鴛鴦在梁戢其左翼之子無良二三其徳

自此人之外無良朋以相助所與處音皆二三之人豈可共謀也

八章

有扁斯石履之畢兮之子之逺俾我疷兮

扁小石也此人當在巖谷之下故曰畢也初則傷次則勞次則病思之極也

聞音曰茅莫侯切田地因切煁市林切邁力制切疷祈支切

聞用曰煁烓也今行竈

聞迹曰滮池與鄗池合在咸陽鄭氏酆鎬之間水北流而不指其的

總聞曰此與隰桑之意同亦必與隰桑之人同隰桑之事尙淺故其辭未至於甚白華之事已深故其辭不勝其切此必事干宗社人民而非尋常者也隰桑之君子卽此之碩人此之碩人卽此之之子當時在朝旣有賢者在野亦有賢者惜不能相防以爲謀而徒勞思悵望此在朝者必有志而寡助在野者必有才而不用者也

緜蠻

一章

緜蠻黃鳥止於丘阿

當是重臣出行而下士冗役告勞者也

道之云逺我勞如何飲之食之教之誨之命彼後車謂之載之

聞其告勞而旋其憫心亦必賢者當是營謝之流也

二章

緜蠻黃鳥止於丘隅豈敢憚行畏不能趨飲之食之教之誨之命彼後車謂之載之

三章

緜蠻黃鳥止於丘側豈敢憚行畏不能極飲之食之教之誨之命彼後車謂之載之

黃鳥當是春時春多雨丘多泥此適逺所冝告勞也聞音曰食疾二切載子麗切側莊力切

總聞曰飲食憐其饑載憐其勞而又教誨者言分有貴賤任有勞佚使以理遣也此不止營謝之流恐卽召伯黍苗陰雨正是此時所以重使人意及此也識者更詳

瓠葉

一章

幡幡瓠葉采之亨之

當是在野君子相見爲禮者食瓠當是夏時

君子有酒酌言嘗之

二章

有兔斯首炮之燔之君子有酒酌言獻之

初章言瓠葉爲葅耳大要以兔侑酒也故三章連及之北人膳羞多喜用禽獸而凡品以兔爲貴射獵亦以得兔爲勝

三章

有兔斯首燔之炙之君子有酒酌言酢之

四章

有兔斯首燔之炮之君子有酒酌言醻之

兔以首言猶今言一頭兩頭也西人凡物皆以頭言於人亦以頭數

閒音曰亨鋪郎切獻虛言切炙陟略切炮蒲侯切

總聞曰此時當有遁隠在野者數詩皆有此意隰桑所愛之君子白華所念之碩人與此瓠葉亨瓠燔兔之君子恐皆此人得非隰桑白華欲見而不得者至是或假事以相見或將命以相見皆不可得而知疑其前詩有不勝思慕之情此詩有不任欣喜之狀此必有志投而意契者識者更詳

漸漸之石

一章

漸漸之石維其髙矣

西北少山東南多山大率山水皆起西而赴東南至海而止西北不甚習見故以爲勞也

山川悠逺維其勞矣武人東徵不皇朝矣

不皇猶不遑也古字通用不暇朝而見王不暇出而歸家其餘皆不暇他務將帥迫遽如此則事勢危急可知尋詩前二章初行之時後一章久役之時也毛氏鄭氏以皇爲王語勢不順

二章

漸漸之石維其卒矣山川悠逺曷其沒矣武人東徵不皇出矣

三章

有豕白蹢烝涉波矣月離於畢俾滂沱矣武人東徵不皇他矣

豕江豚也此物出則雨兆月近畢則雨近箕則風故謂之畢雨箕風言西北之人不諳東南見豚出於江月近於畢則懷憂也江豚惟自岐出者大江有之不入他流所謂江煙漠漠江雨來天意爲霖不幹汝毛氏將久雨則豕進涉水波鄭氏豕唐突難禁制尢躁疾者離其牧處涉入水波今人豢豕極多未見如此者也聞音曰沒莫筆切

聞字曰集韻漸嶃嶄皆同不必作嶃

聞物曰江防大略豬首魚尾有兩足微白全身皆肉不堪食可取膏湖湘間人多用之

總聞曰東南夷見於詩者淮夷荊舒得人則有喜江山之心不得人則有懼山川之意亦各系其人也觀此詩及東山江漢諸詩可見尋詩其人非不難冒盡瘁亦時節不嘉人情少舒觸境皆非美气象爾

苕之華

一章

苕之華蕓其黃矣心之憂矣維其傷矣

二章

苕之華其葉靑靑知我如此不如無生

三章

牂羊墳首三星在罶人可以食鮮可以飽

牂羊牝羊也墳當作�字轉恐亦通用牡羊也牝羊而牡首豈有此理三星在天而在罶亦豈有是理言雌雄變易上下顚倒此時但得食已爲過求飽則難也言世路不嘉也

聞音曰飽補掫切

總聞曰見苕華而感世態漸就凋不復勞也大要在牂羊三星二句此其所以無生意也此必愬人之詩故曰知我如此

何艸不黃

一章

何艸不黃何日不行何人不將經營四方

二章

何艸不何人不矜哀我徵夫獨爲匪民

言不以民待下也

三章

匪兕匪虎率彼曠野哀我徵夫朝夕不暇

我非虎非兕而常在野哀之辭也

四章

有艽者狐率彼幽艸有棧之車行彼周道

狐在野人在裏各其所也狐在艸而我挽車常在道狐之不如甚哀之辭也

聞音曰行戶郎切胡均切野上與切暇後五切

總聞曰艸自黃而與苕自花黃而葉靑同爲時節之變苕花漸謝春夏時也艸色漸槁秋冬時也當是所歷之時不同苕之花何艸不黃之詩一引羊罶起興一引兕虎狐起興又皆以山卉山蕪爲辭當是在野者也或士與民未可審知爾

詩總聞卷十五

欽定四庫全書

詩總聞卷十六

宋王質撰

周大雅

文王

一章

文王在上於昭於天

作此詩者大率以曉商人文王肇興商人𨿽久猶疑未純乎周凡此皆曉之辭

周𨿽舊邦其命維新有周不顯帝命不時文王陟降在帝左右

疑者曰周險逺衰微七百餘年之舊邦勢亦可知曉者曰邦𨿽舊而命則新將非舊比也疑者曰周不顯如此是必非天所命曉者曰周𨿽不顯但帝命未值其時然文王升降無不在帝之左右與帝相親如此帝深屬之時至則命集也二者商人之所共疑者也而周人以禮以迹曉之具見下章

二章

亹亹文王令聞不已陳錫哉周侯文王孫子文王孫子本支百世凡周之士不顯亦世

曉者又曰以文王之聲名以文王之孫子以文王之士文王之聲名其永長如此終非不顯也而孫子與士亦永長如此皆非不顯者也

三章

世之不顯厥猶翼翼思皇多士生此王國王國克生維周之楨濟濟多士文王以寜

曉者又曰汝且以爲不顯何所思之士卽生所治之國而皆效力幹事以寜王心豈得不顯也

四章

穆穆文王於緝熙敬止假哉天命有商孫子商之孫子其麗不億上帝旣命侯於周服

曉者又曰天之命周甚大商之孫子𨿽其數滋多柰何周旣爲天所命不若爲侯於周之服內言土地已屬周也

五章

侯服於周天命靡常殷士膚敏祼將於京厥作祼將常服黼冔王之藎臣無念爾祖

曉者又曰侯服於周疆非我之彊臣爾也天命無常忽去彼而就此也以殷士而助周祭當爲我忠臣無念爾先祖而動心也

六章

無念爾祖聿修厥徳永言配命自求多福殷之未喪師克配上帝宜鑑於殷駿命不易

曉者又曰不必念舊但自修徳以合天所命自求其福母爲他人輟禍也方殷之未喪爾祖自當配天今殷之不祚可以爲鑑命不易可圖勿妄起念也

七章

命之不易無遏爾躬宣昭義問有虞殷自天上天之載無聲無臭儀刑文王萬邦作孚

曉者又曰旣知天命不易可圖自求多福無遏爾躬若妄圖則爾躬必絕汝但宣明此事以義而問人度商能從天再受命乎我所曉汝者皆天意也天意𨿽無聲臭可知汝但法效文王則取信天下汝斯能保福也

聞音曰天鐵因切時上紙切右羽軌切國越逼切服蒲北切京居良切福筆力切易以致切躬姑切天鐵因切臭祛尢切孚房尢切

聞訓曰陳錫猶敷錫也哉如字言天以此與周也聞用曰冔商冠也常服不禁祼祭則從周服言亦不絕其先也

總聞曰商徳在天下亦深三分有其二以服事商其二有則其一非有此其臣懷疑造變亦不少也惟九年大統未集予小子其承厥志蓋天心未盡一則天命未甚純文王所以終身守節所謂至徳也其餘見他詩參攷益明此必文王旣沒之後武王未定之時以稱諡知之

大明

一章

明明在下赫赫在上天難忱斯不易維王

明明文王也商之臣故曰在下赫赫武王也周之君故曰在上天𨿽難信其可信者不變此意而終歸於周王也亦皆曉之辭

天位殷適使不挾四方

天位𨿽在有商之嫡子言紂也而主令已不達於天下言人心已去天命將攺也

二章

摰仲氏任自彼殷商來嫁於周曰嬪於京乃及王季維徳之行

勢國也仲女曰任氏自爾王之畿爲我君之婦來助我之行徳蓋天意托大任誕文王故逺使之至也此言文王之所由生也

三章

大任有身生此文王維此文王小心翼翼昭事上帝聿懷多福

四章

厥徳不回以受方國天監在下有命旣集文王初載天作之合

五章

在洽之陽在渭之涘文王嘉止大邦有子大邦有子俔天之妹文定厥祥親迎於渭

洽渭之間親迎之地也郃陽渭城皆在長安顏氏郃水名也引此在洽之陽

六章

造舟爲梁不顯其光有命自天命此文王於周於京纉女維莘長子維行篤生武王保右命爾燮伐大商造舟爲梁今浮橋也親迎而得太姒旣繼大任之事武王將生天命將近也此言武王之所由生也

七章

殷商之旅其防如林矢於牧野維予侯興上帝臨女無貳爾心

言牧野之舉也此章以後多與牧誓武成同辭同意其防如林卽其旅若林也矢於牧野卽予其誓也上帝臨女卽天休震動用附我大邑周也維師尙父卽旣獲仁人也余見下

八章

牧野洋洋檀車煌煌駟騵彭彭維師尙父時維鷹言尙父之助也鷹揚非尙父蓋六師眾士也書言虎貔熊羆此言鷹皆武猛貌也尙父毛氏以爲可尙可父鄭氏以爲呂望尊稱司馬氏太公望呂尙東海上人謂之尙者蓋其裏號也尙與上同又西伯出獵至渭陽得尙與語曰吾先君太公望子久矣謂之太公望者蓋其稱號也西伯載與俱歸立爲師謂之師者蓋其官號也周有師望惇師望簋官號與稱號兼之也此言師尙者官號與裏號兼之也父者古尊稱也周有師寏父鼎師淮父師毛父惇古稱謂多如此劉氏別錄師之尙之父之故曰師尙父毛氏亦此意也疑非向所言類魏晉之間淺儒之語也後世以爲官稱大誤鄭氏頗近而不甚詳疑亦意爲之辭而未嘗考正也

涼彼武王肆伐大商防朝淸明

防朝淸明卽書言甲子昧爽也是日將旦乃牧野誓時亦牧野戰時當是才誓卽戰尋書可見

聞音曰上展羊切京居良切行戶郎切身屍羊切福筆力切國越逼切集昨合切彭鋪郎切明謨郎切

聞人曰古稱天子後遂衍出天孫古稱天妹後遂衍出月姊古人以謂莫尊於天男則曰天子女則曰天妹亦是寓言後遂飾爲實語

聞事曰涼爽也與防朝淸明相應防戰之時也書亦言防

總聞曰此詩先及王季次及大任先及文王次及大姒先及武王次及尙父始末集天命有天下者五人而已文武爲本宗文王之身因王季大任而有武王之身因文王大姒而有伐商之功因武王尙父而有文王大明兩詩有周之發生作成皆具於此

緜

一章

緜緜瓜瓞民之初生自土沮漆

后稷封邰不窋鞠公劉四世而始居漆沮之間皆以農事爲務自土當作白土地名在京室漆垣之間

古公亶父陶復陶穴未有家室

公劉之後慶節始國豳皇僕差弗毀隃公非髙圉亞圉公叔祖類八世而至古公亶父去豳國岐以陶爲居未有家室也以陶爲蓋於上曰復復覆也以陶爲基於下曰穴穴竅也西人稍深者今尙如此陶猶今土墼也

二章

古公亶父來朝走馬率西水滸至於岐下爰及姜女聿來胥宇

三章

周原膴膴堇荼如飴爰始爰謀爰契我曰止曰時築室於玆

得可宇之地也

四章

乃慰乃止乃左乃右乃疆乃理乃宣乃畆自西䢐東周爰執事

計功興役也

五章

乃召司空乃召司徒俾立室家其繩則直縮版以載作廟翼翼

分官賦事也次第營之先作廟次臯門次應門次冢土是時已有此官俾舉此事气象已攺詩言與周先稱岐天作之詩可見

六章

捄之陾陾度之薨薨築之登登削屢馮馮百堵皆興鼛鼓弗勝

築城也廟方作城隨築廟在禮當先城在勢當先所以役人眾而趨役急也鼓督役也人力敏而鼓聲不能及也

七章

乃立臯門臯門有伉乃立應門應門將將乃立冢土戎醜攸行

此古公亶父規模已成形勢已定也所謂太王肇基王迹

八章

肆不殄厥慍亦不隕厥問柞棫拔矣行道兌矣混夷駾矣維其喙矣

此以下王季事也燻鬻之慍不除問亦不絕養其全力治其新造山林茂道路平夷人𨿽有馬徒有喙言馬瘠也西方以馬之肥瘠爲國之彊弱馬瘠言勢弱也所謂王季其勤王家

九章

虞芮質厥成文王蹶厥生予曰有防附予曰有先後予曰有奔走予曰有禦侮

此以下文王事也虞芮以事問文王如何而方能成言未決也文王以情動虞芮如此而可安生言已決也惟其義理明直所以人情畏服詩人以實推之有此四種之人分治四疆之事所以舉事中節此多士以寜也所謂文王克成厥勲誕膺天命以撫方夏大邦畏其力小邦懷其徳如皇矣之密崇大邦畏力也如此詩之虞芮小邦懷徳也武成言及王事惟此三人

聞音曰馬滿補切下後五切謀謨柸切右羽軌切畆滿罪切家古胡切載節力切陾耳外切馮皮冰切勝書烝切行戶郎切將七羊切行戶郎切防蒲昧切駾徒對切後下五切

聞訓曰土落防之謂之捄讀作救繩引量之謂之度讀作鐸築自上築削自旁削下語皆築聲也屢頻也

聞迹曰齊氏自土爲杜自班氏杜水南入渭顏氏公劉來居杜陽漆沮之間皆引此詩虞在河中府虞鄕芮在陜州芮城或言復穴皆地名綿亦地名在天水所謂綿諸道是也地多美瓜未的審爾則綿綿皆當單讀

總聞曰孟子嘗稱太王去畱之迹甚詳滕文以築薛問以太王去豳居岐對又以事大不免問又以太王去豳居岐對然皆有餘說其初曰君如彼何哉彊爲善而已其次曰效死勿去請擇斯二者孟子之意世未有知者也避敵去國亡之道也而太王以興自西漸東據形勝以臨闗輔其心不在乎避狄而在乎造邦也倘其才其徳不如太王其勢其時不如太王則莫若自保孟子余說露太王之微機𨿽然何露之有武王明言其肇基王迹顧苐弗深考耳

棫朴

一章

芄芄棫朴薪之槱之

棫白楥也朴槲也皆良木謂燔柴也

濟濟辟王左右趣之

二章

濟濟辟王左右奉璋奉璋峩峩髦士攸宜

皆佐王助祭之人也是時周已有祀天之禮

三章

淠彼涇舟烝徒楫之周王於邁六師及之

皆從王出徵之人也是時周已有六師之制

四章

倬彼云漢爲章於天周王壽考遐不作人

在天莫貴於云漢之章瞻望文王如此願文王之壽無窮其逺不止於作成西人而已並能興起作成四方之人也故下言四方遐不如遐不黃耉之辭

五章

追琢其章金玉其相勉勉我王綱紀四方

在地莫貴於金玉之相瞻望文王如此願文王彊力不衰四方皆有綱紀維持也勉字從力卽此

聞音曰趣此苟切宜牛何切楫籍入切天鐵因切

總聞曰前人多言文王受命稱王之事亦無定論凡稱文王者死而追述爲詩者也凡言辟王我王或單稱王或以國系王者生而卽事爲詩者也死稱諡生稱位可該凡稱文王者也此詩當是文王在位之時

旱麓

一章

瞻彼旱麓榛楛濟濟豈弟君子幹祿豈弟

此言榛楛中言鳶魚後言柞棫又言葛藟皆以山林禽魚艸木卜气象也

二章

瑟彼玉瓚黃流在中豈弟君子福祿攸降

三章

鳶飛戾天魚躍於淵豈弟君子遐不作人

其逺不止作人而又能作物也

四章

淸酒旣載騂牡旣備以享以祀以介景福

五章

瑟彼柞棫民所燎矣豈弟君子神所勞矣

六章

莫莫葛藟施於條枚豈弟君子求福不回

五章皆言豈弟君子言豈弟有以致此也一章不言豈弟君子享祀貴嚴肅不當樂易也

聞音曰濟子禮切弟待禮切降乎功切天鐵因切淵一均切載節力切備蒲北切祀逸織切福筆力切燎力召切勞力報切

聞迹曰毛氏旱山名不言何山今旱谷旱溪在上邽旱麓當近此地

總聞曰子張學幹祿非求人爵蓋求天爵也詩再言幹祿一干祿豈弟以豈弟幹之也一干祿百福以百順幹之也孔子答幹祿之問言寡尢行寡悔祿在其中矣其言幹祿之意與詩頗同末章求福不回亦首章幹祿之意也幹字象形正則直生支字亦象形旁則橫出木榦爲榦枝爲支術家言支幹蓋此意也

思齊

一章

思齊大任文王之母思媚周姜京室之婦大姒嗣徽音則百斯男

當是文王已沒大姒無恙故曰寡妻因思大任周姜之不見而幸大姒之存也

二章

惠於宗公神罔時怨神罔時恫刑於寡妻至於兄弟以禦於家邦

因太姒而感文王也故歷道其美宗公自王季已上也事先事神治內治外如此也

三章

雝雝在宮肅肅在廟不顯亦臨無射亦保

在宮在廟如此也臨如今言監臨言不敢肆也保如今言保任言不敢縱也

四章

肆戎疾不殄烈假不瑕不聞亦式不諫亦入

待人如此也戎大也疾病也其病之大者不至於絕烈猛也假僞也其僞之猛者不發其疵不聞短於才者也亦欽其朴取其貞也不諌拙於言者也亦納其訥取其靜也

五章

肆成人有徳小子有造古之人無斁【止】譽髦斯士古人謂昔文王也至今無有厭者今有名有才之士皆文王所成之人所造之子也誰不知所自來安得更復有厭

聞音曰母莫後切婦房缶切男尼心切邦卜工切瑕從叚以叚取聲葉殄徳斁相葉末句單結

聞迹曰京室屬上郡太姜配太王當在此地聞事曰太姒𨿽多男武王周公及管叔蔡叔霍叔及其羣弟固眾亦未有及百者也詩人𨿽羨美太誇辭當是結太任太姜太姒三人而總之以百男也

總聞曰此思眞思凡思有在上者此之思齊太任思媚周姜思也思皇多祜辭也有在中者願言思子思也綏我思成辭也有在下者永言孝思思也不可射思辭也大率在下者多辭也太任太姜言思而太姒不言思明存沒有異也

皇矣

一章

皇矣上帝臨下有赫監觀四方求民之莫維此二國其政不獲維彼四國爰究爰度

毛氏二國殷夏四國四方固無謂鄭氏二國殷崇四國密阮䢐共尋詩止密與崇蓋阮共等受其侵也䢐又似非名二國恐是密崇四國恐是邰豳岐丰密崇𨿽盛而其政不得我意於邰豳岐丰察之蓋可付者也

上帝耆之憎其式廓乃眷西顧此維與宅

言帝於密崇亦監觀多年終憎其所爲而遂命周掃蕩也周漸遷漸大皆常垂顧而使之定居也

二章

作之屏之其菑其翳修之平之其灌其栵啟之辟之其檉其椐攘之剔之其檿其柘帝遷明徳串夷載路天立厥配受命旣固

言帝轉人心就明徳平時荒僻之地一旦爲串習夷平之路外事旣定又立配以爲助內事又成而天命始固也此謂太王太姜也

三章

帝省其山柞棫斯抜松栢斯兌帝作邦作對自大伯王季維此王季因心則友則友其兄則篤其慶載錫之光受祿無喪奄有四方

自去豳遷岐以來至此已久柞棫松柏至難長之木今已如此他當稱是旣成其邦又成其對謂王季與大王相對也或說大伯王季爲對此止謂造周主事之人大伯與王季作引辭無與於王業也

四章

維此王季帝度其心貊其徳音其徳克明克明克類克長克君王此大邦克順克比比於文王其徳靡悔旣受帝祉施於孫子

言帝度王季其心如此和正凡善必能可比文王而無悔言無慚也受帝祉而延孫子大率自王季發之

五章

帝謂文王無然畔援無然歆羨誕先登於岸密人不恭敢距大邦侵阮䢐共王赫斯怒爰整其旅以按䢐旅以篤周祜以對於天下

前二章言天以此事付周其端始發如此次章言天以此人承周其迹漸著如此至此以某事訓文王以某事勅文王大率使太伯當立而不立王季不當立而立意蓋在此也經世甲子伐崇乙丑伐密此乃密爲先崇居次恐經世誤密在安定郡顏氏引此詩崇在京兆密於周京差逺崇於周京差近據司馬氏崇侯虎與商紂暱厚當是其勢有未易動者故先密後崇司馬氏亦受西北之明年伐犬戎又明年伐密須又明年敗耆國司馬氏所說耆卽黎徐氏耆一作阮又明年伐邗又明年伐崇之未幾而西伯卽歿密崇先後與詩頗相符不知邵氏何所據而先崇後密也

六章

依其在京侵自阮疆陟我髙岡無矢我陵我陵我阿無飲我泉我泉我池度其鮮原居岐之陽在渭之將萬邦之方下民之王

伐密之事旣成則王業已就也依在酒泉郡京在上郡阮在渭南縣共在共城縣旅在渭城縣蓋密所擾亦廣豈得不先除之也詩連句有兩旅毛氏前旅師也後旅地名也鄭氏不以旅爲國而乃以䢐爲國恐毛氏良是

七章

帝謂文王予懷明徳不大聲以色不長夏以革不識不知順帝之則帝謂文王詢爾仇方同爾兄弟以爾鉤援與爾臨衝以伐崇墉

崇在京兆鄠縣見春秋晉趙穿帥師伐崇當是其國𨿽受伐其後元不絕也皆以墉爲辭亦當是其城爲最恐以城取國名良耜其崇如墉蓋崇墉四方所知常談所傳也

八章

臨衝閒閒崇墉言言執訊連連攸馘安安是類是禡是致是附四方以無侮臨衝茀茀崇墉仡仡是伐是肆是絕是忽四方以無拂

伐崇之事又成則天下始皆定也此詩其初引辭皆耑爲密崇二事尋詩伐崇頗難於伐密三言崇墉三言臨衝所以同兄弟以爲黨助不可獨舉也伐密言萬邦之方有所仿也下民之王有所往也伐崇言四方無侮四方無拂其勢又重於前商周興替之形於密崇之舉可見也

聞音曰赫黒各切獲黃郭切度待洛切宅達各切屏平相切平聲辟剔亦葉仄聲不獨下句葉也椐紀庶切柘都故切拔蒲昧切友羽軌切兄虛王切慶墟羊切比必裏切悔虎猥切子奨禮切援胡喚切岸魚戰切邦卜工切共居容切怒暖五切祜侯古切下候五切京居良切池徒何切革訖力切閒胡田切安於連切禡滿補切以馬取聲

聞事曰是類是禡裒山川之神而祭之禡野祭也是致是附合邦國之旁域而來之附附庸也

聞迹曰詩稱周家多以山爲辭邰豳多曠土少名山至岐山則過於梁山至南山則又大於岐山此所省之山止謂岐山也

聞人曰左氏子魚以爲文王聞崇徳亂而伐之軍三旬而不降退修教而復伐之因壘而降尋詩用力亦不爲少子魚殆飾辭

總聞曰自四章而下三言帝謂伐密稱帝謂者一其伐之也先稱文王之徳無畔援歆羨而先有意於濟民此伐密之辭端也伐崇稱帝謂者再其伐之也又先稱文王之徳不以色不以革不以知識惟順帝以爲法此伐崇之辭端也又次稱詢爾同爾以爾與爾皆稱帝稱爾以帝命將之其辭又詳於前大率詩人主意惟言文王無容心皆奉天爾

靈臺

一章

經始靈臺經之營之庶民攻之不日成之

二章

經始勿亟庶民子來王在靈囿麀鹿攸伏

三章

麀鹿濯濯白鳥翯翯王在靈沼於牣魚躍

臺也囿也沼也辟也廱也皆取美稱也

四章

虡業維樅賁鼔維鏞於論鼔鐘於樂辟廱

五章

於論鼔鐘於樂辟廱鼉鼔逄逄蒙瞍奏公

周之先世武王未有天下之前皆稱公如公劉古公公季至伐紂開周始追爲王然自太王以上無見特后稷稱先王亦無號謚也奏公謂奏於先世諸公也古者凡飲食必祭先祭先必有屍

聞音曰來六直切伏筆直切逄滿紅切

聞迹曰左氏秦獲晉侯捨諸靈臺杜氏在京兆鄠縣今在涇州靈臺縣而鄠無之未知孰是又按宰辟父惇王在辟宮冊周尨惇王在雝位格廟冊尨惇王格於太室冊惇王在周邵宮格於宣榭冊亦謂之師保父宮牧惇在師保父宮格大室冊牧此總而謂之學其間各有朝廟別宮別位惟王意所欲往則卽其所發冊亦無定所也此間不獨發冊發冊其一事爾辟自辟雍自雍又自不同所也

總聞曰此規模制度不若緜差詳蓋大勢已定然後及防觀之所曰靈臺靈囿靈沼是也然後及防集之所辟雝是也後世言靈臺過當以爲靈臺在太廟之中雍之靈沼謂之辟雝又爲明堂外水謂之辟雍殊不及靈囿非不欲及附防不能入也識者更詳

下武

一章

下武維周世有哲王

武如堂上接武堂下布武之武謂移足躡迹也周之累世皆如人躡武所謂世有哲王

三後在天王配於京

此謂成王也不言謚耑謂成王也言王季文王武王三後成王能配之也

二章

王配於京世徳作求永言配命成王之孚

此以下謂康王也稱謚嗣子稱厥考也自此皆稱永言或言配命合成王之遺訓也或言孝思順成王之遺志也

三章

成王之孚下土之式永言孝思孝思維則

四章

媚玆一人應侯順徳永言孝思昭哉嗣服

一人謂成王也言康王此一人有無窮之思也

五章

昭玆來許繩其祖武於萬斯年受天之祜

祖謂武王也言康王明其所從來而能不絕武王之迹故永久受福祿也玆許皆辭也

六章

受天之祜四方來賀於萬斯年不遐有佐

有佐謂召公畢公之流也凡所以受福甚逺者以在近有此數人也康王之誥王出在應門之內太保率西方諸侯入應門左畢公率東方諸侯入應門右畢命三後協心同底於道道洽政治澤潤生民四夷左袵防不咸賴予小子永膺多福尋書與詩相應聞音曰京居良切孚房尢切服蒲北切祜侯古切

總聞曰五章又言繩其祖武難以下武爲繼以祖武爲迹前武言下後武言繩不須彊說自明

文王有聲

一章

文王有聲遹駿有聲遹求厥寜遹觀厥成文王烝哉遹述也駿大也所述皆太王王季之大事大率周家王業皆始於太王王季而成於文王武王

二章

文王受命有此武功旣伐於崇作邑於丰文王烝哉

三章

築城伊淢作丰伊匹匪棘其欲遹追來孝王后烝哉自己邜卽諸侯位癸亥受西伯命得四十五年次年作丰是年伐崇次年伐密次年伐黎次年伐邢所以如此之急非逞私欲蓋述先志也

四章

王公伊濯維丰之垣四方攸同王后維翰王后烝哉崇在東密在西黎邢在北江漢在南各自此以往皆攸同也三分天下有其二獨自北差未純爾

五章

丰水東注維禹之績四方攸同皇王維辟皇王烝哉此詩言四方攸同者二前文王之詩曰四方攸同又曰王后維翰如木有幹尙可防而登也後武王之詩亦曰四方攸同又曰皇王維辟如屋有壁不可防而升也文武之气象可見翰幹也辟猶壁也通用

六章

鎬京辟雝自西自東自南自北無思不服皇王烝哉

七章

考卜維王宅是鎬京維正之武王成之武王烝哉今京兆長安縣西北靈臺鄕在灃水上卽丰是也昆明池北卽鎬是也在長安相去不數十里之間而鎬稍東聖智覧觀如此今考長安圖自長安稍東則土地形勢沃衍宏壯秦又稍東而少南漢承秦舊隋又稍東而多南唐仍隋舊近南山則其勢愈盛可見文王武王之意矣秦隋之勢夫何遜於古惟其所以鐘之者非正气而將之者非嘉澤故不純粹而堅凝也

八章

丰水有芑武王豈不仕詒厥孫謀以燕翼子武王烝哉凡爲國者有以詒孫卽有以燕子也逺尙如此近者可知翼子如鳥有翼附我身而生者也厥考翼翼自內舒者也民獻有十夫予翼翼自外助者也訓敬恐非翼日有今日則有明日亦翼子之義也

聞音曰淢恐域切孝許六切記孝者畜也如禮者履也徳者得也古多如此𨿽孟子亦曰仁者人也故當以義取聲翰胡幹切服蒲北切京居良切正諸盈切仕鉏裏切子奨禮切

聞物曰芑是陸禾采芑薄言采芑於彼新田於此菑畆生民是獲是畆恆之穈芑卽此芑也毛氏鄭氏皆以爲艸又不言何艸蓋謂丰人灌漑田畆而生芑禾言其富也亦如涇水一石其泥數斗且灌且漑長我禾黍

總聞曰舊移武成次第而武成一篇遂整今移文王有聲次第而文王有聲一詩亦頗明以皇王二章置在末章之後不用勞心訓釋用力差次而周家始末之迹昭然可見也

詩總聞卷十六﹤經部﹐詩類﹐詩總聞﹥

欽定四庫全書

詩總聞卷十七

宋王質撰

生民

一章

厥初生民時維姜嫄

大率推本所從來多曰生民如綿民之初生此二句總起辭自此以下始列辭

生民如何克禋克祀以弗無子履帝武敏歆攸介攸止載震載夙載生載育時維后稷

此總言后稷所以生也祀禖之時履帝之迹敏歆皆動意也若有相感者也

二章

誕彌厥月先生如達不坼不副無菑無害以赫厥靈上帝不寧不康禋祀居然生子

彌月受胎盈月也先生長子也所謂無子方有子也有孕在胎則母肌膚多裂疾病多生今姜嫄無之然不安者以有感而無實居然有子懼爲人所疑也

三章

誕寘之隘巷牛羊腓字之誕寘之平林防伐平林誕寘之寒冰鳥覆翼之鳥乃去矣后稷呱矣

惟其不安所以不敢育也

四章

實覃實訏厥聲載路誕實匍匐克岐克嶷以就口食旣長大則有知識自就人求食言猶不肯育也

蓺之荏菽荏菽斾斾禾役穟穟麻麥幪幪瓞唪唪自能就食卽能蓺種言天性也

五章

誕后稷之穡有相之道茀厥丰艸種之黃茂實方實苞實種實褎實發實秀實堅實好實頴實栗卽有邰家室人疑其不習而自能故知天相也今比就食初能之時又加進也其母始卽其地成其家姜嫄有邰氏之女也當是后稷婚母黨邰城在漦縣氏引此詩以爲后稷之封邑

六章

誕降嘉種維秬維秠維穈維芑恆之秬秠是獲是畆恆之穈芑是任是負以歸肇祀

方任農事供國祀帝舜命播谷之時也見書

七章

誕我祀如何或舂或揄或簸或蹂釋之叟叟烝之浮浮載謀載惟取蕭祭脂取羝以軷載燔載烈以興嗣嵗自后稷未播谷之前民多阻饑祀亦不舉至此始以所登之禾治爲祀神之禮今嵗如此來嵗復然永爲不易之法也

八章

卬盛於豆於豆於登其香始升上帝居歆胡臭亶時帝所歆歆其臭也何其臭之信得時言以時種斂故其臭多芳也總以黍稷結郊社

后稷肇祀庶無罪悔【止】以迄於今

自后稷肇祀天下之人無罪無悔至於今皆安蓋無饑則自向善也皆由后稷肇之此詩兩稱肇祀言前此未有也

聞音曰嫄魚倫切祀養裏切子奬裏切夙相卽切育越逼切達徒對切害暇憩切林自與切林葉上下四句中之字各與末之字相葉但讀句至中之字少止單舉隘巷平林寒冰則之字自顯去起居切訏虛慮切匐蒲北切嶷魚極切幪莫孔切唪布孔切道徒厚切艸子苟切茂莫口切苞補掫切好許候切秠孚鄙切畆滿罪切負簿猥切祀養裏切揄夷周切蹂而由切叟所畱切軷蒲昧切烈力制切時上紙切以今單結

聞事曰婦人初誕子最難俗謂之頭首旣先生而又易亦表異也如讀作而古字多用此不必作形似之如羊子之達

聞字曰腓肥也音肥言字之而肥也覆擁也音阜言以翼而擁也腓字覆翼倒用亦下語之法此詩兩節最大一后稷初生一國祀初肇兩節皆作如何起辭問之其下布辭甚多問而發之則從容條暢此亦下語之法

聞用曰肇祀郊祭也而言郊祭甚略言社祭頗詳自浮浮已上郊祭也自載謀以下社祭也言載謀載惟者郊祭已畢

行葦

一章

惇彼行葦牛羊勿踐履方苞方體維葉泥泥戚戚兄弟莫逺具爾或肆之筵或授之幾

二章

肆筵設席授幾有緝禦或獻或酢洗爵奠斝醓醢以薦或燔或炙嘉殽脾臄或歌或咢

三章

惇弓旣堅四鍭旣鈞捨矢旣均序賓以賢惇弓旣句旣挾四鍭四鍭如樹序賓以不侮

四章

曽孫維主酒醴維醹酌以大斗以祈黃耉黃耉臺背以引以翼壽考維祺以介景福

旣醉

一章

旣醉以酒旣飽以徳君子萬年介爾景福

此人臣之辭君子斥王者也古人醇質未拘萬年之文然歸君上爲多

二章

旣醉以酒爾殽旣將君子萬年介爾昭明

三章

昭明有融髙朗令終令終有俶公屍嘉告

公而爲屍者也此畢祀飲福也兩章皆言旣者盡其禮竟其事令終亦然故知是畢祀之時

四章

其告維何籩豆靜嘉朋友攸攝攝以威儀

此以下皆嘉告之辭一攝朋友先賓也二錫孝子次嫡嗣也三錫祚又次庶嗣也四及臣僕又次羣臣也五釐女士並及外孫子也又次外族也

五章

威儀孔時君子有孝子孝子不匱永錫爾類

六章

其類維何室家之壼君子萬年永錫祚

七章

其維何天被爾祿君子萬年景命有僕

八章

其僕維何釐爾女士釐爾女士從以孫子

釐臣以女者下嫁也

聞音曰福筆力切明謨郎切俶尺叔切告姑沃切嘉居何切儀牛何切時上紙切子奬禮切壼苦俊切士鉏裏切

總聞曰以酒爲重以食爲輕人之常情又文勢如此則

語健而意長若以徳爲食韻旣葉字亦整然古人措詞常若有更易參次葛覃薄污我私薄澣我衣私不可以配衣采菽赤芾在股邪幅在下下不可以配股都人士帶則有餘髮則有旟余不可以配旟鳬鷖爾酒旣湑爾殽伊脯脯不足以配湑詩多如此亦非有意而然蓋承襲習慣所致也

鳬鷖

一章

鳬鷖在涇公屍來燕來寜

此必出都城至涇水防觀之間燕飲之際所見者也古禮凡飲必祭先凡祭必有屍涇水出開頭入渭安定有臨涇及涇陽縣下章稱沙水旁曰沙稱渚水中小洲曰渚稱潨水外之髙者曰潨稱亹山絕水曰亹皆謂涇也大率此詩以涇爲主

爾酒旣淸爾殽旣馨公屍燕飲福祿來成

二章

鳬鷖在沙公屍來燕來宜爾酒旣多爾殽旣嘉公屍燕飲福祿來爲

三章

鳬鷖在渚公屍來燕來處爾酒旣湑爾殽伊脯公屍燕飲福祿來下

四章

鳬鷖在潨公屍來燕來宗旣燕於宗福祿攸降公屍燕飲福祿來崇

公尸之中又其最尊者也待最尊之屍異於以次之屍故稍別其辭不與前後相埓

五章

鳬鷖在亹公屍來止燻燻防酒欣欣燔炙芬芬公屍燕飲無有後艱

所受之福祿皆今之福祿也願自是以後勿艱於錫福言常如今也

聞音曰沙桑何切莎與娑並以沙得音宜牛何切嘉居何切爲吾禾切下後五切降乎功切亹眉貧切艱居銀切

聞迹曰亹讀如浩亹之亹水流峽防若門也浩亹水出西塞至允吾入湟水至上邽入涇水

總聞曰有屍必有祝凡此稱酒殽及福祿者皆嘏辭也

假樂

一章

假樂君子顯顯令徳宜民宜人【止】受祿於天保右命之自天申之

唐諱皆攺民爲人民人眾之通稱不必分安民官人也

二章

幹祿百福子孫千億穆穆皇皇【止】宜君宜王不愆不忘率由舊章

先美後勸也君君國王王天下皆當守先世舊法也

三章

威儀抑抑徳音秩秩無怨無惡率由羣匹受福無疆四方之綱

先勸後美也

四章

之綱之紀燕及朋友百辟卿士媚於天子不解於位民之攸塈

全美也君燕其臣臣媚其君固足爲樂君勤於君之位臣勤於臣之位然後民安於民之所然後爲樂也聞音曰天鐵因切命彌並切福筆力切友羽軌切聞訓曰今以媚爲諂昔以媚爲悅爲愛鄭氏愛也許氏說也詩兩稱媚於天子其他媚玆一人媚於庶人上下皆通爲美稱也

聞句曰前兩章各三句一葉後兩章四句一葉兩句一葉吳氏以爲或不用韻蓋每二句爲一讀所以不葉也故談詩不可拘定律

總聞曰此詩皆媚上之辭反覆尋之非苟爲媚者也

公劉

一章

篤公劉

公劉自邰遷豳而終能變舊漸至成邦者非厚何以致之此以下皆厚之迹也

匪居匪康乃埸乃疆乃積乃倉乃裹餱糧於槖於囊思輯用光

行不敢居居不敢康居有積行有賫此所以相與輯而不散且有光也總言行居之大槪也

弓矢斯張干戈戚揚爰方啟行

此整眾遷豳也

二章

篤公劉於胥斯原旣庶旣繁旣順乃宣而無永嘆陟則在巘復降在原

此詩於京斯依於豳斯館例而推之胥恐是地名姑臧有揟次孟氏音子如反疑此胥也

何以舟之維玉及瑤鞞琫容刀

𨿽君民雜行而上下有辧者衣服有異也此亦示眾不慢不媟之道也

三章

篤公劉逝彼百泉瞻彼溥原乃陟南岡乃覯於京京師之野於時處處於時廬旅於時言言於時語語

此相都也京地名在上郡杜陽漆垣之間所謂京室者也百泉恐卽百澗

四章

篤公劉於京斯依蹌蹌濟濟俾筵俾幾旣登乃依乃造其曹執豕於牢酌之用麭食之飲之君之宗之

此言定居爲樂也依地名在酒泉

五章

篤公劉旣溥旣長旣景乃岡相其陰陽觀其流泉其軍三單度其隰原徹田爲糧度其夕陽豳居允荒

此相地料民出軍也周制五人爲伍五伍爲兩計二十五人四兩爲卒五卒爲旅計五百人五旅爲師五師爲軍計一萬二千五百人今計豳民以定卒伍至於三軍而始單則合豳之境盡豳之人共得三萬七千五百人凡起徒役毋過家一人則是三萬七千五百家也其餘爲羨不知其幾也

六章

篤公劉於豳斯館涉渭爲亂取厲取鍜止基乃理爰眾爰有夾其皇澗溯其過澗止旅乃密芮鞫之卽

此賦工取具也皇澗過澗皆是澗名旅密芮鞫皆地名旅以字爲地名鞫以名爲地名與密芮俱在陰密芮城之間至今鐵器皆精唐邠州貢剪刀火筯之屬厲鍜之餘俗也

聞音曰行戶郎切繁汾幹切嘆他涓切巘魚軒切舟之遙切京居良切野上與切依於豈切單多涓切有羽軌切

聞迹曰毛氏皇澗過澗皆澗名傍渭澗名甚多有神澗有百澗有長澗有夾澗夾澗恐是夾其皇澗酈氏渭水東而右合南山五溪水夾澗流注之恐是此澗有歷澗恐是遡其過澗合渭有長蛇水出數歷山山下有歷澗歷者過也恐是此澗又中牢水東防左陽水世謂之【闕】水西北出河桃谷世謂之返眼泉此地水勢逆上遡逆也恐是此澗莫得其的

聞用曰舟古篆此丕形蓋在腰之象也父舟觚周虞惇皆然

聞事曰相其陰陽南北也度其夕陽東西也此以日景所測者也周制以土圭之法測土深正日景以求地中日南則景短多暑日北則景長多寒日東則景夕多風日西則景朝多陰是時已有此制也

總聞曰觀七月人情如此則此時𨿽勞民所樂從事也

泂酌

一章

泂酌彼行潦挹彼注玆可以餴饎豈弟君子民之父母言務爲省儉不爲繁侈也君子如此可以爲民父母君子恐斥公劉尋詩似是艸創之時逺外之地而又在公劉之後气象相肖也

二章

泂酌彼行潦挹彼注玆可以濯罍豈弟君子民之攸歸

三章

泂酌彼行潦挹彼注玆可以濯漑豈弟君子民之攸塈

聞音曰母滿罪切漑居气切

聞事曰序以爲召康公戒成王凡三詩公劉則成王蒞政美公劉之厚於民而獻是詩卷阿則求賢用吉士猶之可也此則言皇天親有徳饗有道尋詩蓋無見蓋見詩之所述者小故廣而言之者大以附合其爲大雅也如旣醉不見太平而言太平鳬鷖不見守成而言守成皆有意於附合今亦猶之可也而此則不可以不略辧或者如何爲徳如何爲道徳如何親道如何饗道徳析爲兩位親饗別爲兩岐蓋自先時與後世開拘儒曲士之門不知爲序者何人其遺害未易可言也

總聞曰毛氏鄭氏泂皆逺也集韻戶茗切中有迥有泂同音各訓迥逺也泂滄也畎迥切中泂寒也胡瑩切中有迥無泂況永切中泂亦滄也醯經涓熒欽熒三切中一泂滄也一大泂地名一曰水貌一大泂地名泂一字單起尢佳當是左氏泂酌一字不成文故加酌字蓋引四詩皆雙名一詩難單名也細考用水貌爲長水貌卽滄也寒也

捲阿

一章

有捲者阿飄風自南豈弟君子來防來歌以矢其音捲阿君子隠地也南風君子出時也捲阿之中南風之際艸木茂盛風气淸美而隠居之君子來陳其所言也旣防且歌喜之辭也

二章

伴奐爾防矣優防爾休矣豈弟君子俾爾彌爾性似先公酋矣

三章

爾土宇昄章亦孔之厚矣豈弟君子俾爾彌爾性百神爾主矣

四章

爾受命長矣茀祿爾康矣豈弟君子俾爾彌爾性純嘏爾常矣

人君之願欲莫大於心神安且舒惟君子能使之滿其意繼世而長先公之遺民有功於君一也又莫大於土宇廣且明惟君子能使之滿其意在上而主合國之羣神有功於君二也又莫大於壽命之永且安惟君子能使之滿其意無時而不受上天之福有功於君三也君子何負於君而不使之在位乃使之在野今幸其肯來不可失也

五章

有馮有翼有孝有徳以引以翼豈弟君子四方爲則君子又可爲天下之則也

六章

顒顒卭卭如圭如璋令聞令望豈弟君子四方爲綱君子又可爲天下之綱也

七章

鳯凰於飛翽翽其羽亦集爰止【止】藹藹王多吉士維君子使媚於天子

君子又能使多士皆愛上也

八章

鳳凰於飛翽翽其羽亦傅於天【止】藹藹王多吉人維君子命媚於庶人

君子又能使多士皆愛民也

九章

鳳凰鳴矣於彼髙岡梧桐生矣於彼朝陽菶菶萋萋雝雝喈喈

鳳凰謂吉士也梧桐茂則鳳凰來君子進則多士集當是捲阿之君子士望所歸民情所附能表率者也

十章

君子之車旣庶且多君子之馬旣閒且馳矢詩不多維以遂歌

今則君子之車不患不庶且多君子之馬不患不閒且馳有一於此不欲多爲之辭但慿歌導意而已謂必當誠信相與久長不替也

聞音曰南尼心切厚狠口切主當口切卬五剛切望無方切士鉏裏切使爽士切天鐵因切命彌並切喈居奚切馳居何切

總聞曰孟子所謂太公居東海之濱聞文王作興曰盍歸乎來伯夷居北海之濱聞文王作興曰盍歸乎來此來防來歌者𨿽未必二老而人品相似气象相似要當如二老者也尋詩他未可以當政使可當而出處進退之節不與防歌相倫太公固及見成王之朝而伯夷來歸之後卒以叩馬而終采薇如孟子之言後世之所取信則此詩當歸文王或述文王之事於成王之時以相諷勸容或有之所謂矢詩不多維以遂歌者也識者更詳

民勞

一章

民亦勞止汔可小康惠此中國以綏四方

五章皆以民亦勞止爲首辭以惠此中國爲次辭以無縱詭隨爲又次辭以式遏冦虐爲又次辭疲中國之民事外夷之域皆由詭隨者有以導上意故暴虐者有以害下民也

無縱詭隨以謹無良式遏冦虐憯不畏明柔逺能邇以定我王

二章

民亦勞止汔可小休惠此中國以爲民逑無縱詭隨以謹惽怓式遏冦虐無俾民憂無棄爾勞以爲王休當是此詩民亦勞王亦勞詭隨者亦勞故曰以定我王以爲王休又曰無棄爾勞大率此徒本欲邀功生事而爲固位擅權之謀其君亦欲好大喜功而爲誇古今之計至於有害而無利有虧而無成則君臣皆獘國家兩亡如晉末帝薛文遇是也

三章

民亦勞止汔可小息惠此京師以綏四國無縱詭隨以謹防極式遏冦虐無俾作慝敬愼威儀以近有徳敬持已好近賢則王定王休可立致也

四章

民亦勞止汔可小愒惠此中國俾民憂泄無縱詭隨以謹醜厲式遏冦虐無俾正敗戎𨿽小子而式大戎𨿽小子言少年也而所圖甚大所謂智小而謀大力少而任重鮮不及者也責之辭也

五章

民亦勞止汔可小安惠此中國國無有殘無縱詭隨以謹繾綣式遏冦虐無俾正反王欲玉女是用大諫王貴女之器故用女之謀至其敗事則𨿽欲貴女而不得言必至於誅戮勸之辭也我是以諫止王汝無以我害汝而讒我也亦防小人爲後患也

聞音曰明謨郎切怓尼猶切國越逼切泄以世切大特計切易以光大也與際葉中未大也與嵗葉未見大也與未葉光大也與外葉太亦然吳氏以安爲於連切殘爲財先切如今音自可葉諫九輦切荀氏左氏皆作簡古簡讀如蹇

總聞曰此小子卽板之小子也是用大諫兩詩皆言之民亦勞止亦下民卒癉之意惠此中國亦曽莫惠我師之意以謹繾綣亦無爲誇毗之意而式大亦憲憲泄泄謔謔蹻蹻之意無俾正敗無俾正反亦勿以爲笑之意大率相同甚多恐是其作同出一人所指亦爲一人但此詩辭簡而肅板辭周而和也

板

一章

上帝板板

大率詩人之人情人事多托天爲辭板板猶鬱結而不舒人情如此可見其病也

下民卒癉出話不然爲猶不逺

此必見民之病口爲美言而身爲淺謀者也

靡聖管管不實於亶猶之未逺是用大諫

非王如此自恣也以不誠爲誠所以發女之淺謀我不忍坐視而諫止也

二章

天之方難無然憲憲天之方蹶無然泄泄辭之輯矣民之洽矣辭之懌矣民之莫矣

天乎人以爲勢方危而汝情悅人以爲勢方動而汝情舒汝才發善言卽可安疲民也曉之辭也

三章

我𨿽異事及爾同僚我卽爾謀聴我囂囂

此必所任之事不同而所聮之位則近我就女爲謀欲使女免禍而女反出多談言設辭相沮也責之辭也

我言維服勿以爲笑先民有言詢於芻蕘

我所言人莫不服而女獨發笑政使我不足采亦芻蕘之流先民豈肯棄也言發笑見輕也亦責之辭也

四章

天之方虐無然謔謔老夫灌灌小子蹻蹻

天乎王方任女而虐民汝不可以爲喜也我以老年故欵以告女而汝以少年反躍以驕我也亦責之辭也

匪我言耄爾用憂謔多將熇熇不可救藥

非我年耄而言錯亂也女以憂爲喜多則將熾盛𨿽我亦無由救藥言今尙可亦責之辭也

五章

天之方懠無爲誇毗威儀卒迷善人載屍

天乎王方任女而反怒善言女不可更以柔相順也他日終至於迷則善人皆如屍而不復言及今未甚善人尙肯略言也亦責之辭也

民之方殿屎則莫我敢葵喪亂蔑資曽莫惠我師民如此受苦誰敢揆度其所以然者言不敢與此事也所以蔑資而莫肯惠眾者皆不敢與此而無與共謀者也亦責之辭也

六章

天之牖民如壎如篪如璋如圭如取如防

天乎王之導民非難於如壎篪如圭璋取防則立至言上欲定民患不舉意舉意卽見效矣勸之辭也

防無曰益牖民孔易民之多辟無自立辟

汝不可以防壎篪圭璋爲徒重我手也欲牖民必變心王攜壎篪則可以誘民和攜圭璋則可以誘民莊必至於甚變也民旣多邪而女自爲邪以邪濟邪此心不易此患未艾汝何不以此告王亦勸之辭也

七章

價人維藩大師維垣大邦維屏大宗維翰懷徳維寜宗子維城

女勿謂有藩垣屏翰懷我徳而不敢動又有同宗以爲固何患乎民言𨿽虐民而無害不自悛也亦勸之辭也

無俾城壞無獨斯畏

汝所恃如此不可使之壞苟壞則不獨女有所畏避也言同類皆蹈其患也亦勸之辭也

八章

敬天之怒無敢戲豫敬天之渝無敢馳驅

天乎王怒可畏女勿玩而勿卹王變可驚女勿恣而不顧君恩不可恃少移則不保亦勸之辭也

昊天曰明及爾出王昊天曰旦及爾防衍

天乎王但未明苟明則與女所出所往者盡知之王但未旦苟旦則與爾所防所肆者亦盡知之也無所憚也亦勸之辭也末章以害勸及同類蓋同惡相濟其人𨿽欲回而其類未必肯回故無獨斯畏之辭及爾出王及爾防衍之辭皆善措意者也

聞音曰難泥防切憲虛言切輯䢐合切懌弋灼切囂五刀切笑思邀切屎許伊切易夷益切辟匹亦切翰胡幹切懷胡罪切明謨郎切旦得絹切衍怡戰切

聞事曰毛氏上帝稱王鄭氏天亦斥王也詩人措辭不如此稱帝稱天皆呼之辭而發語陳事也聖乃斥王也

總聞曰此老而練與少而儇者之辭也終始曲折勸之無怒心無峻語至王則仍有美辭以聖言以明言以旦言斯人其愛君憂國者也

詩總聞卷十七

欽定四庫全書

詩總聞卷十八

宋王質撰

蕩

一章

蕩蕩上帝下民之辟疾威上帝其命多辟

訴上帝曰爲邪者民也非我也又訴上帝曰使民爲邪者帝也非我也此商王自解之辭端也

天生烝民其命匪諶靡不有初鮮克有終

天生眾民其命誠難信初𨿽善終歸惡又自解之辭也

二章

文王曰咨咨女殷商曾是彊禦曽是掊克曽是在位曽是在服天降慆徳女興是力

文王嗟之曰彊禦掊克居爾之位仕爾之服天生此等倨慢之人汝不抑之使衰反長之使興其力也若是尙歸咎於天與民乎斥其自解之非也

三章

文王曰咨咨女殷商而秉義類彊禦多懟流言以對冦攘式內侯作侯祝靡屇靡究

文王又嗟之曰秉義類者彊禦之徒則怨之采流言者冦攘之徒則親之以祝詛爲常然無極無窮也尙歸咎於天與民乎亦斥其自解之非也

四章

文王曰咨咨女殷商女炰烋於中國斂怨以爲徳不明爾徳時無背無側爾徳不明以無陪無卿

文王又嗟之曰以彊梁斂怨而反爲徳所以不明其實有徳者無在後在側之賢人也實有徳所以不明者無爲卿之賢者也是故以斂怨爲徳也尙歸咎於天與民乎亦斥其自解之非也

五章

文王曰咨咨女殷商天不湎爾以酒不義從式旣愆爾止靡明靡晦式號式呼俾晝作夜

文王又嗟之曰天未嘗令女沈酒汝以不義爲法故以沈酒爲當然也晦而飲明而止旣過所止則以明爲晦號呼亂神故晝夜易景也尙歸咎於天與人乎又斥其自解之非也

六章

文王曰咨咨女殷商如蜩如螗如沸如羮小大近喪人尙乎由行內奰於中國覃及鬼方

文王又嗟之曰蜩螗時變則寂沸羮火緩則息汝去亡甚近而相化之人尙相從而行其不平之憤自中國達於逺夷犯眾怒之多也尙可歸咎於天與人乎又斥其自解之非也

七章

文王曰咨咨女殷商匪上帝不時殷不用舊𨿽無老成人尙有典刑曽是莫聴大命以傾

文王又嗟之曰非天不與女以時不用舊而喜新故相導至此老成人已往而老成人之法尙存有及此者曽不見聴安得不傾尙歸咎於天與民乎又斥其自解之非也

八章

文王曰咨咨女殷商人亦有言顚沛之掲枝葉未有害本實先撥殷鑑不逺在夏后之世

文王又嗟之曰木之將防枝葉未凋本根先撥汝已往之鑑在夏世未來之鑑復在汝之世矣尙歸咎於天與民乎又斥其自解之非也示之往鑑幸其或攺也

聞音曰上辟舊必亦切君也下辟舊匹亦切邪也板上辟邪也下辟法也左氏引此詩杜氏亦然今皆訓邪皆從匹亦詩固有字同意異者此則字意相似不必分也終諸仍切服蒲北切祝周救切國越逼切側莊力切明謨郎切卿墟羊切式失吏切呼火故切夜羊茹切羮盧當切喪蘇郎切行戶郎切時上紙切舊巨已切掲去例切撥方吠切

聞迹曰楚俗多鬼髙宗伐鬼方卽殷武荊楚此舉最險逺者言之

聞人曰鄭氏老成人伊尹伊陟臣扈之屬書稱汝無侮老成人常談如此不必指名也

總聞曰商王爲人之詳見書甚明所謂乃罪多參在上乃能責命於天大率其人好責人而不責己好遂非而不悔過祖伊之語與此詩相符

抑

一章

抑抑威儀維徳之隅人亦有言靡哲不愚庶人之愚亦職維疾哲人之愚亦維斯戾

以其威儀見其徳哲人常事庶人之愚不能安於此意愚人常事然賢者之哲而乃愚亦有戾於此其時險惡可見古者被髮佯狂皆出此時吳皓齊洋之事可見

二章

無競維人四方其訓之有覺徳行四國順之訏謨定命逺猶辰告敬愼威儀維民之則

此哲人所欲告君者也所告者人也徳行也大要以敬威儀爲本

三章

其在於今興迷亂於政顚覆厥徳荒湛於酒女𨿽湛樂【止】從弗念厥紹罔敷求先王克共明刑

此哲人所欲戒君者也所戒者迷也顚覆也荒湛也大要以求先王共明刑爲本

四章

肆皇天弗尙如彼泉流無淪胥以亡【止】夙興夜寐灑埽廷內維民之章【止】修爾車馬弓矢戎兵用戒戎作用逷蠻方

此哲人所欲勸君者也所勸者灑埽廷內也修車馬弓矢也大要以勤夙夜爲本

五章

質爾人民謹爾侯度用戒不虞愼爾出話敬爾威儀無不柔嘉白圭之玷尙可磨也斯言之玷不可爲也此又哲人所欲勸君者也所勸者質人民也謹侯度也戒不虞也大要以謹言語敬威儀爲本

六章

無易由言無曰苟矣莫捫朕舌言不可逝矣無言不讐無徳不報恵於朋友庶民小子子孫繩繩萬民靡不承此又哲人所欲戒君者也所戒者勿易言語也大要以惠臣民爲本

七章

視爾友君子輯柔爾顏不遐有愆相在爾室尙不愧於屋漏無曰不顯莫予云覯神之格思不可度思矧可射思

此又哲人所欲戒君者也所戒者勿近柔佞也大要以敬神明爲本

八章

辟爾爲徳俾臧俾嘉淑愼爾止不愆於儀不僭不賊鮮不爲則投我以桃報之以李彼童而角實虹小子此又哲人所欲戒君者也所戒者愆也僭也賊也大要以報善言逺頑童爲本

九章

荏染柔木言緡之絲溫溫恭人維徳之基其維哲人告之話言順徳之行【止】其維愚人覆謂我僭民各有心哲人之話言皆如此當順而行之愚人反謂此言爲僭哲愚各有心在所以察之也

十章

於乎小子未知臧否匪手攜之言示之事匪面命之言提其耳借曰未知亦旣抱子

王𨿽曰未知旣已抱子蓋其君不爲幼沖也

民之靡盈誰夙知而莫成

民之不滿者孰早有所知而暮有所成言𨿽知未能遽成也王若有所知漸進以圖功苟無所知𨿽欲冀成自不可得也大率欲王知哲愚之當從違也

十一章

昊天孔昭我生靡樂視爾夢夢我心慘慘

見其君無所知則我心有所憂愬之於天不以有生爲樂甚憂之辭也

誨爾諄諄聴我藐藐匪用爲教覆用爲虐借曰未知亦聿旣耄

不采我意固未問反以教爲虐王心昬塞顚倒如此以爲未知必待旣耄言此時當有所知又何待也

十二章

於乎小子告爾舊止聴用我謀庶無大悔天方艱難曰喪厥國取譬不逺昊天不忒回遹其徳俾民大棘告爾不爲不久若能聽用則庶幾無悔不然則𨿽悔無及也故又盡言之今天困我以艱難將速我以喪亡我所取譬不逺維徳之隅一諭也如彼泉流二諭也白圭之玷三諭也投我以桃報之以李四諭也荏染柔木言緡之絲五諭也所諭如此愬之於天切不可差忒也爾或回遹民大困急則喪亡不可救也聞音曰疾集二切告古得切政諸成切葉今女𨿽湛樂爲句從勿念厥紹爲句樂魚教切葉紹刑寒剛切葉王大率陽庚兩音多通用兵補芒切虞元具切儀牛何切嘉居何切爲吾何切言旁紐作蘗苟旁紐作格集韻舌逝皆食列切四字無不葉也以矣相葉亦可然吳氏以爲未詳非也讐市又切報敷救切友羽軌切子奨禮切格綱鶴切度待洛切射弋灼切嘉居何切義吾何切絲新賫切言魚巾切今西人猶作此音否補美切事上止切昭之笑切樂魚教切慘七到切藐眉教切虐宜照切國越逼切

總聞曰其初歷舉哲人之話言自於乎小子而下則已之語也哲人畏禍茹言而不吐我畏義盡情而不匿當是彼疎此親彼當用邦無道則愚之法此當用同姓之卿之法不特分親亦當屬尊尋詩可見厲王在位四十七年在彘十五年計六十二年方嗣位必少年此稱小子殆是

桑柔

一章

菀彼桑柔其下侯旬捋采其劉瘼此下民

桑柔初茁而未盛也止可維旬過旬則捋采稀疏言不久也言民甚病不可以支嵗月也

不殄心憂倉兄塡兮倬彼昊天寜不我矜

愬之於天也大率人情無所泄則愬之於天似怨天非怨天也聲怨於天歸怨於人故天者萬物輸情之所也

二章

四牡騤騤旟旐有翩亂生不夷【止】靡國不冺民靡有黎【止】具禍以燼於乎有哀國步斯頻

世治見旟旐以爲喜世亂見車旌以爲哀此總言亂之狀也

三章

國步蔑資天不我將靡所止疑【止】云䢐何往君子實維【止】秉心無競誰生厲階至今爲梗

當位者不以正固爭而以嘿爲事此厲階所以至今爲梗也此總言禍之端也

四章

憂心慇慇念我土宇我生不辰逢天僤怒自西䢐東靡所定處多我覯痻孔棘我圉

此總言已奔走困急之狀也

五章

爲謀爲毖亂況斯削告爾憂卹誨爾序爵誰能執熱逝不以濯其何能淑載胥及溺

濯所以救熱用之不善則反以及溺我告我誨爾當善用之

六章

如彼遡風亦孔之僾民有肅心荓云不逮好是稼穡力民代食稼穡維寶代食維好

此條舉之事也力民所以作稼穡反不得食而有代食者是力民藝之而他人食之也如是代食者坐享所奉豈不自以爲嘉則代食爲民之病一也

七章

天降喪亂滅我立王降此蟊賊稼穡卒癢哀恫中國具贅卒荒靡有旅力以念穹蒼

此條舉之事也不幸降蟊賊以病稼穡身有所屬力無所施故田卒至於荒則力役爲之病二也大率禍亂之源皆生於農事之廢

八章

維此惠君民人所瞻秉心宣猶考愼其相維彼不順自獨俾臧自有肺腸俾民卒狂瞻彼中林甡甡其鹿朋友已譖不胥以谷人亦有言進退維谷

此以下多稱維此維彼維此者欲其爲此也維彼者欲其不爲彼也此秉心宣猷則考其質者彼自有肺腸則使其狂者惟其自有肺腸所以交相譖而不相善也

九章

維此聖人瞻言百里維彼愚人覆狂以喜匪言不能胡斯畏忌

此所見者逺所言者逺彼或覆或狂喜覆狂則不喜逺者也賢者豈不能分別此爲覆此爲狂何用犯此畏忌以詒我危辱也言時不可正言也

十章

維此良人弗求弗迪維彼忍心是顧是復民之貪亂寜爲荼毒大風有隧有空大谷

此懷良心者旣不求亦不進彼懷忍心者旣加顧又加復旣愛忍心則必不愛良心者也故貪亂者安爲荼毒而無復惻怛也凡當荼毒者皆當大風之衝大空之谷可見人之危恐也

十一章

維此良人作爲式谷維彼不順徵以中垢大風有隧貪人敗類聴言則對誦言如醉匪用其良覆俾我悖此懷良心者則所爲皆善彼懷不順之心者則所行皆污凡遇貪濁者皆當大風之衝安得不傷敗也相聴從之言則對可諷誦之言則醉不用其良而反使爲悖者故良人衰而不順之人盛也

十二章

嗟爾朋友予豈不知而作如彼飛虫時亦弋獲旣之陰女反予來赫民之罔極職涼善背爲民不利如雲不克朋友疑其在朝廷無所別白故曉之曰我豈不知而無所爲如虫之飛可弋而獲蓋小人陰於女而陽於我而任事之人主薄而不主厚喜背而不喜面旣能爲不利則或恐不勝故不如且已也曉之辭也

十三章

民之回遹職競用力【止】民之未戾職盜爲冦涼曰不可【止】覆背善詈𨿽曰匪予旣作爾歌

民之所以多端皆在職者主競故競者用力也民之所以未定皆在職者主盜故盜者爲冦也薄言不可則已反於背肆詈女𨿽自以非我欲推怨他人然已爲爾作歌烏能掩其惡而文其姦也言歌可諷而人喜傳也

聞音曰塡池鄰切天鐵因切燼旁紐作辛葉頻溺奴學切瞻職良切相思將切迪徒沃切垢居六切悖蒲昧切獲黃郭切赫黒各切背必墨切民之未戾止不可覆背善詈終爾歌可歌相葉吳氏不得謂之未詳也集韻可歌皆居何切

聞物曰甡甡鹿精采貌鹿在林而人遇谷言鹿之不如也

聞人曰序以爲芮伯毛氏以爲芮良夫蓋承左氏其言旣明當從所譏詆之小人當是榮夷公之徒也

聞迹曰作此詩者當是或行或居山野之中其首言桑其次言水其次言艸其次言蟊其次言禾其次言林其次言鹿其次言谷凡再其次言風隧亦再其次言弋虫良夫或以正言不容退處未可知也

聞事曰風起則塵埃肆人物不見今西北多然逆風而行尢不可故曰維彼遡風亦孔之僾僾與愛同風衝則艸木頽偃隧道卽成今西北猶然大率多在山蹊之間故曰大風有隧有空大谷谷讀作浴民敬事稼穡肅敬也從事艸間荓艸也反以爲緩嫚是欲奪民力以與代食者也皆代食之人蔽上如此樊氏詆王氏是謂我耕稼而汝食之相傳不平之語史書文言爾

總聞曰君子小人不可雜處雜處則小人必勝君子必負此詩反覆委曲如此然所謂維此者實何所設施維彼者實何所懲艾以當時之治亂興亡可見

云漢

一章

倬彼云漢昭回於天

與有嘒其星同意言無雨狀也

王曰於乎何辜今之人天降喪亂饑饉薦臻靡神不舉靡愛斯牲圭璧旣卒寜莫我聴

何辜今之人一句辭端已切當

二章

旱旣大甚蘊隆虫虫不殄禋祀自郊䢐宮上下奠瘞靡神不宗后稷不克上帝不臨耗斁下土寜丁我躬寜丁我躬一句語意又切當告困於后稷又告困於上帝

三章

旱旣大甚則不可推兢競業業如霆如雷周餘黎民靡有孑遺昊天上帝則不我遺胡不相畏先祖於摧告困於昊天上帝又告困於先祖

四章

旱旣大甚則不可沮赫赫炎炎云我無所大命近止靡瞻靡顧羣公先正則不我助父母先祖胡寜忍予告困於羣公先正又告困於父母先祖

五章

旱旣大甚滌滌山川旱魃爲虐如惔如焚我心憚暑憂心如燻羣公先正則不我聞昊天上帝寜俾我遁又告困於羣公先正又告困於昊天上帝寜俾我遁欲棄天下而逃困之極也

六章

旱旣大甚黽勉畏去胡寜瘨我以旱憯不知其故祈年孔夙方社不莫昊天上帝則不我虞敬恭明神宜無悔怒

又告困於昊天上帝又告困於明神憯不知其故此災眾知其自厲王而稱不知其故者爲父諱也

七章

旱旣大甚散無友紀鞫哉庶正疚哉冢宰趣馬師氏膳夫左右靡人不周無不能止瞻卬昊天云如何裏告困於庶正羣臣又告困於昊天

八章

瞻卬昊天有嘒其星大夫君子昭假無贏大命近止無棄爾成何求爲我以戾庶正瞻卬昊天曷恵其寜又告困於昊天又告困於大夫君子庶正何求爲我言何必求我我將遁也羣公三公也先正羣公之先正也已往者也書言先正保衡孔氏正長也庶正見存者也如天官宮正地官黨正之屬統言之也冡宰言其長也天官膳夫地官師氏言其屬也左右統言之數官言皆近王也靡人不周天官酒人之屬地官封人之屬無人不及也大夫中大夫下大夫之屬是也君子統言之數官皆美稱也言官僚錯綜參差又非可以十月之交爲例也宣王求天求帝求神求先祖求父母而又求於臣言我𨿽棄位臣則受戾故未忍去而苦兾寜也

聞音曰天鐵因切臨力中切皇矣臨衝韓氏作隆衝臨當讀作隆推吐雷切遺夷佳切顧果五切助牀所切予演女切川樞倫切遁徒勻切莫幕故切虞元具切宰奨禮切今南人以宰爲子奬禮切又爲宰亦奬禮切子宰皆奨皆通右羽軌切正諸盈切云如何裏將如之何言計窮也裏辭也今北人猶有此音

聞人曰序以爲仍叔美宣王也尋詩皆王辭是時喪亂方繁不見天下喜王化復行王自憂不見百姓見憂他稱召康公召穆公凡伯衛武公芮伯惟芮伯粗可考然皆美諷譏切以爲他人所作猶之可也至仍叔決非叔辭按經世宣王癸酉卽位大甚之旱必其初基之時魯桓五年天王使仍叔之子來聘左氏仍叔之子弱也杜氏譏使童子出聘故本父字自宣王初年至是得一百二十三年而其子尙幼當亦未及弱冠也如此方仍叔能爲文美君之時官爲大夫則非幼稚者也大約以其年度之一百四五十嵗而百餘年生子亦似非人情識者更詳

總聞曰兩言大命近止言將亡也非是哀辭實有是理不諱此字然後可以感動人也

崧髙

一章

崧髙維嶽峻極於天維嶽降神生甫及申維申及甫維周之翰四國於蕃四方於宣

申申伯也甫仲山甫也鄭氏以甫爲訓夏贖刑之甫侯相去近二百年所不可曉

二章

亹亹申伯王纘之事於邑於謝南國是式王命召伯定申伯之宅登是南邦世執其功

三章

王命申伯式是南邦因是謝人以作爾庸王命召伯徹申伯土田王命傅禦遷其私人

四章

申伯之功召伯是營有俶其城寢廟旣成旣成藐藐王錫申伯四牡蹻蹻鉤膺濯濯

五章

王遣申伯路車乘馬我圖爾居莫如南土錫爾介圭以作爾寶往近王舅南土是保

至是遣行也王舅非獨申伯一人故曰往近王舅當是諸舅先有在謝者今與相近時申伯在諸舅之中最尊故曰王之元舅也

六章

申伯信邁王餞於郿申伯還南謝於誠歸王命召伯徹申伯土疆以峙其糧式遄其行

至是餞行也以謝爲國故自西而南稱還歸

七章

申伯番番旣入於謝徒禦嘽嘽周邦咸喜戎有良翰不顯申伯王之元舅文武是憲

至是始至國也申伯皆稱王命王錫王遣王餞皆慿宣王之威靈而已則缺然故稱不顯此周邦所以咸喜也若申伯以屬行之尊委寄之重誇耀矜驕以自爲顯人情方且不平何由皆喜也

八章

申伯之徳柔恵且直揉此萬邦聞於四國吉甫作誦其詩孔碩其風肆好以贈申伯

聞音曰天鐵因切翰胡幹切蕃多邅切式失吏切伯逋莫切邦卜工切田地因切馬滿補切寶愽抱切行戶郎切番芬邅切翰胡幹切憲虛言切國越逼切碩常約切伯逋莫切

聞迹曰謝在汝南謝城後以封爲氏郿在長安郿縣音眉恐當與歸相葉音眉

總聞曰古有五嶽爾雅河南華河西泰河東岱河北恆江南衡又太山爲東嶽華山爲西嶽霍山爲南嶽恆山爲北嶽嵩山爲中嶽書四嶽謂東西南北也在中帝者之鎭域故不使臣掌之毛氏徒知爾雅山大而髙曰崧而不考崧髙爲中嶽二說皆爾雅也何獨捨一而取一當是欲附合四嶽之義故遺一嶽而不知闕中中者五數也又當是以嵩髙字而不知通用也於是以堯時姜氏掌四嶽於周則有甫有申有齊有許也又以嶽降神靈和气以生申甫之大功止須後說不須前說申甫皆當是此境所生故申伯封謝山甫封樊嵩髙爲大室屬豫州

烝民

一章

天生烝民有物有則民之秉彛好是懿徳

民之秉彛好徳蓋其常稟然天有特爲時而生者則與常稟不同所謂出乎其類防乎其萃者也

天監有周昭假於下保玆天子生仲山甫

二章

仲山甫之徳柔嘉維則令儀令色小心翼翼古訓是式威儀是力天子是若明命使賦

三章

王命仲山甫式是百辟纉戎祖考王躬是保出納王命王之喉舌賦政於外四方爰發

四章

肅肅王命仲山甫將之邦國若否仲山甫明之旣明且哲以保其身夙夜匪解以事一人

五章

人亦有言柔則茹之剛則吐之維仲山甫柔亦不茹剛亦不吐不侮矜寡不畏彊禦

六章

人亦有言徳輶如毛民鮮克舉之我儀圖之維仲山甫舉之愛莫助之衮職有闕維仲山甫補之

七章

仲山甫出祖四牡業業徵夫捷捷每懷靡及四牡彭彭八鸞鏘鏘王命仲山甫城彼東方

八章

四牡騤騤八鸞喈喈仲山甫䢐齊式遄其歸吉甫作誦穆如淸風仲山甫永懷以慰其心

至是方䢐齊也當是東方有大變故山甫自上卿出將命恐是厲公胡公子之亂

聞音曰下後五切明謨郎切寡果五切圖動五切及極業切彭鋪郎切喈居奚切風孚愔切蔡氏君子愽文貽我徳音辭之集矣穆如淸風正用此詩惟若賦難葉蓋在下字字上作葉也是使相葉讀至是使少止若使作餘聲可也古文難執定律當通方也

聞訓曰詩言東又言齊其爲東齊必然爾雅以爲齊疾也郭氏引仲山甫䢐齊實之此書蓋句疑也而釋者亦未必其人其人蓋亦愽逹者也識者更詳

總聞曰齊亂在宣王卽位之三年立公子赤誅殺厲公者恐是山甫所畫按司馬氏胡公自營邱徙薄姑獻公自薄姑徙臨菑經世蓋在厲王丁未至宣王初立得二十七年而毛氏以爲古者諸侯之居逼隘則王者遷其邑而定其居蓋去薄姑而遷臨菑也不應以二十三年之前兩世之後而始與之定居則䢐之者其爲定無忌胡赤之亂審也

韓奕

一章

奕奕梁山維禹甸之有倬其道【止】韓侯受命王親命之纉戎祖考【止】無廢朕命夙夜匪解防共爾位【止】朕命不易幹不庭方以佐戎辟

自纉戎祖考至以佐戎辟當是冊命之辭如平王冊晉文王顯文武克愼明徳昭升於上敷聞在下下葉武如威王冊晉文敬服王命以綏四國糾逖王慝慝葉國靈王冊齊莊世祚大師以表東海王室之不壞繄伯舅是賴又纂我祖考無忝乃舊亦多韻語不然則是增損其文入詩大率古文多韻語非有意作爲天機所動語音自律也

二章

四牡奕奕孔修且張韓侯入覲以其介圭入覲於王【止】王錫韓侯淑旂綏章簟茀錯衡【止】衮赤舄鉤膺鏤鍚鞹鞃淺幭鞗革金厄

此自韓城覲京都也

三章

韓侯出祖出宿於屠顯父餞之淸酒百壺其殽維何炰鼈鮮魚其蓛維何維筍及蒲其贈維何乘馬路車籩豆有且侯氏燕胥

此自京師歸韓國也屠當作杜謂杜郵也古屠杜通用左傳晉大夫屠蒯禮記作杜簣胥恐亦是地名當是揟次也揟次與休屠相近屠胥恐是此識者更詳古今遼邈無由可見其的但以所載稍可附近者又以人情事理推之庶乎其可也顯夫周大夫侯氏三水姓

四章

韓侯取妻汾王之甥蹶父之子韓侯迎止於蹶之裏【止】百兩彭彭八鸞鏘鏘不顯其光【止】諸娣從之祁祁如雲韓侯顧之爛其盈門

鄭氏汾王謂厲王也厲王流於彘彘在汾水之旁故時人因以號之猶莒郊公黎北公此亦善推古也

五章

蹶父孔武靡國不到爲韓姞相攸莫如韓樂【止】孔樂韓土川澤訏訏魴鱮甫甫麀鹿噳噳有熊有羆有貓有虎慶旣令居韓姞燕譽

蹶父姓姞母姓當是蹶氏取南燕姞氏有此女女或隨母姓故蹶獨稱父也南燕在滑州燕譽言母黨亦喜而譽之也毛氏以燕作安殆未嘗細考也

六章

溥彼韓城燕師所完

韓城在周畿當是昔調侯國中有燕人今又燕甥來爲國母皆韓人喜之辭也

以先祖受命因時百蠻

韓之先祖或曰周成王之子封韓或曰周武王之子封韓後避難爲寒氏據諸家舊說多言武王之子所謂先祖卽始受封者也不知主名其後易韓爲寒亦有此理晉封武子於韓原當是再續

王錫韓侯其追其貊奄受北國因以其伯實墉實壑實畆實籍獻其貔皮赤豹黃羆

當時周疆多雜夷種追貊當是韓城以北相附近者也氐亦當是韓城以西相附近者也韓侯特受命統在北者耳防詩當是其祖所隸

聞音曰解古義切易夷益切辟必歷切衡戶郎切幭莫歷切厄於栗切彭鋪郎切樂魚教切借�龠切

聞事曰出祖者二仲山甫出而如祖之儀上云纉戎祖考是也韓侯出而如祖之儀下云以先祖受命是也陳氏此說亦新然不必如此過用意也左氏昭公適楚夢襄公祖襄公適椘夢周公祖杜氏祖祭道神也毛氏軷道祭也用此爲妥

聞迹曰韓城在同知梁山在韓城縣孟子所謂去邠逾梁山邑於岐山之下居焉

總聞曰雅之餞有二王餞於郿王親餞也顯父餞之卿往餞也此詩之餞有二顯父之餞在屠者也侯氏之燕在胥者也其禮則殺其餼則隆此足見宣王待申伯韓侯有差

江漢

一章

江漢浮浮武夫滔滔

陳氏江漢常武同爲宣王淮夷之詩江漢之滸王命召虎是淮南之夷率彼淮浦省此徐土是淮北之夷亦善推古者也

匪安匪防淮夷來求旣出我車旣設我旟匪安匪舒淮夷來鋪

二章

江漢湯湯武夫洸洸經營四方告成於王四方旣平王國庶定時靡有爭王心載寜

三章

江漢之滸王命召虎式辟四方徹我疆土匪疚匪棘王國來極於疆於理至於南海

至七閩百粵則自淮以南之夷此說爲的也

四章

王命召虎來旬來宣文武受命召公維翰無曰予小子召公是似肇敏戎公用錫爾祉

周冊命臣下各有所無定處伯姬鼎王在周康穆宮寰入門立中庭北卿史恭受王命書王呼史滅冊錫寰此當是在周文武宮也旬當是史名宣當是命書也

五章

釐爾圭瓉秬鬯一卣告於文人

此文人召虎先世也古彛器多稱文考宰辟父惇用對王休命用作文考寶惇�惇對王休用作朕文考寶惇師設惇對皇后休用作朕文考乙仲寶惇大夫始鼎對天子休用作文考日已寶鼎古者美稱莫如文故君子以稱臣之先臣亦以自稱其先亦有稱皇考者惇敢對天子休命用作朕皇考龔伯尊惇亦有稱皇文考者牧惇敢對王丕顯休用作朕皇文考益伯寶尊惇大率稱文考爲多古者錫有功則必有彛器以紀其事以告於家廟惇鼎食器宰辟父惇之類是也卣飲器此秬鬯一卣是也書文侯之命女肇刑文武用防紹乃辟追孝於前文人與此詩相符其先稱文武則所謂文武受命是也次自稱則所謂無曰予小子是也不以爲我君不足紹文武而但盡爾力以似召公也次稱其先則所謂告於文人是也書先稱汝克昭乃顯祖孔氏唐叔也次追孝於前文人孔氏繼先祖之志爲孝則謂唐叔也此文人當是召祖也

錫山土田於周受命自召祖命

於周受命文武周之始祖當是於文武之廟受命也爾祖當是入命於文武耳此時亦宜受命於文武蓋文武旣有賢臣又有賢孫皆文武所肇非我敢私也

六章

虎拜稽首天子萬年虎拜稽首【止】對王休作召公考天子萬壽【止】明明天子令聞不已矢其文徳洽此四國召公答冊命之辭不稱文武者已拜命於文武之廟此則拜恩於宣王之庭略見古者冊命功臣之制聞音曰滔他侯切湯普羊切定唐丁切海虎猥切翰胡幹切似養裏切命彌並切考去久切壽殖酉切國越逼切

聞訓曰肇始也戎大也自此始敏以大召公之烈言自召公之後初有虎也

聞人曰作召公考召公康公也召虎祖也考召虎父也王命多及召祖故兼祖考答之古者臣謝君之賜其器多然宰辟父惇對揚王休命用作文考寶惇�惇對王休用作朕文考寶惇此必有器上所謂卣者殆是又知對王休者對王之休而已承之也下作召公考王命使作之也古亦有兼祖考而作器惇作皇祖益公文公武伯皇考龔伯鼎彛厲鼎用作皇考文考孟鼎此兼祖考而言之者也

總聞曰後二章一則宣王冊命及俾作彛器大略之辭二則召虎答冊命及所作彛器大略之辭亦當是采當時冊命實語又采當時彛器實語合而成此詩韓侯止有冊命比此差略

常武

一章

赫赫明明王命卿士南仲大祖大師皇父

此詩無此字義所命之卿士南仲爲大祖官爲大師字爲皇父當是自南仲以來累世著武故曰常武或曰古者有功則書之大常舉南仲載在大常之武功以命其孫故曰赫赫明明日月至周始自衮升常此義差長

整我六師以修我戎【止】旣敬旣戒惠此南國

二章

王謂尹氏命程伯休父左右陳行戒我師旅

姓則程爵則伯字則休父當是副皇父者尹氏掌命之官疑是史也厖惇王呼史犬冊命尨牧惇王呼內史吳冊命牧古冊命臣下多史掌之此初曰王命卿士次曰王謂尹氏疑先所稱王命者卽尹氏也古文語法如此史尹氏命二人而於後結之

率彼淮浦省此徐土不畱不處三事就緒

三章

赫赫業業有嚴天子王舒保作匪紹匪逰徐方驛騷震驚徐方如雷如霆徐方震驚

四章

王奮厥武如震如怒進厥虎臣闞如虓虎鋪惇淮濆仍執醜虜截彼淮浦王師之所

五章

王旅嘽嘽如飛如翰如江如漢如山之苞如川之流綿綿翼翼不測不克濯徵徐國

六章

王猶允塞徐方旣來徐方旣同天子之功四方旣平徐方來庭徐方不回王曰還歸

聞音曰士公土切父扶雨切戒訖力切國越逼切緒象呂切業宜腳切騷蘇侯切怒暖五切苞逋甌切國越逼切來六直切

聞字曰戎吳作戍常棣烝也無戎亦作戍然常棣不必此爲戍可用

聞事曰其初王舒不甚怒也止欲保安其作業而已其次王奮乃甚怒也王怒故將亦怒所以虓虎執虜當是不可招來不受慰撫故至於殺伐向使如淮夷卽來求來鋪則無事此也大率淮南之夷弱淮北之夷彊

總聞曰江漢常武均爲淮夷之詩然江漢差易常武若用力過多設辭過周舊說預告徐土之民不久處於是汝三農之事皆就其業爲其驚怖先以言安之又我非解緩非遨遊徐國傳遽之驛見之知王兵必克馳走以相恐動𨿽未必全然亦有是理當是皇父徳望信譽不及召虎故徐方驚逸擾動易克而難安其末寵勞之禮逺不及召虎亦其人其功自有差降

瞻卬

一章

瞻卬昊天則不我惠孔塡不寜降此大厲【止】邦靡有定士民其瘵蟊賊蟊疾靡有夷屇【止】罪罟不收靡有夷瘳蟊賊蟊疾貪者也罪罟虐者也二者士民所以皆病也

二章

人有土田女反有之人有民人女覆奪之此宜無罪女反收之彼宜有罪女覆說之

三章

哲夫成城哲婦傾城【止】懿厥哲婦爲梟爲鴟婦有長舌維厲之階【止】亂匪降自天生自婦人【止】匪教匪誨時維婦寺

此推言蟊賊罪罟所由起自婦人寺人也故曰時維婦寺

四章

鞫人忮忒譖始竟背豈曰不極伊胡爲慝如賈三倍君子是識婦無公事休其蠶織

此又推言婦寺所由昌自君子也故曰如賈三倍君子是識大率商賈者一賣一買一識謂牙儈也此所謂三倍當時在重位而稱君子者乃商賈之牙儈也賤之辭也

五章

天何以刺何神不富捨爾介狄維予胥忌

天何以災異而責王神何不以富盛而厚王則天神之意可知何不念爾之害介謂一害也夷狄二害也此則不問而惟我相忌其爲害者不在我而在彼也怨之辭也

不弔不祥威儀不類人之云亡邦國殄瘁

災則不弔不畏天者也威儀則不善不愧人者也有賢人相助猶或庶幾人云亡則必殄瘁矣亦怨之辭也

六章

天之降罔維其優矣人之云亡心之憂矣天之降罔維其幾矣人之云亡心之悲矣

天之降罔甚寛未必能觸惟人云亡則可憂賢人去則天罔逼矣此不恨王之不弔不類而痛人之云亡也憂之辭也

七章

觱沸檻泉維其深矣心之憂矣寜自今矣【止】不自我先不自我後藐藐昊天

泉久則愈深心久則愈憂此時不在我先不在我後適然當此豈非天乎傷之辭也

無不克鞏無忝皇祖式救爾後

苟能盡固其民不忝於祖尙可救其後所謂往者不可諫來者猶可追此又愛之辭也

聞音曰說王氏引此詩作脫葉奪如此則收旁紐作受葉有兩上葉兩下葉皆隔句葉也階居奚切天鐵因切寺祥吏切背必墨切富方未切天如本音叶先祖後多以爲不葉大率武部有兩聲通用藪隴主切亦蘇後切斗腫庾切亦當口切婺部有兩聲亦通用注抹遇切亦丁侯切逗廚遇切亦他侯切不可悉數則後亦可葉祖籠五切

總聞曰一顧傾人城再顧傾人國非不知傾城與傾國佳人難再得此語所從來已久也聰明才略之君不以再傾爲懼而以再得爲難所謂懿厥哲婦也

召旻

一章

旻天疾威天篤降喪瘨我饑饉民卒流亡我居圉卒荒當是旣有小旻大旻故以召加旻末章有召公也

二章

天降罪罟蟊賊內訌昬椓靡共潰潰回遹實靖夷我邦我居圉卒荒言凋殘也實靖夷我邦言寂寞也以靖夷爲佳語則非

三章

臯臯訿訿曾不知其玷

臯臯大言也訿訿小語也不自知其爲玷惡小人之辭也

兢兢業業孔塡不寜我位孔貶

人心危則君位危憂君之辭也

四章

如彼嵗旱艸不潰茂如彼棲苴我相此邦無不潰止苴當作苢車前艸也遇旱而艸亦如此禾其可知艸亂茂原野之中多然今不散則不茂言凋瘁也且指一物言之如車前最耐旱亦棲止不橫逸他艸可知我觀此邦反無不散者艸當亂而不亂人不當亂而反亂物反性則無生意

五章

維昔之富不如時維今之疚不如玆彼防斯粺胡不自替職兄斯引

昔之富多君子不如今之富多小人也昔之病少君子不如今之病少小人也言相反也彼時以爲菜此時以爲米以菜爲米可見君子之窮病也我不退而自黙而尙爲位之長此事甚大言可慮也此章言胡不自替職兄斯引下章言職兄斯不烖我躬語參差則文遒健

六章

池之竭矣不云自頻泉之竭矣不云自中溥斯害矣職兄斯不烖我躬

池竭不肯言自頻諱無外注之水也泉竭不肯言自中諱無內發之水也言外之善言不來內之善言亦不來彼旣諱言人皆以何不勿言相戒我猶居位之長此事甚大又言可慮也此在髙位任重事而無可柰何徒懷深憂慮後患也

七章

昔先王受命有如召公日辟國百里今也日蹙國百里於乎哀哉維今之人不尙有舊

維今之人豈不有似舊者言亦有召公之流但無先王耳所謂天生堯舜禹稷自至者也

聞音曰喪蘇郎切訌戶工切共居容切邦剝工切玆津之切中諸仍切害何葛切躬姑切舊巨已切上以二里相葉

聞字曰替亦作防當作防以似而轉側吟切止語之聲也呼音合引當作亦以似而轉胡肱切防相葉兩章皆稱職兄斯作引無謂

總聞曰古稱昏亂之時如幽如厲蓋無以加也然觀發爲篇章抒爲歌詠有不諱之朝所難言者至唐猶有此風白居易元稹反以此得名而時君世貴未有逞憾者也至其亡也鄭綮猶以此結驟知躐大位古風𨿽替而未盡絕也自後有造詩獄有興史禁有嚴著書之科有峻尺牘之律讀詩可興嘆也

詩總聞卷十八﹤經部﹐詩類﹐詩總聞﹥

欽定四庫全書

詩總聞卷十九

宋王質撰

頌

聞頌一

南風雅皆周獨頌有周有魯有商魯則本國商則異代季子所觀其辭極天下之美恐魯僖公未足以當之史克亦未足以當之也杜氏以爲盛徳之所同也爲有商魯故同爲盛徳魯僖未爲盛徳與成湯不惟位分不倫而人品亦異季子所言容或有溢美猶之可也孔子所存當纎毫勺撮無差不應孔子魯人私於鄕裏情義如此細推恐風亦有魯此當與東山等詩同次而商頌之外亦容有虞夏虞書明良之歌所謂直而不倨者也夏書五子之歌所謂哀而不怨者也不應孔子商後私於祖先系冑如此故此自孔子之後更世綿逺歷亂繁夥不惟有所遺軼而更張移易不可復考又拘於庸儒狹士而不敢自立所見制於凶朋悍類而不敢有異其言姑存以待識者孔子所稱三百今三百五篇或曰舉成數也若後遷就以附防成數或四五六百或七八九百又烏可知此亦未聞子夏所問巧笑倩兮美目盼兮素以爲絢兮今無素以爲絢兮五字其語意又不相符此恐別有一篇非碩人也而今無見孔子所誦唐棣之華偏其反而豈不爾思室是逺而曰未之思也夫何逺之有正是兄弟隔離之意此恐常棣有首此一章而今不存則吾自衛反魯然後樂正雅頌各得其所過此以往其不得其所者又不勝計也

聞頌二

武在頌止有一詩禮武樂最詳周家造基作樂之本其詩乃簡略如此一奏一終爲一成始而北出謂攘玁狁之時也當有詩再成而滅商謂陳牧野之時也亦當有詩三成而南謂定荊蠻之時也亦當有詩四成而南國是疆謂服江漢之時也亦當有詩五成而分周公左召公右謂分陜郊之時也亦當有詩六成而復綴以崇謂伐崇墉之時也亦當有詩六奏而武樂成今存武詩當闕他詩也如時邁如執競如酌如桓如賚如般皆當分配武樂但年祀久逺古法不傳學者所見不卓守株按圖將何時而已今以禮推之略見總幹而山立武王之事也與執競詩相應發揚蹈厲太公之志也與酌詩相應武亂皆坐周公之治也樂歌至亂辭則終所以皆坐而享成與桓賚般等詩相應此五成以前也六成而復綴以崇余樂餘聲也與時邁等詩相應此五成以後也所謂遲而又久度獨比諸樂爲延袤也今序者以賚爲大封不見大封以桓爲類禡不見類禡類禡出師之祭今詩皆保定之意以是知皆武樂所用也

聞頌三

頌諸篇多四字一句其間有一字二字三字至五字者舊說以爲取數五行宋孝武使謝莊造郊祀明堂歌辭依五行數木數用三火數用七土數用五金數用九水數用六此用月令之數也水一火二木三金四土五則洪範之數也蔡邕云東方有木三土五故八南方有火二土五故七西方有金四土五故九北方有水一土五故六若如謝莊之制則八言九言太長今以洪範爲定如淸廟無射於人葉對越在天則斯一字爲句終章曰斯此餘聲也一字者也維淸緝熙肇禋皆兩字爲句二字者也天作彼作矣彼岨矣三字者也其他四字五字甚多俗以緝熙文王之典六字除之字則五字也無封靡於爾邦六字除於字則五字也大率凡六字一句皆有助辭無助辭者則有斷句也夙夜基命宥密六字每三字一句基葉熙則非六字也儀式刑文王之典七字刑字斷刑葉方則非七字也九疇初五行萬事無不由之而出謝莊亦有所自來也

周頌

淸廟

一章

於穆淸廟肅雝顯相濟濟多士秉文之徳對越在天駿奔走在廟不顯不承無射於人斯

維天之命

一章

維天之命於穆不已於乎不顯文王之徳之純假以溢我我其收之駿惠我文王曽孫篤之

聞音曰命眉巾切葉純下皆以之相葉

聞句曰一句單入

總聞曰詩稱文王多以於爲辭於嘆聲也亦見一倡三嘆遺音之意大率文王之樂自淸廟之外皆有淸廟之音也

維淸

一章

維淸【止】緝熙【止】文王之典【止】肇禋【止】迄用有成維周之禎

合兩詩一純一淸卽見文王气象淸廟亦一淸气象尢著大率文王如空虛澄齊武王加之雲雨變化故不可同語也

總聞曰肇禋卽肇祀謂后稷也至文王乃始有成書我文考克成厥勲誕膺天命以撫方夏惟九年大統未集勲已成而統未集故其後所言恭天成命而已所謂戎衣天下大定垂拱而天下治於其旣成而加之孔子武成者文王受命有此武功成於克商此成非爲此也蓋謂武樂一終爲一成此旣作武樂以象其功又作武成以述其迹也並載於此

烈文

一章

烈文辟公錫玆祉福【止】惠我無疆子孫保之

此君譽臣之辭也

無封靡於爾邦維王其崇之

無封無專封也所謂無有封而不告也靡於爾邦勿私已國也所謂無曲防無遏糴也無靡皆禁止之辭也

念玆戎功繼序其皇之【止】無競維人四方其訓之不顯維徳百辟其刑之於乎前王【止】不忘

此君戒臣之辭也前王尙且不忘辟公其可忘也聞音曰首尾皆以之相葉疆旁紐蹻保旁紐愽相葉邦卜工切上葉封下葉崇皇胡公切葉功訓旁紐薰葉人刑旁紐檄葉徳

總聞曰大率序拘於頌以成功告神明之意故皆以神明祭祀爲言𨿽無見者且彊而歸之此以爲卽政助祭臣工以爲助祭遣廟二者以序參詩言之皆助祭受遣之詩也何前不言遣於廟後乃言遣於廟慮重出也無由助祭之時相禮之際發語皆曰其其者期之之意也若使誠如序者之言亦必與臣工皆在載見有客之後惜乎遼邈不可復更正也

天作

一章

天作髙山【止】大王荒之彼作矣【止】文王康之彼岨矣【止】岐有夷之行子孫保之

聞音曰上句葉荒康行是也行戶郎切下句葉矣之是也矣魚其切細推皆葉韓氏岐山操岐有岨我往獨處正用此詩以䢐爲岨當有所自來旁紐亦近胥祖兩韻仍通用作爲做保爲補皆葉今西北人猶有此音

聞句曰一句單入

總聞曰髙山岐山也周家之興自岐緜詩可見

昊天有成命

一章

昊天有成命二後受之【止】成王不敢康【止】夙夜基【止】命宥密【止】於緝熙【止】單厥心肆其靖之

成王眞成王也

聞音曰首尾以之相葉中基熙相葉靖旁紐子盈切葉心

聞句曰兩句雙入

總聞曰並受此丕丕基見書立政初兼稱文王武王繼三稱文王一稱武王又稱以並受此丕丕基故此稱天命亦並言受至言文武之際又自微意也

我將

一章

我將我享維羊維牛維天其右之【止】儀式刑【止】文王之典日靖四方【止】伊嘏文王旣右饗之【止】我其夙夜畏天之威於時保之

聞音曰牛魚其切與之葉末威與之葉相似不爾用右旁紐夷周切葉牛方披耕切葉刑饗旁紐虛良切葉王吳氏三之爲韻亦可

總聞曰詩多言文王之典今周禮蓋文王之時所著所謂惟王建國辧方正位體國經野設官分職以爲民極皆造始之意自太王已有司空

時邁

一章

時邁其邦昊天其子之實右序有周薄言震之莫不震疊懷柔百神及河喬嶽允王維後明昭有周式序在位載戢干戈載櫜弓矢我求懿徳肆於時夏允王保之

執競

一章

執競武王無競維烈不顯成康上帝是皇自彼成康奄有四方斤斤其明鐘鼓喤喤磬筦將將降福穰穰降福簡簡威儀反反旣醉旣飽福祿來反

思文

一章

思文后稷克配彼天立我烝民莫匪爾極貽我來牟帝命率育無此疆爾界陳常於時夏

聞音曰牟讀作謨育旁紐讀作余相葉夏讀作懈葉界今謨西人猶作此音懈南人猶作此音

聞事曰毛氏來牟麥也說文來麰麥也亦可通用

總聞曰生民言誕降嘉種至此又言貽我來牟恐止是舜降此種故曰汝后稷播時百谷鄭氏赤烏將牟麥俱來𨿽可附防要未必實然大率亦履神迹吞鳥卯之比毛氏則不如此也

臣工

一章

嗟嗟臣工敬爾在公王釐爾成來咨來茹【止】嗟嗟保介維莫之春亦又何求如何新畬【止】於皇來牟將受厥明明昭上帝

此於皇來牟卽思文貽我來牟也上帝卽思文帝命也大率周家凡舉農事必舉后稷

迄用康年命我眾人庤乃錢鎛奄觀銍艾

此恐是借田之禮禮天子乃以元日祈谷於上帝乃擇元辰天子親載耒耜措之於參保介之禦間三公九卿諸侯大夫天子躬耕帝借天子三推三公五推卿諸侯九推此臣工公卿侯大夫也保介參保介也元日正月一日也元辰三月一日也故謂莫春聞音曰茹人余切葉畬艾魚刈切葉帝集韻茹如艾乂皆通年禰因切葉人如克配彼天葉立我烝民皆不爲韻然則古詩縱橫委曲多葉余但得叶韻已足安能盡如古風也

聞訓曰奄忽也方新畬忽刈獲當與新畬連玩卽覺銍艾有力

聞用曰銍防禾短防非獲從金可見

總聞曰嗟嗟之意可以動人亦又如何皆於人有感古人相與皆眞情故發語吐懷有餘味也

噫嘻

一章

噫嘻成王旣昭假爾率時農夫播厥百谷【止】駿發爾私終三十里亦服爾耕十千維耦

成王眞成王也與昊天有成命成王同鄭氏昊天有成命成王成此王功也毛氏此成王成是王事也鄭氏成此王功也何用費力也

聞音曰谷古候切葉耦集韻谷一木也一善也皆居候切上句爾葉裏一章兩上葉兩下葉

總聞曰噫嘻亦嗟嗟但嗟嗟君接臣噫嘻下接上皆有情也

振鷺

一章

振鷺於飛於彼西雝我客戾止亦有斯容【止】在彼無惡在此無斁庶幾夙夜以永終譽

聞音曰斁都故切

聞迹曰西雝但廱非辟也公緘鼎王在下保雝薛氏深悉古文疑下保雝者宮名如西雝之類又尹卣正飲西宮熹熹亦雝也疑卽西雝然則雝旣有上下亦當有東西偶集於西爾

總聞曰不必以客遂衍意爲二王之後賓亦客也何不以鹿鳴彤弓比此詩恐止是羣臣也

丰年

一章

丰年【止】多黍【止】多稌【止】亦有髙廩【止】萬億及秭爲酒爲醴烝畀祖妣以洽百禮降福孔皆

齊侯鐘用享於其皇祖皇妣皇母皇考則祖與妣配母與考配又齊侯鐘亦然伯碩父鼎追孝於朕皇考釐仲王母乳母古者不耑言祖母考妣又碩父鼎亦然不見此則祖妣似可疑也禮以享先妣鄭氏姜嫄也以享先祖鄭氏先王先公也易過其祖遇其妣古配耦之語多然而後世惟執父母爲考妣𨿽書則然相傳無定稱也

聞音曰年禰因切廩旁紐作臨上下相葉中黍稌相葉皆舉裏切與上四韻皆葉

聞用曰禮厚薄之齊酒厚者也醴薄者也所謂醴酒至漢猶有此名見楚元王傳

總聞曰所食之餘藏之於廩以待他年故曰亦有毛氏亦大也集韻奕大也亦又也語勢作又爲當

有瞽

一章

有瞽有瞽在周之庭【止】設業設虡崇牙樹羽應田縣鼓鞉磬柷圉旣備乃奏簫管備舉【止】喤喤厥聲肅雝和鳴先祖是聴我客戾止永觀厥成

聞音曰聴他經切

聞句曰首兩句總起下六句葉瞽又下五句葉庭分葉首兩句此詩人別一規制

聞字曰說文引詩鐘鼓鍠鍠或從音執競作鍠此亦當作鍠以喤爲小兒聲引詩其泣喤喤此與鐘鼓之聲不類然亦通用

總聞曰此詩𨿽簡合樂略備毛氏業大板也所以飾栒爲縣也植爲虡衡爲栒蓋鐘磬之縣也毛氏崇牙上飾捲然後可以縣孔氏虡之上齒以其形捲得掛繩於上而爲縣也樹羽置羽也置於栒虡之上角亦以爲飾也小師下管擊應鼓鄭氏鞞屬也大師下管播樂器令奏鼓陳鄭氏田當作小鼓也小胥正樂縣之位鄭氏樂縣鐘磬也鐘師凡樂事以鐘鼓奏九夏夏大也此則大鼓也應田皆小鼓也眡了播鞀擊頌磬笙磬小師鼓鞀柷敔鄭氏鞀如鼓而小亦小鼓也柷如漆筩中有椎敔木虎也小師鼓鞀柷敔壎簫管弦歌毛氏簫編小竹管如篴並而吹之此皆在庭之樂也自今推古略見先設鐘磬之縣於庭然後小鼓與大鼓間作小鼓與磬亦間作小鼓多種大鼓單種小鼓節雜大鼓節全樂磬與小鼓相參爲節以均和諸樂大鼓統而鎭之鼓磬旣備則簫管次用蓋歷神坐舉獻爵大樂器則一定而不動凡以手擊者大也小樂器則隨步而屢移凡以口吹者小也喤喤大樂器之聲也肅雝和鳴小樂器之聲也至永而後成成猶終也此當是武樂禮武之備戒之已久何也曰病不得其眾也詠嘆之滛液之何也曰恐不及事也遲之遲之又久何也曰武始而北出再成而滅商三成而南四成而南國是疆五成而分周公左召公右六成而復綴一崇則武之遲久不亦宜乎此所謂水觀厥成也

潛

一章

猗與漆沮潛有多魚有鱣有鮪鰷鱨鰋鯉以享以祀以介景福

聞音曰祀逸職切福筆力切

總聞曰舊說漆沮水緩合爲渭水則急不必如此但可潛則多魚春滲子於艸冬匿身於穴非有可潛之所則魚不能蕃毛氏潛摻也孔氏積柴養魚曰摻四月匪鱣匪鮪潛逃於淵鶴鳴魚在於渚或潛在淵何必他求或謂周家起自漆沮故取此地之魚以祀先祖若爾他物皆取初興之地則可似未甚通也

雝

一章

有來雝雝至止肅肅相維辟公天子穆穆於薦廣牡相予肆祀假哉皇考綏予孝子宣哲維人文武維後燕及皇天克昌厥後

宣哲文武皆稱辟公之能也嘉皇考而安孝子舉其在列言之此宣哲者也此文武者也所以上安及乎天而下昌及乎後也

綏我眉壽介以繁祉旣右烈考亦右文母

烈考武王文母武王之配也成王母也猶碩父鼎所謂皇考王母大率古以考配母也或謂皇考繼言不顯皇祖其作福元孫又言汝考壽萬年俾百斯男則是祖考並言也

聞音曰後後皆狠口切又皆下五切莊子石戶之農亦作石後之農詩間以上聲取葉如桑柔祖與後葉時邁後與保葉保讀作補母滿罪切葉祉

總聞曰皇考卽烈考皆謂武王也孝子成王也毛氏皇考文王也祖無稱考之理孫無稱子之法烈考武王也文母太姒也母子無並右之儀鄭氏光明之考文徳之母以爲見右助而歸美一是一非是者其稱考母均也非者右烈考蓋文王在右右文母蓋太姒在右左右配陰陽左陽而右陰是豈可易而或以古者以右爲尊非尊也蓋先也左靜右動動者於用爲先故漢右丞相先丞相次然非古義也

載見

一章

載見辟王曰求厥章龍旂陽陽和鈴央央鞗革有鶬休有烈光率見昭考以孝以享【止】以介眉壽永言保之思皇多祜烈文辟公綏以多福俾緝熙於純嘏

聞音曰享虛良切嘏後五切嘏從古亦可以古取聲韓氏飫沃羶薌產祥降嘏鳯凰應奏舒翼自舞舞嘏相葉此當以嘏葉祜

總聞曰諸侯來朝成王又從成王而享武王也皇考昭考烈考凡稱考皆武王薛氏言考不特其父謂其大父曰皇考謂其曾祖曰皇考謂其髙祖曰顯考髙克尊用作昭穆考後仲並謂祖也乃不知何祖禮王父曰皇祖考王母曰皇祖妣父曰皇考母曰皇妣漢儒所記已於周器有違而薛氏又益舛也漢距周經秦古書已殘古器又未出反不若後人有所考訂薛氏所見𨿽愽不免有近世儒者之獘其他昭考烈考又將何以處之

有客

一章

有客有客亦白其馬有萋有且惇琢其旅有客宿宿有客信信言授之縶以縶其馬【止】薄言追之左右綏之旣有滛威降福孔夷

聞音曰馬滿補切前後馬皆葉旅

聞字曰宿宿信信行辭疊字常事不必宿宿兩宿信信四宿

總聞曰以白馬而衍爲商又衍爲微子似不必爾大害義者孔氏微子來見祖廟之樂歌也京師旣有商廟已非又自有樂歌亦非審爾何不入商頌而厠周頌孔子必不混殽君臣錯雜今昔如此當是佐武王克商之功臣叔振鐸奉陳常車周公旦把大鉞畢公把小鉞太顚閎夭執劍毛叔鄭奉明水衛康叔封布玆召公奭贊采師尙父牽牲尹侯策祝旣助成淫威自當受夷福也

武

一章

於皇武王無競維烈允文文王克開厥後【止】嗣武受之勝殷遏劉耆定爾功

聞音曰王相葉受旁紐叔劉旁紐陸功旁紐谷皆相葉

總聞曰鄭氏嗣武嗣子武王也甚善文王開之武王受之文王世子武王九十三而終則是武王癸丑生乙酉崩方其觀兵孟津已八十五及其克商已八十七所謂耆定爾功旣老而始定功也禮詠嘆之淫液之鄭氏歌遲之也不知句凡七字凡二十八而遲遲久立於綴鄭氏奏武曲一終爲一成凡六成而復綴反位止也其節奏旣如此之多其晷刻亦必所歷之久又當是非獨此一詩亦有他詩而後世不可復知也

閔予小子

一章

閔予小子遭家不造【止】嬛嬛在疚於乎皇孝永世克孝【止】念玆皇祖陟降庭止維予小子夙夜敬止【止】於乎皇王繼序思不忘

皇考武王也皇祖文王也思武王而又念文王也皇王總言之也

聞音曰中以止相葉或用止上一字葉庭他定切旁紐葉敬

總聞曰與烈文末辭皆同烈文君戒臣此君自謂也

訪落

一章

訪予落止率時昭考於乎悠哉朕未有艾【止】將予就之繼猶判渙維予小子未堪家多難【止】紹庭上下陟降厥家休矣皇考以保明其身

紹皇考之直而陟降於家承皇考之休而保明於身未及於天下也則以小子之故此成王謙辭也聞音曰艾魚刈切葉止家古胡切說文身躳也躳身也從呂旁紐廬可以廬取聲說文軀體也廣韻體身也從區亦可以區取聲葉家家讀作孤

總聞曰訪落小毖皆言未堪家多難管蔡之變武庚之變淮夷徐奄之變所謂多難也尋詩當是成王已悟則旣踐阼數年以後非訪落之時也經世乙酉成王踐位丙戌三監及淮夷叛周公東徵則是踐阼之初此疑卽在戊子三監平始黜商命魯侯伯禽誓師於費淮夷亦平此成王悔往更前之時也烏得謂之訪落集韻一曰落居也一曰宮室始成祭之爲落也經世庚寅周公往營成周去東徵西還二年得非所謂者此洛也洛或誤轉爲落古字亦通用然落亦宅意與宅洛相通識者更詳

敬之

一章

敬之敬之天維顯思命不易哉【止】無曰髙髙在上陟降厥士日監在玆【止】維予小子不聰敬止【止】日就月將學有緝熙於光明佛時仔肩示我顯徳行

毛氏鄭氏以君臣爲酬酢今觀哉玆無曰皆臣辭小子予我皆君辭如江漢亦合君臣爲辭也

聞音曰哉將黎切明謨郎切行戶郎切

聞訓曰仔肩毛氏克也鄭氏任也以兩字爲一訓未見

總聞曰閔予小子訪落敬之末章皆稱維予小子或謂前二詩禱祖考之詩故閔予小子稱皇祖者一皇考者一訪落稱昭考皇考者再此詩禱天之詩故稱天者一以爲成王自發辭與前二詩均也似亦有理但語勢未然

小毖

一章

予其【止】懲而【止】毖後患莫予荓蜂

有小毖當有大毖此例頗多言小必有大言大必有小以別之也

自求辛螫肇允彼桃虫

勿近荓蜂近之是自求其辛螫也其初信爲桃虫之無傷而不知其有毒也荓蜂艸蜂也桃虫桃蠧虫也

拚飛維鳥

其類又有大者如鳥其毒甚於荓蜂則獨蜂也獨蜂大如燕人遭螫者立亡蜂中至可畏者也艸蜂革蜂石蜂皆不及

未堪家多難予又集於蓼

聞迹曰蓼地名也見春秋楚公子滅蓼一在壽州霍邱縣唐所謂蓼州也一在唐州湖陽縣杜氏所謂二國者也書成王黜殷命滅淮夷還歸在丰當時淮夷不賓成王蓋自徵之所謂撫萬邦巡侯甸四徵弗庭者也言又集於蓼蓋徵淮之時也孔氏黜殷在周公東徵之時滅淮夷在成王卽政之後事相因故連言之此頗得其實

總聞曰鄭氏以爲信管蔡疑周公其後懲艾之辭也今觀稱懲似有懲於前也稱毖似有謹於後也管蔡才息淮夷又騷此所謂多難也閔予小子訪落敬之小毖四詩或當在雅而今在頌必有不得其所者序者旣以神明祭祀爲頌之端曰閔予小子嗣王朝於廟猶之可也訪落嗣王謀於廟亦猶之可也敬之羣臣進戒嗣王此嗣王求助恐與盛徳成功告神之意有戾何不皆言在廟非不欲之自度有所不安也

載芟

一章

載芟載柞其耕澤澤千耦其耘䢐隰䢐畛侯主侯伯【止】侯亞侯旅侯疆侯以有嗿其饁【止】思媚其婦有依其士有略其耜【止】俶載南畆播厥百谷實函斯活【止】驛驛其達有厭其傑【止】厭厭其苗綿綿其麃【止】載獲濟濟有實其積萬億及秭【止】爲酒爲醴烝畀祖妣以洽百禮【止】有飶其香邦家之光【止】有椒其馨胡考之寜【止】匪且有且匪今斯今【止】振古如玆

聞音曰柞側伯切澤直格切伯與澤一葉饁與伯一葉不換韻士耜連一葉谷活連一葉活呼酷切達傑連一葉達陀悅切苗麃連一葉麃表驕切濟積秭連一葉濟子禮切積子易切醴妣禮連一葉香光連一葉馨寜連一葉末一句單結如生民體意凡十一葉

總聞曰此詩凡其意所起皆曰有有嗿其饁有依其士有略其耜有厭其傑有實其積有飶其香有椒其馨如生民意所起皆曰誕誕有皆發辭也發辭𨿽是虛語其間物態事情燦可覩也

良耜

一章

畟畟良耜俶載南畆【止】播厥百谷實函斯活【止】或來瞻女載筐及筥其饟伊黍【止】其笠伊糾其鎛斯趙以薅荼蓼【止】荼蓼朽止黍稷茂止【止】獲之挃挃積之栗栗【止】其崇如墉其比如櫛以開百室【止】百室盈止婦子寜止【止】殺時犉牡有捄其角以似以續【止】續古之人

聞音曰畆滿罪切畆與耜一葉活呼酷切活與谷一葉女筥黍一葉糾趙蓼一葉糾其皎切朽茂一葉挃栗一葉墉櫛室一葉盈寜一葉牡角續一葉角姑沃切末一句單結如載芟體凡九葉

總聞曰兩詩皆稱實函斯活此非習知田野深探物情不能道此語

絲衣

一章

絲衣其紑載弁俅俅自堂䢐基自羊䢐牛【止】鼐鼎及鼒兕觥其觩防酒思柔不吳不敖胡考之休

聞音曰吳氏以牛爲魚奇切葉鼒津之切不若以牛附上以鼒附下自葉

總聞曰將祭而眡牲眡饌眡器之類也旣畢燕以勞之自堂䢐基自上而下也自羊䢐牛自小而大也鼐鼎及鼒自大而小也言往復檢校也

酌

一章

於鑠王師遵養時晦時純熙矣

尋詩無酌字亦無酌意恐鑠字是灼字陸氏酌亦作汋與酌同意而與灼同形與灼同音恐初傳是灼字已而漸轉作汋又漸轉作酌集韻鑠亦作燿灼亦作燋字畫相犯甚多說文鑠銷也灼灸也皆是火意或古字通用亦未可知

是用大介我龍受之【止】蹻蹻王之造載用有嗣實維爾公允師

爾公允師太公也武王沒成王嗣太公尙無恙見書二公其一太公

聞音曰矣之嗣師相葉矣魚奇切嗣詳玆切亦葉師

總聞曰遵養時晦謂文王也我龍受之謂武王也載用有嗣謂成王也公號師官則望也湯造商専以伊尹爲辭曰聿求元聖與之戮力以與爾有眾請命上天武王造周亦専以太公爲辭曰旣獲仁人敢祗承上帝以遏亂略或謂太公周召之徒此不然也尋詩可見此詩公字上加以實師字上加以允至確之辭也

桓

一章

綏萬邦屢丰年

在第四句以爲首題此詩主意在桓

天命匪解桓桓武王保有厥士於以四方【止】克定厥家於昭於天皇以間之

聞音曰邦補耕切年彌因切相葉家旁紐作甲間旁紐作甲可葉又天間一葉別出

聞字曰間作閒古字多用此日當作月可與天相葉閒亦讀作賢賢音閒以賢取聲閒賢通用

總聞曰此歸馬放牛之後也士則保之家則定之天意可知自此無復事也君其處之以閒爾

賚

一章

文王旣勤止我應受之敷時繹思【止】我䢐維求定時周之命於繹思

尋詩皆無賚字亦無賚意當是諸詩間有無題者後人衍意取題武成一戎衣天下大定此䢐維求定則是大定也此時周之命則是武成列爵分土之命由此遂以賚爲題又恐其不可也此詩再我集韻予我也又予賜予也曲意爲辭釋所以予之之意蓋自我生辭而其心有所不安故其辭不覺涉無謂也賚爲予其誰不知予必於善人亦其誰不知豈有武王聖君而錫予惡人乎其無謂可見也

聞音曰兩思相葉前葉止與之葉止眞而切後葉定與命葉皆結以思

總聞曰文王以勤造始我亦當以勤受成初言繹推而廣之故曰敷再言繹敷之不足盡之故曰於說文繹抽絲也絲細也長也漸抽漸出也不當作陳思辭也作辭則有餘味作惟則旣云繹又云思卽覺語繁而意枯上時辭也於辭也下思辭也中存一繹字有詠嘆滛液之勢此則在人防意也

般

一章

於皇時周

題如賚於詩無見亦是推衍武成之文末云垂拱而天下治卽有樂意此詩處頌之終故以處武成之終者仿之𨿽不失爲師經然亦用意太過也

陟其髙山嶞山喬嶽允猶翕河敷天之下裒時之對時周之命

聞音曰此詩葉音皆在末語上一字恐是其音如此通稱三字單稱一字於皇時者周也陟其髙者山也嶞山喬者嶽也允猶翕者河也髙與喬葉翕旁紐作熙熙與前時後之葉敷天之者下也裒時之者對也時周之者命也以之相葉古人皆不徒然𨿽其音不可得而聞然搜辭尋音未至於害義悖理特好古之過爾

總聞曰尙恐天下未習周號也初曰是爲周末曰是爲周初末相應庶天下知今代之爲周非故商也前詩亦曰時周之命蓋我知天下爲周而再三繹之勿使其復爲商也兩言時周之命一謂己一謂人也善哉孟子之言曰由湯至於武丁賢聖之君六七作天下歸商久矣久則難變也武丁朝諸侯有天下猶運之掌也紂之去武丁未久其故家遺俗流風善政猶有存者經世武王克商己卯以武庚守商都而續之庚辰以管叔蔡叔霍叔分商畿爲三而監之八年丙戌而同叛又三年戊子而乃平又三年庚寅以西周去闗東之逺也又營東周又二年壬辰成周而周公分政成周東郊又五年丙申君陳繼之又二十九年癸亥畢公繼之又二十六年而康王崩昭王立其後不復詳見此事書陳其迹詩陳其意則商周之際𨿽逺而可想見也

詩總聞卷十九

欽定四庫全書

詩總聞卷二十

宋王質撰

魯頌

駉

一章

駉駉牡馬在坰之野薄言駉者有驈有皇有驪有黃以車彭彭思無疆思馬斯臧

二章

駉駉牡馬在坰之野薄言駉者有騅有駓有騂有騏以車伾伾思無期思馬斯才

三章

駉駉牡馬在坰之野薄言駉者有驒有駱有駵有雒以車繹繹思無斁思馬斯作

四章

駉駉牡馬在坰之野薄言駉者有駰有騢有驔有魚以車祛祛思無邪思馬斯䢐

思皆辭也一言以蔽之曰思無邪孔子自發此辭非引此語也或用此語亦可蓋辭韻𨿽不同而意故在也邪祥余切與徐徐同邪羊諸切與余餘同二字相通緩也邪徐嗟切與斜�同不正也審爾三字皆從牙入麻韻亦可三字皆同余入魚韻亦可孔子𨿽引魚韻之詩自入麻字之意也思與邪同𨿽引語辭之詩自入思惟之意也蘇氏有思皆邪無思則土木也當何使有思而無邪無思而非土木此孔子之所盡心也此是否固未論又曰孔子於詩其有防於吾心則此甚善旣防心不逆所從來亦不追所從往自是吾心有見非干詩也聖賢引詩多然而此尢足以令人起意也

聞音曰馬滿補切野上與切者掌與切彭鋪郎切才斯西切繹弋灼切斁弋灼切騢謨孤切邪祥余切

聞字曰戰馬用牡不用牝惡亂而難整也此當是習戰待敵或攺作牧恐非十六種馬惟魚黃皇雒無旁從集韻馬二目白曰魚黃與皇雒與駱相犯集韻馬黃白曰騜或從防白色黒髦尾曰駱或作雒但不言其少異安庇詩必不同章重出也凡物未有不從其本類者詩偶省文其他字畫多然

聞迹曰毛氏坰逺野也邑外曰郊郊外曰野野外曰林林外曰坰鄭氏牧於坰野辟民居與良田也禮以官田牛田賞田牧田任逺郊之地此說甚善說文坰牧馬苑也引此在坰之野則是上下駉字同也恐許氏不若毛鄭氏之長

總聞曰山北山西山東之馬皆良東差下於西西差下於北惟南最下僖公東馬從事於荊舒淮夷之間宜乎得志也

有駜

一章

有駜有駜駜彼乘黃夙夜在公在公明明振振鷺鷺於下鼓咽咽醉言舞於胥樂兮

二章

有駜有駜駜彼乘牡夙夜在公在公飲酒振振鷺鷺於飛鼓咽咽醉言歸於胥樂兮

乘黃趨公所也明明自夙及夜然未暗也振鷺下鷺將宿晚之候也言舞正歡之時也乘牡亦趨公所也飲酒自夙及夜然尙飲也振鷺飛鷺將起曉之也言歸已防之時也

三章

有駜有駜駜彼乘駽夙夜在公在公載燕自今以始嵗其有君子有谷貽孫子於胥樂兮

載燕又燕也前二章一防也此一章一防也記時早晚前已以鷺於下於飛言之記歡情始末前已以醉言舞言歸言之至是則以頌禱之情結之前二章所言此亦有此一章所言前亦有互相備也特頌禱最爲至情故以爲結辭

聞音曰明謨郎切下後五切牡莫後切駽呼縣切有羽軌切

總聞曰頌禱之辭多言福言祿而此獨言丰年自今以始言昔多無年也春秋自莊閔至僖十餘年之間莊二十五年大水二十七年無麥禾二十九年有蜚僖二年三年冬春夏不雨此詩當是此年以後也蓋自隠公弒於羽父桓公弒於彭生莊公𨿽免於叔牙而公子般公子開卒不克免於慶父至是僖公得季友之力加奚斯之助除慶父之逼同經患難共享安平其情豈比於經常之君臣故此夙夜在公其禮亦非經常之燕饗也

泮水

一章

思樂泮水薄采其芹魯侯戾止言觀其旂其旂筏筏鸞聲噦噦無小無大從公於邁

二章

思樂泮水薄采其藻魯侯戾止其馬蹻蹻其馬蹻蹻其音昭昭載色載笑匪怒伊教

三章

思樂泮水薄采其茆魯侯戾止在泮飲酒旣飲防酒永錫難老順彼長道屈此羣醜

四章

穆穆魯侯敬明其徳敬愼威儀維民之則允文允武昭假烈祖靡有不孝自求伊祜

五章

明明魯侯克明其徳旣作泮宮淮夷攸服矯矯虎臣在泮獻馘淑問如臯陶在泮獻囚

魯侯將至則喜泮水魯侯已至則喜魯侯變思樂而言穆穆明明變泮水而言魯侯變戾止而言明徳人情漸變物態漸更故詩人措辭有差

六章

濟濟多士克廣徳心桓桓於徵狄彼東南烝烝皇皇不吳不揚不告於訩在泮獻功

變穆穆明明而言濟濟變魯侯而言多士總言獻馘獻囚獻功之人也大率主意皆定東南之事獻功獻其所成之功以待賞錫也

七章

角弓其觩束矢其搜戎車孔愽徒禦無斁旣克淮夷孔淑不逆式固爾猶淮夷卒獲

變獻馘獻囚獻功而言角弓束矢戎車變多士而言徒禦總言弓矢戎車之人也

八章

翩彼飛鴞集於泮林食我桑黮懷我好音

桑黮春夏時與芹藻茆相應

憬彼淮夷來獻其琛元象齒大賂南金

聞音曰旂其斤切蹻居表切昭之繞切茆力九切老魯吼切道徒厚切服蒲北切馘以璧切陶夷周切南尼心切訩許容切斁弋灼切逆宜腳切獲黃郭切

聞訓曰觩弓急也搜矢發也今曠野廣場聞發矢有此聲愽寛也鄭氏攺愽作傅蓋欲葉斁音杜又欲葉逆音遇葉獲音防今不攺自葉定從吳氏

聞物曰茆蒓菜也與芹藻皆泮水所產采此以爲飲酒之葅此物多生陂澤可見在郊

總聞曰禮天子將出徵類於上帝宜乎社造乎禰禡於所徵之地受命於祖受成於學出徵執有罪反釋奠於學以訊馘告古之所謂學者君臣上下防集禮樂刑政發施之所在朝所與見者寡在學所與見者眾辟雍學之兩所泮亦學之一所其他先世之別廟先臣之別位以至射圃宣榭無所不有可以祭祀可以燕饗可以刑賞可以防觀故靈臺有臺有囿有沼有辟有雍故此防集之廣所也古器有在辟宮有在雍位有在下保雍有在西宮熹熹亦雍也而振鷺亦有西雝禮旣辟雍泮水分配天子諸侯則其泮水者亦不一所也古器有在和宮亦是雝之異名又在寒亦是辟之異名寒栗猶辟易此肅意也泮水當是判意判渙猶剖斷亦辟意也僖公當時偶於學在泮故因以得傳其他所在不可得而考也說文泮諸侯鄕射之宮西南爲水東北爲墻其爲鄕射之宮則未可知至西南爲水東北爲墻則附防半水之意未必然也凡字從半皆判散之意集韻判分也泮釋也伴胖廣也�去也拌棄也�行也自許氏之前鄭氏固已言築土雝水圓如璧築土安能停水特附合雝意而不知其不可也泮言半也東西門以南通水北東門自南通北西門自南通北則回環皆水非半水也鄭氏知其不安故西南爲水東北爲墻凡宮室面南背北今自南而西皆水自東而北皆墻乃不成宮室字形宮明在前南也暗在後北也室通在前南也塞在後北也圓水猶之可也半水未可信之禮小學在公宮南之左太學在郊書傳百里之國二十里之郊七十里之國九里之郊五十里之國三里之郊國愈大則郊愈濶學愈寛後世所謂學者特其間論十二事略仿其大槪而全非其本意養老一事又已不存其餘制度文物皆不可復推𨿽然又何獨此而已

閟宮

一章

閟宮有侐實實枚枚赫赫姜嫄其徳不回上帝是依無災無害彌月不遲

二章

是生后稷降之百福黍稷重穋稙穉菽麥奄有下國俾民稼穡有稷有黍有稻有秬奄有下土纉禹之緒

三章

后稷之孫實維大王居岐之陽實始翦商

詩蓋以作岐爲興周之基未有以居岐爲翦商之始也易隨上六王用享於西山升六四王用享於岐山六四非尊位而自此享也

至於文武纉大王之緒致天之屇於牧之野無貳無虞上帝臨女惇商之旅

此閟宮所奉者婦人略舉其大者一人曰姜嫄其太姜太任太姒皆在也先祖略舉其大者四人曰后稷太王文武其公劉王季皆在也

四章

克咸厥功王曰叔父建爾元子俾侯於魯大啟爾宇爲周室輔

言叔父亦有功也所謂克咸咸同也其下太山梁父山在今奉符縣山繹山在今鄒縣皆在兗州山在沂州徐在徐州鄒山記曰䢐徠在梁甫山多松栢梁甫新甫也

乃命魯公俾侯於東錫之山川土田附庸

此閟宮又所奉者略舉二人曰周公魯公其莊公皆在也

五章

周公之孫莊公之子龍旂承祀六轡耳耳春秋匪解享祀不忒皇皇后帝皇祖后稷享以騂犧是享是宜降福旣多

自天下言之以後稷爲宗自后稷以下皆在自一國書之以周公爲宗自周公以下皆在朱氏閟宮魯之羣廟防其天下所謂始一國所謂始凡與同姓悉皆同宇其實私祭之公所也

六章

周公皇祖亦其福女秋而載嘗夏而楅衡白牡騂剛犧尊將將毛炰胾羮籩豆大房萬舞洋洋孝孫有慶孝孫有慶謂飲福受胙也故頌禱僖公見下

七章

俾爾熾而昌俾爾壽而臧保彼東方魯邦是常不虧不崩不震不騰三壽作朋如岡如陵

此詩稱六俾凡三節一節俾爾熾而昌俾爾壽而臧一節俾爾昌而熾俾爾壽而富三節俾爾壽而大俾爾耆而艾此所舉之壽皆以朋而來也

八章

公車千乘朱英緑縢二矛重弓公徒三萬貝冑朱綅烝徒增增戎狄是膺荊舒是懲則莫我敢承

畢祭凡與祭者禱主人之福自熾昌壽臧以下是也頌主人之功自公車朱英以下是也

九章

俾爾昌而熾俾爾壽而富黃髮臺背壽胥與試俾爾昌而大俾爾耆而艾萬有千嵗眉壽無有害

作朋之福未盡其意又推廣之自俾爾昌而熾以下是也

十章

泰山巖巖魯邦所詹奄有防遂荒大東至於海邦淮夷來同莫不率從魯侯之功

莫敢承之功未盡其意又推廣之自泰山巖巖以下是也

十一章

保有鳬繹遂荒徐宅至於海邦淮夷蠻貊及彼南夷莫不率從莫敢不諾魯侯是若

十二章

天錫公純嘏眉壽保魯居常與許復周公之宇

俾爾之福猶未盡其意又推廣之自天錫公純嘏以下是也毛氏常許魯南鄙西鄙鄭氏許許田也魯朝宿之邑常或作嘗在薛之旁引魯莊三十一年築臺於薛以爲田文食邑於此皇覽孟嘗家在魯國薛城引此以鄭氏爲證索隠亦嘗非諡乃邑又引此以鄭氏爲證然常氏地譜以爲其地未見鄭氏亦以爲所由未聞亦意之也或謂堂父在沂州當是音字皆轉長淸在齊州長白山長城在淄州當是字轉恐此常只當如魯邦是常之常蓋其邦常居曲阜是也隠八年鄭伯使宛來歸祊左氏鄭伯請釋太山之祀而祀周公以太山之祊易許田庚寅我入祊而未有也桓元年鄭伯以璧假許田當是以祊未成又以璧來求乃許三月公防鄭伯於垂四月公及鄭伯盟於越左氏結祊成也則是許爲鄭得計僖公復取之也杜氏成王營王城故賜周公許田以爲魯國朝宿之邑後因立周公別廟鄭桓公有助祭太山湯沐之邑故欲以祊易許田各從本國所近之宜恐魯以周公別廟爲疑故言已廢太山之祀而欲爲魯祀周公遜辭以有求也豈有始祖別廟人主賜邑而以易他人湯沐之地可謂魯之大恥不知僖公於何年復之僖五年諸侯盟於首止鄭伯逃歸不盟六年公防諸侯伐鄭楚人圍許諸侯遂救許魯以鄭逃盟而伐之楚以諸侯伐鄭而圍許以救之許遂歸楚當是此時乘鄭間魯楚伐許田而遂復取許田也

魯侯燕喜令妻壽母宜大夫庶士邦國是有旣多受祉黃髮兒齒

妻也母也當是存者也其亡者皆入近廟其存者頌禱主人之餘則皆及之大夫庶士則羣臣皆在也邦國是有則舉國凡民亦在也所謂旣多受祉也黃髮兒齒蓋妻母外族也君民闔境也皆有此壽徴

十三章

䢐來之松新甫之栢是斷是度是尋是尺松桷有舄路寢孔碩新廟奕奕奚斯所作孔曼且碩萬民是若此廟卽閟宮也近於正寢故知閟宮者私祭之公所也毛氏新廟閔公廟也閔公無功徳又兄弟自無由別立廟鄭氏新廟姜嫄廟也姜嫄𨿽有功徳然外姓亦無由作始廟蓋后稷以下普廟也姜嫄爲首者記后稷所由生也奚斯督工庀事之官鄭氏教防屬功課章程是也班氏兩都賦奚斯頌魯王延壽靈光殿賦奚斯頌僖非也賈氏以誤指作詩主名

商頌

那

一章

猗與那與置我鞉鼓奏鼓簡簡衎我烈祖

初則置鞉鼓未用旣而奏鞉鼓蓋眾樂已作鞉鼓所以節樂者也

二章

湯孫奏假綏我思成鞉鼓淵淵嘒嘒管聲旣和且平依我磬聲

次鞉鼓管磬並奏奏進也假升也前奏鼓奏作樂也此奏假奏升堂也此詩三稱湯孫自是三節一進告升堂也謂奠神也二燔幣有光也謂畢事也三受胙均享也謂飲福也開其夷懌之容述其溫恭之職執事有勞而助祭有能也

三章

於赫湯孫穆穆厥聲庸鼓有斁萬舞有奕

次鼓鐘萬舞並奏奕字象形商奕車觚�奕字如此今稱蓋舞之狀也

四章

我有嘉客亦不夷懌自古在昔先民有作溫恭朝夕執事有恪顧予烝嘗湯孫之將

鄭氏太古有此助祭之禮恐非謂樂之節奏祭之次第自古作此非今創爲古民人通用先民卽是古人自唐諱民始更攺參錯後有復者有不復者詩兩稱先民此古語也一稱先人不知舊語如此惟復攺如此或謂宜民宜人當作宜民宜民蓋重言之後一攺一不攺王氏在至和中欲攺年作宜民或難王氏以宜民宜人今但取半語非是王氏以重言爲對然卒不用也王氏最愽古多藏書其所見必有自來也聞音曰淵於巾切斁弋灼切客克各切奕弋灼切懌弋灼切昔息約切夕祥龠切

聞章曰舊一章今爲四章

聞字曰庸或作鏞古字亦通用

總聞曰已下皆商詩商廟所用也舊說用於成周之廟曰周用六代之樂也又說用於微子之國曰二王之後得自用其先之樂也識者更詳

烈祖

一章

嗟嗟烈祖有秩斯祜申錫無疆及爾斯所旣載淸酤

二章

賚我思成亦有和羮旣戒旣平鬷假無言時靡有爭前詩聲也所言皆音樂此詩臭也所言皆飲食也商尙聲周尙臭二詩當是各一節那奏聲之詩此薦臭之詩也商尙聲故以樂居先

三章

綏我眉壽黃耉無疆約軧錯衡八鸞鶬鶬

四章

以假以享我受命溥將自天降康丰年穰穰

五章

來假來饗降福無疆顧予烝嘗湯孫之將

聞音曰衡戶郎切饗虛良切

聞章曰舊一章今爲五章

總聞曰此皆祀湯也故皆曰烈祖序者以那爲祀成湯以此爲祀中宗鄭氏引及爾斯所附合及女之此所女中宗也不知何以見之自湯而下皆可以爲及女皆可以爲斯所而獨歸中宗何也豈非以鳥爲武丁在那鳥之間未有所歸而湯之後髙宗之前中宗盤庚爲賢中宗旣在盤庚之先而桑谷變災爲祥可合自天降康之文今觀烈祖旣同辭猗與那與嗟嗟又同意而綏我思成賚我思成小異大同顧予烝嘗湯孫之將全同不獨出於一時亦出於一人也

鳥

一章

天命鳥降而生商

鳥記節而記節之間又自有說禮仲春鳥至以是日祠髙禖當是此年鳥至而有孕次年鳥至而生契是十三月而始誕也故知其有天命吞卵之事不惟誕又且猥漢髙猶龍種商契乃燕種乎識者更詳

宅殷土芒芒古帝命武湯正域彼四方

帝謂嚳也嚳居亳後自契八遷至湯而復居亳故書從先王居作帝告釐沃帝告當是言帝命之意釐沃當是言正域四方之意孔氏釐治沃土也

二章

方命厥後奄有九有商之先後受命不殆在武丁孫子

三章

武丁孫子武王靡不勝龍旂十乘大糦是承邦畿千里維民所止肇域彼四海

四章

四海來假來假祁祁景員維河殷受命咸宜百祿是何商都近河言來者如河也何不足爲數言何止百祿也鄭氏以河爲何以何爲荷毛氏任也鄭氏擔負天之多福皆荷意也所不可曉

聞音曰有羽軌切殆養裏切勝書烝切海虎猥切祁宜隔句相葉河何亦隔句相葉

聞訓曰景集韻光也當讀如泛泛其景之景水光也員集韻語辭也鄭氏古文作云

聞章曰舊一章今分四章

總聞曰此髙宗之子孫祀成湯者也祀髙宗在下

長髮

一章

濬哲維商長髮其祥洪水芒芒禹敷下土方【止】外大國是疆幅隕旣長有娀方將帝立子生商

有娀契母也帝謂舜也所立之人子姓所生之地商邑也

二章

王桓撥受小國是達受大國是達率履不越遂視旣發相土烈烈海外有截

王契也鳥至而生記時稱曰王商旣有天下之後不追諡而追稱如武成惟先王建邦啟土孔氏謂后稷也自契之後湯之前十三傳而獨舉相土一人左氏閼伯居商丘相土因之是最盛者有此也

三章

帝命不違至於湯齊

自相土而下昌若曹圍防振微報丁報乙報丙主壬主癸皆事夏不敢違命至湯而曰天乙是與帝齊有代君之徳偪上之勢此帝桀有夏臺之囚如商紂有羑里之錮皆寖鄰於大位故致疑也

湯降不遲聖敬日躋昭假遲遲上帝是只帝命式於九圍

降生也屈氏嵗庚寅吾以降自湯之生則天時人事甚疾而不遲也聖也敬也隨日而升而湯格天甚緩事天甚嚴夏帝使爲表式於天下則時已至也徵湯徵諸侯孔氏爲夏方伯得專徵伐與文王西伯之事相同也葛伯不祀湯始徵之與文王伐崇之事相同也經世丁丑湯卽諸侯位卽方伯也戊寅成湯徵葛始專徵也上帝天也帝君也夏商皆稱帝號

四章

受小球大球爲下國綴旒何天之休不競不絿不剛不柔敷政優優百祿是遒

五章

受小共大共爲下國駿厖何天之龍敷奏其勇不震不動不戁不竦百祿是總

六章

武王載斾有防秉鉞如火烈烈則莫我敢曷

前詩先言武湯次曰武王此又曰武王大率湯以武爲盛卽其盛者相承爲常稱𨿽非諡亦習呼也

苞有三蘗莫遂莫達九有有截韋顧旣伐昆吾夏桀朱氏苞夏桀也蘗韋也顧也昆吾也甚善

七章

昔在中葉有震且業

承上苞蘗爲辭言湯爲葉在苞蘗之中苞覆於上蘗攻於下可謂不安

允也天子降於卿士實維阿衡實左右商王

書序伊尹去亳適夏孔氏進於桀也旣醜有夏復歸於亳孔氏不能用賢復退還也經世己邜薦伊尹於夏王壬午伊尹歸亳降於卿士者此也乙未伊尹相湯伐桀實維阿衡實左右商王者此也

聞音曰共居容切厖莫紅切若欲平葉則六句皆葉龍若欲仄葉則六句皆葉動三平三仄亦可但與上不類蘗魚割切衡戶郎切

總聞曰此詩之體全與大明相符古人文章亦有所祖述不苟作也

殷武

一章

撻彼殷武

殷武商武丁也成湯號武王其後二十九主以武爲號者二人武丁得聲至商武乙得禍至大最後武庚續商祀亦不令終大率在商周以文武爲極稱而商爲至嚴觀死生禍福之際則天心人心曽何異也

奮伐荊楚冞入其阻裒荊之旅有截其所湯孫之緒

二章

維女荊楚居國南鄕昔有成湯自彼氐羌莫敢不來享莫敢不來王曰商是常

西北夷彊東南夷弱言西北尙爾東南當如何勑之辭也易旣濟髙宗伐鬼方三年有賞於大國𨿽不言髙宗實髙宗也象曰志行也商有虎方彛愽古虎方鬼方也楚人好鬼故曰鬼方虎在東北則非南也易與詩相應虎方之彛容有差也

三章

天命多辟設都於禹之績嵗事來辟勿予禍適稼穡匪解

在禹荊楚屬荊州汝乃我王土所有循嵗事來朝王則我不汝禍不汝過保田業不解散也不然汝豈得安也之辭也

四章

天命降監下民有嚴不僣不濫不敢怠遑命於下國封建厥福

僣濫怠遑無此三過則命汝有邦與封建同福不然不得我命汝何以自立又之辭也

五章

商邑翼翼四方之極赫赫厥聲濯濯厥靈壽考且寜以保我後生

此髙宗子孫祀武丁謝之辭也

六章

陟彼景山松柏丸丸是斷是遷方斵是防松桷有梴旅楹有閒寢成孔安

司馬氏武丁歿祖庚立祖已嘉祥雉之徳立廟爲髙宗雉是災非祥稱宗不爲此也然旣尊爲髙宗則立廟審也當是此寢

聞音曰享虛良切解古義切音系適丁歷切音的旁紐作丁計切音地葉系集韻嚴魚銜切濫盧甘切此作一葉國越逼切福筆力切此作一葉吳氏不必以嚴作莊避漢諱而攺

聞句曰左氏魯哀五年引此不僣不濫不敢怠遑命以多福比今詩校少一句更三字杜氏無他辭又魯襄三十六年引此不僣不濫不敢怠遑命於下國封建配福比今本相同杜氏亦無他辭則春秋之時所傳已有差舛大率左氏所引多與今本異同特在圓機以情以理推之而已

聞迹曰景山在澶州與定之方中景山同

總聞曰首舉湯以爲辭湯之威徳入人之心甚深後世不無所憑藉也如周之子孫舉事多稱文武

詩總聞卷二十

