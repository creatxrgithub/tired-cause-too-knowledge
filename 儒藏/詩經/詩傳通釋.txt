

詩傳通釋序

或有問於予曰詩何爲而作也予應之曰人生而靜天之性也感於物而動性之欲也【其未感也純粹至善萬理具焉所謂性也感於物而動則性之欲出焉而善惡於是乎分矣性之欲卽所謂情也】夫旣有欲矣則不能無思旣有思矣則不能無言旣有言矣則言之所不能盡而於咨嗟詠嘆之餘者必有自然之音響節族【奏】而不能已焉此詩之所以作也曰然則其所以教者何也曰詩者人心之感物而形於言之餘也心之所感有邪正故言之所形有是非惟聖人在上則其所感者無不正而其言皆足以爲教其或感之之雜而所不能無可擇者則上之人必思所以自反而因有以勸懲之是亦所以爲教也【蘇氏曰其人親被王化之純而爲詩則無不善正詩是也及其感之雜也有所憂愁忿怨不得其平淫泆放蕩不合於禮者矣變詩是也愚按此言先王以詩爲教者詩之言𨿽有善惡而皆所以爲教故因其所言之是非知其所感之邪正而相已則益修其治教於人則有勸懲之政也】昔周盛時上自郊廟朝廷而下達於鄕黨閭巷其言粹然無不出於正者聖人固已協之聲律而用之鄕人用之邦國以化天下至於列國之詩則天子巡守亦必陳而觀之以行黜陟之典【愚按此言先王以詩爲教於郊廟朝野之正詩如周頌正雅二南之類則播之音律於列國之詩則采而觀其善惡而於諸侯人有黜陟之政也聖人蓋指周公天子指武成康也】降自昭穆而後寖以陵夷至於東遷而遂廢不講矣孔子生於其時旣不得位無以行勸懲黜陟之政於是特舉其籍而討論之去其重復正其紛亂而其善之不足以爲法惡之不足以爲戒者則亦刋而去之以從簡約示久逺【愚按夫子不得行黜陟之政於作詩之侯國而於詩籍有所云取則不可謂黜陟之教也】使夫學者卽是而有以考其得失善者師之而惡者攺焉【愚按夫子不得行勸懲之政於作詩之人而使學詩者有以考其得失而有所創艾興起則亦可謂勸懲之教也】是以其政𨿽不足以行於一時而其教實被於萬世是則詩之所以爲教者然也曰然則國風雅頌之體其不同若是何也曰吾聞之凡詩之所謂風者多出於里巷歌謡之作所謂男女相與詠歌各言其情者也惟周南召南親被文王之化以成徳而人皆有以得其性情之正故其於言者樂而不過於淫哀而不及於傷是以二篇獨爲風詩之正經自邶而下則其國之治亂不同人之賢否亦異其所感而發者有邪正是非之不齊而所謂先王之風者於此焉變矣【愚按此言國風之體而有正變也蓋二南之詩皆得性情之正如闗雎一篇樂不淫哀不傷全體兼備他如捲耳汝墳艸虫行露殷其雷摽有梅小星江有汜之類亦皆哀而不傷如樛木螽斯桃夭芣苢漢廣羔羊何彼穠矣之類又皆樂而不淫故二篇獨爲正風其餘自邶至豳十三國之詩𨿽亦有得性情之正者而君臣民庶之間不能如二南風俗之純故𨿽邠風亦不得爲正也】若夫雅頌之篇則皆成周之世朝廷郊廟樂歌之詞其語和而莊其義寛而宻其作者往往聖人之徒固所以爲萬世法程而不可易者也至於雅之變者亦皆一時賢人君子閔時病俗之所爲而聖人取之其忠厚惻怛之心陳善閉邪之意尢非後世能言之士所能及之【大率雅是朝廷之詩頌是郊廟之詩變雅亦是變用他腔調耳愚按此言二雅正變及周頌等篇之體不兼言商魯頌者其體異同可類推也夫正雅周頌諸篇如常棣文王淸廟時邁等詩皆周公作公劉泂酌捲阿皆召公作則所謂聖人之徒者也至其變雅之作則有家父及宜臼之傅及蘇公衛武公召穆公凡伯芮伯之輩又皆所謂賢人君子者也】此詩之爲經所以人事浹於下天道備於上而無一理之不具也【詩經全體大而天道精防細而人事曲折無不在其中愚按通三百篇而論其大義則其喜不至瀆怒不至絕怨不至亂諫不至訐天時日星之大虫鳥艸木之防人倫綱常之道風气土地之宜神只祖考之祀禮樂刑政之施凡天人相與之理莫不畢備於一經之中也】曰然則其學之也當柰何曰本之二南以求其端參之列國以盡其變正之於雅以大其規和之於頌以要其正此學詩之大防也於是乎章句以綱之訓詁以紀之諷詠以昌之涵濡以體之【詩中頭項多一是音韻一是訓詁名件一是文體學詩須是沈潛諷誦玩味義理咀嚼滋味方有所益若只艸艸防過一部詩只三兩日可了但不得滋味也記不起又曰學詩之法只是熟讀涵泳自然和气自胸中流出其妙處不可得而言不待安排措置務自立說只恁】

【平讀著意思自足愚按此言學詩者格物致知之功知之事也】察之情性防之間審之言行樞機之始則修身及家平均天下之道其亦不待他求而得之於此矣【愚按此言學詩者詩意正心修齊治平之道行之事也】問者唯唯而退余時方輯詩傳因悉次是語以冠其篇云淳熈四年丁酉冬十月戊子新安朱熹書

欽定四庫全書

經部三

詩傳通釋

詩類

提要

【臣】等謹案詩傳通釋二十卷元劉瑾撰瑾字公瑾安福人是書大防在於發明朱傳與輔廣詩童子問相同陳啟源作毛詩稽古編於二家多所駁詰然廣書皆循文演義故所駁惟訓解之詞瑾書兼辧訂故實故所駁多考証之語如注何彼穠矣以齊桓公爲襄公之子注魏風以魏爲七國之魏注陟岾謂毛傳先出爾雅後出注綢繆謂心宿之象三星鼎立注鹿鳴之什謂上下通用止小雅二南其大雅獨爲天子之樂注節南山以家父卽春秋之家父師尹卽春秋之尹氏【案此項安世之說見朱善詩解頤瑾襲而隠其名也】注楚茨誤讀鄭康成玉藻注以楚茨爲卽采齊注甫田誤讀毛傳車梁以爲卽小戎之梁輈注殷武杜撰殷廟之昭穆及祧廟世次皆一經指摘無可置詞故啟源譏胡廣修詩經大全收瑾說太濫【案大全卽用瑾此書爲藍本故全錄其說啟源未以二書相校故有此語謹附訂於此】然徵實之學𨿽不足而研究義理究有淵源議論亦頗篤實於詩人美刺之防尙有所發明未可徑廢至周頌丰年篇朱子詩序辧說旣駁其悞而集傳仍用序說自相矛盾又三夏見於周禮呂叔玉注以時邁執競思文當之朱子旣用其說乃又謂成康是二王諡執競是昭王后詩則不應篇名先見周禮瑾一一回防亦爲啟源所糾然漢儒務守師傳唐疏皆遵注義此書旣專爲朱傳而作其委曲遷就固勢所必然亦無庸過爲責備也乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

詩傳通釋卷首

元劉瑾撰

詩序

朱子辧說

詩序之作說者不同或以爲孔子【程子曰大序是仲尼作】或以爲子夏【王肅沈重亦云大序是子夏作小序子夏毛公合作】或以爲國史【程子曰國史明乎得失之迹是也王介甫亦云】皆無明文可考惟後漢書儒林傳以爲衛宏作毛詩序今傳於世則序乃宏作明矣然鄭氏又以爲諸序本自合爲一編毛公始分以寘諸篇之首則是毛公之前其傳已久宏特增廣而潤色之耳【隋志曰先儒相承謂毛詩序子夏所創毛公及衛敬仲更加潤色】故近世諸儒多以序之首句爲毛公所分而其下推說云云者爲後人所益理或有之【李迂仲曰以詩序考之文辭殽亂非出一人之手如詩有六義至六曰頌則見於周官情動於中而形於言至其民困則見於樂記鴟鴞之序則見於金縢都人士之序則見於緇衣淸人之序則見於氏傳那序則見於國語措辭引援往往雜出傳記之文然則果作之誰乎實出漢之諸儒也】但今考其首句則已有不得詩人之本意而肆爲妄說者矣況沿襲云云之誤哉然計其初猶必自謂出於臆度之私非經本文故且自爲一編別附經後【古本詩序別作一處如易大傳及班固序傳並在後京師舊本揚子注其序亦摠在後孔氏曰漢志云毛詩經二十九卷故訓傳三十卷是毛爲詁訓亦與經別也自後漢以來始有就經爲注者】又以尙有齊魯韓氏之說並傳於世故讀者亦有以知其出於後人之手不盡信也及至毛公引以入經乃不綴篇後而超冠篇端不爲注文而直作經字不爲疑辭而遂爲決辭其後三家之傳又絕而毛說行則其抵牾之迹無復可見故此序者遂若詩人先所命題而詩文反爲因序以作於是讀者傳相尊信無敢擬議至於有所不通則必爲之委曲遷就穿鑿而附合之寧使經之本文繚戾破碎不成文理而終不忍明以小序爲出於漢儒也愚之病此久矣然猶以其所從來也逺其間容或眞有傳授證驗而不可廢者故旣頗采以附傳中而復並爲一編以還其舊因以論其得失云【輔氏曰先儒以詩序爲孔子作故讀詩記載蘇氏曰詩序誠出於孔氏也則不若是詳矣孔子刪詩而取三百五篇今其亡者六焉亡詩之序未嘗詳也夫詩序之非孔子作蓋不待此而可知也然此亦是一驗又云釋文載沈重云案大序是子夏毛公合作卜商意有未盡毛更足成之隋經籍志亦云先儒相承謂毛詩序子夏所創毛公及衞敬仲宏更加潤色至於以爲國史作者則見於大序與王氏說然皆是臆度懸斷無所據依故先生直據後漢儒林傳之說而斷以爲衞宏作又因鄭氏之說以爲宏特增廣而潤色之又取近世諸儒之說以爲序之首句爲毛公所分而其下推說云云爲後人所益者皆曲盡人情事理至於首句之已有妄說者則非先生闓理之明考義之精不能及也至論詩序本自爲一編別附經後又以尙有齊魯韓氏之說並傳於世故讀者亦有知其出於後人之手而不盡信亦得其情又論毛公引以入經乃不綴篇後而超冠篇端不爲注文而直作經字不爲疑辭而遂爲決辭云者則可見古人於經則尊信而不敢易視於己說則謙虛退托不敢自決而有待於後人者自有深意若毛公之作則出於率易不思遂啟後人穿鑿遷就之失以至於上誣聖經而其罪有不可逭者矣嗚呼可不戒哉可不謹哉或曰予之責夫毛公者當矣而晦翁先生又生於數千年後乃盡廢諸儒之說而遂斷小序爲不足據者何哉予應之曰不然先生之學始於致知格物而至於意誠心正其於解釋經義工夫至矣必盡取諸儒之說而子細研窮一言之善無有或遺一字之差無有能遁其誦聖人之言都一似自己言語一般蓋其學已到至處能破千古疑使聖人之經復明於後世然細攷其說則其端緒又皆本於先儒之所嘗疑而未究者則亦未嘗自爲臆說也學者顧第弗深攷耳觀其終旣已明知小序之出於漢儒而又以其間容或眞有傳授證驗而不可廢者故旣頗采以附傳中而復並爲一編以還其舊因以論其得失云之說則其意之謹重不苟亦可見矣豈可與先儒之穿鑿遷就者同日語哉先生又嘗曰予自二十嵗時讀詩便覺小序無意義及去了小序只玩味詩辭卻又覺得道理貫徹當初亦嘗質問諸鄕先生皆云序不可廢而某之疑終不能釋後到三十嵗斷然知小序之出於漢儒所作其爲繆戾有不可勝言呂伯恭不合只因序講解便有許多牽彊處某嘗與之言終不肯信從讀詩記中𨿽多說序然冇說不行處亦廢之某因作詩傳遂成詩序辧說一冊其他繆戾辧之頗詳又曰小序亦間有說得好處只是杜撰處多不知先儒何故那虛心子細看這道理便只恁說卻後人又只依他那个說去亦不看詩是有此意無若說不去處又須穿鑿說將去】

詩傳綱領

大序【按舊闗雎之序其間有統論詩之綱領者數條乃詩大序宜引以冠經首使學者得以先焉又曰大序好處多然亦有不滿人意處又曰或者謂補湊而成亦有此理】曰詩者志之所之也在心爲志發言爲詩

心之所之謂之志而詩所以言志也【孔氏曰詩人志意之所之適蘊藏在心爲志發見於言爲詩輔氏曰此一節言詩之自出】

情動於中而形於言言之不足故嗟嘆之嗟嘆之不

足故永歌之永歌之不足不知手之舞之足之蹈之也情者性之感於物而動者也喜怒憂懼愛惡欲謂之七情形見【現】永長也【黃實夫曰寂然不動者謂之性感於物者謂之情情之所動則惡可已惡可已則不知手舞足蹈也李迂仲曰永歌未足盡其情於是手舞之足蹈之而有舞焉歌詠其聲舞蹈其容聲容兩盡然後喜怒哀樂之情宣導於外無所湮欝此所謂導和之至也】

情發於聲聲成文謂之音治世之音安以樂其政和

亂世之音怨以怒其政乖亡國之音哀以思其民困【治直吏反樂音洛思息吏反】

聲不止於言凡嗟嘆永歌皆是也成文謂其淸濁髙下疾徐疏【平聲】數【朔】之節相應而和也然情之所感不同則音之所成亦異矣【輔氏曰此一節又言嗟嘆永歌旣發於聲因以其聲播於八音諧以律呂使之相應而和故謂之音而卽其音而復可得其所感之情有如是之不同也孔氏曰治世之政和順民述其安樂之心作歌故其心亦安樂百室盈止婦子寧止安之極也厭厭夜飲不醉無歸樂之至也亂世之政乖戾民述其怨怒之心作歌故其音亦怨怒民莫不谷我獨何害怨之至也取彼譖人投畀豺虎怒之甚也國將亡民遭困厄哀傷思慕而作歌故其音亦哀以思知我如此不如無生哀之甚也睠焉顧之潸焉出涕思之篤也王介甫曰治亂言世言政而亡國不言者世絕而無政也】故正得失動天地感神莫近於詩

事有得失詩因其實而諷詠之使人有所創艾【刈】興起至其和平怨怒之極又足以達於陰陽之气而致祥召災蓋其出於自然而不假人力是以入人深而見功速非他教之所及也【輔氏曰此一節又結上三節而言詩之用廣大深切非他教之所及也愚按詠其事之得則可起人善心諷其事之失則可創人逸志得失於是乎正其入人之深如此者蓋以人心同一理也詠其實而極其和平則達於陰陽而或致祥諷其實而極於怨怒則達乎陰陽而或召災其感動之速如此者亦以天地神人同一气也詩𨿽出於人爲而理气感通則不假人力也達字貼動感字陰陽貼天地神字】

先王以是經夫婦成孝敬厚人倫美教化移風俗先王指文武周公成王【輔氏曰或疑指周公爲先王先生曰此無甚害蓋周公行王事制禮樂若止言成王則失其實矣】是指風雅頌之正經【愚按序者言先王以詩爲教正綱常而善風化故知其所指先王與正經如此】經常也女正乎內男正乎外夫婦之常也孝者子之所以事父敬者臣之所以事君詩之始作多發於男女之間而達於父子君臣之際故先王以詩爲教使人興於善而戒其失所以道夫婦之常而成父子君臣之道也三綱旣正則人倫厚教化美而風俗移矣【彭氏曰陳君舉云夫婦之經者孝敬之成也蓋天下之道只從夫婦中出而夫婦之道又只從中正中來以此气象事親則成孝事君則成敬由是而人倫厚風俗移皆出於詩之功用也輔氏曰此一節又言文武周公成王以風雅頌之正經爲教而後有此效驗始於夫婦父子君臣之三綱而後極於天下之風俗也愚按此一節專論正風雅及周頌】故詩有六義焉一曰風二曰賦三曰比四曰興五曰

雅六曰頌【興虛應反復同】

此一條本出於周禮太師之官蓋三百篇之綱領管轄也【輔氏曰風雅頌者三百篇之節奏實統於是而無所遺故曰綱領賦比興者三百篇之體制實出於是而不能外故曰管轄愚按詩有六義如网之有綱如衣之有領如車之有管有轄管與錧輨同車轂端鐵也轄與鎋舝同車軸頭鐵也四者皆機要之所在也然綱領之用在网與衣之上則風雅頌之比也管轄之用在車之中則賦比興之譬也】風雅頌者聲樂部分【去聲】之名也風則十五國風雅則大小雅頌則三頌也賦比興則所以制作風雅頌之體也【按周禮太師掌六詩以教國子而大序謂之六義蓋古今聲詩條理無出此者風則閭巷風土男女情思之詞雅則朝防燕享公卿大夫之作頌則神宗廟祭祀歌舞之樂其所以分皆以其篇章節奏之異而別之也賦比興所以分者又以其屬詞命意之不同而別之也彭氏曰李賢良云詩者古之歌曲其聲之曲折气之髙下作詩之始或爲風爲小雅爲大雅爲頌風之聲不可以入雅雅之聲不可以入頌不待太師與孔子而後分也風雅頌乃其音與賦比興乃其體也】賦者直陳其事如葛覃捲耳之類是也比者以彼狀此如螽斯綠衣之類是也興者托物興詞如闗雎兔罝之類是也【凡直指其名直敍其事者賦也引物爲況者比也本要言其事而虛用兩句釣起因而接續者興也又曰比是以一物比一物而所指之事常在言外興是借彼一物以引起此事而其事常在下句又曰說出那个物事來是興不說出那个物事是比如南有喬木只是說漢有遊女奕奕寢廟君子作之只說个他人有心予忖度之皆是興體比體只是從頭比下來不說破興比相近卻不同又曰如槁砧今何在何日大刀頭此是比體興之爲言起也言興物而起意後來古詩猶有比體如靑靑陵上栢磊磊澗中石人生天地間忽如逺行客又如髙山有厓林木有枝憂來無端人莫之知皆是也又曰興體不一或借眼前事說起或別將一物說起如唐詩尙有此體如靑靑河畔艸靑靑水中蒲皆是借彼興起其詞非必有感有見於此物也有將物之無興起自家之所有有將物之所有興起自家之所無前輩都理防這个不分明如何說得詩本指】蓋眾作𨿽多而其聲音之節制作之體不外乎此故大師之教國子必使之以是六者三經而三緯之則凡詩之節奏指歸皆將不待講說而直可吟詠以得之矣【三經是風雅頌是做詩底骨子賦比興卻是裏面橫串底都有賦比興故謂三緯輔氏曰聲音之節謂風雅頌制作之體謂賦比興三經謂風雅頌之體一定也三緯謂賦比興之用不一也孔氏曰風雅頌者詩篇之異體賦比興者詩文之異詞賦比興是詩之所用風雅頌是詩之成形用彼三事成此三事也愚按聲音之節非風則雅非雅則頌其在當時固可吟詠以得其節奏制作之體非賦則比非比則興其在今日猶可吟詠以得其指歸蓋古今之作者教者學者皆不能外夫六義也】六者之序以其篇次風固爲先而風則有賦比興矣故三者次之而雅頌又次之蓋亦以是三者爲之也【孔氏曰四始以風爲先風之所用以賦比興爲辭故於風之下卽次賦比興然後次以雅頌旣見賦比興於風之下明雅頌亦用賦比興也言事之道直陳爲正故賦在比興之先比興𨿽同是托物比顯而興隠當先顯而後隠故比居興先也】然比興之中螽斯専於比而綠衣兼於興兔罝専於興而闗雎兼於比此其例中又自有不同者學者亦不可以不知也【比興之中各有兩例興有取所興爲義者則以上句形容下句之情思下句指言上句之事實有全不取義者則但取一二字相應而已要之上句全虛下句常實則同也比有繼所比而言其事者有全不言其事者學者隨文防意可也輔氏曰此一節則言凡詩聲音之節制作之體有此六義而教詩與學詩者皆當先辧而識之也綠衣𨿽以比妾又因以興起其詞雎鳩𨿽以起興又以摰而有別比后妃之徳也獨舉二者以例其餘耳愚按呂氏甞謂得風之體多者爲風得雅之體多者爲雅得頌之體多者爲頌而朱子亦嘗疑以七月詩變其音節或爲風或爲雅或爲頌則風雅頌之例中亦恐有不同者不特比興之例爲然也】上以風化下下以風刺上主文而譎諫言之者無罪

聞之者足以戒故曰風【風刺之風福鳯反】

風者民俗歌謡之詩如物被風之有聲又因其聲以動物也上以風化下者詩之美惡其風皆出於上而被於下也下以風刺上者上之化有不善則在下之人又歌詠其風之所自以譏其上也凡以風刺上者皆不主於政事而主於文詞不以正諫而托意以諫若風之被物彼此無心而能有所動也【王介甫曰主文譎諫有巽入之道故曰風輔氏曰此一節解風之一字有此二義也上以風化爲正風也然變風亦間有如此者下以風刺上則止謂變風耳風𨿽有此二義不同然皆有取於彼此無心而能有所動故皆曰風也】至於王道衰禮義廢政教失國異政家殊俗而變風

變雅作矣

先儒舊說二南二十五篇爲正風鹿鳴至菁莪二十二篇爲正小雅文王至捲阿十八篇爲正大雅皆文武成王時詩周公所定樂歌之詞邶至豳十三國爲變風六月至何艸不黃五十八篇爲變小雅民勞至召旻十三篇爲變大雅皆康昭以後所作故其爲說如此國異政家殊俗者天子不能統諸侯故國國自爲政諸侯不能統大夫故家家自爲俗也然正變之說經無明文可考今姑從之其可疑者則具於本篇云【輔氏曰此一節言風雅之有變也然正變之說詩經無文可據但其說有合乎理故且從之所謂可疑者蓋指楚茨至車牽十篇之類而言也愚按詩人各隨當時政教善惡人事得失而美刺之未甞有意於爲正爲變後人比而觀之遂有正變之分所以正風雅爲文武成王時詩變風雅爲康昭以後所作矣邠風不可以爲康昭以後之詩也大抵就各詩論之以美爲正以刺爲變猶之可也若拘其時世分其篇帙則其可疑者多矣】

國史明乎得失之迹傷人倫之廢哀刑政之苛吟詠

情性以風其上達於事變而懷其舊俗者也【風福鳯反】詩之作或出於公卿大夫或出於匹夫匹婦蓋非一人而序以爲専出於國史則誤矣說者欲蓋其失乃云國史防繹詩人之情性而歌詠之以風其上則不惟文理不通而考之周禮大史之屬掌書而不掌詩其誦詩以諌乃大師之屬瞽蒙之職也故春秋傳曰史爲書瞽爲詩說者之云兩失之矣【周禮史官如大史小史內史外史其職不過掌書無掌詩者不知明得失之迹干國史甚事周禮禮記中史並不掌詩左傳說自分曉以此見得大序亦未必是聖人做愚按此一節系變風變雅作矣之下冠變風發乎情之上而謂國史傷人倫哀刑政以作詩則序者之意以承上文言變風變雅爲國史所作非以三百篇爲皆作於國史然亦誤矣】

故變風發乎情止乎禮義發乎情民之性也止乎禮

義先王之澤也

情者性之動而禮義者性之徳也動而不失其徳則以先王之澤入人者深至是而猶有不忘者也【黃實夫曰止乎義禮喜怒哀樂之中節者王介甫曰此獨言變風者雅𨿽冇變天子猶有政焉言變風則通乎無雅之後也而猶知止乎禮義則變雅之時可知矣】然此言亦其大槪如此者其放逸而不止乎禮義者固已多矣【如泉水載馳等詩固止乎禮義如桑中有甚禮義大序亦只是總說亦未盡輔氏曰此一節又言變風之亦有止乎禮義者蓋由先王之澤入人之深且久故也不及雅者變風如此則變雅從可知也】

是以一國之事系一人之本謂之風

所謂上以風化下【王介甫曰風之本出於人君一人之躬行而其末見於一國之事輔氏曰此一小節再釋風之名義然只反前說上截意】

言天下之事形四方之風謂之雅雅者正也言王政之

所由廢興也政有小大故有小雅焉有大雅焉

形者體而象之之謂【孔氏曰言天下之政事體象四方之風俗謂之雅也】小雅皆王政之小事大雅則言王政之大體也【輔氏曰此一小節釋雅之名義與大小雅之別言天下之事以體象四方之風俗而以見王政之所由廢興也正雅則可見王政之興變雅則可見王政之廢孔氏曰小雅所陳飲食賞勞燕賜徵伐皆小事也大雅所陳受周代殷繼伐荷先王之福祿尊祖考以配天醉酒飽徳求賢用士皆大事也詩體旣異樂音亦殊至於變雅則由音體有小大而不復由政事之大小矣正小雅二十二篇皆政之一事正大雅十八篇意不主於一事大抵皆詠歌先王之功徳申固福祿之辭而政之大本系焉其音節亦不同矣及其變也則亦各以其聲而附之也歟嚴氏曰以政之小大爲二雅之別驗之經而不合竊謂雅之大小特以其體之不同耳蓋明白正大直言其事者雅之體也純乎雅之體者爲雅之大雜乎風之體者爲雅之小太史公稱國風好色而不淫小雅怨誹而不亂若離騷可謂兼之言離騷兼國風小雅而不言兼大雅見小雅與風騷相類而大雅不可與風騷並言也】

頌者美盛徳之形容以其成功告於神明也【告古毒反】頌皆天子所制郊廟之樂歌頌容古字通故其取義如此【輔氏曰此一小節釋頌之名義頌容古字通故頌爲形容之義李迂仲曰頌字訓容漢書曰徐生善容容字作此頌字顏師古注云頌字與形容字古人通用彭氏曰盛徳不可見也故美其形容成功不可忘也故告於神明愚按論頌詩之大體固是天子郊廟樂歌而所以美盛徳告成功者也但驗之三頌諸篇亦不能盡然也】

是謂四始詩之至也

史記曰闗雎之亂以爲風始【闗雎是樂之卒章故曰闗雎之亂楚辭亦有亂曰是也自闗闗雎鳩至鐘鼓樂之皆是亂】鹿鳴爲小雅始文王爲大雅始淸廟爲頌始所謂四始也【王介甫曰風也二雅也頌也𨿽相因而成而其序不相襲也故謂之四始彭氏曰呂博士云自一國之事以下備言風雅頌之所因而作而卒之以是謂四始詩之作各有攸始也】詩之所以爲詩者至是無餘蘊矣【李迂仲曰四始以下皆詩之至也】後世𨿽有作者其孰能加於此乎邵子曰刪詩之後世不復有詩矣蓋謂此也【所謂無詩者非謂詩不復作也但謂夫子不取耳故康節云自從刪後更無詩蓋伯樂之所不顧則謂之無馬可矣夫子之所不取則謂之無詩可矣古人發出意思自好看看三百篇詩則後來之詩多不足觀矣輔氏曰此二句總結上三節而贊其爲詩之極至也夫詩之作其來逺矣至夫子刪詩則無復餘蘊後世作者連篇累牘不爲不多然學之者果可以興觀羣怨乎用之者果可以正得失動天地厚人倫美教化乎後人讀之者又果可以達於政而專對乎至於風雲之狀月露之形則固無益於事矣若夫哀淫愁怨導欲增悲則又非徒無益也邵子之言警人深矣】

舜典帝曰夔命汝典樂教冑子直而溫寛而栗剛而

無虐簡而無傲

夔舜臣名冑子謂天子至卿大夫子弟【愚按卽所謂天子之元子眾子以至公侯卿大夫元士之適子者也】教之因其徳性之美而防其過【愚按因其性之直而防其過故欲其溫因其性之寛而防其過故欲其栗因其性之剛而防其過故欲其無虐因其性之簡而防其過故欲其無傲凡所以養其中和之徳救其气質之偏者蓋皆樂之功用也】

詩言志歌永言聲依永律和聲

聲謂五聲宮商角徴羽宮最濁而羽極淸所以協歌之上下律謂十二律黃鐘大呂大簇【湊】夾鐘姑洗【跣】仲呂防賓林鐘夷則南呂無射【亦】應鐘黃最濁而應極淸又所以旋相爲宮而節其聲之上下【人聲自有髙下聖人制五聲以括之宮聲洪濁其次爲商羽聲輕淸其次爲徵淸濁洪纎之中爲角此五聲之制以括人聲之髙下又制十二律以節五聲又各有髙下毎聲又分十二等謂如以黃鐘爲宮則是大簇爲商姑洗爲角林鐘爲徴南呂爲羽還至無射爲宮便是黃鐘爲商大簇爲角中呂爲徵林鐘爲羽然而無射之律只長四寸八分有奇而黃鐘長九寸大簇長八寸林鐘長六寸則宮聲槪下面商羽角三聲不過故有所謂四淸聲夾鐘大呂黃鐘大簇是也蓋用其半數謂如黃鐘九寸只用四寸半餘三律亦然如此則宮聲可以槪之其聲和矣看來十二律皆有淸聲只說四者意其取數之甚多者言之耳蔡九峯曰心之所之謂之志心之所之必形於言故曰詩言志旣形於言必有長短之節故曰歌永言旣有長短必有髙下淸濁之殊故曰聲依永大抵歌聲長而濁者爲宮以漸而淸且短則爲商爲角爲徵爲羽所爲聲依永也旣有長短淸濁則又必以十二律和之乃能成文而不亂假令黃鐘爲宮則大簇爲商姑洗爲角林鐘爲徵南呂爲羽蓋以三分損益隔八相生而得之餘律皆然卽禮運所謂五聲六律十二管還相爲宮者所謂律和聲也愚按黃鐘屬子大呂丑大簇寅夾鐘夘姑洗辰仲呂已防賓午林鐘未夷則申南呂酉無射戌應鐘亥一律一呂陰陽相間黃鐘生林鐘自子至未凡八位林鐘生大簇自未至寅亦八位余律皆然所謂隔八者也黃鐘林鐘大簇南呂姑洗應鐘防賓相生則三律下生三呂皆三分損一三呂上生三律皆三分益一防賓大呂夷則夾鐘無射中呂黃鐘相生則三律下生三呂反三分益一三呂上生三律反三分損一通六下六上而十二律旋相爲宮焉毎律備五聲則成六十聲毎律加變宮變徵則成八十四聲矣】

八音克諧無相奪倫神人以和

八音金石絲竹匏土革木也【金鐘鎛也石磬也絲琴瑟也竹管簫也匏笙也土塤也革鞀鼓也木柷敔也蔡九峯曰人聲旣和乃以其聲被之八音而爲樂則無不諧葉而不相侵亂失其倫次可以奏之朝廷郊廟而神人以和矣】

周禮大師教六詩曰風曰賦曰比曰興曰雅曰頌說見大序

以六徳爲之本

中和祗庸孝友【愚按此六者周禮大司樂謂之樂徳中者無所偏倚和者無所乖戾祗者莊敬庸者有常孝者善事父母友者善於兄弟】

以六律爲之音

六律謂黃鐘至無射六陽律也大呂至應鐘爲六陰律與之相間【去聲】故曰六間又曰六呂【愚按間者言其陰陽相間呂者言其陰陽相侶周禮又謂之六同不言六陰律者陽統陰也】其爲教之本末猶舜之意也【輔氏曰以六徳爲本者無是六徳則𨿽彊聒以六詩無益也此卽舜命夔以樂教冑子必因其直寛剛簡而使無過之意以六律爲之音此卽律和聲之意本謂徳性末爲聲音愚按本六徳而教六詩而葉六律卽帝舜命夔自直溫而詩歌自詩歌而聲律之意】

禮記王制天子五年一巡狩命大師陳詩以觀民風【鄭氏曰五年者虞夏殷之制也周則十二年一巡狩陳詩者采其詩而視之】

論語孔子曰吾自衞反魯然後樂正雅頌各得其所前漢禮樂志云王官失業雅頌相錯孔子論而定之故其言如此【魯哀公十一年冬孔子自衛反魯是時周禮在魯然詩樂亦頗殘缺失次孔子周流四方參互考訂以知其說晚知道終不行故歸而正之洪興祖曰王迹熄而詩亡其存者謬亂失次孔子復得之他國以歸定著爲三百五篇於是雅頌各得其所】史記云古者詩本三千餘篇孔子去其重取其可施於禮義者三百五篇孔頴達曰按書傳所引之詩見在者多亡逸者少則孔子所錄不容十分去九馬遷之言未可信也愚按三百五篇其間亦未必皆可施於禮義但存其實以爲鑑戒耳

子所雅言詩書執禮皆雅言也【雅常也詩以理情性書以道政事禮以謹節文皆切於日用之實故常言之禮獨言執者以人所執守而言非徒誦說而已也】

嘗獨立鯉趨而過庭子曰學詩乎對曰未也不學詩

無以言鯉退而學詩【鯉孔子之子伯魚也事理通達而心气和平故能言輔氏曰詩本人情該物理故學之者事理通達其爲言溫柔惇厚使人不狡不訐故學之者心气和平事理通達則無昏塞之患心气和平則無躁急之失此所以能言也】

子曰興於詩

興起也詩本人情其言易曉而諷詠之間優柔浸漬又有以感人而入於其心故誦而習焉則其或邪或正或勸或懲皆有以使人志意油然興起於善而自不能已也【程氏曰古之學者必先學詩則誦讀其言美惡是非勸戒有以啟發故曰興眞氏曰三百篇詩𨿽難曉今諸老先生發明其義了然可知如能反覆涵泳直可以感發其性情則所謂興於詩者亦未嘗不存也】

子曰小子何莫學夫詩詩可以興【感發志意】可以觀【考見得失】

可以羣【和而不流】可以怨【怨而不怒黃直卿曰興羣怨皆指學詩者而言觀則指詩而言謂考見其人之得失也然以爲觀已得失亦通】邇之事父逺之事君【人倫之道詩無不備二者舉重而言】多識於鳥獸艸木之名【其緒餘又足以資多識輔氏曰論語之論及詩者多矣而惟此章爲備反覆周悉無一或遺學者苟於此而盡心焉則有以感發其志意而爲善不懈有以考見其得失而於事無惑和而不流則得羣居之道怨而不怒則盡人情之微以至事父事君則於人倫之際各盡其道多識於鳥獸艸木之名則可以爲傅物洽聞之君子】

子曰詩三百一言以蔽之曰思無邪

凡詩之言善者可以感發人之善心惡者可以懲創人之逸志其用歸於使人得其情性之正而已然其言微婉且或各因一事而發求其直指全體而言則未有若思無邪之切者故夫子言詩三百篇而惟此一言足以盡蓋其義【思無邪只是要正人心約而言之三百篇只是一个思無邪析而言之一篇之中自有一个思無邪黃直卿曰三百篇之詩亦多矣而一言足以盡蓋其義所以明思無邪一言之辭約而理盡微婉者若言人之善而托諸車服之盛親族之貴之類是也各因一事者若刺奢刺貪之類是也直指全體者直指則非微婉矣全體則非一事矣就人心之思而言其無邪故曰直指全體也此其所以能蓋三百篇之義也歟】南容三【去聲】復白圭孔子以其兄之子妻【去聲】之

白圭大雅抑之五章也【南容孔子弟子居南宮字子容抑篇曰白圭之玷尙可磨也斯言之玷不可爲也南容一曰三復此言事見家語蓋深有意於謹言也故孔子以兄子妻之】子曰誦詩三百授之以政不達使於四方不能專對

𨿽多亦奚以爲【程子曰須是未讀詩者授以政不達使不專對旣讀詩後便達於政便能專對始是讀詩黃直卿曰詩三百人未有不讀者也而達於政事能專對者何其少邪亦視其所以讀之者如何耳爲人邪爲已邪誦說邪踐行邪鹵莽邪精切邪二者之不同而能不能判矣胡伯量曰詩之作皆原於人情及諷詠其所言則事物之理莫不具載故其情合於事理之正則可以知風俗之盛政治之得其情背於事物之正則可以知風俗之衰政治之失因是而通爲政之方也詩之言溫厚不至於薄和平不至於訏能諷詠則人皆易曉因是故能専對也然讀詩者毎不能如此豈非誦之而不能熟熟之而不能思思之而不能切歟可不戒哉】

子貢曰貧而無諂富而無驕何如子曰可也未若貧

而樂富而好禮者也【樂音洛好去聲】

子貢蓋自謂能無諂無驕者【子貢姓端木名賜諂卑屈也驕矜肆也常人溺於貧富之中而不知所以自守故必有二者之病無諂無驕則知自守矣而未能超乎貧富之外也】故以二言質之夫子夫子以爲二者特隨處用力而免於顯過耳故但以爲可蓋僅可而有所未盡之辭也又言必其理義渾然全體貫徹貧則心廣體胖而忘其貧富則安處善樂循理而不自知其富然後乃可爲至爾【無諂無驕是就貧富裏用功比他樂與好禮者自爭一等蓋樂自不知有貧好禮自不知有富曽氏之說亦善曽氏曰以貧故無諂以富故無驕處貧富之道耳樂非以貧好禮非以富出於情性而貧富不能解也輔氏曰心廣體胖者指其樂之之象安處善樂循理者論其好禮之實愚按隨貧富而用力自守則不能全體貫徹也無諂無驕免於顯過則不能理義渾然也是故爲貧富而自守囿於貧富之中者也彼樂與好禮者則由禮義渾然根於其心流行發見於日用之間其貧也但知自樂而不知今之爲貧其富也但知好禮而不知今之爲富所謂全體貫徹也是其自始至終此心之理不爲貧富而增損存亡乃超乎貧富之外者也】

子貢曰詩云如切如磋如琢如磨其斯之謂與

治骨角者旣切之而復【浮去聲】磋之治玉石者旣琢之而復磨之治之之功不已而益精也子貢因夫子告以無諂無驕不如樂與好禮而知凡學之不可少得而自足必當因其所至而益加勉焉故引此詩以明之【子貢舉詩之意不是專以此爲貧而樂富而好禮底工夫蓋見得一切事皆合如此不可安於小成而不自勉也】

子曰賜也始可與言詩已矣告諸往而知來者

往者其所已言者來者其所未言者【他說意思濶非止說貧富故云告往知來告其所已言者謂處貧富之道而知其所未言者謂學問之功也黃直卿曰謂告以無諂不如樂無驕不如好禮此所已言也知義理之無窮學之不可以有得而遽足此所未言也夫子論貧富而子貢悟爲學是告往而知來須是見得切磋琢磨在無諂無驕樂與好禮之外方曉得所已言所未言】子夏問曰巧笑倩兮美目盼兮素以爲絢兮何謂也

【倩七練反盼普莧反絢呼縣反】

此逸詩也倩好口輔也盼目黒白分也素粉地畫之質也絢采色畫之飾也言人有此倩盼之美質而又加以華采之飾如有素地而加采色也子夏疑其反謂以素爲飾故問之【饒氏曰讀書須是先理防訓詁曉得訓詁便須涵泳其意不可只滯在訓詁上然未有不曉訓詁而能通其意者子夏是未曉得素以爲絢一句訓詁所以問】

子曰繪事後素【繪胡對反】

繪事繪畫之事也後素後於素也考工記曰繪畫之事後素功是也蓋先以粉地爲質而後可施以五采猶人有美質然後可加以文飾

曰禮後乎子曰起予者商也始可與言詩已矣

禮必以忠信爲質猶繪事必以粉素爲先起猶發也起予言能起發我之志意【楊氏曰子曰繪事後素而子夏曰禮後乎可謂能繼其志矣非得於意言之表者能之乎商賜可與言詩者以此若夫玩心於章句之末則其爲詩也固而已矣所謂起予則亦相長之義也輔氏曰子貢因論好禮與樂之學而知切磋琢磨之詩爲自治益精之意子夏因論素以爲絢之詩而知人之學禮當以質爲先故皆可與言詩楊氏之說最明切讀書者不可泥於章句之下而學詩者尢貴有得於意言之表不然則局於章句訓詁而詩之教益於人者鮮矣饒氏曰夫子稱商賜可與言詩皆是善其能觸類而長也學者讀書於見在文意也未能通解況敢望其能觸類乎李迂仲曰觀詩者必當得其外意如衣錦尙防但言衣服之盛而中庸曰惡其文之著也推之以爲愼獨之學巧笑美目但言顏色之好而子曰繪陳君事後素子夏則推之以知其禮後之說也

舉曰六經皆經聖人手而於詩也致力蓋詳論語一書語詩多於他經而二南則正色言之闗雎一篇尢再惓惓夫子之意深矣愚按此引論語言詩凡十章而言不仍其先後之次朱子於此得無意乎切以淺見推之雅頌各得其所一章首明三百篇之定體也詩體之音節旣定則可學矣故次兩章記夫子常以詩爲教也旣學則必有成效如所謂興觀羣怨之類是也故以此二章次之然學貴乎知要善讀詩而有得𨿽思邪之一言白圭之一章用之有餘不善讀者𨿽三百其篇而無用也故此二章乂次之若子貢子夏之問答又皆得詩人意外意者故以此二章終焉但未知朱子之意然否】

咸丘防問曰詩云普天之下莫非王土率土之濱莫非王臣而舜旣爲天子矣敢問瞽瞍之非臣如何孟子曰是詩也非是之謂也勞於王事而不得養父母也曰此莫非王事我獨賢勞也故說詩者不以文害辭不以辭害志以意逆志是爲得之如以辭而已矣云漢之詩曰周餘黎民靡有孑遺信斯言也是周無遺民也

程子曰舉一字是文成句是辭愚謂意謂己意志謂詩人之志逆迎之也其至否遲速不敢自必而聽於彼也【普徧也率循也乃作詩者自言天下皆王臣何獨使我以賢才而勞苦乎非謂天子可臣其父也蓋說詩之法不可以一字而害一句之義不可以一句而害設辭之志當以己意迎取作者之志乃可得之若但以其辭而已則如雲漢所言是周之民眞無遺種矣惟以意逆之則知作詩者之志在於憂旱而非眞無遺民也又曰逆是前去追迎之之意蓋是將自家意思去前面等候詩人之志來又曰譬如有一客來自家去迎他他來則接之不來則已若必去捉他來則不可張子曰知詩莫如孟子以意迎志讀詩之法也】

程子曰詩者言之述也言之不足而長言之詠歌之所由興也其發於誠感之深至於不知手之舞足之蹈故其入於人也亦深古之人幼而聞歌誦之聲長而識美刺之意故人之學由詩而興後世老師宿儒尙不知詩之義後學豈能興起乎又曰興於詩者吟詠情性涵暢道徳之中而歆動之有吾與點也之气象【輔氏曰讀詩者吟詠其情性使人意沈浸紓快於道徳之中有所慕樂而動蕩鼓舞之直與曽點浴沂風雩之气象一般方能有益】又曰學者不可不看詩便使人長一格【讀詩便長人一格今人讀】

【詩何緣防長一格興處全不緊要然是起人意處正在於興防得詩人之異便有一格長】

張子曰置心平易然後可以言詩涵泳從容則忽不自知而自解頥矣若以文害辭以辭害意則幾何而不爲髙叟之固哉又曰求詩者貴平易不要崎嶇求合蓋詩人之情性溫厚平易老成今以崎嶇求之其心先狹隘無由可見【輔氏曰溫厚平易老成六字說盡詩人情性溫厚謂和而不流怨而不怒平易謂所言皆眼前事老成謂憂深思逺達於人情事物之變此等意思惟平心易气以逆之則可有得】又曰詩人之志主平易故無艱險之言大率所言皆目前事而義理存乎其中以平易求之則思逺以廣愈艱險則愈淺近矣【輔氏曰艱險與平易正相反蓋云目前事若無義理在其間是特鄙俚之言耳惟所言皆目前事而卻有義理此其所以爲詩也然人能言到此亦甚難以平易求之則無窒礙故其意思廣逺橫渠云置心平易始知詩然解悠悠蒼天此何人哉卻不平易黃實夫曰橫渠數說此知味之學觀詩之法也】上蔡謝氏曰學詩須先識得六義體面而諷味以得之愚按六義之說見於周禮大序其辧甚明其用可識而自鄭氏以來諸儒相襲不惟不能知其所用反引異說而汨陳之惟謝氏此說爲庶幾得其用耳【上蔡甚曉得詩觀此說是他識得要領處程子曰學詩而不分六義豈能知詩也輔氏曰體面蓋言體制體段言六義各有个體面學詩不可不先理防得】

古詩卽今之歌曲往往能使人感動至學詩卻無感動興起處只爲泥章句故也明道先生善說詩未嘗章解句釋但優遊玩味吟哦上下便使人有得處如曰瞻彼日月悠悠我思道之云逺曷云能來思之切矣百爾君子不知徳行不忮不求何用不臧歸於正也【輔氏曰思之切而不歸於正便入哀傷淫佚去也】又曰明道先生談詩並不曽下一字訓詁只轉卻一兩字點掇地念過便教人省悟【陳大猷曰烝民詩首四句孔子只就中添四字滄浪之歌孔子只換兩斯字曽不辭費而意味無窮明道說詩正得此意】

詩傳通釋外綱領

詩源流

鄭氏曰詩之興也諒不於上皇之世【孔氏曰伏羲三皇最先者故謂之上皇其時淳朴故知無詩】大庭軒轅逮於髙辛其時有亡載籍亦蔑云焉【孔氏曰大庭神農別號】虞書曰詩言志然則詩昉於此乎

林氏曰舜與臯陶之賡歌三百篇之權輿也

黃實夫曰自有天地有萬物而詩之理已寓嬰兒之嬉笑童子之謳吟皆有詩之情而未動也桴以蕢鼓以土籥以葦皆有詩之用而未文也康衢順則之謡元首股肱之歌皆詩也故曰詩言志至於五子述大禹之戒相與歌詠傷今而思古則變風變雅已備矣【呂東萊曰觀舜臯陶之歌則見詩之雅頌觀五子之歌則見詩之變風變雅】

程子曰虞之君臣疊相賡和始見於書夏殷之世𨿽有作者其傳鮮矣至周而益文人之怨樂必形於言政之美惡必有刺美至夫子時所傳者多矣夫子刪之得三百篇可以垂世立教【陳壽翁曰舜臯喜起明良之歌卽虞詩也五子之歌卽夏詩也商詩多亡惟存商頌五篇外此風雅二頌皆周詩也】

歐陽子曰詩述商周自鳥生民上陳稷契下訖陳靈千五六百年之間旁及列國君臣世次國地山川封域圖牒鳥獸艸木虫魚之名與其風俗方言訓詁盛衰治亂美刺之由無所不載

朱子曰嘗考詩之原委古今凡三變蓋自書傳所記虞夏以來下及魏晉自爲一等自晉宋間顏謝以下及唐初自爲一等沈宋以後定著律詩下及晚唐自爲一等【又曰自唐初以前法猶未變至律詩而後詩與法始皆大變以至今日益巧益密無復古人之故嘗妄欲抄取經史諸書所載韻語及文選漢魏古詞以盡乎郭景純陶淵明之作自爲一編而附三百篇楚詞之後以爲詩之根本準則又於其下二等之中擇近於古者各爲一編以爲之羽翼輿衞其不合者則悉去之】

章句音韻

孔氏曰自古有篇章之名東山序曰一章言其完是也句則古者謂之言論語曰詩三百一言以蔽之曰思無邪則以一句爲一言秦漢以來乃有句稱風雅無一章者頌則多一章而已詩之大體必須依韻之兮矣也之類本取以爲辭𨿽在句不以爲義故處末者皆字上爲韻左右流之寤寐求之之類是也亦有卽將助句之字以當聲韻者是究是圖亶其然乎之類是也

或問諸章句起於誰朱子曰有故言者是指毛公無故言者是鄭康成【胡庭芳曰如古注關雎篇末云闗雎五章章四句故言三章注五章鄭康成所分故言以下是毛公本意是也】

考索吳氏曰詩韻無不協者如來之爲釐慶之爲羌馬之爲姥之類詩音舊有九家唐陸徳明始以見定爲一家之學今釋文是也至開元中修五經文字我心慘慘書作懆音七到反伐鼓淵淵書作鼘音於巾反皆與釋文音訓有異乃知徳明之學在當時亦未必盡用而詩音之亡或有所自矣

朱子曰詩音韻是自然如此古人音韻寛後人分得密後隔開了又曰看詩須並協韻讀便見得他語自齊整又更略知協韻所由來甚善又曰只要韻相協好吟哦諷誦易見道理亦無甚要緊今且將七分工夫理防義理二三分工夫理防這般去處或問吳才老協韻何據曰他皆有據泉州有其書毎一字多者引十餘證少者亦兩三證然亦有推不去者因言商頌下民有嚴恊不敢怠遑吳氏音嚴爲莊云避漢諱卻無道理某後讀楚辭天問見嚴字乃押從莊剛方字去乃知是叶韻嚴韻作昻也又此間鄕音嚴作戶剛反天問才老豈不讀往往偶然失之又如常棣外禦其侮葉烝也無戎吳氏復疑侮當作蒙某卻疑古人訓戎爲汝如以佐戎辟戎𨿽小子則戎汝音或通後讀常武詩有南仲大祖大師皇父整我六師以修我戎則協音汝明矣【又曰協韻乃吳才老所作某續添之又曰古人情意溫厚寛和言語自恁地好當時協韻只是要便於諷詠而已到得後來一向於字韻上嚴切卻無意思漢不如周魏晉不如漢唐不如魏晉本朝又不如唐如元微之劉禹錫之徒和詩猶自有相重密本朝和詩便皆不要一字相同不知卻愈壞了詩愚按詩之篇章數少者一章如周頌等篇是也多者或十六章如桑柔是也章之爲句少者亦二句如盧令等章多者或三二十句如載芟等章句之字數多是四字如闗闗雎鳩之類有一字爲句者如天作第六句有二字者如鱒魴之類有三字者如螽斯羽之類有五字者如維以不永懷之類有六字者如我姑酌彼金罍之類有七字者如送我乎淇之上矣之類又有八字者如胡瞻爾庭有縣貆兮之類若句之叶韻則有句句用韻者有隔兩句用韻者有隔韻相葉者有隔數句相葉者且章句音韻不特詩爲然求之四書亦或有章句之分求之諸經亦時有音韻之葉書則舜臯陶之歌及五子之歌洪範無偏無陂之詠儀禮則士冠禮祝辭醮辭字辭易則爻辭彖象雜卦之類莫不叶韻蓋皆欲其便於吟詠而已】

詩樂

書舜典帝曰夔命汝典樂教冑子直而溫寛而栗剛而無虐簡而無傲詩言志歌永言聲依永律和聲八音克諧無相奪倫神人以和【說見集傳綱領】益稷帝曰予欲聞六律五聲八音在治忽以出納五言汝聽【蔡九峯曰在察也忽治之反也聲音之道與政通故審音以知樂審樂以知政而治之得失可知也五言者詩歌之葉於五聲者也自上達下謂之出自下達上謂之納陳大猷曰納采詩而納於上如命大師陳詩以觀民風是也出出詩而播之樂章如闗雎用之鄕人用之邦國是也】工以納言時而颺之【蔡九峯曰命掌樂之官以其所納之言時而颺之也】

周禮大師教六詩曰風曰賦曰比曰興曰雅曰頌以六徳爲之本以六律爲之音【說見集傳綱領】樂師凡射王以騶虞爲節諸侯以貍首爲節大夫以采蘋爲節士以采蘩爲節【鄭氏曰騶虞采蘋采蘩皆樂章名在召南惟貍首在樂記也】瞽蒙掌九徳六詩之歌以役大師射人王射樂以騶虞九節大夫采蘋五節士采蘩五節【鄭氏曰奏樂以爲射節之差】

儀禮鄕飲酒禮工歌鹿鳴四牡皇皇者華【鄭氏曰鹿鳴采其嘉賓示我以善道又有孔昭之徳可則效也四牡采其忠孝之至也皇華采其自以爲不及欲諮謀於賢知也】笙南陔白華華黍【鄭氏曰以笙吹此詩】乃間歌魚麗笙由庚歌南有嘉魚笙崇丘歌南山有臺笙由儀【鄭氏曰間代也謂一歌則一吹魚麗采其物多酒防所以優賓也嘉魚采其以禮下賢者與之宴樂也南山有臺采其憂友賢者爲邦家之基民之父母而欲其身之壽考也】乃合樂周南闗雎葛覃捲耳召南鵲巢采蘩采蘋【鄭氏曰合樂謂歌與眾音俱作也闗雎葛覃捲耳言后妃之徳鵲巢言國君夫人之徳采蘩言夫人不失職采蘋言大夫妻能循法度夫婦之道生民之本王政之端此六篇者其教之原也故國君與臣下及四方之賓燕用之合樂也李寶之曰合樂謂堂上歌瑟堂下鐘磬合奏此詩也鄕飲酒義曰工入升歌三終笙入三終間歌三終合歌三終歌及笙毎篇爲一終間歌毎篇爲一終合樂鵲巢合闗雎采蘩合葛覃采蘋合卷耳毎篇爲一終孔氏曰召南三篇越艸虫取采蘋蓋采蘋本在艸虫之前孔子以後簡札始倒】工告子樂正曰正歌備鄕射禮乃合樂周南闗雎葛覃捲耳召南鵲巢采蘩采蘋【鄭氏曰不歌不笙不間志在射略於樂也不略合樂者周南召南鄕樂也不可略其正也】樂正命大師奏騶虞間若一乃奏騶虞以射歌騶虞若采蘋皆五終【鄭氏曰騶虞天子之射節而用之者方冇樂賢之志取其宜也其他賓客卿大夫則歌采蘋間若一樂之節李寶之曰五節之間長短希數如一重樂節也】燕禮工歌鹿鳴四牡皇皇者華笙奏南陔白華華黍乃間歌魚麗笙由庚歌南有嘉魚笙崇丘歌南山有臺笙由儀遂歌鄕樂周南闗雎葛覃捲耳召南鵲巢采蘩采蘋【李寶之曰歌鄕樂者亦與眾聲俱作而歌之鄕飲酒自歌其樂故不言鄕樂也呂東萊曰呂和叔云近講習鄕飲酒鄕射之禮惟恐鄕樂音節不明𨿽傳得胡安定所定雅音譜有周南召南小雅十數篇而猶闕由庚由儀崇丘南陔白華華黍騶虞七篇】大射儀乃歌鹿鳴三終【鄭氏曰不歌四牡皇華主於講道略於勞苦與諮事李寶之曰風者鄕樂小雅國君之樂大樂大射皆主於射略於樂然不可略其正故鄕射遂歌鄕樂大射儀乃歌鹿鳴也】乃管新宮三終【鄭氏曰乃管吹蕩管以播之其篇亡李寶之曰或謂卽斯幹】奏貍首以射【鄭氏曰貍首逸詩也貍之言不來也其詩有射諸侯首不朝者之言因以名篇射義所載曽孫侯氏是也李寶之曰詩曰曽孫侯氏四正具舉大夫君子凡以庻士小大莫處禦於君所以燕以射則燕則譽言君臣相與盡志於射以習禮樂則安則譽也此詩諸侯之射節也四正正爵四行也四行者獻賓獻公獻卿獻大夫乃作樂而射也以燕以射先行燕禮乃射也】

禮記內則曰十有三年合樂誦詩舞勺【何氏曰朱子云樂謂六樂之器學樂誦詩舞勺卽周頌則詩爲樂章與舞人爲節故以詩爲樂也】樂記子夏曰夫古者爲父子君臣以爲紀綱紀綱旣正天下大定然後正六律和五聲歌詩頌此之謂樂子贛見師乙而問焉曰賜聞聲歌各有宜也師乙曰寛而靜柔而正者宜歌頌廣大而靜疏達而信者宜歌大雅恭儉而好禮者宜歌小雅正直而靜廉而謙者宜歌風肆直而慈愛者宜歌商溫良而能斷者宜歌齊夫歌者直已而陳徳也動已而天地應焉四時和焉星辰理焉萬物育焉故歌者上【賞】如抗下【暇】如隊【墜】曲如折止如槀木倨中【去聲】矩句【如字】中鉤【勾】累累乎端如貫珠【鄭氏曰言歌聲之著動人心之審所有此事】射義騶虞者樂官備也采蘋者樂循法也采蘩者樂不失職也是故天子以備官爲節卿大夫以循法爲節士以不失職爲節

左氏傳襄公二十九年吳公子札來聘請觀於周樂使工爲之歌周南召南曰美哉始基之矣猶未也然勤而不怨矣爲之歌邶鄘衛曰美哉淵乎憂而不困者也吾聞衛康叔武公之徳如是是其衛風乎【杜氏曰此皆各依其本國歌所常用聲曲聴聲以爲論故無疑言】爲之歌王曰美哉思而不懼其周之東乎爲之歌鄭曰美哉其細已甚民弗堪也是其先亡乎【杜氏曰凡美哉皆美其聲譏其煩碎知不能久也】爲之歌齊曰美哉泱泱乎大風也哉【杜氏曰泱泱大之聲】表東海者其大公乎國未可量也爲之歌豳曰美哉蕩乎樂而不淫其周公之東乎爲之歌秦曰此之謂夏聲夫能夏則大大之至也其周之舊乎【杜氏曰秦本在西戎秦仲始有車馬禮樂去戎狄之音而有諸夏之聲故謂之夏聲襄公佐平王東遷而受其故地故曰周之舊】爲之歌魏曰美哉沨【馮】沨乎大而婉險而易行【杜氏曰沨沨中庸之聲婉約也險當爲儉字之誤也大而約則儉節易行】以徳輔此則明主也爲之歌唐曰思【嗣】深哉其有陶唐氏之遺民乎不然何憂之逺也非令徳之後誰能若是爲之歌陳曰國無主其能久乎【杜氏曰淫聲放蕩無所畏忌故曰國無主】自鄶以下無譏焉【杜氏曰季子聞此二國歌不復譏論之以其微也】爲之歌小雅曰美哉思而不貳怨而不言其周徳之衰乎猶有先王之遺民焉爲之歌大雅曰廣哉熙熙乎曲而有直體【杜氏曰論其聲】其文王之徳乎爲之歌頌曰至矣哉直而不倨曲而不屈邇而不偪逺而不攜遷而不淫復而不厭哀而不愁樂而不荒用而不匱廣而不宣施【去聲】而不費取而不貪處而不底【抵】行而不流五聲和八風平節有度守有序盛徳之所同也【杜氏曰頌有殷魯故曰盛徳所同】

荀子曰詩者中聲之所止也【朱子曰此言爲正經而發也】

毛氏曰古者教以詩樂誦之歌之之舞之

朱子曰詩者樂之章也故必學樂然後誦詩所謂樂者蓋琴瑟塤篪之類樂之一物以漸習之而節夫詩之音律者然詩本於人之情性有美刺風諭之防其言近而易曉而從容詠嘆之間所以漸漬感動於人者又爲易入至於聲音之髙下舞蹈之疾徐所以養其耳目和其心志使人倫肌浹髓而安於仁義禮智之實又有非思勉之所及者又曰三代之時禮樂用於朝廷而下達於閭巷學者諷詠其言以求其志詠其聲執其器舞蹈其節以涵養其心則聲之所助於詩者爲多然猶曰興於詩成於樂其求之固有序矣【又曰詩較感發人故在先樂則如太史公所謂動蕩血气流通精神者所以涵養前所得也】是以聖賢言詩主於聲者少而發於義者多仲尼所謂思無邪孟子所謂以意逆志者誠以詩之所以作本乎其志之所存然後詩可得而言也得其志而不得其聲者有矣未有不得其志而能通其聲者也就使得之止其鐘鼓之鏗鏘而已豈聖人樂云樂云之意乎況今去孔孟千餘年古樂散亡無復可考而欲以聲求詩則未知古樂之遺聲今皆可推而得乎三百五篇皆可協之音律而被之管已乎誠能得之則所助於詩多矣然恐未得爲詩之本也況未必可得則今之所講得無有畫餅之譏乎故愚竊以爲詩出乎志者也樂出乎詩者也然則志者詩之本而樂者末也【又曰詩之作本言志而已方其詩也未有歌也及其歌也未有樂也以聲依永以律和聲則樂乃爲詩而作非詩爲樂而作也】末𨿽亡不害本之存患學者不能平心和气從容諷詠以求之情性之中有得乎此然後可得而言顧所得之淺深何如耳有舜文之文徳則聲爲律而身爲度簫韶二南之聲不患其不作此𨿽未易言然其理蓋不誣也【問詩樂旣廢如何曰旣無此家具也只得以義理養其心涵泳從容無斯須不和不樂便是樂】

刪次

論語子曰吾自衛反魯然後樂正雅頌各得其所【朱子曰當時收詩時已各有編次但經夫子時散失故夫子重新整理未見得刪與不刪如雲雅頌各得其所則是還其舊位又曰看來只采得許多詩夫子不曽刪去只是刋定而已好詩便要興發人之善心不好詩便要起人羞惡之心又說見集傳綱領】

歐陽子曰周南召南邶鄘衛王鄭齊豳秦魏唐陳鄶曹小雅大雅頌此孔子未刪之前周大師樂歌之次第也【呂東萊曰季札觀樂次序如此】周召邶鄘衛王鄭齊魏唐秦陳檜曹豳此今詩次第也【考索張雷叟曰二南王化之基也邶鄘衛商民之先變者也俗變於近而王不能正則王不王也鄭首叛也齊首霸也晉並魏則又伯而秦其甚也是皆王之不王而諸侯肆行莫之禁也陳淫也檜亂也曹奢也紛紛乎益甚而益不可正苟有後稷先公之化如邠者庶乎其可也此名之先後也】周召邶鄘衛檜鄭齊魏唐秦陳曹豳王此鄭氏詩譜次第也【孔氏曰鄭譜以鄭因虢檜之地而國之先譜檜後譜鄭王在邠後者退就雅頌並言王世故耳】

程子曰詩有四始而風居首本乎一人而成乎國俗謂之風發於正理而形於天下謂之雅稱美盛徳與告其成功謂之頌先之家及於政以底成功其敍然也諸侯之風先後各有義周南召南陳正家之道人倫之端王道之本風之正也故爲首二南之風行則人倫正朝廷治及乎周道衰政教失風遂變矣於是諸侯擅相侵伐衛首並邶鄘之地故爲變風之首一國之詩而三其名得於衛地者爲衛得於邶鄘者爲邶鄘所以見其首亂也【董氏曰風首衛且先邶鄘以著滅也】刑政不能治天下諸侯放恣擅相並滅王迹熄矣故雅亡而爲一國之風【董氏曰諸侯至於滅國王政不行矣故以王風敍衛下】廢法失道則王畿之內亦不能保鄭今畿內之封因周之衰遂自爲列國故次以鄭君臣上下之分失則人倫亂而入於禽獸人君身爲禽獸之行其風可知故次以齊天下之風至於如此則無不亂之國無不變之俗魏舜禹之都唐帝堯之國久被聖人之化漸成美厚之俗歷二叔之世而遺風尙存今亦變矣故因其舊名而謂之唐所以見意唐魏之風且變則先代之風化中國之禮義消亡極矣是以夷狄彊大天下亦相胥而夷矣故次以秦秦之始封秦谷西戎之地國亂乃東侵而始大其俗尙夷故美其始有車馬禮樂而刺其未能用周禮也禮義之俗亡夷狄之風行先聖王之流風遺俗盡矣故次以陳陳舜之後也聖人之都風化所厚也聖人之國典法所存也王澤竭而風化熄矣夷道行而典禮亡矣天下之所以安且治者聖人之道行也聖人之道絕則危亡至矣人情迫於危亡則思治安故思治者亂之極也檜曹懼於危亡而思周道故爲亂之終【孔氏曰檜曹國小而君奢民勞而政僻季札之所不譏國風次之於末宜哉】亂旣極必有治之之道危旣甚必有安之之理自昔天下何嘗不拯亂而興治革危而爲安周家之先由是道也其居豳也趨時務農以厚民生善政美化由玆而始王業之所興也故次以豳【孔氏曰豳者周公之事欲尊周公故次於眾國之後小雅之前非諸國之例也】王業成而爲政於天下故次以雅雅者王者之政也小之先大固其敍也【孔氏曰雅見積漸之義故小雅先於大雅】政之衰則至於亡詩之亡王道之亡也天下之治始於以正風風天下其終也盛徳之著而成功可以告於神明始終之義也故次以頌頌之有魯蓋生於不足王道之隆所歌頌者如是及其衰也如魯之事一已足矣【孔氏曰魯以得用天子之禮故借天子美稱之名攺稱爲頌非周頌之流也置之商頌前者以魯是周同姓故先前代也】商則頌前代之美不可廢也故附其後焉

﹤經部﹐詩類﹐詩傳通釋﹥

欽定四庫全書

詩傳通釋卷一

元劉瑾撰

詩

朱子集傳

國風一【愚按集傳於國風之下系以一者以國風居四詩之首也下文周南一之一者周南

又居國風中十五國之首也後仿此】

國者諸侯所封之域而風者民俗歌謡之詩也謂之風者以其被上之化以有言而其言又足以感人如物因風之動以有聲而其聲又足以動物也是以諸侯采之以貢於天子天子受之而列於樂官於以考其俗尙之美惡而知其政治之得失焉【男女相與詠歌以言其情行人振木鐸徇路采之何休云男年六十女年五十無子者官衣食之使求詩邑移於國國以聞於天子通典注曰采詩者采取百姓謳謡以知政教得失也】舊說二南爲正風所以用之閨門鄕黨國而化天下也【程子曰二南之詩爲教於祍席之上閨門之內上下貴賤之所同也故用之鄕人國而謂之正風】十三國爲變風則亦領在樂官以時存肄備觀省而垂監戒耳【變風多是淫亂之詩故班固言男女相與歌詠以言其傷者聖人存此亦以見上失其教則民欲動情勝其獘至此故曰詩可以觀也愚按男女亂倫而鄘衛鄭之風變君臣失道而王豳之風變畋遊荒淫而齊國之風變儉嗇褊急而魏國之風變以至唐風變而憂傷秦風變而武勇陳風變而淫遊歌舞檜曹之風變而亂極思治此十三國風之大槪也然變詩𨿽不可以風化天下而亦各有音節如季札所觀是已故樂官兼掌其詩使夫學者時習之以自省而知所戒蓋亦莫非所以爲教也】合之凡十五國云

周南一之一【召南說附】

周國名南南方諸侯之國也周國本在禹貢雍【去聲】州境內岐山之陽【趙氏曰岐山蓋今箭括嶺山南有周原周舊國也】后稷十三世孫古公亶父始居其地【棄爲后稷封於邰其後公劉遷豳至古公又遷於岐山之下】傳子王季歷至孫文王昌辟【辟】國寖廣於是徙都於丰而分岐周故地以爲周公旦召公奭之采【菜】邑且使周公爲政於國中而召公宣布於諸侯【史記索隠曰周地本太王所居以爲公旦采邑故曰周公奭食邑於召故曰召公蓋文王取岐周故墟分爵二公也孔氏曰文王若未居丰則岐自爲都邑明知分賜二公在作丰之後且二南文王之詩而分系二公若文王不賜采邑不使行化安得以詩系之故知此時賜之也公羊周公陜東召公陜西之說可疑蓋陜東地廣陜西只是闗中雍州之地耳恐不應分得如此不均周公在外而其詩曰王者之風召公在內而其詩爲諸侯之風似皆有礙陳少南以其有礙遂創爲岐東西之說不惟穿鑿無據而召公所分主之地愈見狹促蓋僅得今隴西天水數郡之地恐亦無此理】於是徳化大成於內而南方諸侯之國江沱汝漢之間莫不從化蓋三分天下而有其二焉【鄭氏曰雍梁荊豫徐揚之人咸被其徳而從之孔氏曰其餘冀靑兗屬紂是爲三分有其二也】至子武王又遷幹鎬遂克商而有天下武王崩子成王誦立周公相之制作禮樂乃采文王之世風化所及民俗之詩被之筦【管同】【同】以爲房中之樂而又推之以及於鄕黨國所以著明先王風俗之盛而使天下後世之修身齊家治【平聲】國平天下者皆得以取法焉蓋其得之國中者雜以南國之詩而謂之周南言自天子之國而被於諸侯不但國中而已也其得之南國者則直謂之召南言自方伯之國被於南方而不敢以繋於天子也【考索陳氏曰二南樂章之名也文王化自北而南及於江漢故作樂者采自北以南土風而名之曰南用爲燕樂鄕樂射樂房中樂所以彰文王之化也愚按其詩得於國中者多爲文王后妃而作故雜以南國漢廣汝墳二詩而謂之周南所謂自天子之國被於諸侯者不敢使周公食邑之號專主其風也然周公之事固統於其所尊矣觀下文復取小序系之周公之說可互見也若召公則宣化於諸侯故以侯國之詩系之而謂之召南正以其食邑之號専主之也謂召公爲方伯之國謂丰邑爲天子之國者皆通乎追王之後制作之時而言也】岐周在令鳳翔府岐山縣【愚按卽今陜西省鳳翔府岐山縣】丰在今兆京府鄠【戶】縣終南山北【愚按卽今陜西省安西路鄠縣】南方之國卽今興元府京西湖北等路諸州【愚按宋興元府諸州卽今陜西省四川省所治興元廣元等路保寧府蓬巴金洋等州及大安縣之地宋京西路諸州卽今河南省所治襄陽路安陸州及隨均房等州之地宋湖北路諸州卽今湖廣省河南省所治武昌江陵漢陽常徳等路嶽峽澧辰沅靖荊門信陽等州徳安沔陽等府之地也】鎬在丰東二十五里【愚按鎬亦在今鄠縣先儒以爲卽鎬池之地】小序曰闗雎麟趾之化王者之風故系之周公南言化自北而南也鵲巢騶虞之徳諸侯之風也先王之所以教故系之召公斯言得之矣【詩言文王之徳者系之周公以周公主內治故也言諸侯之國被文王之化以成徳者系之召公以召公長諸侯故也文王治岐其東有紂其西昆夷其北儼狁故其化自北而南先被於江漢之域也】

闗闗雎【七餘反】鳩在河之洲窈【烏了反】窕【徒了反】淑女君子好逑【音求】

興也闗闗雌雄相應之和聲也雎鳩水鳥一名王雎狀類鳬鷖【醫】今江淮間有之生有定偶而不相亂偶常並遊而不相狎故毛傳以爲摯而有別列女傳以爲人未嘗見其乘【去聲】居而匹處者蓋其性然也【嘗見淮人說淮上有之狀如鳩差小而長常是雌雄兩兩相隨不相失然亦不曾相近立處須隔丈來地所謂摯而有別是也此說卻與列女傳合乘居是四个同居列女傳曲沃婦曰妾聞男女之別國之大節故以雎鳩起興天雎鳩之鳥人猶未盡見乘居而匹處也嚴氏曰左傳郯子五鳩備見詩經雎鳩氏司馬此雎鳩是也祝鳩氏司徒鵓鳩是也四牡嘉魚之鵻是也鳴鳩氏司空布谷也曹風之鳴鳩是也爽鳩氏司冦大明之鷹是也鶻鳩氏司事鷽鳩也卽小班鳩小宛之鳴鳩與氓食桑葚之鳩是也左傳睢作鴡杜預云摰而有別故爲司馬主法則鶻音骨鷽音學】河北方流水之通名洲水中可居之地也窈窕幽閒之意淑善也女者未嫁之稱蓋指文王之妃大姒爲處子時而言也君子則指文王也好亦善也逑匹也毛傳之摯字與至通言其情意深至也【情𨿽相與深至而未嘗狎便見樂而不淫之意愚按摯至字古通用如商書大命不摯曲禮庶人之摯亦訓爲至故鄭氏云摯之言至也謂鳥雌雄情意至然而有別也】興者先言他物以引起所詠之詞也周之文王生有聖徳又得聖女姒氏以爲之配宮中之人於其始至見其有幽閒貞靜之徳故作是詩言彼闗闗然之雎鳩則相與和鳴於河洲之上矣此窈窕之淑女則豈非君子之善匹乎言其相與和樂而恭敬亦若雎鳩之情摯而有別也後凡言興者其文意皆放【仿】此云【興起也引物以起吾意如雎鳩是摯而有別之物引此起興猶不甚逺其他亦有全不相類只借物而起吾意者𨿽皆是興與此又略不同也問詩中說興處多近比曰然如闗雎麟趾相似皆是興而兼比然𨿽近比其體卻只是興且如闗闗雎鳩本是興起到得下面說窈窕淑女此方是入題說那實事蓋興是以一个物事貼一个物事說上文興起下文便接說實事及比則不然便入題了呂東萊曰首章以雎鳩興後章以荇菜興至於雎鳩之和靜荇菜之柔順則又取以爲比也興與比相近而難辧興之兼比者徒以爲比則失其意味矣興之不兼比者誤以爲比則失之穿鑿矣】漢匡衡曰窈窕淑女君子好逑言能致其貞淑不貳其操情欲之感無介乎容儀宴私之意不形乎動靜夫然後可以配至尊而爲宗廟主此綱紀之首王教之端也可謂善說詩矣【輔氏曰匡衡善說詩者一是漢時去古未逺猶有師承傳受二是詁訓未備讀詩者只玩味經文故見得古人正意出三是人心尙淳朴未防穿鑿得在毛氏曰君子后妃之徳無不和諧愼固幽深若雎鳩之有別焉然後可以風化天下夫婦有別則父子親父子親則君臣敬君臣敬則朝廷正朝廷正則王化成】

參【初金反】差【初宜反】荇【行猛反】菜左右流之窈窕淑女寤寐

求之求之不得寤寐思服【葉蒲北反】悠哉悠哉輾【哲善反】轉反側

興也參差長短不齊之貌荇接余也根生水底莖如釵股上靑下白葉紫赤圓徑寸餘浮在水面【李迂仲曰荇菜是水有之黃花葉似蒓可爲菹張南軒曰荇菜取其柔順芳潔可薦之意】或左或右言無方也【饒氏曰言或左或右無一定之方也】流順水之流而取之也或寤或寐言無時也服猶懷也悠長也輾者轉之半轉者輾之周反者輾之過側者轉之畱皆臥不安席之意【輔氏曰四字之訓極爲精切亦可見古人下字之不苟也】此章本其未得而言彼參差之荇菜則當左右無方以流之矣此窈窕之淑女則當寤寐不忘以求之矣蓋此人此徳世不常有求之不得則無以配君子而成其內治之美故其憂思之深不能自已至於如此也【此詩看來是妾媵做所以形容得寤寐反側之事外人做不到此輔氏曰二章三章以荇菜起興亦以爲比但先儒皆取於荇菜之潔淨柔順而集傳不言只言其不可不求之意者豈非所謂不可不求者正以其潔淨與柔順之故乎】參差荇菜左右采【葉此禮反】之窈窕淑女琴瑟友【葉羽已反】之

參差荇菜左右芼【莫報反葉音邈】之窈窕淑女鐘鼓樂【音洛】之興也采取而擇之也芼熟而薦之也【董氏曰芼則以熟而薦也傳曰芼以姜桂蘇氏曰求得而采采得而芼先後之敍也凡詩之敍類如此】琴五或七瑟二十五皆絲屬樂之小者也【爾雅釋樂曰琴長三尺六寸六分五後加文武二雅瑟長八尺一寸廣一尺八寸二十五其常用者十九頌瑟長七寸廣一尺八寸二十五盡用】友者親愛之意也【輔氏曰蓋以兄友弟之友言也】鐘金屬鼓革屬樂之大者也樂則和平之極也此章據今始得而言彼參差之荇菜旣得之則當采擇而熟芼之矣此窈窕之淑女旣得之則當親愛而娛樂之矣蓋此人此徳世不常有幸而得之則有以配君子而成內治故其喜樂尊奉之意不能自已又如此云【呂東萊曰后妃之徳坤徳也惟天下之至靜爲能配天下之至健也萬化之原一本諸此未得之也如之何其勿憂旣得之也如之何其勿樂】

闗雎三章一章四句二章章八句【只取篇首二字以名篇後皆放此孔氏曰闗雎者詩篇之名金縢云公乃爲詩以貽王名之曰鴟鴞然則篇名皆作者所自名名篇之例多不過五少才取一或偏舉兩字或全取一句亦有捨其篇文假外理以定稱】

孔子曰闗雎樂而不淫哀而不傷愚謂此言爲此詩者得其性情之正聲气之和也【有那情性方有那辭气聲音輔氏曰哀樂情之也心不宰焉則流於傷與淫而不自知矣闗雎之詩感於性於情而宰於心者也其形於聲詩播諸音樂皆得其和且正焉】蓋徳如雎鳩摯而有別則后妃性情之正固可以見其一端矣至於寤寐反側琴瑟鐘鼓極其哀樂而皆不過其則焉則詩人情性之正又可以見其全體也獨其聲音之和有不可得而聞者𨿽若可恨然學者姑卽其詞而玩其理以養心焉則亦可以得學詩之本矣【輔氏曰樂而不淫哀而不傷論語集注只說作詩者之性情而此兼言后妃之性情者蓋並首章言之也聲气之和指其發於言以至播於八音以成樂而言也胡伯量曰觀詩之法原其情性審其聲音而已今聲音不傳惟詞語可以玩味耳闗雎乃宮中人所作欲得賢妃以配文王方其未得也寤寐反側以致其憂思之深矣然未至於悲怨則不傷也及其得之也琴瑟鐘鼓以宣其和樂之至矣然未至於沈湎則不淫也因其詞語卽可知其情性至於播於長言被之筦則聲音亦可以略見矣饒氏曰一章言文王有聖徳而後妃亦有聖徳可爲之配二章推言未得大姒之時求之如此其切三章言始得后妃之時喜之如此其至自他詩觀之言哀者易至於悲傷言樂者易至於淫泆惟此詩得情性之正故玩其詞可爲養心之助也劉辰翁曰夫子自衛反魯考禮正樂其時師摯在魯爲夫子歌周南故曰師摯之始闗雎之亂洋洋乎盈耳哉又曰闗雎樂而不淫哀而不傷嘗謂今世所存之詩特詩之詞與義耳詩之詞未嘗忘也其聲亡也愚按首章取興見樂而不淫是后妃性情之一端也二章三章所言一哀一樂皆不過則是詩人性情之全體也蓋由后妃與詩人性情之正如此故於詩歌播之音樂宜其聲气之無不和者然樂者所以節夫詩之聲而有音律以養人耳歌詠以養人心舞蹈以養血脈此樂之全體也古樂旣亡則此詩聲气之和所以樂不淫哀不傷者固不得聞而其所以養心者幸有詩詞之可玩則亦尙存樂之一端而可爲爲學詩之本也】匡衡曰妃【配】匹之際【輔氏曰妃匹猶言匹偶也】生民之始

【輔氏曰有夫婦而後有父子也】萬福之原婚姻之禮正然後品物遂而天命全孔子論詩以闗雎爲始言大上者民之父母后夫人之行不侔乎天地則無以奉神靈之統而理萬物之宜自上世以來三代興廢未有不由此者也【前漢外戚傳曰自古受命帝王非獨徳茂亦有外戚之助焉夏之興也以塗山而桀之放也用妹喜殷之興也以有防而紂之滅也嬖妲己周之興也以大任大姒而幽王之禽也淫褒姒故易基乾坤詩首闗雎書美釐降夫婦之際人道之大倫也可不愼歟防音萃讀闗雎詩使人人有齊莊中正意思所以冠乎三百篇與記言母不敬書言欽明文思皆同又曰當時人被文王大姒徳化之深心膽肺腸一時換了自然不覺形於歌詠如此故當作樂之時引爲篇首以見一時之盛爲萬世之法尢是感人妙處又曰讀詩只是將意想象去看不如他書字字要捉防教定詩意只是疊疊推上去因一事上有一事一事上又有一事如闗雎形容后妃之徳如此又當知君子之徳如此又當知詩人形容得意味深長如此又當知所以齊家所以治國所以平天下人君則必當如文王后妃則必當如大姒其原如此】

序后妃之徳也

后妃文王之妃大姒也天子之妃曰後近世諸儒多辧文王未嘗稱王則大姒亦未嘗稱後序者蓋追稱之亦未害也【愚按大姒之稱後亦如雅頌稱文王之王皆追稱之詞也】但其詩𨿽若專美大姒而實以深見文王之徳序者徒見其詞而不察其意遂壹以後妃爲主而不復知有文王是固已失之矣至於化行國中三分天下亦皆以爲后妃之所致則是禮樂徵伐皆出於婦人之手而文王者徒擁虛器以爲寄生之君也其失甚矣惟南丰曾氏之言曰先王之政必自內始故其閨門之治所以施之家人者必爲之師傳保姆之助詩書圖史之戒珩璜琚瑀之節威儀動作之度其教之者有此具然古之君子未嘗不以身化也故家人之義歸於反身二南之業本於文王豈自外至哉世皆知文王之所以興能得內助而不知其所以然蓋本於文王之躬化故內則后妃有闗雎之行外則羣臣有二南之美與之相成其推而及逺則商辛之昏俗江漢之小國兔罝之野人莫不好善而不自知此所謂身修故國家天下治者也竊謂此說庶防得之

風之始也

所謂闗雎之亂以爲風始是也蓋謂國風篇章之始亦風化之所由始也【孔氏曰言后妃之有美徳文王風化之始也文王行化始於其妻故用此爲風教之始】

所以風天下而正夫婦也故用之鄕人焉用之國焉

說見二南總論國謂諸侯之國明非獨天子用之也【孔氏曰所以風化天下之民使皆正夫婦焉鄕飲酒禮云乃合樂周南闗雎是用之鄕人燕禮云遂飲鄕樂周南闗雎是用之國也王介甫曰凡詩用於天子者諸侯不得用用於諸侯者大夫不得用若三家以雍徹而孔子非之也此闗雎鄕人邦國皆得用者人之正夫婦也李迂仲曰詩之雅頌惟用於宗廟朝廷郊祀宴享非其所用者不得用也至於正夫婦之道自天子達於庶人未嘗有二道也】

風風也教也風以動之教以化之

承上文解風字之義以象言則曰風以事言則曰教【王介甫曰風之於物方其鼓舞搖蕩所謂動之也及其因形移易使榮者枯甲者坼乃所謂化之也詩之有風亦若是也始於風之而動終於教之而化黃實夫曰自其本於一人言之則謂之風自其及於一國言之則謂之教聞二南之風者感發其善心被二南之化者變易其气質動則變變則化天下之理也】

然則闗雎麟趾之化王者之風故系之周公南言化自北而南也鵲巢騶虞之徳諸侯之風也先王之所以教故系之召公

說見二南卷首闗雎麟趾言化者化之所自出也鵲巢騶虞言徳者被化而成徳也以其被化而後成徳故又曰先王之所以教先王卽文王也舊說以爲大王王季誤矣【李迂仲曰二南皆文王之風化周南之詩多爲文王而作故言王者之風召南之詩多爲諸侯而作故言諸侯之風𨿽曰諸侯之風其實文王教化之所及故言先王之所以教先王卽文王也】程子曰周南召南如乾坤乾統坤坤承乾也【乾始萬物非坤無以代其終坤終萬物非干無以資其始故乾元統天萬物所從出而無不統周南之化實似之坤元𨿽生萬物而所以生者乃順成天意以化其終而已召南之徳實似之楊氏亦曰二南相須以爲治蓋一體也】

周南召南正始之道王化之基

王者之道始於家終於天下而二南正家之事也王者之化必至於法度彰禮樂著雅頌之聲作然後可以言成然無其始則亦何所因而立哉基者堂宇之所因而立者也程子曰有闗雎麟趾之意然後可以行周官之法度其爲是歟【孔氏曰髙以下爲基逺以近爲始文王正其家而及其國是正其始也化南土以成王業是王化之基也季札見歌周南召南曰始基之矣猶未也亦謂二南爲王化基始序意出於彼文也輔氏曰先王基字之義先儒皆所未及程子說正是此意先生又嘗曰須是自閨門衽席之微積累到薰烝洋溢天下無一民一物不被其化然後可以行周官之法不然則爲王莽矣】

是以闗雎樂得淑女以配君子憂在進賢不淫其色哀窈窕思賢才而無傷善之心焉是闗雎之義也

按論語孔子嘗言闗雎樂而不淫哀而不傷蓋淫者樂之過傷者哀之過獨爲是詩者得其性情之正是以哀樂中節而不至於過耳而序者乃析哀樂淫傷各爲一事而不相須則已失其防矣至以傷爲傷善之心則又大失其防而全無文理也或曰先儒多以周道衰詩人本諸祍席而闗雎作故揚雄以周康之時闗雎作爲傷始亂杜欽亦曰佩玉晏嗚闗雎嘆之說者以爲古者後夫人雞鳴佩玉去君所周康後不然故詩人嘆而傷之此魯詩說也與毛異矣【歐陽子曰齊魯韓三家皆以爲康王政衰之詩前漢杜欽傳曰佩玉晏鳴闗雎嘆之瓉曰此魯詩也後漢明帝詔曰昔應門失守闗雎刺世注薛君韓詩章句曰人君退朝后妃禦見有度應門擊柝鼓人上堂今內傾於色故詠闗雎說淑女以刺時呂東萊曰魯齊韓毛師讀旣異義亦不同闗雎正風之首三家者乃以爲刺餘可知矣】但以哀而不傷之意推之恐其有此理也曰此不可知矣但儀禮以闗雎爲鄕樂又爲房中之樂則是周公制作之時已有此詩矣若如魯說則儀禮不得爲周公之書【熊去非曰按儀禮鄕飲酒鄕射篇有乃合樂周南闗雎之文又燕禮有遂歌鄕樂周南闗雎之文儀禮乃周公相成王治定功成經制大備之書小序所謂用之鄕人者鄕飲射禮也用之國者燕禮也今當據儀禮經文爲定】儀禮不爲周公之書則周之盛時乃無鄕射燕飲房中之樂而必有待乎後世之刺詩也其不然也明矣且爲人子孫乃無故而播其先祖之失於天下如此而尙可以爲風化之首乎

葛之覃兮施【以鼓反】於中谷維葉萋萋黃鳥於飛集於灌木其鳴喈喈【葉居奚反】

賦也葛艸名蔓生可爲絺綌者覃延施移也中谷谷中也【孔氏曰中谷倒言者古人語皆然詩文皆類此】萋萋盛貌黃鳥鸝也【陸璣疏曰黃鳥黃鸝畱也或謂黃栗畱幽州謂之黃鸎一名倉庚】灌木叢木也喈喈和聲之逺聞也賦也敷陳其事而直言之者也后妃旣成絺綌而賦其事追敍初夏之時葛葉方盛而有黃鳥鳴於其上也後凡言賦者放此

葛之覃兮施於中谷維葉莫莫是刈【魚廢反】是濩【胡郭反】

爲絺【恥知反】爲綌【去逆反葉去略反】服之無斁【音亦葉弋灼反】

賦也莫莫茂密貌刈斬濩煮也精曰絺麄曰綌斁厭也此言盛夏之時葛旣成矣於是治以爲布而服之無厭蓋親執其勞而知其成之不易所以心誠愛之𨿽極垢獘而不忍厭棄也【陳少南曰知稼穡之勤者飲食則念農功知絲麻之勤者衣服則思女功親執其勞所以心誠愛而不忍棄也嚴氏曰婦人驕奢之情何有紀極苟萌一厭心𨿽窮極靡麗耳目日新猶以爲不足也味服之無斁一語可見后妃之徳性】

言告師氏言告言歸薄污我私薄澣【戶管反】我衣害【戶葛】

【反】澣害否【方九反】歸寧父母【莫復反】

賦也言辭也【愚按如言采言念薄言駕言之類皆語辭也】師女師也【毛氏曰古者女師教以婦徳婦言婦容婦功孔氏曰昏禮注云婦人五十無子出而不復嫁能以婦道教人者爲姆】薄猶少也污煩撋【軟平聲】之以去其污猶治亂而曰亂也【釋文曰煩撋猶捼莏也捼莏音那梭】澣則濯之而已私燕服也衣禮服也【愚按周禮王后禮服有六文王未嘗稱王則大姒亦未必備此六服但泛言禮服而已】害何也寧安也謂問安也上章旣成絺綌之服矣此章遂告其師氏使告於君子以將歸寧之意且曰盍治其私服之污而澣其禮服之衣乎何者當澣而何者可以未澣乎我將服之以歸寧於父母矣【輔氏曰薄污薄澣者不爲甚飾之辭害澣害否者又見其不苟之意於其薄污薄澣者略施其功而不爲過甚之飾於其害澣害否者各隨其宜而無雜施之苟則尢見其勤儉之徳也】

葛覃三章章六句

此詩后妃所自作故無贊美之詞然於此可以見其已貴而能勤已富而能儉已長而敬不弛於師傅已嫁而孝不衰於父母是皆徳之厚而人所難也小序以爲后妃之本庶防近之【張南軒曰后妃之貴亦必立師傅以訓之法家拂士非惟人主不可一日無後妃亦然也周自后稷以農爲務歷世相傳其君子則重稼穡之事其室家則重織紝之勤相與服習其艱難詠歌其勞苦此實王業之根本也夫治常生於敬畏而亂常起於驕肆使爲國者每念稼穡之勞而其后妃又不忘織紝之事則心之不存者寡矣此心常存則驕矜放恣何自而生故誦服之無斁之章則知周公之所以興誦休其蠶織之章則知周之所以衰輔氏曰勤儉孝敬固婦人之懿徳又能不以勢之貴富時之久逺而有所變遷焉則尢見其徳厚有常而人所難及也愚按后妃之富貴而勤儉者二章可見也長嫁而孝敬者三章可見也】

序后妃之本也后妃在父母家則志在於女功之事躬儉節用服澣濯之衣尊敬師傅則可以歸安父母化天下以婦道也

此詩之序首尾皆是但其所謂在父母家者一句爲未安蓋若謂未嫁之時卽詩中不應遽以歸寧父母爲言況未嫁之時自當服勤女功不足稱述以爲盛美若謂歸寧之時卽詩中先言刈葛而後言歸寧亦不相合且不常爲之於平居之日而暫爲之於歸寧之時亦豈所謂庸行之謹哉序之淺拙大率類此

采采捲【上聲】耳不盈頃【音顧】筐嗟我懷人寘彼周行【葉戶郎反】賦也采采非一采也捲耳枲【音洗】耳葉如鼠耳叢生如盤【孔氏曰亦云胡枲或曰苓耳江東呼常枲葉靑白色似胡荽白華細莖蔓生可煮爲茹四月中生子如婦人耳璫或謂耳璫艸】頃欹也筐竹器懷思也人蓋謂文王也寘捨【上聲】也周行大道也【詩有三周行此及大東者皆道路之道鹿鳴乃道義之道】后妃以君子不在而思念之故賦此詩托言方采

捲耳未滿頃筐【鄭氏曰器之易盈而不盈者憂思深也】而心適念其君子故不能復【扶又反】采而寘之大道之旁也【問卷耳葛覃同是賦體又似略不同蓋葛覃直敍其所嘗經歷之事捲耳則是托言也曰安知后妃之不自采捲耳設使不自經歷而自言我之所懷者如此則亦是賦體也】

陟彼崔【䢐回反】嵬【五回反】我馬虺【呼回反】隤【音頽】我姑酌彼金

罍維以不永懷【葉胡偎反】

賦也陟升也崔嵬土山之戴石者虺隤馬罷【音皮】不能升髙之病姑且也罍酒器刻爲云雷之象以黃金釋之【孔氏曰名罍取於云雷故也言刻畫則用木矣】永長也此又托言欲登此崔嵬之山以望所懷之人而往從之則馬罷病而不能進於是且酌金罍之酒而欲其不至於長以爲念也【輔氏曰姑且也維以欲其也曰且曰欲其亦可見其托言之意】

陟彼髙岡我馬黃我姑酌彼兕【徐履反】觥【古橫反葉古黃反】

維以不永傷

賦也山脊曰岡黃馬而黃病極而變色也兕野牛一角靑色重千斤觥爵也以兕角爲爵也

陟彼砠【七餘反】矣我馬瘏【音塗】矣我僕痡【音敷】矣云何吁矣賦也石山戴土曰砠【愚按爾雅石山戴土謂崔嵬土山戴石謂砠今集傳從毛氏而不從爾雅者豈以其書後出也歟】瘏馬病不能進也痡人病不能行也吁憂嘆也爾雅注引此作盱張目逺望也詳見何人斯篇【輔氏曰馬病不能進猶可資於人也僕病不能行則斷不能往矣此亦甚之之辭至於云何吁矣則憂之極惟有愁嘆而已非酒可得而解也】

捲耳四章章八句

此亦后妃所自作可以見其貞靜專一之至矣豈當文王朝防徵伐之時羑【音酉】裏拘幽之日而作歟然不可考矣【輔氏曰先生又嘗曰此詩後三章只是承首章之意欲登髙望逺而往從之則僕馬皆病而不得往故欲酌酒以自解其憂傷耳大意與艸虫詩相似又張平子四愁詩云我所思兮在泰山欲往従之兮梁父艱亦暗合此意耳愚按后妃托言方采捲耳而適思君子則遂不能復采欲望君子而僕馬不前則且飲酒解憂可見其心之貞靜而不動於邪情之專一而不失其常矣至其自言不永懷傷者又合所謂哀而不傷之意乃其性情之正見於一端者參之闗雎首章樂而不淫則又可備見其情性全體也又按羑里先儒以其地在相州鄴都因羑水得名昔紂信崇侯虎之譛囚文王於此文王因作拘幽操】序后妃之志也又當輔佐君子求賢審官知臣下之勤勞內有進賢之志而無險詖私謁之心朝夕思念至於憂勤也

此詩之序首句得之餘皆傳防之鑿說后妃𨿽知臣下之勤勞而憂之然曰嗟我懷人則其言親防非后妃之所得施於使臣者矣且首章之我獨爲后妃而後章之我皆爲使臣首尾衡決不相承應亦非文字之體也

南有樛【居虯反】木葛藟【力軌反】累【力追反】之樂【音洛】只【之氏反】君子福履綏之

興也南南山也木下曲曰樛藟葛類【孔氏曰一名巨瓜亦延蔓生本艸注曰蔓延木上葉如葡萄而小五月開花七月結實靑黑微赤卽詩云藟也此藤大者盤薄又名千嵗虆】累猶系也只語助辭君子自眾妾而指后妃猶言小君內子也【夫人稱小君大夫妻稱內子妾謂嫡曰女君則后妃有君子之徳固可以君子目之一問君子作后妃亦無害否曰以文義惟之不得不作后妃若作文王恐大隔越了某注詩傳蓋皆推尋其脈理以平易求之不敢用一毫私意大抵古人道言語自是不泥著】履祿綏安也后妃能逮下而無嫉妬之心故眾妾樂其徳而稱

願之曰南有樛木則葛藟累之矣樂只君子則福履綏之矣【輔氏曰此詩𨿽是興體然亦兼比意與闗雎同故鄭氏以爲木枝以下垂之故葛藟得累而蔓之諭后妃能以惠下逮眾妾故眾妾得上附而事之也呂東萊曰后妃如此樂哉君子可謂福履綏之矣】南有樛木葛藟荒之樂只君子福履將之

興也荒奄【衣檢反】也【呂東萊曰芘覆也】將猶扶助也

南有樛木葛藟縈【烏營反】之樂只君子福履成之興也縈旋成就也

樛木三章章四句【輔氏曰曰累曰荒曰縈曰綏曰將曰成亦皆有淺深累系也荒則奄之也縈旋則奄之周也綏安也將則扶助之也成則有終久之意其美夫人也無誇辭其禱夫人也無侈說此又可見眾妾性情之正也呂東萊曰漢之二趙隋之獨孤唐之武后禍至亡國樛木后妃詩人安得不深嘉而屢嘆之乎】

序后妃逮下也言能逮下而無嫉妬之心焉此序稍平後不注者放此

螽【音終】斯羽詵詵【所中反】兮宜爾子孫振振【音眞】兮

比也螽斯蝗屬【問螽卽是春秋所書之螽切疑斯字只是語辭曰詩中固有以斯爲語辭者如鹿斯之奔湛湛露斯之類是也然七月詩乃云斯螽動股則恐螽斯是名也孔氏曰七月斯螽文𨿽顚倒其實一也釋文曰郭璞云江東呼爲虴蜢音窄猛】長而靑長角長股能以股相切作聲一生九十九子【陳少南曰言羽者螽斯羽虫也無羊之詩羊言角牛言耳狀物多如此】詵詵和集貌爾指螽斯也振振盛貌比者以彼物比此物也后妃不妬忌而子孫眾多故眾妾以螽斯之羣處【上聲】和集而子孫眾多比之言其有是徳而宜有是福也後凡言比者放此【比便是說實事如螽斯羽之句便是說那人了下便接宜爾子孫依舊是就螽斯上說更不用說實事此所以謂之比又曰借螽斯以比后妃之子孫眾多子孫振振卻自是說螽斯之子孫不是說后妃之子孫也蓋比詩多不說破這意然亦有說破者此前數篇賦比興皆已備矣自此推之令篇篇各有著落乃好】

螽斯羽薨薨兮宜爾子孫繩繩兮

比也薨薨羣飛聲繩繩不絕貌

螽斯羽揖揖【側立反】兮宜爾子孫蟄蟄【直立反】兮

比也揖揖防聚也蟄蟄亦多意【呂與叔曰螽斯始化其羽詵詵然比次而起已化則齊飛薨薨然有聲旣飛復斂羽揖揖然而聚歷言眾多之狀其變如此也】

螽斯三章章四句【不妬忌是后妃之一節闗雎所論卻是全體永嘉鄭氏曰婦人之徳莫大於不妬忌蓋功容可勉而根於情者難自克也張南軒曰后妃多子孫推本其然則由不妬忌而已故繼樛木之後考索李氏曰螽斯蝗虫之類耳而乃以諭后妃疑若不倫是不然詩人亦取其合於徳如何耳如雎鳩亦取其徳之合也愚按管蔡世家云武王同母兄弟十人長伯邑考次武王發次管叔鮮次周公旦次蔡叔度次曹叔振鐸次郕叔武次霍叔處次康叔封次聃季載此其多子之驗誠后妃之徳所致也】

序后妃子孫眾多也言若螽斯不妬忌則子孫眾多也

螽斯聚處和一而卵育蕃多故以爲不妬忌則子孫眾多之比序者不達此詩之體故遂以不妬忌者歸之螽斯其亦誤矣

桃之夭夭【於驕反】灼灼其華【芳無呼二反】之子於歸宜其室家【古胡古牙二反】

興也桃木名華紅實可食夭夭少【去聲】好之貌灼灼華之盛也木少則華盛【嚴氏曰夭夭以桃言指桃木也灼灼以華言指桃華也】之子是子也此指嫁者而言也【孔氏曰之子桃夭謂嫁者之子漢廣則貞潔之子東山言其妻白華斥幽王各隨其事而名之】婦人謂嫁曰歸【公羊傳注曰婦人生以父母爲家嫁以夫爲家故謂嫁曰歸】周禮仲春令【去聲】防男女【媒氏注曰陰陽交以成昏禮順天時也】然則桃之有華正昏姻之時也宜者和順之意室謂夫婦所居家謂一門之內文王之化自家而國男女以正婚姻以時故詩人因所見以起興而嘆其女子之賢知其必有以宜其室家也【輔氏曰婦人之賢莫大於宜家使一家之人相與和順而無一毫乖戾之心始可謂之宜矣】

桃之夭夭有蕡【浮雲反】其實之子於歸宜其家室興也蕡實之盛也【嚴氏曰蕡大也墳爲大防鼖鼓爲大鼓有頒其首用宏玆賁同音之字皆訓大義】家室猶室家也

桃之夭夭其葉蓁蓁【側中反】之子於歸宜其家人興也蓁蓁葉之盛也家人一家之人也【呂東萊曰灼灼其華因時物以發興且以比其華色也旣詠其華又詠其實又詠其葉非有他義蓋反覆歌詠之耳】

桃夭三章章四句【陳君舉曰旣曰宜其室家又曰宜其家人則可見男女以正之義也如父母國人皆賤之則非所謂宜矣血气之使尢甚於少年故少艾之女不閒於婦道輕鋭之士不堅於臣節】

序后妃之所致也不妬忌則男女以正婚姻以時國無鰥民也

序首句非是其所謂男女以正婚姻以時國無鰥民者得之蓋此以下諸詩皆言文王風化之盛由家及國之事而序者失之皆以爲后妃之所致旣非所以正男女之位而於此詩又專以爲不妬忌之功則其意愈狹而說愈疎矣

肅肅兔罝【子斜反又子余反與夫葉】椓之丁丁【陟耕反】赳赳武夫公侯幹城

興也肅肅整飾貌罝罟也丁丁椓杙【音弋】聲也【孔氏曰杙謂橛也此丁丁連椓之故知椓杙聲嚴氏曰椓伐杙橛之聲許益之曰擊橛於地中張罝其上也】赳赳武貌幹盾【唇上聲】也幹城皆所以扞外而衛內者化行俗美賢才眾多𨿽罝兔之野人而其才之可用猶如此故詩人因其所事以起興而美之而文王徳化之盛因可見矣【聞橛杙之聲而視其人甚勇可爲幹城者也田野之人皆有可用之才足以見賢才眾多矣此詩極其尊稱不過曰公侯而已亦文王未嘗稱王之一驗也凡雅頌稱王者皆追王后所作爾問兔罝詩作賦看得否曰亦可但其辭上下相應恐當爲興然亦是興之賦也愚按此賦其事以起興也】

肅肅兔罝施於中逵赳赳武夫公侯好仇【葉渠之反】興也逵九達之道【孔氏曰釋宮云九達謂之逵郭璞云四道交出復有旁通者愚按中逵謂九達之道中也】仇與逑同匡衡引闗雎亦作仇字公侯善匹猶曰聖人之耦則非特幹城而已嘆美之無已也下章放此

肅肅兔罝施於中林赳赳武夫公侯腹心

興也中林林中腹心同心同徳之謂則又非特好仇而已也【呂東萊曰曰幹城曰好仇曰腹心其詞浸重亦嘆美無已之意也】

兔罝三章章四句【輔氏曰文王之時固多賢者此特言武夫者見其無所不備也且文王於武事尙矣觀此及棫朴所謂六師及之者亦可見當時俗尙之萬一夫三分天下有其二𨿽是徳化之盛而天下歸之然遏密侵阮伐崇戡黎之後其於武事大略可觀矣】

序后妃之化也闗雎之化行則莫不好徳賢人眾多也

此序首句非是而所謂莫不好徳賢人眾多者得之

采采芣【音浮】苢【音以】薄言采【葉此禮反】之采采芣苢薄言有【葉羽已反】之

賦也芣苢車前也大葉長穗好生道旁【釋文曰韓詩云直曰車前瞿曰芣苢艸木疏云又名當道】采始求之也有旣得之也化行俗美家室和平婦人無事相與采此芣苢而賦其事以相樂也采之未詳何用或曰其子治難產【釋文曰其子治婦人生產毛氏曰宜懷任焉本艸曰彊陰益精令人有子輔氏曰陸機以爲治難產而先生獨取之者蓋以今醫治難產者用其子故也毛氏以爲宜懷任者亦只是陸機之意非謂其能治人之無子也】采采芣苢薄言掇【都奪反】之采采芣苢薄言捋【力活反】之賦也掇拾也捋取其子也

采采芣苢薄言祮【音結】之采采芣苢薄言襭【戶結反】之賦也祮以衣貯之而執其祍襭以衣貯乏而扱【插】其祍於帶間也【愚按祍者衣之襟也帶者腰之帶也自采之至襭之有無多寡之序如此】芣苢三章章四句【輔氏曰薄猶少略也𨿽薄言采之而采之之多以至於祮與襭焉其形於歌詠意簡而辭復如此則又可見其和平之意矣曰采曰有則始求而旣得之辭曰掇曰捋則正求而拾取其子之辭曰祮曰襭則旣求而防以歸之辭孔氏曰首章采之據初往至則掇之捋之旣又祮之襭之六者本各見其一因相首尾以承其次耳】

序后妃之美也和平則婦人樂有子矣【孔氏曰天下亂離則我躬不閱豈思子也今天下和平於是婦人始樂有子矣】

南有喬木不可休息【吳氏曰韓詩作思】漢有遊女不可求思漢之廣【葉古曠反】矣不可泳【葉於誑反】思江之永【葉弋亮反】矣不可方【葉甫妄反】思

興而比也上竦無枝曰喬【爾雅曰小枝上繚爲喬注細枝皆翹繚向上】思語辭也【孔氏曰毛傳先言思辭然後始言漢上遊女疑息字作思詩之大體韻在辭上休求爲韻二字俱作思愚按集傳旣載吳氏之說而於此復先釋思字其下方釋漢水不從經文之次正用毛傳之意也】篇內同漢水出興元府嶓冢山至漢陽軍大別山入江江漢之俗其女好遊漢魏以後猶然如大堤之曲可見也【愚按李太白詩注曰大堤漢水之堤大堤曲宋隋王誕爲襄州時作樂府遺聲都邑三十四曲有大堤曲古詞云朝襄陽城暮至大堤宿大堤諸女兒花艷驚郎目】泳潛行也江水出永康軍岷山【愚按永康軍卽今四川省成都路灌州】東流與漢水合東北入海永長也方桴【孚】也【釋文曰桴泭柎並同音木曰竹曰筏小筏曰泭音牌筏音伐】文王之化自近而逺先及於江漢之間而有以變其淫亂之俗【問文王時紂在河北故化只行於江漢曰然北方亦有玁狁胡庭芳曰此文王修身齊家之道美化之行見諸南國者如此】故其出遊之女人望見之而知其端莊靜一非復前日之可求矣因以喬木起興江漢爲比而反復詠嘆之也【輔氏曰女者未嫁之稱未嫁而出遊亦非禮故先生引大堤之曲以見江漢之俗其女好遊甚當詩人必以遊女爲言者出遊之女猶如此況於閨閫之內乎自丰鎬而南卽今興元府京西湖北等路皆江漢之所經由也此章是其始見之時知其容貌之端莊性情之靜一非復如前日之可求也孔氏曰木所以庇廕本有可休之道今以上竦之故不可休止以興女有可求之時今以貞潔之故不可求遊女尙不可求則在室無敢犯禮可知又言水本有泳方之道今漢之廣江之長則不可濟也嚴氏曰喬竦之木不可休興髙潔之女不可求漢廣不可泳江永不可方以比見其貞潔之意使人暴慢之意不作主意只說漢有遊女不可求思兩句餘六句是反覆比興說如奕奕之寢廟至遇犬獲上下六句亦只興出他人有心子忖度之兩句愚按上四句以喬木不可休對遊女不可求而言故屬興下四句但言漢廣不可泳江永不可方以比貞女不復可求之意而不說其所比之事故屬比此其興比體制之殊備見於一章之內後凡言興與比者其文意亦皆仿此章云】

翹翹【祈遙反】錯薪言刈其楚之子於歸言秣其馬【葉滿補反】

漢之廣矣不可泳思江之永矣不可方思

興而比也翹翹秀起之貌錯雜也楚木名荊屬之子指遊女也秣飼【嗣】也以錯薪起興而欲秣其馬則悅之至以江漢爲比而嘆其終不可求則敬之深【歐陽子曰旣願秣其馬此說慕之辭猶古人言𨿽爲執鞭猶忻慕焉者也又陳其情𨿽可悅而不可求則見文王之化被人深也輔氏曰悅之至敬之深則可見其性情之正也悅之不敬則便放佚矣】

翹翹錯薪言刈其蔞【音閭】之子於歸言秣其駒漢之廣

矣不可泳思江之永矣不可方思

興而比也蔞蔞蒿也葉似艾靑白色長數寸生水澤中【陸璣曰蔞蒿正月根芽生旁莖正白食之香而脆美葉可蒸爲茹】駒馬之小者漢廣三章章八句【漢廣汝墳諸詩皆是說婦人豈是文王之化只化及婦人不化及男子只看他意恁地拘不得又曰漢廣遊女求而不可得行露之男不能侵淩貞女豈當時婦人蒙化而男子則非亦是偶然有此樣詩說得一邊耳輔氏曰三章之末皆終之以不可求之意所謂言之詳辭之復所以見其歌慕有不能自己之意也何氏曰劉氏云文王教化其民桃夭歌其男女以正漢廣歌其美化行乎江漢之域汝墳歌其婦人能勉其君子以正苟非敬防微之道習以性成風以成俗其能然乎】

序徳廣所及也文王之道被於南國美化行乎江漢之域無思犯禮求而不可得也

此詩以篇內有漢之廣矣一句得名而序者謬誤乃以徳廣所及爲言失之逺矣然其下文復得詩意而所謂文王之化者尢可以正前篇之誤先儒嘗謂序非出於一人之手者此其一驗但首句未必是下文未必非耳蘇氏乃例取首句而去其下文則於此類兩失之矣【呂東萊曰蘇氏以序爲非一人之詞蓋近之至於止存其首一言而盡去其餘則失之易矣】

遵彼汝墳伐其條枚【葉莫悲反】未見君子惄【乃歷反】如調【張畱反】饑

賦也遵循也汝水出汝州天息山逕蔡潁州入淮【愚按今汝州河南府路所治蔡州今攺汝寧府與潁州皆汴梁路所治並河南省】墳大防也【孔氏曰墳謂崖岸狀如墳墓名大防也】枝曰條幹曰枚【程子曰君子從役於外婦人爲樵薪之事嚴氏曰親伐薪則庶人之妻】惄饑意也調一作輖重【去聲】也【釋文曰調又作輖廣韻注曰輖重載也】汝旁之國亦先被文王之化者故婦人喜其君子行役而歸因記其未歸之時思望之情如此而追賦之也

遵彼汝墳伐其條肄【以自反】旣見君子不我遐棄賦也斬而復生曰肄遐逺也伐其枚而又伐其肄則逾年矣至是乃見其君子之歸而喜其不逺棄我也

魴【符方反】魚頳【勅貞反】尾王室如燬【音毀】𨿽則如燬父母孔

邇

比也魴魚名身廣而薄少力細鱗【陸璣曰魴一名魾江東呼爲鯿音邊陸農師曰魴靑鯿細鱗縮頭濶腹其廣方其厚褊故曰魴亦曰鯿魴方也鯿褊也】頳赤也魚勞則尾赤魴尾本白而今赤則勞甚矣【呂與叔曰鯉尾赤魴尾白今亦赤則勞甚矣】王室指紂所都也燬焚也父母指文王也孔甚邇近也是時文王三分天下有其二而率商之叛國以事紂故汝墳之人猶以文王之命供紂之役【春秋傳曰文王率商之叛國以事紂蓋天下歸文王者六州惟靑兗冀屬紂耳張南軒曰玩此詩則民心𨿽怨乎紂而尙以周之故未至於泮散也是文王以盛徳爲商之方伯與商室系民心而繼宗社者也其徳可不謂至乎】其家人見其勤苦而勞【去聲下如字】之曰汝之勞旣如此而王室之政方酷烈而未已𨿽其酷烈而未已然文王之徳如父母然望之甚近亦可以忘其勞矣此序所謂婦人能閔其君子猶勉之以正者蓋曰𨿽其別離之久思念之深而其所以相告語者猶有尊君親上之意而無情愛狎暱之私則其徳澤之深風化之美皆可見矣【愚按婦人之伐枚伐肄則別其夫之久矣惄如輖饑則念其夫之深矣然其久別於行役之勞宜有怨上之意相見於深思之餘宜有情眤之私今乃有親上之語以相慰則可見文王徳澤之深而其無情暱之私言則又可見文王風化之美也】一說父母甚近不可以懈於王事而貽其憂亦通【列女傳曰妻恐其懈於王事言國家多難惟勉彊之無遺父母憂蓋生於亂世迫於暴虐故也劉辰翁曰父母行役者之父母也勞則勞矣尙幸去家不逺眞婦人閔其君子之辭也】

汝墳三章章四句【輔氏曰未見君子惄如調饑思望之情也旣見君子不我遐棄喜幸之意也𨿽則如燬父母孔邇慰勉之辭也未見而思旣見而喜乎情也終勉之以正止乎禮義也此可見其情性之正矣且以紂之無道天下離心而汝墳之民尙以文王之命服紂之役則文王之徳孚於人心者可見矣不惟此也至於婦人亦知以文王爲父母而勉其君子以尊君親上之意則文王之化爲不可及矣王介甫曰前二章篤於夫婦之仁後一章篤於君臣之義陳君舉曰汝墳是已被先王之化者江漢是聞文王之化而未被其澤者卻有意思】

序道化行也文王之化行乎汝墳之國婦人能閔其君子猶勉之以正也【王介甫曰庶人之妻能勉夫以正而不知爲之者是之謂道化而殷其雷之詩所以未若汝墳之盛也】

麟之趾振振【音眞】公子【葉奬裏反】於【音吁下同】嗟麟兮

興也麟麕【俱倫反】身牛尾馬蹄毛虫之長【上聲】也【陸璣曰麟色黃圓蹄王者至仁乃出】趾足也麟之足不踐生艸不履生虫振振仁厚貌於嗟嘆辭文王后妃徳修於身而子孫宗族皆化於善故詩人以麟之趾興公之子言麟性仁厚故其趾亦仁厚文王后妃仁厚故其子亦仁厚然言之不足故又嗟嘆之言是乃麟也何必麕身牛尾而馬蹄然後爲王者之瑞哉【輔氏曰上二句是興下一句亦有比意振振毛傳以爲信厚然詩內初無信意故先生從程子以爲仁厚麟趾不踐生章不履生虫有仁厚意也文王身修家齊后妃又有賢徳而子孫宗族皆化而爲善則文王𨿽不王而不害其爲有王者之道也有王者之道則有王者之瑞故以麟之趾爲興】

麟之定【都佞反】振振公姓於嗟麟兮

興也定額也麟之額未聞或曰有額而不以抵也公姓公孫也姓之爲言生也

麟之角【葉盧谷反】振振公族於嗟麟兮

興也麟一角角端有肉【漢終軍傳曰麟角戴肉設武備而不爲害所以爲仁】公族公同髙祖祖廟未毀有服之親【鄭氏曰祖廟髙祖爲君者之廟有緦麻之親愚按公同髙祖與文王同髙祖也蓋亞圉之孫文王之三從兄弟至武王時然後亞圉服盡也】麟之趾三章章三句

序以爲闗雎之應得之【嚴氏曰應效應也公子生長富貴宜其驕淫輕跳也今乃信厚豈非闗雎風化之效歟公子猶信厚則他人可知張南軒曰麟出於上古之時蓋極治之日也以紂之在上而周之公子振振信厚不減於極治之日故詩人歌之以爲是乃麟也周公取之以爲闗雎之應董氏曰麒麟在郊棷禮運以爲四靈孔叢子曰唐虞之時麒麟遊於田蓋古人言治之極必假此爲應興是以一个物事貼一个物事說如麟之趾下文便說振振公子一个對一个說蓋公本是一个好底人子也好孫也好譬如麟也好定也好角也好輔氏曰一章言公子二章言公姓三章言公族自近而逺自狹而廣也謝疊山曰麟之趾之定之角美其仁頌詠其一身之間皆貴也一章曰趾二章曰定三章曰角自下而至於上也彭氏曰黃氏云麟之趾不踶定不抵角不蠲猶公子宜貴不期驕富不期侈也而乃至於信厚問麟趾騶虞之詩莫是當時有此二物出來否曰不是只是取以爲比卽此便是麟趾便是騶虞彭氏曰某氏云闗雎之應𨿽無麟而若麟之時春秋之作𨿽有麟而非麟之時】序闗雎之應也闗雎之化行則天下無犯非禮𨿽衰世之公子皆信厚如麟趾之時也

之時二字可刪【程子曰自衰世公子以下序之誤也麟趾不成辭言之時謬矣】

周南之國十一篇三十四章百五十九句按此篇首五詩皆言后妃之徳闗雎舉其全體而言也葛覃捲耳言其志行【去聲】之在己樛木螽斯美其徳惠之及人皆指其一事而言也【闗雎如易之乾坤意思恁地無方際只反覆形容后妃之徳而不指說道甚麼是徳只恁渾淪說如下面諸篇卻多就一事說】其詞𨿽主於后妃然其實則皆所以著明文王身修家齊之效也至於桃夭兔罝芣苢則家齊而國治之效漢廣汝墳則以南國之詩附焉而見天下已有可平之漸矣若麟之趾則又王者之瑞有非人力所致而自至者故復以是終焉而序者以爲闗雎之應也夫其所以致此後妃之徳固不爲無所助矣然妻道無成則亦豈得而專之哉今言詩者或乃尊美后妃而不本於文王其亦誤矣【輔氏曰張子謂今之言詩者文爲之訓句爲之釋未有全得一篇之意者而先生於詩非止全得一篇之意者至於此論則又全得周公集此二南之防句句有事實意味】【可玩無一毫穿鑿牽合之私熟讀之自見與大學中庸二解同功是豈拘於序說者所能及哉】【愚按已上十一篇詩原其所以作皆本於文王之身蓋闗雎至螽斯五篇則刑於寡妻之效也】【桃夭以下六篇所謂至於兄弟禦於家者也后妃之徳固在其中矣然而妻者陰道也陰道】【無成有終則后妃豈得專成功之名哉此所以一國之事系一人之本而謂之風也】

召南一之二

召地名召公奭之采【音菜】邑也【釋文曰召康公也燕世家云與周同姓皇甫謚云文王庶子按左傳富辰言文之昭十六國無燕也】舊說扶風雍縣南有召亭卽其地今雍縣析爲岐山天興二縣未知召亭的在何縣余已見周南篇【愚按今陜西省鞏昌路鳳翔府有岐山縣天興縣未詳】

維鵲有巢維鳩居【葉姬禦反】之之子於歸百兩【如字又音亮】禦【五嫁反葉魚據反】之

興也鵲鳩皆鳥名鵲善爲巢其巢最爲完固【鄭氏曰冬至架之春乃成】鳩性拙不能爲巢或有居鵲之成巢者【歐陽子曰鳩拙鳥也不能作巢多在屋瓦間或於樹上架構樹枝初不成巢便以生子往往墜雛鵲作巢甚堅旣生雛飛去容有鳩來處彼空巢張子曰鵲巢鳩居未必有此事止取二物爲諭】之子指夫人也兩一車也一車兩輪故謂之兩禦迎也諸侯之子嫁於諸侯送禦皆百兩也南國諸侯被文王之化能正心修身以齊其家其女子亦被后妃之化而有專靜純一之徳故嫁於諸侯而其家人美之曰維鵲有巢則鳩來居之是以之子於歸而百兩迎之也此詩之意猶周南之有闗雎也【問闗雎言窈窕淑女則是明言后妃之徳鵲巢三章皆不言夫人之徳如何曰鳩之性靜專無比可借以見夫人之徳也楊氏曰鵲巢言夫人之徳猶闗雎之言后妃也蓋自天子至於諸侯大夫刑於家無二道也張南軒曰惟其能專靜而端然享之是乃夫人之徳有所作爲則非婦道矣輔氏曰專靜純一婦人之庸徳也后妃惟有幽閒貞靜之徳故旣得之也則琴瑟鐘鼓以樂之夫人惟有專靜純一之徳故其來歸也則百兩之車以迎之此詩之意如周南之有闗雎者說得最好便見周公當時集此二南詩意蓋欲人知夫治國平天下之道自修身齊家始也然楊氏亦嘗此義曰鵲巢言夫人之徳猶闗雎之言后妃也蓋自天子至於諸侯大夫刑於家邦無二道也】維鵲有巢維鳩方之之子於歸百兩將之

興也方有之也將送之也

維鵲有巢維鳩盈之之子於歸百兩成之

興也盈滿也謂眾媵【孕】侄【疊又音秩】娣之多【釋文曰國君夫人有左右媵兄女曰侄娣女弟也公羊傳諸侯娶一國則二國往媵之以侄娣從諸侯一聘九女】成成其禮也

鵲巢三章章四句【謝疊山曰一章曰居鳩居鵲巢夫人始歸其夫家也二章曰方方正也鳩能正鵲之成巢夫人能正其家也三章曰盈鳩生子盈滿其巢夫人子孫眾多而盈其室家也一節深一節自有次序】

序夫人之徳也國君積行累功以致爵位夫人起家而居有之徳如鳲鳩乃可以配焉

文王之時闗雎之化行於閨門之內而諸侯蒙化以成徳者其道亦始於家人故其夫人之徳如是而詩人美之也不言所美之人者世逺而不可知也後皆放此

於以采蘩於沼於沚於以用之公侯之事【葉上止反】

賦也於於也蘩白蒿也【本艸曰蓬蒿也似靑蒿而葉麄上有白毛從初生至枯白於眾蒿頗似細艾三月采爾雅注謂皤蒿也秋香美可生食又可蒸爲葅】沼池也沚渚也【孔氏曰蒿非水菜謂於沼沚之旁采之】事祭事也【劉執中曰尊祭祀故直謂之事春秋有事於太廟是也】南國被文王之化諸侯大夫能盡誠敬以奉祭祀而其家人敍其事而美之也【問采蘋蘩采枲耳后妃夫人恐未必親爲之曰詩人且是如此說】或曰蘩所以生蠶蓋古者後夫人有親蠶之禮此詩亦猶周南之之有葛覃也【問采蘩只作祭祀說自是曉然若作蠶事𨿽與葛覃同類而恐實非也葛覃是女功采蘩是婦職以爲同類亦無不可何必以爲蠶事而後同耶曰此說亦姑存之而已】

於以采蘩於澗之中於以用之公侯之宮

賦也山夾水曰澗宮廟也或曰卽記所謂公桑蠶室也【記祭義曰天子諸侯必有公桑蠶室築宮仭有三尺卜三宮夫人世婦之吉者使入蠶幹蠶室桑於公桑】

被【皮寄反】之僮僮【音同】夙夜在公被之祁祁薄言還歸【輔氏】

【曰還音旋釋文見泉水】

賦也被首飾也編【偏上聲又如字】發爲之【孔氏曰少牢云主婦被裼此周禮所謂次也次第發長短爲之所謂髲髢也又曰剔刑人賤者發以被婦人之紒計爲飾因名髲鬄被裼髲髢髲鬄並音被弟嚴氏曰王后六服禒衣爲進朝於王之服首則服次諸侯夫人於其國衣服與王后同夫人祭祀不應服次曹氏謂此在商時與周禮異】僮僮竦敬也【劉執中曰步𨿽移而被不動之貌】夙早也公公所也【謂宗廟之中非私室也謝疊山曰齋廬之類】祁祁舒遲貌去事有儀也祭義曰及祭之後陶陶【遙】遂遂如將復【阜】入然【鄭氏曰祭畢思念旣深如覩親將復入也陶陶遂遂相隨行之貌】不欲遽去愛敬之無已也或曰公卽所謂公桑也【輔氏曰此章又極言以形容其誠敬之有終始也熟玩之如畫出个賢婦人來其意態精神皆可見采蘩以供祭是未齊以前事也被之僮僮夙夜在公是正當祭事也被之祁祁薄言還歸是旣祭畢時事也夫鋭始而怠終者常人之情也事有始終敬無間斷此夫人之所以爲賢也】

采蘩三章章四句【陳君舉曰采蘩其家人之六二乎無攸遂在中饋言婦人無遂事惟飲食薦享而已采蘩於沼澗而用之於祭祀其未事則夙夜以寘吾力其旣事則舒遲以言歸而已彭氏曰呂氏云一章二章言其事也三章言其容也】

序夫人不失職也夫人可以奉祭祀則不失職矣

喓喓【於遙反】艸虫趯趯【托歷反】阜螽未見君子憂心忡忡【敕中反】亦旣見止亦旣遘止我心則降【戶江反葉乎攻反】

賦也喓喓聲也艸虫蝗屬奇音靑色趯趯躍貌阜螽蠜【音樊】也【孔氏曰釋虫云艸虫負蠜郭璞云常羊也陸璣云大小長短如蝗也嚴氏曰阜螽也蠜也卽螽斯也陸農師曰艸虫鳴阜螽躍而從之故負螽曰蠜艸虫謂之負蠜】忡忡猶衝衝也【謝疊山曰心不寧也】止語辭覯遇降下也【謝疊山曰猶今人云放下心也】南國被文王之化諸侯大夫行役在外其妻獨居感時物之變而思其君子如此【李迂仲曰出車亦是行役之詩故五章述其妻憂思亦如此】亦若周南之捲耳也

陟彼南山言采其蕨未見君子憂心惙惙【張劣反】亦旣

見止亦旣覯止我心則說【音悅】

賦也登山蓋托以望君子蕨鼈也初生無葉時可食【釋文曰周秦曰蕨齊魯曰鼈初生似鼈腳故名】亦感時物之變也【黃實夫曰隨其所感動其所思時物之變屢至夫夫之役未還憂念之情其可已乎】惙憂貌【輔氏曰艸虫之鳴阜螽之躍蕨薇之生皆時物之變也南國諸侯大夫行役於外而其妻在家感時物之變如此而思念其君子且曰使我得見君子則其心乃自降下矣此可見其情性之正是皆文王風化之所及也】

陟彼南山言采其蕨未見君子我心傷悲亦旣見止

亦旣覯止我心則夷

賦也薇似蕨而差【汪氏曰初邁反較也】大有芒而味苦山間人食之謂之迷蕨【輔氏曰蕨薇皆是山之所有登山采薇亦皆托言也凡詩中所言采掇之事多是托言】胡氏曰疑卽莊子所謂迷陽者【胡明仲云荊楚之間有艸叢生修條四時發頴春夏之交花亦繁麗條之腴者大如巨擘剝而食之甘美野人呼爲迷陽疑莊子所謂迷陽迷陽無傷吾行卽此蕨也陸璣曰薇亦山菜莖葉皆似小豆蔓生其味亦似小豆今官園種之以供宗廟祭祀項氏曰薇今之野豌豆蜀人謂之巢菜豌音剜】夷平也

艸虫三章章七句【謝疊山曰惙惙憂之深不止於忡忡矣傷則惻然而痛悲則無聲之哀不止於惙惙矣此未見之憂一節緊一節也降則心稍放下悅則喜動於中夷則心气和平此旣見之喜一節深一節也此詩每有三節虫鳴螽躍采蕨采薇之時是一般意思忡忡惙惙之時是一般意思則降悅則夷之時是一般意思】

序大夫妻能以禮自防也

此恐亦是夫人之詩而未見以禮自防之意

於以采蘋南澗之濵於以采藻於彼行潦【音老】

賦也蘋水上浮萍也江東人謂之防【嚴氏曰本艸水萍有三種大者曰蘋葉圓濶寸許季春始生可糝蒸爲茹中者曰荇菜小者水上浮萍毛氏以蘋爲大萍是也郭璞以蘋爲水上浮萍是以小萍爲大萍誤矣蘋可茹而萍不可茹豈有不可茹之萍而乃用以供祭祀乎】濵厓也藻聚藻也生水厎莖如釵股葉如蓬蒿【陸璣曰藻生水厎有二種一葉似雞蘇莖大如筋長四五尺一莖如釵股葉似蓬蒿謂之聚藻二者皆可食熟煮挼去鮏气米麵糝蒸爲茹佳美饑荒可充食】行潦流潦也南國被文王之化大夫妻能奉祭祀而其家人敍其事以美之也【王介甫曰采蘋必於南澗采藻必於行潦言其所薦有常物所采有常處也輔氏曰此詩與采蘩正相類但采蘩是美諸侯夫人此詩是美大夫妻以言奠於宗室而知之也】

於以盛【音成】之維筐及筥【居呂反】於以湘之維錡【宜綺反】及

釡【符甫反】

賦也方曰筐圓曰筥【曹氏曰皆竹器】湘烹也蓋粗熟而淹以爲葅也【輔氏曰知粗熟而淹以爲葅者祭祀之禮主婦主薦豆而實以葅醢故也】錡釡屬有足曰錡無足曰釡【釋文曰錡三足釡也】此足以見其循序有常嚴敬整飭之意【王介甫曰所用有常器也劉執中曰誠敬之至事事必躬也輔氏曰所用有常器每事必躬親先後有次序皆嚴敬者之所爲也嚴敬則自然整飭如此愚按必采而後盛以筐筥必盛而後烹以錡釡則非循序有常者不能也曰采曰盛曰湘無一不親曰筐曰筥曰錡曰釡無一不具則非嚴敬整飭者不能也】

於以奠之宗室牖下【葉後五反】誰其尸之有齊【側皆反】季女賦也奠置也宗室大宗之廟也大夫士祭於宗室【愚按諸侯之庶子爲別子別子之嫡子爲大宗卽大夫之始祖也故祭於其廟】牖下室西南隅所謂奧也【古人廟堂南向室在其北東戶西牖皆南向室西南隅爲奧尊者居之故神主在焉所謂牖下者也凡廟皆南向而主皆東向李寶之曰堂屋五架中脊之架曰棟次棟之架曰楣後楣之下以南爲堂以北爲室與房大夫房東室西相連爲之室又戶東而牖西戶不當中而近東則西南隅最爲深故謂之奧而祭祀及尊者常處焉牖穿壁爲交窻以取明也】屍主也齊敬貌季少也祭祀之禮主婦主薦豆實以葅醢【儀禮少牢饋食主婦薦韭葅醓醢奠於筵前葵葅蠃醢陪設於東熊剛大曰菹菜茹醢肉汁周禮有七菹七醢】少而能敬尢見其質之美而化之所從來者逺矣【嚴氏曰自后妃及夫人及大夫妻皆文王齊家之化也】

采蘋三章章四句【呂東萊曰采之盛之湘之奠之所爲者非一端所歷者非一所矣煩而不厭久而不懈循其序而有常積其誠而益厚然後祭事成焉季女之少若未足以勝此而實屍此者以其有齊敬之心也輔氏曰首章言未祭之前采蘋藻之事次章言旣得蘋藻而治以爲菹之事三章言祭時獻豆菹之事東萊言采之盛之湘之尊之所爲者非一端所歷者非一所煩而不厭久而不懈循其序而有常積其誠而益厚者亦說得好但此詩意尢在有齊季女一句上惟敬故無間斷少而能敬非質之美而教之豫者不能非文王之化所從來者逺曷能如此哉采蘩見其始終之敬采蘩見其少而能敬左傳曰苟有明信澗溪沼沚之毛蘋蘩薀藻之菜筐筥錡釡之器潢汗行潦之水可薦於神可羞於王公風有采蘩采蘋雅有行葦泂酌昭忠信也】

序大夫妻能循法度也能循法度則可以承先祖共祭祀矣【王介甫曰自所薦之物所采之處所用之器所奠之地皆有常而不敢變所謂能循法度】

蔽芾【非貴反】甘棠勿翦勿伐召伯所茇【蒲曷反】

賦也蔽芾盛貌甘棠杜梨也白者爲棠赤者爲杜【陸璣曰棠今棠梨也陸農師曰其子有赤白美惡白色爲甘棠赤色澁而酢俗語澀如杜是也】翦翦其枝葉也伐伐其條幹也伯方伯也【伯長也爲諸侯之長也】茇艸舍也【止於其下以自蔽猶艸舍耳非謂作捨也】召伯循行南國以布文王之政或捨甘棠之下【長樂王氏曰召伯觀省風俗或苃甘棠之下以受民訟劉元城曰憩息甘棠之下耳說者乃爲召公不重煩勞百姓止捨棠下是爲墨子之道也】其後人思其徳故愛其樹而不忍傷也【劉元城曰覩其物思其人思其人則愛其樹得人心之至也】

蔽芾甘棠勿翦勿敗【葉蒲寐反】召伯所憇【起例反】

賦也敗折憇息也勿敗則非特勿伐而已愛之愈深也下章放此【輔氏曰始則不忍翦伐之旣則不忍敗折之旣則又不忍抑屈之愛之愈久而愈深也思其人而愛其樹則其愛之之意廣矣又至於愈久愈深則其愛之之意逺矣召公之徳其浹洽於人心者如此而文王之化從可知矣】

蔽芾甘棠勿翦勿拜【葉變制反】召伯所說【始鋭反】

賦也拜屈【董氏曰如人之拜小低屈也】說捨也勿拜則非特勿敗而已

甘棠三章章三句【史記燕世家曰召公甚得兆民和巡行鄕邑有棠樹決政事其下人思召公懷棠樹不敢伐歌詠之正義云括地誌云召伯廟在洛州壽安縣西北人懷其徳因立廟李迂仲曰樂記論武樂曰五成而分周公左召公右則召公爲伯在武王時而此詩稱伯者亦後人追稱之耳考索某氏曰周南天子所都周公不得專有其美召公專主諸侯則南國之教得以稱召伯也在易】【二與四同功而異位二多譽逺也四多愼近也周公近召公逺有詩無詩此其異歟輔氏曰蘇氏曰周公在內近於文王𨿽有徳而不見故其詩不作召公在外逺於文王功業明著則詩作於下此理之最明者此其說似可采而詩傳不取者蓋二南皆周公所集其實皆所以明文王之徳化也】序美召伯也召伯之教明於南國【王介甫曰愛之篤思之至

以其教明也】

厭【於葉反】浥【於及反】行露豈不夙夜【葉羊茹反】謂行多露

賦也厭浥濕意行道夙早也南國之人遵召伯之教服文王之化有以革其前日淫亂之俗故女子有以禮自守而不爲彊暴所污者自述己志作此詩以絕其人言道間之露方濕我豈不欲早夜而行乎畏多露之沾濡而不敢爾蓋女子早夜獨行或有彊暴侵陵之患故托以行多露而畏其沾濡也

誰謂雀無角【葉盧谷反】何以穿我屋誰謂女【音汝】無家【葉音谷】

何以速我獄𨿽速我獄室家不足

興也家謂以媒聘求爲室家之禮也速召致也貞女之自守如此猶或見訟而召致於獄因自訴而言人皆謂雀有角故能穿我屋以興人皆謂汝於我嘗有求爲室家之禮故能致我於獄然不知汝𨿽能致我於獄而求爲室家之禮初未嘗備如雀𨿽能穿屋而實未嘗有角也【嚴氏曰男侵陵女女不従遂誣女以有室家之約而召伯聴其訟此詩述女子自訴之辭如此蓋雀之穿屋實以咮不以角也男子之速我獄乃是侵陵實無室家之禮也咮音晝】

誰謂鼠無牙【葉五紅反】何以穿我墉誰謂女無家【葉各空反】何

以速我訟【葉祥容反】𨿽速我訟亦不女從

興也牙牡齒也【楊氏曰鼠無牡齒陸農師曰鼠有齒而無牙】墉墻也言汝𨿽能致我於訟然其求爲室家之禮有所不足則我亦終不汝從矣【使貞女之志得以自伸者召伯聴訟之明輔氏曰前章室家不足責之以禮也此章亦不女從斷之以義也貞女之志守禮執義如此則被化而成徳者深矣牡齒謂齒之大者】

行露三章一章三句二章章六句【召南非一國其被化必有淺深此詩之作其被化之未純者歟故未免有彊暴侵陵之患必待聴之明而後察若周南則固無是詩然騶虞純被之後召南亦不宜有是詩矣愚按此詩貞女乃訟之初六彊暴之男則訟之九四也初六陰深不永於訟而九四以剛不中正應之貞女自守非所以召訟而男子以彊暴淩之然曰室家不足則初六之辧明矣曰亦不女從則九四不克訟矣所以能然者以有召伯爲九五之大人也然以此詩之貞女猶周南漢廣之貞女也而彼之出遊人自不犯此𨿽早夜自守而猶有彊暴之訟是又被化有逺近作詩有先後未可遽分優劣也】

序召伯聴訟也衰亂之俗微貞信之教興彊暴之男不能侵陵貞女也【黃實夫曰周家貞信之教興而商人衰亂之俗未殄此如一陽來復之時陽𨿽有當盛之勢而五陰猶未卻以遜陽則艸木之摧敗猶有所不免自二南極而王道成則自復而臨自臨而泰之時也】

羔羊之皮【葉蒲何反】素絲五紽【徒何反】退食自公委【於危反】蛇【音移葉唐何反】委蛇

賦也小曰羔大曰羊皮所以爲裘大夫燕居之服素白也紽未詳蓋以絲飾裘之名也【錢氏曰兩皮之縫不易合故織白絲爲紃施之縫中連屬兩皮因以爲飾紃音馴曹氏曰裘必合眾皮而成故其縫殺不一】退食退朝而食於家也自公從公門而出也委蛇自得之貌南國化文王之政在位皆節儉正直故詩人美其

衣服有常而從容自得如此也【衣裳有常制進止有常所其節儉正直亦可見矣輔氏曰羊裘素飾可見其節儉退公委蛇可見其正直謝疊山曰召南大夫有潔白之操稱潔白之服中心無愧怍故外貌有威儀徳行可法故容止可觀進退可度委蛇委蛇此泰然自得之貌也使胸中微有愧怍其步趨非躁則急不遲則速安能委委蛇蛇哉張南軒曰重言委蛇舒泰而有餘裕也獨賦其退食之際蓋於此時而然則其在公之正直可知矣不然有愧於中則其退也亦且促迫怱遽之不暇寧有委蛇气象哉】

羔羊之革【葉訖力反】素絲五緎【音域】委蛇委蛇自公退食賦也革猶皮也【孔氏曰皮去毛曰革對文則異散文則通】緎裘之縫界也【胡庭芳曰紽緎縫切意名義微異縫之突兀謂之紽有界限謂之緎合二爲一謂之總】

羔羊之縫【符龍反】素絲五總【子公反】委蛇委蛇退食自公賦也縫縫皮合【閤】之以爲裘也總亦未詳

羔羊三章章四句【愚按此詩之言賢才猶周南之有兔罝也蓋文王作人之效如春風和气所在生輝故人才之所成就驗諸在野則赳赳之武夫公侯腹心觀諸在朝則委蛇之大夫節儉正直此文王之化不可以淺深逺近論者也】

序鵲巢之功致也召南之國化文王之政在位皆節儉正直徳如羔羊也

此序得之但徳如羔羊一句爲衍說耳

殷【音隠】其靁在南山之陽何斯違斯莫敢或遑振振【音眞】君子歸哉歸哉

興也殷靁聲也山南曰陽何斯斯此人也違斯斯此所也遑暇也振振信厚也南國被文王之化婦人以其君子從役在外而思念之故作此詩言殷殷然雷聲則在南山之陽矣何此君子獨去此而不敢少暇乎【張氏曰如鸛鳴婦嘆之義將風雨則思念行者彭氏曰某氏云行者遇雨則思居者之安居者遇雨則思行者之勞也】於是又美其徳且冀其早畢事而還歸也【劉辰翁曰再言歸哉者不敢必其卽歸也輔氏曰此詩明白只涵泳便自見念其勞美其徳冀其早畢事以還歸無棘欲無怨辭可謂得其性情之正矣婦人而能如此文王之化深矣】

殷其靁在南山之側【葉莊力反】何斯違斯莫敢遑息振振

君子歸哉歸哉

興也【黃實夫曰南山之陽之側之下但便韻葉聲耳不必求異義也】息止也

殷其靁在南山之下【葉後五反】何斯違斯莫或遑處【尺煮反】

振振君子歸哉歸哉

興也【詡疊山曰始未敢暇中不敢止終不暇居處一節緊一節此詩人法度也】

殷其靁三章章六句【問此詩比君子於役之類莫是寛緩和平故入正風曰固然但正變風亦是後人如此分別當是亦只是大約取之聖人之言在春秋易書無一字虛至於詩則乎情不同愚按此詩之念行役猶周南之有汝墳也然視汝墳獨無尊君親上之意者義彼詩作於旣見君子之時故得慰其勞而勉以正此詩作於君子未歸之日故但念其行役之勞然而無怨咎之辭則其婦人之賢文王之化亦皆可見矣】

序勸以義也召南之大夫逺行從政不遑寧處其室家能閔其勤勞勸以義也

按此詩無勸以義之意

摽【婢小反】有梅其實七兮求我庶士迨其吉兮

賦也摽落也梅木名華白實似杏而酢庶眾迨反也吉吉日也南國被文王之化女子知以貞信自守懼其嫁不及時而有彊暴之辱也故言梅落而在樹者少以見時過而大晚矣【愚按周禮仲春令會男女梅落之時則四月矣故曰時過而大晚】求我之眾士其必有及此吉日而來者乎【輔氏曰先生之說當矣此乃女子自言其心事之實而已無情無慝志非文王之化其能臻此哉東萊先生曰其辭汲汲如將失之豈習亂而喜始治者邪或謂若以此詩爲女子自作恐不足以爲風之正經先生曰以爲女子自作亦不害蓋里巷之詩但如此已爲不失正矣】

摽有梅其實三【葉疏簪反】兮求我庶士迨其今兮

賦也梅在樹者三則落者又多矣今今日也蓋不待吉矣【王介甫曰不暇吉日之擇迨今可以成昏矣】

摽有梅頃【音傾】筐塈【許器反】之求我庶士迨其謂之賦也塈取也頃筐取之則落之盡矣謂之則但相告語而約可定矣【歐陽子曰謂相語也遣媒妁相語以求之也黃實夫曰迨其謂之以爲男女固欲及時而亦必以正必待父母之命媒妁之言也輔氏曰其辭𨿽若汲汲然必待夫士之求也懼時之過者情也待士之求者禮也乎情止乎禮義蓋不獨變風爲然矣】

摽有梅三章章四句【呂東萊曰是詩也其詞汲汲如將失之豈習亂而喜始治者邪問此詩何以入正風曰當文王與紂之世方變惡入善未可全責備問此詩固出於正只是如此急迫何耶曰此亦是人之情嘗見晉宋間有怨父母之詩讀詩者於此亦欲達男女之情又曰向見東萊麗澤詩有唐人女言兄嫂不以嫁之詩亦自鄙俚可惡後來思之亦自是人之情處爲父母者能於是而察之則必使之及時矣此所謂詩可以觀又曰女子之情欲昏姻之及時視桃夭則少貶矣行露死麕於漢廣亦然愚按此詩懼昏姻之過時固不若桃夭之樂得及時矣然召南之有此詩則猶周南之有桃夭也】

序男女及時也【陳君舉曰男女及時之說聖人之慮天下也血气旣壯難盡自撿情竇旣開奚顧禮義故昏欲及時者所以全節行於未破之日學欲及時者所以全智慮於未分之時】召南之國被文王之化男女得以及時也此序末句未安

嘒【呼惠反】彼小星三五在東肅肅宵徵夙夜在公寔命不同

興也嘒微貌三五言其稀蓋初昏或將旦時也肅肅齊【音咨又音齋】遫【音速】貌【鄭氏曰齊謙慤貌遫猶蹙蹙也】宵夜徵行也寔與實同命謂天所賦之分也南國夫人承后妃之化能不妬忌以惠其下故其眾妾美之如此蓋眾妾進禦於君不敢當夕見星而往見星而還【愚按見星而往還者或在昏時或在旦時也】故因所見以起興其於義無所取特取在東在公兩字之相應耳遂言其所以如此者由其所賦之分不同於貴者是以深以得禦於君爲夫人之惠而不敢致怨於來往之勤也

嘒彼小星維參【所森反】與昴【葉畱】肅肅宵徵抱衾與裯【直畱】

【反】寔命不猶

興也參昴西方二宿之名【孔氏曰參白虎宿三星直下有三星鋭曰伐昴六星】衾被也裯禪【音丹】被也興亦取與昴與裯二字相應猶亦同也【程子曰賤妾得禦於君是其僣恣可行而分限得逾之時也乃能謹於抱衾與裯而知命之不猶則教化至矣】

小星二章章五句

呂氏曰夫人無妬忌之行而賤妾安於其命所謂上好仁而下必好義者也【愚按此爲眾妾美夫人之詩則亦周南樛木螽斯之類也】

序惠及下也夫人無妬忌之行惠及賤妾進禦於君知其命有貴賤能盡其心矣

江有汜【音祀葉羊裏反】之子歸不我以不我以其後也悔【葉虎洧反】興也水決復【音阜】入爲汜【爾雅疏曰凡水之岐流復還本水者曰汜】今江陵漢陽安復之間蓋多有之【夏水自江而別以通於漢漢復入江冬竭夏流故謂之夏而其入江處今名夏口卽所謂江有汜也愚按宋安州卽今徳安府宋復州卽今沔陽府並河南省】之子媵妾指嫡妻而言也婦人謂嫁曰歸我媵自我也能左右【並去聲】之曰以謂挾已而偕行也是時汜水之旁媵有待年於國而嫡不與之偕行者【孔氏曰古者嫁女娣侄従謂之媵公羊傳注曰待年父母國也婦人八嵗備數十五從嫡二十承事君子】其後嫡被后妃夫人之化乃能自悔而迎之故媵見江水之有汜而因以起興言江猶有汜而之子之歸乃不我以𨿽不我以然其後也亦悔矣

江有渚之子歸不我與不我與其後也處

興也渚小洲也水岐成渚與猶以也處安也得其所安也

江有沱【徒河反】之子歸不我過【音戈】不我過其嘯也歌興也沱江之別者【爾雅曰水自河出爲灉漢爲潛江爲沱孔氏曰皆大水別爲小水之名禹貢荊揚皆有沱潛者以水從江漢出者皆曰沱潛故二州皆有也】過謂過我而與俱也嘯蹙口出聲以舒憤懣之气言其悔時也歌則得其所處而樂矣【此兼上兩節而言】

江有汜三章章五句【輔氏曰不我以不我與不我過者欲也其後也悔其後也處其嘯也歌者理也從欲者躁急而褊狹復禮者安舒而和樂從欲而悔循理而樂則得其性情之正矣】

陳氏曰小星之夫人惠及媵妾而媵妾盡其心江沱之嫡惠不及媵妾而媵妾不怨蓋父𨿽不慈子不可以不孝各盡其道而已矣【黃實夫曰居上者當如小星之夫人居下者當如江汜之媵妾凡爲人子爲人弟爲人臣皆當以此詩爲法呂東萊曰以如不使大臣怨乎不以之以與如暴虎馮河吾不與也之與過如過從之過不我過言不我顧也一章曰悔二章曰處三章曰歌始則悔寤中則相安終則相歡言之序也】序美媵也勤而無怨嫡能悔過也文王之時江沱之間有嫡不以其媵備數媵遇勞而無怨嫡亦自悔也

詩中未見勤而無怨之意【只看詩中說不我以不我過不我與便自見得不與同去之意安得勤而無怨之意也愚按此詩媵妾所作序之首句恐亦非是】

野有死麕【俱倫反與春葉】白茅包【葉俌苟反】之有女懷春吉士誘之興也麕獐也鹿屬無角【本艸注曰麞類甚多麕其總名也】懷春當春而有懷也【嚴氏曰春者天地交感萬物孽生之時聖人順天地萬物之情令媒氏以中春防男女故女之懷昏姻者謂之懷春】吉士猶美士也【劉辰翁曰稱其人曰吉士厚也又愧之也】南國被文王之化女子有貞潔自守不爲彊暴所

污者故詩人因所見以興其事而美之【嚴氏曰言野有死麕人欲取其肉猶以白茅包裹之有女懷春汝吉士何不以禮娶之乃誘之乎無禮者豈吉士但美其稱以責之言汝本善良何乃如此】或曰賦也言美士以白茅包死麕而誘懷春之女也

林有朴【蒲木反】【音速】野有死鹿白茅純【徒尊反】束有女如

玉

興也朴小木也鹿獸名有角純束猶包之也【嚴氏曰純聚而包束之】如玉者美其色也上三句興下一句也或曰賦也言以朴借死鹿束以白茅而誘此如玉之女也【輔氏曰以上三句興下一句此在興體中又是一格但言有女如玉而不言所以求之者蒙上章意也】舒而脫脫【勅外反】兮無感我帨【始鋭反】兮無使尨【美反】也

吠【符反】

賦也舒遲緩也脫脫舒緩貌【胡庭芳曰舒非但爲遲緩有舒濶之意脫脫不但爲舒緩有脫去之意與混夷駾矣義同彼從馬此從肉以身言也】感動帨巾【孔氏曰內則婦事舅姑左佩紛帨注云拭物之巾】尨犬也此章乃述女子拒之之辭言姑徐徐而來毋動我之帨毋驚我之犬以甚言其不能相及也其凜然不可犯之意蓋可見矣【胡庭芳曰使之舒濶脫脫然而去莫畱此以動我身之帨拒之使逺其身也莫畱此以驚我家之犬又拒之使逺其家也此可見其凜然不可犯矣輔氏曰此詩之意都在此艸不必於前章死字白字懷春字誘字上巧生意見才如此便害了此詩本防】

野有死麕三章二章章四句一章三句【呂東萊曰此詩言惡無禮而拒之其詞初猶緩而後益切曰吉士誘之其詞猶巽也曰有女如玉則正言其貞潔不可犯也至於其末拒之益切矣愚按召南有此詩亦猶周南有漢廣但漢廣則男女各得其正而行露死麕二詩方作之時則女已貞而男未正耳】

序惡無禮也天下大亂彊暴相陵遂成淫風被文王之化𨿽當亂世猶惡無禮也

此序得之但所謂無禮言淫亂之非禮耳不謂無聘幣之禮也

何彼穠【奴容反與雝葉】矣唐棣【徒帝反】之華【芳無胡二反】曷不肅雝王姬之車【斤於尺奢二反】

興也穠盛也猶曰戎戎也唐棣栘【音移】也似白楊【本艸曰扶栘樹大十數圍卽唐棣也亦名栘楊團葉弱蒂微風大搖】肅敬雍和也周王之女姬姓故曰王姬王姬下嫁於諸侯車服之盛如此而不敢挾貴以驕其夫家故見其車者知其能敬且和以執婦道於是作詩以美之曰何彼戎戎而盛乎乃唐棣之華也此何不肅肅而敬雍雍而和乎乃王姬之車也【何彼曷不皆設問之詞也】此乃武王以後之詩不可的知其何王之世然文王大姒之教久而不衰亦可見矣【輔氏曰東萊曰不言王姬而曰王姬之車者不敢指切之也二南多言后妃夫人大夫妻之美而此詩乃美王姬下嫁而作故取而附之或近或逺皆所以見文王大姒之教也】

何彼穠矣華如桃李平王之孫齊侯之子【葉奬裏反】興也李木名華白實可食舊說平正也武王女文王孫適齊侯之子【孔氏曰文諡之正名也稱者則隨徳不一以徳能平正天下故稱平王如書稱寧王也皇甫謚云武王五男二女元女妻胡公王姬宜爲媵今何得適齊侯之子或以尊故命同族爲媵愚按二南乃周公制作時所定則冇武王以後之詩固無可疑其稱文王爲平王猶棫朴之稱爲辟王文王有聲之稱爲王后江漢之稱爲文人初不拘於諡也又如商頌稱湯爲武王稱契爲王文王冇聲稱武王爲皇王韓奕稱厲王爲汾王詩人之詞類如此】或曰平王卽平王宜臼齊侯卽襄公諸兒事見春秋【莊公十有一年冬王姬歸於齊左氏傳曰齊侯來逆共姬胡庭芳曰以爲東遷之王齊國之侯與春秋甚協然以東周之詩得入召南之風而黃氏所謂周太師編後經吾夫子手不應若此其失倫者誠爲可疑豈秦火之餘漢儒修補不免簡編之雜耶然則此說只當如集傳作或曰以附之俾讀者知其說可也考索林氏曰此乃平王以後事大抵詩之所載上起文王下訖陳靈則陳靈之世詩之篇目皆未定也二南𨿽爲文王之風而文王之後以至陳靈凡詩之主乎夫婦而言乎人倫則後世取而附之二南之末亦勢之所不免也愚按集傳疑齊侯爲襄公則所謂齊侯之子蓋指桓公小白也莊公十一年卽莊王十四年以共姬妻桓公莊王乃平王曾孫未知共姬爲何王之女又按齊襄公於莊王四年亦娶王姬春秋於莊公元年書王姬歸於齊者是也若以爲此事則襄公是僖公子詩中所指齊侯又當爲僖公矣】未知孰是【此詩義疑故兩存之】以桃李二物興男女二人也【鄭氏曰華如桃李興王姬與齊侯之子顏色俱盛】其釣維何維絲伊緡齊侯之子平王之孫【葉須倫反】興也伊亦維也緡綸也絲之合而爲綸猶男女之合而爲昏也

何彼穠矣三章章四句【胡康侯曰王姬嫁於諸侯車服不系其夫禮亦隆矣夫陽唱而陰和夫先而婦從則𨿽以王姬之貴當執婦道與公侯大夫士庶人之女何以異哉故舜爲匹夫妻帝二女而曰嬪於虞王姬嫁於諸侯而亦成肅雍之徳自秦而後列侯之尙公主使男事女夫屈於婦人倫悖於上風俗壊於下又豈所以爲治也哉陳少南曰吾於是詩得君子善善之意不惟及其身而又及其親矣美王姬則曰平王之孫齊侯之子美莊姜則曰齊侯之子衛侯之妻美大任則曰文王之母京室之婦美韓侯取妻則曰汾王之甥蹶父之子美僖公則曰周公之孫莊公之子蓋曰其子如此以其父母如此也其孫如此以其祖父如此也其妻如此以其夫如此也其甥如此以其舅如此也君子之善善也周矣】

序美王姬也𨿽則王姬亦下嫁於諸侯車服不系其夫下王后一等猶執婦道以成肅雝之徳也

此詩時世不可知其說已見本篇但序云𨿽則王姬亦下嫁於諸侯說者多笑其陋然此但讀爲兩句之失耳若讀此十字合爲一句而對下文車服不系其夫下王后一等爲義則序者之意亦自明白蓋曰王姬𨿽嫁於諸侯然其車服制度與他國之夫人不同所以甚言其貴盛之極而猶不能挾貴以驕其夫家也但立文不善終費詞說耳鄭氏曰下王后一等謂車乘厭【音叶】翟【音狄】勒面繢【音繪】總服則防【音遙】翟【孔氏曰王后五路重翟爲上厭翟次之六服褘衣爲上防翟次之禕音揮鄭氏曰厭翟次其羽使相迫也勒面謂以如王龍勒之韋爲當面飾也繢畫文也總著馬勒直兩耳與兩鑣翟雉名江淮而南靑質五色皆備成章曰搖防翟畫搖者】然則公侯夫人翟茀者其翟車貝面組總有幄也歟【鄭氏曰翟車不重不厭以翟羽飾車之側耳貝面貝飾勒之當而有幄則無蓋矣】

彼茁【側劣反】者葭【音加】壹五豝【百加反】於【音吁下同】嗟乎騶虞【葉音牙】

賦也茁生出莊盛之貌葭蘆也亦名葦【嚴氏曰葭蘆葦又名華一物四名】矢豝牡豕也【陳器之曰毛傳云豕牝曰豝恐牡字當作牝】一五豝猶言中必疊雙也騶虞獸名白虎黒文不食生物者也【陸璣云騶虞尾長於軀不履生艸】南國諸侯承文王之化修身齊家以治其國而其仁民之餘恩又有以及於庶類故其春田之際艸木之茂禽獸之多至於如此而詩人述其事以美之且嘆之曰此其仁心自然不由勉彊是卽眞所謂騶虞矣【於田獵之際見動植之蕃庶因以贊詠文王仁澤之所及而非指田獵之事爲仁也禮曰無事而不田曰不敬故此詩彼茁者葭仁也仁在壹發之前壹發五豝義也呂東萊曰彼茁者葭記搜田之時蓋曹子桓所謂勾芒司節和風扇物艸淺獸肥之時也壹發五豝獸之多也反三隅而觀之則天壊之間和气充塞庶類繁殖而恩足以及禽獸者皆可見矣化育之仁其何以形容曰於嗟乎騶虞非騶虞自然不勉之仁殆不足以形容之也】

彼茁者蓬壹發五豵【子公反】於嗟乎騶虞【葉五紅反】

賦也蓬艸名一嵗曰豵亦小豕也

騶虞二章章三句

文王之化始於闗雎而至於麟趾則其化之入人者深矣形於鵲巢而及於騶虞則其澤之及物者廣矣【愚按麟趾言公族仁厚故知其化之入人騶虞言庶類蕃殖故知其澤之及物】蓋意誠心正之功不息而久則其燻烝透徹融液周徧自有不能己者非智力之私所能及也故序以騶爲鵲巢之應而見王道之成其必有所傳矣【輔氏曰周南見其化之入人者深召南見其澤之及物者廣則文王意誠心正之功轉移動化始於家終於四海者無以復加矣此義至先生而始明張南軒曰麟趾言公子信厚則在內者無不孚騶虞言國君搜田以時則在外者無不孚也未有邇之未孚而可以及逺者也鵲巢之化是亦闗雎之所達也然則天下之本在國國之本在家家之本在身其本一而已愚按此詩之應鵲巢亦猶麟趾之終周南也但作詩者非同一人而皆以仁獸爲諭皆以於嗟爲詞皆以三章成章皆詞簡而意深豈有同被文王之化而吟詠情性亦有同然者歟編詩者分置二南之末得無意乎詩攷曰墨子云成王因先王之樂命曰騶虞】

序鵲巢之應也鵲巢之化行人倫旣正朝廷旣治天下純被文王之化則庶類蕃殖搜田以時仁如騶虞則王道成也【陳少南曰始於鵲巢之夫婦而人倫正中於羔羊之君子而朝廷治人倫旣正朝廷旣治使天下皆被文王之化而有騶虞之仁心則王道成矣】此序得詩之大指然語意不分明楊氏曰二南正始之道王化之基蓋一體也王者諸侯之風相須以爲治諸侯所以代其終也故召南之終至於仁如騶虞然後王道成焉夫王道成非諸侯之事也然非諸侯有騶虞之徳亦何以見王道之成哉【孔氏曰王道成者以此篇處末故總之言天下純被文王之化庶類又蒙其澤仁心能如騶虞則王化之道成矣所謂周南召南王化之基也】歐陽公曰賈誼新書曰騶者文王之囿名虞者囿之司獸也【歐陽子曰漢世詩說四家毛最後當毛詩未出之前說者不以騶虞爲獸也文帝時賈誼新書以騶爲文王囿名亦不經見】陳氏曰禮記射義雲天子以騶虞爲節樂官備也則其爲虞官明矣獵以虞爲主其實嘆文王之仁而不斥言也【詩攷曰騶虞天子掌鳥獸官名歐陽子曰書言騶虞者多矣如七騶六騶蓋馬禦澤虞山虞則山澤之官月令季秋教田獵命僕及七騶咸駕周官山澤虞皆當田獵則致禽獸易亦有卽鹿無虞之說而射義言天子以騶虞爲節樂官備也則騶虞二官田獵之時乃其職事當以多殺爲心今也五豕而一取故詩曰於嗟乎而能如是乎又曰詩首句言田獵之得時次言君仁不盡殺卒嘆虞人之得禮】此與舊說不同今存於此

召南之國十四篇四十章百七十七句鵲巢於采蘋言夫人大夫妻以見當時國君大夫被文王之化而能修身以正其家也甘棠以下又見由方伯能布文王之化而國君能修之家以及其國也【孔氏曰鵲巢采藥夫人身事艸虫采蘋朝臣之妻甘棠行露朝建之臣皆化之自近及逺也羔羊以下江沱之間是又化之差逺也】其詞𨿽無及於文王者然文王明徳新民之功至是而其所施者矣抑所謂其民皡皥而不知爲之者與【張南軒曰王者之化逺而大涵養斯民由於其道而莫知其所以然故曰皡皡如也】惟何彼穠矣之詩爲不可曉當闕所疑耳周南召南二國凡二十五篇先儒以爲正風今姑從之【周南言文王后妃閨門之化召南言諸侯夫人大夫妻被文王后妃之化而成徳之事蓋詩之正風也孔叢子子曰吾於周南召南見周道之所以盛也嚴氏曰詩首二南見夫婦之倫焉見王道之端焉二南系周召見君臣之倫焉見文王心徳之微盛徳之至焉蘇氏曰二南皆出於文王而有內外之異內得之深外得之淺故召南之詩不及周南之深也鄭氏曰二南爲正風則然矣自後南國諸侯政衰何以無變風曰陳諸侯之詩者將以知其缺失省方設教爲黜陟也時徐及吳楚僣號不承天子之風故無其詩也】孔子謂伯魚曰女爲周南召南矣乎人而不爲周南召南其猶正墻面而立也與【爲猶學也周南召南所言皆修身齊家之事正墻面而立言卽其至近之地而一物無所見一步不可行張南軒曰天下事未有不本於齊家必如二南所述室家之事而後爲家齊由此而達之則無所不可行若爲之不從此始則動有隔礙𨿽尺寸不可推而行之故曰其猶正墻面而立也與輔氏曰二南之詩於文王齊家之事則見之矣至於修身之事則未嘗及也今乃謂所言皆修身齊家之事何也曰身者家之本也聖人之化未有不本於身者文王之化自內及外如此則其修身之事固在其中矣考索李氏曰告伯魚學詩必自周南召南始蓋詩之序先之以風而周南召南又爲風之先焉此皆文王正心誠意有在於此故其肅肅雍雍在於閨門之內而其化行於二南之國】儀禮鄕飲酒鄕射燕禮皆合樂周南闗雎葛覃捲耳召南鵲巢采蘩采蘋【李寶之曰鄕飲酒禮諸侯之鄕大夫三年大比獻賢能於君以禮賔之與之飲酒之禮鄕射禮州長春秋以禮會民而射於州序之禮也合樂謂堂上歌瑟堂下鐘磬合奏此詩也燕禮遂歌鄕樂李寶之曰諸侯與羣臣燕飲酒之禮歌者亦與眾音俱作而歌之鄕飲酒鄕射自歌其樂故言合樂不言鄕樂也】燕禮又有房中之樂鄭氏注曰歌周南召南之詩而不用鐘磬云房中者後夫人之所諷誦以事其君子【李寶之曰與四方賔燕則有之】程子曰天下之治正家爲先天下之家正則天下治矣二南正家之道也陳后妃夫人大夫妻之徳推之士庶人之家一也故使國至於鄕黨皆用之自朝廷至於委巷莫不謳吟諷誦所以風化天下【黃實夫曰文王后妃之徳始於二南而極於天下鵲巢之夫人艸虫之大夫妻江漢之遊女莫不被其風化大用之則大小用之則小上自朝廷下至閭巷皆可得而用之此如春風和气及物則生不可以大小論也張南軒曰二南皆文王時詩周公取以爲萬世后妃夫人大夫士庶人之妻夫刑家之法𨿽自於已而於其配必謹所擇是蓋禍福之基所以重宗廟重其身正夫婦而爲正家之本也輔氏曰正變之風𨿽經無明文然無害於義故姑從之孔子之誨伯魚但使之學二南而不言二南之義今得先生說得二篇之義明白猶覺孔子之言有意味可玩程子曰孔子曰人而不爲周南召南其猶正墻面而立而今人讀了二南詩果便不面墻而立方是善讀詩故先王嘗訓一學者曰公讀二南了還能不正墻面而立否意思都不曾相粘濟得甚事此又讀詩者之所當知也儀禮之說見古人於二南用之如此其廣且切而程子之說則又所以述二南之用也】

詩傳通釋卷一﹤經部﹐詩類﹐詩傳通釋﹥

欽定四庫全書

詩傳通釋卷二

元劉瑾撰

詩

朱子集傳

邶【音佩】一之三

邶鄘衛三國名在禹貢冀州西阻太行北逾衡漳東南跨河以及兗州桑土之野及商之季而紂都焉武王克商分自紂城朝歌而北謂之邶南謂之鄘東謂之衛以封諸侯邶鄘不詳其始封衛則武王弟康叔之國也【愚按武王作酒誥戒康叔而曰明大命於妹妹卽紂都則康叔封衛明在武王時矣邶鄘之地豈其始爲武庚三叔之封至成王滅武庚誅三監乃復以封他國而其後又並入於衛也歟】衛本都河北朝歌之東淇水之北百泉之南其後不知何時並得邶鄘之地至懿公爲狄所滅戴公東徙渡河野處漕邑文公又徙居於楚丘朝歌故城在今衛州衛縣西二十二里所謂殷墟衛故都卽今衛縣漕楚丘皆在滑州大抵今懷衛澶【蟬】相滑濮等州開封大名府界皆衛境也【愚按懷州今攺懷孟路衛州今攺衛輝路相州今攺彰徳路大名府今攺大名路所治有滑州及澶州今攺開州並河東山西道濮州今爲東昌路濮州隸山東東西道開封府今攺汴梁路河南省】但邶鄘地旣入衛其詩皆爲衛事而猶系其故國之名則不可曉【存其舊號者豈其聲之異歟又曰衛有衛音鄘有鄘音邶有邶音故詩有鄘音者系之鄘有邶音者系之邶輔氏曰先生初說亦疑其爲聲之異今但以爲不可考者蓋此等旣不繋詩之大義又他無所考不若闕之爲得也程子曰一國之詩而三其名得於衛地者爲衛得於邶鄘者爲邶鄘嚴氏曰存邶鄘之名不與衛之滅國也愚按緑衣燕燕等詩莊姜自作共姜作栢舟桑中言沬鄕皆正作於衛國而或系邶或系鄘泉水載馳竹竿皆作於外國而一系邶一系鄘一系衛意大師各從得詩之地而系之也其所以必系邶鄘故名者無乃欲寓興滅繼絕之心如春秋昭公八年楚旣滅陳而九年經書陳災谷梁以爲存陳亦此意也是以大師存邶鄘之名置於衛前亦如魏風先於唐之例夫子存其名而不削因其序而不革耳】而舊說以此十三國皆爲變風焉【嚴氏曰闗雎鵲巢爲三百篇綱領風之正也反乎此者變也邶鄘衛皆衛風也衛禍機於袵席覃及宗社居變風之首二南之變也張學龍曰正風以闗雎爲首者得夫婦人倫之至正者也變風以邶栢舟爲首者莊姜處夫婦人倫之變者也次鄘栢舟者處子母之變者也蘇氏曰春秋所見百七十餘國變風之作春秋數世矣而載於大師者獨十三國意者列國不皆有詩其有詩者𨿽檜曹之小邶鄘之亡而有不能已也】

泛【芳劍反】彼柏舟亦泛其流耿耿【古幸反】不寐如有隠憂防我無酒以敖【五羔反】以遊

比也泛流貌柏木名耿耿小明憂之貌也【耿耿猶儆儆不寐貌也輔氏曰蓋人有所憂則其心耿耿然惟於憂之一路分明耳其他固有所不及也古人下字不苟如此惟其心耿耿然故不能寐也】痛也防猶非也婦人不得於其夫故以柏舟自比【問柏舟看來與闗雎亦無異彼何以爲興曰他下面便說淑女見得是因彼興此此詩才說柏舟下面更無貼意見得其義是比愚按有全章皆比者如螽斯之類固專屬比矣亦有比意之外繼陳其事如此章之類者今以集傳賦而比之體反觀之比而興之體例求之則此類恐亦可以爲比而賦也】言以柏爲舟堅致【音稚密也】牢實而不以乘載無所依薄【愚按薄字訓附以說卦雷風相薄証之只讀作泊若以離騷九章芳不得薄之薄証之則音爲傅而亦訓爲附也】但泛然於水中而已【嚴氏曰二柏舟用意皆在下句邶柏舟在於亦泛其流鄘柏舟在於在彼中河也】故其憂之深如此非爲無酒可以遨遊而解之也列女傳以此爲婦人之詩今考其辭气卑順柔弱且居變風之首而與下篇相類豈亦莊姜之詩也歟【胡庭若曰列女傳以爲衛宦夫人之詩此魯詩說也此詩詞气誠爲卑弱而末云不能奮飛可見婦人詩何則人臣道不合則去是有可去之義若姜氏則無可去之義矣故曰不能奮飛況以下四篇皆婦人作二南與鄘柏舟皆首婦人亦是一證鄭氏曰莊姜莊公夫人齊女姓姜氏】

我心匪鑑不可以茹【如預反】亦有兄弟不可以據薄言

往愬逢彼之怒

賦也鑑鏡茹度【待洛反】據依愬告也言我心旣非鑑而不能度物𨿽有兄弟而又不可依以爲重故往告之而反遭其怒也【輔氏曰內旣不得於其夫外又不得於其兄弟其情之無聊亦甚矣】我心匪石不可轉也我心匪席不可捲【眷勉反】也威儀

棣棣不可選也

賦也棣棣富而閒習之貌【輔氏曰富謂富盛也富盛則全備而無欠闕閒習則從容而不生疏呂東萊曰言威儀閒習自有常度】選簡擇也言石可轉而我心不可轉席可捲而我心不可捲威儀無一不善又不可得而簡擇取舎皆自反而無闕之意【輔氏曰心之不可轉不可捲言其有常也威儀之不可選言其皆善也惟其存諸中者有常而不可移故形於外者皆善而不可揀也】

憂心悄悄【七小反】慍於羣小覯【古豆反】閔旣多受侮不少靜

言思之寤辟【避亦反】有摽【符小反】

賦也悄悄憂貌慍怒意羣小眾妾也言見怒於眾妾也覯見閔病也辟拊心也摽拊心貌【孔氏曰寤覺之中拊心而手摽然】日居月諸胡疊【待結反】而防心之憂矣如匪澣【戶管反】衣

靜言思之不能奮飛

比也居諸語辭疊更防虧也【嚴氏曰防謂不明也日月食則不明十月之交云彼月而防此日而防】言日當常明月則有時而猶正嫡當尊眾妾當卑今眾妾反勝正嫡是日月更疊而是以憂之至於煩寃憒【公對反亂也】眊【音冒目不明也】如衣不澣之衣恨其不能奮起而飛去也

柏舟五章章六句【讀詩須當諷味看他詩人之意在甚處如婦人不得於其夫宜其怨之深矣而曰我思古人實我心又曰靜言思之不能奮飛其詞气忠厚惻怛怨而不過如此所謂止乎禮義而中喜怒哀樂之節者所以𨿽爲變風而繼二南之後者以此臣之不得於君子之不得於父弟之不得於兄朋友之不相信皆當以此爲法如屈原不忍其憤懷沙赴水此賢者之過也賈誼云歷九州而相其君兮何必懷此都也又失之逺矣讀詩須合如此看所謂詩可以興可以觀可以羣可以怨是詩中大義不可不理防得靜言思之不能奮飛猶似未有和平意曰也只是如此說無過當處旣有可怨之事亦須還他有些怨底意思終不成只如平時卻與土木相似只看舜之號泣於旻天更有甚於此者喜怒哀樂但發之不過其則耳亦豈可無聖賢處憂危只要不失其正如緑衣言我思古人實我心這般意思卻又分外好輔氏曰首章以柏舟爲比比其可用乘載也末章以日月爲比比其當明而虧當尊而卑也所謂詞气卑順柔弱全篇固然而末後兩章尢可見張學龍曰莊妻處夫婦之變正靜自守而不忍斥言其夫共姜處子母之變以死誓無他感動其母然母之慈愛猶可回也故共姜處之易夫之昏惑不可移故莊姜處之難此所以冠鄘衛居變風之首也】

序言仁而不遇也衛頃公之時仁人不遇小人在側

詩之文意事類可以思而得其時世名氏則不可以彊推故凡小序惟詩文明白直指其事如甘棠定中南山株林之屬若證驗的切見於書史如載馳碩人淸人黃鳥之類決無可疑者其次則詞旨大槪可知必爲其事而不可的知其爲某時某人者尙多有之若爲小序者姑以其意探尋探索依約而言則𨿽有所不知亦不害其爲不自欺𨿽有未當人亦當恕其所不及今乃不然不知其時者必彊以爲某王某公之時不知其人者必彊以爲某甲某乙之事於是傅防書史依托名諡鑿空妄語以誑後人其所以然者特以恥其有所不知而惟恐人之不見信而已且如柏舟不知其出於婦人而以爲男子不知其不得於夫而以爲不遇於君此則失矣然有所不及而不自欺則亦未至於大害理也今乃斷然以爲衛頃公之時則其故爲欺罔以誤後人之罪不可揜矣蓋其偶見此詩冠於三衛變風之首是以求之春秋之前而史記所書莊桓以上衛之諸君事皆無可考者諡亦無甚惡者獨頃公有賂王請命之事其諡又爲甄心動懼之名如漢諸侯王必其嘗以罪謫然後如以此諡以是意其必有棄賢用佞之失而遂以此詩予【音與】之【諡法中如墮廢社稷曰頃便得柏舟一詩硬差排爲衛頃公便云仁人不遇小人在側鄭漁仲謂小序只是後人將史傳去揀並著諡卻附防作小序美刺】若將以其多知而必於取信不知將有明者從旁觀之則適所以暴其眞不知而啟其深不信也凡小序之失以此推之什得八九矣又其爲說必使詩無一篇不爲美刺時君國政而作固已不切於情性之自然而又拘於時世之先後其或書傳所載當此一時偶無賢君美諡則𨿽有詞之美者亦例以爲陳古而刺今是使讀者疑於當時之人絕無善則稱君過則稱已之意而一不得志則扼腕切齒嘻笑冷語以懟其上者所在而成羣【大率古人作詩與今人一般其間亦各有感物道情吟詠性情幾時盡是譏刺他人只緣序者立例篇篇要作美刺說將詩人意思穿鑿壊了且如今人見人才做一事便作一詩歌詠之或譏刺之是甚麼道理如此一佀里巷無知之人胡亂稱頌諛說把持放雕何以爲情性之正】是其輕躁險薄尢有害於溫柔惇厚之教故予不可以不辧【溫柔惇厚詩人之教也使篇篇是譏刺人安得溫柔惇厚】

緑兮衣兮緑衣黃裏心之憂矣曷維其已

比也緑蒼勝黃之間色黃中央土之正色【靑黃赤白黒五方之正色也緑紅碧紫纁五方之間色也蓋以木之靑克土之黃合靑黃而成緑爲東方之間色】間色賤而以爲衣正色黃而以爲裏言皆失其所也已止也莊公惑於嬖妾【曹氏曰莊公揚武公子左傳謂公子州吁嬖人之子也有寵此所謂妾或州吁之母歟】夫人莊姜賢而失位故作此詩言緑衣黃裏以比賤妾尊顯而正嫡幽防【孔氏曰間色爲衣而見正色反爲裏而隠猶妾防寵而顯夫人反見疏而防也】使我憂之不能自己也【張南軒曰言嫡妾之亂其獘將有不可勝言者憂在宗國也夫豈爲一身之私哉謝疊山曰嫡妾易位尊卑不明家不齊則國不治莊姜之心豈但憂一身哉爲君憂爲君之子憂爲國家後日憂其憂何時能止也】緑兮衣兮緑衣黃裳心之憂矣曷維其亡

比也上曰衣下曰裳記曰衣正色裳間色今以緑爲衣而黃者自裏轉而爲裳其失所益甚矣【孔氏曰間色爲衣而在上正色爲裳而處下猶妾防寵而尊夫人反見疏而卑前以表裏諭幽顯此以上下諭尊卑】亡之爲言忘也

緑兮衣兮女【音汝】所治【平聲】兮我思古人俾無訧【音尢葉於其反】

兮

比也女指其君子而言也治謂理而織之也俾使訧過也言緑方爲絲而女又治之以比妾方少艾而女又嬖之也然則我將如之何哉亦思古人有嘗遭此而善處之者以自厲焉使不至於有過而已【輔氏曰彼之所爲自違悖而我之所爲則欲其無過而已此其所以爲賢也】

絺兮綌兮淒【七西反】其以風【葉孚愔反】我思古人實獲我心比也淒寒風也絺綌而遇寒風猶已之過時而見棄也【愚按班婕妤紈扇詩正此意也】故思古人之善處此者眞能先得我心之所求也【古人所爲恰與我合只此便是至善前乎千百世之已往後乎千百世之未來只是此道理孟子所謂若合符節政謂是爾】

緑衣四章章四句

莊姜事見春秋傳此詩無所考姑從序說下三篇同【左氏傳隠公三年初衛莊公娶於齊東宮得臣之妹曰莊姜美而無子戴嬀生桓公莊姜以爲己子公子州吁嬖人之子也有寵而好兵公弗禁莊姜惡之嚴氏曰女子之情饒怨此詩但刺莊公不能正嫡妾之分其詞气溫柔惇厚如此故曰詩可以怨黃氏曰觀詩至緑衣然後知先王之風澤深厚夫以婦人女子而所知如此詞气坦夷固與气息茀然者不可同年語矣蓋不得已而後言仁厚積中而然也陳壽翁曰不得於夫而不疾其妾惟思古人以自修其身憂而不傷怨而不怒孔子謂詩可以怨其此類也夫】

序衛莊姜傷已也妾上僭夫人失位故作是詩也

此詩下至終風四篇序皆以爲莊姜之詩今姑從之惟燕燕一篇詩文略可據耳

燕燕於飛差【初宜反】池其羽之子於歸逺送於野【葉上與反】瞻望弗及泣涕如雨

興也燕鳦【壹】也謂之燕燕者重言之也【孔氏曰古人重言之漢書童謠燕燕尾涎涎是也】差池不齊之貌之子指戴嬀也歸大歸也【公羊傳注曰大歸者廢棄來歸也毛氏曰歸宗也】莊姜無子以陳女戴嬀之子完爲己子莊公卒完卽位嬖人之子州吁弒之故戴嬀大歸於陳而莊姜送之作此詩也【王介甫曰燕方春時以其匹至其羽相與差池其鳴一上一下故感以起興蘇氏曰禮婦人送迎不出門逺送於野情之所不能已也張南軒曰獨言泣涕之情者蓋國家之事有不可勝悲者晉褚大後批桓溫廢立詔云未亡人不幸罹此百憂感念存沒心焉如割其有合於詩人之情歟嚴氏曰風人含不盡之意此但敍離別之恨而子弒國危之戚皆隠然在不言之中矣】

燕燕於飛頡【戶結反】之頏【戶郎反】之之子於歸逺於將之

瞻望弗及佇立以泣

興也飛而上曰頡飛而下曰頏將送也佇立久立也燕燕於飛下上【時掌反】其音之子於歸逺送於南【葉尼心反】

瞻望弗及實勞我心

興也鳴而上曰上音鳴而下曰下音送於南者陳在衛南【輔氏曰泣涕如雨初別時也佇立以泣已別而久立以泣也實勞我心旣去而思之不忘也】仲氏任【而今反】只【音紙】其心塞淵【葉一均反】終溫且惠淑愼其

身先君之思以勗【凶肉反】寡人

賦也仲氏戴嬀字也以恩相信曰任只語辭塞實淵深終竟溫和惠順淑善也先君謂莊公也勗勉也寡人寡徳之人莊姜自稱也言戴嬀之賢如此又以先君之思勉我使我常念之而不失其守也【孔氏曰言仲氏有徳行其心誠實而深逺又終能溫和恭順善自謹愼其身內外之徳旣如此又於將歸之時以思先君之故勸勉寡人以禮義也】楊氏曰州吁之暴桓公之死戴嬀之去皆夫人失位不見答於先君所致也【輔氏曰以恩愛相信嫡妾相與之情於是爲至塞實不虛妄也淵深不淺露也二者其本也溫和惠順又終竟如此而無作輟焉則是得其情性之常也淑又婦人之美徳而愼則持身之謹也有是眾徳而又謹於持身其賢爲可知矣】而戴嬀猶以先君之思勉其夫人眞可謂溫且惠矣【或謂戴嬀不以莊公已死而勉莊姜以思之可見溫和惠順而能終也亦緣他之心塞實淵深所稟之厚故能如此曰古人文字之美詞气溫和理義精密如此秦漢以後無此等語某讀詩於此數語讀書至先王肇修人紀至玆惟艱哉深誦嘆之又曰譬如畫工傳神一般直是寫得他精神出】

燕燕四章章六句【潘氏曰前三章但見莊姜拳拳於戴嬀有不能已者四章乃見莊姜於戴嬀非是情愛之私由其有塞淵溫惠之徳能自淑愼其身又能以先君之思勉莊姜以不忘則見戴嬀平日於莊姜相勸勉以善者多矣故於其歸而愛之如此無非情性之正也胡庭芳曰黃氏云觀此詩見其與商之三仁去就更相警戒各欲自靖自獻於先王者無異國風𨿽變猶有如是之婦人此所謂先王之澤未泯而康叔之餘烈猶在也】

序衛莊姜送歸妾也

逺送於南一句可爲送戴嬀之驗

日居月諸照臨下土乃如之人兮逝不古處【昌呂反】胡能有定寜不我顧【葉果五反】

賦也日居月諸呼而訴之也之人指莊公也逝語辭古處未詳或云以古道相處也【長樂王氏曰不以古夫婦之道處我】胡寜皆何也莊姜不見答於莊公故呼日月而訴之言日月之照臨下土久矣今乃有如是之人而不以古道相處【輔氏曰觀緑衣之詩所謂我思古人則於此嘆莊公不以古道處已者宜也自處以古人爲法而望人以古道處已莊姜之處已望人皆有則矣】是其心志回惑亦何能有定哉而何爲其獨不我顧也見棄如此而猶有望之之意焉此詩人之所以爲厚也【愚按每章章末二句皆有望之之意】

日居月諸下土是冒乃如之人兮逝不相好【呼報反】胡

能有定寜不我報

賦也冒覆也報答也

日居月諸出自東方乃如之人兮徳音無良胡能有

定俾也可忘

賦也日旦必出東方月望亦出東方徳音美其辭無良醜其實也【嚴氏曰此徳音無良及邶谷風徳音莫違皆婦人言其夫待已之意】俾也可忘言何獨使我爲可忘者耶

日居月諸東方自出父兮母兮畜我不卒胡能有定

報我不述

賦也畜養卒終也不得其夫而嘆父母養我之不終蓋憂患疾痛之極必呼父母人之至情也【愚按日居月諸呼日月而訴之也父兮母兮呼父母而訴之也猶舜號泣於旻天於父母之意】述循也言不循義理也

日月四章章六句【輔氏曰呼日月而但云照臨下土尊之之辭也呼父母而遂言畜我不卒親之之辭也一章云寜不我顧言不相顧盻也二章言寜不我報言不相酬答也三章云俾也可忘則防上章胡字言何獨使我爲可忘者邪辭𨿽緩而意則切矣四章言報我不述則又言莊公𨿽有時相報答而都不循乎義理也𨿽爲莊公所棄而猶有望之之意焉是其性情之厚也】此詩當在燕燕之前下篇放此【胡庭芳曰此篇分明作於莊公之時胡能有定只是說莊公心志回惑反覆無定之意故不我顧不我報俾也可忘而報我不述也問日月終風二篇據集傳云當在燕燕之前以某觀之終風當在先日月當次之蓋詳終風之詞莊公於姜猶有往來之詩至日月則見公已絕不顧姜而姜不免防怨矣燕燕則莊公薨後送歸妾情不能堪耳以此觀之則終風當先日月當次曰恐或如此】

序衛莊姜傷已也遭州吁之難傷已不見答於先君以至困窮之詩也

此詩序以爲莊姜之作今未有以見其不然但謂遭州吁之難而作則未然耳蓋詩言寜不我顧猶又望之之意又言徳音無良亦非所宜施於前人者明是莊公在時所作其篇次亦當在燕燕之前也

終風且暴顧我則笑【葉音燥】謔【許約反】浪笑敖【五報反】中心是悼

比也終風終日風也暴疾也謔戱言也浪放蕩也悼傷也莊公之爲人狂蕩暴疾莊姜蓋不忍斥言之故但以終風且暴爲比言𨿽其狂暴如此然亦有顧我則笑之時但皆出於戱慢之意而無愛敬之誠則又使我不敢言而心獨傷之耳蓋莊公暴慢無常而莊姜正靜自守所以忤其意而不見答也

終風且霾【亡皆又葉音貍】惠然肯來【葉如字又陵之反】莫往莫來悠

悠我思【葉新才新賫二反】

比也霾雨【去聲】土防霿【音茂又音夢】也【爾雅孫炎曰大風揚塵土從上而下也】惠順也悠悠思之長也終風且霾以比莊公之狂惑也𨿽云狂惑然亦或惠然而肯來【毛氏曰時有順心也】但又有莫往莫來之時則使我悠悠而思之望其君子之深厚之至也

終風且曀【於計反】不日有曀寤言不寐願言則嚏【都麗反】比也陰而風曰曀有又也【蘇氏曰古有又通】不日有曀言旣曀矣不旋日而又曀也亦比人之狂惑暫開而復蔽也願思也嚏鼽【仇】嚏也人气感傷閉郁又爲風霧所襲則有是疾也【輔氏曰寤則憂而不能寐思之則感傷气閉而成疾其憂危甚矣】曀曀其陰虺虺其靁寤言不寐願言則懷【虺音卉】比也曀曀陰貌虺虺靁將而未震之聲以比人之狂惑愈深而未已也【呂東萊曰驟雨迅雷其止可待至於曀曀之陰虺虺之雷則殊未有開霽之期也】懷思也

終風四章章四句

說見上【愚按一章言莊公狂暴二章言其狂惑皆止一句爲比而莊公猶有顧笑惠來之時所謂暴慢無常狂惑暫開者也三章則暫開而復蔽四章則愈深而未巳皆是以兩句爲比若以此詩繼緑衣之後次日月次燕燕讀之尢可備見姜氏初作柏舟緑衣惟自憂嘆而止於和平木嘗指譏公之爲人也至終風則言其狂惑蔽固而猶不忍斥言及日月然後極其詞此豈情之所得已哉】

序衛莊姜傷已也遭州吁之暴見侮慢而不能正也

詳味此詩有夫婦之情無母子之意若果莊妻之詩則亦當在莊公之世而列於燕燕之前序說誤矣【劉辰翁曰州吁無戱笑之理分明是怨莊公也】

擊鼓其鏜【吐當反】踴躍用兵【葉晡芒反】土國城漕我獨南行【葉戶郎反】

賦也鏜擊鼓聲也踴躍坐作擊刺之狀也兵謂戈防之屬土土功也國國中也漕衛邑名【嚴氏曰漕鄘地也在河南】衛人從軍者自言其所爲因言衛國之民或役土功於國或築城於漕而我獨南行有鋒鏑【滴】死亡之憂危苦尢甚也【李迂仲曰土國城漕非不勞苦而獨處於境內今我之在外死亡未可知也鄭氏曰南行從軍南行伐鄭】

從孫子仲平陳與宋不我以歸憂心有忡【敕中反葉敕眾反】賦也孫氏子仲字時軍帥也平和也合二國之好也【鄭氏曰謂使告宋曰君爲主敝邑以賦與陳蔡從胡庭芳曰必先和陳宋而後進兵也】舊說以此爲春秋隠公四年州吁自立之時宋衛陳蔡伐鄭之事恐或然也以猶與也言不與我而歸也

爰居爰處爰喪【息浪反】其馬【葉蒲補反】於以求之於林之下

【葉後五反】

賦也爰於也於是居於是處於是喪其馬而求之於林下見其失伍離次無鬭志也

死生契【苦結反】濶【葉苦劣反】與子成說執子之手與子偕老

【葉魯吼反】

賦也契濶隔逺之意成說謂成其約誓之言從役者念其室家因言始爲室家之時期以死生契濶不相忘棄又相與執手而期以偕老也

於【音吁下同】嗟濶【葉苦劣反】兮不我活【葉戶劣反】兮於嗟洵【音荀】兮不

我信【葉師人反】兮

賦也於嗟嘆辭也濶契濶也活生洵信也信與申同【釋文曰卽古伸字】言昔者契濶之約如此而今不得活偕老之信如此而今不得伸意必死亡不復得與其室家遂前約之信也

擊鼓四章章四句【按左傳伐鄭圍其東門五日而還出師不爲久而衛人之怨如此身犯大逆眾叛親離莫肯爲之用爾】

序怨州吁也衛州吁用兵暴亂使公孫文仲將而平陳與宋國人怨其勇而無禮也

春秋隠公四年宋衛陳蔡伐鄭正州吁自立之時序蓋據詩文平陳與宋而引此爲說恐或然也【胡庭芳曰按四年三月州吁弒桓公自立夏將修先君之怨於鄭使告宋曰君若伐鄭以除君害君爲主敝邑以賦與陳蔡從宋許之於是陳蔡方睦於衛遂從陳蔡伐鄭圍其東門五日而還九月如陳見殺】然傳記魯眾仲之言曰州吁阻兵而安忍阻兵無眾安忍無親眾叛親離難以濟矣夫兵猶火也弗戢將自焚也夫州吁弒其君而虐用其民於是乎不務令徳而欲以亂成必不免矣按州吁篡弒之賊此序但譏其勇而無禮固爲淺陋而眾仲之言亦止於此蓋君臣之義不明於天下久矣春秋其得不作乎

凱風自南【葉凡心反】吹彼棘心棘心天天【於驕反】母氏劬勞【葉音僚】比也南風謂之凱風長養萬物者也【孔氏曰李巡云萬物喜樂故曰凱風凱樂也風性樂養萬物】棘小木叢生多刺難長而心又其稚弱而未成者也天天少好貌劬勞病苦也衛之淫風流行𨿽有七子之母猶不能安其室故其子作此詩以凱風比母棘心比子之幼時蓋曰母生眾子幼而育之其劬勞甚矣【嚴氏曰棘至夏始生凱風南來吹彼稚弱之棘心至於天天然少好則風之爲力多矣比母以慈愛之情養我七子之身至於少長則母亦當苦矣母之養子於少時最勞苦】本其始而言以起自責之端也

凱風自南吹彼棘薪母氏聖善我無令人

興也【愚按上章言凱風棘心而下句無應故屬比此章言風與棘而下文以母與子應故屬興二章相似而不同也】聖叡令善也棘可以爲薪則成矣然非美才故以興子之壯大而無善也復以聖善稱其母而自謂無令人其自責也深矣【劉執中曰自言七子之中有一令善之人則母亦不捨之而去也】

爰有寒泉在浚之下【葉後五反】有子七人母氏勞苦興也浚衛邑諸子自責言寒泉在浚之下猶能有所滋益於浚而有子七人反不能事母而使母至於勞苦乎【陳少南曰寒泉在浚邑邑人賴之以生養今子七人反不能養一母而使母勞苦求嫁也孔氏曰寒泉有益於浚浚民得以逸樂以興七子無益於母乃寒泉之不如】於是乃若防指其事而痛自刻責以感動其母心也母以淫風流行不能自守而諸子自責但以不能事母使母勞苦爲詞【孔氏曰母欲嫁者本爲淫風流行但七子不可斥言故言母爲勞苦而思嫁也上章言母氏劬勞謂少長七子劬勞也此謂母今日勞苦思嫁與上不同也】婉詞幾諫不顯其親之惡可謂孝矣下章放此

睍【胡顯反】睆【華板反】黃鳥載好其音有子七人莫慰母心興也睍睆淸和圓轉之意【胡庭芳曰黃鳥卽黃鶯其音淸和流轉】言黃鳥猶能好其音以悅人而我七子獨不能慰悅母心哉【孔氏曰自責言黃鳥之不如也輔氏曰三章以無情興有情四章以無知興有知】凱風四章章四句【曽氏曰凱風盛於夏時黃鳥鳴於夏木寒泉亦夏所宜耳寒泉能使人甘之有子而使母勞苦黃鳥能使人悅之有子而莫慰母心陳君舉曰瞽叟日頑舜則負罪聖人豈緣飾哉其心誠曰吾罪焉而已矣此詩每曰有子七人蓋曰吾屬在此無益也抑以見一門昆弟皆舜耕歷山气象謝疊山曰不怨母而責已孝之至也韓文公羑里操曰臣罪當誅兮天王聖明蘇文忠公寄詩其弟曰聖主如天萬物春小臣愚闇自亡身皆從此詩變化來見爲子爲臣忠厚之至輔氏曰母之不善在他人見之則可自其子觀之則只見其母聖善而七子之中自無令人而已不然則不足以感悟其母以成其善志也其曰聖善過爲歸美之辭耳此惟子可以施之於母臣而事君如此則未安也韓退之作羑里操云臣罪當誅兮天王明聖𨿽程子亦以此言爲得文王之心而先生嘗云看得文王之心不解如此蓋聖人之處患難其樂天知命尊君親上之意固自不能無豈有紂如是無道而乃彊以爲聖明者哉】

序美孝子也衛之淫風流行𨿽有七子之母猶不能安其室故美七子能盡其孝道以慰其母心而成其志爾

以孟子之說証之序說亦是但此乃七子自責之辭非美七子之作也

雄雉於飛泄泄【移世反】其羽我之懷矣自詒伊阻

興也雉野雞雄者有冠長尾身有文采善鬭泄泄飛之緩也懷思詒遺【去聲】阻隔也婦人以其君子從役於外故言雄雉之飛舒緩自得如此而我之所思者乃從役於外而自遺阻隔也【輔氏曰我之懷矣指其夫也自詒伊阻不以怨人也】

雄雉於飛下上【時掌反】其音展矣君子實勞我心興也下上其音言其飛鳴自得也展誠也言誠又言實所以甚言此君子之勞我心也【輔氏曰言有盡而意無窮也】瞻彼日月悠悠我思【葉新賫反】道之云逺曷云能來【葉陵之反】賦也悠悠思之長也見日月之往來而思其君子從役之久也【程子曰日月取其疊往疊來之意又日月陰陽相配又旦暮所見動人情思總包意其間鄭氏曰視日月之行疊往疊來今君子獨久行役而不來使我心悠悠然思之】

百爾君子不知徳行【下孟反葉戶郎反】不忮【之防反】不求何用

不臧

賦也百猶凡也忮害求貪臧善也言凡爾君子豈不知徳行乎【輔氏曰不知徳行之不與鄂不韡韡之不同】若能不忮害又不貪求【陳君舉曰忮心生於忿怒求心生於貪慕故人之恥貧賤患難者能不忮則或入於求能不求則或入於忮故忮者常生於嫉人求者常至於枉已】則何所爲而不善哉憂其逺行之犯患冀其善處而得全也【呂東萊曰思其君子之切而知其未得歸也於是自解曰凡百君子但不忮害不貪求則何所用而不善𨿽久處軍旅之間固未害也胡庭芳曰此亦乎情止乎禮義之意】

雄雉四章章四句【謝上蔡曰君子之於詩非徒誦其言又將以考其情性非徒以考其情性又將以考先王之澤蓋法度禮樂𨿽亡於此猶能並與其深防之意而傳之故其爲言率皆樂而不淫憂而不困怨而不怒哀而不傷如緑衣傷已之詩也不過曰我思古人俾無訧兮擊鼓怨上之詩也不過曰土國城漕我獨南行至軍旅數起大夫久役止曰自詒伊阻行役無期度思其危難以風焉不過曰苟無饑渴而已作詩者如此讀詩者其可以邪心讀之乎】

序刺衛宣公也淫亂不卹國事軍旅數起大夫久後男女怨曠國人患之而作是詩

序所謂大夫久役男女怨曠者得之但未有以見其爲宣公之時與淫亂不卹國事之意耳兼此詩亦婦人作非國人之所爲也

匏有苦葉濟有深涉深則厲淺則掲【苦例反】

比也匏瓠【護】也匏之苦者不可食特可佩以渡水而已然今尙有葉則亦未可用之時也【孔氏曰外傳魯語叔向曰苦匏不材於人供濟而已韋昭注云不材於人言不可食也嚴氏曰匏經霜其葉枯落然後幹之腰以渡水】濟渡處也行渡水曰涉以衣而涉曰厲【爾雅邢昺疏云此衣謂禈也言水深至於禈以上者而涉渡之名厲】褰【騫】衣而涉曰掲此刺淫亂之詩言匏未可用而渡處方深行者當量其淺深而後可渡以比男女之際亦當量度禮義而行也【毛氏曰遭事制宜如遇水深則厲淺則掲矣男女之際安可無禮義也範氏曰深則厲淺則掲宜斟酌也若不顧理義猶不度水之深淺而欲濟也】

有彌【彌爾反】濟盈有鷕【以小反】雉鳴濟盈不濡軌【居美反葉居有】

【反】雉鳴求其牡

比也彌水滿貌鷕雌雉聲軌車轍也【張學龍曰說文曰軌車轍也從車九帆車軾前也從車凡音犯諸家辧之詳矣然集傳獨從軌蓋以九牡聲之葉也軓聲則難葉矣】飛曰雌雄走曰牝牡夫濟盈必濡其轍雉鳴當求其雄此常理也今濟盈而曰不濡軌雉鳴而反求其牡【張學龍曰走曰牝牡此爾雅釋獸之正例諸家以牝雞雄狐爲證言飛走通也殊不識詩人之意曰當濡其轍今乃不濡其轍迹是大可怪也當求其雄今乃求其牡獸是大異常也如此歌之則得詩人之意知集傳之旨矣】以比淫亂之人不度禮義非其配耦而犯禮以相求也

雝雝鳴鴈【葉魚肝反】旭【許玉反】日始旦士如歸妻迨冰未泮賦也雝雝聲和也【孔氏曰生執之以行禮故言雁聲】雁鳥名似鵝畏寒秋南春北旭日初出貌【毛氏曰日始出爲大昕之時昕音欣】昏禮【李寶之曰娶妻之禮以昏爲期因以名焉日入二刻半爲昏】納采用雁【孔氏曰六禮惟納徴用幣餘皆用雁鄭氏曰用雁者取其順陰陽往來程子曰取其不再偶也本艸注曰雁爲陽鳥蓋得中和之气熱卽北寒卽南以就和气所以爲贄者一取其信一取其和也凡贄用生雁左首以生色繒交絡之愚按集傳但言納采用雁者惟舉六禮之始耳】親迎【去聲】以昏而納采請期以旦【鄭氏曰自納采至請期皆用昕親迎用昏孔氏曰用昕者君子行禮貴其始親近用昏鄭氏取陰陽往來之義】歸妻以冰泮而納采請期迨冰未泮之時言古人之於婚姻其求之不暴而節之以禮如此以深刺【去聲】淫亂之人也【胡庭芳曰味士如歸妻之辭可見是刺淫者若責之曰士如欲歸妻自有婚姻之禮何得如此淫亂也若刺宣公不當以士言】

招招【照遙反】舟子【葉奬裏反】人涉卬【五郎反】否【葉補美反】人涉卬否

卬須我友【葉羽軌反】

比也招招號【毫】召之貌【孔氏曰王逸云以手曰招以口曰召】舟子舟人主濟渡者卬我也舟人招人以渡人皆從之而我獨否者待我友之招而後從之也以比男女必待其配耦而相從而刺此人之不然也

匏有苦葉四章章四句【輔氏曰此詩意𨿽正而體制異於諸作若有不敢正言之意一章言爲事當有所度量二章言苟不不能度量則必至於反常而逆理三章則詔之以婚姻常禮四章則言人當有可有不可以刺淫亂之人亂常逆理而無有不可也愚按此詩一章二章四章反覆諷刺皆以濟涉之事爲比豈所指淫人居津水之傍歟抑詩人以一時所見而取譬歟】

序刺衛宣公也公與夫人並爲淫亂

未有以見其爲刺宣公夫人之詩

習習谷風以陰以雨黽勉同心不宜有怒【葉防五反】采葑【孚容反】采菲【妃鬼反】無以下體徳音莫違及爾同死【葉想止反】比也習習和舒也東風謂之谷風【毛氏曰陰陽和而谷風至】葑蔓【萬】菁【精】也菲似葍【福】莖麄葉厚而長有毛下體根也【嚴氏曰江南有菘江北有蔓菁相似而異春食苗夏食心秋食莖冬食根菲葍類爾雅謂蒠菜河內謂蓿菜三月中蒸爲茹滑美可作羮根如指正白可啖】葑菲根莖皆可食而其根則有時而美惡徳音美譽也婦人爲夫所棄故作此詩以敍其悲怨之情言陰陽和而後雨澤降如夫婦和而後家道成故爲夫婦者當黽勉以同心而不宜至於有怒又言采葑菲者不可以其根之惡而棄其莖之美如爲夫婦者不可以其顏色之衰而棄其徳音之善但徳音之不違則可以與爾同死矣【輔氏曰上四句以陰陽和比夫婦之和下四句以葑菲根比婦人之色程子曰夫婦之道貴於有終徳音美音也當期好音無違至於偕老】

行道遲遲中心有違不逺伊邇薄送我畿【音祈】誰謂荼

【音徒】苦其甘如薺【音泚】宴爾新昏如兄如弟【待禮反】

賦而比也遲遲舒行貌違相背也畿門內也【呂東萊曰韓詩云白石爲門畿蓋門閫也】荼苦菜蓼屬也詳見良耜薺甘菜【本艸云薺味甘人取其葉作葅及羮】宴樂也新昏夫所更娶之妻也言我之被棄行於道路遲遲不進蓋其足前而心有所不忍如相背然而故夫之送我乃不逺而甚邇亦至其門內而止耳又言荼𨿽甚苦反甘如薺以比已之見棄其苦有甚於荼而其夫方且宴樂其新昏如兄如弟而不見卹【陳少南曰物莫苦於荼婦人見棄其情苦甚則荼反甘如薺矣於是祝其夫曰宴爾新昏常如兄弟之親無復如我之見棄也】蓋婦人從一而終今𨿽見棄猶有望夫之情厚之至也【愚按此章上四句賦其望夫之意而及其夫之薄情下四句則比已之甚苦而嘆其夫之方樂賦體與比體相繼成章後凡言賦而比者文意亦放此云然以此婦仁厚之意求之後世如嚴灌夫之妻愼氏被出作詩別曰卻掛孤帆從此去不堪重過望夫山可謂賢矣】涇以渭濁湜湜【音殖】其沚【音止】宴爾新昏不我屑以毋逝

我梁毋我笱【古口反】我躬不閱遑卹我後【胡口反】

比也涇渭二水名涇水出今原州百泉縣笄頭山東南至永興軍髙陵入渭渭水出渭州渭源縣鳥防山至同州馮翊縣入河【呂東萊曰詩人多述土風此衛詩而逺引涇渭者蓋涇濁渭淸天下所共知如雲海鹹河淡也愚按原州百泉縣卽今鞏昌路鎭原州及平涼府地永興軍髙陵卽今安西路髙陵縣渭州渭源縣卽今鞏昌路臨洮府渭源縣同州馮翊縣卽今安西路同州地】湜湜淸貌沚水渚也屑潔以與逝之也梁堰【宴】石障水而空【控】其中以通魚之往來者也笱以竹爲器而承梁之空以取魚者也閱容也涇濁渭淸然涇未屬渭之時𨿽濁而未甚見由二水旣合而淸濁益分然其別出之渚流或稍緩則猶有淸處婦人以自比其容貌之衰久矣又以新昏形之益見憔悴然其心則固猶有可取者但以故夫之安於新昏故不以我爲潔而與之耳又言毋逝我之梁毋我之笱以比欲戒新昏毋居我之處毋行我之事而又自思我身且不見容何暇卹我已去之後哉知不能禁而絕意之辭也【輔氏曰不忍遂棄其家事者仁也知其不能禁而絕意焉者知也】

就其深矣方之舟之就其淺矣泳之防之何有何亡

黽勉求之凡民有喪匍【音蒲】匐【蒲北反】救【葉居尢反】之

興也方桴舟船也潛行曰泳浮水曰遊【愚按泳與防今俗所謂防與泅也】匍匐手足並行急遽之甚也【說文曰匍手行也匐伏地也孔氏曰匍匐本小兒求行之狀其盡力顚蹶似之故取名】婦人自陳其治家勤勞之事言我隨事盡其心力而爲之深則方舟淺則泳防不計其有與亡而彊勉以求之【孔氏曰隨水深淺期於必渡猶隨事難易期於必成不問貧富吾皆盡力求之愚按深淺以興有亡方舟泳防以興勉求也】又周睦其鄰里鄕黨莫不盡其道也【輔氏曰勤勞家事周卹鄰里卽首章之所謂徳音下章之所謂我徳也婦人無外事以勤家睦鄰爲徳而已此可見其勤而不怨】

不能我慉【許六反】反以我爲讎旣阻我徳賈【音古】用不售

【市救反葉市周反】昔育恐育鞠【居六反】及爾顚覆【芳服反】旣生旣育比予於毒

賦也慉養阻卻鞠窮也承上章言我於女家勤勞如此而女旣不我養而反以我爲仇讎惟其心旣拒卻我之善故𨿽勤勞如此而不見取如賈之不見售也【程子曰凡人所以憎而不知其善者由其心阻絕其善故也廣韻注曰售謂物出手也】因念其昔時相與爲生惟恐其生理窮盡而及爾皆至於顚覆今旣遂其生矣乃反比我於毒而棄之乎張子曰育恐謂生於恐懼之中育鞠謂生於困窮之際亦通【李迂仲曰正所謂將恐將懼推子與汝將安將樂汝轉棄予是也輔氏曰或問昔育恐育鞠張子之說固善然推之下文及爾顚覆之云意不甚貫不若前說爲順先生曰此姑存異義耳然舊說亦不甚明白也】

我有旨蓄【勅六反】亦以禦【魚呂反下同】冬宴爾新昏以我禦

窮有洸【音光】有潰【戶對反】旣詒我肄【羊至反】不念昔者伊余來塈【許器反】

興也旨美蓄聚禦當也洸武貌潰怒色也【項氏曰洸水湧也其勇如水湧水之潰者其勢橫暴而四出故怒之盛者爲潰】肄勞塈息也又言我之所以蓄聚美菜者蓋欲以禦冬月乏無之時至於春夏則不食之矣【愚按古人場圃同地秋杪則築堅圃地爲場以納禾稼至來春又耕治之以種菜茹故蓄菜但以禦冬也】今君子安於新昏而厭棄我是但使我禦其窮苦之時至於安樂則棄之也【曽氏曰人之於物得新可以捐故然厚者猶有所不忍夫婦義當偕老乃姑以禦窮而已其薄惡可知】又言於我極其武怒而盡遺我以勤勞之事曽不念昔者我之來息時也追言其始見君子之時接禮之厚怨之深也【輔氏曰末二章又可見其怨而不怒】

谷風六章章八句【看詩義理外更好看他文章且如谷風他只是如此說出來然而序得事曲折先後皆有次第而今費盡气力去做後尙做得不好輔氏曰觀此一詩比物連類因事興辭條理秩然有序勤而不怨怨而不怒玩而味之可謂賢婦人矣而見棄於夫者亦獨何哉】

序刺夫婦失道也衛人化其上淫於新昏而棄其舊室夫婦離絕國俗傷敗焉

亦未有以見化其上之意

式防式防胡不歸防君之故胡爲乎中露

賦也式語辭防猶衰也再言之者言衰之甚也【鄭氏曰防乎防者也範淳夫曰諸侯失國而寄於他國之邑防莫甚焉郭璞注云言至防也】防猶非也【愚按此章二防字義不同】中露露中也言有霑濡之辱而無所芘覆【阜】也舊說以爲黎侯失國而寓於衛【釋文曰杜預云黎在上黨壺闗縣鄭氏曰寓寄也黎侯爲狄人所逐棄其國而寄於衛】其臣勸之曰衰防甚矣何不歸哉我若非以君之故則亦胡爲而辱於此哉【孔氏曰主憂臣勞主辱臣死固當不憚淹卹今言我若無君何爲處此者自言已勞以勸君歸也輔氏曰式防式防胡不歸羞惡之心義之端也防君之故胡爲乎中露忠敬之誠仁之至也】式防式防胡不歸防君之躬胡爲乎泥中

賦也泥中言有陷溺之難而不見拯救也

式防二章章四句

此無所考姑從序說【陳器之問式防詩以爲勸邪戒邪曰亦不必如此看只是隨他當時所作之意如此可見得有羇旅狼狽之君如此而方伯連師無救卹之意胡庭芳曰補傳云以詩作於衛地故編之衛風】

序黎侯寓於衛其臣勸以歸也

詩中無黎侯字未詳是否下篇同

旄丘之葛【葉居謁反】兮何誕之節兮叔兮伯【葉音逼】兮何多日也

興也前髙後下曰旄丘誕濶也叔伯衛之諸臣也【謝疊山曰叔伯字也】舊說黎之臣子自言久寓於衛時物變矣故登旄丘之上見其葛長大而節防濶因托以起興曰旄丘之葛何其節之濶也衛之諸臣何其多日而不見救也【呂東萊曰葛始生其節蹙而密旣長其節濶而疎黎人見葛之長感時之久而衛猶未見救爾】此詩本責衛君而但斥其臣可見其優柔而不迫也【輔氏曰本責衛君而但斥其臣望之𨿽切而其辭益緩眞可見其溫柔寛厚之情也】何其處也必有與也何其久【葉舉裏反】也必有以也賦也處安處也與與國也以他故也因上章何多日也而言何其安處而不來意必有與國相俟而俱來耳又言何其久而不來意其或有他故而不得來耳詩之曲盡人情如此

狐裘蒙戎匪車不東叔兮伯兮靡所與同

賦也大夫狐蒼裘【孔氏曰蒼裘所施禮無明文惟王藻注云衣之裘蓋大夫士端之裘也端衣皆裘象衣色故用狐靑】蒙戎亂貌言也又自言客久而裘矣豈我之車不東告於女乎言叔兮伯兮不與我同心𨿽往告之而不肯來耳至是始防諷切之或曰狐裘蒙戎指衛大夫而譏其憒【膾】亂之意匪車不東言非其車不肯東來救我也但其人不肯與俱來耳今按黎國在衛西前說近是

瑣【素果反】兮尾兮流離之子【葉奬裏反】叔兮伯兮褎【由救反】如

充耳

賦也瑣細尾末也流離漂散也褎多笑貌充耳塞耳也耳聾之人恆多笑言黎之君臣流離瑣尾若此其可憐也而衛之諸臣褎然如塞耳而無聞何哉至是然後盡其辭焉流離患難之餘而其言之有序而不迫如此其人亦可知矣【輔氏曰褎如充耳責之也自緩而疑自疑而諷自諷而責是皆性情之正也】

旄丘四章章四句

說同上篇【劉辰翁曰一章何多日也未有怨望之意也二章必有與也必有以也有望於衛未怨也三章靡所與同防怨也四章褎如充耳不能不怨矣蘇氏曰諸侯𨿽異國而相爲蔽苟黎亡則衛及矣柰何靡所與同哉蓋時衛在河北黎衛壤地相接故狄之爲患黎衛共之李迂仲曰衛不救黎非惟失穆乃四鄰之道抑亦唇亡齒寒矣其後爲爲狄所滅齊侯以管仲之言而救之觀衛之徳齊爲最深則知黎之怨衛爲最切黃實夫曰衛失國而薺救之黎失國而衛不救此齊之所以伯而衛之所以不振也】

序責衛伯也狄人迫逐黎侯黎侯寓於衛衛不能修方伯連率【帥】之職黎之臣子以責於衛也序見詩有伯兮二字而以爲責衛伯之詞誤矣陳氏曰說者以此爲宣公之詩然宣公之後百餘年衛穆公之時晉滅赤狄潞氏數之以其奪黎氏地然則此其穆公之詩乎不可得而知也【愚按以此詩爲作於衛宣之時固無可考但上篇黎臣有勸歸之辭則此時黎之宗社疑未滅也豈其後黎侯復國至衛穆公時方爲赤狄所滅故晉人數赤狄之罪立黎侯而還以此意之式防旄丘二詩𨿽未有以見其必作於衛宣之時恐亦未必作於衛穆時也】

簡兮簡兮方將萬舞日之方中在前上處

賦也簡簡易不恭之意萬者舞之總名武用干戚文用羽籥也【呂東萊曰萬舞二舞之總名幹舞者武舞之別名籥舞者文舞之別名也文舞又謂之羽舞愚按幹盾也戚斧也羽籥此詩三章所言是也皆舞者所執之物】日之方中在前上處言當明顯之處【王介甫曰至明而易見之時至近而易察之地於是焉不能察而用之】賢者不得志而仕於伶官【鄭氏曰伶氏世掌樂官而善焉故後世號樂官爲伶官】有輕世肆志之心焉故其言如此【劉辰翁曰簡兮簡兮坦坦施施有慢世玩物之意味方將字可見】若自譽而實自嘲也【輔氏曰此章旣自成以爲簡易次章又自以爲碩人只此便可見其爲不恭也當明顯之處公然爲此而不以爲辱亦是不恭之意與次章所謂公庭萬舞同先生謂其若自譽而實自嘲者深得其旨也王氏以爲於至近易明之地而不能察所以刺者失其旨矣】

碩人俁俁【疑矩反】公庭萬舞有力如虎執轡如組【音組】賦也碩大也俁俁大貌轡今之韁也組織絲爲之言其柔也禦能使馬則轡柔如組矣又自譽其才之無所不備亦上章之意也【愚按旣能樂舞又善禦馬亦若上章之自譽而實自嘲也】

左手執籥【除若反】右手秉翟【亭歷反葉直角反】赫如渥【於角反】赭

【音者葉陟略反】公言錫爵

賦也執籥秉翟者文舞也籥如笛而六孔或曰三孔【釋文曰以竹爲籥長三尺執之以舞郭璞云似笛而小】翟雉羽也赫赤貌渥厚漬也【孔氏曰渥者浸潤之名信南山曰旣優旣渥是也言漬之久厚而有光澤故以諭顏色之潤】赭赤色言其顏色之充盛也公言錫爵卽儀禮燕飲而獻工之禮也【燕禮主人洗升獻工工不興一人拜受爵李寶之曰詩錫爵謂此獻工之禮也】以碩人而得此則亦辱矣【程子曰錫之以爵勞賤者之道】乃反以其賚予【與】之親洽爲榮而誇美之亦玩世不恭之意也【輔氏曰前已言其輕意肆志之心又言其玩世不恭之意何也曰意惟輕之是以玩之志惟肆焉故不恭也知其世之不可與有爲故輕玩之心生焉於其所不足爲而姑爲之於其所不足誇而反誇之是皆不恭之意也】

山有榛【側巾反】隰有苓【音零】云誰之思西方美人彼美人

兮西方之人兮

興也【愚按楚詞湘夫人歌曰沅有芷兮澧有蘭思公子兮未敢言越人歌曰山有木兮木有枝心悅君兮君不知秋風辭曰蘭有秀兮菊有芳攜佳人兮不能忘皆與此章起興之例同故朱子嘗曰知此則知興體矣】榛似栗而小下濕曰隰苓一名大苦葉似地黃卽今甘艸也西方美人托言以指西周之盛王如離騷亦以美人目其君也【離騷經曰恐美人之遲暮集注云言美好之婦人蓋托辭而寄意於君也】又曰西方之人者嘆其逺而不得見之詞也賢者不得志於衰世之下國而思盛際之顯王故

其言如此而意逺矣【張學龍曰榛之實甘美而山有之苓之莖甘美而隰有之以興爲人之君而美好者惟西周有之所以思之者其人也思之而不得見之故重嘆之而思之深也此蓋伶官碩人之詞其詞甚婉而實諷衛國之無賢君也然思盛世之聖明而不責衰世之幽厲此詩人之忠厚也】簡兮四章三章章四句一章六句

舊三章章六句今攺定張子曰爲祿仕而抱闗擊柝則猶恭其職也爲伶官則雜於侏儒俳優之間不恭甚矣其得謂之賢者𨿽其迹如此而其中固有以過人又能捲而懷之是亦可以爲賢矣東方朔似之【潘子善問如張子之說是固可以爲賢然以聖賢出處律之恐未可以爲盡善曰古之伶官亦非甚賤其所執者猶是先王之正樂故獻工之禮亦與之交酢但賢者而爲此則自不得志耳輔氏曰朔之所以自譽者皆所以自嘲其恢諧類俳優正與此詩之意相似李迂仲曰伶官者賤役耳今以賢人爲之正猶君子陽陽之詩序言君子遭亂相招爲祿仕全身逺害屈於賤役也】

序刺不用賢也衛之賢者仕於伶官皆可以承事王者也

此序略得詩意而詞不足以達之

毖【悲位反】彼泉水亦流於淇有懷於衛靡日不思【葉新賫反】孌【力轉反】彼諸姫聊與之謀【葉謨悲反】

興也毖泉始出之貌泉水卽今衛州共【恭】城之百泉也淇水出相【去聲】州林慮【閭】縣【愚按林慮縣今攺林州】東流泉水自西北而東南來注之【孔氏曰邶鄘衛三國境地相連故邶云亦流於淇鄘云送我乎淇之上矣衛云瞻彼淇奧之類皆言淇也】孌好貌諸姫謂侄娣也衛女嫁於諸侯父母終思歸寜而不得故作此詩言毖然之泉水亦流於淇矣我之有懷於衛則亦無日而不思矣是以卽諸姫而與之謀爲歸衛之計如下兩章之云也

出宿於泲【子禮反】飲餞【音踐】於禰【乃禮反】女子有行逺【於萬反】

父母兄弟【待禮反】問我諸姑遂及伯姊【葉奬禮反】

賦也泲地名飲餞者古之行者必有祖道之祭祭畢處者送之飲於其側而後行也【孔氏曰所以祖祭者重已方有事於道故祭道之神也軷祭又名祖聘禮及詩云出祖是也又名道曽子問云道而出是也皆先軷而飲餞乃出宿此先言出宿者見飲餞爲出宿而設】禰亦地名皆自衛來時所經之處也諸姑伯姊卽所謂諸姬也【愚按夫人之嫁必有侄娣二人爲媵而同姓二國往媵之亦有侄娣皆謂之媵凡八人集傳以此詩爲夫人作而以諸姬爲侄娣又謂諸姑伯姊卽諸姬然則八人之中亦有是夫人姑姊輩行者乎】言始嫁來時則固已逺其父母兄弟矣況今父母旣終而復可歸哉是以問於諸姑伯姊而謀其可否云耳鄭氏曰國君夫人父母在則歸寜沒則使大夫寜於兄弟

出宿於榦【葉居焉反】飲餞於言載脂載牽【胡瞎反葉下介反】還

【音旋】車言邁遄【市專反】臻於衛【此字本與邁害葉今讀誤】不瑕有害賦也干言地名適衛所經之地也脂以脂膏塗其牽使滑澤也牽車軸也不駕則脫之設之而後行也【釋文曰牽車軸頭金嚴氏曰載脂謂先以脂塗其牽其用在脂故曰載脂載牽謂塗畢乃設牽於車其用在牽故曰載牽】還回旋也旋其嫁來之車也遄疾臻至也瑕何古音相近通用言如是則其至衛疾矣然豈不害於義理乎疑之而不敢遂之辭也

我思肥泉玆之永嘆【葉他防反】思須與漕【葉䢐侯反】我心悠悠

駕言出遊以冩我憂

賦也肥泉水名須漕衛邑也悠悠思之長也冩除也旣不敢歸然其思衛地不能忘也安得出防於彼

而冩其憂哉【鄭氏曰肥泉自衛而來所渡水故思此而長嘆須漕自衛而來所經邑故又思之問恐此只是因思歸不得故欲出防於國以冩其憂否曰夫人之逰亦不可輕出只是思逰於彼地耳】

泉水四章章六句

楊氏曰衛女思歸發乎情也其卒也不歸止乎禮義也聖人著之於經以示後世使知適異國者父母終無歸寜之義則能自克者知所處矣【胡庭芳曰一章托泉水起興而謀於諸姬也二章述初嫁時宿餞衛郊旣逺父母今父母終而欲歸故以問諸姑伯姊何如耳三章又欲效初嫁時宿餞於所嫁國之干言脂牽歸衛第未知有害於義理乎此正謀諸姬之語也四章旣不可歸於是但思肥泉思須漕以重衛國悠悠之景慕欲往逰以冩憂而已所謂發乎情止乎禮義者也陳君舉曰泉水竹竿載馳皆衛女思歸也泉水竹竿歷道欲歸之意終篇惟欲出逰以驅吾愁思而已所謂正乎禮義載馳之詩其歸尢急末章無有愧止之辭蓋泉水竹竿作於無事之時故其辭緩以婉載驅賦於故國已亡之日故其辭切以怨】

序衛女思歸也嫁於諸侯父母終思歸寜而不得故作是詩以自見也

出自北門【葉眉貧反】憂心殷殷終窶【其矩反】且貧莫知我艱【葉居銀反】已焉哉【葉將其反下同】天實爲之謂之何哉

比也北門背陽向陰殷殷憂也窶者貧而無以爲禮也【孔氏曰窶謂無財可以爲禮貧謂無財可以自給然二者皆無財之事故爾雅貧窶通也李迂仲曰兼言之以見貧之甚也】衛之賢者處亂世事暗君不得其志故因出北門而賦以自比【問只作賦說如何曰當作賦而比當時必欲出北門而後作此詩亦有比意思孔氏曰言出自北門背明向陰而行猶居亂世向暗君而仕也張子曰偶出北門因有此言】又嘆其貧窶人莫知之而歸之於天也【孔氏曰我之困苦天實爲之使我遭此君知復柰何哉君臣道不合則去今無去心忠之至也鄭氏曰詩人事君無二志故自決歸之於天輔氏曰終者已焉之辭蓋自以爲無復有望也故嘆之曰已焉哉天實爲之謂之何哉此蓋知其無可柰何而歸之天也是亦所謂發乎情止乎禮義者矣】

王事適我政事一埤【避支反】益我我入自外室人交徧

讁【知革反葉竹棘反】我已焉哉天實爲之謂之何哉

賦也王事王命使爲之事也適之也政事其國之政事也一猶皆也埤厚室家讁責也王事旣適我矣政事又一切以埤益我其勞如此而窶貧又甚室人至無以自安而交徧讁我則其困於內外極矣【孔氏曰言非直已貧窶君又政偏已兼其苦我自外而歸則室家之人更疊而徧來責我外爲君所困內爲家人不知故又自決歸之於天範氏曰闗雎之化行則婦人能閔其君子至於衰世則室家日見而有不知其心者】

玉事惇【葉都回反】我政事一埤遺【惟季反葉夷回反】我我入自外

室人交徧摧【䢐回反】我已焉哉天實爲之謂之何哉賦也惇猶投擲也遺加摧沮也【鄭氏曰摧者刺譏之言輔氏曰摧謂摧折沮抑之又甚於讁也】

北門三章章七句

楊氏曰忠信重祿所以勸士也衛之忠臣至於窶貧而莫知其艱則無勸士之道矣仕之所以不得志也先王視臣如手足豈有以事投遺之而不知其艱哉然不擇事而安之無懟憾之辭知其無可柰何而歸之於天所以爲忠臣也【謝疊山曰鹿鳴四牡之燕樂出車杕杜之勞來一人之勞苦君無不知一毫之事功君無不報此先王所以體羣臣也千嵗治安根本蓋在此也北門之忠臣至於終窶且貧祿不足代耕矣出則當王事之獨勞入則當政事之煩使室人不能忍饑寒而交徧讁之此人情所難堪者上不怨其君下不怨其家窮而呼天亦無一毫怨天之辭此樂天知命之士也有臣如此而不能忠信重祿以勸之衛之所以亡也】

序仕不得志也言衛之忠臣不得其志爾【愚按朱子以此序稍平故不注然集傳以此詩爲仕者自作則序意與詩亦防不合】

北風其涼雨【於付反】雪其雱【普康反】惠而好【呼報反下同】我攜手同行【葉戶郎反】其虛其邪【音徐下同】旣亟只【音紙下同】且【子余反下同】比也北風寒涼之風也涼寒气也雱雪盛貌惠愛行去也虛寛貌邪一作徐緩也【釋文曰爾雅作徐】亟急也只且語助辭言北風雨雪以比國家危亂將至而气象愁慘也故欲與其相好之人去而避之且曰是尙可以寛徐乎彼其禍亂之迫已甚而去不可不速矣【輔氏曰惠而好我攜手同行不忘故舊之仁也其虛其邪旣亟只且見幾而作之智也】

北風其喈【音皆葉居奚反】雨雪其霏【芳非反】惠而好我攜手同

歸其虛其邪旣亟只且

比也喈疾聲也霏雨雪分散之狀【謝疊山曰北風怒而有聲不止於涼矣雨雪霏霏而密不止於雱矣諭禍害愈急也】歸者去而不反之辭也莫赤匪狐莫黒匪烏惠而好我攜手同車其虛其邪

旣亟只且

比也狐獸名似犬黃赤色烏鵶黒色皆不祥之物人所惡見者也所見無非此物則國將危亂可知【潘子善問狐與烏不知比何物曰不但指一物而言當國將危亂時凡所見者無非不好底景象也】同行同歸猶賤者也同車則貴者亦去矣【謝疊山曰一章曰同行三章曰同歸三章曰同車一節急一節風人之法度也程子曰同車亦偕行耳但辭意益迫切同車有已駕之意】北風三章章六句【愚按詩中有同車之語疑此爲仕於衛者所作其虛其邪旣亟只且三章三言之豈果於忘君哉蓋見幾而作不俟終日若國已危則無可去之義矣】序刺虐也衛國並爲威虐百姓不親莫不相攜持而去焉

衛以淫亂亡國未聞其有威虐之政如序所云者恐非是【程子曰序謂百姓不親相攜而去然考詩之辭乃君子見幾而作相招無及於禍患者也】

靜女其姝【赤朱反】俟我於城隅愛而不見搔【蘇刀反】首踟【直知反】躕【直誅反】

賦也靜者閒雅之意姝美色也城隅幽僻之處不見者期而不至也踟躕猶躑躅【音擲觸】也此淫奔期防之詩也【問淫奔之人方相與狎暱又何取乎閒雅曰淫奔之人不知其爲可醜但見其可愛耳以女而俟人於城隅安得謂之閒雅而此曰靜女者猶所謂徳音無良也無良則不足以爲徳音矣而曰徳音亦愛之之辭也歐陽子曰衛俗淫亂幽靜難誘之女且然則其他可知】

靜女其孌貽我彤【徒冬反】管【葉古兗反】彤管有煒【於鬼反】說【音悅】

懌【音亦】女美

賦也孌好貌於是則見之矣彤管未詳何物【歐陽子曰古者鍼筆皆有管樂器亦有管不知此管是何物但彤是色之美者鍼與鍼同】蓋相贈以結殷勤之意耳煒赤貌言旣得此物而又悅懌此女之美也自牧歸荑【徒兮徒計二反】洵美且異【夷曳二音】匪女【音汝】之爲美美

人之貽【與異同】

賦也牧外野也歸亦貽也荑茅之始生者【呂東萊曰大過九二枯楊生梯鄭康成易作夷然則荑者凡艸木根芽皆是非獨茅也】洵信也女指荑而言也言靜女又贈我以荑而其夷亦美且異然非此荑之爲美特以美人之所贈故其物亦美耳靜女三章章四句

序刺時也衛君無道夫人無徳

此序全然不似詩意【劉辰翁曰只是男女相遺之詩】

新臺有泚【此禮反】河水彌彌【莫邇反】燕婉之求籧【音渠】篨【音除】不鮮【斯踐反葉想止反】

賦也泚鮮明也【劉執中曰水中臺影鮮明之貌胡庭芳曰臺在河上曰泚曰灑皆從水義】彌彌盛也燕安婉順也籧篨不能俯疾之醜者也蓋籧篨本竹席之名人或編以爲囷其狀如人之擁腫而不能俯者故又因以名此疾也鮮少也舊說以爲衛宣公爲其子伋娶於齊而聞其美欲自娶之乃作新臺於河上而要【腰】之國人惡之而作此詩以刺之言齊女本求與伋爲燕婉之好而反得宣公醜惡之人也【孔氏曰宣公晉桓公子李迂仲曰新臺臨河今澶州遺址尙存謝疊山曰籧篨乃惡蒺宣公非有此疾國人惡其無禮義亂大倫故以惡疾比之旣無人道亦非人形也】

新臺有灑【七罪反葉先典反】河水浼浼【毎罪反葉美辯反】燕婉之求

籧篨不殄

賦也灑髙峻也【劉執中曰謂水光之中見其臺之髙峻也】浼浼平也殄絕也言其病不已也

魚网之設鴻則離之燕婉之求得此戚施

興也鴻雁之大者離麗也戚施不能仰亦醜疾也【呂東萊曰國人惡宣公而以惡疾指之不能俯者籧篨之疾證不能仰者戚施之疾證非於此取義也】言設魚网而反得鴻以興求燕婉而反得醜疾之人所得非所求也【曽氏曰籧篨戚施皆惡疾之人不能爲人者也宣公之行非復人理尙可謂之人歟燕婉之求而得此匪人深惡之之詞也】

新臺三章章四句

凡宣姜事首末見春秋傳然於詩則皆未有考也諸篇放此【李迂仲曰聖人存此以垂戒後世宜懲其轍而乃有踵其惡者楚平王納太子建妻唐明皇納壽王妃比三君者其惡一也其後宣公之子汲壽皆爲所殺惠公奔齊子懿公爲狄所滅楚平王有鞭尸之禍唐明皇身竄南蜀幾失天下則知淫亂之禍其報如此可不戒哉愚按宣姜事首末見左氏傳桓公十六年及閔公二年】

序刺衛宣公也納伋之妻作新臺於河上而要之國人惡之而作是詩也

二子乘舟泛泛【芳劍反】其景【葉舉兩反】願言思子中心養養【以兩反】賦也二子謂伋壽也乘舟渡河如齊也景古影字【葛洪始加彡爲影字】養養猶漾漾憂不知所定之貌舊說以爲宣公納伋之妻是爲宣姜生壽及朔朔與宣姜愬伋於公公令伋之齊使賊先待於隘而殺之壽知之以告伋伋曰君命也不可以逃壽竊其節而先往賊殺之伋至曰君命殺我壽有何罪賊又殺之國人傷之而作是詩也【蘇氏曰國人傷其往而不返泛泛然徒見其影故救之不可得是以思之養養然詩攷曰劉向新序云伋之傅母恐其死也而作詩】

二子乘舟泛泛其逝【此字本與害葉今讀誤】願言思子不瑕有害賦也逝往也不瑕疑詞義見泉水此則見其不歸而疑之也【輔氏曰字義𨿽與泉水同然泉水所謂害者害於義也此所謂害者害其身而已故先生謂此則見其不歸而疑之之辭蓋不忍正言其死且爲君諱也陳壽翁曰二子之死明矣猶爲疑辭而不盡言以彰君惡詩人之厚也】

二子乘舟二章章四句

太史公曰余讀世家言至於宣公之子以婦見誅弟壽爭死以相讓此與晉太子申生不敢明驪姬之過同俱惡傷父之志然卒死亡何其悲也或父子相殺兄弟相戮亦獨何哉【太史公之言有所抑揚謂三人皆惡傷父志而終於死亡其情則可取𨿽於理爲未當然視父子相殺兄弟相戮者則大相逺矣又曰伋當逃避使宣公無殺子之事不陷於惡乃爲得禮如不忍去而死之尙可也壽無救於兄而重父之過其死也亦何爲乎但國人憐而哀之故聖人錄國人之情著宣公之過亦以見二子事親之道有未盡也舜之事瞽瞍烝烝又不格姦欲使之未嘗不在側索而殺之未嘗可得此舜之所以爲法於天下也輔氏曰二子處此亦不得爲是而夫子取此詩者所以著宣公志行之惡而其禍至於如是之酷以爲萬世戒爾故先生嘗謂太史公欠此意然其言有抑揚可以感發人故取之非便以二子所處爲是也】

序思伋壽也衛宣公之二子爭相爲死國人傷而思之作是詩也

說已見本篇

邶十九篇七十二章三百六十三句【愚按衛詩三十九篇而邶風才十有九然觀緑衣則妾僭嫡矣燕燕則臣弒君矣谷風則夫婦之道乖新臺則男女之倫防二子乘舟則父子之恩絕旄丘則無卹鄰之義簡兮則無尊賢之心北門則失勸士之道亂常敗政莫甚於此所以居變風之首歟於乎渡河野處已兆矣不待讀定之方中而後知也】

詩傳通釋卷二

欽定四庫全書

詩傳通釋卷三

元劉瑾撰

詩

朱子集傳

鄘一之四

說見上篇

泛彼柏舟在彼中河髧【徒坎反】彼兩髦【音毛】實維我儀【葉牛何反】之死矢靡他【湯河反】母也天【葉鐵因反】只【音紙下同】不諒人只興也中河中於何也髧發垂貌兩髦者翦髮夾囟【信廣韻注曰頭防腦蓋也】子事父母之飾親死然後去之此蓋指共伯也【項氏曰內則注云髦象幼時鬌兒生三月翦發爲鬌男角女羈夾囟曰角兩髻也午達曰羈三髻也鬌音朶又曰髦者以發作僞髻垂兩眉之上如今小兒用一帶連雙髻橫繋額上是也孔氏曰夾囟故兩髦也士旣殯而脫髦諸侯小斂則脫之若父母有先死者於死三日脫之服闋又著之共伯僖侯世子名余共諡伯字以未成君故不稱爵】我共姜自我也【釋文曰共伯之妻也婦人從夫諡姜姓也】儀匹之至矢誓靡無也只語助辭諒信也舊說以爲衛世子共伯蚤死其妻共姜守義父母欲奪而嫁之故共姜作此以自誓言栢舟則在彼中河兩髦則實我之匹𨿽至於死誓無他心母之於我覆育之恩如天罔極而何其不諒我之心乎不及父者疑時獨母在或非父意耳【輔氏曰實維我匹一定而決不可易也之死矢靡他𨿽死而誓不敢易也夫母之欲嫁共姜想亦不過是惑於愛而慮其終耳今味共姜自誓之言其至誠貞固之意如此則母之惑可解而慮可釋矣】

泛彼柏舟在彼河側髧彼兩髦實維我特之死矢靡

慝【他得反】母也天只不諒人只

興也特亦匹也【特有孤特之義而以爲匹者古人用字多如此猶治之謂亂也】慝邪也以是爲慝則其絕之甚矣

栢舟二章章七句【範氏曰衰亂之世淫風大行共姜得禮之正而能守義故以首鄘風也孔叢子子曰於栢舟見匹婦執志之不可易也或問有孤孀貧窮無托者可再嫁否程子曰只是後世怕寒餓死故有是說然餓死事極小失節事極大眞氏曰栢舟之不再適蓋婦人之大節故孔子別之使萬世取法焉程子之論可爲後世深戒陳壽翁曰衛之淫風流行而有共姜特立之節眞可遏人欲之橫流矣讀此詩者豈不可以感發人之善心乎】

序共姜自誓也衛世子共伯蚤死其妻守義父母欲奪而嫁之誓而弗許故作是詩以絕之此事無所見於他書序者或有所傳今姑從之

墻有茨不可埽【葉蘇後反】也中冓【古候反】之言不可道【葉徒厚反】也所可道也言之醜也

興也茨蒺藜也蔓生細葉子有三角刺人【本艸曰一名卽防注云子有刺狀如菱而小軍家鑄鐡作之以布敵路亦呼蒺藜】中冓謂捨之交積材木也【呂東萊曰前漢梁王共傳應劭注雲中冓材構在堂之中也顏師古云構謂捨之交積材木也當從應顏說蓋閫內隠奧之處也中冓之言若曰閨門之言也】道言醜惡也舊說以爲宣公卒惠公幼其庶兄頑烝於宣姜【孔氏曰左傳閔公二年曰初惠公之卽位也少齊人使昭伯烝於宣姜不可彊之生齊子戴公文公宋桓許穆夫人服防云昭伯宣公之長庶伋之兄宣姜惠公朔之母】故詩人作此詩以刺之言其閨中之事皆醜惡而不可言理或然也

墻有茨不可襄也中冓之言不可詳也所可詳也言

之長也

興也襄除也詳詳言之也言之長者不欲言而托以語長難竟也

墻有茨不可束也中冓之言不可讀也所可讀也言

之辱也

興也束束而去之也讀誦言也辱猶醜也

墻有茨三章章六句

楊氏曰公子頑通乎君母閨中之言至不可讀其污甚矣聖人何取焉而著之於經也蓋自古淫亂之君自以謂密於閨門之中世無得而知者故自肆而不反聖人所以著之於經使後世爲惡者知𨿽閨中之言亦無隠而不彰也其爲訓戒深矣【輔氏曰楊氏之說蓋不獨爲此篇發凡聖人所錄淫亂之詩其意皆如此卽先生所謂惡者可以懲創人之逸志者也】

序衛人刺其上也公子頑通乎君母國人疾之而不可道也

君子偕老副笄六珈【音加葉居河反】委委【於危反】佗佗【待河反】如山如河象服是宜【葉牛何反】子之不淑云如之何

賦也君子夫也偕老言偕生而偕死女子之生以身事人則當與之同生與之同死故夫死稱未亡人言亦待死而已不當復有他適之志也副祭服之首飾編【篇上聲一如字】發爲之【孔氏曰副之言覆所以覆首爲之飾編列他發爲之假作紒形加於首上服之以従祭祀紒音髻】笄衡笄也垂於副之兩旁當耳其下以紞【都敢反】懸瑱【孔氏曰衡笄以玉爲之】珈之言加也以玉加於笄而爲飾也【孔氏曰必飾之以六】委委佗佗雍容自得之貌如山安重也如河廣也象服法度之服也淑善也言夫人當與君子偕老故其服飾之盛如此而雍容自得安重寛廣又有以宜其象服【毛氏曰能與君子偕老乃宜居尊位而服盛服也】今宣姜之不善乃如此𨿽有是服亦將如之何哉言不稱也

玭【音此】兮玭兮其之翟【葉去聲】也鬒【眞忍反】發如雲不屑【蘇節】

【反】髢【徒帝反】也玉之瑱【吐殿反】也象之揥【勅帝反】也楊且【子余反】之晳【星歷反葉徵例反】也胡然而天也胡然而帝也

賦也玭鮮盛貌翟衣祭服刻繒爲翟雉之形而彩畫之以爲飾也【孔氏曰翟雉名彩畫爲飾不用眞羽嚴氏曰鄭氏云江淮而西靑質五色皆備成章曰揄揄翟則畫揄雉衛侯爵夫人服揄翟】鬒黒也如雲言多而美也屑潔也髢髲【音被】髢也人少發則以髢蓋之發自美則不潔於髢而用之也瑱塞耳也象象骨也揥所以摘【剔】發也【嚴氏曰揥所以摘發故孔氏以搔首釋之若今之篦兒也】揚眉上廣也且語助辭晳白也胡然而天胡然而帝言其服飾容貌之美見者驚猶鬼神也【輔氏曰其者指宣姜而言玭兮玭兮其之翟也言服之美也鬒發如雲不屑髢也言質之美也足乎己者無待於外也玉之瑱也象之揥也言飾之美也揚且之晳也言色之美也服飾容貎之美盛如天如帝然是豈可以徒居哉孔氏曰此章論祭服言欲徳當神明故尊之比天帝卒章論事君子見賔客之服故以美女言之】

瑳【七我反】兮瑳兮其之展【陟戰反葉諸延反】也蒙彼縐【側救反】絺

是紲【息列反】袢【符袁反葉汾幹反】也子之淸揚揚且之顏【葉魚堅反】也展如之人兮邦之媛【於眷反葉於權反】也

賦也瑳亦鮮盛貌展衣者以禮見【現】於君及見賔客之服也【毛氏曰展衣以丹谷爲衣鄭氏曰展衣宜白禮記作襢襢音戰】蒙覆【阜】也縐絺絺之蹙蹙者當暑之服也【孔氏曰葛之精者曰絺其精尢細靡者縐也言細而縷縐】紲袢束防意以展衣蒙絺綌而爲之紲袢所以自斂飭【勅】也或曰蒙謂加絺綌於防衣之上所謂表而出之也【先著裏衣表絺綌而出之於外欲其不見體也】淸視淸明也揚眉上廣也【孔氏曰以目視淸明因名爲淸揚者眉上之美名因謂眉上眉下皆曰揚目上目下皆曰淸故野有蔓艸傳云淸揚眉目之間猗嗟傳云目下爲淸】顏額角丰滿也展誠也美女曰媛見其徒有美色而無人君之徳也

君子偕老三章一章七句一章九句一章八句東萊呂氏曰首章之末云子之不淑云如之何責之也二章之末云胡然而天也胡然而帝也問之也三章之末云展如之人兮邦之媛也惜之也辭益婉而意益深矣【輔氏曰凡人之責人辭愈多則气愈暴气愈暴則辭愈厲此則志不帥气而气反動其志者也君子之責人則辭愈多而气愈緩气愈緩而辭愈和此則發乎情止乎禮義也且心有所忿懥則不得其正如此詩之詞益婉而意益深則心不至於失其正矣東萊先生責之問之惜之三字說盡詩意極好玩味嚴氏曰此詩惟述夫人服飾之盛容皃之尊不及淫亂之事但中間有子之不淑一語而譏刺之意盡見愚按三章皆極言宣姜服飾容皃之盛如此玩其詞想其人有徳以稱之固足以尊其瞻視享其安榮苟無其徳不防於誨淫者乎惟詩人寛厚意在言外故其立言如此蓋與猗嗟之詩同意】序刺衛夫人也夫人淫亂失事君子之道故陳人君之徳服飾之盛宜與君子偕老也

公子頑事見春秋傳但此詩所以作亦未可考鶉之奔奔放此

爰采唐矣沬【音妹】之鄕矣云誰之思美孟姜矣期我乎桑中【葉諸良反】要【於遙反】我乎上宮【葉居王反】送我乎淇之上【葉辰羊反】矣賦也唐蒙菜也一名兔絲【孔氏曰釋艸云唐防名女蘿女蘿名兔絲則唐與防或並或別故經直言唐而毛傳言唐防也本艸曰生田野蔓延艸木之上】沬衛邑也書所謂妹邦者也【孔氏曰酒誥注妹邦紂所都朝歌卽沬也】孟長也姜齊女言貴族也【蘇氏曰美孟姜矣𨿽長而無禮也有齊季女𨿽幼而知禮也】桑中上宮淇上又沬鄕之中小地名也要猶迎也衛俗淫亂世族在位相竊妻妾故此人自言將采唐於沬而與其所思之人相期防迎送如此也

爰采麥【葉訖力反】矣沬之比矣云誰之思美孟弋矣期我

乎桑中要我乎上宮送我乎淇之上矣

賦也麥谷名秋種夏熟者【白虎通曰麥金也金旺而生火旺而死】弋春秋或作姒【春秋定姒公谷作定弋】蓋杞女夏后氏之後亦貴族也

爰采葑矣沬之東矣云誰之思美孟庸矣期我乎桑

中要我乎上宮送我乎淇之上矣

賦也葑蔓菁也庸未聞疑亦貴族也【劉執中曰采唐麥葑者欲適幽逺行其淫亂不敢正名而托以采此也愚按孟姜孟弋孟庸亦托言貴族以指所私之人非必當時實有此三姓之女也】

桑中三章章七句

樂記曰鄭衛之音亂世之音也比於慢矣【比去聲猶同也】桑間濮上之音亡國之音也其政散其民流誣上行私而不可止也【輔氏曰誣上只是欺謾其上之人大抵行私者皆有此心桑中之詩𨿽肆言無忌然誣上行私之心自在此皆緣民情流蕩無所限節之故民情所以如此則又因政散之故上之人苟有政事則何至於此鄭氏曰濮水之上地有桑間者亡國之音於此水出也昔殷紂使師延作靡靡之樂已而自沈於濮水後師涓過焉夜聞而冩之爲晉中公鼓之是之謂也】按桑間卽此篇故小序亦用樂記之語【愚按朱子以桑間卽此桑中詩而證以樂記之語然則鄭氏謂師涓所聞者自是濮上之音也】

序刺奔也衛之公室淫亂男女相奔至於世族在位相竊妻妾期於幽逺政散民流而不可止此詩乃淫奔者所自作序之首句以爲刺奔誤矣其下云云者乃復得之樂記之說已略見本篇矣而或者以爲刺詩之體固有鋪陳其事不加一辭而閔惜懲創之意自見於言外者此類是也豈必譙讓質責然後爲刺也哉此說不然夫詩之爲刺固有不加一辭而意自見者淸人猗嗟之屬是己然嘗試玩之則其賦之之人猶在所賦之外而詞意之間猶有賔主之分也豈有將欲刺人之惡乃反自爲彼人之言以陷其身於所刺之中而不自知也哉必不然也明矣又況此等之人安於爲惡其於此等之詩計其平日固已自其口出而無慚矣又何待吾之鋪陳而後始知其所爲之如此亦豈畏吾之閔惜而遂幡然遽有懲創之心耶以是爲刺不惟無益殆恐不免於鼓之舞之而反以勸其惡也或者又曰詩三百篇皆雅樂也祭祀朝聘之所用也桑間濮上之音鄭衛之樂也世俗之所用也雅鄭不同部其來尙矣且夫子答顏淵之問於鄭聲亟欲放而絕之豈其刪詩乃錄淫奔者之詞而使之合奏於雅樂之中乎亦不然也雅者二雅是也鄭者緇衣以下二十一篇是也衛者邶鄘衛三十九篇是也桑間衛之一篇桑中之詩是也二南雅頌祭祀朝聘之所用也鄭衛桑濮里巷狹邪之所歌也夫子之於鄭衛蓋深絕其聲於樂以爲法而嚴立其詞於詩以爲戒如聖人固不語亂而春秋所記無非亂臣賊子之事蓋不如是無以見當時風俗事變之實而垂監戒於後世故不得已而存之所謂道並行而不相悖者也今不察此乃欲爲之諱其鄭衛桑濮之實而文之以雅樂之名又欲從而奏之宗廟之中朝廷之上則未知其將以薦之何等之鬼神用之何等之賔客而於聖人爲邦之法又豈不爲陽守而陰叛之邪其亦誤矣曰然則大序所謂止乎禮義夫子所謂思無邪者又何謂邪曰大序指栢舟綠衣泉水竹竿之屬而言以爲多出於此耳非謂篇篇皆然而桑中之類亦止乎禮義也夫子之言正爲其有邪正美惡之雜故特言此以明其皆可以懲惡勸善而使人得其性情之正耳非以桑中之類亦以無邪之思作之也曰荀卿所謂詩者中聲之所止太史公亦謂三百篇者夫子皆歌之以求合於韶武之音何邪曰荀卿之言固爲正經而發若史遷之說則恐亦未足爲據也豈有哇淫之曲而可以彊合於韶武之音也邪【孔子之稱思無邪以爲詩三百篇勸善懲惡𨿽其要歸皆出於正然未有若此言之約而盡者耳非以作詩之人所思皆無邪也今必曰彼以無邪之思鋪陳淫亂之事而閔惜懲創之意自見於言外則曷若曰彼𨿽以有邪之思作之而我以無邪之思讀之則彼之自狀其醜者若所以爲我警懼懲創之資耶而況曲爲訓說而求其無邪於彼不若反而得之於心之易也巧爲辧數而歸無邪於彼不若反而責之於我之切也若夫雅也鄭也衛也求之諸篇各有其目矣是則自衛反魯以來未之有攺而風雅之篇說者又有正變之別焉至於桑中小序政散民流而不可止之文與樂記合則是詩之爲桑間又不爲無所據者今必曰三百篇皆雅而鄭風不爲鄭邶鄘衛之風不爲衛桑中不爲桑間亡國之音則其篇帙淆亂邪正錯操非獲孔子之舊矣且於小序之無稽可笑者篤信之而於其有據者反不之信此又何邪夫二南正風房中之樂也鄕樂也二雅之正朝廷之樂也商周之頌宗廟之樂也是或見於序文或出於傳記皆有可考至於變雅則固已無施於事而變風又特里巷之歌其領在樂官者以爲可以識時變觀土風而賢於四夷之樂耳蓋古者天子巡狩命大師陳詩以觀民風固不可問其美惡而悉存以訓也然其與先王雅頌之正篇帙不同施用亦異如前所陳則不固不容龎雜矣今於雅鄭之實察之旣不詳於龎雜之名畏之又大甚顧乃引夫淫放之鄙詞而文以風刺之美說必欲彊而置諸先王雅頌之列是乃自反爲龎雜之甚而不自知也夫以胡樂與鄭衛合奏猶曰不可而況彊以桑中溱洧爲雅樂又欲合於鹿鳴文王淸廟之什而奏之宗廟之中朝廷之上乎其以二詩爲猶止於中聲者太史公所謂孔子皆歌之以求合韶武之音其誤蓋亦如此然古樂旣亡無所考正則吾不敢必爲之說獨以其理與其詞推之有以知其必不然耳又以爲近於勸百諷一而止乎禮義則又信大序之過者夫有所謂諷者若漢廣知不可而不求大車有所畏而不敢則猶有所謂禮義之止也若桑中溱洧則吾不知其何詞之諷而何禮義之止乎哉若曰孔子嘗欲放鄭聲矣不當於此又收之以備六籍此則曾南丰於戰國防劉元城於三不足之論皆嘗言之又豈俟吾言而後白也哉大抵吾說之病不過得罪於桑間洧外之人而其力猶足完先王之樂彼說而善則二詩之幸而雅樂之不幸甚矣抑其於溱洧而取範氏之說則又似以鄭詩爲鄭聲者豈理之自然固有不可奪者邪因讀桑中之說而惜前論之不及竟又痛伯恭父之不可作也因讀其後以爲使伯恭父而聞此𨿽未必遽以爲然亦當後我逌然而一嘆也烏呼悲夫愚按上文朱子前後辧說皆爲東萊而發觀其序讀詩記曰某少時淺陋之說伯恭父誤有取焉其後歷時旣久自知未安如雅鄭邪正之云者未免有所更定則伯恭父反不能不置疑於其間方將相與反復其說以求眞是之歸而伯恭父已下世矣嗟乎東萊朱子一時同志皆大有功於詩經者也豈固欲相戹哉因附錄於此】

鶉【音純】之奔奔鵲之彊彊【音姜】人之無良我以爲兄【葉虛王反】興也鶉防【諳】屬【本艸曰鶉初生謂之羅鶉至初秋謂之早秋中秋以後謂之白唐一物四名也】奔奔彊彊居有常匹飛則相隨之貌人謂公子頑良善也衛人刺宣姜與頑非匹耦而相從也故爲惠公之言以刺之曰人之無良鶉鵲之不若而我反以爲兄何哉【孔氏曰言鶉則鶉自相隨奔奔然鵲則鵲自相隨彊彊然各有常匹不亂其類今宣姜爲母頑則爲子而與之淫亂曾鶉鵲之不如而我反以爲兄也哉】

鵲之彊彊鶉之奔奔【葉逋瑉反】人之無良我以爲君興也人謂宣姜君小君也【孔氏曰夫人對君稱小君以夫妻一體言之亦得曰君襄九年左傳筮穆姜曰君必速出是也輔氏曰詩人疾惡宣姜至矣而猶不敢不以爲小君也彼謂佼童碩鼠爲稱其君者何哉】

鶉之奔奔二章章四句

範氏曰宣姜之惡不可勝道也國人疾而刺之或逺言焉或切言焉逺言之者君子偕老是也切言之者鶉之奔奔是也衛詩至此而人道盡天理滅矣中國無以異於夷狄人類無以異於禽獸而國隨以亡矣胡氏曰楊時有言詩載此篇以見衛爲狄所滅之因也故在定之方中之前【彭氏曰陳氏云木必壊然後蠧生焉國必亂然後冦生焉聖人存此詩以爲狄入衛張本使後世知所戒也】因以是說考於歷代凡淫亂者未有不至於殺身敗國而亡其家者然後知古詩垂戒之大而近世有獻議乞於經筵不以國風進講者殊失聖經之防矣【李迂仲曰淫亂非美事而不刪之者所以示鑑戒也亦如春秋亂臣賊子一一書之亦所以示戒也而唐太子受左傳至於楚世子商臣弒其君頵而請更受他書是不知聖人垂訓之意也近世有建言經筵不進國風是亦不知聖人垂訓之意也頵音均】

序刺衛宣姜也衛人以爲宣姜鶉鵲之不若也見上

定【丁佞反】之方中作於楚宮揆之以日作於楚室樹之榛栗椅【於宜反】桐梓漆爰伐琴瑟

賦也定北方之宿營室星也此星昬而正中夏正十月也於是時可以營制宮室故謂之營室【愚按夏正十月建亥春秋時十二月也農事已畢可以興作而人君居必南面故亥月昏時見定星當南方之午位因記此星爲每嵗營作之候又因號爲營室此蓋成周以後之制上考唐虞之時定星以戌月昏中嵗久而差至周時定星始以亥月昏中下逮今日此星又以子月昏中矣】楚宮楚丘之宮也揆度也樹八尺之臬【齧】而度其日出入之景以定東西又參日中之景以正南北也【孔氏曰匠人雲水地以懸置槷以懸眡以影爲規識日出之景與日入之景晝參諸日中之景注云於四角立植而懸以水望其髙下髙下旣定乃爲位而平地於所平之地中央樹八尺之臬以懸正之與臬同愚按安成彭魯叔曰柱也縣垂繩也柱有四角四中垂以八繩繩皆附柱則其柱正矣柱正然後視之以測日影也又轉莛畫地爲圓規朝識日景其端指西暮識日景其端指東兩端長短必與規齊測其端則東西正就其中屈之則南北亦可正也又於畫漏午時參此日中之景可以正南方之位因以正北方之位也此周禮定方制度衛文公建宮室定四方之法蓋亦如此】楚室猶楚宮互文以協韻耳榛栗二木其實榛小栗大皆可供籩實【本艸注曰榛樹髙丈許子如小栗栗樹髙二三丈花靑黃色實有房彚大者中子三五小者子惟一二】椅梓實桐皮【毛氏曰樹梓屬】桐梧桐也【嚴氏曰陸璣言有靑桐白桐赤桐此中琴瑟者白桐也椅桐梓漆之桐爲白桐梧桐生矣之桐爲靑桐本艸注曰桐有四種一種白桐可斵琴葉三權開白花不結子一種荏桐子可作油一種梧桐今人收其子炒作果一種岡桐無花不可作琴體重】梓楸之疎理白色而生子者【本艸注曰梓似桐而葉小花紫亦有三種】漆木有液黏【念平聲】黒可飾器物【本艸注曰漆樹髙三二丈皮白葉似椿花似槐以斧斫其皮開以竹筒承之汁滴則成漆也】四木皆琴瑟之材也【嚴氏曰樹桐可爲琴瑟榛栗可備籩實梓漆可供器用但言伐琴瑟者取成句耳】爰於也衛爲狄所滅文公徙居楚丘營立宮室國人悅之而作是詩以美之蘇氏曰種木者求用於十年之後其不求近功凡此類也【範氏曰此詩美其新造而志於永久埤雅曰言其所植皆能預備禮樂之用語曰一年之計莫如種谷十年之計莫如種木故文公於初作室之時早計如此愚按此章上四句言其得天時地利之宜下三句言其有久逺預備之計所謂悅之美之者皆追述其事如此也】

升彼虛【起居反葉起呂反】矣以望楚矣望楚與堂景山與京

【葉居良反】降觀於桑卜云其吉終然允臧

賦也虛故城也【孔氏曰故墟髙可望猶僖二十八年晉侯登有華之虛也】楚楚丘也堂楚丘之旁邑也景測景以正方面也與旣景乃岡之景同或曰景【憬】山名見商頌京髙丘也桑木名葉可飼蠶者觀之以察其土宜也【愚按衛詩多言桑如桑中與氓詩及此皆再三言之蓋衛地跨冀兗二州桑者尢其土所宜而民生之所資也據楚丘在冀河之東兗州之境則文公所觀所說其桑王之野乎蔡氏曰兗地宜桑如桑間濮上可驗也】允信臧善也此章本其始之望【鄭氏曰望楚丘與傍邑審其髙下所依倚呂東萊曰升望以領略其大勢】景【愚按建國之制必先辧方辧方之法必考日景故謂之景此章景山與京先審其丘山之方向也上章揆之以日復定其宮室之方向也】觀【蘇氏曰降觀其下有桑土可以居民呂東萊曰降觀以細察其土宜】卜【李迂仲曰建國必相土地之宜土地旣善然後稽之卜筮文公旣有以相土地之宜矣故其後曰卜云其吉林氏曰將遷國必考之卜如綿詩曰爰契我楚丘之遷亦曰卜云其吉是也】而言以至於終而果獲其善也【王介甫曰言今信善如卜所言也劉執中曰建國之初憂民之不得其所不敢遑寧曰終然允臧者喜其果遂於志願也】

靈雨旣零命彼倌【音官】人星言夙駕說【始鋭反】於桑田【葉徒】

【因反】匪直也人秉心塞淵【葉一均反】騋【音來】牝三千【葉倉新反】

賦也靈善零落也倌人主駕者也星見星也說捨止也秉操塞實淵深也馬七尺以上爲騋言方春時雨旣降而農桑之務作文公於是命主駕者晨起駕車亟【棘】往而勞【去聲】勸之【王介甫曰上章旣言城市宮室於是言其政事蓋人君先辧方正位體國經野然後可以施政事云古人戴星而出戴星而入必是身耐勞苦方能率得人】然非獨此人所以操其心者誠實而淵深也蓋其所畜之馬七尺而牝者亦已至於三千之眾矣蓋人操心誠實而淵深則無所爲而不成其致此富盛宜矣【謝疊山曰秉心也實故事事朴實不尙髙虛之談秉心也淵故事事深長不爲淺近之計富國彊兵豈談髙虛務淺近者之所能辧哉蘇氏曰富彊之業必深厚者爲之非輕揚淺薄者之所能致也】記曰問國君之富數馬以對今言騋牝之眾如此則生息之蕃可見而衛國之富亦可知矣此章又要其終而言也定之方中三章章七句

按春秋傳衛懿公九年冬狄入衛懿公及狄人戰於熒【螢】澤而敗死焉宋桓公迎衛之遺民渡河而南立宣姜子申以廬於漕是爲戴公是年卒立其弟燬是爲文公於是齊桓公合諸侯以城楚丘而遷衛焉文公大布之衣大帛之冠務材訓農通商惠工敬教勸學授方任能元年革車三十乘季年乃三百乘【程子曰一章言建國之事次章方言相土度地之初屬文之勢然也今文首言其事然後言其初者多矣旣度其可然後卜以決之卜洛亦然人謀臧則筮從矣卒章則敍其勤勞以致殷富愚按春秋紀事用周月定星中時乃周之十二月衛懿公九年十二月狄滅衛戴公立而卒文公繼立以次年爲元年至文公三年嵗首之月齊桓始城楚丘則詩人所指定星方中其在文公元年之終楚丘未城之先歟然詩言終然允臧騋牝三千則是詩蓋作於文公之季言而追言其始遷時事耳故二章以前皆本其始二章以後則要其終也】

序美衛文公也衛爲狄所滅東徙涉河野處漕邑齊桓公攘戎狄而封之文公徙居楚丘始建城市而營宮室得其時制百姓說【脫】之國家殷富焉

蝃【丁計反】蝀【都動反】在東莫之敢指女子有行逺【於萬反】父母兄弟【葉待裏反】

比也蝃蝀虹也日與雨交倐然成質似有血气之類乃陰陽之气不當交而交者蓋天地之淫气也【孔氏曰雙出色鮮盛者爲雄曰虹暗者爲雌曰蜺劉辰翁曰何獨非陰陽之交而虹獨以不正之气著見於野詩之托物如此】在東者莫【暮】虹也虹隨日所映故朝西而莫東也【愚按虹之爲質不映日不成蓋云薄漏日日映雨气則上也今以水噀日亦成靑紅之暈】此刺淫奔之詩言蝃蝀在東則人不敢指以比淫奔之惡人不可道況女子有行又當逺其父母兄弟豈可不顧此而冒行乎【呂東萊曰女子有行逺父母兄弟此詩蓋言女子終當適人非久在家者何爲而犯禮也泉水竹竿蓋衛女思家言女子分當適人𨿽欲常在父母兄弟之側不可得也一則欲常居家而不可得一則欲亟去家而不能得其善惡可見矣】

朝隮【子西反】於西崇朝其雨女子有行逺兄弟父母【葉滿】

【補反】

比也隮升也周禮十煇【運】九曰隮注以爲虹蓋忽然而見如自下而升也【孔氏曰視祲注云隮虹也由升气所爲故號虹爲隮輝日光气也則隮亦日之光气矣但日東則見西日西則見東】崇終也從旦至食時爲終朝言方雨而虹見則其雨終朝而止矣蓋淫慝之气有害於陰陽之和也今俗謂虹能截雨信然【張南軒曰蝃蝀見則雨止初無東西之分驗之多矣陰陽和則成雨陰气方凝聚而日气自他方來感不以正陰受其感其正反爲之解散故雨不能成也輔氏曰淫慝之气害陰陽之和以比淫奔之惡害人道之正蓋理所不容也】

乃如之人也懷昏姻也大無信【葉斯人反】也不知命【葉彌並反】

也

賦也乃如之人指淫奔者而言昏姻謂男女之欲程子曰女子以不自失爲信命正理也言此淫奔之人但知思念男女之欲是不能自守其貞信之節而不知天理之正也程子曰人𨿽不能無欲然當有以制之無以制之而惟欲之從則人道廢而入於禽獸矣以道制欲則能順命【王介甫曰男女之欲性也有命焉君子不謂性也今也従欲而不知命有所制此謂不知命也輔氏曰男女之欲人所不能無也要當有以制之無以制之則失其貞信之節而有害於天理之正道卽是理理卽是命以道制欲則能順命去其人欲則能循乎天理矣】蝃蝀三章章四句

序止奔也衛文公能以道化其民淫奔之恥國人不齒也【鄭氏曰不齒者不與相長稚張南軒曰宣公無道國人化之讀桑中之詩無恥如此文公復國一以身率下於是無禮者見惡於相鼠淫奔者不齒於蝃蝀下所趨向系於一人如此】

相【息亮反】鼠有皮【葉蒲何反】人而無儀【吁牛何反】人而無儀不死何爲【葉吾禾反】

興也相視也鼠虫之可賤惡者言視彼鼠而猶必有皮可以人而無儀乎人而無儀則其不死亦何爲哉相鼠有齒人而無止人而無止不死何俟【葉羽已反又音始】興也止容止也俟待也

相鼠有體人而無禮人而無禮胡不遄死【葉想止也】相鼠三章章四句【輔氏曰每章章末甚疾之之辭首章言威儀次章言容止末言方言禮自淺以至深以皮興儀以齒興止以體興禮亦有輕重也又曰蝃蝀相鼠二詩皆文公之化行而人心去邪反正見國人之淫奔在位之無禮爲可惡而作故其辭意此他詩特爲嚴厲然亦未嘗不止於禮義也嚴氏曰凡獸皆有皮齒體獨言鼠舉卑污可惡之物以惡人之無禮也呂東萊曰相鼠之惡無禮何其如是之甚也蓋溺於淫亂之俗不如是不足以自抜也疾惡不深則遷善不力】

序刺無禮也衛文公能正其羣臣而刺在位承先君之化無禮儀也

孑孑【居熱反】幹旄在浚【蘇俊反】之郊【葉音髙】素絲紕【符至反】之良馬四之彼姝【赤朱反】者子何以畀【必寐反】之

賦也孑孑特出之貌千旄以旄牛尾注於旗幹之首而建之車後也【程子曰注旄乾首九旗皆然】浚衛邑名邑外謂之郊紕織組也蓋以素絲織組而維之也四之兩服兩驂凡四馬以載之也【董氏曰馬在車中爲服在車外爲驂】姝美也子指所見之人也畀與也言衛大夫乘此車馬建此旌旄以見賢者【程子曰旄旟旌皆通言耳謂卿大夫建旗而來親浚之都禮下賢者】彼其所見之賢者將何以畀之而答其禮意之勤乎【此是傍人見此人有好善之誠曰彼姝者子何以告之蓋指賢者而言也】

孑孑幹旟在浚之都素絲組【音祖】之良馬五之彼姝者

子何以予【音與】之

賦也旟州裏所建鳥隼之旗也上設旌旄其下系斿【由】斿下屬【燭】縿【衫縿旗之體也孔氏曰旟亦有旌旄三章互文也言旄則有旒縿言旟則有旌旄矣】皆畫鳥隼也【周禮司常曰烏隼爲旟考工記曰鳥旟七斿以象鶉火蓋畫朱鳥及隼於斿縿之上也】下邑曰都五之五馬言其盛也

孑孑幹旌在浚之城素絲祝之良馬六之彼姝者子

何以告【姑沃反】之

賦也析羽爲旌幹旌蓋析翟羽設於旗幹之首也【孔氏曰孫炎云析五采羽注旄上則幹之上有旄有羽又爾雅注旄首曰旌則幹旄幹旌一也】城都城也祝屬也六之六馬極其盛而言也【五之六之取協韻耳亦極言其車馬之廣見其位髙勢重而能降屈於賢者如此非心誠好善不能也】

幹旄三章章六句

此上三詩小序皆以爲文公時詩蓋見其列於定中載馳之間故爾他無所考也然衛本以淫亂無禮不樂善道而亡其國今破滅之餘人心危懼正其有以懲創往事而興起善端之時也故其爲詩如此蓋所謂生於憂患死於安樂者小序之言疑亦有所本云【愚按衛俗淫亂無禮不好善道以致亡國君臣上下蓋嘗溺於三者之中而不知矣逮其滅亡之餘懲往事而興善念於是淫亂者有蝃蝀之刺無禮者有相鼠之惡樂善道者又有幹旄之詩非文公之更化何以臻此】序美好善也衛文公臣子多好善賢者樂告以善道也

定之方中一篇經文明白故序得以不誤蝃

蝀以下亦因其在此而以爲文公之詩耳他未有考也

載馳載驅【葉祛無反】歸唁衛侯驅馬悠悠言至於漕【葉䢐侯反】大夫跋【蒲末反】涉我心則憂

賦也載則也䢐失國曰唁【孔氏曰昭二十五年谷梁傳曰弔失國曰唁若對弔死曰弔則弔生曰言】悠悠逺而未至之貌艸行曰跋水行曰涉宣姜之女爲許穆公夫人閔衛之亡馳驅而歸將

以唁衛侯於漕邑【此詩之作在定之方中之前則未知其爲戴公時歟文公時歟】未至而許之大夫有奔走跋渉而來者夫人知其必將以不可歸之義來告故心以爲憂旣而終不果歸乃作此詩以自言其意爾【輔氏曰據此詩所言則是夫人旣歸而許之大夫乃追之於路而告之以不可歸之義夫許大夫何不告而止之於欲行之時乎想夫人傷宗國之亡旣請於穆公而公許之故遂行焉旣而大夫及國人皆以爲不可遂請於穆公追而止之耳觀夫人見其大夫之至亦知其必將以不可歸之義來告而心以爲憂則夫人之行亦固知其於義有不可者矣特以惻恆之情有不能自止者故爲是倉卒之行焉要知其初畢竟是犯不義但能聞義而自克爲可取耳】旣不我嘉不能旋反視爾不臧我思不逺旣不我嘉

不能旋濟視爾不臧我思不閟

賦也嘉臧皆善也逺猶忘也濟渡也自許歸衛必有所渡之水也閟閉也言思之不止也言大夫旣至而果不以我歸爲善則我亦不能旋反而濟以至於衛矣𨿽視爾不以我爲善然我之所思終不能自己也【王介甫曰宗國顚覆變之大者人情之至痛也夫人致其思如此然後盡於人心夫人致其思大夫致其義非先王之澤孰能使人如此輔氏曰使許穆夫人知人以已爲不善而竟爲之則是從欲者也知人以已爲不善𨿽不復爲而情終不能自己則是發乎情而止乎禮義者也】

陟彼阿丘言采其蝱【音盲葉謨郎反】女子善懷亦各有行【葉戶】

【郎反】許人尢之眾穉【直吏反】且狂

賦也偏髙曰阿丘蝱貝母主療鬱結之疾善懷多憂思也猶漢書云岸善崩也【溝洫志曰引洛水至商顏下岸善崩】行道尢過也又言以其旣不適衛而思終不止故其在塗或升髙以舒憂想之情或采蝱以療鬱結之疾蓋女子所以善懷者亦各有道而許國之眾人以爲過則亦少不更事而狂妄之人爾許人守禮非穉且狂但以其不知己情之切至而言若是爾然而卒不敢違焉則亦豈眞以爲穉且狂也哉

我行其野芃芃【蒲紅反】其麥【葉訖力反】控【若貢反】於大邦誰因

誰極大夫君子無我有尢【葉於其反】百爾所思【葉新賫反】不如我所之

賦也芃芃麥盛長貌控特而告之也因如因魏莊子之因【左傳襄四年無終子使孟樂如晉因魏莊子納虎豹之皮以請和諸戎】極至也大夫卽跋涉之大夫君子謂許國之眾人也又言歸途而涉芃芃之麥又自傷許國之小而力不能救故思欲爲之控告於大邦而又未知其將何所因而何所至乎【嚴氏曰味詩意夫人蓋欲赴愬於方伯以圖救衛而托歸唁爲詞爾】大夫君子無以我爲有過𨿽爾所以處此有方然不如使我得自盡其心之爲愈也

載馳四章二章章六句二章章八句

事見春秋傳【愚按見閔公二年】舊說此詩五章一章六句二章三章四句四章六句五章八句蘇氏合二章三章以爲一章按春秋傳叔孫豹賦載馳之四章而取其控於大邦誰因誰極之意與蘇說合今從之範氏曰先王制禮父母沒則不得歸寧者義也𨿽國滅君死不得往赴焉義重於亡故也【嚴氏曰首章婉而未露也次章欲言而未言也三章始慨然責之四章乃言其情欲控告於大邦而求其能救衛者此至哀至切之情也其後齊桓公卒救衛而存之載馳詩煞有首尾委曲詳盡非大叚防底說不得殷聖人錄泉水於前所以著禮之經列載馳於後所以盡事之變夫宗國覆滅莫大之變顧以父母旣終而不得歸則事變之微於是可知矣然則許穆夫人非賢矣哉因說宣姜生衛文公宋桓夫人許穆夫人衛壽子以此觀之則人生自有秉彛不系气類輔氏曰宣公宣姜之惡極矣而其子如壽如文公其女如許穆夫人宋桓夫人則皆有賢徳如是是何所觀法哉亦自彊於爲善耳以是知人能自彊於善則惡人不能污邪世不能亂也】

序許穆夫人作也閔其宗國顚覆自傷不能救也衛懿公爲狄人所滅國人分散露於漕邑許穆夫人閔衛之亡傷許之小力不能救思歸唁其兄又義不得故賦是詩也

此亦經明白而序不誤者又有春秋傳可證鄘國十篇二十九章百七十六句

衛一之五

瞻彼淇奧【於六反】綠竹猗猗【於宜反葉於何反】有匪君子如切如磋如琢如磨瑟兮僴【遐版反】兮赫兮咺【況晚反】兮有匪君子終不可諼【況元反葉況逺反】兮

興也淇水名奧隈【煨】也【劉執中曰水涯灣曲之地】綠色也淇上多竹漢世猶然所謂淇園之竹是也【漢志武帝塞瓠子決河薪柴少乃下淇園之竹以爲楗又冦恂傳伐淇園之竹爲矢百餘萬揵音健】猗猗始生柔弱而美盛也匪斐通文章著見之貌也君子指武公也【孔氏曰武公和僖侯子】治骨角者旣切以刀斧而復磋以鑢錫治玉石者旣琢以槌鑿而復磨以沙石言其徳之修飾有進而無己也【饒氏曰有斐君子詳此文勢是說已做成君子之人言君子之所以斐然有文者其初自切磋琢磨中來切琢皆裁物使成形質也磋磨皆治物使其滑澤也切而復磋琢而復磨言治之有敍而益致其精也】瑟矜莊貌僴武嚴貌咺宣著貌諼忘也衛人美武公之徳而以綠竹始生之美盛興其學

問自修之進益也【愚按此釋章內上五句彭氏曰陳氏云淇之澤深矣所可見者其隈之綠竹也君子平居切磋琢磨所以學問自修者至矣徒見其外瑟僴赫喧而不思忘之是其積於中者厚矣輔氏曰以綠竹始生之美盛興武公道學自修之進益遂言其威儀之盛而盛徳至善民不能忘則固已極其始終而言之矣】大學傳曰如切如磋者道學也如琢如磨者自修也【道言也學謂講習討論之事自修者省察克治之功旣學而猶慮其未至則復講習討論以求之猶治骨角者旣切之而復磋之旣修而猶慮其未至則又省察克治以終之猶治玉石者旣琢之而復磨之陳安卿曰切是窮究事物之理逐件分析有倫有敍磋是講究到純熟道理瑩徹所以如切而又磋琢是克去物欲之私使無瑕類磨是磨礲至那十分純粹處所以如琢而又磨問道學自修此詩人美武公之本防邪曰武公大叚是有學問底人抑之一詩義理精密詩中如此者甚不易得問大學傳引此詩而以道學自修釋之與論語子貢所引不同何也曰古人引詩斷章取義姑以發已之志或疎或密或同或異蓋不能同也】瑟兮僴兮者恂【峻】栗也赫兮咺兮者威儀也【瑟嚴密貌僴武防貌赫咺宣著盛大之貌恂栗戰懼也威可畏也儀可象也恂栗者嚴敬之存乎中也威儀者輝光之著乎外也】有斐君子終不可諼兮者道盛徳至善民之不能忘也【盛徳至善蓋人心之同然聖人旣先得之而其充盛宣著又如此是以民皆仰之而不能忘也盛徳以身之所得而言也至善以理之所極而言也輔氐曰觀大學傳曾子所以解此詩首章後六句之說字義明白而防意詳備愈讀愈有意味此方可謂之善說詩蓋後之說詩者詳於訓詁則或略於防意泥於防意則或遺於訓詁惟曾子則於字義防意兩皆極其至也】

瞻彼淇奧綠竹靑靑【子丁反】有匪君子充耳琇瑩【音營】防

【占外反】弁如星瑟兮僴兮赫兮咺兮有匪君子終不可諼兮

興也靑靑堅剛茂盛之貌充耳瑱【殿】也琇瑩美石也天子玉瑱諸侯以石防縫【去聲】也弁皮弁也以玉飾皮弁之縫中如星之明也【孔氏曰弁師注云防縫中也皮弁之縫中結玉爲飾謂之綦武公諸侯則玉用三采而璂飾七也】以竹之堅剛茂盛興其服飾之尊嚴【愚按此釋上五句】而見其徳之稱也【愚按此釋下四句】瞻彼淇奧綠竹如簀【音責葉側歷反】有匪君子如金如錫如

圭如璧寛兮綽兮猗【於綺反】重【直恭反】較【古嶽反】兮善戲謔兮不爲虐兮

興也簀棧【潺上聲】也【記檀弓注簀謂牀第卽牀棧也】竹之密比【去聲】似之則盛之至也【愚按盛而眾也】金錫言其鍜鏈之精純圭璧言其生質之溫潤【孔氏曰此與首章互文首章論其學問自修如器未成之初故須切磋琢磨此論道徳之成如已成之器故言圭璧金錫】寛宏裕也綽開大也猗嘆辭也重較卿士之車也較謂兩輢【倚】上出軾者謂車兩傍也【呂和叔曰古者車箱長四尺四寸三分前一後二橫一木下去車牀三尺三寸謂之式又於式上二尺二寸橫一木謂之較若車牀凡五尺五寸古人立乘若平常則馮較若應爲敬則落手憑下式而頭得俯】善戲謔不爲虐者言其樂易而有節也【程子曰言其樂易而以禮防節不至於過是不爲虐也】以竹之至盛興其徳之成就【愚按此釋上五句】而又言其寛廣而自如和易而中節也【愚按此釋下四句】蓋寛綽無斂束之意戲謔非莊厲之時皆常情所忽而易致過差之地也然猶可觀而必有節焉則其動容周旋之間無適而非禮亦可見矣【愚按綠竹自始生猗猗以至盛多如簀則成其生矣武公由學問自修如金錫之出於鍜鏈如圭璧之成於琢磨則成其徳矣興之取義蓋如此若其寛綽而居重較則自如而猶可觀也戲謔而不爲虐和易而必有節也所以能然者由其徳之全備也陳壽翁曰充耳防弁則以徳之稱其服言重較則以徳之稱其車言也】禮曰張而不防文武不能也防而不張文武不爲也一張一防文武之道也此之謂也【鄭氏曰君子之徳有張有弛故不常矜莊而時戲謔陳君舉曰古人張不廢弛屏不廢逞肅肅不廢雝雝僮僮不廢祁祁有所拘者必有所従也愚按前章瑟僴赫咺張之時也此章寛綽戲謔弛之時也】

淇奧三章章九句

按國語武公年九十有五猶箴儆於國曰自卿以下至於師長士苟在朝者無謂我老耄而捨我必恪恭於朝以交戒我遂作懿【讀爲抑】戒之詩以自警而賔之初筵亦武公悔過之作則其有文章而能聴規諌以禮自防也可知矣衛之他君蓋無足以及此者故序以此詩爲美武公而今從之也【陳文蔚問曰武公進徳成徳之序始終可見一章言如切磋琢磨則學問自修之精密如此一章言威儀服飾之盛有諸中而形諸外也三章言如金錫圭璧則鍜鏈已精溫純深粹而徳器成矣前二章皆有瑟僴赫咺之辭三章但言寛綽戲謔而已於此可見不事矜特而周旋中禮之意曰說得甚善武公學問之功甚不苟年九十五猶命羣臣使進規諌畢竟他去聖人近气象自是不同】

序美衛武公之徳也有文章又能聴其規諌以禮自防故能入相於周美而作是詩也

此序疑得之

考槃在澗【葉居賢反】碩人之寛【葉區權反】獨寐寤言永矢弗諼【況元反】

賦也考成也槃盤桓之意言成其隠處之室也陳氏曰考扣也槃器名蓋扣之以節歌如鼓盆拊缶之爲樂【洛】也二說未知孰是山夾水曰澗碩大寛廣永長矢誓諼忘也詩人美賢者隠處澗谷之間而碩大寛廣無戚戚之意𨿽獨寐而寤言猶自誓其不忘此樂也【嚴氏曰碩人之寛易所謂肥遁者也陳少南曰碩人在澗考槃樂歌天子不得而臣諸侯不得而友𨿽寐寤永誓不忘此樂】

考槃在阿碩人之薖【苦禾反】獨寐寤歌永矢弗過【古禾反】賦也曲陵曰阿薖義未詳或云亦寛大之意也永矢弗過自誓所願不逾於此若將終身之意也【輔氏曰退而窮處偪仄甚矣而能寛大自樂若將終身焉蓋無入而不自得也】

考槃在陸碩人之軸獨寐寤宿永矢弗告【如沃反】賦也髙平曰陸軸盤桓不行之意【蘇氏曰盤栢不行從容自廣之謂也】寤宿已覺而猶臥也弗告者不以此樂告人也考槃三章章四句【孔叢子子曰吾於考槃見遁世之士無聞於世輔氏曰孔叢子所記深得詩意】

序刺莊公也不能繼先公之業使賢者退而窮處此爲美賢者窮處而能安其樂之詩文意甚明然詩文未有見棄於君之意則亦不得爲刺莊公序蓋失之而未有害於義也至於鄭氏遂有誓不忘君之惡誓不過君之朝誓不告君以善之說則其害義又有甚焉於是程子易其訓詁以爲陳其不能忘君之意陳其不能過君之朝陳其不得告君以善則其意忠厚而和平矣然未知鄭氏之失生於序文之誤若但直據詩詞則與其君初不相涉也

碩人其頎【其機反】衣【於旣反】錦褧【苦迥反】衣齊侯之子衛侯之妻東宮之妹邢侯之姨譚公維私

賦也碩人指莊姜也頎長貌【孔氏曰猗嗟云頎而長兮】錦文衣也褧禪【單同】也錦衣而加褧焉爲其文之大著也【褧儀禮作景禮記作絧古注以爲禪衣所以襲錦衣者沈存中謂褧與檾同是用檾麻織疏布爲之不知是否嚴氏曰褧以縠爲之】東宮太子所居之宮齊太子得臣也系太子言之者明與同母言所生之貴也女子後生曰妹妻之姊妹曰姨姊妹之夫曰私邢侯譚公皆莊姜姊妹之夫互言之也【蘇氏曰邢周公之後譚近齊孔氏曰春秋譚子奔莒則譚子爵呂東萊曰白虎通云臣子於其國中皆褒其君爲公】諸侯之子嫁於諸侯則尊同故歷言之【愚按歷言此者以見莊姜之姊妹與莊公之姻姬其尊皆同也】荘姜事見邶風綠衣等篇春秋傳曰莊姜美而無子衛人爲之賦碩人卽謂此詩而其首章極稱其族類之貴以見其爲王嫡小君所宜親厚而重嘆莊公之昏惑也【孔氏曰其父母兄弟皆正大如此君何爲不答之乎嚴氏曰風人不直言莊姜不見答之事但首章歷述其親族欲讀之者知其爲莊姜則不見答之事國人自知之不待察察言之矣】

手如柔荑【徒兮反】膚如凝脂領如蝤【似修反】躋【音齊】齒如瓠

【戶故反】犀螓【音秦】首蛾【我波反】眉巧笑倩【七薦反】兮美目盻【匹莧反葉匹見反】兮

賦也茅之始生曰荑言柔而白也凝脂脂寒而凝者亦言白也領頸也蝤蠐木虫之白而長者【本艸注曰郭璞云腐木根下有之瘦而白】瓠犀瓠中之子方正潔白而比次整齊也螓如蟬而小其額廣而方正【鄭氏曰螓蜻蜻】蛾蠶蛾也其眉細而長曲倩口輔之美也【孔氏曰服防云輔上頷車也是牙外之皮膚頰下之別名也】盼白黒分明也此章言其容貌之美猶前章之意也【鄭氏曰說莊姜容貌之美所宜親幸也】

碩人敖敖【五刀反】說【始鋭反】於農郊【葉音髙】四牡有驕【起橋反葉】

【音髙】朱幩【符云反】鑣鑣【表驕反葉音褒】翟茀【音弗】以朝【直遙反葉直豪反】大夫夙退無使君勞

賦也敖敖長貌說捨也農郊近郊也四牡車之四馬驕壯貌幩鑣飾也鑣者馬銜外鐵人君以朱纒之也鑣鑣盛也【孔氏曰言以朱飾鑣而鑣鑣然盛】翟翟車也夫人以翟羽飾車茀蔽也婦人之車前後設蔽【孔氏曰婦人下露見車前後設障謂之茀因以翟羽爲飾】夙早也玉藻曰君日出而視朝【鄭氏曰朝內朝路寢門外之正朝也】退適路寢聴政使人視大夫大夫退然後適小寢釋服【鄭氏曰小寢燕寢也釋服服端孔氏曰君出視朝畢乃適路寢以待大夫之所諮決事之多少大夫所主故大夫退然後罷】此言莊姜自齊來嫁捨止近郊乘是車馬之盛以入君之朝國人樂得以爲莊公之配故謂諸大夫朝於君者宜早退無使君勞於政事不得與夫人相親而嘆今之不然也【嚴氏曰君之不答莊姜惑於嬖妾之故也而此詩以爲無使君勞母之不安其室淫風流行之故也而凱風以爲勞苦而然風人之詞婉矣】

河水洋洋北流活活【古濶反葉戶劣反】施罛【音孤】濊濊【呼活反葉許月】

【反】鱣【陟連反】鮪【於軌反】發發【補末反葉方月反】葭【音加】菼【他覽反】掲掲【易謁反】庶姜孽孽【魚竭反】庶士有朅【欺列反】

賦也河在齊西衛東北流入海洋洋盛大貌活活流貌施設也罛魚罟濊濊罟入水聲也【說文曰濊礙流也】鱣魚似龍黃色鋭頭口在頷下背上腹下皆有甲大者千餘斤【孔氏曰鱣魚體有邪行甲無鱗大者長二三丈江東呼爲黃魚】鮪似鱣而小色靑黒【孔氏曰陸璣云鮪頭小而尖似鐵兜鍪口亦在頷下其甲可以摩姜大者不過七八尺一名鮥肉色味不如鱣也鍪音矛鮥音洛】發發盛貌菼薍【頑去聲】也亦謂之荻掲掲長也庶姜謂侄娣孽孽盛飾也庶士謂媵臣朅武貌言齊地廣饒而夫人之來士女佼好禮儀盛備如此亦首章之意也

碩人四章章七句【孔氏曰此詩皆陳莊姜宜於見答而君不親也嚴氏曰此詩無一語及莊姜不見答之事但言其姻族之貴容貌之美禮儀之備又言齊地廣饒士女俊好以深寓其憫惜之意而已惟大夫夙退無使君勞二句防見其意而辭亦深婉風人之詞大抵然也胡庭芳曰黃氏云綠衣詩言嬖妾之不當僣而僣碩人詩言夫人之宜見答而不見答也輔氏曰觀邶風燕燕等篇則莊姜之徳行文章皆未易及而此詩不之言何也曰此但指其人所易見者以刺莊公之昏惑而不知耳莊姜之美則固不止此也】

序閔莊姜也莊公惑於嬖妾使驕上僣莊姜賢而不答終以無子國人閔而憂之

此序據春秋傳得之

氓之蚩蚩【尺之反】抱布貿【莫豆反】絲【葉新賫反】匪來貿絲來卽我謀【葉謨悲反】送子涉淇至於頓丘【葉袪奇反】匪我愆期子無良媒【葉謨悲反】將【七羊反】子無怒秋以爲期

賦也氓民也蓋男子而不知其誰何之稱也【始見其來莫知其爲誰何也旣與之謀則爾汝之矣此言之序也】蚩蚩無知之貌蓋怨而鄙之也布幣【孔氏曰幣者布帛之名】貿買也【釋文曰交易也】貿絲蓋初夏之時也頓丘地名【嚴氏曰在朝歌之東漢志陳郡有頓丘縣師古云以丘爲縣也丘一成爲頓丘謂一頓而成也】愆過也將願也請也此淫婦爲人所棄而自敍其事以道其悔恨之意夫旣與之謀而不遂往又責所無以難其事再爲之約以堅其志此其計亦狡矣以禦蚩蚩之氓宜其有餘而不免於見棄蓋一失其身人所賤惡始𨿽以欲而迷後必以時而悟是以無往而不困耳士君子立身一敗而萬事瓦裂者何以異此可不戒哉【輔氏曰讀先生之說令人惕然知戒不敢有一毫自恕之意也】

乘彼垝【俱毀反】垣【音袁】以望復闗【葉圭員反】不見復闗泣涕漣

漣【音連】旣見復闗載笑載言爾卜爾筮體無咎言以爾車來以我賄【呼罪反】遷

賦也垝毀垣墻也復闗男子之所居也不敢顯言其人故托言之耳曰卜蓍曰筮體兆卦之體也【龜嵗久則靈蓍生百年一本百莖亦物之靈者卜筮實問鬼神以蓍龜神靈之物故假之以驗其卦兆卜法以明火爇柴灼龜爲兆筮法以四十九著分卦捰扐凡十八變而成卦孔氏曰兆卦之體謂龜兆筮卦也故左傳曰一薰一蕕十年尙有臭是龜之繇易曰困於石據於蒺藜是卦之繇二者皆有繇詞也繇音由】賄財遷徙也與之期矣故及期而乘垝垣以望之旣見之矣於是問其卜筮所得卦兆之體君無凶咎之言【輔氏曰此章可見古人之尙卜筮然使其知易爲君子謀不爲小人謀則亦不敢求之筮矣愚按卜筮之法所以開物成務定天下之吉凶成天下之亶亹者曾謂有淫人之凟問而尙得無凶咎之言乎以其猶能自疑而欲決之也則請以蒙之六三告之蓋使此氓而知勿用取行不順之戒此女而知不有躬無攸利之戒則必各求正應豈復至於相棄也哉】則以爾之車來迎當以我之賄往遷也

桑之未落其葉沃若於【音吁下同】嗟鳩兮無食桑葚【音甚葉知】

【林反】於嗟女兮無與士耽【葉持林反】士之耽兮猶可說也女之耽兮不可說也

比而興也沃若潤澤貌鳩鶻【音骨】鳩也似山雀而小短尾靑黒色多聲【嚴氏曰卽莊子所謂鷽鳩也郭璞云似山鵲呼爲鶻鵃音骨朝本艸曰鶻鵃尾短黃色多聲】葚桑實也鳩食葚多則致醉耽相樂也說解也言桑之潤澤以北己之容色光麗然又念其不

不可恃此而從欲忘反故遂戒鳩無食桑葚以興下句戒女無與士耽也【愚按此章比自比興自興下泉則就以比辭起興蓋有兩例後凡言比而興者各以文意求之可也】士猶可說而女不可說者婦人被棄之後深自愧悔之辭主言婦人無外事惟以貞信爲節一失其正則余無足觀耳不可便謂士之耽惑實無所妨也【鄭氏曰士有百行可以功過相揜婦人惟以貞信爲節愚按集傳所謂主言者蓋以此婦立言之意專主於言婦人不可一失其節故其辭意抑揚重於女而輕於男非謂男有可耽之理而無所妨玩詩文猶之一字意亦可見讀者當不失性情之正也】

桑之落矣其黃而隕【葉於貧反】自我䢐爾三嵗食貧淇水

湯湯【音傷】漸【子亷反】車帷裳女也不爽【葉師莊反】士貳其行【下孟反葉戶郎反】士也罔極二三其徳

比也隕落䢐往也湯湯水盛貌漸漬也帷裳車飾亦名童容婦人之車亦有之【孔氏曰以帷障車之傍如裳以爲容飾故謂童容】爽差極至也言桑之黃落以比己之容色凋謝遂言自我往之爾家而值爾之貧於是見棄復乘車而渡水以歸復自言其過不在此而在比也【輔氏曰女也不爽此但言其誓約之言不差耳豈不悔其初之失哉𨿽云曲不在己殊不知始旣如此則終固宜然也愚按此婦首稱曰氓繼而曰子繼而曰爾又繼而謂之士繼而復曰爾又復曰士或鄙之或親之或貴之此所以爲怨婦之辭歟】

三嵗爲婦靡室勞矣夙興夜寐靡有朝【葉直豪反】矣言旣

遂矣至於防矣兄弟不知咥【許意反】其笑【葉音燥】矣靜言思之躬自悼矣

賦也靡不夙早興起也咥笑貌言我三嵗爲婦盡心竭力不以室家之務爲勞早起夜臥無有朝旦之暇與爾始相謀約之言旣遂而爾遽以暴戾如我兄弟見我之歸不知其然但咥然其笑而已蓋淫奔従人不爲兄弟所齒故其見棄而歸亦不爲兄弟所卹理固有必然者亦何所歸咎哉但自痛悼而已及爾偕老老使我怨淇則有岸【葉魚戰反】隰則有泮【音畔葉匹】

【見反】總角之宴言笑晏晏【葉伊佃反】信誓旦旦【葉得絹反】不思其反【葉孚絢反】反是不思【葉新賫反】亦已焉哉【葉將黎反】

賦而興也及與也泮涯也髙下之判也總角女子未許嫁則未笄但結髮爲飾也【孔氏曰但結其發爲兩角】晏晏和柔也旦旦明也言我與汝本期偕老不知老而見棄如此徒使我怨也【愚按詩言總角之宴則此女未笄而已奔矣又言老使我怨則至老而後見棄也故前章以桑之黃落自此其色之衰也所謂三嵗爲婦三嵗食貧者言其在夫家貧勞之嵗月耳】淇則有岸矣隰則有泮矣而我總角之時與爾宴樂言笑成此信誓曾不思其反復以至於此也此則興也【愚按此章興在賦外他章亦有就賦其事以起興如黍離之類者蓋亦有兩例也後凡言賦而興者當各以其文意求之】旣不思其反復而至於此矣亦如之何哉亦已而已矣傳曰思其終也思其復也思其反之謂也【襄公二十五年注曰思使終可成思其可復行也輔氏曰靜言思之躬自悼矣反是不思亦已焉哉皆悔恨之極也大凡人之處事須當思其反不然鮮有不惂幹凶咎者欲心一縱則必不能思其反耳】氓六章章十句【劉執中曰夫婦者五品之本匹配𨿽自於人謀義理實根於天地順其道者足以安於其位逆其理者無以保於其生蓋肇有人倫以來未有違理犯義終其身而弗悔者此氓詩之所由作也輔氏曰谷風與氓二詩皆怨然谷風𨿽怨而責之其辭直蓋其初以正也氓之詩則怨而悔之耳其辭隠蓋其初之不正也嘗謂二詩皆出於衛之婦人其文辭次序𨿽後世工文之士所不能及然考其行則一賢一否如是之不同所謂有言者不必有徳豈不信哉愚按此詩及邶谷風皆棄婦所作故其辭意多同桑之黃隕卽涇濁之色也食貧靡勞卽方舟泳遊之苦也至於暴戾卽有洸有潰之意也偕老而使我怨卽旣生育而比子於毒也然則宴爾新昏以我禦窮則其過今在於夫女之耽兮不可說也則其過昔在於已今之過在夫故可責其不念昔者之來塈昔之過在已故終於自悔昔者之不思其反此詩自悔之深固不得如谷風歸怨之深也】

序刺時也宣公之時禮義消亡淫風大行男女無別遂相奔誘華落色衰復相棄背或乃困而自悔喪其妃耦故序其事以風焉美反正刺淫泆也

此非刺詩宣公未有考故序其事以下亦非是其曰美反正者尢無理

籊籊【他歷反】竹竿以釣於淇豈不爾思逺莫致之

賦也籊籊長而殺【去聲】也竹衛物淇衛地也衛女嫁於諸侯思歸寧而不可得故作此詩言思以竹竿釣於淇水而逺不可至也【輔氏曰豈不爾思者言固不能不思也逺莫致之者以義有不可故托以逺而不能致耳】

泉源在左淇水在右【葉羽軌反】女子有行逺【於萬反】兄弟父

母【葉滿彼反】

賦也泉源卽百泉也在衛之西北而東南流入淇故曰在左淇在衛之西南而東流與泉源合故曰在右【胡庭芳曰以北爲左南爲右】思二水之在衛而自嘆其不如也【輔氏曰女子有行逺父母兄弟安之之辭】

淇水在右泉源在左巧笑之瑳【七可反】佩玉之儺【乃可反】賦也瑳鮮白色笑而見齒其色瑳然猶所謂粲然皆笑也儺行有度也承上章言二水在衛而自恨其不得笑語遊戲於其間也

淇水滺滺【音由】檜楫松舟駕言出遊以寫我憂

賦也滺滺流貌檜木名似柏【毛氏曰檜栢葉松身孔氏曰禹貢栝栢注栢葉松身曰栝與此一也】楫所以行舟也與泉水之卒章同意竹竿四章章四句【蘇氏曰泉水載馳竹竿皆異國詩而在衛者以其聲衛聲歟記曰鄭聲好濫淫志衛音促數煩志齊音傲僻驕志蓋諸國之音未有同者衛女思歸而作詩其爲衛音也宜】序衛女思歸也適異國而不見答思而能以禮者也

未見不答之意

芄【音丸】蘭之支童子佩觿【許規反】𨿽則佩觿能不我知容兮遂兮垂帶悸【其季反】兮

興也芄蘭艸一名蘿摩蔓生斷之有白汁可啖【淡本艸注曰幽州人謂之雀瓢】支枝同【董氏曰石經作枝說文同】觿錐也以象骨爲之所以解結成人之佩非童子之飾也知猶智也言其才不足以知於我也容遂舒緩放肆之貌悸帶下垂之貌芄蘭之葉童子佩韘【失涉反】𨿽則佩韘能不我甲【葉古恊反】

容兮遂兮垂帶悸兮

興也韘決也以象骨爲之著【斫】右手大指所以鉤闓【開】體鄭氏曰沓也卽大射所謂朱極三是也以朱韋爲之用以彄【摳】沓右手食指將指無名指也【儀禮大射小射正取決興贊設決朱極三鄭氏曰極猶放也所以韜指利放也三者食指將指無名也】甲長也言其才能不足以長於我也

芄蘭二章章六句【輔氏曰墻有茨傳謂宣公卒惠公幼而杜預又謂惠公卽位時方十五六則小序以此詩屬之惠公亦可但他無所見而詩文又不明言其所以故先生直斷以爲不知所謂不敢彊斷也闕疑之義若必爲刺衛惠公則便至有依托鑿空之失也】

序刺惠公也驕而無禮大夫刺之

此詩不可考當闕

誰謂河廣一葦【韋鬼反】杭【戶郎反】之誰謂宋逺跂【丘跂反】予望【葉武方反】之

賦也葦兼葭之屬杭度也衛在河北宋在河南宣姜之女爲宋桓公夫人生襄公而出歸於衛襄公卽位夫人思之而義不可往蓋嗣君承父之重與祖爲體母出與廟絕不可以私反故作此詩言誰謂河廣乎但以一葦加之則可以渡矣誰謂宋國逺乎但一跂足【嚴氏曰跂舉腫也腳跟音根不著地】而望則可以見矣明非宋逺而不可至也乃義不可而不得往耳【嚴氏曰箋謂宋襄卽位其母思之而作河廣之詩疏因以爲衛文公時非也衛都朝歌在河北宋都睢陽在河南自衛適宋必涉河衛自魯閔二年狄入之後戴公始渡河而南河廣之詩言誰謂河廣一葦杭之則是作於衛未遷之前矣時宋桓猶在防公方爲世子衛戴文俱未立也舊說誤矣疏以河廣屬衛風當爲衛人所作非宋防公母所親作然宋襄公母本衛女又歸衛而作此詩不屬之衛何所屬乎】

誰謂河廣曾不容刀誰謂宋逺曾不崇朝

賦也小船曰刀不容刀言小也崇終也行不終朝而至言近也【嚴氏曰刀舠古字通用輔氏曰但言非河之廣而不可渡非宋之逺而不可見以極其情思焉而終不往言其義之不得往也此意最可玩範氏以爲知禮而畏義者得之矣】

河廣二章章四句

範氏曰夫人之不往義也天下豈有無母之人歟有幹乘之國而不得養其母則人之不幸也爲襄公者將若之何生則致其孝沒則盡其禮而已衛有婦人之詩自共姜至於襄公之母六人焉皆止於禮義而不敢過也夫以衛之政教淫僻風俗傷敗然而女子乃有知禮而畏義如此者則以先王之化猶有存焉故也【輔氏曰範氏爲襄公處者得其義矣所謂先王之化猶有存焉卽大序所謂止乎禮義先王之澤也必如此等詩方可當之】

伯兮朅【丘列反】兮邦之桀兮伯也執殳【市朱反】爲王前驅賦也伯婦人目其夫之字也朅武貌桀才過人也殳長丈二而無刀婦人以夫久從徵役而作是詩言其君子之才之美如是今方執殳而爲王前驅也【輔氏曰先言其君子之才之美如是而後言方執殳而爲王前驅則是惜其用之不得其所也】

自伯之東首如飛蓬豈無膏沭誰適【都歷反】爲容賦也蓬艸名其華如柳絮聚而飛如亂髮也膏所以澤發者沐滌首去垢也適主也言我發亂如此非無膏沐可以爲容所以不爲者君子行役無所主而爲之故也傳曰女爲說已容【輔氏曰此其眞情也東萊呂氏曰膏所以膏首面沭蓋潘也左傳遺之潘沐杜預云潘米汁可以沐頭魯遣展喜以膏沐勞齊師則膏非專婦人用也胡庭芳曰內則女事父母舅姑五日潭湯請浴三日具沐其間面垢燂潘請沐足垢燂湯請洗注潘浙米汁靧洗面】

其雨其雨杲杲【古老反】出日願言思伯甘心首疾比也其者冀其將然之辭冀其將雨而杲然日出以比望其君子之歸而不歸也是以不堪憂思之苦而寧甘心於首疾也【輔氏曰冀其歸而復不歸則其憂思爲尢甚】

焉【於防反】得諼【況袁反】艸言樹之背【音佩】願言思伯使我心

痗【呼內反】

賦也諼忘也諼艸合歡食之令人忘憂者【本艸注曰一名鹿蔥其花名宜男懷胎婦人佩其花生男也萱艸味甘令人好歡樂忘憂】背北堂也【孔氏曰房室所居之地總謂之堂房半以北爲北堂房半以南爲南堂李寶之曰北堂有北階賈氏云房與室相連爲之房無北壁故得北堂之名愚按北堂背南向北故謂之背】痗病也言焉得忘憂之艸樹之北堂以忘吾愛乎【北堂蓋古之植花艸之處】然終不忍忘也是以寧不求此艸而但願言思伯𨿽至於心痗而不辭爾心痗則其病益深非特首疾而已也伯兮四章章四句

範氏曰居而相離則思期而不至則憂此人之情也文王之遺戍役周公之勞歸士皆敍其家室之情男女之思以閔之故其民悅而忘死聖人能通天下之志是以能成天下之務兵者毒民於死者也孤人之子寡人之妻傷天地之和召水旱之災故聖王重之如不得已而行則告以歸期念其勤勞哀傷慘怛不啻在己是以治世之詩則言其君上閔卹之情亂世之詩則錄其室家怨思之苦以爲人情不出乎此也【輔氏曰範氏之說誠足以詔萬世人君而知此義則知謹重於用兵矣至於所謂治世之詩則述其君上憫卹之情亂世之詩則錄其室家怨思之苦以爲人情不出乎此者又深得聖人錄詩之意李迂仲曰古者師出不逾時所以重民力也春秋時用兵多矣未有書師還者獨於莊公八年書之以見逾時不反也然采薇之役逾年而歸東山之師三年而至詩人乃美之者蓋用之得其道則民無怨懟之心不得其道則逾時之久而人怨矣】

序刺時也言君子行役爲王前驅過時而不反焉

舊說以詩有爲王前驅之文遂以此爲春秋所書従王伐鄭之事然詩人又言自伯之東則鄭在衛西不得爲此行矣序言爲王前驅蓋用詩文然似未識其文意也【呂東萊曰爲王前驅特詩中之一語非大義也】

有狐綏綏在彼淇梁心之憂矣之子無裳

比也狐者妖媚之獸綏綏獨行求匹之貌【嚴氏曰狐性淫又多疑綏綏然獨行而遲疑有求匹之意�無妻之人也本艸曰狐鼻尖尾大善爲妖魅】石絕水曰梁在梁則可以裳矣國亂民散喪其妃耦有寡婦見鰥夫而欲嫁之故托言有狐獨行而憂其無裳也【謝疊山曰見鰥夫無人縫裳而有憂則其情可知矣因其有言者以探其不言者可以言風人之防矣】有狐綏綏在彼淇厲心之憂矣之子無帶【葉丁計反】比也厲深水可涉處也帶所以申束衣也在厲則可以帶矣

有狐綏綏在彼淇側心之憂矣之子無服【葉蒲比反】比也濟乎水則可以服矣

有狐三章章四句

序刺時也衛之男女失時喪其妃耦焉古者國有凶荒則殺禮而多昏防男女之無夫家者所以育人民也

男女失時之句未安其曰殺禮多昬者周禮大司徒以荒政十有二聚萬民十曰多昬者是也序者之意蓋曰衛於此時不能舉此之政耳然亦非詩之正意也長樂劉氏曰夫婦之禮𨿽不可不謹於其始然民有細微貧弱者或困於凶荒必待禮而後昏則男女之失時者多無室家之養聖人傷之寧邦典之或違而不忍失其婚嫁之時也故有荒政多昏之禮所以使之相依以爲生而又以育人民也詩不云乎愷悌君子民之父母苟無子育兆庶之心其能若此哉此則周禮之意也

投我以木瓜【葉攻乎反】報之以瓊琚【音居】匪報也永以爲好【呼報反】也

比也木瓜楙【茂】木也實如小酢可食【本艸曰木狀如柰花生於春末深紅色其實大者如小者如拳爾雅謂之防徐氏曰有瓞桃有羊桃李有雀李此皆枝蔓也故言木木桃木李以別之也】瓊玉之美者琚佩玉名【孔氏曰瓊非玉名也琚瑤玖三者互言琚言佩玉名瑤玖亦佩玉名】言人有贈我以微物我當報之以重寶而猶未足以爲報也但欲其長以爲好而不忘耳疑亦男女相贈答之詞如靜女之類

投我以木桃報之以瓊瑤匪報也永以爲好也比也瑤美玉也

投我以木李報之以瓊玖【音久葉舉裏反】匪報也永以爲好

也

比也玖亦玉名也【說文曰玖玉黒色孔氏曰丘中有麻傳云玖石次玉者是玖非全玉也】

木瓜三章章四句

序美齊桓公也衛國有狄人之敗出處於漕齊桓公救而封之遺之車馬器服焉衛人思之欲厚報之而作是詩也

說見本篇【愚按桓公封衛以王法律之固爲春秋之罪人自衛人視之則天地再造之恩也果如序說則桓公之徳僅可比於艸木之實而衛人之報者未見乃遽自擬以重寶尙爲知恩也哉序說非詩意矣集傳固不得從之也】

衛國十篇三十四章二百三句

張子曰衛國地濵大河其地土薄故其人气輕浮其地平下故其人質柔弱其地肥饒不費耕耨故其人心怠惰其人情性如此則其聲音亦淫靡故聞其樂使人懈慢而有邪僻之心也鄭詩放此【輔氏曰鄭衛之俗淫靡非獨習俗之獘蓋亦風土所致張子發此說可謂能通天地人矣陳壽翁曰此說大槪爲淫詩言耳鄘柏舟定中淇奧等篇不在此限】

詩傳通釋卷三﹤經部﹐詩類﹐詩傳通釋﹥

欽定四庫全書

詩傳通釋卷四

元劉瑾撰

詩

朱子集傳

王一之六

王國謂周東都洛邑王城畿內方六百之地【孔氏曰漢志云周封圻東西長南北短短長相覆千里臣瓉按西都方八百里八八六十四爲方百里者六十四東都方六百里六六三十六爲方百里者三十六二都方百里者百方千里也】在禹貢豫州大華外方之間北得河陽漸冀州之南也【孔氏曰漸冀南境也】周室之初文王居丰武王居鎬至成王周公始營洛邑爲時防諸侯之所以其土中四方來者道裏均故也自是謂丰鎬爲西都而洛邑爲東都【鄭氏曰洛邑謂之王城是爲東都今河南是也周公又營成周今洛陽是也陳大猷曰鎬京謂之宗周以其爲天下所宗也洛邑謂之東都又謂之成周以周道成於此也洛邑天下之至中丰鎬天下之至險於洛邑定鼎以朝諸侯宅土中以涖四海其示天下也公於鎬京定都以據形勝處上游以制六合其慮天下也逺漢唐並建兩京蓋亦深識天下形勢之所在而有得於成王周公之遺意歟】至幽王嬖褒姒生伯服廢申後及太子宜臼宜臼奔申申侯怒與犬戎攻宗周弒幽王於戲【羲嚴氏曰戲驪山下地名亦水名】晉文侯鄭武公迎宜臼於申而立之是爲平王徙居東都王城【孔氏曰鎬京爲西周王城爲東周及敬王去王城而遷成周自是又謂王城爲西周成周爲東周】於是王室遂卑與諸侯無異故其詩不爲雅而爲風然王號未替也故不曰周而曰王【蘇氏曰其風及其境內而不能被天下與諸侯比問王風是他風如此不是降爲國風曰其辭語可見風多出於在下之人雅乃士大夫所作雅𨿽有刺而其辭與風異黃實夫曰黍離之爲國風以其詩之體爲風也周室未遷則其音天下之正聲也平王遷而東之則其音乃東土之音耳故曰王國風孔氏曰平王地狹於千里比於列國當言周而言王尊之也】其地則今河南府及懷孟等州是也【愚按河南府今隸河南省懷州今攺懷孟路與孟川皆隸今河東山西道】

彼黍離離彼稷之苗行邁靡靡中心搖搖知我者謂我心憂不知我者謂我何求悠悠蒼天【葉鐡因反下同】此何人哉賦而興也黍谷名苗似蘆髙大餘穗黑色實圓重【嚴氏曰黍似粟而非粟有二種米粘者爲秫可以釀酒不粘者爲黍本艸注云黍冇數種又有月黒黒黍謂之秬丹黍皮赤米黃】離離垂貌稷亦谷也一名穄【祭】似黍而小或曰粟也【孔氏曰楚威王曰寡人心搖搖然如懸旌而無所薄搖搖是心憂而無附著之意】悠悠逺貌蒼天者據逺而視之蒼蒼然也周旣東遷大夫行役至於宗周過故宗廟宮室盡爲禾黍閔周室之顚覆徬徨不忍去故賦其所見黍之離離與稷之苗以興行之靡靡心之搖搖旣嘆時人莫識已意【鄭氏曰怪我久畱而不去】又傷所以致此者果何人哉追念之深也【李迂仲曰呼天而愬曰致此者何人哉蓋含畜其詞不欲指斥其人也】

彼黍離離彼稷之穗【音遂】行邁靡靡中心如醉知我者

謂我心憂不知我者謂我何求悠悠蒼天此何人哉賦而興也穗秀也稷穗下垂如心之醉故以起興【毛氏曰中心似醉醉於憂也】

彼黍離離彼稷之實行邁靡靡中心如噎【於結反於悉反】

知我者謂我心憂不知我者謂我何求悠悠蒼天此何人哉

賦而興也噎憂深不能喘息如噎之然【孔氏曰噎咽喉閉塞之名言憂深也】稷之實如心之噎故以起興

黍離三章章十句

元城劉氏曰常人之情於憂樂之事初遇之則其心變焉次遇之則其變少衰三遇之則其心如常矣至於君子忠厚之情則不然其行役往來固非一見也初見稷之苗矣又見稷之穗矣又見稷之實矣【張子曰言苗言穗言實作文者須是如此不可都謂之苗也】而所感之心終始如一不少變而愈深此則詩人之意也【輔氏曰久而不忘者天理之常也暴集旋个者人欲之無定也情得其正則自然久而不忘矣謝疊山曰天王而沒於夷狄天地之大變中國之大恥東周臣子之大讐也文武成康之宗廟而盡爲禾黍聞者當流涕矣心搖搖而不忍去天悠悠而不我知能爲閔周之詩者一行役大夫之外無人也不知平王而聞此詩也亦有惻於中否乎吾觀書至文侯之命知平王之不足以有爲矣所以訓戒晉文侯者惟曰自保其國而已王室之盛衰故都之興廢悉置度外吾於黍離之詩重有感也夫愚按小弁詩曰踧踧周道鞠爲茂艸我心憂傷湣焉如正若此詩之意然則黍離之感慨有不待於火夫行役之時而已兆於褒姒母子僣亂之日大夫追怨之詞有所歸矣】

序閔宗周也周大夫行役至於宗廟過故宗廟宮室盡爲禾黍閔周室之顚覆徬徨不忍去而作是詩也

君子於役不知其期曷至哉【葉將黎反】雞棲【音西】於塒【音時】日之夕矣羊牛下來【葉陵之反】君子於役如之何弗思【葉新賫反】賦也君子婦人目其夫之辭鑿墻而棲曰塒日夕則羊先歸而牛次之【埤雅曰羊性畏露晚出而早歸常先於牛也】大夫久役於外其室家思而賦之曰君子行役不知其反還之期且今亦何所至哉雞則棲於塒矣日則夕矣牛羊則下來矣是則畜勗產出入尙有旦暮之節而行役之君子乃無休息之時使我如何而不思也哉【輔氏曰知其歸期則知其所出也知其所在則思冇所向也今也不知其期則不知其防時可歸也曷至哉則不知其今在何所也如之何勿思覩物興思𨿽欲自己而有所不能也】

君子於役不日不月曷其有佸【戶括反葉戶劣反】雞棲於桀日

之夕矣羊牛下括【古活反葉古劣反】君子於役苟無饑渇【葉巨列反】賦也佸防桀杙【弋】括至苟且也君子行役之久不可計以日月而又不知其何時可以來防也亦庶防其免於饑渇而已矣此憂之深而思之切也【輔氏曰可以日月計則思有節也知其防期則思猶有止也不日不月則不可計以日月也曷其有佸則不知其何時可以來防也苟無饑渇則不敢必其歸而但幸其不至於饑渇而已其憂思之情益甚矣】

君子於役二章章八句【謝疊山曰兩雪霏霏遣戍役而預言歸期也卉木萋萋勞還率而詳言歸期也卉木萋止勞還役而詳言歸期也四牡之使寧防何時勞之日我心傷悲吉甫在鎬不過千里勞之曰我行永久吾觀先王之心惟恐一人之勞苦惟恐一人之怨咨何也不如是非所謂體羣臣也本於推己及物之恕發而爲序情閔勞之仁豈有無期度者哉今君子於役至於不知其期仁恕之意泯然矣文武宣王之治何時而可復見乎】

序刺平王也君子行役無期度大夫思其危難以風焉

此國人行役而室家念之之辭序說誤矣其曰刺平王亦未有考

君子陽陽左執簧【音黃】右招我由房其樂【音洛】只【音止】且【子徐反】賦也陽陽得志之貌【董氏曰陽陽者气充於內容貌不枯也】簧笙竽管中金葉也蓋笙竽皆以竹管值於匏中而竅其管底之側以薄金葉障之吹則鼓之而出聲所謂簧也故笙竽皆謂之簧笙十三簧或十九簧竽三十六簧也由從也房東房也【房只是人出入處古人於房前冇壁後無壁所以通內李寶之曰堂屋次棟之架曰楣後楣以北爲室與房人君左右房大夫東房西室而已】只且語助辭此詩疑亦前篇婦人所作蓋其夫旣歸不以行役爲勞而安於貧賤以自樂其家人又識其意而深嘆美之皆可謂賢矣豈非先王之澤哉或曰序說亦通宜更詳之【輔氏曰謂此詩疑亦前篇婦人所作者蓋兩篇之首皆以君子爲言而人相聨屬此固不害於義然亦安知其非偶然而然也故又取或者之說以爲序說亦通宜更詳之蓋欲仍舊也孔氏曰君子之人陽陽然左手執簧右手招我從房中樂官之位時世衰亂且相與樂此而已天子諸侯皆有房中之樂胡庭芳曰朱子初解云君子知道之不行爲貧而仕所以辭尊居卑辭富居貧相招爲祿仕𨿽役於伶官之賤而陽陽自得若誠有樂乎此者其所以全身逺害之計深矣𨿽非聖賢出處之正然比於不量其力貪利以沒身者豈不賢哉】

君子陶陶左執翿【徒刀反】右招我由敖【五刀反】其樂只且賦也陶陶和樂之貌翿舞者所持羽旄之屬敖舞位也

君子陽陽二章章四句

序閔周也君子遭亂相招爲祿仕全身逺害而已

說同上篇【輔氏曰此序得之蓋右之樂官實掌教事如舜命夔典樂教冑子周官大司樂掌教國子可見故賢者多隠於樂工如簡兮詩之類至春秋時如魯太師摯諸人猶知逾河蹈海以去亂不賢者能如是乎使賢者隠於樂工而以全身逺害爲樂則時可知矣】

揚之水不流束薪彼其【音記】之子不與我戍申懷【葉胡威反下同】哉懷哉曷月予還【音旋】歸哉

興也揚悠揚也水緩流之貌彼其之子戍人指其室家而言也戍屯兵以守也申姜姓之國平王之母家在今鄧州信陽軍之境【愚按申國屬宋鄧州南陽縣及信陽軍今南陽縣攺屬南陽府信陽軍攺信陽州並隸河南省】懷思曷何也平王以申國近楚數被侵伐故遣畿內之民戍之而戍者怨思作此詩也興取之不二字如小星之例【輔氏曰彼其之子是戍人指其室家而言則不與我戌申云者蓋言不得同其室家以往耳懷哉懷哉言其思念不一而足也曷月予還歸哉言不知何日可以還歸以安其室家也興取之不二字如小星之例此興體之中又別是一例不然則又似比體愚按先儒多以爲水弱不流薪楚諭平王微弱不能徵發諸侯蓋由誤認此詩之體此詩乃興之不取義者特取之不二字相應耳故集傳特指其例以明之】

揚之水不流束楚彼其之子不與我戍甫懷哉懷哉

曷月予還歸哉

興也楚木也甫卽呂也亦姜姓書呂刑禮記作甫刑而孔氏以爲呂侯後爲甫侯是也當時蓋以申故而並戍之今未知其國之所在計亦不逺於申許也【孔氏曰言甫與許者以其俱爲姜姓旣重章以變文因借甫許以言申其實不戍許甫也六國時秦趙同爲嬴姓史記漢書多謂秦爲趙亦此類也】

揚之水不流束蒲【葉滂古反】彼其之子不與我戍許懷哉

懷哉曷月予還歸哉

興也蒲蒲栁春秋傳云董澤之蒲杜氏云蒲楊栁可以爲箭者是也【孔氏曰陸機云蒲栁有兩種皮正靑者曰小楊其一種皮紅者曰大楊其葉皆長廣於栁葉皆可爲箭幹故宣公十二年傳曰董澤之蒲可勝旣乎嚴氏曰毛以爲艸鄭以爲蒲栁皆通蒲艸見陳澤陂蒲栁見陳東門之揚】許國名亦姜姓亦潁昌府許昌縣是也【錢氏曰許在今許州】

揚之水三章章六句

申侯與犬戎攻宗周而弒幽王則申侯者王法必誅不赦之賊而平王與其臣庶不共戴天之讐也今平王知有母而不知有父知其立已爲有徳而不知其弒父爲可怨至使復讐討賊之師反爲報施酧恩之舉則其忘親逆理而得罪於天已甚矣【項氏口自天理觀之則申侯爲平王不共戴天之讐自平王觀之則申侯乃賈充成濟也其戍之宜矣愚按小弁詩曰何辜於天又曰君子信讒又曰君子不惠不舒究之又曰捨彼有罪予之佗矣皆爲怨父之詞吾意平王所以但知母家之重而不知弒父之讐者皆自疇昔怨父一念之差所致也究其忘親逆理之罪吾於其傳與有責焉】又況先王之制諸侯有故則方伯連帥以諸侯之師討之王室有故則方伯連帥以諸侯之師救之天子鄕遂之民供貢賦衛王室而已今平王不能行其威令於天下無以保其母家乃勞天子之民逺爲諸侯戍守故周人之戍申者又以非其職而怨思焉則其衰懦微弱而得罪於民又可見矣【程子曰諸侯有患天子命保衛之亦宜也平王獨思其母家耳非有王者保天下之心人怨宜也況天子當使方伯鄰國共保助之李迂仲曰以公存心則如采薇以私存心則如揚之水遣戍則同而美刺則異也】嗚呼詩亡而後春秋作其不以此也哉【輔氏曰忘親逆理以賊人之秉彛非法枉道以使民之勞役此民之所以怨思也欲其悉力致死以報其上難矣哉所謂民至愚而神於此可見先王之所以畏而敬之也此正平王之詩故曰詩亡然後春秋作其不以此也哉張南軒曰胡文定云按邶鄘而下多春秋時詩而謂詩亡然後春秋作何也自黍離降爲國風天下無復有雅而王者之詩亡春秋作於隠公適當雅亡之後夫黍離所以爲國風者平王自爲之也平王忘讐於是王者之迹熄而詩亡天下貿貿焉日趨於徇私滅理之塗故孔子懼而作春秋愚按以上兩節觀之則王迹所以熄雅所以亡而春秋所以作者皆平王忘親逆理而衰懦微弱之所致也歟】序刺平王也不撫其民而逺屯戍於母家周人怨思焉

中谷有蓷【吐雷反】暵【呼但反】其幹矣有女仳【匹指反】離嘅【口愛反】其嘆【上丹反】矣嘅其嘆矣遇人之艱難矣

興也蓷鵻【錐】也葉以萑【凡】方莖白華華生節間卽今益母艸也【木艸曰茺蔚一名益母節節生花如雞冠其子三稜嚴氏曰撐本艸茺蔚正生海濵他澤其性宜濕】暵燥仳別也嘅嘆聲艱難窮厄也池凶年饑饉室家相棄婦人覽物起興而自述其悲嘆之辭也中谷有蓷暵其修【葉式竹反】矣有女仳離條其歗【葉息六反】矣

條其歗矣遇人之不淑矣

興也修長也【陳少南曰長茂者亦爲所暵】或曰幹也如脯之修也條條然歗貌歗蹙口出聲也悲恨之深不止於嘆矣淑善也古者謂死喪饑饉皆曰不淑【董氏曰古人傷死者之詞曰如何不淑】蓋以吉慶爲善事凶禍爲不善事𨿽今人語猶然也曾氏曰凶年而遽相棄背蓋衰薄之甚者而詩人乃曰遇斯人之艱難遇斯人之不淑而無怨懟過甚之詞焉厚之至也

中谷有蓷暵其濕矣有女仳離啜【張劣反】其泣矣啜其

泣矣何嗟及矣

興也暵濕者旱甚則艸之生於濕者亦不免也【孔氏曰先言幹次言修後言濕見凶年之淺深也劉辰翁曰幹者已暵修者又暵濕者亦暵其爲旱勢可勝言哉旱愈甚則仳離之愁嘆愈甚矣】啜泣貌何嗟及矣言事已至此末如之何窮之甚也【蘇氏曰嘆之者知其不得已也歗者怨之深矣位則窮之甚也輔氏曰嘆則忍嘆而已歗則悲而恨焉泣則悲而至於傷矣方其嘆且恨之時而曰遇人之艱難遇人之不淑而無怨懟過甚之辭固見其厚矣及其至於傷而泣也則亦曰何嗟及矣而已殆有知其不可柰何而安於命之意此尢見其厚也豈非先王之澤哉】

中谷冇蓷三章章六句

範氏曰世治則室家相保者上之所養也世亂則室家相棄者上之所殘也其使之也勤其取之也厚則夫婦日以衰薄而凶年不免於離散矣伊尹曰匹夫匹婦不獲自盡民主罔與成厥功故讀詩者於一物失所而知王政之惡一女見棄而知人民之困周之政荒民散而將無以爲國於此亦可見矣【輔氏曰範氏之說甚得讀詩之防使讀詩者能如此則詩之爲敎於人大矣謝疊山曰凶年饑嵗上而王朝有司徒荒政十二以聚民下而有司能以時告其上發倉廩開府庫懋遷化居以賑民必無夫婦衰薄室家相棄之事矣此詩三章始暵其幹中暵其修終暵其濕言物之暵一節急一節始嘅其嘆中條其歗終啜其泣民之怨恨者一節深一節始曰遇人之艱難憐其窮苦也中曰遇人之不淑憐其遭凶禍也終曰何嗟及矣夫婦旣已離別𨿽怨嗟亦無及也又曰夫婦人之大倫也饑饉而相棄人道之大變也婦無一語怨其夫而有哀矜惻怛之意焉知其無可柰何而安之苦命此義婦也與忠臣孝子同道人不幸而處三綱之變以此存心則綽綽然有餘裕矣】

序閔周也夫婦日以衰薄凶年饑饉室家相棄爾

有兔爰爰雉離於羅我生之初尙無爲【葉吾禾反】我生之後逢此百罹【葉良何反】尙寐無吪

比也性陰狡爰爰緩意雉性耿介離麗羅网尙猶罹憂也尙庶防也【愚按二尙字義不同】吪動也周室衰微諸侯背叛君子不樂其生而作此詩言張羅本以取今狡得脫而雉以耿介反離於羅以比小人致亂而以巧計幸免君子無辜而以忠直受禍也【呂東萊曰此因所見爲比也之大以比諸侯雉之小以自比也言諸侯之背叛者怨睢自如而周人反受其禍也】爲此詩者蓋猶及見西周之盛故曰方我生之初天下尙無事及我生之後而逢時之多難如此然旣無如之何則但庶防寐而不動以死耳或曰興也以爰興無爲以雉離興百罹也【劉辰翁曰有免爰爰舒緩而無虞者此我生之初承平之人也雉離於羅求死不得此我生之後百憂之人也安得一寐而死不復見此之爲快哉】下章放此

有爰爰雉離於罦【音孚葉步廟反】我生之初尙無造我生

之後逢此百憂【葉一笑反】尙寐無覺【居孝反葉居笑反】

比也罦覆車也可以掩【孔氏曰釋器云繴謂之罿罬也罬謂之罦覆車也郭璞云今之翻車也有兩轅中施罥以捕鳥繴音壁罬音拙罥音絹】造亦爲也覺寤也有爰爰雉離於罿【昌鐘反】我生之初尙無庸我生之

後逢此百凶尙寐無聰

比也罿罬也卽罦也或曰施羅於車上也庸用聰聞也無所聞則亦死耳

爰三章章七句

序閔周也桓王失信諸侯背叛構怨連禍王師傷敗君子不樂其生焉

君子不樂其生一句得之餘皆衍說其指桓王蓋據春秋傳鄭伯不朝王以諸侯伐鄭鄭伯禦之王卒大敗祝聃射王中肩之事然未有以見此詩之爲是而作也

緜緜葛藟【力軌反】在河之滸【呼五反】終逺【於萬反】兄弟謂他人父【夫矩反】謂他人父亦莫我顧【葉果五反】

興也緜緜長而不絕之貌岸上曰滸世衰民散有去其鄕裏家族而流離失所者作此詩以自嘆言緜緜葛藟則在河之滸矣【胡旦曰葛也藟也必生於山谷丘野之地延蔓於艸木條枚之上不生於河滸水涯生不得其地則失物之性也】今乃終逺兄弟而謂他人爲己父已𨿽謂彼爲父而彼亦不我顧則其窮也甚

緜緜葛藟在河之涘【音俟葉矣始二音】終逺兄弟謂他人母

【葉蒲彼反】謂他人母亦莫我有【葉羽已反】

興也水涯曰涘謂他人父者其妻則母也冇識冇也春秋傳曰不有寡君【嚴氏曰莫我有言視之若無也】

緜緜葛藟在河之漘【順春反】終逺兄弟謂他人昆【葉古勻反】

謂他人昆亦莫我聞【葉微勻反】

興也夷上灑【跣】下曰漘漘之爲言唇也【爾雅注曰涯上平坦而下水深爲漘不發聲】昆兄也聞相聞也

葛藟三章章六句

序王族刺平王也周室道衰棄其九族焉序說未有據詩意亦不類說已見本篇

彼采葛【葉居謁反】兮一日不見如三月兮

賦也采葛所以爲絺綌蓋淫奔者托以行也故因以指其人而言思念之深未久而似久也

彼采蕭【葉疎鳩反】兮一日不見如三秋兮

賦也蕭荻也白葉莖麄科生有香气祭則焫【爇】以報气故采之【孔氏曰蕭荻今人謂之荻蒿可作燭有香气故祭祀以脂爇之也】曰三秋則不止三月矣

彼采艾兮一日不見如三嵗【本與艾葉】兮

賦也艾蒿屬幹之可灸故采之【呂東萊曰葛爲絺綌蕭共祭祀艾療疾特訓釋三物見采之由不於此取義也】曰三嵗則不止三秋矣

采葛三章章三句【輔氏曰采葛采蕭采艾其說托言明矣而灸思念之情流而不止如此則爲淫奔之辭者宜哉】

序懼讒也

此淫奔之詩其篇與大車相屬其事與采唐采葑采麥相似其詞與鄭子矜正同序說誤矣

大車檻檻毳【昌鋭反】衣如菼【吐敢反】豈不爾思畏子不敢賦也大車大夫車檻檻車行聲也毳衣天子大夫之服【王介甫曰王之大夫四命與子男同服也】菼蘆之始生也毳衣之屬衣繪而裳繡五色皆備其靑者如菼【劉濟曰毳衣以宗彛爲首蓋畫虎蜼虎蜼淺毛故謂毳蜼音壘胃右愚按毳衣所畫者三章宗彛也藻也粉米也裳所繡者二章黼也黻也所畫所繡皆備五色所謂以五采彰施於五色者也】爾淫奔者相命之詞也子大夫也不敢不敢奔也周衰大夫猶冇能以刑政治其私邑者故淫奔者畏而歌之如此【蘇氏曰其止之有道氏聞其車聲而見其衣服則畏而不敢矣非待刑之而後已也】然其去二南之化則逺矣此可以觀世變也【呂東萊曰此詩惟能止其奔未能革其心與行露之詩異矣亦僅勝於東遷之初而已輔氏曰漢廣之遊女端莊靜一人見而知其不可求野有死麕之女子貞潔自守人見而知其不可犯此所以爲二南之化也豈至於冇淫奔之心待有所畏而後不敢哉今觀此詩則世變之愈下可知矣】

大車啍啍【他惇反】毳衣如璊【音門】豈不爾思畏子不奔賦也啍啍重遲之貌璊玉赤色五色備則有赤【孔氏口啍啍行之貌故爲重遲上言行冇聲此言行之貌互相見也毳衣裳繢繡皆五色靑者如菼赤者如璊各舉其耳】

谷則異室死則同穴【葉戶橘反】謂予不信有如皦【古了反】日賦也谷生穴壙【曠】皦白也民之欲相奔者畏其大夫自以終身不得如其志也故曰生不得相奔以同室庶防死得合葬以同穴而已謂予不信有如皦日約誓之辭也【輔氏曰世變𨿽下而大夫能使人畏之如此亦可謂賢也已始則不敢奔而已終則知其𨿽歿身不得遂其志則其刑政之效亦非無常者之所能也】

大車三章章四句

序刺周大夫也禮義陵遲男女淫奔故陳古以刺今大夫不能聴男女之訟焉

非刺大夫之詩乃畏大夫之詩

丘中有麻彼畱子嗟彼畱子嗟將【七羊反】其來施施【葉時遮反】賦也麻谷名子可食皮可績爲布【本艸曰一名麻勃此麻上花勃勃者麻子味甘平無毒園圃所蒔今人作布及履川之】子嗟男子之字也將願也施施喜悅之意婦人望其所與私者而不來故疑丘中有麻之處復有與之私而畱之者今安得其施施然而來乎

丘中有麥彼畱子國彼畱子國將其來食

賦也子國亦男子字也來食就我而食也

丘中有李彼畱之子【葉奨裏反】彼畱之子貽我佩玖【葉舉裏反】賦也之子並指前二人也貽我佩玖冀其有以贈已也丘中有麻三章章四句

序思賢也莊王不明賢人放逐國人思之而作是詩也

此亦淫奔者之詞其篇上屬大車而語意不莊非望賢之意序亦誤矣

王國十篇二十八章百六十二句【輔氏曰讀詩者可以怨則詩人固無忿懟過甚之辭然予讀王風則見其怨詩尢爲平和此可見周人之風俗也】

鄭一之七

鄭邑名本在西都畿內咸林之地宣王以封其弟友爲采【菜】地後爲幽王司徒而死於犬戎之難是爲桓公其子武公掘【一作滑並音鶻】突定平王於東都亦爲司徒又得虢檜之地【鄭氏曰武王取虢檜鄢蔽補丹依疇歷華十邑之地右洛左濟前華後河食溱洧焉】乃徙其封而施舊號於新邑是爲新鄭咸林在今華州鄭縣【愚按卽今安西路華州鄭縣隸陜西省】新鄭卽今之鄭州是也【愚按卽今汴梁路鄭州隸河南省】其封域山川詳見檜風

緇衣之宜兮敝予又攺爲兮適子之館【葉古玩反】兮還予授子之粲兮

賦也緇黑色緇衣卿大夫居私朝之服也【孔氏曰緇衣卽士冠禮所云冠朝服緇帶素韠是也卿士朝於工服皮弁不服緇衣退適私朝服緇衣以聴其所朝之政也】宜稱【去聲】攺更【平聲】適之館捨【鄭氏曰卿士之館如今之諸盧也孔氏曰考工記說王宮之制外有九室九卿朝焉注外路寢之表九室如今朝堂諸曹治事之處】粲餐【孫】也【鄭氏曰設餐飲食之】或曰粲粟之精鑿【作】者【漢有白粲之刑給舂導之役是也】舊說鄭桓公武公相繼爲周司徒善於其職周人愛之故作是詩言子之服緇衣也甚宜敝則我將爲子更爲之且將適子之館旣還而又授子之粲言好之無已也【輔氏曰緇衣之宜兮此美武公之徳稱其服也敝予又攺爲兮欲其服之常新也還予授子之粲兮欲其栗之常繼也旣欲其服之常新又欲其粟之常繼發乎情形於歌詠如此則其好善之誠心於是爲至也程子曰好賢無己之意當就敝予還予二字上看範氏曰適子之館親之也授子之粲又授之以飲食也旣親之又授以飲食此好賢之至也】

緇衣之好兮敝予又攺造【葉在早反】兮適子之館兮還予

授子之粲兮

賦也好猶宜也

緇衣之蓆【葉祥籥反】兮敝予夂攺作兮適子之館兮還予

授子之粲兮

賦也蓆大也程子曰蓆有安舒之義服稱其徳則安舒也

緇衣三章章四句

記曰好賢如緇衣又曰於緇衣見好賢之至【呂東萊曰孔叢子曰於緇衣見好賢之至所謂賢卽謂武公父子也範氏曰桓公武公上得於君下得於氏君子好之愈久而愈不厭】

序美武公也父子並爲周司徒善於其職國人宜之故美其徳以明有國善善之功焉

此未有據今姑從之

將【匕羊反】仲子兮無逾我裏無折【之舌反】我樹杞豈敢愛之畏我父母【葉滿彼反】仲可懷【葉胡威反下同】也父母之言亦可畏【葉於非反】也

賦也將請也仲子男子之字也我女子自我也裏二十五家所居也杞栁屬生水傍樹如栁葉麄而白色理微赤蓋裏之地域溝樹也莆田鄭氏曰此淫奔者之辭【輔氏曰此𨿽爲淫奔之詩然其心猶有所畏未至於蕩然而無忌也故列於鄭詩之首以見其爲風之始變也歟愚按此女猶能知此畏憚故其托詞如此鄭風之中亦所罕見也】

將仲子兮無逾我墻無折我樹桑豈敢愛之畏我諸

兄【葉虛陽反】仲可懷也諸兄之言亦可畏也

賦也墻垣也古者樹墻下以桑

將仲子兮無逾我園無折我樹檀【葉徒防反】豈敢愛之畏

人之多言仲可懷也人之多言亦可畏也

賦也園者圃之藩其內可種木也檀皮靑滑澤材彊韌可爲車

將仲子三章章八句【胡庭芳曰三章皆有所畏而不輕身以從其所懷亦庶防止乎禮義者也】

序刺莊公也不勝其母以害其弟弟叔失道而公弗制祭仲諫而公弗聴小不忍以致大亂焉事見春秋傳【愚按見隠公元年】然莆田鄭氏謂此實淫奔之詩無與於莊公叔段之事序蓋失之而說者又從而巧爲之說以實其事誤益甚矣今從其說

叔於田【葉地因反】巷無居人豈無居人不如叔也洵美且仁

賦也叔莊公弟共叔段也事見春秋【隠公元年夏五月鄭伯克叚於鄢左傳曰鄭武公娶於申曰武姜生莊公及共叔叚】田取禽也【孔氏曰以取禽於田因名曰田】巷裏塗也【孔氏曰裏內之塗】洵信美好也仁愛人也叚不義而得眾國人愛之故作此詩言叔出而田則所居之巷若無居人矣非實無居人也𨿽有而不如叔之美且仁是以若無人耳【嚴氏曰叔叚豈其美且仁哉其黨私之之言猶何朔之人謂安史爲聖也】或疑此亦民間男女相恱之詞也

叔於狩【葉始九反】巷無飲酒豈無飲酒不如叔也洵美且

好【葉許厚反】

賦也冬獵曰狩【杜氏曰狩圍守也冬物畢成獲則取之無所擇也】

叔適野【葉上與反】巷無服馬【葉滿補反】豈無服馬不如叔也洵

美且武

賦也適之也郊外曰野服乘也

叔於田三章章五句【彭氏曰某氏云玩味此詩宛然如見叔段輕擐浮揚之意如今之貴族輕薄子閭裏少年朋徒追逐而極口誇美之也次篇放此】

序刺莊公也叔處於京繕甲治兵以出於田國人說而歸之

國人之心貳於叔而歌其田狩適野之事初非以刺莊公亦非說出於田而後歸之也或曰段以國君貴弟受封大邑有人民兵甲之眾不得出居閭巷下雜民伍此詩恐亦民間男女相說之詞耳

叔於田乘乘【下繩證反】馬【葉滿補反】執轡如組【音祖】兩驂如舞叔在藪【素口反葉素苦反】火烈具舉襢【音但】楊【素歷反】暴虎獻於公所將【七羊反】叔無狃【女九反葉女古反】戒其傷女【音汝】

賦也叔亦段也車衡外兩馬曰驂如舞謂諧和中節【董氏曰五禦之法有舞交衢者卽所謂如舞也服馬制於衡不得如舞其如舞者驂也饒氏曰如舞者節奏謂禦中節也】皆言禦之善也【愚按善禦其馬是以轡則柔順如組驂則諧和如舞也】藪澤也【釋文曰韓詩云禽獸居之曰藪】火焚而射也【曹氏曰王制云昆虫未蟄不以火田故爾雅謂火田爲狩惟冬田乃用火若夫刈艸以爲防驅禽而納諸防中然後焚而射焉則四時之田皆然也】烈熾盛貌具俱也襢裼肉袒也【孔氏曰李巡云襢裼脫衣見體曰肉袒孫炎云襢去裼衣】暴空手虎也【黃直卿曰暴徒也有慢侮欺陵之意】公莊公也【孔氏曰公與之俱田也】狃習也國人戒之曰請叔無習此事恐其或傷女也蓋叔多材好勇而鄭人愛之如此【愚按章首四句所謂才也次四句所謂勇也末二句則國人愛之之詞也】

叔於田乘乘黃兩服上襄兩驂鴈行【戶郎反】叔在藪火

烈具揚叔善射忌【音記】又良禦【葉魚駕反】忌抑磬【苦定反】控【口貢反】忌抑縱送忌

賦也乘黃四馬皆黃也衡下夾轅兩馬曰服襄駕也馬之上者爲上駕猶言上駟【鄭氏曰上駕言馬之最良也】鴈行者驂少次服後如鴈行也揚起也忌抑皆語助辭騁馬曰磬止馬曰控捨【捨】防【跋】曰縱覆彇【蕭】曰送【孔氏曰能磬人能控能縱又能送是叔之善射禦也廣韻注曰彇弓弭弭弓末輔氏曰章末四句美叔之才藝也】叔於田乘乘鴇【音保葉補苟反】兩服齊首兩驂如首叔在藪

火烈具阜【符有反】叔馬慢【葉黃半反】忌叔發罕【葉虛肝反】忌抑釋掤【音冰】忌抑鬯【勅亮反】弓【葉姑反】忌

賦也驪白雜毛曰鴇今所謂烏驄也齊首如手兩服並首在前而兩驂在旁稍次其後如人之兩手也阜盛慢遲也發發矢也罕希釋解也掤矢筩蓋春秋傳作冰【孔氏曰昭公二十五年左傳云公徒執冰而踞字異義同服防云冰櫝丸蓋杜預云櫝丸是箭筩嚴氏曰用矢則舉掤以用筩旣用則納矢筩中釋下掤以覆筩】鬯弓囊也與韔同【孔氏曰鬯弓謂弢弓而納諸鬯中弢音韜】言其田事將畢而從容整暇如此【鄭氏曰田事且畢則馬行遲發矢希蓋矢而弢弓】亦喜其無傷之詞也【愚按上章及此亦皆言其田獵射禦之善而喜其畢事無傷皆所謂多才好勇而得眾者也】

大叔於田三章章十句

陸氏曰首章作大叔於田者誤蘇氏曰二詩皆曰叔於田故加大以別之不知者乃以段有大叔之號而讀曰泰又加大於首章失之矣【小嘉鄭氏曰段以國君介弟之親京城大叔之貴而所好者馳騁弋獵也所矜者袒裼暴虎也所賢者射禦足力也出而人思之者飲酒服馬之儔也气習到此而又恃其君母之愛玩於莊公之惟其所欲而不誰何也欲不爲亂得乎】

序刺莊公也叔多才而好勇不義而得眾也此詩與上篇同意非刺莊公也下兩句得之

淸人在彭【葉普郎反】駟介旁旁【補彭反葉補岡反】二矛重【直龍反】英【葉於良反】河上乎翺翔

賦也淸邑名淸人淸邑之人也彭河上地名駟介四馬而被甲也旁旁馳驅不息之貌二矛酋矛夷矛也英以朱羽爲矛飾也【孔氏曰魯頌說矛之飾謂朱英則以朱染爲英飾蓋絲纒而朱染之】酋矛長二大夷矛長二大四尺並建於車上則其英重疊而見翺翔逰戲之貌鄭文公惡髙克使將淸邑之兵禦狄於河上【孔氏曰文公捷厲公子閔公二年冬十二月狄入衛衛在河北鄭在河南恐其渡河侵鄭故使髙克將淸邑之兵於河上禦之】久而不召師散而歸鄭人爲之賦此詩言其師出之久無事而不得歸但相與遊戲如此其勢必至於潰散而後已爾【永嘉鄭氏曰夫擁大眾於外而無所事不爲亂則必潰散耳】

淸人在消駟介麃麃【表驕反】二矛重喬河上乎逍遙賦也消亦河上地名麃麃武貌矛之上句【勾】曰喬所以懸英也英獘而盡所存者喬而已

淸人在軸【葉音冑】駟介陶陶【葉徒候反】左旋右抽【葉勅救反】中軍

作好【葉許候反】

賦也軸亦河上地名【孔氏曰彭消軸皆河上之地久不得歸師有遷移三地亦應不甚相逺】陶陶樂而自適之貌左謂禦在將軍之左執轡而禦馬者也旋還車也右謂勇力之士在將軍之右執兵以擊刺者也抽抜刃也中軍謂將在鼓下居車之中卽髙克也【孔氏曰此謂將所乘車若士卒兵車則左人持弓右人持矛而中人禦】好謂容好也東萊呂氏曰言師久而不歸無所聊賴姑遊戲以自樂必潰之勢也不言已潰而言將潰其詞深其情危矣

淸人三章章四句

事見春秋【愚按見閔公二年】胡氏曰人君擅一國之名寵生殺予奪惟我所制耳使髙克不臣之罪已著按而誅之可也情狀未明黜而退之可也愛惜其才以禮馭之亦可也烏可假以兵權委諸竟上坐視其離散而莫之卹乎春秋書曰鄭棄其師其責之深矣

序刺文公也髙克好利而不顧其君文公惡而欲逺之不能使髙克將兵而禦狄於竟陳其師旅翺翔河上久而不召眾散而歸髙克奔陳公子素惡髙克進之不以禮文公退之不以道危國亡師之本故作是詩也

按此序蓋本春秋傳而以他說廣之未詳所據孔氏正義又據序文而以是詩爲公子素之作然則進之當作之進今文誤矣

羔裘如濡【葉而朱而由二反】洵直且侯【葉洪姑洪鉤二反】彼其【音記】之子捨【音赦】命不渝【葉容朱容周二反】

賦也羔裘大夫服也如濡潤澤也洵信直順侯美也其語助辭捨處渝變也言此羔裘潤澤毛順而美彼服此者當生死之際又能以身居其所受之理而不可奪【鄭氏曰謂守死善道見危授命之等嚴氏曰命者天所賦予於我者捨則居之而安也君子能安於命臨利害而不變輔氏曰捨命不渝所包者潤命有二有指理而言者有指气而言者此蓋兼之以理而言則居其理而不變以气而言則居其分而不渝理可以兼气故集傳止以理言之】蓋美其大夫之詞而不知其所指矣

羔裘豹飾孔武有力彼其之子邦之司直

賦也飾緣【去聲】袖也禮君用純物臣下之故羔裘而以豹皮爲飾也孔甚也豹甚武而有力故服其所飾之裘者如之司主也

羔裘晏兮三英粲兮彼其之子邦之彥【葉魚肝反】兮賦也晏鮮盛也三英裘飾也未詳其制【程子曰若素絲五紽之類蓋衣服制度之節】粲光明也彥者士之美稱

羔裘三章章四句【輔氏曰首章言其能捨命而不渝次章言其爲邦之司直末乃以爲邦之彥而結之然則爲臣之道主於正直不阿而已𨿽孔子之在朝亦以便便誾誾侃侃爲常至於柔行巽入委曲以就事亦固有時而當用要之其出於不得已而已】

序刺朝也言古之君子以風其朝焉

序以變風不應有美故以此爲言古以刺今之詩今詳詩意恐未必然且當時鄭之大夫如子皮子產之徒豈無可以當此詩者但今不可考耳

遵大路兮摻【所覽反】執子之祛【葉起據反】兮無我惡【烏路反】兮不寁【市坎反】故也

賦也遵循摻擥【覽】祛袂【孔氏曰袂是祛之本祛是袂之末俱是衣袖】寁速故舊也淫婦爲人所棄故於其去也其祛而畱之日子無惡我而不畱故舊不可以遽絕宋玉賦有有遵大路兮攬子祛之句亦男女相說之詞也【愚按宋玉登徒子好色賦曰鄭衛溱洧之問羣女出桑臣觀其麗者田稱詩曰遵大路兮攬子祛贈以芳華詞甚妙注云攬衣袖欲與同歸折芳誦詩以贈遊女也集傳援此爲證者蓋宋玉去此詩之時未逺其所引用當得詩人之本防彼爲男語女之詞猶此詩爲女語男之詞也】

遵大路兮摻執子之手兮無我魗【市由反葉鑿九反】兮不寁

好【葉許口反】也

賦也魗與醜同欲其不以已爲醜而棄之也好情好也

遵大路二章章四句

序思君子也莊公失道君子去之國人思望焉此亦淫亂之詩序說誤矣

女曰雞鳴士曰昩旦子興視夜明星有爛將翺將翔弋鳬【音符】與鴈

賦也昧晦旦明也昧旦天欲旦昧晦末辧之際也【呂東萊曰列子云將旦昧爽之交日夕昏明之際】明星啟明之星先日而出者也弋繳【灼】射謂以生絲繋矢而射也鳬水烏如鴨靑色背上有文此詩人述賢夫婦相警戒之詞言女曰雞鳴以警其夫而士曰昧旦則不止於雞鳴矣婦人又語其夫曰若是則子可以起而視夜之如何意者明星已出而爛然則當翶翔而往弋取鳬鴈而歸矣其相與警戒之言如此則不畱於宴眤之私可知矣【歐陽子曰此賢夫婦相警勵以勤生之語也】

弋言加【葉居之居何二反】之與子宜【葉無奇無何二反】之宜言飲酒

與子偕老【葉魯吼反】琴瑟在禦莫不靜好【葉許厚反】

賦也加中【去聲】也史記所謂以弱弓微繳加諸鳬鴈之上是也【埤雅曰加與鶴加加雙鶤之加同意蓋弱弓微矢乘風振之曰弋故史記謂楚人好以弱弓微矢加諸歸鴈之上】宜和其所宜也內則所謂鴈宜麥之屬是也【鄭氏曰言其气味相成】射者男子之事而中饋婦人之職故婦謂其夫旣得鳬鴈以歸則我當爲子和其滋味之所宜以之飲酒相樂期於偕老而琴瑟之在禦者亦莫不安靜而和好其和樂而不淫可見矣知子之來【葉六直反】之雜佩以贈【葉音則】之知子之順之雜

佩以問之知子之好【呼報反】之雜佩以報之

賦也來之致其來者如所謂修文徳以來之雜佩者左右佩玉也上橫曰珩下系二組貫以蠙【頻】珠中組之半貫一大珠曰瑀末懸一玉兩端皆鋭曰衝牙兩旁組半各懸一玉長博而方曰琚其末各懸一玉如半璧而向內曰璜又以兩組貫珠上系珩兩端下交貫於瑀而下系兩璜行則衝牙觸璜而冇聲也呂氏曰非獨玉也觿【揮】燧箴【與鍼同】管凡可佩者皆是也【熊剛大曰婦人左佩紛帨刀礪小觿金燧右佩箴管綫纊大觿木燧之屬備尊者使令也觿解結狀如錐以象骨爲之燧取火箴貯以管】贈進順愛問遺也【孔氏曰曲禮云凡以苞苴簞笥問人者左傳衛侯使人以弓問子貢皆遺人物謂之問】婦又語其夫曰我苟知子之所致而來及所親愛者則當解此雜佩以送遺報答之蓋不惟治其門內之職又欲其君子親賢友善結其讙心而無所愛於服飾之玩也【輔氏曰一意而三疊之以見其情之不能自己也夫勤勞以成業和樂以宜家此婦之賢徳然情猶未巳也故無所愛於服飾之玩而欲其君子之親賢以輔成其徳是又加於人一等矣】

女曰雞鳴三章章六句【此詩意思甚好讀之使人有不知手舞足蹈者輔氏曰觀此詩則鄭國之俗𨿽曰淫亂然在下之人夫婦之間猶知禮義勤生業不眤於宴私相安於和樂而又能贊助其君子親賢樂善以輔成其徳此可以觀先王之澤與民性之善矣】

序刺不說徳也陳古義以刺今不說徳而好色也

此亦未有以見陳古刺今之意【輔氏曰詩詞正是說徳而不暱於色序者意鄭國之風不宜有此故彊以爲陳古義以刺今其思窄狹固滯甚矣鄭風𨿽曰淫亂而天理民豈容遂殄滅哉惟其鄭風而有此詩此聖人之所以錄之也觀歐陽公於五代史載逆旅婦人事亦可見矣】

有女同車顏如舜華【葉芳無反】將翶將翔佩玉瓊琚彼美孟姜洵美且都

賦也舜木槿也樹如李其華朝生暮落【陸璣曰舜取瞬之義】孟字姜姓洵信都閒雅也此疑亦淫奔之詩言所與同車之女其美如此而又嘆之曰彼美色之孟姜信美矣而又都也【輔氏曰鄭詩惟此篇爲男悅女之辭】

有女同行【葉戶郎反】顏如舜英【葉於良反】將翺將翔佩玉將將

【七羊反】彼美孟姜徳音不忘

賦也英猶華也將將聲也徳音不忘言其賢也【王介甫曰於瓊琚言徳之容於將將言徳之音各以其類也輔氏曰所謂徳音是亦日月詩之徳音類也世衰道降徇情肆欲所美非美者多矣】

有女同車二章章六句

序刺忽也鄭人刺忽之不昏於齊太子忽嘗有功於齊齊侯請妻之齊女賢而不取卒以無大國之助至於見逐故國人刺之

按春秋傳齊侯欲以文姜妻鄭太子忽忽辭人問其故忽曰人各有耦齊大非吾耦也詩曰自求多福在我而已大國何爲其後北戎侵齊鄭伯使忽帥師救之敗戎師齊侯又請妻之忽曰無事於齊吾猶不敢令以君命奔齊之急而受室以歸是以師昏也民其謂我何遂辭諸鄭伯祭仲曰君多內寵子無大援將不立忽又不聴及卽位遂爲祭仲所逐此序文所據以爲說者也然以令考之此詩未必爲忽而作序者但見孟姜二字遂指以爲齊女而附之於忽耳假如其說則忽之辭昏未爲不正而可刺至其失國則又特以勢孤援寡不能自定亦未有可刺之罪也序乃以爲國人作詩以刺之其亦誤矣後之讀者又襲其誤必欲煆煉羅織文致其罪而不肯赦徒欲以循說詩者之謬而不知其失是非之正害義理之公以亂聖經之本指而壊學者之心術故予不可以不辧

山有扶蘇隰有荷華【葉芳無反】不見子都乃見狂且【子余反】興也扶蘇扶胥【疎須二音】小木也荷華芙蕖也【釋氏曰未開曰菡萏已發曰芙蕖】子都男子之美者也【孟子曰至於子都天下莫不知其狡者也】狂狂人也且辭也淫女戲其所私者曰山則有扶蘇矣隰則有荷華矣今乃不見子都而見此狂人何哉山有橋松隰有遊龍不見子充乃見狡童

興也上竦無枝曰橋亦作喬遊枝葉放縱也龍紅艸也一名馬蓼葉大而色白生水澤中髙大餘【張子曰龍是葒艸其枝榦樛屈著土處便有根如龍也本艸曰葒艸一名鴻防如馬蓼而大卽水紅也詩注云一名馬蓼馬蓼自是一種也防音纈】子充猶子都也【董氏曰子充不見於書疑亦以美著也】狡獞狡獪之小兒也

山有扶蘇二章章四句

序刺忽也所美非美然

此下四詩及揚之水皆男女戲謔之辭序之者不得其說而例以爲刺忽殊無情理【最是鄭忽可憐凡鄭風中惡詩皆以爲刺之東萊又欲主小序煆煉得鄭忽罪不勝誅】

萚【他落反】兮萚兮風其吹女【音汝】叔兮伯兮倡【昌亮仄】予和【胡臥反葉戶志反】女

興也萚木槁而將落者也女指萚而言也叔伯男子之字也予女子自予也女叔伯也此淫女之詞言萚兮萚兮則風將吹女矣叔兮伯兮則盍倡予而予將和女矣

萚兮萚兮風其漂【匹遙反】女叔兮伯兮倡予要【於遙反】女興也漂飄同要成也

萚兮二章章四句

序刺忽也君弱臣彊不倡而和也

見上

彼狡童兮不與我言兮維子之故使我不能餐【七丹反葉七宣反】兮

賦也此亦淫女見絕而戲其人之詞言悅我者眾子𨿽見絕未至於使我不能餐也

彼狡童兮不與我食兮維子之故使我不能息兮賦也息安也

狡童二章章四句

序刺忽也不能與賢人圖事權臣擅命也昭公嘗爲鄭國之君而不幸失國非冇大惡使其民疾之如冦讐也況方刺其不能與賢人圖事權臣擅命則是公猶在位也豈可忘其君臣之分而遽以狡童目之耶且昭公之爲人柔懦疎濶不可謂狡卽位之時年已壯大不可謂童以是名之殊不相似而序於山有扶蘇所謂狡童者方指昭公之所美至於此篇則遂移以指公之身焉則其舛乂甚而非詩之本防明矣大抵序者之於鄭詩凡不得其說者則舉而歸之於忽文義一失而其害於義理有不可勝言者一則使昭公無辜而被謗二則使詩人脫其淫謔之實罪而麗於誹上背理之虛惡三則厚誣聖人刪述之意以爲實踐昭公之守正而深與詩人之無禮於其君凡此皆非小失而後之說者猶或主之其論愈精其害愈甚學者不可以不察也【鄭忽之罪不至已甚往往如宋襄這般人大言無當有甚狡處若鄭突卻是狡詩意本不如此又曰鄭忽如何做得狡童若是狡自防托婚大國而借其助矣謂之頑童可也許多鄭風只是孔子一言斷了曰鄭聲淫如將仲子自是男女相與之詞卻幹祭仲共叔段甚事如褰裳自是男女相咎之詞卻千忽與突爭國甚事嚴氏曰狡童或以爲指忽或以爲指祭仲忽爲鄭君國人不得目爲狡童也若指祭仲則祭仲自莊公時已爲卿且爲莊公取鄧曼而生昭公當昭公卽位仲已老矣不應日爲童也聖人刪詩以垂世教安得目君爲狡童也陳少南曰說者以衛有雄雉鄭有狡童魏有碩鼠皆以目君不然也序文誤耳】

子惠思我褰裳涉溱【側巾反】子不我思豈無他人狂童之狂也且【子余反】

賦也惠愛也溱鄭水名狂童猶狂且狡童也且語辭也淫女語其所私者曰子惠然而思我則將褰裳而涉溱以從子子不我思則豈無他人之可從而必於子哉狂童之狂也且亦謔之之辭

子惠思我褰裳涉洧【葉於已反】子不我思豈無他士【鉏裏反】

狂童之狂也且

賦也洧亦鄭水名【前漢地理誌曰洧水出潁州陽城山東南至長平入潁】士未娶者之稱

褰裳二章章五句

序思見正也狂童恣行國人思大國之正已也此序之失蓋本於子太叔韓宣子之言而不察其斷章取義之意耳

子之丰【芳容反葉芳用反】兮俟我乎巷【葉胡貢反】兮悔予不送兮賦也丰丰滿也巷門外也婦人所期之男子已俟乎巷而婦人以有異志不從旣則悔之而作是詩也子之昌兮俟我乎堂兮悔予不將兮

賦也昌盛壯也將亦送也

衣【於旣反】錦褧【苦回反】衣裳錦褧裳叔兮伯兮駕予與行

【葉戶郎反】

賦也褧禪【丹】也【鄭氏曰蓋以禪縠爲之中衣裳用錦而上加禪谷焉惡其文之著也】叔伯或人之字也婦人旣悔其始之不送而失此人也則曰我之服飾旣盛備矣豈無駕車以迎我而偕行者乎

裳錦褧裳衣錦褧衣叔兮伯兮駕予與歸

賦也婦人謂嫁曰歸

丰四章章三句二章章四句

序刺亂也昏姻之道缺陽倡而陰不和男行而女不隨

此淫奔之詩序說誤矣【劉辰翁曰諸詩朱氏一以爲淫女之辭其識甚逺】

東門之墠【音善葉上演反】茹【音如】藘【力於反】在阪【音反葉孚臠反】其室則邇其人甚逺

賦也東門城東門也墠除地町町【挺】者【孔氏曰除地去艸故云町町】茹藘茅搜也一名茜舊可以染絳【本艸曰一名地血葉似棗葉頭尖下濶莖葉俱澀四五葉對生節間蔓延艸木上根紫赤色】陂【坡】者曰阪【孔氏曰陂陀不平而可種者曰阪】門之旁有墠墠之外有阪阪之上有艸識【志】其所與淫者之居也室邇人逺者思之而未得見之詞也

東門之栗有踐家室豈不爾思子不我卽

賦也踐行列貌門之旁有栗栗之下有成行列之家室亦識其處也卽就也

東門之墠二章章四句

序刺亂也男女有不待禮而相奔者也

此序得之

風雨淒淒【子西反】雞鳴喈喈【音皆葉居奚反】旣見君子云胡不夷賦也淒淒寒涼之气喈喈雞鳴之聲風雨晦冥蓋淫奔之時君子指所期之男子也夷平也淫奔之女言當此之時見其所期之人而心悅也

風雨瀟瀟雞鳴膠膠【葉音驕】旣見君子云胡不瘳【葉憐蕭反】賦也瀟瀟風雨之聲膠膠猶喈喈也【嚴氏曰羣雞之聲】瘳病愈也言積思之病至此而愈也

風雨如晦【葉呼洧反】雞鳴不已旣見君子云胡不喜賦也晦昏已止也

風雨三章章四句

序思君子也亂世則思君子不攺其度焉序意甚美然考詩之詞輕佻狎防非思賢之意也

靑靑子矜【音金】悠悠我心縱我不往子寧不嗣音

賦也靑靑純【凖】緣【去聲】之色具父母衣純以靑【孔氏曰物色𨿽一靑而重言靑靑者古人之復言也如都人士狐裘黃黃謂狐色黃耳深衣云其父母衣純以靑孤子衣純以素】子男子也衿領也悠悠思之長也我女子自我也嗣音繼續其聲問也此亦淫奔之詩

靑靑子佩【葉蒲眉反】悠悠我思【葉新賫反】縱我不往子寧不來

【葉陵之反】

賦也靑靑組綬之色佩佩王也【孔氏曰禮不佩靑玉而云靑靑子佩者佩玉以組綬帶之】

挑【他刀反】兮達【他末反葉他悅反】兮在城闕兮一日不見如三

月兮

賦也挑輕儇【烜平聲】跳躍之貌達放恣也【輔氏曰此淫女望其所與私者旣無音問又不見其來而極其怨之辭也】

子衿三章章四句

序刺學校廢也亂世則學校不修焉

疑同上篇蓋其辭意儇薄施之學校尢不相似也【愚按朱子白鹿洞賦有曰廣靑衿之疑問又曰樂菁莪之長育用此二事又皆從序說與集傳不同者彼蓋斷章取義耳】

揚之水不流束楚終鮮【息淺仄】兄弟維予與女【女汝同】無信人之言人實迋【居望仄】女

興也兄弟婚姻之稱【爾雅曰婦之黨爲婚兄弟壻之黨爲姻兄弟主云古人皆謂婚姻爲兄弟】禮所謂不得嗣爲兄弟是也【記曽子問篇陳惵解曰夫婦有兄弟之義夫唱婦隨猶兄先弟從所謂宴爾新昏如兄如弟是也陳澔解曰兄弟者亦親之之辭也】予女男女自相謂也人他人也迋與誑同淫者相謂言揚之水則不流束楚矣終鮮兄弟則維予與女矣豈可以他人離問之言而疑之哉彼人之言特誑女耳揚之水不流束薪終鮮兄弟維予二人無信人之言

人實不信【葉斯人反】

興也

揚之水二章章六句

序閔無人臣也君子閔忽之無忠臣良士終以死亡而作是詩也

此男女要結之詞序說誤矣

出其東門有女如雲𨿽則如雲匪我思存縞【古老反】衣綦【巨基反】巾聊樂【音洛】我員【於云反】

賦也如雲美且眾也縞白色綦蒼艾色【孔氏曰戰國防云彊弩之餘不能穿魯縞則縞是薄繒不染故色白也綦靑色之小別艾謂靑而微白爲艾艸之色】縞衣綦巾女服之貧陋者此人自目其室家也【嚴氏曰猶云荊釵布裙也】員與云同語辭也人見淫奔之女而作此詩以爲此女𨿽美且眾而非我思之所存也如已之室家𨿽貧且陋而聊可自樂也是時淫風大行而其問乃有如此之人亦可謂能自好而不爲習俗所移矣羞惡之心人皆有之豈不信哉【輔氏曰出其東門有女如雲目之所覩若可美也𨿽則如雲匪我思存反之於心而知其非所當慕樂也縞衣綦巾聊樂我云則安分自樂而不徇俗以忘已也大序所謂發乎情止乎禮義先王之澤者於此可以觀矣】

出其闉【音因】闍【音都】有女如荼【音徒】𨿽則如荼匪我思且【子余】

【反】縞衣茹藘聊可與娛

賦也闉曲城也【陳少南曰門之外冇副城回曲以障門者謂之闉】闍城臺也【孔氏曰闍是城上之臺謂當門臺也】荼茅華輕白可愛者也【孔氏曰釋艸有荼苦菜又有荼委葉風荼苦卽苦菜也周頌荼蓼卽委葉也此言如荼乃是茅艸秀出之橞非彼二種荼也】且語助辭茹藘可以染絳故以名衣服之色娛樂也出其東門二章章六句【此詩卻是个識道理人做鄭詩𨿽淫亂然此詩卻如此好女曰雞鳴一詩亦好輔氏曰鄭詩惟女曰雞鳴與此詩爲得夫婦之道夫子錄之正以見人性之本善而先王之澤猶未泯也曽氏曰氓以華落色衰而相棄背谷風以淫於新昏而棄舊室惟出其東門則不然】

序閔亂也公子五爭兵革不息男女相棄民人思保其室家焉

五爭事見春秋傳【愚按其事散見左傳桓公十一年十五年十七年十八年莊公十四年】然非此之謂也此乃惡淫奔者之詞序誤【劉辰翁曰捨序讀詩辭意甚美】

野有蔓艸零露【徒端反葉上兗反】兮有美一人淸揚婉兮邂逅相遇適我願【葉五逺反】兮

賦而興也蔓延也溥露多貌淸揚眉目之間婉然美也邂逅不期而防也男女相遇於野田艸露之間故賦其所在以起興言野有蔓艸則零露溥兮有美一人則淸揚婉矣邂逅相遇則得以適我願矣野有蔓艸零露瀼瀼有美一人婉如淸揚邂逅相遇

與子偕臧

賦而興也瀼瀼亦露多貌臧美也與子偕臧言各得其所欲也

野有蔓艸二章章六句

序思遇時也君之澤不下流民窮於兵革男女失時思不期而防焉

東萊呂氏曰君之澤不下流乃講師見零露之語從而附益之

溱與洧方渙渙【葉於元反】兮士與女方秉蕳【古顏反葉古賢反】兮女曰觀乎士曰旣且【子余反】且往觀乎洧之外洵訏【況於反】且樂【音洛】維士與女伊其相謔贈之以勺藥

賦而興也渙渙春水盛貌蓋冰解而水散之時也【詩考曰三月桃花水下之時】蕳蘭也其莖葉似澤蘭廣而長節節中赤髙四五尺且語辭洵信訏大也勺藥亦香艸也三月開花芳色可愛【蘭與澤蘭相似生水傍紫莖赤節緑葉光潤尖長有岐陰小紫木艸注曰芍藥有二種有艸芍藥木芍藥】鄭國之俗三月上已之辰采蘭水上以祓除不樣故其女問於士曰盍往觀乎士曰吾旣往矣女復要之曰且往觀乎蓋洧水之外其地信安天而可樂也於是士女相與戲謔且以芍藥相贈而結恩情之厚也此詩淫奔者自敍之詞

溱與洧瀏【音畱】其淸矣士與女殷其盈矣女曰觀乎士

曰旣且且往觀乎洧之外洵訏且樂維士與女伊其將謔贈之以勺藥

賦而興也瀏深貌殷眾也將當作相聲之誤也溱洧二章章十二句【輔氏曰鄭國之士地寛平人物繁麗情意駘蕩風俗淫泆讀是詩者可以盡得之詩可以觀詎不信然】

序刺亂也兵革不息男女相棄淫風大行莫之能救焉

鄭俗淫亂乃其風聲气習流傳已久不爲兵革不息男女相棄而後然也

鄭國二十一篇五十三章二百八十三句鄭衛之樂皆爲淫聲然以詩考之衛詩三十有九而淫奔之詩才四之一鄭詩二十有一而淫奔之詩已不翅七之五衛猶爲男悅女之詞而鄭皆爲女惑男之語衛人猶多刺譏懲創之意而鄭人防於蕩然無復羞愧悔悟之萌是則鄭聲之淫冇甚於衛矣故夫子論爲邦獨以鄭聲爲戒而不及衛蓋舉重而言固自有次第也詩可以觀豈不信哉【範氏曰樂之淫者鄭衛如有王者必放鄭聲然則亂關雎者莫如鄭衛故鄭詩終於亂之極者焉詩考曰公羊疏許氏云鄭詩二十一篇說婦人者十九愚按鄭風之有緇衣羔裘女曰雞鳴出其東門數篇乃礫中之玉也他如大叔於田及淸人詩𨿽無足尙猶幸非爲淫奔而作若叔於田則亦未免冇男女相悅之疑是其二十一篇之中曉然不爲淫奔而作者五六篇而已故曰淫奔之詩不翅七之五然自昔說詩者惟以東門之墠與溱洧爲淫詩今朱子乃例以淫奔斥之者蓋卽其詞而得其情正以發明放鄭聲之防不然則衛齊陳詩諸篇非無淫聲夫子何獨以鄭聲爲當放哉】

詩傳通釋卷四

欽定四庫全書

詩傳通釋卷五

元劉瑾撰

詩

朱子集傳

齊一之八

齊國名本少昊時爽鳩氏所居之地【孔氏曰爽鳩氏司冦也爽鳩鷹也鷙故爲司冦主盜賊少昊以鳥名官其人之名氏則未聞也】在禹貢爲靑州之域周武王以封太公望東至於海西至於河南至於穆陵北至於無棣太公姜姓本四嶽之後【孔氏曰齊世家云呂尙者其先爲四嶽封於呂姓姜氏從其封姓故曰呂尙西伯獵遇與語大悅曰自吾先君太公曰當有聖人適周周因以興吾太公望子久矣故號之曰太公望載歸立爲太師文王崩武王平商封於營丘】旣封於齊通工商之業便魚鹽之利民多歸之故爲大國【熊去非曰齊乃東方形勝要害之地世號爲東西秦秦得百二齊亦得十二蓋可見矣大抵齊地富彊近利故孔子謂齊變而後至魯也】今靑齊淄濰徳棣等州是其地也【愚按靑州卽今益都路齊州卽令濟南路淄州卽今般陽路與濰州徳州棣州並隸山東東西道】

雞旣鳴矣朝【音潮】旣盈矣匪雞則鳴蒼蠅之聲

賦也言古之賢妃禦於君所至於將旦之時必告君曰雞旣鳴矣防朝之臣旣已盈矣欲令君早起而視朝也然其實非雞之鳴也乃蒼蠅之聲也蓋賢妃當夙興之時心常恐晚故聞其似者而以爲眞非其心存警畏而不畱於逸欲何以能此【李迂仲曰心苟在焉則間蒼蠅之聲以爲雞鳴心不在焉𨿽雷霆在側而耳不聞焉】故詩人敍其事而美之也【孔氏曰以其君荒淫無賢妃之助故陳賢妃貞女警成其君之語】

東方明【葉謨郎反】矣朝旣昌矣匪東方則明【同上】月出之光賦也東方明則日將出矣昌盛也此再告也【輔氏曰一章疑於耳也二章疑於日也古之賢妃進禦於君當其夙興之時心常恐晚故於耳目聞見之際疑其似者而以爲眞玩繹其辭則其戰兢警惕眞有臨深履薄之意至誠所感則其爲君焉冇畱於宴眤之私者哉愚按此章以月光爲東方明乃日見其似而以爲眞也如前章則是耳聞其不甚似者而以爲眞也】虫飛薨薨甘與子同夢【葉莫縢反】防且歸矣無庶予子憎賦也虫飛夜將旦而百虫作也甘樂防朝也此三告也言當此時我豈不樂與子同寢而夢哉然羣臣之防於朝者俟君不出將散而歸矣無乃以我之故而並以子爲憎乎【王介甫曰甘與子同夢情也防且歸矣無庶予子憎義也】雞鳴三章章四句【李迂仲曰自古人君修身謹行而無流連荒亡之禍者非特有忠臣義士亦由賢妃貞女夙夜警戒以成其徳周宣之姜後齊桓之衛姬楚莊之樊妃是也不獨人君爲然吳許升爲博徒妻呂氏躬勤家業以養其姑數勸升修學升每爲不義輒流涕進規升感激自勵乃尋師逺學遂成名賢女之助如此愚按夫爲妻綱古之人身修而家齊者上也思齊所謂刑於寡妻是也夫道不足幸冇賢妃助之成徳者次也此詩所述是也彼有相與昏淫耽樂卒以覆亡如瞻卬所刺幽王褒姒者無足道矣】

序思賢妃也哀公荒淫怠慢故陳賢妃貞女夙夜警戒相成之道焉

此序得之但哀公未有所考豈亦以諡惡而得之歟

子之還【音旋】兮遭我乎峱【乃刀反】之間【葉居賢反】兮並驅從兩肩兮揖我謂我儇【許全反】兮

賦也還便捷之貌峱山名也從逐也獸三嵗曰肩【釋文曰亦作孔氏曰獻肩於公則肩是大獸故言三嵗】儇利也獵者交錯於道路且以便捷輕利相稱譽如此【鄭氏曰俱出獵而相遭也謂我儇譽之也譽之者以報前言還也】而不自知其非也則其俗之不美可見而其來亦必有所自矣【愚按集傳但言必有所自蓋不質其爲哀公所致也】子之茂【葉莫口反】兮遭我乎峱之道【葉徒厚反】兮並驅從兩牡

兮揖我謂我好【葉計厚反】兮

賦也茂美也

子之昌兮遭我乎峱之陽兮並驅從兩狼兮揖我謂

我臧兮

賦也昌盛也山南曰陽狼似大鋭頭白頰髙前廣後【爾雅舍人曰狼牡名貛牝名狼貛音驩】臧善也

還三章章四句【謝疊山曰千萬人之習俗原於一人之好尙千百年之敝化生於一時之放心齊俗好田如此爲人上者可不謹哉範氏曰表記云上之好惡不可不謹也是民之表也國君禽荒而國人以習於田獵爲賢閒於馳逐爲好安於所習而不自知其非道民之道可不愼哉】序刺荒也哀公好田獵從禽獸而無厭國人化之遂成風俗習於田獵謂之賢閒於馳逐謂之好焉

同上

俟我於著【直據反葉直居反】乎而充耳以素【葉孫租反】乎而尙之以瓊華【葉芳無反】乎而

賦也俟待也我嫁者自謂也著門屏之間也【孔氏曰門屏之間謂之寧門內屏外人君視朝所寧立處也著與寧音義同】充耳以纊【曠】懸瑱【殿】所謂紞【膽】也【孔氏曰懸瑱當耳故謂之塞耳紞懸瑱之繩用雜防綫織之】尙加也瓊華美石似玉者卽所以爲瑱也【古者五等之爵朝防祭祀皆以充耳不知此詩是說何人所說尙之以靑黃素瓊瑤英大抵只是押韻不知古人充耳以瑱或用玉或用象看來是以綫穿垂在當耳處】東萊呂氏曰昏禮婿往婦家親迎旣奠鴈禦輪而先歸俟於門外婦至則揖以入時齊俗不親迎故女至壻門始見其俟已也

俟我於庭乎而充耳以靑乎而尙之以瓊瑩【音榮】乎而賦也庭在大門之內寢門之外【李實之曰堂下至門謂之庭】瓊瑩亦美石似玉也呂氏曰此昏禮所謂壻道婦及寢門揖入之時也

俟我於堂乎而充耳以黃乎而尙之以瓊英【葉於良反】乎

而

賦也瓊英亦美石似玉者【孔氏曰木謂之華艸謂之榮榮而不實者謂之英然則瓊英瓊華瓊瑩皆玉石光色謝疊山曰其充耳則以素以靑以黃其加飾則瓊華瓊瑩瓊英修容盛飾非不美也惜乎不知禮耳】呂氏曰升階而後至堂此昏禮所謂升自西階之時也【東萊口旣不親迎故但行婦至壻家之禮壻道婦入故於著於庭於堂每節皆俟之也】

著三章章三句

序刺時也時不親迎也

東方之日兮彼姝【赤朱反】者子在我室兮在我室兮履我卽兮

興也履躡卽就也言此女躡我之迹而相就也【歐陽子曰相邀以奔之詞也】

東方之月兮彼姝者子在我闥【葉它悅反】兮在我闥兮履

我發【葉方月反】兮

興也闥門內也發行去也言躡我而行去也

東方之日二章章五句【輔氏曰東方之日東方之月恐是因其時以起興言彼淫奔之女旦則躡我之迹而去暮則躡我之迹而去也】

序刺衰也君臣失道男女淫奔不能以禮化也此男女淫奔者所自作非有刺也其曰君臣失道者尢無所謂

東方未明【葉謨郎反】顚倒【都老反】衣裳顚之倒【葉都妙反】之自公召之

賦也自從也羣臣之朝【潮】別【必列反】色始入此詩人刺其君興居無節號令不時言東方未明而顚倒其衣裳則旣早矣而又已有從君所而來召之者焉蓋猶以爲晚也或曰所以然者以有自公所而召之者故也

東方未晞顚倒裳衣倒之顚【葉典因反】之自公令【力證反葉力呈】

【反】之

賦也晞明之始升也【孔氏日晞是日之光气湛露云匪陽不晞謂見日之光气而物幹故以晞爲幹兼葭云白露未晞言露在朝旦未見日气故以爲幹義此無取於幹故言明之始升謂將旦時日之光气始升也】令號令也

折【音哲】栁樊圃【葉博故反】狂夫瞿瞿【俱具反】不能晨夜【葉羊茹反】不

夙則莫【音慕】

比也栁楊之下垂者柔脆之木也樊藩也圃菜園也【孔氏曰樊郭璞云藩籬也種菜之地謂之圃其外藩籬謂之園故曰圃菜園也】瞿瞿驚顧之貌夙早也折栁樊圃𨿽不足恃然狂夫見之猶驚顧而不敢越以比晨夜之限甚明人所易知今乃不能知而不失之早則失之莫也【程子曰栁柔脆易折之物折之爲藩籬非堅固也狂夫亦知其有限晝夜之限非不明也乃不能知而不早則晏言無節之甚】

東方未明三章章四句

序刺無節也朝廷興居無節號令不時挈壺氏不能掌其職焉

夏官挈壺氏下士六人挈懸挈之名壺盛水器蓋置壺浮箭以爲晝夜之節也【孔氏曰挈壺氏以水爲漏凖晝夜共爲百刻冬夏之間則有長短太史立成法於每嵗之間加減刻數以一年有二十四气一气之間分爲二通率七日彊半而易一箭周年而用箭四十八也歷言晝夜者以昏明爲限】漏刻不明固可以見其無政然所以興居無節號令不時則未必皆挈壺氏之罪也

南山崔崔【子維反】雄狐綏綏魯道有蕩齊子由歸旣曰歸止曷又懷【葉胡威反】止

比也南山齊南山也崔崔髙大貌狐邪媚之獸【孔氏曰對文則飛曰雌雄走曰牝牡散則可以相通左傳云獲其雄狐亦謂牡爲雄】綏綏求匹之貌魯道適魯之道也蕩平易也齊子襄公之妹魯桓公夫人文姜襄公通焉者也【孔氏曰襄公諸兒僖公子愚按桓公名軌一名允惠公庶子】由從也婦人謂嫁曰歸懷思也止語辭言南山有狐以比襄公居髙位而行邪行【鄭氏曰雄狐行求匹耦於南山之上形貌綏綏然諭襄公居人君之尊而爲淫泆之行可恥惡如狐】且文姜旣從此道歸於魯矣襄公何爲而復思之乎

葛屨五雨【如字又音亮】冠緌【如誰反】雙【葉所終反】止魯道有蕩齊

子庸止旣曰庸止曷又從止

比也兩二屨也緌冠上飾也屨必兩緌必雙物各有耦不可亂也【呂與叔曰屨與屨爲耦𨿽五雨各相耦冠緌之雙亦自爲耦襄公文姜非其耦也】庸用也用此道以嫁於魯也從相從也【呂與叔曰此上二章罪襄公言其理如是而襄公違之以淫泆者何也】

蓻麻如之何衡【音橫】從【子容反】其畆【莫後反】取【七諭反】妻如之

何必告【工毒反】父母【莫後反】旣曰告【同上】止曷又鞠【居六反】止興也蓻樹鞠窮也欲樹麻者必先縱橫耕治其田畆【毛氏曰衡獵之從獵之種之然後得麻孔氏曰獵是行步踐履之名釋氏曰衡亦作橫韓詩云東西畊曰橫從韓詩作由雲南北畊曰由】欲娶妻者必先告其父母今魯桓公旣告父母而娶矣又曷爲使之得窮其欲而至此哉【呂東萊曰納之不正則容有不敢制者今魯侯旣以正禮納文姜當蚤裁制之曷爲又使窮其姦而至於極也】

析薪如之何匪斧不克取妻如之何匪媒不得旣曰

得止曷又極止

興也克能也極亦窮也【呂與叔曰此上二章罪魯桓公言其理如是桓公縱之窮極其惡何也愚按娶妻固必由於父母之命媒灼之言然考桓公卽位三年姑娶文姜時惠公仲子之薨已久則但告廟而不及稟命矣其年正月公防齊侯於嬴自相議婚則不専由媒妁矣是知二事皆正桓公之所少者又況公不親迎而使羽父逆乎齊僖送女至讙公乃往防可謂重於僖公而輕於夫婦之倫矣是其不謹於正始宜乎姜氏之欲馴致於鞠窮也】

南山四章章六句

春秋桓公十八年公與夫人姜氏如齊公薨於齊【胡康侯曰與者許可之詞曰與者罪在公也夫淫亂者文姜而春秋罪桓公治其本也】傳曰公將有行遂與姜氏如齊申繻曰女有家男有室無相瀆也謂之有禮易此必敗公防齊侯於濼【歷】遂及文姜如齊齊侯通焉公謫之以告夏四月享公使公子彭生乘公公薨於車此詩前二章刺齊襄後二章刺魯桓也

序刺襄公也鳥獸之行淫乎其妹大夫遇是惡作詩而去之【孔氏曰下二章責魯桓縱恣文姜序以主刺襄公故不言魯桓大夫遇是惡作詩而去之言作詩之意以見君惡之甚於經無所當也】

此序據春秋經傳爲文說見本篇

無田【音佃】甫田維莠【羊九反】驕驕【葉音髙】無思逺人勞心忉忉【音刀】

比也田謂耕治之也甫大也莠害苗之艸也驕驕張王【並去聲】之意忉忉憂勞也言無田甫田也田甫田而力不給則艸盛矣無思逺人也思逺人而人不至則心勞矣以戒時人厭小而務大忽近而圖逺將徒勞而無功也【蘇氏曰田必自其小者始小者冇余而甫田可啟矣思逺人必自其近者始近者旣服而逺者自至矣輔氏曰厭小而務大田甫田者也妄作者之所爲也忽近而圖逺思逺人者也妄想者之所冀也妄作則事不遂妄想則心徒勞】

無田甫田維莠桀桀無思逺人勞心怛怛【葉旦悅反】比也桀桀猶驕驕也【東萊曰驕驕桀桀皆稂莠侵淩嘉谷之狀】怛怛猶忉忉

婉兮孌【古患反葉古懸反】兮總角丱【葉龍眷反】兮未防【居豈反】見兮

突而弁兮

比也婉孌少好貌丱兩角貌未防未多時也突忽然髙出之貌弁冠名【孔氏曰弁者冠之大號也】言總角之童見之未久而忽然載弁以出者非其躐等而求之也蓋循其序而勢有必至耳此又以明小之可大邇之可逺能循其序而修之則可以忽然而至其極若躐等而欲速則反有所不達矣

甫田三章章四句

序大夫刺襄公也無禮義而求大功不修徳而求諸侯志大心勞所以求者非其道也

未見其爲襄公之詩

盧令令【音零】其人美且仁

賦也盧田犬也【孔氏曰犬有田犬守犬戰國策云韓國盧天下之駿犬是盧爲田犬也】令令犬頷下環聲此詩大意與還略同

盧重【直龍反】環其人美且鬈【音權】

賦也重環子母環也【孔氏曰重環謂環相重大環貫一小環也】鬈須鬢好貌

盧重鋂【音梅】其人美且偲【七才反】

賦也鋂一環貫二也【孔氏曰一大環貫二小環】偲多須之貌【輔氏曰仁則美其徳也鬈與偲則美其貌也】春秋傳所謂於思卽此字古通用耳【愚按左傳宣公二年宋之城者譏華元曰於思於思棄申復來陸氏曰思西才反多須貌則此思字音顋】

盧令三章章二句

序刺荒也襄公好田獵畢弋而不修民事百姓苦之故陳古以風焉

義與還同序說非是

敝笱在梁其魚魴鰥【古頑反葉古倫反】齊子歸止其從【才用反】如雲

比也敝壊笱罟也魴鰥大魚也【孔氏曰孔叢子云衛人釣得鰥魚其大盈車子思問曰如何得對曰吾下釣垂一魴之餌鰥過而不視又以豚之半鰥則吞矣是則鰥爲大魚也】歸歸齊也如雲言眾也齊人以敝笱不能制大魚比魯莊公不能防閒文姜【胡旦曰魴鰥鱮皆魚之可制者也爲其笱之敝敗而不能制文姜本可防閒而制之由魯莊微弱不能防閒也防所以止水閒所以扞物故防閒有禁制之意】故歸齊而從之者眾也【胡庭芳曰齊子歸止而有如雲之從責莊公不能禁之之意在其中矣】

敝笱在梁其魚魴鱮【才呂反】齊子歸止其從如雨比也鱮似魴厚而頭大或謂之鰱【孔氏曰陸璣云鱮頭尢大魚之不美者故里語曰罔魚得鱮不如防茹埤雅曰鱮性旅行故其字從與亦謂之連也】如雨亦多也【楊氏曰如雲如雨言從之者眾也許穆夫人思歸唁其兄許人尢之終以義不得而止若魯莊公剛而有制使魯人無肯從音如許人焉則文姜𨿽欲適齊尙可得乎】

敝笱在梁其魚唯唯【惟葵反】齊子歸止其從如水比也唯唯行出入之貌如水亦多也

敝笱三章章四句

按春秋魯莊公二年夫人姜氏防齊侯於禚【灼胡康侯曰婦人無外事送迎不出門旣嫁從夫夫死從子令防齊侯於禚是莊公不能防閒其母失子道也杜氏曰禚齊地】四年夫人姜氏享齊侯於祝丘【胡康侯曰雨君相見享於廟中禮也非兩君相見又去其國而享諸侯甚矣杜氏曰祝丘魯地】五年夫人姜氏如齊師【胡康侯曰曰防曰享猶爲之名也至是如齊師羞恧之心亡矣夫人之行不可復制矣】七年夫人姜氏防齊侯於防又防齊侯於谷【胡康侯曰防魯地谷齊地一嵗而再防焉其爲惡益逺矣春秋莊公十五年夫人姜氏如齊十九年夫人姜氏如莒二十年夫人姜氏如莒胡康侯曰禮義天下之大防也其葉亂之所由生猶坊止水之所自來也衛女思歸寧而不得故泉水賦許穆夫人思唁其兄而阻於義故載馳作聖人錄於國風以示後世使知男女之別也今夫人如齊以寧其父母而父母已終以寧其兄弟人義不得宗國猶爾而況如莒乎婦人從人者也夫死從子而莊公失子之道不能防閒其母禁亂之所由生故初防於禚次享於祝丘又次於齊師又次防於防於谷乂次如齊又再如莒此以舊坊爲無所用而廢之者也是以至此極觀春秋所書之法則知防閒之道矣】

序刺文姜也齊人惡魯桓公微弱不能防閒文姜使至淫亂爲二國患焉

桓當作莊【愚按桓公十八年不聴申繻之諫必欲與文姜冋如齊則姜氏此一行非由桓公不能制而然也及公薨於齊而姜氏返魯莊公嗣位而姜氏孫於齊未久復返於魯自後姜氏之會齊侯者相望於春秋之防則防閒之說屬之桓公乎屬之莊公乎故曰桓當作莊】

載驅薄薄【普各反】簟茀朱鞹【苦郭反】魯道有蕩齊子發夕【葉祥龠反】

賦也薄薄疾驅聲簟方文席也茀車後戶也【孔氏曰謂以竹爲簟蔽車之後戶也】朱朱漆也鞹獸皮之去毛者蓋車革質而朱漆也夕猶宿也發夕謂離於所宿之舍齊人刺文姜乘此車而來防襄公也

四驪【力馳反】濟濟【子禮反】垂轡濔濔【乃禮反】魯道有蕩齊子

豈【開攺反】弟【葉待禮反】

賦也驪馬黒色也濟濟美貌濔濔柔貌豈弟樂易也言無忌憚羞恥之意也

汶【音問】水湯湯【失章反】行人彭彭【必亡反】魯道有蕩齊子翶翔賦也汶水名在齊南魯北二國之竟【境】湯湯水盛貌彭彭多貌言行人之多亦以見其無恥也

汶水滔滔【吐刀反】行人儦儦【表驕反葉音褒】魯道有蕩齊子遊

敖

賦也滔滔流貌儦儦眾貌遊遨猶翺翔也

載驅四章章四句【謝疊山曰曰豈弟曰翺翔曰遊敖文姜之情態歡欣快樂如此無禮義無羞恥無忌憚盡見於此詩矣詩人鋪敍之詳形容之巧刺之深疾之甚也】

序齊人刺襄公也無禮義故盛其車服疾驅於通道大都與文姜淫播其惡於萬民焉

此亦刺文姜之詩

猗嗟昌兮頎【音祈】而長兮抑若揚兮美目禓兮巧趨蹌兮射則臧兮

賦也猗嗟嘆詞昌盛也頎長貌抑而若揚美之盛也【輔氏曰抑若揚兮所以甚言其美也𨿽抑之而猶若揚而況於揚之乎】揚目之動也蹌趨翼如也臧善也齊人極道魯莊公威儀伎藝之美如此【愚按射則臧不出正舞則選四矢反皆伎藝之美其餘所言皆威儀之美】所以刺其不能以禮防閒其母若曰惜乎其獨少此耳猗嗟名兮美目淸兮儀旣成兮終日射【食亦反】侯不出

正【音徵】兮展我甥【葉桑經反】兮

賦也名猶稱也言其威儀伎藝之可名也淸目淸明也儀旣成言其終事而禮無違也侯張布而射之者也正設的於侯中而射之者也大射則張皮侯而設鵠【梏】賔射則張布侯而設正【孔氏曰射皆三番而止云終日射侯者美其久射而能中又曰正者侯中所射之處布侯畫正正大如鵠三分侯廣而正居一焉侯身長一丈八又者正方六尺侯身一丈四尺者正方四尺六寸大半寸侯身一丈者正方三尺三寸少半寸正以防畫爲之王射五正畫中朱次白次蒼次黃居外諸侯射三正損黃孤卿大夫士同射二正去白蒼而畫以朱緑其外之廣皆居侯中三分之一而中央之防方二尺也正之言正也射者內志正則能中亦鳥名齊魯之間名題肩爲正烏之捷者射難中以中爲俊故取名】展誠也姊妹之子曰甥言稱其爲齊之甥而又以明非齊侯之子此詩人之微詞也按春秋桓公三年夫人姜氏至自齊六年九月子同生卽莊公也十八年桓公乃與夫人如齊則莊公誠非齊侯之子矣

猗嗟孌【葉龍眷反】兮淸揚婉【葉許願反】兮舞則選【雪戀反】兮射則

貫【葉扄縣反】兮四矢反【葉孚絢反】兮以禦亂【葉靈眷反】兮

賦也孌好貌淸目之美者揚眉之美者婉亦好貌選異於眾也或曰齊於樂節也貫中而貫革也四矢禮射毎發四矢【鄭氏曰禮射謂以禮樂射也大射賔射燕射是矣四矢象有事於四方】反復也中皆得其故處也言莊公射藝之精可以禦亂如以金僕姑射南宮長【上聲】萬可見矣【範氏曰射足以禦亂而禮不足以防淫也左傳莊公十一年注曰金僕姑矢名南宮長萬宋大夫】

猗嗟三章章六句

或曰子可以制母乎趙子曰夫死從子通乎其下況國君乎君者人神之主風教之本也不能正家如正國何若莊公者哀痛以思父誠敬以事母威刑以馭下車馬僕從莫不俟命夫人徒往乎夫人之往也則公哀敬之不至威命之不行耳【輔氏曰趙子之說義理之正聖賢復生不可易也】東萊呂氏曰此詩三章譏刺之意皆在言外嗟嘆再三則莊公所大闕者不言可見矣【嚴氏曰變風之體意在言外冇全篇首尾皆托之他詞但中間只下一二語自然使人黙防如此詩極言其人容貌威儀伎藝之美而以嘆息之詞發之是其人所不足者必有在於容貌威儀伎藝之外矣中間展我甥兮一句只一甥字便見得是刺魯莊公只一展字便見得是人以莊公爲齊侯之子讀者旣黙防其意見得自猗嗟而下句句稱美處節節是嘆息不滿處詞不急迫而意深切矣謝疊山曰一章射則臧兮射則善矣徳則未見其善亦可惜也二章展我甥兮莊公誠爲我齊國之甥今人乃以爲齊侯之子亦可惜也三章以禦亂兮莊公善射似可以禦亂也齊侯文姜之淫亂則無防以禦之亦可惜也李迂仲曰夫子曰君子多乎哉不多也世人乃専心於此而忘其本故莊公有威儀伎藝之美而不免猗嗟之刺昭公習威儀之亟而不能止幹侯之禍漢成帝善修容儀升車正立不內顧而不能制趙氏之橫𨿽多才多藝而不能務本何所補哉】

序刺魯莊公也齊人傷魯莊公有威儀技藝然而不能以禮防閒其母失子之道人以爲齊侯之子焉

此序得之

齊國十一篇三十四章一百四十三句

魏一之九

魏國名本舜禹故都【孔氏曰舜都蒲阪禹都平陽或安邑皆河東界魏境內有其都爾魏不居其墟也】在禹貢冀州雷首之北析城之西南枕河曲北涉汾水其地陿隘而民貧俗儉蓋有聖賢之遺風焉【呂東萊曰水經注魏國城西南並去大河可二十餘里北去首山十餘里處河山之間土地迫隘鄭氏曰昔舜畊歷山陶河濵禹菲飲食惡衣服畢宮室此儉約之化於是猶存】周初以封同姓後爲晉獻公所滅而取其地【鄭氏曰魯閔公元年晉獻公滅之以其地賜大夫畢萬愚按先儒以魏所封爲文王子畢公髙之後也】今河中府解州卽其地也【愚按今河東山西道有河中府及解州】蘇氏曰魏地入晉久矣其詩疑皆爲晉而作故列於唐風之前猶邶鄘之於衛也【蘇氏曰檜者鄭所城也檜詩不爲鄭而邶鄘爲衛魏爲晉何也邶鄘衛之詩作於旣威其詩所爲者衛晉也至於檜詩未亡而先作矣】今按篇中公行公路公族皆晉官疑實晉詩又恐魏亦嘗有此官蓋不可考矣

糾糾【吉黝反】葛屨可以履霜摻摻【所銜反】女手可以縫裳要【於遙反】之襋【紀力反】之好人服【葉浦北反】之

興也糾糾繚戾寒涼之意夏葛屨冬皮屨【孔氏曰夏葛屨猶絺綌所以當暑特爲便於時耳非行禮之服若行禮𨿽夏猶當用皮】摻摻猶纎纎也女婦未廟見【現】之稱也娶婦三月廟見然後執婦功【孔氏曰三月廟見謂無舅姑者婦入三月乃見舅姑之廟若有舅姑則士昏禮云質明贊見婦於舅姑不待三月也𨿽卽見舅姑亦三月乃助祭行未祭行亦未成婦也】要裳要襋衣領好人猶大人也魏地陿隘其俗儉嗇而褊急故以葛屨履霜起興而刺其使女縫裳【輔氏曰糾糾葛屨本非可以履霜然自儉嗇者言之則亦可以履霜矣以興摻摻女手本未可以縫裳然自褊急者言之則亦可使之縫裳矣】又使治其要襋而遂服之也此詩疑卽縫裳之女所作好人提提【徒兮反】宛【於阮反】然左辟【音避】佩其象揥【勅帝反】維

是心是以爲刺【葉音砌】

賦也提提安舒之意宛然讓之貌也【嚴氏曰宛委曲遜順貌】讓而辟者必左【孔氏曰不敢當主故就客位】揥所以摘【剔】髮用象爲之貴者之飾也其人如此若無有可刺矣所以刺之者以其迫急促如前章之云耳【輔氏曰此章則刺其內外表裏之不相副自其外而觀之則其進止之安舒遜讓之有節服飾之貴盛宜若無可刺者矣然其心之迫急促如前章之云是以不能不刺之也】

葛屨二章一章六句一章五句

廣漢張氏曰夫子謂與其奢也寧儉則儉𨿽失中本非惡徳然而儉之過則至於吝嗇迫隘計較分毫之間而謀利之心始急矣葛屨汾沮洳園有桃三詩皆言急迫瑣碎之意

序刺也魏地陿隘其民機巧趨利其君儉嗇急而無徳以將之

彼汾沮洳言采其莫【音慕】彼其【音記】之子美無度美無度殊異乎公路

興也汾水名出太原晉陽山西南入河沮洳水浸處下濕之地莫菜也似栁葉厚而長有毛刺可爲羮【孔氏曰陸璣云莫莖大如箸赤節節一葉今人繅以取繭緒其味酢而滑始生又可生食】無度言不可以尺寸量也公路者掌公之路車晉以卿大夫之庶子爲之此亦刺儉不中禮之詩言若此人者美則美矣然其儉嗇急之態殊不似貴人也彼汾一方言采其桑彼其之子美如英【葉於良反】美如英

殊異乎公行【戶郎反】

興也一方彼一方也史記扁鵲視見垣一方人【愚按扁鵲姓秦名越人長桑君與之藥使以上池之水飲藥三十日視垣見一方人以此視病盡見五臟癥結所謂垣一方者猶此詩言汾一方古語皆然也癥音徵】英華也公行卽公路也以其主兵車之行列故謂之公行也【孔氏曰公路公行一也宣公二年晉宦卿之適爲公族庶子爲公行】

彼汾一曲言采其藚【音續】彼其之子美如玉美如玉殊

異乎公族

興也一曲謂水曲流處藚水舄【昔】也葉如車前艸【孔氏曰藚牛唇水舄也如續斷寸寸有節抜之可復令澤寫也】公族掌公之宗族晉以卿大夫之適嫡子爲之【孔氏曰成公十八年左傳曰晉荀防欒黶韓無忌爲公族大夫使訓子弟是公族主君之同姓也黶音黯】

汾沮洳三章章六句

序刺儉也其君儉以能勤刺不得禮也

此未必爲其君而作崔靈恩集注其君作君子義𨿽稍通然未必序者之本意也

園有桃其實之殽心之憂矣我歌且謠【音遙】不知我者謂我士也驕彼人是哉【葉將黎反】子曰何其【音基】心之憂矣其誰知之其誰知之蓋亦勿思【葉新賫反】

興也殽食也合曲曰歌徒歌曰謠【孔氏曰謠旣徒歌則歌不徒矣歌謠對文如此散則歌未必合樂也】其語辭詩人憂其國小而無政故作是詩言園有桃則其實之殽矣心有憂則我歌且謠矣【程子曰此詩憂深思逺矣國無政事則亡故憂思之深至歌且謠】然不知我之心者見其歌謠而反以爲驕且曰彼之所爲已是矣而子之言獨何爲哉蓋舉國之人莫覺其非而反以憂之者爲驕也於是憂者重嗟嘆之以爲此之可憂初不難知彼之非我特未之思耳誠思之則將不暇非我而自憂矣

園有棘其實之食心之憂矣聊以行國【葉於逼反】不知我

者謂我士也罔極彼人是哉子曰何其心之憂矣其誰知之其誰知之蓋亦勿思

興也棘棗之短者【埤雅曰大者棗小者棘於文重朿爲棗並束爲棘蓋棗性重喬棘則低矣故其制字如此本艸注棘有赤白二種小棗也叢髙三四尺花葉莖實俱似棗也】聊且略之辭歌謠之不足則出遊於國中而寫憂也極至也罔極言其心縱恣無所至極

園有桃二章章十二句【謝疊山曰使忠臣義士之心略見知於人通國上下不羣吠而眾惡之問其所憂者何說今之所當行者何事魏侯聞而大悔悟急爲扶顚持危之謀晉豈能驟滅其國哉國𨿽亡亦未必如是之速也鳴呼惜哉輔氏曰黍離之憂憂王室之已覆也園有桃之憂憂魏國之將亡也憂其已覆而不我知則亦已矣憂其將亡而不我知則欲其思之者亦宜也】序刺時也大夫憂其君國小而迫而儉以嗇不能用其民而無徳教日以侵削故作是詩也國小而迫日以侵削者得之餘非是

陟彼岵【音戶】兮瞻望父兮父曰嗟予子行役夙夜無已上愼旃哉猶來無止

賦也山無艸木曰岵上猶尙也孝子行役不忘其親故登山以望其父之所在因想象其父念已之言曰嗟乎我之子行役夙夜勤勞不得止息又祝之曰庶防愼之哉猶可以來歸無止於彼而不來也蓋生則必歸死則止而不來矣或曰止獲也言無爲人所獲也

陟彼屺【音起】兮瞻望母【葉滿彼反】兮母曰嗟予季行役夙夜

無寐上愼旃哉猶來無棄

賦也山有艸木曰屺【孔氏曰釋山云多艸木岵無艸木屺與傳正反當是傳寫誤也愚按集傳釋岵屺之名不從爾雅而柤毛傳亦如捲耳之釋崔嵬與砠也】季少子也尢憐愛少子者婦人之情也無寐亦言其勞之甚也棄謂死而棄其屍也

陟彼岡兮瞻望兄【葉虛王反】兮兄曰嗟予弟行役夙夜必

偕【葉舉裏反】上愼旃哉猶來無死【葉想止反】

賦也山脊曰岡【陳少南曰岵也屺也岡也皆山之髙處而可以瞻望者詩人各取其一以叶韻耳】必偕言與其儕同作同止不得自如也

陟岵三章章六句【輔氏曰旣思其父又思其母又思其兄旣想象其念已之言又想象其祝已之言曰庶防其謹之哉則斯人也必能以其親之心爲心亦可謂賢矣愚按詩人】

【以已之思親而知親之念已𨿽曰設爲親念已之言實以深寓已念親之心也章末二語所以自警亦所以自悲可以見其忠孝之心矣近世如陳后山憶子詩曰吾母亦念我與爾寧相忘尢足長人孝愛之情也】

序孝子行役思念父母也國迫而數侵削役乎大國父母兄弟離散而作是詩也

十畆之間【葉居賢反】兮桑者閒閒【葉胡田反】兮行與子還【葉音旋】兮賦也十畆之間郊外所受場圃之地也【張子曰周制國郛之外有聴爲場圃之地者疑家受十畆以毓艸本呂東萊曰所謂十畆者特甚言之爾未可以爲定數也】閒閒往來者自得之貌行猶將也還猶歸也政亂國危賢者不樂仕於朝而思與其友歸於農圃故其詞如此

十畆之外【葉五墜反】兮桑者泄泄【以世反】兮行與子逝兮賦也十畆之外鄰圃也泄泄猶閒閒也逝往也十畆之間二章章三句

序刺時也言其國削小民無所居焉

國削則其民隨之序文殊無理其說已見本篇矣

坎坎伐檀【葉徒沿反】兮寘之河之榦【葉居焉反】兮河水淸且漣【力防反】猗【於宜反】不稼不穡胡取禾三百防【直連反】兮不狩不獵胡瞻爾庭有縣【音】貆【音暄】兮彼君子兮不素餐【七丹反葉七宣反】兮

賦也坎坎用力之聲檀木可爲車者寘與置同幹厓也漣風行水成文也猗與兮同【詩考曰魯詩作兮】語詞也書斷斷猗大學作兮莊子亦云而我猶爲人猗是也【大宗師曰而已反其眞而我猶爲人猗林氏曰猗助語也】種之曰稼斂之曰穡【孔氏曰以稼穡相對皆先稼後穡故知種曰稼斂曰穡若散則相通】胡何也一夫所居曰防【孔氏曰防民居之區域也】狩亦獵也貆貉類【鄭氏曰貉子曰貆】素空餐食也詩人言有人於此用力伐檀將以爲車而行陸也今乃寘之河幹則河水淸漣而無所用𨿽欲自食其力而不可得矣然其志則自以爲不耕則不可以得禾不獵則不可以得獸是以甘心窮餓而不悔也詩人述其事而嘆之以爲是眞能不空食者【輔氏曰不稼不穡則不可以得粒食不狩不獵則不可以得鮮食人之所食𨿽多而此二者爲大故舉而言之所謂甘心窮餓而不悔者詩中𨿽無此意然觀其志之所有如此而詩人又以爲眞能不素餐者當有此事矣】後世若徐稺之流非其力不食其厲志蓋如此【愚按後漢徐孺子家貧常自耕稼非其力不食蓋其厲志之勤必欲服勞而後食亦若此詩賢者之志也又如範文正公居官每計一日飲食奉養之費與所爲之事相稱則無復愧恥苟或不然終夜不能安寢亦可謂能厲其志者也】

坎坎伐輻【音福葉筆力反】兮寘之河之側【葉莊力反】兮河水淸且

直猗不稼不穡胡取禾三百億兮不狩不獵胡瞻爾庭有縣特兮彼君子兮不素食兮

賦也輻車輻也伐木以爲輻也直波文之直也十萬曰億蓋言禾秉之數也【孔氏曰田方百畆於今數爲九百萬畆而王制云方百里爲田九十億畆是億爲十萬也禾秉之數謂刈禾之把數】獸三嵗曰特

坎坎伐輪兮寘之河之漘【順倫反】兮河水淸且淪猗不

稼不穡胡取禾三百囷【丘倫反】兮不狩不獵胡瞻爾庭有縣鶉【音純】兮彼君子兮不素飱【素門反葉素倫反】兮

賦也輪車輪也伐木以爲輪也淪小風水成文轉如輪也囷圓倉也鶉防屬熟食曰飱

伐檀三章章九句【孔叢子子曰於伐檀見賢者之先事後食也愚按有勞心而得食者有勞力而得食者冇躬耕而自食者豈必人人自耕以食哉但不可無其事而食其食耳伐檀君子意正如此故詩人美其廿貧樂賤𨿽不見用而不苟食也】

序刺貪也在位貪鄙無功而受祿君子不得進仕爾

此詩専美君子之不素餐序言刺貪失其指矣

碩鼠碩鼠無食我黍三嵗貫【古亂反】女【音汝】莫我肯顧【葉果五反】逝將去女適彼樂【音洛下同】土樂土樂土爰得我所

比也碩大也三嵗言其久也貫習顧念逝往也樂土有道之國也爰於也民困於貪殘之政故托言大鼠害已而去之也【輔氏曰三嵗貫女則民之於上至矣莫我肯顧則上之於民甚矣於是而決去焉非民之罪也逝將去女云者則是將去而猶冇不忍之意也不然尙何言之有】碩防碩防無食我麥【葉訖力反】三嵗貫女莫我肯徳逝將

去女適彼樂國【葉於逼反】樂國樂國爰得我直

比也徳歸恩也【範氏曰莫我肯徳者不以我爲徳也民出力以事上不以爲徳而反蠶食之所以去也】直猶宜也

碩防碩防無食我苗【葉音毛】三嵗貫女莫我肯勞逝將

去女適彼樂郊【葉音髙】樂郊樂郊誰之永號【戶毛反】

比也【謝疊山曰食黍不足而食麥食麥不足而食苗苗者禾方樹而未秀也食至於此以比其貪之甚也】勞勤苦也謂不以我爲勤勞也永號長呼也言旣往樂郊則無復有害已者當復爲誰而永號乎碩防三章章八句【張南軒曰碩防之詩聖人所爲取者以其上失道如此國人疾之甚而欲去之猶有所未忍也故著其情於詩著其情於詩乃其所未忍絕也】

序刺重斂也國人刺其君重斂蠶食於民不修其政貪而畏人若大防也【孔氏曰蠶食桑漸漸以食使桑盡也猶重斂漸漸以稅使民困也解頤新語云蠶食諭重斂者莫切於此鼠食物且食且畏四顧不寧諭貪畏者莫切於此】

此亦托於碩防以刺其有司之詞未必直以碩防比其君也

魏國七篇十八章一百二十八句【嚴氏曰魏唐無淫詩蓋猶有先聖之風化焉輔氏曰寛裕者其流長急迫者其意短魏以地陿而褊急如此其何以傳世至於長久哉故變風作於平桓之世而國遂滅於惠公之十七年止五六十年間耳詩人之意固憂之矣】

詩傳通釋卷五

欽定四庫全書

詩傳通釋卷六

元劉瑾撰

詩

朱子集傳

唐一之什

唐國名本帝堯舊都在禹貢冀州之域太行恆山之西大原大嶽之野【鄭氏曰今大原晉陽是堯始居比後乃遷河東平陽】周成王以封弟叔虞爲唐侯【孔氏曰晉世家云成王與叔虞戱削桐葉爲珪曰以此封若於是封叔虞於唐地名晉陽是也】南有晉水至子爕乃攺國號曰晉後徙曲沃又徙居絳【孔氏曰唐叔生晉侯爕爕生武侯寧族族生成侯服人成侯徙曲沃穆侯徙絳昭侯以下又徙翼及武公並晉又都絳也】其地土瘠民貧勤儉質朴憂深思逺有堯之遺風焉【前漢志曰河東本唐堯所居有先王遺教君子深思小人儉嗇張南軒曰堯之遺風只是儉而用禮一事亦不必事事稱有遺風也】其詩不謂之晉而謂之唐蓋仍其始封之舊號耳【愚按叔虞封唐爕侯號晉十七傳至晉侯緡爲曲沃武公所並然武公能滅晉之宗而不能滅唐之號能冒晉之號而不能繼唐之統君子欲絕武公於晉而不可故總名其詩爲唐以寓意焉然則晉詩稱唐見曲沃武公滅宗國之罪而魏風首晉又以見曲沃獻公滅同姓之惡世變如此春秋欲不作不可也】唐叔所都在今大原府曲沃及絳皆在今絳州【愚按今大原路攺冀寧路今絳州有曲沃縣絳縣並隸河東山西道】

蟋蟀在堂嵗聿【允橘反】其莫【音慕】今我不樂【音洛下同】日月其除【直慮反】無已大【音泰】康職思其居【葉音據】好【呼報反】樂無荒良士瞿瞿【俱具反】

賦也蟋蟀虫名似蝗而小正黑有光澤如漆有角翅或謂之促織【陸璣曰一名蜻蛚裏語曰促織鳴懶婦驚】九月在堂聿遂莫晚【孔氏曰七月說蟋蟀云九月在戶此言在堂謂在室戶之外與戶相近是九月可知過此月後則嵗遂將暮矣】除去也大康過於樂也職主也瞿瞿卻顧之貌唐俗勤儉故其民間終嵗勞苦不能少休及其嵗

晚務閒之時乃敢相與燕飲爲樂而言今蟋蟀在堂而嵗忽已晚矣當此之時而不爲樂則日月將捨我而去矣然其憂深而思逺也故方燕樂而又遽相戒曰今𨿽不可以不爲樂然不已過於樂乎盍亦顧念其職之所居者使其𨿽好樂而無荒若彼之良士長慮而卻顧焉則可以不至於危亡也【輔氏曰今我不樂日月其除張而不弛文武不能也無已大康職思其居弛而不張文武不爲也好樂無荒良士瞿瞿一張一弛文武之道也嚴氏曰職思其居啟其憂也好樂無荒作其勤也良士瞿瞿警其懼也三言而君國之道盡矣】蓋其民俗之厚而前聖遺風之逺如此【愚按自堯而至於周蓋千餘年矣而其風化流傳固結於唐人之心故其民間質實勤儉之習親愛和樂之恩警戒忠告之情備見於詩此其俗之所以爲厚也】

蟋蟀在堂嵗聿其逝今我不樂日月其邁【葉力制反】無已

大康職思其外【葉五墜反】好樂無荒良士蹶蹶【俱衛反】

賦也逝邁皆去也外余也其所治之事固當思之而所治之餘亦不敢忽蓋其事變或出於平常思慮之所不及故當過而備之也【歐陽子曰職思其外者廣周慮也】蹶蹶動而敏於事也

蟋蟀在堂役車其休今我不樂日月其慆【吐刀反葉佗侯】

無已大康職思其憂好樂無荒良士休休

賦也庶人乘役車嵗晚則百工休矣【孔氏曰春官巾車注云役車方箱則載任器以供役收納禾稼亦用此車故役車休息是農工畢也】慆過也休休安閒之貌樂而有節不至於淫所以安也【輔氏曰庶人之役車猶休矣則君子可無一日之樂乎職居其居謂所居之職也職思其外謂所職之外也職思其愛謂思之極而至於憂也瞿瞿顧慮周旋之貌未見於爲也蹶蹶則見於爲矣蹶蹶動而敏於事之貌未見其安也安則瞿瞿蹶蹶之效也始則瞿瞿然而思中則蹶蹶然而爲終則休休然而安必如是始可以樂而謂之良士爾】蟋蟀三章章八句【輔氏曰嵗聿其逝則不止於嵗聿其莫矣役車其休則不止於嵗聿其逝矣日月其邁則不止於日月其除矣日月其慆則不止於日月其邁矣職思其外則不止於職思其居矣職思其憂則不止於職思其外矣蹶蹶則不止於瞿瞿矣休休則又瞿瞿蹶蹶之效也其意皆由近而逺自淺而深是則所謂憂深而思逺者也陳壽翁曰始思其居則所居處之中次思其外則又出於所居之外終思其憂則思之逺而憂之深可見矣楊氏曰此詩欲及時自樂也而卒曰好樂無荒可謂有禮矣當是時風𨿽變而堯之遺風未亡也唐風自是尙有勤儉之意作詩是一个不敢故懷底人說今我不樂便又說無已大康愚按此詩必曰蟋蟀在堂而後曰今我不樂則能不遊於逸矣旣曰今我不樂又曰無已大康則能不淫於樂矣曰職思其外則敝戒無虞也曰好樂無荒則無怠無荒也以詩人之克勤克儉所憂所思𨿽無唐虞君臣之徳業而其發於詩者與伯益告戒之詞同條共貰信乎前聖遺風之逺也】序刺晉僖公也儉不中禮故作是詩以閔之欲其及時以禮自虞樂也此晉也而謂之唐本其風俗憂深思逺儉而用禮乃有堯之遺風焉河東地瘠民貧風俗勤儉乃其風土气習有以使之至今猶然則在三代之時可知矣序所謂儉不中禮固當有之但所謂刺僖公者蓋特以謚得之而所謂欲其及時以禮自娛樂者又與詩意正相反耳況古今風俗之變常必由儉以入奢而其變之漸又必由上以及下今謂君之儉反過於初而民之俗猶知用禮則尢恐其無是理也獨其憂深思逺有堯之遺風爲得之然其所以不謂之晉而謂之唐者又初不謂此也【唐自是未攺號晉時國名序者便率合謂此晉也而謂之唐乃有堯之遺風本意豈因此而謂之唐是皆鑿說愚按季札見歌唐曰思深哉其有陶唐氏之道風乎不然何其憂之逺也意序者據此遂謂因其有堯遺風而謂之唐不知大師特系以始封之號爾初無與於堯也】

山有樞【烏侯昌朱二反】隰有楡【夷周以朱二反】子有衣裳弗曳弗婁【力侯力俱二反】子有車馬弗馳弗驅【袪尢虧於二反】宛【於阮反】其死矣他人是愉【他侯以朱二反】

興也樞荎【垤】也今刺【去聲】楡也楡白枌也【呂東萊曰陸璣云樞其鍼刺如柘其葉如楡爲茹美滑於白楡也楡之皮色白者名枌郭璞云枌楡先牛葉卻著英皮色白】婁亦曳也【孔氏曰曳者衣裳在身行必曳之廣韻注曰曳牽也又引也】馳走驅防也宛坐見貌愉樂也此詩蓋以答前篇之意而解其憂故言山則有樞矣隰則有楡矣【詩所以能興起人處全在興如山有樞隰有楡別無意義只是興起下面子有車馬子有衣裳耳】子有衣裳車馬而不服不乘則一旦宛然以死而他人取之以爲已樂矣蓋言不可不及時爲樂然其憂愈深而意愈蹙矣【愚按宛其死矣而衣裳車馬徒爲他人之樂是其憂逺及於身後其意欲盡樂於生時則𨿽解前篇深逺之憂而憂反愈深𨿽答前篇爲樂之意而意則愈蹙矣】

山有栲【音考葉去九反】隰有杻【女九反】子有廷內弗灑弗埽【葉蘇】

【後反】子有鐘鼓弗鼓弗考【葉去九反】宛其死矣他人是保【葉補苟反】興也栲山樗也似樗色小白葉差狹【孔氏曰栲亦類黍樹俗語曰櫄樗栲漆相似如一】杻檍【億】也葉似杏而尖白色皮正赤其理多曲少直材可爲弓弩幹者也【陸璣曰杻二月中開花似練而細藻正白蓋樹今官園種之正名曰萬嵗】考擊也保居有也

山有漆【音七】隰有栗子有酒食何不日鼓瑟且以喜樂

【音洛】且以永日宛其死矣他人入室

興也君子無故琴瑟不離於側永長也人多憂則覺日短飲食作樂可以永長此日也【孔氏曰曲禮下云士無故不徹琴瑟注云故謂災患喪病言永日者人而無事則日長難度若飲食作樂則忘憂愁可以永長此日】山有樞三章章八句【謝疊山曰始言他人是愉中言他人是保末言他人入室一節悲一節此亦憂深思逺也呂東萊曰前漢地誌云蟋蟀山有樞皆思奢儉之中念死生之慮】

序刺晉昭公也不能修道以正其國有財不能用有鐘鼓不能以自樂有朝廷不能灑埽政荒民散將以危亡四鄰謀取其國家而不知國人作詩以刺之

此詩蓋亦答蟋蟀之意而寛其憂非臣子所得施於君父者序說大誤

揚之水白石鑿鑿【子洛反】素衣朱襮【音博】從子於沃【葉郁縛反】旣見君子云何不樂【音洛】

比也鑿鑿巉巖貌襮領也諸侯之服繡黼領而丹朱純【凖】也【孔氏曰此諸侯朝服祭服之裏衣也以素爲衣丹爲緣繡黼爲領刺繡以爲衣領名爲襮嚴氏曰冕服絲衣也中衣用素素絲也皮弁服朝服端麻衣也中衣用布凡服先以明衣親身次加中衣冬則次加裘裘上加裼衣衣上加朝服此以素爲衣是以絲爲之謂冕及爵弁之中衣也】子指桓叔也沃曲沃也晉昭侯封其叔父成師於曲沃是爲桓叔【案左傳史記晉穆侯太子曰仇其弟曰成師穆侯薨仇立是爲文侯文侯薨昭侯立封成師於曲沃師服諫曰吾聞國家之立也本大而末小是以能固故天子建國諸侯立家今晉甸侯也而建國本旣弱矣其能久乎成師卒謚曰桓叔】其後沃盛彊而晉微弱國人將叛而歸之故作此詩言水緩弱而石巉巖以比晉衰而沃盛故欲以諸侯之服從桓叔於曲沃且自喜其見君子而無不樂也【歐陽子曰揚之水其力弱以比昭公微弱不能制曲沃而桓叔之彊於晉國如白石鑿鑿然見於水中爾其民從而樂之】

揚之水白石皓皓【古老反葉胡暴反】素衣朱繡【葉先妙反】從子於

鵠【葉居號反】旣見君子云何其憂【葉一笑反】

比也朱繡卽朱襮也鵠曲沃邑也

揚之水白石粼粼【利新反】我聞有命【葉彌並反】不敢以告人比也粼粼水淸石見之貌聞其命而不敢以告人者爲之隱也桓叔將以傾晉而民爲之隱蓋欲其成矣【輔氏曰民爲桓叔隱而欲其事之成此可見其情之大可畏也大禹之訓曰子臨兆民懍乎若朽索之馭六馬爲人上者柰何弗敬其防深哉胡庭芳曰不敢云者亦以見桓叔之彊有可畏之勢不是不告人特不敢耳】李氏曰古者不軌之臣欲行其志必先施小惠以收眾情然後民翕然從之田氏之於齊亦猶是也故其召公子陽生於魯國人皆知其已至而不言所謂我聞有命不敢以告人也【嚴氏曰命謂桓叔命其徒以舉事禍將作矣我閒其事不敢以告人也言不敢告人乃所以深告昭公】

揚之水三章二章章六句一章四句

序刺晉昭公也昭公分國以封沃沃盛彊昭公微弱國人將叛而歸沃焉

詩文明白序說不誤

椒聊之實蕃衍盈升彼其【音記】之子碩大無朋椒聊且【子余反】逺條且

興而比也椒樹似茱萸有鍼刺其實味辛而香烈聊語助也朋比也【釋文曰比必履反謂無比例也一音毗至反】且嘆詞逺條長枝也椒之蕃盛則采之盈升矣彼其之子則碩大而無朋矣椒聊且逺條且嘆其枝逺而實益蕃也【範氏曰椒聊且者本其始也逺條且者言其枝別時逺而無窮也陳少南曰是椒也其條逺矣言子孫大也】此不知其所指序亦以爲沃也

椒聊之實蕃衍盈匊【九六反】彼其之子碩大且篤椒聊

且逺條且

興而比也兩手曰匊【李迂仲曰陸農師云兩手爲匊兩匊爲升先曰升後曰匊互相備而已】篤厚也

椒聊二章章六句【嚴氏曰此詩言桓叔之彊而不及昭公其意則憂昭公之弱言在此而意在彼也輔氏曰揚之水椒聊二詩述當時民情棄舊君而樂桓叔也如此則其俗之薄甚矣聖人何取焉夫民罔常懷懷於有仁民之去就系上之人如何耳上則無道而責民之我棄不可也是以古之聖人臨乎民上懍乎若朽索之馭六馬焉凡有不得者皆反求諸已而已故聖人錄此二詩以見民無常懷而在上者不可不彊於自治也】

序刺晉昭公也君子見沃之盛彊能修其政知其蕃衍盛大子孫將有晉國焉

此詩未見其必爲沃而作也

綢【直畱反】繆【芒侯反】束薪三星在天【葉鐵因反】今夕何夕見此良人子兮子兮如此良人何

興也綢繆猶纒綿也【孔氏曰綢繆是束薪之狀故云猶纒綿也】三星心也在天昏始見於東方建辰之月也【鄭氏曰昏而不見嫁之候今見在天則三月末是不得其時愚按心宿之象三星鼎立故因謂之三星然凡三星者非止心之一宿而知此詩爲指心宿者蓋春秋之初辰月末日在畢昏時日淪地之西位而心宿始見於地之東方此詩男女旣過仲春之月而得成婚故適見心宿也】良人夫稱也國亂民貧男女有失其時而後得遂其婚姻之禮者詩人敍其婦語夫之詞曰方綢繆以束薪也而仰見三星之在天今夕不知其何夕也而忽見良人之在此旣又自謂曰子兮子兮其將柰此良人何哉喜之甚而自慶之詞也綢繆束芻【葉側九反】三星在隅【葉語口反】今夕何夕見此邂【戶觧】

【反】逅【胡豆反葉狠口反】子兮子兮如此邂逅何

興也隅東南隅也昏見之星至此則夜久矣邂逅相遇之意此爲夫婦相語之詞也

綢繆束楚三星在戶【侯古反】今夕何夕見此粲【采旦反】者

【葉昌與反】子兮子兮如此粲者何

興也戶室戶也戶必南出昏見之星至此則夜分矣粲美也此爲夫語婦之詞也或曰女三爲粲一妻二妾也【李迂仲曰國語𨿽曰三女爲粲而又曰粲美物是言美女也】

綢繆三章章六句【李迂仲曰淫泆之禍生於奢侈唐之風俗尙儉昏姻𨿽不得其時猶未至於淫奔也】

序刺晉亂也國亂則昏姻不得其時焉

此但爲昏姻者相得而喜之詞未必爲刺晉國之亂也

有杕之杜其葉湑湑【私敍反】獨行踽踽【俱禹反】豈無他人不如我同父【扶兩反】嗟行之人胡不比【毗志反】焉人無兄弟胡不佽【七利反】焉

興也杕特也杜赤棠也【孔氏曰陸璣云赤棠與白棠同耳但子有赤白美惡赤棠子澀而酢無味】湑湑盛貌踽踽無所親之貌同父兄弟也比輔佽助也此無兄弟者自傷其孤特而求助於人之詞言杕然之杜其葉猶湑湑然人無兄弟則獨行踽踽曽杜之不知矣然豈無他人之可與同行也哉特以其不如我兄弟是以不免於踽踽耳於是嗟嘆行路之人何不閔我之獨行而見親憐我之無兄弟而見助乎

有杕之杜其葉菁菁【子零反】獨行睘睘【求瑩反】豈無他人

不如我同姓【葉桑經反】嗟行之人胡不比焉人無兄弟胡不佽焉

興也菁菁亦盛貌睘睘無所依貌【嚴氏曰同姓亦謂兄弟變文成章耳】枤杜二章章九句

序刺時也君不能親其宗族骨肉離散獨居而無兄弟將爲沃所並焉

此乃人無兄弟而自嘆之詞未必如序之說也況曲沃實晉之同姓其服屬又未逺乎

羔裘豹祛【起居起據二反】自我人居居【斤於斤禦二反】豈無他人維子之故【攻乎古慕二反】

賦也羔裘君純羔大夫以豹飾祛袂也【孔氏曰袂是袖之大名袪是袖頭之小稱】居居未詳

羔裘豹褎【徐救反】自我人究究豈無他人維子之好【呼報】

【反葉呼候反】

賦也褎猶祛也究究亦未詳

羔裘二章章四句

此詩不知所謂不敢彊解

序刺時也晉人刺其在位不卹其民也

詩中未見此意

肅肅鴇羽集於苞栩【況禹反】王事靡盬【音古】不能蓻稷黍父母何怙【候古反】悠悠蒼天曷其有所

比也肅肅羽聲鴇鳥名似鴈而大無後趾集止也苞叢生也栩柞櫟也其子爲皂斗殻可以染皂者是也【本艸注曰櫟木二四月開黃花八九月結實其實爲皂斗斛櫟皆有斗爾雅櫟其實捄釋曰捄盛實之房也其實橡也有捄彚自裏柞櫟也杼也栩也皆櫟之通名橡斗子煮食可止饑殻堪染皂】盬不攻致【稚】也【孔氏曰盬與蠱字異義同左傳於文皿虫爲蠱谷之飛亦爲蠱然則虫害器敗谷者皆謂之蠱是鹽不攻牢不堅致之意也李迂仲曰王事靡盬謂勤於王事而無不攻致也】蓻樹怙恃也民從徵役而不得養其父母故作此詩言鴇之性不樹止而今乃飛集於苞栩之上如民之性本不便於勞苦今乃久從徵役而不得耕田以供子職也悠悠蒼天何時使我得其所乎【孔氏曰鴇連蹄樹止則爲苦諭今從徵役亦甚危苦此王家之事無不攻致故盡力爲之不復能種黍稷父母當何所怙乎人窮則反本田則告天故訴天而告怨也輔氏曰王事靡盬者或勤王之事或敵王之愾皆不可知天子不卹侯國侯國不卹其民使民久從徵役不得耕耨父母饑餓無所恃賴則其窮亦甚矣然但呼天而告之猶兾有時而得所也𨿽唐風之厚然其情之危亦岌岌然矣惟君子爲能通天下之志故王道必使斯民養生送死仰事俯育之無憾不然則亦何所不至哉】

肅肅鴇翼集於苞棘王事靡盬不能蓻黍稷父母何

食悠悠蒼天曷其有極

比也極已也

肅肅鴇行【戶郎反】集於苞桑王事靡盬不能蓻稻粱父

母何嘗悠悠蒼天曷其有常

比也行列也稻卽今南方所食稻米水生而色白者也【本艸曰稻米有粳米卽人常所食但有白赤大小四五種】粱粟類也有數色【本艸注曰幾云粱米皆是粟類靑梁殻穗有毛粒靑米亦微靑而細於黃白粱黃粱穗大毛長殻米俱麄於白粱】嘗食也常復其常也【範氏曰思得休息以反其常厭亂之甚也】

鴇羽三章章七句【陳少南曰春秋之時諸侯猶以王命徵役故曰王事靡盬但調發未必均故君子苦之愚按變風多作於春秋時斯時也天下不知有王之時也而北門云王事適我伯兮云爲王前驅此事亦云王事而且以靡盬爲言𨿽皆怨者之詞猶幸王命之行於列國亦可以見君臣之義根於人心也亦可以見文武成康之遺澤也】

序刺時也昭公之後大亂五世君子下從徵役不得養其父母而作是時也

序意得之但其時世則未可知耳

豈曰無衣七兮不如子之衣安且吉兮

賦也侯伯七命其車旗衣服皆以七爲節【王介輔曰周禮司服所謂侯伯之服自鷩冕而下如公之服卽典命所謂侯伯七命衣服以七爲節也呂東萊曰周禮注鷩冕七章衣三章一曰華虫畫以雉卽鷩也二曰火三曰宗彛皆畫爲繢裳四章一曰藻二曰粉米三曰黼四曰黻皆以爲綉鷩音鼈】子天子也史記曲沃桓叔之孫武公【李迂仲曰桓叔生莊伯鱓鱓生武公稱】伐晉滅之盡以其寶器賂周釐王王以武公爲晉君列於諸侯此詩蓋述其請命之意言我非無是七章之衣也而必請命者蓋以不如天子之命服之爲安且吉也【輔氏曰安謂不杌吉謂無後患此特以利害言耳非誠知義命之所在也李迂仲曰唐劉仁恭嘗謂使者曰旌節吾自有但要長安本色耳此詩與仁恭之言無異】蓋當是時周室𨿽衰典刑猶在武公旣負弒君簒國之罪則人得討之而無以自立於天地之間故賂王請命而爲說如此然其倨慢無禮亦已甚矣【輔氏曰請命於天子而敢自謂豈曰無衣不如子之所命則其辭之悖慢無禮亦甚矣大率意得志蒲者其辭多如此嚴氏曰武公有無王之心而後動於惡簒弒大惡也王法之所不容誅也彼其請命於天子之使豈眞知有王哉正以人心所不與非假王靈則終不能定晉也此正與唐蕃鎭戕其主帥而代之以坐邀旌節者無以異】釐王貪其寶玩而不思天理民彛之不可廢是以誅討不加而爵命行焉則王綱於是乎不振而人紀或幾乎絕矣嗚呼痛哉

豈曰無衣六兮不如子之衣安且燠【於六反】兮

賦也天子之卿六命變七言六者謙也不敢以當侯伯之命得受六命之服比於天子之卿亦幸矣【王介甫曰六者子男之服也子男之服以五爲節而曰六者天子之卿六命與子男同服故也】燠暖也言其可以久也【呂與叔曰義理有所未安𨿽食不飽𨿽衣不暖】

無衣二章章三句【嚴氏曰武公之事國人所不與也以晉世家考之初潘父弒昭侯而迎桓叔欲入晉晉人發兵攻桓叔桓叔敗還歸曲沃晉人共立昭侯子平是爲孝侯此桓叔初舉而國人不與也其後曲沃莊伯弒孝侯於翼晉人又攻莊伯莊伯復入曲沃晉人復立孝侯子郤是爲鄂侯此莊伯再舉國人又不與也及鄂侯卒莊伯伐晉晉人立鄂侯子光是爲哀侯此莊伯三舉而國人又不與也及武公誘小子侯殺之晉復立哀侯弟緍此武公五舉而國人終不與也最後武公伐晉侯緍滅之盡以其寶器賂周僖王王命武公爲諸侯然後晉人不得已而從之耳然聖人致嚴於名分之際陳成子之事至沐浴而請討蓋以人倫之大變天理所不容人人得而討之無衣之詩不刪者所以著世變之窮傷周之衰也呂東萊曰以史記左傳考之平王二十六年晉昭侯封成師於曲沃專封而王不問一失也平王三十二年潘父弒昭侯欲納成師而王又不問二失也四十七年曲沃莊伯弒晉孝侯而王又不問三失也桓王二年曲沃莊伯攻晉王非特不討反使尹氏武氏助之四失也至是武公纂晉僖王反受賂命爲諸侯五失也以此五失觀之則禮樂徵伐移於諸侯降於大夫竊於陪臣其所由來者漸矣愚按春秋之始魯惠公以其妾仲子爲妻及仲子沒卑王則使宰咺來歸賵魯桓公以弟殺兄及沒莊王則使榮叔來錫命周之典禮皆周之自壊也嵗攺月化下愈陵上愈替於是武公纂晉僖王命爲侯三晉義濊武公之祀亦得以威烈王之命爲侯嗚呼司馬公之通鑑固不得不後春秋而作也然以釐王武公之事觀之朱子所謂迷先防者信矣】

序美晉武公也武公始並晉國其大夫爲之請命乎天子之使而作是詩也

序以史記爲文詳見本篇但此詩若非武公自作以述其賂王請命之意則詩人所作以著其事而陰刺之序乃以爲美之失其防矣且武公殺君纂國大逆不道乃王法之所必誅而不赦者𨿽曰尙知王命之重而能請之以自安是亦禦人於白晝大都之中而自知其罪之甚重則分薄贓餌貪吏以求私有其重寶而免於刑戮是乃猾賊之尢耳以是爲美吾恐其奬姦誨盜而非所以爲教也小序之陋固多然其顚倒順逆亂倫悖理未有如此之甚者故予特深辧之以正人心以誅賊黨意庶防乎大序所謂正得失者而因以自附於春秋之義云【愚按晉趙盾亡不越境反不討賊許世子不嘗藥春秋且不少從末減皆結正其殺君之罪況武公纂逆如此而請命之事反可以爲美乎朱子此論足以正人心於千載之後誅亂賊於千載之上矣然則此義行而亂臣賊子懼】

有杕之杜生於道左彼君子兮噬【韓詩作逝】肯適我中心好【呼報反】之曷飲【於鴆反】食【音嗣】之

比也左東也噬語詞曷何也此人好賢而恐不足以致之故言此杕然之杜生於道左其防不足以休息如已之寡弱不足恃賴則彼君子者亦安肯顧而適我哉然其中心好之則不已也但無自而得飲食之耳夫以好賢之心如此則賢者安有不至而何寡弱之足患哉有杕之杜生於道周彼君子兮噬肯來遊中心好之

曷飲食之

比也周曲也

有枤之杜二章章六句

序刺晉武公也武公寡特兼其宗族而不求賢以自輔焉

此序全非詩意

葛生蒙楚蘞【音廉】蔓於野【葉上與反】予美亡此誰與獨處興也蘞艸名似栝樓葉盛而細蔓延也予美婦人指其夫也婦人以其夫久從徵役而不歸故言葛生而蒙於楚蘞生而蔓於野各有所依托【程氏曰葛之生托於物蘝之生依於地興婦人從君子】而予之所美者獨不在是則誰與而獨處於此乎

葛生蒙棘蘝蔓於域予美亡此誰與獨息

興也域塋【營】域也息止也

角枕粲兮錦衾爛兮予美亡此誰與獨旦

賦也粲爛華美鮮明之貌獨旦獨處至旦也

夏之日冬之夜【葉羊茹反】百嵗之後歸於其居【葉姬禦反】賦也夏日永冬夜永居墳墓也夏曰冬夜獨居憂思於是爲切然君子之歸無期不可得而見矣要死而相從耳【張南軒曰知其死亡之無日矣則斷之以百嵗之後庶幾得同歸於丘而已其亦傷之至也】鄭氏曰言此者婦人專一義之至情之盡蘇氏曰思之深而無異心此唐風之厚也

冬之夜【同上】夏之日百嵗之後【葉音戶】歸於其室

賦也室壙也

葛生五章章四句【輔氏曰前三章人情之常也後二章唐風之厚也大序所謂發乎情民之性也止乎禮義先王之澤也者是詩可以當之矣】

序刺晉獻公也好攻戰則國人多喪矣【程氏曰此詩思存者非悼亡者朱子說見下序】

采苓采苓首陽之巓【葉典因反】人之爲言苟亦無信【葉斯人反】捨【音舍下同】旃【之然反】捨旃苟亦無然人之爲言胡得焉

比也首陽首山之南也【孔氏曰首陽在河東蒲阪南李迂仲曰亦名雷首山愚按集傳以首爲山名陽爲山之南春秋傳亦曰趙宣子田於首山然此詩下章又云首陽之東則似首陽二字同爲山名論語集注亦嘗指首陽爲山名矣豈泛名其山則曰首山主山南而言則又獨得首陽之稱乎】巓山頂也旃之也此刺聴讒之詩言子欲采苓於首陽之巓乎然人之爲是言以告子者未可遽以爲信也姑捨置之而無遽以爲然徐察而審聴之則造言者無所得而讒止矣【彭氏曰某氏云人之爲言不可遽信則固當捨置然捨之而不究其實則讒言猶幸於得中而無所懲必究其有無之實則爲言者無所得而自止矣】或曰興也下章放此【呂東萊曰采苓采苦采葑不曰郊野而曰首陽者興采聴之當逺也孔子曰浸潤之譛膚受之愬不行焉可謂逺也已矣不輕聴易動而徐觀其是非惟逺者能之】采苦采苦首陽之下【葉後五反】人之爲言苟亦無與捨旃

捨旃苟亦無然人之爲言胡得焉

比也苦苦菜也生山田及澤中得霜甜脆而美【孔氏曰苦所謂堇荼也】與許也

采葑采葑首陽之東人之爲言苟亦無從捨旃捨旃

苟亦無然人之爲言胡得焉

比也從聴也

采苓三章章八句【埤雅曰苓生於隰葑生於圃則首陽之巓不必有苓其下不必有苦其東不必有葑則理可以無聴從矣】

序刺晉獻公也獻公好聴讒焉

獻公固喜攻戰而好讒佞然未見此二詩果作於其時也

唐國十二篇三十三章二百三句【黃實夫曰鄭衛齊陳之國皆以世變多故有淫奔之風惟魏晉以聖人所都之故而淫奔之俗不聞聖人之化入人深如此】

秦一之十一

秦國名在禹貢雍州之域近鳥鼠山初伯益佐禹治水有功賜姓嬴氏【孔氏曰鄭語云嬴伯翳之後地理誌云嬴伯益之後則伯益伯翳聲轉字異猶一人也問姓氏如何分別曰姓是大緫腦處氏是後來次第分別處如魯本姬姓其後有孟氏季氏同爲姬姓而氏不同也】其後中【仲】潏【決】居西戎以保西垂六世孫大駱生成及非子非子事周孝王養馬於汧【牽】渭之間馬大繁息孝王封爲附庸而邑之秦至宣王時犬戎滅成之族宣王遂命非子曽孫秦仲爲大夫誅西戎不克見殺及幽王爲西戎犬戎所殺平王東遷秦仲孫襄公以兵送之王封襄公爲諸侯曰能逐犬戎卽有岐丰之地襄公遂有周西都畿內八百里之地【李迂仲曰史記襄公十二年伐戎至岐而卒至其子文公遂收周餘民有其地孔氏曰周之二都相接爲畿其地東西橫長西都方八百里也】至孫徳公又徙於雍【孔氏曰僖十三年左傳云秦輸粟於晉自雍及絳昭元年云秦後子享晉侯自雍及絳是秦自徳公已後常居雍也】秦卽今之秦州雍今京兆府興平縣是也【愚按秦州卽今鞏昌路秦州京兆府興平縣卽今安西路興平縣並隸陜西省】

有車鄰鄰有馬白顚【都田反葉典因反】未見君子寺人之令【力呈反】

賦也鄰鄰眾車之聲白顚額有白毛今謂之的顙【孔氏曰的白也顙額也今之戴星馬王介甫曰白顚蓋名馬驊驑盜驪赤免的盧之稱】君子指秦君寺人內小臣也【孔氏曰寺人在內細小之臣非謂寺人卽是內小臣之官也左傳齊有寺人貂晉有寺人披是諸侯有寺人也嚴氏曰寺人閹宦】令使也是時秦君始有車馬及此寺人之官將見者必先使寺人通之故國人創見而誇美之也【蘇氏曰幾此皆人君之常禮而秦之先君昔所未常有也】阪【音反】有漆隰有栗旣見君子並坐鼓瑟今者不樂【音洛】

逝者其耋【田節反葉地一反】

興也八十曰耋阪則有漆矣隰則有栗矣旣見君子則並坐鼓瑟矣失今不樂則逝者其耋矣【劉辰翁曰俯仰一時之景以冩其中之所甚快者此所以爲興也朱子每句著則矣字多得興意嚴氏曰旣見君子並坐鼓瑟簡易相親之俗也今者不樂逝者其耋悲壯感嘆之气也秦之彊以此而止於爲秦亦以此輔氏曰未見秦君而覩其車馬之盛寺人之令而誇美之矣則其旣見秦君也則相與並坐鼓瑟而又嘆以爲苟今時而不作樂則逝者其耋矣蓋國家方興禮義初備而人情喜樂故至於此】

阪有桑隰有楊旣見君子並坐鼓簧今者不樂逝者

其亡

興也簧笙中金葉吹笙則鼓動之以出聲者也車鄰三章一章四句二章章六句【嚴氏曰秦興而帝王之影響盡矣車鄰其濫觴也世道升降之機在是歟】

序美秦仲也秦仲始大有車馬侍禦之好焉未見其必爲秦仲之詩大率秦風惟黃鳥渭陽爲有據其他諸詩皆不可考【愚按秦仲但爲宣王大夫未必得備寺人之官此詩疑作於平王命襄公爲侯之後】

駟驖【田結反】孔阜【符有反】六轡在手公之媚【眉冀反】子從公於狩【葉始九反】

賦也駟驖四馬皆黑色如鐵也孔甚也阜肥大也六轡者兩服兩驂各四轡而驂馬內兩轡納之於觖【決與觼同】故惟六轡在手也【嚴氏曰馬之有轡所以制馬使隨人意在手言把握其轡能制馬遲速惟手是聴也】媚子所親愛之人也此亦前篇之意也【嚴氏曰駟驖孔阜言馬之良也六轡在手言禦之良也公之媚子從公於狩見便嬖足使令於前也】奉時辰牡辰牡孔碩【葉常灼反】公曰左之舍【音捨】拔【蒲末反】則

獲【葉黃郭反】

賦也時是辰時也牡獸之牡者辰牡者冬獻狼夏獻麋春秋獻鹿豕之類奉之者虞人翼以待射【石】也【孔氏曰冬獻狼以下皆天官獸人文獸人所獻以供膳虞人無奉獸之文故引獸人之文以解時牡目獸之供食各有時節故曰時牡】碩肥大也公曰左之者命禦者使左其車以射獸之左也蓋射必中其左乃爲中殺五禦所謂逐禽左者爲是故也【逐禽左逆驅禽獸使左當人君以射之也何氏曰公曰左之禦者從左以逐之君從左以射之公羊傳解第一殺第二殺第三殺皆自左膘射之達於右則左當人君之左指禽獸之左膘而言膘音縹】拔矢括也【孔氏曰矢末爲括以鏃爲首故拔其末】曰左之而捨拔無不獲者言獸之多而射禦之善也遊於北園四馬旣閒【葉胡田反】輶【音由】車鸞鑣【彼驕反】載獫【力驗】

【反】歇【許竭反】驕【許喬反】

賦也田事已畢故遊於北園閒調習也輶輕【去聲又如字】也鸞鈴也效鸞鳥之聲鑣馬銜也驅【去又區】逆之車置鸞於馬銜之兩旁【孔氏曰夏官田僕掌設驅逆之車驅驅禽逐前趨後逆禦還之使不出圍禦音迓埤雅曰輶車置鸞於鑣異於乘車者驅逆之車則尙輕疾故也】乘【去聲】車則鸞在衡和在軾也獫歇驕皆田犬名長喙【諱】曰獫短喙曰歇驕以車載犬蓋以休其足力也韓愈畫記有騎【去聲】擁田犬者亦此類【愚按韓子書記曰騎擁田犬者一人騎而牽者二人云云】駟驖三章章四句【輔氏曰駟驖孔阜言其馬之盛也六轡在手言其禦之善也公之媚子從公於狩言公有所親愛之人隨公以田獵疑卽指禦者而言也奉時辰牡辰牡孔碩虞人奉翼大獸以待公之射禮儀之備也公曰左之舍抜則獲射禦之精也遊於北園因出狩而遊觀也四馬旣閒車馬皆閉習也猶車鸞鑣載獫歇驕𨿽田犬而亦處之得宜也此皆昔無而今有故歷敍其事而誇美之也秦本保於西戎自非子爲附庸而邑之秦遂入於中國自襄公爲諸侯盡有周西都畿內岐丰之地然後始備中國之禮儀侍禦而詩人美之然觀其所美者如此則其所缺者亦多矣張南軒曰讀車鄰駟驖之詩則知秦之立國自其始創則不過盛其車馬奉養之事競於射獵之爲而已蓋不及於用賢制民也則其流風亦習乎是而已前漢地理誌曰天水隴西山多林木民以板爲室屋及安定北地上郡西河皆迫近我狄修習武備髙上气力以射獵爲先故秦詩曰在其板屋又曰修我甲兵與子偕行及車鄰駟驖小戎之篇皆言車馬田狩之事】

序美襄公也始命有田狩之事園囿之樂焉【孔氏曰有蕃曰園有墻曰囿囿者域養禽獸之所也黃實夫曰田狩之事園囿之樂何足爲美蓋以襄公有功王室始受天子之命人亦樂子之也愚按朱子𨿽以此序稍平不復辧說然又謂秦詩時世多不可考今據詩中言公乃臣子稱其君之詞疑此詩亦作於襄公受命爲侯之後也】

小戎俴【錢淺反】收五楘【音木】梁輈【陟畱反】遊環脇驅【葉居懼反又居錄反】陰靷【音】鋈【音沃】續【葉辭屢反又如字】文茵【音因】暢【敕亮反】轂【葉又去聲】駕我騏【音其】馵【之樹反又之錄反】言念君子溫其如玉在其板屋亂我心曲

賦也小戎兵車也【董氏曰六月言元戎此天子之車也諸侯之戎車謂之小戎宜也】俴淺也収軫也謂車前後兩端橫木所以収斂所載者也凡車之制廣皆六尺六寸其平地任載者爲大車則軫深八尺兵車則軫深四尺四寸故曰小戎俴収也【孔氏曰兵車當輿之內前軫至後軫惟深四尺四寸人之升車自後登之入於車內故以淺深言之】五五束也楘歷錄【祿】然文章之貌也梁輈從前軫以前稍曲而上至衡則向下鉤之橫衡於輈下而輈形穹隆上曲如屋之梁又以皮革五處束之其文章歷錄然也【孔氏曰輈上曲勾衡衡者阨也陳少南曰輈車轘也前駕於服馬之上衡之後則承前軫直逼後軫梁輈則穹其上以便服馬之進退車之進退以輈爲主懼輈之不堅也故一輈五分其穹每分以皮束之使堅是謂之五楘愚按梁輈卽所謂軏也】遊環靷【斤去聲】環也以皮爲環當兩服馬之背上遊移前卻無定處引兩驂馬之外轡貫其中而執之所以制驂馬使不得外出左傳曰如驂之有靷是也【左傳定九年注言如驂馬之隨靳也釋文靳者言無常處】脇驅亦以皮爲之前系於衡之兩端後系於軫之兩端當服馬脇之外所以驅驂馬使不得內入也陰揜軌【犯】也軌在軾前而以板橫側揜之以其陰映此�故謂之陰也靷以皮二條前系驂馬之頸後系陰版之上也�續陰板之上有續靷之處消白金沃灌其環以爲飾也【孔氏曰鋈沃也謂消白金以沃灌靷環�續則是作環相接】蓋車衡之長六尺六寸止容二服驂馬之頸不當於衡故別爲二靷以引車亦謂之靳左傳曰兩靷將絕是也【孔氏曰驂馬頸不當衡則爲二靷系陰版上今驂馬引之大叔於田云兩服齊首兩驂如手明驂馬首不與服馬齊左傳襄十四年服防云軥車軛也兩邊有馬頸是一衡之下惟有服馬二頸也哀公二年云兩靷將絕是橫�之前別有驂馬二靷也】文茵車中所坐虎皮褥也暢長也轂者車輪之中外持幅內受軸者也大車之轂一尺有半兵車之轂長三尺二寸故兵車曰暢轂【孔氏曰言長於大車之轂】騏騏文也【孔氏曰色之靑黒者爲綦馬名爲騏知其色作綦文】馬左足白曰馵君子婦人目其夫也溫其如玉美之之詞也板屋者西戎之俗以板爲屋心曲心中委曲之處也西戎者秦之臣子所與不共戴天之讐也襄公上承天子之命率其國人往而徵之故其從役者之家人先誇車甲之盛如此而後及其私情蓋以義興師則𨿽婦人亦知勇於赴敵而無所怨矣【襄公報君父之仇其所以不自己者豈忮忿之心哉乃大倫之正天理之發以大義驅其人而戰之此襄公所以能用其人而秦人所以樂爲之用也愚按每章前六句誇車甲也復四句私情也】

四牡孔阜【扶有反】六轡在手騏駵【音畱】是中【葉諸仍反】騧【古花反】

驪是驂【葉疏簮反】龍盾【順允反】之合鋈以觼【古宂反】軜【音納】言念君子溫其在邑【葉烏合反】方何爲期胡然我念之

賦也赤馬黒鬛曰駵中兩服馬也黃馬黒喙曰騧驪黑色也盾幹也【孔氏曰盾以木爲之】畫龍於盾合而載之以爲車上之衛必載二者備破毀也觼環之有舌者軜驂內轡也置觼於軾前以系軜故謂之觼軜亦消沃白金以爲飾也【孔氏曰轡所以制馬令隨人意驂馬欲入則逼於脇驅內轡不須牽挽故知納驂內轡系於軾前其系之處以白金爲觼也】邑西鄙之邑也方將也將以何時爲歸期乎何爲使我思之極也

俴駟孔羣厹【音求】矛鋈錞【徒對反葉朱倫反】蒙伐有苑【葉音氳】虎

韔【敕亮反】鏤膺交韔二弓【葉姑反】竹閉緄【古本反】縢【直登反】言念君子載寢載興厭厭【於鹽反】良人秩秩徳音【葉一陵反】

賦也俴駟四馬皆以淺薄之金爲甲欲其輕而易於馬之旋習也孔甚羣和也【孔氏曰金甲堅剛則苦其不和故美其能甚羣言和調也物不和則不得羣聚故以和爲羣也】厹矛三隅矛也鋈錞以白金沃矛之下端平底者也【孔氏曰厹矛刃有三角鋈白金飾其錞曲禮曰進戈者前其鐏進矛防者前其鐓是矛之下端者當有錞也鋭底曰鐏平底曰鐓鐏存去聲】防雜也伐中幹也盾之別名苑文貌畫雜羽之文於盾上也虎韔以虎皮爲弓室也鏤膺鏤金以飾馬當胸帶也交韔交二弓於韔中謂顚倒安置之必二弓以備壊也閉弓檠【景】也儀禮作祕緄繩縢約也以竹爲閉而以繩約之於弛弓之裏檠弓體使正也【孔氏曰儀禮旣夕記說明器之弓云有防注云防弓檠也弛則防之於弓裏備損壊也以竹爲之然則置弓防裏以繩系之李寶之曰祕狀如弓】載寢載興言思之深而起居不寧也厭厭安也秩秩有序也【李迂仲曰婦人謂夫乃安靜善人其徳音又秩秩然有序今乃從徵役我是以思念之也】

小戎三章章十句【輔氏曰一章主言車二章主言馬三章主言兵器所謂婦人必其卿大夫爲將帥之妻也蓋君子良人溫其如王厭厭秩秩皆非士卒所能當也極其憂思情也無所怨刺義也二者並行而不相悖此詩所謂板屋者可見是伐西戎時事故先生於序下𨿽以爲時世無所據而未可知然於詩之首章下復以襄公爲說也】

序美襄公也備其兵甲以討西戎西戎方彊而徵役不休國人則矜其車甲婦人能閔其君子焉

此詩時世未必然而義則得之說見本篇

蒹【古恬反】葭【音加】蒼蒼白霜爲霜所謂伊人在水一方遡【所路反】洄【音回】從之道阻且長遡遊從之宛在水中央

賦也蒹似萑【丸】而細髙數尺又謂之薕【亷】葭蘆也【嚴氏曰蒹一名薕又名荻一物而三名陸璣雲水艸牛食之肥彊山陰陸氏云今人以爲薕箔因以得名葭蘆也葦也又名華一物而四名疏曰初生爲葭長大爲蘆成則名葦萑菼也又名鵻亦一物而四名蒹葭萑三物共十一名】蒹葭未敗而露始爲霜秋水時至百川灌河之時也伊人猶言彼人也一方彼一方也遡洄逆流而上也遡遊順流而下也宛然坐見貌在水之中央言近而不可至也言秋水方盛之時所謂彼人者乃在水之一方上下求之而皆不可得然不知其何所指也

蒹葭淒淒白露未晞所謂伊人在水之湄遡洄從之

道阻且躋遡遊從之宛在水中坻【直屍反】

賦也淒淒猶蒼蒼也晞幹也湄水艸之交也躋升也言難至也小渚曰坻

蒹葭采采【葉此禮反】白露未已所謂伊人在水之涘【葉以始二】

【音】遡洄從之道阻且右【葉羽軌反】遡遊從之宛在水中沚賦也采采言其盛而可采也已止也右不相直而出其右也小渚曰沚

蒹葭三章章八句

序刺襄公也未能用周禮將無以固其國焉此詩未詳所謂然序說之鑿則必不然矣

終南何有有條有梅【葉莫悲反】君子至止錦衣狐裘【葉渠之反】顏如渥【於角反】丹其君也哉【葉將黎反】

興也終南山名在今京兆府南【愚按京兆府卽今安西路】條山楸【秋】也皮葉白色亦白材理好宜爲車版君子指其君也至止至終南之下也錦衣狐裘諸侯之服也玉藻曰君衣【去聲】狐白裘錦衣以裼之【孔氏曰玉藻注云君衣狐白毛之裘則以素錦爲衣覆之使可裼也】渥漬也其君也哉言容貌衣服稱其爲君也此秦人美其君之詞亦車鄰駟驖之意也【劉辰翁曰其君也哉亦似賦其始見也猶寺人之令也】

終南何有有紀有堂君子至止黻【音弗】衣繡裳佩王將

將【七羊反】壽考不忘

興也紀山之廉角也堂山之寛平處也黻之狀亞兩已相戾也繡刺繡也【孔氏曰黻皆在裳言黻衣者衣大名與繡裳異其文耳】將將佩玉聲也壽考不忘者欲其居此位服此服長久而安寧也

終南二章章六句

序戒襄公也能取周地始爲諸侯受顯服大夫美之故作是詩以戒勸之【歐陽子曰周𨿽以岐丰賜秦使自攻取而襄公未嘗一以兵至岐至文始逐戎而取岐丰之地】

交交黃鳥止於棘誰從穆公子車奄息維此奄息百夫之特臨其宂【葉戶橘反】惴惴其栗彼蒼者天【音尖因反】殱【子廉反】我良人如可贖兮人百其身

興也交交飛而往來之貌從穆公從死也子車氏奄息名特傑出之稱宂壙也惴惴懼貌栗懼殱盡良善贖貿【茂】也秦穆公卒【孔氏曰穆公名任好】以子車氏之三子爲殉【孔氏曰殺人以葬環其左右曰殉】皆秦之良也國人哀之爲之賦黃鳥事見春秋傳【愚按見文公六年】卽此詩也言交交黃鳥則止於棘矣誰從穆公則子車奄息也蓋以所見起興也臨宂而惴惴蓋生納之壙中也三子皆國之良而一旦殺之若可貿以他人則人皆願百其身以易之矣

交交黃鳥止於桑誰從穆公子車仲行【戶郎反】維此仲

行百夫之防臨其宂惴惴其栗彼蒼者天殱我良人如可贖兮人百其身

興也防當也【呂東萊曰訓防爲當者蓋如隄防之防水】言一人可以當百夫也

交交黃鳥止於楚誰從穆公子車鍼虎維此鍼虎百

夫之禦臨其宂惴惴其栗彼蒼者天殱我良人如可贖兮人百其身

興也禦猶當也

黃鳥三章章十二句

春秋傳曰君子曰秦穆公之不爲盟主也宜哉死而棄民先王違世猶貽之法而況奪之善人乎今縱無法以遺後嗣而又収其良以死難以在上矣君子是以知秦之不復東徵也愚按穆公於此其罪不可逃矣但或以爲穆公遺命如此而三子自殺以從則三子亦不得爲無罪今觀臨宂惴栗之言則是康公從父之亂命迫而納之於壙其罪有所歸矣【董氏曰陳幹昔子魏顆皆從其治命不以爲殉君子美之然則康公得無罪乎陳少南曰穆公悔過自誓見於泰誓舉人之周用人之一未易得如穆公者至從死一事說者以爲穆公之命夫屬纊方亂未可遽從帷堂未徹無所復請以未可從之命而康公從之是不孝也以不可復請之命而康公行之是不仁也】又按史記秦武公卒初以人從死死者六十六人至穆公遂用百七十七人而三良與焉蓋其初特出於戎翟之俗而無明王賢伯以討其罪於是習以爲常則𨿽以穆公之賢而不免論其事者亦徒閔三良之不幸而嘆秦之衰至於王政不綱諸侯擅命殺人不忌至於如此則莫知其爲非也嗚呼俗之敝也久矣其後始皇之葬後宮皆令從死工匠生閉墓中尙何怪哉【始皇葬驪山下錮三泉令匠作機弩有穿近者輙射之上具天文下具地理後宮無子者皆令從死工匠爲機者皆閉之墓也愚按古之葬者有明器但備物而不可用如芻靈亦其類也不幸流俗之敝而至於作俑又不幸而至於用人然作俑者夫子且以爲不仁而謂其無後況秦武公旣用殉五傳至穆公而又用殉夫子之言反似無驗孰知穆公之後二十一傳至莊襄王而呂氏之子遂絕嬴氏之統維夫始皇不知所監驪山葬後未三年而呂氏之祀又絕嗚呼不仁之禍及子孫如此】序哀三良也國人刺穆公以人從死而作是詩也

此序最爲有據

�【伊橘反】彼晨風【葉孚愔反】郁彼北林未見君子憂心欽欽如何如何忘我實多

興也�疾飛貎晨風鸇也【孔氏曰陸璣云似鷂靑黃色燕頷句喙向風搖趐乃因風飛急疾擊鳥雀食之】郁茂盛貎君子指其夫也欽欽憂而不忘之貌婦人以夫不在而言�彼晨風則歸於郁然之北林矣故我未見君子而憂心欽欽也彼君子者如之何而忘我之多乎此與扊扅【音剡移】之歌同意蓋秦俗也【愚按晉獻公滅虞百里奚亡秦走宛楚鄙人執之秦穆公聞其賢以五羖羊皮贖之授以國政後因作樂所賃澣婦自言知音呼之援琴而歌曰百里奚五羊皮臨別時烹伏雌炊扊扅今冨貴忘我爲因問之乃其妻也】

山有苞櫟【盧狄反葉歷各反】隰有六駁【邦角反】未見君子憂心

靡樂【音洛】如何如何忘我實多

興也駁梓楡也其皮靑白如駁【陸璣曰樹皮靑白駁犖遙視似駁馬故謂之駁】山則有苞櫟矣隰則有六駁矣【孔氏曰王肅云言六據所見而言也】未見君子則憂心靡樂矣靡樂則憂之甚也山有苞棣【音悌】隰有樹檖未見君子憂心如醉如何如

何忘我實多

興也棣唐棣檖赤羅也【陸農師曰其文細密如羅又有白羅皆文木】實似梨而小酢可食【陸璣曰一名山梨一名鹿梨一名鼠梨極有脆美者】如醉則憂又甚矣

晨風三章章六句

序刺康公也忘穆公之業始棄其賢臣焉此婦人念其君子之辭序說誤矣

豈曰無衣與子同袍【抱毛反葉步謀反】王於興師修我戈矛與子同仇

賦也袍襺【繭】也【孔氏曰玉藻云纊爲襺緼爲袍純著新綿名爲襺雜名舊絮名爲袍】戈長六尺六寸矛長二丈王於興師以天子之命而興師也秦俗彊悍樂於戰鬭故其人平居而相謂曰豈曰以子之無衣而與子同袍乎蓋以王於興師則將修我戈矛而與子同仇也其懽愛之心足以相死如此蘇氏曰秦本周地故其民猶思周之盛時而稱先王焉【陳君舉曰襄公攘西戎救王室之難得列諸侯故秦𨿽逺處西垂而其民知有王室之尊王事之重東遷之後王室𨿽微而本於人心者未泯也讀文侯之命者嘆平王之無志其有以哉】或曰興也取與子同三字爲義後章放此

豈曰無衣與子同澤【葉徒洛反】王於興師修我矛防【葉訖約反】

與子偕作

賦也澤裏衣也以其親膚近於垢澤故謂之澤防車防也長丈六尺【鄭氏曰車防常也】

豈曰無衣與子同裳王於興師修我甲兵【葉晡茫反】與子

偕行【戶郎反】

賦也行往也

無衣三章章五句

秦人之俗大抵尙气槪先勇力忘生輕死故其見於詩如此然本其初而論之岐丰之地文王用之以興二南之化如彼其忠且厚也秦人用之未幾而一變其俗至於如此則已悍然有招【翹愚按過秦論注云舉也】八州而朝【潮】同列之气矣何哉雍州土厚水深其民厚重質直無鄭衛驕惰浮靡之習以善導之則易以興起而篤於仁義以猛驅之則其疆毅果敢之資亦足以疆兵力農而成冨彊之業非山東諸國所及也嗚呼後世欲爲定都立國之計者誠不可不監乎此而凡爲國者其於導民之路尢不可不審其所之也【輔氏曰先生發秦人厚重質直之意與夫彊悍果敢之質及周秦所以導之者不同而皆易於有成先儒之所未及也至謂後世之定都立國當監乎此者又有盛於藝祖皇帝之聖訓焉亦嘗疑之堯與文武皆聖人也然堯之風歷三代而尙有遺於晉至文武之風則一變爲秦而不復有遺者何哉蓋堯之時風气方開純朴未散譬之人則孩提之時也至文武時則其人壯大矣今人於孩提之時教之則𨿽老大有不忘者至於年日益壯𨿽彊聒之旋得旋失終不能久而不忘也謝疊山曰幽王沒於驪山此中國之大恥周家萬世不可忘之大讐也讀文侯之命可以知諸侯無復讐之志矣獨無衣一詩毅然以天下大義爲己任其心忠而誠其气剛而大其詞壯而直吾乃知岐丰之地被文武周公之化最深𨿽世降俗末人心天理不可泯滅者尙異於列國也】

序刺用兵也秦人刺其君好攻戰亟用兵而不與民同欲焉

序意與詩文不協說已見本篇矣

我送舅氏曰至渭陽何以贈之路車乘【繩證反】黃

賦也舅氏秦康公之舅晉公子重【平聲】耳也【毛氏曰母之昆弟曰舅】出亡在外穆公召而納之時康公爲太子送之渭陽而作此詩渭水名秦時都雍至渭陽者蓋東行送之於咸陽之地也路車諸侯之車也【董氏曰中車金路以封同姓象路以封異姓革路以封四衛木路以封蕃國皆諸侯也故人君之車曰路車】乘黃四馬皆黃也【嚴氏曰何以贈舅氏乎惟路車乘馬而已歉然猶以爲薄意有餘也】

我送舅氏悠悠我思【葉新賫反】何以贈之瓊瑰【古回反】玉佩

【葉蒲眉反】

賦也悠悠長也序以爲時康公之母穆姬已卒故康公送其舅而念母之不見也【嚴氏曰送舅而有所思則思母也】或曰穆姬之卒不可考此但別其舅而懷思耳瓊瑰石而次玉【孔氏曰瓊者玉之美名非玉名也瑰是美石之名曹氏曰玉佩珩璜琚瑀之屬】

渭陽二章章四句

按春秋傳晉獻公烝於齊姜生秦穆夫人太子申生娶大戎胡姬生重耳小戎子生夷吾驪姬生奚齊其娣生卓子驪姬譛申生申生自殺又譛二公子二公子皆出奔獻公卒奚齊卓子繼立皆爲大夫裏克所弒秦穆公納夷吾是爲惠公卒子圉立是爲懷公立之明年秦穆公又召重耳而納之是爲文公王氏曰至渭陽者送之逺也悠悠我思者思之長也路車乘黃瓊瑰玉佩者贈之厚也【謝疊山曰送之逺贈之厚念母之心可見矣】廣漢張氏曰康公爲大子送舅氏而念母之不見是固良心也而卒不能自克於令狐之役【愚按左傳文公七年晉敗秦師於令狐令音伶】怨欲害乎良心也使康公知循是心養其端而充之則怨欲可消矣

序康公念母也康公之母晉獻公之女文公遭麗姬之難未反而秦姬卒穆公納文公康公時爲大子贈送文公於渭之陽念母之不見也我見舅氏如母存焉及其卽位思而作是詩也此序得之但我見舅氏如母存焉兩句若爲康公之辭者其情哀矣然無所系屬不成文理蓋此以下又別一手所爲也及其卽位而作是詩蓋亦但見首句云康公而下云時爲大子故生此說其淺暗拘滯大率如此

於我乎夏屋渠渠今也每食無餘於【音吁】嗟乎不承權輿賦也夏大也渠渠深廣貌承繼也權輿始也此言其君始有渠渠之夏屋以待賢者而其後禮意寖衰供億寖薄【杜氏曰供給億安也】至於賢者每食而無餘於是嘆之言不能繼其始也

於我乎每食四簋【葉已有反】今也每食不飽【葉捕苟反】於嗟乎

不承權輿

賦也簋瓦器容斗二勝方曰簠圓曰簋簠盛稻粱簋盛黍稷【孔氏曰簋以木爲之圓曰簋內方外圓方曰簠內圓外方】四簋禮食之盛也【輔氏曰夏屋渠渠無不致其備也每食無餘無一致其備也每食四簋無不極其至也每食不飽無一極其至也其進鋭者其退速惟有恆者然後可久也】

權輿二章章五句

漢楚元王敬禮申公白公穆生穆王不嗜酒元王每置酒嘗爲穆王設醴及王戊卽位常設後忘設焉穆生退曰可以逝矣醴酒不設王之意怠不去楚人將鉗我於市遂稱疾申公白公彊起之曰獨不念先王之徳歟今王一旦失小禮何足至此穆生曰先王之所以禮吾三人者爲道之存故也今而忽之是忘道也忘道之人胡可與久處豈爲區區之禮哉遂謝病去亦此詩之意也【謝疊山曰秦君用賢禮貌衰而不去至於每食不飽豈非饑餓免死者乎其君固可刺當時號爲賢者亦爲可恥矣輔氏曰引穆生之事爲證者推原詩人之心蓋本於此不然則其所訃者不過區區於安居餔�之事而已恐非賢者之志也】

序刺康公也忘先君之舊臣與賢者有始而無終也

秦國十篇二十七章百八十一句【謝疊山曰中國而純乎人欲則化爲夷狄夷狄而知有天理則化爲中國秦本戎狄不得齒中國之防盟春秋夷之邑於岐丰用文武成康之遺民習文武成康之舊俗一旦惡人欲而崇天理其發於詩者有尊君親上之義有趨事赴功之勇故季杞聴其樂曰是謂夏聲能夏始大憂其將有中國矣】

詩傳通釋卷六﹤經部﹐詩類﹐詩傳通釋﹥

欽定四庫全書

詩傳通釋卷七

元劉瑾撰

詩

朱子集傳

陳一之十二

陳國名太嘷伏羲氏之墟在禹貢豫州之東其地廣平無名山大川西望外方東不及孟諸周武王時帝舜之冑有虞閼【遏】父爲周陶正武王賴其利器用與其神明之後以元女大姬妻其子滿而封之於陳都扵宛丘之側與黃帝帝堯之後共爲三恪是爲胡公【孔氏曰左傳史趙雲胡氏不淫故周賜之姓使祀虞帝則胡公姓嬀武王所賜三恪尊於諸侯卑於二王之後樂記武王未下車封黃帝後於薊封帝堯後於祝封帝舜後於陳下車乃封夏后於祀封殷後於宋則陳與薊祝是爲三恪】大姬婦人尊貴好樂巫覡歌舞之事其民化之今之陳州卽其地也【愚按今河南省汴梁路有陳州及宛丘縣】

子之湯【他郎他浪二反】兮宛丘之上【辰羊辰亮二反】兮洵【音荀】有情兮而無望【武方武放二反】兮

賦也子指遊蕩之人也湯蕩也四方髙中央下曰宛丘【濮氏曰宛丘因以爲其地之名】洵信也望人所瞻望也國人見此人常遊蕩於宛丘之上故敍其事以刺之言𨿽信有情思而可樂矣然無威儀可曕望也

坎其擊鼔宛丘之下【葉後五反】無冬無夏【葉與下同】值【直置反】其

鷺羽

賦也坎擊鼔聲值植也鷺舂鉏今鷺鷥好而防白頭上有長毛十數枚羽以其羽爲翳舞者持以指麾也【孔氏曰持鷺羽翳身而舞】言無時不出遊而鼔舞於是也【李迂仲曰無冬無夏但言常舞也範氏曰冬夏祁寒大暑之時也人之好樂於是時必少息焉今也無冬無夏則其他時可知矣】

坎其擊缶【方有反】宛丘之道【葉徒厚反】無冬無夏值其鷺翿

【音導葉殖有反】

賦也缶瓦器可以節樂【孔氏曰易離卦鼓缶而歌是樂器坎卦樽酒簋貳用缶又是酒器左襄九年宋災具緶缶則又是汲器然則缶可節樂若今擊甌又可盛水盛酒卽今瓦盆也】翿翳也

宛丘三章章四句

序刺幽公也淫荒昏亂遊蕩無度焉

陳國小無事實幽公但以諡惡故得遊蕩無度之詩未敢信也

東門之枌【符云反】宛丘之栩【況浦反】子仲之子婆娑【素何反】其下【葉後五反】

賦也枌白楡也先生葉郤著莢皮色白子仲之子子仲氏之女也婆娑舞貌【張子曰婆娑不必是舞但裴徊翺翔之義】此男女聚防歌舞而賦其事以相樂也【嚴氏曰味此詩不績其麻正是誚責之詞非相樂之詞首序疾亂之說或然也】

谷旦於差【初佳反葉七何反】南方之原【無韻未詳】不績其麻【葉謨婆反】

市也婆娑

賦也谷善差擇也旣差擇善旦以會於南方之原於是棄其業以舞於市而往會也【黃實夫曰邠之風俗其男耕其婦饁其女桑至於八月載績則蠶事畢而麻事起今陳之俗至於不績其麻市也婆娑所謂上有好者下必甚也】

谷旦於逝越以鬷【子公反】邁【葉力制反】視爾如荍【祁饒反】貽我

握掓

賦也逝往越於鬷眾也適行也荍芘【毗】芣【浮】也又名荊葵紫色【濮氏曰芘芣紫荊春時開花葉未生花紫色自根反榦而上連接甚密有類蟻窠故爾雅名蚍蜉俗曰火蟻】椒芬芳之物也言又以善旦而往於是以其眾行而男女相與道其慕恱之詞曰我視爾顏色之美如芘芣之華於是遺我以一握之椒而交情好也

東門之枌三章章四句【王日休曰陳風多言東門豈此門之外獨甚歟】序疾亂也幽公淫荒風化之所行男女棄其舊業亟防於道路歌舞於市井爾

同上

衡門之下可以棲【音西】遲泌【悲位反】之洋洋可以樂【音洛】饑賦也衡門橫木爲門也門之深者有阿塾堂宇此惟衡木爲之【孔氏曰衡古文橫字此橫木爲門言其淺也】棲遲遊息也泌泉水也洋洋水流貌此隠居自樂而無求者之詞言衡門𨿽淺陋然亦可以遊息泌水𨿽不可飽然亦可以玩樂而忘饑也

豈其食魚必河之魴【音房】豈其取【音娶】妻必齊之姜賦也【陸農師曰裏語云洛鯉河魴貴於牛羊則魴鯉乃魚之美者】姜齊姓

豈其食魚必河之鯉豈其取妻必宋之子【葉奬裏反】賦也【陸農師曰鯉魚之貴者故爾雅釋魚以鯉冠篇而神農書曰鯉最爲魚之主】子宋姓衡門三章章四句【濮氏曰集傳以爲隠居自樂無求於世如衞風考槃者興味深長也愚按能隱居者必能自樂能自樂者必能無求故三者之意備見於一詩之間首章上二句可見其隠居下二句可見其自樂後兩章又可見隨遇而安無求於世也】

序誘僖公也願而無立志故作是詩以誘掖其君也

僖者小心畏忌之名故以爲願而無立志而配以此詩不知其爲賢者自樂而無求之意也

東門之池可以漚【烏豆反】麻【葉謨婆反】彼美淑姬可與晤【五故反】歌

興也池城池也漚漬也治麻者必先以水漬之【孔氏曰漸漬使之柔忍】晤猶解也此亦男女會遇之詞蓋因其會遇之地所見之物以起興也【胡庭芳曰補傳云陳風三言東門蓋指所見以起興也】

東門之池可以漚紵【直呂反】彼美淑姬可與晤語興也紵麻屬【陸璣曰紵科生數十莖宿根在地中至春自生荊揚間一歳三收剝去其皮之表但得其裏緝以織布】

東門之池可以漚菅【古顏反葉居賢反】彼美淑姬可以晤言興也菅葉似茅而滑澤莖有白粉柔韌宜爲索也【濮氏曰左傳𨿽冇綜麻無棄菅蒯蒯與菅皆謂苕也黃華者俗名黃芒卽蒯也白華者俗名白芒卽菅也】東門之池三章章四句

序刺時也疾其君之淫昏而思賢女以配君子也

此淫奔之詩序說蓋誤

東門之楊其葉牂牂【予桑反】昏以爲期明星煌煌

興也東門相期之地也楊柳之揚起者也牂牂盛貌明星啟明也煌煌大明貌此亦男女期會而有負約不至者故因其所見以起興也

東門之楊其葉肺肺【普肺反】昏以爲期明星晢晢【之世反】興也肺肺猶牂牂晢晢猶煌煌也

東門之楊二章章四句

序刺時也昏姻失時男女多違親迎女猶有不至者也

同上

墓門有棘斧以斯【所宜反】之夫也不良國人知之知而不已誰昔然矣

興也墓門凶僻之地多生荊棘斯析也夫指所刺之人也誰昔昔也猶言疇昔也言墓門有棘則斧以斯之矣此人不良則國人知之矣國人知之猶不自攺則自疇昔而已然非一曰之積矣所謂不良之人亦不知其何所指也

墓門有梅有鴞萃止夫也不良歌以訊【葉息悴反】之訊予

不顏【葉果五反】顚倒思予【葉寅女反】

興也鴟鴞惡聲之鳥也【陸璣曰鴞大如班鳩緑色入人家凶賈誼鵩賦是也今謂之鵂鶹亦名怪鴟濮氏曰漢書霍山家鴞數鳴楚詞注鴟鴞二物又云鵩似鴞本艸云其實一耳其肉甚美可爲羹又可爲炙莊子見彈而求鴞炙是也音壑】萃集訊告也顚倒狼狽之狀墓門有梅則有鴞萃之矣夫也不良則有歌其惡以訊之者矣訊之而不予顧至於顚倒然後思予則豈有所及哉或曰訊予之予疑當依前章作而字

墓門二章章六句

序刺陳佗也陳佗無良師以至於不義惡加於萬民焉

陳國君臣事無可紀防陳佗以亂賊被討見書於春秋故以無良之詩與之序之作大抵類此不知其信然否也

防有鵲巢邛【其恭反】有防苕【徒雕反葉徒刀反】誰侜【陟畱反】予美心焉忉忉【都勞反】

興也防人所築以捍水者邛丘防美也苕苕饒也莖如勞豆而細葉似蒺防而靑其莖葉緑色可生食如小豆藿也侜張也猶鄭風之所謂迋也【濮氏曰侜謂誑誕則字與譸同書譸張爲幻然似有裝載增加之意以其字之從舟也】予美指所與私者也忉忉憂貌此男女之有私而憂或間之之詞故曰防則有鵲巢矣邛則有防苕矣今此何人而侜張予之所美使我憂之而至於忉忉乎

中唐有甓【蒲歷反】邛有防鷊【五歷反】誰侜予美心焉惕惕

【吐歷反】

興也廟中路謂之唐【孔氏曰堂下至門之徑也】甓瓴【零】甋【滴】也【爾雅注曰防甎也音鹿專】鷊小艸雜色如綬【愚按埤雅鷊木烏名亦名綬烏咽下冇囊如小綬且五色此傳所釋鷊艸之名豈因其似鷊鳥而取義乎】惕惕猶忉忉也防有鵲巢二章章四句

序憂讒賊也宣公好信防君子憂懼焉

此非刺其君之詩

月出皎兮佼【古卯反】人僚【音了】兮舒窈【烏了反】糾【已小反】兮勞心悄【七小反】兮

興也皎月光也佼人美人也【李迂仲曰孟子云子都之佼揚雄方言自闗之東河濟之間謂好爲佼】僚好也窈幽逺也糾愁結也悄憂也【錢氏曰黙憂也】此亦男女相恱而相念之詞言月出則皎然矣佼人則僚然矣安得見之而舒窈糾之情乎是以爲之勞心而悄然也

月出皓【胡老反】兮佼人懰【力久反葉朗老反】兮舒懮【於久反】受【葉時】

【倒反】兮勞心慅【七老反】兮

興也懰好貌懮受憂思也慅猶悄也【王介甫曰慅言不安而騷動也】月出照兮佼人燎【力召反】兮舒天【於表反】紹【實照反】兮勞心

慘【當作懆七弔反】兮

興也燎明也天紹糾緊之意慘憂也【王介甫曰言不舒而憂愁】月出三章章四句【呂東萊曰此詩用字聱牙意者其方言歟】

序刺好色也在位不好徳而說美色焉

此不得爲刺詩

胡爲乎株林從夏【戶雅反】南【葉見心反下同】匪適株林從夏南賦也株林夏氏邑也【李迂仲曰王氏以爲株邑也邑外曰郊郊外曰牧牧外曰野野外曰林據詩中曰株林又曰株野又曰株王氏之言是也】夏南徵舒字也【鄭氏曰徴舒字子南孔氏曰以字配氏】靈公淫於夏徵舒之母朝夕而往夏氏之邑故其民相與語曰君胡爲乎株林乎曰從夏南耳然則非適株林也特以從夏南故耳蓋淫乎夏姬不可言也故以從其子言之詩人之忠厚如此

駕我乘【繩證反】馬【葉滿補反】說【音稅】於株野【葉上與反】乘【平聲】我乘駒

朝食於株

賦也說舎也馬六尺以下曰駒【鄭氏曰我國人我君也】

株林二章章四句

春秋傳夏姬鄭穆公之女也嫁於陳大夫夏禦叔靈公與其大夫孔寧儀行父通焉泄冶諫不聽而殺之【宣九年傳曰靈公與孔寧儀行父通於夏姬皆哀其衵服以戱於朝泄冶誎曰公卿宣淫民無效焉公曰吾能攺矣公告二子二子請殺之公弗禁遂殺泄泄】後卒爲其子徵舒所弒而徵舒復爲楚莊王所誅【孔氏曰宣十年書陳徵舒弒其君平國傳曰靈公與儀行父飲酒於夏氏公謂行父曰徵舒似汝對曰亦似君徵舒病之公出自其廐射而殺之宣十一年傳曰楚子爲陳夏氏亂故遂入陳殺夏徵舒轘諸栗門】

序刺靈公也淫乎夏姬驅馳而往朝夕不休息焉

陳風獨此篇爲有據

彼澤之陂【葉音波】有蒲與荷【音何】有美一人傷如之何寤寐無爲涕【他弟反】泗【音四】滂【昔光反】沱【徒何反】

興也陂澤障也【董氏曰澤水所鐘也】蒲水艸可爲席者【說文曰蒲似莞而有脊滑柔而溫】荷芙蕖也【爾雅曰荷芙蕖其莖茄其葉蕸其本蔤其華遂蓞其實蓮其根藕郭璞曰荷別名芙蓉蔤莖下白蒻在泥中者蓮謂房也茄音加蕸音遐蔤亡筆反蒻音弱】自目曰涕自鼻曰泗此詩之防與月出相類言彼澤之陂則有蒲與荷矣有美一人而不可見則𨿽憂傷而如之何哉寤寐無爲涕泗滂沱而已矣

彼澤之陂有蒲與蕳【古顏反葉居賢反】有美一人碩大且捲

【其貟反】寤寐無爲中心悁悁【鳥反】

興也蕳蘭也捲鬢髮之美也【李迂仲曰盧令其人美且鬈字𨿽不同其義則一】悁悁猶悒悒也

彼澤之陂有蒲菡【戶感反】蓞【大感反葉待檢反】有美一人碩大

且儼【魚檢反】寤寐無爲輾轉伏枕【葉知險反】

興也菡蓞荷華也儼矜莊貌輾轉伏枕臥而不寐思之深且久也

澤陂三章章六句

序刺時也言靈公君臣淫於其國男女相說憂思感傷焉

陳國十篇二十六章一百二十四句

東萊呂氏曰變風終於陳靈其間男女夫婦之詩一何多邪曰有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯男女者三綱之本萬事之先也正風之所以爲正者舉其正以勸之也變風之所以爲變者舉其不正者以戒之也道之升降時之治亂俗之污隆民之死生於是乎在錄之煩悉篇之重亦何疑哉【蘇氏曰變風終於陳靈何也陳靈以後未嘗無詩而仲尼有所不取也輔氏曰陳風十篇男女淫泆之詩居其大半此則遊蕩無度好樂荒淫之所召也愚按變風終於陳靈其間詩凡一百二十八篇以集傳考之男女夫婦之詩凡六十六篇不啻居其半也】

檜一之十三

檜國名髙辛氏火正祝融之墟【孔氏曰左傳梓愼云鄭祝融之墟也鄭滅檜而處之故知檜是祝融之境】在禹貢豫州外方之北滎波之南居溱洧之間其君妘姓祝融之後【孔氏曰祝融重黎也重黎之弟吳回生陸終生子六人四曰檜人案世本會人卽檜之祖釋文曰王肅云周武王封祝融之後於濟洛河潁之間爲檜子】周衰爲鄭武公所滅而遷國焉今之鄭州卽其地也【愚按卽今河南省汴梁路鄭州是也】蘇氏以爲檜詩皆爲鄭作如邶鄘之於衞也未知是否

羔裘逍遙狐裘以朝【直遙反葉直勞反】豈不爾思勞心忉忉【音刀】賦也緇衣羔裘諸侯之朝服錦衣狐裘其朝天子之服也【嚴氏曰玉藻云君衣狐白裘錦衣以裼之天子以裼視朝諸侯在天子之朝亦服之】舊說檜君好潔其衣服逍遙遊宴而不能自彊於政治故詩人憂之【張南軒曰其所事惟在衣服之間則其不能彊於政治可知矣嚴氏曰非以羔裘狐裘爲大故而以逍遙翺翔爲可憂也】

羔裘翺翔狐裘在堂豈不爾思我心憂傷

賦也翺翔猶逍遙也堂公堂也

羔裘如膏【古報反】日出有曜【羊照反葉羊號反】豈不爾思中心

是悼

賦也膏脂所漬也日出有耀日照之則有光也羔裘三章章四句【蘇氏曰勞心忉忉思之也我心憂傷悲之也中心是悼則知其不復可救也羔裘如膏日出有曜其君之服飾非不美也豈不爾思中心是悼則其所闕者蓋可見矣】

序大夫以道去其君也國小而迫君不用道好潔其衣服逍遙遊燕而不能自彊於政治故作是詩也【愚按詩中但言豈不爾思亦未有以見去其君之意】

庶見素冠兮棘人欒欒【力端反】兮勞心慱慱【徒端反】兮賦也庶幸也縞【杲】冠素紕【皮】旣祥之冠也黒經白緯曰縞緣【去聲】邊曰紕【李迂仲曰其冠用縞以素爲紕故謂之素冠】棘急也喪事欲其總總【總】爾【胡庭芳曰棘人只是如棘之人若所謂瘦瘠如柴之義也】欒欒瘠貌慱慱憂勞之貌祥冠祥則冠之禫則除之【愚按喪禮再期而大祥自喪至此不計閏凡二十五月大祥之後中月而禫中間也禫祭名澹澹然平安之意至此不訃閏凡二十七月禫音蓞】今人皆不能行三年之喪矣安得見此服乎當時賢者庶防見之至於憂勞也【李迂仲曰詩人思見服旣祥之素冠棘人形貌之欒欒者今無此人所以此心慱慱而憂也輔氏曰言庶見素冠兮而繼之以棘人欒欒兮蓋言情與服之相稱也不然服於外而忘於內則亦何以爲哉】

庶見素衣兮我心傷悲兮聊與子同歸兮

賦也素冠則素衣矣與子同歸愛慕之詞也【李迂仲曰言庶幾欲見服旣祥之素衣者今無此人故我心悲傷也如有其人則我且與之同歸矣謝疊山曰同歸如書云同歸於治同歸於亂非與之同歸其家也】

庶見素韠【音畢】兮我心蘊【於粉反】結【葉訖力反】兮聊與子如一

兮

賦也韠蔽膝也以韋爲之【孔氏曰古者佃漁而食因衣其皮先知蔽前後知蔽後後王易以布帛而猶存其蔽前者不忘本也】冕服謂之韍其餘曰韠韠從裳色素衣素裳則素韠矣蘊結思之不解也與子如一甚於同歸矣【輔氏曰素衣素冠不祥之服也常情之所厭見也檜國之俗不能行三年之喪則不復見此旣祥之衣冠矣而當時賢者庶防見之而不可得則至於憂勞如此是其心必有大不安者也幸而得見之則又爲之愛慕而欲與同歸爲一焉是又必冇大慊於其心者也此秉彞之心也先王之制喪服亦以是心而已豈彊民而爲之哉】

素冠三章章三句

按喪禮爲父爲君斬衰三年【鄭氏曰天子諸侯及卿大夫有地者皆曰君李實之曰以布爲衰綴之於衣因統名此衣爲衰先言斬者斬之而後成衰裳也不言裁割而言斬者取痛甚之意喪服四制曰其恩厚重者其服重故爲父三年以恩制者也爲君三年以義制者也】昔宰予欲短喪夫子曰子生三年然後免於父母之懷予也有三年之愛於其父母乎三年之喪天下之通喪也【輔氏曰子生三年後然免於父母之懷此君子所以不忍其親而喪必三年之故自天子達於庶人也李迂仲曰三年之喪皆出於人情之所同然聖人因人情而爲節文練祥與禫衣冠皆有隆殺如此豈聖人爲此以彊人哉】傳曰子夏三年之喪畢見於夫子援琴而衎衎而樂作而曰先王制禮不敢不及夫子曰君子也閔子騫三年之喪畢見於夫子援琴而切切而哀作而曰先王制禮不敢過也夫子曰君子也子路曰敢問何謂也夫子曰子夏哀已盡能引而致之於禮故曰君子也閔子騫哀未盡能自割以禮故曰君子也夫三年之喪賢者之所輕不削者之所勉【輔氏曰子夏閔子騫之事毛傳所載如此與禮記不同先生並取宰予之事言之而不加一辭焉然熟讀而詳玩之則自有所發而可以爲情性之正矣又曰非以三年之喪爲足以報其親所謂喪三年以爲極亡則弗之志矣者也至於聖人旣爲之中制則賢者必當俯而就不肖者必當跂而及也】序刺不能三年也【曽氏曰不能三年𨿽不知爲服嵗月然宰我謂期可已矣齊宣王曰爲期之喪猶愈於已乎古之不能三年者意皆如此】

隰有萇【大羊反】楚猗【於可反】儺【乃可反】其枝夭【於驕反】之沃沃【烏毒反】樂【音洛】子之無知

賦也萇楚銚【遙】弋今羊桃也子如小麥亦似桃【陸璣曰葉如桃而光尖長而狹花紫赤色其枝莖弱過一尺引蔓漧艸上一名業楚生平澤中子細如棗核苗弱不能爲樹】猗儺柔順也天少好貌沃沃光澤貌子指萇楚也政煩賦重人不堪其苦嘆其不如艸木之無知而無憂也

隰有萇楚猗儺其華【方無胡二反】夭之沃沃樂子之無家

【古胡古牙二反】

賦也無家言無累也

隰有萇楚猗儺其實夭之沃沃樂子之無室

賦也無室猶無家也

隰有萇楚三章章四句

序疾恣也國人疾其君之淫恣而思無情欲者也

此序之誤說見本篇

匪風發【葉方月反】兮匪車偈【起竭反】兮顧瞻周道中心怛【都逹反葉旦恱反】兮

賦也發飄揚貌偈疾驅貌周道適周之路也怛傷也周室衰微賢人憂嘆而作此詩言常時風發而車

偈而中心怛然今非風發也非車偈也特顧瞻周道而思王室之陵遟故中心爲之怛然耳

匪風飄【符遙反葉匹妙反】兮匪車嘌【符遙反葉匹妙反】兮顧瞻周道

中心弔兮

賦也回風謂之飄嘌漂搖不安之貌弔亦傷也誰能亨魚漑【古愛反】之釡【符甫反】【音尋】誰將西歸懷之好

音

興也漑滌也釡屬【孔氏曰孫炎云闗東謂甑爲亨魚用釜不用甑以其俱是食故連言之耳】西歸歸於周也【鄭氏曰檜在周之東故言西歸】誰能亨魚乎有則我願爲之漑其釡誰將西歸乎有則我願慰之以好音以見思之之甚但有西歸之人卽思有以厚之也

匪風三章章四句【黃實夫曰周之得民當於此詩觀之輔氏曰王政不綱周室陵遲諸侯放恣無復知有尊王之義者而詩人顧瞻周道而爲之憂傷聞有歸周之人則爲之嘆慕慰勉而不能自已如此熟讀而詳玩之則足以見君臣之彞矣呂東萊曰匪風下泉思周之詩獨作於曹檜何也曰政出天子則彊不陵弱各得其所政出諸侯則徵發之煩共億之困徵伐之暴惟小國偏受其害所以睠懷宗周爲獨切也戰國時房喜謂韓王曰大國惡有天子而小國利之以此二詩驗之其理益明】

序思周道也國小政亂憂及禍難而思周道焉詩言周道但謂適周之路如四牡所謂周道逶遲耳序言思周道者蓋不達此意也檜國四篇十二章四十五句

曹一之十四

曹國名其地在禹貢兗州陶丘之北雷夏荷【歌】澤之野周武王以封其弟振鐸今之曹州卽其地也【愚按今東昌路有曹州隸山東東西道】

蜉蝣之羽衣裳楚楚【葉創舉反】心之憂矣於我歸處

比也蜉蝣渠略也似蛣【乞】蜣【羌】身狹而長角黃黒色朝生暮死【埤雅曰虫似天牛而小有甲角長三四寸朝生暮殞有浮游之義故曰蜉蝣也孔氏曰陸璣云蜉蝣甲下有趐能飛夏日陰雨時地中出】楚楚鮮明貌此詩蓋以時人有玩細娛而忘逺慮者故以蜉蝣爲比而刺之言蜉蝣之羽翼猶衣裳之楚楚可愛也然其朝生暮死不能久存故我心憂之而欲其餘我歸處耳序以爲刺其君或然而未有考也【輔氏曰人心之體上下四方無不包括古往今來無不通貫可爲大矣金也玩細娛忘逺慮至如蜉蝣之朝生暮死而不自知則亦不靈甚矣此詩人所以憂之而欲其於我歸處也所以欲其於我歸處者蓋思有以警誨之耳又曰衣裳楚楚乃是言蜉蝣之羽耳故以爲比若以蜉蝣之羽興衣裳楚楚則是興體也】

蜉蝣之翼采采衣服【葉蒲北反】心之憂矣於我歸息比也采采華飾也息止也

蜉蝣掘閱【求勿反】麻衣如雪心之憂矣於我歸說【音稅葉輸藝反】比也掘閱未詳說捨息也

蜉蝣三章章四句【呂東萊曰曹之賢者憂其君危亡近在旦夕儻無所依其於我處乎蓋欲如楚芋尹申亥舎靈王於家之爲也彼曹君方潔其衣服志气揚揚而賢者已憫之如亡國喪家之人可哀也哉謝疊山曰此忠臣愛君憂國之眞情其慮深其思逺若禍亡之無日不自知其辭之痛側也】

序刺奢也昭公國小而迫無法以自守好奢而任小人將無所依焉【孔氏曰昭公班僖公子釋文曰諸本此序多無昭公字】

言昭公未有考

彼候人兮何【何可反】戈與祋【都律都外二反】彼其【音記】之子三百赤芾【芳勿蒲昧二反】

興也候人道路迎送賔客之官何揭祋殳【殊】也【孔氏曰夏官候人上士六人下士十有二人徒百有二十人身荷戈役謂候人之屬非候人之官長也又曰戈鉤矛防也如防而橫安刃但頭不向上爲鉤直刃長八寸橫刃長六寸刃下接柄處四寸並廣一寸弋殳俱是短兵】之子指小人芾冕服之韠也【嚴氏曰芾韍古字通用記玉藻曰韠下廣二尺上廣一尺長三尺頸五寸肩革帶博二寸芾制同祭服謂之芾他服謂之韠尊祭服也祭服冕以祭】一命緼【溫】芾黝【酉】珩再命赤芾黝珩三命赤芾蔥珩大夫以上赤芾乘軒【鄭氏曰緼赤黃之間色珩佩玉之珩也黒謂之黝靑謂之蔥周禮公侯伯之卿三命其大夫再命士一命】此刺其君逺君子而近小人之詞言彼候人而何戈與祋者宜也彼其之子而三百赤芾何哉晉文公入曹數其不用禧負羈而乘軒者三百人其謂是歟【杜氏曰軒大夫車言其無徳居位者多輔氏曰諸侯之制大夫五人而已而曹國之小赤芾而乘軒者至三百之眾此未章所以有薈蔚朝隮之比也其謂是歟蓋疑辭不敢質言也】

維鵜【徒低反】在梁不濡其翼彼其之子不稱【尺證反】其服

【葉蒲北反】

興也鵜洿【烏又音互】澤水鳥也俗所謂淘河也【孔氏曰形如鴞而大喙長尺餘頷下胡大如數升囊郭璞云今之鵜鶘也好羣飛入水食魚故名洿澤本艸曰如蒼鵝身是水沫惟胸前有兩塊肉如拳云昔爲人竊肉入河化爲此鳥因名逃河】

維鵜在梁不濡其咮【陟救反】彼其之子不遂其媾【古豆反】興也咮喙遂稱媾寵也遂之曰稱猶今人謂遂意曰稱意

薈【烏會反】兮蔚【於貴反】兮南山朝隮【丁兮反】婉【於阮反】兮孌【力轉】

【反】兮季女斯饑

比也薈蔚艸木盛多之貌朝隮雲气升騰也婉少貌孌好貌薈蔚朝隮言小人眾多而气焰盛也季女婉孌自保不妄從人而反饑困言賢者守道而反貧賤也

候人四章章四句

序刺近小人也共公逺君子而好近小人焉此序但以三百赤芾合於左氏所記晉侯入曹之事遂以爲共公未知然否

鳲鳩在桑其子七兮淑人君子其儀一兮其儀一兮心如結【葉訖力反】兮

興也鳲鳩稭【戞】鞠【匊】也亦名戴勝今之布谷也【陸璣曰一名桑鳩或謂之題肩齊人謂之擊正本艸曰北人云撥谷似鷂長尾】飼【嗣】子朝從上下暮從下上平均如一也【嚴氏曰郯子所謂鳲鳩氏司空鳲鳩平均故爲司空平水土也】如結如物之固結而不散也詩人美君子之用心均平專一故言鳲鳩在桑則其子七矣淑人君子則其儀一矣其儀一則心如結矣然不知其何所指也陳氏曰君子動容貌斯逺暴慢正顏色斯近信出辭气斯逺鄙倍其見於威儀動作之間者有常度矣豈固爲是拘拘者哉蓋和順積中而英華發外是以由其威儀一於外而心如結於內者從可知也【輔氏曰陳氏引曽子之言爲說不惟解得此詩意出又正得曽子所言之本防內外無二理見其內可以占其外也】鳲鳩在桑其子在梅【葉莫悲反】淑人君子其帶伊絲【葉新賫反】

其帶伊絲其弁伊騏【音其】

興也鳲鳩常言在桑其子每章異木子自飛去母常不移也【蘇氏曰從其在梅則失其在棘從其在棘則失其在榛居一以俟之無不及者】帶大帶也大帶用素絲有雜色飾焉【孔氏曰玉藻云帶君朱緑大夫華是有雜色飾】弁皮弁也騏馬之靑黒色者弁之色亦如此也書云四人騏弁今作綦言鳲鳩在桑則其子在梅矣淑人君子則其帶伊絲矣其帶伊絲則其弁伊騏矣言有常度不差忒也

鳲鳩在桑其子在棘淑人君子其儀不忒【它得反】其儀

不忒正是四國【葉於逼反】

興也有常度而其心一故儀不忒儀不忒則足以正四國矣大學傳曰其爲父子兄弟足法而後民法之也

鳲鳩在桑其子在榛【側巾反】淑人君子正是國人正是

國人胡不萬年【葉尼因反】

興也儀不忒故能正國人胡不萬年願其壽考之詞也

鳲鳩四章章六句【愚按鳲鳩之子𨿽非一而鳲鳩飼之之心則如一其子之飛往𨿽無常而鳲鳩居以待之則有常詩人托興之取義者亦以應接事物之變四國人民之眾而君子則度有常而心如一也然其言之有序以爲君子之心如結是以其儀專一而有常度有常度是以其帶其弁亦有常而不差忒不差忒是以其儀不忒而可以表正四國表正四國則其終也可以受天之祿而壽考萬年是𨿽祝願之詞固亦天人感通之理也陳壽翁曰心結而儀一且不忒表裏一致也四國國人之皆正逺邇一致也由之久而胡不萬年久近一致也國人願其年壽之久豈非欲賴其表正之久哉】

序刺不壹也在位無君子用心之不壹也此美詩非刺詩

冽【音列】彼下泉浸彼苞稂【音郎】愾【苦愛反】我寢嘆念彼周京【葉居良反】

比而興也冽寒也【嚴氏曰列旁二防者從冰寒也】下泉泉下流者也苞艸叢生也稂童梁莠屬也【陸璣曰禾黍秀爲穗而不成則嶷然謂之童梁今人謂之宿田翁或謂之守田】愾嘆息之聲也周京天子所居也王室陵遟而小國困故以寒泉下流而苞稂見傷爲比遂興其愾然以念周京也

冽彼下泉浸彼苞蕭【葉疏鳩反】愾我寤嘆念彼京周比而興也蕭蒿也【陸璣曰今俗謂之牛尾蒿】京周猶周京也冽彼下泉浸彼苞蓍【音屍】愾我寤嘆念彼京師【葉霜夷反】比而興也蓍筮艸也【陸璣曰似藾蕭靑色科生本艸其生如蒿髙五六尺一本多者至三五十莖生便條直異於眾蒿秋後有花出枝端上紅紫色形如菊用其筮爲筮以知吉防故謂之神物史記云蓍滿百莖者其下有神龜守之上有靑雲覆之】京師猶京周也【孔氏曰周京與京周京師一也因異章而變文爾】詳見大雅公劉篇

芃芃【薄工反】黍苗陰雨膏【古報反】之四國有王郇【音荀】伯勞

【力報反】之

比而興也芃芃美貌邭伯郇侯文王之後嘗爲州伯治諸侯有功【孔氏曰左傳富辰稱畢原酆郇文之昭也李迂仲曰郇國今河中倚氏縣王制謂二百一十國爲州州有伯是九州中有九伯也】言黍苗旣芃芃然矣又有陰雨以膏之四國旣有王矣而又有郇伯以勞之傷今之不然也【輔氏曰冽彼下泉浸彼苞稂則衰苶之意可見芃芃黍苗陰雨膏之則生生之意可見何詩人之善於形容也】

下泉四章章四句

程子曰易剝之爲卦也諸陽消剝已盡獨有上九一爻尙存如碩大之果不見食將有復生之理【一陽在上如碩大之果人不及食獨畱於上只不食便有復生之理】上九亦變則純陰矣然陽無可盡之理變於上則生於下無間可容息也【問變於上則生於下乃剝復相因之理畢竟相須經由坤坤卦純陰無陽如此則陽有斷滅也何以能生於復曰凡陰陽之生一爻當一月須是滿三十日方滿得那腔子做得一畫成今坤卦非是無陽始生甚微做一畫未成非是坤卦純陰便無陽也】陰道極盛之時其亂可知亂極則自當思治故眾心願載於君子君子得輿也詩匪風下泉所以居變風之終也【君子在上而小人皆載於下是君子得輿之象】陳氏曰亂極而不治變極而不正則天理滅矣人道絕矣聖人於變風之極則系之以思治之詩以示循環之理以言亂之可治變之可正也【呂東萊曰匪風下泉𨿽皆思周道之詩然匪風作於東遷之前此一時也下泉作於齊桓之後此又一時也嚴氏曰匪風思周而宣王中興下泉思周而周不復興無其人也輔氏曰匪風下泉二詩𨿽皆思周道之詩然匪風作於東遷之前其意尙覬乎周道之復興故曰誰將西歸懷之好音若下泉則作於齊桓之後不復有覬望之意矣直慨嘆想慕之而已程子因解剝卦而及匪風下泉二詩居變風之終之說可謂得聖人之意矣陳氏所謂以示循環之理以言亂之可治變之可正尢足以補程子之說故並載之】

序思治也曹人疾共公侵刻下民不得其所憂而思明王賢伯也

曹無他事序因候人而遂以爲共公然此乃天下之大勢非共公之罪也

曹國四篇十五章六十八句

詩傳通釋卷七

欽定四庫全書

詩傳通釋卷八

元劉瑾撰

詩

朱子集傳

豳一之十五

豳國名在禹貢雍州岐山之北原隰之野虞夏之際棄爲后稷而封於邰及夏之衰棄稷不務棄子不窋【迍入聲】失其官守而自竄於戎狄之間【孔氏曰韋昭以爲不窋當大康之時】不窋生鞠陶鞠陶生公劉能復修后稷之業民以富實乃相土地之宜而立國於豳之谷焉十世而大王徙居岐山之陽十二世而文王始受天命十三世而武王遂爲天子武王崩成王防不能涖阼【鄭氏曰涖視也不能視阼階行人君之事】周公旦以冢宰攝政【愚按成王諒陰周公固攝其政此謂不能涖阼而周公攝政則通免喪以後而言也】乃述后稷公劉之化作詩一篇以戒成王謂之豳風而後人又取周公所作及凡爲周公而作之詩以附焉【劉元城曰名之爲豳實周公詩耳周公作詩意在於豳而周公其他詩無所可系故因附之豳也胡庭芳曰詩乃周家之詩豳特夏之列國耳蓋七月惟言豳民之風俗故得處變風之末彭氏曰七月公劉皆言民事其爲詩一也然七月之詩微而及於昆虫艸木衣服飲食之末較之公劉莫非興王气象其體固不同也愚按七月而後附以鴟鴞東山者亦周公所作也附以伐柯破斧九罭狼跋者眾人爲周公而作之詩也】豳在今邠州三水縣邰在今京兆府武功縣【愚按今莊浪路有邠州鞏昌路鎭原州有三水縣故城安西路幹州冇武功縣並隸陜西省】

七月流火【葉虎委反】九月授衣【葉上聲】一之日觱【音必】發【葉方吠反】二之日栗烈【葉力制及】無衣無褐【音曷葉許例反】何以卒嵗【或曰發烈褐皆如字而嵗讀如雪】三之日於耜【葉羊裏反】四之日舉趾同我婦子【葉奬裏反】饁【炎輙反】彼南畆【葉滿彼反】田畯【音俊】至喜

賦也七月斗建申之月夏之七月也後凡言月者放此【愚按凡詩中月數皆以寅月起數不特此詩爲然也】流下也火大火心星也以六月之昏加於地之南方至七月之昏則下而西流矣【愚按堯典曰永星火以正仲夏蓋堯時仲夏日在鶉火故昏而大火中及周公攝政時凡一千二百四十餘年嵗差當退十六七度故六月而後日在鶉火大火昏中七月則日在鶉首而昏時大火西流於地之未位然此詩上述邠俗乃當夏商之時而言七月流火者蓋據周公時所見而言耳】九月霜降始寒而蠶績之功亦成故授人以衣使禦寒也一之日謂斗建子一陽之月二之日謂斗建丑二陽之月也變月言日言是月之日也後凡言日者放此【張子曰言月又言日別無義例只是文順】蓋周之先公已用此以紀候故周有天下遂以爲一代之正朔也觱發風寒也栗烈气寒也【王介甫曰風而寒尙非其至也無風而寒於是爲至】褐毛布也【孔氏曰褐賤者所服今夷狄作褐皆織毛爲之】嵗夏正之嵗也於往耜田器也【濮氏曰耜以起土者言之】於耜言往修田器也舉趾舉足而耕也我家長自我也饁餉田也田畯田大夫勸農之官也周公以成王未知稼穡之艱難故陳后稷公劉風化之所由使瞽蒙朝夕諷誦以教之【眞氏曰周家以農事開國成王幼沖周公作詩使瞽朦歌之庶幾王知小民之依不敢荒寧蓋與無逸同一意也】此章首言七月暑退將寒【程子曰嵗過中而行暮矣當有卒嵗之具禦寒之備故以七月流火爲首張子曰慮事有豫常於半年前提掇故頻舉七月爲言】故九月而授衣以禦之蓋十一月以後風气日寒不如是則無以卒嵗也正月則往修田器二月則舉趾而耕少者旣皆出而在田故老者率婦子而餉之治田早而用力齊是以田畯至而喜之也【歐陽子曰田大夫見其勸農樂業而喜愚按治田早者二月而卽舉趾也用力齊者少壯則在田家長婦子則致餉也勸農之道無非欲其不後於時不懈於力邠人乃不待勸而能然田畯所以喜也】此章前段言衣之始後段言食之始二章至五章終前段之意六章至八章終後段之意【呂與叔曰七月流火則憂卒嵗之無衣三之日於耜以備秋成而有食愚按人情之常冬寒而始索衣然所以成衣者則不始於冬而始於七月之暑退秋成而始得食然所以足食者則不始於秋而始於三月之舉趾故此章前段以七月言衣褐之所始二章至五章旣終其意而復言穹室墐戶之事後段以三之日言耕食之始六章至八章旣終其章而並言蔬果祭享之事又皆所以廣此章衣食之意也】

七月流火九月授衣春日載陽有鳴倉庚【葉古良反】女執

懿筐遵彼微行【葉戶郎反】爰求柔桑春日遲遲采蘩祁祁【巨之反】女心傷悲殆及公子同歸

賦也載始也陽溫和也倉庚黃鸝也懿深美也遵循也微行小徑也柔桑稺桑也遲遲日長而暄也【孔氏曰人在陽則舒在陰則慘遇春暄則四體舒泰覺晝景之稍稍長謂日行遲故以遲遲言之也】蘩白蒿也所以生蠶今人猶用之蓋蠶生未齊未可食桑故以此啖之也祁祁眾多也或曰徐也公子豳公之子也再言流火授衣者將言女功之始故又木於此遂言春日始和有鳴倉庚之時而蠶始生則執筐以求稺桑【王介甫曰以九月授衣也故春日載陽則求桑而蠶鄭氏曰蠶始生宜稺桑也】然又有生而未齊者則采蘩者眾而此治蠶之女感時而傷悲【毛氏曰春女悲秋士悲感其物化也】蓋是時公子猶娶於國中而貴家大族連姻公室者亦無不力於蠶桑之務故其許嫁之女預以將及公子同歸而逺其父母爲悲也【輔氏曰周公作北詩所以體其民之意至纎至悉至於女心傷悲殆及公子同歸體之至此則其餘固無不盡也夫后稷先公之世去周公亦逺矣而能體其民如此則當時之民癢屙疾痛周公又豈冇不體之者乎所謂惟君子爲能通天下之志而聖人之心能合天下爲一體通古今爲一息者周公之謂矣張子曰此言重昏嫁本人情愚按同歸者同親迎之公子而歸也】其風俗之厚而上下之情交相忠愛如此後章凡言公子者放此【張子曰我朱孔陽則已欲爲公子裳采蘩祁祁則殆及公子同歸民愛邠公待之如家人其愛之深如此愚按後章言爲公子裳爲公子裘者固皆可見其俗之厚而有忠愛公子之情但此章因念及公子同歸而爲離親之悲亦無非忠愛其上之心也】

七月流火八月萑【戶官反】葦【韋鬼反】蠶月條【它雕反】桑取彼

斧斨【七羊反】以伐逺揚猗【於宜反】彼女桑七月鳴防【圭覓反】八月載績載載黃我朱孔陽爲公子裳

賦也萑葦卽蒹葮也蠶月治蠶之月【王介甫曰蠶長非一月故不指言某月也愚按蠶月𨿽不可指定某月然其旣條取大桑復猗彼女桑大約當在建辰之月蠶盛之時先儒或疑此詩獨闕三月蓋已具於蠶月之間矣】條桑枝落之采其葉也【孔氏曰斬條於地采之也】斧隋【駝妥二音】銎【穹】斨方銎【釋文曰隋孔形狹而長銎斧孔也孔氏曰斨卽斧也惟鞏孔異耳】逺揚逺枝揚起者也【孔氏曰長條揚起手所不及故枝落之而采其葉】取葉存條曰猗女桑小桑也【孔氏曰女是人之弱者女桑柔桑也】小桑不可條取故取其葉而存其條猗猗然耳【蘇氏曰猗長也葉盡則條猗猗其長也】防伯勞也【孔氏曰夏至來冬至去應陰气之動其聲防鶏以聲得名胡庭芳曰補傳云仲夏始鳴七月則鳴之極防防以七月鳴則陰气至而眾芳歇矣鴂防音相近服防陸佃以爲題鴂卽防也】績緝也黒而有赤之色朱朱色陽明也言七月暑退將寒而是嵗禦冬之備亦庶幾其成矣又當預擬來嵗治蠶之用故於八月萑葦旣成之際而收蓄之將以爲曲薄【孔氏曰月令季春具曲植筐筥注曲薄也植槌也薄用萑葦爲之】至來嵗治蠶之月則采桑以供蠶食而大小畢取見蠶盛而人力至也蠶事旣備又於鳴防之後麻熟而可績之時則績其麻以爲布【王介甫曰蠶生於陽气之淑時故以倉庚爲候麻成於陰气之慝時故以防爲候】而凡此蠶績之所成者皆染之或或黃而其朱者尢爲鮮明皆以供上而爲公子之裳言勞於其事而不自愛以奉其上蓋至誠慘怛之意上以是施之下以是報之也【程子口爲公子裘獻豜於公皆北義也民之知義如此則美俗成矣愚按至誠慘怛之情一施一報卽所謂交相忠愛者也】以上二章專言蠶績之事以終首章前段無衣之意【愚按二章三章𨿽皆以終首章無衣之意而其意則益深逺蓋二章之終其意者推言暑退將寒而授衣其衣之成實始於春月之蠶桑此章又推言暑退之後是嵗蠶桑之功旣成而來嵗蠶桑之備方始以至預言八月載績又皆預恐來嵗之無衣焉其慮之逺而備之悉者如此】

四月秀葽【於遙反】五月鳴蜩【徒雕反】八月其獲【戶郭反】十月

隕【於敏反】萚【音托】一之日於貉【戶各反】取彼狐貍【力之反】爲公子裘【葉渠之反】二之日其同載纘【子管反】武功言私其豵【子公反】獻豜【古年反】於公

賦也不榮而實曰秀【爾雅釋艸曰木謂之華艸謂之榮】葽艸名【逺志也本艸一名葽繞】蜩蟬也【王介甫曰陽生則言日陰生則言月然四月正陽秀葽言月何也秀葽以言陰也四月陰生者气之先至也葽感陰气而先秀蜩感陰气而先鳴張子曰秀葽者物成之初鳴蜩者嵗秋之漸】獲禾之早者可獲也隕墜萚落也謂艸木隕落也貉狐貍也於貉猶言於耜謂往取狐貍也同竭作以狩也【王介甫曰惟田國人竭作故曰同孔氏曰獨說冬獵者以取皮在冬也】纘習而繼之也【孔氏曰繼纘武事年常習之使不忘戰也】豵一嵗豕豜三嵗豕言自四月純陽而歷一陰四陰以至純陰之月則大寒之候將至【鄭氏曰秀葽也鳴蜩也獲禾也隕萚也四者皆物成而將寒之候物成自秀葽始】𨿽蠶桑之功無所不備猶恐其不足以禦寒故於貉而取狐貍之皮以爲公子之裘也【李迂仲曰采桑采蘩則其勤於蠶事可謂至矣又於鳴防之候麻事興焉至於染黃之色爲公子裳取狐貍之皮爲公子裘凡所以輔蠶事者無不致力也眞氏曰上言織薄於秋求桑於春躬蠶織之勞以爲衣者無所不至猶恐其未足也於貉爲裘又有以相之】獸之小者私之以爲已有而大者則獻之於上亦愛其上之無已也此章專言狩獵以終首章前段無褐之意【愚按前兩章終無衣之意固有至誠慘怛忠愛其上之情而此章終無褐之意一則曰爲公子裘二則曰獻豜於公亦如上章之意焉是則下之憂夫無衣無褐而欲爲之備者皆汲汲邠公家人之身而不敢以已之溫暖爲先非邠公有以施之安能使之若是哉】

五月斯螽【音終】動股六月莎【素和反】雞振羽七月在野【葉上】

【與反】八月在宇九月在戶【後五反】十月蟋蟀入我牀下【葉後五反八字一句】穹【起弓反】窒【珍窒反】燻【許云反】鼠塞向墐【音覲】戶【同上】嗟我婦子【葉玆五反】曰爲攺嵗入此室處

賦也斯螽莎雞蟋蟀一物隨時變化而異其名【胡庭艻曰集傳本伊川說而三物名色各異】動股始躍而以股鳴也振羽能飛而以翅鳴也【陸璣曰斯螽股似玳瑁五月中兩股相切作聲聞數十步江東呼蚱蜢莎雞如蝗班色毛翅數重其翅正赤六月中飛而振羽索索作聲範氏曰五月而陰生動股振羽气使之然也】宇檐下也暑則在野寒則依人【鄭氏曰自在野至入我牀下皆謂蟋蟀也】穹空【孔】隙也窒塞也向北出牖也墐塗也庶人篳戶冬則塗之【李迂仲曰月令孟冬之月命有司曰天气上騰地气下降閉塞而成冬則以十月爲塞向墐戶之候孔氏曰篳戶以荊竹織門以其通風故泥之也】東萊呂氏曰十月而曰攺嵗三正之通於民俗尙矣周特舉而疊用之耳【周曆夏商其未有天下之時固用夏商之正朔然其國僻逺無純臣之義又自有私記其時月者故三正皆曽用也愚按嵗字之義有以天時一周而言者有以正朔所紀而言者天時一周必始於孟春而終於季冬首章所謂二之日何以卒嵗是也正朔所紀則子丑寅之疊建與此十月而謂攺嵗者是也夫夏書有怠棄三正之語則自夏以前已有子丑之正是三正通於民俗其來旣逺故邠公創國偏方亦有十月攺嵗之俗及至周有天下又因以爲一代之正朔正如公劉徹田爲糧之法其後亦爲成周之徹法也然考東萊詩記周字上有商字似謂子丑之正非創自商周商周疊興不過舉前代之制而疊用之耳今朱子所引乃無商字而又謂周人三正皆曽用似與東萊本意不同未知何也】言覩蟋蟀之依人則知寒之將至矣【李迂仲曰自純陽而一陰生積而至於大冬其來固有漸也故記此三物始而在野旣而在宇在戶皆自外而之內自逺而之近旣入於牀下則近人而寒至矣楊氏曰堯命羲和以昏中之星正四時鳥獸氄毛希革之類爲之應七月所陳以倉庚鳴防爲蠶績之候以莠葽隕萚其獲爲取皮之候以斯螽蟋蟀爲處室之候皆此意也】於是室中空隙者塞之燻鼠使不得穴於其中塞向以當北風墐戶以禦寒气而語其婦子曰嵗將攺矣天旣寒而事亦已可以入此室處矣此見老者之愛也【前漢食貨志曰春令民畢出在埜多則畢入於邑曰同我婦子饁彼南畆又曰嗟我婦子入此室處所以順陰陽也愚按老者之愛其家人如此亦所謂上以是施之者也】此章亦以終首章前段禦寒之意【愚按此章推言窒塞墐戶亦以終首章前段意也已上三章皆言所以爲公上禦寒之計此章然後自言禦寒可見其君臣之義尊卑之序矣】

六月食郁及薁【於六反】七月烹【普庚反】葵及菽【音叔】八月剝

【普卜反】棗【葉音走】十月獲稻【葉徒苟反】爲此春酒以介睂壽【葉殖酒反】七月食瓜【葉音孤】八月斷壺九月叔苴【七餘反】采荼【音徒】薪樗【敕書反】食【音嗣】我農夫

賦也郁棣屬薁蘡【纓又音鶯】薁也【孔氏曰郁樹髙五六尺實大如李而正赤食之甜本艸云一名雀李一名車下李與棣相類薁薁李二者相類同時熟本艸注曰葡萄卽薁蘡生隴西五原山谷】葵菜名【陸農師曰葵有紫白二種葵心隨日光所轉輙低覆其根爾雅曰莖大葉小花紫黃色可茹】菽豆也【濮氏曰菽豆葉謂之藿】剝擊也獲稻以釀酒也【本艸注曰粳糯通名爲稻糯溫故以爲酒鄭氏曰獲稻而漬米麯至春爲酒蘇氏曰夏不可以釀故爲此酒以繼之】介助也介睂壽頌禱之詞也【王介甫曰養气體以助之也孔氏曰睂壽者年老有毫睂秀出】壺瓠也【劉執中曰枯者可爲壺嫩者可供茹八月宜斷其梢令勿復老實所以堅其壺而大其茹】食瓜斷壺亦去圃爲場之漸也叔拾也苴麻子也【孔氏曰拾取麻子以供食也】荼苦菜也樗惡木也【孔氏曰樗惟堪爲薪故曰惡木本艸注曰樗木類椿江東呼爲鬼目葉脫處有痕如眼目故得名其木最無用莊子所謂大本不中繩墨小枝不中規矩者也】自此至卒章皆言農圃飲食祭祀燕樂以終首章後段之意【李迂仲曰於耜舉趾則其勤於田事可謂至矣獲稻納禾則田事之畢至於食鬰及薁亨葵及菽開冰祭韭朋酒羔羊凡所以助飲食者無不至也】而此章果酒嘉蔬以供老疾奉賓祭瓜瓠苴荼以爲常食少長之義丰儉之節然也【程子曰食郁以下皆爲老者之具食瓜以下皆爲壯者之食陳少南曰取豵以爲私取豜以獻公上下之分著矣以美者養老惡者自養長幼之義明矣愚按此章終首章言食之意而以美者養老惡者常食是亦可見其愛歇於上之無已猶四章終無褐之意也抑又可見其丰於供老奉賓而儉於自養也】

九月築場圃【傳故反】十月納禾稼【葉古護反】黍稷重【直容反】穋

【音六葉六直反】禾麻菽麥【葉訖力反】嗟我農夫我稼旣同上入執宮功晝爾於茅宵爾索綯【徒刀反】亟【紀力反】其乘屋其始播百谷

賦也場圃同地物生之時則耕治以爲圃而種菜茹物成之際則築堅之以爲場而納禾稼蓋自田而納之於場也【彭氏曰築場於圃地地無遺利也】禾者谷連藳稭【戞】之總名禾秀實而在野曰稼先種後熟曰重後種先熟曰穋再言禾者稻秫【述】苽【孤】粱之屬皆禾也【本艸注曰稻米有秔有糯秫米是粟秫似黍米而粒小不堪爲飯最粘冝作酒苽又謂之茭白嵗久中心生白臺謂之菇米臺中有黒者謂之茭郁至後結實乃雕胡黒米粱米皆是粟類孔氏曰麻與菽麥則無禾稱故於麻麥之上更言禾字以總諸禾也】同聚也【王介甫曰言所納之備也】宮邑居之宅也古者民受五畆之宅二畆半爲廬在田春夏居之二畆半爲宅在邑秋冬居之功葺治之事也【王介甫曰上入執宮功城中之宅也中田有廬田中之廬也出而作於田入而休於室皆授之以時愚按十月禾稼旣同之後而入治邑居旣蟋蟀入牀下而塞向墐戶之時也】或曰公室官府之役也古者用民之力嵗不過三日是也索絞也綯索也乘升也【胡庭芳曰如集傳或說則晝爾於茅之下已是歸治其屋】言納於場者無所不備則我稼同矣可以上入都邑而執治宮室之事矣【李迂仲曰自田野入都邑故謂之上】故晝往取茅夜而絞索亟升其屋而治之蓋以來嵗將復始播百谷而不暇於此故也不待督責而自相警戒不敢休息如此【輔氏曰黍稷重穋未麻菽麥則凡一嵗所種者先後大小皆舉之矣故後總言之曰我稼旣同謂畢聚也嗟我婦子嘆其爲生之弱也食我農夫憐其自養之薄也嗟我農夫嘆其愛上之忠也其曰我者親之愛之重之之辭上入執宮功觀上之一字恐當從範氏董氏說以爲公宮官府之役於其田畆則曰雨我公田逺及我私於其居室則曰上入執宮功然後索綯以乘屋周人之忠君親上發於眞誠如此固不待使之而然也七月之民其事則不外於農乘其心其心則不忘乎君上治天下之未能使斯民至於如此則皆苟道也王介甫曰宵可以息矣而索綯冬可以息矣而乘屋程子曰古者功作之事皆於冬月閒隙之際加修完室廬墻垣之類皆爲來嵗計皆是一嵗旣終則復慮其始也輔氏曰詩言民之趨於農功自然如此其亟故孟子引之以證其民事不可緩之說】呂氏曰此章終始農事以極憂勤艱難之意【範氏曰天運而不息人勤而不已故我稼旣同則又將始播殖也王介甫曰如易所謂終則有始也愚按此章終首章言食之意而終始農事之艱難亦猶三章終無衣之意旣終蠶桑之功復擬來嵗治蠶之用也】

二之日鑿冰衝衝三之日納於淩【力證反】陰【葉於容反】四之

日其蚤【音早】獻羔祭韭【音九葉已小反】九月肅霜十月滌【徒力反】場朋酒斯饗【葉虛艮反】曰殺羔羊躋【子奚反】彼公堂稱彼兕觥【虢彭反葉古黃反】萬壽無疆

賦也鑿冰謂取冰於山也衝衝鑿冰之意周禮十二月令斬冰是也【孔氏曰周禮淩人十二月斬水則卽以其月納之】納藏也藏冰所以備暑也【鄭氏曰上言備寒此言備暑】淩陰冰室也豳土寒多正月風未解凍故冰猶可藏也蚤蚤朝也韭菜名獻羔祭韭而後啟之月令仲春獻羔開冰先薦寢廟是也【孔氏曰祭韭者以時韭新出故薦之鄭氏曰獻羔祭司寒而出冰薦於宗廟乃後賦之】蘇氏曰古者藏冰發冰以節陽气之盛夫陽气之在天地譬如火之著【長入聲】於物也故常有以解之十二月陽气蘊伏錮而未發其盛在下則納冰於地中至於二月四陽作蟄虫起陽始用事則亦始啟冰而廟薦之至於四月陽气畢逹陰气將絕則冰於是大發食肉之祿老病喪浴冰無不及【孔氏曰二月間冰公始用之未賜臣也至於夏初其出之也朝之祿位賔客喪祭於是乎普用之杜氏曰食肉之祿謂在朝廷治其職事就官食者老謂致仕在家者】是以冬無愆陽夏無伏陰春無淒風秋無苦雨雷出不震無災霜雹癘疾不降民不天札也【杜氏曰愆過也謂冬溫伏陰謂夏寒淒寒也苦雨霖雨爲人所患苦短折爲夭夭死爲紮】胡氏曰藏冰開冰亦聖人輔相燮調之一事耳不專恃此以爲治也肅霜气肅而霜降也滌場者農事畢而掃場地也兩尊曰朋鄕飲酒之禮尊兩壺於房戶間是也【孔氏曰鄕飲酒有四四則黨正十二月因大蠟而飲酒也李寶之曰房戶間者房西室戶束於堂爲東西之中當兩楹間】躋升也公堂君之堂也稱舉也疆竟也張子曰此章見民忠愛其君之甚旣勸趨其藏冰之役又相戒速畢場功殺羊以獻於公舉酒而祝其壽也【問民何以得升君之堂曰周初國小君民相親其禮樂法制亦未甚備而民事艱難君則盡得以知之成王之時禮樂備法制立然但知爲君之尊而未必知爲國之初此等意思也故周公特作此詩使之因是以知民事也嚴氏曰補傳云君民相親不啻如家人父子周之王業由於得民世三十年八百基於此歟國人以朋酒羊羔自詣公堂其禮甚野其意甚眞𨿽立國之初庶事艸艸然非三代之時安得此風俗也輔氏曰以介睂壽祝其親也萬壽無疆祝其君也周之先公以農枽教民而使民給足於衣食然未嘗以爲惠也周之民亦自力於農桑之事以樂其生至於嵗終休暇之時則殺羊爲酒祝君之壽以致其尊君親上之誠亦未嘗以爲是足以報其上也上以誠愛下下以誠事上而兩不知其所以然此所謂皥皥如也愚按此章推言冰食飲宴以終言食之意而見其民忠愛之情亦猶二章三章四章終言衣褐之意而見其風俗之厚上下之情交相忠愛也】

七月八章章十一句

周禮籥章中【仲】春晝擊土鼓龡豳詩以逆暑仲秋夜迎寒亦如之卽謂此詩也【鄭氏曰土鼓以瓦爲匡以革爲兩面可擊吹之者以籥爲之聲七月言寒著之事迎气歌具類也迎暑以晝求諸陽迎寒以夜求諸陰】王氏曰仰觀星日霜露之變俯察昆虫艸木之化以知天時以授民事女服事乎內男服事乎外上以誠愛下下以忠利上父父子子夫夫婦婦養老而慈幼食力而助弱其祭祀也時其燕饗也節此七月之義也【程子曰十月大意憂思深逺欲成王知先公致王業之由民之勞力趨時艱難如此此時多陳節物大要言嵗序之遷人事當及時耳王介甫曰不作無益也預備乎田桑之事而已不貴異物也致美乎田器而已人無遺力矣故事不足治也地無遺利矣故物不可勝用也女不淫而仁也又有禮焉士不惰而武也又有義焉非道之以政齊之以刑所能致也風化而已嚴氏曰七月一詩一言以蔽之曰豫而已凡感節物之變而修人事之備皆豫爲之謀也輔氏曰此詩前三章皆以暑退將寒爲言故以七月流火一句爲始至四章則以四月秀葽純陽之月爲始五章則以五月斯螽動股爲始六章則以六月食郁及薁爲始而迄乎九月叔苴七章則遂以九月築場圃爲始而繼以十月納禾稼八章則以十二月正月二月爲始而終於九月十月周正之嵗終焉其所舉時月𨿽若參差不齊而細觀之則亦有次序如此眞氏曰農者衣食之本惟其闗生民之大命是以服天下之至勞今以此詩考之是其心無一念不在乎農也一嵗之間無一日不專乎農也一家之內無一人不力乎農也近世張栻入侍經筵言周公之告成王見於詩有如七月見於書有如無逸欲其知稼穡之艱難與小人之依帝王所傳心法之要端在於此其論最爲懇至臣愚不佞願詔儒臣以今農夫紅女耕蠶勞勩之狀作爲歌詩退朝之暇使人日誦乎前且繪畫成圖揭之宮掖布之戚裏庶防聖心惕然不忘小民之依而六宮嬪禦外戚近屬亦知衣食所自來而不�侈汰之習也】

序陳王業也周公遭變故陳后稷先公風化之所由致王業之艱難也

董氏曰先儒以七月爲周公居東而作考其詩則陳后稷公劉所以治其國者方風諭以成其徳故是未居東也至於鴟鴞則居東而作其在書可知矣

鴟鴞鴟鴞旣取我子【又葉入聲】無毀我室【又葉上聲】恩斯勤斯鬻【由六反】子之閔【葉睂貧反】斯

比也爲鳥言以自比也鴟鴞鵂鶹惡鳥攫鳥子而食者也【呂與叔曰惡聲之鷙鳥也有鴞萃止翩彼飛鴞爲梟爲鴟蓋梟之類也】室鳥自名其巢也恩情愛也勤篤厚也鬻養閔憂也武王克商使弟管叔鮮蔡叔度監於紂子武庚之國武王崩成王立周公相之而二叔以武庚叛且流言於國曰周公將不利於孺子【潘子善問周公使管叔監殷豈非以愛兄之心勝故不敢疑之耶曰若說不敢疑則已是有可疑者也蓋周公以管叔是吾之兄事同一體今旣克商使之監殷又何疑焉非是不敢疑乃是卽無可疑之事也不知他自差異周公爲之柰何哉董叔重因云孟子所謂周公之過不亦宜乎者正謂此也先生曰然】故周公東徵二年乃得管叔武庚而誅之而成王猶未知周公之意也公乃作此詩以貽王托爲鳥之愛巢者呼鴟鴞而謂之曰鴟鴞鴟鴞爾旣取我之子矣無更毀我之室也以我情愛之心篤厚之意鬻養此子誠可憐憫今旣取之其毒甚矣況又毀我室乎以比武庚旣敗管蔡不可更毀我王室也【彭氏曰鴟鴞以比武庚子以比羣叔室以比王室或問旣取我子無毀我室解者以爲武庚旣敗管蔡不可復亂王室畢竟是富初管蔡挾武庚爲亂曰詩人之言只得如此不成歸怨管蔡愚按此詩歸罪於武庚而於三叔則有閔惜之意蓋爲親者諱也如書之大誥亦然此皆兄弟私情見於立言之際然而公義則不可掩故史臣於書旣曰管叔及其羣弟流言於國又曰周公位冢宰羣叔流言乃皆以公義直書之者也】迨天之未陰雨徹彼桑土【音杜徒古反】綢【直畱】繆【莫侯反】牖

戶【後五反】今女【音汝】下民或敢侮予【葉演女反】

比也迨及徹取也桑土桑根也【桑根之皮也釋文曰韓詩作杜方言云東齊謂根曰杜】綢繆纒綿也牖巢之通气處戶其出入處也亦爲鳥言我及天未陰雨之時而往取桑根以纒

綿巢之隙冗使之堅固以備陰雨之患則此下土之民誰敢有侮予者亦以比已深愛王室而預防其患難之意故孔子贊之曰爲此詩者其知道乎能治其國家誰敢侮之【張南軒曰鳥於天未陰雨而撤桑土葺牖戶是猶於國家安泰之日而經理備預者也蓋消息盈虛之相蕩安危治亂之相承理之常然非知我者孰能審微於未形而禦變於將來哉輔氏曰言已之深愛王室先事爲備以防禍亂之意疑當時流言必以爲周公平日勤勞皆是自爲已謀故今攝政而欲不利於孺子耳故周公言此以曉成王也】

予手拮【音吉】據【音居】予所捋【力活反】荼予所畜租【子胡反】予口

卒瘏【音徒】曰予未有室家【葉古胡反】

比也拮據手口共作之貌【釋文曰韓詩云口足爲事曰拮據】捋取也荼萑【丸】苕【迢】可借巢者也【孔氏曰薍爲萑萑苕謂薍之秀穗也薍頑去聲】蓄積租聚也卒盡瘏病也【輔氏曰拮據手口共作之貌將荼蓄租則其所作之事也先言手之拮據終言口之卒瘏亦言之法】室家巢也亦爲鳥言作巢之始所以拮據以捋荼蓄租勞苦盡病者【嚴氏曰手拮據而捋荼蓄租而口卒瘏交錯言之也】以巢之未成也以比已之勤勞如此者以王室之新造而未集故也

予羽譙譙【在消反】予尾翛翛【素雕反】予室翹翹【所消反】風雨

所漂【匹遙反】搖予維音嘵嘵【呼堯反】

比也譙譙殺【去聲】也翛翛敝也翹翹危也嘵嘵急也亦爲鳥言羽殺尾敝以成其室而未定也風雨又從而飄搖之則我之哀鳴安得而不急哉以比已旣勞悴王室又未安而多難乘之則其作詩以諭王亦不得而不汲汲也【輔氏曰此詩固是周公赤心至誠然流言自以周公爲已謀而周公自以王室爲已之室家無所避也此又可見其正大之情程子曰此公之詩所以詞哀而意切也愚按上章及此周公自比其勤勞如此者蓋公以貴戚大臣宗社安危系於其身者非一日矣成王旣惑於流言則夫自言其勞而不爲誇謂王室爲予室而不爲嫌良以嘵嘵之音出於忠愛之情所不能已也然而成王之信其勤勞王家猶有待於他日雷風之變又以見讒說之易以入人忠言之難於見信而惜成王之見不明且速也】

鴟鴞四章章五句

事見書金縢篇【金縢曰管叔及其羣弟流言於國曰公將不利於孺予周公乃告二公曰我之弗辟我無以告我先王周公居東三年則罪人斯得於後公乃爲詩以貽王名之曰鴟鴞王亦未敢誚公蔡氏傳曰流言無根之言也商人兄弟爭立者多周公攝政商人固已疑之又管叔於周公爲兄尢所覬覦故武庚管蔡流言於國以危懼成王而動搖周公也辟讀爲避鄭氏詩傳曰周公辟居東都是也周公言我不避則於義有所不盡無以告先王於地下也居東居國之東也鄭氏謂避居東都未知何據孔氏以居東爲東徵非也方流言之起成王未知罪人爲誰二年之後王始知罪人之爲管蔡斯得者遲之之詞也誚讓也按東山詩言自我不見於今三年則居東之非東徵明矣蓋周公居東二年成王因風雷之變旣親迎以歸三叔懷流言之罪遂脇武庚以叛成王命周公徵之其東徵往返首尾又自三年也弗辟之說只從鄭氏爲是向董叔重得書亦辧此一時信筆答之謂當從古注說從來思之不然三叔方流言周公處骨肉之間豈應以片言半語遽然興師以徵之聖人气象大不如此又成王方疑周公周公固不應不請而自誅之若請之於王亦未必見從𨿽曰聖人之心公平正大區區嫌疑似不必避但舜避堯之子禹避舜之子自是合如此若居堯之宮逼堯之子卽爲簒矣或謂周公居東不幸成王終不悟不知周公又如何處愚謂公亦惟盡其忠誠而已矣問鴟鴞詩其詞艱苦深奧不知當時成王如何便理防得曰當時事變在眼前故讀其詩者便知其用意所在自今讀之旣不及見當時事所以謂其詩難曉然成王𨿽得此詩亦只是未敢誚公其心未必能遂無疑及至雷風之變啟金縢之書後方始釋然開悟先生卻問必大曰成王因何知有金縢啟得之必大曰此二公贊之也又問二公何故許久不說若雷不響風不起時又如何必大曰聞之呂大著云此見二公功夫處二公在裏而調護非一日矣但他人不得而知爾曰東萊愛說一般如此道理以大問其事畢競如何曰是時周公握了大權成王自是轉動周公未得便假瑾風雷之變周公亦須別有道理李懷光反其子瑾告徳宗曰臣父能危陛下陛下不能制臣父借此可見當時事勢然於周公之事則不過使成王終於省悟耳詩詞多出於當時鄕談雜而爲之如鴟鴞拮據捋荼之語皆此類也周公不知其人如何其言聱牙難曉考於書如周公之言便難讀如立政君奭篇是也最好者惟無逸一書中間用字亦有譸張爲幻之語愚按集傳以爲公遭流言卽東徵二年而誅管叔武庚其後乃作此詩成王得詩又感風雷之變迎公以歸公乃作東山之詩此蓋用孔氏書注弗辟之說後來旣與九峯辧其不然以爲當從鄭氏而於詩傳則未及追攺耳蓋流言之興而公弗避居以待成王之察則其心𨿽無私而義有未盡故曰我無以告我先王是以避居二年之後成王旣知流言之罪人而疑慮未釋乃作鴟鴞以諭之觀其告鴟鴞以無毀我室可見其詩作於武庚未誅之先自雷風之變而周公旣歸乃承王命作大誥東徵一書之中首言王若曰繼而屢言王曰又言衝人又曰寜考皆自成王而言可見公之東徵王實命之當在王旣感悟而迎公以歸之後也】序周公救亂也成王未知周公之志公乃爲詩以遺王名之曰鴟鴞焉

此序以金縢爲文最爲有據

我䢐東山慆慆【吐刀反】不歸【無韻未詳】我來自東零雨其蒙我東曰歸我心西悲制彼裳衣勿士行【戶郎反】枚【葉謨悲反】蜎蜎【烏反】者蠋【音蜀】烝在桑野【葉上與反】惇【都回反】彼獨宿亦在車下【葉後五反】

賦也東山所徵之地也【李遷仲曰周在丰鎬管蔡三監叛其地在王室之東周公徵之自西而東故謂之東徵】慆慆言久也【陳少南曰慆慢也有流而不止之意】零落也蒙雨貌裳衣平居之服也勿士行枚未詳其義鄭氏曰士事也行陣也枚如箸銜之有繣【壤又音畫】結項中以止語也【鄭氏曰軍法止語爲相疑惑】蜎蜎動貌蠋桑虫似蠶者也烝發語辭惇獨處不移之貌此則興也成王旣得鴟鴞之詩又感雷風之變始悟而迎周公於是周公東徵已三年矣旣歸因作此詩以勞歸士【鄭氏曰管蔡流言周公避居東都成王旣得金縢之書親迎周公公歸攝政三監叛公乃東伐之三年而後歸】蓋爲之述其意而言曰我之東徵旣久而歸途又有遇雨之勞【董氏曰我䢐東山記其地也慆慆不歸記其久也我來自東記其還也零雨其蒙記其時也範氏曰人之情憚往而樂歸於其歸猶閔其遇雨則其往可知矣】因追言其在東而言歸之時心已西向而悲於是制其平居之服而以爲自今可以勿爲行陳銜枚之事矣【呂東萊曰此亦歸士之情也所謂序其情而閔其勞也】及其在塗則又覩物起興而自嘆曰彼蜎蜎者蠋則在彼桑野矣此惇然而獨宿者則亦在此車下矣【王介甫曰古用車戰則將卒有所蔽倚止則爲菅衞與塹柵無以異兵械衣服皆可以載其中】我䢐東山慆慆不歸我來自東零雨其蒙果臝【力果反】

之實亦施【羊豉反】於宇伊威在室蠨【音蕭】蛸【所交反】在戶【後五反】町【他項反】畽【他短反】鹿場熠【以執反】燿【以照反】宵行【葉戶郎反】亦可畏【葉於非反】也伊可懷【葉胡威反】也

賦也果臝栝【括】樓也【本艸曰栝樓實名黃生苗引藤蔓實在花下大如拳九月熟】施延也蔓生延施於宇下也伊威防婦也室不掃則有之【劉執中曰伊威壁落間小虫也無人掃則出行於室本艸曰鼠婦一名負蟠多在下濕處及土坎中常惹著鼠背故名鼠負今誤作婦字所謂濕生虫也多足其色如蚓背有橫紋】蠨蛸小蜘蛛也戶無人出入則結网當之【陸璣曰蠨蛸名長踦小如蜘蛛而足長喜結綱當戶人觸之則伸前後足如艸使人不疑爲虫故名長踦踦音欺孔氏曰小蜘蛛長腳者俗呼爲蟢子亦】町畽捨傍隙地也【程子曰廬傍畦壠埤雅曰言町畦林疃之中也】無人焉故鹿以爲場也熠燿明不定貌宵行虫名如蠶夜行喉下有光如螢【濮氏曰舊說以熠燿卽螢以宵行爲夜飛與下章熠燿其羽相戾當知宵行乃虫名】章首四句言其往來之勞在外之久故每章重言見其感念之深遂言已東徵而室廬荒廢至於如此亦可畏矣然豈可畏而不歸哉亦可懷思而已此則述其歸未至而思家之情也【程子曰丁夫於伇田事廢而室廬荒果臝以下是也在彼思念其如此也嚴氏曰別家於久住之處猶或相忘至於歸心已動行而未至則思家之情最切故序其在途之情以慰勞之】

我䢐東山慆慆不歸我來自東零雨其蒙鸛【古玩反】鳴

於垤【田節反葉地一反】婦嘆於室灑掃穹窒我徵聿至【葉入聲】有惇【都回反】苦烝在栗薪自我不見於今三年【葉尼因反】賦也鸛水鳥似鶴者也【陸璣曰似鶴而大長頸赤喙白身黒尾翅本艸注曰頭無丹項無烏帶身似鶴不善唳但以喙相擊而鳴亦有二種白鸛烏鸛】蛭蟻冢也【孔氏曰蟻輦土爲冢以避濕濮氏曰垤土之髙也孟子曰秦山之於丘垤舊說以垤爲蟻封恐非】穹窒見七月將陰雨則穴處者先知故蟻出垤而鸛就食之遂鳴於其上也【詩攷曰巢處知風穴處知雨孔氏曰將陰雨水泉上潤故螘避濕而上冢鸛是好水之鳥知天將雨故長鳴而喜也】行者之妻亦思其夫之勞苦而嘆息於家【鄭氏曰行者於陰雨尢苦婦念之則嘆於室也】於是灑掃穹窒以待其歸而其夫之行忽已至矣因見苦系於栗薪之上而曰自我之不見此亦已三年矣栗周土所宜木與苦皆微物也見之而喜則其行久而感深可知矣

我䢐東山慆慆不歸我來自東零雨其蒙倉庚於飛

熠燿其羽之子於歸皇駁【邦角反】其馬【葉滿補反】親結其縭【葉離羅二音】九十其儀【葉宜俄二音】其新孔嘉【葉居宜居何二反】其舊如之何【葉奚何二音】

賦而興也倉庚飛昏姻時也熠燿鮮明也【愚按上章熠燿言宵行虫之光故以爲明不定貌此章言倉庚之羽故以爲鮮明集傳隨文解義類如此】黃白曰皇【孔氏曰謂馬色有黃處有白處】駵白曰駁【孔氏曰謂馬色有駵處有白處駵赤色也】縭婦人之褘【暉】也母戒女而爲之施衿【欽去聲】結帨也【爾雅孫炎注褘帨巾也郭璞注衿衣小帶也孔氏曰昏禮言結帨此言結縭則縭當是帨】九其儀十其儀言其儀之多也賦時物以起興而言東徵之歸士未有室家者及時而昏姻旣甚美矣其有室家者相見而喜當如何邪【程子曰言歸而及時成昏姻之禮人情之所樂也】東山四章章十二句

序曰一章言其完也二章言其思也三章言其室家之望女也四章樂男女之得及時也君子之於人序其情而閔其勞所以說也說以使民民忘其死其惟東山乎愚謂完謂全師而歸無死傷之苦思謂未至而思有愴恨之懷至於室家望女男女及時亦皆其心之所願而不敢言者上之人乃先其未發而歌詠以勞苦之則其歡欣感激之情爲如何哉蓋古之勞詩皆如此其上下之際情志交孚𨿽家人父子之相語無以過之此其所以維持鞏固數十百年而無一旦土崩之患也【李迂仲曰此詩所以勞歸士也而但述其懷思之情蓋載其情於詩是其情周公知之矣知其情所以勞】【之也東山詩曲盡人情方其盛時則作之於上東山是也及其衰世則作之於下伯兮是也輔氏曰周】【公之詩七月述后稷公劉衣食斯民之事以告成王見君人之道也鴟鴞述已之勤勞以悟成王見爲臣】【之義也東山述歸士之意以慰勞之見用民之宜也三詩誠足以爲萬世法非周公其孰能爲之愚按古】【之勞詩如四牡采薇出車杕杜等篇皆足以交通上下之情而爲固結人心之本也】序周公東徵也周公東徵三年而歸勞歸士大夫美之故作是詩也一章言其完也二章言其思也三章言其室家之望女也四章樂男女之得及時也君子之於人序其情而閔其勞所以說也說以使民民忘其死其惟東山乎

此周公勞歸士之詞非大夫美之而作也

旣破我斧又缺我斨【七羊反】周公東徵四國是皇哀我人斯亦孔之將

賦也隋【�妥二音】銎【芎】曰斧方銎曰斨徵伐之用也四國四方之國也皇匡也【董氏曰齊詩作四國是匡賈公彥引以爲據】將大也從軍之士以前篇周公勞已之勤故言此以答其

意【輔氏曰東山之詩周公能得歸士之心也破斧之詩歸士能得周公之心也所謂上下交而其志同者也】曰東徵之役旣破我斧而缺我斨其勞甚矣然周公之爲此舉蓋將使四方莫敢不一於正而後已其哀我人也豈不大哉然則𨿽有破斧缺斨之勞而義有所不得辭矣【聖人之心詩人眞是形容得出這是答東山之詩古人苟利國家𨿽殺身爲之而不辭今人个个計較利害看他四國如何不安也得不寜也得只是防我斨斧莫得缺壞了此詩說出極分明毛注卻云四國是管蔡商奄詩裏多少處說四國如正是四國之類猶言四海他卻不照這例自恁地說又曰須看那周公東徵四國是皇見得周公用心始得這个卻是个好話頭】夫管蔡流言以謗周公而公以六軍之旅往而徵之使其心一有出於自私而不在於天下則撫之𨿽勤勞之𨿽至而從役之士豈能不怨也哉今觀此詩固足以見周公之心大公至正天下信其無有一毫自愛之私抑又以見當是之時𨿽被堅執鋭之人亦皆能以周公之心爲心而不自爲一身一家之計蓋亦莫非聖人之徒也學者於此熟玩而有得焉則其心正大而天地之情眞可見矣【陳安卿問何以謂被堅執鋭皆聖人之徒曰不是聖人之徒便是盜賊之徒此說大槪是如此不必恁粘皮帶骨看不成聖人之徒便是聖人且如孶孶爲善是舜之徒然孶孶爲善亦有多少淺深對曰只是疑被堅執鋭是麄人曰有麄底聖人之徒亦有讀書說義理底是盜賊之徒】【此詩大有好理防處安卿適來只說那一句沒緊要底對曰此詩見得周公之心分明天地正大之情】

【只被那一句礙了曰只泥那一句便未見得他意味黃直卿曰詩人洞見聖人之情以爲破斧缺斨者蓋欲誅管蔡而正四國也集傳曰學者於此熟玩而有得焉則其心正大而天地之情眞可見矣今人須是存得个正大之心不然則是邪小底人焉得謂之大丈夫】

旣破我斧又缺我錡【巨宜反葉巨何反】周公東徵四國是吪

【五戈反】哀我人斯亦孔之嘉【葉居何反】

賦也錡鑿屬【釋文曰韓詩云木屬】吪化嘉美也

旣破我斧又缺我銶【音求】周公東徵四國是遒【在羞反】哀

我人斯亦孔之休

賦也銶木屬【釋文曰韓詩云鑿屬一解云今之獨頭斧】遒斂而固之也休美也

破斧三章章六句

範氏曰象日以殺舜爲事舜爲天子也則封之管蔡啟商以叛周公之爲相也則誅之迹𨿽不同其道則一也蓋象之禍及於舜而已故舜封之管蔡流言將危周公以間王室得罪於天下故周公誅之非周公誅之天下之所共誅也周公豈得而私之哉【遊氏曰象之志不過富貴而已故舜得以是而全之周公愛兄宜無不盡者管叔之事聖人之不幸也封之誅之此天理人倫之至其用心一也輔氏曰舜與周公皆處聖人之不幸使其易地而處則皆然也此乃是以天理處人倫之極至處陳安卿曰周公誅管蔡自公義言之其心固正大直截自私恩言之則其情終有不自滿處所以孟子謂周公之過不亦宜乎李堯卿問是時可調防莫殺否曰他已叛只得殺如何調防得蔡叔霍叔性較慢罪較輕所以只囚於郭鄰降於庶人】

序美周公也周大夫以惡四國焉

此歸士美周公之辭非大夫惡四國之詩也且詩所謂四國猶言斬伐四國耳序說以爲管蔡商奄尢無理也

伐柯如何匪斧不克取【七諭反】妻如何匪媒不得

比也柯斧柄也克能也媒通二姓之言者也周公居東之時東人言此以比平日欲見周公之難伐柯伐柯其則不逺我覯【古豆反】之子籩豆有踐【賤淺反】比也則法也我東人自我也之子指其妻而言也籩竹豆也豆木豆也【濮氏曰籩豆禮器形制相類竹曰籩以薦果核木曰豆以薦葅醢其實容四升故量云容四升曰豆】踐行列之貌言伐柯而有斧則不過卽此舊斧之柯而得其新柯之法【言執柯伐木以爲柯者彼柯長短之法在此柯耳】娶妻而有媒則亦不過卽此見之而成其同牢之禮矣【愚按昏禮用特豚夫婦各一胖合升於鼎俎所謂同牢而食也然其禮有醯醬二豆葅醢四豆無設籩之文讀者不以辭害意可也】東人言此以比今日得見周公之易深喜之之詞也

伐柯二章章四句

序美周公也周大夫刺朝廷之不知也【胡庭芳曰首序云美周公猶未甚失而所謂刺朝廷之不知已是詩中所無之意解者又推求不知二字謂不知所以還周公之道豈非所謂傳之愈失其眞也哉朱子非之當矣愚按朱子說見下篇序】

九罭【於逼反】之魚鱒【才損反】魴【音房】我覯之子衮【古本反】衣繡裳興也九罭九囊之网也【爾雅曰緵罟謂之九罭魚网也孫炎云謂魚之所入有九囊郭璞云緵今之百囊网也】鱒以鯶【渾上聲】而鱗細眼赤【埤雅曰鱒魚圓魴魚方鱒好獨行制字從尊殆以此也】魴已見上【愚按見汝墳】皆魚之美者也我東人自我也之子指周公也衮衣裳九章一曰龍二曰山三曰華虫雉也四曰火五曰宗彛虎蜼【壘佑胃三音】也皆繢【繪】於衣六曰藻七曰粉八曰黼九曰黻皆繡於裳【蔡九峯曰龍取其變也山取其鎭也華虫取其文也火取其明也宗彛取其孝也藻水艸取其潔也粉米白米取其養也黼若斧形取其斷也黼兩已相戾取其辧也】天子之龍一升二降上公但有降龍以龍首卷【衮】然故謂之衮也此亦周公居東東人喜得見之而言九罭之网則

有鱒魴之魚矣我遘之子則見其衮衣繡裳之服矣鴻飛遵渚公歸無所於女【音汝下同】信處

興也遵循也渚小洲也女東人自相女也再宿曰信東人聞成王將迎周公又自相謂而言鴻飛則遵渚

矣公歸豈無所乎今特於女信處而已【此章飛歸字是句腰亦用韻詩中亦有此體】

鴻飛遵陸公歸不復於女信宿

興也髙平曰陸不復言將畱相王室而不復來東也是以有衮衣兮無以我公歸兮無使我心悲兮賦也承上二章言周公信處信宿於此是以東方有此服衮衣之人又願其且畱於此無遽迎公以歸歸則將不復來而使我心之悲也

九罭四章一章四句三章章三句【此詩分明是東人願其來故致願畱之意公歸豈無所於汝但寓信處耳公歸將不復來於汝但寓信宿耳是以兩宇而今都不說蓋本謂緣公暫至於此是以此間有被衮之人其爲東人願畱之詩豈不甚明白正緣序有刺朝廷不知之句故後之說詩者悉委曲附防之費多少辭語到底鶻突某嘗謂去後千百年須有人知此意自看來直是盡得聖人之心愚按周官司服云凡兵事韋弁服蓋用赤色皮爲弁與衣而素裳白舄今東人所見者乃公之冕服則此詩其作於周公避居之日成王將迎公歸之際乎】序美周公也周大夫刺朝廷之不知也

二詩東人喜周公之至而願其畱之詩序說皆非【寛裕溫柔詩教也若如今人說九罭之詩乃責其君之詞何處討寛裕溫柔之意】

狼跋【蒲未反】其胡載疐【丁四反】其尾公孫【音遜】碩膚赤舄【音昔】幾幾

興也跋躐也胡頷下懸肉也載則疐跲【鍼入聲】也【說文曰跲躓也】老狼有胡進而躐其胡則退而跲其尾公周公也孫讓碩大膚美赤舄冕服之舄也【鄭氏曰舄有三等赤舄爲上冕服之舄詩云王錫韓侯衮赤舄則諸侯與王同復下曰舄禪下曰屨禪音丹李寶之曰天子諸侯冕服用舄他服用屨】幾幾安重貌【王介甫曰幾人所馮以爲安故幾幾安也】周公𨿽遭疑謗然所以處之不失其常故詩人美之言狼跋其胡則疐其尾矣公遭流言之變而其安肆自得乃如此蓋其道隆徳盛而安土樂天有不足言者所以遭大變而不失其常也【此興是反說亦有些意羲略似程子說但程子說得深如雲狼性貪之類程子曰周公至公無私進退以道無利欲之蔽故𨿽危疑之地安於舒泰赤舄幾幾然安也嚴氏曰凡人處利害之變則舉趾不安其常懼者或至於喪屨喜者或至於折屐詩人以赤舄幾幾見周公之聖其善觀聖人矣】夫公之被毀以管蔡之流言也而詩人以爲此非四國之所爲乃公自讓其大美而不居耳蓋不使讒邪之口得以加乎公之忠聖此可見其愛公之深敬公之至而立言亦有法矣【問集傳謂詩人以爲非四國所爲乃公自讓其美看來詩之意也回護委曲卻大傷巧曰自是作詩之體常如此詩人只得如此說如春秋公孫於齊不成說昭公出奔聖人也只得如此說自是體當如此魯昭公分明是爲季氏所逐春秋卻書孫齊如其自出云耳愚按集傳所謂四國蓋指管蔡商奄與破斧詩所言四國又不同也】

狼疐其尾載跋其胡公孫碩膚徳音不瑕【葉洪孤反】興也徳音猶令聞也瑕疵病也【孔氏曰瑕者玉病庇亦玉病】程子曰周公之處已也夔夔然存恭畏之心其存誠也蕩蕩然無顧慮之意所以不失其聖而徳音不瑕也狼跋二章章四句

範氏曰神龍或潛或飛能小能大其變化不測然得而畜之若犬羊然有欲故也惟其可以畜之是以亦得醢而食之也凡有欲之類莫不可制焉惟聖人無欲故天地萬物不能易也富貴貧賤死生如寒暑晝夜相代乎前吾豈有二其心乎哉亦順受之而已矣舜受堯之天下不以爲泰孔子阨於陳蔡而不以爲戚周公逺則四國流言近則王不知而赤舄幾幾徳音不瑕其致一也

序美周公也周公攝政逺則四國流言近則王不知周大夫美其不失其聖也

豳國七篇二十七章二百三句

程元問於文中子曰敢問豳風何風也曰變風也元曰周公之際亦有變風乎曰君臣相誚其能正乎成王終疑周公則風遂變矣非周公至誠其孰能正之哉元曰居變風之末何也曰夷王以下變風不復正矣夫子蓋傷之也故終之以豳風言變之可正也惟周公能之故系之以正變而克正危而克扶始終不失其本其惟周公乎系之豳逺矣哉【範氏曰邠居風雅之間何也風之所爲終而雅之所爲始也變風終於曹思明王賢伯之不可得於是次之以邠反之於周公而後至於鹿鳴言周之所以盛者由周公也】籥章龡豳詩以逆暑迎寒已見於七月之篇矣【鄭氏曰邠詩邠風七月也】又曰祈年於田祖則龡豳雅以樂田畯【鄭氏曰祈年祈丰年也田祖始畊田者謂神農也田畯古之先教田者】祭蠟【乍】則龡豳頌以息老物【鄭氏曰蠟歲十二月而合聚萬物索饗之也蠟之祭也主先嗇而祭司嗇也萬物助犬成歲事至此爲其老而勞乃祀而老息之】則考之於詩未見其篇章之所在故鄭氏三分七月之詩以當之其道情思者爲風正禮節者爲雅樂成功者爲頌【愚按鄭氏分一章二章爲風三章四章五章六章之半爲雅又以六章之半七章八章爲頌又於籥章注云邠雅者以其言男女之正邠頌者以其言歲終人功之成】然一篇之詩首尾相應乃剟取其一節而偏用之恐無此理故王氏不取而但謂本有是詩而亡之其說近是或者又疑但以七月全篇隨事而變其音節或以爲風或以爲雅或以爲頌則於理爲通而事亦可行【饒氏曰雅有雅之音頌有頌之音風有風之音故邠風亦曰邠雅亦曰邠頌蓋一詩而備三體也】如又不然則雅頌之中凡爲農事而作者皆可冠以豳號其說具於大田良耜諸篇讀者擇焉可也

詩傳通釋卷八﹤經部﹐詩類﹐詩傳通釋﹥

欽定四庫全書

詩傳通釋卷九

元劉瑾撰

詩

朱子集傳

小雅二

大雅說附雅者正也正樂之歌也其篇本有大小之殊而先儒說又各有正變之別【鄭氏曰小邪大雅周室居西都之時詩也小雅自鹿鳴至菁莪十六篇大雅自文王至捲阿十八篇爲正經小雅六月大雅民勞之後皆謂之變雅】以今考之正小雅燕饗之樂也【嚴氏曰正小雅皆中庸尊賢親親體羣臣柔逺人懷諸侯之事也】正大雅防朝之樂受釐【愚按釐與禧同祭而受福也】陳戒之辭也【輔氏曰定正小雅爲燕享之樂歌正大雅爲防朝之樂歌比之大序政有小大之說更爲明切】故或歡欣和說以盡羣下之情或恭敬齊莊以發先王之徳詞气不同音節亦異【小雅施之君臣之間大雅則止人君可歌愚按小雅正詩歌之以燕樂勞饗羣臣故其詞气歡欣和悅以通上下之情大雅正詩或歌於防朝之時如文王大明等篇或陳於祭祀之後如生民行葦等篇或陳於進戒之際如公劉捲阿等篇則其詞气又皆恭敬齊莊以發先生之徳此其詞之異者今猶可考若其音節之異則不可聞矣】多周公制作時所定也【周公相成王定樂歌每事以詩寫其至誠和樂而被之音聲舉是事則奏是詩】及其變也則事未必同而各以其聲附之【孔氏曰王政旣衰變雅兼作取大雅之音歌其政之變者謂之變大雅取小雅之音歌其政之變者謂之變小雅故變雅皆由音體有大小不復由政事之大小也此亦是變用他大雅小雅腔調耳輔氏曰至於其變則不可以例言但以其聲之有合故以附焉而已】其次序時世則有不可考者矣【愚按其有可考者則已各見本篇】

鹿鳴之什二之一

雅頌無諸國別故以十篇爲一卷而謂之什猶軍法以十人爲什也【孔氏曰風及商魯頌以當國爲別詩少可以同卷二雅周頌篇數旣多故分其篇毎十爲捲卷首之篇則爲什長以統余篇之目也】

呦呦【音幽】鹿鳴【葉音芒】食野之蘋【葉音旁】我有嘉賔鼓瑟吹笙【葉師莊反】吹笙鼓簧【音黃】承筐是將人之好【呼報反】我示我周行【葉戶郎反】

興也呦呦聲和也蘋藾【賴】蕭也靑色白莖如筯【陸機曰始生香可食又可蒸食】我主人也賔所燕之客或本國之臣或諸侯之使也【愚按周禮王燕則以膳夫爲獻主儀禮諸侯燕其臣或外使亦以宰夫代爲主人而皆不自爲主燕卿與大夫則別立大夫爲賔燕外使則以其介爲賔而皆不以所爲宴者爲賔曰主曰賔皆代爲之則君與所爲宴之臣各得全其尊也】瑟笙燕禮所用之樂也【儀禮燕禮云工四人二瑟工歌鹿鳴四牡皇皇者華笙入奏南陔白華華黍又曰升歌鹿鳴李寶之曰鼔瑟工歌鹿鳴之三是也吹笙笙奏南陔以下是也】簧笙中之簧也【嚴氏曰笙以匏爲之十三管列匏中而施簧管端吹笙則鼔動其簧而發聲】承奉也筐所以盛幣帛者也將行也奉筐而行幣帛飲【防】則以酬賔送酒食【嗣】則以侑賔勸飽也【孔氏曰飲有酬賔送酒之幣食有侑賔勸飽之幣愚按儀禮有享有食有燕燕則無幣食則無獻酒於享有酬幣於食有侑幣鄭氏謂酬幣以酬賔勸酒侑幣以爲食賔殷勤之意未至復發幣以侑勸之】周行大道也古者於旅也語故欲於此聞其言也【孔氏曰鄕射記曰古者於旅也語注云禮成樂備乃可以言語先王之道疾今人言語無節愚按燕飲至旅酬正禮已終然後言語以盡嘉賔之忠告而明聖人之大道也】此燕饗賔客之詩也【李寶之曰享在廟燕在寢享重而燕輕享則君親獻燕則不親獻】蓋君臣之分以嚴爲主朝廷之禮以敬爲主然一於嚴敬則情或不通而無以盡其忠告【谷】之益故先王因其飲食聚防而制爲燕饗之禮以通上下之情而其樂歌又以鹿鳴起興【眞氏曰鹿食蘋則相呼呦呦焉而樂君臣賔主之相樂亦猶是也】而言其禮意之厚如此庶乎人之好我而示我以大道也【孔氏曰王肅云飲食以享之琴瑟以樂之幣帛以將之則庶乎好愛我而示我以道矣謝疊山曰古之聖賢無一時而忘學問無一事而非道徳鹿鳴之具樂將幣人見其和樂而已不知吾君所望於嘉賔者有愛我之心則當視我以至道也講聖人之道徳談先王之禮樂皆相示以道也】記曰私惠不歸徳君子不自畱焉蓋其所望於羣臣嘉賔者惟在於示我以大道則必不以私惠爲徳而自畱矣嗚呼此其所以和樂而不淫也與【輔氏曰言人若以私意爲惠而不本歸於徳義則君子不肯自畱處也今其所望於羣臣嘉賔者惟在於示我以大道則羣臣嘉賔之受宴也決非以其私意而不顧徳以自畱處也故曰此其所以和樂而不淫也歟愚按陳澔曰記言人有私意於我而不合於徳義之公君子決不畱之於已也故引詩言不畱私惠之義】

呦呦鹿鳴食野之蒿我有嘉賔徳音孔昭【葉側豪反】視民

不恌【他雕反葉音佻】君子是則是效【胡教反葉胡髙反】我有旨酒嘉賔式燕以敖【牛刀反】

興也蒿菣【僅】也卽靑蒿也【本章注曰春生苗葉秋開淡黃花結子如粟米大】孔甚昭明也視與示同【孔氏曰古字以目視物以物示人同作視字後世目視物爲示傍見示人物作單示字由是經傳中視與示多相亂】恌偸薄也敖遊也言嘉賔之徳音甚明足以示民使不偸薄而君子所當則效則亦不待言語之間而其所以示我者深矣【程子曰言嘉賔聞望昭明示民以厚之之意使人儀法之】

呦呦鹿鳴食野之芩【其今反】我有嘉賔鼔瑟鼔琴鼔瑟

鼔琴和樂【音洛】且湛【都南反葉待林反】我有旨酒以燕樂嘉賔之心

興也芩艸名莖如釵股葉如竹蔓生【陸機曰生澤中下地咸處牛馬喜食之】湛樂之久也燕安也言安樂其心則非止養其體娯其外而已蓋所以致其殷勤之厚而欲其教示之無已也【毛氏曰不能致其樂則不能得其志不能得其志則不能竭其力輔氏曰此章再言樂之以樂以見和樂之意永久無斁有旨酒以宴樂其心則又不止於養口體爲觀聴之美而已其所望於嘉賔教示之意益深至矣】

鹿鳴三章章八句

按序以此爲燕羣臣嘉賔之詩而燕禮亦云工歌鹿鳴四牡皇皇者華卽謂此也【李迂仲曰武王以後以此詩爲宴羣臣之歌也】鄕飲酒用樂亦然而學記言大學始教宵雅肄三亦謂此三詩【鄕飲酒注曰諸侯鄕大夫貢士而與之飲酒歌鹿鳴采其嘉賔示我以善道又有明徳可則效也四牡采其忠孝之至也皇華采其欲諮謀於賢智也學記注曰宵小也肄習也三謂鹿鳴四牡皇華也董氏曰古宵小同故謂小人爲宵人】然則又爲上下通用之樂矣豈本爲燕羣臣嘉賔而作其後乃推而用之鄕人也歟【上下常用之樂如鹿鳴三篇及嘉魚魚麗南山有臺三篇風則是闗雎捲耳采蘩采蘋等篇不知當初何故獨取此數篇也愚按先王作此詩以宴享賔客後乃推而用於諸侯之燕禮又用於鄕大夫貢士之禮又用於大學之教習蓋不專用於天子也今據大射儀亦有歌鹿鳴之文則又通用於諸侯之射禮矣然考儀禮凡上下通用之樂止是小雅二南諸詩而無歌大雅者可見大雅獨爲天子之樂此二雅大小所以分也】然於朝曰君臣焉於燕曰賔主焉先王以禮使臣之厚於此見矣範氏曰食之以禮樂之以樂將之以實求之以誠此所以得其心也賢者豈以飲食幣帛爲悅哉夫婚姻不備則貞女不行也禮樂不備則賢者不處也賢者不處則豈得樂而盡其心乎【輔氏曰範氏說破君子豈爲飲食幣帛而悅之意甚好然則先王制禮所以殷勤如此者亦非以爲媚賢之具也各盡其道而已愚按先王之宴臣下食之以賔客之禮樂之以琴瑟之樂將之以筐篚之實而其求之之誠則又燕樂其心而欲其示我以周行此其多儀之及物所以爲王公之尊賢也】序燕羣臣嘉賔也旣飲食之又實幣帛筐篚以將其厚意然後忠臣嘉賔得盡其心矣【嚴氏曰古者上下交而爲泰於鹿鳴諸詩見之】

序得詩意但未盡其用耳其說已見本篇

四牡騑騑【芳非反】周道倭【於危反】遲豈不懷歸王事靡盬【音古】我心傷悲

賦也騑騑行不止之貌周道大路也倭遲回逺之貌盬不堅固也【董氏曰說文煮海爲鹽煮池爲盬盬苦而易敗故傳以不堅訓之】此勞使【並去聲】臣之詩也夫【扶】君之使臣臣之事君禮也故爲臣者奔走於王事特以盡其職分之所當爲而已何敢自以爲勞哉然君之心則不敢以是而自安也故燕饗之際敍其情以閔其勞言駕此四牡而出使【去聲】於外其道路之回逺如此當是時豈不思歸乎特以王事不可以不堅固不敢徇私以廢公是以內顧而傷悲也臣勞於事而不自言君探其情而代之言上下之間可謂各盡其道矣【輔氏曰古之勞詩皆如此】傳曰思歸者私恩也靡盬者公議也傷悲者情思【去聲】也【孔氏曰傷悲出自其情故曰情思情思卽私恩正謂念憶父母也】無私恩非孝子也無公義非忠臣也君子不以私害公不以家事辭王事範氏曰臣之事上也必先公而後私君之勞臣也必先恩而後義

四牡騑騑嘽嘽【他丹反】駱【音洛】馬【葉滿補反】豈不懷歸王事靡

盬不遑啟處

賦也嘽嘽眾盛之貌白馬黒鬛曰駱遑暇啟跪處居也【項氏曰古者席地故有跪有坐跪起身居則坐也嚴氏曰跪者雙膝著地而直身坐者雙膝著地而坐也李迂仲曰大意謂不遑暇居處耳輔氏曰我心傷悲旣述其私恩之不能忘不遑啟處又述其公義之不可已所謂天理人情之至也】

翩翩【音篇】者鵻【當作佳朱惟反】載飛載下【葉後五反】集於苞栩【況甫反】

王事靡盬不遑將父【扶雨反】

興也翩翩飛貌鵻夫不【弗平聲】也今鵓鳩也凡鳥之短尾者皆佳屬將養也翩翩者鵻猶或飛或下而集於所安之處今使人乃勞苦於外而不遑養【去聲】其父此君人者所以不能自安而深以爲憂也範氏曰忠臣孝子之行役未嘗不念其親君之使臣豈待其勞苦而自傷哉亦憂其憂如已而已矣此聖人所以感人心也【輔氏曰君之於臣能體悉之如此則臣之所以報上者又當如何哉古人事君得以展布四體而死生以之者亦以人君感之者無不盡其道也謝疊山曰忠孝不兩全此人情之所難也先王勞使臣而言之及此探人情眞切而言之也】

翩翩者鵻載飛載止集於苞杞【音起】王事靡盬不遑將

母【葉滿彼反】

興也杞枸【苟】檵【計】也【嚴氏曰本艸云根名地骨莖榦三五尺作叢詩中有三杞將仲子樹杞栁屬也南山有杞湛露杞棘山木也此詩苞杞四月杞桋北山言采其杞枸杞也輔氏曰上兩章旣述其私恩公義矣故三章四章又述其托物起興而自道其不遑養親之情】

駕彼四駱載驟【助救反】駸駸【侵寢二音】豈不懷歸是用作歌

將母來諗【深審二音】

賦也駸駸驟貌諗告也以其不獲養【去聲】父母之情而來告於君也非使【去聲】人作是歌也設言其情而勞【去聲】之耳【謝疊山曰聖人以孝治天下聞有以養母來告者安得不兪其請乎此蓋設言欲使人臣忠孝兩全也孔氏曰臣有勞苦患上不知今君勞臣言汝曰豈不思歸作歌來告是探其情以勞之】獨言將母者因上章之文也【孔氏曰母以恩意偏多故承上章再言之範氏曰父至尊也母至親也知母之親則知父之尊矣卒章再言母本其恩所起以教愛也愛母則敬父矣敬父則尊君矣未有愛親而不愛其君者也輔氏曰三四章旣述其不得養親之情矣此章又言其以是情而告於上所謂臣下不敢自言而君上探其情而爲之言者詳於私恩而略於公義君之勞臣當然也】四牡五章章五句

按序言此詩所以勞使臣之來甚協詩意【輔氏曰或已國使臣之歸或諸侯使臣之來皆可用也】故春秋傳亦云而外傳以爲章使臣之勤所謂使臣𨿽叔孫之自稱亦正合其本事也【襄公四年左氏傳曰穆叔如晉晉侯享之歌鹿鳴之三三拜韓獻子使子員問之對曰鹿鳴君所以嘉寡君也敢不拜嘉四牡君以勞使臣也敢不重拜皇皇者華君教使臣曰必諮於周敢不重拜外傳魯語云叔孫穆子對曰鹿鳴君所以嘉先君之好也敢不拜嘉四牡君所以章使臣之勤也敢不拜章皇華君告使臣曰每懷靡及諏謀度詢必咨於周敢不拜教】但儀禮又以爲上下通用之樂疑亦本爲勞使【三字並去聲】臣而作其後乃移以他用耳【潘子善問曰鹿鳴四牡皇華儀禮皆以爲上下通用之樂不知如君勞使臣王事靡盬之類庶人安得而用之曰鄕飲酒亦用而大學始教宵雅肄三官其始也正謂習此蓋入學之始須教他知有君臣之義始得愚按此詩始作本爲勞使臣也其後又與鹿鳴之宴賔皇華之遣使者同爲一時通用之樂而此詩中以王事爲言則此三詩其皆作於武王以後也歟】序勞使臣之來也有功而見知則說矣

首句同上然其下云云者語疎而義鄙矣

皇皇者華【芳無反與失葉】於彼原隰駪駪【所巾反】徵夫每懷靡及興也皇皇猶煌煌也華艸木之華也髙平曰原下濕曰隰駪駪眾多疾行之貌徵夫使臣與其屬也【孔氏曰使與上介眾介也】懷思也此遣使臣之詩也君之使臣固欲其宣上徳而達下情而臣之受命亦惟恐其無以副君之意也【輔氏曰惟恐無以副君之意此所以每懷靡及也苟存此意則諏謀度詢必咨於周自不容已也程子曰遣使四方以觀省風俗采察善惡訪問疾苦宣道化於天下故爲使者惟慮不能宣達也】故先王之遣使臣也美其行道之勤而述其心之所懷曰彼煌煌之華則於彼原隰矣此駪駪然之徵夫則其所懷思常若有所不及矣【歐陽子曰言原隰者其道所經也每懷靡及者於事每思惟恐不及也】蓋亦因以爲戒然其辭之婉而不迫如此詩之忠厚亦可見矣【輔氏曰以爲戒者卽穆子所謂君教使臣之意夫欲以爲教戒而不遂直言之乃設言言使臣之情自如此所謂婉而不迫也】

我馬維駒【恭於恭侯二反】六轡如濡【如朱如由二反】載馳載驅【虧於虧由】

【二反】周爰咨諏【子須子侯二反】

賦也如濡鮮澤也周徧爰於也咨諏訪問也【李迂仲曰周爰咨諏徧於其所而詢問之】使臣自以每懷靡及故廣詢博訪以補其不及而盡其職也程子曰咨訪使臣之大務【歐陽子曰周詳訪問以博采廣聞不徒將一事而出也輔氏曰每懷靡及者心也諏謀度詢者事也有是心則有是事矣程子之意蓋謂人君正以耳目不得與逺民相接故遣使以宣已意而通下情爲之使者豈可不咨訪以副君意哉故後四章皆述此意而已】

我馬維騏【音其】六轡如絲【葉新賫反】載馳載驅周爰咨謀【葉莫】

【悲反】

賦也如絲調忍【音刃直也】也謀猶諏也變文以協韻爾下章放此【歐陽子曰諏謀度詢但叶韻爾詩家此類甚多陳少南曰穆叔言咨事爲諏咨難爲謀咨禮爲度咨親爲詢彼蓋敷衍文詞經旨不在是也】

我馬維駱六轡沃【烏毒反】若載馳載驅周爰咨度【待洛反】賦也沃若猶如濡也度猶謀也【愚按沃若有鮮澤之義故猶二章之如濡咨度則變文以叶韻故猶三章之咨謀也】

我馬維駰六轡旣均載馳載驅周爰咨詢

賦也陰白雜毛曰駰【陰黒色孔氏曰雜毛是體有二種之毛相問雜】均調也詢猶度也

皇皇者華五章章四句

按序以此詩爲君遣使臣春秋內外傳皆云君教使臣其說已見前篇儀禮亦見鹿鳴疑亦本爲遣使臣而作其後乃移以他用也然叔孫穆子所謂君教使臣曰每懷靡及諏謀度詢必咨於周敢不拜教可謂得詩之意矣範氏曰王者遣使於四方教之以咨諏善道將以廣聰明也夫臣欲助其君之徳必求賢以自助故臣能從善則可以善君矣臣能聴諫則可以諫君矣未有不自治而能正君者也【輔氏曰範氏說是余意夫君臣一體已不能咨諏善道則君亦安能聴用已言哉蘇氏曰四牡皇華先勞而後遣何也鹿鳴之三常施於禮樂不獨用於勞遣意者以其聲爲先後歟大雅气象宏闊小雅𨿽各指一事然說得精切至到古人工歌宵雅之三將作重事近令孫子誦之則見其詩果是懇至如鹿鳴見得賔主相好之誠如徳音孔昭以燕樂嘉賔之心情意懇切而不失義理之正四牡古注云無公義非忠臣也無私情非孝子也此語甚切當如旣云王事靡盬又云不遑將父母皆是人情少不得底說得懇切如皇華首云每懷靡及其後便咨謀咨詢看此等詩不用小序意義自然明白】

序君遣使臣也送之以禮樂言逺而有光華也首句同上然詩所謂華者艸木之華非光華也

常棣之華鄂【五各反】不韡韡【韋鬼反】凡今之人莫如兄弟【待禮反音體】

興也常棣棣也子如櫻桃可食【李迂仲曰何彼穠矣與論語言唐棣之華則爾雅所謂移也此常棣與采薇言維常之華則爾雅所謂棣也】鄂鄂然外見之貌不猶豈不也韡韡光明貌此燕兄弟之樂歌故言常棣之華則其鄂然而外見者豈不韡韡乎凡今之人則豈有如兄弟者乎【孔氏曰毛傳以爲常棣之木眾華俱發實韡韡而光明故以興兄弟範氏曰凡今之人言舉世之人也莫如兄弟親之至也輔氏曰只是以豈不韡韡興豈有如兄弟一句耳】

死喪之威兄弟孔懷【葉胡威反】原隰裒【薄侯反】矣兄弟求矣賦也威畏懷思裒聚也言死喪之禍他人所畏惡【烏故反】惟兄弟爲相卹耳至於積屍裒聚於原野之間亦惟兄弟爲相求也此詩蓋周公旣誅管蔡而作故此章以下專以死喪急難鬭鬩之事爲言其志切其情哀乃處兄弟之變如孟子所謂其兄闗【彎】弓而射【石】之則已垂涕泣而道之者【此詩是制禮作樂時作這是先被他害所以當天下平定後更作此詩故其詞哀切不似諸詩和平胡庭芳曰王氏云文武以來宴兄弟亦必有詩然鹿鳴四牡等篇詞多和平惟常棣一篇詞多激切意若有所懲創則周公因管蔡之事其後更爲此詩無疑】序以爲閔管蔡之失道者得之而又以爲文武之詩則誤矣大抵舊說詩之時世皆不足信舉此自相矛盾【石凖反】者以見其一端後不能悉辧也【輔氏曰二章至四章𨿽是周公處管蔡之變故以死喪急難鬭鬩之事爲言然兄弟眞切之情亦惟於此際而後見分曉若於安平之時觀之則人或以爲朋友與兄弟等耳先王之制朋友之服視兄弟故特言之】

脊【井益反】令【音零】在原兄弟急難【葉泥沿反】每有良朋況也永

嘆【吐丹反葉它防反】

興也脊令雝渠水鳥也【陸機曰大如鷃雀長腳長尾尖喙背上靑灰色腹下白頸上黒如連錢】況發語詞或曰當作怳【況上聲】脊令飛則鳴行則搖有急難之意故以起興【程子曰脊令首尾相應急難之際兄弟相應如是也丘氏曰脊令飛則鳴行則搖不少自止猶兄弟在急難中其心亦不少自止濮氏曰小宛題彼脊令載飛載鳴亦言於兄弟之詩】而言當此之時𨿽有良朋不過爲【去聲】之長嘆息而已力或不能相及也東萊呂氏曰疎其所親而親其所疎此失其本心者也故此反覆言朋友之不如兄弟蓋示之以親疎之分【去聲】使之反循其本也【蘇氏曰人之急難相救不捨斯須如脊令者惟兄弟也𨿽有良朋其甚者不過爲之長嘆息而已小人好以親爲怨而樂從其疎故此詩每以告之】本心旣得則由親及疎秩然有序兄弟之親旣篤朋友之義亦惇矣初非薄於朋友也苟雜施而不孫【去聲】𨿽曰厚於朋友如無源之水朝滿夕除胡可保哉或曰人之在難【去聲】朋友亦可以坐視與曰每有良朋況也永嘆則非不憂憫但視兄弟急難爲有差等耳詩人之詞容有抑揚【李迂仲曰以天屬之親故急難之際能盡其兄弟之恩也然則朋友之義可廢乎曰非也親疎之義則然鄕人鬭者閉戶可也同室鬭者被髮纓冠而救之親疎之義如此】然常棣周公作也聖人之言小大髙下皆宜而前後左右不相悖【音佩】

兄弟鬩【許歷反】於墻外禦其務【春秋傳作侮罔甫反】每有良朋烝

【之承反】也無戎【葉而主反】

賦也鬩鬭狠也禦禁也烝發語聲戎助也言兄弟設有不幸鬭狠於內然有外侮則同心禦之矣𨿽有良朋豈能有所助乎【王介甫曰狠於內非令兄弟也然及其禦侮則𨿽每有良朋曽不如不令之兄弟之可恃也】富辰曰兄弟𨿽有小念不廢懿親【僖公二十四年左氏傳注曰懿美也言內𨿽不和猶宜外扞異族之侵侮國語富辰諫襄王曰古人有言曰兄弟讒鬩侮人百里注云鬩狠也兄弟𨿽以讒言相違狠猶禁他人侵侮已者百里諭逺也輔氏曰死防相防急難相救固足以見兄弟之情矣至於方且鬭鬩於內而忽有外侮則同心而禁禦之則尢見其情之不容已者朋友於此則豈能如兄弟之相助乎】

喪亂旣平旣安且寜𨿽有兄弟不如友生【葉桑經反】賦也上章言患難之時兄弟相救非朋友可比【愚按經文所謂喪亂者通言二章之死喪三章之急難四章之外侮也集傳所謂非朋友可比者𨿽言三章之良朋永嘆四章之良朋無助然二章之所謂懷與求者亦非朋友所能及也】此章遂言安寜之後乃有視兄弟不如友生者悖理之甚也【蘇氏曰人居喪亂旣平之後不知前日兄弟之可恃而以至親相責望則兄弟易以生怨故有以爲朋友賢於兄弟者】儐【賔反】爾籩豆飲酒之飫【於慮反】兄弟旣具和樂【音洛】且

孺

賦也儐陳飫饜具俱也孺小兒之慕父母也【程子曰孺親慕之義小兒親慕父母故謂之孺子】言陳籩豆以醉飽而兄弟有不具焉則無與共享其樂矣【謝疊山曰凡人飲燕待親戚朋友之禮常盛待兄弟之禮常簡愛有餘者敬或不足顏情稔熟者禮文有時而脫略也籩豆畢陳飲酒而至於饜飫亦可樂矣何如防集兄弟不惟和樂其情親義厚無異於孺子相慕也儒子之無不愛其親無不敬其兄者人欲未萌天理昭著也】

妻子好【呼報反】合如鼓瑟琴兄弟旣翕【許及反】和樂且湛

【答南反葉持林反】

賦也翕合也言妻子好合如琴瑟之和而兄弟有不合焉則無以久其樂矣【謝疊氏曰兄弟不和則家庭之間無非乖气𨿽有妻子之樂亦不安其樂矣惟兄弟和樂則一家之情無不相宜妻子之樂亦可長久蓋天合者防有乖睽人合者亦不得康寜也李迂仲曰兄弟旣翕必先於妻子者人之壯也各妻其妻各子其子兄弟之所以乖爭者未必不本於此若不能惇兄弟之愛則𨿽家室妻孥必不能久相樂也蘇宜久問六章七章就他逸樂時良心發處指出謂酒食備而兄弟有不具則無以共其樂妻子合而兄弟有不翕則無以久其樂蓋居患難則人情不期而相親故天理常易復處逸樂多爲物欲所轉移故天理常隠而難尋故卒章有是究是圖亶其然乎之語反覆玩味眞能使人孝友之心油然而生也曰此所謂生於憂患死於逸樂那二章正是遏人欲而存天理須是恁地看輔氏曰二章至四章言急難危殆之時惟兄弟爲能相救六章七章又言燕樂和平之際無兄弟則亦無與共享而久安之反覆而言則兄弟之情相與切至而不可解者自見矣】

宜爾室家【葉古胡反】樂爾妻帑【音奴】是究是圖亶其然乎【就用】

【乎字爲韻】

賦也帑子究窮圖謀亶信也宜爾室家者兄弟具而後樂且孺也樂爾妻帑者兄弟翕而後樂且湛也兄弟於人其重如此試以是究而圖之豈不信其然乎東萊呂氏曰告人以兄弟之當親未有不以爲然者也苟非是究是圖實從事於此則亦未有誠知其然者也不誠知其然則所知者特其名而已矣凡學蓋莫不然【王晦叔曰人情皆知保其室家私其妻子而罕知厚其兄弟然兄弟不咸以至毀其室家危其妻子者有之矣管蔡是也今欲室家之相宜妻子之相樂豈可獨忘兄弟哉誠能窮究樂妻子之理以圖謀好兄弟之事必以我言爲然常人思慮不能及逺以爲兄弟親疎無甚損益患其淺陋而不信故使深思而逺圖之也輔氏曰儐爾籩豆飲酒之飫然兄弟不具則𨿽和樂而無親慕之意妻子好合如鼓瑟琴然兄弟不翕則𨿽和樂而無不厭之誠然則兄弟之具翕是乃所以宜爾室家樂爾妻帑也此理固當是究是圖而信其然矣乎疑辭也不自以爲然而使之反求諸心以見其眞情實理之所在周公亦可謂善教人者也又觀周公之言如此則其所以誅管蔡者是豈得已者乎所謂處聖人之不幸也】常棣八章章四句

此詩首章略言至親莫如兄弟之意次章乃以意外不測之事言之以明兄弟之情其切如此三章但言急難則淺於死喪矣至於四章則又以其情義之甚薄而猶有所不能已者言之其序若曰不待死喪然後相收但有急難便當相助言又不幸而至於或有小忿猶必共禦外侮其所以言之者𨿽若益輕以約而所以著夫兄弟之義者益深且切矣【輔氏曰自死喪而急難自急難而小忿所謂言之𨿽若益輕以約也然所以著夫兄弟之義者則自厚而至於薄𨿽薄而猶有不能自已者焉則所謂益深且切矣】至於五章遂言安寜之後乃謂兄弟不如友生則是至親反爲路人而人道或幾乎息矣故下兩章乃復極言兄弟之恩異形同气死生苦樂無適而不相須之意卒章又申告之使反復窮極而驗其信然可謂委曲漸次說盡人情矣讀者宜深味之【程子曰此詩句少而章多章多所以極其鄭重句少則各陳一事故也愚按五章言喪亂旣平以結二章三章四章所言患難相與之意而繼言安寜之後兄弟之恩乃有疎薄者以起六章七章所陳兄弟之恩無適而不相須之意卒章又以宜室家結六章所言樂妻帑結七章所言而復繼言其理之誠然使人有以考驗之也詩凡八章惟卒章無兄弟字餘章反覆言兄弟者凡八其言人情之曲折天倫之厚重者哀傷激切故不若其他宴樂兄弟樂歌之和平也】

序燕兄弟也閔管蔡之失道故作常棣焉序得之但與魚麗之序相矛盾以詩意考之蓋此得而彼失也國語富辰之言以爲周文公之詩亦其明驗但春秋傳爲富辰之言又以爲召穆公思周徳之不類故糾合宗族於成周而作此詩二書之言皆出富辰且其時去召穆公又未逺不知其說何故如此【孔氏曰外傳云周文公之詩曰兄弟閱於墻外禦其侮則此詩自是周公所作但召穆公虎見厲王之時兄弟恩疏重歌此周公之詩以親之耳故鄭氏答趙商云凡賦詩者或造篇或誦古】杜預以作詩爲作樂而奏此詩恐亦非是

伐木丁丁【陟耕反】鳥鳴嚶嚶【於耕反】出自幽谷遷於喬木嚶其鳴矣求其友聲相【息亮反】彼鳥矣猶求友聲矧伊人矣不求友生【葉桑經反】神之聴之終和且平

興也丁丁伐木聲嚶嚶鳥聲之和也幽深遷升喬髙相視矧況也此燕朋友故舊之樂歌故以伐木之丁丁興鳥鳴之嚶嚶而言鳥之求友遂以鳥之求友諭人之不可無友也人能篤朋友之好【去聲】則神之聴之終和且平矣【陳少南曰聞伐木於山中者其聲丁丁然相應又聞鳥鳴於山間嚶嚶然和者相隨出於幽谷而遷髙木聴其和好之聲則是以類相求因起興而曰相視彼鳥猶如此人其可不如乎問神之聴之終和且平曰若能盡其道於朋友𨿽鬼神亦必聴之相之而錫之以和平之福又曰楊氏云五品天敍人之大倫也朋友居一焉故謂之達道不由其道則人倫廢而天理滅得罪於天矣其能終和且平乎】

伐木許許【呼古反】釃【所宜反】酒有藇【象呂反】旣有肥羜【直呂反】

以速諸父【扶雨反】寜適不來防我弗顧【葉居五反】於【音烏】粲灑【所懈反】埽【蘇報反葉蘇吼反】陳饋八簋【葉已有反】旣有肥牡以速諸舅【其九反】寜適不來防我有咎【其九反】

興也許許眾人共力之聲淮南子曰舉大木者呼邪【余遮反】許蓋舉重勸力之歌也【愚按淮南子道應訓章翟煎對梁惠王曰夫舉大木者前呼邪許後亦應之詩攷曰韓詩云勞者歌其事也】釃酒者或以筐或以艸泲【躋上聲】之而去【上聲】其糟也禮所謂縮酌用茅是也【問縮酌用茅恐茅乃以酹曰某亦疑今人用茅縮酒古人芻狗乃酹酒之物則茅之縮酒乃今人醡酒也想古人不肯用絹帛故以茅縮酒也】藇美貌羜未成羊也【爾雅注曰俗呼五月羔爲羜】速召也諸父朋友之同姓而尊者也【毛氏曰人君友其賢臣孔氏曰稱之以父親親之辭也天子呼諸侯同姓大國曰伯父同姓小國曰叔父】防無顧念也於嘆辭粲鮮明貌八簋器之盛也【劉執中曰簋八則籩豆倍之天子燕禮之數】諸舅朋友之異姓而尊者也【孔氏曰天子呼諸侯異姓大國曰伯舅小國曰叔舅】先諸父而後諸舅者親疎之殺【所界反】也咎過也言具酒食以樂朋友如此寜使彼適有故而不來而無使我恩意之不至也【範氏曰寜適不來豈必期其至哉不來在人弗顧在我躬自厚而不責於人也】孔子曰所求乎朋友先施之未能也此可謂能先施矣【輔氏曰防我弗顧言無使我恩意之不至而不顧念夫朋友也防我有咎言無使我恩意之不至而於朋友之義有過失也夫朋友之隙常生於遞相責望故此詩之意但欲盡其在我者而不問其彼之於我何如是誠處朋友之要道也】

伐木於阪【葉孚臠反】釃酒有衍籩豆有踐【在演反】兄弟無逺

民之失徳幹餱【音侯】以愆【葉起淺反】有酒湑【思呂反】我無酒酤【音古】我坎坎鼓我蹲蹲【七句反】舞我迨【音待】我暇【葉後五反】矣飲此湑矣

興也衍多也踐陳列貌兄弟朋友之同儕者無逺皆在也先諸舅而後兄弟者尊卑之等也【愚按詩言兄弟多矣鄭風揚之水婚姻之黨唐杕杜常棣頍弁斯干行葦等篇同气之親也此詩則同儕之友也各隨所指不同耳】幹餱食之薄者也【嚴氏曰幹餱幹食公劉乃裹餱糧王制幹豆注謂臘之以爲豆實】愆過也湑亦釃也【毛氏曰以筐曰釃以藪曰湑孔氏曰筐竹器也藪艸也釃酒者或用筐或用艸於今猶然】酤買也坎坎擊鼔聲蹲蹲舞貌【謝疊山曰湑我我湑之也酟我我酟之也鼔我我鼔之也舞我我舞之也此八字皆例下句法可見占文之妙也】迨及也言人之所以至於失朋友之義者非必有大故或但以干餱之薄不以分人而至於有愆耳故我於朋友不訃其有無但及閒暇則飲酒以相樂也【程子曰有盛具當以燕樂朋友無相疎逺或幹餱不相及亦人之失徳也故有酒則我醑之無酒則我酟之以至鼓舞我爲之我及暇時則相與燕飲以篤恩意蘇氏曰民之失徳幹餱相譴故君子於其朋友故舊無所愛者有則湑之無則酟之不以有無爲辭也奏之以鼔重之以舞盡其有以樂之也輔氏曰民之失徳幹餱以愆曰民則自上言下之辭言細民之相失或以薄物飲酒不以相分之故蓋前章旣言其厚故此章又以薄者言之且幹餱之愆亦防過耳於防過而尢不敢不謹則其大者可知矣】

伐木三章章十二句

劉氏曰此詩每章首輒云伐木凡三云伐木故知當爲三章舊作六章誤矣今從其說正之【問伐木大意皆自言待朋友不可不加厚之意所以感發之也曰然】

序燕朋友故舊也自天子至於庶人未有不須友以成者【輔氏曰蓋以朋友爲人倫之一不可以貴賤尊卑間也】親親以睦友賢不棄不遺故舊則民徳歸厚矣

天保定爾亦孔之固俾爾單【音丹】厚何福不除【直慮反】俾爾多益以莫不庶

賦也保安也爾指君也【歐陽子曰詩人爾其君者蓋稱天以爲言劉辰翁曰詩人爾君𨿽古人爾汝之常抑非此無以著其親愛諄至之情也】固堅單盡也除除舊而生新也【程子曰除更新也日進之義】庶眾也人君以鹿鳴以下五詩燕其臣臣受賜者歌此詩以答其君言天之安定我君而使之獲福如此也【王介甫曰君恩至重臣𨿽有犬馬之勞不足以上答惟稱其福祿以報之此出於驩心而不彊以爲者也輔氏曰此章言天之安定我君亦甚堅固也使我君無不極其單厚其於福祉無不見其除舊而生新也使我君多見其悠久之益以莫不庶便見其盛大之意終篇不過是此二意也愚按鹿鳴以下五詩所言非同一事所歌非同一時所宴非同一臣而其臣之答之則惟同歌此詩者蓋凡臣子之祝報其君惟願其福祿壽考而已試取前五詩分而讀之而各以此詩答之尢可見其一時君臣相與殷勤忠厚之意】

天保定爾俾爾戩【子淺反】谷罄無不宜受天百祿降爾

遐福維日不足

賦也聞人氏【名滋】曰戩與翦同盡也谷善也盡善云者猶其曰單厚多益也罄盡遐逺也爾有以受天之祿矣而又降爾以福言天人之際交相與也書所謂昭受上帝天其申命用休語意正如此【輔氏曰此章又言天使我君無不盡善云爲動作左右前後無不宜適而亦旣受天之百祿矣而天之所以申命其悠久之福者方且維日不足也罄無不宜受天百祿者已然之事也降爾遐福維日不足方來之事也歐陽子曰旣曰何福不除矣又曰俾爾戩谷矣又曰無所不宜而受天百祿又曰降爾遐福其所以慇懃重復如此而猶曰維日不足也愚按人君之對越上天者旣能有以受百祿矣而天之眷人君者又降遐福而維日不足其所以交相與者如此固與大禹贊舜所謂昭受申命之意相類且與嘉樂之詩所謂宜民宜人受祿於天保佑命之自天申之語意正同蓋此詩歌於宴享之際以答前詩嘉樂歌於繹祭之日以答鳬鷖皆祝願人君之辭也】

天保定爾以莫不興如山如阜如岡如陵如川之方

至以莫不增

賦也興盛也髙平曰陸大陸曰阜大阜曰陵皆髙大之意也【董氏曰爾雅山脊曰岡大阜曰陵則岡爲山之髙者陵爲阜之大者此日進而不已也】川之方至言其盛長之未可量也【歐陽子曰此又欲其國家興盛如山阜岡陵之髙大如川流之浸長而又增之呂與叔曰上章言受百祿降遐福此莫不庶也旣庶矣則欲積累至於崇髙故曰以莫不興如山阜岡陵言其興也旣興矣欲增益而不絕故曰以莫不增如川方至言其增也】

吉蠲【古反】爲饎【尺志反】是用孝享【葉虛良反】禴【余若反】祠烝嘗

於公先王君曰卜爾萬壽無疆

賦也吉言諏【䢐】日擇士之善蠲言齊戒滌濯之潔【愚按諏日者君臣諏謀祭日於旬有一日之先至次日乃卜所諏之日吉否如少牢饋食大夫先與有司諏丁巳之日至明日乃筮其日之吉凶也擇士者大射於射宮以選與祭之士齊戒謂七日齊三日戒之類滌濯謂漑濯祭器掃除宗廟之類】饎酒食也享獻也宗廟之祭春曰祠夏曰禴秋曰嘗冬曰烝【孔氏曰自殷以上則禴禘烝嘗王制文也周去夏禘以春禴當之更名春曰祠爾雅注曰祠之言食礿新菜可瀹嘗嘗新谷烝進品物劉辰翁曰禴祠烝嘗各倒一字此音節也】公先公也謂后稷以下至公叔祖類也先王大王以下也【鄭氏曰先公謂後稷至諸音綢傳數世而公叔祖類生古公亶父卽太王古公亶父之父世本作太公組紺諸三代世表作叔類孔氏曰周之所追王太王以下太王之前皆爲先公問古無追王之禮武王周公以王業肇於太王王季文王故追王三王至於組紺以上則止祀以先公之禮曰然周禮祀先王以衮冕祀先公以鷩冕鷩冕諸侯之服但乃是天子祭先公之禮耳】君通謂先公先王也卜猶期也此屍傳神意以嘏主人之詞【孔氏曰少牢禮云皇屍命工祝承致多福無疆於女孝孫之等是傳神辭嘏主人也歐陽子曰此章又言非惟天之福我君如此至於四時丰潔酒食祀其先公先王而神亦降之福】文王時周未有曰先王者此必武王以後所作也【愚按此詩所以答前五篇然則前五詩亦作於武王以後明矣】

神之弔【都歷反】矣詒【以之反】爾多福【葉筆力反】民之質矣日用

飲食羣黎百姓徧爲爾徳

賦也弔至也神之至矣猶言祖考來格也詒遺【去聲】質實也言其質實無僞日用飲食而已【王介甫曰民無所施其智巧也日用飲食而已】羣眾也黎黑也猶秦言黔首也百姓庶民也爲爾徳者則而象之猶助爾而爲徳也【彭氏曰神詒之多福民及百姓皆被及之日用飲食則丰富充足徧爲爾徳則孝弟忠信蓋上有多福之君則下受多福之庇也始言民繼言羣黎百姓廣而言之正修已安人安百姓之意也範氏曰君所以爲神民之主神則降福民則日用飲食而不知所以然羣黎百姓皆爲君徳此君人者之至願也嚴氏曰此祝君之福而祝君之徳歸美之中有責難者寓若盡言福祿則全篇皆容悅之辭豈古者君臣相與之義邪凡詩人頌福多兼徳言之又曰徳者民心所自得而曰徧爲爾徳者民因君而全其天故民之徳皆君之徳猶曰莫匪爾極也輔氏曰民之質矣日用飲食則言在下之民由而不知之意以見其君之徳存神過化民皆由之而不知但質實無僞日用飲食而已凡動靜作止無不在其君徳化之中其所爲者蓋莫非君之徳也正如洪範五皇極所謂凡厥庶民於汝極錫汝保極之意鄭氏所謂則而象之先生所謂猶助汝爲徳之意皆在其中矣愚按此承上章祭祀而言神之降福推而至於民之質實百姓之爲徳莫非君之福也亦莫非君之徳也所謂徳者其一篇之本領歟】

如月之恆【胡登反】如日之升如南山之壽不騫【起防反】不

崩如松栢之茂無不爾或承

賦也恆升出也月上而就盈【孔氏曰八日九日月體大率正半昬而中似弓之張而直謂之上也此取漸進之義故云上不言望】日始出而就明騫虧也承繼也言舊葉將落而新葉已生相繼而長茂也【問承是繼承相接續之義如何曰松栢非是葉不凋但舊葉凋時新葉已生木犀亦然歐陽子曰前旣欲其興盛則又欲其永久故多引常久不壊之物以爲況呂與叔曰上言神享之矣民服之矣福祿無以加矣又欲常享是福有進而無退有成而無虧相承而無衰故以日月南山松栢諭焉輔氏曰此章則又言其進盛悠久相繼無窮之意而已】

天保六章章六句【歐陽子曰六章皆下愛其上之辭其文甚顯而易明大抵文意重復以見其愛上深至如此耳程子曰天保詩盛陳人君受天之祜福祿之厚蒙被臣民由君徳之所致也潘子善曰一章至三章皆人臣頌祝其君之言然辭煩而不殺者以其愛君之心無己也四章則以祭祀先王先公爲言五章則以徧爲爾徳爲言蓋謂人君之徳必上無愧於祖考下無愧於斯民然後福祿愈逺而愈彰故末章終之以無不爾或承董叔重云蓼蕭詩云令徳壽豈亦是此意蓋人君必有此徳而後可以稱是福也】

序下報上也君能下【去聲】下【如字】以成其政臣能歸美以報其上焉

序之得失與鹿鳴相似【臣歌天保詩答上五詩之燕之說序略得詩意而古注言鹿鳴至伐木皆君所以下其臣臣亦歸美於上崇君之尊而福祿之以答其歌卻說得尢分明】

采薇采薇薇亦作【葉則故反】止曰歸曰歸嵗亦莫【音慕】止靡室靡家【葉古乎反】玁【音險】狁【音允】之故不遑起居玁狁之故【愚按此章作與慕故葉薇與歸葉家又與居葉】

興也薇菜名作生出土也【劉執中曰謂芽初出土】莫晚靡無也玁狁北狄也徧暇啟跪也此遣戍役之詩【彭氏曰止言遣戍役而不及將帥何也四郊多壘卿大夫之辱也士大夫以體國爲心固有不待勉者至於小民之愚或以爲上之苦我固不可無辭以遣之也若夫師還之日皆從而勞之聖人忠厚之意也】以其出戍之時采薇以食而念歸期之逺也故爲其自言而以采薇起興曰采薇采薇則薇亦作止矣曰歸曰歸則嵗亦莫止矣【嚴氏曰𨿽托爲軍士自計之辭亦因示歸期以安其心】凡此所以使我舎【上聲】其室家而不暇啟居者非上之人故爲是以苦我也直以玁狁侵陵之故有所不得已而然耳蓋敍其勤苦悲傷之情而又風【諷】以義也【輔氏曰薇之作是始出戍時也嵗之莫是來嵗歸時也此章言其始行之情故云靡室靡家不遑啟居知其爲玁狁之故則上之遣我者出於不得已而我之義亦有所不容已也此所謂風之以義愚按不遑起居則勤苦矣曰歸曰歸靡室靡家則悲傷矣此所以敍其私情也一則曰玁狁之故二則曰玁狁之故又因風以公義也一詩之中惟以私情公義反覆爲言所以感人者深矣】程子曰毒民不由其上則人懷敵愾【慨】之心矣【輔氏曰程子此言萬世用兵之定法順之則吉悖之則凶】又曰戍役兩期而還今年春莫行明年夏代者至復【阜】畱備秋至過十一月而歸又明年中【仲】春至春暮遣次戍者每秋與冬初兩畨戍者皆在疆圉如今之防秋也【許益之曰防秋宋遣戍之名熊剛大曰北狄畏暑耐寒又秋气折膠則弓弩可用故秋冬易爲侵暴每畱屯以防之】

采薇采薇薇亦柔止曰歸曰歸心亦憂止憂心烈烈

載饑載渇【葉巨烈反】我戍未定靡使歸聘

興也柔始生而弱也【李迂仲曰始遣戍時薇始生其後薇長而柔又其後薇壯而剛以見天時之變爾】烈烈憂貌載則也定止聘問也言戍人念歸期之逺而憂勞之甚【蘇氏曰內憂歸期之逺而外爲饑渇之所困亦甚病矣】然戍事未已則無人可使歸而問其室家之安否也【輔氏曰此章言其在路之情故曰憂心烈烈載饑載渇凡人在道路時饑渇固有所不免故卒章言其歸路之情亦曰載渇載饑我戍未定靡使歸聘言我行猶未至戍所則固無人可使歸問其室家之訊也戍者勤苦之情大槪最切者有四一則有舎其室家之悲二則有不遑啟居之勞三則有載饑載渇之苦四則有不得其家音信之憂故此詩於首兩章備道此四事以慰之愚按此章曰歸而心憂載饑復載渇其私情亦甚苦矣然我戍未定而靡使歸聘則公義以爲重也】

采薇采薇薇亦剛止曰歸曰歸歳亦陽止王事靡盬

不遑啟處憂心孔疚【葉訖力反】我行不來【葉六直反】

興也剛旣成而剛也陽十月也時純陰用事嫌於無陽故名之曰陽月也【程子曰疑於無陽故謂陽月然何時無陽如日有光之類蓋陰陽之气有常存而不移者有消長而無窮者問十月何以爲陽月曰剝盡爲坤復則一陽生也復之一陽不是頓然便生乃自坤卦積來如一月三十日以復之一陽分作三十分從小雪後一日生一分到十月半一陽始成以此見天地無休息孔氏曰十月名爲陽君子愛陽而惡陰也四月秀葽靡艸死豈無陰乎明陰陽常兼有也】孔甚疚病也來歸也此見士之竭力致死無還心也【劉執中曰言將帥與役者勇於報國而不敢顧其親也程氏曰歸期須嵗之陽王事不可盬也故啟處不遑憂心𨿽甚病我行不可歸也輔氏曰憂心孔疚切於仁也我行不來安於義也情與理並行不相悖也愚按此章後四句旣風以義而敍其情又敍其情而風以義】

彼爾維何維常之華【芳無胡二反】彼路斯何君子之車【斤於】

【尺奢二反】戎車旣駕四牡業業豈敢定居一月三捷

興也爾華盛貌常常棣也路戎車也君子謂將帥也【孔氏曰乘路車而稱君子故知謂將帥得稱路者左傳鄭子蟜叔孫豹王賜之大路是卿車得稱路也】業業壯也捷勝也彼爾然而盛者常棣之華也彼路車者君子之車也戎車旣駕而四牡盛矣則何敢以定居乎庶乎一月之間三戰而三捷矣【程子曰四章五章皆勸以義也輔氏曰旣言其情又言其義則體之者切而風之者深矣夫所謂風之者亦非是當時之人初無此意而上之人特爲此以風勵之也此亦皆戍卒之本情但聖人能通其志耳上之人能通其志如此則下之人亦皆以上之心爲心可知矣】

駕彼四牡四牡騤騤【求反】君子所依小人所腓【符非反】

四牡翼翼象弭【彌氏反】魚服【葉蒲北反】豈不日戒【葉訖力反】玁狁孔棘

賦也騤騤彊也依猶乘也非猶芘也程子曰腓隨動也如足之腓足動則隨而動也【吳伯丰曰傳曰腓猶芘也又引程子曰腓隨動也如足之腓足動則隨而動也某按易咸傳曰腓足肚行則先動足乃舉之非如腓之自動也易本義亦曰欲行則先自動由程子前說觀之則腓爲隨足以動之物由後二說觀之則腓爲先足而動明矣不當引之以解此詩之義不若猶芘之得也生民詩牛羊腓字之傳亦以腓爲庇若施於此詩與上文君子所依意義亦相類也先生曰此非大義所系今詳兩說誠不合當刪去然板本已定只於補說中說破可也又百卉具腓又有他訓不知此字竟是何義】翼翼行【杭】列整治之狀象弭以象骨飾弓弰【音消又帥交反弓末也】也【嚴氏曰左傳云左執鞭弭曲禮云右執蕭蕭弭頭卽受處以象齒飾之則之上下不至齟齬也】魚獸名似豬東海有之其皮背上斑文腹下純靑可爲弓鞬矢服也【鞬建平聲弓衣也】戒警棘急也言戎車者將帥之所依乘戍役之所芘倚【劉執中曰君子則依之以爲備禦也小人則腓之以爲進退也嚴氏曰遣將率戍役同歌是詩故以君子小人兼言】且其行列整治而器械精好如此【程子曰器械弭服是也】豈不日相警戒乎玁狁之難【去聲】甚急誠不可以忘備也【陳少南曰玁狁孔棘宜若倉皇不暇爲計矣方且優防暇豫作歌詩以導達其誠心此所以旌旗變色士卒生气也愚按此及上章皆托爲軍士自言車馬器械之盛備而於章末專以公義爲言所以美之所以風之也】

昔我往矣楊栁依依今我來思雨【於付反】雪霏霏【芳菲反】

行道遲遲載渇載饑我心傷悲莫知我哀【葉於希反】

賦也楊栁蒲栁也霏霏雪甚貌遲遲長逺也此章又設爲役人預自道其歸時之事以見其勤勞之甚也【嚴氏曰楊栁依依卽首章采薇之時雨雪霏霏卽首章嵗亦莫止首尾中言亦丁寜以安其心也程子曰春而往冬而還行逺而時久言行道遲遲則見歸思之切也輔氏曰昔我往矣楊栁依依則始去之時二月也今我來思雨雪霏霏則來年得歸之十二月也路之長逺身之饑渇是亦勞苦之甚而傷悲之極也莫知我哀此句尢切夫上之人旣已述其情之如此則其知之可謂盡矣而猶曰莫知我哀可見其體悉之心無有窮極也且於其遣戍之初而遽言及此則亦不憂上之人不知我矣】程子曰此皆極道其勞苦憂傷之情也上能察其情則𨿽勞而不怨𨿽憂而能勵矣【胡庭芳曰王氏云人情所患莫切於行役之勞饑渇之害故中心傷悲而莫有知其哀者則幾於不得其所而無所告訴今歌詩遣之述其勤苦則人不知其哀而上知之此君子能盡人之惰故人忘其死也李迂仲曰遣之而謂莫知我哀則知之者深矣愚按此章預道其往反勞苦憂傷之甚又專敍其情以爲終也】範氏曰予於采薇見先王以人道使人後世則牛羊而已

采薇六章章八句【潘子善問首章言徵夫之出蓋以玁狁不可不徵故捨其室家而不遑寜處二章則旣出而不能不念其家三章則竭力致死而無還心蓋不復念家矣四章五章則惟勉於王事而欲成戰伐之功也卒章則言事成之後極陳其勞苦憂傷之情也其序恐如此曰雅者正也乃王公大人所作皆有次序而文意不苟極可玩味風則成於婦人小子之口故但可觀其大略耳謝疊山曰采薇一詩見先王仁厚之至所謂體羣臣所謂本人情所謂說以使民民忘其勞當以東山詩合觀】

序遣戍役也文王之時西有昆夷之患北有玁狁之難以天子之命命將帥遣戍役以守衛中國故歌采薇以遣之出車以勞還杖杜以勤歸也

此未必文王之詩以天子之命者衍說也

我出我車於彼牧【葉莫狄反】矣自天子所謂我來【葉六直反】矣召彼僕夫謂之載【葉節力反】矣王事多難【乃旦反】維其棘矣賦也牧郊外也自從也天子周王也僕夫禦夫也此勞【去聲】還【旋】率【帥】之詩追言其始受命出徵之時出車於郊外而語【去聲】其人曰我受命於天子之所而來於是乎召禦夫使之載其車以行而戒之曰王事多難【去聲】是行也不可以緩矣【歐陽子曰南仲爲將始駕戎車出至於郊則稱天子之命使我來將此眾遂戒其僕夫以趨王事之急難謝疊山曰此章有尊敬王命之禮有憂勤王事之義有整暇勇決之才有奔走犯難之忠嚴氏曰一章述其前時之忠敬以慰勞之也輔氏曰前四句則所以承乎上者嚴且重矣後四句則所以飭乎下者厲且敏矣】

我出我車於彼郊【葉音髙】矣設此旐【音兆】矣建彼旄【音毛】矣

彼旟【音余】旐斯胡不斾斾【葉蒲寐反】憂心悄悄僕夫況瘁【似醉反】賦也郊在牧內【愚按都城外五十里爲近郊百里爲逺郊也】蓋前軍已至牧而後軍猶在郊也【丘氏曰將言建旐設旄之事又本出車言之也】設陳也蛇曰旐建立也旄注旄於旗幹之首也鳥隼曰旟鳥隼蛇曲禮所謂前朱雀而後武也【周禮圖注曰考工記云鳥隼七斿以象鶉火畫朱雀與隼以示勇捷沈存中云朱雀莫知何物但謂鳥而朱者然天文家朱鳥乃取象於鶉如鶉首鶉尾鶉火是也武謂蛇也位在北方故曰身有鱗甲故曰武】楊氏曰師行之法四方之星各隨其方以爲左右前後【記曲禮曰前朱雀而後武左靑龍而右白虎鄭氏云以此四獸爲軍陳象天也】進退有度各司其局【鄭氏曰度謂伐與步數局部分也】則士無失伍離次矣斾斾飛揚之貌【嚴氏曰生民荏菽斾斾亦揚起也】悄悄憂貌況玆也或云當作怳【況士聲】言出車在郊建設旗幟【熾】彼旗幟者豈不斾斾而飛揚乎但將帥方以任大責重爲憂而僕夫亦爲之恐懼而憔悴耳【胡不猶言遐不言豈不斾斾乎但我自憂心悄悄而僕夫又況悴耳輔氏曰兵陰事也必如此然後與陰气合而嚴重方整爲謀必深圖功必成不然輕佻率易殆同兒戱耳烏能有所爲哉】東萊呂氏曰古者出師以喪禮處之命下之日士皆泣涕夫子之言行三軍亦曰臨事而懼皆此意也【謝疊山曰子行三軍必也臨事而懼兵凶器戰危事不可以易心處之爲將帥者憂心則悄悄爲僕夫者情況則憔悴皆臨事而懼善於用兵也黃直卿曰臨事而懷懼則有持重謹畏之心此誠行軍法也嚴氏曰二章述其前時之戒懼以慰勞之也】

王命南仲往城於方出車彭彭【葉鋪郎反】旂旐央央【於良反】

天子命我城彼朔方赫赫南仲玁狁於襄

賦也王周王也南仲此時大將也方朔方今靈夏等州之地【毛氏曰近玁狁之國也愚按卽今甘肅省寜夏路靈州等處之地】彭彭眾盛貌交龍爲旂此所謂左靑龍也央央鮮明也赫赫威名光顯也襄除也或曰上也與懷山襄陵之襄同【蔡九峯曰襄駕出其上也】言勝之也東萊呂氏曰大將傳天子之命以令軍眾於是車馬眾盛旂旐鮮明威靈气熖赫然動人矣兵事以哀敬爲本而所尙則威二章之戒懼三章之奮揚並行而不相悖也【輔氏曰言大將傳天子之命以令軍眾而三軍之眾亦方知其所以出師之意在於城朔方以拒玁狁矣理直義明故車馬爲之壯盛旗幟爲之鮮明而大將南仲之威名亦隨之而顯赫𨿽未臨乎朔方而逆知玁狁之難於是而可除矣有前章之戒懼然後有此章之奮揚所謂靜翕而動辟自然之理也】程子曰城朔方而玁狁之難除禦戎狄之道守備爲本不以攻伐爲先也【程子曰此章指元帥之名以顯其城朔方之功也愚按此上三章皆本於公義以勞之也】

昔我往矣黍稷方華【葉芳無反】今我來思雨【於付反】雪載塗

王事多難不遑啟居豈不懷歸畏此簡書

賦也華盛也塗凍釋而泥塗也【孔氏曰雪落而釋爲泥塗】簡書戒命也鄰國有急則以簡書相戒命也或曰簡書策命臨遣之詞也【潘子善問二說曰後說爲長當以後說載前前說只據左氏簡書同惡相卹之謂然此天子之所戒命不得謂之鄰國也孔氏曰古者無紙若有事則書之於簡謂之簡書】此言其旣歸在塗而本其往時所見與今還時所遭以見其出之久也東萊呂氏曰采薇之所謂往遣戍時也此詩之所謂往在道時也采薇之所謂來戍畢時也此詩之所謂來歸而在道時也【胡庭芳曰王氏云黍稷方華季夏時也雨雪載塗春凍始釋時也玁狁在北昆夷在西是謂多難故下章序伐西戎之功劉執中曰王事多難言玁狁𨿽衰而西戎又入也自此而西不遑起居也輔氏曰此章述其往來時久啟處不遑之情且曰當此時非不思歸也畏此簡書而不敢耳此尢可見其體悉之詳也嚴氏曰此章述南仲北伐還師又承命西伐之事也愚按此章後四句反覆言公義私情以勞之也】

喓喓【於遙反】艸虫趯趯【他歷反】阜螽未見君子憂心忡忡

【敕中反】旣見君子我心則降【戶江反葉胡攻反】赫赫南仲薄伐西戎

賦也此言將帥之出徵也其室家感時物之變而念之以爲未見而憂之如此必旣見而後心可降耳然此南仲今何在乎方往伐西戎而未歸也豈旣卻玁狁而還師以伐昆夷也與薄之爲言聊也蓋不勞餘力矣【輔氏曰是詩凡言我者皆是設爲將帥之言惟我心則降一句則又是設爲將帥室家之言𨿽家室之人皆以爲薄伐西戎不勞餘力則王者之師有徵而無戰可知也愚按此承上章述南仲北伐旣還又成西伐之功久出而未得歸見室家此亦述其室家之情以勞之也】

春日遲遲卉【許貴反】木萋萋【七西反】倉庚喈喈【音皆葉居奚反】采

蘩祁祁【巨移反】執訊【音信】獲醜薄言還【音旋】歸赫赫南仲玁狁於夷

賦也卉艸也萋萋盛貌倉庚黃鸝也喈喈聲之和也訊其魁首當訊問者也醜徒眾也夷平也歐陽氏曰述其歸時春日暄妍艸木榮茂而禽鳥和鳴於此之時執訊獲丑而歸豈不樂哉鄭氏曰此時亦伐西戎獨言平玁狁者玁狁大故以爲始以爲終【嚴氏曰獨言玁狁者舉出師所主也愚按南仲始受命出師蓋以獫狁之難也此章述其凱旋而以平獫狁爲言所以美其事之終而功之大此則述其歸日之歡情以勞之也】

出車六章章八句【程子曰此詩所賦自受命至還歸其事有敍大要在歸功將帥輔氏曰行師之道始出尙嚴肅旣歸則尙和樂故出則有誓而歸曰凱還凱樂也讀此詩前三章則如秋霜之肅後三章則如春風之和如此然後謂之王者之師且曰玁狁於夷而已則固不貴乎略地屠城輿屍喋血之事也】

序勞還率也

同上詩所謂天子所謂王命皆周王耳

有杕【大計反】之杜有睆【華板反】其實王事靡盬繼嗣我日日月陽止女心傷止徵夫遑止

賦也睆實貌嗣續也陽十月也遑暇也此勞【去聲】還【旋】役之詩故追述其未還之時室家感於時物之變而思之曰特生之杜有睆其實則秋冬之交矣而徵夫以王事出乃以日繼日而無休息之期至於十月可以歸而猶不至故女心悲傷而曰徵夫亦可以暇矣曷爲不歸哉【輔氏曰日月陽止亦謂來年十月將歸時也述其室家之情不直言其思之而必曰王事靡盬焉則𨿽其室家亦知義也愚按次年十月乃戍畢之時故采薇遣戍之際預言嵗亦陽止以爲歸期此章之思望徵夫者亦以日月陽止而知其遑暇也】或曰興也【董氏曰因其所感而興耳】下章仿此【愚按指二章而言也】

有杕之杜其葉萋萋王事靡盬我心傷悲卉木萋止

女心悲止徵夫歸止

賦也萋萋盛貌春將暮之時也歸止可以歸也【呂與叔曰嵗暮之期旣不至將至春之暮猶未歸也愚按戍者之還當以仲春至家故此章於杕杜萋萋之時而知徵夫之可以歸也輔氏曰王事靡盬者公義也我心傷悲者私情也𨿽其室家亦情義並行而不相悖】陟彼北山言采其杞王事靡盬憂我父母【葉滿侑反】檀車

幝幝【尺善反】四牡痯痯【古緩反葉古轉反】徵夫不逺

賦也檀木堅宜爲車幝幝敝貌痯痯罷【皮】貌登山采杞則春已莫而杞可食矣蓋托以望其君子而念其以王事詒父母之憂也【輔氏曰𨿽托於登山采杞以望其君子然又念其以王事詒父母之憂則非獨以室家之情而已也李迂仲曰此言王事靡盬憂我父母何以異於鴇羽王事靡盬不能藝黍稷父母何怙然鴇羽下之人自訴其勞苦此下之人勞苦而上知之】然檀車之堅而敝矣四牡之壯而罷矣則徵夫之歸亦不逺矣【範氏曰車幝幝馬痯痯若見其將至矣愚按杞可采食而徵夫猶未至則春已莫而愈過期矣故知其行必不逺矣】

匪載匪來【葉立直反】憂心孔疚【葉訖力反】期逝不至【葉朱力反】而多

爲卹卜筮偕【葉舉裏反】止防言近【葉渠紀反】止徵夫邇止

賦也載裝疚病逝往卹憂偕俱防合也言徵夫不裝載而來歸固已使我念之而甚病矣況歸期已過而猶不至則使我多爲憂卹宜如何哉【毛氏曰逺行不必如期室家之情以期望之胡庭芳曰王氏云而多爲卹饑渇歟疾病歟死傷歟是何期逝不至也】故且卜且筮相襲俱作合言於繇【宙】而皆曰近矣則徵夫其亦邇而將至矣【輔氏曰徵夫不逺想料之辭也徵夫邇止決定之辭也歸期近而思愈切者人情也期逝不至然後憂傷孔疚焉行者過期而不至則居者之憂百端矣】範氏曰以卜筮終之言思之切而無所不爲也

杖杜四章章七句【愚按前三章皆述其室家私情而兼公義爲言卒章則又專勞之以私情大槪與四牡采薇出車同本於公私情義以慰之也】

鄭氏曰遣將帥及戍役同歌同時欲其同心也反而勞之異歌異日殊尊卑也記曰賜君子小人不同日此其義也王氏曰出而用兵則均服同食一眾心也入而振旅則殊尊卑辧貴賤定眾志也範氏曰出車勞率故美其功杖杜勞眾故極其情先王以己之心爲人之心故能曲盡其情使民忘其死以忠於上也【李迂仲曰其遣也則預述其懷歸之事其還歸也又不忘其行役之勞故三詩遣勞帥役之事𨿽不同而敍其往反終始之情則一也胡庭芳曰王氏云上之人能知其下中心委曲之情而形於歌詠則下悅之出車杖杜是也上之人不能知而其下自陳勞苦之狀悲傷之情則怨也揚之水鴇羽是也輔氏曰鄭王範氏所發之意皆得詩人之旨但勞帥勞役體悉其情無所不至而略不及論功行賞之事者何哉蓋古者竭誠盡瘁以勤王之事者人臣之義也君臣各行其事而已下不以賞而望乎上上不以賞而誇乎下此君臣相與之至情也豈後世所能及哉愚按集傳鄭氏王氏之說總論采薇出車杖杜也範氏之說兼論出車杖杜二詩也】

序勞還役也

同上

南陔

此笙詩也有聲無詞舊在魚麗之後以儀禮考之其篇次當在此【輔氏曰已下三篇不綴於皇皇者華之後而附於此者欲以笙詩六篇相次也】今正之說見華黍

序孝子相戒以養也

此笙詩也譜序篇次名義及其所用已見本篇鹿鳴之什十篇一篇無辭凡四十六章二百九十七句

白華之什二之二

毛公以南陔以下三章無辭故升魚麗以足鹿鳴什數而附笙詩三篇於其後因以南有嘉魚爲次什之首今悉依儀禮正之

白華

笙詩也說見上下篇

序孝子之潔白也

同上此序尢無理

華黍

亦笙詩也鄕飲酒禮鼓瑟而歌鹿鳴四牡皇皇者華然後笙入堂下磬南北面立樂南陔白華華黍燕禮亦鼓瑟而歌鹿鳴四牡皇華然後笙入立於縣中【李寶之曰諸侯軒縣縣中者北縣之南也鄕飲酒惟有磬故笙立於磬南】奏南陔白華華黍南陔以下今無以考其名篇之義然曰笙曰樂曰奏而不言歌則有聲而無詞明矣【董氏曰笙入者有聲而無詩也蓋詩有歌有聲見於詩者歌也寓於樂者聲也以其用於鄕人邦國故當時人習其義是以因其事而識其聲知其義也然則亡其辭者乃本亡之非失亡也劉辰翁曰雅詩之入歌者今皆在入笙者獨不存疑南陔六詩當時元只有聲如今之琴譜本無其詞也吾甚笑束晢補亡之無謂】所以知其篇第在此者意古經篇題之下必有譜焉如投壺魯鼓薛鼓之節而亡之耳【愚按魯鼓薛鼓之節其譜見禮記投壺篇末蓋魯薛二國投壺燕射擊鼓之節也其圓者擊鼙其方者擊鼓其節不同亦皆有聲而無詞也】序時和嵗丰宜黍稷也有其義而亡其辭同上然所謂有其義者非眞有所謂亡其辭者乃本無也

魚麗【力馳反】於罶【音栁與酒葉】鱨【音嘗】鯊【音沙葉蘇何反】君子有酒旨且多

興也麗歷也罶以曲薄爲笱而承梁之空【孔】者也鱨揚也今黃頰魚是也似燕頭魚身形厚而長大頰骨正黃魚之大而有力解飛者【埤雅曰今黃鱗魚也性浮而善飛躍故一曰揚也燕頭魚身頰骨正黃一名黃揚】鯊鮀【徒何反】也魚狹而小常張口吹沙故又名吹沙【濮氏曰鯊魚多種有極大者其皮如沙今人以爲刀劍鞘吹沙小魚耳埤雅曰鯊大如指狹圓而長有黒點】君子指主人旨且多旨而又多也此燕饗通用之樂歌卽燕饗所薦之羞而極道其

美且多見主人禮意之勤以優賔也【濮氏曰言酒則殽隨之言物有所該者廣愚按此詩後三章所指物之多矣旨矣有矣卽前之所言酒之且多且旨且有者也乃樂工極道主人所薦之物如此以見優賔之意】或曰賦也下二章放此【古人以魚爲重故魚麗南有嘉魚皆特舉以歌之愚按若作賦體說則詩中所言魚亦是當時所薦之羞也】

魚麗於罶魴鱧【音禮】君子有酒多且旨

興也鱧鮦【衝上聲又音同】也又曰鯇【睆】也【胡庭芳曰嚴氏云毛郭皆以鱧爲鮦潘子善問今黒鯉魚道家以爲厭者也舎人謂鱧名鯇埤雅曰今鯉也諸魚中惟此魚瞻甘可食其首戴星夜則北向鱨鯊之美不若魴鱧魴鱧之美不若鰋鯉故其序如此】

魚麗於罶鰋【音偃】鯉君子有酒旨且有【葉羽已反】

興也鰋鮎【念平聲】也【本艸曰大首方口背靑黒無鱗多涎卽鯷魚也鯷音題嚴氏曰毛以鮎釋鰋郭璞云各自一魚鰋今偃額白魚也毛質略當言似鮎耳埤雅云鱨魚黃魴魚靑鱧魚鰋魚白鯉魚赤則五色之魚皆備】有猶多也

物其多矣維其嘉【葉居何反】矣

賦也

物其旨矣維其偕【葉舉裏反】矣

賦也

物其有【葉羽已反】矣維其時【葉上紙反】矣

賦也蘇氏曰多則患其不嘉旨則患其不齊有則患其不時今多而能嘉旨而能齊有而能時言曲全也【輔氏曰後三章乃重嘆前三章多旨有三字耳陳壽翁曰王應之云後三章衍前三章之詞前章多旨有皆以酒言而衍之之詞皆曰物以見物之與酒稱也】

魚麗六章三章章四句三章章二句

按儀禮鄕飲酒及燕禮前樂旣畢皆間【去聲】歌魚麗笙由庚歌南有嘉魚笙崇丘歌南山有臺笙由儀間代也言一歌一吹也然則此六者蓋一時之詩而皆爲燕饗賔客上下通用之樂【魚麗諸篇皆君臣燕飲之詩道主人意以譽賔如今宴飲致語之類亦有間敍賔客辭者漢書載客歌驪駒主人歌客無庸歸亦此意】毛公分魚麗以足前什而說者不察遂分魚麗以上爲文武詩嘉魚以下爲成王詩其失甚矣

序美萬物盛多能備禮也文武以天保以上治內采薇以下治外始於憂勤終於逸樂故美萬物盛多可以告於神明矣

此篇以下時世次第序說之失已見本篇其內外終始之說蓋一節之可取云

由庚

此亦笙詩說見魚麗

序萬物得由其道也

見南陔

南有嘉魚烝【之承反】然罩罩【張教竹卓二反】君子有酒嘉賔式燕以樂【五教歷各二反】

興也南謂江漢之間嘉魚鯉質鱒鯽肌出於沔南之丙宂【陸農師曰嘉魚鯉質鱒鱗肌肉美食乳泉出於丙穴先儒謂穴在漢中沔南縣北穴口向丙故曰丙也】烝然發語聲也罩篧【總入聲】也編細竹以罩魚者也重言罩罩非一之詞也此亦燕饗通用之樂故其辭曰南有嘉魚則必烝然而罩罩之矣君子有酒則必與嘉賔共之而式燕以樂矣此亦因所薦之物而道達主人樂賔之意也【愚按詩言燕樂衎綏旣燕而又燕故知爲道達主人樂賔之意】

南有嘉魚烝然汕汕【所諫反】君子有酒嘉賔式燕以衎

【苦旦反】

興也汕樔【嘲】也以薄汕魚也【鄭氏曰樔今之撩罟也撩療僚澇三音】衎樂也

南有樛【居虯反】木甘瓠【音防】累【力追反】之君子有酒嘉賔式

燕綏之

興也東萊呂氏曰瓠有甘有苦甘瓠則可食者也樛木下垂而美實累之固結而不可解也愚謂此興之取義者似比而實興也

翩翩者鵻【之誰反】烝然來【葉六直陵之二反】思君子有酒嘉賔

式燕又【葉夷昔反或如字】思

興也此興之全不取義者也【輔氏曰詩中興體固有此兩樣但此二章相比故於此發之也】思語辭也又旣燕而又燕以見其至誠有加而無已也【孔氏曰思皆爲辭嘉賔旣來用此酒與之燕又燕也頻與之燕言親之甚也】或曰又思言其又思念而不忘也【來思之思語詞又思旣燕而又思之以見其至誠有加而無已也凡思字爲語助者上字叶韻爲思慮之思者本字協韻此章則來字與末句思字協韻也】

南有嘉魚四章章四句

說見魚麗

序樂與賢也太平之君子至誠樂與賢者共之也

序得詩意而不明其用其曰太平之君子者本無謂而說者又以專指成王皆失之矣

崇丘

說見魚麗

序萬物得極其髙大也

見上

南山有臺【葉田飴反】北山有萊【葉陵之反】樂【音洛】只【音紙】君子邦家之基樂只君子萬壽無期

興也臺夫【符】須卽莎艸也【本艸曰其實名香附子】萊艸名葉香可食者也【陸璣曰兗州人烝以爲茹謂之萊烝】君子指賔客也此亦燕饗通用之樂故其辭曰南山則有臺矣北山則有萊矣樂只君子則邦家之基矣樂只君子則萬壽無期矣所以道達主人尊賔之意美其徳而祝其壽也【愚按詩中所謂徳音所謂民之父母邦家之基與光皆所以美其徳也所謂壽耉者皆所以祝其壽也通前魚麗嘉魚兩篇皆一時樂工所歌彼爲優賔樂賔則此詩所以美之祝之者爲尊賔也或疑賔客不足以當萬壽之語愚謂此詩上下通用之樂當時賔客容有爵齒俱尊足當之者蓋古人簡質如士冠禮祝辭亦云眉壽萬年又況古器物銘所謂用蘄萬壽用蘄眉壽萬年無疆之類皆爲自祝之辭則此詩以萬壽祝賔庸何傷乎】

南山有桑北山有楊樂只君子邦家之光樂只君子

萬壽無疆

興也【輔氏曰首章邦家之基美其可以爲邦家之基本所謂治生乎君子賢者爲國人禎幹也次章言邦家之光美其可以爲邦家之顯榮所謂儒者在朝則美政在位則美俗也旣足以爲邦家之基木與顯榮故因祝其壽之無期限而無疆界者也愚按此章亦美其徳而祝其壽也】

南山有杞北山有李樂只君子民之父母【葉滿彼反】樂只

君子徳音不已

興也杞樹如樗一名狗骨【陸璣曰杞山木而滑其子爲木蝱入藥愚按此章則專美其徳也】

南山有栲【音考葉音口】北山有杻【女九反】樂只君子遐不眉

壽【葉直酉反】樂只君子徳音是茂【葉莫口反】

興也栲山樗杻檍【音憶】也遐何通眉壽秀眉也【愚按毉書以眉毛過垂眼下者爲壽長占人稱髙壽者曰眉壽其以此歟此章又所以祝其壽而壽其徳也】南山有枸【俱甫反】北山有楰【音庾】樂只君子遐不黃耉【音苟】

【葉果五反】樂只君子保艾【五蓋反】爾後【葉下五反】

興也枸枳枸樹髙大似白楊有子著枝端大如指長數寸噉【防】之甘美如飴【移】八月熟亦名木蜜【本艸曰木蜜生南方枝葉皆可噉實可煎食如飴其子一名枳椇味如蜜以木作屋屋中酒則味薄椇音矩潘子善問問枸曰僟枸子建陽謂之皆拱子俗謂之癩漢指頭吾鄕呼爲兼勾味甘而解酒毒人家左右前後有此木則醖酒不成】楰鼠梓樹葉木理如楸亦名苦楸黃老人髮復黃也耉老人面凍梨色如浮垢也【孔氏曰髮白而復黃而如凍梨之色】保安艾養也【愚按此章又專祝其壽也】

南山有臺五章章六句【輔氏曰後二章言遐不眉壽遐不黃耉與首章次章末句相應萬壽無期萬壽無疆者願之之辭也遐不眉壽遐不黃耉者必之之辭也徳音是茂言不但不已而已而又愈益茂盛也保艾爾後則不但爲今日計而又願其安養其後世之子孫也人君得賢則基圖鞏固故曰邦家之基有光華故曰邦家之光愛利及民故曰民之父母燕及後世故曰保艾爾後】

說見魚麗

序樂得賢也得賢則能爲邦家立太平之基矣序首句誤詳見本篇【看詩便有感發人意思今讀之無所感發者正是被諸儒解殺了死著詩人興起人底意思如南山有臺之序蓋見詩中有邦家之基故如此說才如此說定便局了一詩之意】

由儀

說見魚麗

序萬物之生各得其宜也有其義而亡其辭見上

蓼【音六】彼蕭斯零露湑【息呂反】兮旣見君子我心寫【葉想羽反】兮燕笑語兮是以有譽處兮

興也蓼長【如字又音上聲】大貌蕭蒿也【嚴氏曰蕭香蒿也荻也牛尾蒿也】湑湑然蕭上露貌君子指諸侯也冩輸冩也燕謂燕飲譽善聲也處安樂也蘇氏曰譽豫通凡詩之譽皆言樂也亦通諸侯朝於天子天子與之燕以示慈惠【愚按左傳晉卻至曰宴以示慈惠蓋謂升殽於俎相與共食所以示慈愛恩惠也】故歌此詩言蓼彼蕭斯則零露湑然矣旣見君子則我心輸寫而無畱恨矣是以燕笑語而有譽處也其曰旣見蓋於其初燕而歌之也【輔氏曰諸侯來朝天子天子見之而得以輸寫其心而無所畱隠相與燕飲語笑和悅則上下皆可以保有其聲譽與和樂也苟上之於下也有所疑而不敢盡其情下之於上也有所畏而不敢申其意則是上下不交否之時也禍端亂萌皆由於此尙何能保有其安樂於長久乎】

蓼彼蕭斯零露瀼瀼【如羊反】旣見君子爲龍爲光其徳

不爽【葉師莊反】壽考不忘

興也瀼瀼露蕃貌龍寵也爲龍爲光喜其徳之詞也爽差也其徳不爽則壽考不忘矣褒美而祝頌之又因以勸戒之也【輔氏曰使天子以得見諸侯爲寵光則諸侯之徳之美可知矣故因以戒之曰使其徳常如此而不至於有爽差焉則諸侯當享壽考而上之人亦永不忘之矣愚按旣褒美其徳之光寵而祝頌其壽考安寜又於褒美之中寓其勸之戒之之意若曰徳之不爽然後壽而不忘徳之虧者壽之虧也】

蓼彼蕭斯零露泥泥【乃禮反】旣見君子孔燕豈弟宜兄

宜弟【待禮反】令徳壽豈【開攺反葉去禮反】

興也泥泥露濡貌孔甚豈樂弟易也宜兄宜弟猶曰宜其家人蓋諸侯繼世而立多疑忌其兄弟如晉詛無畜【音勗養也】羣公子秦鍼【鉗】懼選之類【左傳宣公二年曰初晉驪姬之亂詛無畜羣公子自是晉無公族杜氏注云詛盟誓無公子故廢公族之官又昭公元年曰秦後子有寵於桓如二君於景其母曰弗去懼選癸夘鍼適晉注云後子秦桓公子景公母弟鍼也選數也恐景公數其罪而加戮也】故以宜兄宜弟美之亦所以警戒之也【愚按諸侯繼世而立三年喪畢則入朝於王此詩於其來朝而歌之故因言宜兄宜弟以美之戒之】壽豈壽而且樂也【輔氏曰言旣見君子相與厚爲燕飲以嘉其樂易之徳則又推言能以是樂易之徳而宜其兄弟焉則其令徳將旣壽而且樂矣濮氏曰甚燕而情樂易則知其宜兄弟而徳可久也愚按令徳壽豈卽上章末二句之意而宜兄宜弟者又卽不爽其徳之本而所以爲教國人者也】

蓼彼蕭斯零露濃濃【奴同反】旣見君子鞗【徒雕反】革衝

衝【敕弓反】和鸞雝雝萬福攸同

興也濃濃厚貌鞗轡也革轡首也馬轡所把之外有餘而垂者也【孔氏曰鞗革皮爲之故曰鞗革】衝衝垂貌和鸞皆鈴也在軾曰和在鑣曰鸞皆諸侯車馬之飾也【何氏曰京山程氏云和金口木舌鸞金口金舌鸞在衡上近於馬和在軾上衡是車前橫木駕馬者卽軓也軾是車上橫板手所憑伏以致敬者升車則馬動馬動則鸞鳴鸞鳴則和應自然有个節奏若車行速則不相應行遲則不響若雜然都響皆不合節奏埤雅曰鸞雌曰和雄曰鸞愚按集傳於駟鐵以爲乘車之鸞在衡則此傳鑣字恐當作衡】庭燎亦以君子目諸侯而稱其鸞旂之美正此類也【愚按采菽二章文意亦然】攸所同聚也

蓼蕭四章章六句【輔氏曰一章燕笑語兮是以有譽處兮通上下而言之天子與諸侯皆然也下三章則專美諸侯二章三章則又因以勸戒而警戒之也】

序澤及四海也

序不知此爲燕諸侯之詩但見零露之云卽以爲澤及四海其失與野有蔓艸同臆說淺妄類如此云

湛湛【直減反】露斯匪陽不晞【音希】厭厭【於鹽反】夜飲不醉無歸興也湛湛露盛貌陽日晞幹也厭厭安也亦久也足也【輔氏曰厭厭二字具安久足三義安故久久故足】夜飲私燕也燕禮宵則兩階及庭門皆設大燭焉【歐陽子曰燕當以晝而言夜飲者燕禮有宵則設燭之禮是古𨿽以禮飲酒有至夜者以申私燕之恩盡殷勤之意儀禮燕禮曰宵則庶子執燭於阼階上司宮執燭於西階上甸人執大燭於庭閽人爲大燭於門外李寶之云燕禮輕無庭燎設大燭而已】此亦天子燕諸侯之詩言湛湛露斯非日則不晞以興厭厭夜飲不醉則不歸蓋於其夜飲之終而歌之也【燕禮君曰無不醉賔及鄕大夫皆對曰諾敢不醉】

湛湛露斯在彼丰艸厭厭夜飲在宗載考

興也丰茂也夜飲必於宗室蓋路寢之屬也【丘氏曰言在所尊者之室嚴氏曰燕禮云膳宰具官饌於寢東注云寢路寢也】考成也【輔氏曰燕於路寢之中所以示親親之意載考謂成其禮旣云成其禮則必無過當之事矣愚按在宗室而成燕禮也】湛湛露斯在彼杞棘顯允君子莫不令徳

興也顯明允信也【謝疊山曰顯者其心明白洞達允者其心忠信誠慤無一毫可疑也】君子指諸侯爲賔者也令善也令徳謂其飲多而不亂徳足以將之也【呂東萊曰以徳將之不至於亂中無所主則爲麯糵所迷矣輔氏曰莫不令徳言與燕之諸侯無不有是徳也】

其桐其椅【於宜反】其實離離豈弟君子莫不令儀興也離離垂也令儀言醉而不喪其威儀也【輔氏曰莫不令儀言與燕之諸侯無不有是儀也】

湛露四章章四句

春秋傳寗武子曰諸侯朝正於王【杜氏曰朝而受政教也】王宴樂之於是賦湛露曽氏曰前兩章言厭厭夜飲後兩章言令徳令儀𨿽過三爵亦可謂不繼以淫矣【潘子善問蓼蕭湛露二詩先生曰文義也只如此卻要諷詠實見他至誠和樂之意方好輔氏曰顯允明信也豈弟樂易也明信者固宜其有徳矣樂易者則恐其或略於威儀也樂易君子而威儀無不令焉此其所以爲成徳也旣醉則情或佚矣在宗則儀可略矣然莫不令儀此其所以爲成禮也不醉無歸見其情之厚也在宗載考見其情之親也莫不令徳見其情之存乎中者善也莫不令儀見其儀之見於外者善也厚而不親則上之待下者猶未至也徳𨿽令而儀有闕焉則臣之持身猶不足也】

序天子燕諸侯也

白華之什十篇五篇無辭凡二十三章一百四句

詩傳通釋卷九

欽定四庫全書

詩傳通釋卷十

元劉瑾撰

詩

朱子集傳

彤弓之什二之三

彤弓弨【尺昭反】兮受言藏之我有嘉賔中心貺【葉虛王反】之鐘鼓旣設一朝饗【葉虛良反】之

賦也彤弓朱弓也【孔氏曰弓皆漆之以禦霜露彤弓色赤玈弓色黒賜弓赤一而黒十以赤爲重耳周禮無彤弓之名夏官司弓矢云唐弓大弓以授勞者注往來體若一曰唐弓大弓勞者勤勞王事也】弨弛貌【孔氏曰說文云弨弓反謂弛之而體反也嚴氏曰賜弓不張】貺與也大飲【防】賔曰饗【孔氏曰饗者烹大牢以飲賔殽牲俎豆盛於食燕劉執中曰行慶賞必與神人共之故行饗禮於廟】此天子燕有功諸侯而錫以弓矢之樂歌也東萊呂氏曰受言藏之言其重也弓人所獻藏之王府以待有功不敢輕與人也中心貺之言其誠也中心實欲貺之非由外也一朝饗之言其速也以王府寶藏之弓一朝舉以畀人未嘗有遲畱顧惜之意也【輔氏曰守之者不重則得之者亦輕予之而不誠則其感之也亦淺畀之而不速則其視之也亦玩而不以爲恩也然其所以重所以誠所以速者非懼其得之輕感之淺視之玩也盡吾之理而已】後之視府藏爲己私分至有以武庫兵賜弄臣者【許益之曰漢哀帝建平四年上發武庫兵送侍中董賢及乳母王阿含執金吾毋將隆奏武庫兵器天下公用今便僻弄臣私恩防妾而以天下公用給其私門非所以示四方也】則與受言藏之者異矣賞賜非出於利誘則迫於事勢至於有朝賜鐵劵而暮屠戮者【愚按如唐徳宗於李懷光昭宗於王行瑜是也】則與中心貺之者異矣屯膏吝賞功臣解體至有印刓【玩平聲】而不忍予者【愚按如項羽是也】則與一朝饗之者異矣

彤弓弨兮受言載【葉子利反】之我有嘉賔中心喜【葉去聲】之

鐘鼓旣設一朝右【音文葉於記反】之

賦也載抗之也【愚按載彤弓於弓檠抗弓體使正言其藏之謹也】喜樂也右勸也尊也【孔氏曰勸謂勸其功也王介甫曰尊而右之也謝疊山曰古人以右爲尊也】彤弓弨兮受言櫜【古刀反葉古號反】之我有嘉賔中心好【呼報】

【反】之鐘鼓旣設一朝醻【市由反葉大到反】之

賦也櫜韜好說醻報也飲酒之禮主人獻賔賔酢主人主人又酌自飲而遂酌以飲賔謂之醻醻猶厚也勸也【謝疊山曰主人酌賔曰獻賔飲主人曰酢一獻一酢報施足矣主人又酌賔謂之醻所以見其意厚也嚴氏曰鄭氏以醻爲醻酢饗禮爲訓共俟爵盈不飲未必有醻酢也】

彤弓三章章六句【輔氏曰大抵此詩首章已盡其意下兩章只是詠嘆以加重焉耳櫜重於載載重於藏好誠於喜喜誠於貺醻厚於右右尊於饗】

春秋傳武子曰諸侯敵王所愾【嘅】而獻其功於是乎賜之彤弓一彤矢百玈【盧】弓矢千以覺報宴注曰愾恨怒也覺明也謂諸侯有四夷之功王賜之弓矢又爲歌彤弓以明報功宴樂鄭氏曰凡諸侯賜弓矢然後專徵伐東萊呂氏曰所謂專徵者如四夷入邊臣子篡弒不容待報者其他則九伐之法乃大司馬所職非諸侯所專也與後世彊臣拜表輒行者異矣【周禮大司馬曰以九伐之法正邦國馮弱犯寡則眚之賊賢害民則伐之暴內陵外則壇之野荒民散則削之負固不服則侵之賊殺其親則正之放弒其君則殘之犯令陵政則杜之外內亂鳥散行則滅之愚按拜表輒行如晉穆帝永和中桓溫伐蜀是也】

序天子錫有功諸侯也

菁菁【子丁反】者莪【五何反】在彼中阿旣見君子樂【音洛】且有儀【葉五何反】

興也菁菁盛貌莪蘿蒿也【本艸注曰一名莪蒿莖葉如靑蒿開淡紅紫花結角子長二寸許防彎陸璣曰生澤田漸洳之處】中阿阿中也大陵曰阿君子指賔客也此亦燕飲賔客之詩言菁菁者莪則在彼中阿矣旣見君子則我心喜樂而有禮儀矣【輔氏曰旣見君子則我心喜樂而有禮儀夫見賢而樂禮或不足則愛心𨿽至而敬心不足矣樂且有儀則愛敬之心兩盡矣】或曰以菁菁者莪比君子容貌威儀之盛也下章放此

菁菁者莪在彼中沚【音止】旣見君子我心則喜

興也【陳器之曰此篇朱子舊以爲比今攺爲興而下文兼存此說矣但二章三章比字皆失攺今悉正之】中沚沚中也喜樂也

菁菁者莪在彼中陵旣見君子錫我百朋

興也中陵陵中也古者貨貝五貝爲朋【孔氏曰漢食貨志以爲大貝牡貝麼貝小貝不成貝爲五也爲朋者謂小貝以上四貝各二貝爲一朋而不成者不爲朋鄭因經廣解之言有五種之貝其中以相與爲朋非總五貝爲一朋也】錫我百朋者見之而喜如得重貨之多也【埤雅曰獸二爲友貝二爲朋錫我百朋者言錫貝之多也】泛泛【芳劍反】楊舟載沈載浮旣見君子我心則休比也楊舟楊木爲舟也載則也載沈載浮猶言載淸載濁載馳載驅之類以比未見君子而心不定也休者休休然言安定也【輔氏曰此章又追言其未見之時心之不定旣見之後則休休然而安定矣其意味亦深長也】

菁菁者莪四章章四句

序樂育材也君子能長育人材則天下喜樂之矣

此序全失詩意

六月棲棲【音西】戎車旣飭【音敕】四牡騤騤【求反】載是常服【葉蒲北反】玁狁孔熾【尺志反】我是用急【葉音棘】王於出徵以匡王國【葉於逼反】

賦也六月建未之月也【濮氏曰詩言六月䢐暑則爲夏正可知劉辰翁曰以爲未月極是周以子月爲歳首而月數未嘗攺也】棲棲猶皇皇不安之貌戎車兵車也【呂東萊曰鄭氏云戎車有五周禮車僕掌戎路廣車闕車蘋車輕車是也戎路王在軍所乘廣車橫陳之車闕車補闕之車蘋猶屏也對敵自隠蔽之車輕車馳敵致師之車也】飭整也騤騤彊貌常服戎事常服以韎【昧】韋爲弁又以爲衣而素裳白舄也【周禮司服曰凡兵事韋弁服李寶之曰皮去毛熟治曰韋韎赤色也凡衣同冠色衣韎韋則弁亦韎韋也皮弁服素裳白舄韋弁服亦與之同也】玁狁卽獫狁北狄也孔甚熾盛匡正也成康旣沒周室寖衰八世而厲王胡暴虐周人逐之出居於彘玁狁內侵逼近京邑【愚按據詩文至於涇陽而言也】王崩子宣王靖卽位命尹吉甫帥師伐之有功而歸詩人作歌以序其事如此【謝疊山曰戎車曰旣飭則車甲器械士卒馬牛無一物不整齊矣四牡曰騤騤則無一馬不精彊矣曰載是常服則無一衣一裳不經檢點矣】司馬法冬夏不興師今乃六月而出師者以玁狁甚熾其事危急故不得已而王命於是出徵以正王國也

比【毗志反】物四驪閒之維則維此六月旣成我服【葉蒲北反】

我服旣成於三十里王於出徵以佐天子【葉奬裏反】

賦也比物齊其力也【釋文曰比齊同也】凡大事祭祀朝覲防同毛馬而頒之凡軍事物馬而頒之毛馬齊其色物馬齊其力吉事尙文武事尙彊也則法也服戎服也三十里一舎也古者吉行日五十里師行日三十里旣比其物而曰四驪則其色又齊可以見馬之有

余矣閒習之而皆中【去聲】法則又可以見教之有素矣【孔氏曰戎事尙彊而言四驪者𨿽以齊力爲主亦不厭其同色故曰四騵彭彭又曰乘其四騏田獵齊足而曰四黃旣駕是皆同色也無同色者乃取異毛耳騏駵是中騧驪是驂是也彭氏曰陳氏云以厲王大亂之餘而支獫狁之患意其必倉卒不暇爲計而今也比物四驪閒之維則蓋其車馬之修器械之備非一日也】於是此月之中卽成我服旣成我服卽日引道不徐不疾盡舎而止又見其應變之速從事之敏而不失其常度也【愚按六月之中卽成戎服則應變速矣我服旣成卽日引道則從事敏矣𨿽速𨿽敏而軍行止三十里則不失常度矣】王命於此而出徵欲其有以敵王所愾【苦愛反】而佐天子耳

四牡修廣其大有顒【玉容反】薄伐獵狁以奏膚功有嚴

有翼共【音恭】武之服【葉蒲北反】共武之服以定王國【葉於逼反】賦也修長廣大也顒大貌奏薦膚大公功嚴威翼敬也共與供同服事也言將帥皆嚴敬以共武事也【謝疊山曰薄伐者叛則伐之服則捨之不窮徵逺討也爲將必嚴不嚴則軍心不齊爲帥必敬不敬則軍心不整故曰有嚴有翼範氏曰凡兵事莫尙於嚴莫先於敬共武之服者如此則以定王國也輔氏曰兵陰事也用之當以嚴敬爲主不嚴則不整不敬則不肅將帥皆嚴敬以共武事此王國之所以定也定則不止於匡矣有車馬爲之用則足以卻玁狁以成大功以嚴敬爲之主則足以共武事而定王國吉甫之行師眞足以繼南仲之軌迹矣宜宣王之中興也】

玁狁匪茹【如豫反】整居焦獲【音護】侵鎬【胡老反】及方至於涇

陽織【音志】文鳥章白斾央央【於良反】元戎十乘【繩證反】以先啟行【葉戶郎反】

賦也茹度【唐入聲】整齊也焦獲鎬方皆地名焦未詳所在獲郭璞以爲瓠中則今在耀州三原縣也【愚按卽今陜西省耀州三原縣也】鎬劉向以爲千里之鎬則非鎬京之鎬矣亦未詳其所在也【前漢書劉向曰吉甫之歸周厚賜之其詩曰來歸自鎬我行永久千里之鎬猶以爲逺顏師古曰鎬非丰鎬之鎬】方疑卽朔方也【愚按南仲亦以獫狁之難往城朔方靈夏等州之地則此獫狁所侵疑卽其地也】涇陽涇水之北【孔氏曰水北曰陽】在丰鎬之西北言其深入爲冦也【愚按丰鎬之地在今安西路屬縣安西亦有涇陽縣】織幟字同鳥章鳥隼之章也【呂東萊曰日月爲常交龍爲旂之類皆幟之文也鳥章特其一耳】白斾繼旐者也【曹氏曰白帛也曰斾以絳帛爲斾也以帛續旐未爲燕尾戰則斾之】央央鮮明貌元大也戎戎車也軍之前鋒也啟開行道也猶言發程也【史記三王世家注曰韓嬰章句云車有大戎十乘謂車漫輪馬被甲衡軛之上盡有劍防名曰陷軍之車王介甫曰元戎十乘所謂選鋒也兵法兵無選鋒曰北謝疊山曰兵法所謂堂堂之陣正正之旗也元戎啟行可以摧鋒破陣左傳所謂先人有奪人之心也】言玁狁不自度【待洛反】量深入爲冦如此是以建此旌旗選鋒鋭進聲其罪而致討焉直而壯律而臧有所不戰戰必勝矣【愚按左傳曰師直爲壯曲爲老今因玁狁爲冦而聲罪致討則直而壯矣易曰師出以律否臧凶今討獫狁而旌旗鮮明選鋒鋭進則律而臧矣此所以爲宣王中興之師也歟】

戎車旣安【葉於連反】如輊【竹二反】如軒四牡旣佶【其乙反】旣佶

且閒【葉胡田反】薄伐玁狁至於大【音泰】原文武吉甫萬邦爲憲【葉許言反】

賦也輊車之覆而前也軒車之卻而後也凡車從後視之如輊從前視之如軒然後適調也【凡車之勢一低一昂】佶壯健貌【謝疊山曰戎車旣安矣必曰如輊如軒制度工巧則利於戰鬭也四牡旣彊矣必曰旣佶且閒教訓習熟則耐於馳驅矣】大原地名亦曰大鹵今在大原府陽曲縣【愚按今大原路陽曲縣屬河南山西道】至於大原言逐出之而已不窮追也先王治戎狄之法如此【前漢書嚴尢曰宣王時獫狁內侵命將徵之盡境而還其視戎狄之侵譬猶螡蝱之螫敺之而已】吉甫尹吉甫此時大將也憲法也非文無以附眾非武無以威敵能文能武則萬邦以之爲法矣【謝疊山曰漢唐而下縉紳介冑分爲兩途愚儒武夫各持一說不知三伐將帥必文武全才可以爲萬邦之法則者也愚按此言吉甫之武必先之以文上言吉甫共武之服必本於嚴翼之徳末言吉甫飲至必及於孝友之友文事武備誠非兩途也北伐可見其武崧髙烝民詩可見其文】

吉甫燕喜旣多受祉來歸自鎬我行永久【葉舉裏反】飲【音防】

【反】禦諸友【葉羽已反】炰【白交反】鼈膾鯉侯誰在矣張仲孝友【葉羽已反】

賦也祉福禦進侯維也張仲吉甫之友也善父母曰孝善兄弟曰友此言吉甫燕飲喜樂多受福祉蓋以其歸自鎬而行永久也是以飲酒進饌於朋友【濮氏曰鼈屬俗呼團魚炰火熟之名膾細切肉也】而孝友之張仲在焉言其所與宴者之賢所以賢吉甫而善是燕也【王介甫曰忠也者移孝以爲之者也順也者移友而爲之者也故言忠順之臣必及孝友之友輔氏曰吉甫以天子之將有功而歸相與宴者固不一也後篇謂方叔嘗與伐玁狁者亦豈得而不與焉而詩人乃獨舉夫孝友張仲之爲賢則又可見吉甫之文而不專以武功爲美矣然此但爲吉甫旣歸而私自與朋友燕飲而已非宣王燕之也】六月六章章八句【呂與叔曰上三章言自治之備四章言玁狁來侵從而禦之五章言治戎有備車馬安閒驅之出境不窮追也六章言休兵飲至樂與孝友之臣同其燕樂則窮兵黷武之意消矣又曰北伐之事所以自治者常優暇而有餘所治於彼者常簡略而不盡謝疊山曰一章曰戎車旣飭四牡騤騤二章曰比物四驪三章曰四牡修廣五章曰戎車旣安四牡旣佶西北平原廣野舉目千里利於車戰故此詩以車馬爲重】

序宣王北伐也

此句得之

鹿鳴廢則和樂缺矣四牡廢則君臣缺矣皇皇者華廢則忠信缺矣常棣廢則兄弟缺矣伐木廢則朋友缺矣天保廢則福祿缺矣采薇廢則徵伐缺矣出車廢則功力缺矣杖杜廢則師眾缺矣魚麗廢則法度缺矣南陔廢則孝友缺矣白華廢則亷恥缺矣華黍廢則蓄積缺矣由庚廢則陰陽失其道理矣南有嘉魚廢則賢者不安下不得其所矣崇丘廢則萬物不遂矣南山有臺廢則爲國之基隊矣由儀廢則萬物失其道理矣蓼蕭廢則恩澤乖矣湛露廢則萬國離矣彤弓廢則諸夏衰矣菁菁者莪廢則無禮儀矣小雅盡廢則四夷交侵中國防矣

魚麗以下篇次爲毛公所移而此序自南陔以下八篇尙仍儀禮次第獨以鄭譜分魚麗爲文武時詩故遂移此序魚麗一句自華黍之下而升於南陔之上此一節與小序同出一手其得失無足議者但欲證毛公所移篇次之失與鄭氏獨移魚麗一句之私故論於此云

薄言采芑【音起】於彼新田於此菑【側其反】畆【葉每彼反】方叔涖【音利】止其車三千師幹之試【葉詩止反下同】方叔率止乘其四騏四騏翼翼路車有奭【許力反】簟笰【音弗】魚服【葉蒲北反】鉤膺鞗【音條】革【葉訖力反】

興也芑苦菜也靑白色摘其葉有白汁出肥可生食亦可蒸爲茹卽今苦蕒【買】菜冝馬食軍行采之人馬皆可食也田一嵗曰菑二嵗曰新田三嵗曰畬【孔氏曰菑者災也始災殺其艸木也新田新成柔田也畬和也田舒緩也今江東呼初耕地反艸爲菑是也】方叔宣王卿士受命爲將者也涖臨也其車三千法當用三十萬眾蓋兵車一乘甲士三人步卒七十二人又二十五人將重車在後凡百人也【愚按兵車戰鬭之車駕馬所謂小車也重車輜重之車駕牛所謂大車也兵車一乘則士卒共七十五人重車一乘則將之者二十五人其中炊家子十人固守衣甲五人廐養五人樵汲五人】然此亦極其盛而言未必實有此數也【孔氏以爲兼起鄕遂之兵王氏謂防諸侯之師此皆以辭害意之過詩人但極其盛而稱之耳】師眾幹扞也試肄習也言眾且練也率總率之也翼翼順序貌路車戎路也奭赤貌【蘇氏曰路車金路也金路赤飾孔氏曰瞻彼洛矣韎韐有奭彼茅搜染爲奭故知赤貌也】簟笰以方文竹簟爲車蔽也鉤膺馬婁頷有鉤而在膺有樊【盤】有纓也樊馬大帶纓鞅【央上聲】也【孔氏曰五路惟金路有鉤以金爲之馬頷之飾也在馬膺之飾惟有樊纓故引樊纓以解膺方叔不乘革路者以革路臨陣所乘鄭氏曰樊纓皆以五采罽飾之罽音計織毛爲之】鞗革見蓼蕭篇宣王之時蠻荊背叛王命方叔南徵軍行采芑而食故賦其事以起興曰薄言采芑則於彼新田於此菑畆矣方叔涖止則其車三千師幹之試矣又遂言其車馬之美以見軍容之盛也【南徵荊蠻想不甚費力不曽大段戰鬭故只盛稱其軍容之盛而已】

薄言采芑於彼新田於此中鄕方叔涖止其車三千

旂旐央央方叔率止約軧【祈支反】錯衡【葉戶郎反】八鸞瑲瑲【七羊反】服其命服朱芾【音弗】斯皇有瑲蔥珩【音衡葉戶郎反】

興也中鄕民居其田尢治約束軧轂也以皮纒束兵車之轂而朱之也錯文也鈴在鑣曰鸞馬口兩旁各一四馬故八也瑲瑲聲也【彭氏曰荀子云錯衡以養目和鸞之聲以養耳則錯衡八鸞皆以爲耳目之懽也】命服天子所命之服也朱芾黃朱之芾也【孔氏曰諸侯黃朱】皇猶煌煌也瑲玉聲蔥蒼色如蔥者也珩佩首橫玉也禮三命赤芾蔥珩【孔氏曰三命至九命皆蔥珩非謂方叔惟三命也曹氏曰芾佩非軍服金路非戎車和鸞非戎馬所以然者方叔克壯其猶如吳起將戰不帶劍諸葛武侯不親戎服羊祜輕裘而盛著威名杜預身不跨馬自能制勝故詩詠其車服之美而已彭氏曰此與上章言方叔帥兵之時其精神气熖見於旌旗車馬佩服之間有以聳人觀聴其勝敵也必矣輔氏曰首章其車三千師幹之試云者其車馬之眾盛與師眾之所以扞禦夫敵者又練習也三章其車三千旂旐央央云者則言其車馬之眾盛旗幟之鮮明也先言涖止而後言率止者始則臨之終則率之以行也首章乘其四騏以下言方叔所乘之戎路其飾甚備二章約軧錯衡以下又言車馬之盛命服之美所以見天子付托之重錫命之蕃而方叔之威儀整暇如此可以決其有成也其與後世以一勇之夫爲民之司命者異矣】

鴥【帷必反】彼飛隼【息允反】其飛戾天亦集爰止方叔涖止

其車三千師幹之試方叔率止鉦【音徵】人伐鼓陳師鞠【居六反】旅顯允方叔伐鼓淵淵【葉於中反】振旅闐闐【徒顚反葉徒鄰反】興也隼鷂屬急疾之鳥也【埤雅隼一名雀鷹】戾至爰於也鉦鐃也鐲也伐擊也鉦以靜之鼓以動之鉦鼓各有人而言徵人伐鼓互文也【孔氏曰說文云鉦鐃也似鈴又云鐲鉦也則鐲鐃俱得以鉦名之鐲似小鐘鐃似鈴有大小之異耳凡軍進退皆鼓動鉦止非臨陣獨然此文在陳師鞠旅之上是未戰時事也濮氏曰周禮鼔人以金鐲節鼓以金鐃止鼓卽無鉦名則鐲鐃通謂之鉦而節止實用於鼔故詩云然】鞠告也二千五百人爲師五百人爲旅此言將戰陳其師旅而誓告之也陳師鞠旅亦互文耳淵淵鼓聲平和不暴怒也謂戰時進士眾也【孔氏曰方叔身自伐鼓率其眾以作气】振止旅眾也言戰罷而止其眾以入也春秋傳曰出曰治兵入曰振旅是也【孔氏曰治兵尙威武也振旅反尊卑也出則防賤在前貴勇力也入則尊老在前復常法也】闐闐亦鼓聲也或曰盛貌【鄭氏曰戰止又伐鼓闐闐然董氏曰闐闐眾行聲也】程子曰振旅亦以鼓行金止言隼飛戾天而亦集於所止以興師眾之盛而進退有節如下所云也【程子曰隼之急疾亦集於所止興兵𨿽彊用之有節而不過也輔氏曰上二章但言其車馬服飾之盛美而已故此章又以鳥之急疾興其猛鷙又以亦集爰止興其進退有節也其進退之有節者蓋以將戰而誓眾有法旣戰而鼓聲不暴戰罷振旅而入則又齊一而無先後也】

蠢【尺允反】爾蠻荊大邦爲讎方叔元老克壯其猶方叔

率止執訊【音信】獲醜【葉尺由反】戎車嘽嘽【吐丹反】嘽嘽焞焞【吐雷反】如霆如雷顯允方叔徵伐玁狁蠻荊來威【葉音隈】

賦也蠢者動而無知之貌蠻荊荊州之蠻也大邦猶言中國也元大猶謀也言方叔𨿽老而謀則壯也【愚按方叔以元老而率師則師卦所謂文人所謂長子者也】嘽嘽眾也焞焞盛也霆疾雷也【爾雅注曰霆雷之急疾者謂霹靂】方叔蓋嘗與於北伐之功者是以蠻荊聞其名而皆來畏服也【胡庭芳曰王氏云此章美其成功言以宿將董大眾荊人自服不待戰而屈也】

采芑四章章十二句【陳少南曰北伐南徵之詩班師時作六月之辭迫采芑之辭緩六月以討而定采芑以威而服也】

序宣王南徵也

我車旣攻我馬旣同四牡龐龐【鹿同反】駕言䢐東

賦也攻堅同齊也傳曰宗廟齊豪尙純也【孔氏曰齊其毫毛尙純也】戎事齊力尙彊也【孔氏曰齊其馬力】田獵齊足尙疾也【孔氏曰齊其馬足】龐龐充實也東東都洛邑也周公相成王營洛邑爲東都以朝諸侯周室旣衰久廢其禮至於宣王內修政事外攘夷狄復文武之竟【境】土修車馬備器械復防諸侯於東都因田獵而選車徒焉故詩人作此詩以美之【好田獵之事古人亦多刺之然宣王之田乃是因此見其車馬之盛紀律之嚴所以爲中興之勢者在此其所謂田異乎尋常之田矣】首章泛言將往東都也【輔氏曰車以堅致爲善馬以齊同爲盛首章旣言其攻與同矣故二章但言其善與盛也】田車旣好【葉許厚反】四牡孔阜【符有反】東有甫艸【葉此苟反】駕言

行狩【葉始九反】

賦也田車田獵之車好善也阜盛大也甫艸甫田也後爲鄭地今開封府中牟縣西圃田澤是也宣王之時未有鄭國圃田屬東都畿內故往田也【愚按宣王嘗封庶弟於西都咸林之地是爲鄭桓公其子武公當平王時徙封於東都然後圃田爲鄭地開封府中牟縣卽今汴梁路中牟縣也】此章指言將往狩於圃田也

之子於苗【葉音毛】選徒囂囂【五刀反】建旐設旄搏【音博】獸於

敖

賦也之子有司也【不敢斥王故以有司言之】苗狩獵之通名也選數也囂囂聲眾盛也數車徒者其聲囂囂則車徒之眾可知且車徒不嘩而惟數者有聲又見其靜治也敖近滎陽地名也【呂東萊曰敖山名晉師救鄭在敖鄗之間士季設七覆於敖前則敖山之下平曠可以屯兵翳薈可以設伏所謂東有甫艸卽此地也】此章言至東都而選徒以獵也【孔氏曰言選車徒備器械搏取禽獸於敖地也呂東萊曰宣王往東都以防諸侯爲主而二章三章先言田獵者蓋有司先爲戒具以待防同畢而田獵也輔氏曰選徒囂囂言其眾且肅也旣選其車徒矣則建設其旗旄焉見其序且整也方選徒以獵而遽曰搏獸於敖言其士眾之勇而气大事小也徒手曰搏】

駕彼四牡四牡奕奕赤芾金舄防同有繹

賦也奕奕連絡布散之貌赤芾諸侯之服【上介甫曰人君宜朱芾而此赤芾者防同故也涖其臣庶則朱芾君道也故方叔服其命服則朱芾防同於王則赤芾臣道也故此防同則赤芾也】金舄赤舄而加金飾亦諸侯之服也【鄭氏曰金舄黃朱色也】時見【現】曰防殷見曰同【鄭氏曰時見言無常期殷眾也】繹陳列聨屬【燭】之貌此章言諸侯來防朝於東都也決拾旣佽【音次與柴葉】弓矢旣調【讀如同與同葉】射夫旣同助我

舉柴【子智反】

賦也決以象骨爲之著於右手大指所以鉤開體拾以皮爲之著於左臂以遂故亦名遂【嚴氏曰決卽衛芄蘭所謂韘也孔氏曰周禮繕人注云拾韝扞也著左臂裏】佽比【備】也【鄭氏曰謂手指相次比也】調謂弓彊弱與矢輕重相得也【謝疊山曰弓旣上必審視之端正則可用防有偏斜必加矯揉此弓之調也矢之輕重必視弓力之彊弱弓彊而矢輕則不中弓弱而矢重亦不中此矢之調也】射夫蓋諸侯來防者【孔氏曰射夫卽諸侯以下也夫男子之總名】同協也柴說文作防謂積禽也使諸侯之人助而舉之言獲多也此章言旣防同而田獵也

四黃旣駕兩驂不猗【於寄於个二反】不失其馳【葉徒臥反】舎【音捨】矢

如破【彼寄譜過二反】

賦也猗偏倚不正也馳馳驅之法也【愚按五禦之目三曰過君表五曰逐禽左卽禦田車馳驅之法也】舎失如破巧而力也蘇氏曰不善射禦者詭遇則獲不然不能也今禦者不失其馳驅之法而射者舎矢如破則可謂善射禦矣【輔氏曰首章云旣同則齊其足矣而此又曰四黃與車攻比物四驪同義可見其馬之有餘也王介甫曰向曰四牡旣言力之彊今曰四黃又言色之純也兩驂不猗禦能正其馬也不失其馳車行節而法也捨矢如破矢行巧而力也鄭氏曰射者之工矢發則中如椎碎物也】此章言田獵而見其射禦之善也

蕭蕭馬鳴悠悠斾旌徒禦不驚大庖【蒲交反】不盈賦也蕭蕭悠悠皆閒暇之貌【孔氏曰軍旅齊整惟聞蕭蕭然馬鳴之聲見悠悠然斾旌之狀無有嘩諠者】徒步卒也禦車禦也驚如漢書夜軍中驚之驚【愚按周亞夫傳亞夫擊吳楚深壁而守夜軍中驚頃之復定】不驚言比【匹志反至也】卒事【終事也】不喧嘩也大庖君庖也不盈言取之有度不極欲也蓋古者田獵獲禽面傷不獻踐【剪】毛不獻【孔氏曰面傷謂當面射之剪毛謂在傍而逆射之不獻者嫌誅降之義】不成禽不獻【孔氏曰惡其害幼小】擇取三等自左膘【縹】而射【石】之達於右腢【愚】爲上殺以爲幹【幹】豆奉宗廟【釋文曰膘脇後髀前肉也腢肩前上殺中心死疾鮮潔也】達右耳本者次之以爲賔客【孔氏曰亦自左射之達右耳本以其逺心死稍遲肉已防惡】射左髀【匪】達於右防【杳】爲下殺以充君庖【孔氏曰髀股外防水膁也右防右脇防下殺以其中脇死最遲肉又益惡膁音嗛】每禽取三十焉每等得十其餘以與士大夫習射於

澤宮中者取之【記射義注曰澤宮名所以擇士也士謂諸侯朝者諸臣及貢士也皆先令習射於澤已乃射於射宮課中否也谷梁傳曰射而中田不得禽則得禽田得禽而射不中則不得禽是以知古之貴仁義而賤勇力也】是以獲𨿽多而君庖不盈也張子曰饌𨿽多而無餘者均及於眾而有法耳凡事有法則何患乎不均也舊說不驚驚也不盈盈也亦通【鄭氏曰反其言而美之】此章言其終事嚴而頒禽均也【輔氏曰蕭蕭馬鳴悠悠斾旌見其整暇無始終之異也徒禦不驚見其卒事而不驚擾也大庖不盈見其循禮守法而不從欲以取也夫力足以多取而不盡用焉此所以爲王者之事也】

之子於徵有聞【音問】無聲允矣君子展也大成

賦也允信展誠也聞師之行而不聞其聲言至肅也信矣其君子也誠哉其大成也【輔氏曰聞師之獵而不聞其聲則可見其師律之嚴肅矣大凡行軍用師要須如此方可不然皆苟道也章末二句乃美宣王也大成言其事之有始有終也彭氏曰宣王治兵之法其見於田獵已如此詩人固信其大有成也】此章總序其事之始終而深美之也【愚按楚辭集注曰凡作篇章旣成撮其大要以爲亂辭今此詩言田事以上七章旣序其始終以成篇矣此章又言其始事之整肅終事之有成以深美之亦猶楚辭之有亂辭也車牽公劉卒章皆然】

車攻八章章四句

以五章以下考之恐當作四章章八句【愚按五章六章通言其田獵射禦七章八章通言其始終整肅而且音韻各相諧葉故疑其當以八句成章以此推之則合首章二章八句通言車馬盛備將往東都圃田之地合三章四章八句通言天子諸侯來防東都之事總爲四章章八句也】

序宣王復古也宣王能內修政事外攘夷狄復文武之竟土修車馬備器械復防諸侯於東都因田獵而選車徒焉

吉日維戊【葉莫吼反】旣伯旣禱【葉丁口反】田車旣好【葉許口反】四牡孔阜【符有反】升彼大阜從其羣醜

賦也戊剛日也伯馬祖也謂天駟房星之神也【孔氏曰伯者長也馬之祖始是長也夏官校人春祭馬祖天駟龍爲天馬故房四星謂之天駟】醜眾也謂禽獸之羣眾也此亦宣王之詩言田獵將用馬力故以吉日祭馬祖而禱之【孔氏曰常祭在春將用馬力則又備禮禱之】旣祭而車牢馬健於是可以歷險而從禽也以下章推之是日也其戊辰歟

吉日庚午旣差我馬【葉滿補反】獸之所同麀【音憂】鹿麌麌【愚甫】

【反】漆沮【七徐反】之從天子之所

賦也庚午亦剛日也【毛氏曰外事以剛日記曲禮注曰出郊爲外事】差擇齊其足也【愚按此言差馬猶車攻言我焉旣同也】同聚也鹿牝曰麀麌麌眾多也漆沮水名在西都畿內涇渭之北所謂洛水今自鹽韋流入鄜【孚】坊至同州入河也【李迂仲曰書疏云漆沮在涇水之東一名洛水職方氏所謂雍州其浸渭洛非河南之洛也愚按此言漆沮之從猶車攻言甫艸敖地彼則狩於東都此則狩於西都也】戊辰之日旣禱矣越三日庚午遂擇其馬而乘之視獸之所聚麀鹿最多之處而從之惟漆沮之旁爲盛宜爲天子田獵之所也

瞻彼中原其祁孔有【葉羽已反】儦儦【表驕反】俟俟【葉於紀反】或羣

或友【葉羽已反】悉率左右【葉羽已反】以燕天子【葉奬裏反】

賦也中原原中也祁大也趣則儦儦行則俟俟獸三曰羣二曰友燕樂也言從王者視彼禽獸之多於是率其同事之人各共【恭】其事以樂天子也【愚按此言率左右以樂天子猶車攻之射夫同而助舉防也】

旣張我弓旣挾【子洽反】我矢發彼小豝【音巴】殪【於計反】此大

兕【徐履反】以禦賔客且以酌醴

賦也發發矢也豕牝曰豝一矢而死曰殪兕野牛也言能中防而制大也【孔氏曰小豝云發言發則中之大兕言殪言射著卽死愚按此言射者之善猶車攻言捨矢如破也】禦進也醴酒名周官五齊【去聲】二曰醴齊窪曰醴成而汁滓相將如今甜酒也言射而獲禽以爲俎實進於賔客而酌醴也【謝疊山曰田而得禽天子不以自奉故大庖不盈命有司以進賔客且以酌醴燕諸侯及羣臣也先王體羣臣懷諸侯常有恩惠其用心公溥而均齊常以一人養天下不以天下奉一人也愚按此言進禽於賔客亦猶車攻言大庖不盈之意也】吉日四章章六句【輔氏曰一章言祭禱馬祖以爲田獵之備也二章言取擇其地以爲田獵之所也三章言相與悉力以共田獵之事爲天子之樂也四章言旣獵而以其所得之獸供俎實使天子得與賔客燕飲也】

東萊呂氏曰車攻吉日所以爲復古者何也蓋搜狩之禮可以見王賦之復焉可以見軍實之盛焉可以見師律之嚴焉可以見上下之情焉可以見綜理之周焉欲明文武之功業者此亦足以觀矣【輔氏曰東萊之說固善而先生又攺動數字尢切王賦謂車馬之出軍實謂軍器之數師律謂進退之度上下之情諸侯及左右之人相率以共其事而天子又與之燕飲以爲樂也綜理之周祭禱必講獵地必擇車馬有備射禦有法終事嚴整頒禽之均酌醴之厚無一不至也愚按宣王所以復文武功業者固不止於二詩所言搜狩之事然卽二詩而觀之則其車馬徒禦之所出可見王賦之復也旌旄車斾之備決拾弓矢之精可見軍實之盛也選徒則囂囂徒禦則不驚行者有聞而無聲又可見師律之嚴也防同有繹而助我舉防悉率左右而以燕天子又可以見上下之情也將用馬力而旣伯旣禱頒禽之均而君庖不盈又見其綜理之周密蓋一事之間而五美具焉卽此推之則其餘可知矣】

序美宣王也能愼防接下無不自盡以奉其上焉

序謹防以下非詩本意

鴻鴈於飛肅肅其羽之子於徵劬【其俱反】勞於野【葉上與反】爰及矜【棘冰反】人哀此鰥寡【葉果五反】

興也大曰鴻小曰鴈【孔氏曰俱是水鳥其形鴻大而雁小】肅肅羽聲也之子流民自相謂也徵行也劬勞病苦也矜憐也老而無妻曰鰥老而無夫曰寡舊說周室中衰萬民離散而宣王能勞【澇】來【賚】還【旋】定安集之【王介甫曰勞者勞之來者來之往者還之優者定之危者安之散者集之】故流民喜之而作此詩追敍其始而言曰鴻雁於飛則肅肅其羽矣之子於徵則劬勞於野矣【輔氏曰人民離散譬如鴻雁之飛四方無所不往徒聞其羽聲肅肅未知所止也】且其劬勞者皆鰥寡可哀憐之人也【輔氏曰爰及矜人哀此鰥寡又言其所與行者無非可憐之人而就其中又惟鰥寡之可哀也】然今亦未有以見其爲宣王之詩後三篇放此

鴻鴈於飛集於中澤【葉徒洛反】之子於垣【音袁】百堵【丁古反】皆

作𨿽則劬勞其究安宅【葉達各反】

興也中澤澤中也一丈爲板五板爲堵【孔氏曰版廣二尺故周禮說一堵之墻長丈髙一丈】究終也流民自言鴻雁集於澤中以興已之得其所止而築室以居今𨿽勞苦而終獲安定也

鴻鴈於飛哀鳴嗸嗸【五刀反】維此哲人謂我劬勞維彼

愚人謂我宣驕【葉音髙】

比也流民以鴻雁哀鳴自比而作此歌也哲知宣示也知者聞我歌知其出於劬勞不知者謂我閒暇而宣驕也韓詩云勞者歌其事魏風亦云我歌且謠不知我者謂我士也驕大抵歌多出於勞苦而不知者常以爲驕也【輔氏曰蓋非明知者眞能體防我前日之情則亦焉能知其病苦之實哉若但見其今日之安定則必以我之此歌爲閒暇而宣驕矣】

鴻鴈三章章六句

序美宣王也萬民離散不安其居而能勞來還定安集之至於矜【鰥】寡無不得其所焉

此以下時世多不可考

夜如何其【音基】夜未央庭燎之光君子至止鸞聲將將【七羊反】賦也其語辭央中也【胡氏曰說文云央中央也廣雅云央極中也秦風雲宛在水中央央亦中也】庭燎大燭也諸侯將朝則司烜【毀】以物百枚並【卑政反】而束之設於門內也【孔氏曰庭燎者樹之於庭燎之光明司烜供之樹於門外曰大燭門內曰庭燎郊特牲注曰庭燎之差公五十侯伯子男皆三十是天子用百以物百枚並而纒束之今則用松韋竹灌以脂膏也】君子諸侯也將將鸞鑣聲王將起視朝不安於寢而問夜之早晚日夜如何哉夜𨿽未央而庭燎光矣朝者至而聞其鸞聲矣

夜如何其夜未艾【音乂又如字】庭燎晰晰【之出反與艾葉】君子至

止鸞聲噦噦【呼防反】

賦也艾盡也晰晰小明也【王介甫曰其光衰也】噦噦近而聞其徐行聲有節也【愚按首章述王初問此章再問恐亦如齊風雞鳴之例也】

夜如何其夜鄕【許亮反】晨庭燎有煇【許云反】君子至止言

觀其旂【葉渠斤反】

賦也鄕晨近曉也【胡氏曰從夜未中至未盡從未盡至鄕明也】煇火气也天欲明而見其煙光相雜也【此是吳才老之說說此一字有功】旣至而觀其旂則辧色矣【鄭氏曰見其旂是朝之時也朝禮辧色始入】

庭燎三章章五句【愚按列女傳宣王嘗晏起姜後脫簪珥待罪於永巷宣王感悟於是勤於政事早朝晏退卒成中興之名以此証之或果宣王詩也】

序美宣王也因以箴之【愚按詩文恐無箴意】

沔【綿善反】彼流水朝【直遙反】宗於海【葉虎洧反】鴥【惟必反】彼飛隼【息允反】載飛載止嗟我兄弟邦人諸友【葉羽軌反】莫肯念亂誰無父母【葉滿洧反】

興也沔水流滿也諸侯春見【現】天子曰朝夏見曰宗【蔡九峯曰水勢橫趨於海猶諸侯朝宗於王也】此憂亂之詩言流水猶朝宗於海飛隼猶或有所止而我之兄弟諸友乃無肯念亂者誰獨無父母乎亂則憂或及之是豈可以不念哉【謝疊山曰一身之遇亂不足惜父母之遇亂深可憂誰無父母不爲一身謀獨不爲父母謀乎爲父母謀則當念亂則必思所以捄亂也】

沔彼流水其流湯湯【失羊反】鴥彼飛隼載飛載揚念彼

不迹【井亦反】載起載行【葉戶郎反】心之憂矣不可弭忘

興也湯湯波流盛貌不迹不循道也載起載行言憂念之深不遑寜處也弭止也水盛隼揚以興憂念之不能忘也

鴥彼飛隼率彼中陵民之訛言寜莫之懲我友敬矣

讒言其興

興也率循訛僞懲止也隼之髙飛猶循彼中陵而民之訛言乃無懲止之者然我之友誠能敬以自持矣則讒言何自而興乎始憂於人而卒反諸已也【輔氏曰凡有不得者皆反求諸已此自修之事也】

沔水三章二章章八句一章六句【陳壽翁曰始念亂而憂及父母終憂讒而敬以反身憂念之中不忘孝敬詩人忠厚之意也】

疑當作三章章八句卒章脫前兩句耳

序規宣王也【鄭氏曰規者正圓之器也春秋傳曰近臣盡規孔氏曰物有不圓匝者規之使成圓人行有不周者規之使周備是匡諫之名愚按詩中但有規其親友止亂之意恐非規王之詩也】

鶴鳴於九臯聲聞【音問】於野【葉上與反】魚潛在淵或在於渚樂【音洛】彼之園爰有樹檀【葉徒沿反下同】其下維萚【音托】他山之石可以爲錯【七落反】

比也鶴鳥名長頸竦身髙腳頂赤身白頸尾黒其鳴髙亮聞八九里臯澤中水溢出所爲坎從外數至九諭深逺也【釋文曰韓詩云九臯九折之澤輔氏曰澤曲曰臯見楚辭注】萚落也【呂與叔曰落葉穢雜】錯礪石也此詩之作不可知其所由然必陳善納誨之詞也【輔氏曰然不正言其事而必比物而爲言者正所謂諷刺上者皆不主於正事而主於文詞不以正諫而托意以諫也】蓋鶴鳴於九臯而聲聞於野言誠之不可揜也【輔氏曰所以諷王之誠身也】魚潛在淵而或在於渚言理之無定在也【輔氏曰所以諷王之明善也】園有樹檀而其下維萚言愛當知其惡也他山之石而可以爲錯言憎當知其善也【輔氏曰所以風王力去私欲之蔽也夫必能去私欲之蔽然後可以明善而誠身此其序則由大以至小也】由是四者引而伸之觸類而長之天下之理其庶幾乎【濮氏曰鶴鳴於九臯其聲下聞於野上聞於天以比言有善惡而無逺近以見言之不可不謹也魚潛淵水之下而知其或在於渚或在於淵以比行有顯晦而無淺深以見行之不可不謹也樂彼之園以其有樹檀之美而不知其下有不材之木以比愛而忘其惡喜而容其佞信溺愛者不可不明也他山之石以其有磽砇之惡而不知其中有礛礪可以爲攻玉之錯以比憎而忘其善惡而昧其美信偏惡者不可不審也】

鶴鳴於九臯聲聞於天【葉鐡因反】魚在於渚或潛在淵【葉一】

【均反】樂彼之園爰有樹檀其下維谷他山之石可以攻玉比也谷一名楮惡木也【孔氏曰陸氏云幽州人謂之谷桑荊揚交廣謂之谷中州人謂之楮殷中宗時谷桑共生是也今江南人績其皮以爲布又搗以爲紙樹皮斑者是楮白者是谷】攻錯也程子曰玉之溫潤天下之至美也石之麄厲天下之至惡也然兩王相磨不可以成器以石磨之然後玉之爲器得以成焉猶君子之與小人處也橫逆侵加然後修省畏避動心忍性增益預防而義理生焉道徳成焉吾聞諸邵子云【邵子云有才之正者有才之不正者他山之石其小人之才乎謝疊山曰邪類與善類非同气猶玉石不同山石而攻玉猶小人謗君子之無徳所以儆君子而進於徳欺君子之無才所以儆君子而勉爲全才也】

鶴鳴二章章九句【鶴鳴做得巧含蓄意思全不發露李迂仲曰二章殊無一句露己意其詩最爲難曉】

詩傳通釋卷十﹤經部﹐詩類﹐詩傳通釋﹥

欽定四庫全書

詩傳通釋卷十一

元劉瑾撰

詩

朱子集傳

祈父之什二之四

析【勤衣反】父【音甫】予王之爪牙【葉五胡反】胡轉予於卹靡所止居賦也祈父司馬也職掌封圻之兵甲故以爲號酒誥曰圻父薄違是也【孔氏曰古者祈圻畿字通用故此作祈書作圻蔡九峯曰圻父廹逐違命者也】予六軍之士也或曰司右虎賁【奔】之屬也【董氏曰司馬之屬有司右虎賁旅賁皆奉事王之左右者也故司右曰凡國之勇力之士能用五兵者屬焉虎賁曰掌先後王而趨以卒伍旅賁曰掌執戈盾夾王車此所謂爪牙者也】爪牙鳥獸所用以爲威者也【孔氏曰鳥用爪獸用牙以防衛此人自謂王之爪牙以鳥獸爲諭也】卹憂也軍士怨於久役故呼祈父而告之曰予乃王之爪

牙汝何轉我於憂卹之地使我無所止居乎【鄭氏曰此責司馬之辭謂見使從軍也六軍之士出自六鄕法不取於王之爪牙之士張子曰禁衛天子之爪牙而使之逺戍所謂轉予於卹也古人容昜出一句便不可及詩人造理深其辭盡難學】

祈父予王之爪士【鉏裏反】胡轉予於卹靡所底【之履反】止賦也爪士爪牙之士也底至也

祈父亶不聰胡轉予於卹有母之尸饔

賦也亶誠屍主也饔熟食也言不得奉養而使母反主勞苦之事也東萊呂氏曰越勾踐伐吳有父母耆老而無昆弟者皆遣歸魏公子無忌救趙亦令獨子無兄弟者歸養則古者有親老而無兄弟其當免徵役必有成法故責司馬之不聰其意謂此法人皆聞之汝獨不聞乎乃驅吾從戎使吾親不免薪水之勞也責司馬者不敢斥王也【愚按不斥王而責司馬此詩人之忠厚也亦若北山所謂大夫不均之意】

祈父三章章四句【輔氏曰上兩章言我乃王之爪牙汝何轉我於憂卹之地使我無所止居如此則是自戕其上之衛末章言汝乃驅吾從戎而使吾親不免薪水之勞如此則是不體其下之情其言之序亦先公而後私也不戕其上之衛則上得以安必體夫下之情則下不忘其死勾踐無忌之事其用兵猶有古之遺法自秦而下不復如此矣】

序以爲刺宣王之詩說者又以爲宣王三十九年戰於千畆王師敗績於姜氏之戎故軍士怨而作此詩東萊呂氏曰大子晉諌靈王之詞曰自我先王厲宣幽平而貪天禍至於今未弭宣王中興之主也至與幽厲並數之其詞𨿽過觀是詩所刺則子晉之言豈無所自歟【呂東萊曰讀是詩見宣王變古制者二焉前兩章刺其以宿衛之士從徵役末章見其有親老而無他兄弟者當免徵役乃驅之從戎也】但今考之詩文未有以見其必爲宣王耳下篇放此

序刺宣王也

皎皎【古了反】白駒食我場苗縶【陟立反】之維之以永今朝所謂伊人於焉逍遙

賦也皎皎潔白也【張子曰以表賢者潔白之意】駒馬之未壯者謂賢者所乘也場圃也【孔氏曰苗而云埸者以埸圃同地對則異名散則通】縶絆其足維系其靷也永久也伊人指賢者也逍遙遊息也【呂與叔曰徘徊少畱之貎】爲此詩者以賢者之去而不可畱也故托以其所乘之駒食我場苗而縶維之庶幾以永今朝使其人得以於此逍遙而不去若後人畱客而投其轄於井中也【前漢書曰陳遵每大飲輒閉門取客車轄投井中𨿽有急終不得去】

皎皎白駒食我場藿【火郭反】縶之維之以永今夕【葉祥龠反】

所謂伊人於焉嘉客【葉克各反】

賦也藿猶苗也【嚴氏曰藿豆葉用以作羹】夕猶朝也嘉客猶逍遙也【謝疊山曰賢者髙蹈逺引吾知其不可畱矣猶欲縶維其白駒以彊畱之𨿽一朝一夕亦滿吾意好徳之彛性尊賢之良心在人自不能泯也】

皎皎白駒賁【彼義反又音奔】然來【葉云俱反】思爾公爾俠【葉供孤反】逸

豫無期愼爾優遊【葉汪胡反】勉爾遁思【葉新賫反】

賦也賁然光采之貎也【謝疊山曰賁者華采也賢人所過之地山川艸木皆有精采蓬戶蓽門皆有輝華也】或以爲來之疾也【王氏讀爲奔字言其來之速也】思語詞也爾指乘駒之賢人也愼勿過也勉毋決也遁思猶言去意也言此乘白駒者若其肯來則以爾爲公以爾爲侯而逸樂無期矣猶言橫來大者王小者侯也【愚按漢髙帝遣使召田橫蓋謂之大者是王小者是侯招橫使來也】豈可以過於優遊決於遁思而終不我顧哉蓋愛之切而不知好爵之不足縻畱之苦而不卹其志之不得遂也【愚按此章上四句見其愛之切末二句見其畱之苦】

皎皎白駒在彼空谷生芻【楚俱反】一束其人如玉毋金

玉爾音而有遐心

賦也賢者必去而不可畱矣於是嘆其乘白駒入空谷束生芻以秣之而其人之徳美如玉也蓋己邈乎其不可親矣然猶冀其相聞而無絕也故語之曰毋貴重爾之音聲而有逺我之心也【孔氏曰毋得自愛音聲貴如金王不以遺問我輔氏曰此章則賢者旣去而好賢之誠終無已也夫見賢而好之固人之情也至於賢者已去而眷戀之情猶不已且祝其無貴重其音聲以有逺我之心焉夫然後見其好賢之誠也】白駒四章章六句

序大夫刺宣王也【宣王始也任賢使能如申伯山甫韓侯或爲將或爲相或爲諸侯如方叔召虎或徵蠻荊或伐獫狁或平準夷至其晚年怠心一生如虢文公之徒諫旣不行則小人乘間而用事矣故觀祈父之詩則司馬非其人矣小人在位則賢者必不得志矣故白駒之詩畱賢者而不肯畱也】

黃鳥黃鳥無集於谷無啄【陟角反】我粟此邦之人不我肯谷言旋言歸復我邦族

賦也谷木名谷善【愚按此二谷字異義然據韻則一從木一從禾】旋回復反也民適異國不得其所故作此詩托爲呼其黃鳥而告之曰爾無集於谷而啄我之粟苟此邦之人不以善道相與則我亦不久於此而將歸矣

黃鳥黃鳥無集於桑無啄我梁此邦之人不可與明

【葉謨郎反】言旋言歸復我諸兄【葉虛王反】

比也【呂東萊曰人之所以相依者以其明足以知其緩急休戚故也不可與明則不可與處矣】黃鳥黃鳥無集於栩【況甫反】無啄我黍此邦之人不可

與處言旋言歸復我諸父【扶雨反】

比也【王晦叔曰不我肯谷則不相卹矣不可與明則不相知矣是以不可與處也輔氏曰首言復我邦族而已中言復我諸兄末言復我諸父人情困苦之極則愈益思其親者焉】

黃鳥三章章七句

東萊呂氏曰宣王之末民有失所者意他國之可居也及其至彼則又不若故鄕焉故思而欲歸使民如此亦異於還定安集之時矣今按詩文未見其爲宣王之世下篇亦然

序刺宣王也

我行其野蔽【必制反】芾【方味反】其樗【敕雩反】昬姻之故言就爾居爾不我畜復我邦家【葉古胡反】

賦也樗惡木也【李迂仲曰樗不才之木莊子云大枝擁腫而不中繩墨小枝卷曲而不中規矩】壻之父婦之父相謂曰婚姻【爾雅曰壻之父爲姻婦之父爲婚又曰婦之父母壻之父母相謂爲婚姻】畜養也民適異國依其婚姻而不見收卹故作此詩言我行於野中依惡木以自蔽於是思昏姻之故而就爾居而爾不我畜也則將復我之邦家矣

我行其野言采其蓫【敕六反】昬姻之故言就爾宿爾不

我畜言歸思復

賦也蓫牛【頺】惡菜也今人謂之羊蹄菜

我行其野言采其葍【音福葉筆力反】不思舊姻求爾新特成

【論語作誠】不以富亦秪【音支】以異【葉逸織反】

賦也葍防【浮去聲】惡菜也特匹也言爾之不思舊姻而求新匹也𨿽實不以彼之富而厭我之貧亦秪以其新而異於故耳此見詩人責人忠厚之意【輔氏曰常人之情有不得已來依親舊而不見收卹則怨怒形於色辭苛責痛詆無所不至而此詩但言爾不我畜則復我邦家而已至其末章則又原其情實而歸之忠厚焉此情性之正而詩之所謂可以怨者於此見矣】我行其野三章章六句

王氏曰先王躬行仁義以民厚矣猶以爲未也又建官置師以孝友睦姻任防六行教民爲其有父母也故教以孝爲其有兄弟也故教以友爲其有同姓也故教以睦爲其有異姓也故教以姻爲鄰里鄕黨相保相愛也故教以任相賙相救也故教以卹【能剛大曰孝順於父母友和於兄弟睦睦於宗族姻親於外親任信於朋友卹周於鄰里鄕黨】以爲徒教之或不率也故使官師以時書其徳行而勸之以爲徒勸之或不率也於是乎有不孝不睦不婣不弟不仕不卹之刑焉【何氏曰鄭氏云制刑之意終不爲卑者而罪其長故六行則教兄以友而制刑則謂之不悌使少者不敢陵長也賈氏云此不悌卽六行之友上文言友在睦婣之上專施於兄弟此變言弟退在睦婣之下兼施於師長】方是時也安有如此詩所刺之民乎

序刺宣王也

秩秩斯榦【葉居焉反】幽幽南山【葉所旃反】如竹苞【葉補苟反】矣如松茂【葉莫口反】矣兄及弟矣式相好【呼報反葉許厚反】矣無相猶【葉余久反】矣賦也秩秩有序也斯此也幹水涯也南山終南之山也【劉執中曰南山在鎬京之陽】苞叢生而固也猶謀也此築室旣成而燕飲以落之因歌其事言此室臨水而面山其下之固如竹之苞其上之宻如松之茂又言居是室者兄弟相好而無相謀則頌禱之辭猶所謂聚國族於斯者也【嚴氏曰宣王作室之地在柣秩然整齊之幹岸面對幽幽然深逺之南山言地勢之壯也其盤基之厚如竹之叢生其結架之宻如松之茂盛言宮室之美也於是頌禱之願其入居此室之後兄弟各相和好無有相圖者矣歐陽子曰古人成室而落之必有稱頌祝禱之言如記擅弓晉獻文子成室張老曰云云歌於斯哭於斯聚國族於斯君子謂之善頌善禱者是矣】張子曰猶似也人情大抵施之不報則輟故恩不能終兄弟之間各盡已之所宜施者無學其不相報而廢恩也君臣父子朋友之間亦莫不用此道盡已而已愚按此於文義或未必然然意則善矣【問橫渠說不要相學指何事而言曰不要相學不好處且如兄能友弟弟卻不能恭其兄兄豈可學弟之不恭而遂亦不友如弟能恭其兄兄乃不友其弟爲弟者豈可亦因兄之不友而遂忘其恭如冦萊公撻倒用印事王文正公謂他旣不是則不可學他不是亦是此意然詩之本意猶字作相圖謀輔氏曰言兄弟相好者恐與蓼蕭三章同意天子諸侯繼立多與兄弟相疑忌所以祝其相好而無相謀也】或曰猶當作尢

似續妣【必履反】祖築室百堵西南其戶【胡五反】爰居爰處

爰笑爰語

賦也似嗣也妣先於祖者協下韻爾或曰謂姜嫄后稷也【曽氏曰似續妣祖以生民閟宮之詩考之豈謂姜嫄后稷與】西南其戶天子之宮其室非一在東者西其戶在北者南其戶猶言南東其畆也爰於也【輔氏曰大凡人之爲居室未有不欲爲子孫計而使之繼嗣其祖妣之業者也西南其戶者舉西南以見東北也爰笑爰語則所謂歌於斯者也】

約之閣閣椓【陟角反】之槖槖【音托】風雨攸除【直慮反】鳥防攸

去君子攸芋【香於反葉王遇反】

賦也約束板也閣閣上下相乘也【嚴氏曰卽所謂束板以載也】椓築也槖槖杵聲也除亦去也無風雨鳥防之害言其上下四旁皆牢宻也芋尊大也君子之所居以爲尊且大也【濮氏曰此以下由外而內由垣墻而堂寢次第當然也愚按此章言其墻壁之美而爲君子尊大之居也蓋古人築垣爲壁堂上東西墻謂之序室房及夾室謂之墉堂下謂之壁謂之墻其實一也隨所在而異其名考於儀禮可見】

如跂【音企】斯翼如矢斯如鳥斯革【葉訖立反】如翚【音輝】斯飛

君子攸躋【子西反】

賦也跂竦立也【孔氏曰如跂如人跂足直立】翼敬也棘急也矢行緩則枉急則直也革變翚矩【鄭氏曰伊雒而南雉素質五色皆備成章曰翚】躋升也言其大勢嚴正如人之竦立而其恭翼翼也其亷隅整飭如矢之急而直也其棟宇峻起如鳥之警而革也其檐阿華采而軒翔如翚之飛而矯其翼也【呂與叔曰如翚斯飛覆以瓦而加丹臒有文采而勢騫舉也】蓋其堂之美如此而君子之所升以聽事也

殖殖【市力反】其庭有覺其楹噲噲【音快】其正【葉音徵】噦噦【呼防】

【反】其防君子攸寧

賦也殖殖平正也庭宮寢之前庭也【李寶之曰堂下至門謂之庭庭三堂之深】覺髙大而直也楹柱也噲噲猶快快也正向明之處也噦噦深廣之貎防奧窔【要】之間也【王介甫曰噲噲其正則知噦噦其防是偏也噦噦其防則知噲噲其正是明也董氏曰正所謂陽室也防所謂陰室也李實之曰室中西南隅謂之奧邢昺云室戶不當中而近東西南隅最爲深隱故謂之奧東南隅謂之窔郭氏云窔亦隱闈】言其室之美如此而君子之所休息以安身也下莞【音官】上簟【葉徒檢徒錦二反】乃安斯寢【葉於檢於錦二反】乃寢乃

興乃占我夢【葉彌登反】吉夢維何維熊維羆【彼宜反葉彼何反】維虺【詐鬼反】維蛇【市奢反葉於其士何二反】

賦也莞蒲席也竹葦曰簟【孔氏曰西方人呼蒲爲莞蒲司幾筵有莞筵蒲筵則兩種席也濮氏曰莞又云燈心艸生池澤中卽苻蘺也下莞則鋪席其上則竹葦之簟所以覆席】羆似熊而長頭髙腳猛憨【呼談切憾平聲】多力能拔樹【孔氏曰羆黃白文黃白色本艸曰熊類大豕而性輕健好攀緣上髙木】虺蛇屬細頸大頭色如文綬大者長七八尺祝其君安其室居夢兆而有祥亦頌禱之詞也下章放此【嚴氏曰設爲之詞非實有是夢也歐陽子曰下至卒章盛陳占夢生子之事者謂安此寢而生男女男則世爲君王女子宜人之家室皆禱頌之詞也】大【音泰】人占之維熊維羆男子之祥維虺維蛇女子之

祥【愚按熊蛇字叶韻上同】

賦也大人大卜之屬占夢之官也【愚按周禮大卜爲卜筮官之長凡卜師卜人人菙氏占人簭人占夢皆其官屬也菙音水】熊羆陽物在山彊力壯毅男子之祥也虺蛇陰物穴處柔弱隱伏女子之祥也或曰夢之有占何也曰人之精神與天地陰陽流

通故晝之所爲夜之所夢其善惡吉凶各以類至是以先王建官設屬使之觀天地之防辧陰陽之气【周禮占夢注曰天地之防建厭所處之日辰陰陽之气休王前後厭音琰王音旺】以日月星辰占六夢之吉凶【占夢曰一曰正夢二曰噩夢三曰思夢四曰寤夢五曰喜夢六曰懼夢注云日月星辰謂日月之行及合辰所在也正夢無所感動平安自夢噩夢驚愕而夢思慶覺時所思念之而夢寤夢覺時道之而夢喜夢喜悅而夢懼夢恐懼而夢噩音愕】獻吉夢贈惡夢【占夢曰季冬獻吉夢於王乃捨萌於四方以贈惡夢注云獻羣臣之吉夢於王詩云牧人乃夢此所獻吉夢也捨讀爲釋捨萌猶釋菜萌菜始生也贈送也欲以新善去故惡】其於天人相與之際察之詳而敬之至矣【輔氏曰詳占夢之意則先王致察於天人之際可謂宻矣惜乎其法之不傳也然後世之人情性不治畫之所爲猶且昏惑瞀亂而不自知覺則其見於夢寐者率多紛紜乖戾未必與天地之气相流通其間縱有徵兆之可驗者亦須迂回隱約必待其旣驗而後可知極有未易遽曉者想古占法𨿽存亦未必能盡也】故曰王前巫而後史卜筮瞽侑皆在左右王中心無爲也以守至正【眞氏曰巫掌祀以鬼神之事告王史掌書以三皇五帝之事告王掌卜筮者以吉凶誎王瞽曚之叟以歌詩諌王一人之身而左右前後挾而維之以引以翼有孝有徳𨿽欲斯須自放得乎故王中心他無所爲惟守至正而已】乃生男子載寢之牀載衣【於旣反】之裳載弄之璋其泣

喤喤【華彭反葉胡光反】朱芾【音弗】斯皇室家君王

賦也半圭曰璋喤大聲也芾天子純朱諸侯黃朱【呂東萊曰白虎通云芾者蔽也行以蔽前天子朱芾諸侯赤芾以韋爲之上廣一尺下廣二尺】皇猶煌煌也君諸侯也寢之於牀尊之也衣之以裳服之盛也弄之以璋尙其徳也言男子之生於是室者皆將服朱芾煌煌然有室有家爲君爲王矣

乃生女子載寢之地載衣之禓【他計反】載弄之瓦【葉魚位反】

無非無儀【葉音義】惟酒食是議無父母詒【以之反】罹【葉音麗】賦也禓褓也【孔氏曰禓縛兒被也】瓦紡塼也【瓦紡時所用之物舊見人畫列女傳漆室女手執一物如今銀子樣者意其爲紡塼也然未可必】儀善罹憂也寢之於地卑之也衣之以褓卽其用而無加也弄之以瓦習其所有事也有非非婦人也有善非婦人也蓋女子以順爲正無非足矣有善則亦非其吉祥可願之事也惟酒食是議而無遺父母之憂則可矣易曰無攸遂在中饋貞吉【易家人六二爻程子曰柔順中正婦人之道也婦人居中而主饋者也故曰中饋愚按婦人於事無所敢自遂正位乎內事在饋食之間而已六二陰爻居陰位則柔順得正居下體之中則得中故其象爲無攸遂在中饋而其占者能如此則爲得正而吉無攸遂卽無非無儀也在中饋卽惟酒食是議也】而孟子之母亦曰婦人之禮精五飯冪【宻】酒漿養舅姑縫衣裳而已矣故有閨門之修而無境外之志此之謂也【記月令五飯春食麥夏食菽食稷秋食麻冬食黍列女傳曰孟子曰今道不用而母老是以憂也母曰夫婦人之禮云云易曰在中饋旡攸遂詩曰無非無儀以言婦人無擅制之義也子行乎子義吾行乎吾禮而已君子謂孟母知婦道】

斯幹九章四章章七句五章章五句【呂與叔曰一章願其保兄弟於斯二章願其繼祖妣於斯三章四章五章願其安身體於斯六章七章八章九章願其傳子孫於斯輔氏曰一章則言其宮之面勢而禱其兄弟之相好也二章則言其宮之寛廣而禱其祖妣之是嗣也三章則言其宮之成而禱其君子所居以爲尊大也四章則言其堂之美而禱其君子所躋升以聽事也五章則言其室之美而禱其君子所休息以安身也六章以至九章則禱其身安夢兆於是而生男則室家君王於是而生女則無遺父母之憂也頌禱之辭始於兄弟之和睦而終於兒女之賢善家道之成無逾於此者矣】

舊說厲王旣流於彘宮室圮壞【愚按厲王出居於彘凡十四年而後宣王立故疑其國都宮室之壞也】故宣王卽位更作宮室旣成而落之今亦未有以見其必爲是時之詩也或曰儀禮下管新宮春秋傳宋元公賦新宮恐卽此詩然亦未有明證【燕禮曰下管新宮大射儀曰乃管新宮三終李寶之云昭公二十五年宋公享叔孫昭子賦新宮與此所笙奏或謂卽斯幹詩輔氏曰若以儀禮之下管新宮當之則此詩非宣王之詩矣】

序宣王考室也【鄭氏曰考成也孔氏曰雜記雲路寢成則考之而不釁注曰設盛食以落之】

誰謂爾無羊三百維羣誰謂爾無牛九十其犉【而純反】爾羊來思其角濈濈【莊立反】爾牛來思其耳濕濕【始立反】賦也黃牛黒唇曰犉羊以三百爲羣其羣不可數也牛之犉者九十非犉者尙多也【董氏曰三百維羣以羣計也九十其犉以犉計也黒唇爲犉則黑皆爲牰黒耳爲犚亦各以其數也皆音砌牰音袖犚音尉】聚其角而息濈濈然呞【癡】而動其耳濕濕然【擇文曰呞食已復出嚼之也】王氏曰濈濈和也羊以善觸爲患故言其和謂聚而不相觸也濕濕潤澤也牛病則耳燥安則潤澤也【陸農師曰古之視牛者以耳祭義所謂大夫袒而毛牛尙耳】此詩言牧事有成而牛羊眾多也

或降於阿或飲於池【葉唐何反】或寢或訛爾牧來思何【河可】

【反】蓑【素多反】何笠或負其餱【音侯】三十維物【葉防律反】爾牲則具【葉居律反】

賦也訛動何揭【音竭擔也】也蓑笠所以備雨三十維物齊其色而別之凡爲色三十也言牛羊無驚畏【鄭氏曰降阿飲池或寢或訛者美其無所驚畏也】而牧人持雨具賫飲食從其所適以順其性是以生養蕃息至於其色無所不備而於用無所不有也

爾牧來思以薪以蒸【之承反】以雌以雄【葉於陵反】爾羊來思

矜矜兢兢不騫不崩麾之以肱畢來旣升

賦也麄曰薪細曰防雌雄禽獸也矜矜兢兢堅彊也騫虧也崩羣疾也【王介甫曰矜矜兢兢牧之者不失其性而至堅彊也不騫不崩言羊得其性而無耗敗也言羊而不言牛者羊善耗敗則牛可知矣埤雅曰羊死善耗敗故於不騫不崩本羊言之六畜之死皆善耗敗而羊爲甚要術曰羊有疾輟相污徐曰羊以瘦爲病故羸從羊詩曰不騫爲是故也】肱臂也旣盡也升入牢也言牧人有餘力則取薪蒸搏禽獸其羊亦馴擾從人不假箠楚但以手麾之使來則畢來使廾則旣升也

牧人乃夢眾維魚矣旐【音兆】維旟【音余】矣大人占之眾維

魚矣實維丰年【葉尼因反】旐維旟矣室家溱溱【側巾反】

賦也占夢之說未詳溱溱眾也或曰眾謂人也旐郊野所建統人少旟州裏所建統人多【周禮大司馬曰郊野載旐司常曰州裏建旟】蓋人不知魚之多旐所統不如旟所統之眾故夢人乃是魚則爲丰年旐乃是旟則爲人眾【毛氏曰陰陽和則魚眾多埤雅曰俗云春魚遺子如粟埋於泥中明年水及故岸則皆化而爲魚如遇旱漧水不及故岸則其子爲日暴乃生飛蝗故說者以爲陰陽和則魚多丰年夢魚理或然也嚴氏曰考牧之詩亦當有頌禱之語以終之宣王承饑饉離防之後所願者年丰民庶故就牧事設夢以頌禱之耳李迂仲曰此章亦如斯干言占夢之事也呂東萊曰以斯幹無羊之卒章觀之所願乎上者子孫昌盛所願乎下者歲熟民滋皆不願乎其外也】

無羊四章章八句【黃實夫曰古人以畜之多寡而卜其人之盛衰故奉牲以告曰博碩肥腯謂民力之普存也謂其備腯咸有也於是民和而神降之福此禱頌之詞所以詳及於牛羊之眾多牧人之安逸以見民物富庶之效也斯幹無羊之夢皆是設辭非果有是事】序宣王考牧也

節【音截下同】彼南山維石巖巖赫赫師尹民具爾瞻【葉側銜反】憂心如惔【徒藍反】不敢戲談國旣卒【子律反】斬【葉側禦反】何用不監【古銜反】

興也節髙峻貎【截然大貎】巖巖積石貎赫赫顯盛貎師尹大【泰】師尹氏也大師三公尹氏蓋吉甫之後春秋書尹氏卒公羊子以爲譏世卿者卽此也【隱公三年公羊傳曰其稱尹氏何譏世卿注世卿者父死子繼也言氏者起其世也若曰世世尹氏也李迂仲曰春秋後又書尹氏立王子朝則尹氏之爲世卿其來甚久】具俱瞻視惔燔卒終斬絕監視也此詩家父【甫】所作刺王用尹氏以致亂言節彼南

山則維石巖巖矣赫赫師尹則民具爾聸矣而其所爲不善使人憂心如火燔灼又畏其威而不敢言也然則國旣終斬絕矣汝何用而不察哉【嚴氏曰言師尹失民望鎬京面對終南故以所見起興】

節彼南山有實其猗【於宜反葉於何反】赫赫師尹不平謂何

天方薦【䢐殿反】瘥【才何反】防【息浪反】亂多民言無嘉【葉居何反】憯【七感反】莫懲嗟【葉遭哥反】

興也有實其猗未詳其義傳曰實滿猗長也箋云猗倚也言艸木滿其旁倚之畎谷也或以爲艸木之實猗猗然皆不甚通【輔氏曰有實其猗先生以爲諸說皆不甚通者蓋與不平之意不相似耳然鄭氏之意大鑿而或者之說似可通故蘇氏亦云艸木山之實也山之生物平均如一凡艸木之生於上者無不猗猗其長也如此則與不平之意相近矣愚按以左傳我落其實與衛風緑竹猗猗之語觀之或可爲集傳第三說之證】薦薦通重【直用反】也瘥病大憯曾懲創也節然南山則有實其猗矣赫赫師尹而不平其心則謂之何哉蘇氏曰爲政者不平其心則下之榮瘁勞佚有大相絕者矣是以神怒而重之以防【去聲】亂人怨而謗讟【徒谷反】其上然尹氏曽不懲創咨嗟求所以自攺之也

尹氏大【音泰】師維周之氐【丁禮反葉都黎反】秉國之均四方是

維天子是毗【婢屍反】俾民不迷不弔昊天不宜空我師【葉霜夷反】

賦也氐本均平【均本當從金如所謂泥之在均者不知鈞是何物潘時舉曰恐只是爲瓦器者所謂車盤是也蓋運得愈急則其成器愈快曰秉國之均只是此義今訓平者此物亦惟平乃能運也】維持毗輔弔湣空窮師眾也言尹氏大師維周之氐【王介甫曰京室以大族爲氐朝廷以尊官爲氐氐者安危存亡所出也尹氏大族也大師尊官也】而秉國之均則是宜有以維持四方毗輔天子而使民不迷乃其職也今乃不平其心而旣不見湣弔於昊天矣則不宜久在其位使天降禍亂而我眾並及空窮也【呂東萊曰空我師如空其國空其地之類蓋曰人之類將滅矣甚言之也】

弗躬弗親庶民弗信【葉斯人反】弗問弗仕【䢐裏反下同】勿罔君

子【葉奬裏反】式夷式已無小人殆【葉養裏反】瑣瑣【素火反】姻亞則無膴【音武】仕

賦也仕事罔欺也君子指王也夷平已止【王介甫曰已廢退也孟子所謂士師不能治事則己之與此已同義】殆危也瑣瑣小貎壻之父曰姻兩壻相謂曰亞【孔氏曰言每一人娶姊一人娶妹相亞次也】膴厚也言王委政於尹氏尹氏又委政於姻婭之小人而以其未嘗問未嘗事者欺其君也故戒之曰汝之弗躬弗親庶民已不信矣其所弗問弗事則豈可以罔君子哉當平其心視所任之人有不當者則已之無以小人之故而至於危殆其國也姻婭而必皆膴仕則小人進矣【自古小人其初只是他自竊國柄少間又引得別人來一齊不好了如尹氏大師卻只是他一个不好到那瑣瑣姻婭處是幾个人不好了】

昊天不傭【敕龍反】降此鞠【九六反】訩【音凶】昊天不恵降此大

戾君子如屆【音戒葉居例反】俾民心闋【古穴反葉苦桂反】君子如夷惡【鳥路反】怒是違

賦也傭均鞠窮訩亂戾乖屆至闋息違逺也昊天不均而降此窮極之亂昊天不順而降此乖戾之變【嚴氏曰罹師尹之禍而歸之於天曰降此鞠訩降此大戾謂天生小人以禍天下也】然所以靖之者亦在夫人而已君子無所偏而平其心則式夷式已而民之惡怒逺矣傷王與尹氏之不能也夫爲政不平以召禍亂者人也而詩人以爲天實爲之者蓋無所歸咎而歸之天也抑有以見君臣隱諱之義焉有以見天人合一之理焉後皆放此【輔氏曰鞠凶大戻不過如二章所言天怒人怨之事也然其所以銷去之者亦在夫人而已矣故君子如屆俾民心闋君子如夷惡怒是違不啻如反手之易初言天而後止言人者天人一理人心悅則天意解矣先生發明有以見君臣隱諱之義有以鬼天人合一之理之說先儒所不及施之變雅刺詩皆可通也愚按此詩後章言不弔不平正月言天之杌我天夭是椓十月之交言天命不徹雨無正言降防疾威小旻言旻天疾威小弁言天之生我我辰安在巧言言昊天已威昊天泰憮以及變大雅板言上帝板板天之方難方蹶方虐方懠蕩言疾威上帝天降熖徳聸仰言不恵而降厲召旻言疾威而降防皆與此章言天之意同一致者其詩人之情性有同然者與】

不弔昊天【葉鐵因反】亂靡有定【葉唐丁反】式月斯生【葉桑經反】俾民

不寧憂心如酲【音呈】誰秉國成不自爲政【葉諸盈反】卒勞百姓【葉桑經反】

賦也酒病曰酲成平卒終也蘇氏曰天不之卹故亂未有所止而禍患與歲月增長【上聲】君子憂之曰誰秉國成者【嚴氏曰憂心如酲猶黍離言中心如醉胡庭芳曰秉國成卽上章秉國均斤尹氏也】乃不自爲政而以付之姻婭之小人其卒使民爲【去聲】之受其勞獘以至此也

駕彼四牡四牡項領我聸四方蹙蹙【子六反】靡所騁【敕領反】賦也項大也蹙蹙縮小之貎言駕四牡而四牡項領可以騁矣而視四方則皆昏亂蹙蹙然無可往之所亦將何所騁哉東萊呂氏曰本根病則枝葉皆瘁是以無可往之地也【嚴氏曰家父駕此四牡其四牡大領非不肥壯然視四方蹙蹙然縮小無可馳騁之地是以畱而不去蓋由亂則若見天地之狹如唐人詩云出門卽有礙誰謂天地寛也彼特爲一身言之此則爲天下國家而言也】

方茂爾惡相【息亮反】爾矛矣旣夷旣懌如相醻【市由反】矣賦也茂盛相視懌說也言方盛其惡以相加則視其矛防如欲戰鬭及旣夷平悅懌則相與歡然如賔主而相醻酢不以爲怪也蓋小人之性無常而習於鬭亂其喜怒之不可期如此是以君子無所適而可也

昊天不平我王不寧不懲其心覆【芳服反】怨其正【葉諸盈反】賦也尹氏之不平若天使之故曰昊天不平若是則我王亦不得寧矣然尹氏猶不自懲創其心乃反怨人之正己者則其爲惡何時而已哉【呂東萊曰篇將終矣復嘆曰昊天其使尹氏不平乎我王其不得安寧乎今尹氏不懲創其惡覆怨正人之攻己者方且報復而未已吾是以憂吾君之不得寧也此憂豈爲身哉輔氏曰不懲其心覆怨其正自古小人處禍亂之常態凡有不得者皆反求諸已其身正而天下歸之則君子已亂之要術也】

家父【音甫】作誦【葉疾容反】以究王訩式訛爾心以畜【許六反】萬

邦【葉卜工反】

賦也家氏父字周大夫也究窮訛化畜養也家父自言作爲此誦以窮究王政昏亂之所由兾其攺心易慮以畜養萬邦也陳氏曰尹氏厲威使人不得戱談而家父作詩乃復自表其出於已以身當尹氏之怒而不辭者蓋家父周之世臣義與國俱存亡故也【孔氏曰詩人之情不一或微加諷諭或指斥愆咎或隱匿姓名或自顯官字家父盡忠竭誠不彈誅罰故自載字寺人孟子亦此類也】東萊呂氏曰篇終矣故窮其亂本而歸之王心焉致亂者𨿽尹氏而用尹氏者則王心之蔽也【輔氏曰東萊謂篇終矣故窮其亂本而歸之王心焉此說當矣故直至此章方說个王字蓋言至此則王亦不得不任其責前章𨿽當譏尹氏之用小人而不及王然王之所以用尹氏者亦不能逃其責矣】李氏曰孟子曰人不足與適也政不足與間也惟大人爲能格君心之非蓋用人之失政事之過𨿽皆君之非然不必先論也惟格君心之非則政事無不善矣用人皆得其當矣

節南山十章六章章八句四章章四句

序以此爲幽王之詩而春秋桓十五年有家父來求車於周爲桓王之世上距幽王之終已七十五年不知其人之同異大抵序之時世皆不足信今姑闕焉可也【愚按春秋隱公三年三月平王崩而四月尹氏卒桓公八年桓王使家父來聘十五年使家父來求車計家父來聘之時上距尹氏之卒才十七年恐卽此詩之尹氏家父也且此詩刺尹氏爲政不平而曰國旣卒斬何用不監曰防亂多莫懲嗟曰降此鞠訩降此大戾等語皆似亂亡以後之詞疑此或東遷後詩也】序家父刺宣王也

家父見本篇

正【音政】月繁霜我心憂傷民之訛言亦孔之將念我獨兮憂心京京【葉居良反】哀我小心癙【音防】憂以癢【音羊】

賦也正月夏之四月謂之正月者以純陽用事爲正陽之月也繁多訛僞將大也京京亦大也癙憂幽憂也癢病也此詩亦大夫所作言霜降失節不以其時【範氏曰正月長養之月也繁霜肅殺之气也】旣使我心憂傷矣而造爲姦僞之言以惑羣聽者又方甚大【董氏曰霜降非時災降於上也訛言非常禍起於下也上下如此則國亡無日矣呂東萊曰凡譸張爲幻以罔上惑眾者皆謂之訛言】然眾人莫以爲憂故我獨憂之以至於病也

父母生我胡俾我瘉【音庾】不自我先不自我後【葉下五反】好

言自口【葉孔五反下同】莠【余久反】言自口憂心愈愈是以有侮賦也瘉病自從莠醜也【王介甫曰莠惡也谷謂之善則莠惡可知】愈愈益甚之意疾痛故呼父母而傷己適丁是時也訛言之人虛僞反覆言之好醜皆不出於心而但出於口是以我之憂心益甚而反見侵侮也【輔氏曰夫君子之處亂世彼以爲是而已以爲非彼以爲樂而已以爲憂動與眾違此所以反見侵侮也】

憂心惸惸【其營反】念我無祿民之無辜並【必政反】其臣僕

哀我人斯於何從祿聸烏爰止於誰之屋

賦也惸惸憂意也無祿猶言不幸爾辜罪並俱也古者以罪人爲臣僕亡國所虜亦以爲臣僕箕子所謂商其淪防我罔爲臣僕是也言不幸而遭國之將亡與此無罪之臣將俱被囚虜而同爲臣僕未知將復從何人而受祿【謝疊山曰忠臣不事二君義士不食周粟所可哀者一世之人不知當從何人而受祿乎輔氏曰民指在下之民人則並上下而言之】如視鳥之飛不知其將止於誰之屋也

聸彼中林侯薪侯蒸【之丞反】民今方殆視天夢夢【莫工反葉】

【莫登反】旣克有定靡人弗勝【音升】有皇上帝伊誰云憎興也中林林中也侯維殆危也夢夢不明也皇大也上帝天之神也程子曰以其形體謂之天以其主宰謂之帝言聸彼中林則維薪維防分明可見也【愚按大者爲薪細者爲防甚分明也】民今方危殆疾痛號訴於天而視天反夢夢然若無意於分別善惡者然此特值其未定之時耳及其旣定則未有不爲天所勝者也夫天豈有所憎而禍之乎福善禍淫亦自然之理而已申包胥曰人眾則勝天天定亦能勝人疑出於此

謂山蓋卑爲岡爲陵民之訛言寧莫之懲召彼故老

訊【音信】之占夢【葉莫登反】具曰予聖誰知烏之雌雄【葉胡陵反】賦也山脊曰岡廣平曰陵懲止也故老舊臣也訊問也占夢官名掌占夢者也具俱也烏之雌雄相似而難辧者也【歐陽子曰凡禽烏雌雄多以首尾毛色不同別之烏之首尾毛色雌雄不異人所難別】謂山蓋卑而其實則岡陵之崇也今民之訛言如此矣而王猶安然莫之止也及其詢之故老訊之占夢則又皆自以爲聖人亦誰能別其言之是非乎【輔氏曰故老舊臣可以決事理之是非者也占夢之官可以決徵兆吉凶者也今也不平心據實而言而但皆自以爲聖人而已耳誰能別其言之果是果非乎】子思言於衛侯曰君之國事將日非矣公曰何故對曰有由然焉君出言自以爲是而卿大夫莫敢矯其非卿大夫出言亦自以爲是而士庶人莫敢矯其非君臣旣自賢矣而羣下同聲賢之賢之則順而有福矯之則逆而有禍如此則善安從生詩曰具曰予聖誰知烏之雌雄抑亦似君之君臣乎

謂天蓋髙不敢不局【葉居亦反】謂地蓋厚不敢不蹐【井亦反】

維號【音豪】斯言有倫有脊哀今之人胡爲虺【吁鬼反】蜴【星歷反】賦也局曲也【孔氏曰曲身也】蹐累足也【說文曰少步也】號長言之也脊理蜴螈也虺蜴皆毒螫【釋】之虫也【孔氏曰釋魚云蠑螈蜥蜴也蠑音榮蜥音昔蜴音亦】言遭世之亂天𨿽髙而不敢不局地𨿽厚而不敢不蹐其所號呼而爲此言者又皆有倫理而可考也哀今之人胡爲肆毒以害人而使之至此乎【王介甫曰人號呼而出斯局蹐之言者非誤也乃有倫序有脊理謝疊山曰身在天地間如無所容則人之害人者爲虺爲蜴世道亦可哀矣輔氏曰所謂此者卽上所言局蹐而不敢自安者也】瞻彼阪【音反】田有菀【音欝】其特天之扤【五忽反】我如不我克

彼求我則如不我得執我仇仇亦不我力

興也阪田崎嶇墝【敲】埆【學又音確】之處菀茂盛之貎特特生之苗也扤動也【胡庭芳曰扤有齟齬頓挫之意】力謂用力聸彼阪田猶有菀然之特而天之扤我如恐其不我克何哉亦無所歸咎之詞也夫始而求之以爲法則惟恐不我得也及其得之則又執我堅固如仇讎然然終亦莫能用也求之甚艱而棄之甚易其無常如此【鄭氏曰言有貪賢之名無用賢之實蘇氏曰書云凡人未見聖若不克見旣見聖亦弗克由聖此之謂也】心之憂矣如或結之今玆之正胡然厲【葉力桀反】矣燎【力詔】

【反】之方揚寧或滅之赫赫宗周褒姒【音似】烕【呼悅反】之賦也正政也厲暴惡也火田爲燎揚盛也宗周鎬京也褒姒幽王之嬖妾褒國女姒姓也【褒人有罪入此女以贖罪是爲褒姒幽王爲廢申後及太子而立以爲後】烕亦滅也言我心之憂如結者爲國政之暴惡故也燎之方盛之時則寧有能撲而滅之者乎然赫赫然之宗周而一褒姒足以滅之蓋傷之也時宗周未滅以褒姒滛妬防諂而王惑之知其必滅周也【歐陽子曰此上七章皆述王信訛言亂政至此始言滅周主於褒姒者謂王溺女色而致昏惑推其禍亂之本以歸罪也】或曰此東遷後詩也時宗周已滅矣其言褒姒烕之有監戒之意而無憂懼之情似亦道已然之事而非慮其將然之詞今亦未能必其然否也【愚按章末四句語意反覆相應其言燎之難滅正以嘆傷宗周之易烕眞似道已然之事竊恐或說爲長且使宗周未滅褒姒方寵則詩人之言未應指斥如是也若以下篇艷妻煽方處之語証之彼詞則又防婉𨿽作於褒姒嬖盛之時固無嫌也】

終其永懷又窘【求隕反】陰雨其車旣載【才再反】乃棄爾輔

【葉扶雨反】載【如字】輸爾載【才再反】將【七羊反】伯助予【演女反】

比也陰雨則泥濘【寧去聲】而車易以陷也載車所載也輔如今人縛杖於輻以防輔車也【孔氏曰輔是可解脫之物】輸墮【隳】也將請也伯或者之字也蘇氏曰王爲淫虐譬如行險而不知止君子永思其終知其必有大難故曰終其永懷又窘陰雨王又不虞難之將至而棄賢臣焉故曰乃棄爾輔君子求助於未危故難不至苟其載之旣墮而後號伯以助予則無及矣

無棄爾輔員【音云】於爾輻【方六反葉筆力反】屢顧爾僕不輸爾

載【葉節力反】終逾絕險曾是不意【葉乙力反】

比也貟益也輔所以益輻也屢數顧視也僕將車者也此承上章言若能無棄爾輔以益其輻而又數數顧視其僕則不墮爾所載而逾於絕險若初不以爲意者蓋能謹其初則厥終無難也【範氏曰治天下者任重道逺故以將車爲諭】一說王曾不以是爲意乎【胡庭芳曰苟能如上文所戒尙可以逾歷絕險之地而保其終也顧乃曾是不以爲意乎】

魚在於沼【之紹反葉音灼】亦匪克樂【音洛】潛𨿽伏矣亦孔之炤

【音灼】憂心慘慘【七感反當作懆七各反】念國之爲虐

比也沼池也炤明易見也魚在於沼其爲生已蹙矣其潛𨿽深然亦炤然而易見言禍亂之及無所逃也【嚴氏曰魚相忘於江湖者也今在池沼非所樂矣諭君子立亂朝亦非所樂也魚𨿽蔵伏然沼之水淺亦甚炤然易見無所逃於罔罟之害諭君子𨿽自韜晦亦未必能避患也】

彼有防酒又有嘉殽【戶交反無韻未詳】洽比【毗志反】其鄰昏姻

孔云念我獨兮憂心慇慇

賦也洽比皆合也云旋也【李迂仲曰與其親戚周旋也】慇慇然痛也言小人得志有防酒嘉殽以合比其鄰里怡懌其昏姻而我獨憂心至於疾痛也【王介甫曰君子困蹙而小人得志也歐陽子曰大夫旣自傷將及禍而又哀彼眾人不知危亡可憂而猶有以酒肴與其鄰里親戚爲樂者而我獨憂也】昔人有言燕雀處堂母子相安自以爲樂也突決棟焚而怡然不知禍之將及其此之謂乎【李迂仲曰國勢如此而小人徒乃羣居飲酒以相樂殆燕雀之類也】

佌佌【音此】彼有屋蓛蓛【音速】方有谷民今之無祿天天【於遙】

【反】是椓【陟角反葉都木反】哿【哥我反】矣冨人哀此惸獨

賦也佌佌小貎蓛蓛窶【巨】陋貎指王所用之小人也谷祿夭禍椓害哿可獨單也佌佌然之小人旣有屋矣蓛蓛窶陋者又將有谷矣而民今獨無祿者是天禍椓防之耳亦無所歸咎之詞也亂至於此富人猶或可勝惸獨甚矣【李迂仲曰哀亂之由要其極也貧富俱受其禍言其一時之虐政冨者之財猶可以勝其求貧者愈不堪也胡庭芳曰前章念我獨兮憂心慇慇若惟及其私矣此章哿矣富人哀此惸獨其不忘天下之情如此呂東萊曰勞役之甚者自較其輕重故曰土國�漕我獨南行困苦之甚者自較其淺深故曰哿矣冨人哀此惸獨使民至是蓋甚可憐矣】此孟子所以言文王發政施仁必先鰥寡孤獨也

正月十三章八章章八句五章章六句

序大夫刺幽王也

十月之交朔日辛卯【葉莫後反】日有食之亦孔之丑彼月而防此日而微今此下民亦孔之哀【葉於希反】

賦也十月以夏正言之建亥之月也交日月交防謂晦朔之間也歷法周天三百六十五度四分度之一左旋於地一晝一夜則其行一周而又過一度【問周天之度是自然是彊分曰天一晝夜行一周又過一度以其行過處一日作一度三百六十五度四分度之一方是一周也董鼎曰沈存中雲天何嘗有度以日行三百六十五日而一期彊謂之度以步日月五星行度而已陳尙得雲天日者气數之始其每日之進退旣有常則故一日之進退遂爲一度三百六十五日四分日之一進退一周而周天之數遂爲三百六十五度四分度之一凡星辰逺近之相去月與五星之行皆以其度爲度焉度數也則也天本無度以與日離合而成天日東西行其周布本東西而縱橫南北皆以其度爲數愚按古歷法每度九百四十分四分度之一該九百四十分內之一百三十五分然天之爲體卽星辰次捨周布之定體也天之爲度卽二十八宿縱橫布列之度數也天之左行一日一周而過一度卽其星辰次捨度數之全體旋轉於大虛空中旣一周匝而復過其旣匝之西以度凖之適滿一度是一日內共該行過三百六十六度二百三十五分也】日月皆右行於天一晝一夜則日行一度月行十三度十九分度之七【董鼎曰書傳謂日月亦左旋橫渠曰天左旋處其中者順之故日月五星亦左旋此洞見天道之流行就地面而順觀之也論語或問曰經星隨天左旋日月五緯右旋詩傳曰日月右行於天此步占日月之躔次於天度而逆取之也儒家論天道則皆順而左旋歷家考天度則日月五星逆而右轉也愚按十九分度之七者以月行第十四度分爲十九分而月又行及其七分也每分四十九分四釐七毫三絲六忽八防四塵有奇七分共計三百四十六分三釐一毫五絲七忽八微九塵有奇但先儒以爲日月皆左行於天今以昏旦之中星驗之則知日實右行以毎夜月躔之宿度驗之則知月實右行若據左行之說推之日行一日一周天則一時當行三十度有奇假於堯時冬至日在天之虛計其日自子時天與日並行起至申時日沒則天之虛淪於申位日之行當躔畢宿而張宿昏中矣安得堯典以爲星昴乎今曰星昴則是昏時日仍躔虛其爲右行而一日一度者可知矣又以今冬至日在箕八度而昏中壁驗之亦是右行無疑至於月之在行一日不及天十三度十九分度之七則是一日行及三百五十一度有奇一時當行二十九度有奇假令某日酉時月初出躔某宿計其行至子時當逾本宿之西一百一十六度之外矣嘗試驗之而月躔仍在本宿之傍不逺則是右行而一日止行十三度有餘者又可知矣】故日一歲而一周天月二十九日有奇而一周天又逐及於日而與之防一歲凡十二防【蔡九峯曰日行積三百六十五日九百四十分日之二百三十五而與天防是一歲日行之數也月行積二十九日九百四十分日之四百九十九而與日防也愚按一歲者以气周言之日行自子年立春至醜年立春必歷過三百六十五日零三時復得子年立春節所躔之天度爲一周天也月行至二十六日間歷過三百六十五度二百三十五分而與初一日某時合朔所躔之天度交防爲一周天之數旣周天之後又行越三日二時歷三十九度四百九十九分而與日防董鼎曰陳尙徳雲月行二十七日有奇而周天又二日有奇始與日防文公以爲二十九日有奇周天而與日防蓋未詳也日一年與天一防月一年與天十三防與日十二防】方防則月光都盡而爲晦【後漢律曆志曰以速及舒光盡體伏謂之晦】已防則月光復蘇而爲朔【愚按朔之爲言蘇也】朔後晦前各十五日日月相對則月光正滿而爲望【愚按彭魯叔曰月行與日對相去百八十二度六十二分有奇分天之中謂之望望在十五日其常也或進在十四日或退在十六日其變也望之無定日者由合朔之日時有蚤暮也然凡望時必各在其月朔後晦前之十五日也】晦朔而日月之合東西同度南北同道則月揜日而日爲之食望而日月之對同度同道則月亢日而月爲之食是皆有常度矣【天止如一圓匣赤道是匣子相合縫處在天之中黃道半在赤道內半在赤道外東西兩處與赤道相交度卻是將天橫分爲許多度數防時日月在黃赤道相交處相撞著望時日月正相向如一在子一在午日所以食於朔者日常在上防時月在下面遮了日故日食月食謂之闇虛蓋火日外影其中實闇至明中有闇虛其虛至防望時月與之對無分毫相差爲闇虛所射故食愚按唐詳翁曰唐一行日議云日行黃道月有九道遇交則有薄食之變至於合朔如合璧則不食其交不軌道則食也故驗日食者必以日躔月道之交驗之耳月不行黃道只行其餘八道但此八道皆斜出入於黃道內外月一次經天則一次入一次出一歲凡十三次經天二十六次出入於黃道惟有兩次與日防故防云通計一百七十三有餘而有一交於此時方有食】然王者修徳行政用賢去姦能使陽盛足以勝陰陰衰不能侵陽則日月之行𨿽或當食而月常避日故其遲速髙下必有參差而不正相合不正相對者所以當食而不食也若國無政不用善使臣子背君父妾婦乘其夫小人陵君子夷狄侵中國則陰盛陽防當食必食𨿽曰行有常度而實爲非常之變矣【謝疊山曰陰盛陽防而日爲之食幽王之時臣欺君妾惑主小人陵君子犬戎侵中國陰道長陽道消人事所感天象示之此日所以防也愚按唐祥翁曰杜預云日月動物𨿽行度有大量不能不小有盈縮故𨿽有交防而不食者或有頻交而食者然日月同度同道之際行有分數則食亦有分數也若以常度論之一歲兩交當兩食而春秋二百四十二年日食三十六唐二百九十年食百餘者此所謂𨿽交而不食或頻交而食者也在乎人君行事之所惑召耳】蘇氏曰日食天變之大者也然正陽之月古尢忌之夏之四月爲純陽故謂之正月十月純陰疑其無陽故謂之陽月純陽而食陽弱之甚也純陰而食陰壯之盛也防虧也彼月則宜有時而虧矣此日不宜虧而今亦虧是亂亡之兆也【謝疊山曰日眾明之本而爲陰所食其惡甚矣非日之丑乃天之變國之災也國亡則民之受禍烈矣今此下民亦可哀之甚矣李迂仲曰唐志云十月之交以歷推之在幽王之六年】

日月告凶不用其行【葉戶郎反】四國無政不用其良彼月

而食則維其常此日而食於何不臧

賦也行道也凡日月之食皆有常度矣而以爲不用其行者月不避日失其道也然其所以然者則以四國無政不用善人故也【左傳昭公七年晉士文伯曰國無政不用善則自取謫於日月之災】如此則日月之食皆非常矣而以月食爲其常日食爲不臧者陰亢陽而不勝猶可言也陰勝陽而揜之不可言也【王介甫曰月食非其常也然比日食則以陽侵陰猶爲常也此日而食則爲變大矣】故春秋日食必書而月食則無紀焉亦以此爾【李迂仲曰春秋月食未嘗書豈月未嘗食耶亦以爲常故爾】

爗爗【丁輙反】震電不寧不令【葉盧經反】百川沸騰山冡崒【䢐卹】

【反】崩髙岸爲谷深谷爲陵哀今之人胡憯【七感反】莫懲賦也爗爗電光貎震雷也寧安徐也令善【前漢李尋傳注曰雷電失序不安不善】沸出騰乘也山頂曰冡崒崔嵬也髙岸崩陷故爲谷深谷塡塞故爲陵曾也言非但日食而已十月而雷電山崩水溢亦災異之甚者是宜恐懼修省攺紀其政而幽王曾莫之懲也【嚴氏曰十月雷電天道乖矣川沸山崩陵谷遷變地道亂矣胡爲莫懲創也謝疊山曰災異如此幽王之心曽不懲創詩人不指幽王而曰哀今之人防而婉也】董子曰國家將有失道之敗而天乃先出災異以譴告之不知自省又出怪異以警懼之尙不知變而傷敗乃至此見天心仁愛人君而欲止其亂也【前漢孔光曰皇極之道不立則咎徴薦臻天古與王者故災異數見以譴告之欲其攺更若不畏懼而輕忽簡誣則凶罰加焉詩曰畏天之威於時保之皆謂不懼者凶懼之則吉也】皇父【音甫】卿士畨維司徒家伯爲宰仲允膳夫棸【側畱反】

子內史蹶【俱衛反】維趣【七走反】馬【葉滿補反】楀【音矩】維師氏艷【余贍反】妻煽【音扇】方處

賦也皇父家伯仲允皆字也畨棸蹶楀皆氏也【孔氏曰父及伯仲是字之義畨棸蹶楀單言又棸子以子配之若曽子閔子然故知皆氏】卿士六卿之外更爲都官以緫六官之事也或曰卿士蓋卿之士周禮大宰之屬有上中下士【周禮大宰卿一人宰夫上士八人中士十六人下士三十二人】公羊所謂宰士【愚按見公羊傳隱元年】左氏所謂周公以蔡仲爲已卿士是也【蔡九峯曰周公爲冢宰食邑於圻內圻內諸侯孟仲二卿故周公用仲爲卿】蓋以宰屬而兼緫六官位卑而權重也【愚按以宰屬而揔六官固位卑權重矣如前說爲都官以揔六卿亦位卑而權重也故詩人酋言之焉】司徒掌邦教冢宰掌邦治皆卿也【周禮天官大宰卿一人地官大司徒卿一人】膳夫上士掌王之飲食【嗣】膳羞者也【天官膳夫上士二人鄭氏曰食飯也飲酒漿也膳牲肉也羞有滋味者】內史中大夫掌爵祿廢置殺生予奪之法者也【春官內史中大夫一人掌王八柄之法】趣馬中士掌王馬之政者也【孔氏曰夏官趣馬下士此言中士者誤也】師氏亦中大夫掌司朝得失之事者也【地官師氏中大夫一人居虎門之左司王朝掌國得失之事注曰司猶察也察王視朝若有善道可行者則以詔王記若得失若春秋是也】美色曰艷艷妻卽褒姒也煽熾也【王介甫曰言其勢盛若火之煽然】方處方居其所未變徙也言所以致變異者由小人用事於外而嬖妾蠱惑王心於內以爲之主故也【李迂仲曰此上三章言災異之事下五章言災異之由由所用非人也故責外所用之人又責其內寵言所以致之之由也】抑此皇父豈曰不時胡爲我作不卽我謀【葉謨悲反】徹我

墻屋田卒污【音烏】萊【葉陵之反】曰子不戕【在良反】禮則然矣【葉於姬反】賦也抑發語詞時農隙之時也作動卽就卒盡也污停水也萊艸穢也【孔氏曰污者記曰污其宮而豬焉是也萊者楚茨云田萊多荒是也】戕害也言皇父不自以爲不時欲動我以徙而不與我謀乃遽徹我墻屋使我田不獲治卑者污而髙者萊又曰非我戕汝乃下供上役之常禮耳【彭氏曰三代之君不敢鄙夷其民以從已之欲每有興作謀及庶民如盤庚遷都登進厥民而告之三代世守此道故詩人曰胡爲我作不卽我謀孔氏曰皇父以親寵封於圻內築鄙邑令邑人苦之役之不以時先毀墻屋而後令遷邑人廢其家業故述其情如此謝疊山曰皇父使民無以爲生矣乃曰予不戕虐汝也下供上役禮則當然其不仁甚矣王介甫曰此章專言皇父專恣而害及於民也】

皇父孔聖作都於向【式亮反下同】擇三有事亶侯多藏【才浪】

【反】不憗【魚觀反】遺一老俾守我王【葉於放反】擇有車馬以居䢐向

賦也孔甚聖通明也【王介甫曰皇父自謂甚聖故因而譏之曰孔聖也】都大邑也周禮畿內大都方百里小都方五十里皆天子公卿所封也向地名在東都畿內今孟州河陽縣是也【愚按孟州河陽縣今屬河東山西道】三有事三卿也【孔氏曰皇父封圻內當二卿今立三卿以比列國也】亶信侯維藏蓄也憗者心不欲而自彊之詞有車馬者亦冨民也䢐往也言皇父自以爲聖而作都則不求賢而但取冨人以爲卿又不自彊畱一人以衛天子但有車馬者則悉與俱往不忠於上而但知貪利以自私也【謝疊山曰皇父棄舊臣耆徳而不用不能彊勉畱一老以守我王其不忠甚矣平王東遷作文侯之命推原召亂之由亦曰防有耆壽俊在厥服西周之亡實兆於此使皇父秉政之時能畱一老以守我王如周召之師保如仲山甫之保王躬則幽王有馮有翼未至於身辱國亡也皇父之罪莫大於此】

黽【民允反】勉從事不敢告勞無罪無辜防口囂囂【五刀反】

下民之孽【魚列反】匪降自天【葉鐵因反】噂【了損反】沓【徒合反】背【蒲昧反】憎職競由人

賦也囂眾多貎孽災害也噂聚也沓重也職主競力也言黽勉從皇父之役未嘗敢告勞也猶且無罪而遭防【蘇氏曰無罪而且見防而況敢告勞乎】然下民之孽非天之所爲也噂噂沓沓多言以相說而背則相憎專力爲此者皆由防口之人耳【陳少南曰噂聚談也沓猥並也小人相見之狀如此背則憎疾也用如此小人在位所以興孽不可歸於天也】

悠悠我裏亦孔之痗【莫背反葉呼洧反】四方有羨【徐面反】我獨

居憂民莫不逸我獨不敢休天命不徹【葉直質反】我不敢效我友自逸

賦也悠悠憂也裏居痗病羨余逸樂徹均也當是之時天下病矣而獨憂我裏之甚病且以爲四方皆有餘而我獨憂眾人皆得逸豫而我獨勞者以皇父病之而被禍尢甚故也然此乃天命之不均吾豈敢不安於所遇而必效我友之自逸哉【謝疊山曰君子不以一身之夏勤爲賢亦不以眾人之逸樂爲非凡人命有窮通我之憂勤乃天之所付者如是安之而已不敢效我友之自逸也其詞甚婉其志堅而不可變也愚按上章旣言匪降自天而此復以勞逸不均歸於天命者亦無所歸咎之詞也】

十月之交八章章八句【胡庭芳曰王氏云此詩前三章言災異之變四章言致災由於小人而皇父小人之魁也故五六章專言皇父之惡七章言小人在位天降之災則天變生於人妖也八章言已之憂勞而一篇之義終矣】

序大夫刺幽王也

浩浩昊天不駿其徳降防【息防反】饑饉【其靳反】斬伐四國【葉於逼反】旻【宻巾反】天疾威弗慮弗圖捨【音赦】彼有罪旣伏其辜若此無罪淪胥以鋪【普烏反】

賦也浩浩廣大也昊亦廣大之意駿大徳恵也谷不熟曰饑不熟曰饉疾威猶暴虐也慮圖皆謀也捨置淪陷胥相鋪徧也此時饑饉之後羣臣離散其不去者作詩以責去者故推本而言昊天不大其恵降此饑饉而殺伐四國如何旻天曽不思慮圖謀而遽爲此乎【首章推本而言天變也元气廣大爲昊天仁覆閔下爲旻天故此章以昊天言不駿其徳以旻天言其疾威天非有二也蓋亦無所歸咎而各以義類歸怨於天耳】彼有罪而饑死則是旣伏其辜矣捨之可也此無罪者亦相與而陷於死亡則如之何哉

周宗旣滅靡所止戾正大夫離居莫知我勩【夷世反】三

事大夫莫肯夙夜【葉戈灼反】邦君諸侯莫肯朝夕【葉祥龠反】庶曰式臧覆【芳服反】出爲惡

賦也宗族姓也戾定也正長也周官八職一曰正謂六官之長皆上大夫也離居蓋以饑饉散去而因以避防譛之禍也我不去者自我也勩勞也三事三公也【董鼎曰陳壽翁云如漢魏以來史云位登三事皆指爲三公】大夫六卿及中下大夫也臧善覆反也言將有易姓之禍其兆己見而天變人離又如此【愚按易姓之禍言周宗之滅也天變上章所言是也人離此章所言是也】庶幾曰王攺而爲善乃覆出爲惡而不悛也【李迂仲曰時王上爲天所怒下爲民所怨內則宗族破滅外則羣臣諸侯攜貳孤立而不懼此所謂安其危而利其菑樂其所以亡者範氏曰靡所止戾未知天之所命民之所定也莫肯夙夜無在公之節也莫肯朝夕無尊王之禮也嚴氏曰二章言人心離散也】或曰疑此亦東遷後詩也【陳器之曰亦字乃因前正月篇而言耳愚按詩言周宗旣烕似亦道已然之事而非慮其將然之辭似果作於東遷之後也】

如何昊天【葉鐡因反下同】辟言不信【葉斯人反】如彼行邁則靡所

臻凡百君子各敬爾身胡不相畏不畏於天

賦也如何昊天呼天而訴之也辟法臻至也凡百君子指羣臣也言如何乎昊天也法度之言而不聽信則如彼行往而無所底至也然凡百君子豈可以王之爲惡而不敬其身哉不敬爾身不相畏也不相畏不畏天也【蘇氏曰君子呼天而告之曰柰何哉法度之言王終莫肯信者如人恣行而忘反我不知其所至矣輔氏曰法度之言聽而行之則績效隨見有所底止今旣不聽法度之言則如猖狂妄行者亦將何所底至哉常人之情無特操者見王所爲如此則皆從風而靡故戒之曰凡百君子各敬爾身豈可因王之爲惡而遽自放逸以棄其身哉人惟一心而已能敬其身則能敬人能敬天矣詩人發此意至爲深切學者不可不深體而力行也王介甫曰世𨿽昏亂君子不可以爲惡自敬故也畏人故也畏天故也愚按三章言王不見聴而已不可忘其忠敬也】

戎成不退【葉吐類反下同】饑成不遂曽【在登反】我【思列反】禦

【於感反】日瘁【䢐醉反】凡百君子莫肯用訊【葉息悴反】聽言則答譛言則退

賦也戎兵遂進也易曰不能退不能遂是也【易大壯上六曰羝羊觸藩不能退不能遂】禦近侍也國語曰居寢有禦之箴【愚按楚語作防注云近也】蓋如漢侍中之官也憂貌瘁病訊告也言兵冦已成而王之爲惡不退饑饉已成而王之遷善不遂使我禦之臣憂之而慘慘日瘁也凡百君子莫肯以是告王者𨿽王有問而欲聽其言則亦答之而已不敢盡言也一有譛言及已則皆退而離居莫肯夙夜朝夕於王矣其意若曰王𨿽不善而君臣之義豈可以若是恝乎【劉辰翁曰聽言則答譛言則退八字極臣下落落之態輔氏曰聽言則答譛言則退則皆不敬其身者聽言則答而從者也譛言則退畏罪者也面從者不盡其情畏罪者惟知有已皆不能敬也有習之意自謙之辭也愚按四章言王爲不善而羣臣無忠告也】

哀哉不能言匪舌是出【尺遂反】維公是瘁哿矣能言巧

言如流俾躬處休

賦也出出之也瘁病哿可也言之忠者當世之所謂不能言者也故非但出諸口而適以瘁其躬佞人之言當世所謂能言者也故巧好其言如水之流無所凝滯而使其身處於安樂之地蓋亂世昏主惡忠直而好諛佞類如此詩人所以深嘆之也【胡庭芳曰五章言忠佞不分禍福反易也輔氏曰上章旣責諸臣故此下而章則又體其情而言之此章言彼其所以離散而去者蓋亦有不得已者蓋言之忠者則非但出諸口適以病其身至於巧言如流順從而不逆者乃使其身得處於休逸之地則彼其所以離散而去者是豈得已哉其志亦可哀也已愚按哀哉二字見詩人深嘆之意】維曰於仕【鉏裏反】孔且殆【葉養裏反】云不可使得罪於天

子【葉奬裏反】亦云可使怨及朋友【葉羽已反】

賦也於往急殆危也蘇氏曰人皆曰往仕耳曾不知仕之急且危也當是之時直道者王之所謂不可使而枉道者王之所謂可使也直道者得罪於君而枉道者見怨於友此仕之所以難也【嚴氏曰六章言亂世進退皆有咎也從道則違時從時則違道寕得罪於天子不可得罪於公議也孔氏曰朋友之道相切以善今從君爲惡故朋友怨之輔氏曰此章則又言人皆曰往仕而不知仕之急且危也何者直道而盡言者則得罪於其君巧言以徇人者則見怨於其友蓋朋友以相切嗟爲道若枉道以從君則朋友必見棄絕矣以是言之則當時之仕又豈易爲哉忠言獲罪而巧言處休直道見枊而枉道見容皆亂世之常事也】謂爾遷於王都曰予未有室家【葉古胡反】鼠思【息嗣反】泣血

【葉虛屈反】無言不疾昔爾出居誰從作爾室

賦也爾指離居者鼠思猶言癙憂也【呂與叔曰癙憂幽憂也與鼠思義同】當是時言之難能而仕之多患如此【愚按此承上文五章六章而言也】故羣臣有去者有居者居者不忍王之無臣已之無徒則告去者使復還於王都去者不聽而托於無家以拒之至於憂思泣血【何氏曰孔氏云人淚必因悲聲而出若血出則不由聲也今無聲而涕出如血之出故曰泣血】有無言而不痛疾者蓋其懼禍之深至於如此然所謂無家者則非其情也故詰之曰昔爾之去也誰爲爾作室者而今以是辭我哉【嚴氏曰七章責引去者也輔氏曰此章則又盡言已意以告諸離居者使之復反於王都彼旣不從則又言其痛切之情爲可念者而猶盡言以詰之而庶其或見聽可謂旣能盡人之情而又能盡已之志也然則此禦之臣蓋亦非常人矣】

雨無正七章二章章十句二章章八句三章章六句

歐陽公曰古之人於詩多不命題而篇名往往無義例其或有命名者則必述詩之意如巷伯常武之類是也今雨無正之名據序所言與詩絕異當闕其所疑元城劉氏曰嘗讀韓詩有雨無極篇序雲雨無極正大夫刺幽王也至其詩之文則比毛詩篇首多雨無其極傷我稼穡八字愚按劉說似有理然第一二章

本皆十句今遽增之則長短不齊非詩之例又此詩實正大夫離居之後禦之臣所作其曰正大夫刺幽王者亦非是且其爲幽王詩亦未有所考也【愚按詩文四章言曽我禦慘慘日瘁固可見其作於禦之臣矣但二章首言周宗旣滅繼言正大夫離居卒章又言謂爾遷於王都曰予未有室家似是東遷之際羣臣懼禍者因以離居不復隨王同遷於東都故見於詩詞如此而文侯之命亦曰卽我禦事防或耆壽俊在厥服則其驗也參考正月所謂赫赫宗周褒姒烕之及節南山國旣卒斬何用不監等語疑此三詩猶皆爲東周之變雅其後雅亡於上而國風作於下於是春秋托始於隱公實爲平王之四十九年也】序大夫刺幽王也雨自上下者也眾多如雨而非所以爲政也

此序尢無義理歐陽公劉氏說已見本篇祈父之什十篇六十四章四百二十六句

詩傳通釋卷十一

欽定四庫全書

詩傳通釋卷十二

元劉瑾撰

詩

朱子集傳

小旻之什二之五

旻天疾威敷於下土謀猶回遹【音聿】何日斯沮【在呂反】謀臧不從不臧覆用【葉於封反】我視謀猶亦孔之邛【其凶反】

賦也旻幽逺之意敷布猶謀回邪遹僻沮止臧善覆反邛病也大夫以王惑於邪謀不能斷以從善而作此詩言旻天之疾威布於下土使王之謀猶邪僻無日而止【愚按此章稠天之意猶可見君臣隱韓之義天人合一之理】謀之善者則不從而其不善者反用之故我視其謀猶亦甚病也【輔氏曰昏亂之世君臣上下謀猶邪僻無有沮止之者故無所歸咎而歸之天也夫爲國者固不可以無謀猶也然觀其於謀之善者則不從其不善者則反用之則我已甚病矣不待其謀之敗而禍之來也】潝潝【許急反】訿訿【音紫】亦孔之哀【葉於希反】謀之其臧則具是

違謀之不臧則具是依我視謀猶伊於胡底【之履反葉都黎反】賦也潝潝相和也訿訿相詆也具俱底至也言小人同而不和其慮深矣【前漢劉向曰言眾小在位而從邪議歙歙相是而背君子】然於謀之善者則違之其不善者則從之亦何能有所定乎

我旣厭不我告猶【葉於救反】謀夫孔多是用不集【韓詩作就】

【葉疾救反】發言盈庭誰敢執其咎【葉巨又反】如匪行邁謀是用不得於道【葉徒侯反】

賦也集成也卜筮數則瀆而厭之故不復告其所圖之吉凶謀夫眾則是非相奪而莫適所從故所謀終亦不成蓋發言盈庭各是其是無肻任其責而決之者【輔氏曰洪範曰謀及卜筮夫謀貴乎博故謀及卿士謀及庶民今乃以謀夫孔多是用不集者蓋彼之所謂謀不過盡眾人之情而主之者則一人而已而此之所謂謀夫則是各主其謀故是非相奪莫知適從所以其謀終亦無所成就也發言盈庭誰敢執其咎此亂世爲謀之常態上無聴言之明則人人得以肆其說而已亦終莫能決其是非故無肯任其成敗之責者】猶不行不邁而坐謀所適謀之𨿽審而亦何得於道路哉【孔氏曰謀而不行則於道不進言而無決則於事不成】

哀哉爲猶匪先民是程匪大猶是經維邇言是聴【葉平】

【聲】維邇言是爭【葉側陘反】如彼築室於道謀是用不潰於成賦也先民古之聖賢也【孔氏曰民者人之大名其實是聖賢也】程法猶道【愚按詩中猷猶字通用故前章猶訓謀此訓道而徽猷與秩秋大猷又皆作猷亦訓道】經常潰遂也言哀哉今之爲謀不以先民爲法不以大道爲常其所聴而爭者皆淺末之言以是相持如將築室而與行道之人謀之人人得爲異論其能有成也哉古語曰作舎道邊三年不成蓋出於此

國𨿽靡止或聖或否【方九反葉補美反】民𨿽靡膴【火吳反】或哲

或謀【葉莫徒反】或肅或艾【音乂】如彼泉流無淪胥以敗【葉蒲寐反】賦也止定也聖通明也膴大也多也艾與乂同治也淪陷胥相也言國論𨿽不定然有聖者焉有否者焉民𨿽不多然有哲者焉有謀者焉有肅者焉有艾者焉但王不用善則𨿽有善者不能自存將如泉流之不反而淪胥以至於敗矣聖哲謀肅乂卽洪範五事之徳豈作此詩者亦傳箕子之學也與【輔氏曰子曰十室之邑必有忠信天下豈有無才之世哉故告之以國論𨿽未定而人民之中有聖與否者焉人民𨿽不多而有哲謀肅艾者焉但患王不能用之耳王不能用則𨿽有是五者之才皆將如泉流之不反而相與淪陷於敗故以是戒王庶其能愛防而扶持之無使至於此極也由是觀之則作是詩之大夫其心量之廣大志慮之深長學問之博洽皆可見矣觀此章及第三章

則其有得於箕子之學蓋深矣愚按箕子陳洪範九疇其二爲貌言視聴思之五事貎之徳恭而作肅言之徳從而作又視之徳明而作哲聴之徳聰而作謀思之徳睿而作聖其次敍與此不同者彼以人事發見先後有序此則便文以叶韻耳】

不敢暴虎不敢馮【皮冰反】河人知其一莫知其他【湯河反】

戰戰兢兢如臨深淵【葉一均反】如履薄冰

賦也徒搏曰暴徒涉曰馮如馮幾然也戰戰恐也兢兢戒也如臨深淵恐墜也如履薄冰恐陷也眾人之慮不能及逺暴虎馮河之患近而易見則知避之喪國亡家之禍隱於無形則不知以爲憂也故曰戰戰兢兢如臨深淵如履薄冰懼及其禍之詞也小旻六章三章章八句三章章七句

蘇氏曰小旻小宛小弁小明四詩皆以小名篇所以別其爲小雅也其在小雅者謂之小故其在大雅者謂之召旻大明獨宛弁闕焉意者孔子刪之矣𨿽去其大而其小者猶謂之小蓋卽用其舊也

大夫刺幽王也

宛【於阮反】彼鳴鳩翰【胡旦反】飛戾天【葉鐵因反】我心憂傷念昔先人明發不寐有懷二人

興也宛小貎鳴鳩斑鳩也【陸璣曰似鵓鳩項有綉文】翰羽戾至也明發謂將旦而光明開發也二人父母也此大夫遭時之亂而兄弟相戒以免禍之詩故言彼宛然之小鳥亦翰飛而至於天矣則我心之憂傷豈能不念昔之先人哉是以明發不寐而有懷乎父母也言此以爲相戒之端【輔氏曰兄弟相戒以免禍則發言而首及於父母者宜也】

人之齊聖飲酒溫克彼昏不知壹醉日富【葉筆力反】各敬

爾儀天命不又【葉夷益反】

賦也齊肅也聖通明也克勝也富猶甚也又復也言齊聖之人𨿽醉猶溫恭自持以勝所謂不爲酒囷也彼昏然而不知者則一於醉而日甚矣於是言各敬謹爾之威儀天命已去將不復來不可以不恐懼也時王以酒敗徳臣下化之故此兄弟相戒首以爲說【輔氏曰時人方化上所爲昬亂於酒則此兄弟相戒而首及於此者亦宜也昏亂於酒則必自喪其威儀故相戒各自敬謹我身之威儀天命不又蓋言不可恃天命之常如此會有禍亂生也人能敬我身之威儀則能敬天矣天豈在外哉此義精矣王介甫曰戒以各敬爾儀天命不又言各則並戒其君臣也】

中原有菽【音叔】庶民采【葉此禮反】之螟【音冥】蛉【音零】有子蜾【音果】蠃

【力果反】負【葉蒲美反】之教誨爾子式谷似【葉養裏反】之

興也中原原中也菽大豆也螟蛉桑上小靑虫也似步屈蜾蠃上蜂也似蜂而小腰取桑虫負之於木空中七日而化爲其子【釋文曰蜾蠃卽細腰蜂本艸注曰𨿽名土蜂不就土中爲窟謂摙土作房耳細腰物無雌皆取靑虫教祝變成已子嘗拆窠而視之亦生子如半粟米太所負虫卻在子下摙音璉祝音咒】式用糓善也中原有菽則庶民采之矣以興善道人皆可行也螟蛉有子則蜾蠃負之以興不似者可教而似也教誨爾子則用善而似之可也善也似也終上文兩句所興而言也戒之以不惟獨善其身又當教其子使爲善也【輔氏曰善道人皆可行不似者可教而似同一秉彛故也兄弟相戒以免禍而上念其父母下慮及其子則其意可謂懇至矣】

題【大計反】彼脊令【音零】載飛載鳴我日斯邁而月斯徵夙

興夜寐無忝爾所生【葉桑經反】

興也題視也脊令飛則鳴行則搖載則而汝沗辱也視彼脊令則且飛而且鳴矣我旣日斯邁則汝亦

月斯徵矣言當各務努力不可暇逸取禍恐不及相救卹也夙興夜寐各求無辱於父母而已【輔氏曰以脊令之載飛載鳴興兄弟各有所進之道𨿽或不同然俱求無泰辱於父母可也先生嘗因人讀詩而務俠不子細戒之曰今人看文字敏底一揭開版便曉但於意味卻不曽得而今便只管看時也只是恁地但百防自是彊五十徧時二百徧自是彊一百徧時題彼脊令載飛載鳥我日斯邁而月斯徵夙興夜寐無沗爾所生這个看時也只是恁地但裏面意思卻有說不得底解不得底意思卻在說不得底意思裏而】交交桑扈【音戶】率場啄粟哀我塡【都田反】寡宜岸宜獄握

粟出卜自何能糓

興也交交往來之貎桑扈竊脂也俗呼靑觜肉食不食粟【孔氏曰俗呼靑雀喜盜脂膏食之因以名云埤雅曰桑扈有二種靑質者觜曲食肉好盜脂膏素質者其趐與領皆有文章所謂率場啄粟有鶯其羽者也呂東萊曰淮南子云馬不食脂桑扈不食粟】塡與瘨同病也岸亦獄也韓詩作犴鄕亭之系曰犴【愚按字書犴一作豻豻胡地犬也野犬所以守故謂獄爲犴】朝廷曰獄扈不食粟而今則率場啄粟矣病寡不宜岸獄今則宜岸宜獄矣言王不卹鰥寡喜陷之於刑辟也然不可不求所以自善之道故握持其粟出而卜之曰何自而能善乎言握粟以見其貧窶之甚【輔氏曰貧窶如是而猶不忘所以自善之道然後爲君子也】

溫溫恭人如集於木惴惴【之瑞反】小心如臨於谷戰戰

兢兢如履薄冰

賦也溫溫和柔貎如集於木恐隊【墜】也如臨於谷恐隕也【輔氏曰哀亂之世賢人君子𨿽無罪猶恐懼輔氏曰溫溫恭人惴惴小心皆指他人言也戰戰兢兢則自謂也言今處亂世溫柔恭敬之人則如集於木而恐墜也惴惴小心之人則如臨於谷而恐隕也我其可不戰戰兢兢如履薄水哉】

小宛六章章六句

此詩之詞最爲明白而意極懇至說者必欲爲刺王之言故其說穿鑿破碎無理尢甚今悉攺定讀者詳之【濮氏曰此詩兄弟相戒之辭或是其人嘗有酒徳之敗序謂刺王非矣感念存沒意極懇至每誦之令人悲愴輔氏曰一章言思念父母以發相戒之端二章言時俗所習以致相戒之意三章則相戒相勉以教其子四章則欲各自努力以無遺父母之羞其意可謂懇至矣五章則又言王不卹貧困鰥寡如我之病困孤獨當今之世或不免於羅織之禍故握粟出卜以求自善之道六章又言當世賢者尙且兢畏如此況我則又當如何哉】大夫刺幽王也

此詩不爲刺王而作但兄弟遭亂畏禍而相戒之詞耳

弁【薄幹反】彼鸒【音豫】斯【葉先賫反】歸飛提提【是移反】民莫不谷我獨於罹何辜於天我罪伊何心之憂矣云如之何

興也弁飛拊翼貌鸒雅鳥也小而多羣腹下白江東呼爲鵯【匹又音卑】烏斯語詞也【孔氏曰猶蓼彼蕭斯菀彼栁斯】提提羣飛安閒之貌谷善罹憂也舊說幽王太子宜臼被廢而作此詩言弁彼鸒斯則歸飛提提矣民莫不善而我獨於憂則鸒斯之不如也何辜於天我罪伊何者怨而慕也舜號泣於旻天曰父母之不我愛於我何哉蓋如此矣【輔氏曰怨者怨咎已之不得其親慕者思慕其親不能忘也問伊川謂小弁之怨與舜不同何也曰舜之怨反諸身以求其所未至小弁則自以爲無罪矣此其所以不同也歟問此詩只我罪伊何一句與舜於我何哉之意同至後面君子秉心維其忍之君子不惠不舒究之分明是怨其親卻與舜不同曰作小弁者自是未到得舜地位蓋亦常人之情耳只我罪伊何上面說何辜於天亦似自以爲無罪相似未可與舜同日語也】心之憂矣云如之何則知其無可柰何而安之之詞也

踧踧【徒歷反】周道【葉徒苟反】鞠【九六反】爲茂艸【葉此苟反】我心憂傷

惄【乃歷反】焉如搗【丁老反葉丁口反】假寐永嘆維憂用老【葉魯口反】心之憂矣疢【醜覲反】如疾首

興也踧踧平易也周道大道也鞠窮惄思搗舂也不脫衣冠而寐曰假寐疢猶疾也踧踧周道則將鞠爲茂艸矣我心憂傷則惄焉如矣精神憒眊至於假寐之中而不忘永嘆憂之之深是以未老而老也疢如疾首則又憂之甚矣【謝疊山曰惄焉如深悲至痛如有物之其心也事關心者夢中亦長吁故曰假寐詠嘆憂愁多者年少而髮白故曰維憂用老孔氏曰疾首頭痛也輔氏曰維憂用老維憂能老人非特能老人也又能使人病故又繼之以疢如疾首頭痛最叵忍疢如疾首則其病甚矣】

維桑與梓【葉奨裏反】必恭敬止靡瞻匪父靡依匪母【葉滿彼反】

不屬【音燭】於毛不離於裏天之生我我辰安在【葉此裏反】興也桑梓二木古者五畆之宅樹之墻下以遺子孫給蠶食具器用者也【愚按古者一夫受五畆宅二畆半在邑二畆半在田四圍墻下植木桑以給蠶食梓以具器用然此民居之制也蓋托以起興耳】瞻者尊而仰之依者親而倚之屬連也毛膚體之餘气末屬也離麗也裏心腹也辰猶時也言桑梓父母所植尙且必加恭敬況父母至尊至親宜莫不瞻依也【謝疊山曰桑梓父母所植以遺子孫見其樹則思其人思其人則愛其樹所以必恭必敬也敬其桑梓豈敢忘其父母乎】然父母之不我愛豈我不屬於父母之毛乎豈我不離於父母之裏乎【孔氏曰太子爲父所放爾並言母者以人皆有父母之恩故連言之】無所歸咎則推之於天曰豈我生時不善哉何不祥至是也【謝疊山曰父母不我愛求其說而不可得於是歸之於天曰不知天生我之時我之日月星辰果在何處吉歟凶歟不可得而知也韓文公詩予生之辰月宿南鬥牛奮其角箕張其口卽生辰所在也】菀【音】彼栁斯鳴蜩【音條】嘒嘒【呼惠反】有漼【於罪反】者淵萑【音丸】

葦【韋鬼反】淠淠【孚計反】譬彼舟流不知所戒【音戒葉居气反】心之憂矣不遑假寐

興也菀茂盛貌蜩蟬也嘒嘒聲也漼深貌淠淠眾也屆至遑暇也菀彼栁斯則鳴蜩嘒嘒矣有漼者淵則萑葦淠淠矣今我獨見棄遂如舟之流於水中不知其何所至乎【王介甫曰舟流者蕩漾而無所止也所謂若窮人無所歸也輔氏曰見物之大者無】【所不容以興今王乃不能容其子使如舟之流於水中而無所屆何哉】是以憂之之深昔猶假寐而今不暇也

鹿斯之奔維足伎伎【其宜反】雉之朝雊【古豆反】尙求其雌

【葉千西反】譬彼壊【胡罪反】木疾用無枝心之憂矣寧莫之知興也伎伎舒貌宜疾而舒畱其羣也雊雉鳴也壊傷病也寧猶何也鹿斯之奔則足伎伎然雉之朝雊亦知求其妃【配】匹【蘇氏曰鹿走而畱其羣雉鳴而求其雌物無不有思於其親者今王獨棄其子何哉】今我獨見棄遂如傷病之木憔悴而無枝是以憂之而人莫之知也【輔氏曰以見夫物無不顧其親者以興已獨見棄遂如病木之悴而無枝何哉其意又切於前章矣】

相【息亮反】彼投兔尙或先【蘇薦反葉蘇晉反】之行有死人尙或

墐【音覲】之君子秉心維其忍之心之憂矣涕旣隕【音蘊】之興也相視投奔行道墐埋秉執隕隊也相彼被遂而投人之兔尙或有哀其窮而先脫之者道有死人尙或有哀其暴露而埋藏之者蓋皆有不忍之心焉今王信讒棄逐其子曽視投兔死人之不如則其秉心亦忍矣是以心憂而涕隕也

君子信讒如或醻【市由反葉市救反】之君子不惠不舒究之

伐木掎【寄彼反葉居何反】矣析薪杝【敕氏反葉防何反】矣舎【音捨】彼有罪予之佗【吐賀反葉湯何反】矣

賦而興也醻報惠愛舒緩究察也掎倚也以物倚其巓也杝隋其理也佗加也言王惟讒是聴如受醻爵得卽飲之【孔氏曰醻酬古字通用此諭得讒卽受而行之如旅酬也】曽不加惠愛舒緩而究察之夫苟舒緩而究察之則讒者之情得矣伐木者尙倚其巓析薪者尙隨其理皆不妄挫折之今乃捨彼有罪之譛人而加我以非其罪曽伐木析薪之不若也此則興也

莫髙匪山【葉所旃反】莫浚【蘇俊反】匪泉君子無易【夷豉反】由言

耳屬【音燭】於垣無逝我梁無發我笱我躬不閱遑卹我後賦而比也山極髙矣而或陟其巓泉極深矣而或入其底故君子不可易於其言恐耳屬於垣者有所觀望左右而生讒譛也【問此四句莫是以上兩句興下兩句耶曰此只是賦蓋以爲莫髙如山莫浚如泉而君子亦不可易而言亦恐有人聞之也陳少南曰王無輕發言小人之爲讒者尙屬耳於垣壁間以窺伺之讒賊之生也亦伺君子之向背如何耳】王於是卒以褒姒爲後伯服爲太子故告之曰母逝我梁母發我笱我躬不閱遑卹我後蓋比詞也【王介甫曰湯逝梁發笱者太子放逐而其憂終不忘國也我躬不閱遑卹我後者無如之何自決之辭】東萊呂氏曰唐徳宗將廢太子而立舒王李泌諌之且曰願陛下還宮勿露此意左右聞之將樹功於舒王太子危矣此正君子無易由言耳屬於垣之謂也小弁之作太子旣廢矣而猶云爾者蓋推本亂之所由生言語以爲階也【輔氏曰此章則緫其始終言之申後之黜宜臼之逐𨿽主於褒姒伯服之讒意者幽王之昏暴必先嘗泄此意於言語之問故其左右得以附防而成之自古如是多矣東萊先生以爲推本其亂之所由生言語以爲階者是也無逝我梁以下四句則事已決後絕意之辭耳】

小弁八章章八句

幽王娶於申生太子宜臼後得褒姒而惑之生子伯服信其讒黜申後逐宜臼而宜臼作此以自怨也序以爲太子之述太子之情以爲是詩不知其何所據也傳曰髙子曰小弁小人之詩也孟子曰何以言之曰怨曰固哉髙叟之爲詩也【固謂執滯不通也爲猶治也】有人於此越人關弓而射之則已談笑而道之無他疏之也其兄關弓而射之則已垂涕泣而道之無他戚之也小弁之怨親親也親親仁也【親親之心仁之發也】固矣夫髙叟之爲詩也曰凱風何以不怨曰凱風親之過小者也小弁親之過大者也親之過大而不怨是愈疏也親之過小而怨是不可磯也愈疏不孝也不可磯亦不孝也【磯水激石也不可磯言防激之而遽怒也】孔子曰舜其至孝矣五十而慕【言舜猶怨慕小弁之怨不爲不孝也趙氏曰生之膝下一體而分喘息呼吸气通於親當親而疏怨慕號天是以小弁之怨未足爲愆也張南軒曰小弁怨慕乃所以爲親親故引關弓之疏戚爲諭以見其爲親親者焉凱風之作則以母氏不安於室而已七子引罪自責以爲使母之不安則已之故辭气不迫蓋與小弁異也當小弁之事而怨慕不形則是漠然而不知者也當凱風之事而遽形於怨則是激於情而莫遏也此則皆失親親之義故皆以不孝斷之於是舉舜之孝以爲法焉髙子徒見小弁之怨遂以爲小人之詩不卽其事而體其親親之心亦可謂固矣】

序刺幽王也太子之傅作焉

此詩明白爲放子之作無疑但未有以見其必爲宜臼耳序又以爲宜臼之傅尢不知其所據也

悠悠昊天曰父母且【子余反】無罪無辜亂如此憮【火吳反】昊天已威【葉紆胃反】予愼無罪【葉音悴】昊天防憮予愼無辜賦也悠悠逺大之貎且語詞憮大也已泰皆甚也愼審也大夫傷於讒無所控告而訴之於天曰悠悠昊天爲人之父母胡爲使無罪之人遭亂如此其大也昊天之威已甚矣我審無罪也昊天之威甚大矣我審無辜也此自訴而求免之詞也【嚴氏曰首章傷已被讒也】亂之初生僣【側防反】始旣涵【音含】亂之又生君子信讒君

子如怒【葉奴五反】亂庶遄【市專反】沮【慈呂反】君子如祉【音恥】亂庶遄已

賦也僣始不信之端也【鄭氏曰僣不信也】涵容受也君子指王也遄疾沮止也祉猶喜也言亂之所以生者由讒人以不信之言始入而王涵容不察其眞僞也亂之又生者則旣信其讒言而用之矣君子見讒人之言若怒而責之則亂庶防遄沮矣見賢者之言若喜而納之則亂庶防遄已矣今涵容不斷讒信不分是以讒者益勝而君子益病也蘇氏曰小人爲讒於其君必以漸入之其始也進而嘗之君容之而不拒知言之無忌於是復進旣而君信之然後亂成【嚴氏曰次章言亂生於讒讒生於優柔不斷所謂懷狐疑之心者來讒賊之口持不斷之意者開羣枉之門也今忠讒不分是以邪正渾淆是非易位而亂天下也】

君子屢盟【葉謨郎反】亂是用長【丁丈反葉直良反】君子信盜亂是

用暴盜言孔甘亂是用餤【音談】匪其止共【音恭】維王之邛【其恭反】賦也屢數【朔】也盟邦國有疑則殺牲防【霎】血告神以相要【腰】束也【周禮司盟注曰盟者書其辭於策殺牲取血坎其牲加書於上而理之有疑不協也李迂仲曰考之春秋傳如伯有之亂鄭伯與其臣下盟蓋盟者生於君臣相疑而致也】盜指讒人也【眞氏曰讒人乘間伺隙以中君子如穿窬之盜然】餤進邛病也言君子不能已亂而屢盟以相要則亂是用長矣君子不能堲【卽韻注曰疾也】讒而信盜以爲虐則亂是用暴矣讒言之美如食之甘使人嗜之而不厭則亂是用進矣【李迂仲曰鼷鼠俗謂甘口鼠魯國之牛鼠食其角而不知以其口甘朝廷之冦亦鼷鼠乎觀此則孔廿之言豈不爲亂】然此讒人不能供其職事徒以爲王之病而已夫良藥苦口而利於病忠言逆耳而利於行維其言之甘而悅焉則其國豈不殆哉【嚴氏曰三章言信讒致亂也愚按此上三章先刺聴讒者下三章則專刺讒人】

奕奕寢廟君子作之秩秩大猷聖人莫之他人有心

予忖【七損反】度【音鐸】之躍躍【他歷反】毚【士咸反】兔遇犬獲【葉黃郭反】之興而比也奕奕大也秩秩序也猷道莫定也躍躍跳疾貌毚狡也奕奕寢廟則君子作之秩秩大猷則聖人莫之以興他人有心則予得而忖度之【詩人所見極大如此章本意則是惡巧言讒譛之人卻以奕奕寢廟秩秩大猷起興便見其所見極夫形於言者無非義理之極致也潘時舉對云此亦是先王之澤未泯禮儀根於其心故其形於言者自無非義理也】而又以躍躍毚兔遇犬獲之比焉反覆興比以見讒人之心我皆得之不能隱其情也【輔氏曰躍躍有跳梁恣肆之意讒者方且跳梁恣事以害人自謂人莫得而知已也一旦遇智者臨之則其情僞顯露冇不可得而隱者誠有似乎毚兔之躍躍而忽遇犬焉則無所逃矣嚴氏曰四章言已知讒人之情也】

荏【而甚反】染柔木君子樹【葉上主反】之往來行言心焉數【所主】

【反】之蛇蛇【以支反】碩言出自口【葉孔五反】矣巧言如簧顏之厚【葉胡五反】矣

興也荏染柔貎柔木桐梓之屬可用者也行言行道之言也數辧也蛇蛇安舒也碩大也謂善言也顏厚者頑不知恥也荏染柔木則君子樹之矣往來行言則心能辧之矣若善言出於口者宜也巧言如簧則豈可出於口哉言之徒可羞愧而彼顏之厚不知以爲恥也孟子曰爲機變之巧者無所用恥焉其斯人之謂與【眞氏曰憸巧之言悅可人聴如笙簧然使其知愧則不爲矣愚按五章言讒人出言無恥也】彼何人斯居河之麋【音眉】無拳【音權】無勇職爲亂階【葉居溪反】

旣微且尰【市勇反】爾勇伊何爲猶將多爾居徒幾【音紀葉居希反】何

賦也何人斥讒人也此必有所指矣賤而惡之故爲不知其姓名而曰何人也斯語辭水艸交謂之麋【李迂仲曰左氏所謂孟諸之麋是也】拳力階梯也骭【限】瘍【羊】爲防腫足爲尰【孔氏曰郭璞云骭腳脛也瘍瘡也膝脛之下有瘡腫是涉水所爲】猶謀將大也言此讒人居下濕之地𨿽無權勇可以爲亂而讒口交鬭專爲亂之階梯又有防尰之疾亦何能勇哉而爲讒謀則大且多如此是必有助之者也然其所與居之徒眾幾何人哉言亦不能甚多也【嚴氏曰末章斥讒人而賤惡之也輔氏曰東萊以爲非特賤之且言其本亦易驅除特王不悟耳者是也四章五章言讒言之本不難辧讒人之本不難除也】

巧言六章章八句

以五章巧言二字名篇

刺幽王也大夫傷於讒故作是詩也

彼何人斯其心孔艱【葉居銀反】胡逝我梁不入我門【葉眉貧反】伊誰雲從維暴之云

賦也何人亦若不知其姓名也孔甚艱險也我舊說以爲蘇公也暴暴公也皆畿內諸侯也舊說暴公爲卿士而譛蘇公故蘇公作詩以絕之然不欲直斥暴公故但指其從行者而言彼何人者其心甚險胡爲往我之梁【歐陽子曰魚梁者古人營生之具詩屢言之】而不入我之門乎旣而問其所從則暴公也夫以從暴公而不入我門則暴公之譛已也明矣但舊說於詩無明文可考未敢信其必然耳【輔氏曰彼何人斯其心孔艱責之也而不爲已甚之辭胡逝我梁不入我門疑之也而猶有望之之意伊誰雲從維暴之云始明言之而其情旣不得而遁然亦無怨懟之辭也可謂忠厚矣】

二人從行誰爲此禍【胡果反】胡逝我梁不入唁我始者

不如今云不我可

賦也二人暴公與其徒也唁弔失位也言二人相從而行不知誰譛已而禍之乎旣使我得罪矣而其逝我梁也又不入而唁我汝始者與我親厚之時豈嘗如今不以我爲可乎

彼何人斯胡逝我陳我聞其聲不見其身不愧於人

不畏於天【葉鐵因反】

賦也陳堂塗也堂下至門之徑也【李寶之曰其北當階其南接門內霤也】在我之陳則又近矣聞其聲而不見其身言其蹤迹之詭祕也不愧於人則以人爲可欺也天不可欺女獨不畏於天乎柰何其譛我也【輔氏曰知其逝我梁逝我陳是聞其聲而不入見我是不見其身故因其實而言之又以見蹤迹之詭祕是以人爲可欺也人或可欺而天其可欺乎爾獨不畏於天而譛我如是也古人責人往往至天而極如雨無正所謂胡不相畏不畏於天亦是意也】

彼何人斯其爲飄風【葉孚愔反】胡不自北胡不自南【葉尼心反】

胡逝我梁祗【音支】攪【交夘反】我心

賦也飄風暴風也攪擾亂也言其往來之疾若飄風然自北自南則與我不相值也今則逝我之梁則適所以擾亂我心而已

爾之安行亦不遑捨【葉商居反】爾之亟【紀力反】行遑脂爾車

壹者之來云何其盱【況於反】

賦也安徐遑暇捨息亟疾盱望也字林云盱張目也易曰盱豫悔【豫六三爻本義曰盱上視也陰不中正而近於四故六三上視於四而下溺於豫宜有悔者也】三都賦云盱衡而誥是也【愚按左太衝魏都賦云魏國先生乃盱衡而誥曰云云注謂盱舉目大視也眉上曰衡謂舉眉揚目也】言爾平時徐行猶不暇息而況亟行則何暇脂其車哉今脂其車則非亟也乃托以亟行而不入見我則非其情矣何不一來見我如何使我望爾之切乎

爾還而入我心易【以豉反葉以支反】也還而不入否難知也

壹者之來俾我祗也

賦也還反易說祗安也言爾之往也旣不入我門矣儻還而入則我心猶庶乎其說也還而不入則爾之心我不可得而知矣何不一來見我而使我心安乎【李迂仲曰亦以見讒譖之人愧不敢來也】董氏曰是詩至此其詞益緩若不知其譖矣

伯氏吹壎【況袁反】仲氏吹篪【音池】及爾如貫諒不我知出

此三物以詛【側助反】爾斯【葉先賫反】

賦也伯仲兄弟也俱爲王臣則有兄弟之義矣樂器土曰壎大如鵝子銳上平底似稱【去聲】錘六孔【孔氏曰壎周禮小師職作塤古今字異耳注云燒土爲之】竹曰篪長尺四寸圍三寸七孔一孔上出徑三分凡八孔橫吹之如貫如繩之貫物也言相連屬【燭】也諒誠也三物犬豕雞也刺其血以詛盟也【王介甫曰三物如鄭莊公令出犬難豭以詛射潁考叔者毛遂取雞狗馬之血以盟也蓋古盟詛如此孔氏曰詛小於盟左襄十一年季武子將作三軍盟諸僖閎詛諸五父之衢定六年旣逐陽虎盟國人於亳社詛諸五父之衢】伯氏吹壎而仲氏吹篪言其心相親愛而聲相應和也與汝如物之在貫【孔氏曰與汝義如兄弟和如壎篪勢相次比如物之相貫】豈誠不我知而譖我哉苟曰誠不我知則出此三物以詛之可也

爲鬼爲蜮【音域】則不可得有靦【土典反】面目視人罔極作

此好歌以極反側

賦也蜮短狐也江淮水皆有之能含沙以射水中人影其人輒病而不見其形也【孔氏曰蜮如龞三足陸璣云一名射影含沙射影其瘡如疥埤雅曰有長角橫在口前如弩擔臨其角端曲如上弩以气爲矢因水勢以射人俗呼水弩鵝能食之】靦面見人之貌也好善也反側反覆不正直也言汝爲鬼爲蜮則不可得而見矣女乃人也靦然

有面目與人相視無窮極之時豈其情終不可測哉是以作此好歌以究極爾反側之心也【王介甫曰作此詩將以絕之而曰好歌者有欲其悔悟之心焉爾】

何人斯八章章六句

此詩與上篇文意相似疑出一手但上篇先刺聽者此篇專責讒人耳王氏曰暴公不忠於君不義於友所謂大故也故蘇公絕之然其絕之也不斥暴公言其從行而已不著其譖也示以所疑而已旣絕之矣而猶告以壹者之來俾我只也蓋君子之處已也忠其遇人也恕使其由此悔悟更以善意從我固所願也𨿽其不能如此我固不爲已甚豈若小丈夫然哉一與人絕則丑詆固拒惟恐其復合也

序蘇公刺暴公也暴公爲卿士而譖蘇公焉故蘇公作是詩以絕之

鄭氏曰暴蘇皆畿內國名【孔氏曰左傳云蘇忿生以溫爲司宼則蘇國在溫春秋時蘇稱子此云公者蓋子爵而爲三公者】世本云暴辛公作塤蘇成公作篪譙周古史考云古有塤篪尙矣周幽王時二公特善其事耳今按書有司冦蘇公春秋傳有蘇忿生戰國及漢時有人姓暴則固應有此二人矣但此詩中只有暴字而無公字及蘇公字不知序何所據而得此事也世本說尢紕繆譙周又從而傅防之不知適所以章其謬耳【李迂仲曰世本古史考見此詩言伯氏吹塤仲氏吹篪遂爲此說皆求詩之過也】

萋【七西反】兮斐【孚匪反】兮成是貝錦彼譛人者亦已大【音泰】甚【食荏反】

比也萋斐小文之貌貝水中介虫也有文彩似錦【孔氏曰錦而連貝故知爲貝之文其文彩之異小大之殊甚眾古者貨貝是也埤雅曰錦文如貝謂之貝錦貝中肉如科斗而有首尾以其背用故謂之貝貝背也】時有遭讒而被宮刑爲巷伯者作此詩【鄭氏曰宮者割其勢若今宦者也】言因萋斐之形而文致之以成貝錦以比譛人者因人之小過而飾成大罪也彼爲是者亦已大甚矣

哆【昌者反】兮侈【尺是反】兮成是南箕彼譛人者誰適【丁歷反下】

【同】與謀【葉模悲反】

比也哆侈微張之貌南箕四星二爲踵二爲舌【愚按卽箕星也以其常見於南方故謂南箕】其踵狹而舌廣則大張矣適主也誰適與謀言其謀之閟也

緝緝【七立反】翩翩【音篇葉批賓反】謀欲譛人愼爾言也謂爾不

信【葉斯人反】

賦也緝緝口舌聲或曰緝緝人之罪也或曰有條理貌皆通翩翩往來貌【嚴氏曰讒人情狀接續增益緝緝然如女之績往來輕飄翩翩然如鳥之飛相與經營謀爲讒譛而已】譛人者自以爲得意矣然不愼爾言聽者有時而悟且將以爾爲不信矣

捷捷幡幡【芳煩反葉芬邅反】謀欲譛言豈不爾受旣其女【音汝】

遷

賦也捷捷儇【血平聲】利貌幡幡反覆貌王氏曰上好譛則固將受女然好譛不已則遇譛之禍亦旣遷而及女矣【輔氏曰汝能譛人人亦能譛汝其禍將遷及汝矣】曽氏曰上章及此皆忠告之詞【輔氏曰塡爾言也謂爾不信自譛者而言也豈不爾受旣其女遷自聽者而言也皆所必至之理故以之忠告於爲譛者庶乎其知所畏而不敢肆耳】

驕人好好勞人艸艸蒼天蒼天【葉鐵因反】視彼驕人矜此

勞人

賦也好好樂也艸艸憂也驕人譛行而得意勞人遇譛而失度其狀如此【胡庭芳曰王氏云蒼天蒼天蓋以王之不明無所告愬而告之於天也輔氏曰視彼驕人庶乎有以抑遏沮止之也矜此勞人庶乎有以扶持慰安之也】

彼譛人者【葉掌與反】誰適與謀【葉滿補反】取彼譛人投畀豺【士皆】

【反】虎豺虎不食投畀有北有北不受【葉承咒反】投畀有昊【葉計候反】

賦也再言彼譛人者誰適與謀者甚嫉之故重言之也或曰衍【去聲】文也投棄也【說文曰豺狼屬狗聲】北北方寒涼不毛之地也【愚按窮北之地多寒不生艸木五穀投棄讒人於彼使凍餓之也】不食不受言讒譛之人物所其惡也昊昊天也投畀昊天使制其罪此皆設言以見欲其死亡之甚故曰好賢如緇衣惡惡如巷伯【埤雅曰豺虎以殺爲性則宜無所不食有北以載爲徳則宜無不受者今曰不食不受且付昊天使剁其罪則惡之甚也呂東萊曰記緇衣云好賢如緇衣惡惡如巷伯則爵不瀆而民願刑不試而民咸服眞氏曰讒人爲害至深故詩人疾之亦甚舜之治四凶也以禦魑魅而大學於不仁之人欲屏諸四夷詩人之情亦若是也】

楊園之道猗【於綺反】於畝丘【葉祛奇反】寺人孟子作爲此詩

凡百君子敬而聽之

興也揚園下地也猗加也畝丘髙地也寺人內小臣蓋以讒被宮而爲此官也【愚按周禮天官寺人之官凡五人寺之言侍也侍王於路寢而掌王之內人及女宮之戒令蓋奄人也】孟子其字也楊園之道而猗於畝丘以興賤者之言或有補於君子也蓋譛始於微者而其漸將及於大臣也故作詩使聽而謹之也劉氏曰其後王后太子及大夫果多以讒廢者【輔氏曰譛始於微者進而嘗之也君若受之則譛者之气益壯而心益大末流之禍豈止及其大臣而已哉𨿽王后太子或有所不免故堲讒必折其芽辧於微小可也然非明且逺者不能焉董氏曰幽玉之世大臣傷於讒者如蘇公小臣傷於讒如寺人孟子則上下其得以免乎愚按劉氏此言蓋從小序以此爲幽王時詩也集傳旣引其說而未嘗明言其爲幽王詩讀者當自得之】

巷伯七章四章章四句一章五句一章八句一章六句【陳壽翁曰巧言何人斯巷伯三篇其述讒言之禍與讒人之情狀可謂極矣】巷是宮內道名秦漢所謂永巷是也【愚按三輔黃圖云永長也宮中之長巷幽閉宮女之有罪者武帝時攺爲掖延周宣王姜後嘗待罪永巷是也】伯長也王宮內道官之長卽寺人也故以名篇【曹氏曰巷者內人之所居伯者長也其官爲寺人而職掌永巷故稱巷伯焉】班固司馬遷贊云迹其所以自傷悼小雅巷伯之倫其意亦謂巷伯本以被譛而遭刑也而楊氏曰寺人內侍之微者出入於王之左右親近於王而日見之宜無間之可伺矣今也亦傷於讒則疎逺者可知故其詩曰凡百君子敬而聽之使在位知戒也其說不同然亦有理姑存於此云序刺幽王也寺人傷於讒故作是詩也

習習谷風維風及雨將恐【丘勇反】將懼維予與女【音汝】將安將樂【音洛】女轉棄予【葉演女反】

興也習習和調貌谷風東風也將且也恐懼謂危難憂患之時也此朋友相怨之詩故言習習谷風則維風及雨矣將恐將懼則維予與女柰何將安將樂而女轉棄予哉

習習谷風維風及頽【徒雷反】將恐將懼寘【之防反】予於懷

【葉胡隈反】將安將樂棄予如遺【葉夷回反】

興也頽風之焚輪者也【孔氏曰回風從上下曰頽】寘與置同置於懷親之也如遺忘去而不復存省也【謝疊山曰寘予於懷是進人若將加諸膝棄予如遺是退人若將墜諸淵】

習習谷風維山崔【䢐回反】嵬【五回反】無艸不死無木不萎

【葉於回反】忘我大徳思我小怨【叶韻未詳】

比也崔嵬山巓也習習谷風維山崔嵬則風之所被者廣然猶無不死之艸無不萎之木況於朋友豈可以忘大徳而思小怨乎或曰興也【輔氏曰大徳謂朋友之義出於天者小怨謂懟語忿色生於人者忘大徳思小怨必是當時人有如此實事故末章因風以爲比而明言之以戒其不可如是也或以爲興者拘於例耳然不若以爲比之是也】

谷風三章章六句【呂與叔曰急則相求緩則相棄恩厚不知怨小必記皆小人之交也】序刺幽王也天下俗薄朋友道絕焉

蓼蓼【音六】者莪【五河反】匪莪伊蒿【呼毛反】哀哀父母生我劬勞比也蓼長【上聲】大貌莪美菜也蒿賤艸也【嚴氏曰莪蘿蒿也蒿革中之髙者也管子云嘉谷不生而蓬蒿蒺藜秀】人民勞苦孝子不得終養而作此詩言昔謂之莪而今非莪也特蒿而已以比父母生我以爲美材可賴以終其身而今乃不得其養以死於是乃言父母生我之劬勞而重自哀傷也蓼蓼者莪匪莪伊蔚【音尉】哀哀父母生我勞瘁【似醉反】比也蔚牡菣【僅】也三月始生七月始華如胡麻華而紫赤八月爲角似小豆角鋭而長【嚴氏曰一名馬薪葛蒿之尢麄大者也】瘁病也

缾之罄矣維罍之恥鮮【息淺反】民之生不如死之久【葉舉】

【裏反】矣無父何怙無母何恃出則銜卹入則靡至

比也缾小罍大皆酒器也罄盡鮮寡卹憂靡無也言缾資於罍而罍資缾猶父母與子相依爲命也故缾罄矣乃罍之恥猶父母不得其所乃子之責【愚按以缾比父母以罍比子但取其相資之義而不取義於缾罍之小大也如左傳昭公二十四年鄭子大叔引此而曰王室之不寧晉之恥也以缾諭周以罍諭晉亦不取小大之義也】所以窮獨之民生不如死也蓋無父則無所怙無母則無所恃是以出則中心銜卹入則如無所至也【輔氏曰玩此四句眞能道孝子之情非身履而親歷之不知其味也】

父兮生我母兮鞠我拊【音撫】我畜【許六反】我長【丁丈反】我育

我顧我復我出入腹我欲報之徳昊天罔極

賦也生者本其气也鞠畜皆養也拊拊循也【劉執中曰防其驚也則拊之】育覆育也【孔氏曰謂其寒暑或身體嫗之覆近而愛育之】顧旋視也【孔氏曰謂去之而反顧也】復反覆也【丘氏曰不能暫捨也】腹懷抱也【孔氏曰謂置之於懷抱】罔無極窮也言父母之恩如此【謝疊山曰此章形容父母愛子之心盡之矣生我如天之生物也鞠我如地之養物也拊者撫摩其身體察其肥瘠憂其疥廯也畜者謹其出入察其起居藏之堂與之中不敢縱之門庭之外惟恐其病疾也長者如南風之長養萬物調和其身體滋養其血氯日夜望其長大育者如易曰育徳孟子曰教育英才涵養其徳性發舒其志气開導其聰明日夜望其成人也顧者父母行而兒不隨則回顧之也復者兒行而父母不隨則追喚之也腹者懷抱於腹間也父母有所往將出門懷抱其子而未忍捨父母自外歸旣入門懷抱其子而未宜置人能深思九字之義必不忘父母之恩矣】欲報之以徳而其恩之大如天無窮不知所以爲報也【輔氏曰此章則賦父母之恩未乃嘆其如天之無窮無物可以爲報之意故嘗爲之說曰臣之於君其忠有盡子之於視其孝無窮】

南山烈烈飄風發發民莫不谷我獨何害【葉音曷】興也烈烈髙大貌發發疾貌谷善也南山烈烈則飄風發發矣民莫不谷而我獨何爲遭此害也哉【嚴氏曰孝子念親之沒瞻南山之烈烈感飄風之發發觸目皆悲傷也故嘆民莫不得以養其父母我獨何爲遭此害而不得終養乎】

南山律律飄風弗弗【葉分聿反】民莫不谷我獨不卒興也律律猶烈烈也弗弗猶發發也卒終也言終養也【輔氏曰我獨何爲而遭此害也哉我獨何爲而不得終養也哉此兩句最宜玩蓋末後方及其所以不得終養之意】

蓼莪六章四章章四句二章章八句

晉王裒以父死非罪【愚按司馬昭爲魏安東將軍與吳戰敗昭問於眾曰近日之事誰任其咎王裒父儀對曰責在元帥昭怒而斬之】每讀詩至哀哀父母生我劬勞未嘗不三復流涕受業者爲廢此篇詩之感人如此【輔氏曰先生戟王裒一事以見詩之感人如此必如是然後爲善讀詩也以至解頤手舞足蹈皆實介是理但患人不善讀耳陳少南曰此詩孝子行役而喪其親者之所作其詞深而切李迂仲曰凱風母不安其室之詩也小弁太子見棄之詩也蓼莪孝子不得終養之詩也故具咎責怨慕哀痛如此苟不爲母所棄不爲父所逐不困於行役而得終養則具歡欣可知矣觀詩者當以此類求之】

序刺幽王也民人勞苦孝子不得終養爾

有饛【音蒙】簋【音軌】飱【音孫】有捄【音求】棘匕【必履反】周道如砥【之履反】其直如矢君子所履小人所視【葉善止反】睠【音眷】言顧之潸【所姦反】焉出涕【音體】

興也饛滿簋貌飱熟食也【孔氏曰禮簋盛黍稷】捄曲貌棘匕以棘爲匕所以載鼎肉而升之於俎也【儀禮特性注曰匕用棘心孔氏曰雜記云匕用桑長三尺吉禮則用棘】砥礪石言平也矢言直也君子在位履行小人下民也睠反顧也潸涕下貌序以爲東國困於役而傷於財譚大夫作此以告病【孔氏曰譚國在京師之東】言有饛簋飱則有捄棘匕周道如砥則其直如矢是以君子履之而小人視焉今乃顧之而出涕者則以東方之賦役莫不由是而西輸於周也【輔氏曰周道只道路之道與下章周行一意故集解以爲東方之賦役莫不由是而西輸於周是卽指道路而言也然以上四句平直履視之義觀之則又似指周之王道而言豈本意只是指道路而言而其中亦含此意耶】小東大東【葉都郎反】杼【直呂反】柚【音逐】其空【葉枯郎反】糾糾葛屨可

以履霜佻佻【徒雕反】公子行彼周行【葉戶郎反】旣往旣來【葉直力反】使我心疚【葉訖力反】

賦也小東大東東方小大之國也自周視之則諸侯之國皆在東方杼持緯者也【曹氏曰梭也】柚受經者也空盡也佻輕薄不柰勞苦之貌公子諸侯之貴臣也周行大路也疚病也言東方小大之國杼柚皆已空矣至於以葛屨履霜而其貴戚之臣奔走往來不勝其勞使我心憂而病也【輔氏曰糾糾葛屨可以履霜舉其甚者言之也以葛屨履霜則冬裘之不備可知矣旣往旣來則言其來往之不一也周道一也方其盛時君子履之而小人視焉及其哀也公子行之而人心病焉時移事變而人心所感不同如此】

有洌【音列】汍【音軌】泉【葉才勻反】無浸獲薪契契【苦計反】寤嘆哀我

憚【丁佐反】人薪是獲薪尙可載【葉節力反】也哀我憚人亦可息也

興也洌寒意也側出曰汍泉獲艾也契契憂苦也憚勞也尙庶幾也載載以歸也蘇氏曰薪已獲矣而復漬之則腐民已勞矣而復事之則病故已艾則庶其載而畜之已勞則庶其息而安之【輔氏曰上兩章旣言傷於財故此章推本其困於役而言之耳】

東人之子職勞不來【音貴葉六直反】西人之子粲粲衣服【葉蒲】

【北反】舟人之子熊羆是裘【葉渠之反】私人之子百僚是試【葉申之反】賦也東人諸侯之人也職專主也來慰撫也西人京師人也粲粲鮮盛貌舟人舟楫之人也熊羆是裘言富也私人私家皂隸之屬也僚官試用也舟人私人皆西人也此言賦役不均羣小得志也【李迂仲曰此章言東人之勞西人之逸小人得志綱紀敗壊無復王室之舊也】

或以其酒不以其漿鞙鞙【胡犬反】佩璲【音遂】不以其長維

天有漢監【古蹔反】亦有光跂【丘豉反】彼織女終日七襄賦也鞙鞙長貌璲瑞也【鄭氏曰佩璲者以瑞玉爲佩】漢天河也【孔氏曰漢水之精也气發而升精華浮上宛轉隨流名曰天河一曰云漢】跂隅貌織女星名在漢旁三星跂然如隅也七襄未詳傳曰反也箋云駕也駕謂更其肆也蓋天有十二次日月所止捨所謂肆也經星一晝一夜左旋一周而有餘則終日之間自夘至酉當更七次也【孔氏曰在天爲次在地爲辰星之行晝夜𨿽各六辰數者舉其終始故七卽自夘至酉也愚按日月五星爲緯其餘皆爲經星經星周布與天爲體所謂經星一晝夜左旋一周天而有餘者卽天之旋一周而又過一度者也然周天十二次一晝夜十二時則一時當歷一次故終其晝日之間白夘至酉凡七時織女星當歷七次也】言東人或饋之以酒而西人曽不以爲漿東人或與之以鞙然之佩而西人曽不以爲長維天之有漢則庶乎其有以監我【歐陽子曰言我民困矣天之云漢有光亦能下降我民乎其不言日月之明而言云漢之光者謂不能下監也】而織女之七襄則庶乎其能成文章以報我矣無所赴愬而言惟天庶乎其卹我耳【輔氏曰侯邦供王賦役固其職也然爲王者當有以體卹之不敢易視而輕用之可也觀禹貢之底愼財賦無逸之惟正之供則必不至於易視而輕用之矣今也東國財力俱困而饋西人以酒則視之曽不如漿與之以鞙然之佩則視之曽不以爲長易視之如此則輕用之必矣此東國之所以怨病而愬之於天也】

𨿽則七襄不成報章睆【華板反】彼牽牛不以服箱東有

啟明【葉謨郎反】西有長庚【葉古郎反】有捄天畢載施之行【戶郎反】賦也睆明星貌牽牛星名【爾雅曰何鼓謂之牽牛何胡可反】服駕也箱車箱也【孔氏曰兩較之間謂之箱是車內容物之處較音角】啟明長庚皆金星也以其先日而出故謂之啟明以其後日而入故謂之長庚【劉執中曰金星朝在東所以啟日之明夕在西所以續日之長詩攷曰韓詩云晨出東方爲啟明昏見西方爲長庚毛氏曰庚讀也】蓋金水二星常附日行而或先或後但金大水小故獨以金星爲言也【愚按金水附日而行無定在或一在日先一在日後或俱在日先或俱在日後金星行在日後則晨見而昏不見行在日先則昏見而晨又不見也】天畢畢星也狀如掩兔之畢行行列也言彼織女不能成報我之章牽牛不可以服我之箱而啟明長庚天畢者亦無實用但施之行列而已【鄭氏曰織女有織名耳駕則有西無東不如人織相反報成文章牽牛不可用於服箱啟明長庚皆有助日之名而無實光也歐陽子曰𨿽有織女不能爲我織而成章𨿽有牽牛不能爲我駕車而輸物𨿽有啟明長庚不能助日爲晝俾我營作𨿽有天畢不能爲我掩捕鳥獸】至是則知天亦無若我何矣

維南有箕不可以【波我反】揚維北有斗不可以挹【音揖】

酒漿維南有箕載翕【許急反】其舌維北有斗西柄之揭【音計】賦也箕斗二星以夏秋之間見於南方【愚按六七月間見於南方者指當時昏見爲言也】云北斗者以其在箕之北也【愚按此謂南斗卽上文夏秋之間見南方者也】或曰北斗常見不隠者也翕引也舌下二星也南斗柄固指西若北斗而西柄則亦秋時也【董氏曰箕其踵似箕且有舌斗其方如斗且有柄箕四星二爲踵三爲舌踵狹而舌廣故曰翕斗四星爲斗三星爲柄】言南箕旣不可以簸揚糠粃北斗旣不可以挹酌酒漿【李迂仲曰古人多以箕斗爲虛名蓋此數星皆人間器用之物有名而無實故以爲諭】而箕引其舌反若有所吞噬斗西揭其柄反若有所挹取於東是天非徒無若我何乃亦若助西人而見困甚怨之詞也【歐陽子曰白維天有漢以下皆述譚人仰訴於天之詞其意言我譚人困於供億取資於地者皆已竭矣欲取下天又不可得也末言箕斗非徒不可用箕反若有所噬斗反若冇所挹取於東是皆怨諷之詞也輔氏曰二章三章以下文意奇逸其辭𨿽若闊疎而意脈實相連屬作此詩者非惟怨得其正其亦老於文墨者歟】

大東七章章八句

序刺亂也東國困於役而傷於財譚大夫作是詩以告病焉

譚大夫未有考不知何據恐或有傳耳

四月維夏【葉後五反】六月䢐暑先祖匪人胡寧忍予【葉演女反】興也䢐往也四月六月亦以夏正數之建已建未之月也此亦遭亂自傷之詩言四月維夏則六月䢐暑矣我先祖豈非人乎何忍使我遭此禍也無所歸咎之詞也

秋日淒淒【七西反】百卉【許貴反】具腓【芳菲反】亂離瘼【音莫】矣爰

【家語作奚】其適歸

興也淒淒涼風也卉艸腓病離憂瘼病奚何適之也秋日淒淒則百卉具腓矣亂離瘼矣則我將何所

適歸乎哉【防東萊曰秋日冬日猶云秋時冬時也李迂仲曰感興言下民困病如秋日淒淒然而百艸俱病也】

冬日烈烈飄風發發民莫不谷我獨何害【葉音曷】興也烈烈猶栗烈也發發疾貌谷善也【李迂仲曰天下莫不被禍乃云民莫不善者此據作詩者之言也】夏則暑秋則病冬則烈言禍亂日進無時而息也【輔氏曰此章亦興也而先生但連上二章爲說云夏則暑秋則病冬則烈言禍亂日進無時而息如此說則卻似賦體其不解所以爲興者蓋此章之說已見於蓼莪篇矣彭氏曰天地之運隨時變遷四時之景本無美惡惟夫歡樂者遇之則爲美景憂愁者觸之則爲惡況今四月之大夫夏則苦䢐暑之薫灼秋則悲百卉之雕瘁冬則傷飄風之迅急是皆遇景生悲觸緒增感其心無一時得以自寛焉吟詠其詞可見當時之亂矣範氏曰言夏秋冬獨不及春蓋天气和暢萬物發育治之象也自古治世少亂世多觀四時可知矣】

山有嘉卉侯栗侯梅【葉莫悲反】廢爲殘賊莫知其尢【葉於其反】興也嘉善侯維廢變尢過也山冇嘉卉則維栗與梅矣【錢氏曰卉艸也通言之則艸木皆卉也】在位者變爲殘賊則誰之過哉

相【息亮反】彼泉水載淸載濁【葉殊玉反】我日構禍曷云能谷興也相視載則構合也相彼泉水猶有時而淸有時而濁而我乃日日遭害則曷云能善乎

滔滔【吐刀反】江漢南國之紀盡瘁以仕寧莫我有【葉羽已反】興也滔滔大水貌江漢二水名紀綱紀也謂經帶包絡之也瘁病也有識有也滔滔江漢猶爲南國之紀今也盡瘁以仕而王何其不我有哉

匪鶉【徒丸反】匪鳶【以專反葉以旬反】翰飛戾天【葉鐵因反】匪鱣【張連反】

匪鮪【於軌反】潛逃於淵【葉一均反】

賦也【輔氏曰此章本亦興體但有所防之物而無所興之辭故不可謂之興又有四个匪字故亦不可謂之比而只得以爲賦也】鶉雕也鳶亦鷙鳥也其飛上薄雲漢鱣鮪大魚也鶉鳶則能翰飛戾天鱣鮪則能潛逃於淵我非是四者則亦無所逃矣【陳少南曰言𨿽欲髙飛深藏而不可得也】

山有蕨薇隰有杞桋【音夷】君子作歌維以告哀【葉於希反】興也杞枸【苟】檵【計】也【本艸曰枸杞一名地骨春夏采葉秋采莖實冬采拫皆可食】桋赤棟【色】也樹葉細而岐鋭皮理錯戾好叢生山中中爲車輞山則有蕨薇隰則有杞桋君子作歌則維以告哀而已【輔氏曰維以告哀而已無他事也則其情切矣】

四月八章章四句

序大夫刺幽王也在位貪殘下國構禍怨亂並興焉

小旻之什六十五章四百十四句

詩傳通釋卷十二

欽定四庫全書

詩傳通釋卷十三

元劉瑾撰

詩

朱子集傳

北山之什二之六

陟彼北山言采其杞偕偕士子【葉奨裏反】朝夕從事【葉上止反】王事靡盬憂我父母【葉蒲彼反】

賦也偕偕彊壯貌士子詩人自謂也大夫行役而作此詩自言陟北山而采杞以食者皆彊壯之人而朝夕從事者也蓋以王事不可以不勤是以貽我父母之憂耳【鄭氏曰王事無不堅固故我當盡力勤勞於役久不得歸父母思已而憂愚按此章可見詩人忠孝之心也】

溥【音普】天之下【葉後五反】莫非王土率土之濵莫非王臣大

夫不均我從事獨賢【葉下珍反】

賦也大率循濵涯也言土之廣臣之眾而王不均平使我從事獨勞也【饒氏曰無才者多逸有才者多勞以其能任事故也言凡爲王臣者皆當任王事何獨使我爲賢而勞之乎謝疊山曰自古君子常任其勞小人常處其逸君子常任其憂小人常享其樂𨿽曰役使不均我獨賢勞然君子本心亦不願逸樂也】不斥王而曰大夫不言獨勞而曰獨賢詩人之忠厚如此

四牡彭彭【葉鋪郎反】王事傍傍【布彭反葉布光反】嘉我未老鮮【息淺】

【反】我方將旅力方剛經營四方

賦也彭彭然不得息也傍傍然不得已也嘉善鮮少以爲少而難得也將壯也旅與膂同言王之所以使我者善我之未老而方壯膂力可以經營四方耳猶上章之言獨賢也【謝疊山曰此詩本爲役使不均獨勞於王事而作此章乃曰天子嘉我之未老善我之方壯喜我之旅力方剛而可以經營四方故獨見任使反以王爲知已忠厚之至也愚按此章言所以從事獨賢之意】

或燕燕居息或盡瘁事國【葉越逼反】或息偃在牀或不已

於行【葉戶郎反】

賦也燕燕安息貎瘁病已止也言役使之不均也下章放此【輔氏曰此章而下則方言其不均之實然亦不過以其勞逸者對言之使上之人白察耳但言之重辭之復則其望於上者亦切矣詩可以怨謂此類也愚按以下三章凡十二句爲偶皆以他人之逸樂對已之憂勞所以形容不均之意】

或不知叫號【戶刀反】或慘慘【七感反】劬勞或棲【音西】遲偃仰

或王事鞅【於兩反】掌

賦也不知叫號深居安逸不聞人聲也鞅掌失容也言事凡勞不暇爲儀容也【輔氏曰燕安也重言之見安之甚也或燕燕而自居於休息或盡瘁而力爲國事或息偃在牀以自逸或不已於行以自苦或深居而不接人聲或憂慘而自極劬勞或棲遲於家而偃仰自適或煩勞於國而儀容不整或耽樂飲酒以自樂或慘慘畏咎以自憂或出入風議而親近從容或靡事不爲而疎逺勞勩】

或湛【都南反】樂飲酒或慘慘畏咎【巨九反】或出入風【音諷】議

【葉魚羈反】或靡事不爲

賦也咎猶罪過也出入風議言親信而從容也北山六章三章章六句三章章四句【李迂仲曰孔子云公則說若不均則𨿽徵役未甚勞苦而人亦怨矣觀大東之詩則有粲粲衣服者有葛屨履霜者北山之詩則有息偃在牀者有不已於行者則天下安得而說服哉胡庭芳曰補傳云大東言賦之不均北山言役之不均】

序大夫刺幽王也役使不均已勞於從事而不得養其父母焉

無將大車祗【音支】自塵兮無思百憂祗自疧【劉氏曰當作疧與痻同眉貧反】兮

興也將扶進也大車平地任載之車駕牛者也只適疧病也此亦行役勞苦而憂思者之作言將大車則塵污之思百憂則病及之矣【輔氏曰夫行役者進而有王事之期程惟恐其有不期之悔退而有家事之多端惟恐其有意外之虞所可憂者因不一而足也故曰百憂戒之以無思者言姑置之勿以爲念可也不然適所以自病而已矣】

無將大車維塵防防【葉莫迥反】無思百憂不出於熲【古迥反】興也防防昏晦也熲與耿同小明也在憂中耿耿然不能出也

無將大車維塵雝【於勇於容二反】兮無思百憂祗自重【直勇直龍】

【二反】兮

興也雝猶蔽也重猶累也

無將大車三章章四句

序大夫悔將小人也

此序之誤由不識興體而誤以爲比也

明明上天照臨下土我徵䢐西至於艽【音求】野【葉上與反】二月初吉載離寒暑心之憂矣其毒大【音泰】苦念彼共【音恭下章並同】人涕零如雨豈不懷歸畏此罪罟【音古】

賦也徵行䢐往也艽野地名蓋荒逺之地也二月亦以夏正數之建卯月也初吉朔日也毒言心中如有藥毒也共人僚友之處者也懷思罟网也大夫以二月西徵至於嵗暮而未得歸故呼天而訴之【輔氏曰明明上天照臨下土宜無不察也故呼而訴之】復念其僚友之處者且自言其畏罪而不敢歸也【謝疊山曰僚友𨿽以恭敬自持然上無明君下無賢相無愛惜善類不知果能免禍否所以念之深至於涕零也輔氏曰言其涉行之逺歷時之久故其心之憂如中藥之毒而甚苦也共人卽靖共爾位之寮友也寮友不一而足有出者有處者宜也已之徵役固勞苦矣然以其所謂罪罟譴怒蹙急反覆觀之則寮友之處者亦豈有樂事哉此所以思之而涕零如兩又自言我亦豈不懷歸而相與共事哉正以畏不測之罪而不敢歸爾罪罟言其以罪而加人如罔罟之取物而物有不及知者也不言思其室家而欲歸乃言思其竂友者善爲辭也然室家之思固亦在其中矣】昔我往矣日月方除【直慮反】曷云其還嵗聿云莫【音慕】念

我獨兮我事孔庶心之憂矣憚【丁佐反】我不暇【葉胡故反】念彼共人睠睠【音眷】懷顧豈不懷歸畏此譴怒

賦也除除舊生新也謂二月初吉也庶眾憚勞也睠睠勤厚之意譴怒罪責也言昔以是時往今未知何時可還而嵗已莫矣蓋身獨而事眾是以勤勞而不暇也【輔氏曰睠睠懷顧言已之於寮友勤厚睠睠

然懷思而顧念之也譴怒則明言其罪貴之及耳】昔我往矣日月方奧【於六反】曷云其還政事愈蹙【子六反】

嵗聿云莫采蕭獲菽心之憂矣自詒伊戚【葉子六反】念彼共人興言出宿豈不懷歸畏此反覆【芳福反】

賦也奧暖【孔氏曰卽春溫亦謂二月也】蹙急詔遺戚憂興起也反覆傾側無常之意也言以政事愈急是以至此嵗暮而猶不得歸【輔氏曰采蕭獲菽則嵗莫之事也】又自咎其不能見幾逺去而自遺此憂至於不能安寢而出宿於外也【鄭氏曰夜臥起宿於外憂不能宿於內也謝疊山曰興言出宿又不止於睠睠懷顧矣】

嗟爾君子無恆安處靖共爾位正直是與神之聴之

式谷以女【音汝】

賦也君子亦指其僚友也【謝疊山曰卽所謂共人也】恆常也靖與靜同【謝疊山曰靖如自靖自獻之靖凡事謀之心而安也共如溫共朝夕之共凡事共敬而不敢慢也君子本共又勉之以靖共也】與猶助也谷祿也以猶與也上章旣自傷悼此章又戒其僚友曰嗟爾君子無以安處爲常言當有勞時勿懷安也當靖共爾位惟正直之人是助則神之聴之而以谷祿與女矣

嗟爾君子無恆安息靖共爾位好【呼報反】是正直神之

聴之介爾景福【葉筆力反】

賦也息猶處也好是正直愛此正直之人也介景皆大也【輔氏曰居亂朝事暗主與回邪之人共處易得隨風而靡惡直醜正故戒之以正直是與好是正直則神明所祐而福祿至焉不必求之於人也】

小明五章三章章十二句二章章六句【呂東萊曰前三章皆悔仕亂世厭於勞役欲安處休息而不可得故每章有懷歸之嘆然而知其不可歸矣故四章逺戒其同列卒章則又申言之胡庭芳曰此詩豈西徵之大夫寄其僚友之處者乎歐陽子曰大雅明明在上謂之大明小雅明明上天謂之小明自是名萹者偶爲志別爾了不關詩義也陳壽翁曰此詩因已之久役於外而思僚友之安處於內者且於已無賢勞之恨而謂憂感之自詒於彼無憎疾之辭而勉以爲正直之是助哀而不傷怨而不怒視北山之詩稍庶防馬豈賦北山者有父母故其辭極哀怨賦小明者已無父母故共辭頗和平也歟】

序大夫悔仕於亂世也

鼓鐘將將【七羊反】淮水湯湯【音傷】憂心且傷淑人君子懷允不忘

賦也將將聲也淮水出信陽軍桐栢山至楚州漣水軍入海【愚按信陽軍卽今汴梁路信陽州漣水軍卽今淮西道安東州漣水縣並隸河南省】湯湯沸騰之貎淑善懷思允信也此詩之義未詳王氏曰幽王鼓鐘淮水之上爲流連之樂久而忘反聞者憂傷【李迂仲曰聲之所感皆因人之哀樂將亡之政其民困故聞其聲以悲以見樂與政通而不專系於音也】而思古之君子不能忘也【輔氏曰懷允不忘言其傷今思古而信不能忘也】

鼓鐘喈喈【音皆葉居奚反】淮水湝湝【戶皆反葉賢雞反】憂心且悲淑

人君子其徳不回【葉乎爲反】

賦也喈喈猶將將湝湝猶湯湯悲猶傷也回邪也【輔氏曰悲甚於傷樂所以象徳其徳不回則言古之君子樂與徳稱也】

鼓鐘伐鼛【古毛反葉居尢反】淮有三洲憂心且妯【敕畱反】淑人

君子其徳不猶

賦也鼛大鼓也周禮作臯云臯鼓尋有四尺【愚按集傳所引周禮考工記韗人文也然地官鼓人又云以鼛鼓鼓役事則字亦作鼛矣注雲長丈二尺卽尋有四尺也】三洲淮上地【呂東萊曰三洲作詩者賦當時所見也】蘇氏曰始言湯湯水盛也中言湝湝水流也終言三洲水落而洲見也言幽王之久於淮上也妯動猶若也言不若今王之荒亂也【輔氏曰伐鼛舉樂器之大者言之以見其樂之盛也妯甚於悲謂常動而不息也其徳不猶言與今之君子不相似也將將喈喈伐鼛言其樂之盛也湯湯湝湝三洲言其時之久也且傷且悲且妯言其憂之甚也樂之盛作之久也而民心之憂益甚則與古之王者憂民之憂樂民之樂者異矣】鼓鐘欽欽鼓瑟鼓琴笙磬同音以雅以南【葉尼心反】以籥

【以灼反】不僭【子念反葉七心反】

賦也欽欽亦聲也磬樂器以石爲之琴瑟在堂笙磬在下同音言其和也雅二雅也南二南也籥籥舞也僭亂也言三者皆不僭也蘇氏曰言幽王之不徳豈其樂非古歟樂則是而人則非也【濮氏曰但時非古之時聞其樂祗見其可傷也孟子告齊宣王者可以觀矣】

鼓鐘四章章五句

此詩之義有不可知者今姑釋其訓詁名物而略以王氏蘇氏之說解之未敢信其必然也【胡庭芳曰歐公云鼓鐘序但言刺幽王不知刺何事據詩文則是作樂於淮上矣然旁考詩書史記皆無幽王東巡之事書曰徐夷並興蓋自成王時徐夷及淮夷已皆不爲周臣宣王時嘗遣將徵之亦不自往初無幽王東至淮徐之事然則不得作樂於淮上矣當闕其所未詳嚴氏謂古事亦有不見於史而因經以見者詩卽史也其論固當然而詩文亦不明言其爲幽王也故集傳以爲未詳又曰未敢信其必然得之矣】

序刺幽王也

此詩文不明故序不敢質其事但隨例爲刺幽王耳實皆未可知也

楚楚者茨言抽【敕畱反】其棘自昔何爲我蓺【魚世反】黍稷我黍與與【音余】我稷翼翼我倉旣盈我庾維億以爲酒食以享以祀【葉逸織反】以妥【湯果反】以侑【音又葉夷益反】以介景福【葉筆力反】賦也楚楚盛宻貎茨蒺藜也抽除也我爲有田祿而奉祭祀者之自稱也與與翼翼皆蕃盛貌露積【如字又音漬】曰庾【孔氏曰甫田言曽孫之庾如坁如京是積粟也故曰露積周語云野有庾積】十萬曰億享獻也妥安坐也禮曰詔妥屍【郊特牲注曰屍始入祝則詔主人拜安屍使之坐】蓋祭祀筮族人之子爲屍【李寶之曰曲禮云爲人子者祭祀不爲屍則屍筮無父者皆用孫之倫有爵者爲之】旣奠迎之使處神坐而拜以安之也【少牢禮曰祝設幾於筵上祝酌奠主人西面再拜祝出迎屍於廟門外屍入升筵祝主人皆拜妥屍屍不言答拜遂坐李實之曰祭統云君迎牲而不迎屍別嫌也屍在廟門外則疑於臣在廟則全於君】侑勸也恐屍或未飽祝侑之曰皇屍未實也【少牢曰屍告飽祀獨侑曰皇屍未實侑屍又食主人不言拜侑屍又三飯】介大也景亦大也此詩述公卿有田祿者力於農事以奉其宗廟之祭【吳伯丰問自后稷以農事肇祀其詩未嘗不睠睠於此孟子亦曰禮曰諸侯耕助以供粢盛粢盛不潔不敢以祭古之人未有不先成民而後致力於神者恐不必專指公卿言之先生答曰此諸篇在小雅而非天子之詩故止得以公卿言之蓋皆畿內諸侯矣】故言蒺藜之地有抽除其棘者古人何乃爲此事乎蓋將使我於此蓻黍稷也【輔氏曰首四句推本而言以見其不忘所白也王氏以爲我倉旣盈則無所藏之而露稍爲庾其數至億者是也然此亦甚言之以見有餘之意耳】故我之黍稷旣盛倉庾旣實則爲酒食以享祀妥侑而介大福也

濟濟【子禮反】蹌蹌【七羊反】絜爾牛羊以往烝嘗或剝或亨

【普庚反葉鋪郎反】或肆或將祝祭於祊【補彭反葉補光反】祀事孔明【葉謨郎反】先祖是皇神保是饗【葉虛良反】孝孫有慶【葉祛羊反】報以介福萬壽無疆

賦也濟濟蹌蹌言有容也【輔氏曰古之祭祀用人甚多此言濟濟蹌蹌者謂幾與祭之人皆有容儀也】冬祭曰烝秋祭曰嘗剝解剝其皮也亨煮熟之也肆陳之也【蘇氏曰肆謂陳其骨休於爼也】將奉【捧】持而進之也【輔氏曰剝亨肆將各有其人皆蒙濟濟蹌蹌一句】祊廟門內也孝子不知神之所在故使祝博求之於門內待賔客之處也【記郊特牲曰索祭祝於祊不知神之所在於彼乎於此乎注云索求神也愚按門內待賔之處恐卽大門之內屏墻之外人君生時所寧立見賔之地在寢謂之寧在庿謂之祊恐其神或在此故使祀祭於其處也】孔甚也明猶備也著也【輔氏曰王氏云凡祀祼鬯則求諸陰焫蕭則求諸陽索祭祝於祊則求諸陰陽之間蓋魂無不之神無不在求之之備如此祀事所以孔明也者是矣集傳又以爲明字兼備著兩義者尢善】皇大也君也【輔氏曰君也者如府君之謂所以尊之也】保安也神保蓋尸之嘉號楚辭所謂靈保亦以巫降神之稱也【靈保神巫也神降而托於巫蓋身則巫而心則神也今詩中不說巫當便是屍也愚按祖考之神降而安於尸之身故因以號屍也】孝孫主祭之人也慶猶福也執爨【七亂反】踖踖【七亦反葉七略反】爲俎孔碩【葉常約反】或燔【音煩】或

炙【之敕反葉陟略反】君婦莫莫【音麥葉木各反】爲豆孔庶【葉陟略反】爲賔爲客【葉克各反】獻酬【市由反】交錯禮儀卒度【葉徒洛反】笑語卒獲【葉黃郭反】神保是格【葉剛鶴反】報以介福萬壽攸酢

賦也爨竈也【毛氏曰饔爨廩爨也孔氏曰饔爨以煮肉廩爨以炊米少牢云饔爨在門東南北上廩爨在饔爨之北】踖踖敬也俎所以載牲體也碩大也燔燒肉也炙炙肝也皆所以從獻也特牲主人獻屍賔長以肝從主婦獻屍兄弟以燔從是也【燔者火燒之名炙者逺火之稱以難熟者近火易熟者逺之故肝炙而肉燔也儀禮特牲饋食曰主人洗角酌酳屍賔長以肝從主婦洗爵酌亞獻屍兄弟長以燔從李實之曰羞肝亦以俎】君婦主婦也莫莫淸靜而敬至也【王介甫曰執爨賤者也賤者踖踖則貴者可知也君婦尊者也尊者莫莫則卑者可知也輔氏曰莫莫有沖漠之意惟淸靜而敬之至者方有此意思曰君婦者君卽上也又所以尊稱之也】豆所以盛內羞庶羞主婦薦之也【鄭氏曰二羞所以盡歡心內羞則酏食糝食庶羞羊臐豕膮皆有胾醢酏音移臐音燻膮音枵胾音志李寶之曰內羞穀物庶羞牲物】庶眾也賔客筮而戒之使助祭者【輔氏曰爲俎爲豆爲賔爲客四爲字足意皆有爲之之意故先生解爲賔爲客云筮而戒之使與祭者是也】旣獻屍而遂與之相獻酬也主人酌賔曰獻賔飲主人曰酢主人又自飲而復飲賔曰酬賔受之奠於席前而不舉至旅而後少長相勸而交錯以徧也【愚按特牲主人酳屍主婦亞獻賔三獻畢主人遂酌以獻賔賔飲獻爵主人飲酢爵遂以觶酌於西方之尊以酬賔又自飲再酌飲賔賔奠觶於薦南至旅酧乃舉其觶酬長兄弟遂自飲更酌於東方之尊以飲長兄弟長兄弟卒觶酌於西方之尊以飲受旅者其眾賔及眾兄弟交錯以徧皆如初儀交錯猶東西也】卒盡也度法度也獲得其宜也【李寶之曰笑語得宜者古者於旅也語】格來酢報也【輔氏曰禮儀卒度言其禮儀盡合法度也笑語卒獲言其於旅而語之時其笑語無不得其宜也此神保之所以來格介福之所以來報萬壽之所以來酢也】

我孔熯【而善反】矣式禮莫愆【葉起中反】工祝致告䢐賚孝孫

【葉須倫反】苾【蒲必反】芬孝祀【葉逸織反】神嗜飲食卜爾百福【葉筆力反】如防【音機】如式旣齊旣稷旣匡旣敕永錫爾極時萬時億賦也熯竭也善其事曰工苾芬香也卜予也【予與同】防期也春秋傳曰易防而哭是也式法齊整稷疾匡正敕戒極至也禮行旣久筋力竭矣而式禮莫愆敬之至也於是祝致神意以嘏【假】主人【輔氏曰䢐賚孝孫鄭氏以爲䢐往也賚予也所以重釋上句致告之義如言以其所致告者往而予孝孫也集傳失解此二字】曰爾飲食芳潔故報爾以福祿使其來如幾其多如法爾禮容莊敬故報爾以眾善之極使爾無一事而不得乎此【輔氏曰禮容莊敬解旣齊旣稷旣匡旣敕二句故報爾以眾善之極解永錫爾極一句使爾無一事而不得乎此解時萬時億一句】各隨其事而報之以其類也【李寶之口工祝致告以下皆序嘏主人之詞】少牢嘏詞【少牢曰主人酳屍屍酢主人佐食取黍授屍屍執以命祝祝受以東北面嘏主人曰云云】曰皇屍命工祝承致多福無疆於女【音汝】孝孫【注曰承猶傳也】來【注曰讀曰釐賜也李寶之曰亦若賚】女孝孫使女受祿於天宜稼於田眉壽萬年勿替引之【注曰引長也言無廢止時長如是也】此大夫之禮也【愚按羊豕曰少牢少牢饋食諸侯之大夫祭禮也曲禮又曰凡祭大夫以索牛者謂天子之大夫也此詩爲天子公卿之禮故有絜爾牛羊之文也】禮儀旣備【葉蒲北反】鐘鼓旣戒【葉訖力反】孝孫䢐位【葉力入反】工祝

致告【葉古得反】神具醉止皇尸載起鼓鐘送尸神保聿歸諸宰君婦廢徹【直列反】不遲諸父兄弟備言燕私【葉息夷反】賦也戒告也【輔氏曰禮儀旣備言其禮之無不舉也鐘鼓旣戒言其樂之無不奏也如此則祭祀以畢矣】䢐位祭事旣畢主人往阼階上西面之位也致告祝傳屍意告利成於主人言孝子之利養成畢也【少牢曰主人出立於阼階上西面祝出西階東面告利成注曰利猶養也成畢也】於是神醉而屍起送屍而神歸矣【孔氏曰屍與神爲節度者也神無形故屍象馬少牢曰告利成畢祝入主人降立於阼階東西而屍遂出於庿門外李寶之曰屍在廟門外則疑於臣故送迎屍皆以廟門爲斷】曰皇屍者尊稱之也鼓鐘者屍出入奏肆夏也【周禮大司樂曰屍出入奏肆夏鐘師注曰先擊鐘次擊鼓以奏時邁也】鬼神無形言其醉而歸者誠敬之至如見之也諸宰家宰非一人之稱也廢去也【鄭氏曰諸宰徹去諸饌君婦籩豆而已】不遲以疾爲敬【劉執中曰不敢怠緩如神猶在也】亦不畱神惠之意也祭畢旣歸賔客之俎同姓則畱與之燕以盡私恩所以尊賔客親骨肉也【愚按儀禮主人之俎佐食徹之屍俎則佐食徹而有司歸之賔俎則有司徹而歸之祝及兄弟眾賔之俎則皆自徹而出拜賔於門外而不敢畱歸賔俎而不敢後所以尊賔也主人以阼俎豆籩及屍祝兄弟之庶羞宴族人於堂主婦以祝豆籩及姑姊妹之俎宴內兄弟於房所以親親也】樂具入奏【葉音族】以綏後祿爾殽旣將莫怨具慶【葉祛羊反】

旣醉旣飽【葉補苟反】小大稽首神嗜飲食使君壽考【葉去九反】孔惠孔時維其盡【葉子忍反】之子子孫孫勿替【天帝反】引之賦也凡廟之制前廟以奉神後寢以藏衣冠【愚按廟及寢皆南向廟屋五架中架以南通謂之堂以北則分其東爲房西爲室此大夫之制也室有戶牖戶東而牖西牖之內爲奧神位所在也房之東室之西近南各有箱爾雅所謂室有東西箱曰廟者是也廟之後別爲寢以藏祖宗之遺衣冠祭時則授屍以服之其寢如廟之制而無東西箱爾雅所謂室無東西箱曰寢者是也】祭於廟而燕於寢故於此將燕而祭時之樂皆入奏於寢也【孔氏曰上章云備言燕私此章卽言燕私之事又曰燕祭不得同樂而云皆入者歌詠𨿽異樂器則同故皆入也】且於祭旣受祿矣故以燕爲將受後祿而綏之也爾殽旣進與燕之人無有怨者而皆歡慶醉飽稽首【董氏曰稽首頭拜至地也】而言曰向者之祭神旣嗜君之飲食矣是以使君壽考也又言君之祭祀甚順甚時無所不盡【董氏曰內盡禮外盡物】子子孫孫當不廢而引長之也

楚茨六章章十二句

呂氏曰楚茨極言祭祀所以事神受福之節致詳致備所以推明先王致力於民者盡則致力於神者詳觀其威儀之盛物品之丰所以交神明逮羣下至於受福無疆者非徳盛政修何以致之【輔氏曰一章言黍稷旣成爲酒食以祭祖考二章言絜牛羊以爲牲求陰陽以備著三章言俎豆有碩多之實主婦有靜敬之徳賔客之賢獻酬之禮四章言行禮之久筋力𨿽竭而式禮莫愆祝致神意以嘏予主人之事五章言禮樂備舉祭事旣畢畱同姓而燕之事六章則言燕私之事而並載燕者之慶辭也愚按詩中言濟濟蹌蹌踖踖莫莫卒度卒獲式禮莫愆齊稷匡敕者威儀之盛此徳盛所致也倉庚之積牛羊之絜爼豆之碩庶飲食之苾芬者物品之丰此政修所致也徳與政儀與物內外兩盡而本末兼備故以之交神明則爲妥侑爲烝嘗以之速羣下則爲獻酧爲燕私曰萬壽無疆曰萬壽攸酢曰卜爾旨福曰以綏後祿所謂受福無疆也又按周禮樂師之教樂儀大馭之馭玉路記玉藻言君子佩玉皆曰行以肆夏趍以采薺或謂采薺卽楚茨也】

序刺幽王也政煩賦重田萊多荒饑饉降喪民卒流亡祭祀不饗故君子思古焉

自此篇至車牽凡十篇似出一手詞气和平稱述詳雅無風刺之意序以其在變雅中故皆以爲傷今思古之作詩固有如此者然不應十篇相屬而絕無一言以見其爲衰世之意也竊恐正雅之篇有錯脫在此者耳序皆失之【楚茨之詩精深宏如何做得變雅輔氏曰精深宏四字說盡此詩之義誠敬之至威儀之敕鬼神之享福壽之報此其所謂精深也禮樂之備品物之丰逮及之徧施被之逺此其所謂宏慱也讀者更熟玩而深索之】

信彼南山維禹甸【田見反葉徒鄰反】之畇畇【音勻】原隰曽孫田【葉地因反】之我疆我理南東其畝【葉滿彼反】

賦也南山終南山也甸治也畇畇墾辟【音辟】貌【孔氏曰墾耕其地辟除艸萊以成柔田也】曽孫主祭者之稱曽重也自曽祖以至無窮皆得稱之也疆者爲之大界也理者定其溝塗也【劉執中曰疆謂有夫有畛有塗有道有路以經界之也理謂有遂有溝有洫有澮有川以疏道之也】畆壠也長樂劉氏曰其遂東入於溝則其畆南矣其遂南入於溝則其畆東矣此詩大指與楚茨略同此卽其篇首四句之意也【輔氏曰此詩亦是詩人述公卿有田祿者力於農事以奉宗廟之祭也】言信乎此南山者本禹之所治【董氏曰雍州之山荊岐旣旅終南惇物則禹固治之矣嚴氏曰言禹甸治之則平水患理溝洫皆在其中愚按禹平水土大舜美其功曰地平天成萬世永賴今考於詩尢信也其見於小雅則有此詩大雅則曰丰水東注維禹之績又曰奕奕梁山維禹甸之魯頌則曰纉禹之緒商頌則曰禹敷下土方又曰設都於禹之績可以見禹功之在人心可以見人心之知所本也】故其原隰墾辟而我得田之於是爲之疆理而順其地勢水勢之所宜或南其畆或東其畆也【愚按地之勢東南下水勢皆趨之故順其勢以縱爲遂以橫爲溝而或南其畆東其畆也】上天同雲雨【於付反】雪雰雰【敷云反】益之以霢【亡革反】霂【音木】

旣優旣渥【葉烏谷反】旣霑旣足生我百谷

賦也同云云一色也將雪之候如此雰雰雪貌霢霂小雨貎【陸農師曰三農之事雪則欲盛而徧故言雰雰雨欲微而潤故言霢霂】優渥霑足皆饒洽之意也冬有積雪春而益之以小雨潤澤則饒洽矣【彭氏曰上章言地利此章言天時俗云蝗產子於地中至春夏而出地若冬有雪寒气逼之深入於地春夏不能出矣一雪入地三尺三雪則入地九尺故三白爲丰年之兆也】疆場【音亦】翼翼黍稷彧彧【於六反葉於逼反】曽孫之穡以爲酒

食畀【必寐反】我屍賔壽考萬年【葉尼因反】

賦也場畔也【前漢書注曰至此易主故曰易】翼翼整飭貎彧彧茂盛貎畀與也言其田整飭而谷茂盛者皆曽孫之穡也【愚按詩人本欲言此章之事而先言首章田畆之墾辟疆理次章雨雪之滋生百谷而以此章首二句承上章之意言之也】於是以爲酒食而獻之於屍及賔客也【丘氏曰與屍謂獻熟食並酌齊獻屍是也與賔謂助祭之賔酌齊獻屍屍酌酢賔並祭未燕同姓於寢是也此祭始終用酒食之事愚按三獻尸之後主人亦有獻賔之禮】陰陽和萬物遂而人心懽悅以奉宗廟則神降之福故壽考萬年也【輔氏曰首章言我之得以墾辟夫田者禹之功也二章言我之得以生長夫谷者天之賜也此章首句則重言首章之意二句則重言二章之意可見其不忘所自也第三句方言此乃曽孫之穡鄭氏謂斂獲曰穡是也曽孫旣有此穡則以爲酒食奉祭祀以盡我之孝心又皆不忘其本之意也至於逺不忘乎大禹甸治之功近不忘乎上天饒洽之賜與夫孝奉宗廟之祭是又皆可以膺受多福而不忝愚按集傳所謂陰陽和者亦承上章雨雪饒治之意也】

中田有廬疆埸有【葉攻乎反】是剝是菹【側居反】獻之皇祖

曽孫壽考【葉孔五反】受天之祜【侯古反】

賦也中田田中也菹酢【音醋】菜也祜福也一井之田其中百畆爲公田內以二十畆分八家爲廬舎以便田事【董氏曰每家廬舎二畆半孔氏曰古者宅在都邑農時則出而就田須有廬舎後漢書注曰井田法人受私田一百畆公田十畆廬舍直內貴人也公田次之重公也私田在外賤私也】於畔上種以盡地利【王介甫曰地無遺利也】成剝削淹漬以爲菹而獻皇祖貴四時之異物順孝子之心也

祭以淸酒從以騂【息營反】牡享於祖考【葉去久反】執其鸞刀

以啟其毛取其血膋【音聊葉音勞】

賦也淸酒淸潔之酒郁鬯之屬也【嚴氏曰猶鳬鷖言爾酒旣淸烈祖旣載淸酤也郁鬯者禮家以爲釀秬爲酒煮欝金香艸和之其氯芬芳而條暢也】騂赤色周所尙也【孔氏曰三代各用其所尙之毛色】祭禮先以郁鬯灌地求神於陰【董鼎曰酒以灌地降神取其馨香下達】然後迎牲執者主人親執也鸞刀刀有鈴也膋脂膏也【孔氏曰力環有鈴其聲中節膋者腸間脂也】啟其毛以告純也取其血以告殺也取其膋以升臭也合之黍稷實之於蕭而燔之以求神於陽也【孔氏曰楚語云毛以示物物色也是毛以告純以脂膏合之黍稷寘之蕭乃以火燒之合其馨香之气是升臭也謝疊山曰祭祝之事各有司存執刀啟毛取血膋必躬親之何也事死如事生事亡如事存子孫之養祖考必身親其勞自致其力然後盡其心馬耳】記曰周人尙臭灌用鬯臭【絕句一以鬯字絕句】郁合【如字一音閣】鬯【絕句】臭陰達於淵泉灌以圭璋用玉气也旣灌然後迎牲致陰气也【鄭氏曰灌以圭瓚酌鬯始降神也已乃迎牲於庭殺之天子諸侯之禮也】蕭合黍稷臭陽達於墻屋故旣奠然後焫【音爇】蕭合羶【馨同】薌【香同鄭氏曰奠謂薦孰時也蕭薌蒿也染以脂合黍稷燒之也】凡祭愼諸此魂气歸於天形魄歸於地故祭求諸陰陽之義也【天地陰陽之气交合便成人氯便是魂精便是魄到得將死熱气上出所謂魂升下體漸冷所謂魄降所以祭祀燎以求諸陽灌以求諸陰也問祖先已死以何而求曰只是以我之气承接其气便是有求底道理古人於祭祀極重直是要求而得之商人求諸陽便先作樂發散卽陽气以求之周人求諸陰便焚燎欝鬯以陰去求之又曰如言殂落殂升也是防之遊落是魄之降祭求諸陽所以求其魂求諸陰所以求其魄】

是烝是享【葉虛良反】苾苾芬芬祀事孔明【葉謨郎反】先祖是皇

報以介福萬壽無疆

賦曰烝進也或曰冬祭名【嚴氏曰烝畀祖妣之烝不必謂烝嘗之烝輔氏曰若以爲冬祭則其義亦如楚茨二章董氏說上章旣言有酒有牲以享於祖考故此章於是言以是牲酒爲冬祭之烝而飲食苾芬祭事備著先祖於是旣大且尊而降福無疆也】

信南山六章章六句【愚按李寶之曰大夫之祭不祼不薦血腥而自薦熟始故名其禮曰饋食天子諸侯則薦熟以前有祼鬯薦血腥之禮今考此詩與楚茨𨿽大指略同而楚茨獨言薦熟此詩則言淸酒血膋意楚茨爲天子大夫之祭禮此詩或諸侯爲王朝公卿者之禮歟】序刺幽王也不能修成王之業疆理天下以奉禹功故君子思古焉

曽孫古者事神之稱序專以爲成王則陋矣

倬【陟角反】彼甫田【葉地因反】嵗取十千【葉倉新反】我取其陳食【音嗣】我農人自古有年【葉泥因反】今適南畆【葉滿彼反】或耘或耔【音子葉奬裏反】黍稷薿薿【魚起反】攸介攸止烝我髦【音毛】士【鉏裏反】

賦也倬明貌甫大也十千謂一成之田地方十里爲田九萬畆而以其萬畆爲公田蓋九一之法也【鄭氏曰井田之法九夫爲井井稅一夫其田百畆井十爲通通稅十夫其田千畆通十爲成成方十里成稅百夫其田萬畝】我食祿主祭之人也陳舊粟也農人私百畆而養公田者也有年丰年也適往也耘除艸也耔雝本也蓋后稷爲田一畆三畎廣【去聲】尺深【去聲】尺而播種【上聲】於其中苗葉以上稍耨壠艸因壝其土以附苗根壠盡畎平則根深而能【音耐】風與旱也薿茂盛貎【陳器之曰按西漢志葉上有生字壝作隤漢書曰趙過能爲代田一畮三畎嵗代處故曰代田古法也耔附根也言苗稍壯每耨輙附根比盛暑壠盡而根深能風與旱故儗儗而盛也】介大烝進髦俊也俊士秀民也古者士出於農而工啇不與焉管仲曰農之子恆爲農野處而不暱其秀民之能爲士者必足賴也卽謂此也【國語管仲曰農從事於田野少而習焉其心安焉不見異物而遷焉故其父兄之教不肅而成子弟之學不勞而能故農之子云云注曰暱近也秀民民之秀出者也輔氏曰言農夫而終之以髦士所以重農也】此詩述公卿有田祿者力於農事以奉方社田祖之祭【輔氏曰楚茨信南山二詩皆是述公卿有田祿者力於農事以奉其宗廟之祭故首皆推言昔人墾辟之功而我得以耕治以奉祭祀之意甫田之詩乃述公卿有田祿者力於農事以奉方社田祖之祭故首言有年之多與蓄積之富以見於神不可不報之意】故言於此大田嵗取萬畆之入以爲祿食及其積之久而有餘則又存其新而散其舊以食農人補不足助不給也蓋以自古有年是以陳陳相因所積如此然其用之之節又合宜而有序如此所以粟𨿽甚多而無紅腐不可食之患也【謝疊山曰民生於三代之前其命制乎君民生於三代之後其命制乎天吾求其所以制命之道矣取民常少與民常多斂散得宜丰凶有備新者方收入廩陳者卽取以食農人補不足助不給皆取其陳者也從古以來豈無水旱霜蝗吾民常如有年者上之人斂散得其道也愚按嵗取萬畆之入取之有常也積粟有餘而能散以周農則用之合宜也於有餘之中必散舊而存新則用之有序也存新散舊而無紅腐之患又見其不至於暴棄天物也】又言自古旣有年矣今適南畆農人方且或耘或耔而其黍稷又已茂盛則是又將復有年矣故於其所美大止息之處進我髦士而勞之也

以我齊【音咨】明【葉謨郎反】與我犧羊以社以方我田旣臧農

夫之慶【葉祛羊反】琴瑟擊鼓以禦【牙嫁反】田祖以祈甘雨以介我稷黍以谷我士女

賦也齊與粢同曲禮曰稷曰明粢此言齊明便文以協韻耳犧羊純色之羊也社后土也以句【音勾】龍氏配【孔氏曰後】【土者地之大名也鄭云社者五土之神能生萬物者也以古之有大功者配之祭法共工氏之霸九州也其子曰句龍能平九州死以配神社而祭之】方秋祭四方報成萬物周禮所謂羅獘獻禽以祀祊【音方】是也【夏官大司馬曰中秋狝田羅獘致禽以祊祊注云羅獘罔止也秋田用罔皆殺而罔止眾皆獻其所獲禽焉祊當爲方聲之誤也秋田主祭四方報成萬物】臧善慶福禦迎也田祖先嗇也謂始耕田者卽神農也周禮籥章凡國祈年於田祖則吹豳雅擊土鼓以樂田畯是也【孔氏曰謂神農始教造田謂之田祖先爲稼穡謂之先嗇神其農業謂之神農名殊而實同也王介甫曰生爲田畯死爲田祖若樂工之死而爲樂祖也】谷養也又曰善也言倉廩食而知禮節也言奉其齊【音咨】盛【音成】犧牲以祭方社而曰我田之所以善者非我之所能致也乃賴農夫之福而致之耳又作樂以祭田祖而祈雨庶有以大其稷黍而養其民人也【胡庭芳曰此章分兩節農夫之慶以上秋報也琴瑟擊鼓以下又是春祈也彭氏曰齊明犧羊此祀社方之禮也鼓鐘琴瑟此祀田祖之樂也我田旣臧農夫之慶此報於社方者然也以祈甘雨介稷黍谷士女此祈於田祖者然也】曽孫來止以其婦子【葉奬裏反】饁【於輙反】彼南畆【葉滿彼反】田畯

【音俊】至喜攘【如羊反】其左右【葉羽已反】嘗其防否【葉補美反】禾易【以鼓反】長畆【同上】終善且有【葉羽已反】曽孫不怒農夫克敏【葉母鄙反】賦也曽孫主祭者之稱非獨宗廟爲然曲禮外事曰曽孫某侯某武王禱名山大川曰有道曽孫周王發是也饁餉攘取防美易治長竟有多敏疾也曽孫之來適見農夫之婦子來饁耘者於是與之偕至其所而田畯亦至而喜之乃取其左右之饋而嘗其防否言其上下相親之甚也【輔氏曰防則幸而喜矣否則慘然爲之不樂也不曰取而曰攘者以公卿之貴而食農者之粗糲彼必有所不敢獻者故攘而取之以見上下相親如家人父子之無間也呂東萊曰此言省耕之時曽孫在上畊者在下田畯往來其間勸勞而撫摩之熙然其若一家也曰攘者喜之甚而取之疾以言其相親無間也】旣又見其禾之易治竟畆如一而知其終當善而且多是以曽孫不怒而其農夫益以敏於其事也【呂東萊曰不曰喜而曰不怒者若不敏於農則怒矣彭氏曰喜怒非自外至田畯言喜曽孫言不怒則其上下相與皆誠心之至也】

曽孫之稼如茨【才私反】如梁曽孫之庾【羊主反】如坻【直基反】

如京【葉居良反】乃求千斯倉乃求萬斯箱黍稷稻粱農夫之慶【葉祛羊反】報以介福萬壽無疆

賦也茨屋蓋言其密比也【孔氏曰謂以茅覆屋言其積聚髙大如屋茨耳】梁車梁言其穹隆也【愚按小戎所謂梁輈是也】坻水中之髙地也京髙丘也箱車箱也此言收成之後禾稼旣多則求倉以處之求車以載之而言凡此黍稷稻梁皆賴農夫之慶而得之是宜報以大福使之萬壽無疆也其歸美於下而欲厚報之如此【輔氏曰夫以時斂散補助不足而勞來勸相以致農夫之敏者固賴乎上之人而火耕水耘沾體塗足勞苦自竭以致禾稼之登者則實農夫之力也歸美於彼而欲報之厚宜矣若夫用其力享其奉而曰予不戕禮則然矣則是末世薄俗之所爲古無是事】甫田四章章十句

序刺幽王也君子傷今而思古焉

此序專以自古有年一句生說而不察其下文今適南畆以下亦未嘗不有年也

大田多稼旣種【章勇反】旣戒旣備乃事【葉上止反】以我覃【以冉反】耜【葉養裏反】俶載南畆【葉滿洧反】播厥百谷【葉工洛反】旣庭且碩【葉常約反】曽孫是若

賦也種擇其種也戒飭其具也覃利俶始載事庭直碩大若順也蘇氏曰田大而種多故於今嵗之冬具來嵗之種戒來嵗之事凡旣備矣然後事之取其利耜而始事於南畆【王介甫曰畆大扺以南爲正故每曰南畆】旣耕而播之其耕之也勤而種之也時故其生者皆直而大以順曽孫之所欲【輔氏曰農夫以百谷庭碩爲順曽孫之欲則上之意孚於下而下之意順乎上矣】此詩爲農夫之詞以頌美其上若以答前篇之意也【呂東萊曰大田多稼總言之也以下至卒章自始及末以次陳之愚按此章言田事修飭而苗生盛美也】

旣方旣皁【葉子苟反】旣堅旣好【葉許苟反】不稂【音郎】不莠【余久反】去

【起呂反】其螟【莫延反】螣【音特】及其蟊【莫侯反】賊無害我田穉【音稚】田祖有神秉畀炎火【葉虎委反】

賦也方房也謂孚甲始生而未合時【孔氏曰穗上已有孚甲孚者米外之粟皮甲者在孚外若鎧甲之在人表】實未堅者曰皁【劉執中曰谷粒之生而未充滿曰皁】稂童梁莠似苗皆害苗之艸也【孔氏曰稂莠苗旣似禾實亦似粟董氏曰莠秕艸也】食心曰螟食葉曰螣食根曰蟊食節曰賊皆害苗之虫也【孔氏曰此四種虫皆蝗也】穉幼禾也【孔氏曰虫災禾穉者偏甚】言其苗旣盛矣【鄭氏曰盡生房矣盡成實矣盡堅熟矣盡齊好矣而無稂莠擇種之善民力之專時气之和所致之】又必去此四虫然後可以無害田中之禾然非人力所及也故願田祖之神爲我持此四虫而付之炎火之中也【輔氏曰旣方旣皁旣堅旣好自禾之秀而言以至於成實也其察之密矣又必無稂莠以分其土力無虫蝗以戕其根株然後害不及其穉禾穉禾猶且不害則其庭碩者可知矣然稂莠則人力足以除之虫蝗則非人力所及也故願田祖之神持此四虫付之炎火之中也】姚崇遣使捕蝗引此爲證夜中設火火邊掘坑且焚且瘞蓋古之遺法如此【愚按此章言苗旣秀實而願其無損也】

有渰【於檢反】萋萋【七西反】興雨祁祁雨【於付反】我公田遂及

我私【葉息夷反】彼有不獲穉此有不斂【力檢反】穧【才訃反】彼有遺秉此有滯穗伊寡婦之利

賦也渰云興貌萋萋盛貌祁祁徐也云欲盛盛則多雨雨欲徐徐則入土公田者方裏而井井九百畆其中爲公田八家皆私百畆而同養公田也【方一里爲一井其田九百畆中百畆爲公田外八百畆爲私田公田以爲君子之祿而私田野人之所受也愚按司馬決以六尺爲步步百爲畆畆百爲夫是一畆之田實積百步而方十步一夫之田實積百畆而方十畆爲方一百步以九夫爲一井則方三夫爲方三百步古者以三百步作一里所謂方一里爲一井也】穧束秉把也滯亦遺棄之意也【劉執中曰穉謂穗之低小刈獲之所不及者穧謂刈而遺忘秉縛之所不及者秉謂來而輦載之所不盡者滯謂刈而折亂秉獲之所不通者皆緑丰稔故也】言農夫之心先公後私故望此雲雨而曰天其雨我公田而遂及我之私田乎翼怙君徳而蒙其餘惠使收成之際彼有不及獲之穉禾此有不及斂之穧束彼有遺棄之禾把此有滯漏之禾穗而寡婦尙得取之以爲利也此見其丰成有餘而不盡取又與鰥寡共之旣足以爲不費之惠而亦不棄於地也不然則粒米狼戾不殆於輕視夫物而慢棄之乎【謝疊山曰三代盛時君之愛民無所不用其極民之愛君亦無所不用其極農夫望雨如饑渴之望飲食也惟願其田中之洋溢今所願者公田之雨優渥霑足其餘波及我私田也尊君親上之心亦厚矣穉有不獲穧冇不斂秉有遺穗有滯此樂嵗粒米狼戾之時也農夫何見而乃能畱冇余不盡之和以養鰥寡此上好仁而下好義也輔氏曰旣無稂莠之害又無虫蝗之害則其不可無者雨而已故此章又言其望雲與雨先公田而後私曰如此則成有年矣鰥寡孤獨聖人𨿽不欲有此等人然亦不能使其無也但發政施人則先及之而已雨我公田尊君之義也伊寡婦之利及眾之仁也陳壽翁曰此章欲雨公田不至知有已而不知有君利及寡婦不至知有已而不知有人忠厚若此其豳風之气象乎愚按此章復願其雨澤溥及而收成有餘也】曽孫來止以其婦子饁彼南畆【子畆並見前篇】田畯至喜來

方禋【音因】祀【葉逸織反】以其騂黑與其黍稷以享以祀【同上】以介景福【葉筆力反】

賦也精意以享謂之禋農夫相告曰曽孫來矣【劉執中曰曽孫以其西成乃出郊省民之斂也愚按此詩爲農夫之詞故以此爲農夫相告言曽孫之來省斂與上篇章防不同也】於是與其婦子饁彼南畆之獲者而田畯亦至而喜之也【王介甫曰喜其趨獲事也】曽孫之來又禋祀四方之神而賽禱焉四方各用其方色之牲此言騂黑舉南北以見其餘也【呂東萊曰南方用騂北方用黑孔氏所謂略舉二方以爲韻句是也】以介景福農夫欲曽孫之受福也【愚按卒章言其收獲之後而報祀獲福也】大田四章二章章八句二章章九句

前篇有擊鼓以禦田祖之文故或疑此楚茨信南山甫田大田四篇卽爲豳雅其詳見於豳風之末亦未知其是否也【吳伯丰問楚茨以下四篇先生謂卽豳雅反覆讀之其辭气與七月載芟良耜等篇大抵相類斷無可疑】然前篇上之人以我田旣臧爲農夫之慶而欲報之以介福此篇農夫以雨我公田遂及我私而欲其享祀以介景福上下之情所以相賴而相報者如此非盛徳其孰能之【輔氏曰上之欲報其下者如此則是君以民爲體也下之欲報其上者如此則是民以君爲心也上下之情相類以爲一則君之徳固厚而民之徳亦厚也李迂仲曰楚茨信南山甫田大田其始皆言黍稷次言祭祀乃以福祿終之張文潛曰受莫大之福而其君有安寧壽考之樂此天下至美極治之時也而其本於倉廩之盈原隰之治田廬之修耕耘之時而後及於祭祀禮樂之事也蓋田事備則衣食足衣食足而禮樂備禮樂備而和平興和平興而人君有壽考安樂之盛此詩人探其本而要其終言之序如此詩攷曰蕭望之云爰及矜人哀此鰥寡上惠下也雨我公田遂及我私下急上也】

序刺幽王也言矜寡不能自存焉

此序專以寡婦之利一句生說

瞻彼洛矣維水泱泱【於良反無韻未詳】君子至止福祿如茨韎【音昧】韐【音閤】有奭【許力反】以作六師

賦也洛水名在東都會諸侯之處也【問洛水或云兩處曰此只就洛邑言之】泱泱深廣也君子指天子也茨積也韎茅搜所染色也【李寶之曰茅搜一名舊可以染絳韋昭謂急疾呼茅搜成韎故因以名其所染也】韐韠也合韋爲之【孔氏曰是蔽膝之衣李寶之曰合韋爲之故謂之韐】周官所謂韋弁兵事之服也【愚按韋弁詳見六月常服注】奭赤貎作猶起也六師六軍也天子六軍【愚按天子六軍出自六鄕蓋一萬二千五百家爲鄕凡起徒役毋過家一人故一萬二千五百家爲二軍六軍總七萬五千人也】此天子會諸侯於東都以講武事而諸侯芙天子之詩言天子至此洛水之上禦戎服而起六師也

瞻彼洛矣維水泱泱君子至止鞞【補頂反】琫【必孔反】有珌

【賔一反】君子萬年保其家室

賦也鞞容刀之鞞今刀鞘【音笑】也琫上飾珌下飾亦戎服也【毛氏曰天子玉琫而珧珌諸侯璗琫而璆珌珧音遙蕩音蕩璆音求孔氏曰珧蜃甲也黃金謂之璗】

瞻彼洛矣維水泱泱君子至止福祿旣同君子萬年

保其家邦【葉卜工反】

賦也同猶聚也

瞻彼洛矣三章章六句【詩多有酬酢應答之篇瞻彼洛矣是臣歸美其君君子指君也當時朝防於洛水之上而臣祝其君如此裳裳者華又是君報其臣桑扈鴛鴦皆然陳壽翁曰講武事而不忘武備乃所以久福祿而保國家之道也知此則後世之廢武備而不戒不虞如晉武者其不能久安長治宜也】

序刺幽王也思古明王能爵命諸侯賞善罰惡焉

此序以命服爲賞善六師爲罰惡然非詩之本意也【濮氏曰洛邑初成成王嘗往受諸侯之朝宣王復命諸侯於此序所謂明王卽指此矣安知非當時美之之時何以別其爲思古歟以君子至止爲諸侯來受爵命以作六師爲使之攝卿士以行軍而因以賞善罰惡稱之何其誕妄而不怍也】

裳裳者華其葉湑【思呂反】兮我覯之子我心寫【葉想與反】兮我心寫兮是以有譽處兮

興也裳裳猶堂堂董氏云古本作常常棣也湑盛貎覯見處安也此天子美諸侯之辭蓋以答瞻彼洛矣也言裳裳者華則其葉湑然而美盛矣我覯之子則其心傾寫而悅樂之矣夫能使見者悅樂之如此則其有譽處宜矣此章與蓼蕭首章文勢全相似【輔氏曰爲諸侯而使天子見之悅樂如此是宜有譽處矣先生正以此章與蓼蕭首章文勢相似故知其爲天子美諸侯之詩以答瞻彼洛矣也】

裳裳者華蕓其黃矣我覯之子維其有章矣維其有

章矣是以有慶【葉墟羊反】矣

興也蕓黃盛也章文章也有文章斯有福慶矣【輔氏曰文章則徳之弸中而彪外者徳之彰著如此則固宜其有福慶也】

裳裳者華或黃或白【葉僕各反】我覯之子乘其四駱乘其

四駱六轡沃若

興也言其車馬威儀之盛

左【葉祖戈反】之左【同上】之君子宜【葉牛何反】之右【葉羽已反】之右【同上】之

君子有【葉羽已反】之維其有【同上】之是以似【葉養裏反】之

賦也言其才全徳備以左之則無所不宜以右之則無所不有維其有之於內是以形之於外者無不似其所有也

裳裳者華四章章六句

序刺幽王也古之仕者世祿小人在位則讒諂並進棄賢者之類絕功臣之世焉

此序只用似之二字王說

此山之什十篇四十六章三百三十四句

詩傳通釋卷十三﹤經部﹐詩類﹐詩傳通釋﹥

欽定四庫全書

詩傳通釋卷十四

元劉瑾撰

詩

朱子集傳

桑扈之什二之七

交交桑扈【侯古反】有鶯其羽君子樂【音洛】胥【葉思呂反】受天之祜【侯古反】

興也交交飛往來之貌桑扈竊脂也鶯然有文章也君子指諸侯胥語詞祜福也此亦天子燕諸侯之詩言交交桑扈則有鶯其羽矣君子樂胥則受天之祜矣頌禱之詞也【輔氏曰四章𨿽皆頌禱之辭然亦寓期望戒勵之意愚按此章及三四章末句皆所謂頌禱之詞也】

交交桑扈有鶯其領君子樂胥萬邦之屏【卑郢反】興也領頸屏蔽也言其能爲小國之藩衛蓋任方伯連師之職者也【王介甫曰屏之爲物禦外以蔽內也】

之屏之翰【葉胡見反】百辟【音璧】爲憲不戢【荘立反】不難【葉乃多反】受

福不那

賦也翰幹也所以當墻兩邊障土者也辟君憲法也言其所統之諸侯皆以之爲法也戢斂難愼那多也不戢戢也不難難也不那那也蓋曰豈不斂乎豈不愼乎其受福豈不多乎【輔氏曰此章又言不獨爲萬邦之屏翰其所統之諸侯又皆以其所爲爲法則其徳亦威矣方且戢且斂而不敢自恃其難其愼而不敢少忽則其受福又豈不多乎哉百辟爲憲有期之之意不戢不難有戒之之意王介甫曰戢則不肆不放逸難則不易不傲慢然則受福豈不多也胡庭芳曰此亦戒之之詞也】古語聲急而然也後放此【愚按菀栁云不尙文王云不顯不時大明韓奕皆云不顯其光生民云不寧不康淸廟云不顯不承以至嵩髙維天之命烈文執競皆言不顯並仿此義】

兕【徐履反】觥【古橫反】其觩【音求】防酒思柔彼交匪敖【五報反】萬

福來求

賦也兕觥爵也觥角上曲貌【周頌作捄】防美也思語詞也敖傲通交際之間無所傲慢則我無事於求福而福反來求我也【輔氏曰彼交匪敖亦有戒意】

桑扈四章章四句【陳壽翁曰卽維周之翰四國於蕃文武吉甫萬邦爲憲等語參之則此爲天子燕諸侯而頌禱之詩無疑也】

序刺幽王也君臣上下動無禮文焉

此序只用彼交匪敖一句生說

鴛鴦於飛畢之羅之君子萬年福祿宜【葉牛何反】之

興也鴛鴦匹鳥也【鄭氏曰言其止則相偶飛則爲雙性馴偶也】畢小罔長柄者也羅罔也君子則天子也此諸侯所以答桑扈也鴛鴦於飛則畢之羅之矣君子萬年則福祿宜之矣亦頌禱之詞也【愚按四章皆爲頌禱之詞】

鴛鴦在梁戢其左翼君子萬年宜其遐福【葉筆力反】興也石絕水爲梁戢斂也張子曰禽鳥並棲一正一倒戢其左翼以相依於內舒其右翼以防患於外蓋左不用而右便故也遐逺也久也

乘【繩證反】馬在廏【音救】摧【采臥反】之秣【音末葉莫佩反】之君子萬年

福祿艾【魚蓋反葉魚肺反】之

興也摧莝秣栗【釋文曰摧莝芻也秣谷飼馬也】艾養也蘇氏曰艾老也言以福祿終其身也亦通乘馬在廏則摧之秣之矣君子萬年則福祿艾之矣

乘馬在廏秣之摧【葉䢐爲采臥二反】之君子萬年福祿綏【葉宣佳士果二反】之

興也綏安也

鴛鴦四章章四句【輔氏曰鴛鴦之詩乃下禱上之詞故尢更明易上之禱下猶且述其徳桑扈是也下之禱上則亦無此意但拯其頌禱之情而已鴛鴦是也若不敢有擬議其徳者敬之至也】

序刺幽王也思古明王交於萬物有道自奉養有節焉

此序穿鑿尢爲無理

有頍【缺婢反】者弁實維伊何爾酒旣防爾殽旣嘉【葉居何反】豈伊異人兄弟匪他【湯何反】蔦【音鳥】與女蘿【力多反】施【以豉反】於松栢【葉逋莫反】未見君子憂心奕奕【葉弋灼反】旣見君子庶幾說【音悅】懌【葉弋灼反】

賦而興又比也【愚按此章諸本皆作賦而比今詳章首六句曰弁曰酒曰殽曰兄弟皆述宴時之實事其體屬賦而其六句之中實維伊何與豈伊異人語意相應又似興體七句八句則皆屬比疑此章當爲賦而興又比及考輔氏童子問本正作賦而興又比令從之輔氏曰首言與宴者其弁頓然只是賦體又貼一句實維伊何則以興起下二句豈伊異人兄弟匪他也此則興體至於蔦蘿則爲比也】頍弁貌或曰舉首貌弁皮弁【輔氏曰弁者冠之大名爵弁則士祭服韋弁卽戎冠從禽非常服也惟皮弁上下通服故知皮弁也】嘉防皆美也匪他非他人也蔦寄生也葉似當蘆子如覆盆子赤黑甜美【本艸曰一名寓木凡桑槲樹攑栁楊楓等樹上皆有之此物自感造化之气而生別是一物也】女蘿兔絲也蔓連艸上黃赤如金【釋文曰在艸曰兔絲在木曰松蘿】此則比也君子兄弟爲賔者也奕奕憂心無所薄【伯博二音】也此亦燕兄弟親戚之詩故言有頍者弁實維伊何乎爾酒旣防爾殽旣嘉則豈伊異人乎乃兄弟而匪他也又言蔦蘿施於木上以比兄弟親戚纒綿依附之意是以未見而憂旣見而喜也

有頍者弁實維何期爾酒旣防爾殽旣時豈伊異人

兄弟具來【葉陵之反】蔦與女蘿施於松上【葉時亮反】未見君子憂心怲怲【兵命反葉兵旺反】旣見君子庶幾有臧【葉才浪反】

賦而興又比也【愚按此章體制與上章同】何期猶伊何也時善【輔氏曰以時爲善何也曰物得其時則善矣與維其時矣之時同】具俱也怲怲憂盛滿也臧善也

有頍者弁實維在首爾酒旣防爾殽旣阜【方九反】豈伊

異人兄弟甥舅【巨九反】如彼雨【於付反】雪先集爲霰【蘇薦反】死喪【去聲】無日無幾【居豈反】相見樂【音洛】酒今夕君子維宴賦而興又比也【愚按上兩章前六句賦中兼興此章賦中似無興意第七第八句則仍是比疑此章當爲賦而比】阜猶多也甥舅謂母姑姊妹妻族也【爾雅曰謂我舅者吾謂之甥母之昆弟爲舅母之從父昆弟爲從舅妻之父爲外舅姑之子爲甥舅之子爲甥妻之兄弟爲甥姊妹之子爲甥】霰雪之始凝者也將大雨雪必先微溫雪自上下遇溫气而摶謂之霰久而寒勝則大雪矣【孔氏曰大戴禮曾子曰陽之専气爲霰蓋成陰之气在雨水則凝滯而爲雪陽气搏而脇之不相入則消散而下因水而爲霰】言霰集則將雪之候以比老至則將死之徴也【劉辰翁曰霰則知有雪矣老則知有死矣相防之始爲此危語相感動以極歡趨耳】故卒言死喪無日不能久相見矣但當樂飲以盡今夕之歡篤親親之意也

頍弁三章章十二句

序諸公刺幽王也暴戾無親不能宴樂同姓親睦九族孤危將亡故作是詩也

序見詩言死防無日便謂孤危將亡不知古人勸人燕樂多爲此言如逝者其耋他人是保之類且漢魏以來樂府猶多如此如少壯幾時人生幾何之類是也

間闗車之牽【胡瞎下介二反】兮思孌【力兗反】季女逝【石列石例二反】兮匪饑匪渴徳音來括𨿽無好友【葉羽已反】式燕且喜

賦也間闗設牽聲也牽車軸頭鐵也無事則脫行則設之昏禮親迎者乘車孌好貌逝往括防也此燕樂其新昏之詩故言間闗然設此車牽者蓋思彼孌然之委女故乘此車往而迎之也匪饑也匪渴也望其徳音來括而心如饑渴耳𨿽無他人亦當宴飲以相喜樂也

依彼平林有集維鷮【音驕】辰彼碩女令徳來教【葉居爻反】式

燕且譽好【呼報反】爾無射【音亦葉都故反】

興也依茂木貌鷮雉也防小於翟走而且鳴其尾長肉甚美【埤雅曰鷮尾六尺字從喬者尾長而走且鳴則其首尾喬如也孔氏曰語云四足之美有麃兩足之美有鷮】辰時碩大也爾卽季女也射厭也依彼平林則有集維鷮辰彼碩女則以令徳來配已而敎誨之【輔氏曰辰彼碩女令徳來教言碩女適及其時而以美徳來配已而敎誨之也】是以式燕且譽而悅慕之無厭也

𨿽無防酒式飲庶幾𨿽無嘉殽式食庶防𨿽無徳與

女【音汝】式歌且舞

賦也防嘉皆美也汝亦指季女也言我𨿽無防酒嘉殽美徳以與女女亦當飲食歌舞以相樂也陟彼髙岡析【星歷反】其柞【才洛反】薪【葉音襄】析其柞薪其葉

湑【思呂反】兮鮮【息淺反】我覯爾我心冩【葉想羽反】兮

興也陟登柞櫟湑盛鮮少覯見也陟岡而析薪則其葉湑兮矣我得見爾則我心寫兮矣

髙山仰【葉五剛反】止景行行【葉五郎反】止四牡騑騑【孚非反】六轡

如琴覯爾新昏以慰我心

興也仰瞻望也景行大道也如琴謂六轡調和如琴瑟也【孔氏曰六轡緩急調和如琴瑟也】慰安也髙山則可仰景行則可行馬服禦良則可以迎季女而慰我心也此又舉其始終而言也表記曰小雅曰髙山仰止景行行止子曰詩之好仁如此【劉辰翁曰此二句極思慕之情而好仁者以之此古人善讀詩也】鄕【音向】道而行中道而廢【鄭氏曰廢諭力極罷頓不能復行則止也】忘身之老也不知年數之不足也俛焉日有孳孳斃而後已【輔氏曰表記之言𨿽非詩之本防然讀者能如此則能有益於己矣時過而學者可常常涵詠此數語以自警】

車牽五章章六句【輔氏曰一章言其望之甚切故得之甚喜也二章言徳之有譽故好之無厭也三章則自謙之辭言我𨿽無以子女而女則宜有以相樂也四章則言我心傾寫於女以見誠之至也五章則舉其始終而言之上四句言其始下二句言其終前已極言之矣故此但言其略耳愚按此詩皆言悅慕賢女之意故其未得之也望其徳音來括而心如饑渴旣得之也喜其今徳來教而心如輸寫至於宴樂之也又嘆爲歡之無美具而且恐無徳以相與証之闗雎亦可謂得性情之正者也】

序大夫刺幽王也褒姒疾妬無道並進讒巧敗國徳澤不加於民周人思得賢女以配君子故作是詩也

以上十篇並已見楚茨篇

營營靑蠅止於樊【音煩葉汾幹反】豈弟君子無信防言

比也營營往來飛聲亂人聴也靑蠅污穢能變白黑【歐陽子曰齊詩匪雞則鳴蒼蠅之聲蓋其飛聲之眾可以亂聴猶言聚蚊成雷也蠅之爲虫污白使黑污黑使白諭佞人變亂善惡也鄭氏曰靑蠅穢物驅之使去而復還以比小人態狀可惡而又難逺】樊藩也君子指王也詩人以王好聴讒言故以靑蠅飛聲比之而戒王以勿聴也【陳少南曰讒言多由持心傾險而後入故君子當持心樂易不聴讒言也】

營營靑蠅止於棘防人罔極交亂四國【葉越逼反】

興也棘所以爲藩也【孔氏曰棘榛卽爲藩之物】極猶已也

營營靑蠅止於榛【士巾反】防人罔極構【古豆反】我二人興也構合也猶交亂也已與聴者爲二人【陳壽翁曰讒人罔極之禍其末至於亂四國其始先於構二人聴者察於其始而早絕之庶乎不至於罔極也】

靑蠅三章章四句【愚按首章以靑蠅與君子對言故知以蠅聲比讒古下二章以靑蠅與讒人對言故知屬興此比興相似而不同者凱風詩亦然】

序大夫刺幽王也

賔之初筵左右秩秩【無韻未詳後三四章仿此】籩豆有楚殽【戶交反】核【戶革反】維旅酒旣和防飲酒孔偕【音皆葉舉裏反】鐘鼓旣設【葉書質反】舉醻【市由反】逸逸大侯旣抗【葉居郎反】弓矢斯張射夫旣同獻爾發功發彼有的【葉丁藥反】以祈爾爵

賦也初筵初卽席也【孔氏曰鋪陳曰筵借之曰席】左右筵之左右也【丘氏曰謂筵上左右之人】秩秩有序也楚列貌殽豆實也核籩實也【鄭氏曰豆實菹醢也籩實桃梅之屬孔氏曰殽是總名此文殽核與籩豆相對故分之耳其實殽亦爲核】旅陳也和防調美也孔甚也偕齊一也設宿設而又遷於下也大射樂人宿懸厥明將射乃遷樂於下以避射位是也【鄭氏曰鐘鼓於是言旣設者將射攺縣也愚按大射儀有樂人宿縣之文蓋將射於學宮先一宿各縣鐘磬鼓鏞於堂下東西北三面鄕射禮則有樂正命遷樂於下之文集傳所引乃參約大射鄕射禮文以明此鐘鼓旣設之義耳射皆用樂者蓋諸侯之射則先行燕禮大夫士之射則先行鄕飲禮故也然此章乃言人君燕射燕在路寢自有常懸之樂謂宿設者先儒以爲更整理之耳】舉醻舉所奠之醻爵也【按儀禮主人酌賔曰獻賔旣酢主人主人又自飲而獻賔曰酬賔受之奠於席前而不舉至旅而遂舉所奠之爵交錯以徧也】逸逸往來有序也【愚按往來者東西交錯也】大侯君侯也天子熊侯白質諸侯麋侯赤質大夫布侯畫以虎豹士布侯畫以鹿豕【鄭氏曰所謂獸侯也燕射則張之熊麋虎豹鹿豕皆正面畫其頭象於正鵠之處耳君畫一臣畫二陽奇陰耦之數也其畫皆毛物也李寶之曰言質者以白與赤采其地而後畫布侯者直畫而已】天子侯身一丈其中三分居一白質畫熊其外則丹地畫以雲气【愚按凡侯有中有身有上下舌獸侯以布爲之天子與圻外諸侯皆用布九幅每幅闊二尺其髙一丈八尺九幅之布最中一幅廣一丈八尺卽所謂中也中之上下各二幅連中幅共髙一丈所謂身也身之上下又各二幅以爲舌據侯中之廣一丈八尺以三分之一爲正鵠則正鵠當廣六尺此燕射之侯不設正鵠則於正鵠之處以白采其地而畫熊爲的又於其側以丹色爲質畫雲气爲飾自麋侯以下其飾皆然】抗張也凡射張侯而不系左下綱中掩束之【鄕射禮注曰繡持舌繩也不系者事未至也李寶之曰舌維持侯者綱所以系之於植者侯向堂以西爲左掩向東也植音值】至將射司馬命張侯弟子脫束遂系下綱也【愚按侯有上下左右舌故有左右上下綱繩出於舌外以持舌而系之也又有維以綴侯身侯舌之四角而系之】大侯張而弓矢亦張節也射夫旣同比其耦也【鄭氏曰比選次其才相近者也李寶之曰射毎二人相對以決勝負曰耦】射禮選羣臣爲三耦【李寶之曰三耦使大夫士爲之若燕射則天子諸侯同一侯三耦】三耦之外其餘各自取匹謂之眾耦獻猶奏也發發矢也的質也【孔氏曰侯中所射之處爲質也】祈求也爵射不中者飲丰上之觶【音寘】也【儀禮曰卒射司射命設丰弟子奉丰升設於西楹之西勝者之弟子洗觶升酌奠於丰上不勝者進取觶少退立卒觶進奠於丰上注曰丰形蓋似豆而卑】衞武公飲酒悔過而作此詩此章言因射而飲者初筵禮儀之盛【愚按左右有序者儀之盛也籩豆酒殽陳列者禮之盛也而武公於立言之首特以初筵發之者若將不保其終也】酒旣調美而飲者齊一至於設鐘鼓舉醻爵【愚按燕射主於飲酒而於獻酢旅酬之後司射乃命納射器司馬命張侯樂正命遷樂於是乃射故此詩言大侯旣抗於設鐘鼓舉醻爵之後也】抗大侯張弓矢而眾耦拾【鉗入聲】發【孔氏曰拾更也射者更代發矢】各心競云我以此求爵汝也

籥舞笙鼓樂旣和奏【葉宗五反】烝衎【苦旦反】烈祖以洽百禮

百禮旣至有壬有林錫爾純嘏子孫其湛【都南反葉持林反】其湛曰樂【音洛】各奏爾能【葉奴金反】賔載手仇【音拘葉求其二音】室人入又【葉由怡二音】酌彼康爵以奏爾時【葉酬時二音】

賦也籥舞文舞也烝進衎樂烈業洽合也百禮言其備也【孔氏曰百禮事神之眾禮也】壬大林盛也言禮之盛大也錫神錫之也爾主祭者也嘏福湛樂也各奏爾能謂子孫各酌獻屍屍酢而卒爵也【愚按特牲三獻之後長兄弟洗觚獻屍屍飲畢酢之長兄弟受而卒爵少牢下篇三獻之後亦有二人洗觶酌獻之禮各奏爾能之義其謂此類歟】仇讀曰防【音拘】室人有室中之事者謂佐食也【鄭氏曰賔佐屍食者】又復【去聲】也賔手挹酒室人復酌爲加爵也【特牲曰眾賔酌爲加爵注曰獻禮旣成多之爲加也劉辰翁曰入又者更疊再酌也】康安也酒所以安體也或曰康讀曰抗記曰崇坫康【抗】圭【玉藻注曰崇髙也爲髙坫亢所受圭奠於上焉】此亦謂坫上之爵也時時祭也蘇氏曰時物也此言因祭而飲者始時禮樂之盛如此也【王介甫曰先王用酒常以祭祀必有禮樂有大禮始有大樂以和之有備樂斯有備禮以成之籥舞笙鼓有備樂也以洽百禮有備禮也輔氏曰毛氏謂籥舞笙鼓者謂秉籥而舞與笙鼓相應長樂劉氏曰言文舞則武舞見矣言笙鼓則八音舉矣因射而飲者飲在射先因祭而飲者飲在祭後上二章皆言凡飲之初禮樂之盛如此則必不至於亂也愚按此言祭宴禮樂之盛亦防上章初筵之意然武公因酒過作詩宜於深自懲創若大禹惡而絕之也今二章乃皆盛陳飲酒之禮者蓋酒非有過也飲者常至於過也飲者之於初筵亦未有過也其終旣醉則不能無過也公之自悔自戒亦愼終如始而已豈必廢燕射祭祀之禮而後免於酒禍哉】

賔之初筵溫溫其恭其未醉止威儀反反【葉分遭反】曰旣

醉止威儀幡幡【葉分遭反】舎【音捨】其坐遷屢舞僊僊其未醉止威儀抑抑曰旣醉止威儀怭怭【毗必反】是曰旣醉不知其秩

賦也反反顧禮也幡幡輕數【音朔】也遷徙屢數也僊僊軒舉之狀抑抑愼密也【孔氏曰愼密謂愼禮而密靜】怭怭媟【音薛】嫚【音慢】也秩常也此言凡飲酒者常始乎治而卒乎亂也【莊子曰以禮飲酒者始乎治常卒乎亂注云始初筵溫溫秩秩之時也亂幡幡怭怭載號載呶之時也輔氏曰溫溫其恭威儀反反抑抑始乎治也幡幡怭怭屢遷屢舞終乎亂也才飲酒稍不謹必至乎此】賔旣醉止載號【乎毛反】載呶【女交反】亂我邊豆屢舞僛

僛【起其反】是曰旣醉不知其郵【葉於其反】側弁之俄屢舞傞傞【素多反】旣醉而出並受其福【葉筆力反】醉而不出是謂伐徳飲酒孔嘉【葉居何反】維其令儀【葉牛何反】

賦也號呼呶讙也【孔氏曰唱叫也】僛僛傾側之狀郵與尢同過也側傾也俄傾貌傞傞不止也出去伐害孔甚令善也此章極言醉者之狀因言賓醉而出則與主人俱有美譽醉至若此是害其徳也【輔氏曰僛僛比僊僊則甚矣側弁之俄屢舞傞傞則又甚也不知其郵亦甚於不知其秩】飲酒之所以甚美者以其有令儀爾今若此則無復有儀矣【蘇氏曰此章申言其亂而終誨之也】凡此飲酒或醉或否【葉補美反】旣立之監或佐之史彼醉

不臧不醉反恥式勿從謂無俾大【音泰】怠【葉養裏反】匪言勿言匪由勿語由醉之言俾出童羖【音古】三爵不識【葉失志二音】矧【失引反】敢多又【葉夷益夷豉二反】

賦也監史司正之屬燕禮鄕射恐有解【懈】倦失禮者立司正以監之察儀法也【鄕飲酒禮鄕射禮皆曰相爲司正燕禮曰射人爲司正呂東萊曰淳於髠云賜酒大王之前執法在傍禦史在後此古人君燕飲之制猶存於戰國者也或立之監卽執法也鄕射注所謂立司正以監察儀法者也或佐之史卽禦史也董氏所謂佐之史以書之者也】謂告由從也童羖無角之羖羊必無之物也識記也言飲酒者或醉或不醉故旣立監而佐之以史則彼醉者所爲不善而不自知使不醉者反爲之羞愧也安得從而告之使勿至於大怠乎告之若曰所不當言者勿言所不當從者勿語【輔氏曰欲其不至於昏醉而但告之使勿太怠者何也曰凡溺於酒者其病根只在一怠字上稍自謹飭者便不至若是漢人謂無事故飲者亦此意也無事則怠矣匪言勿言匪從勿語應前章則號呼讙呶而云也言自言也語與人語也苟不可從則豈可語人哉】醉而妄言則將罰汝使出童羖矣設言必無之物以恐之也汝飲至三爵已昬然無所記況敢又多飲乎又丁寧以戒之也

賔之初筵五章章十四句

毛氏序曰衛武公刺幽王也韓氏序曰衛武公飲酒悔過也今按此詩意與大雅抑戒相類【愚按此時之意欲以自警抑詩之意亦以自警也此詩之意恐醉酒而伐徳猶抑詩所謂顚覆厥徳荒湛於酒也此詩之意反覆以威儀爲言猶抑詩言抑抑威儀敬愼威儀敬爾威儀不愆於儀也此詩言載號載呶勿言勿語之意猶抑詩言愼爾出語無易由言也以至此詩有童羖之語抑詩亦有彼童而角之諭其語意多相類也然抑詩凡言女言爾集傳皆以爲武公使誦詩者命已之辭今按此詩凡言賔言爾者恐亦武公自謂也】必武公自悔之作當從韓義【董鼎曰史鴻漸云衛人何其服酒酷之訓世守於無窮也始也商俗淫湎武王以酒誥戒之幽王之世上下沈湎武公飲酒自悔作賔之初筵見衛人非特丄時聞訓不敢自越於禁防又能以其所以禁防者傳爲子孫法焉愚按酒酷言禁酒之意以爲父母慶克羞耇羞饋祀則皆可用酒乃若反開飲酒之端者亦若武公謹酒而言因射而飲因祭而飲之意也夫酒】【之爲禍內則防人之徳外則防人威儀謹酒之要亦惟致力於二者而已故此詩言徳者一而言威儀者】【五酒誥言徳者八而言威儀者一詳略可互相備矣武公此詩其眞有得於武王康叔之家法歟】序衛武公刺時也幽王荒廢媟近小人飲酒無度天下化之君臣上下沈湎淫液武公旣入而作是詩也

韓詩說見本篇此序誤矣

魚在在藻有頒【符云反】其首王在在鎬豈【苦怪反】樂【音洛】飲酒興也藻水艸也頒大首貌豈亦樂也此天子燕諸侯而諸侯美天子之詩也言魚何在乎在乎藻也則有頒其首矣王何在乎在乎鎬京也則豈樂飲酒矣魚在在藻有莘【所巾反】其尾王在在鎬飲酒樂豈【葉去幾反】興也莘長也

魚在在藻依於其蒲王在在鎬有那【乃多反】其居興也那安居處也【輔氏曰此詩與鴛鴦相類辭𨿽簡而意則切矣不頌其徳者徳盛而非言之所能盡亦尊敬之至而不敢加以形容也但美其樂飲安居其位則非盛徳其孰能之】魚藻三章章四句

序刺幽王也言萬物失其性王居鎬京將不能以自樂故君子思古之武王焉

此序意與楚茨等篇相類

采菽采菽筐【音匡】之筥【音舉】之君子來朝【音潮】何錫予【音與】之𨿽無予之路車乘【繩證反】馬又何予之衮【古本反】及黼【音斧】興也菽大豆也君子諸侯也路車金路以賜同姓象路以賜異姓也【周禮中車曰金路鉤樊纓九就同姓以封象路朱樊纓七就異姓以封注云金路以金飾諸末鉤婁頷之鉤以金爲之樊馬大帶也纓馬鞅樊纓皆以五采罽飾之而九成像路以象飾無鉤以朱飾勒而已其樊纓飾七成樊音盤罽音計】衮衣而畫以捲【衮】龍也黼如斧形刺之於裳也【孔氏曰以龍首卷然謂之衮呂東萊曰者衣之色衮畫於衣九章之第一章

也黼綉於裳九章之第八章

也上公之服】周制諸公衮冕九章已見九罭篇【鄭氏曰一曰龍二曰山三曰華虫四曰火五曰宗彜皆畫六曰藻七曰粉米八曰黼九曰黻皆繡衣五章裳四章】侯伯鷩【鷩】冕七章則自華虫以下【鄭氏曰鷩畫以雉謂華虫也其衣三章裳四章】子男毳冕五章衣自宗彛以下而裳黼黻【鄭氏曰毳畫虎蜼謂宗彜也其衣三章裳二章】孤卿絺【知上聲】冕三章則衣粉米而裳黼黻【鄭氏曰絺刺粉米無畫也衣一章裳二章】大夫冕則衣黻裳而已【鄭氏曰者衣無文裳刺黻而已是以謂焉凡冕服皆衣纁裳五服同冕者首飾尊也】此天子所以答魚藻也采菽采菽則必以筐筥盛之君子來朝則必有以錫予之又言今𨿽無以予之然已有路車乘馬衮及黼之賜矣其言如此者好之無己意猶以爲薄也【陳少南曰𨿽無予之者好之之心無己也上公九章其服用衮諸侯豈皆上公而有是賜哉詩人取其錫子之至厚者耳】觱【音必】沸【音弗】檻【胡覽反】泉【葉才勻反】言采其芹【巨斤反】君子來朝

言觀其旂【巨依反葉巨斤反】其旂淠淠【匹獘反】鸞聲嘒嘒【呼惠反】載驂【七南反】載駟君子所屆【葉居气反】

興也觱沸泉出貌檻泉正岀也【孔氏曰正出湧泉也李迂仲曰水泉從下上出曰湧泉】芹水艸可食淠淠動貌嘒嘒聲也【王介甫曰嘒嘒言其聲之細無敢馳驅故也】屆至也觱沸檻泉則言采其芹諸侯來期則言觀其旂見其旂聞其鸞聲又見其馬【董氏曰載驂則驂也載駟則騑也】則知君子之至於是也

赤芾【音弗】在股邪幅在下【葉後五反】彼交匪紓【音舒葉上與反】天子

所予【音與】樂【音洛】只【音止】君子天子命【葉彌並反】之樂只君子福祿申之

賦也脛本曰股邪幅偪也邪纒於足如今行縢所以束脛在股下也【孔氏曰縢緘也名行縢者言行而緘束之也鄭氏曰偪束其脛自足至縢故曰在下彭氏曰陳氏云帶裳幅舄昭其度也幅𨿽防而有等差之度故並觀之】交交際也紓緩也言諸侯服此芾偪見於天子恭敬齊【咨齋二音】遫不敢紓緩則爲天子所予而申之以福祿也【鄭氏曰天子賜之神則以福祿中重之董氏曰天子之命則有命服有命爵有命車其命之則路車乘馬衮及黻是也古者發大命頒爵祿必自其祖廟示不敢専則以徳受命其得於神也宜矣】

維柞之枝其葉蓬蓬樂只君子殿【多見反】天子之邦【葉卜】

【工反】樂只君子萬福攸同平平【婢延反】左右亦是率從興也柞見車牽篇蓬蓬盛貌殿鎭也【孔氏曰軍行在後曰殿取鎭重之義故曰殿鎭也】平平辯治也左右諸侯之臣也率循也維柞之枝則其葉蓬蓬然樂只君子則宜殿天子之邦而爲萬物之所聚又言其左右之臣亦從之而至此也

泛泛【芳劍反】楊舟紼【音弗】纚【力馳反】維之樂只君子天子葵

之樂只君子福祿膍【類屍反】之優哉遊哉亦是戾【葉郎之反】矣興也紼繂【音律孔氏曰孫炎云繂大索也李巡曰所以維持舟者】纚維皆系也言以大索纚其舟而系之也葵揆也揆猶度也膍厚戻至也泛泛楊舟則必以紼纚維之樂只君子則天子必葵之【輔氏曰天子葵之言天子能葵度諸侯之心而知其底蘊也】福祿必膍之於是又嘆其優遊而至於此也

采菽五章章八句【國語注曰此詩王賜諸侯命服之樂也輔氏曰首章之意至矣言其寵錫之厚而心猶以爲不足也二章則言其始來之時見其車旂而喜其至三章則言其始見天子時恭敬齊遫而爲天子之所予四章則言其徳足以鎭天子之邦爲萬福之所聚而又喜其左右之臣相從而至五章則申言之而又嘆其至也優遊自適而無勉彊不得已之意一有勉彊之心則怠矣】序刺幽王也侮慢諸侯諸侯來朝不能錫命以禮數徵防之而無信義君子見防而思古焉同上

騂騂【息營反】角弓翩【匹然反】其反【葉分邅反】矣兄弟昏姻無胥逺【葉於圓反】矣

興也騂騂弓調和貌角弓以角飾弓也【孔氏曰弓人以六材爲弓謂幹角筋膠絲漆也】翩反貌弓之爲物張之則內向而來弛之則外反而去有似兄弟昬姻親疏逺近之意胥相也此刺王不親九族而好讒佞使宗族相怨之詩言

騂騂角弓旣翩然而反矣兄弟婚姻則豈可以相逺哉【歐陽子曰弓之爲物其體往來詩人以興九族之親王若親之以恩則內附若不以仁恩結之則亦離叛而去矣】

爾之逺【同上】矣民胥然矣爾之敎矣民胥效矣

賦也爾王也上之所爲下必有甚者【歐陽子曰王與骨肉如此則下民亦將效上之所爲也輔氏曰王位在徳元風俗之樞機也故爾逺則民然爾教則民效其應甚連不可不謹也逺字承上章而言】

此令兄弟綽綽有裕【預與二音】不令兄弟交相爲瘉【同上】賦也令善綽寛裕饒瘉病也言𨿽王化之不善然此善兄弟則綽綽有裕而不變彼不善之兄弟則由此而交相病矣蓋指防己之人而言也

民之無良相怨一方受爵不讓【葉如羊反】至於己斯亡賦也一方彼一方也相怨者各據其一方耳若以責人之心責己愛己之心愛人使彼己之間交見而無蔽【輔氏曰卽大學絜矩之道也】則豈有相怨者哉【王介甫曰民防其良心不參彼己之曲直則各相怨於一方】況兄弟相怨相防以取爵位而不知遜讓終亦必亡而已矣【輔氏曰此章始則詔之以相怨之由終則戒之以不遜之禍其曉之也切矣歐陽子曰貪爭不已至於亡身也劉辰翁曰末句猶云至於亡斯已也】老馬反爲駒【葉去聲】不顧其後【葉下故反】如食【音嗣】宜饇【於據反】

如酌孔取【葉音娶】

比也饇飽孔甚也言其但知防害人以取爵位而不知其不勝任如老馬憊矣而反自以爲駒不顧其後將有不勝任之患也又如食之已多而宜飽矣酌之所取亦已甚矣【輔氏曰老馬反爲駒不顧其後此必指當時實事而言蓋時有讒己以取其爵位而不度其己之不勝任者如食宜饇以比其貪黷之無厭如酌孔取以比其攫取之太甚】毋教猱升木如塗塗附君子有徽猷小人與屬【音蜀葉殊】

【遇反】

比也猱狝猴也【陸璣曰楚人謂之沐猴老者爲玃長臂者爲猿】性善升木不待教而能也塗泥附著徽美猷道屬附也言小人骨肉之恩本薄王又好防佞以來之是敎猱升木又如泥塗之上加以泥塗附之也苟王有美道則小人將反爲善以附之不至於如此矣【劉執中曰小人樂於不善王又疎薄骨肉以倡之是教猱升木也小人樂於不善而王又益之以不善之敎是以塗塗附其塈且相著不可脫矣非所以爲上之道也故陳爲上之道曰君子有徽猷小人與屬也先王有至徳要道民用和睦正其五品爲之孝友是之謂徽猷呂東萊曰上之化下速於影響導之以惡旣易如此況於有善道以化之小民其有不與屬者乎胡庭芳曰毋教云者中二章爾敎之義而禁止之也君子小人以位言輔氏曰君者民之表上者下之倡民之善惡亦惟其上之所道且罪不在於民也望於上者切而責於人者恕詩人之情當理矣愚按大學傳曰上老老而民興孝上長長而民興弟上卹孤而民不倍上有徽猷而下之與屬者其機蓋如此】

雨【於付反】雪瀌瀌【符驕反】見睍【乃見反】曰【音越韓詩劉向作聿下章放此】消

莫肯下【遐稼反】遺式居婁【力在反荀子作屢】驕

比也瀌瀌盛貌睍日气也張子曰防言遇明者當自止【愚按盛雪見日气則自消正如此也】而王甘信之不肯貶下而遺棄之更益以長慢也

雨雪浮浮見睍曰流如蠻如髦【葉莫侯反】我是用憂比也浮浮猶瀌瀌也流流而去也蠻南蠻也髦夷髦也書作髳【孔氏曰髦西夷之別名牧誓曰及庸蜀羌髳防盧彭濮人彼髳此髦音義同】言其無禮義而相殘賊也【王介甫曰粲然有文以相接驩然有恩以相愛中國之道也中國道盡則如蠻如髦矣是夫亂之道也故我是用憂也】

角弓八章章四句【愚按堯之協和萬邦必以親九族爲本中庸之九經必以親親爲先所系之大如此而其道則惟在於尊其位重其祿同其好惡此先王所以有常棣伐木頍弁行葦諸詩之深仁原澤也今若此詩所刺則防其治國平天下之本矣詩人所以於卒章深致其憂也】序父兄刺幽王也不親九族而好防佞骨肉相怨故作是詩也【孔氏曰骨肉謂族親也以其父祖上世同稟血气而生如骨內之相附】

有菀【音鬰】者栁不尙息焉上帝甚蹈【戰國防作上天甚神】無自防焉俾予靖之後予極焉

比也栁茂木也尙庶幾也上帝指王也蹈當作神言威靈可畏也防近靖安極求之盡也王者暴虐諸侯不朝而作此詩言彼有菀然茂盛之栁行路之人豈不庶幾欲就止息乎以比人誰不欲朝事王者而王甚威神使人畏之而不敢近耳使我朝而事之以靖王室後必將極其所欲以求於我蓋諸侯皆不朝而已獨至則王必責之無己如齊威王朝周而後反爲所辱也【史記魯仲連曰齊威王朝周居歳余周烈王崩齊王朝周怒於齊曰天崩地坼天子下席東藩之臣因齊後至則斮威王怒曰叱嗟而母婢也卒爲天下笑故生則朝之死則叱之誠不忍其求也】或曰興也下章放此【輔氏曰前章只是比體以人願息於栁陰以比人願庇於王者耳若以爲興則不尙息焉無自防焉兩句意思各別】

有菀者栁不尙愒【欺例反】焉上帝甚蹈【見上】無自瘵【例界反葉】

【子列反】焉【戰國防作也】俾予靖之後予邁【葉力制反】焉【愚按戰國策荀卿謝楚王書曰云云詩曰上天甚神毋自瘵焉】

比也愒息瘵病也邁過也求之過其分也

有鳥髙飛亦傳【音附】於天【葉鐵因反】彼人之心於何其臻曷

予靖之居以凶矜

興也傳臻皆至也彼人斥王也居猶徒然也凶矜遭凶禍而可憐也鳥之髙飛極於天耳彼王之心於何所極乎言其貪縱無極求責無己人不知其所至也如此則豈予能靖之乎乃徒然自取凶矜耳菀栁三章章六句

序刺幽王也暴虐無親而刑罰不中諸侯皆不欲朝言王者之不可朝事也

桑扈之什四十三章二百八十二句

詩傳通釋卷十四

欽定四庫全書

詩傳通釋卷十五

元劉瑾撰

詩

朱子集傳

都人士之什二之八

彼都人士狐裘黃黃其容不攺出言有章行歸於周萬民所望【葉音亡】

賦也都王都也黃黃狐裘色也【孔氏曰狐之黃者多】不攺有常也章文章也周鎬京也亂離之後人不復見昔日都邑之盛人物儀容之美而作此詩以嘆惜之也【輔氏曰容則徳之符也言則徳之發也容言如是則其徳可知故爲萬民所仰望也或曰先生以此時爲亂離之後所作如此則東遷之後詩也曰厲王流死於彘之後都邑豈能如舊哉何必束遷之後乎故先生但以周爲鎬京也】

彼都人士臺笠緇撮【七活反葉相悅反】彼君子女綢【直畱反】直

如髮【葉方月反】我不見兮我心不說【音悅】

賦也臺夫【扶】須也【陸璣曰莎艸也可以爲簑笠】緇撮緇布冠也其制小僅可撮其髻也【孔氏曰緇布冠制小故言撮若是帛爲冠則有制度不得言撮王介甫曰臺笠緇撮在野與眾皆作之服】女都人貴家之女也綢直如髮未詳其義然以四章五章推之亦言其髮之美耳彼都人士充耳琇【音秀】實彼君子女謂之尹吉我不見

兮我心苑【於粉反】結【葉繳質反】

賦也琇美石也以美石爲瑱尹吉未詳鄭氏曰吉讀爲姞【其入聲】尹氏姞氏周之昏姻舊姓也人見都人之女咸謂尹氏姞氏之女言其有禮法也【孔氏曰常武曰王謂尹氏春秋昭公十三年尹氏立王子朝世爲公卿周之舊族也韓奕云爲韓姑相攸言汾王之甥左傳鄭石癸曰姞吉人也后稷之元妃也是姞與周室爲昏姻也世貴舊姓昏連王室故見都人之女有禮法者謂之尹吉也】李氏曰所謂尹吉猶晉言王謝唐言崔盧也【愚按晉之江左王謝唐之山東崔盧皆一時之望族爲世所稱也】苑猶屈也積也彼都人士垂帶而厲【葉落蓋反】彼君子女捲【音權】髮如蠆【仞邁】

【反】我不見兮言從之邁

賦也厲垂帶之貌【孔氏曰禮大帶垂三尺】卷髮鬢傍短髮不可斂者曲上卷然以爲飾也蠆螫【釋】虫也尾末揵【幹】然似髮之曲上者【釋文曰揵舉也長尾爲蠆短尾爲蠍】邁行也蓋曰是不可得見也得見則我從之邁矣思之甚也

匪伊垂之帶則有餘匪伊捲之髮則有旟我不見兮

云何盱【喜俱反】矣

賦也旟揚也盱望也說見何人斯篇此言士之帶非故垂之也帶自有餘耳女之髮非故捲之也髮自有旟耳言其自然閒美不假修飾也然不可得而見矣則如何而不望之乎

都人士五章章六句

序周人刺衣服無常也古者長民衣服不貳從容有常以齊其民則民徳歸壹傷今不復見古人也

此序蓋用緇衣之誤

終朝采緑不盈一匊【弓六反】予髮曲局薄言歸沐

賦也自旦及食時爲終朝緑王芻也【爾雅注葉蓐也今呼鴟腳莎】兩手曰匊局捲【權】也猶言首如飛蓬也【謝疊山曰婦人夫不在不事容飾故伯兮曰自伯之東首如飛蓬】婦人思其君子而言終朝采緑而不盈一匊者思念之深不專於事也【埤雅曰藍緑皆易得之物今以憂思貳之故𨿽終朝采掇而不盡一匊一防也】又念其髮之曲局於是舍之而歸沐以待其君子之還也【輔氏曰薄言歸沐恐君子之或歸也好飾者婦人之性】

終朝采藍【盧談反】不盈一防【尺占反葉都甘反】五日爲期六日

不詹【音占葉多甘反】

賦也藍染艸也【濮氏曰藍可以爲靛染靑以之靛音奠】衣蔽前謂之防卽蔽膝也詹與瞻同五日爲期去時之約也六日不詹過期而不見也【劉執中曰旣逾於期猶未瞻見也六日不詹未久也尙且望而憂之又況於遲久而弗歸耶】

之子於狩【尺救反】言韔【勅亮反】其弓【葉姑反】之子於釣言綸

之防

賦也之子謂其君子也理絲曰綸言君子若歸而欲往狩耶我則爲之韔其弓欲往釣耶我則爲之綸其繩望之切思之深欲無往而不與之俱也【丘氏曰今逺行從役久而不歸思其如此而不可得也輔氏曰防而韔弓釣而綸繩本非婦人之事望之切思之深設言其如此以見其欲無往而不與之俱是𨿽夫婦之正情然使其形於言焉則怨曠甚矣】

其釣維何維魴【音房】及鱮【音敍葉音湑】維魴及鱮薄言觀者

【葉掌與反】

賦也於其釣而有獲也又將從而觀之亦上章之意也【輔氏曰此章承上章末句而言亦喜幸之詞也】

采緑四章章四句

序刺怨曠也幽王之時多怨曠者也

此詩怨曠者所自作非人刺之亦非怨曠者有所刺於上也

芃芃【蒲東反】黍苖陰雨膏【古報反】之悠悠南行召伯勞【力報反】之

興也芃芃長【上聲】大貌悠悠逺行之意宣王封申伯於謝命召穆公往營城邑故將徒役南行而行者作此言芃芃黍苖則惟陰雨能膏之悠悠南行則惟召伯能勞之也

我任【音壬】我輦【力展反】我車我牛【葉魚其反】我行旣集蓋雲歸

哉【葉將黎反】

賦也任負任者也【孔氏曰謂器物人所負持】輦人挽【晚】車也【周禮鄕師注曰輦車人挽行所以載任器也止以爲蕃營輦一斧一斤一鑿一梩一鋤周加二販二築以十五人而輦愚按我任我輦載任器於輦車也】牛所以駕大車也【愚按我車我牛駕牛於重載之車也】集成也營謝之役旣成而歸也【王介甫曰此章見召伯之遇役矢如此】

我徒我禦我師我旅我行旣集蓋雲歸處

賦也徒步行者禦乘車者五百人爲旅五旅爲師春秋傳曰君行師從卿行旅從【孔氏曰旅屬於師徒行禦車乃是師旅之人別而言之歷數以類上章也王介甫曰此章見召伯之遇徵夫如此】

肅肅謝功召伯營之烈烈徵師召伯成之

賦也肅肅嚴正之貌謝邑名申伯所封國也今在鄧州信陽軍【愚按今河南省有鄧州及信陽州是也】功工役之事也營治也烈烈威武貌徵行也【輔氏曰言其師旅之所以得如是烈烈然威武者皆召伯有以成之也然則兵豈能自爲彊弱哉顧上之人所以禦之者如何耳】

原隰旣平泉流旣淸召伯有成王心則寧

賦也土治曰平水治曰淸言召伯營謝邑相其原隰之宜通其水泉之利【謝疊山曰疆其土田事畢則原隰平矣治其溝洫事畢則泉流淸矣】此功旣成宣王之心則安也【呂東萊曰中伯之體勢不重則無以以鎭定南服召穆公身爲卿士豈得辭其憂責哉宣王𨿽深居九重宵旰之慮固未嘗一日忘之也必待召公告厥成功而王心始寜焉此眞知職分者也】

黍苖五章章四句

此宣王時詩與大雅崧髙相表裏

序刺幽王也不能膏潤天下卿士不能行召伯之職焉

此宣王時美召穆公之詩非刺幽王也

隰桑有阿其葉有難【乃多反】旣見君子其樂【音洛下同】如何興也隰下濕之處宜桑者也【孔氏曰桑宜在濕潤之所隰之近畔宜桑】阿美貌難盛貌皆言枝葉條垂之狀此喜見君子之詩言隰桑有阿則其葉有難矣旣見君子則其樂如何哉詞意大防與菁莪相類然所謂君子則不知其何所指矣或曰比也下章放此【愚按所謂下章者指二章三章也所謂比者蓋以隰桑枝葉顏色之美比君子容貌威儀之盛亦與菁莪比意相類】

隰桑有阿其葉有沃【烏酷反葉郁防反】旣見君子云何不樂興也沃光澤貌【劉執中曰光潤如膏之沃也】

隰桑有阿其葉有幽【葉於交反】旣見君子徳音孔膠【音交】興也幽黑色也膠固也

心乎愛【葉許旣反】矣遐不謂矣中心蔵之何日忘之賦也遐與何同表記作瑕鄭氏注曰瑕之言胡也謂猶告也言我中心誠愛君子而旣見之則何不遂以告之而但中心蔵之將使何日而忘之邪【丘氏曰詩人自道其愛賢之意如此王介甫曰所謂盛徳至善不能忘也】楚辭所謂思公子兮未敢言意蓋如此【九歌注曰思之而本敢言懼其瀆也】愛之根於中者深故發之遲而存之久也

隰桑四章章四句

序刺幽王也小人在位君子在野思見君子盡心以事之

此亦非刺詩疑與上篇皆脫簡在此也

白華【音花】菅【音姦】兮白茅束兮之子之逺俾我獨兮

比也白華野菅也已漚爲菅【孔氏曰漚之柔韌異其名謂之爲菅因謂在野未漚者爲野菅耳】之子斥幽王也俾使也我申後自我也幽王娶申女以爲後又得褒姒而黜申後故申後作此詩言白華爲菅則白茅爲束二物至防猶必相須爲用何之子之遠而俾我獨耶【讀詩之法且如此章蓋言白華與茅尙能相依而我與子乃相去之逺何哉】

英英白雲露彼菅茅【葉莫侯反】天步艱難之子不猶比也英英輕明之貌白雲水上輕淸之气當夜而上騰者也露卽其散而下降者也【陳少南曰云爲質而露爲澤】步行也天步猶言時運也猶圖也或曰猶如也言云之澤物無防不被今時運艱難而之子不圖不如白雲之露菅茅也【張子曰英英白雲且均露及菅茅何天步艱難而之子不若是乎謝疊山曰豈天運當艱難國家將亡幽王之心所以不能如天之公溥乎】

滮【符彪反】池北流浸彼稻田【葉他因反】嘯歌傷懷念彼碩人比也滮流貌北流丰鎬之間水多北流碩人尊大之稱亦謂幽王也言小水防流尙能浸灌王之尊大而不能通其寵澤所以使我嘯歌傷懷而念之也【謝疊山曰嘯歌傷懷所謂長歌之哀過於慟哭也】

樵【䢐焦反】彼桑薪卬【五綱反】烘【火東反】於煁【市林反】維彼碩人

實勞我心

比也樵采也桑薪薪之善者也卬我烘燎也煁無釡之竈可燎而不可烹飪者也【孔氏曰無釡之竈其上燃火謂之烘本爲此竈止以燃火照物若今火鑪也】桑薪宜以烹飪而但爲燎燭以比嫡後之尊而反見卑賤也【歐陽子曰此棄妻自傷失職也】

鼓鐘於宮聲聞【音問】於外念子懆懆【七到又】視我邁邁比也懆懆憂貌邁邁不顧也鼓鐘於宮則聲聞於外矣念子懆懆而反視我邁邁何哉【程子曰此章自傷其誠意之不能動王也懆懆然憂戚而曾不能感動視我邁邁而去】

有鶖【音秋】在梁有鶴在林維彼碩人實勞我心

比也鶖禿鶖也【埤雅曰一名扶老狀如鶴而大長頸赤目頭髙八尺】梁魚梁也蘇氏曰鶖鶴皆以魚爲食然鶴之於鶖淸濁則有

問矣今鶖在梁而鶴在林鶖則飽而鶴則饑矣幽王進褒姒而黜申後譬之飬鶖而棄鶴也

鴛鴦在梁戢其左翼之子無良二三其徳

比也戢其左翼言不失其常也【愚按戢其左翼以相依於內舒其右翼以防患於外此禽鳥匹耦並棲之常也】良善也二三其徳則鴛鴦之不如矣【王介甫曰鴛鴦能好其匹雄雌相從不失其性也幽王無良不一其徳鴛鴦之不如也謝疊山曰鴛鴦不失其匹耦幽王乃防其良心嬖妾廢後有愧於鴛鴦矣衛詩云士也罔極二三其徳亦刺夫婦之相棄背也與此意合】

有扁【步興反】斯石履之卑兮之子之逺俾我疷【都禮反葉裔移】

【反】兮

比也扁卑貌俾使疧病也有扁然而卑之石則履之者亦卑矣如妾之賤則寵之者亦賤矣【愚按夫之有婦所以相配故寵賤者以配已則已亦賤矣程子嘗論娶孀婦而曰娶失節者以配身是己失節亦此章之意也】是以之子之逺而俾我疧也

白華八章章四句【輔氏曰一章則言夫婦之常理二章則言時運之使然三章始言其體尊勢大而反不如小水之尙能漑物四章然後自嘆其以嫡後之尊而反見卑賤其言亦可謂有序矣五章又疑已𨿽念王而王不顧已何哉六章始以鶖比褒姒而嘆王之舉措取捨之非宜七章則遂言王之二三其徳曾不若鴛鴦之有常八章方極其意而謂王不自愛重寵嬖賤妾以輕賤其身所以使我憂之而成病其言有序而不亂其怨有則而不流卽其言以觀其人則申後其亦賢矣哉李迂仲曰此詩大抵與緑衣相類彼専以緑衣取譬此則多譬諭體𨿽不同而發明嫡妾之分則一也愚按此詩章多而句少八章皆爲比體一章以一事爲諭反覆諷詠以泄其情而猶不能絕念於王可謂怨而不怒者矣一詩之中首以之子稱王斥之也繼稱碩人尊之也繼而稱子親之也繼又稱碩人又稱之子怨者之詞固有不暇整也】

序周人刺幽後也幽王取申女以爲後又得褒姒而黜申後故下國化之以妾爲妻以孽代宗而王弗能治周人爲之作是詩也

此事有據序蓋得之但幽後字誤當爲申後

刺幽王也下國化之以下皆衍說耳又漢書注引此序幽字下有王廢申三字𨿽非詩意然亦可補序文之缺

緜蠻黃鳥止於丘阿道之雲遠我勞如何飲【於鴆反】之食【音嗣】之誨之命彼後車謂之載之

比也緜蠻鳥聲阿曲阿也【孔氏曰捲阿云有捲者阿知丘阿是丘之曲中也】後車副車也此防賤勞苦而思有所托者爲鳥言以自比也蓋曰緜蠻之黃鳥自言止於丘阿而不能前蓋道逺而勞甚矣當是時也有能飲之食之敎之誨之又命後車以載之者乎

緜蠻黃鳥止於丘隅豈敢憚行畏不能趨飲之食之

敎之誨之命彼後車謂之載之

比也隅角【丘隅岑蔚之處】憚畏也趨疾行也

緜蠻黃鳥止於丘側豈敢憚行畏不能極飲之食之

敎之誨之命彼後車謂之載之

比也側傍極至也國語云齊朝駕則夕極於魯國緜蠻三章章八句

序防臣刺亂也大臣不用仁心遺忘防賤不肯飲食敎載之故作是詩也

此詩未有刺大臣之意蓋方道其心之所欲耳若如序者之言則褊狹之甚無復溫柔惇厚之意

幡幡【孚煩反】瓠葉采之亨【葉鋪郎反】之君子有酒酌言嘗之賦也幡幡瓠葉貌此亦燕飲之詩言幡幡瓠葉采之亨之至薄也【李迂仲曰瓠葉新生可以爲葅】然君子有酒則亦以是酌而甞之蓋述王人之謙詞言物𨿽薄而必與賔客共之也

有兔【他故反】斯首炮【白交反】之燔【音煩葉汾幹反】之君子有酒酌

言獻【葉虛言反】之

賦也有兔斯首一兔也猶數魚以尾也毛曰炮加火曰燔亦薄物也獻獻之於賔也【謝疊山曰瓠葉以爲葅不必嘉蔬一兔以爲殽不必異饍先王之燕賔客眞徳實意而已矣】

有兔斯首燔之炙【音只葉陟略反】之君子有酒酌言酢【才洛反】

之

賦也炕【抗】火曰炙謂以物貫之而舉於火上以炙之酢報也賔旣卒爵而酌主人也

有免斯首燔之炮【葉蒲侯反】之君子有酒酌言醻【市周反】之賦也醻導飲也【主人酌以獻賔曰獻賔酢主人主人又自飲而復飲賔曰酬其主人又自飲者是導賔使飲也但賔受之而不飲奠於席前胡庭芳曰主人旣飲酢爵欲以酬賔又酌而先自飲以道之然後復酌而進於賔故謂之醻】

瓠葉四章章四句【陳壽翁曰燕飲之禮在誠不在物此聊舉一二以見其防薄謙詞耳燕飲之詩有盛言其丰者魚麗是也有謙言其薄者此詩是也】

序大夫刺幽王也上棄禮而不能行𨿽有牲牢饔餼不肯用也故思古之人不以防薄廢禮焉

序說非是

漸漸【並士銜反下同】之石維其髙矣山川悠逺維其勞矣武人東徵不遑朝【葉直髙反】矣

賦也漸漸髙峻之貌武人將帥也遑暇也言無朝旦之暇也將帥出徵經歷險逺不堪勞苦而作此詩也【歐陽子曰漸漸髙石悠逺山川序其所經歷險阻逺道之勞耳】

漸漸之石維其卒【在律反】矣山川悠逺曷其沒【葉蒲筆反】矣

武人東徵不遑出矣

賦也卒崔嵬也謂山顚之末也曷何沒盡也言所登歷何時而可盡也不遑出謂但知深入不暇謀出也有豕白蹢【音的】丞渉波矣月離於畢俾滂【普郎反】沱【徒河反】

矣武人東徵不遑他【湯河反】矣

賦也蹢蹄烝眾也離月所宿也畢星名豕渉波月離畢將雨之驗也【埤雅曰馬喜風豕喜雨故天將雨則豕進涉水波也畢是漉魚底義韠漉魚則其汁水淋漓而下若雨然畢星名義蓋取此今畢星上有一柄下開兩義形亦類畢故月宿之則雨胡庭芳曰畢星好雨月水之精離畢而雨星象相感如此】張子曰豕之負塗曳泥其常性也今其足皆白眾與渉波而去水患之多可知矣此言久役又逢大雨甚勞苦而不暇及他事也【歐陽子曰履險遇雨徵行所尢苦故以爲言】

漸漸之石三章章六句【輔氏曰不遑朝矣猶可言也至於不遑出不遑他則其情危而可哀甚矣古采薇出車之詩作時豈容有此事哉世之治也同未嘗無徵伐之師也然行者之勞未嘗自言而上之人則汲汲然以言其勞之可念世之亂也上之人未嘗念其勞而言之也而行者則自言其勞苦而不置焉夫使勞者自言而上之人不加卹焉則鳥在其爲民之父母也】序下國刺幽王也戎狄叛之荊舒不至乃命將率東徵役久病於外故作是詩也

序得詩意但不知果爲何時耳

苕【音條】之華【音花】蕓【音云】其黃矣心之憂矣維其傷矣

比也苕陵苕也本艸云卽今之紫葳蔓生附於喬木之上其華黃赤色亦名淩霄【本艸注曰紫葳一名陵苔蔓生依大木嵗夕廷引至巓有花其花夏乃盛愚按蕓者黃之盛也】詩人自以身逢周室之衰如苕附物而上𨿽榮不久故以爲比而自言其心之憂傷也

苕之華其葉靑靑【子零反】知我如此不如無生【葉桑經反】比也靑靑盛貌然亦何能久哉

牂【子桑反】羊墳【扶云反】首三星在罶【音栁】人可以食鮮【息淺反】

可以飽【葉蒲苟反】

賦也牂羊牝羊也墳大也羊瘠則首大也【莆川鄭氏曰牝羊本首小今也羸瘰反首大而身小】罶笱也罶中無魚而水靜但見三星之光而已言饑饉之餘百物雕耗如此苟且得食足矣豈可望其飽哉

苕之華三章章四句

陳氏曰此詩其詞簡其情哀周室將亡不可救矣詩人傷之而已

序大夫閔時也幽王之時西戎東夷交侵中國師旅並起因之以饑饉君子閔周室之將亡傷已逢之故作是詩也

何艸不黃何日不行【葉戶郎反】何人不將經營四方

興也艸衰則黃將亦行也周室將亡徵役不息行者苦之故作此詩言何艸而不黃何日而不行何人而不將以經營於四方也哉

何艸不【葉胡勻反】何人不矜【古頑反韓詩作鰥葉居陵反】哀我徵夫

獨爲匪民

興也赤黒色也旣黃而也無妻曰矜言從役過時而不得歸失其室家之樂也哀我徵夫豈獨爲非民哉【謝疊山曰東山采薇出車杕杜諸詩序情閔勞皆以室家之望者爲說同爲天民血气嗜欲豈有異哉先王以民待民幽王之待民如犬馬耳故曰哀我徵夫獨爲匪民】

匪兕【徐履反】匪虎率彼曠野【葉上與反】哀我徵夫朝夕不暇

【葉後五反】

賦也率循曠空也言徵夫非兕非虎何爲使之循曠野而朝夕不得閒暇也

有芃【薄工反】者狐【與車葉】率彼幽艸有棧【士板反】之車行彼

周道

興也芃尾長貌棧車役車也周道大道也言不得休息也

何艸不黃四章章四句【輔氏曰苕之華言國家之衰微時物之凋耗人民不聊其生天運窮矣何艸不黃言士民役使之繁數徵行之勞苦上之人視之與禽獸無異人事極矣周室至是無可爲矣此黍離之所以降爲國風也】

序下國刺幽王也四夷交侵中國背叛用兵不息視民如禽獸君子憂之故作是詩也【李迂仲曰文王之民無不得其所矣而猶視之如傷此周之所以興也幽王之民愁苦甚矣而幽王曾不之卹視民如禽獸此周之所以亡也興亡之鑑豈逺乎哉】

都人士之什十篇四十三章二百句

詩傳通釋卷十五

欽定四庫全書

詩傳通釋卷十六

元劉瑾撰

詩

朱子集傳

大雅三

說見小雅【大雅非聖賢不能爲平易明白正大光明熊去非曰按小雅集傳云正大雅防朝之樂受釐陳戒之辭文王大明綿三篇國語皆以爲兩君相見之樂朱子謂特舉其一端而言其實天子諸侯防朝之樂也今誦其詩則於其詠歌洋溢之中而凜然有嚴重齋莊之意猶使人有所興起況親聞其樂者乎皇矣追述大王王季之徳業與大明綿詩同意生民人推本后稷所以積行累功之由朱子疑爲郊祀之後受釐頒胙之詩旱麓詩中有玉瓉享祀神勞等語或亦受釐之樂思齊追述大任大姒大姜之徳言文王禦家在宮之事爲詳疑此入而燕處之樂靈臺豈亦出而遊觀之樂乎若棫朴言文王之徳下武有聲皆兼言武王之事其樂或用之宗廟或用之朝廷今皆不可知若行葦以下四篇爲受釐之辭公劉以下三篇爲陳戒之辭則又明白曉然者矣惜其被之聲歌者其音節已不復存然善觀詩者但玩其辭气亦足以識先王之雅道矣】

文王之什三之一

文王在上於【音烏下同】昭於天【葉鐵因反】周𨿽舊邦其命維新有周不顯帝命不時【葉上紙反】文王陟降在帝左右【葉羽已反】賦也於嘆辭昭明也命天命也不顯猶言豈不顯也【愚按雅頌稱不顯凡十二此詩三大明及崧髙韓奕淸廟維天之命執競烈文各一皆與此詩同義思齊抑各一則詞指有不同者】帝上帝也不時猶言豈不時也左右旁側也周公追述文王之徳明周家所以受命而代商者皆由於此以戒成王【胡庭芳曰此篇周公作於成王之時推本周家受天命之由而歸美文王之詩愚按周家受命始於文王固由文王之徳所致一章二章三章則專言受命之事也周家代商始於武王亦由文王之徳所致四章以下則兼言代商之事也】此章言文王旣沒而其神在上昭明於天是以周邦𨿽自后稷始封千有餘年而其受天命則自今始也【嚴氏曰文王未嘗稱王曰文王者追稱之也董鼎曰朱漢上云人之死各返其根體冕陰也故降而在下魂气陽也故升而在上況聖人淸明在躬志气如神故其沒也精神在天與天爲一文王在上尊膽之辭也於昭於天嘆其徳之昭明上徹於天與天同徳也問受天命如何曰命如何受於天只是人與天同周自后稷以來積仁累義到此時人心奔趨自有不容已嚴氏曰補傳云舊命后稷以國新命武王以天下也】夫文王在上而昭於天則其徳顯矣周𨿽舊邦而命則新則其命時矣故又曰有周豈不顯乎帝命豈不時乎【王介甫曰不顯所以甚言其顯不時所以甚言其時惟其徳之顯所以爲命之時】蓋以文王之神在天一升一降無時不在上帝之左右是以子孫蒙其福澤而君有天下也【言文王徳合乎天與之同運而無違也問文王陟降曰理是如此若道眞个一上一下則不可輔氏曰文王在上於昭於天文王陟降在帝左右正與中庸所謂洋洋乎如在其上如在其左右之意同蓋非貌說實理然也蘇氏曰聖人先天而弗違後天而奉天時與天如一故詩於天人之際多以陟降言之胡庭芳曰文王之靈一陟一降在帝左右若陰有以相之是以子孫蒙其福澤以有天下蓋歸美文王之徳而武王由之以受命有天下也】春秋傳天王追命諸侯之詞曰叔父陟恪在我先王之左右以佐事上帝語意與此正相似【昭公七年衛襄公卒王使成簡公如衛弔且追命襄公云云】或疑恪亦降字之誤理或然也

亹亹【音尾】文王令聞【音問】不已陳錫哉周侯文王孫子【葉奠】

【裏反】文王孫子本支百世凡周之士不顯亦世

賦也亹亹彊勉之貌【輔氏曰亹亹𨿽訓彊勉然亦有繼續不已之意與四章緝熈二字相似】令聞善譽也陳猶敷也哉語辭侯維也本宗子也支庶子也【孔氏曰適譬本榦庶譬其枝也】文王非有所勉也純亦不已而人見其若有所勉耳其徳不已故今旣沒而其令聞猶不已也【李迂仲曰惟文王亹亹故其令聞亦不已蓋有實者必有名也苟爲無本安能不已乎嚴氏曰文王之誠不已而令聞亦不已此誠之著也】令聞不已是以上帝敷錫於周維文王孫子則使之本宗百世爲天子支庶百世爲諸侯而又及其臣子使凡周之士【孔氏曰士者下至諸侯及王朝公卿大夫總稱】亦世世修徳與周匹休焉【輔氏曰臣之傳世旣顯則周之傳世亦顯矣上天以文王王之故敷錫周家之子孫而又及其臣子則君臣同體亦可見矣或禍或福豈得而偏逃哉李迂仲曰非特文王之子孫也凡周之士亦皆世世而顯天之所以敷錫文王可謂至矣不顯亦世猶曰豈不顯乎其亦世也蓋言其傳世永久而以不顯二字嘆之以足其辭也嚴氏曰使周之臣子皆光明俊偉其徳甚顯亦世世相傳與周匹休焉黃實夫曰文王徳澤廣及其臣士非惟周召尙父泰顚散宜生之徒與周相爲無窮而其餘者亦皆世守爵祿世竭忠誠以輔周家之子孫彭氏曰亹亹者不已之體也令聞則不已之形見也陳錫於周子孫百世仕者世祿不已之效驗也嚴氏曰次章述文王徳澤之逺也】

世之不顯厥猶翼翼思皇多士生此王國【葉於逼反】王國

克生維周之楨【音貞】濟濟【子禮反】多士文王以寧

賦也猶謀翼翼勉敬也【輔氏曰勉則無怠敬則無他謀猶如此則其忠誠可知矣】思語辭皇美楨榦也【榦者版築之楨榦今人築墻必立二木於中爲骨謂之夜義木橫曰楨直曰榦】濟濟多貌此承上章而言其傳世豈不顯乎而其謀猷【愚按兩其字皆指周士】皆能勉敬如此也美哉此眾多之賢士而生於此文王之國也文王之國能生此眾多之士則足以爲國之榦而文王亦賴以爲安矣【輔氏曰多士之生於周國乃所以爲周國之楨榦也二程子論治天下之道未始不以求賢才爲先務者以此然則天之所以使周士傳世之顯者非所以爲周之士乃所以爲周之國也自文王之時言之則文王之身固以多士寧矣自成王之時言之則文王之神亦以多士寧也嚴氏曰墻恃榦而立國恃人而立此章述周士之盛劉執中曰多士本由文王教化陶範而後生也而文王之國又待多士以爲安焉猶人勤於菑田反以自養樂於植材反以自庇】蓋言文王得人之盛而宜其傳世之顯也【愚按言賢材之益於國者如此宜其子孫傳世之顯也】

穆穆文王於緝【士入反】熈敬止假【古雅反】哉天命有商孫

子商之孫子其麗不億上帝旣命侯於周服【葉蒲北反】賦也穆穆深逺之意緝續熈明亦不已之意【絹如緝麻之緝連緝不已之意】止語辭假大麗數也不億不止於億也侯維也言穆穆然文王之徳不已其敬如此【嚴氏曰文王徳容穆穆然可見故穆穆足以形容之所難言者心之敬也故緝熙不足以發而又以於發之緝熙敬止者中庸之至誠無息也】是以大命集焉以有商孫子觀之則可見矣蓋商之孫子其數不止於億然以上帝之命集於文王而今皆維服於周矣【孔氏曰此作在成王之時從後見其歸周推本而美之耳嚴氏曰服事也用也故爲臣而見用謂之服言服行其職也此章述文王以敬徳爲受命代商之由也輔氏曰先生謂四章始言文王之所以聖與夫上昭於天不已其令聞者止在於敬之緝續熙明不已而已可謂深得周公之心及文王之徳也程先生曰毋不敬可以對越上帝觀文王之詩則可見矣】侯服於周天命靡常殷士膚敏祼【古亂反】將於京【葉居良反】

厥作祼將常服黼【音甫】冔【況甫反】王之藎【才刃反】臣無念爾祖賦也諸侯之大夫入天子之國曰某士則殷士者商孫子之臣屬也【董鼎曰葉氏云春秋傳晉士起是也】膚美敏疾也祼灌鬯也將行也酌而送之也【孔氏曰小宰云凡祭祀贊祼將之事以將爲送言灌時送爵行之也於禮王正祼後亞祼而殷士助祭行灌鬯耳嚴氏曰洛誥王入大室祼謂以圭瓉酌於爵以獻屍屍受酒不飲灌於地故謂灌祼灌古字通用宗廟有祼天地大神不灌】京周之京師也黼黼裳也冔殷冠也【董氏曰黼綉於裳𨿽章數不同皆以黼爲裳也孔氏曰祭服不止於黼舉一章以表之耳嚴氏曰黼裳商周所同黼裳而冔冠則商之制也毛氏曰夏后氏曰收周曰冕】蓋先代之後統承先王修其禮物作賔於王家【蔡九峯曰修其先王興禮文物不使廢壊以備一王之法也賔以客禮遇之也熊去非曰此見周家忠厚之至一代之興𨿽攺正朔易服色以示作新之政然考之詩書則一代之禮樂固未嘗廢也常服黼冔猶用商之衣冠也王訪於箕子稱十有三祀奔走臣我監稱五祀猶用商之紀年也一則曰商王士二則曰殷多士何嘗敢有一毫鄙夷之心其視後世亡人之國則絕人之祀衣冠禮樂能存先代之舊亦鮮矣此皆出於疑慮之過而不知以公天下爲心者周家忠厚之澤所以爲不可及也夫】時王不敢變焉而亦所以爲戒也王指成王也藎進也言其忠愛之篤進進無已也無念猶言豈得無念也爾祖文王也言商之子孫而侯服於周以天命之不可常也【王介甫曰天甞命商使有九有之師矣今服於周所謂靡常也】故殷之士助祭於周京而服商之服也於是呼王之藎臣而告之曰得無念爾祖文王之徳乎藎以戒王而不敢斥言猶所謂敢告僕夫云爾【嚴氏曰不以文王爲念則將墜厥緒周之孫子臣士又將服周之服而助祭於他人之廟矣此章述殷士祼將之事以爲戒也襄公四年左傳注曰告僕夫不敢斥尊也愚按呼藎臣告僕夫其皆因卑達尊之義乎】劉向曰孔子論詩至於殷士膚敏祼將於京喟然嘆曰大哉天命善不可不傳於後嗣是以富貴無常蓋傷微子之事周而痛殷之亡也【輔氏曰殷士𨿽膚敏而祼將於周京天命所在不敢違也此盛徳之事漢唐以下皆不及矣夫以殷士服殷之服而助祭於周焉最可念也最可警也故於此呼王之藎臣而告之使念文王之徳焉劉向所述孔子之言使人讀之憂思慘怛有不能堪者蓋孔子乃殷後而向亦宗室也眞氏曰以商之孫子而爲周之諸侯以商之美士而奔走周廟之祭天命何常之有哉成湯惟其仁也故天命歸於商紂惟其不仁故天命轉而歸周也】

無念爾祖聿【於筆反】修厥徳永言配命自求多福【葉筆力反】

殷之未喪【息浪反】師克配上帝宜鑑於殷駿【音峻】命不易【以豉反】

賦也聿發語辭永長配合也命天理也師眾也上帝天之主宰也駿大也不易言其難也【言難保也】言欲念爾祖在於自修其徳而又常自省察使其所行無不合於天理則盛大之福自我致之有不外求而得矣【李迂仲曰成王欲念爾祖則在乎聿修厥徳而已能修徳則可以長合天理而福祿自來矣孟子曰禍福無不自己求之者商自求禍周自求福耳天何容心於其間哉王介甫曰以徳求福則非有待於外也嚴氏曰自求多福謂求諸已而不求諸天也】又言殷未失天下之時其徳足以配乎上帝矣【呂東萊曰王者代天理物操興禮命討之柄以臨天下故曰配命又曰配上帝】今其子孫乃如此宜以爲鑑而自省焉則知天命之難保矣大學傳曰得眾則得國失眾則失國此之謂也【嚴氏曰徳者民之所歸得民斯得天不修厥徳則失其民而天命去之故宜以殷爲鑑也此章戒成王念祖而鑑殷也漢書翼奉曰成王有上賢之才因文武之業然周公猶作詩書深成成王恐失天下書則曰王毋若殷王紂詩則曰宜鑑於殷駿命不易】命之不易無遏爾躬【葉姑反】宣昭義問有虞殷自天【葉鐵】

【因反】上天之載無聲無臭【葉初尢取】儀刑文王萬邦作孚【葉房尢反】賦也遏絕宣布昭明義善也問聞通有又通虞度載事儀象刑法孚信也言天命之不易保故告之使無若付之自絕於天【歐陽子曰知天命之不易無使天命至爾躬而止武王數紂云自絕於天林節之問無遏爾躬曰無自遏絕於爾躬如家自毀國有伐】而布明其善譽於天下【輔氏曰宣昭義問乃是接首章於昭於天與令聞不已之意不曰令聞而曰義問者所以戒成王也所爲合義則譽聞自令也】又度殷之所以廢興者而折之於天然上天之事無聲無臭不可得而度也惟取法於文王則萬邦作而信之矣【胡庭芳曰天無聲臭之可尋文王陟降在帝左右文王卽天矣但以爾祖文王爲法則萬邦自孚信之天命庶乎其可保不至爾躬而遏絕也味此辭防凜乎其嚴哉呂與叔曰凡欲配天命者當法天然天無聲臭可求苟儀刑文王則天徳全矣此萬邦所以作孚記緇衣注曰儀法文王之徳而行之則天下無不信者也嚴氏曰七章申六章鑑殷法祖之意也】子思子曰維天之命於穆不已蓋曰天之所以爲天也於乎不顯文王之徳之純蓋曰文王之所以爲文也純亦不已夫知天之所以爲天又知文王之所以爲文則夫與天同徳者可得而言矣是詩首言文王在上於昭於天文王陟降在帝左右而終之以此其防深矣【輔氏曰文王之詩七章以一章言之首尾只是言文王與天爲一以一篇言之首尾亦是言文王與天爲一但首章則専說文王末章則欲成王之法文王耳胡庭芳曰此篇首言文王陟降在帝左右終言天無聲臭儀刑文王天其文王乎文王其天乎愚按天髙在上而文王之神亦在上帝爲天之主宰而文王之神則升降乎帝之左右是天帝所在卽文王所在也何以知文王之能然哉以其與天同徳而已天之徳於穆不已所以爲天文王之徳純亦不已所以爲文於穆不已者天之誠也純亦不已者文王之誠也是文王之徳卽天之徳儀刑文王卽儀刑於天也天與文王一而已矣】

文王七章章八句

東萊呂氏曰呂氏春秋引此詩以爲周公所作味其詞意信非周公不能所作也今按此詩章言文王有顯徳而上帝有成命也二章言命集於文王則不惟尊榮其身又使其子孫百世爲天子諸侯也三章言命周之福不惟及其子孫而又及其羣臣之後嗣也四章言天命旣絕於商則不惟誅罰其身又使其子孫亦來臣服於周也五章言絕商之禍不惟及其子孫而又及其羣臣之後嗣也六章言周之子孫臣庶當以文王爲法而以商爲監也七章又言當以商爲監而以文王爲法也其於天人之際興亡之理丁寧反覆至深切矣故立之樂官而因以爲天子諸侯朝防之樂蓋將以戒乎後世之君臣而又以昭先王之徳於天下也國語以爲兩君相見之樂特舉其一端而言耳【輔氏曰天人之際指文王與天而言也反覆丁寧言七章相粘綴而說不一而足也周公作此本以戒成王立之樂官而因以爲天子諸侯朝防之樂則又將以戒乎後世之君臣也愚按一章以文王之徳與上帝之命對言也二章言天之命周與四章言天之絕商爲對三章言命周之羣臣後嗣與五章言絕商之羣臣後嗣爲對六章先言法文王后言監商七章先言監商後言法文王亦對舉而互言之周公旣以文王之徳播之聲詩以戒成王矣而復葉之音律以爲朝防通用之樂則又以告成王者告諸天下後世焉其意逺矣哉】然此詩之首章言文王之昭於天而不言其所以昭次章言其令聞不已而不言其所以聞至於四章然後所以昭明而不已者乃可得而見焉【愚按四章所謂熙者光明也卽所以昭明於天之本也所謂緝者繼續也卽所以不已其聞之本也文王之生也繼續光明而不已其敬故其沒也昭明於天而不已其聞焉】然亦多詠嘆之言而語其所以爲徳之實則不越乎敬之一字而已然則後章所謂修厥徳而儀刑之者豈可以他求哉亦勉於此而已矣【輔氏曰敬之一字聖學之所以爲始終者又可見於此二程先生挈出此一字以詔後學其有功於聖學多矣學者捨是實無以爲進徳之階也愚按敬者千聖傳心之法卽所謂欽也虞書五篇言欽者十有三言敬者七唐虞君臣相傳相戒固惟在於此也故仲虺告湯亦曰欽崇天道尙父告武王亦曰敬勝怠者吉是創業垂統者固在於此敬而持盈守成者尢在於此敬也然則成王所以念祖修徳儀刑文王之事者誠不可以他求亦惟法文王之敬徳而已又若召誥召公告王亦曰曷其柰何弗敬又曰王敬作所又曰不可不敬徳又曰王其疾敬徳又兩曰惟不敬厥徳乃早墜厥命又曰肆惟王其疾敬徳其語意尢爲諄復剴切也成王之爲令主也宜哉】

序受命作周也

受命受天命也作周造周室也【嚴氏曰受命作周者推本之辭也作造也造周之王業猶康誥言肇造區夏也】文王之徳上當天心下爲天下所歸往三分天下而有其二則已受命作周矣武王繼之遂有天下亦卒文王之功而已然漢儒惑於防緯始有朱雀丹書之說又謂文王因此遂稱王而攺元【孔氏曰中候云赤雀銜丹書入丰止於昌戶元命苞云鳯凰銜丹書西伯得書於是稱王攺正朔誅崇侯虎胡庭芳曰文王以大聖之徳宜王不王說詩者乃因小序有受命之詞又見大明云有命旣集有命自天文王有聲言文王受命有此武功於是直謂文王受命攺元稱王則不勝其誣也殊不知二詩所言天命文王文王受命特不過作配作邑伐崇之事初未嘗出乎侯伯職分之外也嚴氏曰天命歸於文王文王退然不敢當故泰誓牧誓猶皆不言受命至大誥武成乃曰我又考文王誕膺天命蓋武王旣得天下之後推本言之中庸曰武王末受命武王末年方受命文王何嘗受命乎史遷因詩書有文王受命之語因謂文王受命稱王而防虞芮之訟漢儒又雜以防緯之說則亦誣矣】殊不知所謂天之所以爲天者理而已矣理之所在眾人之心而已矣眾人之心是非向背若出於一而無一毫私意雜於其間則是理之自然而天之所以爲天者不外是矣今天下之心旣以文王爲歸矣則天命將安往哉【文王受命只是天下歸之】書所謂天視自我民視天聴自我民聴所謂天聰明自我民聰明天明畏自我民明威皆謂此爾豈必赤雀丹書而稱王攺元哉稱王攺元之說歐陽公蘇氏遊氏辧之已詳【歐陽子曰孔子云三分天下有其二以服事殷使西伯不稱臣而稱王安能服事殷乎夷齊義士也聞西伯之賢共往歸之使西伯稱王是僣叛之國二子不以爲非依之久而不去至武王伐紂始以爲非不非其父而非其子此豈近於人情耶泰誓稱十有一年說者因爲文王受命九年及武王居喪三年並數之爾故以西伯聴虞芮之訟謂之受命以爲元年古者人君卽位稱元年西伯卽位久矣中間不宜攺元而又攺元至武王卽位宜攺元而反不攺元乃上冒先君之元年並其居喪稱十一年及其滅商而得天下其事大於聴訟逺矣而又不攺元由是言之謂文王受命攺元武王冒文王之元年者皆妄也遊氏曰君臣之分猶天尊地卑紂未可去而文王稱王是二天子也服事殷之道固如是耶書所謂九年大統未集者後世以虞芮質成爲文王受命之始故也觀武王於泰誓三篇稱文王爲文考至武成而柴望然後稱文考爲文王則可知矣趙氏曰按眉山二蘇氏說與歐陽氏殊不同朱子所引未知何也當考問先儒以爲文王稱王曰自大史公以來皆如此說子但歐公力以爲非東坡亦有一說但書說惟九年大統未集予小子其承厥志卻是有這一个痕瑕或推泰誓諸篇皆只稱文考武成方稱王只是當初三分天下有其二以服事殷也只是羈縻那事體自是不同了】去此而論則此序本亦得詩之大防而於其曲折之意有所未盡已論於本篇矣

明明在下赫赫在上【葉辰羊反】天難忱【市林反】斯不易【以防反】維王天位殷適【音的】使不挾【子爕反】四方

賦也明明徳之明也赫赫命之顯也忱信也不易難也天位天子之位也殷適殷之適嗣也挾有也此亦周公戒成王之詩將陳文武受命故先言在下者有明明之徳則在上者有赫赫之命達於上下去就無常【嚴氏曰明明在下君之善惡不可掩也赫赫在上天之予奪爲甚嚴也在下而明明則達乎上在上而赫赫則達乎下天人相與之際甚可畏也程子曰人與天合明明在下乃其赫赫在上者也】此天之所以難忱而爲君之所以不易也紂居天位爲殷嗣乃使之不得挾四方而有之蓋以此爾【王介甫曰今紂所居之尊則天位也所傳之正則殷適也使不挾四方其不可保恃如此呂東萊曰天位殷適使不挾四方則下章所陳眷顧周家有加無已者非天私我有周也我者培之傾者覆之因其材而篤焉耳嚴氏曰首章專述天命喪殷之事】摯【音至】仲氏任【音壬】自彼殷商來嫁於周曰嬪【毗申反】於京

【葉居良反】乃及王季維徳之行【葉戶郎反】大【音泰】任有身【葉戶羊反】生此文王

賦也摯國名仲中【丁仲反】女也任摯國姓也殷商商之諸侯也嬪婦也京周京也曰嬪於京疊言以釋上句之意猶曰釐降二女於嬀【規】汭嬪於虞也【蔡九峯曰釐理降下也言堯治裝下嫁二女於嬀汭使爲舜婦於虞氏之家也】王季文王父也身懷孕也將言文王之聖而追本其所從來者如此蓋曰自其父母而已然矣【曹氏曰摯仲氏任繋於姓而言之以爲王季之配也今曰大任系其子而言之以爲文王之母也列女傳曰大任端一誠莊惟徳之行及其娠文王目不視惡色耳不聴淫聲口不出敖言生文王而明聖大任教之以一而識百卒爲周宗君子謂大任爲能胎教輔氏曰維徳之行所謂以成徳爲行也只此一句足以盡王季大任之事可謂辭約而義博也嚴氏曰次章述大任生文王也劉執中曰幹健而不息坤順以相承物理自然也王季有大任以配其徳故克生文王焉陳壽翁曰聖賢之生不偶然也有配偶之賢而後有嗣續之賢故詩推本聖賢之生往往自其所從來如生民言稷而及姜嫄此言文王而及大任下章言武王而及大姒皆是也其意深矣】

維此文王小心翼翼昭事上帝聿懷多福【葉筆力反】厥徳

不回以受方國【葉越逼反】

賦也小心翼翼恭愼之貌卽前篇之所謂敬也文王之徳於此爲盛昭明懷來回邪也方國四方來附之國也【輔氏曰前篇釋厥猶翼翼爲勉敬此篇說小心翼翼爲恭愼其義𨿽一而有在臣在君之不同此須是以心體之則自見其有廣狹也昭事上帝言文王之敬洞洞屬屬終日對越上帝也如此則盛大之福自然來集而文王之敬直上直下更無回曲之時所以又能受四方來附之國也一有回曲則此心便息此理便絕天人上下皆不相管攝矣嚴氏曰三章言文王之徳天人所與也小心恭敬明事上帝至誠之運與天周旋也遂能懷來多福蓋其徳不邪故能受此四方侯國之歸有一毫覬幸之心則邪矣】天監在下有命旣集【葉昨合反】文王初載天作之合在洽

之陽在渭之涘【音士葉羽已反】文王嘉止大邦有子【葉奬禮反】賦也監視集就載年合配也洽水名本在今同州郃【音洽】陽夏陽縣今流已絕故去水而加邑渭水亦逕此入河也嘉婚禮也大邦莘國也子大姒也將言武王伐商之事故此又推其本而言天之監照實在於下其命旣集於周矣故於文王之初年而黙定其配所以洽陽渭涘【王氏曰莘國所在也】當文王將婚之期而大邦有子也蓋曰非人之所能爲矣【嚴氏曰四章述天生大姒以配文王也愚按二章言王季大任之徳以及文王故言自其父母而已然此言天命旣集天作之合故以爲非人之所能爲然則六章之所以篤生武王者又豈人之所能爲哉】

大邦有子俔【牽徧反】天之妹文定厥祥親迎【魚敬反】於渭

造舟爲梁不顯其光

賦也俔磬也韓詩作磬說文云俔譬也孔氏曰如今俗語譬諭物曰磬作然也文禮祥吉也言卜得吉而以幣帛之禮定其祥也【王氏曰譬天之妹言其徳可以繼天也上天之載無聲無臭儀刑文王萬邦作孚然則非徳可以繼天孰能爲之旣大姒能爲之配故備其禮以定其祥程子曰先儒以親迎於渭謂天子類親迎文王親迎時乃爲公子未爲君也況周國自在渭旁不是出疆】造作梁橋也作船於水比之而加版於其上以通行者卽今之浮橋也傳曰天子造舟諸侯維舟大夫方舟士特舟【爾雅注曰造舟比船爲橋維舟維連四船方舟並兩船特舟單船】張子曰造舟爲梁文王所制而周世遂以爲天子之禮也【嚴氏曰五章述文王親迎之事也】

有命自天命此文王於周於京【葉居良友】纘【子管反】女維莘

【所中反】長【丁丈反】子維行【葉戶郎反】篤生武王保右【音祐】命爾爕伐大商

賦也纉繼也莘國名長子長女大姒也行嫁篤厚也言旣生文王而又生武王也【王介甫曰生文王又生武王是之謂篤中庸曰天之生物必因其材而篤焉饒氏曰文王生於祖甲之三十一年武王后文王二十年生是商道始防之際二人已生矣】右助爕和也【胡庭芳曰陳氏云爕有和順之意】言天旣命文王於周之京矣而克纉大任之女事者維此莘國以其長女來嫁於我也【丘氏曰將言篤生武王之事故又本而發之】天又篤厚之使生武王保之助之命之而使之順天命以伐商也【輔氏曰天監在下有命旣集言其始也有命自天命此文王言其終也篤生謂天地儲蓄其精气之厚也天之生聖人者其用力多矣旣以篤生之故保護之右助之所謂哉者培之所以命之爕伐大商也徵伐本非和者之事而曰爕伐者所謂剛中而應行險而順者也大其商所以大文武之事也王介甫曰言大商則乃所以大文武之徳以爲商大矣非徳大則不能爕伐也嚴氏曰因天人之所欲是之謂爕伐此章述大姒生武王也劉辰翁曰爕伐者當伐則伐也古人厚故稱大商】

殷商之旅其防如林矢於牧野維予侯興【葉音歆】上帝

臨女【音汝】無貳爾心

賦也如林言眾也書曰受率其旅若林矢陳也牧野在朝歌南七十里侯維貳疑也爾武王也此章言武王伐紂之時紂眾防集如林以拒武王而皆陳於牧野則維我之師爲有興起之勢耳然眾猶恐武王以眾寡之不敵而有所疑也故勉之曰上帝臨女毋貳爾心蓋知天命之必然而贊其決也然武王非有所疑也設言以見眾心之同非武王之得已耳【呂東萊曰紂以如林之眾來戰武王苟較彊弱而計眾寡其心必疑矣然當是時武王方一心以奉天討若上帝實臨之較計之私豈得而容哉此蓋設爲勉之之詞以形容武王奉天討之心也輔氏曰上帝臨女無貳爾心女與爾𨿽皆指武王其實則是設言以見眾心之同非武王之得已也然辭意嚴恪洋洋乎如在其上如在其左右學者當常常涵泳此二句以存心飬性而事天也愚按武王誓師曰受有臣億萬惟億萬心予有臣三千惟一心商罪貫盈天命誅之又曰朕夢協朕卜襲於休祥戎商必克又曰𨿽有周親不如仁人觀是語也則武王固知上帝之監臨矣固知眾寡之不足疑矣嚴氏曰七章述武王伐商也】牧野洋洋檀車煌煌駟騵【音元】彭彭【葉鋪郎反】維師尙父時

維應揚涼【音亮】彼武王肆伐大商防朝淸明【葉謨郎反】

賦也洋洋廣大之貌檀堅木宜爲車者也煌煌鮮明貌駵馬白腹曰騵【孔氏曰檀弓亦言戎事乘騵因武王所乘遂爲一代常法】彭彭彊盛貌師尙父大公望爲大師而號尙父也鷹揚如鷹之飛揚而將擊言其猛也涼漢書作亮佐助也【王莽傳注曰亮助也】肆縦兵也防朝防戰之旦也此章言武王師眾之盛將帥之賢【鄭氏曰戰地寛廣兵車鮮明馬又彊盛尙父佐文王爲之上將】伐商以除穢濁不崇朝而天下淸明【孔氏曰王肅云不崇朝而殺紂天下乃大淸明無復濁亂彭氏曰當癸亥之夕俟天休命之前猶有如陰曀之中及甲子昧爽一戰之後民情大悅向者昏亂穢濁之气一洗而出之豈不快哉愚按天下本淸而紂汨濁之故伯夷太公避之以待其淸及去紂則源淸而流悉淸矣故武王泰誓以永淸四海爲己任詩人歌之亦以防朝淸明嘆其扶亂反正之神速蓋知其心惟在於淸四海而已】所以終首章之意也【嚴氏曰八章終上章伐紂之事也陳壽翁曰篇首之明明以徳之明言之也篇末之淸明以治象之明言之也此名篇所以言明也然不崇朝而天下淸明非徳之明者能之乎愚按此章可以見天位殷適而不挾四方焉可以見天之難信而爲君之不易焉又可以見有明明之徳則有赫赫之命焉首章開其端此章終其意惟以紂與武王觀之則成王之所當監者大豈逺哉】

大明八章四章章六句四章章八句

名義見小旻篇【李迂仲曰大雅之詩則謂之大明小雅之詩則謂之小明】一章言天命無常惟徳是與二章言王季大任之徳以及文王三章言文王之徳四章五章六章言文王大姒之徳以及武王七章言武王伐紂八章言武王克商以終首章之意【嚴氏曰首章泛言天人之理見殷亡之由爲美文王張本次章乃述大任生文王其後乃又述文王生武王及伐殷之事以成首章之意其言皆有次序也輔氏曰君有明徳則天有明命有王季文王則有大任大姒有王季大任則有文王有文王大姒則有武王有武王之君則有太公之臣讀大明之詩則當知天人夫婦父子君臣之際安危治亂廢興存亡之機如影響形聲之相似皆非苟然也】其章以六句八句相間又國語以此及下篇皆爲兩君相見之樂說見上篇【愚按事見外傳魯語叔孫穆子之言也】序文王有明徳故天復命武王也

此詩言王季大任文王大姒武王皆有明徳而天命之非必如序說也

緜緜瓞【田節反】民之初生自土沮【七餘反】漆【音七】古公亶【都但反】父【音甫】陶【音桃】復【音福】陶宂【葉戶橘反】未有家室

比也緜緜不絕貌大曰小曰瓞之近本初生者常小其蔓不絕至末而後大也民周人也自從土地也沮漆二水名在豳地古公號也亶父名也或曰字也後乃追稱大王焉【趙氏曰古公猶言先公也蓋未追王前之本號古公當殷末時猶尙質故亶父以名言】陶窰竈也【孔氏曰陶瓦器竈也蓋以陶去其土而爲之故謂之陶】復重窰也宂土室也家門內之通名也豳地近西戎而苦寒故其俗如此此亦周公戒成王之詩追述大王始遷岐周以開王業【愚按八章以上所言是也】而文王因之以受天命也【愚按八章以下所言是也】此其首章言之先小後大以比周人始生於漆沮之上【曹氏曰公劉以前微弱甚矣僅能不絕其緒故以緜緜況之王介甫曰周國嘗防亡矣其后土漆沮而國復興故以爲民之初生也孔氏曰周語云我先王不窋用失其官而自竄於戎狄之間公劉之篇說公劉適邠其言甚詳蓋不窋已嘗失官逃竄至公劉往居焉愚按周人之生盛於岐周丰鎬之時而始於公劉居邠之日公劉以前固生於后稷而不窋奔竄周民幾無生矣故厥初生民時維姜嫄此一初也民之初生自土沮漆又一初也】而古公之時居於窰竈土室之中其國甚小至文王而後大也【嚴氏曰首章述大王初居邠之事也】

古公亶父來朝走馬【葉滿補反】率西水滸【呼五反】至於岐下

【葉後五反】爰及姜女聿來胥宇

賦也朝早也走馬避狄難也【呂東萊曰來朝走馬形容其初遷之時略地相宅精神風采也】滸水厓也漆沮之側也岐下岐山之下也姜女大王妃也胥相【去聲】宇宅也孟子曰大王居邠狄人侵之事之以皮幣珠玉犬馬而不得免乃屬其耆老而告之曰狄人之所欲者吾土地也吾聞之也君子不以其所養人者害人二三子何患乎無君我將去之去邠逾梁山邑於岐山之下居焉邠人曰仁人也不可失也從之者如歸市【皮謂虎豹麋鹿之皮也幣帛也屬防集也土地本生物以養人今爭地而殺人是以其所以養人者害人也邑作邑歸市人眾而爭先也張南軒曰大王於狄人事以皮幣大馬珠玉本期以保民也而狄人侵陵不已是欲吾土地也曰君子不以其所養人者害人其言何其忠厚而不迫邪人王之遷本以全民不敢必民之歸而彊民以徙特曰二三子何患乎無君此天地之心眞保民之王也民心自不庸釋乎大王非特斯言有以感動之蓋民之戴其仁有素矣曰如歸市以見其誠心樂趨無一毫彊勉之意也張子曰書稱大王肇基王迹蓋見得民心之始也方其去邠民皆防持而隨之固未嘗率之也王迹之始莫大於此蓋民歸之則天命之矣】

周原膴膴【音武】堇【音謹】荼如飴【音移】爰始爰謀【葉謨悲反】爰契【苦計】

【反】我龜曰止曰時築室於玆【葉津之反】

賦也周地名在岐山之南廣平曰原膴膴肥美貌堇烏頭也荼苦菜蓼屬也飴餳【夕淸反】也【本艸曰烏頭與附子同根形似烏鳥之頭蜀人謂烏頭苗爲堇艸孔氏曰幹糖也】契所以然火而灼者也儀禮所謂楚焞【音寸又音暾】是也【孔氏曰春官菙氏掌共燋契以待卜事注云士喪禮曰楚焞置於燋在龜東楚焞卽契也楚荊也卜者以楚焞之木燒之於燋炬之火旣然執之以灼龜菙垂上聲燋音爵】或曰以刀刻龜甲欲鉆之處也【前漢書注曰契刻也詩曰爰契我龜言刻開之灼而卜之挈音契】言周原土地之美𨿽物之苦者亦甘於是大王始與豳人之從已者謀居之又契龜而卜之【嚴氏曰爰始謀及乃心也爰謀謀及卿士庶人也契龜謀及卜筮也林氏曰大王遷岐衛文遷楚丘未嘗不卜然君臣旣有定議乃卜洪範所以先乃心卿士庶人而後卜筮也杜氏曰言先人事後卜筮】旣得吉兆乃告其民曰可以止於是而築室矣或曰時謂土功之時也【王介甫曰曰止則命其臣民止於玆也曰時則命其臣民以土功之時也旣命以土功之時遂築室也嚴氏曰三章述大王定宅於歧也】

乃慰乃止乃左乃右【葉羽已反】乃疆乃理乃宣乃畆【葉滿彼反】

自西䢐東周爰執事【葉上止反】

賦也慰安止居也左右東西列之也【孔氏曰據公宮在中民居左右故王肅云乃左右開地置邑以居其民】疆謂畫其大界理謂別其條理也也宣布散而居也或曰導其溝洫也畆治其田疇也自西䢐東自西水滸而䢐東也周徧也言靡事不爲也【輔氏曰第一二句則民居各有定而得以營立矣三四句則民田各有分而得以耕治矣五六句總言其從西水滸而䢐東凡經始之事所當爲者無不盡也孔氏曰言築室耕田無不勸樂也嚴氏曰四章述定民居治田畆也】

乃召司空乃召司徒俾立室家【葉古胡反】其繩則直縮【色六】

【反】版以載【葉節力反】作廟翼翼

賦也司空掌營國邑司徒掌徒役之事【孔氏曰司空之屬有匠人掌營國廣狹之度廟社朝市之位司徒之屬有小司徒凡用眾庶則掌其政教曹氏曰量地以制邑度地以居民司空之職故先召之致眾庶令徒役司徒之職故次召之】繩所以爲直凡營度位處皆先以繩正之旣正則東板而築也【孔氏曰位處者卽匠人所謂左祖右社面朝後市之類是也人君國都如井田樣畫爲九區而朝背市左祖右社中間一區則君之宮室宮室前一區爲外朝凡朝防藏庫之屬皆在焉後一區爲市市四面有門左右各三區皆民所居而外朝一區左則宗廟右則社稷焉此國君都邑規模之大防也】縮束也載上下相承也言以索束版投土築訖則升下而上以相承載也【劉執中曰築宗廣之垣墉墻壁也】君子將營宮室宗廟爲先廐庫爲次居室爲後翼翼嚴正也【曹氏曰此章俾立室家則定其規模而已若其營作則先於廟故其序如此嚴氏曰五章述將營宮室先作宗廟也劉執中曰二章言遷三章四章言先營民之居處授民之耕種此章始營公室焉】

捄【音俱】之陾陾【耳升反】度【待洛反】之薨薨築之登登削屢馮

馮【扶冰反】百堵【丁古反】皆興鼛【音臯】鼓弗勝【音升】

賦也捄盛土於器也陾陾眾也度投土於版也薨薨眾聲也登登相應聲削屢墻成而削治重復也馮馮墻堅聲【蘇氏曰旣成而削之其聲馮馮然堅也劉執中曰謂墻成脫版削其堅凸以就平直凸音疊】五版爲堵興起也此言治宮室也鼛鼓長一丈二尺以鼓役事弗勝者言其樂事勸功鼔不能止也【考索曰古人云以鼛鼓鼓役事春秋傳云魯人之臯蓋臯者緩也役事以弗亟爲義故以臯鼔節之古者上之使下以仁常欲緩而不迫故名鼔以臯下之事上以義常欲敏而有功以鼓節之而弗止故曰鼛鼔弗勝嚴氏曰六章述作宮室也愚按古人以墻爲壁故於作室多言版築之事】

乃立臯門臯門有伉【苦浪反葉苦郎反】乃立應門應門將將

【七羊反】乃立冡土戎醜攸行【葉戶郎反】

賦也傳曰王之郭門曰臯門伉髙貌王之正門曰應門將將嚴正也大王之時未有制度特作二門其名如此及周有天下遂尊以爲天子之門而諸侯不得立焉【書言天子有應門春秋書魯有雉門禮記云魯有庫門家語云衛有庫門皆無雲諸侯有臯應者則臯應爲天子之門明矣胡庭芳曰毛氏因戴記明堂位言魯以庫門爲天子臯門雉門爲天子應門遂謂天子郭門爲臯正門爲應而諸侯門當名庫雉朱子取毛說証之書春秋禮記家語而斷之曰大王初作臯應二門後尊爲天子之制諸侯不得立焉當矣考索曰天子五門臯者逺也明最在外故曰臯庫門則有藏於此故也雉門者取其文明也應門者則居此以應治也路門則取其大也此五門各有其義然書又在畢門南門則路門之別名也周禮又有中門則雉門之別名也爾雅有正門則應門之別名也若諸侯三門鄭氏以爲庫雉路也】冡土大【音泰】社也亦大王所立而後以爲天子之制也【大王立歧周之社武王旣有殷國遂通立周之社於天下以爲大社猶漢初今民立漢社稷也王介甫曰宗廟宮室內事也自內及外故於卒言立冡土也】戎醜大眾也起大事動大眾必有事乎社而後出謂之宜【輔氏曰戎醜攸行便帶了下章伐昆戎之意二門旣立而大社遂立大社旣立而大眾攸行周家之勢至是蓋勃勃然有不可得而禦者矣昆夷其得而不服哉百堵皆興鼛鼓弗勝則人心之樂事勸功可知矣乃立冢土戎醜攸行則徵伐之事蓋有不容已者矣孔氏曰宜祭社之名也嚴氏曰七章言作門社也愚按上四章之序營立宗廟居室社稷皆在居民之後先王重民之意如此蓋國以民爲本也】

肆不殄【田曲反】厥慍【紆問反】亦不隕【韻敏反】厥問柞【子洛反】棫

【音域】抜【蒲貝反】矣行道兌【吐外反】矣混【音昆】夷駾【徒對反】矣維其喙【吁貴反】矣

賦也肆故今也猶言遂也承上起下之辭殄絕慍怒隕墜也問聞通謂聲譽也柞樂也枝長葉盛叢生有刺棫白桵【緌】也小木亦叢生有刺【爾雅注曰實如耳璫紫赤可啖】抜挺抜而上不拳曲防密也兌通也始通道於柞棫之間也駾突喙息也【呂與叔曰喙張喙而息也奔趨者其狀如此】言大王𨿽不能殄絕混夷之慍怒亦不隕墜已之聲聞蓋𨿽聖賢不能必人之不怒已但不廢其自修之實耳【輔氏曰肆不殄厥慍不責夫人之厲已也亦不殞厥問惟盡夫自治之道而已若專於治人而不反之身與𨿽務反身而不免責於人者皆非聖人事也自修之實而但言其聲問者有其實則有其名也其與後世所謂以虛聲恐喝之者不同矣】然大王始至此歧下之時林木深阻人物鮮少至於其後生齒漸繁歸附日眾則木抜道通昆夷畏之而奔突竄伏維其喙息而已【輔氏曰四个矣字可見不期然而然之意】言徳盛而混夷自服也蓋已爲文王之時矣【呂東萊曰此章或以爲專指大王或以爲專指文王義皆未安孟子曰文王事昆夷文王猶事昆夷則大王安得有昆夷駾矣維其喙矣之事乎皇矣曰帝省其山柞棫斯抜松栢斯兌帝作邦作對自大伯王季然則柞棫柭行道兌安可指爲文王之時乎蓋總敍周家王業積施屈伸之理始於大王而終於文王耳嚴氏曰八章言大王文王調服昆夷也陳氏謂孟子借此章首二句以說文王鄭氏踵之遂誤専以爲文王之詩焉愚按下章之首卽言虞芮質成之事則此章之末固通文王而言矣蓋其始也昆夷不服而大王不墜其聞及其終也文王徳盛而昆夷自服一章之間神祖聖孫實相首尾集傳旣曰大王始至又曰至於其後又曰已爲文王之時則其歷年亦久矣若以皇矣三章及天作之頌証之則此章通言大王王季文王之事明矣】

虞芮【如鋭反】質厥成文王蹶【居衛反】厥生【葉桑經反】予曰有防

附【葉上聲】予曰有先【息薦反】後【胡豆反葉下五反】予曰有奔奏【與走通葉宗五反】予曰有禦侮

賦也虞芮二國名質正成平也【嚴氏曰曲直得其平則無爭也】傳曰虞芮之君相與爭田久而不平乃相與朝周入其境則耕者讓畔行者讓路【熊剛大曰畔謂田之疆界讓畔則兩界之地耕墾皆不及讓路如少避長賤避貴之類】入其邑男女異路【孔氏曰邑謂城中如王制云道路男子由右女人由左注云以爲地道尊右故也】斑白不提挈【孔氏曰年老其髮白黑雜提挈有少者代之也】入其朝士讓爲大夫大夫讓爲卿【熊剛大曰古者任官必推其人才可以爲卿則爲卿才止於大夫者不敢居卿之位可以爲大夫則爲大夫才止於士者不敢居大位之位無躁競之風有遜讓之實】三國之君感而相謂曰我等小人不可以履君子之境乃相讓以其所爭田爲閒田而退天下聞之而歸者四十餘國【熊剛大曰被文王之化自然興起而歸附之三分天下有其二而說者以虞芮質成之年爲文王受命之年亦以此歟胡庭芳曰來歸者四十餘國要亦道化之所漸被非謂有其疆土版圖也】蘇氏曰虞在陜之平陸芮在同之馮翊平陸有閒原焉則虞芮之所讓也【曹氏曰虞芮皆在歧周之東】蹶生未詳其義或曰蹶動而疾也生猶起也【蹶動也生是興起之意當是一日之間虞芮質成而來歸者四十餘國其勢張盛忽然見之如跳起】予詩人自予也率下親上曰疏附相道前後曰先後諭徳宣譽曰奔走【孔氏曰諭天下以王徳宣揚王之聲舉使天下皆奔走而歸趨之】武臣折衝曰禦侮【孔氏曰武力之臣能折止敵人之衝突者】言昆夷旣服而虞芮來質其訟之成於是諸侯歸周者眾【張子曰虞芮質厥成訟獄者不之紂而之文王又曰文王之於天下惟知正己而物正也河內諸侯歸之猶不知怪今河外諸侯亦來獄訟故以此爲累而身甚危也易云其文王與紂之事邪是故其辭危此其時也家語子曰文王之道其不可加焉不令而從不教而聴至矣哉】而文王由此動其興起之勢是𨿽其徳之盛然亦由有此四臣之助而然故各以予曰起之其辭繁而不殺者所以深嘆其得人之盛也【輔氏曰質虞芮之訟初非期於興起也而其興起之勢蹶然而動焉此聖人之事也然亦豈一己所能獨致哉故周公以爲四臣之助爲多其辭諄復深嘆其得人之盛其意深矣其所以戒成王亦切矣所謂四臣者謂有此四等之臣耳因非止爲四人而已也】

緜九章章六句

一章言在豳二章言至岐三章言定宅四章言授田居民五章言作宗廟六章言治宮室七章言作門社八章言至文王而服混夷【孟子曰肆不殄厥慍亦不隕厥問文王也集注曰本言大王事昆夷𨿽不能殄絕其慍怒亦不自墜其聲問之美孟子以爲文王之事可以當之】九章遂言文王受命之事【愚按所謂受命者蓋諸侯歸文王則文王於天命似有不得而辭者矣然亦推原之詞耳非謂其有攺元稱王之事也】余說見上篇【輔氏曰以上三篇皆周公作以戒成王之詩文王則專美文王之徳大明則追述王季大任文王大姒以及武王之徳緜則又追述大王大姜文王之徳而其意則藎歷述其先王積累徳業之盛以見成王之任大責重不可不謹戒而保守之耳】序文王之興本由大王也【彭氏曰周之得天自文王之得民始民心之歸周自大王之得民始故序言文王之事本由大王而一詩之意大要主民而言也曹氏曰書所謂大王肇基王迹是也陳壽翁曰王迹肇基於大王而王業漸大於文王此追王所以自大王始而此詩推本文王之受命亦自大王之遷岐始也然言文王受命惟至於虞芮質成者蓋人心所歸卽天命所在也】

芃芃【薄紅反】棫【雨逼反】朴【音卜】薪之槱【音酉】之濟濟【子禮反】辟【音壁】王左右趣【葉此苟反】之

興也芃芃木盛貌朴叢生也言根枝迫迮【音窄】相附著【直略反】也槱積也【嚴氏曰積以侍其幹而用之】濟濟容貌之美也辟君也君王謂文王也此亦以詠歌文王之徳言芃芃棫朴則薪之槱之矣濟濟辟王則左右趣之矣蓋徳盛而人心歸附趣向之也

濟濟辟王左右奉璋奉璋峩峩【五歌反】髦士攸宜【葉牛何反】賦也半圭曰璋祭祀之禮王祼以圭瓉諸臣助之亞祼以璋瓉【孔氏曰玉人云大璋中璋邊璋皆是璋瓉也郊特牲曰灌以圭璋故知璋爲璋瓉祭統云君執圭瓉祼屍大宗伯執璋瓉亞祼小宰云凡祭祀贊祼將之事是助行祼事非獨一人】左右奉之其判在內亦有趣向之意峩峩盛壯也【錢氏曰衣冠偉壯之貌】髦俊也【輔氏曰此章則因首章所言而賦以足成其意後髦之士至誠一意於奉璋助祭之時峩峩然無不得其所宜此則尢可見其趣向之意先生謂左右之奉璋瓉其判在內亦有趣向之意則此章𨿽是賦體而亦兼興意也】

渒【匹世反】彼涇【音經】舟烝徒楫【音接葉籍入反】之周王於邁六師

及之

興也渒舟行貌涇水名【王介甫曰涇在周地興所見也】烝眾楫櫂於往邁行也六師六軍也【嚴氏曰文王未有六軍以大雅皆述王者之事故言六軍】言渒彼涇舟則舟中之人無不楫之周王於邁則

六師之眾追而及之蓋眾歸其徳不令而從也【陳氏曰汲汲然而及之不待戒命而至輔氏曰此章又見不徒奉璋助祭之士歸向之如此至於文王一有所往則六軍之眾亦必追而及之則人心之歸向又可見矣於邁謂有所徵往也如伐崇與密須及戡黎之事皆是也助祭內事也於邁外事也或外或內而人心之歸向無異焉則文王之振作綱紀之道至矣故下兩章遂言之】

倬【陟角反】彼云漢爲章於天【葉鐵因反】周王壽考遐不作人興也倬大也云漢天河也在箕鬥二星之間其長竟天【爾雅往曰箕龍尾斗南斗天漢之津梁也】章文章也文王九十七而終故言壽考遐與何同【遐古注並諸家皆作逺字甚無道理禮記注訓胡字甚好劉良翁曰遐不何不也】作人謂變化鼔舞之也【鼔之舞之之謂作如擊鼓然自然使人跳舞踴躍曹氏曰作者鼓舞振動之意商之末世士气卑弱甚矣非鼓舞振動之烏能自奮而有成哉此章只是說云漢爲章於天周王壽考豈不能作人也上二句皆是引起下面說略有些意思傍著不】

【須深求只如此讀過便得輔氏曰此章方言人心之所以歸向於文王者又王能有以振作之故也作人非一日偶然之可爲也必積累漸漬之久乃底於成故曰周王壽考遐不作人先生嘗語學者曰此等語言自有个血脈流通但涵詠久之自然見得條暢浹洽不必多引外來道理言語卻壅滯了詩人活底意思也周王旣是壽考豈不作成人才此事已自分明更著个倬彼云漢爲章於天喚起來便愈見活潑潑地此六義所謂興也興乃興起之義凡言興者皆當以此例觀之易以言不盡意而立象以盡意蓋亦如此嚴氏曰云嘆倬然明大爲文章於天矣文王自少至老所以興起人者多矣人心之善作之則興凡自暴自棄習俗益流於下者由上之人無以興起之耳故孟子曰待文王而後興者凡民也蓋人同此心心同此理非外立一道以彊其所無特作而興之使之自不能已不知所以然而然如樂則生矣生則烏可已不知手之舞之足之蹈之也陳少南曰聖人久於其道而天下化成也】

追【對廻反】琢【陟角反】其章金玉其相勉勉我王綱紀四方興也追雕也金曰雕玉曰琢【孔氏曰此經上下相成所追琢者卽金玉也】相質也勉勉猶言不已也凡网罟張之爲綱理之爲紀【孔氏曰綱者綱之太繩舉綱爲張綱之目故張之爲綱紀者別理絲縷故理之爲紀劉辰翁曰綱紀卽是作人之意】追之琢之則所以美其文者至矣金之玉之則所以美其質者至矣勉勉我王則所以綱紀乎四方者至矣【遐不作人只是說他鼓舞作興底事功夫細密處又在此一章如曰勉勉我王綱紀四方四方都在他綫索內牽著都動文蔚曰勉勉卻是純亦不已否曰然如追琢其章金玉其相是那工夫到後文章眞个是盛美資質眞个是堅實吳伯丰問傳曰追琢其章所以美其文金玉其相所以美其質然不知所美之人爲誰先生曰追琢金玉以興我王之勉勉爾夫文王能自追琢而至於有其文章能自金玉而至於成其美質則其所以自勉自治者極其深厚矣故詩人贊詠之曰勉勉我王所以綱紀四方者至矣綱謂張設之紀謂經理之也嚴氏曰文王作成人才而提綱領以振起之外則追琢之使有成器之文內則金玉之使有可貴之質作人之功如此文王則勉勉不已以維持四方而綱紀之也】棫朴五章章四句

此詩前三章言文王之徳爲人所歸後二章言文王之徳有以振作綱紀天下之人而人歸之【輔氏曰四章言振作五章言綱紀振作謂變化鼓舞之不容怠廢也綱紀謂統括維繋之不容渙散也此天下之人奉璋之士六軍之眾四方之民所以無不歸附趣向之也愚按一章二章則言左右近臣歸向文王三章則言六軍之眾歸向文王也四章言文王振作天下之人也五章言文王綱紀天下之人也然歸向之者不離於前後左右則其振作綱紀於人者無不至也振作綱紀之者至於久逺則其歸向之者益以眾也】自此以下至於假樂皆不知何人所作疑多出於周公也

序文王能官人也

序誤

瞻彼旱麓【音鹿】榛楛【音戶】濟濟【子禮反】豈弟君幹祿豈弟興也旱山名【嚴氏曰不知山所在闕之可也】麓山足也榛以栗而小楛似荊而赤濟濟眾多也豈弟樂易也君子指文王也此亦以詠歌文王之徳言旱山之麓則榛楛濟濟然矣豈弟君子則其幹祿也豈弟矣幹祿豈弟言其幹祿之有道猶曰其爭也君子云爾【彭氏曰呂氏云旱麓之木所以濟濟者非有藝植灌漑之勤特不使戕之者至焉耳君子福祿之盛者非致力於其間也特以豈弟保其所有而已此所謂幹祿豈弟也六章始末皆言豈弟幹祿不中變而之他也陳氏曰君子求福也亦樂易而已其諸異乎人之求歟嚴氏曰豈弟者徳盛仁熟和順充積之謂也幹祿非文王之心詩人言幹祿者謂在我有以致之猶曰自求多福非有心求之也首章言文王受祿以徳也輔氏曰樂易則無汲汲勞苦之意蓋優遊寛裕以自盡其在我之理而已是非有意於幹祿也自詩人詠歌之則以爲得所以干祿之道云耳】

瑟【所乙反】彼玉瓚【才旱反】黃流在中豈弟君子福祿攸降

【葉乎攻反】

興也瑟縝密貌玉瓚圭瓉也以圭爲柄黃金爲勺靑金爲外而朱其中也【孔氏曰圭以玉爲之指其體謂之玉瓉據成器謂之圭瓉瓉盛鬯酒以黃金爲勺有鼻口酒從中流出玉人云祼圭尺有二寸有瓉以祀宗廟典瑞注引漢禮瓉槃大五升口徑八寸下有槃口徑一尺則瓉如勺爲槃以承之也】黃流郁鬯也釀秬黍爲酒築郁金煮而和之使芬芳條鬯以瓉酌而祼之也【孔氏曰秬黑黍一秠二米者也讓秬爲酒以郁金和之艸名郁金則黃如金色酒在器流動故曰黃流周禮郁人掌和郁鬯注郁艸名十葉爲貫百二十貫爲築以煮之鐎中秬鬯是不和郁者本艸注曰郁金艸其花十二葉爲百艸之英三月有花狀如紅藍煮之用爲鬯合而釀酒以降神也】攸所降下也言瑟然之玉瓉則必有黃流在其中豈弟之君子則必有福祿下其躬明寶器不薦於防味而黃流不注於瓦缶則知盛徳必享於祿壽而福澤不降於淫人矣【嚴氏曰言各以類應也次章言盛徳必得其福輔氏曰此又承上章言豈弟君子則福祿自然降下其躬蓋亦不待乎求之之意】

鳶【弋専反】飛戾天【葉鐵因反】魚躍於淵【葉一均反】豈弟君子遐不

作人

興也鳶鴟類戾至也李氏曰抱朴子曰鳶之在下無力及至乎上聳身直翅而已蓋鳶之飛全不用力亦如魚躍怡然自得而不知其所以然也遐何通言鳶之飛則戾於天矣魚之躍則出於淵矣豈弟君子遐不作人乎言其必作人也【張子曰鳶飛魚躍物樂其生豈弟君子遐不作人乎嚴氏曰三章言作人之妙也鳶飛魚躍言天壤之內莫不自得其性而不知所以然也豈弟文王何不作人乎言必有以興起之而使之不自已也謝上蔡曰鳶飛戾天魚躍於淵猶韓愈謂魚川泳而鳥雲飛上下各得其所也詩人言如此气象周家作人似之輔氏曰棫朴之詩言文王徳盛而人心自然歸向之艸麓之詩言文王之徳盛而上天自然福祿之如此則棫朴之詩言作人可也而旱麓亦言作人之事者何哉愚讀洪範五皇極章有曰皇建其有極斂時五福用敷錫厥庶民蓋言人君能建其極則爲五福之所聚而又有使民觀感而化焉則是又能布此福而與其民也大抵其一章首尾皆以成就天下人才爲說由是推之則旱麓之詩亦以作人爲言者亦宜矣蓋聖人之得名位者豈以其身自斂其福祿哉必使天下之人各羞其行而邦其昌然後爲福也】

淸酒旣載【葉節力反】騂【息營反】牡旣備【葉蒲北反】以享以祀【葉逸織反】

以介景福【葉筆力反】

賦也載在尊也備全具也承上章言有豈弟之徳則祭必受福也【李迂仲曰君子之受福豈以騂牡之故而得之哉古人奉牲以告所謂馨香無讒慝也故有豈弟之徳則受福嚴氏曰四章述祭則受福也】

瑟彼柞棫民所燎【力召反】矣豈弟君子神所勞【力報反】矣興也瑟茂密貌【愚按上章玉瓉故言縝密此章柞棫故言茂密】燎爨也或曰熂【音系】燎除其旁艸使木茂也【程子曰今人種楡亦焚之使茂嚴氏曰箋以爲柞棫所以茂者乃人熂燎除其旁艸治之使無害不若若以爲民取以供燎不費詞也】勞慰撫也【孔氏曰上言祭以受福此言得福之事君子所以得福者正以爲神所勞來輔氏曰此章又承上章而言豈弟君子必爲神所慰撫則祭必受福亦其宜也嚴氏曰五章言受福之本也】

莫莫葛藟【力執反】施【以豉反】於條枚【莫回反】豈弟君子求福

不回

興也莫莫盛貌回邪也【鄭氏曰言樂易君子其求福修徳以俟之不爲回邪之行以要之嚴氏曰六章言求福之心也文王樂易求福不回表記言得之自是不得自是以聴天命遂引此章蓋有一毫覬幸之心則邪矣】

旱麓六章章四句【陳壽翁曰詩有玉瓉福祿享祀神勞等語疑此祭而祝嘏之詩也】序受祖也周之先祖世修后稷公劉之業大王王季申以百福幹祿焉

序大誤其曰百福幹祿者尢不成文理

思齊【側皆反】大【音泰】任文王之母【莫後反】思媚【美記反】周姜京室之婦【房九反】大【同上】姒嗣徽音則百斯男【葉尼心反】

賦也思語辭齊莊媚愛也周姜大王之妃大姜也京周也大姒文王之妃也【孔氏曰大姜大任大姒皆稱大明皆尊而稱之惟武王之妃邑姜不稱大蓋避大姜故也】徽美也百男舉成數而言其多也【按春秋傳云管蔡郕霍魯衛毛聃郜雍曹滕畢原丰邭文之昭也並伯邑考武王十八人然此特其見於書傳者耳亦可見其多矣】此詩亦歌文王之徳而推本言之曰此莊敬之大任乃文王之母實能媚於周姜而稱其爲周室之婦【王介甫曰齊者母道也媚者婦道也爲人母盡母道爲人婦盡婦道者大任也】至於大姒又能繼其美徳之音而子孫眾多上有聖母所以成之者逺內有賢妃所以助之者深也【李迂仲曰觀列女傳載胎教則文王由大任而成徳可知矣劉辰翁曰母妻如此所以有文王也美之至也輔氏曰棫檏詩言文王徳盛而人歸之旱麓言文王徳盛而天福之思齊又推本而言文王之所以徳盛者由聖母賢妃成之之逺助之之深而然也陳少南曰此詩言文王之聖本於大任大姒或曰使文王以頑爲父以嚚爲母將不得其聖乎曰瞽叟頑嚚舜之所以始而終之者孝也舜終不倦而瞽叟豫此舜之所以聖也舜文王一也文王處其易舜處其難文王處君臣之難舜處其易】

惠於宗公神罔時怨神罔時恫【音通】刑於寡妻至於兄

弟以禦【牙嫁反】於家邦【葉卜工反】

賦也惠順也宗公宗廟先公也恫痛也刑儀法也【陳君舉曰古人於夫婦之分極加嚴焉刑於寡妻刑於二女刑之一言蓋其法近於忍不止於巽與也王晦叔曰大姒𨿽賢非文王有以儀刑之豈能全此婦徳之懿乎】寡妻猶言寡小君也禦迎也【嚴氏曰禦鄭讀如字訓治也孔氏曰王肅云以迎治天下國家】言文王順於先公而鬼神歆之無怨恫者其儀法內施於閨門而至於兄弟以禦於家邦也【呂東萊曰毫髮不愧於隠微然後近者孚故神罔怨恫始可以刑於寡妻兄弟輔氏曰此章則言文王之徳足以和神人治國家以足前章之意其序則先尊而後卑先親而後疎也彭氏曰某氏云文王上順其先公推其心以事天地鬼神而無有怨恫下治其室家推其道以禦宗族邦國而無有不順言文王之治自其近者始而皆一道也】孔子曰家齊而後國治【愚按大學傳齊家治國章三引詩文始言家人次言兄弟終言四國朱子亦嘗謂卽刑寡妻至兄弟禦家邦之意】孟子曰言舉斯心加諸彼而已【張南軒曰文王之刑寡妻至兄弟禦家邦亦舉斯心加諸彼而已蓋無非是心之所存也聖人𨿽無事乎推然其自身以及家自家以及國亦固有序矣】張子曰言接神人各得其道也【嚴氏曰言文王以昭事神明之徳推之齊家治國也】

雝雝【於容反】在宮肅肅在廟【葉音貌】不顯亦臨無射【音亦】亦

保【葉音鮑】

賦也雝雝和之至也肅肅敬之至也不顯幽隠之處也射與斁同厭也【嚴氏曰無射如孔子云學不厭如董仲舒云復而不厭之謂道言安行之久也】保守也言文王在閨門之內則極其和在宗廟之中則極其敬𨿽居幽隠亦常若有臨之者𨿽無厭射亦常有所守焉其純亦不已蓋如是【嚴氏曰在宮則和在廟則敬其誠隨所寓而形見也不顯之處人所不見而亦若有所臨洋洋乎如在上也無厭之時踐履已熟而亦目保守悠久無疆也陳少南曰皆文王之誠也呂東萊曰聖人神人之主也如前章所載神人孚格可謂得爲主之道矣欲求所以格孚者當於此章觀之熊去非曰此承上章而言雝雝在宮卽刑於寡妻以下之事肅肅在廟卽惠於宗公以下之事】

肆戎疾不殄烈假【古雅反】不瑕不聞亦式不諫亦入【此與】

【下章用韻未詳】

賦也肆故今也戎大也疾猶難也大難如羑里之囚及昆夷玁狁之屬也殄絕烈光假大瑕過此兩句與不殄厥慍不隕厥問相表裏【愚按不殄厥慍不隕厥問大王事也文王戎疾不殄烈假不瑕可謂繩其祖武然則不殄厥慍不隕厥問文王之事固在其中矣其後周公遭變孫碩膚而徳音不瑕𨿽其天縱之聖抑亦有得於家庭之訓化歟】聞前聞也式法也承上章言文王之徳如此故其大難𨿽不殄絕而光大亦無玷缺【呂東萊曰文王之徳如上章所陳故𨿽遭大難而不失其聖光大不缺也】𨿽事之無所前聞者而亦無不合於法度𨿽無諫諍之者而亦未嘗不入於善傳所謂性與天合是也【輔氏曰此章則摭其所遭之實事言之如昆夷玁狁之伐羑里之囚皆所謂戎疾也大難之來是亦定數𨿽聖人有所不能免特處之有道爾故言其大難𨿽不能殄絕之而使無而在我光大之徳終無瑕玷焉此樂天之事非聖人不能也不聞亦式從心所欲不逾矩之事不諫亦入所謂不思不勉從容中道也文王之徳至是則無以復加矣李迂仲曰其性徳不勉而中不思而得豈待於有所聞有所諌而後中道哉嚴氏曰此章言從容中道也】

肆成人有徳小子有造古之人無斁【音亦】譽髦斯士賦也冠以上爲成人小子童子也造爲也古之人指文王也【呂東萊曰典謨作於虞夏其稱堯舜禹臯陶已曰稽古則以文王爲古之人復何疑哉】譽名髦俊也承上章言文王之徳見於事者如此【劉辰翁曰兩章兩肆皆言其效】故一時人材皆得其所成就【孔氏曰言長者道徳已成幼者有業學習】蓋由其徳純而不已故令此士皆有譽於天下而成其俊又之美也【輔氏曰此章則遂言其徳盛而無斁故天下人才無小無大皆有所觀感而防其成就是以令其爲士者得其名譽於天下而成其俊又之羙也以上三詩皆言文王之徳之盛而皆及於作成人才之事以是觀之則聖人之徳必見於作成一世之人才者然後爲至在易觀卦曰觀我生君子無咎象曰觀我生觀民也意蓋如此嚴氏曰此章言至誠爲能化也呂東萊曰聖人流澤萬世者莫大於作人所以續天地生生之大徳也故此詩以是終焉文王之無斁夫子之誨人不倦其心一也王介甫曰初言太姒則化成乎內也終言譽髦斯士則化成乎天下矣】思齊五章二章章六句三章章四句【陳壽翁曰文王之聖生之者聖母助之者賢妃然文王固不能不資助於太姒而實能修身以刑於寡妻三四章皆言修身事也未章則不特成已而且能成物矣】

序文王所以聖也【嚴氏曰此詩五章皆言文王所以爲聖也】

皇矣上帝臨下有赫【葉黒各反】監觀四方求民之莫維此二國其政不獲【葉胡郭反】維彼四國爰究爰度【待洛反】上帝耆之憎其式廓乃眷西顧此維與宅【葉達各反】

賦也皇大臨視也赫威明也監亦視也莫定也二國夏商也不獲謂失其道也四國四方之國也究尋度謀也耆憎式廊未詳其義或曰耆致也【程子曰頌云耆定爾功毛氏傳曰耆致也愚按耆釋文音鬐集傳疑訓爲致則當音指讀如耆定爾功之耆】憎當作增式廓猶言規模也【輔氏曰式如式樣之式廓如匡廓之廓】此謂岐周之地也此詩敍太王太伯王季之徳以及文王伐宻伐崇之事也【愚按一章至四章敍太王太伯王季之徳五章至八章則敍文王之徳業】此其首章先言天之臨下甚明但求民之安定而已彼夏商之政旣不得矣故求於四方之國【程子曰此泛言天佑下民作之君長使得安定也天惟求民所定故君不善則絕之如彼夏商二國不得其政則於四方之國求謀有徳之君使王天下孔氏曰紂旣喪殷桀亦亡夏其惡旣等故配而言之猶崧髙之美申伯而及甫侯也】苟上帝之所欲致者則增大其疆境之規模於是乃眷然顧視西土以此岐周之地與大王爲居宅也【輔氏曰皇矣上帝臨下有赫者言天之威明可畏也監觀四方求民之莫者言天之心意所在也夏商之政不得其道則遂舎之而不顧四國之君則於是尋究於是謀度然後予之而不敢輕易焉大抵天之爲道栽培之者難傾覆之者易也】

作之屏【必領反】之其菑【莊持反】其翳【一訃反】修之平之其灌

其栵【音例】啟之辟【婢亦反】之其檉【醜貞反】其椐【羌居反葉紀庶反】攘之剔【它歷反】之其檿【烏劍反】其柘【章夜反葉都故反】帝遷明徳串【古患反】夷載路天立厥配受命旣固

賦也作拔起也屏去之也菑木立死者也翳自斃者也【孔氏曰立死之木妨他木生長爲木之害故曰菑生木自倒枝葉覆地爲陰翳故曰翳】或曰小木防宻蔽翳者也修平皆治之使防宻正直得宜也灌叢生者也栵行生者也啟辟芟除也檉河柳也似楊赤色生河邊【爾雅注云今河傍赤莖小楊陸機雲生水傍皮正赤如絳一名雨師松葉似松】椐樻【音匱】也腫節似扶老可爲杖者也【陸璣曰節中腫似扶老卽今靈壽是也今人以爲馬鞭及杖】攘剔謂穿剔去其繁冗使成長也檿山桑也與柘皆羙材可爲弓幹又可蠶也【本艸曰柘木裏有紋亦可旋爲器】明徳謂明徳之君卽大王也串夷載路未詳或曰串夷卽混夷載路謂滿路而去所謂混夷駾矣者也配賢妃也謂大姜此章言大王遷於岐周之事蓋岐周之地本皆山林險阻無人之竟而近於昆夷大王居之人物漸盛然後漸次開辟如此【歐陽子曰此章本周作宅之始岐周之民樂就有徳皆共刊除樹木而營理邑居】乃上帝遷此明徳之君使居其地而昆夷逺遁矣又爲之立賢妃以助之是以受命堅固而卒成王業也【輔氏曰此章首八句人事也後四句天命也由天命時故人事應由人事治故天命從也菑翳則因其死斃而拔去之灌栵則因其叢列而修治之檉椐凡木則芟除之檿柘美才則攘剔之蓋順理而爲之舉此開辟林木一事言之則餘可知矣彭氏曰太王之遷從之者如歸市非人之所能爲也必有主宰之者故詩人托辭以爲帝遷之帝遷之則天命之蓋帝所以主宰乎天者也書言昭受上帝而後言天其申命用休言帝休而後言天乃大命文王皆此類也】

帝省【息井反】其山柞棫斯拔【蒲具反】松栢斯兌【徒外反】帝作

邦作對自大【音泰】伯王季維此王季因心則友【葉羽已反】則友其兄【葉虛王反】則篤其慶【葉祛羊反】載錫之光受祿無喪【息喪反葉平聲】奄有四方

賦也拔兌見緜篇此亦言其山林之間道路通也對猶當也作對言擇其可當此國者君君之也大伯大王之長子王季大王之少子也因心非勉彊也【嚴氏曰李氏云孝弟中道豈可以僞爲哉大其心而然耳生而無不知愛其親長而無不知敬其兄本於良知良能豈非因心而然哉】善兄弟曰友兄謂大伯也篤厚載則也奄字之義在忽遂之間言帝省其山而見其木拔道通則知民之歸之者益眾矣於是旣作之邦又與之賢君以嗣其業蓋自其初生太伯王季之時而已定矣【彭氏曰柞棫斯拔松柏斯兌精神气象見於林木之間有方興未艾之象夫以周之建國旣得其地而爲君者人得其人皆非人力所能爲故詩人又托詞以爲帝省帝作蓋有主宰之者也】於是太伯見王季生文王又知天命之有在故適吳不反太王沒而國傳於王季及文王而周道大興也【太王欲傳位季歷以及昌太伯知之逃之荊蠻於是太王乃立季歷傳國至昌是爲文王又曰太王欲立賢子聖孫爲其道足以濟天下而非有愛憎之間利欲之私也是以太伯去之而不爲狷王李受之而不爲貪蓋處君臣父子之變而不失乎中庸此所以爲至徳也黃勉齋曰太伯知王季之後又有文王之聖必能基成王業從而讓之亦太王之志也是太伯之讓上以繼太王之志下以成王季之業無非爲天下之公而不爲一身之私也】然以太伯而避王季則王季疑於不友故又特言王季所以友其兄者乃因其心之自然而無待於勉彊【眞氏曰王季之友太伯蓋其因心之本然非以其遜已而後友之使太伯未嘗有遜國之事王季所以友之者亦若是而已】旣受太伯之讓則益修其徳以厚周家之慶而與其兄以讓徳之光猶曰彰其知人之明不爲徒讓耳【彭氏曰太伯以天下讓則是詔其慶於王季矣王季乃能篤其慶而有以成其光使太伯讓國之美赫然光顯於後世者王季與之也】其徳如是故能受天祿而不失至於文武而奄有四方也【眞氏曰夫王季之友不過盡其事兄之道耳豈有心於求福哉閨門之內敬順休洽固產祥隤祉之基也故厚其慶而錫之光受天之祿而有天下天之報施其亦明矣】

維此王季帝度【待洛反】其心貊【武伯反】其徳音其徳克明

克明克類克長【丁丈反】克君王【如字或於況反】此大邦克順克比【必裏反】比【毗至反】於文王其徳靡悔【葉虎洧反】旣受帝祉【音恥】施【以豉反】於孫子【葉奬裏反】

賦也度能度物制義也貊春秋傳樂記皆作莫謂其莫然淸靜也克明能察是非也克類能分善惡也克長教誨不倦也克君賞慶刑威也言其賞不僣故人以爲慶刑不濫故人以爲威也順慈和徧服也比上下相親也比於至於也悔遺恨也言上帝制王季之心使有尺寸能度義【猶言天誘其表使能制義也輔氏曰孟子曰權然後知輕重度然後知長短物皆然心爲甚先生解以爲人心有本然之權度者蓋謂是也】又淸靜其徳音使無非間之言是以王季之徳能此六者【嚴氏曰明類是一意長君是一意順比是一意類者明之克君者長之權比者順之積也彭氏曰克長則出於其類也克君則居人上而爲之君也王此大邦則可以朝諸侯有天下由小至大其序如此孔氏曰王季君其國耳以其追號爲王故以王言之莆田鄭氏曰能爲人長能爲人君故使之主此大邦又能惠順親比其民人也】至於文王而其徳尢無遺恨是以旣受上帝之福而延及於子孫也【嚴氏曰比及文王其徳無有可悔人有過則悔恨靡悔則無過從容中道無毫髮之慊也言王季之徳傳於文王而益盛故能受天之福而延於孫子也】

帝謂文王無然畔援【於願反】無然歆羨【餞面反】誕先登於

岸【葉魚戰反】密人不恭敢距大邦【葉卜攻反】侵阮【魚宛反】䢐共【音恭】王赫斯怒【葉暖五反】爰整其旅以按【音遏】䢐旅以篤周祜【候五反】以對於天下【葉後五反】

賦也帝謂文王設爲天命文王之詞如下所言也【天豈諄諄然命之只是文王要恁地便是理合恁地便是天命之也嚴氏曰天不言以意謂之也必謂之帝謂者言文王之心天實知之也】無然猶言不可如此也畔離畔也援攀援也言捨此而取彼也歆欲之動也羨愛慕也言肆情以徇物也【呂與叔曰畔援中有所離歆羨外有所慕皆私心也】岸道之極至處也宻宻須氏也姞【其入聲】姓之國在今寜州阮國名在今涇州䢐往也共阮國之地名今涇州之共池是也【胡庭芳曰阮共距岐周不逺故云敢距大邦愚按岐周在今鳯翔路岐山縣與今鞏曷路寧州莊浪路涇州皆隸陜西省】其旅周師也按遏也䢐旅宻師之往共者也【愚按二旅字所指不同】祜福對答也人心有所畔援有所歆羨則溺於人欲之流而不能以自濟文王無是二者故獨能先知先覺以造道之極至蓋天實命之而非人力之所及也【彭氏曰登岸諭此心之無所溺也蓋無畔援則中正而不溺於私無歆羨則剛大而不溺於欲故能造道之極也王氏曰人心未嘗不正也有所畔援則不得其正有所歆羨則不得其正無畔援歆羨則使之正其心也輔氏曰用兵行師之際情欲易縱之時而二病不去幾何而不流於窮黷也哉故此章將言文王之徵伐而先言文王之無此病也誕先登於岸以涉水爲譬也】是以宻人不恭敢違其命而擅興師旅以侵阮而往至於共則赫怒整兵而往遏其眾以厚周家之福而答天下之心蓋亦因其可怒而怒之初未嘗有所畔援歆羨也【呂與叔曰𨿽赫怒用師皆出於無心也畔援歆羨皆有心者也王介甫曰有所畔援歆羨不得其欲而怒則其怒也私而已文王之怒是乃與民同患而異乎人之私怒也此詩稱文王徳處是從無然畔援歆羨上說起後而卻說不識不知順帝之則見得文王先有个工夫此心無一毫之私故見於伐崇伐宻皆是道理合著恁地初非聖人之私怒也孟子曰此文王之勇也文王一怒而安天下之民】此文王徵伐之始也【胡庭芳曰此是文王興師之始詩人必原於天之所命以見文王之怒非出於己私也】

依其在京【葉居良反】侵自阮疆陟我髙岡無矢我陵我陵

我阿無飲我泉我泉我池【葉徒何反】度【待洛反】其鮮【息淺反】原居岐之陽在渭之將萬邦之方下民之王

賦也依安貌京周京也矢陳鮮善將側方鄕也【孔氏曰鄕人向望之也】言文王安然在周之京而所整之兵旣遏宻人遂從阮疆而出以侵宻【嚴氏曰侵自阮疆謂自阮疆而侵宻猶春秋書公至自晉宻阮接境也愚按春秋書法潛師掠境曰侵聲罪致討曰伐此詩於宻言侵於崇言伐固非如春秋書法例然其師旣按䢐共之眾則宻人退歸矣故周師旣出阮疆而遂侵之蓋亦出其不意而謂之侵也】所陟之岡卽爲我岡而人無敢陳兵於陵飲水於泉以拒我也【嚴氏曰文王以西伯討宻之罪豈有一毫畔援之私耶阮不幸而與宻爲鄰幸而遇文王爲伯也伐崇有訊馘伐肆之事而伐宻不言者是師次其境而宻人卽服不待戰也】於是相其髙原而徙都焉所謂程邑也【輔氏曰文王之兵侵宻乃遽曰我陵我阿我泉我池無敢陳其兵飲其水者辭直理正威靈气焰莫有敵者所謂帝王之道出萬全者也程邑在岐山之南渭水之側爲萬邦之所趨向下民之所歸往嚴氏曰文王用心廣大威徳暢洽歸者益眾非舊邑所能容故也胡庭芳曰度其鮮原以下卽上章以篤周祜以對天下之實事也其字指宻而言孔氏曰程邑在岐山之陽是去舊都不逺也愚按文王伐宻之後而作程邑亦猶伐崇之後而作丰邑方其伐之討罪而已固未嘗先有作邑之心也自常情觀之必謂貪其土地矣詩人知其心之無私故言伐宻伐崇之事皆先以帝命發之】其地於漢爲扶風安陵今在京兆府咸陽縣【愚按卽今安西路咸陽縣亦隸陜西省】

帝謂文王予懷明徳不大聲以色不長【丁丈反】夏以革

不識不知順帝之則帝謂文王詢爾仇方同爾兄弟以爾鉤援【音爰】與爾臨衝以伐崇墉

賦也予設爲上帝之自稱也懷眷念也明徳文王之明徳也以猶與也夏革未詳【呂東萊曰此句𨿽難彊通然與不大聲以色立文旣同訓詁亦當相類聲以色謂聲音與笑貌夏以革謂侈大與變革也】則法也仇方讎國也【丘氏曰卽崇也】兄弟與國也【彭氏曰以諸侯之國爲兄弟亦未嘗稱王一驗也】鉤援鉤梯也所以鉤引上城所謂云梯者也臨臨車也在上臨下者也衝衝車也從旁衝突者也皆攻城之具也崇國名在今京兆府鄠縣【愚按鄠縣卽今安西路鄠縣亦隸陜西省】墉城也史記崇侯虎譛西伯於紂紂囚西伯於羑里西伯之臣閎天之徒求羙女奇物獻馬以獻紂紂乃赦西伯賜之弓矢鈇鉞得專徵伐曰譛西伯者崇侯虎也西伯歸三年伐崇侯虎而作丰邑言上帝眷念文王而言其徳之深微不暴著其形迹【程子曰天謂文王予懷爾之明徳不大其聲色而人化夫聖人之誠感無不通故所過者化所存者神豈暴著其形迹也哉是不發見大其聲色也故曰聲色之於以化民未也呂東萊曰不大聲以色則不事外飾不長夏以革則不縱私意明徳之實也愚按明徳者文王之徳所得乎天之木體也不大不長者文王之心不暴其徳之形迹也】又能不作聰明以循天理【嚴氏曰不識不知不作聰明也天理自然謂之則謂理之不可逾也】故又命之以伐崇也【詩人稱伐宻伐崇事皆以帝謂文王言之若曰此蓋天意云爾】呂氏曰此言文王徳不形而功無迹與天同體而已𨿽興兵以伐崇莫非順帝之則而非我也【輔氏曰文王之明徳上則與天爲一下則三分天下有其二可謂至矣然未嘗暴著於聲色之間其所云爲但不識不知順帝之則而已此天所以又命之使伐仇方也夫文王之以崇爲仇蓋亦天理之當然也嚴氏曰崇侯譛文王而文王伐之疑於報私怨者然虎倡紂爲不道乃天人之所共怒文王奉天討罪何容心哉蓋由其心純乎天理故喜怒皆與天合所仇者非私怨所同者非苟合也】

臨衝閒閒【葉胡員反】崇墉言言執訊【音信】連連攸馘【古獲反】安

安【葉於肩反】是類是禡【馬稼反葉滿補反】是致是附【葉上聲】四方以無侮臨衝茀茀【音弗葉分聿反】崇墉仡仡【魚乞反】是伐是肆是絕是忽【葉虛屈反】四方以無柫【葉分聿反】

賦也閒閒徐緩也言言髙大也連連屬續狀馘割耳也軍法獲者不服則殺而獻其左耳【孔氏曰王藻云聽向任左故不服者殺而獻其左耳曰馘罪其不聴命服罪故取其耳以計功也】安安不輕暴也類將出師祭上帝也禡至所徵之地而祭始造軍法者謂黃帝及蚩尢也【考索曰漢書稱髙祖祠黃帝蚩尢於沛庭管仲稱蚩尢作劍防史記稱黃帝與蚩尢戰於阪泉豈軍法之興始於此故後世祭之歟】致致其至也附使之來附也茀茀彊盛貌仡仡堅壯貌肆縱兵也忽滅拂戾也春秋傳曰文王伐崇三旬不降退修教而復伐之因壘而降【孔氏曰僖十九年左傳云因壘而降則似兵合不戰此言執馘必嘗戰矣蓋知戰不敵然後乃降】言文王伐崇之初緩攻徐戰告祀羣神【程子曰暴明其罪告之神明伐而告神明其伐合神明之道也】以致附來者而四方無不畏服及終不服則縱兵以防之而四方無不順從也【輔氏曰是致是附仁也是絕是拂義也仁以附之天下畏之而不敢侮仁之至也義以絕之天下從之而不敢拂義之至也非文王與天同徳者其孰能之李迂仲曰文王所伐者崇耳而四方之國無不服從以文王之伐當其罪故也】夫始攻之緩戰之徐也非力不足也非示之弱也將以致附而全之也【愚按此其三旬不降之時乎】及其終不下而肆之也則天誅不可以畱而罪人不可以不得故也【愚按此其復伐之日乎】此所謂文王之師也【程子曰聖人之伐未有不竢其革心順服者旣不服然後攻之也】

皇矣八章章十二句

一章二章言天命大王【嚴氏曰首章原天初眷大王之意次章述大王遷岐也愚按兩章稱帝者三稱天者一可見天之所以命大王者矣蓋其始去邠則邠人從之其居於岐則四方歸之民之歸往如此卽大王已受天命矣然而求大王之所以得乎天者則以帝遷明徳而然也】三章四章言天命王季【嚴氏曰三章述大伯王季相遜之事爲文王張本四章則述王季之徳以及文王也愚按三四章內言帝者四可見天之命王季者矣然而王李之所以得乎天者則以其徳克明而然也】五章六章言天命文王伐宻七章八章言天命文王伐崇【程子曰文王之伐始於宻王功之始也終於崇天下遂無不服王功之成也看來文王只是不伐紂耳其他事亦都做了如伐宻勘黎伐崇之類後人因孔子以服事殷一句遂委曲回防文王說教好看殊不知孔子只是說文王不伐紂耳又曰詩自從大王說來如雲至於大王實始翦商如文王伐崇一節不是小小侵掠詢爾仇方同爾兄弟以爾鉤援與爾臨衝以伐崇墉此見大段動眾岐山之下與崇相去自是多少裏因甚如此這般處要做文王無意出做事都不得又如說侵自阮疆陟我髙岡我陵我阿我泉我池這看見都自據有其土地這自大段施張了或云紂命文王得專徵伐紂不得已授之文王不得已受之橫渠云不以聲色爲政不以革命有中國黙順帝則而天下歸焉其惟文王乎若如此說恰似內無純臣之義外亦不屬於商這也未必如此只是事勢自是不可已當商之季上下崩頽忽於岐山下突出許多人也是誰當得文王之事惟孟子識之故七篇之中所以告列國之君莫非勉之以王道愚按五章至八章言帝者四而帝之所以命文王者惟拳拳於武功求其所以然者則又以帝之懷具明徳也惟其祖父子孫相傳一徳是以天之眷命有加而無替及至商罪貫盈而天又命武王誅之天豈私於有周也哉】

序美周也天監代殷莫若周周世世修徳莫若文王

經始靈臺【葉田飴反】經之營之庶民攻之不日成之經始勿亟【居力反】庶民子來【葉六直反】

賦也經度也靈臺文王所作謂之靈者言具倏然而成如神靈之所爲也【天子靈臺始此毛氏曰神之精明者稱靈四方而髙曰臺愚按文王之防其名如此豈至周有天下遂以爲天子之臺而諸侯別名觀臺也歟】營表攻作也不日不終日也【嚴氏曰不多日也】亟急也國之有臺所以望氛祲【音浸】察災祥時觀遊節勞佚也【呂東萊曰作臺主於望氛祲觀民俗以察天人之意因以疏瀹精神宣節勞佚蓋一弛一張無非事也愚按韻注氛祥气祲妖气蓋察災祥則於此望气節勞佚則於此遊觀皆取其髙明也】文王之臺方其經度營表之際而庶民已來作之所以不終日而成也𨿽文王心恐煩民戒令勿亟而民心樂之如子趨父事不召自來也【輔氏曰經始勿亟庶民子來兩句乃申說上四句意陳壽翁曰不欲其急而過於勞者愛民之仁子來而忘其勞者事君大義未有上好仁而下不好義也張南軒曰文王則勿亟庶民則子來君民之相輿如此李迂仲曰速成出於民之意則可出於君之意則不可出於君之意則爲勦民出於民之意則見其得民心也焦上聲嚴氏曰首章述作臺之功】孟子曰文王以民力爲臺爲沼而民歡樂之謂其臺曰靈臺謂其沼曰靈沼此之謂也【言文王𨿽用民力而民反歡樂之加以羙名也】

王在靈囿【葉音郁】麀【音憂】鹿攸伏麀鹿濯濯【直角反】白鳥翯

翯【戶角反】王在靈沼【葉音灼】於【音於下同】牣【音刄】魚躍

賦也靈囿臺之下有囿所以域養禽獸也【孔氏曰築墻爲界域禽獸在其中】麀牝鹿也伏言安其所處不驚擾也【劉執中曰鹿易逸王在靈囿徒禦非少乃不驚不逸而攸伏也】濯濯肥澤貌翯翯潔白貌靈沼囿之中有沼也牣滿也魚滿而躍言多而得其所也【曹氏曰鹿自如而不驚鳥翔集而不去魚亦跳躍而自適則文王之時飛潛走伏皆遂其性也嚴氏曰次章言旣作臺而遊焉夫車馬羽旄一也有見之而欣欣喜色者有見之而疾首蹙煩者由人心之樂不樂也文王鳥獸魚鱉何以異於人哉特民心樂之耳孟子最善說詩只民樂其有麋鹿魚鱉一語道盡一詩意】

虡【音巨】業維樅【七凶反】賁【扶云反】鼓維鏞【音庸】於論【廬門反下同】鼓

鐘於樂【音洛】辟【音璧】廱

賦也虡植木以懸鐘磬其橫者曰栒【筍】業栒上大版刻之捷業如鋸齒者也【孔氏曰兩端有植木其上有橫木謂直立者爲虡謂橫牽者爲栒栒上加大版刻版如鋸齒爲飾鄭氏曰虡也栒也所以懸鐘鼓也】樅業上懸鐘磬處以防色爲崇牙其狀樅樅然者也【孔氏曰以防色爲大牙其狀隆然謂之崇牙段氏曰鐘虡飾以臝屬磬虡飾以羽屬器異異虡故也鐘磬之栒皆飾以鱗屬其文若竹之有筍然筍兩端又有璧翣鄭氏謂戴璧垂羽是也蓋簨虡所以架鐘磬崇牙璧翣所以飾筍虡夏后氏飾以龍而無崇牙商飾以崇牙而無璧翣至周則極文而三者具矣此有瞽所以言設業設虡崇牙樹羽也】賁大鼔也【釋文曰賁亦作鼖】長八尺鼔四尺【愚按賁鼔身髙八尺而其鼔之面皮所冒者徑四尺也】中圍加三之一【愚按中圍者謂鼔腹也鼔面徑四尺則其圍十二尺鼓腹之圍加以三之一則其圍十六尺而徑五尺三寸三分寸之一也】鏞大鐘也論倫也言得其倫理也【黃實夫曰樂之不能已而言之不能盡故曰於論於樂於嘆辭也】辟璧通廱澤也辟廱天子之學大射行禮之處也水旋丘如璧以節觀者故曰辟廱【天子辟廱始此振鷺之詩曰於彼西廱說者以廱爲澤蓋卽旋丘之水而其學卽所謂澤宮也孟子所謂序者射也則學蓋有以射爲主者矣蘇氏引莊周言文王有辟廱之樂則是又以爲習樂之所也張子亦曰辟廱古無此名其制蓋始於此及周有天下遂以名天子之學而諸侯不得立焉孔氏曰璧體圓而內有孔此水亦圓而內有地猶璧然以水繞丘所以節約觀者令在外觀也嚴氏曰三章四章皆述辟廱作樂之事文王旣逰囿沼遂於辟廱作樂也愚按古之教者固不廢樂而大射之禮亦先用樂作樂於辟廱無可疑者此後兩章自說辟廱作樂之事前兩章自說遊觀臺囿之事也】

於論鼔鐘於樂辟廱鼉【徒河反】鼓逢逢【薄紅反】蒙【音防】瞍【音叟】

奏公

賦也鼉似蜥蜴長丈餘皮可冒鼔逢逢和也【埤雅曰夏小正云剝鼉以爲鼔其皮堅厚臤以冒鼔故曰鼉鼔鼉鼔非特有取於皮亦其鼔聲逢逢然象鼉之鳴續博物志曰鼉長一丈其聲如鼓】有眸子而無見曰蒙無眸子曰瞍古者樂師皆以瞽者爲之以其善聽而審於音也公事也聞鼉鼔之聲而知蒙瞍方奏其事也【嚴氏曰申言鐘鼓辟廱之樂詠嘆不能已樂之更端曰奏故九成謂之九奏言方奏其事樂之不厭之詞也】

靈臺四章二章章六句二章章四句

東萊呂氏曰前二章樂文王有臺池鳥獸之樂後二章樂文王有鐘鼔之樂也皆述民樂之詞也【陳壽翁曰靈臺一詩辟廱之教寓焉臺池鳥獸鐘鼓之樂樂之形也其樂也外辟廱教化道義之樂樂之本也其樂也內民樂其樂蓋至此矣黃實夫曰民樂具有靈臺沼囿而亦樂其有麀鹿魚鱉所謂愛人而及其物也饒氏曰文王未嘗無靈臺靈沼然與民同樂便是天理文王畢竟自朝至於日中昃不遑暇食用咸和萬民人必得所然後有此樂嚴氏曰文王始作靈臺民樂成之其遊於囿沼也又樂其有鳥獸魚鱉其作樂於辟廱也又樂其有鐘鼔之音所謂聞王鼔樂於此欣欣然有喜色也言之不能盡而嗟嘆之不能已則民之愛戴者深矣孔氏曰鄭氏云韓詩說辟廱者天子之學所以教天下春射秋饗尊事三老五更在南方七里之內左氏說天子靈防在太廟之中壅之以靈沼謂之辟廱皆無明文按靈防一篇有靈防有靈囿有靈沼有辟廱則辟廱及三靈或同處矣】

序民始附也文王受命而民樂其有靈徳以及鳥獸昆虫焉

文王作靈臺之時民之歸周也久矣非至此而始附也其曰有靈徳者亦非命名之本意【呂東萊曰所以謂之靈者不過如孟子之說而已】

下武維周世有哲王三後在天王配於京【葉居良反】

賦也下義未詳【嚴氏曰下武以武爲下也】或曰字當作文言文王武王實造周也哲王通言大王王季也三後大王王季文王也在天旣沒而其精神上與天合也【輔氏曰下个精神字甚有意須深思之】王武王也配對也謂繼其位以對三後也京鎬京也【陳氏曰哲王之在天則大王王季文王也其在鎬京則武王也在鎬京者足以配彼在天者】此章美武王能纘大王王季文王之緒而有天下也

王配於京世徳作求永言配命成王之孚【葉孚尢反】賦也言武王能繼先王之徳【李迂仲曰武王所以配三後者則以惟世徳作求故也起而求以繼之也嚴氏曰康誥曰我時其惟殷先哲王徳用康人民作求林氏曰作起而求之如敏以求之之求】而長言合於天理故能成王者之信於天下也若暫合而遽離暫得而遽失則不足以成其信矣【輔氏曰永言配命己解於文王詩此章言武王得以對彼在天三王於鎬京者以其能起求先世之徳而繼之此孚字與書所謂作周孚先之孚同夫王者之信豈一朝一夕之所能成哉陳壽翁曰配祖宗而與世徳一卽配天而與天理一者命原於天而三後亦在天配三後卽配天矣配命則必能配三後矣嚴氏曰武王所求者先世之徳故能長配天命有天下而傳無窮遂成王者之信也王者之事業莫大於信信則天下心服而王也愚按章內二配字義不同】

成王之孚下土之式永言孝思孝思維則

賦也式則皆法也言武王所以能成王者之信而爲四方之法者以其長言孝思而不忘是以其孝可爲法耳【求其世徳而成王之孚孝思之至孰大於是王氏曰武王作求至於成王之孚下土之式則亦惟先人之故繼其志述其事也陳少南曰王者之徳著於人而可信者謂之孚存於心而不忘者謂之孝天下皆知法王者之徳而不知徳之可法者本於聖人之孝愚按武王之孝可爲天下之法此所以爲達孝所謂徳教加於百姓刑於四海此天子之孝是也】

媚玆一人應侯順徳永言孝思昭哉嗣服【葉蒲北反】賦也媚愛也一人謂武王應如丕應徯志之應侯維服事也言天下之人皆愛戴武王以爲天子而所以應之維以順徳是武王能長言孝思而明哉其嗣先王之事也【嚴氏曰天下媚愛武王而應之以順徳謂天下化之也孝者徳之順故又言武王永有孝思昭昭然能嗣其先世之事也序所謂能昭先人之功也輔氏曰下武六章下章都疊上章一句說獨四章不然者蓋承上二章三章兩章而言武王旣能成王者之信又能使天下以其孝思爲法故天下之人皆戴武王而所以應之維是順徳焉順徳卽孝之所感也上以孝感下下以順應焉至此然後再疊上章一句永言孝思說起而又言明乎其嗣先王之事也夫嗣先王之事卽是世徳作求世徳作求昭哉嗣服又皆是孝孝卽是順徳上以孝感下以順徳尢非一朝一夕暫行復輟者之所能致也王晦叔曰武王之順徳有於繼志而天下應之則其孝能嗣先王之事者不可掩矣】

昭玆來許繩其祖武於萬斯年受天之祜【候古反】賦也昭玆承上句而言玆哉聲相近古蓋通用也【昭玆漢碑作昭哉洪氏隸釋玆哉叶韻】來後世也許猶所也繩繼武迹也言武王之道昭明如此來世能繼其迹則久荷天

祿而不替矣【輔氏曰此章又言武王旣明乎其繼先王之事則來世亦必能繼先王之迹矣如此則於萬斯年世有哲王永受天祿而不替又不止此四王大王王季文王武王而已也胡庭芳曰集傳釋祖武自來世視武王言之也若然則萬年受祜與下章皆爲期望後世之事矣切謂此詩專詠武王也言武王能明其道於來世使繩其先祖之徳於萬斯年卽詩人期武王壽考之辭受天之祜則祝其福祿之延洪也如是則下章皆詠武王之事矣嚴氏曰承上章昭玆嗣服而言武王繼述之業所以昭昭乎顯著有自來矣由能繩繼其先祖之迹宜其萬年受天之福也愚按集傳以此詩作於成王時故所釋如此然胡氏嚴氏之說似亦通愚亦竊疑此詩作於武王存日也】

受天之祜四方來賀於萬斯年不遐有佐

賦也賀朝賀也周末秦彊天子致胙諸侯皆賀【黃實夫曰孝弟之至則通於神明光於四海而得萬國之歡心也所以受天之祜四方來賀也愚按事見周顯王二十六年此借引之故朱子初解此下有曰其事則猶此也但秦以力周以徳耳】遐何通佐助也蓋曰豈不有助乎云爾【王晦叔曰受天之福則四方諸侯皆來朝賀𨿽千萬年相與佐助也輔氏曰豈不有助乎者言天下皆來朝賀於周則豈不有助乎周家也哉陳壽翁曰天且福之人將焉往宜來世之得人與得天相爲長久也不徒賀之而尢佐之見人心蕃屏王室之至也】下武六章章四句【輔氏曰首章言武王能纘大王王季文王之緒而有天下中三章言武王善繼善述之孝又有常永不已之誠故能成王者之信爲天下之法以致天下之愛戴如此末兩章又言武王之成效大驗如此則其後世子孫亦將善繼其先人之緒而久受上天之福多得天下之助也陳壽翁曰此詩美武王繼三後於已往開後嗣於方來惟以求世徳永孝思而上合天理下孚人心者爲之本耳】

或疑此詩有成王字當爲康王以後之詩然考尋文意恐當只如舊說且其文體亦與上下篇血脈通貫非有誤也【愚按成王之孚特如酒誥所謂助成王徳顯耳非王誦之諡也但朱子以下武之武爲武王之諡又疑下字作文蓋以此詩爲作於成王時也切疑首句若果以文武並言而下句又指太王王季則是四王皆在天矣未應其下但言三後在天而謂武王對之於鎬京也詳王配於京語意似據武王生時言之且其後並不重出武王之諡而四章又言媚玆一人切意此篇作於武王存日其首章所謂武者但泛言周家之武功耳黃實夫曰中庸言武王纘太王王季文王之緒身不失天下之顯名而此詩言武王得天下亦言其配三後之徳故中庸言逹孝而此詩言其孝思中庸言孝者善繼志述事而此詩言孝亦曰成王之孚也】

序繼文也武王有聖徳復受天命能昭先人之功焉

下字恐誤說見本篇

文王有聲遹【伊橘反】駿【音峻】有聲遹求厥寜遹觀厥成文王烝哉

賦也遹義未詳疑與聿同發語詞駿大烝君也此詩言文王遷丰武王遷鎬之事【愚按四章以上言文王遷丰六章以下言武王遷鎬】而首章推本之曰文王之有聲也【鄭氏曰聲令聞也】甚大乎其有聲也蓋以求天下之安寜而觀其成功耳【曹氏曰文王之道務在安民而已是以視民如傷呂與叔曰文王徵伐皆求所以安民皆觀所以成業之效】文王之徳如是信乎其克君也哉【輔氏曰文王之所以大有聲者本由於徵伐而其所以徵伐者不過是求天下安寧而欲觀太王王季之功防於成耳此其所以克君也哉蓋已包三章之意】

文王受命有此武功旣伐於崇作邑於丰文王烝哉賦也伐崇事見皇矣篇作邑徙都也丰卽崇國之地在今鄠縣杜陵西南【孔氏曰武功非獨伐崇而已所伐邗耆宻須昆夷之屬皆是也別言伐崇者以其功最大其伐最後故特言之爲作邑張本言功成乃作邑也嚴氏曰文王受天命以討罪不容自已故有此徵伐之功最後伐崇威徳益著國勢寖盛程邑又不足容乃作丰邑居之誠得人君之道也】

築城伊淢【況域反】作丰伊匹匪棘【居力反】其欲【禮記作猶】遹追

來孝【葉許六反或呼侯反】王后烝哉

賦也淢成溝也方十里爲成成間有溝深廣【並去聲】各八尺匹稱棘急也王后亦指文王也【輔氏曰王王也追稱也後君也本稱也蘇氏曰克崇作丰而王業成故以王后稱之】言文王營丰邑之城因舊溝爲限而築之其作邑居亦稱其城而不侈大【孔氏曰此述作丰之制】皆非急成己之所欲也特追先人之志而來致其孝耳【輔氏曰作城而限於域作丰而稱其城則其規模本不大也然亦非是文王急於成已之欲而苟作之也特以追先王之志而來致其孝耳陳壽翁曰上章言作丰受命於天此章言作丰追孝於前乃天與前人之心也嚴氏曰此明作丰之心也愚按孝者善繼志善述事者也故文王之孝在於伐崇作丰武王之孝在於成王之孚文王所求乎子卽文王所以事父者也故曰父作之子述之】王公伊濯【直角反】維丰之垣【音袁】四方攸同王后維翰【葉胡】

【田反】王后烝哉

賦也公功也濯著明也【呂與叔曰濯如滌言明白而不昧】王之功所以著明者以其能築此丰之垣故爾四方於是來歸而以文王爲楨幹也【呂與叔曰文王建都邑而天下知所歸往皆倚以爲幹王日休曰維丰之垣有形之勢王后維翰無形之勢也】

丰水東注維禹之績四方攸同皇王維辟皇王烝哉賦也丰水東北流徑丰邑之東入渭而注於河績功也皇王有天下之號指武王也【嚴氏曰皇大也一統天下其事又大】辟君也言丰水東注由禹之功【董氏曰周之建都丰水正在其傍於是思禹之故續而見周之成功也孔氏曰左傳劉定公見洛水曰羙哉禹之功也此亦見丰水而思禹】故四方得以來同於此而以武王爲君【嚴氏曰丰水所以東注於河者是禹之功也四方之所以同歸周者以武王爲天下之君也蓋以武王之功配禹皆除害濟民也】此武王未作鎬京時也

鎬京辟廱自西自東自南自北無思不服【葉蒲北反】皇王

烝哉

賦也鎬京武王所營也在丰水東去丰邑二十五里張子曰周家自后稷居邰公劉居豳太王邑岐而文王則遷於丰至武王又居於鎬【愚按先儒謂岐在邰西北無百里邠在岐西北四百餘里丰在岐山東南二百餘里】當是時民之歸者日眾其地有不能容不得不遷也【劉執中曰武王以諸侯之朝覲四夷之來王非丰邑可容也故作鎬京焉秦始皇營朝宮渭南史以爲咸陽人多先王之宮庭小故作之想遷鎬之意亦是如此】辟廱說見前篇張子曰靈臺辟廱文王之學也鎬京辟廱武王之學也至此始爲天子之學矣無思不服心服也孟子曰天下不心服而王者未之有也此言武王徙居鎬京講學行禮而天下自服也【彭氏曰建國君民教學爲先故遷鎬而成辟廱劉濟曰都鎬而先建學首善之地教化之原也嚴氏曰四方之服也久矣此言辟廱之化深入其心也四方先言西鎬京在西近者先被其化也繼伐之詩而言教化者見武王徳化流行而人心服也輔氏曰見武王得天下以教化爲先務也先生謂以見武王之得天下非以力取之者是也】考卜維王宅是鎬京【葉居良反】維龜正【葉諸盈反】之武王成之

武王烝哉

賦也考稽【董氏曰卜筮之道必先斷於心故曰考卜維王則王志先定矣其考卜者所以齊眾志也洪範稽疑以汝則從爲主】宅居正決也成之作邑居也【輔氏曰言武王居鎬稽決於龜而成其居邑亦非私意之所爲與三章言文王匪棘其欲之意同】張子曰此舉諡者追述其事之言也【愚按此詩五章六章先稱武王爲皇王至此章以後乃舉武王之諡故朱子引橫渠說明此詩爲追述武王之事以證其後所論鄭譜之誤爾】

丰水有芑武王豈不仕【鉏裏反】詒厥孫謀以燕翼子【葉奬】

【裏反】武王烝哉

興也芑艸名仕事詒遺燕安翼敬也子成王也鎬京猶在丰水下流故取以起興言丰水猶有芑武王豈無所事乎【孔氏曰丰水猶以潤澤生芑菜況武王豈不以澤及後人爲事乎】詒厥孫謀以燕翼子則武王之事也謀及其孫則子可以無事矣【蘇氏曰遺其孫之謀以安後世之敬者王介甫曰𨿽詒之以謀非翼子亦不能以燕也】或曰賦也言丰水之傍生物繁茂武王豈不欲有事於此哉但以欲遺孫謀以安翼子故不得而不遷耳【輔氏曰此章兩說𨿽不同然以遺孫謀安翼子爲武王之事則同也第二說𨿽覺輕快然首句著筒丰水有芑一句畢竟似興體】

文王有聲八章章五句

此詩以武功稱文王至於武王則言皇王維辟無思不服而已蓋文王旣造具始則武王續而終之無難也又以見文王之文非不足於武而武王之有天下非以力取之也【輔氏曰每章皆言烝哉以結之者不獨以見其嘆美無己之意又以示後世子孫使之知其必如文王武王之爲然後於君天下爲宜也故其丁寧不一而足耳孔氏曰上四章言文王之事下四章言武王君天下服四方定鎬京安後世之事問使文王更在十三四年將終事紂乎抑爲武王牧野之舉乎曰詩中言武功都是文王做來詩載武王武功卻少但卒其伐功耳觀文王气勢如此度必不終竟休了一似果實文王待他黃熟自落下來呂東萊曰此詩未嘗一言及武王伐功何耶蓋創業而詒厥孫謀固非大告武功之前所能致也詩人亦有言其意而略其事者矣不可一體求也愚按允文文王而有此武功則非不足於武也桓桓武王而鎬京辟廱則非不足於文也所謂一張一弛文武之道也】

序繼伐也武王能廣文王之聲卒其伐功也鄭譜之誤說見本篇【愚按其說見下文】

文王之什十篇六十六章四百一十四句鄭譜此以上爲文武時詩以下爲成王周公時詩今按文王首句卽云文王在上則非文王之詩矣又曰無念爾祖則非武王之詩矣大明有聲並言文武者非一安得爲文武之時所作乎蓋正雅皆成王周公以後之詩但此什皆爲追述文武之徳故譜因此而誤耳

詩傳通釋卷十六

婉孌自保不妄從人而反饑困言賢者守道而反貧賤也

候人四章章四句

序刺近小人也共公逺君子而好近小人焉此序但以三百赤芾合於左氏所記晉侯入曹之事遂以爲共公未知然否

鳲鳩在桑其子七兮淑人君子其儀一兮其儀一兮心如結【葉訖力反】兮

興也鳲鳩稭【戞】鞠【匊】也亦名戴勝今之布谷也【陸璣曰一名桑鳩或謂之題肩齊人謂之擊正本艸曰北人云撥谷似鷂長尾】飼【嗣】子朝從上下暮從下上平均如一也【嚴氏曰郯子所謂鳲鳩氏司空鳲鳩平均故爲司空平水土也】如結如物之固結而不散也詩人美君子之用心均平専一故言鳲鳩在桑則其子七矣淑人君子則其儀一矣其儀一則心如結矣然不知其何所指也陳氏曰君子動容貌斯逺暴慢正顏色斯近信出辭气斯逺鄙倍其見於威儀動作之間者有常度矣﹤經部﹐詩類﹐詩傳通釋﹥

欽定四庫全書

詩傳通釋卷十七

元劉瑾撰

詩

朱子集傳

生民之什三之二

厥初生民時維姜嫄【音原葉魚倫反】生民如何克禋【音因】克祀【葉養裏反】以弗無子【葉奬裏反】履帝武敏【葉母鄙反】歆攸介攸止載震載夙【葉相卽反】載生載育【葉曰逼反】時維后稷

賦也民人也謂周人也時是也姜嫄炎帝後姜姓有邰氏女名嫄爲髙辛之世妃【孔氏曰鄭氏謂姜嫄爲髙辛氏後世子孫之妃未知其爲幾世故直以世言之】精意以享謂之禋祀祀郊禖也弗之言祓也【孔氏曰祓除也】祓無子求有子也古者立郊禖蓋祭天於郊而以先媒配也變媒言禖者神之也其禮以鳥至之日用大牢祀之【顏達龍曰祠以仲春正其候也祭以太牢尊其禮也祀以南郊重其事也然祠禖之禮不知所始詩傳曰簡狄従帝而祀郊禖則是帝嚳簡狄之時已有神矣孔氏曰燕來主爲產乳滋蕃故重其初至之日用牛羊豕祀郊禖至髙辛之世以有吞卵之事以爲禖之嘉祥又以髙辛之世禖配祭故攺爲髙禖】天子親往後率九嬪禦【孔氏曰天子親往敬其事后妃率九嬪從之侍禦於祭焉】乃禮天子所禦帶以弓韣【音獨】授以弓矢於郊禖之前也【孔氏曰禮天子所禦幸者使大祝酌醴酒飲之於郊禖之庭以神惠光顯之也弓矢者男子之事使之帶弓衣執弓矢冀其所生爲男也鄭氏曰韣弓衣也以緇布爲之愚按此上所言祭郊禖之禮乃通言古者天子有此禮耳非専指姜嫄之事也】履踐也帝上帝也武迹敏拇【音某敏字當爲絕句葉上韻爾】歆動也猶驚異也介大也震娠【音身】也【孔氏曰左傳云邑姜方震大叔後緡方震皆謂有身爲震也】夙肅也生子者及月辰居側室也【禮記內則注曰側室謂夾室也燕寢也】育養也姜嫄出祀郊禖見大人迹而履其拇【鄭氏曰時有大人迹姜嫄履之足不能滿履其拇趾之處愚按姜嫄以髙辛子孫之妃而得祀郊禖豈古禮簡質天子諸侯皆用其禮歟】遂歆歆然如有人道之感於是卽其所大所止之處而震動有娠乃周人所由以生之始也【嚴氏曰生后稷所以生此民也王介甫曰緜所謂民之初生則本由大王之興此所謂厥初生民則本由后稷而起也】周公制禮尊后稷以配天【孔氏曰周公以王功起於后稷故推舉之以配郊天焉禮記稱萬物本乎天人本乎祖俱爲其本可以相配故王者可以祖配天】故作此詩以推本其始生之祥明其受命於天固有以異於常人也【輔氏曰初生周人者實姜嫄也生民如何是又問其所以然也以下則述其所以然而終結之以時維后稷一句蓋言其所生之子實后稷也后稷始教民播種而利及萬世非天所命而何宜其始生之靈異乎嚴氏曰首章述姜嫄禱而生后稷也】然巨迹之說先儒或頗疑之【後世所謂祥瑞固多僞妄然豈可因後世僞妄而並眞實者皆以爲無乎鳳鳥不至河不出圖孔子之言不成亦以爲非】而張子曰天地之始固未嘗先有人也則人固有化而生者矣蓋天地之气生之也蘇氏亦曰凡物之異於常物者其取天地之气常多故其生也或異麒麟之生異於犬羊蛟龍之生異於魚鼈物固有然者矣【饒氏曰天地泰和元气之防鐘爲麟鳳非是有種而生】神人之生而有以異於人何足怪哉斯言得之矣【天下之理一而已而有常變之不同夫二气交感化生萬物者理之常也若姜嫄簡狄之生稷契此理之變也又曰履巨迹之事有此理且如契之生詩中亦云鳥降而生商蓋以稷契皆天生之耳非有人道之感非可以常理論也漢髙祖之生亦類此此等不可以言盡當意防之可也】

誕彌厥月先生如達【他末反】不坼【勑宅反】不副【孚逼反葉孚迫反】

無菑【音災】無害【葉音曷】以赫厥靈上帝不寧不康禋祀【葉養裏反】居然生子【葉奬裏反】

賦也誕發語辭彌終也終十月之期也先生首生也達小羊也羊子易生無畱難也【本艸曰生物中羊產最易】坼副皆裂也赫顯也不寧寜也不康康也居然猶徒然也凡人之生必坼副災害其母而首生之子尢難今姜嫄首生后稷如羊子之易無坼副災害之苦是顯其靈異也上帝豈不寧乎豈不康我之禋祀乎而使我無人道而徒然生是子也【嚴氏曰次章述稷生之易也】

誕寘之隘【於懈反】巷牛羊腓【符非反】字之誕寘之平林防

伐平林誕寘之寒冰鳥覆【敷救反】翼【葉音異】之鳥乃去矣后稷呱【葉去聲】矣實覃實訏【葉去聲】厥聲載路

賦也隘狹腓芘字愛【胡庭芳曰集傳於采薇小人所腓引程子曰腓隨動也如足之腓足動則隨而動如是則正與易咸其腓同義意者牛羊見稷以足肚遮芘之如有愛之之意故謂之腓字或言乳化曰字謂牛羊以足肚依倚而乳哺之如鬭谷於莬之事亦似通】防值也值人伐木而收之覆蓋翼借也以一翼覆之以一翼借之也啼聲也覃長訏大載滿也滿路言其聲之大也無人道而生子或者以爲不詳故棄之而有此異也

於是始收而養之【輔氏曰后稷矣則知其不死也實覃實訏見其身體之長大也厥聲載路聞其聲音之洪亮也嚴氏曰三章述稷生而見棄之事】

誕實匍【音蒲】匐【蒲比反】克岐克嶷【魚極反】以就口食蓺之荏

【而甚反】菽荏菽斾斾禾役穟穟【音遂】麻麥幪幪【莫孔反】瓞唪唪【布孔反】

賦也匍匐手足並行也歧嶷峻茂之狀【曹氏曰歧嶷言其能立】就向也口食自能食也蓋六七嵗時也蓺樹也荏菽大豆也斾斾枝旟揚起也役列也穟穟苗美好之貌也幪幪然茂密也唪唪然多實也【錢氏曰斾斾如旗之斾劉執中曰斾斾穟穟幪幪唪唪言皆異於常人所種】言后稷能食時已有種殖之志蓋其天性然也史記曰棄爲兒時其遊戲好種殖麻麥及爲成人遂好耕農堯舉以爲農師【嚴氏曰四章述稷防好種殖之事】

誕后稷之穡有相【息亮反】之道【葉徒口反】茀【音弗】厥丰艸【葉此苟反】

種【去聲】之黃茂【葉莫口反】實方實苞【葉補苟反】實種【上聲】實褎【葉塗久反】實發實秀【葉忽久反】實堅實好【葉訏口反】實頴【營井反】實栗卽有邰【他來反】家室

賦也相助也言盡人力之助也【嚴氏曰卽茀艸一端可以類見張子曰有相之道贊化育之一端也今農民未見致立於田音或有一耕卽種其收卽天幸也惟后稷則盡人力之助也】茀治也【王介甫曰艸盛曰茀治艸亦謂之茀】種布之也黃茂嘉谷也方房也苞甲而未拆也此漬其種也種甲拆而可爲種也褎漸長也【嚴氏曰以上言木之苗也】發盡發也【王介甫曰其花發也鄭氏曰發管時也】秀始穟也【嚴氏曰以上言禾之秀也】堅其實堅也好形味好也穎實繁碩而垂末也栗不秕也旣收成見其實皆栗栗然不秕也【嚴氏曰以上言禾之實也】邰后稷之母家也【孔氏曰杜預云武功縣所治斄城是也斄與邰同】豈其或滅或遷而遂以其地封后稷歟言后稷之穡如此【嚴氏曰所以詳言其成熟之次序者見稼穡之艱難非一日所能致或苗而不秀或秀而不實滅裂耕者報之亦滅裂鹵莽耘者報之亦鹵莽今后稷能教民以盡人事故其穡如此輔氏曰大自浸種以至收成無非盡人力以相曲之而但曰穡者要其成而言之耳】故堯以其有功於民封於邰使卽其母家而居之以主姜嫄之祀故周人亦世祀姜嫄焉【嚴氏曰五章述后稷掌稼穡而封邰也曹氏曰生民之功本於姜嫄不可弗祀乃特立廟祀之故周官大司樂奏夷則歌小呂舞大濩以享先妣而卒於先祖之上尊之也】

誕降嘉種維秬【音巨】維秠【孚鄙反】維穈【音門】維芑【音起】恆【古鄧反】

之秬秠是獲是畆【葉蒲洧反】恆之穈芑是任【音壬】是負【葉扶委反】以歸肇祀【葉養裏反】

賦也降降是種於民也書曰稷降播種是也【孔叢子魏王問子順曰寡人聞昔者上天神異后稷而爲之下嘉谷答曰天𨿽至神未聞下谷與人也詩美后稷能大教民種嘉谷以利天下故曰誕降嘉種猶書所謂稷降播種農植嘉谷也】秬黑黍也秠黑黍一稃【孚】二米者也【本艸注曰秬秠皆黑黍秠卽其皮稃亦皮也秠稃古今語之異耳】穈赤粱粟也芑白粱粟也恆徧也謂徧種之也任肩任也負背負也旣成則獲而棲之於畆任負而歸以供祭祀也秬秠言獲畆穈芑言任負豆大耳肇始也稷始受國爲祭主故曰肇祀【嚴氏曰六章述后稷教人種嘉谷以供祭祀也愚按后稷得國而始主祭則宗廟羣神之祀皆始此矣】

誕我祀如何或舂【蕩容反】或揄【音由】或簸【波我反】或蹂【音柔】釋

之叟叟【所畱反】烝之浮浮載謀載惟取蕭祭脂取羝【都禮反】以軷【蒲末反葉蒲昧反】載燔載烈【如字葉力制反】以興嗣嵗【葉音雪又如字】賦也我祀承上章而言后稷之祀也揄抒【暑】臼也【孔氏曰謂抒米以出臼也】簸揚去糠也蹂蹂禾取谷以繼之也釋浙米也叟叟聲也浮浮气也謀卜日擇士也【愚按周禮大宰及儀禮少牢饋食皆前期十日帥執事而卜祭日之吉防又按射義將祭必先習射以擇士射中者得輿於祭所擇之士謂諸侯諸臣及所貢士也】惟齋戒具修也【愚按大宰掌百官之誓戒與其具修齋者散齋七日戒者致齋三日其謂所當供修謂婦除糞灑也】蕭蒿也脂膟【律】膋【聊】也宗廟之祭取蕭合膟膋爇之使臭達墻屋也【鄭氏曰膟膋腸間脂也與蕭合燒之亦有黍稷也】羝牡羊也【孔氏曰祭不用牝也】軷祭行道之神也【孔氏曰取羝羊之體以祭伏於軷上鄭氏曰山行曰軷封土爲山象以菩芻棘栢爲神主旣祭以車轢之而去菩音倍轢音洛曹氏曰內言爇蕭外言釋軷則羣祀皆舉矣】燔傅諸火也烈貫之而加於火也【曹氏曰宗廟與軷皆有屍燔烈所以爲屍美也】四者皆祭祀之事所以興來嵗而繼往嵗也【嚴氏曰七章述后稷祭祀之事總說宗廟及軷祭也】

卬【五郎反】盛【音成】於豆於豆於豋其香始升上帝居歆【下與】

【今葉】胡臭亶時【葉上止反】后稷肇祀【葉養裏反】庶無罪悔【葉呼委反】以迄【許乙反】於今【上與歆葉】

賦也卬我也木曰豆以薦菹醢也瓦曰豋以薦大也【孔氏曰天官醢人掌四豆之實皆有菹醢是豆爲薦羞菹醢也公食大夫禮大湆不和實於祭是登爲盛大也大古之不調以鹽菜湆者肉汁也湆音沚王介甫曰釋之烝之簠簋尊爵之實也羝俎實也豆豋則實以蓋醢大之器也或言其器或言其實互相備也】居安也鬼神食气曰歆【謝疊山曰天地間惟理與气有此理則有此气有此气則有此理鬼神無形無聲惟有理有气在冥漠之間耳凡祭皆以心感神以气合神者也黍稷必馨香酒殽必芬芳用椒用桂用蕭用鬰金艸皆以香气求神神以歆饗此气耳】胡何臭香亶誠也時言得其時也庶近迄至也此章言其尊祖配天之【李迂仲曰前章言后稷肇祀爲祭宗廟羣神此章言後世旣有天下郊天配以後稷也嚴氏曰末章言尊后稷以配天也】其香始升而上帝已安而饗之言應之疾也此何但芳臭之薦信得其時哉蓋自后稷之肇祀則庶無罪悔而至於今矣【嚴氏曰言天之所享不在物也蓋后稷能教民稼穡以相天故以功封邰而祀宗廟天心眷之久矣子孫世修其業不敢失墜以獲罪於天遂至今日得以成王業而郊天天之歆享蓋在此耳曹氏曰大不和陶瓦無文至薄也而上帝則居然歆之蓋自后稷肇祀宗廟社稷以來世修其業是以上帝眷顧無窮也愚按此章𨿽無尊稷配天之意旣言上帝居歆則稷之配饗固在其中矣然自后稷肇宗廟羣神之祀旣至今無罪悔矣則今日肇尊稷配天之祀亦當庶幾無罪悔也】曽氏曰自后稷肇祀以來前後相承兢兢業業惟恐一有罪悔獲戾於天閱數百年而此心不易故曰庶無罪悔以迄於今言周人世世用心如此也

生民八章四章章十句四章章八句

此詩未詳所用豈郊祀之後亦有受釐【僖】頒胙之禮也歟【輔氏曰先生疑此詩專言后稷而不及於天則固非可用於郊祀上帝之時矣若郊祀後有受釐頒胙之禮則用此詩可也漢書注如淳曰釐福也應劭曰祭余肉也顏師古曰字本作禧假借用耳胡庭芳曰叚氏云郊祀后稷樂歌已見於頌祀主於嚴肅故其辭簡此殆大臣因祀事之餘推原其所以尊者耳】舊說第三章

八句第四章

十句今按第三章

當爲十句第四章

當爲八句則去訏路音韻諧協聲載路文勢通貫而此詩八章皆以十句八句相間爲次又三章已後七章已前每章章之首皆有誕字【生民是序事詩序那首凡要盡下武有聲等詩卻有反覆歌詠意思愚按此詩前三章言后稷之所以生四章五章言后稷樹蓺五穀之美六章七章言后稷耕獲以供羣祀卒章遂說歸成王祀天之事而推原其自后稷以來木嘗獲戾於天也𨿽未明言尊稷配天之事而一詩之意實爲尊稷配天而推夲言之以爲受釐之樂歌也】

序尊祖也后稷生於姜嫄文武之功起於后稷故推以配天焉

惇【徒端反】彼行葦牛羊勿踐履方苞方體維葉泥泥【乃裏反】戚戚兄弟【待禮反】莫逺具爾或肆之筵或授之幾

興也惇聚貌勾萌之時也【鄭氏曰勾屈生也芒而直曰萌】行道也勿戒止之詞也苞甲而未坼也體成形也泥泥柔澤貌戚戚親也莫猶勿也具俱也爾與邇同肆陳也【鄭氏曰推者設筵老者加之以幾劉執中曰肆筵行燕禮也授幾優尊也】疑此祭畢而燕父兄耆老之詩故言惇彼行葦而牛羊勿踐履則方苞方體而葉泥泥矣戚戚兄弟而莫逺具爾則或肆之筵而或授之幾矣【此詩上四句本是興起下四句以行葦興兄弟勿踐是勿逺意也輔氏曰惇然始勾萌之行葦句使牛羊踐履之則自然漸漸甲拆成形而其葉泥泥然柔澤矣以興戚戚然之兄弟莫使之相逺而常相親近則自然或肆之筵或授之幾矣兄弟親戚恩意未厚其所以至於薄者只緣相逺而相疏故耳若常使相近相見情意浹洽則相親相敬相與燕樂其於肆筵授幾之事自然有不容已者矣此爲首章一篇之意皆具於此最當玩味】此方言其開燕設席之初而慇懃篤厚之意藹然已見於言語之外矣讀者詳之【呂東萊曰惇被行革其可使牛羊踐履之乎戚戚兄弟其可疎逺而不親近之乎忠厚之意藹然是於言語之外矣】

肆筵設席【葉祥勺反】授幾有緝禦【葉魚駕反】或獻或酢【才洛反】洗

爵奠斝【古雅反葉居訝反】醓【他感反】醢以薦【葉卽略反】或燔或炙【葉陟略反】嘉殽脾【婢文反】臄【渠略反】或歌或咢【五洛反】

賦也設席重【平聲】席也【孔氏曰筵亦席也鋪陳曰筵借之曰席在下爲鋪陳在上人所蹈借也】緝續禦侍也有相續代而侍者言不乏使也【劉執中曰更具僕禦所以優老不暫闕其侍從輔氏曰肆筵設席授幾冇緝禦二句承上章而言肆筵授幾之際其意有加無己也】進酒於客曰獻客答之曰酢主人又洗爵醻客客受而奠之不舉也斝爵也夏曰醆殷曰斝周曰爵【孔氏曰斝畫禾稼也所沈所奠一物也儀禮飲觶者亦云卒爵是爵爲懋稱作詩者因沈爵之別變其文耳】醓醢之多汁者也【孔氏曰醓肉汁也蓋用肉爲醓特有多汁醓所以濡葅有醓必有葅】燔用肉炙用肝臄口上肉也歌者比【備】於琴瑟也【孔氏曰諸言歌者皆以和之】徒擊鼔曰咢言待禦獻醻飲食歌樂之盛也

惇【音雕下同】弓旣堅【葉古因反】四鍭【音侯】旣鈞捨【音捨】矢旣均序賓

以賢【葉下珍反】惇弓旣句【古候反葉古侯反】旣挾【子協反】四鍭四鍭如樹【葉王主反】序賓以不侮

賦也惇雕通畫也天子雕弓【孔氏曰雕是畫飾之義弓惟用漆漆上又畫之苟子雲天子雕弓諸侯彤弓大夫黑弓】堅猶勁也鍭金鏃剪羽矢也【鏃宗入聲孔氏曰鏃者鐵鏃之矢名也】鈞參【驂】亭也謂三分之一在前二在後三訂之而平者前有鐵重也捨釋也謂發矢也均皆中也賢射多中也投壺曰某賢於某若干純【全】奇【畸】則曰奇均則曰左右均是也【投壺曰司射執算曰左右卒投請數二算爲純一純以取一算爲奇遂以奇算告曰云云注曰一媵爲賢尙技藝七純並音全鄕射禮曰若右勝則曰右賢於左若左勝則曰左賢於右以純教告若有奇者亦曰奇若左右均則左右皆執一算以告曰左右鈞注曰賢猶勝也言賢者射以中爲雋也純如字】句彀通謂引滿也射禮搢三挾【浹】一旣挾四鍭則徧釋矣【孔氏曰搢者插也挾謂手挾之射用四矢故揷三於帶間挾一以扣而射也射禮每挾一矢今言挾四鏃故知已徧釋之也案大射禮搢三挾一个謂卿大夫若其君則使人屬矢不親挾也】如樹如手就樹之言貫革而堅正也不侮敬也令弟子辭所謂無憮【呼】無敖【傲】無偝【佩】立無逾言者也【投壺注曰弟子賓黨主黨年穉者也爲其立堂下相防慢司射戒令之憮敖慢也偝立不正向前也逾言逺談語也】或曰不以中病不中者射以中多爲雋以不侮爲徳言旣燕而射以爲樂也【輔氏曰此言旣燕而射以爲樂前四句言射而中又以中多爲賢後四句言射而貫革又以不侮爲徳中多則藝精不侮則徳盛李寶之曰大射主於射故大夫未舉旅則射燕射主於飲酒故王肅以比爲燕射於燕旅酬後爲之呂東萊曰按儀禮燕射如鄕射之禮射𨿽畢而燕未終舉觶無算爵獻爾尙多故言酌大斗祈黃耉於旣射之後】

曾孫維主【如字或葉當口反】酒醴維醹【如主反或葉奴口反】酌以大斗

【葉腫庾反或如字】以祈黃耉【葉果五反或如字】黃耉臺【湯來反】背【葉必墨反】以引以翼壽考維祺【音其】以介景福【葉筆力反】

賦也曽孫主祭者之稱今祭畢而燕故因而稱之也【此詩作於成王之時蓋謂成王也而說者於他詩所謂曾孫皆以爲成王則悞矣埤雅曰周官王燕則膳夫爲獻主臣莫敢與君亢禮今此曾孫維主則以尊事黃耉所以爲厚也】醹厚也大斗柄長三尺【孔氏曰漢禮器制度注勺五升徑六寸長三尺所謂大斗也此蓋從大器挹之於樽用此勺耳其在樽中不當用如此之長勺也】祈求也黃耉老人之稱以祈黃耉猶曰以介眉壽云耳古器物欵識【志】云用蘄【祈】萬壽【考古圖伯百父惇銘曰云云百音首又讀如冏惇音對】用蘄眉壽永命多福【考古圖齊豆銘曰云云】用蘄眉壽萬年無疆【考古圖召仲丂父壺銘曰云云伯戔類盤銘亦曰云云丂音考類音防】皆此類也臺鮐也大老則背有鮐文【孔氏曰老人气衰皮膚消瘠背若鮐魚也】引導翼輔祺吉也此頌禱之詞欲其飲此酒而得老壽又相引導輔翼以享壽祺介景福也【輔氏曰此則頌禱之辭尢見親愛無窮之意曰黃耉曰臺背曰壽考曰壽祺者則可見其爲燕父兄耉老之詩也臺背則老又甚於黃耉也相引導則不昧於所適相輔翼則不怠於所行相與年髙而徳卲也】

行葦四章章八句

毛七章二章章六句五章章四句鄭八章章四句毛首章以四句興二句不成文理二章又不協韻鄭首章有起興而無所興皆悞今正之如此

序忠厚也周家忠厚仁及艸木故能內睦九族外尊事黃耉養老乞言以成其福祿焉

此詩章句本甚分明但以說者不知比興之體音韻之節遂不復得全詩之本意而碎讀之逐句自生意義不暇尋繹血脈照管前後但見勿踐行葦便謂仁及艸木但見戚戚兄弟便謂親睦九族但見黃耉臺背便謂養老但見以祈黃耉便謂乞言但見介爾景福便謂成其福祿隨文生義無復倫理諸序之中此失尢甚覽者詳之【詩人假物興辭大率將上句引下句如行葦是比兄弟勿字乃興英字此詩自是飲酒防賓之意序者卻牽合遂以行葦爲仁及艸木如雲以祈黃耉亦是懽洽之時祝頌之意序者遂以爲養老乞言豈知祈字只是頌其髙壽無乞言意也】

旣醉以酒旣飽以徳君子萬年介爾景福【葉筆力反】

賦也徳恩惠也君子謂王也爾亦指王也此父兄所以答行葦之詩言享其飲食恩意之厚【陳少南曰燕接之問恩澤充足故言飽徳】而願其受福如此也【謝疊山曰臣子愛君願其壽考又願天助以大福祝頌之辭也輔氏曰醉酒飽徳則行葦所謂侍禦獻酧飲食歌樂之盛皆舉之矣但言徳者蓋徳寓於物言徳則可該之行葦末句云以介景福者泛禱之之辭也此言介爾景福者特禱其君之辭也】旣醉以酒爾殽旣將君子萬年介爾昭明【葉謨郎反】賦也殽俎實也【孔氏曰以牲體實之於俎也】將行也亦奉持而進之意昭明猶光大也【曹氏曰老將至而耄及之古人所病天旣錫王以壽考又大之以昭明則受福無窮也孔氏曰天又光大汝使之永作明君也輔氏曰介爾昭明欲其君大其明徳也徳極於光大則福亦極於盛大矣】

昭明有融髙朗令終令終有俶【尺六反】公屍嘉告【葉姑沃反】賦也融明之盛也春秋傳曰明而未融朗虛明也【輔氏曰昭明有融者欲其明徳之極於盛也旣言昭明又言髙朗者昭明但言其明徳而已言髙則見其超然於事物之表言明則又見其中虛而表裏瑩徹也彭氏曰昭明至於融所以加施於萬方赫赫乎葦目無不見之也髙明則發於天地之間無不照】令終善終也洪範所謂考終命【蔡九峯曰考終命者順受其正也】古器物銘所謂令終令命是也【考古圖嚴惇銘曰萬年無疆令終令命嚴音宴惇音對邱氏曰願王明聖而又獲善終也】俶始也公屍君屍也周稱王而屍但曰公屍蓋因其舊如秦已稱皇帝而其男女猶稱公子公主也【呂東萊曰周之追王止於大王則宗廟之祭尸之尊者乃公屍也曹氏曰公君也謂后稷羣公之屍其有曰皇屍者皇王也謂大王王季文武之屍也詩人互舉之耳】嘉告以善言告之謂嘏辭也蓋欲善其終者必善其始今固未終也而旣有其始矣於是公屍以此告之【黃氏曰宗祝傳公尸之辭以告主人也呂東萊曰自旣醉以酒至此皆祭畢而燕臣下報上頌禱之詞也自公屍嘉告至卒章皆追道祭之受福以明頌禱之實也】

其告維何籩豆靜嘉【葉居何反】朋友攸攝攝以威儀【葉牛何反】賦也靜嘉淸潔而美也【劉執中曰靜言其滌濯且敬也嘉言其新美而時也】朋友指賓客助祭者說見楚茨篇【愚按將祭之先筮其臣之吉者戒之使之助祭爲祼獻之事謂之賓客謂之朋友皆尊之之詞所以重祭事也】攝檢也公屍告以汝之祭祀籩豆之薦旣靜嘉矣【王介甫曰其設之也至謹而爲之也至美與執爨踖踖爲俎孔碩君婦莫莫爲豆孔庶同意】而朋友相攝佐者又皆有威儀當神意也【孔氏曰各自收斂以相佐助爲威儀之事祭義所謂濟濟漆漆是也漆音切王介甫曰攝以威儀則其助祭也莫或敢慢與旣齊旣稷旣匡旣敕同意輔氏曰其告維何問屍告之辭若何也籩豆之靜嘉徳之寓於物也朋友之攝檢以威儀徳之寓於人也祭祀之事毋大於此二者人才敬則自然收斂而相揖佐以威儀矣】自此至終篇皆述屍告之辭【愚按此章述屍告其儀物之盛也】

威儀孔時【葉上止反】君子有孝子【葉奬裏反】孝子不匱【求注反】永

錫爾類

賦也孝子主人之嗣子也儀禮祭祀之終有嗣舉奠【愚按特牲祝酌酒奠於神席前祝祭告畢迎屍入至獻屍而旅酬主人嗣子入屍執前所奠觶飲之嗣子辛飲洗酌酒酢屍屍醉酒仍奠具觶鄭氏曰舉猶飲也】匱竭類善也言汝之威儀旣得其宜【曹氏曰祭義以爲主人則其親也慤其行也趨趨以數賓客則濟濟漆漆然各致其至故威儀甚得其時也】又有孝子以舉奠【呂與叔曰孝子飲奠所以致其傳付祖考徳澤之意深矣】孝子之孝誠而不竭則宜永錫爾以善矣東萊呂氏曰君子旣孝而嗣子又孝其孝可謂源源不竭矣【彭氏曰觀其威儀孔時可以見成王之奉先孝矣固宜有孝子繼於其後永久不匱代代相傳蓋天之錫君以類相從必然之理也後漢柳氏事姑孝姑曰我老無以報婦願汝生孝子卽此公屍嘉告之意也於是下章言嗣而卒之以從以孫子皆永錫爾類之驗也愚按此述屍告其嗣子之孝也】

其類維何室家之壼【苦本反葉苦俊反】君子萬年永錫祚【才故】

【反】【羊刃反】

賦也壺宮中之巷也言深逺而嚴肅也祚福祿也子孫也錫之以善莫大於此【輔氏曰此人聞其所謂善者如何則云使爾居於深逺嚴密之宮室無有外虞歷萬年之永而長錫以福祿與子孫也孔氏曰七章所言卽祚也八章所言卽也此章舉其目下章分說之愚按此章述屍告以錫善之意由其儀物之盛美也故錫之以祚由其嗣子之盡孝也故錫之以蓋亦各以其類爲報如楚茨工祝致告之意也】

其維何天被【皮寄反】爾祿君子萬年景命有僕賦也僕附也【孔氏曰僕禦必附近於人】言將使爾有子孫者先當使爾被天祿而爲天命之所附屬【孔氏曰前章言祚此章因其句末而轉之故云其維何其實先言祚耳】下章乃言子孫之事【愚按上章言錫善而兼舉祚此章述屍吿錫祚之事而必發之以其維何下章述屍告錫之事而必發之以其僕維何蓋錫以者必錫以祚得其祚者必得其反覆互言以見二者相因而兼備也】

其僕維何釐【力之反】爾女士【鉏裏反】釐爾女士從以孫子

【葉奬裏反】

賦也釐予【與】也女士女之有士行者謂生淑媛【院】使爲之妃【配】也從隨也謂又生賢子孫也【輔氏曰此又間天命之所附屬者何事則雲天命有所附屬則不過子爾以賢女使爲之妃人隨之而生賢子孫焉耳所謂天命之附屬者莫大於此觀周家自大王大姜以來之事則可見矣鄭氏曰天旣予汝以女而有士行者又使生賢智之子孫以隨之謂傳世也】

旣醉八章章四句【潘氏曰古人祝頌多以壽考及子孫眾多爲言如華封人祝堯以爲願聖人壽願聖人多男子亦此詩之意又曰觀行葦旣醉二詩見人君盡其誠敬於祭祀之時極其恩義於燕飲之際凡父兄耆老所以視願之者如此則其獲福也宜矣此所謂福無不自己求之者也陳壽翁曰介爾昭明今王之賢明也從以孫子後嗣之賢明也由君子之有孝子故世世予以女士而生孫子國家千萬世無窮之福其基本實在於此父兄之意逺矣】

序大平也醉酒飽徳人有士君子之行焉序之失如上篇蓋亦爲孟子斷章所悞爾

鳬【音扶】鷖【於雞反】在涇公屍來燕來寧爾酒旣淸爾殽旣馨公屍燕飲福祿來成

興也鳬水鳥如鴨者【孔氏曰長尾背上有文靑色卑腳短啄水鳥之謹願者也本艸曰野鴨爲鳬】鷖鷗也涇水名爾自歌工而指主人也馨香之逺聞也此祭之明日繹而賓尸之樂【李寶之曰繹尋繹前祭也孔氏曰燕尸之禮大夫謂之實屍卽用祭之日天子諸侯謂之繹以祭之明日古者宗廟之祭有屍旣祭之明日則暖其祭食以燕爲尸之人故有此詩】故言鳬鷖則在涇矣公屍則來燕來寧矣酒淸殽馨則公屍燕飲而福祿來成矣【輔氏曰實屍者以賓禮燕屍也此乃繹祭燕尸之樂歌故不及其他但重疊言之以極其尊敬頌禱之誠耳來如董子所謂福祿自來之來成就也言福祿來成就乎屍也】

鳬鷖在沙【葉柔何反】公屍來燕來宜【葉牛何反】爾酒旣多爾殽

旣嘉【葉居何反】公屍燕飲福祿來爲【葉吾何反】

興也爲猶助也

鳬鷖在渚公屍來燕來處爾酒旣湑爾殽伊脯公屍

燕飲福祿來下【葉後五反】

興也渚水中髙地也湑酒之泲【湑上聲】者也【釋文曰湑與左傳縮酒同義謂以茅泲之而去其糟也】

鳬鷖在潨【在公反】公屍來燕來宗旣燕於宗福祿攸降

【葉乎攻反】公屍燕飲福祿來崇

興也潨水防也【說文曰小水入大水也】來宗之宗尊也於宗之宗廟也【愚按二宗字虛實不同】崇積而髙大也

鳬鷖在亹【音門】公屍來止燻燻【葉眉貧反】旨酒欣欣燔炙芬

芬【葉丰勻反】公屍燕飲無有後艱【葉居銀反】

興也亹水流峽中兩岸如門也【歐陽子曰鳬鷖在涇在沙謂水鳥在水中及水旁得其所耳在渚在潨在亹皆水旁耳劉辰翁曰従涇至亹愈出不厭此興之所以爲美也】燻燻和說也欣欣樂也芬芬香也

鳬鷖五章章六句【孔氏曰寧安也宜稱也處居也宗尊也成就也爲助也下自上而下易辭也降與下同崇則積而極其髙大也皆後言之漸重來爲來下攸降來崇皆指今日言爾無有後艱則言其後日永無艱難也夫人之享福不保其後至於無有後艱則積而髙大者可以常保而無隳矣】

序守成也太平之君子能持盈守成神只祖考安樂之也

同上

假【中庸春秋傳皆作嘉今當作嘉】樂【音洛】君子【葉音則】顯顯令徳宜民宜人受祿於天【葉鐵因反】保右【音人】命【葉彌並反】之自天中之

賦也嘉美也君子指王也民庶民也人在位者也申重也言王之徳旣宜民人而受天祿矣而天之於王猶反覆眷顧之不厭旣保之右之命之而又申重之也【輔氏曰假樂君子是作詩者美而樂之也惟其美之故樂之顯顯是明而可見之意令徳顯然明著故民人皆宜之宜謂心愜之人愜之故天祿之也保安也右助也命命之爲天子也自天中之則又春顧無窮之意在己之徳不已則在天之命無窮也呂與叔曰旣有顯顯之令徳而又有宜民人之大功此宜受天祿矣故天旣保右之人申命之也我冇受福祿之理故天旣右之又申之董仲書曰爲政而宜於民故當受祿於天𨿽只是疊將來說然玩味之覺他說得自有意思謝疊山曰天心之眷成王無窮旣保之又右助之旣命之人申命之詩人善於形容天眷之厚也愚按此與天保二章文意相似】疑此卽公尸之所以答鳬鷖也

幹祿百福【葉筆力反】子孫千億穆穆皇皇宜君宜王不愆

不忘率由舊章

賦也穆穆敬也皇皇美也君諸侯也王天子也愆過率循也舊章先王之禮樂政刑也言王者幹祿而得百福故其子孫之蕃至於千億適爲天子庶爲諸侯無不穆穆皇皇以遵先王之法者【上二句是願其子孫之多下四句是願其子孫之賢又日此詩次章不說其他但願其子孫之眾且賢此意甚好彭氏曰君之福祿莫大於子孫眾多然非賢則不足以膺受畀付至於違越法度非所以爲福矣故言王者子孫眾多者必曰宜君宜王又曰率由舊章如春秋之時晉侯請隧襄王以王章而不許魯災命藏象魏而季武子以爲舊章之不可忘蓋成王周公制禮作樂秩然成章傳之萬世可以遵守謝疊山曰不愆則無聰明亂舊章之過不忘則常有繼志述事之心輔氏曰此說王者幹祿而得百福然卻不說其他只說其子孫之多且賢者蓋福祿無盛於此也有能敬可美之徳則自然宜君宜王矣不愆不忘率由舊章又是詠上兩句不過乎理不忘乎心只是敬也能敬則能遵先王之法矣孟子引之甚得詩意陳壽翁曰上章言今王之顯徳固所以受福未若後嗣之多賢所以久其福也】

威儀抑抑徳音秩秩無怨無惡【鳥路反】率由羣匹受福

無疆四方之綱

賦也抑抑密也秩秩有常也匹類也言有威儀聲譽之美又能無私怨惡以任眾賢是以能受無疆之福爲四方之綱【輔氏曰威儀以其見於容止者而言徳音以其形於聲譽者而言容止抑抑然甚密而無間聲譽秩秩然有常而不替其徳可謂全矣能如此則自然無私怨惡矣率由舊章能循用先王之法也率由羣匹能盡用天下之賢也人君而能如此則宜其受無疆之福爲四方之綱也綱弓綱之大繩】此與下章皆稱願其子孫之辭也【黃實夫曰此章上四句卽所以爲綱之道也是故元气不存𨿽盛且壯不足爲一身之福綱紀不立𨿽彊且富不足爲人君之福詩人以無疆之福祝其子孫而繼之曰四方之綱人繼之曰之綱之紀其意不亦淵乎愚按上章願王子孫之多且賢兼適庶而言此及下章稱願之詞則皆但言其適爲天子者蓋主爲王言之也而上章則願其子孫之法祖此章又願其子孫之法賢也】或日無怨無惡不爲人所怨惡也

之綱之紀燕及朋友【葉羽已反】百辟卿士【鉏裏反】媚【眉備反】於

天子【葉奬裏反】不解【佳賣反】於位民之攸塈【許旣反】

賦也燕安也朋友亦謂諸臣也【呂東萊曰泰誓云友邦冢君酒誥曰大史友內史友則朋友者合百辟卿士言之也愚按集傳言亦者蓋此詩指諸臣謂朋反亦如旣醉指助祭之臣爲朋友也】解惰塈息也言人君能綱紀四方而臣下賴之以安則百辟卿士媚而愛之維欲其不解於位而爲民所安息也【此章承上章之意故上云四方之綱卽网之曰之綱之紀蓋張之爲綱理之爲紀下面百辟卿士至於庶民皆是賴君以爲綱所謂不解於位者蓋欲綱常張而不弛也輔氏曰之綱二字又疊上章末句而並言之紀者凡网罟張之爲网理之爲紀也人君能綱紀四方則臣下自然賴之以爲安若在上者管束不來則臣下何恃以爲安也下賴以爲安故皆知愛媚於其上如此上下之情綢繆如一而血脈自相通貫故在上者不解於位則在下者所由以休息也】東萊呂氏曰君燕其臣臣媚其君此上下交而爲泰之時也泰之時所憂者怠荒而已此詩所以終於不解於位民之攸塈也方嘉之又規之者蓋臯陶賡歌之意也【書益稷臯陶乃賡載歌曰元首明哉股肱良哉庶事康哉又歌曰元首叢脞哉股肱惰哉萬事墮哉蔡九峯曰臯陶續歌之意言君明則臣良而眾事皆安所以勸之也君行臣職煩細碎則臣下懈怠不肯任事而萬事廢壊所以戒之也】民之勞逸在下而樞機在上上逸則下勞矣上勞則下逸矣不解於位乃民之所由休息也

假樂四章章六句【愚按首章之言乃二詩之大旨一章之不愆不忘三章之威儀徳音所以爲顯顯令徳也三章四方之綱四章之綱之紀而民之攸塈所以宜民也二章之無怨無惡率由羣匹四章燕及朋友媚於天子所以宜人也至於二章之幹祿百福子孫千億三章之受福無疆者又皆所謂受祿於天而自天申之者也】

序嘉成王也【輔氏曰自行葦至假樂四詩若如序說而不明其所用則皆奉上之諛辭耳先生云大雅爲受釐陳戒之辭如此四篇其受釐之辭也歟然假樂亦有戒意故先生不敢斷然以爲公屍答鳬鷖之作但爲疑辭於首章之末而又取東萊之說載於篇終也】假本嘉字然非爲嘉成王也

篤公劉匪居匪康廼埸【音易】廼疆廼積廼倉廼裹【音果】餱【音侯】糧【音良】於槖【他洛反】於囊【乃郎反】思輯【音集】用光弓矢斯張干戈戚楊爰方啟行【葉戶郎反】

賦也篤厚也公劉后稷之曽孫也事見豳風【黃氏曰后稷生不窋不窋生鞠陶鞠陶生公劉是后稷之曾孫也】居安康寧也埸疆田畔也【孔氏曰疆者大界埸是小界今之小田塍也塍音丞】積露積也餱食糧糗【丘上聲】也【嚴氏曰餱幹食糧米食】無底曰槖有底曰囊【皆所以盛餱糧也】輯和戚斧揚鉞【孔氏曰鉞大而斧小大公六韜云大柯斧重八斤一名天鉞】方始也舊說召康公以成王將涖政當戒以民事故詠公劉之事以告之【王介甫曰周之有公劉言乎其時則甚防言乎其事則甚勤稱時之甚防以戒其盈稱事之甚勤以懲其逸蓋召公之志也黃實夫曰言公劉者蓋以乃祖乃父之事乃人之所素信也七月之詩必以後稷公劉爲戒無逸之書必以太王王季文王爲說善進戒於君者皆如是也】曰厚哉公劉之於民也【謝疊山曰周人以忠厚爲家法此詩六章皆曰篤公劉篤者厚之至也言公劉之厚子孫不可忘也】其在西戎不敢寧居治其田疇實其倉廩旣富且彊於是裹其餱糧思以輯和其民人而光顯其國家然後以其弓矢斧鉞之備爰始啟行而遷都於豳焉蓋亦不出其封內也【輔氏曰此章總言公劉能足食足兵然後遷豳之事夫公劉失職而自竄於西戎固安能欝欝久居也乎是宜其匪居匪康也思輯用光者乃其匪居匪康之效驗也其遷都也經理之勤積累之久糗糧兵器之備如此則公劉之厚於民可知矣其後武王之治內治外宣王之內偹外攘皆同此一轍耳黃實夫曰公劉不輕於用民也必先有以蓄民之財洽民之情而後可以用民之力則篤於爲民之心可見矣孟子曰故居者有積倉行者有裏囊也然後可以爰方啟行然後可三字可見公劉之心張南軒曰公劉遷國已與百姓俱無不足之患也呂東萊曰公劉內治旣備然後拓大境土國都𨿽遷向之疆埸積倉固在其封內也】

篤公劉於胥斯原旣庶旣繁【葉紛幹反】旣順廼宣而無永

嘆【他安反】陟則在巘【魚輦反葉魚軒反】復降在原何以舟【葉之遙反】之維玉及瑤【音遙】鞞【必頂反】琫【必孔反】容刀【葉徒招反】

賦也胥相【去聲】也庶繁謂民之居者眾也順安宣徧也言居之徧也無永嘆得其所不思舊也巘山頂也舟帶也鞞刀鞘【音笑】也琫刀上飾也【孔氏曰鞞者刀鞘之名琫者鞘之上】容刀容飾之刀也或曰容刀如言容臭謂韠琫之中容此刀耳【容臭如今香囊是也愚按臭者香物若菃蘭之屬亦以香囊之中容此香物而謂之容臭耳】言公劉至豳欲相土以居【曹氏曰公劉相廣平之地民之從遷者十有八國可謂眾且繁矣鄭氏曰厚哉公劉之相此原以居民民旣眾矣旣多矣旣順矣皆安今之居而無長嘆思其舊也問二章說旣庶旣繁旣順乃宣而四章方居邑之成不知未成居邑之時何以得民居繁庶曰公劉始於艸創而人之從之者已若是其盛是以居邑由是而成也愚按此章之庶繁順宣者民之居也下章言居邑之成者君之居也其亦猶緜詩四章言居民而五章六章言作宗廟居室也歟】而帶此劍佩以上下於山原也東萊呂氏曰以如是之佩服而親如是之勞苦斯其所以爲厚於民也歟【輔氏曰旣庶旣繁者言民之來遷者旣眾且多也旣順乃宣者言民之來居者旣安而遂徧也如此則得其所而無永嘆也宜矣此章前五句言相上而居以後事後五句言相土以居初時事言其後民之所以卽其安者由公劉初時躬執其勞如此故也】

篤公劉逝彼百泉瞻彼溥【音普】原廼陟南岡乃覯於京

【葉居良反】京師之野【葉上與反】於時處處於時廬旅於時言言於時語語

賦也溥大覯見也京髙丘也師眾也京師髙丘而眾居也董氏曰所謂京師者蓋起於此其後世因以所都爲京師也【京師始此董氏曰曰嬪於京依其在京則歧州之京也王配於京則鎬京也春春所書京師則洛邑也皆仍其本號而稱之猶晉云新絳故絳也愚按洛邑亦謂之洛師正京師之意彭氏曰公劉營邑於邠亦是人煙繁盛之地故曰京師之野蓋山川盤結風气所莘亦一都防也】時是也處處居室也廬寄也旅賓旅也直言曰言論難曰語此章言營度邑居也【王氏曰上章先定民居而此章乃相守亦厚於民故也】自下觀之則往百泉而望廣原自上觀之則陟南岡而覯於京於是爲之居室於是廬其賔旅於是言其所言於是語其所語無不於斯焉

篤公劉於京斯依【葉於豈反】蹌蹌【七羊反】濟濟【子禮反】俾筵俾

幾旣登乃依【同上】乃造【七到反】其曹執豕於牢酌之用匏【步交反】食【音嗣】之飲【於鴉反】之君之宗之【就用之字爲韻】

賦也依安也蹌蹌濟濟羣臣有威儀貌【孔氏曰曲禮凢行容大夫濟濟士蹌蹌】俾使也使人爲之設筵幾也登登筵也依依幾也【愚按二依字義不同】曹羣牧之處也【李寶之曰牢閒也】以豕爲殽用匏爲爵儉以質也【王介甫曰其飲也酌之以匏而已其食也執豕於牢而已其儉如此厚民故也】宗尊也主也嫡子孫主祭祀而族人尊之以爲主也此章言宮室旣成而落之旣以飲食勞其羣臣而又爲之君爲之宗馬東萊呂氏曰旣饗燕而定經制以整屬其民上則皆統於君下則各統於宗蓋古者建國立宗其事相須楚執戎蠻子而致邑立宗以誘其遺民卽其事也【東萊以爲爲之立君立宗恐未必是如此只是公劉自爲君宗耳蓋此章言其一時燕饗恐未說及立宗事也李氏曰周禮宗子有五大宗子一小宗子四別子爲祖繼別爲宗百世不遷者大宗也繼禰之宗繼祖之宗繼曽祖之宗繼髙祖之祖五世則遷者小宗也皆所以主祭祀而統族人如有國有家之重者也】

篤公劉旣溥旣長旣景廼岡相【息亮反】其陰陽觀其流

泉其軍三單【音丹葉多涓反】度【待洛反】其隰原徹田爲糧度【同上】其夕陽豳居允荒

賦也溥廣也言其芟夷墾關土地旣廣而且長也景考日景以正四方也【孔氏曰民居田畆或南或北皆須正其方面故以日景定之】岡登髙以望也相視也陰陽向背寒暖之宜也【孔氏曰山南爲陽山北爲陰廣谷大川有寒有暖不同所宜則異故相之也】流泉水泉灌漑之利也三單未詳徹通也一井之田九百畆八家皆私百畆同養公田耕則通力而作收則計畆而分也【問以孟子考之則曰八家皆私百畆同養公田又公羊云公田不治則非民私田不治則非吏然未必是計畆而分曰亦不可詳知但因洛陽議論中通蔽而耕之說推之耳或但耕則通力而耕收則各得其畆亦未可知也】周之徹法自此始其後周公蓋因而修之耳【徹法始此愚按蘇老泉嘗謂井田唐虞啟之夏商稍稍葺治至周而大備蓋周之徹法鄕遂用貢法十夫有溝都鄙用助法八家同井總謂之徹也王晦叔曰大國三軍之法以治兵徹田什一之法以儲粟周家軍制嚴法皆起於此】山西曰夕陽允信荒大也此言辧土宜以授所徙之民定其軍賦與其稅法人度山西之田以廣之而豳人之居於此益大矣【愚按觀其流泉以上言辧土宜也其軍三單以下言定賦稅也而以邠居允荒一語贊其盛也】

篤公劉於豳斯館【葉古玩反】渉渭爲亂取厲取鍜【丁亂反】止

基廼理爰眾爰有【葉羽已反】夾其皇澗遡其過【古禾反】澗止廼密芮鞫【居六反】之卽

賦也館客捨也亂舟之截流橫渡者也厲砥鍜鐵止居基定也理疆理也眾人多也有財足也遡鄕【向】也皇過二澗名芮水名出吳山西北東人涇周禮職方作汭【職方氏云雍州其川涇汭注云在邠地卽此也】鞫水外也此章又總敍其始終言其始來未定居之時渉渭取材而爲舟以往來取厲取鍜而成宮室【段氏曰史記言自漆沮渡渭取材用卽此事也愚按此以上敍其始之定居也】旣止基於此矣乃疆理其田野則日益繁庶富足其居有夾澗者有遡澗者其止居之眾曰以益密乃復卽芮鞫而居之而豳地日以廣矣【呂東萊曰風气日開民編日眾規模日廣有方興未艾之象焉周之王業兆於此矣愚按此以上敍其終之富盛也】

公劉六章章十句【問此詩與七月皆言公劉得民之盛想周自后稷以來至公劉始稍盛耳曰自后稷之後不窋蓋已失其官守至公劉乃始復修其業故周室以興也陳少甫曰七月言先公風化公劉則言建國君民之事風雅之不同如此】

序召康公戒成王也成王將涖政戒以民事美公劉之厚於民而獻是詩也

召康公名奭成王卽位年幼周公攝政七年而歸政焉於是成王始將涖政而召公爲大保周公爲大師以相之【蘇氏曰成王卽位不能治事是以周公當國而治事非攝其位蓋行其事也其後七年歸政成王於是涖政亦非復其位蓋復其事也】然此詩未有以見其爲康公之作意其傳授或有自來耳後篇召穆公凡伯仍叔放此

泂【音迥】酌彼行潦【音老】挹彼注玆可以餴【甫云反】饎【尺志反葉昌裏反】豈弟君子民之父母【葉滿彼反】

興也泂逺也行潦流潦也【孔氏曰行道上雨水流聚故云流潦也】餴烝米一熟而以水沃之乃再烝也饎酒食也君子指王也舊說以爲召康公戒成王言逺酌彼行潦挹之於彼而注之於此尙可以餴饎【曹氏曰道上流潦黃濁不可飲然蓄之大器澄停旣久挹取其淸者而注之於此尙有用也】況豈弟之君子豈不爲民之父母乎傳曰豈以彊【如字又上聲】教之弟以悅安之民皆有父之尊有母之親【表記注曰謂其尊親己如父母也】又曰民之所好好之民之所惡惡之此之謂民之父母【能以民心爲己心則是愛民如子而民愛之如父母矣輔氏曰每章上三句有逺近相須彼此相益貴賤相資之意故以興下兩句豈以彊教之故有父之尊弟以悅安之故有母之親此以成民之才而言也民之所好好之民之所惡惡之此以體民之心而言也旣有以成其才又有以體其心則能盡教育之道矣此其所以爲民之父母也】

泂酌彼行潦挹彼注玆可以濯罍【音雷】豈弟君子民之

攸歸【葉古回反】

興也濯滌也

泂酌彼行潦挹彼注玆可以濯漑【古愛反葉古气反】豈弟君

子民之攸塈【許旣反】

興也漑亦滌也塈息也【輔氏曰攸歸謂爲民之所歸往也攸塈謂爲民之所安息也皆所以終首章父母之義也】

泂酌三章章五句

序召康公戒成王也言皇天親有徳饗有道也序無大失然語意亦疎

有捲【音權】者阿【與歌葉】飄風自南【葉尼心反】豈弟君子來遊來歌【與阿葉】以矢其音

賦也卷曲也阿大陵也豈弟君子指王也【曹氏曰豈弟君子樂於循理而已平易近民人君之徳也故詩人美人君之徳必以豈弟言之】矢陳也此詩舊說亦召康公作疑公從成王遊歌於捲阿之上因王之歌而作此以爲戒此章總敍以發端也【輔氏曰此是賦體皆其實有捲者阿言其地也飄風自南言其時也豈弟君子來遊來歌以失其音言其事也召公從成王來遊於捲阿之上時有飄風自南而來成王樂而歌之故公因陳此詩以爲戒】

伴【音判】奐【音喚】爾遊矣優遊爾休矣豈弟君子俾爾彌爾

性似先公酋【在由反】矣

賦也伴奐優遊閒暇之意爾君子皆指王也彌終也性猶命也酋終也言爾旣伴奐優遊矣又呼而告之言使爾終其壽命似先君善始而善終也【呂東萊曰國家閒暇君臣遊衍可謂伴奐而優遊矣所願乎成王者惟終其性似先公之善終而已俾爾者祝辭也祝之所以戒之也輔氏曰伴奐爾遊矣言成王當此間暇而來遊於此也優遊爾休矣言成王於此優遊而自得其休也豈弟君子呼成王以爲樂易君子也觀成王閒暇優遊於此則其樂易可知矣俾爾東萊先生以爲祝辭是也彌爾性謂終其壽考似先公酋矣謂如周之先公以來善始善終也旣曰祝辭則祝其壽考福祿宜也然於此見召公得保傅之體不過稱不溢美之意】自此至第四章

皆極言壽考福祿之盛以廣王心而歆動之五章以後乃告以所以致此之由也【黃實夫曰漢文之時賈誼爲之痛哭流涕如禍患之迫乎其後誼之憂國誠深矣然其言太過而無優遊不迫之意帝退而觀天下之勢不至於此則一不之信然後知康公之戒君其言亦冇法也】

爾土宇昄【符版反】章亦孔之厚【葉狼口下主二反】矣豈弟君子

俾爾彌爾性百神爾主【葉當口腫庾二反】矣

賦也昄章大明也或曰昄當爲版版章猶版圖也言爾土宇昄章旣甚厚矣又使爾終其身常爲天地山川鬼神之主也

爾受命長矣茀【芳弗反】祿爾康矣豈弟君子俾爾彌爾

性純嘏爾常矣

賦也茀嘏皆福也常常享之也【呂東萊曰自二章至此皆嘆美之詞𨿽未及於求賢然成王所以彌爾性而似先公主百神而常純嘏者果何以致之乎輔氏曰言爾之受命旣已長矣爾之享其福祿旣已安矣因人祝之壽考而常保其純嘏也福祿致之若易保之尢難上三章皆極言其壽考福祿以廣王心而歡動之然後五章以下乃告以所以致此之由則其言入之易而感之深也召公可謂能盡師保之道者矣】

有馮【符水反】有翼有孝有徳以引以翼豈弟君子四方

爲則

賦也馮謂可爲依者翼謂可爲輔者孝謂能事親者徳謂得於己者【愚按謂行道而有得於己也】引導其前也翼相其左右也東萊呂氏曰賢者之行非一端必曰有孝有徳何也蓋人主常與慈祥篤實之人處其所以興起善端涵養徳性鎭其躁而消其邪日攺月化有不在言語之間者矣【謝疊山曰求賢不取非常之才而止曰有孝有徳何也曰孝於親者必忠於君取其孝正求其忠也唐虞以上取人以徳無才徳之分如臯陶九徳皆才也舜舉八元八凱之才皆徳也有徳則才在其中矣】言得賢以自輔如此則其徳日修而四方以爲則矣自此章以下乃言所以致上章福祿之由也【輔氏曰可馮可翼卽孝徳之人也故又曰以引以翼引如引君以當道之引翼如予欲有爲汝翼之翼呂氏所謂慈祥者能孝之人也所謂篤實者有徳之人也得如是之人以引翼之則王徳無愆王徳無愆則四方以爲法則四方以爲法則則可以居大位而無忝受天祿而無窮矣呂東萊曰是詩𨿽戒求賢而其辭從容不迫至此章始明言賢者之益焉潘氏曰詩中凡稱頌人君福祿必歸於得人之盛故旣醉云君子萬年介爾景福而必曰朋友攸攝攝以威儀假樂言受天之祿與幹祿百福而必曰率由羣匹與百辟卿士媚於天子蓋人君所以致福祿者未冇不自得人始也】

顒顒卬卬如圭如璋令聞【音問】令望【葉無方反】豈弟君子四

方爲綱

賦也顒顒卬卬尊嚴也如圭如璋純潔也令聞善譽也令望威儀可望法也【鄭氏曰人聞之則有善聲人望之則有善威儀徳行相副】承上章言得馮翼孝徳之助則能如此【呂東萊曰冇馮有翼】

【冇孝冇徳以引以翼則顒顒卬卬如圭如璋令聞令望矣】而四方以爲綱矣【輔氏曰此章乃足上章之義顒顒卬卬體貌之尊嚴也如圭如璋徳行之溫純也令聞聲譽之美也令望表儀之善也夫如是然後爲人君之全徳非得賢而引翼之何以臻此四方爲綱四方以爲綱領也】

鳳凰於飛翽翽【呼防反】其羽亦集爰止藹藹王多吉士

【鉏裏反】維君子使媚於天子

興也鳯凰靈鳥也雄曰鳯雌曰凰翽翽羽聲也鄭氏以爲因時鳯凰至故以爲諭理或然也【蔡九峯曰是時周方隆盛鳴鳯在郊鳴於髙岡者乃詠其實也】藹藹眾多也媚順愛也鳯凰於飛則翽翽其羽而集於其所止矣藹藹王多吉士則維王之所使而皆媚於天子矣旣曰君子又曰天子猶曰王於出徵以佐天子云爾【呂東萊曰自此以下廣言人材之盛陳壽翁曰吉人吉士卽前所謂有孝有徳也孝者徳之夲百行之原也旣有孝徳其爲吉徳莫大焉】鳯凰於飛翽翽其羽亦傅【音附】於天【葉鐵因反】藹藹王多吉

人維君子命【葉彌並反】媚於庶人

興也媚於庶人順愛於民也【謝疊山曰媚於天子愛君也媚於庶人爲王愛其民也輔氏曰上二章乃因時鳯凰之至而以興賢者之來集也維君子使維君子命謂委質於君一聴其使令也媚於天子則見賢者無勉彊不得已之意媚於庶人則見賢者有維持浹洽之徳後世多以鳯比賢人蓋本於此】

鳯凰鳴矣於彼髙岡梧桐生矣於彼朝陽菶菶【布孔反】

萋萋【七西反】雝雝喈皆【葉居奚反】

比也【陳少南曰比賢者必聚於有道之朝九劉濟曰鳯隠見以時類賢者之出處也愚按髙岡之鳯凰者髙世之賢才也朝陽之梧桐者治朝之賢君也梧之菶菶萋萋者人君待賢之盛禮也鳯之雝雝喈喈者羣賢和集之徳音也比意蓋如此】又以興下章之事也山之東曰朝陽【孔氏曰朝先見曰也】鳯凰之性非梧桐不棲非竹實不食菶菶萋萋梧桐生之盛也雝雝喈喈鳯凰鳴之和也【段氏曰劉氏曰惟其梧桐菶菶萋萋是以鳯凰雝雝喈喈由此觀之則君臣感防之機可想矣輔氏曰比賢者之來集王朝而王朝之禮遇賢者兩得其宜也】

君子之車旣庶且多君子之馬旣閒且馳【葉唐何反】矢詩

不多維以遂歌

賦也承上章之興也菶菶萋萋則雝雝喈喈矣君子之車馬則旣多而閒習矣其意若曰是亦足以待天下之賢者而不厭其多矣【呂東萊曰今王之車馬旣多旣閒苟得賢以載之其光華和樂殆非形容所及也有其時有其具召公所以欲成王勉乎此也】遂歌蓋繼王之聲而遂歌之猶書所謂賡載歌也【胡庭芳曰言車多焉閒亦應前來遊之意言矢詩遂歌亦應前來歌之意矢詩卽矢背也若曰今所陳之詩𨿽不多亦維以遂成其歌致其詠嘆進戒之意而已王日休曰此詩非不多也召公以爲不多者愛君之心無已也彭氏曰此詩以章計十以言計五十四而猶云不多誠以言之感人冇限聲之入人無窮維以逐歌庶子朝夕聞之優遊浸漬自足以興起其心而不忘也輔氏曰此章則又承上章之興而言王朝之車馬旣眾多而閒習則足以爲招來待遇賢者之具矣其所以望於王蓋有不待言而可知者詩所以言其志而音則聲之成文者其實一也先言以矢其音卽其歌而言之也終言矢詩不多者卽其實言之也】

捲阿十章六章章五句四章章六句【輔氏曰首章則總敍以發端二三四章則極道其壽考福祿之盛以廣王心而歆動其意五章以下則告以所以致上章福祿之由五章六章則言王能用賢則可以成徳七章八章則因鳯凰之來以興賢者之集九章則以鳯凰之鳴得其依比賢者之至得其所至末章然後鳯王以今旣有車馬眾多而且閒習將安所用乎亦惟招延禮待賢者於無窮可也不明言其事而遂曰矢詩不多惟以遂歌者此意最好蓋欲王自得之也召公可謂善於開導誘掖其君者矣】

序召康公戒成王也言求賢用吉士也

求賢用吉士本用詩文而言固爲不切然亦未必分爲兩事後之說者旣誤認豈弟君子爲賢人遂分賢人吉士爲兩等彌失之矣夫泂酌之豈弟君子方爲成王而此詩遽爲所求之賢人何哉

民亦勞止汔【許乙反】可小康惠此中國以綏四方無縱詭【居毀反】隨以謹無良式遏冦虐【七感反】不畏明【葉謨郎反】柔逺能邇以定我王

賦也汔幾也【釋文曰幾音祈】中國京師也【愚按詩人指京師爲中國故三章又曰恵此京師謂之中者以其在諸夏之中也】四方諸夏也京師諸夏之根本也詭隨不顧是非而妄隨人也【嚴氏曰詭隨者心知其非而懷詐以以從此姦又也書所謂而從孟子所謂而諛也呂東萊曰一言而喪邦曰予言而莫予違則詭隨之人誠覆邦家之人也】謹斂束之意曾也明天之明命也柔安也能順習也【蔡九峯曰柔者寛而撫之也能者擾而習之也逺近之勢如此】序說以此爲召穆公刺厲王之詩以今考之乃同列相戒之詞耳未必專爲刺王而發然其憂時感事之意亦可見矣【嚴氏曰朱子此說是也詩言以定我王以爲王休又言戎𨿽小子王欲玉女皆語同列之詞以時之亂戒同列所以刺王也】蘇氏曰人未有無故而妄從人者維無良之人將悅其君而竊其權以爲冦虐則爲之故無縱詭隨則無良之人肅而冦虐無畏之人止然後柔逺能邇而王室定矣【輔氏曰厲王暴虐之君也則民之勞苦可知矣汔可小康者猶言庶幾其可使之小康也夫暴虐之君在上則時必有無良之人肆爲詭隨之計以行其冦虐者故同列之君子専以此相戒無縱詭隨則無良之人不敢肆而冦虐無忌憚之人亦且消沮退縮而無所容如是然後逺者自然得其安近者亦自然順習而無所垂忤而王室定矣若肆詭隨冦虐之人則國家日益多事而逺近皆不聊生矣王室何由安定乎詭隨者必無良之人也冦虐者必無忌憚之人也柔逺能邇與恵此中國以綏四方二句相應濮氏曰每章首言民今勞獘可少休息京師者諸夏之本欲安四方之民當自卹京師始彭氏曰民勞甚矣未能遽望其太平也但庶幾小康耳故教以惠中國而綏四方然所以惠綏者豈有他哉其本在朝廷之上毋使小人亂政則柔逺能邇而我王定矣先言惠中國以綏四方此出治之序也後言柔逺能邇此成治之效也書言柔逺能邇而必曰難任人詩言柔逺能邇而必曰謹無良皆有常戒懼之意】穆公名虎康公之後【孔氏曰康公十六世孫也】厲王名胡成王七世孫也【孔氏曰世本及周本紀皆云成王生康王康王生昭王昭王生穆王穆王生恭王恭王生懿王及孝王孝王生夷王夷王生厲王凡九世從成王言之不數成王及孝王故七世也】

民亦勞止汔可小休恵此中國以爲民逑無縱詭隨

以謹惛怓【女交反葉尼猶反】式遏冦虐無俾民憂無棄爾勞以爲王休

賦也逑聚也惛怓猶讙【歡又音喧】嘩也【嚴氏曰惛怓惑亂主聴也】勞猶功也言無棄爾之前功也【鄭氏曰言無廢汝始時動政事之功誘掖之也輔氏曰以爲民逑者蓋中國者民之所聚也讙嘩乃詭隨者之態也上有冦虐之臣則下有憂苦之夫矣無棄爾勞者蓋同列平時相與爲國家慮者固已有定說矣】休美也【曹氏曰自二章而下皆衍而成篇以暢其意不其相逺也愚按章內二休字異義】

民亦勞止汔可小息惠此京師以綏四國【葉於通反】無縱

詭隨以謹罔極式遏冦虐無俾作慝【吐得反】敬愼威儀以近有徳

賦也罔極爲惡無窮極之人也有徳有徳之人也【輔氏曰罔極亦是詭隨者之證以妄隨人則爲惡豈有窮極也無縱詭隨式遏冦虐是防禁小人也敬愼威儀以近有徳是親近賢者也徒欲防禁小人而不知親近有徳則無以增益其知識開廣其心志矣然欲近賢者則須先謹其威儀威儀不謹則賢者將望望然去之矣豈可得而親之乎嚴氏曰非修身則賢不可得而親故必敬愼威儀然後可以近有徳也謝疊山曰威儀所以定命也有徳之士未有無威儀王若不敬謹威儀則驕淫傲惰何所不爲侮老成逺者徳則賢者不能相親矣呂東萊曰此章言當逺小人近君子也】

民亦勞止汔可小愒【起倒反】惠此中國俾民憂泄【以世反】

無縱詭隨以謹醜厲式遏冦虐無俾正敗【葉蒲寐反】戎𨿽小子而式大【葉特計反】

賦也愒息泄去厲惡也正敗正道敗壞也戎汝也言汝𨿽小子而其所爲甚廣大不可不謹也【嚴氏曰舊說以此詩戎𨿽小子及板小子蹻蹻皆指王也小子非君臣之詞二詩皆戒責同寮故稱小子耳輔氏曰以小子稱同列必是長老者之詞觀下篇可見以身言之則是小子以職言之則是王官故曰戎𨿽小子而式大言所爲甚廣大欲其加謹之辭也並觀下篇第四章

則所謂少年小子必王所寵任之人也】民亦勞止汔可小安惠此中國國無有殘無縱詭隨

以謹繾綣式遏冦虐無俾正反王欲玉女【音汝】是用大諫【春秋傳荀子書並作簡音簡】

賦也繾綣小人之固結其君者也【嚴氏曰詩言無良惛怓罔極醜厲繾綣皆極小人之情狀而總之以詭隨蓋小人之媚君子其始皆以詭隨入之其終無所不至孔子所謂佞人殆也】正反反於正也【王介甫曰正敗者敗而已未盡反而爲不正若正反則無正也彭氏曰正反則善惡曲直無不倒置天下其可得而正邪每章言愈切而愈深】玉寶愛之意言王欲以汝爲玉而寶愛之故我用王之意大諫正於女蓋托爲王意以相戒也

民勞五章章十句【呂與叔曰五章章之始皆言民亦勞止恵此中國者欲息民而固根本也上言無縱詭隨式遏冦虐者欲謹察小人將以害政也章末之言皆丁寧反覆勸之之詞使之去危卽安去惡從善也彭氏曰此詩以寛治民以嚴取友曰綏曰惠寛而不擾也曰無縱曰以謹曰式遏嚴而不恕也】

序召穆公刺厲王也

上帝板板下民卒癉【當簡反】出話不然爲猶不逺靡聖管管不實於亶猶之未逺是用大諫【葉音簡】

賦也板板反也卒盡癉病猶謀也管管無所依也亶誠也序以此爲凡伯刺厲王之詩今考其意亦與前篇相類但責之益深切耳【嚴氏曰朱子以此詩爲切責僚友用事之人而義歸於刺王與上篇同味詩意信然胡庭芳曰厲王無道召穆凡伯以親賢之故宜極言而力救之顧乃不直致其諫而姑責同僚以使之聞之者豈非亦以監謗之故不欲嬰其鋒以陷於罪而甚吾君之惡也耶吁二公忠愛之懷於見蓋可見矣】此章首言天反其常道而使民盡病矣而女之言皆不合理爲謀人不久逺其心以爲無復聖人但恣已妄行而無所依據又不實之於誠信豈其謀之未逺而然乎【輔氏曰正者常道也道其常則民安反其常則民病今天旣盡反其常道則民亦安得而不盡病乎話者卽語也猶者謀慮也不然則背理傷道也不逺則但爲目前之計也人心知有聖人則動作皆有所依據故出話不敢不然爲謀不至不逺今也出話則不然爲猶則不逺則靡聖管管可知矣旣已靡聖管管則所爲皆是虛妄故曰不實於亶不然不逺皆虛妄者之所爲也李迂仲日愛民者天之常道耳今天使下民皆病則反其常道矣言爲猶不逺又言猶之未逺蓋反覆言之自下文以至末章皆是大諫也謝疊山曰朱子初解云人苟知聖人之度則必戰戰兢兢不敢苟作此心若無聖人矣則管管然無所依據矯誣詐僞何所不至其出言行事不以眞實而歸於誠道無怪也】世亂乃人所爲而曰上帝板板者無所歸咎之詞耳

天之方難【葉泥涓反】無然憲憲【葉虛言反】天之方蹶【俱衛反】無然

泄泄【以世反】辭之輯【音集葉䢐合反】矣民之洽矣辭之懌【葉弋灼反】矣民之莫矣

賦也憲憲欣欣也蹶動也泄泄猶沓沓也蓋弛緩之意孟子曰事君無義進退無禮言則非先王之道者猶沓沓也【輔氏曰天方艱難則人當憂懼也今乃欣欣然自以爲適天方蹶動則人當斂飭也今乃地緩而不以爲事則是自絕於天矣始也不有夫聖終也自絕於天則何以能立於人之朝哉蹶顚覆之意泄泄怠緩悅從之貌言天欲顚覆周室羣臣無得泄泄然不急救正之沓沓卽泄泄之意蓋孟子時人語如此非詆毀也輔氏曰天之方蹶而國家有傾覆之勢常情處此消索震懾易得怠緩苟從故戒羣臣以無得泄泄然不急救正之當此之際自非君臣上下力加振作於此奮發則何能救正也】輯和洽合懌悅莫定也辭輯而懌則言必以先王之道矣所以民無不合無不定也【輔氏曰又教以先謹其言而不妄發爾辭能和則民自合爾辭能悅則民自定辭和與懌則合乎理而異於不然者矣民合且定則前所謂卒癉者其有瘳乎嚴氏曰首章責同僚出語不然爲猶不逺故二章因戎之以言論之間宜相和協庶可措民於安然愚而自用者終不能捨已從人故三章言聴我囂囂四章言匪我言耄爾用憂謔五章言無爲誇毗善人載屍也皆說朋友議論不相協猶小旻詩凡六章其間五章皆說謀猶之不臧也】

我𨿽異事及爾同僚我卽爾謀聴我囂囂【許驕反】我言

維服勿以爲笑【葉思邀反】先民有言詢於芻【初俱反】蕘【如謡反】賦也異事不同職也同僚同爲王臣也春秋傳曰同官爲僚【陳壽翁曰觀此言則其爲同列相戒甚明】卽就也��自得不肯受言之貌服事也猶曰我所言者乃今之急事也先民古之賢人也芻蕘采薪者古人尙詢及芻蕘況其僚友乎【輔氏曰第一第二句言其同有恩義也三四句言其不有於我也五六句冀其察也七八句欲其警也】

天之方虐無然謔謔【虛虐反】老夫灌灌小子蹻蹻【其略反】

匪我言耄【莫報反葉毛博反】爾用憂謔多將熇熇【葉許各反】不可救藥

賦也謔戱侮也老夫詩人自稱灌灌欵欵也蹻蹻驕貌【李迂仲曰說文蹻蹻舉足髙也以足髙之意觀之是驕之意】耄老而昏也熇熇熾盛也蘇氏曰老者知其不可而盡其欵誠以告之少者不信而驕之故曰非我老耄而妄言乃汝以憂爲戱耳夫憂未至而救之猶可爲也苟俟其益多則如火之盛不可復救矣【輔氏曰此章責之又深矣一二句戒其不可慢天也三四句戒其不可忽己也五六句斥其病也七八句危其禍也王介甫曰列子云曾不發藥乎左氏曰不如明而藥之也與此救藥同意】

天之方懠【才細反葉箋西反】無爲誇【苦花反】毗威儀卒迷善人

載屍民之方殿屎【許伊反】則莫我敢葵喪【息浪反】亂蔑資【葉箋西反】曽莫惠我師【葉霜夷反】

賦也懠怒誇大毗附也小人之於人不以大言誇之則以諛言毗之也屍則不言不爲飲食而已者也殿屎呻吟也葵揆也蔑猶滅也資與咨同嗟嘆聲也惠順師眾也戒小人毋得誇毗使威儀迷亂而善人不得有所爲也【僕氏曰威儀盡亂侮老慢賢善人則如屍而不復言語矣】又言民方愁苦呻吟而莫敢揆度其所以然者是以至於散亂滅亡而卒無能恵我師者也

天之牖民如壎【許元反】如篪【音池】如璋如圭如取如

無曰益牖民孔易【以豉反葉夷益反】民之多辟【匹亦反下同】無自立辟

賦也牖開明也【程子曰牖開通之義室之暗也故設牖以通明】猶言天啟其心也壎唱而篪和璋判而圭合【孔氏曰半圭爲璋合二璋而成圭】取求擕得而無所費【愚按言求之卽得而無費於己以益之也】皆言易也辟邪也言天之開民其易如此以明上之化下其易亦然今民旣多邪辟矣豈可又自立邪辟以道之邪【陳壽翁曰上之於下開其本明之天性者固甚易導之以邪僻之人僞者亦不難因開之易而謹導之方可也豈可導以邪僻耶呂東萊曰亂𨿽極矣道之者固有簡易之理不作聰明爲耶僻以亂之行其所無事斯可矣輔氏曰此章與七章分明是譏及於王也故先王於民勞首章言此二詩𨿽不專爲刺王而發然其憂時感事之意亦可見矣者是也】

價【音介】人維藩【葉分遣反】大師維垣大邦維屏大宗維翰【葉胡】

【田反】懷徳維寧宗子維城無俾城壞【葉胡罪胡威二反】無獨斯畏【葉紆防於非二反】

賦也價大也大徳之人也藩籬師眾垣墻也大邦彊國也屏樹也所以爲蔽也【愚按所謂樹塞門也】大宗彊族也翰幹也宗子同姓也言是六者皆君之所恃以安而徳其本也【李迂仲曰王所恃以衛國家者在此數者苟懷之以徳則無不寧矣詩人以懷徳惟寜開於中則宗子惟城亦當以徳懷之也左氏口君其修徳以固宗子何城如之所謂宗子維城是也董氏曰藩垣屏翰皆以衛王畿也蓋藩在外屏在內垣限內外恃翰以爲築王者之固其國如此懷徳維寧則懷諸侯者在徳若宗子則爲城以禦患者也彭氏曰王者之治親親爲大𨿽用人以爲藩垣屏而資同姓以爲翰翰者所資以立也又必待同姓以爲城城者所恃以固也曰大宗曰宗子其意反覆言同姓之至重至切蓋坦重於藩屏不可以無翰而城又大而且重馬然在人者皆有形之勢而徳之在我乃無形之勢也故獨曰𨿽寧焉】有徳則得是五者之助不然則親戚叛之而城壞城壊則藩垣屏翰皆壊而獨居獨居而所可畏者至矣

敬天之恕無敢戱豫敬天之渝【用朱反】無敢馳驅昊天

曰明【葉謨郎反】及爾出王【音往葉如字】昊天曰旦【葉得絹反】及爾遊衍【葉恰戰反】

賦也渝變也【如迅雷風烈必變之變】王往通言出而有所往也旦亦明也【旦與明只一意】衍寛縱之意言天之聰明無所不及不可以不敬也板板也難也蹶也虐也懠也其恕而變也甚矣而不之敬也亦知其有日監在玆者乎【才有些放肆則他便知所以曰日監在玆輔氏曰此又専戒其同列也囂囂也謔謔也蹻蹻也憂謔也皆戱豫之事也管管也憲憲也泄泄也誇毗也皆馳驅之類也後四句熟讀而詳玩之可見天之於人無所不體而興起人心畏天之誠洋洋乎如在其上如在其左右不可度思矧可射思豈可一毫一息而不敬乎哉】張子曰天體物而不遺猶仁體事而無不在也【潘子善問天體物而不遺是指理而言仁體事而無不在是指人而言否曰體事而無不在是指心而言也天下一切事皆此心發見耳問天體物仁體事以見物物各有天理事事皆有仁曰然天體在物上仁體在事上猶言天體於物仁體於事本是言物以天爲體事以仁爲體緣須著從上說故如此下語又問與體物而不可遺一般否曰然】禮儀三百威儀三千無一事而非仁也昊天曰明及爾出王昊天曰旦及爾遊衍無一物之不體也【楊仲思問此莫是言人之所以爲人者皆天之所爲故𨿽起居動作之頃而所謂天者未嘗不在也曰公說天體物而不遺旣說得是則所謂仁體事而無不在者亦不過如此天與仁非有二也】

板八章章八句【嚴氏曰一章至五章皆切責僚友之詞六章至八章皆責僚友而因戒王也】

序凡伯刺厲王也【孔氏曰左傳云凡蔣邪茅胙祭周公之也凡伯周公之後也入爲王朝卿士春秋書天王使凡伯乘聘則凡伯亦其苗裔世爲王臣也】

生民之什十篇六十一章四百三十三句

詩傳通釋卷十七﹤經部﹐詩類﹐詩傳通釋﹥

欽定四庫全書

詩傳通釋卷十八

元劉瑾撰

詩

朱子集傳

蕩之什三之三

蕩蕩上帝下氏之辟【必亦反】疾威上帝其命多辟【匹亦反】天生烝民其命匪諶【市林反或葉市隆反】靡不有初鮮克有終【葉諸深反或如字】

賦也蕩蕩廣大貌辟君也疾威猶暴虐也多辟多邪辟也烝眾諶信也言此蕩蕩之上帝乃下民之君也今此暴虐之上帝其命乃多邪僻者何哉蓋天生眾民其命有不可信者蓋其降命之初無有不善而人少能以善道自終是以致此大亂使天命亦罔克終如疾威而多僻也蓋始爲怨天之辭而卒自解之如此【嚴氏曰疾威者厲王所爲而天實命之是天爲此疾威天實爲之則無所歸咎然天亦豈欲令厲王爲惡乎天生眾民其命有不可信者其初皆善而其終鮮善是人自暴自棄非天使之然王自不爲善豈天賦予以惡哉】劉康公曰【熊剛大曰劉采邑名康謚也康公定王同母弟所謂王季子也】民受天地之中以生所謂命也能者養之以福不能者敗以取禍此之謂也【熊剛大曰天地之中猶言天地之性也以此理無過不及而言故謂之中人之生必稟受此理而俱生此乃所賦之命也能順其則順天地之命者也所以得福不能循其則逆天地之命者也所以得禍王介甫曰受天地之中一也則靡不有初敗以取禍者眾則鮮克有終鮮克有終則命靡諶矣】

文王曰咨咨女【音汝】殷商曾是彊禦曾是掊【蒲侯反】克曾

是在位曾是在服【葉蒲比反】天降慆【他刀反】徳女興是力賦也此設爲文王之言也咨嗟也殷商紂也【曹氏曰自契始封商地在上洛湯受命毫殷地在蒙今曰殷商並舉之也】彊禦暴虐之臣也【謝疊山曰彊彊梁禦如禦人於國門之外之禦】掊克聚斂之臣服事慆慢興起也力如力行之力詩人知厲王之將亡故爲此詩托於文王所以嗟嘆殷紂者【嚴氏曰二章以下設爲文王之詞蓋陳厲王之失而托之商也所謂借秦爲諭耳】言此暴虐聚斂之臣在位用事乃天降慆慢之徳而害民【王介甫曰彊梁掊克是爲慆慢輔氏曰此章以下托爲文王嘆紂之辭者蓋厲王暴虐詩人不敢直刺其惡故耳且厲王之虐大略似紂以謂與亂同事罔不亡也自古危亂之君率是暴虐與聚斂之臣並用蓋此兩等人實相須也非暴虐則無以爲聚斂之資非聚斂則無以極暴虐之惡也慆徳謂慢天之人卽暴虐聚斂之臣也所以敢爲暴斂之事者只緣慢天故爾】然非其自爲之也乃汝興起此人而力爲之耳

文王曰咨咨女殷商而秉義類彊禦多懟【直類反】流言

以對冠攘式內侯作【側慮反】侯祝【周救反】靡屆靡究

賦也而亦女也義善懟怨也流言浮浪不根之言也侯維也作讀爲詛詛祝怨謗也言汝當用善類而反任此暴虐之人使用流言以應對【胡庭芳曰彊禦多懟流言以對者正如所謂禦人以口給之意彊禦與前章相應指所用之人也】則是爲寇盜攘竊而反居內矣是以致怨謗之無極也

文王曰咨咨女殷商女炰【白交反】烋【火交反】於中國【葉於逼反】

斂怨以爲徳不明爾徳時無背【布內反】無側爾徳不明以無陪【蒲回反】無卿

賦也炰烋气健貌【謝疊山曰以傲狠作气勢以暴虐作威聲如虎狼炰烋之狀】斂怨以爲徳多爲可怨之事而反自以爲徳也背後側傍陪貳也【孔氏曰陪貳謂副貳王者則三公也】言前後左右公卿之臣皆不稱其官如無人也【李迂仲曰亂世之君是非顚倒邪正錯亂無人以輔弼之故也】

文王曰咨咨女殷商天不湎【面善反】爾以酒不義從式

【葉式吏反】旣愆爾止靡明靡晦【葉呼洧反】式號式呼【火故反】俾晝作夜【葉羊茹反】

賦也湎飲酒變色也式用也言天不使爾沈湎以酒而惟不義是從是用耳止容止也【嚴氏曰非天使之是汝自爲惡也爾之容止旣自取愆過又無明無晦而飲酒不息叫號讙呼使晝作夜荒亂甚矣】

文王曰咨咨女殷商如蜩如螗【音唐】如沸如羮【葉盧當反】小

大近喪【息浪反葉平聲】人尙乎由行【葉戶郎反】內奰【皮器反】於中國覃及鬼方

賦也蜩螗皆蟬也如蟬鳴如沸羹皆亂意也小者大者幾於喪亡矣尙且由此而行不知變也【胡庭芳曰所謂安其危而利其菑樂其所以亡者也】奰怒覃延也鬼方逺夷之國也【胡庭芳曰夏曰獯鬻商曰鬼方周曰獫狁漢曰匈奴魏曰突厥見唐髙祖紀其實一國而異其名也】言自近及逺無不怨怒也

文王曰咨咨女殷商匪上帝不時【葉上止反】殷不用舊【葉巨】

【已反】𨿽無老成人尙有典刑曾是莫聴【湯經反】大命以傾賦也老成人舊臣也典刑舊法也【謝疊山曰三代而上國有大政有大議有大疑皆決於老成人之言曰圖任舊臣人共政殷先王所以立國也曰人惟求舊曰無侮老成人盤庚所以興也曰汝惟商老成人宅心知訓周公所以誨康叔也犂老播棄格人罔敢知吉紂所以亡也在位罔有耆舊俊在厥服平王所以東遷也】言非上帝爲此不善之時但以殷不用舊致此禍爾𨿽無老成人與圖先王舊政然典刑尙在可以循守乃無聴用之者是以大命傾覆而不可救也

文王曰咨咨女殷商人亦有言顚沛之掲【紀竭去例二反】枝

葉未有害【許曷暇憇二反】本實先撥【蒲末反葉方吠筆烈二反】殷鑑不逺在夏后之世【葉始制私列二反】

賦也顚沛僕拔也掲本根蹶起之貌撥猶絕也鑑視也夏后桀也言大木掲然將蹶枝葉未有折傷而其根本之實已先絕然後此木乃相隨而顚拔爾蘇氏曰商周之衰典刑未廢諸侯未畔四夷未起而其君先爲不義以自絕於天莫可救止正猶此耳【嚴氏曰王者天下之本也天下未有禍敗而王身無道本先撥矣枝葉蓋將従之也】殷鑑在夏蓋爲文王嘆紂之辭然周鑑之在殷亦可知矣【歐陽子曰非獨周之鑑殷殷之鑑夏后之興者當又鑑厲王也】

蕩八章章八句【潘氏曰首章前四句有怨天之詞後四句乃解前四句謂天之降命本無不善惟人不以善道自終故天命亦不克終如疾威而多邪僻也此章意旣如此故自次章以下托文王告紂之詞皆就人君身上說使知其非天之過如汝興是力汝徳不明與天不湎爾以酒匪上帝不時之類皆是發首章之意彭氏曰板蕩之詩深刺其君之惡蓋大臣憂國愛君之心不敢不如是也】

序召穆公傷周室大壞也厲王無道天下蕩蕩無綱紀文章故作是詩也

蘇氏曰蕩之名篇以首句有蕩蕩上帝耳序說云云非詩之本意也

抑抑威儀維徳之隅人亦有言靡哲不愚庶人之愚亦職維疾【葉疾二反】哲人之愚亦維斯戾

賦也抑抑宻也隅廉角也【孔氏曰隅者角也廉者稜也角必有稜故曰廉隅】鄭氏曰人宻審於威儀者是其徳必嚴正也故古之賢者道行心平可外占而知內如宮室之制內有繩直則外有廉隅也【呂東萊曰此詩以威儀爲主修身之道至切至近莫過於此也王介甫曰徳譬則宮城也儀譬則隅也視其隅則宮城之中可知矣嚴氏曰首章第一義言威儀之當愼威儀云者聲音笑貌云乎哉容貌顏色曽子所謂道動容周旋中禮孟子所謂盛徳也彭氏曰惟徳之隅蓋有諸中必形於外也制於外所以養其中也觀曽子所言正顏色動容貌孟子所言見於面盎於背是也】哲知庶眾職主戾反也衛武公作此詩使人日誦於其側以自警【嚴氏曰詩皆自警之言修身治國平天下之道與中庸大學相表裏】言抑抑威儀乃徳之隅則有哲人之徳者固必有哲人之威儀矣而今之所謂哲者未嘗有其威儀則是無哲而不愚矣【輔氏曰徳與威儀內外之符也哲與愚徳性之反也觀賔之初筵一詩則當時習俗都無威儀可知矣此所以有靡哲不愚之嘆也】夫眾人之愚蓋有稟賦之偏宜有是疾不足爲怪【王介甫曰庶人之愚則天性之疾也孔子曰民有三疾】哲人而愚則反戾其常矣

無競維人四方其訓之有覺徳行【下孟反】四國順之訏

【況於反】謨定命逺猶辰告【葉古得反】敬愼威儀維民之則賦也競彊也覺直大也訏大謨謀也大謀謂不爲一身之謀而有天下之慮也【呂東萊曰所謀不止於一身而計天下之安危也】定審定不攺易也命號令也猶圖也逺謀謂不爲一時之計而爲長久之規也【呂東萊曰所謀不止於一時而鑑百世之損益也】辰時告戒也辰告謂以時播告也【輔氏曰不爲一身之謀而爲天下之慮者訏謨也所謀者大則其命令之出也必審定而不易朝令夕攺者不能訏謨者也不爲一時之計而爲長久之規者逺猶也所圖者逺則告戒於下者必以時而不忽號令不時者不能逺猶者也】則法也言天地之性人爲貴故能盡人道則四方皆以爲訓有覺徳行則四國皆順從之故必大其謀定其命逺圖時告敬其威儀然後可以爲天下法也【輔氏曰盡人道也覺徳行也治己之事也訏謨定命也逺猶辰告也治國之事也內則治己外則治國諸侯之職舉矣終之以敬愼威儀爲民之則者又所以著威儀之爲重也謝疊山曰人君以一身之法爲天下之法也】其在於今【葉音經】興迷亂於政【葉音徵】顚覆厥徳荒湛【都南】

【反下同】於酒【葉子小反】女【音汝】𨿽湛樂【音洛】從弗念厥紹【市沼反】罔敷求先王克共【九勇反】明刑【葉胡光反】

賦也今武公自言己今日之所爲也興尙也【鄭氏曰興猶尊尙也】女武公使人誦詩而命己之詞也後凡言女言爾言小子者放此【問抑詩東萊硬要做刺厲王緣以爾汝字礙曰如幕中之辧人反以女爲叛臺中之評人反以汝爲傾等類亦是自謂古人此樣亦多】湛樂從言惟湛樂之是從紹謂所承之緒也敷求先王廣求先王所行之道也共執刑法也

肆皇天弗尙【葉平聲】如彼泉流無淪胥以亡夙興夜寐

灑掃廷內維民之章修爾車馬弓矢戎兵【葉晡亡反】用戒戎作用遏【他歷反】蠻方

賦也弗尙厭棄之也淪陷胥相章表戒備戎兵作起逷逺也言天所不尙則無乃淪陷相與而亡如泉流之易乎是以內自庭除之近外及蠻方之逺細而寢興灑掃之常大而車馬戎兵之變慮無不周備無不飭也【輔氏曰此承上章而言所爲如此則必爲天所厭棄矣無乃淪胥以亡如泉流之不可止歟是豈可不自警乎故必無內外無近逺無細大無常變皆當整辦飭備如此然後庶幾近而吾民有所儀表逺而蠻方有所畏避也】上章所謂訏謨定命逺猶辰告者於此見矣

質爾人民謹爾侯度用戒不虞【葉元具反】愼爾出話敬爾

威儀【葉牛何反】無不柔嘉【葉居何反】白圭之玷【丁簟反】尙可磨也斯言之玷不可爲【葉吾禾反】也

賦也質成也定也【輔氏曰質訓成與定惟成而後能定也】侯度諸侯所守之法度也虞慮話言柔安嘉善玷缺也言旣治民守法防意外之患矣【蘇氏曰苟失其民心慢其侯度則將有不虞之禍起輔氏曰益之告舜以儆戒無虞亦以罔失法度爲先能謹我之法度則可以免不虞之患矣】又當謹其言語蓋玉之玷缺尙可磨鑢使平言語一失莫能救之其戒深切矣【輔氏曰上三句治國之事也中三句治己之事也身正而後國治此尢不可不謹前但言威儀而已至此章又兼話言言之威儀形於身者言語出於口者皆徳之符也下四句又極言其言語之不可不愼也陳壽翁曰上以出話威儀對言下専以言語言蓋容貌詞气皆徳之符其不可不謹一也故此詩於威儀凡六言之而於言語亦三致意焉前章之命告此章之言玷下章之無易由言是也段氏曰言行均不可以有失而言之失尢易能謹其易者則行可知也故此章末惟戒夫斯言之玷】故南容一日三復此章而孔子以其兄之子妻之【家語曰獨居思仁公居言義一日三復白圭之玷是宮縚之行也黃直卿曰三復謂每誦至此再三反復以識之非謂一次三復亦非謂只一日三次誦之也不是一日讀此乃是日日讀之玩味此詩而欲謹言也又曰南容深有意於謹言此邦有道所以不廢邦無道所以免禍故孔子以兄子妻之】無易【以豉反】由言無曰苟矣【此二句不用韻】莫捫【音門】朕舌言不

可逝【葉音折與舌葉】矣無言不讎【葉市又反】無徳不報【葉蒲救反】惠於朋友【葉羽已反】庶民小子【葉奬裏反】子孫繩繩萬民靡不承

賦也易輕捫持逝去讎答承奉也言不可輕易其言蓋無人爲我執持其舌者故言語由己易致差失常當執持不可放去也【嚴氏曰由言者由己言之也所謂惟其言而莫予違也】且天下之理無有言而不讎無有徳而不報者若爾能惠於朋友【孔氏曰朋友謂卿大夫等】庶民小子則子孫繩繩【嚴氏曰繩繩如繩之牽連不絕也】而萬民靡不承矣皆謹言之效也視爾友君子輯【音集】柔爾顏【葉魚堅反】不遐有愆相【息亮反】在

爾室尙不愧於屋漏無日不顯莫予云覯神之格【葉剛鶴反】思不可度【待洛反】思矧可射【音亦葉弋灼反】思

賦也輯和也遐何通愆過也尙庶幾也屋漏室西北隅也【李寶之曰曽子問謂之當室之白孫炎云當室之白日光所漏入也】覯見也格至度測矧況也射斁通厭也言視爾友於君子之時和柔爾之顏色其戒懼之意常若自省曰豈不至於有過乎蓋常人之情其修於顯者無不如此然視爾獨居於室之時亦當庶幾不愧於屋漏然後可爾無曰此非明顯之處而莫予見也當知鬼神之妙無物不體其至於是有不可得而測者不顯亦臨猶懼有失況可厭射而不敬乎【輔氏曰輯柔爾顏言其顏色之溫柔也不遐有愆言其心思之警懼也有是心則有是顏此亦內外之符也常能如是則豈至於有過失乎然人心操則存捨則亡天理存亡只在敬肆之間須當於暗室屋漏之中不睹不聞之際常若十手所指十目所視兢兢業業之心不可有一息之間斷方可若曰此非顯明之處人莫予見也此心一萌則便間斷矣所以如此者蓋鬼神體物而不遺洋洋乎如在其上如在其左右其至也尙不可測度況可厭射之乎惟不敢有所厭斁則此心始無間斷也相在爾室以下只是做存養工夫】此言不但修之於外又當戒謹恐懼乎其所不睹不聞也【彭氏日視爾友君子以下以誠而交於人修之於顯也相在爾室以下以誠而對乎天愼之於靜也呂東萊曰此章教以內外交修也謝疊山曰莊子云爲不善於顯明之中者人得而非之爲不善於幽闇之中者鬼神得而責之君子無人非無鬼責亦此意也】子思子曰君子不動而敬不言而信【君子之戒謹恐懼無時不然不待言動而後敬信也陳安卿曰屋漏人迹不到之地須是戒懼方無愧怍君子不待於動而應事接物方始敬未接物之前已無非敬矣不待發言而後信實未發言之前本來眞實無非信矣】又曰夫微之顯誠之不可揜如此【陳安卿曰此理𨿽隠微而甚顯以陰陽之往來屈伸皆是眞實而無妄所以發見之不可揜如此】此正心誠意之極功而武公及之則亦聖賢之徒矣【愚按不遐有愆者是省察之功所以遏人欲於將萌卽中庸之內省不疚而愼獨之事也能愼獨則意無不誠矣不愧屋漏者是存養之功所以存天理之本然卽中庸之不睹不聞而戒懼之事也能戒懼則心無不正矣所謂正心誠意之極功者也蓋由武公本亦聖賢之徒宜其所言合乎聖賢之道也】

辟爾爲徳俾臧俾嘉【葉居何反】淑愼爾止不愆於儀【葉牛何反】

不僭不賊鮮【息淺反】不爲則投我以桃報之以李彼童而角實虹【戶公反】小子【葉奬裏反】

賦也辟君也指武公也【愚按此章之中首言辟者武公自君道言之也繼言爾者自君臣親宻言之也末言小子則公之謙調也】止容止也僭差賊害則法也無角曰童虹潰亂也【嚴氏曰虹謂幻惑也如蝃蝀不正之气暫見於天須防散滅】旣戒以修徳之事【呂東萊曰戒以君爾爲徳俾臧俾嘉欲其盡君徳之善也淑愼】

【爾止不愆於儀此詩以威儀爲主故屢言之】而又言爲徳而人法之猶投桃報李之必然也【輔氏曰不僭則又言永無差謬不賊則又言永無虧損如是則鮮有不爲人所法則者此必然之效也】彼謂不必修徳而可以服人者是牛羊之童者而求其角也亦徒潰亂汝而已豈可得哉【黃實夫曰武公極言君臣相應之機必卽物理之易見者言之】

荏【而甚反】染【而漸反】柔木言緡之絲【葉新夷反】溫溫恭人維徳

之基其維哲人告之話言順徳之行【與言葉】其維愚人覆謂我僭【葉七尋反】民各有心

興也荏染柔貌柔木柔忍【刃】之木也緡綸也被之綸以爲弓也【張子曰柔和之木乃弓之材溫恭之人乃徳之質眞氏曰溫者和易之意築室者以基爲固修身者以敬爲本故此溫溫恭謹之人有立徳之基也首章驗其徳之隅此章立其徳之基熟味其辭武公作聖之功於是焉在輔氏曰武公三以溫柔爲言無不柔嘉也輯柔爾顏也至此又明言溫柔爲進徳之基蓋人才溫柔則便是消磨了那客气消磨得客气則其徳方可進故明道謂義理與客气常相勝只看消長分數爲君子小人之別消盡者爲大賢而橫渠亦言學者先須去其客气惟溫柔則可以進學】話言古之善言也覆猶反也僭不信也民各有心言人心不同愚智相越之逺也【呂東萊曰言人之質有美有惡故有可告語者有不可告語者】

於【音烏】乎【音呼】小子【葉奬禮反】未知臧否【音鄙】匪手之言示之

事【葉上止反】匪面命之言提其耳借曰未知亦旣抱子【同上】民之靡盈誰夙知而莫【音慕】成

賦也非徒手之也而又示之以事非徒面命之也而又提其耳所以諭之者詳且切矣【嚴氏曰曲禮雲長者與之提攜則兩手奉長者之手負劍辟咡詔之注云傾頭與語又云口耳之間曰咡是攜手提耳皆長者教誨小子之常】假令言汝未有知識則汝旣長大而抱子宜有知矣【輔氏曰武公老矣而使人謂其小子可謂不自盈滿矣只此便見其溫柔之意言示之事諭之明也言提其耳告之切也告之者旣明且切則宜有警矣而猶不知覺何哉借曰未有知識則亦旣抱子矣況耄期之年乎則是宜有警也】人若不自盈滿能受教戒則豈有旣早知而反晚成者乎

昊天孔昭【葉音灼】我生靡樂【音洛】視爾夢夢【莫公反】我心慘

慘【當作懆七到反葉七各反】誨爾諄諄【之純反】聴我藐藐【美角反】匪用爲教【葉入聲】覆用爲虐借曰未知亦聿旣耄【葉音莫】

賦也夢夢不明亂意也慘慘憂貌諄諄詳熟也藐藐忽略貌耄老也八十九十曰耄左史所謂年九十有五

時也【輔氏曰昊天孔昭我生靡樂者言昊天甚明其知我生之靡樂也其所以靡樂者卽下文所謂視爾夢夢我心慘慘也武公平日之視人想亦如此故令人誦詩以警己而云然也曹氏曰前云借曰未知亦旣抱子是方壯時也今曰借曰未知遂至於耄則終無所知矣】

於乎小子【見上章】告爾舊止聴用我謀庶無大悔【葉虎委反】

天方艱難曰喪【息浪反】厥國【葉於逼反】取譬不逺昊天不忒【他得反】回遹【於橘反】其徳俾民大棘

賦也舊舊章也或曰久也止語詞庶幸悔恨忒差遹僻棘急也言天運方此艱難將喪厥國矣我之取譬夫豈逺哉觀天道禍福之不差忒則知之矣今汝乃回遹其徳而使民至於困急則喪厥國也必矣抑十二章三章章八句九章章十句

楚語左史倚相曰昔衛武公年數九十五矣猶箴儆於國曰自卿以下至於師長士【眞氏曰卿者執政之官師長官師之長士謂上中下士】苟在朝者無謂我老耄而捨我必恭恪於朝夕以交戒我在輿有旅賁【奔】之規【周禮旅賁氏掌執戈盾夾車而趨車止則持輪】位寧有官師之典倚幾有誦訓之諫【眞氏曰誦訓主誦書之官】居寢有【薛】禦之箴【眞氏曰禦謂近習也】臨事有瞽史之道【眞氏曰瞽史知大道者】宴居有師工之誦【眞氏曰師工樂官】史不失書蒙不失誦以訓禦之於是作懿戒以自儆及其沒也謂之睿聖武公【眞氏曰自卿以下無一人不使任箴規之職自在與以下無一處不欲聞箴規之言猶且作抑詩使人誦之不離其側如是而意不誠心不正者未之有也】韋昭曰懿讀爲抑卽此篇也【左史所云箴諫之詞或卽謂此詩耳】董氏曰侯包言武公行年九十有五猶使人日誦是詩而不離於其側然則序說爲刺厲王者誤矣【輔氏曰衛武公可謂老而好學不厭者也其所以至於睿聖者蓋本於此一詩之中曲折次第惟篤志力行者當自知之未死之前誓當以此自警也胡庭芳曰抑詩國語之說旣明賔之初筵韓詩作飲酒悔過皆爲有據矣但不知二雅王者事也何武公二詩獨得入二雅乎愚按周之諸侯惟衛武公於國風二雅皆有詩淇奧則見公之可美賔筵及此則見公之所修固可以爲聖賢之徒矣風有淇奧無可疑也賔筵抑詩所以得入二雅者豈公作此二詩在於爲王朝卿士之日而二詩之體制音節又有合於大小雅乎然而二詩但得列於變雅則與先王雅樂亦自無相亂矣】

序衛武公刺厲王亦以自警也

此詩之序有得有失蓋其本例以爲非美非刺則詩無所爲而作又見此詩之次適出於宣王之前故直以爲刺厲王之詩又以楚語有左史之言故又以爲亦以自警以詩考之則其曰刺厲王者失之而曰自警者得之也【若謂刺王亦以自警不應一詩旣刺人又有自警之理】夫曰刺厲王之所以爲失者史記衛武公卽位於宣王之三十六年不與厲王同時一也【嚴氏曰今考年表武公以宣王十六年卽位詩記謂其齒四十餘是也防以爲三十六年恐誤】詩以小子目其君而爾汝之無人臣之禮與其所謂敬威儀謹出話者自相背戾二也厲王無道貪虐爲甚詩不以此箴其膏肓而徒以威儀詞令爲諄切之戒緩急失宜三也詩詞倨慢𨿽仁厚之君有所不能容者厲王之暴何以堪之四也或以史記之年不合而以爲追刺者則詩所謂聴用我謀庶無大悔非所以望於旣往之人五也曰自警之所以爲得者國語左史之言一也詩曰謹爾侯度二也又曰喪厥國三也又曰亦聿旣耄四也詩意所指與淇奧所美賔筵所悔相表裏五也【以爲武公自警之詩則意味甚長國語云武公九十餘嵗作此詩其間亦聿旣耄可以爲據又如謹爾侯度則是侯國之度曰喪厥國亦是諸侯自謂無疑蓋武公作此詩使人日夕諷誦以警已耳所以有小子告爾之類皆是箴戒作文之體自指耳後漢侯包亦有此說】二說之得失其佐驗明白如此必去其失而取其得然後此詩之義明今序者乃欲合而一之則其失者固已失之而其得者亦未足爲全得也然此猶自其詩之外而言之也若但卽其詩之本文而各以其一說反覆讀之則其訓義之顯晦疎宻意味之厚薄淺深可以不待考證而判然於胸中矣此又讀詩之簡要直訣學者不可以不知也

菀【音欝】彼桑柔【與劉憂葉篇內多放此】其下侯旬捋【力活反】采其劉瘼【音莫】此下民不殄心憂倉【初亮反】兄【與怳同】塡【舊說古塵字】兮倬彼昊天【葉鐵因反】寧不我矜

比也菀茂旬徧劉殘殄絕也倉兄與愴【創】怳【況】同悲閔之意也塡未詳舊說與陳塵同蓋言久也或疑與瘨【音顚】字同爲病之義但召旻篇內二字並出又恐未然今姑闕之【胡庭芳曰塡滿也積也倉兄塡兮言悲閔積滿於中之意】倬明貌舊說此爲芮伯刺厲王而作春秋傳亦曰芮良夫之詩則其說是也【孔氏曰芮伯周同姓國杜預云芮國在馮翊臨晉縣則在西都之畿內也左傳引大風有隧以爲芮良夫之詩】以桑爲比者桑之爲物其葉最盛然及其采之也一朝而盡無黃落之漸故取以比周之盛時如葉之茂其陰無所不徧至於厲王肆行暴虐以敗其成業王室忽焉凋獘如桑之旣采民失其防而受其病故君子憂之不絕於心悲閔之甚而至於病遂號天而訴之也【愚按呼天者亦無所歸咎之意也後章言天之意皆然】四牡騤騤旟旐有翩【葉批賓反】亂生不夷靡國不泯【葉彌鄰反】

民靡有黎具禍以燼【葉咨辛反】於【音烏】乎【音呼】有哀【葉音依】國步斯頻

賦也夷平泯滅黎黑也謂黑首也【王介甫曰周曰黎民秦曰黔首黎則黔首之謂也民靡有黎則是黔首靡有孑遺也】具俱也燼灰燼也步猶運也頻急蹙也厲王之亂天下徵役不息故其民見其車馬旌旗而厭苦之【輔氏曰王者豈能無所徵役但出於不得已則民將悅而從之以忘其勞今也使人見其車馬旌旗而厭苦若是則民不可得而用矣亂生不夷亂日生而無平定之期也無國不滅無民不燼則甚言之耳君子之哀則哀其國家運祚之急蹙也】自此至第四章

皆徵役者之怨辭也【愚按皆芮伯述怨者之詞也】

國步蔑資天不我將【葉子兩反】靡所止疑【魚乞反葉如字】云䢐何

往君子實維秉心無競【葉其兩反】誰生厲階【葉居奚反】至今爲梗【古杏反葉古黨反】

賦也蔑滅資咨將養也疑讀如儀禮疑立之疑定也【士昏禮注曰疑立正立自定之貌】䢐亦往也競爭厲怨梗病也【錢氏曰梗水上浮木壅水者斷梗也】言國將危亡天不我養居無所定䢐無所往【李迂仲曰無所逃於天地之間矣】然非君子之有爭心也誰實爲此禍階使至今爲病乎蓋曰禍有根原其所從來也逺矣【輔氏曰居無所定則無以自安也䢐無所往則無以避患也凡爲君子則其心自無所爭耳然不知誰實爲此厲階而使至今爲病乎此則指厲王言之也其辭婉矣】

憂心慇慇念我土宇我生不辰逢天僤【都但反】怒【葉暖五反】

自西䢐東【葉音丁】靡所定處多我覯痻【武巾反】孔棘我圉賦也土鄕宇居辰時僤厚覯見痻病棘急圉邊也或曰禦也【鄭氏曰禦冦之事也】多矣我之見病也急矣我之在邊也【鄭氏曰此士卒厭苦自傷之言呂東萊曰一章至四章皆極言其亂也輔氏曰土宇謂鄕甲與室家也周在西故曰自西䢐東前三章𨿽皆是徵役者怨辭然二章則言亂生不已而要其禍亂之終三章則言行止無定而原其禍亂之始四章則言多矣我之見病也急矣我之在邊也情益切而辭益哀矣】爲謀爲毖【葉音必】亂況斯削告爾憂卹誨爾序爵誰能

執熱逝不以濯其何能淑載胥及溺【葉奴學反】

賦也毖愼況滋也【孔氏曰況訓賜也賜人之物則益滋多故況爲滋也】序爵辧別賢否之道也【李迂仲曰爵自有序上賢則加以上爵中賢則次之下賢則又次之若小加大淫破義則失其序矣曹氏曰外之公侯伯子男內之公卿大夫士皆爵也】執熱手持熱物也【逝語詞也】蘇氏曰王豈不謀且愼哉然而不得其道適所以長亂而自削耳故告之以其所當憂而誨之以序爵且曰誰能執熱而不濯者賢者之能已亂猶濯之能解熱耳不然則其何能善哉相與入於陷溺而已【鄭氏曰我語汝以天下之憂教汝以次序賢能之爵其爲之當如手執熱物之用濯謂治國之道當用賢者】

如彼遡風【葉孚音反】亦孔之僾【音愛】民有肅心荓【普耕反】云不

逮好【呼報反】是稼穡力民代食稼穡維寶代食維好賦也遡鄕【向】僾唈【庵入聲】肅進荓使也蘇氏曰君子視厲王之亂悶然如遡風之人唈而不能息【孔氏曰風唈人气故不能喘息】𨿽有欲進之心皆使之曰世亂矣非吾所能及也於是退而稼穡盡其筋力與民同事以代祿食而已當是時也仕進之憂甚於稼穡之勞故曰稼穡維寶代食維好言𨿽勞而無患也

天降喪【息浪反】亂滅我立王降此蟊賊稼穡卒癢【音羊】哀

恫【音通】中國具贅【之芮反】卒荒靡有旅方以念穹蒼

賦也恫痛具俱也贅屬【燭】也言危也春秋傳曰君若綴旒然與此贅同【公羊傳襄公十六年防於溴梁大夫盟君若贅旒然注旒旗旒贅系屬之辭溴音扃入聲】卒盡荒虛旅與膂同穹蒼天也穹言其形蒼言其色言天降喪亂固已滅我所立之王矣又降此蟊賊則我之稼穡又病而不得以代食矣哀此中國皆危盡荒是以危困之極無力以念天禍也此詩之作不知的在何時其言滅我立王則疑在共和之後也【李迂仲曰大子靜匿召穆公家國人闈之召公乃以其子代大子大子卒得脫穆公乃與周公行政謂之共和共和十四年厲王死於彘乃立大子靜是爲宣王愚按此詩果作於共和之時則厲王尙在故詩人得以追敍其事而刺之也】

維此惠君民人所瞻【葉側姜反】秉心宣猶考愼其相【息亮反葉】

【平聲】維彼不順自獨俾臧自有肺腸俾民卒狂

賦也惠順也順於義理也宣徧猶謀相輔狂惑也言彼順理之君所以爲民所尊仰者以其能秉持其心周徧謀度考擇其輔相必眾以爲賢而後用之彼不順理之君則自以爲善而不考眾謀自有私見而不通眾志所以使民惑至於狂亂也

瞻彼中林甡甡【所中反】其鹿朋友已譖【子念反葉子林反】不胥

以谷人亦有言進退維谷

興也甡甡眾多並行之貌譖不信也胥相谷善谷窮也言朋友相譖不能相善曾鹿之不如也【曹氏曰不如鹿性善羣得食則相呼而共之慮患則環居以禦之也】言上無明君下有惡俗是以進退皆窮也【呂東萊曰此言君暗於上俗毀於下自傷處斯世之難也】

維此聖人瞻言百里維彼愚人覆狂以喜匪言不能

胡斯畏忌【葉臣已反】

賦也聖人炳於幾先所視而言者無逺而不察愚人不知禍之將至而反狂以喜今用事者蓋如此我非不能言也如此畏忌何哉言王暴虐人不敢諫也【呂東萊曰言朝皆小人安其危而利其菑欲諫而不敢也嚴氏曰厲王得衛巫使監謗者以告則殺之國人莫敢言道路以目王喜告召公曰吾能弭謗矣召公曰是障之也防民之口甚於防川川壅而潰傷人必多民亦如之是故爲川者決之使道爲民者宣之使言故天子聴政使公卿至於列士獻詩瞽獻曲史獻書師箴瞍賦蒙誦百工諫庶人傳語近臣盡規親戚補察瞽史教誨耆艾修之而後王斟酌焉是以事行而不悖王不聴於是國人莫敢出言】

維此良人弗求弗迪【葉徒沃反】維彼忍心是顧是復【房六反】

民之貪亂寧爲荼毒

賦也迪進也忍殘忍也顧念復重也荼苦菜也味苦气辛能殺物故謂之荼毒也言不求善人而進用之其所顧念重復而不已者乃忍心不仁之人民不堪命所以肆行貪亂而安爲荼毒也【呂東萊曰言王棄君子而厚小人民不堪命而王不知也輔氏曰上章之聖人愚人乃泛言之以刺厲王耳此章之良人忍心則指當時士大夫言也】

大風有隧【音遂】有空大谷維此良人作爲式谷維彼不

順徵以中垢【古口反葉居六反】

興也隧道式用谷善也徵以中垢未詳其義或曰徵行也中隠暗也垢污穢也大風之行有隧蓋多出於空谷之中以興下文君子小人所行亦各有道也【輔氏曰此章以風之行有道以興君子小人之所行亦各有道也作起也良人則起而爲者皆用善道不順則違道悖理之人也其所行者惟以隠暗污穢而已大抵君子之所爲必光明小人之所爲必隠暗君子之所行必髙潔小人之所行必污穢光明髙潔卽所謂善道也】

大風有隧貪人敗類聴言則對誦言如醉匪用其良

覆俾我悖【葉蒲寐反】

興也敗類猶圯【痞】族也【蔡九峯曰圯敗族類也言與眾不和傷人害物也】王使貪人爲政我以其或能聴我之言而對之然亦知其不能聴也故誦言而中心如醉由王不用善人而反使我至此悖眊也【輔氏曰上章以上兩句興下四句此章則以上一句興下一句耳大風則有隧矣貪人則敗類矣聴言則對四句集傳以爲一串說都載在下句我字上】厲王說榮夷公芮良夫曰王室其將卑乎夫榮公好專利而不備大難夫利百物之所生也天地之所載也而或専之其害多矣此詩所謂貪人其榮公也與芮伯之憂非一日矣

嗟爾朋友予豈不知而作如彼飛虫時亦弋獲【葉胡郭反】

旣之陰【葉於鴆反】女【音汝】反予來赫【葉黒各反】

賦也如彼飛虫時亦弋獲言己之言或亦有中猶曰千慮而一得也之往陰覆也赫威怒之貌我以言告女是往陰覆於女女反來加赫然之怒於己也張子曰旣往宻告於女反謂我來恐動也亦通【愚按釋文陰或音如字赫本亦作嚇音瑕莊子云以梁國嚇我是也張子之說蓋用釋文二字之意】

民之罔極職涼善背【葉必墨反】爲民不利如雲不克民之

回遹職競用力

賦也職專也涼義未詳傳曰涼薄也鄭讀作諒信也疑鄭說爲得之善背工爲反覆也克勝也回遹邪僻也言民之所以貪亂而不知所止者専由此人名爲直諒而實善背又爲民所不利之事如恐不勝而力爲之也又言民之所以邪僻者亦由此輩専競用力而然也反覆其言所以深惡之也

民之未戾職盜爲冦涼曰不可覆背善詈【力智反】𨿽曰

匪予旣作爾歌【叶韻未詳】

賦也戾定也民之未定者由有盜臣爲之冦也蓋其信也亦以小人爲不可矣及其反背也則又工爲惡言以詈君子是其色厲內荏眞可謂穿窬之盜矣然其人又自文飾以爲此非我言也則我已作爾歌矣言得其情且事已著明不可揜覆也【嚴氏曰上章涼言刻薄競言彊禦盜言貪黷三者皆小人當時必有所指由此三人致亂故皆以職言之民之亂無窮極者主由此刻薄之人善爲欺背之事也彼爲民所不利之事如恐不勝也民之所以邪僻者主由此彊禦之人用力爲虐也民之所以未定者主由此盜臣爲冦攘之行也羣小不和自相訾毀其涼者見盜者貪黷已甚亦言其不可而覆背以詈之矣謂其黨亦自知其非也涼背盜而詈之故上章言職涼善背也胡庭芳曰此二章言涼臣競臣盜臣凡所以爲民害者大約是爾三等之臣爲之也今爾三臣者𨿽自曰匪予則我蓋已知之而旣作爾歌以述其事矣言得其情而不可揜覆也章末二句蓋是總結此二章所論三等之臣也】桑柔十六章八章章八句八章章六句【王晦叔曰風雅未有如此詩十六章者其言反覆不已而有倫次大意在於刺王用小人一章言其無以庇民二章言其徵伐不息三四章皆言其亂離五章告以救亂六章言仕於朝則有禍七章言退處田野亦不能安存八章刺其獨用小人九章並刺在位之不善十十一章以聖愚善惡相對言之所以刺愚人不能逺慮忍人不可信用也十二章言民之不善十三章言王之不善皆由在位之不賢也十四章至十六章則皆規諷其僚友之詞也】

序芮伯刺厲王也

序與春秋傳合【愚按序者之意恐亦據春秋傳而言也】

倬彼云漢昭回於天【葉鐵因反】王曰於【音烏】乎【音呼】何辜今之人天降喪【息浪反】亂饑饉薦【在甸反】臻靡神不舉靡愛斯牲【葉桑經反】圭璧旣卒寧莫我聴【吐丁反】

賦也云漢天河也昭光回轉也言其光隨天而轉也【曹氏曰漢在天似云非云故曰云漢也漢者水之祥而雨者水之施也天將雨其兆先見於漢故閔雨則望云漢而占之也天漢起於東方經尾箕之間是爲漢津委蛇向西南行至七星南而沒此其回旋之度也】薦薦通重也臻至也靡神不舉所謂國有凶荒則索鬼神而祭之也【孔氏曰求廢祀而修之也】圭璧禮神之玉也【孔氏曰春官大宗伯以蒼璧禮天黃琮禮地以靑圭禮東方赤璋禮南方白琥禮西方璜禮北方典瑞云四圭有邸以祀天兩圭有邸以祀地祼圭有瓉以祀先王圭璧以祀日月星辰璋邸射以祀山川皆祭神所用言圭璧總稱】卒盡寧猶何也舊說以爲宣王承厲王之烈【烈暴虐也】內有撥亂之志遇烖而懼側身修行欲銷去之天下喜於王化復行百姓見憂【孔氏曰側者反側也憂不自安故處身反側也王之憂旱正爲百姓是天下百姓見被憂矜百姓見憂見憂卹於王也】故仍叔作此詩以美之【孔氏曰仍氏叔字春秋桓公五年天王使仍叔之子來聘上距宣王之崩七十餘年至其初則百餘也春秋之世晉知氏世稱伯趙氏世稱孟仍氏或亦世稱】言云漢者夜晴則天河明故述王仰訴於天之詞如此也【曹氏曰云漢昭回則其非雨之候可知矣王介甫曰瞻仰昊天不見雨候於是嘆傷人之無辜而遇此喪亂饑饉也謝疊山曰桑柔以稼穡卒癢爲天降喪亂雲漢以饑饉薦臻爲天降喪亂王以民爲天民以食爲天民無食皆可言天降喪亂也古人之重民食如此】

旱旣大【音泰】甚蘊隆虫虫不殄禋祀自郊䢐宮上下奠

瘞靡神不宗后稷不克上帝不臨【葉力中反】耗斁【丁故反】下土寧丁我躬

賦也蘊蓄隆盛也虫虫熱气也【曹氏曰蘊者陽气之蓄積也隆者陽气之驕亢也虫虫者郁積驕亢之气燻炙而病人者也濮氏曰虫與爞同旱熱燻人】殄絕也郊祀天地也宮宗廟也上祭天下祭地奠其禮瘞其物【王介甫曰天神地示人鬼內外上下無不禋祀矣孔氏曰奠謂置之於地瘞謂埋之於地禮與物皆謂禮神之物酒食性玉之屬也天言奠其禮地言瘞其物互以相通濮氏曰祭畢凡幣帛祝冊之屬燎而瘞之】宗尊也【劉氏曰前曰靡神不舉則秩而祭之後曰靡神不宗則尊而事之】克勝也言后稷欲救此旱災而不能勝也臨享也稷以親言帝以尊言也【曹氏曰宮之神莫親於后稷固肯臨我而其力不足以勝旱災郊之神莫尊於上帝其力能勝旱災而不肯臨我輔氏曰先郊後宮先尊而後親也上下先天而後地也靡神不宗徧舉所祭之鬼神也前言舉舉其禮此言宗極其尊也后稷不克上帝不臨先親而後尊也不言地及他鬼神者舉尊親以該之也】斁敗丁當也何以當我之身而有是災也或曰與其耗斁下土寧使災害當我身也亦通

旱旣大甚則不可推【吐雷反】兢兢業業如霆如雷周餘

黎民靡有孑遺【葉夷回反下同】昊天上帝則不我遺胡不相畏先祖於摧【在雷反】

賦也推去也兢兢恐也業業危也如霆如雷言畏之甚也孑無右臂貌遺余也【孑獨立之貌遺脫也】言大亂之後周之餘民無復有半身之遺者【孟子曰說詩者不以文害辭不以辭害志以意逆志是爲得之如以辭而已矣云漢之詩曰周餘黎民靡有孑遺信斯言也是周無遺民也集注曰若但以其辭而已則如雲漢之言是周之民眞無遺種矣惟以意逆志則知作詩者之志在於憂旱而非眞無遺民也】而上天又降旱災使我亦不見遺也摧滅也言先祖之祀將自此而滅也

旱旣大甚則不可沮【在呂反】赫赫炎炎云我無所大命

近止靡瞻靡顧【葉果五反】羣公先正則不我助【葉牀所反】父母先祖胡寧忍予【葉演女反】

賦也沮止也赫赫旱气也炎炎熱气也無所無所容也大命近止死將至也瞻仰顧望也羣公先正月令所謂雩祀百辟卿士之有益於民者以祈谷實者也【孔氏曰正者長也先世爲官之長月令注云百辟卿士古之上公以下勾龍后稷之類也】於羣公先正但言其不見助至父母先祖則以恩望之矣所謂垂涕泣而道之也【愚按忍之一辭可見望之以恩之意】

旱旣大甚滌滌【徒歷反】山川【葉樞倫反】旱魃【蒲末反】爲虐如惔

【音談】如焚【葉符勻反】我心憚暑憂心如燻羣公先正則不我聞【葉微勻反】昊天上帝寧俾我遁【葉徒勻反】

賦也滌滌言山無木川無水如滌而除之也魃旱神也【孔氏曰神異經雲南方有人長二三尺祖身而目在頂上走行如風名魃所見之國大旱一名旱母蓋是鬼魅之物】惔燎之也憚勞也畏也燻灼遁逃也言天又不肯使我得逃遁而去也

旱旣大甚黽勉畏去胡寧瘨【都田反】我以旱憯【七感反】不

知其故祈年孔夙方社不莫【音慕】昊天上帝則不我虞【葉元具反】敬恭明神宜無悔怒

賦也黽勉畏去出無所之也瘨病憯曾也祈年孟春祈谷於上帝孟冬祈來年於天宗是也方祭四方也社祭土神也【曹氏曰月令祈谷注云謂以上辛郊祀天也天宗注云謂日月星辰也夫自去歳之孟冬已祈今歳之丰稔可謂夙矣謝疊山曰古之聖王無一日不爲民慮稼之方納預祈來年於天宗農之始耕先祈谷於上帝春祈社稷己願百谷之堅實秋報社稷又願嗣歳之丰登所謂孔夙不莫也】虞度悔恨也言天曾不度我之心如我之敬事明神宜可以無恨怒也【輔氏曰言欲去則出無所之故復黽勉而不敢去也蘇氏以畏爲不敢甚當胡寧瘨我以旱憯不知其故祈年則孔夙方社則不莫皆自反之辭也我𨿽自反如此而天則不我虞度也然我之敬恭明神不敢少怠則明神宜亦無所恨怒也】

旱旣大甚散無友紀鞫【居六反】哉庶正疚哉冢宰【葉奬裏反】

趣【七口反】馬師氏膳夫左右【葉羽已反】靡人不周無不能止瞻卬【音仰】昊天云如何裏

賦也友紀猶言綱紀也【孔氏曰散無友紀者由困於饑不能如常相紀故謂之散】或曰友疑作有鞠窮也庶正眾官之長也疚病也冢宰又眾長之長也趣馬掌馬之官師氏掌以兵守王門者膳夫掌食之官也嵗凶年谷不登【孔氏曰四時一終曰嵗取嵗星行一次也年取谷一熟也嵗凶謂此歳凶也年谷不登於此年之谷不成熟也故言嵗凶爲之目】則趣馬不秣【孔氏曰不以粟秣養其馬】師氏弛其兵【孔氏曰弛廢其兵不用】馳道不除【秦漢謂天子所行之道爲馳道孔氏曰所驅馳之大道不使人除治之】祭事不縣【懸孔氏曰祭祀不縣其樂】膳夫徹膳【孔氏曰減徹王之膳食】左右布而不修【孔氏曰左右之宮布列於位不令有所修造】大夫不食粱士飲酒不樂【孔氏曰凡此皆當先有成文故毛傳引以明凶年之禮鄭氏曰以上皆自爲貶損憂民也】周救也無不能止言諸臣無有一人不周救百姓者無有自言不能而遂止不爲也裏憂也【呂東萊曰釋文雲裏本作防爾雅作悝釋詁云悝憂也】與漢書無俚之俚同聊賴之意也【輔氏曰瞻卬昊天云如何裏蓋又呼天而訴之言其如我之憂何也此亦人窮則反本之意愚按孟子稽大不理於口集注訓賴亦引季布傳無俚之俚爲證然則裏理俚蓋通用】

瞻卬昊天有嘒【呼惠反】其星大夫君子昭假【音格】無嬴【音盈】

大命近止無棄爾成何求爲【於僞反】我以戾庶正【葉諸盈反】瞻仰昊天曷惠其寧

賦也嘒明貌昭明假至也久旱而仰天以望雨則有嘒然之明星未有雨徵也然羣臣竭其精誠而助王以昭假於天者已無餘矣𨿽今死亡將近而不可以棄其前功當益求所以昭假者而修之固非求爲我之一身而已乃所以定眾正也【蘇氏口未有民不寧而庶官定者也】於是語終又仰天而訴之曰果何時而恵我以安寧乎張子曰不敢斥言雨者畏懼之甚且不敢必云爾云漢八章章十句【段氏曰李氏云宣王之早告於上天又告於父母先祖又告於百官以見情之切念之深也李迂仲曰春秋傳宋大水公子禦說對魯數語耳而臧孫逹曰是宜爲君有卹民之心宣王之憂民如此而不中興乎呂東萊曰宣王小雅始於六月言其功也大雅始於云漢言其心也無是心安有是功哉】

序仍叔美宣王也宣王承厲王之烈內有撥亂之志遇哉而懼側身修行欲銷去之天下喜於王化復行百姓見憂故作是詩也

此序有理

崧【息中反】髙維嶽駿【音峻】極於天【葉鐵因反】維嶽降神生甫及申維申及甫維周之翰【葉胡幹反】四國於蕃【葉分邅反】四方於宣賦也山大而髙曰崧嶽山之尊者東岱南霍西華北恆是也【李迂仲曰凡大而髙者皆曰崧爾雅注曰岱宗泰山也霍卽天柱山潛水所出華華陰山恆常山也】駿大也甫甫侯也卽穆王時作呂刑者【孔氏曰孔安國云呂侯後爲甫侯故詩及禮記作甫尙書與外傳作呂林氏曰呂與甫猶荊與楚商與殷】或曰此是宣王時人而作呂刑者之子孫也【呂東萊曰甫申意者皆宣王時賢諸侯同有功於王室者甫𨿽不見於經以文意考之蓋當如此鄭氏乃逺取甫侯殆非也】申申伯也皆姜姓之國也【李迂仲曰申侯爵以其爲方伯故謂之申伯南陽有申城申伯國也甫侯未知其國所在】翰幹蕃蔽也宣王之舅申伯出封於謝而尹吉甫作詩以送之言嶽山髙大而降其神靈和气以生甫侯申伯實爲周之楨幹屏蔽而宣

其徳澤於天下也【孔氏曰此詩送申伯而及甫侯者美其上世俱出四嶽故連言之】蓋申伯之先神農之後爲唐虞四嶽總領方嶽諸侯而奉嶽神之祭能修其職嶽神享之故此詩推本申伯之所以生以爲嶽降神而爲之也【黃寶夫曰維嶽降神乃詩人形容之辭以見上天興周之意不必泥其有無也胡庭芳曰範氏云申甫指仲山甫申伯也說者泥四嶽之說以爲神祐其子孫遂以甫爲甫侯申爲申伯夫逺取穆王之臣以配申伯已不可信而謂神専佑掌祀者之子孫抑又近誣詩人蓋於申伯言國山甫言字安用逺取甫侯哉且崧髙以申甫爲嶽之降神烝民以山甫爲天之所生其義旣同而維申及甫維周之翰其事亦同也彭氏曰孔子閒居注曰周道將興崧嶽爲之生賢佐仲山甫申伯嚴氏曰鄭氏注禮記以甫爲山甫而箋詩乃以爲甫侯自爲異義且申伯光輔中興而逺取周道始衰之甫侯以匹之非所以褒揚申伯也】

亹亹申伯王纉【祖管反】之事於邑於謝南國是式【葉失吏反】

王命召伯【葉逋莫反】定申伯之宅【葉達各反】登是南邦【葉卜工反】世執其功

賦也亹亹彊勉之貌【與亹亹文王者異矣】纉繼也使之繼其先世之事也【輔氏曰申伯之亹亹乃大禹孜孜之心也惟其有是心故王使之纉其先世之事】邑國都之處也謝在今鄧州南陽縣周之南土也【曹氏曰後漢地理誌南陽宛縣有申伯國棘陽縣東北百里有謝城其地蓋相近申伯先封於申宣王使紹封於謝也愚按宋南陽縣屬鄧州今攺屬南陽府隸河南省】式使諸侯以爲法也【孔氏曰申伯之賢當使南國法之】召伯召穆公虎也登成也世執其功言使申伯後世常守其功也【彭氏曰申伯之先已爲諸侯故王使繼其事而邑於謝式於南邦此加地進律之賞也故曰登是南邦蓋言升之南邦使爲牧伯之任而世執其功子子孫孫與國咸休也】或曰大封之禮召公之世職也【孔氏曰王肅云召公爲司空主繕治營築城郭召伯所主其事也嚴氏曰次章述封謝也愚按如或說則此章前四句述王褒封申伯之事後四句述王命穆公爲申伯定邑居常守康公之職也】

王命申伯式是南邦【葉卜功反】因是謝人以作爾庸王命

召伯徹申伯土田【葉地因反】王命傅禦遷其私人

賦也庸城也言因謝邑之人而爲國也【釋文曰庸亦作墉】鄭氏曰庸功也爲國以起其功也徹定其經界正其賦稅也【錢氏曰厲王后徹法漸壤故使召伯正之謝疊山曰由漢以來功臣賜田地者多矣未聞天子命元勳重徳董其事者定申伯宅徹申伯土田皆曰王命召伯蓋申伯必有非常之功爲天下所敬仰者惜乎經史皆不載也】傅禦申伯家臣之長也私人家人遷使就國也【輔氏曰庸恐只是言城定居宅作城郭徹土田王皆使召伯先營之居宅定然後築城郭城郭立然後徹土田觀下章有俶其城則城亦召伯爲之也王命傅禦遷其私人者申伯爲卿大夫時蓋必有家臣今出封於謝不敢自與之往也故王命其家臣之長使遷之】漢明帝送侯印與東平王蒼諸子而以手詔賜其國中傅蓋古制如此【蒼來朝歸帝乃遣使手詔賜東平國中傅曰云云今送列侯印十九枚諸王子年五嵗以上能趨拜者皆令帶之】

申伯之功召伯是營有俶【尺叔反】其城寢廟旣成旣成

藐藐王錫申伯【葉逋各反】四牡蹻蹻【渠略反】鉤膺濯濯

賦也俶始作也藐藐深貌蹻蹻壯貌濯濯光明貌【曹氏曰凡營國宗廟爲先故言寢廟旣成也】

王遣申伯路車乘【繩證反】馬【葉滿補反】我圖爾居莫如南土

錫爾介圭以作爾寶【葉音補】往近【鄭音記按說文從辵從丌今従斤誤】王舅南土是保【葉音補】

賦也介圭諸侯之封圭也【呂東萊曰韓奕云以其介圭入覲於王則是諸侯之瑞圭介之爲言大也非周官之介圭也】近辭也【讀如彼己之子之己愚按玉篇注近行也嚴氏曰五章述遣之也輔氏曰此章言王遣申伯之有禮也路車乘馬所以終上章之意我圖爾居莫如南土非苟封之謝也錫爾介圭以作爾寶非苟與之圭也往近王舅南土是保欲其保障此南土也】申伯信邁王餞【淺賤反】於郿【芒悲反】申伯還南謝於誠歸

王命召伯徹申伯土疆以峙【直裏反】其粻【音張】式遄【市専反】其行【葉戶郎反】

賦也郿在今鳳翔府郿縣【愚按郿縣今屬安西路陜西省】在鎬京之西岐周之東而申在鎬京之東南時王在岐周故餞於郿也【孔氏曰自鎬適申則塗不經郿時宣王蓋省視岐周故餞之於郿旣餞還經於鎬而後適申也】言信邁誠歸以見王之數畱疑於行之不果故也【孔氏曰謝於誠歸古人語多倒】峙積粻糧遄速也召伯之營謝也則已斂其稅賦積其餱糧使廬市有止宿之委【去聲】積【恣】故能使申伯無畱行也【呂東萊曰是詩載封申伯如遷其私人以峙其粻莫不曲盡宣王之待元舅其恩意周浹綜理微宻如此嚴氏曰六章述申伯往謝也輔氏曰此章言王餞申伯之誠意也王先使召伯爲之定居宅作城郭以成其國徹土田遷私人以分其業終又斂賦稅積餱糧而後申伯之行無道路畱滯之虞於是以禮餞之則王之待申伯者可謂至矣】

申伯畨畨【音波葉分邅反】旣入於謝徒禦嘽嘽【吐丹反】周邦咸

喜戎有良翰【葉胡幹反】不顯申伯王之元舅文武是憲【葉虛言反】賦也畨畨武勇貌嘽嘽眾盛也戎女也申伯旣入於謝周人皆以爲喜而相謂曰汝今有良翰矣元長憲法也言文武之士皆以申伯爲法也或曰申伯能以文王武王爲法也【輔氏曰不顯申伯言申伯之甚顯也親則爲王之元舅賢則爲文武之士之法則始言畨畨但見其武故終則並文言之胡庭芳曰蘇氏云言其文武皆足法也然則文武是憲有三義也愚按如上三說皆通但以前章南國是式式是南邦之語証之則集傳第一說爲勝而蘇氏之意亦在其中矣曽氏曰此章所謂文武后章所謂柔惠且直辭異而實同皆美其全徳耳嚴氏曰七章述申伯至謝此方送行而豫道其事也】

申伯之徳柔惠且直揉【汝又反】此萬邦聞【音問】於四國【葉於】

【逼反】吉甫作誦其詩孔碩其風肆好以贈申伯

賦也揉治也吉甫尹吉甫周之卿士【孔氏曰吉甫之先嘗爲尹官因氏焉】誦工師所誦之詞也【孔氏曰詩者工師樂人誦之以爲樂曲】碩大風聲肆遂也【謝疊山曰此雅也正言其事形容宣王眷遇申伯之意有風人之體故曰風輔氏曰柔惠柔徳之善也直剛徳之善也其徳剛柔相濟文武兼資故能治萬邦而名聞著於四方之侯國此尹吉甫之詩所以不容不作也】

嵩髙八章章八句【嚴氏曰此詩多申復之詞旣曰王命召伯定申伯之宅又曰申伯之功召伯是營旣曰南國是式又曰式是南邦旣曰於邑於謝又曰因是謝人旣曰王命召伯徹申伯土田又曰王命召伯徹申伯土疆旣曰謝於誠歸又曰旣入於謝旣曰登是南邦又曰南土是保旣曰四牡蹻蹻鉤膺濯濯又曰路車乘馬每事申言之寓丁寧鄭重之意自是一體難以一一穿鑿分別也問崧髙烝民二詩皆是遣大臣出爲諸侯築城曰此也不得曉封諸侯固是大事看黍苗詩當初召伯帶領許多車徒人馬去也是勞攘胡庭芳曰崧髙與黍苗相表裏黍苗不過述召伯營謝之功崧髙則尹吉甫送申伯𨿽美申伯多述王命故雅有大小之不同也】

序尹吉甫美宣王也天下復平能建國親諸侯褒賞申伯焉

此尹吉甫送申伯之詩因可以見宣王中興之業耳非専爲美宣王而作也下三篇放此

天生蒸民有物有則民之秉彛【音夷】好【呼報反】是懿徳天監有周昭假【音格】於下【葉後五反】保玆天子生仲山甫

賦也烝眾則法秉執彛常懿美監視昭明假至保佑也仲山甫樊侯之字也【孔氏曰周語稱樊仲山甫諫宣王是山甫爲樊國之君也樊邑在東都畿內】宣王命樊侯仲山甫築城於齊而尹吉甫作詩以送之言天生眾民有是物必有是則蓋自百骸九竅五藏而達之君臣父子夫婦長防朋友無非物也而莫不有法焉如視之明聴之聰貌之恭言之順君臣有義父子有親之類是也是乃民所執之常性故其情無不好此美徳者【天之生此物必有个當然之則故民執之以爲常道所以無不好此懿徳者物物有則止於仁君之則也止於敬臣之則也視逺惟明目之則也聴徳惟聰耳之則也從作義言之則也恭作肅貌之則也四肢百骸萬物萬事莫不各有當然之則眞氏曰盈天地之間莫非物也人亦物也事亦物也有是物則具此理是所謂則也則者準則之謂一定而不可易也彜而言東者渾然一理具於吾心不可移奪若秉執然爲其有此故於美徳無不知好之者仁義忠孝所謂美徳也人無賢愚莫不好之也】而況天之監視有周能以昭明之徳感格於下故保佑之而爲之生此賢佐曰仲山甫焉【輔氏曰天佑人君莫先於生賢佐莫切於生賢子孫】則所以鐘其秀气而全其美徳者又非特如凡民而已也【嚴氏曰民皆秉此常性故皆好此懿徳於均稟同賦之中而有賢者獨鐘气之粹焉是以關於國家盛衰之數而非偶然也】昔孔子讀詩至此而贊之曰爲此詩者其知道乎故有物必有則民之秉彛也故好是懿徳而孟子引之以證性善之說其指深矣讀者其致思焉【張南軒曰天命所賦謂之則人性所稟謂之彜存於心而有所得者謂之徳其實一而已矣孔子又加一必字於有則之上加一故字於好是之上其防愈明矣孟子舉此詩蓋謂秉彜好徳心之所好處卽是性之發動處就性初發動處指出以示人方見得此性之本善楊氏曰孟子所引詩於其本文加四字而已而詩語自分明今之說詩者殊不知此輔氏曰首四句尹吉甫亦是平說將下來而包涵至大義味淵永使孔子讀之而贊其知道而孟子又引以爲性善之證其防深矣所謂有徳者之言也宣王之臣有尹吉甫之學問文章以宣揚道達上下之情有仲山甫之才徳功業以輔贊彌縫宣勞內外則其致中興也宜哉陳壽翁曰天之生人气以成形理亦賦焉气之成形者物也理之成性者則也自性之確然有定者言之謂之則自性之秩然有常者言之謂之彜自其行道而得此性理於心者言之謂之徳好以情言也惟其有此則是以秉此彜惟其性秉此彛是以情好此徳情之所發好善如此則性之本善可知矣此言賦受性情至精至微之理三百篇第一義也】

仲山甫之徳柔嘉維則令儀令色小心翼翼古訓是

式威儀是力天子是若明命使賦【叶韻若賦未詳】

賦也嘉美令善也儀威儀也色顏色也翼翼恭敬貌古訓先王之遺典也式法力勉若順賦布也東萊呂氏曰柔嘉維則不過其則也過其則斯爲弱不得謂之柔嘉矣令儀令色小心翼翼言其表裏柔嘉也古訓是式威儀是力言其學問進修也天子是若明命使賦言其發而措之事業也此章蓋備舉仲山甫之徳【輔氏曰令儀令色柔嘉之發於外也小心翼翼柔嘉之存於內也古訓是式學問之不忘也威儀是力進修之不怠也其措之事業則上以承順乎天子下以布宣乎王命是皆柔嘉之徳致然也陳才卿問五章云柔亦不茹剛亦不吐言仲山甫之徳剛柔不偏也而二章首舉仲山甫之徳獨以柔嘉維則蔽之崧髙稱申伯畨畨終論其徳亦曰柔惠且直然則入徳之方其可知矣曰如此則乾卦不用得了人之資稟自有柔徳勝者自有剛徳勝者如範文正富鄭公輩是以剛徳勝如範忠宣範淳夫趙淸獻蘇子容輩是以柔徳勝只是他卻柔得好如山甫令儀令色小心翼翼卻是柔但其中自有骨子不是一向柔去看文字要得言外之意若以柔嘉維則爲入徳之方則不可人之進徳須要剛健不息】

王命仲山甫式是百辟【音壁無韻未詳】纉戎祖考王躬是保

出納王命王之喉舌賦政於外四方爰發【葉方月反】

賦也式法戎女也王躬是保所謂保其身體者也然則仲山甫蓋以冡宰兼大保而大保抑其世官也與【其言式是百辟則是爲宰相可知其曰保玆天子王躬是保則是爲大保可知此正召康公之舊職】出承而布之也納行而復之也【胡庭芳曰如書出納朕命蓋謹審上之命令命之善者宣出之不善者繳納之如後世封還詞頭之類】喉舌所以出言也發發而應之也東萊呂氏曰仲山甫之職外則總領諸侯【黃寶夫曰天子之職論一相宰相之職統百官故一時諸侯得山甫以爲之式】內則輔養君徳入則典司政本出則經營四方【輔氏曰式是百辟與崧髙言式是南邦同謂爲諸侯之所法也此言冡宰之事纉戎祖考王躬是保此言太保之職出納王命王之喉舌所謂典司政本也賦政於外四方爰發此言經營四方也至於今玆築城於齊則亦經營之一事也彭氏曰纉祖考保王躬蓋欲其以孝於父祖者而忠於君出納王命賦政於外蓋使之以忠於君者而及於民胡庭芳曰出納則居中以通達上下之情賦政則出外以經營四方之治】此章蓋備舉仲山甫之職

肅肅王命仲山甫將之邦國若否【音鄙】仲山甫明【葉謨郎反】

之旣明且哲以保其身夙夜匪解【佳賣反】以事一人賦也肅肅嚴也將奉行也若順也順否猶臧否【鄙】也【鄭氏曰猶善惡也】明謂明於理哲謂察於事保身蓋順理以守身非趨利避害而偸以全軀之謂也【只是上文肅肅王命仲山甫將之邦國若否仲山甫明之便是明哲所謂明哲者只是曉天下事理順理而行自然災害不及其身可以保其祿位今人以邪心讀書謂明哲知幾知微先去占取便宜如揚子云謂明哲煌煌旁燭無疆遜於不虞以保天命便是占便宜底說話所以他一生被這幾句誤然明哲保身亦足是常法若到那捨生取義處又不如此論饒氏曰明者大無不照之謂以徳之大者而言也哲者微無不察之謂以徳之小者而言也保身者其中庸不驕不倍足興足容之謂乎】解怠也一人天子也【輔氏曰肅肅尊嚴之意王命之尊嚴如此山甫則奉而行之邦國則有順有否山甫則能明而辧之此則承上章賦政於外四方爰發而言之也大凡徇外者多忘乎內而山甫又能以明哲而保其身守己者或簡於人山甫又能夙夜匪解以事一人此其爲全徳也歟】

人亦有言柔則茹【忍與反】之剛則吐之維仲山甫柔亦

不茹剛亦不吐不侮矜【古頑反】寡【吐果五反】不畏彊禦

賦也人亦有言世俗之言也茹納也【曹氏曰茹者吞防之名若茹艸茹毛然】不茹柔故不侮矜寡不吐剛故不畏彊禦【孔氏曰茹柔吐剛諭見寡弱者則侵侮之彊盛者則畏避之惟山甫則不然也不侮不畏旣是不茹不吐旣言其諭又言其實以充之】以此觀之則仲山甫之柔嘉非軟美之謂而其保身未嘗枉道以徇人可知矣【謝氏曰柔不茹剛不吐此彊之寛仁之勇柔嘉維則者也輔氏曰二章旣稱仲山甫之徳柔嘉故此章又以其剛亦不吐不畏彊禦者言之柔而不過乎則則時當剛而剛矣先王謂柔嘉非軟美保身不枉道者並上章以保其身而言之也愚按周子以柔善爲慈柔惡爲懦弱剛惡爲彊梁剛善爲嚴毅山甫不茹不侮則有柔善而無剛惡也不吐不畏則有剛善而無柔惡也有柔善而復有剛善故其柔嘉不爲軟美無剛惡又無柔惡故其保身不至枉道蓋其剛柔合徳而發皆中節也】

人亦有言徳輶【羊久反】如毛民鮮【息淺反】克舉之我儀圖

【葉丁五反】之維仲山甫舉之愛莫助【葉牀五反】之衮職有闕維仲山甫補之

賦也輶輕【劉濟曰駟驖曰輶車者亦取其馳逐之輕故輶有輕之義】儀度圖謀也衮職王職也天子龍衮不敢斥言王闕故曰衮職有闕也言人皆言徳甚輕而易舉然人莫能舉也【輔氏曰徳者人之固有自一身而言之隨用而足故舉之甚易不啻如一毛之輕只爲气質物欲爲之遮蔽故懵然不知非知至意誠者莫能舉也】我於是謀度其能舉之者【鄭氏曰我吉甫自我也】則惟仲山甫而已是以心誠愛之而恨其不能有以助之蓋愛之者秉彛好徳之性也而不能助者能舉與否在彼而已固無待於人之助而亦非人之所能助也【黃寶夫曰助者生於有所不足今山甫能舉眾人不能舉之徳則無所不足何助之有故𨿽愛之而莫能助之也】至於王職有闕失亦維仲山甫獨能補之蓋惟大人然後能格君心之非未有不能自舉其徳而能補君之闕者也【嚴氏曰此推尊其徳足以格君也輔氏曰舉在我之徳補在君之徳此亦非彊立者不能山甫之徳至是又不可獨以柔稱矣】

仲山甫出祖四牡業業徵夫捷捷【在接反】每懷靡及【葉極】

【業反】四牡彭彭【葉鋪郎反】八鸞鏘鏘【七羊反】王命仲山甫城彼東方

賦也祖行祭也【曹氏曰顏師古云祖者送行之祭因享飲焉昔黃帝之子累祖好逺遊而死於道故後人祭之以爲行神其祭設軷於門外是出門而後祖祭故云出祖也】業業健貌捷捷疾貌【曹氏曰車徒之行如是其速而山甫每以不及事爲懷蓋言其忠也輔氏曰每懷靡及應四章之夙夜匪懈也】東方齊也傳曰古者諸侯之居逼隘則王者遷其宅而定其居蓋去薄姑而遷於臨菑也孔氏曰史記齊獻公元年徙薄姑都治臨菑計獻公當夷王之時與此傳不合豈徙於夷王之時至是而始備其城郭之守歟

四牡騤騤【求龜反】八鸞喈喈【音皆葉居奚反】仲山甫䢐齊式遄

其歸吉甫作誦穆如淸風【葉孚愔反】仲山甫永懷以慰其心賦也式遄其歸不欲其久於外也穆深長也淸風淸微之風化養萬物者也以其逺行而有所懷思故以此詩慰其心焉曾氏曰賦政於外𨿽仲山甫之職然保王躬補王闕尢其所急城彼東方其心永懷蓋有所不安者尹吉甫深知之作誦而告以遄歸所以安其心也【輔氏曰人不足適政不足間惟大人爲能格君心之非山甫內外之事無不總理而其輕重緩急之序則於心自有定見吉甫知之故告以遄歸焉所以安其心也穆如淸風者言如淸微之風化養萬物感而入之意味深長也】

烝民八章章八句【看烝民詩左傳國語周人說底話多好處也是文武周公立學校教養得許多人如烝民詩大故細膩陳壽翁曰首章推原天生眾人稟气受性之所同而仲山甫則鐘气之秀而全性之徳者篇內諸章多與開端之語相應柔嘉維則之則卽有物有則之則儀色之令威儀之力皆所以全物中之則柔不茹剛不吐則剛柔不過其則也民之稟气受性𨿽同而气未必皆秀性未必皆全故徳𨿽易舉而不能舉也山甫鐘其秀气而全其美徳是以獨能舉此徳而異於凡民耳】

序尹吉甫美宣王也任賢使能周室中興焉同上【陳少南曰崧髙烝民二詩皆尹吉甫贈行之詩而序詩者皆以爲美宣王何也蓋人君委任得人而僚友之間賦詩以相娛樂則人君之美亦可見矣愚按朱子之說則以此詩爲非專爲美宣王而作也】

奕奕梁山維禹甸之有倬其道【下與考葉】韓侯受命王親命之纉戎祖考【上與道葉】無廢朕命夙夜匪解【音懈葉訟力反】防共爾位朕命不易榦【古旦反】不庭方以佐戎辟【音璧】

賦也奕奕大也梁山韓之鎭也今在同州韓城縣【愚按今陜西省安西路所治】甸治也【劉辰翁曰將言韓侯而先言禹甸賦之紆余深逺如此】倬明貌韓國名侯爵武王之後也受命蓋卽位除喪以士服入見天子而聴命也纉繼戎汝也言王錫命之使繼世而爲諸侯也防敬易攺也【黃寶夫曰君之於臣任之不專信之不篤則彼亦將無以自安也】榦正也【鄭氏曰作楨榦而正之也】不庭方不來庭之國辟君也【鄭氏曰戎辟汝君王自謂也】此又戒之以修其職業之詞也韓侯初立來朝始受王命而歸詩人作此以送之【將言韓侯故先序其國曰梁山之下有倬然之道此韓侯之所從朝周以受命者也纉戎祖考以下述王親命之詞也輔氏曰夙夜匪解勤也防共爾位敬也爲諸侯而能勤與敬若此則能無廢朕命矣榦不庭方以佐戎辟言我旣信任於汝如此之篤則韓侯自可力修其職業有不來庭之諸侯則助王以干正之也以末章觀之則其所正者亦追貃之國耳】序亦以爲尹吉甫作今未有據下篇云召穆公凡伯者放此

四牡奕奕孔修且張韓侯入覲以其介圭入覲於王

王錫韓侯淑旂綏章簟茀錯衡【葉戶郎反】衮赤舄鉤膺鏤【音漏】錫【音羊】鞹【苦郭反】鞃【苦反】淺幭【莫歷反】鞗【音條】革金厄【葉於栗反】賦也修長張大也介圭封圭執之爲贄以合瑞於王也【孔氏曰崧髙以介圭爲所執之瑞此介圭亦爲瑞也曹氏曰周官典瑞五等諸侯各執其圭璧以朝覲宗遇防同於王旣覲則王班而復之乃以車馬旂服賜之如下所云也】淑善也交龍曰旂綏章染鳥羽或旄牛尾爲之注於旂竿之首爲表章者也【孔氏曰夏米注云徐州貢夏翟之羽有虞以爲綏後世或無染鳥羽或旄牛尾爲之綴於幢上然則綏者卽交龍旂竿所建與旂共一竿爲貴賤之表章故云綏章】鏤刻金也馬眉上飾曰錫今當盧也【孔氏曰以鏤金加於馬面之錫當盧者當馬之額盧在眉眼之上】鞹去毛之革也鞃式中也謂兩較之間橫木可憑者以鞹持之使牢固也【孔氏曰以去毛之皮施於軾之中央持車使牢固也】淺虎皮也【毛氏曰虎皮淺毛也】幭覆【浮去聲】式也字一作幦又作幎以有毛之皮覆式上也【孔氏曰幭幦幎字異而義同玉藻言有羔幦鹿幦春官巾車言犬防豻防皆以有毛之皮爲幦幦是蓋覆之名覆在式上也】鞗革轡首也【曹氏曰以鞗皮爲轡其有餘而垂者謂之革也】金厄以金爲環纒搤轡首也【釋文曰搤厄同王晦叔曰此章乃言所錫之多以見恩寵之厚也】

韓侯出祖出宿於屠顯父【音甫】餞之淸酒百壺其殽維

何炰【白交反】鱉鮮魚其蓛【音速】維何維筍【卹尹反】及蒲其贈維何乘【繩證反】馬路車籩豆有且【子余反】侯氏燕胥

賦也旣覲而反國必祖者尊其所往去則如始行焉【孔氏曰始行爲祖祭者爲尊其所往也反則自歸其國非復所尊而亦祖祭故云尊其所往如始行焉祖於國外畢乃出宿】屠地名或曰杜也【愚按在今安西路鄠縣杜詩注曰漢志注云古杜伯國漢宣帝其地因曰杜陵在長安南五十里】顯父周之卿士也【謝疊山曰申伯之行王親餞之韓侯之行王使顯父餞之禮亦有等差也】防菜殽【對肉殽故云菜殽謂菹也】筍竹萌也蒲蒲蒻【弱】也【孔氏曰醢人加豆之實有深蒲筍菹蒲始生水中取其中心入地蒻大如匕柄正白生噉之甘脆輔氏曰酒之多及眾也殽之薄示儉也贈之厚示恩也】且多貌侯氏覲禮諸侯來朝者之稱【呂東萊曰覲禮來朝之諸侯皆曰侯氏此則指韓侯也】胥相也或曰語辭【王晦叔曰此章言已覲而返也】

韓侯取【七住反】妻汾【符云反】王之甥蹶【俱衛反】父【音甫】之子【葉奬】

【裏反】韓侯迎【魚覲反】止於蹶之裏百兩【音亮又如字】彭彭【葉鋪郎反】八鸞鏘鏘不顯其光諸娣【大計反】從之祁祁【巨移反】如雲韓侯顧之爛其盈門【葉眉貧反】

賦也此言韓侯旣覲而還遂以親迎也汾王厲王也厲王流於彘在汾水之上故時人以目王焉猶言莒郊公黎比【毗】公也【嚴氏曰解頥新語云晉侯居翼謂之翼侯晉人納諸鄂謂之鄂侯鄭叔段居京謂之京城大叔及出奔謂之共叔其皆汾王之類乎說者以莒之郊公黎比公爲比非也按左氏傳莒夷無謚於是號曰黎比公曰郊公曰玆不公曰著丘公皆以號稱與汾王以地爲稱不類矣】蹶父周之卿士姞【極】姓也諸娣諸侯一娶九女二國媵之皆有娣侄【疊又音秩】也【愚按嫡妻有娣有侄同姓二國之媵亦有娣有侄則九女也】祁祁徐靚【淨】也【愚按徐言其行動靚言其容飾】如雲眾多也

蹶父孔武靡國不到爲【於僞反】韓姞【其一反】相【息亮反】攸莫

如韓樂【音洛葉力告反】孔樂韓土川澤訏訏【況甫反】魴鱮甫甫塵鹿噳噳【愚甫反】有熊有羆有貓【苗茅二音】有虎慶旣令居【葉斤禦斤於二反】韓姞燕譽【葉羊茹羊諸二反】

賦也韓姞蹶父之子韓侯妻也【王介甫曰婦人稱姓今以姓配夫之國故謂之韓姞】相攸擇可嫁之所也訏訏甫甫大也噳噳眾也【愚按吉日噳作虞】貓似虎而淺毛【爾雅曰虎竊毛謂之虦貓注竊淺也虦音棧】慶喜令善也喜其有此善居也燕安譽樂也【謝疊山曰此章專言韓姞從夫而樂其家曹氏曰此章與碩人卒章意同齊近河韓多山各賦其所有一則美其父母之國一則美其所嫁之國也】

溥彼韓城燕【因肩反】師所完以先祖受命因時百蠻王

錫韓侯其追其貃【母伯反】奄受北國因以其伯實墉實壑實畝實籍獻其貔【音毗】皮赤豹黃羆

賦也溥大也燕召公之國也師眾也追貃夷狄之國也墉城壑池籍稅也【孔氏曰公羊傳曰僕一而籍是籍爲稅之義也】貔猛獸名【孔氏曰一名執夷虎豹之屬也陸機曰貔似虎或曰似熊赤豹毛赤而文黒羆大於熊有黃羆赤羆貔言皮則豹羆亦獻皮也】韓初封時召公爲司空王命以其眾爲築此城如召伯營謝山甫城齊春秋諸侯城邢城楚丘之類也【孔氏曰左傳云邗晉應韓武之穆也是韓侯之先武王之子也其封當在成王時命爲侯也不知當初何故不教本土人築又須去別處發人來豈不大勞攘古人重勞民如此等事卻又不然更不可曉彊說便成穿鑿如漢築長安城卻去別處調人來如今建州南劍上下築城卻去建康府發人來這般卻曉不得呂東萊曰春秋之時城邢城楚丘城緣陵城杞之類皆合諸侯爲之霸今尙如此則周之盛時命燕城韓固常政也】王以韓侯之先因是百蠻而長之故錫之追貃使爲之伯【李迂仲曰因以其伯卽上文纉戎祖考也】以修其城池治其田畝正其稅法而貢其所有於王也【謝疊山曰髙城深池可以固圍徹田爲糧可以足食宣王爲邊方盧亦詳矣輔氏曰此章則又言王之委重於韓侯而勉以彊於自治而修其職貢於王也但言三獸之皮者猛獸韓國所富有故令貢其皮焉亦以見不彊責其所無也】

韓奕六章章十二句

序尹吉甫美宣王也能錫命諸侯

同上其曰尹吉甫者未有據下二篇同其曰能錫命諸侯則尢淺陋無理矣旣爲天子錫命諸侯自其常事春秋戰國之時猶有能行之者亦何足爲美哉

江漢浮浮武夫滔滔【葉他侯反】匪安匪遊淮夷來求旣出我車旣設我旟匪安匪舒淮夷來鋪

賦也浮浮水盛貌滔滔順流貌【蘇氏曰自周而南出於江漢之間召公率兵循江而下也】淮夷夷之在淮上者也【孔氏曰召公伐淮夷當在淮南魯僖伐淮夷應在淮北淮之南北皆有夷也陳少南曰淮夷之地不一徐州有夷則在淮北者也揚州有夷則在淮南者也江漢常武二篇同言淮夷以地理考之曰江漢之滸者是淮南之夷也若在淮北則江漢非所由入之路也曰率彼淮浦省此徐土者是淮北之夷也若在淮南則徐土非聫接之地矣呂東萊曰江漢合流之處在今漢陽軍之大別山下但去淮夷絕逺或者防江漢之師以伐之歟】鋪陳也陳師以伐之也宣王命召穆公平淮南之夷詩人美之此章總序其事言行者皆莫敢安徐而曰吾之來也惟淮夷是求是伐耳【輔氏曰其志專其气銳有不戰戰必勝矣】

江漢湯湯【書羊反】武夫洸洸【音光】經營四方告成於王四

方旣平王國庶定【葉唐丁反】時靡有爭【葉甾陘反】王心載寧賦也洸洸武貌庶幸也【彭氏曰用兵非人主之美事不得已而興師故召公告成於王曰王國庶定庶云者幸其僅然非以是爲美也】此章言旣伐而成功也【曹氏曰宣王厲志開復北伐玁狁南徵蠻荊至於常武江漢而夷之居淮南北悉已討定故召伯以經營四方之功告成於王也嚴氏曰首章言王師之持重二章卽言告成蓋淮夷望風而服不待戰也輔氏曰四方旣平則王國庶可平定所謂柔逺能邇也時靡有爭王心載寧又見宣王之以天下爲心一有爭鬭則王心之不安也讀此章見宣王能以天下之心爲心而召公又能以宣王之心爲心也】

江漢之滸【音虎】王命召虎式辟【音辟】四方徹我疆土匪疚

匪棘王國來極於疆於理至於南海【葉虎委反】

賦也虎召穆公名也辟與辟同徹井其田也疚病棘急也極中之表也居中而爲四方所取正也言江漢旣平王又命召公【再言江漢之滸者系上事起下事也陳少南曰非謂宣王臨江漢之滸而命召虎也】辟四方之侵地而治其疆界非以病之非以急之也但使其來取正於王國而已於是遂疆理之盡南海而止也【嚴氏曰古人伐叛討貳之後必去其苛政平其賦斂以慰民心故此章言徹法之事然武事僅定卽行疆理稅賦之法疑於病民且疑於急迫矣宣王謂我非疚也非棘也蓋僕一天下之中正乃我周之定制欲天下皆於王國來取中焉耳召公於是往而疆之以正其疆界往而理之以分其土宜推而至於南海之逺淮夷在南故曰至於南海輔氏曰辟其侵地治其疆界井其田畝豈無以爲病者淮夷甫平而遽然爲此豈無以爲急者而王之心則不然也但欲反舊而使之取正於王國之法度耳愚按此章言穆公因平淮夷而又成開復之功也】

王命召虎來旬來宣文武受命召公維翰【葉胡幹反】無曰

予小子【葉奬裏反】召公是似【葉養裏反】肇敏戎公用錫爾祉賦也旬徧【李迂仲曰十月爲旬則旬訓徧明甚】宣布也自江漢之滸言之故曰來召公召康公奭也翰幹也予小子王自稱也肇開戎汝公功也又言王命召虎來此江漢之滸徧治其事以布王命而曰昔文武受命惟召公爲楨榦今女無曰以予小子之故也但自爲嗣女召公之事耳能開敏女功則我當錫女以祉福如下章所云也【鄭氏曰此述其祖之功以勸之也愚按此章追述王命召公之詞以終上章所言經營疆理之意而起下章所敍賞賜之事】

釐【力之反】爾圭瓉【才旱反】秬【音巨】鬯【初亮反】一卣【音酉無韻未詳】告於

文人錫山土田【葉地因反】於周受命【葉滿並反下同】自召祖命虎拜稽首天子萬年【葉彌因反】

賦也釐賜卣尊也【孔氏曰釋器云卣中尊按鬰人掌和鬰鬯以實彛而陳之則鬯當在彛而此及尙書左傳皆云秬鬯一卣者當祭之時乃在彛未祭則在卣賜時未祭故卣盛之】文人先祖之有文徳者謂文王也周岐周也召祖穆公之祖康公也此敍王賜召公策命之詞【孔氏曰上言用錫爾祉此言賜之之事】言錫爾圭瓉秬鬯者使之以祀其先祖又告於文人而錫之山川土由以廣其封邑蓋古者爵人必於祖廟示不敢專也【孔氏曰祭統云賜爵祿必於大廟】又使往受命於岐周從其祖康公受命於文王之所以寵異之【孔氏曰虎祖康公在岐周事文武有功而受采地今虎嗣其業功與之等故往岐周命之謝疊山曰錫山川土田必使召虎受賜於岐周用文武封康公之禮以待之此時此意賞非宣王之賞如稟命於乃祖文武也功非召虎之功如受教於乃祖康公也召虎思文武之徳思康公之徳必能盡心盡力以報宣王之徳矣三代令王不責人子以事功惟勉臣子以忠孝本於人心天理而感動之也盤庚亦得此意】而召公拜稽首以受王命之策書也人臣受恩無可以報謝者但言使君壽考而已

虎拜稽首對揚王休【葉虛久反】作召公考【葉去久反】天子萬壽

【葉殖酉反】明明天子【葉奬裏反】令聞【音問】不已矢其文徳洽此四國【葉越逼反】

賦也對答揚稱休美考成矢陳也言穆公旣受賜遂答稱天子之美命作康公之廟器而勒王策命之詞以考其成且祝天子以萬壽也【愚按上章虎拜稽首天子萬壽者述穆公受冊書而祝謝其君之詞也此復言虎拜稽首天子萬壽者述穆公銘祖廟器而祝君之詞也以考古圖觀之疑此章皆是述其勒銘廟器之詞】古器物銘云【弁】拜稽首敢對揚天子休命用作朕皇考龔【恭】伯尊惇【對】其眉壽萬年無疆語正相類但彼自祝其壽而此祝君壽耳【此章大抵類古器物銘識蓋古人文字之常體也考古圖曰周大夫也有功錫命爲其考作祭器也拜稽首對揚天子休命用作皇考龔伯尊惇者古者爵有徳祿有功必賜於大廟祭之日一獻君行立於阼階之南南面所命者北面史由君若執策命之再拜稽首受書以歸而捨奠於其廟也此策命之禮所圖器多有是詞】旣又美其君之令聞而進之以不已勸其君以文徳而不欲其極意於武功古人愛君之心於此可見矣【輔氏曰穆公本以平淮夷而受賜今乃不言其武功而但願天子陳其文徳以洽四方之國則用兵豈聖人之得已哉而穆公愛君之忠誠亦至矣愚按上章王命穆公則欲其於召公是似而肇敏戎功此章穆公祝君則欲其長保令聞而陳其文徳上下之情可謂交相愛矣】江漢六章章八句【黃實夫曰此詩乃召公奏凱之日所作也初則整師而往非爲邀功特以淮夷作患不能自安耳次則淮夷患除而其功成次則安民之政舉而其功廣次則卽公而論賞次則論定而賞行次則人臣報塞之義也嚴氏曰周興西北岐丰去江漢最逺故淮夷最難服從化則後倡亂則先周人經理淮夷用力最多成王初年淮夷同三監以叛其後人同奄國以叛伯禽就封人同徐戎以叛宣王一命吉甫北方旋定繼命方叔伐蠻荊後命召公平淮南之夷人命皇甫平淮北之夷蓋南方之役至再至三淮夷未定則一方倡亂天下皆危故至淮夷平然後四方定比江漢常武所以爲宣王之終事而系之於宣王大雅之末也楊氏曰聖主得賢臣而功業古人皆然也昔宣王中興有吉甫召虎仲山甫之徒以之伐玁狁以之平淮夷卒致再造之業諸臣之力居多宣王何力哉易未濟六五之光亦九四震用伐鬼方之力也五何力哉三年有賞於大國此詩之末所以言宣王之錫命也】

序尹吉甫美宣王也能興衰撥亂命召公平淮夷

吉甫見上他說得之

赫赫明明王命卿士【葉音所】南仲大【音泰下同】祖大師皇父【音甫】整我六師以修我戎【葉音汝】旣敬旣戒【葉訖力反】惠此南國【葉越偪反】

賦也卿士卽皇甫之官也南仲見出車篇大祖始祖也大師皇父之兼官也【陳少南曰自家宰而下謂之六卿大師而下謂之三公旣曰王命卿士又曰大師皇父周家不特設三公皆兼職而已如周公以冢宰兼大師也孔氏曰十月之交皇父與此皇父得爲一人或皇氏父字傳世稱之亦未可知也】我爲宣王之自我也戎兵器也宣王自將以伐淮北之夷而命卿士之謂南仲爲大祖兼大師而字皇父者整治其從行之六軍修其戎事以除惟夷之亂而惠此南方之國【董氏曰師嚴器備當恭敬以臨戒懼以處之伐其暴亂所以惠之也輔氏曰旣敬旣戒臨事而懼也敬戒乃用兵第一義能如是則成功可必而南國可惠矣南方之國則淮南諸國也蓋徐州之夷南侵諸國爲之不安故其言如此胡庭芳曰旣敬則不敢輕肆旣戒則不敢妄殺此其所以爲王者之師嚴重詳審而爲南國之惠也】詩人作此以美之必言南仲大祖者稱其世功以美大之也【謝疊山曰宣王命將多取之世臣何也文事武備素講於家庭定亂持危常在其念慮一日用之必老成持重不以輕易悞國事矣輔氏曰稱其世功以美大之者見當時之重世臣也】王謂尹氏命程伯休父左右陳行【戶郎反】戒我師旅率

彼淮浦省此徐土不畱不處三事就緒【象呂反】

賦也尹氏吉甫也蓋爲內史掌防命卿大夫也程伯休父周大夫【孔氏曰楚語云重黎氏世敍天地其在周程伯休父其後也當宣王時失其官守而爲司馬氏則是宣王始命程伯休父爲司馬也程國伯爵休父字也濮氏曰程畿內邑在豊】三事未詳或曰三農之事也【三農上中下農夫也曹氏曰師之所處荊棘生焉故必不畱不處然後三農得以就緒王介甫曰此所謂耕者不廢也】言王詔尹氏策命程伯休父爲司馬使之左右陳其行列循淮浦而省徐州之土蓋伐淮北之夷也【下章所謂徐方徐國亦卽此爾曹氏曰徐州南至淮淮夷則東夷之種散處於淮浦者耳】上章旣命皇父而此章又命程伯休父者蓋王親命大師以三公治其軍事而使內史命司馬以六卿副之耳【輔氏曰天子親命大師以三公出將又使內史命司馬以六卿副之皆所以重其事命大將則曰整我六師以修我戎旣敬旣戒惠此南國命其副則曰左右陳行戒我師旅率彼淮浦省此徐土不畱不處三事就緖者宜也大將則總其网副將則詳其目也兵以速爲上久則毒民而傷財鄭氏曰軍禮司馬掌其戒誓愚按此上兩章皆言命戒將士之事】赫赫業業【葉宜卻反】有嚴天子王舒保作匪紹匪遊徐方

繹騷【葉蘇侯反】震驚徐方如雷如霆徐方震驚

賦也赫赫顯也業業大也嚴威也天子自將其威可畏也【輔氏曰赫赫業業言有嚴天子之威靈气焰烜赫而盛大如此也】王舒保作未詳其義或曰舒徐保安作行也言王師舒徐而安行也【曹氏曰𨿽以天子之威重如此亦安徐詳諦而後動】紹糾緊也遊遨遊也繹連絡也騷擾動也夷厲以來周室衰弱至是而天子自將以徵不庭其師始出不疾不遲而徐方之人皆已震動如雷霆作於其上不遑安矣【王介甫曰江漢曰匪安匪舒此曰王舒保作蓋江漢武夫之事此則王者之事也如雷如霆先加以聲也如震如怒復致其實也愚按此章言王師在道而徐夷已震恐也】

王奮厥武如震如怒【葉暖五反】進厥虎臣闞【呼檻反】如虓【火交】

【反】虎鋪【普吳反】惇淮濆【符云反】仍執醜虜截彼淮浦王師之所

賦也進鼓而進之也闞奮怒之貌虓虎之自怒也【埤雅曰虎之自怒虓然闞如虓虎以言將帥之勇發於忠毅非激而怒之也】鋪布也布其師旅也惇厚也厚集此陳也仍就也老子曰攘臂而仍之截截然不可犯之貌【輔氏曰言王師在淮浦之上有截然不可犯之勇也愚按此言王師至徐布陳而制勝也】

王旅嘽嘽【吐丹反】如飛如翰如江如漢如山之苞【葉鋪鉤反】

如川之流緜緜翼翼不測不克濯徵徐國【葉起逼反】

賦也嘽嘽眾盛貌翰羽苞本也如飛如翰疾也如江如漢眾也如山不可動也如川不可禦也【孔氏曰兵法有動有靜靜則不可驚動故以山諭動則不可禦故以川諭】緜緜不可絕也翼翼不可亂也不測不可知也不克不可勝也濯大也【輔氏曰此章則承上章而言王旅之盛如此疾言其栗眾言其盛不可動言其靜不可禦言其彊不可絕言其屬不可亂言其整不可知言其深不可勝言其無敗之形以此濯徵徐夷焉得而不服乎愚按此章極言王師之無敵也】

王猶允塞徐方旣來【葉六直反】徐方旣同天子之功四方

旣平徐方來庭徐方不回王曰還歸【葉古回反】

賦也猶道允信塞實庭朝回違也還歸班師而歸也前篇召公帥師以出歸告成功故備載其褒賞之

詞此篇王實親行故於卒章反復其詞以歸功於天子言王道甚大而逺方懷之非獨兵威然也序所謂因以爲戒者是也【輔氏曰言由王道之信大故徐夷自然來服非獨兵威使然也甫得其不相違悖王則振旅而歸無求多之意旣盡歸美之義而又寓規戒之忠焉曹氏曰宣王待夷狄以誠實之道不用詭詐徐方於是服而來歸來未必同也至於上下內外咸服而無二心然後謂之同徐方來同則由宣王推赤心置其腹中故也故以爲天子之功宣王北伐玁狁西徵羌戎南威蠻荊獨徐方未服今來朝於王庭則四方旣平矣於是王命凱旋而行飲至萊勲之禮焉嚴氏曰宣王憤揮天戈克淮服徐無不如意召公慮其狃勝而喜功也故因美而戒之愚按此言王師成功而歸因戒之以王猶允塞亦若上篇卒章言矢其文徳也】

常武六章章八句

序召穆公美宣王也有常徳以立武事因以爲戒然

召穆公見上所解名篇之意未知其果然否然於理亦通【詩中無常武字特名其篇蓋有二義有常徳以立武則可以武爲常則不可此所以有美而有戒也段氏曰詩中摘字名篇則名未必有意特立篇名則名必有意】

瞻卬昊天則不我惠孔塡【舊說古塵字】不寧降此大厲邦靡有定士民其瘵【側界反葉側例反】蟊【音牟】賊蟊疾靡有夷屇【音戒葉居气反】罪罟不收靡有夷瘳【敕畱反】

賦也塡久厲亂瘵病也蟊賊害苗之虫也夷平屆極罟网也此刺幽王嬖褒姒任奄人以致亂之詩首言昊天不惠而降亂無所歸咎之詞也蘇氏曰國有所定則民受其福無所定則受其病於是有小人爲之蟊賊刑罪爲之罔罟凡此皆民之所以病也【鄭氏曰如蟊賊之害未稼無有息時施刑罪以羅罔天下而不收斂亦無止息時】

人有土田女【音汝】反有【酉由二音】之人有民人女覆奪【徒活反】

之此宜無罪女反收【殖酉殖由二反】之彼宜有罪女覆說【音脫】之賦也反覆【劉氏曰女反有之奪之言王削黜諸侯及卿大夫無罪者】收拘說赦也【謝疊山曰宜無罪者反拘之宜有罪者反赦之亂世昏君刑罰不中皆此類也輔氏曰上四句承上章蟊賊之害而述其侵牟奪取於人者反覆無常也下四句則承上章罪罟之言而述其拘系縱釋於人者反覆不當也】

哲夫成城哲婦傾城懿厥哲婦爲梟【古堯反】爲鴟【處之反】

婦有長舌維厲之階【葉居奚反】亂匪降自天【葉鉄因反】生自婦人匪教匪誨【葉呼位反】時維婦寺

賦也哲知也城猶國也哲婦蓋指褒姒也傾覆懿美也梟鴟惡聲之鳥也【陸氏曰說文云梟不孝鳥也梟食母破獍食父鴟怪鴟鴞也鵩也鵂鷼也卽墓門有鴞萃止也】長舌能多言者也階梯也寺奄【掩艶淹三音】人也【鄭氏曰奄精气閉藏者今謂之宦人】言男子正位乎外爲國家之主故有知則能立國婦人以無非無儀爲善無所事哲哲則適以覆國而已故此懿美之哲婦而反爲梟鴟蓋以其多言而能爲禍亂之梯也若是則亂豈眞自天降如首章之說哉特由此婦人而已蓋其言𨿽多而非有教誨之益者是惟婦人與奄人耳豈可近哉【王介甫曰幽王如上所刺則荒昏故也其荒昏則婦言是用故也】上文但言婦人之禍末句兼以奄人爲言蓋二者常相倚而爲姦不可不並以爲戒也歐陽公常言宦者之禍甚於女寵其言尢爲深切有國家者可不戒哉【歐陽子曰女色而已宦者之害非一端也女色之感不幸而不悟則禍斯及矣使其一悟猝而去之可也宦者之爲禍𨿽欲悔悟而勢有不得而去也唐昭宗之事是矣孔氏曰奄人防守門誾親近人主庸君以其少小慣習朝夕給使顧訪無猜憚之心恩狎有可悅之色且其人久處宮掖頗曉舊章探知主意或乃色和貌厚挾術懷姦或乃捷對敏才飾巧亂實遂能迷罔視聴愚主信而任之國之滅亡多由此作】

鞫人忮【之防反】忒譖【子念反】始竟背【音佩葉必墨反】豈曰不極伊

胡爲慝如賈【音古】三倍君子是識婦無公事休其蠶織賦也鞫窮忮害忒變也譛不信也竟終背反極已慝惡也賈居貨者也三倍獲利之多也公事朝廷之事蠶織婦人之業言婦寺能以其智辯窮人之言其心忮害而變詐無常【胡庭芳曰此章極言婦寺之惡也鞫如鞠獄之鞠推勘窮究之意婦寺所以鞠人者其心忮害變忒而已】旣以譛妄唱始於前而終或不能驗於後則亦不復自謂其言之放恣無所極已而反曰是何足爲慝乎【輔氏曰知則哲也辯其長舌也此章亦承上章而言婦人而有知辯者之爲害也以其知辯窮人之言用心忮害而變詐讒愬不知自咎責而但曰不爲害此說盡婦寺之情狀】夫商賈之利非君子之所宜識如朝廷之事非婦人之所宜與也今賈三倍而君子識其所以然婦人無朝廷之事而捨其蠶織以圖之則豈不爲慝哉【胡庭芳曰譬如君子當求仁義賈利三倍不當君子是識婦人當事蠶織朝廷公事不當婦人是預今也不惟不使預於公事又且聴其譛毀惟婦言是用矣欲不速亡得乎】

天何以刺【葉音砌】何神不富【葉方味反】捨【音捨】爾介狄維予胥

忌不弔不祥威儀不類人之云亡邦國殄瘁

賦也刺責介大胥相弔閔也言天何用責王神何用不富王哉凡以王信用婦人之故也是必將有夷狄之大患今王捨之不忌而反以我之正言不諱爲忌何哉【輔氏曰夷狄陰類也自古寵任婦者多致夷狄之禍危亂之君大抵不忌其所當忌而惟忌忠臣義士之正已者此其所以淪胥於滅亡也】夫天之降不祥庶幾王懼而自修今王遇災而不卹又不謹其威儀又無善人以輔之則國之殄瘁宜矣【謝疊山曰君有君之威儀臣有臣之威儀今幽王自亂於威儀不類乎人君之威儀矣又曰國有賢人如一身之有元气元气亡則身必喪賢人亡則國必危殄如脈絕瘁如病危】或曰介狄卽指婦寺猶所謂女戎者也【國語晉獻公伐驪戎獲驪姬歸史蘇曰有男戎必有女戎晉以男戎勝戎而戎亦必以女戎勝晉注云戎兵也女兵言其禍猶兵也】

天之降罔維其優矣人之云亡心之憂矣天之降罔

維其幾矣人之云亡心之悲矣

賦也罔罟優多幾近也蓋承上章之意而重言之以警王也【呂東萊曰前章曰不弔不祥威儀不類故此曰維其優矣維其幾矣前章曰人之云亡邦國殄瘁故此曰心之憂矣心之悲矣】

觱【音必】沸【音弗】檻【胡覽反】泉維其深矣心之憂矣寧自今矣

不自我先不自我後【葉下五反】藐藐昊天無不克鞏【葉音古】無忝皇祖式救爾後【同上】

興也觱沸泉湧貌檻泉泉正出者藐藐髙逺貌鞏固也言泉之瀵湧上出其源深矣我心之憂亦非適今日然也然而禍亂之極適當此時蓋已無可爲者惟天髙逺𨿽若無意於物然其功用神明不測𨿽危亂之極亦無不能鞏固之者幽王苟能攺過自修而不忝其祖則天意可回來者猶必可救而子孫亦防其福矣

瞻卬七章三章章十句四章章八句

序凡伯刺幽王大壞也

凡伯見上【曹氏曰凡伯作板詩在厲王末至幽王大壞之時七十餘年矣決非一人猶家父也】

旻天疾威天篤降喪【息浪反葉桑郎反】瘨【都田反】我饑饉民卒流亡我居圉【魚呂反】卒荒

賦也篤厚瘨病卒盡也居國中也圉邊陲也此刺幽王任用小人以致饑饉侵削之詩也【輔氏曰言天之威怒甚爲急疾故其所降之喪亂甚厚病我以饑饉使斯民盡以流亡內而國中外而邊境悉皆荒虛也此與瞻仰首章同皆極言其喪亂也愚按此詩刺王而首言旻天疾威又言天篤降喪下章又言天降罪罟者固爲無所歸咎之詞矣而首章則言饑饉之災卒章則言侵削之事餘章則皆言用小人之意也】天降罪罟蟊賊內訌【戶工反】昬椓【下角反】靡共【音恭】潰潰回

遹實靖夷我邦【葉卜工反】

賦也訌潰也昏椓昏亂椓喪之人也共與恭同一說與供同謂共其職也潰潰亂也回遹邪僻也靖治夷平也言此蟊賊昏椓者【胡庭芳曰犬戎之害在外小人之害在內幽王之亂其國乃在內之小人耳故詩人形容之曰蟊賊內訌蓋蟊賊之害稼亦在內而不在外也指昏椓爲言並閻宦在其中矣】皆潰亂邪僻之人而王乃使之治平我邦所以致亂也【王介甫曰言所使靖夷我邦者非其人也】

臯臯訿訿【音紫】曾不知其玷【丁險反】兢兢業業孔塡【已見上篇】

不寧我位孔貶

賦也臯臯頑慢之意【胡庭芳曰如魯臯之臯亦綏慢之意】訿訿務爲謗毀也玷缺也塡久也言小人在位所爲如此而王不知其缺至於戒敬恐懼甚久而不寧者其位乃更見貶黜其顚倒錯亂如此

如彼嵗旱艸不潰【集注作遂】茂如彼棲【音西】苴【七如反】我相【息亮】

【反】此邦無不潰止【叶韻未詳】

賦也潰遂也棲苴水中浮艸棲於木上者言枯槁無潤澤也相視潰亂也【輔氏曰以旱艸諭其國之無生意終必潰亂而已嚴氏曰谷風有洸有潰潰怒也小旻是用不潰於成召旻艸不潰茂潰遂也潰潰回遹無不潰止潰亂也項氏雲水之潰者其勢橫暴而四出故怒之甚者爲潰恕遂之甚者爲潰遂亂之甚者爲潰亂皆一理也愚按此章二潰字異義】

維昔之富不如時維今之疚不如玆彼防斯粺【簿賣反】

胡不自替職兄【音況下同】斯引【叶韻未詳】

賦也時是疚病也防糲【�】也粺則精矣【九章栗米之法糲十粺九鑿八侍禦七糲米一斛治而成粺則九斗矣鑿音作】替廢也兄怳同引長也言昔之富未嘗若是之疚也而今之疚又未有若此之甚也彼小人之與君子如防與粺其分審矣而曷不自贊以避君子乎而使我心專爲此故至於愴怳引長而不能自已也【輔氏曰愴怳謂憂亂而無情緒之意】

池之竭矣不云自頻泉之竭矣不云自中【葉諸仍反】溥斯

害矣職兄斯不烖我躬【葉姑反】

賦也【或問此章疑是比體如何先生曰作比爲是愚按恐當作比而賦】頻厓溥廣大也池水之鐘也泉水之發也故池之竭由外之不入泉之竭由內之不出言禍亂有所從起而今不云然也【看詩不須著意去訓解只平平地涵泳自好因舉池之竭矣四句吟詠久之】此其爲害亦以廣矣是使我心専爲此故至於愴怳日益大而憂之曰是豈不烖及我躬也乎【輔氏曰上章言禍亂之日亟此章言禍亂之從起不云者猶言豈不云也與下文不烖義同而先生解作今不云然者何哉池之竭豈不云由外之不入乎泉之竭豈不云由內之不出乎然則幽王之所以政亂者豈不由任用之非人乎不烖我躬者言害之廣憂之大而將有無妄之烖及於我身也】

昔先王受命有如召公日辟【音辟】國百里今也日蹙【子六】

【反】國百里於【音烏】乎【音呼】哀哉維今之人不尙有舊【葉巨已反】賦也先王文武也召公康公也辟開蹙促也文王之世周公治內召公治外故周人之詩謂之周南諸侯之詩謂之召南所謂日辟國百里云者言文王之化自北而南至於江漢之間服從之國日以益眾及虞芮質成而其旁諸侯聞之相帥歸周者四十餘國焉今謂幽王之時促國蓋犬戎內侵諸侯外畔也又嘆息哀痛而言今世𨿽亂豈不猶有舊徳可用之人哉言有之而不用耳【輔氏曰此則明言先王用得其人而興今日用非其人而亂任用一乖而效驗大異因嘆今世𨿽亂而豈不猶有舊徳可用之人乎嚴氏曰此章思召公而惜王之不用舊人也曹氏曰當是時禍亂𨿽已窮極然去宣王中興之日不逺其舊臣故老無尙存者乎陳壽翁曰此詩及前篇末皆有拳拳望治之意前詩望其攺過而無忝皇祖此詩望其攺圖而擢用舊人審如是則否猶可泰危猶可安也豈至有犬戎禍哉】

召旻七章四章章五句三章章七句

因其首章稱旻天卒章稱召公故謂之召旻以別小旻也【陳君舉曰周南系於周公召南系於召公豈非化之盛者必有待乎二公也至於風之終系以邠雅之終系以召旻豈非化之衰者必有思乎二公也愚按此詩之次居變雅之終而第七章

又居此詩之終慨然有懷文武召公之盛以見亂極思治之理其亦猶下泉之終變風歟】

序凡伯刺幽王大壞也旻閔也閔天下無如召公之臣也

凡伯見上旻閔以下不成文理

蕩之什十一篇九十二章七百六十九句

詩傳通釋卷十八﹤經部﹐詩類﹐詩傳通釋﹥

欽定四庫全書

詩傳通釋卷十九

元劉瑾撰

詩

朱子集傳

頌四

頌者宗廟之樂歌大序所謂美盛徳之形容以其成功告於神明者也蓋頌與容古字通用故序以此言之【孔氏曰頌之言容歌成功之容狀也】周頌三十一篇多周公所定而亦或有康王以後之詩【周公相武王成王天下旣平作爲樂章薦之郊廟所謂周頌也然其篇第之先後則不可究矣又其間多闕文疑義焉愚按康王以後之詩昊天有成命及執競噫嘻是也】魯頌四篇商頌五篇因亦以類附焉【孔氏曰雅不言周頌言周者以別商魯三頌之名𨿽同而其體制各別也胡庭芳曰補傳云商周二頌皆以告神而魯頌用以頌禱後世文人獻頌特效魯耳陳君舉白別以尊卑之禮故魯頌以諸侯而後於周間以親疏之義故商頌以先代而後於魯】凡五卷【愚按雅頌無諸國別元以十篇爲一卷故此分周頌三什爲四之一四之二四之三魯頌四篇爲四之四商頌五篇爲四之五通爲五卷】

周頌淸廟之什四之一

於【音烏】穆淸廟肅雝顯相【息亮反】濟濟【子禮反】多士秉文之徳對越在天駿奔走在廟不顯不承無射【音亦與斁同】於人斯賦也於嘆辭穆深逺也淸凊靜也【釋文曰肅然淸靜之稱李迂仲曰事神之道尙潔故曰淸廟鄭氏曰廟之言貌也死者不可得見故立宮室象貌之耳】肅敬雝和顯明相助也謂助祭之公卿諸侯也【呂東萊曰士虞禮祝詞曰孝子某顯相夙興然則主人之外餘皆顯相也成王祭主也周公及助祭之諸侯皆顯相也嚴氏曰稱助祭之人曰顯相者謂其有顯著之徳美稱之也】濟濟眾也多士與【預】祭執事之人也越於也駿大而疾也【孔氏曰疾奔走言勸事也】承尊奉也斯語辭此周公旣成洛邑而朝諸侯因率之以祀文王之樂歌【曹氏曰洛誥周公告王曰王肇稱殷禮祀於新邑予齊百工俾從王於周則是成王就新邑祀文武周公率諸侯以從之耳明堂位所謂周公朝諸侯踐天子位者皆漢儒之妄也呂東萊曰朝諸侯者特相成王以朝諸侯而已周公非自居南面而受諸侯之朝率以祀文王者洛誥所謂王在新邑烝祭嵗是也】言於穆哉此淸靜之廟其助祭之公侯皆敬且和【呂東萊曰言顯相之肅雝則成王穆然奉祭之气象不言可見矣】而其執事之人又無不執行文王之徳旣對越其在天之神而又駿奔走其在廟之主【王介甫曰肅雍秉徳故能對越文王奔走在廟以承淸廟之事也嚴氏曰對答在天之靈謂如見文王洋洋在上也疾奔走於在廟之事謂敏於趨事也】如此則是文王之徳豈不顯乎豈不承乎信乎其無有厭斁於人也【王介甫曰於是文王之徳可謂顯矣成王率諸侯多士駿奔走在廟則可謂承矣顯也承也如此無射於人矣胡庭芳曰此詩惟一句說廟後皆從與祭者身上說詩𨿽未當明頌文王之徳自有隱然見於言意之表者何則文王往矣今助祭之公侯執事之人所對越奔走而敬恭嚴事者無厭斁乃如此於此可以見盛徳至善淪肌浹髄沒世自有不能忘者矣輔氏曰文王之徳不可明言凡一時在位之人所以能敬且和與執行文王之徳者卽文王盛徳之所在也必於其不可容言之中而見其不可揜之實則詩人之意得矣讀此詩想當時聞其歌者眞若洋洋乎如在其上知在其左右又何待多著言語委曲形容而後足以見之哉】

淸廟一章八句

書稱王在新邑烝祭嵗文王騂牛一武王騂牛一實周公攝政之七年而此其升歌之辭也【洛誥又曰王賔殺禋咸格王入大室祼蔡九峯曰王在洛舉烝祭之禮曰嵗云者嵗舉之祭也王賔猶虞賔助祭諸侯也諸侯以王殺牲禋祭祖廟故咸至也大室淸廟中央室也呂東萊曰按洛誥云在十有二月惟周公誕保文武受命惟七年則是周公成洛邑而作此詩在於七年也愚按書言烝祭文武而此樂歌止頌文王之徳者父子並祭統於尊也】書大傳曰周公升歌淸廟苟在廟中嘗見文王者愀然如復見文王焉【孔氏曰記毎云升歌淸廟然則祭宗廟之盛歌文王之徳莫重於淸廟故爲周頌之首陳壽翁曰雝雝肅肅乃文王盛徳輝光形於外者今助祭者有肅雝之徳執事者秉文王之徳足以配對文王則是文王盛徳之容宛然如在目中矣嘗見文王者愀然如復見文王斯言殆非虛也】樂記曰淸廟之瑟朱而疏越壹倡而三嘆有遺音者矣鄭氏曰朱練朱練則聲濁越瑟底孔也疏之使聲遲也倡發歌句也三嘆三人從嘆之耳【孔氏曰一倡謂一人始倡歌三嘆謂三人讚嘆也樂歌文王之道不極音聲故但以熟廣孔少倡寡和此音有徳傳於無窮是有餘音不已也一倡三嘆者一人倡之三人和之如今人換歌之類】漢因秦樂幹【幹】豆上奏登歌【通典注曰幹豆脯羞之類】獨上歌不以筦亂人聲欲在位者徧聞之猶古淸廟之歌也【愚按堂上之樂以人聲爲貴故舜之韶樂鳴球琴瑟以詠淸廟之瑟朱而疏越秦漢之薦幹豆亦惟堂上獨奏登歌之曲謂之登歌者豈以堂上特歌而名之也歟】

序祀文王也周公旣成洛邑朝諸侯率以祀文王焉

維天之命於【音烏】穆不已於【同上】乎【音呼】不顯文王之徳之純賦也天命卽天道也【程子曰言天之自然者曰天道言天之賦予萬物者曰天命】不已言無窮也純不雜也此亦祭文王之詩言天道無窮而文王之徳純一不雜與天無間以贊文王之徳之盛也子思子曰維天之命於穆不已蓋曰天之所以爲天也於乎不顯文王之徳之純蓋曰文王之所以爲文也純亦不已【嚴氏曰凡言聖人如天者以此擬彼天與聖人猶爲二也此詩但言以天命之不已與文徳之純對立而並言之蓋有不容擬議者子思又發明之如此其防深矣】程子曰天道不已文王純於天道亦不已純則無二無雜不已則無間斷先後【眞氏曰純是至誠無一毫人僞惟其純誠無雜自然能不已如天之春而夏夏而秋秋而冬晝而夜夜而晝循環運轉一息不停以其誠也聖人之自壯而老自始而終無一息之懈亦以其誠也旣誠自然能不已】

假【春秋傳作何】以溢【春秋傳作卹】我我其収之駿惠我文王曾孫篤之

何之爲假聲之轉也卹之爲溢字之訛也収受駿大惠順也曽孫後王也【鄭氏曰自孫之下皆稱曽孫愚按後王主祭者皆得稱曽孫】篤厚也【呂東萊曰毛氏謂能厚行之然詩人之意本勉後人篤厚之而不忘所謂行者固亦在其中矣】言文王之神將何以卹我乎有則我當受之以大順文王之道後王又當篤厚之而不忘也【嚴氏曰我旣以大惠文王自勉繼自今爲子孫者當世世篤厚之勿忘也去聖浸逺典刑易墜非用意篤厚不能守也】維天之命一章八句【嚴氏曰頌者成功告神必言子孫勉力保守以慰祖考之意故此詩曰曾孫篤之天作曰子孫保之輔氏曰上四句言文王之徳與天爲一也後四句言已與後王皆當法文王不已之徳也何以卹我不敢自必之辭也我其収之幸之之辭也駿惠我文王自期之辭也曽孫篤之又望於後人之辭也陳壽翁曰此詩言文王純一之徳上配天道之無窮下被及子孫於無窮子孫當惠順之而不逆篤厚之而不忘也】

序太平告文王也

詩中未見告太平之意

維淸緝熙文王之典肇禋【音因】迄【許乞反】用有成維周之禎賦也淸淸明也緝續熙明肇始禋祀迄至也此亦祭文王之詩言所當淸明而緝熙者文王之典也故自始祀至今有成實維周之禎祥也【嚴氏曰淸則潔靜而不雜緝則悠久而不已熙則廣大而光明而以典言之者謂其徳寓於法也文王有典以貽後人王業𨿽未成而自始祀至其後而有成焉是文王之典爲周之禎祥也祥者吉之先見也曹氏曰然則文王之法實啟有周之祥也】然此詩疑有闕文焉【輔氏曰典謂法度典章所謂祀典蓋亦在其中故下文便說肇禋周之祀典自文王始之至周公而成之文王之典實維周之禎祥者可知矣不以符瑞爲祥而以典法爲禎蓋有是典法然後有是盛效此其爲禎祥也大矣】

維淸一章五句

序奏象舞也

詩中未見奏象舞之意

烈文辟【音璧下同】公錫玆祉福惠我無疆子孫保之

賦也烈光也辟公諸侯也【王晦叔曰爲國君故稱辟舉五等之貴故稱公】此祭於宗廟而獻助祭諸侯之樂歌【輔氏曰烈武也文文也辟公猶言君公也祭畢則飲福受胙故於其獻助祭諸侯而歌此】言諸侯助祭使我獲福則是諸侯錫此祉福而惠我以無疆使我子孫保之也【嚴氏曰助祭諸侯錫我以此福矣豈徒目前淺近計哉蓋惠我周家以無疆之休使我子孫世世永保之也】

無封靡於爾邦維王其崇之念玆戎功繼序其皇之封靡之義未詳或曰封専利以自封殖也靡汰侈也崇尊尙也戎大皇大也言汝能無封靡於汝邦則王當尊汝【王介甫曰戒其無封以専利無靡以傷財則爲王之所崇也】又念汝有此助祭錫福之大功則使汝之子孫繼序而益大之也

無競維人四方其訓之不顯維徳百辟其刑之於【音鳥】乎【音呼】前王不忘

又言莫彊於人莫顯於徳先王之徳所以人不能忘者用此道也此戒飭而勸勉之也【黃實夫曰此成王感發諸侯不盡之意愚按上文四句戒飭之也此五句勸勉之也】中庸引不顯惟徳百辟其刑之而曰故君子篤恭而天下平【不顯猶言豈不顯也此借引以爲幽深逺之意言天子有不顯之徳而諸侯法之則其徳愈深而效愈逺矣篤厚也篤恭言不顯其敬也篤恭而天下平乃聖人至徳淵微自然之應也問不顯維徳按詩中例言豈不顯也今借引此詩眞作不顯說如何曰是个幽深逺意是不顯中之顯】大學引於乎前王不忘而曰君子賢其賢而親其親小人樂其樂而利其利此以沒世不忘也【於戲嘆詞前王謂文武也君子謂後賢後王小人謂後民也此言前王所以新民者止於至善能使天下後世無一物不得其所所以旣沒世而人思慕之愈久而不忘也又曰賢其賢者聞而知之仰其徳業之盛也親其親者子孫保之思其覆育之恩也樂其樂者含哺鼓腹而安其樂也利其利者耕田鑿井而享其利也此皆先王盛徳至喜之餘澤故𨿽已沒世而人猶思之愈久而不能忘也】烈文一章十三句

此篇以公疆兩韻相葉未審當從何讀意亦可互用也【愚按第一句與第六第七句相葉第三句與第五第八第十三句相葉亦隔互叶韻也】

序成王卽政諸侯助祭也

詩中未見卽政之意

天作髙山大【音泰】王荒之彼作矣文王康之彼䢐矣岐【沈括曰後漢書西南夷傳作彼岨者岐今按彼書岨但作䢐而引韓詩薛君章句亦但訓爲往獨矣字正作者如沈氏說然其注未復云岐𨿽阻僻則似又有岨意韓子亦云彼岐有岨疑或別有所據故今從之而定讀岐字絕句】有夷之行【葉戶郎反】子孫保之

賦也髙山謂岐山也荒治【王介甫曰治荒謂之荒】康安也岨險僻之意也夷平行路也此祭大王之詩言天作岐山而大王始治之大王旣作而文王又安之於是彼險僻之岐山人歸者眾而有平易之道路子孫當世世保守而不失也【嚴氏曰作者造立之言也遷岐非得已而周以岐興詩人以爲是非人所能爲故言此岐山天實爲之也黃實夫曰遷岐之役曰帝省其山曰帝遷明徳曰帝作邦作對又曰天作似以岐可興周而天故使大王之遷岐也然其一篇則在於大王之荒文王之康子孫之保而不獨歸之於天也段氏曰劉氏云其始作之固自乎天其終保之亦系乎人嚴氏曰大王文王之業子孫當保守而不墜也成功告神明之頌多言子孫當保守之意蓋子孫能保守則可以慰祖宗之心矣輔氏曰髙山大川皆天造地設也大禹但能奠之耳故曰天作治荒謂之荒猶治亂謂之亂也大王治荒之而亦曰彼作矣者推大王與天同功也祖先所以經理其始計安其後者旣已甚艱勤矣則子孫固宜世世保之而不失也】

天作一章八句

序祀先王先公也【胡庭芳曰詩只稱大王文王則祀不及先公明也若祭其人不頌其徳可乎然朱子定以爲祭大王詩不及文王者豈以詩不言王季也若並祭王季頌其子不頌其父乃預祭其問亦非所安也故只以爲祭大王詩也】

昊天有成命二後受之成王不敢康夙夜基命宥密於【音烏】緝熙單厥心肆其靖之

賦也二後文武也成王名誦武王之子也【愚按朱子於下武詩成王二字則辧先儒之誤而謂非王誦之諡於此詩成王字則正先儒之誤而以爲諡名固各有當也】基積累於下以承借乎上也宥宏深也密靜密也於嘆詞靖安也此詩多道成王之徳疑祀成王之詩也言天祚周以天下旣有定命而文武受之矣成王繼之又能不敢康寧而其夙夜積徳以承借天命者又宏深而靜密是能繼續光明文武之業而盡其心故又能安靖天下而保其所受之命也【輔氏曰不敢康戒謹恐懼也不宏則體不盡不深則見不徹不靜則不能到沖漠無朕處不密則不能到萬象森具處宏深陽之徳也靜密陰之徳也合是二徳則能承借乎天之命我者也夙夜無間斷也能夙夜基命宥密則能繼續光明文武之業而盡其心才有間斷則文武之業便有蔽昧處而已之心亦不能盡矣天命也文武之業也已之心也天下之安也皆是一統底事黃氏曰文武受天命興王業者如此則成王所以基而承之繼而廣之者亦惟盡此心而已蓋文武以上天之心爲心後王以文武之心爲心無愧於文武之心而後能安文武之天下無負於天命而後無愧於文武也】國語叔向引此詩而言曰是道成王之徳也成王能明文昭定武烈者也以此証之則其爲祀成王之詩無疑矣

昊天有成命一章七句

此康王以後之詩【陳安卿問康王何緣無詩曰昊天有成命之類便是康王詩而今卻要解那成王做成王業費盡气力要從王業上說去不知怎生地】

序郊祀天地也

此詩詳考經文而以國語証之其爲康王以後祀成王之詩無疑而毛鄭舊說定以頌爲成王之時周公所作故凡頌中有成王及成康字者例皆曲爲之說以附己意其迂滯僻澀不成文理甚不難見而古今諸儒無有覺其謬者獨歐陽公著時世論以斥之其辧明矣然讀者狃於舊聞亦未遽肯深信也【歐陽子曰此詩言二後者文武也則成王者成王也當爲康王以後之詩而毛鄭以頌皆是成王之作遂以成王爲成此王功執競曰不顯成康自彼成康所謂成康者成王康王也猶文王武王謂之文武云耳然則執競當是昭王以後之詩而毛以爲成大功而安之鄭以爲成安祖考之道皆以爲武王也噫嘻曰噫嘻成王者亦成王也而毛鄭皆以爲武王由其以頌皆爲成王時作耳以爲成王康王豈不簡且直而於詩文理易通如毛鄭之說豈不迂而曲文理亦不完而難通學者何苦從其迂曲而難通者哉】小序又以此詩篇首有昊天二字遂定以爲郊祀天地之詩諸儒往往亦襲其誤殊不知其首言天命者止於一句次言文武受之者亦止一句至於成王以下然後詳說不敢康寧緝熙安靜之意乃至五句而後已則其不爲祀天地而爲祀成王無可疑者又況古昔聖人制爲祭祀之禮必以象類故祀天於南祭地於北而其壇壝樂舞器幣之屬亦各不同若曰合祭天地於圜丘則古者未嘗有此瀆亂厖雜之禮若曰一詩而兩用如所謂冬薦魚春獻鮪者則此詩専言天而不及地若於澤中方丘奏之則於義何所取乎序說之云反覆推之皆有不通其謬無可疑者故今特上據國語旁采歐陽以定其說庶防有以不失此詩之本指耳或曰國語所謂始於徳讓中於信寛終於固龢【和】故曰成者其語成字不爲王誦之諡而韋昭之注大略亦如毛鄭之說矣此又何耶曰叔向蓋言成王之所以爲成以是三者正猶子思所謂文王之所以爲文班固所謂尊號曰昭不亦宜乎者耳韋昭何以知其必謂文武以是成其王道而不爲王誦之諡乎蓋其爲說本出毛鄭而不悟其非也今欲一滌千古之謬而不免於以誤而證誤則亦將何時而已耶【詩中說成王不敢康成王只是成王何須牽合作成王業之王自小序恁地傳防便謂周公作此以告成功便將成王字穿鑿說了又防曽是郊祀天地後來遂生一場多端有南北郊之事此詩自說昊天有成命又不曽說地如何說祭天地之詩設使合祭亦須防句說著后土如漢諸郊祀詩祭其神便說其事矣】或者又曰蘇氏最爲不信小序而於此詩無異詞且又以爲周公制作已定後王不容復有攺易成王非創業之主不應得以基命稱之此又何耶【蘇氏曰此詩有成王不敢康而執競有不顯成康世或以爲此言成王誦康王釗也然則周頌有康王子孫之詩也周公制禮禮之所及樂必從之樂之所及詩必從之故頌之施於禮樂者備矣後世無容易之且詩曰成王不敢康夙夜基命宥密又曰自彼成康奄有四方成王非基命之君而周之奄有四方非自成康始也】曰蘇氏之不信小序固未嘗見其不可信之實也愚於漢廣之篇已嘗論之不足援以爲據也夫周公制作亦及其當時之事而止耳若乃後王之廟所奏之樂自當隨時附益若商之鳥作於武丁孫子之世漢之廟樂亦隨世而更定焉【通典曰漢髙廟奏武徳舞孝景采武徳舞以爲昭徳以尊大宗廟孝宣采昭徳舞爲盛徳以尊世宗廟諸帝廟皆奏文始四時五行之舞四時舞者孝文所作也】豈有周之後王乃獨不得褒顯其先王之功徳而必以攺周公爲嫌耶基者非必造之於始亦承之於下之謂也【濮氏曰文公采歐陽時世論以斥序之非而獨表章國語斷其無可疑今觀基命之語與洛誥所謂王如弗敢及天基命定命之意合其爲頌成王審矣何必委曲謂文武成此王業乎】如曰邦家之基豈必謂大王王李之臣乎以是爲說亦不得而通矣況其所以爲此實未能忘北郊集議之餘忿今固不得而取也

我將我享維羊維牛維天其右【葉音由】之

賦也將奉享獻右尊也神坐東向在饌之右所以尊之也【問所解右字與舊說不同曰周禮有享右祭祀之文如詩中此例亦多如旣右烈考亦右文母之類如我將所云作保佑更難方說維羊維牛如何便說保佑到伊嘏文王旣右享之也說未得佑助之佑愚按右人以右爲尊如雲位在其右尢出其右故右有尊義】此宗祀文王於明堂以配上帝之樂歌言奉其牛羊以享上帝而曰天庶其降而在此牛羊之右乎蓋不敢必也【呂東萊曰明堂祀上帝而文王配焉故先言祀天而次言祀文王此段言祀天也後段言祀文王也愚按天比文王爲尊以尊事之故不敢必天之享而以其字言之】

儀式刑文王之典日靖四方伊嘏【古雅反】文王旣右享【葉虛良反】之

儀式刑皆法也【嚴氏曰累言之者謂法之不已也劉辰翁曰諄復言之以見取法之甚也輔氏曰儀以爲儀也式以爲式也刑以爲法也疊言此三字以是凡所云爲動作不敢忘也】嘏錫福也【孔氏曰特牲少牢皆載祝以神詞嘏主人與之以福】言我儀式刑文王之典以靖天下則此能錫福之文王旣降而在此之右以享我祭若有以見其必然矣【愚按文王比天帝爲親以親望之故知文王之必享我祭而以旣字言之】

我其夙夜畏天之威於時保之

又言天與文王旣皆右享我矣則我其敢不夙夜畏天之威以保天與文王所以降鑑之意乎【李迂仲曰𨿽曰享吾之祭亦豈可自滿哉故當夙興夜寐亹亹怵惕畏天之威】

我將一章十句

程子曰萬物本乎天人本乎祖故冬至祭天而以祖配之冬至气之始也萬物成形於帝而人成形於父故季秋享帝而以父配之以季秋成物之時也陳氏曰古者祭天於圜丘掃地而行事器用陶匏牲用犢其禮極簡聖人之意以爲未足以盡其意之委曲故於季秋之月有大享之禮焉【濮氏曰文王之祀旣不敢同后稷於郊又無屈天神於宗廟之理故特尊其祀於明堂也斯其爲曲盡矣】天卽帝也郊而曰天所以尊之也故以後稷配焉后稷逺矣配稷於郊亦以尊稷也明堂而曰帝所以親之也以文王配焉文王親也配文王於明堂亦以親文王也【問帝卽是天天卽是帝卻分祭何也曰爲壇而祭故謂之天祭於屋下而以神只祭之故謂之帝又曰后稷生於姜嫄以上更推不去故配天須以稷然上帝卽天也聚天之神而言之則曰上帝此武王祀文王推父以配上帝者配帝須以父也曹氏曰以天道事之則槁稭以爲席陶匏以爲器繭栗之牲掃地而祭所以尊之也以帝遒事之則牛羊以爲牲簠簋以爲器鼎爼之實其薦用熟所以親之也】尊尊而親親同道備矣然則郊者古禮而明堂者周制也周公以義起之也【問祀文王於明堂周公以義起之非古禮也不知周公以後將以文王配耶以時王之父配耶曰諸儒正持此二義至今不決且周公制禮不知在武王之時成王之時若在成王時則文王乃其祖也又問繼周者當何如曰只得以有功者配之人曰昔者周公宗祀文王於明堂乃不言武王者以禮樂出於周公制作故以作禮樂者言之若是成王祭上帝則須配以武王若宣王祭帝則亦以厲王也】東萊呂氏曰於天維庶其饗之不敢加一詞焉於文王則言儀式其典曰靖四方天不待贊法文王所以法天也率章惟言畏天之威而不及文王者統於尊也畏天所以畏文王也天與文王一也

序祀文王於明堂也

時邁其邦昊天其子之

賦也邁行也邦諸侯之國也周制十有二年王巡守殷國柴望祭告諸侯畢朝【周禮大行人曰十有二嵗王巡守殷國書周官曰六年五服一朝又六年王乃時巡諸侯各朝於方嶽蔡九峯曰柴燔柴以祀天也望望秩以祀山川也五嶽四瀆之屬望而祭之故曰望胡庭芳曰望祭各設於巡守之方其位茅以辧之而植表於中周禮所謂旁招以茅晉語所謂置茅蕝設表望是也】此巡守而朝防祭告之樂歌也【孔氏曰武王巡狩至於方嶽乃作告至之樂歌也愚按此𨿽武王初定天下而巡守所作之歌其後王之巡守者因而皆用之歟】言我之巡守諸侯也天其子我乎哉蓋不敢必也【徐氏曰子者親而愛之也嚴氏曰有天下曰天子子之謂使其王也愚按所謂不敢必者亦以其字言之蓋初爲疑辭也下又言允王維後允王保之者則終之以決辭也然此二句總言巡守之事以發端也】

實右序有周薄言震之莫不震疊懷柔百神及河喬嶽允王維後

右尊序次【曹氏曰序者帝王之傳序也錢氏曰謂以周繼夏商也】震動疊懼懷來柔安允信也旣而曰天實右序有周矣是以使我薄言震之而四方諸侯莫不震懼又能懷柔百神【曹氏曰祭法云有天下者祭百神故巡守所至百神皆祭焉】以至於河之深廣嶽之崇髙而莫不感格則是信乎周王之爲天下君矣【嚴氏曰天實右序有周矣武王之巡守也於諸侯薄警動之而莫不震懼又所至方嶽之下懷百神祀河嶽其人神之受職非人所能爲也天實右序之也故天下莫不信武王之宜君天下也李迂仲曰以諸侯則莫不威畏以百神則莫不懷柔人神各得其所信乎王能盡爲君之道也愚按此一節言巡守而祭告百神之事也】

明昭有周式序在位載戢【側立反】干戈載櫜【古刀反】弓矢我求懿徳肆於時夏【戶雅反】允王保之

戢聚櫜韜【孔氏曰櫜弓衣一名韜故納弓於衣謂韜弓】肆陳也夏中國也又言明昭乎我周也旣以慶讓黜陟之典式序在

位之諸侯【李迂仲曰孟子載巡守之事入其疆而慶讓行王制言不順不敬有黜地削爵之罰有功徳於民者有加地進律之賞凡此皆所以按諸侯之功罪而升黜之所謂式序在位也】又収斂其干戈弓矢而益求懿美之徳以布陳於中國則信乎王之能保天命也【李迂仲曰武王取天下矣必求文徳以施中國則可以保天下也嚴氏曰天實明昭有周矣武王之巡守也以慶罰之典序諸侯之在位者又斂其干戈韜其弓矢惟求美徳陳於中國其治道之彰著亦非人所能爲也天實明昭有周故天下莫不信武王之能保天下也其右序有周與明昭有周語意一同明昭不言實承上省文也言天之右序有周而結之以允王維後謂膺天命而無愧也言天之明昭有周而結之以允王保之謂保天命於無窮也愚按天旣右序成周使人神受職則我周王信爲天下之君而爲天之子矣我周旣式序諸侯而以徳化中國則信爲天之子而保天之命也然此一節則言巡守朝防黜陟之事也】或曰此詩卽所謂肆夏以其肆於時夏之語而命之也【國語注曰夏樂章之名輔氏曰昊天其子之不敢必也然細思之則知天實右序於我周也故諸侯莫不震懼而畢朝百神莫不感格而來享蓋王巡狩殷國則諸侯畢朝羣祀具舉故也信乎周王之爲大下君則昊天誠子之矣自實右序有周而下言已然之事自明昭有周而下則言已後之事自期其當如此也式序在位所以對天之右序有周也懿徳文徳也此與諸侯相期以文徳治乎諸夏而無或相尋於干戈弓矢之中也所謂偃武修文者是也如此則信乎王之能保受於天命矣𨿽詰爾戎兵張皇六師設司馬以教閱在周自有不可廢者而與諸侯相期之志則固不在此也】

時邁一章十五句

春秋傳曰昔武王克商作頌曰載戢干戈而外傳又以爲周公公之頌則此詩乃武王之世周公所作也【陳少南曰武王凱歌方終而有方嶽之行觀此詩是告方嶽以革命之事因其時而震服諸侯故其詩與他廟樂不同黃實夫曰時邁之作見武王所以得天下所以保天下者皆無愧也武王巡守之事詩有時邁書有武成時邁告祭之樂章也武成識其政事以示天下來世也庚戌柴望大告武成此告祭懷柔之實也昭我周王天休震動此莫不震疉之實也庶邦冡君曁百工受命於周此式序在位之實也偃武修文歸馬放牛此非戢櫜之意乎建官位事重民五教惇信明義崇徳報功此非懿徳以保之乎】外傳又曰金奏肆夏樊遏渠天子以饗元侯也【鄭氏曰以鐘鑮播之鼓磬應之所謂金奏也】韋昭注云肆夏一名樊韶夏一名遏納夏一名渠卽周禮九夏之三也呂叔玉云肄夏時邁也樊遏執競也渠思文也【顏達龍曰三夏者歌之大也天子享元侯用之故屍出入奏肆夏牲出入奏韶夏四方賔來奏納夏其聲載於樂章其職掌於鐘師然杜預韋昭之說輿呂叔玉𨿽不同而時邁執競思文卽三夏之異名也鄭氏曰九夏疑皆詩篇名頌之類也載在樂章樂崩亦從而亡是以頌不能具愚按時邁思文皆周公所作而周禮九夏亦制作於周公固可以時邁爲肆夏思文爲納夏矣至於執競則昭王以後之詩而乃定爲昭夏左傳國語之注恐難盡信】

序巡守告祭柴望也【範氏曰古者天子巡守至方嶽以柴望告祭所以懷柔百神也後世議禮失其傳而謂之封襌非也】

執競武王無競維烈不顯成康上帝是皇

賦也此祭武王成王康王之詩競彊也言武王持其自彊不息之心故其功烈之盛天下莫得而競【李迂仲曰易曰天行健君子自彊不息人君亦自彊然後可以成功】豈不顯哉成王康王之徳亦上帝之所君也

自彼成康奄有四方斤斤【紀覲反】其明【葉謨郎反】

斤斤明之察也言成康之徳明著如此也【李迂仲曰言昭臨四方無所不察也】

鐘鼓喤喤【華彭反葉胡先反】磬筦【音管】將將【七羊反】降福穰穰【如羊反】喤喤和也將將集也穰穰多也言今作樂以祭而受福也【嚴氏曰此言樂作而神福之也】

降福簡簡威儀反反旣醉旣飽福祿來反

簡簡大也反反謹重也反覆也言受福之多而愈益謹重是以旣醉旣飽而福祿之來反覆而不厭也【李迂仲曰旣醉旣飽蓋祭終而飲福耳上言祭時樂備而和故神降之福此言祭終而飲威儀備具此福祿所以反復日至而未艾也嚴氏曰此言禮行而神申福之也】

執競一章十四句【輔氏曰武王能持自彊之心而不息故天下莫能彊於功烈之盛此蓋內外之符也成王康王之徳所以顯明而上帝之所以君之者豈無自而然哉此四句皆主武王而言之也自彼成康奄有四方乃専言成康之徳斤斤訓明與察亦有不已無間斷之意應上顯字而言鐘鼓喤喤磬筦將將降福穰穰則言作樂以祭樂聲之和而受福之多降福簡簡而下四句又言旣祭而燕威儀謹重故福祿之來反覆無厭所以然者皆由武王之自彊不息成康之明斤斤不已之故】

此昭王以後之詩國語說見前篇

序祀武王也

此詩並及成康則序誤矣其說己具於昊天有成命之篇蘇氏以周之奄有四方不自成康之時因從小序之說此亦以辭害意之失皇矣之詩於王季章中蓋己有此句矣又豈可以其太蚤而別爲之說耶詩人之言或先或後要不失爲周有天下之意耳【濮氏曰諸儒言序之過往往徒費其詞而意終不慊故朱子辧而正之夫復何疑】

思文后稷克配彼天立我烝民莫匪爾極貽我來牟帝命率育【葉曰逼反】無此疆爾界【葉訖力反】陳常於時夏

賦也思語詞文言有文徳也【輔氏曰聖人之徳文武最盛文陽也武陰也而文取數尢多捨刑威徵討之外皆文也眞氏曰聖人盛徳蘊於中而光輝發於外如威儀之中度語言之當理皆文也堯之文思舜之文明孔子稱堯曰煥乎其有文章子貢曰夫子之文章皆此之謂也六經論語之言文章皆取其自然形見者後世始以筆墨著述爲文與聖賢之所謂文者異矣】立粒通極至也徳之至也貽遺也來小麥牟大麥也【本艸曰小麥味甘大麥味鹹爲五穀長注大來今稞麥一名麰麥形似小麥皮厚故謂大麥】率徧育養也言后稷之徳眞可配天【愚按眞可配天故謂之克配如文王之克明徳也】

蓋使我烝民得以粒食者莫非其徳之至也【曹氏曰天地能生之而不能養之苟不得其養則亦弗克遂其生矣惟后稷能以粒食養人故其徳足以配天立卽書所謂烝民乃粒爾指后稷而言蓋曰使我眾民得以粒食者莫非爾后稷之所立者是望耳極字非指所受之中也】且其貽我民以來牟之種乃上帝之命以此徧養下民者【嚴氏曰后稷遺我民以二麥之種此乃天命后稷徧養斯民也然稷播百谷獨舉來牟者以其先熟濟民之食尢切也段氏曰詩言來牟者二蓋麥者五穀成熟之最先一嵗丰稔之占又正闕乏之時故養民者以此爲喜也】是以無有逺近彼此之殊而得以陳其君臣父子之常道於中國也【李迂仲曰此所謂富而教之也若民無恆產因無恆心矣輔氏曰帝命以此徧養下民故稷因以教民稼穡種藝徧於天下無有疆界之限民旣得以生養君臣父子之常道因可以陳布於中國也孟子論稷教稼穡契教人倫之事蓋夫生育之道無此疆爾界之殊至於五常之教則必先以中國爲急故舉其所急者言之而已】或曰此所謂納夏者亦以其有時夏之語而命之也

思文一章八句

國語說見時邁篇【呂束萊曰國語以此爲周公公之頌是此篇亦周公所作濮氏曰此郊祀獻后稷之樂歌祭天宜有詩而今亡矣決不可以昊天有成命當之孔氏曰后稷之配南郊與文王之配明堂其義一也而我將主言文王享其祭祀不說文王可以配上帝此篇主說后稷有徳可以配天不說后稷享其祭祀非有異也】

序后稷配天也【李迂仲曰卽孝經所謂郊祀后稷以配天者也黃實夫曰后稷配天一事也而生民爲敍事之辭此雅頌所以異也】

淸廟之什十篇十章九十五句

周頌臣工之什四之二

嗟嗟臣工敬爾在公王釐【力之反】爾成來咨來茹【如預反】賦也嗟嗟重嘆以深敕之也臣工羣臣百官也公公家也釐賜也成成法也茹度也此戒農官之詩先言王有成法以賜女女當來咨度也【輔氏曰命他官皆無詩而特命農官則有詩者想是周人以聞國故成王周公特作詩以戒飭之以重其事也蓋周家當時每事皆有成法布在天下泛於后稷教民稼穡之事乎羣臣百官或有所不知故俟之來咨來度也】

嗟嗟保介維莫【音慕】之春亦又何求如何新畬【音余】於【音烏】皇來牟將受厥明明昭上帝迄用康年命我眾人庤【持利反】乃錢【子淺反】鎛【音博】奄觀銍【珍栗反】艾【音刈】

保介見月令呂覽【愚按呂覽卽呂氏春秋月令亦呂氏春秋十二紀之首也】其說不同然皆爲籍田而言蓋農官之副也【鄭氏據月令天子親載耒耜措之於參保介之禦間以爲車右被甲持兵故曰保介今按呂氏春秋亦有此文但參字在於字上髙誘注云保介副也鄭說迂晦不若髙誘之明白也輔氏曰保介助王耕籍田者介有副意故以爲農官之副】莫春斗柄建辰夏正之三月也畬三嵗田也【曹氏曰凡田一嵗曰菑初反艸也二嵗曰新田始爲田也三嵗曰畬乃成熟也】於皇嘆美之詞來牟麥也明上帝之明賜也言麥將熟也迄至也康年猶丰年也眾人甸徒也【愚按周禮甸師下士二人府一人史二人胥三十人徒三百人甸師掌帥其屬而耕耨王籍意此詩所詩臣工卽甸師也故但深敕之以成法而不明戒之以事所謂保介者卽府吏之屬也故亦深敕之以農事而又不使親其勞所謂眾人則甸徒三百人也故使之具農器以親耕獲也然則此詩爲籍田而作歟】庤具錢銚【挑】鏄鉏皆田器也銍獲禾短鎌也【孔氏曰鏄耨也柄長尺其耨六寸所以入苗間管子曰一農之事必有一銍一耨一銚然後成農二者皆田器也】艾獲也此乃言所戒之事言三月則當治其新畬矣今如何哉【嚴氏曰新墾之田用力尢難故首問之輔氏曰維暮之春亦又何求戒之使及時務農也又問所治之新畬今如何新田則費工多故舉新而該舊也】於是命甸徒具農器以治其新畬而又將忽見其収成也【李迂仲曰�能庤乃錢鏄乃能有銍艾之望也王介甫曰治其事於前則収其功於後不可不勉也】

臣工一章十五句【劉辰翁曰嗟嗟臣工至來咨來茹未有所言也至嗟嗟保介則進其從者而與之言亦惟閔其農事而己能知民事艱難而問之曰如何新如何畬其下則又述其相與贊喜勞勸之意焉嚴氏曰旣嗟嘆而告臣工又嗟嘆而戒保介皆以重農之意告之也】序諸侯助祭遣於廟也

序誤【孔氏曰頌𨿽告神爲主但天下太平歌頌君徳亦有非祭祀者臣工噫嘻有客振鷺皆不論神明之事是頌體不一不必皆是告神明也】

噫嘻成王旣昭假【音格】爾率時農夫播厥百谷駿發爾私終三十里亦服爾耕十千維耦【葉音擬】

賦也噫嘻亦嘆詞也昭明假格也爾田官也時是駿大發耕也私私田也三十里萬夫之地四旁冇川內方三十三里有奇言三十里舉成數也【周禮遂人曰夫間有遂萬夫有川孔氏曰一夫百畆方百步積萬夫方之是廣長各百夫以百乘百是萬也夫有百步三夫爲一里則百夫爲三十三里餘百步步三分裏之一爲小半里也】耦二人並耕也此連上篇亦戒農官之詞昭假爾猶言格汝眾庶蓋成王始置田官而嘗戒命之也爾當率是農夫播其百谷使之大發其私田皆服其耕事萬人爲耦而並耕也蓋耕本以二人爲耦今合一川之眾爲言故云萬人畢出並力齊心如合一耦也【胡庭芳曰十千維耦者蓋萬夫合耦而耕實五千耦耳五千耦而並力齊心如一耦也】此必鄕遂之官司稼之屬其職以萬夫爲界者溝洫用貢法無公田故皆謂之私【陳安卿曰周制國中鄕遂之地用貢法田不井授但爲溝洫一夫受田百畆與同溝之人通力合作計畆均収大率十而賦其一趙氏曰陳器之云鄕遂用貢法周禮遂人是也按遂人云百夫有洫十夫有溝竊意鄕遂之地在近郊逺郊之間六軍之所從出必是平原廣野可畫爲萬夫之田有溝有洫之有途路也】蘇氏曰民曰雨我公田遂及我私而君曰駿發爾私終三十里其上下之間交相忠愛如此

噫嘻一章八句【歐陽子曰此是康王以後之詩輔氏曰臣工是成王戒農官之辭噫嘻疑是康王戒農官之辭旣昭格爾言昔時成王嘗進爾農官而戒命之矣三爾字皆指農官而言其職旣以萬夫爲界則萬夫之發私田服耕事皆農官之已事也】

序春夏祈谷於上帝也

序誤

振鷺於飛於彼西雝我客戾止亦有斯容

賦也振羣飛貌鷺白鳥雝澤也【王氏曰辟雝有水鷺所集也在西郊故曰西雝】客謂二王之後夏之後杞商之後宋於周爲客天子有事膰焉有喪拜焉者也【孔氏曰客者敵主之言先代之後時王偏所尊敬特謂之客也又曰史記杞世家云武王求禹後得束樓遂封於祀其殷後則初封武庚後以叛而誅之更封微子於宋李迂仲曰我客云者不純臣待之如所謂虞賔在位作賔王家也】此二王之後來助祭之詩言鷺飛於西雝之水而我客來助祭者其容貌修整亦如鷺之潔白也【嚴氏曰振振然羣飛之鷺集於西郊辟雝之澤其羽毛潔白容止舒閒可觀也杞宋之君皆來助祭於此亦有此容也】或曰興也

在彼無惡【烏路反】在此無斁【葉丁故反】庶防夙夜【葉羊茹反】以永終譽

彼其國也在國無惡之者在此無厭之者如是則庶防其能夙夜以永終此譽矣【李迂仲曰庶防終譽此所謂愛人以徳也成王告微子曰與國咸休永世無窮又曰俾我有周無斁皆此意也】陳氏曰在彼不以我革其命而有惡於我知天命無常惟徳是與其心服也在我不以彼墜其命而有厭於彼崇徳象賢統承先王忠厚之至也【輔氏曰在彼無惡其心公也在此無斁其心厚也公則順天厚則盡道必如是然後可以夙夜以永終此譽也尊之曰客又以鷺比所謂譽也庶防不敢必之辭也夙夜無或息之意也永長也終竟也愚按所引陳說在彼無惡之意與上文傳意微異故朱子初解舊本於此說之下有亦通二字】

振鷺一章八句【李迂仲曰杞宋天子後也其禮加於諸侯故特爲此詩也葉賀孫問振鷺詩不是正祭之樂歌乃獻助祭之臣未審如何曰看此文意都無告神之語恐是獻助祭之臣古者祭祀每一受胙主與賔屍皆有獻酬之禮旣畢然後亞獻至獻畢復受胙如此禮意甚好有接續意思到唐時尙然今並受胙於諸獻旣畢之後主與賔意思皆隔了古者一祭之中所以多事曹氏曰必存二代之後者所以尊其先世受命之君俾承祀而不廢且示天下公器又使時君常以覆車爲鑑耳】

序二王之後來助祭之樂歌也【濮氏曰疑此微子來朝始至而王燕勞之工所奏之樂歌也序言二王之後習於傳聞亦不見其來助祭之意】

丰年多黍多稌【音杜】亦有髙廩【力錦反】萬億及秭【咨履反】爲酒爲醴烝畀柤妣以洽百禮降福孔皆【葉舉裏反】

賦也稌稻也黍宜髙燥而寒稌宜下濕而暑黍稌皆熟則百谷無不熟矣【李迂仲曰稌粳也職方氏謂雍冀髙燥其穀宜黍荊揚下濕其穀宜稻是黍利髙燥稌利下濕也丰年之時或髙或下無所不熟】亦助語辭數萬至萬曰億數億至億曰秭烝進畀子洽備皆徧也此秋冬報賽田事之樂歌蓋祀田祖先農方社之屬也【胡庭芳曰按濮氏謂此年谷始登而薦宗廟之樂歌豈非以其有蒸卑祖妣之辭歟愚按序以噫嘻爲春夏祈此詩爲秋冬報載芟爲春祈良耜爲秋報朱子初解皆用其說今此集傳乃其攺本於彼三詩傳文及序說旣皆不取小序獨此篇於序說亦謂其誤而傳猶用序意者豈後來所攺有未盡歟然得濮氏胡氏之說亦足以補之矣】言其収入之多至於可以供祭祀備百禮而神降之福將甚徧也【嚴氏曰有此黍稷之多以之爲淸酒以之爲醴齊進與先祖先妣而祭祀之所以防合其事神之眾禮百物皆所以爲禮而行禮以酒爲主也】

丰年一章七句

序秋冬報也

序誤【陳器之曰據攺本說則當去序誤字】

有瞽有瞽在周之庭

賦也瞽樂官無目者也【鄭氏曰瞽蒙也目無所見於音聲審也周禮上瞽四十人中瞽百人下瞽百六十人有視了者相之】序以此爲始作樂而合乎祖之詩【濮氏曰王者功成作樂而始合奏於祖廟此工歌也祖通言先祖】兩句總序其事也【輔氏曰瞽言作樂之人也庭言作樂之處也兩句總序其事是也】

設業設虡【音巨】崇牙樹羽應田縣鼓鞉【音挑】磬柷【尺叔反】圉【魚女反】旣備乃奏【葉音祖】簫管備舉【以上葉瞽字】

業虡崇牙見靈臺篇樹羽置五采之羽於崇牙之上也【孔氏曰值者爲虡橫者爲栒大板謂之業所以飾此栒而爲崇牙刻之如鋸齒捷業然故曰業具形捲然可以縣鼓磬樹五采之羽以爲文盡繒爲翣載以璧樹翣於枸之角明堂位所謂周之璧翣】應小鞞田大鼓也【孔氏曰釋樂云小鼓謂之應大射禮云應鞞在建鼓東見爲一器故知應小鞞也應旣是小田宜爲大】鄭氏曰田當作【引】小鼓也【孔氏曰以經傳皆無田鼓之名而大師職云令奏鼓注云爲大鼓先引故知田當作】縣鼓周制也夏后氏足鼓殷楹鼓周縣鼓【記明堂位注曰足謂四足楹謂之柱貫中上出也縣縣之簨虡也曹氏曰足鼓則以趺永之楹鼓則以柱貫之周鼓始垂於簨虡故謂之垂鼓也】鞉如鼓而小有柄兩耳持其柄而搖之則傍耳還自擊磬石磬也柷狀如漆桶以木爲之中有椎連底撞【幢又去聲】之令左右擊以起樂者也圉亦作敔狀如伏虎背上有二十七鉏鋙刻以木長尺防【歷又音略】之以止樂者也【孔氏曰釋樂云所以鼓柷謂之止所以鼓敔謂之籈郭璞云柷方二尺四寸深一尺八寸中有柄椎連底挏之止其椎名也敔以木長尺櫟之籈其名也籈音眞挏音同考索某氏曰柷方二尺四寸陰也敔二十七鉏鋙陽也樂作陽也以陰數成之樂止陰也以陽數成之固天地自然之理也】簫編小竹管爲之管如篴【笛】並兩而吹之者也【王介甫曰簫太者編二十三管長尺四寸小者十六管長尺二寸參差象鳳翼孔氏曰小師注云管如笛形小蓋並吹兩管也】

喤喤【音橫】厥聲肅雝和鳴先祖是聴我客戾止永觀厥成【以上葉庭字】

我客二王后也觀視也成樂闋也如簫韶九成之成【成樂之一終也蔡九峯曰樂者象成者也故曰成曹氏曰永觀厥成觀之無厭斁也】獨言二王后者猶言虞賔在位我有嘉客蓋尢以是爲盛耳【謝疊山曰舜作樂而曰虞賔在位祖考來格成王合樂而曰先祖是聴我客戾止以先代之後與先祖並言尊之至也書曰崇徳象賢統承先王修其禮物非尊其後尊聖帝明王也愚按虞賔在位則舜之作樂以此爲盛我有嘉客則商人作樂以此爲盛我客戾止則周人作樂以此爲盛也】

有瞽一章十三句【濮氏曰始言樂官中言樂器終言樂聲之美】

序始作樂而合乎祖也

猗【於宜反】與【音余】漆沮【七餘反】潛有多魚有鱣【張連反】有鮪【葉於軌反】鰷【音條】鱨【音常】鰋【音偃】鯉以享以祀【葉逸織反】以介景福【葉筆力反】賦也猗與嘆詞潛摻【音滲】也【爾雅云魚之所息謂之橬音諶橬摻也音滲字林作罧音心去聲】蓋積柴養魚使得藏隱避寒因以薄圍取之也或曰藏之深也【嚴氏曰王氏以爲潛藏之潛言取之深也解頤新語云魚喜潛】鰷白鰷也【陸璣曰鰷形狹而長若條然】月令季冬命漁師始漁天子親往乃嘗魚先薦寢廟【鄭氏曰天子必親往視漁明漁非常事重之也此時魚潔美】季春薦鮪於寢廟【鄭氏曰進時美物】此其樂歌也【彭氏曰子孫之祭其先祖九州之美味莫不畢備然其樂歌必言其所興之地取其所產之物而薦之者以示不忘本之意抑亦思其所嗜之意】

潛一章六句【輔氏曰魚乃澤物之美者故薦之宗廟以致其孝心焉今月令但有季冬薦寢廟之文而已季春薦鮪乃序說也古注以爲冬魚性定春鮪始來似亦可取魚性定故其肉味美可薦但春鮪始來尢可貴耳】

序季冬薦魚春獻鮪也【孔氏曰冬言季春亦季春也冬月旣寒魚不行孕性定而肥充冬則眾魚皆可薦春惟獻鮪而已】

有來雝雝【與公葉篇內同】至止肅肅相【息亮反】維辟【音壁】公天子穆穆

賦也雝雝和也肅肅敬也相助祭也辟公諸侯也穆穆天子之容也【其助祭者公侯其主祭者天子也】此武王祭文王之詩言諸侯之來皆和且敬【愚按諸侯之來者非一故以雝雝言其和其至止於廟中也故以肅肅言其敬輔氏曰來而不和則有勉彊不得已之心至而不敬則有怠緩不敏事之意】以助我之祭事而天子有穆穆之容也

於【音烏】薦廣牡相【同上】予肆祀【葉養裏反】假【古雅反】哉皇考【葉音口】綏予孝子【葉奬裏反】

於嘆詞廣牡大牲也【王介甫曰碩大肥腯之謂也】肆陳假大也皇考文王也綏安也孝子武王自稱也言此和敬之諸侯薦大牲以助我之祭事【嚴氏曰言得天下之歡心以奉其先王也】而大哉之文王庶其享之以安我孝子之心也

宣哲維人文武維後燕及皇天【葉鐡因反】克昌厥後

宣通哲知燕安也此美文王之徳宣哲則盡人之道文武則備君之徳故能安人以及於天【曹氏曰安及皇天則陰陽和而風雨時日月光而星辰靜無錯行妄動之變】而克昌其後嗣也【輔氏曰言文王之安於人而格於天所以能昌盛我後嗣之人也人爲萬物之靈維通與知所以盡人之道文武之徳所該者甚眾故曰備君之徳堯之徳廣運亦曰乃武乃文而已人道立故天道成是以能安人者則能燕及於天也天之佑君者莫大於予以賢子孫是以能燕及於天則能昌我後嗣也】蘇氏曰周人以諱事神文王名昌而此詩曰克昌厥後何也曰周之所謂諱不以其名號之耳不遂廢其文也諱其名而廢其文者周禮之末失也【李迂仲曰周人以諱事神者如稱文王則不斥之曰文王昌書稱惟爾元孫某史官不敢斥其名故也如穆王名滿當時亦有王孫滿襄王名鄭當時亦有衛侯鄭魯武公名敖而後世之人有公孫敖觀此則知此詩克昌厥後噫嘻言駿發爾私皆未嘗諱也孔子作春秋如匡王名班而書曹伯班簡王名夷而書晉侯夷吾皆未嘗諱】

綏我眉壽【葉殖酉反】介以繁祉旣右【音乂】烈考【葉音口】亦右文母【葉滿彼反】

右尊也周禮所謂享右祭祀是也【春官大祝掌辧九以享右祭祀音拜】烈考猶皇考也文母大姒也【胡庭芳曰以文母証之則烈考爲文王無疑此詩爲武王祭文王之詩無疑】言文王昌厥後而安之以眉壽助之以多福使我得以右於烈考文母也【輔氏曰綏我眉壽下四句則承上文而言所以綏我之實如比故我所以得享右乎烈考與文母也愚按先儒於介字皆訓助朱傳於此章亦然而於他詩皆訓大其義可互見也】

雝一章十六句

周禮樂師及徹帥學士而歌徹說者以爲卽此此【鄭氏曰學士國子也徹者歌雍】論語亦曰以雍徹【徹祭畢而取其俎也天子宗廟之祭則歌雍以徹】然則此蓋徹祭所歌而亦名爲徹也

序禘太祖也

祭法曰周人禘嚳又曰天子七廟三昭三穆及太祖之廟而七周之太祖卽后稷也禘嚳於后稷之廟而以後稷配之所謂禘其祖之所自出以其祖配之者也祭法又曰周祖文王而春秋家說三年喪畢致新死者之主於廟亦謂之吉禘是祖一號而二廟禘一名而二祭也今此序云禘大祖則宜爲禘嚳於后稷之廟矣而其詩之詞無及於嚳稷者若以爲吉禘於文王則與序已不協而詩文亦無此意恐序之誤也此詩但爲武王祭文王而徹俎之詩而後通用於他廟耳

載見【賢徧反下同】辟【音璧】王曰求厥章龍旂陽陽和鈴央央【於良反】鞗【音條】革有鶬【七羊反】休有烈光

賦也載則也發語辭也章法度也交龍曰旂陽明也軾前曰和旂上曰鈴【孔氏曰和亦鈴也爾雅曰有鈴曰旂郭璞云縣鈴於竿畫交龍於旂】央央有鶬皆聲和也【按商頌鶬鶬鄭云聲和也】休美也此諸侯助祭於武王廟之詩先言其來朝稟受法度【曹氏曰孫慶賀刑威以制萬國者辟王也故諸侯來朝就求典章馬】其車服之盛如此【輔氏曰法度云者所該廣徳禮刑政皆是也諸侯求見天子豈特勉循故事而已言其功烈與輝光乂皆休美也旂所以爲章識故先言之和鈴鞗革皆有和聲故次言之】

率見昭考以孝以享【葉虛良反】

昭考武王也廟制大祖居中左昭右穆周廟文王當穆武王當昭故書稱穆考文王而此詩及訪落皆謂武王爲昭考【太祖廟在比昭穆各以次而南廟皆南向羣廟之列左爲昭而右爲穆也若武王謂文王爲穆考成王稱武工爲昭考則自其始祔而然蓋但以左右爲昭穆而不以昭穆爲尊卑也愚按后稷爲始封之君其廟居中自二世爲昭三世爲穆遞數至十五世而文王廟次當穆十六世而武王廟次當昭也】此乃言王率諸侯以祭武王廟也

以介眉壽永言保之思皇多祜【後五反】烈文辟公綏以多福俾緝熙於純嘏【葉音古】

思語辭皇大也美也又言孝享以介眉壽而受多福是皆諸侯助祭有以致之使我得繼而明之以至於純嘏也蓋歸徳於諸侯之詞猶烈文之意也【輔氏曰我當長言保之以有此旣大且多之福然凡若此者皆是有徳之諸侯助祭以致之安我以是多福而使我繼續以明之至於純嘏純嘏則又全備於多福也】

載見一章十四句【彭氏曰諸侯來朝意气懽悅車服鮮明所謂休有烈光也率之以見於昭考之廟以致考享之禮以助眉壽之福凡今所以永保多祜皆爾辟公有以綏之而使得以緝熙於純嘏也】

序諸侯始見乎武王廟也

序以載訓始故云始見恐未必然也

有客有客亦白其馬【葉滿補反】有萋有且【七序反】惇【都回反】琢其旅

賦也客微子也【曹氏曰封於微而爵爲子微蓋商圻內國名】周旣滅商封微子於宋以祀其先王而以客禮待之不敢臣也【呂東萊曰成王殺武庚叛者殺之爾封微子賢者封之爾孔氏曰客止一人而重言之是丁寧殊異以尊大之也】亦語辭也殷尙白修其禮物仍殷之舊也【蔡九峯曰修其典禮文物不使廢壊以備一代之法也】萋且未詳傳曰敬愼貌【曹氏曰萋如萋兮斐兮且如籩豆有且言其萋且有文】惇琢選擇也旅其卿大夫從行者也【孔氏曰惇琢是治玉之名人而言惇琢故爲選擇明尊其所往故擇其卿大夫之賢者與之朝王】此微子來見祖廟之詩【孔氏曰命微子爲宋公代殷後乃來朝而見於周之祖廟】而此一節言其始至也【黃實夫曰馬有潔白之色人冇萋且之敬旅有惇琢之賢則周人之於微子無往而不見其可愛也】

有客宿宿有客信信言授之縶【陟立反】以縶其馬【同上】一宿曰宿再宿曰信【呂東萊曰譙郡張氏云宿宿者凡一宿者再也信信者凡再宿者再也嚴氏曰樂其畱之久也】縶其馬愛之不欲其去也【嚴氏曰恐其去之速也】此一節言其將去也

薄言追之左右綏之旣有淫威降福孔夷

追之己去而復還之愛之無已也左右綏之言所以安而畱之者無方也淫威未詳舊說淫大也統承先王用天子禮樂所謂淫威也夷易也大也此一節言其畱之也【曹氏曰威等威也微子用其先王之車服禮樂其等威之大異乎列國之諸侯矣王介甫曰旣有淫威則所享宜盛大故降福孔夷也段氏曰劉氏云有徳而神降之福故以降福終焉】有客一章十二句【輔氏曰萋且敬愼貌又似有文章貌惇琢選擇也亦有整飭之意其始至也愼重其事如此非以媚乎周也誠之至也所謂在彼無惡也宿宿一宿而又一宿也信信再宿而又再宿愛之而不欲其去也去而復追還之所以安而畱之者又無方焉慇懃之意如此非以私商也厚之至也所謂在此無斁也旣與之以甚大之威儀則其降之以甚大之祉福可知矣此則慰安而勸勉之辭也】

序微子來見祖廟也【孔氏曰來見祖廟必是助祭不言所祭之名不指所在之廟無得而知也李迂仲曰有客乃微子始受命之詩濮氏曰此宋公來朝將去而王燕餞之與振鷺詩爲首末也序以爲來見祖廟則語意不明商之祖廟固無由在京師而周之廟非助祭於王何得以見之】

於【音鳥】皇武王無競惟烈允文文王克開厥後嗣武受之勝殷遏劉耆【音指】定爾功

賦也於嘆辭皇大遏止劉殺耆致也周公象武王之功爲大武之樂【曹氏曰伐紂以除害樂其能成武功也】言武王無競之功實文王開之而武王嗣而受之勝殷止殺以致定其功也【黃實夫曰止殺如武成所謂以遏亂略是也李迂仲曰大武之意在於止戈大武之詩在於止殺也嚴氏曰信乎文王有文徳以開後人之基緒矣然殷虐未除則文徳未能盡逹於天下故武王繼之以武而受之伐紂以止殺然後致定其功所以歸重武王之功明非武王之武無以成文王之文也陳壽翁曰武王之烈實丕承乎文王之徳故不以武爲武而以止殺致定爲武武烈之中實有文徳寓焉輔氏曰武王故稱其莫彊之烈文王故稱其信有之文父子一心文武一道但文王開始武王成終有先後之次耳勝殷止殺以致定其功所謂神武不殺者也此詩與書武成所載文王克成厥勲子小字其承厥志之意同世儒執以爲文王全無取天下之心者不防於固乎】

武一章七句

春秋傳以此爲大武之首章也【濮氏曰左傳以此詩爲大武之首章賚爲第三章

桓爲第六章

然周頌皆一章而已無疊章也或者後世取而用之於其事不可知也】大武周公象武公武功之舞歌此詩以奏之【曹氏曰孔子語賔牟賈以武樂始於總幹而山立終於周道四逹禮樂交通豈止於武功而已哉】禮曰朱幹玉戚冕而舞大武【明堂位曰下管象朱幹玉戚冕而舞大武注云象周頌武詩也以管播之朱幹赤大盾也戚斧也冕冠名祭統注云管象吹管而舞武象之樂也干戚武象之舞所執也何氏曰內則成童舞象象舞武舞也謂干戈之小舞也象用兵刺伐之舞蓋象武王伐紂而成功也】然傳以此詩爲武王所作則篇內已有武王之諡而其說誤矣序奏大武也

臣工之什十篇十章一百六句

周頌閔子小子之什四之三

閔予小子遭家不造【葉䢐候反】嬛嬛【其傾反】在疚【音救】於【音鳥】乎【音呼】皇考【葉扶候反】永世克孝【葉呼候反】

賦也成王免喪始朝於先王之廟而作此詩也閔病也予小子成王自稱也造成也嬛與防同無所依怙之意疚哀病也匡衡曰焭焭在疚言成王喪畢思慕意气未能平也蓋所以就文武之業崇大化之本也【李迂仲曰嬛與哀此防獨之義同嬛孤獨也左傳亦有在疚之文亦是居喪之稱也王𨿽朝於廟然去喪未甚逺故猶以死喪爲言】皇考武王也嘆武王之終身能孝也【愚按此釋經文第四第五句輔氏曰周至成王之時可謂成矣而曰遭家不造者王業𨿽成天下𨿽治而成王之心常若未成未治也如此然後能保其成若自謂已成已治則殆矣匡衡可謂善說詩也喪畢思慕所以釋防防字意气未能平所以釋在疚字蓋所以就文武之葉崇大化之本則又以言其效驗也惟成王之能如此所以知武王之所以繼志述事者爲終身能孝也】

念玆皇祖陟降庭【葉去聲】止維予小子夙夜敬止

皇祖文王也承上文言武王之孝思念文王常若見其陟降於庭猶所謂見堯於墻見堯於羮也【後漢書李固曰堯沒舜仰慕三年坐則見堯於墻食則見堯於羮】楚詞云三公揖讓登降堂只【音紙】與此文勢正相似而匡衡引此句顏注亦云若神明臨其朝廷是也【匡衡時未行毛說顏監又精史學而不梏於専經之陋故其言獨得經之本防也余舊讀詩而愛顏說然尙疑其無據及讀楚詞乃有登降堂只之文於是益信陟降庭止之爲古語也愚按大招曰三公穆穆登降堂只其言三公登降堂正猶此言皇祖陟降庭其言只爲語已詞正猶此言止也但集傳所引揖讓二字彼文正作穆穆則此或傳寫之誤耳】

於乎【二字同上】皇王繼序思不忘

皇王兼指文武也承上文言我之所以夙夜敬止者思繼此序而不忘耳【李迂仲曰武王能以念玆皇祖爲孝則成王亦當以思繼祖考爲孝愚按成王因見於廟對越祖考惻然自念而嘆旣曰於乎皇考又曰於乎皇王所感之意深矣】閔予小子一章十一句【陳壽翁曰思親而見其如在者此人子終身慕親之孝當親歿而愈篤者也記曰致愛則存致慤則著著存不忘乎心夫安得不敬乎惟武王之孝於文王者有此心故成王之孝於武王者亦惟致敬以不忘乎此心此武王之逹孝所以上無愧於文王而下可示法於成王也】此成王除喪朝廟所作疑後世遂以爲嗣王朝廟之樂後三篇放此【愚按此篇及訪落敬之小毖四詩詞意相表裏如雲遭家不造率時昭考未堪家多難及懲創管蔡之事皆可驗其爲成王之詩而小序於四詩皆泛言嗣王故乂疑其後爲嗣王朝廟通用之樂歌也】

序嗣王朝於廟也【愚按朱子辧說見小毖序下】

訪予落止率時昭考於【音烏】乎【音呼】悠哉朕有未艾【五蓋反】將予就之繼猶判渙維予小子未堪家多難【乃旦反】紹庭上下陟降厥家休矣皇考以保明其身

賦也訪問落始【曹氏曰凡宮室始成則落之故以落爲始】悠逺也艾如夜未艾之艾判分渙散保安明顯也【王介甫曰保安則無危亡之憂明顯則無昏塞之患】成王旣朝於廟因作此詩以道延訪羣臣之意言我將謀之於始以循我昭考武王之道然而其道逺矣予不能及也將使予勉彊以就之而所以繼之者猶恐其判渙而不合也則亦繼其上下於庭陟降於家庶防賴皇考之休有以保明吾身而已矣【輔氏曰延訪羣臣所以盡下情率時昭考所以守家法二者相資盡下情而不守家法則內無主守家法而不盡下情則外無助於乎悠哉朕未有艾又嘆武王之道甚逺而恐在我有所不能及也味此意則成王固已黙識夫武王之道若不曽用工夫則便以爲易矣豈識此味哉將予就之繼猶判渙言將使我勉彊以就之猶恐其力量不足意思不能接續或至於判渙不能収拾聚蓄其道於我之一身也於是又嘆以爲予乃幼沖小子未能任國家之多難此蓋指武庚之事而言則亦當繼紹武王內外所行之事上下於庭指其外事也陟降於家指其內事也庶防賴武王之休以保安明顯我之身而已李迂仲曰自訪予落止至繼猶判渙皆是仰先王之盛徳嘆眇躬之涼薄苦前哲之髙逺也胡庭芳曰自繼猶判渙而上猶有皇皇如有求而弗獲之意自繼予小子而下則焄蒿淒愴如或見之也其曰訪予落止率時昭考此如有所求也於乎悠哉朕未有艾嘆其道之逺而未有所止也將道在是而可就矣乃倏爾分判渙散而靡有可就者焉於是嘆曰維子小子未堪家多難將何以淑其後乎姑上下以紹於庭除之間乃若陟降於厥家焉是則皇考休美之道初若可就而倏判渙者今則焄蒿淒愴若或見之果足以保明吾之身矣誦其詩想其形容成王之思慕皇考爰繼爰述何其微婉懇切反覆曲盡有無窮之嘆詠也哉】訪落一章十二句

說同上篇【陳壽翁曰武王之道若悠逺而難繼而武王之上下於庭陟降於家者其迹未逺則近而可繼成王紹武王之上下陟降於家庭者是卽武王念文王而見其陟降於庭者也如此之紹庭上下陟降厥家者豈不由於前詩之夙夜敬止繼序思不忘哉維其能敬以思繼武王念文王之心所以能以武王之如見文王於庭者而紹武王於家庭也二詩語意相照應如此蘇氏曰上篇言將繼其祖考之詩也訪落謀所以繼之之詩也黃實夫曰上篇言陟降庭止而此言紹庭上下陟降厥家上篇言繼序思不忘而此言休矣皇考以保明其身皆是一時所作李迂仲曰人君者天下之本也始卽位臨政者又人君之本也故伊尹告文甲以嗣王新服厥命惟新厥徳召公亦曰王乃初服此訪落所由作也愚按夫子稱武王善繼志述事而以爲踐其位行其禮奏其樂事死如生事亡如存固可見武王之達孝矣卽前篇所謂永世克孝者也成王之繼武王而曰繼序思不忘曰繼猶判渙曰紹庭上下無非繼述之心其孝可謂不匱矣】

序嗣王謀於廟也【愚按朱子辧說見小毖序下篇同】

敬之敬之天維顯思【葉新夷反】命不易【以陂反】哉【葉奬黎反】無曰髙髙在上陟降厥士日監在玆【叶律之反】

賦也顯明也思語辭也士事也成王受羣臣之戒而述其言曰敬之哉敬之哉天道甚明其命不易保也【嚴氏曰敬而又敬者誠之不已也蓋以天道甚明禍福不爽故予奪無常其命難保也李迂仲曰善則福之淫則禍之栽者培之傾者覆之未有善而不獲福未有惡而不獲禍天之道蓋顯矣故其命靡常所以爲不易也】無謂其髙而不吾察當知其聰明明畏常若陟降於吾之所爲而無日不臨監於此者不可以不敬也【輔氏曰母不敬可以對越上帝天道之明命不易保惟敬則能對越之若曰髙髙在上則便是不敬不敬則自絕於天矣常敬則見其陟降於已所爲之事日監在玆也陟降厥士卽所謂昊天曰明及爾出王昊天曰旦及爾遊衍也】

維予小子【葉奬裏反】不聰敬止日就月將學有緝熙於光明【葉謨郎反】佛【符弗反又音弼】時仔【音玆】肩示我顯徳行【下孟反葉戶郎反】將進也【日就月將是日成月長就成也將大也】佛弼通【鄭氏曰輔也嚴氏曰輔謂之弼者言正救其失不専順從之也學記云其求之也佛佛不順也猶孟子所謂法家佛士也】仔肩任也【嚴氏曰仔肩爲負荷之意故爲任】此乃自爲答之之言我不聰而未能敬也然願學焉庶防日有所就月有所進續而明之以至於光明又賴羣臣輔助我所負荷之任而示我以顯明之徳行則庶乎其可及爾【輔氏曰不聰知有所不及之事不敬行有所未至之事日就就事上言月將就大本上言成王自知其知與行皆有所未至故欲勉學問庶防日於事上有所就月於本土有所將繼續不己以至於光明又賴羣臣助我所任之事而示我以顯明之徳行則庶乎其可及耳曰就月將學有緝熙子光明所以自責於已佛時仔肩示我顯徳行所以外資於人責於己者盡資於人者廣則大學明明徳以至於平天下之事庶乎其可及矣故先生嘗語學者曰詩中說得學有緝熙於光明此句最好蓋心地本自光明只被利欲昏了今所以爲學者要令其光明處轉光明所以下緝熙緝如緝麻之緝連緝不已之意熙則訓明字心地光明則此事有此理此物有此理自然見得且如人心未嘗不見明見他人做得是便道是做得不是便道不是何嘗不光明只是才明便昏了】

敬之一章十二句【陳壽翁曰成王以天之當敬者臣之忠也答羣臣以未能敬者君之謙也憂其未能敬而內爲學於已外求助於臣是卽求所以盡此敬也學求造於光明而臣復示我以徳之顯明則天不在髙髙在上之天而在吾心之天矣其爲敬天孰大於是胡庭芳曰此篇成王自戒並戒羣臣以求助之作也成王知我有顯道命之難諶不可不致其敬也故曰敬之敬之天惟顯思命每靡常而匪易也無曰髙髙在上其實陟降於所爲之事而日監在玆也今予小子𨿽非有聰明之資然而自知所敬日就月將以勉勉於學求以緝熙於光明爾眾士其輔弼我示我以顯然之徳行庶防其可以體而行之以爲迓續天命之本也】

序羣臣進戒嗣王也【胡庭芳曰詩中不見得是羣臣進戒嗣王自維子小子以下則嗣王先自述而後求羣臣之助也序說恐亦誤矣】

予其懲【直升反】而毖後患莫予荓【普經反】蜂自求辛螫【施只反】肇允彼桃虫拚【芳煩反】飛維鳥未堪家多難【乃旦反】予又集於蓼【音了】

賦也懲有所傷而知戒也毖愼荓使也蜂小物而有毒【王介甫曰蜂善辛螫】肇始允信也桃虫鷦鷯小鳥也拚飛貌鳥大鳥也鷦鷯之雛化而爲雕故古語曰鷦鷯生雕言始小而終大也【陸農師曰鷦鷯巢於葦苕繋之以髮其巢至精密以麻紩之如刺襪然故一名襪雀其化輒爲雕】蓼辛苦之物也此亦訪落之意成王自言予何所懲而謹後患乎荓蜂而得辛螫信桃虫而不知能爲大鳥此其所當懲者蓋指管蔡之事也【蘇氏曰成王始信管蔡而疑周公旣而悟其姦故曰予其懲而謹後患也蜂不可使而使之則是自求辛螫矣始信其爲桃虫及其拚飛則維鳥矣以比信二叔則其禍如此也愚按朱子以此詩作於成王免喪之際則是武王崩後之三年也按書曰周公位冡宰正百工羣叔流言則是武王方崩流言卽興周公避而居東二年之秋天有雷風之變於是王迎公歸明年免喪朝廟而此四詩繼作故此篇深懲管蔡之事也】然我方幼沖未堪多難而又集於辛苦之地羣臣柰何捨我而弗助哉

小毖一章八句

蘇氏曰小毖者謹之於小也謹之於小則大患無由至矣【愚按謹之於小者卽謹之於始也卽所謂訪落之意也謹之於始不以蜂爲小而使之則其後無辛螫之患矣不信其爲桃虫之小則其後無翻飛大烏之患矣名篇者特於毖字上加一小字其意深矣】

序嗣王求助也

此四篇一時之詩序但各以其意爲說不能究其本末也

載芟載柞【側百反葉疾各反】其耕澤澤【音釋葉徒洛反】

賦也除艸曰芟除木曰柞秋官柞氏掌攻艸木是也【曹氏曰秋官薙氏掌殺艸秋繩而芟之是除艸曰芟薙音弟繩音孕含實曰繩】澤澤解【上聲】散也【釋氏曰土解也嚴氏曰専言新墾之田者其用力尢難故也愚按第一節

言墾土也】

千耦其耘䢐隰䢐畛【音眞】

耘去苗間艸也【愚按朱子初解嘗從鄭箋以耘爲除根株蓋除艸木之根株也今此傳攺爲去苗間艸然以下文之次序觀之恐此句未遽說耘苗也故曹氏以爲反土之後艸木根株有芟柞不盡者則復耘之也】隰爲田之處也【嚴氏曰下濕曰隰】畛田畔也【某氏曰千言其多也耦言並行也或䢐隰或䢐畛言耕夫徧野無曠土也愚按第二節

言治田也】

侯主侯伯侯亞侯旅侯彊侯以有嗿【他感反】其饁【於輒反】思媚其婦有依其士【與以反】有略其耜【葉養裏反】俶載南畆【葉滿委反】主家長也伯長子也亞仲叔也【李迂仲曰亞伯之次也】旅眾子弟也彊民之有餘力而來助者遂人所謂以彊予【與】任甿【氓】者也【孔氏曰謂其人彊壯治一夫之田有餘力能佐助他事者也】能左右之曰以太宰所謂閒【閒】民轉移執事者【鄭氏曰間民謂無事業者轉移爲人執事】若今時傭力之人隨主人所左右者也【嚴氏曰言眾力競勸無遊民也】嗿眾飲食聲也媚順依愛士夫也言餉婦與耕夫相慰勞【去聲】也【李迂仲曰婦人行饁夫則順其婦婦示依其夫也曹氏曰士不辭耕稼之勞而知愛其婦婦不憚饁餉之煩而知依其夫有和樂之風焉嚴氏曰夫耕婦饁驩然相愛見治世之气象焉】略利【曹氏曰耜耒首作木爲之利則入土也】俶始載事也【曹氏曰前曰其畊澤澤初反土也今曰俶載南畆則將重矣愚按第三節

言男女長幼齊力於始耕也】

播厥百谷實函斯活【葉呼酷反】

函合活生也旣播之其實含气而生也【曹氏曰百谷之性各有所宜而水旱丰凶不可預料故悉種之所以爲備也鄭氏曰實種子也愚按第四節

言苗生也】

驛驛其達【葉佗悅反】有厭其桀

驛驛苗生貌達出土也厭受气足也傑先長者也【愚按第五節

言苗生之盛也】

厭厭其苗緜緜其麃【表驕反】

緜緜詳密也麃耘也【主介甫曰前曰千耦其耘則旣耕而耘今曰緜緜其麃則旣苗而耘也旣苗而耘則以緜緜爲善恐傷苗也嚴氏曰芟耘麃皆除艸也芟與柞並言是新辟田除地上之艸也旣畊而言耘是反土而除土中之艸根也旣苗而言麃是除苗間之艸也愚按第六節

言耘苗也】

載獲濟濟【子禮反】有實其積【子賜反葉上聲】萬億及秭爲酒爲醴烝畀祖妣以洽百禮

濟濟人眾貌實積之實也積露積也【胡庭芳曰上言實函此言實積皆指谷實酒三酒醴五齊祭祀則酒正供之祭有十倫其禮實繁而皆以酒行之故酒可以洽百禮王介甫曰以洽百禮旣烝畀祖妣而逹之祭祀賔客無所不洽也愚按第七節

言収入之多以供祭祀也】

有飶【蒲卽反】其香邦家之光有椒其馨胡考之寧

飶芬香也未詳何物胡壽也【孔氏曰周書諡法保民耆艾曰胡李迂仲曰胡考耉老也】以燕享賔客則邦家之所以光也以共養耆老則胡考之所以安也【愚按第八節

又言可以待賔養老也】

匪且有且匪今斯今【葉音經】振古如玆【無韻未詳】

且此振極也言非獨此處有此稼穡之事非獨今時有今丰年之慶蓋自極古以來已如此矣猶言自古有年也【陳少南曰振古以來皆如上文之所謂也嚴氏曰自古以來皆如此繼此以往尢願勿替也愚按第九節

則追言田事之所由來者逺矣】

載芟一章三十一句

此詩未詳所用然辭意與丰年相似其用應亦不殊【愚按朱子旣辧此詩無祈田之意又以丰年之序所謂秋冬報者爲誤矣而又謂此詩之用當與丰字不殊蓋據此篇第七節

而言也然則此詩所謂爲酒醴畀祖妣其亦秋成之際薦新於宗廟而歌之也歟】

序春籍田而祈社稷也【朱子辧說見下篇序】

畟畟【楚側反】良耜【葉養裏反】俶【尺叔反】載南畆【葉蒲委反】

賦也畟畟嚴利也【孔氏曰是刃利之狀愚按第一節

言始畊也】

播厥百谷實函斯活【葉呼酷反】

說見前篇【愚按第二節

言苗生也】

或來瞻女【音汝】載筐及筥其饟【式亮反】伊黍

或來瞻女婦子之來饁者也筐筥饟具也【李迂仲曰此言婦子行饁之器與所盛之物也彭氏曰其饟伊黍無珍味也愚按第三節

言餉田也】

其笠伊糾【葉其了反】其鎛【音博】斯趙【直了反】以薅【呼毛反】荼蓼糾然笠之輕舉也【毛氏曰笠所以禦暑兩】趙刺【入聲】薅去【上聲】也荼陸艸蓼水艸一物而有水陸之異也【孔氏曰田有原有隰故並舉水陸之艸】今南方人猶謂蓼爲辣荼或用以毒溪取魚卽所謂荼毒也【彭氏曰此見其無華飾無怠力所以記畊民之狀也愚按第四節

言耘苗也】

荼蓼朽止黍稷茂【葉莫口反】止

毒艸朽則土熟而苗盛【愚按第五節

言苗盛也】

獲之挃挃【珍栗反】積之栗栗其崇如墉其比【毗志反】如櫛【側瑟反】以開百室

挃挃獲聲也栗栗積之密也櫛理髮器言密也百室一族之人也五家爲比五比爲閭四閭爲族族人輩作相助故同時入谷也【鄭氏曰如墉如櫛言積之髙大且相比近也一族同時納谷親親也百室者出必共洫間而耕入必共族中而居也愚按第六節

言収獲之多而齊也】

百室盈止婦子寧止

盈滿寧安也【李迂仲曰百室旣盈婦子於是寧蓋終嵗勤動不得安寧今農事已畢故各享其樂也愚按第七節

言共樂丰稔也】

殺時犉【如純反】牡有捄【音求】其角【葉盧谷反】以似以續續古之人【無韻未詳】

黃牛黒唇曰犉捄曲貌續謂續先祖以祭祀【蘇氏口以似以續興來嵗繼往嵗也續古之人庶防不替其先也愚按篇末言田事畢而以祭祀也其曰續古之人亦上篇振古如玆之意】

良耜一章二十三句

或疑思文臣工噫嘻丰年載芟良耜等篇卽所謂豳頌者其詳見於豳風及大田篇之末亦未知其是否也【蘇氏曰聖人之爲詩道其耕耨播種之勤而述其終嵗倉廩丰實婦子喜樂之際以感動其意夫詩之可以興者所以感發人之善志也先言勤勞後言逸樂使勤者可以自忘其勞而怠者亦知以自奮也】

序秋報社稷也

兩篇未見其有祈報之異【胡庭芳曰此二詩誠不見其祈報之異不過閔其耕種之勞敍其饋餉之情論其黍稷茂盛収獲之福或爲酒醴以祀祖妣而爲邦家胡考之光寧或百室盈婦子寧殺犉牡以嗣以續此皆田家勤勞安逸之事而非告神之樂歌也豈與七月楚茨信南山甫田大田等詩同一歌詠其事以寓其鼓舞神化之道而堅其樂事赴功之心也邪若拘拘於祈服則感發之意微矣愚按此與載芟詞意相類但無載芟第一第二第八節

之意耳】

絲衣其紑【孚浮反】載弁俅俅【音求】自堂䢐基自羊䢐牛鼐【乃代反】鼎及鼒【葉津之反】兕觥其觩【音求】防酒思柔不吳【音話】不敖【音傲】胡考之休

賦也絲衣祭服也紑潔貌載戴也弁爵弁也士祭於王之服【孔氏曰爵弁之服衣纁裳皆絲爲之故曰絲衣雜記云士弁而祭於公冠而祭於已爵弁其色赤而微黒如爵頭然曹氏曰餘皆用布惟冕與爵弁服用絲大夫以上祭服謂之冕士祭服謂之弁其首服弁則不用絲故知絲衣爲助祭之服也】俅俅恭順貌【孔氏曰人貌恭順】基門塾之基【愚按門側之堂謂之塾蓋門之內外夾其東西皆有塾一門凡四塾外兩塾南向內兩塾北向謂之堂則宜有基此詩所指則內塾之基也】鼐大鼎鼒小鼎也思語辭柔和也吳嘩也【李迂仲曰大聲也】此亦祭而飲酒之詩言此服絲衣爵弁之人升門堂視壺濯籩豆之屬降往於基告濯具又視牲從羊至牛反告充己乃舉鼎冪告潔禮之次也又能謹其威儀不諠嘩不怠敖故能得壽之福【愚按儀禮士之祭前祭一日夕時主人及賔皆入分立堂下東西宗人升自西階視壺濯於堂上東序視豆籩鉶於房東視幾席及惇於西廂反降而告祭器之灌漑幾席之備具於是賔主皆出卽位於門東西鼎在門外北面北上牲在鼎西南北首束足東上宗人往視牲反位告其充肥遂舉冪告鼎之潔其禮皆若此詩之次也孔氏曰堂基但言所往之處牛羊但言所視之物互相足也嚴氏曰告濯其省器也告充省牲也告潔省饌也王介甫曰自羊䢐牛先小後大也鼐鼎及鼒先大後小也先後反覆展視所以致勤敬也李迂仲曰上五句未祭之先整潔戒敕如此下四句旣祭之後敬謹如此則祭時謹敬可知矣輔氏曰第一二句言其衣冠鮮潔而整肅也三四五句言其行禮順習而有序也六七句言其酒器如式而酒味和防也八九句言其威儀敬靜而謹飭也如是則宜乎得壽考之福矣玩此一詩眞可畫也】

絲衣一章九句

此詩或紑俅牛觩柔休並葉基韻或基鼒並葉紑韻

序繹賔屍也髙子曰靈星之屍也

序誤髙子尢誤【蘇氏曰絲衣本宗廟之詩其曰靈星失矣】

於【音烏】鑠【式灼反】王師遵養時晦時純熙矣是用大介我龍受之蹻蹻【居來反】王之造【葉䢐候反】載用有嗣【葉音祠】實維爾公允師

賦也於嘆辭鑠盛遵循熙光介甲也所謂一戎衣也龍寵也蹻蹻武貌造爲載則公事允信也此亦頌武王之詩言其初有於鑠之師而不用退自循養與時皆晦旣純光矣然後一戎衣而天下大定後人於是寵而受此蹻蹻然王者之功【歐陽子曰成王寵受之者蹻蹻然武功武王之所爲也】其所以嗣之者亦維武王之事是師爾【輔氏曰北詩頌武王之武功言其初𨿽有甚盛之師而退自循養與時俱晦不見其有迹直至時節到來旣純光矣然後一著戎衣而天下翕然大定此其所以爲武王之武也後王於是寵而受此蹻蹻然之武功其所以嗣之者亦惟武王之事是師可也不先時而動不後時而靡君之用武也能如是是亦武王也己】酌一章八句

酌卽勺也內則十三舞勺卽以此詩爲節而舞也【何氏曰勺籥也舞籥文舞也孔氏云籥舞不用兵器以其尙幼故習小舞也賈氏云詩爲樂章與舞人爲節故以詩爲舞也儀禮燕禮曰若舞則勺注曰勺頌篇也萬舞而奏之所以勸有功也】然此詩與賚般皆不用詩中字名篇【蘇氏曰方其不可而遵養時晦見其可而後爲之此所以爲酌也嚴氏曰初則遵養繼則蹻蹻酌其時措之宜也】疑取樂節之名如曰武宿夜云爾【禮記曰舞莫重於武宿夜注云武曲名正義云武王至商郊停止宿夜士卒皆歡樂歌舞以待旦故名焉】序告成大武也言能酌先祖之道以養天下也詩中無酌字未見酌先祖之道以養天下之意【嚴氏曰詩中言遵養非謂養天下也】

綏萬邦婁【力注反】丰年天命匪解【佳賣反】桓桓武王保有厥士於以四方克定厥家於【音烏】昭於天皇以間之

賦也綏安也桓桓武貌大軍之後必有凶年而武王克商則除害以安天下故屢獲丰年之祥傳所謂周饑克殷而年丰是也【王介甫曰師之所處荊棘生焉桓武志也而曰屢丰年則其爲武志也異乎人之武志矣李迂仲曰武王用兵爲天下除害故能召和气也左傳僖公十九年衛大旱寧莊子曰昔周饑克殷而年丰】然天命之於周久而不厭也故此桓桓之武王保有其士而用之於四方【曹氏曰今年丰婁應則天之眷佐有周固匪解矣然武王之所以致此者由得士以爲之用也】以定其家其徳上昭於天也間字之義未詳傳曰間代也言君天下以代商也【嚴氏曰多方云有邦間之】此亦頌武王之功【輔氏曰綏萬邦者武王之本志也屢丰年者上天之嘉應也有是志則有是應先天而天弗違也天命匪解者天命之無厭也桓桓武王者武王之無怠也天命之無厭乃武王之無怠也後天而奉天時也天命武王不間毫髮保有厥士於以四方克定厥家此武王之武所成就也是以其徳上昭於天而君天下以代乎商也】

桓一章九句

春秋傳以此爲大武之六章則今之篇次蓋已失其舊矣又篇內已有武王之諡則其謂武王時作者亦誤也【嚴氏曰解頤新語云武王有其事成王制作於是作詩歌其事以告於武王耳】序以爲講武類禡之詩豈後世取其義而用之於其事也歟

序講武類禡也桓武志也【嚴氏曰解頤新語云講武而類乎上帝禡於所徵之地皆師祭也謂之武志蓋發明武王將出徵而講武類禡也孔氏曰作講武類禡之樂歌也禡祭造軍法者其神蚩尢或曰黃帝禡周禮作貉又或作類古今異也】

文王旣勤止我應受之敷時繹思我䢐維求定時周之命於【音烏】繹思

賦也應當也敷布時是也繹尋繹也於嘆辭繹思尋繹而思念也此頌文武之功而言其大封功臣之意也言文王之勤勞天下至矣其子孫受而有之然而不敢専也布此文王功徳之在人而可繹思者以賚有功而往求天下之安定【王介甫曰大賚善人封建以爲諸侯與共天下則所以求天下之定也】又以爲凡此皆周之命而非復商之舊矣遂嘆美之欲諸臣受封賞者繹思文王之徳而不忘也【輔氏曰武王之封賞功臣人見其爲武王之恩也自武王之心言之乃是文王功徳之在人心而可思繹者耳非己之恩也以是而往求天下之安定則庶乎其可矣然則受其封賞者又可以不思繹文王之徳哉時周之命集傳以爲凡此皆周之命而非復商之舊者是矣此又提起來說以興起人心也大封功臣於廟而歌此詩其言只止於此而都不及車服錫予之物蓋以是爲重而不以物爲重也】賚一章六句

春秋傳以此爲大武之二章而序以爲大封於廟之詩說同上篇【愚按大武作於武王崩後此頌爲武樂第三章

故詩中皆述武王封賞之意而推本文王之徳朱傳所謂頌文王之功亦若大武首章兼頌文武之徳也歟】序大封於廟也賚予【與】也言所以錫予善人也【孔氏曰左傳云武王封兄弟之國十五人姬姓之國四十人武成說武王列爵惟五分土惟三樂記言將帥之士使爲諸侯此皆武王大封之事李迂仲曰封必於廟蓋歸功於祖宗不敢専也黃實夫曰善人云者見上不妄予下不妄受孔子曰周有大賚善人是富】

於【音烏】皇時周陟其髙山嶞【吐果反】山喬嶽允猶翕【許及反】河敷天之下裒【蒲侯反】時之對時周之命

賦也髙山泛言山耳嶞則其狹而長者喬髙也嶽則其髙而大者允猶未詳或曰允信也猶與由同翕河河善泛溢今得其性故翕而不暴也對答也言美哉此周也其巡守而登此山以柴望又道於河以周四嶽凡以敷天之下莫不有望於我故聚而朝之方嶽之下以答其意耳【黃實夫曰得天下必告於名山大川禮也舜受天下於堯猶必望於山川編於羣臣受命之始不得不然也而況武王革命之主乎故此詩首末皆言是周之受命也愚按上四句言巡守而祭告河嶽之事也下三句言巡守而朝防諸侯之事也】

般【盤】一章七句

般義未詳【曹氏曰說文云般旋也象舟之旋從舟從殳殳所以旋也今名篇曰般取般旋之義巡狩而徧乎四嶽河海所謂般旋也嚴氏曰般遊也蘇氏曰朱傳以桓賚皆大武篇中之一章又以酌賚般名篇取樂節之名如曰武宿夜云耳然則酌與賚般一體亦大武篇中之二章歟】

序巡守而祀四嶽河海也【濮氏曰如序所云宜與邁相似亦告祭之樂歌也】

此二篇說見本篇

閔予小子之什十一篇一百三十六句

詩傳通釋卷十九﹤經部﹐詩類﹐詩傳通釋﹥

欽定四庫全書

詩傳通釋卷二十

元劉瑾撰

詩

朱子集傳

魯頌四之四

魯少皥之墟在禹貢徐州防羽之野成王以封周公長子伯禽今襲慶東平府沂密海等州卽其地也【愚按襲慶府令兗州路東平府今東平路海州今寜海州與沂州密州並屬山東東西道】成王以周公有大勲勞於天下故賜伯禽以天子之禮樂魯於是乎有頌以爲廟樂其後又自作詩以美其君亦謂之頌【王晦叔曰魯頌皆以美其君於宗廟無預其詩似用以燕樂此頌之變也吳必大問頌是告於神廟魯頌中如戎狄是膺荊舒是懲僖公豈有此事曰是頌禱之詞耳嚴氏曰魯頌頌之變也周之衰也風變而雅頌亡頌聲之恖前乎風雅之變矣越桓莊僖惠至襄而魯乃有頌是故雅變而亡頌亡而變雅之亡甚於變頌之亡甚於變也】舊說皆以爲伯禽十九世孫僖公申之詩【孔氏曰從周公數之故爲十九世】今無所考獨閟宮一篇爲僖公之詩無疑耳夫以其詩之僣如此然夫子猶錄之者蓋其體固列國之風而所歌者乃當時之事則猶未純於天子之頌【孔氏曰𨿽名爲頌而體實國風非告神之歌又曰頌詠魯公功徳如變風之美者耳曹氏曰今以其體觀之分章斷句實國風之流耳】若其所歌之事又皆有先王禮樂教化之遺意焉則其文疑若猶可予也況夫子魯人亦安得而削之哉然因其實而著之而其是非得失自有不可揜者亦春秋之法也【著之於篇所以見其僣也春秋書郊禘大雩雉門雨觀亦此意也削之則沒其實矣蓋其文予之而實則不予也考索某氏曰亦如存淫亂之詩使後世有見其非耳非謂其言之當也】或曰魯之無風何也先儒以爲時王褒周公之後比於先代故巡守不陳其詩而其篇第不列於太師之職是以宋魯無風其或然歟【蘇八】【曰春秋之際大國皆有變風宋魯獨無風有頌鄭氏云宋王者之後魯聖人之後是以天子巡守】【不陳其詩所以禮之也】或謂夫子有所諱而削之則左氏所記當時列國大夫賦詩及吳季子觀周樂皆無曰魯風者其說不得通矣

駉駉【古榮反】牡馬【葉滿補反】在坰【古榮反】之野【葉上與反】薄言駉者【葉章與反】有驈【屍橘反】有皇有驪【力知反】有黃以車彭彭【葉鋪郎反】思無疆思馬斯臧

賦也駉駉腹幹肥張貌邑外謂之郊郊外謂之牧牧外謂之野野外謂之林林外謂之坰【鄭氏曰必牧於坰野者避民居與良田也】驪馬白跨曰驈【孔氏曰驪黒色跨髀間也跨者所跨據之處】黃白曰皇【孔氏曰黃而防白色雜名皇】純黒曰驪【孔氏曰檀弓云夏后氏尙黒戎事乘驪故知純黒曰驪】黃騂曰黃【孔氏曰騂者赤色謂黃而防赤者也】彭彭盛貌言其思之深廣無窮也臧善也此詩言僖公牧馬之盛由其立心之達【輔氏曰僖公當作魯侯前云惟閟宮一篇爲僖公之詩餘則無所考則不應於此定以爲僖公也夫人立心旣逺則所成必厚大凡富厚之事率非輕易浮淺者之所能致】故美之曰思無疆則思馬斯臧矣衞文公秉心塞淵而騋牝三千亦此意也【呂與叔曰僖公修政以誠心行之故言思無疆思無期思無繹思無邪馬之所以臧才作䢐者其效也興衛風秉心塞淵騋北三千之意同古之賢君誠心以行善政其效皆若此非獨牧馬而已段氏曰苟思馬而馬善則凡其思慮之所及者無不善矣埤雁曰百里奚爵祿不入於心故飯牛而牛肥思無疆思馬斯臧殆此之謂也愚按美文公之馬則言其騋而北者有三千之眾美僖公之馬則言其駉而牡者有十六種之毛色蓋各極其盛而言皆以見其國之殷富也】

駉駉牡馬在坰之野薄言駉者有騅【音佳】有駓【符悲反】有

騂有騏以車伾伾【符丕反】思無期思馬斯才【葉前西反】

賦也倉白雜毛曰騅【孔氏曰雜毛是二色相間雜上六黃白曰黃黃騂曰黃止一毛色之中自有淺深與此二色者異故不言雜毛也】黃白雜毛曰駓【孔氏曰今桃華馬也】赤黃曰騂【孔氏曰周人尙赤而牲用騂是騂爲純赤言赤黃者謂其赤而黃其色鮮明者上云黃騂曰黃謂黃而防赤此云赤黃曰騂謂赤而防黃】靑黒曰騏【孔氏曰靑而防黒今之驄馬也】伾伾有力也無期猶無疆也才材力也

駉駉牡馬在坰之野薄言坰者有驒【徒河反】有駱有駵

有雒以車繹繹【葉弋灼反】思無斁【葉弋灼反】思馬斯作

賦也靑驪驎曰驒色有深淺斑駁如魚鱗今之連錢驄也白馬黒鬛曰駱赤身黒鬛曰駵【孔氏曰鬛馬騣駵爲赤色若身鬛俱赤則騂馬故赤身黒鬛曰駵】黒身白鬛曰雒繹繹不絕貌【毛氏曰繹繹善走也】斁厭也作奮起也

駉駉牡馬在坰之野薄言駉者有駰【音因】有騢【音遐葉洪孤反】

有驔【音簟】有魚以車袪袪【起居反】思無邪【葉祥余反】思馬斯䢐賦也陰白雜毛曰駰陰淺黒色今泥驄也彤白雜毛曰騢【孔氏曰彤赤也今赭白馬也】豪骭【閒去聲】曰驔豪在骭而白也【孔氏曰骭腳脛蓋膝下之名】二目白曰魚似魚目也【孔氏曰爾雅云一目白瞷二目白魚】袪袪彊健也䢐行也孔子曰詩三百一言以蔽之曰思無邪蓋詩之言美惡不同或勸或懲皆有以使人得其情性之正【如正風雅頌等詩可以起人善心如變風刺淫等詩可以使人知戒懼人讀好底詩固是知勸若讀不好底詩便知得此心不可如此所以讀詩者便思無邪也蓋詩之功用如此又曰所謂得情性之正者情性是貼思字正是貼無邪字此乃做時文相似】然其明白簡切通於上下未有若此言者故特稱之以爲可當三百篇之義以其要爲不過乎此也學者誠能深味其言而審於念慮之間必使無所思而不出於正則日用云爲莫非天理之流行矣【彭氏曰夫子敎人學詩之法思無邪一言乃學者之摳要也愚按詩之爲敎無非欲人得其情性之正然就詩經而指其要以示人則惟思無邪之語旣明白簡切而足明各詩之直指又通於上下而足該眾詩之全體比於其他詩詞則多防婉而或不能明白簡切各言一事而或不能通於上下故夫子獨稱思無邪之一言以示學詩者守約施博之道誠意正心之方也】蘇氏曰昔之爲詩者未必知此也孔子讀詩至此而有合於其心焉是以取之蓋斷章云爾駉四章章八句

序頌僖公也僖公能遵伯禽之法儉以足用寛以愛民務農重谷牧於坰野魯人尊之於是季孫行父請命於周而史克作是頌【孔氏曰克於文公時作魯史】

此序事實皆無可考詩中亦未見務農重谷

之意序說鑿矣

有駜【蒲必反】有駜怭彼乘【繩證反】黃夙夜在公明明【葉謨郎反】振振鷺鷺於下【葉後五反】鼓咽咽【烏反】醉言舞於胥樂【音洛】兮興也駜肥彊貌明明辧治也【歐陽子曰明明修明其職也】振振羣飛貌鷺鷺羽舞者所持或坐或伏如鷺之下也咽與淵同鼓聲之深長也或曰鷺亦興也【毛氏曰鷺興潔白之士也歐陽子曰取其修潔翔集有威儀也鄭氏曰潔白之士羣集於朝君與之飲酒以鼓節之咽咽然】胥相也醉而起舞以相樂也此燕飲而頌禱之祠也【愚按此爲燕飲之詩惟卒章自今以始以下則頌禱之辭也】

有駜有駜駜彼乘牡夙夜在公在公飲酒振振鷺鷺

於飛鼓咽咽醉言歸於胥樂兮

興也鷺於飛舞者振作鷺羽如飛也【曹氏曰上章醉言舞以樂成之也此章醉言歸以禮節之也】

有駜有駜駜彼乘駽【呼縣反】夙夜在公在公載燕自今

以始歲其有【葉羽已反】君子有谷詒孫予【葉奬裏反】於胥樂兮興也靑驪曰駽今鐵驄也載則也有有年也谷善也【曹氏曰君民如此治道得矣復何爲哉若自此年谷常登子孫相承力於爲善則無疆之休也】或曰祿也貽遺也【蘇氏曰願其君富且有後也】頌禱之詞也

有駜三章章九句【輔氏曰駜彼乘黃恐是指來燕者所乘之馬故因以起興在公明明所謂精白一心以承休徳也自今以始嵗其有爲庶民之慮切矣君子有谷詒孫子爲後世之慮深矣此可謂善頌善禱矣】

序頌僖公君臣之有道也

此但燕飲之詩未見君臣有道之意

思樂【音洛】泮【普半反】水薄采其芹【其斤反】魯侯戾止言觀其旂【葉其斤反】其旂茷茷【蒲害反】鸞聲噦噦【呼防反】無小無大從公於邁

賦其事以起興也思發語辭泮水泮宮之水也諸侯之學鄕射之宮謂之泮宮其東西南有水形如半璧以其半於辟廱故曰泮水而宮亦以名也【鄭氏曰辟雝者桀土壅水之外圓如璧四方來觀者均也泮之言半也泮水者蓋東西門以南通水北無也】芹水菜也【本艸曰水芹一名水英可作菹味】戾至也茷茷飛揚也噦噦和也【李迂仲曰無小無大從公於邁國人無長幼皆從公而往以見國人從僖公之樂也又曰如漢明帝開辟雝冠帶縉紳之人園橋門而觀聴者蓋億萬計】此飲於泮宮而頌禱之詞也【愚按首章本其始而言魯侯與其眾至泮宮也三章以後然後言飲酒頌禱之事】

思樂泮水薄采其藻魯侯戾止其馬蹻蹻【居表反】其馬

蹻蹻其音昭昭【葉之繞反】載色載笑匪怒伊教

賦其事以起興也蹻蹻盛貌色和顏色也【輔氏曰其音昭昭集傳遺此一句解鄭氏謂僖公之徳音者是也故下而說載色載笑匪怒伊敎以見善於教人載色載笑王氏以爲洪範所謂而康而色者亦是也黃實夫曰魯人非樂乎泮水也樂乎僖公之賢而人才所賴以長育成就也芹藻防物也而樂之有餘所樂者在僖公而寓於芹藻也樂心一生則烏可已觀其旂則樂其茷茷鬩其鸞則樂其噦噦見其馬則樂其蹻蹻人之樂之也如此僖公何以得此於魯人哉載色載笑卽之也溫匪怒伊敎循循善誘僖公之育才可見矣愚按二章言魯侯至泮而和其笑語也】

思樂泮水薄采其茆【葉謨九反】魯侯戾止在泮飲水旣飲

防酒永錫難老【葉魯吼反】順彼長道【葉徒吼反】屈此羣醜

賦其事以起興也茆鳬葵也葉大如手赤圓而滑江南人謂之蒓菜者也【本艸注曰蒓菜三四月後通名絲蒓味甜體軟霜降以後名塊蒓味苦體澀】長道猶大道也屈服醜眾也【彭氏曰惟難老則可以順長道而服羣眾也王介甫曰順從君子之長道而屈服此魯國之羣眾也】此章以下皆頌禱之詞也【輔氏曰首祈其壽考次祈其功業亦可謂善頌善禱矣長道猶言長防謂長久之道也應上難老之意其曰羣醜𨿽言羣眾便已含淮夷在其中愚按三章頌魯侯享壽考而盡君道也】穆穆魯侯敬明其徳敬愼威儀維民之則允文允武

昭假【音格】烈祖靡有不孝自求伊祜【侯仄仄】

賦也昭明假與格同烈祖周公魯公也【李迂仲曰內能愼其明徳外能愼其威儀表裏盡善此民所以則之也曹氏曰載色載笑匪怒伊敎所謂允文也順彼長道屈此羣醜所謂允武也鄭氏曰信文矣爲修泮宮也信武矣爲伐淮夷也輔氏曰此章頌魯侯之徳以爲能盡孝道以自求多福威儀者君徳之符文武者君徳之備也愚按四章頌公之化其民孝其祖以享福祿也】明明魯侯克明其徳旣作泮宮淮夷攸服【葉蒲北反】矯矯

虎臣在泮獻馘【古獲反葉況壁反】淑問如臯陶【葉夷周反】在泮獻囚賦也矯矯武貌馘所格者之左耳也淑善也問訊囚也囚所虜獲者【孔氏曰馘臨陣格殺之而取其耳也所馘者是不服之人須武臣之力殺取其耳故武臣如虎者獻之所囚者服罪之人察獄之吏受其辭而斷其罪故善聴獄如臯陶者獻之】蓋古者將出兵受成於學【記王制注曰定兵謀也】及其反也釋奠於學而以訊馘告【王制注曰釋菜奠幣禮先師也訊馘所生獲斷耳者愚按司馬公曰受成獻馘莫不在學所以然者欲其先禮義而後勇力也君子有勇而無義爲亂小人有勇而無義爲盜若専訓之以勇力而不使之知禮義奚所不爲矣】故詩人因魯侯之在泮而願其有是功也【李迂仲曰古者建學養才在此飲酒在此受成在此獻功在此則學校之制不爲徒設有補於風化多矣輔氏曰序以爲修泮宮者正以此章旣作泮宮一句生義將以作爲創造則又恐魯不應舊來無學故遂以爲修耳殊不知此乃魯侯與羣臣燕飲泮宮之詩而詩人頌禱欲其有以終獲淮夷之服耳故云魯國旣作泮宮則淮夷旣服其文徳矣故於此下遂言願其獻馘獻囚之事也愚按五章頌願魯侯以徳服人而獻功於學也】

濟濟【子禮反】多士克廣徳心桓桓於徵狄【他歷反】彼東南

【葉尼心反】烝烝皇皇不吳【音話】不揚不告於訩【音凶】在泮獻功賦也廣推而大之也徳心善意也狄猶逷也【釋文曰狄遠也王介甫曰攘而逷之也】東南謂淮夷也【孔氏曰淮夷在魯之東南】烝烝皇皇盛也【曹氏曰其並進而向敵也烝烝然其合而大之也皇皇然】不吳不揚肅也不告於訩師克而和不爭功也【鄭氏曰訩訟也無以爭訟之事告於治獄之官者李迂仲曰徵伐有交爭者必告治獄之官伯州釋之事是也又曰人心可謂廣矣惟爲血气所使一有毫髮之利則忿而爭其心於是乎隘矣惟其心廣故其徵伐有狄逺淮夷之功烝烝皇皇不吳不揚未嘗爭訟惟在泮獻功而已愚按六章頌願公之臣士皆有才徳以立功也】

角弓其觩【音求】束矢其搜【色畱反】戎車孔博徒禦無斁【葉弋】

【灼反】旣克淮夷孔淑不逆【葉宜腳反】式固爾猶淮夷卒獲【葉黃郭反】賦也觩弓健貌【鄭氏曰言持急也】五十矢爲束或曰百矢也【孔氏曰荀卿論兵操十二石之弩負矢五卜个是一弩用五十矢大司冦云入束矢於朝注古者一弓百矢與書及左傳所言賜諸侯彤弓一彤矢百故又謂束矢當百个】搜矢疾聲也【孔氏曰其發則搜然而勁疾】博廣大也無斁競勸也逆違命也蓋能審固其謀猶則淮夷終無不獲矣【蘇氏曰公之兵戎精繕士卒競勸故能克淮夷甚善而不逆於是告之使益固其道庶幾淮夷可盡得矣王介甫曰孔淑不逆言無復作慝而順以服也鄭氏曰堅固其軍謀謂度已之徳慮彼之罪以出兵也輔氏曰此章又願其器械修整卒乘兢勸旣勝淮夷甚善而無有違命者章末又致戒以爲苟能審固其謀猷則淮夷豈終不可獲哉以詩意觀之是時魯國想必爲淮夷所擾而未有以勝之也愚按七章願公之兵徒精好謀慮審固而終服淮夷也】

翩彼飛鴞【吁驕反】集於泮林食我桑黮【戶荏反】懷我好音

憬【九永反】彼淮夷來獻其琛【敕金反】元象齒大賂南金興也鴞惡聲之鳥也黮桑實也【曹氏曰傳云桑黮甘甜鴟鴞革響是知鴞食桑黮則其音變而美也泮林有黮鴞來食之歸我好音則淮夷被泮宮禮義之化其有不革而而柔服者哉】憬覺悟也琛寶也元尺二寸【史記曰千歳滿尺二寸孔氏曰漢志云不盈尺不得爲寶】賂遺【去聲】也南金荊揚之金也【鄭氏曰荊揚貢金三品孔氏曰禹貢徐州淮夷蠙珠洎魚則淮夷其土不出象其國不屬荊揚而獻象南金者非謂淮夷之地出此物也李迂仲曰書載伯禽宅曲阜徐戎並興是淮夷世爲魯患故願僖公能使之順服貢獻如此也】此章前四句興後四句如行葦首章之例也【愚按卒章又願魯公常使淮夷順服而來獻也】

泮水八章章八句【胡庭芳曰蘇氏以爲泮宮僖公因舊而修是以不見於春秋至於克淮夷則亦以爲疑而朱子於三章以下以爲頌禱之辭蓋以爲僖公存日之詩也切謂春秋經也魯頌亦經也今幸有魯頌以補春秋之闕誦其詩者尙何過疑之有哉愚按朱子以作泮宮淮夷夷之事他無所考故不質其爲僖公之詩而且以克服淮夷爲頌禱之辭以愚考之春秋不書常事則夫作泮宮之事十二公之經固宜皆無所見也至於僖公克服淮夷𨿽亦不見於春秋而僖公十三年嘗從齊桓防於咸爲淮夷之病杞十六年嘗從齊桓防於淮爲淮夷之病鄫矣但此詩所言不無過其實者要當爲頌禱之溢辭也】序頌僖公能修泮宮也

此亦燕飲落成之詩不爲頌其能修也【蓋落成泮宮之際因獻頌禱之詞亦若斯於之詩也】

閟【筆位反】宮有侐【況域反】實實枚枚赫赫姜嫄【音元】其徳不回上帝是依【葉音隈】無災無害彌月不遲【葉陳回反】是生后稷降之百福【葉筆力反】黍稷重【直龍反】穋【音六葉六直反】稙【防力反】稺菽麥【葉訖力反】奄有下國【葉於逼反】俾民稼穡有稷有黍有稻有秬【求許反】奄有下國纘禹之緒【象呂反】

賦也閟深閟也宮廟也【呂與叔曰魯廟非姜嫄廟也】侐淸靜也實實鞏固也枚枚礱密也【孔氏曰枚枚者細密之意故云礱密晉語及書傳說天子廟飾皆云斵其材而礱之加密石焉是礱密之事也】時蓋修之故詩人歌詠其事以爲頌禱之詞而推本后稷之生而下及於僖公耳【孔氏曰作者將美僖公追述逺祖上陳姜嫄后稷至於太王文武爰及成王封建之辭魯公受賜之命言其所以有魯之由】回邪也依猶眷顧也說見生民篇【愚按見生民篇前三章是也】先種曰稙後種曰稺【孔氏曰重穋稙稺生熟早晚之異稱非谷名】奄有下國封於邰也【嚴氏曰劉氏云奄有下國所以原其始奄有下土所以要其終】緒業也禹治洪水旣平后稷乃播種百谷【孔氏曰禹能平水土稷能播種二者俱以利民故謂之繼禹之事稷之播種種禹所治之地也輔氏曰奄有下國封於邰也奄有下土指教民稼穡之事而言也使天下之民皆得以稼穡於其土地則是后稷奄有其土也禹稷之功相爲終始相繼以相成無稷則禹之平水土何益無禹則稷之教稼穡何施李迂仲曰禹之平水土稷之稼穡其事𨿽不同其實相終始也非禹平水土𨿽稷教民種何自而施其功非稷教民種踓禹治水民何自而食惟前後相承故云纉也愚按首章推本僖公所奉閟宮之祖上出於后稷也】

后稷之孫實維大【音泰】王居岐之陽實始翦商至於文

武纘大王之緒致天之屆於牧之野【葉上與反】無貳無虞上帝臨女【音汝】惇【都曰反】商之旅克咸厥功【葉君古反】王曰叔父【扶雨反】建爾元子【葉子古反】俾侯於魯大啟爾宇爲周室輔【扶雨反】賦也翦斷【短】也太王自豳徙居岐陽四方之民咸歸往之於是而王迹始著蓋有翦商之漸矣【趙氏曰蔡節齊云太王𨿽未始有翦商之志然大王始得民心王業之盛實基於此非謂大王有翦商之志也言翦商𨿽在武王之時而大王實基王迹乃翦商之所從始爾曾氏曰大王蓋諸侯之能興邦者本不必云肇基王迹也武王旣有天下推其寖盛之由故曰肇基王迹所謂實始翦商者殆因肇王迹之語而言之過耳】屆極也猶言窮極也虞慮也無貳無虞上帝臨女猶大明云上帝臨女無貳爾心也惇治之也咸同也言輔佐之臣同有其功而周公亦與焉也王成王也叔父周公也元子魯公伯禽也【李迂仲曰謂長子爲元子】啟開宇居也【輔氏曰無貳無虞上帝臨汝一有貳心他慮則使與天爲二不足以致天之屆矣所謂能治商之眾皆君臣上下一徳一心之功爲周室輔則封魯公不特爲魯公計乃所以爲周家計矣愚按此章推言后稷以下至於周公伯禽也】

乃命魯公俾侯於東錫之山川土田附庸周公之孫

壯公之子【葉奬裏反】龍旂承祀【葉養裏反】六轡耳耳春秋匪解【音懈葉訖力反】享祀不忒皇皇后帝皇祖后稷享以騂犧【虛宜虛何二反】是饗是宜【牛奇牛何二反】降福旣多【章移當何二反】周公皇祖亦其福女【音汝】

賦也附庸猶屬城也小國不能自達於天子而附於大國也上章旣告周公以封伯禽之意此乃言其命魯公而封之也【小國之地不足五十里者不能自達於天子因大國以姓名通謂之附庸若春秋邾儀父之類是也問顓火亦魯附庸在魯地七百里之中從孟子百里之說則魯安得七百里之地曰是禮記說封周公曲阜之地七百里所謂錫之山川土田附庸其勢必不止於百里愚按周室封建之法當以武成分土惟三者爲正魯侯爵地方百里以司馬法及小司徒之制推之地方百里者積田萬井萬井之地以開方之法通算實占地三百萬里此蓋班祿之制所謂錫之土田者也故南軒張氏以爲分土三等皆以其田言之地𨿽有山川相間廣狹不齊而制田之多寡則自若也故其山川城郭宮室塗巷皆在百里田制之外卽所謂錫之山川者也若邾若須向若顓史又皆魯之附庸卽所謂錫之附庸者蓋亦在百里田制之外是魯之疆域固不止百里矣然作明堂位者遽妄爲七百里之說孔氏乃附防之以爲封魯五百里之上加以九同七同五同三同四等附庸共爲方百里者二十四並魯方百里者二十五積四十九同開方之得七百里其說恐難信也】莊公之子其一閔公其一僖公知此是僖公者閔公在位不久未有可頌此必是僖公也【愚按閔公名啟方在位二年僖公以庶兄繼立在位三十三年】耳耳柔從也春秋錯舉四時也【孔氏曰錯舉春秋以明冬夏】忒過差也成王以周公有大功於王室故命魯公以夏正孟春郊祀上帝配以後稷牲用騂牡【曹氏曰司常言日月爲常王建之交龍爲旂諸侯建之僖公𨿽僣郊禮而猶以龍旂承祀不敢全僣天子禮也明堂位乃曰魯公乘大輅載弧防旂十有二旈日月之常祀帝於郊則過矣】皇祖謂羣公【愚按上言皇祖在后稷上則是指后稷爲皇祖此言皇祖在周公下故知是指羣公】此章以後皆言僖公致敬郊廟而神降之福國人稱願之如此也【愚按此章言自伯禽封魯以至僖公致敬郊廟而獲福也】

秋而載嘗夏而楅衡【葉戶郎反】白牡騂剛犧尊將將【七羊反】

毛炰【薄交反】胾【側吏反】羮【葉盧當反】邊豆大房【此下當脫一句如鐘鼓喤喤之類】萬舞洋洋孝孫有慶【葉袪羊反】俾而熾而昌俾而壽而臧保彼東方魯邦是常不虧不崩不震不騰三壽作朋如岡如陵

賦也嘗秋祭名楅衡施於牛角所以止觸也周禮封人云凡祭飾其牛牲設其楅衡是也【孔氏曰楅設於角衡設於鼻】秋將嘗而夏楅衡其牛言夙戒也白牡周公之牲也騂剛魯公之牲也白牡殷牲也周公有王禮故不敢與文武同魯公則無所嫌故用騂剛【孔氏曰公羊傳云周公用白牡魯公用騂剛羣公不毛不毛不純色也剛特也白牡謂白特騂剛亦特也愚按不敢使與文武同故牲用殷人所尙之色】犧尊畫牛於尊腹也或曰尊作牛形鑿其背以受酒也【孔氏曰阮諶禮圖云犧尊飾以牛腹上盡牛形又大和中魯郡於地中得齊大夫子尾送女器有犧尊以犧牛爲尊也】毛炰周禮封人祭祀有毛炰之豚注云爓【纎】去其毛而炰之也胾切肉也羹大羹鉶羹也大羹大古之羹湆【欽入聲】煮肉汁不和【去聲】盛之以登貴其質也【儀禮設大羹湆於醢北注云設之所以敬屍也不祭不濟大羹不爲神非盛者也】鉶羹肉汁之有菜和者也盛之鉶器故曰鉶羹大房半體之爼足下有跗如堂房也【孔氏曰明堂位云周房爼房謂足下跗也上下相間有似於堂房然知是半體者周語云郊禘之事則有全烝王公立飫則有房烝親威燕享則有殽烝全烝謂全載牲體殽烝謂體解節折則房烝是半體可知】萬舞名震騰驚動也【曹氏曰不虧如日常盈不崩如山常固不震如地常靜不騰如水常平自俾爾熾而昌以下皆嘏辭】三壽未詳鄭氏曰三卿也【嚴氏曰願有壽考之三卿爲朋友皆如岡陵之固祝其君臣同慶也】或曰願公壽與岡陵等而爲三也【愚按此章専言僖公致敬宗廟而祝願其獲福壽也】

公車千乘【繩證反葉神陵反】朱英緑縢【徒登反】二矛重【直龍反】弓

【葉姑反】公徒三萬貝冑朱綅【息防反葉息稜反】烝徒增增戎狄是膺荊舒是懲則莫我敢承俾爾昌而熾俾爾壽而富【葉方未反】黃髮臺背【葉蒲寐反】壽胥與試俾爾昌而大【葉特計反】俾爾耆而艾【吾蓋反葉五訃反】萬有千歲眉壽無有害【葉暇憇反】

賦也千乘大國之賦也成方十里出革車一乘甲士三人左持弓右持矛中人禦步卒七十二人將重車二十五人千乘之地則三百十六里有奇也【李迂仲曰按司馬法六尺爲步步百爲畝畝百爲夫夫三爲屋屋三爲井井十爲通通十爲成成出革車一乘則千乘之地方三百一十六里有奇若以孟子所言周公封魯地方百里則無緣有千乘司馬法之言不足信也包氏注論語以爲古者井田方裏爲井十井爲乘百里之國通計萬井則魯地百里當有千乘矣合從包氏說愚按王制謂公侯之田皆方百里以武成列爵分土之說推之與王制合是魯當有百里之土田明矣而古者以田賦出兵據司馬法及小司徒之說推之則成方十里爲田百井出車一乘毎乘馬四疋甲士步卒合七十五人外牛十二頭駕重車在後炊家子十人固守衣裝五人廏養五人樵汲五人合二十五人也同方百里爲田萬井止出車百乘積十同爲十萬井始得出車千乘其十萬井開方則方三萬一千六百井餘一萬八千畝有奇爲方三百十六里餘六十步有奇然其里數增多不合於侯封百里之制故李氏以爲當從包氏之說𨿽與集傳不合然朱子注孟子千乘之國亦嘗以爲地方百里出車千乘矣】朱英所以飾矛綠縢所以約弓也【愚按縢如緄縢之縢】二矛夷矛酋矛也重弓備折壊也徒步卒也三萬舉成數也車千乘法當用十萬人而爲步卒者七萬二千人然大國之賦適滿千乘苟盡用之是舉國而行也故其用之大國三軍而已三軍爲車三百七十五乘三萬七千五百人其爲步卒不過二萬七千人舉其中而以成數言故曰三萬也【嚴氏曰魯頌多誇大之詞曰千乘曰三萬不必求其數之盡合也】貝冑貝飾冑也朱綅所以綴也【孔氏曰貝者水虫甲有文章冑謂兜鍪以貝爲飾說文云綅綫朱綅赤綫也】增增眾也戎西戎狄北狄膺當也荊楚之別號舒其與國也懲艾承禦也僖公嘗從齊桓公伐楚故以此美之【孔氏曰僖四年公防齊侯等伐楚楚一名荊舒是楚之與國故連言荊舒其伐戎狄則無文李迂仲曰泮水美僖公能服淮夷皆無是事而美之則膺戎狄懲荊舒未必不如其服淮夷也蓋祝頌之詞例如此愚按荊者楚之本號蓋以荊山而得名春秋莊公十年始書荊以正其夷狄之號至僖公元年乃攺稱楚四年僖公從齊伐楚遂盟召陵僖公𨿽不得専其功而詩人之辭容有溢美讀者當不以辭害意】而祝其昌大壽考也壽胥與試之義未詳王氏曰壽考者相與爲公用也蘇氏曰願其壽而相與試其才力以爲用也【曹氏曰老壽者相與試用則不特三壽作朋而已所用皆老成人也考索李氏曰此詩曰天錫公純嘏眉壽保魯復周公之宇與夫萬有千歲眉壽無有害皆是祝頌之辭若非祝頌之辭則是僖公果萬有千嵗乎嚴氏曰萬有千嵗猶曰千嵗萬歲也愚按此章承前章祭祀獲福之意而美公以武功祝公以福壽也】

泰山巖巖【葉魚鍁反】魯邦所詹奄有蒙遂荒大東至於

海邦【葉卜工反】淮夷來同莫不率從魯侯之功

賦也泰山魯之望也詹與瞻同【孔氏曰泰山在齊魯之界二國皆以爲望也】蒙二山名【孔氏曰春秋齊人來歸鄆讙陰之田謂山之北田也論語說顓史云昔者先王以爲東蒙主是魯之境內有此二山故言奄有曹氏曰則鄒之山蒙則費之東防山】荒奄也大東極東也海邦近海之國也【曹氏曰淮夷來同則淮浦諸夷在魯之南者同來防盟莫敢不率循而順從也愚按此亦承上章祭祀獲福之意而言願公治其境內以服逺國也遂荒以下皆期望之辭下章放此】

保有鳬繹【葉弋灼反】遂荒徐宅【葉達各反】至於海邦淮夷蠻貊

【葉莫博反】及彼南夷莫不率從莫敢不諾魯侯是若

賦也鳬繹二山名【李迂仲曰禹貢徐州嶧陽孤桐此繹卽嶧陽也】宅居也謂徐國也諾應辭若順也泰山蒙鳬繹魯之所有其餘則國之東南勢相連屬可以服從之國也【王介甫曰言魯之治東及於海邦南及於蠻貊愚按泰山曰所詹蒙曰奄有鳬繹曰保有皆以魯地而言也其餘非魯所有則皆以遂荒總發其詞而致其願望於公也】

天錫公純嘏【葉果五反】眉壽保魯居常與許復周公之宇

魯侯燕喜令妻壽母【葉滿委反】宜大夫庶士【鉏裏反】邦國是有【葉將已反】旣多壽祉黃髮兒齒

賦也常或作嘗在薛之旁許許田也魯朝宿之邑也皆魯之故地見侵於諸侯而未復者故魯人以是願僖公也【曹氏曰漢地理誌魯有薛縣而齊孟嘗君食邑於薛則嘗先當屬魯孔氏曰桓元年鄭伯以璧假許田杜預注成王營王城故賜周公許田以爲魯國朝宿之地其地近鄭故鄭易之也】令妻令善之妻聲姜也壽母壽考之母成風也【愚按僖公娶齊女姜姓曰聲姜其母風姓曰成風爲莊公之妾薨於文公四年】閔公八歲被弒必是未娶其母叔姜亦應未老【愚按閔公在位二年爲慶父所弒其母叔姜莊公夫人哀姜之娣也】此言令妻壽母又可見公爲僖公無疑也有常有也兒齒齒落更生細者亦壽徵也【蘇氏曰願公壽考以復魯之侵地宜其室家臣庶以保有其國也愚按此章稱願僖公享壽富康寕之福有夫妻子母之榮皆承前章祭祀獲福之意也】

䢐來之松新甫之柏【葉逋莫反】是斷【音短】是度【待洛反】是尋是

尺【葉尺約反】松桷【音角】有舄【葉七約反】路寢孔碩【葉常約反】新廟奕奕【葉弋灼反】奚斯所作孔曼【音萬】且碩【同上】萬民是若

賦也䢐來新甫二山名八尺曰尋舄大貌路寢正寢也【愚按路亦訓大】新廟僖公所修之廟【愚按卽前所謂閟宮也】奚斯公子魚也作者敎防屬【音燭】功課章程也【孔氏曰公子魚爲之主帥敎令工匠監防其事屬付工役課其章程】曼長碩大也萬民是若順萬民之望也【輔氏曰九章則本其所以作是頌者言之取於二山斷而度之或長或短而松之爲椽桷者猶舄然而大則其爲梁爲柱者可知旣成廟後之正寢又甚宏大則僖公所修之廣大矣又言其敎防屬功董其工役之人而曰此實奚斯所作其制度甚長且有所順萬民之望也有所興作而不順民心則興怨讟矣安能致彼如斯之頌禱哉愚按此章復詳言修廟之事與篇首兩句之意相首尾也】

閟宮九章五章章十七句【內第四章

脫一句】二章章八句二章章十句

舊說八章二章章十七句一章十二句一章三十八句二章章八句二章章十句多寡不均雜亂無次蓋不知第四章

有脫句而然今正其誤【胡庭芳曰竊謂閟宮是依仿殷武而作殷武首言髙宗伐荊楚次言侯國服從方及於壽考且寜遽結之以作寢廟朱子釋廟中之寢所以安髙宗之神得之矣閟宮首原僖公家世次及承祭祀攘夷狄復境土極頌其壽考亦遽結之以作新廟與殷武如出一手特殷武簡而嚴閟宮張而誇耳故朱子於殷武之末謂與閟宮卒章文意略同但先儒於此詩服淮夷蠻貊等事春秋所不載皆不無疑故黃氏以爲未然之期望朱子以爲頌禱之辭也蘇氏曰詩人願僖公上爲神之所福內爲國人之所安外爲鄰國之所懷而修舊起發治其寢廟以順萬民之所望也陳壽翁曰僖公修閟宮以其新修故又曰新廟而路寢卽廟中之正寢也毛鄭以閟宮爲姜嫄廟者固非毛又以新廟爲閔公廟者尢非也】

序頌僖公能復周公之宇也

此詩言莊公之子又言新廟奕奕則爲僖公修廟之詩明矣但詩所謂復周公之宇者祝其能復周公之土宇耳非謂其能修周公之屋宇也序文首句之繆如此而蘇氏信之何哉

魯頌四篇二十四章二百四十三句【考索李氏曰駉詩言牧馬之事有駜言君臣宴飲泮水言其修泮宮服淮夷所褒之事猶爲可褒也至於閟宮則毀譽失眞且如言姜嫄后稷至於文武與夫郊天之祭魯以諸侯而乃盛稱以示誇耀不亦過乎王介甫曰周頌之詞約約所以爲嚴盛徳故也魯頌之詞侈侈所以爲誇徳不足故也】

商頌四之五

契爲舜司徒而封於商傳十四世而湯有天下其後三宗疊興【孔氏曰契爲司徒有五敎之功乃賜姓曰子而封於商從契至湯爲十四世也釋文曰商者契所封之地名湯有天下遂以爲國名愚按湯後九世至大戊而商道興廟號中宗大戊後十三世至武丁商道復興廟號髙宗武丁再傳而至祖甲所謂三宗疊興也蓋商人宗之皆爲百世不遷之廟故周公作無逸歷舉言之但祖甲親盡之際適以國亡故未有宗號也歟】及紂無道爲武王所滅封其庶兄防子啟於宋修其禮樂以奉商後【吳氏曰武王克殷封武庚於殷墟封防於於宋及武庚叛成王殺之始卽防子已封之宋建之爲上公以奉湯祀作防於之命以中之】其地在禹貢徐州泗濵西及豫州盟【孟】豬之野【孔氏曰宋之封域東至泗濵西至孟豬也】其後政衰商之禮樂日以放失七世至戴公時【孔氏曰自防子至戴公凡十君除二兄弟同世外是七世至戴公也】大夫正考甫得商頌十二篇於周大師歸以祀其先王孔子編詩而又亡其七篇然其存者亦多闕文疑義今不敢彊通也【孔氏曰正考父生孔父嘉孔父嘉生木金父木金父生祁父祁父生防叔防叔遷魯爲防大夫故曰防叔生伯夏伯夏生叔梁紇叔梁紇生仲尼則正考甫是孔子七世之祖周用六代之樂故有商頌吳必大問商頌恐是宋作曰宋襄一伐楚而已其事可考安有莫敢來享等事又問恐是宋人作之追述往事以祀其先王若是商時所作商尙質不應商頌反多於周頌曰商頌迹多如周頌覺得文勢自別周頌𨿽簡文自平易商頌自是奧古非宋人所能作鄭氏曰列國政衰則變風作宋何獨無乎曰有】【焉乃不錄之王者之後時王所客也巡守不陳其詩】商都亳宋都商丘皆在今應天府亳州界【曹氏曰契封商今上雒商是也至湯凡八遷徙居亳從先王居帝譽嘗都也湯十九世至盤庚其間又五遷後居河南亳殷卽湯故都故後世或稱商或稱殷或兼稱殷商愚按應天府今攺歸徳府與亳州並隸河南省】

猗【於宜反】與【音余】那與置我鞉【音桃】鼓奏鼓簡簡衎我烈祖賦也猗嘆詞那多【王介甫曰美商之樂嘆而多之也曹氏曰言其美之不足故嗟嘆而多之也】置陳也【歐陽子曰陳鞉與鼓書曰下管鞉鼓蓋自虞夏以來舊物常用之】簡簡和大也衎樂也烈祖湯也【毛氏曰有功烈之祖也】記曰商人尙聲臭味未成滌【音狄】蕩其聲樂三闋然後出迎牲是也【郊特牲注曰滌蕩猶搖動也愚按凡聲屬陽故曰樂由陽來商人祭祀尙聲所以先求諸陽者也】舊說以此爲祀成湯之樂也

湯孫奏假【音格】綏我思成鞉鼓淵淵【葉於申反】嘒嘒管聲旣和且平依我磬聲於【音烏】赫湯孫【葉思倫反】穆穆厥聲

湯孫主祀之時王也【歐陽子曰自大甲以下至紂皆可爲湯孫但不知所斥者何王耳】假與格同言奏樂以格於祖考也綏安也思成未詳鄭氏曰安我以所思而成之人謂神明來格也禮記曰齊【齊】之日思其居處思其笑語思其志意思其所樂【聱去聲】思其所嗜齊三日乃見其所爲齊者【孔氏曰所思五事先思居處後思樂嗜者先粗而後精自外而入內也何氏曰慕容氏云親之居處笑語志意樂嗜往而不反非有實也夫豈形體之所能交哉思之所至足以通之矣齊之三日思之之至𨿽親之不可見者如見其存防之顯誠之不可揜也如此見所爲齊者思之熟若見其所爲齊之親也】祭之日入室僾然必有見乎其位【孔氏曰入室初入廟室僾然髣髴見也如見親之在神位也】周旋出戶肅然必有聞乎其容聲【孔氏曰孝孫薦爼酌獻行步周旋或出戶當此時必有悚息肅肅然如聞舉動容止之聲也】出戶而聴愾然必有聞乎其嘆息之聲【設祭旣畢孝子岀戶而聴也何氏曰馬氏云僾然言其貌肅然言其容愾然言其气輔氏云旣曰必有又曰僾然肅然愾然蓋誠之不可揜也】此之謂思成蘇氏曰其所見聞本非有也生於思耳此二說近是蓋齊而思之祭而如有見聞則成此人矣【嚴氏曰若神不來格則所思不遂今神明來格是安我以所思而成之人也】鄭注頗有脫誤今正之【輔氏曰商人尙聲於那可見綏我思成又見其尙鬼】淵淵深逺也嘒嘒淸亮也磬玉磬也堂上升歌之樂非石磬也【孔氏曰磬非樂之主而六依我磬聲明此異於常磬非石磬也張子曰玉磬聲之最和平者可以養心其聲一定始終如一無隆殺也王介甫曰依我磬聲言與堂上之樂和也】穆穆美也【鄭氏曰於盛矣湯孫此樂之美其聲也愚按旣言管聲又言磬聲又言穆穆厥聲盛稱聲樂見商人之尙聲連葉三聲字又見商人之質也輔氏曰穆穆厥聲亦是言樂言於赫哉之湯孫其樂聲其美也】

庸鼓有斁萬舞有奕我有嘉客亦不夷懌

庸鏞通【毛氏曰大鐘曰庸】斁斁然盛也奕奕然有次序也【濮氏曰周人之樂執籥秉翟者文舞也朱幹玉戚者武舞也萬舞二舞之總也故邶風有公庭萬舞魯頌有萬舞洋洋春秋楚子元有振萬蓋時王樂也諸侯卿大夫士得所同用之特自八以下佾數有差等耳今言萬舞有奕正謂文武疊用而有序豈天下未爲周而是舞之名已見於前代乎】蓋上文言鞉鼓管籥作於堂下其聲依堂上之玉磬無相奪倫者至於此則九獻之後鐘鼓交作萬舞陳於庭而祀事畢矣【愚按周制宗廟九獻之次屍未入前王裸於奧以降神一獻也後亞祼二獻也屍入薦血腥後王酌泛齊獻屍所謂朝踐三獻也後酌醴齊亞獻亦爲朝踐四獻也薦熟畢王酌盎齊獻屍五獻也後酌緹齊亞獻六獻也皆所謂饋獻也屍乃食訖王更酌朝踐之泛齊以酳屍所謂朝獻七獻也後更酌饋獻之緹齊以亞酳所謂再獻八獻也又有諸臣爲賔者之一獻凡九也若商之九獻則未有考】嘉客先代之後來助祭者也亦不夷懌乎言皆悅懌也

自古在昔先民有作溫恭朝夕執事有恪

恪敬也言恭敬之道古人所行不可忘也閔馬父曰先聖王之傳恭猶不敢専稱曰自古古曰在昔昔曰先民【輔氏曰馬父解自古在昔先民有作深得其防可以涵泳便見得敬是徹頭徹尾成始成終之意國語注曰有作言先聖人行此恭敬之道久矣不敢言創之於已乃云受之於先古也此其不敢専也】

顧予烝嘗湯孫之將

將奉也言湯其尙顧我烝嘗哉此湯孫之所奉者致其丁寕之意庶幾其顧之也【愚按此詩章首兩以湯孫問稱於聲樂之間者所以重嘆其樂之美所謂尙聲者然也章末結之以湯孫之將者又所以備見其禮之至也】那一章二十二句

閔馬父曰正考甫校商之名頌【孔氏曰魯語注云名頌頌之美者考父恐其舛繆故就大師校之】以那爲首其輯之亂曰云云卽此詩也

序祀成湯也防子至於戴公其間禮樂廢壊有正考甫者得商頌十二篇於周之大師以那爲首

序以國語爲文

嗟嗟烈祖有秩斯祜【候五反】申錫無疆及爾斯所

賦也烈祖湯也秩常申重也爾主祭之君蓋自歌者指之也【愚按頌詩所以美盛徳告成功而皆自歌工以導達主祭者之意也歌工自己身而指主祭者則曰爾自先祖之身而指主祭者則曰湯孫自主祭者之身而言則曰我曰予立言𨿽殊所指之人則一如上篇所指亦然也又如周頌雝詩旣稱天子則固自歌工之身而指主祭者矣下文又稱孝子亦若此詩稱湯孫也又稱予稱我亦若此詩稱予我也】斯所猶言此處也此亦祀成湯之樂言嗟嗟烈祖【嚴氏曰補傳云言烈祖而云嗟嗟以簡朴故也若周頌則言於穆於皇近於文矣】有秩秩無窮之福可以申錫於無疆是以及於爾今王之所而修其祭祀如下所云也【呂東萊曰及爾斯所言流慶無窮今方於爾之所其後猶未艾也所謂申錫無疆】

旣載淸酤【葉候五反】賚我思成【葉音常】亦有和羹【葉音郎】旣戒旣平【葉音旁】鬷【中庸作奏今從之】假【音格】無言【葉音昻】時靡有爭【葉音章】綏我眉壽黃耇無疆

酤酒【曹氏曰淸酒冬釀夏成】賚與也思成義見上篇和羹味之調節也【鄭氏曰和羹者五味調腥熟得節也曹氏曰鉶羹也】戒夙戒也平猶和也儀禮於祭祀燕享之始每言羹定【訂】蓋以羹熟爲節然後行禮【鄕飲酒禮鄕射禮燕禮大射儀公食大夫禮少牢饋食皆曰羹定鄭氏曰定猶熟也李實之曰不敢預勞賔故以羹定爲速賔行禮之節呂東萊曰淸酤和羹皆言祭之始也】定卽戒平之謂也鬷中庸作奏正與上篇義同蓋古聲奏族聲近族聲轉平而爲鬷耳無言無爭肅敬而齊一也【輔氏曰先酒而後羹亦其序也無言則是肅敬無爭則是齊一是乃諸福之所防也】言其載淸酤而旣與我以思成矣及進和羹而肅敬之至則又安我以眉壽黃耇之福也【歐陽子曰上言旣載淸酤下文亦有和羹乃是直陳祭時酒與羹爾而執事總無諠嘩又不交侵其職位以見在廟之人皆肅敬而舉動得禮所以神眀錫以眉壽黃耇之福也】

約軧【祈文反】錯衡【葉戶郎反】八鸞鶬鶊【七羊反】以假【音格】以享【葉虛良反】我受命溥將自天降康丰年穰穰來假【音格】來饗【葉虛良反】降福無疆

約軧錯衡八鸞見采芑篇鶬見載兄篇【鄭氏曰約軝谷飾也鸞在鑣四馬則八鸞諸侯來助祭者乘篆谷錯衡之車駕四馬其鸞鶬鶬然聲和愚按采芑作八鸞瑲然烝民韓奕作八鸞鏘鏘此詩作鶬鶬載見曰鞗革有鶬字𨿽不同皆言其聲也】言助祭之諸侯乘是車以假以享於祖宗之廟也【輔氏曰約軝錯衡八鸞鶬鶬總言助祭之諸侯那則専言先代之後耳亦其序也】漙廣將大也穰穰多也言我受命旣廣大而天降以丰年黍稷之多使得以祭也【曹氏曰諸侯助祭者如此是我之受命大得天人之助也得萬國之歡心以事其先王所謂得人也降康丰年所謂得天也呂東萊曰丰年穰穣言時和嵗丰祭禮得成所謂可以備物者得其一說也】假之而祖考來假享之而祖考來饗【胡庭芳曰歐陽氏云上言以享者謂諸侯來助致享於神也下云來享者謂神來至而歆享也以假來假其義亦然】則降福無疆矣

顧予烝嘗湯孫之將

說見前篇【蘇氏曰上言人旣助之天又應之然後祖宗來格而享其祭報之以福故此曰其尙顧予烝嘗哉此湯孫之所奉也】

烈祖一章二十二句【彭氏曰上章言鞉鼓管籥與執競之頌意同此篇言淸酟和羹而不詳於樂則與那執競異也輔氏曰那與烈祖皆祀成湯之樂然那詩則専言樂聲至烈祖則及夫酒饃焉商人尙聲豈始作樂之時則歌那旣祭而後歌烈祖歟大扺商頌簡古難看辭斷而意續孰讀自見】

序祀中宗也

詳此詩未見其爲祀中宗而末言湯孫則亦祭成湯之詩耳序但不欲連篇重出又以中宗商之賢君不欲遺之耳

天命鳥降而生商宅殷土芒芒古帝命武湯正域彼四方

賦也鳥鳦也【孔氏曰燕色故又名鳥】春分鳥降髙辛氏之妃有娀氏女簡狄祈於郊禖鳦遺卵簡狄吞之而生契其後世遂爲有商氏以有天下事見史記【孔氏曰鳥至日以太牢祀髙禖記其祈福之時故言天命鳥鳥來而謂之降者重之若自天來然嚴氏曰契封於商後因以爲一代之號言生商謂生契也生契所以生商也史記殷本紀曰鳥翔水遺卵娀簡狄取而吞之三代世表曰契稷之父皆黃帝子孫詩言契生於卵后稷人迹者見其有天命精誠之意耳柰何無父而生乎故詩人美契曰天命鳥降而生商美稷曰厥初生民】宅居也殷地名芒芒大貌【鄭氏曰自契至於湯八遷始居亳之殷地而受命國日以廣大芒芒然】古猶昔也帝上帝也武湯以其有武徳號之也【曹氏曰書曰惟我商王布昭聖武長髮曰武王載斾有防秉鉞湯日吾甚武自號曰武王故此稱爲武湯也】正治也域封境也【蘇氏曰湯始受命以正域於四方之諸侯也】此亦祭祀宗廟之樂而追敍商人之所由生以及其有天下之初也【愚按此詩推本商人生於鳥猶生民推本周人生於帝武此詩追敍契之生以及於湯有天下猶閟宮追敍后稷之生以及文武也】

方命厥後奄有九有【葉羽已反】商之先後受命不殆【葉養裏反】在武丁孫子【葉奬裏反】

方命厥後四方諸侯無不受命也【呂東萊曰鮮於氏云隨其所在之方而命羣後也】九有九州也【嚴氏曰域彼四方則九州在其中矣天命湯以四方爲域湯能命其諸侯而奄有九有成天意也】武丁髙宗也【鄭氏曰武丁修徳殷道復興故表顯之號爲髙宗】言商之先後受天命不危殆故今武丁孫子猶賴其福【歐陽子曰武丁孫子謂武丁之孫子也】

武丁孫子武王靡不勝【音升】龍旂十乘【繩證反】大糦【尺志反】是承

武王湯號而其後世亦以自稱也龍旂諸侯所建交龍之旂也【嚴氏曰龍旂十乘舉諸侯之尊者言之耳】大糦黍稷也承奉也言武丁孫子今襲湯號者其武無所不勝於是諸

侯無不奉黍稷以來助祭也

邦畿千里維民所止肇域彼四海【葉虎洧反】

止居肇開也言王畿之內民之所止不過午裏而其封域則極乎四海之廣也【嚴氏曰京師諸夏之本王圻之內人心安止則四海之大皆在統理之內也】

四海來假【音格下同】來假祁祁景員維河殷受命咸宜【葉牛何反】百祿是何【音荷葉愚按宜字恐不須葉音則祁如字

與宜河與何皆隔句叶韻也】假與格同祁祁眾多貌景員維河之義未詳或曰景山名商所都也見殷武卒章春秋傳亦曰商湯有景亳之命是也員與下篇幅隕義同蓋言周也河大河也言景山四周皆大河也何任也【鄭氏曰百祿是何謂檐負天之多福】春秋傳作荷【上聲嚴氏曰章末總美殷家前後相承受天之命無有不宜能負荷天之百福謂成湯至髙宗以後也輔氏曰此又承上而言四海之逺諸侯無不來至而至者祁祁然眾多見商之所都所謂景山者四周皆大河其形勢之盛而居之安如此故又嘆其殷之受命無所不宜此其所以能負其百福也】

鳥一章二十二句

序祀髙宗也【王介甫曰祀髙宗而上頌其祖下稱其孫子蓋上有以紹其祖下有以貽其子孫是乃髙宗之功美也】

詩有武丁孫子之句故序得以爲據𨿽未必然然必是髙宗以後之詩矣

濬哲維商長髮其祥洪水芒芒禹敷下土方【絕句楚辭天問禹降省下土方蓋用此語】外大國是疆幅隕【音員】旣長有娀【息容反】方將帝立子生商

賦也濬深哲知【李迂仲曰正猶書所謂濬哲文明也】長久也方四方也外大國逺諸侯也幅猶言邊幅也隕讀作員謂周也【嚴氏曰自其直方言之曰幅自其周圓言之曰員】有娀契之母家也【舊說有娀國在不周之北恐不應絕逺如此】將大也言商世世有濬哲之君【孔氏曰總嘆商家深智不指斥一人也李迂仲曰惟其徳之深故不溺於褊淺惟其徳之明故不至於昏塞商之先世皆有深智之徳愚按泛言濬哲之君蓋自湯以上契以下皆是也】其受命之祥發見也久矣方禹治洪水以外大國爲中國之竟而幅隕廣大之時有娀氏始大故帝立其女之子而造商室也蓋契於是時始爲舜司徒掌布五教於四方而商之受命實基於此【曹氏曰契𨿽未能有天下然其有天下之祥已於堯舜之時發見矣輔氏曰長髮其祥則言商受天命其發見之祥旣已逺矣自洪水芒芒下六句則皆述此句猶言天之裁培我商也久矣】

王桓撥【葉必烈反】受小國是達【葉他悅反】受大國是達率履

不越遂視旣發【葉方月反】相【息亮反】土烈烈海外有截

賦也王契也者深防之稱或曰以鳥降而生也王者追尊之號【孔氏曰國語王勤商十四世而興王爲契明矣又云昔我先王后稷我先王不窟韋昭注商頌亦以契爲王是其爲王之祖故呼王非號王也歐陽子曰書稱格王寕王蓋古人往往以美稱加王爾者深防之稱老氏言之又是也不必爲黒也】桓武撥治達通也受小國大國無所不達言其無所不宜也【王介甫曰達隨所受大小能達其道也與在邦必達同意】率循履禮越過發應也言契能循禮不過越遂視其民則旣發以應之矣相土契之孫也【孔氏曰契子昭明昭明子相土】截整齊也至是而商益大四方諸侯歸之截然整齊矣其後湯以七十里起豈嘗中衰也與【輔氏曰契爲司徒初不見有武之事然文武乃君之徳旣封爲國君則是當有武徳也撥卽撥亂之撥乃武徳之驗也旣有武徳又能撥亂以爲治則其所受之國隨其大小而無所不宜又能循行禮法無或過越則其所以爲下民之儀式者無所不備矣宜乎遂視其民則旣發以應之也至於其孫相土之時則商益以烈烈然光大諸侯率皆歸之而極於海外莫不截然齊整也此章又敍契及相土之時】

帝命不違至於湯齊湯降不遲聖敬日躋昭假【音格】遲

遲上帝是祗帝命式於九圍

賦也湯齊之義未詳蘇氏曰至湯而王業成與天命防也降猶生也遲遲久也祗敬式法也九圍九州也【孔氏曰謂九圍爲九州者蓋九分天下各爲九處若規闈然故謂之九圍也】商之先祖旣有明徳天命未嘗去之以至於湯【嚴氏曰商自契以來天命所向至湯而後與天齊謂王業至此成天命至此集天人適相符合也】湯之生也應期而降適當其時聖敬又日躋升【彭氏曰聖敬日躋卽至誠無息也嚴氏曰苟日新又日新是聖敬日躋之實卽文王之純亦不已也湯工夫全在敬字上看來大段是一个修飭底人又曰城湯之聖稱其徳者有曰不邇聲色不殖貨利又曰以義制事以禮制心有曰従諌弗咈攺過不吝又曰與人不求備撿身若不及此皆足以見其日新之實至於所謂聖敬日躋雲者則其言愈約而意愈切矣】以至昭假於天久而不息惟上帝是敬故帝命之以爲法於九州也【輔氏曰聖故云者言湯之敬乃聖人之敬也無一毫虧缺無一息間斷故能昭假於天與天爲一也以此觀之則敬之一字乃入聖之門而學者成始成終之遒可見矣】

受小球【音求】大球爲下國綴【張衛反】旒【音流】何【音賀】天之休不

競不絿【音求】不剛不柔敷政優優百祿是遒【子由反】

賦也小球大球之義未詳或曰小國大國所贄之玉玉也鄭氏曰小球鎭圭尺有二寸大球大圭三尺也皆天子之所執也【曹氏曰玉藻云笏天子以球玉美玉也典瑞曰王搢大圭執鎭圭注鎭圭尺二寸以四鎭之山爲瑑飾所以鎭安四方大圭三尺杼上終葵首明無所屈也】下國諸侯也綴猶結也旒旗之垂者也【孔氏曰大行人及考工記說旌旗之事皆云九旒七旒是旌旗垂者名爲旒也】言爲天子而爲諸侯所系屬如旗之縿【衫】爲旒所綴著【長入聲】也【嚴氏曰詩故云旗所垂爲旒眾旒所著爲縿】何荷競彊絿緩也優優寛裕之意遒聚也【輔氏曰言湯能爲天子受大國小國所執之玉則爲諸侯所附屬如旗旒之與縿然此皆上帝休美之命使然也然湯之負荷天休者非有他也本其聖敬只中道上行更無偏倚故其爲政不彊不弱不剛不柔優遊寛裕此固百福之所聚也】

受小共【音恭葉居勇反】大共爲下國駿【音峻】厖【莫邦反葉莫孔反】何天

之龍【葉醜勇反】敷奏其勇不震不動【葉徳總反】不戁【奴版反】不竦【小勇反】百祿是總【子孔反】

賦也小共大共駿厖之義未詳或曰小國大國所供之貢也鄭氏曰共【上聲】執也猶小球大球也【愚按鄭意以小共爲王所執鎭圭大共爲王所執之大圭也】蘇氏曰共珙通合珙之玉也傳曰駿大也厖厚也【嚴氏曰湯受小國大國之共貢惟薄取之所以大厚天下也】董氏曰齊詩作駿駹謂馬也【胡庭芳曰駿駹是諭其有力量能負重致逺之意下國皆於我乎負載也】龍寵也敷奏其勇猶言大進其武功也難恐竦懼也【輔氏曰駿厖作汏厚無意味當從董氏說作駿駹謂馬也如此則與上章綴旒義相類皆是譬諭綴旒以諭爲諸侯附著駿駹以諭能乘載諸侯也此惟徳厚者能之上章言政事此章言武功先能自治然後能進其武功也不震動不戁竦卽周頌所謂無貳無虞之意臨大事固不可不懼然神武不殺者自能不震動不戁竦荷天之休則修政事荷天之寵則進武功亦其宜也】

武王載斾有防秉鉞【音越】如火烈烈則莫我敢曷【漢書作遏】

【阿葛反葉阿竭反】苞有三蘗【五葛反葉五竭反】莫遂莫達【葉他悅反】九有有截韋顧旣伐【葉房越反】昆吾夏桀

賦也武王湯也【曹氏曰湯以武定亂故號武王】防敬言恭行天討也【李迂仲曰顏師古云湯𨿽秉鉞以敬爲先】曷遏通或曰曷誰何也苞本也蘗旁生萌蘗也言一本生三蘗也本則夏桀蘗則韋也顧也昆吾也皆桀之黨也鄭氏曰韋彭姓顧昆吾已【紀又音杞】姓【孔氏曰鄭語云祝融其後八姓己姓昆吾顧溫彭姓豕韋則商滅之】言湯旣受命載斾秉鉞以徵不義桀與三蘗皆不能遂其惡而天下截然歸商矣【段氏曰截者定於一之謂也】初伐韋次伐顧次伐昆吾次伐夏桀當時用師之序如此【輔氏曰載斾秉鉞不敢不防卽所謂臨事而懼也此與不震動不戁竦並行而不相悖如火烈烈言其气勢之盛也則莫我敢遏言舉天下莫能當也如此則有首出庶物之勢矣湯之興是甚麼气勢天下安敢不截然齊整以歸商桀與三蘗安得不自然以次而消靡乎】

昔在中葉有震且業允也天子【葉奬裏反】降於卿士【鉏裏反】

實維阿衡【葉戶郎反】實左【音佐】右【音又】商王

賦也葉世震懼業危也承上文而言昔在則前乎此矣豈謂湯之前世中衰時與允也天子指湯也降言天賜之也卿士則伊尹也言至於湯得伊尹而有天下也阿衡伊尹官號也【輔氏曰昔在中葉有震且業分明是指相土之後成湯以前中衰之時言也久也天子言湯之爲天子當乎人心降於卿士言伊尹不徒出乃天爲湯而錫之也左左商王謂輔佐成湯以成王道也孔氏曰言卿士者三公兼卿士也阿依衡平伊尹湯所依倚而取平故以爲官名蔡九峯曰言天下之所倚平也或曰伊尹之號】

長髮七章一章八句四章章七句一章九句一章六句

序以此爲大禘之詩蓋祭其祖之所出而以其祖配也【張子曰其祖之所自出則帝嚳也】蘇氏曰大禘之祭所及者逺故其詩歷言商之先後又及其卿士伊尹蓋與祭於禘者也商書曰玆予大享於先王爾祖其從與享之是禮也豈其起於商之世歟今按大禘不及羣廟之主此宜爲祫祭之詩【濮氏曰序以爲大禘則禘不及羣廟之主無因言相土若以爲祫祭則羣廟之主在焉而言湯事特詳末乃及伊尹相湯嘗意其爲合祀宗廟而以阿衡配食之樂歟】然經無明文不可考也【陳壽翁曰此詩頌湯之興而推本於契之始成湯武之盛如此本其所以聖者不越乎敬而已是敬也卽契率履不越之心也率履而不越之心其卽舜命之以敬敷五教之心歟】

序大禘也

疑見本篇

撻【他達反】彼殷武奮伐荊楚冞【面規反】入其阻裒【蒲侯反】荊之旅有截其所湯孫之緒【象呂反】

賦也撻疾貌【曹氏曰言其兵威神速】殷武殷王之武也冞冒裒聚湯孫謂髙宗舊說以此爲祀髙宗之樂蓋自盤庚沒而殷道衰楚人叛之髙宗撻然用武以伐其國【李迂仲曰楚爲夷狄之國世亂則先叛世治則後服商室中防往往爲患髙宗所以討之孔氏曰周始封熊繹爲楚子於武丁之世不知楚君何人曹氏曰楚蓋荊州之楚地故或謂之荊楚猶商稱殷商也嚴氏曰解頥新語云或謂成王始封熊繹於荊至魯僖公元年始有楚號遂疑商時未有荊楚乃欲假此以實韓詩宋襄公時作商頌之說殊不思禹貢有荊州卽荊楚也又有荊岐則雍州之荊詩人故以荊楚別荊岐耳孰謂周始有荊楚哉】入其險阻以致其眾盡平其地使截然齊一皆髙宗之功也【輔氏曰撻彼殷武言髙宗能疾於用武也奮伐荊楚知所怒也深入其阻不憚勞也裒荊之旅不縱殺也有截其所使之截然齊一各居其所也此其所以爲髙宗之功緒也】易曰髙宗伐鬼方三年克之蓋謂此歟【旣濟九三爻傳曰天下之事旣濟而逺伐暴亂也三年而克之事之至難也】

維女【音汝】荊楚居國南鄕昔有成湯自彼氐【都啼反】羌莫

敢不來享【葉虛良反】莫敢不來王曰商是常

賦也氏羌夷狄國在西方【曹氏曰漢志隴西郡有氐道縣羌卽西域婼羌之屬也婼音綽】享獻也世見【現】曰王【孔氏曰逺夷一世而一見於王秋官大行人云九州外謂之蕃國世一見謂其父死子繼及嗣王卽位乃來朝謂之世見也】蘇氏曰旣克之則告之曰爾𨿽逺亦居吾國之南耳【曹氏曰商居河洛之間則荊楚在國南鄕】昔成湯之世𨿽氏羌之逺猶莫敢不來朝曰此商之常禮也況汝荊楚曷敢不至哉【孔氏曰首章言伐楚之功二章言責楚之義】

天命多辟【音璧】設都於禹之績嵗事來辟勿予禍適【直革】

【反】稼穡匪解【音懈葉訖力反】

賦也多辟諸侯也來辟來王也適謫通言天命諸侯各建都邑於禹所治之地【曹氏曰說命云明王奉若天道建邦設都則多辟𨿽受封於天子實天所命也益稷云禹荒度土功弼成五服至於五千州十有二師外薄四海咸建五長則諸侯設都之地皆禹之功也】而皆以嵗事至於商以祈王之不譴曰我之稼穡不敢懈也庶可以免咎矣言荊楚旣平而諸侯畏服也【李迂仲曰言夷狄率服則天下無事所先者農事耳觀孟子載天子巡守惟以土地田野爲慶讓之先誠以農事爲重也

項氏曰言以嵗事來享於君而冀以免於禍謫奉其稼穡】【而不敢懈也頌中有全篇句句是韻如殷武之類無兩句不是韻到稼穡自是欠了一句前輩分章全曉不得某細讀方知是欠了一句】

天命降監【下與濫葉】下民有嚴【葉五剛反】不僣不濫不敢怠遑

命於下國【葉越逼反】封建厥福【葉筆力反】

賦也監視嚴威也僣賞之差也濫刑之過也遑暇封大也言天命降監不在乎他皆在民之視聴則下民亦有嚴也惟賞不僣刑不濫而不敢怠遑則天命之以天下而大建其福此髙宗所以受命而中興也【曹氏曰天旣命多辟設都於禹之績又下監多辟有能嚴敬下民賞不僣刑不濫而不敢怠遑者則命之以天下封立其福也輔氏曰此章則又能言髙宗所以致中興之道曰天𨿽髙而實下其監視其可畏也民𨿽卑而天實以爲視所不可忽也惟髙宗上畏天下敬民而見於刑賞者未嘗有僣濫之失存於中心者不敢有怠遑之意故天命之以天下而大建其福】

商邑翼翼四方之極赫赫厥聲濯濯厥靈壽考且寧

以保我後生【葉桑經反】

賦也商邑王都也翼翼整敕貌極表也【嚴氏曰言政教取正於比也】赫赫顯盛也濯濯光明也言髙宗中興之盛如此壽考且寧云者蓋髙宗之享國五十有九年【李迂仲曰書云嘉靖殷邦至於小大無時或怨肆髙宗之享國五十有九年非壽考且寧而何】我後生謂後嗣子孫也【輔氏曰商之都亳固有自來矣然盤庚之後殷道旣衰則人亦易而視之矣至於髙宗中興王都始復翼翼然爲四方之儀表是蓋有以使之然者矣不獨是也又有赫赫然風聲之盛濯濯然威靈之光此髙宗所以享國長久而又有以保安其後嗣子孫也】

陟彼景山【葉所旃反】松柏丸丸【葉胡員反】是斷【音短】是遷方斲【陟角】

【反】是防松桷【音角】有梴【醜連反】旅楹有閒【葉胡田反】寢成孔安【葉於連反】

賦也景山名商所卻也【春秋傳云商湯有景亳之命而比言陟彼景山蓋商所都之山名衞詩亦言景山乃商舊都也】丸丸直也遷徒方正也防亦截也梴長貌旅眾也閒閒然而大也【謝疊山曰登彼景山而選材取松柏之易直者斷之遷之以繩墨取方正而斲削之以松爲椽桷有梴然而長以松柏爲眾楹有閒然而大】寢廟中之寢也安所以安髙宗之神也此蓋特爲百世不遷之廟不在三昭三穆之數旣成始祔而祭之之詩也【輔氏曰林植之美規模之宏此髙宗之神之所安也言其有以當之矣其與閟宮之辛章文義略同蓋俱爲宗廟始成而祭之詩豈作閟宮者亦取法於是詩乎愚按商書曰七世之廟可以觀徳蓋天子七廟三昭三穆與大祖之廟而七八世九世而後隨其昭穆親盡遞遷其主而祧於太祖之廟其有功徳之君則後世宗之𨿽親盡而不祧別立百世不遷之廟而特祔其主焉凡有功徳者皆然初不可預限其數而商則止有三宗髙宗卽其一也然嘗疑髙宗之廟未知立於何所三宗之後昭穆當祧者未知入於何廟竊意所立三宗中宗當穆髙宗祖甲當昭各隨昭穆之位特列其廟於太祖廟之兩傍三昭三穆之上如周文武世室之位也中宋之後則羣穆繼之者皆祧於其廟髙宗祖中之後則羣昭繼之者皆祧於其廟如周自文王以後羣穆祧於文世室自武王以後羣昭祧於武世室也】然此章與閟宮之卒章文意略同未詳何謂

殷武六章三章章六句二章章七句一章五句【愚按篇內第三章

爲五句朱子疑其脫一句則此詩當作四章章六句二章章七句然此詩與閟宮全篇文義皆有相似者但閟宮爲頌僖公修宗廟而作殷武爲宗武丁特立廟而作故閟宮所以頌僖公服夷蠻享福壽者皆未然之期望而此詩所以頌式丁服夷夏享福壽者皆已然之實事卒章則皆述其作廟之事以結之】

序殷武祀髙宗也【愚按髙宗七世親盡而立廟此詩其作於帝乙之世乎】商頌五篇十六章一百五十四句【張子曰商頌之詞粹濮氏曰賞聞魯頌之非頌孔氏已言之而商頌後三篇但稱述前王功徳殊不及先祭之意亦自與前二篇異耳疊章非周頌也而其鋪敍事實全類大雅諸詩毎讀而疑因志於此通典曰殷周之雅頌上本有娀姜嫄契稷相土公劉古公太伯王季姜女大任大姒之徳乃及武湯文武受命武丁成康宣王中興下及輔佐阿衡周召太公申伯召虎仲山甫之屬君臣男女有功徳者靡不褒揚於聲樂之間也】

詩傳通釋卷二十

