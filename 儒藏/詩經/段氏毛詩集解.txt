

毛詩集解狀

據迪功郎新贛州防昌縣丞段維淸狀維淸先叔朝奉昌武以詩經而兩魁秋貢以累舉而擢第春官學者咸宗師之印山羅史君瀛嘗遣其子侄來學先叔以毛氏詩口講指畫筆以成編本之東萊詩記參以晦庵詩以至近世諸儒一話一言茍足發明率以錄焉名曰叢桂毛詩集解獨羅氏得其繕本校讎最爲精宻今其侄漕貢樾鋟梓以廣其維淸竊惟先叔刻志窮經平生精力畢於此書儻或其他書肆嗜利翻板則必竄易首尾增損音義非惟有孤羅貢士鋟梓之意亦重爲先叔明經之玷今狀披陳乞備牒兩浙福建路運司備詞約束乞給據付羅貢士爲照未敢自専伏候臺防呈奉臺判牒仍給本監除已備牒兩浙路曁福建路運司備詞約束所屬書肆取責知委文狀回申外如有不遵約束違戾之人仰執此經所屬陳乞追板劈毀斷罪施行須至給據者

右出給公據付羅貢士樾收執照應淳祐八年七月

欽定四庫全書

經部三

毛詩集解

詩類

提要

【臣】等謹案毛詩集解二十五卷宋段昌武撰昌武字子武廬陵人焦竑經籍志作段文昌蓋因唐段文昌而誤朱睦防授經圗作段武昌則寫倒其文也其始末無考惟書首載其從子維淸請給據狀稱先叔朝奉昌武以詩經而兩冠秋貢以累舉而擢第春官而已其書舊本題叢桂毛詩集解蓋以所居之堂名之書首爲學詩總說分作詩之理寓詩之樂讀詩之法三則次爲論詩總說分詩之世詩之次詩之序詩之體詩之派五則余則依章疏解大致仿呂祖謙讀書記而詞義較爲淺顯原書三十卷明代惟朱睦防萬卷堂有宋槧完本後沒於汴梁之水此本爲孫承澤家所鈔僅存二十五卷其周頌淸廟之什以下並已脫佚朱彛尊經義考載是書三十卷注曰闕又別載讀書總說一卷注曰存讀詩總記今未見本而卷首學詩總說論詩總說今在原目三十卷之外疑卽所謂讀詩總說者或一書而彛尊誤分之或兩書而寫誤合之則莫可考矣乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

毛詩集解卷首

宋段昌武撰

學詩總說

作詩之理

論語詩三百一言以蔽之曰思無邪伊川程曰思無邪者誠也【朱曰凡詩之言善者可以感發人之善心惡者可以懲創人之逸志其用歸於使人得其情性之正而已然其言防婉且或各因一事而發求其直指全體則未有若此之明且盡者故夫子言詩三百篇而惟此一言足以盡蓋其義永嘉戴曰今詩中亦有自敍其嬉戲之樂嘲謔之辭而聖人取焉夫安知其非邪哉然察其本心則有所爲而云而非其思之本邪則取之此非聖人何足以知之若見其事如此便斷之以邪正常人皆能不待聖人之刪定也黃曰夫子曰詩三百一言以蔽之曰思無邪而大序亦曰發乎情止乎禮義蓋曰思曰情則有喜有怒有哀有樂而思曰無邪情曰止乎禮義則記所謂中節而和者也今觀諸詩其盛者言后稷先公之風化文武成康之盛徳溫溫乎其和可知而其變風變雅之作𨿽愁困哀思之中而亦有惻然愛君之意則所謂喜怒哀樂之中節者於此可證】謝曰君子之於詩非徒誦其言又將以考其情性非徒考其情性又將以考先王之澤蓋法度禮樂𨿽亡於此猶能並與其深防之意而之故其言樂而不淫憂而不困怨而不怒哀而不愁如緑衣傷已之詩也其言不過曰我思古人俾無訧兮擊鼓怨上之詩也其言不過曰土國城漕我獨南行至軍旅數起大夫久役止曰自詒伊阻行役無期度思其危難以風焉不過曰苟無饑渇而已若夫言天下之事美盛徳之形容固不待言而可知也其與憂愁思慮之作孰能優遊不迫也【程曰作詩者未必皆聖賢當時所取者取其意思止於禮義而已其言未必盡善如比其君以碩鼠狡童之類謝曰詩若以樂天知命處之則一時都無事於其中亦有君子情意不到處】老泉蘇曰聖人之道嚴於禮而通於詩禮曰必無好色必無怨而君父兄詩曰好色而無至於淫怨而君父兄而無至於叛嚴以待天下之賢人通以全天下之中人吾觀國風婉孌柔媚而卒守以正好色而不至於淫者也小雅悲傷誹讟而君臣之情卒不忍去怨而不至於叛者也故天下視之曰聖人固許我以好色而不尢我之怨吾君父兄許我以好色不淫可也不尢我之怨吾君父兄則彼𨿽以虐遇我我明譏而明怨之使天下明知之則我之怨亦得當焉不叛可也夫背聖人之法而自棄於淫叛之地者非斷不能也斷之始生於不勝人不自勝其忿然後忍棄其身故詩之教不使人之情至於不勝也陳曰天下之禍驕生於有所恃而怨生於有所忌故公卿大夫士之勢易驕而民之勢易怨嗚呼驕之禍其發速而小怨之禍其發遲而大潰血之癰不如腹心之隠疾穴隙之盜不如臣僕之竊伺天下之患惟夫伏於所不敢而決裂於一旦之敢者不可爲也夫民之禍始於利害之敢竭而成於是非之不敢議惟聖人逆知其窮困無聊之意不可以錮而折之已甚蘊怒而不逞其勢將至於此也故節公卿大夫士以禮而宣民之情以詩禮行乎嘿而詩逹乎言嗚呼聖人之所以維持乎君臣之道如此忿之舒也以哭哀之盡也以嘯蓋閟於其中而泄於其外則不能復畱者人之情也嘗觀於詩刑政之苛賦役之重天子諸侯朝廷之嚴后妃夫人袵席之祕匹夫匹婦皆得以肆言之聖人爲詩而使天下之匹夫匹婦皆得以言其上冝若積天下輕君之心及至於幽厲之小雅邶鄘衛陳鄭之風直諌而不訐顯譏而不戾相與持去之而卒不忍然後知聖人使之言而至於民之不敢盡言而況於敢叛是故湯武之興其民怨而不敢先周之衰其民哀而不敢離蓋其湮郁不平之气舒焉而亡聊之气不蓄也嗚呼詩不作天下之怨極矣卒不能勝共起而亡秦秦亡而後快故春秋之亡以禮廢秦之亡以詩廢吾固知公卿大夫士之禍速而小民之禍遲而大而詩之所以維持君臣之道之功深也蘇曰詩者不可以言語求而得必將深觀其意焉故其譏刺是人也不言其所爲之惡而言其爵位之尊車服之美而民疾之以見其不堪也君子偕老副笄六珈赫赫師尹民具爾瞻是也其頌美是人也不言其所爲之善而言其冠佩之華容貌之盛而民安之以見其無愧也緇衣之冝兮敝予又攺爲兮服其命服朱芾斯皇是也【黃曰詩或意觸於此而起義於彼未必果有是物也或適感於今而有思於古未必果有是事也其美是人也則言其車馬之美衣服之盛而刺是人也亦復以是言之此當觀其愛惡之情而不必辧其物之等差也其言周之盛則形容文武之徳成康之太平而言周之衰則亦復以是形容之此當觀其哀樂之情而不必疑其時之不同也曰周餘黎民靡有孑遺周果無遺民乎是特憂之之辭耳曰僖公能復周公之宇僖公果能復周公之宇乎是特願之之辭耳闗闗雎鳩在河之洲窈窕淑女君子好逑詳味此章自見后妃處深宮之中其安閒和易之气象如此而不必以雎鳩比后妃也狼跋其胡載防其尾公孫碩膚赤舄幾幾詳味此章自見周公處危疑之地其雍容不迫之气象如此不必以狼跋比周公也三百篇之義莫不皆然在學者觸類而長之耳】葉曰古之聖賢養天下以中發人心以和使各由其正以自通於物絪縕茫昧將生陰陽晦明風雨霜露或卒山川艸木形著楙長髙飛之翼蟄居之若夫四時之逓至聲气之感觸華實榮耀消落枯槁動於思慮接於耳目無不言也旁取廣諭有正有反比次抑反覆申繹大闗於政化小極於鄙俚其言無不到也當其防辭涵意欲語而未出發舒情性言止而不窮蓋其精之至也言語不通嗜欲不齊風俗不同而世之先後亦大異矣聴其言也不能違焉此足以見其心之無不合也然後均以律呂陳之官師金石震蕩節奏繁興羽毛干戚匏簫管被服衮黼拜起揖遜以祭以宴而相與樂乎其中於是神祗祖考相其幽室家子孫協其明福祿盛滿橫暢旁浹充塞宇宙薰然粹然不知其所以然故後世言周公之治爲最詳者以其詩見之然則非周人之能爲詩蓋詩之道至於周而後備也

寓詩之樂

尙書詩言志歌永言聲依永律和聲【呂曰古人因詩而歌使協聲律歌有髙下淸濁合於宮商則爲聲聲協律呂則爲律】予欲聞六律五聲八音在治忽以出納五言汝聴工以納言時而颺之【注曰工樂官掌誦詩以納諫者】周禮大司樂掌成均之灋以治建國之學政而合國之子弟焉以樂徳教國子中和只庸孝友以樂語教國子興道諷誦言語以樂舞教國子舞雲門大捲大咸大磬大夏大大武樂師凡射王以騶虞爲節諸侯以貍首爲節大夫以采蘋爲節士以采蘩爲節及徹帥學士而歌徹【汪云徹者歌雍雍在周頌臣工之什】太師教六詩曰風曰賦曰比曰興曰雅曰頌以六徳爲之本以六律爲之音瞽蒙掌九徳六詩之歌以役大師【前漢禮樂志周詩旣備而其器用張】

【陳周官具焉典者自卿大夫師瞽以下皆選有道徳之人朝夕習業以教國子國子者卿大夫之子弟也皆學歌九徳誦六詩習六舞五聲八音之和然自雅頌之興而所承哀亂之音猶在是謂淫過凶嫚之聲爲之設禁焉】儀禮鄕飲酒禮工歌鹿鳴四牡皇皇者華笙南陔白華華黍乃間歌魚麗笙由庚歌南有嘉魚笙崇丘歌南山有臺笙由儀乃合樂周南闗雎覃捲耳召南鵲巢采蘩采蘋【孔曰召南三篇越艸而取采蘋蓋采蘋舊在艸之前孔子以後簡札始倒】工告於樂正曰正歌備鄕射禮乃合樂周南闗雎覃捲耳召南鵲巢采繁采蘋告於樂正曰正歌備燕禮工歌鹿鳴四牡皇皇者華笙奏南陔白華華黍乃間歌魚麗笙由庚歌南有嘉魚笙崇丘歌南山有臺笙由儀遂歌鄕樂周南闗雎覃捲耳召南鵲巢采蘩采蘋大師告於樂正曰正歌備大射禮乃歌鹿鳴三終乃管新宮三終奏貍首以射【射義曰天子以騶虞爲節諸侯以貍首爲節卿大夫以采蘋爲節士以采蘩爲節詩云曾孫侯氏四正具舉大夫君子凡以庶士大小莫處禦於君所以燕以射則燕刖譽注云騶虞采蘋采蘩今詩篇名貍首逸曾孫侯氏是也國語叔孫穆子聘於晉晉悼公享之樂及鹿鳴之三而後拜樂三晉侯使行人問焉對曰夫先樂金奏肆夏繁遏渠天子所以享元侯也夫歌文王大明緜則兩君相見之樂也皆非使臣之所敢聞也今伶簫詠歌鹿鳴之三君之所以貺使臣臣敢不拜貺夫鹿鳴君之所以嘉先君之好也敢不拜嘉四牡君之所以章使臣之勤也敢不拜章皇皇者華君教使臣曰每懷靡及諏謀度詢必諮於周敢不拜教】論語子與人歌而善必使反之而後和之【注云樂其善使重歌而自和之程曰歌必全章也】師摰之始闗雎之亂洋洋乎盈耳哉【注曰師摰魯大師之名始首也師摰首識闗雎之聲而理其亂者】禮記天子五年一巡守命大師陳詩以觀民風淸廟之瑟朱而防越一倡而三嘆有遺音者矣子贛見師乙而問焉曰賜聞聲歌各有冝也如賜者冝何歌也師乙曰乙賤工也何足以問所冝請誦其所聞而吾子自執焉寛而靜柔而正者冝歌頌廣大而靜防逹而信者冝歌大雅恭儉而好禮者冝歌小雅正直而靜廉而謙者冝歌風肆直而慈愛者冝歌商溫良而能斷者冝歌齊夫歌者直已而陳徳也動已而天地應焉四時和焉星辰理焉萬物育焉故商者五帝之遺聲也商人識之故謂之商齊者三代之遺聲也齊人識之故謂之齊明乎商之音者臨事而屢斷明乎齊之音者見利而讓臨事而屢斷勇也見利而讓義也有勇有義非歌孰能保此故歌者上如抗下如隊曲如折止如槀木倨中矩句中鉤累累乎端如貫珠故歌之爲言也長言之也說之故言之言之不足故長言之長言之不足故嗟嘆之嗟嘆之不足故不知手之舞之足之蹈之也左吳公子札來聘請觀於周樂使工爲之歌周南召南曰美哉始基之矣猶未也然勤而不怨矣爲之歌邶鄘衞曰美哉淵乎憂而不困者也吾聞衞康叔武公之徳如是是其衞風乎爲之歌王曰美哉思而不懼其周之東乎爲之歌鄭曰美哉其細已甚民弗堪也是其先亡乎爲之歌齊曰美哉泱泱乎大風也哉表東海者其太公乎國未可量也爲之歌豳曰美哉蕩乎樂而不淫其周公之東乎爲之歌秦曰此之謂夏聲夫能夏則大大之至也其周之舊乎爲之歌魏曰美哉沨沨乎大而婉險而易行以徳輔此則明主也爲之歌唐曰思深哉其有陶唐氏之遺民乎不然何憂之逺也非令徳之後誰能若是爲之歌陳曰國無主其能久乎【注曰淫聲放蕩無所畏忌故曰國無主】自鄶以下無譏焉爲之歌小雅曰美哉思而不貳怨而不言其周徳之衰乎猶有先王之遺民焉爲之歌大雅曰廣哉熈熈乎【注云熈熈和樂之聲】曲而有直體【論其聲】其文王之徳乎爲之歌頌曰至矣哉直而不倨曲而不屈邇而不偪逺而不攜遷而不淫復而不厭哀而不愁樂而不荒用而不匱廣而不宣施而不費取而不貪處而不底行而不流五聲和八風平節有度守有序盛徳之所同也【注云頌有殷魯故曰盛徳之所同也】荀子詩者中聲之所止也史記詩三百五篇孔子皆歌之以求合韶武雅頌之音毛曰古者教以詩樂誦之歌之之舞之張曰古之樂章只數句詩不能成曲調此所以有弄有引善歌者知如何爲弄如何爲引善歌者使人繼其聲言使其聲常從容有餘【呂和叔書某近與鄕人講習鄕飲鄕射之禮惟恐鄕樂音節不明𨿽得胡安定所定雅音譜有周南召南小雅十數篇而猶闕由庚由儀崇丘南陔白華華黍騶虞七篇】

讀詩之法

程曰詩者言之述也言之不足而長言之詠歌之所由興也其發於誠感之深至於不知手之舞足之蹈故其入於人也亦深至可以動天地感神虞之君臣疊相賡和始見於書夏殷之世𨿽有作者其鮮矣至周而世益文人之怨樂必形於言政之善惡必見刺美至夫子之時所者多矣夫子刪之得三百篇皆止於禮義可以垂世立教古之人幼而聞歌誦之聲長而識刺美之意故人之學由詩而興後世老師宿儒尙不知詩義後學豈能興起也【又曰言近而易知故人之學興起於詩者吟詠情性涵暢道徳之中而歆動之有與防也之气象朱曰興起也詩本人情其言易曉而諷詠之間優柔浸淸又有以感人而入於人心故誦而習之則其或邪或正或勸或懲皆可使人志意油然興起於善而自不能已也謝曰詩吟詠情性善感發人使人易直子諒之心易以生故可以興得情性之正無所底滯則閱理自明故可以觀心平气和於物無所競故可以羣優遊不迫𨿽怨而不怒也無鄙倍心故可以怨】張曰詩所以起學者之善意古之君臣父子賔主朋友之間無不用詩歌詠言語皆用詩之言蓋用己之言不若有所稽考用他人之言信也【戴曰古者羣居燕處聘問燕饗之間皆有歌詠所謂歌者有二有歌人之詩如子貢問聲歌各有冝春秋卿大夫歌詩之類是也有自歌其詩如虞庭君臣之歌與夫子逍遙曵杖之歌之類是也歌必有和在春秋謂之答賦在虞廷謂之賡歌論語載子於是日哭則不歌則是夫子於平居無事之時亦不廢於歌也】謝曰詩須諷味以得之古詩卽今之歌曲今之歌曲往往能使人感動至學詩卻無感動興起處只爲泥章句故也明道先生善言詩未嘗章解句釋但優遊玩味吟哦上下使人有得處瞻彼日月悠悠我思道之云逺曷云能來思之切矣終曰百爾君子不知徳行不忮不求何用不臧歸於正也【又曰明道嘗談詩並不曽下一字訓詁只轉卻一兩字防掇地念過便教人省悟張曰求詩患泥文如烝然來思湛湛露斯思斯何必泥字遐不作人徳音不瑕之類不可以辭害意君子至止樂只君子止只何必拘楊曰學詩者不在言語文字當想其气味則詩之意得矣】張曰求詩者貴平易不要﨑嶇求合詩人之情性溫厚平易老成今以﨑嶇求之其心先狹隘無由可見詩人之情本樂易只爲時事拂其樂易之性故以詩道其志程曰多識於鳥獸艸木之名所以明理也【張曰詩人之志至平易故無艱險之言以平易求之則思逺以廣愈艱險則愈淺近矣大率所言皆目前事而義理存乎其中矣又曰詩全是人之情須先得詩人之心然後觀玩易入凡書皆然大抵聖人語言盡由徳性中來故須先得其心則詠其言易以入也】程曰凡看書各有門庭詩易春秋不可逐句看尙書論語可以逐句看歐陽曰六經焚於秦自漢以來収拾亡逸正其訛謬得以粗備者豈止一人之力哉後之學者徒抱焚餘殘脫之經倀倀然於去聖人千百載後不見先儒中間之說而欲特立一家之學者吾未之信也先儒之論茍非詳其終始而抵牾質諸聖人而悖有不得已而後攺易者何以徒爲異論以相訾也【樓曰由漢以至於本朝千餘年間號爲通經者不過祖述毛鄭莫詳於孔頴達之防不敢以一語違忤二家自不相侔者皆曲爲說以通之韓文公大儒也其上書所引菁菁者莪猶規規然守其說惟歐陽公本義之作始有以開百世之惑曽不輕議二家之短長而能指其不然以深探詩人之意其後王文正公蘇文定公伊川程先生各著其說更相發明愈益昭著其實自歐陽氏發之某𨿽淺陋不能多見古書意公之前未有敢議二家者此所以爲一世之儒宗也歟】

論詩總說

詩之世

孔曰原夫樂之所起發於人之情性情之生斯乃自然而有故嬰兒孩子則懷嬉戲忭躍之心鶴蒼鸞亦合歌舞節奏之應豈由有詩而乃成樂樂作而必由詩然則上古之時徒有謳吟歌呼縱令土鼓葦籥必無文字雅頌之聲故伏羲作瑟女媧作笙簧及蕢桴土鼓必不因詩詠如此則時𨿽有樂容或無詩詩序云情動於中而形於言言之不足乃永歌嗟嘆聲成文謂之音是由詩乃爲樂者此據後代之詩因詩爲樂其上古之樂必不如此【又曰六藝論云唐虞始造今詩之初非謳歌之初謳歌之初則疑起自大庭時矣】又曰周人自錄周之風雅則法足彰顯戒足著明不暇復錄先代之風雅也頌則前代至美之詩敬先代故錄之【曹曰詩之作自生民以來則然非特周也太始天之策包羲罔罟之章天氏之八闋康衢之民謡夫子以去古悠逺略之可也至於有虞之歌九徳臯陶之賡颺言夏五子之述戒商麥秀之興悲固已載於簡冊習誦於當時而流於後世矣然亦不錄於此而専以周詩爲斷班孟堅曰孔子純取周詩上采商下取魯文中子曰仲尼三百始終於周二子殆窺見聖人之意矣六經惟書載二帝三王之文下逮魯秦之誓是爲最備於易則獨取周之六十四卦而遺連山歸藏於禮則獨取周之六官而遺虞夏商之制於春秋則獨取周王之法紀元於魯而示褒貶故曰周臨於二代鬱鬱乎文哉吾從周詩亦猶是也以四始爲原以六義爲教以六徳爲本以六律爲音詩道至此大成且又采之有官陳之有職納之冇制風俗之美惡政教之興衰於此皆可考而知焉故夫子獨備一代之制以垂萬世之法得不始終於周歟】成王太平之後其美小異於前故頌聲止陳靈淫亂之後其惡不可復言故變風息也【蘇曰詩止於陳靈非天下無詩也有而不可以爲訓焉耳仲尼有所不取也胡曰孟子王者之迹熄而詩亡詩亡然後春秋作今按邶鄘而下皆多春秋時詩也而謂詩亡然後春秋作何也自黍離降爲國風天下無復有雅而王者之詩亡矣蘇曰春秋之際大略國皆有變風宋魯獨無風而有頌何也春秋作於隠公適當雅亡之後鄭氏疑而爲之說曰宋王者之後也魯聖人之後也是以天子巡守不陳其詩蓋所以禮之也余聞周之盛時千八百國𨿽後世陵遲力彊相吞而春秋所見猶百有七十餘國變風之作先於春秋數世矣而詩之載於大師者獨十三國其不見於詩者豈復皆有說哉意者列國不皆有詩其有詩者𨿽曹檜之小邶鄘魏之亡而有不能已其無詩者𨿽燕蔡之成國宋魯之禮樂而有不能作且非獨此也齊桓晉文伯者之盛也而皆不得有詩桓附於衛文附於秦皆止於一見衛莊姜齊襄公鄭昭公事至防矣然其詩屢作而不止蓋事有適然而無足疑者若夫吳楚之國𨿽大而純於用夷且僭周室則𨿽是無詩蓋亦學者之所不道也】孔曰史記孔子世家云古者詩本三千餘篇去其重取其可施於禮義者三百五篇案書所引之詩見在者多亡逸者少則夫子所錄者不容十分去九馬遷言古詩三千餘篇未可信也據今者及亡詩六篇凡三百一十一篇而史記漢書云三百五篇闕其亡者以見在爲數歐陽曰遷說然也今書所載逸詩何可數也以鄭

康成譜圖推之有更十君而取其一篇者又有二十餘君而取其一篇者由此言之何啻三千【又曰刪云者非止全篇刪去也或篇刪其章或章刪其句或句刪其字如唐棣之華偏其反而豈不爾思室是逺而此小雅常棣之詩也夫子謂其以室爲逺害於兄弟之義故篇刪其章也衣錦尙防文之著也此鄘風君子偕老之詩也夫子惡其盡飾之過恐其流而不返故章刪其句也誰能秉國成不自爲政卒勞百姓此小雅節南山之詩也夫子以能之一字爲意之害故句刪其字也】

詩之次

歐陽曰周南召南邶鄘衛王鄭齊豳秦魏唐陳檜曹此孔子未刪之前周大師樂歌之次第也【季札觀樂於魯其次第如此】周召邶鄘衛王鄭齊魏唐秦陳檜曹豳此今詩次第也周召邶鄘衛檜鄭齊魏唐秦陳曹豳王此鄭氏詩譜之次第也【孔曰鄭譜以鄭因虢檜之地而國之先譜檜事然後譜鄭王在豳後者退就雅頌並言王世故耳】孔曰儀禮鄕飲酒禮工歌鹿鳴四牡皇皇者華笙南陔白華華黍乃間歌魚麗笙由庚歌南有嘉魚笙崇丘歌南山有臺笙由儀乃合樂周南闗雎覃捲耳召南鵲巢采蘩采蘋燕禮用樂與鄕飲酒文同惟采蘋越艸之篇其餘在於今詩悉皆比次又左及國語稱魯叔孫穆子聘於晉晉人爲之歌文王大明緜又歌鹿鳴四牡皇皇者華亦各取三篇風雅異奏明其先自次比非孔子定之春官大師職鄭司農注云古自有風雅頌之名故延陵季子觀樂於魯時孔子尙幼未定詩書而曰爲之歌頌【曹曰昔服防嘗謂季札觀周時雅頌猶未定也而曰歌小雅大雅頌者家據夫子已定後錄耳世儒因此遂謂左氏書成於後人其論樂皆因夫子旣定詩後據以爲序若然則頌亦當與今之序合矣然其不同乃如此則服防之說亦未可據也且儀禮乃周公舊章其序鄕飲酒燕射之詩亦豈據夫子已定後錄之乎】論語曰吾自衛反魯然後樂正雅頌各得其所時禮樂自諸侯出頗有謬亂不正者孔子正之耳六詩之目見於周禮豈由夫子始定其名乎儀禮歌召南三篇越艸虫而取采蘋蓋采蘋舊在艸虫之前孔子以後簡札始倒或者艸有憂心之言故不用爲常樂耳【曹曰在齊詩固自先采蘋而後艸矣】又曰編次先後舊無明說去聖愈逺難得而知欲言先後爲次則齊哀先於衛頃鄭武后於檜國而衛在齊先檜處鄭後欲以國地爲序則鄭小於齊魏狹於晉而齊後於鄭魏先於唐欲以采得爲序則雞鳴之作逺在緇衣之前鄭國之風必處檜詩之後【蘇曰列國之詩皆以世爲先後非如十五國風無先後小大之次固當以世爲斷今載馳之一章曰言至於漕戴公之詩也而列於文公之下王之兔爰桓王之詩也而列於平王之上鄭之淸人文公之詩也而列於莊昭之間皆非孔氏之舊也蓋者失之矣】程曰詩有四始而風居首何也風風也其風動於人猶風之吹物入物也故曰風本乎一人而成乎國俗謂之風發於正理而形於天下謂之雅稱美盛徳與告其成功謂之頌先之家而及於政以底成功其敍然也諸國之風先後各有義周南召南陳正家之道以風天下人倫之端王道之本風之正也故爲首二南之風行則人倫正朝廷治二南之風變則禮義廢風俗壊天下治亂在風而已及乎周道衰政教失風遂變矣於是諸侯擅相侵伐衛首幷邶鄘之地故爲變風之首推其本則王道失上下亂風遂變矣言其迹則相吞滅而後王道絕衛首惡也故一國之詩而三其名得於衛者爲衛得於邶鄘者爲邶鄘所以見其首亂也【董曰商俗靡靡周𨿽化革其俗然其風尙不得盡變書之命戒告令每懼其不得一日正也故其俗易感而風易變者亡國之餘音也風首衛且先邶鄘以著滅也】諸侯之彊不知有王則天理絕矣聖人懼焉故次以王刑政不能治天下諸侯放恣擅相幷滅王迹熄矣故𨿽亡而爲一國之風【董曰諸侯至於滅國王政不行矣謂天下無王可也故以王風序衛下黃曰春秋王人𨿽防序於諸侯之上而乃降王而國風之乎蓋黍離之降有周大師采詩已然矣周室未遷則其聲固天下之正聲也平王遷而東之則其音乃東土之音耳】先王之制茍能守之足以統臨天下廢法失道則王畿之內亦不能保鄭本畿內之封因周之衰遂自爲列國故次以鄭【段曰鄭首叛也齊首霸也是皆王之不王而諸侯肆行莫之禁也】君臣上下之分失則人倫亂人倫亂則入於禽獸人君身爲禽獸之行其風可知故次以齊天下之風至於如此則無不亂之國無不變之俗魏舜禹之都唐帝堯之國久被聖人之化漸成美厚之俗歷二叔之世而遺風尙存今亦變矣故因其舊名而謂之唐所以見意也唐魏之風且變則先代之風化中國之禮義消亡極矣是以夷狄彊大天下亦相胥而夷矣故次以秦秦之始封本西戎之地國亂乃東侵而始大其俗尙夷故美其始有車馬禮樂而刺其未能用周禮也禮義之俗亡夷狄之風行先聖王之流風遺俗盡矣故次以陳【黃曰風變而夷不亡何待故以陳檜曹之亡國繼之】陳舜之後也聖人之都風俗所厚也聖人之國典法所存也王澤竭而風化熄矣夷道行而典禮亡矣天下之所以安且治者聖人之道行也聖人之道絕則危亡至矣人情迫於危亡則思治安故思治者亂之極也檜曹懼其危亡而思周道故爲亂之終【孔曰檜曹國小而君奢民勞而政僻季札之所不譏國風次之於末冝哉】亂旣極必有治之之道危旣甚必有安之之理自昔天下何嘗不拯亂而興治革危而爲安【黃曰極於下泉之思治而繼以豳國之變而克正者惟周公能之】周家之先由是道也其居豳也趨時務農以厚民生善政美化由玆而始王業之所以興也故次以豳【孔曰豳者周公之事欲尊周公故次於眾國之後小雅之前非諸國之例也】王業成而爲政於天下故次以雅雅者王者之政也小之先大固其序也【孔曰雅見積漸之義故小雅先於大雅】政之衰則至於亡詩之亡王道之亡也天下之治始於以正風風天下其終也盛徳之著而成功可以告於神明始終之義也故次以頌頌之有魯蓋生於不足王道之隆也所歌頌者如是及其衰也如魯之事已足矣【孔曰魯以其得用天子之禮樂故借天子美詩之名稱爲頌非周頌之流也置之商頌前者以魯是周同姓故以先前代也】商則頌前代之美不可廢也故附其後焉葉曰土風之詩謂之風朝廷之詩謂之雅宗廟祝頌之詩謂之頌諸詩各具一體故皆以先後爲次惟豳兼有風雅之制以爲風則其辭作於朝廷系於政事以爲雅則又記風土焉故列於風雅之間明其不絕於風而可以雅也又曰是時樂正雅頌各得其所必記自衛反魯者夫子之終事也季札觀魯樂以小雅爲周徳之衰則鹿鳴之諸詩不與以大雅爲文王之徳則民勞之諸詩不與王通以季子爲不知樂非也蓋季子之所聞者小雅皆變雅大雅皆正雅耳此雅之見於魯者楚莊王言武王克商作頌以時邁爲首而武次之又言其三曰鋪時繹思我䢐維求定其六曰綏萬邦屢丰年則賚爲第六蓋以所作爲先後此頌之見於楚者以此考之雅以正變爲大小頌以所作爲先後者詩未刪之序也論政事之興廢而以其所陳者爲大小美功徳之形容而以其可告者爲先後夫子刪詩之序也故以闗雎爲風始以鹿鳴爲小雅始以文王爲大雅始以淸廟爲頌始而附之以魯與商而後雅頌各得其所則樂之正自是矣唐曰二南之風也商防而周之興也王之風也周防而詩之將亡也陳曰別之以尊卑之禮故魯以諸侯而後於周間之以親疎之義故商以先代而後於魯又曰周南之詩系於周公召南之詩系於召公豈非化之盛者必待聖人而後成歟至於風之終亦系之以豳雅之終亦繼之以召旻豈非化之衰者必思聖人而正之歟

詩之序

釋文舊說云闗雎后妃之徳也至用之邦國焉名闗雎序謂之小序此以下則大序也張曰闗雎之小序是國史所紀自詩者志之所之以下是夫子論詩因列於首章之序故其終亦以述闗雎之義焉此則通謂之大序【黃曰程氏以大序爲仲尼所作而後世不無疑者以其言辭重復前後失倫又似非仲尼所作也意者反魯刪詩之際與門人論詩者如此而門人子夏之徒集其平日所言而冠之於首歟請推而廣之曰小序首句國史之舊通大序乃夫子之言而非夫子所作也其餘小序之辭則漢儒之說或參其間焉】程曰國史得詩必載其事然後其義可知今小序首句是已其下皆說詩者之辭【呂曰三百篇之義首句當時所作或國史得詩之時載其事以示後人其下則說詩者之辭也蘇曰詩序非詩人所作亦非一人作之蓋自國史明變大師推其所作之義相授於作詩之時曹曰詩之作主文而譎諌爲其不可以正言之也若使作詩之人自著其刺譏之意謂某人有某惡如指宋襄禽獸之行彰衛頑中冓之言斥魯莊爲齊侯之子陳晉人將叛歸沃之事鮮不貽怒召怨矣】程曰詩序亦有後人添入者如白華是刺幽王其下更解不行如綿蠻序不肯飲食教載之只見詩中飲之食之教之誨之命彼後車謂之載之便云教載絕不成言語也又如髙子曰靈星之屍也分明是髙子言更何疑【蘇曰詩序誠出於孔氏也則不若是詳矣孔子刪詩而取三百五篇今其亡者六焉亡詩之序未嘗詳也詩之亡者經師不得見矣𨿽欲詳之而無由其存者將以解之故從而附益之以自信其說是以其言時有反覆煩重類非一人之辭又曰淇澳美武公之徳也序詩者徒見詩曰有匪君子卽稱有文章武公所以君子非止文章而已見詩有曰如切如磋如琢如磨卽稱其人能聴其規諫武公所以切磋琢磨非止聴規諫而已是言也又似非能文者所爲至如載馳稱作詩者諡字絲衣引髙子靈星以證其說若此之類序非詩人作明矣如江有汜之言美媵也勤而無怨嫡能悔過也辭意並足矣又曰文王之時江沱之間有嫡不以其媵備數媵遇勞而無怨嫡亦自悔也如式防黎侯寓於衛其臣勸以歸也而旄丘曰責衛伯因前篇以見意足矣又曰狄人迫逐黎侯黎侯寓於衛衛不能修方伯連率之職何其辭意重復如此之類序非一人作明矣】釋文舊說云大序是子夏作小序是子夏毛公合作卜商意有未盡毛更足成之【隋志先儒相承謂毛詩序子夏所創毛公及衛敬仲更加潤益王曰世以爲言其義者子夏也如江有汜之爲美媵那之爲祀成湯殷武之爲祀髙宗方其作時無義以示後世則𨿽孔子亦不得而知況子夏哉程曰班固之毛也曰毛公之學自謂出於子夏則亦以子夏之來不在秦後故仍其自謂之辭固亦未眞知出之何人也若夫鄭元直指古序以爲子夏則實因仍毛語無可疑也子夏之在孔門固嘗因言詩而得褒矣曰起予者商也則漢世信其古序之所由出者必以此也然子貢亦嘗因切磋琢磨而有防於夫子之意其曰賜也始可與言詩已矣是亦夫子語也而獨以序歸之子夏何哉曹曰髙子與孟子同時去子夏已百餘年而絲衣乃因髙子之說以冠序知非出於子夏也】後漢書曰衛宏從謝曼卿受學作毛詩序善得風雅之防至今於世曹曰詩序之作說者不同或以爲孔子或以爲子夏或以爲國史皆無明文可考惟後漢書儒林以爲衛宏作毛詩序今行於世則序乃宏作明矣然鄭氏又以爲諸序本自合爲一篇毛公始以寘諸篇之首則是毛公之前其甚久宏特增廣而潤色之耳故近世諸儒多以篇之首句爲毛公所分而其所推說云云者爲後人所益理或有之孔曰漢初爲訓者皆與經別行三之文不與經連故石經書公羊皆無經文藝文志云毛詩經二十九卷毛詩故訓三十卷是毛爲訓詁亦與經別也及馬融爲周禮注乃云欲省學者兩讀故具載本文然則後漢以來始就經爲注未審此詩引經附是誰爲之其毛詩二十九卷不知並何捲也【程曰鄭謂詩之首句古嘗合編至毛公分冠之在漢蓋親見也此語可信範曄蓋明言衛宏所序毛耳蓋毛氏於詩第爲之不爲之序則申釋先序辭義非宏而孰爲之也東萊曰說詩者非一人其時先後亦不同以毛考之有毛氏已見其說者時在先也有毛不見其說者時在後也闗雎之義其末曰不淫其色毛亦曰后妃說樂君子之徳無不和諧又且不淫其色然則闗雎之義皆毛公所已見也鵲巢之義其末曰徳如鳲鳩乃可以配焉毛止曰鳲鳩不自成巢居鵲之成巢未嘗言鳲鳩之徳然則鵲巢之義乃毛公所不見者也意者後之爲毛學者如衛宏之徒附益之耳毛尙簡義之已明者固不重出義之未明者亦必申言如鳲鳩之義𨿽刺不壹而其防未明故必言鳲鳩之養其子均平如一以訓釋之今鵲巢之義止云徳如鳲鳩而未知鳩之徳若何使毛公果見此語豈應略不及之乎詩人本取鳩居鵲巢以比夫人生享成業蓋非有婦徳者殆無以堪之也若又考鳲鳩之情性以比其徳詩中固亦包此意但其說出於毛公之後決無可疑也曹曰羔羊之皮素絲五紽毛謂古者素絲以莢裘不失其制大夫羔裘以居其說如此而已而序云在位】

【皆節儉正直徳如羔羊且以退食爲節儉其說於康成毛無此意也維鵲有巢維鳩居之毛謂鳩不自爲巢居鵲之成巢其說如此而已而序云徳如鳲鳩乃可以配焉君子偕老副笄六珈毛云能與君子偕老乃冝居尊位服盛服而序云故陳人君之徳服飾之盛冝與君子偕老則與意先後顚倒矣序若出於毛公安得自相違戾如此要知毛初行之時猶未有序也意毛公旣托之子夏其後門人互相授各記其師說至宏而遂著之後人又復增加殆非成於一人之手則或以爲子夏或以爲毛公或以爲衛宏其勢然也曹曰昔人謂爾雅釋詁一篇周公所作釋言以下仲尼所增子夏從而足之叔孫通梁文又從而補益之今考其書知毛公以前其文猶略至康成時則加詳矣何以言之且學有緝熈於光明毛公雲光廣也康成則以爲欲學於有光明者而爾雅曰緝熈光也又齊子豈弟猶言發夕也而爾雅曰豈弟發行也薄言觀者毛公無訓振古如玆毛公云振自也康成則以觀爲多以振爲古其說皆本於爾雅使爾雅成書在毛公之前顧得爲異哉按平帝元始四年王莽始徴天下通爾雅者詣公車固自出於毛公後矣葉曰世人疑詩序非宏所能爲此說不然使宏鑿空爲之乎𨿽孔子亦不能使宏誦師說爲之則𨿽宏有餘矣且宏之序有専取諸書之文而爲之者有雜取諸書之文而爲之者有雜取諸書所說而重復互見者有委曲宛轉附經而成其義者不可不論也詩有六藝一曰風二曰賦三曰比四曰興五曰雅六曰頌其文全出於周官情動於中而形於言言之不足故嗟嘆之其文全出於禮記成王未知周公之志公乃爲詩以遺王其文全出於金縢髙克好利而不顧其君文公惡而欲逺之不能使髙克將兵而禦狄於競陳其師旅翺翔河上久而不召眾防而歸髙克奔陳其文全出於左防子至於戴公其間禮樂廢壊其文全出於國語古者長民衣服不貳從容有常以齊其民其文全出於公孫尼子則詩序之作實在數書旣之後明矣此吾所謂専取諸書所言也載馳之詩許穆夫人作也閔其宗國顚覆矣又曰衛懿公爲狄人所滅絲衣之詩旣曰繹賔屍矣又曰靈星之屍此蓋眾說並衛氏得其善辭美意並錄而不忍棄之此吾所謂雜取諸書之說而重復互見也騶虞之詩先言人倫旣正朝廷旣治天下純被文王之化而復繼之以搜田以時仁如騶虞則王道成行葦之詩先言周家厚仁及艸木然後繼之以內睦九族外尊事黃耉養老乞言此又吾所謂委曲婉轉附經而成其義也卽三者而觀之序果非宏之所作乎漢世文章未有引詩序者惟黃初四年有共公逺君子近小人之說蓋魏後於漢宏之詩序至此始行也程曰周自文武以後魯自哀定以前無貴賤朝野率皆有詩詩之或指時事或主時人則不可槪定其決可揆度者必因事乃作不虛發也今其續序之指事諭意也凡左國語所嘗登載則深切著明歷歷如見茍二書之所不言又無明證則第能和附詩詞順暢防意未有一詩能指言其人其事也此又有以見序之所起非親生作詩之世目擊賦詩之事自可以審定而不疑也然則續序之爲宏作實宏所錄也】

詩之體

國語閔馬父曰昔正考父校商之名頌十二篇於周之大師以那爲首其輯之亂曰自古在昔先民有作溫恭朝夕執事有恪【韋昭注曰輯成也凡作篇章義旣成撮其大要以爲亂辭詩者歌也所以節舞者也如今三節舞矣曲終乃更變章亂節故謂之亂也】孔曰自古有篇章之名故那序曰得商頌十二篇東山序曰一章言其完也句則古者謂之言論語曰一言以蔽之曰思無邪趙簡子稱子太叔遺我以九言皆以一句爲一言也秦漢諸儒乃有句稱風雅之篇無一章者頌者述成功以告神故一章而已魯頌不一章而已魯頌不一章者美僖公之事非告神之歌也長髮殷武重章者或詩人之意所不同詩之大體必須依韻其有乖者古人之韻不協耳之兮也之類本取之以爲辭𨿽在句下不以爲韻故處末者皆字上爲韻左右流之寤寐求之其實七兮迨其吉兮之類是也亦有卽將助句之字以當聲韻者是究是圗亶其然乎其虛其邪旣亟只且之類是也張曰古之樂章只數句詩不能成曲調此所以有弄有引善歌詩者知如何爲弄如何爲引

詩之派

前漢志詩三百五篇遭秦而存者以其在諷誦不獨在竹帛也漢興魯申公爲詩訓詁【儒林申公魯人也少與楚元王交俱事齊人浮丘伯受詩曹曰申公詩口說訓詁未嘗立以訓詁相授是爲魯詩】而齊轅固【儒林轅固齊人也以治詩孝景時爲博士】燕韓生【儒林韓嬰燕人也孝文時爲博士景帝時至常山太傅推詩人之意而作內外數萬言其語頗與齊間殊然歸一也】皆爲之三家皆列於學官又有毛公之學自謂子夏所而河間獻王好之未得立【河間獻王徳修學好古實事求是時淮南王安亦好書所招致率多浮辯獻王所得書皆古文先秦舊書其學舉六藝立毛氏詩左氏春秋博士釋文曰平帝時毛詩始立】劉歆移太常博士書曰文帝時詩始萌芽至武帝然後鄒魯梁趙頗有詩禮春秋先師皆起於建元之間當此之時一人不能獨盡其經或爲雅或爲頌相合而成孔曰鄭詩譜曰魯人大毛公爲故訓於其家河間獻王得而獻之以小毛公爲博士前漢儒林毛公趙人爲河間獻王博士不言其名後漢儒林趙人毛萇詩然則小毛公名爲萇也【陸璣疏子夏魯人申公申公魏人李尅李尅魯人孟仲子孟仲子趙人孫卿孫卿魯人大毛公大毛公小毛公釋文曰吳太常卿徐整曰子夏授髙行子髙行子授薛倉子薛倉子授帛妙子帛妙子授河間人大毛公大毛公爲詩故訓於家以授趙人小毛公】前漢儒林毛公授同國貫長卿長卿授解延年延年授徐敖敖授九江陳俠【陸璣疏云陳俠謝曼卿】後漢儒林衞宏字敬仲東海人初九江謝曼卿善毛詩宏從曼卿受學中興後鄭眾賈逵毛詩後馬融作毛詩鄭作毛詩箋【釋文曰鄭作毛詩箋申明毛義難三家於是三家遂廢矣魏太常王肅更述毛非鄭荊州刺史王基駮王肅申鄭義晉豫州刺史孫毓爲詩評毛鄭王肅三家同異朋於王徐州從事陳統難孫申鄭】隋志齊詩魏代已亡魯詩亡於西晉韓詩𨿽存無之者惟毛詩鄭箋至今獨立【東萊曰魯齊韓毛師讀旣異義亦不同以魯齊韓之義尙可見者較之獨毛詩率與經合闗雎正風之首三家者乃以爲刺餘可知矣是則毛詩之義最爲得其冝也間有反覆煩重時失經防如覃捲耳之類蘇氏以爲非一人之辭蓋近之至於止存其首一言而盡去其餘則失之易矣葉曰詩有四家毛詩最後出而獨何也曰豈惟毛詩始漢世之春秋公谷爲盛至後漢而左氏始立而後之盛行者獨左氏焉禮家五弟子分曹教授蓋小戴最爲後出而今之言禮者惟小戴爲眾所宗此無他六經始出諸儒講習未精且未有他書以證其是非故雜僞之說可入趙賔之易張霸之書是也歷時旣久諸儒議論旣精而又古人簡書時出於山崖屋壁之間可以爲證而學者遂得卽之以考同異而長短精粗見矣長者出而短者廢自然之理也六經自秦火後獨詩以諷誦相韓詩旣出於人之諷詠而齊魯與燕語音不同訓詁亦異故其學往往多乖獨毛詩之出也自以源流得於子夏而其書貫穿先秦古書其釋鴟鴞也與金縢合釋北山烝民也與孟子合釋昊天有成命與國語合釋碩人淸人黃鳥皇矣與左合而序由庚等六章與儀禮合蓋當毛氏時左未出孟子國語儀禮未甚行而學者亦未能信也惟河間獻王愽見異書深知其精迨至晉宋諸書盛行肄業者眾而人始翕然知其說近正且左氏等書漢初諸儒皆未見而毛說先與之合不謂之源流子夏可乎唐人有云齊詩亡於魏魯詩亡於晉韓詩𨿽存無之者今韓氏章句已不存矣而齊詩猶有見者然唐人旣謂之亡則書之眞僞未可知也】

毛詩集解卷首﹤經部﹐詩類﹐段氏毛詩集解﹥

欽定四庫全書

毛詩集解卷一

宋段昌武撰

國風

朱曰國者諸侯所封之域而風者民俗歌謡之詩也謂之風者以其被上之化以有言而其言又足以感人如物因風之動以有聲而其聲又足以動物也是以諸侯采之以貢於天子天子受之而列於樂官於以考其俗尙之美惡而知其政治之得失焉舊說二南爲正風所以用之閨門鄕黨邦國而化天下也十三國爲變風亦領在樂官以時存肄備觀省而垂鑑戒耳

周南【召南說附】

儀禮燕禮有房中之樂鄭氏注歌周南召南之詩而不用鐘磬之節也房中者后妃夫人侍禦於君子女史歌之以節義序耳【孔曰玉肅云自闗雎至芣苢后妃房中之樂然則夫人房中之樂當用鵲巢采蘩采蘋鄭無所說義亦或然】鄭詩譜曰周召者禹貢雍州岐山之陽地名今屬右扶風美陽縣【孔曰綿言大王遷於周原閟宮言大王居岐之陽是周地在岐山之陽召是周內之別名也漢書地理誌云岐山在美陽縣西北釋文召在岐山之陽扶風雍縣其南有召亭朱曰岐山在鳯翔府岐山縣】周之先公曰大王者避狄難自豳始遷焉【朱曰帝嚳之子棄爲唐虞后稷封於邰其後公劉遷於豳至古公亶父又遷於岐山之下】商王帝乙之初命其子王季爲西伯至紂又命文王兼治南國江漢汝旁之諸侯【朱曰南方之國卽今興元府京西湖北等路諸州】於時天下三分有其二以服事殷【孔曰據禹貢州名言之雍梁荊豫徐歸文王其冀靑兗屬紂九州而已有其六是爲三分有其二】文王作邑於丰【朱曰丰京在京兆府鄠縣終南山之北】乃命岐邦周召之地爲周公旦召公奭之采地周公封魯死諡曰文公召公封燕死諡曰康公元子世之其次亦世守采地在王官春秋時周公召公是也【孔曰春秋時周公召公別於東都受采存本周召之名也】

闗雎后妃之徳也風之始也所以風天下而正夫婦也故用之鄕人焉用之邦國焉

釋云此闗雎小序也程曰詩言后妃夫人者非必謂文王之妻也特陳后妃夫人之事如斯而已古人由是道者文王也故以當時之事系其後【朱曰周公取以爲首篇以教後世凡爲后妃者其徳當皆如是也故序者不言美大姒而特言后妃之徳蓋周公之遺意歟然文王未嘗稱王則大姒未嘗稱后妃此特追稱之耳】程曰天下之治正家爲先天下之家正則天下治矣二南正家之道也陳后妃夫人大夫妻之徳推之士庶人之家一也故使鄕黨至於邦國皆用之自朝廷至於委巷莫不謳吟諷誦【段曰冨貴足欲之餘其情易以放而斯民勞苦力作又不可無以遊其心而玩其情也爲之謳吟以宣暢之而人將因諷誦以有得而古人養情性之道備矣】所以風化天下如小雅鹿鳴而下各於其事而用之也孔曰儀禮鄕飲酒禮者鄕大夫三年賔興賢能之禮其經云乃合樂周南闗雎是用之鄕人也燕禮者諸侯飲燕其臣子及賔客之禮其經云遂歌鄕樂周南闗雎是用之邦國也【曹曰此六詩本王后國君夫人房中之樂歌大王王季文王之致治者也其原在此故鄕飲酒燕禮皆用之於合樂焉至於鄕射之禮不歌不笙不間而猶用此六詩合樂見其爲風化之本毎事不可得而略也黃曰鄕大夫與諸侯之合樂此特一端而何足以盡之文王后妃之徳始於二南而極於天下鵲巢之】

【夫人艸之大夫妻江漢之遊女莫不感發是詩而被其風化大用之則大小用之則小上自朝廷下自閭巷皆可得而用之此如春風和气及物則生不可以小大計然則旣曰后妃之徳矣鄕人邦國可得而用之乎曰后妃之車服則鄕人邦國不可得而僭用若后妃之徳則用之有何不可】張曰以此二詩爲周公所作者蓋有三說其序曰后妃之徳曰夫人之徳皆言徳如是乃可以配一也儀禮鄕飲酒凡合樂周南闗雎召南鵲巢獨首此二詩意亦可見二也周南以闗雎興召南以鳲鳩比其所取類亦相似然三也故程子謂爲此詩者其周公乎蓋亦有取於此耳至其所取闗鳩之義則是誠不可移者以此知其爲周公所作無疑也故樂得淑女以配君子闗雎之義也徳如鳲鳩乃可以配鵲巢之義也夫刑家之道𨿽自於已而其所配必謹其擇是蓋吉凶禍福之基所以重宗廟重其身正夫婦而爲齊家之本也自古始之不謹而貽禍敗者可勝計哉故大明之詩其敍大任初嫁於周之事爲特詳焉然則闗雎鵲巢之首二南周公之意深矣若夫自覃而下則有當時爲大姒而作者其稱后妃則周公追稱之以爲爲后妃者要當如是也采蘩之不失職則亦當文王之時諸侯之國有是詩周公取而列之以爲爲諸侯夫人者要當如是也以至采蘋艸而下皆然推此意觀之大略可見矣朱曰此詩𨿽美大姒而實以深見文王之徳曾曰先王之政必自內始故其閨門之治所以施之家人者必爲之師傅保姆之助詩畫圖史之戒珩璜琚瑀之節威儀動作之度其教之𨿽有此具然古之君子未嘗不以身化也故家人之義歸於反身二南之業本於文王夫豈自外至哉世皆知文王之所以興能得內助而不知其所以然者蓋本於文王之躬化

風風也教也風以動之教以化之

鄭曰沈重曰上風是國風下風是鼓動之風【朱曰風兼二義以象言則曰風以事言則曰教】孔曰風諷也王者施化先諷誦以動之民漸開悟乃明教命以化之【曹曰仁言不如仁聲之入人深也善政不如善教之得民也風以動之仁聲也教以化之善教也】王曰風之於萬物方其鼓舞揺蕩之而已是所謂動之也及其因形移易使榮者枯甲者拆乃所謂化之也始乎風之而動終於教之而化【黃曰動者興起其善心化者變易其气質】

詩者志之所之也在心爲志發言爲詩情動於中而形於言言之不足故嗟嘆之嗟嘆之不足故永歌之永歌之不足不知手之舞之足之蹈之也

孔曰上言用詩以化天下此又解作詩所由朱曰心之所之謂之志情者性之感於物而動者也【段曰素有所主之謂志適有所觸之謂情曰在曰動志气之狀可想矣葉曰寛閒平易之時必習而爲怨懟無聊之言荘誠恭敬之意必變而爲侮笑戲狎之情蓋情非其志矣古之爲詩者求以治之後之爲詩者求以亂之】喜怒哀懼愛惡欲是謂七情形見永長也孔曰不自覺知舉手而舞身動足而蹈地如是而後得舒其心腹也聖王以人情之如是故用詩於樂使人歌詠其聲象其吟詠之辭也舞動其容象其舞蹈之形也【段曰樂至於舞而成樂書曰周官樂師以六舞教國子而人舞與居終焉豈終之以手舞足蹈之意歟】其象哀樂之形然後得盡其心術焉情動於中還是在心爲志而形於言還是發言爲詩上辯詩從志出此言爲詩必歌故重其文也【黃曰自詩而論志自志而論心此沿流尋源之論使學者知詩之所由始自情而論言自言而極於不知其所以言此遡源達流之論使學者知詩之所終極】段曰情亦有淺深凱風小弁皆情之深賦比多出於志興多動於情蓋言之不足而後嗟嘆嗟嘆不足而後永歌永歌不足而後舞蹈皆有序而不遽是可觀其發之中節矣夫情之發而中節也殆以其主宰於心故耳故五峯胡曰性立天下之有情效天下之動心妙性情之徳大序首著在心之爲志而後以情動之說繼之亦此意歟志之於心所以主是心也心以其所爲主無所不統志以其所主而有所統也動而不和發而陵節樂而淫哀而傷愛而不知其惡則喜其人及其徒胥憎而不知其善則惡其人及於屋上之烏心失所宰志不禦气蕩然聴血气之偏徇而所發皆非性之理情之節也記曰發而皆中節謂之和和者體也程曰有節故有餘止乎禮義者節也今夫飲以節者能飲而極飲者常至於不能飲行以節者能行而過行者常至於不能行情而無所節也則畢其气於一喜一怒而極矣段曰言而嗟嘆嗟嘆而永歌永歌而舞蹈舞蹈而至於不知所謂樂則生矣生則惡可已故曰樂主其盈

情發於聲聲成文謂之音治世之音安以樂其政和亂世之音怨以怒其政乖亡國之音哀以思其民困孔曰鄭樂記注云單出曰聲雜比曰音樂書曰言情動又言情發蓋動則喜怒哀樂欲發之初猶在中也發則發而中節矣動不足以言之孔曰哀樂之情發見於言語之聲於時未有宮商之調也惟是聲耳至於作詩之時則次序節奏淸濁髙下使五聲爲曲是之謂音此音被之管乃名爲樂【朱曰聲不止於言凡嗟嘆永歌者皆是也成文謂其淸濁髙下疾徐疏數之節相應而和也然情之所感不同則音之所成或亦異矣】鄭曰聲謂宮商角徴羽也成文者宮商上下相應【樂書樂記曰先王本之情性稽之度數凡音生於人心而本於情性其音角者情喜而性仁其音商者情怒而性義其音徴者情樂而性禮其音羽者情悲而性智其音宮者情恐而性信蓋樂者根之人心本之情性其在度數則枝葉而已】張曰音起於聲而聲出於情知此則知先王作樂之本矣孔曰樂記曰聲相應故生變變成方謂之音注云方猶文章也樂之器彈其宮則眾宮應然不足爲樂是以變之使雜也引左曰若琴瑟之専壹誰能聴之【樂書樂記曰宮生於黃鐘之九寸而其聲宏以舒徴生於林鐘之六寸而其聲貶以疾商生於太簇之八寸而其聲散以明羽生於南宮之五寸而其聲散以虛角生於姑洗之七寸而其聲防以約凡此𨿽度數不同而其究則一也凡物皆動而有聲聲變而成音故金尙角瓦絲尙宮匏竹尙徴而無淸濁之常革木一聲而無淸濁之變此所謂以律呂和五聲施之八音合之成樂也朱曰五聲宮最濁而羽極淸所以協歌之上下十二律黃最濁而應極淸又所以旋相爲宮而節其聲之上下段曰記欲其變惡其一何也曰所謂成文也所以欲其成文者何也曰將以成人心之和也鐘聲之鏗也石聲之磬也絲聲之哀竹聲之濫而鼓鼙之聲讙也若其専一誰能聴之抑使聴者隨所感而偏矣非所以養人心之和也先王之爲樂也合生气之和道五常之行剛也而不怒柔也而不懾陽不散而陰不密廣不容姦狹不思欲也夫然後條暢平順可以和人心而感物是故八風欲其從律也百度欲其得數也小大相成終始相生陰陽淸濁相終文武相爲始末曲直繁瘠廉肉相爲品節凡所以成此和世故夫子謂之中和之紀而子夏名之曰和正也樂記曰五色成文而不亂又曰節奏合以成文也】陳曰此言人之眞情不可掩也此情感於和而其音必舒夷嘽緩粹美而不切此情感於乖則其音必堙郁蘊結憤悱而不平此情迫於亡則其音必趨數艱苦悲愴而無聊【段曰怨則猶有望於上也所謂親之過大而不怨是愈疏也至亡國則惟有自哀愴感舊而已矣】孔曰國亡而世絕故不言世【王曰治亂言世言政而亡國不言者亡國世絕而無政故也】孔曰設有言而非志謂之矯情見於聲矯亦可識或辭是而意非或言邪而志正惟達樂者曉之樂記曰其哀心感者其聲噍以殺其樂心感者其聲嘽以緩若徒取言辭而不逹音聲則楚茨大田之刺並陳成王之善行露汝墳之篇皆述紂時之惡以汝墳爲王者之風以楚茨爲刺過之雅大師曉其情於聲音之中也【黃曰孔頴達謂如百室盈止婦子寜止安之至也厭厭夜飲不醉無歸樂之極也此謂治世之音土國城漕我獨南行怨之深也取彼譖人投畀豺虎怒之甚也此謂亂世之音知我如此不如無生哀之至也適彼樂國適彼樂郊思之篤也此謂亡國之音予以爲是固然矣亦不可專以言辭求之若徒觀其言辭不達其聲音則如大田楚茨瞻彼洛矣之詩不言周政之衰而言先王之盛亦可謂治世之音乎蘇曰愚嘗怪大雅小雅之詩當幽厲之時而極稱道文武成康之盛徳及其終篇又不見幽厲之暴虐此誰知其爲幽厲之詩而非文武成康之盛者蓋察其辭有幽憂不樂之意是以系之幽厲而無疑也】孔曰樂記曰凡音之起由人心生也樂者樂其所自生是樂之本意出於民也又曰夫物之感人無窮而人之好惡無節故先王作樂以爲之節是王者采民情制禮樂之義禮樂本出於民還以教民與夫云出於山復雨其山何以異也【段曰音之由人心生也本於中以發於外者也感而後應也制樂以爲人心之節也制於外以養其中者也應復爲感也感於此心之哀也而噍以殺感於此心之樂也而嘽以緩感於此心之喜怒也而發以散粗以厲則是聲之所應者皆由於所感也噍殺之音作而民以憂嘽緩之音作而民以樂粗厲之音作而民以剛毅也則是音之所感者又將以爲應也情發於聲聲成文謂之音由此心之所感者而發於外也風以動之教以化之由此心之所應者還以養其中也先王之盛也其人心亦已正矣而所以養之於外者猶備後世之衰也人心固已非古而所以導而誘諸外者抑又不正也古也交相養而今則交相病也】

故正得失動天地感鬼神莫近於詩

孔曰此又言詩之功也朱曰事有得失詩因其實而諷詠之使人有所創艾興起至其和平怨怒之極又足以達於陰陽之气而致祥召災蓋其出於自然不假人力是以入人深而見功速非他教之所及也又曰人者天地之心鬼神之防志壹則動气理之

必然也【段曰天地人均是一气之流通上下也故人之心精一則天地之气可動也李曰天地鬼神之正體鬼神天地之妙用陳曰此只是至誠之道寓於詩故如此詩人以此而作詩天地鬼神亦以此而感動匹夫匹婦一念眞積端拜而湧泉悲憤而赤旱彼獨何爲而然耶天下通一气耳聚而爲一元判爲天地明則爲人幽則爲鬼神著爲隠顯皆是一精气爲之】陳曰合千萬人之情而出於一人之言此天理也非私欲也合天理則天地從之鬼神順之而況於人乎【黃曰人民天地鬼神皆同此心則同此理以理求理夫何逺之有】孔曰無有近於詩者言詩最近之餘事莫之先也【公羊曰撥亂世反諸正莫近乎春秋何休云莫近猶莫過之也】

先王以是經夫婦成孝敬厚人倫美教化移風俗孔曰此言用詩之事朱曰先王指文武周公成王是指風雅頌之正經經常也【陳曰經者經制夫婦之常經也】女正位乎內男正位乎外夫婦之常也孝者子之所以事父敬者臣之所以事君詩之始作多發於男女之間而達於父子君臣之際故先王以詩爲教使人興於善而戒其失所以導夫婦之常而成父子君臣之道也【又曰夫婦有別則父子親父子親君臣和故經夫婦所以成其孝敬也】三綱旣正則人倫厚教化美而風俗移矣【段曰萬法萬化皆自人倫始人倫薄他無可以措手矣】段曰有情性則有形體保形體亦可以順情性正內外別男女經夫婦所謂形體也孝敬成乎其中所謂情性也美教化移風俗權不在物我實操之如勤容貌出辭气正顏色𨿽非有意必以爲之而主宰於中必有事焉

故詩有六義焉一曰風二曰賦三曰比四曰興五曰雅六曰頌

程曰學詩而不分六義豈知詩之體也張曰風有風刺不直言之意鄭周禮注曰賦之言鋪直鋪陳善惡【程曰鋪陳其事如齊侯之子衞侯之妻是也】比者比方於物興者托事於物【黃曰比者托物而諭興者因物而感姜曰比者取類於物以爲比物與意同如螽斯羽是也興者倐見是物而起興物不必合如闗雎是也釋曰興是譬諭之名意有不盡故題曰興程曰直比之如蛾眉犀溫其如玉之類是也因物起興如闗闗雎鳩瞻彼淇奧之類是也朱曰以物爲比而不正言其事甫田碩防衡門之類是也因所見聞或托物起興而以事繼其聲闗雎樛木之類是也黃曰雨其蒙矣行者之心淒然以悲鸛其鳴矣居者之懷慨然以嘆此之謂興】朱曰比方有兩例有繼所比而言其事者有全不言其事者興亦有兩例有取所興爲義者則以上句形容下句之情思下句指言上句之事實有全不取其義者則但取一二字而已要之上句常虛下句常實則同也【又曰然比興之中螽斯専於比而緑衣兼於興罝専於興而闗雎兼於比此其例中又自有不同也東萊曰風之義易見惟興與比相近而難辧興多兼比比不兼興意有餘者興也直比之者興之兼比也興之兼比者徒以爲比則失其意味矣興之不兼比者誤以爲比則失之穿鑿矣如殷其靁偶聞雷而有感於行者之未歸非可以比類而求也】程曰雅者正言其事天生烝民有物有則民之秉彛好是懿徳是也【張曰雅之體直言之比興差少無隠諷譎諫之巧𨿽是大惡亦直言此是雅之本體呂曰雅者正言之也初無所抑】詩譜曰頌之言容【李曰漢書曰徐生善容容作此頌字顏師古注云頌字與形容字古人通用呂曰頌者稱美之辭也無所諷議】孔曰四始以風爲先風之所用以賦比興爲辭故於風之下卽次賦比興然後次以雅頌亦以賦比興爲之旣見賦比興於風之下明雅頌亦同之賦比興如此次者言事之道直陳爲正故賦在比興之先比之與興𨿽同是托物比顯而興隠當先顯而後隠故比居興先也然則賦比興是詩之所用風雅頌是詩之成形用彼三事是故同稱爲義【朱曰此一條本出於周禮大師之官蓋三百篇之綱領錧轄風雅頌者聲樂部分之名也風則十五國風雅則大小雅頌則三頌也賦比興則所以制風雅頌之體也故大師之教國子必使之以是六者三經而三緯之則凡詩之節奏指歸皆將不待講說而直可吟詠以得之矣六者之序以其篇次風固爲先而風則有賦比興矣故三者次之而雅頌又次之蓋亦以是三者爲之也】程曰國風大小雅三頌詩之名也六義詩之義也【新安程曰此六者特釋其義而非以命其名也如以爲體則夫賦比興三者今乃無一詩行於世豈夫子盡刪之乎】一篇之中有備六義者有數義者【孔曰鄭箋七月二章云是豳風六章云是豳雅卒章云是豳頌自始至成別爲三體呂曰詩舉有此六義得風之體多者爲國風得雅之體多者爲大小雅得頌之體多者爲頌風非無雅雅非無頌也唐曰其風肆好穆如淸風大雅亦有風𨿽則如燬父母孔邇周南已有雅有匪君子終不可諼兮變風猶有頌采蘩賦之屬也螽斯比之屬也闗雎興之屬也有賦比興以爲風亦有以爲雅頌一篇而一義者有之鶴鳴専於興也其意達於風矣有一句而二義者王室如燬比而雅也曹曰周官大師所教六詩亦各以其義爲名至分爲四始然後風雅頌各異其體而賦比興存乎中者隠矣】

上以風化下下以風刺上主文而譎諫言之者無罪聞之者足以戒故曰風

孔曰言上下皆用此義張曰上以風化下下以風刺上此總言風之所以名也風自上以被於下風之正也下推其本而反之於上風之變也朱曰風者民俗歌謡之詩如物被風而有聲又因其聲以動物也上以風化下者詩之美惡其風皆出於上而被於下也下以風刺上者在下之人又歌詠其詩之美惡以譏其上也凡以風刺上者皆不主於政事而主於文辭不以正諫而托意以諫若風之被物彼此無心而能有所動也楊曰詩尙譎諫惟言之者無罪聞之者足以戒乃爲有補若諫而涉於謗毀聞者怒之何補之有曹曰上以風化下若燕禮鄕飲酒用之於鄕人邦國者所以廣風化於天下也不獨風也亦有雅詩焉下以風刺上若天子納變雅諸侯納變風所以規正君上之失也然皆主文而譎諌是雅詩亦有風之意故皆曰風王曰有巽而入之之道焉故曰風張曰下之刺上主於文而譎諫而至其甚則有至於直指而不止於譎諫此變之中又變焉者也

至於王道衰禮義廢政教失國異政家殊俗而變風變雅作矣

鄭詩譜序文武風有周南召南【朱曰二十五篇爲正風】雅有鹿鳴文王之屬【朱曰自鹿鳴而至菁菁者莪二十二篇爲正小雅自文王而至捲阿十八篇爲正大雅】及成王周公致太平制禮作樂而頌聲興焉【孔曰頌聲之興不皆在制禮之後也故春官樂師職云及徹帥學士而歌徹鄭謂徹者歌雍也】盛之至也本之由此風雅而來故皆錄之謂之詩之正經孔子錄懿王夷王時詩訖於陳靈公淫亂之事謂之變風變雅【朱曰邶至豳十三國爲變風六月至何艸不黃五十八篇爲變小雅民勞至召旻十三篇爲變大雅皆康昭以後所作孔曰變風之作齊衛爲先陳最在後變雅則處其間齊哀公當懿王衛頃公當夷王陳靈公魯宣公十年爲其臣夏徴舒所殺變雅始於厲王變雅亦稱雅者王政仍被邦國所以名爲雅及平王東遷其政止行境內是以變爲風焉】黃曰道者所繇適治之路仁義禮樂皆其具也今王道旣衰則其本已先撥矣由是禮義廢而不行政教失所錯天子不能統諸侯故國自爲政諸侯不能統卿大夫故家自爲俗也孔曰王道衰諸侯有變風王道盛諸侯有正風王道明盛政出一人諸侯不得有風王道旣衰政出諸侯故各從其國有美刺之別也【東萊曰王道之盛陳列國之詩以觀民風其可采者大師播之音律以風天下如汝墳江有汜之在二南是也禮樂出於一故不得國別爲風耳】蘇曰衞武衞文鄭武秦襄之風宣王之雅皆美之然猶不免爲變詩何也曰昔周之興也積仁行義凡數百年至於文武風俗備是以其詩發而爲正詩自成康以來周室不競至幽厲而大壊其敗亦數百年其蓄之也亦厚是以其詩不復其舊而謂之變夫自其正而至乎變其敗之也甚難其間必有幽厲大亂之君爲之而後能自其變而復於正其反之也亦難必有後稷公劉文武積累之勤而後能今夫五人者其善之積未若其變之厚矣是以不免於變也鄭曰二南爲風之正經則然矣自後南國諸侯政之興衰何以無變風曰陳諸國之詩者將以知其闕失省方設教爲黜陟也時徐及吳楚僭號棄其詩夷狄之也朱曰正變之說無明文可考今姑從之【葉曰正變之說吾嘗讀谷梁書而得之春秋書築王姬之館於外書諸侯盟於首止谷梁皆曰變之正也蓋言事變常而終合於正也風雅之正變亦如是耳河廣之詩曰誰謂河廣一葦杭之其欲往之心如是其鋭也然而有捨之而不往焉大車之詩曰谷則異室死則同穴其男女之情如此其至也然而有畏之而不敢焉氓之詩曰以爾車來以我賄遷其淫佚之行如是其醜也然而有反之而自悔焉當其心之鋭情之至而行之醜也固所謂變也繼而捨之而不往畏之而不敢反之而自悔則君子所謂變之正也後世尊經太過遂以已意揣之吾從而辟之曰栢舟緑衣信爲變風也淇奧之美鳥得以變風稱之彼將曰淇奧緇衣在鄭爲美在天子則異政故亦謂之變吾又從而辟之曰二南之詩文王之詩也當是時紂在上亦可謂之異政不得爲正風可也彼將曰此周詩也主周之世而論之故也吾又從而辟之曰淇奧緇衣信異政也小雅之六月無羊大雅之烝民崧髙天子中興之盛也何得以爲異政而謂之變雅彼將曰六月烝民在宣王則爲善繼文武則爲不足吾又從而辟之曰宣王之繼文武誠不足矣臣如周公君如成王可謂不足歟豳風何得謂之變彼將曰以其遭變故也吾又從而辟之曰周公遭管蔡故七月爲變風常棣之詩閔管蔡之失道也何得謂之正雅反覆數四而諸家之說窮矣蓋正變之說不出於夫子而詩之次序皆以先後爲序文武成康其詩最在前故二雅首之厲王繼成王之後宣王繼厲王之後幽王繼宣王之後故二雅皆順其序國風亦然後世儒者但見宣繼厲之後遂並以宣爲變不知先後之序自當爾也】

國史明乎得失之迹傷人倫之廢哀刑政之苛吟詠情性以風其上達於事變而懷其舊俗者也

孔曰國史者周官大史小史外史禦史之等皆是也臣民皆得風刺不必要其國史所爲此文特言國史者鄭云國史采眾詩時明其好惡令聲蒙歌之【曹曰周官小史掌邦國之志外史掌四方之志說者云志記也邦國之志若春秋所謂周志是也四方之志若魯之春秋晉之乘楚之檮杌是也是內外文籍國史皆掌之矣古者天子有采詩之官其行守也命大師陳詩以觀民風采得之後屬之國史故楚左史倚相能讀三墳五典八索九丘至問祁招之詩而不知則右尹子革非之國史旣掌邦國四方之圖籍則舊章民風無不通習因革得失粲然可見矣】王曰發於聲而長言之謂吟形於言而永歌之謂詠或曰教化或曰政教或曰刑政何也教化本也刑政末也至於王道衰則其本先亡矣故不足於教化而後言政教不足於政教而後言刑政苛則其末亦有所不足此其所以可哀也朱曰人倫廢刑政苛詩之所刺不越乎此國史采而得之哀傷其然於是吟詠防繹其情性之未發而節文之以授樂官使時而颺之以風其上此非達於當時之變故而不忘乎厥初之舊俗者有所不能也【曹曰詩之言皆本於情性之自然而吟詠之達於事變則知今之事所以異於古懷其舊俗則思古者禮義之俗不能忘然則變風之發乎性情故也止乎禮義則以懷其舊俗故也】陳曰由是言之則詩𨿽出於國人而國史采詩之時已有所去取矣國史去取於當時孔子刪之於後世

故變風發乎情止乎禮義發乎情民之性也止乎禮義先王之澤也

朱曰情者性之動而禮義者性之徳也【張曰民之性其始亦豈有不善惟夫情之過而血气亂之於是乎失情性之正矣禮義則是情之發而能不逾乎性之則此先王之澤淪浹於人心者猶在故也黃曰蟋蟀閔儉之詩也而曰好樂無荒蓋有以禮自娯樂之意考槃述窮處之詩也而乃曰永矢勿諼蓋有畎畆不忘君之意泉水之衛女思歸而能以禮載馳之夫人思歸而能以義其發乎情止於禮義者於此可見知發而不止則蕩而不中節矣】王曰上言變風變雅而此獨言變風何也雅𨿽已變天子猶有政焉専言變風則通乎無雅之後也而猶知止乎禮義則變雅之時可知矣朱曰正風雅頌則不可以情言皆天理之本也亦不可但言止乎禮義而已乃禮義所由出也段曰詩序者必以變風言情性其聖人於利正言情性之義也何也春之溫夏之薰而萬物生長於吹噓披拂之中者冝也溫且薰者變而爲澟洌矣而敷榮之機終不可息於剝落雕謝之餘是眞可以觀生生不息之本性也性之固以其心之存也大序首著一語卽云在心爲志則其所以系情性者可想矣故惟變風可以驗先王之澤惟禮義之廢可以信禮義之止

是以一國之事系一人之本謂之風言天下之事形四方之風謂之雅雅者正也言王政之所由廢興也政有小大故有小雅焉有大雅焉

王曰風之本出於一人之躬行而其末見於一國之事朱曰形者體而象之之謂孔曰風者以其所言之狹也雅者以其所言之廣也陳曰風詩多出於小夫賤皆以其風俗厚薄推本而歸於一人之善惡也雅詩多出於公卿大夫皆以其朝廷臧否推廣而逺之四方之理亂也風由下以觀上雅由上以知下葉曰聞之鄭樵土風之詩謂之風朝廷之詩謂之雅宗廟祀頌之詩謂之頌風出於土風則今之歌謡是也或作於有位或作於委巷匹夫賤意𨿽逺而辭則淺近亦各從其本國之舊耳【如竹竿釣淇之類】謂之雅則今之歌行古風之類是也其爲辭也文又非委巷所能矣故謂之雅頌則今之樂章也其辭嚴其聲有節不敢用煩言防語以示有所尊故謂之頌朱曰小雅言政之一事大雅意不主於一事大扺皆詠歌先王之功徳申固福祿之辭而政之大體系焉【黃曰有國風而後有小雅有小雅而後有大雅小雅者二南風化之所積也大雅者小雅政事之所成也如小雅言文武治內外之事至大雅則言受命作周復受天命小雅言成王興賢育材之事至大雅則言受命福祿尊祖配天小雅言宣王南徵北伐之事至大雅則言建國親侯周室中興推而至於變雅亦然小雅之刺幽王特言刺而已至大雅則曰傷周室大壊也刺幽王大壊也王曰幽王之詩有其惡大而列於小雅宣王之詩有其善小而列於大雅蓋幽王之惡大其小者猶如此也宣王之善小其大者如是而已所謂大雅者積小雅而成故小雅之末有疑於大雅唐曰周之興也由召南而周南由周南而雅由雅而頌其衰也頌息於南徵之後雅變於監謗之際風降於東遷之餘道之污隆可具見矣羣叔之流言風猶將變而況於雅乎洛邑之遷頌未可遽復故風猶可正而進於雅也雅在則春秋可以無作柰何變而遂至於亡也】朱曰玩其辭气之逺近考其制度之廣狹疑其音節亦不同矣及其變也則亦各以其聲而系之歟【孔曰正經述大政爲大雅述小政爲小雅詩體旣異樂音亦殊國風之音各從水土之气若雅頌則總合四方之風而制是正聲以道之故有大雅小雅之音王政旣衰變雅兼作取大雅之音歌其政之變者謂變小雅故變雅之美刺皆由音體有小大不復由政事之大小也又曰詩體旣異其聲亦殊公羊曰什一行而頌聲作史記稱防子過殷墟而作雅聲譜云師摯之始闗雎之亂早失風聲矣記云人不能無亂先王恥其亂故制雅頌之聲以道之是其詩各自別聲也】

頌者美盛徳之形容以其成功告於神明者也

孔曰此解頌者惟周頌耳商頌𨿽是祭其先王述其生時之功正是沒後頌徳非以成功告神其體異於周頌也魯頌詠公徳才如變風之美者耳【程曰季札所觀之詩獨無商魯二頌意僖𨿽有頌未必敢與周頌並藏商𨿽賴周大師以存魯未必盡亟得之賴夫子鳩集刪次乃爲今詩然則札之觀樂於魯其不見冝也】唐曰徳盛者非言能盡美其形容而已徳非可告告其成功而已【殷曰頌鋪張厲故曰美盛徳之形容若究極盛徳之防妙其辭簡而深若書之精一執中之文是也夫言各有體也】陳曰古人之功須從徳中來故夫成功者盛徳之容貌無徳以本之而徒功之務身死未防天下之公論起矣若齊桓是也是可以欺一時而不可以欺後世也又曰齊桓非無功也而功與身俱冺何也功不出於徳也觀詩人頌先王之功不以一時爲計而以萬全爲心不以吾身爲決而以子孫爲證深矣哉【段曰古人言功必以徳徳茍未至於盛則功不可以成言有盛徳者必有成功離徳而言功此王者之迹所以熄也利用安身以至於窮神知化而後可以言盛徳造端乎夫婦以至於天地位焉萬物育焉而後可以言成功故盛徳者成功之本始之以闗雎之徳成功者盛徳之著頌美盛徳之形容以其成功告於神明凡著於成功者皆盛徳之形容充塞於天地之間根諸心以推諸四體耳黃曰嘗觀唐元結頌中興自昔帝王有盛徳大業者必著乎歌頌若今歌頌大業其誰冝爲夫言古帝王則曰盛徳大業言今之歌頌者則止曰大業而削去盛徳二字蓋有深意吾是以知頌之不可苟作也】

是謂四始詩之至也

朱曰史記闗雎之亂以爲風始鹿鳴爲小雅始文王爲大雅始淸廟爲頌始所謂四始也詩之所以爲詩者至是無餘蘊矣後世𨿽有作者其孰能加於此乎邵子曰刪後無詩蓋爲此也曹曰四者皆始於文王故謂之四始以其徳之不可以復加也孔子曰周之徳其可謂至徳也已矣其徳至故其詩不可以復加陳曰一雅也有小大則安得別爲二始乎意者卽下文所謂闗雎麟趾鵲巢騶虞之四詩也蓋四詩者先王所以風化天下之始詩之功用盡在是也李曰詩序旣爲諸儒附益以足成其書則後之觀詩者不當以其文之相連屬而求義非如他經之文曰故曰至於曰是以曰然則曰是謂皆是連上文之辭也段曰由闗雎以至於頌聲作塞乎天地之功用皆始於此豈非詩之至乎

然則闗雎麟趾之化王者之風故系之周公南言化自北而南也鵲巢騶虞之徳諸侯之風也先王之所以教故系之召公

鄭曰自從也從北而南謂之化從岐周被於江漢之域也【張曰言南者以河東則時爲紂所屬自邠以北則皆獯鬻所取所及者向南之國江漢汝墳是也姜曰岐在豳東南四百里丰在岐東南三百餘里鎬在丰東南二十五里皆是自西而東曹曰按禹貢岐山丰水皆在雍州之域考諸漢志則邰在漦縣唐爲京兆武功縣豳在栒邑唐爲豳縣岐在美陽唐爲岐州岐山縣程在安陵丰水在鄠縣並屬右扶風郡鄠在唐屬京兆郡卽雍州也京兆杜陵卽丰邑也然則自大王以來累世遷徙皆由稍向於東以至於定洛邑遂有東周之號正爲此也今乃言化自北而南緣文王居丰岐之初其西則拒戎狄東迫紂都其化由岐周而被於江漢則爲南行耳】蘇曰文王之風謂之周南召南何也【段曰周召皆言南者以其皆在岐山之陽也陽南也】文王之治周也所以爲其國者皆屬之周公所以交於諸侯者皆屬之召公大雅詩曰昔先王受命有如召公日辟國百里言其治外也召南有召公之詩而周南無周公之詩周公在內近於文王𨿽有徳而不見則其詩不作召公在外逺於文王功業明著則詩作於下此理之最明者也【朱曰周公制禮作樂於是取文王時詩分爲二南其言文王之化者系之周公以周公主內治故也其言諸侯之國被文王之化以成徳者系之召公以召公長諸侯故也】朱曰成王立周公相之制禮作樂乃采文王之世風化所及民俗之詩以爲房中之樂蓋其得之國中者雜以南國之詩而爲之周南言自天子之國而被於諸侯不但國中而已也其得之南國者則直謂之召南言自方伯之國被於南方而不敢以系於天子也【陳曰江漢汝墳爲岐東之地當時岐東被文王之化而作詩及周公爲伯而得其詩以貢於周故曰周南江沱爲岐西之地當時岐西被文王之化而作詩及召公爲伯而得其詩以貢於周故曰召南】黃曰周大師編詩之時以爲文王之詩不可以風系之二南之詩系之文王則不可【段曰王不待大文王固有王者之風矣然必托之周公者以其無欲王之心也】不系之文王則無所系適得二公在陜而因以二南系之焉予謂分陜當在武王得天下之後而二南之系當在二公旣分陜之後記曰夫武始而北出再成而滅商三成而南四成而南國自疆五成而分周公左召公右則分陜當在武王之時無疑孔曰諸侯之風先王大王王季之所以教化民也【陳曰周南爲宗周之地召南言先王之所以教者蓋宗周未遷大王王季皆治岐西之地先王之所以教者在岐西故也姜曰周南之地實居岐西其東則鎬京在焉周公特輔佐文王以治陜東之國所以有王者之風而本諸后妃漢廣所以稱文王之徳而不及周公也若夫召南岐西之地在邦域之間大王王季之故治也故曰先王之所以教召公専掌其國政而爲諸侯伯故不稱召公而稱召伯是以聴南國之訟而有甘棠行露之詩其詩所以爲諸侯之風而詩述夫人之徳與周公佐文王事體不同曹曰周卽美陽之周原大王舊都也召亭也及武王得天下又以二公爲東西二伯自周以東周公主之由雍州以至荊東南之域也自召以西召公主之由岐山以至梁益西南之域也是時二南之人思先王與文王之徳而作詩焉周南之地文王居之其化出於文王之躬行鼓舞動蕩豁然大變有不知其所以然故其詩爲王者之風而系之周公召南之地大王王季實居之積徳累仁馴致其道數世而後著故其詩爲諸侯之風先王之所以教而系之召公】朱曰闗雎麟趾言化者化之所自出也鵲巢騶虞言徳者防化以成徳也召南之徳卽周南之化所成故曰先王之所以教先王謂文王也程子曰周南召南其猶乾坤乎愚嘗推其說曰幹始萬邦非坤無以代其終坤終萬物非干無以資其始故乾元統天爲萬物之所從出而無所不統周南之化似之坤元𨿽生萬物而所以生之者乃順承天意而已召南之徳似之此程子之意也而楊亦曰王者諸侯之風相須以爲治蓋一體也唐曰周南召南皆文王之詩但其時有先後地有逺近化有淺深故以王者諸侯之風別之而分系之周召耳其地近其時先其化文王猶淺其地逺其時後其化文王已深隨其所得分周召以系之也夫聖人之化亦有逺近先後淺深之間乎曰聖人天地也天地猶以久成況聖人乎一念之中萬物無不包覆者理也一气不頓進一形不頓虧者理之寓於勢也文王之化自始至終難以一毫殊觀而感文王之化以爲詩之風者固自有次第也故召南之末進乎周南騶虞是也周南之末進乎雅麟趾是也雅之末進乎頌魚麗是也【段曰二南之詩編次頗似相對不但闗雎之與鵲巢麟趾之與騶虞也漢廣者行露之成桃夭者摽梅之成也汝墳者艸之成也均之爲聖人之化而淺深若是殊焉意者變商爲周而革面固豹變之兆歟故召南詳及訟獄法庭職守之事而周南惟曰道曰徳曰化曰心與志其亦可觀矣】以文王之詩而不系之雅何也是皆作於文王之時者也故不系之雅雅皆周公當天下平一之後取文武之事被之詩歌因事而用之也何彼穠矣𨿽武王時詩然乃下嫁諸侯之國𨿽列之風可也段曰正風由諸侯而升於雅變雅乃自有王者而降於風世道亦可觀矣

周南召南正始之道王化之基

朱曰王者之政始於家終於天下而二南正家之事也王者之化必至於法度彰禮樂著雅頌之聲作而後可以言成然無其始亦何所因而立哉基者堂宇之所因而立者也程子謂有關雎麟趾之意而後可以行周官之法度其謂是歟【張曰人而不爲周南召南其猶正墻面而立嘗深思此言誠是不從此行甚隔著事向前推不去蓋至親至近莫甚於此故須從此始】王曰於風言始則知雅頌之爲終於風言王化之基則知雅爲王政之興而頌爲王功之成也

是以闗雎樂得淑女以配君子憂在進賢不淫其色哀窈窕思賢才而無傷善之心焉是闗雎之義也

程曰闗雎之義樂得淑女以爲后妃配君子也其所憂思在於進賢淑非說於色也哀窈窕思之切也【呂曰哀至誠惻怛之意禮記所謂無服之防內恕孔悲蓋求賢之情其惻隠有如此者張曰哀思也白華碩人皆用傷善之心闗雎思而已】切於思賢才而不在於淫色無傷善之心也思之甚切以常人言之直入於邪始得然闗雎卻止乎禮義哀不至於傷則其思也亦異乎常人之思矣後人以爲后妃樂得淑女以配君子配惟后妃可稱后妃自是配更何別求淑女以爲配【黃曰豈可以眾妾而配君子乎】淫其色乃男子之事此自是闗雎之義如此非謂后妃也【程曰此不難曉但將大序看數過卽可見大序言是以闗雎樂得淑女以配君子只看个是以字便有意思黃曰蓋推詩人作闗雎之意義如此夫文王之躬行自足以成二南之化而詩人必思得淑女以助其內治者其文王之化且有所不足乎天下之治未有不自齊家始刑於寡妻至於兄弟以禦於家邦𨿽文王之盛徳然後妃在父母家則已有恭儉節用之美此詩人所以樂之歟又曰周人但以闗雎之義形容后妃初不指后妃而謂之闗雎也曰樂曰憂曰哀皆詩人樂之憂之哀之也】王曰先言樂後言哀思者惟其以得淑女爲樂故其求之而不得則哀思也朱曰主於徳而言則樂而不淫哀而不傷主於色而言則樂必淫哀必傷此防防之理毫釐之辧善養心者審諸此而已矣又曰或曰先儒多以周道衰詩人本諸袵席而闗雎作故雄以周康之時闗雎作爲傷始亂杜欽亦曰佩玉晏鳴闗雎嘆之但儀禮以闗雎爲鄕樂又爲房中之樂則是周公制作之時已有此詩矣若如此說則儀禮不得爲周公之書儀禮不爲周公之書則周之盛時乃無鄕射燕飲房中之樂而必有待乎後世之刺詩也其不然也明矣且爲人子孫乃無故而播其先祖之失於天下如此而尙可以爲風化之首乎【曹曰是時毛未行序文亦未出學者各宗三家之說則無怪其爲異也】

闗闗雎鳩在河之洲窈【烏了反】窕【徒了反】淑女君子好逑【音求】毛曰興也【孔曰毛公特言興者爲其理隠故也朱曰興者先言他物以引起所詠之辭】闗闗和聲也【朱曰雌雄相應之和聲也】雎鳩王雎也鳥摯而有別【孔曰郭璞云雕類也今江東呼之爲鶚好在江邊沚中亦食魚陸疏云如鴟幽州人謂之鷲而雄許愼皆曰白蹷似鷹段曰朱曰水鳥狀類鳬鷖生有定耦而不相亂耦常並逰而不相狎故毛傳以爲摯而有別列女以爲人未嘗見】

【其乘居而匹處者蓋其性然也按姜氏遺書曰雎鳩鷙鳥郭璞以爲雕鶚乃飄颻搏鷙之物安可比幽閒之淑女故云興者見是物而興起物不必合乃若晦庵以爲鳬鷖與詩意合矣當必有所本也鳬鷖郭璞曰似鴨觧詁云一名水鶚】朱曰河北方流水之通名毛曰水中可居曰洲【曹曰周地東表大河也】窈窕幽閒也【朱曰幽閒之意】淑善逑匹朱曰女者未嫁之稱蓋指文王之妃太姒爲處子時而言君子指文王毛曰后妃說樂君子之徳無不和諧愼固幽深若雎鳩之有別焉【歐陽曰取其別不取其摯】朱曰宮中之人於其始至見其有幽閒貞靜之徳故作是詩謂彼闗闗然之雎鳩則相與和鳴於河洲之上矣此窈窕之淑女則豈非君子之善匹乎言其相與和樂而恭敬若其摯而有別也漢匡衡曰窈窕淑女君子好逑言能致其貞淑不貳其操情欲之感無介乎容儀宴私之意不形於動靜夫然後可以配至尊而爲宗廟主此綱紀之首王教之端也可謂善說詩矣東萊曰后妃之徳坤徳也闗闗雎鳩在河之洲擬

諸形容者也窈窕淑女君子好逑詠嘆其眞王者之良匹也惟天下之至靜爲能匹天下之至健也楊曰詩全要體防何謂體防且如闗雎之詩人以興后妃之徳須當想象雎鳩爲何物知雎鳩爲摯而有別之禽則又想象闗闗爲何聲知闗闗之聲爲何則又想象河洲是何所在知河洲爲幽閒逺人之地則知如是之禽其鳴聲如是而又居幽閒逺人之地則后妃之徳可以意曉矣是之謂體防【東萊曰闗雎具風比興三義一篇皆言后妃之徳以風動天下首章以雎鳩發興後二章皆以荇菜發興至於雎鳩之和靜荇菜之柔順則又取以爲比】朱曰此詩序以爲后妃之徳而四章竟不及其徳如何但反覆歌詠之而已豈其徳之深逺純備有難以言語形狀而指陳歟嗚呼此其所以爲徳之至也【黃曰詩人之美是人不言其所以美之之事而特言詩人喜樂之情則其人之賢可知哀公荒怠慢而詩人作雞鳴以思賢妃而陳夙夜警戒相成之道知雞鳴思賢妃則知闗雎樂得淑女之意有在也】段曰周之興也以淑女其亡也以哲婦故以順爲正者婦之徳而窈窕淑女所以美也釋文曰逑本亦作仇

參【初金反】差【初冝反】荇【衡猛反】菜左右流之窈窕淑女寤寐求之求之不得寤寐思服悠哉悠哉輾【哲善反】轉反側孔曰參差然不齊毛曰荇接余也以事宗廟【陸防曰接佘白莖葉紫赤色正圎徑寸餘浮在水上根在水底孔曰醢人陳四豆之實無荇菜或殷禮也】程曰左右皆隨水之貌【朱曰或左或右言無方也】毛曰流求也【朱曰順水之流而取之也】寤覺寐寢也【朱曰或寤或寐言無時也】服思之也【李曰服猶懷也】王曰悠者思之長也鄭曰臥而不周曰輾朱曰輾者轉之半轉者輾之周反者輾之過側者轉之畱皆臥而不安席之意程曰荇菜以興后妃之柔順【張曰荇菜固興也然亦取其柔順芳潔可以薦神明之意】朱曰此章本其未得而言彼參差之荇菜則當左右無方以流之矣此窈窕之淑女則當寤寐不忘以求之矣東萊曰萬化之原一本諸此未得之也如之何其勿憂旣得之也如之何其勿樂也悠哉悠哉輾轉反側憂之不過其則也琴瑟友之鐘鼓樂之樂之不過其則也所謂樂而不淫哀而不傷者也【陳曰匹夫而以天下爲憂樂者作闗雎之人也】

參差荇菜左右采之窈窕淑女琴瑟友之參差荇菜左右芼【毛報反】之窈窕淑女鐘鼓樂【音洛】之

毛曰芼擇也【董曰芼則以熟而薦也曰芼以姜桂蘇曰求得而采采得而芼先後之敍也凡詩之敍類如此】鄭曰琴瑟在堂鐘鼓在庭【孔曰臯陶謨云琴瑟以詠乃云下管鞀鼓明琴瑟在上大射禮頌鐘在西階之西笙鐘在東階之東是鐘鼓在庭也樂書曰古者造琴之法削以嶧陽之桐成以檿桑之絲徽以麗水之金軫以昆山之玉聲不過五五之琴小琴也兩倍之爲十四倍之爲二十大琴也孫登以一則聲或不備蔡邕以九則聲或太多至於全之爲郭璞之二十七半之爲頌琴之十三皆出於七倍差溺於二變二少以應七始之數也雄謂陶唐氏加二以防君臣之思桓譚謂文王加少宮少商二釋知匠以爲文武各加一以爲文武爲是說者蓋始於尙書而曼衍於左氏國語是不知夏書在治忽有五聲而無七始豈爲左氏求其說不得而遂傅防之耶故七之琴有之則有害古制也瑟之爲樂其軫玉其朱其絲分其音細以理考之樂聲不過乎五則五十五絲小琴也二十五中瑟也彼謂二十三二十七然三於五聲爲不足七於五聲爲有餘豈亦惑於二少之說耶明堂位曰大琴大瑟中琴小瑟四代之樂器也古人用大琴必以大瑟配之用中琴必以小瑟配之然後大者不陵細者不抗而五聲和矣荀卿曰鼓其樂之君耶記曰鼓無當於五聲五聲弗得不和故於鼓琴鼓瑟鼓鐘鼓磬鼓柷鼓敔鼓簧鼓缶皆謂之鼓者以此也樂記曰防守拊鼓堂下之樂眾矣所待以作者在鼓堂上之樂眾矣所待以作者在拊也】孔曰與之同志故曰友【朱曰友者親愛之意樂則和平之極東萊曰友亦樂也鐘鼓有時而奏琴瑟無時而不在側故曰友】朱曰此章據今始得而言彼參差之荇菜旣得之則當采擇而烹芼之矣此窈窕之淑女旣得之則當親愛而娛樂之矣【又曰闗雎樂而不淫哀而不傷愚謂此言爲此詩者得其情性之正聲气之和也蓋徳如雎鳩摯而有別則后妃情性之正固可以見其一端矣至於寤寐反側琴瑟鐘鼓極其哀樂而皆不過其則焉則詩人情性之正又可以見其全體也獨其聲气之和有不可得而聞者𨿽若可恨然學者姑卽其詞而玩其理以養心焉則亦可以得學詩之本矣段曰天地獨厚於人萬物皆備於我詩人所以情動於中比興生之有感於風雨霜露雷電日月寒暑晝夜之變山河艸木之流峙鳥獸虫魚之飛動未嘗不與喜怒哀樂相通者有此身則備此理也況天地人倫之大經同得於此心均用於此心均用於此身者哉物得於天地之繁气有偏駁不純善惡互見如雎鳩之摯而有別詩人則取其幽靜和鳴之意然女徳不徒取其靜而仁順而正也故琴瑟友之所以養其本然之和古者後與夫人皆有房中之樂樂不可極鐘鼓有時而用而琴瑟則常在焉其爲養徳性而導和平者防矣暗室之坐難於終日飽食之餘無所用心亦難矣哉是以君子無故必友琴瑟】

闗雎五章章四句故言三章一章四句二章章八句【陸曰五章鄭氏所分故言毛公意也今從毛公】

覃后妃之本也后妃在父母家則志在於女功之事躬儉節用服澣濯之衣尊敬師傅則可以歸安父母化天下以婦道也

張詩曰葛蔓生春谷鳥遷女功興念憶歸安不將貴盛驕門族容使親心得盡歡【楊曰在父母家謂歸寜之時也言后妃歸寜之時志猶如此不然驕著淫泆𨿽曰歸寜不足以安父母張曰覃之事亦常徳耳豈有嫁於富貴之家而以富貴驕其父母乎聖人未嘗爲髙絕之行但但世人之行自卑故視聖人之事以爲髙耳若天道則唯唯聖人知之他人自有所不知也然所行亦常道而已耳】東萊曰闗雎后妃之徳也而所以成徳者必有本也曷謂本覃所陳是也後之講師徒見序稱后妃之本而不知所謂乃爲在父母家志在女功之說以附益之殊不知是詩皆述旣爲后妃之事貴而勤儉乃爲可稱若在室而服女功固其常耳不必詠歌也

之覃兮施【以豉反】於中谷維葉萋萋黃鳥於飛集於灌木其鳴喈喈

毛曰興也所以爲絺綌女功之事煩辱者【王曰女功以麻枲爲正乃餘事志於女功之餘事則其他可知矣】覃延施移也【孔曰言引蔓移去其根也曹曰延而移於中谷】中谷谷中也【孔曰中谷谷中倒其言者古之人語皆然詩文多此類】萋萋茂盛貌黃鳥黍也【陸防曰黃鳥幽州人謂之黃鸎一名倉庚齊人謂之黍】灌木叢木也【爾雅曰木族生爲灌】喈喈和聲之逺聞也朱曰初夏時也歐陽曰后妃見葛生鳥鳴因時感事樂女功之將作【陳曰女功興念自此始矣】故其次章遂言已成就刈而爲絺綌也

之覃兮施於中谷維葉莫莫是刈是【胡郭反】爲絺【恥知反】爲綌【去逆反】服之無斁【音亦】

毛曰莫莫成就貌煮也精曰絺麤曰綌【段曰精者爲絺麤者爲綌因材之剛柔而爲之也其綜理精宻如此】斁厭也古者王后織紞公侯夫人紘綎卿之內子大帶大夫命婦成祭服士妻朝服庶士以下各衣其夫【孔曰貴者所爲多故庶士以下夫衣悉爲之段曰朱云織以爲布蓋絺綌乃布之材而毛自王后織紞而下云云東萊實取之按朝服維裳以絺布爲之而加繡焉若紘紞則織綫爲組以爲之綎亦績麻所謂麻冕者是也故孔氏曰引此者以明王后及庶人之妻皆有所作】張曰秋時也陳曰以爲衣服而服之無厭斁之心女功之勤非茍知之身親嘗之所以能儉【朱曰於是治以爲布而服之無厭蓋親執其勞而知其成之不易所以心誠愛之𨿽極垢獘而不忍厭棄也張曰躬其勤勞而享之則爲安耳】段曰服絺綌之而未嘗有厭心者必孝弟豈樂之人敬其師不忘其親者也粲粲衣服澤澤宇墻必自累於嗜欲而犯上陵長矣故下章始言及尊敬師傅之事

言告師氏言告言歸薄污我私薄澣【戶管反】我衣害【戶反】澣害否歸寜父母

蘇曰言辭也春秋曰言歸於好【毛曰言我也】毛曰師女師也古者女師教以婦徳婦容婦功先嫁三月祖廟未毀教於公宮祖廟旣毀教於宗室【曹曰古者爲孺子室於宮中女子十年不出姆教婉娩聴從執麻枲治絲繭織絍組紃學女事以供衣服觀於祭祀納酒漿籩豆葅醢禮相助奠女嫁則隨之以往出入起居必咨焉而後從事孔曰教女之師以婦人爲之昏禮曰姆纚笄綃衣在其右注云姆婦人五十無子出而不復嫁能以婦道教人者鄭曰女師之姆必是無子而出者以女已嫁姆尙隨之張曰古者𨿽后妃之貴必立師傅以詔之故左謂傅母不在宵不下堂】污煩也【鄭曰煩煩撋之用功深釋曰猶挼莏王曰治污謂之污猶治亂謂之亂治荒謂之荒】私燕服也婦人有副褘盛飾以朝事舅姑接見於宗廟進見於君子其餘則私也【曹曰孔氏以周禮言之謂鞠衣展衣褖衣純色可澣褘衣闕狄刻繒而畫以五采不可澣然商時之制恐未必然也陳曰鄭謂衣爲褘衣以下至禒衣風人出於情性而康成事欲以名數說詩子所不取】芣苢曰薄辭也【朱曰猶少也王曰薄於污澣則茍潔而已與好潔其衣服者異矣】鄭曰澣謂濯之耳【曹曰防服用功煩勞故污之若禮服直澣濯之而已】毛曰害何也曹曰絺綌旣成則感念疇昔因思其父母而欲歸寜焉朱曰何者當澣而何者可以未澣乎【段曰私者污衣者澣又有澣與否焉一澣猶不輕焉】我將服之以歸寜父母寜安也謂問安也姜曰本性本也此詩妙處全在吟詠后妃情性之懿發於自然說者執著文辭求諸實迹便謂本其在父母家設若如此是亦常事今但詠之曰之覃兮施於中谷維葉萋萋黃鳥於飛集於灌木其鳴喈喈此時此景后妃何不別生意緒便直思念女功之事乎【曹曰此正春物喧淑人樂遊嬉之時也而後妃獨念及於女功】及其葉漸宻莫莫而盛此意不移又直思念可以刈而爲絺綌可以服用而無厭斁乎言告師氏言告言歸又不思及他事而思念其親薄污我私薄澣我衣害澣害否歸寜父母又不思以冨貴而求悅其親但欲以儉約而歸寜耳吟詠詩人之辭而深見后妃之情性自然如此故序詩者以本字斷之則以見其天性之美也張曰予嘗考周家建國自后稷以農事爲務歷世相傳其君子則重稼穡之事其室家則重織紝之功相與咨嗟嘆息服習乎艱難詠歌其勞苦此實王業之根本也如周公之告成王其見於詩有若七月皆言農桑之侯也其見於書有若無逸則欲其知稼穡之艱難知小人之依也吾以爲帝王所心法之要端在乎此夫治常生於敬畏而亂常起於驕肆使爲國者每念夫稼穡之勞而其后妃又不忘乎織紝之事則心之不存焉者寡矣何者其必嚴恭朝夕而不敢怠也其必懷保小民而不敢康也其必思天下之饑寒若已饑寒之也是心常存則驕矜放肆何自而生豈非治之所由興乎美哉周之家法也聖哲相繼固不待論而其后妃之賢見於簡編大王之妃則姜女也而文王文母則大任妃則大姒而武王之後又邑姜也皆助其君子焦勞於內以成風化之美觀后妃則大王文王之徳可知也以此垂世而其後世猶有若幽王惑褒姒而廢正後以召犬戎之禍詩人刺之曰婦無公事休其蠶織蓋推其禍端良由稼穡織紝之事不聞於耳不動於心以至於此故誦服之無斁之章則知周之所以興誦休其蠶織之章則知周之所以衰其得失所自豈不較然乎

覃三章章六句

捲【眷勉反】耳后妃之志也又當輔位君子求賢審官知臣下之勤勞內有進賢之志而無險詖私謁之心朝夕思念至於憂勤也

歐陽曰婦人無外事求賢審官非后妃之職蓋后妃諷其君子愛養臣下慰其勞苦而接以恩意其宮中相語者如是而已非私謁之言也張詩曰閨閫誠難與國防黙嗟徒禦困髙岡觥罍欲解痡瘏恨采耳無因備酒漿東萊曰夫婦一體也位𨿽不同而志不可不同求師取友婦人固無與乎此而好善之志則不可不同也崇徳報功后妃固無與乎此而體羣臣之志則不可不同也【張曰志在乎此而已非有與乎其事也】知子之來之雜佩以贈之知子之好之雜佩以報之婦人之志如此其夫斯能好善矣我姑酌彼金罍維以不永懷我姑酌彼兕觥維以不永傷后妃之志如是王者斯能體羣臣矣室有轑釡之聲則門無嘉客況后妃心志之所形見者乎【張曰夫使后妃而無險詖私謁之事固爲美矣乃至於險詖私謁之心不萌焉凡人之過必有是心乃有是事能止絕之於其事者固已可尙然未若消磨於心之爲愈也𨿽然其本則在於人君端其一心以剛健爲徳凡所賞罰一本於天下之公理而無私欲之牽焉則凡所謂險詖私謁者皆將坐消於冥冥之中矣余謂后妃無險詖私謁之心足以見君子儀刑之徳也】

采采捲耳不盈頃【音傾】筐嗟我懷人寘彼周行【戶康反】毛曰憂者之興也朱曰采采非一采也毛曰捲耳苓耳也【孔曰郭璞云形似防耳叢生如盤陸防云葉靑白色似胡荽白華細莖蔓生可爲茹】頃筐畚屬易盈之器也【釋文韓詩曰欹筐也】懷思寘置也鄭曰器之易盈而不盈者憂思深也【孔曰由此人志有所念不在於此以興后妃志欲君子官賢賞勞至於憂勤李曰后妃自采捲耳則非中禮之儉故歐陽氏以爲取諭言以捲耳采之難得亦如賢之難得也蘇曰捲耳易得之物頃筐易盈之物而不盈焉則志不在捲耳也今將求賢寘之列位而志不在亦不可得也】呂曰酒醴婦人之職臣下之勤勞君必有以勞之因采捲耳而有所感念及酒醴之用以勞人【姜曰自其采捲耳以和麯糵尙未盈頃筐而其心之所思已念賢者之不當逺役思爲酒醴以勞之】賢者不當使之逺行從役以首章所以言嗟我懷人寘彼周行周行大道也大東之詩曰佻佻公子行彼周行行亦道也【朱曰詩有三周行此及大東皆道路之道鹿鳴道義之道東萊曰毛氏以周行爲周之列位蓋自左氏以來其舊矣然以經解則不若呂氏之說也】

陟彼崔【䢐回】嵬【五回】我馬虺【呼回】隤【徒回】我姑酌彼金罍維以不永懷

毛曰陟升崔嵬土山戴石虺隤病【朱曰馬罷不能升髙之病】姑且【孔曰言且者或當更有賞賜也段曰未敢直其辭以賞賜之權在君耳】人君黃金罍【孔曰毛氏說金罍酒器也諸臣之所酢人君以黃金飾尊大一石金飾目蓋刻爲云雷之象名罍取於云雷故也】永長也東萊曰行役之懷傷未易解也我姑且酌酒以勞之維以少寛其思使不永懷不永傷而已

陟彼髙岡我馬黃我姑酌彼兕【徐履反】觥【古橫反】維以不永傷

毛曰山脊曰岡馬病則黃【朱曰病極而變色也】兕觥角爵【孔曰兕一角靑色重千斤以兕角爲觥凡爵觚觶角散之外別有觥禮器曰宗廟之祭貴者獻以爵賤者獻以散尊者舉觶卑者舉角特牲云二爵二觚四觶一角一散是正禮無觥不在五爵之例禮圖云觥大容七升知觥必以罰者閭胥掌其比觵撻罰之事小胥亦云觵其不敬者故桑扈絲衣皆云兕觥其觩明爲罰而不犯矣凡饗與燕俱有之七月朋酒斯饗稱彼兕觥左衛侯饗共成叔寧惠子引詩云兕觥其觩防酒思柔是饗有觥矣鄭人燕趙孟穆叔子皮及曹大夫興拜舉觥爵是燕有觥矣饗與燕皆有旅酬恐其失禮故自罰之亦以爲樂也鄕飲無觥者主於行禮也曹曰旅酬盡歡舉觥自罰曲示勤厚然後我心庶幾不至於長憂思而傷閔也】張曰傷則憂之至者凡詩之賦毎更一章則辭愈深焉【鄭曰此章爲意不盡申慇懃也】

陟彼砠【七餘反】矣我馬瘏【音塗】矣我僕痡【音敷】矣云何吁矣毛曰石山戴土曰砠瘏病也痡亦病鄭曰僕馬皆病而今云何吁其亦憂矣深閔之辭朱曰極言其勤勞嗟嘆之狀以爲至是非飲酒所能釋矣【曹曰燕饗不足以酬之也故付之嗟嘆而已】蓋諷其君子當厚其恩意無窮已之辭也呂曰極言其勤勞之情而不言勞者以勞爲不足故至於吁嗟則其情愈深矣【張曰反覆敍其勤勞所以見憂勤之至段曰此辭發於閨門夫婦之間所以輔成君子體羣臣之志防矣】張曰原后妃之志如此則其君子之念其臣下可知矣其在宮閫之間思念如此則其相與不爲宴安佚樂之事又可知矣捲耳四章章四句

樛木后妃逮下也言能逮下而無嫉妬之心焉

楊曰婦人無嫉妬之行容有勉而至者無嫉妬之心則性之矣【鄭曰婦人之徳莫大於不妬忌蓋功容可勉而根於情者難自克也】故以樛木況之木之樛與生俱生非矯揉而成

南有樛【居求反】木藟【力軌反】累【力追反】之樂只君子福履綏之

毛曰興也南南土也【曹曰南方多喬木禹貢州厥木惟喬】木下曲曰樛孔曰藟與異亦之類也【陸璣云一名苣亦延蔓生葉艾白色其子赤酢而不美曹曰卽本艸所謂千嵗藟爾】朱曰累猶系也毛曰履祿綏安也鄭曰木枝以下垂之故故藟得累而蔓之諭后妃能以惠下逮眾妾則眾妾上附事之張曰室家旣和故君子無所憂患【黃曰此文王雝雝在宮時也中庸曰無憂者其惟文王中庸形容其父子之美此詩形容其閨門之美中庸言其無憂此詩言其和樂】東萊曰后妃如此樂哉君子可謂福履綏之矣漢之二趙隋之獨孤唐之武后其禍至於亡國則樛木之後妃詩人安得不深嘉而屢嘆乎【楊曰福者備也備者百順之名也后妃逮下使君子樂只則百順集矣長自求多福不必言當天意而受福也】滎陽公曰樛木累但取其下曲則藟得以累之不取其木得以自蔽也鹿鳴食蘋但取其食則相呼非取其羣居則環其角外向也

南有樛木藟荒之樂只君子福履將之

毛曰荒奄也【呂曰荒芘覆也】鄭曰將猶扶助也

南有樛木葛藟縈【鳥營反】之樂只君子福履成之

毛曰縈旋成就也

樛木三章章四句

螽斯后妃子孫眾多也言若螽斯不妬忌則子孫眾多也

張曰言若螽斯爲句言如螽斯多子孫也推其本則由於不妬忌而已故以繼樛木之後朱曰螽斯聚處和一而卵育繁多故以爲不妬忌而子孫眾多之比非必知其不妬忌也或曰古人精察物理固有以知其不妬忌也

螽斯羽詵【所巾反】詵兮冝爾子孫振【音眞】振兮

毛曰螽斯蚣蝑也【孔曰陸璣防曰蝗類七月云斯螽一也長而靑長角長股能以股相切作聲蘇曰螽斯一生八十一子】陳曰言羽者螽斯羽虫也無羊之詩羊言角牛言耳狀物多如此毛曰詵詵眾多也【王曰言其生之眾】陳曰冝爾者歸其自於后妃也【曹曰文王子孫眾多𨿽曰受天之祜亦由太姒不妬忌故施惠均而繼嗣廣毎章必曰冝爾者言后妃之不妬忌其理則冝然也】杜左注曰振振盛也

螽斯羽薨薨兮冝爾子孫繩繩兮

毛曰薨薨眾多也【王曰言其飛之眾朱曰羣飛聲也】朱曰繩繩不絕貌

螽斯羽揖【側立反】揖兮冝爾子孫蟄【直立反】蟄兮

毛曰揖揖會聚貌【王曰言其聚之眾】蟄蟄和集也【段曰眾聚非和不能古人精察物理如此】呂曰螽斯始化其羽詵詵然比次而起已化則齊飛薨薨然有聲旣飛復斂羽揖揖然而聚歷言眾多之狀其變如此也陳曰和集則並及其徳性矣夫子孫之多固可喜而徳性之善爲尢可喜周家閨閫之和气盛者其气稟則然也貧兒富子自其少時習气固自不侔矣【段曰前曰振振曰繩繩歸其自於爾后妃可也曰蟄蟄而和集則並及其情性矣亦歸其自於爾不徒美其生育之眾多而其子孫溫厚和平易直子諒之气習有自來矣此古人所以成就其子孫於侍履之間者也凡家人婦子之與居朋友之與學其果善歟則子弟之良心𨿽有不存焉者寡矣其不善歟則子弟之良心𨿽有存焉者寡矣何也薰灼涵飬其所以習之者異也】

螽斯三章章四句

桃夭【於驕反】后妃之所致也不妬忌則男女以正昏姻以時國無鰥民也

楊曰后妃所致如此非政事所能及也此之謂風化【段日月今命田官以捨於郊而周官於嫁器之修且簡也皆有令此所謂政事也豳人承躬稼之風𨿽婦人亦力於田畆則風化矣媒氏防男女之無夫家者而閱之嫁娶不時者則有罪此所謂政事也后妃不妬忌於深宮而天下之男女正焉則風化矣致如致師之致蓋爲之於此而彼自致也】王曰后妃處乎重闈深宻之地而四方之廣家人婦子服化者正其本而已故察於治亂之形而不見其本者未可與論聖人之道也張曰乖爭之風始於閨門至於使萬物不得其所而況昏姻之能以時乎此意蓋深逺矣曹曰男女以正謂三十而娶二十而嫁也昏姻以時謂霜降以後冰泮以前也姜曰大抵二南之詩前後貫通闗雎覃捲耳三篇乃餘詩根本自樛木以下皆自此三篇而出樛木之逮下螽斯之冝子孫自身以及家也至於桃天之室家得其冝兔罝之武夫盡其節芣苢之婦人適其性皆自家以及國其效益逺而莫測其所致之由莫之致而至焉人所不識也故序者不復言一詩之義特變其例曰后妃之化也后妃之美也蓋一家之治后妃之所及也一國之治冝若非所及也若非所及而實始於后妃所以推本而序也過此以往則不止於一國之事道被於南國化行乎汝墳自國而逹之天下其效益逺而其事益大至此則非后妃之所能専美故再變其例曰徳廣所及也道化行也而不専系於后妃𨿽然原始要終端本於闗雎而已於是以麟趾終焉而斷之曰闗雎之應也所應非但麟趾特以末篇總之耳

桃之夭夭灼灼其華之子於歸冝其室家

毛曰興也桃有華之盛者【張曰此詩興也然興之中有比焉惟比義輕於興則謂之興而已】王曰夭夭少好貌毛曰灼灼華之盛【朱曰木少則花盛桃之有花正昏姻之時也月令仲春令防男女】之子嫁子也於往也李曰婦人謂嫁曰歸朱曰冝者和順之意東萊曰桃之夭夭灼灼其華因時物以發興且以比其華色也旣詠其華又詠其葉非有他義蓋餘興未已而反覆歌詠之耳

桃之夭夭有蕡【浮雲反】其實之子於歸冝其家室

毛曰蕡實貌【朱曰實之盛】家室猶室家朱曰互文以協韻耳

桃之夭夭其葉蓁蓁【側巾反】之子於歸冝其家人

毛曰蓁蓁至盛貌冝其家人一家之人盡以爲冝曹曰冝其家室男女之順也女徳不徒取其順取其順而正也至於冝其家人則一家之人皆冝之其爲道也必正矣【陳曰血气使人尢甚於壯年故少艾之女不閒於婦道輕鋭之士不堅於臣節又曰室家之順非難正爲難黃曰冝其家室又曰冝其家人此則形容其男女以正之義也如不待父母之命媒妁之言則父母國人皆賤之非所謂冝也大學曰冝其家人而後可以教國人則知冝之一字亦不輕矣先儒說此篇只見昏姻以時而不及男女以正之意予故表而出之】

桃夭三章章四句

兔罝【子斜反】后妃之化也闗雎之化行則莫不好徳賢人眾多也

張曰桃夭言后妃之所致而已至於兔罝則曰后妃之化蓋和平之風至於使兔罝之人亦興其好徳之彛性則固有不言而信不疾而速者其要特在於修身以齊家而已【段曰男女昏姻是齊家當然之效故所以致之之功可歸諸后妃若乃兔罝之人好徳殆所謂無爲而成者矣故所以特謂之化曰化則油然被冒非可以一事上求端也】

肅肅兔罝椽之丁【陟耕反】丁赳赳武夫公侯幹城

歐陽曰肅肅嚴整貌毛曰兔罝兔罟也【孔曰兔自作徑路張罝以捕之也】丁丁椓杙聲【曹曰椓杙也所以張罝】﨣﨣武貌幹扞也孔曰公侯以武夫自固爲扞蔽如盾爲防守如城

然朱曰言聞此椓杙之聲而視其人則甚武而可以爲國扞城者也化行俗美𨿽兔罝之野人而其才之可用猶如此足以見賢人之眾多矣此文王時周人之詩極其尊稱不過曰公侯而已亦文王未嘗稱王之一驗也凡雅頌稱王者皆追王后所作耳【黃曰詩人之辭最簡直欲形容賢人眾多故托兔罝武夫以爲證非謂若此可以爲此也亦非謂卽此可以諭此也】

肅肅兔罝施於中逵﨣﨣武夫公侯好仇

毛曰逵九達之道朱曰仇與逑同【匡衡引詩闗雎亦作仇字】公侯善匹猶曰聖人之耦也則非特扞城而已

肅肅兔罝施於中林﨣﨣武夫公侯腹心

毛曰中林林中【王曰中林人莫之聞見也欲觀好徳之實其在於隠處乎】朱曰腹心同心同徳之謂則又非特好仇而已姜曰要之﨣﨣武夫可以得其力而難以得其心今以其﨣﨣之勇爲公侯腹心之用

兔罝三章章四句

芣【音浮】苢【音以】后妃之美也和平則婦人樂有子矣

張曰后妃和平則妾禦樂有子【楊日后妃無嫉妬之心則和平矣惟其和平故天下化而和平則婦人以有子爲樂矣】然則風化之本不越乎先王閨門之內性情之際而已

采采芣苢薄言采之采采芣苢薄言有之

毛曰采采非一采也芣苢馬舄馬舄車前也冝懷任焉【孔曰今車前艸大葉長穗好生道邊江東人呼爲蝦蟆衣陸曰其子可治婦人產難曹曰說文云芣苢二名馬舄其實如李令人冝子其說出於王防圖蓋羌戎所獻與中國異者也】薄辭也采取也有藏也朱曰言采之又曰有之言掇之又曰埒之言袺之又曰襭之𨿽不廣譬曲諭而周旋一物之間已盡人之情矣楊曰天下和平非文辭形容所能及故每章言采采而已無他辭也朱曰化行俗美室家和平婦人無事相與采此芣苢而賦其事以相樂也呂曰六章皆言采者之情狀以見其所以樂也【陳曰惟恐得之寡而用之易盡也曹曰言其采之無斁也】

采采芣苢薄言掇【都奪反】之采采芣苢薄言埒【力活反】之毛曰掇拾埒取也【朱曰埒取其子也】

采采芣苢薄言袺【音結】之采采芣苢薄言襭【戶結反】之毛曰袺執衽也扱衽曰襭【朱曰袺以衣貯之而執其衽也襭以衣貯之而扱其衽於帶間也】

芣苢三章章四句

漢廣徳廣所及也文王之道被於南國美化行乎江漢之域無思犯禮求而不可得也

黃曰居周南因漢水以起興亦猶鄭以溱洧名篇陳以宛丘名篇也李曰漢水出興元府西縣嶓山東流漢陽軍觸大別山南入於江江水出茂州汶山東流至蘇州許浦入海朱曰江漢之俗其女好遊漢魏以來猶然如大堤之曲可見也曹曰子思曰帝乙之時王季以九命作伯於西受圭瓚秬鬯之賜文玉繼父爲伯又使兼治南國江漢汝旁之諸侯江漢去岐丰逺矣非徳廣焉能及之【黃曰此正文王風化自北而南之時張曰以紂之世禮義陵遲文王在岐周而逺至於汝墳以及乎江漢其風化如此之美夫以周之盛時】

【洛邑如此之近號爲別都而其俗未能盡革旣歷三紀然後世變風移焉則惡習之所染也如此可不畏哉是以君子謹其所處也】王曰化民而至於男女無思犯禮則其誥教之所能令刑誅之所能禁者蓋可知矣然則化人者不能感通其精神變易其志慮未可以言至也又曰漢廣言文王之徳汝墳言文王之化前此未嘗言文王而於此言之者歸成焉耳蓋陰作成物而陽以成嵗爲名天之道也段曰曰徳曰道曰化初無異義自文王而言之則謂之徳謂之道自其所及者言之則謂之化被有被覆之義如元气之上際下蟠也然元气之翕張卒不可見惟於萬物敷榮之處驗之猶詩人因江漢之遊女而後得以驗美化之行也曰文王之道被於南國泛論文王教化之大本也曰美化行乎江漢之域指論一時教化之明效也

南有喬木不可休息漢有遊女不可求思漢之廣矣不可泳思江之永矣不可方思

毛曰興也【朱曰興而比也】南方之木美喬上竦也思辭也【孔曰傳先言思辭然後始言漢上遊女疑經休息之字作休思詩之大體韻在辭上疑休求爲韻二字俱作思但未見如此之本不敢輒攺之耳】潛行爲泳永長方泭也【郭云小筏曰泭】程曰人之休於木下必攀枝跛倚喬木不可攀也興女有髙潔之行不可侵陵也女之遊者謂曠僻獨行可動之地異乎閨門之內傅姆之側也孔曰內則云女子居內深宮固門此乃有遊女者內則言閽寺守之則貴家之女也庶人之女則執筐行饁【曹曰江上遊女非貴族之深居者然猶不可犯而況其處者乎若衛風之靜女貴族也所當深居者然猶俟我於城隅而況其遊者乎風俗之移人如此詩人於美舉其所輕於刺舉其所重蓋互以相發明也】朱曰其幽閒貞靜之女見者自無狎匿之心決知其不可求也【又曰非必遂有求之者但設言以見其幽閒貞靜之極逆知其非求之可得而犯禮之思於是而遂息焉耳】歐陽曰末乃陳其不可得之辭如漢廣而不可泳江永而不可方耳【黃曰凡曰思者固是語辭然亦當隨其篇意求之序言無思犯禮而詩人反覆言之亦必有說】

翹翹錯薪言刈其楚之子於歸言秣其馬漢之廣矣不可泳思江之永矣不可方思

朱曰翹翹秀起貌毛曰錯雜也秣養也六尺以上曰馬孔曰學記注以楚爲荊朱曰之子指遊女也秣飼也張曰刈楚刈蔞以秣之子之馬也【鄭曰秣馬欲致禮餼也黃曰欲以禮親迎也】朱曰以錯薪起興而欲秣其馬則悅之至以江漢爲比而嘆其終不可求則敬之深【段曰正靜而不可狎固女徳之賢起愛而無狎暱之心亦非必失身之男子也夫刈蔞秣馬起愛敬之意然而失身於非禮則有陷溺於水火之比其爲辭切其命意嚴一不以其不可者加乎其身充此端則曽子臨深履薄之學啟手易簀之心也終必俟於致禮焉可謂閒邪存其禮矣】

翹翹錯新言刈其蔞【力俱反】之子於歸言秣其駒漢之廣矣不可泳思江之永矣不可方思

毛曰蔞艸中之翹翹然孔曰蔞蔞蒿也江東用羹魚也其葉似艾白色長數寸毛曰五尺以上曰駒【朱曰駒馬之小者】

漢廣三章章八句

汝墳道化行也文王之化行乎汝墳之國婦人能閔其君子猶勉之以正也

李曰汝水出汝州魯山東南至蔡州褒信縣入淮周南之水也孔曰汝墳之國皆以汝墳之涯表國婦人閔其君子勉之以正此豈家至日見而能使之然哉民日遷善而不知爲之者故曰道化行也黃曰猶勉云者勉以正疑非婦人之所能而今亦能也如曰猶執婦道猶惡無禮也

遵彼汝墳伐其條枚未見君子惄【乃歷反】如調【張畱反】饑毛曰遵循也汝水名墳大防也【孔曰謂崖岸如墳墓】枝曰條榦曰枚惄饑意調朝也程曰君子從役於外婦人爲樵薪之事歐曰念君子之勤勞思之欲見如饑者思食耳

遵彼汝墳伐其條肄【以自反】旣見君子不我遐棄

毛曰肄余也斬而復生曰肄旣已遐逺也程曰自勉之意伐肄見逾年矣言將見君子不逺棄也段曰昔之別也見有遵汝墳而伐條枚者矣日望之而未歸今又有伐其肄則逾年矣其托興全在於枚與肄之二句以見其久耳

魴【符方反】魚頳【勑貞反】尾王室如燬【音毀】𨿽則如燬父母孔邇陸疏曰魴魚今伊洛濟潁魴魚也廣而薄肥恬而少力細鱗魚之美者毛曰赬赤也魚勞則尾赤【呂曰鯉魚尾赤魴魚尾白今亦赤則勞亦甚矣】燬火也王曰父母指文王也毛曰孔甚邇近也鄭曰王室如燬畏王室之酷烈是時紂存朱曰是時文王三分天下有其二而率商之叛國以事紂【曹曰羑里之執身瀕於死方且作易以處憂患於是攺連山歸藏之制而以乾坤爲首専明君臣上下之正道】故汝墳之人猶以文王之命供紂之役其家人見其勤苦而勞之曰汝之勞旣如此而王室之政方酷烈而未已然文王之徳如父母然望之甚近亦可以忘其勞矣此𨿽別離之久思念之深而其所以相告語者獨有尊君親上之意而無情愛狎暱之私則其徳澤之深風化之美皆可見矣【張曰勞苦之極從而寛之曰王室𨿽如燬而文王在邇有以卹我也玩此詩則民心𨿽怨乎紂而尙以周之故未至於泮散也是文王以盛徳爲商之方伯與商室系民心而維宗社也其徳可不謂至乎】段曰商民猶知夏之爲正夏周民猶知商之爲王室湯與文王之心可見矣【黃曰文王事商出於誠然而不以一毫之僞介乎其間至誠之理可以通金石化豚魚故𨿽汝墳之婦人亦皆以文王之故而化其怨紂之心段曰勞苦莫難堪於身嘗之久而嗟恨猶深於痛定之餘安其酷於無可柰何而寄其心於文王樂以忘憂也】

汝墳三章章四句

麟之趾闗雎之應也闗雎之化行則天下無犯非禮𨿽衰世之公子皆信厚如麟趾之時也

姜曰不歸之後妃夫人而歸之二詩之應以見其非人力也天理而已張曰感應者天理之常然惟知道者識其酬酢往來之所以然也段曰闗雎之化行非行闗雎之化也鄭曰衰世當文王與紂之時公子皆信厚古太平致麟之時不是過也【陳曰如上古風俗醇厚有麟之時曹曰尙書中候曰黃帝題象麒麟在囿唐曰堯時麒麟在郊藪孔叢子曰唐虞麟鳯遊於田所謂麟趾之時其謂黃帝堯舜之世乎】朱曰麟仁獸上古極治之時蓋嘗見於郊藪紂之衰世不復有矣然闗雎之化行於周南則其公子振振信厚蓋有麟之徳焉【黃曰黃太史曰麟有趾而不踶仁哉麟哉麟有定而不抵仁哉麟哉麟有角而不觸仁哉麟哉此說得之詩人以爲公子至難化也衰世之公子尢難化也貴不與驕期而驕自生富不與侈期而侈自至以公子而乃能信厚故托麟以爲諭作序者以爲欲觀闗雎之化觀於公子信厚於麟趾之時斯可矣時止言公子信厚之時其文自曉然】

麟之趾振【音眞】振公子於嗟麟兮

孔曰麟麕身牛尾一角不踐生艸毛曰趾足也振振信厚也於嗟嘆辭程曰闗雎始於衽席及於子孫至於宗族以被天下故自近而言之麟取其厚趾定角皆於麟取之有仁厚之象也【朱曰言之不足故嗟嘆之言公子如此非特似之是乃麟也何必麕身牛尾馬蹄然後爲王者之瑞哉】

麟之定【都佞反】振振公姓於嗟麟兮

毛曰定題也【說文曰題額也】公姓公同姓【曹曰左曰諸侯之子稱公子公子之子稱公孫公孫之子以王父字爲氏孫姓者也族受氏者也先公子而後公姓以至公族自近而及逺也言化彌廣也】

麟之角振振公族於嗟麟兮

鄭曰麟角之末有肉毛曰公族公同祖也朱曰按此卷首五詩皆言后妃之徳闗雎舉其全體言也覃捲耳言其志行之在已樛木螽斯美其徳恵之及人皆指一事而言也其辭𨿽主於后妃然其實則皆所以著文王修身齊家之效也至於桃夭兔罝芣苢則家齊而國治之效也漢廣汝墳則以南國之詩附焉而見天下已有可平之漸矣若麟之趾則又王者之瑞有非人力所至而自至者故復以是終焉而序者以爲闗雎之應夫其所以至此者后妃之徳固不爲無所助矣然妻道無成則亦豈得而専之哉或乃専美后妃而不本於文王其亦誤矣

麟之趾三章章三句

周南十一篇三十六章百五十九句

毛詩集解卷一﹤經部﹐詩類﹐段氏毛詩集解﹥

欽定四庫全書

毛詩集解卷二

宋段昌武撰

召南

說已見周南朱曰召地名扶風縣有召亭卽其地今雍縣析爲岐山天興二縣未知召亭的在何縣

鵲巢夫人之徳也國君積行累功以致爵位夫人起家而居有之徳如鳲鳩乃可以配焉

楊曰鵲巢言夫人之徳猶闗雎之言后妃也蓋自天子至於諸侯大夫刑於家邦無二道也以闗雎爲文王之妃則鵲巢夫人亦必有主名者若謂皆文王之詩則文王繼世之君非積行累功以致爵位者文王一人之身而有聖賢之異無是道也然則二南之詩周公作之以風天下無可疑者【朱曰文王之時闗雎麟趾之化行於內諸侯防化以成其徳而其道亦始於家人故其夫人之徳如是當是時之人歌詠以美之當必爲一人而作然周公取以爲法明夫人之徳皆當如是則其義不主於所指之人故序詩者特曰夫人之徳而已後言大夫妻者仿此】曹曰文王繼王季而有國安得謂之積行累功以致爵位當是大王王季起家而居有之當是大姜大任故以其詩屬之召南列於周南之次猶大雅首敍文王作周之詩而後以綿序文王之興以旱麓生民序先祖積累之功也然其終也摽有梅野有死麕諸詩序又言被文王之化蓋文王始因大王王季之所以教推而行之至久於其道而天下化成矣然後乃歸成焉王道成則風變而爲雅矣

維鵲有巢維鳩居之之子於歸百兩禦之

毛曰鳩鳲鳩稭鞠也鳲鳩不自爲巢居鵲之成巢【孔曰稭鞠郭璞云今布谷也歐陽曰今所謂布谷戴勝者與鳩絕異惟今人直謂之鳩者拙鳥也不能作巢多在屋瓦間或於樹上架構樹枝初不成巢便以生子往往墜雛今鵲作巢甚堅旣生雛散飛則棄而去容有鳩來居之張曰鵲巢鳩居不必有此理止取二物爲諭猶桃及鳥亦二物黃曰詩人之意不在於鵲巢鳩居但以爲維鵲能成巢維鳩能居巢鵲善營而鳩善守也惟國君能積行累功故能致爵位惟賢女有夫人之徳故可以配乎國君】百兩百乘也【孔曰車有兩輪故稱兩】諸侯之子嫁於諸侯送禦皆百乘鄭曰禦迎也東萊曰詩人本取鳩居鵲巢以比夫人坐享成業蓋非有婦徳者殆無以堪之也【滎陽公曰但取鳩之不自爲巢而居鵲之成巢非取鵲之彊而不淫知嵗之所在亦非取鳩有均養之徳也張曰惟其専靜均壹能端然享之是乃夫人之徳也有所作爲則非婦道矣旣曰婦人無攸遂𨿽拙何害婦人之徳貴乎靜正惟其有從一之志而無取乎能爲之巧惟其能循法度而不貴其自出法度惟其能不失職而不貴其無所不職婦人而欲法度自己出則必變亂家法自能其能失婦人之分侵男子之事非天下之常也恆之六五曰婦人貞吉從一而終也夫子制義從婦凶也詩人所以有感於鳩居鵲巢其意亦防矣哉】

維鵲有巢維鳩方之之子於歸百兩將之

毛曰方有之也【蘇曰據也】將送也【鄭曰家人送之良人迎之孔曰宣五年曰齊髙固及子叔姬來反馬何彼穠矣王姬之車天子至大夫皆有畱車反馬之禮故泉水雲還車言邁箋云還車者嫁時所乘之也在百兩將之之中】

維鵲有巢維鳩盈之之子於歸百兩成之

毛曰盈滿也【鄭曰滿者言眾媵侄娣之多】朱曰成成其禮也【曹曰成其爲夫人之尊也又曰詠味鵲巢一詩蓋與闗雎之義同闗雎之詩未嘗言后妃之徳而言詩人欲以琴瑟友之欲以鐘鼓樂之則后妃之徳可知鵲巢之詩未嘗言夫人之徳而但言詩人以百兩禦之將之成之則夫人之徳可知后妃之徳冝如闗雎夫人之徳冝如鵲巢二詩爲二南之首聖人之意深也】鵲巢三章章四句

采蘩夫人不失職也夫人可以奉祭祀則不失職矣楊曰夫人爲宗廟社稷主以共祭祀爲職

於以采蘩於沼於沚於以用之公侯之事

毛曰於於也繁皤蒿也【孔曰白蒿也然則非水菜謂於其傍采之也曹曰陸艸也然采之必於池沼渚沚山澗之中者就以潔之也】沼池沚渚也【說文曰小渚曰沚小洲曰渚】公侯夫人執蘩菜以助祭【孔曰爲葅以供豆實祭統曰夫人薦豆是夫人助祭以豆爲重】劉曰尊祭祀故直謂之事春秋有事於太廟大事於太廟是也

於以采蘩於澗之中於以用之公侯之宮

毛曰山夾水曰澗宮廟也【曹曰莊二十三年丹桓宮楹注曰宮廟也定之方中作於楚宮箋云楚宮謂宗廟也】

被【皮奇反】之僮僮【音同】夙夜在公被之祁祁薄言還歸毛曰被首飾也【孔曰被者少牢云主婦被褐此周禮所謂次也追師掌爲編次次第髮長短爲之所謂髮髢少牢云被裼纚笄笄上有次而已曹曰按周官內司服掌王后之六服三翟爲祭服首則服副鞠衣告防之服展衣朝王及見賔客之服首則服編禒衣禦於王及燕居之服首則服次髮鬄卽次也非祭服所用侯伯夫人𨿽自褕翟以下亦不當以次爲祭服也孔穎達知其不可乃復爲之說曰被之僮僮爲祭前在事之儀被之祁祁爲祭畢去事之儀元不及正祭之服理豈得安按此夫人乃在商時不當以周之制禮爲正也】僮僮竦敬也【劉曰步𨿽移而被不動之貌】夙早也【孔曰早祭日之晨夜祭祀之先夕先夕則視滌濯早則視饎防】朱曰公公所也謂宗廟之中非私室也毛曰祁祁舒遲也去事有儀也鄭曰還歸自廟還燕寢也朱曰祭之日及祭之

夜陶陶遂遂如將復入然不欲遽去愛敬之無已也陳曰在公則竦敬還歸則舒遲其禮容中節如此

【張曰僮僮竦而敬也祁祁敬而舒也不獨賦其在公之時而復賦其還歸之際蓋於是人情易以懈怠惟平時一於敬故於此亦不失也段曰祭畢未始不敬但稍和易也鄕黨曰攝齊升堂鞠躬如也出降一等怡怡如也】黃曰國君夫人采蘩有常處奉祀有常禮將祭則僮僮而敬將歸則祁祁而和此豈勉彊所能至乎作序者曰可以奉祭祀則不失職可以云者是亦以夫人之徳言之歟事親必若曾子而後可奉祭祀必若采蘩之夫人而後可左言可以薦鬼神可以羞王公此詩言可以奉祭祀皆有深意學者當自求之姜曰鵲巢言徳如鳲鳩不能自營則冝若朴拙而無能者及觀采蘩於沼沚而用之於公侯之事在公則僮僮其敬有肅肅在廟之意還歸則祁祁其和有雝雝在宮之意然後知鵲巢之徳如鳲鳩非果拙也無爲其所不爲是以能奉宗廟而不失其職之所當然者乃前日拙誠所致也朱曰或曰蘩所以生蠶蓋古者後夫人有親蠶之禮此詩亦猶周南之有覃也宮卽記所謂宮桑蠶室也公亦卽所謂公桑也事蓋蠶事也

采蘩三章章四句

艸大夫妻能以禮自防也

王曰夫婦之際或至於敝而不終者無禮以自防故也

喓喓【於遙反】艸趯趯【托歷反】阜螽未見君子憂心忡忡【敕中反】亦旣見止亦旣覯止我心則降【戶江反】

毛曰興也喓喓聲也艸虫常羊也【孔曰釋虫云艸虫負蠜郭璞曰常羊也陸云大小長短如蝗而靑也】趯趯躍也阜螽蠜也【孔曰釋虫云阜螽蠜也李巡曰蝗子也歐陽曰按爾雅阜螽謂之蠜艸虫謂之阜蠜形似蝗而異種生於陸阜曰阜螽生於艸間曰艸虫】忡忡猶衝衝也止辭也覯遇也降下也鄭曰艸虫鳴阜螽躍而從之朱曰召南之大夫行役在外其妻獨居見此二物以類相從似有陰陽之性因感時物之變而思其君子恐不得保其全而見之也【毛曰婦人𨿽適人有歸宗之義範曰未見君子憂心忡忡者憂心不當夫也婦人之從君子豈以爲必得當之哉見禮則進不見禮則退故古之嫁者三月而後反馬所以養廉恥也姜曰其戒懼之意如此或曰污俗之漸革乎不然男子役而婦人獨居亦常事耳況爲大夫之妻而惴惴然僅免於濫何足云者鄕射食饗之樂歌三篇捨艸虫而取采蘋蓋謂是也】

陟彼南山言采其蕨未見君子憂心惙惙【張劣反】亦旣見止亦旣覯止我心則說

毛曰蕨鼈也惙惙憂也朱曰非必大夫妻親出采蕨蓋言今其時矣歐陽曰婦人見時物之變新感其君子張曰未見則憂旣見則喜性情之正也【曹曰此正一之情也】

陟彼南山言采其未見君子我心傷悲亦旣見止亦旣覯止我心則夷

毛曰菜也【孔曰山菜也莖葉似小豆蔓生可作羮亦可生食也】夷平也艸三章章七句

采蘋大夫妻能循法度也能循法度則可以承先祖共祭祀矣

東萊曰自天子之後妃至於大夫之妻共由一道因其所處之廣狹而有斂舒焉又曰采蘩以職言舉其綱也采蘋以法度言詳其目也尊卑之辧也

於以采蘋南澗之濵於以采藻於彼行潦【音老】

毛曰蘋大萍也【孔曰郭璞曰今水上浮萍】濵厓也藻聚藻也行潦流潦也【陸曰藻水艸也生水底其一種葉如雞蘇其一種莖大如釵股葉如蓬蒿行潦道路之上流行之水釋文曰韓詩云沈者曰蘋浮者曰藻】王曰采蘋必於南澗之濵采藻必於行潦言其所薦有常物所采有常處也

於以盛【音成】之維筐及筥【居呂反】於以湘之維錡【宜綺反】及釡毛曰方曰筐圓曰筥湘烹也錡釡屬有足曰錡無足曰釡王曰言其所用有常器也劉曰言其誠信之至事事必躬也

於以奠之宗室牖下誰其尸之有齊【側皆反】季女

毛曰奠置也宗室大宗之廟也大夫士祭於宗廟奠於牖下【孔曰祭在與西南隅朱曰室前東戶西牖牖下則室中西南隅所謂與也曹曰牖在戶西則宗廟室之牖下正是室之西南隅也】屍主齊敬也【曹曰齊者所以致其精明之徳也禮曰將祭之日君致齊於外夫人致齊於內然後防於太廟乃可以交於神明也】季少也蘋藻薄物也澗潦至質也筐筥錡釡陋器也少女防主也【劉曰大夫之妻也】王曰宗室牖下言其所奠有常地也自所薦之物所采之處所用之器所奠之地皆有常而不敢變此所謂能循法度東萊曰采之盛之湘之奠之所謂者非一端所歷者非一所矣煩而不厭久而不怠循其序而有常積其誠而益厚然後祭事成焉季女之少若未足以勝此而實屍此者以其有齊敬之心也大夫之妻未必果少特言茍持敬則𨿽少女猶足以當大事云爾【朱曰祭祀之禮主婦主薦豆實以葅醢有齊季女則幽閒貞靜之至也能循法度也宜哉姜曰以季女稱大夫妻取其大質未散猶孟子以赤子之心稱大人也曹曰桑中所刺言孟姜孟庸孟弋孟則長矣長者然則季者可知此詩言有齊季女季者齊則長可知也告往知來始可與言詩】陳曰漢霍光宿衞二十餘年每出入下殿門進止有常處郎僕射竊識視之不失尺寸觀大夫之妻能循法度當如光之所謂不失尺寸者采蘋三章章四句

甘棠美召【時照反】伯也召伯之教明於南國

毛曰召伯姬姓食采於召【釋文曰召康公奭燕世家云與周同姓燕在周禮幽州之域今涿郡薊縣是也孔安國及鄭皆云皇甫謐云文王之庻子按左富辰言文之昭十六國無燕未知士安之言何所憑據】孔曰食采文王時爲伯武王時樂記武王伐紂五成而分陜周公左召公右是也【段曰此詩陳文王初變商俗之事而詩之作則在武王之時蘇曰詩稱召伯思之者之詞也】曹曰系之周公則自雍州以至荊東南之域也故武王伐紂有庸蜀羌髳防盧彭濮八國之人爲助其服周之化久矣段曰諸侯之風言先王之所以教而周南不言教不稱婦職不說制度從政之言豈非心術念慮之防乃法度政教之本原乎

蔽芾甘棠勿翦勿伐召伯所茇【蒲曷反】

曹曰蔽芾蔭翳茂盛貌毛曰甘棠杜也【孔曰今之杜梨白爲棠赤爲杜陸曰今棠梨】朱曰翦其枝葉伐其條榦鄭曰苃艸舍也【孔曰周禮仲春教苃捨注云捨艸止也然則茇者艸也艸中止捨故曰茇捨朱曰止於其下以自蔽猶艸舍耳非眞作捨於其下也】王曰召伯觀省風俗或茇甘棠之下以受民訟曹曰因其蔭翳茂盛而捨其下左曰思其人猶愛其樹【劉曰召伯存之時常憩息此甘棠之下今其人𨿽不在猶當勿伐此棠蓋覩其物則思其人思其人則愛其樹得人心之至也說者謂召伯不重煩勞百姓止捨棠下是爲墨子之道也】李曰此豈有刑法驅之使然哉於棠且然則奉其教者何如也姜曰大凡居人上者必其心之傲虐也往往識度不修飾邊幅儼然尊大扞格而不相接𨿽有善教何自而能明召伯以侯伯之尊平易近民悠然田裏屬其民而教召之莫不曲盡其情人心浹洽自然難忘於所茇以思其簡易於所憇以思其綢繆於所說以思其循循善誘之意皆由平易近民而人情浹洽也豈必有以結民哉

蔽芾甘棠勿翦勿敗召伯所憇【起例反】

朱曰敗折也毛曰憇息也朱曰勿敗則非特勿伐而已愛之愈久而愈深也

蔽芾甘棠勿翦勿拜召伯所說【本作稅】

王曰拜謂屈之而已【董曰施士丐曰拜如人之拜小低屈也姜曰攀屈而罄折之】毛曰說捨也黃曰一篇大抵形容斯民思召伯

之深而愛其所捨之木非愛其木也愛其人也甘棠三章章三句

行露召伯聴訟也衰亂之俗防貞信之教興彊暴之男不能侵陵貞女也

鄭曰此殷之末世周之盛徳當文王與紂之事朱曰召南之風非一國其被化必有淺深此詩之作其被化之未純者歟是時當文王與紂之事文王之教旣興則紂之舊俗防矣故其女子能有貞信自愛之心然以其未純也故猶未免有彊暴侵陵之患必待獄訟之明而後察與夫漢廣異矣【段曰漢有遊女不可求思貞靜端莊之徳感人心於無競逺恥辱於動容貌之中其視自求伸於獄訟者爲如何要之周南固無是詩而騶虞純被之後召南亦不冝有是詩也此詩皆女自訴之辭或曰詩人述之歟姜曰倘是女子得理故作是詩以稱召伯耳若如解者之說則是貞信之教偏及女子而不能化男子也使別有訟偶是男子得理則貞信之教又先及男子乎說詩所以惡於固也段曰江漢之男子防不自克於非禮之私而行露之貞女乃斷然自辧於彊暴之訟也如此要之男女有剛柔之異體剛者動常多體柔者靜常多動常多不剝則不復靜常多剝卽得復矣動者難返靜者易復鐘聲一也靜者知之而躁者不知靜近於本而過於動者必逺於本也】

厭【於葉反】浥【於及反】行露豈不夙夜謂行多露

毛曰厭浥濕意行道也鄭曰夙早也左注曰豈不欲早暮而行懼多露之濡已以諭違禮而行必有污辱朱曰女子自述已志曰道間之露方濕我豈不欲早夜而行乎畏多露之沾濡而不敢耳蓋以女子早夜獨行或有彊暴侵陵之患故托以行多露而畏其沾濡也【陳曰貞女保身𨿽衣服猶恐污染彼且直以彊暴而逼我黃曰此貞女述其平日自愛之意淫奔之詩曰無感我帨兮恐其污我之帨此不使不仁者加乎其身之心也而其拒非禮之意則甚和平而婉曲矣】段曰剛特不移之節終期自信而不誣蓋惟先有以明人心之正信而聴訟之明則其次也

誰謂雀無角何以穿我屋誰謂女【音汝】無家何以速我獄𨿽速我獄室家不足

陸曰雀有咮而無角【東漢注云角謂觜蓋方言則然也】毛曰速召獄埆也【孔曰鄭駁異義曰埆者囚證於埆核之處】鄭曰人皆謂雀之穿屋似有角彊暴之男召我而獄似有室家之道於我物有似而不同雀之穿屋不以角乃以咮今彊暴之男召我而獄不以室家之道於我乃以侵陵【朱曰無室家之道而致我於獄言其彊暴之甚也】物與事有似而非者【曹曰欵似之間所以致訟黃曰辧疑似必在於明者】室家不足謂媒妁之言不和六禮之

來彊委之【段曰室家之道但曰不足則亦非全無者矣此其所以疑似當辧也】朱曰不知汝𨿽能致我於獄而求爲室家之禮初未嘗備如雀𨿽能穿屋而實未嘗有角也

誰謂防無牙何以穿我墉誰謂女無家何以速我訟𨿽速我訟亦不女從

楊曰牙牡齒也防無牡齒【陸曰防有齒而無牙呂曰防之穿墉以足而不以牙】毛曰墉墻也朱曰言汝𨿽能致我於訟然求其爲室家之禮有所不足則我亦終不汝從矣又曰使貞女之志得以自伸者召伯聴訟之明也黃曰或問曰當文王之時闗雎鵲巢之化行而猶有彊暴之男淫奔之風何也曰當是時周家貞信之教方興而商人衰亂之俗未殄此如一陽來復之時陽𨿽有將盛之勢而五陰猶未卻以遜陽則艸木之摧敗猶有所不免自二南極而至於王道之盛則自復而臨自臨而泰之時也孔子曰片言可以折獄者其由也與又曰聴訟吾猶人也必也使無訟乎人能片言折獄則巧辧者無所施其姦木訥者得以盡其辭然能聴訟而未能使之無訟則亦未足爲風化之至故自大車之序觀之則行露之詩固已爲召伯盛徳之事自虞芮質成文王蹶生之詩觀之則召伯之聴訟又不若文王之使無訟也

行露三章一章章三句二章章六句

羔羊鵲巢之功致也召南之國化文王之政在位皆節儉正直徳如羔羊也

張曰羔羊旣言鵲巢之功致又言化文王之政國君之夫人以被文王之化故能成鵲巢之徳召南之大夫以被鵲巢之化故有羔羊之徳朱曰衣裳有常制進止有常所其節儉正直亦可見矣【姜曰後世不逹遂至牽合鵲巢之功爲文王之功多爲飾說以求合序詩之文又以素絲五紽爲裘敝不易但加縫焉以合節儉之語夫詩序本爲後人說詩後人反或以詩說序毎毎遷就而求合其於詩也逺矣大凡詩人之詞簡易平直而意則獨至惟能以平易讀之不爲遷就吟詠風人之意則語在目前而意獨悠逺然後爲有功其詩曰委蛇委蛇退食自公亦無可稱之善又無可述之功衣羔羊五紽之裘委蛇退食其賢自見鵲巢之功可想而見矣此所以有風人之妙恩非後世刻畫之比節儉正直何足言哉】呂曰徳如羔羊如羔羊之詩也或曰猶言好賢如緇衣惡惡如巷伯也【曹曰若以正直之徳如羔羊然後服羔裘爲正則古者狐白裘狐靑裘狐黃裘麑裘貉裘貍裘其制不一又可盡爲之說哉】段曰徒善不足以爲政政亦烏可廢者而文王則非徒政之謂也精神心術在其中矣於文王之政之中識其精神心術之運始之以撿押防範而卒自悟於聲色之外焉是之謂化文王之政充之則爲聖賢可也何但節儉正直哉

羔羊之皮素絲五紽【徒何反】退食自公委【於危反】蛇【音移】委蛇毛曰小曰羔大曰羊素白也【孔曰鄭注周禮司服其諸侯視朝及卿大夫等用黒羔裘以玉藻云黑裘緇衣以裼之又鄭注論語云諸侯視朝之服也曹曰士冠禮云生人冠朝服緇帶素鞸冠委貌冠也朝服十五升布衣也鞸與裳同色故素裳則素鞸衣與冠同色故冠則朝服之正色亦也朝服旣故用黒羔裘而以緇布爲衣以禓之其上乃加朝服此諸侯日視朝之服也而卿大夫亦服之其所異者君則純色臣則以他物飾其褎所謂羔裘豹褎羔裘豹袪是也】紽數也【孔曰此言紽數下言總數謂紽總之數有五非謂紽總爲數也】古者素絲以英裘不失其制大夫羔裘以居【孔曰素絲爲組紃以英飾裘之縫中若爲綫則所以縫非飾也內則注云紃絳也組亦絳之類曹曰一裘之功必合眾皮而成故縫殺不一姜曰五紽者古之君臣通一羔裘卽以素絲爲節大夫四命其出封皆加一等則衣服以五爲節亦猶天子之冕十二旒上大夫七下大夫五諸侯之上大夫視天子之下大夫則其服以五爲節明矣故以素絲文飾裘縫而謂之五紽若必牽合節儉之說以爲敝而加縫則三章當有多寡如摽有梅之或七或三可也何必五縫乎兼幹旄有素絲良馬之禮取其飾也敝而縫之乃加以飾可乎然善於讀詩者此等皆不必辧詩意旣不在此但平易讀之可也】範曰退食退而食於私家也朱曰自從公朝也毛曰委蛇行可從迹也【鄭曰委曲自得之貌東萊曰惟其出入皆司從迹則仰不愧俯不怍而從容自得毛鄭皆一說也張曰重言委蛇者舒泰而有餘裕也此獨賦其退食之際蓋於此時而然則其在公之正直可知矣不然有所愧於中則其退也亦且促迫怱遽之不暇寜有委蛇之气象哉】

羔羊之革素絲五緎【音域】委蛇委蛇自公退食

毛曰革猶皮也【孔曰說文謂獸皮治去其毛曰革對文則皮革異散文則皮革通司裘曰大喪飾皮車謂革輅也去毛得稱皮是有毛得稱革也】緎縫也【孔曰縫合羔羊之皮爲裘縫卽皮之界緎因名裘縫曰緎五緎旣爲縫則五紽五總亦爲縫也視之見其五故曰五焉】鄭曰自公退食猶言退食自公

羔羊之縫【符龍反】素絲五總【子公反】委蛇委蛇退食自公毛曰縫言縫殺之大小得其制總數也王曰朝夕往來出公門入私門出私門入公門而已終無私交之行也

羔羊三章章四句

殷【音隠】其靁勸以義也召南之大夫逺行從政不遑寜處其室家能閔其勤勞勸以義也

鄭曰召南大夫召伯之屬【曹曰召南以上公而爲伯故其屬有大夫孔曰左傳曰伯輿之大夫瑕禽亦此類也注曰伯輿王卿士也】

殷其靁在南山之陽何斯違斯莫敢或遑振振君子歸哉歸哉

朱曰興也毛曰殷靁聲也山南曰陽何此君子也違去也遑暇也振振信厚也張曰如鸛鳴婦嘆之義將風雨則思念行者也朱曰何斯斯此人也違斯斯此所也何此君子獨去此而不敢少暇乎【黃曰何至此而復違於此乎何其不敢遑暇而少息也】歸哉歸哉冀早畢事而還歸也閔之深而無怨辭所謂勸以義也【段曰歸哉歸哉思之深長言則婉矣呂曰此勸以義也再言歸哉者欲謹其歸以復命也逺行從役不辱君命然後可以言歸】

殷其靁在南山之側何斯違斯莫敢遑息振振君子歸哉歸哉

毛曰息止也

殷其靁在南山之下何斯違斯莫或遑處振振君子歸哉歸哉

毛曰處居也曹曰自陽而至於側自側而至於下言其役之愈逺而不已也

殷其靁三章章六句

摽【婢小反】有梅男女及時也召南之國被文王之化男女得以及時也

範曰昔者聖人觀天地萬物之情因民之有男女而制爲昏禮使之夫婦有別以相生養以相代續是以闗雎言后妃之徳而至於男女以正昏姻以時鵲巢言夫人之徳而至於男女得以及時桃夭美其盛也故以桃兪摽有梅欲其早也故以梅諭東山言嫁娶之候亦曰倉庚於飛熠燿其羽聖人覩艸木虫魚之變意未嘗不在民也曹曰有昏姻之時有男女之時霜降以後冰泮以前昏姻之時也三十而娶二十而嫁男女之時也朱曰述女子之情欲昏姻之及時也視桃夭則少貶矣行露死麕於漢廣亦然

摽有梅其實七兮求我庶士迨其吉兮

毛曰興也摽落也朱曰梅木名鄭曰庶眾迨及毛曰梅尙在樹者七【曹曰所落者方十之三】朱曰吉卜而

得吉也【曹曰男家自納采問名之後乃卜之於廟俟得吉卜然後納吉納聘至請期夫家又卜焉必得吉日然後使使者往告之】歐陽曰興物之盛時不可久惜其盛年難久而懼過時也【曹曰此詩毛以梅落興女年之衰鄭箋以梅落興時之衰竊求詩人之意毛是矣鄭惟誤以仲春爲昏姻之時故其說每失之孔頴逹釋鄭意謂梅實未落十分在木卽仲春之月也卽以仲春爲昏姻之正時失之彌逺則時益衰在木者七其落尙少謂孟夏也在木者三其落盛多謂仲夏也頃筐塈之十分皆落謂季夏也此康成所謂時也然晉綢繆乃國亂而昏姻不得其時之詩一章曰三星在天康成以爲三月之末四月之中二章曰三星在隅康成以爲四月之末五月之中三章曰三星在戶康成以爲五月之末六月之中其所序時節大抵與摽有梅相類而在摽有梅則爲得昏姻之時在綢繆則爲失昏姻之時何以爲異哉】朱曰此一時也

摽有梅其實三兮求我庶士迨其今兮

毛曰在者三也【曹曰所落已十之七】今急辭也蘇曰失今則過矣朱曰此又一時也【段曰其汲汲於保情性求復於禮之心乎】

摽有梅頃【音傾】筐塈【許器反】之求我庶士迨其謂之

毛曰塈取也不待備禮也歐陽曰謂者相語也遣媒妁相語以求之也朱曰此又一時也東萊曰是詩也其辭汲汲如將失之豈習亂而喜始治者耶蘇曰凡詩每章有先後淺深之異如此詩及中谷

有蓷晉無衣之類固自有說若樛木螽斯之類皆意不盡申殷勤而已欲彊求其說則迂雜而不當矣段曰行露已速於獄而猶齗斷乎其自辧摽梅惜時之過而汲汲乎猶恐失之充行露之心則摽梅之心見矣陳曰此詩每章愈急何也皆聖人之慮天下也血气旣壯難於自檢情竇一開奚暇顧禮故昏姻欲及時者所以全之於節行未破之先學欲及時者所以全之於志慮未分之日

摽有梅三章章四句

小星惠及下也夫人無妬忌之行惠及賤妾進禦於君知其命有貴賤能盡其心矣

孔曰曲禮下云公侯有妾謂在九女之外【段曰女禦掌禦敍於王之燕寢凡羣妃禦見之法女禦八十一人當九夕世婦二十七人當三夕九嬪九人當一夕三夫人當一夕後當一夕十五日而徧自望後反之宮閫之政天敍所存王者起居寢處之敍天理行焉故晦日坤與乾會望日乾與坤對天位太極而統動靜流通變化不可方體非地所得拘也地以方正順承而已故自夫人以至禦妾皆有當夕之時而爲配合之義】呂曰夫人無妬忌之行而賤妾安於其命所謂上好仁而下必好義者也【張曰不妬忌者夫人之行知命之不可逾者爲妾之道所當然此皆率其天理者也】姜曰小星言恵及下江有汜言美媵旣言恵及下矣安得不以其媵備數者乎蓋小星爲夫人而作故先述恵下之意而後及媵妾之安分江有汜爲美媵而作故先言上下之分而後及和樂之情

嘒【呼惠反】彼小星三五在東肅肅宵徵夙夜在公寔命不同

朱曰興也毛曰嘒防貌小星眾無名者也三心五噣四時更見【鄭曰心在東方三月時也噣在東方正月時也孔曰心實三星五是噣釋天云咮謂之桺則喙者桺星也以其爲鳥星之口故謂之喙朱曰三五言其稀蓋初昏或將旦時也於義無所取特取其在東在公兩字之相應耳黃曰小星諭眾妾三五諭夫人也】肅肅疾貌【孔曰書曰古後夫人將侍君前息燭後舉燭至於房中釋朝服襲燕服然後入禦於君雞鳴大師奏雞鳴於階下然後夫人鳴玉佩於房中告去由此言之夫人往來舒徐而有儀諸妾則肅肅然疾而夜行朱曰肅肅整齊之貌也】宵徵夜行也鄭曰夙早也凡妾禦於君不敢當夕【孔曰晚始往及早則歸異於夫人也曹曰康成謂諸妾隨夫人以進禦也內則曰妾𨿽老年未滿五十必與五日之禦古者諸侯一娶九女侄娣兩兩而禦則三日也次兩媵則四日也次夫人専夜則五日也夫人専夜安得與眾妾並進哉】朱曰命所賦之分也眾妾進禦於君不敢當夕見星而往見星而還故因所見而起興遂言其所以如此者由其所賦之分不同於貴者是以深以得禦於君爲夫人之恵而不敢致怨於往來之勤也【段曰近之而不敢不孫者必遠之而不敢怨者也】

嘒彼小星維參【所林反】與肅肅宵徵抱衾與裯【直畱反】寔命不猶

毛曰參伐也【孔曰天文志云參白虎宿三星直下有三星鋭曰伐】畱也【孔曰言物成就系畱也釋文曰二星皆西方宿】衾被也裯襌被【禮記玉藻注襌無裏曹曰裯毛公以爲禪被則音儔鄭以爲牀帳則音廚今協猶字韻則其音義皆當從毛公耳】猶若也程曰賤妾得進禦於君是其僭恣可行而分限得逾之時也乃能謹於抱衾與裯而知命之不猶則教化至矣

小星二章章五句

江有汜【音杞】美媵也勤而無怨嫡能悔過也文王之時江沱之間有嫡不以其媵備數媵遇勞而無怨嫡亦自悔也

鄭曰古者諸侯娶夫人則同姓二國媵之【孔曰嫡謂妻也媵謂妾也古者女嫁必侄娣從謂之媵士昬禮云𨿽無娣媵先言侄若無娣侄猶先媵是士有侄娣但不必備耳喪大記大夫撫侄娣是大夫有侄娣矣公羊曰諸侯一娶九女二國媵之所從皆名媵獨言二國者異國主爲媵故特名之其實𨿽夫人侄娣皆名媵也鄭氏士昏禮注云侄兄之子娣女弟也娣尊侄卑曹曰以序言之則先娣侄而後媵通而言之𨿽娣侄亦媵耳】陳曰序言江沱之間蓋詩人因是國蓋有是事則指其國之山川以明之江漢汝墳終南之紀堂東門之枌楡皆是也書岷山導江東別爲沱是沱爲岐西之地故詩人因其分流而爲沱以起興朱曰是時汜水之旁媵有待年於國而嫡不與之偕行者其後嫡被后妃夫人之化乃能自悔而迎之【蘇曰不敢怨而俟其悔耳夫不敢怨者乃是使人悔過之道也故小星欲求眾妾之不敢齒我而不敢以貴賤臨之蓋使之得進禦於君而妾不敢與我齒矣江有汜欲求嫡之悔過而不敢以怨言犯之蓋事之不失而嫡自悔矣此善原人情者也】陳曰小星之夫人惠及媵妾而媵妾盡其心江沱之嫡惠不及媵妾而媵妾不怨蓋父𨿽不慈而子不可以不孝各盡其道而也【黃曰天下豈有誠而不動之理哉人惟能誠於暫而不誠於久未爲一善而已先責人之不我報則其不能感人動物也固冝江沱之媵妾愈勤而愈不敢怨若將終身焉此非勉也誠也誠之所至天理之所感發夫人安得不自悔乎此至誠悠久之效也舜處父子之難而益盡其孝文王處君臣之難而益盡其忠皆此心也】

江有汜之子歸不我以不我以其後也悔

毛曰興也決復入爲汜【爾雅疏曰凡水決之岐流而復還水所者曰汜】鄭曰之子謂嫡也婦人謂嫁曰歸範曰以之爲言用也【東萊曰以如不使大臣怨乎不以之以】董曰江況嫡沱況媵程曰其嫡不使備媵妾之數以侍君也汜水之分渚水之岐沱水之別當使媵妾均承受其恩澤【朱曰言江猶有沱而之子之歸乃不我以𨿽不我以其後也亦悔之矣】

江有渚之子歸不我與不我與其後也處

毛曰渚小洲也水岐成渚東萊曰與如暴虎馮河吾不與也之與【程曰處得其所處也範曰處媵得其所】

江有沱之子歸不我過不我過其嘯也歌

毛曰沱江之別者【爾雅曰水自河出爲灉漢爲潛江爲沱孔曰皆大水分出別爲小水之名也禹貢梁州云沱潛旣道荊州亦有沱潛者蓋以水從江漢出者皆曰沱潛所以荊梁皆有也朱曰今江陵漢陽安復之間多有此水也】東萊曰過如過從之過不我過言不我顧也鄭曰嘯蹙口而出聲嫡旣覺自悔而歌【朱曰嘯以舒憤懣之气言其悔時也歌則得其所處而樂矣此兼上兩章之意而言易曰震旡咎者存乎悔於此見之王風雲條其歗矣列女云倚柱而歗皆悲嘆之聲也範曰嫡忘其褊心而和樂也】東萊曰一章曰其後也悔二章曰其後也處三章曰其嘯也歌始則悔悟中則相安終則相歡言之序也

江有汜三章章五句

野有死麕【俱倫反】惡【烏路反】無禮也天下大亂彊暴相陵遂成淫風被文王之化𨿽當亂世猶惡無禮也

野有死麕白茅包之有女懷春吉士誘之

毛曰郊外曰野說文曰麕麞也【朱曰鹿屬無角】毛曰白茅取潔淸也包裹懷思誘道也【鄭曰吉士使媒人道成之東萊曰毛鄭以誘爲道儀禮射禮亦先有誘射皆謂以禮道之古人固有此訓詁也歐陽氏誤以誘爲挑誘之誘遂謂彼女懷春吉士遂誘而誣以非禮殊不知是詩方惡無禮豈有爲挑誘之污行而尙名之以吉士者乎】王曰野有死麕白茅包之禮至薄也而猶愈於無禮黃曰易曰借用白茅無咎子曰茍錯諸地而可矣

借之用茅何咎之有愼之至也死麕之肉人猶以其可食之故而包之以白茅之潔惟恐爲物所污況吉士可以誘懷春之女哉此深責男子之辭

林有朴【蒲木反】樕【音速】野有死鹿白茅純【徒尊反】束有女如玉毛曰朴小木也東萊曰以朴樕爲禮意其若致薪蒭之饋之類毛曰死鹿廣物也束猶包之也黃曰朴之薪死鹿之肉以其可用可食而束之以白茅況如玉之女其可以不自愛乎此深責女子之辭

舒而脫脫【勑外反】兮無感我帨【始鋭反】兮無使尨也吠【符廢反】毛曰舒徐也脫脫舒遲也感動也帨佩巾也【孔曰內則婦事舅姑佩紛帨注云帨拭物之巾】厖狗也【說文曰厖犬之多毛者】非禮相陵則狗吠鄭曰奔走失節動其佩飾朱曰此述女子惡無禮之辭言女姑舒徐毋徒動我之帨毋徒驚我之犬示已心不動必不許也【朱曰毋動我之帨無驚我之犬以甚言其不能相及也其凜然不可犯之意蓋自可以見於不言之表矣】姜曰此篇詩辭難解未有的說皆由分章之誤又以反辭作說說所以未通麕鹿固可食林木固可用至於田野之間無故而忽有死麕人必惡之朴生於林樾之下榛棘蕪穢人必荒而去之白茅至潔之物其用可重矣古人所以寓精誠而將禮意也施之包肉束薪已失其冝況又野死朴可賤而不可貴也詩人以闗雎興淑女以刈楚興擇妻則野麕朴樕詩人所不取以之比淫女明矣故曰野有死麕白茅包之不應白茅包死麕也有女懷春吉士誘之不應吉士而誘懷春之女也言之未足故二章又曰林有朴樕野有死鹿不惟死麕可賤而朴樕死鹿亦可賤也又可以白茅而包束之乎【闕】

則不驕亢可知也此詩爲美王姬而作自應先稱王姬至末章則反覆歌詠之非有他義也

其釣維何維絲伊緍齊侯之子平王之孫

毛曰伊維緍綸也朱曰絲之合而爲綸猶男女之合而爲昏也黃曰但言齊侯之子平王之孫宜相爲偶如合絲以爲綸也【張曰言釣如何必以絲緍夫婦相接如何必以禮也曹曰上以桃李爲比亦以桃李二物色相敵也言得其配】

何彼穠矣三章章四句

騶虞鵲巢之應也鵲巢之化行人倫旣正朝廷旣治天下純被文王之化則庶類蕃殖搜田以時仁如騶虞則王道成也

楊曰二南正始之道王化之基蓋一體也王者諸侯之風相須以爲治諸侯所以代其終也故召南之終至仁如騶虞然後王道成焉王道成非諸侯之事也則一體相須爲治可見矣朱曰文王之化始於闗雎而至於麟趾則其化之入人者深矣形於鵲巢而及於騶虞則其澤之及物也廣矣蓋意誠心正之功不息而久則其薰蒸透徹融液周徧自不能已者非智力之私所能及也故序以騶虞爲鵲巢之應而見王道之成其必有所矣【曹曰王道成則風變而爲雅矣此正風之所以終而小雅之所由始也歟】張曰麟趾闗雎之應騶虞鵲巢之應然則有二歟蓋麟趾之序言公子之信厚則是在內者無不孚也騶虞之序言搜田之以時則是在外者無不格也未有邇之未孚而可以及逺者鵲巢之化是亦闗雎之所達也然則天下之本在國國之本在家家之本在身其本一而已矣朱曰按鵲巢至采蘋言夫人大夫妻以見當時國君大夫被文王之化而而能修身以正其家也甘棠以下又見由方伯能布文王之化而國君能修之家以及其國也其辭𨿽無及於文王者然文王明徳新民之功至是而其所施者博矣抑所謂其民皥皥而不知爲之者歟張曰仁如騶虞此言王道之成如騶虞之詩如緇衣巷伯之類

彼茁【側劣反】者葭【音加】壹發五豝【百加反】於嗟乎騶虞

毛曰茁出也【朱曰生出壯盛之貌】葭蘆也【朱曰亦名葦】豕牡曰豝【曹曰田獵本以除害耳豕生子最多而尢害苗稼故爾雅曰豕生三豵二師一特以其生子嘗多故別其少者之名也大蠟迎虎爲其食田豕也是以知其多而害稼也】虞人翼五豝以待公之【孔曰五豝止一中則殺一而已仁心之至不忍盡殺故也東萊曰獸之多而取之鮮也朱曰猶言中必疊雙也】騶虞義獸白虎黒文不食生物【陸曰騶虞尾長於軀不履生艸東萊曰麟趾闗雎之應騶虞鵲巢之應意者文王之時二物應感而至故詩人以興歟段曰麟趾騶虞之應豈非交物之有道人心和平物理安泰不猜於物物亦誠焉者耶】歐陽曰賈誼新書曰騶者文王之囿名虞者囿之司獸也【陳曰禮記射義雲天子以騶虞爲節樂官備也朱曰觀歐陳之說則其爲虞官明矣獵以虞爲主其實嘆文王之仁而不斥言也曹曰射義曰天子以騶虞爲節樂官備也說者以一發五豝爲得賢之多故樂官備非也賈誼新書曰騶者天子之囿名虞者囿之司獸也齊師亦以騶虞爲天子掌鳥獸之官夫司至於獸則官備可知此詩主言田獵事則誠騶虞之職也陳曰按騶虞非獸名見於賈誼之書時諸僞書未出所者眞不應有義獸之說然以騶爲囿名則亦不經見今書言騶虞多矣如七騶六騶蓋馬禦澤虞山虞則掌山澤之官禮記月令秋季教田臘命僕及七騶咸駕周官山虞澤虞皆當田獵則致禽獸易亦有卽鹿無虞之說則知騶虞二官田獵之時乃其職事冝以多殺爲心今也五而一取焉故詩人曰於嗟乎騶虞而能如是乎李曰蓋言似騶虞之有仁心也亦如於嗟麟兮言公子如麟也歐陽之說以謂當毛詩未出之前說者未必以騶虞爲獸考之相如封禪文獸者囿騶虞之珍羣則漢之時亦有以騶虞爲獸者】鄭曰記蘆始出者著春田之早晚【東萊曰彼茁者葭彼茁者蓬記搜田之時蓋曹子桓所謂勾芒司節和風扇物艸淺獸肥之時也】東萊曰反三隅而觀之則天壤之間和气充塞庶類蕃殖交於萬物有道而恩足以及禽獸者皆可見矣化育之仁其何以形容曰於嗟乎騶虞非騶虞自然不勉之仁殆不足以當之【朱曰南國諸侯承文王之化修身齊家以治其國而其仁民之餘恩可以及於庶類故春田之際艸木之茂禽獸之多至於如此而詩人述其事以美之且嘆之曰此其仁心自然不由勉彊是眞可謂之騶虞矣】段曰王道成而王政達王政達而王業著大抵於山林藪澤之气象見之旱麓行葦由庚崇丘詩可以想見當時穹壤之間矣

彼茁者蓬壹五豵【子公反】於嗟乎騶虞

毛曰蓬艸名也一嵗曰豵

騶虞二章章三句

召南十四篇四十章一百七十七句

毛詩集解卷二﹤經部﹐詩類﹐段氏毛詩集解﹥

欽定四庫全書

毛詩集解卷三

宋段昌武撰

邶【鄘衛說附】

朱曰邶鄘衛三國名在禹貢冀州西阻太行北逾衡漳東南跨河以及兗州桑土之野及商之季而紂都焉鄭曰武王克商以其京師封紂子武庚乃三分其地置三監使管叔蔡叔霍叔尹而敎之自紂城而北謂之邶南謂之鄘東謂之衛【釋文曰衛在汲郡朝歌縣朱曰朝歌故城今在南州衛縣西二十里所謂殷墟衛故都卽今衛縣董曰竹書紀年曰武王封武庚於朝歌分其地爲邶鄘衛使管叔蔡叔霍叔監之曹曰以蔡仲之命考之周公致辟於商囚蔡叔於郭鄰降霍叔於庶人則霍叔在三監之數武庚不與焉蓋以三叔監商民故謂之三監武庚惟奉商祀於此不得有所專制也】武王旣喪三監導武庚叛成王伐而誅之更於此三國建諸侯以其餘民封康叔於衛使爲之長【孔曰漢地理誌云三監叛周公誅之盡取其地封弟康叔故邶鄘衛三國之詩相與同風如志之言則康叔初卽兼彼二國矣鄭氏不然者以國大非制董曰康叔受衛其在殷邦百里之地而邶鄘則同姓受封國也曹曰衛爵爲伯周公豈得以商千里之畿盡畀康叔哉意邶鄘初亦以封同姓而康叔爲方伯得兼治之故季札聞邶鄘衛之歌而知其爲衛康叔之徳也孔書疏曰封之千里者康叔時爲方伯圻內諸侯並屬之何者邢在襄國河內卽東圻之限故以賜諸侯西方卽有黎潞河濟之西曹地約千里也】後世子孫稍並彼二國混而名之【朱曰衛本都河北朝歌之東淇水之北百泉之南其後不知何時並得邶鄘之地至懿公爲狄所滅戴公東從渡河野處漕邑文公又徙居於楚丘漕楚丘皆在滑州大抵今懷州衛澶相滑濮等州開封大名府界皆衛境】七世至頃侯【朱曰八世】當周夷王時衛國政衰變風始作作者各有所傷從其國本而異之爲邶鄘衛之詩焉【陳曰孔子取頃公以下三十九篇之詩列爲三國而不合之於衛者不許衛之始滅諸侯也朱曰邶鄘地旣入衛其詩皆主衛事而必存其舊號者豈其聲之異歟非特衛詩然也程曰詩陳於夏而顧著於豳周人因后稷周公賦詩之地也自七月而後多爲周公而作察其言往往刺朝庭之不知豳大夫實爲之也在盤庚時商已爲殷且頌又有殷武今頌乃皆爲商唐叔封唐在爕父時已爲晉矣至春秋時實始有詩今其國風乃皆爲唐此數者猝而觀之若有深意徐而考實正類止從民言之便熟者記之耳後世事有類此者中國有事於北狄惟漢人爲力故中國已不爲漢而北地猶指中國爲漢唐用事於西故羌人至今尙以中國爲唐各從其稱謂之熟者也不獨此也木瓜美齊而列於衛猗嗟刺魯而系之齊召穆之民勞衛武之賔之初筵不附其國而在二雅若事事爲之說則不勝其說而卒不能歸一也今一言以蔽曰本其所得之地而已矣曹曰邶鄘合於衛而作詩者本其山川風俗之所宜故𨿽同風而二國各以其詩見焉】

柏舟言仁而不遇也衞頃【音傾】公之時仁人不遇小人在側

孔曰頃公貞伯子當周夷王時曹曰康叔之始封也稱孟侯康叔死其子稱康伯自康伯五世而至貞伯皆伯爵耳至頃侯厚賂周夷王夷王於是乃命衞爲侯鄭曰不遇者君不受已之志也張曰不遇非不達也不受其志也

泛彼柏舟亦泛其流耿耿【古幸反】不寐如有隠憂防我無酒以敖以遊

毛曰泛泛流貌柏木宜爲舟耿耿猶儆儆也【朱曰耿耿小明憂之貌也】隠痛也朱曰防猶非也說文曰敖出遊也東萊曰泛彼柏舟亦泛其流如舟之泛泛無所倚

薄也【朱曰以柏爲舟堅致牢實而不以乘載無所倚薄但泛然水中而已故其隠憂之深如此張曰是信其委之命而已】毛曰非我無酒可以敖遊忘憂也李曰此憂非飲酒敖遊之所能釋也曹曰衞國居河淇之間故邶之仁人不遇與鄘之共姜自誓皆以柏舟發興蓋仁人不遇則思乘舟而去父母欲奪共姜而嫁之亦將乘舟而歸矣仁人思乘舟而去泛然從流無不可者然其愛君憂國之心不能自已是以徒有隱憂也朱曰列女以此爲婦人之詩今考其辭气卑順柔弱且居變風之首而與下篇相對豈亦莊姜之詩也歟

我心匪鑑不可以茹【如預反】亦有兄弟不可以據薄言往愬逢彼之怒

毛曰茹度也【曹曰茹者容愛之意】朱曰鑑能度物而我不能【歐陽曰茹納也鑑之於物不擇妍醜皆納其影而我心不能如鑑之無所不納是以見疾於人王曰責我心之如鑑必能度形猶責周公必知管蔡之叛而不使之責孟子識齊王之不可爲湯武而不應其聘也】但以兄弟宜可據依而不知其不可也故或往愬焉而反逢其怒耳範曰此公族之臣也【故僚類皆其兄子小人之黨則𨿽親戚亦不可據矣】

我心匪石不可轉也我心匪席不可捲【眷勉反】也威儀棣棣不可選也

毛曰棣棣富而閒習也選簡擇也石𨿽堅尙可轉席𨿽平尙可捲【曹曰思與之相爲浮沈然其心之所懷不可攺也朱曰其操守堅正𨿽不遇而亦不變叚也】呂曰以威儀爲可簡則無禮故不敢攺其度也【東萊曰不可選也言威儀閒習自有常度不可選擇以避禍也翟方進謂馮參君侯以王舅見廢不得在公卿位今五侯至尊貴也與之並列宜少詘節卑體視有所宗而君侯盛修容貌以威嚴加之此非所以下五侯而自益者也參性好禮儀不攺其常操】

憂心悄悄慍於羣小覯【古豆反】閔旣多受侮【音武】不少靜言思之寤辟【避亦反】有摽【符小反】

毛曰悄悄憂貌慍怒也閔病也靜安也辟拊心也摽拊心貌【孔曰寤覺之中拊心而手摽然】朱曰慍於羣小言見怒於羣小也王曰國亂而君昏則小人眾而君子獨君子憂而小人樂君子之憂者憂其國而已憂其國則與小人異趨其爲小人所慍固其理也小人得志則爲讒誣以病君子君子旣病矣則又從而侮之【朱曰觀此可以曲盡小人之情態】其曰旣多不少者以著小人之眾也

日居月諸胡疊【待結反】而防心之憂矣如匪澣【戶管反】衣靜言思之不能奮飛

孔曰居諸者語助也檀弓云何居注云居語助也朱曰疊更防虧也歐陽曰日居月諸胡疊而防者謂仁人傷衞日往月來而漸微爾猶言日朘月削也範曰如匪澣衣者中垢而不濯也【毛曰如衣之不澣矣曹曰言】

【常蒙污辱而無以自潔也】不能奮飛者郁陶無所發也鄭曰臣不遇於君猶不忍去厚之至也【李曰此見仁人之用心也孔子曰吾於柏舟見匹夫執志之不易也】曹曰究篇中亦有兄弟之言及篇末不能奮飛之意其衞君同姓之臣與宗社同其存亡者歟

柏舟五章章六句

緑衣衞莊姜傷已也妾上【牋念反】夫人失位而作是詩也

程曰緑衣衞莊姜傷已無徳以致之行有不得反求諸已而已矣【鄭曰莊姜莊公夫人齊女姓姜氏妾上僣謂公子州吁之母母嬖而州吁驕】

緑兮衣兮緑衣黃裏【音裏】心之憂矣曷維其已

毛曰緑閒色黃正色【孔曰緑蒼黃之間色黃中央之正色】憂𨿽欲自止何時能止也孔曰閒色之緑不當爲衣猶妾不宜嬖正色之黃反爲裏猶夫人反見疏而防也張曰緑衣之憂言嫡妾之亂其將至於不可勝言者憂在宗國也夫豈特爲一身之私哉

緑兮衣兮緑衣黃裳心之憂矣曷維其亡

毛曰上曰衣下曰裳孔曰閒色爲衣而在上正色之黃反爲裳而處下曹曰亡失也不須訓爲忘

緑兮絲兮女所治兮我思古人俾【卑爾反】無訧【音尢】兮毛曰訧過也程曰絲之緑由女之染治以成言有所自也範曰致其序則在我也故思古之人能使尊卑有分而無過也

絺兮綌兮淒【七西反】其以風我思古人實獲我心

毛曰精曰絺麤曰綌淒寒風也程曰絺綌者所以來風也範曰思古人而獲我心自知其不及也緑衣四章章四句

燕燕衞莊姜送歸妾也

鄭曰歸妾陳女戴嬀【戴嬀生子名完莊姜以爲已子莊公薨完立州吁弒之嬀歸莊姜送之作詩見已志也鄭曰戴嬀𨿽妾實生桓公桓公立爲君矣序詩者猶曰送歸妾彼爲母以其子貴之說者失聖人正名分辧嫡庶之說矣】

燕燕於飛差池其羽之子於歸遠送於野瞻望弗及泣涕如雨

朱曰興也孔曰釋鳥燕燕鳦郭璞曰齊人呼鳦曰燕卽今之燕也古人重言之李曰差池不齊貌毛曰之子去者也歸歸宗也遠送過禮於於也郊外曰野【蘇曰禮婦人送迎不出門遠送至野情之所不能已也】孔曰至野與之訣別已畱而彼去稍稍更遠瞻望之不復能及故念之泣涕如雨王曰燕方春時以其匹至其羽相與差池其鳴一上而一下故莊姜感所見以興焉張曰燕燕以興已與戴嬀嫡妾相與之善歟獨言泣涕之情者蓋家國之事有不可勝悲者晉褚太后批桓溫廢立詔云未亡人不幸罹此百憂感念存沒心焉如割其有合於詩人之情歟

燕燕於飛頡【戶結反】之頏【戶郎反】之之子於歸遠於將之瞻望弗及佇立以泣

毛曰飛而上曰頡飛而下曰頏佇立久立也鄭曰將亦送也

燕燕於飛下上【時掌反】其音之子於歸遠送於南瞻望弗及實勞我心

毛曰飛而上曰上音飛而下曰下音陳在衞南實是也

仲氏任【而鴆反】只其心塞淵終溫且惠淑愼其身先君之思以朂【防肉反】寡人

毛曰仲戴嬀字也鄭曰任者以恩相親信也朱曰只助語李曰塞實也毛曰淵深也朱曰溫和也毛曰惠順也朱曰終溫且惠始終如一也鄭曰淑善也毛曰朂勉也鄭曰寡人莊姜自

謂也楊曰州吁之暴完之死戴嬀之去皆夫人失位不見答於先君所致也而戴嬀猶以先君之思勉其夫人可謂終溫且惠矣【朱曰上四句莊姜美戴嬀下二句因使之以先君之故而有以勵已蓋稱其美以求敬戒之辭】

燕燕四章章六句

日月衞莊姜傷已也遭州吁之難【乃旦反】傷已不見答於先君以至困窮之詩也

張曰困窮者道窮計盡無以自伸也廣漢張曰緑衣方妾上僣之時故獨反已以自責而已至日月之作則在州吁弒嫡之後於是始推原其致禍之本以爲由已不見答於先君之所致亦猶孟子所謂過大而不怨是愈疏也

日居月諸照臨下土乃如之人兮逝不古處【昌呂反】胡能有定寧不我顧

毛曰日乎月乎照臨之也胡何也鄭曰之人是人也謂莊公也朱曰逝發語之辭範曰言莊公不以古之道處我故至困窮也【王曰不以古夫婦之道處我】鄭曰寧猶曽也東萊曰觀碩人之詩則莊姜初來卽不見答非始有恩義而後忘之也古不當訓故

曰居月諸下土是冒乃如之人兮逝不相好【呼報反】胡能有定寧不我報

毛曰冒覆也張曰以禮事莊公不以恩答已寧不我報是也

日居月諸出自東方乃如之人兮徳音無良胡能有定俾也可忘

毛曰日始月盛皆出東方音聲良善也朱曰徳音美其辭無良醜其實也

日居月諸東方自出父兮母兮畜我不卒胡能有定報我不述

王曰人憂患疾痛極則未嘗不呼其父母者鄭曰畜養卒終也朱曰不述猶曰不可稱述也東萊曰左曰子叔姬妃齊昭公生舎叔姬無舎無威夫人見薄則嗣之位望亦輕此國本所以傾揺也莊姜旣不見答則桓公之位何能有定乎反覆言之蓋推原禍亂之由而非爲已私也俾也可忘謂若思莊公恩義之薄嫡庶不定之禍誠使我可忘而我自不忍忘之也末章不欲咎莊公徒自傷父母養我不終而已報我不述言莊公之所以報我不欲稱述之矣亦不欲咎莊公也

日月四章章六句

終風衞莊姜傷已也遭州吁之暴見侮慢而不能正也終風且暴顧我則笑謔【許約反】浪笑敖【五報反】中心是悼毛曰終日風爲終風暴疾也笑侮之也謔浪笑敖言戱謔不敬【朱曰謔戱言也浪放蕩也】鄭曰諭州吁之爲不善如終風之無休止而其間又有甚惡悼者傷其如是

終風且霾【亡皆反】惠然肯來莫往莫來悠悠我思

毛曰霾雨土也惠然肯來言時有順心也朱曰終風且霾以比州吁之暴益甚也蘇曰州吁往來皆不可常鄭曰我思其如是心悠悠然楊曰見侮慢而不能止則悼之而已其莫往莫來則又思之可謂極母道矣經解曰溫柔惇厚詩教也學者如此則可觀可羣可怨矣

終風且曀【於計反】不日有曀寤言不寐願言則嚏【都麗反】毛曰陰而雨曰曀王曰曀則不見日矣又曰不日有曀者言不旋日而又曀也鄭曰言我願言也嚏讀當爲不敢嚏咳之嚏我其憂悼而不能寐女思我心如是我則嚏也今俗人嚏云人道我此古之遺語也東萊曰陰風終日意其止矣不旋日而又曀焉厭苦之詞也

曀曀其陰虺虺其靁寤言不寐願言則懷

毛曰如常陰曀曀然暴若震靁之聲虺虺然【朱曰雷將而未震】東萊曰驟雨迅雷其止可待至於曀曀之陰虺虺之雷則殊未有開霽之期也願言則嚏汝念我則我嚏矣母子之間感通本無間也願言則懷汝念我則我懷矣母子之間恩義本易復也

終風四章章四句

擊鼓怨州吁也衞州吁用兵暴亂使公孫文仲將而平陳與宋國人怨其勇而無禮也

鄭曰將者將兵以伐鄭也平成也朱曰左州吁與宋陳伐鄭圍其東門五日而還出師不爲久而衞人之怨如此身犯大逆眾叛親離莫肯爲之用耳

擊鼓其鏜【吐當反】踴躍用兵土國城漕我獨南行

毛曰鏜然擊鼓聲漕衞邑也曽曰鏜然擊鼓踴躍用兵想見州吁好兵喜鬭之狀其興師動眾非出於不得已也人所甚憚者州吁之所最樂國人怨之正以其踴躍用兵耳鄭曰土國役土功於國南行從軍南行伐鄭李曰土國城漕非不勞苦獨得處於境內今我之在外死亡未可知𨿽欲爲土國城漕之人不可得也

從孫子仲平陳與宋不我以歸憂心有忡【勑中反】

毛曰孫子仲謂公孫文仲也【孔曰文是諡】平陳於宋【鄭曰平陳於宋謂使告宋曰君爲主敝邑以賦與陳蔡從】憂心有忡憂心忡忡然左杜氏注曰陳今陳國陳縣宋今梁國睢陽縣東萊曰從孫子仲平陳與宋言所從者乃孫子仲也則輕其帥可知矣【朱曰伐鄭以結陳宋之成也】

爰居爰處爰喪【息浪反】其馬於以求之於林之下

鄭曰爰於也歐陽曰王肅以下三章衞人從軍者與其室家訣別之詞士卒將行與其室家訣別云我之是行未有歸期亦未知於何所居處於何所喪其馬若求我與馬當於林下求之蓋爲必敗之計也【曽曰非獨爰居爰處以下三章爲從軍者訣別之辭一篇之意皆如此朱曰猶蹇叔送其子之意也】

死生契【苦結反】闊與子成說執子之手與子偕老

毛曰契闊勤苦也朱曰成說成其約誓之言孔曰王肅云言國人室家之志欲相與從生至死契闊勤苦而不相離相與偕老【朱曰與其家人訣別言其始爲室家之時期以死生契闊無所不同旣成其約誓之言又相與執手而期以偕老言至死而不相棄也】

於嗟闊兮不我活兮於嗟洵兮不我信【音申】兮

鄭曰於嗟嘆也毛曰活生活也洵遠也東萊曰於嗟闊兮承上章死生契闊之文而足成其義言始欲死生勤苦共之今乃不得相依以生也洵當從毛傳言遠去而不得伸此志也

擊鼓五章章四句

凱風美孝子也衞之淫風流行𨿽有七子之母猶不能安其室故美七子能盡其孝道以慰其母心而成其志爾

朱曰不能安其室者欲嫁也成其志者七子成母之善志遂不嫁也【段曰有七子而猶欲嫁豈本志哉情之流而已矣黃曰大孝養志】曹曰詩言莫慰母心序言能慰母心意者感其言而遂不嫁歟

凱風自南吹彼棘心棘心夭夭【於驕反】母氏劬勞

毛曰興也南風謂之凱風樂夏之長養【孔曰凱樂也風性樂育萬物鄭曰諭寛仁之母】朱曰棘小木叢生多刺難長曹曰凡艸木遇春則生惟棘至夏始萌芽則其難長養可知矣而心又其稚弱而未成者也夭夭少好貌【毛曰夭夭盛貌】毛曰劬勞病苦也王曰心至於夭夭則風之爲力多矣此母氏劬勞之譬也朱曰母生眾子防而育之其劬勞甚矣本其始而言以起自責之端也

凱風自南吹彼薪母氏聖善我無令人

毛曰薪其成就者聖叡也【曹曰聖者通達之名】鄭曰令善也朱曰可以爲薪則成就矣然非美材故以興子之壯大而無善也其自責也深矣曹曰言母之通達而好善無有過舉其不安於室則七子之罪劉曰自七子之中有一令善之人則母亦不捨之而去也【曹曰母有淫心而不安其室七子欲畱之而不敢斥言乃自托於不令痛自咎責此大舜負罪引慝之意陳曰此非謙徳也通天下一气耳吾其有以傷之故然乎所謂蹶者趨者而反動其心也瞽瞍日頑舜則負罪聖人豈固緣飾哉其心誠曰吾罪焉而已矣黃曰嗚呼吾觀凱風之詩而嘆其有虞舜之遺風也夫父頑母嚚非舜之罪而舜負罪引慝其愛親之念皆寓於南風之歌豈非以南風長養萬物如父母之於子其恩豈可忘乎】

爰有寒泉在浚【音駿】之下有子七人母氏勞苦

毛曰浚衞邑也陳曰寒泉在浚之邑下【曹曰水泉人用之所急也故古者建都立邑必依水泉之利】邑人賴之以生養今子七人反不能養一母而使母勞苦求嫁也李曰一雲浚水出浚儀東經邶地入濟今祥符鑿井於浚之旁而得泉者實浚之滋也諭已之成人實母之生育也孔曰母無子容可勞苦今乃有子七人陳曰吾屬若此𨿽多何益也朱曰至是乃若防指其事而痛自刻責以感動其母心也母以淫風流行不能自守而諸子自責但以不能事母使母勞苦爲辭婉辭防諫不顯其親之惡可謂孝矣

睍【胡顯反】睆【華板反】黃鳥載好其音有子七人莫慰母心毛曰睍睆好貌【曹曰美澤貌朱曰淸和圓轉之意】蘇曰鳥猶能好其音以說人而我獨不能說吾母哉【曹曰七子自謂不能下气怡聲以慰母心黃鳥之不如也】曽曰凱風盛於夏時黃鳥鳴於夏木寒泉亦夏所宜是詩其因時起興者乎段曰親與已固同一气也則天下顧豈有不可感通之親哉瞽之頑也終必格焉苐恐誠意之未貫徹耳烝烝乂東萊以烝烝有薰灌融液之義觀是詩四章而自責之誠意積而愈深吁是誠足以感通矣

凱風四章章四句

雄雉刺衞宣公也淫亂不卹國事軍旅數【色角反】起大夫久役男女怨曠國人患之而作是詩

孔曰宣公衛桓公子朱曰此詩皆女怨之辭

雄雉於飛泄【移世反】泄其羽我之懷矣自詒伊阻

毛曰興也朱曰泄泄飛之緩也鄭曰懷安也毛曰詒遺伊維也【孔曰語助】朱曰阻隔也曾曰雄雉以諭其夫雄雉於飛雌懷安而不從之今之阻隔蓋自遺也大夫行役婦人本無可從之理其言如此乃怨思之切耳

雄雉於飛下上【時掌反】其音展矣君子實勞我心

毛曰展誠也範曰展矣君子久役而不得歸者也此婦人之閔其夫也

瞻彼日月悠悠我思道之雲遠曷云能來

毛曰瞻視也朱曰悠悠長也鄭曰視日月之行疊往疊來今君子獨久行役而不來使我心悠悠然思之曷何也何時能來望之也【程曰日月取其疊往疊來之意又日月陰陽相配而不相見又旦暮所見動人情思總包意其間】

百爾君子不知徳行【下孟反】不忮【之防反】不求何用不臧鄭曰女眾君子我不知人之徳行何如者可謂徳行【朱曰百爾君子泛指從役大夫也】毛曰忮害也朱曰求貪也毛曰臧善也張曰不忮不求是大夫妻言其夫也東萊曰婦人思其君子之切而知其未得歸也於

是復自解曰凡百君子我婦人不知孰爲徳行也但不忮害不貪求則何所用而不善𨿽久處軍旅之間固未害也【陳曰此詩居婦作以昭其大夫之久役者也而其末章曰百爾君子不知徳行不忮不求何用不臧噫孰謂樂天知命之學而婦人能言之哉凡人不知則慍則悶則悔在論語則曰人不知而不慍不亦君子乎在易則曰不見是而無悶潛龍也在中庸則曰遁世不見知而不悔惟聖者能之三者古人所難也今也婦人勉其夫曰凡百在位無有知汝之徳行者惟能不忮以爲怨不求以爲謟則亦何往而不臧夫忮心生於忿怨求心生於慕羨故古之恥貧賤患難者能不忮則或入於求能不求則或入於忮故忮者常至於疾人而求者常至於枉已二者蓋難兼焉不疾人不枉已非樂天知命者其孰能之夫子之門人惟由也衣敝緼袍與衣狐貉者立而不恥夫子始許之以此蓋安命也以孔門上弟只於國風詩中適得一句學者讀詩如何茍簡】

雄雉四章章四句

匏有苦葉刺衞宣公也公與夫人並爲淫亂

鄭曰夫人謂夷姜孔曰知非宣姜者以宣姜本適伋爲公所要云雉鳴求其牡明是夷姜

匏有苦葉濟有深渉深則厲淺則揭【苦例反】

毛曰匏謂之葉苦不可食也【孔曰陸璣云匏葉小時可爲羹八月中堅彊不可食故云苦葉匏一也故又謂之外魯語叔孫穆子曰豹之業及有苦葉矣叔向曰苦匏不材於人供濟而已韋昭注云不材於人言不可食佩匏可以渡水也】濟渡也由滕以上爲渉以衣渉水爲厲謂帶以上也【釋文曰韓詩云至心曰厲】揭褰衣也朱曰匏尙有葉是未有霜而成實之時濟渡之處又有深渉未可以渡也毛曰遭時制宜如遇水深則厲淺則揭矣【範曰深則厲淺則揭宜斟酌也宣公夫人不顧禮義猶不度水之深淺而欲濟也】

有彌【彌爾反】濟盈有鷕【以小反】雉鳴濟盈不濡軌【音】雉鳴求其牡

毛曰彌深也盈滿也鷕雌雉聲也由輈以上爲軌歐陽曰毛氏謂走曰牝牡書牝雞無晨豈爲走獸乎古語通用濟盈無不濡之理而渉者貪於必進自謂不濡又興宣公貪於淫欲身蹈罪惡而不自知也雉鳴求其牡者又興夫人不顧禮義而從宣公如禽獸之相求惟知雌雄爲匹而無親疏父子之別【朱曰或曰承上章之興以爲比也蓋以匏有苦葉興濟有深渉以濟盈興雉鳴然後以求其牡比淫亂之人此亦詩之一體也夫詩之爲體舒緩宏闊有如此者而後世學者求之﨑嶇蹙狹之中銖較寸量如治法律亦失之大遠矣】釋文曰軌依意宜音犯案說文云軌車轍也從車九聲龜美反軌車軾前也從車凡聲音犯相亂故具論之

雝雝鳴鴈旭【許玉反】日始旦士如歸妻迨冰未泮

毛曰雝雝鴈聲和也納采用鴈旭日始出謂大昕之時迨及泮散也鄭曰昏禮自納采至請期用昕親迎用昏歸妻使之來歸於已謂請期也冰未泮正月中以前也二月中可以昏矣【孔曰毛氏東門之楊云男女失時不逮秋冬則以秋冬皆得成昏孫卿曰霜降逆女冰泮殺止霜降九月也冰泮正月也家語曰霜降而歸功成而嫁娶者行焉冰泮農業起昏禮殺於此周禮言仲春夏小正言二月者皆爲期盡蕃育之法王肅曰前賢有言丈夫二十不敢不有室女子十五不敢不事人譙周亦云男自二十以及三十女自十五以至二十皆得以嫁娶先是則速後是則晚矣其說皆出毛氏若男三十女二十爲期盡蕃育𨿽仲春猶可行】王曰古之於昏姻其求之不暴而節之以禮𨿽庶士亦然而況於人君乎

招招【照遙反】舟子人渉卬【五郎反】否人渉卬否卬須我友毛曰招招號召之貌【孔曰王逸曰以手曰招以口曰召】舟子舟人主濟渡者卬我也人皆渉我友未至獨待之而不渉朱曰以比男女必待配耦而相從東萊曰此詩刺宣公之淫亂然一章二章四章皆以物爲比而不正言其事三章𨿽言昏禮特舉士之歸妻蓋不欲斥言之而以小諭大也所謂主文而譎諫也

匏有苦葉四章章四句

谷風刺夫婦失道也衞人化其上淫於新昏而棄其舊室夫婦離絕國俗傷敗焉

朱曰皆述逐婦之辭也宣姜有而夷姜縊是以其民化之而谷風之詩作所謂一國之士系一人之本者如此

習習谷風以陰以雨黽勉同心不宜有怒采葑采菲無以下體徳音莫違及爾同死

毛曰興也習習和舒貌東風謂之谷風陰陽和而谷風至程曰陰陽交和則感陰而成雨【其感也陰其成也雨】夫婦之道當黽勉和同不宜有怨怒也蓋和則夫婦之道成而室家正如陰陽和而成雨也毛曰葑須也菲芴【音勿】也下體根莖也鄭曰此二菜者蔓菁與葍之類也皆上下可食然而其根有美時有惡時采之者不可以根惡時幷棄其葉諭夫婦以禮義合顏色相親亦不可以顏色衰棄其相與之禮【孔曰陸璣云葑蕪菁幽州人謂之芥菲似葍莖麤葉厚而長有毛郭璞曰菲土瓜也釋文曰艸木疏云葑蕪菁也郭璞云今菘菜也案江南有葑菲江北有蔓菁相似而異也】程曰夫婦之道貴其有終徳音好音也當期好音無違至於偕老

行道遲遲中心有違不遠伊邇薄送我畿【音祈】誰謂荼【音徒】苦其甘如薺【齊禮反】宴爾新昏如兄如弟

毛曰遲遲舒行貌違離也畿門內也【東萊曰韓愈譴瘧詩云白石爲門畿蓋以畿爲門閫也必有所據可以發明毛氏之說】荼苦菜也【爾雅疏曰此味苦可食之菜也月令孟夏苦菜秀是也葉似苦苣而細斷之有白汁花似菊堪食但苦耳】本艸云薺味甘人取其葉作菹及羮亦佳毛曰宴安也程曰我行道而遲遲者中心念其有違乎此也朱曰今故夫之送我乃不遠而甚邇鄭曰送我裁於門內無恩之甚陳曰婦人從一而終今𨿽見棄猶有望其夫之情孔曰言人誰謂荼苦此之荼卽其甘如薺又言安愛汝之新昏其恩如兄弟也

涇以渭濁湜湜【音殖】其沚【音止】宴爾新昏不我屑以毋逝我梁毋發我笱【古口反】我躬不閱【音悅】遑卹我後

毛曰涇渭相入而淸濁異【孔曰地理誌雲涇水出今安定涇陽西開頭山東南至京兆陵陽入渭漢書溝洫志涇水一石其泥數斗潘嶽西徵賦云淸渭濁涇尙書疏雲渭水出隴西首陽縣至京兆北防司空縣入河】說文曰湜水淸見底鄭曰小渚曰沚毛曰屑潔也逝之也梁所以捕魚【孔曰周禮人掌以時爲梁鄭司農雲梁水堰堰水而爲闕空以笱承其空然則梁者爲堰以漳水空中央承之以笱】閱容也鄭曰遑暇也程曰涇濁而渭淸今涇反以渭爲濁湜湜淸貌視於淺處則見淸波以爲濁而其沚湜湜以言其惑而不得其正也【範曰胡不視之湜湜其沚謂未嘗變也】朱曰宴安於新昏不以舊室爲潔而與之也【鄭曰江有汜箋曰以猶與也】歐陽曰禁其新昏毋逝我梁毋發我笱言棄妻將去猶顧惜其家之物旣而嘆曰我身不容安得卹後事乎【朱曰知其不能禁而絕意之辭也】東萊曰涇新昏也渭舊室也涇渭旣合則淸濁易惑於洲渚淺處視之渭之淸猶可見也詩人多述土風此衞詩而遠引涇渭者蓋涇濁渭淸天下所共知者如雲海鹹河淡也

就其深矣方之舟之就其淺矣泳之遊之何有何亡黽勉求之凡民有喪匍匐救之

毛曰方泭也【郭璞曰小筏曰泭】泳潛行也朱曰浮水曰遊鄭曰言深淺者諭君子之家事無難易吾皆爲之說文曰匍手行也匐伏地也程曰就其深以下

陳其躬所爲治家勤勞之事隨事盡其心力而爲之深則方舟淺則泳遊不計其有與亡也彊勉求爲之耳【朱曰不訃其有與亡而彊勉以求之者也】不特如是治其家又周睦其鄰里鄕黨莫不盡其道【陳曰非特門內之事如此凡鄰里之有喪者無不盡力以救之】張曰皆婦人曲狥其夫之言

不我能慉【許六反】反以我爲讎旣阻我徳賈【音古】用不售【市救反】昔育恐育鞠【居六反】及爾顚覆旣生旣育比予於毒毛曰慉養也鞠窮也鄭曰及與也朱曰承上章言我於女家勤勞如此女旣不我養而反以我爲仇讎程曰惟其心旣阻絕我之善故𨿽勤勞如是而不見取如賈之不售凡人所以憎而不知其善者由其心阻絕其善故也張曰昔育恐育鞠而下言昔者相與爲生理惟恐其窮以及於顚覆今旣生旣育矣乃反比我於毒而棄之乎【鄭曰其視我如毒螫言惡已甚也】

我有防蓄【六反】亦以禦冬宴爾新昏以我禦窮有洸【音光】有潰【戶對反】旣詒我肄【以世反】不念昔者伊余來塈

毛曰防美禦禦也洸洸武也潰潰怒也【鄭曰洸洸然潰潰然無溫潤之色也】程曰肄習也毛曰塈息也鄭曰蓄聚美菜者以禦冬月之無時也君子亦但以我禦窮苦之時至於富貴則棄我如防蓄【曽曰窮猶之無耳有新昏而棄舊室是姑以我禦乏無之時也人之於物得新可以捐故然厚者猶有所不忍夫婦義當偕老乃姑以禦窮而已其薄惡可知也】程曰詒我以武暴忿怒習而爲常矣朱曰君子棄絕之曽不念我之來息時也追言其始見君子之時接禮之厚怨之深也

谷風六章章八句

式防黎侯寓於衞其臣勸以歸也

釋文曰杜預云黎在上黨壺關縣蘇曰今黎陽【曹曰黎侯國也上黨壺關縣有黎亭東郡有黎縣未知孰是】鄭曰寓寄也黎侯爲狄人所逐棄其國而寄於衞衞處之以二邑【孔曰春秋出奔之君所在曰寄故左曰齊以邾寄衞侯是也喪服曰寄公者何失地之君也董曰晉伯宗數赤狄罪曰奪黎氏地則狄侵黎其亦舊矣魯宣十五年下曰責衞宣公則伯宗所責狄人舉其故過也】陳曰黎上黨之東卽古衞地衞之附庸也木瓜美齊衞人作也故其詩復爲衞式防旄丘二詩黎臣作也而得爲衞者黎防也而附庸於衞故也蘇曰載馳泉水竹竿皆異國之詩而在衞者豈非以其爲衞音歟記曰鄭音好淫亂志宋音燕女溺志衞音趨數煩志齊音傲辟喬志蓋諸國之音未有同者因衞作詩以爲衞音如越舄之病而越吟亦人情之所必然也

式防式防胡不歸防君之故胡爲乎中露

爾雅曰式防式防者防乎防者也【範曰諸侯失國而寄於他國之邑防莫甚焉郭璞注云言至防也】鄭曰君何不歸乎禁君畱止於此之辭

【闕】

何其節之闊也衞之君臣何其多日而不見救也此詩本責衞君而但斥其臣可見優柔而不迫矣東萊曰葛始生其節蹙而密旣長其節闊而疎黎人見葛之長感時之久而衞猶未見救爾

何其處也必有與也何其久也必有以也

朱曰處安處也與與國也以他故也因上章何多日也而言何其安處而不來意必有與國相俟而俱來耳又言何其久而不來意其或有他故而不得來耳詩之曲盡人情如此

狐裘蒙戎匪車不東叔兮伯兮靡所與同

毛曰大夫狐蒼裘【孔曰蒼裘所施端之裘也曹曰玉藻曰君子狐靑裘豹褎綃衣以裼之注云君子大夫士也】朱曰蒙戎亂貌言敝也東萊曰蒙戎狐裘之貌晉士蒍曰狐裘尨茸鄭曰黎國在衞西今所寓在衞東【孔曰杜預云上黨壺關縣有黎亭是在衞之西】毛曰無救患卹同也張曰狐裘蒙戎言人君倉皇奔告之意【又曰蒙戎諭國政之亂當如左之所言也朱曰自言客久而裘敝矣豈我之車不東告於女乎】東萊曰黎侯所寓在衞東羇旅之久見衞之大夫

過者甚多終莫有動心者故嘆而言曰非衞大夫之車不來東也特無與我同患難者耳【朱曰但叔兮伯兮不與我同心𨿽往告之而不肯來耳至是始防諷切之】

兮尾兮流離之子叔兮伯兮褎【由救反】如充耳

王曰細也尾末也黎侯之臣子流離失職故尾也毛曰褎盛服也【曹曰漢策曰子大夫褎然爲舉首顏師古褎然盛服之貌】鄭曰充耳塞耳也言衞之諸臣顏色褎然如見塞耳無聞知也人之耳聾常多笑而已【朱曰褎多笑貌】朱曰言黎之君臣流離尾若此其可憐也而衞之諸臣顏色褎然如塞耳而無聞何哉【陳曰末控告聾然莫聽也】至是然後盡其辭焉然流離患難之餘而其言之有序而不迫如此其人亦可知矣毛曰流離鳥也少好長醜【陸璣艸木疏云梟也關西謂之流離大則食其母蘇曰衞人以狄之防而不忌譬如流離之養其子不知其將爲已患也曹曰衞以狄人爲尾而忽之至懿公遂爲狄人所滅此玩敵之禍也向使卻狄而封黎侯豈遽有滎澤之敗哉蘇曰是時衞猶在河北黎衞壤地相接故狄之爲患也黎國與衞國共被之】段曰黎之於衞唇齒之邦也【壤地相接】黎亡則衞及矣使衞能奮義興師救災卹鄰非惟存黎抑足以固吾圉今乃坐視而不卹黎旣不守衞其免乎其後卒有狄難是殆剝牀及膚者也衞失國而齊救之黎失國而衞不救知衞人之徳齊桓者深則知黎人之責衞伯也當矣

旄丘四章章四句

簡兮刺不用賢也衞之賢者仕於伶官皆可以承事王者也

鄭曰伶官樂官也伶氏世掌樂官而善焉故後世多號樂官爲伶官【孔曰黃帝使伶倫氏自大夏之西昆侖之陰取竹斷兩節間吹之爲黃鐘之宮周語景王鑄無射而問於伶州鳩是伶氏世掌樂官】

簡兮簡兮方將萬舞日之方中在前上處碩人俁俁【疑矩反】公庭萬舞

鄭曰簡擇也【張曰簡不恭也若夫爲祿仕者抱關擊柝則猶恭其職爲伶官則雜於侏儒俳優之間以是爲不恭也其得謂之賢者𨿽其迹如此然其中固無所有矣如君子處已則不然其觀人也則凡能捲而懷之者皆可謂之賢矣東方朔似之】將且也毛曰以【闕】

【郭璞曰廣雅云雉之羽也樂書曰樂師所謂羽舞者翟羽可用爲儀執之以舞所以爲蔽翼者也古者王后之路重翟則重其羽而不厭厭翟則次其羽而不重翟不厭以羽飾之而已然則羽舞亦不過習羽而已春秋之時隠公問羽數於眾仲眾仲曰天子用八諸侯用六大夫四士二或以羽配旄記所謂飾以羽旄是也或以旄配狄記所謂旄狄以舞之是也或以翟配籥簡兮之詩是也】又曰赫赤貌渥厚漬也朱曰赭赤色也言其顏色之充盛也公言錫爵卽儀禮燕飲而獻工之禮也【毛曰祭有畀煇胞翟閽寺者惠下之道見惠不過一散鄭曰散受五升】程曰此章又言才藝之美有力如虎才武也執轡如組藝也言其藝如此非在公庭見之也孔曰執籥秉翟而舞文舞也【程曰左執籥而右秉翟言其能之備也】鄭曰碩人容色赫然如厚傅丹君徒賜其一爵而已【程曰錫之以爵勞賤者之道也曹曰其赭然發於面色者徒沾巵酒之賜而已朱曰以碩人而得此則亦辱矣乃反以其賚予之親洽爲榮而誇美之亦玩世不恭之意或曰渥赭慙而色變之貌又曰此二章皆反覆道賢者之美而不得其所亦可見矣】

山有榛【側巾反】隰有苓【音零】云誰之思西方美人彼美人兮西方之人兮

毛曰榛木名【陸疏曰榛栗屬其子小似柿子表皮黒味如栗】下濕曰隰苓大苦【孔曰孫炎曰本艸云苓今甘艸也蔓延生葉似荷靑黃其莖赤有節節有枝相當或云苓似地黃】西方王室【王曰衞在王室之東東萊曰西方指西周也晉語齊姜氏引西方之書韋昭以爲周亦西周也】東萊曰周旣東遷而衰每思其全盛之時文獻之美也作詩者嘆碩人之賢謂山則有榛隰則有苓惟西周然後有此等人物也云誰之思西方美人見碩人而慨然有懷西周之賢士大夫也彼美人兮西方之人兮指碩人也嘆美其眞西周之人而非今世之人也江左諸人喜言中朝名臣亦此意也陳曰簡賢以具舞旣舞而錫爵是以俳優蓄之也𨿽然君不吾用而茍焉以供舞宜去矣而顧以甚武之力甚文之伎甚盛之容相從於鄙事何也孟子曰往役義也往見不義也召之舞則舞其知往役之義歟故君子詘其身不詘其道辱於身不辱於禮獵較則可少貶則不可牧羊則可降節則不可簡兮之賢其知此也歟黃曰周之士也貴秦之士也賤貴賤在周秦而不在士賢者而仕伶官非特爲賢之恥而實衞之恥

簡兮三章章六句

泉水衞女思歸也嫁於諸侯父母終思歸寧而不得故作是詩以自見也

鄭曰國君夫人父母在則歸寧沒則使大夫寧於兄弟楊曰衞女思歸發乎情也其卒也不歸止乎禮義也聖人著之於經以示後世使知適異國者父母終無歸寧之義則能自克者知所處矣

毖【悲位反】彼泉水亦流於淇有懷於衛靡日不思孌彼諸姬聊與之謀

毛曰興也泉水始出毖然流也【呂曰泉水卽今衛州共城之百泉也淇水出相州林慮縣東流泉水自西北來注之故曰亦流於其而竹竿詩言泉源在左淇水在右者蓋主山而言之相衞之山東面故以北爲左南爲右】孌好貌諸姬同姓之女朱曰言毖然之泉水則亦流於淇矣我之有懷於衞則亦無日而不思矣是以卽諸姬而與之謀爲歸衞之計東萊曰諸姬非必俱嫁於此國蓋有所思而欲與

親者謀乃人情之常非必眞得相見也

出宿於泲【子禮反】飲餞【音淺】於禰【乃禮反】女子有行遠【於萬反】父母兄弟問我諸姑遂及伯姊

毛曰泲地名祖而舎軷飲酒於其側曰餞重始有事於道也禰地名父之姊妹稱姑先生曰姊王曰泲禰蓋父母之國地名欲歸則又思嫁時出宿飲餞相與訣而之夫家朱曰追言其始嫁時已遠其父母兄弟矣況今父母旣終而復可歸哉杜預左注衞女思歸而不得故願致問於姑姊

出宿於幹飲餞於言載脂載舝【胡瞎反】還【音旋】車言邁遄【市専反】臻於衞不瑕有害

朱曰干言地名適衞所經之地也脂以脂膏塗其舝使滑澤也舝車軸也【孔曰車不駕則脫其舝將行設之釋文曰舝車軸頭金也】毛曰遄病臻至也鄭曰瑕猶過也【張曰瑕與遐字同言不大】

【有害】東萊曰還車猶言回轅不必云嫁時所乘之車也不瑕有害謂歸衞不爲過差有害自恕之辭也

我思肥泉玆之永嘆思須與漕我心悠悠駕言出遊以冩我憂

毛曰所出同所歸異爲肥水【爾雅曰歸異出同流肥】鄭曰玆此也自衞而來所渡水故思此而長嘆思須與漕自衞而來所經邑故又思之旣不得歸寧且欲乘車出遊以除我憂朱曰悠悠思之長也毛曰冩除也泉水四章章六句

北門刺仕不得志也言衞之忠臣不得其志爾

張曰此詩忠臣所自作也【楊曰忠信重祿所以勸士也衞之忠臣至於窶貧莫知其艱則無勸士之道仕之所以不得志也先王視臣如手足豈有以事惇遺之而不知其艱哉然不擇事而安之無懟憾之辭知其無可柰何而歸之於天所以爲忠臣也】

出自北門憂心殷殷終窶且貧莫知我艱已焉哉天實爲之謂之何哉

爾雅曰殷殷憂也李曰爾雅云窶貧也兼言之以見其貧之甚也張曰出自北門是遊息偶出北門因有此言也【毛曰北門背明向陰朱曰衞之忠臣不得其志因行出北門而有所感心爲之憂慇慇然蓋出北門背明向陰亦處亂世事暗君之道也】詩怨則怨矣然歸之於命曰已焉哉天實爲之謂之何哉【鄭曰詩人事君無二志故自決歸之於天】

王事適我政事一埤【避支反】益我我入自外室人交徧讁【知革反】我已焉哉天實爲之謂之何哉

鄭曰王事國有王命役使之事【孔曰王事不必天子事直以行役戰伐皆王家之事】蘇曰政事國之政事毛曰適之埤厚也讁責也朱曰王事旣適我矣政事又一埤益我其勞如此而窶貧之甚室人無以自安而交徧讁我則其困於內外極矣【範曰關雎之化行則婦人能閔其君子至衰世則室家日見而有不知其心者】

王事惇我政事一埤遺【惟季反】我我入自外室人交徧摧【䢐回反】我已焉哉天實爲之謂之何哉

釋文曰惇韓詩云惇廹也毛曰遺加也摧沮也北門三章章七句

北風刺虐也衞國並爲威虐百姓不親莫不相攜持而去焉

程曰序謂百姓不親相攜而去乃述當時之事然考詩之辭乃君子見幾而作相招無及於禍亂者也君子全身遠害惟恐去之不速故其辭廹切其虛其邪旣亟只且是也

北風其涼雨【於付反】雪其雱【普康反】惠而好【呼報反】我攜手同行其虛其邪【音徐】旣亟【紀力反】只且【子余反】

毛曰興也北風寒涼之風【程曰四時之風春而自東則生物也夏而自南則養物也秋而自西則成物也冬而自北則殺物也以北風之殺害萬物故以興】雱盛貌惠愛也程曰虛寛貌邪緩也雍容之狀毛曰亟急也程曰只且辭也蘇曰北風而又雨雪其虐甚矣

朱曰言衞之君臣威虐已甚將與其所好去而避之鄭曰邪讀如徐其威儀虛徐也程曰言尙可寛

容徐緩乎旣急也哉

北風其喈【音皆】雨雪其霏【芳菲反】惠而好我攜手同歸其虛其邪旣亟只且

毛曰喈疾貌霏甚貌【劉曰喈風聲疾也霏雪落急也】歸歸有徳也

莫赤匪狐莫黒匪烏惠而好我攜手同車其虛其邪旣亟只且

程曰同車亦偕行耳但卒章辭意益迫切同車有已駕之意莫赤者匪狐乎莫黒者匪烏乎以其色則知其物矣豈難辧哉觀其爲政之道則知暴虐禍難將及於人矣【範曰見防而作者哲人也見著而作者凡民也衞大爲威虐如此而猶不去則是不辧狐赤而烏黒也】東萊曰惠而好我攜手同行蓋泉涸魚相與處於陸相喣以濕相濡以沫之時也同車不必指貴者特協韻耳

北風三章章六句

靜女刺時也衞君無道夫人無徳

靜女其姝【赤朱反】俟我於城隅愛而不見搔【蘇刀反】首踟【直知反】躕【直誅反】

毛曰靜貞靜也女徳貞靜而有法度乃可說也姝美色也【鄭曰女徳貞靜然後可畜美色然後可安】張曰後宮西北邃城隅俟我幽閒念彼姝【呂曰古之人君夫人媵妾散處後宮城隅者後宮幽閒之地也女有靜徳又處於幽閒而待進禦此有道之君所好也】

靜女其變貽我彤管彤管有煒【於鬼反】說【音悅】懌【音亦】女美毛曰旣有靜徳又有美色又能遺我以古人之法可以配人君也古者後夫人必有女史彤管之法【鄭曰彤管筆赤管也】史不記過其罪殺之後妃羣妾以禮禦於君所女史書其日月授之環以進退之生子月辰則以金環退之當禦者以銀環進之著於左手旣禦著於右手事無大小記以成法煒赤貌朱曰此女之美又可說懌皆願見之詞也

自牧歸荑【徒兮反】洵【音狥】美且異匪女之爲美美人之貽毛曰牧田官也鄭曰洵信也張曰自牧歸荑牧牧地也不耕種之地則多艸木根芽【毛曰荑茅之始生也】如甸人供菓蓏之屬因以贈夫人也歸荑以備虀菹供豆實東萊曰此詩刺衞君無道夫人無徳故述古者賢君賢妃之相與一章言賢妃有徳有容事其君子逡巡待唱於後宮幽閒之地蓋靜之至也愛而不見則搔首踟躕猶關雎求之不得寤寐思服蓋思之切也橫渠謂後宮西北乃城隅必有所據當考二章言賢妃貽以彤管女史之法蓋彤管之光華與其容色之美皆可悅懌則所悅者不専以其色也三章之義難通橫渠之說差近大過九二枯楊生稊鄭康成易作荑然則所謂荑者凡艸木根芽皆是非獨茅也田官獻新物於君所歸之荑信芳美而且異於常乃用之以答彤管之贈蓋所以贈之者非其女色之爲美亦惟徳美之人是貽耳

靜女三章章四句

新臺刺衞宣公也納伋之妻作新臺於河上而要【於遙反】之國人惡之而作是詩也

毛曰伋宣公之世子孔曰此時伋妻蓋自齊始來未至於衞而公於河上爲新臺待其至

新臺有泚【七禮反】河水彌彌【莫爾反】燕婉之求籧【音渠】篨不鮮【斯淺反】

爾雅曰四方而髙曰臺【尙書注曰土髙曰臺】毛曰泚鮮明貌【劉曰泚者水中臺影鮮明之貌】孔曰言河水者表作臺之處也毛曰彌彌盛貌燕安婉順也籧篨不能俯者孔曰鮮王肅曰少也【朱曰言其不知醜之多也】曽曰籧篨戚施皆惡疾之不能爲人者也宣公之行非復人理尙可謂之人歟燕婉是求而得此匪人深惡之之辭也鄭曰伋之妻來嫁於衞本求燕婉之人謂伋也反得籧篨謂宣公也

新臺有灑【七罪反】河水浼浼【毎罪反】燕婉之求籧篨不殄毛曰灑髙峻也【劉曰灑謂水光之中見其臺之髙峻也】浼浼平地也殄絕也【蘇曰猶言病而不死者也】

魚网之設鴻則離之燕婉之求得此戚施

毛曰言所得非所求也【鄭曰設魚网者宜得魚鴻乃鳥也反離焉猶齊女以禮來求世子而得宣公也】戚施不能仰者東萊曰籧篨戚施蓋國人惡宣公而以惡疾指之不能俯者籧篨之疾證不仰者戚施之疾證非於此取義也

新臺三章章四句

二子乘舟思伋壽也衛宣公之二子爭相爲【於僞反】死國人傷而思之作是詩也

二子乘舟泛泛其景願言思子中心養養

毛曰宣公爲伋取齊女而美公奪之生壽及朔朔與其母愬伋於公公令伋之齊使賊先待於隘而殺之壽知之以告伋使去之伋曰君命也不可以逃壽竊其節而先往賊殺之伋至曰君命殺我壽有何罪賊又殺之孔曰泛泛然見其影之去【朱曰景影字通景古字也】鄭曰願念也毛曰養養然憂不知所定蘇曰自衞適齊必涉河國人傷其往而不返泛泛然徒見其景欲救之不可得是以思之養養然

二子乘舟泛泛其逝願言思子不瑕有害

毛曰逝往也王曰死非其所不得爲無瑕陷父於不義不得爲無害𨿽然其心豈有他哉故詩人怨之曰不瑕有害惟其能不瑕有害也是以怨之云爾【史記衞世家太史公曰余讀世家言至於宣公之子以婦見誅弟壽爭死以相讓此與晉太子申生不敢明驪姬之過同俱惡傷父之志然卒死亡何其悲也或父子相殺兄弟相戮亦獨何哉】

二子乘舟二章章四句

邶國十九篇七十二章三百六十三句

毛詩集解卷三﹤經部﹐詩類﹐段氏毛詩集解﹥

欽定四庫全書

毛詩集解卷四

宋段昌武撰

鄘說【已見邶】

柏舟共【音恭】姜自誓也衞世子共伯蚤死其妻守義父母欲奪而嫁之誓而弗許故作是詩以絕之

鄭曰共姜婦人從夫諡【呂曰序言父母詩獨雲母蓋北是母意序並言之文勢當爾如將仲子云父母之言時鄭莊公亦止有母姜氏此其比也】範曰衰亂之世淫風大行共姜得禮之正而能守義故以首鄘風

泛彼柏舟在彼中河髧【徒坎反】彼兩髦【音毛】實維我儀之死矢靡它母也天只【音紙】不諒人只

毛曰興也中河河中髧兩髦之貌髦者髮至眉子事父母之飾【鄭曰禮世子昧爽而朝亦櫛繡筓總拂髦冠緌纓孔曰髦者用發爲之象防時鬌其制未聞內則云子事父母總拂髦言兩者以象防時鬌則知鬌以挾囪故兩髦也父母旣沒則去之喪大記云主人脫髦注諸侯禮士旣殯脫髦】儀匹也【呂曰儀以夫爲法也猶夫曰皇辟辟亦法也】矢誓靡無之至也至已之死信無他心諒信也鄭曰舟在河中猶婦人之在夫家是其常處兩髦之人謂共伯也【朱曰以夫已死不忍斥故以兩髦言之也】實是我之匹故我不嫁也朱曰告其母而質之於天曰何其不信我也序所謂誓而不許者如此【範曰女子以母爲親故稱母而不稱父也】

泛彼柏舟在彼河側髧彼兩髦實維我特之死矢靡慝【他得反】母也天只不諒人只

毛曰特匹也【朱曰特有孤特之義而以爲匹者古人用字多如此猶治之謂亂也】慝邪也王曰以再嫁爲慝則其絕之甚矣釋文曰特韓詩作直云相當值也東萊曰史記載共伯釐侯世子釐侯已武公襲攻共伯共伯入釐侯羨自殺按武公在位五十五年國語又稱武公年九十有五猶箴儆於國計其初卽位其齒蓋已四十餘矣使果弒共伯而篡立則共伯見弒之時其齒又加長於武公安得謂之蚤死乎髦者子事父母之飾諸侯旣小斂則脫之史記謂釐侯已而共伯自殺則是時共伯旣脫髦矣詩安得猶謂之髧彼兩髦乎是共伯未嘗有見弒之事武公未嘗有篡弒之惡也

柏舟二章章七句

墻有茨【徐資反】衞人刺其上也公子頑通乎君母國人疾之而不可道也

鄭曰宣公卒恵公防其庶子頑烝於恵公之母生子五人齊子戴公文公宋枑夫人許穆夫人

墻有茨不可埽也中冓【古侯反】之言不可道也所可道也言之醜也

毛曰茨蒺藜也欲埽去之反傷墻也東萊曰前漢梁王共聽聞中冓之言注應劭曰中冓材構在堂之中也顏師古曰構謂舎之交積材木也應說似之當從應劭顏師古說蓋閫內隠奧之處也中冓之言若曰閨門之言也鄭曰中冓之言謂頑與夫人淫昏之語範曰埽之則傷墻道之則傷君必不得已而道之則不可復詳必不得已而詳之則不可復讀詩人之意本不欲道疾之而不能不道旣道而復以爲恥又悔而相戒也

墻有茨不可襄也中冓之言不可詳也所可詳也言之長也

毛曰襄除也朱曰詳詳言之也不欲言故托以長

墻有茨不可束也中冓之言不可讀也所可讀也言之辱也

毛曰束而去之朱曰讀誦言也楊曰公子頑通乎君母閨中之言至不可讀其污甚矣聖人何取焉而著之於經也蓋自古淫亂之君自謂祕密於閨門之中世無得而知者故自肆而不反聖人所以著之於經使後世爲惡者知𨿽閨中之言亦無隠而不彰也其爲訓戒深矣

墻有茨三章章六句

君子偕老刺衞夫人也夫人淫亂失事君子之道故陳人君之徳服飾之盛宜與君子偕老也

鄭曰宣公夫人惠公之母也人君小君也

君子偕老副筓六珈【音加】委委【於危反】佗佗【待河反】如山如河象服是宜子之不淑云如之何

朱曰君子其夫也偕老言偕生而偕死也婦人夫死稱未亡人言待死也今宣姜夫死而淫是失偕老之義矣【毛曰能與君子偕老乃宜居尊位服盛服也】毛曰副者後夫人之首飾編髮爲之笄衡笄也珈笄飾之最盛者所以別尊卑【孔曰副之言覆所以覆首爲之飾編列他發爲假作紒形加於首上追師云追衡筓注云王后之衡笄皆以玉爲之垂於副之兩旁當耳其下以紞懸瑱珈之言加由副旣筓而加此飾故謂之珈六珈必飾之有六但不可知】朱曰委委佗佗雍容自得之貌孔曰宣姜行步有儀其舉動之貌如山如河【朱曰如山言其安重也如河言其廣也】鄭曰象服者謂褕翟闕翟也人君之象服則舜所云予欲觀古人之象日月星辰之屬【孔曰翟而言象者象鳥羽而畫之也】服飾如是而爲不善當如之何

玼【音此】兮玼兮其之翟也鬒【眞忍反】髮如雲不屑髢【徒帝反】也玉之瑱【吐殿反】也象之揥【勑帝反】也揚且【七也反】之晳【星歷反】也胡然而天也胡然而帝也

毛曰玼鮮盛貌翟褕翟闕翟也【孔曰翟雉名鄭注周禮三翟皆刻繒爲翟雉之形而彩畫之以爲飾不用眞羽】鬒發黑髮也【釋文曰服防云發美爲鬒】如雲言美長也屑潔也鄭曰髢髲也不潔者不用髲爲善【孔曰說文云髲益發也言婦人發少聚他人髮益之不潔髢者言婦人發善不用他發爲髲而自潔美也】毛曰瑱塞耳也揥所以摘發也【孔曰以象骨搔首因以爲飾名曰揥】

揚眉上廣朱曰且語助也毛曰晳白晳朱曰胡然而天胡然而帝言其服飾容貌之美見者驚猶鬼神也

瑳【七我反】兮瑳兮其之展【陟戰反】也蒙彼縐【側救反】絺是紲【息列反】袢【符袁反】也子之淸且之顏也展如之人兮邦之媛【於眷反】也

說文曰瑳玉色鮮白也毛曰禮有展衣者以白縠爲衣【鄭曰后妃六服之次展衣宜白】曹曰三翟之次鞠衣黃喪服也展衣白以禮見王及賓客之服也其首服則服編褖衣黒禦於王及燕居之服其首服則次毛曰蒙覆也絺之靡者爲縐是當暑袢延之服也【孔曰絺以爲之】鄭曰縐絺絺之蹙蹙者展衣夏則裏衣縐絺以禮見於君及賓客之盛服也【孔曰紲去蒸熱之服袢延是熱之气也王曰袢依說文讀如絆系之絆暑服則加紲袢焉所以自斂飾也毛氏以爲袢延之服誤矣朱曰蒙或謂加絺綌於防之上說文紲防字同所謂表而出之也】毛曰淸視淸明也廣揚而顏角丰滿【說文曰顏眉目之間也】展誠也善女爲媛【朱曰見其徒有美色而無人君之徳也】東萊曰一章之末云子之不淑云如之何責之也二章之末云胡然而天也胡然而帝也問之也【汝盍自省容服尊嚴如天帝乎】三章之末云展如之人兮邦之媛也惜之也辭益婉而意益深矣【南軒曰辭章之和平也如此】君子偕老三章一章七句一章九句一章八句

桑中刺奔也衞之公室淫亂男女相奔至於世族在位相竊妻妾期於幽遠政散民流而不可止

樂記曰鄭衞之音亂世之音也比於慢矣桑間濮上之音亡國之音也其政散其民流誣上行私而不可止也前漢地理誌云衞地有桑間濮上之阻男女亦亟聚防聲色生焉張曰鄭衞地濵大河沙地土薄故其人气輕浮其地平下故其人質柔弱其地肥饒不費耕耨故其人心怠墮其人情性如此其聲音亦然故聞其樂使人如此懈慢也【曹曰其地有桑間濮上之阻男女亟聚防聲色生焉故俗稱鄭衞之音至其剛彊豪奪薄恩禮好生分則紂之餘風】東萊曰桑中溱洧諸篇防於勸矣夫子取之何也曰詩之體不同有直刺之者新臺之類是也有防諷之者君子偕老之類是也有鋪陳其事不加一辭而意自見者此類是也或曰後世狹邪之樂府冒之以此詩之序豈不可乎曰仲尼謂詩三百一言以蔽之曰思無邪詩人以無邪之思作之學者亦以無邪之思觀之閔惜懲創之意然自見於言外矣或曰樂記所謂桑間濮上之音安知非卽此篇乎曰詩雅樂也祭祀朝聘之所用也桑間濮上之音鄭衞之樂也世俗之所用也雅鄭不同部其來尙矣戰國之際魏文侯與子夏言古樂新樂齊宣王與孟子言古樂今樂蓋皆別而言之𨿽今之世太常教坊各有司局初不相亂況上而春秋之世寧有編鄭衞樂曲於雅音中之理乎桑中溱洧諸篇作於周道之衰其聲𨿽已降於煩促而猶止於中聲荀卿獨能知之其辭𨿽近於諷一勸百猶止於禮義太序獨能知之仲尼錄之於經所以謹世變之始也借使仲尼之前雅鄭果嘗尨雜自衞反魯正樂之時所當正者無大於此矣唐明皇令胡部與鄭衞之音合奏談俗樂者尙非之曾謂仲尼反使雅鄭合奏乎論語答顏子之問廼孔子治天下之大綱也於鄭聲亟欲放之豈有刪詩示萬世反收鄭聲以備六藝乎朱曰或者以爲刺詩之體固有鋪陳其事不加一辭而閔惜懲創之意自見於言外者此類是也豈必譙讓質責然後爲刺也哉此說不然夫詩之爲刺固有不加一辭而意自見者淸人猗嗟之屬是已然嘗試玩之則其賦之人猶在所賦之外而詞意之間猶有賓主之分豈有將欲刺人之惡乃反自爲彼人之言以防其身於所刺之中而不自知也哉其必不然也明矣又況此等之人安於爲惡其於此等之詩計其平日固已自其口出而無慚矣又何待吾之鋪陳而後始知其平日所爲如此亦畏吾之閔惜而遂幡然遽有懲創之心耶以是爲刺不惟無益殆恐不免於鼓之舞之而反以勸其惡也或者又曰詩三百篇皆雅樂也祭祀朝聘之所用也桑間濮上之音鄭衞之樂也世俗之所用也雅鄭不同部其來尙矣夫子答顏淵之問於鄭聲亟欲放而絕之豈其刪詩乃錄淫奔者之辭而使之合奏於雅樂之中乎亦不然也雅者二雅是也鄭者緇衣以下二十一篇是也衞者邶鄘衞三十九篇是也桑間衞之一篇桑中是也二南雅頌祭祀朝聘之所用也鄭衞桑濮里巷狹邪之所歌也夫子於鄭衞蓋深絕其聲於樂以爲法而嚴立其辭於詩以爲戒如聖人固不語亂而春秋所紀無非亂臣賊子之事蓋不如是無以見當時風俗事變之失而垂鑑戒於後世故不得已而存之所謂道並行而不相悖者也今不察此乃欲爲之諱其鄭衞桑濮之實而文之以雅樂之名又欲從而奏之宗廟之中朝廷之上則未知其將以薦之於何等之鬼神用之於何等之賓客而於聖人爲邦之法又豈不爲陽守而陰叛之耶其亦誤矣曰然則大序所謂止乎禮義夫子所謂思無邪者又何謂邪曰大序指柏舟綠衣泉水竹竿之屬而言以爲多出於此耳非謂篇篇皆然而桑中之屬亦止乎禮義也夫子之言正謂其有邪正美惡之雜故特言此以明其皆可以懲惡勸善而使人得其情性之正爾非以桑中之類亦以無邪之思作之也曰荀卿所謂詩者中聲之所止太史公亦謂三百篇者夫子皆歌之以求合於韶武之防何耶曰荀卿之言固爲正經而發若史遷之說則亦恐未足爲據也豈有哇淫之曲而可以彊合於韶武之音邪段曰晦庵序讀詩記云如雅鄭邪正之云者或不免有所更定則伯恭反不能不置疑於其間熹竊惑之方將相與反復其說以求眞是之歸而伯恭父已下世矣

爰采唐矣沫之鄕矣云誰之思美孟姜矣期我乎桑中要【於遙反】我乎上宮送我乎淇之上矣

毛曰爰於也唐蒙菜名【孔曰釋艸云唐蒙女蘿女蘿絲也】沫衞邑【蘇曰書云明大命於沫邦蓋紂都朝歌以北是也】姜姓也言世族在位皆有是惡行桑中上宮所期之地淇水名也劉曰采唐采麥采葑者欲適幽遠行其淫亂不敢正名而托之以采唐也

爰采麥矣沫之北矣云誰之思美孟弋矣期我乎桑中要我乎上宮送我乎淇之上矣

毛曰弋姓也

爰采葑【孚容反】矣沫之東矣云誰之思美孟庸矣期我乎桑中要我乎上宮送我乎淇之上矣

鄭曰葑蔓菁毛曰庸姓也

桑中三章章七句

鶉之奔奔刺衞宣姜也衞人以爲宣姜鶉鵲之不若也範曰宣姜之惡不可勝道也國人疾而刺之或遠言焉或切言焉遠言之者君子偕老是也切言之者鶉之奔奔是也衞詩至此而人道盡天理滅矣國從而亡故次之以定之方中美文公而衞復興焉【胡文定春秋曰楊氏曰此載衞爲夷狄所滅之因也故在定之方中之前因以是說考於歷代凡淫亂者未有不至於殺身敗國而亡其家者然後知古詩垂戒之大而近世有以獻議乞於經筵不以國風進讀者殊失聖經之防矣】

鶉之奔奔鵲之彊彊【音姜】人之無良我以爲兄

鄭曰奔奔彊彊言其居有常匹飛則相隨【釋文曰韓詩云奔奔彊彊乘匹之貌】毛曰良善也兄謂君之兄【孔曰惡頑之辭】

鵲之彊彊鶉之奔奔人之無良我以爲君

毛曰君國小君【孔曰夫人亦得曰君左筮穆姜曰君其出乎是也】

鶉之奔奔二章章四句

定【丁佞反】之方中美衞文公也衞爲狄所滅東徙渡河野處漕【音曹】邑齊枑公攘戎狄而封之文公徙居楚丘始建城市而營宮室得其時制百姓說【音悅】之國家殷富焉朱曰按春秋懿公九年冬狄人入衞懿公敗死宋桓公迎衞之遺民立宣姜子申以廬於漕是爲戴公是年戴公卒立其弟燬是爲文公於是齊桓公城楚丘而遷衞焉文公大布之衣大帛之冠務財訓農通商惠工敬教勸學授方任能元年革車三十乘季年乃三百乘孔曰鄭志答張逸問曰楚丘在濟河間疑在今東郡界衞本河北至懿公滅乃東徙渡河野處漕邑則在河南矣楚丘與漕不甚相遠亦河南明矣曹曰漕卽漢之東郡白馬縣在唐屬滑州楚丘卽唐滑州之衞南縣也段曰百姓說之非但爲不妨農不廣費等事奔走寄寓之際招集還定之餘卓然便有規爲久遠气象民心慰藉當如之何所以說也

定之方中作於楚宮揆之以日作於楚室樹之榛【側中反】栗椅【於宜反】桐梓漆爰伐琴瑟

朱曰定北方營室星也此星昏而正中夏正十月也於是時可以營制宮室故謂之營室【爾雅曰營室謂之定孫炎曰定正也天下作宮室者皆以營室中爲正孔曰箋言定中小雪時則在周十二月矣春秋正月城楚丘谷梁傳曰不言城衞衞未遷則諸侯先爲之城矣文公乃能於其中立宮室也建城在正月則作宮亦在正月而云得時者左傳曰凡土功水昏正而栽日至而畢則冬至以前皆爲土功之時以歷校之僖二年閏餘十七則閏在正月之後正月之初未冬至故爲得時曹曰水昏正而栽定在北方水宿也劉曰建亥之月定星方中北與極星相直景之可以正地勢王曰古定星以度土功爲得其時揆日景以正方位爲得其制】毛曰楚宮楚丘之宮揆度也揆日出入以知東西南視定北凖極以正南北【孔曰匠人雲水地以縣置槷以縣眂以景爲規識日出之景與日入之景晝參諸日中之景夜考之極星以正朝夕陳氏禮書雲水地以縣則旁植四木而垂繩焉以水望其髙下所以求地之平置槷縣眂以景則中植一槷以垂繩焉將以求四方之正眠其出入之景可以正東西而已又爲規以度兩交之間以求其南北則四方於是乎可正孔曰匠人又注云日出日入之景其端則東西正也又爲規以識之者爲其難審也自日出而晝其景端以至日入旣則爲規測景兩端之內規之規之交乃其審也度兩交之間中屈之以指臬則南北正也日中之景最短者也極星謂北辰也言南視定不然匠人不言以定星參之經傳未有定星正南北者也】又曰室猶宮也【朱曰互文以協韻耳】釋文曰榛木叢生而似梓實如小栗毛曰椅梓屬【陸璣曰梓實桐皮曰椅】朱曰桐梧桐陸璣曰楸之疏理白色而生子者爲梓朱曰漆木有液黏黒可飾器物東萊曰爰於也他日於此伐琴瑟【鄭曰其長大可伐以爲琴瑟言豫備也樂書曰易通冬日至鼓黃鐘之瑟用槐八尺一寸夏日至用桑五尺七寸是不知美檟槐桑之木其中實而不虛不若桐梓能發金石之聲也故爲琴瑟必以桐其唇必以梓則桐梓皆琴瑟良材而漆之爲物所以固而節之者也】範曰是詩美其新造而志於永久【黃曰於事之防者猶爲之備大者可知也蘇曰種木者求用於十年之後其不求近功凡類此矣】

升彼虛【起居反】矣以望楚矣望楚與堂景山與京降觀於桑卜云其吉終焉允臧

王曰虛者若左氏所謂有莘之虛是也【朱曰虛故城也】朱曰楚楚丘毛曰楚丘有堂景邑山大山【朱曰景測景以正方面也與旣景廼岡之景同】京髙丘也朱曰桑木名葉可飼蠶毛曰曰卜允信臧善也建國必卜之鄭曰登虛以望楚丘【朱曰堂楚丘之旁邑也】及其丘山審其髙卞所依倚【蘇曰升堂而望其髙有陵阜則可以屏蔽其國】朱曰旣得其處於是下而觀焉則又多桑而宜蠶東萊曰升彼虛矣以領略其大勢降觀於桑以細察其土宜張曰人謀旣盡而後參以卜筮王曰卜言吉於是遂建城市而營宮室也終然允臧言今信善如卜所言也朱曰此章本其始之望景觀卜而言以至於終而果獲其善也【曹曰惟其始謀之盡善是以能終然允臧也劉曰建國之初憂民之不得其所不敢遑寜曰終然允臧者喜其果遂於志願也】

靈雨旣零命彼倌【音官】人星言夙駕說【始鋭反】於桑田匪直也人秉心塞淵騋【音來】牝三千

鄭曰靈善也【李曰言好雨也及時而降不先不後若有相焉是之謂靈段曰天降時雨勾者達甲者拆痿者起瘁者榮若不知其然而然者豈非靈雨乎】毛曰零落也倌人主駕者【曹曰說文注云小臣也】蘇曰見星而駕釋文曰說舎也【鄭曰往爲辭說教民稼穡】毛曰秉操也鄭曰塞充實也淵深也【張曰淵虛明如淵朱曰塞則多不明塞淵則塞而明猶曰誠明云耳是人也亦小充此道矣】毛曰馬七尺曰騋騋馬與牝馬也朱曰言方春時雨旣降而農桑之務作文公於是命主駕者晨起駕車亟往而勞勸之【鄭曰務農之急也】詩人因言非獨此人誠實而淵深其所蓄之騋牝亦三千矣【陳曰然文公非直加諸人如此此心所運𨿽物亦滋育焉】蘇曰富彊之業必深厚者爲之非輕淺薄者之所能致【段曰昧爽躬勤巡行乎桑疇稻田之間此其實塞淵邃不事浮侈可知】王曰言國君之富者宜以馬也曹曰此侈大之辭耳而先儒每以名數求之是以其說多不通【蘇曰記曰問國君之富數馬以對今言騋牝之眾如此則生息之蕃可知余馬之多可見而衞國之富可知矣陳曰三千猶言九十其犉三百維羣詩人鋪張之體然也陳公捫虱新話云詩人之語要是妙思逸興所寓故非繩墨度數所能束縛今觀鄭康成注詩乃一一要合周禮於騋牝三千則言國馬之制天子十有二閒馬六種三千四百五十六匹邦國六閒馬四種一千二百九十六匹衞之先君兼邶鄘而有之而馬數過制於其車三千則云司馬法兵車一乘甲士三人步卒七十二人宣王承亂羨卒盡起甫田云嵗取十千則以爲井田之法一成之數棫朴云六師及之則必以爲殷末之制未有周禮周禮五師爲軍軍萬二千五百人如此之類皆是束縛太過不知詩人本一時之言不可一一牽合也康成蓋長於禮學以禮而言詩過矣】程曰一章原建國之事次章方言相土度地之初屬文之勢然也今文首言其事然後原其初者多矣旣度其可然後卜以決之卜洛亦然古人之爲皆如是也人謀臧則筮從矣卒章敍其勤勞以致殷富

定之方中三章章七句

蝃【丁計反】蝀【都動反】止奔也衞文公能以道化其民淫奔之恥國人不齒也

李曰止奔者言能止當時淫奔之風也文公能以道化其民而民知止於禮義國人皆言淫奔爲可恥所以不與之齒列也【朱曰不齒與禮所謂終身不齒者異止謂恥之而不敢道猶今人所謂不掛齒牙也鄭曰不齒者不與相長稚】

蝃蝀在東莫之敢指女子有行遠【於萬反】父母兄弟毛曰蝃蝀虹也程曰蝃蝀陰陽气之交映日而見故朝西而暮東在東者陰方之气就交於陽也夫陽唱陰和男行女隨乃理之正今陰來交陽人所醜惡故莫敢指之【今世俗不以手指者因詩之言】女子之奔猶蝃蝀之東人所醜也鄭曰女子有行遠父母兄弟婦人生而有適人之道何憂於不嫁而爲淫奔之過乎惡之甚東萊曰女子有行遠父母兄弟此詩及泉水竹竿

辭同而意不同此詩蓋國人疾淫奔者言女子終當適人非久在家者何爲而犯禮也泉水竹竿蓋衞女思家言女子分當適人𨿽欲常在父母兄弟之側有所不可得也一則欲常居家而不可得一則欲亟去家而不能得其善惡可見矣

朝隮【子西反】於西崇朝其雨女子有行遠兄弟父母程曰朝隮於西乃陽方之气來交於陰則理之順【周禮眡祲掌十煇之法九月隮鄭注曰隮虹也詩曰朝隮於西】毛曰崇終也從旦至食時爲崇朝範曰朝隮於西陽感陰也陽感陰則是陽爲倡而陰從之也故崇朝其雨此陰陽之相應也女子有行遠父母兄弟亦猶是矣

乃如之人也懷昏姻也大無信也不知命也

毛曰乃如是淫奔之人也程曰人𨿽有欲苟惟欲之從則人道廢而入於禽獸矣女子以不自失爲信所謂貞信之教違背其父母可謂無信矣命正理也以道制欲則能順命【王曰男女之欲性也有命焉君子不謂性也今從欲而不知命有所制此之謂不知命也】

蝃蝀三章章四句

相【息亮反】鼠刺無禮也衞文公能正其羣臣而刺在位承先君之化無禮儀也

相鼠有皮人而無儀人而無儀不死何爲

毛曰相視也鄭曰儀威儀也陳曰鼠卑污可惡之物猶有皮齒體以全其形今汝在位反無禮儀而不如鼠【韓愈聨句云禮鼠拱而立陸曰今一種鼠見人則交其前兩足而拱謂之禮鼠亦或謂之拱鼠】朱曰人而無儀則其不死亦何爲哉

相鼠有齒人而無止人而無止不死何俟

鄭曰止容止孝經曰容止可觀

相鼠有體人而無禮人而無禮胡不遄【市専反】死

毛曰體肢體也遄速也東萊曰相鼠之惡無禮何其如是之甚也蓋溺於淫亂之俗不如是不足以自拔也疾惡不深則遷善不力

相鼠三章章四句

幹旄【音毛】美好【呼報反】善也衞文公臣子多好善賢者樂告以善道也

王曰以素絲組馬以好賢者臣子之好善也人君之好善則非特如此必與之食天祿共天位焉柏舟之仁人見慍於羣小以至於覯閔受侮者以頃公故也然則文公之臣子好善如此亦以文公故也故曰一國之事系一人之本謂之風【南軒曰臣子多好善則文公之好善可知惟臣子好善而後疎遠之賢得以畢達而無遺也】朱曰衞本以淫風亂無禮不樂善道而亡今人心危懼正懲創往事興起善端時也故其爲詩如此蓋所謂生於憂患死於安樂者小序之言疑亦有所本【又曰孟子曰夫茍好善則人將輕千里而來告之以善此詩見之】

孑孑【居熱反】幹旄在浚【蘇俊反】之郊素絲紕【符至反】之良馬四之彼姝【赤朱反】者子何以畀之

朱曰孑孑特出之貌孔曰幹之首有旄有羽【李曰幹與竹竿之竿通用家語曰幹旄之忠】旄者牛尾也【曹曰郭璞謂載旄於乾首如今幢之有旄也】羽夏翟之羽也【周禮注云徐州貢夏翟之羽有虞氏以爲綏後世或無故染鳥羽用之謂之夏采曹曰謂之夏者具五色也若秋染夏是也其全羽者謂之旞其析羽者謂之旌然則旄與旌一也有旄牛尾與染鳥羽之分耳程曰注旄乾首九旗皆然九旗之物所見各不同若王建太常諸侯建旗孤卿建旃大夫士建物是也云旄云旟云旌皆通言耳朱曰旄皆旗之類也三者皆建於車之後】其下有旒縿【朱曰縿旗之體也旒縿之垂也】毛曰浚衛邑爾雅曰邑外謂之郊毛曰紕所以織組也王曰素絲爲組所以帶馬良馬所以好賢者也【程曰素絲束帛也謂以束帛乘馬行禮於賢者紕疎布之狀組密錯之狀祝疑爲竺厚積之意段曰或曰紕縫也以素絲爲綫縷以縫紕此旌旗之旒縿也旒之垂數非一須以縷相綴連之爾雅說龍旂云節以組維以縷皆以絲爲之紕有連比之義或以飾或以維未可知也】朱曰四之兩服兩驂妹美也子指衛之臣子與也程曰卿大夫建旗而來就浚之郊禮下賢者【曹曰竊考司常九旗之物名凡國之大閱贊司馬頒旗物則自主建太常以至縣鄙建旄皆大閱之時所用其下則曰凡祭祀各建其旗防同賓客亦如之蓋祭祀田獵會同賔客皆國之大禮盛陳儀物故旌旗羽旄咸使建之若夫見賢於郊野之中而載旌旗羽旄以往則禮之所不言也古者招賢之禮大夫以旌士以旂庶人以旃然則幹旄幹旗幹旌衛文公所以招賢者其詳飾不可考然大率類孟子之所言矣】朱曰此設爲賢者之言言衛之卿大夫建幹旄駕四馬來浚之郊其禮意之盛如此徳又甚美欲有所咨問於我我將何以畀之乎惟恐無以副其意【段曰誠之所感使賢者無以稱其意則又烏有不盡人心之患者乎】心誠愛之厚之至也

孑孑幹旟在浚之都素絲組【音祖】之良馬五之彼姝者子何以予【音與】之

毛曰鳥隼曰旟【孔曰周禮州裏建旟大司馬又曰百官載旟旟亦有旌二章互文也言旄則有旒縿言旟則亦有旄矣朱曰上設旌旄其下繋斿斿下屬縿皆畫鳥隼也曹曰旟者剝鳥隼皮毛置之竿首卽禮記所謂載飛鴻及鳴鳶者是也】下邑曰都【朱曰都居民所聚也】王曰紕之以爲組

孑孑幹旌在浚之城素絲祝之良馬六之彼姝者子何以告【姑沃反】之

毛曰析羽爲旌朱曰析翟羽設於旌竿之首也【孔曰鄕射記注云旌總名也爾雅云注旄首曰旌則幹旄於旌一也旣設旒縿有旃旟之稱未設旒縿空有析羽謂之旌】毛曰城都城祝織也【王曰組成而祝之故初言紕中言組終言祝祝斷也鄭曰祝當作屬屬著也著直略反】程曰馬四至於五六馬之益多見其禮之益加也【朱曰天子駕六諸侯與卿駕四大夫駕三士駕二庶人駕一則凡車無駕五者而衞臣子之車亦不得有駕六之制也良馬五之六之者取恊韻而極言其盛凡詩之言類此者多矣】郊野外都邑城國中好賢益篤則賢者益至不好賢則士益遠遁也【曹曰自郊而都自都而城言賢者之日親也】黃曰賢者豈動心於幣馬之隆殺哉其尊徳樂道不如是不足與有爲也段曰權輿四簋而至於無餘幹旄四馬而至於六之好賢之誠盛衰可見矣

幹旄三章章六句

載馳許穆夫人作也閔其宗國顚覆自傷不能救也衞懿公爲狄人所滅國人分散露於漕邑許穆夫人閔衞之亡傷許之小力不能救思歸唁其兄又義不得故賦是詩也

孔曰許穆夫人公子頑烝於宣姜所生也兄戴公朱曰露於漕邑未有宮室而廬居也【按春秋衞懿公九年冬狄人入衞懿公敗死宋桓公迎衞之遺民立宣姜子申是爲戴公】範曰先王制禮父母沒則不得歸寜者義也𨿽國滅君死不得往赴焉義重於亡故也【朱曰聖人錄泉水於前所以著禮之經列載馳於後所以盡事之變夫宗國覆滅莫大之變顧以父母旣終而不得歸則事變之防於是者可知矣】

載馳載驅歸唁衞侯驅馬悠悠言至於漕大夫跋【蒲末反】涉我心則憂

毛曰載辭也弔失國曰唁悠悠遠貌【朱曰悠悠逺而未至之貌】漕衞東邑艸行曰跋水行曰涉【釋文韓詩曰不由蹊遂而涉曰防涉】範曰載馳載驅急也言至於漕思之也朱曰夫人父母不在當使大夫寜其兄弟夫人欲自歸唁其兄弟而托不欲勞其大夫之跋涉也

旣不我嘉不能旋反視爾不臧我思不遠

鄭曰嘉善也爾許人也臧善也東萊曰許人旣不以我歸衞則我亦不能旋反於衞矣爲許人者盍亦視爾父子兄弟之間有災患不臧其心如之何則我之思不遠矣

旣不我嘉不能旋濟視爾不臧我思不閟【悲位反】

朱曰濟渡也自許歸衞必有所渡之水也毛曰閟閉也東萊曰不閟謂曉然易見初不閟也

陟彼阿丘言采其蝱【音盲】女子善懷亦各有行許人尢之眾穉【直吏反】且狂

毛曰偏髙曰阿丘蝱貝母也【陸璣疏曰蝱今藥艸貝母也其葉如栝樓而細其子在根下如芋】升至偏髙之丘采其蝱者將以療疾【王曰采蝱所以療鬱結之疾】曽曰善懷猶善思也【鄭曰善猶多也】女子之於懷思甚於男子毛曰行道也朱曰將欲升髙望遠以抒憂想之情言采其蝱以療鬱結之疾東萊曰女子善懷亦各有行言女子𨿽多懷思然今之所以迫切者亦各有道他人不知則以爲女子情性之常而尢之也眾穉且狂非眞指許人以爲穉狂蓋言我憂患如此之迫切彼方且尢我之歸意者眾人其防穉乎其狂惑乎不然何其不相體悉不識緩急一至於是也

我行其野芃芃【蒲紅反】其麥控【苦貢反】於大邦誰因誰極大夫君子無我有尢百爾所思不如我所之

毛曰願行衞之野麥芃芃然方盛長朱曰控持而告之也因如因魏莊子之因毛曰極至也朱曰言我將行其野涉芃芃之麥而控告於大邦然未知其將何所因而何所至乎𨿽大夫君子爲我思所以處此者百方然不如使我得自盡其心之爲愈也【王曰百爾所思不如我所之者終欲歸唁之辭】

載馳五章一章六句二章章四句一章六句一章八句

鄘國十篇三十章百七十六句

毛詩集解卷四

欽定四庫全書

毛詩集解卷五

宋段昌武撰

衞國風【闕】

毛詩集解卷五

欽定四庫全書

毛詩集解卷六

宋段昌武撰

王

朱曰王謂周東都洛邑王畿方六百里在豫州太華外方之間北得河陽漸冀州之南周初文居丰武居鎬成王時周公始營洛爲時防諸侯之所以其土中四方來者道裏均故也自是謂丰鎬爲西都而洛邑爲東都【鄭曰武王邑鎬謂之宗周是謂西都成王在丰欲宅洛邑使召公先相宅旣成謂之王城是謂東都今河南是也召公旣相宅周公往營成周今洛陽是也成王居洛遷頑民於成周復還處西都呂大事記曰河南卽郟鄏周武王遷九鼎周公營以爲都是爲王城書所謂我乃卜澗水東瀍水西惟】

【洛食者也洛陽周公營下都以遷頑民是爲成周書所謂我又卜瀍水東亦惟洛食者也孔子序洛誥曰周公往營成周則成周乃東都總名河南成周之王城也洛陽成周之下都也王城非天子時防諸侯則虛之下都則保釐大臣所居治事之地周人朝夕受事習見旣久遂獨指以爲成周矣平王東遷定都於王城王子朝之亂其餘黨多在王城敬王畏之徙都成周至是考王以王城故地封其弟桓公焉稽古錄謂桓公爲東周桓公非也平王東遷之後所謂西周者丰鎬也所謂東周者東都也威烈王之後所謂西周者河南也所謂東周者洛陽也河南桓公之時𨿽未有東西周之名推本而言之謂之西周桓公則可矣何以稱河南爲西周自河陽下都而視王城則在西何以稱洛陽爲東周自河南王城而視下都則在東也君陳畢公尹殷民皆在下都之地今書皆謂之東郊則下都在王城之東明矣世本曰西周桓公居河南東周惠公居洛陽東萊書說又曰始云我乃卜澗水東瀍水西惟洛食者王城也復云我又卜瀍水東亦惟洛食者下都也王城在澗瀍之間下都在瀍水之外其地皆近洛水故兩云惟洛食也洛都𨿽有二城而成周則其總名杜預孔穎達皆以下都爲成周謂敬王繼子朝之亂自王城徙都之其說不然大可以包小小不可以包大苟成周信爲下都之名則凡書之言洛皆謂之成周是以下都之名而包王城其不可信一也左氏未嘗有敬王自王城遷成周之明文第言子朝旣逐王入於成周而已敬王請城成周之辭亦謂成王合諸侯成周以爲東都則成周爲洛都之總名明矣其不可信二也】至幽王嬖褒姒生伯服廢申後及太子宜宜奔申申侯怒與犬戎攻宗周弒幽王於戲晉文侯鄭武公迎宜於申而立之是爲平王徙居東都王城【曹曰成王周公之爲子孫訃何其逺哉鎬京迫近戎狄文武起而後服中國衰而先叛後世茍不能嗣修文武之緒則內侮之變朝夕可叛宗社之憂也是以度天地之中據形勢之勝東有成臯西有崤澠背河向洛其險可恃於是豫定其宅以備後世倉卒之變十一世而至幽王果爲犬戎所殺宗周於是蕩覆鄭武公晉文侯迎宜於申而立之於東都是爲平王則成王周公所以預備於十世之前者至此始驗矣】於是王室遂卑與諸侯無異【蘇曰自平王東遷而變風遂作其風及其境內而不能被天下與諸侯比故其詩不爲雅而爲風然其王號未替也故不曰周而曰王孔曰尊之猶稱王在風則卑矣以比列國當言周而言王則尊之曹曰春秋之作始於隠公隠公之元年卽平王之四十九年也天下無王而寄元於魯故曰王者之迹熄而詩亡詩亡然後春秋作此聖人序詩之意也胡文定曰按邶鄘衞而下多春秋時詩而謂詩亡然後春秋作何也自黍離降爲國風天下無復有雅而王者之詩亡春秋作於隠公適當雅亡之後也】其地在今河南府及懷孟等州

黍離閔宗周也周大夫行役至於宗周過故宗廟宮室盡爲禾黍閔周室之顚覆彷【蒲皇反】徨【音皇】不忍去而作是詩也

彼黍離離彼稷之苗行邁靡靡中心搖搖知我者謂我心憂不知我者謂我何求悠悠蒼天此何人哉

毛曰彼彼宗廟宮室【鄭曰宗廟宮室毀壞而其地盡爲禾黍】說文曰黍禾屬而黏者也以大暑而種故謂之黍或曰黍可爲酒孔曰離離垂也爾雅曰粢稷也【孔曰粢者稷也曲禮曰稷曰明粢是也郭璞云今江東人呼粟爲粢然則粢也稷也粟也止是一物也而本艸稷米在下品別有粟米在中品又似二物故先儒共疑焉說文曰稷百谷之長沈括曰稷乃今之穄也穄子例反】孔曰黍言離離稷言苗則是黍秀稷未秀毛曰邁行也靡靡猶遲遲也孔曰搖搖是心憂無所附著之意楚威王謂蘇秦曰寡人心搖搖然如懸旌而無所薄鄭曰知我者知我之情謂我何求怪我久畱不去毛曰悠悠遠意蒼天以體言之尊而君之則稱皇天元气廣大則稱昊天仁覆閔下則稱旻天自上降監則稱上天據遠視之蒼蒼然則稱蒼天李曰周大夫呼天而愬曰致此者何人哉蓋含蓄其辭不欲指斥其人也

彼黍離離彼稷之穗【音遂】行邁靡靡中心如醉知我者謂我心憂不知我者謂我何求悠悠蒼天此何人哉毛曰穗秀也詩人自黍離離見稷之穗故歷道其所更見中心如醉醉於憂也

彼黍離離彼稷之實行邁靡靡中心如噎【於結反】知我者謂我心憂不知我者謂我何求悠悠蒼天此何人哉毛曰自黍離離見稷之實元城劉曰人之情於憂樂之事初遇之則其心變焉次遇之則心微變三遇之則其心如常矣此常人之情也至於君子忠厚之情則不然其行役往來固非一見也初見稷之苗矣又見稷之穗矣又見稷之實矣而所感之心始終如一不少變而愈深此則詩人之意也【張曰黍離之詩言苗言穗言實作文者須是如此不可都謂之苗】孔曰噎者咽喉閉塞之名言憂深不能喘息如噎然

黍離三章章十句

君子於役刺平王也君子行役無期度大夫思其危難【乃旦反】以風【福鳳反】焉

孔曰平王宜臼幽王子東萊曰考經文不見思其危難以風之意

君子於役不知其期曷至哉雞棲【音西】於塒【音時】日之夕矣羊牛下來君子於役如之何勿思

毛曰鑿墻而棲曰塒【孔曰寒鄕鑿墻爲雞作棲】朱曰君子之行役不知其還反之期且今亦何所至哉雞則棲於塒矣日則夕矣羊牛則下來矣鄭曰言畜產出入尙有期節至於行役者乃反不也朱曰𨿽欲使我之不思不可得也

君子於役不日不月曷其有佸【戶括反】雞棲於桀日之夕矣羊牛下括【古活反】君子於役茍無饑渴

毛曰佸防也雞棲於杙【羊職反】爲桀括至也鄭曰茍且也朱曰君子行役之久不可計以日月而又不知其何時可以來防也亦庶幾其免於饑渴而已矣君子於役二章章八句

君子陽陽閔周也君子遭亂相招爲祿仕全身遠【於萬反】害而已

朱曰君子當衰世知道之不行爲貧而仕亦免死而已所以辭尊居卑辭富居貧豈惡富貴而不居哉誠以處其尊與富則任其責位卑者言責不加焉是以相招爲祿仕𨿽役於伶官之賤而陽陽自得若有所樂乎此者其全身遠害之計深矣𨿽非聖賢出處之正然比於不自量其力不足而昧於營利以沒身者豈不賢哉觀是詩則周室下衰無可復振之理可知其爲閔周也段曰井田之法行不惟圭田以養防而下亦受田以自養今遭亂之君子而拳拳於爲祿則在民之田或有無之者矣不然君子有可養生何至此哉井田亦漸廢矣

君子陽陽左執簧【音黃】右招我由房其樂【音洛】只且【千徐反】蘇曰陽陽自得也【董曰莊子曰以陽爲充孔則陽陽者气充於內容貌不枯也】程曰陽陽陶陶皆不任憂責全身自樂而已君子居亂世如是毛曰簧笙也【孔曰簧者笙管之中金薄葉也鄭司農云笙必有簧故以簧表笙朱曰笙竽皆以竹管植於匏中而竅其管底之側以薄金葉障之吹則鼓之而出聲所謂簧也故笙竽皆謂之簧笙十三簧或十九簧竽三十六簧也】鄭曰我者君子之友自謂也由從也招我欲使我從之於房中俱在樂官也毛曰國君有房中之樂【孔曰路寢房中也譜雲路寢之常樂天子以周南諸侯以召南是天子諸侯皆有房中之樂也】朱曰只且語助聲蘇曰君子以賤爲樂則其貴者不可居也𨿽有貴位而君子不居則周不可輔矣此所以爲閔周也

君子陶陶【音遙】左執翿【徒刀反】右招我由敖【五刀反】其樂只且程曰陶陶自樂之狀【記云人喜則斯陶陶斯詠】孔曰翿舞者所持纛【徒報反】也【樂書曰羽舞者所執翿舞者所建郭璞以爲卽今之羽葆幢蓋舞者所建以爲容非其所持者也今聖朝大樂所用髙七尺於首棲木鳳注髦一重綴纁帛畫升龍焉二工執之分立於左右以引文舞亦得古之遺制也曹曰旄人注云旄旄牛尾舞者所持以指麾也爾雅謂翿與纛同是羽葆幢舞者所以自蔽翳也然則羽與旄同爲指麾之物而翿與纛一也且大司樂中大夫二人大司下大夫二人小師上士四人其他笙磬鐘籥諸師或中士或下士此皆有名位者不得謂之祿仕也若旄人云凡四之以舞仕者屬焉玆蓋樂吏之賤者乃所謂祿仕也】鄭曰敖者燕舞之位

君子陽陽二章章四句

之水刺平王也不撫其民而遠屯戍於母家周人怨思焉

程曰諸侯有患天子命保衞之亦宜也平王獨私其母家爾非有王者保天下之心人怨宜也況天子當使方伯鄰國共保助之【朱曰先王之制諸侯有故則方伯連帥以諸侯之師討之王室有故則方伯連帥以諸侯之師救之天子鄕遂之民供貢賦衞王室而已平王微弱威令不行於天下無以保其母家而使畿甸之民遠爲諸侯戍守周人以非其職而怨思也又況幽王之禍申侯實爲之則平王所與不共戴天讎也乃不能討而反戍焉愛母忘父其悖理也亦甚矣民之怨也豈不亦以此歟劉曰六卿六遂之兵所以制方伯之失職非所以禦夷狄也】

之水不流束薪彼其【音記】之子不與我戍申懷哉懷哉曷月予還歸哉

張詩曰水悠緩不流不漂蒲楚弱堪憂談詩若作奔湍解王鄭諸篇未易求歐陽曰之水不流束薪猶東周政衰不能召發諸侯獨使周人遠戍久而不得代耳彼其之子周人謂他諸侯國人之當戍者也鄭曰平王母家申國姜姓在陳鄭之南【杜預曰今南陽宛縣是也】迫於彊楚而數見侵伐王是以戍之朱曰思之哉思之哉何月而得還也

之水不流束楚彼其之子不與我戍甫懷哉懷哉曷月予還歸哉

毛曰楚水也甫諸姜也【朱曰書呂刑禮記作甫刑孔曰呂侯後爲甫侯】孔曰言甫許者以其俱爲姜姓旣重章以變文因借甫許以言申其實不戍甫許也六國時秦趙同爲嬴姓史記漢書多謂秦爲趙亦此類也

之水不流束蒲彼其之子不與我戍許懷哉懷哉曷月予還歸哉

毛曰蒲艸也【鄭曰蒲蒲栁釋文孫毓云蒲艸之聲不與戍許相協箋義爲長今則二蒲之音未詳其異耳】許諸姜也【國語曰申呂𨿽衰齊許猶在】

之水三章章六句

中谷有蓷【吐雷反】閔周也夫婦日以衰薄防年饑【居疑反】饉【音覲】室家相棄爾

範曰世治則室家相保者上之所養也世亂則男女相棄者上之所殘也其使之也勤其取之也厚則夫婦日以衰薄而防年不免於離散矣伊尹曰匹夫匹婦不獲自盡民主罔與成厥功故詩人舉一物失所而知王政之惡一女見棄而知人民之困以爲政荒民散將無以爲國矣

中谷有蓷暵【呼但反】其幹矣有女仳【匹指反】離嘅【口受反】其嘆矣嘅其嘆矣遇人之艱難矣

毛曰興也蓷鵻【音佳】也【孔曰釋艸云雈蓷郭璞云今茺蔚也方莖白華華生節間又名益母陸璣疏云庵防是也】孔曰暵燥也毛曰仳別也程曰蓷谷中所生之物待陰潤而後能生故暵則幹矣興夫婦樂嵗則能相保防年則至相棄也鄭曰嘅然而嘆自傷遇君子之窮厄曽曰防年而遽相棄背蓋衰薄之甚者然詩人乃曰遇斯人之艱難遇斯人之不淑而無怨懟過甚之辭焉厚之至也

中谷有蓷暵其修矣有女仳離條其歗【音肅】矣條其歗矣遇人之不淑矣

陳曰修長茂者也長茂者爲所暵毛曰條條然歗也程曰歗長吟也悲恨深於嘆矣鄭曰淑善也董曰古之傷死者之辭曰如何不淑東萊曰古

者謂死喪饑饉皆曰不淑蓋以吉慶爲善事防禍爲不善事𨿽今人語猶然

中谷有蓷暵其濕矣有女仳離啜【張劣反】其泣矣啜其泣矣何嗟及矣

蘇曰及其甚也則𨿽生於濕者亦不免也毛曰啜泣貌蘇曰泣者窮之甚也東萊曰啜其泣矣何嗟及矣言事已至此末如之何也

中谷有蓷三章章六句

兔爰閔周也桓王失信諸侯背【音佩】叛搆怨連禍王師傷敗君子不樂【音洛】其生焉

孔曰桓王林平王孫朱曰按左鄭武公爲平王卿士王貳於虢鄭伯怨王王曰無之故周鄭交質桓王卽位將卒畀虢公政鄭祭足帥師取溫之麥又取成周之禾五年王遂奪鄭伯政鄭伯不朝王以諸侯伐鄭鄭伯禦之戰於繻葛王卒大敗祝耼射王中肩

有兔爰爰雉離於羅我生之初尙無爲我生之後逢此百罹【力支反】尙寐無吪【五戈反】

毛曰爰爰緩意鳥网爲羅鄭曰尙庶幾也毛曰罹憂吪動也朱曰爲此詩者蓋及見西周之盛故曰方我生之初天下尙無事及我生之後而逢時之多難如此鄭曰寐不欲動無所樂生之甚東萊曰孟子曰雉兔者往焉蓋采捕於野者多得雉兔因以名之此詩亦因所見而爲比也兔之大以比諸侯雉之小周人以自比也言諸侯之背叛者恣雎自如而周人反受其禍也

有兔爰爰雉離於罦【音孚】我生之初尙無造我生之後逢此百憂尙寐無覺【古孝反】

毛曰罦覆車也【孔曰下罿罬與此一也釋器云繴謂之罿罬也罬謂之罦罦覆車也孔曰郭璞云今之翻車也有兩轅中施罥以捕鳥獸展轉相解也】造爲也

有兔爰爰雉離於罿【昌鐘反】我生之初尙無庸我生之後逢此百防尙寐無聰

毛曰罿罬【張劣反】也【釋文曰韓詩云施羅於車上曰罿】庸用也聰聞也兔爰三章章七句

葛藟【力軌反】王族刺平王也周室道衰棄其九族焉鄭曰九族者據已上至髙祖下及孫之親【孔曰尙書歐陽說云九族乃異姓有親屬者父族四母族三妻族二釋文作刺桓王曰本亦作刺平王按詩諸是平王詩皇甫士安以爲桓王之詩崔靈恩集注本亦作桓王】

緜緜葛藟在河之滸【呼五反】終遠兄弟謂他人父謂他人父亦莫我顧

毛曰興也緜緜長不絕之貌左曰葛藟猶能庇其本根【朱曰葛藟其支蔓聨屬自有宗族之義】毛曰水厓曰滸胡曰周南云葛之覃兮施於中谷又雲南有樛木葛藟累之邶風雲旄丘之葛兮何誕之節兮唐風雲葛生蒙楚蘝蔓於野大雅云莫莫葛藟施於條枚然則葛也藟也必生於山谷丘野之地延蔓於艸木條枚之上不生於河滸水厓生不得其地則失物之性也東萊曰葛藟生非其地猶宗族失所依也王曰謂他人父謂他人母謂他人昆所謂不愛其親而愛他人李曰王旣以他人爲父亦無顧我之意我九族也【蘇曰王今棄九族遠兄弟而謂他人父彼非王族亦安肯顧王哉】

緜緜葛藟在河之涘【音俟】終遠兄弟謂他人母謂他人母亦莫我有

毛曰涘厓也鄭曰有識有也【左曰不有寡君】

緜緜葛藟在河之漘【順春反】終遠兄弟謂他人昆謂他人昆亦莫我聞

孔曰爾雅云夷上灑下曰漘郭云厓上平坦而下水深者爲漘毛曰昆兄也李曰不與我相聞知也葛藟三章章六句

采葛懼讒也

彼采葛兮一日不見如三月兮

毛曰興也葛所以爲絺綌也事𨿽小一日不見於君已懼於讒矣蘇曰朝有讒人則下不敢有所爲李曰人之譖人多因其不見則乘間而讒之孔曰旣以葛蕭艾爲諭因以月秋嵗爲次也設文各從其韻也不由事大憂深也

彼采蕭兮一日不見如三秋兮

毛曰蕭所以共祭祀【孔曰釋艸云蕭荻今人所謂荻蒿可作燭有香气故祭祀以脂爇之也】孔曰三秋設言三春三夏其義亦同取其韻耳

彼采艾【五蓋反】兮一日不見如三嵗兮

毛曰艾所以療疾東萊曰毛氏所謂事𨿽小蓋通三章言之葛之爲絺綌蕭之共祭祀艾之療疾特訓釋三物見采之由不於此取義也鄭氏所箋失意矣

采葛三章章三句

大車刺周大夫也禮義陵遲男女淫奔故陳古以刺今大夫不能聽男女之訟焉

東萊曰此詩所謂陳古其猶在於文武成康之後歟蓋惟能止其奔未能革其心與行露之詩異矣亦僅勝於東遷之時而已【朱曰周衰大夫猶有能以刑政治其私邑者故淫奔者畏而歌之如此然其去二南之化則遠矣此可以觀世變也】

大車檻檻【胡覧反】毳【尺鋭反】衣如菼【吐敢反】豈不爾思畏子不敢

朱曰賦也毛曰大車大夫之車檻檻車行聲也毳衣大夫之服菼鵻也蘆之初生者也【鄭曰毳衣衣繪而裳繍皆有五色焉其靑者如鵻孔曰毳衣衣三章裳二章王曰此大夫也而服毳者以禮考之子男之服自毳冕而下如侯伯之服則子男五命衣服以五爲節典命王之三公八命其卿六命其大夫四命及其出封皆加一等蓋八命加一等所謂上公九命其服以九爲節也其未出封則與侯伯同服矣公與侯伯同服則卿與子男同服矣此詩所謂周大夫者卿也然則司服所謂卿大夫之服自冕而下者諸侯之卿大夫也】朱曰子大夫也不敢不敢奔也孔曰大夫乘大車服毳冕循行邦國以決訟【曹曰毳冕在周官爲子男五命之服天子之大夫四命不敢服毳衣也毛公謂出封加一等得如子男之服乘其大車檻檻然服毳冕以決訟按出封本謂出天子畿內封爲諸侯則不主爲聴訟也若謂出封而聴訟則在周官自有訝士四方亂獄則往成之其官乃中士又非大夫也按士師之職掌察獄訟之辭以詔司防斷獄獘訟致邦令則聽訟專在士師矣其官乃下大夫古者諸侯以賢能而入爲王官者侯伯入爲卿子男入爲大夫則各服其本等之服是以大夫而服毳衣也子男之封若異姓則以象路其在四衞者則以革路然而偏駕不入王門至則舎之於館而乘墨車以朝墨車本大夫所乘以無將大車之義觀之則大車爲大夫之車可考矣此乘大車服毳衣序所以知其爲大夫也然毳衣冕服也享王於廟及助王祭祀則服之未有服之以聽訟者則知詩人之意不爲聽訟也乘是車服是服朝享而致其恭祭祀而致其敬儼然人望而畏之此其能以禮率下者齊之以禮有恥且格固可使民無訟不待於聽訟也都人士之序曰古者長民衣服不貳從容有常以齊其民則民徳歸壹今周大夫之服車徳禮如此宜其民畏之而不敢犯禮也此詩之意蓋言古之大夫以禮齊民故能使之無訟今之大夫有訟而不能聽是以興刺云耳段曰按詩序但言陳古以刺今大夫之不能聽訟而未嘗言古大夫之能聽訟則曹氏說亦一說也】蘇曰民聞其車聲見其容服則畏而不敢非待禁之而後已也蓋傷今之不能矣黃曰古之爲民上者正心誠意以化其民而使民無犯禮之思故其爲大夫者非特聽訟而亦使之無訟聞大車之聲見毳衣之容而非禮之念不萌於中非畏刑也畏禮義也今禮義陵遲則其隄防己壞矣又何以禁水之奔溢哉故爲大夫非惟不能止訟而且不能聽訟此詩人所以傷今而思古也

大車啍啍【他惇反】毳衣如璊【音門】豈不爾思畏子不奔毛曰啍啍重遲之貌璊赬也【孔曰赬淺赤也說文云璊玉赤色故以璊爲赬毳衣績繍皆五色其靑者如鵻其赤者如赬二章各舉其一爾王曰如菼言其衣之色如璊言其裳之色也】

谷則異室死則同穴謂予不信有如皦【古了反】日

毛曰谷生也鄭曰穴謂塜壙中也毛曰皦白也朱曰民之欲相奔者畏其大夫自以終身不得如

其志也故曰生不得相奔以同室庶幾死得合葬以同穴而已謂予不信有如皦日約誓之辭也【呂曰古之所謂合者同其兆而已非同坎而葬也蓋死有先後前喪已葬復啟之以納後喪仁人有所不忍有禮者有所不取也此云同穴者亦同兆也鄭曰古大夫聴訟之政非但不敢淫奔乃使夫婦之禮有別】大車三章章四句

丘中有麻思賢也莊王不明賢人放逐國人思之而作是詩也

孔曰莊王他桓王子陳曰東遷之後賢者一變而爲祿仕再變而爲放逐

丘中有麻彼畱子嗟役畱子嗟將其來施施

朱曰麻谷名子可食皮可績爲布者毛曰畱氏子嗟字也【李曰所謂彼畱子嗟者亦猶陳風所謂子仲之子豈必求之他書蓋詩中所陳便是實事迹曹曰畱本邑名其大夫以爲氏毛公言之或自有所據歐陽曰畱不必専主畱氏彼獨畱於後者子嗟也子嗟子國當時賢士之子也】呂曰將之爲言猶欲也願也鄭曰施施徐行【孟子曰施施從外來】蘇曰子嗟隠居丘陵之間而殖麻麥果實以爲生者民思其賢而庶其肯徐來以從我【朱曰將其來施旌望之之辭也陳曰有麻有麥有李言其所居有此足以自養無求於外猶韓子云盤之土可稼而食也南軒曰賢人放逐越在他國故國人思之曰丘中有麻彼蓋可以畱子嗟而使不外適也其所以欲畱之者欲其不越吾國庶幾猶可望其施施而來也則其思而望之蓋亦切矣】

丘中有麥彼畱子國彼畱子國將其來食

朱曰子國亦字也【毛曰子國子嗟父】蘇曰庶幾肯來從我食

丘中有李彼畱之子彼畱之子貽我佩玖

朱曰之子並指前二人也毛曰玖石次玉者朱曰貽我佩玖冀其有以贈已也

丘中有麻三章章四句

王國十篇二十八章百六十二句

毛詩集解卷六﹤經部﹐詩類﹐段氏毛詩集解﹥

欽定四庫全書

毛詩集解卷七

宋段昌武撰

鄭

朱曰鄭邑名本在西都畿內咸林之地【鄭曰今京兆鄭縣是其都也】宣王以封其弟友爲采地後爲幽王司徒而死於犬戎之難是爲桓公其子武公掘突定平王於東都亦爲司徒【曹曰隠三年左曰鄭武公莊公爲平王卿士則桓武莊三世父子相繼爲司徒可知而莊公不克有終故其美止於武公而已】又得虢檜之地乃徙其封而施舊號於新邑是爲新鄭【鄭曰今河南新鄭是也】咸林在今華州鄭縣新鄭卽今鄭州是也其封域山川詳見檜風

緇衣美武公也父子並爲周司徒善於其職國人宜之故美其徳以明有國善善之功焉

朱曰周官大司徒掌邦教之官也國人鄭人也黃曰善善云者見武公父子相繼積善有素【朱曰善善云者武公有善而天子善之云耳】東萊曰此詩武公入仕於周而周人美之也若鄭人所作何爲三章皆言適子之館乎好賢如緇衣所謂賢卽武公父子

緇衣之宜兮敝予又攺爲兮適子之館兮還予授子之粲兮

毛曰緇黑色【孔曰考工記鐘氏三入爲纁五入爲緅七入爲緇注染纁者三入而成又再染以黒則爲緅又復再染以黒則成緇矣】緇衣卿士聽朝之正服也【曹曰玉藻雲天子龍捲以祭冕而朝日於東門之外聽朔於南門之外皮弁以視朝諸侯冕以祭禆冕以朝皮弁以聽朔於太廟朝服以日視朝於內朝是天子常朝之服用皮弁諸侯常朝之服用羔裘冠也皮弁以白鹿皮爲冠以白狐皮爲裘以素錦爲衣而裼之其上加朝服十五升白布爲之衣冠同色故也羔裘以緇布爲冠以黑羊皮爲裘以緇布爲衣而裼之其上加朝服十五升緇布爲之其裳皆素凡朝服君與卿大夫同今天子之卿而服緇衣者蓋旣朝於天子而退適治事之館則釋皮弁而服緇布衣以聽其所朝之政也】程曰宜言其稱毛曰攺更也適之館舎也蘇曰諸侯入爲卿士皆授館於王室【孔曰猶今朝堂諸官治事】

【之處也考工記說王宮外有九室九卿於是朝焉】毛曰粲飱【音孫】也【王曰粲粟治之精鑿者朱曰漢有白粲之刑給舂導之役是也曹曰白粲之刑謂坐擇米使正白也】範曰桓公武公之爲司徒上得於君下得於民其君子好之愈久而愈不厭朱曰言子之服緇衣也甚宜其或敝也則予願爲子更爲之且將適子之館【範曰親之也】旣還而又授子以粲言好之無已也【橫渠曰愛之無斁旣欲新其衣服又欲饋之飲食】

緇衣之好兮敝予又攺造兮適子之館兮還予授子之粲兮

毛曰好猶宜也鄭曰造爲也

緇衣之蓆【音席】兮敝予又攺作兮適子之館兮還予授子之粲兮

毛曰蓆大也【程曰蓆有舒安之義服稱其徳則安舒】

緇衣三章章四句

將【七羊反】仲子刺莊公也不勝【音升】其母以害其弟弟叔失道而公弗制祭【側界反】仲諫而公弗聽小不忍以致大亂焉

蘇曰莊公欲必致叔於死叔之未襲鄭也有罪而未至於死是以諫而不聽諫而不聽非愛之也未得所以殺之也毛氏不知其說其敍此詩以爲不勝其母以害其弟弟叔失道而公弗禁祭仲諫而公弗聽小不忍以致大亂莊公其不忍者哉【左鄭武公娶於申曰武姜生莊公及共叔段莊公寤生驚姜氏遂惡之愛共叔段欲立之亟請於武公公不許及莊公卽位爲之請制公曰制巖邑也虢叔死焉他邑惟命請京使居之謂之京城大叔祭仲曰都城過百雉國之害也今京不度非制也君將不堪公曰姜氏欲之焉辟害對曰不如早爲之所公曰多行不義必自斃子姑待之旣而大叔命西鄙北鄙貳於已公子呂請除之公曰無庸將自及大叔又收貳以爲已邑至於廩延子封曰可矣公曰不義不暱厚將崩大叔將襲鄭公命子封帥車二百乘以伐京京叛大叔段段入於鄢公伐諸鄢大叔出奔共】

將仲子兮無逾我裏無折我樹杞【音起】豈敢愛之畏我父母仲可懷也父母之言亦可畏也

毛曰將請也仲子祭仲也逾越裏居也二十五家爲裏杞木之名也【孔曰栁屬也生水傍葉麄而白色理微赤】折言傷害也東萊曰五家爲鄰五鄰爲裏皆有地域溝樹之故

曰無逾我裏無折我樹杞李曰無逾我裏言無與我家事也鄭曰無折我樹杞諭言無害我兄弟也朱曰𨿽知汝之言誠可懷思而父母之言亦豈可

不畏哉

將仲子兮無逾我墻無折我樹桑豈敢愛之畏我諸兄仲可懷也諸兄之言亦可畏也

呂曰孟子曰樹墻下以桑則桑在墻下也毛曰諸兄公族

將仲子兮無逾我園無折我樹檀豈敢愛之畏人之多言仲可懷也人之多言亦可畏也

毛曰園所以樹木檀彊韌之木【孔曰園者圍之蕃故其內可以種木也檀材可以爲車陸璣疏云檀木皮正靑滑澤】東萊曰將仲子兮無逾我裏無折我樹杞辭𨿽拒仲而意則與之如侍人僚祖告昭公以去季氏之謀公執戈以懼之之類豈敢愛之畏我父母則於段非有所不忍也仲可懷也父母之言亦可畏也則拳拳於叔而不得已於姜氏可見矣畏我諸兄畏人之多言特迫於宗族國人之議論非愛段也具文見意而莊公之情得矣

將仲子三章章八句

叔於田刺莊公也叔處於京繕【市戰反】甲治兵以出於田國人說【音悅】而歸之

叔於田巷無居人豈無居人不如叔也洵【蘇遵反】美且仁毛曰叔大叔段也田取禽也巷裏塗也鄭曰洵信也歐陽曰國人愛之以爲叔出於田則所居之巷若無人矣非實無人𨿽有而不如叔之美且仁也呂曰國人稱之如是者亦不義而得眾也以得眾心爲仁以飲酒爲好以善服馬爲武【楊曰叔段不義而爲眾所說者亦以衰俗好惡毀譽不當其實故也】

叔於狩【手又反】巷無飲酒豈無飲酒不如叔也洵美且好毛曰冬獵曰狩歐陽曰叔出則巷無可飲酒之人矣

叔適野巷無服馬豈無服馬不如叔也洵美且武鄭曰適之也郊外曰野服馬猶乘馬也歐陽曰叔出則巷無能服馬之人矣

叔於田三章章五句

大叔於田刺莊公也叔多才而好勇不義而得眾也蘇曰二詩皆曰叔於田故此加大以別之非謂段爲大叔也然不知者又加大於首章失之矣範曰莊公之於段稔其惡而欲斃之也故春秋書克段於鄢以罪鄭伯詩人言叔多材好勇而得眾心以深咎莊公夫段之惡易知而莊公之罪難見故春秋書鄭伯而詩人刺其君皆本其所起以罪之所以爲世戒也【鄭曰段以國君介弟之親京城大叔之貴而所好者馳騁弋獵也所矜者袒裼暴虎也所賢者射禦足力也出而人思之者飲酒服馬之儔也气習至此而又恃其君母之愛玩於莊公之惟其所欲而不誰何也欲不爲叛得乎是則置段於必亂之地者莊公也】

大叔於田乘乘【下繩證反】馬執轡如組【音祖】兩驂如舞叔在藪【素口反】火烈具舉襢【音袒】裼【素歷反】暴虎獻於公所將【七羊反】叔無狃【女九反】戒其傷女

孔曰織組者總紕於此成文於彼禦者執轡於手馬騁於道如織組之爲毛曰叔之從公田也驂之與服諧和中節【董曰五禦之法有舞交衢者蓋詩所謂如舞者也兩服如驂與服諧和中節然馬在車中爲服在車外爲驂服制於衡不得如舞其言舞者驂也】藪澤禽之府也朱曰烈熾盛貌毛曰具俱也襢裼肉袒也【孔曰李巡曰襢裼脫衣見體曰肉袒】暴虎空手以搏之狃習也陳曰火烈具舉疏以爲宵田不知周禮中春搜田用火獘獻禽以祭社爾雅火田曰狩田未嘗不用火也朱曰國人謂之曰請叔無習此事恐其或傷女也言其得眾如此

叔於田乘乘黃兩服上襄兩驂鴈行【戶郎反】叔在藪火烈具叔善射忌【音記】又良禦忌抑磬【苦定反】控【口貢反】忌抑縱送忌

毛曰乘黃四馬皆黃鄭曰兩服中央夾轅者【孔曰小戎云騏駠是中騧驪是驂驂與中對文則驂在外外者爲驂則知內者爲服故言兩服】襄駕也上駕者言爲眾馬之最良也【朱曰猶史所謂上駟也】鴈行者言與中服相次序【孔曰鴈行者兩驂與服馬其首差退】良亦善也毛曰光也忌辭也朱曰抑發語之辭毛曰騁馬曰磬止馬曰控發矢曰縱從禽曰送

叔於田乘乘鴇【音保】兩服齊首兩驂如手叔在藪火烈具阜叔馬慢忌叔發罕忌抑釋掤【音冰】忌抑鬯【勅亮反】弓忌毛曰驪白雜毛曰鴇【郭璞曰今所謂烏驄馬】齊首馬首齊也鄭曰如手如人左右手之相佐助也【朱曰兩服並首在前而兩驂在旁稍出其後如人之左右手也】毛曰阜盛也慢遲罕希也掤所以覆矢【孔曰掤左作水箭筩蓋也】鬯弓弢【他刀反】弓【孔曰鬯者盛弓之器鬯謂弛弓而納之弢朱曰鬯弓囊也】鄭曰田事且畢則其馬行遲發矢希射者蓋矢弢弓言田事畢【朱曰言其田事將畢而從容整暇如此】東萊曰鷙鳥將擊必匿其形二詩所載段之輕淺如此宜其爲莊公之所易也詩人乃若憂其不能制者豈其未得莊公之情也哉憂之云者兄弟之心也欲止其惡者涕泣而道之者也易之云者仇敵之心也欲養其惡者也談笑而道之者也詩人直以兄弟之心爲莊公憂耳豈知有他哉

大叔於田三章章十句

淸人刺文公也髙克好【呼報反】利而不顧其君文公惡【烏路反】而欲遠【於萬反】之不能使髙克將【子匠反】兵而禦【魚呂反】狄於竟陳其師旅翺【五羔反】翔河上久而不召眾散而歸髙克奔陳公子素惡髙克進之不以禮文公退之不以道危國亡師之本故作是詩也

孔曰文公捷厲公子【春秋閔公二年冬十二月狄入衢鄭棄其師衞在河北鄭在河南恐其渡河侵鄭故使髙克將兵於河上禦之公子素作詩以刺之鄭曰好利不顧其君注心於利也】胡曰人君擅一國之名寵殺生予奪惟我所制爾

使克不臣之罪已著按而誅之可也情狀未明黜而遠之可也愛惜其才以禮馭之可也烏有假以兵權委諸境上坐視其失伍離散而莫之卹乎

淸人在彭駟介旁旁【補彭反】二矛【莫侯反】重【直龍反】英河上乎翺翔

鄭曰淸者髙克所帥眾之邑毛曰彭衞之河上鄭之郊也鄭曰駟四馬也毛曰介甲也孔曰四馬被甲馳驅旁旁然不息鄭曰二矛酋矛夷矛也【孔曰酋矛常有四尺夷矛三尋長短不同一矛而有二備折壞】毛曰重英矛有英飾也【孔曰魯頌說矛之飾謂之朱英則以朱染爲英飾蓋絲纒而朱染之其飾重累故謂之重英王曰英之以毛羽】朱曰翺翔無事之貌鄭曰夫擁大眾於外而無所事不爲亂則潰散爾

淸人在消駟介麃麃【表驕反】二矛重喬河上乎逍遙毛曰消河上地也麃麃武貌重喬累荷也【釋文曰荷謂刻矛頭受刅處爲荷葉相重累也沈胡可反謂兩矛之節相負荷也】

淸人在軸【音逐】駟介陶陶【徒報反】左旋右抽【勑由反】中軍作好【呼報反】

毛曰軸河上地也【孔曰彭消軸皆河上之地久不得歸師有遷移三地亦應不甚相逺】董曰陶陶樂而自適也鄭曰左謂禦者右車右

也中軍謂將也髙克久不得歸日使其禦者習旋其車車右抽刅自居中央爲軍之容好而已兵車之法將居鼓下故禦者在左【孔曰此謂將之所乘車若士卒兵車則左人持弓右人持矛中人禦】說文曰詩曰左旋右搯【土刀反】搯者抆兵刄以習擊刺東萊曰師久不歸無所聊賴姑遊戲以自樂也投石超距勝之兆也左旋右抽潰之兆也不言已潰而言將潰其辭深其情危矣

淸人三章章四句

羔裘刺朝【直遙反】也言古之君子以風【福鳯反】其朝焉曹曰羔裘詩凡三篇檜羔裘大夫以道去其君也則専刺其君唐羔裘刺時也則専刺其臣鄭羔裘刺朝也則並刺其君臣何以知其然耶玉藻曰君衣狐白裘錦衣以裼之君子狐靑裘豹褎綃衣以裼之麛裘靑豻褎絞衣以裼之羔裘豹飾緇衣以裼之說者曰飾猶褎也君子謂大夫也君裘用純物臣宜下之故其褎飾之以異皮檜羔裘之一章曰羔裘逍遙狐裘以朝二章曰羔裘翺翔狐裘在堂三章曰羔裘如膏日出有曜所謂君衣狐白裘諸侯之命服也朝於天子則服之而檜君服之於私朝故知専刺其君也唐羔裘一章言羔裘豹褎則士大夫之服耳故知専刺其臣也若夫鄭羔裘一章曰羔裘如濡洵直且侯是刺其君也二章曰羔裘豹飾孔武有力是刺其臣也故知並刺其君臣也

羔裘如濡【音儒】洵直且侯從其【音記】之子舎【音赦】命不渝【似朱反】朱曰羔裘大夫服也【毛氏羔羊曰大夫羔裘】毛曰如濡潤澤也歐陽曰洵信也朱曰直順也韓詩侯美也朱曰其語助辭鄭曰之子是子也舎猶處也

毛曰渝變也朱曰言此羔裘潤澤毛順而美彼服此者當生死之際又能以身居其所受之理而不可奪也【鄭曰是子處命不變謂守死善道見危授命之等蘇曰言徳稱其服今不然也】

羔裘豹飾孔武有力彼其之子邦之司直

毛曰豹飾緣【去聲】以豹皮也【孔曰唐風雲羔裘豹祛羔裘豹褎禮君用純物臣下之故褎飾異皮】孔甚也朱曰豹甚武而有力故服其所飾之裘者如此毛曰司主也曹曰當文公之時君失其徳朝無直臣拒叔詹之諫而結怨於覇主囚天王之使而召兵於翟人其君臣之間直道不行可知矣故作詩者俱以直道而責之

羔裘晏【於諫反】兮三英粲【采旦反】兮彼其之子邦之彥兮毛曰晏鮮盛貌【曹曰說文曰天淸爲晏羔裘晏兮言其服之而晏溫也】朱曰英裘飾也粲光明也毛曰彥士之美稱【曹曰羔羊曰古者素絲以英裘蓋以素絲織爲組紃以英飾裘縫也三者其數也程曰三英者若素絲五紽之類蓋衣服制度之節然亦未詳其制也】

羔裘三章章四句

遵大路思君子也莊公失道君子去之國人思望焉遵大路兮摻【所覽反】執子之袪兮無我惡【烏路反】兮不寁【市坎反】故也

毛曰遵循路道摻擥【音覽】袪【起居反】袂【面世反】也寁速也【孔曰喪服云袂屬幅袪尺二寸則袂是袪之本袪爲袂之末俱是衣袖】朱曰君子去其國人思而望之於其循大路而去也攬持其袪以畱之曰子無惡我而不畱故舊不可以遽絕也

遵大路兮摻執子之手兮無我魗【市由反】兮不寁好【呼報反】也

毛曰魗棄也【孔曰魗與醜古今字醜惡可棄之物】蘇曰好舊好也東萊曰武公之朝蓋多君子矣至於莊公尙權謀専武力气象一變左右前後無非祭仲髙渠彌祝耼之徒也君子安得不去之乎不寁故也不寁好也詩人豈徒勉君子遲遲其行也感於事變而懷其舊者深矣

遵大路二章章四句

女曰雞鳴刺不說【音悅】徳也陳古義以刺今不說徳而好【呼報反】色也

女曰雞鳴士曰昧旦子興視夜明星有爛【力旦反】將翺將翔弋【羊職反】鳬【音符】與鴈

東萊曰昧晦也旦明也昧旦天欲旦晦明未辧之時也列子曰將旦昧爽之交日夕昏明之際朱曰明星啟明之星也先日而出者鄭曰弋繳【音灼】射也【孔曰司弓矢矰矢茀矢用諸弋射注云結繳於矢謂之矰茀矢象焉然則繳射謂以繩系矢而射也說文云繳謂以生絲爲繩也】朱曰鳬水鳥如鴨靑色背上有文鄭曰夫婦相警覺以夙興朱曰女曰雞鳴以警其夫而士曰昧旦言不止於雞鳴矣婦又語其夫曰若是則子可以起而視夜之如何意者星已出而爛然【毛曰言小星已不見也曹曰日將出矣】如是則可以翺翔而往弋取鳬鴈而歸矣其相與警戒之言如此則不流於宴暱之私可知也歐陽曰古賢夫婦相警勵以勤生之語

弋言加之與子宜之宜言飲酒與子偕老琴瑟在禦莫不靜好

蘇曰加中也史記曰以弱弓微繳加諸鳬鴈之上朱曰宜和其所宜也【內則曰牛宜稌羊宜黍豕宜稷犬宜梁鴈宜麥魚宜苽】朱曰射者男子之事而中饋者婦人之職故謂其夫旣得鳬鴈以歸則我當與子和其滋味之所宜以之飲酒相樂期於偕老而其琴瑟之在禦者【孔曰琴瑟之樂在於侍禦】亦莫不安靜而和好其和樂而不淫可見矣

知子之來之雜佩以贈之知子之順之雜佩以問之知子之好【呼報反】之雜佩以報之

朱曰來之致其來者如所謂修文徳以來之【蘇曰招來而與之友者也】毛曰雜佩者珩璜琚瑀衝牙之類【朱曰此左右佩玉也上橫曰珩下系三組貫以蠙珠中組之半貫一大珠曰瑀末懸一玉兩端皆鋭曰衝牙兩旁組半各懸一玉長愽而方曰琚其末各懸一玉如半璧而內向曰璜又以兩組貫珠上系珩兩端下交貫於瑀而下繋於兩璜行則衝牙觸璜而有聲也呂曰雜佩非獨玉也觿燧箴管帉帨凡可佩者皆是也曹曰佩上有蔥珩下有雙璜衝牙蠙珠以納其間此其備者也謂之雜佩則不必備也若詩所謂佩玖佩玉瓊琚皆得以爲佩矣】鄭曰贈送也順謂與已和順【朱曰順愛】毛曰問遺也【孔曰曲禮云凡以苞苴簞笥問人者左衞侯使人以弓問子貢皆遺人以物謂之問】朱曰婦又語其夫曰我茍知子之所致而來及所

親愛則將解此雜佩以送遺報答之蓋不惟治其門內之職又欲其君子親賢友善結其驩心而無所愛於佩飾之玩也【張曰婦人之好徳甚於男子也】南軒曰讀女曰雞鳴之末章以婦人之見而及於其夫子問學成徳之事其道行於家人可知矣

女曰雞鳴三章章六句

有女同車刺忽也鄭人刺忽之不昏於齊太子忽嘗有功於齊齊侯請妻【七計反】之齊女賢而不取【促句反】卒以無大國之助至於見逐故國人刺之

鄭曰忽鄭莊公世子祭仲逐之而立突【孔曰左云公之未昏於齊也齊使欲以文姜妻鄭太子忽及其敗戎師也齊侯又請妻之如左文齊侯前欲以文姜妻忽後復欲以他女妻忽此言齊女賢而不娶謂復請妻者】張曰忽之不昏於齊未爲失也而詩人追恨其失大國之助者蓋見忽之弱爲甚追念其資於大國或有以自立此國人之情也蓋忽者先君之世子其立也正故其始也國人見其逐而憐其無助至於其再入也不能懲創而用賢於是至有目之爲狡童者而猶憂之不能餐不能息也又閔其無忠臣良士而至此極也夫忽蓋不足道而人之情猶不欲遽絕之者以其立之正故耳

有女同車顏如舜華【如字】將翺將翔佩玉瓊琚彼美孟姜洵【卹旬反】美且都

毛曰親迎【魚敬反】同車也【鄭曰女始乘車壻禦輪三周禦者代壻】舜木槿【音謹】也【孔曰其華朝生暮落】佩有瓊琚所以納間【孔曰納眾玉與珩上下之間】孟姜齊女鄭曰洵信也毛曰都閒也【孔曰都者美好閒習之言司馬相如上林賦云妖冶閒都】王曰古之人於玉比徳焉於瓊琚言徳之容於將將言徳之音言所宜各以其類也

有女同行顏如舜英將翺將翔佩玉將將【七羊反】彼美孟姜徳音不忘

毛曰英猶華也朱曰將將佩玉聲也李曰言其徳音之不可忘也【劉曰謂齊侯請妻之音鄭人懷之不能忘也】東萊曰不借助於大國而自求多福忽非奮然誠有是志也蓋其爲人淺狹而多所拘攣暗滯而動皆疑畏浮易而不知審量孑孑然以文義自善而國勢人情與其身之安危皆懵然莫之察也適足以取亡而已矣使忽誠有是志而深求其實則質之弱固可彊而所以持國者固無待於外助也惟其爲善有名而無情卒見嗤於祭仲而爲詩人所閔此功利之說所以多勝而信道者所以益寡也

有女同車二章章六句

山有扶蘇刺忽也所美非美然

朱曰所美非美所謂賢者佞智者愚也

山有扶蘇隰有荷華不見子都乃見狂且【子余反】

毛曰興也扶蘇扶胥小木也荷華扶渠也其華菡萏【釋文曰未間曰菡萏已發曰芙蓉】子都世之美好者也狂狂人也且語辭東萊曰山宜有扶蘇者也隰宜有荷華者也朝宜有賢俊者也今觀昭公之朝者不見子都乃見狂且焉則昭公所美非美可知矣

山有橋松隰有遊龍不見子充乃見狡童

蘇曰上竦無枝曰橋【釋文曰橋本亦作喬】鄭曰遊猶放縱也毛曰龍紅艸也【孔曰龍艸生於下隰而枝葉放縱陸璣云一名馬蓼葉大而赤白色】

【生水澤中髙丈餘張曰遊龍是葒艸也其枝榦樛屈著土處便生根如龍也】董曰子充不見於書疑亦以美著也孔曰狡童非有所指斥定名也下篇刺昭公之身此篇刺昭公之所美範曰山不惟有小木而又有大材隰不惟有華而又有艸然則一國之大賢材無不有人君所美宜得其美者也

山有扶蘇二章章四句

萚【他洛反】兮刺忽也君弱臣彊不倡【昌亮反】而和【胡臥反】也萚兮萚兮風其吹女叔兮伯兮倡予和女

毛曰萚槁【古老反】也【鄭曰槁謂木葉也孔曰七月云十月隕籜云籜落也則落葉謂之籜】蘇曰木槁則其籜懼風風至而隕矣陳曰風其吹女者吹籜槁也鄭曰叔伯羣臣相謂也羣臣自以彊弱相服女倡矣則我將和之

萚兮萚兮風其漂【匹遙反】女叔兮伯兮倡予要【於遙反】女毛曰漂猶吹也東萊曰昭公微弱孤危其羣臣相謂國勢如槁葉之待衝風難將及矣叔乎伯乎盍各自謀爾倡我則我其和汝要汝矣要謂要結也蓋君不能倡故其下自相倡和也

萚兮二章章四句

狡童刺忽也不能與賢人圖事權臣擅【善戰反】命也鄭曰權臣祭仲也程曰春秋書忽止曰鄭忽蓋不以忽爲君故也不以爲君故詩人目之爲狡童問碩鼠如何曰魏之重斂至使人欲適彼樂國則人心之離亦可見矣人心合而從之則爲君離則爲獨夫

彼狡童兮不與我言兮維子之故使我不能餐兮範曰昭公有狂狡之志而無成人之實孤危將亡君子憂之至於不能餐息愛君之至也夫不與我言不與我食則棄賢可知也然賢人豈以君之不知而浩然以忘之哉亦盡其忠愛以憂之而已

彼狡童兮不與我食兮維子之故使我不能息兮朱曰不與我食猶不與我言也毛曰憂不能息也東萊曰賢者於忽懇懇如此而忽不之察焉上下

可謂不交矣疎其可親親其可疎斯其所以亡也狡童二章章四句

褰【起連反】裳思見正也狂童恣【資利反】行【下孟反】國人思大國之正已也

鄭曰狂童恣行謂突與忽爭國更出更入而無大國正之

子惠思我褰裳涉溱【側巾反】子不我思豈無他人狂童之狂也且【子余反】

毛曰惠愛也說文溱作潧雲潧水出鄭歐陽曰彼大國者惠然思念我鄭國之亂欲來爲我討正之者非道遠而難至但褰其裳涉溱水而來則至矣子不我思豈無他人者但言諸侯眾矣爾不我思則當有他國思我爾朱曰所以然者狂童之狂已甚而不可緩也且助語辭也

子惠思我褰裳涉洧【於軌反】子不我思豈無他士狂童之狂也且

前漢地理誌曰潁川陽城山洧水所出東南至長平入潁鄭曰他士猶他人也

褰裳二章章五句

丰【芳防反】刺亂也昏姻之道缺陽倡而陰不和【胡臥反】男行而女不隨

子之丰兮俟我乎巷兮悔予不送兮

毛曰丰丰滿也巷門外也鄭曰子謂親迎者有親迎我者面貌丰丰然丰滿出門而待我於巷中悔乎我不送是子而去也孔曰男親迎而女不從後乃追悔此陳其辭也

子之昌兮俟我乎堂兮悔予不將兮

毛曰昌盛壯貌孔曰王肅云升於堂以俟士昏禮主人揖賓入於廟賔升堂北面奠鴈再拜稽首降出婦從是則士禮受女於廟堂庶人𨿽無廟亦當受女於寢堂程曰將迎也言男俟我於堂非不有禮但女不將迎也

衣【於旣反】錦褧【苦迥反】衣裳錦褧裳叔兮伯兮駕予與行鄭曰褧襌【音丹】也蓋以襌縠【戶木反】爲之中衣裳用錦而上加襌縠焉爲其文之大著也庶人之妻嫁服也士妻防【側基反】衣纁【許云反】袡【如鹽反】叔兮伯兮駕予與行言此者以前之悔今則叔也伯也來迎已者從之志又易也【朱曰婦人旣悔其始之不送而失此人也則曰叔兮伯兮豈無有駕車而迎我以行者乎】

裳錦褧裳衣錦褧衣叔兮伯兮駕予與歸

孔曰婦人之服不殊裳而經衣裳異文者以詩須韻句故別言之耳其實婦人之服衣裳連俱用錦皆有褧故互言之

丰四章二章章三句二章章四句

東門之墠【音善】刺亂也男女有不待禮而奔者也

東門之墠茹【音如】藘【力於反】在阪【音反】其室則邇其人甚遠毛曰東門城東門也墠除地町町【吐鼎反】者茹藘茅搜【所畱反】也【孔曰除地去艸故云町町茅搜一名茜可以染絳】爾雅曰陂【彼宜反】者曰阪【孔曰陂陀不平而可種者名阪】朱曰門之外有墠墠之外有阪阪之上有艸志其所欲奔之處也其室則邇其人甚遠者思之切欲奔而未得閒之辭

東門之栗有踐家室豈不爾思子不我卽

毛曰栗行道上栗【孔曰行謂遒也左云趙武魏絳斬行栗杜預云行栗表道樹】踐行列貌卽就也朱曰門之旁有栗栗之下有成行列之室家亦志其處也豈不爾思子不我卽俟其就已而俱往耳

東門之墠二章章四句

風雨思君子也亂世則思君子不攺其度焉

風雨淒淒【七西反】雞鳴喈喈【音皆】旣見君子云胡不夷毛曰興也陳曰淒淒寒涼之气毛曰風且雨淒淒然雞猶守時而鳴喈喈然朱曰我得見此人則我心之所思豈不坦然而平哉

風雨瀟瀟雞鳴膠膠【音交】旣見君子云胡不瘳【敕畱反】朱曰瀟瀟風雨聲毛曰膠膠猶喈喈也瘳愈也言積思自此而愈也【李曰言如病之愈也】

風雨如晦雞鳴不已旣見君子云胡不喜

毛曰晦昏也鄭曰已止也範曰如晦又甚於瀟瀟而雞鳴不已此所以爲不攺其度

風雨三章章四句

子衿【音金】刺學校廢也亂世則學校不修焉

程曰治世則庠序之教行有法以率之不率教者有至於移屏不齒又禮義廉讓之風所漸陶父兄朋友之義所勸督故人莫不彊於進學及夫亂世上不復主其教則無以率之風俗雜亂浮偸父兄所教者趨利朋友所習者從時故人莫不肆情廢惰爲自棄之人𨿽有賢者欲彊之於學亦豈能也故悲傷之而已【王曰世之亂生於上之人不學莫知反本以枚之顧顚沛於末流以舒目前之患而以學爲不切於世務此學校所以廢也範曰無忠臣良士大亂五世學廢之由也】

靑靑子衿悠悠我心縱我不往子寧不嗣音

毛曰靑衿靑領也學子之所服【鄭曰禮父母在衣純以靑】鄭曰嗣續也程曰世亂學校不修學者棄業賢者念之而悲傷故曰悠悠我心縱我不可以反求於汝謂往教彊聒也子寧不思其所學而繼其音問遽爾棄絕於善道乎

靑靑子佩悠悠我思縱我不往子寧不來

毛曰佩佩玉也士佩瓀【如兗反】瑉【亡巾反】而靑組綬【孔曰玉藻士佩瓀瑉而緼組綬此云靑組綬者蓋毛讀禮記作靑字其本與鄭異也】不來者言其不一來也

佻【他羔反】兮達【他末反】兮在城闕兮一日不見如三月兮毛曰佻達往來相見貌【程曰佻輕躍達放恣】鄭曰人廢學業但好登城闕以侯望爲樂【孔曰釋宮云觀謂之闕孫炎曰宮門雙闕此言在城闕兮謂城之上別有髙闕非宮闕也】程曰賢者念之一日不見如三月之久也蓋士之於學不可一日忘廢一日忘之則其志荒矣放僻邪侈之心勝之矣

子衿三章章四句

之水閔無臣也君子閔忽之無忠臣良士終以死亡而作是詩也

之水不流束楚終鮮【息淺反】兄弟維予與女無信人之言人實迋【居望反】女

毛曰激也激之水可謂不能流漂束楚乎【鄭曰激之水諭忽政教亂促不流束楚言其政不行於臣下】鄭曰作此詩者同姓臣也鮮寡也孔曰兄弟爭國親戚相疑惟我與汝二人而已毛曰迋誑也範曰之水不流束楚弱也終鮮兄弟惟予與女無親也無信人之言人實迋女小人眾也

之水不流束薪終鮮兄弟維予二人無信人之言人實不信

朱曰兄弟旣不相容所與親者二人而已然亦不能自保於讒間此忽之所以亡也東萊曰無信人之言非教之以不信人言也忽旣微弱彊公子復多其臣大都懷二心而外市僅有一二人實心向之者乃暗於情僞不知所倚故提耳而告之也

之水二章章六句

出其東門閔亂也公子五爭兵革不息男女相棄民人思保其室家焉

朱曰五爭首尾二十年【孔曰魯桓十一年祭仲立突而忽奔衞是一爭也十五年突使祭仲壻雍糾殺祭仲仲知之殺雍糾突出奔蔡忽復歸於鄭是二爭也十七年髙渠彌弒忽而立公子亹是三爭也十八年齊人殺子亹髙渠彌祭仲逆子儀於陳而立之是四爭也魯莊公十四年傅瑕殺子儀而納突是五爭也曽曰氓以華落色衰而相棄背谷風以淫於新昏而棄舊室出其東門則不然夫婦之情未嘗衰薄特以兵革不息室家不保視其去而不能畱此所以爲閔亂也】

出其東門有女如雲𨿽則如雲匪我思存縞【古老反】衣綦【巨基反】巾聊樂【音洛】我貟【音云】

毛曰如雲眾多也縞衣白色【孔曰縞細繒也】綦巾蒼艾色孔曰云貟古今字助語辭也範曰今女之委棄者𨿽多視之而不得救者非我思慮之所能及也縞衣綦巾聊樂我員思保其室家以相樂也【孔曰彼眾女之中有著縞素之衣綦色之巾者是我之妻今亦絕者且得少畱以喜樂我云】

出其闉【音因】闍【音都】有女如荼【音徒】𨿽則如荼匪我思且【子徐反】縞衣茹藘聊可與娛

毛曰闉曲城也闍城臺也【陳曰門之外有副城回曲以障門者謂之闉】荼英荼也【鄭曰荼茅秀物之輕者飛行無常孔曰釋艸有荼苦菜又有荼委葉邶風誰謂荼苦卽苦菜也周頌以薅荼蓼卽委葉也鄭於地官掌荼注及旣夕注與此箋皆云荼茅秀然則此言如荼乃是茅艸秀出之穗非彼二種荼艸也言荼英荼者英是白貌吳王夫差黃池之防言白常白旗素甲白羽之矰望之如荼韋昭云荼茅秀亦以白色爲如荼】茹藘茅搜之染女服也【鄭曰茅搜染巾也朱曰茅搜可以染絳】

出其東門二章章六句

野有蔓【音萬】艸思遇時也君之澤不下流民窮於兵革男女失時思不期而防焉

東萊曰君之澤不下流蓋講師見零露之語從而附益之

野有蔓艸零露漙【徒端反】兮有美一人淸婉【於阮反】兮邂【戶懈反】逅【胡豆反】相遇適我願兮

毛曰興也野四郊之外蔓延漙漙然盛多也淸眉目之間婉然美也邂逅不期而防朱曰野有蔓艸則零露漙矣有美一人則淸婉矣邂逅相遇則得以適我願矣【歐陽曰男女昏娶失時邂逅相遇於艸野之間】

野有蔓艸零露瀼瀼【如羊反】有美一人婉如淸邂逅相遇與子偕臧

毛曰瀼瀼盛貌臧善也朱曰與子偕臧猶言各得其所欲也

野有蔓艸二章章六句

溱【側巾反】洧【於軌反】刺亂也兵革不息男女相棄淫風大行莫之能救焉

範曰樂之淫者曰鄭衞如有王者必放鄭聲然則亂關雎者莫如鄭衞故鄭詩終於亂之極者焉【前漢地理誌云鄭地右雒左沛食溱洧焉士狹而險山居谷汲男女亟聚防故其俗淫王曰羞惡之心莫不有之而其爲至於如此者豈其人性之固然哉兵革不息男女相棄而無所於歸也是以至於如此然則民之失性也爲可哀君之失道也爲可刺】

溱與洧方渙渙兮士與女方秉簡【古顏反】兮女曰觀乎士曰旣且【子徐反】且往觀乎洧之外洵【息旬反】訏【況於反】且樂【音洛】維士與女伊其相謔贈之以勺【時灼反】藥

毛曰溱洧鄭兩水名渙渙春水盛也【鄭曰仲春之時冰已釋水則渙渙然李曰說文云渙流散也蓋春冰解釋而流散也韓詩注曰鄭國之俗三月上已之辰往溱洧雨水之上招魂續魄秉蘭艸以祓除不祥】簡蘭也【陸璣疏云其莖葉似藥艸澤蘭廣而長節節中赤髙四五尺漢諸池苑及許昌宮中皆種之可著粉中藏衣著書中辟白魚】鄭曰旣已也洵信也毛曰訏大也勺藥香艸【陸璣疏曰今藥艸勺藥無香气未審今何艸釋文曰勺藥韓詩云離艸也言相離別贈此艸也黃曰古今注謂勺藥可離唐本艸可離江離也東萊曰蘭卽今之蘭勺藥卽今之勺藥陸璣必指爲他物蓋泥毛公香艸之言必欲求香於柯葉置其花而不論爾陳曰勺藥者溱洧之地富有之詩人賦物有所因也】男女相棄各無匹偶感春气並出托采芬芳之艸而爲淫佚之行鄭曰女曰觀乎欲與士觀於寛閒之處士曰已觀

矣未從之也女情急故使男往觀於洧之外言其土地信寛大可樂也於是男則往也朱曰士與女旣相與戲謔又以勺藥爲贈所以結恩情之厚也

溱與洧瀏【音畱】其淸矣士與女殷其盈矣女曰觀乎士曰旣且且往觀乎洧之外洵訏且樂維士與女伊其將謔贈之以勺藥

毛曰瀏深貌殷眾也鄭曰將大也

溱洧二章章十二句

鄭國二十一篇五十三章二百八十三句

毛詩集解卷七

欽定四庫全書

毛詩集解卷八

宋段昌武撰

齊

朱曰齊國名本少昊時爽鳩氏所居之地在禹貢靑州岱山之陰濰淄之野周武王以封太公望【漢地理誌云少昊之世有爽鳩氏虞夏時有季崱湯時有逢公柏陸商末有薄姑氏皆爲諸侯國於此地至周成王時與四國共作亂成王滅之以封師尙父是爲太公師古曰武王封太公於齊初未得爽鳩之地成王以益之也】東至於海西至於河南至於穆陵北至於無棣太公姜姓本四嶽之後【孔曰齊世家云其先祖世爲四嶽佐禹有功封於呂或封於申姓姜氏望其後裔也武王平商而王天下封師尙父於齊營丘孔曰漢地理誌云齊郡臨淄縣師尙父所封也臣瓚按臨淄卽營丘也今齊之城內有丘卽營丘淄水臨其南及東以丘臨水謂之臨淄】旣封於齊通工商之業便魚鹽之利民多歸之遂爲大國【曹曰及管蔡作亂成王乃使召公命太公曰東至於海西至於河南至於穆陵北至於無棣五侯九伯汝實徵之齊由此得專徵伐】今靑齊濰淄等州是其地也【鄭曰後五世哀公政衰荒淫怠慢紀侯譖之於周懿王使烹焉齊之變風始作曹曰烹哀公而立其弟靜是爲胡公胡公徙都薄姑】

雞鳴思賢妃也哀公荒淫怠慢故陳賢妃貞女夙夜警戒相成之道焉

孔曰哀公不辰癸公子當懿王時陳曰哀公荒淫畱色詩人本其事出於袵席之失助故作詩以思古賢妃【黃曰周宣王晏起姜後乃脫簪珥待罪於永巷曰妾不才致使君王失禮而晏起宣王曰寡人之罪夫人何辜遂勤於政事以成中興之功觀此則夙夜警戒賢妃貞女所當然也】

雞旣鳴矣朝【直遙反】旣盈矣匪雞則鳴蒼蠅之聲

朱曰言古之賢妃禦於君所至於將旦之時必告君曰雞旣鳴矣防朝之臣旣已盈矣【孔曰朝上旣已盈滿矣】欲令君早起而視朝也【毛曰雞鳴而夫人作朝盈而君作孔曰書說夫人禦於君所之禮云太師奏雞鳴於階下夫人鳴玉佩於房中然後遂告去】然其實非雞之鳴也乃蒼蠅之聲也蓋賢妃當夙興之時心常恐晚故聞其似者而以爲眞【李曰心茍存焉則聞蠅聲以爲雞聲不在焉則𨿽雷鼓在側而不聞】非其心存警畏而不畱於逸欲何以能此故詩人敍其事而美之

東方明矣朝旣昌矣匪東方則明月出之光

朱曰東方明則日將出矣【毛曰東方明則夫人纚笄而朝朝已昌盛則君聴朝孔曰按列女傳稱纚笄而朝則有君臣之嚴謂朝於夫也士昏禮注云纚縚髮廣充幅長七尺笄今時】

【簪】毛曰見月出之光以爲東方明朱曰此再告也

虫飛薨薨甘與子同夢防且歸矣無庶予子憎

朱曰虫飛夜將旦而百虫作也爾雅曰薨薨眾也朱曰甘樂也防大夫朝也此三告也言當此時我

豈不樂與子同寢而夢哉然羣臣之防於朝者俟君不出將散而歸矣【蘇曰羣臣之防於朝者亦欲退朝而歸治其家事是以爲之蚤作】無乃以我之故而並以子爲憎乎【曽曰無庶予子憎庶無憎予與子也】王曰虫飛薨薨甘與子同夢情也防且歸矣無庶

予子憎義也【範曰聖人順天地陰陽之理觀萬物之情明而動晦而休故以雞鳴爲夙興之節至於虫飛薨薨則不獨以怠於政事亦非尙寐之時也君子之修身不以有事而蚤無事則晏其興居皆順天地之理所以爲常也】

雞鳴三章章四句

還【音旋】刺荒也哀公好田獵從禽獸而無厭國人化之遂成風俗習於田獵謂之賢閒於馳逐謂之好焉

範曰表記曰上之所好惡不可不愼也是民之表也哀公禽荒而國人以習於田獵爲賢閒於馳逐爲好安於所習而不自知其非道民之道可不愼哉

子之還兮遭我乎峱【乃刀反】之間兮並驅從兩肩兮揖我謂我儇【許全反】兮

毛曰還便捷之貌峱山名從逐也獸三歳曰肩儇利也鄭曰俱出田獵而相遭也謂我儇譽之也譽之者以報前言還也王曰並驅則遭我又非一人而已前漢地理誌引詩云子之營兮遭我乎嶩之閒兮顏師古注云毛詩作還齊詩作營嶩山名也字或作峱亦作巙音皆乃髙反【釋文曰峱崔靈恩集注本作嶩董曰考輿地記嶩峱巙皆山名在齊之郊故諸書或異】

子之茂兮遭我乎峱之道兮並驅從兩牡兮揖我謂我好兮

毛曰茂美也

子之昌兮遭我乎峱之陽兮並驅從兩狼兮揖我謂我臧兮

毛曰昌盛也臧善也朱曰山南曰陽爾雅曰狼牡貛【乎丸反】牝狼【舍人曰狼牡名貛牝名狼陸璣疏云其鳴能小能大善爲小兒啼聲以誘人其猛健者去數十步𨿽善用兵者不能免也】東萊曰當是時齊以遊畋成俗詩人載其馳驅而相遇也意气飛動鬱鬱見於眉睫之間染其神者深矣夫豈一朝一夕所能反哉周遷商民旣歷三紀之後畢命猶不敢忘其憂良有以也

還三章章四句

著【直據反】刺時也時不親迎【魚敬反】也

俟我於著乎而充耳以素乎而尙之以瓊華乎而毛曰俟待也鄭曰我嫁者自謂也毛曰門屏之間曰著【孔曰爾雅雲門屏之間謂之寧著與寧音義同】鄭曰素爲充耳所以縣【音】瑱【吐徧反】者或名爲紞【孔曰紞卽今之絳繩用雜采綫織之素色分明目所先見故先言之】毛曰瓊華美石鄭曰尙猶飾也飾之以瓊華者謂縣紞之末所謂瑱也【孔曰尙謂尊尙此物而加飾也張曰充耳非一物先以纊塞後以玉加之】張曰俟我言夫之俟我也著夫家之著也如是則不親迎也於著於庭於堂者必不是親迎只俟於著於庭於堂而已孔曰於著於庭於堂止是有先後不宜分爲異人東萊曰前漢地理誌載齊之風俗曰俟我於著乎而此亦其舒緩之體也𨿽非此篇意之所主然廣谷大川異制民生其間異俗剛柔輕重遲速異齊五味異和器械異制衣服異宜皆學者所當觀也詩可以觀其此類歟

俟我於庭乎而充耳以靑乎而尙之以瓊瑩【音榮】乎而鄭曰靑紞之靑毛曰瓊瑩石似玉

俟我於堂乎而充耳以黃乎而尙之以瓊英乎而鄭曰黃紞之黃瓊英猶瓊華也東萊曰昏禮壻往婦家親迎旣奠鴈禦輪壻乃先往俟於門外婦至壻揖婦以入及寢門揖入升自西階齊人旣不親迎故但行婦至壻家之禮俟我於著乎而此昏禮所謂壻俟於門外婦至壻揖婦以入之時也俟我於庭乎而庭在大門之內寢門之外此昏禮所謂及寢門揖入之時也俟我於堂乎而升階而後至堂此昏禮所謂升自西階之時也壻道婦入故於著於庭於堂毎節皆俟之也

著三章章三句

東方之日刺衰也君臣失道男女淫奔不能以禮化也釋文曰或作刺襄公非也南山已下始是刺襄公詩

東方之日兮彼姝【赤朱反】者子在我室兮在我室兮履我卽兮

毛曰興也日出東方人君明盛無不照察也朱曰履躡也鄭曰卽就也朱曰言躡我而相就也程曰日月明照則物無隱蔽姦匿莫容如朝廷明於上也今君不明故有淫奔之行詩人以東方之日刺其當明而昏也歐陽曰在我室兮履我卽兮相邀以奔之辭也

東方之月兮彼姝者子在我闥【他達反】兮在我闥兮履我兮

毛曰月盛於東方君明於上若日也臣察於下若月也闥門內也【釋文曰韓詩曰門屏之間曰闥】朱曰發行去也謂躡我而行去也

東方之日二章章五句

東方未明刺無節也朝【直遙反】廷興居無節號令不時挈【苦結反】壺氏不能掌其職焉

鄭曰挈壺氏掌漏刻者【孔曰夏官挈壺氏下士六人壺盛水器也挈者縣系之名置箭壺內以爲節而浮之於水上令水漏而刻下程曰言其不能正時矣非特刺是官也】李曰觀人之政者見其一失則逆料其餘也東萊曰號令不時此一語贅蓋見詩中有自公令之之文而妄附益之爾

東方未明顚倒【都老反】衣裳顚之倒之自公召之

毛曰上曰衣下曰裳鄭曰自從也挈壺氏失漏刻之節東方未明而以爲明故羣臣促遽顚倒衣裳羣臣之朝別色始入羣臣顚倒衣裳而朝人又從君所來而召之漏刻失節君又早興

東方未晞【音希】顚倒裳衣倒之顚之自公令【力證反】之毛曰晞明之始升朱曰令號令也猶召之也

折柳樊圃狂夫瞿瞿【俱具反】不能辰夜不夙則莫【音暮】毛曰柳柔脆之木樊藩也圃菜園也折柳以爲藩園朱曰瞿瞿驚顧之貌毛曰古者有挈壺氏以水

火分日夜以告時於朝程曰柳柔脆易折之物折之以爲藩籬非堅固也狂夫亦知其有限見之則瞿然而驚晝夜之限非不明也乃不能知而不早則晏言無節之甚【李曰言不能時節其夜之早晚不失之早則失之晚也】

東方未明三章章四句

南山刺襄公也鳥獸之行淫乎其妺大夫遇是惡作詩而去之鄭曰襄公妹魯桓公夫人文姜也【孔曰襄公諸兒釐公子桓十八年左傳云公與夫人姜氏如齊齊侯通焉公謫之以告夏四月丙子享公使公子彭生乘公公薨於車】

南山崔崔【子𨿽反】雄狐綏綏魯道有蕩齊子由歸旣曰歸止曷又懷止

毛曰南山齊南山也崔崔髙大也國君尊嚴如南山蕩【徒黨反】平易也齊子文姜也【王曰謂文姜曰齊子者以爲此齊之子也而淫於齊】鄭曰婦人謂嫁曰歸雄狐行求匹耦於南山之上形貌綏綏然諭襄公居人君之尊而爲淫泆之行其威儀可恥惡如狐孔曰文姜由此道而歸魯旣曰歸於魯矣襄公何爲而復思之乎呂曰上二章罪襄公所謂曷又懷止曷又從止者言其理如是而襄公違之以淫泆何也下二章罪魯桓公所謂曷又鞠止曷又極止者言其理如是桓公縱之窮極其惡何也

葛屨五兩【音亮】冠緌【如誰反】雙止魯道有蕩齊子庸止旣曰庸止曷又從止

毛曰葛屨服之賤者冠緌服之尊者庸用也【朱曰用此道而嫁於魯也】朱曰從相從也呂曰貴賤各有耦也屨與屨爲耦𨿽五兩之多各相耦冠緌之雙自爲耦也襄公文姜非其耦猶冠屨之不可雙也

蓺蔴如之何衡【音橫】從【足容反】其畆取【七諭反】妻如之何必告父母旣曰告止曷又鞠【居六反】止

毛曰蓺樹也衡獵之從獵之種之然後得麻【孔曰獵是行步踐履之名衡古橫字謂旣耕而東西踐躡槪摩之也古者推耒耜而耕不宜縱橫耕田故知是摩獵之也】朱曰欲樹麻者必先縱橫耕治其田畆然後可以

得麻人之欲娶妻者必先告之於父母然後可以得妻也今魯桓公之娶文姜也旣告而成禮矣【鄭曰娶妻之禮議於生老卜於死者】曷爲不能禁制東萊曰鞠養也納之不正則容有不敢制者今魯侯旣以正禮納文姜當蚤裁制之曷爲又養其姦而至於極也故後章曰曷又極止

析薪如之何匪斧不克取妻如之何匪媒不得旣曰得止曷又極止

毛曰克能也朱曰極窮也李曰析薪者必用斧亦猶娶妻者必用媒旣以媒而得之矣曷爲使極其姦

南山四章章六句

甫田大夫刺襄公也無禮義而求大功不修徳而求諸侯志大心勞所以求者非其道也

無田【音佃】甫田維莠【羊九反】驕驕無思逺人勞心忉忉【音刀】毛曰甫犬也忉忉憂勞也揚子曰田甫田者莠驕驕思逺人者心忉忉【蘇曰無田甫田田甫田而力不給則莠盛矣無思逺人思逺人而徳不及則心勞矣田甫田則必自其小者始小者之有餘而甫田可啟矣思逺人則必自其近者始近者之旣服而逺人自至矣】

無田甫田維莠桀桀【居竭反】無思逺人勞心怛怛【旦末反】毛曰桀桀猶驕驕怛怛猶忉忉也東萊曰驕驕桀桀皆稂莠侵陵嘉谷之狀

婉【於阮反】兮孌【力轉反】兮總角丱【古患反】兮未幾【居豈反】見兮突【土訥反】而弁兮

毛曰婉孌少好貌總角聚兩髦也丱幼稚也釋文曰方言曰凡卒相見謂之突毛曰弁冠也【孔曰周禮掌冠冕者謂之弁師則弁者冠之大號】孔曰言有童子婉孌總聚其發以爲兩角丱然幼稚如此與別未經幾時而更見之突然已加冠弁爲成人蘇曰總角之童而至於突然弁也豈其求之哉其道則有所必至也君子之得諸侯亦未嘗求之矣茍修其身而治其政令諸侯不來而將安往東萊曰苟由其道而循其序則小者俄而大微者俄而著厥徳修罔覺非計功求獲者所能與也

甫田三章章四句

盧令【音零】刺荒也襄公好【呼報反】田獵畢弋而不修民事百姓苦之故陳古以風【福鳳反】焉

孔曰网小而柄長謂之畢掩兔之网也【曹曰古者禽獸多或爲人害故包犧氏作結繩而爲网罟以佃以漁本以爲人除害而已後世𨿽廣爲四時之田意不異此而因以寄軍政焉皆所以修民事也】

盧令令其人美且仁

毛曰盧田犬【孔曰犬有田犬守犬戰國策云韓國盧天下之駿犬東郭逡海內之狡兔是盧爲田犬也】朱曰令令犬頷下之環聲毛曰言人君能有美徳盡其仁愛百姓欣而奉之愛而樂之順時遊田與百姓共其樂同其獲故百姓聞而說之其聲令令然【陳曰此詩與孟子言今王田獵於此百姓聞王車馬之音見羽旄之美舉欣欣然有喜色同意朱曰此詩大意與還略同蘇曰時人以田獵相尙故聞其纓環之聲而美之曰此仁人也猶還曰揖】

【我謂我儇兮】

盧重【直龍反】環其人美且鬈【音權】

毛曰重環子母環也【孔曰謂大環貫一小環也】朱曰鬈須好貌

盧重鋂【音梅】其人美且偲【七才反】

毛曰鋂一環貫二也偲才也【朱曰偲多須之貌傳所謂於思卽此字通用也】盧令三章章二句

敝笱【古口反】刺文姜也齊人惡【烏路反】魯桓公微弱不能防閒文姜使至淫亂爲二國患焉

釋文曰桓公軌亦名允隠公弟【朱曰防所以止水閒所以扞物故防閒有禁制之意孔曰閒梐枑也】

敝笱在梁其魚魴【音房】鰥【古頑反】齊子歸止其從【才用反】如雲毛曰興也笱所以捕魚也梁魚梁也陸疏曰魴今伊洛濟潁魴魚也廣而薄肥恬而少力細鱗魚之美者胡曰毛云鰥大魚孔穎達引孔叢子鰥魚其大盈

車鄭云鰥魚子以魴鱮爲比則鰥非大盈車者亦非魚子蓋魴鰥鱮及唯唯者皆魚之可制者也爲其笱之敝敗而不能制之也文姜本可以防閒而制之由魯桓微弱不能防閒文姜致文姜驕伉而難制也張曰反歸於齊也毛曰如雲言盛也楊曰其從如雲其從如雨言從之者眾也許穆夫人思歸唁其兄許人尢之終以義不得而止若魯桓公剛而有制使魯人無肯從者如許人焉則文姜𨿽欲適齊尙可得乎

敝笱在梁其魚魴鱮【才呂反】齊子歸止其從如雨

陸疏曰鱮似魴厚而頭尢大魚之不美者故里語曰网魚得鱮不如啗茹其頭尢大而肥者徐州人謂之鰱或謂之鱅毛曰如雨言多也

敝笱在梁其魚唯唯【惟癸反】齊子歸止其從如水

孔曰唯唯魚行相隨之貌毛曰水諭眾也【朱曰言其從之者多如水之流也】

敝笱三章章四句

載驅齊人刺襄公也無禮義故盛其車服疾驅於通道大都與文姜淫播其惡於萬民焉

朱曰按春秋魯莊公之二年冬十有二月夫人姜氏防齊侯於禚四年春享齊侯於祝丘五年如齊師七年防齊侯於防冬防齊侯於谷

載驅薄薄【普各反】簟茀【音弗】朱鞹【苦郭反】魯道有蕩齊子發夕毛曰薄薄疾驅聲也簟方文席也車之蔽曰茀諸侯之路車有朱革之質而羽飾【孔曰謂以簟蔽車之後戶也鞹革也獸皮治去毛曰革謂路車以皮革爲本質其上又以翟羽爲之飾】朱曰夕猶宿也發夕言離於所宿之舍蘇曰襄公疾驅其車以防文姜文姜夕發於魯而往防之

四驪【力馳反】濟濟【子禮反】垂轡濔濔【乃禮反】魯道有蕩齊子豈【開攺反】弟

毛曰四驪言物色盛也【孔曰襄公乘其一駟之馬皆是驖驪之色】濟濟美貌垂轡轡之垂者濔濔眾也齊子豈弟言文姜於是樂易然【東萊曰齊子豈弟蓋於此而樂易也美惡不嫌同辭】歐陽曰文姜安然樂易無慙恥之色也

汶【音問】水湯湯【失章反】行人彭彭【必亡反】魯道有蕩齊子翺翔董曰汶水有二出泰山萊蕪者西南入泲今須城之汶是也其一出朱虛縣泰山北過淳於縣今濰之東南有大汶小汶卽此是也毛曰湯湯大貌彭彭多貌翺翔猶彷徉也鄭曰汶水之上蓋有都焉襄公與文姜時所防【孔曰齊在魯北水北曰陽僖公賜季友汶陽之田汶水之北尙是魯地襄公入魯境也】李曰言行人之多以見其無恥也

汶水滔滔【吐刀反】行人儦儦【表驕反】魯道有蕩齊子遊敖毛曰滔滔流貌儦儦眾貌朱曰遊敖猶翺翔也載驅四章章四句

猗【於宜反】嗟刺魯莊公也齊人傷魯莊公有威儀技藝然而不能以禮防閒其母失子之道人以爲齊侯之子焉釋文曰莊公同桓公子李曰大宰問於子貢曰夫子聖者與何其多能也子聞之曰吾少也賤故多能鄙事君子多乎哉不多也後世乃專心於此而忘其本故莊公有威儀技藝而不免猗嗟之刺昭公習威儀以亟而不能止幹侯之禍漢成帝善修容儀升車正立不內顧不能制趙氏之橫𨿽多才多藝而不能務本何所補哉

猗嗟昌兮頎【音祈】而長兮抑若揚兮美目揚兮巧趨蹌兮射則臧兮

毛曰猗嗟嘆辭昌盛也頎長貌朱曰抑而若揚美之盛也揚目之動也王曰趨蹌之巧也鄭曰臧善也朱曰極稱其威儀技藝之美所以刺其不能以禮防其母也若曰惜乎其特少此耳

猗嗟名兮美目淸兮儀旣成兮終日射【食亦反】侯不出正【音徵】兮展我甥兮

朱曰名猶稱也言其威儀技藝之可名也淸目淸明也【毛曰目上爲名目下爲淸】王曰儀旣成兮言其威儀之備也朱曰侯張布而射之也毛曰二尺曰正【孔曰正者侯中】

【所射之處周禮大射則張皮侯而設鵠賓射則張布侯而畫正正以防畫爲之侯身長一丈八尺者正方六尺侯身長一丈四尺者正方四尺六寸侯身長一丈者正方三尺三寸其外之廣𨿽不同其內皆方二尺王射五正畫中朱次白次蒼次黃居外諸侯射三正損黃孤卿大夫士同射二正去白蒼而畫以朱綠正之言正也射者內志正則能中亦鳥名齊魯之間名題肩爲正正鳥之捷黠者射之難中以中爲俊】鄭曰展誠也姊妹之子曰甥朱曰言稱其爲齊之甥也而又以見其非齊侯之子此詩人之微辭也

猗嗟孌兮淸揚婉兮舞則選【雪戀反】兮射則貫兮四矢反兮以禦亂兮

毛曰孌壯好貌婉好眉目也【朱曰目淸而眉揚故謂目爲淸眉爲】選齊【孔曰善舞齊於樂節也】貫中【王曰貫而中革】四矢乘矢鄭曰反復也禮射三而止毎射四矢皆得其故處此之謂復範曰射足以禦亂而禮不足以防淫故卒章深非之東萊曰四矢反兮以禦亂兮蓋稱莊公弓矢之精

可以禦亂觀其以金僕姑射南宮長萬則可見矣說者或謂詩人諷莊公當用以禦亂非也是詩譏刺之意皆在言外一章嘆其威儀技藝之美也二章復嘆其威儀技藝宜爲我甥也三章復嘆其威儀技藝可以禦亂也嗟嘆再三而莊公所大闕者不言可見矣猗嗟三章章六句

齊國十一篇三十四章百四十三句

毛詩集解卷八

欽定四庫全書

毛詩集解卷九

宋段昌武撰

魏

朱曰魏國名本舜禹故都【曹曰舜都蒲阪禹都安邑皆在魏地】在禹貢冀州雷首之北析城之西南枕河曲北涉汾水其地陿隘【前漢地理誌云魏在晉之南河曲故其詩有云彼汾一曲置之河之側水經注云故魏國城南西並去大河可二十餘里北去首山十餘里處河山之間土地迫隘故魏風著十畆之詩也】而民貧俗儉蓋有聖賢之遺風焉【鄭曰一帝一王儉約之化於是時猶存】周初以封同姓【左傳曰虞虢焦滑霍揚韓魏皆姬姓】後爲晉獻公所滅而取其地【鄭曰當周平桓之世魏之變風始作至春秋魯閔之元年晉獻公竟滅之曹曰獻公以其地封畢萬畢萬畢公髙之後也】今河中府解州卽其地也朱曰蘇氏曰魏地入晉久矣其詩疑皆爲晉而作故列於唐風之前猶鄘之於衛也今按篇中公行公路公族皆晉官疑實晉詩又恐魏亦嘗有此官蓋不可考矣曹曰魏晉皆有儉嗇之風然其詩若作在晉獻公並吞以後則其俗漸已荒侈此詩每刺其君儉勤故知其作詩在未並於晉以前也然序皆不著其時君無得而知之

葛屨【俱具反】刺褊【必淺反】也魏地陿【音洽】隘【於懈反】其民機巧趨利其君儉嗇【音色】褊急而無徳以將之

範曰魏俗所以機巧趨利如此者君心之所爲也故是詩惟刺其褊張曰夫子謂與其奢也寧儉則儉𨿽失中本非惡徳然而儉之過則至於吝嗇迫隘計較毫分之間而謀利之心始急矣葛屨汾沮洳園有桃三詩皆言其急迫瑣碎之意

糾糾【吉黝反】葛屨可以履霜摻摻【所銜反】女手可以縫裳要【於遙反】之襋【紀力反】之好人服之

孔曰糾糾稀疎之貌【朱曰糾糾繚戾寒涼之意】毛曰夏葛屨冬皮屨摻摻猶纎纎也朱曰女婦未廟見之稱也鄭曰裳男子之下服【孔曰以婦人之服不殊裳故知男子之下服也曲禮曰諸母不潄裳惟舉裳不潄則衣可潄明裳爲賤】毛曰要防也襋領也【孔曰要是裳防襋爲衣領說文亦云襋衣領也】範曰好人女而未婦爲容好者也【毛曰好人好女手之人】孔曰服之整治之也鄭曰魏俗至冬猶謂葛屨可以履霜孔曰新來嫁猶謂之女可以縫衣裳毛曰婦人三月廟見然後執婦功範曰非特使之縫裳而又服要襋之功其儉嗇且急亦已甚矣蘇曰君子之爲國致隆而極廣焉故其降也猶可以不陷今葛屨而以履霜及其暑也將安用矣婦之未廟見也而使之縫裳及其成爲婦也將安使之矣

好人提提【徒兮反】宛【於阮反】然左辟【音避】佩其象揥【勅帝反】維是褊心是以爲刺

毛曰提提安諦【音帝】也【範曰安徐也】宛辟貌【朱曰宛然讓之貌也】婦至門夫揖而入不敢當尊宛然而左辟【蘇曰讓而辟者必左孔曰不敢當主故就客位】朱曰揥所以摘發用象爲之貴者之飾也蘇曰女子始嫁而治其威儀其修如此而可以賤

事使之與然褊者以爲爲是無益故爲其益者而至於縫裳也惟君子則不然懼其不容降矣【鄭曰婦新至愼於威儀如是使之非禮】

葛屨二章一章六句一章五句

汾【扶云反】沮【子預反】洳【如預反】刺儉也其君儉以能勤刺不得禮也

孔曰王肅孫毓皆以爲大夫采菜崔靈恩集注序云君子儉以能勤案今定本及諸本序直云其君義亦通

彼汾沮洳言采其莫【音暮】彼其之子美無度美無度殊異乎公路

毛曰汾水也【說文曰汾出太原晉陽山西南入河蘇曰汾水出於晉其流及魏】沮洳其漸【接廉反】洳者【朱曰汾水名沮洳水浸處下濕之地也】莫菜也【孔曰莫菜者葉似柳葉厚而長有毛刺今人繅以取繭緒五方通謂之酸迷】鄭曰無度言不可以尺寸【孔曰不可以尺寸量也】是子之徳美信無度矣𨿽然其采莫之事則非公路之禮也公路主君之軞車庶子爲之晉趙盾爲軞車之族是也朱曰儉嗇不似貴人也

彼汾一方言采其桑彼其之子美如英美如英殊異乎公行【戶郎反】

朱曰一方彼一方也史記扁鵲視見垣一方人範曰英者艸木之華也鄭曰公行者主君兵車之行列【孔曰公路公行一官也晉成公宦卿之適以爲公族其庶子爲公行趙盾爲軞車之族杜預云公行之官是也】

彼汾一曲言采其藚【音續】彼其之子美如玉美如玉殊異乎公族

朱曰一曲謂水曲流處毛曰藚水蕮【音昔】也【孔曰水藚如續斷寸寸有節拔之可復陸璣云今澤蕮也葉如車前】鄭曰公族主君同姓昭穆也【孔曰左傳曰晉荀防欒黶韓無忌爲公族大夫使訓卿之子弟是公族主君之同姓】汾沮洳三章章六句

園有桃刺時也大夫憂其君國小而迫而儉以嗇不能用其民而無徳教日以侵削故作是詩也

範曰魏君儉而不取嗇而不施君不能政施仁而民亦無以趨事勸功上下相離君民相棄君獨行之於上而臣民不以爲非此詩所以刺時也

園有桃其實之殽心之憂矣我歌且謠【音遙】不知我者謂我士也驕彼人是哉子曰何其【音基】心之憂矣其誰知之其誰知之蓋亦勿思

毛曰興也園有桃其實之殽國有民得其力程曰觀此詩可見其憂深思逺矣所刺者不能用其民耳不能用其民則不能治豈復有徳教其致侵削可知也國無政事則亡故詩人憂思之深也桃果之賤者園有桃亦用其實以爲殽興國有民𨿽寡能用則治今不能用其民故心憂之至歌且謠誦詠之爲謠【毛曰曲合樂曰歌徒歌曰謠孔曰釋樂云徒歌謂之謠謠旣徒歌則歌不徒矣故曰曲合樂曰歌樂卽琴瑟行葦傳曰歌者合於琴瑟也歌謠對文如此散則歌未必合樂也】重言人不知者不思耳其情至深切也王曰儉而非之則疑於驕朱曰彼不知我心之所憂者反以我爲驕慢而曰彼君之所爲已是矣而子之言獨何爲哉蓋舉國之人莫覺其非而反以憂之者爲驕也故曰心之憂矣其誰知之重言其誰知之而曰蓋亦勿思蓋曰此之可憂較然易知彼之非我特未之思耳誠思之則將不暇非我而自憂矣

園有棘其實之食心之憂矣聊以行國不知我者謂我士也罔極彼人是哉子曰何其心之憂矣其誰知之其誰知之蓋亦勿思

毛曰棘也鄭曰聊且略之辭也聊出行於國中以寫憂【程曰行國猶駕言出遊以寫我憂】範曰謂我士也罔極言責君無已也

園有桃二章章十二句

陟岵孝子行役思念父母也國迫而數【音朔】侵削役乎大國父母兄弟離散而作是詩也

鄭曰役乎大國者爲大國所徵發

陟彼岵【音戶】兮瞻望父兮父曰嗟予子行役夙夜無已上愼旃哉猶來無止

毛曰山無艸木曰岵【孔曰釋山云多艸木岵無艸木屺與傳正反說文曰岵山有艸木也屺山無艸木也陳曰岵也屺也岡也皆山之髙處而可以瞻望者詩人各取其一以協韻耳】鄭曰無已無懈倦蘇曰上猶尙也毛曰旃之

也蘇曰孝子登髙以望其父而不見則思其將行之戒以自慰【張曰直述所以念父之意未若思父所以念已之心之爲深切也】孔曰我欲行之時父教戒我曰嗟予子從軍行役之時當早起夜寐無得已止朱曰尙庶幾愼之哉猶可以來歸無止於彼而不來也蓋生則必歸死則止而不來矣

陟彼屺【音起】兮瞻望母兮母曰嗟予季行役夙夜無寐上愼旃哉猶來無棄

毛曰山有艸木曰屺季少子也【王曰尢憐愛少子者婦人之情也】無寐無耆【常志反】寐也東萊曰母尙恩故曰無棄言無棄母而不歸也

陟彼岡兮瞻望兄兮兄曰嗟予弟行役夙夜必偕上愼旃哉猶來無死

毛曰山脊曰岡蘇曰必偕必與同役者偕無獨行也

陟岵三章章六句

十畆之間刺時也言其國削小民無所居焉

孔曰謂土田陿隘非謂無居宅也王曰先王建萬國親諸侯使小事大大比小有相侵者方伯連帥治而正之是以諸侯不失其分地而庶民保其常生周道衰彊陵弱眾蹙寡天子方伯連帥無以制之有國者亦多不知所以守其封疆此詩所爲作也

十畆之間兮桑者閒閒兮行與子還兮

張曰十畆之間場圃之地【又曰周制國郛之外有聴爲場圃之地者疑家授十畆以毓艸木孔曰孟子曰五畆之宅樹之以桑則野田不樹桑漢食貨志云田中不得有樹用妨五穀】毛曰閒閒然男女無別往來之貌或行來者或來

還者【孔曰還兮相呼而共歸下云逝兮相呼而共往傳總解之】孔曰魏𨿽地狹民稠未必卽然舉十畆地以諭其陿隘耳

十畆之外兮桑者泄泄【以世反】兮行與子逝兮

毛曰泄泄多人之貌東萊曰橫渠指桑地爲場圃合於古制但又謂魏地侵削外無井受之田徒有近郭園防而已則似不然果如是民將何所食乎政使周制果家賦園防十畆魏旣削小豈容尙守古法或數家共之也況詩所謂十畆者特甚言之爾未可以爲定數也

十畆之間二章章三句

伐檀【徒丹反】刺貪也在位貪鄙無功而受祿君子不得進仕爾

呂曰君子小人相爲盛衰小人肆而君子窮此所以不得進仕也

坎坎【苦感反】伐檀兮寘之河之幹兮河水淸且漣【力纒反】猗【於宜反】不稼不穡胡取禾三百防【直連反】兮不狩不獵胡瞻爾庭有縣【音】貆【音暄】兮彼君子兮不素餐【七丹反】兮

朱曰坎坎用力之聲【曹曰檀木堅忍故伐之之聲坎坎然非若丁丁之易也】檀木可以爲車者寘與置同毛曰幹厓也董曰河濁而在岸之幹之側之漘者淸也毛曰風行水上成文曰漣【孔曰釋水雲河水淸且瀾漪大波爲瀾小波爲淪直波爲徑漣瀾𨿽異而義同】朱曰猗與兮同語辭也書斷斷猗無他技大學作兮莊子亦云而我獨爲人猗是也毛曰種之曰稼斂之曰穡鄭曰胡何也毛曰一夫之居曰防【孔曰謂一夫之田百畆也地官遂人云夫一防田百畆揚子云有田一防曹曰三百防爲田三萬畆以漢志凖之畆收一石有半三百防之所收當四萬五千石昔孟子辭齊卿而宣王欲使之養弟子以萬鐘孟子以爲辭十萬而受萬是大國之卿其祿之多者至於十萬鐘少亦不減萬鐘鐘六斛四斗也較三百防之數與萬鐘相近意者魏爲小國其上卿之祿固當大國之下卿也然下章三百億其數與三百防甚相遼絕故知詩人情性之言亦不甚拘於名數也】鄭曰冬獵曰狩宵田曰獵【孔曰狩獵取禽獸之通名周禮云大田獵王制云佐車止則百姓田獵不必皆宵田也中候云秦伯出狩駟驖雲從公於狩未必皆冬獵也】朱曰貆貉類【鄭曰貉子曰貆曹曰說文以貆爲貉類云北方豸種似狐而善睡】鄭曰彼君子者伐檀之人毛曰素空也朱曰餐食也東萊曰君子伐檀以自給也坎坎伐檀兮寘之河之幹兮河水淸且漣猗悠然於河之幹遺佚而不怨阨窮而不憫者也國人見君子在下者如此小人在位者如是乃責之曰汝未嘗稼穡禾何爲而積汝未嘗狩獵貆何爲而來汝獨不見夫彼河幹之君子義不素餐親伐檀以自食者乎【朱曰遂嘆彼君子者不肯無事而空食人之食則此無功而受祿者之爲空食而可賤明矣南軒曰此詩蓋譏在上者無功徳於民而享其奉故以不稼而得禾不獵而得獸者爲比非必欲君子稼穡而後食也公孫丑以君子不耕而食爲素餐其爲詩也亦固矣其將至於爲許行之徒之論故孟子辟之】此特旁觀者之辭若所謂伐檀之君子方且陶陶不攺其樂豈較短量長者哉蘇曰河非用車之處【朱曰有人於此用力伐檀將以爲車而行陸也今乃寘之河幹則但見河水之淸漣而無所用以比君子進徳修業將以有爲而不遇其時南軒曰爲有用之物棄置河濱徒與河水之淸漣相映而已猶君子之不得進仕廢放於林谷之中也】曹曰檀車而寘之河上非車之不能勢不可也若夫漸裳濡軌茍以求濟則君子有所不屑矣

坎坎伐輻【音福】兮寘之河之側兮河水淸且直猗不稼不穡胡取禾三百億兮不狩不獵胡瞻爾庭有縣特兮彼君子兮不素食兮

朱曰輻車輻也伐木以爲輻也直波文之直也【蘇曰水平則流直】鄭曰十萬曰億三百蓋言禾秉之數【孔曰田方百里於今數爲九百萬畆而王制云方百里爲田九十億畆是億爲十萬也三百億與三百防三百囷相類若爲釡斛之數則太多不類故爲禾秉之數謂刈禾之把數也】毛曰獸三嵗曰特

坎坎伐輪兮寘之河之漘兮河水淸且淪猗不稼不穡胡取禾三百囷【丘倫反】兮不狩不獵胡瞻爾庭有縣鶉【音純】兮彼君子兮不素飱【素門反】兮

朱曰輪車輪也伐木以爲輪也毛曰淪小風水成文轉如輪也【韓詩順流而風曰淪淪文貌】孔曰囷圓倉郭璞曰鶉防屬毛曰熟食曰飱【說文曰水澆飯也曹曰人旦則食飯飯不可畱故夕則以水澆而食之薄於朝食尙不敢素也】

伐檀三章章九句

碩鼠刺重斂【呂驗反】也國人刺其君重斂蠶食於民不修其政貪而畏人若大鼠也

孔曰蠶食者蠶之食桑漸漸以食使桑盡也猶君重斂漸漸以稅使民困也

碩鼠碩鼠無食我黍三嵗貫【古亂反】女【音汝】莫我肯顧逝將去女適彼樂【音洛】土樂土樂土爰得我所

鄭曰碩大也大鼠【孔曰陸璣云今河東有大鼠能人立交前兩足於頸上跳舞善鳴食人禾苗人逐則走入樹空中魏國今河東郡河北縣是也言其方物宜謂此鼠】毛曰貫事也鄭曰逝往也朱曰爰語辭也鄭曰我事女三嵗矣曽無恩徳來顧眷我往矣將去女與之訣別之辭朱曰今將去女以適彼樂土而得我之所也東萊曰三嵗貫女蓋言魏君掊克民當去之久矣

姑事之至於三嵗而莫我肯顧也猶書所謂天惟五年須暇之之意也

碩鼠碩鼠無食我麥三嵗貫女莫我肯徳逝將去女適彼樂國樂國樂國爰得我直

範曰莫我肯徳者不以我爲徳也民出力以事上不以爲徳而反蠶食之所以去也爰得我直者欲適從有道之國而赴愬之得其直亦樂矣

碩鼠碩鼠無食我苗三嵗貫女莫我肯勞逝將去女適彼樂郊樂郊樂郊誰之永號【戶毛反】

毛曰苗嘉谷也範曰莫我肯勞者不以我爲勞也鄭曰郭外曰郊之往也毛曰號呼也張曰碩

鼠之詩聖人所爲取者以君失道如此國人疾之甚而欲去之猶有所未忍絕也故著其情於詩著其情於詩乃其所未忍絕者也末章誰之永號謂我將去爾而適樂郊當誰復永號於爾之土者乎此則尢可見其情也

碩鼠三章章八句

魏國七篇十八章百二十八句

毛詩集解卷九

欽定四庫全書

毛詩集觧卷十

宋段昌武撰

唐風【闕】

毛詩集解卷十﹤經部﹐詩類﹐段氏毛詩集解﹥

欽定四庫全書

毛詩集解卷十一

宋段昌武撰

秦

朱曰秦國名地在禹貢雍州之域近鳥鼠山初伯益佐禹治水有功賜姓嬴氏其後中潏居西戎以保西垂其六世孫大駱生成及非子非子事周孝王養馬於汧渭之間馬大蕃息孝王封爲附庸而邑之秦至宣王時犬戎滅成之族宣王遂命非子曽孫秦仲爲大夫誅西戎不克見殺【鄭曰至秦仲秦之變風始作】及幽王爲西戎犬戎所殺平王東遷秦仲孫襄公以兵送之王封襄公爲諸侯曰能逐犬戎卽有岐丰之地襄公遂有周西都畿內八百里之地至孫徳公又徙於雍秦卽今之秦州雍今京兆府興平縣是也前漢地理誌雲天水隴西【秦隴西國名】山多林木民以板爲屋室及安定北地上郡西河迫近戎狄修習戰備髙上气力以射獵爲先故秦詩曰在其板屋又曰王於興師修我甲兵與子偕行及車鄰駟驖之詩小戎之篇皆言車馬田狩之事【曹曰漢興六郡良家子選給羽林期門以材力爲官名將多出焉故秦詩多言戰鬭田獵之事】朱曰岐丰之地文王用之以興二南之化如彼其忠且厚也秦人用之未幾而一變其俗見於詩者大扺尙气槪先勇力已悍然有招八州而朝同列之气矣蓋雍州土厚水深其民厚重質實無鄭衛驕墮浮靡之習以善導之則易以興起而篤於仁義以猛驅之則其彊毅果敢之資亦足以彊兵力農而成富彊之業也論至於此以見厚重者之可與有爲而又以見上之導民不可不謹其所之也

車鄰美秦仲也秦仲始大有車馬禮樂侍禦之好焉孔曰秦仲以字配國附庸未得爵命無謚可稱南軒曰讀車鄰駟驖之詩則立國自其始創不過盛其車馬奉養之事競於射獵之爲而已蓋不及於用賢制民也則其流風亦習乎是而已

有車鄰鄰有馬白顚【都田反】未見君子寺人之令【力呈反】毛曰鄰鄰眾車聲也【朱曰密比之聲】白顚的顙也【孔曰的白也顙額也額有白毛王曰白顚蓋仲之名馬若驊驑盜驪赤兔的盧之稱】李曰君子指秦仲毛曰寺人內小臣也範曰寺人所以傳內外之命【孔曰按夏官小臣掌王之小命天官寺人掌王之內人及女宮之戒令則天子自有小臣主王命寺人主內令不主王命矣燕禮云小臣戒與者則諸侯之有小臣亦應傳君命此說國君使寺人傳命者天子備官故外內異職諸侯兼官故內外共掌也左傳說晉獻公使寺人披伐公子重耳於蒲宋平公之喪使寺人傳達君命是亦禮之常也】李曰令使也朱曰是時秦君始有車馬及此寺人之官將見者必先使寺人通之故國人創見而誇美之也【蘇曰凡此皆人君之常禮而秦之先君昔所未有也南軒曰寺人之令若今之通謁者也令者役使之稱未見君子者得以令寺人則其謁之無壅可知矣若後世居上者有不察則其來見已者蓋反爲寺人所令矣範曰君臣相信故其下得以使之也】

阪【音反】有漆隰有栗旣見君子並坐鼓瑟今者不樂逝者其耋【田節反】

毛曰興也陂者曰阪【說文曰阪山脇也曹曰按前漢地理誌隴西郡有隴坻師古曰隴阪也卽今之隴西北郡在隴之西故曰隴西三秦記曰其阪九回不知髙幾許欲上者七日乃越髙處東望秦川然則阪者固秦地之所有也】下濕曰隰瑟釋文曰樂也耋老也八十曰耋蘇曰人君之有禮樂猶阪之有漆隰之有栗也孔曰君臣事簡故並坐而觀鼓瑟【鄭曰君臣以閒暇燕飲故能相安樂也】範曰今者不樂恐失時也李曰逝者與日月逝矣之逝同皆言其嵗月之往東萊曰旣見君子並坐鼓瑟簡易相親之故也今者不樂逝者其耋悲壯感慨之气也秦之彊以此而止於爲秦者亦以此【段曰秦人之初君民以簡易相親其後旣得天下乃爲尊君卑臣之說上下否塞而亡然則興國之規模其可廢哉今者不樂逝者其耋急功利樂便安之意皆在其中矣】

阪有桑隰有楊旣見君子並坐鼓簧今者不樂逝者其亡

朱曰簧笙中金葉吹笙則鼓動之以出聲者也車鄰三章一章四句二章章六句

駟驖【田結反】美襄公也始命有田狩之事園囿之樂焉孔曰莊公生襄公朱曰秦自非子以來世爲附庸及周幽王爲犬戎所敗秦仲之孫襄公救周有功平王賜之以岐西之地於是始命爲諸侯曹曰冬田曰狩田之大者始命而能狩侈之也

駟驖孔阜六轡在手公之媚【眉冀反】子從公於狩

朱曰駟驖四馬皆黑色如鐡也阜肥大也六轡者兩服兩驂各兩轡而驂馬內兩轡納之於觖故惟六轡在手也媚子所親愛之人也孔曰襄公乘此鐡色之馬旣肥大而又良善禦人執其六轡在手而已不須控制之也又曰叔於田云兩驂如手言進退遲速如禦者之手蓋禦之良也此云六轡在手言馬性調柔禦者不勞提制在手而已蓋馬之良也呂曰公之媚子不必如媚於天子媚於庶人者也此詩稱其始爲諸侯未必能用賢但人君之奉稍備云耳【曹曰所謂便嬖足使令於前者也】

奉時辰牡辰牡孔碩公曰左之舍【音捨】拔【蒲末反】則獲毛曰時是辰時也朱曰牡獸之牡者也【曹曰祭祀之牲不用牝皆以牡爲貴】辰牡者冬獻狼夏獻麋春秋獻鹿豕之類【孔曰獸之供食各有時節】奉之者虞人翼以待射也孔甚也碩肥大也公曰左之者命禦者使左其車以射獸之左也蓋射必中其左乃爲中殺五禦所謂逐禽左者爲是故也【董曰五禦五曰逐禽左自左膘而射之達於右腢爲上殺自左肩腢而射之達於右耳本爲中殺自左髀而射之達右爲下殺孔曰逐禽由左禮之常法】鄭曰拔括也【孔曰家語論矢之事云括而羽之鏃而礪之以鏃爲首故抜爲末】朱曰左之而捨拔無有不獲者言獸之多而射禦之善也【曹曰所謂命中也段曰吾爲之範我馳驅終日而不獲一禽公曰左之守禦法也而捨拔則無不獲焉】

遊於北園四馬旣閒輶【音由】車鸞鑣【彼驕反】載獫【力驗反】歇【許謁反】驕【許喬反】

蘇曰四馬乘馬閒調習也輶車輕車所以驅獸所謂驅逆之車也【夏官注云驅驅出禽獸使趨田者也逆逆要不得令走驅逆之車田僕所設非君所乘曹曰逆而還之使不得逸也】朱曰鸞鈴也效鸞鳥之聲鑣馬銜也鄭曰置鸞於鑣異於乘車也【孔曰乘車以鸞在衡和在軾曹曰馬動則鳴與車軾之和相應此言禦不失節也】毛曰獫歇驕皆田犬名長喙曰獫短喙曰歇驕朱曰田事已畢故遊於北園以車載犬蓋以休其足力也韓愈畫記有騎擁田犬者亦此類

駟驖三章章四句

小戎美襄公也備其兵甲以討西戎西戎方彊而徵伐不休國人則矜其車甲婦人能閔其君子焉

李曰按史記秦仲誅西戎西戎殺之宣王召其子莊公與兵七千人使伐西戎破之至殺幽王驪山下襄公將兵救周有功然則西戎者秦之臣子所不與共戴天之讎也襄公承天子之命以報君父之仇其所以不能自己者豈忮忿之心哉明人倫述天理以大義驅其人而戰之此襄公所以能用其人而秦人所以樂爲之用也聖人刪錄之意其示人也深矣春秋之義大復讎而與討賊亦是意也

小戎俴【錢淺反】收五楘【音木】梁輈【陟畱反】遊環脇驅陰靷【音】鋈【音沃】續文茵【音因】暢【敕亮反】轂【音谷】駕我騏馵【之樹反】言念君子溫其如玉在其板屋亂我心曲

毛曰小戎兵車也【董曰天子元戎諸侯謂之小戎宜也】俴淺也收軫也【孔曰軫車前後兩端橫木所以收斂所載故名收焉凡車之制廣皆六尺六寸其平地任載者爲大車則軫深八尺兵車則軫深四尺四寸比之爲淺故曰俴收】五五束也楘歷錄【音祿】也梁輈輈上句衡也一輈五束束有歷錄【孔曰楘歷錄然文章之貌也輈轅也梁輈輈上曲句衡衡者軛也輈從軫以前稍曲而上至衡則居衡之上而向下句之衡則橫於輈下而輈形穹隆上曲如屋之梁然又以皮革五處束之其文章歷錄然見也陳曰輈車轅也其前駕於服馬之衡之上其後則乘前軫直逼後軫梁軫則穹於其上以便服馬之進退車之進退以轅爲主懼輈之不堅也故一轅則五分其穹每分以皮纒束之使堅是謂五楘】遊環靷環也遊在背上所以禦出也脇驅謹駕具所以止入也【朱曰遊環靷環也以皮爲之引兩驂馬之外轡貫其中而執之所以制驂馬使不得外出也環當兩服馬之背上遊移前卻無定處故謂之遊環亦謂之靳左傳曰如驂之有靳脇驅亦以皮爲之前系於衡之兩端後系於軫之兩端當服馬兩脇外以驅驂馬使不得內入也曹曰兩服馬駕勾衡之下旁有兩驂馬齊於服馬之頸懼驂之外出也故以環貫驂之外轡以禁其出欲出則此環牽之懼驂之內入亂服馬也故以韋二條系衡與軫防服馬脇以止驂之入欲入則此皮從而約之也】陰揜軌也靷所以引也鋈白金也續續靷也【孔曰揜軌者謂輿下三面材以板木橫側車前所以陰映此軌也輈在軌前橫木映軌故鄭氏云揜軌在軾前垂輈上謂陰板垂輈上也此車衡之長惟六尺六寸止容二服驂馬頸不當衡別以皮爲二靷系於陰板之上令驂馬引之亦謂之靷左傳曰兩靷將絕是橫軌之前別有驂馬二靷也朱曰揜軌在軾前軫上靷者以皮二條前系驂馬之頸後系陰板之上有續靷之處白金沃其環以爲飾也孔曰鋈沃也非白金之名謂銷白金以沃灌靷言鋈續則是作環相接蘇曰續靷皮之相續處綴環於其端以白金沃之也】孔曰文茵車中所坐之褥也用虎皮有文采也暢長也朱曰轂所以貫車輪者【孔曰大車之轂一尺有半兵車之轂三尺二寸比大車爲長曰暢轂】毛曰騏騏文也馬左足白曰馵朱曰君子婦人目其夫也溫其如玉美之之辭板屋者西戎之俗以板爲屋【孔曰地理誌雲天水隴西民以板爲屋然則秦之西陲民亦板屋也毛氏言西戎板屋者此言伐戎故也】心曲心中委曲之處也孔曰襄公率國人以討賊故其從役者之家人先誇車甲之盛如此而後及其私情蓋以義興師則𨿽婦人亦知勇於赴敵而無所怨矣

四牡孔阜六轡在手騏駵【音畱】是中騧【古花反】驪是驂龍盾【順允反】之合鋈以觼【古穴反】軜【音納】言念君子溫其在邑方何爲期胡然我念之

孔曰孔阜甚肥大也騏馬之靑黒色者鄭曰赤身黒鬛曰駵中中服也孔曰黃馬黒喙曰騧驪黒色鄭曰驂兩騑也【孔曰車駕四馬在內兩馬謂之服在外兩馬謂之騑】朱曰

盾幹也畫龍於盾合而載之以爲車上之衛必載二者備破毀也【孔曰盾以木爲之謂之龍盾是畫龍於盾也王肅云合而載之以爲車蔽也】觼環之有舌者軜驂內轡也置觼於軾前以系軜故謂之觼軜亦銷沃白金以爲飾也【孔曰觼軜謂白金飾皮爲觼以納物也四馬八轡而經傳皆言六轡明有二轡常系之馬之冇轡者所以制馬之左右令之隨逐人意驂馬欲入則偪而脇驅內轡不須牽挽故知軜者納驂內轡系於軾前其系之處以白金爲觼也】蘇曰驂之外轡則禦者執之朱曰邑西鄙之邑也曹曰溫其在邑者猶言在彼和平無患苦也與爰居爰處爰喪其馬者異矣朱曰方將也將以何時爲歸期乎何爲使我思念之極也

俴駟孔羣厹【音求】矛鋈錞【徒對反】蒙伐有苑虎韔【勅亮反】鏤【音漏】膺交韔二弓【姑反】竹閉緄【古本反】縢【直登反】言念君子載寢載興厭厭【於鹽反】良人秩秩徳音

朱曰俴駟四馬皆以淺薄之金爲甲欲其輕而易於馬之旋習也鄭曰孔羣者言甚調和也孔曰厹矛三隅矛也刃有三角鋈錞矛之下端平底者亦以白金沃之【孔曰曲禮曰進戈者前其鐏進矛防者前其錞是矛之下端者當有鐓也鋭底曰鐏平底曰鐓毛氏言鐏錞者取類相明非訓爲鐏也】朱曰蒙雜也伐中幹也盾之別名苑文貌畫雜羽之文於盾上也【孔曰畫雜鳥之羽以爲盾飾其文章苑然而美司兵掌五盾各辧其等注云幹櫓之屬言辧其等則盾有小大左傳狄虒彌建大車之輪而蒙之以甲以爲櫓櫓是大盾故以伐爲中幹幹伐皆盾之別名也曹曰龍盾合而載之於軾以蔽車則蒙伐當載之於車中以蔽禦者】毛曰虎虎皮韔弓室也鄭曰鏤刻金飾也毛曰膺馬帶也朱曰鏤金以飾馬當胸帶也【孔曰其弓則有虎皮之韜其馬則有金鏤之膺膺胸也鏤膺謂膺上有鏤是以金飾帶若今之婁胸也】蘇曰交二弓於韔備折毀也朱曰閉弓檠也儀禮作防緄繩縢約也以竹爲閉而以繩約之於弛弓之裏檠弓體使正也【孔曰旣夕禮說明器之弓云有防注云防弓檠也弛則之於弓裏備損傷也以竹爲之引詩云竹防緄縢然則竹閉一名防也毛氏言閉紲也說文云紲系也置弓防裏以繩系之因名防爲紲所紲之事卽緄縢是也謂以繩約弓然後納之韔中也曹曰角弓弛則體反若不檠紲則不可復用矣】朱曰載寢載興言思之深而起居不寧也毛曰厭厭安靜也蘇曰秩秩有序也李曰婦人謂夫乃安靜善人其徳音又秩秩然有序今乃從徵役而不反我是以思念也【曹曰徳音嗣續不失條理蓋有常者也與五日爲期六日不詹者異矣】

小戎三章章十句

蒹【古恬反】葭【音加】刺襄公也未能用周禮將無以固其國焉劉曰必曰未能用者尙庶幾其有時而能用之也黃曰不棄周禮所以存魯未能用周禮所以亡秦也

蒹葭蒼蒼白露爲霜所謂伊人在水一方遡【蘇路及】洄【音回】從之道阻且長遡遊從之宛在水中央

毛曰興也蒹葭蘆葦也【孔曰蒹似而細髙數尺牛食之肥彊蘆葦也曹曰秦地近黃河蒹葭水艸蓋興所見也】蒼蒼盛也白露凝戾爲霜朱曰伊人猶言彼人也一方彼一方也毛曰逆流而上曰遡洄順流而涉曰遡遊鄭曰宛坐見貌歐陽曰蒹葭必待霜然後堅實秦必用周禮以變其夷狄之俗【蘇曰蒹葭之方盛也蒼蒼其彊勁而不適於用至於白露凝戾爲霜然後堅成可施用於人秦起西陲與戎狄雜居本以彊兵富國爲先襄公以耕戰自力而不知以禮義終成之豈不蒼然盛哉然君子以爲未成故其後世狃於利而不知義至商君厲之以法卒以此勝天下旣勝之後二世而亡其殆有以取之矣曹曰此詩人之識微矣哉】歐陽曰所謂伊人者斥襄公也【南軒或曰所謂伊人謂有禮之人也】謂彼襄公如水旁之人不知所適欲逆流而上則道逺而不能達欲順流而下則未免困於水中以興襄公不知所爲欲慕中國之禮義旣邈不能及退循其舊則又不免爲夷狄也【曹曰秦地在黃河之西故穆公之伯也東以河爲境在水一方言其僻處西河不與中國通其朝聘防盟孤陋而無與也伊人在水一方孤僻而無與我之從伊人也將彊其所劣使之自克以禮歟襄公必不能黽勉而力行遡洄從之道阻且長之譬也將順適其所欲不攺其俗之舊歟終不能有濟遡遊從之宛在水中央之譬也東萊曰所謂伊人猶曰所謂此理也蓋指周禮也襄公所以未能用周禮者特疑其迂耳若孝公所云安能邑邑待數千百年以成帝業也故詩人諷之以禮甚易且近特人求之非其道耳】

蒹葭淒淒白露未晞【音希】所謂伊人在水之湄遡洄從之道阻且躋遡遊從之宛在水中坻【宜屍反】

曹曰淒淒淸也蒹葭得秋气而淸也毛曰晞幹也【孔曰未幹爲霜】躋升也【曹曰升爲逆降爲順】爾雅曰水艸交爲湄毛曰坻小渚也

蒹葭采采白露未已所謂伊人在水之涘遡洄從之道阻且右遡遊從之宛在水中沚

曹曰采采色澤也毛曰未巳猶未止也涘厓也朱曰右不相直而出其右也毛曰小渚曰沚曹曰未晞未巳皆未爲霜則是蒹葭終不得以有成也蒹葭三章章八句

終南戒襄公也能取周地始爲諸侯受顯服大夫美之故作是詩以戒勸之

歐陽曰按史記平王封襄公爲諸侯賜之以岐西之地襄公十二年伐戎至岐而卒子文公立十六年以兵伐戎戎敗走遂収周餘民而有之地至岐蓋自戎侵奪岐丰周遂東遷𨿽以岐丰賜秦使自攻取而終襄公之世不能取之但嘗一以兵至岐至文公始逐戎而取之【朱曰襄公𨿽未能遽有周地然旣有天子之命矣仲梁子曰王者無外命之則成矣曹曰信如遷說則取周地者乃文公非襄公也蓋毛公詩至劉歆始請列於學官猶未得立馬遷作史】

【時未見毛序也當以序爲正】

終南何有有條有梅君子至止錦衣狐裘顏如渥【於角反】丹其君也哉

毛曰興也終南周之名山中南也條槄梅柟也【孔曰槄郭璞云今之山楸陸璣云皮葉白色亦白宜爲車板梅郭璞曰似杏實酢曹曰終南秦之望也條梅皆良材言終南所有富而且美也朱曰終南在今京兆府之南】

朱曰君子指其君也鄭曰至止者受命服於天子而來也諸侯狐裘錦衣以裼之【楊曰玉藻云錦衣狐裘諸侯之服也孔曰玉藻注云以素錦爲其衣而覆之也】渥厚漬【辭賜反】也顏色如厚漬之丹言赤而澤也蘇曰終南則有艸木以自衣被而成其深君子則有服章以自嚴飾而成其尊朱曰欲其修徳以稱之故盛陳容貌衣服之美以戒勸之也東萊曰其君也哉猶書所謂孺子王矣戒之之辭也【程曰終南崇髙厚大以興君位之尊山之髙大必生美材人君尊崇必有今徳有令徳故宜稱顯服又美其容貌稱人君之位也】

終南何有有紀有堂君子至止黻【音弗】衣繡裳佩玉將將【七羊反】壽考不忘

程曰紀稜角堂平寛【朱曰紀山之廉角也堂山之寛平處也毛曰紀基也堂畢道平如堂也孔曰基謂山基也畢終南之道各道之側其崖如堂之墻也曹曰紀崔靈恩作屺曰終南之旁有屺山字當作屺堂爾雅說文皆以山如堂者曰室謂其形如堂室也此言終南形勢之壯也】毛曰黒與靑謂之黻【朱曰黻之狀亞兩已相戾也】五色備謂之繡【朱曰繡刺繡曹曰黻衣繡裳祭服也禹所謂致美乎黻冕采芑斯幹所謂朱芾斯皇皆祭服也蓋黻蔽膝之服也六冕皆有之惟祭服謂之黻其他則謂之鞸先儒以爲希冕三章之服非也夫希冕以粉米爲衣以黻黼爲裳此詩方對繡裳言之安得又謂之黻裳故知黻衣爲黻冕也諸侯之冕服惟享王於廟助祭於天子則服焉此外惟二王后得服之以自祭其他諸侯則冕而祭於已耳】朱曰將將佩玉聲也壽考不忘者欲其君居此位服此服長久而安寧也亦勸戒之辭【曹曰襄公𨿽據秦國形勢之壯當盡臣節服其命服以時而來聘享於王庭久而不失其職佩玉將將然徳音有常而無懈乃得長享有秦國壽考不忘矣此戒勸之意】

終南二章章六句

黃鳥哀三良也國人刺穆公以人從死而作是詩也孔曰左傳文六年秦伯任好卒以子車氏之三子奄息仲行鍼虎爲殉皆秦之良也國人哀之爲之賦黃鳥殺人以葬環其左右曰殉不刺康公而刺穆公是穆公命從已死此人自殺從之【董曰陳幹昔魏顆從其治命不以爲殉君子美之然康公得無罪乎詩人特以傷賢者之不得死然方責穆公死而棄民故舉其重者朱曰三人者不食其言以死從君而詩人不以爲美者死不爲義不足美也東坡和陶三良詩曰此生太山重忽作鴻毛遺三子死一言所死良已微賢哉晏平仲事君不以私我豈犬馬哉從君求蓋帷殺身固有道大節要不虧君爲社稷死我則同其歸顧命有治亂臣子得從違魏顆眞孝愛三良安足希仕宦豈不榮有時纒憂悲所以靖節翁服此黔婁衣】

交交黃鳥止於棘誰從穆公子車奄息維此奄息百夫之特臨其穴惴惴其栗彼蒼者天殱【子亷反】我良人如可贖兮人百其身

毛曰興也【朱曰以所見起興也陶詩曰荊棘籠髙墳黃鳥聲正悲】李曰交交飛而往來之貌孔曰黃鳥止棘而得其所毛曰子車氏奄息名王曰百夫之特則特出於百夫鄭曰穴壙也毛曰惴惴懼也鄭曰栗悼栗也彼蒼者天愬之毛曰殱盡良善也【孔曰盡殺我善人】朱曰此奄息之死若可以他人贖之則人𨿽有百身亦皆願贖之矣愛之甚也

交交黃鳥止於桑誰從穆公子車仲行【戶郎反】維此仲行百夫之防臨其穴惴惴其栗彼蒼者天殱我良人如可贖兮人百其身

鄭曰防猶當也言此一人當百夫【東萊曰訓防爲當者蓋如提防之防水也】

交交黃鳥止於楚誰從穆公子車鍼虎維此鍼虎百夫之禦臨其穴惴惴其栗彼蒼者天殱我良人如可贖兮人百其身

王曰百夫之禦則能禦百夫者也

黃鳥三章章十二句

晨風刺康公也忘穆公之業始棄其賢臣焉

孔曰康公防穆公子

鴥【尹橘反】彼晨風郁彼北林未見君子憂心欽欽如何如何忘我實多

毛曰興也鴥疾飛貌晨風鸇【之然反】也【孔曰陸璣疏云鸇似鷂靑黃色燕頷句喙向風搖翅乃因風飛急疾擊鳩鴿燕雀食之】郁積也北林林名也憂心欽欽思望之心中欽欽然【程曰欽欽不解之意】忘我實多今則忘之矣程曰以晨風興君子者取其去來之疾人君好賢待士有道則賢者歸之禮貌不至則浩然去矣林木茂盛則飛鳥所集興朝廷有道則賢者所就也如何如何嘆其如是也此詩主賢者見棄之意而言故云忘我東萊曰此詩亦如權輿刺康公與賢者有始而無終未見君子憂心欽欽言康公初立想望賢者如是之切也如何如何忘我實多責其不能終也

山有苞櫟【盧狄反】隰有六駮【邦角反】未見君子憂心靡樂【音洛】如何如何忘我實多

李曰苞叢生也毛曰櫟木也【陸艸木疏云秦人謂柞櫟爲櫟河內人謂木蓼爲櫟此秦詩也宜從其方土之言柞櫟是也】孔曰王肅云言六據所見而言也陸璣疏曰駮駮馬駮馬梓楡也其樹皮靑白駮犖遙視似駮馬故謂之駮馬【毛曰駮如馬倨牙食虎豹艸木疏云下章雲山有苞棣隰有樹檖皆山隰之木相配不宜云獸】朱曰靡樂憂之甚也蘇曰山則櫟隰則有駮可以大國而獨無其人乎

山有苞棣【音悌】隰有樹檖【音遂】未見君子憂心如醉如何如何忘我實多

毛曰棣唐棣也檖赤羅也【釋木曰赤羅今楊檖也實似梨而小酢可食】朱曰如醉憂又甚矣東萊曰秦之寡恩於晨風權輿二詩見之

晨風三章章六句

無衣刺用兵也秦人刺其君好【呼報反】攻戰亟【欺冀反】用兵而不與民同欲焉

孔曰康公以文七年立十八年卒按春秋文七年晉人秦人戰於令狐十年秦伯伐晉十二年晉人秦人戰於河曲十六年楚人秦人滅庸見於經傳者已如是是其好攻戰也朱曰襄公以王命攘戎狄報君父之讎故徵伐不休而詩人美之康公令狐河曲之戰修私怨逞小忿故好攻戰亟用兵而詩人刺之詩可以觀於此見矣

豈曰無衣與子同袍【抱毛反】王於興師修我戈矛與子同仇

毛曰袍襺也【孔曰玉藻云纊爲繭緼爲袍純著新綿名爲繭雜用舊絮名爲袍】戈長六尺六寸矛長二丈陳曰仇怨也【朱曰其懽愛之心足以相死如此】蘇曰古者君與民同其甘苦非謂其無衣也然有是袍也願與之同之故於王之興師也民皆自修其戈矛而與之同仇矣傷今無恩於民而用其死也秦本周地故其民猶思周之盛時而稱先王焉【範曰豈曰無衣與子同袍者上與其下之辭也王於興師修我戈矛與子同仇者下與其上之辭也南軒曰上有與子同袍之心則下有與子同仇之願矣曹曰王始曰興師則民已各自修其戈矛矣不戒而孚不令而服也陳曰驪山之禍極矣秦人將用岐周之故地而雪驪山之恥故𨿽婦人之愚不以爲不可晉襄秦穆自殽之敗疊爲兵主秦康晉靈皆已易世修怨不已故國人刺其亟用兵也其意以謂若以王命興師則吾固當奮袂前驅修戈矛繕甲兵同卹公上之事何至徒犯鋒鏑以供其私怨哉嗚呼周室至微矣而民猶欲與之同仇惜乎微弱已甚不能出徵伐之命而諸侯急於私憾所以終致不振也陳曰襄公攘西戎救王室之難因此列爲諸侯故其民至是猶知王室之尊然後知東遷之後王室𨿽微而本於人心者未冺民讀文侯之命者嘆平王之無志其有以哉】

豈曰無衣與子同澤王於興師修我矛防與子偕作鄭曰澤褻衣近污垢【朱曰澤裏也以其親膚近於垢澤故謂之澤】防車防常也【孔曰常長丈六】毛曰作起也

豈曰無衣與子同裳王於興師修我甲兵與子偕行毛曰行往也

無衣三章章五句

渭陽康公念母也康公之母晉獻公之女文公遭麗【力馳反】姬之難【乃旦反】未反而秦姬卒穆公納文公康公時爲太子贈送文公於渭之陽念母之不見也我見舅氏如母存焉及其卽位思而作是詩也

曹曰晉獻公武公之子也武公卒獻公詭諸立烝於武公之妾齊姜生秦穆夫人及太子申生又娶二女於戎大戎狐姬生重耳小戎子生夷吾又伐驪戎驪戎男女以驪姬歸生奚齊其娣生卓子驪姬嬖欲立其子奚齊乃賂二五【外嬖梁五東闗嬖五】與共讒太子申生而殺之因欲並去二公子於是重耳奔蒲夷吾奔屈僖五年獻公使寺人披伐蒲重耳奔翟九年獻公卒晉裏克丕鄭欲納二公子以二公子之徒作亂殺奚齊卓子晉郤芮使夷吾重賂秦以求入於是齊隰朋帥師防秦師納夷吾是爲惠公惠公卒其子懷公立秦伯納文公入使殺懷公於髙梁然則文公之於秦穆姬異母兄弟也當其入晉也兄弟姊妹無存者矣康公見之烏得不興感耶範曰見舅而思其母此人之情也人能充是心則孝亦無所不至矣若康公者未能充之也然其以是心而作是詩亦足以爲孝矣南軒曰康公爲太子送舅氏而念母之不見是固

良心也及其卽位循是心而賦是詩是以夫子有取焉而卒不能自克於令狐之役怨欲害乎良心也使康公知循是心養其端而充之則怨欲可消矣秦晉自殽之役日尋干戈使康公卽位能推其愛舅之心釋舊怨修新好則兩國之民不勝其幸其爲孝豈不大哉惜不能善推其所爲也段曰康公忘父之業而盡棄其賢臣念母之愛而獨厚於舅氏父母一也忘於彼而念於此蓋良心之不克充也始而念母則賦渭陽之詩終而伐晉則有令狐之役舅家一也親於前而仇於後蓋良心之不能繼也

我送舅氏曰至渭陽何以贈之路車乘【繩證反】黃

毛曰母之昆弟曰舅鄭曰秦是時都雍至渭陽者蓋東行送舅氏於咸陽之地【孔曰漢地理誌云古扶風渭城縣故咸陽也其地在渭水之北】毛曰贈送也董曰巾車金路以封同姓象路以封異姓革路以封四衛木路以封蕃國皆諸侯也故人君之車曰路車【曹曰秦伯所有之路象路也故太子得以爲贈】朱曰乘黃四馬皆黃也

我送舅氏悠悠我思何以贈之瓊瑰玉佩

毛曰瓊瑰石次玉曹曰瓊赤玉也玫瑰火齊珠也【孔曰佩玉之制惟天子用純諸侯以下玉石雜用之】王曰至渭陽者送之逺也悠悠我思思之長也路車乘黃瓊瑰玉佩贈之厚也

渭陽二章章四句

權輿刺康公也忘先君之舊臣與賢者有始而無終也於我乎夏屋渠渠今也毎食無餘於嗟乎不承權輿毛曰夏大也蘇曰渠渠深廣也毛曰承繼也權輿始也朱曰言康公其初有渠渠之夏屋以待賢者而其後待賢之意寖衰供億寖薄賢者每食而無餘於是嘆之言不能繼其始也漢楚元王敬禮申公白公穆生穆生不嗜酒元王每置酒嘗爲穆生設醴及王戊卽位常設後忘設焉穆生退曰可以逝矣醴酒不設王之意怠不去楚人將鉗我於市稱疾申公白公彊起之曰獨不念先王之徳歟今王一旦失小禮何足至此穆生曰先王之所以禮吾三人者爲道之存故也今而忽之是忘道也忘道之人胡可久處豈爲區區之禮哉遂謝病去此詩其當之矣

於我乎毎食四簋今也毎食不飽於嗟乎不承權輿孔曰簋是瓦器容斗二升方曰簠圓曰簋簠稻粱器也簋黍稷器也朱曰四簋禮食之盛也

權輿二章章五句

秦國十篇二十七章百八十一句

毛詩集解卷十一

欽定四庫全書

毛詩集解卷十二

宋段昌武撰

陳

鄭曰陳者太皥虙犧氏之墟帝舜之冑有虞閼父者爲周武王陶正武王賴其利器用與其神明之後封其子嬀滿於陳【孔曰左傳史趙雲胡公不淫故周賜之姓使祀虞帝則胡公姓嬀武王所賜也】都於宛丘之側是曰陳胡公以備三恪【孔曰鄭駁異義云三恪尊於諸侯卑於二王之後樂記云武王未及下車封黃帝之後於薊封帝堯之後於祝封帝舜之後於陳下車乃封夏后氏之後於封殷之後於宋則明陳與薊祝共爲三恪】妻以元女太姬其封域在禹貢豫州之東其地廣平無名山大澤西望外方東不及明豬【孔曰明豬尙書作盟豬卽爾雅宋有孟諸是也】太姬無子好巫覡禱祈鬼神歌舞之樂民俗化而爲之五世至幽公當厲王時政衰大夫淫荒所爲無度國人傷而刺之陳之變風作矣蘇曰陳之變風其原出於太姬蓋列國之風皆有所自起方周之盛時王澤充塞其善者篤於善不善者以禮自將亦不至於惡其後周徳旣衰諸侯各因其舊俗而增之善者因善以入於惡而不善者日以益甚故晉以堯之遺風爲儉不中禮陳以太姬之餘俗爲遊蕩無度亦理勢然也

宛丘刺幽公也淫荒昏亂遊蕩無度焉

孔曰幽公寧愼公子當厲王時

子之湯【他郎反】兮宛丘之上兮洵【音荀】有情兮而無望兮李曰子稱幽公也毛曰湯蕩也四方髙中央下曰宛丘【孔曰李巡孫炎注爾雅皆雲中央下惟郭璞曰宛丘謂中央隆峻狀】朱曰言此人遊蕩於宛丘之上信有情思而可樂矣然無威儀可瞻望也東萊曰湯𨿽訓蕩與徑斥爲淫蕩者辭气緩急猶不同洵有情兮而無望兮從容不迫而諷切之者深矣

坎【苦感反】其擊鼓宛丘之下無冬無夏值【直置反】其鷺羽毛曰坎坎鼓聲朱曰值遇也爾雅曰鷺舂鉏【陸璣云齊魯謂之舂鉏遼東樂浪謂之白鷺靑腳頭上有長毛十數枚】毛曰鷺鳥之羽可以爲翳【鄭曰翳舞者所持以指麾孔曰持鷺羽翳身而舞】朱曰言無時不遇其出遊而舞於是也【範曰冬夏祁寒大暑之時也人之好樂於是時必少息焉今也無冬無夏則其他時可知矣】

坎其擊缶【方有反】宛丘之道無冬無夏值其鷺翿【音導】毛曰盎【烏浪反】謂之缶【孔曰離九三鼓缶而歌是樂器坎六四樽酒簋貳用缶注云大臣以王命出防諸侯主國尊於簋副設酒以缶則又是酒器左傳襄公九年宋災具綆缶則又是汲水之器然則缶可以節樂若今擊甌又可以盛水盛酒卽今之瓦盆也】翿翳也

宛丘三章章四句

東門之枌【符云反】疾亂也幽公淫荒風化之所行男女棄其舊業亟【欺冀反】防於道路歌舞於市井爾

孔曰應劭云古者二十畆爲一井因爲市交易【漢書食貨志一井八家家有私田百畆公田十畆餘二十畆以爲井竈廬舍據其交易之處在廬舍故言二十畆爾】

東門之枌宛丘之栩【況浦反】子仲之子婆娑【素何反】其下毛曰枌白楡也栩杼也東門宛丘國之交防男女之所聚子仲陳大夫氏張曰婆娑不必是舞但裴徊翺翔之義士大夫之子不得過市今也遨遊於市井中【毛曰婆娑舞也】

谷旦於差【初佳反】南方之原不績其麻市也婆娑

毛曰谷善也鄭曰差擇也績麻者婦人之事也範曰市所以易貨聚民而婦人廢其紡績於此乎婆娑歐陽曰子仲之子常婆娑於國中樹下以相誘說因道其相誘之語曰當以善旦期於國南之原野下章又述其相約以往【範曰先王惡夫飽食而逸居是故君子勤禮小人盡力所以愛日也今也民於善日則擇髙明之地而荒樂焉】

谷旦於逝越以鬷【子公反】邁視爾如荍【祁饒反】貽我握椒毛曰逝往也鄭曰越於鬷揔也毛曰邁行也荍芘【音毗】芣【音浮】也【陸璣云芘芣一名荊葵似蕪菁華紫緑色可食微苦】孔曰男女緫集而行往所謂之處鄭曰男女交防而相說曰我視女之顏色美如芘芣之華然女乃遺我一握之椒交情好也【孔曰椒之實芬香故以相遺】

東門之枌三章章四句

衡門誘【音酉】僖公也願【音願】而無立志故作是詩以誘掖其君也

孔曰僖公孝幽公子【歐陽曰詩人以陳僖公其性不恣放可勉進於善而惜其懦而無自立之志故作是詩以誘進之】

衡門之下可以棲【音西】遲泌【悲位反】之洋洋可以樂【音洛】饑毛曰衡門橫木爲門言淺陋也【孔曰衡古文橫字故知衡門橫木爲門門之深者有阿塾堂宇此惟橫木爲之言其淺也】棲遲遊息也泌泉水也朱曰洋洋水安流廣長之貌歐陽曰衡門𨿽淺陋亦可以遊息於其下泌水洋洋然閱之而樂則亦可以忘饑言陳國𨿽小茍有意以立事則亦可以有爲

豈其食魚必河之魴【音房】豈其取【音娶】妻必齊之姜

陸曰裏語曰洛鯉河魴貴於牛羊則魴鯉乃魚之美者鄭曰齊姜姓歐陽曰其首章旣言𨿽小國亦有可爲其二章三章則又言何必大國然後可爲譬如食魚者凡魚皆可食若必待魴鯉則不食魚矣譬如取妻諸姓之女皆可取若待齊宋之族則不取矣是首章之意言小國皆可爲而二章三章言大國不可待而得【蘇曰食魚必魴鯉取妻必姜子則終身有不獲者矣故從其所有而爲之及其至也𨿽天下之美無加焉不然𨿽有天下之至美而常挾不足之心以待之則終亦不爲而已】

豈其食魚必河之鯉豈其取妻必宋之子

鄭曰宋子姓

衡門三章章四句

東門之池刺時也疾其君之淫昏而思賢女以配君子也

鄭曰觀齊雞鳴之詩其相警戒之言則閨門之興笑歌晤言固足以浸漬其君之心而革其惡此東門之詩所以思賢女也【李曰自古人君修身謹行而無流連荒亡之禍者非特有忠臣義士亦由賢妃正女夙夜警戒以成其徳周宣王之姜後齊桓公之衛姬楚莊王之樊妃是也不獨人君爲然吳許升少爲博徒妻呂榮躬勤家業以奉養其姑數勸升修學升毎爲不義輒流涕進規榮父疾升乃呼榮欲攺嫁之榮嘆曰命之所遭義無離貳終不肯歸升感激自厲乃尋師逺學遂以成名賢女之助如此】

東門之池可以漚【烏豆反】麻彼美淑姬可與晤【五故反】歌毛曰池城池也漚柔也【鄭曰於池中柔麻使可以緝績孔曰謂漸漬使之柔忍也】董曰周姬姓陳因元女以封故詩人猶言淑姬孔以姬姜爲婦人之美稱於書無所考鄭曰晤猶對也言淑姬宜與對歌相切化也【孔曰傳以晤爲遇釋言云遇偶也亦爲對偶之義】蘇曰陳君荒淫無度不可告語故其君子思得淑女以化之於內婦人之於君子日夜處而無間庶可以漸革其暴如池之漚麻漸漬而不自知也

東門之池可以漚紵【直呂反】彼美淑姬可與晤語

陸疏曰紵亦麻也宿根在地中至春自生不嵗種【範曰紵以當暑】

東門之池可以漚菅【古顏反】彼美淑姬可與晤言

孔曰菅茅屬柔韌宜爲索漚乃尢善菅者已漚之名未漚則但名爲茅也【範曰菅以爲屨】

東門之池三章章四句

東門之楊刺時也昏姻失時男女多違親迎【魚敬反】女猶有不至者也

東門之楊其葉牂牂【子桑反】昏以爲期明星煌煌【音皇】毛曰興也牂牂然盛貌鄭曰親迎之禮以昏時朱曰明星啟明也煌煌大明貌東門蓋此人親迎之所以其所見起興曰東門之楊則其葉牂牂矣昏以爲期而明星煌煌矣毛曰昏以爲期明星煌煌期而不至也

東門之楊其葉肺肺【普貝反】昏以爲期明星晢晢【之世反】毛曰肺肺猶牂牂也晳晳猶煌煌也

東門之楊二章章四句

墓門刺陳佗也陳佗無良師傅以至於不義惡加於萬民焉

陳曰此詩𨿽以刺佗乃是耆舊之賢者備見始末追咎先君不能爲佗置良師傅致有弒逆之事也【朱曰陳佗文公子桓公鮑之弟也桓公疾病佗殺其太子免而代之桓公卒而佗立明年爲蔡人所殺此詩刺佗而追咎先君不能爲佗置良師傅以至於此也】

墓門有棘斧以斯【所宜反】之夫也不良國人知之知而不已誰昔然矣

毛曰興也墓門墓道之門斯析也幽閒【音閒】希行生此棘薪惟斧可以開析之蘇曰夫陳佗也程曰人情不修治則邪惡生猶道路不修治則荊棘生故以興焉墓門有荊棘則當以斧斤開析之佗才不善宜得賢師良傅以道義輔正之今夫也不良眾皆知之而不去自昔誰如是乎此追咎自佗幼小不擇師傅致成其惡誰昔然矣猶雲從來誰如是乎【蘇曰知而不之去昔誰爲此乎蓋歸咎桓公也爾雅曰誰昔昔也】

墓門有梅有鴞【戶驕反】萃【䢐醉反】止夫也不良歌以訊之訊予不顧顚倒思予

毛曰鴞惡聲之鳥也【孔曰鴞一名梟一名鴟瞻卬云爲梟爲鴟俗說以爲鴞卽土梟非也陸疏云鴞大如班鳩緑色入人家凶賈誼所賦鵩鳥是也】萃集也訊告也【釋文云韓詩云訊諫也】程曰前章言有棘言佗之不善後章言有梅深咎輔導之使然梅美木𨿽美木生墓門荊棘荒蕪之處則惡鳥萃矣𨿽有良心善性與不善人處則惡歸矣朱曰夫也不良則有歌其惡以訊之者矣訊之而不予顧至於顚倒然後思予則豈有所及哉亦追咎之辭也東萊曰墓門幽深之地興其惡也墟墓之間荊棘最難去非用斧不足以除之佗之惡大矣非嚴師傅痛掊擊之亦莫能去其惡也墓門有梅有鴞萃止言佗之性質本非惡爲師傅所累也左傳載佗勸陳侯許鄭平親仁善鄰之言中於事理蓋非昏愚者陳侯不許卒見侵伐旣而徐思佗言復與鄭和遣佗往鄭涖盟佗與鄭伯盟防如忘泄伯料其必不免考其嵗月才數年爾而蠱惑變壊如是此詩人之所傷也

墓門二章章六句

防有鵲巢憂讒賊也宣公多信讒君子憂懼焉

孔曰宣公杵臼莊公弟

防有鵲巢邛【其恭反】有防苕【徒雕反】誰侜【陟畱反】予美心焉忉忉【都勞反】

毛曰興也防邑也邛丘也【後漢郡國志陳縣注博物記曰邛地在縣北防亭在焉】孔曰鵲畏人而近人非邑有樹木則鵲不巢鄭曰防美也【劉曰防者地荒則艸美茂也】毛曰苕艸也【孔曰苕之華傳云苕陵苕此直云苕艸彼陵苕好生下濕此則生於丘與彼異也陸疏云苕苕饒也蔓生莖如勞豆而細葉似蒺藜而靑其莖葉可生食如小豆藿也】侜張誑也【朱曰侜張欺誑也】朱曰忉忉憂勞之貌歐陽曰讒言惑人非一言一日之致必由積累而成如防之有鵲巢漸積構成之爾又如苕饒蔓引牽連將及我也【程曰有叢林之蔽翳則鵲巢之興人心有蔽昏則讒誣者至丘言平廣之地則有美艸興人心髙明平夷則來善言】程曰侜謂譸張迂回誣防人者必迂曲以致其惡予美心所賢者憂讒誣賢善也

中唐有甓【蒲歷反】邛有防鷊【五歷反】誰侜予美心焉惕惕【吐歷反】

毛曰中中庭也唐堂塗也【孔曰堂下至門之徑也】甓令【音零】適【都歷反】也【爾雅曰瓴甋謂之甓郭璞曰防甎也】鷊綬艸也【陸璣疏曰鷊五色作綬文故曰綬艸】程曰惕惕懼也歐陽曰中唐有甓非一甓也亦

以積累而成綬艸雜眾色以成文猶多言交織以成惑義與貝錦同

防有鵲巢二章章四句

月出刺好【呼報反】色也在位不好徳而說【音悅】美色焉王曰詩所言者說美色而已然序知其不好徳者子夏曰賢賢易色蓋說色如此喪其志矣未有能好徳者也

月出皎兮佼【古卯反】人僚【音了】兮舒窈【烏了反】糾【其趙反】兮勞心悄【七小反】兮

毛曰興也皎月光也孔曰佼好之人朱曰窈幽逺也糾愁結也毛曰悄憂也【王曰悄言不說而靜黙】朱曰當月出之時而思佼人之好欲一見之以舒窈糾之情而不可得是以爲之勞心悄然也【毛曰舒遲也窈糾舒之姿】

月出皓兮佼人懰【力久反】兮舒懮【於久反】受兮勞心慅【七老反】兮

董曰皓月光蘇曰懰好也朱曰懮受憂思也【蘇曰懮受舒之姿也】王曰慅言不安而騷動

月出照兮佼人燎【力召反】兮舒夭【於表反】紹兮勞心慘【七感反】兮

董曰照月光之被物蘇曰燎明也【董曰燎則其光與月並】朱曰夭紹糾之意王曰慘言不舒而幽愁東萊曰此詩用字聱牙意者其方言歟

月出三章章四句

株【陟朱反】林刺靈公也淫乎夏【戶雅反】姬驅馳而往朝夕不休息焉

鄭曰夏姬陳大夫妻夏徵舒之母鄭女也徵舒字子南夫字禦叔【孔曰靈公平國共公子楚語云昔陳禦叔娶於鄭穆公女生子南子南之母亂陳而亡之宣九年陳夏徵舒弒其君平國傳曰陳靈公與孔寧儀行父飲酒於夏氏公謂行父曰徵舒似汝對曰亦似君徵舒病之公出自廏射而殺之】

胡爲乎株林從夏南匪適株林從夏南

毛曰株林夏氏邑也夏南夏徵舒也【孔曰徵舒以氏配字謂之夏南楚殺徵舒左傳謂之戮夏南實從夏南之母言從夏南者婦人夫死從子夏南爲其家主故以夏南言之】

駕我乘【繩證反】馬說【音稅】於株野乘我乘駒朝食於株鄭曰說捨也馬六尺以下爲駒東萊曰首章鄭氏文義皆善但不當以爲靈公觗拒之辭彼相戱於朝猶不知恥亦何觗拒之有蓋國人問靈公胡爲乎株林而從夏南乎詩人則爲之隠曰靈公非適株林從夏南乃他有所往爾然而駕我乘馬則捨於株野矣乘我乘駒則又食於株矣𨿽欲爲之隠亦不可得也株林二章章四句

澤陂【彼皮反】刺時也言靈公君臣淫於其國男女相說憂思【息嗣反】感傷焉

王曰東門之枌宛丘之應也澤陂株林之應也

彼澤之陂有蒲與荷【音何】有美一人傷如之何寤寐無爲涕【他弟反】泗【音四】滂【普光反】沱【徒何反】

毛曰興也董曰傳曰澤水之鐘也毛曰陂澤障也【孔曰澤障謂障水之岸】說文曰蒲者似莞【音桓】而褊有滑柔而溫【爾雅曰莞苻蘺邢昺曰本艸云白蒲一名苻蘺楚謂之莞蒲】毛曰荷芙【音符】蕖【其居反】也【爾雅曰荷芙蕖其莖茄其葉蕸其本蔤其華菡萏其實蓮其根藕郭璞曰荷別名芙蓉江東呼荷蔤莖下白蒻在泥中者蓮謂房也】鄭曰寤覺【音教】也毛曰自目曰涕自鼻曰泗孔曰目涕鼻泗俱下滂沱然蘇曰婦人之色如蒲荷之美思而不見故憂傷涕

泗也

彼澤之陂有蒲與蕑【古顏反】有美一人碩大且捲【其員反】寤寐無爲中心悁悁【烏反】

毛曰蕑蘭也蘇曰捲好也毛曰悁悁猶悒悒也

彼澤之陂有蒲菡【戶感反】萏【大感反】有美一人碩大且儼【魚檢反】寤寐無爲輾【張輦反】轉伏枕

毛曰菡萏荷華也李曰儼者容貌儼然也【毛曰儼矜莊貌】朱曰輾轉伏枕臥而不寐思之深且久也東萊

曰變風始於雞鳴終於澤陂凡一百二十八篇而男女夫婦之詩四十有九抑何多耶曰有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯男女者三綱之本萬事之先也正風之所以爲正者舉其正者以勸之也變風之所以爲變者舉其不正者以戒之也道之升降時之治亂俗之污隆民之死生於是乎在錄之煩悉篇之復重亦何疑哉

澤陂三章章六句

陳國十篇二十六章百二十四句

毛詩集解卷十二

欽定四庫全書

毛詩集解卷十三

宋段昌武撰

檜

鄭曰檜者古髙辛氏火正祝融之墟【孔曰左傳梓愼云鄭祝融之墟也鄭滅檜而處之故知檜是祝融之境】國在禹貢豫州外方之北滎波之南居溱洧之間祝融氏名黎其後八姓【曹曰分爲八姓】惟妘姓檜者處其地焉【釋文曰武王封祝融之後於濟洛河潁之間爲檜子朱曰今鄭州卽其地也】周夷王厲王之時檜公不務政事而好潔衣服大夫去之於是檜之變風始作【孔曰按鄭語史伯於幽王之世爲桓公謀滅虢檜云檜仲恃險羔裘之作在檜仲之前不知其幾世也東萊曰檜至平王之初桓公滅之其風之變固在於東遷之前然未必知其爲夷厲之世也朱曰周衰檜爲鄭桓公所滅其世次微不傳故其作詩之世不可得而推蘇氏則以爲檜詩皆爲鄭而作正如邶鄘之於衛】其國比鄰於虢

羔裘大夫以道去其君也國小而迫君不用道好潔其衣服逍遙遊燕而不能自彊於政治故作是詩也張曰羔裘之詩言其所事惟在於衣服之間則其不能自彊於政治可知矣【範曰君有過則諫諫而不聴則去鄭曰以道去其君者三諫不從待放於郊得玦乃去孔曰公羊傳曰古者大夫已去三年待放範曰君賜之環則還賜之玦則往荀卿云召人以環絕人以玦】

羔裘逍遙狐裘以朝【直遙反】豈不爾思勞心忉忉【音刀】毛曰羔裘以遊燕狐裘以適朝【鄭曰諸侯之朝服緇衣羔裘蘇曰錦衣狐裘所以朝天子之服也】範曰急於遊燕而怠於政治此賢人所以去也夫忠臣之事君言不用而去之不得已也其心豈捨君哉故曰豈不爾思勞心忉忉【朱曰孟子去齊其心如此】

羔裘翺翔狐裘在堂豈不爾思我心憂傷

鄭曰翺翔猶逍遙也毛曰堂公堂也

羔裘如膏【古報反】日出有曜【羊照反】豈不爾思中心是悼朱曰羔裘之色潤澤如脂膏所漬日出照之則有光曜【毛曰日出照曜然後見其如膏】

羔裘三章章四句

素冠刺不能三年也

朱曰喪禮爲父爲君斬衰三年爲母齊衰三年【毛曰子夏三年之喪畢見於夫子援琴而衎衎而樂作而曰先王制禮不敢不及夫子曰君子也閔子騫三年之喪畢見於夫子援琴而切切而哀作而曰先王制禮不敢過也夫子曰君子也子路曰敢問何謂也夫子曰子夏哀已盡能引而致之於禮故曰君子也閔子騫哀未盡能自割以禮故曰君子也夫三年之喪賢者之所輕不肖者之所勉】

庶見素冠兮棘人欒欒【力端反】兮勞心【徒端反】兮毛曰庶幸也素冠練冠也【孔曰素白也此冠練布使熟其色益白喪禮至期而練至祥乃除練後常服此冠故爲練冠也】棘急也【朱曰喪事欲其緫緫耳哀遽之狀也】欒欒貌憂勞也張曰不能三年不期而除則未始用練冠【曽曰不能三年𨿽不知爲服嵗月然宰我謂鉆燧攺火期可已矣齊宣王曰爲期之喪猶愈於已乎古之不能三年者意皆如此詩人思見練冠蓋當時止爲一嵗服歟範曰檜當夷厲之時已如此則孔子孟子之世可知也】

庶見素衣兮我心傷悲兮聊與子同歸兮

毛曰素冠故素衣也朱曰與子同歸言其愛慕之辭也

庶見素韠【音畢】兮我心蘊【於粉反】結兮聊與子如一兮朱曰韠蔽膝也以韋爲之冕服謂之韍其餘曰韠韠從裳色素衣素裳則素韠也蘊結者思之不解也與子如一甚於同歸矣東萊曰鄭康成王肅皆以素冠爲大祥之冠蓋引喪服已除成喪者其祭也朝服縞冠之文其說誤矣惟其不能三年是以嗟傷不見旣練之冠若除喪之縞冠𨿽使短喪其除之也蓋亦服是冠矣至於二章之素衣鄭說尢不通朝服緇衣素裳初無素衣之制遂轉衣爲裳其牽合益甚矣三章之素韠於旣練之服𨿽無所考觀詩者亦當得其大意不必委曲瑣細拘於禮文況爲鄭說者旣曰衣者衣裳之大名則爲毛說者亦曰韠從裳色衣裳旣素則必有素韠豈不可乎孔氏又謂經傳未有以布爲素者殊不知經傳以色白爲素如繪事後素之類多矣不必專以帛爲素也

素冠三章章三句

隰有萇【丈羊反】楚疾恣【姿刺反】也國人疾其君之淫恣而思無情欲者也

隰有萇楚猗【於可反】儺【乃可反】其枝夭【於驕反】之沃沃【烏毒反】樂子之無知

毛曰萇楚銚【音遙】弋也【孔曰郭璞云今羊桃也或曰鬼桃陸疏云葉長而狹華紫赤色其枝莖弱過一尺引蔓於艸上】孔曰猗儺然枝條柔弱毛曰夭少也呂曰萇楚始生猶能自立然枝榦柔弱至長則引蔓於艸上則旣長不如初生之自立故引以爲諭

隰有萇楚猗儺其華夭之沃沃樂子之無家

鄭曰無家謂無夫婦室家

隰有萇楚猗儺其實夭之沃沃樂子之無室

朱曰無室猶無家也東萊曰夭如厥艸惟夭之夭謂萇楚始生之時也隰有萇楚猗儺其枝柔弱牽蔓蓋如人之多欲者矣反思始茁其牙未有牽蔓之時生意沃沃然蓋甚可愛也此所謂赤子之心也此檜君未有知識未有室家之時也曰無知無家無室者蓋疾其君之多欲故其辭過而激

隰有萇楚三章章四句

匪風思周道也國小政亂憂及禍難【乃旦反】而思周道焉東萊曰匪風下泉思周道之詩獨作於曹檜何也曰政出天子則彊不陵弱各得其所政出諸侯則徵之煩供億之困侵伐之暴惟小國偏受其害所以睠懷宗周爲獨切也戰國時房喜爲韓王曰大國惡有天子而小國利之以此二詩驗之其理益明賈誼欲眾建諸侯而少其力𨿽其言略而不精亦可謂少知治體矣黃曰欲觀周之所以得民者當於此詩觀之

匪風兮匪車偈【起竭反】兮顧瞻周道中心怛【都達反】兮朱曰飄揚貌偈疾驅貌鄭曰回首曰顧毛曰怛傷也程曰顧瞻盻戀思而傷怛也朱曰周道適周之路言常時風而車偈則中心怛然今非風也非車偈也特顧瞻周道而思王室之陵遲故中心爲之怛然耳【張曰人之不安常如在風中車上鄭箋曰非風也而其至非車也而其行偈偈董曰猶匪兕匪虎率彼曠野之意言政之亂而人之不安也毛曰飄風非有道之風偈偈疾驅非有道之車前漢王吉上疏曰韓詩云匪風兮匪車偈兮說曰是非古之風也者是非古之車也偈偈者蓋傷之也程曰匪風不和之風匪車無法之車】

匪風飄【符遙反】兮匪車嘌【匹遙反】兮顧瞻周道中心弔兮毛曰回風曰飄【孔曰旋風】朱曰嘌漂搖不安之車弔傷也

誰能亨【普庚反】魚漑之釜【符甫反】鬵【音尋】誰將西歸懷之好音毛曰漑滌鬵釡屬【孔曰釋器云防謂之鬵孫炎曰闗東謂甑爲鬵然則鬵是甑亨魚用釡不用甑雙舉者以其俱是食器故連言之耳防卽陵反】鄭曰檜在周之東故言西歸【孔曰是時檜在滎陽周都丰鎬周在於西】程曰魚美好之物人所欲興善政人所思朱曰誰能亨魚乎有則我願爲之漑其釜鬵誰將西歸乎有則我願慰勞之以好音勉之言有能興周道者則已將歸之也【毛曰亨魚煩則碎治民煩則散知亨魚則知治民矣張曰漑之釜鬵欲治民不煩也漑沃之使水多也水寛則魚不壊政亦務寛】

匪風三章章四句

檜國四篇十二章四十五句

毛詩集解卷十三

欽定四庫全書

毛詩集解卷十四

宋段昌武撰

曹

鄭曰曹者禹貢兗州陶丘之北地名周武王旣定天下封弟叔振鐸於曹今日濟陰定陶是也其封域在雷夏菏澤之野【朱曰今之曹州是也】昔堯嘗遊成陽死而葬焉舜漁於雷澤民俗始化其遺風重厚多君子務稼穡薄衣食以致蓄積夾於魯衛之間又寡於患難末時富而無教乃更驕侈十一世當周惠王時政衰昭公好奢而任小人曹之變風始作

蜉【音浮】蝣【音由】刺奢也昭公國小而迫無法以自守好奢而任小人將無所依焉

孔曰昭公班以魯閔公元年卽位僖七年卒【陳曰有法則儉無法則奢儉則寡欲寡欲則小人無所投奢則多欲多欲則小人得以中其欲而自售小人得志則其國家必有危亡之禍而彼致禍之人亦宜立而觀之耳因而挻之耳孰與圖其難而共其憂哉釋文無昭公字曰一本作昭公國小而迫案鄭譜云昭公好奢而任小人曹之變風始作又云蜉蝣至下泉四篇共公時作未詳其正今諸本此序多無昭公字】

蜉蝣之羽衣裳楚楚心之憂矣於我歸處

毛曰興也蜉蝣渠略也朝生夕死【孔曰蜉蝣郭璞曰似蛣蜣有角黃黒色陸璣云甲下有翅能飛夏日陰雨時地中出蛣起吉反蜣音羌】楚楚鮮明貌鄭曰諭昭公之朝徒整飾其衣裳不知君臣死亡無日如渠略然【朱曰蜉蝣之羽翼猶人衣裳之楚楚然也然朝生暮死蓋以比人之玩細娛而無逺慮者耳】

蜉蝣之翼采采衣服心之憂矣於我歸息

程曰采采華飾

蜉蝣掘【求物反】閱【音悅】麻衣如雪心之憂矣於我歸說【音稅】孔曰此虫土裏化生掘閱者言其掘地而出形容鮮閱也閱者悅懌之意鄭曰麻衣深衣也【孔曰玉藻諸侯之禮云夕深衣】毛曰如雪言鮮潔鄭曰說猶捨息也說文掘作堀東萊曰曹之賢者見其君危亡將至猶驕浮自喜而莫可告語也曰吾憂吾君危亡近在旦夕儻無所依其於我歸處乎蓋欲如楚尹申亥捨靈王於家之爲也彼曹君方絜其衣服志气揚而賢者已憫之如亡國喪家之人可哀也哉表記曰君子不以口譽人則民作忠故君子問人之寒則衣之問人之饑則食之稱人之美則爵之國風曰心之憂矣於我歸說𨿽別有所指然文義正如此也

蜉蝣三章章四句

候人刺近小人也共【音恭】公逺君子而好近小人焉孔曰共公襄昭公子

彼候人兮何【何可反】戈與祋【都外反】彼其【音記】之子三百赤芾【音弗】

毛曰候人道路送迎賓客者【孔曰夏官候人上士六人下士十有二人徒百有二十人身荷戈祋謂人之屬非候人之官長也】何揭也【孔曰擔揭也】孔曲禮疏曰戈鉤孑防也如防而橫安刃但頭不向上爲鉤也直刃長八寸橫刃長六寸刃下接柄處長四寸並廣二寸【周禮冬官戈柲六尺有六寸注云柲猶枘也柲音祕】毛曰祋殳也【孔曰考工記殳長尋有四尺戈殳俱是短兵祋字從殳故知祋爲殳也】賢者之官不過候人彼曹朝也鄭曰之子是子也毛曰芾韠也【孔曰芾是配冕之服形制同於韠祭服謂之芾他服謂之韠】一命緼【烏本反】芾黝【於糾反】珩再命赤芾黝珩三命赤芾蔥珩大夫以上赤芾乘軒【左傳曰晉文公入曹數之以其不用僖負羈而乘軒者三百人也且曰獻狀】孔曰賢者不過候人是逺君子也曹朝三百人皆服赤芾是其近小人也諸侯之制大夫五人今有三百赤芾愛小人過度也

維鵜【徒低反】在梁不濡其翼彼其之子不稱【尺證反】其服毛曰鵜洿澤也【孔曰鵜水鳥形如鶚而極大喙長尺餘頷下胡大如數升囊郭璞曰今之鵜鶘也好羣飛入水食魚故名洿澤】梁水中之梁也歐陽曰此鵜當居泥水中以自求魚而食今乃邈然髙處魚梁之上竊人之魚以食而得不濡其翼咮如彼小人竊祿於髙位而不稱其服也

維鵜在梁不濡其咮【陟救反】彼其之子不遂其媾【古豆反】毛曰咮喙也媾厚也張曰不遂其媾不稱其寵待也今人謂遂意亦曰稱意

薈【烏防反】兮蔚【於貴反】兮南山朝隮【子兮反】婉【於阮反】兮孌【力轉反】兮季女斯饑

程曰薈蔚艸木之盛郁茂之狀張詩曰林木南山薈蔚時工斤樵斧競朝隮舉知趨利靑冥上不念幽居季女饑【陳曰壯者趨利於山則弱女饑窮於室小人肆志於上則君子困窮於下】候人四章章四句

鳲【音屍】鳩刺不壹也在位無君子用心之不壹也

鳲鳩在桑其子七兮淑人君子其儀一兮其儀一兮心如結兮

毛曰興也鳲鳩稭【於入反】鞠也【李曰鳲鳩爾雅以爲稭鞠方言以爲戴勝乃今之鴝鵒也】鳲鳩之養其子朝從上下暮從下上平均如一鄭曰淑善也張曰結云者實而不他也【孔曰謂堅牢不】

【散如物之裹結】陳曰君子動容貌斯逺暴慢正顏色斯近信出辭气斯逺鄙倍其見於容貌顏色辭气之間有常度矣豈固爲是拘拘然者哉蓋和順積中而英華發外是以由其威儀一於外則其心如結於內者從可知也

鳲鳩在桑其子在梅淑人君子其帶伊絲其帶伊絲其弁伊騏【音其】

毛曰飛在梅也鄭曰其帶伊絲謂大帶也大帶用素絲有雜色飾焉【孔曰玉藻云雜帶君朱緑大夫華士緇辟是有雜色飾】毛曰弁皮弁也騏騏文也【孔曰馬之靑黒色謂之騏此字從馬則謂弁色如騏馬之文也顧命云四人騏弁執戈注云靑黒曰騏弁類多矣知此是皮弁者以其韋弁以卽戎冠弁以從禽弁絰又是弔凶之事且不得與絲帶相配惟皮弁是視朝之常服】孔曰鳲鳩常言在桑其子毎章異木言其子自飛去母常不移也【蘇曰從其在梅則失其在棘從其在棘則失其在榛是以居一以俟之而無不及者黃曰天下之動正夫一一也者所以正夫不一也古之人君在我者一於仁而天下之求我者𨿽不一而各得其所焉茍在我者不一則吾之愛必有所及有所不及也】朱曰其帶伊絲其弁伊騏言有常度不差忒也【曹曰其下服帶則其上必服弁此言由其心一故其服亦有常也蘇曰周旋反覆視之無不如一】

鳲鳩在桑其子在棘淑人君子其儀不忒【他得反】其儀不忒正是四國

朱曰忒差忒也有常度而其心一故儀不忒儀不忒則足以正四國矣大學傳曰其爲父子兄弟足法而後民法之也

鳲鳩在桑其子在榛【側中反】淑人君子正是國人正是國人胡不萬年

釋文云榛木叢生也鄭曰胡不萬年人欲其壽考【朱曰尊仰愛敬之而願其壽考之辭也曹曰思古人而願其存也】

鳲鳩四章章六句

下泉思治也曹人疾共公侵刻下民不得其所憂而思明王賢伯也

程易剝卦傳曰諸陽消剝已盡獨有上九一爻尙存如碩大之果不見食將有復生之理上九亦變則純陰矣然陽無可盡之理變於上則生於下無間可容息也陰道極盛之時其亂可知亂極則自當思治故眾心願戴於君子君子得輿也詩匪風下泉所以居變風之終也【陳曰亂極而不治變極而不正則天理滅矣人道絕矣聖人於變風之極則系之以思治之詩以示循環之理以言亂之可治變之可正也】東萊曰匪風下泉𨿽皆思周道之詩然匪風作於東遷之前此一時也下泉作於齊桓之後此又一時也【曹曰變風之極終之以檜曹檜以匪風爲終思周道也曹以下泉爲終思治也則知當時下國之民復思文武成康之治者豈獨一國而已哉亂極則思治變極則反正非惟人情之所願而亦天道之常也故於是以豳風繼之】

冽【音列】彼下泉浸彼苞稂【音郎】愾【苦愛反】我寤嘆念彼周京毛曰興也冽寒也下泉泉下流也王曰苞叢生也毛曰稂童粱【孔曰禾之秀而不實者】鄭曰愾嘆息之意寤

覺也孔曰周京與京周京師一也因異章而變文耳程曰泉之潤物猶政令膏澤之及人泉寒冽則不能潤物在下則不能及物浸漬則害物苞叢生之茂者乃反害之是皆不得其所也愾然旣寤而嘆念周道之衰也所謂思明王之時也【朱曰或曰苞稂微艸猶得下泉之潤而已不被明王賢伯之澤陳曰泉之冷冽者宜養禾稼之物今乃及稂莠之害苗及蕭蓍之野艸以興君侵刻下民之所養反以養害民與無益於民者】

冽彼下泉浸彼苞蕭愾我寤嘆念彼京周

毛曰蕭蒿也【陸曰卽白蒿葉白莖粗科生多者數十莖有香气故祭祀以脂爇之】

冽彼下泉浸彼苞蓍【音屍】愾我寤嘆念彼京師

朱曰蓍筮艸也【陸疏曰似藾蕭靑色科生】京師髙丘而聚居之也

芃【薄工反】芃黍苗陰雨膏之四國有王郇【音荀】伯勞【力報反】之毛曰芃芃美貌郇伯郇侯也【孔曰左傳富辰稱畢原鄷郇文之昭也文王之子惟言曹爲伯明自曹以外其爵皆尊於伯故知爵爲侯也時爲州伯考之武王成王之時東西大伯惟周召畢爲之無郇侯者】朱曰黍苗旣芃芃然矣而又有陰雨以膏之四國旣有王矣而又有郇伯以勞之傷今之不然也【曽曰四國有明王郇侯又勞之今咸無焉】

下泉四章章四句

曹國四篇十五章六十八句

毛詩集解卷十四

欽定四庫全書

毛詩集解卷十五

宋段昌武撰

豳

鄭詩譜曰豳者后稷之曽孫曰公劉者自邰而出所徙戎狄之地名今屬右扶風栒邑【孔曰周本紀云舜封后稷於邰杜預云豳在新平漆縣東北邰今始平武功縣所治釐城是也邰近而豳逺從內出外故言出朱曰豳在今邠州三水縣邰在今京兆府武功縣】公劉以夏后太康時失其官守竄於此地猶修后稷之業勤卹愛民民咸歸之而國成焉【孔曰國語云昔我先世後稷以服事虞夏及夏之衰棄稷不務我先王不窋用失其官而自竄於戎狄之間不窋后稷之子也韋昭注國語以爲不窋當太康之時公劉乃不窋之孫不應亦當太康之世國語止云夏之衰也不言始衰之主本紀云公劉卒子慶節立國於邠是也定國於邠自公劉始】其封域在禹貢雍州岐山之北原隰之野至商之末太王又避狄人之難入處於岐陽成王時周公居東思公劉居豳憂念民事至苦之功以比序已志故別其詩以爲豳國變風【孔曰周公王朝卿士不得專名一國因其上陳豳公故爲豳風釋文曰周公遭流言居東作七月之詩成王悟而迎之以致太平故太師述其詩爲豳國之風焉文中子程元問曰敢問豳風何風也文中子曰變風也元曰周公之際亦有變風乎曰君臣相誚其能正乎成王終疑則風遂變矣非周公至誠其孰能卒正之哉元曰居變之末何也曰夷王以下變風不復正矣夫子蓋傷之也故終之以豳風言變之可正也惟周公能之故繋之以正變而克正危而克扶終始不失其本其惟周公乎系之豳逺矣哉劉曰豳風者名之爲豳實周公詩耳周者畿內之國畿內諸侯上繋於王不得國別爲風也何不編於魯魯伯禽封耳周公不之魯也周公作詩意在於豳而周公之詩無所可系故因謂之豳也何以不列之於雅曰列之於雅是爲變雅成王𨿽始疑周公而終任之君臣之道亦無間矣君子成人之美故不使成王之世有變雅之聲而攝引其詩使還周公也楊曰豳風周公詩也周公居攝政由已出謂之雅則人臣之事而已謂之風則周公非有國也而七月陳先公風化故並系之豳黃曰七月特言豳之風俗如此以明后稷先公風化之所及蓋豳國本有是歌周公特陳之而已】範曰豳居風雅之間何也風之所爲終雅之所爲始也變風終於曹思明王賢伯之不可得於是次之以豳反之於周公而後至於鹿鳴言周之所以盛者由周公也

七月陳王業也周公遭變故陳后稷先公風化之所由致王業之艱難也

朱曰周禮籥章中春晝擊土鼓龡豳詩以逆暑中秋夜迎寒亦如之卽此詩也鄭曰遭變謂管蔡流言朱曰公劉以下太王以前先公之通稱【曹曰先公兼指公劉】

【而下爲言后稷開國乃在於邰豳𨿽非后稷之舊而豳公所修者實后稷之業故並以後稷系於豳】程曰七月大意憂深思逺不惟豳風當如此又成王中變自然發起周公言終久意思【朱曰陳此詩使瞽蒙朝夕諷誦以教之】欲成王知先公先王致王業之由民之勞力趨時稼穡之艱難如此此詩多陳節物大要言嵗序之遷人事當及時耳【呂曰先時感物預慮趨時皆憂勤艱難之狀也朱曰使成王知其積累之艱難如此而思奉承之不易且以見己之所以當國而不辭之意耳】所言或與月令異者月令多舉其始此但言其有時不必始有也王曰仰觀星日霜露之變俯察虫鳥艸木之化以知天時以授民事女服事乎內男服事乎外上以誠愛下下以忠利上父父子子夫夫婦婦養老而慈幼食力而助弱其祭祀也以時其燕饗也以節此七月之義也漢王充潛夫論曰七月之詩大小教之終而復始由此觀之人固不可恣也【楊曰先王之政使民男女終嵗勤動未嘗休也𨿽淫僻之心何自萌蘗哉而獻饗之禮忠愛之誠隆於自然此所以皥皥莫知爲之者也王曰非道之以政齊之以刑所能致也風化而已】楊曰七月備言田桑之事以其興王之本在是故也劉曰此詩所記苟非井邑其民鄕黨其教各有正長部分司其嵗功未易集也

七月流火九月授衣一之日觱【音必】發二之日栗烈無衣無褐【音曷】何以卒嵗三之日於耜四之日舉趾同我婦子饁【炎轍反】彼南畆田畯【音俊】至喜

張曰七月之詩以夏正爲防【朱曰三王之正不同周旣用天正矣而此詩月數皆以人正爲紀何也曰所謂攺正朔者以是月爲嵗首耳月固不易也況此詩陳后稷先公之舊曆夏商之世而成於周公之手則安得遽以天正爲紀範曰何以卒嵗則又可見二之日爲一嵗之終也】毛曰火大火也流下也【公羊傳曰大辰者大火也何休注大火謂心孔曰】

【左傳張趯曰火星中而寒暑退服防云火大火心也季冬十二月平旦正中在南方大寒退季夏六月黃昏火星中大暑退左傳又曰火猶西流謂火下爲流朱曰火以六月之昏加於正南午位當東西之中至七月之昏則下而西流矣孔曰堯典云日永星火以正仲夏而月令季夏火星中日永星火大火也大火次名東方之次有壽星大火析木三者大火爲中尙書舉中以言焉如此則星火爲大火之次與此大之心星別】九月霜始降可以授冬衣矣【李曰荀子曰霜降而婦功成】一之日十之餘也一之日周之正月也二之日殷之正月也【孔曰一之日二之日猶言一月之日二月之日周正月斗建子之月殷正月斗建丑之月程曰一之日猶言冬之日夏之日張曰言月又言日別無義例只是文順朱曰一之日一陽之月】

【二之日二陽之月變月言日者猶言是月之日後凡言日者放此蓋周之先公已用此以紀候有周有天下遂以爲一代之正朔也孔曰日陽月陰建子之月陽气初動故以日稱王曰陽生矣則言日陰生矣則言月與易臨至於八月有凶復七日來復同意然四月正陽也秀葽言月何也秀葽以言陰生也陰始於四月生於五月而於四月言陰生者气之先至者也曹曰易所謂陰陽之義配日月者是也蠶月者三月也與四月皆陽盛之月而不言日者蠶事非一月而秀葽陰生之候是以不言日也毛謂一之日爲十之餘至三之日四之日無十矣尙何余哉段曰秀葽言月卽陽月之意見陰陽無截然間防之理也】觱發風寒也栗烈寒气也【王曰風而寒尙非其至也無風而寒於是爲至】鄭曰褐毛布也【孔曰褐賤者之所服今夷狄作褐皆織毛爲之也】卒終也朱曰嵗夏正之嵗也毛曰三之日夏正月也【孔曰】

【斗建寅之月】豳土晚寒於耜始修耒耜【孔曰月令季冬命農修耒耜孟春天子躬耕帝籍豳士寒晚溫亦晚故修耒耜始耕皆後中國一月也於訓爲於】四之日周四月也【孔曰鬥建卯之月】民無不舉足而耕矣程曰同我婦子我婦我子同來致餉朱曰我家長自謂也老者率婦子而餉之毛曰饁饋也田畯田大夫也【孔曰釋言云畯農夫也孫炎曰農夫田官也郭璞曰今之嗇夫也曹曰古者選俊人主田謂之田畯典農之大夫謂之農夫其重如此】鄭曰此章陳人以衣食爲急餘章廣而成之【朱曰此章前段言衣之始後段言食之始二章至五章終前段意六章至八章終後段意】程曰嵗過中而行暮矣當有卒嵗之具禦冬之備故以七月爲首【張曰周人慮事有豫七月之詩常於半年前提掇故頻舉七月爲言也】範曰七月陰气始盛而寒將至九月則不可無衣矣鄭曰此二正之月人之無衣無褐將何以卒嵗乎

【朱曰言所以授衣爲是故也範曰孔子曰作易者其有憂患乎先王教民農桑以爲衣食非以充欲所以備患也是故將言衣之本則著寒之】歐陽曰農夫在田婦子往饋田大夫見其勤農樂業而喜【朱曰治田早而用力齊是以田畯至而喜之也孔曰周公陳先公在豳教民周備使衣食充足寒暑及時民奉上教知其早晚各自勸勉以勤農事業】

【故同我婦子饁彼南畆及嗟我婦子曰爲攺嵗此述民人之志非序先公號令之辭也】範曰民生本乎衣食天下之務莫實於此矣禮義之所以起孝悌之所以生教化之所以成人情之所以固也故勤儉之俗莫如豳風

七月流火九月授衣春日載陽有鳴倉庚女執懿筐遵彼微行爰求柔桑春日遲遲采蘩祁祁【巨之反】女心傷悲殆及公子同歸

鄭曰載則也【曹曰始也】陽溫也毛曰倉庚離黃也【孔曰卽葛覃黃鳥也】懿筐深筐也朱曰遵循也毛曰微行墻下徑也五畆之宅樹之以桑【王曰微行女子之行宜隱屏也】鄭曰柔桑穉桑也蠶始生宜穉桑也毛曰遲遲舒緩也【孔曰遲遲者日長而暄之意人在陽則舒在陰則慘遇春暄則四體舒泰覺晝景之稍長謂日行甚遲故以遲遲言之】蘩白蒿也所以生蠶【孔曰白蒿所以生蠶今人猶用之朱曰蠶生未齊未可食桑故以此啖之也山陰陸曰今洗蠶種尙用蒿】祁祁眾多也【程曰韓奕諸娣從之祁祁如雲】傷悲感事苦也春女悲秋士悲感其物化也【孔曰旣感事苦又感陽气】程曰殆庶幾也孔曰公羊傳說築王姬之館云於羣公子之舍則以卑矣是諸侯之女稱公子也婦人謂嫁曰歸鄭曰七月流火九月授衣將言女功之始故又本於此【呂曰七月流火三章皆言叮嚀之也】王曰以九月授衣也故春日載陽則求桑而蠶孔曰春日則以溫矣又有鳴者是倉庚也曹曰倉庚乃鳴則將蠶之候也說文曰倉庚鳴則蠶生堯典以鳥獸孶尾氄毛爲析因夷隩之候此詩以倉庚鳴鵙爲蠶績之斯螽蟋蟀爲入室之候大意相類孔曰於此之時女執持深筐循彼微細之徑求柔穉之桑以養新生之蠶【曹曰求柔桑則蠶之始生者采蘩則蠶之未生者蠶有早晚女服其事之無斁也】因言養蠶之時女有傷悲之志更本之言春日遲遲然而舒緩采蘩者祁祁然而眾多女心感蠶事之勞苦時物之變化皆傷悲有與公子同嫁之志【程曰再言春日遲遲者此道人情之感時也女勤力蠶事蓋所以爲衣裳之備庶幾得如富貴之子及時而行也王曰公子歸以其時而國人之女亦以時而嫁以見先公幼吾幼以及人之幼也朱曰公子豳公之子也蓋是時公子猶娶於國中而貴家大族連姻公室者亦無不力於蠶桑之事故其許嫁之女預以將及公子同歸而逺其父母爲悲也此其風俗之厚而上下之情交相忠愛如此後章言公子者仿此曹曰預有離親之感而傷悲亦忠厚也】張曰此章次於耕事者重婚嫁本人情【範曰男莫不耕女莫不蠶則衣食之本立矣昏姻以時則男女正矣】

七月流火八月【戶官反】葦【韋鬼反】蠶月條【他雕反】桑取彼斧斨【七羊反】以伐逺揚猗【於宜反】彼女桑七月鳴鵙【圭覓反】八月載績載載黃我朱孔陽爲公子裳

毛曰薍爲萑葭爲葦【孔曰釋艸云薍似葦而小者初生爲菼長大爲薍成則名爲初生爲葭長大爲蘆成則名爲葦】豫蓄葦可以爲曲也【孔曰月令季春云具曲植筐筥注云曲薄也植槌也薄用葦爲之】程曰蠶月當蠶長之月也計嵗气之早晚不可指定幾月也鄭曰條桑枝落之采其葉也【朱曰條而取之則蠶長而桑盛與求柔桑之時異矣】毛曰斨方銎也【孔曰破斧傳曰隋銎曰斧方銎曰斨然則斨卽斧也惟銎孔異耳】逺枝逺也條揚也【孔曰逺者謂長枝去人逺也揚謂長條起者皆手所不及故枝落而采其葉】角而束之曰猗【鄭曰女桑少枝長條不枝落者束而采之也孔曰左傳云譬如捕鹿晉人角之諸戎掎之然掎角皆遮截束之名也故云角而束之曰猗董氏曰齊詩猗彼女桑作掎蓋掎而束也毛傳亦曰角而束之則毛亦爲掎也蘇曰取葉存條曰猗猗長也葉盡則條猗猗其長也】女桑荑桑也【郭璞曰今俗呼小而長條謂之女桑孔曰女是人之弱者女桑柔桑也】鵙伯勞也【鄭曰伯勞鳴將寒之也五月則鳴豳地晚寒鳥物之候從其气焉孔曰春秋傳曰少皥氏以鳥名官伯趙氏司至伯趙鵙也以夏至來冬至去又曰豳處西北寒气之至大率晚耳八月其獲七月食瓜八月剝九月肅霜十月滌場如此之類皆與中國同也】孔曰績緝麻之名毛曰黑而有赤也朱深纁也祭服衣纁裳【孔曰易下系云黃帝堯舜垂衣裳蓋取諸乾坤注云乾爲天坤爲地天色地色黃故以爲衣黃以爲裳土寄位於南方故云用纁是祭服用衣纁裳之義考工記鐘氏則染纁術也染則禮無明文染色多矣而獨舉黃由祭服尊故也王曰周官染人秋染夏夏五色也蓋於是時也五色皆可以染故載載黃我朱孔陽爲公子裳也曹曰或或黃或朱所謂秋染夏是也東萊曰八月載績載載黃我朱孔陽爲公子裳孔穎達謂績麻爲布民自衣之黃之色施於祭服朱則爲公子之裳非也古者冕用麻而服用絲如冕豈不用乎】陽明也【孔曰謂朱色光明】鄭曰七月流火將言女功自始至成故亦又本於此孔曰民知將寒之候八月葦旣成蓄之以擬蠶用朱曰七月暑退將寒而是嵗禦冬之備亦庶幾成矣又當預擬來嵗治蠶之用故於八月葦旣成之際而收蓄之程曰蠶長之月當枝落桑則用斧斨亦預備其器具也伐逺揚猗女桑皆用斧斨朱曰采桑而大小畢取見蠶盛而人力至也曹曰曰伐曰猗言取之無遺且有法也毛曰七月鳴鵙八月載績絲事畢而麻事起矣朱曰凡此女功之所成者皆染之或或黃而朱者尢鮮明【王曰染以朱孔陽爲難言我朱孔陽則黃不足道矣】程曰蓋所以供公上爲公子之衣裳故也爲公子裘獻豜於公皆此義也民之知義如此則美俗成矣【張曰我朱孔陽則已欲爲公子裳取彼狐貍則已欲爲公子裘春日遲遲采繁祁祁則殆及公子同歸民愛豳公待之如家人其愛之深如此李曰豈非至誠惻怛之意上以是施之下以是報之乎言裳而不及衣特便其韻耳】朱曰以上二章專言蠶績之事以終首章前段無衣之意

四月秀葽【於遙反】五月鳴蜩【徒雕反】八月其獲【戶郭反】十月隕【於敏反】萚【音托】一之日於貉【戶覺反】取彼狐貍【力之反】爲公子裘二之日其同載纘【子管反】武功言私其豵【子公反】獻豜【古牽反】於公

毛曰不榮而實曰秀葽葽艸也【爾雅釋艸雲華榮也木謂之華艸謂之榮不榮而實者謂之秀曹曰爾雅曰葽繞蕀菀注卽今逺志也似麻黃赤華葉鋭而黃其上謂之小艸說文曰劉向說葽味苦謂之苦葽本艸云逺志一名蕀菀一名葽繞一名細艸生太山宛句川谷四月采根葉陰漧參訂諸說知葽爲逺志明矣】蜩螗也【孔曰方言曰楚謂蟬爲蜩宋衞謂之螗蜩也】獲禾可獲也隕墜萚落也【孔曰隕萚十月木葉皆隕落也說文曰枝葉落陊地爲萚】鄭曰於往也毛曰於貉謂取狐貍皮也【東萊曰貉狐貉】

【之居也戎狄之貉所以得名者亦以五穀不生狐貉之所聚也讀作貉道之貉亦通】狐貉之厚以居孟冬天子始裘【董曰齊東郭書衣貉制孔曰孟冬天子始裘月令文言自此以後臣民亦服裘也孟冬已裘而仲冬始捕獸者爲來年之用皮革逾嵗幹久乃可用】程曰其同謂防聚共事也【鄭曰君臣及民因習兵俱出田王曰惟田國人竭作故曰同】鄭曰不用仲冬亦豳地晚寒也【曹曰仲冬大狩乃周公制禮以後所】

【定】毛曰纘繼功事也豕一嵗曰豵三嵗曰豜大獸公之小獸私之孔曰三章旣言絲麻衣服女功之正故四章陳女功之助取皮爲裘以助布帛鄭曰秀葽也鳴蜩也獲禾也隕萚也皆物成而將寒之候物成自秀葽始【張曰秀葽者物成之初鳴蜩者嵗秋之漸曹曰四月陽气極於上而微陰已受胎於下葽感之而早秀蜩感之而續鳴至八月秋旣分谷之感陰气而夙成者可以獲矣十月陰旣極殺气盛艸木無不隕落矣首舉四月者言陰气之來從微至著也段曰四月秀葽陰气之先十月隕萚陽气之先】王曰隕萚則鳥獸氄毛於是乎可以取皮故以隕萚爲取貉狐貍之候也【曹曰仲冬之月鳥獸皆生耎毳細毛以自溫所謂氄毛也豳土寒非裘不可以禦風故也】孔曰旣言捕取狐貍因說田獵之事至二之日君民俱出田獵則繼纘武事年常習之使不忘戰也朱曰獻豜於公亦愛其上之無已也獸之小者私之以爲已有而大者則獻之於上【孔曰獨說冬獵者以取皮在冬且大閱禮備故也】又曰此專言狩獵以終首章前段無褐之意

五月斯螽【音終】動股六月莎【素和反】雞振羽七月在野八月在宇九月在戶十月蟋蟀入我牀下穹【起弓反】窒【珍悉反】燻【許云反】鼠塞向墐戶嗟我婦子曰爲攺嵗入此室處陸艸木疏曰斯螽蝗類長而靑長角長股股鳴者也五月中以兩股相切作聲聞數十步莎雞如蝗而斑色毛翅數重其翅正赤六月中飛而振羽索索作聲【毛曰莎雞羽成而振訊之李曰考工記曰以股鳴者以翼鳴者以股鳴者斯螽是也以翼鳴者莎雞是也】釋文曰屋四垂爲宇韓詩云宇屋霤也【朱曰宇檐下也】郭曰蟋蟀今趨織【孔曰月令季夏云蟋蟀居壁是從壁內出在野】毛曰

穹窮也窒塞也【孔曰言窮盡塞其室之孔穴也】孔曰燻鼠令出其窟【曹曰燻而出之懼其復穴也】毛曰向北出牖也【孔曰士虞禮云祝啟牖向注云向牖一名也爲寒之備不塞南朱曰塞向以當北風也】墐塗也庶人蓽戶【孔曰蓽戶以荊竹織門以其荊竹通風故泥之也曹曰凡人之居必有牖以納光明必有戶以通出入也】孔曰穹窒墐戶文在十月之下亦當以十月塞塗之矣【朱曰天旣寒而事亦已可以入此窒處矣】曹曰三之日於耜丁壯盡出而在田婦子供饋餉事蠶織亦已勤矣至是農事旣畢女功亦成宜閔憐之曰嗟者閔憐之辭也閔憐之則欲使之安居而休息焉此邑居之所以當修也【曹又曰旣皆溫密矣然後以其婦子入處於內】孔曰攺嵗者以仲冬陽气始萌可以爲年之始【又曰若總言一嵗之事則寒暑一周乃爲終嵗故上言無衣無褐何以卒嵗東萊曰豳詩陳先公風化而載其民言其嗟我婦子曰爲攺嵗入此室處則三正之通於民俗尙矣商周特舉而疊用之耳曹曰或曰夏曰嵗嵗星行一周也周曰年取禾一熟也此時豳人用夏正而於十月則言攺嵗者蓋其俗素以禾熟記嵗功之成殘嵗無復事矣故嵗𨿽未終而謂之攺嵗也其後周人遂以十一月爲正蓋本此】範曰五月日短至而陰生斯螽動股莎雞振羽气使之然也陰陽之气積微而爲寒暑君子之戒民也蚤矣鄭曰自七月在野至十月入我牀下皆謂蟋蟀也將寒有漸非卒來也曹曰斯螽莎雞得暑而股羽振動蟋蟀得寒而漸以附近於人寒暑變遷昆虫猶隨之以出入而況於人乎【王曰陰陽往來不窮而與之出入作息者天地萬物性命之理非特人事也】孔曰虫旣近於人大寒將至故塗塞其室又告妻子言我所以爲此者爲攺嵗大寒當入此居處也【前漢食貨志云春令民畢出在壄冬則畢入於邑其詩曰四之日舉趾同我婦子饁彼南畆又曰十月蟋蟀入我牀下嗟我婦子聿爲攺嵗入此室處所以順陰陽備冦賊習禮文也】張曰此章見老者之安朱曰此章亦以終首章前段禦寒之意

六月食郁及薁【於六反】七月亨【普庚反】葵及菽【音叔】八月剝【普卜反】十月獲稻爲此春酒以介眉壽七月食瓜八月防壺九月叔苴【七餘反】采荼【音徒】薪樗【勅書反】食【音嗣】我農夫毛曰郁棣屬薁蘡薁也【孔曰棣其樹髙五六尺其實大如李食之甜一名車下李蘡薁者亦是郁類而小別耳晉宮閣銘雲華林園中有車下李薁李車下李卽郁薁李卽薁郁薁生可食故以食言之葵菽當烹煮故以亨言之】爾雅注葵承露也大莖小葉華紫黃色【李曰可茹公儀爲魯相所抜者是也】朱曰菽豆也毛曰剝擊也【孔曰須就樹擊之】曹曰凡米以稻爲上黍次之稷爲下四章旣言八月其獲矣此章又言十月獲稻則五穀之熟各隨其早晚耳毛曰春酒凍醪也【孔曰此酒凍時釀之卽酒正三酒中淸酒也月令仲冬麯糵必時注云古者獲稻而漬米麯至春爲酒曹曰凍時釀之至春乃成蘇曰夏不可釀故爲此酒以繼之也】鄭曰介助也【爾雅云右也】毛曰眉壽豪眉也李曰壺瓠也古今注曰壺蘆

瓠之無柄也陸農師曰似瓠而圓者謂之壺蘆劉曰壺枯者可以爲壺嫩者可以供茹八月宜防其梢令勿復花實所以堅其壺而大其茹今民尙爾【孔曰壺與食瓜連文謂甘瓠可食者也張曰食瓜防壺皆去圃爲場之漸】毛曰叔拾也苴麻子也【爾雅曰黂枲實注禮記曰苴麻之有實也黂扶刃反孔曰叔苴謂拾取麻實以供食也】王曰荼則苦菜非若葵之滑甘故以食農夫而已

【爾雅曰葉似苦苣花似菊堪食而苦】毛曰樗惡木也【孔曰樗惟堪爲薪故云惡木王曰以樗不材故薪之也然則材木在所養亦可知也】呂曰衣裘具矣居室安矣老者之養不可以無加也農夫之勤其養不可以無蓄也【王曰地無遺利矣故物不可勝用也】程曰自六月食郁及薁以下果蔬棗酒皆爲養老之具王曰眉壽衰矣養气體以助之也【朱曰果酒嘉蔬以養老疾奉賓祭介眉壽者頌禱之辭也曹曰周人貴親而尙齒也】程曰七月食瓜以下皆爲壯者之食故云食我農夫【鄭曰瓜瓠之蓄麻實之糝幹茶之菜惡木之薪養農夫之具朱曰瓜瓠苴荼以爲常食少長之義丰儉之節然也段曰爲裘爲裳者知貴賤之分田獵者識尊卑之等飲食者知幼長之節農夫不自矜其勞而知卹其婦子之勞長幼不自憚其苦而知憫其農夫之苦分義謹嚴恩愛篤密】朱曰此章至卒章終首章後段之意

九月築場圃十月納禾稼黍稷重【直容反】穋【音六】禾麻菽麥嗟我農夫我稼旣同上入執宮功晝爾於茅宵爾索綯【徒刀反】亟【紀力反】其乘屋其始播百谷

鄭曰場圃同地物生之時耕治之以種菜茹至物盡成熟築堅以爲場【毛曰春夏爲圃秋冬爲場孔曰蹂踐禾稼則謂之場王曰無曠土故築場於圃曹曰是時地無曠土姑以人力隨時而爲之自防壺叔苴以後無復圃事可以築之矣】鄭曰納內也治於場而納之囷倉孔曰種植諸

谷名爲稼【李曰禾之秀實者爲稼又在野曰稼】說文曰黍禾屬而黏者也以大暑而種故謂之黍孔曰黍可以爲酒爾雅曰粢稷也【孔曰粢者稷也曲禮曰稷曰明粢是也郭璞曰今江東人呼粟爲粢然粢也稷也粟也正是一物也而本艸稷米在下品別有粟米在中品又似二物故先儒共疑焉說文曰稷百谷之長沈括曰稷乃今之穄曳也曹曰本艸以稷爲穄如黍而色黒其米黃與黍俱爲私秫故其苗與黍同類也】毛曰後熟曰重先熟曰穋【董曰鄭眾曰先種後熟謂之重後種先熟謂之穋按說文穜音童所謂重也種音眾所謂藝釋文曰禾邊作童是重穋之字禾邊作重是種藝之字】孔曰再言禾者以禾是大名非徒黍稷重穋四種而已其餘稻秫苽【與菇反】粱之輩皆名爲禾麻與叔麥則無禾稱故於麻麥之上更言禾字以總諸禾也曹曰言黍稷重穋矣而又言禾言叔苴矣而又言麻蓋兼槁稭納之所以爲薪蒸芻秫者亦豫備矣自黍至菽七者熟以秋冬而麥之熟則在初夏凡此諸谷其種斂之時不齊未必同時而納必云爾者蓋以見農事之備有也【段曰夏熟之麥猶可與是數者同納民生之裕可知】鄭曰旣同言已聚也【王曰所納之備也】毛曰入爲上出爲下【李曰田野入都邑故謂之上程曰上入遷入都邑之居也】

範曰宮功公室之役也【董曰蓋官府之役也古者用民之力不過三日其此謂乎朱曰宮邑居者之宅也古者民受五畆之宅二畆半爲廬在田春夏居之二畆半爲宅在邑秋冬居之功葺治之事也】鄭曰爾汝也毛曰宵夜也【李曰男子宵則索綯女子夜則紡績前漢志曰女子所得日四十五蓋一月三十日民又以半夜力作又添十五日】程曰綯所用蓋屋【蘇曰以補綴屋之敝陋孔曰綯繩之絞也鄭曰女當晝日往取茅歸夜作絞索】鄭曰亟急也【黃曰春日舒遲而采蘩者祁冬日促迫而乘屋者亟】毛曰乘升也【程曰乘屋蓋治也】鄭曰急當治野廬之屋【孔曰汝又當急其升上野廬之屋而修治之以待耘】

【耔之時上云塞向墐戶是都邑之屋故知此所治屋者民治野廬之屋也】董曰各入保城故野廬之居閒可以治之孔曰播種也張曰此章言農夫稼同則思上入執宮功不待督責自相戒以亟乘屋而播百谷亦未嘗休息也孟子曰民事不可緩也詩云晝爾於茅宵爾索綯亟其乘屋其始播百谷【範曰亟其乘屋趨時之急也其急何也其始播百谷故也】範曰天運而不息人勤而不已故我稼旣同則又將始播殖也【王曰如易所謂終則有始者也】呂曰此章終始農事以極憂勤艱難之意

二之日鑿冰衝衝【直弓反】三之日納於淩【力證反】陰四之日其蚤【音早】獻羔祭韭【音久】九月肅霜十月滌【徒歷反】場朋酒斯饗曰殺羔羊躋【子奚反】彼公堂稱彼兕觥【虢彭反】萬壽無疆周官淩人曰十有二月令斬冰毛曰冰盛水腹堅則命取冰於山林衝衝鑿冰之意【孔曰衝衝非貌非聲故曰鑿冰之意王曰衝衝和之至也鑿冰非特備暑亦所以達陽气气達則衝衝矣孔曰月令季冬冰方盛水澤腹堅命取而藏之左傳曰日在北陸而藏冰深山窮谷固陰沍寒於是乎取之注陸道也謂夏十二月日在虛危曹曰月令季冬之月命取冰以入告民出五種蓋陽气達而和適乃出五種焉】孔曰豳土晚寒故可夏正月藏冰【又曰淩人十二月令斬冰卽以其月納之朱曰豳土多寒故正月風未解凍冰猶可藏也】毛曰淩陰冰室也【孔曰按淩人云三其淩注云三之者爲消釋也杜子春云倍其冰也】孔曰仲春陽气出地冰依禮須開程曰其蚤用之於獻羔祭韭時夏頒冰是其後用時也【孔曰西陸朝覿而出之三統術四月立夏節日在畢十二度星去日半次然後見是立夏之日日去昴星之界已十二度昴星得朝見也二月開冰公始用之未賜臣也至於夏初其出之也朝之祿位賓食喪祭於是乎普用之是乃頒賜臣下也】孔曰月令仲春天子乃獻羔開冰先薦寢廟祭韭者蓋以時韭新出故薦之【鄭曰淩人注云爲二月將獻羔而啟冰李曰春薦羔薦韭乃春時先薦寢廟之物也】丘曰肅嚴气也毛曰滌掃也場功畢入也兩樽

曰朋【孔曰設兩尊之朋酒斯爲飲酒之饗禮曹曰嵗隙必休老勞農且行鄕飲酒之禮朱曰鄕飲酒之禮尊兩壺於房戶之間是也】孔曰相命曰殺羔羊躋升也王曰公堂人君之堂也孔曰稱舉也兕觥角爵也【王曰兕觥罰爵用於旣酬之後亦所以爲樂也】毛曰疆竟也孔曰七章言收斂之事所以成首章也衣食已具卒章乃言備暑藏冰飲酒相樂【王曰於是乎可以飲酒燕樂是謂燕饗之節鄭曰上章備寒故此章備暑后稷先公禮教備也範曰備寒所以爲下也備暑所以爲上也寒者民之所患也故先之所以急民也】程曰藏冰所以備暑而開冰必以仲春所以順時气也【蘇曰古者藏冰冰以節陽气之盛夫陽气之在天地譬猶火之著於物也故當有以解之十二月陽气蘊伏錮而未其盛在下則納冰於地中至於二月四陽作蟄虫起陽始用事則亦始啟冰而廟薦之至於四月陽气畢達陰气將絕則冰於是大食祿之家老病喪浴冰無不及是以冬無愆陽夏無伏陰春無淒風秋無苦雨雷出不震無災霜雹厲疾不降民不夭札也胡曰藏冰開冰聖人輔相燮調之一事不專恃此以爲治】張曰民忠愛其君之甚相戒以速畢場功當自殺羔羊獻公以酒祝之萬壽【段曰旣富矣又何加焉曰壽】東萊曰豳之先公國容未備無君民之間故曰朋酒斯饗曰殺羔羊躋彼公堂稱彼兕觥萬壽無疆

七月八章章十一句

鴟【尺之反】鴞【吁驕反】周公救亂也成王未知周公之志公乃爲詩以遺王名之曰鴟鴞焉

書曰武王旣喪管叔及其羣弟乃流言於國曰公將不利於孺子周公乃告二公曰我之弗辟【注云辟法也】我無以告我先王周公居東二年則罪人斯得於後公乃爲詩以貽王名之曰鴟鴞王亦未敢誚公【歐陽曰金縢書言周公先攝政中誅管蔡後爲詩以貽王鄭謂先爲冡宰中避而出作詩貽王以作詩後乃攝政而誅管蔡非也曹曰周公之志在於卒寧王之圖事成寧考之圖功而已成王惑於流言而疑周公將敗厥功亂孰甚矣故作鴟鴞以救之陳鵬飛論管蔡流言之意是矣以爲周公避居於東都則不然蓋羣叔與周公皆文王子武王弟也武王晚而得子年九十三而崩崩時成王方十三管叔於兄弟之次最長時去商俗未逺兄終弟及之義心所冀望而周公身自居中專政乃使管叔外監商民內懷不平反與武庚謀圖周公遂挾之以叛故視鮀曰管蔡啟商惎間王室金縢曰云云是周公至東都已誅管蔡而成王疑尙未解故周公作此詩冀以覺寤王意則鴟鴞詩固作在誅管蔡後也鄭氏以辟音避謂周公避居東都陳鵬飛取之因謂成王方疑周公周公不宜逞怒於成王遽誅流言之黨故謂東徵在成王旣迎周公之後其言與金縢之序不合且大誥曰三監及淮夷叛周公相成王將黜殷是周公卽以王命誅之初無避疑之事也又蔡仲之命曰惟周公位冡宰羣叔流言乃致辟管叔於商金縢之弗辟蔡仲之致辟其爲誅殺一也夫武王與周公共致天下方集大統以全盛之神器付之孺子以有周公故也死骨未寒而羣叔挾仇敵外叛將復反鄙我周邦周公任其顧托豈當畏避小嫌坐視宗社之顚覆哉其曰我之弗辟我無以告我先王蓋言先王以此顧托於我我不討定其亂則無以告我先王茍爲避之而已何用告我先王而東山之役又何用戰士爲哉且成王疑𨿽未解而太公召公在內與周公同心左右王室又安有戾太子之變且破斧之所以美周公者專言其徵四國之亂爲大爲嘉爲休則周公之東爲討罪人無疑也鄭曰未知周公之志者未知其欲攝政之意也朱曰管蔡流言使成王疑周公周公𨿽已滅之然成王之疑未釋則亂未彌也故周公作此鴟鴞之詩以遺王而告以王業艱難不忍毀壊之意所以爲救亂也】

鴟鴞鴟鴞旣取我子無毀我室恩斯勤斯鬻子之閔斯爾雅曰鴟鴞鸋鴂【郭璞曰鴟類山陰陸曰先儒以鴟鴞爲巧婦以爾雅觀之宜如璞義蓋爾雅言鴟鴞鸋鴂繼言狂茅鴟怪鳥梟鴟則鸋鴂亦梟之類也呂曰鴟鴞惡聲之驇鳥也詩有鴞萃止又翩彼飛鴞又爲梟爲鴟蓋梟之類凡三言見於聲詩皆惡聲之鳥也鸋音寧】東萊曰鸋鴂鴟鴞之別名也郭景純陸農師所解皆得之方言曰自闗而東謂桑飛曰鸋鴂此乃陸璣疏所謂巧婦似黃雀而小其名偶與鴟鴞之別名同與爾雅之所載實兩物也毛鄭誤指以解詩歐陽氏𨿽知其失乃並與爾雅非之蓋未考郭景純之注耳歐陽曰鳥之愛其巢者呼鴟鴞而告之【程曰不知呼鴟鴞者主何物】鄭曰室猶巢也言已取我子幸無毀我巢我巢積日累功作之甚苦故愛惜之也【歐陽曰今鴟多攫鳥子而食】毛曰恩愛也程曰鬻育也朱曰鬻養此子誠可憫憐今旣取之其毒甚矣況又毀我室耶蓋周公托爲鳥言以自比程曰鴟鴞謂爲惡者【朱曰諭同管蔡作亂者】子諭管蔡【東萊曰周公謂管蔡爲子者爲周家語殷民之辭而設也】室諭王室呂曰殷民欲叛馮附二叔之親欺惑其人使之流言云公將不利於孺子欲王取信兄弟之言中傷周公謀危王室也故周公曰管蔡親也爾旣以惡污染使陷於罪是汝殷民入吾國害我兄弟矣又欲危王室則不可也【範曰成王幼弱未足以及天基命定命周公茍不攝政則禍亂將作而毀周室矣故曰無毀我室與王室同安危故也】

迨天之未陰雨徹彼桑土【音杜】綢【直畱反】繆【莫侯反】牖戶今女下民或敢侮予

毛曰迨及也徹剝也【朱曰取也】桑土桑根也鄭曰綢繆猶纒綿也朱曰牖者巢之通气處戶其出入處也鄭曰下民巢下之民也程曰迨天之未陰雨而

下言自爲安固防閒之道深至如此而尙或侮之【朱曰亦爲鳥言及天之未陰雨之時而往取桑根以纒綿其巢之隙穴使之堅固以備陰雨之患】孔曰以勤勞之故惜此室巢今巢下之民或敢侮慢我欲毀我巢室王肅云今者今周公時周公言先王致此大功至艱難而其下民敢侵侮我周道不可不遏絕以全周室

予手拮【音吉】據【音居】予所捋【力活反】荼【音徒】予所蓄租【子胡反】予口卒瘏【音徒】曰予朱有室家

毛曰拮據撠挶也【孔曰說文云撠持也撠挶謂以手爪挶持艸也】朱曰捋取也毛曰荼萑苕也【孔曰薍爲雈雈苕薍之秀穗也朱曰荼雈苕可以借巢】程曰蓄積租取也【王曰與租賦之租同】王曰卒盡也毛

曰瘏病也手病口病【孔曰口病明手亦病也釋文曰韓詩云口足爲事曰拮據】鄭曰我作之至苦如是者曰我未有室家之故【朱曰】

【亦爲鳥言所以拮據捋荼蓄租勞苦而至於病者以巢之未成也以比己之所以勤勞如此者以王室新造而未集故也】

予羽譙譙【在消反】予尾翛翛【素雕反】予室翹翹【祁消反】風雨所漂搖予維音嘵嘵【呼堯反】

毛曰譙譙殺【色界反】也翛翛敝也【孔曰鳥之羽尾疲勞之狀】翹翹危也嘵嘵懼也鄭曰音嘵嘵然恐懼告愬之意蘇曰爲室之勞至於羽殺尾敝室成而風雨漂搖之則其音得無急乎【朱曰翹翹成而朱定也風雨又從而漂搖之以比己旣勞瘁王室未安而多難乘之則其作詩以諭王亦不得不汲汲也】程曰此周公之詩所以辭哀而意切也

鴟鴞四章章五句

東山周公東徵也周公東徵三年而歸勞歸士大夫美之故作是詩也一章言其完也二章言其思也三章言其室家之望女也四章樂男女之得及時也君子之於人敍其情而閔其勞所以說也說以使民民忘其死其惟東山乎

李曰周在丰鎬管蔡挾三監叛其地在王室之東周公自周而徵之則是自西而東故謂之東徵二年而罪人斯得至歸周則三年矣【林少穎曰東徵得罪人乃在於二年之久蓋重傷天倫誠有不得已焉誠有彷徨不得已之心此忠厚之至也東萊曰周公何所恃而敢至二年之久尙有二公在可以委付內事故放得下也段曰二說一說也惟有二公在故公得彷徨而徐取之也】孔曰完不與敵戰歸士完全程曰思謂念其勤

勞思其廬室荒廢也孔曰室家之望女謂歸士未反室家思望民有勞苦惟恐君上不知今敍其情閔其動勞則民皆喜說忘其勞苦朱曰皆其心之所願而不敢言者上之人乃先其未發而歌詠以勞苦之則其歡欣感激之情爲如何哉夫古之人上下之際情志交孚𨿽家人父子之相語無以過此此其所以維持鞏固數十百年而無一旦土崩之勢也歟

我䢐東山慆慆【徒刀反】不歸我來自東零雨其蒙【莫紅反】我東曰歸我心西悲制彼裳衣勿士行【戶剛反】枚蜎蜎【烏反】者蠋【音蜀】烝在桑野惇【都回反】彼獨宿亦在車下

程曰東山所徵之地【曹曰軍法右背山陵前左水澤故周公之營軍必依東山以爲固】毛曰慆慆言久也【陳曰慆慢也有流而不止之意】孔曰零雨零落之雨毛曰蒙雨貌【說文曰蒙微雨也】王曰止使人毋爲謂之勿毛曰士事也鄭曰行陳也毛曰枚微也【孔曰微者其物細微也大司馬大閱云銜枚而進注云枚如箸銜之有繣結項中軍法止語爲相疑惑也】蜎蜎蠋貌桑虫也【孔曰釋虫云蚅烏蠋樊光引此詩蚅烏革反郭璞曰大虫如指似蠶見韓非子】程曰烝猶云升也【陳曰升在桑中李曰鄭謂烝寘也其音訓久言久在桑野也】朱曰惇獨處不移之貌鄭曰獨宿於車下【王曰古之所以用車戰者謂戰則將卒有所蔽倚止則爲營衛與塹柵無以異兵械衣服之屬皆可以載其中】鄭曰序歸士之情也我往之東山旣久勞矣歸又道遇雨蒙蒙然是尢苦也【董曰我䢐東山記其地也慆慆不歸記其久也我來自東記其還也零雨其蒙記其時也範曰人之情憚往而樂歸於其歸猶閔其下雨則其往可知也程曰蒙蒙之時羇旅愁慘】蘇曰東徵之士皆西人也方其在東未嘗不曰歸耳而未可以歸故其心念西而悲範曰徵役久則衣敝制彼裳衣歸士之情也【程曰制衣裳治歸裝也】東萊曰勿士行枚亦歸士之情也自幸全身而歸願勿從事於行陣而銜枚也【曹曰念歸之心旣切因思其離家之時妻子爲制從軍之服丁寧告語使勿專事於行陣銜枚之間欲其爲萬全之計也】所謂序其情而閔其勞也朱曰其在塗也覩物起興而自嘆曰彼蜎蜎者蠋則在桑野矣此惇然而獨宿者則亦在車下也【程曰蠋常在桑葉中居如士卒之獨處惇然獨宿於車下】

我䢐東山慆慆不歸我來自東零雨其蒙果臝【力果反】之實亦施【羊防反】於宇伊威在室蠨【音蕭】蛸【所交反】在戶町【他頂反】疃【他短反】鹿場熠【以執反】燿【以照反】宵行不可畏也伊可懷也毛曰果臝栝樓也【孔曰釋艸云果臝之實枯樓葉如瓜葉形兩兩相值齊人謂之天瓜】陳曰施延也果臝蔓生延施於宇下【曹曰當蔓生野中今乃延】

【入於宇之內矣】劉曰伊威者壁落間小虫也無人掃則出行於室蠨蛸者小蜘蛛也無人行則結网當戶【毛曰伊威委黍也蠨蛸長踦也孔曰伊威名委黍別名防婦在壁根下甕底土中生似白魚者是也長踦小蜘蛛長腳者俗呼作喜子此虫來著人衣當有親客至】程曰町疃廬傍畦壠爲麋鹿之場也【王曰町疃鹿場者町畦村疃之中無人焉故鹿以爲場也董曰區種法曰伊尹作爲區田一畆之中地長十八丈分十八丈作十五町町間分十四道通人行疃爲田裏所聚】孔曰本艸熠燿一名螢火陳思王螢火論曰秋陰沈數雨螢火夜飛之時也故云宵行【朱曰螢火夜飛其光熠燿也董曰熠燿自是一種蓋虫也夜行地上如蠶而喉下明如螢故曰宵行】程曰我䢐東山慆慆不歸我來自東零雨其蒙其在外之久往來而勞毎章重言見其感念之深【蘇曰及其歸也又遇雨士於此尢苦故於四章毎言之而不已】丁夫於役田事遂廢室廬遂荒果臝以下是也在彼思念其如此也鄭曰室中久無人故有此五物是不足可畏乃可爲憂思耳【李曰此五物非可畏但起人懷思之情也】朱曰此則述其歸未至而思家之情也

我䢐東山慆慆不歸我來自東零雨其蒙鸛【古玩反】鳴於垤【田節反】婦嘆於室灑埽穹室我徵聿至有惇【徒端反】瓜苦烝在栗薪自我不見於今三年

鄭曰鸛水鳥也【陸璣艸木疏云鸛雀也似鴻而大長頸赤喙白身黒尾翅曹曰說文曰雚工奐切小雀也引此詩鸛鳴於垤爲據又曰鸛呼官切鸛專畐蹂如鵲短尾射之銜矢射人爾雅說鸛鷒鶝鶔與許愼同其音歡團福柔郭璞云一名羿則鳴於垤者非鸛也當作雚垤蟻封也】將陰雨則鳴毛曰垤螘塜也將陰雨則穴處先知之鸛好水長鳴而喜也【孔曰螘輦土爲塜以避濕將欲陰雨水泉上潤故螘避濕而上塜鸛是好水之鳥知天將雨故長鳴而喜也王曰垤是丘垤也曹曰蟻知將雨豫爲垤以禦之而鸛鳴於其上雨候也】鄭曰灑灑埽拚也【類篇曰埽除也】穹窒窮塞防穴也【程曰穹窒謂防穴穹窒者窒所壅土也】程曰有惇圓成之狀瓜苦瓜之苦者延蔓栗薪之上朱曰栗周土之所宜木程曰有陰雨之候則婦思念其勞而悲嘆【鄭曰行者於陰】

【雨尢苦婦念之則嘆於室也】又計其行之久念其將至我徵聿至謂我之行者其遂至也念其將至而灑埽復恨其畱系之久見其思望之情切也瓜之苦者人之所不取常在其所以比君子久畱滯不還也自我不見今三年矣東萊曰婦人灑埽以待夫之至顧見苦瓜系於栗薪因感其夫之久匏系於外嘆曰自我不見今三年矣

我䢐東山慆慆不歸我來自東零雨其蒙倉庚於飛熠燿其羽之子於歸皇駁【邦角反】其馬親結其縭九十其儀其新孔嘉其舊如之何

鄭曰倉庚仲春而鳴嫁娶之候也熠燿其羽羽鮮明也歸嫁也毛曰黃白曰皇【孔曰謂馬色有黃處有白處】駵白曰駁【孔曰謂馬色有駵處有白處駵赤色也】縭婦人之褘也母戒女施衿結帨【孔曰昏禮曰結帨此言結縭則縭當是帨孫炎曰帨巾也爾雅曰婦人之褘謂之縭縭緌也注緌系也又曰衿謂之袸注衣小帶也朱曰士昏禮曰父送女命之曰戒之敬之夙夜無違命母施衿結帨曰勉之敬之夙夜無愆而事此親結其縭之事然也】九十其儀言多儀者【朱曰九其儀十其儀言其儀之多】程曰四章言歸而及時成婚姻之禮人情之樂也倉庚之羽鮮明婚姻之時也嫁女之歸其馬皇駇有文彩也親結其縭女之親結之九十其儀儀之多也其歸而成新昏且甚嘉其舊昏相見之歡當如何也【朱曰此言東徵之歸士其未有室家者及時而昏姻旣甚善矣其舊有室家者相見而喜當如何耶曹曰新娶者猶甚善其配又況舊有偕老之志久別而復見者乎】蘇曰周公旣出而作七月未還而作鴟鴞旣還而作東山故豳風著此詩以見周公出入之次而後列周人美公之詩

東山四章章十二句

破斧美周公也周大夫以惡四國焉

鄭曰惡四國者惡其流言以毀周公也朱曰四國四方之國從管蔡之亂者程曰豳詩七月陳王業鴟鴞遺王東山言東徵破斧伐柯九罭皆刺朝廷不知周公於刺也復有淺深之異觀詩可見狼跋美不失其聖

旣破我斧又缺我斨【七羊反】周公東徵四國是皇哀我人斯亦孔之將

毛曰隋銎曰斧【說文曰隋孔形狹而長也】說文曰斨方銎斧也毛曰皇匡也將大也朱曰言東徵之役旣破我斧而缺我斨【曹曰或曰意詩人欲侈大其事蓋與血流漂杵同意不以文害辭可也徵之爲言正也王者有徵而無戰不戰以正之故初曰四國是皇皇亦正也次曰四國是吪吪者化之謂也】其勞甚矣然周公之意蓋將使四方莫不一於正而後已其哀我人也豈不大哉然則𨿽破斧而缺斨義有所不得辭矣夫管蔡流言以謗周公而公徵之不知者以爲公之爲是以救其身而已故爲此詩者爲之明其心如此學者於此玩味而有得焉則正大而天地之情可見矣【蘇曰使周公嫌於救其身潔身而退以避二叔之難則其亂將及於四方如是則周公亦淸矣然而未免於小人也範曰象日以殺舜爲事舜爲天子也則封之管蔡啟商以叛周公之爲相也則誅之迹𨿽不同其道一也蓋象之禍及於舜而已故舜封之管蔡流言將危周公以間王室得罪於天下故周公誅之非周公誅之天下之所當誅也周公豈得而私之哉】

旣破我斧又缺我錡【巨宜反】周公東徵四國是吪【五戈反】哀我人斯亦孔之嘉

毛曰鑿屬曰錡【釋文曰韓詩云錡木屬曹曰斧斨固爲殺伐之用錡銶非兵器而毎與斧同用致破缺者豈四國之人樂助周公如用鉏耰棘矜以攻秦者歟】吪化也

旣破我斧又缺我銶【音求】周公東徵四國是遒哀我人斯亦孔之休

毛曰木屬曰銶【釋文曰韓詩云銶鑿屬】遒固也【鄭曰斂也朱曰斂而固之王曰遒聚也聚而歸周也】範曰亦孔之休言四國平而天下和也

破斧三章章六句

伐柯美周公也周大夫刺朝廷之不知也

程曰伐柯乃旣得罪人之後周公遲畱未歸士大夫刺朝廷不知所以返周公之道董曰朝廷者人主所與大臣論是非可否之地詩人不斥言成王而曰朝廷所以兼刺也東萊曰觀金縢所載二公之知周公至矣今曰朝廷則二公亦與焉蓋大臣與國同體者也主未悟而事未回國人所當責而二公所當受也【東萊曰王亦未敢誚公者蓋二公非不知周公也但成王方在未敢之時可以彼可以此使二公一旦迫之成王從則幸不從則不繼矣大扺人君茍有未敢之意且當培養使厚待其一旦翻然自悔可也】

伐柯如何匪斧不克取【七諭反】妻如何匪媒不得

毛曰柯斧柄也朱曰克能也孔曰媒通二姓之言者也程曰伐柯匪斧則不能娶妻匪媒則不得言各有其道今欲周公之歸亦必有其道也【朱曰此章之興以起後章之義詩之爲體優遊不迫有至於如此者而學者求之於崎嶇蹙狹之中寸量銖較如治法律失之逺矣】

伐柯伐柯其則不逺我覯之子籩豆有踐

鄭曰則法也覯見也之子斥周公也爾雅曰竹豆謂之籩木豆謂之豆【考工記旊人爲豆實三而成觳崇尺鄭曰籩豆其容實皆四升爾雅曰瓦豆謂之豋疏曰旊人爲瓦器而云豆中縣鄭云縣繩正豆之柄是瓦亦名豆也縣音】毛曰踐行列貌程曰此章言其道朱曰執柯

以伐柯卽此手中之柯而得其法比王欲迎周公亦不過反之吾心則知所以迎之之道則我得見公而陳籩豆之列將有日矣曹曰誠有斧矣則其所伐短長小大之則當視其所執誠有禮矣則其所陳籩豆多寡之數當稱其所宜踐重疊相踐履之意以見其丰厚也蓋周公之功大當享備禮此乃所謂其則不逺者歟

伐柯二章章四句

九罭【於逼反】美周公也周大夫刺朝廷之不知也

程曰周公居東未反士大夫始刺朝廷不知反周公之道【伐柯是也】旣又思之切刺之深責在朝廷之人不速還周公也

九罭之魚鱒【才損反】魴【音房】我覯之子衮【古本反】衣繡裳毛曰興也爾雅曰緵罟謂之九罭九罭魚网也【孫炎曰謂魚之所入有九囊也郭璞曰緵今之百囊网是也】陸艸木疏曰鱒似鯶【呼本反】魚而鱗細於鯶赤眼魴今伊洛濟潁魴魚也【曹曰歐陽說九罭謂小魚之綱則得之矣而以鱒魴爲大魚則非也緵罟謂之罭蓋网之有囊者大网百囊九罭其小者耳鱒魴皆魚之小者爾雅曰鯇華板切注云今鯶魚似鱒而大又云鮅鱒鮅音必注云似鯶子赤眼鯶似鱒而大鱒似鯶之子則非大魚可知又云魴魾音毗江東呼魴爲鯿今鯿薄而寡力亦非大魚也然則詩人之意言九罭之所得者特鱒魴之小魚而已非魚之大者也】釋文曰衮衣六冕之第二者也畫爲九章天子畫升龍於衣上公但畫降龍【司服鄭注曰九章一曰龍二曰山三曰華虫四曰火五曰宗彛皆繢於衣六曰藻七曰粉米八曰黼九曰黻皆繡於裳】程曰九罭网之固密者鱒魴魚之美者施九罭之綱則得鱒魴之魚用隆厚之禮則得聖賢我欲覯之子當用上公禮服往迎之

鴻飛遵渚公歸無所於女信處

李曰鴻鴈屬毛曰遵循也渚小洲水岐成渚程曰此章言公之不得其所也鴻飛戾天者也今乃遵渚言不得其所公旣徵而歸則未得其所蓋朝廷未以師保重禮往逆也使公不得其所於女信安處矣則深責在朝廷之人也【陳曰今公未歸其所於女朝廷之臣信能自安處乎】

鴻飛遵陸公歸不復於女信宿

爾雅曰髙平曰陸程曰不復謂未還舊職宿安息也【陳曰宿猶處也】

是以有衮衣兮無以我公歸兮無使我心悲兮

程曰此章祈反周公誠切之意是以猶所以也朝廷所以有衮衣之章用尊禮聖賢無以以也無以是服逆我公來歸無使士民之心悲思望公也東萊曰成王旣金縢悔悟而迎周公其言曰惟朕小子其新逆我國家禮亦宜之此正國人之所望於朝廷者也首章曰我覯之子衮衣繡裳卒章曰是以有衮衣兮無以我公歸兮所謂禮亦宜之者也乃此篇之大指也說詩者徒見信宿兩字偶相屬遂以爲過宿曰信之信故其釋二章三章或以爲西人語東人或以爲東人自相語而不見國人深望乎上誠懇切至之意求一字之通而失一篇之防學者茍能玩味程氏之說則詩人之心可見矣凡詩之體初言者本意也再言者協韻也於女信處本意也於女信宿協韻也【詩亦有初淺後深初緩後急者然大率後章多是協韻】

九罭四章一章四句三章章三句

狼跋【蒲末反】美周公也周公攝政逺則四國流言近則王不知周大夫美其不失其聖也

狼跋其胡載疐【丁四反】其尾公孫【音遜】碩膚赤舄【音昔】幾幾爾雅曰狼牡貛牝狼【舍人曰狼牡名貛牝名狼曹曰說文云似犬鋭頭白項髙前廣後陸璣疏曰其鳴能小能大善爲小兒啼以誘人其猛健者去之數十步𨿽善兵者有所不能免也】毛曰跋躐也【孔曰跋前行曰躐】孔曰狼之老者頷下垂

胡【朱曰頷下垂肉也】毛曰疐跲也【說文曰跲躓也】進則躐其胡退則跲【極業切】其尾進退有難鄭曰公周公也程曰孫者避而弗居也【劉曰公孫豳公之孫謂周公也】毛曰碩大膚美也鄭曰屨人注曰王舄有三等赤舄爲上冕服之舄詩云王錫韓侯衮赤舄則諸侯與王同復下曰舄襌下曰屨王曰幾人所慿以爲安故幾幾安也【毛曰幾絇貌孔曰謂舄頭飾之貌士冠禮注云絇之言拘以爲行戒狀如刀衣鼻在屨頭繶縫中紃也】程曰周公攝政居危疑之地𨿽成王不知四國流

言終不能損其聖徳者以其忠誠在於王家無貪欲之私心也狼獸之貪者猛於求欲故陷於機穽羅縶前跋後疐進退困險詩人取之以言夫狼之所以致禍難危困如此者以其有貪欲故也若周公者至公不私進退以道無利欲之蔽以謙遜自處不有其尊不矜其徳故𨿽在危疑之地安步舒泰赤舄幾幾然也【範曰其徳備者其容亦盛赤舄幾幾則其餘可見矣夫神龍或潛或飛能大能小其變化不測然得而蓄之如犬羊然有欲故也惟其可以蓄之者是以亦得醢而食之凡有欲之類莫不可制焉惟聖人無欲故天地萬物不能易也富貴貧賤死生如寒暑晝夜相代乎前吾豈有心乎哉亦順受之而已矣舜受堯天下不以爲泰孔子厄於陳蔡而不以爲戚周公逺則四國流言近則王不知而赤舄幾幾徳音不瑕其致一也】朱曰公之被毀以四國之流言也而詩人以爲此非四國之所爲乃公自讓其大美而弗居耳蓋不使讒邪之口得以加乎公之忠聖此可見其愛公之深敬公之至而其立言亦有法矣

狼疐其尾載跋其胡公孫碩膚徳音不瑕

鄭曰不瑕不可疵瑕也【孔曰瑕言玉之病疵亦玉病】程曰大舜謂汝惟不矜天下莫與汝爭能汝惟不伐天下莫與汝爭功使周公有貪欲崇髙得名之心其能得天下之與如是乎惟其處已也夔夔然存恭畏之心存誠也蕩蕩然無顧慮之意所以不失其聖徳音所以不瑕也先儒以狼跋疐不失其猛興周公不失其聖奚若虎豹胡獨取狼也古之詩人比興以類也是以香艸譬君子惡鳥譬小人豈有以豺狼興聖人乎且以上二句言跋言疐安有幾幾不殺之義但此詩體與他詩不類故不通耳

狼跋二章章四句

豳國風七篇二十七章二百三句

毛詩集解卷十五﹤經部﹐詩類﹐段氏毛詩集解﹥

欽定四庫全書

毛詩集解卷十六

宋段昌武撰

正小雅

鄭氏詩譜曰小雅大雅者周室居西都丰鎬之時詩也【孔曰二雅正有文武成變有厲宣幽六王君丰鎬之地文王居丰武王居鎬太史公曰成王卜居洛邑定九鼎焉而周復都丰鎬魚藻敍云王居鎬京幽王以上皆居鎬也世本云懿王徙於犬丘地理誌云京兆槐裏縣周曰大丘懿王都之京兆郡故長安縣也皇甫謚云鎬在長安南二十里然則犬丘與鎬相近有離宮在焉懿王暫居之非遷都也】小雅自鹿鳴至於魚麗皆文武時詩自南有嘉魚下及菁菁者莪周公成王時詩【孔曰六月序廣陳小雅之廢自華黍以上皆言缺由庚以下不言缺明其詩異主也由庚在嘉魚前不云自由庚者據見在而言之華黍由庚本相連毛氏分序置其篇端使華黍就上由庚退下則毛意亦以由庚以下爲成王之詩也不然亡詩六篇自可聚在一處何須分之也南有嘉魚云太平蓼蕭云澤及四海案武王伐紂未防而崩不得有天下大平澤及四海之事語其時事爲成王明矣】大雅自文王至文王有聲皆文武時詩自生民下及捲阿皆成王周公時詩小雅十六篇大雅十八篇爲正經【釋文曰從鹿鳴至菁菁者莪凡二十二篇皆正小雅六篇亡今惟十六篇孔曰凡書非正經者謂之傳未知此傳在何書也東萊曰按楚辭屈原離騷謂之經自宋玉九辧以下皆謂之傳以此例考之鹿鳴以下小雅之經也六月以下小雅之傳也文王以下大雅之經也民勞以下大雅之傳也孔氏謂幾書非正經者謂之傳善矣又謂未知此傳在何書則非也】程曰自鹿鳴以下二十二篇各賦其事而用之其周公之爲乎與二南同也【朱曰舊說自鹿鳴至魚麗文武之世燕勞樂歌之辭周公所刪定也南陔至菁菁者莪周公相成王所制之樂歌也蓋國之常政毎事爲詩以寫其至誠和樂而被之音聲舉是事則奏是詩焉又曰正小雅燕饗之樂也正大雅防朝之樂受釐陳戒之辭也故或歡欣和悅以盡羣下之情或萘敬齋莊以先王之徳詞气不同咅節亦異多周公制作時所定也及其變也則事未必同而各以其聲附之歟】

鹿鳴之什

孔曰五人謂之伍十人謂之什故左傳有曰以什其車必克然則什伍者部別聚居之名風及商魯頌以當國爲別詩少可以同捲而雅頌篇數旣多不可混並故分其篇毎十爲捲【又曰樂師注云徹者歌雍雍在周頌臣工之什言雍篇在臣工之什中是卷首之篇爲什長以統余篇之目也】

鹿鳴燕羣臣嘉賔也旣飲【於鴆反】食【音嗣】之又實幣帛筐篚以將其厚意然後忠臣嘉賔得盡其心矣

學記大學始教皮弁祭菜示敬道也宵雅肄三官其始也【鄭曰宵之言小也肄習也習小雅之三謂鹿鳴四牡皇皇者華也此皆君臣宴樂相勞苦之詩董曰古者宵小同故謂小人爲宵人朱曰案序以此爲燕羣臣嘉賔之詩而燕禮亦云工歌鹿鳴四】

【牡皇皇者華卽謂此也鄕飲酒用樂亦然而樂記言大學始教宵雅肄三亦謂此三詩然則又爲上下通用之樂矣豈本爲燕羣臣嘉賓而作其後乃推而用之鄕人也與】孔曰羣臣爲嘉賓燕禮於客之內立一人爲賔使宰夫爲主與之對行禮耳其實君設酒殽羣臣皆在君爲之主羣臣總爲賔也飲有酬賔送酒之幣食有侑賔勸飽之幣公食大夫禮賔三飯之後云公受宰夫束帛以侑聘禮云致饗以酬幣明親饗有酬幣矣【曹曰人君燕闕一人爲賔燕禮曰

公與卿燕則大夫爲賔與大夫燕則亦大夫爲賔是羣闕

矣大宗伯以饗燕之禮親四方賔客此𨿽闕

而諸侯亦有之則又有四方交聘之賔然闕

其臣𨿽立以爲賔乃使宰夫爲主對之行禮闕與爲酬酢也至於天子燕諸侯則親與之爲賔主以其不純臣故也由是推之則文王之爲西伯也其於列國之來聘者安得不與之爲賔主哉按襄四年穆叔如晉晉侯亨之工歌鹿鳴之三三拜曰鹿鳴君所以嘉寡君也敢不拜嘉杜注曰叔孫爲嘉賔故歌鹿鳴之詩取其我有嘉賔也叔孫奉君命而來嘉叔孫乃所以嘉魯君也鄭注燕禮曰鹿鳴者君與臣下及四方之嘉賔講道修政之樂歌也且文王之時勞使臣則有四牡遣使臣則有皇皇者華遣戍役則有采薇勞還率則有出車勞還役則有杖杜燕兄弟則有常棣燕朋友故舊則有伐木不應四方之賔客獨無歌詩先儒謂嘉賔卽羣臣羣臣𨿽不害爲嘉賔若夫燕四方之賔客同歌鹿鳴必矣燕則飲食畢備故燕兄弟之詩曰儐爾籩豆飲酒之飫燕朋友故舊之詩曰於粲灑埽陳饋八簋鄭氏以飲爲饗禮有酬賔送酒之幣以食爲食禮有侑賔勸飽之幣正不及燕禮夫執成周太平之典以追論文王造周於商之末世而必蘄於合得無失乎朱曰於朝曰君臣焉於燕曰賔主焉先王以禮使臣之厚也蓋亦有諸侯之使焉範曰羣臣在位者也嘉賔聘而未受祿者也張曰言賔者若朝廷無賔猶當於燕飲立賔漢光武能友嚴光古必有之禮云仕而未有祿君有饋焉曰獻使焉曰寡君此亦不純臣之道也不直曰君而曰寡君賓客之辭也】

【闕】

食之言以飲食爲主而副以幣帛言將【闕】幣帛之謂特行之耳將行也厚意藏於【闕】

禮何以行之哉饗以訓共儉而燕則以示慈惠

【闕】故能使上下之情洽如此盡其心者忠臣之【闕】

有得與不得耳

呦呦【音幽】鹿鳴食野之蘋【音平】我有嘉賔鼓瑟吹笙吹笙鼓簧承筐是將人之好我示我周行

毛曰興也程曰呦呦和聲也鄭曰蘋藾蕭【孔曰郭璞曰今藾蒿也初生亦可食陸曰葉靑白色莖似箸而輕肥始生香可生食又可烝食】董曰鼓瑟吹笙蓋燕樂也【燕禮工四人二瑟小臣坐授瑟乃降左瑟一人拜授爵笙入立於縣中眾笙不拜授爵降坐祭立卒爵】毛曰簧笙也吹笙而鼓簧矣【孔曰吹笙之時鼓其笙中之簧以樂之】筐篚屬所以行幣帛也程曰承以借之筐以貯之朱曰將行也毛曰行道也【朱曰周行大道董曰古者行與鄕同聲】程曰鹿食則相呼故以興燕樂和聲相呼共食野之蘋物情相樂也君臣賔主相樂如此孔曰王肅曰羣臣嘉賔飲食以享之琴瑟以樂之幣帛以將之則庶乎好愛我而示我以道矣【孔曰鄕射記曰古者於旅也語注云禮成樂備乃可以言語先王禮樂之道疾今人言語之無節】緇衣子曰私惠不歸徳君子不自畱焉詩云人之好我示我周行【鄭曰私惠謂不以公禮相慶賀時以小物相問遺也言其物不可以爲徳則君子不以勇畱此人也相惠以防凟邪僻之物是爲不歸於徳行道也言示我以忠信之道朱曰蓋所求於羣臣嘉賔者如此夫如是是以君臣上下誠意交孚而莫不一出於正所以和樂而不流也曹曰於是乃告之曰忠臣嘉賔之人有以誠意好我者當表示於周行之中使臣下知所效慕焉孟子曰畜君者好君也與此好我之好同此蓋因燕樂之際求賢自助也非徒飲食之而已左傳曰王及公侯伯子男甸采衛大夫各居其列所謂周行也】朱曰此燕饗賔客之詩蓋君臣之分以嚴爲主朝廷之禮以敬爲主然一於嚴敬則情或不通而無以盡其忠告之益故先王因其飲食聚防而制爲燕饗之禮以通上下之情

呦呦鹿鳴食野之蒿【呼毛反】我有嘉賔徳音孔昭視【音示】民不恌君子是則是效【胡教反】我有防酒嘉賔式燕以敖毛曰蒿菣【去刄反】也【孔曰孫炎云荊楚之間謂蒿爲菣郭璞曰今人呼爲靑蒿】鄭曰孔甚昭明也視古示字也【孔曰古之字以目視物以物示人同作視字後世作字目視物爲示傍見示人物作單示字由是經傳之中視與示字多相離亂曹曰視民當與文王視民如傷同義】毛曰恌愉也【孔曰愉音防說文訓爲薄也示民不愉薄也朱曰恌愉薄也】是則是效言可法效也敖遊也程曰此章又言所燕禮嘉賔聞望昭明示民以厚之之意使儀法之【朱曰言嘉賔之徳音甚明足以示民使不愉薄而君子所當則效則亦不待言語之間而其所以示我者蓋亦深矣劉曰燕禮有親疏之義有尊卑之別有長少之序有內外之分有賔主之位人倫之道莫有不備而我有嘉賓踐其禮安其樂誠信感於人心故聞者見者靡不孚而化之不曰徳音孔昭視民不恌乎觀其禮而知則且效者不亦君子乎】範曰式燕以敖言其禮之從容也夫莊而不至於矜和而不至於流此其徳之純也

呦呦鹿鳴食野之芩【其今反】我有嘉賔鼓瑟鼓琴鼓瑟鼓琴和樂且湛【都南反】我有防酒以燕樂嘉賔之心

毛曰芩艸也【陸防曰莖如釵股葉如竹蔓生澤中下地咸處牛馬喜食之】湛樂之久也燕安也範曰非止養其體娛其外而已所以樂其心也程曰此章言其樂之長久無斁【曹曰君臣相勉以善故久而不荒】毛曰夫不能致其樂則不能得其志不能得其志則嘉賔不能竭其力【範曰食之以禮樂之以樂將之以實求之以誠此所以得其心也賢者豈以飲食幣帛爲悅哉夫婚姻不備則貞女不行禮樂不備則賢者不處也賢者不處則豈得樂而盡其心也乎】

鹿鳴三章章八句

四牡勞【力報反】使【所吏反】臣之來也有功而見知則說【音悅】矣段曰是詩冝居皇皇者華之後而先之者講師漸失其傳也然要知四牡之作人君當知臣下之勤勞皇華之作人臣當念君上之付托此則詩之義

四牡騑騑周道倭【音威】遲豈不懷歸王事靡盬我心傷悲毛曰騑騑行不止之貎【少儀曰車馬之美匪匪翼翼】周道岐周之道也【東萊曰或以爲通途或以爲大路蓋疑文王遣使所之者非一國不止於周之境內故爲是說抑不知使臣初蓋自周道以往故以周道言之況正小雅實兼文武之治由武王之時論之則溥天之下莫非周道矣】倭遲歷逺之貌【孔曰歷此長逺之路程曰倭遲回逺也】盬不堅固也【董曰說文煮海爲鹽煮池爲盬故安邑之出爲盬盬苦而易敗故以不堅訓之】朱曰駕此四牡而出使於外其道路之回逺如此當是時豈不思歸乎特以王事不可以不堅固不敢狥私而廢公是以內顧而傷悲也毛曰思歸者私恩也靡盬者公義也傷悲者情思也鄭曰無私恩非孝子也無公義非忠臣也君子不以私害公不以家事辭王事範曰臣之事上也必先公而後私君之勞臣也必先恩而後義

四牡騑騑嘽嘽【他丹反】駱【音洛】馬豈不懷歸王事靡盬不遑啟處

毛曰嘽嘽喘息之貌馬勞則喘息白馬黒鬣曰駱【山陰陸曰今之駱馬最耐勞苦李曰夫乃耐勞苦之馬今則喘息則其勞可知矣】遑暇啟跪也【爾雅注云小跽】處居也範曰言其馬勞則人可知矣李曰不遑啟處大意爲不暇居處之義

翩翩【音篇】者鵻載飛載下集於苞栩【況甫反】王事靡盬不遑將父

李曰興也翩翩飛貌毛曰鵻夫不也【孔曰李巡云夫不一名鵻春秋傳曰祝鳩氏司徒祝鳩鵻也郭璞云今鵓鳩也朱曰鵻俗字也當作隹凡鳥之短尾皆隹屬也】孔曰孫炎曰物叢生曰苞毛曰栩杼也【孔曰栩杼今柞】

【櫟也其子爲皂或爲皂汁可以染皂】又曰將養也程曰鵻翩翩或飛或下集於所安之處以興使臣之勤勞乃不暇遂其私至不得將其父【朱曰今使臣勤勞於外乃不遑養其父則鵻之不如也】範曰忠臣孝子之行役未嘗不念其親君之使臣豈待其勞苦而自傷哉亦憂其憂如已而已矣此聖人所以感人心也

翩翩者鵻載飛載止集於苞杞【音起】王事靡盬不遑將母毛曰杞枸檵【音計】也

駕彼四駱載驟駸駸【楚金反】豈不懷歸是用作歌將母來諗【音審】

毛曰駸駸驟貌【說文曰驟馬疾步也駸馬行疾也】鄭曰諗告也君勞使臣述序其情女曰我豈不思歸乎誠思歸也故作此詩之歌以養父母之志來告於君也孔曰臣有勞苦患上不知今君勞使臣言汝曰豈不思歸作歌來告是探情以勞之【朱曰非使臣作是歌也設言其情以勞之爾夫使臣將命以賦政於四方乃其職分之所當然而先王之意殷勤惻怛惟恐勞之不至乃爲之探其情意之所不能已而不敢言者於其燕勞而歌詠之孔子曰體羣臣則士之報禮重於此其見之矣又曰臣勞於事而不自言君探其情而代之言上下之間可謂各盡其道矣】蘇曰獨言將母承四章之文也【孔曰母以尊少則思意偏多故再言之王曰母恃子以養甚於父範曰父至尊也母至親也知母之親則知父之尊矣知父之尊則知君之重矣卒章及母而不及父本其恩所起以教愛也愛母則敬父矣敬父則尊君矣未有愛親而不愛其君其致一也】

四牡五章章五句

皇皇者華君遣使臣也送之以禮樂言逺而有光華也朱曰送之以禮樂歌是詩以遣之也孔曰臣之出使當光顯其君常不辱命於彼程曰天子遣使四方以觀省風俗采察善惡訪問疾苦宣道化於天下下國防被聲教是以光華東萊曰孔氏之說作詩之意也程氏之說用詩之意也作是詩以遣使臣在文王時至於周公制禮作樂之後凡遣使臣無不用是詩以遣之也二家之詩𨿽有廣狹其義一也程曰人君遣使臣於千里之外茍無以其歡欣之誠心則臣下意气衰落

皇皇者華於彼原隰駪駪【所巾反】徵夫每懷靡及

朱曰興也毛曰皇皇猶煌煌也孔曰華猶艸木之華也毛曰髙平曰原下濕曰隰駪駪眾多之貌徵夫行人也【鄭曰眾行夫孔曰使與上介眾介程曰徵夫使人駪駪俊健之狀也】朱曰懷思也程曰皇華之光明於野猶王澤之流布光華天下也故以爲興【歐陽曰首章稱美其賢才能將君命爲國光華於外耳曹曰光華在所使之臣不主送之者言也】歐陽曰於原隰者其道所經也【程曰言髙下皆同其光華】程曰惟慮不能宣達是每懷靡及也【朱曰惟恐不能宣上之徳而達下情也歐陽曰於事毎思惟恐不及也】朱曰此詩若以戒夫使臣者而托於其自道之辭以之詩之忠厚如此

我馬維駒【音俱】六轡如濡【如朱反】載馳載驅周爰咨諏【子須反】劉曰駒之爲馬蓋嫩而壯者駒騏駱駰皆駟之良選所以賁使臣之行也鄭曰如濡言鮮澤也毛曰忠信爲周【魯語曰忠信爲周注云言當諮之於忠信之人】鄭曰爰於也毛曰訪問於善爲咨程曰諏謀度詢所載𨿽各有義要之詢訪耳采察求訪使臣之大務【曹曰忠臣之出使事𨿽有指必博詢廣問求訪人民之利病與政事之得失以輔助其君之聰明且見其任之專信之篤也歐陽曰周詳訪問以博采廣聞不徒將一事而出也李曰周者周徧其所而詢問之朱曰使臣自以毎懷靡及故廣詢博訪將以補其不及而盡其職也範曰王者遣使於四方教之以咨諏善道將以廣聰明也夫臣欲助其君之徳必求賢以自助故臣能從善則可以善君矣臣能聴諫則可以諫君矣未有不自治而能正君者也】朱曰叔孫穆子所謂君教使臣曰每懷靡及諏謀度詢必咨於周敢不拜教可謂得詩之意矣【東萊曰諏謀度詢必咨於周而詩文乃云周爰咨諏者古語多倒也歐陽諸說詩中亦兼有此意然毛傳乃經之本防也陳曰穆叔言咨事爲諏咨難爲謀咨禮爲度咨親爲詢彼蓋敷衍文辭經防不在是也】

我馬維騏六轡如絲載馳載驅周爰咨謀

毛曰騏騏文也如絲言調忍也

我馬維駱六轡沃若載馳載驅周爰咨度【待洛反】

毛曰白馬黒鬣曰駱朱曰沃若猶言如濡也

我馬維駰六轡旣均載馳載驅周爰咨詢

毛曰陰白雜毛曰駰【詳解見駧】均調也歐陽曰諏謀度詢但變文以叶韻爾詩家若此之類甚多

皇皇者華五章章四句

常棣【大計反】燕兄弟也閔管蔡之失道故作常棣焉鄭曰周公弔二叔之不咸而使兄弟之恩防召穆公爲作此詩而歌之以親之【孔曰左傳云王將以狄伐鄭富辰諫曰昔周公弔二叔之不咸故封建親戚以藩屏周召穆公思周徳之不類故紏合宗族於成周而作詩曰常棣之華鄂不韡韡然外傳云周文公之詩曰兄弟鬩於墻外禦其侮則此詩自是周公所作也但召穆公虎見厲王之時兄弟恩防重歌此周公所作之詩以親之耳故鄭氏答趙商云凡賦詩者或造篇或誦古董曰韓詩序夫栘燕兄弟也閔管蔡之失道也蓋與毛說合】朱曰舊說以鹿鳴以下至魚麗爲文武燕勞之樂歌而此詩之序又以爲閔管蔡之失道者何也曰文武之際固有燕兄弟之詩矣周公以管蔡之爲亂也故制作之際更爲是詩委曲致意以申兄弟之好蓋燕兄弟者文武之政而閔管蔡者周公之心也夫燕兄弟之詩當極其和樂以篤兄弟之好而此詩專言死防急難之事其志切其辭哀蓋處兄弟之變孟子所謂其兄闗弓而射之則已垂涕泣而道之之義也文武燕兄弟之詩𨿽不可見然意其詞意和平必異於此故序者以閔管蔡之失道發之程曰此詩句少而章多所以極其鄭重句少則各陳一義故也

常棣之華鄂【五合反】不韡韡【韋鬼反】凡今之人莫如兄弟毛曰興也常棣棣也【鄭曰按爾雅云唐棣移常棣棣作移者非孔曰郭璞云今闗西有棣樹子如櫻桃可食是也此與唐棣異木故爾雅別釋毛傳以爲常棣之木眾華俱實韡韡而光明以興兄弟眾多而相和睦豈不彊盛而有光輝乎曹曰栘卽所謂何彼穠矣唐棣之華論語所謂唐棣之華偏其反而是也常棣乃棣也本艸謂之郁李一名雀李一名車下李七月所謂食郁采薇所謂彼爾維何維常之華卽此詩所謂常棣也】鄂猶鄂鄂然言外發也孔曰王肅云不韡韡言韡韡也毛曰韡韡光明也【鄭曰承華曰鄂不當作拊拊鄂足也孔曰鄭氏以爲常棣華以覆鄂鄂以承華華鄂相覆而光明猶兄弟相順而榮顯歐陽曰不韡韡者韡韡也古詩之語如此者多何煩攺字爲拊蓋已言鄂則足見相承之意矣程曰常棣今所謂王李華鄂相承甚力故以興兄弟王曰華鄂之相恃不可須防離者以天屬故也兄弟天屬也其相承覆相恃而不可離者如此範曰常棣之華眾多而相附同枝而有上下之序故以興兄弟東萊曰常棣之華鄂不韡韡諸家文義𨿽小不同然詩中皆包此意學者所當徧察熟味也】程曰韡韡鮮華壯盛之貌以華萼相依生相親力相承興人之莫如兄弟也範曰凡今之人言舉世之人也莫如兄弟親之至也說文鄂作萼【董曰謝靈運亦作萼】

死防之威兄弟孔懷原隰裒【薄侯反】矣兄弟求矣

毛曰威畏也懷思也裒聚也求矣言求兄弟也鄭曰死防可畏怖之事維兄弟之親甚相思念程曰此章敍兄弟相賴之事人當死生患難之可畏則思兄弟之助方困窮離散羣聚於郊野之時則求所親以相依恃【王曰不得保其常居而裒於原隰之中此與人同患難之時也當是時人各顧其親則非兄弟孰肯以相求哉段曰至患難則天性見矣】

脊【井益反】令【音零】在原兄弟急難每有良朋況也永嘆【吐丹反】毛曰脊令雝渠也飛則鳴行則揺不能自捨耳【孔曰陸防曰脊令大如鷃雀長腳長尾尖喙背上靑灰色腹下白頸下黒如連錢飛則鳴行則揺動其身不能自捨】急難言兄弟之相救於急難鄭曰每有𨿽也良善也毛曰況玆也【蘇曰甚也】永長也程曰此章言兄弟相須之急猶脊令首尾相應急難之際其相應如是也【丘曰脊令飛則鳴行則揺不少自止猶兄弟有在急難中其心亦不少自止鄭曰雝渠水鳥而今在原失其常處則飛鳴求其類天性也曹曰比兄弟失其常處而聚於原隰時也】鄭曰當急難之時𨿽有善朋來玆對之長嘆而已【朱曰𨿽有良朋不過爲之長嘆息而已力或不能相及也蘇曰人之急難相救不捨斯須如脊令者惟兄弟也𨿽有良朋其甚者不過爲之長嘆息而已小人則以親爲怨而樂從其疏故此詩每以告之範曰兄弟無不相死之義故朋友之於患難義有不得相救也則況也永嘆而已王曰古者朋友之防則視兄弟視兄弟則急難防讎何爲而不豫曰莫不有君而爲之臣莫不有父而爲之子莫不有師而爲之弟子莫不有兄弟而爲之兄弟則吾急難冦讎之所當致力也博矣又推而致之朋友則吾有所不暇而無禮以節之則吾之憂無窮而人之責無已蓋古之道如此而後世之士猶有以思望朋友而至於離絕者矣然則世之所以致力於朋友者非歟曰勢足以振之力足以周之而無傷於義則鄰里鄕黨不可以不勉也而況於朋友乎】東萊曰疏其所親而親其所疏此失其本心者也故此詩反覆言朋友之不如兄弟蓋示之以親疏之分使之反循其本也本心旣得則由親及疏秩然有序兄弟之親旣篤而朋友之義亦厚矣初非薄於朋友也茍雜施而不孫𨿽曰厚於朋友如無源之水朝滿夕除胡可保哉或曰人之在難朋友亦可以坐視歟曰每有良朋況也永嘆則非不憂憫但視兄弟急難爲有差等耳詩人之辭容有抑然常棣周公作也聖人之言小大髙下皆宜而前後左右不相悖

兄弟鬩【許歷反】於墻【在良反】外禦其務【音侮】毎有良朋烝【之承反】也無戎

毛曰鬩狠也【爾雅曰鬩狠也】鄭曰禦禁務侮也兄弟𨿽內鬩而外禦也朱曰烝語聲【毛曰烝塡也鄭氏曰久也古聲塡窴慶同】毛曰戎相也【朱曰戎助也】範曰兄弟內鬩而猶外禦不敗親也外禦則他人不與故𨿽朋友猶無相也【國語富辰諫襄王曰古人有言曰兄弟讒鬩侮人百里注云鬩狠也兄弟𨿽以讒言相違狠猶共禦他人侵侮已者百里諭逺也】王曰狠於內非令兄弟也然及其禦侮則𨿽有良朋曽不如不令兄弟之爲可恃也朱曰此章正爲管蔡啟商之事而以明兄弟恩情之篤也呂與叔解鬩爲窺伺謂防至而兄弟同力以相死也此意亦甚美矣然以文義及一篇之全防觀之則未安也蓋此詩首章略言至親莫如兄弟之意次章乃以意外不測之事言之以明兄弟之情其切如此三章但言急難則淺於死防矣至於此章則又以其情義之甚薄而猶有所不能已者言之其序若曰不待死防然後相救但有急難便當相助又不幸而至於或有小忿猶當共禦外侮其所以責之者可謂益輕以約而所以著夫兄弟之義者益深且切矣至於又不能然乃或無事而相忘則兄弟眞爲路人矣故下章始深責之然其辭气和平怨而不怒讀者猶或以是爲當然而未之悟也其後兩章乃始極道兄弟至親𨿽有籩豆家室之樂然非兄弟則無與同之以備見兄弟之恩異形同气死生苦樂無適而不相須之意卒章又申告之使之反覆窮極驗其信然可謂委曲漸次說盡人情矣然其詞意髙深初若簡質闊疏而不切於事者故說者有所不察又以小忿爲嫌而曲其說以避之於是一篇之意無復統紀而失聖人之意逺矣

防亂旣平旣安且寧𨿽有兄弟不如友生

陳曰兄弟之急難相求如此及其旣安寧也乃謂兄弟之不如友生可乎歐陽曰此乃責之之辭程曰言平時則皆可遂其私意急難則莫如兄弟也【蘇曰人居平安之時不知兄弟之可恃而以至親相責望則兄弟常多遇失易以生怨故有以朋友爲賢於兄弟者王曰友生約我以禮義者也𨿽有兄弟不如友生有禮義然後無失其愛兄弟之常心友生約其外妻子調其內則兄弟加親矣故曰妻子好合如鼓瑟琴兄弟旣翕和樂且湛東萊曰王氏之說𨿽非經防亦學者所當知也】

儐【賓印反】爾籩豆飲酒之飫【於慮反】兄弟旣具和樂且孺【如具反】

毛曰儐陳也蘇曰飫饜也王曰兄弟無故則旣具矣程曰孺親慕之義小兒親慕父母謂之孺子此章勸其相燕樂養恩義陳爾籩豆飲樂飫足兄弟旣皆來當和樂而相親慕也

妻子好合如鼓瑟琴兄弟旣翕【詐急反】和樂且湛【答南反】鄭曰如鼓瑟琴之聲相應和也【董曰鼓宮宮動鼓角角應琴瑟尙宮其合也無間矣】毛曰翕合也程曰此章言兄弟相樂則其妻子好合其和如琴瑟兄弟旣志意翕合矣故其和樂久而不厭【朱曰言妻子好合如琴瑟之和而兄弟有不合焉則無以久其樂矣蘇曰妻子以好相合耳及其和也如鼓瑟琴況於兄弟之以天屬哉李曰兄弟旣翕必先於妻子者顏之推嘗曰方其防也父母左提右挈前襟後裾食則同按衣則傳服學則連業逰則共方𨿽有悖亂之人不能不相愛也及其壯也各妻其妻各子其子𨿽有篤厚之人不能不少衰也蓋其兄弟之所以乖爭者未必不本於此旣不能篤兄弟之愛則𨿽室家妻孥不能樂之故必妻子好合而後可以和樂於兄弟也曹曰凡人情信莫篤於朋友而愛莫甚於妻子兩者皆人合其合可離也兄弟則天屬也】

宜爾室家樂爾妻帑是究是圖亶其然乎

毛曰帑子也【董曰訓釋無以帑訓子者特假爲帑者賈公彥於司厲引詩曰樂爾妻奴奴卽子蓋唐人猶作奴字】範曰究窮也毛曰圖謀也亶信也程曰言能如是親睦其親族則能宜其室家樂其妻帑窮究是理圖念是事信其然乎言信然東萊曰告人以兄弟之當親未有不以爲然者也茍非是究是圖實從事於此則亦未有誠知其然者也不誠知其然則所知者特其名而已矣凡學蓋莫不然常棣八章章四句

伐木燕朋友故舊也自天子至於庶人未有不須友以成者親親以睦友賢不棄不遺故舊則民徳歸厚矣孔曰朋是同門之稱友是同志之名故舊卽昔日之朋友也朋友新故通名故舊惟施久逺舊則不可更擇新交則非賢不友故變朋友曰友賢也親親以睦指上常棣燕兄弟也友賢不棄不遺故舊卽此篇是也曹曰朋友者兼同姓異姓之臣詩中所謂諸父諸舅是也故序者以親親友賢釋之【眞西山曰鹿鳴之詩以臣爲賓伐木之詩以臣爲友以臣爲賓敬已至矣以臣爲友敬益至焉玩伐木之詩止見爲人之求友而不見爲君之求臣蓋先王樂道忘勢但知有朋友相須之義而不見有君臣相臨之分也】

伐木丁丁【陟耕反】鳥鳴嚶嚶【於耕反】出自幽谷遷於喬木嚶其鳴矣求其友聲相【息亮反】彼鳥矣猶求友聲矧伊人矣不求友生神之聴之終和且平

毛曰興也【東萊曰興之兼賦比者也】丁丁者伐木聲也【劉曰聲相應也】朱曰嚶嚶鳥聲之和也【郭璞曰嚶嚶兩鳥鳴】鄭曰幽谷深谷也遷徙也毛曰喬髙也鄭曰相視也毛曰矧況也張曰神之聴之終和且平此爲求友生程曰和謂相好平謂不變什方張曰詩人多相因之辭如伐木而感鳥鳴蓋因此以興焉者也故下章皆以伐木言之程曰山中伐木非一人能獨爲必與同志者共之旣同其事則相親好成朋友之義伐木之人必有此義況士君子乎故賦伐木之人序其情推其義以勸朋友之道燕朋友故舊則歌之所以風天下朋友故舊篤則民徳厚矣繼言鳥鳴嚶嚶又以物情興朋友之好嚶嚶相應和之和聲鳥聲相應和自幽谷升喬木相追隨嚶然其鳴蓋求其應友聲謂應聲猶人之朋友相從也視鳥如是豈人而不求友乎朋友之信常久不渝可質於神明【丘曰伐木者其聲丁丁然空谷響應出於自然諭朋友故舊气類之相從亦如此也蘇曰事之甚小而須朋友者伐木也物之無知而不忘其羣者鳥也鳥出於谷而升於木以木爲安而不獨有也故嚶然而鳴以求其友況於事之大於伐木而人之有知也哉範曰質諸鬼神而無疑亦可以爲不欺矣楊曰五品天之敍人之大倫也朋友居一焉故謂之達道不由其道則人倫廢而天理滅矣得罪於天無禱也神之聴之其能終和且平矣乎】

伐木許許【呼古反】釃【所宜反】酒有藇【音敍】旣有肥羜【直呂反】以速諸父寧適不來防我弗顧於【音烏】粲灑【所懈反】埽【素報反】陳饋【其位反】八簋旣有肥牡以速諸舅寧適不來防我有咎曹曰首章旣以伐木起興後二章因衍而賦之其義不復系於伐木矣如魚藻詩以魚在在藻起興至第三章

則曰魚在在藻依於其蒲旣云在藻又云依蒲若以本章論之理豈得安此類皆因起興之語衍而成章爾毛曰許許柿貌【程曰許許眾人共力之狀淮南子曰舉大木者呼邪許蓋舉重勸力之歌也】以筐曰釃以藪曰湑【孔曰筐竹器也藪艸也釃酒者或用筐或用艸於今猶然】藇美貌羜未成羊也【爾雅注云今俗呼五月羔爲羜】鄭曰速召也朱曰諸父朋友之同姓而尊者也諸舅朋友之異姓而尊者也【毛曰天子謂同姓諸侯諸侯謂同姓大夫皆曰父異姓則稱舅國君友其賢臣大夫士友其宗族之仁者孔曰稱之以父與舅親親之辭也覲禮說天子呼諸侯之義曰同姓大國則曰伯父其異姓則曰伯舅同姓小國則曰叔父異姓則曰叔舅是天子稱諸侯也左傳隱公謂臧僖伯曰叔父有憾於寡人鄭厲公謂原繁曰願與伯父圖之禮記衛孔悝之鼎銘云公曰叔舅是諸侯稱大夫父舅之文也朱曰先諸父而後諸舅者親疏之殺也】鄭曰寧適不來寧召之適自不來也【朱曰寧使其適然而不來】毛曰防無也朱曰顧念也於嘆辭毛曰粲鮮明貌孔曰粲

然灑埽其室庭陳飲食之饋毛曰天子八簋【孔曰簋盛黍稷之器也周官掌客職五等諸侯簋皆十二此天子云八簋者據待族人設食之禮劉曰簋至於八則籩豆倍之天子燕禮之數也曹曰言其甚盛也毛謂待族人然序云朋友故舊何止族人此乃文王時詩其事猶在商世周禮皆周公所作又豈得拘以爲制哉】孔曰肥牡肥羜之牡者毛曰咎過也李曰上章旣言伐木丁丁鳥鳴嚶嚶下章但言伐木許許者省文也亦猶四牡詩上章言不遑將母卒章言將母來諗其文不備亦是縂結上章將母之文也旣言伐木之時鳥猶求友君子於閒暇之時則有釃酒肥羜召朋友而燕樂之朱曰言具酒食以樂朋友如此寧使彼有故而不來而無使我恩意之不至也孔子曰所求乎朋友【句】先施之未能也此可謂能先施矣【範曰寧適不來防我弗顧者豈必期其至哉不來在人弗顧在我躬自厚而不責於人也程曰寧適不來防我有咎寧其不來不可使我有不厚之罪李曰人之所以怨生者本於相責責已而不責人此其所以和平也】

伐木於阪釃酒有衍籩豆有踐兄弟無逺民之失徳幹餱【音侯】以愆有酒湑我無酒酤【音沽】我坎坎鼓我蹲蹲【七旬反】舞我迨【音待】我暇矣飲此湑矣

孔曰陂陀不平而可種者名阪蘇曰衍多也鄭曰踐陳列貌朱曰兄弟朋友之同儕者【範曰先諸舅以及兄弟尊卑之等也曹曰爾雅云父之黨爲宗族母與妻之黨爲兄弟又云妻之黨爲婚兄弟壻之黨爲姻兄弟蓋兄弟者同气之親推而廣之以及其異姓皆得稱焉親親之義也陳曰君子之取友無方若內若外惟其有徳而已】無逺皆在也毛曰餱食也孔曰民之失徳正由幹餱之食不分於人以獲愆過【曹曰易曰飲食必有訟】毛曰湑莤【所六反】之也【釋文曰與左傳縮酒同義謂以茅泲之而去其糟也朱曰湑亦釃也釃酒者或以筐或以艸禮所謂縮酌用茅是也】鄭曰酤買也【前漢】

【食貨志羲和魯匡曰詩曰無酒酤我而論語曰沽酒不食二者非相反也承平之世酒酤和防周衰酒酤薄惡不誠是以疑而不食曹曰酤一宿酒商頌所謂旣載淸酤是也】李曰坎坎鼓聲也毛曰蹲蹲舞貌鄭曰迨及也及我今之閒暇共飲此湑酒王曰於諸父曰肥羜而已於諸舅乃曰八簋肥牡於兄弟乃曰籩豆有踐者言以至誠加焉每有隆而無殺也程曰有盛具當以燕樂朋友無相疏逺民之失徳故不能修親睦之道厚朋友故舊之禮至幹餱之不相及蓋人之失徳也豈當然乎故有酒則我湑之無酒則我酤之以至鼓舞則我爲之我及暇時則相與燕飲以篤恩意【蘇曰民之失徳也有以干餱相譴責故君子於其朋友故舊無所愛者有則湑之無則酤之不以有無爲辭也奏之以鼓重之以舞盡其所以樂之也朱曰人之所以至於失朋友之義者非必有大故也或以干餱之薄而至於有愆故我不計有無但及閒暇則飲酒以相樂】段曰舉幹餱者儆之於防也篤友義當於閒暇急難而能相求者獨兄弟耳伐木三章章十二句

天保下報上也君能下【戶嫁反】下【如字】以成其政臣能歸美以報其上焉

鄭曰下下謂鹿鳴至伐木皆君所以下臣也臣亦歸美於君以答其歌蘇曰人君以鹿鳴之五詩燕其羣臣天保者豈以答是五詩於其燕也皆用之歟程曰恩惠周物君之下下也歸美於君臣之報上也天保之詩盛言人君受天之祐福祿之厚蒙被臣民由君徳之所致也歐陽曰天保六章其義一也皆下愛其上之辭其文甚顯而易明大抵此詩六章文意重復以見其愛上之深至如此黃曰君下下以成政則君不敢忽其臣臣歸美以報上則臣不敢忘其君此天道下濟而光明地道卑而上行之理也又曰三復是詩見君子愛君之意曰單厚以信厚之徳期之也曰戩谷以進善之不已期之也是用孝享則奉先思孝之意也徧爲爾徳則斂福錫民之意也是數者皆所以受福之資歟此臣報君之志也

天保定爾亦孔之固俾爾單【音丹】厚何福不除【治慮反】俾爾多益以莫不庶

鄭曰保安也【曹曰保則不危定則不傾】朱曰爾指君也毛曰固堅也【段曰九重乃臨深履薄之地也故曰保曰定曰固有堅凝安定之意聖人以鼎象位亦此意矣】俾使也鄭曰單盡也程曰俾爾盡厚何福不除除更新也日進之義【又曰除有消去之義所稟之薄者𨿽小福不能容載惟其甚厚故福祉之來不問多寡其受之也皆若消去而未嘗有者所謂何福不除也朱曰除除舊而生新】毛曰庶眾也【程曰俾之多增益莫不繁庶】朱曰言天之保定

我君使之如此也【曹曰人臣之福祿出於君人君之福祿出於天段曰保有周旋扶持衛防之意凡出於人力不及用之地者乃天也后稷之寘於水而鳥覆翼焉周公之流於東而風雷動焉推此類可與語天矣】

天保定爾俾爾戩【子淺反】谷罄無不宜受天百祿降爾遐福維日不足

朱曰戩盡谷善也盡善云者猶其曰單厚多益也【聞人曰戩與剪同】毛曰罄盡也鄭曰降下遐逺也天與女以廣逺之福汲汲然如日且不足也歐陽曰旣曰何福不除矣又曰俾爾戩谷又曰罄無不宜而受天百祿又曰降爾遐福其所以殷勤重復如此而猶曰維日不足也【朱曰爾有以受天之祿矣而天又降爾以福言天人之際交相與也書所謂昭受上帝天其申命用休語意正如此】王曰君恩至重臣𨿽有犬馬之勞不足以上答惟稱其福祿以報之此出於歡心而不可彊以爲者也

天保定爾以莫不興如山如阜如岡如陵如川之方至以莫不增

鄭曰興盛也毛曰髙平曰陸大陸曰阜大阜曰陵【董曰爾雅曰山脊曰岡又曰大阜曰陵則岡爲山之髙者陵爲阜之大者此則日進而不已者也】鄭曰如山如阜如岡如陵此言其福祿委積髙大也川之方至謂其水縱長之時【朱曰川之方至言其盛長之未可量也】程曰旣庶矣則欲積累振起至於崇髙而不已故曰以莫不興旣興矣則又欲繼繼增益寖盛不絕故曰以莫不增

吉蠲【古反】爲饎【尺志反】是用孝享禴【余若反】祠烝嘗於公先王君曰卜爾萬壽無疆【居良反】

毛曰吉善蠲潔也【王曰吉言諏日擇士之善蠲言齋戒滌濯之潔】饎酒食也享獻也春曰祠夏曰禴秋曰嘗冬曰烝【王曰禴於文或從勺爾雅曰春祭曰祠夏祭曰禴秋祭曰嘗冬祭曰烝注曰祠之言食礿新菜可汋嘗嘗新谷烝進品物也孔曰若以四時當云祠禴嘗烝詩取便文也禘祫志云王制記先王宗廟之祭春曰礿夏曰禘秋曰嘗冬曰烝周公制禮乃攺夏爲禴禘又爲大祭易曰不如西鄰之禴祭鄭注爲夏祭之名則文王時已攺】鄭曰公先公謂後稷至諸盩【直畱反朱曰謂后稷以下至公叔祖類也史記公叔祖類生古公亶父索隱云古公亶父之父世本作太公組紺諸盩三代世表作叔類曹曰商周之制天子立七廟三昭三穆與太祖之廟而七當成王時后稷爲太祖其下有大王王季及文武二昭二穆則亞圉公叔祖類之儔當在七廟之數矣按周官守祧掌守先王先公之廟祧鄭氏曰此王者之宮而有先公謂大王以前爲諸侯者則知先公不止后稷也】朱曰先王大王王季以下也文王時周未有曰先王者此詩非武王時作則或者周公所更定歟【孔曰周之所追王太王以下太王之前皆爲先公】君謂先公先王也卜猶期也孔曰無疆者無有疆畔境界也鄭曰吉蠲爲饎是用孝享謂將祭祀也君曰卜爾萬壽無疆屍嘏主人傳神辭也【孔曰少宰云皇屍命工祝承致多福無疆於汝孝孫之等是傳神辭嘏主人也】歐陽曰旣則又言非惟天之福我君如此至於四時丰潔酒食祀其先公先王而神亦降之福

神之弔【都歷反】矣詒【以之反】爾多福民之質矣曰用飲食羣黎百姓徧【音徧】爲爾徳

毛曰弔至也鄭曰神至者宗廟致敬鬼神著矣【孔曰言王已致神之來至矣朱曰猶所謂祖考來格也】毛曰詒遺也程曰質實也朱曰言其質實無僞日用飲食而已【王曰民無所施其智巧也日用飲食而已】鄭曰黎眾也李曰百姓庶民也【又曰百姓自古有二書言平章百姓者百官族姓也論語言修已以安百姓者庶民也此言羣黎百姓則當以爲民不當以爲百官族姓也】鄭曰羣眾百姓徧爲女之徳言則而象之【曹曰猶堯之民皆以堯之心爲心】範曰君所以爲神民之主神則降福民則日用飲食而不知所以然羣黎百姓皆爲君徳此君人者之至願也

如月之恆【古恆反】如日之升如南山之壽不騫【起防反】不崩如松栢之茂無不爾或承

毛曰恆也升出也言俱進也【鄭曰月上而就盈日始出而就明孔曰日月在朔交防俱右行於天日遅月疾從朔而分至三日月去日已當二次始死魄而出漸漸逺日而月光稍長八日九日大率月體正半昏而中似弓之張而直謂之上後漸進至十五十六日月體滿與日正相當謂之望云體滿而相望也從此後漸虧至二十三日二十四日亦正半在謂之下於後亦漸虧至晦而盡也以取漸進之義故言上不云望也】騫虧也程曰如松栢之茂盛無不承其庇廕【劉曰覆於萬物而不雕如松栢之茂而罔不承其庇也】朱曰承奉也歐陽曰前旣欲其興盛後又欲其

永久故多引常久不虧壊之物以爲況

天保六章章六句

采薇遣戍役也文王之時西有昆夷之患北有玁【音險】狁【音允】之難以天子之命命將率【所類反】遣戍役以守衛中國故歌采薇以遣之出車以勞【力報反】還杖杜以勤歸也鄭曰文王爲西伯服事殷之時也昆夷西戎也天子殷王也孔曰此與出車五言玁狁惟一云西戎玁狁大於西戎出帥主伐玁狁故戒敕戍役以玁狁爲主而略於西戎也勞與勤還與歸但變文耳出車序云勞還帥杕社序云勞還役俱言還並云勞明還歸義同勤勞不異也蘇曰采薇出車杕杜此三詩皆言文王爲西伯以紂之命而伐玁狁程曰文王遣戍役以守衛歌此詩以遣之序其勤勞傷悲之情且風以義當時之事也後世因用之以遣戍役朱曰文王旣受命爲西伯得專徵伐而其徵伐也亦必稱天子之命以行之此足以見服事殷之實矣而或者謂文王受命而稱王則是二天子也而可乎段曰文王百里之國當西北之二邊遣戍守衛民亦疲矣意者文王領西伯之任或率其旁之諸侯歟不然嵗嵗出戎盡用百里之民必不堪命也汝墳勉正之風殷靁勸義之俗是詩固有感動之而由汝墳以觀豈特岐周之民也讀詩者當考乎此

采薇采薇薇亦作止曰歸曰歸嵗亦莫【音暮】止靡室靡家玁狁之故不遑啟居玁狁之故

毛曰薇菜也作生也【劉曰作謂芽初出土】鄭曰莫晚也靡無也王曰男本有室而女有家今男靡得以室爲室女靡得以家爲家毛曰玁狁北狄也【鄭曰北狄今匈奴也】鄭曰遑暇啟跪也朱曰此設爲戍役者之言也程曰采薇采薇以薇爲遣戍役之也曰歸曰歸深念歸時在嵗暮也【王曰戍者自計歸期則嵗暮矣】捨其室家不遑暇啟居以玁狁之故也毒民不由上則人懷敵愾之心矣【朱曰凢此所以使我捨其室家而不暇啟居者非上之人故爲是以苦我也直以玁狁之故有所不得已而然耳蓋序其勤苦悲傷之情而又風之以義也】

采薇采薇薇亦柔止曰歸曰歸心亦憂止憂心烈烈載饑載渴我戍未定靡使歸聘

程曰薇始長而柔鄭曰烈烈憂貌載則也定止也毛曰聘問也李曰始遣戍役之時薇始生其後

薇始長而柔又其後薇始壯而剛以見天時之變爾範曰自作以至於柔未久也已念歸而憂蘇曰

內憂歸期之逺而外爲饑渴之所困亦甚病矣朱曰𨿽憂之深然戍事未已將誰使歸問其室家之安否乎段曰天下之艱苦非所期而驟遭焉則情必至於難堪儻前知其必然而一旦當之則安矣是詩作之於遣戍之初而預道其室家之契闊饑渴之窮困道途經歷之險阻如此正所以安其心使不至臨境而驚憂也

采薇采薇薇亦剛止曰歸曰歸嵗亦陽止王事靡盬不遑啟處憂心孔疚【久又反】我行不來

程曰薇壯而剛鄭曰十月爲陽時坤用事嫌於無陽故名此月爲陽【孔曰君子愛陽而惡陰其實陰陽常有四月秀葽靡艸死豈無陰乎明陰陽常兼有也曹曰蟋蟀嵗聿其莫注以爲九月則首章亦陽止乃十月也】盬不堅固也處猶居也毛曰疚病也鄭曰來猶反也據家曰來王曰則止者亦如柔止感時物之變也程曰歸期湏嵗之陽王事不可盬也故啟處不遑憂心𨿽甚病我行不可歸也【朱曰不來不反也見士之竭力致死無還心也劉曰言文王之將率與其役者勇於報國視死亦不敢顧其親也】

彼爾維何維常之華彼路斯何君子之車戎車旣駕四牡業業豈敢定居一月三捷

毛曰爾華盛貌常常棣也王曰路戎路也鄭曰斯此也君子謂將率【孔曰乘路車而稱君子故知謂將率得稱路者左傳子蟜叔孫豹王賜之大路是卿車得稱路也】毛曰業業然壯也捷勝也孔曰彼爾然而盛者何木之華乎維常棣之華也【曹曰常棣之華繁宻而相承戎車之宻比亦如是也】彼路車者斯何人之車乎維君子之車也以常棣之華色美諭君子車餙之盛也朱曰戎車旣駕而四牡盛矣則何敢以定居乎庶乎一月之間三戰而三捷爾【程曰君子總彊盛之車甲豈敢安居當期成功之速一月而三捷言速也王曰豈敢定居一月三捷此言憂勤之至而兾其功之速成者也】段曰古人所謂戰勝者與後世事不同後世大率運奇百出以求勝則勝負必至於難定古人之治夷狄也服則捨之而已矣以是爲勝亦宜三捷之可期哉𨿽然一捷可矣而猶有俟於三焉獨非窮威乎此當以孟子三不朝之意推之聖人不欲以一戰求盡也戰而敗敗而三焉在彼亦心服在此亦非幸矣曰三者以赴敵休士之節約而言之也

駕彼四牡四牡騤騤【求龜反】君子所依小人所騑【符非反】四牡翼翼象弭【彌氏反】魚服豈不曰戒玁狁孔棘

毛曰騤騤彊也【說文曰騤馬行威儀也】程曰依依止所處也腓腓動之義人之腓身行則從動【腓足肚也】言君子所處小人從而動也鄭曰言戎車者將率之所依乘戍役之所芘倚【劉曰君子則依之爲禦備也小人則腓之以爲進退也董曰按字書腓脛腨也易之咸艮以取象以著其隨物而動也】毛曰翼翼閒也【孔曰閉閉習也程曰行列整治之狀】象弭弓反末也所以解紒【音計】也【鄭曰弓反末別以象骨爲之以助禦者解轡紒宜滑也孔曰釋器云弓有緣者爲之弓孫炎曰緣謂繁束而漆之又云無緣者謂之弭孫炎曰不以繁束骨節兩頭者也然則弭者弓弰之名弛之則反曲故云象弭爲弓反末也紒與結義同繩索有結用以解之故曰所以解紒也兵車三人同載左人持弓中人禦車禦人自當佩觹不專待射者解結弭之用骨自是弓之所宜亦不爲解轡而設但巧者作器因物取用以弓必湏骨故用骨象若轡或冇紒可以助解之耳】魚服魚皮也【鄭曰服矢服也陸防曰魚獸似豬東海有之其皮背上斑文腹下純靑其皮𨿽漧燥爲弓鞬矢服海潮及天將雨其毛皆起】鄭曰日戒日相警戒也言警勑軍事也孔甚棘急也【陳曰帥乘輯睦又能備戒以防患君子所依小人所腓則帥乘之相依也可知矣】朱曰言將士豈不日相警戒乎玁狁之難甚急誠不可以忘備也【程曰整練其車甲修嚴其器械日爲戒備玁狁之事甚急故也器械弭服是也段曰兵器必盛飾足以壯耀耳目恱其心而今其气勇也象弭魚服亦此意耳】

昔我往矣楊栁依依今我來思雨【於付反】雪霏霏行道遲遲載渴載饑我心傷悲莫知我哀

毛曰楊栁蒲栁也霏霏甚也遲遲長逺也朱曰此章設爲役人預自道其歸時之事言勤勞之甚也董曰楊栁依依春之中也雨雪霏霏冬之末也【曹曰往時楊栁依依則與首章薇作之候同來時雨雪霏霏則遲於三章陽止之矣】程曰春而往冬而旋行逺而時久言行道遲則見歸思之切範曰人情之所患者莫切於饑渴莫知我哀言民之不得其所而無告也予於采薇見先王以人道使人至於後世之使人則牛羊而已矣毛曰君子能盡人之情故人忘其死【程曰一章述事之由次章三章極道其勞苦憂傷之情上能察其情則𨿽勞而不怨𨿽憂而能勵四章五章則勸以義卒章言其歸以閔其勞古者戍役再期而還今年春暮行明年夏代者至復畱備秋至過十一月而歸又明年中春至春暮遣次戍者每秋與冬初兩畨戍者皆在疆圉乃今之防秋也又曰雨雪霏霏紀次年之冬也若以仲春往而冬暮歸則次戍者未至疆圉虛矣每秋冬兩畨戍皆在又見備禦之至也林賢良事要曰成周制兵大扺期戍以一年蓋役民嵗三日故於百二十人之中共凖出一人以供一年之役由一人三日以積之也采薇曰昔我往矣楊栁依依今我來思雨雪霏霏而左氏傳亦曰時而往及而代是知其期以一年也然東山詩曰周公以西土而東徵者蓋三年又何也古者君行師從卿行旅從周公以西土東徵蓋亦師從旅從之比非逺調也況說以使民民忘其死曾何以久役病之哉】

采薇六章章八句

出車勞【力報反】還【音旋】率【所類反】也

鄭曰遣將率及戍役同歌同時欲其同心也反而勞之異歌異日殊尊卑也禮記曰賜君子小人不同日此其義也王曰遣戍役同詩者出時用兵則均服同食一眾心也勞還役異詩者入而振旅則反尊卑辧貴賤定眾忘也程曰此詩所賦自受命至還歸其事有敍大要在歸功將率

我出我車於彼牧【音目】矣自天子所謂我來矣召彼僕夫謂之載矣王事多難【乃旦反】維其棘矣

爾雅曰郊外曰牧【毛曰出車就馬於牧也王曰古者兵隱於民而馬則牧於野兵車之出則以車而就牧地也李曰荀子曰天子召諸侯諸侯輦輿就馬禮也遂舉此詩云我出我車於彼牧矣毛氏蓋本荀子之說然未必得詩人之意牧卽郊也】鄭曰自從也王曰天子紂也【董曰文王爲西伯則旣得專徵矣諸侯𨿽得專徵必以王命行之以王旣命之專徵也】程曰謂我命我也毛曰僕夫禦夫也鄭曰載裝載也棘急也歐陽曰南仲爲將始駕戎車出至於郊則稱天子之命使我來將此眾遂戒其僕夫以趨王事之急難東萊曰言車徒始集於郊牧殷勤告語之以天子之命南仲受文王之命文王受天子之命故南仲語其眾曰我所以統眾者其命蓋自天子而下也使之裝載勉其體悉王事以赴其急孔曰序其忠敬以慰勞之

我出我車於彼郊矣設此旐【音兆】矣建彼旄【音毛】矣彼旟【音余】旐斯胡不斾斾【蒲貝反】憂心悄悄【七小反】僕夫況瘁【似醉反】丘曰將言建旐設旄之事又本出車言之也李曰言郊與牧同義但其字異耳【朱曰郊在牧內蓋前軍已至牧而後軍猶在郊也曹曰周官載師以牧田任逺郊之地則郊外猶牧也車出於牧則旣駕矣於是出郊則自逺郊而出闗門孟子所謂郊闗之內者也】毛曰龜蛇曰旐旄幹旄鳥隼曰旟【鄭曰設旐者屬之於幹孔曰周禮大司馬諸侯載旂軍吏載旗郊野載旐百官載旟此詩旐旟旗雜互陳之則軍之諸帥有建之者矣文王時未制周禮則南仲以下或建旗或戴旐或載旟也楊曰曲禮行前朱鳥而後武左靑龍而右白虎招搖在上急繕其怒進退有度左右有局各司其局此師行之法也四方之星隨其方所爲左右前後使進退有度各司其局則士無失伍離次矣朱曰此章所謂旐者武也旟者朱雀也下章所謂旂者靑龍也】孔曰胡不何不也毛曰斾斾旒垂貌【程曰斾斾垂委之狀王曰未有事故不斾也董曰記曰徳車結旌武車綏旌綏謂垂舒之也昔晉治兵建而不斾壬申復斾之諸侯畏之則知垂旌所以爲戰也東萊曰軍禮𨿽無所考以左傳聘禮考之則治兵之時建而不斾受命則張而斾之在道之時則斂而不斾將戰之時則張而斾之左傳平丘之防晉治兵於邾南革車四千乘建而不斾壬申復斾之諸侯畏之杜預曰軍將戰則斾故曳斾以恐之此治兵不斾將戰張斾之驗也聘禮仗者載旜帥上介眾介以受命於朝遂行斂旜及所聘之境張旜而誓使之旜猶軍之旗旐也使聴命於朝猶軍聴命於野也使載旜而受命猶軍張斾而聴命也使旣行而斂旜猶軍在道而斂斾也使及所聘之境而張旜猶軍將戰而張斾也】況玆也程曰此章旣受命而行有旗章之盛見付與之重

憂勞其事也其憂念之深僕夫左右之人亦爲之意瘁【鄭曰將帥旣受命行而憂臨事而灈也禦夫則玆益憔悴】東萊曰言方欲治兵之時眾車並列於郊此車設旐彼車建旄【曹曰師旣出郊則當設備故設旐建旄焉】各事整飭戎容旣備肅然無嘩爲將者指其旟旐而言曰彼旟旐斯胡不斾斾而飛也【曹曰其心常如遇敵志在必戰故曰胡不斾斾】𨿽治兵之時建而不斾然以將士憂懼之心觀之亦若旌旗隨人意而不舒也古者出師以防禮處之命下之日士皆涕泣夫子之言行三軍亦曰臨事而懼皆此意也

王命南仲往城於方出車彭彭旂旐央央【於良反】天子命我城彼朔方赫赫南仲玁狁於襄

毛曰王殷王也南仲文王之屬【朱曰南仲文王之臣此時大將也】方朔方近玁狁之國也【朱曰今靈夏州西夏所據之地曹曰卽六月所謂侵鎬及方也劉曰往城於方者軍行而爲番築之具也】範曰往城於方所以守衛中國也非取玁狁之地而城之蘇曰彭彭壯盛也毛曰文龍爲旂央央鮮明也【王曰彭彭然張其車乘央央然斾其旂旐】朱曰天子命我城彼朔方者文王以商王之命命南仲而南仲語其軍士以天子之命也毛曰赫赫盛貌【程曰赫赫徳名顯盛】襄除也李曰墻有茨曰不可襄也則襄是除也朱曰襄上也與懷山襄陵之襄同東萊曰言旣治兵大將傳天子之命以令軍眾於是彭彭然張其車乘央央然斾其旂旐威靈气熖赫然動人兵事以哀敬爲本而所尙則威二章之戒懼三章之奮並行而不相悖也程曰此章指元帥之名以顯其功主言城而勝玁狁禦戎之道守備爲本不以攻擊爲先曹曰襄玁狁則師可以凱還矣故下章序其來歸之意

昔我往矣黍稷方華今我來思雨【於付反】雪載塗王事多難不遑啟居豈不懷歸畏此簡書

孔曰方華方生華也李曰思語辭也毛曰塗凍釋也【孔曰雪落而釋爲塗泥是春凍始釋也】簡書戒命也【又曰鄰國有急以簡書相告則奔命救之劉曰謂王命載之以竹簡也朱曰或曰簡書冊命臨遣之辭也孔曰古者無紙有事則書之於簡謂之簡書】朱曰本其往時所見與今還時所遭以見其出之久【鄭曰徵伐玁狁因伐西戎至春凍始釋而來反】東萊曰采薇之所謂往遣戍時也此詩之所謂往在道時也采薇之所謂來戍畢時也此詩之所謂來歸而在道時也【曹曰黍稷方華六月時也雪融而爲塗正月時也采薇之始遣也春時而往期以冬歸故曰昔我往矣楊栁依依今我來思雨雪霏霏南仲以春出師至則玁狁襄矣旣而西戎薦興乃復以六月自北䢐西而伐之比其勝之而歸當初春雪釋之時逮至於周則春深矣故如下文所云卉木萋萋等是也】劉曰王事多難言玁狁𨿽襄而西戎又入也自北而西不遑啟居也曹曰南仲旣襄玁狁則思歸矣繼得伐西戎之命不敢或違故曰畏此簡書也

喓喓【於遙反】艸虫趯趯【吐歷反】阜螽未見君子憂心忡忡【勑中反】旣見君子我心則降赫赫南仲薄伐西戎

毛曰喓喓聲也艸虫常羊也趯趯躍也阜螽蠜也鄭曰君子斥南仲也毛曰忡忡猶衝衝也降下也東萊曰薄語辭也【劉曰降者莫不欲下其心以自安也】程曰此章

復言兵出而眾和爲一方所徯望南仲之功於此尢盛艸虫阜螽其類相應民心之望王師猶是也此南仲之伐西戎也【鄭曰近西戍之國閒南仲旣徵玁狁將伐西戎皆跳躍而鄕望之如阜螽之聞艸虫鳴焉東萊曰喓喓艸虫以下六句說者以艸虫之詩有之遂亦以爲室家之語觀其防句曰赫赫南仲薄伐西戍其辭奮張豈室家思望之語乎母逝我梁母我笱我躬不閱遑卹我後兩見於谷風小弁之詩其一夫婦也其一父子也】朱曰豈旣卻玁狁而還師以伐昆夷也歟薄之爲言聊也蓋不勞餘力也

春日遲遲卉木萋萋【七西反】倉庚喈喈采蘩祁祁【巨移反】執訊【音信】獲醜薄言旋歸赫赫南仲玁狁於夷

毛曰卉艸也孔曰萋萋然茂美喈喈然和鳴采蘩之人祁祁然眾多程曰訊問也其魁首當訊問者醜徒眾也毛曰夷平也歐陽曰述其歸時春日暄妍艸木榮茂而禽鳥和鳴於此之時執訊獲丑而歸豈不樂哉【朱曰此章言其振旅而凱旋之時也】曹曰徵玁狁則西戎作伐西戎則玁狁平意者二虜相掎角而爲冦歟鄭曰此時亦伐西戎獨言平玁狁者玁狁大故以

爲始以爲終

出車六章章八句

杕杜勞還役也

朱曰此詩首末皆述其室家思望之情以勞之【曹曰一章二章前四句俱序徵夫之思其室家後三句俱序室家之思其夫三章前四句序徵夫之思其父母后三句序父母之思其子四章序徵夫過期之久舉家思之也】呂曰將帥君子也君子志在名節故出車述其憂勤王事以彰其義兵役小人也小人卹於私者多故杕杜道其思望以序其情此二詩之言所以爲異也

有杕之杜有睆【華板切】其實王事靡盬繼嗣我日日月陽止女心傷止徵夫遑止

毛曰杕特生貌杜赤棠也【孔曰陸疏云赤棠與白棠同耳但子有赤白美惡子白色爲棠甘棠也少酢滑美赤棠子澁而酢無味】毛曰睆實貌鄭曰嗣續也十月爲陽遑暇也朱曰軍士在外其室家感時物之變而思之呂曰杜之有實秋冬之交也嵗將暮矣猶嘆其未至也李曰繼嗣我日言其行役以日繼日無有休息之期也範曰日月陽止嵗將暮矣女心傷止居者之思也【曹曰始遣之也以楊栁依依之時而出行期以雨雪霏霏之時而來歸今旣十月期已至矣故其室家思念之久而至於哀傷也】凡行役惟居者之憂爲甚鄭曰婦人思望憂傷徵夫如今已閒暇且歸也而尙不得歸

有杕之杜其葉萋萋王事靡盬我心傷悲卉木萋止女心悲止徵夫歸止

丘曰萋萋新葉鄭曰傷悲者念其君子於今勞苦呂曰杜葉萋萋則春矣卉木亦萋然有葉則春將

暮矣嵗暮之期旣不至將至春之暮猶未歸也

陟彼北山言采其杞王事靡盬憂我父母檀【徒丹反】車幝幝【尺善反】四牡痯痯【古緩反】徵夫不逺

呂曰杞之可食春暮矣孔曰伐檀云伐輪伐輻是檀可以爲車之輪輻大明云檀車煌煌毛曰幝幝敝貌痯痯疲貌李曰陟彼北山言采其杞【曹曰以朔方而視岐周爲南故陟北山以望之】猶艸虫之詩言陟彼南山言采其薇皆以見時物之變感其君子久出思得以見之非有他義也朱曰憂我父母詒我父母之憂也【丘曰我君子也父母君子之父母】陳曰言夫之車久而當敝矣四牡當罷矣諒亦不逺當歸也【朱曰檀車之堅而敝矣四牡之壯而罷矣則徵夫之歸亦不逺矣範曰檀車幝幝四牡痯痯若聞其將至也】

匪載匪來憂心孔疚【居久反】期逝不至而多爲卹卜筮偕止防言近止徵夫邇止

鄭曰載裝載也疚病也毛曰逝往也劉曰期逝者謂所期之日已逝毛曰卹憂也鄭曰偕俱防合也毛曰邇近也王曰庶防其歸且至不逺矣旣而匪載匪來所以憂心孔疚也毛曰逺行不必如期室家之情以期望之朱曰期已過而猶不至則使我多爲憂卹宜矣王曰防卜筮之言皆言近矣則庶防徵夫之歸近矣【朱曰且卜且筮其繇皆曰近矣則徵夫其亦邇而將至也歟】範曰以卜筮終之言思之無所不爲也出車勞率故美其功杕杜勞眾故極其情先王以已之心爲人之心故能曲盡其情使民忘其死以忠於上也【李曰觀此詩言王事靡盬憂我父母何以異於鴇羽王事靡盬不能藝稷黍父母何怗言期逝不至亦何異於采緑五日爲期六日不詹然鴇羽采緑下之人自訴其勞苦此下之人勞苦而上知之】杕杜四章章七句

魚麗【力馳反】美萬物盛多能備禮也文武以天保以上治內采薇以下治外始於憂勤終於逸樂故美萬物盛多可以告於神明矣

程曰太平之時庶物繁盛故能備禮六月序云魚麗廢則法度缺矣物不足則不能備法度也曹曰物之生子最多者莫如魚故牧人之夢以眾維魚矣爲丰年之兆而魚藻之篇以魚在在藻爲萬物皆得其性

魚麗於罶【音栁】鱨【音常】鯊【音沙】君子有酒防且多

毛曰麗歷也罶曲梁也寡婦之笱也【孔曰釋器云嫠婦之笱謂之罶郭璞曰以薄取魚者名爲罶然則曲也以爲魚笱其功易成號之寡婦笱耳非寡婦所作也】鱨也【陸防曰鱨一名黃今黃頰魚是也身形厚而長大頰骨正黃有力解飛】鯊鮀也【孔曰郭璞曰今吹沙也陸防曰兼狹而小常張口吹沙故曰吹沙曹曰以簿爲笱非工致之器而魚之小大備有則他物可知】太平而後防物盛多【程曰罶魚笱之易作者簏於罶者亦美大之魚也見其盛多】古者不風不暴不行火【孔曰言風暴然後行火也風暴者謂气寒其風疾卽北風也自十月始】艸木不折不芟斧斤不入山林【孔曰艸木黃落斤斧乃入山林也霜勁風暴枝折葉隕謂之折芟益葉落而盡似芟之也】豺祭獸然後殺【孔曰豺殺獸聚而祭其先然後可田獵月令季秋豺祭獸而戮禽故夏小正云十月豺祭獸】獺祭魚然後漁【孔曰獺聚其魚以祭先然後可捔魚月令孟春獺祭魚】鷹隼擊然後罻【音畏】羅設【孔曰夏小正五月鳩化爲鷹月令季夏鷹乃學習孟秋鷹乃祭烏司裘云仲秋王乃行羽】【物注云此羽物小鳥鶉雀之屬鷹所擊者罻捕鳥綱細宻者也自此以上是取之以時者也】是以天子不合圍諸侯不掩羣大夫不麝不卵【孔曰旣言取之時又言取之節天子𨿽田獵不得圍之使匝諸侯言不掩羣大夫言不麝不卵各舉其力之所能以禁之耳恐盡物以長養之故也】士不隱塞庶人不數罟罟必四寸然後入澤梁【孔曰梁止司爲防於兩邊不得當中皆隱塞罟目不得小使小魚不得過亦爲盡物】故山不童澤不涸鳥獸魚鼈皆得其所然朱曰凡此皆先王之政也然必有至誠惻怛之心仁厚愷悌之化使人不知其所以爲之者然後可行耳不然則叢脞已甚矣豈得恃以爲治者哉蘇曰古之仁人交物有道取之有時用之有節則艸木鳥獸繁殖無有求而不得者君子於是及其閒暇而爲禮以燕樂之其酒旣防且多言無所不備也

魚麗於罶魴鱧【音禮】君子有酒多且防

毛曰鱧鮦也【孔曰釋魚云鱧鯇舍人曰鱧名鯇郭璞曰鱧鮦或作鱧防或作鱧鯇定作鮦】

魚麗於罶鰋【音偃】鯉君子有酒防且有

毛曰鰋鮎【乃兼反】也【孔曰釋魚有鰋鮎孫炎以爲鰋鮎一魚鯉鯇一魚郭璞以四者各爲一魚】

物其多矣維其嘉矣

曹曰物則非特魚而已蘇曰多則患其不嘉

物其防矣維其偕矣

蘇曰偕齊也防則患其不齊東萊曰防卽所謂嘉也物𨿽嘉防然陸產或不如水產之盛澤物或不如山物之蕃猶未可以言偕也

物其有矣維其時矣

程曰盛而及時也【王曰若季冬薦魚春獻鮪之類是也呂曰物常有而不乏則可以待時而取之故曰維其時矣物不常有不可必其時也】蘇曰多而能嘉防而能齊有而能時言曲全也東萊曰有卽所謂偕也物𨿽盛多而偕有必適當其時然後盡善所謂時者不專爲用之之時也茍非國家間暇內外無故則物𨿽盛不能全其樂矣

魚麗六章三章章四句三章章二句

南陔【古哀反】孝子相戒以養【余尙反】也

白華孝子之絜白也

華黍時和嵗丰宜黍稷也

毛曰有其義而亡其辭鄭曰鄕飲酒燕禮皆曰笙入奏南陔白華華黍孔子論詩雅頌各得其所時俱在耳篇第當在於此遭戰國及秦之世而亡之其義則與眾篇之義合編故存至毛公爲詁訓傳乃分眾篇之義各置於其篇端云【張曰人或言亡詩六篇古無其詩旣無詩安得有此篇必是有其辭所以亡者良由施之於笙非若歌之可習董曰笙入者有聲而無詩也益詩有歌有聲其見於詩者歌也其寓於樂者聲也以其用於鄕人邦國故當是時人習其義工師肄業朝夕其事是以因其器識其聲而知其義之如是也然亡其辭云者非失亡之乃本亡也朱曰此笙詩也鄕飲酒禮鼓瑟而歌鹿鳴四牡皇皇者華然後笙入堂下磬南北面立樂南陔白華華黍燕禮亦鼓瑟歌鹿鳴四牡皇華然後笙入立於縣中奏南陔白華華黍南陔以下今無以考其名篇之義然曰笙曰樂曰奏而不言歌則有聲而無詞明矣所以知其篇第在此者意古經篇題之下必有譜焉如投壺魯鼓薛鼓之節而亡之耳曹曰今六篇無詩者皆笙也餘詩不亡而獨施於笙者盡亡之以此知其本無詩也𨿽無詩而工師肄習其聲不可以無義故有其義而已則亡當作有無之亡而非亡逸之亡也且歌則升堂而奏之貴人聲也笙入則奏於懸中懸在堂下貴賤有等安得有詩以漢制觀之太祝逆神於廟門奏嘉至皇帝入廟門奏永至升歌再終下奏休成之樂皇帝就洗東廂奏永安之樂皆未嘗冇詩至房中安世樂皆升歌而後有詩則此六篇者其嘉至休成之類歟東萊曰董氏之言不爲無理然國語叔孫穆子聘晉伶簫詠歌鹿鳴之三鹿鳴三篇旣可與簫相和而歌則南陔以下豈不可與笙相和而歌乎】鄭曰毛公闕其亡者以見在爲數故推攺什首遂通耳而下非孔子之舊【孔曰據六月之序由庚夲在華黍之下其義不備論於此而與崇丘同處者以其是成王之詩故下從其類朱曰按儀禮鄕飲酒及燕禮前樂旣畢皆間歌魚麗笙由庚歌南有嘉魚笙崇丘歌南山有臺笙由儀間代也言一歌一吹也然則此六者蓋一時之詩而皆爲燕饗賓客上下通用之樂毛氏分魚麗以足前什而說者不察遂分魚麗以上爲文武詩嘉魚以下爲成王詩其失甚矣】蘇或曰毛公推攺什首予以爲非古於是復爲南

陔之什則小雅之什皆復孔子之舊【東萊曰六月序小雅諸篇魚麗之後次一曰南陔次二曰白華次三曰華黍次四曰由庚次五曰南有嘉魚次六曰崇丘次七曰南山有防次八曰由儀與鄕飲酒禮燕禮奏樂之序皆合此孔子之舊也蘇氏復南陔之什旣得之矣而由庚崇丘尙仍毛氏之舊今釐正之】

鹿鳴之什十篇五十五章三百一十五句

毛詩集解卷十六﹤經部﹐詩類﹐段氏毛詩集解﹥

欽定四庫全書

毛詩集解卷十七

宋段昌武撰

南有嘉魚之什

南有嘉魚樂與賢也大【音泰】平之君子至誠樂與賢者共之也

董曰文王大統未集武王繼伐方攺定制度至成王然後治定功成傳曰太平治之至也然則非成王其得謂大平君子哉陳曰大平之時得賢則未必有益於治矣失賢亦未必趨於亂是以賢者漸致疏棄不賢者漸致狎暱間有勉彊與賢者共享其樂亦不能久今也至誠樂與賢者共之非天資惇厚學與性成不能如是也張曰與之共天位治天職食天祿而以燕樂終焉此之謂與賢者【段曰與則相與之義也主於心矣所以是詩皆不及爵祿之事而但言燕飲】

南有嘉魚烝然罩罩【張教反】君子有酒嘉賓式燕以樂朱曰興也【孔曰毛傳於三章曰興也傳文略舉中以明上下足知魚鵻皆興也】毛曰江漢之間魚所產也【曹曰江漢爲南國之紀故嘉魚多出於南方孔曰南方魚之善者莫善於江漢之間陸曰嘉魚鯉質鱒鱗肌肉甚美食乳泉出於丙穴在漢中沔陽縣北穴口向丙故曰丙也左太衝蜀賦曰嘉魚出於丙穴是也】釋文曰烝王肅云眾也【朱曰烝然發語之辭也】毛曰罩籗【助角反】也【孔曰釋器云藿謂之罩李巡曰籗編細竹以爲罩捕魚也】範曰罩罩取之不已也丘曰君子成王也嘉賓新進之賢也鄭曰式用也燕飲也東萊曰嘉魚羣然入於网罩之又罩取之不竭興得賢之多也賢才多寡系於君上之好惡樂與賢則眾多不樂與賢則亦從而衰少矣君子有酒嘉賓式燕以樂道其樂與賢之心也釋文曰得賢置酒歡情怡暢故樂王曰君子有酒而嘉賓式燕以樂此所謂樂與賢者共之也

南有嘉魚烝然汕汕【所諫反】君子有酒嘉賓式燕以衎【苦旦反】

毛曰汕樔【側交反】也【鄭曰樔者今之樔罟也孔曰釋器曰樔謂之汕李巡曰汕以薄取魚也】衎樂也陸曰君子求賢上籠之如罩下撩之如汕淮南子曰罩者抑之罾者舉之爲之難易得魚一也【李曰以見求賢無方也】

南有樛【居求反】木甘瓠【音防】累【力追反】之君子有酒嘉賓式燕綏之

毛曰木下曲曰樛累蔓也【陳曰瓠蔓生董曰瓠以得所附而累也】鄭曰綏安也東萊曰瓠有甘有苦甘瓠則可食者也樛木下垂以興君瓠之甘以興賢者南有樛木甘瓠累之言相與固結而不可解也朱曰此興之取義者似比而實興也

翩翩者鵻【音佳】烝然來思君子有酒嘉賓式燕又思爾雅曰鵻鳺鴀也【郭璞云今乳鳩也朱曰鵻俗字也當作隹凡鳥之短尾皆隹屬】李曰賢者羣然如鵻之來集也曹曰以其類自至不待更如嘉魚之初勤勞以求之也初曰烝然罩罩烝然汕汕末曰烝然來思惟其始求之眾故其終能致來者之眾也【黃曰髙宗思賢佐而傅說夢文王善養老而太公歸火不與燥期而就水不與濕期而流人君茍有好賢之心則賢者將自至故曰烝然來思段曰賢者之進退所以察人君好惡之深淺者精矣】孔曰思皆爲辭嘉賓旣來用此酒與之燕又燕也頻與之燕言親之甚也【朱曰來思之思語辭也又思旣燕而又思之以見其至誠有加而無已也凡思字爲語助者上字協韻爲思慮之思著本字協韻此章則來思字與末句思字協韻也】

南有嘉魚四章章四句

南山有臺樂得賢也得賢則能爲邦家立太平之基矣南山有臺北山有萊樂【音洛】只【音止】君子邦家之基樂只君子萬壽無期

毛曰興也臺夫須也【陸疏曰夫須莎艸可以簔笠都人士雲臺笠】萊艸也【陸疏曰萊艸名其葉可食今兗州人烝以爲茹謂之萊烝】丘曰只辭也孔曰無期無期竟也歐陽曰髙山多艸木如周大國多賢才【鄭曰山之有艸木以自覆蓋成其髙大諭人君有賢才以自尊顯曹曰未冠謂之童言其未成人也山無艸木亦謂之童言其不成山也故山有艸木乃秀茂而可觀國之得賢猶是也不有君子其何能國李曰詩人之意只言山之有艸木以諭國之有賢者若必一一爲說則拘矣】陳曰或疑孰爲南孰爲北蓋一句不成文詩人命辭如此爾邦家之基不必於臺萊上起興若以臺萊興基則萬壽無期不可得而興矣範曰君用賢則天下頌之其用不賢則天下詛之賢人必爲國行善政不賢人必爲國行惡政故用賢則榮不用賢則辱用賢則有福不用賢則有禍用賢則壽不用賢則夭此天下之通道也【陳曰壽夭天也得賢何益於壽曰君子有四時朝夕晝夜節宣其气勿羸其體茍不近賢則非鬼非食惑以喪志𨿽欲壽得乎】東萊曰賢才之盛多如此樂哉王者誠可爲邦家之基矣誠可以萬壽無期矣五章反覆詠嘆之樂之至也

南山有桑北山有楊樂只君子邦家之光樂只君子萬壽無疆【居良反】

南山有杞北山有李樂只君子民之父母樂只君子徳音不已

陸疏曰杞其樹如樗一名枸檵鄭曰已止也不止者言長見稱頌也

南山有栲【音考】北山有杻【女久反】樂只君子遐不眉壽樂只君子徳音是茂

毛曰栲山樗杻檍也鄭曰遐逺也【朱曰遐何通】毛曰眉壽秀眉也鄭曰茂盛也程曰遐不眉壽猶云不遐逺眉壽乎

南山有枸【俱甫反】北山有楰【音庾】樂只君子遐不黃耉樂只君子保艾【五蓋反】爾後

毛曰枸枳枸【孔曰宋玉賦云枳枸來巢則枸木多枝而曲所以來巢也陸疏云枸樹髙大似白楊有子著枝端大如指長數寸噉之甘美如飴八月熟今官園種之謂之木蜜曹曰或云枸醬也然木蜜生蜀與江南枸醬出於西域皆非周南山之所有當是枸骨耳】楰防梓【孔曰郭璞云楸屬也陸疏曰其校葉木理如楸山楸之異者今人謂之苦楸是也】黃黃髮也【孔曰老人發白復黃也】耇老也【孔曰孫炎云耇者面凍梨色如浮垢也】艾養保安也南山有臺五章章六句

由庚萬物得由其道也崇丘萬物得極其髙大也由儀萬物之生各得其宜也有其義而亡其辭

鄭曰依六月序由庚在南有嘉魚前崇丘在南山有臺前今同在此者以其俱亡使相從耳蘇曰三詩皆亡鄕飲酒燕禮亦用焉燕禮升歌鹿鳴下管新宮射禮諸侯以貍首爲節新宮貍首皆正詩而詞義不見

蓼【音六】蕭澤及四海也

李曰鄭氏泥於爾雅曰九夷八狄七戎六蠻謂之四海遂以此詩爲四夷之長此詩統言及天下之諸侯不必分別也

蓼彼蕭斯零露湑【息敍反】兮旣見君子我心寫兮燕笑語兮是以有譽處兮

毛曰興也蓼長大貌蕭蒿也【孔曰郭璞曰卽蔦也生民曰取蕭祭脂蕭香物也】湑湑然蕭上露貌鄭曰旣見君子者言朝見於天子也毛曰冩者輸冩其心也【鄭曰冩者舒其情意無畱恨也劉曰寫者傾其瞻仰之心也】蘇曰諸侯來朝王者推恩以接之無所不及如零露之於蕭故其旣見天子也其心莫不傾盡天子又申之以燕禮於其燕也極其笑語而無間張曰有譽處兮謂君接之以溫厚則下情得伸防

毀不入而美名可保也【劉曰有譽而無間言自處而不失位鄭箋雲天子與之燕而笑語則逺國之君各得其所是以稱徳美使聲譽常處天子李曰此詩末句皆稱贊天子之辭也】

蓼彼蕭斯零露瀼瀼【如羊反】旣見君子爲龍爲光其徳不爽壽考不忘

毛曰瀼瀼露蕃貌龍寵也【李曰昭子曰寵光之不宣是指此章也長髮曰何天之龍亦以龍爲寵】爽差也鄭曰爲龍爲光言天子之恩澤光耀被及已也東萊曰四海諸侯逺近大小親防亦不齊矣而王者徳施之普各稱其分莫不滿足所謂其徳不爽也茍有心於其間豈能無偏黨差忒哉丘曰見天子之徳無有差爽故皆願其壽考而永

不忘於心也曹曰彼且感恩慕義無有二心𨿽至老壽沒齒不忘也

蓼彼蕭斯零露泥泥【乃禮反】旣見君子孔燕豈【開在反】弟宜兄宜弟令徳壽豈

毛曰泥霑濡也鄭曰孔甚也董曰燕燕諸侯也毛曰豈樂弟易也蘇曰兄弟同姓諸侯也李

曰天子旣如是宜其有令善之徳壽而且樂也東萊曰天子之待諸侯甚燕樂而豈弟也兄弟自同姓諸侯親者而言之四海諸侯莫不在其中矣諸侯旣被天子之燕樂於是祝頌之曰庶幾天子宜兄宜弟無不親睦有令善之徳壽而且樂乎亦爲同姓諸侯善頌之辭以見其疏也朱曰諸侯朝於天子天子與之燕以示慈惠故歌此詩宜兄宜弟猶曰宜其家人蓋諸侯繼世而立多疑忌其兄弟如晉詛無畜羣公子秦鍼懼選之類故以宜其兄弟美之亦所以警戒之也此詩曰旣見蓋於其初燕而歌之後詩言不醉則不歸蓋於其夜飲之終而歌之也【曹曰豈弟言樂易也天子以樂易待之彼皆安於天子之樂易則亦化而爲樂易矣故能於兄弟之國無乖爭陵犯之禍也段曰諸侯朝於天子天子與之燕以示慈惠故歌此詩君子指諸侯也庭燎亦以君子目諸侯】

蓼彼蕭斯零露濃濃【奴同反】旣見君子鞗【徒雕反】革衝衝【勑弓反】和鸞雝雝萬福攸同

毛曰濃濃厚貌鞗轡也革轡首也【孔曰郭璞云轡靶也馬轡所靶之外有餘而此者謂之革鞗皮爲之故曰鞗革也】衝衝垂飾貌【曹曰衝衝者言其垂之和柔也】後漢志注曰幹寶周禮注和鸞皆以金爲鈴鸞者在衡和者在軾【魯訓曰和設軾者也鸞設衡音也董曰韓詩曰在軾曰和在軛曰鸞毛曰在鑣曰鸞釋文曰鑣馬銜外鐡也孔曰駟驖箋云置鸞於鑣異於乘車是鄭以乘車之鸞不當在鑣矣】馬動則鸞鳴鸞鳴則和應【曹曰以其鳴故曰鸞以其應故曰和】舒則不鳴疾則失音故詩云和鸞雍雍言得其和也【王曰衝衝雝雝有禮節故也】鄭曰攸所也王曰乘馬路車天子所以好諸侯也有車馬則有鞗革和鸞矣【東萊曰韓奕之二章曰王錫韓侯鞗革金厄三章曰其贈維何乘馬路車卽其事也朱曰此但言諸侯車服之飾如庭燎之稱其鸞旂之美也】上下相遇以徳而成以禮則萬福所同也段曰天子諸侯休戚同也則福豈有尊卑之間哉故曰攸同言燕而並受其福也

蓼蕭四章章六句

湛【直減反】露天子燕諸侯也

左傳寗武子曰昔諸侯朝正於王土宴樂之於是乎賦湛露鄭曰燕謂與之燕飲酒也諸侯朝覲防同天子與之燕所以示慈惠

湛湛露斯匪陽不晞【音希】厭厭【於兼反】夜飲不醉無歸毛曰興也湛湛露茂盛貌陽日也晞幹也厭厭安也【孔曰安閒也蘇曰久也程曰足意之義】夜飲私燕也宗子將有事則族人皆侍不醉而出是不親也醉而不出是渫宗也【鄭曰天子燕諸侯之禮亡此假宗子與族人燕爲說耳孔曰伏生書傳曰旣侍其宗然後得燕燕私者何而與族人飲飲而不醉是不親醉而不出是不敬與此傳同諸侯燕禮曰宵則庶於執燭於阼階上甸人執大燭於庭開人爲燭於門外賓醉北而坐取其薦脯以降奏陔夏取所執脯以賜鐘人於門外霤遂出】歐陽曰露以夜降者也因其夜飲故近取以爲比

云湛湛之露潤霑於物非至曙則不幹厭厭之飲恩被於諸侯非至醉則不止【蘇曰天於燕諸侯而飲之酒如露之凝於物而無不需足者飲酒至夜非飲醉不出如露之得日而後幹也曹曰不醉無歸則其醉乃出於天子眷顧勤厚之意】

湛湛露斯在彼丰艸厭厭夜飲在宗載考

毛曰丰茂也【程曰丰艸柔而茂者】夜飲必於宗室【丘曰言在所尊者之室朱曰宗室蓋路寢之屬】鄭曰考成也夜飲之禮在宗室同姓諸侯則成之於庶姓其讓之則止昔者陳敬仲飲桓公酒而樂桓公命以火繼之敬仲曰臣卜其晝未卜其夜於是乃止此之謂不成也【程曰在宗成歡樂禮數也】歐陽言曰在彼丰艸棘者以露之被艸木如王恩被諸侯爾曹曰露之霑濡無不均被而艸之丰茂者得之最

多猶天子燕飲之澤均被於諸侯而同姓者遇之尢厚範曰王者天下之宗諸侯之所主也在宗載考禮成而恩洽也

湛湛露斯在彼杞棘顯允君子莫不令徳

孔曰顯允明信也朱曰君子指諸侯爲賓者也鄭曰令善也歐陽曰令徳令儀者言此與燕之臣皆有令徳令儀爾【程曰忠順之心溫克之容皆令徳也朱曰謂其飲多而不亂徳黃曰上之所以防下者愈寛而下之所以自防者愈嚴君有餘恩臣有餘敬】曽曰前兩章言厭厭夜飲後兩章言令徳令儀然則𨿽過三爵亦可謂不繼以淫矣程曰杞棘卑下之物【陳曰國有小大恩澤均及】曹曰艸性柔露多則其葉自低垂有沾醉之象至於杞棘則彊直而不屈能勝重露猶言醉而能將之以徳

其桐其椅【於宜反】其實離離豈弟君子莫不令儀

毛曰椅梓屬【陸防曰梓實桐皮曰椅】毛曰離離垂也【程曰離離猶累累也】歐陽曰其桐其椅木之美者其實離離然亦諭諸侯在燕有威儀爾【孔曰言其蘊借自持威儀不至醉亂】詩人比事多於卒章別引他物蘇曰桐椅𨿽實繁而枝不披【曹曰桐與椅皆柔材且又多實加之以重露而其枝亦能自持猶樂易之君子酒行無算而終能以禮自克】湛露四章章四句

彤【徒冬反】弓天子錫有功諸侯也

朱曰此天子燕有功諸侯而錫以弓矢之樂歌也左傳寗武子曰諸侯敵王所愾而獻其功於是乎賜之彤弓一彤矢百玈弓矢千以覺報宴注愾恨怨也覺明也謂諸侯有四夷之功王賜之弓矢又爲歌彤弓以明報功宴樂鄭曰凡諸侯賜弓矢然後得專徵伐範曰先王知天下諸侯之不可無長故爲之方伯連帥以維之其有功則賜之弓矢使專徵伐以正諸夏此王室之所以尊也不然則彊陵弱大並小而莫之制天子之政令有所不行故曰形弓廢則諸夏衰矣東萊曰所謂專徵伐者如四夷入邊臣子簒弒不容待報者其他則九伐之灋乃大司馬所職非諸侯所專也與後世彊臣拜表輒行者異矣李曰周室東遷之後賞罰無章然彤弓之賜惟及晉文侯文公二人則盛時可知

彤弓弨【尺昭反】兮受言藏之我有嘉賓中心貺之鐘鼓旣設一朝饗之

毛曰彤弓朱弓也以講徳習射【孔曰彤赤故言朱弓爲弓著皆漆之以禦霜露彤弓漆之色赤玈弓漆之色黑也周尙赤賜弓赤一而黒十以赤爲重耳周禮無彤弓之名傳言講徳習射則彤弓其周禮之唐弓大弓乎夏官司弓矢唐弓大弓以授學射者使者勞者注往體寡來體多曰王弓弧弓皆逺射彊弓也往體多來體寡曰夾弓曰庾弓皆近射弱弓也往體來體若一曰唐弓大弓學射者弓用中後習彊弱則易也勞者勤勞王事若晉文侯文公受王弓矣之賜也講徳謂射禮也】弨弛貌【孔曰說文云弨弓反謂弛之而體反也】李曰言者語辭也王曰受言藏之者工成而獻王王受而藏之以待賜也【朱曰諸侯受而藏之】毛曰貺賜也鄭曰朝早朝也【孔曰燕或至夜饗則如其獻數禮成而罷左傳曰鄭饗趙孟禮終乃燕是饗不終日也】大飲賓曰饗【孔曰饗者烹太牢以飲賓殽牲爼豆盛於食燕周語曰王享有體薦宴有折爼公當享卿當宴是禮盛也】範曰鐘鼓大樂也饗盛禮也【曹曰饗禮大是以有鐘鼓周官樂師凡樂事以鐘鼓奏九夏而三夏天子所以享元侯其盛可知矣樂書曰天子之燕羣臣也其樂有及於琴瑟笙簧燕朋友故舊其樂有及於鼓舞然則饗樂固與燕同是詩特及鐘鼓者非不用琴瑟笙舞也所主者鐘鼓而已劉曰行慶賞必與神人共之故行享禮於廟】蘇曰其賜之也行之以饗禮【曹曰晉文敗變師幹城濮獻俘於王王享醴命晉侯宥賜以彤弓一彤矢百劉曰湛露燕以示慈惠彤弓饗以訓恭儉慈惠以布政則貴舒緩故飲至夜而不爲過所以致其厚而已恭儉以行禮則貴謹飭故饗在朝而不爲速所以致其欽而已】東萊曰彤弓弨兮受言藏之言其重也受弓人所獻藏之王府以待有功不敢輕予人如說命惟衣裳在笥之意也我有嘉賓中心貺之言其誠也中心實欲貺之非由外也鐘鼓旣設一朝饗之言其速也以王府寶藏之弓一朝舉以畀之未嘗有遲畱顧惜之意也【曹曰一朝云者言天子平昔保惜彤弓如此一朝以爲好賜其意非淺也】後世視府藏爲己私分至有以武庫兵賜弄臣者則與受言藏之者異矣賞賜非出於利誘則迫於事勢至有朝賜鐵劵而暮屠戮者則與中心貺之者異矣屯膏吝賞功臣解體至有印刓而不忍予者則與一朝饗之者異矣呂曰必曰中心貺之喜之好之者言是錫也非以爲儀也出於吾情而非勉也饗之右之醻之者言功之大者情必厚情之厚者賜必多賜之多者儀必盛所謂本末情文無所不稱者也

彤弓弨兮受言載之我有嘉賓中心喜之鐘鼓旣設一朝右之

王曰其藏弓也載以抗之櫜以韜之【曹曰其藏之也必載之於髙燥之處其載之也必櫜之以韜鞮之物蓋言其甚寶惜之也】毛曰右勸也【孔曰謂設饗禮勸其功也曹曰右助也猶燕飲之有侑也王曰尊而右之】

彤弓弨兮受言櫜【古刀反】之我有嘉賓中心好之鐘鼓旣設一朝醻【市由反】之

毛曰櫜韜也【釋文曰弓衣也】王曰醻之者旣獻矣又醻之也主旣獻賓旣酢則報施足矣於是有醻焉則所以爲厚也【鄭曰飲酒之禮主人獻賓賓酢主人主人旣飲又酌賓謂之醻】李曰醻毛氏以爲報也蓋錫之弓矢又饗之所以報其功也左傳以覺報宴是也

彤弓三章章六句

菁菁【子丁反】者莪【五何反】樂育材也君子能長【張丈反】育人材則天下喜樂之矣

鄭曰樂育材者歌樂人君教學國人秀士選士俊士造士進士養之以漸至於官之朱曰先王盛時家有塾黨有庠術有序國有學其制見於周官孟子與夫禮記漢儒之說者皆不同也蓋其詳不可得而考矣至以爲教之以孝弟忠信詩書禮樂養其良知良能之善以俟其成徳而賴其用焉則其意未嘗不同也故孟子曰學則三代共之皆所以明人倫也此所謂長育人材者能如是則天下喜樂之矣呂曰法度以成天下之治法度𨿽具矣而非得人材則不能以自存故由鹿鳴至於彤弓其法度見於政事者如此其悉非得人材眾多有繼而不乏則無以垂裕於後此正小雅所以終之以此篇也陳曰小雅二十二詩皆因其事而歌之也菁菁者莪之詩則宜何歌其天子行禮於學校燕飲而歌之歟黃曰成王樂與賢以持前日之功又樂得賢以爲今日之用又樂育才以儲後日之用好賢之心無有窮已又曰惟成王樂育人才故天下亦樂與成王心之所感有不能自已者文王之辟廱人樂之僖公之泮宮人亦樂之故菁莪一詩皆喜樂之辭

菁菁者莪在彼中阿旣見君子樂且有儀

毛曰興也菁菁盛貌莪蘿蒿也【陸疏曰莪蒿也一名蘿蒿生澤田漸洳之處葉似邪蒿而細科生二月中莖可生食又可蒸】中阿阿中也大陵曰阿君子能長育人材如阿之長莪菁菁然【朱曰言其得所如此昌黎曰君子之長育人材若大陵之長育防艸能使之菁菁然盛也曹曰凡人之材初不限於大小莪防而能長育之猶獲其用況如楠梓豫章乎】昌黎曰旣見君子樂且有儀者天下美之之辭也歐陽曰謂此君子樂易而且有威儀耳【鄭曰以禮儀見接曹曰古者天子有五學之遊至於受成獻馘燕饗禮射未嘗不在焉親與多士揖遜於其間樂易而有威儀玆蓋以身教者材豈患其不成乎範曰養天下之賢材莫如致敬以有禮則賢者出而風俗厚矣禮所以養天下之材樂且有儀所以爲先也呂曰長育人材之道固多術矣而莫先於禮儀禮儀者內外兼養非心過行無所從入此人材所以成也故曰菁菁者莪廢則無禮儀矣】

菁菁者莪在彼中沚【音止】旣見君子我心則喜

毛曰中沚沚中也

菁菁者莪在彼中陵旣見君子錫我百朋

毛曰中陵陵中也鄭曰錫賜也古者貨貝五貝爲朋【孔曰前漢食貨志王莽置貨貝五品大貝四寸八分以上二枚爲一朋直錢二百一十壯貝三寸六分以上二枚爲一朋直錢五十麼貝二寸四分以上二枚爲一朋直錢三十小貝一寸二分以上二枚爲一朋直錢一十不成貝寸二分漏度不得爲朋率枚直錢三文王莽多舉古事而行五貝故知古者貨貝焉】錫我百朋得祿多也【王曰彼厚之以祿則士之材成矣樂其成吾材而又能用我也豈特爲厚祿乎哉範曰錫我百朋言獲益於王之多也曹曰中沚則有潤澤加焉中陵𨿽不如阿之大其所長育亦多矣位定然後爵之任官然後祿之受祿至於百朋之多則獲人材之用可知矣】

泛泛【芳劍反】楊舟載沈載浮旣見君子我心則休

毛曰楊木爲舟孔曰載則也鄭曰休者休休然朱曰載沈載浮猶言載淸載濁載馳載驅之類以

比未見君子而心不定也旣見君子心休休然安定也【韓曰君子之於人材無所不取若舟之於物浮沈皆載之云耳曹曰楊舟泛泛然浮沈之物無所不載君子恢恢然小大之材無所不容則人材無遺者矣美之至也是以我心則休焉】

菁菁者莪四章章四句

變小雅

鄭曰詩譜曰小雅六月大雅民勞之後皆謂之變雅美惡各以其時正之次也釋文曰從六月至無羊十四篇是宣王之變小雅【皇甫謐曰宣王三十年王伐魯諸侯從此而不睦蓋周衰自此而漸也大局宣王之美詩多是三十年前事箴規之篇當在三十年以後王徳漸衰亦容美刺並行不可以限防也】從節南山至何艸不黃四十四篇前儒申公毛公皆以爲幽王之變小雅【孔曰鄭詩譜謂十月之交雨無正小旻小宛皆刺厲王詩毛氏移之於此若如鄭言毛詩爲毛公所移四篇容可在此今韓詩亦在此王肅皇甫謐以爲四篇正刺幽王孫毓曰毛公明於詁訓篇義誠自刺厲王無緣橫移其第攺爲幽王蘇曰小雅無厲王之詩鄭氏以爲十月之交雨無正小旻小宛皆厲王之詩也毛公作故訓而遷其第因攺之耳其言此詩所以非幽王者曰師尹皇父不得並政褒姒艶妻不得偕寵畨與鄭桓不得同位此其所挾以爲厲王者也使幽王之世師尹皇父畨與鄭桓先後在事褒姒以色居位謂之艶妻其誰曰不可且漢之諸儒異師相攻甚於仇讎苟毛公誠攺詩第則他師將不肯信而韓詩之次與毛詩合此足以明其非厲王詩也】從民勞至桑柔五篇是厲王之變大雅從云漢至常武六篇是宣王之變大雅瞻卬及召旻二篇是幽王之變大雅

六月宣王北伐也鹿鳴廢則和樂缺矣四牡廢則君臣缺矣皇皇者華廢則忠信缺矣常棣廢則兄弟缺矣伐木廢則朋友缺矣天保廢則福祿缺矣采薇廢則徵伐缺矣出車廢則功力缺矣杕杜廢則師眾缺矣魚麗廢則法度缺矣南陔廢則孝友缺矣白華廢則亷恥缺矣華黍廢則蓄積缺矣由庚廢則陰陽失其道理矣南有嘉魚廢則賢者不安下不得其所矣崇丘廢則萬物不遂矣南山有臺廢則爲國之基隊【直類反】矣由儀廢則萬物失其道理矣蓼蕭廢則恩澤乖矣湛露廢則萬國離矣彤弓廢則諸夏【戶雅反】衰矣菁菁者莪廢則無禮儀矣小雅盡廢則四夷交侵中國防矣

孔曰宣王所以北伐者由厲王小雅盡廢致四夷交侵張曰小雅盡廢未必皆厲王之罪固亦有漸朱曰成康旣沒文武之政侵尋弛壊至於夷厲而小雅盡廢矣蓋其人亡其政息𨿽鐘鼓管之聲未廢然其實不舉則無所施之所謂廢也宣王中興內修政事外攘夷狄北伐南徵以復文武之竟土故序詩者詳記其所由廢興者如此以發其端而小雅之見於經者於是變矣曹曰雅者正也言王政之所由廢興也文武以天保以上治內采薇以下治外內外之政並舉此王室之所以興內外之政俱廢此中國之所以防故孟子曰國家閒暇明其政刑𨿽大國必畏之矣文武之興也以百里之地而能有天下幽厲之亂也以天下之大而不能復宗周猶唐太宗能以河北取天下而後世子孫不能以天下取河北無他故焉政之廢興卽國之所由廢興也故變雅之初其說如此黃曰文武所以經營天下之治與成王所以守文武之業者具載於小雅此如中庸之九經終始不可缺一

六月棲棲戎車旣飭四牡騤騤載是常服玁狁孔熾【尺志反】我是用急王於出徵以匡王國

朱曰六月建未之月也【段曰鄭言六月盛夏則意主夏正至箋十月之交又以正爲周正七月詩數月皆用夏時然是時皆奉夏正朔周公推本上世之事未足爲據按四月大夫刺幽王首章四月維夏六月䢐暑則夏正數月無疑矣若以爲周正則四月乃仲春不得言夏六月暑又未䢐也蓋三王旣攺正朔但服色朝防用之商建丑太甲元祀十有二月乙丑仍用夏正數月也漢初用秦正元年冬十月太史公去周未逺必有所按以爲法班固仍之前兩詩旣防以夏時則此詩六月無疑矣】蘇曰棲棲不安也【李曰與論語棲棲同注棲棲猶皇皇言其不安也曹曰季夏非興師動眾之時今所以棲棲然不遑安者以玁狁急耳】鄭曰戎車其等有五【周禮車僕掌戎路之萃廣車之萃闕車之萃蘋車之萃輕車之萃注萃猶副也此五者皆兵車所謂五戎戎路王在軍所乘廣車橫陳之車闕車所用補闕之車也萃猶屏也所用對敵自隱蔽之車也輕車所用馳敵致師之車也五者之制及萃數未盡聞也】孔曰飭齊正也【劉曰戎車旣飭者謂甸出乘車必簡閱其車甲牛馬士卒干戈以爲精彊也王曰旣飭者言其蚤正素治以待之也】王曰騤騤者馬之彊而有節也鄭曰戎車之常服韋弁服也【孔曰所乘四馬皆彊壯乃載是常從戎韋弁之服以出徵也司服云凡兵事韋弁服注云韋弁以韎韋爲弁又以爲衣春秋晉郤至衣韎韋之跗注是也周禮云韋弁皮弁服皆素裳白舄以淺赤韋爲弁又以爲衣而素裳白舄也曹曰軍中上下同服韎韋左傳謂之均服此謂之常服其義一也】朱曰孔甚也毛曰熾盛也鄭曰於曰也【董曰爾雅以於爲曰則王於者謂王曰也如下章王於出徵以佐天子豈王自徵而又佐天子乎李曰按左傳欒武子曰楚自克庸以求其君無日不討國人而訓之於民生之不易杜元凱以於爲曰與此正同孔曰按出車文王不親行而經專美南仲此篇亦專美吉甫若將率之從王而行則君統臣功安得言不及王孫毓亦以此篇王不自行鄭說爲長】匡正也記六月者當夏出兵明其急也【李曰司馬法云冬夏不興師宣王六月出師以玁狁侵伐不得已也】王曰今女出徵玁狁以正王國之封畿【孔曰言王國以率土之濱莫非王臣要服之內是王國之封畿也】

比【毗志反】物四驪閒之維則維此六月旣成我服我服旣成於三十里王於出徵以佐天子

釋文曰比齊同也毛曰物毛物也【孔曰夏官校人云凡大事祭祀朝覲會同毛馬而頒之凡軍事物馬而頒之注云毛馬齊其色物馬齊其力傳以直言物則難解故連言毛物以曉人也然則比物者比同力之物】蘇曰旣比其物而又四驪言馬有餘也【孔曰戎車齊力尙彊不取同色而言四驪者𨿽以齊力爲主亦不厭其同色也故曰駟騵彭彭又曰乘其四騏田獵齊足而曰四黃旣駕是皆同色也無同色者乃取其異毛耳騏驑是中騧驪是驂是也】劉曰閒習之久則進退馳驅不失其則言其教閱有素也鄭曰服戎服也毛曰師行三十里【漢文帝詔曰吉行五十里師行三十里前漢律曆志武王伐紂師初發以殷十月戊子日在祈木箕七度故傳曰日在析木是夕也月在房五度房爲天駟故傳曰月在天駟戊午渡於孟津孟津去周九百里師行三十里故三十一日而渡】鄭曰王曰今汝出徵伐以佐助我天子之事王曰比物四驪閒之維則者旣言四牡騤騤矣又追本其比物而閒之之事以美之也維此六月旣成我服者旣言載是常服矣又追本其成服之時以美之也朱曰是月之中卽成我服旣成我服卽日遂行不徐不疾盡捨而止又見其應變之速從事之敏而不失其常度也【曹曰治兵以出行三十里不窮其力也】劉曰所以出徵者以佐天子鎭撫四夷安中國非小事也

四牡修廣其大有顒【玉容反】薄伐玁狁以奏膚公有嚴有翼共武之服共武之服以定王國

毛曰修長廣大也顒大貌【曹曰修以言其身之長廣以言其腹之充顒以言其首之大說文曰顒大頭也三者相稱所以成其大也】奏爲膚大公初也嚴威嚴也翼敬也蘇曰有嚴有翼言將帥之徳也朱曰共與供同鄭曰服事也呂曰上三章皆言自治之備範曰凡兵事莫尙於嚴莫先於敬【曹曰嚴則常整而敵莫敢犯敬則不懈而常有備如周亞夫細栁之軍嚴故也如楚子反鄢陵之敗不敬故也】共武之服者如此則足以定王國矣

玁狁匪茹整居焦獲【音防】侵鎬及方至於涇陽織【音志】文鳥章白斾央央元戎十乘以先啟行【戶郎反】

【闕】

﹤經部﹐詩類﹐段氏毛詩集解﹐卷十七﹥

【曰啟行昭果毅也後世乃以元戎爲元帥所乘其失亦甚矣】劉曰言玁狁不度其力輕侮天子整居焦獲又侵於鎬漸進於方未已也遂至於涇陽觀其賊鋒可謂孔熾矣安得不飭勵我師以攘斥之乎曹曰以匪茹之勢敢深入而爲防可以必勝於是始戰則所謂先計而後戰者也朱曰是以建旌旗選鋒鋭進聲其罪而致討焉直而壯律而臧有所不戰戰必勝矣

戎車旣安如輊【竹二反】如軒四牡旣佶【其乙反】旣佶且閒薄伐玁狁至於大原文武吉甫萬邦爲憲

朱曰輊車之覆而前也軒車之卻而後也【後漢書馬援防云居前不能令人輊居後不能令人軒注言爲人無所輕重也】鄭曰佶壯健之貌朱曰大原地名亦曰大鹵今在太原府陽曲縣毛曰文武有文有武也吉甫尹吉甫也鄭曰此時大將也毛曰憲法也孔曰戎車旣安正矣從後視之如輊從前視之如軒是適調也四牡旣壯健矣且復閒習【範曰凡兵之動莫善於馬之良故一章曰四牡騤騤二章曰比物四驪閒之維則三章曰四牡修廣五章曰四牡旣佶旣佶且閒曹曰鼂錯以輕車突騎爲中國勝匈奴之長枝故此詩尢侈其車馬焉】毛曰薄伐玁狁至於太原言逐出之而已【呂曰治戎有備車馬安閒驅之出竟而不窮追也前漢書嚴尢曰當周宣王時玁狁內侵至於涇陽命將徵之盡竟而還其視戎狄之侵譬猶蟁蝱之螫敺之而已】王曰能伐敵而攘之則吉甫之力於是美之曰文武吉甫萬邦爲憲非文無以附眾非武無以勝敵能文能武則萬邦以爲法矣陳曰萬邦可以憲法辦一玁狁是其所優爲者

吉甫燕喜旣多受祉來歸自鎬我行永久飲【於鴆反】禦諸友炰【白交反】鼈膾鯉侯誰在矣張仲孝友

毛曰祉福也禦進也範曰諸友王之諸臣也王以羣臣爲友【東萊曰酒誥曰矧大史友內使友君固以臣爲友也蓋其親近者也】毛曰侯維也張仲賢臣也善父母爲孝善兄弟爲友使文武之臣徵伐與孝友之臣處內鄭曰吉甫旣伐玁狁而歸天子以燕禮樂之又多受賞賜也王以吉甫逺從鎬地來又日月長久故飲之酒孔曰進諸友與俱飲以盡其歡【鄭曰使其諸友恩舊者待之孔曰言休兵飲至也】鄭曰炰鼈膾鯉又加其珍美之饌所以極勸之也【孔曰燕禮其牲狗天子之燕不過有牢牲魚鼈非常膳故云加之】陳曰於諸友之中維誰在矣獨舉其孝友之賢者曰張仲以顯孝友之臣處內範曰宣王使吉甫徵伐而與張仲居朝所以輔其徳也茍無孝友忠信之臣養君之心則𨿽徵伐有功於外而不善之政將出於內朝廷心腹也戎狄四支也故孝友之臣日納王於善而惇厚之然後戎狄可攘而外患可除矣【劉曰移孝而爲忠移友而爲順忠則無妒賢嫉善之心順則無妨功害能之行王曰吉甫爲將於外而內無忠順之臣與之同志者輔王耳目而迪其心則妨功害能之人至矣妨功】

【害能之人至則若吉甫者身之不閱而何暇議勝敵哉朱曰言其所與燕者之賢所以賢吉甫而善是燕也】

六月六章章八句

采芑【音起】宣王南徵也

孔曰上言伐此云徵便辭爾無義例也

薄言采芑於彼新田於此菑畆方叔涖【音利】止其車三千師幹之試方叔率止乘其四騏四騏翼翼路車有奭簟茀【音弗】魚服鉤膺鞗【音條】革

毛曰興也程曰薄言發語辭毛曰芑菜也【陸疏曰芑菜似苦菜也莖靑白色摘其葉白汁出脆可生食亦可蒸爲茹靑州人謂之芑西河鴈門芑尢美胡人戀之不出塞朱曰此卽今苦蕒菜宜馬食軍行采之人馬皆可食也曹曰或曰芑生民所謂糜芑爾雅曰芑白苗郭璞注今之白粱粟好谷也李曰此詩曰新田菑畆則田中所生宜谷也然未有采之者旣謂之采則不宜謂之谷姑缺之可也】先曰彼後曰此不遐遺之意也田一歳曰菑二歳曰新田三歳曰畬【孔曰釋地文菑者災也孫炎曰菑始災殺其艸木也新田新成柔田也畬和也田舒緩也郭璞曰今江東呼初耕地反艸爲菑是也曹曰田一嵗曰菑初反艸也二嵗曰新田未成熟也三嵗曰畬始成熟矣故易曰不菑畬言其不勞力而可以享成功也】方叔卿士也受命而爲將也涖臨也鄭曰兵車一乘甲士三人步卒七十二人【劉曰其車三千則爲甲士九千步卒二十一萬六千蘇曰其車三千以荊蠻彊盛不得不爾也朱曰其車三千法當用三十萬眾蓋兵車一乘甲士三人步卒七十二人又二十五人將重車在後凡百人也計天子六鄕一鄕萬二千五百家通率上中下地一家有二卒半共有三萬一千二百五十人萬二千五百人爲正卒萬八千七百五十人爲羨卒正使盡起六鄕才得十八萬七千五百人耳尙不足以方其數故孔氏以爲兼起鄕遂公邑之兵而王氏謂不應虛內事外如此蓋防諸侯之師也愚謂此皆以文害辭辭害意之過詩人但極其盛而稱之爾豈必實有此數哉】程曰師幹猶今云兵甲也【劉曰師眾也幹楯也言楯則戈矛弧矢在其中】試肄習也鄭曰率者率其戎車士卒而行也孔曰方叔自乘其四騏之馬翼翼然甚壯健【朱曰翼翼順序貌】鄭曰奭赤貌蘇曰路車金路也金路赤飾【孔曰瞻彼洛矣韎韐有奭以茅搜染爲奭故知赤貌也】孔曰其車以方文竹簟之席爲之蔽飾【曹曰以竹簟爲車前後蔽也】毛曰魚服魚皮也鄭曰魚服矢服也鉤膺樊纓也【孔曰巾車五路惟金路有鉤以金爲】

【之馬頷之飾也在馬膺之飾惟有樊纓故引樊纓以解膺樊馬大帶膺馬鞅方叔不乘革路者以革路臨陣所乘曹曰樊纓以革爲之當膺】毛曰鞗轡也革轡首也程曰采芑於新田菑畆皆地力方盛處毛曰宣王能新美天下之士然後用之【鄭曰士軍士也黃曰宣王一興而謀臣勇士毛奮鱗集防諸侯之師其車三千有不可勝用者此如采芑者或取於新田或取於菑畆或取於中鄕𨿽其所不足之地而皆可獲焉張曰采芑新田言豈徒治田習陣法也呂曰因治田而講武事古之法皆然如六月云我服旣成於三十里與駿爾私終三十里之義同畎澮溝洫之法卽行伍營陣也曹曰芑谷也此後世屯田是也宣王北伐之事大矣然止見於六月之詩其所命者吉甫一人而已至於南徵在小雅見於采芑者則命方叔在大雅見於江漢者則命召虎見於常武者則命大師皇父而各言其成功則蠻荊淮夷之作難非一時其所任非一人蓋其爲日久矣意當時必爲持久之計屯田積谷不事勞師窮討而坐制其如趙充國之於先零者故其詩中不甚序其攻伐之事而但言執訊獲醜意可見也】呂曰涖止則布其行陣故止曰其車三千率止則作而用之故言其車馬之盛服飾之美

薄言采芑於彼新田於此中鄕方叔涖止其車三千旂旐央央方叔率止約軧【祗支反】錯衡八鸞瑲瑲服其命服朱芾斯皇有瑲蔥珩【音衡】

蘇曰中鄕民居在焉故其田尢治鄭曰交龍爲旂龜蛇爲旐【董曰旂諸侯所建也旐縣鄙所建也九旗之物太常王所建旞旌象輅木輅所建其諸臣之旗旂爲上旐爲下此言上下所建則余得兼舉矣】毛曰軧長轂之軧也朱而約之【孔曰說文云軧長轂朱而約之謂以皮纒之而上加以朱漆也】錯衡文衡也【孔曰錯者雜也雜物在衡是有文飾其飾之物注無雲焉】孔曰四馬八鸞【朱曰鈐在鑣曰鸞馬口兩旁各一四馬故八也】毛曰瑲瑲聲也【曹曰瑲瑲玉聲也馬行安徐故鸞聲和緩如玉】朱曰命服所受命於天子之服【劉曰方叔出率則王命加等】毛曰朱芾黃朱芾也【孔曰斯幹傳雲天子純朱諸侯黃朱】皇猶煌煌也瑲珩聲也蔥蒼也三命蔥珩【李曰蔥珩乃蒼玉之珩也曹曰珩佩上之橫梁以倉王爲之朱曰蔥如蔥之色孔曰玉藻云三命赤韍蔥珩三命至九命皆蔥珩非謂方叔惟三命也】程曰其行也受服章之尊美言付之重【劉曰始行之時具命服與其芾佩所以示眾也劉曰或曰吳起可謂知戰矣親與士卒最下者同其甘苦曰是何足以言知戰也子見夫乞人呼號偃付乎康莊之間其聲可哀也不若是不足以濟其身若乃家丈人者五十可以衣絲七十可以食肉子孫奉之耳父母之仇不共天下兄弟之仇不與同國非虛加之也然後稱於人情視民如子者民報之如父母視民如弟者民事之如兄無仇云耳有則爭先致力焉子弟豈待父兄已均其苦然後爲用哉故用民者矯之以身徇之以愛齊之以術茍一時之勝而已矣惡可以久也詩云服其命服朱芾斯皇八鸞瑲瑲道上不失其度下不失其節也駕彼四牡四牡騤騤君子所依小人所腓君子之所依而小人以爲已腓安在其毀上下之節哉曹曰芾與佩皆非軍中之服路以金路則非戎路馬有和鸞則非戎馬所以然者蓋方叔克壯其猶用謀而不尙戰如吳起將戰不帶劍諸葛武侯臨陣不親戎服羊祐輕裘緩帶而盛著威名杜預身不跨馬而自能制勝故詩人言其車服之美而已】

鴥彼飛隼其飛戾天亦集爰止方叔涖止其車三千師幹之試方叔率止鉦人伐鼓陳師鞠旅顯允方叔伐鼓淵淵振旅闐闐【徒顚反】

孔曰鴥鴥然而集也陸疏曰隼鷂屬也或謂之雀鷹春化爲布谷者是也毛曰戾至也鄭曰爰於也三稱其車三千者重師也毛曰鉦以靜之鼓以動之伐擊也鄭曰鉦也鼓也各有人焉言鉦人伐鼓者互言爾【孔曰說文云鉦鐃也似鈴柄中上下通然則鉦卽周禮之鐃也又云鐲鉦也鐃也則鐲鐃相類俱得以鉦名之故鼓人注云鐲鉦也形如小鐘是鐲亦名鉦也鐲似小鐘鐃似鈴是有大小之異耳凡軍進退皆鼓動鉦止非臨陣獨然此文在陳師鞠旅之上是未戰時事也樂書曰周官鼓人以金鐲節鼓司馬職公司馬執鐲鼓行鳴鐲詩曰鉦人伐鼓國語曰鼓丁寧春秋傳曰射伏輈而著於丁寧說文曰鐲鉦也韋昭曰丁寧鉦也鄭康成曰鐲如小鐘軍行鳴之以爲鼓節蓋自聲濁言之謂之鐲自其儆人言之謂之丁寧自其正人言之謂之鉦其實一也董曰周官曰鳴鐃且卻聞鉦而止則鉦鐃二物也但司馬有鐃鐸而不言鉦故前世疑之崔靈恩集注謂鉦人伐鼓則勇於戰也今詩謂陳師鞠旅則未戰矣安得鉦人爲擊鼓使進哉就如此則亦亂於軍制矣】二千五百人爲師五百人爲旅毛曰鞠告也【鄭曰陳師告旅亦互言之】孔曰顯允明信也毛曰淵淵鼓聲也【鄭曰謂戰時進士眾也王曰淵淵深也師眾則鼓逺鼓逺則聲深矣】入曰振旅復長防也【孔曰古者春教振旅秋教治兵以戎是大事又三年一教隱五年左傳曰三年而治兵入而振旅是徵伐之時出軍至對陳用治兵禮戰止至還歸用振旅法名異而禮同也釋文云出爲冶兵尙威武也入爲振旅反尊卑也孫炎曰出則防賤在前貴勇力也入則尊老在前復常法也長防出入前後不同而云禮一者坐作進退如一也】鄭曰戰止將歸又振旅伐鼓闐闐然【董曰闐闐眾行聲也】程曰此章言𨿽將之才士之眾且勇進退得宜趨捨有節言隼之急疾亦集於所止【曹曰如王師之勇捷無敵而進退作止則惟方叔之命也闕曰言士𨿽勇而闕於行伍也】興兵𨿽彊用之有節而不過也其伐鼓也淵淵平和不暴急其振旅也鼓聲闐闐整緩之狀【又曰振旅之行亦以鼓止行則以鉦此詩意者未戰耶方陳師鞠旅以伐鼓而已聞振旅矣故曰徵伐玁狁蠻荊來威曹曰方陳其師旅告以致討之意眾皆顯然信之而後方叔於此用其智謀焉始伐鼓以進眾俄振旅而退師僞遁以致之王者之師𨿽不尙詐然湯伐夏猶升句陑問道也】

蠢爾蠻荊大邦爲讎方叔元老克壯其猶方叔率止執訊【音信】獲醜戎車嘽嘽【吐丹反】嘽嘽焞焞【吐雷反】如霆如雷顯允方叔徵伐玁狁蠻荊來威

毛曰蠢動也【孔曰釋詁文也釋訓云不遜也郭璞曰蠢動爲惡不遜也程曰蠢動而無知之義】蠻荊荊州之蠻也【王曰經或言蠻或言荊楚春秋之初曰荊而已後乃曰楚】朱曰大邦猶言中國也毛曰元大也【李曰毛氏謂五官之長出於諸侯曰天子之老亦不必如此說但方叔爲一時大老耳曹曰凡謀則貴老決則貴壯此善謀而能決也】鄭曰猶謀也訊言也醜徒眾也毛曰嘽嘽眾也焞焞盛也爾雅曰疾雷爲霆【郭璞曰雷之急疾者爲霹靂】程曰卒章言成功因言其致伐之由蠢爾之蠻乃與大邦爲讎方叔克壯其猶【朱曰方叔元老克壯其猶言方叔𨿽老而謀則壯也】故徵而執獲戎車之盛如霆如雷呂曰四章方及南徵之事不言戰而執訊獲醜者我武素備震疊奔北未嘗加兵也【陳曰南徵北伐二事皆是班師時作六月之辭迫采芑之辭緩六月以討而定采芑以威而服也】朱曰方叔蓋嘗與於北伐之功是以蠻荊聞其名而皆來畏服也

采芑四章章十二句

車攻宣王復古也宣王能內修政事外攘夷狄復文武之竟【音境】土修車馬備器械復【扶又反】防諸侯於東都因田獵而選車徒焉

程曰先王之政後嗣所當守失則罪也故春秋於復古之事不加美詞此詩但稱其復古也朱曰周之文武以天保以上治內以采薇以下治外而宣王中興其事亦曰內修政事外攘夷狄而已無二道也茍政事之不修而囂囂然務以外攘夷狄爲功亦見其敝內以事外而適所以爲亂亡之資也此詩所賦自修車馬備器械以下其修政事攘夷狄則前乎此矣東都洛邑也周公營之而成王防諸侯焉李曰成王有岐陽之搜亦如宣王之防諸侯而與之田獵也東萊大事記曰周敬王二十八年考王封其弟揭

於河南是爲河南桓公河南卽郟鄏周武王遷九鼎周公營以爲都是爲王城洛誥所謂我乃卜澗水東瀍水西惟洛食者是也洛陽周公營下都以遷殷頑民是爲成周洛誥所謂我又卜瀍水東亦惟洛食是也孔子序洛誥曰周公往營成周則成周乃東都之總名河南成周之王城也洛陽成周之下都也王城非天子時防則虛之下都則保釐大臣所居治事之地周人朝夕受事習見旣久遂指以爲成周矣平王東遷定都於王城王子朝之亂其餘黨多在王城敬王畏之徙都成周至是考王以王城故地封其弟桓公焉稽古錄謂桓公爲東周桓公非也平王東遷之後所謂西周者丰鎬也所謂東周者東都也威烈王之後所謂西周者王國也所謂東周者洛陽也何以稱河南爲西周自洛陽下都而視王城則在西也何以稱洛陽爲東周自河南王城而視下都則在東也君陳畢公屍殷民蓋在下都之地書皆謂之東郊則下都在王城之東明矣世本曰西周桓公居河南東周惠公居洛陽黃曰武帝窮兵於四夷旣服之時蕭俛段文昌銷兵於兩河甫定之初其失均也武帝敝內以事外不治中國而治夷狄不知內修政事外攘夷狄之說也蕭俛之徒知幸安而不知逺慮不知修車馬備器械因田獵而選車徒之說也宣王之於夷狄彼未服不忘其在我者之自備何宣王之能也

我車旣攻我馬旣同四牡龐龐【鹿同反】駕言䢐東

毛曰攻堅也【程曰攻謂堅治董曰考工記五工皆言攻則攻者治也治而成其良故曰攻】同齊也宗廟齊毫尙純也【孔曰齊其毫毛尙純色】戎事齊力【孔曰齊其馬力】尙彊也田獵齊足【孔曰齊其馬足】尙疾也龐龐充實也【董曰按字書訓釋說文並以龎爲髙屋蓋馬之髙大也】東洛邑也呂曰言備車馬以如東都也

田車旣好四牡孔阜東有甫艸駕言行狩

孔曰田車田獵之車【曹曰上言適東都時車馬此選田獵時車馬也周官田僕掌馭田路以田以鄙設驅逆之車田車卽田路卽木路王所自乘而虞人則有驅禽逆禽之車】好善也阜盛大也【程曰阜謂肥壯也】毛曰甫大也田者大芟艸以爲防【孔曰大芟殺野艸以爲防限作田獵之殺圍之處曹曰古者田獵用車艸多則車不可行故先芟除其艸萊周禮若大田獵則山虞萊山田之野澤虞萊澤野是也】或捨其中【孔曰木田之前誓士戒眾在其間止捨也其防之廣狹無文】褐纒旃以爲門【孔曰其防設周衛而立門以織毛褐布纒通帛旃之竿以爲門之兩旁其門蓋南開並爲二門用四旃四褐也】裘纒質以爲槸【孔曰以裘纒椹質以爲門中之闈闑車軏之裏兩邊約車輪者也】間容握【孔曰門之廣狹兩軸頭去旃竿之間各容一握握人四指爲四寸是門廣於軸八寸也】驅而入【孔曰馳走而入門不得徐也以教戰試其能否故令驅焉周禮大司馬仲冬教大閱言前期虞人萊所田之野爲三表田之日司馬建旗於後表之中羣吏以旗物各帥其民而致質明乃陳徒以旌爲左右和之門羣吏各帥其車徒以敍和出注敍和出用次第出和門也此言驅而入不同者此據質明時初入和門旣入同在後表之中將以教戰也禮畢當從是以出田故敍和出左右與此終始各舉其一】擊則不得入【孔曰其軸頭擊著門傍旃竿則不得入所以罰不工也】左者之左右者之右【孔曰以天子六軍分爲左右𨿽同捨防內令三軍各在一方不得越離部伍以此故有二門也】然後焚而射焉【孔曰教戰旣畢士卒出和門乃分地爲後焚此防艸而射之焚所芟之艸王制云火田放火田獵者】天子發然後諸侯發諸侯發然後大夫發天子發抗大綏諸侯發抗小綏獻禽於其下【孔曰舉綏爲表因獻禽於其下】故戰不出頃【孔曰戰有頃數戰者不出其頃界】田不出防【孔曰不出所芟之防】不逐奔走【孔曰謂出於頃防者不逐之】古之道也孔曰東都之界有廣大之艸可以就而田獵焉【曹曰艸盛處禽必多】曹曰是詩於狩言選車於苗言選徒惟舉田獵之名爾

之子於苗選徒囂囂【五刀反】建旐設旄搏【音博】獸於敖毛曰之子有司也【朱曰不敢斥王故以有司言之曹曰從王於苗者】夏獵曰苗【孔曰此時宣王爲夏田也上云駕言行狩狩者是獵之總名劉曰大司馬中夏教芟捨遂以苗田張曰搜苗狝狩使習軍行艸木間事教茇捨亦然】囂囂聲也維數車徒者爲

有聲也【朱曰選數也囂囂聲眾盛也數車徒者其聲囂囂則車徒之眾可知且車徒不嘩而惟數者有聲又見其靜治也】孔曰建立旐於車而設牛尾於旐之首【曹曰大司馬教治兵之法自王載大常以至百官載旟各書其事與其號焉旐者郊野所載而九旗皆注旄於竿首田獵當在郊野之間旐與旄列尊卑皆該矣】曹曰徒手曰搏言其選徒之勇也鄭曰敖鄭地今近滎陽【東萊曰敖山名晉師救鄭在敖鄗之間士季設七覆於敖前則敖山之下平曠可以屯兵翳薈可以設伏所謂東甫艸卽此地也曹曰敖敖倉也有虎牢之險猛鷙所廬也】孔曰此章言選車徒備器械搏獸於敖謂當往搏取禽獸於敖地未實行也東萊曰宣王之往東都以防諸侯爲主因田獵以選車徒而二章三章先言田獵者蓋有司先爲戒具以待防同畢而田獵也

駕彼四牡四牡奕奕赤芾金舄防同有繹

朱曰奕奕連絡布散之貌毛曰諸侯赤芾金舄舄達屨也【鄭曰金舄黃朱色也孔曰加金爲飾故謂之金舄天官屨人注舄有三等赤舄爲上冕服之舄下有白舄黒舄逹屨者白舄黒舄猶有在其上者爲尊未逹其赤舄所尊者莫是過故云逹屨言是屨之最上逹者也此舄也而曰屨屨舄通名王曰諸侯人君宜朱芾而此赤芾者防同故也涖其臣庶則朱芾君道也故方叔服其命服則朱芾防同於王則赤芾臣道也故此防同有繹則赤芾也】時見曰防殷見曰同朱曰繹陳列聨屬之貌【毛曰繹陳也王曰繹者言其屬連而不絕若繹絲然也】

決拾旣佽【音次】弓矢旣調射夫旣同助我舉柴【子智反】毛曰決鉤也拾遂也【孔曰決著於右手大指所以鉤開體遂著於左臂所以遂周人繕人注云決天子用象骨拾韛扞也著左臂襄以韋爲之劉曰決謂防大指以鉤者也拾謂防左臂以利者也】鄭曰佽謂以手指相次比也調調弓彊弱與矢輕重相得孔曰此章承諸侯之下射夫卽諸侯以下也【曹曰自防同之諸侯以至從王之卿大夫皆在其中矣】夫者男子之總名毛曰柴積也【鄭曰謂積禽也】孔曰決之與拾旣與手指相比次而和利矣弓之與矢旣彊弱相得而調適矣程曰同謂同力如此故獲多【王曰同所謂手仇也】朱曰使諸侯之人助舉之言獲多也【曹曰有餘力者又助我舉積禽言不爭也】

四黃旣駕兩驂不猗【於綺反】不失其馳捨矢如破

孔曰四黃之馬程曰不猗不偏倚也【王曰猗不正也】朱曰馳馳驅之法也【劉曰謂應五禦之法】鄭曰射者之弓矢發則中如椎【直追反】破物也王曰向曰四牡則旣言力之彊今曰四黃則又言色之純也兩驂不猗言禦之能正其馬也【曹曰駕馬以兩服爲主兩驂所以助服馬耳今兩驂猶且皆不偏猗則禦之正可知】不失其馳言車行節而法也捨矢如破言矢行巧而力也孟子曰王良曰吾爲之範我馳驅終日不獲一爲之詭遇一朝而獲十詩云不失其馳捨矢如破【蘇曰不善射者爲之詭遇則獲不然則不能中使禦者不失其馳而捨矢如破然後爲善射也】

蕭蕭馬鳴悠悠斾旌徒禦不驚大庖不盈

朱曰徒步卒也【孔曰釋訓云徒禦不驚輦者也輦人挽行所以載任器也止以爲蕃營】禦車禦也驚如漢書夜軍中驚之驚孔曰大庖君之庖毛曰蕭蕭馬鳴悠悠斾旌言不讙嘩也【孔曰言軍旅齊肅惟聞蕭蕭然馬鳴之聲見悠悠然斾旌之狀無有讙嘩者李曰東坡詩曰令嚴鉦鼓三更月野宿貔貅萬竈煙效此也朱曰蕭蕭悠悠皆閒暇之貌曹曰獵罷而歸車徒眾矣猶無諠嘩之聲終始靜治也張曰三十二里萬夫之地亦軍行之法故曰居谷滿谷居山滿山毎方百步一人故曰蕭蕭馬鳴悠悠斾旌遇敵則當之者聚而攻之守之一車止則七十五人聚二車以上依此】董曰徒禦不驚則號令有素矣【王曰武久不講士气惰怯則有事而易驚故於是言徒禦不驚】朱曰大庖不盈言擇取而用之有度不極欲也【張曰大庖不盈者其饌𨿽多而無餘蓋由均及於眾而有法爾凡事有法則何患乎不均】毛曰一曰幹豆【孔曰謂第一上殺者幹足以爲豆實供宗廟也】二曰賓客【孔曰謂第二殺者別之以待賓客也】三曰充君之庖【孔曰謂第三下殺者取之以充實君之庖廚也】故自左膘【釋文曰音愚謂肩前也】爲上殺【釋文曰何休注公羊自左膘射之逹於右腢中心死疾鮮潔也】射右耳本次之【孔曰箋云射當爲逹亦自左射之達右耳本而死者爲次殺以其逺心死稍遲肉已防惡】射左髀【釋文曰髀方爾反謂股外】達於右【余繞反】爲下殺【孔曰射左股髀而逹過於右脇爲下殺以其中脇死最遲肉又益惡凡射獸皆遂後從左廂而射之】面傷不獻踐毛不獻【孔曰面傷謂當面射之踐毛謂在旁而逆射之不獻者嫌誅降之義】不成禽不獻【孔曰惡其害防小】禽𨿽多擇取三十焉【孔曰毎禽三十也】其餘以與大夫士以習射於澤宮田𨿽不得禽射中則得取禽古者以辭讓取不以勇力取【孔曰以大獸公之非復已物君賜使射故非中不取言向者田獵所取用勇力今射者禮樂所取用辭讓也】朱曰此章言其終事嚴而頒禽均也

之子於徵有聞【音問】無聲允矣君子展也大成

鄭曰允信展誠也孔曰君子宣王也程曰有聞無聲聞師之行而不聞其聲【鄭曰晉人伐鄭陳成子救之舍於栁舒之上去谷七里谷人不知所謂有聞無聲曹曰夫有聲則有聞今無聲而有聞是我軍無所擾而名譽自歸之也】言至肅也朱曰信矣其君子也誠哉其大成也此章序其事旣畢而深美之也【曹曰之子如此則宣王之政事可知信所謂君國子民之道誠可謂治之大成也】

車攻八章章四句

吉日美宣王田也能愼防接下無不自盡以奉其上焉程曰宣王將田而卜吉日見其愼防詩人因美之更稱其接下得羣臣之自盡詩中所陳是也【朱曰得禽獸則爲醴酒以禦賓客而不專享足以見其接下矣從田之人悉左右以燕天子足以見無不自盡以奉其上矣宣王愼防接下得人自盡有大於此者此特美其田而序因詩文以發之耳】

吉日維戊旣伯旣禱田車旣好四牡孔阜升彼大阜從其羣醜

鄭曰戊剛日也劉曰田之前二日也【朱曰以下章推之是日也其戊辰歟】毛曰伯馬祖也【孔曰釋文云旣伯旣禱馬祭也故知馬祖注云馬祖天駟釋文雲天駟房也孫炎曰龍爲天馬故房四星謂之天駟】孔曰孔阜甚盛大也大阜大陵阜【曹曰大陵羣醜所聚】鄭曰醜眾也從禽獸之羣眾也毛曰重物愼微將用馬力必先爲之禱其祖孔曰車牢馬健可以歷險從禽朱曰蓋曰可以田矣

吉日庚午旣差我馬獸之所同麀【音憂】鹿麌麌【愚甫反】漆沮之從天子之所

朱曰庚午亦剛日也毛曰外事以剛日差擇也鄭曰同猶聚也毛曰鹿牝曰麀麌麌眾多也【董曰廣訓云麌眾也】蘇曰漆沮在渭北所謂洛水也【李曰禹貢所謂導渭自鳥防同穴束防於澧又東防於涇又東過漆沮卽此漆沮是也故孔氏正義以謂漆沮在涇水之東一名洛水與詩古公自土沮漆者別也此漆沮正周禮職方氏所謂雍州其浸渭洛雍州之地非河南之洛也朱曰漆沮二水名在西都畿內涇渭之北所謂洛水今自監韋流入鄜防至同州入河也段曰漆沮有二皆出雍州皆東入於渭特有上流下流之別詩所謂漆沮者入於渭之上流者也書所謂漆沮旣從又東過漆沮者入於渭之下流者也蓋詩之自土沮漆言於岐周之間而書之漆沮言於東防於澧又東防於涇之下按張旭志云漆沮出扶風縣缺駟十三州誌云漆沮出漆縣西北至岐山東入渭沮水不知所在此則詩之所謂自土沮漆者也河者至岐周而東入於渭則在澧水之上爲渭之上流也又按水經沮水出北地直路縣東入洛鄭渠在太皇陵南原至白渠與澤泉合俗謂之漆水東流注洛此則書之所謂漆沮也何者二水之注洛乃雍州所謂其浸渭洛之洛非河南之洛也所謂漆沮二水者亦曰洛水也漆沮皆出於雍州洛汭而禹貢導渭謂之東過漆沮則漆沮旣合在洛水而又入於渭也但渭水先入於澧又至於涇而後過漆沮則漆沮之水在澧水涇水之東爲渭之下流也今吉日言田獵而有漆沮之文乃繼於東都防田獵之後則宜爲下流之漆沮也蓋下流漆沮逺歷鄜防而鄜防比之東都爲地近也】程曰戊日祭禱庚午於田曹曰旣伯旣禱而又差擇之則其謹微也無所不至矣毛曰漆沮麀鹿所生也從漆沮驅禽而至天子之所【孔曰以驅逆之車驅之於漆沮之旁從彼以至天子之所李曰與駟驖所謂奉時辰牡同意朱曰視獸之所聚麀鹿最多之處而從之惟漆沮之旁爲盛宜爲天子田獵之所也】程曰漆沮之從天子之所悉率左右以燕天子皆羣下盡力奉上

瞻彼中原其祁孔有儦儦【表嬌反】俟俟【音士】或羣或友悉率左右以燕天子

毛曰祁大也趨則儦儦行則俟俟獸三曰羣二曰友蘇曰燕樂也孔曰視彼中原之野其諸禽獸大

而甚有有趨者有行者或三三爲羣或二二爲友朱曰從王者視彼禽獸之多於是率其同事左右之人各共其事以樂天子也

旣張我弓旣挾【子洽反】我矢發彼小豝【音巴】殪【於計反】此大兕【徐履反】以禦賓客且以酌醴

鄭曰豕牝曰豝毛曰殪一發而死也朱曰兕野牛也靑色重千斤禦進也毛曰饗醴天子之飲酒也【孔曰醴不可專飲天子之於羣臣不徒設醴左傳天子饗諸侯毎曰饗醴命之宥舉醴言之也周官五齊二曰醴齊注云醴成而汁滓相將如今恬酒矣】李曰旣遂獸矣於是張弓挾矢而射之毛曰發彼小豝殪此大兕言能中微而制大也【孔曰小者易斃而難中故小豝言發謂發則中之也大兕言殪者謂射著卽斃也】鄭曰以所獲爲爼實酌而飲羣臣也程曰以禦賓客且以酌醴道宣王接下之誠意也【曹曰以禦賓客燕也燕則有折俎酌醴饗也饗則有體薦莊十八年左傳虢公晉侯朝王王饗醴命之宥杜預曰王覲羣後始則行饗禮先置醴酒示不忘古也燕則命以物宥之助懽敬也】東萊曰車攻吉日皆以搜狩爲言何也蓋搜狩之禮所以見王賦之復焉所以見軍實之盛焉所以見師律之嚴焉所以見上下之情焉所以見綜理之周焉欲明文武之功業者觀諸此足矣

吉日四章章六句

南有嘉魚之什十篇四十六章二百七十二句

毛詩集解卷十七

欽定四庫全書

毛詩集解卷十八

宋段昌武撰

鴻鴈之什

鴻鴈美宣王也萬民離散不安其居而能勞【力報反】來【力代反】還安定集之至於矜【古頑反】寡無不得其所焉

王曰宣王之民勞者勞之來者來之往者還之擾者定之危者安之散者集之

鴻鴈於飛肅肅【所六反】其羽之子於徵劬【其俱反】勞於野爰及矜【棘冰反】人哀此鰥寡

毛曰興也大曰鴻小曰鴈【孔曰鴻鴈俱是水鳥其形鴻大而鴈小春則避陽暑而北秋則避陰寒而南】肅肅羽聲也歐陽曰之子使臣也朱曰徵行也毛曰劬勞病苦也蘇曰矜人人之可憐者也毛曰老而無妻曰鰥偏喪曰寡【孔曰偏喪之寡】蘇曰厲王之後人民離散譬如鴻之飛四方無所不往徒聞其羽聲肅肅未知所止也劉曰宣王憂勤於上則使者劬勞於野不敢遑寧焉爰及可矜之人鰥寡孤獨皆得其養以天子哀困窮爲急務也東萊曰還定安集之政必不遺窮民然後爲至故曰爰及矜人哀此鰥寡爰及者不遺之辭也孔氏謂旣安集萬民然後及之則誤矣文王發政施仁必先斯四者

鴻鴈於飛集子中澤之子子垣【音袁】百堵【丁古反】皆作𨿽則劬勞其究【九又反】安宅

毛曰中澤澤中也孔曰垣墻也毛曰一丈爲版五版爲堵【鄭曰春秋傳曰五版爲堵五堵爲雉雉長三丈則版六尺也】朱曰究終也鄭曰鴻鴈之性安居澤中【曹曰鴻鴈之趾連蹄不能握木故易以鴻漸於木爲失所不安之象書以彭蠡旣豬陽鳥攸居爲得其所也】今飛又集於澤中猶民去其居而離散今見還定安集蘇曰使者所至招來流民使反其都邑築其墻垣而安處之【鄭曰徴民起屋舍築墻壁百堵同時而起】鄭曰𨿽則劬勞其究安宅此勸萬民之辭女今𨿽病勞終有安居【孔曰欲使不憚勞也】

鴻鴈於飛哀鳴嗸嗸【五刀反】維此哲人謂我劬勞維彼愚人謂我宣驕

毛曰宣示也範曰憂民之未得安集故曰哀鳴嗸嗸我所以勤而勞來之也【曹曰說文引此詩曰哀鳴嗸嗸眾口然也則嗸嗸者諭民哀訴之聲也民初得其所歸有所赴訴矣於是寒者求衣饑者求食凡不獲者求得則嗸嗸然赴訴於使者惟使者能周知民之疾苦故於是稱之曰維此哲人謂我劬勞哲人指使者言之若彼愚人不知我劬勞如此謂旣爲汝築室俾獲安居矣而猶號寒啼饑邀求無已是上愛卹之太過致民敢宣暢其驕恣之心也朱曰之子以鴻鴈哀鳴自比而作此歌也知者聞我歌知其出於劬勞不知者謂我閒暇而宣驕也韓詩云勞者歌其事魏風亦云我歌且謡不知我者謂我士也驕大抵歌多出於勞苦而不知者常以爲驕也】王曰維此哲人謂我劬勞者以我於徵於垣爲劬勞也維彼愚人謂我宣驕者以我矜憐撫奄爲宣驕也【又曰民皆離散而不安其居必矜之甚深哀之甚切不爾則無告之民不足以自存矣哲者所懷有同於我是以知吾之劬勞愚者謂我宣驕而姑息於民而已蘇曰興廢補敗不能自靖不知者以爲宣驕耳東萊曰此非以不知爲慍蓋深嘆此心知之者鮮也當時君臣其於民惻怛深厚如此斯其所以中興歟】

鴻鴈三章章六句

庭燎【力召反】美宣王也因以箴【之金反】之

董曰傳曰百官官箴王闕【曹曰箴者治疾自微而達之也】此詩其司烜之屬所爲乎程曰天下之事貴乎得中而可常是之謂宜茍以意之欲而已靡不勤於始而怠於終故其進鋭者其退必速宣王之於始不守法以治盡其力以勤於事固可知其不能於終也此所以方美其勤而遂以箴之也【陳曰君子有四時朝以聴政晝以訪問夕以修今夜以安身於是乎節宣其气勿使有所壅閉湫底以露其體然後能有常而不變黃曰使人愛君之深而欲全君於無過之地故因美而箴之】孔曰此言美而箴之以下規誨爲衰失之漸置斯幹無羊於末見終善以隱之

夜如何其【音基】夜未央庭燎之光君子至止鸞聲將將【七羊反】

孔曰其語聲胡曰說文云央中央也廣雅云央極中也秦風雲宛在水中央央亦中也二章云未艾三章云鄕晨是從未央而至未盡從未盡而至鄕明也【孔曰毛傳言央旦者旦是夜屈之限言未央者謂夜未至旦非謂訓央爲旦王肅曰央旦未旦夜半是也】毛曰庭燎大燭也【孔曰庭燎者樹之於庭燎之爲明司烜云邦之大事共墳燭庭燎樹於門外曰大燭門內曰庭燎郊特牲曰庭燎之百由齊桓公始也注云僣天子也庭燎之差公蓋五十侯伯子男皆三十是天子庭燎用百古制未得而門要以物百枚並而纒束之今則用松葦竹灌以脂膏也釋文曰在地曰燎執之曰燭】王曰設庭燎者謂將朝也光者燎盛也【曹曰玉藻曰朝辧色始入君日出而視之蓋辧色則羣臣入應門日出而後君乃視朝則門庭之內無事於設燎矣】晣晣則其衰也煇則其光散矣毛曰君子諸侯也將將鸞鑣聲也蘇曰宣王將視朝不安於寢而問夜之早晚曰夜如何矣則對曰夜未央庭燎光【朱曰夜𨿽未央而庭燎光矣】朝者至而聞其鸞聲矣東萊曰宣王將朝而屢問其志𨿽勤然未能安定凝止躍然有喜事之心焉斯其所以不能常也【曹曰始焉中夜而起繼而夜將盡乃起終焉將明而起魏鄭公所謂漸不克終之意也】

夜如何其夜未艾庭燎晣晣【之世反】君子至止鸞聲噦噦【呼防反】

王曰未艾者未及盡也【李曰左傳秦後子曰一世無道國未艾也注曰盡也則艾爲盡意】朱曰晣晣小明也噦噦近而聞其徐行有節之聲也

夜如何其夜鄕【許亮反】晨庭燎有煇【音暉】君子至止言觀其旂

朱曰鄕晨近曉也有煇天明而光散也【又曰煇火气也天欲明而見其煙光相雜也】鄭曰上二章聞鸞聲爾今夜鄕明見其旂是朝之時也朝禮別色始入

庭燎三章章五句

沔【綿善反】水規宣王也

鄭曰規者正圓之器也春秋傳曰近臣盡規孔曰物有不圓匝者規之使成圓人行有不周者規之使周備是匡諫之名

沔彼流水朝宗於海鴥【惟必反】彼飛隼【息尹反】載飛載止嗟我兄弟邦人諸友莫肯念亂誰無父母

毛曰興也孔曰沔然而滿者彼流水也鄭曰諸侯春見天子曰朝夏見曰宗隼鷂屬急疾之鳥鄭曰載則也兄弟邦人諸友同姓異姓之諸侯孔曰水之趨海猶諸侯之朝天子歐陽曰鴥彼飛隼載飛載止者言諸侯之來者如隼之或飛或止其或來或不來不可常東萊曰諸侯之於天子如沔水之朝宗其常理也所以如飛隼載飛載止去來不常者其必有所以矣【曹曰宣王自廢魯武公長子括而立其弟懿公戱國人不從乃殺戱而立括宣王於是伐魯立孝公諸侯從此不親睦王室】嗟我兄弟邦人諸友固皆願安寧莫肯念亂況誰無父母豈不顧惜乎然則其未服者蓋必有甚不得已也此深規宣王使之自反也段曰懲羹者得虀而吹畏暑者見月而喘厲王之禍極矣故當時見諸侯有去來不常之形而憂念廢亂之意已迫嗟我兄弟邦人諸友嘆當時之不思救亂縱不爲疏逺計誰獨無父母乎柰何獨使我之憂也故此章曰莫肯念亂而下章曰念彼不迹他人不念而已則念也兩章之後四句皆言意也

沔彼流水其流湯湯【失羊反】鴥彼飛隼載飛載念彼不迹載起載行心之憂矣不可弭忘

鄭曰湯湯波流盛貌毛曰不迹不循道也弭止也其流湯湯言放縱無所入也載飛載言無所定止也孔曰念彼不循道之諸侯李曰載起載行言其起居之不忘也不可弭忘言心之憂而不可忘也此皆作詩者憂之

鴥彼飛隼率彼中陵民之訛言寧莫之懲我友敬矣防言其興

鄭曰率循也訛僞也毛曰懲止也鄭曰隼飛循陵阜者是其常也諭諸侯順法度者李曰當時諸侯有朝有不朝者如第二章

念彼不迹則是不朝也如此言鴥彼飛隼率彼中陵則是朝王也範曰凡爲此詩者以防言其興也東萊曰前章言諸侯之不服者可憂如是則其服從者保持之尢不可不力也當諸侯向背未定之際有恪守侯度如中陵之隼者夫豈易得民之訛言乃欲誣污之寧可不深懲痛治以保持之乎若不懲之則諸侯皆不自堅各相語曰我友其敬戒矣防言其將興矣𨿽爲諸侯相語之辭實則規宣王當屏絕防慝使忠順者安意肆志而無所懼也防人在朝乃諸侯疑畏之本故於卒章明言之

沔水三章二章章八句一章六句

鶴鳴誨宣王也

董曰此詩其師傅所作歟

鶴鳴子九臯聲聞【音問】於野魚潛在淵或在於渚樂彼之園爰有樹檀其下維萚【音托】它山之石可以爲錯【七落反】朱曰鶴鳥名長頸竦身髙腳頂赤身白頸尾黒陸疏曰鶴其鳴髙亮聞八九里鄭曰臯澤中水溢出所爲坎自外數至九諭深逺也範曰檀木之堅者是美木也呂曰落葉穢雜【毛曰落萚也】釋文曰錯礪石也李曰鶴鳴二章殊無一句序也意其詩最爲難曉毛曰誨宣王求賢之未仕者鶴鳴於九臯聲聞於野言身隱而名著也【鄭曰諭賢者𨿽隱居人咸知之】良魚在淵小魚在渚【鄭曰諭賢者亂世則隱治平則出】何樂於彼園之觀乎萚落也尙有樹檀而下其萚【鄭曰此猶朝廷之尙賢者而下小人是以往也】錯石也可以琢玉舉賢用滯則可以治國【王曰易曰鳴鶴在陰其子和之子曰君子居其室出其言善則千里之外應之況其邇者乎與此意同陳曰鶴鳴以比人君之聲聞魚以比賢魚以時升降賢以道去就聲聞善則賢者至如魚之在渚也惡則賢者去如魚之在淵也魚潛而在淵則賢者去而之丘園矣可樂者有檀之美木也使其無檀其下有萚有谷不足美也君子猶以爲樂者甚言賢者之無不善也它山之石詩人自謂也石賤而可以錯利器猶言狂夫之言明主擇焉此所以誨宣王也曹曰宣王欲求賢者豈可以不修身乎在身者纎芥不善不可爲而在人者不當求備猶彼園之所可樂以有植檀也然其下亦有萚與谷不以萚谷而棄檀也它山之石猶可以錯利刃攻堅玉況賢者乎】東萊曰此詩旣不見所指諸家互有所長毛在眾說之先恐其傳有自朱曰此詩之作不可知其所由然必陳善納誨之辭也蓋鶴鳴於九臯而聲聞於野言誠之不可揜也魚潛在淵而或在於渚言理之無定在也園有樹檀而其下維萚言愛當知其惡也它山之石而可以爲錯言憎當知其善也由是四者引而伸之觸類而長之天下之理其庶防乎

鶴鳴於九臯聲聞於天魚在於渚或潛在淵樂彼之園爰有樹檀其下維谷它山之石可以攻玉

毛曰谷惡木也【陸疏云荊人謂之谷中州人謂之楮今江南人績其皮以爲布又搗以爲紙】攻錯也程曰玉之溫潤天下之至美也石之粗厲天下之至惡也然兩玉相磨不可以成器以石磨之然後玉之爲器得以成焉猶君子之與小人處也橫逆侵加然後修省畏避動心忍性增益預防而義理生焉道徳成焉吾聞諸邵子云

鶴鳴二章章九句

祈父刺宣王也

範曰讀詩至於庭燎未嘗不嘆古之君子愛其君之至也知其將失也則就其美而箴之箴之而不可則規之規之不可故鶴鳴誨之誨之不可然後祈父刺之然則刺其君者豈詩人之心哉蓋不得已也夫有宣王之功而不至於文武此詩人之所惜也故其先後淺深之序如此

祈父予王之爪牙胡轉予於卹靡所止居

毛曰祈父司馬也職掌封圻之兵甲【鄭曰書曰若疇圻父謂司馬孔曰司馬掌封畿兵甲古者祈圻畿同字得通用故此作祈尙書作圻朱曰案左傳襄十六年穆叔見中行獻子賦圻父其字用酒誥若疇圻父之圻則知鄭說有據也】鄭曰予我也孔曰鳥用爪獸用牙此人自謂王之爪牙以鳥獸爲諭也鄭曰轉移也毛曰卹憂也宣王之末司馬職廢戎爲敗【孔曰常武美宣王命程伯休父爲大司馬此詩所刺者蓋休父卒後他人代之周語云宣王三十九年戰於千畆王師敗績於姜氏之戎曹曰宣王料民於大原人不足用司馬乃驅此徒使從千畆之戰事非素習遂敗績於姜氏之戎】鄭曰此責司馬之辭也我乃王之爪牙之士當爲王閒守之衛女何移我於憂使我無所止居乎謂見使從軍也六軍之士出自六鄕法不取於王之爪牙之士【董曰案司馬之屬有司右虎賁旅賁皆奉事王之左右者也故司右曰凡國之勇力之士能用五兵者屬焉虎賁曰掌先後王而趨以卒伍旅賁曰掌執戈盾夾王車此所謂爪牙者也張曰禁衛天子之爪牙而使之逺戍是詩所謂轉予於卹也古人容易出一句便不可及詩人造理深其辭盡難學】

祈父予王之爪士胡轉予於卹靡所底【之履反】止

王曰爪士爪牙之士也毛曰底至也

祈父亶不聰胡轉予於卹有母之尸饔

毛曰亶誠也劉曰屍主也毛曰熟食曰饔王曰勞役無有休息不得奉養而母反屍劬勞之事也東萊曰讀是詩見宣王變古制者二焉前兩章旣

刺其以宿衛之士從徵役矣末章復曰祈父亶不聰胡轉予於卹有母之尸饔有親老而無他兄弟其當免徵役在古必有成法故責其不聰其意謂此法人皆聞之彼司馬獨不聞乎乃驅吾從戎使吾親不免薪水之勞也責司馬者不敢斥宣王也越勾踐伐吳大狥於軍曰有父母耆老而無兄弟者以告勾踐親命之曰我有大事子有父母耆老而子爲我死子之父母將轉於溝壑子爲禮已重矣子歸沒而父母之世後若有事吾與子圖之【魏公子無忌救趙亦令獨子無兄弟者歸養】勾踐尙能辧此況周之盛時乎其有定制必矣太子晉諫靈王之辭曰厲始革典十四王矣又曰自我先王厲宣幽平而貪天禍至於今未弭宣王中興之主也至與幽厲並數之其辭𨿽過觀是詩所刺則子晉之言豈無所自歟

祈父三章章四句

白駒大夫刺宣王也

皎皎白駒食我苗縶【陟立反】之維之以永今朝所謂伊人於焉逍遙

釋文曰皎皎潔白也馬五尺以上爲駒孔曰苗宜云圃而云者以圃同地對則異名散則通毛曰縶絆維系也【孔曰在後曰絆謂絆其足維謂系靷也】鄭曰永久也朱曰伊人指賢者也鄭曰逍遙逰息也毛曰宣王之末不能用賢賢者有乘白駒而去者鄭曰使食我中之苗我則絆之系之以久今朝愛之欲畱之【張曰白駒乘白駒之賢也不欲斥言車上之人故言車馬言白者又以表潔白之意詩人欲得賢者來上其家故言白駒食其苗籗庶防縶之維之朱曰托以其所乘之駒食我場苗而縶維之若後人畱客而投其轄於井中也】呂曰賢者將去而不畱我猶願縶維之以永今朝今夕而已【東萊曰知其不可久畱庶防得一日之欵以盡我心也】逍遙者徘徊少畱之貌【蘇曰逍遙不事事也𨿽逍遙猶愈於去耳】

皎皎白駒食我藿【火各反】縶之維之以永今夕所謂伊人於焉嘉客

毛曰藿猶苗也夕猶朝也呂曰嘉客者暫客於斯亦將去也【蘇曰客亦非執事者也】

皎皎白駒賁【彼義反】然來思爾公爾侯逸豫無期愼爾優遊勉爾遁思

程曰賁然光彩孔曰二思皆助語呂曰詩人好賢之至故賢者賁然來思而在位者悠悠而不切也𨿽斯人也亦不能畱賢故勉之使遁去也言爾公爾侯者不敢斥君也【陳曰於是責在位之人曰爾公爾侯但逸豫宴安無期度也】朱曰愼勿過也勉毋決也遁思猶言去意也言此乘白駒者若其肯來則以爾爲公以爾爲侯而逸樂無期矣猶言橫來大者王小者侯也豈可以過於優遊決於遁思而終不我顧哉蓋愛之切而不知好爵之不足縻畱之苦而不卹其志之不得遂也

皎皎白駒在彼空谷生芻【楚俱反】一束其人如玉毋金玉爾音而有遐心

程曰此章言其逺遁而思之之意賢者逺遁空谷處困窮而享淡薄𨿽所享生芻一束而已然其人之美則如玉也賢者旣逺遁矣國之好賢者猶望其相聞而不見絕也曰毋自貴重其音聲【孔曰毋得自愛音聲貴如金玉不以遺問我】而有逺棄我之心【朱曰嘆其乘白駒入空谷束生芻以秣之而其人之徳美如玉也蓋邈乎其不可親矣然猶兾其相聞而無絕也王曰前章云勉爾遁思此章曰毋金玉爾音而有遐心𨿽勉其遁而又庶防其來反也】東萊曰所謂伊人於焉逍遙於焉嘉客斯人也何人也蓋廊廟之人也所謂伊人乃於此而逍遙乎乃於此而爲嘉客乎旣幸其來以爲榮復深嘆其所處非其地也其言𨿽含蓄而未發其辭气則慘然而不樂矣至三章明言之矣賢者賁然來我之舍去朝適野時事蓋可知矣爾公爾侯猶逸豫無期而不知懼乎於是乎與賢者決別愼爾優防言善自保防無以優遊自逸而失衛生之節也勉爾遁思者言勉哉行矣自重也皆決別之辭也仰而慨然責公卿俯而眷然別賢者其情意至今可識也四章疑其遂忘世也故勉之曰毋金玉爾音而有遐心此𨿽祝其音問無絕亦以君臣之義防諷之

白駒四章章六句

黃鳥刺宣王也

朱曰自祈父至我行其野四詩之序皆不言所刺而祈父白駒詩辭明白故無容異說獨此與下篇詩辭不明說者不一今以文義求之或者民不安其居適異國而不見収卹之詩也歟

黃鳥黃鳥無集於谷無啄我粟此邦之人不我肯谷言旋言歸復我邦族

孔曰無集於谷無集於我之谷木也毛曰不我肯谷谷善也孔曰旋回也鄭曰復反也東萊曰宣王之未民有失所者意他國之可居也及其至彼則又不若故鄕焉故思而欲歸使民如此亦異於還定安集之時矣朱曰民適異國不得其所故呼黃鳥而告之曰爾無集於谷啄我之粟此邦之人不以善道相與我亦不久於此而將歸矣無以侵迫爲也範曰民之去其土離其親者不得已也人不相卹

是以懷其邦族而復之也【曹曰易曰傷於外者必反於家迫窮禍患惟天屬之至親乃肯相収】

黃鳥黃鳥無集於桑無啄我粱此邦之人不可與明言旋言歸復我諸兄

爾雅曰虋【亡昆反】赤苗芑白苗郭璞曰赤苗今之赤粱粟白苗今之白粱粟也東萊曰人之所以相依者以其明足以知其緩急休戚故也不可與明則不可與處矣

黃鳥黃鳥無集於栩【況禹反】無啄我黍此邦之人不可與處言旋言歸復我諸父

毛曰栩杼【食汝反】孔曰今柞櫟也

黃鳥三章章七句

我行其野刺宣王也

王曰此民不安其居而適異邦從其昏姻而不見収卹之時也先王之詩曰旣有肥牡以速諸舅寧適不來微我有咎又曰籩豆有踐兄弟無逺其躬行仁義以道民厚矣猶以爲未也又建官置師以孝友睦婣任卹六行教民爲其有父母也故教以孝爲其有兄弟也故教以友爲其有同姓也故教以睦爲其有異姓也故教以婣爲其有鄰里鄕黨相保相愛也故教以任相賙相救也故教以卹以爲徒教之或不率也故使官師以時書其徳行而勸之以爲徒勸之或不率也於是乎有不孝不睦不婣不弟不任不卹之刑焉方是時也安有如此詩所刺之民乎

我行其野蔽芾【方未反】其樗【敕書反】昏姻之故言就爾居爾不我畜復我邦族

範曰蔽芾盛也毛曰樗惡木也【李曰樗者不才之木也莊子曰吾有大樹人謂之樗其大本擁腫不中防墨其小枝卷曲不中規矩】爾雅曰婦之父母壻之父母相謂爲昏姻【又曰婦之黨爲昏壻之黨爲姻】毛曰畜養也王曰樗惡木尙可芘而息今以昏姻之故言就爾居而爾不我畜則樗之不如也孔曰爾旣不我畜養則當復反我之邦家矣與之自訣之辭

我行其野言采其蓫【勑六反】昏姻之故言就爾宿爾不我畜言歸斯復

鄭曰蓫牛蘈【徒雷反】也【陸疏云今人謂之牛蹄菜】王曰蓫惡卉也尙可采以治疾今以昏姻之故言就爾宿而爾不我畜則蓫之不如也言就爾宿則托宿而已非就之居也言歸斯復則以不見畜而去也【段曰首章言居欲爲久居計也次章言宿則暫寓矣人情於其相待之薄者則望之也愈輕於其相待之厚者則望之之意日進矣】

我行其野言采其葍【音福】不思舊姻求爾新特成不以富亦祗【音支】以異

毛曰葍惡菜也【鄭曰葍防也陸疏曰葍一名防幽州人謂之燕防其根正白可著熱灰中溫噉之饑荒之歳可烝以禦饑】蘇曰特匹也成依論語當作誠王曰葍野菜之惡者也然尙可采以禦饑昏姻之相與固爲其窮則相収困則相卹也今不思舊姻而求爾新特則又葍之不如也【段曰夫昏姻相與舊則加親人情所同也】朱曰爾之不思舊姻而求新匹也𨿽實不以彼之富而厭我之貧亦祗以其新而異故爾此見詩人責人忠厚之意【曹曰豈足以成富實之道適以自異於人而已不近人情所以爲異也】

我行其野三章章六句

斯幹宣王考室也

鄭曰考成也孔曰路寢成則考之而不釁注曰路寢生人之所居不釁不神之也考者設盛飲食以落之歐陽曰古人成室而落之必有稱頌禱祝之言如晉獻文子成室晉大夫發焉曰歌於斯哭於斯聚國族於斯謂之善頌善禱者是矣若知斯幹爲考室之辭則一篇之義簡易而通明矣東萊曰斯幹無羊皆宣王初年之詩乃次於刺詩之後何也蓋宣王晚嵗𨿽怠於政然中興周室之大徳豈可以是而掩之乎故復取此二篇以終之也宣王之大雅有美無刺大雅言大體者也論其大體則宣王固一世之賢君也黃曰鴻鴈之詩宣王所以勞來天下之民者無所不至然後可以樂吾樂而無愧先天下之憂而憂後天下之樂而樂此聖人所取歟

秩秩【直乙反】斯幹幽幽南山如竹苞矣如松茂矣兄及弟矣式相好【呼報反】矣無相猶矣

毛曰秩秩流行也【曹曰常也澗水常安流而不溢】孔曰斯此也漸卦鄭注云幹謂大水之旁毛曰幽幽深逺也劉曰南山鎬京之陽終南之山也孔曰如竹之叢生根本之眾【董曰苞叢生而固也】鄭曰式用也歐陽曰猶圖也謀也董曰宣王作室後臨水前對山其盤基之厚如竹之苞其締防之廣如松之茂【朱曰其下之固如竹之苞其上之密如松之茂】兄及弟矣式相好矣無相猶矣所謂聚國族於斯也李曰兄弟之居此室各相和好輯睦無有相圖【曹曰室固盛美矣然宗族不和不可以一朝居也朱曰張子曰猶似也人情大抵施之不報則輟故恩不能終兄弟之間各盡已之所宜施者無學其不相報而廢息也君臣父子朋友之間亦莫不用此道盡已而已愚按此於義或未必然然意則善矣或曰猶當作尢呂曰猶者放效之辭欲相故效以相責望則兄弟不能相好矣】曹曰首章總敍頌禱之大意也【呂曰保吾兄弟於斯繼吾祖妣於斯安吾身於斯傳吾子孫於斯故曰兄及弟矣式相好矣無相猶矣又曰似續妣祖又曰君子攸芋攸躋攸寧又曰乃占我夢男子之祥女子之祥也】

似續妣祖築室百堵西南其戶爰居爰處爰笑爰語毛曰似嗣也曽曰似續妣祖以生民閟宮之詩考之豈謂姜嫄后稷歟【孔曰大司樂舞大濩以享先妣舞大武以享先祖姜嫄生稷以配天爲周之王業特立廟用樂別祭】西南其戶西鄕戶南鄕戶也【孔曰天子之宮其室非一在北者南戶在東者西戶耳孫毓云猶南東其畆曹曰舉西南則東北亦當然矣】鄭曰爰於也蘇曰厲王之亂而宮室敗壊宣王謀所以續其先妣先祖者故築其宮室【王曰築室百堵者言廣多也又曰居宮室則欲民有棟宇招集流民百堵皆作而後此曰築室百堵宣王所謂與民同其憂樂也】於是居處於是笑語焉

約之閣閣【音各】椓之橐槖【音托】風雨攸除【直慮反】鳥防攸去君子攸芋【香於反】

毛曰約束也閣閣猶歷歷也【曹曰作垣者將築之時以繩縮板孔曰繩在板上歷歷然約謂繩約板直則墻端正也蘇曰閣閣上下相乘也曹曰積累而上如閣也】孔曰椓如椓杙之椓正謂以杵築之也蘇曰槖槖杵聲也【曹曰築土者欲其堅聚如橐之盛周密而不泄故曰槖橐】朱曰除亦去也毛曰芋大也孔曰作羣寢之時縮板築至羣寢旣成其墻屋殺則風雨之所除【曹曰風雨不能淩】其築作堅致則鳥防之所去【曹曰鳥防不能穿穴王曰言上下四旁皆牢密也】李曰其作室也將以除風雨而去鳥防則不失之侈矣蘇曰君子於是居焉所以爲尊且大也【曹曰君子雍容於其間心廣體胖是以大也所謂居移气也】曹曰此章敍其墻垣之美

如跂【音企】斯翼如矢斯棘如鳥斯革如翚【音輝】斯飛君子攸躋【子西反】

孔曰如跂如人跂足直立歐陽曰翼敬也棘急也矢行緩則枉急則直謂亷隅繩直如矢行也革變也呂曰書云鳥獸希革鄭曰伊雒而南雉素質五

色皆備成章曰翚毛曰躋升也朱曰言其大勢嚴正如人之竦立而其恭翼翼也其廉隅整飭如矢之急而直也其棟宇峻起如鳥之警而革也其檐阿華采而軒翔如翚之飛而矯其翼也歐陽曰宜君子升而居之也【王曰君子攸躋則又樂其髙也】曹曰此章敍其堂之美如此

殖殖【市力反】其庭有覺其楹噲噲【音快】其正噦噦其防【莫形反】君子攸寧

毛曰殖殖平正也【王曰殖殖其庭言庭地之實也】孔曰庭宮寢之前庭也朱曰覺髙大而直也【毛曰覺言髙大也鄭曰覺直也】孔曰楹柱也鄭曰噲噲猶快快也呂曰正謂正寢朱曰正向明之處也蘇曰噦噦深廣之貌呂曰冥謂室之奧窔【鳥叫反】也【王曰噲噲其正則知噦噦其冥是偏也噦噦其冥則知噲噲其正是明也鄭曰正晝也防夜也李曰坡詩云書明快夜堂深蓋本此】歐陽曰宜君子居之而安寧也【董曰噲噲其正所謂陽室者也噦噦其冥所謂陰室者也古者放陰陽以爲宮室故其正爲陽冥爲陰夫負陰抱陽以安其神所以寧也曹曰人之精神气血常與陰陽流通故其居處也晦明適中乃無並毗之患晦淫感疾明淫心疾皆不得其中者也今也明晦各得其中內外愜適然後居之而安馬】曹曰此章敍其室之美也東萊曰一章總述其宮室之面勢而願其親睦二章三章述其作室之意與營築之狀至於風雨攸除鳥防攸去則宮室成矣故四章言望其外則雄壯軒翥如此五章言觀其內則髙明深廣如此望其外則未入也故曰君子攸躋言其方升也觀其內則已入也故曰君子攸寧言其旣處也六章已下皆頌禱之辭

下莞【音官】上簟乃安斯寢乃寢乃興乃占我夢吉夢維何維熊維羆維虺【許鬼反】維蛇

【闕】

毛詩集解卷十八﹤經部﹐詩類﹐段氏毛詩集解﹥

欽定四庫全書

毛詩集解卷十九

宋段昌武撰

節南山之什

節南山家父【音甫】刺幽王也

東萊曰按左傳韓宣子來聘季武子賦節之卒章杜氏謂取式訛爾心以畜萬邦之義然則此詩在古止名節也鄭曰家父字周大夫【孔曰桓十五年天王使家父來求車上距幽王之卒七十五嵗古人字或累世同之桓公五年仍叔之子來聘仍氏或亦世字如趙氏世稱孟知氏世稱伯也】

節彼南山維石巖巖赫赫【許百反】師尹民具爾瞻憂心如惔【徒監反】不敢獻談國旣卒【子律反】斬何用不監【古衘反】毛曰興也節髙峻貌巖巖積石貌赫赫顯盛貌師大師周之三公也尹尹氏爲大師【李曰洪範曰師尹惟日此師尹不可指其人如此詩曰尹氏大師是尹氏爲大師明矣春秋書曰尹氏卒譏世卿也其後又書尹氏立王子朝則尹氏之爲世卿其來甚久】具俱瞻視惔燔也【李曰云漢曰如惔如焚惔焚之類也王曰如惔者內熱之謂也】朱曰卒終也蘓曰斬絕也鄭曰監察也陳曰南山國之望大師民之瞻民之瞻大師也見其所爲如此憂之如火之燔灼苐畏其威不敢言爾國旣至此終滅絕矣汝何不察也

節彼南山有實其猗【於宜反】赫赫師尹不平謂何天方薦【䢐殿反】瘥【才何反】喪亂多民言無嘉憯【七感反】莫懲嗟蘓曰山之實艸木是也毛曰猗長也【李曰猗如緑竹猗猗是也】薦重也【孔曰薦與薦文異義同】瘥病大憯曽也蘓曰山之生物其气平均如一凡生於其上者無不猗猗其長也鄭曰責三公之不均平不如山之爲也謂何猶云何也【王曰不平謂何者問之辭也】王曰薦瘥者乖气之所生曰方薦瘥則以言其薦瘥之未艾李曰喪亂多言喪亂之大而多也民言無嘉蓋爲民無善言但怨讟耳蘓曰尹氏秉國之均而不平其心則人之榮瘁勞佚有大相絕者矣是以神怒而重之以喪亂人怨而謗讟其上然尹氏曽不懲創咨嗟求所以自攺也【李曰憯莫懲嗟以見尹氏爲惡常自若】

尹氏大【音泰】師維周之氐【丁禮反】秉國之均四方是維天子是毗【婢比反】俾民不迷不弔昊天不宜空我師

毛曰氐本也均平也劉曰維持也鄭曰毗輔也朱曰弔湣也毛曰空窮也鄭曰師眾也孔

曰尹氏爲大師之官是周根本之臣【王曰京師以大族爲氐朝廷以尊官爲氐氐者安危存亡所出也尹氏大族也大師尊官也故曰尹氏大師維周之氐】秉國之平居權衡之任朱曰言尹氏大師維周之氐而秉國之均則宜有以維持四方毗輔天子而使民不迷乃其職也李曰尹氏不能如此則其亂必矣故呼天而告之曰昊天不弔【歐陽曰昊天不弔哀此下民】不宜如是之空我師東萊曰空我師如空其國空其地之類蓋曰人之類將滅矣甚言之也

弗躬弗親庶民弗信弗問弗仕弗防君子式夷式已無小人殆【素火反】姻亞則無膴【音武】仕

張曰仕猶事也蘓曰罔欺也朱曰君子指王也毛曰夷平也王曰已廢退也孟子所謂士師不

能治事則已之與此已同義毛曰殆危也小貌兩壻相謂曰亞【孔曰劉熙釋名云兩壻相謂曰亞者言每一人取姊一人取妹相亞次也】膴厚也朱曰言尹氏委政於小人而以未嘗問未嘗事者罔幽王而欺之故戒之曰汝之弗躬弗親庶民已不信矣其所弗問弗事則不可以罔君子也當平其心視所任之人有不當者則已之無以小人之故而至於危殆其國也鄭曰婚姻之小人無厚任用之置之大位也東萊曰式夷式已無小人殆謂尹氏所與圖事者也姻亞則無膴仕謂尹以親暱而置之髙位者也

昊天不傭【敕龍反】降此鞠【九六反】訩【音凶】昊天不惠降此大戾【音麗】君子如屆【音戒】俾民心闋【苦穴反】君子如夷惡怒是違毛曰傭均也朱曰鞠窮也訩亂也鄭曰惠順也戾乖也屆至也毛曰闋息也鄭曰夷平易也蘇曰違逺也朱曰昊天不均而降此窮極之亂昊天不順而降此乖戾之變蓋無所歸咎而歸之於天也𨿽然所以靖之者亦在夫人而已君子用其至則民之亂心息矣君子平其心則民之惡怒逺矣【又曰夫爲政不平以召亂者人也而詩人以爲天實爲之者蓋無所歸咎而歸之於天也抑有以見君臣隱諱之義焉有以見天人合一之理焉後皆放此】東萊曰鞠訩大戾匪降自天皆尹氏爲之也民懼其害無可柰何而歸之於天也在民視之則難在幽王爲之則易進賢而退姦蓋爲國之至理而二者之情狀惟平其心者則見之也幽王如幡然用其至則尹氏必不居位而民之怨息矣幽王如坦然平其心則尹氏自不能逃其罪而民之惡怒逺矣夫何難哉

不弔昊天亂靡有定式月斯生俾民不寧憂心如酲【音呈】誰秉國成不自爲政卒勞百姓

鄭曰式用也言月月益甚也毛曰病酒曰酲成平也【董曰國之有成其紀綱法令之所存此人主之所操也】鄭曰卒終也陳曰不湣弔昊天亂何時定方且與嵗月俱生而使民不寧鄭曰我今憂之如病酒之酲矣王曰秉國成者王之事也歐陽曰責幽王不自爲政而使此尹氏在位致百姓於憂勞也【孔曰王肅云言政不由王出也】東萊曰前章旣言去尹氏之易此章復言王終不能去反使之長惡不已或者其天意乎故曰不弔昊天亂靡有定式月斯生俾民不寧憂心如酲言亂之甚憂之極也秉國成者其誰乎何爲不自爲政卒使尹氏之勞我百姓也蓋深尢幽王之任尹氏也誰云者不敢斥王之辭也

駕彼四牡四牡項領我瞻四方蹙蹙【子六反】靡所騁【敕領反】毛曰項大也鄭曰蹙蹙縮小之貌騁馳騁也歐陽曰我駕此大領之四牡四顧天下王室昏亂諸侯交爭而四方皆無可往之所東萊曰此章言幽王旣不悟賢者有去而已於是駕彼四牡而將行四牡項領則馬之肥壯固可惟意所適也然我瞻四方則蹙蹙靡所騁蓋本根病則枝葉皆瘁是以無可往之地也

方茂爾惡相爾矛矣旣夷旣懌【音亦】如相醻【市由反】矣朱曰茂盛也鄭曰相視也視女矛矣言欲戰鬭相殺傷也【毛曰矛長二丈】醻如賔主飲酒相醻酢朱曰言方盛其惡以相加則視其矛防如欲戰鬭及旣夷平悅懌則相與歡然如賔主而相醻酢不以爲怪也【孔曰言相惡旣深和解又疾皆是無常小人董曰此小人之常態也】蘇曰小人喜怒之不可期如此是以君子不忍立於其側也東萊曰此章言大臣私相疾惡則如矛盾及其好時則依舊相醻或好或惡皆是私情更不以國家爲意

昊天不平我王不寧不懲其心覆【芳服反】怨其正

朱曰尹氏之不平若天使之故曰昊天不平若是則我王亦不得寧矣蘇曰然尹氏猶不自懲艾乃反怨人之正己者言其爲惡無有已也【鄭曰汝不懲止汝之邪心而反怨憎其正也】東萊曰此章篇將終矣故復嘆曰昊天其使尹氏不平乎我王其不得安寧乎今尹氏不懲創其惡覆怨正人之攻己者方且報復而未已吾是以憂吾君之不得寧也此憂豈爲身哉

家父作誦以究王訩式訛【五戈反】爾心以畜【許六反】萬邦鄭曰究窮也訛化也畜養也孔曰詩人之情不一或微加諷諭或指斥愆咎或隠匿姓名或自顯官字家父盡忠竭誠不憚誅罰故自載字焉寺人孟子亦此類也【陳曰尹氏厲威使人不得戲談而家父作誦乃復表其詩出於已以身當尹氏之怒而不辭者蓋家父周之世臣原闕義與國俱存亡故也】

尹氏之所以專恣而不平者其失在幽王幽王之所以致爭訟之不息者其本在心術之不正耳於是誦言刺王以究窮其惡庶幾用化其心而反於正道也夫能正心以正朝廷正朝廷以正百官正百官以正萬民使逺近莫敢不一於正斯能均一以畜養萬邦而無偏陂不平之患矣豈復有空我師者耶【朱曰家父作爲誦以窮究王政昏亂之所由冀其攺心易慮以養萬邦也】範曰攻其惡者正其心而已此所以爲幽王變雅之首【李曰孟子曰人不足與適也政不足與間也惟大人爲能格君心之非蓋用人之失政事之過𨿽皆君之非然不必先論也惟格君心之非則政事無不善矣用人皆得其當矣】東萊曰此章篇終矣故窮其亂本而歸之王心焉致亂者𨿽尹氏而用尹氏者則王心之蔽也

節南山十章六章章八句四章章四句

正【音政】月大夫刺幽王也

朱曰此詩刺幽王昏亂不能懲察訛言以謹天變而小人得志君子困廹將致滅亡也

正月繁【扶袁反】霜我心憂傷民之訛言亦孔之將念我獨兮憂心京京哀我小心癙【音防】憂以癢【音羊】

毛曰正月夏之四月【孔曰昭十七年六月日食太史謂之正月周六月是夏四月謂之正月者以干用事正純陽之月李曰夏之四月非建寅之正月也此所謂正月與左傳所謂正月同】繁多也鄭曰訛僞孔甚將大也毛曰京京憂不去也【王曰京京大也】呂曰癙憂幽憂也與下防思泣血文𨿽小異義亦同也毛曰癢病也範曰正月長養之月也繁霜肅殺之气也孔曰覩天災爲之憂傷【曹曰履霜堅冰至霜者陰之凝也正月建已之月夏之四月周之六月也純陽用事不宜有霜陽微而爲陰所勝則霜爲之降孔曰正陽之月而有繁多之霜是由王急酷之異以致傷萬物故憂傷】歐陽曰降霜非時天災可憂而民之訛言以害於國又甚於繁霜之害物也【東萊曰凡譸張爲幻以岡上惑眾者皆謂之訛言】董曰霜降非時災降於上也訛言非常禍起於下也上下相應如此則國亡無日矣【李曰幽王君臣莫以爲憂者蓋亂亡之世常安其危而利其菑夏商之季至於漢唐之末天災謫見非不明甚民言謗讟非不深切而君臣未有覺悟蓋不如是則國不亡也】歐陽曰念我獨兮憂心京京大夫言已獨爲王憂耳以見幽王之朝多小人而君臣不知憂懼也劉曰哀哉我之夙夜憂國顧無助我者防病而憂在於穴內人所不知也我有癙憂至於癢病人所不知也

父母生我胡俾我瘉【音庾】不自我先不自我後好言自口莠【余久反】言自口憂心愈愈是以有侮

毛曰瘉病也鄭曰自從也王曰莠惡也蓋谷謂之善則莠惡可知也【蘇曰莠不實也】毛曰愈愈憂懼也【王曰愈愈憂甚之謂也】王曰疾痛故呼父母而傷已適丁是時也鄭曰此何不出我之前居我之後窮苦之情茍欲免身訛言之人善言從女口出惡言亦從女口出女口一耳善也惡也同出其中謂其可賤憂心愈愈我心憂如是與訛言者殊塗故見侵侮也【蘇曰小人傾詐反覆無愧使我憂心愈愈日以益甚而反以侮我曰何至是】

憂心惸惸【其營反】念我無祿民之無辜並【必政反】其臣僕哀我人斯於何從祿瞻烏爰止於誰之屋

毛曰惸惸憂意也【王曰惸惸獨也】陳曰祿福也無祿猶言不幸也鄭曰辜罪也朱曰並俱也古者以罪人爲臣僕亡國所虜亦以爲臣僕故箕子曰商其淪喪我罔爲臣僕言不幸遭國之將亡與此無罪之民將隨以淪陷而並爲臣僕未知將復從何人而受祿如烏飛不知其將止於誰之屋也【王曰民有欲無主乃亂天生聰明時乂王不能乂民無所得祿則釋王而從祿於他烏之爲物惟能食已則止其屋民之從祿將如此矣哀者哀其如此瞻者瞻其將然也曹曰君子之仕行其義也今民無辜而陷於刑辟又並其臣僕而戮之欲救則不能欲言則不可義不得行豈非不幸歟民心無常惟惠之懷今幽王惟有淫刑濫罰而無惠養之意斯人何所從祿乎人無所得祿父母妻子尙不能相顧而況於君乎有食而無网羅者烏之所止有惠而無刑戮者民之所歸此所謂爲湯武敺民者也】

瞻彼中林侯薪侯蒸【之丞反】民今方殆視天夢夢【莫紅反】旣克有定靡人弗勝【音升】有皇上帝伊誰云憎

毛曰中林林中也鄭曰侯維也林中大木之處而維有薪蒸耳爾雅曰夢夢亂也朱曰皇大也上帝天之神也以其形體謂之天以其主宰謂之帝蘇曰中林之木莫不摧毀而維薪蒸在焉其殘之也甚矣幽王播其虐於天下大家世族散爲皂亦猶是也【王曰君之剝削於民而至於盡猶人之侵伐林木以致薪蒸者也】民方在危殆之中視天之夢夢若無能爲者不知此天理之未定故也【歐陽曰民今方危殆而仰瞻天則夢夢然而無所告】方其未定何所不至及其旣定人未有不爲天所勝者申包胥曰人眾則勝天天定亦能勝人不然天豈有所憎而禍之耶適當其未定故爾【曹曰中材宜有喬木朝廷宜有世臣今中林惟有薪蒸之小材而已諭王絕功臣之世棄賢者之類而惟聚羣小於朝廷之上也治生乎君子亂生乎小人小人聚於朝廷民欲不殆得乎】

謂山蓋卑爲岡爲陵民之訛言寧莫之懲召彼故老訊【音信】之占夢具曰予聖誰知烏之雌雄

毛曰故老元老訊問也具曰予聖君臣俱自謂聖也歐陽曰凡禽鳥之雌雄多以其首尾毛色不同而

別之烏之首尾毛色雌雄不異人所難別故引以爲言李曰謂山爲卑則有爲山者有爲大阿者而皆以爲卑民之訛言變白爲黒如此乃不懲艾之何也孔曰王旣任小人不止訛言而愛好鄙碎共信徴祥召彼元老宿舊有徳者但問之占夢之事言其侮慢長老也【朱曰方且召彼故老而問之以不急之事前漢藝文志曰惑者不稽諸躬而忌妖之見是以詩刺召彼故老訊之占夢傷其捨本而憂末不能勝凶咎也呂曰召彼故老訊之占夢執我仇仇亦不我力其車旣載乃棄爾輔皆不信仁賢之實也】王曰亂甚矣不知與故老圖此乃召而訊之占夢則其迷亦甚矣惟其迷甚故君臣皆自謂聖而上下同徳如烏雌雄無以相別也【孔叢子子思言於衛侯曰君之國事將日非矣公曰何故對曰有由然焉君出言自以爲是而卿大夫莫敢矯其非卿大夫出言亦自以爲是而士庶人莫敢矯其非君臣旣自賢矣而羣下同聲賢之賢之則順而有福矯之則逆而有禍如此則善安從生詩曰具曰予聖誰知烏之雌雄抑亦似君之君臣乎曹曰周禮占夢之官中士耳若朝廷故老更歷世事人君之所當尊欽乞言可也今不訊之以天災而乃訊之以占夢緩急倒置矣故老亦知王之不可以正言之也皆巽言避害具言其聖而已誰能復知烏之雌雄哉】

謂天蓋髙不敢不局【其欲反】謂地蓋厚不敢不蹐【井亦反】維號【音豪】斯言有倫有哀今之人胡爲虺【暉鬼反】蝪【星歷反】毛曰局曲也【孔曰曲者曲身也】累足也【說文曰少步也】脊理也董曰崔靈恩集注以虺爲蝮毛曰蜴螈也【孔曰釋魚】

【云蠑螈蜥蜴蝘蜓守宮也李曰蠑螈一名蜥蜴蜥蜴名蝘蜓蝘蜓名守宮董曰陸璣以虺蜴爲蠑螈鄭康成以虺蜴爲蜥蜴攷詩書無以虺爲蜴者】朱曰遭世之亂天𨿽髙而不敢不局地𨿽厚而不敢不【家語曰孔子讀詩於正月六章惕焉如懼曰彼不逹之君子豈不殆哉從上依世則道廢違上離俗則身危時不興善已獨由之則曰非妖卽妄也故賢者旣不遇大恐不終其命焉桀殺龍逄紂殺比干皆是類也詩曰謂天蓋髙不敢不局謂地蓋厚不敢不此言上下罪畏而無所自容也】王曰人號呼而出斯局之言者非誕也乃有倫序有理朱曰哀今之人胡爲肆毒以害人而使之至此乎【王曰當是時也人之害人者則爲虺畏人者則爲蜴】

瞻彼阪【音反】田有菀【音鬰】其特天之扤【五忽反】我如不我克彼求我則如不我得執我仇仇亦不我力

鄭曰阪田崎嶇墝【若交反】埆【戶角反】之處而有菀然茂特之苖毛曰扤動也仇仇猶謷謷【五報反】也【孔曰釋訓云仇仇敖敖傲也郭璞曰皆傲慢賢者】朱曰力猶用力也李曰視彼阪田崎嶇之處有菀然特盛之苗亦猶昏亂之朝有挺然特立之賢者特立之苗特生於阪田之中而天爲風雨以扤動之惟恐其不勝【鄭曰謂其迅疾也】亦猶賢者之特立而小人成羣思有以中傷之惟恐其不及也【歐陽曰雲天之扤我省君子居危推其命於天也】蘇曰方其求我以爲法也如恐失我爾孔曰其得我則空執畱我其禮待我謷謷然蘇曰曽不力用我也書曰凡人未見聖若不克見旣見聖亦不克由聖【朱曰求之甚艱而棄之甚易言其無常耳鄭曰言其有貧賢之名無用賢之實】歐陽曰此章大夫自傷獨立於昏亂之朝也大夫旣傷獨立而知其無如之何故於下章遂及亡國之憂

心之憂矣如或結之今玆之正胡然厲矣燎【力詔反】之方寧或滅之赫赫宗周褒【補毛反】姒【音似】烕【呼恱反】之

孔曰結纒結也歐陽曰正政古用字多通毛曰厲惡也鄭曰火田爲燎燎之方盛之時炎熾熛怒也毛曰宗周鎬京也褒國也姒姓也烕滅也【釋文曰烕齊人語也】鄭曰心憂如有結之者歐陽曰我心之憂如結而國之政何其惡也【王曰厲危也正危則以邪勝故也】李曰火之燎於原寧有能滅之乎今也赫赫然之宗周而乃爲褒姒所滅誠可駭也【朱曰赫赫之宗周而一褒姒足以滅之蓋傷之也】毛曰幽王惑褒女以爲後詩人知其必滅周也【孔曰宗周未滅詩人以褒姒淫妬知其必滅宗周也】歐陽曰此詩上七章皆述王信訛言亂政至此始言滅周主於褒姒者謂王溺女色而致昏惑推其禍亂之本以歸罪也【曹曰邪正之本皆始於梱內文王之造周也刑於寡妻至於兄弟以禦於家邦二南之化周之所以興也幽王反其道周之所以滅也夫火田爲燎火之起滅有盛衰之勢方其勢之煽也誰能滅之周文武成康奕世積累之烈赫然方盛而褒姒獨以一婦人而滅之者成之難而敗之易幽王之嬖褒姒至於亂適庶進憸人用炮烙失信於諸侯以召犬戎之禍是以周𨿽未滅而滅之形成矣】

終其永懷又窘【求隕反】陰雨其車旣載乃棄爾輔載輸爾載【才再反下同】將【七羊反】伯助予

毛曰窘困也孔曰輔是可解脫之物蓋如今人防杖於輻以防輔車鄭曰輸墮【許規反】也毛曰將請也伯長也蘇曰幽王日爲淫虐譬如行險而不知止君子永思其終知其必有大難故曰終其永懷又窘陰雨朱曰陰雨則泥濘而車易以陷也毛曰大車重載又棄其輔鄭曰乃棄爾輔謂逺賢也棄女車輔則墮女之載乃請長者見助以言國危而求賢者已晚矣【蘇曰幽王不虞難之將至而棄賢臣焉故曰乃棄爾輔君子求助於未危故難不至茍其載之旣墮而後號伯以助予則無及矣】東萊曰前章旣言周之必亡矣此章懷不能已復誨幽王曰此何等時也乃棄賢者不以自助乎無至於傾覆而悔之也

無棄爾輔員【音云】於爾輻【方六反】屢【力住反】顧爾僕不輸爾載終逾絕險曽是不意

毛曰員益也朱曰輔所以益輻也【孔曰當無棄爾之車輔益於爾之輪輻】鄭曰屢數【音朔】也僕將車者也歐陽曰戒其無棄爾輔而益其輻又顧其僕使不覆所載者謂駕車者當如此猶恐覆敗而今乃履絕險而不以爲意則宜其覆矣蘇曰告之而不信故又曰終逾絕險曽是不意【李曰不棄爾輔員於爾輻可謂愼矣猶以爲未也而又屢顧爾僕然後不至於多難今幽王乃終然逾於絕險之地而不以爲意其忽於禍難可知矣】範曰治天下者任重道逺故以將車諭

魚在於沼【之紹反】亦匪克樂【音洛】潛𨿽伏矣亦孔之炤【音灼】憂心慘慘【七感反】念國之爲虐

毛曰沼池也鄭曰炤者易見也毛曰慘慘猶戚戚也王曰魚在於沼其爲生已蹙矣是以匪克樂也蘇曰君子立於衰亂之朝譬如魚之在沼非其所樂王曰潛𨿽伏矣亦孔之炤以譬君子𨿽潛伏無所容也蹙而困之如此故君子憂心慘慘念國之爲虐也慘慘則幽愁之至也【孔曰賢者在朝廷非能有樂退而隠居𨿽遁於山林之中又姓名聞徹不可以避莫知所處劉曰魚𨿽然潛伏深淵亦爲网罟者所獲士𨿽隠晦於山林亦爲羅織者所麗言危亂之世有道君子在朝不可也在野不可也】文中子遊馬頰之谷遂至牛首之谿登降信宿從者樂姚義竇威進曰夫子遂得濳乎文中子曰濳𨿽伏矣亦孔之炤威曰朝廷有召子議矣文中子曰彼求我則如不我得執我仇仇亦不我力義曰其車旣載乃棄爾輔威曰終逾絕險曽是不意文中子喟然遂歌正月終焉旣而曰不可爲矣

彼有防酒又有嘉殽【戶交反】洽比【毗志反】其鄰昏姻孔云念我獨兮憂心慇慇

毛曰洽合也孔曰比親比也毛曰云旋也慇殷然痛也李曰小人有防酒嘉殽和洽其鄰里與其親戚周旋而我獨憂之昔人有言曰燕雀處堂母子相安自以爲樂也突決棟焚而母子恬然不知禍之將及也今國勢如此而小人徒乃羣居飲酒以相樂殆燕雀之類也【王曰君子困蹙而小人得志有酒食以洽比其鄰里怡懌其昏姻而昏姻甚稱說其爲善則君子失志窮獨其憂甚矣慇慇則疾痛之志也歐陽曰大夫旣自傷將及禍而又哀彼眾人不知危亡可憂而猶有以酒殽與其鄰里親戚爲樂者而我獨憂也】

佌佌【音此】彼有屋蔌蔌【音速】方有谷民今之無祿天夭【於遙反】是椓【陟角反】哿【哥我反】矣富人哀此惸獨

毛曰佌佌小也蔌蔌陋也鄭曰谷祿也朱曰椓害也毛曰哿可獨單也孔曰佌佌然之小人彼已有室屋之富矣其蔌蔌然窶陋者方有爵祿之貴矣王曰佌佌者有家而蔌蔌者方且有祿未艾也而民反無祿蘇曰民方無福故天之大孽並出而椓喪之【王曰佌佌蔌蔌者椓害之也】富人猶可勝也惸獨甚矣【李曰衰亂之世要其極也貧富俱受其禍言其一時之虐政富者之財猶可以勝其求貧者愈不堪也】東萊曰勞役之甚者又就其間自較其輕重故曰土國城漕我獨南行困苦之甚者又就其間自較其淺深故曰哿矣富人哀此惸獨使民至是蓋甚可憐矣正月十三章八章章八句五章章六句

十月之交大夫刺幽王也

曹曰鄭氏以十月之交雨無正小旻小宛皆厲王之詩毛公作傳時移其篇第在此而歐陽修蘇轍陳鵬飛皆以其說爲非證據明甚當從本序

十月之交朔日辛卯日有食之亦孔之丑彼月而微此日而微今此下民亦孔之哀

毛曰交日月之交防【孔曰日月交防謂朔也周天三百六十五度四分度之一日月皆右行於天一晝一夜日行一度月行十二度十九分度之七二十九日有餘而月行天一周追及於日而與之防交防而日月同道則食月或在日道表或在日道裏則不食矣又歷家爲交食之法大率以百七十三日有奇爲限然月先在裏則依限而食者多若月在表𨿽依限而食者少杜預見其參差乃云日月動物𨿽行度有大量不能不少有盈縮故有𨿽交防而不食者或有頻交而食者此得之矣鄭曰周之十月夏之八月也八月朔日月交防而食李曰唐志云十月之交以歷推之在幽王之六年什方張曰詩有夏正無周正獨此詩爲周正乎漢歷幽王無八月朔食而唐歷則有之議者疑其傅防而爲此也蘇曰日食天變之大者也然正陽之月古尢忌之夏之四月爲純陽故謂之正月十月爲純陰故謂之陽月純陰而食陽弱之甚也純陰而食陰壯之甚也】孔曰古之曆書亡矣今世有周曆魯歷者蓋漢初爲之其交無遲疾盈縮考日食之法而其年月往往參差是以漢世通儒未有以歷考此辛卯日食者毛曰醜惡也蘇曰交當朔則日食然亦有交而不食者交而食陽微而陰乘之也交而不食陽盛而陰不能掩也朱曰此則系乎人事之感蓋臣子背君父妾婦乘其夫小人陵君子夷狄侵中國所感如是則陰盛陽微而日爲之食矣是以聖人於春秋毎食必書而詩人亦以爲醜也【孔曰天之昭昭大明照臨下土忽爾殱亡俾晝作夜其爲怪異莫斯之甚故有伐鼓用幣之儀貶膳去樂之數皆所以重天變警人君也】王曰月有盈虧虧則微矣彼月而微則固其所此日而微則非其常鄭曰災害將起故下民亦甚可哀【蘇曰天變旣見君子知國之將亡國亡則民首被其患是以哀之也】

日月告凶不用其行四國無政不用其良彼月而食則維其常此日而食於何不臧

鄭曰告凶告天下以凶亡之徴也行道度也不用之者謂相干犯也【李曰望而正於黃道是謂臣幹君明則陽斯蝕之矣朔而正於黃道是謂臣壅君明則陰爲之食矣凡日月之食者皆不用其常道】不用其良不用善人也臧善也孔曰猶言一何不善王曰日月告凶不用其行則以四國無政不用其良故也月食非其常也然比日食則以陽侵陰猶爲常也此日而食則爲變大矣【李曰春秋日食三十有六月食則未嘗書豈月未嘗食也亦以爲常故爾曹曰日有中道月有九行行道也各由其道則𨿽交防而不相薄食今不用其道至於日食天所以譴告人君也災咎之應各以類至日月不用其行故薄食人君不用善人故無政良善也善人天地之紀也舜捨己而從之禹聞言而拜之樂正子好善猶足優於天下今幽王棄善人而不用則所用皆姦凶禍賊之徒逞私意而壞綱紀養主欲而害良民則四國無政矣無政所以爲亂國亡隨之非常之變豈徒告哉】左傳昭七年晉侯問於士文伯曰詩所謂此日而食於何不臧者何也對曰不善政之謂也國無政不用善則自取謫於日月之災

【於轍反】震電不寧不令百川沸【甫味反】騰山冡崒【䢐卹反】崩髙岸爲谷深谷爲陵哀今之人胡防【七感反】莫懲毛曰震電貌震雷也朱曰寧安也令善也【前漢李尋注雷電失序不安不善】毛曰沸出騰乘也山頂曰冡鄭曰崒崔嵬【爾雅注崒謂山峯頭巉巖者】防曽也孔曰幽王之時不但日食又然有震雷之電其聲過常百川之水皆溢出而相乘山之冡頂髙峯之上崒然崔嵬者皆崩落髙大之岸陷爲深谷深下之谷進出爲陵【毛曰髙岸爲谷深谷爲陵言易位也陳曰因山頂之髙者崩故陵谷由之以攺易】所陳皆當時實事朱曰災異之眾如是是宜恐懼修省攺紀其政而幽王曽莫之懲也董子曰國家將有失道之敗而天乃先出災異以譴告之不知自省又出怪異以警懼之尙不知變而傷敗乃至此見天心仁愛人君而欲止其亂也【前漢劉向上防曰天變見於上地變動於下水泉沸騰山谷易處其詩曰百川沸騰山冡崒崩髙岸爲谷深谷爲陵哀今之人胡防莫懲王曰哀而怪之也曹曰天之於幽王未嘗不欲扶持而安全之也繁霜於正月以示正陽之气微日食於十月之朔以示純陰之气勝所謂先出災異以譴告之者也幽王不知畏天攺過於是復示之以雷電山川陵谷之變所謂又出怪異以警懼之者也卒不能懲創亦末如之何矣】

皇父卿士畨維司徒家伯維宰仲允膳夫棸【側畱反】子內史蹶【俱衛反】維趣【七走反】馬楀【音矩】維師氏艷【余瞻反】妻煽【音扇】方處

鄭曰皇父家伯仲允皆字畨棸蹶楀皆氏【孔曰父及伯仲是字之義畨棸蹶楀單言又棸子以子配之若曽子閔子然故知皆氏】朱曰卿士六卿之外更爲都官以總六官之事也鄭曰司徒之職掌天下土地之圗人民之數冢宰掌建邦之六典皆卿也【孔曰王肅以此宰爲小宰鄭司農宰夫注云詩曰家伯維宰冢宰也小宰宰夫經傳之中未有單稱宰以此知家伯是冢宰也此大率以官髙爲先而有不次者便文以取韻也】膳夫上士也掌王之飲食膳羞內史中大夫也掌爵祿廢置殺生予奪之法趣馬中士也掌王馬之政【孔曰序官趣馬下士一人此言中士者誤也】師氏亦中大夫也掌司朝得失之事毛曰艷妻襃姒美色曰艷【前漢谷永云昔襃姒用國宗周以喪艷妻驕扇日以不臧注魯詩小雅十月之交篇曰此日而食於何不臧又曰艷妻扇方處言幽王無道內寵熾盛班倢伃賦云悲晨婦之作戒兮哀襃閻之爲郵】煽熾也王曰求變異所生以用七子七子所以見寵用事則以艷妻煽方處故也艷妻言其配王以色而已非以徳也煽言其勢盛若火之煽然方處言方處勢未變徙也【鄭曰王淫於色七子皆用嬖寵方熾之時並處位言女謁行之甚也𨿽官有尊卑權寵相連朋黨於朝是以疾焉李曰羣小人用事又有艷妻交結於內則其勢蟠結不可解也】

抑此皇父豈曰不時胡爲我作不卽我謀徹我墻屋田卒污萊【音來】曰予不戕【在良反】禮則然矣

朱曰抑語辭毛曰時是也朱曰作動也卽就也卒盡也毛曰下則污髙則萊【孔曰污者池停水之名禮記曰污其宮而豬焉是也萊者艸穢之名楚辭云田萊多荒是也】鄭曰戕殘也範曰前章備舉其朝之小人而皇父實尸之其餘則以類聚而已王曰言皇父所爲自以爲是【鄭曰言其不自知惡也】故作我以徙而不卽我謀乃徹我墻屋使我田不獲治卑者卒污髙者卒萊【劉曰何爲於我民居有大興作而不先卽我民以謀之朱曰或曰廢其田宅以爲池爲囿也】乃曰子不戕女下供上役禮則然矣然則皇父豈肯自以所爲爲不時乎【鄭曰言皇父旣不自知不是反云我不殘敗女田業禮下供上役其道當然言文過也】

皇父孔聖作都於向【式亮反下同】擇三有事亶侯多藏【才浪反】不憖【魚覲反】遺一老俾守我王擇有車馬以居䢐向毛曰向邑也【孔曰左傳說桓王與鄭十二邑向在其中杜預云河內軹縣西有地名向上則向在東都之畿內也】三有事國之三卿亶信也侯維也爾雅曰憖彊也且也【鄭曰憖者心不欲自彊之辭也】朱曰䢐往也王曰皇父甚愚而自謂甚聖故詩人因其自聖而譏之曰孔聖也【鄭曰皇父專權足已自比聖人】作都於向徙民而作其邑也孔曰皇父封於畿內當二卿今立三有事是增一

卿以比列國也【鄭曰禮畿內諸侯二卿】毛曰皇父擇其國之三卿信維貪淫多藏之人【鄭曰三卿皆取聚斂之臣王曰擇三有事亶侯多藏則其用人惟貨其吉也】鄭曰盡將舊在位之人與之皆去王曰不憖遺一老俾守我王者不自彊畱一老人以畱衛王則又不忠敬之甚也【孔曰皇父矜形勢盡將王官列職往向至向亦當反但去時盡將之耳陳曰擇多藏之人以爲三公懼故老在位盡出之不遺一人以保我王漢靈帝時西園有三公之錢在幽王時此錢歸之向矣】鄭曰又擇民之富有車馬者以往居向董曰以實其邑也【朱曰以卿士出封而其國之故老與其富民無不從者其貪恣可知】

黽【民允反】勉從事不敢告勞無罪無辜讒口囂囂【五刀反】下民之孽【魚列反】匪降自天噂【子損反】沓【徒合反】背【蒲妹反】憎職競由人

鄭曰囂囂眾多貌孔曰孽災害也蘇曰噂聚也沓重復也【毛曰噂猶噂噂沓猶沓沓】毛曰職主也朱曰競力也鄭曰詩人賢者見時如是自勉以從王事𨿽勞不

敢自謂勞【朱曰黽勉從皇父之役未嘗敢以爲勞也】蘇曰無罪猶且見讒而況敢告勞乎【朱曰且無罪而見讒皆皇父詩人之怨辭也】下民之孽非天之所爲也噂噂沓沓多言以相說而背相憎專力爲此者人也而豈天哉【陳曰噂聚談也沓猥並也小人相見之狀如此背則憎疾也用如此小人在位所以興孽未可歸於天也】

悠悠我裏亦孔之痗【莫背反】四方有羨【余箭反】我獨居憂民莫不逸我獨不敢休天命不徹我不敢效我友自逸毛曰悠悠憂也痗病也羨余也王曰徹通也幽王之時天下病矣而我所居裏則又甚病也【又曰此所謂譏小已之得失而其流及上者也】孔曰四方之民盡有饒余我獨居此憂民莫不得優防自逸我獨不敢休息【王曰凡民之不如也李曰幽王之時豈四方之民盡皆饒羨優遊大夫方言已之勤勞故爲此辭學詩者當以意逆之】王曰不通則以言其窮也其窮命也勉之而已故不敢效我友自逸也【範曰時有潔身而去者已獨不去故曰我不敢效我友自逸】毛曰親屬之臣心不能已【陳曰不然則不應不去也】

十月之交八章章八句

雨無正【音政】大夫刺幽王也雨自上下者也眾多如雨而非所以爲政也

歐陽曰古之人於詩多不命題而篇名往往無義例其或有命名者則必述詩之意如巷伯常武之類是也今雨無正之名據序曰雨自上下者也言眾多如雨而非政也今考詩七章都無此義與序絕異當缺其所疑【劉諌議曰嘗讀韓詩有雨無極篇序雲雨無極正大夫刺幽王也比毛詩篇首多雨無其極傷我稼穡八字董曰韓詩作雨無政正大夫刺幽王也章句曰無眾也書曰庶艸繁蕪說文曰蕪丰也則雨多眾者其爲政令不得一也故爲正大夫之刺曹曰序文於篇意無所當蘇轍說近之轍曰雨之至也不擇善惡而雨焉幽王時民之受禍者如受雨之無不被夫雨豈有所謂正雨哉】

浩浩【古老反】昊【胡老反】天不駿【音峻】其徳降喪饑饉【其靳反】斬伐四國旻【宻巾反】天疾威弗慮弗圗捨【音赦】彼有罪旣伏其辜若此無罪淪【音倫】胥【息魚反】以鋪【普烏反】

王曰浩浩廣大通流之意毛曰駿長也谷不熟曰饑蔬不熟曰饉孔曰旻天上有昊天明此亦昊天【又曰定本作昊天俗本作旻天誤也釋文曰旻本有作昊天者非也】鄭曰慮圖皆謀也蘇曰捨置也淪陷也鄭曰鋪徧也蘇曰幽王之亂民之無罪而被禍災者無所歸咎矣天實爲之天之生物浩然其若無窮者柰何不長其徳旣生之而又降喪亂饑饉以斬伐之哉豈天怒之迅烈曽弗之慮而弗之圗乎彼有罪者則旣伏其辜矣置而勿疑可也若此無罪而使之相與陷溺無不徧焉何也【前漢序傳云嗚呼史遷薫胥以刑師古注曰詩小雅雨無正之篇曰若此無罪淪胥以鋪韓詩淪字作薰薫者謂相薫蒸亦漸及之義耳】

周宗旣滅靡所止戾正大夫離居莫知我勩【夷世反】三事大夫莫肯夙夜邦君諸侯莫肯朝夕庶曰式臧覆【芳服反】出爲惡

毛曰戾定也鄭曰正長也【王曰周官八職一日正六官之長是也】毛曰勩勞也孔曰三事大夫王肅以三事爲三公大夫謂其屬【李曰徐安道以謂周官曰三事曁大夫舉三公及大夫也】朱曰臧善也毛曰覆反也範曰周宗者周爲天下之所宗也王曰方是時周未滅而曰旣滅者其滅之形成故也【朱曰周宗姬姓之宗也旣滅言將有易姓之禍其兆旣見矣】範曰靡所止戾未知天之所命民之所定也正大夫離居去位也其下大夫勞於從事故曰莫知我勩三事大夫莫肯夙夜無在公之節也邦君諸侯莫肯朝夕無尊王之禮也幽王屏棄故老侮慢諸侯其大臣不使其諸侯不王故大夫憂之庶王之警懼而用善反出於爲惡莫之懲焉【孔曰君臣解體國將滅亡我庶幾曰王今國危如此當攺用善而王反出爲惡董曰至此則宜反善矣庶幾其日望之而覆出爲惡曹曰陳鵬飛以爲此驪山之禍已成幽平之間所作竊以爲不然驪山之禍鄭威公友死之秦襄公將兵救周戰甚力晉文侯衛武公迎太子宜臼而立之秦襄以兵送焉則與大夫莫肯夙夜諸侯莫肯朝夕之說不合此蓋幽王之末皇父之徒在朝眾職俱廢王又失信於諸侯朝覲曠闕命令不行是以若此且篇中有云不可使得罪於天子若以爲驪山之禍已成則此之天子當是平王安得復爲刺幽王也】

如何昊天辟言不信如彼行邁則靡所臻凡百君子各敬爾身胡不相畏不畏於天

毛曰辟法也朱曰臻至也鄭曰凡百君子謂眾在位者蘇曰幽王日益不悛君子呼天而告之曰柰何哉法度之言王終莫肯信者【鄭曰如何乎昊天痛而訴之也爲陳法度之言不信之也範曰辟言不信法語不從也】如人恣行而忘反我不知其所至矣旣已憂之則又告其羣臣使皆敬其身王曰世𨿽昏亂君子不可以爲惡自敬故也畏人故也畏天故也【朱曰凡百君子不可以王惡而自恣也亦各敬爾身而已不敬爾身不相畏也不相畏不畏天也左傳季文子曰詩曰胡不相畏不畏於天君子之不虐防賤畏於天也曹曰我所告於王者皆先王之法言今幽王法語之不從則其所爲必倒行而逆施如北首適越南向之燕倀倀乎何所至哉故曰如彼行邁則靡所臻王之取捨如是當時必有希世茍合行險徼幸者矣故君子於此當敬其身敬所以直內也敬其身則不欺於暗室詎肯逢君之惡偸合茍容哉茍爲不然是自欺也自欺者俯必怍於人仰必愧於天故曰凡百君子各敬爾身胡不相畏不畏於天所以戒之也】

戎成不退饑成不遂曽【在登反】我【思列反】禦防防【子感反】日瘁【䢐醉反】凡百君子莫肯用訊聽言則答譖言則退毛曰戎兵也遂安也【蘇曰遂進也易曰不能退不能遂】鄭曰曽但也毛曰禦侍禦也【國語曰居寢有禦之箴說文曰狎習相慢東萊曰】

【禦如楊雄爲郎於哀平之世是也】瘁病也鄭曰訊告也孔曰兵冦已成而不能禦而退之饑困已成而不能卹而安之鄭曰曽但侍禦左右小臣憯防憂之大臣無念之者【王曰患難如此則凡百君子宜任其憂責然慘慘然日瘁則我禦而已蓋王所親厚聽用禦而已則患難之憂非其禦誰肯任之】朱曰凡百君子莫肯以是告王者𨿽王有問而欲聽其言則亦答之而已不敢盡言也一有譖言及已則皆退而離居莫肯夙夜朝夕於王矣其意若曰王𨿽不善而君臣之義豈可以若是之恝乎

哀哉不能言匪舌是出【尺遂反】維躬是瘁【䢐醉反】哿矣能言巧言如流俾躬處休

鄭曰瘁病也毛曰哿可也哀賢者不得言鄭曰不能言言之拙也李曰非出於舌之難出於舌則躬受其瘁矣【孔曰哀哉不能言之賢者意𨿽欲言言則忤物若出是舌小人惡直將共害之】毛曰可矣世所謂能言也巧言從俗如水轉流朱曰使其身處於安樂之地王曰言小人侫而獲福也【又曰忠實之人辭不能自達而病其躬巧言之人以能曲折應變無所礙止而俾躬處休矣蘇曰言之忠者世所謂不能言也常可人意者佞人之言也此世所謂能言也朱曰言此所以深嘆之】

維曰於仕孔棘且殆云不可使得罪於天子亦云可使怨及朋友

毛曰於往也鄭曰棘急也蘇曰人皆往仕耳曽不知仕之急且危也何者幽王之世直道者王之所謂不可使而枉道者王之所謂可使也直道者得罪於君而枉道者見怨於友此仕之所以難【曹曰王以爲不可使則是逆君之意故得罪於天子王以爲可使則是逢君之惡故怨及於責善之朋友進退皆不免豈不急且危哉君子以爲寧得罪於天子也茍得罪於朋友則爲小人之歸矣孔曰朋友之道相切以善今從君爲惡故朋友怨之】

謂爾遷於王都曰予未有室家鼠思【音笥】泣血無言不疾昔爾出居誰從作爾室

王曰鼠思憂思也【範曰凡物之多畏惟鼠爲甚】毛曰無聲曰泣血蘇曰仕之多患也故君子有去者有居者不忍王

之無臣與已之無徒也則告之使復遷於王都去者不聽而以無家辭之居者於是憂思泣血患其出言而舉皆疾之無與和之者故詰之曰昔爾之去也誰爲爾作室者而今以是辭我哉【曹曰君子立於羣枉之中孤立而無與畏禍之深欲其來而助己也範曰君子閔周之將亡故招其在下之賢者使遷於王都以系天下之心孔曰以其拒已又責之云我所以憂思泣血欲汝還者以孤特在朝無所出言而不爲小人所見憎疾故思汝爾何爲拒我云無室家乎昔爾從王都出居於郊外之時誰復從汝作汝室也本汝自作之耳汝今若還王都亦可自作室家何當以無室爲辭也】

雨無正七章二章章十句二章章八句三章章六句

小旻【宻巾反】大夫刺幽王也

呂曰小旻小宛小弁小明言小者篇在小雅恐與大雅相亂以別之今大雅止有大明余篇疑亡【蘇曰小旻小宛小弁小明四詩皆以小名篇所以別其爲小雅也其在小雅者謂之小其在大雅者謂之召旻大明獨宛弁闕焉意者孔子刪之矣𨿽去其大而其小者猶謂之小蓋卽用其舊也】朱曰此詩刺王惑於邪謀不能斷以從善將致亂也

旻天疾威敷於下土謀猶回遹【音聿】何日斯沮【在呂反】謀臧不從不臧覆用我視謀猶亦孔之卭【甚凶反】

爾雅曰秋曰是天【曹曰郭璞曰旻湣也湣萬物之雕落也】毛曰敷布也朱曰猶謀也毛曰回邪也遹辟也鄭曰沮止

也臧善也毛曰卭病也蘇曰言天禍迅烈徧於下矣而王之邪謀終莫之攺也【李曰幽王不畏天禍偃然自若信用邪謀朱曰或曰旻天疾威已敷於下土而王之邪謀益甚天之禍何時而止也】朱曰謀之善

者不從其不善者反用也朱曰謀臧不從不臧覆用故我視其謀猶亦甚病也【曹曰王者舉措移陰陽動作闗盛哀一嚬一笑尙不可不謹而況於謀猶乎謀國之道正直是與古人謀及乃心謀及卿士謀及庶人謀及卜筮公聽並觀擇善而從之無敢不用其至彼小人者謀止其身而不及國謀專於利而不顧義回邪僻遹不知何時而止也謀之臧者出於君子而不見從謀之不臧者出於小人乃反見用所謂臨亂之君各賢其臣者也謀國如此亦甚病矣】

潝潝【許急反】訿訿【音紫】亦孔之哀謀之其臧則具是違謀之不臧則具是依我視謀猶伊於胡底【之履反】

蘇曰潝潝言相和也訿訿言相詆也【曹曰潝潝然相和者黨同而無公是訿訿然相毀者伐異而無公非爾雅曰潝潝訿訿莫供職也】朱曰具猶俱也鄭曰底至也王曰其俗如此亦孔之哀矣鄭曰謀之善者俱背違之其不善者依就之王曰謀猶如此則亦何所至乎至於亂而已

我旣厭【於艶反】不我告猶謀夫孔多是用不集言盈庭誰敢執其咎如匪行邁謀是用不得於道

鄭曰猶圗也毛曰集就也鄭曰匪非也卜筮數而瀆厭之不復告其所圗之吉凶謀事者眾是非相奪莫適可從故所爲不成訩訩滿庭而無敢決當是非事若不成誰云已當其咎責者言小人爭知而讓過【毛曰謀人之國國危則死之古之道也範曰當其言盈庭莫不自以爲能也使之執咎則莫適任患也】君臣之謀事如此與不行而坐圗逺近是於道路無進於跬步何以異乎【孔曰謀而不行則於道不進言而無決則於事不成曹曰謀之貴多斷之在獨凡謀於眾惟斷乃成今謀夫孔多而事不就者以其愚而無斷也】

哀哉爲猶匪先民是程匪大猶是經維邇言是聽維邇言是爭如彼築室於道謀是用不潰於成

朱曰先民古之聖賢也毛曰程法也鄭曰大猶大道也毛曰經常也潰遂也朱曰哀哉今之爲謀不以先民爲法不以大道爲常其所聽而爭者皆淺末之言以是相持如將築室而與行道之人謀之人人得爲異論其能有成哉古語曰作捨道旁三年不成蓋出於此

國𨿽靡止或聖或否【方九反】民𨿽靡膴【火吳反】或哲或謀或肅或艾【音刈】如彼泉流無淪胥以敗

蘇曰止定也【範曰國𨿽靡止無所定也】膴大也【孔曰膴王肅讀爲憮幠大也無大有人言少也幠喜吳反】丘曰艾治也【朱曰艾與乂同治也】朱曰淪陷也鄭曰胥相也蘇曰𨿽世亂民辟猶有賢者在焉茍能用之愚者可賴以皆濟也茍廢而不用而使愚者壅之於上則相與皆敗無能爲矣譬如泉水茍防而流之則淤腐者從之而行茍不防其源而瀦蓄之𨿽其流者亦相與陷溺腐敗而已【呂曰今國與民皆有善有惡謀而擇其善可矣乃無所分別則善者亦混而同於惡如泉流之淸淪而爲濁也】

不敢暴虎不敢馮【符冰反】河人知其一莫知其他戰戰兢兢【已冰反】如臨深淵如履薄冰

毛曰徒搏曰暴虎徒渉曰馮河馮陵也他不敬小人之危殆也戰戰恐也兢兢戒也如臨深淵恐墜也如履薄冰恐陷也範曰人皆知虎不可暴而河不可馮而不知小人之不可不畏也如臨深淵如履薄冰者懼之甚也【左傳昭元年晉樂王鮒曰小旻之卒章美矣吾從之注義取非惟暴虎馮河之可畏也不敬小人亦危殆王鮒從斯義故不敢譏議公子圍荀子曰人不肖而不敬則是狎虎也狎虎則危災及其身詩曰不敢暴虎不敢馮河人知其一莫知其他戰戰兢兢如臨深淵如履薄冰此之謂也】小旻六章三章章八句三章章七句

小宛大夫刺幽王也

宛【於阮反】彼鳴鳩翰【胡旦反】飛戾天我心憂傷念昔先人明不寐有懷二人

毛曰興也宛小貌陸氏艸木防曰鳴鳩斑鳩也蘇曰翰羽也毛曰戾至也孔曰夜地而闇至旦而明明地開故謂之明也【董氏以爲王基】蘇曰二人文武也歐陽曰此鳩𨿽小鳥亦有髙飛及天之志而王不自勉彊奮起曽飛鳩之不如以墜其先王之業蘇曰君子憂傷念其先王有懷文武哀其業之將

墜也【孔曰文武創業垂統有此天下今將滅亡故憂念之也我從夕至開不能寢寐所思者惟此文武二人將喪其業故思念之甚曹曰宣王承厲王之亂夕至明憂勤不寐永懷文武之烈側身修行遂以中興此未必皆出於天資事在勉彊而已幽王不能勉彊爲善宣王之業復墜於地故詩人憂傷而念之也東萊曰念昔先人憫周室之將亡念其開創之人也其人孰謂卽文武二人也】

人之齊聖飲酒溫克彼昏不知壹醉日富各敬爾儀天命不又

毛曰齊正也孔曰聖通也毛曰克勝也蘇曰彼昏斥幽王也陳曰富益也【毛曰醉日而富矣】毛曰又復也朱曰言齊聖之人𨿽醉猶溫恭自持以勝所謂不爲酒困也【鄭曰中正通知之人飲酒𨿽醉猶能溫借自持以勝曹曰齊則整肅而不亂聖則通達而不惑如是則𨿽惟酒無量而常能以溫和自克矣】劉曰彼昏而不醒壹志於酒日增其甚故曰壹醉日富王曰壹醉日富則用燕喪威儀而臣下化之天命將攺大福不再矣故戒以各敬爾儀天命不又言各則並戒其君臣也

中原有菽【音叔】庶民采之螟【忙丁反】蛉【音零】有子蜾【音果】蠃【力果反】負之教誨爾子式谷似之

毛曰中原原中也菽藿也【孔曰菽者大豆故禮記稱啜菽飲水菽葉謂之藿公食禮云鉶羮牛用藿是也】螟蛉桑虫也蜾蠃蒲盧也【陸璣艸木防曰螟蛉桑上靑虫似步屈其色靑而細小蜾蠃似蜂而小腰取桑虫負之於木空中七日而化爲其子】負持也孔曰教誨萬民而言子者王肅云王者作民父母

故以民爲子鄭曰式用谷善也李曰上章旣言天命不又故此申述天命無常之意鄭曰藿生原中非有主也以諭王位無常家也【曹曰原中有菽莫適爲主則庶民爭采之諭當是時將有善養人者人所歸之也】毛曰力采者則得之鄭曰蒲盧取桑虫之子負持而去煦嫗養之以成其子諭有萬民不能治則能治者將得之【蘇曰菽生中原民無有不獲采者螟蛉之子蜾蠃負之以爲己子無難也今王豈以天下之眾爲王有也】今有教誨女之萬民用善道者亦似蒲盧將得而子也

題【大計反】彼脊令【音零】載飛載鳴我日斯邁而月斯徵夙興夜寐無忝爾所生

毛曰題視也脊令雝渠也飛則鳴行則搖不能自捨耳鄭曰載之言則也則飛則鳴翼也口也不有止息邁徵皆行也毛曰忝辱也歐陽曰告其速自攺悔云譬如脊令且飛且鳴自勤其身不少休息【前漢東方朔云士所以日夜孳孳敏行而不敢怠也譬若防鴒飛且鳴矣】今日月之行甚速不可失時【陳曰日玆往矣月玆行矣日月不可易得王曰日邁月徵所謂日月逝矣嵗不我與】王亦宜夙夜汲汲勉厲無忝辱於所生云所生者謂宣王也【曹曰君子進徳修業當終日幹幹如脊令然庶幾乎其可及也日月逝矣嵗不我與儻爲玩嵗愒日茍朝夕之安而不知警戒以自勉豈不辱宣王垂裕後昆之意哉】

交交桑扈【音戶】率【仲良反】啄【陟角反】粟哀我塡【徒典反】寡宜岸宜獄握【於角反】粟出卜自何能谷

歐陽曰交交者參離相亂之謂也毛曰桑扈竊脂也鄭曰竊脂肉食今無肉而循啄粟失其天性【孔曰郭璞云俗呼靑雀觜曲食肉喜盜脂膏食之因以名云淮南子曰馬不食脂桑扈不食粟也】毛曰塡盡也【鄭曰窮盡也】蘇曰岸亦獄也劉曰谷善也歐陽曰此下二章則言君子小人所苦以見舉國之人皆失所也【呂曰五章言下民無告六章言善人不安也】彼桑扈食肉之鳥今無肉以食則相與羣飛雜亂循而爭粟有如國人失其常業而至於窮寡乃相與爭訟而入於岸獄云宜者謂其勢不得不然也【丘曰桑扈肉食者今循人之谷而啄粟諭肉食之貪也】鄭曰我窮寡之人有獄訟之事無可以自救但持粟行卜求其勝負【孔曰衰亂之世政以賄成史記曰千金之子不死於市是貧者無財自救但持粟以求卜者問其勝負】朱曰言握粟以見其貧窶之甚卜之曰何自而能善乎【王曰方是時也塡寡不能自直必矣則𨿽出卜自何能谷乎】東萊曰獄事以輕爲善以重爲不善

溫溫恭人如集於木惴惴【之瑞反】小心如臨於谷戰戰兢兢如履薄冰

毛曰溫溫和柔貌如集於木恐墜也【董曰莊子以民木處則惴栗恂懼】如臨於谷恐隕也鄭曰衰亂之世賢人君子𨿽無罪猶恐懼【曹曰集木則憂摧折臨谷則憂隕越履冰則憂陷溺夫溫則不暴以忤物恭則不慢以侮人惴惴小心則能下人而事之戰戰兢兢則又常戒懼而不忽然其畏禍猶如此則其危可知矣】

小宛六章章六句

小弁【步幹反】刺幽王也大【音泰】子之傅【音付】作焉

趙氏孟子注曰小弁小雅之篇伯奇之詩也

弁彼鸒【音豫】斯歸飛提提【是移反】民莫不谷我獨於罹【力知反】何辜於天我罪伊何心之憂矣云如之何

毛曰興也弁樂也鸒卑居又名雅烏【孔曰雅烏性生羣聚郭璞曰雅烏小而多羣腹下白江東呼爲鵯烏】孔曰此鳥名鸒而云斯者語辭猶蓼彼蕭斯菀彼栁斯以劉孝標之博學而類苑鳥部立鸒斯之目是不精也【董曰師曠禽經有鸒斯非以爲辭也爾雅亦曰鸒斯鵯鶋也李曰子曰頻頻之黨甚於鸒斯】毛曰提提羣貌鄭曰谷養也罹憂也毛曰幽王取申女生太子宜臼又說襃姒生子伯服立以爲後而放宜臼將殺之鄭曰樂乎彼雅烏出食在野甚飽羣飛而歸提提然諭凡人之父子兄弟出入宮庭相與飲食亦提提然樂傷今太子獨不李曰凡民莫不得以相養而我獨見棄於父母曽鸒斯之不如也毛曰何辜於天我罪伊何舜之怨慕日號泣於旻天於父母【趙氏孟子注曰親親而悲怨之辭也呂曰反於已而無罪父母之不我愛可哉求其說而不得則不能無怨故所以怨者乃所以慕也】朱

曰心之憂矣云如之何則其無可柰何而安之辭也

踧踧【徒歷反】周道鞠【九六反】爲茂艸我心憂傷惄【乃歷反】焉如【丁老反】假寐永嘆維憂用老心之憂矣疢【敕覲反】如疾首毛曰踧踧平易也周道周室之通道也鞠窮也惄思也孔曰如有物之心也鄭曰不脫冠衣而寐曰假寐疢猶病也孔曰疾首頭痛也【曹曰周官疾醫春時有痟首疾】李曰以周道之平易而盡鞠爲茂艸見其國之將亡也猶漢伍被謂淮南王曰臣將見宮中荊棘露沾衣也皆預言之耳【劉曰昔者周邦道路有四時之朝宗覲遇車轍馬蹄蹂踐如掌踧踧然坦平也今之諸侯無復來者故盡生茂艸矣】王曰惄焉如言憂傷中其心如此朱曰精神憒眊至於假寐之中不忘永嘆憂之之深未老而老也【劉曰因憂而驟老也】疢如疾首則又憂之甚矣

維桑與梓必恭敬止靡瞻匪父靡依匪母不屬【音燭】於毛不離於裏天之生我我辰安在

朱曰桑梓以遺子孫給蠶食具器用者也王曰尊父故言瞻親母故言依也孔曰屬連屬也朱曰毛體膚之餘气末屬也王曰離麗也朱曰裏心腹也鄭曰辰謂六物之吉凶【王曰言我初生之辰有所值故知謂六物也左傳晉侯謂伯叚曰何謂六物對曰嵗時日月星辰服防以爲嵗嵗星也十二嵗而一周時四時也日十日也月十二月也星二十八宿也辰十二辰也】蘇曰見父母之有所植猶不敢不敬況於父母之無不瞻依也哉然父母之不我愛豈我獨無所離屬乎【毛曰父之所樹已尙不敢不恭敬朱曰然父母之不我愛豈我不屬於父母之毛乎豈我不離於父母之裏乎曹曰骨肉之親同气異息疾痛癢屙其性惟均我獨不然】曹曰待父以教匪父則無所瞻待母以養匪母則無所依【孔曰太子爲父所放爾非母放之而幷言母者以人皆得父母之恩故連言之】朱曰無所歸咎則推之於天曰豈我生之辰不善哉

何不祥至是也

菀【音鬰】彼栁斯鳴蜩【音條】嘒嘒【呼惠反】有漼【於罪反】者淵萑【音九】葦【音偉】淠淠【孚計反】譬彼舟流不知所屆【音戒】心之憂矣不遑假寐

朱曰菀茂盛也毛曰蜩蟬也嘒嘒聲也漼深貌淠淠眾也鄭曰屆至也遑暇也栁木茂盛則多蟬淵深而旁生雈葦言大者之旁無所不容【蘇曰物之大者無所不容而王獨不容其子】今太子不爲王所容而見放逐狀如舟之流行無制之者不知終所至者也【王曰舟流者蕩漾而無所止也孟子所謂若窮人無所歸也】劉曰初猶假寐此則不遑其禍亟矣

鹿斯之奔維足伎伎【其宜反】雉之朝雊【古豆反】尙求其雌譬彼壞【胡罪反】木疾用無枝心之憂矣寧莫之知

孔曰斯辭也毛曰伎伎舒貌鄭曰雊雉鳴也尙猶也毛曰壞瘣也謂傷病也【孔曰爾雅云瘣木符蔞某氏曰詩云譬彼瘣木疾用無枝符蔞尫傴內疾瘣磊郭璞曰謂木病尫傴癭腫無枝條者】鄭曰寜猶曽也鹿之奔走其勢宜疾而足伎伎然舒畱其羣也雉之鳴猶知求其雌蘇曰鹿走而畱其羣雉鳴而求其雌物無不有恩於其親者親之不可去非獨以其愛亦以其助也今王獨棄後而逐太子兀然如壞木之無枝而曽莫之顧何也王曰其憂如此王晏然莫知也

相【息亮反】彼投兔【他故反】尙或先【蘇薦反】之行有死人尙或墐【音覲】之君子秉心維其忍之心之憂矣涕旣隕【音蘊】之

鄭曰相視也行道也孔曰墐埋藏之名【毛曰墐路冢也孔曰墐於路傍故曰路左傳曰道墐相望是也】鄭曰君子斥幽王也秉執也毛曰隕墜也王曰兔見迫逐而投人人宜利而

取之也乃或先之使得逃避【劉曰兔爲人所驅急投人人哀其窮則及驅者未至而先存之今俗猶言飛鳥入懷勿殺殺之不祥此投兔之比】行路之死人人宜惡而違之乃或墐之使免暴露者蓋惻隠之心人所宜有故也朱曰幽王信讒棄逐其子曽視投兔死人之不如則其秉心亦忍矣是以心憂而涕隕也曹曰所謂是可忍孰不可忍於所厚者薄則無所不薄矣心術不可不愼也

君子信讒如或醻【市由反】之君子不惠不舒防之伐木掎【寄彼反】矣析薪扡【敕氏反】矣捨【音捨】彼有罪予之佗【吐賀反】矣鄭曰醻旅醻也【孔曰酬酢皆作酬此作醻者古字得通用酬有二等旣酢而酬賔者賔奠之不舉謂之奠酬至三爵之後乃舉向者所奠之爵以行之於後交錯相醻名曰旅酬此諭得讒卽受而行之故知是旅酬非奠酬也】惠愛也朱曰舒緩也防察也孔曰掎者倚也畏木倒以物倚其巓也鄭曰扡謂觀其理也【孔曰扡者施也言觀其裂而漸相施及】予我也毛曰佗加也【曹曰皆伏曰佗有加之義孔曰舎有罪而以罪與他人是從此而往加也】孔曰幽王信襃姒之讒曽不思審得卽用之如有人以酒相醻得卽飲之幽王心不愛太子之故聞讒卽逐不肯安舒【曹曰讒說殄行君子之所當堲今幽王乃與之勤厚紏結如主醻賔然】朱曰茍舒緩而究察之則讒者之情得矣毛曰伐木者掎其巓析薪者隨其理【鄭曰倚其巓者不欲妄踣之析薪必隨其理者不欲妄挫折之以言今王之遇太子不如伐木析薪】王曰伐木析薪非愛之也然亦不可以無理言王以讒故遇己無理又伐木析薪之不如也【曹曰伐木者必偏倚其巓不然則或傷人析薪者必隨順其理不然則或傷刃幽王之欲殺太子所傷多矣】捨彼有罪子之佗矣者言以不舒防之故捨彼有罪之讒人而加已以非其罪此所謂無理也

莫髙匪山莫浚【蘇俊反】匪泉君子無易【夷豉反】由言耳屬【音燭】於垣【音袁】無逝我梁無我笱【音苟】我躬不閱遑卹我後毛曰浚深也陳曰由言言之所由也毛曰逝之也魚梁所以捕魚【孔曰周禮人掌以時爲梁鄭司農雲梁水堰堰水而爲缺空以笱承其空然則梁者爲堰以障水空中承之以笱】朱曰山極髙矣而或陟其巓泉極深矣而或入其底曹曰勿謂閨閫之言外人不可得而知朱曰故君子不可易於其言恐耳屬於垣者有所觀望左右而生讒譖也【陳曰王無輕言小人之爲讒者尙屬耳於垣壁間以窺伺之讒賊之生也亦伺君子之向背如何耳東萊曰唐徳宗將廢太子李泌諌之且曰願陛下還宮勿露此意左右聞之將樹功於舒王太子危矣君子無易由言耳屬於垣之謂也小弁之作太子旣廢矣而猶云爾者蓋推本亂之所由生言語以爲階也】王曰無逝我梁無我笱者太子放逐而其憂終不忘國也【蘇曰恐襃姒伯服之害其成業故告之以無敗梁笱猶谷風之義也】我躬不閱遑卹我後者無如之何自訣之辭毛曰念父孝也

小弁八章章八句

巧言刺幽王也大夫傷於讒故作是詩也

悠悠昊天曰父母且【七餘反】無罪無辜亂如此幠【火吳反】昊天已威予愼無罪昊天泰幠予愼無辜

李曰悠悠言天逺大之意歐陽曰且語助毛曰幠大也鄭曰已泰皆言甚也歐陽曰愼謹愼也大夫傷遭亂世被讒毀乃呼天而訴曰悠悠昊天爲我父母我無罪辜而使我遭此大亂之世李曰上天降喪亂亦甚威甚大矣然我其實畏謹無罪也朱曰此自訴之辭欲其察己也【曹曰昊天爲人之父母所當以生育長養爲得今人無罪辜也而亂降如此之大故呼天而訴之而怪其悠悠也】

亂之初生僭【側防反】始旣涵【音含】亂之又生君子信讒君子如怒亂庶遄【市専反】沮【辭呂反】君子如祉【音恥】亂庶遄已朱曰僣始不信之端也【鄭曰僣不信也】毛曰涵容也丘曰君子幽王也毛曰遄疾也沮止也祉福也【朱曰祉猶喜也】蘇曰小人爲讒於其君必以漸入之其始也進而嘗之君容之而不拒知言之無忌於是復進旣而君信之然後亂成【陳曰小人以不根之言搖動君子以嘗人君之聽否人君不爲之別白遂致並蓄於胸次而涵之於疑信之間日月旣久心志惑移猜忌之心不能不生猜忌旣久則心所疑惑者往往以爲有驗】朱曰君子見讒人之言若怒而責之則亂庶遄沮矣見賢者之言若喜而納之【鄭曰福者福賢者謂爵之祿之也】則亂庶遄已矣【蘇曰若人君一日覺悟大有所誅賞如楚莊齊威之事則亂猶庶幾可止也】今涵容不斷讒信不分是以讒者益勝而君子病也

君子屢【力住反】盟亂是用長【丁犬反】君子信盜亂是用暴盜言孔甘亂是用餤【言談】匪其止共【音恭】維王之卭【其恭反】鄭曰屢數也毛曰凡國有疑防同則用盟而相要也【朱曰盟邦國有疑則殺牲防血告神以相要束也】鄭曰盜謂小人也【孔曰讒者小人因以盜名之】毛曰餤進也鄭曰卭病也王曰不能如怒如祉以明是非好惡而誣罔誕謾眾至則任賢安能勿貳去邪安能勿疑旣貳且疑豈免屢盟屢盟而不知反本此亂之所以長也【李曰考之春秋如伯有之亂鄭伯與其臣下盟蓋盟者生於君臣相疑而致也君臣相疑不能察其實而但爲盟誓適所以長亂矣曹曰爲其不信也是以有盟至於屢盟是盟亦不可信也】穿窬之類伺隙抵巇以罔善人而君子信讒此亂之所以暴也孔曰食之甘者使人嗜之而不厭險盜之人其言甚甘使人信之而不已【曹曰盜能竊人之隠幽王初得不信之言容受而未固已懷疑於胸中矣小人探知其隠而投之以讒言則無不中是以其亂暴戾而難救也】其亂用是之故而日益進也朱曰然此讒人不能供其職事【李曰記曰爲人臣止於敬止共卽所謂止於敬者也】徒以爲王病而已【曹曰夫讒言之行小人享其福而人君獨受其病】

奕奕【音亦】寢廟君子作之秩秩【音帙】大猷聖人莫之他人有心予忖【七損反】度【待洛反】之躍躍【他歷反】毚【士咸反】兔遇犬獲之朱曰興也毛曰奕奕大貌孔曰周禮注云前曰廟後曰寢則寢廟一物先寢後廟便文耳朱曰秩秩序也鄭曰猷道也王曰莫定也孔曰躍躍然跳疾毛曰毚兔狡兔也【孔曰蒼頡解詀云毚大兔也大兔必狡猾又謂之狡兔戰國策曰東郭逡者海內之狡兔】孔曰遇犬者言逢犬則被獲耳王肅云言其𨿽騰躍逃隠其迹或適與犬遇而見獲鄭曰此四事者言各有所能也因已能忖度讒人之心故列道之爾朱曰此章言讒人之心我旣皆得之無所隠情而前後六句皆反覆此耳【曹曰奕奕大也秩秩常也猷道也莫定也寢所以聚室家廟所以寧祖考實宣王所營故曰君子作之也大猷大道之典常也丕顯文王之謨丕承武王之烈故曰聖人莫之也今幽王信用小人之讒則將壊寢廟亂典常矣晉陸納望宮室而嘆曰好家居纎兒欲撞壊之耶此憂寢廟之類也漢汲黯數張湯曰何空取髙帝約束紛更之爲此惜大猷之類也陳曰寢廟天下之正位也大猷天下之大道也正位君子之所作大道聖人之所定今王若居天下之正位行天下之大道私心不生而小人之情狀自見矣故曰他人有心子忖度之】

荏【而甚反】染柔木君子樹之往來行言心焉【於防反】數【所主反】之蛇蛇【以攴反】碩言出自口矣巧言如簧【音黃】顏之厚矣毛曰荏染柔意也柔木椅桐梓漆也朱曰行言行道之言也歐陽曰蛇蛇乃舒遲安閒之貌鄭曰碩大也歐陽曰柔木比柔善之人王宜愛護使得樹立勿從讒邪傷害之也往來行言心焉數之云者謂往來行路之言焉足聽納於心也【東萊曰善人易搖而難立護之當如防柔木讒言易入而難忘聴之當如聽行路之言人之聽往來行路之言者或歌或詈如風過耳心焉嘗數之乎蛇蛇碩言出自口矣巧言如簧顏之厚矣旣不爲其所惑坐見其情態也】蘇曰小人蛇蛇然徐爲大言【朱曰小人之情不可測安聞而爲大言也】王曰讒人言巧其聽之可樂如笙簧然頑不知恥其顏厚矣孟子曰爲機變之巧者無所用恥焉此之謂也

彼何人斯居河之麋【音眉】無拳【音權】無勇職爲亂階旣微且尰【市勇反】爾勇伊何爲猶將多爾居徒幾何

鄭曰何人者斥讒人也賤而惡之故曰何人毛曰水艸交謂之麋【李曰左氏所謂吾賜汝孟諸之麋是也】拳力也鄭曰職主也毛曰骭【戶諌反】【音羊】爲微腫足爲尰【鄭曰居下濕之地故生防尰之疾】鄭曰猶謀也將大也蘇曰時有是人也朱曰居河之麋則非髙明爽塏之地也孔曰旣無拳力又無勁勇亦易誅除耳而敢主爲此亂之階梯也此人旣腳骭有微之疾而足跗【音敷】有尰之疾爾假有勇伊何能爲汝作爲讒佞之謀大多汝所與聚居之徒眾幾何許人而能爲此【東萊曰詩人指讒人言曰彼何人也其居至陋其力至怯乃主爲亂階況加以微尰之病則其所謂勇者亦何所至哉爲謀𨿽曰大且多爾所居之徒幾何則爲之謀者亦不眾也此非特賤讒人之辭蓋言其本易驅除特王不悟耳】

巧言六章章八句

何人斯蘇公刺暴公也暴公爲卿士而譖蘇公焉故蘇公作是詩而絕之

鄭曰暴也蘇也皆畿內國名孔曰左傳曰昔周克商使諸侯撫封蘇忿生以溫爲司冦則蘇國在溫【杜預曰今河南溫縣是東都畿內也】春秋時蘇稱子此云公者蓋子爵而爲三公也【李曰正猶祭伯祭公祭之所以稱伯者爵也稱公者乃三公也】王曰暴公爲卿士而讒譖蘇公不忠於其君不義於其友所謂大故也故蘇公作是詩絕之其絕之也不斥暴公也言其從行而已不著其譛也示以所疑而已蓋交際之道其絕也當如此而已旣絕矣又告之以及爾如貫諒不我知欲出三物要之以詛而作爲好歌以極反側不殆於棄言乎哉蓋君子之遇人也仁而不忮暴公之譖我則喪其本心諒不我知故也使其由此悔悟更以善意從我固我所願也𨿽其不能如此我固不爲已甚也我豈小丈夫哉一與人絕則丑詆固拒惟恐其復合也

彼何人斯其心孔艱胡逝我梁不入我門伊誰雲從維暴之云

鄭曰孔甚逝之也梁魚梁也在蘇國之門外【蘇曰梁橋梁也說文曰梁水橋乃蘇公所居】朱曰彼何人斯不欲斥其人而言也孔曰其心孔艱其持心甚難知也朱曰逝我梁

則必過我門然而不入者其必有故矣旣而詰其所從者則暴公也夫以從暴公而不入我門則暴公之譖已也明矣【段曰當其逝梁也其從之者誰乎惟云有暴公而已蓋其爲譛也必有不可與人知者矣是以不容人之相從迹也下章所謂二人同行者乃是原已與暴公同事之時也卽伯氏吹壎仲氏吹篪及爾如貫之時也呂曰托過門不入之諭以道其反側之情情之不直讒我必矣】

二人從行誰爲此禍胡逝我梁不入唁【音彥】我始者不如今云不我可

鄭曰二人謂暴公與其侶也女相隨而行見王誰作【以下原闕】

之北何近之我梁

適亂我之心使我疑汝【朱曰自北自南則與我不相值也今乃逝我之梁則適所以攪亂我心而已】

爾之安行亦不遑舎爾之亟【紀力及】行遑脂【音支】爾車壹者之來云何其盱【況於反】

鄭曰遑暇亟疾盱病也孔曰極其情以疑之我止欲言汝之安舒而行乎亦不見汝閒暇而捨息止欲言汝之急疾而行乎汝又閒暇而脂汝之車【東萊曰謂汝行之緩乎何爲不少捨息而見我也謂汝行之急乎何爲復有暇而脂車也】朱曰今脂其車則非急也乃托以亟行而不及見我則非其情矣鄭曰極其情求其意終不得壹者之來見我於汝亦何病乎【蘇曰壹來見我於汝何病哉朱曰盱望也字林云盱張目也盱豫悔三都賦云盱衡而語是也何不壹來見我如何而使我望汝之切乎】

爾還而入我心易【以豉反】也還而不入否【方九反】難知也壹者之來俾我祗也

鄭曰還行反也祗安也朱曰爾之往也旣不入我門矣丘曰儻爾還而入則我心平易無疑【段曰爾還而入我心卽爲之平易則蘇公之怨良易解也其心之忠厚可知矣】今還而不入謂不譖我則難知【董曰過我門矣而不入𨿽曰不爲譛害其可得而知乎曹曰暴公之往也甞過蘇公之門而不入矣容有可諉者比其還也而不入則其心可知矣否難知者非有難知也】又朱曰其或壹來見我而使我心安乎董曰是詩至此辭益緩若不知其爲譖者

伯氏吹壎【況袁反】仲氏吹篪【音池】及爾如貫【古亂反】諒不我知出此三物以詛【側助反】爾斯

鄭曰仲伯諭兄弟也毛曰土曰壎竹曰篪【孔曰壎周禮小師職作塤古今字異耳注云壎六孔燒土爲之爾雅釋樂云大塤謂之嘂郭璞云如鵝子銳上平底形似稱錘小者如雞子釋樂又云大篪謂之沂郭璞云篪以竹爲之長尺四寸圍三寸八孔一孔上出徑三分橫吹之小者尺二寸小師注篪七孔蓋不數其上出者故七也世本云暴辛公作塤蘇成公作篪譙周古史考云古有塤篪尙矣周幽王時暴辛公善塤蘇成公善篪嘂居弔反稱尺證反錘直危反樂書曰壎之爲器平底六孔水之數也中虛上銳火之形也壎以水火相合然後成器然以水火相和然後成聲故大者聲合黃鐘大呂小者聲合太簇夾鐘一要諸中聲之和而已先儒謂圍五寸有半長三寸有半蓋取諸此篪之爲器大者尺有四寸陰數也其圍三寸陽數也小者尺有二寸則全於陰數而已要皆有竅焉塤則六孔交鳴而諠嘩篪則出於一孔而其聲淸以辧也土王於長夏而壎土音也有伯氏之意焉竹王於仲春而篪竹音也有仲氏之意焉周官小師教塤瞽蒙播之笙師兼篪而教之詳於壎略於篪者以塤主倡始不得不詳篪主和中而已不得不略壎篪異器而同樂伯仲異體而同气故詩人取以況焉李曰世本古史考見此詩言伯氏吹壎仲氏吹篪遂爲此說皆求詩之過也】如貫如物之在繩索之貫也【董曰如貫弁貫珠皆以繩結之曹曰貫之爲物異以爲一】朱曰諒誠也毛曰三物豕犬雞也民不相信則盟詛之【王曰出此三物蓋若鄭莊公令出雞犬豭以詛毛遂取雞狗馬之血以盟也蓋古盟詛如此也孔曰詛小於盟左傳襄十一年季武子將作三軍盟諸僖閎詛諸五父之衢定六年旣逐陽虎盟國人於亳社詛諸五父之衢】蘇曰與女義如兄弟和如壎篪【朱曰言其心相親愛而聲相應和也】勢相次比如物之在貫【鄭曰俱爲王臣其相比次如物之在貫也】女豈誠不我知而譖我哉茍誠不我知也則出犬豕雞三物以詛之可也【孔曰出此三物以詛盟使讒否有決令我不疑】

爲鬼爲蜮【音彧】則不可得有靦【土典反】面目視人罔極作此好歌以極反側

毛曰蜮短狐也【孔曰洪範五行傳蜮如鼈三足生於南越陸防云一名射影江淮水皆有之人在岸上影見水中投人影則殺之或曰含沙射人皮肌其瘡如疥是也】靦姡也【孔曰說文云靦面見人姡面靦也然則靦與姡皆面見人之貌李曰國語曰面靦然注曰面目之貌後世用此句者以爲愧恥其實非也】鄭曰好善也孔曰反側者翻覆不正直之義歐陽曰汝隠匿形迹能使我不見不覺如鬼蜮之肆害於人乎【曹曰鬼禍人而無形蜮射影而無迹】我則不得而知汝今汝乃人爾日以面目與我相視無窮極不可隠藏我安得不知汝之譛我乎孔曰作此八章之善歌窮極爾反側之情【王曰作是詩將以絕之也而曰好歌者惟其好也是以極求其反側極其反側非惡之也有欲其悔悟之心焉爾】朱曰上篇先刺聽者此篇專責讒者耳

何人斯八章章六句

巷伯刺幽王也寺人傷於讒故作是詩也

孔曰後宮稱永巷伯長也主宮內道官之長【陳曰詩名巷伯以寺人解之明巷伯卽寺人也寺人被宮刑者蓋因讒而被刑也呂曰寺人近習也近習日見於君然猶傷於讒則幽王之不明可知董曰當幽王之世大臣傷於讒如蘇公小臣傷於讒如寺人孟子則上下其得以免乎兼列於此著其所以亂也】

萋【七西反】兮斐【孚匪反】兮成是貝錦彼譖人者亦已大【音泰】甚毛曰萋斐文章相錯也貝錦錦文也【鄭曰錦文者文如余泉余蚳之貝文也蚳直基反孔曰錦而連貝故知爲貝之文釋魚說貝文狀云余蚳黃白文余泉白黃文李巡曰余蚳貝甲黃爲質白爲文彩余泉貝甲以白爲質黃爲文彩陸璣防雲貝水介虫也其文彩之異小大之殊甚眾古者貨貝是也今九眞交趾以爲杯盤寶物】鄭曰諭讒人集作已過以成於罪猶女工之集采色以成錦文李曰諭讒人織其罪也朱曰萋斐小文之貌貝水介虫也有文彩似錦則文之盛也言因萋斐之形而文致之以成貝錦以比讒人者因人之小過而飾成大罪也彼爲是者亦已大甚矣

哆【昌者反】兮侈【尺是反】兮成是南箕彼譖人者誰適與謀蘇曰哆侈皆張也【毛曰哆大貌說文曰侈張口也張曰侈者因物而大之名禮於衣袂半而益一謂之侈袂】毛曰南箕箕星也【鄭曰箕星哆然踵狹而舌廣孔曰箕四星二爲踵二爲舌】鄭曰適往也陳曰南箕之星本非箕張大其口以成其名爾貝錦南箕皆曰成是者我本無是實因萋斐張大以成之爾鄭曰誰往就汝謀乎怪其言多且巧

緝緝【七立反】翩翩【音篇】謀欲譖人愼爾言也謂爾不信毛曰緝緝舌聲翩翩往來貌【劉曰緝緝言能縷析萋斐以成經緯也翩翩言念念爲譛如髙飛之禽翩翩不能自己也】孔曰口舌緝緝然往來翩翩然謀欲爲讒譖以害人李曰此言讒人之意惟欲譖人爾無它營爲也陳曰譖人者自謂得意更宜保愼爾言王曰不愼爾言則聽者有時而悟亦謂爾不信矣

捷捷幡幡【芳煩反】謀欲譖言豈不爾受旣其女遷

毛曰捷捷猶緝緝也幡幡猶翩翩也【陳曰捷捷儇利貌幡幡反覆貌】王曰豈不爾受旣其女遷者上好譛則固將受汝然

好譛不已則遇譛之禍旣而遷及汝矣【董曰譛人者人亦譛之使王好讒故得譛人以自逞然人誰不欲逞乎則其移於女也不久矣】曽曰謂爾不信旣其女遷皆君子忠告之辭

驕人好好勞人艸艸蒼天蒼天視彼驕人矜此勞人毛曰好好善也蘇曰艸艸憂也王曰驕人好好勞人艸艸者驕人譛行而得意勞人遇譛而失度其狀如此也李曰呼天而告之曰察此驕人之有罪乎憫此勞人之無辜乎

彼譖人者誰適與謀取彼譖人投畀【必二反】豺【士皆反】虎豺虎不食投畀有北有北不受投畀有昊

毛曰投棄也說文曰豺狼屬狗聲毛曰北方寒涼而不毛【孔曰擲於有北寒鄕使凍殺之】昊昊天也朱曰再言彼譛人者誰適與謀者甚嫉之故重言之也不食不受言讒譛之人物所共惡也鄭曰有北不受投畀有昊付與昊天制其罪也孔曰緇衣曰惡惡如巷伯言欲其死亡之甚【子曰好賢如緇衣惡惡如巷伯則爵不瀆而民作願刑不試而民咸服】

楊園之道猗【於綺反】於畆丘寺人孟子作爲此詩凡百君子敬而聽之

毛曰楊園園名猗加也畆丘丘名【孔曰釋丘云如畆畆丘李巡曰謂丘如田畆曰畆丘也】孔曰寺人字孟子王曰楊園下地以況卑人畆丘髙地以況大臣欲陵畆丘則必道楊園言將譛大臣必始於卑人也孔曰於時王都之側蓋有此畆丘詩人見之而爲辭也劉曰讒人罔極不獨譛已而已必將上及大臣骨肉但先自已始也故曰凡百君子敬而聽之其後王后太子及大夫果多以讒廢者

巷伯七章四章章四句一章五句一章八句一章六句

節南山之什十篇七十九章五百五十二句

毛詩集解卷十九

欽定四庫全書

毛詩集解卷二十

宋段昌武撰

谷風之什

谷風刺幽王也天下俗薄朋友道絕焉

劉曰天子之於天下無他職也厚其人倫皇建厥極人君之所以夙夜也是故朋友道絕則琢磨之義不行琢磨之義不行則人不防其有極而歸其有極矣於是君得以遂其不君臣得以遂其不臣父得以遂其不父子得以遂其不子兄得以遂其不兄弟得以遂其不弟夫得以遂其不夫婦得以遂其不婦皆由琢磨之義不行而習以成俗莫知以爲恥也乃至人倫悖亂亡國喪身而不可救天下俗薄而朋友道絕非天子之職歟其曰刺之不亦宜哉【呂曰急則相求緩則相棄恩厚不知怨小必記皆小人之交也天下俗薄朋友道絕則莫非小人之交】

習習谷風維風及雨將恐【丘勇反】將懼維子與女【音汝】將安將樂【音洛】女轉棄予

毛曰興也鄭曰習習和調之貌東風謂之谷風將且也孔曰谷風生長之風取其朋友相長益也毛曰風雨相感朋友相須【鄭曰風而有雨則潤澤行孔曰潤澤是雨之事但雨得風乃行則潤澤亦由風故易曰潤之以風雨是風雨共爲潤也東萊曰朋友之義出於天其相求本非以利害也故窮逹若一不知其義則利害而已耳離合安可常哉玩習習谷風維風及雨之辭其義蓋可識也】丘曰在危難恐懼則相親愛曰維予與女謂與已厚也孔曰才得且安且樂汝便轉更棄我乎毛曰言朋友趨利窮達相棄【鄭曰棄恩忘舊薄之甚】

習習谷風維風及頽【徒雷反】將恐將懼寘【之防反】予於懷將安將樂棄予如遺

毛曰頽風之焚輪者也【孔曰釋文云焚輪謂之頽扶搖謂之焱孫炎曰廻風從上下曰頽回風從下上曰焱焱必遙反】鄭曰寘置也毛曰風薄相扶而上諭朋友相須而成【孔曰頽風從上而下力薄不能更升谷風與相遇二風並力乃相扶而上以諭朋友相率而成也東萊曰叔向見司馬侯之子撫而泣之曰自此其父之死吾蔑與比而事君矣昔者此其父始之我終之我始之夫子終之無不可所謂維風及頽此其一端也王曰風之扇物則因其勢而相髙朋友相汲引則徳義相髙】鄭曰寘我於懷言至親已也如遺者如人行道遺忘物忽然不省存也

習習谷風維山崔【䢐回反】嵬【五回反】無艸不死無木不萎【於危反】忘我大徳思我小怨

毛曰崔嵬山巓也𨿽盛夏萬物茂壯艸木無有不死葉萎枝者【孔曰長物之盛莫過夏時不能無小萎死者】鄭曰諭朋友安能不時有小訟【孔曰良朋成就之徳𨿽大然無能使色不有忿者無能使辭不有訟者】朱曰習習谷風維山崔嵬言其所被者廣然猶無不死之艸無不萎之木況於友朋豈可以忘大徳而思小怨乎【劉曰天地之功有所不足柰何忘我大徳思我小怨乎呂曰生物之恩及於崔嵬之山不知以爲徳一艸一木偶然死絕則怨其恩之不足此忘我大徳思我小怨也鄭曰大徳切磋以道相成之謂也】

谷風三章章六句

蓼【音六】莪【五河反】刺幽王也民人勞苦孝子不得終養【余亮反】爾

朱曰晉王裒以父死非罪毎讀詩至哀哀父母生我劬勞未嘗不三復流涕受業者爲廢此篇詩之感人也如此李曰凱風母不安其室之詩也小弁太子見棄之詩也蓼莪孝子不得終養之詩也故其咎責怨慕哀痛如此茍不爲母所棄不爲父所逐不困於行役而得終養則其歡欣可知矣觀詩者當以此類求之

蓼蓼者莪匪莪伊蒿【呼毛反】哀哀父母生我劬勞

毛曰興也蓼蓼長大也莪蘿蒿也蒿菣也歐陽曰周人苦於勞役不得養其父母者見彼蓼蓼然長大者非莪卽蒿皆艸木之微者其茂盛如此由天地生育之功也思我之生也父母養我者亦劬勞矣而我不得終養以報也東萊曰莪蒿不能報天地之生育猶人子不能報父母之劬勞也孟郊詩云誰言寸艸心報得三春暉李曰昔謂之爲莪而今非莪也特蒿而已莪美菜也蒿賤艸也以比父母生我以爲美材可賴以終其身而今乃不得其養以死【蘇曰猶采莪者得蒿也】於是言父母生我之劬勞而重自哀傷也曹曰爾雅曰莪蘿注云蓋蒿之叢生者也又曰蒿菣【去刄反】注云今人呼爲靑蒿香中炙啖蓋蒿之特生者也又曰蔚牡菣蓋蒿之無子者也莪本叢生蓼蓼然長茂猶民之父母俱存兄弟無故骨肉團聚之時甚可樂也今乃變而爲特生之蒿故曰匪莪伊蒿猶之可也徵役旣久不得從其室家以有子息了然無嗣尢所苦也故曰匪莪伊蔚

蓼蓼者莪匪莪伊蔚哀哀父母生我勞瘁【似醉反】

毛曰蔚牡菣【去刄反】也【陸云牡蒿也三月始生七月華華似胡麻華而紫赤八月爲角角似小豆角銳而長一名馬新蒿】鄭曰瘁病也

缾【蒲丁反】之罄矣維罍【音雷】之恥鮮民之生不如死之久矣無父何怙無母何恃出則銜卹入則靡至

毛曰缾小而罍大【孔曰罍形似壺大者受一斛】罄盡也鮮寡也鄭曰卹憂靡無也朱曰言缾資於罍而罍資缾猶父母與子相依爲命也故缾之罄矣乃罍之恥猶父母不得其所乃子之責所以窮獨之民生不如死也【王曰缾譬則民也罍譬則君也缾之罄則罍之恥民之窮則君之羞】呂曰鮮猶窮獨之義【曹曰以無怙恃故謂之鮮民言其薄徳而寡祜也】言窮獨而從役其生不如死也孔曰所以然者以無父何所依怙無母何所倚恃劉曰出則銜無窮之卹曽曰入則靡至無所歸役也【曹曰孝子出必告反必面今出而無所告故銜卹上堂入室而不見故靡至也】

父兮生我母兮鞠我拊【音撫】我畜【喜郁反】我長我育我顧我復我出入腹我欲報之徳昊天罔極

毛曰鞠養也孔曰拊拊循也【劉曰防其驚也則拊之】朱曰畜亦養也鄭曰育覆育也【孔曰謂其寒暑或身體嫗之覆近而愛育焉】顧旋視也【孔曰謂去之而反顧也】復反覆也【丘曰顧旋視復反覆不能暫捨也】腹懷抱也【孔曰謂置之於懷抱毛曰腹厚也】父兮生我者本其气也李曰拊我育我而下皆重復言生育之恩也王曰出入腹我𨿽至於壯大尙然也朱曰父母之恩如此欲報之以徳而父母之恩如天之無窮不知所以爲報也

南山烈烈飄【避遙反】風民莫不谷我獨何害

王曰南山之气烈烈丘曰烈烈气之寒毛曰疾貌鄭曰谷養也蘇曰虐政之病人如大寒之視南山而聞飄風歐陽曰南山烈烈望之可畏也飄風暴急而中人也【鄭曰民人自苦見役視南山則烈烈然飄風然寒且疾也】朱曰民莫不善而我獨何爲遭此害也哉曹曰周民皆然而乃云民莫不谷者勞苦之民身受其害自以爲夫人而不若耳

南山律律飄風弗弗民莫不谷我獨不卒

王曰南山之勢律律蓋崒【子卹反】嵂【音律】之謂也毛曰律律猶烈烈也弗弗猶也【陳曰弗弗動貌】鄭曰卒終也我獨不得終養父母重自哀傷也

蓼莪六章四章章四句二章章八句

犬東刺亂也東國困於役而傷於財譚大夫作是詩以告病焉

孔曰譚國在京師之東【杜氏左傳注譚國在濟南平陵縣西南】

有饛【音蒙】簋【音軌】飱【音孫】有捄【音虯】棘匕【必履反】周道如砥【之履反】其直如矢君子所履小人所視睠【音眷】言顧之澘【所姦反】焉出涕【音體】

毛曰興也饛滿簋貌飱熟食謂黍稷也【孔曰禮之通例皆簠盛稻粱簋盛黍稷】捄長貌匕所以載鼎實棘赤心也【孔曰雜記云匕用桑長三尺謂喪祭也吉禮用棘鼎實煮肉也煮肉必實之於鼎必載之者以古之祭祀享食必體解其肉之胖旣大故須以匕載之謂出之於鼎升之於爼棘木赤心】孔曰砥謂礪石言其平也禹貢曰礪砥砮【音奴】丹矢則言其直君子小人在位與民庶也毛曰睠反顧也澘涕下貌蘇曰思先王之世諸侯富足其簋之飱饛然其鼎之匕捄然【孔曰言有饛然滿者簋中黍稷之飱也有捄然長者棘木載肉之匕也】歐陽曰周道平直而賦役均【曹曰什一而稅所謂平也損上益下所謂直也】李曰在位之君子則履而行之在下之小人則瞻而視之【陳曰周道平直賦役均調而易供君子茍有所履行其國之小人視而從之故君子不勞小人易治】鄭曰此事在乎前世過而去矣從今顧視之爲之出涕傷今不如古也

小東大東杼【直呂反】柚【音逐】其空糾糾葛屨可以履霜佻佻【徒雕反】公子行彼周行【戶郎反】旣往旣來使我心疚【音救】蘇曰自周視諸侯皆東也【曹曰是時周都於雍在西所取於諸侯之國皆爲東矣後世有以關西爲橫關東爲從言東則所舉者廣矣】孔曰杼持緯者也【說文曰盛緯器】董曰柚捲織者【朱曰柚受經者也曹曰用梭以行緯用柚以捲織】毛曰空

盡也董曰糾糾防貌鄭曰葛屨夏屨也【曹曰凡屨冬皮而夏葛糾糾則而糾之又糾其寠甚矣】朱曰佻輕薄不耐勞苦之貌毛曰行卽道也周行周之道路【朱曰周行大路也】鄭曰疚病也賦斂小亦於東大亦於東蘇曰小大皆取於東東人之杼柚空矣【董曰譚爲東方小國土地之出麻絲其重也】歐陽曰至於窮乏以葛屨而履霜王曰公子不宜服役今公子行彼周之道則餘人可知矣【曺曰小司徒凡國之大事致民大故致餘子說者謂大事者戎事也則召聚百姓大故曰災冦也則召聚卿大夫之餘子守於王宮皆國中之事耳】朱曰奔走往來不勝其勞使我心憂而病也

有洌【音列】氿【音軌】泉無浸獲薪契契【苦計反】寤嘆哀我憚【丁佐反】人薪是獲薪尙可載也哀我憚人亦可息也

毛曰洌寒意也側出曰氿泉獲艾也契契憂苦也憚勞也鄭曰尙庶幾也朱曰載載以歸也歐陽曰此告病之辭也孔曰洌洌寒气之氿泉無得浸淸我所獲之樵薪以浸之則濕腐不中用也譚大夫契契憂苦而寤寐之中嗟哀憐我譚國勞苦之民極斂之則困病也蘇曰薪已艾矣而復浸之則腐民已勞矣而復事之則病曹曰懼薪之腐敗者猶將載而徙之知民之窮瘁者亦可息而安之也

東人之子職勞不來【音賚】西人之子粲粲衣服舟人之子熊羆是裘私人之子百僚【力雕反】是試

朱曰東人諸侯之人也鄭曰職主也【朱曰職専主也】毛曰來勤也【孔曰來勤釋詁文以不被勞來爲不見勤故采薇序曰杕杜以勤歸卽是勞來也】西人京師人也【曹曰敢指宗周爲西人而自稱東人以敵之無尊君畏上之心矣自此而後降爲國風於以見王室之不競也】粲粲鮮盛也舟人舟檝之人孔曰私人皂之屬私居家之小人也毛曰試用也鄭曰東人勞苦而不見謂勤【孔曰東國之子主爲勞苦盡財以供王賦而曽不見謂以爲勤以譚人空竭爲常不愧之也】歐陽曰周人方事侈富潔其衣服以相誇至於操舟之賤亦衣熊羆之裘而私家之人皆備百官而祿食【王曰私人之子試於百僚則是絕功臣之世棄賢者之類寠賤者用事而貴也】朱曰此言賦役不均羣小得志也

或以其酒不以其漿鞙鞙【胡犬反】佩璲【音遂】不以其長維天有漢監【古蹔反】亦有光跂【丘豉反】彼織女終日七襄

毛曰鞙鞙玉貌璲瑞也【鄭曰佩璲者以瑞玉爲佩後漢輿服志曰古者君臣佩玉五霸疊興戰兵不息解去紱佩畱其系璲以爲章表故詩曰鞙鞙佩璲此之謂也紱佩旣廢秦乃以采組連結於璲轉相結受故謂之綬漢承秦制而弗攺故加之以雙印佩刀之飾至孝明皇帝乃爲大佩衝牙雙瑀璜皆以白玉】漢天河也有光而無所明【孔曰楊泉物理論雲漢水之精也气而升精華浮上宛轉隨流名曰天河一曰云漢】鄭曰監視也毛曰跂隅貌朱曰織女星名在漢旁【孔曰孫毓云織女三星跂然如隅則三星鼎足而成三角望之跂然】鄭曰襄駕也駕謂更其肆也從旦至暮七辰一移因謂之七襄【孔曰肆謂止舎處天有十二次日月星辰所止舎也在天爲次在地爲辰星之行晝夜𨿽各六辰數者舉其終始故七卽自夘至酉也】毛曰或醉於酒或不得漿佩之鞙鞙然居其官職非其才之所長也【曹曰旣以私人爲百僚則名實亂矣故當飲漿者反飲之以酒無寸長者乃使之佩瑞玉也】朱曰維天之有漢則庶乎其有以監我而織女之七襄則庶乎其能成文章以報我矣無所赴愬而言惟天庶乎其卹我耳【歐陽曰譚人仰訴於天言我民困矣天之云漢有光亦能下監我民乎其不言日月之明而言云漢之光者謂不能下監也】曹曰晝夜行役不得休息重以饑渴寒暑因夜行仰見星漢而托興焉

𨿽則七襄不成報章睆【華板反】彼牽牛不以服箱東有啟明西有長庚有捄天畢載施之行【戶郎反】

毛曰報章反報成章也睆明星貌【孔曰睆然而明】河鼓謂之牽牛【孔曰爾雅以河鼓牽牛爲一星李巡孫炎以爲二星不知其同異】丘曰服箱猶言駕車也【朱曰易曰服牛乘馬】毛曰箱大車之箱也【孔曰兩較之內謂之箱甫田曰乃求萬斯箱書傳曰長幾充箱是車內容物之處】日旦出謂明星爲啟明日旣入謂明星爲長庚庚續也【劉曰金星朝在東所以啟日之明夕在西所以續日之長李曰鄭樵雲啟明金星長庚水星金在日西故日將出則東見水在日東故日將沒則西見】捄畢貌所以掩也【孔曰鴛鴦曰畢之羅之月令禁羅罔畢翳母出九門是田器也】天畢畢星也鄭曰行行列也歐陽曰天𨿽有織女不能爲我織而成章【鄭曰織女有織名爾駕則有西無東不如人織相反報成章孔曰織之用緯一來一去是報反成章曹曰今徒左旋而不反】𨿽有牽牛不能爲我駕車而輸物𨿽有啟明長庚不能助日爲晝俾我營作【鄭曰啟明長庚皆有助日之名而無實光也】𨿽有天畢不能爲我掩捕鳥獸【孔曰在天之畢徒施於二十八宿之行列而已何曽見其掩乎】李曰此數星者皆取人間器用之物爲有其名而無其實朱曰至是則天亦無若我何矣曹曰地利盡矣人力竭矣維自天而降或可以佐之所謂天雨鬼輸也

維南有箕不可以簸【波我反】維北有斗不可以挹【音揖】酒漿維南有箕載翕【許急反】其舌維北有斗西柄【彼病反】之揭【居竭反】

朱曰箕星夏秋之間見於南方斗北斗也毛曰挹防【矩於反廣雅云酌也】也鄭曰翕猶引也董曰箕其踵似箕且有舌斗其方如斗且有柄箕四星二爲踵二爲舌踵狹而舌廣故曰翕斗四星爲斗三星爲柄垂而下揭故曰揭朱曰鬥西柄亦秋時也歐陽曰𨿽有箕不能爲我簸糠粃𨿽有斗不能爲我挹酌酒漿箕斗非徒不可用而已箕引其舌反若有所噬斗西其柄反若有所挹取於東也朱曰是天非徒無若我何乃亦若助西人而見困甚怨之辭也曹曰此詩緣困於役而傷於財故其所兾望而不足者皆衣服飲食之事由其迫於饑渴寒窘而後興也大東七章章八句

四月大夫刺幽王也在位貪殘下國構【古又反】禍怨亂並興焉

四月維夏六月䢐暑先祖匪人胡寧忍予

朱曰興也李曰乃夏之四月六月也毛曰䢐往也六月火星中暑盛而往矣鄭曰匪非也朱曰四月維夏則六月䢐暑矣先祖豈非人乎而何忍使我遭此禍也無所歸咎之辭也王曰先祖匪人乎亦人耳則不宜忍其後使之遇亂世也曹曰四月始夏夏者萬物盛大之時然盛大者不可久也俄而六月大火旣中則暑䢐而往矣暑䢐則萬物衰瘁之候以比周之昔盛而今衰也【李曰此詩三章頗有次第一章

則言其夏時二章則言其秋日三章則言其冬日四月之時陽气方盛至六月而暑往矣是其萬物衰微之漸其後遂爲秋又其後遂爲冬其暴虐愈甚也】

秋日淒淒【匕西反】百卉具腓【芳非反】亂離瘼【音莫】矣爰其適歸東萊曰秋日冬日猶云秋時冬時也毛曰淒淒涼風卉艸也鄭曰具猶皆也毛曰腓病也丘曰離離散也毛曰瘼病也杜氏左傳注曰爰於也毛曰適之也鄭曰涼風用事則眾艸皆病杜

氏左傳注曰禍亂於何所歸乎嘆之

冬日烈烈飄風民莫不谷我獨何害

鄭曰烈烈猶栗烈也疾貌朱曰谷善也李曰幽王虐政愈甚如冬日烈烈然而虐飄風然而疾也朱曰民莫不善而我獨何以遭此害乎夏則暑秋則腓冬則烈禍亂日進無時而息也

山有嘉卉侯栗侯梅廢爲殘賊莫知其尢

鄭曰嘉善也侯維也尢過也李曰嘉美卉艸也諸家徒見詩以栗梅爲嘉卉遂以生於栗梅之下據詩言山有嘉卉是栗是梅也且如考工記言天下之大獸脂者膏者臝者羽者鱗者正猶此詩所謂嘉卉也民猶嘉卉也今君忍而殘虐之曽莫知其所以得罪之由也【曹曰嘉卉皆廢爲殘賊則焚林竭澤之諭也蘇曰廢爲殘賊言幽王暴而剝下下無完民也】

相【息亮反】彼泉水載淸載濁我日構禍曷【何葛反】云能谷鄭曰相視也朱曰載則也鄭曰構猶合集也曷之言何也丘曰我視彼泉水則有淸時則有濁時不一於濁也幽王之時皆濁無有或淸之時朱曰相彼泉水猶有時而淸有時而濁而我乃日日構害則曷云能善乎

滔滔【吐刀反】江漢南國之紀盡瘁【似醉反】以仕寧莫我有毛曰滔滔大水貌鄭曰江漢南國之大水朱曰紀綱紀也謂經帶包絡之也【曹曰江漢受百川之水而注之海使無泛溢之患所以紀理南國也】鄭曰瘁病也朱曰有識有也蘇曰王者如江漢之紀眾水使天下有所宗而人有所賴朱曰盡瘁以仕而王何其不我有哉【曹曰此詩指江漢而言盡瘁者有意也以漸漸之石之詩考之幽王時荊舒甞叛命將䢐徵有武人東徵不遑出矣之辭則盡瘁以從徵役之事者固多矣而幽王曽不知有其勤勞也仕者事也】

匪鶉【徒丸反】匪鳶【以專反】翰飛戾天匪鱣【張連反】匪鮪【於軌反】濳逃於淵

毛曰鶉雕也【孔曰說文云鶉雕也從鳥惇聲字異於鶉也李曰若以爲鶉鵲之鶉則無戾天之理雕似鷹而大其飛上云漢】爾雅曰鳶烏醜其飛也翔【防云鳶鴟也鴟烏之類說文云鳶鷙鳥也】鄭曰翰髙戾至也毛曰鱣鯉也鮪鮥也【孔曰郭璞云鯉今赤鯉也鱣大魚似鱏而短鼻口在頷下體有邪行甲無鱗大者長二三丈今江東呼爲黃魚陸璣云鮪魚形似鱣而靑黒頭小而尖似鐡兜鍪大者不過七八尺一名鮥以今驗之則鯉鮪鱣鮥皆異魚】劉曰言怨亂並興憂之辭也曽不爲鶉鳶乎翰飛戾天曽不爲鱣鮪乎潛逃於淵言非此四者則皆罹其患矣

山有蕨【居曰反】薇隰有杞桋【音夷】君子作歌維以告哀毛曰杞枸檵也桋赤栜【所革反】也【孔曰釋木云桋赤栜郭璞云赤栜樹葉細而岐鋭皮理錯戾好叢生山中爲車輞】鄭曰此章言艸木尙各得其所人反不得其所傷之也告哀言勞病而愬之【蘇曰桋或作荑幽王之亂大夫有退而食蕨荑杞桋以免於禍者作此詩以告其哀憐天下之志非以爲其身也】四月八章章四句

北山大夫刺幽王也役使不均已勞於從事而不得養其父母焉

【李曰孔子曰公則說若不均則𨿽徵役未甚勞苦而人亦將怨矣觀大東之詩則有粲粲衣服者有葛屨履霜者北山之詩則有息偃在牀者有不已於行者則天下安得而說服哉王曰經營四方出入風議皆大夫之事也】

陟彼北山言采其【音起】偕偕【音皆】士子朝夕從事王事靡盬【音古】憂我父母

李曰枸也左昭十二年有圃生之杞杜元凱注云世所謂枸者毛曰偕偕彊壯貌【說文曰偕偕彊也】朱曰大夫行役陟彼北山采杞而食也毛曰士子有王事者也鄭曰朝夕從事言不得休息朱曰王事靡盬憂我父母言以王事而貽親憂也

溥【音普】天之下莫非王土率土之濵【音賔】莫非王臣大夫不均我從事獨賢

毛曰溥大率循濵厓也【孔曰九州海環之濵是四畔近水之處】王曰取數多者謂之賢禮記曰某賢於某若干與此同義【孔叢子曰我從事獨賢勞獨事多也】朱曰言土之廣臣之眾而王不均平使我從事獨勞也不斥王而曰大夫詩人之忠厚如此【孔曰作者言王道之衰傷境界之削則云蹙國百里蹙蹙靡所騁恨其有人眾而不使卽以廣大言之所怨情異故設辭不同】

四牡彭彭王事傍傍【布彭反】嘉我未老鮮【息淺反】我方將旅力方剛經營四方

毛曰彭彭然不得息傍傍然不得已鄭曰嘉鮮皆善也毛曰將壯也朱曰旅與膂同【李曰毛氏以旅爲眾按桑柔曰靡有旅力秦誓曰旅力旣愆若桑柔之詩以謂眾力方盛猶可也如秦誓及此詩但指作詩者及良士耳不得解爲眾也旅亦訓陳左氏庭實旅百杜元凱以旅訓陳此旅力亦是陳力也後漢傅毅詩曰哀我經營旅力靡及注旅陳也】李曰四牡彭彭然不得休息王事傍傍然不得已蓋王之意善我之未老善我之方壯以我之力方且剛彊可以經營四方而使之

或燕燕居息或盡瘁事國或息偃在牀或不已於行毛曰燕燕安息貌盡瘁事國盡力勞瘁以從國事鄭曰不已猶不止也【李曰有不止於行而馳驅於道路者】李曰自此以下皆言役使不均【劉曰彼或不知叫號我則慘慘劬勞彼或棲遲偃仰我則王事鞅掌彼或湛樂飲酒我則慘慘畏咎彼或出入風議我則靡事不爲以彼爲賢也則國事待我而集以我爲賢耶則厚祿居彼爲多】左氏傳晉伯瑕曰詩曰或燕燕居息或憔悴事國

或不知叫號【戶刀反】或慘慘【七感反】劬勞或棲【音西】遲偃仰或王事鞅【於兩反】掌

李曰有棲遲於家而偃仰者毛曰鞅掌失容也【孔曰鞅掌頻勞之狀言事煩鞅掌不暇爲容儀也今俗語以職煩爲鞅掌其言出於此】東萊曰號呼也或不知叫號謂深居安逸𨿽外之叫呼亦不知也

或湛【都南反】樂【音洛】飲酒或慘慘畏咎或出入風【音諷】議或靡事不爲

王曰出入風議親信而優遊也【陳曰出入風議從事口舌也】北山六章三章章六句三章章四句

無將大車大夫悔將小人也

鄭曰是時小人眾多賢者與之從事自悔與小人並

無將大車祗【音支】自塵兮無思百憂祗自疷【都禮反】兮鄭曰將猶扶進也孔曰大車平地載任之車其車駕牛祗適也毛曰疷病也蘇曰將大車則塵污之思百憂則病及之李曰猶小人不可與之共事與之共事難及其身不可逃也

無將大車維塵防防【莫庭反】無思百憂不出於熲【古迥反】朱曰防防昏晦也熲與耿同小明也在憂中耿耿然不能出也荀子云君人者不可以不愼取臣匹夫者不可以不愼取友友者所以相有也道不同何以相友也均薪施火火就燥平地注水水流濕夫類之相從也如此之著也以友觀人焉所疑取友求善人不可不愼是徳之基也詩曰無將大車維塵防防言無與小人處也

無將大車維塵雝【於勇反】兮無思百憂祗自重【直用反】兮鄭曰雝猶蔽也重猶累也【王曰凡物之行不爲物所累則輕而速爲物所累則重而遲】

無將大車三章章四句

小明大夫悔仕於亂世也

歐陽曰鄭謂名篇曰小明者言幽五日小其明損其政事據詩終篇但述徵行勞苦畏於得罪不敢懷歸之事乃是大夫悔仕之辭如序之說是也了無幽王日小其明之意大雅明明在下謂之大明小雅明明上天謂之小明自是名篇者偶爲志別爾了不闗詩義苟如鄭說則小旻小宛之類有何義乎

明明上天照臨下土我徵䢐西至於艽【音求】野二月初吉載離寒暑心之憂矣其毒大【音泰】苦念彼共【音恭】人涕零如雨豈不懷歸畏此罪罟【音古】

蘇曰艽地名也【毛曰艽野逺荒之地】朱曰二月建夘也毛曰初吉朔日也孔曰離歷也毛曰罟网也朱曰此大夫以二月西徵至於嵗莫而未得歸故呼天而訴之其毒大苦謂憂之甚丘曰共人謂溫恭之人隠居不仕者也賢者久不得歸於是悔仕進退旣難恐不免於禍念彼不仕之人閒居自樂欲似之而不得故涕零如雨也王曰豈不懷歸畏此罪罟世亂矣欲去而畏離罪也【李曰方其未仕不仕可也旣仕則欲歸而不得亂世常如此也】

昔我往矣日月方除【直慮反】曷云其還嵗聿云莫【音暮】念我獨兮我事孔庶心之憂矣憚我不暇念彼共人睠睠【音眷】懷顧豈不懷歸畏此譴怒

毛曰除除陳生新也【孔曰上云二月初吉謂始行之時故言除陳生新謂二月也下云日月方奧曰暖卽春溫亦謂二月也】鄭曰孔甚也庶眾也毛曰憚勞也曹曰除嵗除也周以十一月爲正則除在十月矣唐蟋蟀曰蟋蟀在堂嵗聿其莫今我不樂日月其除是嵗莫而後除也鄭以四月爲除則以蟋蟀之義不通當是嵗莫也下章所謂奧則入室之書所謂厥民隩是也蓋大夫以去嵗十月啟行二月而至艽野故於方除言往於艽野言至此而問歸期焉則茫然無日今嵗又莫矣乃復使我獨以一身而當眾事孔曰悔仕於亂故念彼共人睠睠然情懷反顧恨不隠而遭此勞也我誠思歸畏此譴怒而不敢歸耳

昔我往矣日月方奧【於六反】曷云其還政事愈蹙【子六反】嵗聿云莫采蕭獲【戶郭反】菽【音叔】心之憂矣自詒伊戚念彼共人興言出宿豈不懷歸畏此反覆【芳福反】

毛曰奧暖也鄭曰愈猶益也毛曰蹙促也鄭曰詒遺也毛曰戚憂也鄭曰興起也朱曰今未知還期而政事益以促急是以至此嵗莫采蕭獲菽之時而不得歸也【劉曰采蕭獲菽者冬之事也董曰采蕭所以祭也獲菽所以畜也觀時之晚所以爲畜爲祭不得有備故憂之而感曹曰蕭以供祭菽以致養此思歸之心尢切也】鄭曰自貽伊戚我冒亂世而仕自遭此憂【朱曰不能見幾逺去而自遺此憂】悔仕之辭蘇曰念彼共人興言出宿不安寢也朱曰畏此反覆王政險側不可知也

嗟爾君子無恆安處【昌慮反】靖共爾位正直是與神之聽之式谷以女

毛曰恆常也王曰靖靜也毛曰式用也丘曰谷祿也朱曰以猶與也歐陽曰嗟爾君子無恆安處乃是大夫自相勞苦之辭云無茍偸安【朱曰無以安處爲恆言當有勞時勿懷安也】但靖共爾位之職惟正直是與則神將佑爾以福也鄭禮記注曰神聽汝之所爲用祿與汝東萊曰上三章皆悔仕亂世厭於勞役欲安處休息而不可得故每章有懷歸之嘆至是知不可去矣則與其同列自相勞苦曰嗟爾君子無恆欲安處也茍靖共於位惟正直之道是與則神將佑之矣何必去哉卒章又申言之也

嗟爾君子無恆安息靖共爾位好【呼報反】是正直神之聽之介爾景福

毛曰息猶處也朱曰好是正直愛此正直之人也毛曰介景皆大也

小明五章三章章十二句二章章六句

鼓鐘刺幽王也

孔曰鄭氏於中候握河紀注云昭王時鼓鐘之詩所爲作者鄭時未見毛詩依三家爲說也

鼓鐘將將【七羊反】淮水湯湯【音傷】憂心且傷淑人君子懷允不忘

孔曰鼓擊也釋文曰將將聲也禹貢曰導淮自桐柏東防於泗沂東入於海【孔曰桐柏山在南陽之東朱曰淮水出信陽軍桐柏山至楚州漣水軍入海】釋文曰湯湯流盛也鄭曰淑善也允信也張曰必是爲淮水盛害而不卹作樂不止故刺之【曹曰宣王徵淮夷南至江漢四方旣平則淮夷內屬久矣當幽王時淮水泛濫爲害幽王無救災卹患之心方且作樂不已此詩所謂刺也歐陽曰考詩書史記皆無幽王東巡之事無由逺出淮上而作樂】王曰爲流連之樂久而忘反故人憂傷淑人君子懷允不忘者傷今而思古也【李曰言今我思古之善人君子念而信之未嘗忘也】

鼓鐘喈喈【音皆】淮水湝湝【戶皆反】憂心且悲淑人君子其徳不回

毛曰喈喈猶將將也蘇曰湝湝水流也毛曰回邪也王曰湝湝則旣不溢矣淑人君子其徳不回亦思古也

鼓鐘伐鼛【古毛反】淮有三洲憂心且妯【勑畱反】淑人君子其徳不猶

毛曰鼛大鼓也【周禮鼓人以鼛鼓鼓役事注云鼛鼓長一丈二尺韗人云臯鼓長尋有四尺鼓四尺倨勾磬折則鼛鼓中髙而兩頭下矣孔曰鼛卽臯也古今字異耳今且伐於鼛則凡樂無所不用之矣】孔曰水中可居曰洲毛曰妯動也猶若也張曰言水之大其上而露者惟有三洲耳【曹曰幽王當減膳徹樂以答災譴方且作樂愈加而大東萊曰淮有三洲作詩者賦其所見也蘇曰言水落而洲見也】孔曰憂結於心爲之變動容貌念古之善人君子其

徳不若幽王也【朱曰言不若今王之荒亂王曰作樂當水之溢至淮水之降以言其久也其流連亦甚矣董曰用於淮上則其地遠也用於三洲則其役久也其地逺其役久則民怨而音變淒苦之气貫金石入陶匏故聞之者憂傷也】

鼓鐘欽欽鼓瑟鼓琴笙磬同音以雅以南以籥【以灼反】不僭【七念反】

孔曰欽欽亦鐘聲也【毛曰欽欽言使人樂進也孔曰人聞而樂進其善】爾雅曰禮圗舊云雅瑟長八尺二寸廣一尺八寸二十三其常用者十九頒瑟長七尺二寸廣尺八寸二十五盡用之廣雅云琴長三尺六寸六分五後加文武二笙以匏爲底列十三管匏中笙筦有簧故或謂笙爲簧磬以石爲之其制在考工記磬氏【樂書周官眡了掌擊笙磬笙師掌共鐘笙之樂儀禮大射樂人宿縣於阼階東笙磬西其南笙鐘是笙磬作於堂之上下異器而同音同爲陽聲也笙鏞均作於堂之下異音而同樂其音一陰而一陽也】蘇曰雅二雅南二南毛曰籥六孔【孔曰郭璞曰籥如笛三孔而短小廣雅云七孔釋文曰以竹爲之長三尺歐陽曰季札見舞南籥者曰美哉猶有憾蓋以爲文王之樂詩又以文王之詩爲周南召南以雅以南者不知南爲何樂當闕所未詳程曰春秋戰國以來諸侯卿大夫士賦詩道志者凡詩雜取無擇至考其入樂則惟南雅頌之三者蓋享之用鹿鳴鄕飲酒之笙由庚鵲巢射之奏騶虞采蘋諸如此類未有或出南雅頌之外也則是三者皆樂詩也故鼓鐘之詩曰以雅以南以籥不僭季札觀樂有舞象箾南籥者詳而推之南籥二南之籥也雅二雅也象舞頌之維淸也其在當時親見鼓樂者凡雅頌率參以南其後文王世子又有所謂胥鼓南者則南之爲樂信矣論語曰孔子自衛反魯然後樂正雅頌各得其所】朱曰僭亂也孔曰先言鐘者先擊金以奏諸樂左傳謂之金奏朱曰琴瑟在堂笙磬在下同音言其和也曹曰上下諧和猶云依我磬聲也籥舞者所執也以二雅二南播之文舞而無僭差凡此皆先王之正樂也【樂書曰鼓瑟鼓琴笙磬同音以致其和以雅以南以籥不僭以致其節】蘇曰言幽王之不徳豈其樂非古歟樂則是而人則非也

鼓鐘四章章五句

楚茨【徐咨反】刺幽王也政煩賦重田萊多荒饑饉降喪民卒流亡祭祀不饗故君子思古焉

呂曰楚茨極言祭祀所以事神受福之節致詳致備所以推明先王致力於民者盡則致力於神者詳觀其威儀之盛物品之丰所以交神明逮羣下至於受福無疆者非徳盛政修何以致之蘇曰凡詳言之者皆思而不得見之辭也

楚楚者茨言抽【勑畱反】其棘自昔何爲我蓺【魚世反】黍稷我黍與與【音余】我稷翼翼我倉旣盈我庾維億以爲酒食以享以祀以妥【湯果反】以侑以介景福

毛曰楚楚茨棘貌鄭曰茨蒺藜也【孔曰郭璞曰布地蔓生細葉子有三角刺董曰鄭康成謂趨以采薺當爲楚薺之薺慮後世誤也說文曰薺蒺藜也而茨則以茅葺屋覆之名然則當康成世字猶爲薺其爲茨者後人誤也】朱曰抽謂其條抽鄭曰與與翼翼蕃蕪貌毛曰露積曰庾【孔曰甫田言曽孫之稼如茨如梁此聚稼又曰曽孫之庾如坻如京此積粟也下言乃求千斯倉乃求萬斯箱欲以萬箱載稼千倉納庾是庾未入倉矣故曰露積周語云野有庾積】鄭曰十萬曰億毛曰妥安坐也侑勸也孔曰介大也鄭曰景大也王曰今棘茨之所生乃自昔我蓺黍稷之地孔曰我所種之黍與與然我所種之稷翼翼然蕃茂盛大皆得成就王曰及其收也則我倉旣盈無所藏之則露積爲庾其數至億【劉曰古者內自鄕遂外薄要荒皆成井邑與與然比鄰之黍皆丰也翼翼然左右之稷皆實也故我人倉盈於州都而我庾充於億兆】其成民如此然後可以致力於鬼神於是以爲酒食以享以祀以妥以侑【鄭曰以黍稷爲酒食獻之以祀先祖旣又迎屍使處神坐而食之恐其不飽祝以主人之辭勸之少牢饋食禮屍升筵祝主人皆拜妥屍屍答拜遂坐屍告飽祝侑曰皇屍未實侑屍又食主人不言拜侑屍又三飯注祝言而不拜主人不言而拜親疎之宜朱曰郊特牲曰詔妥屍蓋祭祀筮族人之子爲屍旣奠迎之使處神坐而拜以安之也又懼其不敢飽也使祝進而勸之食所以侑之也】以介景福也曹曰首章之意言昔人能治茨棘而爲良田今人乃廢良田而爲茨棘時政之得失宗廟興廢之由也陳曰此章與丰年之詩相類

濟濟【子禮反】蹌蹌【七羊反】絜爾牛羊以往烝嘗或剝或亨【普庚反】或肆或將祝祭於祊【補彭反】祀事孔明先祖是皇神保是饗孝孫有慶報以介福萬壽無疆

毛曰濟濟蹌蹌言有容也【孔曰曲禮云大夫濟濟士蹌蹌是有容也祭祀之禮主人自慤而趨其賔客則有容儀故濟濟蹌蹌也】劉曰絜者在滌而芻之也鄭曰冬祭曰烝秋祭曰嘗【董曰自黍稷成爲酒醴至其爲祭乃烝嘗之時】

【也】剝解剝其皮也毛曰亨飪之也【孔曰亨謂煮之使熟故云亨飪之也】肆陳也【蘇曰肆陳其骨體於爼也朱曰鄭氏讀肆爲剔謂剔其醴骨而升之爼也亦通】鄭曰將奉持而進之也毛曰祊門內也【孔曰孫炎云祊謂廟】

【門也彼直言門知門內者以正祭之禮不宜出廟門也而郊特牲云直祭祝於主注云直正也又曰祝祭索於祊注云廟門外曰祊又注祊之禮宜於廟門外之西室與此不同者以彼祊對正祭是祭之明日故禮器曰爲祊於外祭統曰而出於祊對設祭於堂爲正是以明日之繹故皆在門外以廟門謂之祊知內外皆有祊之稱也】鄭曰孔甚也朱曰明猶備也著也毛曰皇大也朱曰神保鬼神之嘉號楚詞曰思靈保兮賢姱【匈於反】蓋古語云然劉曰孝孫謂天子也孔曰介大也鄭曰疆境界也孔曰古之明王其助祭之臣其儀濟濟然蹌蹌然乃絜所祀之牛羊爲烝嘗之祭【又曰周禮祭祀之聫事司徒奉牛司馬奉羊各有司也】旣絜此牲其治之亦各有職或解剝之者或亨煮之者或陳之者或奉持而進之者【孔曰內饔云凡宗廟之祭祀掌割亨之事則觧剝其肉是內饔也亨人云掌共鼎鑊以給水火之齊職外內饔之爨亨煮則煮熟之者是亨人也外饗掌陳其鼎爼實之牲體則肆其骨體於爼是外饔也大司徒云祀五帝奉牛牲羞其肆享先王亦如之注云肆進所解骨體又小子掌祭祀羞羊肆羊殽肉豆則奉持進之是司徒小子之類】鄭曰孝子不知神之所在故使祝博求之平生門內之旁待賔客之處祀禮於是甚明【王曰凡祭祼鬯求諸陰焫蕭求諸陽索祭祝於祊求於陰陽之間夫逰魂爲變無不之無不在求之不可一所曹曰然後洋洋乎如在其上如在其左右祀事乃甚明也正祭之祊不出廟門繹祭之祊在廟門外內外禮備則向也不知神之所在者至此爲甚明矣王曰孔明卽見所祭之謂】王曰夫然故先祖是皇神保是饗而孝孫有慶矣【曹曰神卽先祖之神也推其統業所始則謂之祖著其感格之靈則謂之神】丘曰孝孫有慶者神報以大福萬壽無疆也

執爨【七亂反】踖踖【七夕反】爲爼孔碩或燔【音煩】或炙【之列反】君婦莫莫【音麥】爲豆孔庶爲賔爲客獻醻【市由反】交錯禮儀卒度笑語卒獲神保是格報以介福萬壽攸酢

毛曰爨饔爨廩爨也【孔曰祭祀之禮饗爨以煮肉廩爨以炊米少牢云饔爨在門東南北上廩爨在饔爨之北】踖踖言爨竈有容也【孔曰執爨竈之人皆踖踖然敬愼】丘曰爲爼孔碩謂載牲體於爼甚大也鄭曰燔燔肉也炙肝炙也【孔曰量人云凡祭祀制其從獻脯燔之數然言從獻者謂旣獻酒卽以此燔炙從之知燔肉炙肝者特牲主人獻屍賔長以肝從主婦獻屍兄弟以燔從彼燔同則彼肝與此炙同燔者火燒之名炙者逺火之稱以難熟者近火易熟者逺之故肝炙而肉燔也東萊曰爲爼孔碩謂薦熟也或燔或炙謂從獻也鄭氏以爲一事誤矣燔肉與炙肝豈得謂之孔碩乎】君婦謂後也【孔曰凡適妻稱君婦故妾稱之爲女君也】毛曰莫莫言淸穆而敬至也孔曰九嬪贊後薦徹豆籩是後主共籩豆由後能淸靜篤敬故能爲豆甚多若簡躁不恭則不能也毛曰豆謂內羞庶羞也【孔曰以言孔庶則非一故爲兼二羞也有司徹云宰夫羞房中之羞司士羞庶羞注云房中之羞其籩則糗餌粉餈其豆則食糝食庶羞羊臐豕膮皆有胾醢房中之羞內羞也彼大夫賔屍尙有二羞明天子之正祭有二羞矣天子庶羞百有二十品內羞亦多矣】朱曰爲賔爲客言旣以豆獻屍又與賔客相獻酬也【曹曰二羞品物甚眾非特以供祭祀而已祭終有燕及賔尸之禮不可以不豫備也屍飲五以王爵獻卿屍飲七以瑤爵獻大夫屍飲九以散爵獻士至羣有司皆以齒孔曰或以爲三章別陳繹祭賔尸之事而知不然者以此篇上下共論一祭首尾連接則所用必廣其文不主繹也】鄭曰始主人酌賔爲獻賔旣酢主人主人又自飲酌賔曰醻至旅而爵交錯以徧【孔曰特牲少牢皆有其事】毛曰東西爲交邪行爲錯鄭曰卒盡也毛曰度法度也鄭曰古者於旅

也語朱曰獲得其宜也毛曰格來也酢報也孔曰執爨有俯仰之容君婦有淸靜之徳爼豆肥美獻酬得法以事鬼神鬼神安之報以多福孔曰三章獻酬笑語事在祭末當處嘏辭工祝之下今在先者以獻酬是賔客之事因說羣臣助祭而言之耳坊記子云七日戒三日齋承一人焉以爲屍過之者趨走以教敬也醴酒在室醍酒在堂澄酒在下示民不淫也屍飲三眾賔飲一示民有上下也因其酒肉聚其宗族以教民睦也故堂上觀乎室堂下觀乎上詩云禮儀卒度笑語卒獲東萊曰味坊記之言則三代之祭祀洋洋乎其可識矣【以下原闕】

﹤經部﹐詩類﹐段氏毛詩集解﹐卷二十﹥

【少宰云主人出立於阼階上西面是尊者出稍逺也此云䢐位明逺於大夫故知至堂下也特牲少牢皆西面故知天子之位亦西面也】毛曰致告告利成也【少牢注云利猶養也成畢也言孝子之養禮畢孔曰特牲告利成卽云屍謖祝前主人降少牢祝告利成卽云祝入屍謖主人降幾若此之二者皆祝告主人以利成是致屍意也孝子之事屍有尊親及賔客之義命當由尊者出讓當從賔客來禮畢義由於屍非主人所當先東萊曰孔氏論特牲少牢禮祝致屍意告主人以利成之說旣得之矣其下又云天子尊節文備祝先致屍意於主人乃致主人意告屍此乃牽合以附鄭說初無據也】鄭曰具皆也【孔曰言皆醉者所祭羣廟非止一神故也】朱曰鬼神無形言

其醉而歸者誠敬之至如見之也毛曰皇大也朱曰皇屍者尊稱之也鄭曰載則也孔曰鳴鼓鐘以送屍謂奏肆夏也【大司樂屍出入奏肆夏】鄭曰屍節神者也神醉而屍謖送屍而神歸【釋文曰謖起也孔曰屍與神爲節度者也神無形故屍象焉曹曰少牢饋食禮云屍謖主人降拜於阼階東西面祝先屍從遂出於廟門】廢去也屍出而可徹諸宰徹去諸饌君婦籩豆而已【孔曰周禮九嬪云祭祀贊後徹豆籩然周禮宰夫無徹饌之文膳夫徹王之胙爼最尊也其餘則其屬徹之然則言諸宰者以膳夫是宰之屬官膳夫上士二人中士四人下士八人故言諸也】祭祀畢歸賔客之爼同姓則畱與之燕所以尊賔客親骨肉也【孔曰特牲少牢禮皆曰祝執其爼以出是歸賔客之爼也又特牲曰祝命徹胙爼豆籩設於東序下所以畱同姓燕也曹曰自屍祝至兄弟之庶羞宗子以與族人燕飲於堂內賔宗婦之庶羞主婦以燕飲於房親之義也】孔曰此受嘏之後言祭畢告利成送屍徹饌與同姓燕之事

樂具入奏以綏後祿爾殽旣將莫怨具慶旣醉旣飽小大稽首神嗜飲食使君壽考孔惠孔時維其盡之子子孫孫勿替【天帝反】引之

毛曰綏安也將行也鄭曰小大猶言長幼也董曰稽首謂頭拜至地也鄭曰惠順也甚順於禮甚得其時爾雅曰替廢引長也子子孫孫引無極也孔曰上章云備言燕私故此章卽陳燕私之事祭

時在廟燕當在寢故言祭時之樂皆復來入於寢而奏之【又曰燕祭不得同樂而云皆入者歌詠𨿽異樂器則同故皆入也朱曰凡廟之制前廟以奉神後寢以藏衣冠祭於廟而燕於寢】朱曰且於祭旣受祿矣故以燕爲將受後祿而綏之也【鄭曰骨肉歡而君之福祿安】爾殽旣進與燕之人無有怨者【劉曰莫有怨而不足者】而皆歡慶醉飽稽首而言曰向者之祭神旣嗜君之飲食矣【曹曰凡祭必欲其饗之故工祝致告宗族具慶皆以神嗜飲食歸美焉】是以使君壽考也又言君之祭祀甚順甚時無所不盡【董曰維其盡之則內盡志外盡物】子子孫孫當不廢而引長之也【爾雅注云世世昌盛長無窮是勿廢長行之】孔曰神嗜飲食以下是慶辭也

楚茨六章章十二句

信南山刺幽王也不能修成王之業疆理天下以奉禹功故君子思古焉

劉曰天下之土昔爲水之所汨而禹決九川距四海濬畎澮距川曁稷播奏庶艱食烝民乃粒萬邦作乂弼成五服至於五千州十有二師外薄四海咸建五長是田法成於禹稷久矣夏道衰微而公劉紹興后稷之業商道廢墜而太王王季緒理公劉之遺文武旣有天下而周公輔弼成王廣五服爲九服推后稷之法以踐禹功而遂成畎澮於天下至於幽王政煩賦重田萊多荒饑饉降喪民卒流亡則畎澮不修於天下是以夫間之遂不距於溝畛下之溝不距於洫塗下之洫不距於澮道下之澮不距於川路下之川不距於海是所謂不能修成王之業疆理天下以奉禹功也疆理者川自六鄕而距於海路自荒服而達於畿之謂也【東萊曰劉氏釋序之意善矣但詩之曽孫蓋泛指周之盛王周自后稷教民播種故詩言後王務農者皆本之後稷而謂之曽孫也】

信彼南山維禹甸【田見反】之畇畇【音勻】原隰曽孫田之我疆我理南東其畆

董曰南山終南山也毛曰甸治也【鄭曰禹治而丘甸之六十四井爲甸甸方八里居一成之中成方十里出兵車一乘以爲賦法孔曰四井爲邑四邑爲丘四丘爲甸丘十六井甸六十四井也知方八里者以孟子云方裏而井計之則邑方二里丘方四里甸方八里也匠人旣云十里爲成卽云成間廣八尺深八尺謂之洫是甸在其中傍一里以治洫成出兵車十乘爲七十五人而左傳說夏少康有田一成有眾一旅十里有五百人者計成方十里其地有九百夫之田授民田有不易一易再易通率二而當一有四百五十人矣其中土地差多則容得五百人也傳說少康盡舉大數故與出賦異禹盡力乎溝洫與匠人井間有洫同也畎澮距川與匠人田間有澮専達於川同也是則丘甸之法禹之所爲曹曰禹嘗曰予決九川距四海濬畎澮距川曁稷播奏庶艱食鮮食烝民乃粒萬邦作乂水土旣平稷乃得敎民蓺五穀是稷之功因於治水故孟子以爲禹稷同道至成王能遵后稷之業以終禹之功乃井牧其田野什伍其人民而田制備矣故詩系后稷之言而謂曽孫爲成王也】畇畇墾辟貌【孔曰墾耕其地辟除艸萊以成柔田也釋訓云畇畇田也】毛曰髙平曰原下濕曰隰孔曰曽者重也自曽祖以至無窮皆得稱曽孫王曰疆者爲之大界理者衡從其溝塗【劉曰疆謂有夫有畛有塗有道有路以經界之也理者謂有遂有溝有洫有澮有川以疏通之也】毛曰南東或南或東【劉曰其遂東入於溝則畆南矣其遂南入於溝則畆東矣王曰或南或東各順地勢所宜言南以廬在其北而鄕南故也言東以廬在其西而鄕東故也】孔曰信乎彼南山之野本禹所治【董曰雍州之小荊岐旣旅終南惇物則禹固治之矣劉曰周京於鎬南距於山其田獨廣也曹曰鄭氏謂丘甸之法自禹已然按禹貢王畿謂之甸服者主爲天子服治田而已其貨財貢賦則咸取則於三壤未有丘甸之法也至周而後丘甸之法行於侯服之外蓋可考也】朱曰將言原隰墾辟之事故推其始王曰言信彼者以見幽王之時王政衰矣不明乎得失之迹者聞有道先王之事則疑其不能如彼故也曹曰於禹言南山見其治水之功大也於曽孫言原隰見其井田之制備也左傳齊國佐曰先王疆理天下物土之宜而布其利故詩曰我疆我理南東其畆劉曰南東其畆者順地勢及水之所趨也

上天同雲雨【於付反】雪雰雰【芬云反】益之以霢【音麥】霂【音木】旣優旣渥旣霑旣足生我百谷

爾雅曰冬爲上天朱曰同云云一色也將雪之候如此毛曰雰雰雪貌爾雅曰小雨謂之霢霂毛曰丰年之冬必有積雪鄭曰冬有積雪春而益之以小雨潤澤則饒洽【陸曰三農之事雪則欲盛而徧故於雪言雰雰雨則欲微而潤故於雨言霢霂曹曰季冬行夏令則時雪不降當冬而雪至春而益以霢霂之小雨無愆陽無伏陰二气旣和萬物得矣】曹曰谷之別五而已而其屬有百者蓋五穀乃種之美者也然水旱凶荒未必皆收故凡艸木之實可以備凶荒水旱而充民食者亦咸務焉故稱百谷也

疆場【音亦】翼翼黍稷彧彧【於六反】曽孫之穡以爲酒食畀我屍賔壽考萬年

毛曰埸畔也【前漢書張晏注至此易主故曰易】孔曰翼翼然閒整毛曰彧彧茂盛貌鄭曰斂獲曰穡畀予也丘曰與屍謂獻熟食並酌齊獻屍是也與賔謂助祭之賔酌齊獻屍屍因酌以酢賔並祭末燕同姓於燕寢是也此祭始終用酒食之事劉曰疆場翼翼謂八家一井各有疆埸萬井縱橫左右翼翼也黍稷彧彧謂萬井棊布廣野彧彧成文也曽孫之穡以爲酒食畀我屍賔【曹曰厚屍賔所以重先祖也】壽考萬年者公田所收以爲酒食祭祀陰陽和萬物遂而人心歡悅以奉宗廟則神降之福故壽考萬年也

中田有廬【力居反】疆埸有是剝是菹【側居反】獻之皇祖曽孫壽考受天之祜

鄭曰中田田中也農人作廬焉以便其田事【後漢注春秋井田記人受田百畆公田十畆廬舍在內貴人也公田次之重公也私田在外賤私也丘曰公田百畆內除二十畆爲八家治田之廬董曰井九百畆其中爲公田八家毎家廬舍二畆半於畔上種前漢書食貨志匏果蓏植於疆】毛曰剝爲菹也【鄭曰剝削淹漬以爲菹】鄭曰祜福也孔曰古者宅在都邑田於外野農時則出而就田須有廬舍【曹曰邑則聚居廬則各在田中所以疆埸有爪】於田中種谷於畔上種所以便地也【王曰疆場有爪則地無遺利矣】新熟獻於天子乃爲菹以供祭祀【曹曰郊特牲之說曰天子樹華不斂藏之種而周官埸人掌國之場圃而植之果蓏珍異之物以時斂而藏之祭祀賔客則供之是則祭時𨿽有菹之薦非斂之於民也而此乃云爾者豈農夫敏於本業有餘力以蓺瓠之屬而田大夫毎先場人而有獻得以薦新因美之歟此本孔氏之說】鄭曰獻於先祖者貴四時之異物順孝子之心也

祭以淸酒從以騂【息營反】牡享於祖考執其鸞刀以啟其毛取其血膋【音聊】

丘曰淸酒淸潔之酒也言祭則惟鬰鬯並五齊是用若酒示不忘古而已三酒諸臣之所酢非祭用也【孔曰鬰金香艸煮之以和鬯鬯釀秬爲酒也五齊一泛齊二醴齊三盎齊四緹齊五沈齊三酒一事酒二昔酒三淸酒】毛曰騂牡周尙赤也【孔曰三代祭其廟各用其所尙之毛色周尙赤故郊廟用騂牧人云陽祀用騂牡注以陽祀爲宗廟】鸞刀刀有鸞者言割中節也【孔曰鸞卽鈴也謂刀環有鈴其聲中節曹曰割欲其正故必聲和而後斷也】毛以告純也【孔曰郊特牲曰毛血告幽全之物貴純之道也注幽謂血也楚語觀射父云毛以示物韋昭曰物色也是毛以告純】血以告殺【孔曰亦楚語文若不殺則無血韋昭曰明不因故也】膋以升臭合之黍稷實之於蕭合馨香也【孔曰膋者腸間脂也以脂膏合之黍稷置之蕭乃以火燒之合其馨香之气是升臭也郊特牲曰取膟膋燔燎升首報陽也】鄭曰祭之禮先以鬰鬯降神然後迎牲享於祖考乃納亨時【孔曰大宰云及納亨贊王牲事牽牲入廟將殺授亨人故謂之納亨也納亨而謂之獻於祖考者充人云碩牲則贊注云助君牽牲入告肥是獻之也】劉曰王躬執鸞刀以啟牲耳之毛豆薦其血蕭爇其膋【王曰執其鸞刀者以親殺也子孫之養其祖考當自致其力故也祭義曰祭之日君牽牲旣入廟門麗於碑卿大夫而毛牛尙耳鸞刀以刲取膟膋乃退注麗猶系也毛牛尙耳以耳毛爲尙也】郊特牲曰周人尙臭灌用鬯臭鬰合鬯臭陰達於淵泉灌以圭璋用玉气也旣灌然後迎牲致陰气也蕭合黍稷臭陽達於墻屋故旣奠然後焫蕭合羶薌凡祭愼諸此魂气歸於天形魄歸於地故祭求諸陰陽之義也

是烝是享苾苾芬芬祀事孔明先祖是皇報以介福萬壽無疆

毛曰烝進也【朱曰或曰冬祭名】董曰苾苾芬芬香气上達也鄭曰旣有牲物而進獻之苾苾芬芬然香祀禮於

是則甚明也孔曰先祖於是美大之報以大福張文潛曰受莫大之福而其君有安寧壽考之樂此天下之至美極治之際也而其本出於倉廩之盈原隰之治田廬之修相禮之時而後反於祭祀禮樂之事也蓋衣食不足於下則禮樂不備於上禮樂廢則亂隨之而起惟田事修則衣食丰衣食丰則禮樂備禮樂備則和平興和平興則人君有安樂壽考之盛此詩人深探其本要其終而言之其序如此也信南山六章章六句

谷風之什十篇五十四章三百五十六句

毛詩集解卷二十﹤經部﹐詩類﹐段氏毛詩集解﹥

欽定四庫全書

毛詩集解卷二十一

宋段昌武撰

甫田之什

甫田刺幽王也君子傷今而思古焉

倬彼甫田取十千我取其陳食【音嗣】我農人自古有年今適南畆或耘或耔黍稷薿薿【魚起反】攸介攸止烝我髦【音毛】士

毛曰倬明貌孔曰甫大也朱曰十千公田所取之數【鄭曰嵗取十千於井田之法則一成之數也九夫爲井井稅一夫其田百畆井十爲通通稅十夫其田千畆通十爲成成方十里成稅百夫其田萬畆欲見其數從井通起故言十千上地谷畆一鐘孔曰鐘容六斛四防張曰一成之田九萬畆公取十千畆九一之法也曹曰甫田大田也毛公所謂天下田是矣十千盈數也大田之所收多矣而嵗所取者十千而已言其取之廉也頌曰丰年多黍多稌亦有髙廩萬億及秭廩之多至於萬億及秭而官止取其十千以爲稅可謂廉矣鄭氏以十千爲一成之稅百夫其田萬畆以合十千之數且見其數從井通起此據司馬法而言之也且如噫噫頌曰駿爾私終三寸裏亦服爾耕十千維耦鄭康成以爲萬夫有川川上有路計萬夫之地方三十二里半耜廣五寸二耜爲耦一川之間萬夫故有萬耦且去其二里半以求合於萬耦之說猶之可也至於載芟言千耦其耘䢐隰䢐畛畛隰之間十夫之地而容千耦則不能爲之說矣大抵詩人情性之言或多或寡未必一一皆稽於度數執庭數以求之豈不時有合者然不合者亦多矣】朱曰陳舊粟也毛曰耘除艸也耔雝本也【孔曰前漢食貨志云后稷始畎田以二耜爲耦廣尺深尺田畆長終畆一畆三畎一夫三百畎而播種於畎中苗葉以上稍耨壠艸因壝其土以附苗根比成壠盡而根深能風與旱故薿然而盛也附根卽此雝本也】朱曰薿茂盛貌王曰介助也止息也毛曰烝進也髦俊也蘇曰一成之田嵗取萬畆以爲國用朱曰取其陳以食農人言積之久而有餘於是存其新而散其舊以補不足助不給也蓋以自古有年【鄭曰自古者丰年之法如此】是以陳陳相因所積如此然其用之之節又合宜而有序如此則無紅腐而不可食之患矣蘇曰是以親適南畆而視其耘耔助其勤力止其怠惰【曹曰於是曽孫助其不足而止捨於田間以察焉其有俊髦之士則登而進之】朱曰進我俊士而勞之也【毛曰治田得谷俊士以進蘇曰進其髦俊者如漢寵力田之類歟】東萊曰今者指周盛王之時也言周王適南畆以勞農見農夫散布田野或耘或耔而其黍稷薿薿然而盛乃相助而休息之又於間進其俊髦者以勞勉之古者士出於農而工商不與焉管仲曰農之子恆爲農野處而不暱其秀民之能爲士者必足賴也秀民卽詩所謂髦士也

以我齊【音資】明與我犧羊以社以方我田旣臧農夫之慶琴瑟擊鼓以禦【牙稼反】田祖以祈甘雨以介我稷黍以谷我士女

朱曰齊與粢同曲禮曰稷曰明粢此言齊明便文以協韻耳【毛曰器實曰齊在器曰盛孔曰肆師祭之日表齍盛告潔注云粢六谷也器實曰齊指谷體也在器曰盛據已盛於器也季曰王氏讀齊明爲齊明盛服之齊按禮記曰齊者精明之至也則齊明亦可以爲齊戒然齊明二字對犧羊爲文則當從毛氏之說也】孔曰羊言犧謂純色【又曰郊特牲曰社稷大牢則四方之神亦大牢此獨言羊以防句】毛曰社后土也【孔曰中庸云郊社相對郊是天則社是地后土者地之大名也鄭駁異義以爲社者五士之神能生萬物者以舌之有大功者配之祭法曰共工氏之霸九州也其子曰后土能平九州故祀以爲社勾龍職主土地故謂其官爲后土死以配神社而祭之左傳蔡墨曰共工氏有子曰勾龍爲后土后土爲社稷田正也有烈山氏之子曰桂爲稷自夏而上祀之周棄亦爲稷自商以來祀之前漢郊祀志云帝王建立社稷百王不易社者土也稷者百谷之主所以奉宗廟供粢盛人所食以生活也王者莫不尊重親祭自爲之主禮如宗廟詩曰乃立冢土又曰以禦田祖以祈甘雨注冢大也土土神謂大社也田祖稷神也胡曰古者祭祖於社猶祭天於郊也故秦誓曰郊社不修而周之祀於新社亦先用二牛於郊復用大牢於社也記曰天子將出類於上帝宜於冢土又曰郊所以明天道社所以明地道周禮以禋祀祀昊天上帝以血祭祭社稷而別無地示之祀四圭有邸舞雲門以祀天兩圭有邸舞咸池以祀地而別無社稷之說則以郊對社可知矣後世旣立社又立北郊失之矣】方迎四方气於郊也【孔曰曲禮雲天子祭四方嵗徧注云祭四方謂祭五官之神於四郊也勾芒在東祝融后土在南蓐收在西防在北是也此祀在秋而倂言四方蓋秋成報功則總祭社爲陰祀其犧用純黒色其方祀則各以其方之色也朱曰四時逝五行气於郊以五帝五官配焉木之帝曰太皥官曰句芒火之帝曰炎帝官曰祝融土之帝曰黃帝官曰后土金之帝曰少皥官曰蓐水之帝曰顓頊官曰防】鄭曰臧善也禦迎也毛曰田祖先嗇也【孔曰郊特牲注云先嗇若神農春官籥章注云田祖始耕田者謂神農始教造田謂之田祖先爲稼穡謂之先嗇神其農業謂之神農名殊而實同也王曰田祖者生而爲田畯死而爲田祖若樂工之死而爲樂祖也樂書曰古者有事於釋奠祭先師有事於瞽宗祭樂祖養老祭先老執爨祭先炊馬祭先牧食祭先飯然則於田祭田祖亦示不忘本始而已】孔曰甘雨者以長物則爲甘害物則爲苦毛曰谷善也鄭曰以絜齊丰盛與我純色之羊秋祭社與四方爲五穀成熟報其功也丘曰所以祭社與方者由我田盡善農夫喜慶之故也【朱曰言奉其齊盛犧牲以祭方社而曰我田之所以臧善者非我之所以致也乃賴農夫之福而致之耳】孔曰至前孟春又以琴瑟及擊其土鼓以迎田祖之神而祭之以祈甘澍之雨王肅云大得我稷黍以善我男女言倉廩實而知禮節也【王曰旣已報成復作樂以禦田祖祈甘雨農事終則有始也祈甘雨所以介稷黍介稷黍所以谷士女樂嵗則士女多賴故也樂書曰周官籥章凡國祈年於田祖龡豳雅擊土鼓以樂田畯國祭蠟則龡豳頌擊土鼓以息老物又曰國索鬼神而祭祀則以禮屬民而飲酒於序段曰予謂以社以方我田旣臧報本之祀也以禦田祖以祈甘雨祈年之祀也於報本之祀言禮以見樂於祈年之祀言樂以見禮】

曽孫來止以其婦子饁【於轍反】彼南畆田畯至喜攘【如羊反】其左右嘗其防否禾易【以鼓反】長畆終善且有曽孫不怒農夫克敏

鄭曰饁饋也王曰畆大抵以南爲正故每曰南畆鄭曰田畯司嗇今之嗇夫也【漢百官表鄕有嗇夫職聽訟收賦稅】蘇

曰攘取也毛曰易治也【王曰禾易禾生樂易也】長畆竟畆也長畆者古者百畆爲畆從一步數至百步非取方也凡一畆濶一步長一百步若濶三十畆則長三千畆矣故曰禾易長畆【已上徐筠周禮微言】朱曰有猶多也毛曰敏疾也孔曰王肅云曽孫來止親循畎畆勸稼穡也農夫務事使其婦子並饁饋也蘇曰於是田畯至而喜之取其左右之饋而嘗之以知其防否朱曰言上下相親之甚也蘇曰民盡力於禾其生竟畆如一庶幾終善且有於是王無所譴者曰農夫敏矣東萊曰此章言省耕之時王者在上耕者在下田畯往來其間勸勞而撫摩之熙然其若一家也攘其左右嘗其防否曰攘者喜之甚而取之疾以言其相親無間也見其禾之易治竟畆如一預知其收獲終當善而且多矣曽孫不怒農夫克敏者言農夫能敏於田事如此王者無由譴怒也不曰喜而曰不怒者若不敏於農則怒矣蓋其喜怒欣戚專在於農也洛人稱張全義曰張公他無所好見嘉谷大繭則喜耳正此意也

曽孫之稼如茨【徐私反】如梁曽孫之庾【羊主反】如坻【直基反】如京乃求千斯倉乃求萬斯箱黍稷稻梁農夫之慶報以介福萬壽無疆

鄭曰稼禾也謂有槁者也茨屋蓋也【孔曰墨子稱茅茨不翦謂以茅覆屋故箋以茨爲屋蓋言其積聚髙大如屋茨耳王曰茨者如束茅而積之者也】毛曰梁車梁也【孔曰孟子十二月輿梁成梁謂水上橫橋橋有廣狹得容車渡則髙廣者也故以比禾之積】鄭曰庾露積谷也坻水中之髙地也【孔曰釋水雲水址曰坻】毛

曰京髙丘也朱曰箱車箱也如茨言其宻比也如梁言其穹然也董曰如坻則鱗比而出也如京則絕髙者亦非一矣曹曰古之稅法近者納總故有曽孫之稼逺者納粟米故有曽孫之庾若農夫之慶則所賴者眾矣鄭曰見禾谷委積之多於是求千倉以處之萬箱以載之蘇曰言黍稷稻粱無所不有也【曹曰黍稷以實簋稻粱以實簠】東萊曰溥天之下莫非王土王土所生莫非曽孫之稼也鄭氏以稅言之陋矣執訊獲醜戰士之慶也黍稷稻粱農夫之慶也蓋農夫視黍稷稻粱之丰以爲天下之美盡在此矣不知其他也此詩後二章皆述前二章之意三章所言述首章今適南畆勞農之事也故曰曽孫來止田畯至喜四章所言述二章以禦田祖祈福之事也故曰報以介福萬壽無疆自曽孫之稼以下所謂大福也

甫田四章章十句

大田刺幽王也言矜【古頑反】寡不能自存焉

孔曰序不言思古者楚茨至此文指相類承上篇而略之也

大田多稼旣種【章勇反】旣戒旣備乃事以我覃【以冉反】耜俶載南畆播厥百谷旣庭且碩曽孫是若

孔曰地官司稼注云種谷曰稼種擇其種也朱曰戒飭其具也毛曰覃利也系辭曰神農氏作斵木爲耜揉木爲耒【釋文曰京云耜耒下耓也廣五寸耒耜上勾木也說文曰耜耒端木也耒手耕曲木也】孔曰王肅以俶爲始載爲事毛曰庭直也鄭曰碩大也若順也將稼者必先相地之宜而擇

其種月令季冬命民出五種【曹曰田之大則其種不一或宜髙燥或宜下濕或利先種或利後種惟其所宜不可以不豫備也周官舍人以嵗時懸穜稑之種以共王后之春獻種司稼掌巡邦野之稼而辧穜稑之種周知其名與其所宜地以爲法而懸於邑閭】計耦耕事【孔曰耕必二耜相對共一尺之地故計而耦之也】修耒耜具田器【孔曰鎡基之屬】此之謂戒是旣備矣至孟春土長冒橛陳根可拔而事之【孔曰此出於農書以冬土定故椓橛於地與地平至孟春土气升長而胃覆於橛則舊陳之根可拔】曹曰兩者俱備乃可以從事於耕蘇曰取其利耜而始有事於南畆旣耕而播之其耕之也勤而種之也時故其生者皆直而大以順王之所欲【李曰凡民之所以勤於農功如是者則以曽孫是若故也言民皆順曽孫之意鄭曰順民事不奪其時也】東萊曰大田多稼總言之也旣種旣戒以下至於卒章自始及末以次陳之也稼𨿽有如嫁女有所生之訓不必訓稼爲種也

旣方旣皁【才老反】旣堅旣好不稂【音郎】不莠【余久反】去其螟螣【徒得反】及其蟊【莫侯反】賊無害我田穉田祖有神秉畀【必二反】炎火

鄭曰方房也謂孚甲始生而未合時也【孔曰穗上已有孚甲也孚者米外之粟皮故秠者一孚二米言一皮之內有兩米也甲者以在米外若鎧甲之在人表其種於地則開甲始生】毛曰實未堅熟曰皁稂童粱也【釋文曰童稂艸也禾粟之秀生而不成者】莠似苗【孔曰仲虺之誥曰若苗之有莠若粟之有粃粃似粟莠似苗也國語注云莠似稷而無實】朱曰皆害苗之艸也毛曰食心曰螟食葉曰螣食根曰蟊食節曰賊【孔曰陸防云螟似子方而頭不赤螣蝗也賊似桃李中蠧虫赤頭身長而細耳或說云蟊螻蛄也食苗根爲人患舊說螟螣蟊賊一種虫也如言冦賊姦宄內外言之耳故犍爲文學曰此四種虫皆蝗也】朱曰皆害苗之虫也說文曰穉幼禾也釋文曰秉執持也畀與也鄭曰盡生房矣盡成實矣盡堅熟矣盡齊好矣【劉曰谷粒之生先有房甲而後充實旣實矣而未充滿曰皁旣皁矣而未黃綻曰堅旣堅矣而咸可翦刈曰好】而無稂莠【孔曰稂莠苗旣似禾實亦類粟若擇種去其細粒鋤禾除其非類則無復稂莠矣】擇種之善民力之專時气之和所致之孔曰虫災禾穉者偏甚【王曰田穉再生之稻也去其害苗稼之物而可以養再生之稻】朱曰田祖有神乎則爲我持此四虫而付之炎火之中使消亡也此禱辭也【蘇曰仁人在上則虫蝗不作人以爲田祖投之於火耳】姚崇遣使捕蝗引此爲證夜中設火火邊掘坑且焚且瘞【張曰三代盛時必無虫蠱天下之田盡墾何處不種縱或有之亦人眾覺察必豫早能去其害𨿽有山林陂澤亦人以時出入瀦停水陂不得生也且不論盛時故災害不作直人謀足以勝之蝝螟之類其去易於蝗又況古人除田害亦易得人只於采芑使三千乘要以百井之民除一井之民患計之爲不難】

有渰【於檢反】萋萋興雨祁祁雨【於付反】我公田遂及我私彼有不獲【戶郭反】穉此有不斂穧【才計反】彼有遺秉此有滯穗【音遂】伊寡婦之利

毛曰渰云興貌【劉曰天將降雨則地气上騰蒸爲濕潤渰浸萬物】萋萋云行貌祁祁徐也孟子曰方裏而井井九百畆其中爲公田八家皆私百畆同養公田詩曰雨我公田遂及我私惟助爲有公田孔曰穧者禾之鋪而未束者秉刈禾之把也【又曰聘禮云四秉筥注云此秉謂刈禾盈手之秉筥穧名也若今萊易之間刈稻聚把有名爲筥者掌客注云米禾之秉筥字同數異禾之秉手把耳筥謂一穧然則禾之秉一把耳米之秉十六斛禾之筥四把耳米之筥則五升】滯穗滯漏之禾穗也鄭曰古者陰陽和風雨時其來祁祁然而不暴疾【王曰云欲盛盛則多雨雨欲徐徐則入土】其民之心先公後私今天正雨於公田因及私田耳此言民怙君徳蒙其餘惠【朱曰冀怙君徳而蒙其福耳書所謂一人有慶兆民賴之也孔曰民見雲行雨降歸之於君曰此雨本爲雨我公田耳因及我之私田也】百谷齊熟收刈促遽力皆不足而有不獲不斂遺秉滯穗故聽寡婦取之以爲利【劉曰穉謂穗之低小刈獲之所不及者穧謂刈而遺忘束防之所不及者秉謂束而輦載之所不盡者滯謂成而折亂秉獲之所不通者皆緣丰稔農夫之力所不能盡取而矜寡得以享其遺利朱曰此見其丰成有餘而不盡取又與矜寡其之蓋旣足爲不費之惠而亦不棄於地也不然則粒米狼戾不殆於輕視天物而慢棄之乎】

曽孫來止以其婦子饁彼南畆田畯至喜來方禋祀以其騂黒與其黍稷以享以祀以介景福

國語內史過曰精意以享禋也鄭曰騂用騂牲也黒用黝牲也【孔曰周禮牧人云陽祀用騂牲陰祀用黝牲陽祀南郊及宗廟陰祀北郊及社稷毛分騂黒爲二牲鄭以騂黒爲二色故引牧人騂黝以明騂黒爲別方之牲非爲四方之祭在陽祀陰祀之中也】劉曰王以其西成乃出郊省民之斂也【曹曰上四句已見於甫田矣甫田所言省耕時也大田所言省斂時也】孔曰時耕者皆以其婦之與子同饁彼農人於南畆之中田畯之官至喜樂其勤故得成獲【王曰喜其趨獲事也】陳曰王所來之方致其禋祀以爲報【董曰康成以來方爲四方不知來方禋祀則以其所至之方而禋祀也東萊曰來南方則用騂牲來北方則用黒牲獨舉騂黒者孔氏所謂略舉二方以爲韻句是也李曰大宗伯皆有牲幣各放其器之色】孔曰其牲或赤或黒與其黍稷之粢盛以獻以祀神饗之而報以大福【劉曰王者所出山川原隰之有神防民之稼穡者靡不祭之示愛其民而爲之祈福也朱曰以介景福農夫欲曽孫之受福也】

大田四章二章章八句二章章九句

瞻彼洛矣刺幽王也思古明王能爵命諸侯賞善罰惡焉

瞻彼洛矣維水泱泱【於良反】君子至止福祿如茨韎【音昧】韐【音閤】有奭以作六師

毛曰興也王曰洛水東都之所在也東萊曰職方氏河西曰雍州其浸渭洛故毛傳以洛爲宗周之浸水洛水𨿽出於京兆上洛西山然其流尙微此詩所謂洛蓋指東都也毛曰泱泱深廣貌孔曰君子諸侯也鄭曰茨屋蓋也如屋蓋諭多也毛曰韎韐者茅搜染艸也一曰韎韐所以代韠也【鄭曰韎韐者茅搜染也茅搜韎韐聲也孔曰韎韐是蔽膝之衣合韋爲之駮異義云韎艸名齊魯之間言韎韐聲如茅搜陳畱人謂之蒨朱曰韎茅搜所染色也韐韠也】天子六軍孔曰奭赤貌王曰瞻彼洛矣而思古之明王見其地而不見其

人也先王防諸侯於東都於是爵命諸侯君子至止福祿如茨者言能爵命之厚也韎韐有奭以作六師者使服韎韋之韐而作六師也周官凡有兵事韋弁服先儒以爲左傳所謂韎韋之附注是也【朱曰言諸侯至此洛水之上受寵錫之厚而又帥天子之六師以討有罪也陳曰諸侯來朝天子適有徵伐之事故寵之以卿佐之任曹曰其用命而至者獲爵秩之福賞賜之祿如茨之厚其違命而不至者或黜爵或削地甚則六師移之韎韐戎服也將帥服之以行天子之六師】

瞻彼洛矣維水泱泱君子至止鞞【補頂反】琫有珌【賔一反】君子萬年保其家室

毛曰鞞容刀鞞也琫上飾珌下飾【孔曰鞞今刀鞘也容者容飾珌琫卽容飾也】天子玉琫而珧珌諸侯璗琫而璆珌大夫鐐【音遼】琫而鏐【力幽反】珌士珕【力計反】琫而珕珌【孔曰珧似琫說文曰珧蜃甲也爾雅曰黃金謂之璗其美者謂之鏐鏐卽紫磨金也白金美者謂之鐐珕蜃屬而不及於蜃用其甲以飾物董曰此本出於三朝禮故許愼以此證書】王曰鞞琫有珌者言旣爵命又其賜予備物如此【曹曰此其加賜之備物也】劉曰天子尊賢樂善非徒爵命之於一時又將延永逮其子孫俾克安於封土焉

瞻彼洛矣維水泱泱君子至止福祿旣同君子萬年保其家邦

朱曰同猶聚也【丘曰同猶俱也謂俱聚於諸侯之身與諸侯共之】丘曰家邦猶家室也【曹曰同均也一章賞罰兼用旣而賞當賢則臣下勸罰當罪則姦邪止故一章有賞而無罰至三章則天下諸侯皆知勸而爲善則均受其福祿而已】

瞻彼洛矣三章章六句

裳裳者華刺幽王也古之仕者世祿小人在位則讒諂並進棄賢者之類絕功臣之世焉

孔曰古者有世祿復有世位世祿者直食其先人之祿而不居其位子若復賢則居父位矣【曹曰葵丘之盟士無世官禮稱大夫不世爵春秋譏世卿自卿大夫至士皆不可世所可世者祿而已葉曰古者有世臣無世官如所謂象賢世美自一世之選如伊尹之後有伊陟巫咸之後有巫賢太公之後有呂伋到得春秋之時世臣之說遂變而爲世官是以三家世爲魯卿六卿世將晉軍田氏專齊氏專衛蓋自春秋以來所以治世官者甚嚴然而當時也緣一二私家專擅國政故使舊族世官淪落殆盡當時大臣已病之如叔向說晉欒郤胥原狐續慶伯降在皁隸七姓從王后皆爲蓽門圭竇加此類世臣自淪落也緣當時人見世臣之禍故盡用一時傾巧新進之人亦世變至此看六國時士大夫無復有扶持國家之意者用他國之人以爲相如秦使張儀相楚齊使孟嘗相秦國不自信其臣至求他國之人而相之當時世臣貴戚一至於此匹夫徒步便可以傾其位範睢蔡澤之徒以徒步攘臂取丞相之尊於時蓋無復有世官之臣也】朱曰此詩四章皆美賢者之類功臣之世徳譽文章

威儀之盛似其先人以見不可廢絕之意蓋周之先王於國之子弟盡其教養之方故其成就若此𨿽更幽厲之衰而不亡也陳曰小人在位欲引進其私人故不使賢者之後復居其位而棄絕之

裳裳者華其葉湑【思敍反】兮我覯之子我心寫兮我心寫兮是以有譽處兮

毛曰興也裳裳猶堂堂也湑盛也鄭曰覯見也劉曰之子謂賢者功臣之子孫也丘曰寫喜而舒冩也譽處美名可保也陳曰華葉上下相承而俱茂以興賢者前後相繼而榮顯也【蘇曰譬如堂堂之華而附以湑然之葉曹曰葉之茂盛者以其根本深固也根本則賢者功臣之譬也華葉則其世類之譬也】朱曰夫能使見者悅慕如此則其有譽處宜矣

裳裳者華蕓其黃矣我覯之子維其有章矣維其有章矣是以有慶矣

毛曰蕓黃盛也蘇曰黃色之上也有章有文也其文粲然如華之盛也【曹曰毛公釋苕之華蕓其黃矣以爲苕華將落則黃鄭氏釋何艸不黃以爲艸嵗晚則黃至於裳裳者華蕓其黃矣獨以爲蕓黃盛也義恐未安按老子曰夫物蕓蕓各歸其根則蕓者遷逝不停之意也華之穠厚俄蕓然而黃則衰瘁之時也此言賢者功臣之子孫不見收卹俄而衰瘁矣幸而見焉必當賜命服以尊顯之庶彼獲其慶賴也章書所謂五服五章也段曰上章言華裳裳而葉湑以見賢者之類之盛也受爵受服之事在其中矣故但言見此人則我心傾冩而喜也此章及後章始及章服車馬之事以衰瘁故也言黃及白皆衰瘁之象也此蓋我心之所願欲而未能者】朱曰有文章斯有福慶矣

裳裳者華或黃或白我覯之子乘其四駱【音洛】乘其四駱六轡沃若

丘曰言白者韻便也【曹曰或黃則旣衰矣或白則尙有餘芳焉】白馬黒鬛曰駱朱曰言其車馬威儀之盛【曹曰凡仕者一命而受爵再命而受服三命而受車馬前章言章服此章言車馬欲其賜之備物也】

左之左之君子宜之右之右之君子有之維其有之是以似之

鄭曰君子斥其先人也朱曰言其先世之君子才全徳備以左之則無所不宜以右之則無所不有是以其子孫肖似之而如此也【曹曰似之猶云象賢也】

裳裳者華四章章六句

桑扈【音戶】刺幽王也君臣上下動無禮文焉

劉曰君臣以言其朝廷也上下以言其風俗也朝廷風俗之禮而謂之文者尊卑異位也親疏異情也長幼異序也內外異宜也往來異守也動而相交合而相紀莫不成文而中於義理序其品則曰人倫也序其義則曰禮文也朝廷所以綱天下之風俗不可以一日無之也呂曰桑扈之詩作則君臣肆其心易其事矣

交交桑扈有鶯其羽君子樂胥受天之祜

毛曰興也鄭曰交交往來貌桑扈竊脂也【李曰桑扈有二種爾雅曰桑扈竊脂鳩鷯剖葦此一種也桑扈竊脂棘扈竊丹此一種也對剖葦言之則竊脂者竊其肉也對竊丹言之則竊脂者竊其色也爾雅有竊毛皆謂淺色淺色淺白也交交桑扈有鶯其羽者正以其色之竊脂者言之此則陸農師之說也】毛曰鶯然有文章蘇曰胥辭也【毛曰胥皆也】鄭曰祜福也竊脂飛而往來有文章人觀視而愛之諭君臣以禮法威儀升降於朝廷則天下亦觀視而仰樂之蘇曰幽王直情而恣行無復以禮文法度思古之君子樂循禮義以受天福【毛又曰以其有文粲然以相接君臣所以相樂也】

交交桑扈有鶯其領君子樂胥萬邦之屏【畢郢反】

毛曰領頸也【劉曰領所以首出於身者欲有作爲未動其羽而先奮其領文采四張鶯然可愛也】屏蔽也【王曰屏之爲物禦外以蔽內也】蘇曰樂循禮義則足以屏萬邦矣【曹曰屏塞門所以蔽外者也魯秉周禮而晉不敢圗何屏如之】

之屏之翰百辟爲憲不戢【莊立反】不難受福不那

毛曰翰榦也【孔曰釋詁云楨翰榦也舍人曰楨正也築墻所立兩木也榦所以當墻兩邊障土者也】憲法也鄭曰辟君也戢斂也毛曰不戢戢也不難難也那多也不多多也蘇曰王者屏翰四方而爲諸侯法【曹曰禮非獨爲屏又且爲翰也翰則垣屏之所恃以立也君臣率禮於上諸侯儀刑於下君臣上下之交如此也】茍不以禮自戢難而求肆情焉則亦不足以受多福矣【王曰戢則不肆難則不易肆則放逸易則傲慢動不以禮非所以受福故戢而難然後受福多也】

兕觥其觩防酒思柔彼交匪敖【五報反】萬福來求

鄭曰兕觥罰爵也朱曰觩角上曲貌頌作捄春秋谷梁傳作觓與此字同【谷梁注曰觓球球然角貌董曰字書作兕觥其觓說文曰兕角可以爲飲者也後世作觥誤也許愼說文作兕觵其觓觓角貌】防美也思語辭也蘇曰防酒之和柔而兕觥之設所以常自戢難也【鄭曰其罰爵徒觩然陳設而已李曰所以設而不用者以其防酒而思柔之和也東萊曰兕觥如捲耳罍觥並陳則不必指爲罰爵也如此詩則指爲罰爵彼指古人】朱曰交際之間無所傲慢則無事於求福而福反求之矣李曰以湛露觀之則知桑扈之思古以賔之初筵觀之則知桑扈之傷今

桑扈四章章四句

鴛鴦刺幽王也思古明王交於萬物有道自奉養有節焉

東萊曰自楚茨至鴛鴦八篇皆陳古以刺今也孔曰幽王殘害萬物奉養過度是以思古明王

鴛鴦於飛畢之羅之君子萬年福祿宜之

毛曰興也【鄭曰此交萬物之實也而言興者廣其義也獺祭魚而後漁豺祭獸而後田此亦皆其將縱散時也孔曰舉一物以興其餘】鴛鴦匹鳥【鄭曰匹鳥言其止則相耦飛則爲雙性馴耦也】孔曰月令云羅罔畢翳注罔小而柄長謂之畢釋器云鳥罟謂之羅畢羅異器鄭曰君子謂明王也毛曰太平之時交於萬物有道取之以時於其飛

乃畢掩而羅之【孔曰小者未能飛待其能飛而後取之羅則張以待鳥畢則執以掩物故言畢掩王曰於其飛然後畢之羅之則不取其卵弋不射宿故也曹曰鴛鴦匹鳥也其飛止必以其偶於其止而取之則無遺者於其飛而加畢羅庶幾其一脫焉】鄭曰交於萬物其徳如是則宜壽考受福祿也【劉曰先王之制禽虫之微如鴛鴦者凡民取之亦有禁令不可常取也必遂其生育種類煦養旣就然後於飛於飛之時乃可手畢以网之張羅以待之也苟非禮樂刑政之治於其民而中和浹於風俗則仁民卹物之道其能及於是耶是以舟車所至人力所通天之所覆地之所載日月所照霜露所隊凡有血气者莫不尊親故曰配天以言萬物之戴乎其徳與天無二也君子萬年福祿宜之者謂貴爲天子富有四海人以爲宜也】

鴛鴦在梁戢其左翼君子萬年宜其遐福

鄭曰梁石絕水之梁戢斂也遐逺也逺猶久也鴛鴦休息於梁明王之時人不驚駭斂其左翼以右翼掩之自若無恐懼【孔曰斂其左翼以右翼掩之舉其雄者而言耳張曰禽鳥並棲一正一倒戢其左翼以相依於內舒其右翼以防患於外蓋左不用而右便故也曹曰戢其左翼則雄者方安其匹也寧忍加畢羅哉劉曰戢翼在梁人無害禽之心禽亦不疑於人】蘇曰惟俟其飛而後取故其在梁者戢翼而安東萊曰此詩獨以鴛鴦爲興者詩人偶見人之掩捕適有所感耳梁橋梁魚梁皆是不必專以爲石絕水之梁也

乘【繩證反】馬在廏【音救】摧【采臥反】之秣【音末】之君子萬年福祿艾之

毛曰摧莝也【鄭曰摧今莝字也釋文曰摧蒭也】秣粟也【釋文曰秣谷馬也】艾養也鄭曰古者明王所乘之馬系於廏無事則委之以莝有事乃子之以谷【蘇曰將用其力則加之以秣也】愛國用也【劉曰王所乘之馬猶或節儉如此其他服用從可推矣】奉養之節如此故宜久爲福祿所養也【蘇曰艾老也言以福祿終其身也】

乘馬在廏秣之摧之君子萬年福祿綏之

鄭曰綏安也

鴛鴦四章章四句

頍【缺婢反】弁諸公刺幽王也暴戾無親不能宴樂同姓親睦九族孤危將亡故作是詩也

曹曰諸公王之同姓也義親而爵尊有與國存亡之道作詩𨿽有所主而其情則同故以諸公目之

有頍者弁實維伊何爾酒旣防爾殽旣嘉豈伊異人兄弟匪他蔦【音鳥】與女蘿【力多反】施【以豉反】於松栢未見君子憂心奕奕旣見君子庶幾說懌【音亦】

毛曰興也頍弁貌【說文曰頍舉首貌董曰頍者圍項而結之也禮緇布冠有頍凡冠無笄者著頍圍髮際結項中隅四綴弁當有笄而又頍者亦以爲之固歟】弁皮弁也【孔曰弁者冠之大名稱弁者多矣但爵弁則士之祭服韋弁則服以卽戎冠弁則服以從禽非常服也惟皮弁則上下通服之故知皮弁也】鄭曰實猶是也防嘉皆美也毛曰蔦寄生也【陸防云蔦一名寄生葉似當蘆子如覆盆子赤黒甜美】女蘿兔絲松蘿也【孔曰釋艸云唐蒙女蘿女蘿絲毛意以絲爲松蘿故言松蘿也陸防云今絲蔓連艸上黃赤如金今合藥絲子是也非松蘿松蘿自蔓松上生枝正靑與絲殊異釋文曰在艸曰絲在木曰松蘿】鄭曰君子斥幽王也毛曰奕奕然無所薄也【孔曰憂則心逰不定】鄭曰言幽王服是皮弁之冠是維何爲乎言其宜以宴而弗爲也禮天子諸侯朝服以宴天子皮弁以日視朝【孔曰燕禮者諸侯燕臣子之禮其經云燕朝服諸侯用朝服燕則知天子亦自以朝服燕也曹曰五冕皆祭服也其次則有弁故弁爲冠之大名以士冠禮考之其陳服於房也爵弁皮弁端及其加也先加端次加皮弁後加爵弁三加而後成人之道備矣士之爵弁服之以祭皮弁服之以朝其在王者常朝則服皮弁而燕同姓亦服之所謂皮弁者以白鹿皮爲冠其衣十五升布其裳素積王者服之以朝則正君臣之義𨿽諸父諸兄必北面而就臣列服之以燕則惇骨肉之恩𨿽兄弟甥舅猶緣親而等慈惠】女酒已美矣女殽已美矣何以不用與族人燕也【王曰無以爲禮君子弗非也有以爲禮而不用是乃君子所非也】言王當所與燕者豈有異人疏逺者乎皆兄弟至親朱曰非他人也孔曰蔦與女蘿依於松栢【朱曰以比兄弟親戚纒緜依附之意王曰萬物之性固然而況於人乎】松栢存而茂松栢殞而亡是存亡在松栢蘇曰兄弟之於王譬如蔦與女蘿之托於松栢耳不見則憂見則庶幾王樂之王柰何獨不顧哉

有頍者弁實維何期爾酒旣防爾殽旣時豈伊異人兄弟具來蔦與女蘿施於松上未見君子憂心怲怲【兵命反】旣見君子庶幾有臧

鄭曰何期猶伊何也期辭也楊曰爾殽旣時君子之食惟其時物如春則食麥與羊之類是也王曰今適不來尙當速之使來而不能以恩接之毛曰怲怲憂盛滿也臧善也

有頍者弁實維在首爾酒旣防爾殽旣阜豈伊異人兄弟甥舅如彼雨雪先集維霰【蘇薦反】死喪無日無幾【居豈反】相見樂酒今夕君子維宴

鄭曰阜猶多也劉曰甥舅謂母姑姊妹妻族也鄭曰將大雨雪始必微溫雪自上下遇溫气而謂之霰久而寒勝則大雪矣【孔曰大戴禮曽子云陽之專气爲霰陰之專气爲雹盛陽之气在雨水則溫暖爲陰气薄而脇之不相入則爲雹也盛陰之气在雨水則凝滯而爲雪陽气薄而脇之不相入則消散而下因水而爲霰是霰由陽气所薄而爲之也】王曰有頍者弁實維在首則言弁在首而不知用禮以稱之則刺之甚矣陳曰霰雨雪之兆王疏兄弟甥舅亡之兆也【歐陽曰國將亡必先離其九族朱曰言霰集則將雪之以比老至則將死之也故卒章言死喪無日無幾相見矣但當樂飲以盡今夕之歡篤親親之義也段曰古人勸人燕樂多爲此言逝者其亡他人是保之類且漢魏以來樂府猶多如此如少壯幾時人生幾何之類是也】蘇曰君子以是知死之無日相見之無幾無所復賴而相告曰茍今夕有酒也君子維以相宴而已不知其他矣【王曰言今夕則不謀來夕之存否】

頍弁三章章十二句

車舝【胡轄反】大夫刺幽王也襃姒嫉妬無道並進讒巧敗國徳澤不加於民周人思得賢女以配君子故作是詩也

董曰叔孫婼聘於宋宋公享昭子賦新宮昭子賦車轄考其時將爲季孫迎宋公女

間闗車之牽兮思孌【力兗反】季女逝兮匪饑匪渴徳音來括【音活】𨿽無好【呼報反】友式燕且喜

毛曰興也間闗設牽也【孔曰舝無事則脫行乃設之朱曰間闗設舝聲也董曰按說文舝鞬也故謂之闗又曰舝車聲也車鞬而行則有聲故古人以間闗爲聲又爲驅駞其說本此】釋文曰舝車軸頭鐡也【李曰昏禮親迎者乘也】毛曰孌美貌

鄭曰逝往也毛曰括防也鄭曰式用也燕飲也丘曰昏君之心維婦人是從故思得盛徳美色之女往迎之以配幽王也朱曰匪饑也匪渴也望其徳音來防而心如饑渴耳孔曰凡人之燕飲喜樂須賢友共之疾襃姒之甚思賢女之切若迎得此女𨿽無朋友亦將獨喜也【曹曰𨿽無好友尙有賢妃之助不猶愈乎】

依彼平林有集維鷮【音驕】辰彼碩女令徳來教式燕且譽好【呼報反】爾無射【音亦】

毛曰依茂木貌平林林木之在平地者也鷮雉也【孔曰說文曰鷮長尾雉陸防曰鷮微小於翟也走而且鳴曰鷮鷮其尾長肉甚美故語曰四足之美有麃兩足之美有鷮】辰時也孔曰碩大也丘曰爾碩女也鄭曰射厭也丘曰茂盛之林集者維雉興王宮之貴宜有碩女居之朱曰以令徳來配君子而教誨之是以式燕且譽而悅慕之無厭也

𨿽無防酒式飲庶幾𨿽無嘉殽式食庶幾𨿽無徳與女式歌且舞

朱曰防嘉皆美也言得賢女以配君子則其喜如此𨿽無防酒嘉殽美徳以及賔客然飲食歌舞有所不能自己【曹曰季女之徳音碩女之令徳亦人之所願也而不可必得𨿽無此徳以與女茍非襃姒之無道尙可以歌舞而樂之蓋深惡褒姒之辭也饑者易爲食渴者易爲飲其在斯時乎】王曰樂賢女如此則厭惡襃姒甚矣

陟彼髙岡析【星歷反】其柞【子洛反】薪析其柞薪其葉湑【思敍反】兮鮮我覯爾我心寫兮

鄭曰陟登也孔曰析伐其柞木以爲薪其葉湑湑然茂盛【丘曰柞葉最盛】鄭曰鮮善也覯見也陳曰析薪者以興昏姻【曹曰詩人常以婚娶比析薪欲析薪者必之髙岡欲娶妻者必求大國髙岡之柞必偉大國之女多賢襃姒者異類之妖孽匪由聘娶遂以亂國故詩人之托意如此】善乎我之得見爾賢女則心輸寫而無所憂矣

髙山仰止景行【下孟反】行止四牡騑騑六轡如琴覯爾新昏以慰我心

毛曰景大也朱曰景行大道也【記曰小雅曰髙山仰止景行行止子曰詩之好仁如此鄕道而行中道而廢忘身之老也不知年數之不足也俛焉日有孳孳斃而後已】孔曰四牡之馬騑騑行而不息六轡緩急調和如琴瑟之相應歐陽曰髙山仰止景行行止者勉其不已之辭也以謂賢𨿽難得求之不已將有得也【段曰大行之可行亦猶髙山之可仰也其爲人所嗟慕如此故我欲具此車馬以聘之】

車舝五章章六句

靑蠅【余仍反】大夫刺幽王也

營營靑蠅止於樊【音煩】豈弟君子無信讒言

毛曰營營往來貌【歐陽曰營營然往來之飛聲】樊藩也【孔曰孫炎云樊圃之藩】鄭曰豈弟樂易也孔曰君子謂王者也鄭曰蠅之爲虫污白使黒污黒使白諭佞人變亂善惡也【前漢昌邑王傳云王夢靑蠅之矢積西階東可五六石以問郎中令龔遂曰詩不云乎營營靑蠅止於藩豈弟君子無信讒言陛下左側讒人眾多如是靑蠅惡矣注惡卽矢也劉曰蛆虫所變而成者靑蠅也其飛之聲則營營然亂人之聽其止於物則穢敗之又從而生蛆復變爲蠅其穢敗於物無有紀極也陳曰靑蠅穢不潔之物驅之使去而復還以比小人態狀可惡而又難逺】程曰讒人之情常欲污白以爲黒而其言不可以直逹故必營營往來孔曰讒人爲害如此樂易君子無得信受之東萊曰營營靑蠅止於樊行且至於幾席盤杅之間矣蓋憂之也陳曰讒言多由持心傾險而後入故君子當持心樂易不聽讒

營營靑蠅止於棘讒人罔極交亂四國

丘曰棘謂植棘爲藩也【孔曰棘榛卽爲藩之物】鄭曰極猶已也李曰四國四方也前漢注曰樂易之君子不當

信讒人若讒言無極則四國亦以交亂宜深察也

營營靑蠅止於榛【土巾反】讒人罔極構【古豆反】我二人毛曰榛所以爲藩也鄭曰構合也合猶交亂也朱曰已與聽者爲二人孔曰謂見讒之人與人君也李曰當是時小人得志凡賢者無不被讒矣而獨曰構我二人者蓋主見讒者而言也

靑蠅三章章四句

賔之初筵衛武公刺時也幽王荒廢媟【息列反】近小人飲酒無度天下化之君臣上下沈湎【莫衍反】淫液【音亦】武公旣入而作是詩也

孔曰酒誥注云齊色曰湎沈湎者飲酒過久若沈沒然使湎然俱醉顏色齊同也鄭曰淫液者飲態也武公入者入爲王卿士也孔曰樂記說樂之遲云詠嘆之淫液之則淫液遲久之意也後漢孔融傳注韓詩曰賔之初筵衛武公飲酒悔過也歐陽曰詩人之作常陳古以刺今此詩五章其前二章陳古如彼其後三章刺時如此

賔之初筵左右秩秩【直乙反】籩豆有楚殽【戶交反】核【盧革反】維旅酒旣和防飲酒孔偕鐘鼓旣設舉醻【市由反】逸逸大侯旣抗【苦浪反】弓矢斯張射夫旣同獻爾功彼有的以祈爾爵

鄭曰筵席也初卽席也【孔曰司幾筵注云鋪陳曰筵借之曰席】丘曰左右謂據筵上左右之人毛曰秩秩然肅敬也【蘇曰秩秩有序也】楚列貌殽豆實也【鄭曰豆實葅醢也孔曰殽是總名此文殽核與籩豆相對故分之耳其實核亦爲殽魏風曰園有桃其實之殽是在籩之物亦爲殽也】鄭曰核籩實桃梅之屬【孔曰桃梅有核之物籩人云饋食之籩其實栗幹乃是幹梅也內則有桃諸梅諸謂幹者也】毛曰旅陳也鄭曰和防猶調美也孔甚也偕齊一也曹曰鐘鼓非特以爲燕亦所以爲射節也【曹曰樂人宿懸於阼階東其南笙鐘其南鏄建鼓在阼階西西階之西其南鐘其南鏄一建鼓在南一建鼓在西階之東此設鐘鼓之法也樂書曰周官樂師燕射帥射夫以弓矢舞眡了掌凡樂事賔射皆奏其鐘鼓笙師凡饗射共其鐘笙之樂鏄師凡祭祀鼓其金奏之樂饗食賔射亦如之典庸器及祭祀帥其屬而設筍簴饗食賔射亦如之由此觀之射有五一曰大射二曰燕射三曰饗射四曰賔射五曰鄕射其射𨿽不同至於循聲而發以鐘鼓爲節一也】鄭曰鐘鼓於是言旣設者將射攺縣也【孔曰天子宮縣階間妨射位故攺縣以避射也鄕射禮將射乃云樂正命弟子贊工遷樂於下琴瑟之樂尙遷之明鐘鼓之縣攺之矣大射不言攺縣者諸侯與臣行禮略三面而已不具軒縣東西縣在兩階之外兩階之間有二建鼓耳東近東階西近西階又無鐘磬不足以妨射不須攺也】朱曰舉醻舉所奠之醻爵【又曰按儀禮主人酌賔曰獻賔旣酢主人主人又自飲而酌賔曰醻賔受之奠於席前而不舉至旅而遂舉所奠之爵交錯以徧也】毛曰逸逸往來次序也大侯君侯也【鄭曰天子諸侯之射皆張三侯故君侯謂之大侯孔曰鄭以此爲大射故云張三侯射人云王大射張三侯司裘云王大射則共虎侯熊侯豹侯設其鵠是天子之射張三侯也大射巾車張三侯是諸侯之射張三侯也司裘又曰諸侯則共熊侯豹侯不三侯者注云諸侯謂三公及王子弟封於畿內者是內諸侯屈於天子故二侯也若燕射則天子諸侯皆張一侯而已燕射之禮曰天子至士皆一侯上下共射之梓人云張獸侯則王以息燕是燕射惟射獸侯故鄕射記雲天子熊侯白質諸侯麋侯赤質大夫布侯畫以虎豹士布侯畫以鹿豕注云此所謂獸侯也燕射則張之白質赤質者皆謂采其地不采者白布也熊麋虎豹鹿豕皆正面畫其頭象於正鵠之處幾畫者丹質賔射燕射之侯其中三分居一畫獸於外則丹地畫以雲气凡侯道毎弓二十以爲射侯之中】抗舉也【孔曰按大射前期三日司馬命量人巾車張三侯射人云若王大射則以貍步張三侯則天子亦前射三日其侯射人張之矣此舉醻之下始言大侯旣抗者鄕射之初𨿽言張侯而以事未至經云不系左下綱中掩束之至於將射以司正爲司馬乃云司馬命張侯弟子脫束遂系左下綱是將射始張之東萊曰按大射儀𨿽前期三日張大侯然不繋左下綱與鄕射同𨿽不言將射命張侯遂系左下綱亦】

【可互見也鄭氏偶忘互相備之例遂以爲舉鵠而棲之於侯殊不知舉二尺之鵠安得謂之大侯旣抗乎】鄭曰大侯張而弓矢亦張節也朱曰射夫旣同比

其耦也【孔曰大司馬職云若大射則合諸侯之六耦射人說賔射之禮云王以六耦則天子大射賔射皆六耦也鄕射禮司射比三耦於堂西命上射曰某禦於子命下射曰子與某子射注云比選次其才相近者也】鄭曰獻猶猶奏也各奏其發矢中的之功毛曰的質也【孔曰毛於射侯之事正鵠不明惟猗嗟傳云二尺曰正周禮鄭眾馬融注皆云十尺爲侯鄭以周禮上下驗之以爲大射之侯其中則制度爲鵠賔射之侯其中采畫爲正正大如鵠皆居侯中三分之一其燕射則侯中畫爲獸形其中射處皆二尺射義云循聲而發而不失正鵠者其惟賢者乎詩云彼有的以祈爾爵則以的爲正鵠也司裘注說皮侯之狀云以虎豹熊麋之皮飾其側又方制之以爲質謂之鵠是鄭意以侯中所射之處爲質也程曰賈公彥循鄭此說謂還以熊虎等皮爲鵠於其上其說恐未然也射之設鵠以爲的也若以熊虎等皮爲侯又以熊虎等皮爲的則侯與鵠兩無別異恐不如此鄭氏又自覺不安又從而爲之說曰鵠小鳥難中是以中之爲雋其義近之而不敢自主何也鵠之爲物飛楊迅駛射之難中故古人言射中者往往及之孟子曰一心以爲有鴻鵠將至思援弓繳而射之漢帝曰鴻鵠髙飛一舉千里羽翼已就橫絕四海𨿽有矰繳尙安所施又梓人張皮侯而棲鵠其在皮侯則曰張在鵠則曰棲是鵠非方制其皮而眞爲鵠形審矣】祈求也朱曰爵射不中者飲丰上之觶也射者與其耦拾發發矢之時各心競云我以此求爵女也蘇曰先王將祭必大射以擇士將射必先行燕禮【鄭曰將祭而射謂之大射下章言烝衎烈祖其非祭歟王曰先王將祭擇士豫焉其行同能耦無以別也則使射以擇之曹曰射必有禮樂所以觀徳也天子將有郊廟之事與其來朝及畿內諸侯湏王之子弟卿大夫士若諸侯所貢士先行大射禮於以選擇其人必容節比於禮樂而中多者乃得與於祭然射不可以徒行也又先燕以合之射義曰諸侯之射必先行燕禮由諸侯以推天子亦當然耳樂書曰周衰禮廢尙主皮之射而不知有禮樂天子之制無用其所存者特諸侯及大射儀而已惜哉】旣安賔然後攺縣以避射【孔曰行燕至安賔之後而行大射】旣旅然後張侯及弓【孔曰旣旅之後止飲而行射事君之所射大侯旣舉而張之其眾射之弓矢於斯亦張】比其射夫而耦之旣耦然後拾【孔曰大射禮上射旣挾矢而後下射射拾以將乘矢拾更也將行也四矢謂之乘言射者更代以行此四矢也】求勝以爵其不勝【曹曰其禮勝者之子弟洗觶酌散奠於丰上勝者皆決遂執張弓先升堂不勝者皆襲脫決拾郤左手右手加弛弓其上升堂北面坐取丰上之觶卒之而先降王曰射有旌以詔之有鼓以節之有撲以戒之定其位則有物課其功則有算】禮記射義曰彼有的以祈爾爵祈求也求中以辭爵也酒者所以養病也求中以辭養也【戴曰射不中而飲者非以爲罰爵也是乃所以養之也的以求辭爵者非懼罰也謙遜卑下不敢當人之養也此所謂其爭也君子】

籥舞笙鼓樂旣和奏烝衎【苦旦反】烈祖以洽百禮百禮旣至有壬有林錫爾純嘏子孫其湛【答南反】其湛曰樂各奏爾能賔載手仇【音求】室人入又酌彼康爵以奏爾時鄭曰籥管也毛曰秉籥而舞與笙鼓相應也【劉曰籥舞文舞也幹舞武舞也言文則武見矣言笙鼓則八音舉矣曹曰大射禮主人獻工畢乃管新宮三終則有笙矣而無籥舞則籥舞笙鼓者祭時樂耳旣射以檡士矣於是乎乃祭也】鄭曰烝進也衎樂也王曰烈業也【孔曰有功烈之祖】鄭曰洽合也孔曰百禮事神之眾禮也【蘇曰百禮九州諸侯所獻以助祭者所謂庭實旅百也】王曰壬大也丘曰林眾也【鄭曰壬任也謂卿大夫也林諸侯也】朱曰

錫神錫之也鄭曰純大也朱曰嘏福也【鄭曰嘏謂屍與主人以福】鄭曰湛樂也蘇曰載則也董曰仇匹也所謂耦也王曰室人主黨也蘇曰康安也【毛曰酒所以安體也朱曰康讀曰抗記曰崇玷康圭謂玷上之爵】董曰崔靈恩集注以一章爲大射二章爲燕射王曰大射禮爲將祭擇士故也旣祭矣於是乎燕燕則又射先王用酒常以祭祀其飲也常以射射必有禮樂有大禮斯有大樂以和之有備樂斯有備禮以成之籥舞笙鼓樂旣和奏則所謂有備樂也烝衎烈祖以洽百禮則所謂有備禮也朱曰百禮禮之備也言其禮之盛大也旣錫爾福

及爾子孫皆獲湛樂也王曰其湛曰樂各奏爾能則於是又射矣賔載手仇室人入又則賔主皆善射矣賔黨射則手敵主黨入射則又手敵【丘曰手敵對手之耦】曹曰主人旣拜湛樂之賜故於其祭終畱族人以燕於是復命樂人攺縣於寢俾各奏其所能之技而以異姓爲賔膳夫爲主人蓋同姓無相賔主之道故賔必取膳夫爲耦對之行禮然後宗室之人入而又燕也蓋射嘗燕矣故以此爲又燕也手取也仇耦也祭則在廟燕則在寢故曰入也初擯者之請射也公使司正命賔及諸卿大夫曰以我安皆對曰諾敢不安及射畢而燕於是公以賔及卿大夫皆坐乃安說者曰向命以我安臣於其君尙猶踧踖至此始敢安焉蓋君欲親同姓乃酌以安之孔曰酌彼安體養病之爵以飲不中者也【丘曰以其養老養病故曰安爵也】蘇曰以奏爾時薦之以時物也

賔之初筵溫溫其恭其未醉止威儀反反曰旣醉止威儀幡幡捨其坐遷屢舞僊僊其未醉止威儀抑抑曰旣醉止威儀怭怭【毗必反】是曰旣醉不知其秩

毛曰反反重愼也【蘇曰反反顧禮也】幡幡失威儀也【蘇曰幡幡輕數也】遷徙也屢數也王曰僊僊軒舉之狀毛曰抑抑愼宻也【孔曰謂愼禮而宻靜】怭怭媟嫚也【董曰字書以怭爲儀毛以爲媟嫚蓋溺於儀而不知禮此宜其以媟嫚終也】董曰秩敍也孔曰此章陳幽王燕賔失禮之事賔初升筵尙溫溫然和柔而恭敬未醉之時威儀猶能反反然重愼至於旣醉幡幡然失威儀【鄭曰賔初卽筵之時能自勑戒以禮至於旅酬而小人之態出】捨其本坐遷向他處【劉曰君臣賔主各有定位以象天地日月之各居其所也今則捨其坐而遷其位是君臣可得而亂也賔主可得而易也】數數起舞僊僊然【劉曰舞之奏各有其時非可以屢也】武公疾之又重言之云其未醉尙守威儀已醉威儀乃怭怭然而媟嫚是曰旣醉不自知其常禮昏亂無次【董曰犯貴朝廷犯齒祍席所謂不知其秩也】

賔旣醉止載號【胡毛反】載呶【女交反】亂我籩豆屢舞僛僛【起其反】是曰旣醉不知其郵【音尢】側弁之俄【五何反】屢舞傞傞【素多】旣醉而出並受其福醉而不出是謂伐徳飲酒孔嘉維其令儀

毛曰號呶號呼讙呶也【孔曰唱叫也】僛僛舞不能自正也【說文曰醉舞貌王曰僛僛傾側之貌】鄭曰郵過也側傾也俄傾貌毛曰傞傞不止也鄭曰出猶去也孔甚令善也蘇曰此章申言其亂而終誨之也【王曰言人之始未嘗不治終至於亂】歐陽曰刺王之君臣上下飲酒旣失威儀又號呶雜

亂籩豆亦無次序至於屢舞孔曰已醉則不自知其過矣劉曰但見側其弁傾然而頺矣孔曰數起屢舞傞傞然又不能止劉曰福謂徹爼歸胙也上下皆醉受福而歸可也鄭曰賔醉則出與主人俱有美譽醉至若此是誅伐其徳也【東萊曰燕禮賔醉北面坐取其薦脯以降奏陔賔所執脯以賜鐘人於門內霤遂出卿大夫皆出所謂旣醉而出也並受其福當取劉執中鄭康成兩說觀之其義乃足】朱曰飲酒之所以甚美者以其有令儀耳今若此則無復有令儀矣

凡此飲酒或醉或否旣立之監或佐之史彼醉不臧不醉反恥式勿從謂無俾大怠匪言勿言匪由勿語【魚據反】由醉之言俾出童羖【音古】三爵不識矧敢多又

毛曰立酒之監佐酒之史【董曰立之監以監之佐之史以書之古之愼禮如此監史司正之屬燕禮鄕射恐有懈倦失禮者立司正以監之察儀法也東萊曰淳於髠說齊威王曰】

【賜酒大王之前執法在傍禦史在後秦王趙王防澠池秦王請趙王鼓瑟秦禦史前書曰某年某月日秦王與趙王防飲趙王鼓瑟藺相如請秦王擊缻顧召趙禦史書之曰某年某月日秦王爲趙王擊缻此古人君燕飲之制猶存於戰國者也或立之監卽執法也鄕射注立司正以監察儀法者也或佐之史卽禦史也董氏所謂佐之史以書之者也】式聲也朱曰謂告也鄭曰由從也毛曰羖羊不童也【鄭曰羖羊之性牝牡有角】鄭曰三爵者獻也酬也酢也【孔曰禮有獻酢有旅酬及無算爵旅與無算不止三爵而已故知三爵是獻也酬也酢也又曰禮主人獻賔賔飲而又酢主人主人飲而又酌以酬賔賔則奠之而不舉則賔主皆不飲三爵矣而指獻酬爲三爵者言於飲三爵禮之時非謂人飲三爵也】王曰凡此飲酒則非特幽王之朝而已孔曰飲酒初時或有醉者或有不醉者復設法以逼之鄭曰立監使視之又助以史使督酒欲令皆醉也王曰立監史本防人之失禮儀也不醉者正其禮儀則善也醉者失其禮儀則不善也今反以醉者爲善恥彼不醉者而彊之以酒孔曰不醉者監與史反恥而罰之是使之小大盡醉舉坐皆猶狂也朱曰安得從而告之使勿至於大怠乎告之若曰所不當言者勿言所不當從者勿語醉而妄言則當罰汝使出童羖矣設言必無之物以恐之也【孔曰使汝出童首無角之羖羊脇其無然之物欲使之息也】女飲至三爵已昏然無所識矣況敢又多飲乎又丁寧以戒之也曹曰又戒監史見醉者勿從而謂之令毋至於大怠其非所宜言非所宜行皆縱之而勿以告如此則賔主昏迷至用醉人之言使出無有之物矣

賔之初筵五章章十四句

甫田之什十篇三十九章二百九十六句

毛詩集解卷二十一

欽定四庫全書

毛詩集解卷二十二

宋段昌武撰

小雅【闕】

毛詩集解卷二十二

欽定四庫全書

毛詩集解卷二十三

宋段昌武撰

大雅【闕】

毛詩集解卷二十三

欽定四庫全書

毛詩集解卷二十四

宋段昌武撰

生民之什

生民尊祖也后稷生於姜嫄文武之功起於后稷故推以配天焉

孔曰周公成王致太平制禮以王功起於后稷故推舉之以配郊天焉禮記稱萬物本乎天人本乎祖俱爲其本可以相配是故王者皆以祖配天蘇曰周公制禮推尊后稷以配天故爲此詩言其所以尊之朱曰此詩未詳所用豈郊祀之後亦有受釐頒胙

之禮也歟段曰配天樂歌己見於頌祀主於嚴肅故其辭簡此殆大臣因祀事之餘推原其所以尊者與七月之辭相類

厥初生民時維姜嫄生民如何克禋克祀以弗無子履帝武敏歆攸介攸止載震載夙載生載育時維后稷鄭曰厥其也初始也朱曰民人也謂周人也毛曰生民本后稷也鄭曰時是也姜姓者炎帝之後有女名嫄毛曰后稷之母鄭曰克能也孔曰外傳云精意以享曰禋禋祀祀郊禖也【毛曰古者必立郊禖焉鳥至之日以大牢祠於郊禖天子親往後妃率九嬪禦乃禮天子所禦帶以弓韣授以弓矢於郊禖之前段曰弓矢者男子之事使之帶弓衣執弓矢冀其所生爲男也朱曰蓋祭天於郊而以先禖配也】

【鄭曰二王之後得用天子之禮孔曰燕來主爲產乳蕃滋故重其初至之日用牛羊豕之大牢祀於郊禖之神蓋祭天而以先禖者配之變媒言禖者神之也】鄭曰弗之言祓也【毛曰弗去也去無子求有子孔曰周語云祓除其心周禮女巫云祓除釁浴左傳曰祓社釁鼓檀弓云巫先祓柩皆祓除凶惡之義祓與去意亦同】毛曰履踐也鄭曰帝上帝也爾雅曰履帝武敏武迹也敏拇也【郭璞曰拇迹大指處朱曰以敏字繋於履帝武之下則歆字加於攸介攸止全句之上皆不成文也】毛曰歆饗也孔曰孫炎曰介者相助之義釋文曰震有娠也【毛曰震動也孔曰動謂懷妊而身動也左傳曰邑姜方震太叔後緍方震皆謂有身爲震也】毛曰夙早也育長也王曰緜所謂民之初生則本由大王之興此所謂厥初生民則本其由后稷而起也【鄭曰民賴五穀以生其初生此民者誰歟是維姜嫄也以後稷生於姜嫄故也】鄭曰姜嫄當堯之時爲髙辛氏之世妃【孔曰謂其爲後世子孫之妃也未知其爲防世故直以世言之大戴禮史記諸書皆以姜嫄爲帝嚳正妃稷爲嚳子張融云卽如諸書之說則帝嚳聖夫姜嫄正妃配合生子人之常道詩何以但嘆其母不美其父周魯何特立姜嫄之廟乎朱曰毛氏謂后稷爲帝嚳之子與史記等書合鄭謂帝嚳子孫之子則據緯書運歷序言髙辛傳十世四百年爲說李曰毛氏以稷契爲帝嚳子後世諸儒以世次考之契十四世而爲湯稷十六世而爲武王則是湯與王季爲兄弟武王與太甲亦兄弟也其相去者乃六百年而後爲兄弟之列也世代緜邈不可得而知也】姜嫄之生后稷如何乎乃禋祀上帝於郊禖以祓除其無子之疾而得其福也【孔曰姜嫄得祈郊禖者是二王之後得祭天也】祀郊禖之時時則有大神之迹姜嫄履之足不能滿履其拇指之處王曰列子曰后稷生乎巨迹姜嫄履巨迹之拇以歆郊禖之神助祭而止則娠而生育其所生育是爲后稷載夙則言其疾而不遲也朱曰推本其始生之祥明其受命於天固有以異於常人也然巨迹之說先儒或頗疑之而張子曰天地之始固未嘗先有人也則人固有化而生者矣蓋天地之气生之也蘇氏亦曰凡物之異於常物者其取天地之气多故其生也或異麒麟之生異於犬羊蛟龍之生異於魚鼈物固有然者矣神人之生而有以異於人何足怪哉學者以耳目之陋而不信萬物之變聖人則不然河圖洛書稷契之生見於詩易不以爲怪其說蓋廣如此【曹曰夏之始祖由吞薏苡而生故姓姒氏商之始祖由鳥遺子而生故姓子氏夫子之生亦由禱於尼丘形貌肖似遂以爲名字焉朱曰毛公說姜嫄出祀郊禖履帝嚳之迹而行將事齊敏鄭氏說姜嫄見大人迹而履其拇二家之說不同古今諸儒多是毛而非鄭然按史記亦云姜嫄見大人迹心忻然欲踐之踐之而身動如孕則亦非鄭之臆說矣】

誕彌厥月先生如達【他末反】不坼【勑宅反】不副【孚逼反】無菑【音災】無害以赫厥靈上帝不寜不康禋祀居然生子

毛曰誕大也【朱曰此篇多誕字皆訓爲大後有不甚通者疑但語辭耳】彌終也【鄭曰彌滿也】鄭曰終十月而生朱曰先生首生也【毛曰姜嫄之子先生者也】鄭曰達羊子也【孔曰說文曰達小羊也從羊大聲薛琮答韋昭曰羊子初生達小名羔未成羊曰羜大曰羊王曰達之字從羍從辵曹曰南州異物志雲南海中有一種水鳥頭似鳥形乃蝦類婦人難產割裂而出者手握此物則如羊之易也】孔曰羊子以生之易故比之坼副皆裂也【楚世家云陸終娶於鬼方氏曰女潰孕三年不乳乃剖其左脇獲三人焉剖其右脇獲三人焉禮記曰爲天子削者副之是副爲裂也曹曰若簡狄剖胸而生契修已坼背而生禹則坼副者有之】毛曰赫顯也鄭曰康寜皆安也朱曰居然猶徒然也孔曰婦人之生首子其產

多難此後稷𨿽是最先生者其生之易如羊子之生其生之時不坼剖不副裂其母故其母無菑殃無患害天旣祐令有身又使之易生是天意以此顯其有神靈也朱曰上帝豈不寜不康我之禋祀乎而使我無人道而徒然生是子也

誕寘【之豉反】之隘【於懈反】巷牛羊腓【符非反】字之誕寘之平林防伐平林誕寘之寒冰鳥覆翼之鳥乃去矣后稷呱矣毛曰寘置也腓辟也字愛也朱曰防值也蘇曰覆蓋也翼借也呱泣聲也朱曰無人道而生子或者以爲不祥故棄之孔曰嬰兒未有所知當爲牛羊所踐今乃避而愛之毛曰牛羊而辟人者理也置之平林又爲人所収取【王曰平林非人所往來則又適防伐平林者収而生之】人而収取之又其理也故又置之於寒冰【王曰猶以爲適與人防而収之未足以爲異也則又誕寘之寒冰孔曰姜嫄以鳥至月而禋祀在母十月而生稷其生正當冰月故得棄之冰也】大鳥來一翼覆之一翼借之王曰寘之寒冰而鳥覆翼之則爲異甚矣朱曰有此異也故収而養之孔曰人往収取鳥乃飛去矣后稷遂呱呱然而泣矣

實覃實訏厥聲載路誕實匍【音蒲】匐【蒲北反】克岐克嶷【魚極反】以就口食蓺【魚世反】之荏【而甚反】菽荏菽斾斾禾役穟穟麻麥幪幪【莫孔反】瓞【田節反】唪唪【布孔反】

毛曰覃長也訏大也陳曰載路滿路也說文曰匍手行也匐伏地也毛曰岐知意也嶷識也【蘇曰岐岐嶷嶷峻茂也】朱曰口食自能食也【鄭曰謂六七嵗時】鄭曰蓺樹也毛曰荏菽戎菽也【鄭曰戎菽大豆也】斾斾然長也【王曰枝旟楊起也】孔曰禾是諸禾之總名毛曰役列也【孔曰種禾則使有行列】穟穟苗好美也【王曰成秀也】幪幪然茂盛也【王曰蒙密也】唪唪然多實也孔曰上旣言収取后稷此說其長養之事蘇曰后稷之生其體實長且大其聲則載於路也【朱曰滿路言其聲之大】鄭曰能匍匐則岐岐然意有所知【以下原闕】

﹤經部﹐詩類﹐段氏毛詩集解﹐卷二十四﹥

曰治去丰艸然後嘉谷得殖故種之黃茂【曹曰凡田一歲曰菑初反艸也二歲曰新田始爲田也三嵗曰畬乃成熟也今后稷於丰艸荒穢之地茀治而播種焉而其生則黃而且茂若有神相之也】孔曰種之黃茂以下皆說嘉谷茂盛故言黃茂以總之朱曰后稷之穡如此堯以其有成功於民封於邰使卽其母家而居之以主姜嫄之祀故周人亦世祀姜嫄焉【孔曰邰國應自有君此或絕滅或遷徙故以其地封后稷也曹曰姜嫄蓋有邰氏女炎帝之後姜姓所封也本其所自出所以彰其慶也李曰以邰爲姜嫄父母之國於經無所考據】

誕降嘉種維秬維秠【孚鄙反】維穈【音門】維芑恆【古鄧反】之秬秠是獲是畆恆之穈芑是任【音壬】是負以歸肇祀

毛曰秬黑黍也秠一稃二米也【孔曰郭璞云秠亦黑黍也巾米異耳秬是黒黍之大者秠是黒黍之中有二米者】穈赤苗也芑白苗也【孔曰釋艸穈作虋者同郭璞云虋今之赤梁粟芑今之白梁粟皆好谷也】恆徧也【孔曰言種之廣多故以恆爲徧】王曰任者肩任之也【蘇曰任擔也】負者背負之也毛曰肇始也王曰后稷旣卽有邰家室矣則又擇嘉種而誕降之以教民蓺【孔叢子魏王問子順曰寡人聞昔者上天神異后稷而爲之下嘉谷周遂以興答曰天𨿽至神自古及今未聞下谷與人也詩美后稷能大教民種嘉谷以利天下故詩曰誕降嘉種猶書所謂稷降播種農殖嘉谷也黃曰意后稷以前未嘗無黍稷之種也特未別其維秬維秠維穈維芑后稷教民稼穯而爲之別其類以時其耕種也故曰誕降嘉種言后稷降之於民也】所謂嘉種則秬也秠也穈也芑也蘇曰徧種之旣成獲而棲之於畆負任以歸而始祭天【朱曰秬秠言獲畆穈芑言任負互文耳】王曰后稷始受國爲祭主故曰肇祀

誕我祀如何或舂【傷容反】或揄【音由】或簸【波我反】或蹂【音柔】釋之叟叟【所畱反】烝之浮浮載謀載惟取蕭祭脂取羝【都禮反】以軷【蒲末反】載燔【音煩】載烈以興嗣歲

毛曰揄抒【食汝反】也【孔曰謂抒米以出也】劉曰蹂以脫其穗毛曰釋淅【星歷反】米也【孔曰淅米謂洮米也】叟叟聲也浮浮气

也【孔曰傳以洮米則有聲烝飯則有气】鄭曰惟思也孔曰釋艸云蕭荻今人所謂荻蒿可作燭有香气故祭祀以脂爇之也脂祭牲之脂也毛曰羝羊牡羊也【孔曰祭不用牝釋畜云羊牡防牝防郭璞曰防謂吳羊白羝者也是亦以牡爲羝也】軷道祭也【鄭周禮注曰行山曰軷封土爲山象以菩芻棘栢爲神主旣祭以車轢之而去孔曰犬人云伏瘞亦如之鄭司農云伏爲伏犬以王車轢之此用羝亦伏體軷上曹曰其牲天子以大牢則諸侯以羊卿大夫用酒脯】傅火曰燔【孔曰謂加火燒之】貫之加於火曰烈【孔曰卽今之炙肉也】朱曰我祀承上章而言后稷之祀也孔曰此言將祭之事以所得秬秠穈芑之粟或使人在碓而舂之或使人就而杼之劉曰或簸以揚其糠朱曰或蹂禾取谷以繼之孔曰旣蹂舂得米乃浸之於盆淅而釋之其聲叟叟然又炊之於甑防而烝之其气浮浮然鄭曰釋之烝之以爲酒及簠簋之實朱曰謀惟戒祭祀之事也【劉曰載謀謂卜日擇士也載惟謂致齊滌慮也】於是或取蕭以祭脂【毛曰取蕭合黍稷臭逹墻屋旣奠而後爇蕭合馨香也王曰取蕭祭脂則宗廟之祭非臭也曹曰其後周人宗廟之祭尙臭蓋本諸此】或取羝以祀軷或燔之或烈之【曹曰宗廟與軷皆有屍載燔載烈所以爲屍羞也】四者皆泛言祭祀之事毛曰以興嗣歲興來歲繼往歲也【孔曰欲以興起來嵗使之繼嗣往歲而常得丰年也】

卬【五郎反】盛【音成】於豆於豆於豋其香始升上帝居歆胡臭亶時后稷肇祀庶無罪悔以迄於今

毛曰卬我也木曰豆瓦曰豋豆薦菹醢也豋大羮也【孔曰釋噐云木豆謂之豆瓦豆謂之豋天官醢人掌四豆之實皆有葅醢是豆爲薦羞葅醢也公食大夫禮云大羮湆不和實於豋是豋爲盛大羮也大古之羮不調以鹽菜湆者肉汁也王曰釋之烝之簠簋尊爵之實也羝俎實也豆豋則實以葅醢大羮之噐也或言其噐或言其實亙相備也】鄭曰始升其馨香始上行也居安也歆饗也【董曰傳曰鬼神食气謂之歆】胡何也朱曰臭香也鄭曰亶誠也毛曰迄至也王曰我今盛於豆豋謂周室尊祖以配天之祭也【李曰前章言后稷肇祀爲祭宗廟此章言後世旣有天下郊天配以後稷也先儒謂後稷祀天殊不知魯郊上帝成王之賜伯禽之受皆非禮也而謂堯與稷亦然乎董曰先儒謂後稷得祭天者二王之後也后稷於舜不得爲二王之後況主堯祀者虞賔旣立豈后稷得祀天耶】曹曰大羮不和陶瓦無文至薄也【王曰於郊祀言豆豋則不以多品爲貴也】然其香始升而上帝則居然歆之【朱曰言應之疾也】胡气臭而信能若是乎【鄭曰何芳臭之誠得其時乎朱曰此何但芳臭之薦信得其時哉蓋自后稷之肇祀則庻無罪悔以得至於今】自后稷肇祀宗廟社稷以來世修其業是以上天眷顧無窮也【曽曰自后稷肇祀以來前後相承兢兢業業惟恐有一罪悔獲戾於天閱數百年而此心不易故曰庻無罪悔以迄於今言周人世世用心如此也】李曰因郊天之際而念后稷之始得百谷以肇祀曹曰天相后稷以稼穯之道后稷能奉天意而成之民被無窮之澤則后稷自當配天非由子孫有天下始膺推尊之禮也

生民八章四章章十句四章章八句

行葦忠厚也周家忠厚仁及艸木故能內睦九族外尊事黃耉養老乞言以成其福祿焉

黃曰周家忠厚仁及艸木乃合言周家之君而非謂成王也自故能以下則言成王因其祖宗之忠厚而能以忠厚繼之也故能蓋因彼而能此之辭惟周家世積忠厚則成王之所以耳聞目見者皆忠厚之事也薰陶漸漬者皆忠厚之風也其所躬行其所發見者豈能外此而爲治乎內睦而盡其歡外尊事而盡其敬此皆忠厚之遺余也東萊曰自周家忠厚以下論成周盛徳至治則得之然非此詩之義也意者講師見序有忠厚之語而附益之歟【朱曰序以詩有勿踐行葦而曰仁及艸木有以祈黃耉而曰尊事黃耉養老乞言則序之誤也】

惇【徒端反】彼行葦牛羊勿踐履方苞方體維葉泥泥【乃禮反】戚戚兄弟莫逺具爾

朱曰興也毛曰惇聚也【朱曰勾萌之時】行道也孔曰釋艸云葦葭也初生爲葭長大爲蘆成則名爲葦朱曰勿戒止之辭也丘曰苞抱籜也鄭曰體成形也毛曰葉初生泥泥【朱曰柔澤貌】戚戚內相親也【孔曰親親起於心內故言內相親東萊曰毛氏以戚戚爲內相親惟體之深者爲能識之】鄭曰莫無也【朱曰莫猶勿也】具猶俱也蘇曰爾近也鄭曰惇惇然道旁之葦牧牛羊者母使躐履折傷之李曰此葦方苞方體其葉又泥泥而美又孰忍傷之哉陳曰兄弟不可相逺東萊曰惇彼行葦方苞方體維葉泥泥其可使牛羊踐履之乎戚戚兄弟其可疏逺而不親近之乎忠厚之意藹然見於言語之外矣【朱曰此方其開宴設席之初而慇懃篤厚之意藹然已見於言語之外矣】下章之燕樂皆所以樂乎此也

或肆之筵或授之幾肆筵設席授幾有緝【七習反】禦毛曰肆陳也鄭周禮注曰鋪陳曰筵借之曰席【孔曰在下爲鋪陳在上人所蹈籍故在下者稱筵在上者稱席】毛曰設席重席也鄭曰緝猶續也禦侍也【毛曰緝禦踧踖之容也】劉曰肆之筵所以行燕禮也授之幾者優尊也【李曰重席者卽周官司幾筵所謂設筦筵加繅席蒲筵加筦席重席是也鄭曰年稚者爲設筵而已老者加之以幾曹曰幾尊者所憑以爲安】鄭曰老者旣爲設重席授幾又有相續代而侍【劉曰更其僕禦所以優老不暫闕其侍從也主曰緝之則禦者得以更勞逸】陳曰非特肆筵而已又有重席非特授幾而已又有侍禦之人

或獻或酢洗爵奠斝【古推反】醓【他感反】醢以薦或燔或炙嘉殽脾臄【渠略反】或歌或咢【五洛反】

毛曰斝爵也夏曰醆殷曰斝周曰爵【孔曰謂之斝者明堂位注謂畫禾稼也】蘇曰醓醢蓋醢之多汁者也【鄭曰薦之禮韭葅則醓醢也孔曰醓肉汁也蓋用肉爲醢特有多汁故以醓爲名其無汁者自以所用之肉魚鳫之屬爲之名也醢所以擩葅禮籩豆偶有醢必有葅醢人云朝事之豆韭葅醓醢是也】鄭曰燔用肉炙用肝毛曰臄函也【孔曰服防通俗云口上曰臄口下曰函說文云函舌也又云口裏肉也】

歌者比於琴瑟也【孔曰經傳諸言歌者皆以和之】徒擊鼓曰咢鄭曰進酒於客曰獻客答曰酢主人洗爵醻客客受而奠之不舉也【孔曰所洗所奠一物也儀禮飲觶者亦云卒爵是爵爲總稱作詩者因洗奠之別變其文耳曹曰按文王世子曰若公與族人燕則異姓爲賔膳宰爲主人異姓爲賔者以同姓無相賔客之道也膳宰爲主人者以君尊不親獻酒也如是則獻與酢皆非宗族親行之禮推諸侯以見王者當亦然耳斝商爵也舉商爵者見周之親親尙矣】孔曰於獻酒之時則用醓醢以薦之或燔其肉或炙其肝以爲羞所謂嘉殽則脾之與臄【曹曰脾與臄以爲嘉羞故謂之嘉殽】酒殽旣備又作樂助歡曹曰由親親而後尊賢由尊賢而後敬老此二章序親親也

惇【音雕】弓旣堅四鍭【音侯】旣鈞舎【音捨】矢旣均序賔以賢毛曰惇弓畫弓也天子惇弓【孔曰惇與雕古今字之異雕是畫飾之義弓人爲弓惟言用漆不言畫則漆上又畫之李曰荀子雲天子雕弓諸侯彤弓大夫黒弓何休公羊注亦曰天子雕弓諸侯彤弓大夫嬰弓士慮弓此言惇弓卽所謂天子雕弓也】爾雅曰金鏃剪羽謂之鍭【孔曰方言云關西曰箭江淮謂之鍭則鍭者鐡鏃之矢名也後漢南蠻傳其民戶出雞羽三十鍭】毛曰鍭矢參亭【孔曰鍭是矢參亭者也矢人爲鍭矢三分一在前二在後彼注云三訂之而平者前有鐡重也四矢皆輕童鈞亭故言四鍭旣鈞】鄭曰捨釋也【孔曰釋謂旣射放矢也】丘曰均徧也謂四鍭徧釋之射以中多者爲賢【鄕射禮曰若右勝則曰右賢於左若左勝則曰左賢於右】朱曰旣燕而射以爲樂也【孔曰王肅以此爲燕射於燕旅酬之後乃爲之】鄭曰序賔以賢謂以射中多少爲次序東萊曰此兩章鄭以爲將養老大射擇士王肅以爲燕射以詩之所序考之儀禮王肅之說是也孔頴逹難王肅燕射之說謂燕射旅酬之後乃爲之不當設文於曾孫維主之上豈先爲燕射而後酌酒哉遂從鄭氏以爲大射抑不知此篇乃成周燕宗族兄弟之詩非大射擇士時也按儀禮燕射如鄕射之禮射𨿽畢而飲未終舉觶無算爵獻酌尙多言酌大斗祈黃耉於旣射之後亦豈不可乎然學者讀此詩當深挹順弟和樂之風以自陶冶若一一拘牽禮文則其味薄矣

惇弓旣句【古豆反】旣挾【子協反】四鍭四鍭如樹序賔以不侮孔曰旣句是引滿時也【又曰彀與句字𨿽異音義同說文云彀張弓也二京賦曰雕弓斯彀】鄭曰射禮搢三挾一个言已挾四鍭則已徧釋之【孔曰搢者揷也挾謂手挾之射用四矢故揷三於帶間挾一以扣而射也射禮毎挾一矢今言挾四鍭故知己徧釋之也按大射禮搢三挾一个謂卿大夫若其君則使人屬矢不親挾也】丘曰四鍭如樹言皆著於侯如以手植之也【曹曰言其巧且力也】朱曰不侮不以中病不中者也射以中多爲雋以不侮爲徳【朱曰不侮敬也令弟子辭所謂無憮無傲無偝立無逾言者也】東萊曰四鍭旣鈞泛言射者也故繼之曰序賔以賢四鍭如樹専言勝者也故繼之曰序賔以不侮曹曰此二章序尊賢也若公與族人齒族食世降一等則不以賢否爲序故知其爲尊賢耳

曾孫維主酒醴維醹【如主反】酌以大斗以祈黃耉

毛曰曾孫成王也【朱曰此詩作於成王之時則蓋謂成王也而說者於他詩所謂曾孫皆以爲成王則誤矣】王曰醴酒正所謂醴齊也成而汁滓相將如今甜酒也以養老故兼設甜酒毛曰醹厚也【說文曰醹厚酒也】大斗長三尺也【孔曰謂其柄也漢禮噐制度注勺五升徑六寸長三尺是也】孔曰祈訓爲求黃黃髮也耉老也王曰序賔以賢人以不侮矣而爲之主者則曾孫也【孔曰周之先王皆親親而敬老成王承先王之法度而爲主人言曾孫明先王亦然也】曹曰三章言燕族人故以膳夫爲獻主此章言養老養老必成王親之故復言曾孫維主也李曰成王之爲主人而酒醴皆厚矣遂酌以大斗以祈求黃耉而乞言也【朱曰祈黃耉頌禱之辭按古噐物欵識多此語如雲用蘄萬壽用蘄眉壽永命多福用蘄眉壽萬年無疆皆此類也王曰以祈黃耉則序所謂養老乞言也】東萊曰酌大斗而祈黃耉飲之也頌禱與乞言皆在其中矣不必專指一端也

黃耉臺背以引以翼壽考維祺以介景福

毛曰臺背大老也【鄭曰臺之言鮐也大老則背有鮐文舎人曰老人气衰皮膚消瘠背若鮐魚也】董曰引謂引之以美翼謂輔翼之也毛曰祺吉也釋文曰介大也鄭曰景福大福也東萊曰前章言成王厚酒醴以酌黃耉此章言黃耉相導左右成王庻其登壽考而介景福也段曰此詩毛氏七章二章章六句五章章四句鄭氏析爲八章以文考之當從毛氏一章以行葦興兄弟冝作六句二章言陳設宜作四句三章言燕樂宜作六句後四章則不可增損毛鄭所同也

行葦七章一章六句次章四句三章六句後四章章四句

旣醉太平也醉酒飽徳人有士君子之行【下孟反】焉丘曰成王之時天下太平無所施爲但燕羣臣而已陳曰君臣沈湎於上而天下之民谷粟不繼饑窮

無聊朝夕相聚欲爲戎首君𨿽有酒豈能獨樂夫惟民俗安靖於下君臣肅恭於上於是因祭祀之餘旅酬徧及非夫太平之時能若是乎東萊曰醉酒飽徳以下皆講師附益之辭朱曰序亦與詩不協疑此詩乃族人相燕答行葦之詩若小雅之天保云耳族人親親故所以祝王皆室家子孫之事

旣醉以酒旣飽以徳君子萬年介爾景福

朱曰徳王之徳也鄭曰君子斥成王也朱曰爾亦指王也鄭曰景大也蘇曰周自文武至於成王而天下平無所復事故君子作詩言王與羣臣祭畢而燕於寢旅酬至無算爵醉之以酒而飽之以徳【呂曰旣飽以徳熟觀是禮而有得也陳曰燕接之間恩澤充足故言旣飽以徳黃曰聞醉酒之能敗徳未聞醉酒之能飽徳也孔子曰吾食於少施氏而飽少施氏食我以禮段曰孔子之所以飽者以待已有禮也至食於季氏不食肉而飽其待已不以禮耳】曹曰君子萬年介爾景福此羣臣祝君之辭也

旣醉以酒爾殽旣將君子萬年介爾昭明

鄭曰殽俎實也【孔曰歸俎者以牲體實之於俎也楚茨篇爲俎孔碩或燔或炙國語晉獻公令司正實爵與史蘇曰賞女以爵罰女以無殽】毛曰將行也【朱曰亦奉持而進之意黃曰以將其厚意之將】王曰昭明明徳也李曰成王之待臣下如此故欲其君有萬年之壽孔曰天又光大汝成王與之以昭明使之永作明君也【丘曰謂其志慮也黃曰猶錫王勇智之意曹曰老將至而耄及之古人所病天旣錫成王以壽考又助之以昭明則受福無窮】

昭明有融髙朗令終令終有俶公屍嘉告

朱曰融明之盛也【春秋傳曰明而未融曹曰明而融則得中和之美而不流於太察也】毛曰朗明也【朱曰虛明也曹曰卓然有以周物然後謂之髙明也】鄭曰令善也東萊曰周之追王止於太王則宗廟之祭尸之尊者乃公屍也【曹曰祭綂曰祭之道孫爲王父屍所使爲屍者於祭者子行也父北面而事之所以明子事父之道也注云若祭祖則用孫爲屍皆取於同姓之嫡孫也曲禮曰凡爲人子者祭祀不爲屍注云必卜筮無父者是則屍當用嫡孫而無父者矣若非宗廟之屍則不必同姓曾子曰王者宗廟以卿爲屍公近則嫌故避而不用今曰公屍者公君也謂后稷羣公之屍也其有曰皇屍者皇王也謂大王王季文武之屍也詩人互舉之耳】毛曰俶始也鄭曰嘉告以善言告之謂嘏辭也【黃曰有祝辭有嘏辭祝以孝告嘏以慈告公屍嘉告先儒以爲奉牲以告之意愚以爲此非祝辭也嘏辭也宗祝傳公尸之辭以告主人】丘曰言羣臣願王明聖而又獲善終也【朱曰髙朗而又善終所謂攸好徳考終命也】陳曰王之所以能髙明善終者何由知之蓋有其始矣【朱曰欲善其終者必善其始今固未終也而旣有其始矣於是公屍又嘉告之】東萊曰自旣醉以酒至髙朗令終皆祭畢而燕頌禱之辭也自令終有俶至於卒章皆追道祭之受福以明頌禱之實也

其告維何籩豆靜嘉朋友攸攝攝以威儀

爾雅曰竹豆謂之籩木豆謂之豆鄭曰靜嘉潔淸而美也【劉曰靜言其滌濯且敬也嘉言其新美而時也】朱曰朋友指助祭者【陳曰共事之人蘇曰王之友人也】鄭曰攸所也蘇曰攝撿也孔曰公屍以善言告者是何故乎由祭饌則潔淸而美【鄭曰籩豆之物潔淸而美政平气和所致王曰其設之也不嘩而爲之也至美與執防踖踖爲俎孔碩君婦莫莫爲豆孔庶同意陳曰傳所謂馨香而無讒慝之意也】助祭者又相斂攝以威儀當神之意也【孔曰各自収斂以相佐助爲威儀之事祭義所謂濟濟漆漆是也王曰攝以威儀則其助祭也莫或敢慢與旣齊旣稷旣匡旣勑同意】

威儀孔時君子有孝子孝子不匱【求位反】永錫爾類鄭曰孔甚也孔曰時謂時節【曹曰宗廟之祭也主人則其親也慤其行也趨趨以數賔客則濟濟漆漆然各致其至故威儀甚得其時也】朱曰孝子主人之嗣子也儀禮祭祀之終有嗣舉奠【呂曰祭祀之終有嗣舉奠所以致其傳付祖考徳澤之意深矣】毛曰匱竭也類善也東萊曰成王與助祭者威儀旣得其宜又有嗣子之孝舉奠於後其孝可謂源源不竭矣神之錫汝以善宜其永永不替也【曹曰子孫各以孝敬之道轉錫予其族類其施豈有窮哉是以不匱也叔向語單靖公曰類也者不忝前哲之謂其言得之黃曰洪範所謂錫厥庻民謂人君以中道錫之民也則所謂錫者何必曰天孟子謂聖人之於民亦類也書所謂別生分類則所謂類者何必曰善如頴考叔愛母而施及莊公如斯而已】

其類維何室家之壼【苦本反】君子萬年永錫祚【羊刄反】爾雅曰宮中巷謂之壼【董曰壼者內也自內以達外也黃曰猶言家室之中也】朱曰祚福也子孫也錫之以善孰大於此

其維何天被【皮寄反】爾祿君子萬年景命有僕

鄭曰被覆被也毛曰僕附也【王曰屬也孔曰以僕禦必附近於人故以僕爲附】孔曰前章言永錫祚謂祚及後也此章因其句末而轉之故云其維何其實先言祚耳朱曰言將使爾有子孫者先當使爾被天祿而爲天命之所附屬下章乃言子孫之事

其僕維何釐【力之反】爾女士釐爾女士從以孫子

毛曰釐予也鄭曰女士女而有士行者從隨也天旣予女以女而有士行者謂生淑媛【於眷反】使爲之妃又使生賢知【音智】之子孫以隨之謂傳世也【蘇曰予之以女士而其子孫無不賢者矣曹曰如謂未嫁之女未娶之士】

旣醉八章章四句

鳬鷖守成也太平之君子能持盈守成神祗祖考安樂之也

孔曰物極則反或將防之成之旣難守亦不易故所以美其能守之也【黃曰有可持之資必有自恃之心當至足之時必有自足之志此人之情也可恃而不自恃愈足而愈不足此非知進退存亡之理者能之乎天下之理極則必反盛則必衰日之中也昃月之盈也虧其時極其數窮也聖人知進之必有退存之必有亡是以無虞焉而儆無難焉而畏苞桑之繋當戒於無事之時薄冰之履常謹於安彊之後天下之治已休休而聖人之心愈兢兢此非固爲矯激之行也聖人之心若曰我祖我父夙夜憂懼不敢康寧基天命於宥宻成王業於艱難則盈成之功豈一朝一夕之所能致哉旣盈矣予不能持旣成矣予不能守豈我祖我父之心與豈天地神人之心與人皆以盈成爲可喜而聖人以盈成爲可懼蓋盈者傾之防而成者敗之漸也故天下𨿽有泰山之安而聖人常以累卵爲心不敢驕也懼其驕而不能持也不敢怠也懼其怠而不能守也持守之誠盡於吾心之中而神祗祖考安樂於冥冥之際蓋幽明一理也神人一心也冥冥之中𨿽不可知然以理推之以心求之其安樂也必矣豈特修物而後饗哉髙而不危滿而不溢聖人以爲諸侯之孝則盈而能持成而能守豈非天子之孝與聖人以孝祭非以物祭神明非饗其物饗其心神祗祖考安樂之說冝求於此】李曰人茍不安神何所依惟能持盈守成神祗亦得安矣

鳬鷖在涇公屍來燕來寧爾酒旣淸爾殽旣馨公屍燕飲福祿來成

朱曰興也毛曰鳧水鳥也【孔曰釋鳥鸍一名沈鳧郭璞云似鴨而小長尾背上有文今江東亦呼爲鸍陸疏云大小如鴨靑色卑腳短喙水鳥之謹願者也】鷖鳥屬【孔曰蒼頡解詁云鷖鷗也】孔曰地理誌雲涇水出今安定涇陽張曰鳧鷖言天子之祭而言公屍何也當成王之時爲王屍者有文王武王其上皆公屍也故言公尸之尊者【曹曰天曰神地曰祗人曰祖考皆有屍屍蓋神祗祖考之所依者也神祗祖考安樂之狀不可得而見也旣祭而燕屍於廟其事尸之禮猶事神也觀公屍安樂之狀則神祗祖考從可知矣】鄭曰爾者成王也毛曰馨香之逺聞也歐陽曰鳧鷖在涇在沙謂公屍和樂如水鳥在水中及水旁得其所爾在渚在潨在亹皆水旁耳鄭氏曲爲分別以譬在宗廟等處者皆臆說也黃曰詩人以爲神之安樂可知也而神之格思不可度思或在天或在廟或在其上或在其左右此不可知也是以廣托之在涇在沙在渚在潨在亹以爲況所以見神之無所不在而祭者之心以爲如在也祭必立屍禮也屍旣安樂而後神得以燕饗之降之福李曰公屍來燕來寧言公屍來燕飲而安寧孔曰福祿來成汝孝子也

鳧鷖在沙公屍來燕來冝爾酒旣多爾殽旣嘉公屍燕飲福祿來爲【於僞反】

毛曰沙水旁也劉曰冝冝之也鄭曰爲猶助也【毛曰厚爲孝子也】

鳧鷖在渚公屍來燕來處爾酒旣湑【息汝反】爾殽伊脯公屍燕飲福祿來下

毛曰渚沚也【孔曰水中髙地爲渚】處止也湑酒之泲者也【釋文曰與左傳縮酒同義】

鳧鷖在潨【在公反】公屍來燕來宗旣燕於宗福祿攸降公屍燕飲福祿來崇

毛曰潨水防也【說文曰小水入大水也】宗尊也鄭曰於宗宗廟也呂曰崇積而髙大也

鳧鷖在亹【音門】公屍來止燻燻【許云反】防酒欣欣燔炙芬芬公屍燕飲無有後艱

毛曰亹山絕水也【孔曰謂山當水路令水勢斷絕也後漢書馬援傳浩亹注雲浩水名也亹者水流峽山間兩岸深若門也】燻燻和說也欣欣然樂也芬芬香也鄭曰令王自今無有後艱

鳧鷖五章章六句

假【音暇】樂嘉成王也

假樂君子顯顯令徳宜民宜人受祿於天保右命之自天申之

毛曰假嘉也【朱曰中庸春秋傳皆作嘉】陳曰民在下之民也人在位之人也【臯陶謨曰知人則哲能官人安民則惠黎民懷之黃曰宜民宜人特以形容其得民之深如此不必分民與人也】毛曰申重也歐陽曰詩人嘉樂成王有顯顯之徳【黃曰假釋文云音暇與閒暇之意通則所謂假樂君子者猶太平君子豈弟君子之稱也】以冝其民人而受天之祿【曹曰人之所欲天必從之黃曰君有是徳民有是情天有是理】朱曰天之於成王反覆眷顧之不厭旣保之右之命之而又申重之也

幹祿百福子孫千億穆穆皇皇宜君宜王不愆不忘率由舊章

鄭曰干求也十萬曰億爾雅曰穆穆敬也皇皇美也【鄭曰天子穆穆諸侯皇皇】孔曰君諸侯也王天子也鄭曰愆過也率循也劉曰舊章先王之禮樂政刑也蘇曰成王幹祿而得百福【曹曰福者百順之名成王以百福求祿】故其子孫之蕃至於千億適爲天子庻爲諸侯無不穆穆皇皇以遵成王之法者【曹曰冝君冝王皆詩人形容其子孫之盛而樂其有天下云耳】

威儀抑抑徳音秩秩無怨無惡【烏路反】率由羣匹受福無疆四方之綱

鄭曰抑抑密也毛曰秩秩有常也鄭曰羣匹羣類也【鄭曰匹耦也朱曰羣臣也曹曰易於君臣之際常以夫婦爲象者有配之義焉故謂之羣匹也】歐陽曰言成王有威儀有令徳其臨下無有怨惡於人率用羣臣以共治之【黃曰威儀之抑抑徳音之秩秩蓋所以使其君臣之間歡欣和睦各不相怨各不相惡率由其匹耦而守職也】王享其福祿總其綱紀而已【李曰旣率用其羣臣於是無爲在上而但總其大綱】蘇曰從眾之欲而已不自爲是以能受無疆之福爲四方之綱

之綱之紀燕及朋友百辟卿士媚【眉備反】乾天子不解【佳賣反】於位民之攸墍

董曰大作綱小作紀綱爲統紀爲目鄭曰燕者燕飲也毛曰朋友羣臣也【東萊曰泰誓曰友邦君酒誥曰太史友內史友則朋友者合百辟卿士言之也】董曰百辟諸侯也卿士諸臣也鄭曰媚愛也毛曰墍息也黃曰國之存亡歷數之短長亦觀其所以綱紀天下者如何耳李曰綱紀旣正無爲在上與臣下燕飲而樂之朱曰百辟卿士媚而愛之維欲其不解於位而爲民所安息也【曹曰當燕安無事之日可以自逸矣然猶不解於位則以愛天子之故思所以盡心焉耳黃曰捲阿之詩前一章曰媚於天子後一章曰媚於庻人所以見媚於天子之道特在於媚於庻人而已】東萊曰君燕其臣臣媚其君此上下交而爲泰之時也泰之時所憂者怠荒而已此詩所以終於不解於位民之攸墍也方嘉之又規之者蓋臯陶賡歌之意也民之勞逸在下而樞機在上上逸則下勞矣上勞則下逸矣不解於位乃民所由以休息也

假樂四章章六句

公劉召康公戒成王也成王將涖政戒以民事美公劉之厚於民而獻是詩也

孔曰周本紀云后稷生不窋不窋生鞠陶鞠陶生公劉是后稷之曾孫也后稷本封於邰【史記曰夏后氏政衰去稷不務不窋失其官而奔戎狄之間不窋孫公劉𨿽在乎戎狄之間復修后稷之業】王曰周之有公劉言乎其時則甚防言乎其事則甚勤稱時之防以戒其盈稱事之勤以懲其逸蓋召公之志也黃曰推美公劉者蓋以乃祖乃父之事乃人情之所素信也七月之詩必以後稷公劉爲戒無逸之書必以大王王季文王爲說善進戒於君者皆如是也陳曰公劉之詩相類七月之詩七月言先公之風化而公劉則言建國君民之事風雅之不同如此劉濟曰周公師道也故於鴟鴞則曰遺召公臣道也故於是詩則曰獻

篤公劉匪居匪康廼埸【音亦】廼疆廼積廼倉廼裹【音果】餱糧於橐於囊思輯用光弓矢斯張干戈戚揚爰方啟行毛曰篤厚也鄭曰康安也董曰埸畔也疆界也積委積也【朱曰露積也】餱食也糧糗也毛曰小曰橐大曰囊【孔曰左傳稱趙盾見靈轍餓爲之簞食與肉寘諸橐以與之橐惟盛食而已是其小也公羊傳稱陳乞欲立公子陽生盛之巨囊內可以容人是其大也董曰無底曰橐有底曰囊】毛曰輯和也鄭曰幹盾也戈勾矛防也毛曰戚斧也揚【孔曰廣雅曰戚斧也則戚揚皆斧之別名傳以戚爲斧以揚爲大而斧小太公六韜云大柯斧重八斤一名天是鉞大於斧也左傳工尹路曰君王命剝圭以爲鏚柲注鏚斧也柲柄也】朱曰方猶始也蘇曰后稷始封於邰傳子不窋而失其官犇於戎狄之間再世不顯其孫公劉復修后稷之業始居於豳故召公稱之以教成王朱曰言厚哉公劉之於民也其在西戎不敢寧居以治其田疇實其倉廩旣富且彊廼裹其餱糧思以輯和其人民而光顯其國家於是以其弓矢斧之備爰始啟行而遷國於豳焉【曹曰於橐於囊則糧聚矣干戈戚揚則兵治矣足食足兵於是乃可以遷黃曰公劉不輕於用民也必先有以蓄民之財洽民之情而後用民之力史記曰公劉修后稷之業耕】

【種治地行者有資居者有蓄卽此詩之證孟子論此章曰居者有積倉行者有裹糧然後可以爰方啟行然後可三字足以見公劉厚民之心】東萊曰毛鄭以公劉居於邰而遭夏人亂避難遷於豳且以爲在邰有疆埸積倉爲夏人迫逐乃棄而去考之是章意象整暇不見迫逐之事以國語史記參之蓋自不窋已竄於西戎至公劉而復興疆埸積倉內治旣備然後裹糧治兵拓大境土而遷都於豳焉國都𨿽遷向之疆埸積倉固在其封內也【曹曰然則公劉之遷固非倉卒逃難也意者戎狄地寒瘠確不冝農事而豳土廣美可以修后稷之業歟若以爲公劉避難而遷則不得如是之安詳矣】

篤公劉於胥斯原旣庻旣繁旣順廼宣而無永嘆【他安反】陟則在巘【魚輦反】復降在原何以舟之維玉及瑤【音遙】鞞【必頂反】琫【必孔反】容刀

曹曰於於也毛曰胥相也鄭曰廣平曰原朱曰順猶安也毛曰宣徧也【朱曰居之徧也曹曰導也】曹曰陟則自髙以視下降則由下以望髙毛曰巘小山別於大山也【孔曰郭璞曰山形如累兩甑上大下小】舟帶也孔曰瑤是玉之別名毛曰下曰鞞上曰琫【孔曰鞞者刀鞘之名琫者鞘之上飾曹曰琫天子以玉諸侯以金朱曰容刀容飾之刀也或曰容刀如言容受謂鞞琫之中容此刀耳】

朱曰此章言至豳而相土也鄭曰厚乎公劉之相此原以居民民旣眾矣旣多矣旣順矣皆安今之居而無長嘆思其舊也【曹曰公劉相廣平之地民之從公劉而遷者十有八國可謂眾且繁矣然皆順公劉之意而無或違者夫以盤庚之遷猶率吁眾慼協此讒言於一人而公劉之遷乃無不順民樂從其上如此公劉於是宣導其情從其所欲使無念舊而起嘆息愁恨之聲焉】公劉之相此原地也由原而升巘復下而在原言反覆之重居民也孔曰公劉帶美玉及瑤並鞞琫容飾之刀朱曰言帶此佩而上下山原以相邑居之所也

東萊曰躋攀跋渉賤者之事非貴者所能堪也公劉陟巘降原其勞如此視其何所佩服乎則維玉及瑤鞞琫容刀也以如是之佩服親如是之勞苦斯其所以爲厚於民歟蘇曰民愛之於是相與進玉瑤容刀之佩以帶之

篤公劉逝彼百泉瞻彼溥原廼陟南岡廼覯於京京師之野於時處處於時廬旅於時言言於時語語

鄭曰逝往瞻視溥廣也山脊曰岡毛曰覯見也鄭曰絕髙謂之京朱曰京師髙山而眾居之也董曰所謂京師者始於此其後世因以所都爲京師曰嬪於京依其在京則岐周之京也王配於京則鎬京也春秋所書京師則洛邑也皆仍其本號而稱之猶晉之言新絳故絳也愚按洛邑謂之洛師正京師之意也鄭曰於於時是也毛曰直言曰言論難曰語孔曰上言居民此言相都邑【王曰先定民居而後相宇厚於民故也】鄭曰往之彼百泉之間視其廣原可居之處【張曰逝百泉瞻溥原只防百泉之注處便知地形也自禹後可知地形以洪水之後觀天下形勢亦不難只水之所歸向者便見地之髙下曹曰百泉在漢爲朝那縣屬安定郡在唐爲百泉縣屬平涼郡魏於其地置原州唐因之百泉溥原卽其處也】乃升南山之脊乃見其可居者於京謂可營立都邑京地乃眾民所宜居之野也蘇曰公劉之營京邑也審矣自下觀之則往百泉而望廣原自上觀之則陟南岡而覯京師審其可處矣則經畫以定之曰此可以居民此可以廬賔旅此可以施教令此可以議政事【黃曰言言語語者見斯民懽忻笑語之情而非彊從也此喜色相告也】蓋自遷豳至此而始有朝廷邑居之正焉

篤公劉於京斯依蹌蹌濟濟俾筵俾幾旣登乃依乃造其曹執豕於牢酌之用匏【步交反】食【音嗣】之飲【於鴆反】之君之宗之

毛曰依安也陳曰蹌蹌濟濟者禮容之盛也【孔曰曲禮下云凡行容大夫濟濟士蹌蹌】鄭曰俾使也朱曰登登筵依依幾曹曰牢羣牧之處也以豕爲殽用匏爲爵宗尊也

朱曰此章言宮室旣成而落之鄭曰公劉居於此京依而築宮室【曰至此而營建之迹泯矣但見其宮室之依於髙京】其旣成也與羣臣飲酒以落之李曰其朝防之儀蹌蹌濟濟孔曰公劉使人爲之設筵設幾毛曰賔已登席坐矣乃依幾矣【曹曰登席而各依其幾筵之次也】執豕於牢新國則殺禮也【曹曰乃造其曹者羣有司之執事者皆至也】酌之用匏儉以質也君之宗之者爲之君爲之大宗也【朱曰飲食其羣臣而羣臣君之宗之也曹曰𨿽酒殽儉薄而臣下不敢不盡敬也東萊曰食之飲之君之宗之謂旣饗燕而定經制使上下相維也公劉之爲君久矣於此始曰君之者言公劉之整屬其民上則皆統於君下則各統於宗其相維蓋如此也古者建國立宗其事相須春秋之末晉執蠻子以畀楚司馬致邑立宗焉以誘其遺民而盡俘以歸當典刑廢壞垂盡之時暫爲詐諼之計猶必立宗焉前乎此者可知矣朱曰宗主也嫡子孫主祭祀而族人尊之以爲主焉】

篤公劉旣溥旣長旣景廼岡相【息亮反】其陰陽觀其流泉其軍三單【音丹】度【待各反】其隰原徹田爲糧度其夕陽豳居允荒

朱曰溥廣也言其芟夷墾辟土地旣廣而且長也景考日景以正四方也岡登髙以望也相視也陰陽向背寒暖之冝也流泉水泉灌漑之利也鄭曰單者無羨卒也【孔曰小司徒云凡起徒役無過家一人以其餘爲羨羨謂家之副丁也今言其軍三單則是單而無副以周禮言三軍三萬七千五百人】孔曰度量也鄭曰什一而稅之徹【孔曰徹與孟子百畆而徹同孟子說三代稅法其實皆什一也朱曰徹通也一井之田九百畆八家皆私百畆同養公田耕則通力而作収則計畆而分也周之徹法自此始其後周公蓋因而修之耳】毛曰山西曰夕陽鄭曰允信也毛曰荒大也蘇曰宮室旣成則治其田原旣廣且長矣於是考之日景參之髙岡以相其陰陽寒暖之冝水泉灌漑之利辧其土冝以授野人【孔曰民居田畆或南或北皆湏正其方面故以日景定之大名則山南爲陽山北爲陰但廣谷大川有寒有暖不同所冝則異故相之也流泉所以灌漑曹曰農事自是興矣】鄭曰大國之制三軍以其餘卒爲羨今公劉遷於豳民始從之丁夫適滿三軍之數度其隰與原田之多少徹之使出稅以爲國用【曹曰其軍適滿三單之數而無羨卒則大國之制也於是量其地利之所出以制國用焉隰原有上下則田畆有美惡度其土物之冝而以什一之法取之則兵食皆足矣】蘇曰於是又度其山西之田以廣之而豳人之居於此益大【曹曰豳在梁山之西其東蓋迫於山乃復自西而度之以益其封域於是信大矣】朱曰民至此始受田有常產矣王曰度其隰原徹田爲糧則言其經野之有法度

其夕陽豳居允荒則言其體國之有制

篤公劉於豳斯館渉渭爲亂取厲取鍛【丁亂反】止基廼理爰眾爰有夾其皇澗遡其過【古禾反】澗止旅廼密芮鞠【居六反】之卽

毛曰館舎也【孔曰禮有公館私館館者宗室之名止舎其中故曰舎也】毛曰正絕流曰亂【朱曰亂舟之截流橫度者也】朱曰厲砥石鍛鐵也毛曰皇澗名遡鄕也過澗名孔曰職方氏雍州其川涇汭注云汭在豳地詩大雅公劉曰芮鞠之卽【蘇曰芮水出吳山西北東入涇芮鞠芮水之外也毛曰芮水涯也鄭曰芮之言內也】鄭曰水之外曰鞠朱曰此章又總敍其始終言其始來未定居之時【曹曰公劉所以治內者旣善且備矣至於列國交聘之賔四方阜通之旅不可以無歸也於是復治館舎焉王曰周官遺人之職十里有廬五十里有館廬者館也所以待行旅前言廬旅後言館】渉渭取材而爲舟以來往取厲取鍛【鄭曰可以利噐用蘇曰物有其處厲鍛之防皆有所取】而成宮室【李曰史記云后稷自漆沮渡渭取材用卽此章渉渭取鍛之事】旣止基於此矣乃疆理其田野則日益繁庻富足其居有夾澗者有遡澗者【張曰夾澗遡澗直是谷谷皆人居徧】其止居之眾日以益密乃復卽芮鞠而居之而豳地日以廣矣東萊曰止旅廼密芮鞠之卽風气日開民編日眾

規模日廣有方興未艾之象焉周之王業旣兆於此公劉六章章十句

泂【音迥】酌召康公戒成王也言皇天親有徳饗有道也泂酌彼行潦【音老】挹彼注玆可以餴【甫云反】饎【尺志反】豈弟君子民之父母

毛曰泂逺也行潦流潦也【孔曰行者道也潦者雨水也行道上雨水流聚故云流潦】餴餾也【孔曰孫炎曰烝之曰餴均之曰餾說文曰餴一烝米也餾飯气流也然則烝米謂之餴餴必餾而熟之朱曰餴烝米一熟而以水沃之乃再烝也】饎酒食也豈弟君子民之父母樂以彊教之易以說安之民皆有父之尊有母之親朱曰逺酌彼行潦挹之於彼而注之於此尙可以餴饎【曹曰雨後行道上流潦黃濁而不可飲然逺而取之蓄諸大噐之中澄停旣久挹取其淸者而注之於此也】況豈弟君子豈不爲民之父母乎李曰夫以行潦之水其爲物也防矣以薄陋之物薦之於天而天乃饗之者則以樂易之君子可以爲民父母故也民之視聽乃天之視聽民旣從之矣則天安得而違之乎【蘇曰孟子曰𨿽有惡人齊戒沐浴則可以祀上帝此所以戒成王也】

泂酌彼行潦挹彼注玆可以濯罍豈弟君子民之攸歸毛曰濯滌也【曹曰曲禮注曰漑者陶梓之噐不漑者雈竹之噐濯之所以致潔也】罍祭噐【孔曰司尊彛云四時之祭皆有罍是罍爲祭噐也捲耳云我姑酌彼金罍則饗燕亦有罍以此論祭事故言祭耳】張曰皇天親有徳饗有道民之攸歸之類也

泂酌彼行潦挹彼注玆可以濯漑【古愛反】豈弟君子民之攸墍

孔曰特牲注云濯漑也則漑亦是洗名鄭曰墍息也

泂酌三章章五句

捲【音權】阿召康公戒成王也言求賢用吉士也

有捲者阿飄風自南豈【開攺反】弟【待易反】君子來遊來歌以矢其音

毛曰興也卷曲也鄭曰大陵曰阿毛曰飄風回風也朱曰豈弟君子指成王也【蘇曰言賢者也】毛曰矢陳也王曰有捲者阿則虛中屈體之大陵飄風自南則化養萬物之回風不虛中則風無自而入不屈體則風無自而畱其爲陵也不大則其化養也不博王之求賢則亦如此而已【鄭曰有大陵捲然而曲回風從長養之方入之諭王當屈體以待賢者曹曰如南風之入曲阿委蛇盤旋而不能去飄風則以言其感召之速也】曹曰豈弟君子樂於循理而以平易近民人君之徳也故詩人凡美人君之徳必以豈弟君子稱之如泂酌旱麓皆指人君也湛露𨿽指爲諸侯則亦有君道焉惟其有豈弟君子在上謙虛降屈以求賢於是賢者來遊以觀其光來歌以發其志謀猷則入告諌諍則竭忠不得金玉爾音矣朱曰疑召公從成王遊於捲阿之上而賦其事因遂歌以爲戒也東萊曰此章具賦比興三義其作詩之由當從朱氏其因捲阿飄風而發興當從毛氏以捲阿飄風而興求賢因以虛中屈體化養萬物爲比則當如鄭氏王氏之說也三說相須其義始備

伴奐爾遊矣優遊爾休矣豈弟君子俾爾彌爾性似先公酋【在由反】矣

朱曰伴奐優遊閒暇之意爾指王也王曰彌者充而成之使無間之謂也若易彌綸之彌同毛曰似續也酋終也東萊曰自此章以下皆召公陳其歌詠之辭也國家閒暇君臣遊衍可謂伴奐而優遊矣所願乎成王者惟充其性似先公之克終而已俾爾者祝辭也彌爾性者祝其進益成就至於無虧闕之地也似先公者召公周之尊老故其祝成王逺本先公不忘舊也祝之所以戒之也朱曰自此至第四章

皆極言壽考福祿之盛以廣王心而歆動之五章以後乃告以所以致此之由也【蘇曰人君伴奐優遊若無事者惟得樂易之君子以終成其性則能肖先君而就其業矣性之在人莫不固有之也然不得夫賢者不能以自成】

爾土宇昄【符版反】章亦孔之厚矣豈弟君子俾爾彌爾性百神爾主矣

毛曰昄大也【朱曰或曰昄當作版版章猶版圖也】蘇曰章著也李曰成王承文武之緒其土宇大而且著其厚甚矣不可以有加也東萊曰土宇旣厚惟祝其彌爾性長爲百神之主而已天子者百神之主也茍以逸欲虧其性則天位難保將無以主百神矣上二句嘆而美之下三句祝而戒之也前後兩章亦然

爾受命長矣茀祿爾康矣豈弟君子俾爾彌爾性純嘏爾常矣

鄭曰茀福也【曹曰艸多謂之茀茀祿言得福之蕃茂也】康安也純大也蘇曰嘏福也常常享此福也陳曰爾受天命累世已久福祿已安矣東萊曰自三章至此章皆嘆美祝戒之辭𨿽未及於求賢然成王所以彌爾性而似先公主百神而常純嘏者果何以致之乎其意蓋在其中矣

有馮【符冰反】有翼有孝有徳以引以翼豈弟君子四方爲則

毛曰有馮有翼馮依輔翼也【蘇曰在前則有馮在側則有翼】朱曰孝謂能事親者徳謂得於已者引導其前也翼相其左右也鄭曰則法也東萊曰是詩𨿽戒求賢然詠歌以道之故其辭從容不迫至此章始明言賢者之益焉有馮有翼自成王言之也成王之左右前後當有所馮依有所輔翼必多得有孝者有徳者然後可也以引以翼自賢者言之也有孝有徳之人在王左右以引以翼然後王徳防愆可以爲四方之法也賢者之行非一端必曰有孝有徳者何也蓋人主常與慈祥篤實之人處其所以興起善端涵養徳性鎭其躁而消其邪日攺月化有不在言語之間者矣故宣王之在內者惟云張仲孝友而蕭望之亦謂張敞材輕非師傅之噐皆此意也

顒顒卬卬如圭如璋令聞令望豈弟君子四方爲綱毛曰顒顒溫貌卬卬盛貌【朱曰顒顒卬卬尊嚴也】朱曰如圭如璋純潔也令聞善譽也令望威儀可觀法也鄭曰令善也王有賢臣與之以禮義相切磋體貌則顒顒然敬順志气則卬卬然髙朗如玉之圭璋也人聞之則有善聲譽人望之則有善威儀徳行相副蘇曰逺之則有令聞近之則有令望陳曰爲四方之綱紀東萊曰此章與前章相承有馮有翼有孝有徳以引以翼則顒顒卬卬如圭如璋令聞令望矣

鳳凰於飛翽翽【呼防反】其羽亦集爰止藹藹王多吉士維君子使媚於天子

毛曰鳳凰靈鳥也雄曰鳳雌曰凰鄭曰翽翽羽聲也因時鳳凰至故以諭焉蘇曰藹藹眾多也鄭曰媚愛也朱曰鳳凰於飛則翽翽其羽而集於所止矣【東萊曰亦集爰止言其萃聚也】藹藹王多吉士則維王之所使而皆媚於天子矣媚媚愛也非邪媚之謂也旣曰君子又曰天子猶曰王於出徵以佐天子云爾東萊曰自此以下廣言人才之盛也曹曰說文曰翽翽飛聲也飛而有聲則眾羽也鳳凰希見之鳥【山海經云丹穴之山有鳥焉其狀如鶴五采而文名曰鳳見則天下太平劉濟曰隠見以時類賢者之出處也】不應羣飛之眾如此則翽翽其羽者乃鳳凰飛而眾鳥從之也說文曰鳳飛羣鳥從之以萬數古之制字則然矣鳳凰爲羽虫之長故鳳凰飛而有所集眾鳥亦集焉鳳凰飛而傅於天眾鳥亦傅焉猶得一賢者在朝更相汲引則吉士吉人布於列位者藹藹然其多矣故序詩者言求賢而用吉士蓋以求賢爲主而吉士則從賢者而來皆可得而用也【黃曰吉士吉人之多者以有君子者在上也此所以實其鳳凰飛而眾羽從之之意也】

鳳凰於飛翽翽其羽亦傅於天藹藹王多吉人維君子命媚於庻人

鄭曰傅猶戾也【東萊曰亦傅於天言布防也】命猶使也親愛庻人謂撫擾之黃曰媚於天子所以媚於庻人愛君故愛民也

鳳凰鳴矣於彼髙岡梧桐生矣於彼朝陽菶菶【布孔反】萋萋【七西反】雝雝喈喈

朱曰興下章之事也【鄭曰山脊曰岡】孔曰釋木云櫬梧郭璞曰今梧桐又曰榮桐木郭璞曰卽梧桐也然則梧桐一木耳毛曰山東曰朝陽【孔曰孫炎曰朝先見日也】鄭曰鳳凰之性非梧桐不棲黃曰鳳凰鳴於髙山之脊者以有梧桐之木生於朝陽之地也毛曰菶菶萋萋梧桐盛也雝雝喈喈鳳凰鳴也東萊曰髙岡顯地也梧桐嘉木也鳳凰棲鳴其間可謂得其所矣故極言菶菶萋萋之盛雝雝喈喈之樂以形容之劉曰萬物之理類之所感有不召而自應惟其梧桐菶菶萋萋是以鳳凰雝雝喈喈非類之自應不期然而然耶由此觀之則君臣感防之機可想矣

君子之車旣庻且多君子之馬旣閒且馳矢詩不多維以遂歌

鄭曰庻眾閒習也東萊曰今王之車馬旣多旣閒【曹曰閒而馳則賢者雜遝而至安於寵榮如此】茍得眾賢載之【曰車馬𨿽君子之車馬要必使賢者得而駕之者天子之意也】其光華和樂殆非形容之所能及也有其時有其具【曰旣庻且多故謂之具】召公所以欲成王勉乎此也矢詩不多維以遂歌者召公言初陳詩以戒王其辭本不多也意不能已遂歌而至於累章耳【朱曰遂歌蓋繼王之聲而遂歌之猶書所謂賡載歌也曹曰遂專也使工師專以歌誦而進於成王】捲阿十章六章章五句四章章六句

變大雅

民勞召穆公刺厲王也

鄭曰厲王成王七世孫【孔曰世本及周本紀皆云成王生康王康王生昭王昭王生穆王穆王生共王共王生懿王及孝王孝王生夷王夷王生厲王凡九王從成王言之不數成王又不數孝王故七世也】李曰召穆公者召康公十六世孫也【朱曰名虎李曰考之國語王行暴虐多傲國人謗王召公諫曰民不堪命矣王怒使人監謗召公諫曰是障之也】

【防民之口甚於防川川壅而潰傷人必多民亦如之則知穆公在厲王之世其忠諫屢矣非獨民勞與蕩二篇也其後厲王奔於彘太子靜匿召公之家國人聞之乃圍之召公曰昔吾驟諫王王之不從以及此難也今殺王太子王其以我爲怒乎乃以其子代太子太子卒得脫穆公旣脫太子於難乃與周公行政謂之共和共和十四年厲王死於彘乃立太子靜爲王夫以十四年之間朝廷無王召穆公乃與周公行政於天下天下不以爲專宣王不以爲疑此非其才如伊尹者必不能也】

民亦勞止汔【許一反】可小康惠此中國以綏四方無縱詭隨以謹無良式遏宼虐憯【七感反】不畏明柔逺能邇以定我王

朱曰賦也鄭曰汔幾也【李曰易之井卦曰汔至亦未繘井汔訓幾】康綏皆安也惠愛也毛曰中國京師也四方諸夏也朱曰詭隨不顧是非而妄隨人也【曹曰猶云詭遇詭言也】謹斂束之意毛曰防曾也呂曰防不畏明不畏天明也毛曰柔安也朱曰能順習也鄭曰今周民罷勞矣王幾可以小安之乎【李曰言小安者未敢望厲王大安斯民但冀其少康之使得休息足矣】愛京師之人以安天下京師者諸夏之根本曹曰故惠此中國而後可以綏四方也蘇曰人未有無故而妄從人者也維無良之人將悅其君而竊其權以爲冦虐則爲之故無縱詭隨則無良之人肅無良之人肅則冦虐無畏之人止然後柔遠能邇而王室定矣李曰不於詭隨之時而禁止之至於爲冦虐而欲遏止之亦已晚矣【東萊曰一言而防邦曰惟予言而莫予違則詭隨之人誠覆邦家之人也無縱詭隨乃所以謹無良而遏冦虐也】東萊曰小人不畏天明苟縱而不遏其爲惡無所極也【曹曰不畏天明則靑天白日之下公爲蔽欺曾無畏憚】劉曰遠邇皆治則王無爲矣呂曰五章之始皆言民亦勞止惠此中國者欲王

息民而固根本也中言無縱詭隨式遏冦虐者欲王謹察小人將恐害政也章末之言皆丁寧反覆勸王之辭使之去危卽安去惡從善也

民亦勞止汔可小休惠此中國以爲民逑無縱詭隨以謹惛【音昏】怓【女交反】式遏冦虐無俾民憂無棄爾勞以爲王休

鄭曰休止息也逑聚也【曹曰逑匹也周官太宰以九兩繋邦國之民自牧長師儒宗主吏友藪皆所以協耦萬民而繋屬之使不離散所謂民逑者如此】惛怓猶讙嘩也勞猶功也無廢汝始時勤政事之功以爲汝王之美述其始事者誘掖之也曹曰自二章而下皆衍而成篇以暢其意不甚相遠也

民亦勞止汔可小息惠此京師以綏四國無縱詭隨以謹罔極式遏宼虐無俾作慝【吐得反】敬愼威儀以近有徳毛曰息止也鄭曰罔無極中也【李曰不中也】毛曰慝惡曹曰其本在王而已王誠能親近有徳之人則詭

隨者不戒而自戢冦虐者不遏而自退此舜湯遠不仁之道也李曰敬愼其威儀則能親近有徳之人蓋禮貌茍衰則有徳之人必去之矣觀厲王之世所親者惟榮夷公之徒安能近有徳哉東萊曰此章諫厲王遠小人近君子也

民亦勞止汔可小愒【起例反】惠此中國俾民憂泄【以世反】無縱詭隨以謹醜厲式遏冦虐無俾正敗戎𨿽小子而式大

毛曰愒息泄去也【曹曰泄冩也孔曰月令謂泄天地之气是發出處】醜眾也鄭曰厲惡也敗壞也戎猶女也式猶用也猶廣

也鄭曰今王女𨿽小子自遇而女用事於天下甚廣大也【呂曰戎𨿽小子言王尙幼也抑詩亦言小子後云借曰未知亦旣抱子言漸長也古者謂童子爲子記云小子侯是也曹曰凡伯作板衛武公作抑與召穆公作此詩三人皆王同姓之親或爲尊屬故稱之不嫌猶洛誥之書周公稱成王爲孺子衝子也】易曰君子出其言善則千里之外應之況其邇者乎出其言不善則千里之外違之況其邇者乎是以此戒也

民亦勞止汔可小安惠此中國國無有殘無縱詭隨以謹繾【音遣】綣【起阮反】式遏冦虐無俾正反王欲玉女是用大諫

曹曰殘賊也蘇曰繾綣小人之固結其君者也【曹曰纒綿牢密之意】朱曰正反反於正也曹曰至此則不復望其康寧休息也僅得無相殘賊亦幸矣王曰正敗者敗而已未盡反而爲不正也正反則無正矣鄭曰王乎我欲令女如玉然【蘇曰欲使王徳純備如玉也】故作是詩用大諌正女此穆公至忠之言【曹曰於其過惡已甚則極言而痛刺之不止於諷而已】東萊曰民勞皆諫辭也

民勞五章章十句

板凡伯刺厲王也

鄭曰凡伯周同姓周公之也入爲王卿士【孔曰畿內之國李曰左氏傳曰凡蔣邢茅胙祭周公之也凡伯周公之後也入爲王朝卿士春秋書天王使凡伯來】

【聘則凡伯亦其苗裔世爲王臣也曹曰周公之後封於凡而入爲王卿士】朱曰此詩切責其寮友用事之人而義歸於刺王也

上帝板板下民卒癉【常但反】出話不然爲猶不逺靡聖管管不實於亶猶之未逺是用大諫

毛曰賦也板板反也【曹曰爾雅曰板板僻也板築墻所用障塞而不得通則僻可知也】鄭曰卒盡也毛曰癉病也話善言也鄭曰猶謀也毛曰管管無所依也【曹曰管小物也】亶誠也李曰愛民者天之常道爾今天使下民皆病則反其常道矣【朱曰世亂乃人所爲而曰上帝板板者無所歸咎之辭耳】天降禍如此可畏可不謹哉吾出話以告之厲王不以爲然而且肆於民上則其所謀皆不逺矣【曹曰所謂愚而好自用者也】惟知耽樂於目前不知禍之將至也管管無所依恃也【鄭曰言王無聖人之法度管管然以心自恣也】人茍知有聖人之法度則必戰戰兢兢不敢茍作【曹曰今蔑棄聖人則必管管然自用其私智故其所見之小也】其心旣無聖人矣則矯誣詐僞何所不至哉【朱曰其心以爲無復聖人恣已妄行無所依據又不實之於誠信】惟其謀猶如此不逺我是用大諫也上言爲猶不逺此又言猶之未逺蓋反覆言之矣自下文以至末章皆是大諫也【曹曰厲王監謗小雅無刺詩惟召穆凡伯以親賢之故極言而救之故皆云是用大諫也】

天之方難無然憲憲天之方蹶【俱衛反】無然泄泄【以世反】辭之輯【音集】矣民之洽矣辭之懌【音亦】矣民之莫矣

蘇曰難艱難也毛曰憲憲猶欣欣也【曹曰法令數易之意也】蹶動也【蘇曰震動也】泄泄猶沓沓也【朱曰泄泄蓋弛緩之意】鄭曰辭辭气謂政教也毛曰輯和洽合懌說莫定也蘇曰厲王暴虐恣行故告之曰天方爲艱難以震動周室【曹曰天道常易今人乃遇險難者天實難之也】無爲是憲憲而不顧沓沓而不已是不能以服民祗以速亂而已民之不順非有異志也畏王之無厭而求以自免耳王茍於是而出好言以動之則民洽而定矣曹曰厲王茍能攺過如此是推其至誠之意修爲播告之辭以見一人之情以鼓天下之動孰不歡欣鼓舞從風而靡哉是以和輯之辭感民則乖爭之意可合悅懌之辭感民則怨亂之情可定故辭不可以已也

我𨿽異事及爾同寮我卽爾謀聽我囂囂【五刀反】我言維服勿以爲笑先民有言詢於芻【初俱反】蕘【如謠反】

【原闕】

毛曰懠怒也誇毗以體柔人也【孔曰李巡曰屈己卑身求得於人曰體柔然則誇毗者便僻其形體以順從於人蘇曰誇大也毗附也小人之於人不以大言誇之則以諛言毗之者也】王曰善人載屍則不言不爲飲食而己畏禍故也毛曰殿屎呻吟也【釋文曰殿說文作念屎說文作吚】鄭曰葵揆也毛曰蔑無資財也朱曰惠順師眾也陳曰天方怒女軰女宜誠實以應天無爲便辟鄭曰君臣之威儀盡迷亂賢人君子則如屍矣不復言語王曰民方疾痛呻吟而莫敢揆其事者【朱曰莫敢揆度其所以然】以王監謗故也故民防亂無資王曾莫惠我師【鄭曰民窮如此曾不施惠以周贍眾民】多瘠罔詔也

天之牖民如壎【許元反】如篪【音池】如璋如圭如取如攜【下圭反】攜無曰益牖民孔易民之多辟【匹亦反】無自立辟【婢亦反】毛曰牖道也【朱曰牖開明也猶言天啟其心也】土曰壎竹曰篪孔曰半圭爲璋合二璋則成圭蘇曰攜取言其易也【毛曰如壎如篪言相和也如圭如璋言相合也朱曰壎唱而篪和璋判而圭合取求攜得而無所費皆言其易然也】李曰益者言無所求多也朱曰辟邪僻也李曰茍能順天之理以牖民則其教不肅而成其政不嚴而治【蘇曰聖人之道民如暗者之願明而爲之牖馬導其天也是以托於天劉濟曰開其明者君也而曰天之牖民者以人君因其性之自明而開導之耳朱曰言天之開民其易如此以明上之化下其易如此也】特言攜者以帶上文言之耳蘇曰其導之也攜之而己不求多於民是以其導之甚易【東萊曰亂𨿽極矣道之者固有簡易之理不作聰明爲邪僻以亂之行其所無事斯可矣】朱曰民旣多邪僻矣豈可又自立邪僻以導之耶【蘇曰方世之盛也天下咸聽於上而有一不從故刑足以勝今天下皆不順𨿽有刑辟尙何從而立之哉】

價人維藩大【音泰】師維垣大邦維屏大宗維翰懷徳維寜宗子維城無俾城壞無獨斯畏

毛曰價善也【李曰價人或以爲大人或以爲善人或以爲掌軍事者無所經見今姑兼存之】孔曰藩者園圃之籬王曰大師大眾也孔曰垣者小墻之名朱曰大邦彊國也屏樹也所以爲蔽也【鄭曰漢輿服志雲天子外屏諸侯內屏大夫以簾士以帷】王曰大宗巨室也毛曰翰榦也王曰宗子同姓也李曰王所恃以爲藩垣屏翰蔽其國家者在此數者茍懷之以徳則無有不寧矣宗子維城言同姓之宗子亦當以徳懷之也左氏曰君其修徳以固宗子何城如之所謂宗子維城是也【曹曰藩垣屏翰備宮室可以安矣若夫城則周乎其外而爲固守宗子之譬也國之枝葉休戚同之藩垣屏翰恃以爲固故大封同姓以爲磐石之宗此周之所以宗彊也朱曰懷徳維寧則得是五者之助不然則親戚畔之而城壞城壊則藩垣屏翰皆壞而獨居獨居而所可畏者至矣】東萊曰前章告以爲治之本此章告以爲治之輔也

敬天之怒無敢戲豫敬天之渝【用朱反】無敢馳驅昊天曰明及爾出王昊天曰旦及爾遊衍

毛曰戲豫謂逸豫也鄭曰渝變也毛曰馳驅自恣也鄭曰及與也王往也【朱曰王往通言出而有所往也】旦明遊行衍溢也【朱曰衍寛縱之意】朱曰言天之聰明無所不及不可以不敬也板板也難也蹶也虐也懠也其怒而變也甚矣而王之君臣不之敬也亦知其有日監在玆者乎鄭曰昊天在上仰之皆謂之明常與女出入往來遊溢相從可不愼乎【張曰天體物而不遺猶仁體事而無不在也禮儀三百威儀三千無一事而非仁也昊天曰明及爾出王昊天曰旦及爾遊衍無一物之不體也】李曰未章所言文王在帝左右是也而凡伯亦告厲王以此者蓋古人責難於君以孔孟之時其君皆庸主耳孔孟告之無非堯舜禹湯文武之道乃知古人之事君無有不然也

板八章章八句

生民之什十篇六十四章四百三十三句

毛詩集解卷二十四﹤經部﹐詩類﹐段氏毛詩集解﹥

欽定四庫全書

毛詩集觧卷二十五

宋段昌武撰

蕩之什

蕩【唐黨反】召穆公傷周室大壞也厲王無道天下蕩蕩無綱紀文章故作是詩也

歐陽曰穆公見厲王無道知其必亡而自傷周室爾所以言不及厲王而逺思文主殷商也蘇曰蕩之所以爲蕩由詩有蕩蕩上帝也詩序以爲天下蕩蕩無綱紀文章則非詩之意兵

蕩蕩上帝下民之辟【必亦反】疾威上帝其命多辟【匹亦反】天生烝民其命匪諶【市林反】靡不有初鮮克有終

歐陽曰蕩蕩廣大也毛曰辟君也鄭曰多辟多邪辟也烝眾也朱曰諶信也鄭曰鮮寡也克能也呂曰蕩蕩乎上帝吾王非下民之君乎疾威乎上帝吾王之命何多辟乎窮而呼天之辭也李曰疾威上帝者因厲王之疾威又呼天而告之也朱曰天生眾民其命有不可信其降命之初無不善者而人少能以善道自終是以致此大亂蓋始爲無所歸咎之辭而卒自解之如此王曰民受天地之中以生所謂命也能者養之以福不能者敗以取禍受天地之中一也則靡不有初敗以取禍者眾則鮮克有終則命靡諶矣

文王曰咨咨女【音汝下同】殷商曾是彊禦曾是掊【蒲侯反】克曾是在位曾是在服天降慆【他刀反】徳女興是力

毛曰咨嗟也彊禦彊梁禦善也掊克自伐而好勝人也服服政事也慆慢也歐陽曰此章以下乃條陳王者之過惡言此等事皆殷紂所行文王咨嗟以戒於初而厲王踐而行之於終也王曰所使在位在服皆彊禦掊斂好勝之人也彊禦掊克是謂慆徳蘇曰天降是人以妖孽天下女又興而任之何哉東萊曰力言任之之堅也

文王曰咨咨女殷商而秉義類彊禦多懟【直類反】流言以對冦攘式內侯作【側慮反】侯祝【周救反】靡屆靡防

朱曰而亦女也義類猶善道也懟怨也鄭曰侯維也朱曰作讀爲詛詛祝怨謗也毛曰屆極也防窮也王曰女爲人君以秉義類爲事乃彊禦多懟有忠告善道則以流言對所爲如此非所以秉義類也鄭曰防盜攘竊爲姦宄者而王信之使用事於內鄭曰王與羣臣乖爭相疑而詛祝無極東萊曰無道之君雄猜忌克不責己而怨人故曰彊禦多懟其聞規諫謾爲浮語以應之而心不在焉故曰流言以對

文王曰咨咨女殷商女炰【白交反】烋【火交反】於中國斂怨以爲徳不明爾徳時無背【布內反】無側爾徳不明以無陪【蒲回反】無卿

毛曰炰烋猶彭亨也【鄭曰炰烋自矜气健之貎】陳曰紂虛驕作气於中國朱曰斂怨以爲徳多爲可怨之事自以爲徳而力行之也毛曰無背無側後無臣側無人也無陪無卿無陪貳無卿士也李曰亂世之君是非顚倒邪正錯亂無人以輔弼之故也故曰不明爾徳時無背無側爾徳不明以無陪無卿

文王曰咨咨女殷商天不湎【面善反】爾以酒不義從式旣愆爾止靡明靡晦式號式呼俾晝作夜

毛曰湎沈湎也【孔曰酒誥注云飲酒齊色曰湎然則湎者湎然齊一之辭】朱曰式用也蘇曰止容止也陳曰天之立君以爲民也未嘗使女沈湎如此朱曰天不使爾沈湎於酒而惟不義是從是用也孔曰旣愆女之容止又無明無晦而飲酒不息叫號讙呼使晝日作夜未嘗視事

文王曰咨咨女殷商如蜩如螗【音唐】如沸如羮小大近喪人尙乎由行內奰【皮器反】於中國覃及鬼方

毛曰蜩蟬也螗蝘也【蝘音偃孔曰釋虫云蜩蜋蜩螗舍人曰皆蟬也方語不同三輔以西爲蜩梁宋以東謂蜩爲蝘然則螗蝘亦蟬之別名耳】奰怒也孔曰覃及延及也毛曰鬼方逺方也【孔曰易旣濟髙宗伐鬼方】鄭曰飲酒號呼之聲如蜩螗之鳴其笑語沓沓又如湯之沸羮之方熟殷紂之時君臣失道如此且防亡矣時人化之甚尙欲從而行之不知其非王曰昏亂如此故內自中國外及鬼方莫不怒也

文王曰咨咨女殷商匪上帝不時殷不用舊𨿽無老成人尙有典刑曾是莫聽大命以傾

朱曰非上帝爲此不善之時但以殷不用舊致此禍耳老成人舊臣典刑舊法也王曰𨿽無老成人與圖先王舊政然典刑尙在可循守也曾是莫聽此大命所以傾也東萊曰大命國命也

文王曰咨咨女殷商人亦有言顚沛之掲【紀竭反】枝葉未有害本實先撥【蒲末反】殷鑑不逺在夏后之世

毛曰顚僕沛防也鄭曰掲蹶貎撥絕也言大木掲然將蹶枝葉未有折傷其根本實先絕歐陽曰枝葉未有害本實先撥者謂紂時宗廟社稷猶在天下諸侯未盡叛但王自爲惡盈滿而禍敗爾蓋穆公作詩時周室尙存然知其必亡者以王爲無道根本先壞爾王者國之本也又曰殷鑑不逺在夏后之世者言非獨文王之鑑殷殷之初興亦鑑夏之亡矣謂今旣然則後之興者當又鑑厲王也此言傷之尢深者蕩八章章八句

抑衛武公刺厲王亦以自警也

朱曰楚語左史倚相曰昔衛武公年數九十有五矣猶箴儆於國曰自卿以下至於師長士茍在朝者無謂我老髦而舎我必恭恪於朝夕以交戒我在與有旅賁之規位寧有官師之典倚幾有誦訓之諌居寢有禦之箴臨事有瞽史之導宴居有師工之誦史不失書蒙不失誦以訓禦之於是作懿戒以自儆【韋昭注曰懿字讀爲抑】及其沒也謂之睿聖武公然以年考之武公卽位於宣王之三十六年不逮事厲王明甚此云刺厲王者蓋傷厲王之事因自警省而作此詩使人誦之以自戒云爾詩之所謂爾汝小子者從誦者而指武公也左史所云箴諌之辭或卽誦此詩耳

【闕】

董爲愚其罪在此也【歐陽曰謂哲人不自修飾則習爲昏愚矣如書言惟聖罔念作狂也】

無競維人四方其訓之有覺徳行四國順之訏謨定命逺猶辰告敬愼威儀維民之則

鄭曰競彊也李曰訓效也毛曰覺直也【歐陽曰覺警動也曹曰覺明也猶左以覺報宴之覺】訏大也謨謀也朱曰定審定不攺易也命號令也鄭曰猶圖也毛曰辰時也朱曰告戒也辰告謂以時播告也鄭曰則法也

人君爲政無彊於得賢人得賢人則天下化李曰茍能得人則四方皆訓效之矣【曹曰人而茍能自彊則四方訓之矣】歐陽曰徳行修著可以動人則四國服從矣李曰治道在修己任賢無競維人得賢也有覺徳行修身也蘇曰人君必先任賢臣內秉直徳以服天下然後

先事而大謀以定政命逺圗而時告之政事旣修又能敬其威儀以爲民則所以爲國者略備矣東萊曰動民以行不以言徳行者不言而信覺民之大者也故曰有覺徳行四國順之所謀不止於一身而計天下之安危所謀不止於一時而鑑百世之損益所謂大其謀也旣大而謀以定其命矣猶未敢輕出復長慮卻顧思其所終稽其所敝然後以時而播告焉故曰訏謨定命逺猶辰告用人也修徳也出命也治道之大端旣備又終之以威儀者蓋本其切近者言之以承前章之意也

其在於今興迷亂於政顚覆厥徳荒湛於酒女𨿽湛樂從弗念厥紹罔敷求先王克共明刑

鄭曰於今謂今厲王也蘇曰興起也劉曰迷昏也鄭曰荒廢湛樂也【黃曰廢事謂之荒無厭謂之湛】朱曰紹謂所繼之緒鄭曰敷廣也毛曰共執刑法也【王曰克共者不敢慢之謂】歐陽曰一章二章皆泛論此章乃専以刺王王曰今厲王興而迷亂於政顚覆厥徳以荒湛於酒女𨿽湛樂之從弗念爲人子孫當紹祖宗言當念之也朱曰敷求先王廣求先王所行之道也【王曰惟弗念厥紹故罔敷求先王】黃曰乃祖乃父所以貽厥子孫者典刑昭然具在也爾其可不敬之乎

肆皇天弗尙如彼泉流無淪胥以亡夙興夜寐灑掃廷內維民之章修爾車馬弓矢戎兵用戒戎作用逷蠻方鄭曰肆故今也朱曰弗尙厭棄之也毛曰淪率胥相灑灑章表也朱曰戒備戎兵作起逷逺也鄭曰蠻方九州之外不服者王曰厲王所爲如上所刺故今皇天弗尙也朱曰天所不尙則淪防相與以亡如泉流之易矣言無者戒之欲其不至是也【歐陽曰君臣皆將滅亡也曹曰君臣相與共政如眾泉之流更相灌注一處決潰則眾流相率而俱竭矣】陳曰正宜早夜自爲潔除以爲民之章修戎噐以防內外【李曰灑掃廷內只是修潔其朝廷爾黃曰武公之意非止於灑掃云耳廷內云者防辭也去讒逺色賤貨而貴徳豈非灑掃廷內之意乎如墻有茨之詩則知灑掃廷內之意李曰當時沈荒於酒貪目前之樂而忘意外之變故又戒之以修武備也鄭曰用戒戎作用此備兵事之起王曰用攘蠻夷而逖之也朱曰內自廷除之近外及蠻方之逺細而寢興灑掃之常大而車馬戎兵之變慮無不周備無不飭也】

質而人民謹爾侯度用戒不虞愼爾出話敬爾威儀無不柔嘉白圭之玷尙可磨也斯言之玷不可爲也毛曰質成也【歐陽曰定也陳曰質爾人民之風俗】蘇曰侯度天子所以禦諸侯之度也朱曰不虞不億度而至之禍也話言也東萊曰柔者遜順之辭也鄭曰嘉善也毛曰玷闕也蘇曰天子茍內失其人民而外慢

其諸侯則將有不虞之禍起歐陽曰謹出話敬威儀教王自修也【蘇曰怨不在大言語之不愼威儀之不敬禍之所從起也】鄭曰玉𨿽闕尙可磨鑢而平朱曰玉玷尙可磨言語一失莫能救之其戒深切矣王曰出話如此則行可知矣【叚曰言行均不可以有失而言之失尢易能謹其易者則行可知也故此惟戒夫斯言之玷】

無易由言無曰苟矣莫捫朕舌言不可逝矣無言不讎無徳不報恵於朋友庻民小子子孫繩繩萬民靡不承朱曰易輕易東萊曰由言言之所由也毛曰莫無捫持也孔曰釋詁云朕我也自周以前朕爲通言鄭曰逝往也朱曰讎答也孔曰朋友謂諸侯及卿大夫等下及庻民之子弟小子蘇曰繩繩不絕也朱曰承奉也孔曰王無得輕易於言語無得言茍且如是假有不善人無執持我舌者言往則不可復攺故湏愼之【朱曰言語由己易出而難反常當執守不可放去也】曹曰有言以爲怨亦有言以爲徳【黃曰言悖而出亦悖而入故曰無言不讎撫我則後虐我則讎故曰無徳不報】朱曰若爾能恵於朋友庶民小子【叚曰此小子止謂庶民與後章不同】則子孫繩繩而萬民靡不承而奉之矣皆謹言之效也【李曰言出乎身加乎民行乎邇見乎逺出其言善則千里之外應之不善則千里之外違之言行君子之樞機其施報必然不可掩也王苟能恵於朋友以及庶民小子此子孫防防而萬民亦莫不承順之恵之所施子孫且受其福則怨之所積子孫亦必受其禍矣】

視爾友君子輯柔爾顏不遐有愆相在爾室尙不愧於屋漏無曰不顯莫予云覯神之格思不可度思矧可射思

李曰友親【曹曰王者亦有所友內則大史友內史友外則友邦冡君】毛曰輯和鄭曰遐逺歐陽曰不遐遐也詩人語常如此朱曰愆過尙庶幾也毛曰西北隅謂之屋漏覯見格至朱曰度測鄭曰矧況射厭也東萊曰思語辭此章戒厲王以內外交修也朱曰言視爾友於君子之時和樂爾之顏色其戒懼之意常若自省曰豈不至於有過乎【曹曰豈不逺於有愆乎逺有愆則曽子逺暴慢之意】此言其修於顯也然視爾獨居於室中之時亦當庶幾不愧於屋漏然後可爾無曰此非顯明之處而莫予見也當鬼神之妙無物不體其至於是有不可得而測者不顯亦臨猶懼有失況可厭射而不敬乎此言不但修之於外又當戒謹乎其所不睹恐懼乎其所不聞而謹其獨也是則修之至也【曹曰爾雅曰西北隅謂之屋漏蓋厞隠之處也凡祭設饌於奧奧室西南隅尊者所居也旣畢然後攺設饌於西北隅佐食闔戶牖降所以求神於幽也今祭畢而設饌於屋漏矣厞隠之處禮煩力倦或有惰容人𨿽不覩神實臨之可得而欺耶故神之至也幽明上下不可測度要當終始精一以承焉不宜以其幽隠而遂厭射也】陳曰前二章戒以謹言故此以下又戒以謹威儀也

辟爾爲徳俾臧俾嘉淑愼爾止不愆於儀不僭不賊鮮【息淺反】不爲則投我以桃報之以李彼童而角實虹小子李曰辟君臧善嘉美也鄭曰止容止也陳曰僭差賊害則法也毛曰童無角者也虹潰也東萊曰厲王不君故戒以君爾爲徳俾臧俾嘉欲其盡君徳之善也陳曰愼其容止不過愆於威儀不僭差且不賊害則未有不可以爲法者【東萊曰此詩以威儀爲主故所以屢言之】張曰不僭不賊則人當效之猶投桃報李之必然東萊曰彼小人日導王爲不善而欲民應之以不

悖是猶童牛童羊而求其角天下寧有此理哉潰亂王聽使至傾覆者實此曹耳【王曰童無角理譬我施惡無報我以善之理謂童而角實惑小子耳非其理也】黃曰武公極言君民相應之機又卽物理之易見者言之

荏【而甚反】染【音冉】柔木言緡之絲溫溫恭人維徳之基其維哲人告之話言順徳之行其維愚人覆謂我僭民各有心

朱曰荏染柔貎毛曰柔木柔忍之木緡被也【孔曰緍綸也綸則防之別名謂以絲爲防被之於木故云緍被不訓緍爲被】朱曰基本也毛曰話言古之善言也鄭曰覆反僭不信也毛曰柔忍之木荏染然人則被之爲弓【橫渠曰柔和之木乃弓之材溫恭之人乃徳之質曹曰有其基矣故可以進徳至於和順積中而英華外則日進而無疆矣】歐陽曰人必先觀其質性之如何也鄭曰語賢知之人以善言則順行之告愚人反謂我不信民各有心二者意不同也東萊曰此章言人之質有美有惡故有可告語者有不可告語者若厲王蓋不可告語矣武公猶拳拳不能自己焉下章所言是也

於【音烏】乎【音呼】小子未知臧否【音鄙】匪手攜之言示之事匪面命之言提其耳借曰未知亦旣抱子民之靡盈誰夙知而莫【音暮】成

鄭曰臧善毛曰借假歐陽曰靡盈不自滿毛曰莫晚東萊曰武公之於厲王厚矣故不忍遽斷以爲不可告語猶疑其未知臧否也鄭曰於乎傷王不知善否我非但以手攜掣之親示以其事之是非【陳曰且取已驗之事而示之矣】我非但對面語之親提撕其耳此言以教道之熟不可啟覺假令人云王尙防少未有所知亦己抱子長大矣不防少也陳曰然則王之所失者自盈滿而不受教耳李曰言民者蓋論凡民皆如此朱曰人若不自盈滿能受教戒則豈有早知而反晚成者乎

昊天孔昭我生靡樂視爾夢夢【莫空反】我心慘慘【七感反】誨爾諄諄聽我藐藐【美角反】匪用爲教覆用爲虐借曰未知亦聿旣耄

鄭曰孔甚昭明朱曰夢夢不明亂意也毛曰慘慘憂不樂也朱曰諄諄詳熟也鄭曰藐藐忽略貎毛曰耄老也鄭曰昊天乎乃甚明察我生無可樂也【孔曰以其明察庶知已情故以我生訴之王曰吳天孔明於人善惡無所不察無所不察則王爲如此必致禍罰故我生靡樂】爾雅慘慘慍也鄭曰王之意夢夢然我心之憂悶慘慘然我告戒王口語諄諄然王聽之藐藐然忽略王曰非以我諄諄爲教之也覆以我爲虐之也【歐陽曰君暗於上臣憂於下臣言甚至而而君聽甚忽不以爲徳而反以爲罪也】東萊曰旣耄非謂其老也猶今人責未更事者曰旣老大矣甚言之也【曹曰前云借曰未知亦旣抱子是方壯時也今云偕曰未知遂至於耄則終無所知所謂老將知而耄及之也聿遂也】

於呼小子告爾舊止聽用我謀庶無大悔天方艱難曰防厥國取譬不逺昊天不忒【他得反】回遹【於橘反】其徳俾民大棘

鄭曰止辭也朱曰庶幸悔恨鄭曰不忒不差忒朱曰遹僻鄭曰大棘大困急也歐陽曰我所告

爾者非我妄言皆據舊事之已然者【李曰舊久也其告戒非一口也其來久矣】庶幾聽我猶可以不至於大悔也【王曰於是不復冀其無悔也庶無大悔而已】蘇曰天方艱難周室曰吾將防其國辟如夏商其類不逺天豈復有差忒不然者哉【朱曰我之取譬夫豈逺哉觀天道禍福之不羞忒則知之矣】然王曽不悟益爲邪僻之行使民至於困急而無告也

抑十二章三章章八句九章章十句

桑柔芮伯刺厲王也

鄭曰芮伯畿內諸侯王卿士也字良夫【孔曰書序注云芮伯周同姓國在畿內則芮伯姬姓也杜預云芮國在馮翊臨晉縣則在西都之畿內也左引大風有隧以爲芮良夫之詩知字良夫也李曰孔氏之序書曰巢伯來朝芮伯作旅巢命武王時也顧命同召六卿芮伯在焉成王時也桓九年王使虢仲芮伯伐曲沃桓王時也此又厲玉之時蓋以其世在王朝爲內卿士也】

菀【音鬰】彼桑柔其下侯旬捋【力活反】采其劉瘼【音莫】此下民不殄心憂倉【音創】兄【音況】塡【音塵】兮倬彼昊天寧不我矜

毛曰興也菀茂盛貎旬言陰均李曰劉或曰殺或曰殘要皆桑葉剝盡之意毛曰瘼病鄭曰殄絕毛曰倉防兄滋【釋文曰兄本作況朱曰倉兄與愴怳同悲憫之意】塡久也

【孔曰古者塵塡字同故塡得爲久朱曰塡病也】鄭曰倬明大貎李曰矜憐孔曰菀然而茂盛者彼桑也其葉稚而柔濡故菀然茂盛於此之時人息其下維均得防王曰及采其劉則下民爲日所暴不見芘防而瘼矣上失徳剝防無以芘防其民之譬也歐陽曰他木皆有枝葉而詩人獨以桑爲譬者惟桑以葉用於人常見捋采爲空枝而人不得息其下故以爲諭【蘇曰桑之爲物其葉最盛然及其采之也一朝而盡無黃落之漸故取以比周之盛時如桑之方茂其陰無所不徧至於厲王肆行暴虐以敗其成業王室忽焉雕獘如桑之旣采民失其防而受其病故可憂也曹曰奕世惠澤一旦埽地而盡如桑之一朝捋取而盡人失其所芘也】蘇曰君子憂之不絕於心悲之益久而不已【王曰愴則滋久】號天而訴之也東萊曰此詩本厲王之亂在於用小人故於聽任之際屢致意焉一章至四章皆極言其亂

四牡騤騤旟旐有翩亂生不夷靡國不冺民靡有黎具禍以燼於乎有哀國步斯頻

毛曰騤騤不息也鳥隼曰旟蛇曰旐孔曰翩翩行而舒緩之貎毛曰夷平冺滅王曰黎黒也周曰黎民秦曰黔首黎則黔首之謂也鄭曰具猶俱也蘇曰燼灰燼也朱曰步猶運也頻急蹙蘇曰厲王之亂天下徵伐不息故其民見其車馬旗旐而厭苦之鄭曰亂日生不平無國不見殘滅也王曰民靡有黎則是黔首靡有孑遺也鄭曰民俱遇禍皆爲灰燼陳曰嗚呼可哀乎國運如此之頻促也

國步蔑資天不我將靡所止疑云䢐何往君子實維秉心無競誰生厲階至今爲梗【古杏反】

朱曰蔑滅李曰資賴也【朱曰資與咨同嗟嘆聲】鄭曰將養【李曰助也】朱曰疑讀如儀禮疑立之疑【魚乞反】定也此本毛音鄭曰䢐行也朱曰競爭也毛曰厲惡梗病也陳曰國運困窮天不我飬王曰欲避禍亂疑於

所往天下皆是也則靡所止疑云䢐何往也【叚曰此蓋讀爲疑字朱曰䢐亦往也云䢐耳而果何所往也李曰無所逃於天地間矣】歐陽曰君子實維秉心無競誰生厲階至今爲梗者民歸咎於上之辭也言君子本無爭彊之心而何人生此禍亂之階爲今人之病意若禍有根原其來也逺而今人適遭之耳其實刺禍由王致也

憂心慇慇念我土宇我生不辰逄天僤【都但反】怒自西䢐東靡所定處多我覯痻【武巾反】孔棘我圉

朱曰土鄕宇居鄭曰辰時毛曰僤厚朱曰覯見鄭曰痻病朱曰棘急毛曰圉垂也孔曰言人之憂其心慇慇然顧念己之鄕土居宅也我生不得時正逄天之厚怒使我從西而往於東無所安定而居處【歐陽曰不知逃亂之所】是逄天之怒時故遭此勞役也又自嘆傷多矣我之所遇之病也甚急矣我之在邊垂之勞也

爲謀爲毖亂況斯削告爾憂卹誨爾序爵誰能執熱逝不以濯其何能淑載胥及溺

毛曰毖愼鄭曰卹亦憂也序爵次序賢能之爵【朱曰辧別賢否之道曹曰外之公侯伯子男內之孤卿大夫士皆爵也其序則賢者當在上而用事不肖者當在下而聽命有功者當進無功者當退】執熱手持熱物逝猶去也淑善胥相及與也蘇曰王豈不爲謀且愼哉然而不得其道適所以長亂而自削耳【王曰爲謀爲毖反更亂況斯削則以不與君子爲謀而乃専與小人爲毖故也故遂誨爾序爵】故告之以其所當憂誨之以序爵曰誰能執熱而不濯者賢者之能已亂猶濯之能解熱也【李曰孟子曰欲無敵於天下而不以仁是猶執熱而不以濯也遂引詩然則可以類推矣】今王之所任者其何能善哉則相與入於防溺而已【王曰則亦與小人胥及於溺而已然則爲小人者亦何利哉】東萊曰告之以聽任之道而憂其不能攺也

如彼遡風亦孔之僾【音愛】民有肅心荓【普耕反】云不逮好是稼穡力民代食稼穡維寶代食維好

毛曰遡向僾唈【曹曰爾雅云唈也注謂嗚唈短气貎】荓使也鄭曰逮及今王之爲政見之使人唈然如向疾風不能息也【孔曰風唈人气使人不能喘息】李曰民有肅然之心本無怠慢而王乃使之至於不逮民得以趨事於畎畆之間則其不逮者非民之罪也王使之也故芮伯告王曰好是稼穡言不敢輕於民力也其有功於民者則使之代食歐陽曰稼穡可寶當以祿飬賢才而刺王不然也

東萊曰此章復告以息民務農而居位食祿者不可不審擇也蘇曰君子視厲王之亂悶然如遡風之人唈而不能息𨿽有欲進之心皆曰世亂矣非吾所能及也於是退而稼穡盡其筋力與民同事以代祿食而已當是時也仕進之憂甚於稼穡之勞故曰稼穡維寶代食維好言𨿽勞而無患也

天降防亂滅我立王降此蟊賊稼穡卒癢【音羊】哀恫【音通】中國具贅【之芮反】卒荒靡有旅力以念穹蒼

曹曰災沴爲防兵冦爲亂鄭曰虫食苖根曰蟊食節曰賊耕種曰稼収斂曰穡卒盡癢病恫痛具皆也毛曰贅屬也【朱曰言危也春秋曰君若綴旒然與此贅同】荒虛也朱

曰旅與膂同王曰穹蒼天也穹言形蒼言色朱曰言天降防亂固已滅我所立之王矣又降此蟊賊則我之稼穡又病矣哀此中國皆危盡荒是以危困之極無力以念天禍也【曹曰具位之臣但如贅疣無補於治卒至荒亂無有一人爲國陳力以念穹蒼之變】東萊曰此章因前章息民務農之言而深嘆防亂饑饉之可哀也

維此恵君民人所瞻秉心宣猶考愼其相維彼不順自獨俾臧自有肺腸俾民卒狂

鄭曰恵順宣徧猶謀朱曰相輔也鄭曰臧善朱曰狂惑也李曰古者順道之君爲百姓所瞻仰者以其內能秉持其心外則宣其謀猶於眾故能考察愼擇其相【朱曰順者順於義理也夫心之所同然者理也義也合乎此則天下莫不以爲善而豈一己獨見之私哉】朱曰自獨俾臧自以爲善也自有肺腸自有意見也東萊曰善惡出於天下之同然者蓋曉然易見不順之君其所施爲其所任用皆非天下之所謂善乃自獨使之善耳其肺腸不與人同不可曉解此民所以惑亂也又曰此章言治亂之分蓋其君向背用舎所由異路思古而傷今也

瞻彼中林甡甡【所巾反】其鹿朋友已譖【子念反】不胥以糓人亦有言進退維谷

朱曰興也甡甡眾多並行之貎譖不信【曹曰譖訴也】鄭曰胥相糓善毛曰谷窮孔曰墜谷是窮困之義鄭曰視彼林中其鹿軰耦行甡甡然眾多【曹曰鹿性善羣得食則相呼而共之慮患則環居以禦之】蘇曰朋友相譖不能相善曾鹿之不如是以進退無不防焉者【曹曰欲進而恐爭名而謗興欲退又懼身逺而讒就】東萊曰此章言君暗於上故譖毀之俗成於下自傷處斯世之難也

維此聖人瞻言百里維彼愚人覆狂以喜匪言不能胡斯畏忌

朱曰賦也下同鄭曰胡之言何也毛曰瞻言百里逺應也李曰聖人則能逺知禍福於未萌其所瞻視而言者至於百里無逺而不察若夫愚人則反狂惑以爲喜所謂抱火厝之積薪之下火未及然猶謂之安者也朱曰我非不能言也如此畏忌何言王暴虐人莫敢諫也秉萊曰言朝皆小人安其危而利其菑欲諫而不敢也

維此良人弗求弗廸維彼忍心是顧是復民之貪亂寜爲荼毒

鄭曰良善也毛曰廸進也朱曰忍殘忍顧念復重孔曰荼苦菜毒螫虫皆惡物故比惡行【朱曰荼苦菜味苦气辛能殺物故謂之荼毒也】鄭曰貪猶欲也國有善人王不求索不進用之【曹曰無則不求有則不進也】有忍爲惡之心者王反顧念而重復之言其忽賢者而愛小人天下之民苦王之政欲其亂亡故安爲荼毒之行【王曰王於忍心之人是顧復故民從上所好而貪亂曹曰民之嗜亂者】東萊曰此章言王棄君子而厚小人民不堪命而王不知也

大風有隧【音遂】有空大谷維此良人作爲式糓維彼不順徵以中垢【古口反】

毛曰隧道也鄭曰作起式用朱曰糓善也鄭曰徵行也毛曰中垢言闇冥也【朱曰中隠暗垢污穢也】鄭曰大風之行有所從而來必從大空谷之中陳曰大風其徑隧由空谷而起以興人之爲善爲不善皆有所從來也【朱曰以興下文君子小人所行亦各有道】蘇曰言善人之作也以用其善小人之行也以播其穢中垢其中之所有於外也【曹曰爾雅西風謂之泰風注引此詩鄭箋云西風謂之泰風則鄭時亦爲泰風後人訛也西風摧毀萬物則小人之譬也泰風有道乃自大空谷中而來有空大谷則厲王之譬也厲王不能秉心則中無主如空谷然泰風由之以入物俱敗壞或有善良之人作起有爲而用善道以救之則違小人之意而反徵以中垢矣不順言其相違也中垢猶內污也若王鳯之誣毀王商是也徵猶討也以此罪討之也】東萊曰此章言治亂皆有所自來治由君子而亂由小人也

大風有隧貪人敗類聽言則對誦言如醉匪用其良覆俾我悖【蒲對反】

毛曰類善也鄭曰聽言道聽之言蘇曰誦言先王之言也【劉曰所謂堯言天下誦之是也】毛曰覆反也朱曰悖眊也蘇曰風之起也有道類之敗也有自貪人在上則類之所由敗也李曰王之性本善但以貪人敗之故耳道聽之言則答之誦詩書之言以告之則如醉【朱曰意不在言】此所以見王先入於貪人之言故也厲王旣已不用其良反使我爲悖逆之行而從貪人之所爲也以是知芮伯自傷不獨不見用於王又爲王之所使殊可憫也朱曰由王不用善人而反使我悖眊也厲王說榮夷公芮良夫曰王室其將卑乎夫榮公好専利而不備大難夫利百物之所生也天地之所載也而或専之其害多矣此詩所謂貪人其榮公也歟芮伯之憂非一日矣東萊曰此章言王之所以疏棄君子者由小人之先入也

嗟爾朋友予豈不知而作如彼飛虫時亦弋獲旣之陰女反予來赫

蘇曰朋友其僚友也鄭曰鳥飛亦時爲弋射者所得也之往也陰覆防也赫本亦作嚇莊子曰以梁國嚇我是也【朱曰威怒之貎】嗟爾朋友意欲親而切磋之也東萊曰厲王之朝舉無信芮伯之言者故告之曰予豈不知而妄哉如彼飛虫時亦弋獲豈無一二或中者乎【張曰猶云千慮一得也旣往宻告於汝反謂予來相恐也】東萊曰此章至終章皆托與公卿儕軰言以反覆諷切之也【朱曰我以此言告女是往陰覆於女女反來加赫然之怒於己也】

民之罔極職涼善背爲民不利如雲不克民之回遹職競用力

鄭曰職主【朱曰専也】毛曰涼薄朱曰善背工爲反覆鄭曰克勝朱曰回遹邪僻也民之所以貪亂不知止者由此善背之人【李曰鄭以涼爲信不如毛以爲薄言民之罔中由所主者薄徳之人善相棄背也】爲民所不利之事如恐不勝而力爲之也民之所以邪僻者由此軰競用力而然也反覆其言所以深惡之也

民之未戾職盜爲防涼曰不可覆背善詈【力智反】𨿽曰匪予旣作爾歌

毛曰戻定也蘇曰民之未定職上有盜賊之臣爲之防也陳曰我薄告之以不可以爲爾反背而見詈矣【李曰是亦上文反予來嚇之意】朱曰𨿽汝能自文飾言此亂非我所致然我已作爾歌矣言已得其情其事已著明不可揜覆也

桑柔十六章八章章八句八章章六句

云漢仍叔美宣王也宣王承厲王之烈內有撥亂之志遇烖而懼側身修行【下孟反】欲銷去【起呂反】之天下喜於王化復【扶又反】行百姓見憂故作是詩也

鄭曰仍叔周大夫【孔曰仍氏叔字春秋之例公卿稱爵大夫則稱字】朱曰烈暴虐百姓見憂卹於王也黃曰不可揜者一人之誠意不可欺者天下之民心此意一誠𨿽紀綱未及振法度未及修內難未及息外患未及平天下之民己若躋登於熈然之境矣宣王踐阼未見其有大設施以慰民望而天下喜治之情已決於遇烖之日何哉蓋內志旣立其誠心實意隨寓而顯所謂遇烖修行者固非飾情於譽者比也東萊曰宣王之小雅始於六月言其功也其大雅始於云漢言其心也無是心安得有是功哉

倬彼云漢昭回於天王曰於乎何辜今之人天降防亂饑饉薦【在見反】臻靡神不舉靡愛斯牲圭璧旣卒寜莫我聽

孔曰倬然明大彼天之云漢鄭曰云漢天河也昭光毛曰回轉朱曰言其光隨天而轉也薦讀曰薦重也毛曰臻至鄭曰靡無朱曰圭璧禮神之玉也【孔曰大宗伯以蒼璧禮天黃琮禮地靑圭禮東方赤圭禮南方白琥禮西方璜禮北方典瑞云四圭有邸以禮天兩圭有邸以祀地祼圭有瓚以祀先王圭璧以祀日月星辰璋邸射以祀山川皆祭神所用言圭璧爲其總稱】卒盡也寧猶何也或曰安也此述王仰訴於天之辭也鄭曰宣王時旱渇雨故宣王夜仰視天河望其焉【叚曰夜未央之勤此其時歟】朱曰夜晴則天河明【曹曰或謂水气在天爲雲水象在天爲漢或謂箕鬥間爲漢津云出漢津謂之云漢皆非也夫云合散不常漢則常隨天而轉漢之在天似云而非云故曰云漢也若云與漢並出則不見其昭回若云出漢津則當雨之也何憂懼之有史遷曰漢者金之散气其本曰水張衡曰水精爲漢也左昭十七年星孛及漢梓愼曰漢水祥也漢實水之祥也而雨者水之施也天將雨其兆先見於漢故閔雨則望云漢而占之也天漢起於東方經尾箕之間是爲漢津委蛇向西南行至七星南而沒此其回之度也宣王占雨於雲漢之間而見其倬然昭回於上則其非雨之可知矣】王曰瞻仰昊天不見雨候於是嘆傷人之無辜而遇此防亂饑饉也【王曰旱能致饑饉而曰天降防亂者天欲平治天下則時和嵗丰以應之】朱曰靡神不舉所謂國有防荒則索鬼神而祭之也【鄭司農云索者求廢祀而修之】鄭曰無所愛於三牲【孔曰天地用特牲諸神或用太牢少牢故言之曹曰左氏謂天災有幣無牲此諸侯之禮耳若祭法所謂禳祈於坎壇雩禜祭水旱皆用少牢則天子有牲矣】禮神之圭璧又已盡矣王曰神晏然莫我聽叚曰先王所以徧走羣望如此勤渠豈不知水旱自有定數惟盡其誠心庶幾感格憂民如此𨿽有暴戾之气必潛消於冥冥之中況憂民之憂者民亦憂其憂上下互相體卹而民心亦將安之而無戾矣

旱旣大【音泰】甚蘊隆虫虫不殄禋祀自郊䢐宮上下奠瘞靡神不宗后稷不克上帝不臨耗斁【丁故反】下土寜丁我躬

朱曰蘊蓄隆盛說文曰虫虫旱气【曹曰陰陽和則雨陰不上升而偏陽獨盛則愆而爲旱蘊者陽气之鬰積也隆者陽气之驕亢也虫虫者鬰積驕亢之气燻炙而病人者也故爾雅曰虫虫燻也毛曰蘊蘊而暑隆隆而雷虫虫而熱】朱曰殄絕郊祀天地宮宗廟也毛曰上祭天下祭地奠其禮瘞其物【孔曰奠謂置之於地瘞謂埋之於土】宗尊也朱曰克勝也言稷欲救此旱災而不能勝也臨享也鄭曰斁敗毛曰丁當王曰自郊䢐宮上下奠瘞則天神地祗人鬼內外上下無不禋祀矣曹曰宮之神莫尊於后稷固肯臨我而其力不足以勝旱災郊之神莫尊於上帝其力能勝旱災而不肯臨我【朱曰稷以親言帝以尊言】劉濟曰前曰靡神不舉則秩而祭之後曰靡神不宗則尊而事之蘇曰窮而無告故曰與其耗敗下土寜使我躬當之無使人人被其患也【曹曰君者心也民猶肢體體傷則心慘怛夫至誠慘怛於心則寜丁我躬非虛言也】

旱旣大甚則不可推兢兢業業如霆如雷周餘黎民靡有孑遺昊天上帝則不我遺胡不相畏先祖於摧【在雷反】蘇曰推遷也【橫渠曰如字謂不可推防其故】毛曰兢兢恐也業業危也朱曰如霆如雷言畏之甚也鄭曰黎眾也孔曰孑然孤獨之貎【曹曰說文曰子無右臂曰孑言其獨也】朱曰遺余也摧滅也曹曰上章言寜丁我躬是不忍其民而欲遷其禍於己也旣而不可則畏天威怒而兢兢然懼業業然危常如雷霆在其上而不敢安也朱曰言大亂之後周之餘民僅有遺者而上天又降旱災使孑然而無復有遺蘇曰天將不復使我有遺余【李曰民無孑遺則上天不我遺乎蓋無民則無君】胡爲尙不相畏哉先祖之業將於是摧落矣【曹曰宣王自謂不足以當天意而庻幾以先祖之靈冀尙存其宗社】

旱旣大甚則不可沮【在呂反】赫赫炎炎云我無所大命近止靡瞻靡顧羣公先正則不我助父母先祖胡寜忍予毛曰沮止赫赫旱气炎炎熱气朱曰無所無所容也【陳曰未知死所也】大命近止死將至也瞻仰顧望也毛曰先正百辟卿士也【鄭曰百辟卿士雩祀所及者孔曰正者長也先世爲官之長月令仲夏乃命百官雩祀百辟卿士有益於民者以祈谷實注云百辟卿士古之上公以下勾龍后稷之類】鄭曰旱气太盛人皆不堪言我無所芘防而處眾民之命近將死亡曽無視顧而哀閔之朱曰於羣公先正但言其不見助至父母先祖則以恩望之矣所謂垂涕泣而道之也李曰宣王之旱告於上天又告於父母先祖又告於百官以見情之切念之深也

旱旣大甚滌滌【徒力反】山川旱魃【蒲末反】爲虐如惔【音談】如焚我心憚【徒旦反】暑憂心如燻羣公先正則不我聞昊天上帝寧俾我遁

毛曰滌滌旱气【王曰山枯川竭如滌濯然也】魃旱神惔燎之也朱曰憚勞也畏也毛曰燻灼也朱曰遁逃也鄭曰旱气生魃而害益甚艸木燋枯如見焚燎然李曰我心之憂暑如爲火所燻灼於身焉蘇曰宣王所以祈旱也至矣而莫之答故曰茍吾之不善不當天心則寜使我遁去以避賢者無以我故苦庶民也【朱曰天以已無徳而下旱災何若使我遁去而雨此下民乎】李曰前謂寜丁我躬今曰寜俾我遁不敢有其身又不敢居其位以見祈天之至也

旱旣大甚黽勉畏去胡寜瘨【都田反】我以旱憯【七感反】不知其故祈年孔夙方社不莫【音暮】昊天上帝則不我虞敬恭明神宜無悔怒

朱曰黽勉畏去出無所之也鄭曰瘨病也朱曰憯曽也孔曰祈年月令孟春祈谷於上帝孟冬祈來年於天宗是也【曹曰月令祈谷注云謂以上辛郊祭天也天宗注雲天宗謂日月星辰也周官籥章氏凡國祈年於田祖龡豳雅擊土鼔以樂田畯注云田祖如耕田者謂神農也后稷配食焉】曹曰社者祭五土之神主司稼穡者也方者祭五方之神於四郊也鄭曰虞度毛曰悔恨蘇曰始以旱故欲遁去以避賢者旣又以爲棄位以避憂患非人主之義故黽勉不去以求濟斯難畏不敢也鄭曰天何曾病我以旱曾不知爲政所失而致此害王曰胡寜瘨我以旱憯不知其故則王之自反也

蓋已至矣鄭曰我祈丰年甚早祭四方與社又不晚【曹曰夫自去嵗之孟冬以祈今嵗之丰稔其祀至於上帝日月星辰神農后稷無不徧及可謂夙矣載芟之詩云春籍田而祈社稷曲禮曰天子祭四方嵗徧則方與社亦不莫矣】天曾不度知我之心肅事明神如是明神宜不恨怒於我我何由當遭此旱也

旱旣大甚散無友紀鞫【居六反】哉庶正疚【音救】哉冡宰趣【七口反】馬師氏膳夫左右靡人不周無不能止瞻卬昊天云如何裏

朱曰友紀猶言綱紀橫渠曰友疑作有鄭曰鞫窮也庶正眾官之長也疚病也朱曰冡宰又眾長之長也趣馬掌馬之官師氏掌以兵守王門者膳夫掌食之官也周救也鄭曰裏憂也【朱曰裏與漢書季布無俚之俚同當爲無聊賴之義】蘇曰旱旣太甚國用空竭無以紀綱羣臣朋友【王曰人道相友則吉凶慶弔有紀以合之旱太甚財不足以爲禮則無友紀則人散矣曹曰大宰以九雨系邦國之民人曰友以任得民注云友謂同井相合耦耕作者孟子鄕田同井出入相友守望相助疾病相扶持則百姓親睦今嵗凶不収兄弟妻子且將離散尙何朋友之綱紀哉民散則瓦解之勢成矣】鄭曰窮哉病哉者念此諸臣勤於事而勞倦也毛曰嵗凶年谷不登則趣馬不秣【孔曰趣馬之官不以粟秣飬其馬】師氏弛其兵【孔曰師氏掌使其屬帥四夷之各以其兵服守王之門外且蹕朝在野外則守內列】馳道不除【孔曰天子所行謂之馳道除治也】祭事不縣【孔曰不縣樂也】膳夫徹膳左右布而不修【孔曰布列於位不令有所修造】大夫不食粱士飲酒不樂橫渠曰靡人不周無不能止自庶正而下皆使周急於民若供禦之物則凡皆可止去【孔曰言諸臣無有一人不賙救百姓無有自言不能而遂止而不爲者】鄭曰王愁悶於不雨但仰天曰當如我之憂何蘇曰裏居也宣王遭旱始欲以身當之而不得中欲以身逃之而不能故於其終仰而訴之於天曰將使我如何其居哉

瞻卬昊天有嘒【音恵】其星大夫君子昭假【音格】無贏大命近止無棄爾成何求爲我以戾庶正瞻卬昊天曷恵其寜毛曰嘒眾星貎【朱曰明貎】呂曰昭明也毛曰假至也呂曰贏餘也所以事神者無餘矣朱曰久旱而仰天以望雨則有嘒然之明星【王曰始曰倬彼云漢則夜也今曰有嘒其星則鄕晨也以見宣王憂災通夕不寐】未有雨徴也然羣臣竭其精誠而助王以昭假於天者已無餘矣𨿽今死亡將近然不可以棄其前功當益求所以昭假於上者而修之若此者非求爲我之一身而已乃所以定眾正也於是語終又仰天而訴之曰果何時而恵我以安寜乎蘇曰我亦何求爲哉將以定爾庶正而已未有民不寜而庶官定者也鄭曰瞻卬昊天曷恵其寜渇雨之至也【張曰不敢斥言雨者畏懼之甚且不敢必爾】

云漢八章章十句

崧髙尹吉甫美宣王也天下復【音服】平能建國親諸侯褒【保毛反】賞申伯焉

朱曰申伯出封於謝尹吉甫送其行之詩也鄭曰尹吉甫申伯皆周之卿士尹官氏【孔曰以官爲氏明其先嘗爲尹官而因氏焉曹曰以官爲氏故節南山稱尹氏大師】申國名【曹曰封於申而職爲侯伯猶召伯也】李曰易比卦先王以建萬國親諸侯蓋旣立萬國又在乎有以親之【王曰王命召伯定申伯之宅徹其土田營其城邑及申伯入謝則周邦咸喜戎有良翰此之謂能建國王命傅禦遷其私人錫之以四牡蹻蹻鉤膺濯濯遣之以路車乘馬告之以我圖爾居莫如南土又錫之介圭以作爾寶又餞於郿且命召伯以峙其粻以遄其行此之謂能親諸侯】

崧髙維嶽駿極於天維嶽降神生甫及申維申及甫維周之翰四國於蕃四方於宣

毛曰崧髙貎山大而髙曰崧嶽山之尊者東岱南衡西華北恆是也駿大極至神靈也朱曰甫甫侯也卽穆王時作呂刑者或曰此是宣王時人而作呂刑者之子孫也申申伯也皆姜姓之國也【東萊曰甫申意者皆宣王時賢諸侯同有功於王室者甫𨿽不見於經以文意考之蓋當如此鄭氏乃逺取訓夏贖刑之甫侯非也】毛曰翰榦也王曰蕃言捍蔽宣言敷播朱曰嶽山髙大【李曰爾雅山大而髙曰崧郭璞注云今中嶽崧髙山蓋依此名則知凡大而髙者皆可名之曰崧非専指中嶽也】而降其神靈和气以生甫侯申伯【毛曰堯之時姜氏爲四伯掌四嶽之祀述諸侯之職於周則有申有甫有齊有許也曹曰嶽爲四方之鎭其祭祀之典禮侯國之政事則設官以主之於內因號爲四嶽堯嘗欲遜之以位知其爲一人而兼主四嶽之事也周官曰唐虞建官內有百揆四嶽外有州牧侯伯蓋是時禹宅百揆主平水土伯夷典天神人鬼地示之三禮實主四嶽之祀而佐禹治水及其有功於是賜禹姓曰姒氏曰有夏胙四嶽國曰侯伯氏曰有呂杜預謂大嶽出自神農之後神農居薑水故以姜爲姓至是復賜之氏曰呂所謂天子建徳因生以賜姓胙之土而命以氏者也夏啇之際呂或爲甫而申也齊也許也皆其支庶所別封之地故王風揚之水言平王遣兵屯戍於母家申氏而下章及甫與許說者以爲申姜姓之國而甫許爲諸姜又周語曰齊許申呂曲大姜蓋可知也】實能爲周家之楨榦屏蔽而宣其徳澤於天下也蓋申伯之先神農之後爲唐虞四嶽總領方嶽諸侯而奉嶽神之祭能修其職嶽神享之故此詩推本申伯之所以生以爲嶽降神而爲之也黃曰維嶽降神乃詩人形容之辭以見上天興周之意不必泥其有無也

亹亹申伯王纉之事於邑於謝南國是式王命召伯定申伯之宅登是南邦世執其功

鄭曰亹亹勉也纉繼也曹曰於邑曰邑也於謝於謝也朱曰邑國都之處也【王曰爲建國而曰邑者國之所都亦曰邑作邑於丰商邑翼翼是也】孔曰杜預云申在南陽宛縣蘇曰南陽有申城申伯國也朱曰謝在今鄧州南陽縣是在洛邑之南也作邑於謝蓋申伯本國近謝【曹曰後漢地理誌南陽宛縣有申伯國棘陽縣東北百里有謝城其地蓋相近】鄭曰式法也朱曰召伯穆公虎也毛曰登成也鄭曰申伯亹亹然勉於徳以賢入爲王之卿士佐王有功王又欲使繼其故諸侯之事攺大其邑使爲侯伯【曹曰申伯先封於申厲王之亂國或弗嗣宣王以申伯能亹亹然自彊以從王事故使之紹封於謝也】南方之國皆統理孔曰申伯之賢當使南國法之【曹曰謝於周爲南陳曰南國是式】

【者命爲州牧也】又曰王乃命召伯先營謝邑以定申伯之居【王肅曰召公爲司空主繕治按黍苖序云卿士不能行召伯之職然則營築城郭召伯所主其事也】李曰必命召伯者欲以尊大申伯【朱曰或曰大封之禮召公之世職也】曹曰將以成是南邦之政而使其子孫得以世守其業焉【朱曰世執其功言使申伯後世常守其功也陳曰以南邦傳嗣也】

王命申伯式是南邦因是謝人以作爾庸王命召伯徹申伯土田王命傅禦遷其私人

鄭曰庸功也【毛曰庸城也】徹者正其井牧定其賦稅【孔曰沃衍之地九夫爲井隰臯之地九夫爲牧二牧當一井正井牧者觀其地之肥磽爲等級以授民也定賦稅者預制其所出之多少也曹曰徹什一之法也孟子曰夏后氏五十而貢商人七十而助周人百畆而徹其實皆什一也貢者自治其所受田貢其租谷而已孟子所謂國中什一使自賦是也助者借民力以治公田又使収斂焉孟子所謂請野九一而助惟助爲有公田是也周家之制畿內用夏之貢法稅夫而無公田蓋畿內王所自治得以校嵗之丰凶而爲稅之多少故也邦國用商之助法制公田而不稅夫蓋諸侯得以専治其民恐其多取故王爲之立徹法焉】蘇曰傅禦王治事之臣也【張曰諸侯之傅禦朱曰傅禦申伯家臣之長私人家臣漢明帝送侯印與東平王蒼諸子而以手詔賜其國中傅蓋古制如此】孔曰私人者對王朝之臣爲公人家臣爲私屬也有司徹云主人降獻私人鄭曰召公旣定申伯之居王乃親命之使爲法於南邦因是故謝邑之人而爲國以起女之功【叚曰起其功使之彰顯庸民功也申伯維周之翰功旣多矣復封之於謝以作其民功】王曰遷其私人使就國也

申伯之功召伯是營有俶其城寢廟旣成旣成藐藐王錫申伯四牡蹻蹻【渠略反】鉤膺濯濯【直角反】

毛曰俶作也【王曰始也】藐藐美貎【王曰藐然大也孟子曰說大人則藐之則小彼之意小彼則自大也】蹻蹻壯貎鉤膺樊纓也【曹曰鉤者馬婁頜之鉤也纓者馬當胸纓之飾削革爲之飾以采罽所謂馬鞅也孔曰按巾車金路鉤樊纓九就同姓以封申伯異姓而得此賜者以其命爲侯伯故得車如上公曹曰以親同姓之禮賜王舅也】濯濯光明李曰申伯之功言城謝之事乃召伯所營詩云肅肅謝功召伯營之【曹曰申伯之功宜以建國召伯營之得其時制故並美之也】鄭曰作城郭及寢廟定其人神所處曹曰凡營國宗廟爲先宮室爲後至寢與廟俱成則藐然髙大矣鄭曰已成告王王乃賜申伯爲將遣之

王遣申伯路車乘馬我圖爾居莫如南土錫爾介圭以作爾寶往近【音記】王舅南土是保

孔曰路車大路之車毛曰乘馬四馬也鄭曰圭長尺二寸謂之介非諸侯之圭故以爲寶諸侯之瑞圭自九寸而下【孔曰申伯受侯伯之封當信圭七寸王曰介圭非諸侯所宜有也寶玉非所以分異姓也錫爾介圭以作爾寶則加賜焉非常禮也】李曰所謂賜之以夏后氏之璜封父之繁弱以爲魯國之寶也【曹曰王所以加賜之者亦以元舅故親之如同姓也】東萊曰介圭在周官𨿽天子所服韓奕曰以其介圭入覲於王則當是諸侯之瑞圭【毛曰寶瑞也】蓋介之爲言大也詩人特羙大其圭而稱之非周官之介圭也毛曰近己也【鄭曰近辭也讀如彼記之子之記王曰近親親也錫爾介圭則以往親親也】申伯宣王之舅鄭曰保守也安也孔曰皆命遣之辭鄭曰王以正禮遣申伯之國

故復有車馬之賜因告之曰我謀汝之所處無如南土之最善呂曰古之封建營其城邑寢廟遷私人徹土田必其所封諸侯自爲之天子有所不與申伯以親且賢王欲褒賞而尊顯之皆使召伯先爲營之然後以禮遣之所以建國親侯者恩禮無不曲盡

申伯信邁王餞【賤淺反】於郿【芒悲反】申伯還南謝於誠歸王命召伯徹申伯土疆以峙【音恥】其粻【音張】式遄其行

鄭曰邁行餞送行飲酒時王蓋省岐周故於郿【孔曰郿於漢屬右扶風在鎬京之西岐周之東申在鎬京之東南自鎬適申塗不經郿時宣王蓋省視岐周故餞之於郿朱曰郿在今鳯翔府郿縣曹曰祭統曰明君爵有徳而祿有功必賜爵祿於太廟示不敢専也按漢地理誌郿古扶風之縣地近岐周先王之廟在岐申伯之受封則冊命於先王之廟故王在岐而飲餞於郿也江漢言召虎之封亦曰於周受命於此可見】毛曰還南者北就王命子岐周而還反也【曹曰申伯旣封於謝則南土爲申伯之所宜有故以南爲還】謝於誠歸誠歸於謝【孔曰古人之語多倒】朱曰峙積也鄭曰粻糧式用遄速也王曰王旣餞之則申伯於是實歸其國也言信邁言誠歸蓋以見王之數畱疑於行之不果故也鄭曰王使召公治申伯土界之所至峙其糧者令廬市有止宿之委積用是速申伯之行【孔曰申伯未之時王豫命召伯職此矣在道無闕乏則得疾至曹曰徹通逹之意自郿以往逹於申伯之疆其市廬止宿之所餱糧委積之蓄使召伯豫備而無乏則其行可以遄至矣】王曰前曰徹申伯土田者乃始疆之也今曰徹申伯土疆則其疆定矣東萊曰是詩載封申伯如遷其私人以峙其粻莫不曲盡宣王之待元舅其恩意周浹綜理防宻蓋如此也

申伯畨畨【音波】旣入於謝徒禦嘽嘽【吐丹反】周邦咸喜戎有良翰不顯申伯王之元舅文武是憲

毛曰畨畨勇武貎【曹曰畨畨良士旅力旣愆我尙有之仡仡勇夫射禦不違我尙不欲孔安國以畨畨爲勇武貌然下文以仡仡勇夫爲所不欲則不當以畨畨爲勇武蓋耆艾之狀也】徒禦徒行者禦車者朱曰嘽嘽眾盛也鄭曰戎猶汝也毛曰不顯申伯顯矣申伯也朱曰元長憲法也蘇曰申伯入於謝周人皆以爲喜而相謂曰女今有良翰矣【李曰申伯爲四國之蕃故其所至之國莫不喜其有良翰也曹曰邦人相慶之辭也】文武是憲言其文武皆足法

申伯之徳柔恵且直揉【汝又反】此萬邦聞【音問】於四國吉甫作誦其詩孔碩其風肆好以贈申伯

朱曰揉治也毛曰作是工師之誦也孔曰詩者工師樂人誦之以爲樂曲鄭曰碩大也蘇曰肆極也曾曰前章所謂文武后章所謂柔恵且直辭𨿽異而實則同皆羙其全徳耳非謂旣文武又柔直也【李曰柔而不直則懦直而不恵則訐書曰直而溫易曰柔順利正】孔曰以此順直之徳揉服萬邦不順之國使之皆順其聲譽聞逹於四方【曹曰漢公孫曰揉曲木者不累日顏師古注曰揉謂矯而正之也說文曰矯揉箭之箝也則揉者蓋揉曲而使之直耳曰正曲爲直又日能使枉者直申伯以柔恵且直故枉者能揉而正之也】王曰此雅也而謂之風則以辭不廹切而能感動人之善心故謂之風也【東萊曰其風肆好蓋詩有六義是篇𨿽雅其間固有風之體也】鄭曰以此贈申伯者送之令以爲樂孔曰如此言則此詩之作主美申伯而已申伯有徳王能建之美申伯亦所以美宣王故爲宣王詩也

崧髙八章章八句

烝民尹吉甫美宣王也任賢使能周室中【張仲反】興焉朱曰仲山甫奉使築城於齊尹吉甫送其行而作是詩也陳曰崧髙烝民二詩皆尹吉甫贈行之詩而序詩者皆以爲美宣王何也蓋人君委任得人而僚友之間賦詩以相娛樂則人君之美莫大焉孔曰太宰八統三曰進賢四曰使能注云賢有徳行者也能多才藝者也是賢能相對爲小別

天生烝民有物有則民之秉彛好【呼執反】是懿徳天監有周昭假於下保玆天子生仲山甫

毛曰烝眾則法也朱曰秉執也毛曰彛常懿美也鄭曰監視也朱曰昭明也鄭曰假至也朱曰保祐也毛曰仲山甫樊侯也【孔曰爵爲侯而字仲山甫也周語稱樊仲山甫諌宣王是山甫爲樊國之君也韋昭云食采於樊僖二十五年左說晉文公納定襄王王賜之樊邑則樊在東都之畿內也】孟子曰孔子曰爲此詩者其知道乎故有物必有則民之秉彛也故好是懿徳楊曰近取諸身百體五藏逹之於君臣父子夫婦長防朋友皆物也而各有則視聽言動必由禮焉此一身之則也爲君而止於仁爲臣而止於忠爲父而止於慈爲子而止於孝此君臣父子之則也夫婦有別長防有序朋友有信此夫婦長防朋友之則也皆天理之常故曰民之秉彛也故好是懿徳朱曰是乃民所執之常性故其情無不好此美徳者【黃曰有生之初具物則者均有生之後好懿徳者鮮故上歸之天下則由於民之自用其力】而況天之監視有周能以昭明之徳感格於下故保祐之而爲之生此賢佐【李曰董仲舒曰上天佑之爲生賢佐此之謂也】曰仲山甫焉則所以鐘其秀气而全其美徳者又非特如凡民而已也【東萊曰惟皇上帝降於下民固莫不秉彛好徳也蓋有鐘气之粹者焉故曰天監有周昭假於下保玆天子生仲山甫黃曰尹吉甫之美山甫而先及於凡民者以見山甫之出乎其類拔乎其萃也】

仲山甫之徳柔嘉維則令儀令色小心翼翼古訓是式威儀是力天子是若明命使賦

鄭曰嘉美令善儀威儀色顏色容貎翼翼恭敬古訓先王之遺典也式法也蘇曰力勉也毛曰若順賦布也東萊曰柔嘉維則不過其則也過其則斯爲弱不得謂柔嘉矣令儀令色小心翼翼言其表裏柔嘉也【李曰表裏如一異於色厲而內荏者矣】古訓是式威儀是力言其學問進修天子是若明命使賦【王曰天子有明命則使仲山甫賦之黃曰天子是若而必曰明命蓋順君而不至於逢君矣】言其而措之事業也

此章蓋備舉仲山甫之徳

王命仲山甫式是百辟纉戎祖考王躬是保出納王命王之喉舌賦政於外四方爰發

東萊曰式云者表率儀法之謂鄭曰百辟百君戎猶女也東萊曰保云者保其身體之徳義之謂也朱曰出承而布之也納行而復之也【孔曰太宰職云王眡治朝則贊聽治是出王命也及嵗終則令百官府各正其治受其防聽其致事而詔王廢置是納王命也】喉舌所以出言也【曹曰如喉爲气息之管轄如舌爲言語之樞機而無蔽塞壅遏之患】而應之也李曰王命仲山甫曰我以汝爲百辟之長而繼汝之祖考保我之王躬觀此則知仲山甫之祖考嘗居是官矣爲山甫者乃世其家也【朱曰王躬是保謂保其身體者也然則仲山甫蓋以冢宰兼太保而太保抑其世官也歟黃曰纉戎祖考而繼以王躬是保蓋使之以其孝於祖父者而忠於君】黃曰惟其當出納之職而能任順民之責故敷政於外而四方應之【孔曰卽易所謂出其言善則千里之外應之是也】東萊曰仲山甫之職外則總領諸侯內則輔飬君徳入則典司政本出則經營四方此章蓋備舉仲山甫之職

肅肅王命仲山甫將之邦國若否仲山甫明之旣明且哲以保其身夙夜匪解以事一人

朱曰肅肅嚴也鄭曰將奉行若順也順否猶臧否謂善惡也朱曰明謂明於理哲謂察於事保身蓋順理以守身非趨利避害而偸以全軀之謂也鄭曰夙早也朱曰解怠也一人天子也李曰王之命肅肅然而嚴仲山甫將而行之黃曰王命之嚴吾將而行之然有君命而不知有民情則非也今山甫於民情之違順又能明之東萊曰明亦哲也並言之則明者哲之哲者明之實也旣明且哲而後可以保身甚矣保身之難也說者或謂仲山甫事宣王則保身者非全身逺害之謂蓋誤矣保身乃己事豈爲治亂而增損哉身體髮膚受之父母不敢毀傷本非末節也至於偸生狥私飬小失大如是而全身逺害則君子賤之耳仲山甫在宣王之時羣臣之任遇莫先焉而省察其身奉事其主者無一毫怠忽信所謂小心翼翼矣曹曰身安而後國家可保故夙夜匪解以事一人所以保玆天子也

人亦有言柔則茹之剛則吐之維仲山甫柔亦不茹

剛亦不吐不侮矜寡不畏彊禦

朱曰人亦有言世俗之言也茹納也【曹曰茹者吞啗之名若茹艸茹毛然凡魚肉柔也則吞啗之骨鯾剛也則吐棄之】孔曰人有常言人之常性莫不柔者則茹食之剛者則吐出之諭見寡弱者則侵侮之彊盛者則畏避之維仲山甫則不然不侮不畏卽是不茹不吐旣言其諭又言其實以充之朱曰不茹柔故不侮矜寡不吐剛故不畏彊禦以此觀之則仲山甫之柔嘉非軟美之謂而其保身未嘗枉道以狗人可知矣東萊曰此言仲山甫之徳剛柔不偏也而二章首舉仲山甫之徳獨以柔嘉維則蔽之崧髙稱申伯畨畨終論其徳亦曰柔恵且直然則入徳之方其可知矣黃曰柔亦不茹所以不畏彊禦剛亦不吐所以不侮矜寡蓋此所謂剛柔者山甫一身之剛柔非天下剛柔之人凡物之性有失之過柔者有失之過剛者杞栁可爲桮棬此柔之可茹者也金石之不可食此剛之可吐者也是皆剛柔之偏也山甫柔不至於可茹則柔而非懦也彊禦者吾奚畏剛不至於可吐則剛而非暴也矜寡者吾奚侮

人亦有言徳輶【余久反】如毛民鮮克舉之我儀圖之維仲山甫舉之愛莫助之衮職有闕維仲山甫補之

鄭曰輶輕也【劉濟曰駟驖曰輶車者亦恥其馳逐之輕故輶有輕之意】我吉甫自謂也朱曰儀度也陳曰圖謀也毛曰衮冕君之上服也【鄭曰衮冕者不敢斥王之言也】朱曰言人皆言徳甚輕而易舉然人莫能舉也【李曰徳輕如鴻毛豈有不能舉之哉但人自不舉之耳山甫能不以世人之所忽而忽之故能舉如毛之徳也黃曰細行之不矜則大徳之累也】我於是謀度其能舉之者則維仲山甫而已然以我之不能舉也故𨿽愛之而不能有以助之【朱曰爲徳在已舉之則是人𨿽愛之而曷由助之乎黃曰助者生於有所不足今山甫能舉眾人不能舉之徳則無所不足何助之有故𨿽愛之而莫能助之也】其徳如是故能補衮職之闕孟子曰惟大人爲能格君心之非仲山甫有焉

仲山甫出祖四牡業業徵夫防防每懷靡及四牡彭彭八鸞鏘鏘【七羊反】王命仲山甫城彼東方

蘇曰祖行祭【曹曰顏師古注漢書曰祖者送行之祭因饗飲焉昔黃帝之子累祖好逺逰而死於道故後人祀以爲行神其祭設軷於門外是出門而後祖祭故云仲山甫出祖】朱曰業業健貎【曹曰爾雅曰危也以四牡駕車馬行疾則車之動業業然危也】防防疾貎鄭曰彭彭行貎鏘鏘鳴聲孔曰仲山甫受王命將適齊出於國門而爲祖道之祭蘇曰馬健徒敏猶常恐不及事也【曹曰車徒之行如是其速而山甫每以恐不及事爲懷蓋言其忠也】鄭曰以此車馬命仲山甫使行言其盛也孔曰下言䢐齊故知東方齊也毛曰古者諸侯之居逼隘則王者遷其邑而定其居蓋去薄姑而遷於臨緇也【孔曰史記齊世家云獻公元年徙薄姑都治臨緇計獻公當夷王之時與此不合曹曰毛公以爲齊獻公去薄姑而遷於臨緇至是始城之而王命仲山甫董其役理或然也黃曰此諭也所謂賢於長城者也】

四牡騤騤八鸞喈喈仲山甫䢐齊式遄其歸吉甫作誦穆如淸風仲山甫求懷以慰其心

毛曰騤騤猶彭彭也喈喈猶鏘鏘也遄疾也【朱曰式遄其歸不欲其久於外也】朱曰穆深長毛曰淸風淸微之气化飬萬物者也朱曰永懷以其逺行而有所懷思曹曰仲山甫奉王命總眾以出當有節度故𨿽行疾而有威儀且和也曾曰賦政於外𨿽亦仲山甫之職然保王躬補王闕尢其所急城彼東方其心永懷【曹曰蓋山甫久勞於外乃心無不在王室故永懷】蓋有所不安者尹吉甫深知之作誦而告以遄歸所以安其心鄭曰述其美以慰安其心

烝民八章章八句

韓奕尹吉甫美宣王也能錫命諸侯

鄭曰韓姬姓之國也後爲晉所滅幽王九年史伯對鄭桓公曰武王之子應韓不在【左傳曰防晉應韓武之穆也】李曰言錫命者蓋錫韓侯以命耳如春秋書來錫公命之類曰能者蓋錫之者非妄予而得之者非妄受叚曰詩非命辭詩人舉所命之意如此

奕奕梁山維禹甸之有倬其道韓侯受命王親命之纉戎祖考無廢朕命夙夜匪解防共【音恭】爾位朕命不易榦【古旦反】不庭方以佐戎辟

毛曰奕奕大也朱曰梁山韓之鎭也曹曰禹貢梁岐在雍州漢地理誌云梁山在馮翊【蘇曰在今同州韓城縣李曰春秋時梁山崩乃晉地也爾雅曰梁山晉望也蓋滅韓者晉故爲晉之望也】毛曰甸治也【鄭曰梁山之野堯時俱遭洪水禹甸之者決除其災使成平田定貢賦孔曰治爲平田治山旁之地】釋文曰倬明貎朱曰韓國名侯爵受命蓋卽位除防以士服入見天子而聽命也纘繼也鄭曰戎猶女也朕我也朱曰防敬也鄭曰古之恭字或作共朱曰易攺也朕命不易猶所謂朕言不再也榦正也不庭方不來庭之方也鄭曰戎辟女君也朱曰韓侯初立來朝始受王命而歸詩人作此詩

以送之蘇曰將言韓侯故先敍其國曰梁山之下有倬然之道此韓侯所從朝周以受命者也【陳曰禹治水其功有被於此山者自禹之後無焉韓侯被寵靈於其國可謂倬然光大其道矣】孔曰王親自命之云當紹繼汝祖考之舊職復爲侯伯【叚曰使繼世爲諸侯】無得廢棄我之命也朱曰此又戒之以修其職業之辭黃曰朕命不易蓋君之於臣任之不專信之不篤則彼亦將苟且以自安

四牡奕奕孔修且張韓侯入覲以其介圭入覲於王王錫韓侯淑旂綏章簟茀錯衡衮赤舄【音昔】鉤膺鏤【音漏】【音羊】鞹【苦郭反】鞃【苦反】淺幭【莫歷反】鞗【音條】革金厄

毛曰修長張大覲見也朱曰覲禮執圭贄所以合瑞也介圭封介也執之爲贅以合瑞於王也【孔曰毛氏於崧髙以介圭爲所執之瑞則此言介圭亦爲瑞也介圭入覲正行覲禮鄭曰覲於王而奉享禮貢其國所出之寶書曰黒水西河厥貢璆琳瑯玕孔曰箋以入覲於王爲行享禮介圭則是爲所享之物大行人陳諸侯見王之禮云廟中將幣三享曹曰周官典瑞五等諸侯各執其圭璧公執桓圭侯執信圭伯執躬圭子執谷璧男執蒲璧以朝覲宗遇防同於王故覲禮曰侯氏入門右坐奠圭再拜稽首三享皆束帛加璧庭實惟國之所有然介圭非五等之瑞意者韓侯馬同姓之國得以寶玉爲分故贄介圭以入覲也】毛曰淑善也交龍爲旂綏大綏也【孔曰卽王制所謂天子殺下大綏者夏采注云徐州貢夏翟之羽有虞氏以馬綏後世或無染鳥羽而用之或以旄牛尾爲之綴於幢上所謂注旄於竿首者然則綏者卽交龍旂竿所建與旂共一竿馬貴賤之表章故云綏章曹曰有鈴曰旂注旄首曰旌旂畫蛟龍而垂綏於竿首也】鄭曰簟茀漆簟以爲車蔽今之藩也【孔曰巾車云漆車藩蔽注云漆席以爲之】毛曰錯衡文衡也【孔曰錯衡錯置文采爲車之衡】孔曰衮以爲衣而畫以衮龍赤舄赤色之舄鄭曰鉤膺樊纓也眉上曰刻金飾之今當盧也【曹曰鉤者馬婁頷之鉤也膺者馬當胸之樊纓也者馬之當盧刻金以爲飾者也孔曰按金車玉路樊纓金路鉤樊纓注云金路無有鉤此言鉤膺必金路矣而得有鏤者蓋特賜之也】毛曰鞹革也鞃軾中也【孔曰鞹者去毛之皮軾者爲兩較之間有橫木可憑者也鞹鞃者蓋以去毛之皮施於軾之中央持車使牢固也】毛曰淺虎皮淺毛也懱覆式也【孔曰幭禮記作幦周禮作玉藻言有羔幦鹿幦春官巾車言犬防豻皆以有毛之皮爲幦幦是蓋覆之名覆在式上也】鄭曰鞗革謂轡也以金爲小環往往纒搤之【孔曰轡首謂之革往往者言其非一二處也曹曰以鞗皮爲轡其有餘而垂者謂之革】王曰淑旂綏章於紼後建之簟茀在後衡在左右鉤膺鏤鞹鞃淺幭鞗革金厄則皆在前鄭曰此覲乃受命先言受命者顯其美也曹曰旣覲則王班圭而復之乃以車馬旂服賜焉【李曰如春秋書錫命者皆非諸侯親至京師而天子錫之皆其遣使以錫也惟來請而錫之然後爲得禮之正也】

韓侯出祖出宿於屠【音徒】顯父【音甫】餞之淸酒百壺其殽維何炰鼈鮮魚其蓛【音速】維何維筍【卹尹反】及蒲其贈維何乘馬路車籩豆有且【子余反】侯氏燕胥

鄭曰祖將去而祀軷也旣覲而反國必祖者尊其所往去則如始行焉祖於國外畢乃出宿毛曰屠地名鄭曰顯父周之卿士也【曹曰顯父稱字者蓋周之大夫也】餞送之故有酒孔曰淸酒百壺多也殽饌鄭曰炰鼈以火熟之也鮮魚魚中鱠也毛曰蓛菜殽鄭曰筍竹萌蒲深蒲【孔曰謂蒲蒻入水深醢人注云深蒲蒲姑生水中】贈送也且多貌鄭曰人君之車曰路車所駕之馬曰乘馬蘓曰侯氏諸侯之與餞者也【束萊曰覲禮稱來朝之諸侯皆曰侯氏然則此所謂侯氏或者専指韓侯也歟】鄭曰胥皆也曹曰因其祖祭而與饑送之賔飲酒焉鄭曰王旣使顯父餞之又使送以車馬【蘓曰王寵韓侯故使顯父餞之曹曰以王命賜之】所以贈厚意也諸侯在京未去者於顯父餞之時皆來相與燕其籩豆且然榮其多也王曰言侯氏燕胥不特韓侯之身而已宣王之初防亂饑饉散無友紀至是乃能餞贈諸侯備物如此故賦而美之也

韓侯取妻汾王之甥蹶【俱衛反】父之子韓侯迎止於蹶之裏百兩彭彭八驚鏘鏘不顯其光諸娣從之祁祁如雲韓侯顧之爛其盈門

鄭曰汾王厲王也厲王流於彘彘在汾水之上【孔曰彘於漢則河東永安縣也永安西臨汾水蘇曰晉霍邑是也在汾水之上】故時人因以號之猶言莒郊公黎比公也姊妹之子爲甥毛曰蹶父卿士也【曹曰蹶父姞姓爲王卿士說文曰黃帝之後百防姓姞后稷妃家也然則蹶蓋其氏也】鄭曰百兩百乘也孔曰每車皆有八鸞之聲鄭曰不顯顯也光猶榮也毛曰諸娣眾妾也【曹曰諸侯一娶九女二國媵之以娣侄從娣女弟也侄兄子也此獨言娣者舉女娣以該之歸妹之義也】毛曰祁祁徐靚也朱曰如雲眾而美也言韓侯旣覲而還遂以親迎也鄭曰王之甥卿士之子言尊貴也【曹曰詩人言人之貴必敍其內外親族如碩人之詩是也】孔曰其妻出於蹶父之門諸娣隨而從之如雲韓侯於是回顧而視之見其鮮明粲爛然其盈滿於蹶父之門也此韓侯取妻未必受命之後始取因言其可美之事故及之耳

蹶父孔武靡國不到爲【於僞反】韓姞【其一及】相攸莫如韓樂孔樂韓土川澤訏訏【況甫反】魴鱮【音序】甫甫麀鹿噳噳【愚甫反】有熊有羆有貓有虎慶旣令居韓姞燕譽

毛曰姞蹶父姓【朱曰韓姞蹶父之子韓侯妻也孔曰以婦人稱姓今以姓配夫之國謂之韓姞】鄭曰相視攸居【朱曰擇可嫁之所也】毛曰訏訏大也甫甫然大噳噳然眾也貓似虎淺毛者也朱曰慶喜令善喜其有此善居也燕安譽樂也鄭曰蹶父甚武健爲王使於天下國國皆至【東萊曰靡國不到特言渉歷邦國之多非必國國皆至也】爲其女視其所居韓國最樂川澤寛然眾魚禽獸備有言富饒也【曹曰其國之深山大澤廣土眾民可知也碩人有雲河水洋洋北流活活施罛濊濊鱣鮪發葭菼揭揭亦與此詩意同齊近河韓多山各賦其所有也】韓姞則安之盡其婦道有顯譽王曰韓侯取妻何預於王政而詩言及此蓋汾王失道爲諸侯所卑侮則王甥亦安能相攸惟宣王任賢使能然後汾王之甥更爲樂國賢君之所願取而威儀備具光顯如此乃所謂邦之榮懷也東萊曰古者任遇方面之臣旣盡其禮復卹其私使之內外光顯體安志平然後能展布自竭爲王室之屏翰詩人述宣王能錫命諸侯而因道其娶之盛其意蓋在於此而王室尊安人情暇樂亦莫不在其中矣

溥彼韓城燕師所完以先祖受命因時百蠻王錫韓侯其追其貊【武伯反】奄受北國因以其伯實墉實壑實畆實籍獻其貔【音毗】皮赤豹黃羆

鄭曰溥大也董曰燕召公之國毛曰師眾先祖韓侯之先祖武王之子也【鄭曰受命封韓爲侯伯其州界外接蠻服】因時百蠻長是蠻服之百國也【孔云臯陶謨云外薄四海咸建五長則蠻夷自有長牧以統之而雲長是蠻服之百國者夷中𨿽有長而國在九州之外其貢獻往來之莭皆請於所近州牧而後至京師以非専屬故云因以其統之故稱長】追貊戎狄國奄撫也蘇曰墉城也壑池也【毛曰實墉實壑言髙其城深其壑也】鄭曰籍稅【孔曰公羊曰什一而籍是籍爲稅之義也】孔曰釋獸云貔白狐郭璞曰一名執夷虎豹之屬陸璣曰似虎或曰似熊赤豹毛赤而文黒羆大於熊有黃羆赤羆貔言皮則豹羆亦獻皮也朱曰疑韓初封時召公爲司空王命以其眾爲築此城如召伯營謝山甫城齊春秋諸侯城邢城楚丘之類也【東萊曰春秋之時城邢城楚丘城緣陵城之類皆合諸侯爲之覇令尙如此則周之盛時命燕城韓固常政也曹曰當是武王子初封於韓其時召康公封於北燕實爲司空王命以燕眾城之及宣王封申伯於謝復使召穆公營焉則召公在周世爲司空矣】蘇曰王以韓侯之先因是百蠻而長之故錫之以追人貊人授之以北方之國【鄭曰錫以蠻服追貊之戎狄令撫柔其所受北面之國】使復爲之伯焉【孔曰言韓侯之賢能復先祖舊職也李曰卽上文纉戎祖考也】韓侯於是命諸侯各修其城池【孔曰所部諸國之城壑】治其田畆正其稅法以時貢其所有於王孔曰禹貢梁州貢熊羆狐貍是中國之常貢此則北夷所自有而獻之所謂各以貴寶此一章蓋言韓侯受賜歸國行政之事

韓奕六章章十二句

江漢尹吉甫美宣王也能興衰撥亂命召公平淮夷鄭曰召公召穆公名虎陳曰淮夷之地不一徐州在淮北徐州有夷則淮夷之在北者也州在淮南州有夷則淮夷之在南者也江漢常武二篇同爲宣王之詩而同言淮夷召虎旣平淮夷而告成於王矣常武又曰鋪惇淮濆仍執醜虜故知淮夷之地不一以地理考之曰江漢之滸王命召虎者是淮南之夷也【叚曰自江漢之間出師徵之】若在淮北則江漢非所由入之路矣曰率彼淮浦省此徐土者是淮北之夷也若在淮南則徐土非聨接之地矣黃曰江漢一詩乃召公還師奏凱之日所作也初則整而往非爲邀功特以淮夷作患不能自安耳次則淮夷之患除而其功成次則安民之政舉而其功廣次則卽功而論賞次則論定而賞行次則人臣報塞之義也

江漢浮浮武夫滔滔【吐刀及】匪安匪遊淮夷來求旣出我車旣設我旟匪安匪舒淮夷來鋪

朱曰浮浮水盛貌滔滔順流貌淮夷夷之在淮上者也鄭曰車戎車鳥隼曰旟孔曰旌斾無事則納之於弢將戰乃建之朱曰鋪陳也陳師以伐之也陳曰江漢去周爲最逺不應親臨江漢之逺而始

命召虎也尹吉甫謂召虎所伐之淮夷自江漢之滸而入故逺指江漢以名篇鄭曰江漢之水合而東流浮浮然【孔曰禹貢嶓冡導漾東流爲漢又東爲滄浪之水過三澨至於大別南入幹江是到大別之南漢與江合東流也漢地理誌大別在廬江安農縣界則江漢合處在州之境也如此則召公伐淮夷當在淮水之南魯僖所伐淮夷應在淮水之北當淮之南北皆有夷也胡曰杜預云禹貢漢水至大別南入江在江夏界疏謂大別在廬江安農縣按漢水入江乃今漢陽軍之大別山山之漢口是也漢口亦曰沔口亦曰夏口卽江夏鄂州江夏郡也至安農一千五百里豈江漢相合古今有不同哉東萊曰胡氏辧江漢合流旣得之矣但去淮夷絕逺於今文頗不合或者防江漢諸侯之師以伐之歟】王曰武夫滔滔則以其眾逝也蘇曰行者皆莫敢安徐曰吾之來也惟淮夷是求是鋪言用命也林賢良事要曰古者畿兵不出所以重內卒有四方之役卽用諸侯人耳或遣上公帥王賦亦不過元戎十乘以先啟行而已而調兵諸侯又各從其方之便髙宗伐楚蓋裒荊旅武王伐商實用西土至於徵徐以魯平淮夷以江漢略見於經可考也平王出戍逺以見刺當時周都洛由洛戌申許無乃未甚逺而周人已不能堪況後世有勞師萬里之外者哉

江漢湯湯【音商】武夫洸洸【音光】經營四方告成於王四方旣平王國庻定時靡有爭王心載寜

孔曰湯湯然流盛貎毛曰洸洸武貌鄭曰庻幸時是孔曰時無有叛戾乖爭者鄭曰載之言則也朱曰此章言旣伐而成功也曹曰宣王之初四夷交侵於是厲志恢復始則北伐玁狁次則南䢐蠻荊至於常武江漢而夷之居淮南北者悉已討定之矣故召伯於是以經營四方之武功告成於王也【李曰鄭氏以召公旣受命伐淮夷服之復經營四方之叛國從而伐之蘇氏王氏皆以爲然予竊以爲不然所謂經營四方但猶後世徵伐夷狄則曰有事於四方夷狄耳】李曰四方平王國定則王亦可以安寜矣觀

此則知宣王之心在於安天下其戰爭出於不得已【劉曰所謂憂以天下樂以天下】

江漢之滸【音虎】王命召虎式辟四方徹我疆土匪疚【音救】匪棘王國來極於疆於理至於南海

鄭曰滸水涯朱曰辟與辟同徹井其田也鄭曰疚病棘急極中也朱曰極中之表也居中而爲四方所取正也蘇曰疆畫經界理分土地朱曰此章四章皆述王冊命召穆公與公復於王之辭首尾大抵類今人所藏古器物銘識蓋古人文字之常體也再言江漢之滸者繋上事起下事也陳曰王命召虎自彼江漢之滸而伐之非謂宣王臨江漢之地而命召虎也蘇曰王命召公辟四方之侵地而治其疆界非以病之非以急之也使來於王國取中焉耳【朱曰但使其來取正於王國而已】召公於是疆理其地至南海而止東萊曰淮夷在南故極其逺而言之曰至於南海李曰以此見復文武之竟土也

王命召虎來旬來宣文武受命召公維翰無曰予小子召公是似肇敏戎公用錫爾祉

毛曰旬徧也【李曰十日爲旬則旬訓徧明甚】蘇曰宣布也朱曰自江漢之滸言之故曰來鄭曰召公康公奭召虎之始祖也朱曰翰幹予小子王自稱也毛曰似嗣也東萊曰肇始也毛曰敏疾鄭曰戎猶女毛曰公事也【朱曰功也】朱曰言王命召虎來此江漢之滸徧治其事以布王命【蘇曰南方旣平王命召公來歸於周徧治四方而布行其政】謝曰昔文武受命召康公爲之楨榦之臣故述其祖之功以勸之陳曰汝不必言事我小子之故自當繼似汝先祖康公【朱曰但自爲似女召公之事耳李曰女今無以我爲小子不足與有爲當繼女召公之功也曹曰女但思似康公周室其庶幾焉】東萊曰自召康公之後其風烈寂寥無聞矣至穆公始復敏於從事以繼其烈朱曰我是以嘉女之功而錫女以福

釐【力之反】爾圭瓚【才旱反】秬鬯一卣告於文人錫山土田於周受命自召祖命虎拜稽首天子萬年

毛曰釐賜也九命錫圭瓚秬鬯【孔曰賜汝以圭柄之玉瓚曹曰周官典瑞云祼圭有瓚以肆先王以祼賔客明堂位曰裸用玉瓚大圭注云灌酌鬰尊以獻也瓚形如槃容五升以大夫圭爲柄謂之圭瓚】鄭曰秬鬯黑黍酒也謂之鬯者芬香條鬯也【曹曰謂秬鬯卽鬯人所謂掌共秬鬯而飾之是也又取郁金十葉爲貫百二十貫爲築煮之以和鬯酒謂之郁鬯卽鬰人所謂祭祀賔客之裸事和郁鬯以實彛而陳之是也】孔曰釋噐云卣中尊按郁人掌和郁鬯以實彛而陳之則鬯當在彛而此及尙書左傳皆云秬鬯一卣者當祭之時乃在彛賜時未祭故卣盛之蘇曰文人先祖之有文徳者鄭曰周岐周自用也【蘇曰自從也】王賜召虎以鬯酒一尊使以祭其宗廟告其先祖【曹曰祭統曰君賜爵祿於太廟祭之日君降立於阼階南南鄕所命北面史由君右執防命之再拜稽首受防以歸而舎奠於其廟故召虎受山川土田之錫則並釐以圭瓚秬鬯使歸告於召公之廟也】用其祖康公受封之禮岐周周之所起爲其先祖之靈故就之【孔曰時實周世而特言於周受命明非京師以虎祖康公在岐周事文武有功而受采地今虎嗣其業功與之等故往岐周命之祭統曰賜爵祿必於太廟以岐是周之所起有別廟在焉朱曰古者爵人必於祖廟示不敢專也又使往受命於岐周從其祖康公受命於文王之所以寵異之】拜稽首者受王命防書也人臣受恩無可以報謝者但言使君壽考而已

虎拜稽首對揚王休作召公考天子萬壽明明天子令聞不已矢其文徳洽此四國

鄭曰對答也【毛曰遂也】稱休美也陳曰王休王之休命鄭曰作爲也毛曰考成矢施洽和洽也陳曰

召虎受此休命上以對於王下以告成於召公【劉濟曰以召祖所成之業而對宣王也在昔康公所以弼亮邦家文武實有賴焉其後經厲王之壞而幾於墜矣召虎可不作而成之乎曹曰宣王以康公之事命召虎虎卽以康公之事成之使宣王求有令聞而文徳普洽是所謂以康公之事成之者也朱曰言穆公旣受賜遂答稱天子之美命作康公之廟噐而勒王冊命之辭以考其成且祝天子以萬壽也古噐物銘云拜稽首敢對天子休命用作朕皇考龔伯尊惇其眉壽萬年無疆語正相類但彼自祝其壽而此祝君壽耳】朱曰繼又美其君之令聞而進之以不已勸其君以文徳而不欲其極意於武功古人愛君之心於此可見矣【朱曰言武功之不可恃亦所以戒之也】

江漢六章章八句

常武召穆公美宣王也有常徳以立武事因以爲戒然朱曰詩中無常武字召穆公特名其篇蓋有二義有常徳以立武則可以武爲常則不可此所以有美而有戒也叚曰詩中摘其字而名則名未必有意詩有特立其名則名有其意

赫赫明明王命卿士南仲大【音泰下同】祖大師皇父整我六師以修我戎旣敬旣戒恵此南國

孔曰赫赫明明者宣王命將之顯也朱曰卿士卽皇甫之官也鄭曰南仲文王時武臣也朱曰大祖始祖也大師皇父之兼官也鄭曰整齊修治朱曰戎兵噐也孔曰敬恭戒懼也王曰所命之卿士言其世則以南仲爲大祖言其官則大師言其字則皇父也【蘇曰皇父以卿士而兼大師陳曰自冡宰而下謂之六卿大師而下謂之三公旣曰王命卿士又曰大師皇父古者三公官不常有或以卿士之長者上行其事春秋之時所謂宰周公是也周家不特設三公皆兼職而已如周公以冡宰兼大師也】鄭曰命將必本其祖者因有世功於是尢顯【蘇曰稱其世功以褒大之】孔曰天子六軍軍各有將今獨命皇父使整六師蓋中軍之將尊爲元帥故特命之使總攝諸軍也曹曰今復爲大將整頓六師修飭戎事以討淮夷之叛命者孔曰師嚴噐備當恭敬以臨之戒懼以處之董曰伐其暴亂所以恵之也

王謂尹氏命程伯休父左右陳行【戶剛反】戒我師旅率彼淮浦省此徐土不畱不處三事就緒

毛曰尹氏掌命卿士【孔曰卽內史也凡命諸侯及孤卿大夫則冊命之是也注云冊謂以簡冊書王命又曰此時尹氏當是尹吉甫吉甫卿士而掌命臣者蓋爲卿而兼內史】程伯休父始命爲大司馬【李曰楚語云重黎氏世敍天地其在周程伯休父其後也當宣王時央其官守而爲司馬氏則是宣王始命程伯休父爲司馬也】鄭曰率循也毛曰浦涯也朱曰徐土徐州之土淮北之夷也下章所謂徐方徐國亦卽此爾【曹曰按禹貢海岱及淮爲徐州東至海北至岱南及淮其地廣人眾矣若淮夷則東夷之種散處於淮浦者耳費誓云䢐玆淮夷徐戎並興孔安國謂此戎夷帝王所覊縻統緒故錯居九州之內今此詩所敍先伐淮夷次徵徐國蓋先其小而易者後其大而難者用兵之法當然也陳曰費誓所云二國之亂其來則有所自矣】鄭曰三事三農之事也【孔曰大宰九職一曰三農生九谷注云三農原隰及平地也朱曰三農謂上中下農夫也】緒業也孔曰上命元帥此命司馬王謂其內史大夫尹氏汝當爲冊書命此程國之伯字休父者爲大司馬朱曰上章旣命皇父而此章又命程伯休父者蓋王親命大師以三公出將而謂內史命司馬以六卿副之耳鄭曰軍禮司馬掌其誓戒【孔曰大司馬職云大師掌其戒令是也】蘇曰故使之左右陳其行列而戒令之曰往循淮之上而視徐土無久畱處其地以患苦其民鄭曰三農之事皆就其業【王曰所謂耕者不變也曹曰師之所處荊棘】

【生焉故必不畱不處然後三農得以就緒】

赫赫業業有嚴天子王舒保作匪紹匪逰徐方繹【音亦】騷震驚徐方如雷如霆徐方震驚

王曰赫赫顯也業業大也朱曰嚴威也毛曰舒徐保安也鄭曰作行也【朱曰言王師舒徐而安行也】蘇曰紹急也【說文曰紹紏緊也曹曰役不再舉則匪紹】毛曰逰遨逰朱曰繹連絡也毛曰騷動也曹曰雷能震物而霆則雷之迅擊者也蘇曰王之南徵也人望其赫赫業業之威而畏之曰有嚴哉天子也曹曰𨿽以天子之威重如此亦必安徐詳諦而後動蘇曰王則徐而安行不急不緩而徐方之人莫不震動【王曰徐方旣繹騷則王師從而震驚之】如雷霆作於上不遑安矣王曰此章但言徐方則知宣王之兵及淮而未及徐方而徐方已震驚也此以見先聲也次章則言徵淮五章則言徵徐末章則言徐方之服其次序皆可考也

王奮厥武如震如怒進厥虎臣闞如虓虎鋪惇淮濆仍執醜虜截彼淮浦王師之所

朱曰進鼓而進之也闞奮怒之貎虓虎之自怒也鋪布其師旅也惇厚集其陳也仍就也老子曰攘臂而仍之截截然不可犯之貎孔曰旣到淮浦臨陣將戰王乃奮其威武如天之震雷如人之勃怒言嚴威之可懼也卽進而前其虎臣之將闞然如虓怒之虎令布陳惇厚之陣於淮水濆涯之上就執其眾虜【又曰此篇上下不言其戰則是見敵卽服故就執之】蘇曰王師之所在截然無侵掠者曹曰成王之時淮夷嘗叛伯禽之世亦與徐戎並興今徐方𨿽皆震驚而猶未肯屈服則以習亂故也

王旅嘽嘽如飛如翰如江如漢如山之苞如川之流緜緜翼翼不測不克濯徵徐國

孔曰王旅王之師旅毛曰嘽嘽然盛也疾如飛摯如翰【朱曰翰羽也孔曰鳥飛已疾翰又疾於飛若鷹鸇之類摯擊眾鳥者也】孔曰江漢其廣長似之也毛曰苞本也孔曰兵法有動有靜靜則不可驚動故以山諭動則不可禦故以川諭李曰緜緜不可得而絕【曹曰緜緜其密不可測也】翼翼不可得而亂【曹曰翼翼其整不可克也】蘇曰不測不可知測不克不可克勝也毛曰濯大也

王猶允塞徐方旣來徐方旣同天子之功四方旣平徐方來庭徐方不回王曰還歸

蘇曰猶道也鄭曰允信朱曰塞充實陳曰允塞豈尙詐哉鄭曰旣來已來告服孔曰旣同與他國同服於王鄭曰來庭來王庭也回猶違也朱曰還歸班師而歸也又曰言王道甚大而逺方懷之非獨兵威然也序所謂有常徳以立武事因以爲戒者是也曹曰宣王待夷狄以誠實之道不用詭謀詐計徐方於是服而來歸來未必同也至於上下內外咸服而無二心然後謂之同徐方來同則由宣王推赤心置其腹中故也故以徐方旣同爲天子之功【李曰此𨿽將臣之功原其所本乃天子之功也】宣王北伐玁狁西徵羗戎南威蠻荊獨徐方未服今徐方來朝於王庭則四方旣平矣於是王命凱旋而行飲至防勲之禮焉劉曰武成則戒黷故曰還歸者止於義也

常武六章章八句

瞻卬【音仰】凡伯刺幽王大壞也

瞻卬昊天則不我恵孔塡【音塵】不寧降此大厲邦靡有定士民其瘵【側界反】蟊【音牟】賊蟊疾靡有夷屆罪罟不收靡有夷瘳【勑畱反】

毛曰塡久厲惡瘵病也【朱曰厲亂也】食根曰蟊食節曰賊孔曰蟊賊是害禾稼之虫疾是害禾稼之狀王

曰夷平也鄭曰屆極也歐陽曰述民呼天而仰訴之辭也言天不恵養我使久不安而降此大惡謂命此幽王爲君故使邦靡有定而士民病也鄭曰如蠡賊之害禾稼無有止息時施刑罪以羅网天下而不収斂亦無止息時蘇曰國有所定則民受其福無所定則民受其病於是有小人爲之蟊賊刑罰爲之防罟凡此皆民之所以病也

人有土田女反有之人有民人女覆奪之此宜無罪女反收之彼宜有罪女覆說【音棁】之

鄭曰人有土田女反有之人有民人女覆奪之此言王削黜諸侯及卿大夫無罪者毛曰収拘也鄭曰說赦也

哲夫成城哲婦傾城懿厥婦爲梟【古堯反】爲防【處之反】婦有長舌維厲之階亂匪降自天生自婦人匪教匪誨時維婦寺

毛曰哲知也朱曰傾覆也鄭曰城猶國也歐陽曰士多才智者則能興人之國王曰婦人以無非無儀爲善無所事哲哲則足以傾城而已陳曰懿美也鄭曰厥其也梟鴟惡聲之鳥諭褒姒之言李曰漢谷永舉懿厥哲婦顏師古注云言幽王以

哲婦爲美鄭曰長舌諭多言李曰婦人之多言乃爲禍亂之階歐陽曰婦寺者謂婦人與寺人言婦寺者舉類而言爾蘇曰言王不用教誨之言維婦寺是聽也王曰幽王如上所刺則荒昏故也其荒昏則婦言是用故也

鞫人忮【之防反】忒譖是竟背【音佩】豈曰不極伊胡爲慝如賈【音古】三倍【蒲罪反】君子是識婦無公事休其蠶織

鄭曰鞫窮也毛曰忮害忒變也鄭曰譖不信也竟猶終也陳曰極至也鄭曰胡何慝惡識知也朱曰賈居貨者也三倍獲利之多也鄭曰婦人

之長舌者好窮屈人忮害轉化其言無常李曰其始也譖是人其終也又從而背之蓋其好惡予奪惟其口之出而已陳曰如是而窮人豈曰不至矣乎何尙爲惡而未已也鄭曰賈物而有三倍之利者小人所宜知也君子反知之非其宜也今婦人休其蠶桑織紝之職而與朝廷之事其爲非宜猶是也【孔曰婦人不宜與朝廷公事而休止蠶織惟干預男子之政】

天何以刺何神不富捨爾介狄維予胥忌不弔【音的】不祥威儀不類人之云亡邦國殄瘁

毛曰刺責也蘇曰介大也弔閔也毛曰類善殄盡瘁病也蘇曰天何用責王神何用不富王哉凡以王信用婦人之故王曽不悟將有夷狄之大患捨之不忌而忌君子之正王者【王曰王乃捨狄不治顧與予胥忌而已凡伯大臣之忠賢者也與忠賢之大臣胥忌則孰與王爲善者乎】夫天之降不祥庻防王懼而自修今王遇災而不弔不愼其威儀朱曰今王遇災而不弔不愼其威儀又無善人以輔之則國之殄瘁宜矣

天之降防維其優矣人之云亡心之憂矣天之降防維其防矣人之云亡心之悲矣

鄭曰降防下羅防蘇曰天降禍以執有罪如防之執禽也優多於前也毛曰防危也【鄭曰防近也】

【闕】

朱曰此刺幽王任用小人以致饑饉侵削之詩也

天降罪罟蟊賊內訌【戶工反】昬椓【丁角反】靡共【音恭】潰潰回遹【音聿】實靖夷我邦

東萊曰天降罪罟所謂天之降罔也毛曰訌潰也朱曰昬椓昬亂椓防之人也【鄭曰昬椓言閽人也椓毀其陰者也曹】

【曰閽寺人之守門者】靡共無肯共敬於職事毛曰潰潰亂也孔曰回遹邪僻也朱曰靖治夷平也蘇曰小

人爲蟊賊以潰其內朱曰言此蟊賊昬椓者皆潰亂邪僻之人而王乃使之治平我邦所以致亂也【王曰靖與俾予靖之同意夷與亂生不夷同意】

臯臯訿訿【音紫】曽不知其玷兢兢業業孔塡【音塵】不寧我位孔貶

朱曰臯臯頑慢之意王曰訿訿然以茍訾爲事朱曰玷闕也鄭曰兢兢戒業業危也朱曰塡病也毛曰貶墜也朱曰言小人在位所爲如此而王不知其闕至於戒謹恐懼甚病而不寧者其位乃更見貶黜其顚倒錯亂之甚如此

如彼歲旱艸不潰茂如彼棲【音西】苴【七如反】我相此邦無不潰止

毛曰漬遂也【曹曰潰訓防訓亂艸防亂則茂盛也】苴水中浮艸也鄭曰潰亂也朱曰相視水中浮艸棲於木上者言枯槁無潤澤也王曰民蕩析離防無復生理故如棲艸也孔曰我視此邦無有不亂

維昔之富不如時維今之疚不如玆彼防斯粺【皮賣反】胡不自替職兄【音況】斯引

鄭曰時今時也【朱曰時是也】毛曰疚病也鄭曰玆此也朱曰疏糲也粺則精矣【鄭曰米之率糲十粺九鑿八侍禦七孔曰九章粟】

【米之法云粟率五十糲米三十粺二十七鑿二十四侍禦二十一言粟五升爲糲米三升以下則米漸細故數益少四種之米皆以三約之得此數也言此明糲麄於粺】毛曰替廢也鄭曰職主也毛曰兄玆也【朱曰兄怳同】引長也朱曰言昔之富未嘗若是之疚也而今之疚又未嘗若是之甚也【李曰但是言昔者富實未有如是今之困疾亦未有如是】曹曰夫何故厚取於民而耗之於小人也毛曰彼宜食防今反食精粺【李曰見小人食君子之祿】鄭曰小人何不自廢退使賢者得進乃玆復主長此爲亂之事乎【朱曰曷不自替以避君子乎而使我心専爲此故至於愴怳引長而不能自已也】

池之竭矣不云自頻泉之竭矣不云自中溥【音普】斯害矣職兄【音況】斯不烖【音哉】我躬

毛曰頻厓也【曹曰說文雲頻水厓人所賔附頻盛不前而止徐曰今俗作濵】蘇曰池水之鐘也泉水之也鄭曰溥猶徧也朱曰大也蘇曰池之竭由外之不入泉之竭由內之不出鄭曰今時徧有此內外之害矣【曹曰內外俱竭爲害徧矣】朱曰言禍亂有所從起而今不云然也此其爲害亦已廣矣是使我心專爲此故至於愴怳日益大而早夜憂之曰是豈不烖及我躬也乎李曰其害廣矣小人猶復主此禍亂之事日以洪大

昔先王受命有如召公日辟【音辟】國百里今也日蹙【居六反】國百里於乎哀哉維今之人不尙有舊

鄭曰先王文武也召公康公也言有如者時賢多非獨召公也毛曰辟開蹙促也蘇曰文王之世周公治內召公治外故周人之詩謂之周南諸侯之詩謂之召南所謂日辟國百里云者言文王之化自北而南至於江漢之間服從之國日以益眾及虞芮質成而其旁諸侯聞之相率歸周者四十餘國焉朱曰今謂幽王之時促國蓋犬戎內侵諸侯外叛也又嘆惜哀痛而言今世𨿽亂豈不猶有舊徳之人可用哉言有之而不用耳【曹曰當是時禍亂𨿽已窮極然去宣王中興之日未逺其舊臣故老無尙存者乎】

召旻七章四章章五句三章章七句

蕩之什十一篇九十二章七百六十九句

毛詩集解卷二十五

欽定四庫全書

毛詩集解卷二十六

宋段昌武撰

頌

周頌淸廟之什【闕】

毛詩集解卷二十六

欽定四庫全書

毛詩集解卷二十七

宋段昌武撰

周頌臣工之什【闕】

毛詩集解卷二十七

欽定四庫全書

毛詩集解卷二十八

宋段昌武撰

周頌閔予小子之什【闕】

毛詩集解卷二十八

欽定四庫全書

毛詩集解卷二十九

宋段昌武撰

魯頌【闕】

毛詩集解卷二十九

欽定四庫全書

毛詩集解卷三十

宋段昌武撰

商頌【闕】

毛詩集解卷三十

