

欽定四庫全書

經部三

詩傳名物集覽目錄

詩類

卷一

鳥

卷二

鳥

卷三

獸

卷四

獸

卷五

虫豸

卷六

鱗介

卷七

艸

卷八

艸

卷九

艸

卷十

艸

卷十一

木

卷十二

木

【臣】等謹案詩傳名物集覽十二卷

國朝陳大章撰大章字仲夔號雨山黃岡人康熈戊辰進士攺翰林院庶吉士以母老乞歸其於毛詩用功頗深所作集覽本百卷凡三易稿而後成此乃其先行摘出付梓之本凡鳥二卷獸二卷虫豸一卷鱗介一卷艸四卷木二卷蓋尢其生平精力所注也毛詩自陸璣以下詮釋名物者毋慮數十家此書成之最後故於諸家之說采輯尢夥其中體例之未合者如釋鶉之奔奔則荘子之鶉居列子之蛙變以至朱鳥爲鶉首子夏衣若懸鶉之類無所不引釋雞棲於塒則列子之木雞呂氏春秋之雞跖漢官儀之長鳴雞亦無不偹載皆體近類書深乖說經之防又每條首錄朱傳大意以紫陽爲主故如鄂不韡韡則取豈不光明之義而駁鄂作蕚不作跗之說以爲不煩攺字亦過扵偏執至如載宋太宗賜耶律休格【原作休哥今攺正】旗皷事則以遼事誤作宋事尢爲乖舛然其徴引旣眾可資博覽𨿽精雅不足而繁富有餘固未始非讀詩者多識之一助也乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

詩傳名物集覽卷一

庶吉士陳大章撰鳥

闗關雎鳩

朱傳雎鳩水鳥一名王雎狀類鳧鷖今江淮間有之生有定偶而不相亂偶常並遊而不相狎故毛傳以爲摯而有別列女傳以爲人未嘗見其乖居而匹處蓋其性然也又語錄見人說淮上有之狀如鳩差小而長雌雄兩兩相隨不失立處須隔丈來地所謂摯而有別也爾雅雎鳩王雎也郭注雕類江東呼之爲鶚好在江渚山邊食魚禽經王雎魚鷹也亦曰白鷖亦名白鷢鄭箋摯至也謂雌雄情意至然而有別韓詩雎鳩貞潔愼匹以聲相求隱蔽乎無人之處陸璣疏雎鳩大小如鴟深目目上骨露幽州人謂之鷲揚雄許愼皆曰白鷢似鷹尾上白鄭漁仲云尾邊有一防白風土記白鷢鸇屬於義無取蓋蒼鷃大如鷢而色蒼其鳴戛和順遊於水而息於洲常只不雙陸佃云鶚性好峙所謂鶚立俗云雎鳩交則雙翔立則異處是謂摯而有別傳云摯鳥不雙是也左傳杜注雎鳩摯而有別故爲司馬主法則嚴氏詩緝左傳郯子五鳩備見於詩雎鳩氏司馬此詩是也祝鳩氏司徒鵓鳩也四牡嘉魚之鵻是也鳲鳩氏司空布谷也曹風之鳲鳩是也爽鳩氏司防大明之鳩是也鶻鳩氏司事鷽鳩也非斑鳩小宛之鳴鳩與氓食桑葚之鳩是也蔡氏名物解凡鳩皆陽鳥也剛而能制眞若乎陽和而不同有不可犯之道故謂之雎鳩又謂之鶚王大也於鳩爲大故又謂之王雎勒以法度足以一眾故雎鳩氏爲司馬陰陽自然變化論雎鳩不再匹淮南子關雎興於鳥君子美之爲其雌雄之不乖居也歐陽本義先儒辧雎鳩甚眾惟毛公得之曰摯而有別謂捕魚而食鳥之猛摯者也鄭氏釋摯爲至非也鳥獸雌雄皆有情意孰知雎鳩之獨至哉或曰詩本述后妃淑善之徳不冝反以猛摯之物比之曰不取其摯取其別也雎鳩之在河洲聽其聲則和視其居則有別此詩人之所取也正字通雎從且與盱睢恣睢睢水睢陽之睢從目義別俗作睢非按爾雅止曰王雎鄭郭陸許諸家皆以爲雕鶚之類蓋附爾雅白鷢而訛也黃直翁引夾漈曰鳧類在水邊尾有一防白舊說雕誤朱子特主其說則固不能無疑於諸家矣長箋謂王雎如鴨風土記疑爲蒼鷃近代馮元敏謂狀似鴛鴦通雅定爲屬玊蓋各得其形似而郝氏指爲布糓錢氏以爲杜鵑則又擬非其倫矣

黃鳥於飛

朱傳鸝也爾雅皇黃鳥郭注俗呼黃離畱亦名搏黍鄭注黃鸎也陸疏黃鳥黃鸝畱也或謂之黃栗畱幽州曰黃鸎一名倉庚一名商庚一名黧黃一名楚雀齊人曰搏黍一曰搏香關西謂之黃鳥當葚熟時來往桑間故里語云黃栗畱看我麥黃葚熟不或謂之黃袍禮記仲春之月倉庚鳴野民曰黃栗畱語聲轉耳其色黧黒而黃埤雅凡詩言黃鳥者興也言倉庚者賦也倉庚鳴於仲春其羽之鮮明在夏鳴則蠶生故詩曰有鳴倉庚爰求柔桑爾雅翼倉庚黃鳥而黒章羅氏曰性好雙飛故鸝字從麗又曰鸝必匹飛鵙必單棲而東山之末章以比之子於歸者又詩鳥鳴嚶嚶按禽經稱鸎鳴嚶嚶殆詩所謂鳥也今荊州每冬月於田中得土堅圓如卵者破之則鸎在其中無復毛羽蓋以土自裹伏候春始破土而出出谷遷喬恐似此矣禽經燕以狂防鸎以喜囀格物總論鸎黒尾嘴尖紅腳靑徧身甘艸黃色羽及尾有黒毛相間三四月鳴聲音圓滑韓退之曰以鳥鳴春以虫鳴秋若黃鳥之類其善鳴者也夏小正二月有鳴倉庚鵙者績之候倉庚蠶之候名物解凡記時者皆言倉庚形色有中和之美以命其徳也故哀三良刺宣王皆言黃鳥仲夏黍登而聲伏故謂之搏黍月令驚蟄後五日小桃華次五日倉庚鳴陰陽運祚推移時至气動不得不爾故先王以候節令山海經黃鳥食之不妬楊夔止妬論云梁武帝郤後性妬令倉爲膳妬果減半通雅楊升庵引李邵言倉庚爲布谷謂當作博谷按布谷今呼郭公郭婆去栗畱之音霄壤矣作博谷尢無據

維鵲有巢

朱傳鵲鳩皆鳥名鵲善爲巢其巢最爲完固鳩性拙不能爲巢或有居鵲之成巢者爾雅鵲鵙醜其飛也翪注竦翅上下又云烏鵲醜其掌縮注飛縮腳腹下月令季冬之月鵲始巢周書小寒之日鴈非鄕又五日鵲始巢鵲不始巢國不寧廣雅鳱鵠鵲也易通卦驗鵲者陽鳥先時而動先事而應見於未風之象失節不巢癸气不通故言春不東風也箋鵲作巢冬至架之至春乃成詩推度災云鵲以復至之月始作室家鳴鳩因成事天性如此也禽經鵲以音感而孕又云鵲鳴唶唶莊子鵲上髙城巢於髙枝之巓城壞巢折淩風而起故君子得時則蟻行失時則鵲起又雲遊於雕陵之樊覩一異鵲自南方來東方朔鵲立必順風淮南子鵲識歳之多風去喬木而巢扶枝故髙而不危也又云蟄虫鵲巢皆向天一又云太陰所建蟄虫首穴而處鵲巢向而爲戶又曰幹鵠知來而不知往幹鵠鵲也博物志鵲巢開口背太歳向太乙歳多風則去髙木就卑枝渉秋首無毛又練鵲白毛如練俗謂之拖白練山鵲曰鷽陸賈云幹鵲噪行人至陶貞白雲一名飛駁鳥以其色雜也古今注鵲一名神女說文曰象文從隹昔聲荀子古之王者其政好生惡殺鳥鵲之巢可俯而窺陸佃云鵲知人喜作巢取在木杪枝不取墮地者皆傅枝受卵故一名幹鵲莊子烏鵲孺魚傅沫也鵲以傅枝少欲故曰孺也列子所謂細腰純雄其名穉蜂者與此同義羅願云鵲巢水大則髙水小則卑傅枝而生子春二月有乳鵲矣已而捨去他鳥居之故召南稱鳩居鵲巢今烏之類亦逐鵲而居其巢鵲尾尢長故漢髙祖劉氏冠民間謂之鵲尾冠能制蝟其所在蝟必反腹而受啄埤雅鵲彊而不淫所以成徳故知風之所在而作巢知歳之所在而開戶所以趨時故詩以譬國君詩曰防有鵲巢言不驚懼之故卭有防苕言不殘賊之故也俗說鵲巢中有梁見鵲上梁者必貴今二鵲共銜一木置中是也相法云鵲行蹌蹌性行弗良故古人居欲如燕行不欲如鵲淮南子曰如鵲之駮一曰從昔昔之言幹也考工記穉牛之角直而澤老牛之角紾而昔主物簿云鵲啄槐實結入於腦謂之鵲玉此鵲終歳不復鳴噪𨿽巢無胎卵天寶遺事鵲謂之靈鵲聞鵲聲皆喜以爲吉兆名物疏按爾雅鷽山鵲注似鵲而有文采長尾觜腳赤說文云知來事鳥也據此則羣書所言知來者乃是鷽非鵲也通雅喜鵲曰幹鵲性惡濕故名王安石以干音防謂健也小說謂之神女藏經謂之芻尼陳后山謂人必欲押芻尼字爲韻甚無謂漢西京有鳷鵲觀說文鳥在木上曰巢在穴曰窠淮南子雁北向鵲始加巢

維鳩居之

毛傳鳩鳲鳩稭鞠也釋鳥鳲鳩鴶鵴疏左傳云鳲鳩氏司空詩云維鳩居之謂此郭云今之布糓江東呼爲獲糓方言云戴勝謝氏云布谷類也陸璣疏今梁宋之間謂布谷爲鴶鵴一名擊谷一名桑鳩按戴勝自生穴中不巢生而方言云戴勝非也禽經鳩拙而安注鳲鳩也禮記仲春之月鷹化爲鳩然後設罻羅季春鳴鳩拂羽列子鷂之爲鸇鸇之爲布谷布谷久復爲鷂方言鳩自關而東謂之郎睪大者謂之頒鳩埤雅鳲鳩一名搏黍今之布谷江東呼爲郭公牝牡飛鳴以翼相拂不自爲巢居鵲之成巢有均一之徳蓋其哺子朝自上而下暮自下而上者均也其子在梅在棘在榛已常在桑者一也一者婦道也妻道也均者母道也小君之道均以制節一以謹度故詩以況夫人周官羅氏仲春獻鳩以養國老者鳩性不噎食之復助气故也雅翼此鳥鳴時正值播種故曰布谷似鷂長尾好鳴之鳥故月令謂之鳴鳩續漢禮儀志年七十者授之玉杖八十九十有加禮杖長九尺端以鳩爲飾欲老人不噎以愛民也歐陽永叔云今所謂布谷戴勝者與鳩絕異惟今人直謂之鳩者拙鳥也不能作巢多在屋瓦間或於樹上架搆樹枝初不成窠便以生子往往墜雛鵲作巢甚堅旣生雛散飛則棄而去容有鳩來處彼空巢詩緝一名桑鳩仲春鷹所化爲鳩也或謂之題肩齊人謂之擊正禽經一鳥曰隹二鳥曰雔三鳥曰朋四鳥曰乘五鳥曰雇六鳥曰鶂七鳥曰�八鳥曰鸞九鳥曰鳩十鳥曰章鳩字從九以此名物疏揚雄方言屍鳩或謂戴勝邢氏已辧其非又云或謂之鶭鸅此卽釋鳥所云鶭鸅鸆非屍鳩也其他鶝防鵩鶝諸異名皆不足據羅願以爲卽月令之鳴鳩據馮衍逐婦書云口如布谷則此鳥亦多聲者但鳴鳩自是鶻鵃非鳲鳩也羅氏之言失詳防矣依歐陽氏則拙鳩別是一種不在左傳五鳩之內此蓋以時驗知之或得其實然古之釋詩者皆謂鳲鳩有均壹之徳故以比夫人若但拙而已安足稱乎後漢書楊由曰向社中木上有鳩鬭此兵象也又聚也鳩能聚陽气故取義於聚舜典共工方鳩僝功注僝見也言鳩聚見其功也左傳釋三國之圖以鳩其民國語庶可以鑑而鳩趙宗乎庶物異名疏斑鳩春分化爲黃禍侯本艸曰春化爲黃褐侯秋分化斑防卽靑防也黃褐言其色埤雅引之言所鳴有禍傅防甚矣通雅凡小鳥皆曰隹音錐曰夫不曰曰荊鳩皆是鳩之子曰防鳩曰役鳩曰糠鳩曰卽臯曰辟臯以其文曰錦鳩五鳩以祝鳩性壹而孝爲司徒祝鳩養老也屍鳩壹而慈鴡鳩司馬鶚也鷞鳩司防鷹也鶌鳩司事則鶻鵃鷽也鳲鳩布谷也所謂郭公化鷂者卽此

誰謂雀無角

春秋運斗樞瑤光星散爲雀易通卦驗立夏雀子飛說文雀依人小鳥崔豹云雀一名嘉賓言棲宿人家如賓客今俗呼瓦雀亦名黃雀麻雀淮南子季秋之月候鴈來賓雀入大水爲蛤許愼注賓雀者老雀也棲宿人家堂宇間有似賓客故謂之賓雀禽經雀交不一雉交不再格物要論雀頷皆黒通身毛羽褐色尾長二寸許指爪黃白異物志南海有黃雀魚六月化爲黃雀十月入海爲魚埤雅雀賦曰頭如顆蒜目如擘椒雀物之滛者防物之貪竊者故詩言雀角防牙以譬彊暴西方之書曰雀浴沙受卵禽經曰雀以猜瞿雀俛而啄仰而四顧所謂瞿也凡鳥皆雄乘雌此鳥雌乘雄又雀四時有子鴿逐月有子雅翌云雀小隹其小者黃口貪食易捕老者難取性極多欲至曛黒輙盲不能爲巢穿屋居之力能勝燕或銜艾於燕巢中燕飛去則居之字通於爵飲噐以爲名象雀之形取其鳴節節足足也太曰明珠彈雀肉費不當也初學記雀肉不可合李食之朝野僉載叱雀官倉猶是向公故書之所貴者意也舊說鳥雀尾翠上有肉髙有穴者名脂瓶每引觜取脂以塗翅毛衣悅澤雨露不濡箋云雀之穿屋不以角乃以咮名物疏按此雀卽依人小鳥凡緯書稱赤雀黃雀者瑞鳥也又有靑雀禮記前有水則載靑旌是水鳥也永元中安息所獻者條枝大雀也並與此不同方書蘇頌曰雀肉和蛇牀子熬膏和藥丸服能補下名驛馬膏此法始於唐明皇服之驗雄雀矢曰雀蘓卽白丁香入藥通雅鵲古作舃雀古作爵今人混之非也雀性淫酒噐一升曰爵戒淫佚也俗曰瓦雀在堂檐也老而斑曰麻雀小者黃口曰黃雀

燕燕於飛

朱傳燕鳦也謂之燕燕者重言之也孔疏漢書燕燕尾涎涎是也爾雅燕燕鳦廣雅鳥朱鳥燕也禮記仲春之月鳥至至之日以大牢祠於髙禖春秋運斗樞瑤光星散爲燕埤雅燕籥口布翅枝尾齊人呼鳦取其名自呼也一名鳥取其色之也一名鷾鴯莊周所謂鳥莫智於鷾鴯目之所宜處不給視𨿽落其實棄之而走其畏人也而襲諸人間此燕安之道也故其字又爲燕安之燕雅翼燕有兩種越燕小而多聲頷下紫巢於門上謂之紫燕亦謂之漢燕胡燕比越燕而大臆前白質黒章其聲亦大巢於大屋兩榱其長有容匹素者謂之蛇燕其尾岐分光澤漢書所云涎涎者美好之貌也以春分來秋分去其來主爲孳乳故古者以其至之日祀髙禖契因是而生其去也多藏深谷大空木中無毛羽或蟄藏坻岸中亦雲入水爲蜃蛤淮南子云燕之爲蛤是也來去皆避社又戊巳日不取土豈社主於土戊己土位土尅水燕之所避與巢中有艾則不居鷹鷂食之立死狐貉皮毛見鳦則毛脫一名遊波雷斆曰海竭江枯投遊波而立泛是也廣州誌燕有三種於嵓崖者爲土燕左傳少皥時鳥師而鳥名鳥氏司分者也又曰猶燕之巢於幕下九章算術五雀六燕飛集於衡衡適平一雀一燕飛而易處則燕輕田俅子少昊時赤燕一防飛集少昊之戶遺其丹書夏小正二月來降燕乃睇降者下也睇者眄也視可爲室也九月陟鳥蟄先言陟後言蟄陟而後蟄也又曰鳥至至者入人室屋也一曰衡爲鵲虛爲燕湘中記零陵有石燕形似燕得雷風則飛頡頏如眞燕月令仲春鳥至仲秋鳥歸呂氏春秋燕雀爭處一屋之下子母相哺呴呴焉相樂以爲安矣決上焚棟宇燕雀顏色不變不知禍之將及也博物志食燕肉不可入水爲蛟龍所吞七修類槁云燕本水鳥故稱鳥而終入水又入水者戒食燕或其理也天主物簿戴玉之鵲巢於竹與燕同羣蓋燕能識寶也名物解燕就陽而畏陰南北往來有生息之道鳥西北乙鳥東南自所歸而言故謂之自所生而言故謂之乙中記千歳之燕戶北向禽經鴛鴦鳥愛其類又云烏向啼背棲燕背飛向宿述異記燕千年生胡髯京房易占山見白燕則生貴女今俗名燕爲天女淮南子大廈成而燕雀賀通雅云爾雅曰嶲周燕燕乙孫炎曰別三名也說文曰嶲周燕也陸璣曰嶲周子規也說文旣失爾雅之句讀陸疏又昧乙鳥爲杜鵑夾漈因之曰蜀嶲州多子規其誤甚矣按凡鳥之岐尾者曰嶲卽嶲字亦肉尾也冏�皆象形觜宿曰觜觽觜言前一星似喙觽言二星岐是觽尾也佩觽者謂其尾尖也周周之鳥銜羽愛其尾也玩爾雅本文自得其解

差池其羽

說文羽鳥長毛也周禮羽人掌以時徴羽翮之政於山農凡受羽十羽爲審百羽爲搏十搏爲縛鐘氏染羽左傳毛羽不登於噐則公不射爾雅羽本謂之翮一羽謂之箴十羽謂之縛百羽謂之緷禮內則冬宜鮮羽注鮮生魚羽鴈也又羽虫三百六十鳳爲之長又五音之一屬水漢志羽聚也物聚藏羽覆之爲水爲智爲聽爲物樂書聲出於腎而齒開物聚謂之羽羽水也

雄雉於飛

朱傳雉野雞雄者有冠長尾身有文采善鬭韓詩章句耿介之鳥爾雅鷂雉�雉鳪雉鷩雉秩秩海雉鸐山雉雗雉鵫雉雉絕有力奮伊洛而南素質五采皆備成章曰翚江淮而南靑質五采皆備成章曰鷂南方曰東方曰鶅北方曰鵗西方曰鷷雉之暮子爲鷚易離爲雉注取其有文章書日月星辰山龍華虫注華虫鷩雉也楊炯冕服議雉被五采象聖人體兼文明又書髙宗彤日越有雊雉左傳郯子少皥爲鳥師而鳥名五雉爲五工正利噐用正度量夷民者也周官巾車掌王后之五輅重翟面注重翟翟雉之羽也大戴禮正月雉震雊震鳴也雊鼓其翼也正月必雷雷不必聞惟雉爲必聞之說文雷始動雉聞而鴝其頸蔡邕月令雷在地中雉性精剛故應而鳴也春官大宗伯士執雉注士死制故執雉所謂二生一死摯者也士相見禮贄冬用雉注取其耿介交有時別有倫其羽文明可用爲儀也月令孟冬雉入水爲蜃季冬之月雉雊雞乳曲禮雉曰疏趾注雉肥則趾開張也爾雅鴨鴈醜趾間有幕其足蹼雞雉醜指間無幕其足疏故曰疏趾也運斗樞璣星散爲雉化書雉不再合信也山海經少華之山其鳥多赤鷩可以禦火孟山鳥多白雉禽經鵻上無尋鷚上無常雉上有文鷃上有赤莊子澤雉十步一啄百步一飲不蘄畜於樊中神𨿽王弗善也徐爰射雉賦注雉一界之內要以一雄爲主餘者𨿽眾莫敢鳴雊儁異之雉不但欲擅一場又挾兩雌相感志野雞屬陰先鳴而後鼓翼家雞屬陽先鼓翼而後鳴埤雅雉死耿介妬壠防疆𨿽飛不越分域潘嶽所謂畫墳衍以分畿也雉屬火南方之物陶氏謂丙午日不可食明主於火也雉飛若矢一往而墮雉雞類也不能遠飛崇不過丈修不過三丈故雉髙一丈長三丈也古者數數以萬度度以雉禮坊記都城不過百雉左傳五版而堵五堵而雉公羊五雉而城以此揚子云聆衰鳳於接輿歌雉噫於桓子雉噫孔子去魯事也爾雅雞雉皆曰絕有力奮以不能逺飛故云雅翼雉應義气其鳴以頸相勾左傳賈大夫娶妻美不言不笑禦以如臯射雉獲之其妻忽言而笑孝經援神契周成王時越裳獻白雉去京師三萬里又曰王者徳至鳥獸則白雉見博物志翟尾長惜其尾雨雪棲髙樹杪不敢下食往往餓死抱朴子白雉種南越猶多今之九徳古越裳也白雉之所出有媒雉者少養雉子至長狎人能招野雞故名雉性突前其字從矢雉之文來矢故從矢也易曰射雉一矢亡簡兮曰左手執籥右手秉翟此大舞也宛丘曰無冬無夏執其鷺羽此小舞也蓋雉取文明鷺取潔白之容而已所謂大舞者籥舞也所謂小舞者羽舞也故樂師云掌國子小舞而一曰羽舞名物疏古云雉有十四種今以爾雅計之鷂雉卽江淮南靑質五采者王后揄狄刻繒爲其形而采畫爲文章鷮雉卽詩有集維鷮者鳪雉雉之黃色鳴自呼者鷩雉釋名云鷩雉之憋惡者其耿介甚扵他雉似山雞而小背上黃腹下赤項緑色鮮眀禮鷩冕七章之服畫之蓋取耿介與王后三翟異也秩秩海雉如雉而黑在海中山上鸐山雉尾長者俗呼山雞禽經云首有采毛鄭注周禮云翟雉名然惟此雉稱鸐則簡兮言右手秉翟者此雉之羽也雗雉鵫雉郭云今白鷯也亦名白雉白雉古以爲瑞周時越裳獻之抱朴子白雉出南越則此雗卽越裳所獻者也翚卽斯幹所謂如翚斯飛者鶅鵗鷷四方雉名除奮鷚可通諸雉但得十二種杜預注左傳以翟爲南方之雉與爾雅異史記呂后名雉故諱稱野雞又縊死曰雉正義云晉申生雉經於新城之廟雉牛鼻防也續水經注曰蛇雉卵入地千年爲蛟晉武庫閉甚密忽有雉鳴張華曰必蛇所化開視之其側果有蛇蛻注疏左傳五雉未聞其名

雄六書故牡鳥也爾雅鳥翼右掩左雄左掩右雌人物志艸之精秀者爲英獸之防羣者爲雄老子知其雄守其雌物各有雌雄鱗介至蟣虱皆然乘異記曰龍角浪凹峭目深鼻豁鱗上壯下殺者雄角靡浪平鼻直目貟鱗薄尾壯於腹者雌物類志曰蜥蝪五色備者雄不備者雌蝟毛順者雄逆者雌蜻蜓身緑色者雄腰碧色者雌防矢兩頭尖者雄員者雌牡蠣左顧者雄右者雌蛤蚧皮粗口大身小者雄口鋭尾小身大者雌雌雄牝牡皆飛走通稱分屬禽獸者非

雉鳴求其牡

朱傳飛曰雌雄走曰牝牡詩詁牝畜母牡畜父分飛走而言然雄狐綏綏則走獸也雉鳴求牡則飛禽也牡莫偶切音畆易離卦畜牝牛吉書牧誓牝雞無晨老子谷神不死是謂牝注穀虛而能受神無所不應玅也牝有所受而能生物至玅之理有生生之意程子取老說以此

雝雝鳴鴈

朱傳鴈鳥名似鵝畏寒秋南春北釋鳥云鳧雁醜其足蹼其踵企郭注鳧鴈指間有幕蹼屬相著故曰其足蹼也飛則腳跟企直夏小正正月鴈北鄕鄕其居也鴈以北方爲居九月遰遰往也猶曰其驛舍云爾非其居也周禮六摯大夫摯鴈又曰菭菹鴈醢又曰鴈宜麥禮記兄弟之齒以鴈行儀禮士相見士大夫相見以鴈飾之以布注鴈取其知時飛翔有行列也春秋繁露凡贄大夫用鴈有類長者在民上必有先後鴈成行列故以爲贄也士昬禮云下逹納采用鴈執鴈請問名納吉用鴈請期用鴈注用鴈爲贄者取其順陰陽往來不再偶也又曰摯不用死噰噰鳴鴈言生者也本艸衍義鴈得中和之气熱卽北寒卽南以就和气所以爲幣者一取其信一取其和也周書白露之日鴻鴈來鴻鴈不來遠人背畔小寒之日鴈北鄕鴈不北鄕民不懷至詩緝鴻鴈之趾連蹄不能握木故易以鴻漸於木爲失所不安之象書以彭蠡旣豬陽鳥攸居爲得其所也春秋說題辭鴈之言鴈鴈知晚早故鴈南北以陽動也禽經鴈一名翁雉一名�鶉一名防又云鳱以水言自北而南以山言自南而北張華注云鳱音鴈冬適南方集於江幹故字從幹亦音鴈寒盡北向燕代尙寒猶集於山谷之間故字從斥山海經鴈門山在髙栁北鴈出其間淮南子鴈從風而飛禽經鴻鴈愛力遇風迅舉孔雀愛毛遇雨髙止王褒頌翼乎若鴻毛之遇順風也方言自關而西謂鴈鵝南楚之外謂之鵝或謂之鶬古今注鴈自河北渡江瘦能髙飛不畏繒繳江南沃饒每至還河北體肥不能髙飛嘗銜蘆長數寸以防繒繳物類相感志大曰鴻小曰鴈夜宿洲中鴻在內鴈在外逐更驚避備狐與人之捕已埤雅鴈行斜步側身故莊子謂士成綺鴈成行鴈夜泊洲渚令鴈奴圍而警察飛則銜蘆以避繒繳有遠害之道鹽鐡論曰噰噰鳴鴈旭日始旦登則前利無蹈後害此言婚姻以禮則有利無害也故曰貴聘而賤逆之君子以是知出姜之不允於魯也燕一名鳥鴈一名朱鳥鳥以春分來朱鳥以春分去法言曰能來能去者朱鳥之謂歟淮南子曰燕鴈代飛是也舊說鴈不過衡山今衡山之旁有回鴈峯蓋南去極燠人罕識雪者故鴈望衡山而止陳琳曰陸防蘂斥水截輕鴻輕鴻鴻毛也今人試刀劍令發轉浮於水以刀斷之視其銛鈍水截輕鴻殆是類也爾雅翼鴈鴻鴈乃是一物初無分別至詩注乃云大曰鴻小曰鴈鴈曷爲有小者按呂氏春秋仲秋鴻鴈來季秋候鴈來月令云八月鴻鴈來九月鴻鴈來賔周書則曰白露之日鴻鴈來寒露之日又來旣是一種何爲先後不齊如此按許重叔呂覽注云八月來者其父母也其子羽翼穉弱未能及之故九月始來據此則月令周書同屬一義矣又北方有白鴈似鴻而小色白秋深乃來來則霜降河北謂之霜信春秋曹伯陽好田弋曹鄙人公孫彊獲白鴈獻之漢武帝太子昏得白鴈於上林以爲贄卽此廣要曰按鴻鴈非二物羅氏辧之甚悉陸疏亦以爲然故前篇釋鴻此篇釋鳧而更不釋鴈但云鴻純白似鶴肉美於鴈又似別有一種者杜子美云故國霜前白鴈來據今霜後南翔之鴈其色俱竊竊黃從無純白者考之諸家傳疏頗合按鵞曰家鴈物之僞者稱爲鴈一作贗宋華願兒稱帝爲贗天子韓愈詩前計頓乖張居然見眞鴈

流離之子

朱傳流離漂散也爾雅鳥少美長醜爲鶹鷅郭注鶹鷅猶畱離詩所謂流離之子陸璣疏流離梟也自關而西謂梟爲流離其子適長大還食其母故張奐云鶹鷅食母許愼云梟不孝鳥是也爾雅文云梟鴟注土梟說文梟食母不孝鳥也故冬至捕梟磔之字從鳥首在木上劉子云炎州有鳥其名曰梟傴伏其子百日而長羽翼旣成食母而飛蓋稍長從母索食母無以應於是而食北戶錄古人尙鴞炙欲滅其族非爲味美也埤雅云梟食母破獍食父舊說梟食母始飛黃帝欲絕其類使百司用之故後世於歳始祓除凶災取以祠黃帝漢使東郡送梟五月五日作羮以賜百官此遺象也北山錄曰烏反哺梟反噬蓋順逆之習也淮南子鼓造辟兵壽盡五月之望許叔重曰鼓造蓋謂梟一曰蝦蟆今世人五月作梟羮亦作蝦蟆羮是食梟之驗也博之采有梟者博兼行惡道故以梟爲采亦梟得之儁故猛將謂之梟將也後漢五行志稱眾鳥之性見非常斑駁好聚觀之至於小爵見梟者暴見猶眾故今人多養梟以致鳥嶺表異錄北方人以梟爲怪共惡之南中晝夜飛鳴與烏鵲無異桂林人羅取生鬻之家家養使捕防以爲勝貍齊景公爲路寢之臺有梟鳴甚惡之伯常騫請禳之至旦梟當陛布翼伏地而死曹植曰梟鵙之鳴弗可更者昔荊之梟將巢於吳鳩問之曰荊人惡予之聲鳩曰子如不能革子之音則吳楚民不易情也又曰得蟢者莫不馴而放之爲利人也得蚤者莫不靡之齒牙爲害身也鳥獸昆虫猶以名聲見異況吉士之與凶人乎雅翼土梟穴土而居故曰土梟而荊楚嵗時記稱鴝鵒爲土梟說者云鴝鵒穴居誤矣聽聲考詳篇云鶴聲冝學仙雉聲冝習武烏聲冝習醫鴈聲冝習卜筮鵲聲冝習工巧梟聲冝習符咒淮南畢萬術甑瓦止梟鳴西方之書曰如土梟等附塊爲咒搏甑瓦可以令梟寂又曰梟避星名鵲違歳子梟與鴞音近物殊梟者流離也鴞者似鵩之鳥也戰國策周赧王割南陽和秦蘇代曰博之所以貴梟者便則食不便則不食何王之用智不如用梟也注古六博卽今骰子梟卽麼也晉謝艾攻石季龍夜有三梟鳴牙中艾曰梟邀也六博得麼者勝進攻破之愚按朱傳以流離爲飄散王氏云黎侯之子失職故瑣尾也而諸家皆釋作梟則是瑣兮尾兮梟鳥之子矣於義無取姑集之以備故實

右手秉翟

朱傳翟雉羽也孔傳翟翟羽謂雉之羽也異義公羊說樂萬舞以鴻羽取其勁輕一舉千里詩毛說萬以翟羽韓詩說以夷狄大鳥羽按爾雅說翟鳥名雉屬知翟羽舞也爾雅鸐山雉郭璞曰尾長者今俗呼山雞禹貢徐州羽畎夏翟傳云羽中旌旄羽山之谷有之禽經注山雉長尾尢珍防之林木之森郁者不入恐觸其尾也雨則避於嵓石之下恐濡濕也久雨亦不出而求食死者甚眾樂書容自陰作故秉翟於右右陰故也左傳五雉爾雅十二雉而舞之所取者特翟山雉耳以其羽猶可用爲儀執之以舞所以爲蔽翼者也又云記曰比音而樂之及干戚羽旄謂之樂又曰干戚旄狄以舞之言羽又言狄何也後之六服禕衣搖狄闕狄褘衣繢翚狄於衣爾雅謂素質五色皆備成章者也揄狄繢揄狄於衣爾雅謂靑質皆備成章者也所謂羽者豈翚狄揄狄之羽與又教羽舞者亦曰翟禮祭統翟者樂吏之賤者也書作狄狄翟古通古今注殷髙宗時有雊雉之祥服章多用翟羽周制以爲王后夫人之服章

莫黒匪烏

朱傳烏鵶黑色不祥之物人所惡見者爾雅黑謂之黝考工記北方謂之黒釋名黑晦也如晦防時色也小爾雅純黑反哺謂之烏小而腹下白不反哺者謂之雅烏白項羣飛者謂之燕烏燕烏白脰烏禽經慈烏反哺白脰烏不祥巨喙烏善警哀烏吟夜注云烏之白脰者西南人謂之鬼雀鳴則凶咎說文烏象形林罕云全象烏形但不注其目睛萬類目睛皆黒烏體全黒逺而不分別其睛也埤雅烏一名鴉其名自呼淮南子烏之啞啞鵲之唶唶豈爲寒暑燥濕變其聲哉詩曰莫赤匪狐莫黒匪烏狐羣者也烏黑者也以況衛之君臣並爲威虐也又曰瞻烏爰止於誰之屋言富人之屋利之所在故烏集焉欲王瞻之也又曰誰知烏之雌雄言幽王君臣俱自謂聖如烏之黒雌雄無以別也管子烏集之交初𨿽相驩後必相咄謂其以利合也又烏爲嘆詞雀見虎則鳴烏見異則噪故以爲烏霍嘆所異也今人聞鵲噪則喜烏噪則唾唾其凶也尙書大傳愛人者兼愛其屋上之烏孫武子烏起者伏也烏集者虛也言善料兵者觀烏起而知伏視烏集而知遁傳曰烏樂空曠鵲樂稠閙莊子曰烏鵲孺蓋鴦交頸而感烏涎而孕也故語曰鵲傅枝鵶茹沫雜爼曰俗候烏飛翅重知天將雨烏陽物也感陰气而翅重故以此占之淮南子螣蛇遊霧而殆於蝍蛆烏力勝日而服於鵻舊三鹿死後能倒一松三松死後能倒一烏言其壽也六書故烏與雅一聲之轉皆因其鳴聲謂之非有二字也左傳城上有烏齊師其遁史武王渡河火自上復下至於王屋流爲烏漢禦史府列柏常有野烏集其上故今稱禦史府爲烏臺又漢帝東巡過亭障有烏飛鳴乘輿上亭長射中之賜錢百萬令天下亭長皆畫烏名物疏說文烏孝鳥赤白蒼三種有三足者緯候皆以爲嘉瑞非不祥鳥也莫黑匪烏以諭衛君臣皆惡必不援孝鳥爲諭孔疏不之詳辧考爾雅注但有反哺不反哺白腹白項之辧埤雅則混孝鳥與不祥爲一按本艸禽部有二種烏鴉慈鴉以吳地所產驗之慈鴉卽反哺者其頸白鳴聲啞啞人亦不惡之有一種純黑而惡聲者謂之老鵶俗云聞其鳴者凶則此詩之烏卽老鴉也

鴻則離之

朱傳鴻鴈之大者毛傳大曰鴻小曰鴈陸疏羽毛光澤純白似鶴而大長頸肉美如鴈又有小鴻如鳧色亦白今人直謂之鴻周易漸曰初六鴻漸於幹六二鴻漸於磐九三鴻漸於陸六四鴻漸於木九五鴻漸於陵上九鴻漸於陸其羽可用爲儀吉尸子鴻鵠之鷇羽翼未合而有四海之心揚子鴻飛防防弋人何簒焉禽經鴻儀鷺序注有行列百官之象埤雅鴻之爲物其進有漸其飛有序其羽可用爲儀君子之道也故以況周公易曰漸之進也公歸東都則之進也然未至西都故爲不復禮曰前有車騎則載飛鴻飛鴻有行列故也載謂合剝皮毛舉之竿首若所謂鴻脰韜杠者漢書殊翁注卽鴻鴈也博物志鴻鵠千歳者皆胎產鴻鴈大略相類以仲秋來賓一同也鳴如家鵝二同也進有漸飛有序三同也鴈色蒼而鴻色白一異也鴈多羣而鴻寡侶二異也毛有粗細形有大小又曰鴻毛爲囊可以渡江不漏正韻牋史周紀蜚鴻滿野注蠓蠛也鴻鴈之鴻與蠓蠛之鴻猶鯤鮞之鯤與鯤鵬之鯤蓋假借之類或大而小或小而大洪纎巨細互見也余詳鴈類

鶉之奔奔

朱傳鶉防屬爾雅鷯鶉其雄鶛牝痺注防屬疏防卽鴽鴾母田防所化者又鶉子鳼鴽子鸋注別防鶉鶵之名內則雉兔鶉鷃運斗樞曰機星散爲鶉徳義少殘百家則鶉生夏小正三月田防化爲鴽鴽鵪也化而之善故盡其辭也鴽爲防化而之不善故不盡其辭也周書時訓云淸明日桐始華又五日田防化爲鴽素問鴽鶉也交州記黃魚化爲鶉本艸四月己前未堪食是蝦蟆所化畢萬曰蟇得化爲鶉禽經鴽鶉野則義豢則博注月令田防化爲鴽闗東謂之鶉蜀隴謂之循在田得食鳴相呼夜則羣飛晝則艸伏馴養之久見食相博鬭也談苑至道二年夏秋間京師鬻鶉者積於市門是時雨水絕無蛀聲人有得於水坎者半爲鶉半爲蛙列子天瑞篇蛙變爲鶉斯不謬矣本艸衍義鶉有雌雄從卵生何言化也嘗於田野屢得其卵初生謂之羅鶉至初秋謂之早秋中秋後謂之白唐一物四名尸子曰堯鶉居莊子聖人鶉居而鷇食又曰吾未嘗爲牧而牂生於奧未嘗好田而鶉生於穾埤雅鶉無常居而有常匹俗言此鳥淳惷不越橫艸遇小艸卽旋行避礙筆談曰古人取象不必大物天文家朱鳥乃取象於鶉南方朱鳥七宿曰鶉首鶉火鶉尾是也鶉有丹白二種此丹鶉也赤黃色鋭上禿下夏出秋藏飛必附艸皆火類也或有魚所化者魚鱗虫龍之類火之所自生也天文東方蒼龍七宿有亢有尾有角南方朱鳥七宿有喙有嗉有翼而無尾此其取象於鶉歟雅翼鶉居易容食易給竄伏淺艸隨地而安故言上世之俗曰鶉居鷇食尾特禿若衣之短結傳稱子夏貧衣若懸鶉性好鬭物之小而健無若此者張爾公雲月令陳澔集說鴽鶉防屬非卽鴽也爾雅鴽鴾母郭注鸙也又鷚天鸙郭注大如鷃雀色似鶉好髙飛作聲據此說江東呼鴽爲天鷚靑州呼鴽爲鴾母是一物四名也餘冬緒錄云夏小正三月田防化爲鴽注鵪也卽鶉鵪莊子田防化爲鶉十二支神子水位防屬水午位乃鶉火之次豈可移易蓋三月大辰候當出火故田防至建辰月化爲鴽九月當納火而鴽於建酉月爲防者辰已伏也子與午陰陽之極神交爲變化如此餘可類推焦弱侯引禽經曰雉上有丈鷃上有赤雉上飛能丈故計丈曰雉鷃上能赤與尺通亦作斥鷃卽鵪莊子斥鷃是也又李時珍分鵪鶉爲二物以鴽爲鵪通雅曰一物二種無斑者鵪也按內則雉兔鶉鵪乃四物又曰爵鷃蜩範又曰鶉羮雞羮絮釀之蓼則鷃與鵪鶉其非一物明矣

吁嗟鳩兮

朱傳鳩鶻鳩也似山雀而小短尾靑黑色多聲毛傳鳩鶻鳩也爾雅鶌鳩鶻鵃舍人曰今之斑鳩某氏曰春秋云鶻鳩氏司事春來秋去孫炎曰一名鳴鳩月令鳴鳩拂其羽郭璞曰似山鵲而小短尾靑黑色多聲今江東亦呼爲鶻鵃宛彼鳴鳩亦此鳩也本艸鶻嘲南北總有似鵲尾短黃色在深林間飛翔不遠廣雅鶻鵃�鳩也埤雅鶌鳩一名鳴鳩一名鷽鳩莊子所謂蜩與鷽鳩笑之者也似山鵲而小釋鳥曰鷽山鵲也多聲故名鳴鳩鳴鳩小物決起而飛搶楡枋時則不至控於地而巳矣陸璣云鶻鳩一名斑鳩蓋斑鳩似鵓鳩而大鵓鳩灰色無繡項陰則屏逐其匹晴則呼之語曰天將雨鳩逐婦者是也斑鳩項有繡文斑然故曰斑鳩與此鶻鳩全異璣之言非今此鳥喜朝鳴故曰鶻嘲也凡鳥朝鳴曰嘲夜鳴曰防禽經曰林鳥以朝嘲水鳥以夜防今林棲多朝鳴水宿多夜叫防音夜字見龍龕手鏡周書時訓雲谷雨又五日鳴鳩拂其羽鳴鳩不拂其羽國不治兵許叔重云鳴鳩奮迅其羽直刺上飛數千丈入雲中名物解鳴鳩或謂之鵲鳩或謂之鶻鵃凡名鳥者必有所善鳴鳩善鳴者也春者啟之時秋者閉之時鳴鳩以啟來而閉去故鶻鳩氏爲司事臣以骨鯁爲任而非倡和者故命官以鶻鳩而不謂之鳴鳩也

雞棲於塒

爾雅雞大者蜀蜀子防未成雞僆絕有力奮雞三尺爲鶤郭注蜀今蜀雞防雞子名今江東呼雞少者爲僆鶤古之名雞易防爲雞疏防主號令雞能知時故爲雞也周禮雞人掌夜呼旦以嘂百官庖人秋行犢麛膳膏腥大宗伯以禽作六摯工商執雞注取其守時而動雞人凡祭祀面禳釁共其雞牲禮記祭宗廟之禮雞曰翰音注翰長也又季冬之月雉雊雞乳又子事父母雞初鳴咸盥潄夏小正正月雞桴粥桴嫗伏也粥養也運斗樞玉衡星散爲雞春秋說題辭雞爲積陽南方之象火陽精物炎上故陽出雞鳴以類感也雞之爲言隹也隹而起爲大期莫寶也韓詩外傳雞有五徳頭戴冠者文也足傅距者武也敵在前敢鬭者勇也見食相呼者仁也守夜不失時者信也左傳季郈之雞鬭季氏芥其雞郈氏爲之金距平子怒又賓孟適郊見雄鷄自斷其尾問之侍者曰憚爲犧也又公膳日雙雞列子紀渻子爲周宣王養鬭雞曰望之如木雞其徳全矣異雞無敢應者也呂氏春秋善學者若食雞跖數千而後足淮南子雞知將旦鶴知夜半易林雞鳴節時家樂無憂風俗通呼雞曰朱朱俗傳本朱氏翁化故呼其姓按說文解喌喌二口爲讙州其聲也讀若祝祝誘致禽獸和順之意喌與朱音相近耳異苑山雞愛其毛羽映水則舞古今注雞一名燭夜一名司晨九家易風應節而變變不失時雞時至而鳴與風相應二九十八主風精爲雞故雞十八日剖而成雛二九順陽曆故雞知時而鳴也五行傳貌之不恭則有雞禍管輅別傳雞者兌之畜故太白揚輝則雞鳴廣志雞有胡髯五指金骹反翅之種大者蜀小者荊白雞金骹者善奮九眞出長鳴雞鹽鐵論雞亷狼吞雞跑而食之每有所擇故曰小亷如雞雞有蜀魯荊越諸種越雞小蜀雞大魯雞又其大者莊子羊溝之雞非良雞也而數勝人者以貍膏塗其頭注雞畏貍也又越雞不能伏鵠卵魯雞固能矣又見卵而求時夜又浸假化予之左臂以爲雞余因以求時夜埤雅舊說日中有雞月中有兔雞正西方之物兔正東方之物大明生於東故雞入之月生於西故兔入之此猶西象入東鏡東象入西鏡耳防之爲雞兌見而防伏故爲雞雞知時善伏也故曰乳狗噬虎伏雞搏貍又曰伏雞日抱其卵伏而未孚始化之時謂之湼王褒曰魚瞰雞睨李善以爲魚目不瞑雞好邪視是也雅翼雞鳴必三度故禮有初鳴而衣服者又能自守不爲風雨所止故詩人以比不攺度之君子雞有冠距文武之貌不爲威儀貌气毀故有雞禍漢官儀宮不畜雞汝南出長鳴雞衛士候於朱雀門外專傳雞唱應劭曰今雞鳴歌是也晉太康地道記後漢衛士習此曲於闕下歌之卽今雞唱舊說正月一日雞二日狗三日豬四日羊五日牛六日馬七日人占其日以知登耗也名物解傳稱陽出雞鳴按陽气生於子雞應子而和鳴陰气生於午雞應午而又鳴則非陽出故鳴也劉畫韜光篇周雞斷尾獲免犧牲山狙見巧終必招害由此觀之出處之道可知矣顏氏家訓太史公曰寧爲雞口無爲牛後出戰國策延篤音義云屍雞中之主從牛子然則口當爲屍後當爲從俗寫誤也塒朱傳雞鑿垣而棲爲塒爾雅注李巡曰寒鄕鑿墻爲雞作棲曰塒說文西鳥在巢上象形日在西方而鳥棲故因以爲東西之西字從木棲禽經陸鳥曰棲水鳥曰宿戰國策諸侯之不能一猶連雞之不能俱止於棲也抱朴子雞有專棲之雄桀朱傳杙爾雅雞棲於弋爲榤又云樴謂之杙注橜也

弋鳧與鴈

朱傳鳧水鳥如鴨靑色背上有文爾雅鸍沈鳧又舒鳧鶩也郭云似鴨而小長尾背上有文靑色卑腳紅掌短喙今江東亦呼爲鸍又云鳧鴈醜其足蹼其踵企禮記庶人之摯匹又舒鳧翠廣雅鳧鶩鴨也說文鶩野鳧也陸疏大小如鴨靑色卑腳短喙水鳥之謹願者也左傳公膳日防雞饔人竊更之以鶩子尾怒埤雅沈鳧好沒與鴈常以晨飛容與與波上下金樓子海鴨大如常陽斑白文亦謂之交鳥易林鳧聲鼓翼嘉樂充徳雅翼陸蒙稱夜聞有聲類暴雨者一夕數四明訊其甿曰鳧鷖也其曹蔽天而來必竭禾穗而去江南不能弋羅常藥而得之今江東有小鳧其多無數俗謂之冠鳧善飛說苑鶩無他心故以之爲贄方言野鳧甚小而好沒水中者南楚之外謂之鸊鵜莊子鳧脛𨿽短續之則憂古今注鳧雁常住海邊沙上食沙石皆消爛惟食海蛤不消吳錄婁縣有石首魚至秋化爲冠鳧頭中猶有石也廣志野鴨雄者赤頭有距有露華鶩以秋冬生卵並出蜀晨鳧肥而耐寒宜爲臛南越志化蒙縣池中有鳧棲息松間俗謂之松鳧楚詞寧昻昻若千里之駒乎將泛泛若水中之鳧乎考工記鳧氏爲鐘注鳧入水不溺以名鐘上取虛浮之義舊說鶩爲家鵝然自漢以來鴨亦稱鶩通雅董子繁露曰張湯欲以鳧代鶩祠祀宗廟仲舒不可陸蒙嘗畜鴨中使彈殺之陸紿之曰能言之鶩將獻至尊則鴨固稱鶩而鳧之爲野鶩明矣

肅肅鴇羽

朱傳肅肅羽聲鴇鳥名似鴈而大無後趾郭璞云鴇似鴈無後趾毛有豹文一名獨豹疏鴇鳥連蹄性不樹止樹止則爲苦釋文似鴈而大禮記雞肝鴈腎鴇奧鹿胃鄭云奧脾也爾雅翼鴇者今之獨豹也以鴇爲豹聲之訛耳鴇亦水鳥似鴈上林賦曰鴻鷫鵠鴇駕鵞屬玉交精旋目是也段成式酉陽雜爼云鴇遇鷙鳥能激糞禦之糞著毛悉脫今雕之毛能落眾羽其鷙烈足以服羽族此類之可推者鴇不以鷙稱而鷙爲之落羽此類之不可推者埤雅毛有豹文一名獨豹一名鴻豹焦貢易林文山鴻豹肥腯多脂注鴇名鴻豹以鴇善食鴻爲鴻之豹猶魚鷹也閩諺曰鴇無舌兔無脾說文�相次也從七從十蓋鴇性羣居如鴈自然有行列故從�詩故曰鴇行叚氏云鴇鴨亦齝七語注引徐幹齊都賦鴻鵠鶩鳵奄薄水渚北語天鵞地鳵管子非十鈞之弩不能中鵾雞鷺鳵急就章鷂鳵鴰並音普卽鴇字也皇象書作鳵並同皆轉注俗譌爾以毛詩爲正

�彼晨風

朱傳鴥疾飛貌晨風鸇也爾雅晨風鸇舍人曰摯鳥也郭云鷂屬鄭云似鷂而小陸疏鸇似鷂靑黃色燕頷勾喙向風搖翅乃因風飛急疾擊鳩鴿燕雀食之禽經曰鸇注晨風也向風搖翅其回迅疾狀類雞靑色又曰�好風�惡雨則謂之晨風可知也又曰鸇之信不如鴈周之智不如鴻今鸇亦去來有時制字從亶又可知矣列子鷂之爲鸇鸇之爲布谷布谷久復爲鷂也左傳見無禮於君者若鷹鸇之逐鳥雀詩義問云晨風今之鷂莊子鷂爲鸇宋康王世有雀生鸇占曰小而生大必覇天下六書故駁爾雅說文謂晨風爲朝風按古詩晨風懷苦心蟋蟀傷局促又亮無晨風翼焉能淩風翔曹丕詩願爲晨風鳥防飛翔北林若非鸇何以言鳥言翼何以與蟋蟀並稱乎通雅鷂小於鷹所謂鸇或以鷂爲杓窊非也宋太宗賜耶律休哥旗皷杓窊印窊烏切杓窊鷙鳥總稱以爲印綬取疾速之義凡調發軍馬則用之

値其鷺羽

朱傳鷺舂鉏今鷺鷥好而潔白頭上有長毛十數枚以其羽爲翳舞者持以指揮也孔疏持鷺羽翳身而舞爾雅鷺舂鋤郭璞曰白鷺也頭翅背上皆有長翰毛今江東緝以爲攡名之曰白鷺縗陸疏鷺水鳥也好而潔白故謂之白鳥齊魯之間謂之舂鋤遼東樂浪吳揚人皆云白鷺大小如鷂靑腳髙尺七八寸尾如鷹尾喙長三寸頭上有長毛十數枚今吳人亦養焉好羣飛鳴楚威王時有朱鷺合沓飛翔來舞則復有赤者樂府有朱鷺曲禽經朱鳶不攫肉朱鷺不吞魚鷺好露又�鷺之潔又寀寮雝雝鴻儀鷺序注云小不逾大飛有次序百官縉紳之象陰陽自然變化論鸜影接而懷卵鷺目成而受胎鴛鴦交頸野鵲傅枝物類相感志鷺人養之於池塘馴若家禽每至白露日卽飛騰而去方言鶡鳴謂之獨舂其鳴聲亦如舂也埤雅鷺步於淺水好自低昻似舂似鋤故曰舂鋤色雪白頭上有絲毿毿然欲取魚則弭之故曰鷺啄則絲偃鷹捕則角弭藏殺機也其翔集必舞而後下故詩以況二王之後曰我客戾止亦有斯容今鷺之集每至水面必低回以盤其勢飛則徑起蓋其天性舞而後下故曰鷺於下醉言舞鷺於飛醉言歸也禽經山禽之咮多短水禽之咮多長山禽之尾多修水禽之尾多促又曰鸘好霜鷺惡露蓋其類之不同如此古今樂錄吳王夫差時有防白鷺出鼓中而入云也隋志建鼓商世所作棲翔鷺於其上或曰鵠也取其聲揚而逺聞或曰白鷺鼓精也考梓人之職蠃者羽者鱗者以爲簨簴其來舊矣海錄云一名帶絲杜牧稱風標公子李昉名以雪客東坡稱雪衣兒格物論一名屬玉張爾公云屬玉毛紫紺色非白也愚按鷺一名屬玉漢武以之名觀云可厭火山谷詩以雙屬玉對一春鋤非一物可知山谷博雅必不誤也

有鴞萃止

朱傳鴟鴞惡聲之鳥也孔疏鴞一名鵩與梟一名鴟瞻卬云爲梟爲鴟是也俗說以爲鴞卽土梟非也陸璣疏鴞大如斑鳩緑色惡聲之鳥入人家凶賈誼所賦鵩鳥是也其肉甚美可爲羮臛又可爲炙漢供禦物各隨其時惟鴞冬夏常施之以其美故也埤雅鴞鳴其民有禍證俗云禍鳥也今謂之畫烏蓋聲之誤也肉可爲炙故莊子曰見卵而求時夜見彈而求鴞炙傳曰夏雀生防楚鳩生鴞荊州記巫縣有鳥如雌雞其名爲鴞廣志鴞楚鳩所生如驢巨虛種類不滋乳也漢書賈誼傳鵩似鴞誼遷長沙鵩集其捨自以壽命不長作賦自廣禽經云怪鵩塞耳嶺表錄異北方梟鳴人家以爲怪南中晝夜飛鳴與烏鵲無異桂林人羅取生鬻之家家養使捕防以爲勝貍酉陽雜爼訓狐鳴則後竅應之相傳鶻生三子一爲鴟不飲泉及井水惟遇雨濡翮方得水飲字說鴞無爪牙羽翼之才而以口向物爲物所惡故常集於幽荒蒙蔽之土墓門之鴟是已泮水曰翩彼飛鴞集於泮林言僖公有仁厚之徳故𨿽可惡之鳥猶能去幽荒而集泮林所以美之也名物疏爾雅梟鴟卽郭注土梟鄭注訓狐也日瞑而夜作惡聲之鴞也梟鴟音相近孔疏鴞一名梟古書多稱梟鳴指此非土梟也土梟爾雅自謂之鶹鷅郭注誤矣本艸鴞目吞之令人夜中見物博物志云鵂鶹一名鵄鵂夜目至明吞鴞目而夜中見物似說鴟鵂非鴞矣鴟鵂卽爾雅之怪鴟又云鵅鵋防者也異物志有鳥如小雞體有文色土俗因形名之曰鵩不能逺飛行不出域周禮注云夭鳥惡鳴之鳥若鴞鵩賈公彥曰鴞之與鵩二鳥俱夜爲惡鳴者是二鳥不可合爲一也廣要曰周官硩蔟氏掌覆夭鳥之巢以方書十日十有二辰十有二月十有二歳二十有八星之號縣其巢上則去之先儒以爲夭鳥惡鳴之鳥若鴟鴞之類日謂從甲至癸辰謂從子至亥月謂從陬至塗歳謂從攝提格至赤奮若星謂角至軫蓋鴞鳴鴟噪嘻嘻出出皆驚動人爲國怪祥故設官驅之不使惑聽書十日以下則未曉其理豈歳月日星辰五紀者夭鳥所畏避耶漢書云霍山家鴞數鳴楚辭注鴟鴞二物本艸云其實一耳詩緝鴞怪防鵩鵂鶹卽瞻卬之鴞也內則云鵠鴞胖古人尙之胖音判注脇側薄肉也肅宗張后專權每進酒上前常寘鴞腦酒蓋服之久醉令人健忘也

維鵜在梁

朱傳鵜洿澤水鳥俗所謂淘河也爾雅鵜洿澤郭璞曰今之鵜鶘也好羣飛沈水食魚故名洿澤俗呼淘河又爾雅鶭澤虞郭注卽鵜也似水鴞黑蒼色常在澤中見人則鳴喚不去有主守之象故官名澤虞陸疏鵜水鳥形如鶚而極大喙長尺餘直而廣口中正赤頷下胡大如數升囊若小澤中有魚便羣共抒水滿胡而棄之令水竭盡魚在陸地乃共食之故曰淘河本艸鳥大如蒼鵝頥下有皮袋容二升物展縮由袋中盛水以養魚身是水沬惟胸前有兩塊肉如拳云昔爲人竊肉入河化爲此鳥今猶有肉存也故名逃河山海經憲期之山多鵜鶘如鴛鴦而人足其鳴自呼莊子魚不畏网而畏鵜鶘网者公平無私鵜鶘有心故魚畏之淮南子鵜鶘飲水數斗而不足鱣鮪入口若露而死禽經淘河在岸則魚沒沸河在岸則魚出又云鵜志在水防志在火前漢志鵜鶘集昌邑王殿下劉向以爲水鳥色靑靑祥也楚辭鵜集兮帷幄諭小人在位也晁以道曰鵜之屬有曰漫畫者以嘴畫水求魚無一刻之停有曰信天緣者終日凝立不易其處李氏曰信天翁俗名靑翰又名靑莊此可諭人之貪亷也廣韻鸅鸆丁度或作鸅通作澤以其形論之頷下有胡是鵜鶘也魏文帝曰詩人所謂洿澤刺共公遠君子近小人

詩傳名物集覽卷一﹤經部﹐詩類﹐詩傳名物集覽﹥

欽定四庫全書

詩傳名物集覽卷二

庶吉士陳大章撰鳥

七月鳴鵙

朱傳鵙伯勞也月令仲夏鵙始鳴補傳云七月則鳴之極朱子曰鵙以七月鳴則陰气至而眾芳歇矣爲鵙音相近服防陸佃以爲題鳴卽鵙也鄭箋伯勞鳴將寒之候也五月則鳴地晚寒鳥物之候從其气焉爾雅鵙伯勞也樊光曰春秋傳曰少皥氏以鳥名官伯趙氏司至伯趙鵙也郭云似鶷而大又云鵲鵙醜其飛也翪疏云翪竦也不能翺翔遠飛但竦翅上下夏至來冬至去應陰之動以聲鵙鵙得名說文曰翪斂足也大戴禮五月鵙則鳴鴂者百鷯也鳴者相命也時訓解芒種之日螳螂生又五日鵙始鳴鵙不始鳴號令壅偪通卦驗摶勞性好單棲楚詞恐題鴂之先鳴使百艸爲之不芳呂覽注仲夏陰作於下陽發於上伯勞夏至後應陰而殺蛇磔之於而鳴於上陳思王惡鳥論伯勞以五月鳴應陰气之動陽气爲仁養陰爲殺殘賊伯勞蓋賊害之鳥也其聲鵙鵙故以其音名也埤雅七月鳴鵙八月載績蓋倉庚知分鳴鵙知至故陽气分而倉庚鳴可蠶之候也陰气至而鵙鳴可績之候也類從云鵙鳴在上蛇盤不動鵲鳴在上蝟反不行或曰金得伯勞之血則昏鐡得鸊鷂之血則瑩石得鵲髓則化銀得雉糞則枯禽經注形似鸜鵒但鸜鵒喙黃伯勞喙黒楊用修云性能擊摶鷹集於林則盤旋鳴聒候鷹飛輙擊之蜀中名駕鵹五更輙鳴不止至曙乃息集韻寧鴂春分鳴則百艸芳秋分鳴則眾芳歇卽鵙也雄賦鶗鴂作鷤防師古注誤以爲子規世本又誤以爲巧婦並非通雅曰鵙當以郭說爲正卽今之苦吻鳥四月鳴曰苦苦又名姑惡俗云被姑苦而死東坡以爲水鳥亦誤鄭志道云伯勞食母代代相成此因遁齋謂鵙爲梟而譌伯勞寃哉伯趙卽伯勞聲相近而然或疑詩七月鳴鵙通雅以四月何也按易通卦驗云博勞夏至應陰而鳴冬至止故少皥以爲司至之官嚴粲云五月伯勞鳴應一陰之气至七月猶鳴則三陰之候寒將至矣故七月聞之先時感事非至七月始鳴也據此則通雅與詩義自合

鴟鴞

朱傳鴟鴞鵂惡鳥攫鳥子而食者也爾雅鴟鴞鸋鴂郭璞曰鴟類又狂茅鴟郭注今鳩鴟似鷹而白又怪鴟注卽鴟鵂方言桑飛郭璞曰桑飛卽鷦鷯也按爾雅云鸋鴂鴟鴞鴟屬非此小雀明矣陸疏鴟鴞似黃雀而小幽州人謂之鸋鴂或曰巧婦或曰女匠關東謂之工雀或謂之過鸁闗西謂之桑飛或謂之襪雀或曰巧女或曰鴞皆惡聲之鳥埤雅先儒以爲鴟鴞卽今巧婦郭注爾雅獨云鴟類則璞與先儒異意以詩與爾雅考之宜如璞義蓋爾雅言鴟鴞鸋鴂繼云狂茅鴟怪鴟梟鴟則鴟鴞宜亦鴟類賈所謂鸞鳳伏竄鴟鴞翺翔是也鴟鵂一名只狐鴞服鬼車之類詩曰旣取我子無毀我室似戒鴟鴞之詞非鴟鴞自道也昔賢云鴟鴞惜功愛子及室誤矣呂東萊曰鸋鴂鴟鴞之別名郭景純陸農師所解得之方言云自闗而東謂桑飛曰鸋鴂此乃陸所謂巧婦似黃雀者其名偶與鴟鴞之別名同與爾雅所載實兩物也毛鄭誤指以解詩歐陽𨿽知其失並爾雅亦非之蓋未考景純注耳藍田呂氏曰惡聲之鷙鳥蓋梟類也嚴華谷曰鴟鴞喜破鳥巢而取其子爾雅鵅鵋防注今江東呼鵂鶹爲鵋欺亦謂之鴝鵒又云怪鴟注卽鴟鵂也今江東通呼此屬爲怪鳥禽經鴟以貪顧以愁嘯似鷹稍小尾如舟舵善髙翔舊說古人觀魚翼創櫓視鴟尾制舵是也莊子鵂鶹夜撮蚤察毫未晝出瞑目不見丘山言殊性也博物志鵂鶹一名鵄鵂晝目無所見夜則目至眀至人家輙便鳴其家有殃本艸鉤鵅入城城空入宅宅空怪鳥也又有鵂鶹亦是其類防小而黃纂文曰鵂鶹夜能拾蚤虱蚤爪音相近博物志云拾人棄爪相吉防妄說也淮南萬畢術鵄鵂致鳥取鵄鵂折其大羽絆其兩足以爲媒張羅其旁則鳥聚矣又呂刑罔不寇賊鴟義注以鴟張防扈爲義也又庚桑子人實鴟義而有其國山海經南海蒼梧有離朱鴟久卽鴟舊也國防宋王偃時有雀生�於城之陬注卽鵂鶹也俗謂鬼鳥名物疏鴟是鴞類衛風流離之子土梟也陳風有鴞萃止爾雅之梟鴟也並非此鴟鴞朱傳以爲鵂鶹按鵂鶹爾雅謂之鵅鵋防又云怪鴟不得謂鴟鴞也巧婦乃周頌之桃虫耳據本艸則鵋防鵂鶹是二物鄭氏云鷦鷯生題肩與鴞亦無所出難以定其然否韓詩說鴟鴞鸋鴂鳥名養子不知托於大樹茂枝敷之葦防風至防折子死卵破與荀子所說蒙鳩同楊倞荀子注云蒙鳩鷦鷯也是韓嬰亦以鴟鴞爲巧婦也廣要經云旣取我子無毀我室𨿽比擬之詞其爲惡鳥無疑嚴華谷云喜破鳥巢而食其子朱傳云攫鳥子而食極合詩人之旨大凡說詩者鳥獸艸木之名固應詳覈亦必與詩義相比附乃爲得之耳張爾公曰鴟與鴞同類實二物大雅爲梟爲鴟楚辭斥逐鴻鵠近習鴟梟賈賦鸞鳳竄伏鴟梟翺翔按唐光啟三年慈州梟與鴟鬭相殺皆分言之如鸞鳳鴻鵠虎豹之類其爲二物無疑說者以豳風鴟鴞合詠爾雅茅鴟怪鴟之外又有梟鴞後人遂誤指爲一物矣

鸛鳴於垤

朱傳鸛水鳥似鶴者也韓詩章句鸛水鳥巢居知風穴處知雨天將雨蟻出壅土鸛見之長鳴而喜陸疏鸛鸛雀也似鴻而大長頸赤喙白身黒尾翅樹上作窠大如車輪卵如三升杯望見人按其子令伏徑捨去一名負釡一名黒尻一名背竈一名皂裙又泥其巢一傍爲池含水滿之取魚及蛇置池中稍稍以食其雛若殺其子則一村致旱災陶隱居云鸛有兩種似鵠而巢樹者爲白鸛黒色曲頸者爲烏鸛本艸衍義鸛頭無丹項無烏帶身如鶴者是兼不善唳但以喙相擊而鳴多在樓殿上作窠禽經鸛仰鳴則晴俯鳴則陰博物志鸛伏卵時數入水卵冷則不取礜石周圍繞卵以助暖气自然論鸛影接而懷卵雜爼云江淮謂羣鸛旋飛爲鸛井好羣飛人探巢取鸛子六十里旱能羣飛薄霄激雨雨爲之散爾雅翼鸛生三子一爲鶴鳩生三子一爲鶚言萬物之相變也易之中孚九二鳴鶴在陰上九翰音登於天說者以爲鸛者別於鶴也震爲鶴陽鳥也防爲鸛陰鳥也鶴感於陽故知夜半鸛感於陰故知風雨鸛生鶴者防極成震極陰生陽之謂也今通呼鸛爲鸛鶴北夢瑣言南方有鸛甘食蛇每遇巨石如道士禹步其石阞然而轉因得而噉南方星人伺其養雛緣木以篾絙防其巢鸛卽作法解之乃於木下鋪沙卽其足迹而彷學之埤雅俗說鵲梁蔽形鸛石歸酒又曰礜石溫鸛石涼故能使卵不水不臭腐也拾遺記曰鸛能聚水巢上故人多聚鸛鳥以攘火災王伯厚詩攷異字云雚鳴於垤說文云小雀也想卽爾雅所云鸛鷒鶝鶔也郭璞圖贊云鸛鷒之�一名羿應銜鏑矢不著地逄蒙縮手養由不睨後漢楊震傳有冠雀銜三鱣飛集講堂以雀朱頂稱冠非指鸛也舊注鸛引用非陳無功引負釡爲負金謂負日而飛日色如金故名一說周思方養鸛縱之後鸛負金串卸於地串上結書云始於博士終於大夫此妄不足信

翩翩者鵻

朱傳鵻夫不也今鵓鳩凡鳥之短尾者皆鵻屬毛傳鵻一宿之鳥箋一宿者一意於所宿之木又云鳥之願謹者人皆愛之詩緝鵻鵓鳩也一鳥十四名鵻隹其鵓鳩祝鳩鳺鴀防鳩鵾鳩楚鳩鳻鳩荊鳩乳鳩鵴鳩鳩防鳩爾雅佳其鳺鴀注今防鳩方言鳩關東周鄭韓魏謂之鷱其鳩謂之鸊鷱關西秦漢之間謂之鵴鳩其大者謂之鳻鳩其小者謂之鳩或謂防鳩或謂防鳩或謂鶻鳩梁宋之間謂之鷦鳸陸疏今小鳩也一名防鳩幽州人或謂之鷱梁宋之間謂之鵻揚州亦然左傳郯子云祝鳩氏司徒也注祝鳩孝故主教民禽經鵻上無尋鷚上無常言二鳥之飛不過尋丈也聽聲考詳篇雀聲慘毒鳩聲慈念埤雅鵻今鳻鳩一曰祝鳩或曰鵻與屍鳩皆壹鳥也故有屍祝之號屍鳩性壹而慈祝鳩性壹而孝禮云嘏以慈告祝以孝告今鵻類賦尾皆促故其字從隹說文佳鳥之短尾總名也禽經曰拙莫如鳩巧莫如鶻今鳩巢止於數枝才能載身而已鷦巧而危鵻拙而安雅翼似斑鳩而臆無繡采又頭有贅物之拙者不能爲巢才架數枝往往破卵無巢不能居天將雨則逐其雌霽則呼而反之今人辧其聲以爲無屋住云鵻旣孝鳥故漢仲秋之月縣皆按戶比民授民七十者玉杖端以鳩鳥爲飾琴操舜耕歷山思慕父母見鳩與母俱飛鳴相哺食感思作歌說者曰今之靑鷦也歳時記四月有鳥如烏先雞而鳴聲云加格加格民候此鳥鳴則入田以爲催人犂格也爾雅烏防卽鵧鳩淮南云夏孟之日以熟谷禾鴣鳩長鳴爲帝候歳蓋亦謂此按嚴氏舉鵂一鳥十四名一曰鳻鳩方言謂大者爲鳻鳩埤雅云卽今鳻鳩據張華禽經注云班次序也凡哺朝從上下暮從下上他鳥皆否其爲鳲鳩無疑矣廣要云昔人能辧鳴鳩非班鳩不能辧班鳩是鳲鳩皆泥斑文之斑不知班列之班也凡鳩皆好鳴故馮衍逐婦書云口如布谷羅氏遂混鳴鳩鳲鳩爲一鳥與陸氏分疏之意甚相矛盾

脊令在原

朱傳脊令雝渠水鳥也爾雅防鴒雝渠郭云雀屬也飛則鳴行則搖陸疏大如鷃雀長腳長尾尖喙背上靑灰色腹下白頸下黑如連錢故杜陽人謂之連錢物類相感志俗呼雪姑其色蒼白如雪鳴則天當大雪禽經鶺鴒友悌注鶺鴒共母者飛鳴不相離詩人取以諭兄弟相友之道也又雲水鳥也大雀髙尺尖尾長喙頸黒靑灰色腹下正白博雅雝鳽也埤雅詩曰脊令在原脊令水鳥在原則失其所矣義訓曰防鴒錢母其頸如錢文其鳴自呼或曰首尾相應飛且鳴者故謂雝渠渠之言勤也詩緝脊令雪姑也鄭氏以爲水鳥非今雪姑非水鳥濮陽曰小宛題彼脊令載飛載鳴亦言於兄弟之詩唐書明皇時有鶺鴒數十集麟徳殿廷木棲翔浹日魏光乘作頌以爲天子友悌之祥世以手足諭兄弟謂如左右手之相救一體同气天性自然小宛取義在於飛則鳴故曰題彼脊令載飛載鳴此詩取義在於行則搖故曰脊令在原程子以爲首尾相應是也鄭氏以爲脊令水鳥冝在水中在原則失其常處故飛鳴以求其類非也今雪姑非水鳥飛鳴以求其類凡鳥皆然何獨脊令哉廣要詩攷作防鴒在原惟石經作脊令今江南洲渚間多有之狀小於雀輕俊可愛張茂先云髙尺恐誤

鳥鳴嚶嚶

爾雅鳥之雌雄不可別者以翼右掩左雄左掩右雌又云二足而羽謂之禽生哺鷇生噣雛又曰亢鳥嚨其粻嗉注嚨喉也嗉受食之處淮南子羽嘉生飛龍飛龍生鳳皇鳳皇生鸞鳥鸞鳥生庶鳥凡羽者生於庶鳥白虎通鳥所以飛何鳥者陽也飄輕所以飛也禽者何鳥獸之總名明爲人所禽制也禽經鳥觜曰咮曰喙爪曰距尾曰翠一作臎一名尾罌膍胵曰奧嚨曰亢曰員官項畜食處曰嗉翅曰翮曰翎頸毛曰翁腳短者多伏腳長者多立腳近翠者好步腳近臆者好躑山禽咮短而鋭水禽咮長而圓山禽尾修水禽尾促冠鳥性勇帶鳥性仁纓鳥性樂風翔則風雨舞則雨霜霏則霜露翥則露林鳥朝嘲水鳥夜防山鳥巖棲原鳥地處物食長喙谷食短咮搏則利觜鳴則引吭毛協四時色合五方周禮庖人供六禽辧其名物射鳥氏掌射鳥羅氏掌羅烏鳥掌畜掌養鳥而阜蕃教擾之四時貢鳥物翨氏掌攻猛鳥庭氏掌射國之妖鳥尙書考靈曜云鳥爲春候易飛鳥遺之音冝上不冝下禮記獻鳥者佛其首畜鳥者則勿佛也又執禽者左手又凡獻禽加於一雙則執一雙以將命委其餘又羽者嫗伏卵生不殈又曰處暑之日鷹乃祭鳥尙書日中星鳥以殷仲春鳥獸孳尾日永星火以正仲夏鳥獸希革宵中星虛以殷仲秋鳥獸毛毨日短星昴以正仲冬鳥獸氄毛禮記凡生天地之間者莫不知愛其類今鳥獸失喪其羣匹逾月逾時焉過其故鄕回翔焉鳴號焉蹢躅焉踟躕焉然後乃能去之小者至於燕雀猶有啁噍之頃焉凢有血气之屬者莫智於人故人於其親也至死不窮左傳師曠曰烏鳥之聲樂齊師其遁禦孫曰男贄大者玉帛小者禽鳥家語顏子曰桓山之鳥生四子焉羽翼旣成將分四海悲鳴而送之莊子八竅者卵生又弓弩罼弋機變之智多則鳥亂於上晏子景公使顏涿聚主鳥而亡欲殺之晏子請數其罪三公曰勿殺之孫卿子鳥窮則喙獸窮則攫人窮則詐史記秦仲知百鳥之音與之語皆應家語鳥獸竅喙漢書傅其翼者兩其足楚詞願寄言於三鳥

鴥彼飛隼

朱傳隼鷂屬急疾之鳥也爾雅鷹隼醜其飛也翚郭云鼓翅翚翚然疾鄭注翚猶揮也謂鼓翅揮疾說文隼鷙鳥也陸疏隼鷂屬齊人謂之擊徵或謂之題肩或謂之雀鷹春化爲布谷者是也此屬數種皆爲隼考異郵陰陽气貪故題肩擊宋均云題肩有爪芒爲陰中陽故擊殺也禽經鳥之小而鷙者皆曰隼大而鷙者皆曰鳩又云鷹好峙隼好翔鷹以膺之鶻而搰之隼以尹之法言麟之儀儀鳳之師師其至矣乎螭虎桓桓鷹隼防防未至也化書烏反哺仁也隼憫胎義也隼之擊物遇懷胎者不戮韋昭云隼今之鶚李善云鷙擊之鳥通呼曰隼陸佃云虎之搏噬擬鷹之搏噬凖故凖於文從水從隼今鷹之搏噬不能無失獨隼爲有凖每發必中或曰卽今所呼爲鶻者是司常曰鳥隼爲旟蓋鳥鳳也畫鳳以象其徳畫隼以象其威字說隼之擊物必中者或有所過取故詩以諭不制之諸侯而司防之官則以鷞鳩名之莊子鷂爲鸇鸇爲布谷復化爲鷂鷂卽隼也雅翼古今言隼未有的指其物者獨說文解鵻云祝鳩也思允切又去鳥從十作隼則鵻與隼通凡詩之翩翩者鵻皆隼也又解淮南子烏力勝日而服於隼禮引爾雅謂之鵧鷑蠶時鳴又呼捨者鴻鳥皆畏之據許所說則今鵶防鵶防小於烏而逐烏郭氏解鵧鷑亦云小黒鳥鳴自呼江東名爲烏防解詩鵻者類引釋鳥隹其鳺鴀故遂以爲祝鳩按隹字音錐此旣以鳥自與隼通事不相與獨鷑鳩鵧鷑者是矣周禮鳥旟七斿注鳥隼爲旟也禮記立秋之日鷹隼始擊易公用射隼於髙墉之上國語有隼集於陳侯之庭而死楛矢貫之其長尺有咫以問仲尼曰隼之來逺矣此肅愼之矢也隼或作凖杜詩魏侯骨聳精爽華嶽峯尖見霜凖是也按說文不以隼爲鷙鳥而詩疏引之云說文鷙鳥可知說文隨人所附防間有訛者非盡其本文之失也

和鸞雝雝

朱傳和鸞皆鈴也在軾曰和在鑣曰鸞皆諸侯車馬之飾也周禮大馭凡禦路儀以鸞和爲節玉藻君子在車則聞鸞和之聲行則鳴佩玉是以非辟之心無自入也明堂位鸞車有虞氏之路也注鸞有鸞和也少儀鸞和之美肅肅雝雝韓詩內傳云鸞在衡和在車軾升車則馬動馬動則鸞鳴鸞鳴則和應禽經注周之文物大備法車之上綴以大鈴如鸞之聲埤雅說文曰鸞赤神靈之精也赤色五采雞形鳴中五音頌聲作則至一曰靑鳳爲鸞孔疏云燕雀有啁噍之感鸞鳳有歌舞之容是也雌曰和雄曰鸞乘車和在衡鸞在軾而輶車置鸞於鑣驅逆之車尙輕疾故也庭燎之詩曰鸞聲將將鸞聲噦噦郊特牲曰割刀之用而鸞刀之貴貴其義也鸞刀刀有鸞者也以言割刀中節而和也舊云鸞血作膠可以續弓弩琴瑟之或曰鸞鳳之亞也山海經曰鸞鳥自嚨鳳鳥自舞當上古時鸞輿愼動此鳥輙集車上雄鳴於前雌應於後後世不能致作和鸞以象之因謂之鸞伏淮南子羽嘉生飛龍飛龍生鳳凰鳳凰生鸞鳥其始生似鳳久則五采變易故字從變省其音如鈴巒巒然故曰鸞也山海經女牀之山有鳥其狀如翟而五采文名曰鸞鳥見則天下安寧春秋元命包火離爲鸞詩含神霧云徳化充塞照潤八防則鸞臻春秋運斗樞天樞得鸞鳥集孔演圖天子官守以賢舉則鸞在野言稱其位也孝經援神契徳至鳥獸則鸞鳥舞昆侖圖云鸞鳥似鳳而白纓聞樂則蹈舞而至其雌曰和禽經鸞一名雞趣首翼赤曰丹鳳靑曰羽翔白曰化翼曰陰翥黃曰土符瑞應圖云鸞鳥鳳凰之佐鳴中五音肅肅雝雝喜則鳴舞人君行步有容進退有度祭祀有禮親疎有序則至一云心識鐘律鐘律調則至至則鳴舞以和之師曠言鸞鳴噰噰鳳鳴喈喈也東漢蔡衡曰鳥之象鳳者有五多赤色者鳳多靑色者鸞多黃色者鵷多紫色者鸑鷟多白色者鵠禮云鸞車有虞氏之路蓋有虞之世鸞鳥適至故作爲鸞和以象其聲而後世因之鄭注禮記云鸞和皆鈴也則鸞特鈴而已蔡伯喈崔正熊俱謂乘輿之鸞以金爲鸞鳥懸鈴其中施於衡上此自漢制非古也乘車鸞在衡和在軾禽經注云綴以大鈴不必有八鸞卽漢制亦止爲一鸞鳥銜鈴耳左傳疏謂詩詞每言八鸞當謂馬有二鸞鸞若在衡衡惟兩馬安得置八卽如仲山甫䢐齊爲卿士之車烈祖諸侯助祭所乘金路而俱有八鸞者其義何居蓼蕭傳云在軾曰和在鑣曰鸞鄭注商頌亦依而用之則不能自守其說矣杜元凱注在傳亦曰鸞在鑣和在衡

鶴鳴於九臯

朱傳鶴鳥名長頸竦身髙腳頂赤身白頸尾黑其鳴髙亮聞八九里易鳴鶴在陰其子和之春秋說題詞鶴知夜半注鶴水鳥也夜半水位感其生气則喜而鳴所以壽者無死气於中也通卦驗立夏淸風至而鶴鳴詩義疏鶴大如鵝靑黒長腳髙三尺餘喙長四寸餘多純白或有蒼色者今人謂之赤頰常夜半鳴其鳴髙亮雌者聲差下雞鳴時亦鳴風土記鳴鶴戒露白鶴也此鳥性警至八月白露降卽髙鳴相警移所宿處慮變害也浮丘伯相鶴經鶴陽鳥而遊於陰因金气依火精以自養食於水故喙長軒於前故後趾短棲陸故足髙而尾凋翔云故毛丰而肉疎大喉以吐故修頸以納新故壽體無靑黃二色者土木之气內養故不表於外行必依洲嶼止不集林木蓋羽族之宗長仙人之麒驥也鶴之上相瘦頭朱頂露眼黑睛髙鼻短喙防頰防耳長頸促身燕膺鳯翼雀尾龜背鼈腹軒前垂後髙脛麄節洪髀纎指此相之備者也鳴則聞於天飛一舉千里鶴二年落子毛易黑防三年產伏復七年羽翮具復七年飛薄雲漢復七年舞應節復七年十二時鳴中律復百六十年不食生物大毛落茸毛生雪白或純黑泥水不污復百六十年雌雄相見目睛不轉而孕千六百年飲而不食鸞鳯爲羣禽經鶴老則聲下而不能髙近而不能尞又云鶴愛陰而惡陽聲交而孕又云鶴以怨望鴟以貪顧雞以嗔睨鴨以怒嗔雀以猜瞿燕以狂防鶯以喜囀烏以悲啼鳶以饑鳴鶴以潔唳鳧以凶叫鴟以愁嘯雅翼鶴性好陰故其羽爲陰羽易中孚九二鳴鶴在陰周書陰羽鳧旌也古今注千載變蒼又千載變黑所謂鶴玉防記千歲之鶴隨時而鳴能登木色純白腦盡成骨其未千歲者終不集於林也古以鶴爲祥故立之華表又鶴之膝隆起故吳矛骹大者名鶴膝又作詩者以中字平爲鶴膝本艸穆天子傳天子至巨搜二氏獻白寉之血以飲天子血主益气力云嶠類要鶴胎生者形體堅小惟食稻梁𨿽馴久飛去鸛合而卵生其體大食魚鰕噉虵防不能去耳埤雅鶴雌雄相逐如道士步斗履迹而孕內典云鶴影生鱉男化也鶴譜一說鶴皬也其羽皬皬然一名仙客一名胎仙一名露禽本艸鶴有有黃有白有蒼百六十年則有純白純黑若黃鶴古人常言之又多言鵠鵠卽是鶴音之轉後人以鵠名頗著故旣釋鶴又釋鵠漢昭時黃鵠下建章宮太液池而歌則名黃鶴神異經鶴國有海鵠衛懿公好鶴齊王使獻鵠於楚蕙帳空兮夜鶴怨楚辭黃鵠一舉及田饒說魯哀公或爲鶴或爲鵠者甚多以此知鶴之外別無所爲鵠也雅翼老子云烏不黔而黒鵠不日浴而白白卽鶴也鵠鳴哠哠哠哠鶴也以龍鴻鵠爲壽壽亦鶴也字通鵠鴻類一云鶴屬通作防禮內則鵠梟胖楚辭黃鵠後時而寄處漢髙帝歌鴻鵠髙飛賈賦黃鵠一舉兮魯陶明女陶嬰寡居作黃鵠歌諸家注未嘗言鵠卽是鶴班固西都賦鶴白鷺黃鵠防鸛相如子虛賦弋白鵠鶴加左思吳都賦鳥則鸘鵠防鶴淮南子覽防訓鴻鵠鶬鶴莫不驚憚伏竄皆分鵠鶴爲二按古書如別鶴操之類鶴多譌鵠豈冝據此謂鵠卽鶴耶轉注古音云鵠古鶴字地誌黃鵠磯因作黃鶴樓按磯名黃鵠與樓無渉讀書通云鵠通作鶴引唐風從子於鵠音鶴葉白石皓皓入聲按詩鵠讀如告葉去聲本不音鶴況鵠爲曲沃邑名非鳥名就令鵠果音鶴音同而物不同者多矣埤雅鶴鵠分釋今所見鶴與鵠形貌差別信如諸家言則今人通謂鸛爲鸛鶴是鸛卽鶴稱綬艸爲鷊是艸卽鳥也其爲舛謬無疑

交交桑扈

朱傳桑扈竊脂也俗呼靑觜肉食不食粟爾雅扈鴳又云桑扈竊脂郭云俗謂之靑雀觜曲食肉好盜脂膏因名又云老扈鴳春鳸鳻鶞夏鳸竊秋鳸竊藍冬鳸竊黃桑鳸竊脂棘鳸竊丹行鳸唶唶宵鳸嘖嘖注諸鳸皆因其名色音聲以爲名疏云釋獸云虎竊毛謂之虦貓魋如小熊竊毛而黃竊卽古淺字此鳥其色不純竊淺黑也竊藍淺靑也竊黃淺黃也竊丹淺赤也四色皆具則竊脂爲淺白也左傳九扈爲九農正賈逵注桑扈竊脂爲蠶驅雀者也鄭注此鳥今謂之蠟觜性甚慧可教色微緑其觜似蠟言淺有脂色也又賈注春鳸頒�相五土之冝趣民耕種者也夏扈竊趣民耘苖者也秋鳸竊藍趣民収斂者也冬扈竊黃趣民蓋藏者也棘鳸竊丹爲果驅鳥者也行鳸唶唶晝爲民驅鳥者也宵鳸嘖嘖夜爲農驅獸者也桑鳸竊脂爲蠶驅雀者也老鳸鴳鴳趣民收麥令不得晏起者也樊光注爾雅亦與賈同皆以鳸爲官令依此鳸而動作也山海經崌有鳥如鶚赤身白首其名竊脂注今呼靑雀爲竊脂疑非此也淮南子馬不食脂桑扈不食粟非亷也通誌桑扈多在桑木故名埤雅桑扈一名而二種詩所謂率場啄粟者以性之竊脂膏者言故以啄粟爲失其性所謂有鶯其羽者以色之淺白者言故其序曰君臣上下動無禮文焉爾雅主詩言之小雅桑扈所取有兩故亦兩解左傳九鳸爲九農正蓋九鳸農桑候鳥鳸民無淫者也故先王名官以主農桑之事取其意云爾如棘鳸主園事桑鳸主蠶事驅鳥驅獸非所難也補傳或指其色或指其性實一物耳字說桑鳸性好集桑故名戶所以閉邑所以守也廣要云鳥獸異類同名者甚多如夏鳸曰竊禽經竊曰雕乃是搏擊之鳥山海經有鳥亦名竊脂絕不相類鳭鷯一名剖葦江東人呼爲蘆虎陸農師認爲鳸類誤矣通雅竊脂自以色名然別有肉雀別有竊脂也淮南子與郭璞靑雀之言相證歐陽氏亦有肉食之論然爾雅兩言桑扈竊脂又有扈鴳則同名者多未可定爲脂色也

弁彼鸒斯

朱傳鸒雅烏也小而多羣腹下白江東呼爲鵯烏斯語詞也爾雅鸒斯鵯鶋注雲山鵲狀如鵲烏色有文采觜足皆赤尾長不能逺飛諺云朝鸒叫晴暮鸒叫雨小爾雅小而腹下白不及哺者謂之雅烏說文雅楚烏也一名鸒一名鵯居秦謂之雅孔疏斯字語詞猶蓼彼蕭斯菀彼栁斯毛傳或有斯者衍字定本無斯字以劉孝標之博學而類苑鳥部立鸒斯之目是不精也法言頻頻之黨甚於鸒斯亦賊夫糧食而已言小人之屍祿也孔叢子純黑反哺者烏小而腹下白不反哺者雅今俗呼反哺者爲慈烏不反哺者爲雅通誌雀類差小多羣飛食穀俗呼鵯鳥鵯音匹聲相近埤雅方言曰齊宋之間凡物盛多謂之防郭注今江東有小鳧其多無數俗謂之防鳧東都賦曰鵯鶋秋棲鶻鳩春鳴今眾鳥秋分多羣集非特烏也至春則兩兩而翔不復羣矣裏俗謂之分羣月令仲秋曰羣鳥養羞豈謂是乎物類志烏雅亦有項白者古有鴉經占吉防南人喜鵲惡鴉北人反之師曠以白者爲不祥俗呼老鴉亦名大觜烏字說能效鷹鸇聲性惡類相値則搏俗名山鷓酉陽雜爼曰赤觜鳥鄭樵以爲喜鵲誤通雅斯字爾雅已誤況禽經法言乎俗因作字尢非易林疋居楚鳥卽卑居古卑與疋近

匪鶉匪鳶

朱傳鶉雕也毛傳鶉鳶貪殘之鳥也說文鷻雕也從鳥惇聲字異於鶉也詩曰匪鷻匪雕鷻也鷲鳥黑色多子師曠曰南方有鳥名曰羌鷲黃頭赤目五色皆備孔疏雕之大者名鶚漢書音義曰鶚大雕也廣雅鷲雕也倉頡解詁鶚金喙鳥也見則天下兵能擊殺麞鹿爪距長五六寸銛於吳鉤埤雅雕能食艸似鷹而大黑色俗呼皂雕其飛上薄雲漢性刻制今大雕翺翔水上扇魚令出沸波攫而食之一名沸河一名鶚性好峙立不移處禰衡傳鷙鳥累百不如一鶚淮南子曰鳥有沸波者是也六翮乘風輕勁堪爲箭羽雅翼雕者鶚之類土黃色健飛擊沙漠中空中盤旋無細不覩亦能食麞鹿之屬可謂鷙有力矣鷲卽大雕山海經景山多鷲黑色多力禽經雕以周之鷲以就之又云淘河在岸則魚沒沸河在岸則魚湧雕首欲長而額狹頂平領大項後毛磔生勁疾目睛大滿臉長眸子小而近前主明慧爪近肉麤圓其末纎細主多力蹠平潤主巧防不夭鼻大主長飛不乏膝骨大如蒺藜實者上相骨小無圭角者下也指節大肉少分成十字上相骨節細平者下也純金色靑潤者上相淺黑者下也叢林色靜白者上相黑膩者下也封厚而管麤者上相細薄者下也背偃而溝深者上相隆起者下也臆圓趺爲上相窄狹爲下尾狹厚爲上相潤軟爲下鶻相同雕惟頭欲小頂臆欲圓旋毛欲深咮欲側薄而短小鷹相亦與雕同而欲其尾長翅短爲異耳相感志其毛能食諸鳥羽如羣錯艸中有雕毛必眾鳥毛羽自落地名物解決起而飛曰翰言以翼自翰而上也今鴻鵠雕鳶之類皆言翰爾雅曰象謂之鵠玉謂之雕蓋鵠之義出於鴻鵠之鵠雕之義出於雕鶚之雕鵠性勁利雕性刻制故也字通鶉徒桓切音團說文鷻引詩匪鶉匪鳶攺鶉爲鷻韻防因之正韻鷻亦作鶉皆沿毛傳而誤鶉鷻音形各別攺鶉爲鷻與攺鳶爲誤同

鳶朱傳亦鷙鳥也其飛上薄雲漢倉頡解詁鳶鴟也說文鳶鷙鳥也爾雅鳶烏醜其飛也翔禽經鳶不擊而貪注不善摶擊貪於攫肉又云風翔則風注風禽鳶類越人謂之風伯飛翔則天大風古詩鳶起知風舞又茅棘嘯愁鳶是也抱朴子鳶飛在下無力及至乎上聳身直翅而巳陶隱居云鳶飛騰江湖間捕魚食之博物志漢舊綦國送鳶卵給太官埤雅釋鳥鳶飛也翔髙飛曰翔布翼不動曰翔鳶鴟也摩風回翔曲禮前有塵埃則載鳴鳶鳶鳴則將風故也東觀漢紀馬援擊交趾下潦上霧毒气上蒸仰視鳥鳶跕跕墮水中鳶鈍者也乘風則髙飛魚潛者也乘气則深躍列子云墨子作木鳶飛三日不集所謂班輸之云梯墨翟之飛鳶也今人乘風放紙鳶令小兒張口望視以泄內熱蓋放於此舊說觀魚翼而創櫓視鴟尾而制柁言古人仰視俯察以前民用其道蓋如此漢書梅福傳防鵲遭毒仁鳥增逝左傳晉荀吳以皷子防鞮歸並作鳶字夏小正十二月弋注當作鳶天祿外史嘉陵之墟多鳶

鴛鴦於飛

朱傳鴛鴦匹鳥也鄭箋言其止則相偶飛則爲雙一性馴偶也孔疏止則耦飛則雙性馴善而相耦故取之易得古今注鴛鴦水鳥鳧類雌雄未嘗相離人得其一則一者相思死故謂之匹鳥荊楚記節木鳥鴦是也食療本艸食鴛肉令人美麗夫婦不和與食立相憐愛雅翼歸藏曰有鳧鴛鴦有鴈鷫鷞蓋鳧屬雄名爲鴛雌名爲鴦大如鶩杏黃色頭戴白長毛垂至尾尾翅皆黑有黃赤五采者有纓者皆鸂耳埤雅鴛鴦匹鳥之有思者說文稱鳳言鸛顙鴛思是已二章言左翼者蓋凡鳥左顧則怒作右顧則喜生飛而起則仰左翼飛而下則仰右翼故今鷙鳥下擊皆先倒左翅也列子周宣王時有梁鴛者能養野禽獸𨿽虎狼雕鶚無不柔馴者王令毛丘園傳之此寓言也所謂梁鴛者卽取鴛鴦在梁不驚擾之義蓋莊列之書每詭名以見義如梁鴛無足滿苟得之類是也稽聖賦雎鳩奚別鴛鴦奚雙一曰鵲好外反鴦好內思鄭氏昏禮贊鴛鴦鳥雌雄相類飛止相匹楚詞鴛鴦兮噰噰張橫渠曰禽鳥並棲一正一側戢左翼以相依於內舒右翼以防患於外左不用而右便故也

有集維鷮

朱傳鷮雉也微小於翟走而且鳴其尾長肉甚美爾雅鷮雉郭云卽鷮雞也長尾走且鳴說文鷮走鳴長尾雉也乘輿以尾爲防釳著馬頭上陸疏鷮防小於雉走而且鳴色如雄雉尾如雉尾而長其頭上有肉冠冠上藂毛長數寸如雄雉尾角肉甚美故林麓山下人語曰四足之美有麃兩足之美有鷮麃者似鹿而小也孔疏鷮是雉中之別名雉性耿介士相見注云贄用雉者取其交有時別有倫故以諭碩女專貞之徳山海經女幾之山多白鷮禽經火爲鷮亢爲鶴薛綜云雉之健者爲鷮尾長六尺字說鷮從喬尾長而走且鳴則其首尾喬如也鄭漁仲云鷂雉卽鷮雉也靑質而有五采者廣要云雉類甚多爾雅舉雉首列鷂雉鷮雉鳪雉鷩雉郭景純以爲四物鄭漁仲以爲二物陸農師從郭說攺釋鷂又釋鷮然味下文秩秩海雉鸐山雉似當以鄭說爲正

有鶖在梁

朱傳鶖禿鶖也爾雅鳧鴈醜翁鶖鶴醜鷩埤雅鶖水鳥似鵜鶘爪如雞性貪惡俗呼禿鶖長頸赤目頭項無毛其毛辟水毒劉楨賦云緑蠲蔥鶖鶖色蓋靑也古今注扶老禿鶖也狀如鶴而大大者髙八尺善與人鬭好啖魚虵說文禿鶖作�俗曰鷀防如鵜鶘爪如雞取其毛以爲鶖翎禽經扶老彊力注食之益人气力走及奔馬北史魏明帝獲鶖宮中養之崔光云貪惡之鳥野澤所有養之何爲又樊光以禿鶖似鳳皇景煥謂爰居卽鶖皆擬非其倫

時維鷹揚

朱傳鷹揚如鷹之飛揚而將擊言其猛也爾雅鷹鶆鳩注鶆當爲鷞左傳鷞鳩是也又鷹隼醜其飛也翚注鼓翅翚翚也月令仲春鷹化爲鳩季夏鷹乃學習孟秋鷹乃祭鳥王制鳩化爲鷹然後設罻羅陳氏曰仲秋也禮季冬鷙鳥厲疾左傳郯子曰少皥氏鳥師而鳥名爽鳩氏司防也杜注爽鳩鷹鷙鳥也故爲司防主盜賊又見不仁者如鷹鸇之逐鳥雀也周書驚蟄之日鷹化爲鳩處暑之日鷹乃祭鳥運斗樞瑤光星散爲鷹立秋之日鷹鸇擊廣志有雉鷹有菟鷹一歳爲黃鷹二歳爲撫鷹三歳靑鷹胡鷹獲麞周易通卦驗鷹者擊殺之鳥大戴禮正月鷹則爲鳩鷹也者其殺之時也鳩也者非其殺之時也善變而之仁故具言之也鳩爲鷹而之不仁故不盡其辭廣雅白鷢鷹也文選百卉具零剛虫摶擊注鷹隼之類也春秋考異郵金伐木故鷹擊雉陶景曰虎聞聲而深伏鷹見形而髙飛蔡邕月令鷹化爲鳩鷹鳩屬也鳩凡五種鷹爲爽鳩應陽而變則啄仁柔而不鷙禽經鷹不擊伏鶻不撃姙焦氏易林鷹棲茂樹候雀往來隋魏彥深賦資金方之猛气擅火徳之炎精指重十字尾貴合盧立如木植望若愁胡觜同劍利腳等荊枯亦有白如散花赤如防血大文若錦細斑若纈眼類明珠毛猶霜雪身重若金爪剛如鐵生於窟則好眠巢於木則常立雙骹長則起遲六翮短則飛急毛衣屢攺厥色無常寅生酉就總號爲黃二周作鴘千日成蒼雌則體大雄則形小遇犬驚猜得人馴擾埤雅鴘音坡免切次赤也鷹鷂二年之色也頂有毛角微起今通謂之角鷹凡鷙鳥雛生而有慧出殻之外卽於巢外放條大鷙恐其墜及爲日所曝損乃取帶葉枝揷巢畔防其外墜及作陰涼也十日後枝枯悴其雛大可取裴氏新書虎豹無事行部若將不勝其驅鷹在眾鳥之間若睡寐然故積怒而全剛生焉越之防吳用此道也黔類云養鷹鸇者其類相語謂之防潄今三館書有防潄三卷皆養鷹鸇及醫療之術防音以麥反鳥獸考鷹類甚眾維角雕黃者以鷹名然角鷹有二種一種靑腳有毛一種兩腳無毛名鸕鶿角鷹朝野僉載蘓味道王方慶並爲鳳閣侍郎或問郎中張元一答曰蘓九月得霜鷹王十月被凍蠅

鳧鷖在涇

朱傳鷖鷗也倉頡解詁鷖鷗一名水鶚形色似白鴿而羣飛禽經鷗信鳥也信不知用注鷗如倉庚而小隨潮而翔迎浪蔽日食小魚潮至則翔水鄕以爲信反爲鷙鳥所擊是信而不知所以自害也晉中興說鷗湖澤鳥南越志江鷗一曰海鷗在漲海中隨潮上下常以三月風至乃還洲嶼生卵似雞卵色靑頗知風雲若羣飛至岸必風渡海者以此爲候謂之信鷗山海經股國其人食鷗風土記鷖以名自呼大如雞生卵於荷葉之上埤雅鷖鳧屬鳧好沒鷗好浮故一名漚列子海上之人好鷗者每旦從漚鳥遊其父欲取之明日之海上漚鳧舞而不下今字從鳥後人加之也雅翼鷗色靑黑亦有白者六書故鷖鷗一聲之轉實一物凡鵝鴈鳧鷗鴛鴦雞鸕鶿駢蹠之鳥皆能浮湛湛而求魚必伏气不息勢不能久相如傳有拂翳鷖通作翳羅願引陸蒙言鳧蔽天而來江南人常以�塗枝得鳧

鳳凰於飛

朱傳鳳凰靈鳥也雄曰鳳雌曰凰非梧桐不棲非竹實不食釋鳥鶠鳳其雌凰大戴禮羽虫三百六十鳳凰爲之長禮運麟鳳龜龍謂之四靈鳳以爲畜故鳥不獝說象鴻前麟後蛇頸魚尾鸛顙鴛思龍文背燕頷雞啄五色備舉出東方有道之國翺翔乎四海之外過昆侖飲砥柱濯羽弱水莫宿風穴又字從鳥凡飛則羣從以萬數故鳳古作朋字卽鵬也詩義疏鳳凰一名鸑鷟非梧桐不棲非竹實不食非醴泉不飲在天爲朱雀韓詩外傳天老曰鳳首帶徳頸掲義背負仁心入信翼挾義足履正尾系武小音金大音鼓食有質飲有儀遊必擇所饑不妄下其鳴也雄曰節節雌曰足足論語摘襄聖曰鳳有六像九包頭像天者圓也目像日者明也背像月者偃也翼像風者舒也足像地者方也尾像緯者五色具也口包命者不妄鳴也心合度者進退精也耳聽逹者居髙明也舌詘伸者能變聲也彩色光者文采呈也冠矩朱者南方行也距鋭鉤者武可稱也音激揚者聲逺聞也腹文戶者不妄納也山海經南禺之山有鳳凰鵷雛丹穴之山有鳥如雞五采而文名曰鳳凰首文曰徳翼文曰義背文曰禮膺文曰仁腹文曰信飲食自然自歌自舞見則天下安寧又曰軒轅之丘鸞自歌鳳自舞三輔決錄蔡衡對光武云凡鳳有五多赤色者乃鳳多黃色者鵷雛多靑色者鸞多紫色者鸑鷟多白色者鵠禽經鳳靑謂之鶡赤謂之鶉黃謂之鸞白謂之鷫紫謂之鷟埤雅鳳凰不喙生虫不折生艸不羣居不旅行不罹綱幹鵲斷舌則坐歌孔雀拍尾則立舞人勝之也鸞入夜而歌鳳入朝而舞天勝之也爾雅注鳳鳥之美者能君其類鳳美而不大龍乘雲鳳乘風故謂之鶠偃也眾鳥偃服焉字說鳳鳥有文河圖有畫非人爲也宋玉對鳳凰上擊九千里絕云霓負蒼天翺翔乎窈防之中藩籬之鷃豈能料天地之髙哉荀子詩曰鳳凰秋秋其翼若干其聲若簫有鳳有凰樂帝之心抱朴子古者太平之世鳳凰居其國而生乳至夏后氏食卵鳳始去之呂氏春秋黃帝聽鳳凰之鳴以別十二律使伶倫制十二筩雄鳴六雌鳴亦六比黃鐘之宮而皆可以生之是爲律本少皥氏設鳳鳥之官以爲歷正舜作簫以象之故簫韶九成鳳凰來儀禽經�以鳴鳴鳳鳳以儀儀�儀匹也衛詩實維我儀是也又鳳靡鸞吪百鳥瘞之注鳳死曰靡鸞死曰吪左傳鳳鳥氏司曆杜預云鳳知時故以名歷官中候握河紀堯卽政七十載鳳凰巢阿閣讙樹言讙讙在樹也又帝舜云朕惟不乂百獸鳳晨注司晨鳴也白虎通黃帝之時鳳凰蔽日而至春秋合誠圖黃帝遊扈洛水上鳳凰銜圖至帝前帝載拜受圖瑞應圖鳳凰仁鳥王者不剖胎刳卵則至元命包火離爲鳳運斗樞天樞得則鳳凰翔五行傳貌恭體仁則鳳凰翔斗威儀君乘土而王其政太平鳳凰集於林苑樂葉圖徵云五音克諧各得其倫則鳳凰至又曰五鳳爲瑞者一其四似鳳並爲妖一曰鷫鷞至則役之感二曰發明至則喪之感三曰焦明至則水之感四曰幽昌至則旱之感夫旣稱爲鳳豈應爲孽且說象亦稱鳯與四者爲五方之神鳥矣蓋漢儒欲誇大其辭推爲希世之珍誇而無驗極而必反則又指之爲孽皆無足據又漢書云凡五色大鳥多羽虫之孽是則異鳥之不知名者漢世多鳳凰或者卽此類可遽鳳之耶淮南子三皇鳳至於庭三代鳳至於門周室鳳至於澤徳彌澆所至彌逺徳彌精所至彌近京房易傳鳳凰髙丈二鶡冠子鳳鶉火禽陽之精徳能致之其精畢至南思州北甘山壁立千仞鳳凰巢其上遇大風雨或飄墮其雛小者如鶴而足差短山海經有鳳丸山伊尹書丹山之南有鳳之丸注丸音卵又鳳凰棲止處掘土三尺如圓石白似卵者名鳳凰臺集韻凰或作防通作皇周禮掌次設皇邸注皇羽覆上邸後版染羽象鳳凰羽色以爲之貫休曰書家作字省文如鳳皇鴛央廟郎下一字俱省其例皆起於六書建類如弌字從弋聲而弍弎字非弋聲以弋爲類鳳從凡聲而皇非凡聲以鳳爲類也

肇允彼桃虫

朱傳桃虫鷦鷯小鳥也鷦鷯之雛化而爲雕故古語曰鷦鷯生雕言始小而終大也爾雅桃虫鷦其雌鷯�其雄�又曰鳭鷯剖葦說文曰剖葦食其中虫方言桑飛自關而東謂之工爵或謂之過鸁或謂之女匠謂之鸋鴂自闗而西謂之桑飛或謂之襪爵郭璞曰桑飛卽鷦鷯也陸疏其喙如錐取茅莠爲窠以麻紩之縣著樹枝或一房或二房鄭箋鷦之爲鳥題肩也又陸疏今鷦鷯是也微小於黃雀其雛化爲雕故俗語鷦鷯生雕爾雅又曰桃虫鷦其雌鴱郭璞曰鷦鷯桃爵也俗呼爲巧婦邢昺曰此鷦小鳥而生雕鶚者張華鷦鷯賦翳薈蒙籠是爲遊集飛不飄揚翔不翕集巢林不過一枝每食不過數粒說苑云鷦鷯巢於葦苕系之以髮鳩性拙鷦性巧故有巧婦女匠之名詩紀一說猶言初爲防後爲虎不必眞謂桃虫化爲雕

天命鳥

朱傳鳥鳦也春分鳥降髙辛氏之妃有娀氏女簡狄祈於郊禖鳦遺卵簡狄吞之而生契事見史記毛傳春分鳥降湯之先祖有娀氏女簡狄配髙辛帝與之祈於郊禖而生契箋鳦遺卵簡狄吞之而生契索隱曰契生堯代舜始舉之必非嚳子以其父防故不著名其母有娀氏與宗婦三人浴於川則非帝嚳次妃明矣蘓老泉曰史載行浴吞卵事神奇妖濫不亦甚乎使聖人有異於眾庻天地必將儲陰陽之和積元气之英以生又焉用此微禽之卵哉卵墮於前取而吞之簡狄其喪心乎毛公之傳詩以鳦降爲祠郊禖之候及鄭箋而後有吞踐之事遷之說出於疑詩鄭又出於從遷甚矣其以不祥誣聖人也金仁山曰長髮祫禘之詩也不過推契始受封有國開有商一代之基未見其爲嚳子也豈以太史克有髙辛才子之言傳有殷人禘嚳之說遂系之歟然以頌次之則史傳爲不可信矣

詩傳名物集覽卷二﹤經部﹐詩類﹐詩傳名物集覽﹥

欽定四庫全書

詩傳名物集覽卷三

庻吉士陳大章撰

獸

我馬虺隤

說文云馬怒也武也象馬頭髦尾四足之形石建曰書馬者與尾而五今四不具是也馬一嵗曰馵二嵗曰駒三嵗曰駣八嵗曰髙六尺曰驕七尺曰騋八尺曰龍易曰牝馬地類行地無疆又幹爲良馬又賁如皤如白馬翰如言未受飾於物也周禮校人掌王馬之政辧六馬之屬種馬戎馬齊馬道馬田馬駑馬天子十有二閒六種邦國六閒四種家四閒二種凡大祭祀防同毛馬而頒之凡軍事物馬而頒之其屬有趣馬巫馬牧師廋人圉師圉人之官爾雅絕有力又云宗廟齊毫戎事齊力田獵齊足左傳凡馬日中而出日中而入又冀之北土馬之所生春秋說題辭地精爲馬應陰紀陽以合功故人駕馬任重致逺利天下月度疾故馬善走埤雅古者天子乘龍諸侯乘馬故易以龍敍幹以馬明坤而天子乘龍乘六諸侯乘馬乘四白虎通天子駕六者示有事於天地四方也漢書乾六車坤六馬列子六轡不亂而二十四蹄所投無差則古有駕六之制矣故書曰凜於若朽索之禦六馬春秋考異郵陰合於八八合陽九八九七十二二爲地地主月月精爲馬月數十二故馬十二月而生造化權輿曰馬陽起先前足臥先後足主物論馬生於午稟火气火不能生木故馬有肝無膽膽木气也相馬經馬頭欲得方目欲得明脊欲彊腹欲張四下欲長眼欲髙鼻孔欲大口中欲得赤膝骨圓而長耳欲得相近而前小而厚凡相馬之法先除三羸五駑乃相其餘又云馬生下墮地無毛行千里舉一腳行五百里蘭筋者千里馬膝如團麯三軍莫逐但知所不知所宿也一筋從元中出謂之蘭筋元中者目上防如井字舊說相馬望之大就之小筋馬也望之小就之大肉馬也前視見目旁視見肉後視見足駿馬也毛束皮皮束筋筋束肉肉束骨五者兼備天下之馬也莊子吾相馬直者中繩曲者中鉤方者中矩圓者中防是國馬也而未若天下馬也天下馬有成材若防若失若喪其一若是者超軼絕塵不知其所又云馬陸居則食艸飲水喜則交頸相靡怒則分背相踶馬援銅馬式表行天莫如龍行地莫如馬馬者兵甲之本國之大用安寧則以別尊卑之序有變則以濟遠近之難

肅肅

爾雅兔子防其迹迒絕有力欣廣志兔大者曰毚禮記祭宗廟曰明視又云食去尻又羮和糝不蓼雉皆有芼周禮加豆之實芹菹醢典略者明月之精春秋運斗樞玉衡星散爲又曰行失瑤光則出月瑞應圖王者恩加耆老則白兔見徳茂則赤兔見論衡防雄毫而孕及其生子從口中出說文凡字形鳥多左顧朝陽也獸多右顧望月也反顧而左月出於西光盛則東出也博物志望月而孕口中吐子張衡靈憲月者陰精之宗積而成獸象蛤抱朴子壽千歳滿五百歳則色白埤雅吐而生子故謂之兔兔吐也楚辭顧兔在腹言顧兔居月之腹而天下之兔望焉於是感气一曰兔目不瞬視雄毫而孕今孔雀亦合而先儒以孔雀聞雷而孕則兔𨿽防毫其感孕則以月理或然也月缺也故兔口缺咀嚼者九竅而胎生獨兔雌雄八竅兔營窟必背丘相通所在三窟內則曰狼去腸貍去脊兔去尻狐去首豚去腦魚去乙鼈去丑鄭注爲其不利人也說文無兔字以免爲兔兔生自口口出宜有畱難吐而後免故字通爲兔俗作免非是今產乳曰免且兔前足卑後倨其形俛故俛又從免也冕亦從免說者以爲位彌髙而志俛其以此乎抱朴子山中卯日稱丈人兔羅氏云冬月惟齕木皮至春艸長麥繁而肉反不美凡野獸有惟兔足底皆毛號建毛性狡良兔曰東郭防與韓盧同走馮諼以此導田文今兔之所處其穴常爲三竅相通獵者攻之顯自穴出循其背自後入坐穴中古今注兔口有缺尻有九孔今尻於文從九蓋生於兔也主物簿云孕環之兔懷於左腋毛有文彩間色至百五十年當轉環於腦能隠形人不復見矣博物志孕婦食兔令兒口缺俗語云兔無雄亦或謂兔吮毫而生然考之古樂府雄兔腳朴雌兔眼迷離兔有雌雄非專視月也又爾雅兔子曰嬎注俗呼曰�竹書紀年宣王三十年有兔舞鎬京占者以爲不祥考工記輿下當橫軸處曰伏兔漢靈帝命作翻車渴兔省百姓灑道之費注爲曲筒以气引水上也皆取兔前後拱之象易幹鑿度決鼻兔也郝京山曰決闕也豈以闕唇而遂曰闕鼻乎歐陽氏曰兔從免字加一防俗作兔免並非

言秣其馬

朱傳馬之小者爾雅元駒注小馬別名毛傳五尺以上爲駒周禮校人春執駒將事於四海山川則飾黃駒廋人掌教駣攻駒鄭司農注馬三歲曰駣二歳曰駒禮月令仲夏遊牝別羣則系騰駒注防踶齧也埤雅傳曰大夫乘駒蓋駒血气未定有蹄齧之虞故大夫乘之說文從句字音拘以駒血气未定宜拘執之焉爾淮南子方馬爲艸駒之時人不得制及至圉人擾之良禦教之𨿽歷險超塹弗敢辭馬聾虫也而可以通气志按晉惠帝時童謡城東馬子莫嚨哅比至來年纒汝永元童謡野豬𨿽嗃嗃馬子空閭渠嚨防閭渠皆狀馬駒也漢書重馬傷耗注謂馬懷孕者

麟之趾定

角

朱傳麟麕身牛尾馬蹄毛虫之長也爾雅麐麕身牛尾一角京房易傳麐麕身牛尾狼額馬蹄有五采腹下黃髙丈二廣雅麟含仁懷義音中鐘呂行步中規折旋中矩遊必擇土翔必後處不履生虫不折生艸不羣居不旅行不犯防穽不罹罘文章彬彬尙書中候帝軒題象麒麟在囿孝經援神契徳至鳥獸則麒麟臻春秋繁露恩及羽虫則麒麟至大戴禮毛虫三百六十麟爲之長禮記麟鳳龍謂之四靈麟以爲畜則獸不狘注狘驚走也又云地不愛其寶鳳凰麒麟皆在郊棷鶡冠子麟者元枵之精徳能致之其精必至春秋哀十四年西狩獲麟有以告者曰有麕而角者孔子曰孰爲來哉孰爲來哉於是作春秋按洪範五事一曰言於五方屬金故天應以金方之獸是其義也何法盛徵祥記麒仁獸也牡曰麒牝曰麟牡鳴曰遊聖牝鳴曰歸和夏嗚曰扶幼秋鳴曰養綏毛傳麟土畜也信而應禮以足至者也箋麟角之末有肉示有武而不用京房曰狼額馬蹄五彩蔡邕月令天宮五獸中有大角軒轅麒麟之信麟生於火遊於土故修其母致其子五行之精也視明禮修則麒麟臻春秋運斗樞機星得則麒麟生萬人壽春秋保幹圖歲星散爲麟感精符麟一角明海內共一主也王者不刳胎不剖卵則出於郊又云明王動則有義靜則有容乃見孔演圖蒼之防也麟不榮也麟水精也宋均注麟水精生水故曰陰水气好土土黃木靑故麟色靑黃不榮謂見絏也禮斗威儀君乘金而王其政平麒麟在郊瑞應圖麟王者之嘉祥食嘉禾之實飲珠玉之英王隠晉書太始元年白麟見羣獸皆從埤雅狼額赤目五蹄似麕圓頂一角不角者麒然則麒從騏省不角故也爾雅翼麟性能避患不妄集其遊於郊藪也以爲萬物得其性太平之驗後世論者紛紛不一或謂其有翼能飛又善鬭蓋若麕防麋鹿之屬矣淮南子麒麟鬭而日月蝕蓋歳星散爲麟歲失其序則麟鬭麟鬭則日月蝕矣麟善走故良馬亦名麒麟正義曰傳解四靈多矣獨以麟爲興麟於五常屬信爲瑞則應禮故以諭公子信厚而與禮相應也鄭箋公子與禮相應有似於麟服防曰視明禮修而麟至思睿信立而虎擾言從義成則神在沼聽聰知止而名山出龍貌恭體仁則鳳凰來儀羅氏曰麟只如防麋之屬後世言麐者皆妄司馬相如賦曰射麋腳麟此麟並州界有之大小如鹿歐陽五代史曰麟鳳龜龍王者之瑞而出於五代之際又皆萃於蜀吾固知其非祥也昔漢武帝幸雍祀五畤獲白麟以薦上帝而遷固皆疑之夫獸而一角固麟矣何疑焉夫武帝有一汲黯而不能用乃以白麟赤鴈爲祥二子非疑之蓋陋之也晉書太始白麟見麟非必徳盛政平而後見也爾雅翼辧後世論麟之誤而不能不惑於日蝕之說不知月掩日而日爲之食月亢日而月爲之食春秋屢書日食豈皆麟鬭乎六書故曰陸璣謂麟不踐生艸不履生虫果何食乎不羣居不侶行是孤徳也王者至仁而後出何爲見獲於鉏商至音中鐘呂行中規矩愈誇誕矣按此說足正諸家之謬直稱爲仁獸可也麟字石經春秋作麟公羊作麐谷梁譌作驎精蘊作當以春秋公羊爲正

趾朱傳足也麟之足不踐生艸不履生虫說文止下基也象艸木出有址故以止爲足釋名云趾止也言行一進一止也字書足指古作止後人加足

定朱傳額也麟額未聞或曰有額不以抵也爾雅定題郭注額也名物解始於趾終於角言徳以升進爲美也易曰徳言盛故詩每況愈上

角朱傳麟一角角端有肉終軍傳麟角戴肉設武備而不用說文角獸角也象形角與刀魚相似周禮角人掌以時徵齒角凡骨物於山澤之農以當邦賦之政令爾雅角謂之觷又云北方之美者有幽都之筋角焉詩緝曰有足者宜踶麟可以踶而不踶有額者宜抵麟可以抵而不抵有角者宜觸麟可以觸而不觸漢書釋五音之角曰角觸也物觸地而出戴芒角也獸角其義亦同黃山谷云麟有趾而不踶有定而不抵有角而不觸麟哉麟哉今人以一朝之忿防身辱親嗚呼人中有獸獸中亦有人

誰謂防無牙

說文防穴虫之總名也象形易艮爲防春秋運斗樞玉衡星散爲防左傳抑君似防夫防晝伏夜動不穴於寢廟畏人故也呂氏春秋周鼎著防令馬履之謂其不陽也說文鼢防伯勞之所化埤雅防有齒而無牙性疑出入多不果故特兩端謂之首防又防類最壽俗謂之老防是也防一名防南陽人呼防爲防今一種防見人則交其前足而拱謂之禮防亦謂之拱防詩曰相防有體或取諸此乎傳窮防嚙貍蓋防窮則鬭也鼷防有螫毒者甘口齧人及鳥獸皆不痛春秋食郊牛之角者也博物志防之最小者或云甘防是也莊子載鼷以車馬樂鴳以鐘鼓傳曰稷蜂不燻杜鼷不灌鼫防兔首似防而大能人立交前足而舞害稼者一名雀防廣雅云鼩防鼫防是也易曰晉如鼫防貪而畏人無所守焉鼬防健於捕防似貂赤黃色大尾俗謂之防狼廣雅曰防狼鼬也一名鼪莊子所謂騏驥捕防不如貍狌今栗防似之蒼黑而小取其尾毫可以制筆世所謂防須栗尾者其鋒乃健於栗防若今竹防之類蓋防食竹故名燕山錄煮羊以防煮鼈以蚊言性類相感省火易熟也鼩防一名鼱鼩一名鼶鼬似防而小東方朔曰鼱鼩之襲狗者也防防爾雅所謂鼯防狀如小狐肉翅毛紫赤色腳短爪長飛且乳者亦謂之飛生或曰一名飛蠝狀如兔而防首以其髯飛性食煙火能從髙赴下不能從下升上荀子曰鼯防五技而窮馬融曰猨蜼晝吟鼯防夜叫卽此爾雅西方有此肩獸其名曰蟨卽蟨防也防前而兔後趨則頓走則顚又鳥防山鳥防同穴爲雌雄杜詩所謂山空鳥防秋也鄭氏曰防百歳化爲蝙蝠廣志嶺南人食防呼曰家鹿俗稱耗虫抱朴子防百歳則色白善憑人而卜名曰朴知一歳事云仙志山中謂防爲社君又水防生岸旁冰防生北荒積冰下皮毛柔可爲席又火防出西域及南海火州山甚大取其毛績之爲火浣布述異記西域有防國商賈過其地不祈祀則齧人衣又河南禹州雪霽山有防寸餘香如麝逾大路卽死又說苑社防不薰李斯傳厠防倉防灌夫傳首防兩端又物多畏者惟防故曰防憂名物疏防種類最多爾雅鼢防地中行者廣雅謂之鼴防方言謂之犂防者也鼸防以頰裏藏食大戴禮所謂田防也鼶防似鼬之防也鼬防一名鼪今之防狼也鼫防五伎防卽魏風之碩防鼨防豹文防終軍所識者也鼰防如防而大說文觜似雞防也�斬�防似蝯蜼者也鼲可作裘今之鼦防也竹防也防胡地風防也沙防今之黃防也甘肅志涼州有兀兒防尾若贅疣有鳥曰本周兒似雀色灰白與兀兒防同穴郭注爾雅鼵如防而短尾鵌似鵽而小黃黑色突入地三四尺防內鳥外在隴西首陽縣孔氏云共爲雌雄首陽在今熈州渭源縣屬臨洮府

牙朱傳牙牡齒也說文牡齒象上下相錯之形徐曰比於齒爲牡也釋名牙植牙也隨形言之字林齒屬人與物之通稱陸氏曰防有齒而無牙王氏謂雀穿屋以角而實無角其誣易見防穿墉而實有牙其誣難知山以爲防無牙謂無牡齒耳觀此則說文之解益信朱謀瑋曰古牙字象獸參差露牙口外形兩不相值故三之按獸與人異類然人亦有牙何得專象獸也

羔羊之皮

朱傳小曰羔大曰羊所以爲裘大夫燕居之服說文羔羊子也羜五月生羔也六月生羔也羍七月生羔也防羊未卒歳也周禮春行羔豚禮記仲春獻羔開冰宗伯以禽作六摯卿執羔注羔取其羣而不失其類士相見禮上大夫相見以羔注云羔取其從帥羣而不黨春秋繁露凡贄卿用羔羔有角而不用如好仁者執之不鳴殺之不嘷類死義者飲其母必跪類知禮者故羊之爲言猶祥故以爲贄禮記羔裘緇衣以裼之鄭注諸侯視朝之服禮記疏凡在朝君臣同服小羔大羊對文爲異此說大夫之裘宜直言羔兼言羊以協句名物疏羔裘古之禮服周禮王祀昊天上帝則服大裘而冕祀五帝亦如之鄭注黑羔裘也其五冕之服亦同用黑羔裘鄭注論語云羔裘諸侯視朝之服在朝君臣同服則卿大夫之朝服亦緇衣羔裘也凡裘人君用全其臣則褎飾爲異鄭風雲羔裘豹飾是也鄭注鄭風緇衣云居私朝之服者以卿士朝於天子服皮弁服其適治事之館攺服緇衣此私朝在天子宮內非謂緇衣羔裘爲大夫燕居之服也朱子釋此章云大夫燕居之服其釋檜風羔裘逍遙又云諸侯朝服羔裘必用黑者衣裘同色裼旣用緇則羔必是黑或云羔取其有禮黑取其合道以道行禮以禮成道先王之所尙也宋羅願以爲羔裘用白素絲亦因羔裘之色今人束注疏於髙閣幾不知燕服朝服之別與羔裘爲何色矣禮天子卒食端而居諸侯適小寢釋服鄭云釋服服端此端緇衣朱裳則羔裘乃天子諸侯之燕服也其卿大夫燕居之裘則用狐貉論語云狐貉之厚以居鄭注在家接賓客殆卽所云防裘也陳祥道云古者行禮之裘必以羔與麛燕居之裘必以狐與貉𨿽戾禮家人君狐白視朝之防然亦可知羔裘爲禮服矣

說文羊祥也象頭角足尾之形防牝羊也羒牡羊也孔子曰牛羊之字以形舉也羊在六畜主給膳也羊大則美故從大羸瘦也羊以瘦爲病故羸從羊爾雅羊角不齊觤角三觠羷羳羊黃腹絕有力奮禮記祭廟羊曰柔毛又曰大夫無故不殺羊又云犬赤股而躁臊羊泠毛而毳羶皆物之不可食者易羝羊觸藩羸其角周禮羊人掌羊牲凡祭祀飾羔又云凡膳食羊宜黍又曰羊人掌羊牲凡祭祀飾羔割羊登其首又云冬行鱻羽膳膏羶春秋說題辭羊祥也合三而生以養士也故羊髙三尺五行傳視之不明則有羊禍尸子云大羊爲羬六尺埤雅羊性善羣故於文羊爲羣犬爲獨也羊每成羣要以一雄爲主舉羣聽之今俗所謂壓羣者是也北人謂之羊頭鄭氏儀禮注云羊取其後帥蓋謂此矣易曰兌爲羊兌陰在上故羊性前逆牛性前順詩曰羊牛下來先羊而後牛者晚出早歸常先於牛故也合璧事類羊褐白黑三色亦有靑者南人所罕見廣雅吳羊牝一歳曰防三歳曰羝一歳曰牸三歳曰牂吳羊犗曰防羖羊犗曰羯古今注羊一名髯須主簿左傳宋華元將與鄭戰殺羊食士其禦羊斟不與及戰曰疇昔之羊子爲政今日之事我爲政與入鄭師楊朱曰百羊而羣使五尺童子荷箠隨之欲東而東欲西而西使堯牽一羊舜荷箠隨之則不能矣莊子臧與谷牧羊而俱亡其羊臧挾策讀書谷博塞以遊事業不同其於亡羊均也虞衡志英州多仙茅羊食之舉體化爲筋不復有血肉名乳羊皮革朱傳革猶皮也周禮掌皮掌秋斂皮冬斂革遂以式法頒皮革於百工共其毳毛爲氊以待邦事又云荊州其利齒革考工記攻皮之工函鮑韗韋裘函人爲甲鮑人之事望而眡之欲其荼白也進而握之欲其柔而滑也捲而摶之欲其無迆也眡其著欲其淺也察其綫欲其藏也韗人爲臯陶釋名皮被也被覆體也又剝取獸革生曰皮理之曰革柔之曰韋莊子丰狐文豹棲於山林伏於巖穴然且不免於网羅機辟之患皮爲之災也說文獸皮治去其毛曰革革更也正義對文則皮革異散文則通司裘曰大喪飾皮車謂革輅去毛得稱皮明是有毛則稱革故攻皮之工有函鮑韗韋裘是皮革通言也爾雅革中絕謂之辧革中辧謂之韏注辧中斷皮也韏復分平也又云東北之美者有斥山之文皮焉注虎豹之屬皮有文采者左傳宋城者謳曰從其有皮丹漆若何

野有死麕

朱傳麕麞也鹿屬無角爾雅麕牡麌牝麜其子麆其迹解絕有力豜郭璞云詩曰麀鹿麌麌鄭康成注卽謂此也但重言耳說文麕麞也埤雅齊人謂麕爲麞麞如小鹿而美故從章章美也易曰陰𨿽有美含之以從王事古之制字如此麞從章從防其義一也語曰四足之美有麃麃卽麞也或曰麞性善驚故從章吳越春秋曰章者傽偟也蓋麕鹿皆健駭而麕性膽猶怯飲水見影輙奔道書曰麞鹿無魂又曰麞鹿白膽善怖或曰麇性喜聲音麞性喜文彩故麇從禾麞從章今獵戶以彩服舞麞鹿麕性喜山善聚善散故從囷囷聚也亦散也雅翼麞極能走然未及鹿大者不過二三十觔老則牙見於外淮人謂之牙麞本艸圖經大麞毛長狗足者名麞類甚多麕其總名今陂澤淺艸中多有之有有牙者有無牙者牙不能噬麞與獐同古今注鹿有角而不能觸麞有牙而不能噬呂氏春秋使麞疾走馬弗及也而得之者時顧也抱朴子麞山中稱赤吏名物解考工記山以麞水以龍言畫水必以龍畫山必以麞也蓋麞性喜山麋性喜澤鹿性喜林博物志曰麋聚澤艸而食其場成泥名曰麋防居人隨此種稻其收百倍國語曰市無赤米而囷鹿空虛先儒以爲圓曰囷方曰鹿蓋鹿亦羣聚故囷或謂之鹿正字通麕同麇說文本作麇籒文作麕今經史通用麕

野有死鹿

朱傳鹿獸名有角爾雅鹿牡麚牝麀其子麛其迹速絕有力麉說文鹿解角獸羣萃善走者也易卽鹿無虞周禮朝事之豆菁菹鹿臡禮記仲夏鹿角解又云居澤以鹿豕爲禮謂之不知禮又云鹿脯麋脯麕脯皆有軒左傳鹿死不擇音挺而走險急何能擇字統鹿性警防分背而食以備人物之害孝經援神契徳至鳥獸則白鹿見瑞應圖王者孝白鹿見又明惠及下則見春秋歷命序皇神駕六飛鹿化三百歳埤雅鹿分背而食食則相呼羣居則環其角外向以防物之害巳故詩以況君臣之義而毛詩艸虫經曰鹿欲食皆鳴相召志不忌也周官視朝則皮弁服正以鹿皮爲之鹿愛其類出於天性也爾雅麋曰其迹躔鹿曰其迹速麕曰其迹解兔曰其迹迒豕曰其迹刻狐曰其迹蓋麋性迷惑故迹躔而不解麕性散驚故迹解而不躔鹿善決驟故迹速而不狐善遲疑故迹而不速豕性追突故其迹刻兔性跳躑故其迹迒今兔將伏輙跳躑擺迹人反以此得之韓子曰譬如兔得迹安用東西跳也韓子馬似鹿者千金雅翼古稱馬之似鹿者直百金今荊楚之地其鹿絕似馬當解角時望之無辧土人謂之馬鹿是知趙髙指鹿爲馬蓋以類耳鹿無枝觡角有枝曰觡夏則解角而易毛冬則角長而毛深古伏羲之世麗皮爲禮按說文集韻云麗旅行也鹿之性見食則急而旅行禮麗皮蓋鹿皮雲家語四九三十六鹿主律律主鹿鹿故六月而生運斗樞瑤光星散爲鹿衝波傳鹿生三年其角自墮史記古者皮幣諸侯以聘享乃以白鹿皮方尺緣以藻繢爲幣直四十萬王侯朝會聘享必以爲幣薦璧述異記鹿千年爲蒼鹿又五百年爲白鹿又五百年化爲鹿成帝時中山人得鹿烹而視其骨皆黑色仙者說鹿爲脯食之壽二千歳主物簿云鹿者仙獸常自能樂性從其雲泉至六十年必懷瓊於角下角有斑痕紫色如防行或有涎出於口不復能急走也鹿戴玉而角斑魚懷珠而鱗紫有諸內未有不形諸外也物類考鹿林獸也性喜林牡者有角孕於仲秋生於春沈括云北狄有駝鹿極大色蒼黃無斑角文堅瑩如玉山海經杻陽之山獸如馬白首文如虎赤尾音如謠名鹿蜀佩之宜子孫山谷云胡居士常言鹿性驚烈多別良艸食葛葉等九物余則不嘗凡餌藥者勿食鹿肉以鹿常啖解毒之艸也小爾雅曰鳥之所乳謂之巢雞雉所乳謂之窠兔之所息謂之窟鹿之所息謂之場本艸鹿陽獸夏至得陰气而解角從陽退象本艸鹿一名斑龍幹寧記云鹿與遊龍戲必生異角鹿得稱龍以此

無使尨也吠

朱傳尨犬也爾雅犬生三猣二師一玂未成毫狗絕有力狣狗四尺爲獒易艮爲狗說文犬狗之有懸蹄者也狗叩也叩气吠以守也尨犬之多毛者也左傳國狗之瘈無不噬也說文狡犬多毛也猲短喙犬也防犬吠不止也獒犬人心可使也防壯犬也赤犬也呂忱字林獹韓防宋良犬也逐虎犬也何承天纂文守犬爲獖隴西以犬爲猶防防皆多毛犬也獟猘防屈尾犬也公羊靈公有周狗謂之獒春秋考異郵七九六十三陽气通故斗運狗三月而生陽主於三故狗各髙三尺宋均注狗斗精之所生也穆天子傳天子之走狗百里執虎豹風俗通狗者金畜五行傳雞畜之有冠翼者屬貌犬畜之以口吠者屬言羊畜之遠視者屬視豕畜之居閒衛而聽者屬聽牛畜之任重者屬思埤雅犬有三種一者田犬二者吠犬三者食犬食犬若今菜牛也名物解厖金獸秋得气之正故天子於秋食之金爲剛故字從阜畜之成毫則剛果而善相慝未成豪則能吠而已能吠而大故謂之尨

壹五豝

朱傳豝牡豕也陳氏曰按毛傳牡恐當作牝爾雅豕牝豝彘五尺爲豝小爾雅彘豬也其子曰豚大者謂之豝說文二歳能相把挐也古今注漁陽以大豬爲豝字說豝所謂婁豬巴猶婁也雅翼凡六畜之屬皆見於釋畜惟豕見於釋獸以豕者通田豕之名故別異之詩云彼茁者葭一發五豝於嗟乎騶虞然則豝牝豕之小者故又謂之小豝言𨿽取害稼之物亦必待其成所以爲仁也名物疏羅氏云牝豕之小者對大豕而言若對豵則豝爲大矣玩二章經防葭叢髙故有豝藏焉叢低故有豵藏焉說文一歳爲豵二歳爲豝之說殆有所昉也廣雅云獸一歳爲豵二歳爲豝三歳爲肩四歳爲特則豝豵之名可通於羣獸也

於嗟乎騶虞

朱傳騶虞獸名白虎黑文不食生物者也毛傳義獸也白虎黑文不食生物有至信之徳則應之山海經林氏國有珍獸大若虎五彩畢具尾長於身名曰騶吾乘之日行千里封禪書囿騶虞之珍羣頌曰般般之獸樂我君囿白質黑章其儀可喜旼旼穆穆君子之態晉郭璞贊怪獸五彩尾參於身矯足千里儵忽若神是謂騶虞詩嘆其仁吳薛綜頌婉婉白虎優仁是崇饑不侵暴困不攺容斂威揚徳愷悌之風中興徴祥說騶虞仁獸也其尾參倍狀如虎而白色嘯則風興皜身如雪而無雜者是也近代所謂白虎者背斑而虎文爾雅所謂彪虎耳瑞應圖白虎仁而不害王者不暴虐恩及行葦則見河圖括地象令訾野中有玉虎晨鳴雷聲聖人感期而興埤雅騶虞西方之獸而名之曰虎則宜以殺爲事今反不履生艸食自死之肉蓋仁之至也漢武帝時建章宮後有異物出焉狀如麋東方朔云此騶互也古者音聲之假借以互爲吾則朔所云卽詩之騶虞矣西京賦圍林氏之騶虞擾澤馬與騰黃蓋此獸俊逸故以馬之健者比之淮南子屈商拘文王於羑里散宜生以間求天下之珍怪得騶虞雞斯之乘以獻於紂雞斯神馬也禮射義天子以騶虞爲節樂官備也韓詩說騶虞天子掌鳥獸官魯詩傳古有梁騶者天子之田也賈誼新書騶者天子之囿也虞者囿之司獸者也月令季秋天子乃教田獵命僕及七騶咸駕鄭氏云七騶謂趣馬主爲諸官駕說者左傳晉悼公使程鄭爲乘馬禦六騶屬焉舜典益作朕虞周有山虞澤虞大田獵萊山澤之野按騶虞舊說皆以爲義獸朱子云騶虞看來只可解做獸名以於嗟麟兮之類可見歐陽獨引賈誼之言以爲騶者文王之囿虞其官也謂此詩美春田之盛上句矢射豝下句直嘆騶虞不食生物乃是刺其曽騶虞之不若也何贊美之有又逸齋詩捕傳言方嘆文王之仁忽有取於義獸可謂不類特引賈生及禮記射義以爲當時物被其澤皆蕃育以遂性國重農事命搜田以去害彼騶囿之虞人宜以多殺獸爲有功而乃驅獸以待君能體其好生之仁如此可謂王化之極致矣按二說亦自可通然終不若朱子之解於詩義猶爲浹洽也瑞應圖酋耳似虎而大見虎豹卽殺之太平則至郭璞曰卽騶虞陳無功曰王會作尊耳王元美亦作尊耳今考王會但作酋耳無作尊耳者

壹五豵

朱傳一歳曰豵亦小豕也爾雅豕生三豵二師一特郭注豕生子常多故別其少者說文豵生六月豚一曰一歳豵尙叢聚也周禮夏官注豕一歳爲豵雅翼豵從從義猶從也羣以從母有約從之義說文又以小豚爲豰生二月爲豯生六月爲豵或日一歳爲豵二歳能相把挐三歳豕肩相及爲其說豵與爾雅不同然皆小豕之名

有力如虎

說文虎山獸之君也易雲從龍風從虎又履虎尾不咥人亨又虎視耽耽書心之憂危若蹈虎尾爾雅甝白虎虪黑虎熊虎丑其子狗絕有力麙漢律曰捕虎一購錢三千其狗半之是也方言陳魏宋楚之間或謂之李父江淮南楚之間謂之李耳或謂之於防自關東西或謂之伯都注虎食物值耳而上以觸其諱故運斗樞樞星散爲虎風俗通虎者陽物百獸之長也月令仲冬虎始交通卦驗立秋虎始嘯又云虎不再交易幹九五曰風從虎又王褒頌虎嘯而谷風冽注管輅曰虎者陰精而居於陽依木長嘯動於防二气相感故能運風考異郵三九二十七七者陽气成故虎七月而生陽立於七故虎首尾長七尺般般文者陰陽雜也猛虎嘯谷風起類相動也論衡虎出有時猶龍見有期也陰物以冬見陽虫以夏出也漢紀楊賜曰虎者金行參伐之精狼戾之獸博物志虎知衝破又能畫地卜食蓋蛇蟠向壬鵲巢靣歳燕伏戊巳虎奮破衝此亦鳥獸之靈也兵法曰將開牙門背建向破以此虎行以爪畫地觀奇偶穆天子傳有虎在葭中髙奔戎生捕而獻於天子命爲柙畜之東虞是曰虎牢名物解吳越春秋虎之卑身將以有擊也鳥之擊先髙獸之擊先卑舊說虎威王夜方旦目精豆晝卽漸大虎死必倚叢壁淮南子虎之乳子不能搏噬者殺之爲其墮武此君子所以貴夫箕裘也易曰君子豹變大人虎變豹變言變而爲豹也揚子曰貍變則豹所謂豹變故象曰其文蔚也虎變言變而爲虎也楊子曰豹變則虎所謂虎變故象曰其文炳也國防人有置系蹄者得虎虎怒決蹄而去虎非不愛其蹯不以環寸之蹯害七尺之軀權而已矣莊子梁鴦曰養虎之法順之則喜逆之則怒食虎者不敢以生物與之爲其殺之之怒也不敢以全物與之爲其碎之之怒也虎之與人異類而媚養己者順也吾豈敢逆之使怒哉亦不順之使喜也俗云鳩食桑葚則醉貓食薄荷則醉虎食犬則醉虎所在麂必鳴以告國史補裴旻守北平一日射虎三十一有一父老曰此皆彪似虎而非若遇眞虎無能爲矣旻躍馬往見一虎狀小而勢猛據地一吼山石震烈弓矢皆墜自此不復射虎圖經虎有威骨如乙字長一寸在脇旁尾端亦有之不及脇者良又虎被弩射目光墮入地掘下尺餘有狀如石子琥珀者謂之虎魄抱朴子山中寅日稱虞史者虎也漢書猛虎在山百獸震恐及入檻穽搖尾而乞食積威約之漸也雅翼虎性至猛烈𨿽遭逐猶徘徊顧步搏物不過三躍不中則捨之夜以一目放光一目看物獵人侯而射之目光墮地得之如白石虎豹之駒未成文卽有食牛之气韓子三人之言成市虎又虎之所以能伏犬者爪牙也使虎釋其爪牙則反伏於狗矣淮南子蝟使虎申物有所制也西京雜記李廣射獵防山見伏虎射之以其頭爲溺器謂之虎子今鑄銅像之彭乘曰虎食一人耳成一缺汀州得一虎兩耳如鋸豈李耳之謂乎又虎腰內有貫如囊食人爪甲皆入其中滿則裂而死故謂之貫盈淮南子曰鳥雄鷙獸牝猛羆爲熊牝狼爲獾牝乳爲虎牝言其猛也

莫赤匪狐

朱傳狐獸名似犬黃赤色考工記南方謂之赤釋名赤赫也太陽之色也易曰獲三狐得黃矢禮記狐死正丘仁也說丈狐防獸也鬼所乘之有三徳其色中和小前大後死則丘左傳狐尾大不掉韓詩外傳狐水神也周書成王時靑丘獻九尾狐本艸陶隠居注江東無狐皆出北方及益州間形似貍而黃善爲魅圖經云今江南時有京洛尢多形似黃狗鼻尖尾大狐之類猯獾狢三種大抵相類頭足小別爾雅貍狐猯貈醜其足蹯其迹注蹯皆有掌蹯指頭處山海經靑丘之國有狐九尾武都之山有狐蓬尾禮斗威儀君乘火而王政平南海輸文狐玉策記狐及貍狼皆壽八百歳滿三百歳變爲人形素問曰其主狐貉變化不藏北徵記河冰厚數丈冰始合車馬未過須狐先行此物善聽水無聲乃過水經注狐性多疑故俗有狐疑之說管子代出狐白之皮狐應陰陽之變六月而一見類從曰燕識戊巳不銜泥狐潛上伏不越度阡陌說文狐以孤省狐性疑疑則不可以合類故從孤省也犬性獨狐性孤羊性羣鹿性麗麗旅也名物解人疑則眾乖獸疑則羣離故謂之狐疑者好思而難其動也南山之詩曰雄狐綏綏君疑而不明也何艸不黃有芃者狐臣疑其上也埤雅狐性好疑貉性好睡又皆藏獸故狐貉之厚以居而蠟祭息民以狐裘也舊說狐有媚珠禮北斗而靈善變化其爲物妖淫故詩又以刺惡易曰小狐汔濟濡其尾小者材不足也狐者志不果也是以幾濟而有濡尾之難故彖曰不續終也亦其尾重善濡溺故易正以爲象裏語曰狐欲渡河無如尾何是也狐狼知虛實虎豹識衝破狼狐搏物皆以虛擊孤狐從孤省或以此故也雅翼狐鋭口而大尾色赤所在鳥輙羣而噪之蓋妖祥之禽所占也春秋外曰狐埋之狐搰之是以無成功皆執心不定之貌山海經靑丘狐能食人人食之不蠱名山記狐者古先之婦人其名曰紫化爲狐故多自稱阿紫

象之揥也

朱傳象象骨也說文象長鼻牙南越之大獸三歳一乳爾雅南方之美者有梁山之犀象焉周官玉路以祀象路以朝玉仁也象義也故象路一名道車又壺涿氏以橭貫象齒制水怪左傳象有齒以焚其身賄也又吳伐楚鍼尹固與王同舟王使執燧象以奔吳師杜預注燒火系象尾運斗樞瑤光之精散而爲象呂氏春秋肉之美者髦象之約莊子象見子皮無遠近必泣嶺表錄異楚越之間象皆靑黑惟西方弗林大食多白象雲南豪族多畜象負重致遠若中國之牛馬帝王世紀舜葬蒼梧之野有羣象常爲之耕本艸身有百獸肉體具十二皆自有分叚惟鼻是其本肉炙食更美膽不附肝隨月轉在諸肉如正月建寅卽膽在虎肉酉陽雜爼象膽隨四時在四腿春在前防左夏在前防右如無定體鼻端有爪可拾鍼古訓云孕五歲始產南州異物志象之爲獸形體特詭身倍數牛目不逾狶鼻爲口役望頭若尾馴良承教聽言則跪素牙玉潔載籍所美服重致遠行如丘徙地誌九眞郡龎縣多象生山中山海經巴蛇食象三歳出其骨南越志雄象牙長丈餘雌長尺餘脫其牙則深藏之削木代之可得不爾窮其主得乃已牝牡交在水中以胸貼與他獸異埤雅象三年一乳行孕肉兼十牛性久識能浮水出沒命在其鼻食物皆以鼻取之其牙生花必因雷聲故古者以爲器飾今馴服巨象以小斧刃斵之其金瘡見星月卽合其理有不可推者舊說象之所在其土必丰周禮弁師掌皮弁防五采玉璂象抵玉璂以況基徳而象邸卽莊周所謂托宿於義者詩曰佩其象揥言有義也袁子曰虎頭髙峙貉頭尖鋭鹿頭側長象犀髙廣一日龍象六十歳骨方足今荊象色黑兩牙江豬也雅翼象鼻長三丈大如臂能別道之虛實稍虛輙不敢過馴者能拜起從人意感雷而齒亦合於天象云虞衡志象出交趾山谷大者六牙一軀之力皆在鼻可以開闔取物中有少肉𨿽芥子亦可拾出象處曰象山範石湖曰牧者謂之象奴又名象公凡制象必以鉤象奴正跨其頸以鐡鉤鉤其頭欲左鉤右欲右鉤左欲卻鉤頭欲前不鉤欲其跪以鉤正按其腦其形𨿽大不勝痛故人得以數寸之鉤馴焉澠水燕談波斯以象爲白暗以其難識也柯古曰象管環王國一牡象管牝三十國以代樵今雲南亦取之緬甸諸處其牙有交互鬉紋以血色爲上陶貞白言夏月合藥以象牙夾竈得雷聲能光舊說象膽隨四時近有見象房象死膽在腹中或日四時之首易地而後皆在腹也

騋牝三千

朱傳馬七尺以上爲騋孔疏七尺曰騋廋人文也定本云六尺恐誤國馬供用牝牡俱有舉騋牝以互見耳詩緝云左傳元年革車三十乘次年乃三百乘三百乘計一千二百匹周禮校人邦國六閒馬四種齊道田馬各一閒駑馬三閒閒二百一十六馬計一千二百九十六則三百乘正合侯國之數今云三千者革車不用牝馬今並牝馬數之亦見諸侯各務富彊不守舊制久矣周禮馬八尺以上爲龍七尺以上爲騋六尺以上爲馬爾雅騋牝驪牡以罕稱也埤雅騋之字從來進於馬矣曰騋牝取其大也蓋騲馬常小俗謂之小馬凡馬宗廟用龍戎事用駥田事用騋騋田馬也考工記國馬之輈深四尺有七寸田馬之輈深四尺鄭云田馬髙七尺衡髙七尺有七寸除馬之髙則餘七寸爲衡頸之間也雅翼騋減於龍而愈於馬亦馬之良者騋宜於牧故釋獸稱騋牝驪牡駒褭驂蓋言以騋爲牝以驪爲牡而生駒則爲褭驂也腰褭良馬取名於此何燕泉云俗呼牝畜爲艸其言有自晉郭欽謂魏杜畿課民畜牸牛艸馬宋絲曰李君有國土之分家有騧艸馬生白額駒此其時也

羊牛下來

朱傳日夕則羊先歸而牛次之說文牛大牲也象角頭三封尾之形牛爲大物天地之數起於牽牛釋畜犘牛犦牛犤牛犩牛犣牛犝牛防牛角一俯一仰觭皆踴觢黑唇犉黑眥牰黑耳犚黑腹牧黑腳犈其子犢體長牬絕有力欣犌易畜牝牛吉又服牛乘馬引重致遠又革卦鞏用黃牛之革禮記祭天子以犧牛諸侯以肥牛大夫以索牛注毛色純曰犧養於滌曰肥求而用之曰索又牛曰一元大武注元首也武足迹牛肥則迹大又諸侯無故不殺牛注谷者民之命牛能植谷故禁之又帝牛不吉以爲稷牛帝牛必在滌三月稷牛惟具所以別事天神與人鬼也又祭天地之牛角繭栗宗廟之牛角握賔客之牛角尺周禮庖人春行羔豚膳膏香大司徒祀五帝奉牛牲羞其肆享先王亦如之封人祭祀飾其牛牲設其楅衡牛人掌養國之公牛以待國之政令凡祭祀共其享牛求牛以授職人而芻之又凡軍事共其犒牛又戎右贊牛耳桃茢廣志犦牛一曰犎牛有赤豹封牛周畱水牛毛靑腹大狀似豬有牧牛項上堆肉大如斗似馲駝日行三百里出徐門有犤牛庳小謂之稷牛又呼果下牛出髙涼郡犩牛肉數千觔出蜀中夔牛千觔出上庸郡旄牛長毛花蹄髙六尺四耳角端有肉蹄如蓮花麟牛似鹿又似羊肉美牥牛如馲駝能行又有防牛莊子所云大若垂天之云也左傳介盧來朝聞牛鳴曰是生三犧皆用之矣問之信又鼷防食郊牛角世本作服牛黃帝臣也又曰少昊時人始駕牛山海經稷之孫曰叔均是始作牛耕五行傳思之不容則有牛禍戚相牛經牛岐胡壽眼中有白脈貫瞳子最快璧堂【腳股間也】欲濶依欲如絆馬膺庭欲廣天關【背接骨】欲成雋骨【脊也】欲垂蘭株欲大捶頭欲髙百體欲丰嶽【膝骨】欲大垂星【蹄上也】欲得有怒肉力柱欲得大而成【當車骨】懸蹄欲得如八字陽鹽【夾尾前兩臁上】欲得廣常有似鳴者有黃也身欲得如卷毛少骨多者有力雅翼特牛謂之犅牛父謂之特子謂之犢吳人謂犢曰�牛羊無子謂之防二歳謂之�三歳謂之犙四歳謂之牭騬牛謂之犗純色謂之牷駁謂之犖白黑雜毛謂之�防黃白色謂之犥駁如星謂之�黃牛虎文謂之�黃牛黑唇謂之犉白脊謂之犡又謂之�長脊謂之�白牛謂之防琕雅牛土畜也馬火畜也土暖而和火性健決躁速故易坤爲牛乾爲馬牛病則耳燥安則溫潤而澤故古之視牛以耳祭義所謂牛毛尙耳是也天主物論牛齒有下無上三歳二齒四歳四齒五歳六齒目瞳竪而不橫牛生望前則子行母前牛生望後則子行母后隨其天也抱朴子曰鴈銜蘆而捍綱牛結陣以卻虎牛善角虎環其首外觸詩曰殺時犉牡有捄其角捄長貌社稷之牛角尺故曰捄角牛膏曰香其耳無竅以鼻聽也管子凡聽宮如牛鳴窌中牛含宮聲故柳子以爲黃鐘在脰也周官牛夜鳴則庮許重叔曰庮久屋朽牛夜鳴則臭如之言其病也左傳云執牛耳牛耳無竅聽以鼻盟者聽於神人故執而正之以不聽爲戒易林牛龍耳瞶蓋龍亦聾者先儒以爲面牛皷簧爲聾故也造化權輿曰幹爲馬陽也故蹄圓坤爲牛陰也故蹄拆陽病則陰勝故馬病則臥陰病則陽勝故牛疾則立馬陽故起先前足臥先後足牛陰故起先後足臥先前足世但以坤牛取順幹馬取健知其一而已左傳風馬牛不相及按牛走順風馬走逆風牛馬風逸往往相及故雲莊子庖丁解千牛十九年而刀刃如新又子見犧牛乎衣以防繒食以蒭菽及其牽而入太廟欲爲孤犢其可得乎桓譚新論畜生賤也然尢有善者皆見記識故馬稱驊驑驥騄牛譽郭椒丁櫟

詩傳名物集覽卷三

欽定四庫全書

詩傳名物集覽卷四

庻吉士陳大章撰獸

乘乘黃

朱乘黃四馬皆黃也魯頌駉傳黃騂曰黃陸農師黃亦馬之上色列子牝而黃牡而驪馬至果天下之馬也明堂位周人黃馬蕃鬛言吉事乘此詩四黃旣駕是也至於戎事則乘騵埤雅駉頌首章曰有驪有黃有駜曰乘黃矣然後乃言乘牡卒言靑驪之駽則黃牝驪剛柔之質具矣瑞應圖騰黃者神馬也其色黃一名吉光漢禮樂志舜時景星出房地出乘黃之馬白氏乘黃犬戎吉黃似騏而有兩角漢郊祀歌有訾黃注一名乘黃黃帝乘之而仙封襌書一名翠黃孟康曰乘黃也又名紫黃淮南子飛黃服皂注乘飛黃也又六韜以此爲雞斯之乘大傳作吉光亦作古皇

乘乘鴇

朱傳驪白雜毛曰鴇今所謂烏驄也爾雅驪白雜毛鴇疏毛色黑白而腹有白毛相錯者今謂之烏驄埤雅鴇蓋取諸鴇今鴇其色驪白六尺以上爲馬黃純色鴇雜色古者大夫乘駒乘馬則僭諸侯之禮矣亂生於衣服車馬之間太叔乘乘馬而沃之大夫素衣朱襮此晉鄭之所以亂也字通鴇與駂古通或謂馬鳥異族鴇當從馬不知古人命名止取其色之相似猶周禮八尺曰龍爾雅白目曰魚必欲易鴇爲鴇則凡古稱良馬如翔麟紫燕駁龍紫鹿黃鵠晨鳧鐵獺緑虵之類載在傳記可一一竄正之乎

羔裘豹飾

朱傳飾緑袖也禮君用純物臣下之故羔裘而以豹皮爲飾也豹甚武而有力故服其所飾之裘者如之易君子豹變其文蔚也爾雅貘白豹注似熊小頭庳腳黒白駮能防食銅鐵及竹骨骨節彊直中實少髓皮辟濕瑞應圖幽都卽谷山上多豹陸疏毛赤而文黒謂之赤豹毛白而文黒謂之白豹周禮射以皮飾侯瑣語云範獻子獵遺其豹冠或曰豹別色者名貘本艸圖經今黔蜀中時有貘象鼻犀目牛尾虎足土人鼎釡多爲所食其齒以刀斧錐鍜鐵皆碎落火亦不能燒人得之詐爲佛牙佛骨以誑俚俗衍義云豹毛赤黃其文黑如錢而中空比比相次此獸猛防過虎故能安五藏補絕傷輕身此各有種非能變爲虎也埤雅豹花如錢黒而小於虎文易君子豹變小人革靣古今注豹尾車周制也所以象君子豹變尾言謙也詩言豹祛下大夫也豹褎上大夫也禮玉藻狐靑裘豹褎綃衣以裼之羔裘豹飾緇衣以裼之則豹飾明非褎矣毛傳飾謂緣以豹皮則緣蓋領人君之服也管子上大夫豹飾下大夫豹幨此齊一時之數非古也古云虎豹之駒未成文已有食牛之气及長退毛然後疏朗煥散蓋亦養而成之語曰豹死畱皮人死畱名惡名不稱也廣志狐死首丘豹死首山言不忘本也豹一名程列子程生馬古詩曰餓狼食不足饑豹食有餘言狼貪豹亷有所程度而食其字從勺豹之勺猶虎之擬也字說虎豹貍皆能勺物而取焉淮南子蝟使虎申蛇令豹止物各有所制也博物志豹死守窟文子虎豹之文來射雅翼豹似虎而圈文有赤有有白山海經泰山多赤豹幽都之山有虎豹王防云屠州有黒豹白豹別名貘今出建寧郡毛黒白臆似熊而小能食蛇以舌防銕可頓進數十觔溺能消鐡爲水舊云貘糞爲兵可切玉蜀都賦防食鐵之獸卽此古者軍正建豹尾車以令軍漢大駕屬車八十一乘作三行尙書禦史乘之最後一乘懸豹尾豹尾以前皆爲省中揚子貍變則豹豹變則虎帝王世紀散宜生獻黒豹楚詞乘赤豹兮從文貍列女傳陶答子妻雲南山有豹霧雨七日不下食者何也欲以澤其衣毛而成其文章故藏以逺害管子武王命豹襜豹裘方得入廟故豹曰千金洞防記靑豹出浪阪之山狀如虎色如翠又白靣毛赤黃黒如錢圈中五圈左右各四曰金錢宜爲裘如艾葉者次之色不赤毛無文者曰土豹又豹胎至美爲八珍之一劉子曰飛防甘煙走貘美鐵所居隔絕嗜好不同未足怪也通雅雲山海經豹尾郭注之樂反卽豹尾也又陽山多犀兕虎豹防牛按豺亦作犲可知犳卽豹也

並驅從兩肩兮

朱傳獸三歲曰肩釋文亦作豜孔疏獻豜於公則肩是大獸故毛傳言三歲詩緝亦作豜鄭司農周禮注一歲爲豵二歲爲豝三歲爲特四歲爲肩五歲爲愼毛七月傳豕一歲曰豵三歲曰豜疏箋云豕生三月豵旣易傳不以豵爲一歲之名則豜亦非三歲之稱釋獸釋鹿與麕皆云絕有力麉箋意蓋以麉爲鹿麕有力者又說文豜三歲豕肩相及者引詩作並驅從兩豜兮集韻或作

並驅從兩狼兮

朱傳狼似犬鋭頭白頰髙前廣後爾雅狼牡貛牝狼其子獥絕有力迅邢疏此辧狼之種類也舍人曰狼牡名貛牝名狼子名獥孫炎曰迅疾也陸疏其鳴能小能大善爲小兒啼聲以誘人去數十步其猛健者𨿽善用兵者不能免也其膏可煎和皮可爲裘故禮記云小切狼臅膏與稻爲酏注以狼胸臆肪和米作糜也又曰君之右虎裘厥左狼裘明以威武衛上也周禮獸人冬獻狼注時之味也毛詩艸虫經老狼項下有袋求食滿腹向前行乃觸之退後又自踏踐上疐其尾進退有患故詩以況跋前疐後博雅防狼也酉陽雜俎狼大如狗蒼色作聲諸竅皆沸今訓狐鳴亦後竅應之狼防筋大如鴨卵或言狼筋如織絡駢脇腸直其糞直上烽火用之𨿽風吹之不斜主物論狼鳴凡器物皆應之內則食狼去腸瑞應圖白狼王者仁徳明哲則見一云王者進退動凖法度則見埤雅俚語狼卜食將逺逐食必先倒立以卜所向今獵師遇狼輙喜蓋狼之所在獸之所在也故古之造式者木用槐癭棗癅而以狼牙爲柱取其靈智也虎善擬前狼善顧後𨿽跋胡疐尾而能不失其猛此詩之所以譬周公也狼性貪暴爭食以飬口體而常害其身故孟子以爲狼疾人也雅翼狼貪猛之獸聚物不整故稱狼籍又稱粒米狼戾楚語云令尹問蓄聚實如餓豺狼然是也周禮王及五等諸侯之出皆有挾鞭趨避者號條狼氏條滌也謂滌除道上狼扈者狼好積聚也或言狼筋如織絡小囊虫所作也盜不可辧者焚狼筋以示之則爲盜者攣栗無所容或曰狼筋者茵類非此獸之筋也或作狼狽是兩物狽前足絕短每行常駕於狼腿上失狼則不能動故世言事乖者稱狼狽釋文狼籍艸而臥去則穢亂爲狼籍淮南子鴟視而狼顧賈誼曰失時而雨民且狼顧鳥雄摯於雌獸牝猛於牡是以羆爲熊之牝而羆猛於熊狼爲貛之牝而狼名獨著虎猛者稱乳虎蓋其類也左傳狼子野心管子舉龍章則水行舉虎章則林行舉鳥章則陂行舉蛇章則澤行舉鵲章則陸行舉狼章則山行白澤圖曰百歲狼化爲美女誘人名曰知狀久則必食人以其名呼之卽逃去

盧令令

朱傳盧田犬也令令犬頷下環聲毛傳盧田犬孔疏犬有田犬守犬戰國策韓國盧天下之駿犬也字林作獹

四驪濟濟

朱傳驪馬黒色也駉傳純黒曰驪月令孟冬駕鐵驪檀弓夏后氏尙黒戎事乘驪說文驪馬深黒色爾雅小領盜驪注領頸也穆王八駿有盜驪盜驪淺驪也謂竊靑色爾雅疏竊卽古淺字

有縣貆兮

朱傳貉類爾雅貈子貆疏貈似狐其子名貆說文貉類詩義問貉子曰貊貊形狀與貉異名物解貆貉之小而善止者也故易獲然必待狩獵而後得之故詩曰不狩不獵胡瞻爾庭有縣貆兮

有縣特兮

朱傳獸三歲曰特先鄭周禮注云三歲爲特爾雅豕生三豵二師一特又一牲曰特書舜典歸格藝祖用特毛傳獸三歲曰特先鄭云當有所出考爾雅有豕生一特之文名物疏此特應謂豕耳上下章貆鶉皆專指一物不應此章乃泛言獸竊謂宜從爾雅字通凡牡皆謂之特陽數奇故牡稱特說文專指牛父泥六書故凡專獨皆稱特特獨蓋同聲與犆通

碩鼠碩鼠

朱傳碩大也爾雅鼫鼠孫炎云五伎鼠郭璞云形大如鼠頭似兔尾有毛靑黃色好在田中食粟豆關西呼爲鼩鼠見廣雅說文鼫五技鼠也能飛不能上屋能緣不能窮木能遊不能度谷能穴不能掩身能走不能先人蔡邕以爲此螻蛄防音瞿今本作鼩誤也荀子梧鼠五技而窮詩義疏碩鼠樊光謂卽爾雅碩鼠也許愼云鼫鼠今之河東有大鼠能人立交前兩腳於頸上跳舞善鳴食人禾苗人逐則走入樹空中亦有五技或謂之雀鼠其形大故序云大鼠也魏國今河北縣是也言其方物宜是此鼠非鼫鼠本艸又謂螻蛄爲石鼠亦五技古今注土名蠱鳥物異名同非兩也文子聖人師拱鼠制禮錄異記拱鼠形大如常鼠行田野中見人卽拱手而立人近欲捕之卽跳躍走去秦川有之雅翼詩稱相鼠卽河東大鼠也埤雅鼫鼠害稼者一名雀鼠卽河東大鼠韓退之所謂禮鼠拱而立者也爾雅翼釋鼯鼠云鼯狀如小狐翼大率如服翼翅尾項脇毛紫赤色背色蒼艾腹下黃喙頷雜白腳短爪長尾三尺許好暗夜行飛且乳亦謂之飛生聲如人呼食煙火能從髙赴下不能從下上髙東吳諸郡皆有之卽梧鼠荀子所謂五技者一名由夷一名鸓又名飛鸓又名鸓鼠𨿽同有五投恐非鼫防之類古今注螻蛄一名碩防亦有五技序云貪而畏人若大鼠故以之斥君解頥新語曰蠶之食桑無時而厭食盡而後已諭重斂者莫切於此鼠之食物且食且驚四顧不寧諭貪畏者莫切於此名物疏陸云碩鼠非鼫鼠而邢昺謂陸所說與爾雅注同今觀兩家之說未見其同也碩鼠能交前兩足於頸故或以爲拱鼠孫炎以相鼠有皮謂相州所出之碩鼠而錄異記云拱鼠出秦陸璣疏碩鼠亦不名拱鼠古今注說螻蛄一名碩鼠然螻蛄不食黍麥食黍麥者自是鼠屬耳朱傳但以爲大鼠郊特牲云迎貓爲其食田鼠也大戴禮云田鼠者鼸鼠也然則碩鼠得非鼸鼠之大者乎通雅云鼯鼺爲飛生鼫鼠爲拱鼠飛生卽蝙蝠之大者說文誤以鼫鼠爲五技諸家因之遂混爲一物

有馬白顚

朱傳白顚額有白毛今謂之的顙爾雅的顙白顚舍人曰的白也顙額也額有白毛今之戴星馬周易震爲的顙疏白額爲的顙取動而見埤雅覲禮奉束帛匹馬卓上九馬隨之說者以爲卓卽的顙故以爲上列而九馬隨其後莊子齊之以月題蓋月題額上當顱如月者所以象顚之白然則馬之貴的顙可知矣易震二陰在上故爲的顙夫文入二爲白白陰色也二陰數也馬政論顙有曰毛謂之的盧又曰凖上有旋毛及白毛者謂之的吻凶俗云的顱非也王氏曰白顚蓋名馬驊驑盜驪赤兔的顱之類蜀志昭烈乘的盧渡檀溪相馬經白額入口者楡鴈曰的盧凖上有旋毛曰的吻皆不宜乘

駟驖孔阜

朱傳駟鐵四馬皆黒色如鐵也王肅曰古者一轅駕三馬則五轡夏后氏兩駕謂之麗殷益一騑謂之驂周又益一謂之駟駟者一乘四馬謂之駟也孔傳驖驪說文驖馬赤黑色也月令孟冬駕驖驪注色如鐡埤雅說文曰馬深黑色驪馬赤黑色驖先儒云取其馬色如鐡非特有取於色蓋亦取其堅壯如鐡故曰鐡也駟驖孔阜六轡在手以美襄公田獵之事蓋馬之族不一駻馬則喜前駑馬則喜後故古之禦者駑馬以鞭爲主駻馬以轡爲主驖性堅駻疑於難禦而有繁手之勞今其六轡在手則是無事於轡詩取以美之也

奉時辰牡

朱傳牡獸之牡者辰牡者冬獻狼夏獻麋春秋獻鹿豕之類奉之者虞人翼以待射也孔疏獸之供食各有時節故曰時牡周禮獸人掌罟田獸辧其名物冬獻狼夏獻麋春秋獻獸物地官山虞云若大田獵則萊山田之野及田植虞旗於中以致禽蓋田是虞人所掌獸人獻時節之獸以供膳虞人亦應驅時節之獸以待射虞人無奉獸之文故引此以明之耳

四馬旣閒

鄭箋四種之馬周禮校人辧六馬之屬種馬戎馬齊馬道馬田馬駑馬天子十有二閒馬六種邦國六閒馬四種注諸侯有齊馬道馬田馬其駑馬則分爲三以隆殺差之諸侯無戎馬種馬也此詩言獵事而及四種之馬蓋田獵所以教戰故四種之馬皆須調習也埤雅天子之馬盛則駕六常則駕四詩曰四黃旣駕兩驂不猗此駕六之證也穆王命八駿之乘右服驊驑而左騄耳右驂赤驥而左白�次車之乘右服渠黃而左逾輪左驂盜驪而右山子此駕四之證也

載獫歇驕

朱傳獫歇驕皆田犬名長喙曰獫短喙曰歇驕以車載犬蓋以休其足力也西京賦屬車之簉載獫歇驕韓愈畫記有騎擁田犬者此類說文獫長喙犬一曰黒犬黃顄鄭箋載始也謂其逹搏噬始成之也孔疏搏者殺獸之名左傳國狗之齧無不噬也名物解犬以牙爲威長喙則所制者眾故謂之獫𨿽喙短亦足以揚故謂之歇驕一日黒犬黃顄曰獫唐李賀詩練香燻宋鵲注宋鵲田犬名犬而以香薫之豪奢之習亦車載之類也

駕我騏馵

朱傳騏騏文也毛傳靑黒曰騏箋蒼艾色駉傳蒼騏曰騏疏騏者黒色之名倉騏曰騏謂靑而微黒今之驄馬也說文馬靑驪文如博棋埤雅詩曰騏駵是中騧驪是驂蓋騏駵中駟騧驪上駟故服以騏駵驂以騧驪淮南子曰驂欲馳服欲步宣王之詩北伐舉四驪南徵舉四騏者言方是時馬政愈修其所以執駒綱馬教�攻特減僕講馭夫之法滋廣故𨿽騏亦閒習任用不獨四驪矣孫卿子驊駵騏驥纎離緑耳天下之良馬也

馵朱傳馬左足白曰馵爾雅膝上皆白惟馵又云後右足白驤左白馵埤雅易曰震爲馵足蓋取其躁以躁故二絆其足作足言縱之而動也馵足言制之而動也詩曰駕我騏馵王肅謂駕兩馬者古者庶人駕一士駕二大夫駕三諸侯駕四天子駕六說文駢駕二馬也尙書大傳曰命於其君然後得乘駢馬驂駕三馬也駟駕四馬也驂以言大夫駟以言諸侯馬政論云後足偏白者凶若馵之類是也此士之所以駕與

騏駵是中

朱傳赤馬黒鬛曰駵中兩服馬也孔疏爾雅曰白駁駵馬白腹曰騵則駵是色名說者皆以駵是赤色若身鬛俱赤則爲騂馬矣故傳以爲赤身黒鬛也車駕四馬在內兩馬謂之服在外兩馬謂之騑左傳鄭有公子騑字子駟是有騑乃成駟也箋云赤身黒鬛曰駵雅翼古者駵非所貴故淮南子旁光不升俎駵駁不入牲字林駵赤馬黒髦尾也明堂月令五時駕馬而駵處其二春蒼龍秋白駱冬鐵驪夏赤駵中央黃駵中央寓於季夏故所用物同而以色之淺深爲別也漢郊祀志牲用駵駒師古曰駵赤馬黒鬛尾也

騧驪是驂

朱傳黃馬黒喙曰騧爾雅黒喙騧注今之淺黃色者爲騧馬說文騧黃馬黒喙宋書明帝以騧字旁似禍攺作�史稱文帝騧馬脊有肉鞍行則先作弄四足

俴駟孔羣

朱傳俴駟四馬皆以淺薄之金爲甲欲其輕而易於馬之旋習也孔疏金甲堅剛則苦其不和物不和則不得羣鄭箋俴淺也謂以薄金爲介之札韓詩駟馬不著甲曰俴駟

一之日於貉

朱傳貉狐貍也於貉猶言於耜謂往取狐貍也字林貈似狐善睡其子名貆又云貍類貁謂之郭璞云貉雌者名今江東呼貉爲類山云貉似貍鋭頭尖鼻斑色毛深溫滑可爲裘墨客揮犀云貉狀似性嗜紙見則食之淮南子螘知爲垤貛貉爲曲穴虎豹有茂艸陰以防雨景以蔽日此亦鳥獸之智也考工記貉逾汶而死此地气然也詩義問狐之類貉貒貍也南方異物志曰貉不逾汶鸜鵒不逾濟狐不渡江而南橘不越江而北區宇之內咫尺不同況分以華夷限以山海魁詭俶怪可勝言哉故周官以土宜之法辧十有二土以蕃鳥獸毓艸木也字說貉爲居服賤者之裘曰於貉非必得之辭曰取則得之矣蓋志在於取狐貍緩於賤而要於貴埤雅俗云貛貉同穴而異處貛之出入以貉爲導詩曰一之日於貉取彼狐貍爲公子裘言往祭表貉因取狐貍之皮爲裘故傳云於貉謂取狐貍皮也周官祭表貉是也雅翼貉善睡之獸畜而養之扣之卽臥已而復寐亦善捕疏云禮無貉裘惟孔子狐貉以居明貉賤也

取彼狐貍

爾雅貍子字林貍伏獸似防本艸圖經云貍類甚多似虎斑文者可用貓斑者不佳南方有一種香貍人以作鱠其气甚香邕州已南又有風貍似而短多棲息髙木衍義貍骨形似貓其文有二一如連錢一如虎文肉味與狐不相逺江南一種牛尾貍其尾如牛善緣樹食百果人多糟食埤雅貍豸在裏者里人所居也貍穴而薶焉故貍又通於薶字貍之伺物卑身而伏以侯敖者似防而小文彩異於貒貍大射以貍步張三侯鄭氏云貍善搏者也行則止而擬度其必獲是以侯道取象焉狐善疑貉善擬不可以有爲故古者以爲燕居之裘又射義諸侯以貍首爲節貍首者樂防時也節者歌詩以爲矢之節一終爲一節也左傳定公九年齊大夫東郭書衣貍制是也貍狐貒貉性一也其迹皆而不速袁狎曰河冰上有貍迹便堪渡崔劼以爲貍當作狐不知聽冰非狐獨然也內饔曰鳥皫色而沙鳴貍馬黒脊而般臂螻貍言其气臭如貍也內則作郁蓋物宜露而反郁則臭矣螻言其气臭如螻也內則作漏蓋物宜覆而反漏則臭矣今貍脊間有黒理一道如界或曰字以理省以此與鯉之制字同義雅翼狐口鋭而尾大貍口方而身文黃黒彬彬蓋次於豹禮貍首之斑然又貍去正脊狐去首爲其不利於人也太經辧人貍別其文萃也魏志管輅云𨿽有爪牙微而不彊𨿽有文章蔚而不明其名曰貍淮南子貍頭似鼠以類推也異物志靈貍一體自爲夫婦故能媚人叚成式言香貍有四外腎文如豹卽楚詞文貍王逸注爲神貍者子思曰謂狐爲貍者非直不知貍也勿得狐復失貍者也徐廣封禪書注貍一名不來本艸貍骨肉療諸蛀心腹痛走無常處及鼠瘻惡瘡頭骨尢良字書貍有數種大小如狐毛雜黃黒有斑如貓善竊物臭不可食斑如防虎方口鋭頭者爲虎貍食虫鼠果實又尾黒白錢文相間者爲九節貍善變幻皮可爲裘領宋史安州貢野貓花貓卽此二種也廣雅玉靣貍人捕畜之鼠帖服不敢出又登州一種貍頭魚尾者名海貍俗作貍山海經秬山有獸如豚有距音如狗吠名貍力見則其縣有土功貍與貍同

皇駁其馬

朱黃白曰皇爾雅黃白騜孔疏馬有黃處有白處者曰騜字書詩借用皇本作騜

朱駵白曰駁爾雅云駵白駁注駵赤色也邢昺曰謂馬有駵處有白處者曰駁易說卦幹爲駁馬禮斗威儀君乘火而王南海輸駁馬埤雅徐曰疑象駮文晉侯乘駁乳虎見之而伏則象駮之文理或然也駁亦馬之上色故古者國君乘之文王曰昔者寡人夢見良人黒色而乘駁馬而偏朱蹄諸大夫蹵然曰此先君王也詩曰皇駁其馬昏禮攝盛故也爾雅所謂駁如馬倨牙食虎豹詩所謂隰有六駁者字從交作字說曰駁類馬食虎而虎食馬凡類已也而能除害己者在所交也則駮非此駁矣函史曰古名馬有六駁身白黒尾如駁取獸中六駁武健之名耳駁與駮同

狼跋其胡載疐其尾

朱跋躐也胡頷下懸肉也載則疐跲也老狼有胡進而躐其胡退而跲其尾孔疏跋前行曰躐跲卻頓曰疐說文胡牛顄垂也釋名胡互也在咽下垂能斂互物許東陽曰跋疐皆顚倒之意詩緝狼猛獸𨿽善用兵者亦不能禦之平時不至跋疐其老者𨿽項下垂胡若在平地亦決不至此所言跋胡疐尾者謂其落機穽之時進退求脫不能耳故以諭周公

嘽嘽駱馬

朱傳白馬黒鬛曰駱爾雅白馬黒鬛駱疏鬛也說文白馬黒鬛尾禮記夏后氏駱馬黒鬛疏夏尙黒故用黒鬛埤雅爾雅曰白馬黒鬛駱廣雅云白馬朱鬛駱今呼黃馬尾鬛一道通黒如界者爲駱蓋馬無分於黃白若今衣脊絡縫故曰駱也明堂位夏后氏駱馬黒鬛此以別白馬朱鬛之駱也月令孟秋駕白駱此以別黃馬黒鬛之駱也俗云駱馬喜柰勞苦詩曰嘽嘽駱馬言駱性善勞而今取息不平如此則以甚勞故也古者天子之卿純駟故曰駕彼四駱又曰乘其四駱若諸侯之卿則不能具純駟矣轉注駱又音駕同字秦紀非子爲周大駱駱主車駕故字可互用亦猶甸之與乘也

我馬維駰

朱傳陰白雜毛曰駰爾雅陰白雜毛駰樊光曰駰者目下白也郭璞曰陰淺黒今之泥驄或云目下白或云白陰俱非也邢昺曰毛淺黒而白兼雜毛者名駰埤雅陰白雜毛今之泥驄也詩我馬維駒維騏維駱維駰先後與駉之序合則駰不如駱駱不如騏

旣有肥羜

朱傳羜未成羊也爾雅未成羊羜郭云俗呼五月羊爲羜陸農師云羜從寧寧佇也寧其美成而後足用詩先言肥羜而後言肥牡明其禮有加而無已羅氏云說文稱五月生羔似謂仲夏所生按齊民要術五月六月七月生者兩熱相仍惡中之甚古稱肥羜以速諸父不應用此當是生及五月者耳寧通羜穉羊也六畜穉者味防自始生形體𨿽防卽已成羊未可謂未成羊也說文五月羔爲近羊生五月爲穉羔其別名也

獸於敖

說文獸守備者也飛曰禽走曰獸又在野曰獸在家曰畜國語獸三爲羣爾雅四足而毛謂之獸王制豺祭獸然後田獵周禮庖人掌共六獸辧其名物鄭司農云麋鹿熊麕野豕兔謂六獸當有狼而熊不屬又獸人掌罟田獸冬獻狼夏獻麋春秋獻獸物又凡祭祀喪紀賔客共其死獸生獸完獸入於臘人皮毛筋骨入於王府獸醫掌療獸病療獸瘍服不氏掌養猛獸而教擾之穴氏掌攻蟄獸各以其物火之囿人掌囿遊之獸禁淮南子毛犢生應龍應龍生建馬建馬生麒麟麒麟生庶獸凡毛者生於庶獸

麀鹿麌麌

朱傳鹿牝曰麀麌麌眾多也曲禮惟禽獸無禮故父子聚麀唐李敬業討武氏檄致我君之聚麀毛傳麌麌眾多也說文作噳麋鹿羣口相聚也釋獸鹿牡麚牝麀鄭箋麕牡曰麌復麌言多也爾雅麕牡麌牝麋孔疏音義曰麕或作麏或作麋是麋牡曰麌也或作麋牝者誤孔傳麌麌爲眾多與韓奕同鄭以麌爲獸名爲異耳

其祁孔有

朱傳祁大也毛傳祈大也鄭箋祁當作麎爾雅云麋牡麔牝麎其子防其迹纒絕有力狄疏云麋總名也詩吉日云其麎孔有孔疏上所言皆獸名今傳但言其大甚有不言獸名不知大者何物且釋獸注引詩云其麎孔有故易傳而從爾雅也說文麋鹿屬也冬至解角運斗樞瑤光星散爲麋獸人云夏獻麋醢人朝事之豆昌本麋臡菁菹麋臡左傳莊十七年多麋注云麋多則害五稼又麋興於前射防麗龜又迹人來告曰逄澤有介麋焉又楚潘黨逐魏錡至滎澤見六麋錡射以獻黨乃不逐也月令仲夏鹿角解仲冬麋角解淮南子日至而麋鹿解熊氏云鹿是山獸夏至得陰气而解角麋是澤獸故冬至得陽气而解角賈公彥云麋爲陰獸情淫而遊澤冬至陰方退故解角從陰退之象鹿是陽獸情淫而遊山夏至得陰而解角從陽退之象若節气早則麋角十一月解故夏小正云十一月麋角隕墜若節气晚則十二月麋角解故小正云十二月隕麋角又麋善迷害稼故禮大夫麋侯表以知帥人討惑除害也周禮獸人冬獻狼夏獻麋注狼膏聚麋膏散聚則溫散則涼以順時也博物志南方麋千百爲羣食澤艸踐處成泥名曰麋暖民隨之種稲收百倍莊子麋與鹿交又曰麋鹿食薦淮南子孕婦見而子缺唇見麋而子四目麋有四目其二夜目也類從曰目下有竅夜卽能視是也陶隱居云麋千百爲羣多牝少牡人言一牡輙交十餘牝交畢卽死其脂墮土中經年人得之方好名曰遁脂埤雅白虎通曰熊爲獸巧猛麋爲獸迷惑故天子射熊諸侯射麋麋水獸也靑黒色肉蹄一牡能乘十牝鹿肉食之燠以陽爲體也麋肉食之寒以陰爲體也以陽爲體者以陰爲末以陰爲體者以陽爲末角末也今人用麋鹿茸作一種又以血代茸此大誤也凡含血之物肉易長角難長骨最難長惟麋角自生至堅無兩月之久大者乃重二十餘觔其堅如石計一夜須生數兩此骨血之至彊者𨿽艸木至易生者無能及之頭者諸陽之防上鐘於角豈與凡血比哉麋茸補陽鹿茸補陰凡茸無樂太嫩世謂之茄子茸但珍其難得耳其實少力堅者又太老惟長數寸破之肌如朽木茸端如瑪瑙紅玉者最佳又北方邊地有麋鹿駝鹿極大角大而有文堅瑩如玉其茸亦可用

殪此大兕

朱傳兕野牛一角靑色重千觔爾雅兕似牛犀似豕說文嶓冡之山其獸多兕兕如野牛靑毛其皮堅厚可制鎧傳曰陸剸犀象水斷蛟龍卽此交州記兕出九徳有角角長三尺餘形如馬鞭柄陳藏器云犀之雌者是兕而形不同山海經禱過山多兕圖贊云兕惟壯獸似牛靑黒力無不傾自焚以革皮充武備角助文徳周禮函人爲甲犀甲七屬兕甲六屬犀革差劣於兕故增一也李尢鎧銘甲鎧之施扞禦鋒矢尙其堅剛或用犀兕埤雅兕善抵觸故先王制罰爵以爲酒戒太云戾首東南射兕西北其矢呂氏春秋楚莊出獵射隨兕獲之申公子培刼而奪之王欲誅之三月子培死其弟請曰臣之兄有功於車下嘗讀故記曰殺隨兕者不出三月故臣兄奪之病死王視故記果然乃厚賞之說苑有隨兕科雉蓋隨母之兕始出科之雉也羅氏云兕卽犀之牸者牯犀之角能辟惡邪寧心神散風熱故良於藥餌牸犀之角文理分明俗所謂斑犀故美於服飾爾雅兕似牛犀似豕郭氏稱犀似水牛而豕首然則犀亦似牛與兕同但首如豕耳兕靑而犀黒兕一角而犀兩角以此爲異郭又云犀亦有一角者但古多言兕今多言犀北人多言兕南人多言犀耳射以得爲雋故周詩美宣王殪此大兕也國語康叔射兕於徒林殪以爲大甲馬融曰蒼兕官名主舟楫論衡尙父伐紂至孟津杖鉞而呼曰蒼兕按蒼兕水獸也九頭能覆舟誓眾欲人之急濟故以懼之曹洪云若奔兕之觸魯縞國策楚王遊雲夢有奔兕王彎弓應發而殪漢平帝時黃支貢夜明犀開元遺事文趾貢辟寒犀如金六帖唐文宗有辟暑犀嶺表異錄有辟塵犀杜陽編有蠲忿犀又有分水見形通天駭雞防名皆難得者波斯以象牙爲白暗犀爲黒暗故杜詩曰黒暗通蠻寶言犀斑者有正透倒透腰皷挿之辧東璧曰犀凡三種山犀水犀有鼻額二角兕犀止一角在頂鼻角卽鼻骨也

維熊維羆

朱傳羆似熊而長頭髙腳猛憨多力能拔樹爾雅熊虎丑其子狗絕有力麙說文熊獸似豕山居冬蟄詩義疏熊能攀援上髙樹見人則顚倒投地而下冬入穴蟄始春而出脂謂之熊白援神契云赤熊見則姦宄自逺淮南子注熊食鹽而死抱朴子熊壽五百歲能化爲狐貍異苑熊藏山穴穴裏不得見穢及傷殘見則捨穴自死續搜神記熊無穴或居大樹孔中東土呼熊爲子路以物擊樹云子路可起於是便下不呼則不動也陶隱居熊白是背上膏寒月則有夏月則無圖經熊形類犬豕而性輕防酉陽雜俎云熊膽春在首夏在腹秋在左足冬在右足埤雅云熊似豕堅中當有白脂如玉味甚美俗呼熊白好舉木引气謂之熊經莊子熊經鳥伸是也冬蟄不食饑則自甜其掌故其美在掌鬼穀子曰分威法伏熊說者以熊之擊搏先伏而後動淮南子無角者膏而無前有角者脂而無後無角者犬豕之屬肥從前起者也有角者犛羊之屬肥從後起者也熊掌特美烹之難熟晉靈公殺宰夫之胹熊蹯不熟者而楚成見圍請食熊蹯而死以其難熟冀外救也古者以熊配虎爲旗又皆以王射之侯又以皮爲冠執罼者冠之謂之旄頭乘輿之出前旄頭而後豹尾必取熊豹者蓋熊於山中行數十里悉有跧伏之所山民謂之熊館虎出百里之外則迷所出道路惟熊不迷故開道者首熊以出焉豹之爲物亦往而能反故殿者以豹尾入焉又古以熊爲旗熊旗西方也故象白虎之數其斿五又周官大射諸侯則共熊侯又田役則設熊席左子產曰昔堯殛鯀於羽山其神化爲黃熊三代祀之周書成王時不屠國獻靑熊六韜文王囚羑里散宜生得黃熊獻之紂文王卜獵曰非熊非羆天遺汝師雅翼熊人足黒色革厚筋駑用此自快養熊者日捶之不則有病獵者刺其革不可得入隨有膏膜之史天官書熊赤色有光與熒熒同又山海經南望昆侖其光熊熊音熒通雅曰能卽熊字又爲三足鼈之名後人疑不能明也束晳發蒙記鼈三足曰熊韻防曰熊卽左黃能入寢之能說文熊本獸名山海經從山多三足鼈大苦山多三足龜陽羨君山池有三足鼈爾雅鼈三足曰能釋文獸非入水物故是鼈或疑東海人祭禹廟不用熊白及鼈不知此祭禹者因所聞而然豈足據耶張叔皮論曰賓雀下革田鼠上騰牛哀虎變鯀化爲熊則熊皆以能叶韻谷梁以傾葉能天官三能卽三臺楚詞以能葉佩古人方音隨借而讀也因羽山言羽淵如雞澤孟津之類何必以入水爲疑耶贊寧引山海經�或作�卽能字任昉述異記江淮中有獸名能音耐蛇精所化冬爲雉春復爲蛇羆爾雅羆如熊黃白文郭云似熊而長頭髙腳猛憨多力能拔樹木關西呼曰貑羆詩義疏有黃羆有赤羆大於熊其脂如熊白而麄理不如熊白美山海經嶓冡之山其獸多羆埤雅羆似熊而大堅中長首從目能緣能立遇人則擘而攫之俗云熊羆眼直惡人橫目淮南子熊羆之動以攫兕牛之動以抵觸是也其白生於心之下盲之上秋冬則有春夏則無熊羆富脂至春臕癢卽登髙木自墜謂之撲臕爾雅翼獵者云羆熊之雌者力尢猛栁宗元稱鹿畏畏虎虎畏熊羆之狀被髮人立絕有力而甚害人周禮穴氏掌攻蟄獸各以其物火之謂熊羆之屬冬藏者燒其所食之物於穴外以誘出之禹貢梁州貢熊羆狐貍是中國常貢韓奕之終章曰獻其皮赤豹黃皮則北追貊之國自以所有爲獻如犬戎以白狼白鹿獻穆王也王防篇成王時東河獻黃羆朱子云熊羆陽物在山彊力壯毅男子之祥也史記趙簡子疾夢之帝所射殺熊又一羆來亦射殺之西京賦紛縱體而迅赴若驚鶴之羣羆注以比舞容也

九十其犉

朱黃牛黒唇曰犉爾雅黒唇犉注毛詩黃牛黒唇此宜通謂黒唇牛孔疏釋畜云黒唇曰犉言黃牛明黒唇不與深色同而牛之黃者眾也爾雅又云牛七尺爲犉舊說犉黃牛黒犉按詩牛曰九十其犉羊曰三百爲羣則非黒犉之謂或曰漢書自天子不能具犉駟疑犉卽醇謂醇色也據此則爾雅說文不足信又周頌殺時犉牡音然按犉無然音注誤

躍躍毚

朱毚狡也說文狡兔也倉頡解詁毚大也孔疏大必狡故又謂之狡大麕爲辟雞兔爲宛脾皆聶而切之戰國策曰東郭防者海內之狡也常絢云巴州兔作貍斑最狡易幹鑿度決鼻也郝京山曰決與闕通豈以闕唇而遂曰闕鼻乎

遇犬獲之

孔疏謂田犬也犬有守犬田犬禮效犬者左牽之注以右手防其齧噬又犬曰獻羮注凡肉豚宜炮犬宜羮又敝蓋不棄爲埋狗也周禮犬赤股而躁臊又犬人掌犬牲凡祭祀用牷物伏瘞亦如之相犬者屬焉注牷用純色者伏軷祭也瘞謂薶物二者亦用牷物相犬相毛色擇其可祭者又坊記大夫不坐羊士不坐犬以此防民猶有爭利忘義以亡其身者易艮爲狗左趙盾曰棄人用犬𨿽猛何爲說文犬狗之有懸蹄者孔子曰視犬之字如畫狗也何承天纂文守犬爲獖隴西以犬爲猷宋均注狗斗精之所生也屈子曰邑犬狺狺吠所怪廣雅殷虞晉獒楚獷韓盧宋獵皆良犬名夏鼎志曰掘地得犬曰賈尸子地中有犬名地狼穆天子犬一名重工說苑客謂孟嘗君曰周氏之嚳天下之疾狗也石藥爾雅白狗膽一名瓠汁耳上血曰白龍柒蓋以槃瓠之名故稱汁耳通典大秦國有�出西海通雅云爾雅贙注西海大秦犬則�卽贙之訛也音杜甫八哀詩不惡懸黃金胡爲投乳贙注音犬出大秦國今從海泊來西洋多犬皆曰獒有極獷者贙類也王防圖北漠狡犬渠叟鼩犬都郭生生欺羽能逐虎

投畀豺虎

爾雅豺狗足郭云腳似狗似豹長尾白頰色黃俗謂之豺狗貪殘之獸禮記季秋之月豺乃祭獸戮禽又云豺祭獸然後田獵左戎狄豺狼不可厭也說文豺狼屬狗聲埤雅豺似狗而長尾白頰髙前廣後其色黃季秋取獸四靣陳之謂之祭獸禮曰物本乎天人本乎祖故曰人而不祭豺獺乎豺柴也豺體細瘦故謂之豺漢律捕虎一購錢三千捕豺一購錢百豺虎皆害物之尢者故詩並言之俗云豺羣噬虎言其猛健且眾可以制虎也雅翼豺牙如錐足前矮後髙肉酸不宜食張爾公云陸佃以豺從才�從良爲二物之才智果爾則貉之從各狐之從貀之從出防之從區義何所取獸族才且良者莫如騶虞天�虎蜼字何以從馬從廌從虫經史言殘忍必曰豺狼言乖忤必曰狼狽由此觀之其穿鑿可知又羅願曰狗爲豺舅見狗輙跪禽獸當各有眷屬安所考而知之尢俚誕不足信

俾出童羖

朱童羖無角之羖羊必無之物也毛羖羊不童也鄭箋羖羊之性牝牡無角爾雅夏羊牡羭牝羖注夏羊黒羖防也今人便以牂羖爲白黒羊名羅氏云羖本夏羊牝者之名吳羊白夏羊黒羖羊角主明目安心益气輕身而詩云俾出童羖脇以必無之物猶言而無實不爲用也羖在今世但爲黒羊之名不取牝義而音又通於牯故本艸稱牯羊牯乃牡之名李氏本艸生秦晉者爲夏羊頭小身大毛長土人剪其毛爲氊謂之綿羊爾雅夏羊牝羖說文夏羊牡曰羖疑譌舊注沿正韻以羖爲牡誤詩曰俾出童羖所以恐之也

毋教猱升木

朱猱獼猴也性善升木不待教而能也爾雅猱蝯善援貜父善顧注猱蝯便攀援貜父貑貜也似獼猴而大色蒼黒能攫持人好顧盼孔疏猱則猨之輩屬非猨也樂記注猨獼猴也是其類同也說文夔貪獸也一曰母猴似人陸疏猱獼猴也楚人謂之沐猴老者爲玃長臂者爲猨猨之白腰者爲獑胡獑胡猨駿防於獼猴其鳴噭噭而悲春秋繁露猿壽八百歲好引其气也廣雅猱狙獼猴也顏師古云善拂拭相如賦蛭蜩玃蝚顏注今狨皮爲鞍褥者非獼猴也陸佃云狨蓋猿狖之屬輕防善緣木大小類猿長尾尾作金色俗謂之金綫狨楊億談苑云狨生川峽深山中人以藥矢射殺之取其尾爲臥褥鞍被坐氊中矢毒卽自囓斷其尾以擲之狨一名猱顏氏以爲其尾柔長可籍故制字從柔宋二品以上用狨坐以其皮爲褥也猨臂通肩刻之可以爲笛聲圓於竹猨猴屬長臂善嘯便攀援故其字從援省論衡曰鹿制於犬猨伏於鼠今人取鼠以擊猿頭猿不復動管子曰墜岸三仞人之所大難也而猱猿飲焉今猿好上茂樹渴則接臂而飲類從曰獨一叫而猿散鼉一鳴而龜伏獨猨類也似猿而大食猿蓋猨性羣獨性特猨鳴三獨鳴一是以謂之獨也舊說猨鳴而獺候之故束晳蒙記曰獺以猿爲婦也莊子猿猵狚以爲雌蓋言獺也爾雅翼猿與沐猴相類靜躁不同耳猨雄者善啼啼數聲則眾猨叫嘯騰擲如相和焉其音淒入肝脾巴諺曰巴東三峽巫峽長哀猿三聲動人腸其臂甚長人有此相則以善射名淮南子曰羿修臂而善射李廣猿臂善射其天性也漢書西域之國有烏秅者山居累石爲室民皆接手飲如猴之爲是亦異矣叚公路北戶錄言有鯡猿絕大越處子論劍術乃有老翁試之相與周旋以竹刺之騰上爲猿故劍號曰猿翁嚴粲云猱卽王孫杜詩覓胡孫是也元康地記猿與獼猴不共山宿臨旦相呼王延壽王孫賦儲糧食於兩頰稍委輸於胃脾緣百仞之髙木攀窈裊之長枝柳子厚云猨王孫居異山徳異性不能相容猨之徳靜以恆王孫之徳躁以囂勃諍號呶𨿽羣不相善也食相噬齧行無列飲無序乖離而不思有難推其柔弱者以好踐稼蔬所遇狼籍披攘禾實未熟輙齕齩投注山之小艸木必淩挫拆撓江乘地記攝山有山猱赤足鳥獸考猴詩謂之猱性躁而多智通雅云猱一名狨其毛茸而長金色異采世以爲韉褥謂之金綫狨按猱字說文作夔今文作猱或作獿又作蝚猿屬陸璣云獼猴嚴粲詩緝元康地記與栁子厚王延壽爾雅翼互有異同而師古及陸羅二家俱以猱猴爲異物故埤雅以猱爲狨而別見猴未知孰是

有豕白蹢

箋云豕之性能水又唐突難禁制四蹄皆白曰駭則白蹄其尢躁疾者爾雅豕子豬防豶幺幼奏者豱所寢橧四豴皆白其迹刻絕有力彘五尺爲說文豕彘總名孕四月生在卦屬坎有畜屬水在禽應室星易系辭坎爲豕言坎性趨下豕俯首也曲禮豕曰剛鬛言豕肥則鬛剛也方言豬燕朝鮮謂之豭關東西謂之彘或謂之豕南楚謂之狶其子謂之豚或謂豯吳揚之間謂之豬子說文豕絆足行豕豕也何承天纂文梁州以豕爲豬河南謂之彘吳楚謂之豨漁陽以豬爲齊徐以小豬爲防�白豕黒頭也豱豕奏毛也易暌上九曰見豕負塗大畜六五曰豶豕之牙吉姤初六曰羸豕孚蹢躅禮士無故不殺犬豕又豚去腦不可食又晏子祭先人豚肩不掩豆又居澤者不以鹿豕爲禮月令孟夏天子以彘嘗麥王制秋薦黍以豚韓詩說犬喜雪馬喜風豕喜雨春秋說題辭斗星散爲彘四月生淮南子六九五十四四主時時主豕故豕四月而生古有讀史者云三豕渡河子貢曰己亥日也校之果然山海經貓豬大者肉至千觔豪豬狀如豚而白毛毛大如笄而黒端文子先王之法犬豕不期年不食養生要集豕白蹄靑爪不可食五行聽之不聰則有豕禍埤雅豕喜雨而躁大畜六四曰童牛之牿六五曰豶豕之牙牢謂之牿牙者所以畜豶豕之杙也今東齊海岱之間以杙系豕謂之牙賦曰置牙擺牲是也六四畜初以外制內也有牿之象六五畜九以小制大也有牙之象周官豕盲眠而交腥蓋豕有米肉如星則其臭腥而肉不可食說文已象蛇形亥象豕形蓋一陽生於子至已而六陽備一陰生於午至亥而六陰備故此二字皆象形也林氏小說曰以其食不潔故名之豕列子牢有欄子張湛注小豕也一名蘭子凡物不知生之主謂之蘭以肉言則豚爲全體爻爲分體李氏本艸豕生靑徐者耳大生燕冀者皮厚生梁雍者足短生遼東者頭白生豫州者味短生江南者耳小生嶺南者白而肥按古遁字作�彖卽豚也詳見疑始

牂羊羵首

朱牂羊牝羊也羵大也羊瘠則首大也爾雅羊牡羒牝牂郭云謂吳羊博雅吳羊牝一歲曰牸防三歲曰牂又土中怪羊曰羵羊大也又土神名李斯泰山之髙百仞跛防牧其上史記本作牂

駟騵彭彭

朱駵馬白腹曰騵爾雅駵馬白腹騵注駵赤色黒鬛檀弓周人尙赤戎事乘騵孔疏因武王所乘遂爲一代常法云騵言上周下殷也埤雅騵從縓省禮曰練而縓縓淺赤也一染謂之縓再染謂之防三染謂之纁

先生如達

朱先生首生也逹小羊也羊子易生無畱難也毛逹生也鄭箋羊子也孔疏文略耳非謂逹爲生也說文羍小羊又曰七月生羊也從羊大聲薛琮答韋昭云羊子始生逹小名羔未成曰羜大曰羊長幼之異名大戴禮人十月而生史記以爲及期則周一年矣未可信也一說逹卽通逹之義言其生之易無坼副也必泥如字立解以小羊比后稷以牝羊配姜嫄誤也刋繆正俗曰呂忱字林防未晬羊也今言小羊爲旋子者訛當言防子逹亦小羊字通逹一作羍音獺

取羝以軷

朱羝牡羊也孔疏祭不用牝也爾雅羊牡羒注謂吳羊白羝易大壯九三羝羊觸藩羸其角上六羝羊觸藩不能退不能遂旡攸利艱則吉廣雅吳羊牡一歲曰牡防三歲曰羝雅翼羝是牡羊總名而羒乃吳羊之羝者蓋羝性好抵觸齊民要術畜牧之法大率十羊二羝以爲羝少則不孕多則敗羣尢取其無角者恐其抵觸以傷胎也蓋羝爲白羝羭爲黒羝埤雅羝性好觸故從抵省音以羝者低其角然後能觝突也易曰羝羊觸藩九三重剛而不中又動以進故有此象上六亦以羝羊者蓋大壯之極疑於羝羊猶坤之上六疑於龍爾史匃奴謂蘇武羝羊乳烏頭白

有貓有虎

朱貓似虎而淺毛釋獸虎竊毛謂之虦貓注竊淺也詩曰有貓有虎又云狻麑如虦貓雅翼虎淺色謂之虦貓而西域注稱獅子似虎正黃而有尾端毛大如斗又詩稱韓土之樂有貓有虎周書記武王之狩禽虎二十有二貓二則是虎之類也名物疏貓是猛獸非捕鼠之貓也捕鼠之貓形亦似虎又畫地卜食亦如虎其鼻端嘗冷惟夏至一日暖蓋陰類也故應陰气如此與虎陽獸感風不同酉陽雜俎貓一名蒙貴一名烏圓拾遺記貓一名銜蟬禮郊特牲迎貓爲其食田鼠也陸農師云鼠善害苗貓能食鼠故字從苗貓食田鼠虎食田彘故詩以譽韓樂又貓有黃黒白駁數色尾長腰短目如金上齶多稜者良其睛子午卯酉如一綫寅申己亥如滿月辰戍丑未如棗核也按通雅蒙頌蜼之小者紫黒色能捕鼠或作蒙貴廣志曰獴�有黒白黃者暹羅最良捕鼠百防於家貓據此則與貓實二物矣又唐書波斯伊嗣侯遣使獻活耨地形似鼠靑色能入穴取鼠物類志曰耨地

獻其貔皮

朱傳貔猛獸名釋獸貔白狐其子陸疏貔似虎或曰似熊一名執夷一名白狐遼東人謂之白羆說文虎豹屬出貉國書如虎如貔於商郊曲禮前有摯獸則載貔貅注兵車旌畫貔貅形象威猛舉此旌使眾知警備也陸徳明云貔本亦作豼卽白狐也郭璞贊書稱猛士如虎如貔貔蓋豹屬亦曰執夷白狐之云似是而非

亦白其馬

朱傳殷尙白修其禮物仍殷之舊也檀弓殷人尙白戎事乘翰注以建丑之月爲正物牙色白翰白色馬也易曰白馬翰如明堂位夏后氏駱馬黒鬛殷人白馬黒首周人黃馬蕃鬛兩被毛或云美毛鬛

有驈有皇

朱驪馬白跨曰驈釋畜驪馬白跨驈孫炎曰驪黒色也白跨股腳白郭璞曰跨脾間也孔疏跨者所跨防之處

有騅有駓

朱傳蒼白雜毛曰騅釋畜蒼白雜毛騅郭璞曰卽今騅馬疏蒼淺靑也毛有淺靑及白兼雜毛者名騅說文騅馬蒼黒雜毛孔疏雜毛是二色相間雜按蒼黒之說近是騅音佳一作朱暉反音追駓朱傳黃白雜毛曰駓釋畜黃白雜毛駓郭璞曰今之桃華馬疏毛色黃白而復有雜毛者名駓說文黃馬白毛也孔疏騅駓二者皆云雜毛是體有二種之色相間雜上云黃白曰皇黃騂曰黃止是一毛色之中自有淺深與此二色者異

有騂有騏

朱傳赤黃曰騂疏周人尙赤而牲用騂騂爲純赤色上云黃騂曰黃謂黃而微赤此云赤黃曰騂謂赤而微黃又牲赤色書洛誥文王騂牛一武王騂牛一周禮云凡陽祀用騂

有驒有駱

朱傳靑驪驎曰驒色有淺深斑駁如魚鱗今之連錢驄也說文驔騱野馬也又曰靑驪白鱗文如鼉魚釋畜靑驪驎驒郭璞曰色有淺深斑剝隱粼韓詩及字林皆曰驒白馬黒髦

有駵有雒

朱傳黒身白鬛曰雒

有駰有騢

朱傳彤白雜毛曰騢釋畜彤白雜毛騢郭璞曰彤赤也卽今赭白馬邢昺曰毛赤白兼雜毛者名騢說文馬赤白雜毛色似鰕魚也淸波雜誌曰碧霞騢廐馬旋毛也碧如霞如雲然貴而不掩旋毛之醜

有驔有魚

朱傳豪骭曰驔毫在骭而白也毛傳毫骭白驔孔疏蓋膝下之名說文骭骹也郭璞曰骭腳脛釋畜云四骹皆白驓無毫骭白之名傳言毫骭白者蓋謂毫在骭而白長名爲驔驓則四骹雜白而毛短故與驔異說文驔驪馬黃脊名物疏毛傳本作毫骭白朱傳因此傳四種馬文連餘三俱有曰字故云毫骭曰驔若然則毫是長毛骭是腳脛朱傳云豪在骭而白白字何從生出當是後人書寫繆耳說文云驔驪馬黃脊按爾雅驪馬黃脊名爲騽不名驔也說文騽字云馬豪骭反似用此傳文以驔爲騽以騽爲驔縱毛傳不足依豈爾雅亦可攺乎許於是失之逺矣魚朱傳二目白曰魚似魚目也釋畜一目白瞷二目白魚郭云似魚目也雅翼相馬之說曰馬目欲得黃又欲光而有紫艶若小而多白則驚畏驚畏馬之大病故其序尢在後杜甫畫馬贊魚目瘦腦龍文長身馬又有雞目者尙書大傳散宜生之犬戎取美馬驄身朱髦雞目者凡六焉淮南子作雞斯

駜彼乘駽

朱傳靑驪曰駽今鐵驄也釋畜靑驪駽孫炎曰色靑黒之間郭云今之鐵驄馬經驄馬之別七曰荏鐵詩注梅聖兪有馬名鐵獺駽音萱駜音弼毛傳肥彊貎說文飽也

駿厖

朱傳駿厖之義未詳傳曰駿大也厖厚也董氏云齊詩作駿駹謂馬也輔氏曰當從董說則與上章綴旒義相類諭能乘載諸侯也

詩傳名物集覽卷四﹤經部﹐詩類﹐詩傳名物集覽﹥

欽定四庫全書

詩傳名物集覽卷五

庶吉士陳大章撰

虫豸

螽斯羽

朱傳螽蝗屬長而靑長腳長股能以股相切作聲一生九十九子語錄問螽卽是春秋所書竊疑斯是語詞如鹿斯露斯之類然七月詩言斯螽動股則恐是名也爾雅蜤螽蜙蝑陸疏幽州人謂之舂箕卽舂黍蝗類也長而靑長腳長股股鳴者也或謂似蝗而小斑黒其股似瑇五月中以兩股相切作聲聞數十步又曰食苗心曰螟說文螟螽也廣雅螽蝗也今謂蝗子爲螽一名蠶螽洪範五行傳春秋之螽虫災也雨螽於宋是時宋公暴虐刑重賦斂無已春秋佐助期曰螽之爲虫赤頭甲身而翼飛行陰中陽也螽之爲言眾暴眾也春秋含孽曰螽者飛而甲爲害故天雨螽則刑法醜五行志劉歆曰蜚負螽也性不食穀食穀爲災介虫之孽說文蝗螽也一名蝻一名蝝公羊傳螽何以書記災也蜮何以書記異也螽字從冬冬終也至冬而終魯十月有螽孔子曰火伏而後蟄者畢今火猶西流再失閏也春秋書螽在秋者四在八月者三在九月十月者一在十二月者二惟十二月乃失閏之過其餘八九十月蓋夏六七八月也雨螽於宋言自上而下眾多之甚故以雨言之方言舂黍謂之蝑注云江東呼爲虴蜢蔡邕月令章句其類乳於土中深埋其卵江東謂之蚱蜢善害田穉類山云蝗子未有翹者爲蝝蝮蜪卽詩所云螽也鄭樵曰蜙蝑一名蜙防卽一種大靑蚱蜢股長而鳴甚響爾雅螽醜奮彊醜捋疏云螽蝗之類好奮迅作聲而飛螽斯之類好以腳自摩捋鄭箋凡物有陰陽情欲者無不妬忌惟蜙蝑否各得受气而生子故能詵詵眾多孔氏云此言螽斯七月言斯螽文𨿽顚倒其實一也列子吾力堪秋蟬之翼折春螽之股又曰魚卵之爲虫蔡邕曰蝗是魚子在水中化爲之埤雅云春魚遺子如粟埋泥中明年水及故岸則化爲魚如遇旱水不及故岸子久閣爲日所暴乃生飛蝗一母百子故詩曰眾爲魚矣實爲丰年理或然也李迂仲曰斯是語助見朱子語錄無可疑者名物疏蚱蜢生稻田中察其形頗似陸璣所言但釋虫又有土螽蠰谿說者以爲此虫細小善跳江南所謂蚱蜢也則斯螽別是一物矣嚴氏以此爲蝗以七月之斯螽爲蚱蜢不主孔疏之說疑不能明也小序但言螽斯不妬忌不言其生子之數蘇轍云一生八十一子並朱子陸佃之田未詳典據陸疏廣要螽斯之族實繁爾雅並列五種一曰蛗螽蠜詩趯趯阜螽是也一曰艸虫負蠜詩喓喓艸虫是也一曰蜤螽蜙蝑詩螽斯羽是也又有蟿螽螟蚸形似蜙蝑而細長飛翅作聲者也又有土螽蠰谿今謂之土磔江南呼虴蛨又名蚱蜢似蝗細小善跳者也分疏甚明不知諸家何故相駁相混張爾公云螽總名大小不一爾雅艸螽負蠜陸疏阜螽是負蠜左傳蜚不爲災蜚卽臭虫爾雅謂之蠦蜰本艸謂之飛亷廣雅諸書謂之飛蟅一名負盤與負蠜不同類杜頂注蜚負蠜如蝗虫後世因以爲阜螽誤矣他如陸佃謂蚯蚓爲阜螽羅願謂艸虫爲蚯蚓劉向以阜螽爲介虫之類並非

喓喓艸虫

朱傳艸虫蝗屬奇音靑色釋虫艸螽負蠜郭璞曰常羊也陸疏大小長短如蝗奇音靑色好在茅艸中左傳有蜚杜注云蜚負蠜疏嵗時常有非災虫蜚一名負盤此注相渉誤爲蠜耳陳蔵器雲飛亷一名負盤蜀人食之辛辢好夜行人觸之卽气出一名負盤卽�盤虫也陸佃云一云蚯蚓卽負蠜亦以離應艸虫嗚於上風負螽鳴於下風而風化故負螽曰蠜艸虫謂之負蠜是以蚓爲負蠜矣羅願云蚓𨿽防物其啟閉有時故月令孟夏螻蟈鳴後五日蚯蚓出冬至之日蚯蚓結皆以紀候夏夜好鳴於艸底江東謂之歌女或曰鳴砌張衡云土蟺鳴則阜螽跳是又以蚓爲艸虫也詩緝負螽也蠜也卽螽斯也集解歐陽氏曰生於陵阜曰阜螽生於艸間曰艸虫形色不同種類亦異故以阜艸列之又曰凡虫鳴皆於種類同者相匹惟二物不然故詩人引此以比男女之不當合者按此說尢非蓋凡以類徔者如雲徔龍風徔虎之類皆是豈必專一物哉名物疏按釋艸虫不一然以爲似蝗者近之詩緝以艸虫阜螽螽斯爲一以螽斯斯螽爲二螽斯斯螽不知其同異而阜螽艸虫之與螽斯則斷乎爲三考爾雅自辧矣張爾公云春秋書螽十復書蜚蜚與螽非一虫劉歆五行以蜚爲負蠜楊愼論蜚亦引負蠜誤也爾雅蜚蠦蜰郭注卽負盤臭虫也阜螽蠜艸虫也則負蠜與蜚分爲二矣公羊傳與爾雅合使蜚螽同類春秋旣書螽必不變文書蜚也又崔豹云遼海有蜚如蜻蜓名紺繙七月羣飛蔽天此又一蜚與詩義別

趯趯阜螽

朱傳阜螽蠜也釋虫阜螽蠜李巡曰蝗子也陸疏今人謂蝗子爲螽子兗州人謂之螣許愼云蝗螽也蔡邕云螽蝗也明一物箋艸虫鳴阜螽躍而徔之異種同類陸佃云阜螽今謂之防亦跳亦飛飛不能遠靑色博物志蜾蠃亦取阜螽子咒而成已子爾雅翼食菜曰蟘蟘之字又作螣種類不一故曰百螣時起許氏以爲百螣動股蝗屬也時起害稼動股則阜螽卽今蝩虫也陳蔵器阜螽蚯蚓二物異類同穴爲雌雄阜螽如蝗虫東人呼爲蚱蜢有毒名物疏爾雅釋阜螽但云蠜而已不知蠜是今之何物陳氏云如蝗虫蓋亦蚱蜢之類也李巡陸璣直謂爲蝗殊不思蝗是災虫劉向所謂介虫之孽豈嵗時所恆有而詩人詠之予謂凡經傳直謂之螽者蝗也凡似蝗而不爲災嵗時恆有者通得螽名故有阜螽艸螽蜇螽蟿螽土螽之別諸說紛紛不辧可也廣要按螽艸螽阜螽確是三物詩緝以爲一物誤矣但爾雅謂艸虫爲負蠜陸璣謂阜螽爲負蠜豈形狀相似未精辧也至左傳所載之蜚是臭虫爾雅之蠦蜰本艸之飛亷廣雅之飛蟅飛蠊香娘子�盤虫皆是物也應謂之負盤非負蠜也因左注及漢書多作負蠜後人遂有認爲螽者陸佃謂負螽爲蚯蚓羅願謂艸虫爲蚯蚓則平子土蟺阜螽之說誤之也

領如蝤蠐

朱傳蝤蠐木虫之白而長者爾雅蠍蛣注水中蠧虫又云蟦蠐螬郭云在糞土中蠍注在木中桑蠧是也今𨿽通名爲蠍所在異又云蠍桑蠧注卽蛣孔疏一虫而六名也以在木中白而長故以比頸定本云蝤蠐蠍也無虫字與爾雅合方言蠀螬謂之蟦自闗而東謂之蝤蠀或謂之防蠾或謂之蝖梁益之間謂之�或謂之蠍或謂之蛭蛒秦晉之間謂之蠧或謂之天螻四方異語而通者也唐本艸注此虫在腐栁樹中內外潔白土糞中者皮黃內黒黯陶隠居云大者如足大指以背行乃駛於腳雜豬蹄作羮與乳母不能別陳蔵器云蠐螬居糞土中身短足長背有毛筋入秋化爲蟬蠍在朽木中食木心穿如錐刀一名蠧身長足短口黒無毛節慢至春羽化爲天牛兩角狀如水牛黒色背有白防上下緣木飛騰不遙二虫出處旣殊形質又別蘇恭乃混其狀總名蠐螬誤矣符子云石生金木生蠍化書燥濕相育不母而生埤雅蝤蠐一名蛣蓋蠍一蝤蠐也佶屈曲貌以形舉也詩曰領如蝤蠐蓋蝤蠐之體有丰潔且白者故詩以況莊姜之領七辧曰蝤蠐之領阿那宜顧是也此卽木中蠧虫亦曰桑蠧故古者譖徔中起謂之蠍譛曹植論籍田曰昔三苗共工驩兜非堯之蠍歟齊之諸田晉之六卿魯之三桓非諸侯之蠍歟埤雅別釋蟦蠐舊云蝤蠐生木中內外潔白蟦蠐在糞土中外黃內暗或謂之蠐螬列子所謂烏足之根爲蠐螬也造化權輿云蛇豸腹竄蠐螬背行今俗謂之蠀螬舊云蠀螬化復育復育轉爲蟬蓋蟬之去復育龜之解甲蛇之脫皮可謂尸解矣據此則蝤蠐是蠍衞風所稱者蟦蠐乃糞虫確是二物因諸家稱引不一故附及之莊子云烏足根所化淮南云置黍溝中卽生蠐螬王充云化復育轉爲蟬博物志云以背行駛便於用足宋齊丘云燥濕相育不母而生者也蝤蠐一名蠍一名蠧一名桑蠧一名蛣生桑栁栢及構木中諸腐木根下亦多有之本是二種陶隠居蘇恭俱混爲一蠍自是蝤蠐之異名非蠆尾之蠍也天螻爾雅云卽螻蛄也楊子云言蠐螬或謂天螻然則亦異物同名非爾雅之矣方書蠐螬烝熟食之明目搗生汁滴入目中去翳障試之良驗

螓首蛾眉

朱傳螓如蟬而小具額廣而方正毛螓首額廣而方爾雅蚻蜻注頭有文如蟬而小此詩領膚齒舉全物比之故言如螓首蛾眉則指其體之所似不言如也螓亦蟬類蟬之類非一爾雅蜩爲蟬之總名蟬通語也析言之五采不具先諸蟬鳴者曰蜋蜩頭有花冠鳴聲淸者曰螗蜩曰蝘曰胡蟬曰冠蟬曰螗蛦夏小正蝘之興五日翕望乃伏注蝘螗蜩也最大而黒色夏鳴聲壯者曰蝒曰馬蟬大而有文顙廣且方者曰螓方言所謂螓蜻也詩以比婦人之首夏小正鳴蚻虎縣蚻卽螓也鄭注音紮蟬似蜻蜓鳴無韻但紮紮然小者謂之麥蚻小而色靑者曰�曰茅蜩埤雅一種似蟬而小緑色北人謂之螓卽詩所謂螓首也

蛾朱蠶蛾也其眉細而長曲爾雅防羅注蠶蛾防此卽蠶蛹所變者也埤雅繭生蛾蛾生卵博物志食桑者有緒而蛾蛾類者先孕而後交蓋蛹者蠶之所化蛾者蛹之所化荀子曰蛹以爲母蛾以爲父是也蛹一名螝蛾一名羅孫炎爾雅正義以爲螝卽是雄蛹卽是雌羅卽是雄蛾卽是雌蛾似黃蝶而小其眉勾曲如畫故詩以譬莊姜曰螓首蛾眉又朝生暮死虫狀如蠶蛾名孳母白露節後生水上羣飛墜水中隨水去以千百計謂之白露虫俗呼魚糧又一種善拂燈火夜飛謂之飛蛾一名暮光亦其類也符子曰不安其味而樂其明是猶文蛾去暗赴燈而死與�爲牝牡�一名過街言逢申日則過街殆與鶝忌庚申燕避戊巳無異字通蛾一入紙韻蓋古用爲蟻字經蟻作蛾省文也禮學記蛾子術之注小虫學銜土以成大垤莊子孔子捨於蛾丘注蟻丘地名史記淳化鳥獸虫蛾注蛾作蟻今人多誤用

蒼蠅之聲

爾雅蠅醜扇疏靑蠅之類好搖翅自扇方言蠅宋齊謂之羊自闗而西秦晉陳楚之間謂之蠅埤雅蠅好交其前足有絞繩之象故繩字從蠅省凖生於隼繩生於蠅其義一也亦好交後足搖翅自扇段氏云蒼蠅聲雄壯靑蠅聲淸聒其聲皆在翼又曰靑蠅尢能敗物蓋靑蠅善亂色蒼蠅善亂聲故詩以靑蠅刺讒而東方曰匪雞則鳴蒼蠅之聲也靑蠅首赤如火背若負金蒼蠅又其大者肌色正蒼今俗謂之麻蠅一名景迹蠅逐臭者喜暖惡寒值冰卽側翅遠引所謂夏虫不可以語冰者也類徔蠅生於灰遇水溺死置灰中湏臾卽活淮南子以爲爛灰生蠅正謂此也雅翼蒼蠅蠅之潔者小於靑蠅其色蒼好集几案食飲上韓子以骨去蟻蟻愈多以魚驅蠅蠅愈至張敞書蒼蠅之飛不過十步托於騏驥之�則致千里酉陽雜爼大麻蠅茅根所化又多生楡葉問以葉作房久則小虫脫爲蠅色正蒼班固靑蠅貪肉汁而忘溺死眾人貪世利而防罪禍易林腐肉所在靑蠅集聚辧別黒白敗亂邦國呂氏春秋以貍致防以冰致蠅子法言或問蒼蠅紅紫注蒼蠅間乎黒白紅紫似朱而非朱寤語云蠅晝聚而夜防蚊夜聚而晝防此物知一日之侯也馬駒生上旬者行在母前生中旬者行與母齊生下旬者行在母后此物知一月之侯也貓犬逢春則交蛇虫逢冬則蟄此物知一嵗之侯也

虫飛薨薨

朱傳虫飛夜將旦而百虫作也廣韻鱗介總名孔疏毛虫三百六十而鳯皇爲之長則鳥亦稱虫此薨薨未必惟小虫也爾雅有足謂之虫無足謂之豸疏此對文耳防言則無足亦曰虫周禮外骨龜屬內骨蟞屬郤行螾衍屬仄行蟹屬連行魚屬紆行蛇屬以脰鳴者鼃黽屬以注鳴者精列屬以旁鳴者蜩蜺屬以翼鳴者發皇屬以股鳴者蜙蝑屬以胸鳴者榮螈屬謂之小虫之屬又秋官庶氏掌除毒虫剪氏掌除蠧物赤灰氏掌除墻屋壺涿氏掌除水虫大戴禮曰易之生人禽獸萬物昆虫各有所以生或奇或耦或飛或行莫知其情惟逹道徳者能原本之矣毛虫之精者曰麟羽虫之精者曰鳯介虫之精者曰龜鱗虫之精者曰龍倮虫之精者曰聖人禮記孟春之月蟄虫始振仲春之月蟄虫咸動仲秋之月蟄虫壞戶季秋之月蟄虫咸俯在內皆墐其戶春秋考異郵二九十八主風精爲虫八日而化風烈波激故其命字從虫虫之爲言屈申也甲虫影伏羽虫體伏齕吞者八竅卵生咀嚼者九竅胎生食葉者有絲食土者不息圖經虫類至繁萬物無不生人身皆有之邵雍曰虫風族也故虫皆由風化如榛栗之類外殻完固而內虫已生腹中豈外物遺種應是風化使然詩大雅蘊隆虫虫注熱气也爾雅爞爞燻也義同按說文虫防虫分三部讀呼委切音虺而前後音義自相矛盾六書故音直中切蝝動跂行翾飛之屬皆從虫虫與防爲虫之省文非有二義也備考及廣韻總要正字通並同

蟋蟀在堂

朱傳蟋蟀虫名似蝗而小正黒有光澤如漆有角翅或謂之促織爾雅蟋蟀蛬李巡曰蜻蛚也郭璞云今趨織也古今注蟋蟀一名吟蛩一名蛩秋初生得寒則鳴一云濟南呼爲懶婦易通系卦蟋蟀之虫隨陰迎陽居壁向外趣婦女織績女工之象通卦驗立秋蜻蛚鳴白露下蜻蛚上堂周書小暑之日溫風至又五日蟋蟀居壁漢書蟋蟀俟秋吟後漢書秋風厲而蟋蟀吟蓋气使之然也陸疏一名蜻蛚楚人謂之王孫幽州人謂之趨織裏語云趨織鳴懶婦驚詩義問蟋蟀食蠅而化成春秋說題詞趣織爲言趣織也織興事遽故趣織鳴女作兼潛潭巴云蟋蟀集天子無逺兵月令季夏蟋蟀居壁疏此物生在於土中至季夏羽翼稍成未能逺飛但居壁間至七月則能逺飛在野搜神記朽葦爲蛬韓愈幽響泄潛蛬注蟋蟀也埤雅曹奢而苟唐儉而勤故詩一以蜉蝣一以蟋蟀刺之詩曰蟋蟀在堂嵗聿其莫九月之時也九月建戍於文禾千爲年步戍爲嵗蓋年取禾之一熟而嵗騎兩稔故步至戍月謂之嵗也京房占七月建申律爲夷則蟋蟀鳴雅翼蟋蟀以夏生秋始鳴周書蟋蟀居壁淮南云居奧奧者西南隅也有生野中及人家者寒則漸近人好吟於土石塼甓之下尢好鬭勝輙矜鳴其聲如急織故幽州謂之促織又其鳴正織之候也古稱螣蛇遊霧而殆於卽且卽且乃蜈蚣耳許叔重謂蟋蟀爲卽且上虵虵不敢動非也梓人以注鳴者精列屬楚辭澹容與而獨倚兮蟋蟀鳴此西堂賈秋壑蟋蟀論云有四病卬頭捲須練牙踢腿也若兩尾髙低垂妥並是老朽亡可立待吳人及北方珍畜佳者一枚至百金凡蟋蟀出於艸中者少力出石隙竹根者堅老善鬭有立於蛇頭者尢惡王安石字說云蟋蟀能率陰陽之悉者也楊龜山曰陰陽之气豈蟋蟀所能率哉其迂曲可笑多類此樂府有蜻蛚篇卽蟋蟀一作�又曰趣織樂府作促織一作防織其名孫旺者又王孫之訛也通雅按朱傳云斯螽莎雞蟋蟀一物隨時變化今所見同時齊鳴形狀各別陳宜齋曰說文以蟋蟀爲卽且上蛇此髙誘注淮南所引今說文蟋下無此解蓋誘所附耳又方言蜻蛚指蟋蟀詩類考云卽蜻蜓誤矣蜻蜓與螟蛉爲一類非蜻蛚也又說文長箋蜻蛚卽蜻蛉亦誤

蜉蝣之羽

朱傳蜉蝣渠略也似蛣蜣身狹而長角黃黒色朝生暮死爾雅蜉蝣渠略舍人曰方言南陽以東曰蜉蝣梁宋之間曰渠略郭注似蛣蜣身狹而長有角黃黒色聚生糞土中朝生暮死豬好噉之樊光曰是糞中蠍虫隨兩而出陸疏似甲虫有角大如指長三四寸甲下有翅能飛夏月陰雨時地中出今人燒炙噉之美如蟬也陸佃云虫似天牛而小有甲角叢生郁棲中朝生夕殞有浮游之義詩曰蜉蝣掘閱言掘土使解閱也管子掘閱得玉爾雅翼蜉蝣速死之物故以刺曹共公之好奢言𨿽衣服楚楚安能久也淮南子蠶食而不飲二十二日而化蟬飲而不食三十日而蛻蜉蝣不食不飲三日而死又曰鶴壽千嵗以極其遊蜉蝣朝生暮死以盡其樂王褒聖主得賢臣頌蟋蟀俟秋吟蜉蝣出以陰言知時也許重叔鴻烈注朝囷者朝生暮死之虫也生水上狀似蠶蛾一名孳母海南謂之虫邪則亦蜉蝣之類音義一本渠或作�略或作�音並同俗作渠螻者誤也夏小正五月浮游有殷殷眾也浮游殷之時也廣志蜉蝣在水中翕然生覆水上尋死隨流而去字說蜉蝣輕也生於夏月陰气之卑濕而浮游者故其爲物不實而小曹君無篤實之徳而徔其小體若此刺其甚矣掘閱疏此虫土裏化生言其掘地而出形容鮮閱也閱者說懌之意朱子不取詩緝更閱謂升騰變化也

蠶月條桑

朱傳蠶月治蠶之月爾雅蟓桑繭雔由樗繭棘繭欒繭蚢蕭繭疏云此皆蠶類作繭者因所食葉而異其名也食桑葉作繭者名蟓卽今蠶也書桑土旣蠶周禮內宰中春詔後帥內外命婦治蠶於北郊以爲祭服馬質禁原蠶者注原再也天文辰爲馬蠶書蠶爲龍精月直大火則浴其種是蠶與馬同气物莫能兩大禁再蠶者爲傷馬與又典絲掌絲入絲入収而稅之也又庶人不蠶者不帛不績者不衰所以恥不勉禮記月令季春天子乃薦鞠衣於先帝命野虞母伐桑柘具曲植籧筐后妃齋戒親東鄕躬桑禁婦女毋觀省婦使以勸蠶事蠶事旣登分繭稱絲效功以共郊廟之服孟夏蠶事畢后妃獻繭乃収繭稅以桑爲均貴賤長防如一以給郊廟之服祭義古者天子諸侯必有公桑蠶室近川爲之大昕之朝君皮弁素積卜三宮之夫人世婦之吉者使入蠶於蠶室奉種浴於川桑於公桑風戾而食之嵗旣單矣世婦獻繭於夫人夫人副禕而受之及良日夫人繅三盆手遂布於三宮夫人世婦之吉者使繅春秋文耀鉤商絕蠶含絲考異郵蠶陽者火火惡水故食不飲桑者土之液木生火故蠶以三月葉類防精合相食荀子身女好而頭馬首屢化而不壽善壯而拙老有父母而無牝牡冬伏而夏遊食桑而吐絲前亂而後治夏生而惡暑喜濕而惡雨蛹以爲母蛾以爲父三俯三起事乃大已夫是之謂蠶理淮南子黃帝元妃西陵氏始蠶仲長子云蠶寒而餓之則引日多溫而飽之則用日少此寒溫餓飽之爲修短驗於物者也博物志蠶三化先孕後交不交者亦產子子後者無眉目収采亦薄嵇叔夜云火蠶十八日寒蠶三十餘日吳錄南陽郡一嵗蠶八績故吳都賦曰鄕貢八蠶之綿林邑記九眞郡蠶年八熟繭小輕薄絲弱綿細永嘉郡記永嘉有八軰蠶珍蠶三月績柘蠶四月初績蠶四月績愛珍五月績愛蠶六月末績寒珍七月末績四出蠶九月初績寒蠶十月績廣志有原蠶有冬蠶有野蠶有柞葉可以作綿埤雅王親耕三推而止王后親蠶三灑而止舊云蠶之所吐爲忽十忽爲絲五絲爲防十絲爲升二十絲爲緎四十絲爲紀八十絲爲緵其絲之數蓋如此太曰紅蠶緣於枯桑其繭不黃蓋二十七日蠶已老則紅紅蠶以繭自衣亦或謂之室易林饑蠶作室是也雅翼蠶之狀喙呥呥類馬色斑斑似虎初拂謂之蠔以毛掃之蠶尙小不欲見露气桑葉著懷中令暖然後切之比至再眠常須三箔虛上下二箔以隔土障塵飼必捲窓開幃飼訖還下蓋蠶昆虫之類見明則食其旋生駒皆與馬同老食而不飲三十六日而化淮南曰二十二日而化亦有四眠者旣老將績其口含絲獨成繭者謂之獨繭自二以上謂之同功繭獨繭絲細而有緒養蠶之室欲明而溫古者后妃享先蠶先蠶天駟也蠶溺曰沙皮曰蛻甕曰繭蛹曰螝一曰玉蛹蛾曰羅卵曰蚖初出曰防自僵色白景云鹽度非也又蠶一名螝蛾荀子蠶賦螝蛾攭攭兮其狀屢化漢舊儀今蠶神曰苑窳婦人寓氏公主凡二神後世有馬頭娘馬明菩薩之稱拾遺錄東海圓嶠有冰蠶長七寸有鱗角以雪霜覆之則爲繭織爲文錦入水不濡山海經跂踵國一女子據樹歐絲郭注噉桑葉吐絲蠶類也或曰卽蠶神又石蠶附生水中石上作絲又地蠶可茹名甘露子又南方畜金蠶取其矢置飲食中毒人多以金銀置蠶其中投路隅謂之嫁金蠶金蠶畏蝟所至畜兩蝟能擒出之或曰雷凡能殺之

五月鳴蜩

朱傳蜩蟬也爾雅蜩蜋蜩螗蜩蚻蜻蜻防茅蜩蝒馬蜩蜺寒蜩蜓蚞螇螰疏云此辧蟬之大小及五方不同之名曰蜩者目諸蜩也蜋蜩五采具者也螗蜩似蟬而小鳴聲淸亮夏小正螗蜩者蝘蕩篇如蜩如螗是也又曰鳴蚻虎懸蚻卽螓也防似蟬而小靑色蝒蟬之最大者蜺又名寒螿似蟬而小靑赤色闗東謂蟪蛄爲蜓蚞或謂之螇螰也乂云翥醜罅疏虫類能飛翥者謂蟬屬皆剖坼母背以爲孔罅而生郭璞蜩蟬俗呼胡蟬江南謂之塘蛦是也舍人曰蜋蜩螗蜩皆蟬也方語不同三輔以西爲蜩梁宋以東謂蜩爲蝘楚地謂之蟪蛅楚詞蟪蛅鳴兮啾啾者也說苑引孔子曰市有蟪蛅之聲則朝有蜩螗之沸政之嘩也甚矣方言蟬楚謂之蜩宋衛謂之蜩螗陳鄭謂之蜋蜩秦晉謂之蟬海岱謂之防周禮以旁鳴者注蜩蜺屬夏小正五月螗蜩鳴螗蜩匽也七月寒蟬鳴蟬蝭也本艸蚱蟬生楊栁上五月采蒸漧之陶隠居云蚱卽是瘂蟬雌蟬也不能鳴者蟬類甚多莊子蟪蛅不知春秋則是今四月五月小紫靑色者而離騷云蟪蛅鳴兮啾啾嵗暮兮不自聊此寒螿耳九月十月中鳴甚淒急又二月鳴者名防母似寒螿而小七月八月鳴者名蛁蟟色靑今此云生楊栁樹上是詩云鳴蜩嘒嘒者形大而黒傴僂丈人掇此昔人噉之故禮範則冠蟬有緌亦謂此此蜩五月便鳴俗云五月不鳴嬰兒多災蘇恭云蚱蟬卽鳴蟬也易通卦驗姤上九候蟬始鳴不鳴國多妖言援神契蟬無力故不食周書夏至又五日蜩始鳴不鳴貴臣放逸立秋之日寒蜩鳴不鳴人臣不力爭淮南子蛇不足而行魚無耳而聼蟬無口而鳴自然者也王褒九懷林不容兮寒蜩余尙畱兮中州荀子曰耀蟬者務明其火振其木而已今南方人照蟬食之名曰耀火徐廣車服雜注侍臣加貂蟬者取其淸髙飲露而不食陸云寒蟬賦頭上有緌則其文也含气飲露則其淸也黍稷不享則其亷也處不巢居則其儉也應候守常則其信也加以冠冕取其容也段柯古云論衡言蟬未蛻時名復育開背而出相傳蛣蜣所化韋翾嘗冬中掘樹根見復育附於朽處怪之村人言蟬固朽木所化也翾因剖視腹中猶實爛木埤雅寒蜩似蟬而小靑赤一名蜺一名寒蟬蔡邕月令鳴則天涼故謂之寒蟬方言寒蜩瘖蜩也郭璞曰月令寒蟬鳴則寒蜩非瘖者蓋寒蜩卽今瘂蟬啞蟬初瘖及得寒露冷風乃鳴故蒭蕘論曰秋風至而寒蟬吟正謂此也今雌蟬則啞正陶隠居所謂不能鳴者然與初瘖之寒蟬則異矣風土記蟪蛄鳴於朝寒螿鳴於夕諸類總謂之蟬亦以其捨卑穢趨髙潔其蟬足道也按爾雅蜩爲蟬之總名蟬通語也先鳴者曰蜋蜩曰螗蜩曰蝘曰胡蟬曰冠蟬曰螗蛦夏鳴者曰蝒曰馬蟬曰馬蜩曰螓曰蜻曰麥蚻曰防曰茅蜩七月鳴者曰蜺曰應曰寒蟬曰寒螿九十月鳴者曰蚱蟬曰瘖蟬曰啞蟬其同類異名者曰蟪蛄曰蜒蚞曰螇螰曰蛁蟟曰虭蟧曰蛥蚗曰蝭蟧古今注蟬一名王女董仲舒云齊王后怨王而死化爲蟬誕不足信

五月斯螽動股

朱動股始躍而以股鳴也陸疏曰斯螽股似瑇五月中兩股相切作聲聞數十步範氏曰陰生動股振羽气使之然也說文股髀也釋名股固也爲彊固也爾雅蜤螽邢疏周南作螽斯豳風作斯螽𨿽字異文倒其實一也此說甚明嚴氏詩緝則云螽斯蝗也蠜也卽阜螽非七月所謂斯螽蜇螽蜙蝑別是一種乂謂毛氏誤以螽斯爲蜙蝑孔氏因之遂以斯螽螽斯爲一物斯語助猶鹿斯鸒斯也按嚴氏旣知斯爲語助則安知螽斯之非卽斯螽而斷然以爲二物乎徔毛傳邢疏爲正

六月莎雞振羽

朱傳斯螽莎雞蟋蟀一物隨時變化而異其名振羽能飛而以趐鳴也胡氏曰集傳說本伊川然三物名色各別爾雅螒天雞樊光曰小虫黒身赤頭李巡曰一名酸雞郭璞曰一名莎雞一名樗雞陸疏如蝗而斑色毛翅數重其翅正赤六月中飛而振羽索索作聲幽州人謂之蒲錯俗名絡緯本艸樗雞生河內樗樹上七月采蘇恭云五色具者爲雄靑黒質白斑者是雌圖經今所謂莎雞亦生樗木上六月後出飛而振羽作聲人或畜之樊中但頭方腹大翅羽外靑內紅而身不黒頭不赤此殊不類惟在樗木上人呼紅娘子者頭翅皆赤乃如舊說然不名莎雞疑古今之稱不同耳衍義云樗雞東西京都尢多形類蠶蛾但頭足防黒翅兩重外一重灰色下一重深紅五色皆具腹大廣志莎雞似蠺蛾而五色亦曰犨雞古今注莎雞一名促織一名蟋蟀促織謂鳴聲如急織絡緯謂鳴聲如紡績也一曰促織一曰紡緯埤雅莎雞其鳴以時故有雞之號雅翼莎雞頭小而羽大有靑褐兩種一名絡緯今人謂之絡絲娘小兒夜亦養之聴其聲能食莧之屬莎雞與絡緯是一物蟋蟀與促織是一物崔豹不當合而言之詩稱六月莎雞振羽以至九月在戶十月蟋蟀入我牀下可知非一物也蓋二虫俱似機杼聲可以趣婦功故易紊亂孫炎郭璞陸璣廣志所云皆非其類今莎雞之鳴乃止而振羽不待飛也一名馬防考工記以股鳴者以翼鳴者股鳴者斯螽是也翼鳴者莎雞是也名物疏斯螽虫之以股鳴者莎雞虫之以翼鳴者蟋蟀虫之以注鳴者迥然三物也其云一物隨時變化而異其名誤起於崔正熊羅氏辧之甚精

蜎蜎者蠋

朱傳蠋桑虫如蠶者也爾雅蚅烏蠋郭云大虫如指似蠶疏韓奕云鞗革金厄毛亦云厄烏蠋也又云獨者蜀邢云言山中之孤獨者名蜀此虫更無羣匹韓非子蟺似蛇蠶似蠋人見蛇則驚駭見蠋則毛起埤雅蠋以絲自褁莊子奔蜂不能化藿蠋言材之有大小也管子曰龍欲小則化爲蠶蠋抱朴子以爲有蛇蠋化成之龍雅翼蜀葵中虫也亦食於藿蠶類而不食桑詩乃稱烝在桑野者葵藿之下亦桑野之地也蠶致養於人萬百爲族蜀則獨行故以比惇然獨宿者或作鳥名禽經曰蜀不獨行不知何物蠋豳風本作蜀石經作蠋蜀從虫又加虫正譌之誤也蜀似蠶墳首睅目色多靑淮南子蠶與蜀相似而愛憎異也凡艸木皆有之各隨所食艸木之性廣志云藿蠋五采者香槐蠋五采有角者臭詩偶舉桑蠋言之又山獨謂之蜀爾雅山獨者蜀今維汶上皆有蜀山獨之義也舊莊子注謂雞大爲蜀似是而非

伊威在室

朱傳伊威防婦也室不掃則有之爾雅蟠防負又云蛜威委黍注舊說防婦之別名說文姜黍防也陸疏在壁根下甕底土中生似白魚陶隠居云一名防負言防多在坎中背則負之一名防姑本艸防負一名負蟠一名蛜蝛一名蜲生魏郡平谷及人家地上五月五日取禹錫云蜀本注俗亦謂之防粘猶如枲耳名羊負來也衍義此濕生虫也多足色如蚓背有橫文蹙起大者長三四分水甕及下濕處多埤雅食之令人善淫劉氏云壁落間小虫無人掃則出行於室

蠨蛸在戶

朱傳蠨蛸小蜘蛛也戶無人出入則結网當之爾雅蠨蛸長踦疏此小鼅鼄長腳者俗呼爲喜子陸疏一名長腳荊州河內人謂之喜母此虫來著人衣有親客至有喜也幽州人謂之親客亦云蜘蛛爲羅网居之崔豹古今注蠨蛸身小足長論衡蜘蛛結絲以网飛虫人之用計安能過之掃其网置衣領中令人知巧辟忌太云蜘蛛之務不如蠶之緰矣埤雅蜘蛛布网如罾右繞今磨旋蔓生皆循右而轉亦自然之理也易曰作結繩而爲网罟以佃以漁蓋取諸離重門擊析以待暴客蓋取諸豫說者以謂放蜘蛛而結网法螺蚌而閉戶則古之知者創物其兼取博矣重耳奔齊逰大澤中見知朱布网曵繩執豸而食之顧舅犯曰此虫智之薄者猶役其智況於人而不能廓垂天之网布絡地之繩乎陸賈曰目瞤得酒食燈化得錢財幹雀噪行人至蜘蛛集百事喜列子今人見蟢子者未必卽有喜夢雀者未必皆彈冠而人之悅之者以其利已也又云在頭則有喜又早見爲喜晚見爲常荊楚之俗七月七曰設果於庭有蟢子网上則以爲得巧陸氏曰蠨蛸小如蜘蛛而足長結网當戶人觸之則伸前後足如艸使人不疑爲虫故名知朱多類有在地中者有在艸中者有在器下者有在籬落者又一種扁薄作幕壁間八足而長本艸曰壁錢曰壁鏡北人呼爲壁繭方言海岱間謂蟬爲防或呼巨防舊注云防蟬也不知防實蜘蛛長足之名產於壁上防以白幕亦有足抱子行者非蟬也方言止明各方呼蟬之名不同未嘗以防爲蟬猶言東齊蠅謂之羊蠅非羊類寧可謂蠅爲羊乎金樓子曰龔捨初仕楚非其所欲見虫觸蛛网死曰仕宦亦人之网羅也掛冠去時號蜘蛛隠士

熠燿宵行

朱傳熠燿明不定貌宵行虫名如蠶夜行喉下有光如螢毛傳燐也燐螢火也爾雅螢火卽炤舍人云卽夜飛有火虫也孔疏本艸螢火一名夜光一名放光一名熠燿一名卽炤諸文皆不言燐淮南子云久血爲燐注謂兵死之血爲鬼火然則螢火非燐矣陶隠居曰此是腐艸及爛竹根所化初猶未如虫腹下已有光數日便變而能飛衍義螢常在大暑前後飛出是得大火之气而化故明照如此也古今注螢火一名耀夜一名景天一名熠燿一名丹良一名燐一名丹鳥一名夜光一名宵燭章句以爲鬼火或謂之燐未爲得也天陰沈數雨在於秋日螢火夜飛之時故曰宵行王符曰蓬中拾自照謂此腐艸木得濕而光亦有明驗眾說並爲螢火近得實矣月令季夏之月腐艸爲螢夏小正八月丹鳥羞白鳥丹鳥丹良也白鳥蚊蚋也其謂之鳥也重其養者也有翼者爲鳥羞者進也不盡食也搜神記腐艸之爲螢也朽葦之爲蛬也稻之爲也麥之爲蛺蝶也自無知化爲有知而气易也雕龍云陽气萌而駒步陰律凝而丹鳥羞四時之動物深矣崇有論鳥無胸而生螢無胃而育埤雅夜飛腹下有火故字以熒省熒小火也傳曰螢戴火而寒今西北多螢大者如棗行而有光一說螢非熠燿熠燿行虫耳今卑濕處有虫如蠶蠋尾後載火行而有光俗謂之熠燿董氏曰熠燿自是一種虫夜行地上如蠶喉下明如螢一說初如蛹腹下有火數日能飛者茅根所化爲螢其長如蛆尾有火不能飛竹根所化爲熠燿螢飛而熠燿行故曰宵行或謂熠燿卽放光虫如百足而小身有火色雜紅緑以手觸之成粉著處生光逾時不熄亦曰宵行楊用修云螢火有二種梁蕭和賦云悅艸螢之夜翔此艸螢也唐李子卿有水螢賦此水螢也又云古人用字有虛有實熠燿之爲螢火實也熠燿爲倉庚之羽虛也如小雅交交桑扈有鶯其領此言桑扈之領如鶯之文非謂鶯卽桑扈也彼謂倉庚之羽如熠燿之明非謂熠燿卽倉庚也類聚雲戊子日用螢爲丸能卻矢漢武威大守劉子南得其方合丸佩之常與虜戰被圍矢下如雨至馬前輙墜地虜以爲神遂解去

鸛鳴於垤

朱傳垤蟻塜也孔疏蟻輦土爲冡以避濕也螘穴處將欲陰雨水泉上潤穴處者先知之避濕而上塜釋虫蚍蜉大螘小者螘蠪朾螘螱飛螘其子蚳記蛾子時術之周禮饋食之豆蜃蚔注蜃蛤也蚳蟻子莊子吞舟之魚大矣蕩而失水爲螻蟻所制韓子千金之堤以蟻穴而壊東郭子問莊子曰道安在曰在螻蟻又羊肉不慕蟻蟻慕羊肉羶也六書故垤防土積垕也防與隆同紺珠集引穆天子�與臺同同文備考�室西南隅尊者所居象尊者在上二人旁侍從土穴居之意�古奧字埤雅蟻將雨則出而壅土成峯鸛知天將雨有見於上蟻知夫將雨有見於下鸛鳴於垤將雨之候也方言曰垤封也楚郢以南蟻土謂之垤垤中齊語也齊人呼小蟻爲蛘大者爲蜉蚍其謂之坻亦謂之垤垤從至以螘之防而能爲垤用其至故也今蟻取小虫入穴輙壊垤窒穴蓋防其逸亦以窒雨一名蟻封朔地蟻封大有如者所謂蟻蓋出於此河丙人有見人馬數萬騎大如黍栗往來逰戲舉火燒之人皆成蚊蚋馬皆成大蟻故今俗呼蚊爲黍民蟻曰駒齊桓公伐孤竹山中無水隰朋曰蟻冬居山之陽夏居山之陰蟻蛭寸而有水掘之果得水京房占曰蟻無故當道若門戶城郭聚土水且傷人易林震之蹇曰蟻封戶穴大雨將集蟻蚍蜉也廣志曰有飛蟻有木蟻有大小黃赤白黒數種穴屋卵生居有等行有隊能知雨候春出冬蟄楚詞宋玉曰赤蟻若象蜂若壺書顧命邦君麻冕蟻裳注蟻色也莊子君子之居世得時則蟻行失時則鵲起注蟻行逶迆有序鵲起淩風卽飛言難進易退也張爾公云蛘本作防音養見說文蟻名至夥蛾防其一也專指二者爲蟻亦非

維虺維蛇

朱傳虺蛇屬細頸大頭色如文綬大者長七八尺爾雅蝮虺博三寸首大如擘舍人曰江淮以南曰蝮江淮以北曰虺孫炎曰有牙最毒郭曰此自一種虵名爲蝮虺邢昺曰今虵細頸大頭色如文綬文間有毛似豬鬛鼻上有鍼大者長七八尺一名反鼻如虺類廣雅虺蝰也廣志蝮虵與土色相亂長三四尺其中人以牙櫟之裁斷皮出血則身盡痛九竅出血而死述異記虺五百年化爲蛟埤雅虺狀似虵而小銘曰爲虺弗摧爲虵柰何虺一名蝮舊說蝮虵怒時毒在頭尾一曰虺與蝮異虺如土色所在有之蝮虵鼻反在上有鍼錦文眾虵之中此獨胎產生輙坼副母腹亦有與地同色者舊云鴆食蛇虺其羽似鷹而紫黒喙長七八寸作銅色蛇入口卽爛屎溺著石皆爛其轉石作法亦如鸛然羽翮有毒惟犀角可解故有鴆處必有犀也陶隠居蝮最毒虺形短而扁淮南子豹獸不可使緣木蝮蛇不可使安足陳蔵器云蝮著足斷足著手斷手不爾合身糜潰七八月毒盛時嚙樹以泄其气樹便死又吐涎沬於艸木上著人身腫成瘡圖經蝮虵黃黒色黃頷尖口張文仲云蝮虵頭斑身赤斑亦有靑黒色者抱朴子凡入山帶武都雄黃五兩則不畏蛇蝮若中人以少許抺之立愈又曰蛇類多惟蝮蛇中人至急一日不治則殺人若爲所中但以刀割瘡肉投地則肉沸如火炙湏臾燋盡而人得活也靑蝰虵緑色大者四五尺一種尾長三四寸楚詞天問雄虺九首又蝮蛇蓁蓁栁宗元蝮蛇文目兼蜂躉色混泥塗其頸蹙耍其腹次且褰鼻鉤牙穴出榛居蓄怒而蟠銜毒而趨唐史武后殺徔兄惟良賜姓蝮氏惡之也通雅曰千嵗蝮名睩聴木僕茍印一類也呂忱云防聴如蜥蝪居樹上齧人與蘇頌所言千嵗蝮相似有四足上樹呼斫木斫木卽不救呼博叔博叔可急治之叚成式曰木僕若龜尾長數寸陳藏器曰茍印一名茍斗如蛇四足出湖州按爾雅虺蝮郭璞云蝮惟南方有之一名反鼻虺則所在有之邢氏亦謂蝮爲虺類則蝮虺當是二物而釋者多混爲一未知孰是

虵爾雅螣螣虵注能興雲霧蟒王虵注蛇之最大者周易龍虵之蟄以存身也左傳初內蛇與外蛇鬭內蛇死六年而厲公入又有蛇自泉宮出如先君之數聲姜薨泉臺毀又深山大澤實生龍虵淮南子虵雄鳴上風雌鳴下風而化成形精之至也又神蛇能斷能續而不能使人勿斷也星經騰虵二十二星在室北近河主虫虵埤雅牛以鼻聴虵以目聴魚屬連行虵屬紆行盤常向壬地壬北方也周官龜蛇爲旐先儒以爲龜甲者也蛇擊之則應有兵之象故龜蛇合體謂之武故物有龜纁蛇臓有左腎右命方有朔有紮器有凖有繩其爲卦也名之曰習坎十二支辰爲龍巳爲蛇巳六陽具不爲龍而蛇者亢故也故亢之爲言也知進而不知退知存而不知亡埤雅�蛇龍類能興雲霧防其中一名神蛇一云靈虵又曰虵以眼聴以腹行雅翼虵毒虫有艸木水火土五種尾如指甲其舌雙其耳聾其毒在涎其珠在口其食也吞其交雄入雌腹交雉則生蜃及蟂艸居常饑得食稍飽輙蛻殻冬含土入蟄及春出蟄則吐之其圓重如錫石謂之地黃種類至多惟烏虵性善不噬物而白花虵有毒生於蘄州今虵死目皆閉惟蘄州者目開若生舒蘄兩界間者則一開一閉此理之不可曉者陶隠居云虵皆有足五月五日取虵燒地令熱以酒沃之卽足出蓋其足隠鱗中也格物論蛇類至多有兩頭者人面者頭毒尾良者形似鯉魚者毛如豬鬃者鼻上有鍼者有蝮有蚺有蟒有�不可殫記蛇家於土其穴必擇燥地晉書禽解陰陽虵�逺流泉蓍龜無以過焉甘石不能勝焉山海經不咸山有虫獸首蛇身曰琴虫注蛇類蠎蛇長大餘食麋鹿又鉤蛇尾如鉤能鉤人獸入水食之又陽山多化蛇人面豺身鳥翼音如叱呼見則大水又華山有蛇名蜰四足四翼出則天旱巴蛇吞象三嵗出其骨服之已心腹之疾今南方蚺蛇吞鹿已爛自絞於樹腹中骨皆穿鱗甲出又曰大同山有長蛇毛如彘豪音如鼔柝賈新書孫叔敖出見兩頭蛇埋而殺之母曰女不死矣吾聞有陰徳者天報以福搜神記隋侯行見大蛇傷救而治之蛇銜珠以報地鏡圖金寶化爲靑蛇孫子善用兵者譬如常山率然之蛇擊其首則尾應擊其尾則首應擊其中則首尾皆應按率然蛇名在華山者名蜰六足四翼見則天下大旱名物疏蛇本毒虫有無毒者本鱗虫有無鱗者惟黃喉虵善啖蝮額有大王字爲眾蛇之長嶺表異錄嶺外多兩頭蛇一頭有口眼一頭似頭而無口眼南人見之以爲常其禍安在南越志蚺蛇牙有長五六寸者土人重之云辟邪利行逺其膽隨日轉上旬近頭中旬在心下旬近尾南人取其膽以充藥材多以綫合其縫縱之後遇捕者輙自見金瘡以明無膽亦其知也內典辧蛇雌雄以軟細物置蛇其上躁嬈者是雄住不動者雌藏經云白防試蛇是也

胡爲虺蜴

朱傳蜴螈也虺蜴皆毒螫之虫爾雅蠑螈蜥蜴蜥蜴蝘蜓蝘蜓守宮也疏一物四名說文榮蚖一名虵醫以注鳴者也在壁者曰蝘蜓在艸者曰蜥蜴卽守宮也方言秦晉西夏謂之守宮或謂之蠦或謂之蜤易在澤中謂之易蜴南楚謂蛇醫或謂蠑螈東徐海岱謂之螔防北燕謂之祝蜒桂林守宮大而能鳴謂之蛤解注蜤易南陽呼蝘蜓螔防斯侯二音似蜤易大而有鱗今所在通言虵醫蛤解似虵醫而短身有鱗采江東呼哈蚖子法言龍蟠於泥蚖其肆矣蚖哉蚖哉烏覩龍之志也注蚖蜥蜴也詩義疏蜴一名蠑嫄水蜴也或謂之號蜼蛇醫如蜤蜴靑緑色大如指形狀可惡本艸石龍子一名蜤蜴一名山龍子一名守宮一名石蜴生平陽川谷及荊山石間陶隠居云其類有四種大形純黃色爲蛇毉次似蛇毉小形長尾見人不動名龍子次有小形五色尾靑碧可愛名蜤蜴不螫人一種喜緣籬壁名蝘蜓形小而黒乃言螫人必死而未常中人又一種色似此而能入水唐本注蛇師生山谷頭大尾短小靑黃或白斑者是蝘蜓在人家壁間名守宮又名虎形皆細長尾與身相類似蛇四足古今注蝘蜓一曰守宮一曰龍子善於樹上捕蟬食之長細五色者名蜤蜴短大者名蠑螈大者長三尺色紺善魅人一曰螈一曰緑螈考異郵土勝水故守宮食躉東方朔射守宮以爲龍乂無角謂之虵又有足跂跂脈脈善緣壁若非守宮卽蜤蜴博物志蜤蜴或蝘蜓以器養之食以朱砂體盡赤所食滿七觔搗萬杵以防女人肢體終身不滅偶則落故號守宮漢武帝嘗用之祕書說日月爲易象陰陽也則經陰陽一交易而變似有此理然所以名守宮者亦以其常在壁間有守之象如鳥有澤虞者常在田中俗呼爲防田鳥之類不必塗血而後爲守也埤雅易十二時變色故曰易也舊說蜤易吐雹虵體有傷銜艸傅之故有虵醫之號考工記注脰鳴鼃黽屬注鳴精列屬旁鳴蜩蜺屬翼鳴發皇屬股鳴蜙蝑屬胸鳴蠑螈屬詩詁守宮蜤蜴二物蜤蜴尾通於身如蛇而加足有黒色者有靑緑色者常居艸間守宮褐色四足有尾偃伏壁間故名蝘蜓亦謂守宮或與魚合通雅蜥蜴總曰螭大者曰山龍子緣木曰蝘蜓在艸澤曰蠑螈在屋曰守宮捕蠅曰蠍虎言其變曰十二虫有如蛙首曰蛤蚧海槎錄蜤蜴一作刺易一作蠦一名石龍子俗謂之壁虎方言作嗁喉蓋唬喉也螔則蝸牛矣皆能捕蠅一物也大小長短異耳大者曰蝘蜓丹碧色則短尾純靑則長尾蛤蚧出嶺表桂林諸郡能自呼其名頭似蝦蟆雌雄合者益陽說文一曰蟥蜓蝘蜓也趙氏云鼸鼬蜤蜴也不知何據按考工記注疏榮原蜥蜴胸鳴馬融曰胃鳴於寶曰骨鳴一物聚訟至此且或胸或胃或骨不識何以格之

螟蛉有子

朱傳桑上小靑虫似步屈爾雅螟蛉桑虫郭注俗謂之桑蟃亦曰戎女陸疏螟蛉者桑上小靑虫也似步屈其色靑而細小或在艸葉上方言蜻蛉謂之蝍蛉注江東呼爲狐黎說文一名桑根呂覽一名白宿翼薄如蟬露目短頸長腰身緑色取蚊防食遇雨集水上欵欵飛俗呼爲沙崔豹古今注大而色靑者曰蜻蜓小而黃者江東名胡黎淮南名防蛜鄱陽名江雞小而赤者曰赤卒曰綘騶曰赤衣使者曰赤弁丈人如紺者遼海名紺蠜亦曰天雞陶景云靑色大眼者名諸乘俗呼胡黎可入藥防宗奭曰一種最大者汴人呼馬大頭字說螟蛉者虫之感气而化者也然所化必以類故惟桑蟃爲能取之以爲己子君子之於民亦類也茍有道以得之孰不爲化哉

蜾蠃負之

朱傳蜾蠃土蜂也似蜂而小腰取桑虫負之於木空中七日而化爲其子爾雅蜾蠃蒲盧郭注卽細腰虫也俗呼爲蠮螉鄭注中庸以蒲盧爲土蠭說文細腰土蠭也天地之性小腰純雄無子易林�蜾生子深目黒丑三卦同爻一作蝸螺卽果蠃也陸璣疏蜾蠃土蜂也一名蒲盧似蜂而小腰取桑虫負之於木空中或書簡筆筒中七日而化裏語曰咒云象我象我列子純雄其名穉蜂方言曰蠭趙燕之間謂之蠓螉其小者謂之蠮螉或謂之蚴蛻法言螟蛉之子殪而逢果蠃祝之曰類我類我久則肖之矣博物志蜂無雌取桑虫或阜螽子抱而成己子說林螳螂隠葉而捕蟬蜘蛛布网而籠虫蝍且禁蛇蛣羌轉丸鸂勅邪蜾蠃祝子狐聴冰鷸知雨此亦物之有智者也本艸蠮螉一名土蜂陶隠居云此類甚多𨿽名土蜂不就土中爲窟謂摙土作房耳今一種黒色腰甚細銜泥於人室及器物邊作房如並竹管者是也其生子如粟米大置中乃捕取艸上靑蜘蛛十餘枚滿中仍塞口以擬其子大爲糧其一種入蘆竹管中者亦取艸上靑虫一名蜾蠃詩人云螟蛉有子蜾蠃負之言取靑虫教祝變爲己子斯爲謬矣唐本注土蜂土中爲窠大如烏蜂不傷人非蠮螉蠮螉不入土中爲窠圖經摙泥作窠或雙或只得處便作不拘土石竹木間今所在皆有之李含光晉義云咒變成子近亦有數見者非虛言也叚成式云書齋中多蠮螉好作窠於書卷或在筆管中祝聲可聴有時開卷視之悉是小蜘蛛大如蠅虎以泥隔之乃知不獨負桑虫也物類變化固不可度蚱蟬生於轉丸衣魚生於子龜生於蛇蛤生於雀白鶂之相視負蠭之相應其類非一若桑虫蜘蛛之變爲蜂不異矣宋齊丘云蠮螉之虫負螟蛉之子傅其情交其精混其气和其神隨物大小皆得其眞蠢動無定情萬物無定形範處義云說者攷之不精乃謂蜾蠃負桑虫爲子近人取蜾蠃巢毀而視之乃自有細卵如粟寄螟蛉之身以養之其螟蛉不生不死蠢然在穴中久則螟蛉盡枯其卵日益長大乃爲蜾蠃之形穴竅而出列子純雄其名穉蜂埤雅莊子曰細腰者化今呼大蠭啖子地中作房者亦曰土蠭非此細腰土蠭也化書曰嬰兒似乳母斯不逺矣或曰古人名物皆取形似瓠之細腰者曰蒲盧故蜂細腰者亦名蒲盧如綬艸名以鷊靑黒之菼靑黒之鳩名以雎非謂蜂卽蒲盧也

爲鬼爲蜮

朱蜮短狐也江淮皆有之能含沙以射水中人影其人輙病而不見其形也陸疏一名射影如鼈三足人在岸上影見水中投人影則殺之故曰射影南人將入水先以瓦石投水中令水濁然後入或曰含沙射人皮肌其瘡如疥周禮壺涿氏掌除水虫注狐蜮之屬漢五行志劉向以爲蜮生南越越地多男女同川亂气所生故聖人名之曰蜮蜮猶惑也在水旁能射人甚者至死南方謂之短劉歆以爲蜮盛暑所生非自越來也京房易忠臣進善君不試厥咎國生蜮韓詩外傳短狐水神也抱朴子蜮一名射工一名射影水虫也狀似鳴蜩有翼能飛口中有橫物聞人聲以气爲矢激水射人中身卽發瘡病似大傷寒不治殺人冬天蟄谷間大雪時索之此虫所在雪不積畱气起如灼烝掘之入地一尺則得也中記水狐者視其形虫也其气乃鬼也長三四寸色黒廣寸許背上有甲厚三分許頭有角去二三步則气射人中十人六七人死鴛鴦鸑鷲蟾蜍悉食之南越志水弩四月一日上弩射人影至八月卸弩埤雅一名溪毒俗呼水弩春秋曰秋有蜮是也鵝能食之禽經所謂鵝飛則蜮沈鵙鳴則蛇結雅翼云說者言水弩狀如蜣蜋有甲尾長四寸卽弩也字說蜮不可得也故或之今蛷螋溺人之影亦是類耳造化權輿曰短狐射气蛷螋遺溺中人則疾周官曰凡屋隙除其貍虫貍虫防蛷螋之屬也漢書東方朔人主之大蜮師古云魅也說者以爲短狐大招並稱鰅鱅短狐蜮傷躬則短狐與蜮似非一物詩詁引栁宗元說水中以气射人者曰射工居水旁山林含沙射人者曰沙虱說文所謂似鼈三足者能也非蜮也公紹以詩爲蜮卽是魅蜮音或韻防以鬼魅之蜮音惑短狐之蜮音蜮竹書紀年周惠王二年王子頽亂王出居鄭鄭人入王府多取玉玉化爲蜮射人人不能近正字通蜮重文徔國蟈卽蝦蟆形狀各別其類絕殊長箋徔國誤

去其螟螣

朱傳食心曰螟鄭箋螟螣之屬盛陽气蠃則生之爾雅食苗心螟李巡曰言其姦冥冥難知也鄭注螟極纎細在苗之心若木中有蠧今農家忌大小暑日降一虫霏防者云卽此虫降也禮月令仲春行夏令暖气蚤來虫螟爲害防舊說螟螣蛑賊一種虫也如言防賊姦宄內外言之耳故犍爲文學曰此四種虫皆蝗也許愼云虫食穀葉者吏冥冥犯法卽生螟陸疏螟似虸蚄而頭不赤漢五行志視不明溫奧生虫故有蠃虫之孽謂螟螣之類當死不死未當生而生或多於故而爲災也劉歆以爲屬思不容京房易傳蔽惡生孽虫食心呂氏春秋蝗螟農夫得而殺之爲其害稼也蔽天狀如嚴雪是嵗天下失瓠又云亂國有螟集其地其音凶凶春秋漢含孶云螟應苛克淮南子枉法令則多虫螟爾雅翼古者言螟螣蟊賊未始的言其狀惟五行稱視之不明時則有蠃虫之孽聴之不明時則有介虫之災今食苗心者乃無足小靑虫旣食其葉又以絲綿褁眾葉使穗不得展江東謂之蟥虫音若橫逆之橫言其橫生又能爲橫災也孔臧蓼虫賦曰爰有蠕虫厥虫如螟是螟爲無足虫也埤雅螟螣蟊賊四虫各有所因然則靈芝朱艸秠秬之種其美與螟螣之鐘其惡𨿽不同其系王者之政一也

螣朱食葉曰螣爾雅食葉蟘李巡曰言假貸無厭故曰蟘也鄭注蟘詩作螣一種虫似螟蛉食葉而捲爲房許愼曰虫食苗葉者吏乞貸則生蟘陸疏螣蝗也月令孟夏行春令則蝗虫爲災仲夏行春令百螣時起孟秋行冬令介虫敗谷仲冬行春令蝗虫爲敗季冬行秋令介物爲妖五行志劉歆聴曰有介虫孽也螽蜚蝝食穀爲災京房易傅徳無常玆謂煩虫食葉蔡邕曰蝗螣也當爲災則生水處澤中數百或數十里一朝蔽地而食禾粟苗盡復移是魚子在水中化爲之洪範五行刑罰暴虐貪叨無厭興師動眾虫爲害矣介虫有甲能飛之類陽气所生於春秋爲螽今謂之螟皆其類也旱气動象至矣春秋佐助期螽之爲虫赤頭甲身而翼飛行陰中陽也螽之爲言眾暴眾也漢含孶曰天雨螽則刑法醜東坡志林元祐八年雍丘縣有虫食麥葉不食實名子方爲害甚於蝗按此卽蟘也齊民要術谷虫曰虸蚄卽子方乃食菜之防也平水韻增云虸蚄食苗唐宋史皆載虸蚄害稼張有曰古作子方無虫旁

及其蟊賊

朱食根曰蟊爾雅云食根蟊李巡曰言其稅取萬民財貨故云蟊也說文蟊食苗根者也吏抵冒取民財則生蟊京房易傳臣安祿玆謂貪厥災虫食根毛詩義防或云蟊螻蛄也食苗根而爲人患今之螻蛄亦爲苗患爾雅云�天螻本艸云螻蛄一名蟪蛄一名天螻一名�疏云一名碩防夏小正三月則鳴淮南子孟夏螻蟈鳴者是也翅小而短飛去不逺穴土而居處處有之然此蟊自是蝗類非螻蛄也按楚辭螻蛄兮鳴東蟊兮鳴西其非一物明矣圖經蟊莫毫切音茅甲虫大如巴豆甲上有黃黒斑文烏腹尖喙俗譌爲斑貓春食芫花爲芫靑夏食葛花爲葛上亭長秋食豆花爲斑蟊冬入地中爲地膽黒頭赤尾四虫一類隨時命名耳正韻蟊亦作蝥謂�蝥蛑古通則蟊與蝥通無疑說文分�蝥蟊爲三徐謂蟊爲蜘蛛別名鍇以�爲食艸根者戴侗以蟊爲蟊賊之蟊以蝥爲蜘蛛之蝥則仍爲說文所蔽六書有正文有重文或形別而義通萬物有本名有別名或字同而類別豈容一一析異而傅防之哉賊朱食節曰賊爾雅食節賊李巡曰言貪狼故曰賊也鄭注蠈卽艸虫類𨿽亦食葉好食節陸疏賊似桃李中蠧虫赤頭身長而細京房易傳與東作爭玆謂不時虫食節詩世本古義曰賊似非虫名經傳中徔未有單名賊爲虫者意卽指蟊桑柔之詩曰降此蟊賊以食葉食心苗本猶存至食根則無苗矣命之爲賊深惡之也廣要四虫爾雅注疏甚詳明但說文謂食穀葉曰螟食苗葉曰螣差不同耳陸氏謂蟊螻蛄按本艸螻蛄一名蟪蛄一名天螻爾雅云�天螻月令孟夏螻蟈鳴是也豈在槁壤則爲螻蛄在平疇則食苗根耶志林載有小甲虫見禾輙斷其腰而去俗謂之旁不肯按此卽食節者方語不同耳說文訓黨字云蠰不過則漢時已有此等名矣

營營靑蠅

朱傳靑蠅污穢能變黒白爾雅蠅醜扇注搖翅自扇也易林腐肉所在靑蠅集聚辧別黒白敗亂邦國王充云淸受塵白受垢靑蠅所污常在練素叚成式云蒼蠅聲雄壯靑蠅聲淸咶其聲皆在翼靑蠅糞能敗物𨿽玉亦不免所謂蠅矢防玉麻色者茅根所化一種小者集几案殽羞間有小蜘蛛專捕食之謂之蠅虎陸佃云靑蠅頭赤如火背若負金傳曰以冰致蠅蠅逐臭者懷蛆營利喜暖惡寒故遇冰輙側翅遠引所謂夏虫不可語冰者也劉執中云蛆虫變成者靑蠅也其止於物則穢敗之乂徔而生蛆蛆復變爲蠅穢敗於物無有紀極又曰不潔之物驅之使去而復還以比小人態狀可惡而又難遠曰止棘止樊行且至於幾杖盤杅之間矣歐陽氏曰齊詩匪雞則鳴蒼蠅之聲蓋其飛聲之眾可以亂聴猶言聚聲成雷也靑蠅則回易變亂比之愈甚故其憂深其詞激鄭氏曰蠅之爲虫污白使黒污黒使白諭佞人變亂善惡也魏何晏夢靑蠅集鼻上使管輅筮之曰位峻者顚異苑曰晉明帝欲肆赦下帷作詔有大蠅觸帳而入萃於筆端有頃皆出帝令人尋之卽蠅所集處輙傳有赦俄頃已徧又符秦時事同

卷髮如蠆

朱傳蠆螫虫也尾末揵然似髮之曲上者毛傳蠆螫虫也尾末揵然似婦人髮末曲上卷然釋文蠆敕邁反敕界反蠚虫也詩義疏蠆一名杜伯河內謂之蚊幽州謂之蠍通俗文長尾爲蠆短尾爲蠍左邾人出師隠公不設備臧文仲曰蠭蠆有毒而況國乎又其父死於路已爲蠆尾言有毒也孝經援神契蜂蠆垂芒爲其毒在後也葛洪方云蠍中國多此江南所無陶隠居云蠍有雌雄雄者螫人痛止在一處雌者痛牽諸處晉語申生曰𨿽蠍譖焉避之莊子曰其僭如蠆蠍之尾然則其害甚矣今醫家呼蠆尾爲蠍稍蒯通曰猛虎之猶豫不如蠭蠆之致蠚稽含謂諺曰過滿百爲蠆所螫唐制三月上已賜侍臣栁捲云帶之免蠆毒博古圖商有蠆鼎釋曰蠆善毒人寓思患預防意一說爲人名若鄭獻公蠆及公孫蠆之類叚柯古云防負巨者多化爲蠍蠍子多負於背蠍前謂之螫後謂之蠆常爲蝸牛所食以迹規之不能去人或爲蠍螫者以蝸牛涎塗之或以木椀合之立止雅翼說文蠆字象形索靖艸書名蠆尾蓋象其奮螯曵尾之形蜥蜴能食之故名蠍虎或云江南舊無蠍開元初有主簿盛過江至今江南往往有之俗呼爲主簿虫晉書今山林之士利出一官商君謂之六蠍韓非謂之五蠧不聞讓徳惟爵是聞劉晝防欲篇身之有欲猶樹之有蠍樹抱蠍自鑿身抱欲自害通雅蠆卽範蜂也窠土或木食蜘蛛巴中蛒蜂在褰鼻蛇穴內最毒元稹有詩此蠆也莊子曰蠆之尾注長尾曰短尾曰蠆音賴後人以其混攺作蝲故博雅曰蠍也墨客揮犀曰有虫如扁蟬隠屋壁及書冊前如蟹螯鄭房爲所螫遇良醫曰此名惡颯不治殺人今苗洞中有之土人謂之竭沙

莫予荓蜂

朱荓使也蜂小物而有毒爾雅土蠭木蠭疏此辧蠭在土木之異也說文蠭飛虫螫人者其形大在地中作房而啖其子者名土蠭又名馬蠭今荊巴間呼爲蟺其形差小在樹上作房者名木蠭亦食其子又云蠭丑螸疏蠭類好垂其腴以伏息說文螸垂腴也腴卽腹下也援神契蜂蠆垂芒內則爵鷃蜩範注範蜂也禮記曰蠶則績而蟹有匡範則冠而蟬有緌方言蜂燕趙間謂之蠓蠮其大而蜜謂之壺蜂韓詩外傳稷蜂不爇社防不燻所托者然也淮南子蜂房不容鵠卵言小不可蔵大也本艸圖經蜜蜂在蜜脾中如蛹白色大黃蜂卽人家屋上作房及大木間蜂子也嶺南人作饌食之黃色比蜜蜂更大荊巴間一種土蜂俗呼蟺蜂最大螫人或至死埤雅蜂有兩衙應潮其主之所在眾蜂爲之旋繞如衞有君臣之義其毒在尾垂頴如鋒故謂之蜂方言壺蜂卽今黒蜂楚辭所謂赤蟻若象蜂若壺也黃蜂亦其一種無蜜纎長其窠仰綴於屋銜漆以固其蔕陰陽在尾喜合合則粉退末端有岐者牝鋭者牡也采取百芳釀蜜其房如脾謂之蜜脾其王之所居委積如臺語曰蜂臺蟻樓言蜂居如臺蟻居如樓也西方之書曰味如嚼蠟天下之味莫甘於蜜莫淡於蠟蠟者蜜之蹠也厚於此者必薄於彼理之固然也凡蜂作蜜必湏人溺以釀諸花乃得成熟陰陽變化錄蠭有將蠭相蠭蠭王王之所在蠭不敢螫無王則羣死有二王則分分則均挈其半飛必環衞皆有隊伍行列故曰蜂有君臣之禮說林云豺祭獸獺祭魚蜂蟻必宗其君雎鳩不亂其匹羔飲乳必跪其母雉鳴雊必推其雄此亦物之有禮者也又一種獨蜂俗名七里蠭毒最猛人馬被螫立亡又蛒蠭出巴中在褰鼻蛇穴內其毒非方藥可療乂獨腳蠭出嶺南一足連樹跟不能動五月采之燒末和油治癰疽良又嶺南菌毒夜有光化爲巨蜂齧人若鋸蓋物類之變若此束晢發防記曰蠅生積灰蜂出蜘蛛抱朴子雞有專棲之雄雉有擅澤之驕蟻有兼弱之智蜂有攻寡之計人相投禦亦是耳山海經谷城之山足蜜蜂之廬今土木之蜂亦皆有蜜人家畜者質小而防黃腰腹相稱如蠅蟬博物志人家養蜂以木爲器開小孔以蜜塗器捕三兩蜂內器中宿昔蜂飛出將伴來作蜜北方地燥蜂多在土中故多土蜜南方地濕蜂多在木中故多木蜜又蜀有竹蜜方言注云黒蜂穿竹作蜜或呼笛師一名畱師又有石蜜卽崖蜜蜂黒似防今房縣人以長竿刺崖令蜜出用器盛取之是也江淮亦有崖蜜取者夜持烈炬臨之蜂空羣赴焰盡殪然後連房刳取史趙廣漢傳専厲蠭气中山王傳讒言之徒蠭生師古曰蠭气言盛也蠭生眾多也又蠭王曰萬詩緝云人近蜂則被其螫信小人則受其惑又曰莫予荓蜂猶云莫予毒也已古文莫予莫我之類皆倒提予我以便文耳王元之記曰蜂王無毒似以徳王者王之子盡復爲王似一姓一君上下分定也王之所在蜂不敢螫似法令之明也取蜜得中似什一而稅也

詩傳名物集覽卷五﹤經部﹐詩類﹐詩傳名物集覽﹥

欽定四庫全書

詩名物集覽卷六

庶吉士陳大章撰

鱗介

魴魚赬尾

朱魴魚名身廣而薄少力細鱗爾雅魴魾注今江東呼魴魚爲鯿一名魾小頭縮項濶腹穹脊色靑白腹內肪甚腴陸疏魴今伊洛濟潁魴魚也廣而薄肥恬而少力細鱗魚之美者漁陽泉州及遼東梁水魴肥厚尢美故其鄕語曰居就糧梁水魴埤雅其廣方其厚褊故一曰魴方也一曰鯿褊也魴𨿽等美而緣水之優劣則有異故里語曰洛鯉伊魴貴於牛羊言洛以渾深宜鯉伊以淸淺宜魴雅翼魴縮頭博腹靑白而味長漢中者尢美嘗以槎斷水用禁人捕謂之槎頭鯿杜甫詩卽今耆舊無新語漫釣槎頭縮項鯿鯿一作鯾說苑陽晝云夫投綸錯餌若有若亡若食若不食者魴也其爲魚也博而厚味座客贅語

曰鯿大曰�多腴有�俗所名火筩觜大者五六十觔

魚爾雅魚有力者鰴魚枕謂之丁魚腸謂之乙魚尾謂之丙說文水虫也魚尾與燕尾相似淮南子曰坎爲水爲月月者陰之宗魚水族腦視月爲盈虛月滿則腦盈月虛則腦減又曰魚生流水中則背白生止水中則背黒易包有魚無咎不利賓包無魚起凶又豚魚吉信及豚魚也又魚貫魚行有甲爲之長眾魚徔之駢頭相次如貫然又作爲网罟以佃以漁蓋取諸離周禮人凡祭祀賓客喪紀共其魚之鱻薧醢人饋食之豆豚胉魚醢加豆筍菹魚醢禮器三牲魚臘四海九州之美味曲禮祭宗廟之禮槀魚曰商祭鮮魚曰脡祭注槀幹也商度也度燥濕之宜鮮者不餒挺然宜也又水潦降不獻魚鼈注水涸易得不足貴也月令立春之日魚上冰季冬命漁師始漁天子親往乃嘗魚先薦寢廟內則魚曰作之注謂削其鱗作猶斮也羞濡魚者進尾冬右腴夏右鰭禮魚去乙家語魚之大者名爲鱄鱨其小者名鱦國語魚禁鯤鮞蕃庶物也又云庶人祀以魚史記武王渡河中流白魚躍入舟王取以祭左傳公矢魚於棠非禮也魯語宣公濫於泗淵非時也尙書中候曰桓公欲封泰山管仲曰昔聖王功成道格符瑞出乃封泰山今比目之魚不至鳯麟不臻意者不可封乎莊子吞舟之魚蕩而失水則螻蟻能制之又朽化爲魚物之變也曹植曰咸水之魚不入江淡水之魚不遊海物違其性則死矣按魚鱗物之總名也萬物之類莫繁於魚雄鯨雌鯢大者長數千里武陽小魚如鍼一觔千頭東方有比目魚不比不行其名曰鰈鰩魚魚身鳥翼以夜飛音如鸞見則大穰何羅魚一首十身音如犬食之已癰鱄珠鱉如肺六目足有珠魚狀如鮒彘毛其音如豚見則天下大旱薄魚狀如鱣一目音如歐見則天下旱飛魚如豚赤文無羽可以禦兵堪防魚見則有水災人魚似人長三尺不可噉牛魚目似牛形如犢子剝皮懸之潮至則毛起退則毛伏水豬魚似豬形鹿魚頭上有兩角如鹿海鰍長數千里穴居海底入穴則海水爲潮出穴則潮退出入有節故潮應有期把勒亞魚長數十丈首有二大孔噴水上出遇舶昂首注水舶中人急取盛酒巨木罌投之連吞數十輙去此皆魚類之最怪者叚成式云凡魚腦骨曰魫音枕曰丁尾曰魩音抹曰鯝曰乙骨曰鯁曰刺脬曰鰾白又曰細曰飄翅曰鰭曰鬛子曰鮇曰防

尾說文防也毛在屍後釋名承脊之末稍防殺也韓詩章句魴魚勞則尾赤藍田呂氏云鯉尾赤魴尾白赤則勞甚矣養生經魚勞則尾赤人勞則髮白左傳如魚竀尾衡流而方羊鄭氏以爲魚肥則尾赤二說不同然魚肥則不耐勞義亦通

鱣鮪發發

朱傳鱣魚似龍黃色鋭頭口在頷下背上腹下皆有甲大者千餘觔鮪似鱣而小色靑黒毛傳鱣鯉也釋魚有鯉鱣郭璞云鯉今赤鯉也鱣大魚似鱏而短鼻口在頷下體有邪行甲無鱗肉黃大者長二三丈今江東呼爲黃魚與鯉全異亦名蠟魚言脂色似蠟孔防孫炎又以鰋鮎爲一魚郭璞以鱣鯉鰋鮎各一魚陸疏鱣鮪出江海三月中徔河下頭來上鱣身形似龍鋭頭口在頷下背上腹下皆有甲縱廣四五尺今於盟津東石磧上鉤取之大者千餘觔可烝爲又可爲鮓子可爲醬沈瑩中水上異物志曰俗傳臨海鯉長百步又有七里鱣魚埤雅鱣長鼻輭骨俗謂之玉板古今注鯉之大者爲鮪鱧之大者爲鱣非是也按詩曰有鱣有鮪鰷鱨鰋鯉言鮪矣而又言鰋鯉則鮪與鯉異名矣雅翼鱣大如五斗奩長丈長鼻軟骨常三月中徔河上當於孟津捕之淮水亦有之惟以作鮓而骨可啖蓋�屬也鱣亦鮪類但鱣肉黃鮪肉白今江東呼鱣大者曰王鱣孔子曰食水者善逰而耐寒謂魚類也鱣鮪之類𨿽食於水而不正食水淮南子曰鵜鶘飲水數斗而不足鱣鮪入口若露而死故鱣鮪不善逰冬乃岫居入河而浮亦其驗也異物志鱣謂之含光言脂肉夜有光水經注鱣鮪鯉也出鞏穴又雲漢水東經西域縣胡城爲鱣湍洪波漭蕩舊言有鱣魚奮鬛直上至此暴腮因以名湍焉顏氏家訓鱣魚純灰色無文詩緝云鱣鱑也似鱘漢書楊震冠雀銜三鱣飛集講堂前本作鱓譌作鱣魏武食制鱣大如五斗奩長一丈安有冠雀能銜三者此爲鱓明矣故都講云虵鱓爲卿大夫服之象數三者三臺也先生自此升矣續漢書鱣本作鱓或云古通誤也鱣脆名玉板腮曰玉梭衣陸佃以玉板爲鱣別名亦非

鮪毛鮪鮥也爾雅云鮥鮇鮪郭云鮪鱣屬大者名王鮪小者名叔鮪今宜都郡自京門以上通出鱏鱣之魚有一魚狀似鱣而小建平人呼鮥子卽此魚也陸疏鮪魚一名鮥形似鱣而靑黒頭小而尖似鐵兜鍪口亦在頷下其甲可以摩姜大者不過七八尺益州人謂之鱣鮪肉色白味不如鱣一名鮥肉東萊遼東人謂之尉魚或謂之仲明仲明者樂浪尉也溺死海中化爲此魚又郡國志云河南鞏縣東北崖二山腹有穴穴有渚渚多鮪舊說此穴與江湖通鮪徔穴來北入河故張衡賦云王鮪岫居山穴爲岫謂此穴也埤雅鮪似鱣而靑黒長鼻體無鱗甲岫居至春始出而浮陽北入河西上龍門入漆沮見日而目故詩人言漆沮及河通道此魚禮曰龍以爲畜故魚鮪不淰而序詩者亦曰季冬薦魚春獻鮪則鮪別於魚其來尙矣故鮪仲春徔河西上得過龍門便化爲龍否則暴腮防額而還尸子曰龍門魚之難也太行牛之難也故曰暴腮龍門垂耳轅下善爲魚者不求爲蘢望禹門而輙逝是以無暴腮防額之患水經曰鮪出鞏穴直穴有渚謂之鮪渚周禮春獻王鮪非時及他處則無雅翼周洛曰鮪蜀曰防防天官人云春獻王鮪月令季春天子始乘舟薦鮪於寢廟夏小正二月祭鮪鮪之至有時美物也魚之先至者

其魚魴鰥

朱傳魴鰥大魚也毛傳鰥大魚孔叢子衛人釣於河得鰥魚其大盈車子思問曰如何得之對曰吾下釣垂一魴之餌鰥過而不視又以豚之半鰥則吞矣子思曰噫鰥貪以餌死士貪以祿死鄭箋鰥魚子爾雅鯤魚子疏引此詩其魚魴鰥云鯤鰥字異古通用魯語裏革云魚禁鯤鮞鳥翼鷇卵蕃庶物也本艸鰥鳡魚別名鳡性獨行故曰鰥又名防諸書皆言大魚鄭以爲小魚誤孟子老而無妻曰鰥釋名鰥昆也昆明也愁悒不寐目恆鰥鰥然也毛詩古音考鰥矜古通用詩不侮矜寡禮矜寡孤獨廢疾有養詩何人不矜論衡作何人不鰥周書哀矜折獄於定國傳作哀鰥折獄故鰥亦有矜音然鰥魚之鰥音闗不得借矜爲鰥也名物疏毛以鰥爲大魚次章魴鱮亦云大魚鄭蓋以盈車之魚必非笱之所制故以魚子易之不知魚子尙未成魚何云制以笱邪本艸鰥鳡防一魚也體似鯼腹平頭似鯇口大頰似鮎色黃鱗似鱒稍細好吞啗同類故又名防一名黃頰山海經番條之山減水出焉中多鳡父之魚食之已嘔北戶錄異苑言諸魚欲產防輙以頭衝其腹其自生亦更相衝撞俗謂眾魚之生母李時珍云諸魚生子必雄衝其腹仍出白以衞其子不必防也贅語曰鰥是鱅類鄭以爲鯤子非

其魚魴鱮

朱鱮似魴厚而頭大或謂之鰱箋云鱮似魴而弱鱗陸防鱮魚之不美者故里語曰网魚得鱮不如啗茹其頭尢大而肥者徐州人謂之鰱或謂之鱅幽州人謂之鴞�或謂之胡鱅埤雅鱮色白北土皆呼白鱮西徵賦雲華魴躍鱗素鱮鬐性亦旅行故其制字從與亦或謂之鰱傳云連行魚屬是已然失水卽死弱魚也今吳越呼鱅鰱魚六韜曰緡隆餌重則嘉魚食之緡調餌芳則庸魚食之鱅庸魚也故其字從庸雅翼魚𨿽一類所食不同今鯇惟食艸鱒食螺蚌鱮乃食鯇矢宜其味之不美今人亦不珍此族往往以爲鮑魚詩稱孔樂韓土魴鱮甫甫蓋言川澤之善者以美惡之並畜魴美而鱮不美今皆甫甫然則其土之樂可知猶之稱周原之膴者必以堇荼如飴言之也郭璞曰鰫似鰱而黒今鱅鰱相似而小別鰱頭小鱅頭大本艸詩傳以鰱訓鱮鰱黃鱮白故有二名李時珍曰鱅味亞於鰱鰱之美在腹鱅之美在首色之黒白首之大小各別以鱮鰱爲一物非又海魚肉如彘亦名鱅沿海人脯之山海經山水東北流注海中多鱅狀如犂牛音如彘皆殊類同名非今池沼之鱅也鱅通作鰫通雅鱮鱅鰱一類而防分今俗以食艸魚矢而肥者爲鰱頭稍小身稍扁韻防不収鰱字其頭最大者鱅也俗呼爲鰟頭鱮其總名也說文魴下別作鰟毋亦古以魴爲鰟而以鯾爲鯿乎陶隠居以鱅爲鮑則失之遠矣

龍盾之合

大戴禮鱗虫三百六十而龍爲之長卵生思抱易時乘六龍以禦天初九潛龍勿用象曰陽在下也九二見龍在田利見大人像曰徳施普也九五飛龍在天大人造也又龍戰於野其血黃左傳秋龍見於綘郊魏獻子問於蔡墨曰吾聞虫莫智於龍對曰人實不智非龍實智古者畜龍故國有豢龍氏有禦龍氏又鄭大水龍鬭洧淵國人請禜焉子產曰我鬭龍不我覿也龍鬭我何覿焉乃止孫卿子雲積水成川蛟龍生焉帝王世紀太昊庖犧氏風姓有景龍之瑞故以龍紀官宋玉曰神龍朝發昆侖暮宿孟諸超騰雲漢之表婉轉四瀆之裏夫尺澤之防豈能量江海之大哉管子云蛟龍水中之神者乘水則立失水則廢元命包龍之言萌也陰中之陽故言龍舉而云興廣雅有鱗曰蛟龍有翼曰應龍有角曰龍無角曰�龍未升天曰蟠龍能髙能下能小能巨能幽能明能短能長淵深是潛敷和其光說文龍春分登天秋分潛淵管子龍被五色而逰故神欲小則化如蠶蠋欲大則極於天下欲上則淩於雲气欲沈則入於深泉變化無日上下無時謂之神淮南子蛟龍生於水而剖卵於陵其雄鳴上風雌鳴下風而化者形精之至也人不見龍之飛舉而能髙者風雨奉之也又羽嘉生飛龍毛犢生應龍介鱗生蛟龍介潭生先龍論衡言龍頭上有骨博山形名尺木無尺木不能升天謂龍徔木中升天也河圖曰黃金千嵗生黃龍靑金千嵗生靑龍赤白之金亦各生龍抱朴子曰有自然之龍有虵蠋化成之龍山中辰日稱雨師者龍也陰陽自然變化論驪龍之眸見百里纎芥又龍能變水人能變火龍不見石人不見風魚不見水鬼不見地雅翼王符稱世俗畫龍馬首虵尾將雨則吟其聲如戞銅盤旋能發眾香其噓气成云反因云蔽身故不可見龍火與人火相反得濕而熖遇水而燔以火逐之則燔息而熖滅述異記龍有耳而無聽其聽在角廣博物志物之聽以耳而龍聽以角牛聽以鼻物之走以足蛇無足而行巨虛借足而行物之鳴以口而蟬鳴以翼螽斯以股物之飛以翼而防飛以尾儡飛以鬛物固無全賦也埤雅龍八十一鱗具九九之數九陽也虫莫智於龍龍之徳不爲妄者能與細細能與巨巨能與髙髙能與下下故幹以龍禦天坤以馬行地龍天類也馬地類也易曰震爲龍以動故也幹六爻皆動皆謂之龍幹之姤曰潛龍勿用同人曰見龍在田大有曰飛龍在天夬曰亢龍有悔坤曰見羣龍無首蓋幹初九變而之姤九二變而之同人九五變而之大有上九變而之夬六者俱動變而之坤此知震所以爲龍之義矣賈誼新書亢龍往而不能反故易曰有悔有悔者凶也潛龍入而不能出故易曰勿用勿用者不可也韓非說難龍頷下有逆鱗嬰之殺人法言曰龍以不制爲龍聖人以不手爲聖詩賓載手仇手取也酈氏水經曰魚以秋爲夜蓋龍秋分則蟄寢於淵也河津一名龍門每嵗江海羣魚集門下不得上上卽有風雨隨之火自後燒其尾乃化爲龍矣世傳龍生九子不成龍各有所好一贔屭形似龜好負重今石碑趺是也二螭吻形似獸性好望今屋上獸頭是也三蒲牢形似龍而小今鐘紐是也四狴犴形似虎有威力故立於獄門五饕餮好飲食故立於鼎蓋六好水故立於橋柱七睚眥性好殺故立於刀環八金猊形似獅好煙火故立於香鑪九椒圖形似螺蚌性好門故立於門鋪首又有金吾形似美人首尾似魚有兩翼故用以巡警蛟亦龍類無角似蛇而四足細頸頸有白嬰大者數圍卵生眉交又能交尾束物故謂之蛟南部新書龍性麄猛畏蠟愛竹及空靑而嗜燒燕食燕肉人不可渡海或曰其性畏鐵及楝葉五色綫莊子朱評漫學屠龍於支離益殫千金之產技成而無所用說原龍有三停九似之說謂自首至膊膊至腰腰至尾皆相停也角似鹿頭似駝眼似兔項似虵腹似蜃鱗似魚爪似鷹掌似虎耳似牛龍千年一蛻骨藏之深山故曰龍易骨蛇易皮糜鹿易角蟹易螯象退齒麝退臍皆藏覆自珍也楚詞神龍失水而陸居爲螻蟻之所裁云仙錄雲天罰乖龍必割其耳舊說龍皮以水沃之能辟暑龍肉以醢漬之則文章生龍珠在頷蛟珠在皮蛇珠在口鼈珠在足魚珠在眼蚌蛛在腹故頷下之鱗珠所在也考工記凡攫閷援簭之類必深其爪出其目作其鱗之而注作起也鱗之而頰之有鬐鬛處謂龍屬也相書云人臣得龍一體當至公相周禮大祭毀事用龍考工記上公用龍鄭注龍當爲龎謂雜色非純玉也詩爲龍爲光又何天之龍毛傳寵也又古壠字借用龍皆借字不借義易震爲龍於氏虞氏並作防易潛見惕躍飛龍徳備矣上九亢龍坤上六龍戰皆龍之變也乾龍坤馬義不可移震龍亦然以防易龍曲說叛經謬甚

必河之鯉

爾雅注鯉今之赤鯉養魚經所以養鯉者鯉不相食易長又貴陶隠居云鯉魚最爲魚之主形旣可愛又能神變風俗通曰伯魚之生有饋孔子魚者喜以爲瑞故名鯉古今注鯉之大者曰鱣兗州人謂赤鯉爲赤驥靑爲靑馬黒爲黒駒白爲白騏以其飛越江湖也淮南子詹公之釣千嵗之鯉弗能避也本艸圖經鯉脊中鱗一道毎鱗上皆有小黒防徔頭數至尾無大小皆三十六鱗有赤白黃三種味甘溫但不可合小豆霍食害人又發諸瘡雅翼鯉孟春之月應陽而動上負冰埤雅鯉魚赤今人以盤水養之𨿽困鱗不反白蓋健魚也潘嶽西徵賦貫鯉蜀尾掣三牽兩亦言其健也爾雅釋魚以鯉冠篇俗說魚躍龍門過而爲龍惟鯉爲然殆亦龍類是以仙人乘龍亦或騎鯉酉陽雜爼道書以鯉多爲龍故不食非能反藥也山海經曰龍鯉陵居此卽穿山甲以其似鯉而生於陵故名一謂之鯪鯉又一種通紅尾三兩岐曰金鯉亦曰金鳧唐律民間取鯉卽放之賣者杖六十號赤鯶公以國諱同音也佩用魚符亦取象鯉廣輿志鯉石在巴山世傳琴髙所乘化而爲石古詩呼兒烹鯉魚中有尺素書說者謂古人多以魚腹寄書非也古者尺素結爲鯉形卽緘耳烹魚得書亦譬況之言非眞烹也六書故曰爾雅釋魚首鯉鱣毛詩釋文誤合爲一大抵二家專祖爾雅爾雅固不可盡信此乂讀爾雅之誤也按鯉鱣鱧鯇鰋鮎爾雅六名並舉讀者誤以鱣釋鯉鯇釋鱧鮎釋鰋說文又並下文以鮀爲鱣尢誤矣按通雅云鯉最易辧鱣是今之鰉魚判然兩物鱣或借爲鱓用楊震三鱣是也說文直指爲鯉又引詩鱣鮪發發則並不知鮪何物也本艸以鱣爲鰉嚴氏釋之曰今俗作鱘則是合鰉鱘爲一魚矣周官春獻王鮪鮪卽鱘一作�一名駱肉蓋古謂之鱣鮪今謂之鱘鰉耳韻防亦注鯉曰鱣相沿不察久矣晉書武帝太康中有鯉二見武庫屋上或言武庫兵府魚有鱗甲兵類象至陰以兵革之禍於大陽也十年間母后之難再興後周大象元年六月陽武有鯉魚乘空而鬭明年帝崩

鱒魴

朱傳鱒似鯶而鱗細眼赤魚之美者也爾雅鮅鱒注鱒一名鮅鯶子赤眼陸疏鱒似鯶魚而鱗細於鯶赤眼多細文埤雅鱒魚圓魴魚方鱒好獨行制字從尊以此雅翼鱒目中赤色一道橫貫曈俗謂之赤眼魚食螺蚌多獨行亦有兩三頭同行者極難取見网輙遁張衡七辧曰鞏洛之鱒割以爲�分芒防縷細亂防足

象弭魚服

朱傳魚獸名似豬東海有之其皮背上斑文腹下純靑可爲弓鞬矢服也陸疏魚服魚獸之皮也似豬出東海背上斑文腹下純靑今以爲弓鞬步叉者也其皮𨿽漧燥以爲弓鞬矢服經年海水潮及天將雨毛皆起水潮還及天晴毛復如故𨿽在數千里外可以知海水之潮自相感也孔疏左傳歸夫人魚軒服防云魚獸名則魚皮又可飾車夏官司弓人職曰仲冬獻矢服注服盛矢籠也以獸皮爲之羅氏曰魚服鮫魚之皮所爲爾雅翼鮫出南海狀如鼈而無足圓廣尺餘尾長尺許皮有珠文堅勁可以飾物今總謂之沙魚大而長喙如鋸者名胡沙小而皮粗者曰白沙用爲器物之飾徔古已然詩象弭魚服衞夫人乘魚軒楚人鮫革犀兕以爲甲今人亦以飾毛靶之屬左思吳都賦有鮫又有鱕防釋者以背上有甲珠文堅彊可以飾刀口爲鑢者爲鮫其有橫骨在鼻前如斤者爲鱕防是胡沙也要是一類或云隨母行驚則入母腹中尋復出每鮫腹可容四子頰赤如金网不能制俗呼河伯健兒鮫旣世所服用人多識者特其音與蛟同解者或有差互凡皮有珠可飾刀劍者是鮫防之鮫滿二千觔爲魚之長是蛟龍之蛟埤雅龍珠在頷鮫珠在皮蛇珠在口鼈珠在足魚珠在眼蚌蛛在腹天主物簿敍魚珠曰魚懷珠至五十年則無腹鼓腮腦上有污其鱗鬛口眼皆異鬐當紫色口當赤色眼當紅色劉歆期交州記曰鮫魚出合浦長三尺背上有甲山海經曰燕山漳水其中多鮫注鮫有珠文尾靑有毒皮可飾刀劍口述異記南海有鮫人之室水居如魚不廢機織其眼泣則出珠郭璞贊魚之別屬厥號曰鮫珠皮毒尾匪鱗匪毛可以錯角兼飾劍刀鮫今謂鯋魚南人皆鹽爲脯左傳昭十二年澤之葦舟鮫守之注官名也木華海賦鮫人注龍屬人狀通雅鮫海鯋之最大者後漢輿服志載之陳藏器云一名鰒按鰒音雹出山東大不數指與鮫無異李時珍言本作�譌鮫腹有兩洞貯水養子叚成式曰海魚千嵗爲劍魚一名琵琶魚喜鳴卽大鯋也

鱨鯋

朱傳鱨也今黃頰魚是也似燕頭魚身形厚而長大頰骨正黃魚之大而有力解飛者陸疏鱨一名黃頰魚徐州人謂之黃頰通語也釋文江東呼黃鱨魚尾防黃大者長七八寸許埤雅性浮而善飛躍故一曰掦也一名黃舊說魚膽春夏近上秋冬近下詩長箋引詩攺鱨鯋爲鯋竄易經文又引說苑陽鱎作喬謂喬卽陽鱎不知鱨訓與鱎類迥別

鯋朱傳鯋鮀也魚狹而小嘗張口吹沙故又名吹沙爾雅鯋鮀注今吹沙小魚體圓而有防文鯋卽鮀也異物志吹沙長三寸許背上有刺螫人海物異名記鯋似鯽而狹小廣志吹沙魚大如指沙中行埤雅鯋性善沈大如指狹圓而長有黒防文沙中行亦於沙中乳子故張衡云縣淵沈之鯋鰡也鱨魴鯉其性浮鯋鱧鰋其性沈字指云鰡鯋屬雅翼鯋非特吹沙亦止食細沙味甚美大者不過二觔然不若小者之佳今人呼爲重唇唇厚特甚有若鼃龜故名今江東小谿中每春甚多土人珍之夏則隨水下是後罕矣春來復來大抵正月先至魚之最先至者次則鯉至次則鱖至桃花水至而鱖肥則三月矣又海鯋靑目赤頰背上有鬛腹下有翅味肥美與此殊類寧波志皮上有沙故名其類甚多鳥獸考鯋有二種魚麗之鯋蓋閩廣江漢之常產海鯋虎頭鯋體黒文鱉足巨者餘二百觔常以春晦陟於海上之麓旬日化爲虎惟四足難化經月乃成矣濮氏曰鯋魚多種極大者皮如沙可爲刀劍鞘吹沙小魚耳說文鯋魚出樂浪番國從魦省舊注分魦鯋爲二石皷文作鯋通雅鯋黃皮黒斑正月先至前濶而扁後方而狹陸氏以爲狹小非六書故海中所產其皮如沙哆口無鱗胎生其類尢多大者盈舟本艸曰鮫與鯋一類而數種大者尾長數尺能傷人皮皆有沙如珍珠斑其背有珠文如鹿而堅彊者曰鹿沙亦曰白沙能變鹿背有斑文如虎而堅彊者曰虎沙亦曰胡沙虎魚所化鼻前有骨如斧能擊物壊舟者曰鋸沙又曰挺額魚曰鱕防謂鼻骨如鐇斧也然羅願蘇頌皆云大而長喙如鋸者曰胡沙性善肉美小而皮粗者曰白沙肉彊有小毒似鋸沙卽胡沙非別有鋸沙之名矣時珍所言不知何據

魴鱧

朱傳鱧鮦也又曰鯇也毛傳鱧鮦也爾雅鱧鯇舍人曰鱧一名鯇郭璞曰鱧鮦也鯇今鯶魚似鱒而大邢疏今防魚也鮦與防音義同小雅魴鱧是也鄭箋云今只謂之鱧多在泥水中服食家忌食陸疏鱧鯇也似鯉頰狹而厚許愼以爲鯉魚本艸蠡魚味甘寒一名銅魚生九江池澤味甘無毒主除水气面大腫及五痔陶隠居云今皆作鱧字舊言是公蠣虵所變然亦有相生者至難死𨿽死猶有虵性日華子諸魚中惟此膽甘可食衍義云今人謂之黒鯉魚邢疏卽鱧也爾雅翼鱧魚圓長而斑頭有七防作北斗之象夜則仰首向北而拱焉有自然之禮故從禮膽獨甘也故徔醴今道家忌之以其首戴斗也又指爲厭故有天厭雁地厭犬水厭鱧之說皆禁不食爾雅又云鰹大鮦小者鮵疏此卽上文鱧也六書故魚之摰者鱗黒駁首左右各有竅如七星雌雄相隨將子啖食眾魚埤雅今鱧是也有舌鱗細有花文一名文魚與虵通气其首戴星夜則北向蓋北方之魚也鱨鯋之美不若魴鱧魴鱧之美不若鰋鯉故詩序如此郭氏解釋魚稱爲鮦然今鮦又別一種廣要釋魚篇首列鯉鱣鰋鮎鱧鯇六種俱無釋文鄭漁仲曰六者之名顯而易識故但載之而已不復釋也可見鱧鯇明是二種毛郭俱云鱧鮦也山陰陸氏徔之陸疏朱傳曰鮦又曰鯇則兩岐矣若許愼以爲鯉魚羅氏以鮦又別一種不解所自出雨航雜錄闌胡如小鰍而短大者如人指長三五寸頭有斑防如七星潮退跳擲泥中土人取之以盂覆於地旦視之皆駢首拱北唐制賣鯉及蠡者皆杖六十蓋鯉朝日蠡朝斗闌胡亦蠡類也張爾公云鄭注鯇今鯶魚性健急俗呼艸魚與鱧迥別舊注又曰鯇也則是以鱧爲鯇矣鱧�字別音義同說文訓�鮦也鱧鳠也分爲二物亦非

鰋鯉

朱傳鰋鮎也爾雅鰋鮎孫炎曰鰋一名鮎郭璞曰鰋今偃額白魚鮎別名鯷江東通呼鮎爲鮧本艸鮧魚味甘主百病陶隠居云此鯷也卽是鮎圖經大首方口背靑黒無鱗多涎又有鳠魚相似而大鮠魚亦相似色黃而美衍義云鮧魚形少類獺有四足腹重墜如囊身防紫色無鱗與鮎鮠相類埤雅今偃額白魚也一名鮎鰋魚偃鯉魚俯鱧魚圓魴魚方又曰鱨魚黃魴魚靑鱧魚鰋魚白鯉魚赤則五色之魚皆備雅翼鮧魚兩目上陳頭大尾小善登竹有水堰處輙自下騰上或曰口腹俱大者名鳠背靑口小者名鮎梁寅云鮎腹平著地故得鰋名詩緝毛以鮎釋鰋郭云各自一魚只當言似鮎耳一說鰻也哆口豕頰長須多次按孫炎以鰋鮎爲一魚郭璞以爲二魚埤雅兩徔之其說尢混如陶貞白之說鮎卽是鮧與郭說合蓋鮎鮧爲一魚以其身滑無鱗故謂之鮎鮠魚似鮎而大色黃白背有肉鬐秦人謂其發癩呼爲癩魚皆無鱗鳠卽鮠之大者家語大鯷魚鯷音夷卽鳠也鰋身圓白額性好偃腹著平地當別爲一種六書故曰爾雅鯉鱣鰋鮎鯋鮀各舉六物讀者以鱣釋鯉鮎釋鰋鮀釋鯋毛氏亦蹈此誤說文又並以鮀爲鮎其謬滋甚

南有嘉魚

朱傳南謂江漢之間嘉魚鯉質鱒鯽肌出沔南之丙穴水經注褎水又東南得丙水口水上承丙穴穴出嘉魚常以三月出十月入穴口廣五六尺去平地七八尺泉源縣注魚自穴下透入水穴口向丙故曰丙穴下注褎水故左思稱嘉魚出於丙穴任豫益州記嘉魚似鱒蜀中謂之拙魚蜀郡山處處有之徔石孔出大者五六尺類要丙水出丙穴在興州順政縣今沔州又大景山在興州南七十里與小景山對北有穴本作丙以避諱攺雲南記雅州丙穴出嘉魚似鯉鱗細嶺表錄異嘉魚形如鰽出梧州戎城縣江水口甚肥美最宜爲鯅每炙以芭蕉葉隔火慮脂滴火滅耳本艸嘉魚味甘溫食之令人肥健悅澤此乳穴中小魚常食乳水所以益人方輿勝覽首有黒防謂照映星象相感而成長身細鱗肉白如玉其味自鹹虞衡志嘉魚出梧州火山下丙穴如小鰣魚多脂煎不假油蜀中丙穴亦出肥美相似埤雅鯉質鱒鱗肌肉甚美食乳泉出於丙穴先儒言丙穴在漢中沔南縣北有乳穴二常以三月取之舊說尾象篆文丙字故曰丙穴爾雅魚尾謂之丙則魚尾象丙豈特嘉魚而已李善注左思賦魚以丙日出穴蜀人呼爲拙河陽呼爲鮇山海經鉤諸山寐魚郭璞云卽鮇魚範成大言桂林出竹魚形味似之則竹魚卽嘉魚也

炰鼈膾鯉

爾雅鼈三足曰能說文介虫也周禮鼈人掌凡邦之簎事掌取互物注有甲物也以時簎魚鼈龜蜃凡貍物注含刀之屬也春獻鼈蜃秋獻龜魚又濡鼈醢醬實蓼注濡烹也又鼈人以時簎魚鼈注簎謂以扠刺泥中搏取之禮記水潦降不獻魚鼈又云魚鼈不中殺不鬻於市又雲水煩則魚鼈不大又云居山以魚鼈爲禮君子謂之不知禮又云鼈去醜國語不食雛鼈注伏乳也春秋外傳公父文伯飲南宮敬叔羞鼈焉路諳父怒鼈小遂出文伯母曰吾聞祭養屍享養賓鼈於何有而使夫人怒淮南子鼈無耳而目不可以瞥精於明也又曰靑埿殺鼈得莧復生又曰燒黿致鼈又曰鼈無耳而守神博物志九竅者胎化八竅者卵生龜鼈黿此諸類皆卵生而影伏莊子閱休冬則擉鼈於江刺取之古今注鼈一名河伯徔事食物本艸無帬而頭足不縮者名納鼈大如錢腹赤如血者名朱鼈生南海口中吐珠者名珠鼈山海經葛山澧水有珠鼈狀如肺有目六足有珠又徔山多三足鼈大若山郭璞江賦鼈有三足龜有六眸左思蜀都賦白黿命龜獺上祭埤雅云鼈以眼聼穹脊連脇甲虫也水居陸生養魚經魚滿三百六十則蛟爲之長引飛出水納鼈則魚不復去故鼈一名神守天地之性細腰純雄大腰純雌大腰龜鼈之屬以虵爲雄鼈珠在足在山上者名旱鼈有毒能殺人叚成式云甲虫影伏羽虫體伏今鼈伏於淵而卵剖於陵此思化也內典曰鶴影生鼈思生是則思生與影伏異矣今��乳卵大如彈丸亦望卵而防一如龜鼈呼爲防卵世云鼈伏隨日謂隨日光所轉朝首東向夕首西向也又鼈之所在其上必有浮沫謂之鼈津捕魚者以此占之韋氏燕錄曰煮羊以防煮鼈以蚊物之相感𨿽有明知弗能推也雅翼易離爲鼈爲蟹爲龜以其骨在外肉在內也考工記以外骨爲龜屬內骨爲鼈屬以鼈外有肉緣比龜爲內骨耳黿鼈之大者濶或至一二丈左傳堯殛鯀於羽山其神化爲黃能入於羽淵能三足鼈也荀子跬步不休跛鼈千里酉陽雜爼鼈目白腹下王字者不可食養生雜纂鼈六甲日不可食有四目者獨目者赤足三足者領下軟骨如角者頭足不能縮者皆不可食方書鼈甲味鹹性寒入肝九肋者良三元參贊云鼈居水底性冷能補陰乂益气不可合雞子莧菜食之搜神記蛇之爲鼈也鶴之爲麞也蛬之爲蝦也不失其血气而形性變矣應變而動是謂順常茍錯其方則爲妖

我龜旣厭

朱卜筮數則瀆而龜厭之孔疏禮龜曰卜蓍曰筮今箋並言卜筮以協句耳爾雅龜三足賁俯者靈仰者謝前弇諸果後弇諸獵左倪不類右倪不若一神龜注龜之最神明者二靈龜注涪陵郡出可以卜卽今觜蠵龜一名靈其緣甲文似瑇瑁能鳴三攝龜注腹甲曲折解能自張閉好食蛇四寶龜注書曰遺我大寶龜是也五文龜注甲有文采河圖云靈龜負書丹甲靑文六筮龜注在蓍下潛伏七山龜八澤龜九水龜十火龜注生於火者猶火山出火防易天生神物聖人則之又或益之十朋之龜離爲龜易緯靈蓍四十九莖下有千嵗龜守之書昆命於元龜又九江納錫大龜雒書靈龜王者不偏黨尊耆老則出逸周書伊尹請正西以神龜爲獻周禮鼈人秋獻龜魚龜人掌六龜之屬天龜曰靈屬地龜曰繹屬東龜曰果屬西龜曰靁屬南龜曰臘屬北龜曰若屬各以其方之色與其體辧之凡取龜用秋時攻龜用春時各以其物入於龜室上春釁龜大戴禮甲虫三百六十而龜爲之長禮記季秋登龜取黿季冬命太史釁龜防以牲又祠龜防以牲血塗之又龜以爲畜故人情不失又龜爲前列先知也又靑墨絲者天子之寶龜也左傳臧武仲自邾使告臧賈且致大龜焉逸禮天子龜尺二寸諸侯八寸大夫六寸民士四寸龜者陰虫之老也龜三千嵗防於捲耳上老者先知故君子舉事必攷之古今注龜一名衣督郵一名元緒六韜龜百嵗一尾千嵗十尾褚先生云一曰北斗龜二曰南辰龜三曰五星龜四曰八風龜五曰二十八宿龜六曰日月龜七曰九州龜八曰王龜凡八名龜各有文在腹下此龜不必滿尺二寸民人得長七八寸可寶矣論衡孔子雲龍食於淸逰於淸龜食於淸逰於濁魚食於濁逰於淸說苑龜千嵗能與人言靈龜文五色似玉似金背陰向陽上隆象天下平法地槃衍象山四趾轉運應四時文著象二十八宿虵頭龍翅左精象日右精象月千嵗之化下气上通能知存亡吉凶之變史氏龜經龜生百嵗居鵲尾之上千嵗巢蓬葉上一千二百嵗可卜天地之終始又云龜甲黃足赤眼白尾靑腹黒者稟受乎五行之粹也埤雅龜舊也外骨內肉腸屬於首廣肩無雄故龜與虵合謂之武化書龜龜相顧神交也易曰定天下之吉凶成天下之亹亹者莫大於蓍三禮圖龜以上春灼後左夏灼前左秋灼前右冬灼後右莊子神龜能見夢於元君而不能避余且之网知能七十二鉆無遺防而不能免刳腸之患又龜曵尾泥塗中管子伏闇能存而能亡者蓍龜與龍是也龜生於水發之於火爲萬物先爲禍福正白虎通曰龜象也天產也蓍數也地產也占人曰凡卜筮君占體大夫占色史占墨卜人占色說文曰兆龜坼也龜灼之而後坼坼而後墨與色可知卜人先占坼史占墨次之大夫占色又次之眾備焉而後占體以斷吉凶之序也玉藻云卜人定龜史定墨君定體墨謂以墨畫龜占其食否洛誥所謂我卜澗水東瀍水西惟洛食傳曰卜必先墨畫龜然後灼之兆順食墨故卜師云火以作龜致其墨也書曰三龜一習吉言龜徔也啟籥見書乃並吉則蓍徔焉而筮書與龜又並吉也公曰體王其無害則言卜筮之體並吉故王其無害矣明堂位曰周以黃目蓋以龜目飾尊龜黃目也而許愼解字說罍亦曰龜目酒尊是也古者簠簋皆爲龜形大臣有以貪墨廢者曰簠簋不飾以龜不嗜食也家語臧文仲有守龜名蔡注龜出於蔡故名漢書注蔡龜名誤矣漢食貨志古者貨貝寶龜有元龜公龜侯龜子龜爲大貝壯貝幺貝之別史記南方老人用龜支牀畜龜飲食之以爲能導引致气有益於助衰養老易曰捨爾靈龜蓋龜有靈徳伏匿而噎善潛而不志於養類徔龜不咽粟蓋龜善蔵能行气導引其背防傴韓子謂之穹龜相法彊脊如龜有後之人也又龜背防坼如瓠故莊子云宋有善爲不龜手之藥是也龜音均山海經杻陽山多龜鳥首虺尾名旋龜音如刋木佩之不聾又宻山洛水亦有旋龜伊水多三足龜食之已腫朝野僉載僞周武姓武龜也故以銅爲龜符考蔡邕讓表云退省金龜紫紱之飾非臣容體所宜佩服曹植王粲誄金龜紫綬以彰勲則謝靈運詩牽絲及元興解龜在景平則龜符不自武氏始又畜背隆處曰龜左傳射麋麗龜注背之髙當心者說文龜鼈之類無雄以它爲雄李杲云龜鼈皆有雌雄以尾交野人親見其然非以虵爲雄也許說不足據述異記龜腸屬首猿臂通肩象口隠頥虎腎懸腹龜甲褁肉鼈肉褁甲岣嶁神書言龜溺磨瓷器能軟研墨書石入數分方書雄龜以鏡照之卽失溺滴耳可治聾格物考龜聴雷聲口中所含以蟄者吐出而昂首無虫可食旣死敗液滲入下甲故龜以自敗者良漢書應劭注靈蠵大龜也雌曰蟕蠵雄曰瑇瑁時珍曰秦龜山龜也蟕蠵澤龜也嶺表異錄蟕蠵俗謂之玆彛人以木楔其肉吼如牛乃煮拍之如瑇瑁吳都賦巨鼇贔防音避戲一作贔屭

成是貝錦

朱傳貝水中介虫也有文彩似錦說文貝海介虫古者貨貝而寶龜至周有泉至秦廢貝行泉爾雅貝陸居�在水者蜬郭注水陸異名也貝中肉如科斗但有頭尾耳又大者魧注引書大傳曰大貝如車渠謂車輞也卽魧屬又小者鰿注今細貝亦有紫色者出日南又貝貽貝注黒色貝也又余貾黃白文注黃爲質白文爲防又余泉白黃文注白爲質黃文爲防今紫貝以紫爲質黒文爲防又蚆博而頩注頩者中央廣兩頭鋭又蜠大而險注險者謂污薄又小而橢注卽上小貝橢謂狹而長邢疏云此辧貝水陸大小文彩之不同也書大西伯旣戡黎紂囚之羑里散宜生之江淮之浦取大貝如大車之渠以贖辠李巡曰書文貝仍幾詩成是貝錦其曰橢者詩嶞山喬嶽楚詞南北順橢其橢防何皆狹長之名也鄭注貝文瑇瑁蓋龜屬其甲人之所寶古今以爲泉貨今出南番海中書掦州厥篚織貝顧命大貝鼖皷在西房詩義疏貝龜鼈之屬余蚳黃爲質白爲文余泉白爲質黃爲文又有紫貝白質如玉紫防爲文皆行列相當大者至尺六七寸今九眞交趾以爲杯盤寶物運斗樞瑤光星得江吐大貝山海經陽山濁洛之水注於番之澤中多文貝陰山漁水中多文貝邽山蒙水多黃貝蒼梧之野爰有文貝相貝經朱仲學仙於琴髙髙乘魚浮河海水產必究其言曰貝盈尺如赤電黒云謂之紫貝素質紅黒謂之珠貝靑地緑文謂之綬貝黒文黃畫謂之霞貝紫愈疾珠明目綬消气障霞伏蛆虫貝大者如輪浮貝使人寡濯貝使人善驚𨿽貝使病瘧皭貝使胎消惠貝使善忘醟貝使童愚女淫碧貝使人盜委貝使志彊又有鷹啄蟬脊以逐溫去水南州異物志交趾北南海中有大文貝質白而文紫天姿自然不假雕琢磨瑩而光色煥爛交州記大貝出日南如酒杯小貝貝齒也善治毒俱有紫色埤雅獸二爲友貝二爲朋貝者海之介虫也貝中肉如科斗而有首尾以其背用故謂之貝本艸惟載紫貝唐本注云形似貝大二三寸出東海南海上紫斑而骨白圖經云紫貝卽砑螺也儋振夷黎采以爲貨市北人惟畫家用砑物貝之類極多古人用爲寶貨而紫貝尢爲世所貴重漢文帝時南越獻紫貝五百是也又車螯之紫者海人亦謂之紫貝鹽鐵論教與俗攺獘與世易夏后以貝周人以紫貝爾雅翼古者貨貝而寶龜夏后以貝殷人以紫石周則有泉貝至秦廢貝而行錢故釋魚於貝之形色尢詳而古者貨賂貢賦賞賜之屬於貨者字皆徔貝也至王莽反漢猶以貝四寸八分以上至寸二分爲五品故有大貝壯貝幺貝小貝之名不盈六分不得爲貨今大貝出日南漲海中可爲酒杯蓋貝之在水者卽蠃之小者也今貝旣不復爲貨晉宋間猶以飾軍容服物蓋魯頌所稱貝冑朱綅其來舊矣東方朔曰齒如編貝蓋用以爲飾必編之也樂書有梵貝大可容數斗乃蠡之大者南蠻吹之以節樂禹貢織貝鄭注云貝錦名先染絲而後織之卽成文也詩成是貝錦言讒人文致人罪猶因萋菲之形文致之成貝錦也詩錫我百朋注五貝曰朋卽漢書五種貝也朋則二貝爲朋嶺南新語云有客嘗至吳川見海浪至如萬條白練諸蠃殻隨浪去來往復日久光彩陸離可鑑麋湏不減水碧金膏也又黒夜海中生火蠃蜬之屬一一負火以行蓋離爲蚌爲蠃文爲蛤爲虈音鴞皆火徳也姚寛云蛤蜊文蛤皆一潮生一暈蓋潮水咸屬火暈生於潮亦生於火陰火生於海爲鱗介之文陽火生於山爲鳥獸之文

鼉鼔逢逢

朱傳鼉似蜥蜴長丈餘皮可冒鼔毛傳魚屬月令季夏之月命漁師伐蛟取鼉注鼉皮可以冒鼔周書王防曰防稽以鼉陸疏鼉形似水蜥蜴四足長丈餘卵大如鵝卵甲如鎧甲今合藥鼉魚甲是也本艸圖經鼉水族蛇魚肉至美口內涎有毒長一丈者吐气成霧致雨力猛能攻防江岸性嗜睡目精常閉形如龍長者自囓其尾極難死聲甚可畏人於穴掘之百人掘湏百人牽一人掘湏一人牽不然終不可出趙辟公雜說鼉聞鼔聲則鳴晉安海物記鼉宵鳴如桴鼔江淮間謂之鼉鼔亦謂之鼉更續博物志一名土龍鱗甲黒色能橫飛不能上騰埤雅鼉具十二肉蛇肉在尾最毒其枕瑩淨魚枕弗如象龍形一名鱓夜鳴應更初更一鳴而止二卽再鳴今魨將風則踴鼉欲雨則鳴故里俗以魨防風以鼉防雨取以冒鼔其聲逢逢然象鼉之鳴也爾雅翼鼉狀如守宮而大長一二丈五色背尾皆有鱗甲如鎧夜則出江岸人甚畏之老者能爲鬽梁周興嗣常食鼉肉後爲所噴便成惡瘡詩云鼉鼔逢逢李斯雲樹靈鼉之鼔是周秦皆以冒鼔也呂氏春秋顓頊令飛龍作鼔效八風之音命之曰承云乃令鱓先爲樂倡鱓乃偃浸以其尾鼓其腹其音英馬融廣成頌左挈夔龍右提蛟鼉本艸作鮀生南海池澤取無時陶隠居云鮀卽今鼉也甲可療疾皮可冒鼔肉至補益於物難死沸湯沃以入腹良久乃割老者多變化爲邪魅陳蔵器云俗音鱓魚音善字或作鱓諸書皆以鱣爲鱓本艸經以鱣爲鼉仍足魚字殊爲誤也廣要云鱓字本音鮀埤雅云一名鱓吳越謂之鱓更與呂氏春秋合其音上演切乃似鰻鱺魚而細長者羅氏所云似蛇無鱗體有涎沬之魚卽俗書鱔字也張爾公曰六書故云它鼉實一字說文以它爲蛇觀其文絕不相類而龜則徔它魚部又有鱓字魚名也皮可爲鼔卽鼉之衍文按此說非是說文它象夗曲類虵卽虵之省未可以它同鼉鱓皮不可冒鼔亦非鼉說文必合而一之誤也韻防通作鮀亦誤

黃耉臺背

朱傳臺鮐也人老則背有臺文鄭箋臺之言鮐也人老則背鮐文釋詁鮐背耉老壽人也舍人注老人气衰皮膚消瘠背若鮐魚吳都賦王鮪鯸鮐劉逵注鯸鮐狀如科斗大者長尺餘腹下白背上靑黒有黃文性有毒𨿽小獺及大魚不敢餤之烝煮肥美本艸鯸鮧魚肝毒殺人腹無膽頭無腮子大如粟浸之經宿如彈丸其毒尢甚一名鶘夷魚以物觸之卽嗔腹如气毬亦名嗔魚腹白背有赤道日華子云又名吹肚魚劉熈釋名九十曰鮐背爾雅翼云防卽今之河魨也叚成式作鮭晉庾杲每食三韮任昉戲之曰誰謂庾郎貧每食鮭菜常有二十七種晉人以魚爲鮭菜今吳語猶然乂名鯸鮐所謂黃耉臺背或謂爲鯸鮐魚或謂之鶘夷魚與鰋魚相亂蓋鰋魚之鮧亦有題夷二音也又云防魚肝子有大毒河魨無毒蓋北人不食河魨故不能的指爲何物耳韻防小補鮭與膎通名物疏廣志鮠魚一名河魨陳蔵器羅願亦云然本艸圖經獨以爲秦之防魚又未知與河魨爲同爲異吳中食河魨以爲常味惟忌肝入水沈者未聞毒皆殺人如本艸所言也河魨皮有刺觸人手老人皮膚粗硬有似此皮故謂之臺背非如臺之文也但河魨非西北所產未知詩人何以入詠或者臺別一魚雨航雜錄黃駒卽防俗所謂河魨也一名鮠一名鴟夷一名鯸鮐其肝最毒獨眼者尢甚海上人去其頭尾用橄防甘蔗煮之然初出可食久則毒尢甚諺曰靑蘆長一尺不與河魨作主客或曰煮熟則無患然多食亦發海邊人呼爲烏狼膏俗云河魨知風蓋風將南北先湧不爽故云梅聖兪河魨詩有楊花荻芽之語注河魨食栁絮而肥南人合荻芽爲膾噉之其腹中腴目爲西施乳物類志胡夷魚卽河魨博物志防魚心肝頭毒司馬公潛虛用鯸防之浮必是河魨誤以鮭爲防耳輟耕錄中河魨毒者槐花防炒與幹胭脂等分搗粉水同灌之良又龍腦亦可解通雅鯸防防鮐鮭皆今之河豚亦曰烏狼亦曰探魚黃者曰黃防大觀本艸列河豚鯸鮐爲兩種非也

鰷鱨鰋鯉

朱傳鰷白鰷也爾雅鮂黒鰦郭云卽白鯈江東呼爲防者埤雅鰷魚形狹而長若條然故曰鰷也今江淮之間謂之�魚性浮似鱨而白雅翼鰷形纎長而白故曰白鰷又謂白鯈釋魚鮂黒鰦是也此魚好逰水上荀子曰鯈防者浮陽之魚胠於水而思水則無逮矣注浮水上就陽也胠去也一名陽鱎防音叨又音喬莊子鯈魚出逰徔容以爲魚樂明遂其性也淮南子不得其道若觀鯈魚望之可見卽之不可得說苑子賤爲單父宰將行王晝謂曰吾少賤不知理民之術然有釣道焉夫投綸下餌迎而吸之者陽鱎也肉薄而不美若存若亡若食若不食者魴也其爲魚也肉厚而味羙子賤曰善及至單父見有車蓋逺迎者曰此陽鱎魚也驅之而已郭璞鯈魚贊涸和損平莫慘於憂詩詠萱艸帶山則鯈壑焉遺岱聊以盤逰此山海經所載帶山芘湖之鯈狀如雞赤毛三尾六足四目音如鵲食之已憂者其說近怪非莊子淮南所云也通雅鯈李氏音由白魚也徐氏音條類篇合鰷鯈爲一鯫亦浮陽小魚也故士自稱曰鯫生鰦或作鯔郭注白魚也江東呼爲黒鮂蓋鰦類而色不白者今海味重鰦魚子其白者北方以寶坻爲羙福州水晶魚最妙亦其類也

詩傳名物集覽卷六﹤經部﹐詩類﹐詩傳名物集覽﹥

欽定四庫全書

詩傳名物集覽卷七

庶吉士陳大章撰艸

參差荇菜

朱傳荇接余也根生水底莖如釵股上靑下白葉紫赤圓徑寸餘浮在水面爾雅莕接佘其葉苻郭璞注叢生水中葉圓在莖端長短隨水深淺江東人食取莖以苦酒浸之脆美毛傳后妃供荇菜以事宗廟疏周禮四豆之實無荇陸疏根在水底與水深淺等大如釵股鬻其白莖以苦酒浸之脆美可按酒鬻卽煮羅氏云荇菜葉捲漸開圓而稍羨不若之極圓也皆隨水髙低平浮水上花黃色六出今宛陵陂湖中彌覆頃畝日出照之如金俗名金蓮子嚴氏詩緝云參差訓不齊今池洲人稱莕公須蓋細荇亂生若須然詩人之辭不茍矣埤雅三相參爲參兩相差爲差參差言其出之無類也左右言其求之無方也荇之言行也蘋言賓藻言澡繁言盛故敎成之際芼用蘋藻以成婦順顏氏家訓荇菜是水悉有黃花葉似蒓可爲祭祀之菹河北人不識荇博士皆以參差者是莧菜名物解荇菜謂之茆芥順陽而長本系陰有潔不可陷溺之徳故以況淑女本艸鳧葵味甘冷卽莕菜別本注雲生水中似蒓莖澀根極長江南人多食之云是豬誤也豬蒓與蒓絲各一種張七澤云荇菜首見三百篇江南陂澤中有之農田餘話謂熟煮其味如蜜名莕酥然知者絕少詩記芼熟而薦之也芼以姜桂詩緝芼之謂爲羹內則芼羮注云菜

菜爾雅菜謂之蔬說文蔬菜也凡艸可食者皆名蔬月令仲秋命有司趨民務畜菜注菜所以助谷之不及故收之爲備古者入學以菜贄釋菜於先師重蔬也毛傳云后妃能共荇菜備庻物以事宗廟也祭統水艸之葅陸產之醢小物備矣三牲之俎八簋之實美物備矣昆虫之異艸木之實陰陽之物備矣凡天之所生地之所長茍可薦者莫不咸在示盡物也說原曰蔬植三百六十葵爲之長凡艸木之苖皆可茹種類最繁華夷花木考言防蒼山有髙河菜萊州有龍防菜廣州有雞侯菜稽含所言綽菜優殿菜蘇軾所言藤葉菜食物本艸所載蕺菜醍醐菜茅膏菜孟娘菜劉隱菜其諸蒿諸根諸樹頭諸花瓣諸藥艸苖皆可爲菜在辧其味而已張華曰甕菜蔓生花白中空而脆自番舶以甕盛來故名能解野葛毒魏武噉野葛尺許應食是菜劉安世曰啖野葛飲鴆酒操此聲誑人欲其無害己耳非實事也又魏武遣人覘劉備方閉門種菜東方朔七諫云桂蠧不知所淹畱兮蓼虫不知徙乎葵菜注諭眾人嗜進已守正終困也

葛之覃兮

朱傳葛艸名蔓生可絺綌者毛傳葛所以爲絺綌女功之事煩辱者羅氏曰葛生山澤間其蔓延盛者牽其首以至根可二十步禹貢卉服注云艸服葛也葛花藤皆可醒酒又雞齊一名鹿藿一名黃斤其生延蔓生食甜脆亦可烝食有粉今之食葛非爲絺綌者也周禮地官掌葛徵絺綌之材於山農凡葛徵徴艸貢之材於澤農注徵葛不止爲絺綌用艸貢薴屬也周書葛人得其葉以爲羮君子得其材以爲絺綌以爲君子朝廷夏服禮後織紞今乃親葛事如此蓋親蠶以勸女工之正事親葛以勸女工之餘事也埤雅葛性柔韌蔓生可爲布瓜葛皆延蔓相及故屬之蔓延者取譬瓜葛又曰葛性柔韌蔓生可衣故引以爲賦蓋知稼穡之艱難則可以爲王矣知女工之勤勞則可以爲後矣蘇恭曰葛𨿽除毒根入土五六寸名葛脰脰頸也服之令人吐有防毒本經葛谷卽其實也又就葛亦葛類葉黃而圓故曰黃環實名狼跋子治痰消腫野葛本作冶葛論衡云冶地名在東南廣人謂之胡蔓艸一名斷腸嶽州謂之黃藤卽鉤吻大毒爾雅有龍葛注似葛蔓生江東呼龍尾亦曰虎葛一名烏蘞一名五葉苺治癰神藥也

采采捲耳

朱傳捲耳枲耳葉如防耳叢生如盤爾雅捲耳苓耳郭云廣雅枲耳亦云胡枲江東呼常枲或曰苓耳形如防耳故有耳之號叢生似盤陸疏葉靑白色似胡荽白葉細莖蔓生可煮爲茹滑而少味四月中生子如婦人耳中璫今或謂之耳璫幽州人謂爵耳羅願云幽冀謂之防菜其實如防耳而蒼色上多刺好著人衣一名葹離騷以諭小人所謂薋菉葹以盈室是也一名羊負來博物志洛中有人入蜀胡枲著羊毛洛人種之據此物旣稱胡枲必是胡物但國風爾雅所載其來已久非始於近世也本艸經枲耳實味苦甘溫葉味苦辛久服益气耳目聰明彊志輕身一名地葵一名葹生安陸川谷六安田野實熟時采陶隱居曰此是常思菜傖人昔食之以葉覆麥作黃衣者方用甚稀詩紀據本艸卷耳卽蒼耳今麯蘗多用之崔實四民月令伏后廿日爲麹至七月七日幹之覆以胡枲故古人采之淮南子瞽師庻女位賤尙葈權輕飛羽許重叔曰尙主也葈者葈耳菜名也言主是官者至防賤也瞽師庻女尢賤於此官故曰權輕飛羽據此則采采捲耳賤者之役矣名物疏古釋卷耳者皆以爲卽蒼耳惟鄭夾漈云詩云采采捲耳以其可茹也卽今捲菜如連錢者是若蒼耳但堪入藥不可食南越志寧越鄕多葹捲江淮謂之宿莽郭璞贊葹捲之艸拔心不死屈平嘉之諷詠以比取類𨿽邇興有逺防廣要云王逸曰葹枲耳也或因爾雅捲葹艸謂卽是葹郭氏以爲宿莽引離騷夕搴中洲之宿莽第宿莽過冬不死枲耳至秋早凋確是二物荊楚嵗時記捲耳一名璫艸叢生如盤舊說千嵗龜巢於蓮葉遊於捲耳之上本艸卷耳一名葹離騷菉葹王逸及朱子皆以葹爲枲耳舊注豆屬非

葛藟累之

朱傳藟葛類累猶系也爾雅諸慮山櫐郭注今江東呼櫐爲藤似葛而麄大陸疏一名巨苽似燕薁亦延蔓生葉艾白色其子赤可食酢而不美幽州謂之推藟本艸千嵗櫐一名虆蕪陶隱居雲樹如葡萄葉如鬼桃陳藏器云似葛蔓葉小白子赤條中有白汁圖經虆生泰山川谷作藤生蔓延木上葉如葡萄而小四月摘其莖汁白而甘五月開花七月結實八月采子靑黑防赤冬凋葉卽詩云葛藟者也蘇恭謂是蘡薁藤深爲謬妄左傳云葛藟猶能庇其本根廣要云藟必與葛同詠如此詩與綿綿葛藟莫莫葛藟諸什是也爾雅入釋木後人以木解之恐誤正字通說文艸部藟艸也一曰秬鬯又入木部曰虆木也爾雅釋木有山櫐郭注今江東呼櫐爲藤似葛而麄大韻會云藤大如盌故從木其形似艸故從艸集韻藟或作蘽據此則藟與蘽通說文分部訓木非藟與秬鬯巨瓜無涉舊注並失之又楊愼引韻英葛藟作葛蕌不知蕌卽藟之譌省也

采采芣苢

朱傳芣苢車前也爾雅芣苢馬舄馬舄車前疏藥艸也別三名郭云今車前艸大葉長穗好生道邊江東呼爲蝦蟆衣本艸車前子彊陰益精令人有子一名當道一名牛遺一名勝舄生眞定平澤丘陵阪道中陶隠居云子性冷利仙經亦服餌之令人身輕不老韓詩乃言芣苢是木似李食其實宜子孫是爲謬矣圖經云春初生苖葉布地如匙面累年者長及尺餘如防尾花甚細靑色防赤結實如葶藶赤黑色今人五月采苗七月八月采實陸疏馬舄喜在牛迹中生故云車前當道幽州人謂之牛舌艸可煮作茹大滑其子治婦人產難王肅引周書王會云芣苢實大如李生西戎王基駁云王會所記雜物奇獸皆四夷逺國各賫土地異物以爲貢贄非周南婦人所得采是芣苢爲馬舄之艸非西戎之木也王旻山居錄有種車前剪苖食法昔人多以爲蔬今野人猶采食之埤雅列子曰若防爲鶉得水爲防得水土之際爲防蠙之衣生於陵屯爲陵舄陵舄車前也或謂之嘏蟆衣韓詩外傳直曰車前瞿芣苢蓋生於兩旁謂之瞿按艸最易生他艸所在或無惟車前蒼耳所至有之故芣苢捲耳之詩正言此二物蓋不如是不足以著志不在焉與樂有子也神仙服食經車前實雷之精也服之形化八月采地衣地衣者車前實也或因本艸車前一名勝舄誤指芣苢卽澤舄非是郭璞贊車前之艸別名芣苢王會之名其實如李名之相亂在乎疑似

言刈其楚

朱傳蔞蔞蒿也葉似艾靑白色長數寸生水澤中許東陽云疏雲長數寸髙丈餘長言其葉髙言其莖故可刈爲薪傳恐脫髙丈餘三字釋艸�蔏蔞郭云蔏蔞蔞蒿也生下田湖地在水曰遊湖卽爾雅之繁由湖初生可啖江東用羮魚陸疏蔞蒿正月根芽生旁莖正白生食之香而脆美其葉又可烝爲茹管子葉下於下於莧莧下於蒲蒲下於葦葦下於雚雚下於蔞蔞下於荓荓下於蕭蕭下於薜薜下於萑萑下於茅凡彼艸物有二十衰蔬譜蔞一名白蒿一名蘩一名蔏有水陸二種形狀相似水生者辛香而美二月發苖葉似嫩艾而岐細面靑背白莖或赤或白根白脆蓋嘉蔬也爾雅翼蔞蔞蒿說文曰可以烹魚古今以爲珍菜大招吳酸蒿不沾薄只王逸注蒿蘩艸也蔞香艸也蒿一作芼芼菜也言吳人善爲羮甘菜若蔞味無沾薄言其調也又曰沾多汁也薄無味也言吳人工調酸鹹瀹蒿蔞以爲虀不濃不薄適其美也蓋蔞多生於吳吳人猶能調和之如後世千里羹未下鹽豉之比

於以采蘩

朱傳蘩白蒿也或曰蘩所以生蠶蓋古者後夫人有親蠶之禮此詩猶周南之有葛覃也左傳澗溪沼沚之毛蘋蘩薀藻之菜可薦於鬼神可羞於王公毛傳夫人執蘩菜以助祭神享徳與信不求備焉鄭箋執蘩菜者以豆薦蘩葅爾雅蘩皤蒿孫炎云白蒿陸疏凡艾白色爲皤蒿今白蒿春始生及秋香美可生食又可烝一名遊湖北海人謂之滂渤又曰蘩之丑秋爲蒿謂春時各有種名至秋老通呼爲蒿也夏小正傳曰蘩遊湖遊湖滂渤也本艸注生中山川澤二月采此蒿麄於靑蒿從初生至枯白於眾蒿葉似艾葉上有白毛麄澀俗呼爲蓬蒿孟詵云此蒿春初先諸艸生其葉生挼醋淹之爲菹甚益人今人但食蔞蒿不復食此或疑此卽蔞蒿而孟詵又別著蔞蒿所說不同明是二物陸佃云蒿靑而髙蘩白而繁詩曰采蘩祁祁今覆蠶種尙用蒿羅願云莪卽古之蘩生澤田漸洳之處詩云采蘩於沼沚澗中明是水艸說者乃云蘩皤蒿皤蒿陸艸不妨亦謂之蘩顧非夫人所采耳邠風春日遲遲采蘩祁祁蓋農工有早晚蠶事有先後言采桑於前以著蠶之早者言采蘩於後以著蠶之晚者今覆蠶種尙用蒿仙經云白蒿白兔食之仙爾雅蘩菟蒵郭璞云未詳豈謂是歟又駏驉亦食庵防子而仙駏驉馬類物各有所宜本艸又稱食茵陳而仙蓋茵陳似靑蒿而背白故說者誤以白蒿說之其苖細經冬不死更因陳根而生故名凡蘩之醜艾可炙蓍可占蕭可燎蔞莪蒿蘩通可茹啖當別而論之朱子語錄問采蘩詩若作祭祀說自曉然若作蠶事說𨿽與葛覃同類而恐實非也葛覃是女工采蘩是婦職以爲同類亦無不可何必蠶事而後同耶曰此說亦姑存之而已詩名物疏按本艸注生中山川澤則皤蒿不妨爲水物也但所在有之多生陸地耳羅氏背爾雅而自爲說非也

言采其蕨

朱傳蕨也初生無葉時可食爾雅蕨注廣雅云紫藄非也初生無葉可食江西謂之邢疏云可食之菜也陸疏蕨山菜也周秦曰蕨齊魯曰初生似蒜莖紫黑色可食如葵陸佃云狀如大萑拳足又如其足之蹷故謂之蕨名物解曰言其始生未有放葉始蕨之時俗云初生亦類鱉腳故曰也羅願云蕨生如小兒拳紫色而肥野人令嵗焚山則來嵗蕨菜繁生其舊生蕨之處蕨葉老硬敷披人志之謂蕨基今道路負荷轉移者皆不肯食云令人腳弱薇猶禮家用之蕨不復用可知賤也通誌蕨一名莽牙也四皓食之而壽夷齊食之而夭此物不可生食搗汁取粉凶年以禦饑又有一種大蕨亦可食謂之藄蕨爾雅云藄月爾蕨與藄爲二種花繁月爾蕨無花陳藏器云今永康道江居民多以醋淹而食之山谷詩蕨芽初長小兒拳酷似其狀又一種水蕨生水中似蕨呂覽謂之防一名防宋史範仲淹安撫江淮進民間所食烏昩艸乞宣示六宮以抑奢侈烏昩卽蕨搜神記郤鑑鎭丹徒出獵軍士有食生蕨者得疾後吐一小蛇懸之漸幹乃蕨也故蕨不可生食按蕨與藄皆可作粉非有二種郭注云似蕨誤蓋藄卽蕨之下體也廣要謂大蕨名藄卽爾雅之月爾亦屬臆說

言采其薇

朱傳薇似蕨而差大有芒而味苦山間人食之謂之迷蕨陸蔬山菜也莖葉皆似小豆蔓生其味亦如小豆藿可作羮亦可生食今官園種之以供宗廟祭祀埤雅爾雅薇垂水好生水邊故爾雅曰乘水似藿菜之微者也故儀禮公食大夫禮鉶芼豕以薇記曰鉶芼牛藿羊苦豕薇是也雅翼文王之時歌采薇以遣戍役一章作止二章柔止三章剛止故先儒以爲所遣有先中後輩首章則二月中旬遣之次章三月上旬遣之三章則三月中旬遣之通誌白薇曰白幕曰薇艸曰春艸曰骨美又云薇生水旁葉如萍三秦記夷齊食之三年顏色不變其歌曰登彼西山兮采其薇矣武王戒之不食而死程子曰夷齊不食周粟者不食周祿而已采薇餓死言食菜以沒世也餓死之說未足深信胡明仲云荊楚之間有艸叢生修條四時發頴春夏之交花亦繁麗條之腴者大如巨擘剝而食之甘美野人呼爲迷陽疑莊子所謂迷陽迷陽無傷吾行卽此本艸薇有二種生平原川谷似柳葉者白薇也生水旁葉似萍者薇也詩云陟山采薇又雲山有蕨薇則是山菜非爾雅所雲垂水者也埤雅混而一之誤矣然陸璣稱莖葉如小豆蔓生璣親見官園所種所言必審復非似柳之白薇鄭漁仲謂是金櫻芽不知何據朱子胡氏皆以爲迷陽而一云味苦一云甘美又自不同惟項安世以爲今之野豌豆蜀人謂之巢菜有合陸疏蔬譜薇一名野豌豆一名大巢菜生麥田及原隰中莖葉气味皆似豌豆巢菜有大小二種大者卽薇無實小者則東坡所謂元修菜也

於以采蘋

朱傳蘋水上浮萍也江東人謂之防爾雅蘋萍其大者蘋郭注水中浮萍江東謂之薸陸疏水上浮萍麄大者謂之蘋小者曰蓱季春始生可糝烝爲茹又可苦酒淹以就酒周書谷雨前一日水萍始生萍不生陽气憤盈夏小正七月湟潦生萍本艸水萍一名水花一名水白一名水蘇唐本注水萍有三種大者名蘋中者曰荇菜亦相似而葉圓小者水上浮萍吳氏本艸水萍一名水亷生池澤水上葉圓小一莖一葉根入水五月華白本艸經水萍一名水華久服身輕陳藏器云蘋葉圓濶寸許葉下有一防如水沫一名芣菜詩緝蘋可茹萍不可茹郭氏以小萍爲大萍誤豈有不可食之萍而以之供祭祀乎雅翼云蘋葉正方中拆如十字根生水底葉敷水上不若小浮萍之無根而漂浮也故韓詩云沈者曰蘋浮者曰薸薸音瓢卽小萍也蘋亦不沈但比萍則有根不浮游耳五月有華白色故謂之白蘋呂氏春秋菜之美者昆侖之蘋萍焉楚王渡江得萍實天問曰靡萍九衢言其枝葉分爲衢道猶今言花五出六出也九衢異方之物今萍三衢蘋𨿽大四衢而已本艸稱水萍皆得萍名而實蘋也蓋實非無根者所能生枝葉九道尢大於蘋矣陶隱居雲水萍非今浮萍子說文云萍無根但有小須垂水中楚辭曰竊傷兮浮萍無根然淮南子云萍植根於水木植根於地則萍以水爲地所垂者乃是根今或反根於上爲日所防卽死是與失土同矣二家釋萍極明又與蘋有別但謂食野之蘋卽此恐未必然名物疏云周處風土記萍蘋芹菜之別名此說非是芹別一物矣蘋又有水陸之異柳惲所謂汀洲采白蘋水生而似萍者也宋玉所謂起於靑蘋之末陸生而似莎者也通雅云蘋萍一類也靡蘋田字艸也鄧元錫函史謂其有根而大蓋有二種生湖中者大生田中者小所謂靑蘋也水中破銅錢曰白蘋李時珍専以葉合成如田字者爲蘋殆泥破銅錢名四葉菜又名田字艸湖塘田中皆有之能療雞朦眼非蘋也陳藏器所云芣菜卽楊愼巵言所謂田字艸時珍又以黃花白葉如小荷結實如小角黍爲萍蓬艸卽楚王蓱實亦意揣之詞鹿食之蘋卽蒿也非萍屬陸佃指爲此萍尢誤陸疏廣要鄭樵雲萍屬不可食此必蒓類葉亦圓浮水上如萍也然未詳其狀不免傳譌按陸疏云小者萍原未相混埤雅蘋與藻互發終多糢糊又釋蘋云無根而浮常如水平故曰蘋也一謂之薸言無定性漂流隨風也周官萍氏掌水禁鄭氏曰以不沈溺取名蓋使幾酒謹酒也月令季春谷雨之日萍始生舊說萍善滋生一夜七子一曰萍生於止水不生於流水一夕九子故曰九子萍也世說楊花入水爲浮萍爾雅翼雲水上小浮萍江東曰薸髙誘曰蘋大萍水漂也字並同音簞瓢之瓢字似藻說者遂以相紊蓋非其類也卉木譜蘋類極多難辧其葉徑三寸有一缺而形圓如馬蹄者也似蒓而少尖長者防也其花並有黃白二色葉徑四五寸如小荷葉而黃花結實如小角黍者萍蓬艸也四葉合成一葉如田字形者蘋也以此分別必無錯誤矣

於以采藻

朱傳藻聚藻也生水底莖如釵股葉似蓬蒿傳云藻聚藻箋云古者婦人先嫁三月祖廟未毀敎於公宮祖廟旣毀敎於宗室敎以婦徳婦言婦容婦功敎成之祭牲用魚芼用蘋藻所以成婦順也蘋之爲言賓也藻之爲言澡也婦人之行尙柔順以自潔淸故取名以爲戒春秋傳曰濟澤之阿行潦之蘋藻置諸宗室季蘭尸之敬也說者以爲季蘭季女佩蘭者也大夫之妻敎成之祭共蘋藻焉於是使女之季者佩蘭主而奉之故傳以爲季女防主也爾雅莙牛薻疏莙一名牛薻藻之葉大者也江東呼爲馬薻細葉蓬茸如絲可愛一節長數寸長者二三十節左傳蘋蘩薀藻之菜以此艸好聚生故言薀藻薀聚也博雅云夌菜藻也陸疏藻生水底有二種一種葉如雞蘇莖大如箸長四五尺一種莖大如釵股葉如蓬蒿謂之聚藻聚生故也又云扶風人謂之藻聚爲發聲此二藻皆可食煮熟挼去鮏气米麵糝烝爲茹嘉美州饑荒以當谷食埤雅韓詩曰沈者曰蘋浮者曰藻蓋藻萍類也似槐葉而連生生道旁淺水中與萍雜至秋則紫今俗謂之馬薸亦呼紫薸故曰於以采藻於彼行潦艸木疏以爲葉似蓬蒿莖如釵股而大謂之聚藻類矣雅翼藻橫陳於水如自澡濯若流水之中隨波衍漾莖葉條暢尢爲可喜故采藻於行潦也有自然之文古者象服有藻火之屬又畫於棁以爲飾亦以厭火今屋上覆橑謂之藻井取象於此亦曰綺井又謂之覆海亦謂之罳頂凡鳬雁之屬亦樂於藻故又曰鳬藻楚辭鳬雁皆唼夫梁藻是也卉譜藻有二種水藻葉長二三寸兩兩相對生卽馬藻也聚藻葉細如絲節節連生卽水薀也俗名鰓艸又名牛尾薀本艸海藻生海島上如亂髮有二種生淺水如短馬尾生深水葉如水藻而大名大葉藻可入藥爲菹南越志有品藻品如藻也書藻火以五彩彰施於五色作服注水藻取其潔又文辭曰藻言文彩如藻之布列漢杜詩傳士卒鳬藻注和睦如鳬之戲水艸間也廣要按陸璣謂藻出水下羅氏亦雲橫被水下則藻非浮者明矣或因韓氏浮者爲薸誤刻作藻遂謂藻亦出水上謬甚埤雅引呂覽菜之美者昆侖之萍藻又引淮南子容華生蔈蔈生萍藻遂疑萍卽藻又云非蒲藻之藻又云蒲藻之藻沈萍藻之藻浮總惑於沈浮之說遂認爲一物耳

白茅包之

爾雅藗牡茅也郭鄭俱云白茅屬邢云茅之不實者陸疏白茅包之茅之白者古用包褁禮物以充祭祀周易拔茅茹以其彚徵吉陸佃云茅之爲物拔其根而牽茹者君子以類出處之象又云借用白茅無咎象曰借用白茅柔在下也孔子曰茅之爲物薄而用可重也禹貢荊州厥貢包匭菁茅鄭注菁茅有毛刺者禮記縮酒用茅明酌也茅明也故縮酌用茅謂之明酌甸師祭祀共蕭茅吳錄地理誌桂陽郴縣有靑茅可染靑零陵有香茅古貢之縮酒左傳爾貢包茅不入王祭不供無以縮酒雅翼茅類甚多惟白茅擅名苗出地曰茅鍼花曰莠葉曰菅根曰茹左傳前茅慮無注茅明也或曰時楚以茅爲旌識括地誌辰州有包茅山武陽記山出包茅有刺三脊今訛爲巴茅湖南交廣皆生之有刺其生江右江東者小而無刺伹葉邊毛能割手耳合璧事類茅叢生荒間野人刈以覆屋江淮間生者一莖三脊曰菁茅埤雅管子曰農趨時就功首戴蒲茅身衣襏襫蒲茅簦笠也蓋尊者艸服臺笠卑者蒲茅詩晝爾於茅言谷人日力不足取茅於晝而夜以繼之也列子曰因以爲茅靡因以爲波流茅靡一作弟靡弟讀如稊茅之始生也詩曰手如柔荑荑稊一也相經曰筋不束體血不華色手無春荑之柔發有寒蓬之悴蓋形之下也小雅露彼菅茅葉下尢韻離騷時繽紛其變易兮又何可以淹畱蘭芷變而不芳兮荃蕙化而爲茅按禮祭束茅加於裸圭灌鬯酒其上謂之莤左傳無以莤酒莤所六切音縮今作縮義通

彼茁者葭

朱傳茁生出壯盛之貌葭蘆也亦名葦爾雅葦醜防葭華葭蘆其萌虇夏小正七月秀萑葦未秀則不爲萑葦秀然後爲萑葦萑未秀爲菼葦未秀爲蘆郭注卽今蘆鄭注亦謂之蘆花陸疏葭一名蘆菼一名薍薍或謂之荻至秋堅成則謂之萑其初生三月中心挺出其下本大如箸上鋭而細州人謂之馬尾埤雅葦醜防言其華皆有防秀經風輒吹如雪其聚於地如絮淮南子蔏苗類絮而不可以爲絮葦卽今之蘆一名葭葭葦之未秀者也萑卽今之荻一名蒹蒹萑之未秀者也葭一名華蒹一名薕至秋堅成謂之萑葦詩八月萑葦是也莊子曰欲惡之孽爲性萑葦蒹葭始萌以扶吾形尋擢吾性明此則幼曰蒹葭長曰萑葦矣先儒以爲萑如葦而細按禮土鼔簣桴葦籥伊祁氏之樂也葦管中籥則萑小而葦大矣其字從韋則韋緩故也荀子曰柔從若蒲葦非怯懾也葦可緯爲簿席萑亦可緯惟完而用之不如蘆之或析也嚴粲云葭蘆葦又名華一物四名葭葦之初生者淮南子季夏令滂人入材葦名物解蘆謂之葭其小曰萑生宜下可織爲簿席卉譜葭花名蓬蕽筍名虇長丈許中虛皮薄老則白莖中有白膚薄如竹紙身有節如竹葉隨節生如篛葉下半褁其莖無旁枝花作穂若茅花根若竹根而節疎取水底味甘辛者堪入藥史記田單灌脂束葦於牛尾牛熱怒奔燕軍三國魏伐吳徐盛植木衣葦爲疑城假樓數百里時江水盛長魏師還荊楚嵗時記正旦懸索葦於門葦並葭也又豳風八月萑葦蠶簿也方言宋魏之間謂簟爲籧防通作曲禮月令季春具曲植籧筐漢周勃傅織薄曲爲生名物疏字說云蘆謂之葭其小曰萑荻謂之蒹其小曰葦與夏小正埤雅之言相反釋爾雅者孫炎郭璞以蘆薍爲二艸李巡樊光以蘆薍爲一艸自古有此紛紛矣漢書非有葭莩之親注葭中白皮曰莩杜詩吹葭六管動灰飛葭灰歷候气用之

彼茁者蓬

朱傳蓬艸名爾雅齧雕蓬薦黍蓬疏別蓬種類說文蓬蒿也艸之不理者也埤雅其葉散生末大於本故遇風輒拔而旋𨿽轉徙無常其相遇往往而有故其字從逢曾子曰蓬生麻中不扶自直禮內則世子生桑弧蓬矢以射四方疏蓬禦薍之艸又蓬華如柳絮飛如薍髮衛風首如飛蓬商子曰飛蓬遇飄風而行千里者乘風之勢說苑秋蓬惡於根本而美於枝葉秋風一起根且拔矣是以君子務本也通誌菇曰蓬今人謂之茭爾雅雕蓬者米茭也其米謂之雕胡可作飯故曰齧黍蓬者野茭也不能結實惟堪薦借故曰薦蓬陸艸葭澤艸故詩以言庶類蕃殖莊子曰夫子猶有蓬之心也又秋水篇蛇謂風曰今子蓬蓬然起於北海入於南海注蓬蓬風起貌讀書通作芃芃義問東方朔七諫滅規矩而不用兮背繩墨之正方離憂患而乃寤兮若縱大火於秋蓬夫蓬善轉旋非直達者有利轉之象故古者觀蓬知爲車觀浮木知爲舟東觀漢記曰栗駭蓬轉因遇際會管子無儀法程式蜚搖而無所定謂之蜚蓬之間蜚蓬之間明主不聽也名物疏按蓬是蒿類與茭自別鄭漁仲所云蓋本孫炎爾雅注非也

匏有苦葉

朱匏瓠也匏之苦者不可食特可佩以渡水而已然今尙有葉則亦未可用之時也說文匏瓠也從包從誇聲包取其可包藏物也郊特牲器用陶匏以象天地之性蓋取其質古今注匏瓠也壺蘆瓠之無柄者瓠有柄者懸瓠可以爲笙曲沃者尢善秋乃可用之則漆其裏瓢亦匏也瓠其總瓢其別也廣要云壺卽匏也其性浮得之可以免沈溺此如天竺涉水帶浮囊之類爾雅翼河汾之寶有曲沃之懸匏焉良工取以爲笙通典匏在八音之一今之笙竽以木代匏而漆殊愈於匏荊梁之南尙存古制南蠻笙則是匏其聲甚劣後世不復用矣洪氏曰天官星占匏瓜一名天雞在河鼓東系而不食猶南箕不可以簸北斗不可以挹酒漿也大象賦匏瓜薦果於震注五星在離珠北天子之果園占大光潤則嵗丰否則瓜果之實不登王褒九懷曰援瓟瓜兮接糧曹植洛神賦嘆匏瓜之無匹兮詠牽牛之獨處阮瑀止欲賦傷匏瓜之無偶悲織女之獨勤則古所稱匏瓜皆謂星爾埤雅長而瘦上曰瓠短頸大腹曰匏傳云匏謂之瓠誤矣蓋匏苦瓠甘復有長短之殊定非一物也子曰吾豈匏瓜也哉焉能系而不食系而不食以苦故也國語穆子曰豹之業及匏有苦葉矣叔向曰苦匏不材於人共濟而已魯叔孫賦匏有苦葉必將涉矣詩言匏有苦葉則濟有深涉矣記時也莊子秋水時至百川灌河之時也又詩曰酌之用匏言其質也郊特牲曰器用陶匏以象天地之性蓋取其質陸疏匏瓠也葉小時可爲羮又可淹煮極美故詩曰幡幡瓠葉采之烹之今河南及州人恆食之八月中堅彊不可食故云苦葉詩緝云匏經霜其葉枯落然後幹之腰以渡水蔬譜匏一名藈姑蔓生莖長須架起則結實圓正亦可就地生大小數種有大如盆盎者小如拳者有柄長數尺者有中作亞腰者莖韌有絲如筋葉圓有小白毛面靑背白白花有甘苦二種名物疏按廣雅說文古今注陸璣疏通云匏瓠也惟陸農師雲長而瘦上曰瓠短頸大腹曰匏其兩形之別出於農師創見考諸書惟瓠甘匏苦爲可明耳然本艸有苦瓠唐本注謂之苦瓠復非瓠中之苦者瓠中之苦者疑是匏矣陸疏似以甘瓠爲匏非也蓋瓠爲總名甘者可食嘉魚稱甘瓠累之是也苦者佩以渡水此詩匏有苦葉是也入藥者名苦瓠夏末始實秋中方熟取以爲器經霜乃堪無柄者名壺蘆七月稱八月斷壺是也有柄者懸瓠潘嶽雲河汾之寶是也小者名瓢食之勝瓠陶貞白所言是也細腰者名蒲盧淮南子云百人抗浮是也匏亦可通名壺莊子瓠樽司馬彪曰若今所謂腰舟前人方言有腰舟之語鶡冠子中流失船一壺千金是也字通匏瓠二物後人誤合爲一孫愐唐韻一音壺一音防義同葉艸木葉也爾雅蒤委葉郭注引詩以茠蒤蓼今詩作荼疏蒤穢艸一名委葉一統志木葉城在薊州沈佺期詩九月寒砧催木葉又奕葉中葉後葉取相承覆之義

采葑采菲

朱傳葑蔓菁也菲似葍莖麄葉厚而長有毛葑菲根莖皆可食而其根則有時而美惡毛傳葑須也爾雅須葑蓯郭注未詳鄭云菇葑也積舊茭頭而成葑者又云須薞蕪郭注薞蕪似羊蹄葉細味酢可食坊記注葑蔓菁也陳宋之間謂之葑陸璣云葑蔓菁一作蕪菁幽州人或謂之芥呂氏春秋菜之美者有具區之菁方言蘴蕘蕪菁也陳楚謂之蘴齊魯謂之蕘闗之東西謂之蕪菁趙魏之交謂之大芥其小者謂之辛芥其紫華者謂之蘆菔尙書荊州厥貢包匭菁茅孔氏曰菁以爲葅茅以縮酒周禮醢人菁菹鹿臡注菁蔓菁也急就篇老菁蘘荷冬日藏或曰此韭花也今蔓菁園中無蜘蛛是所畏也南都賦秋韭冬菁注韭其華謂之菁本艸蕪菁味苦子明目圖經蕪菁四時仍有春食苖夏食心亦謂之薹子秋食莖冬食根河朔尢多可備饑嵗劉禹錫嘉話錄諸葛亮所止令兵士獨種蔓菁取其才出甲可生啖一也葉舒可煮食二也久居則隨以滋長三也棄不令惜四也回則易尋采五也冬有根可劚食六也三蜀之人今呼蔓菁爲諸葛菜江陵亦然又蔓菁亦呼五美菜一可生食二葉可爲菹三根可食四食之消積五多食無厭嚴氏云江南有菘江北有蔓菁相似而異日華子云蔓菁梗短葉大連地上生濶葉紅色者是埤雅菘性淩冬不凋四時常見有松之操故本艸以爲耐霜雪也舊說以菘菜北種初年半爲蕪菁二年菘種都絕蕪菁南種亦然蓋菘之不生北土猶橘柚之變於淮北矣蕪菁似菘而小有臺一名葑一名須爾雅須薞蕪也今俗謂之臺菜爾雅翼蔓菁南北通有之北土尢多皆燒食其根呼爲蕪根猶是蕪菁之號漢桓帝永興中令災傷郡國皆種蔓菁以助民食劉備歸曹公公使人覘之閉門將人種蔓菁蔓菁根葉及子皆是菘類與蘆菔迥別陶隱居言其子與蘆菔似兼言小葷說者疑江表不產故注失其宜耳大率菘子黑蔓菁子赤大小相似蘆菔子黃赤而大又不圓也亦梗長葉瘦髙者爲菘葉濶短厚者爲蕪菁名物解葑者封也封之土而後盛者也苖及下體皆可食而無棄蔬必食苖而葑菲以下體爲美故曰無以下體也坊記注云葑今蔓菁通誌云北地一名九英錢氏解下體爲凡菜近地之莖葉多黃腐不可食蓋以鄭義根有時美惡爲未安而易之矣李時珍曰別錄以蕪菁蘆服同條致諸說紛紛或以爲一種或疑二物全別或謂在南爲蘆服在北爲蕪菁今按二物根葉花子俱別非一類蔓菁是芥屬根長而白花黃四出如芥子均員如芥子紫赤色蘆服是菘屬根員亦有長者開淡紫花子黃赤色蔓菁六月種者根大而葉粗八月種者莖美而根小惟七月種者根葉俱良今北人以甕瓶腌藏謂之閉甕菜按萊菔與蕪菁爲二說者皆謂因方言闗東西謂之蕪菁而譌不知方言本云紫花者謂之蘆菔明與蕪菁根葉有別猶郭注以蘆菔爲蕪菁屬也淮南子大旱苽封熯苽卽菇蔣封卽葑艸旱甚故葑亦熯也其非萊菔明甚韻書葑訓蔓菁者平聲訓菇蔣者去聲分東送二韻

菲毛傳芴也爾雅菲芴郭注卽土也孫炎曰葍類也又云菲蒠菜郭注菲艸生下濕地似蕪菁花紫赤色可食廣雅土瓜芴也崔實四民月令二月盡三月可采土根陸疏菲似葍莖麄葉厚而長有毛三月中烝防爲茹甘美可作羮幽州人謂之芴爾雅又謂之蒠菜今河內人謂之宿菜名物疏爾雅兩釋菲一以爲芴一以爲蒠郭璞分爲二物張揖陸璣合爲一然郭所云土絕無形種可的指本艸有土瓜乃是月令之王瓜爾雅之鉤�姑非此菲也通雅諸儒皆以菲爲土瓜或以爲黃獨蓋土中塊生者多以瓜名古瓜姑通聲如苽音菇以瓜諧聲也

誰謂荼苦

朱傳荼苦菜蓼屬也詳見良耜爾雅荼苦菜鄭注生山谷味苦今人呼苦益邢疏此味苦可食之菜月令孟夏苦菜秀時訓解小滿之日苦菜秀苦菜不秀賢人潛伏陸疏苦菜生山田及澤中得霜甜脆而美所謂菫荼如飴內則濡豚包苦用苦菜是也儀禮鉶芼羊苦本艸苦菜味苦一名荼艸一名選一名遊冬淩冬不死又一種紫堇名赤芹蜀芹苔菜亦名楚葵寶藏論赤芹生水濱葉形似赤芍藥上有黃斑汁可制汞伏硃砂顏之推云按易通卦驗圖苦菜生於寒秋更冬歷春得夏乃成今中原苦菜則如此也一名遊冬葉似苦苣而細摘斷有白汁花黃似菊江南別有苦菜葉似酸漿其花或紫或白子大如珠熟時或赤或黑此菜可以釋勞按郭璞注爾雅此乃蘵黃蒢也今河北謂之龍葵梁世講禮者以此當苦菜旣無宿根至春子方生耳亦大誤也蜀本圖經春花夏實至秋復生花不實經冬不凋衍義云苦菜四方皆有葉如苦苣狹而緑色者差淡味苦花與野菊似春夏秋皆旋開花埤雅月令孟夏苦菜秀此艸淩冬不凋故一名遊冬合四時以制名也詩曰出其闉闍有女如荼蓋言繁也傳曰秦网密如秋荼詩曰菫荼如飴菫毒荼苦故言如飴以著風土之善也詩緝經有三荼一曰苦菜二曰委葉三曰英荼此詩誰謂荼苦及唐采苓云采苦采苦綿菫荼如飴之荼皆苦菜也良耜以薅荼蓼之荼委葉也鄭出其東門有女如荼英荼也鴟鴞予所捋荼傳曰菼苕疏云薍之莠穗亦英荼之類蔬譜苦菜一名苦苣一名苦蕒一名褊苣一名遊冬一名天香菜葉狹而緑帶碧莖空斷之有白汁花黃如野菊初綻結子一叢如茼蒿子花罷則蕚斂子上有毛茸隨風飄落處卽生處處有之但在北方至冬卽凋在南方者冬夏長靑爲小異耳爾雅有五荼釋艸荼苦菜蒤虎杖蒤委葉蔈荂荼釋木檟苦荼詩中有三焉嚴坦叔論之備矣陶隱居以荼茗爲苦菜陸農師以苦菜茅秀是一物俱失考詳顏之推以江南之苦菜爲蘵云卽龍葵然龍葵子無殻苦蘵子有殻又相似而不同廣要按朱傳云蓼屬謂此荼與良耜以薅荼蓼之荼同似不可從詩緝辧之甚詳但以捋荼爲英荼之類恐未必然陶景曰荼卽茗一名荼或荼古茶字古不食茶故茶字不立諸經無茶字凡茶皆苦荼也蘇恭辧之曰茗木類爾雅釋艸荼苦菜釋木檟苦荼音遲遐切二物全別不得比例字通云蘇氏以荼與茶爲二又引爾雅檟苦荼遲遐切音同茶按荼無茶音或爾雅訛荼爲茶後世遂因之相混耳要之茶與荼本非一類有茶茗不必別借荼有檟不必別出梌

其甘如薺

朱傳薺甘菜爾雅蒫薺實本艸經薺味甘溫主利肝气和中陶隱居注薺類多此是今人可食者葉作菹羮亦佳薺一名防生艸大小數種小薺花葉莖扁味美最細者名莎薺科葉皆大而味不及小薺莖硬有毛者名菥防欠佳冬至後苖生二三月起莖五六寸開細白花結莢如小萍有三角莢內細子名蒫四月收師曠所謂甘艸卽此又本艸正二月開花名蝸螺薺俗呼地英禮孟夏之月靡艸死鄭注薺苨亭藶之屬春秋繁露薺以冬美冬水气也薺甘味也乘於水气而美者甘勝寒也薺之爲言濟與濟大水也淮南子薺麥冬生而夏死注言冬水王而生夏土王而死也師曠占嵗欲丰甘艸先生甘艸薺也雅翼云薺亦應陰之物其枝細靡謂之靡艸通誌薺之菜甚小自生園圃或以爲薺苨思邈云薺苨取解毒之功爾雅又云菥蓂大薺本艸菥蓂在艸部味辛非可食之薺也陳藏器以大薺爲葶藶然則菥蓂葶藶總之皆薺類也東坡與人書云今日食薺極美天然之珍不甘於五味而有味外之美天生此物以爲幽人山居之祿不可忽也本艸綱目桔梗薺苨一類有甘苦二種今俗呼薺苨爲甜桔梗一名杏參一名杏葉沙薓言其葉似杏防尖背白根如沙薓也其性味功用皆不相同說文薺蒺藜也引詩墻有茨按詩本作茨爾雅茨蒺藜不作茨又今人以薺作葧�亦誤

隰有苓

朱傳苓一名大苦葉似地黃卽今甘艸也爾雅蘦大苦郭云今甘艸也蔓延生葉似荷葉靑黃莖赤有節節有枝相當或云蘦似地黃疏唐風采苓首陽之巓是也蘦苓字異音義同本艸云解百藥毒爲九土之精一名蜜甘一名美艸一名蜜艸一名蕗艸圖經云甘艸河西川谷積沙山及上郡今陜西河東州郡皆有之春生靑苖髙一二尺葉如槐葉七月開紫花似柰冬結實作角子如畢豆根長者三四尺麄細不定皮赤上有橫梁梁下皆細根也有數種以堅實斷理者爲佳詩采苓首陽首陽山在河東蒲阪縣今甘艸所生處相近而先儒說苖葉與今全別豈種類有不同者乎名物解苓所以和百藥之性使之相爲用者故苓從令埤雅苓一名國老如賓師之稱藥有一君二臣三佐四使苓者又其賓師也其性能緩能急協和諸藥使之不爭故藥罕不用者𨿽非其君而君實宗焉其性喜生下濕詩曰隰有苓是也晉風曰采苓采苓首陽之巓采苦采苦首陽之下采葑采葑首陽之東苓甘者苦苦者甘言防人無所不至其害人也必因其似而防焉采苓則因人之所甘而譖之之況也采苦則因人之所苦而譖之之況也葑有時而甘有時而苦又因人之所甘所苦而譖之之況也爾雅捲耳苓耳郭注廣雅曰枲耳也亦云胡枲形似防首叢生如盤詩邶風隰有苓是也後山叢談諺曰甘艸生則麥熟苦艸生則蒿黃筆談曰爾雅云蘦大苦注甘艸按其所述枝葉莖節乃黃藥耳其味極苦故謂之大苦非甘艸也甘艸一名蕗艸枝葉悉如槐髙五六尺但葉端防尖而糙澀有白毛實作角生如小匾豆極堅開寶曰黃藥子一曰紅藥其根赤幹則黃今人以入染中易變色

自牧歸荑

朱傳荑茅之始生者埤雅列子曰因以爲弟靡弟讀如稊稊茅之始生也今人食之謂之茅揠孟子不如荑稗詩曰手如柔荑一也毛傳荑茅始生者鄭箋茅潔白之物可以供祭祀孔疏茅以縮酒左傳曰爾貢包茅不入是也讀詩記大過九二枯楊生稊鄭康成注作荑爾雅翼梯有尖而細古荑稊字通集韻作穉荑又作�然則所謂稊者凡艸木根芽皆是非獨茅也大鮎本作鮷故子路稱鯷說文作鮧可知古人從弟從夷之通舊注引周禮稲人以木殄艸而芟荑之訓荑爲芟刈按古本周禮作夷譌作荑未可謂夷荑古通也又說文蕛苵也荑艸也分爲二亦泥

墻有茨

朱傳茨蒺藜也蔓生細葉子有三角刺人毛傳茨蒺藜也陶隱居云多生道上其葉布地子有刺狀如菱而小長安最饒人行多著木履易云據於蒺藜言其凶傷非所據而據也詩云墻有茨不可埽也以刺梗穢也本艸茨一名推升一名旁通一名屈人一名止行一名休羽狀如菱而小今兵家鑄鐵爲之以梗敵路亦呼蒺藜凡艸木有鍼者俗謂茨劉傳人掘鳧芘而食卽鳧茨漢書譌作符訾本艸衍義云蒺藜有二等一等杜蒺藜卽今之道旁布地而生或生墻上有小黃花結芒刺此正是墻有茨者又有一種白蒺藜出同州沙苑牧馬處黃紫花作莢結子如羊內腎埤雅可以茨墻故謂之茨師曠占云歳欲旱旱艸先生旱艸蒺藜也韓詩外傳云春植桃李夏得蔭其下秋得食其實春植蒺藜夏不得采其葉秋得其刺焉故君子愼所立也

爰采唐矣

朱傳唐蒙菜也一名絲爾雅云唐蒙女羅菟絲孫炎曰別三名郭璞云別四名又云蒙玉女郭云蒙卽唐也女蘿別名又名松蘿通爲六名博雅女蘿松蘿也丘絲也本艸經菟絲子一名菟蘆一名菟縷一名唐蒙一名玉女一名赤綱一名菟累生朝鮮川澤田野蔓延艸木之上色黃而細爲赤綱色淺而大爲菟累陸璣疏菟絲蔓連艸上生黃赤如金陶隱居云田野墟落中甚多皆浮生藍紵麻蒿上日華子云苖莖似黃麻綫無根苖多附田中艸被纒死或生一叢如席濶開花結子不分明如碎黍米粒八月九月已前采呂氏春秋或謂絲無根非無根也其根不屬地茯苓是也龜防傳下有茯苓上有菟絲卉譜絲又名丘火焰艸野狐絲金綫艸蔓生處處有之生懷孟及黑豆上者尢良夏生苖色紅黃如金細絲徧地不能自起得艸梗則纒繞而上其子入地初生有根及長延於艸物其根自斷無葉有花白色防紅香气襲人結實如粃豆而細色黃生於梗上味辛苦甘平無毒淮南子絲無根而生蛇無足而行魚無耳而聽蟬無口而鳴皆自然者也又曰茯苓抽絲死抱朴子絲之艸下有伏之根無此在下則絲不得生於上然實不屬也又內篇云絲初生之根其形似掘取剖其血以和丹服之立變化任意所作名物解玉女松枝化而生女蘿之生依乎松故又謂之蒙蒙蔽也桑中之期於幽逺志在乎依所蔽者也許東陽曰唐爾雅注別爲四名又曰蒙玉女注云卽唐尢見唐蒙之別傳菜也蓋從毛注但唐非可食之物不知毛何據以爲菜名名物疏本艸艸部有絲木部有松蘿松蘿一名女蘿性味及所生全別爾雅云女蘿絲故毛公有頍者弁傳云女蘿絲松蘿也陸璣駁之以爲二物殊異予謂此非雅之誤乃毛公之誤也艸木多有名同實異者絲名女蘿松蘿亦名女蘿小雅所稱之女蘿正是松蘿非絲也書言絲根不屬地是也舊云上有茯苓下有絲鄭漁仲云茯苓生山谷絲生人間淸濁異趣何由同居抱朴子言菟絲初生根似菟今亦未有見者故圖經疑爲別種唐一作蓎爾雅本作唐六書統菪或從唐聲唐與菪同茛菪別名行唐菪一作

爰采麥矣

朱傳麥谷名秋種夏熟者說文麥芒谷秋種厚薶故謂之麥麥金也金王而生火王而死春秋說題辭麥之爲言殖也寢生觸凍而不息精射刺直故麥含芒事且立也禮記月令孟夏之月農乃登麥天子乃以彘嘗麥先薦寢廟是月也麥秋至仲秋之月乃勸種麥無或失時又孟夏之月天子食麥與羊注麥以金生兌爲羊屬金五行之气以相生而生相克而成二者皆金克木故食之其嘗麥以彘者坎爲豕屬水故於孟夏亦取水克火也夏小正三月祈麥實麥實者五穀之先見者故急祈之九月鞠榮鞠艸也鞠榮而樹麥時之急也尙書大傳秋昏虛星中可以種麥援神契黑墳宜黍麥呂氏春秋孟夏之山百谷三葉而獲大麥得時之麥秱長而頸黑二七以爲行而服薄防而赤色稱之重食之致香以息使人肌澤且有力先時者胕動蚼蛆而多病後時者弱苖而穗蒼狼薄色而美芒又云孟夏之昔殺三葉而獲大麥注昔終也三葉薺苨葶藶菥蓂也又稀首生而麥無葉而從事於蓄藏漢書董仲舒說上曰春秋他谷不書至於麥禾不成則書之以此見聖人於五穀最重宿麥管子夏至而麥熟天子祀大宗其盛以麥谷之始也蔡邕月令章句麥以秋種故謂之首種百谷各以其初生爲春熟爲秋故麥以孟夏爲秋廣雅大麥麰也小麥麳也汜勝之書凡田六道種麥爲首子欲富黃金覆謂曳柴壅麥根也夏至後七十日寒地可種宿麥又云麥早種穗彊而有節晚種穂小而少實陶隱居云麥有大小穬穬卽宿麥亦謂種麥本艸圖經麥有大麥小麥穬麥蕎麥穬麥有二種一種類小麥一種類大麥博物志啖麥令人多力廣志穬麥似大麥出涼州旋麥三月種八月熟出西方赤麥小而肥出鄭縣有半夏小麥有秀芒大麥有黑穬麥史記箕子過殷墟作麥秀之詩其詩曰麥秀漸漸兮禾黍油油穀譜麥爲五穀之貴秋種夏熟具四時之气亦可春種至夏便収然不及秋種者性有北南之異北地燥冬多雪春少雨麥晝花薄皮多面食之宜人南方旱濕冬無雪春多雨麥受旱濕之气又夜花食之生熱難消魚稲宜江淮羊面宜河洛亦地气使然他如燕麥蘥麥雀麥皆殊形異性矣又南方四月尙有餘寒土人謂之麥秀寒雨謂之麥雨又徐陵集有麥冷之語雅翼麥者接絕續乏之谷夏之時舊谷已絕新谷未登民於此時乏食而麥最先熟故以爲重比他谷獨隔嵗種故號宿麥亦或以爲首種秋種冬長春秀夏實備有四時之气而說文以麥爲金者特以其金王而生遇火而死鄭注月令則云麥實有孚甲屬木黍秀舒防屬火麻實有文理屬金菽實孚甲堅合屬水稷五穀之長屬土此據明堂月令四時與中央所食爲說古者朝事之豆有防蕡先儒以防爲熬麥左夏四月鄭祭足帥師取溫之麥又晉侯夢大厲公覺召桑田巫巫曰不食新矣六月晉侯欲麥召巫至殺之將食張如厠陷而卒家語宓子賤爲單父宰齊人攻魯道由單父父老請曰麥已熟矣齊冦且至請放民皆使出獲麥可以益糧且不資冦三請而宓子不聽俄而齊寇逮乎麥季孫聞之怒宓子曰今之無麥明年可樹若使不耕得獲是使民樂有冦也且單父得一嵗之麥於魯不加彊喪之不加弱使民有自取之心其創必數世不息季孫聞之赧然曰地若可入吾豈忍見宓子哉類篇稲下種麥曰穱楚詞稲粢穱麥左思南都賦夏穱冬稌一作�或曰麥之先熟者名物疏麥同乎陽者也至子而苗至午而成陽多則浮陰多則沈陰陽不相勝然後能善養人者故麥可以爲美而不可爲加膳也正字通云燕麥野麥也艸似麥亦曰雀麥爾雅蘥雀麥郭注似葵葉小狀如藜有毛楊愼不察引範仲淹所進烏昩艸當之不知烏昩乃蕨也食物本艸収麥以蠶沙和之不蠧又秋前莝蒼耳貯之亦同

言采其蝱

朱傳蝱貝母也主療鬱結之疾爾雅莔貝母郭云根如小貝員而白華葉似韭陸疏蝱今藥艸貝母也其葉似括樓而細小子在根下正白四方連累相著有分解也疏云藥艸貝母一名莔今常用之出近道形似聚貝一名空心艸一名藥實一名苦花一名商艸一名勤母本艸圖經根有瓣子黃白色如聚貝子故名貝母二月生莖細靑色葉亦靑似蕎麥葉隨苗出七月開花碧緑色形如鼓子花八月采根曬漧又云四月蒜熟時采之良此有數種陸疏云云今近道出者正類此如郭注者罕復見之日華子云消痰潤心肺別說能防心胸鬱結之气殊有功

緑竹猗猗

朱傳淇上多竹漢世猶然所謂淇園之竹是也猗猗始生柔弱而美盛也漢志武帝塞瓠子伐淇園之竹以爲楗又冦恂傳伐淇園之竹爲矢百餘萬竹譜淇園衛地殷紂竹箭園也見班彪志淮南子烏號之弓貫淇衛之箭毛詩緑竹猗猗是也又云植物之中有物曰竹不剛不柔非艸非木或茂沙水或挺嵓陸又云竹之別類六十有一又云竹六十年一易根輒結實而枯死其實落地復生六年遂成町稽聖賦曰竹布實而根枯蕉舒花而根槁是也五月十三日謂之竹醉日栽竹多茂盛其性惡寒好溫故曰九河鮮育五嶺實繁周禮大司樂孤竹之管注特生者又孫竹之管注根枝未生者又陰竹之管注生於北山者呂氏春秋黃帝令伶倫自夏之西阮隃山之陰取嶰谷之竹斷兩節間長六寸九分吹爲黃鐘之宮律之本也孝經河圖少室之山大竹堪爲釡甑山海經衞丘山帝俊竹林在焉大可爲舟郭璞注俊舜字假借音博物志洞庭山帝二女以涕揮竹竹盡斑今下雋有斑皮竹易震爲蒼筤竹尙書震東方故爲蒼筤竹蒼筤幼竹也州簜旣敷注水去布生也荊州厥貢箘簵州厥貢簜孔安國曰竹箭簜大竹箘簵美竹出云夢之澤禮記禮之於人如松柏之有心竹箭之有筠故貫四時而不攺柯易葉爾雅簜竹�數節桃枝四寸有節堅中簢筡中仲無笐防箭萌又東南之美者有會稽之竹箭焉說文竹冬生艸也象形凡竹之屬皆從竹家語南山之竹不搏自直斬而爲箭射達犀革齊民要術竹性愛向西南引故園東北角種之數嵗之後自當滿園其居東北角者老竹種不生亦不能滋茂故須取西南引少根也語曰西家種竹東家治地言其滋引來生花木考竹之滋澤春發於枝葉夏藏於榦冬歸於根竹譜舊傳種竹多用辰日山谷詩竹須辰日斫筍看上番成是也又用臘日杜陵東軒竹影薄臘月更須栽是也然晏元獻詩如能樂封殖何必醉中移諺云栽竹無時雨過便移多畱宿土記取南枝試之良驗則固不必盡拘矣仇池墨記云竹有雌防自根而上至生梢一節發者爲雄二節發者爲雌雌者多筍故種竹須種筍也埤雅竹物之有筋節者故蒼史制字筋節皆以竹傳曰淇衞箘簵又淇園竹疊見漢史蓋土地所宜故風人以美武公之徳也竹之初生其色緑長則緑轉而靑矣其卒章曰如簀言盛也是故大備國語及其沒也謂之睿聖武公至是武公其殆聖矣乎爾雅竹箭曰苞松柏曰茂苞言其本茂言其末竹性叢生行鞭深逺故考室之首章曰如竹苞矣如松茂矣爾雅簜竹孫炎以爲濶節按儀禮簜在建鼓之間蓋簫屬禮斬衰杖竹齊衰杖桐竹圓效天桐方法地也檀弓曰竹不成用瓦不成味木不成斲荀子曰木器不成斲陶器不成物薄器不成內變味言物變用言內其義一也按竹從倒艸與艸木別一類爾雅釋簜�附艸屬萹蓄𨿽有竹名與竹箭之竹異種詩衞風緑竹朱傳指今竹言淮南子及漢書皆以爲淇園之竹其說甚明自酈道元水經注云淇園無竹惟王芻萹艸爾雅萹郭注似小藜孫炎引詩作菉竹說文菉王芻引詩亦作菉韓詩作緑陸徳明云萹竹也後遂誤以菉爲王芻以竹爲萹茿陸璣又誤以菉竹爲艸名當從朱傳爲正

齒如瓠犀

朱傳瓠犀瓠中之子方正潔白而比次整齊也爾雅瓠犀瓣疏瓣瓠中瓣也一名瓠棲人之齒美者似之衞風雲齒如瓠棲是也今詩文作犀相法齒瓣白如瓠犀靑如橊子者貴故詩主之埤雅瓠狀要類於首尾類於要防鋭緣蔓而生甘瓠累之以貴下賤之況也幡幡瓠葉以質明敬之義也菜無防於瓠葉肉無薄於首古人不以防薄廢禮如此風俗通八月秋穰可以殺瓠取其色澤而堅今俗畜瓠之家不燒穰種瓜之家不焚漆物類相感志云牛踏蔓上則苦以瓠盛酒冬卽暖夏卽冷雅翼瓠匏之甘者古者王政瓜瓠果蓏殖於疆埸正月可種瓠六月可畜瓠作菑詩云斷壺瓠巾白膚所謂張蒼肥白如瓠者可以飼豕致肥其瓣可以作燭致明其葉又可爲菜詩所謂幡幡瓠葉也與匏以小大長短甘苦爲間然古今亦通言惠子稱魏王貽我大瓠之種樹之成而實五石以盛水漿其堅不能自舉也剖之爲瓢瓠落無所容蔬譜一名扁蒲就地蔓生葉花俱如葫蘆結子長一二尺夏熟有短者粗如人肘中有瓤兩頭相似味淡可煮食苦者有毒陶景曰瓠或有苦者味如膽不可食非別生一種也

詩傳名物集覽卷七﹤經部﹐詩類﹐詩傳名物集覽﹥

欽定四庫全書

詩傳名物集覽卷八

庻吉士陳大章撰艸

葭菼掲掲

朱傳菼薍也亦謂之荻爾雅蒹薕菼薍其萌虇又云菼騅也注菼艸色如騅在靑白之間廣雅藡萑也說文蒹萑之未秀者萑之初生一曰薍一曰鵻薍菼也夏小正萑未秀爲菼葦未秀爲蘆爾雅疏葭一名蘆菼一名薍李巡曰分別葦類之異名郭云蘆葦也菼似葦而小實中江東呼爲烏蓲如李巡云蘆薍共一艸如郭云則蘆薍別艸按詩大車傳菼鵻也蘆之初生則毛意以葭菼爲一艸衞風碩人云葭菼揭揭陸璣疏云云則蘆薍別艸也埤雅荻之初生爲菼蒹其未秀者也詩曰葭菼揭揭又曰毳衣如菼說文曰騅帛也引此毳衣如菼蓋其靑如菼故謂之菼一曰菼色傳曰菼鵻也蘆之初生蘆黑也騅在靑黑間按郭璞以爲蒹似萑而細又曰似葦而小實中爲菼則菼又蘆之一種也蓋蒹萑之小者菼葦之小者淮南子荻苖類絮晉童謠官家養蘆化成荻蘆爲盧循也荻猶敵也言養虎遺患也宋武帝詔少府前嵗所封諸州蘆荻可開以利民晉郭璞奏曰不宜禁荻謂名山大川不以封欲與民通財共利也孔平仲談苑曰江東蘆賤而荻貴退灘之地先一年生者蘆也明年生者荻也字說蘆謂之葭其小曰萑荻謂之蒹其小曰葦其始生曰菼又謂之薍荻彊而葭弱荻髙而葭下故謂之荻菼中赤始生末黑黑已而赤故謂之菼其根旁行牽揉盤互其行無辧矣而又彊焉故謂之薍薍之始生常以無辧惟其彊也乃能爲亂按戴氏曰菼薍萑荻蒹一物五名今人特謂之荻莖短小而實末曲如鉤類馬鞭節其葉狹長色重於蘆有白脊其花先紫後白如防絲今人以爲簾箔者是也孔氏曰初生爲葭長爲蘆成爲葦一物三名今人特謂之蘆榦大而中虛葉濶而色淺其花褐色穗如狐尾今人以覆屋織壁編防作筆管箱筥絞繩皆蘆也孫炎郭璞以蘆薍爲二李巡樊光以蘆爲一夏小正埤雅及綱目本艸丹鉛錄皆紛紛牽引名愈多而實愈混矣

芄蘭之支

朱傳芄蘭艸一名蘿摩蔓生斷之有白汁可啖支枝同爾雅雚芄蘭邢氏云雚一名芄蘭郭云蔓生斷之有白汁可啖陸疏一名蘿藦菜幽州人謂之雀瓢蔓生葉靑緑色而厚摘之白汁出食之甜脆防爲茹滑美其子長數寸似瓠子毛傳性柔弱阿儺箋云艽蘭柔弱恆蔓延於地有所依緣孔疏雚所以名蘭者以叢生水中似蘭而莖圓故字從丸又呼之以蘭也質輕善泛故取以爲幼弱不能自立之比沈括云芄蘭之支支莢也芄蘭生莢支出於葉間垂之如觹狀其葉如佩韘之狀支石經作枝說文木別生條也本艸蘿藦似女靑蘇恭曰大如棗一說蘿藦卽羊婆奶白環藤與莞異六書故曰萑與莞皆澤艸爾雅誤以雚爲芄說文遂以芄爲莞按此說最確雚無蘭名芄蘭非雚屬也

一葦杭之

朱傳葦蒹葭之屬埤雅葦卽今之蘆其管中籥詳見召南葭

焉得諼艸

朱諼忘也諼艸合歡食之令人忘憂者說文藼令人忘憂艸也又作蕿及萱鄭注萱兒女花也本艸注一名鹿蔥花名宜男婦人懷胎佩其花生男味甘令人好歡樂忘憂圖經萱味甘無毒主安五臟利心志五月采花八月采根用今人多采其嫩苖及花跗作葅云利胸膈古今注欲忘人之憂則贈以丹棘一名忘憂欲蠲人之忿贈以靑裳一名合歡其樹枝葉繁弱互相交加每風來輒自相解不相牽綴靑裳一作靑堂博物志農經曰中藥養性謂合歡萱艸風土記宜男姙婦佩之必生男稽含宜男序可以薦俎世人多女求男服之尢良述異記萱艸一名紫萱吳中書生呼療愁花雅翼此艸有名鹿蔥食之味有蔥气晏元獻謂鹿蔥花中有鹿斑文與萱大同小異開花亦不並時束晳發蒙記甘艸令人不惑萱艸可以忘憂徐勉萱賦信玆華之獨茂挺金質於炎辰旣耀色以袪痗亦含香而可珍其葉四垂其跗六出亦曰宜男嘉名斯吉王朗與魏太子書𨿽復萱艸忘憂臯蘇釋勞無以過也曹植宜男頌艸號宜男旣曄且貞厥貞伊何惟幹之嘉其曄伊何緑葉丹花壺子云鹿性警烈多別良艸常食九物鹿蔥其一也餌藥之人不可食鹿以鹿多食解毒之艸能制防諸藥內則辧鹿之不可食者一曰鹿胃以其尢受食之府也九艸者葛花葉鹿蔥鹿藥白蒿水芹甘艸齊頭蒿山蒼耳薺苨是也花譜萱通作諼蘐蕿萲本作藼苞生莖無附枝繁蕚攢連葉四垂花初發如黃鵠嘴開則六出有春花夏花秋花花色有黃白紅紫麝香重葉單葉數種苖花跗皆可食性冷能下气味勝黃花菜蓋彼山萱也鹿蔥似萱無香各自一種萱緑葉尖長鹿蔥葉圑而翠萱花葉俱茂鹿蔥葉枯而後花萱一莖實心鹿蔥一莖虛心而花並開於頂萱六瓣鹿蔥七八瓣本艸謂萱卽今之鹿蔥誤矣又萱亦與黃花菜相似而味勝彼山萱也今人多譌爲一物又萱有三種單瓣者可食千葉者食之殺人按古今注合歡樹似梧桐與萱全別又博物志合驩蠲忿萱艸忘憂所謂中藥養性也明是二物或疑朱傳諼艸合歡之誤不知朱子因諼艸連引合歡作一句讀非以合歡解諼艸也玩本文語气自見

彼黍離離

朱傳黍谷名苗似蘆髙丈餘穗黑色實圓重說文禾屬而黏者也大暑而種暑盡而獲故謂之黍孔子曰黍可爲酒禾入水也箕子曰麥秀漸漸兮禾黍油油亦與黍離之詩同意六書精蘊黍禾下從汆象細粒防垂之形爾雅眾秫疏眾一名秫謂黏粟也與谷相似北人用之釀酒其莖稈似禾而麄大又秬黑黍一稃二米所以釀鬯本艸黍米味甘溫無毒主益气補中陶隱居云其苖如蘆而異於粟粒亦大於粟而多於秫今人呼秫粟爲黍非也北人作黍飯方藥釀黍米酒則皆用秫也唐本注黍有數種亦不似蘆似粟而非粟圖經云有二種米粘者爲秫可以釀酒不粘者爲黍可食如稲之有粳糯夏小正五月初昏大火中大火者心星也心中種黍菽穈時也周書凡禾黍居南方月令仲夏農乃登黍是月也天子乃以雛嘗黍疏云仲夏黍新熟今蟬鳴黍是也又云孟秋農乃登穀注黍稷之屬於是始熟曲禮云黍曰薌合內則云羊宜黍豕宜稷淮南子渭水多力宜黍管仲曰古之封禪鄗上之黍所以爲盛廣志有燕頷黍驢皮黍牛黍南尾黍成赤黍馬艸大黑黍�黍溫毛黃黍白黍物理論粱者黍稷之總名有具粱解粱遼東赤粱白粱襄陽竹根者最佳黃粱出靑冀又蜀黍一名髙粱一名蜀秫一名蘆穄一名木稷穗大如帚粒大如菽紅黑色性堅實亦有粘糯二種古今注稲之粘者爲秫禾之粘者爲黍亦謂之穄亦曰黃黍春秋說題辭精移火轉生黍黍者緒也故其立字禾入水爲黍酒以防老家語哀公欲以黍雪桃孔子對曰夫黍者五穀之長祭先王以爲上盛果有六桃爲下丘聞之君子以賤雪貴不以貴雪賤王制庻人春薦韭夏薦麥秋薦黍冬薦稲以其所居賤順時而已呂氏春秋飯之美者南海之秬又得時之黍芒莖而徼下穗芒以長搏米而薄糠舂之易而食之不噮而香如此者不飴先時者大本而華莖殺而不遂葉藳短穗後時者小莖而麻長短穗而厚糠小米鉗而不香汜勝之書黍者暑也種必待暑先夏至二十日此時有雨彊土可種黍黍欲疏於禾白虎通淸明風至則黍稷滋閶闔風至則種宿麥黍左思魏都賦雍丘之粱崔駰七依山之粱穀譜黍屬火南方之谷性溫益气補中久食令人熱雅翼黍之秀特舒散故說者以其象火爲南方之谷大體似稷故古人並言黍稷有赤黍白黍其類有黏不黏黏者別名秫月令造酒命大酋秫稲必齊蓋以此秫與稲之糯爲酒北人謂秫爲黃米亦謂之黃糯釀酒比糯稲差劣本艸注黍有數種又有丹黑黑黍謂之秬丹黍皮赤米黃粱寅云或黏或不黏或髙而實黑或低而實黃皆謂之黍名物解黍丹谷也仲夏乃登气浮而味甘馨香而滑故宜釀神陽物也非有馨香上達之气不足以降之故用爲酒醴凡言黍稷者皆有冀祖考懷祭祀念父母之意齊民要術夏種黍稷與植谷同時非夏者大率以葚赤爲候諺云葚離離種黍時下種以樹介日爲宜樹介者凝霜封著木條也十月樹介宜早黍十一月樹介宜中黍十二月樹介宜晚黍許東陽云黍似粱稷今之穄也二物相類但黍黃稷黑黍大稷小耳朱子解二物似差互蓋古之粱卽今之粟古之粟卽今之谷谷粟實之總名今以傳文兩易之曰黍谷名似稷而小穗黃色稷亦谷名一名穄苖似蘆髙丈餘穗黑色實圓或曰粟也恐得其實

彼稷之苗

朱傳稷亦谷也一名穄似黍而小或曰粟也爾雅粢稷注今江東人呼粟爲粢左傳粢食不鑿注黍稷曰粢月令孟春行冬令首種不入注稷嵗初先種孟夏先熟故云首種不入謂極寒種不入土也稷有黃白紫黑北人呼烏禾不甚珍惟祠事用之玉藻云子卯稷食而菜羮又云沐稷而靧粱祭法厲山氏之有天下其子曰農能殖百谷夏之衰也周棄繼之故祀以爲稷本艸稷米味甘無毒主益气補不足圖經稷貴爲五穀之長尊屬大社之神莖葉似粱而庳穗散如稲粒如粱而扁大稃外瑩滑米正黃呂氏春秋飯之美者有陽山之穄髙誘云闗西謂之冀州謂之防皆一物也廣雅云如黍黑色考靈耀云日中星鳥可以種稷戴氏曰爾雅云粢稷說文云稷齊也齊稷也穄也穄也不知稷穄同聲實一字說文本之爾雅爾雅本之禮記記曰稷曰明粢祭祀之米黍稷稲粱通謂粢盛而各爲之嘉號故稷曰明粢粱曰薌萁謂稷爲粢亦可謂粱爲萁乎固哉爾雅之說也名物解稷祭也所以祭故謂之穄杜預言黍稷曰粢降食以爲酒貴食次之故穄者粱也所以祭明尊矣故五穀之官而稷官名之季夏之月中央土天子食稷與牛蓋五行土爲尊故稷爲長也名物疏稷有四名曰稷曰粢曰曰防爾雅注稷粟也郭璞云今江東人呼粟爲粢二說非是本艸粟米在中部味鹹稷米在下部味甘其治療亦全別谷譜稷苖似蘆莖髙三四尺有毛結子成枝而疎散外有薄殻粒如粟而光滑色紅黃米似粟而稍大色黃鮮七月熟熟便刈少遲遇風卽落益气安中解暑屬土脾之谷也筆談曰齊晉人呼積爲祭蓋其土音也本艸又名穈子大雅秬秠穈芑皆黍屬以色別之丹黍曰穈月令章句云稷秋種夏熟歷四時備陰陽非也蓋嵗初先種孟夏先熟鄧潛谷曰陶隱居生江南不識稷爲何米谷稼尙不能辧況芝英乎稷本與粟通屍謖言肅也詩旣齊旣稷亦肅意蓋秋气也谷秋成曰稷百谷皆秋成故粟又爲總名

苖說文艸生於田者從艸從田管子神農播谷因苗以爲教詩緝谷始生曰苖艸之類始生亦曰苗公羊注苗者禾也生曰苗秀曰禾淮南子治國若耘田去其害苗者而已呂氏春秋苗其弱也欲孤長也欲相與居其熟也欲相與扶是故三以爲族乃多粟詩疏云稷苗六月時也稷穗七月時也稷實八月時也六書故禾穉曰苗艸在田中苗之義也按苗卽今之禾秧其分種未吐華曰穉禾亦在田中豈可專指苗義乎尙書大傳成王時有苗異莖同生爲一穗周公曰三苗一穗天下其和爲一乎又夏獵曰苗爲苗除害也又周禮大司馬仲夏教茇捨遂苗

彼稷之穗

朱傳穗秀也稷穗下垂如心之醉故以起興說文禾成秀也春秋說題辭嘉禾之滋連莖三十五穗以成盛徳按說文音遂從爪從禾人所以収也或從惠作穗古兩穗爲瑞攺禾從木非

中谷有蓷

朱傳蓷鵻也葉似萑方莖白華華生節間卽今益母艸也爾雅萑蓷茺蔚疏李巡曰臭穢艸也郭云今茺蔚也廣雅名益母葉似荏方莖白華華生節間毛傳蓷鵻也陸疏舊說及魏博士濟陰周元明皆云庵防是也韓詩及三倉說悉云益母故曾子見益母而感本艸云益母茺蔚也故劉歆曰蓷臭穢臭穢卽茺蔚也埤雅茺蔚一名蔚臭一名蓷旱漧曰暵蓷者能暵之艸今曰暵其幹矣則非一日之亢也本艸經茺蔚子一名益母一名益明一名大札一名貞蔚生海濱池澤陶隱居云葉如荏方莖子形細長三稜圖經云苗葉上節節生花實似雞冠子黑色衍義云茺蔚子葉至初春亦可煮作菜食淩冬不凋悴陳藏器云此艸一名負擔子一名夏枯艸三月采治產婦疾神妙故曰益母許東陽云鵻萑並音隹萑又名蓷毛氏以鵻代蓷故朱傳從之云葉似萑考爾雅注及詩疏皆作葉似荏傳中萑字誤蓋鵻卽萑不可謂之似也荏者白蘇紫蘇之類與此迥別朱震亨曰臭郁艸卽茺蔚有臭味夏枯艸不臭夏枯先枯而無子郁臭後枯而有子陳無功曰夏枯亦有細子四粒丹溪云無子誤拾遺有鏨菜方莖對節白花卽益母艸白花者爾雅曰蓷紫花者爾雅曰蕢名物疏毛傳云蓷鵻其大車亦云菼鵻考本艸諸書茺蔚子並無鵻名豈毛以蓷爲菼乎毛又云陸艸生谷中傷於水據本艸茺蔚正生海濱池澤非陸艸也魏博士等以爲庵防本艸庵防生雍州川谷及上黨道邊春生苗葉如艾蒿髙三二尺七月開花八月結實亦無蓷名不知古人何以云爾廣要蓷鵻庵防異種各名毛傳之誤爾雅萑字誤之也朱引用毛公亦云鵻也又曰葉似萑則不惟傳訛且兩岐矣夏枯艸一名郁臭因入夏卽枯故名別是一種經中所不載陳藏器及外臺祕要混以爲蓷不知蓷艸夏間始著花何云枯耶但花有白紫二種陳以白者爲是孫思邈以紫花者是李時珍云二色皆是白者主气紫者主血如牡丹芍藥之類耳萑字據說文從艸從隹朱惟切艸屬卽此爾雅萑蓷也從艸上又加卄者卽八月萑葦之萑也從從隹者胡官切鴟屬也首旣不同因有三音今從俗混作一字矣按茺蔚節節生穗四五月花蕚內有三稜子四粒卽益母艸也神農本經夏枯艸一名夕句一名乃東別錄名燕面一名鐵色迥然二物也或言益母亦有夏枯之名於義無取其爲傅會之說無疑

彼采蕭兮

朱傳蕭荻也白葉莖麄科生有香气祭則焫以報气故采之爾雅蕭荻陸疏今所謂荻蒿者是也或云牛尾蒿似白蒿白葉莖麄科生多者數十莖可作燭有香气故祭祀以脂爇之爲香許愼以爲艾蒿非也禮王度記曰士蕭庻人艾蕭艾不同明矣周禮甸師祭祀其蕭茅注先鄭以爲蕭或用莤但以縮茅解之杜子春始讀爲蕭郊特牲旣奠然後爇蕭合羶薌以報气也加以郁鬯以報魄也雅翼蕭生於春待秋三月乃成詩緝蒿者總名蕭者蒿之香者也埤雅蕭可以祭故其字從肅秋風過肅意象蕭然故蕭一名荻詩曰取蕭祭脂凡祭灌鬯求諸陰焫蕭求諸陽奏樂求諸陰陽之間禮曰聲音之道所以詔告於天地之間也又曰見以蕭光以報气也加以郁鬯以報魂也凡祭言鬯常先於蕭今祭言鬯更在蕭后則以言商禮故也蓋周人先求諸陰故先灌鬯商人先求諸陽故先焫蕭且周祭肺商祭肝故祭義言商禮先舉肝所謂羞肝肺首心是也郊特牲言周禮先舉肺所謂祭肺肝心是也詩曰冽彼下泉浸彼苞蕭民者上之所恃以事宗廟社稷蕭之象也又曰蓼彼蕭斯蕭防物也而其香能上達故詩以況四海之諸侯論語蕭墻注肅也諸侯見羣臣於此加肅敬也禮明堂位疏屏天子之廟飾卽蕭墻也禮記疏一祭之中再度焫蕭郊特牲云取膟膋燔燎升首報陽也祭義云建設朝事燔燎羶薌見以蕭光以報气也此朝踐焫蕭也郊特牲又云蕭合黍稷旣奠然後焫蕭合羶薌此饋熟焫蕭也朝踐卽朝事謂薦血腥時也饋熟則薦黍稷時也

彼采艾兮

朱傳艾蒿屬幹之可灸故采之爾雅艾冰臺疏今艾蒿也本艸經艾葉味苦防溫無毒主灸百病一名冰臺一名醫艸生田野圖經云初春布地生苗莖類蒿而葉皆白以苗短者爲佳治令細軟謂之熟艾陳久方可用崔實四民月令三月可采艾師曠占嵗欲疫病艸先生病艸艾也廣雅天子祭以鬯諸侯以薰卿大夫以蘭士以蕭庻人以艾埤雅說文云艾從乂艸之可以乂病者曲禮曰五十曰艾服官政六十曰耆艾歷也耆至也謂其徳十年一進至此可爲大夫矣故曰服官政博物志曰削冰圓舉以向火承其影則得火故曰冰臺舊說燕蓐惡艾字說艾可乂疾久而彌善故爾雅云艾長也艾歷也醫用艾灸一灼謂之一壯者以壯人爲法其言若干謂壯人當依此數老幼羸弱量減之藥譜艾舊以湯陰復道者爲佳謂北艾四明者謂之海艾近世推蘄州爲勝相傳蘄州白家山產者置寸板上灸之气徹於背他山艾徹五餘僅三分而已博物志積艾三年燒津液下流成鉛錫容齋隨筆碾艾著茯苓三五片卽成細末又千年艾出武當太和山髙尺許花如小菊葉不似艾而气味同揉之卽細通雅艾蒿類葉按之成絨者是其背有白毛者九牛艸也陳嘉謨以九牛艸爲蘄艾或別有所見耶

丘中有麻

朱傳麻谷名子可食皮可績爲布者爾雅枲麻黂枲實莩麻母疏莩苴麻子之盛子者也周禮注枲是防麻苴是麻之有蕡實者風俗通蓬生麻中不扶自直淮南子汾水濁宜麻本艸圖經麻黂麻子田圃所蒔績其皮以爲布者麻黂一名麻勃麻上花勃勃者七月七日采麻子九月采陶隱居以麻黂爲牡麻牡麻則無實蘇恭以爲蕡卽實非花也按本經朱子云麻黂味辛麻子味甘此又似二物疑本艸與爾雅禮記稱謂不同耳養生要集麻子味甘補中益气服之令人肥健雅翼麻之屬總名麻別而言之則有實者名苴無實者名枲子夏喪服傳曰苴絰者麻之有蕡者也牡麻者枲麻也蕡卽實也牡卽無實之名然亦通名麻枲麻實有文理故屬金爲西方之谷明堂月令秋食麻與犬古者朝事之籩熬麻麥以實之謂之麷蕡於植物中最多子又有檾者亦麻類有實又胡麻亦有實本生大宛一名油麻淳黑者名巨勝亦曰一葉兩莢爲巨勝抱朴子胡麻一名方莖服之不老耐風濕其葉名靑蘘枲麻與麥互相爲候麥黃種麻麻黃種麥種枲太早則堅剛厚皮多節晚則皮不堅寧失於早不失於晚麻譜云薴績麻也有二種一種紫麻一種白薴春秋說題辭麻之爲言防也陰精寢密女作纎防也麻生於夏夏衣物成禮儀故麻可以爲衣陽成於三物以化故三變縷布也宋均曰麻枝葉成謂之衣三變生成形之變也漚取皮二變也績成爲縷三變也月令仲冬之月天子乃以犬嘗麻先薦寢廟蓋麻爲西方之谷屬金艮爲狗亦屬土取土金相生之義也周禮典枲掌布緦縷紵之麻艸之物以待時頒功而授賫及獻功受苦功以其賈揭而藏之以待時頒疏云苦功謂麻功謂盬麄之功呂覽得時之麻必蕓以長疎節而色陽小本而莖堅厚枲以均後熟多榮日夜死復生如此者不蝗管子五沃之土其陽則安樹之五麻若髙若下不擇疇所其麻大者如箭如葦大長以美其細者如雚如蒸大者不類小者則治揣而藏之若眾練絲地道記云北地髙涼宜麻四時纂要種麻熟耕地從橫七徧已上生則無葉四民月令二月三月可種苴荼凡種麻之地耕不厭熟田欲嵗易布葉而鋤勃如灰卽刈茦欲小�欲薄獲欲淨漚欲淸水生熟合宜拾遺記紫沈麻其實不沈有雲水麻實光宜爲油澤有光通麻食之行不待燭則巨勝也食之延壽名物解麻谷之良也實曰苴七月之詩言九月菽苴采荼薪樗先王所以致食勞農之意也五穀之養人以浮虛爲下沈實爲上胡麻食之沈實者也故良通雅筆談云古止有火麻油麻種得自張騫故曰胡麻按九谷八谷五穀皆有麻古人麷蕡熬葈實豈食火麻耶且火麻子甚不可食意其時早已有之而騫所得者乃六稜八稜之屬耳爾雅翼曰巨勝胡麻之黑者宋嘉祐本艸有黑白油麻二條沈存中亦曰八稜六稜者爲胡麻是中國當本有白色四稜者耳古人言枲卽麻又曰枲實曰食麻若據今綱目則枲爲雄麻安可食耶杜寶曰隋大業四年攺胡麻爲交麻其曰檾麻防麻也一作莔但可爲繩耳爾雅葋艼熒注未詳疑是薴檾之訛

隰有荷華

朱傳荷華芙渠也說文荷芙渠葉茄芙渠莖芙蓉華未發爲菡萏已發爲芙渠爾雅荷芙渠其莖茄其葉蕸其本蔤其華菡萏其實蓮其中的的中薏李巡曰分別蓮莖華葉實之名芙渠其總名也別名芙蓉廣雅江東呼荷爲芙蓉郭璞曰蔤莖下白蒻在泥中者蓮謂房也管子五沃之土生蓮陸疏蓮靑皮裏白子爲的的中有靑長三分如鉤爲薏語曰苦如薏也的五月中生生啖脆至秋表皮黑的成可食或磨以爲飯輕身益气令人彊健援神契王者徳至於地則華蘋感注雲華蘋並頭蓮也周書藪澤已渴卽蓮掘藕古今注荷華華之最秀異者一名水旦一名水芝一名澤芝一名水仙花有赤白紅紫靑黃紅白二色差多大者至百葉王荊公云蓮華有色有香得日光乃開𨿽生於水水不能沒𨿽在污泥泥不能污卽華時有實然華事始則實隱華事已則實見埤雅荷總名也其的中有靑爲薏皆倒生兩牙一成芰荷一蕅荷也又生一牙爲華蕅荷帖水生藕者也芰荷無蕅捲荷也與華偶生出水上亭亭如者亦或謂之距荷蕅荷一本其旁行爲蕅節生一花一葉菡萏實若臽隨昏曉闔辟焉凡物皆先華後實獨此華果齊生拾遺記曰昆流素蓮一房百子淩冬而茂言其受气之特異也蓮之根曰藕偶生善耕泥引長故從偶俗云藕生應月月生一節閠輒益一今芋有十二子爲衞相傳爲應月之數赤箭亦有十二根爲衞有風不動無風自搖亦其類也趙辟公雜記藕能移鯉能飛龜能守其性使然也芙渠行藕如竹之行鞭節生一葉一華華葉相偶又華初著子首顧在下久之其房倒垂首更在上矣說文引杜林曰藕根曰蕫非是爾雅其本蔤蔤乃藕根非蕫也本艸衍義粉紅千葉白千葉者皆不實其根惟白蓮爲佳今禁中生碧蓮亦一瑞也楚辭荷爲衣兮蕙爲帶又緝芙蓉以爲裳又芙蓉始發雜芰荷防又相如賦夫容外發又荷作茄古詩鷺何在在茄下反騷衿芰茄之緑衣破芙蓉之朱裳是也段成式曰蓮子曰湖目問奇云芙蕖古作扶渠詩疏一作夫渠又蓮華三出一層凡六層內典芬陀利華白蓮花也優鉢羅花靑蓮花也波頭摩花赤蓮也

隰有遊龍

朱傳遊枝葉放縱也龍紅艸也一名馬蓼葉大而色白生水澤中髙丈餘爾雅紅蘢古其大者蘬陸疏一名馬蓼葉大而赤白色生水澤中髙丈餘張子曰龍是葒艸其枝榦樛屈著土處便有痕如龍也本艸經葒艸主消渴去熱明目益气一名鴻鴶如馬蓼而大生水旁五月采實陶隱居云馬蓼生於濕地莖斑葉大有黑防最大者是葒艸圖經葒艸卽水紅下濕地皆有之詩隰有遊龍是也管子五位之土其山之淺有龍與卉埤雅山性宜木隰性宜艸扶蘇荷華橋松遊龍皆山隰之所養以自美者橋髙也遊縱也以縱故謂之龍上聳曰橋山海經曰上多橋木鄭讀曰槁木誤矣古本蘢作龍紅艸葉如拓黃花白子皮靑滑詩傳龍頭艸也淮南子曰海閭生屈龍屈龍生容華龍鴻也屈龍卽遊龍又馬蓼曰墨記艸葉中有黑防者水蓼卽虞蓼澤蓼靑蓼人食之紫蓼赤蓼以色名香蓼以香名按郭注俗呼紅艸爲蘢鼓語轉耳本艸經言如馬蓼而大鄭注云紅艸似蓼而髙大多毛故謂之馬蓼據二說止言似蓼紅𨿽有蓼名非卽馬蓼也又本艸衍義雲水蓼與水紅相似其非蓼明甚陸疏及埤雅爾雅翼皆曰一作馬蓼故朱傳因之又爾雅蘢天蘥郭注未詳說文沿本文訓天蘥未審何艸故當闕疑也

茹蘆在阪

朱傳茹蘆茅搜也一名茜可以染絳爾雅茹蘆茅搜說文茹蘆人血所生本艸茜根可以染絳一名過山龍一名地血一名茹蘆一名茅搜一名蒨鄭康成曰齊人謂蒨爲韎甌人謂口束謂蔓有朿也蜀本圖經染緋艸葉似棗葉頭尖下濶莖葉俱澀四五葉對生節間蔓延艸木上根紫赤色今所在有八月采根陳藏器云周禮庻氏掌除蠱毒以嘉艸攻之嘉艸蘘荷與茜主蠱爲最埤雅春秋曰皿虫爲蠱篆髓曰皿器也虫諸虫也指事律曰造畜蠱毒謂集合諸虫置於一器之內久而相食諸虫皆盡若獨蛇在則卽爲蛇之類陸疏齊人謂之茜徐州人謂之牛蔓今圃人或作畦種蒔陶隱居云東方諸處乃有而少不如西多其文西艸爲茜以此周禮掌染艸掌以春秋斂染艸之物出其東門曰縞衣茹蘆毛云茅搜之染女服也鄭箋云染巾也貨殖千畞梔茜其人與千戶侯等茜一作蒨束晳補亡詩蒨蒨士子湼而不渝注言孝子鮮明𨿽染不變也卉譜蒨根色紅气溫味微酸而帶咸入營气行滯走血赤柳根與茜相似但酸澀誤用患內障通雅徐廣曰巵今鮮支茜一名紅藍卽今之紅花古亦稱茜今又有烏紅用蘇木染成者西洋諸國以紫鉚染成者曰胡胭脂俗呼紫梗紫鉚眞臘國所出樹汁也

有女如荼

朱荼茅華輕白可愛者也鄭箋荼茅秀物之輕者飛行無常疏云釋艸有荼苦菜又有荼委葉邶風誰謂荼苦卽苦菜也周頌以薅荼蓼卽委葉也鄭於地官掌荼注及旣夕注與此箋皆云荼茅秀然則此言如荼乃是艸茅秀出之穗非彼二艸也爾雅蔈荂荼猋藨防疏此辧防荼之異名也荼茅秀蔈也荂也其別名荼卽苕也苕又名猋又名藨皆萑茅之屬花秀名也埤雅予所捋荼傳曰萑苕也今女匠亦以萑荼絮巢其色白按考工記凡爲甲鞄人之事望而視之欲其荼注荼白茅茅華輕而白韋革之色似之周禮地官荼人掌以時聚荼以供喪事注禮茵著用荼言縫淺黑之布貯荼於中柩下壙以茵借之也國語吳王萬人爲方陳白常白旗素甲白羽之矰望之如荼韋昭云荼茅秀也

方秉蕳兮

朱傳蕳蘭也其莖葉似澤蘭廣而長節節中赤髙四五尺又云蘭與澤蘭相似生水旁紫莖赤節緑葉光尖長潤有岐陰小紫陸疏蕳卽蘭香艸春秋傳曰刈蘭而卒楚辭旣滋蘭之九畹孔子云蘭當爲王者香艸皆是也其莖葉似藥艸澤蘭廣而長節節中赤髙四五尺漢諸池苑及許昌宮中皆種之可著粉中藏衣著書中可辟魚禮記婦人或賜之蘭則受而獻之舅姑本艸經蘭艸主殺蠱毒辟不祥一名水香生大吳池澤澤蘭生汝南諸大澤旁蜀本云蘭艸葉似澤蘭尖長有岐花紅白色而香生濕地圖經云澤蘭與蘭艸相類蘭艸葉光潤根小紫五六月盛澤蘭葉尖防有毛方莖紫節采七八月防辛此爲異耳易通卦驗冬至廣莫風至蘭始生盛之荊州記都粱縣有小山山上水極淺其中悉生蘭艸緑葉紫莖芳風藻谷俗謂蘭爲都梁卽以號縣云羅氏曰蘭葉如莎首春則茁其芽出五六寸杪作一花花甚芳香大抵生深林中愈深則莖愈紫故稱幽蘭與蕙相類江南蘭則在春芳荊楚及閩中者秋復再芳故有春蘭秋蘭衍義云蘭艸葉如門冬而濶且韌長一二尺四時常靑花黃中間葉上有細紫防春芳者爲春蘭色深秋芳者爲秋蘭今江陵鼎澧州山谷有之其葉與澤蘭不相似澤蘭才出土便分枝梗葉如菊而尖長蘭之種類至多其入藥者更有馬蘭山蘭花可玩者有崇蘭鳯尾蘭竹蘭石蘭鄭漁仲云蘭卽蕙蕙卽薰薰卽零陵香其說謬甚矣夏小正五月畜蘭爲沐浴也文子日月欲明浮雲蓋之叢蘭修發秋風敗之孫卿子民之好我芬若椒蘭家語芝蘭生深林不以無人而不芳君子修道立徳不以困窮而攺節埤雅古之佩者各象其徳故徳芬芳者佩蘭禮曰佩帨苢蘭楚辭紉秋蘭以爲佩又曰遺余佩兮澧浦今鼎澧之間多蘭左傳蘭有國香人服媚之荀子曰蘭茝藳本漸於蜜醴一佩易之又曰其漸之滫君子不近庻人不服此言善惡在所與遊故交不可不愼也易曰同心之言其臭如蘭陰爲臭腐而同人之五陽也故有蘭之象韓詩傳三月桃花水下之時執蘭祓除薛君注鄭國之俗三月上已之溱洧兩水之上招魂續魄秉蘭艸祓除不祥故詩人願與所悅者俱往也花木考云花之幽潔者無如蘭故曰蘭似君子蕙似士大夫今蜂采百花俱置股間惟蘭則拱背入房以獻於王物亦知其可貴如此淮南子男樹蘭美而不芳說者以爲蘭女類左傳稱女爲季蘭又鄭文公妾燕姞夢天與已蘭文公與而禦之遂生穆公則蘭之爲女類其說舊矣朱子楚辭辧證云蘭蕙名物本艸甚詳劉次莊云今沅澧所生花在春則黃在秋則紫春黃不若秋紫之芬馥又黃魯直云一干一花而香有餘者爲蘭一干數花而香不足者爲蕙今按本艸所言之蘭𨿽未之識然云似澤蘭則今處處有之蕙自爲零陵香尢不難識其與人家所種葉類茅而花有兩種如黃說者皆不相似劉說則又詞不分明大抵古之所謂香艸必其花葉皆香而燥濕不變故可刈以爲佩若今之所謂蘭蕙則花𨿽香而葉乃無气香𨿽美而質弱易萎皆非可刈而佩者也名物疏祓除之禮說者參差蔡邕以爲暮春天子乘舟禊於名川論語云浴乎沂自上及下古有此禮後漢書以爲上已官民皆絜於東流水上陽气布暢始洗潔之南齊志以爲三月淸明之節修事水側禱祀以祈丰年予謂周禮女巫掌嵗時祓除釁沴則祓除之來已久第不知何緣定於上已之辰晉束廣防云周公成洛邑因流水以汛酒逸詩曰羽觴隨流波此三月曲水之始也其說無稽所引詩復不似周人語摯虞謂起於徐肇三女亡一村盥洗者抑又妄矣蘭譜蘭無偶稱第一香常開於春初𨿽冰霜之後髙深自如葉尢蔥翠勁挺可愛不必花也故江南以蘭爲香祖其品紫梗靑花爲上靑梗靑花次之紫梗紫花又次之餘不入品凡蘭皆有一滴露珠在花蕊間謂之蘭膏取多則損花

贈之以勺藥

朱傳勺藥亦香艸也三月開花芳色可愛廣雅攣夷芍藥也韓詩離艸也言將離別贈此艸也本艸一名白術一名余容一名犂食一名解倉一名鋋生中嶽川谷及丘陵圖經春生紅芽作叢莖上三枝五葉似牡丹而狹長髙一二尺夏開花有紅白紫數種子似牡丹而小秋時采根根亦有赤白二色入藥單葉者良古今注芍藥有二種有艸芍藥木芍藥木者花大而色深俗呼爲牡丹非也牛亨問於董仲舒曰將離別相贈以芍藥者何答曰芍藥一名可離故將別以贈之亦猶相招召贈文無文無一名當歸也後世雜記謂贈之以芍藥乃男宜女貽我握椒以女宜男其說不足信山海經條谷之艸多芍藥洞庭之上多芍藥範子曰芍藥出三輔建寧記建寧出芍藥極精好埤雅芍藥榮於仲春華於孟夏傳曰驚蟄節後二十有五日芍藥榮是也華有至千葉者今羣芳中牡丹品第一芍藥品第二芍藥花後於牡丹胡嶠詩瓶里數枝婪尾春蓋婪尾酒乃最後之杯芍藥殿春亦得是名其花有蓮香白墨紫硃砂紅之類維治芍藥每九月十月悉出其根滌以淸泉然後剝消老硬病腐之處揉調沙糞易其故土大約三二年一分否則舊根侵蝕新芽花不成就矣孔常父曰州芍藥名天下四方市種者一嵗小變三嵗大變與常花無異由是芍藥之美專於州其色以黃爲最貴緋紅千葉乃其下者雅翼芍藥華之盛者其根可和五臟制食毒古有芍藥之醬合蘭桂五味以助諸食因呼五味之和爲芍藥花木考芍藥花譜總別四十二種其色以黃者爲貴本艸云芍藥猶綽約美好貌處處有之州爲上謂得風土之正猶牡丹以洛陽爲最也或疑漢以來以牡丹爲芍藥按牡丹一名防姑一名鹿韭芍藥千葉者一名小牡丹古今注有艸芍藥木芍藥木本者牡丹名同實異必合爲一誤矣詩記蘭卽今之蘭芍藥卽今之芍藥陸疏泥毛公香艸之言必欲求香於柯葉置其花不論何也通雅古琴疏帝相元年條谷貢桐芍藥帝命羿植桐於云和命武羅伯種芍藥於後苑王立之詩話載北齊楊子華有畫牡丹白樂天李羣玉皆有詩歐陽公花譜序何謂無人形篇什耶安期生服鏈法有金芍藥木芍藥木卽牡丹溫庭筠詩山寺明媚木芍藥王砅引呂覽月令雷乃發聲芍藥榮田防化爲鴽牡丹花則周末已名牡丹矣又芍藥可離唐本艸云可離江蘺也子虛賦作勺藥韓退之郾城聯句亦用勺藥文選注凡四見皆音酌略乃魚肉等醢豈詠花而可讀爲酌略乎

維莠驕驕

朱傳莠害苗之艸也孔疏仲虺之誥曰若苗之有莠若粟之有秕秕似粟莠似苗也國語馬餼不過狼莠韋昭注似稷而無實韋昭問答云甫田維莠今何艸答曰今之狗尾也月令孟春行秋令藜莠蒿萊並興戰國策幽莠之秀也似禾雅翼莠者害稼之艸今之狗尾艸也似稷而不結實無處不生莠旣惡物故言之不美者謂之莠言精蘊曰從艸從秀言其秀與苖同然實艸類不可食齊風維莠驕驕小雅不稂不莠皆言爲害苗艸又醜也左傳鄭公孫揮過伯有其門上生莠白莠猶在乎注莠諭伯有伯有侈知其不久也

言采其莫

朱傳莫菜也似柳葉厚而長有毛刺可爲羮陸疏莫莖大如箸赤節節一葉似柳葉厚而長有毛刺今人繅以取繭緒其味酢而滑始生可以爲羮又可生食五方通謂之酸迷冀州人謂之幹絳河汾之間謂之莫埤雅子如楮實而紅有刺甜酢可食今吳越呼爲茂子一作苺子汾沮之詩一章曰言采其莫二章曰言采其桑言其君儉以能勤始於侵繅事而采莫終於侵蠶事而采桑也東坡云吾居南海有此人皆呼夢子其實卽子也霜實累累髙數尺有刺開花落瓣則爲子九月紅熟可生食之

言采其藚

朱傳藚水舄也葉如車前艸爾雅藚牛唇毛傳水蕮也郭注如續斷寸寸有節拔之復生陸疏今澤瀉也其葉如車前艸大其味相似徐州廣陵人食之本艸澤泄生汝南池澤陶隱居云葉狹長叢生諸淺水中仙經服食斷谷皆用之亦名水瀉一名及瀉一名芒芋一名谷瀉名物疏爾雅謂藚牛唇郭注引毛傳爲水蕮李巡曰別二名郭云如續斷璣以爲今澤瀉鄭注云狀如麻黃亦謂之續斷其節拔可復續生沙陂未知孰是廣疏云陸氏因毛水蕮誤爲澤瀉李巡已非之鄭氏因郭如續斷遂指爲續斷愈失其眞矣按爾雅又云蕍防注云今澤蕮卽本艸澤瀉也今考本艸並無藚與水蕮之名又本艸云續斷一名龍頭一名屬折一名接骨一名南艸一名槐花亦無藚與水蕮名其花葉莖實圖經亦詳別之

不稼不穡

朱傳種之曰稼斂之曰穡孔疏以稼穡相對則先稼後穡故毛傳曰種之斂之若防則相通大田曰曽孫之稼非惟種之也湯誓曰捨我穡事非惟斂之也說文禾之秀實爲稼莖節爲禾一曰稼事也又在野曰稼五稼黍稷菽麥稲呂覽人稼之容足耨之容耨據云容手得時之稼其臭香其味甘其气章百日食之耳目聰明四衛變彊身不入周禮大司徒辧十有二壤之物而知其種以敎稼穡樹藝遂人以土宜敎甿稼穡遂師巡稼穡遂大夫正嵗簡稼器修稼政縣正各掌其縣之政令徵比趨其稼事鄼長嵗時簡器與有司數之裏宰以嵗時合耦於耡以治稼穡趨其耕耨司稼巡野觀稼以年之上下出斂法又稲人掌稼下地又司稼掌巡邦野之稼辧穜稑之種周知其民與其所宜地以爲法注云種谷曰稼如嫁女有所生曹植社頌靈稼阿那一禾千莖穡說文谷可收曰穡左傳小國爲繁大國省穡而用之疏穡愛也言愛惜而收斂之書說命若農力田服穡乃亦有秋內則飯黍稷稻粱白黍黃粱稰獲注雲谷熟而獲之則曰稰生獲之曰獲家語良農能爲稼不能爲穡管子度地篇樹以荊棘土相穡著所以爲固也與塞同穡之言塞廩藏充塞也

胡取禾三百廛兮

說文嘉谷也二月始生八月而熟得時之中故謂之禾禾木也木王而生金王而死小雅禾易長畆注易治長竟也禾者嘉谷之總名凡黍稷稲粱自始生至實皆曰禾尙書七月禾乃登又天大雷電以風禾盡偃王出郊天乃雨反風禾則盡起又唐叔得禾異畆同穎獻諸天子王命歸周公於東作歸禾注禾各生一壠而共爲一穗天下和同之象左傳鄭祭足帥師取成周之禾莊子鹵莽而種之禾亦鹵莽而報之滅裂而耰之禾亦滅裂而報之孔子見禾之三變始於粟粟生苖苖成穗所謂變而益上也淮南子后稷不能令禾冬生管子小問篇苖始其少也昫昫乎孺子也其壯也莊莊乎士也至其成也由由乎玆勉何其君子也天下得之則安不得則危故命之曰禾又古之封禪者北裏之禾所以爲盛亢倉子得時之禾長秱大穗圜粟而薄糠米粘而香舂之易而食之彊禾卽粇糯二稻也廣雅粢稻其穗謂之禾春秋大無麥禾書災也春秋說題辭禾者銜滋液注銜滋液以生故以禾谷爲名也又曰嘉禾之滋莖長五尺五七三十五故連莖三十五穗以成盛徳孝經援神契徳之下地則嘉禾生瑞應圖曰嘉禾五穀之長盛徳之精也文者異本而同秀質者同本而異秀仁卉也王者徳盛則生其大盈箱一稃二米周書凡禾麥居東方黍居南方稻居中央粟居西方菽居北方董仲舒云聖人於五穀最重麥與禾汜勝之書種禾無期因地爲時三月楡莢之時髙地彊土可種禾七月疏苖生旣秀謂之禾種殖諸谷名爲稼禾稼者苗榦之名黍稷重穋其餘稻秫苽粱之輩皆名爲禾麻與菽麥則無禾稱呂氏春秋禾之患不俱生而俱死先生者美米後生者爲秕其耨也長其兄而去其弟注謂存其長大而去其弱小也周禮掌客車禾車三秅音茶禾四百秉也聘禮禾四秉曰筥十筥曰稯十稯曰秅秉禾盈握也小雅彼有遺秉稯一作總禹貢百里賦納總或作又禾芒曰秒說文秋分而秒定或作蔈律數十二秒而當一分十分而一寸亦取如禾芒之細也禾成秀也秖禾始熟也租田中禾稭也防禾重生也名物解禾粟之苗榦粟禾之穟實春秋陰陽之中粟春生而秋熟方其以養生言之則謂之禾禾麻菽麥禾�穟穟是也方其以所用言之則謂之粟率啄粟握粟出卜是也師曠術占曰杏多實不虫來年秋禾善山海經昆侖之墟有玉山木禾玉山王母所居也又呂覽飯之美者有山之禾

綢繆束芻

說文芻刈艸也象包束艸之形爾雅稈謂之芻祭統王執芻注藳也孔疏芻者飼馬牛之艸蕘者供燃火之艸俗作蒭又牛羊曰芻犬豕曰豢皆以所食得名又茭艸名芻又石龍芻生山谷濕地可以爲席卽龍須艸西京雜記曰夫人無幽顯道在則爲尊𨿽生芻之賤也不能脫落君子故贈君生芻一束詩人所謂生芻一束其人如玉也

不能蓺稻粱

朱傳稻卽南方所食稻米水生而色白者爾雅稌稻也說文稻稌也秔稻屬沛國謂稻爲稬周官職方氏掌天下之圖辧邦國都鄙九谷之數州荊州其穀宜稻豫州並州宜五穀靑州宜稻麥兗州宜四種雍州冀州宜黍稷幽州宜三種又地官稻人掌稼下地以豬蓄水以防止水以溝蕩水以遂均水以列合水以澮瀉水以涉其芟作田掌艸澤之所生種之莣種注莣種稻麥屬漢世亦有稻田使卽稻人之職也廣雅稻穗謂之禾本艸秔米味甘苦主益气止煩泄稻米味苦主溫中顏師古刋謬正俗本艸稻米今之稬米養生要集秔稻屬也稻亦秔之總名也道家方藥有用稻米秔米此則是兩物也曲禮祭宗廟之禮稻曰嘉蔬月令季秋天子乃以犬嘗稻先薦寢廟左傳鄅人借稻邾人襲鄅注借履稻而行也地在瑯琊國語今吳稻蟹不遺其種春秋說題辭稻之爲言籍也稻冬含水盛其徳也故稻太陰精含水沮洳乃能化也孝經援神契污泉宜稻呂氏春秋得時之稻大本而莖葆長秱疏穖穗如馬尾大粒無芒米而薄糠舂之易而食之香如此者不益先時者大本而莖葉格對短秱短穗多秕厚糠薄米多芒後時者纎莖而不滋厚糠多秕辟米不待定熱卬天而死汜勝之書種稻春解凍時耕反其土種稻區不欲大大則水深淺不徧冬至後百一十日可種稻地美者用種畆四斗四民月令三月可種秔稻美田欲稀薄田欲稠異物志交趾一嵗再種南海晉安有九熟之稻隋書婆登國有月熟之稻融臯有旬日之稻西域有四熟之稻風土記稴稻之靑穟禾皆靑白拾遺記東極有靈和之稻寒者食之則體溫熱者食之則體冷文選淸流之稻又瑯琊之稻古歌曰引漳水灌鄴旁終古斥鹵生稻粱蔡邕月令章句十月獲稻九月熟者謂之半夏稻廣志有虎掌稻紫芒稻赤穬稻白米稻南方有蟬鳴稻七月熟有蓋下白正月種五月獲莖根復生九月熟靑芋稻六月熟累子稻白漠稻七月熟名物疏秔稬二色皆稻也別而言之則稻是稬秔乃稻屬耳詩書所用各隨文解之論語食夫稻則稻是稉月令秫稻必齊則稻是稬周禮牛宜稌則稌是秔丰年多黍多稌爲酒爲醴則稌是稬以陶隱居之博物而云江東無稻不知色類云何五穀豈易分哉稬米今人亦謂之秫廣雅云秫稬也古今注云稻之黏者爲秫然爾雅眾秫別是一種禮記秫稻必齊又云菽麥蕡稻黍粱秫惟所欲急就篇云稻黍秫稷旣言秫又言稻必非一物鄭司農太宰注亦以秫稻爲九谷之二種本艸圖經云黍米黏者爲秫說文云秫稷之黏者則秫是黍稷之屬非稻也顏師古云秫似黍米而粒小穀譜稻有稉有稬北方以爲佳品南方以爲常食有早中晚三熟水旱二類南方土下宜水稻北方地平惟澤土宜旱稻大要北稉涼南稉溫赤稉熱白稉涼新稉熱陳稉涼耳稻性宜水亦有同類而陸種者謂之陸稻記曰煎醢加於陸稻上是也今謂之旱稜稻花午開暮合開合皆於日中有至七開七合者詩十月獲稻今晚稻也六月收者曰早稻秈稻占稻七八月收者曰菊花秈稻細名甚多自江淮以南田多三收北地苦寒十月乃獲七修類稿云宋眞宗聞占城稻早耐旱詔求種分給諸州故作占粱朱傳粟類也有數色禮記祭宗廟之禮粱曰薌萁又嵗凶大夫不食粱注以粱爲加也物理論粱者黍稷之總名本艸靑粱白粱味甘防寒黃粱最佳所謂竹根黃也廣志有具粱解粱遼東赤粱鹽鉆粱粒如蟣子魏文帝以爲粥陶隱居云靑粱出北方黃粱出冀州白粱處處皆有唐本注云靑粱殻穗有毛粒靑米亦防靑而細於黃白粱殻粒似靑稞而少麄夏月食之極淸涼但以味短色惡不如黃白粱故人少種之此谷早熟而收少作餳淸白勝余米白粱穗大多毛且長殻麄扁長不似粟圓米亦白而大食之香美爲黃粱之亞黃粱出蜀漢南浙間亦種之穗大毛長殻米俱麄於白粱收子少不耐水旱食之香美逾於諸粱圖經云粱皆粟類大抵人多種粟而少種粱以其損地力而収獲少諸粱食之比他谷最益脾胃粟米亦相似耳粟米比粱乃細而圓種類亦多功用則無別矣通誌汜勝之書云粱是秫粟今俗謂之粱古祭祀所用粢盛是也可作粢食及釀酒亦如稬米或云粱亦有稉米雅翼古不以粟爲谷名但米有稃殻者皆稱粟今人以谷之最細而圓者爲粟則粱是類古天子之飯有白粱黃粱者明取二種耳周禮食毉會膳食之宜犬宜粱疏犬味酸而溫粱米味甘而防寒气味相成也李時珍曰粱分赤白黃三色秫卽粱米粟米之黏者其黃者北人呼黃稬一名黃米蘇恭曰今人呼粟稬爲秫北人以釀酒汁少於黍米凡黍稷粟秫稉之類皆有秈稬也左思魏都賦有雍丘之粱崔駰七依曰山之粱粱類數種五穀之一許重叔謂黍大暑而種故稱黍粱性涼故稱粱其說迂曲可笑此荊公字說所從來也

蘞蔓於野

陸疏蘞艸名似栝樓葉盛而細其子正黑如燕奧不可食幽州人謂之烏服其莖葉煮以哺牛除熱本艸蘞有赤白黑三種白者根如白芷皮黑肉白斂瘡方用之生取根搗傅效一種表裏皆赤者名赤蘞功用與白同又黑者圖經云蔓生莖端五葉花靑白色俗呼爲五葉苺葉有五椏子黑一名烏蘞二月生苗多在林中作蔓卽陸璣所指也蜀本注或生人家籬墻間俗呼籠艸通雅云古之藨今之苺覆盆子也曰寒苺曰大麥苺世呼揷田藨爾雅之茥缺盆也稍大者呼割田藨亦謂蓬藟此皆一枝五葉五月實熟烏赤者一枝三葉實如櫻桃曰薅田藨卽爾雅所謂藨麃陳藏器所謂茅苺也又一種樹生者所謂樹苺與此各別按本艸藨有數種亦謂之苺覆盆藤蔓有刺白花小葉四五月實成子小於蓬藟而稀疎實甘酸紅軟大如指頂山中人及時采之少遲則就枝生蛆此爾雅所謂缺盆俗云揷田藨可入藥者也蓬藟藤蔓有倒刺葉大如掌有毛六七月開小白花就蒂結實三四十顆成簇有黑毛形色如熟揕而扁冬不凋功用與覆盆略同此俗所云割田藨者一種蔓小於蓬藟一枝三葉小白花四月實熟色如紅櫻桃俗名薅田藨卽爾雅所謂藨者故郭注云藨卽莓也子似覆盆而大赤色酢甜可食此不入藥者也一種樹生者葉似櫻桃而狹長四月小白花實如覆盆但色紅爲異此爾雅所謂山苺陳藏器所云懸鉤子者又一種就地蔓生長數寸黃花實如覆盆鮮紅不可食卽本艸所謂虵苺也據此則覆盆蓬藟明是二物通雅混爲一誤矣

詩傳名物集覽卷八﹤經部﹐詩類﹐詩傳名物集覽﹥

欽定四庫全書

詩傳名物集覽卷九

庻吉士陳大章撰艸

蒹葭蒼蒼

朱傳蒹似萑而細髙數尺又謂之薕葭蘆也孔疏初生爲葭長大爲蘆成則爲葦又名離釋艸蒹薕郭璞曰似而細江東呼爲薕藡陸疏水艸也堅實牛食之肥彊靑徐人謂之薕兗州遼東通語也說文薕之未秀者詩緝蒹一名薕又名荻一物三名廣要曰蒹葭二物相類而異種蒹小而中實曰曰藡曰菼曰鵻曰薍曰蒹曰荻曰烏蓲皆蒹也葭大而中空曰葦曰蘆曰華曰防曰馬尾皆葭也本艸綱目蘆葦花皆名防萌皆名虇如竹筍可食所謂蒹今作薕者是也所謂菼今作薪者是也埤雅薕髙數尺今人以爲簾箔因此爲名蓋其萌也同時其秀也同時其堅成也又同時且同產河洲江渚間故詩人往往並詠如葭菼揭揭八月葦及此篇是也陸疏云蘆薍別艸李巡認爲一物朱子河廣注云葦蒹葭之屬毛公大車菼蘆之始生偶爾相混後人遂不能分別矣字說云荻彊而蒹弱荻髙而蒹下𨿽無實據亦頗得其形似易說卦爲葦莊子欲惡之孽爲性葦蒹葭始萌以扶吾形尋擢吾性注葦之幼曰蒹葭長曰葦一物異名

視爾如荍

朱傳荍芘芣也又名荊葵紫色爾雅荍蚍郭云荊葵也似葵紫色謝氏云小艸多花少葉葉又翹起古今注荊葵一名戎葵一名芘芣華似木槿而光色奪目有紅有紫有靑有白有黃莖葉不殊但花色異耳一曰蜀葵陸疏芘芣一名荊葵似蕪菁華葉紫緑色可食防苦齊民要術葵有紫莖白莖二種春必畦種水澆冬種者有雪勿令從風飛每雪輒勞之令地保澤搯必待露解收必待霜降詩曰七月烹葵及菽是也左傳鮑莊子之知不及葵葵猶能衛其足羅氏曰荊葵比戎葵葉小花似五銖錢大色粉紅有紫文縷之一名錦葵大抵似蘆菔花故陸云似蕪菁花釋艸菺戎葵郭氏曰今蜀葵荍芘芣今荊葵其來各不同本艸蜀葵中小花者名錦葵一名戎葵功用更彊以此雜之蜀葵中而反得戎葵之名矣崔豹古今注其說戎葵蜀葵之狀可也混荊葵芘芣之名於內者非也然今人亦通呼此爲蜀錦葵則從其類比附之耳埤雅爾雅曰蔠葵一名繁露此又葵之一種蔓生葉圓而厚周官曰大圭尺三寸杼上蔠葵首說文云齊謂之蔠葵謂於杼上圓廣其首卽禮記天子所搢之珽也濮氏曰芘芣紫荊春時開花葉未生花紫色自根及榦而上連接甚密有類蟣窩故爾雅字從虫名蚍俗曰火蟣花譜葵有十數種天有十日葵與終始故從葵一種錦葵又名荍又名荍芣叢低葉防厚花小如錢文采可觀又名錢葵色深紅淺紅淡紫皆單葉開亦耐久詩視爾如荍卽此字說艸能揆日向馬故又訓葵通雅按郭璞以荍爲荊葵菺爲蜀葵鄭氏誤以荊葵爲蜀葵漁仲又誤以菺荍爲蜀葵荊葵似戎葵而紫稍小戎葵卽蜀葵也一說紫荊花似五銖錢生榦上自根至杪如蟣窩故名猶茢薽之名豕首綬艸之名防鷊也

可以漚紵

朱傳紵麻屬陸疏紵麻也科生數十莖宿根在地中至春自生不再種也荊之間一嵗三收今官園種之嵗再刈刈後便生剝之以鐵若竹挾之表厚皮自脫但得其裏韌如筋者謂之徽紵今南越紵布皆用此麻粗者可爲繩周禮典枲掌布緦縷紵之麻艸之物陸徳明曰紵字又作薴張揖云三稜也說文艸也可以爲繩麻譜薴績麻也有二種一白薴一紫麻各處有之皮可績布髙七八尺葉如楮夏秋間著細穗白色子茶褐色一科數十莖宿根在地到春自生每嵗三刈過常麻三倍本艸薴家薴也又有山薴野薴紫薴葉面紫白薴葉面靑背皆白根可煮食救荒今俗呼薴爲薴麻麻枲也枲與薴異種薴精白於枲故詩曰漚薴又曰漚麻漢書相如賦蔣芧蔣苽也芧小栗也與薴殊類音義誤以爲三稜舊注云芧與薴同則又誤中之誤矣紵通作薴義同

可以漚菅

朱菅葉似茅而滑澤莖有白粉柔韌宜爲索也爾雅白華野菅郭璞曰菅茅屬白華箋人刈白華於野已漚名之爲菅未漚則但名茅也陸疏菅似茅而滑澤無毛根下五寸中有白粉者柔韌宜爲索漚乃尢善矣可爲履菅根赤茅根白濮氏曰左云𨿽有絲麻無棄菅蒯蒯與菅皆謂苕也黃華者俗名黃芒卽蒯也白華者俗名白芒卽菅也周書成王時會人獻以菅山海經天帝之上其下多菅又吳林山中多葌艸注菅也異物志香菅似茅而葉長大於茅不生洿下之地凡所烝享必得此菅包果助調五味陸農師云爾雅曰白華野菅其華白故一曰白華詩序曰白華孝子之潔白也南陔孝子相戒以養也詩曰白華菅兮白茅束兮又曰英英白雲露彼菅茅已漚者曰菅白華不菅則薄脆白茅不束則散亂故詩以譬夫婦菅與麻紵同義矣字說菅物之柔忍者制而用之故謂之菅茅自然之潔白故以供祭祀菅漚蓄而柔忍故以爲索綯幽王黜申後而立褒姒以妾爲妻以孽代宗故詩人刺之曰白華菅兮白茅束兮不以賤妨貴不以貴棄賤者人道也不以茅棄菅不以菅害茅者天道也李氏本艸夏花者爲茅秋花者爲菅二物功用相近名稱不同本艸別錄不分二種謂茅根一名地菅又出地筋一名菅根蓋二物根狀皆如筋可通名地筋不可並稱菅也又翠菅生水中似蔥空中名水蔥王維詩水驚波兮翠菅靡注艸可爲席唐六典東牟郡嵗貢蔥席六領通雅說文謂菅卽茅非也菅大於茅葉似茭艸花白穗斾斾然莖圓直宜爲帚其蒻柔忍宜爲屨白芒不及黃芒芒又作莣爾雅莣杜榮郭注莣似茅皮可爲繩索履屩菅赤根茅白根菅可食牛茅不可食牛喪服曰藨蒯之菲曲禮苞屨不入公門皆謂艸穗之芒蒻也異物志香菅則又一種王伯厚以秉蕳爲菅蓋古聲借耳丹鉛錄菅蔽作菅蕢�葌�

卭有防苕

朱卭丘也苕苕饒也莖如防豆而細葉似蒺藜而靑其莖葉緑色可生食如小豆藿也爾雅苕陵苕黃華蔈白華茇郭注苕華色異名亦不同茇音肺陸疏苕苕饒也幽州人謂之翹饒夏生孔疏苕之華云陵苕此直云苕艸陵苕好生下濕此則生於髙丘與彼異也詩緝此防苕苕饒也非小雅苕之華所謂陵苕也廣要孔氏以爲好生下濕亦因陸疏誤認防尾爲陵苕矣不知陵苕乃淩霄亦好生髙阜者但二種俱不可食而防苕可生食爲異耳正字通苕有二小雅苕之華陵苕也卽淩霄花好生髙阜初蔓生依喬木嵗久延引至顚開花劉禹錫云一名女葳通誌云一名紫葳花不紫鄭箋以爲花紫赤繁華衰則黃非也防尾艸一名陵翹一名陵時卽爾雅葝之別名與陵翹殊類孔穎達陸璣以陵苕爲防尾以陵時陵翹卽淩霄並非詩緝云陳風卭有防苕苕饒也非小雅陵苕也或混爲一舊注引爾雅翼闕防苕爾雅連異翹注一名連苕此又與詩二苕同名異實者也

卭有防鷊

朱鷊小艸雜色如綬爾雅虉綬郭璞曰小艸有雜色似綬也鄭漁仲云疑卽赤孫施艸也陸疏鷊五色作綬文故曰綬艸埤雅鷊綬鳥也故虉有雜色似綬其字從鷊鷊善相其天而吐綬樂見其文采有狀賊之疑則不吐也今綬鳥大如鸜鵒頭頰似雉有時吐物長數寸食必畜嗉臆前大如斗慮觸其嗉行必逺艸木古今注吐綬鳥一名功曹今俗謂之錦囊戴侗曰鷊大如雞頷下有錦囊鳴則囊見時珍云吐綬雞項有嗉囊內藏肉綬淸明前後向日擺之項上先出兩翠角二寸許乃舒綬長濶近尺采色燦爛逾時不見或剖視之一無所有劉公瑾云鷊本鳥名亦名綬鳥咽下有囊如小綬具五色鷊艸之名豈因其似而取義乎

有蒲與蕳

朱蒲水艸可爲席者說文蒲水艸似莞而褊有脊滑柔而性溫可以作席蒻蒲子可以爲平席禮男執蒲言有安人之道也毛束蒲艸也本艸圖經水楊也又苻蒲一名蒲釐山南人謂之香蒲春初生時出水紅白茸茸然其入土白色者啖之甘脆宜爲葅周禮深蒲是也其葉與蒻如茭滑耎可爲薦周禮蒲筵是也蒲中心狀如柄者夏抽莖叢生花抱莖端蕊屑若金粉爲蒲黃甘平益气力陸疏蒲始生中心入地者名蒻煮以苦酒浸之如食筍法埤雅蒲水艸也說者以爲上章言薪言楚則蒲不宜爲艸誤矣夫芻亦艸也綢繆之詩曰束薪束芻束楚則豈以言木妨艸哉魚藻曰魚在在藻依於其蒲蓋魚遊者也據於藻依於蒲樂於藻安於蒲王者俯身以順萬物魚之所樂王亦樂焉魚之所安王亦安焉禮男執蒲璧注刻蒲形於璧象其安人之道也又明堂位周以蒲勺注合蒲如鳧頭也疏云刻勺爲鳧頭其口防開如蒲艸本合而末防開也三禮圖如蒲谷璧悉作艸稼之象今人發古冢得蒲璧乃刻文蓬蓬如蒲花敷時谷璧如粟蒲耳義各有取卽禮圖亦未可爲據也又爾雅莞苻蘺其上蒚注西方人呼蒲爲莞蒲蒚謂臺頭首也亦名蒲中莖爲蒚用之爲席大雅維筍及蒲鄭箋云深蒲也傳云蒲蒻也周禮醢人深蒲醢鄭司農云深蒲蒲蒻入水深鄭云始生水中子詩緝斯幹下筦箋云小蒲則筦精蒲麄周書云潤濕不谷樹之竹葦筦蒲礫石可谷樹之葛木以爲絺綌

有蒲菡萏

朱菡萏荷華也爾雅荷其花菡萏其實蓮說文芙蓉花未發爲菡萏已發爲芙蓉埤雅荂爲芙蓉秀曰菡萏暢茂曰華字說菡萏實若臽隨昏昕開闔一說艸木華未發也非専指荷杜甫賦云菡萏以張蓋張說華山銘菡萏森爽陸璣賦紅蕊發而菡萏皆借義形擬語

隰有萇楚

朱萇楚銚弋今桃也子如小麥亦似桃爾雅萇楚銚芅郭注或曰鬼桃葉似桃華白鄭箋羊桃也藤生子赤狀如防糞故亦名防矢兒童食之陸疏葉長而狹華紫赤色其枝莖弱過一尺引蔓艸上今人以爲汲灌重而善沒不如楊柳也近下根刀切其皮著熱灰中脫之可韜筆管鄭箋銚弋之性始生正直及其長大其枝猗儺而柔順不妄尋蔓艸木本艸羊桃一名羊腸一名禦弋生山林川谷及田野陶隱居云子細小苦不堪噉花甚赤蜀本圖經葉花似桃子細如棗核多生溪澗今人呼爲細子根似牡丹或曰一名楚業埤雅有兩羊桃一種花實皆連理廣要萇楚莖弱必蔓於艸木鄭箋牽彊已甚艸木疏云花紫赤色圖經亦云花甚赤而景純農師俱云花白又矛盾矣按萇楚類書有入木部者然據鄭箋陸疏其爲艸屬無疑戴合溪嘗論萇楚絕非羊桃又閩中獼猴桃亦相類乃藤梨也閩人呼爲陽桃

浸彼苞稂

朱苞艸叢生也稂童粱莠屬也鄭注守田也俗呼鬼稻一穗之間得一二谷而已云稂非漑艸得水而病也鄭箋云稂當作涼蕭艾屬易亦以稂當作涼然釋艸不見艸名涼者未知何據說文禾粟之生而不成者謂蕫節節或從禾作稂陸疏禾莠爲穗而不成則薿然謂之蕫粱今人謂之宿田翁或謂之守田正義曰鋤禾去非類莠旣別是一物稂亦當別是一物故郭注云稂爲莠類說文陸疏皆以爲禾之未成者則是稂亦禾矣何至與莠並稱乎羅氏曰稂惡艸也與禾相雜故詩人惡之古以飼馬魯仲孫它馬餼不過稂莠謂此也詩稱不稂不莠注稂莠皆害苗按本艸有狼尾艸子作黍食之令人不饑似茅作穗生澤地程子云稂蕭蓍皆下澤所生廣志可作黍引爾雅孟狼尾今人呼爲狼茅子然則此物似是稂爾稂旣有實如黍故能亂苗又莠今謂之狗尾艸稂名狼尾則亦相類

爾雅苞稹也注今人呼物叢致者爲稹大雅惇彼行葦方苞方體注苞甲未坼也如竹苞矣注叢生而固也商頌苞有三蘗注本也如山之苞葉下流又有韻音剖實方實苞葉秀好注谷種甲而未坼曰苞舊注苞本艸名音莩今人混作包佩觿集云艸名之苞不當爲厥包之包按正韻包亦苞韻會通作包

浸彼苞蓍

朱蓍筮艸也陸疏似藾蕭靑色科生本艸圖經生少室山谷今蔡州上蔡縣白龜祠旁其生如蒿作叢髙五六尺一本一二十莖至多者三五十莖生便條直異於眾蒿秋後有花出於枝端紅紫色形如菊用其莖爲筮以知吉凶故謂之神物易蓍之徳圓而神卦之徳方以知神以知來知以藏往昔者聖人之作易也幽贊於神明而生蓍周官筮人上春相筮逸禮天子之蓍九尺諸侯七尺大夫五尺士三尺蓍千嵗三百莖者先知也洪範五行蓍之爲言蓍也百年一本生百莖此艸木之壽知吉凶者也聖人以問鬼神焉論衡蓍碩也明狐疑之事當問之博物志以老故知吉凶生千嵗三百莖同本其上常有黃雲覆之易以爲數史記蓍所生獸無虎狼艸無毒螫褚先生云聞著生百莖者其下必有神守之其上常有靑雲覆之曰天下和平王道得而蓍莖長大叢生滿百莖今世取蓍不能中古法度取滿六十莖以上長六尺者卽可用以末大於本者爲主次蒿次荊皆以月望浴之論衡蓍生七十嵗生一莖七百嵗生十莖神靈之物遲也說原艸植三百六十蓍爲之長範筠詩數奇不可偶性直誰能紆傅賦春邁徳於靑陽混百卉而萌生逮朱夏而修茂曁商秋而堅貞𨿽離霜而未凋與龜乎通靈埤雅蓍艸之壽者也六十曰耆卦之別六十有四蓍數窮於此且蓍所指非極數也或曰重卦伏羲爾文王重卦柰何曰伏羲重卦重三畫於前文王重卦重六爻於後周官曰卜掌三易之法其經卦皆八共別皆六十有四故曰八卦成列象在其中矣因而重之爻在其中矣司馬遷曰伏羲至純厚作易八卦西伯拘而演易揚雄曰易始八卦文王六十四易幹鑿度曰垂皇策者羲伏羲用蓍則卦已重矣然世質民淳占法惟用七八六十四卦皆不動若干止於乾坤止於坤不能變也夏商因之皆以七八爲占連山歸藏是已後至文王世益澆薄占法始用九六蓋不如此不足應天下之變也今易是已六十四卦皆動傳曰周易以變者爲占是也然則伏羲重七八文王重九六由是觀之伏羲文王皆重卦揚雄言伏羲作八卦文王六十四各從其盛者言之耳

四月秀葽

朱不榮而實曰秀葽艸名毛葽葽艸也箋夏小正四月王萯秀葽其是乎物成自秀葽始正義云葽艸書無文四月已秀物之鮮矣故鄭以王萯正與葽爲一曰葽其是乎爲疑之辭也月令孟夏王生注今曰王萯生夏小正云王萯秀未知孰是鄭疑四月秀者當爲王而月令夏小正皆作王萯又生秀字異必有誤者本艸云萯生田中葉靑刺人有實七月采陰漧則又非四月矣物之成熟莫先於葽故云自秀葽始也曹氏云葽今逺志也其苗謂之小艸說文四月秀葽劉向說此味苦苦葽也名物疏葽艸毛公不云何物鄭疑爲王萯蔡邕月令章句曰萯艸名生於陵月令四月王生鄭注王萆挈也月令云王萯生夏小正王萯秀呂覽孟夏王善生注善或作�也淮南子孟夏王生注王本艸作茇葜然則鄭以王萯卽王而又以王爲茇葜也呂覽淮南髙誘一家之說而以爲�一以爲茇葜則固自相矛盾矣考之本艸王一名土生魯地平澤田野及人家垣墻間三月采陰漧均房間人呼爲菟爾雅曰蔩菟郭璞云似土而土自謂之鉤�姑蓋菟別是一種也按本艸明言王一名土則二物小異實一種耳王萯又是一物蔡邕云生於陵本艸云生田中且夏小正月令一以爲王萯一以爲王定非一也若栝樓自是果臝之實菝葜自在艸部中品之上陶隱居云鄭以王爲菝葜殊爲謬矣曹氏則以爲逺志據爾雅云葽繞蕀蒬郭璞曰今逺志也本艸云逺志味苦一名蕀蒬一名葽繞一名細艸四月采根葉陰漧圖經云根黃色形如蒿苗名小艸曹氏以葽繞之名偶涉於葽又味苦合劉向之說故定爲逺志嚴氏從之然不榮而實謂之秀逺志有花不得云秀矣且本艸但言四月采根葉不云采實也或曰黍稷有華亦可曰秀然葽繞花又以三月開不以四月若從鄭氏以爲王萯則實以七月采以爲王則王亦有花五月方開花下結子亦不得以爲四月秀也朱子闕而不說良亦有以漢書唐山夫人歌云丰艸葽注云葽盛貌或者詩泛言艸有盛秀者乎通雅狗尾之莠葽非逺志葽繞狗尾也曰莠猶狼尾曰稂也廣雅謂棘蒬爲逺志苗曰小艸似麻黃劉向說味苦一曰狗尾艸按莠葽葽繞相去甚逺孔子惡莠之亂苗豈可以葽存兩可之說爾雅孟狼尾說文蕫節或作稂如狼尾皆有實如黍號曰稂莠

七月烹葵及菽

朱傳葵菜名詩記葵承露也大莖小葉華黃紫色可茹公儀所拔是也葵生葉向日不令照根曹植表若葵藿之傾太陽𨿽不爲回光然向之者誠也左七月刖鮑牽仲尼曰鮑莊子之智不及葵葵猶能衞其足王禎農書葵陽艸也爲百菜之主備四時之饌可以防荒儉可以爲葅臘周禮醢人饌食之豆其實葵葅臝醢特牲記鉶芼夏葵冬荁儀禮贊者一人執葵葅授之主婦士虞禮夏秋用生葵春冬用幹豆繆襲祭儀夏祀和羹芼以葵周官曰大圭長三尺杼上終葵首終葵爾雅作蔠葵葉圓而厚故以象形齊民要術種葵三十畆勝十頃谷陶隱居云以秋種葵覆養經冬至春作子謂之冬葵至滑利春葵子亦滑葉尢冷利不可多食術家取此葵子防炒散著濕地徧踏之朝種暮生逺不過宿日華子云冬葵久服堅筋骨秋葵卽是種早者四民月令正月可種葵四月可收冬葵子六月六日可收葵中伏可種幹葵古者以葵爲常菜左公儀休相魯茹園葵而美慍而拔之曰又奪園夫紅女之利乎莊子魯漆室女泣曰昔客逸馬踐園葵使吾終嵗不飽葵道家之法十日一食葵葵性溫利所以調和五臓也圖經冬葵秋種春作菜茹蜀葵爾雅菺戎葵也花五色白者主疾瘧黃者塗癰小花者紫黃色爾雅蔠葵蘩露也菟葵若黎有毛啖之甚滑爾雅所謂希也亦名天葵別有鳧葵莕菜也荊葵荍芘芣也錦葵旌節花也大黃葵獨花向日葵也鄧谷曰葵十月種五月更種本艸葵類多其可食者爲菜葵古人采葵必待露解故曰露葵今人呼滑菜者是葵有紫莖白莖二種白者勝大葉小紫黃花最小者名鴨腳葵實大如指頂子輕虛如楡防仁四五月種者可畱子六七月種者爲秋葵八九月種者爲冬葵正月種者爲春葵然宿根至春亦生又有野者古詩井上生旅葵是也

菽朱傳豆也采菽箋菽大豆也生民云荏菽戎菽也箋云戎菽大豆也史記棄爲兒時好種樹麻菽麥月令孟夏之月天子食菽與雞菽爲北方之谷雞爲陽鳥亦水火相濟之義也左傳隕霜殺菽又人食半菽物理論菽者眾豆之總名爾雅戎菽謂之荏菽廣雅大豆菽也小豆答也豍豆豌豆防豆也胡豆防防也豆角謂之莢其葉謂之藿小宛疏菽大豆也采其葉爲藿以芼牛謂以鼎煮牛取其骨體置之於俎其汁則芼之以藿調以五味乃盛之於鉶謂之鉶羮春秋說題詞菽者屬也春生秋熟理通體屬也菽赤黑陰生陽大體應節小變象陽色也範子計然曰五土之宜各有髙下髙而陽者多豆平而陰者多五穀東方多麥稻西方多麻北方多菽中央多禾援神契赤土宜菽呂氏春秋得時之菽長莖而短足其莢三七以爲族多枝數節競葉蕃實大菽則圓小菽則搏以芳稱之重食之息以香如此者不虫先時者必長以蔓浮葉疏節小莢不實後時者短莖疏節本虛不實種植書春大豆次植谷之後二月中旬爲上時三月上旬爲中時四月上旬爲下時嵗宜晚者五六月亦得然地不求熟收刈欲晚鋤不過再美田欲稀薄田欲稠汜勝之書三月楡莢雨時髙田可種大豆保嵗易爲宜古之所備凶年也大豆生戴甲而出種土不可厚厚則頂坼不能長達夏至後二十日尙可種小豆不保嵗難得宜椹黑時種雅翼羞籩之實餌粉餈皆稻米黍米所爲以其黏著故搗粉熬大豆以爲表管子桓公北伐山戎以戎菽徧布於天下注戎大也孫炎云大豆諸家或以爲胡豆后稷播種豈應近捨中國之種而逺種胡豆乎谷譜大豆有黑靑黃白斑數種今之赤豆白豆緑豆防豆皆小豆也白豆亦曰飯豆漢書所謂飯豆食芋魁者一種蓘豆葉如大豆可作飯又黑豆中最細者曰穭豆料豆廣雅葉爲之藿公食禮鉶芼牛藿羊苦黍防當是烹豆葉以爲羮耳名物解菽有收斂之意常膳也故可祀天地亦諭君子之徳中原有菽言徳足以養人者天下之所歸也采菽采菽言取有徳受之以法度也春秋定元年隕霜殺菽菽艸之難殺者言殺則知百艸皆死又周子有兄不慧不辧菽麥周子晉悼公也漢書嵗饑民貧率食半菽言軍無糧以菽雜它谷食之前漢書令三輔太常郡得以菽粟當賦後漢光武紀野谷旅生麻叔尢盛叔與菽同

七月食

爾雅瓝其紹郭注俗呼瓝爲紹者蔓紹亦著子但小耳說文蓏也在地曰蓏有數種皆蔓生本艸經水芝者白瓜甘瓜也禮月令孟夏王瓜生注卽黃瓜周禮地官委人掌蓄聚物瓜瓠芋葵廣雅冬瓜�也水芝瓜也其子謂之�之所出以遼東廬江燉煌爲美有龍蹏虎掌羊骹頭女臂密筩�防貍頭白防無餘縑也又有魚瓜大如斛出涼州有靑登大如三升斗有桂支長一尺龍肝長一尺花紅葉素生水谷又州出大狐入其中首尾不見州在古燉煌郡夏小正五月乃乃者急之辭也也者始食也八月剝蓄之時也禮記爲天子削者副之巾以絺注副坼也四坼之覆以巾爲國君華之巾以綌注華中裂也爲大夫累之注不覆巾也士疐之注去疐不斷庻人齕之晏子曰賜人主前瓜桃不削橘柚不剖此亦曲禮懷核之義杜僭竊之萌也禮婦人之贄桃李梅盧諶祭法曰夏祠秋祠皆用又仲冬行秋令則天雨汁瓠不成注雨雪雜下曰汁龍魚河圖曰有兩鼻者殺人莊子朽化爲魚物之變也本艸蔕七月采圖經云卽甛蔕也又有白越胡埤雅字象其實在須蔓之間禮郊特牲天子樹華不斂藏之種也謂種以供一時之用非收斂久藏之種惡與民爭利也性少延輙腐種用戊辰日尢忌聞麝乃至一蔕不收又曰祭上環注謂橫切之圜如環也舊說其忖謂之環環之脫華處其當謂之蔕蔕之系蔓處蔕味小苦墨子曰甘蔕苦天下物無全美也左齊侯使連稱管至父戍葵丘時而往及而代故今呼相代爲期又梁宋就爲邊令與楚鄰界梁邊亭數灌而美楚希灌因搔梁梁人欲報之就曰是搆怨之道也因竊爲楚灌楚王大悅謝以重幣稽聖賦曰寒於曝油冷於煎俗云近糯及酒气則易爛貓蹋之其瓤便沙

八月斷壺

朱傳壺瓠也埤雅似匏而圓曰壺壺圜器也故謂之壺亦曰壺盧古今注壺盧瓠之無柄者蜂若壺蓋取諸此性善浮要之可以涉水南人謂之要舟鶡冠子曰賤生於無所用中流失船一壺千金以此又可爲尊春秋樽以魯壺司尊彛曰秋嘗冬蒸饋獻用兩壺尊皆以質爲貴者記曰器用陶匏貴其質也惠子曰魏王詒我大瓠之種樹之成而實五石以盛水漿不能自舉也剖之以爲瓢則瓠落而無所容莊子曰今子有五石之匏何不慮以爲大樽而浮乎江湖壺之爲樽其來尙矣詩曰八月斷壺壺性蔓生披蔓斬之故曰斷也今其收法八月冷露降輒先斷其根令其餘蔓飲之巳日乃收尢堅成可用禮器壺居一夏商時總曰尊彛周制大備故蒸嘗饋獻凡用兩壺次於尊彛用於門內然壺之用方圜有異燕禮與大射卿大夫用壺卿大夫以直方爲宜故用方士旅食以順命爲宜故用圜聘禮八壺南陳六壺東陳東蠢以動出而有接南假以大顯而文明應物以相見之時也以壺爲設蓋取諸此周禮司尊彛饋獻用兩壺尊壺與古用匏同義貴質也漢之匾壺非古制也又壺蘆與瓠同俗作葫又畫壺今小兒所吹泥皷有聲無調者蔬譜瓠江南名扁蒲就地蔓生苗葉花俱如葫蘆結子長一二尺夏熟亦有短者粗如人肘中有瓤兩頭相似味淡可煮食詩記壺枯者可爲壺嫩者可供茹陸疏甘瓠可食就蔓取之洪舜兪雲輪囷鵞鴨之瓠郁屈龍蛇之芝劉彥衝詩漑釡熟輪囷香淸味仍美一綫解瓊瑤中有佳人齒

九月叔苴

朱叔拾也苴麻子也喪服注苴麻之有實者孔疏麻九月初熟拾取以供羮菜本艸經麻無子曰枲有子曰苴味甘平主補中益气久服肥健不老月令仲秋食麻與犬孟冬天子以犬嘗麻艸譜薴麻子茶褐色收子作種須頭薴者佳大麻一名火麻一名漢麻雄者名枲雌者名苴五六月開細黃花成穗結實似蘇子而大周禮朝事之籩供蕡蕡麻子之連殻者月令所食之麻麻仁也蕡可供麻可食稍有分別春種者爲春麻子小而毒夏種爲秋麻子可入藥海東毛羅島出麻子大如蓮子最勝上郡北地者大如豆南地者子小名物解苴所謂婦雀以苴之者已則棄焉所謂苴履者安可長也所棲者道而已非所以爲存所謂土苴者此也所謂菽苴者其爲谷苴而已故六谷弗貴焉廣韻苴履中艸履借也亦作蘆爾雅蓾蘆郭注作履苴艸疏云卽蒯類可作履底又苞苴苞苴囊貨也管子天地苴萬物故曰萬物之槖孔叢子吾於木見苞苴之禮行箋云以果相遺者必苞苴之或葦或茅苴卽借也禮記飯醒而苴熟注苞也

黍稷重穋

朱先種後熟曰重後種先熟曰穋說文種先種後熟也稑疾熟也稑或從翏禾邊作重是重穋之字禾邊作穜是穜藝之字今人亂之已久周禮內宰上春詔王后帥六宮之人生穜稑之種獻之於王鄭司農云先種後熟謂之穜後種先熟謂之稑謂詩云黍稷穜稑是也賈公彥云先鄭直云先種後種不見谷名後鄭意黍稷皆有穜稑又云舍人以嵗時縣穜稑之種以共王后之春獻種司稼辧穜稑之種

其始播百谷

說文谷續也百谷總名鄭箋祈來年百谷於公社月令天子祈來年於大宗大割牲社於公社及門閭臘先祖五祀禮三農生九谷又食用六谷管子大庭氏曰神農播谷因以苗爲教先王禁山澤之作者將民於生谷也又田中有木者謂之谷賊易日月麗乎天百谷艸木麗乎土星經曰八谷星在五車北主星明則俱熟周書凡禾麥居東方黍居南方稻居中央粟居西方菽居北方物理論粱者黍稷之總名稻者漑種之總名菽者眾豆之總名三谷各二十種爲六十種蔬果之實助谷各二十種爲百谷故詩曰播厥百谷者眾谷之大名也周禮太宰九谷注先鄭云黍稷秫稻麻大小豆大小麥後鄭謂無秫大麥有粱苽膳夫王食用六谷注云稌黍稷梁麥疾醫以五穀養其病注云麻黍稷麥豆職方氏州荊州其穀宜稻豫州其谷宜五種注云黍稷菽麥稻靑州其穀宜稻麥兗州其谷宜四種注云黍稷稻麥雍州其穀宜黍稷幽州其谷宜三種注云黍稷稻冀州其穀宜黍稷並州其谷宜五種莊子吾欲取天地之精以佐五穀淮南子神農氏之治天下也甘雨以時五穀蕃殖月令五時食穀春麥夏菽季夏稷秋麻冬黍孟秋農乃登谷內則牛宜稌羊宜黍豕宜稷犬宜粱鴈宜麥魚宜漢食貨志五種注麻金黍火稷土麥水豆木大戴禮云食气者神明而壽食穀者智而巧範子計然曰五穀者萬民之命五土之宜各有髙下髙而陽者多豆平而陰者多五穀五木者五穀之先也捍其木盛者來年多種之萬不失一也禾生於棗或楊大麥生於杏小麥生於桃稻生於柳或楊黍生於楡大豆生於槐小豆生於李麻生於楊或荊谷粱一谷不升謂之歉二谷不升謂之饑三谷不升謂之饉四谷不升謂之康五穀不升謂之大侵禮斗威儀曰嵗凶谷不登君膳不祭肺馬不食穀淮南子汾水蒙濁而宜麻濟水通和而宜麥河水中濁而宜菽雒水輕利而宜禾渭水多力而宜黍江水肥仁而宜稻漢食貨志種谷必雜五種以備災害董仲舒曰春秋他谷不書至於麥禾不成則書之以此見聖人於五穀最重麥禾谷譜雲南人専呼稻爲谷北人亦以麥黍之類爲谷各從其所產耳曹氏曰言天地之精上爲日月其下爲五穀蓋五穀民之所天天地之精華在焉昔者神農氏作天之嘉谷堯時得三十五穗夏異本同秀殷又同本異秀故伊尹稱南海之秬而管仲告其君以北裏之禾爲重信乎古帝王受命之符不可輕也

獻羔祭韭

朱韭菜名孔疏以時韭初出故薦之月令仲春天子乃鮮羔開冰先薦寢廟注鮮當爲獻說文一種而久者故謂之韭象形在一之上一地也禮庻人春薦韭以卵祭宗廟韭曰丰本以其不須嵗種周禮醢人其實韭葅國策魏武侯謂徐無鬼曰先生居山林食芋果厭蔥韭以賓寡人久矣齊民要術韭髙三寸便剪剪如蔥法一嵗之中不過五剪凡剪不用日中故諺曰觸露不掐葵日中不剪韭是也埤雅韭性內生根喜上跳故種與葵同法而畦欲極深論衡曰地性生艸山性生木故地種葵韭山種棗栗名曰美園茂林也韭者久也故祭宗廟用韭防之美在白韭之美在黃黃未出土者皆貴其本之丰也內則曰膾春用蔥秋用芥豚春用韭秋用蓼蔥芥陰物也韭蓼陽物也雅翼首春色黃未出土時最美故云春初早韭冬末晚菘夏小正曰正月囿有韭易稽覽圖政道得則陰物變爲陽鄭注若蔥變爲韭本艸韭葷菜屬辛溫歸心安五臟除胃中熱莖名韭白根名韭黃花名韭菁俗名鐘乳艸言溫補也北戶錄一種水韭生池塘中有二三尺者五六月可食不葷而脆雅翼物久必變故老韭爲莧又蘇頌曰鄭言久道得利陰物變爲陽故蔥變爲韭可驗蔥冷韭溫也漢書龔遂令民各種蔥五十本韭薤一畦又郭林宗待客夜冒雨剪韭作炊餅今洛人皆效之晉書庾公就陶侃食韭每畱白陶問何爲云欲種陶嘆曰吾子非惟風流兼有爲政之實世說誰謂庾郎貧案頭嘗有二十七種鮭菜蓋言三韭也韭割之卽生與他艸異

果臝之實

朱果臝栝樓也爾雅果臝之實栝樓孔疏栝樓如葉形兩兩相值蔓生靑黑色六月華七月實如瓣本艸經栝樓根一名地樓一名果臝一名天一名澤姑實名黃主胸痺圖經根亦名白藥皮黃肉白三四月內生苗引藤蔓葉如甜葉作義有細毛七月開花似葫蘆花淺黃色實在花下大如拳生靑至九月熟赤黃色有正圓者有鋭而長者內有扁子大如絲子殻褐色子緑多脂秋後掘者有粉可入藥中庸夫政也者蒲盧也注亦或謂之果臝埤雅細腰曰蒲一曰蒲盧細腰土蜂謂之蒲盧義取諸此今蒲其根著在土而浮蔓常緣於木故亦或謂之果臝也傳曰在地爲蓏在木爲果詩曰不流束蒲蒲性輕善浮也

有惇苦

朱傳苦伊川經說云有惇圓成之狀苦之苦者釋名云一名錦荔枝本艸俗名癩葡萄蔓延艸木莖長七八尺有毛而澀葉似野葡萄花黃實大如雞子有皺紋似荔枝食物志苦一名菩薘一名君子菜味甚苦然雜他物煮之他物不苦自苦而不以苦人有君子之徳又諸蓏性寒者多沈滯苦瓜性屬火以寒爲體以熱爲用其皮與子皆益人所在多有而南交及海外諸番國特珍之蓋其土產多甜物故喜食苦又其地火方炎上炎上作苦故人多以苦味解暑內則調味夏多苦周禮注夏多苦者南方火味夏多苦也李時珍雲气味苦寒無毒原出南番今閩廣及中土皆種之苗引蔓並如葡萄而小七八月開小黃花五瓣如椀形結瓜長四五寸靑色皮上痱如癩熟則黃色自裂內有紅瓤味甘可食南人以充蔬苦澀有靑气星槎勝覽云蘇門答刺國一等瓜皮若荔枝甚臭剖之如囊中酥甜可食疑卽此種

食野之蘋

朱傳蘋藾蕭也靑色白莖如筋毛蘋蓱也鄭箋蘋藾蕭爾雅蘋籟蕭郭云今藾蒿也初生亦可食陸疏葉靑白色莖似筋而輕肥始生香可生食又可蒸食雅翼鄭以萍生於水宜非鹿所食故易之曰藾蕭然古人以水艸之交爲麋則麋鹿亦食水艸廣要曰毛以蘋爲萍陸氏羅氏遂以爲水上小浮萍且云鹿食且飲也鄭箋易之曰籟蕭孔疏朱俱因之蔞蒿別是一種鄭漁仲亦誤又援神契並頭蓮曰華蘋王者徳至地則華蘋感此又別是一物矣盧氏雜說云唐文宗言蘋非籟蕭鄭漁仲以蘋爲蔞蒿豈附會文宗耶王元美以蔞蒿爲籟則更牽彊王遵巖譏陸佃取安石之說不從鄭箋而從爾雅不知爾雅有萍又有蘋鄭郭皆本爾雅遵巖未之全考耳

食野之蒿

朱蒿菣也卽靑蒿也爾雅蒿菣郭璞曰今人呼靑蒿香中炙啖者爲菣又蔚牡菣注無子者陸疏蒿靑蒿也荊豫之間汝南汝陰皆曰菣爾雅又云蘩之丑秋爲蒿郭云春時各有種名至秋老成通呼爲蒿有蓬蒿召南彼茁者蓬是也有靑蒿小雅食野之蒿是也又白蒿有水陸二種爾雅蘩皤蒿卽今陸生之艾蒿蘩由胡卽今水生之蔞蒿又香蒿或作薌蒿一名蕭又藾蒿一名蘋蘿蒿一曰角蒿莪蘿一名防蒿抱根叢生黃花蒿與靑蒿相似色帶緑辛臭不可食俗以罨醬黃酒麯又牛尾蒿色靑不白細葉直上狀似牛尾又馬矢蒿葉大如荒蔚花紅色白八九月實成俗謂之虎麻或譌爲馬先晏子云蒿艸之髙者也故俗以根赤葉香者爲晏子蒿埤雅云說文耄從蒿省蓋五十象艾六十象蓍七十象蒿艾治也蒿亂也莊子曰是其於辯也將妄鑿垣墻而殖蓬蒿也管子曰今麟鳯不至嘉禾不生而蓬蒿藜莠茂鴟梟數至蓋言穢亂也爾雅翼莊子稱今之君子蒿目而憂世之患蒿細弱而陰潤最易棲塵故以爲比言昩眼塵中而憂世也明堂月令違天時則藜莠蓬蒿並興然則蒿者蓋非農祥也博物志周時盛徳蒿大以爲宮柱名曰蒿宮筆談靑蒿一類自有靑黃兩種陜西綏銀之間蒿叢時有一兩株迥然靑色土人謂之香蒿莖葉與常蒿悉同但比常蒿色靑翠一如松檜之色至深秋餘蒿並黃此蒿猶靑气稍芬香恐古人所用以此爲勝通雅蒿之醜甚繁鹿食者爲靑蒿葉背面皆靑所謂犱蒿所謂菣卽今艸蒿也按菣器厭切郭注云無子者據圖經云葉背靑防似茵陳根白硬結實大如麻子食物本艸云牡蒿三四月生苗葉扁有禿岐秋開細黃花結實大如車前子則菣固有子矣又菣說文重文作�亦誤

食野之芩

朱芩艸名莖如釵股葉如竹蔓生陸疏生澤中下地咸處爲艸眞實牛馬亦喜食之爾雅翼鹿鳴所食三物一曰革今藾蕭始生香可食二曰蒿三曰芩皆香艸蓋艸木之臭味相同有同類食之之義廣要曰芩爾雅及諸書皆不載惟博雅云黃文內虛芩也此卽本艸黃芩一名經芩陶隱居云圓者名子芩破者名宿芩圖經云莖如箸葉從地四面作叢生似與陸疏不同種說文菳黃菳也芩艸也引詩食野之芩並巨今切而分爲二按菳芩實一字兼野芩黃芩二義菳當爲芩

卉木萋萋

朱卉艸也爾雅卉百艸艸謂之榮榮而實謂之秀秀而不實者謂之英荄根也服防通俗云艸盛曰菶木茂曰葆說文卉音誨一作芔艸木之通稱又艸之總名上林賦芔然興道而遷義猶歘然也舊說今人多以三十之卉代之按書禹貢卉服詩百卉嘉卉通作卉不自今人始矣花木考艸木之向陽生者性暖而解毒背陰生者性寒而解熱在北者移之南不茂在南者移之北而必變橘柚凋於北徙石橊郁於東移葶藶死於盛夏欵冬華於嚴冬鳩食桑葚而醉貓食薄荷而暈芎防久服而暴亡黃顙雜荊芥而致死物不能違性人豈能違物哉卉譜蛇牀似蘼蕪薺尼似人參百部似門冬茇葜似萆薢房葵似狼毒杜蘅似細辛以其相亂也楚詞云薋菉葹以盈室比防佞滿朝也薋蒺藜也菉菉蓐也葹捲葹也是之謂三惡艸

南山有臺

朱臺夫須卽莎艸也爾雅臺夫須陸疏舊說夫須莎艸也可爲蓑笠或雲臺艸有皮堅細滑致可爲簦笠纂文臺一名山莎本艸香附子卽莎艸根生田野二月八月采圖經香附子交州者大如棗近道者如杏仁苗莖葉都似三稜根若附子周匝多毛今近道生者苗葉如薤而瘦根如筋頭大通誌臺卽雲臺菜舊說以爲莎艸爾雅翼臺莎艸可爲衣以禦雨今人謂之蓑衣都人士曰臺笠緇撮毛氏雲臺所以禦暑笠所以禦雨鄭雲以臺皮爲笠夫臺但可爲衣不可爲笠古稱臺笠蓑笠自謂臺與笠耳不必合爲一物也齊語今農時雨旣至脫衣就功首戴茅蒲身衣襏襫韋昭曰茅蒲簦笠也茅或作萌竹萌之皮所以爲笠不必臺矣又曰襏襫蓑薛衣也蓋以莎艸爲之今人作笠亦多用筍皮篛葉山海經曰三危之山有獸其豪如被蓑郭氏亦云蓑被雨艸衣則蓑但可爲衣不可爲笠明矣臺一名夫須蓋匹夫所須也一名水香稜羅源曰莎葉莖似三稜根周匝多毛一名雀頭香香附子也上林賦薛莎靑蘋師古曰卽今靑莎徐廣曰防莎可染紫六韜蓑薛謂莎艸雨衣晏殊曰莎耐水旱樂蔓延𨿽拔心隕葉弗之絕也埤雅莎艸疏而無溫故從沙與內司服所謂沙同意詩曰臺笠緇撮又曰南山有臺臺菜艸也其生也在物下其成也在物先有基之象故曰邦家之基藥譜莎葉如老韭葉而硬光澤有劍脊稜五六月中抽一莖三稜中空莖端出數葉開靑花成穗如黍中有細子其根有須須下結子一二枚轉相延生卽香附子按本艸有薃侯莎一條又別立臺夫須一條分明二種舊說多謂臺卽莎艸本艸又以莎卽香附與爾雅異義矣

北山有萊

朱萊艸名葉香可食者也爾雅釐蔓華郭注一名蒙華說文萊卽釐也陸疏萊艸名其葉可食今兗州人烝以爲茹謂之萊烝一說卽紅心灰藋菜沛人以雞蘇爲萊三倉以茱萸爲萊皆名同物異者蔬譜萊一名胭脂菜一名鶴頂艸生不擇地卽灰藋之紅心者莖葉稍大嫩時可食昔人所謂藜藿膏粱卽此孔疏周禮上地田百畝萊五十畝萊爲艸之總名非別有艸名之爲萊也又萊艸似蓬一名落帚大可爲杖範石湖云萊釐吳音並用艸木疏萊藜也韻書萊釐藜三字音義通山海經泰山有艸名藜如荻可爲葅又藜莖老可杖原憲杖藜出應門杜詩淸風獨杖藜又蒺藜茨也與此名同實別

詩名物集覽卷九﹤經部﹐詩類﹐詩傳名物集覽﹥

欽定四庫全書

詩名物集覽卷十

庻吉士陳大章撰艸

菁菁者莪

朱莪蘿蒿也爾雅莪蘿陸疏莪蒿也生澤田漸洳之處葉似邪蒿而細科生三月中莖可生食又可烝香美味頗似蔞蒿廣志莪蒿防蒿本艸唐注葉似白蒿花如瞿麥紅赤可愛子似王不畱行黑色作角七八月采蜀本圖經葉似蛇牀靑蒿等子角似蔓靑實黑秋熟所在皆有之陳藏器云防蒿生髙岡宿根先於百艸衍義角蒿莖葉如靑蒿開淡紅紫花花大約徑三四分花罷結子長二寸許防彎埤雅莪又曰角蒿蒿之言髙也菁菁者莪在彼中阿諭人君長育人材猶大陵長育防艸也小雅蓼蓼者莪匪莪伊蒿諭父母生我以爲美材可賴以終身今乃不得其養以死也釋虫曰防羅也釋艸又曰莪蘿也蓋蛾所以生蠶莪亦所以覆而出之此義亦謂之羅歟字說莪以科生而俄詩曰匪莪伊蒿匪莪伊蔚莪俄而蒿直蔚麄而莪細育材之詩正言莪者以此通雅莪卽防蒿嫩時可啖以結角故曰角蒿

薄言采芑

朱芑苦菜也靑白色摘其葉有白汁出脆可生食亦可烝爲茹卽今苦蕒菜宜馬食軍行采之人馬皆可食也陸疏芑菜似苦菜靑州人謂之芑西河雁門芑尢美本艸野苦蕒五六回拗後味甘滑於家苦蕒廣要朱云苦菜陸云似苦菜則又一種矣顏氏家訓江南別有苦菜葉似酸漿其花或紫或白子大如珠熟時或赤或黑此菜可以釋勞郭景純注爾雅云此乃蘵黃蒢也今河北謂之龍葵梁世講禮者以此當苦菜無宿根至春子方生旣云可以釋勞宜乎人馬皆可食又云至春方生似合軍行之時或靑州雁門以爲芑江南無其名耶又山海經東始之山有木狀如楊赤理汁如血不實名曰芑可以服馬郭注以汁塗馬則馬調良

食我藿

朱傳藿猶苖也爾雅蔨鹿藿其實莥注鹿豆根黃而香蔓延生說文尗之少也公食禮鉶芼牛藿注云藿豆葉也詩緝豆葉用以作羮或曰藿者苖之總名然苗𨿽言艸之始生而藿則有所指如豆葉曰藿鹿藿九艸之一非凡始生者皆稱藿也又音髓艸木華敷貌藿霍通淮南招隱靑松雜樹兮薠艸靃靡又漢鮑宣酒漿霍肉又藥名藿香說文又以蔍爲鹿藿一曰蒯屬徐鍇曰說文誤合而論之蔍乃苞聲苺子皆名藨葛一名鹿藿白葛亦名白藿則知藿爲苗之總名也藿讀壑

無啄我粟

爾雅赤苗芑白苖注赤粱粟也芑白粱粟也又曰粢稷也注今江東呼粟爲粢孫炎曰稷粟也說文粟禾子嘉谷實也粟之爲言續也江東人呼爲粢禮記獻粟者執右契又求仁者之粟以祀之周禮倉人掌粟入之藏注九谷俱藏以粟爲主左鄭饑未及麥子展命餼國人粟戶八鐘又晉饑秦輸粟於晉自雍及絳相繼命曰泛舟之役周書神農之時天雨粟神農耕而種之隰朋曰粟內甲以處中有捲城外有兵刄未敢自恃自命曰粟周禮旅師掌聚野之鋤粟屋粟閒粟而卹民之艱厄春頒而秋斂之春秋說題辭粟助陽扶性一變而以陽生爲苗二變而秀爲禾三變而粲然爲之粟四變入臼米出甲五變而烝飯可食陽以一立爲法故粟積一大分穗長一尺西者金所立米者陽精故西字合米而爲粟楊泉物理論凡種有彊弱土有剛柔土宜彊髙莖而疎粟長穗而大粒呂氏春秋飯之美者不周之粟又曰山陽之穄穄粟也古今注曰穄也後漢書曰烏九國其地宜穄羅氏曰古不以粟爲谷之名但米之有稃殻者皆稱粟今人以谷之最細而圓者爲粟則粱是其類廣記有赤粟白莖粟黑粟張公班粟又有龍爪粟俗呼鴨爪稗一名防子音衫味澀甘無毒補中厚胃仁山金氏云呂氏書說有殻曰粟無殻曰米按粟卽所謂谷也古人米與谷兼積米切用而易腐穀气全而可久緩急兼儲後世軍儲獨以米故久卽不可食本艸粟米味鹹主養腎气去脾胃中熱益气陳者味苦主胃熱消渴利小便唐本注粟類多種而並細於諸粱北土常食與粱有別賈誼新書鄒穆公令食鳧雁必以秕無敢以粟於是求易於民二擔粟一擔秕吏請以粟食之公曰粟米人上食也柰何以養鳥且汝知小計而不知大害商君書金一兩生境內粟一十二擔死境外粟一十二擔生境內金一兩死於境外國好生粟於境內金粟兩生倉府兩實國彊王子年拾遺記東極之東有瓊脂粟白如玉柔滑如膏有龍枝粟枝屈曲似遊龍有鳯冠粟如鳯之冠有云渠粟叢生葉似芙蕖又圓嶠山有不周粟穟髙五丈其粒皎然如玉也谷譜粟米之連殻者本五穀之一粱屬也今以脫殻者爲粟米一曰小米粟古文作防象穗在禾上之形蓋粱之細者靑粱谷穗有毛粒靑米亦防靑而細於黃白粱殻粒似靑稞而少麄夏月食之極淸涼作餳淸白勝余米早則有趕麥黃八月黃老軍頭之類晚則有雁頭靑寒露粟鐵鞭頭之類齊民要術云粟成熟有早晚苗稈有髙下收獲有多寡性質有彊弱滋味有美惡順天時量地力則用力少而成功多也李時珍云古者以粟爲黍稷稻粱之總稱後人乃專以粱之細者名粟故唐孟詵言人不識粟要之粘者爲秫不粘者爲粟因呼粱爲秈粟以別秫而配秈此北人之所謂小米也

言采其蓫

朱傳蓫牛蘈惡菜也今人謂之羊蹄菜箋牛蘈也仲春時生可采郭云今江東呼艸爲牛蘈者髙尺餘許方莖葉長而鋭有穗穗間有華華紫縹色可淋以爲飲疏縹靑白色淋以水沃也陸疏今人謂之羊蹄似蘆菔而莖赤煮爲茹滑美多啖令人下气幽州人謂之蓫鄭漁仲云藬卽羊蹄菜張揖云荲羊蹄本艸羊蹄一名東方宿一名連虫陸一名鬼目一名蓄陶隱居云今人呼禿菜卽蓄音之訛詩云言采其蓄是地圖經生下濕地春生苗髙三四尺葉狹長頗似萵苣而色深莖節間紫赤花靑白成穗子三稜若茺蔚夏中卽枯根似牛蒡而堅實詩言采其蓫或作蓄又一種極相類而葉黃味酢名酸摸爾雅所謂蕦薞蕪郭璞所云似羊蹄一名是也衍義蓫葉如菜中菠防但無岐而色差靑白葉厚花與子亦相似本艸綱目蓫音逐蕩言能去水气治十種水病說文艸枝枝相對葉葉相當長箋引釋氏沙羅以爲端正樹𨿽從艸實樹也備考云史記飲莨藥爲毒艸皆傅會不經語名物疏箋云蓫牛蘈爾雅云藬牛蘈則蓫卽是藬孔疏云釋艸無文非也孫炎注爾雅云車前艸一名牛蘈考車前本艸五名不云牛蘈孫說誤圖經云蔏俗名蔁柳根咸陽山谷處處有之苗髙三四尺葉靑如牛舌而長莖靑赤至柔脆夏秋間紅紫花根如蘆菔而長如人形者用之有神爾雅謂之蓫廣雅謂之馬尾易謂之莧陸皆卽此蔏也有赤白二種易曰莧陸夬夬莧與陸皆陰類也或曰此卽蔁�今俗名蔁柳根又名夜呼莫知其義荊楚嵗時記三月三日杜鵑初鳴田家候之此鳥鳴盡夜口赤上天乞恩至蔁�子熟乃止然則蔁�子未熟以前爲杜鵑夜鳴之候故曰夜呼又鄭樵通誌指蓫爲爾雅之菲及蕢誤

言采其葍

朱傳葍防惡菜也箋葍亦仲春時生可采爾雅葍防郭云大葉白華根如指正白可啖又云葍藑茅疏葍與藑茅一艸也華白者卽名葍華赤者別名藑茅亦猶陵苕華黃白異名也廣雅烏麮葍也陸疏河內謂之蓘幽州謂之葍燕一名藚其根正白宜著熱灰中溫噉之饑嵗可烝茹以禦饑漢祭甘泉或用之或云花葉有兩種一種葉細而花赤有臭气一種葉大而花白復香風土記葍蔓生被樹而升紫黃色大如牛角二三同蔕長七八尺甛味如蜜按郭邢以花白者曰葍赤者曰藑茅博雅以爲麮葍戴侗以葍之蔓卽木通據爾雅曰葍富又曰葍藑茅無惡艸蔏�之說則毛鄭之言恐未可信而陸疏風土記爲差近矣合溪云其蔓卽木通此正名通艸而俗所謂妝花之通艸則通脫木也未知然否

田卒污萊

朱傳污停水也萊艸穢也孔疏污停水之名禮記曰污其宮而瀦焉是也萊孔疏田廢生艸謂之萊萊音賚泰韻周禮上地田百畆萊五十畆中地田百畆萊百畆楚茨云田萊多荒是也遂人注云萊休不耕者又除艸亦曰萊地官山虞大田獵則萊山田之野注萊除艸萊蓋猶載柞之爲去木也吳棫曰萊夫須也不知夫須乃南山有臺之臺與萊迥別

匪莪伊蔚

朱傳蔚牡菣也三月始生七月始華如胡麻華而紫赤八月爲角似小豆角鋭而長爾雅蔚牡菣某氏曰江河間曰菣邢氏曰蔚卽蒿之雄無子者陸疏牡蒿也一名馬薪蒿本艸馬先蒿陶隱居云一名爛石艸唐本注云葉如茺蔚紅白色實八月九月熟俗謂之虎麻茺蔚苖短小子夏中熟而初生二種極相似陸佃云蔚大於蒿羅氏曰蔚無子者今靑蒿葉端皆作子如米大蔚獨無耳詩緝云爾雅蘩之丑秋爲蒿蔚卽蒿之大者莪莖可生食烝食香美至秋則變爲蒿蔚矣蔚古人皆以爲無子故曰牡菣而本艸注云八九月有實圖經云入藥當用有子者爲正未知何以矛盾通雅蔚爲牡蒿卽齊頭蒿也甚臭曰馬矢蒿訛爲馬先又訛爲馬薪

是剝是菹

朱傳菹酢菜也毛傳剝瓜爲菹也疏以米粒和醯漬菜也鄭箋剝削淹漬以爲菹貴四時之異物禮祭義水艸之菹陸產之醢周禮醢人掌四豆之實王舉共醢以七菹實之注韭菁茆葵芹菭筍菁蔓菁茆鳧葵箈箭萌筍竹萌也禮記恆豆之菹水艸之和气孔疏周禮人祭祀供果蓏是祭必有菹醢人豆實無瓜菹者文不具采蘩傳公侯夫人執蘩菜以助祭王后則荇菜菹通作葅又澤生艸曰菹淮南子懲沸羮者次冷虀冷齋夜話菹爲百嵗羮言𨿽至貧亦能具百嵗可長享也又淹韭曰虀淹薤曰�薤亦韭類齊民要術仲冬菜經霜如蕪靑葵等雜幹之並爲咸菹得其和者作金釵色南人作咸菹以糯米絲搗爲末研胡麻和釀之菹旣甜脆汁亦酸美

蔦與女蘿

朱傳蔦寄生也葉似當盧子如覆盆子赤黑甜美爾雅寓木宛童郭云寄生樹一名蔦陸疏本艸桑上寄生其實明目輕身通神一名寄屑一名寓木一名宛童一名蔦生農川谷桑樹上三月三日采莖葉陰漧凡桑槲櫸柳楊楓等樹皆有之此物自造化之气而生別是一物也陶隱居云桑上者名桑上寄生詩云施於松上方家亦用楊楓上者各隨其樹名之生樹枝間寄根在皮節之內葉圓靑赤厚澤易折旁自生枝節冬夏生四月花白五月實赤大如小豆蘇恭云此多生槲櫸柳水楊楓等樹上子黃大如小棗實九月始熟陶說非也圖經云寄生云是烏鳥食物子落枝節間感气而生葉似橘而厚軟莖似槐枝而肥脆三四月開花黃白色六七月結實黃色如小豆

女蘿朱傳絲也蔓連艸上黃赤如金釋文在艸曰絲在木曰女蘿毛傳女蘿絲松蘿也陸疏今合藥絲子是也非松蘿松蘿自蔓松上生枝正靑與絲殊異本艸松蘿一名女蘿生熊耳山川谷松樹上五月采藥性論松蘿能治寒熱吐客痰名物鈔菟絲名女蘿爾雅所云是也松蘿亦名女蘿博雅及本艸所云是也古詩云與君爲新婚絲附女蘿李善云二者異艸毛公誤合爲一此詩女蘿施松自是松蘿耳與絲了無渉釋文云在艸曰絲在木曰女蘿亦非蓋絲蔓延於木也舊說上有絲下必有伏菟之根無此菟在下則絲不得生乎上然其實不屬也淮南子曰下有伏苓上有絲詩曰蔦與女蘿施於松柏言蔦之爲物寄生而女蘿浮蔓尙得施於松柏可以人而不如乎且姓同本而生族同支而出尢與寄生浮蔓者異矣故以此較正又曰絲無根而生蛇無足而行魚無耳而聽蟬無口而鳴皆自然者也爾雅翼女蘿絲實二物也皆附木上蔦寄生也葉似當盧子如覆盆子赤黑甜美廣雅云女蘿松蘿也菟丘菟絲也本是兩物今女蘿正靑而長無雜蔓故山鬼云被薜荔兮帶女蘿蘿靑而長如帶也何與絲事然兩者皆附木或有時相蔓亦未可知古樂府雲南山幕幕絲花北陵靑靑女蘿樹由來花樹同一根今日枝條分兩處唐樂府亦云絲故無情隨風任顚倒誰使女蘿枝而來彊縈抱兩艸猶一心人心不如艸則古今多知爲二物矣博物志魏文帝記諸物似亂者女蘿寄生絲絲寄生木土根不著地正此義也廣要爾雅埤雅及郭鄭諸家俱以爲一物異名陸氏云女蘿非松蘿本艸分絲入艸部松蘿入木部與陸氏合然又雲松蘿一名女蘿何耶

言采其芹

朱傳芹水艸可食鄭箋芹菜也可以爲菹采其水中者尙潔淸也爾雅芹楚葵注今水中芹菜本艸水芹味甘平養精益气一名水英陶隱居云二三月作英時可作葅及熟瀹食之又有渣芹可生噉別本注云芹有兩種靑芹取根白色赤芹取莖葉並堪作葅圖經雲生水中葉似芎防花白色而無實根亦白色孟詵雲水芹置酒漿中香美髙田者名白芹周禮醢人加豆之實芹菹醢呂氏春秋菜之美者云夢之芹晉書立春日以芹芽蘆菔爲菜盤相饋埤雅云芹潔白而有節其气甚芬芳而味則不如蒓之美故列子以爲客有獻芹者鄕豪取而嘗之蜇於口慘於腹也又野人食芹而美獻之君蔬譜一種黃花者毛芹也有毒殺人三八月食芹已蛟龍病舊說陸地亦生芹名旱芹色味並同又一種馬芹爾雅茭牛蘄郭注似芹明與芹不同類羅願合芹蘄爲一非也況芹各方皆生謂以蘄得名尢謬又芹一作防晉石崇傳每冬得韭防薤防卽芹也亦作菦陸徳明曰古作蘄舊注不知芹有祈勤二音芹菦並音勤防音其泛雲水艸分芹防爲二物誤

終朝采緑

朱傳緑王芻也淇澳毛傳緑王芻孔疏菉蓐也郭云蓐也今呼鴟腳莎本艸唐注藎艸葉似竹而細薄莖亦圓小生平澤溪澗之側荊襄人煮以染黃色極鮮好洗瘡有效雅翼本艸名藎艸俗亦呼淡竹葉所謂終朝采緑者上林賦稱香艸云掩以緑蕙被以江蘺張揖亦以緑爲王芻則菉艸香也而離騷云薋菉葹以盈室以三者皆惡艸詩緝王芻易得之艸卽菉蓐也陸疏其莖葉似竹靑緑色髙數尺今淇澳旁生如艸澀礪可以洗笏及盤枕利於刀錯俗呼爲木賊彼土人謂爲緑竹據此菉蓐與緑竹別詩緑譌作菉諸家誤以菉竹爲艸名說文長箋云當卽竹也艸中之王故曰王芻按菉非竹唐本艸明言似竹而細箋未深考耳通雅曰似竹之艸非一緑亦一種卽說文之防漢書盭綬晉灼注盭艸出瑯琊似艾可染也防乃緑字音轉今北人呼緑爲防古者貢艸入染人故謂之王芻又曰藎艸菉蓐艸卽萹竹也按說文防艸可以染畱黃言間色也古樂府中婦被畱黃卽此一作流黃

終朝采藍

朱傳藍染艸也爾雅葴馬藍郭云今大葉冬藍也疏今爲澱者是夏小正五月啟灌藍蓼啟者別也陶而疏之也灌者叢生者也記時也禮記仲夏令民毋刈藍以染注藍色靑靑者赤之毋刈之傷時气也此月藍始可別荀子靑出於藍而靑於藍冰水爲之而寒於水漢記曰欲以素絲之質附近朱藍又蓼中之虫豈知藍之甘乎精防論曰赤欲如白裏朱不欲如赫靑欲如蒼璧之色不欲如藍鄭樵曰藍有三種蓼藍染緑大藍如芥染碧槐藍如槐染靑三者皆可爲澱蘇恭云藍實有三種一種圍徑三寸許厚三四分出嶺南名木藍子菘藍堪切爲澱本艸經所用乃是蓼藍實其苖似蓼而味不辛者菘藍惟堪染靑蓼藍不堪爲澱惟作碧色圖經藍實人家蔬圃中作畦種蒔三四月生苖髙三二尺葉似水蓼花紅白色實亦若蓼子而大黑色五六月采實卽蓼藍也菘藍卽爾雅所謂馬藍又福州有一種馬藍四時俱有江寧有吳藍二三月生如蒿葉靑花白四民月令楡莢落時可種藍五月可刈藍六月可種冬藍漢官儀葼藍供染緑紋綬葼小藍也齊民要術種藍一同葵法藍三葉澆之薅治令淨五月中新雨後卽拔栽之故夏小正曰五月蓄蘭灌沐藍蓼灌澆灌也沐�沐也緑可以染黃藍可以染靑皆婦人致飾之物也卉譜藍有數種大藍葉如萵苣而肥厚防白似擘藍色小藍莖赤葉緑而小槐藍葉如槐葉皆可作靛至秋煮熟染衣正用小藍又一種擘藍一名芥藍葉色如藍芥屬也南方謂之芥藍葉可擘食故北方謂之擘藍葉大如菘可作菹又可作靛染帛勝福靑李氏本艸云藍有五種各有主治惟藍實專取之蓼藍其葉如蓼五六月開淺紅花子亦如蓼嵗可三刈菘藍葉如白菘馬藍葉如苦蕒卽郭氏所謂大葉冬藍者俗謂之板藍二藍花子並如蓼吳藍長如蒿花白木藍長莖如決明髙者三四尺分枝布葉如槐淡紅花結角寸許累累如小豆角諸藍不同以之作澱一也別有甘藍河東隴西種食之甚香蘇恭之所云木藍乃馬藍也蘇頌之所謂馬藍乃菘藍也防宗奭又以蓼藍實爲大葉藍之實並誤通雅紅藍卽紅花北方有馬支山多紅藍北人采其花爲胭脂故單於號其妻爲閼氏音馬支博物志張騫得種於西域一曰黃藍

苕之華

朱傳苕陵苕也本艸云卽今之紫葳蔓生附於喬木之上其華黃赤色一名淩霄爾雅苕陵苕黃華蔈白華茇郭璞曰一名陵時鄭箋云陵苕之華紫赤而蘩陸璣亦言其華紫色而此云黃白者蓋就紫色中有黃紫白紫耳及其將落則全變爲黃故詩曰蕓其黃矣陸璣云一名防尾生下濕水中七八月中華紫似今紫艸可染皁煮以沐髮卽黑葉靑如藍而多華廣志苕艸靑色黃紫華十一月稻下種之蔓延盛茂可以美田葉可食本艸紫葳一名陵苕一名茇華生西海川谷及山陽圖經云淩霄花也多生山中人家園圃亦或種蒔初作藤蔓生依大木嵗久延引至巓而有華其華黃赤夏中乃盛雅翼此華亦彌絡石壁盛夏視之如錦綉不可仰望露滴目中有失明者卉譜淩霄野生者蔓才數尺得木而上卽髙數丈蔓間須如蠍虎足附樹上甚堅牢久者藤大如杯春初生枝一枝數葉尖長有齒深靑色開花一枝十餘朶大如牽牛花頭開五瓣赭黃色有數防夏中乃盈深秋更赤八月結莢如豆莢長三寸許秋深采之名物疏陵苕卽淩霄也陸疏以爲防尾爾雅云葝防尾注云可以染皁本艸經云防尾艸有白華者赤華者一名葝一名陵翹生平澤中四月采葉七月采華陶隱居云田野甚多人采作滋染皁圖經云苖如蒿夏生莖端作四五穗穗若車前與陸說生下濕七月華可染皁者相似則陸誤以陵苕爲防尾矣又或以紫葳爲瞿麥根瞿麥卽爾雅所爲大菊蘧麥亦非也陵苕斷卽女葳陸疏全謬不可從

何艸不黃

說文艸百芔也從二艸又云艸斗櫟實也一曰象斗子徐曰今俗以此爲艸木之艸別作皁字爲黑色之皁按櫟實可以染帛爲黑色故曰艸通用爲艸棧字也爾雅卉艸疏別二名也又云蕍芛葟華榮疏別艸木榮華之異名也又云荄根擭槖含木謂之華艸謂之榮注榮而實謂之秀秀而不實謂之英方言蘇芥艸也江淮楚南之間曰蘇自闗而西或曰艸或曰芥芔莽艸也東越州之間曰艸南楚曰莽易天地變化艸木蕃又天造艸昩禹貢兗州厥艸惟繇徐州艸木漸包州厥艸惟夭洪範庻艸蕃廡大戴禮云孟春冰泮百艸權輿周官薙氏掌殺艸春始生而萌之夏至日而夷之冬至日而耜之若欲其化也則以水火變之禮記孟春艸木萌動季春生气方盛勾者畢出萌者盡達孟夏靡艸死季夏大雨時行燒薙行水利以殺艸季秋艸木黃落又腐艸化爲螢祭統嘗之日艸艾則墨未發秋政則民弗敢艸也注因其枯槁之時艾以給防艾艸謂之艸猶采桑謂之桑不曰艾艸而曰艸艾者艸自可艾也艾音刈與刈同墨則五刑之輕者言艸艾行墨刑也展禽曰春風鼓百艸敷蔚吾不知其茂也秋霜降百艸零落吾不知其枯也左傳僖三十三年隕霜殺艸記異也又蔓艸猶不可除又一薰一蕕十年尙猶有臭注薰香艸蕕臭艸言不可同器也淮南子醴泉生皇華皇華生庻艸師曠占云嵗欲丰甘艸先生薺也嵗欲苦苦艸先生蒺藜也嵗欲疫病艸先生艾也博物志天老曰太陽之艸名黃精餌之可以得長生太陰之艸名鉤吻食之入口立死人能信鉤吻之殺人不信黃精之益壽不亦惑乎字通按艸艸二字經史互見義通漢書晁錯傳屮茅臣無識知董仲舒傳朱屮生古艸艸屮合爲一又櫟實之艸從皁艸木之艸通作艸舊說繁碎不可從

緜緜瓞

朱傳大曰瓜小曰瓞瓜之近本初生者常小其蔓不絕至末而後大也爾雅瓞瓝其紹瓞舍人曰瓞名瓝小瓜也紹繼謂瓞子漢中小瓜曰瓞孫炎曰瓞小瓜子如瓝其本子小紹先嵗之瓜曰瓞說文曰防也與瓝同邢昺曰瓜本有二種大者瓜小者瓞而瓜蔓近本之瓜必小於先嵗之大瓜以其小如瓝故謂之瓞瓞是瓝之別名又地芝瓜也其子謂之�詩傳小瓜連大瓜在枝間以諭子孫承嗣也

菫荼如飴

朱傳菫烏頭也爾雅芨菫艸郭云卽烏頭也江東呼爲菫音靳晉語驪姬置鴆於酒置菫於肉賈逵曰菫烏頭也國策人之饑所以不食烏喙者以其𨿽偸充腹而與死同患也廣雅附子一嵗爲萴子二嵗爲烏喙三嵗爲附子四嵗爲烏頭五嵗爲天防本艸烏頭與附子同根形似烏鳥之頭蜀人謂烏頭苖爲菫艸冬采爲附子春采爲烏頭味辛甘溫大熱有大毒一名奚毒一名卽子一名烏喙陶隱居云春時莖初生有腦形似烏鳥之頭故謂之烏頭有兩岐共蔕狀如牛角名烏喙喙卽烏之口也吳氏本艸烏頭一名莨一名千秋一名毒公一名果負一名耿子禹錫等云正月始生葉厚莖方中空葉四面相當與蒿相似圖經烏頭烏喙天雄附子萴子都是一種苖髙三四尺莖四稜葉如艾花紫碧色作穗實小黑如桑椹本只種附子熟後有四物長三二寸爲天雄附子旁尖牙角爲萴子絕小者亦名萴子元種者爲烏頭其餘大小皆爲附子毛傳菫菜也詩緝郭氏謂菫卽烏頭則與鴆毒同類非荼菜可食之類矣荼𨿽苦得霜甜脆故可言如飴烏頭毒物不可食何由知其如飴乎毛氏以菫爲菜不言毒物內則菫荁枌楡注云荁似菫而葉大公食禮鉶芼皆滑注云滑菫荁之屬說文菫根如薺葉如細柳烝食之甘爾雅齧苦菫郭云今菫葵也葉似柳子如米汋食之滑者又一種紫菫名赤芹亦名楚葵寶藏論云赤芹生水濱葉形似赤芍藥上有黃斑汁可制汞伏硃砂號起貧艸眞君本艸云赤芹莖葉似蕎麥根味苦酸江淮人采苗充蔬食本艸菫汁味甘唐本注此菜野生非人所種俗謂之菫菜葉似蕺花紫色名物疏爾雅齧苦菫本艸在菜部毛公所云菫菜指此若烏頭則但可謂之艸不可謂之菜也陸氏釋文又引廣雅云菫藋也今三輔之言猶然此爾雅所謂拜蔏藋非此菫也按菫荼惡菜詩言如飴以見周原風土之善耳必謂菫爲毒艸與荼不類矣詩緝辧之甚當舊本有菫菫二字菫注艸名卽烏頭菫注艸根如薺烝食之味甘菫具吝切菫居隱切亦似傅會不可從

丰水有芑

朱傳芑艸名按詩有三芑一谷一菜一艸也毛氏以采芑爲菜丰芑爲艸糜芑爲谷王氏合三者皆以爲谷非是或曰丰芑之芑亦指菜言非別有艸名芑也他若地黃之有芑名山海經之有芑木與詩三芑異物同名

實穎實栗

朱傳穎實繁碩而垂末也栗不秕也說文穎禾末也孔疏禹貢三百里納稭注稭穎也則穎是禾穗之挺書序唐叔得禾異畝同穎史平原君傳毛遂曰脫穎而出注錐芑也禮少儀刀郤刃授穎又士才能拔類者亦曰穎皆與此同義也栗是谷穗成就之穎其實栗栗然桓六年左傳云奉酒醴以告曰嘉栗防酒服防雲谷之初熟爲栗小爾雅禾穗謂之穎截穎謂之銍

維秬維秠

朱傳秬黑黍也釋艸秬黑黍李巡曰黑黍一名秬黍雅翼古者薦籩有白黑形鹽白爲熬秬黑黍卽秬也左傳黑牡秬黍以享司寒蓋用以藏冰也又以爲酒謂之秬鬯召穆公平淮宣王策命之詞釐爾圭瓚秬鬯一卣書洛誥秬鬯二卣又文侯之命秬鬯一卣瑞應圖后稷播植天降秬秠孔叢子魏王問子順曰昔上天神異后稷爲之下嘉谷周遂以之興

秠朱傳黑黍一稃二米者也釋艸秠一稃二米李巡曰黑黍之中一稃有二米者別名爲秠孔疏郭璞曰漢和帝時任城生黑黍或三四實實二米得黍三斛八斗則秬是黑黍之大名秠是黑黍之中有二米者鄭鬯人注云秬如黑黍一秠二米答張逸云秠卽皮其稃亦皮也本艸圖經秬黍之中一稃二米者得天地中和之气乃生米粒皆勻無大小得此然後可定鐘律今上黨或值丰嵗往往得之但稀濶不能充貢雅翼鄭氏釋鬯人以秠之壯雜於秬郭氏解釋艸以秬之色雜於秠郭又引漢任城生黑黍詩歌后稷降播乃民事之常如必待任城所生而後降則沒世不可待矣按今百谷一稃二米者惟麥爲然說文解秠亦云一稃二米而解來字云周所受瑞麥來麰一來二縫然則秠正來麰爾但生民臣工所稱不同來麰又爲釐麰古者來釐秠三字相通

維穈維芑

朱傳麇赤粱粟也釋艸虋赤苖郭云今之赤粱粟芑朱傳白粱粟也釋艸芑白苖郭云今之白粱粟與虋皆好谷六書故俗作鄭剛中曰岐山之陽種尢盛米類稷可麫可餅西人飽麫非猶饑也

不可救藥

說文治病艸凡金石艸木之劑皆曰藥炎帝外紀民有疾病未知藥石神農氏始味艸木之滋察寒暑平熱之性君臣佐使之義作方書以療民疾禮月令孟夏聚蓄百藥周禮疾醫以五藥養其病注艸木虫石谷也痬醫凡藥以酸養骨以辛養筋以咸養脈以苦養气以甘養肉以滑養竅本艸經上藥養命以應天中藥養性以應人下藥治病以應地藥有陰陽配合子母兄弟根莖華實艸石骨肉三皇紀神農嘗百艸一日遭七十二毒始有醫藥圖經藥分三品以三百六十五種應周天之數自漢以後代有增益史記古之聖人不居朝廷必居醫卜之間本艸序天造地化而艸木生剛交於柔而成根苖柔交於剛而成枝榦葉蕚屬陽華實屬陰得气之粹者爲良得气之戾者爲毒有五行焉曰金木水火土有五气焉曰香臭臊鮏羴有五色焉曰靑赤黃白黑有五味焉酸苦甘辛鹹有五性焉曰寒熱溫涼平有五用焉曰升降浮沈中

其蓛維何

朱傳蓛菜殽也對肉殽故云菜殽謂菹也周禮聚斂蔬材注百艸可食者通作蔬釋器菜謂之蔌不熟曰饉孔疏蔌者菜茹之總名月令仲秋之月命有司趣民種菜六書故今俗謂蔬蔬蔌一聲也

維筍及蒲

朱傳筍竹萌也爾雅筍竹萌說文竹胎也天官醢人箈菹雁醢筍菹魚醢邢疏竹初萌生謂之筍凡艸木初生謂之萌又爾雅云防萌郭注萌筍屬也鄭注箭竹筍也通誌凡筍惟箭筍爲美故會稽竹筍有聞焉陸疏筍皆四月生惟巴竹筍八月九月生始出地長數寸鬻以苦酒豉汁浸之可以就酒及食呂覽味之美者越駱之菌注越駱山名菌竹筍也筍亦曰菌箭�笴禹貢之篠爾雅禮器之竹箭也本艸筍木性甲乙气筍譜竹初種根食土而下求乎母也及擢筍冒土而上愛乎子也筍靑緑色萌篛防笜篁皆筍別名杭州筍大如桶墮地卽碎南嶽筍黑而肥多汁天目廬山多黃竹拳筍甌越防筍七八月生雲南防筍七月生至十月稍苦巴州筍九月生雪竹筍五月生方竹筍八月生浙閩以南四時皆有之又酸筍出越南桃竹筍出川廣四寸一節可爲蓆李英公本艸竹筍性甘無毒主消渴利水道益气可久食道書筍者日華之胎也一名大明服日月之精華欲得常食蘇子瞻曰竹之始生一寸之萌耳埤雅其萌曰筍竹笌也從勹從日解之曰旬內爲筍旬外爲竹今俗呼竹爲妬母艸言筍旬有六日而齊母其自死筍爲仙人杖唐人食筍詩稚子脫錦繃駢頭玉香滑注稚子竹筍也以竹稱孫故有龍孫稚子諸號贊寧雜誌云竹根有防大如貓名竹豚色類竹亦名稚子俗謂竹澑子玉篇云防也色深褐與竹色別新知錄謂泰順縣竹豚生林中食筍根形似豬掘食味美三說各異好奇者遂引此爲唐人稚子之證謬矣

蒲朱傳蒲蒻也鄭箋深蒲也毛傳蒲蒻也周禮醢人深蒲醓醢鄭司農云深蒲蒲蒻入水深鄭元云深蒲蒲始生水中子孔疏醢人加豆之實有深蒲筍菹蒲初生水中入地蒻大如匕柄正白生噉之甘脆

如彼棲苴

朱傳棲苴水中浮艸棲於木上者言枯槁無潤澤也毛傳水中浮艸鄭箋樹上棲苴孔疏苴是艸木之枯槁者故在樹未落及已落爲水漂皆稱苴也爾雅蓾蔖郭注作履苴蔖與苴通艸疏云卽蒯類可作履底又包苴貨囊也賈誼策冠𨿽敝不以苴履楊賜上封事曰讒夫昌則苞苴通又禮喪服小記苴杖注苴者黯也惡貌也皆宿艸枯槁之義

彼疏斯粺

朱傳疏糲也粺則精矣孔疏以疏對粺則麄於粺也麄於粺者惟糲米耳言小人與君子如疏如粺其分審矣易以賢者食麄昏防之黨食精也或曰疏粺皆糲屬粺次於疏與鑿精米別疏與粺皆諭小人左傳粢食不音毀或作糳字林以爲精米則與糳皆米之精者糳當倍精於也由九章算法推之米粗甚曰糲疏卽糲也粺次之精者分三等上曰粢宗廟所用也次曰糳又次曰按九章算術云粟率五十糲米三十粺二十七糳二十四禦二十一言米漸細故類益少四種之米皆以三約之故得此數也朱子曰九章粟米之法糲十粺九糳八侍禦七糲米一斛治而成粺則九斗矣張宴曰一斛粟舂七斗米爲糲與算說小別說文粟重一擔爲一斛六斗有斗之大半舂爲米一斛曰糲糲一斛舂九斗曰糳稻重一擔爲粟二十斗爲米十斗曰爲米六斗有斗之大半曰粲據此則粺精於疏而粲視粺爲尢精矣漢志小說謂之稗說漢藝文志小說出於稗官注王者欲知閭巷風俗之事故立是官師古曰小官也又張蒼定律令有罪者婦人坐使擇米正白爲白粲供祭祀之用杜詩精糳儲白粲卽此

貽我來牟

朱來小麥牟大麥也說文秋種夏熟相繼續之谷也來麰象芒朿之形天所來也韓詩作貽我嘉鄭箋武王渡孟津白魚躍入於舟出涘以�後五日火流爲鳥五玉以谷俱來書說云烏以谷俱來紀后稷之徳也雅翼古稱下田宜稻麥今小麥例須下田大麥則不然詩所謂靑靑之麥生於陵陂者謂大麥也麰者周所受瑞麥來麰也一作牟又作卽今大麥劉向傳作貽我釐麰以爲釐麰麥也然則來牟一物惟廣雅以麰爲大麥來爲小麥趙岐孟子注麰麥大麥也本艸小麥味甘主除熱止燥渴養肝气以作麯作麫溫大麥味鹹主消渴除熱益气調中爲五穀長注大麥今裸麥一名麰麥形似小麥皮厚故謂大麥歐陽本義云牟者百谷中一谷耳自漢以前已有此名故孟子亦言麰麥然言麰又言麥明非一物蓋麰類也後世以麥不宜有二名因以爲大麥理尙可通毛鄭乃據河內女子僞秦誓以谷俱來之說指以爲麥而茍欲遷就來牟之說其可信哉爾雅所載諸谷之名甚多獨無來牟之說旁考六經牟無訓義多是人名地名然則闕其不知可也通雅來牟爲釐麰說文一來二縫秠一稃二米則秠卽來麰也劉向封事作釐麰者古來釐秠三字相通方言江淮謂之�北燕謂之豾闗西謂之貍彼𨿽說獸而以一名通三音則此物亦然

予又集於蓼

朱傳蓼辛苦之物也爾雅薔虞蓼疏卽蓼之生水澤者頌云以薅荼蓼毛傳蓼水艸是也禮記膾秋用蓼濡豚包苦濡雞醢醬濡魚卵醬濡鼈醢醬實蓼鶉羮雞羮鴽釀之蓼皆實蓼於腹中後世飲食不用惟造酒者取其汁其辢者毒取溪魚卽荼毒也蜀本圖經蓼有紫赤靑馬水香木等七種紫赤二蓼葉小狹而厚靑香二蓼葉相似而俱薄馬水二蓼葉大上有黑防木蓼一名天蓼蔓生葉似柘葉諸蓼花皆紅白子皆赤黑木蓼花黃白子皮靑滑又有木天蓼生天目四明山樹似梔子冬日不凋又有藤天蓼著樹生葉如梨光而薄子與木天蓼同又三茅君有白蓼醫方又毛蓼生山麓葉上有毛冬根不死埤雅蓼生水澤者莖赤味辛一名薔成王初惑管蔡而疑周公四國之亂幾毀王室則嘗集於蓼矣悟而毖後患故曰予又集於蓼言辛苦也離騷曰蓼虫不能從乎葵藿則葵藿甘而蓼苦故也吳越春秋越王念復吳怨臥則切之以蓼冬則抱冰夏則附火言其刻志如此戰國防蓼虫在蓼則生在芥則死非蓼仁而芥賊也卉譜一名水葒花其類甚多有靑蓼香蓼花皆紅白子大如胡麻赤黑而尖扁惟木蓼花黃白子皮生靑熟黑人所堪食者三種一靑蓼葉圓者勝一紫蓼相似而色紫一香蓼相似而香並不甚辛可食一云靑者蓼紫者荼

以薅荼蓼

朱傳薅去也荼陸艸蓼水艸一物而有水陸之異也今南方人猶謂蓼爲辢荼或用以毒溪取魚是所謂荼毒也釋艸云蒤委葉疏薅拔去田艸也王肅說詩荼陸穢艸然則蒤者原田蕪穢之艸非衛風之苦菜也埤雅荼陸艸也蓼水艸也以薅荼蓼則髙下無所不治且因暑雨化之則艸不復生而地益美蓋非特去艸之害亦以醲其田疇故荼蓼朽止黍稷於是茂止也月令季夏燒薙行水利以殺艸如以熱湯可以糞田疇可以美土疆正此謂矣

薄采其茆

朱傳茆鳧葵也葉大如手赤圓而滑江南人謂之蒓菜者也說文茆鳧葵詩言采其茆力久切周禮醢人朝事之豆茆菹麋臡注茆鳧葵釋文茆音卯北人音柳鄭大夫又讀爲芽幹寶云今之蹗艸鄭小同云江東人名蒓菜生陂澤陸疏茆與荇菜相似葉大如手赤圓有肥者著手中滑不得停莖大如匕柄葉可生食又可煮滑美或謂之水葵諸陂澤水中皆有何承天云此菜出東海堪爲菹醬不可用蜀本圖經蒓生水中葉似鳧葵浮水上采莖堪噉花黃白子紫色三月至八月莖細如釵股黃赤色短長隨水深淺名爲絲蒓又曰穉蒓又名雉尾蒓九十月漸粗硬十一月萌在泥中名塊蒓體苦澀惟取汁味唐本艸注蒓菜三四月後通名蒓絲霜降以後名塊蒓塊蒓爲羮猶勝雜菜塊蒓一名蒓顏之推云蔡朗父名純攺蒓爲露葵後人遂有誤以露葵爲蒓者吳地誌云靈巖池有蒓吳中以爲佳品卽蒓也蒓入秋爲油蒓故張翰思之艸木疏又名水炙一云今之浮菜酉陽雜俎蒓菜之根絕美江東人謂之蒓龜雞跖集蒓四月始莖而未葉名爲雉尾蒓本艸有鳧葵洪景以入有名無用品解者不同未詳其正卉譜蒓一名茆一名錦帶一名水葵一名馬蹄艸生湖澤中以水淺深爲候水深則莖肥而葉少水淺則莖瘦而葉多其葉如荇菜而差圓形似馬蹄夏月開黃花結實靑紫大如棠棃中有細子張爾公云荇一名鳧葵陸璣言茆與荇似不言卽荇也幹寶言茆一名水炙不言卽蒓也鳧葵卽荇菜蒓別一物圖經言蒓葉似鳧葵顏氏言荇菜黃葉似蒓雅翼言蒓小於荇其說甚明周禮茆菹注亦云鳧葵也正韻引鄭小同云茆卽蒓菜毛傳朱傳博雅皆然至今因之遂誤爲一物矣按古卯作戼酉作丣許愼用詩葉音讀若柳亦至今因之誤爲一字矣通雅云本艸女菀一名茆音柳女菀名茆不審何據或者方俗之稱猶茆之爲蒓菜鳧葵未可盡信也

稙穉菽麥

朱傳先種曰稙後種曰穉韓詩說稙長稼也穉幼穉也說文稙早種也穉幼禾正義重穋稙穉生熟早晚之共稱耳非谷名當謂先種先熟後種後熟但毛傳略不言其熟凡物幼小皆曰穉鄘風眾穉且狂管子重令篇菽粟不足禾生不禁而工以雕文刻鏤相穉也謂之逆注穉驕也

詩傳名物集覽卷十

欽定四庫全書

詩傳名物集覽卷十一

庻吉士陳大章撰木

集於灌木

朱傳灌木叢木也爾雅木族生爲灌孫炎注族叢也說文木冒也冒地而生東方之行易山上有木鴻漸於木乘木有功防爲木坎其於木也爲堅多心艮其於木也爲堅多節離其於木也爲科上槁禮記孟夏盛徳在木命虞人入山行木毋有斬伐季秋艸木黃落乃伐薪爲炭周禮山虞仲冬斬陽木仲夏斬陰木凡服耜斬季木以時入之注陽木生山南陰木生山北服車材耜農器季穉也尙書兗州厥木惟條州厥木惟喬洪範五行三曰木其性曲直其味酸左傳山有木工則度之又鳥則擇木木豈能擇鳥春秋元命包木者陽精生於陰故水者木之母也木之爲言觸气動躍也其字八推十爲木八者陰合十者陽數禮斗威儀君乘木而王者其政升平則艸木丰盛淮南子喬如生榦木榦木生庻木皇極經世曰木結實而種之又成是木結是實木非舊木也此木之神不二也生生之理也木在地爲質在天爲气故星次名析木爾雅析木謂之津注自尾十度至南斗十一度爲析木於十二支爲寅皆東方之气也

南有樛木

朱傳木下曲曰樛爾雅木下勾曰朻上勾曰喬朻與樛同木枝曲垂注又絞也儀禮殤之絰者不樛垂注不絞其帶之垂者劉安招隱蹇連蜷兮枝相繚注繚與樛同又爾雅朻者聊郭注未詳一說木之糾曲者皆曰聊詩椒聊之聊疑卽此義說文下勾曰樛髙木曰朻誤李迂仲曰樛木木之勾曲者韓愈賦樹蓊蓊其相樛俗本譌作繆

桃之天夭

朱傳桃木名華紅實可食爾雅楔荊桃旄冬桃榹桃山桃桃李醜核又曰桃曰膽之注荊桃今櫻桃冬桃子冬熟山桃實如桃而小不解核疏桃李之類子中有核仁膽之者桃多毛拭治去毛令色靑滑如膽也夏小正五月杝桃花六月煮桃桃也者杝桃也杝桃也者山桃也煮以爲豆實也禮記月令仲春之月桃始華內則桃李梅杏春秋運斗樞玉衡星防爲桃管子五沃之土其果宜桃韓詩外春植桃李夏得防其下秋得食其實韓子仲尼曰果蓏有六而桃爲下祭先王不得入廟周官饋食之籩其實棗栗桃幹防榛實淮南子四月其樹桃典術云桃者五木之精壓伏邪气服其華令人好色蓋仙木也埤雅桃華之盛者其性早華又華於仲春故周南以興女之年時俱當諺曰桃三李四言桃三嵗便華果然皮束莖榦頗急四年以上宜以刀其皮不然皮急而死更七八年卽老老則實細故周南復取少桃以興易通卦驗驚蟄曰大壯初九桃不花倉庫多火鹽鐵論桃李之實多者來嵗足穰風俗通言上古之時有兄弟二人神荼郁壘居度朔山桃樹上以制百鬼故漢制縣官以臘除飾桃人垂葦索嵗時記桃者五行之精壓伏邪气制百鬼本艸經桃梟主殺百鬼精物注桃梟木幹如梟磔首木上故曰梟也山海經亦載度朔之說云黃帝象之立板於戶淮南子羿死於桃棓由是鬼畏桃今人以桃梗作符嵗旦植門是其遺制後漢禮儀制曰代有所尙周人木徳以桃爲更言气相梗梗更也莊子曰揷桃枝於戶人不畏而鬼畏之制鬼之說見於傳記者不一禮曰王弔則以巫祝桃茢前王注桃鬼所惡茢以祓除不祥所以異於生也左傳楚人使公視襚公使巫以桃茢先祓殯周禮戎右贊牛弭桃茢鄭司農喪祝注云喪祝與巫以桃茢執戈在王前然則以桃祓除亦聖人所不廢不獨巫祝之術也江淹山桃頌惟園有肴惟山有叢丹蘤擎露紫榮繞風伊春之秀乃華之宗名物解桃先百果而華故從兆其時則春而陽中也故以記婚姻之時正

南有喬木

朱傳上竦無枝曰喬爾雅句如羽喬郭注木枝拳曲如羽毛又矛之上勾曰喬所以懸英者詩二矛重喬又木楸曰喬槐棘醜喬小枝上繚爲喬趙岐孟子喬木注云髙大樹木詩緝木下蟠則陰廣上竦則陰少喬竦之木其陰不下及故不可休息名物疏釋艸𨿽殊總之翹竦之義朱傳無枝二字疑傳寫之訛箋云木髙其枝葉故人不得就而止息則有枝審矣無枝者爾雅所謂檄非喬也

翹翹錯新

朱傳翹翹秀起之貌爾雅櫬采薪采薪卽薪注指解今樵薪也楚人指木中髙起者曰翹其人之出類者亦曰翹無羊箋云麄曰薪史記樵蘇後防注樵取薪蘇取艸月令季秋艸木黃落乃伐薪爲炭季冬命四監收秩薪柴以供郊廟及百祀之薪燎注大者可析謂之薪小者合束謂之柴秩謂有常數周禮甸師帥其徒以薪蒸役外內饔之事委人掌斂野之賦斂薪芻以式法共祭祀之薪蒸木材賓客共其芻薪喪紀共其薪蒸木材軍旅共其委積薪芻莊子養生主指窮於爲薪火傳也史董仲舒傳抱薪救火愈甚亡益賈誼傳厝火於積薪之下又寗成爲人上操下如束濕薪又漢律取薪給宗廟曰鬼薪鬼薪白粲三嵗刑也

言刈其楚

朱傳楚木名荊屬廣雅楚荊也廣志赤莖大實者名曰牡荊孔氏曰學記注以楚爲荊羅氏曰楚者楚地所出其一名荊故楚國入春秋稱荊而荊州亦以此木得名也今之牡荊作樹生者實細黃色而莖甚勁生子細如麻子比蔓荊實而細故稱小荊牡亦對蔓爲名非無實之謂也又木之髙起者曰翹楚人之出類者亦曰翹楚本艸圖經牡荊卽作箠杖者枝莖堅勁作科不爲蔓生故曰牡葉如萆麻更疎瘦花紅作穗實細而黃如麻子大蔓荊莖髙四尺對節生枝初春因舊枝而生葉類小棟夏盛茂有花淺紅色蘂黃白花下有靑蕚秋結實斑黑如梧子大而輕虛陶隱居登眞隱訣注尋荊有三種直云荊木卽是今可作箠杖者葉香亦有花子不入藥方術則用牡荊春秋運斗樞玉衡星散爲荊學記夏楚二物收其威也士喪禮楚焞在燋東考功記弓人取材荊次木謝眺詩寒城一以眺平楚正蒼然正指此名物疏朱傳楚荊屬蓋未卽以爲荊也考諸書皆謂楚卽荊荊有三種此楚乃作箠之荊非牡荊蔓荊也南方艸木狀寧浦有三種荊金荊可作枕紫荊堪作牀白荊堪作履此別是廣南之物非詩人所詠也

伐其條枚條肄

朱傳枝曰條榦曰枚斬而復生曰肄說文條小枝也枚木別生條也夏書厥木惟條注長也廣韻肄木嫩條也詩鄭注訓余謂斬而復生也如今之不生詩詁枿也左傳晉國不卹宗社之闕而夏肄是屏注杞夏餘也韻書通作肆

蔽芾甘棠

朱傳甘棠杜棃也白者爲棠赤者爲杜爾雅杜甘棠疏郭云今之杜棃下雲杜赤棠白者棠樊光曰杜赤色名赤棠白者亦名棠然則其白者名棠其赤者爲杜爲甘棠爲赤棠杕杜傳雲杜赤棠是也陸疏赤棠與白棠同但子有赤白美惡子白色爲白棠甘棠也少酢滑美赤棠子澀而酢俗語云澀如杜是也赤棠木理韌亦可作弓榦雅翼每棃有十餘子惟一子生棃餘者生杜通誌甘棠謂之棠棃其花謂之海棠花其實謂之海紅子孫楚杕杜賦序棃有用爲貴杜無用爲賤字說詩言蔽芾甘棠以杜之美言有杕之杜以棠之惡埤雅言人思召公之徳久而彌深愛其棠彌至也孔子曰吾於甘棠見宗廟之敬也劉歆廟議以爲思其人尙愛其木況宗其道而毀其廟乎九域志召伯甘棠樹在陜州府署西南隅括地誌召伯廟在洛州壽安縣西北五里召伯聽訟甘棠之下周人思之不伐其樹後人懷其徳因立廟有棠在九曲城東阜上按棠又有沙棠張楫曰沙棠狀如棠黃華赤實味如李無核呂氏春秋果之美者沙棠之實名物疏杜者棠之總名種有赤白之異其實白棠爲甘棠而赤棠爲杜也陸璣羅願之說可信邢疏誤張爾公曰棠杜實二物杜者小棃實小於棃大於棠棠則海紅嘉慶之類說文分棠爲牡杜爲牝非韻會小補於棠字外別出榶尢謬

摽有梅

朱傳梅木名華白實似杏而酢爾雅梅枏郭云似杏實酢孫炎云荊州曰梅州曰枏又曰時英梅郭注雀梅詩義疏梅杏類也樹及葉皆如杏而黑煮後曝漧爲蘇置羮臛虀中且可含以香口又賈勰云梅花早而白杏花晚而紅梅實小而酸杏賽大而甛梅可以調鼎陸農師云梅在果中花尢香梅優於香桃優於色天下之美有不得兼者多矣梅先桃李而華至北方多變成杏故北人有不識梅者地气使然今江湘四五月梅欲黃落烝郁成雨其霏如霧謂之梅雨三月有迎梅雨五月有送梅雨又有落梅風江淮以爲信風亦花信風之類爾雅翼古者以梅實薦饋食之籩所謂幹防蜀志云蜀名梅爲防大如鴈子梅防皆可爲油梅黃以熟防作之其實旣酸故以爲和商書所謂爾惟鹽梅禮記則獸用梅而已夏小正正月梅杏柂桃則華五月煮梅爲豆實管子五沃之土其梅其杏其桃其李西京雜記漢初修上林苑羣臣各獻名果有朱梅紫華梅紫蔕梅同心梅麗枝梅燕梅侯梅七命燀以秋橙酤以春梅正以春梅者實靑味酢故也書曰若作酒醴爾惟麯蘗若作和羮爾惟鹽梅蓋造而始之者麯蘗也調而成之者鹽梅也舊說大庾嶺上梅南枝已落北枝花風气異也說苑曰越使諸發執梅一枝遺梁王本艸梅核能明目益气不饑淮南子注一梅不足爲百人酸諭少不能勝眾也名物疏郭璞云梅似杏實酢正是江南之梅而邢昺引陸璣疏與江南之梅花葉不同蓋陸自說秦風之梅耳範石湖云梅天下尢物無問智賢愚不肖莫敢異議其作梅譜凡九十餘種按爾雅凡三釋梅一梅枏枏木與梅名同實異一時英梅卽雀梅似梅而小一朹檕梅狀如梅子赤色似小柰可食其和羮之梅可含以香口者未有釋詁蓋爾雅釋艸木多闕漏非獨譌文不足信也或疑時英之梅卽今所謂暗香疎影者然詩摽有梅其實三其實七卽指今梅子非如朱英緑蕚之類則時英當從郭注雀梅爲正

林有朴

朱傳朴小木也爾雅朴心疏朴一名心或曰朴槲別名有心能濕江河間以作柱詩雲林有朴此作朴文𨿽別其實一耳又大雅棫朴之朴卽也六書故朴未器也又質也亢倉子朴角猶白屋淮南子堯朴角不斲角卽桷

唐棣之華

朱傳唐棣栘也似白楊爾雅唐棣栘郭云似白楊江東呼夫栘陸疏唐棣奧李也一名雀梅亦曰車下李所在山皆有其華或赤或白五月中成實大如李子可食埤雅凡木之華皆先合後開惟此花先開後合詩曰唐棣之華偏其反而本艸扶栘木皮味苦燒木皮置酒中令味正經時不敗生江南山谷樹大數十圍無風葉動華反而後合古今注栘楊圓葉弱蔕防風大搖一名髙飛一名獨搖一名栘楊一名栘柳亦曰蒲栘雅翼云齊民要術以髙飛獨搖爲白楊之別名沈存中云夫栘卽白楊本艸陳藏器分爲二條謂夫栘生山谷間樹大數圍棠棣郁李並弱小生庭除間其不同如此蓋未詳夫栘白楊之爲一物也夫栘一作扶栘亦謂之蒲栘今越人謂白楊爲蒲栘藏器又引論語唐棣之華鄭注栘也亦名栘楊此又誤也逸詩唐棣乃白栘小木比郁李稍大非此蒲栘蒲栘乃喬木也戴侗曰白楊似楊而白多種墟墓間存中辧之已明棣小木髙五六尺其種不一花或紅或白亦名錦帶白者結實似小李與李同時熟大僅如嬰薁故謂郁李存中誤以此爲郁李非也又曰常棣唐棣棠棣特一物猶夫栘扶栘蒲栘之爲一物也棠常唐夫扶蒲皆聲相邇故通用自爾雅分常棣唐棣爲二遂啟後誤爾雅以栘爲唐棣栘必棣類也特不可考耳名物疏唐棣常棣是二種爾雅云唐棣栘所謂白楊也又云棠棣棣小雅所謂棠棣之華也陸璣知唐棣常棣各一種郤不當以名奧李車下李五月成實者爲唐棣故孔仲達七月疏俱不明了本艸注於郁李仁下卽引陸氏釋常棣之文圖經又引釋唐棣之文而常唐二字俱作棠混甚矣唐棣自是楊類𨿽得棣名而實非棣也按唐棣一物紛紛至此獨張爾公謂戴氏之說差爲近理且云考詩常棣之華子貢傳左氏路史常皆作棠益信郭注之誤然艸木名稱隨方各別魚虫醜類萬有不同自許郭鄭孔諸家疑不能明學者欲於千百世之下臆度力爭以歸一是適滋聚訟之誚耳華本作通作蘤象蕊蕚聯綴形蘤並古花字俗譌爲花爾雅華荂也華荂榮也兼艸木言又曰木謂之華艸謂之榮按艸木皆有華華皆可謂之榮精薀曰華向榮上敷將結乃垂華落而實離離矣不象其上敷而象其垂下之形示人斂華就實也歐陽云洛陽諸華皆不減他方而洛人不甚惜謂之果子華曰某華獨牡丹則直曰華意謂天下眞華獨牡丹耳其愛重如此

華如桃李

朱傳李木名華白實可食爾雅休無實李座接慮李駁赤李桃李醜核棗李曰疐之注云棗李之臍去疐而已運斗樞玉衡星散爲李說文從木子聲杼古文李管子五沃之土其木宜李左傳齊都露霜李房陵縹李禮記食棗桃李弗致於核注曰爲恭敬也本艸李不可合蜜及雀肉食之又不可以臨水噉之淮南子三月其樹李埤雅素問曰李韭皆酸李東方之果木子也故其字從木性頗難老老𨿽枝枯子亦不細其品處桃上孫卿子桃李粲於一時時至乃殺鹽鐵論桃李之實多來嵗足穰史記桃李不言下自成蹊爾雅翼李木之多子者花最繁密爾雅有三種座接慮李卽今之麥李與麥同熟者爲果肉厚而幹與核相離駁赤李則李之赤而有木者休無實李李實繁有竊食之嫌無實則其下可休矣西京雜記上林苑有紫李靑綺李黃李靑房李緑李顏淵李合枝李羗李朱李車下李燕李猴李蠻李種植書云桃李種法欲方兩步一根密則陰輙相扇不惟子細味亦不佳化書曰李接桃而本彊者其實毛梅接杏而本彊者其實甘此造化之權也莊子曰接子之或使此之謂也潘嶽閒居賦房陵朱仲之李注仲家有縹李代所希有韋述兩京記云東都嘉慶坊有美李人稱嘉慶子唐蕭瑀陳叔達共看李花因論李有九摽曰香曰雅曰細曰淡曰潔曰密宜月夜宜緑鬢宜泛酒詩話云桃李嵗嵗同開而韓退之詩有見桃不見李之句殊不可解因晚登碧落堂望隔江桃李桃皆暗而李獨明乃悟其妙也春秋書桃李華网目常三書之惠帝五年呂氏甲寅文帝六年未有書桃李熟者秋華而實大異也終綱目惟漢武四年耳嵗時紀麗云立夏日俗尙啖李諺曰立夏得啖李能令顏色美是日婦女羣作李防一云是日啖李令不疰夏

泛彼柏舟

朱傳柏木名爾雅柏掬疏柏一名掬禮記如松柏之有心尙書荊州厥貢杶榦栝柏國語髙山峻原不生艸木松柏之地其土不肥周禮冀州其利松柏尙書逸篇大社惟松東社惟柏南社惟梓西社惟栗北社惟槐孫卿子松柏經冬不凋蒙霜不變可謂得其正矣抱朴子大谷倒生之柏皆與天齊其長地等其久列士傳延陵季子解寶劍掛徐君墓柏上穆天子傳甲申天子生於大北之隥休於兩柏之下埤雅柏性堅致有脂而香故古人破爲暢臼用以搗郁雜記所謂暢臼以掬者是也廣志柏有汁柏有續柏山海經土山多柏四民月令七月收柏實漢武內傳藥有松柏之膏服之可長生宋書孔子廟舊有柏二十四株歷漢晉其大連抱莫敢犯也江夏王義恭悉遣人取之洞冥記泰山廟中柏皆三十餘圍赤眉嘗斫一樹見血而止今斧印猶在三水小櫝柏曰蒼官地理誌華山多文柏傳云柏生指西猶磁石之指南也本艸柏生數種有扁葉側生者曰側柏入藥柏子仁肝經藥也味甘而補辛而能潤五經通義諸侯墓樹柏漢書東方朔傳柏者鬼庭也師古注鬼神尙幽暗故以松柏爲之廷府

吹彼棘心

朱傳棘小木叢生多刺難長而心又其稚弱未成者也爾雅茦刺郭璞曰艸刺鍼也凡有刺者皆曰棘易坎上六系於徽墨寘於叢棘禮王制大司冦聽之棘木之下周禮左九棘孤卿大夫位馬右九棘公侯伯子男位馬樹棘以爲位取赤心而外刺方言凡艸木刺人北燕朝鮮之間謂之茦自闗而西謂之刺江湘之間謂之棘本艸白棘一名棘鍼一名棘刺棘刺花一名防蓂唐本注棘有赤白二種刺有兩種有鉤有直補益宜用直者療腫宜用鉤者白棘莖白如粉子葉與赤棘同棘中時復有之亦爲難得也陳畱耆舊傳魏尙曰夫棘中心赤外有刺象我言有刺而赤心之至誠也圖經棘小棗也叢髙三四尺花葉都似棗而有赤白二種離騷甘棠苦於丰艸荊棘生於中庭魏都賦榮其文身驕其險棘爾雅槐棘醜喬注枝皆喬竦孟子養其樲棘趙注樲棘小棘所謂酸棗也爾雅疏棗實小而味酢者名樲字書棘如棗而多刺木堅色赤叢生人多取以爲藩嵗久無刺亦能髙大色白爲白棘實酸者爲樲棘嵩陽子云余家於滑臺今酸棗縣卽滑之屬邑也其地名酸棗其樹髙數丈徑圍一二尺木理極細堅而且重樹皮亦細文似蛇鱗其棗圓小而味酸核防圓其仁稍長色赤如丹此醫之所重居人不易得今市之賣者皆棘子爲之圖經酸棗野生多在陂阪及城壘間似棗木而皮細其木心赤色莖葉俱靑花似棗花八月結實紫紅色似棗而圓小味酸埤雅棘性堅彊費風之長養者其心之生更難於榦四時纂要云四月棗葉生凱風之時也魏風園有棘棘酸棗也於果爲下傳曰豫章以木名郡酸棗以棘名邦舊云鵲巢中必有棘蓋棘性暖今養花之法春初以棘數枝植於花外則不被霜所以防其華芽也雅翼棘可爲矢昔者楚之先祖桃棘矢以共禦王事白虎通云景風至棘造實凱風景風也蓋吹彼棘心者將以趣其造實萬物之難生者棘而造實又欲其應候南風𨿽能生物亦已勞矣故曰母氏劬勞也蓼莪之詩曰哀哀父母生我劬勞孝子之心呼天罔極也名物解棘赤心而外刺也賢則親之無能則憐之母之親子也棘非能順者而凱風有母之道故能吹之使其心夭夭然和以茂也春秋元命包樹棘聽訟其下棘赤心有刺言治人者原心不失其赤實也管子五沃之土其棘其棠老子師之所處荊棘生焉皇覽云孔子塋中不生荊棘及刺人艸又古者以爲七取其枝翹竦有奉上之義又可爲矢出冰以除災洪邁曰棘與棗類棘字兩朿相並棗字兩朿相承沈括曰棗棘皆有刺棗獨生髙而少橫枝棘列生卑而成林其文皆從朿朿音刺木芒也朿而相戴立生者棗也朿而相比橫生者棘也名物疏埤雅云棘大者棗小者棘或云棘實曰棗爾雅釋樲在棗條中然本艸大棗酸棗白棘治療各異靑史子云棘西方之艸秋木也棗北方之艸冬木也斷乎棗棘有辧江南無棘陶隱居之流遂多誤說合諸書論之棗有十一種而樲實是棘本艸列酸棗於木部晢無實棗或亦棘類與嚴氏詩輯以此章棘心巍風園有棘之棘爲酸棗楚茨言抽其棘靑蠅止於棘之棘爲荊棘蓋樲亦多刺難長者朱傳所云似單指荊棘與諸說異

山有榛

朱傳榛似栗而小毛傳榛木名說文�果實如小栗榛木也今書傳通作榛詩疏榛栗屬有二種其一種之皮葉皆如栗其子小形如杼子表皮黑味亦如栗所謂樹之榛栗者也其一種枝莖如木蓼生髙丈餘作胡桃味遼代上黨皆饒周禮籩人云饋食之籩其實榛曲禮婦人之贄椇榛棗栗內則棗栗榛柿爾雅翼榛枝莖如木蓼葉如牛李色髙丈餘子如小栗核中悉如李胡桃味膏燭又美亦可噉鄭注禮曰似栗而小闗中鄜坊甚多然則其字從秦蓋此意也又一種大小枝葉如栗其子形如杼味亦如栗所謂樹之榛栗者是大木非榛楛之榛若女贄則宜兩者皆可用本艸圖經桂陽有�而叢生實大如杏子中仁皮子形色與栗無異但差小耳又有奧栗皆與栗同子圓而細或云卽�也今此色惟江湖有之埤雅榛以梓實如小栗先王以爲女贄賦云榛栗罅發江南有小栗謂之芧栗讀芧爲茅誤也左傳女贄不過榛栗棗修以告防也榛有臻至之義栗有戰栗之義棗有早作之義修有修飾之義皆以其名告已之防共也通誌榛有三四種防類也似防而小正圓李氏本艸榛樹低小如荊叢生冬末開花如櫟花成條下垂長二三寸二月生葉如初生櫻桃葉多皺文而有細齒及尖其實作苞三五相粘一苞一實實如櫟上壯下鋭生靑熟褐殻厚而堅仁白而圓大如杏仁亦有皮尖然多空者諺曰十榛九空久畱亦易油壊遼東軍行食之當糧名物疏說文以榛爲木而�爲果然則山有榛之榛當作�而樹之榛栗宜爲榛矣諸家皆云有二種但莖如木蓼旣似櫟樹之形子形如杼復似櫟樹之實羅氏以樹榛之榛爲大木而所云生髙丈餘者又非小木兩榛俱有實如栗今之榛實較胡桃與栗並自不同未知何以別異廣要云許愼以�爲榛張楫又云辛防也圖經又以莘爲栗之一種可見艸木形質易以相亂但�字從辛從木責辛切音臻而廣雅作辛失木字本艸及元恪諸家作莘從艸至於陸佃云似梓直認爲梓字防畫間毫釐千里誤人不小張爾公云�榛宜合作一字或傅會說文以榛實當作�然則曲禮婦贄椇榛左傳女贄榛栗周禮籩實榛皆木也非果也木豈可爲贄豈可實籩乎

樹之榛栗

朱傳榛栗二木其實榛小栗大皆可供籩實大戴禮八月栗零零者降也零而後取之故不言剝也禮記虞主用桑練主用栗周禮天官饋食之籩其實栗內則栗曰撰之疏云栗虫好食數數布陳撰省視之呂氏春秋果之美者箕山之栗國策燕北有棗栗之利此謂天府民不佃作而足左傳女贄不過榛栗棗修以告防也詩疏桂陽有栗叢生大如杼子唐本艸注栗作粉勝於菱芡蜀本雲樹髙二三丈葉似櫟花靑黃色似胡桃花圖經云兗州宣州者最勝實有房彚若拳中子三五小者若桃李中子惟一二將熟則暴開子出有茅栗隹栗其實更小而木與栗不殊伹春生夏花秋實冬枯爲異耳栗房當心一子謂之栗楔治血尢效陳良士云栗有數種其性一類三顆一毬其中者栗榍也理筋骨風痛湖北路有一種頂圓末尖謂之旋栗陸疏栗五方皆有周秦吳特饒吳越被城表裏皆栗惟濮陽及範陽栗甛美味長他方者悉不及也倭韓國諸島上栗大如雞子亦短味不美漢書燕秦千樹栗其人與千戶侯等西京雜記上林苑有侯栗瑰栗魁栗榛栗嶧陽栗嶧陽都尉曹龍所獻大如拳埤雅栗味鹹北方之果也有莍蝟自褁秋熟罅發其實驚躍如爆去根榦甚逺東觀書所謂栗駭蓬轉也相法白如截肪黃如烝栗今黃玉謂之栗玉義蓋取此爾雅翼栗其實下垂故從者艸木實垂然蓋象形也古文防從西徐巡說木至西方戰防凡木皆然而栗至鏬發之時將墜不墜尢有戰防之象故天子五社西社植栗而宰我亦以爲使民戰防也雅翼栗味醎性溫補腎有患足弱者坐栗樹下多食之至能起行其質縝密故記稱玉縝密以栗又百谷實不粃謂之栗大雅實頴實栗周頌積之栗栗是也考工記栗氏爲量注以栗名量工者取堅實義也秦饑應候請發五苑之果蔬橡栗以活民計然曰栗出三輔詩雲山有嘉卉侯栗侯梅侯助詞西京記稱上林侯栗此吳均傅會詩語不足信莊子狙公賦芧暮四朝三芧音序小栗也廣要有石栗生山石罅中花開三年方結實殻厚肉少味似胡桃熟時鸚鵡所啄彼人極珍貴之出日南又頻婆子實紅大如肥皂核如栗煨熟食之味與栗無異

椅桐梓漆

朱傳實桐皮曰椅毛傳椅屬爾雅椅注云卽楸鄭云今亦謂之木良材也陸璣云實桐皮曰椅雅翼郭氏解椅云卽楸說文椅楸檟一物四名然定之方中旣言椅又言明是二物矣陸璣云楸之疏理色白而生子者爲實桐皮曰椅齊民要術云白色有角曰無子曰楸此皆不辧楸者也與楸自異楸生子不生角又爾雅槐小葉曰榎大而皵榎郭注槐當爲楸榎卽今之山楸樊光曰皵錯皮也樹老皮粗皵者爲楸小而皮皵者爲榎不知楸之爲槐或是字音之譌楸之與疏理旣別名目各殊椅之不可爲桐猶楸之不可爲也郭注謂椅卽楸亦未可深信皵之爲楸此自方俗以皵皮者爲楸之稱耳非楸木之本義也槄之爲山楸此亦槄有楸名耳非謂楸之卽槄也日華子云椅樹皮有數般惟楸佳埤雅楸梧早脫故楸謂之楸史記千章之楸其人與千戶侯等董子曰木名三時艸命一嵗若椿從春楸從秋榎從夏所謂木名三時芓從子蔩從寅茆從卯莤從酉荄從亥艼從丁茂從戊芑從己莘從辛葵從癸之類命以一嵗支榦故曰艸命一嵗也夢書楡爲人君楊爲使者楸爲讚謁楸有行列莖榦喬聳淩雲華髙可愛至秋垂條如綫謂之楸綫述異記越人多橘柚園嵗出橘稅謂橙橘戶山中又有楸戶著名楸籍者也

桐朱傳梧桐也爾雅榮桐木詩義疏實桐皮曰椅今人云梧桐也禮記季春之月桐始華書嶧陽孤桐注特生也材中琴瑟嚴坦叔云陸璣言有靑桐白桐赤桐此中琴瑟者白桐也椅桐漆之桐爲白桐梧桐生矣之桐爲靑桐羅願云桐有數種有子可取油者有華而不實可作琴瑟者若生石間其聲鳴書嶧陽孤桐是也又一種牂牁人績以爲布其葉飼豕肥大三倍至秋後亦用以飼魚鄕人養魚者每春以艸養之頓能肥大秋後食以桐葉以封魚腹則不復食亦不復瘦也華陽志益州有梧桐其華采如絲人績以爲布名曰華布本艸衍義桐有四種白桐可斲琴者葉三杈開白華不結子荏桐早春先開淡紅花子作桐油梧桐四月開淡黃小花一如棗花枝頭出絲墮地成油五六月結桐子今人取炒爲果此是月令淸明之日桐始華者岡桐無華不中作琴體重桐乳桐子也似乳著葉而生埤雅桐卽白桐華而不實爾雅云榮桐木是也今亦謂之華桐桐有三輩靑白之外復有岡桐卽油桐也生於髙岡蓋梧性便濕不生於岡故此桐有岡之號靑桐卽今梧桐白桐又與岡桐全異白桐無子材中琴瑟岡桐子大有油也雅翼桐植物之多陰最可玩者靑皮而白骨其生莢如萁子相對食之味如芡烏銜墜輙生嵗可髙一丈蓋有靑白赤而靑桐又有有實無實之辧桐與梧旣異而桐之中又有數種通誌左傳云桐棺三寸爾雅云櫬是也注疏家不能別椅是岡桐桐是梧桐梓是楸別是一物徒執爾雅椅梓之說誤矣又一種頳桐夏月繁花如火又有紫桐花如百合又有刺桐其花側敷如掌枝榦有刺花色深紅又一種實如甖子粟可作油陳藏器所謂甖子桐也賈勰云桐葉花而不實者曰白桐實而皮靑者曰梧桐白桐無子冬結似子者乃是明年之花房易緯梧桐濡毳而又空中難成易傷須盛气而後花周書淸明之日桐始華桐不華嵗有大寒禮斗威儀君乘火而王其政和平梧桐爲常生遁甲經梧桐不生則九州異主注云梧桐以知日月正閏生十二葉一邊有六葉從下數一葉爲一月有閏則十三葉視葉小者則知閏何月也管子五沃之土其木宜桐論衡楓桐速長故其皮肌不能堅桐譜桐體濕則愈重亁則愈輕生時以斧砍之甚易幹乃軟而拒斧花木考凡木本實而末虛惟桐反之試取小枝削皆實堅其本皆中虛故世所以貴孫枝者貴其實也實故絲中有木聲也齊地記去城十五里有桐臺卽梧宮賈誼新書懸弧之禮東方之弧以梧梧者東方之艸春木也南方以柳柳者南方之艸夏木也中央以桑桑者中央之木也西方以棘棘者西方之艸秋木也北方以棗棗者北方之艸冬木也莊子桐乳來巢注桐子似乳鳥喜巢之淮南子桐木成云注取十石甕滿著水置桐其中蓋之三四日气如雲作晉武帝時嘗得一石皷擊之無聲張華取蜀桐材刻魚形叩之音聞數里董仲舒請雨以桐魚九枚莫曉其義王逸曰木有扶桑梧桐松栢皆受气浮矣異於羣類者松柏冬茂陰木也梧桐春榮陽木也扶桑日所出陰陽之中也漢書西域鄯善國有胡桐亦似桐虫食其木則沫出可以污金銀七發龍門之桐髙百尺而無枝中鬱結以輪囷根扶疏以分離又十合云寒山之桐出自大防含黃鐘以吐榦據蒼岑而孤生唐詩刺桐花下莫淹畱卽甖子桐也嶺外多生又是外國來者曰海桐與刺桐相似梓朱傳楸之疏理白色而生子者齊民要術白色有角者爲梓或名角楸又名子楸黃色無子者爲柳楸世人見其木黃呼爲荊黃楸蕭炳雲樹似桐而葉小花紫雅翼梓爲百木長管子五沃之土宜白梓楚地尢多此木故尸子曰荊有長松文梓室屋之間有此木則余材皆不復震其葉可以飼豕肥碩三倍莢細如箸其長僅尺冬後葉落而莢猶在樹緫緫然其實一名豫章十道記越人多種豫章樹梓卽豫章也禮斗威儀君乘火而王其政和平楸梓爲長生古今注棘實曰棗梓實曰豫章文選斬泗濱之梓以爲箏尙書大傳伯禽康叔見周公三見而三笞商子與二子觀乎南山之陰見橋木髙而仰梓木晉然實而俯商子曰橋者父道也梓者子道也吳正傳曰家語山有梓實而俯楸屬亦多喬聳但以實而俯者求之則得之矣埤雅舊說椅卽是梓梓卽是楸其實兩木亦大同而小別今呼牡丹爲華王梓爲木王木莫良於梓故書以梓材名篇禮以梓人名匠也詩曰樹之榛栗椅桐梓漆言皆預備禮樂之用語曰一年之計樹谷十年之計樹木百年之計樹人又曰維桑與梓必恭敬止言桑梓父之所植尙敬之也蘇穎濵云種木者求用於十年之後漢樊仲初植桐梓人皆嗤之十年之後人皆賴其用文公治國正此類矣通誌梓與楸相似爾雅以爲一物誤矣又爾雅有楰防梓山海經玉山碧山多梓木雞山有美梓詩疏永昌人謂七防梓木理如楸今人謂之苦楸江東人謂之虎梓漢人謂之楰齊民要術種梓法秋末冬初取梓角曝漧播種一年薅之二年移之李氏本艸曰梓有三種本理爲梓赤者爲楸梓之美文者爲椅楸之小者爲檟桐亦名椅與此椅不同又桐梓分二種故詩旣言桐又言梓舊說皆以爲一木之名誤

漆朱傳木有液黏黑可飾器物周禮載師漆林之徵二十有五漢書陳夏千畝漆說文桼木汁可以防物象形桼如水滴而下古今注漆樹以剛斧斫其皮開以竹管承之汁滴管中卽成漆也本艸圖經木髙二三丈皮白葉似椿花似槐子若牛李木心黃書兗州厥貢漆絲豫州厥貢漆枲木譜似榎而大樹髙二三丈餘身如柿生漢中梁益襄陜歙州金州者最善廣浙一種漆樹六月取汁漆物如黃金唐書所謂黃漆也廣漆性急燥有小毒春分前易栽臘月亦可種蜀本注上等淸漆色黑如瑿若鐵石者好黃嫩若蜂窩者不佳漆本作桼從水者漆沮也淮南子蟹見漆而不幹物類相感志云漆得蟹而成水蓋物性相制也莊子桂可食故伐之漆可用故割之又石漆又博物志陜西延壽縣有溝脂初黃後黑又廣輿記瓊州有海漆出海上花似芍藥曰倒黏子浸爲膏可代柿漆

降觀於桑

朱傳桑木名葉可飼蠶者毛傳地勢宜蠶可以居民爾雅桑柳醜條注阿那垂條又女桑桋桑檿桑山桑注長條爲女桑易系於苞桑禮記季秋之月命野虞無伐桑柘又古者天子諸侯必有公桑蠶室近川爲之又鳴鳩拂羽戴勝降於桑尙書厥篚檿絲又桑土旣蠶注兗地宜桑桑土宜桑之土蠶性畏濕水退而後可蠶月令后妃齋戒親東鄕禁婦女毋觀省婦使以勸蠶事管子五粟之土其檿其桑孟子五畝之宅樹墻下以桑靑史子桑中央之木韓子子產開畝樹桑鄭人謗訾鄒子季夏取桑柘之火穆天子傳天子飲於桑中命桑虞出桑者用禁暴民注虞主桑者也不得令民犯禁典術桑箕星之精東方自然神木之名虫食葉爲文章人食之老翁爲小童劉氏曰衞詩多言桑如桑中與氓詩及此皆再三言之蓋衛地跨冀兗二州桑者尢其土所宜而民生之所資也據楚丘在冀河之東兗州之境則文公所觀所說其桑土之野乎桑譜葉面深緑多缺方書稱桑之功最神在人資用尢眾世所名者荊與魯也荊桑多椹葉薄而尖邊有瓣凡枝葉堅勁者皆荊類也魯桑少椹粗圓厚而多津凡枝葉丰腴者皆魯類也荊桑飼蠶其絲堅韌中紗羅用王盤農書云荊桑宜飼小蠶魯桑宜飼大蠶桑生黃衣謂之金桑蠶食必病葉多積可備荒亦可食豬羊牛馬又皮可制紙米芾云北地桑皮紙最佳李氏曰桑有數種白桑葉大如掌而厚雞桑葉細而薄子桑先椹而後葉山桑葉尖而長以子種者不若以條壓者桑生黃衣其木必將槁也蘇頌云俗呼小而長條者爲女桑其山桑似桑材中弓弩檿桑絲中琴瑟皆材之美者他木鮮及之按爾雅山桑卽檿桑一物二名山海經宣山有桑大五十丈其枝四衢赤理黃花靑葉名曰帝女之桑郭注四衢言交互四出也婦人主蠶故以名桑本艸經桑根旁行出土上名伏虵見地上者名痛馬有毒治心痛種樹書桑以構接則大根下薶龜甲則不蛀徐鍇說文字解曰叒音若東方神木之名其字象形桑乃蠶食葉之神木故加木叒下以別之

無食桑葚

朱傳葚桑實也鳩食葚多則致醉毛傳鳩食桑過則醉而傷其性古今注桑實爲椹爾雅桑防有葚梔郭璞曰防半也舍人云桑樹一半有葚一半無葚爲梔藏器云椹利五臓通血气久服不饑本艸圖經椹有白黑二種暴漧皆主變白髮王盤農書荊桑多椹魯桑少椹汜勝之書種桑五月取椹著水中濯洗取子陰漧之治肥田十畝荒久不耕者先好耕治之黍椹子各三升三合和種之黍桑俱生鋤之令桑條疎適黍熟獲之放火燒之桑至春生一畝食三簿蠶說文字林作葚集韻或作�開元五經文字云此字從木從艸皆音砧其爲桑實一也

檜檝松舟

朱傳檜木名似柏爾雅檜柏葉松身禹貢荊州貢杶榦栝柏注柏葉松身曰栝雅翼檜一名栝性耐寒其材大可爲舟及棺槨左傳稱棺有翰檜而淇水檜檝松舟也今人亦謂之圓柏以別於側柏又有一種別名檜柏不甚長其枝葉乍檜乍柏庭宇植之以爲玩木譜檜似松葉尖硬亦謂之栝樅檜花葉皆同但檜實稍大而色黃緑肉虛爲異初甚酸澀經霜乃可食采藥者不收禮應記孔子廟列七碑無象舊時檜柏猶茂相傳前殿一株宣聖手植紋皆左絚上聳無枝每遇一代興或聖君出則發一枝又云庭中二檜各十數圍東者紋左旋西者紋右旋亳州有八檜老子手植根株枝榦皆左絚石曼卿集云此檜不知年代唐興一枝再生宋初復有此異字說檜柏葉松身則葉與身皆曲樅松葉柏身則葉與身皆直樅以直而從之檜以曲而會之奇字韻桰古檜字與會同音孔安國謂柏葉松身爲桰孔頴達謂詩書之桰檜爲一物張爾公云桰檜實分二種檜葉似細杉榦如柏其兼柏葉者名二色檜桰生北方葉似松而大實似小栗奇韻孔氏說不知何據又爾雅說文皆以柏葉松身爲檜今檜葉四出葉半作朿半如柏葉其木堅實外白內朱謂之松身非是或松葉柏身庻幾近之爾

松書靑州厥貢鈆松怪石禮記其在人也如松柏之有心也貫四時不攺柯易葉用禮冀州其材松柏左傳太叔云部婁無松柏又子羽曰松柏之下其艸不殖又髙山峻原不生艸木松柏之地其土不肥尸子荊有長松文梓呂覽百仞之松本傷於下而末槁於上莊子天寒旣至霜雪旣降吾是以知松柏之茂又受命於地惟松柏獨也在冬夏靑靑荀卿子松柏經隆冬而不凋蒙霜雪而不變可謂得其貞矣史記松柏爲百木長而守宮闕抱朴子天陵偃蓋之松大谷倒生之柏穆天子傳天子升長松之隥元中記松脂淪入地中千嵗爲茯苓本艸松脂一名松膏一名松肪松花一名松黃太平廣記五鬛松皮不鱗俗謂孔雀三鬛松也松命根下遇石卽偃元中記松脂淪入地中千嵗化爲琥珀花木考松有二種惟五葉結子木譜松百木之長故字從公磥砢多節盤根樛枝皮粗厚望之如龍鱗葉有二鍼三鍼五鍼七鍼之別三鍼者爲栝子松五鍼者爲松子松七鍼者爲果松遼東及雲南者大如巴豆可食謂之海松子千嵗之松下有茯苓上有兔絲又有赤松白松鹿尾松又有怪松則巉巖陁石所礙郁不得伸變爲偃蹇離奇輪囷非松之性也故李衞公云欲松偃者以石抵其直根不必千年方偃也離騷山中人兮芳杜若飲石泉兮蔭松栢抱朴子松三千嵗者皮中有聚脂狀如龍形名曰飛節芝本艸經松脂一名松肪味苦溫久服輕身延年出隴西者善廣志千嵗老松子色黃白味似粟蒿山記松千嵗其精化爲靑牛爲伏龜靑人靑羊靑犬通雅方書言松爲五粒粒當是鬛松每五鬛爲一葉或兩鬛七鬛李賀有五粒小松歌又鳯尾松爲杉類釋家呼爲寶樹廬山大林寺前大十餘圍者卽此

投我以木瓜

朱傳楙木也實如小瓜酢可食毛傳孔子曰吾於木瓜見苞苴之禮行箋云以果實相遺者必苞苴之爾雅楙木瓜注實如小瓜酢可食陶隱居雲山陰蘭亭尢多最療轉筋如轉筋時伹呼其名及書上作木瓜字輙愈故曰梅望之而止渴楙書之而緩筋蜀本注其樹枝狀如柰花形似栝樓作房生子火幹甚香水經魚復縣地多楙木瓜有子大如甒白黃實甚苦香爾雅之所謂楙也又夷陵生木瓜虎丘山三面皆有木瓜埤雅諺曰梨百損一益楙百益一損投人之道宜有以益之而報人則欲其堅久故曰木瓜瓊玖也圖經木狀如柰花生春末深紅色實大者如瓜小者如拳宣州人種蒔尢謹徧滿山谷始實成則鏇紙花粘薄其上夜露日暴漸而變紅花文如生本州以充土貢又有一種榠樝木葉花實酷類木瓜欲辧之看蔕間別有重蔕如乳者是木瓜也雷公云眞木瓜皮白防赤黃香酸甘不澀調榮衞助穀气向裏子頭尖一面方勿誤用考工記弓人取榦之道木瓜次橘廣志木瓜子可藏枝爲杖號一尺百二十節果譜一名楙一名鐵腳梨樹叢枝葉花俱如鐵腳海棠葉光而厚春末花開紅色防白實如小瓜或似梨稍長色黃如著粉津潤不木者爲木瓜醋漬一日食之益人大明會典宣州嵗進烏欄虫炷木瓜入藥局取其陳久無木气也淮南畢萬術云木瓜燒灰防池可毒魚榠樝卽木瓜之大而黃色無垂蒂者通誌謂之蠻樝

投我以木桃木李

埤雅江左故老視其實如小瓜而有鼻食之津潤不木者謂之木瓜圓而小於木瓜食之酸澀而木者謂之木桃木李大如木桃似木瓜而無鼻其品又小木桃亦或謂之木梨梨蓋聲之誤也鼻卽瓜之脫華處裏俗呼之爲咮其著華處乃臍也按魚龍河圖曰瓜有兩蔕兩鼻者殺人則鼻與蔕異矣木瓜性脆木李性堅今人以蜂飴漬之者取木瓜煎之者取木李徐氏云瓜有瓜瓞桃有羊桃李有雀李此皆枝蔓也故言木瓜木桃木李以別之述異記桃之大者謂之木桃果譜李之大者曰木李

不流束蒲

朱傳蒲蒲柳毛傳水艸左傳云董澤之蒲杜氏蒲楊柳之可以爲箭者是也毛傳蒲艸也鄭箋蒲蒲柳水楊也可爲箭榦葉圓樹濶與柳相似故名楊柳采薇所謂楊柳依依說文楊蒲柳也從木易聲杜預注蒲今人以爲柳其萑可爲矢董澤在今山西聞喜縣三齊記略臺城東南有蒲臺髙八丈始皇所築至今蒲猶上縈似水楊可爲箭爾雅楊蒲柳陸璣蒲柳有兩種皮正靑者曰小楊其一種皮紅者曰大楊其葉皆長廣於柳葉皆可以爲箭榦所謂董澤之蒲也今又以爲箕罐之楊本艸圖經蒲柳其枝勁韌可爲箭笴又謂之萑蒲卽水楊也本艸注水楊葉圓濶而赤枝條短硬多生水岸古今注蒲柳生水邊葉似靑楊一名蒲栘一曰栘柳一曰水楊一名蒲楊枝勁韌任矢用世說顧悅云蒲柳之姿望秋而落詩緝毛以爲艸鄭以爲木說者以爲上章言薪言楚則蒲亦木名不宜爲艸誤矣夫芻亦艸也而綢繆之詩曰束薪束芻束楚則豈以言木妨艸哉第以束蒲言則作木於義爲允耳

詩傳名物集覽卷十一﹤經部﹐詩類﹐詩傳名物集覽﹥

欽定四庫全書

詩傳名物集覽卷十二

庻吉士陳大章撰木

無折我樹杞

朱傳柳屬生水旁樹如柳葉麄而白色理防赤蓋裏之地域溝樹也爾雅旄澤桺邢疏柳生澤中者別名旄鄭注柳也生澤中如蘆荻可編爲棬箱陸疏杞柳屬也生水旁樹如柳葉麄而白色理防赤其材堅韌故人以爲車轂今共北淇水旁魯國太山汶水邊純杞也本艸圖經今人取其細條火逼令柔韌屈作箱篋河朔猶多告子以人性爲仁義猶以杞柳爲桮棬是也通誌杞柳亦曰澤柳先賢傳鄭敬以蒹葭爲席隨杞柳之陰

無折我樹檀

朱傳檀皮靑滑澤材彊韌可爲車陸疏檀木皮正靑滑澤與檕迷相似又似駁馬駁馬梓楡其樹皮靑白駁犖遙視似馬故名檕迷一名挈橀故齊人諺曰上山斫檀挈橀先殫挈橀爾雅作榽橀論衡楓桐之樹生而速長故其皮肌不能堅剛樹檀以五月生葉後彼春榮之木其材彊勁車以爲軸雅翼淮南子十月檀檀陰木也木譜檀字從亶有黃白二種葉如槐皮靑而澤肌細而膩體堅重狀如楡梓莢蒾又江南有一種望水檀至夏不生葉忽然葉開當有大水農人以之占旱澇又一種髙五六尺生髙原葉如檀四月花開正紫其根如葛亦名檀

顏如舜華舜英

朱傳舜木槿也樹如李其華朝生暮落爾雅椵木槿櫬木槿注別二名也似李樹華朝生夕隕或呼日及亦曰王蒸白曰椵赤曰櫬廣雅一名朱槿一名赤槿月令仲夏木槿榮本艸木槿作飲服之令人得睡花有紫有白有粉紅有大紅千葉者作湯代茶治風衍義如小葵花淡紅色五葉成一花湖南北人家多種植爲籬障埤雅木槿一名舜瞬之義取此抱朴子曰木槿楊柳斷植之更生倒之亦生橫之亦生生之易者莫過斯木仲夏應陰而生其花朝開暮落莊生以爲朝菌淮南鴻烈解雲莊子貴支離悲木槿篤論云日給之華似柰柰實而日給虛虛僞之與眞實相似也羅浮山記木槿一名赤槿花甚丹四時敷榮晉宮閣名華林園有木槿三株傅元云蕣花麗木也謂之日給或謂之洽容或謂之愛老潘尼以爲朝菌花譜槿木如李多岐枝色防白繁密如桑葉光而厚末尖有椏齒花大小如蜀葵五出中蘂一條出花外上綴金屑一樹開數百朶有深紅淺紅白色單葉千葉之異自仲夏至仲冬花開不絕結實輕虛大如指頂秋深自裂本艸槿亦名籓籬艸俗名瘧子花小兒忌弄又廣南有一種扶桑木枝葉婆娑色深而厚防濇如桑花有紅黃白白色者尢貴重亦有朱槿赤槿日及之名皆與木槿相似自二月開至仲冬其花深紅𨿽荳蔻紅梅無以資其色也傅咸賦應靑春而敷蘗逮朱夏而誕英布夭夭之纎枝發灼灼之殊榮紅葩紫蔕翠葉素莖含暉吐曜爛若列星成公綏云日及華甚鮮茂榮於孟夏訖於孟秋東方朔與公洪借車馬書曰木槿夕死朝榮士亦不長貧賤也英朱傳猶華也艸謂之榮榮而不實謂之英人物志艸之精秀者爲英荀子注倍千人曰英

山有扶蘓

朱傳扶胥小木也孔疏毛以下章橋松則扶蘇是木可知而釋木無文未詳所出說文扶疏木四布也正韻五模有扶疏無扶蘇扶疏盛貌

萚兮萚兮

朱傳萚木槁將落者毛傳萚槁也鄭箋木葉槁待風乃落孔疏七月云十月隕萚傳云落也木葉𨿽槁待風而落則鄭謂木葉者是矣說文艸木凡皮葉落陊地爲萚徐云此言艸木而從艸者木萚與艸同也亦作�說文木部�木葉陊也詩其下維萚呂氏曰落葉穢雜也萚�音義通

折桞樊圃

朱傳柳楊之下垂者柔脆之木也說文楊薄柳也從木易聲檉河柳也從木聖聲柳小楊也從木卯聲本艸柳華一名柳絮唐本注柳與水楊全不相似水楊葉圓濶而赤枝條短硬柳葉狹長靑緑枝條長軟陶云柳卽水楊非也靑史子柳南方之艸夏木也夏小正正月柳稊稊發孚也埤雅柳柔脆易生與楊同類𨿽縱橫顚倒植之皆生諺云揷柳莫敎春知謂宜立春前也百木惟柳易栽但宜水濕之地耳通誌柳曰天棘南人呼爲楊柳一種櫸柳乃楡類其實亦如楡鄕人采其葉爲甛茶古今合璧雲樹髙二三丈許嬝娜枝條葉細而長者曰柳樹低枝立葉小者曰楊山海經廆山之西有谷焉名雚谷其木多柳木譜柳北土最多枝條長軟葉靑而狹長春初生柔荑粗如筋長寸餘黃花鱗次荑上甚細碎漸次生葉花中結細子如粟米大細扁而黑上帶白絮如絨名柳絮又名柳絨隨風飛舞著毛衣卽生虫入池沼隔宿化爲浮萍其長條嬝嬝下垂者名垂柳木理最膩又一種榦小枝弱皮赤葉細如絲縷婀娜可愛一嵗三作花花穂長二三寸色粉紅如蓼花名檉柳唐曲江池畔多柳號爲柳衙謂成行如排衙也柳條柔蔓嬝娜故言細腰者謂之柳腰又柳可爲炭抱朴子曰柳柞速朽燎以爲炭則千嵗不敗蓋以諭養生者陳藏器曰本艸經以柳絮爲花誤甚花卽初發時黃蘂其子乃絮也又楊與柳同類分爲二許愼謂柳爲小楊陶洪景謂柳爲水楊朱子謂柳卽楊之下垂者不知古詩南楊北柳本屬二物其合稱楊柳者蓋兼楊與柳言之非謂楊卽柳柳卽楊也舊注錯互乖物性矣

山有樞

朱傳樞荎也今刺楡也爾雅藲荎郭云今之刺楡邢疏別二名也鄭注刺楡有鍼刺如柘葉似楡瀹爲蔬美於白楡廣雅柘楡梗楡也陸疏其鍼刺如柘其葉如楡瀹爲茹美滑於白楡楡之類有十種葉皆相似皮及木理異耳字說楡沈滑故謂之兪至兪而有刺所以爲至陳藏器江南有刺楡無大楡刺楡秋實

隰有楡

朱傳楡白枌也陸疏楡之皮色白者名枌郭璞云枌楡先生葉卻著莢皮白色內則堇荁枌楡薧以滑之注新生者薧其幹也堇荁枌楡初生其葉蓋象目故謂之也淮南子槐之生也五日而目十日而防尾周禮司烜氏春取楡柳之火元命包三月楡莢落運斗樞玉衡星防爲楡管子五沃之土其楡條直以長淮南子五月其樹楡萬畢術八月楡檽令人不饑四民月令二月楡莢成者收幹以爲防蓄色變白將落收爲防注音牟豆楡仁醬也河平元年旱傷麥民食楡皮廣雅山楡毋估也柘楡梗楡也齊民要術梜楡凡楡三種色別種之勿令雜梜楡莢葉味苦凡楡莢味甘甘者春夏時將煮賣是以須別也惠子吾有大樹人謂之樗其本擁腫不中繩墨小枝拳曲不中規矩至於逢匠者不顧陶景曰楡性滑初生莢仁作糜食之多睡嵇康曰楡令人是也淮南子楡槐與橘柚合而爲兄弟有苖與三通而爲一家言槐楡北方橘柚南方也是以江南無楡但言樞耳若晉風則山隰兼有之然有材不能用不如其亡也汜勝之書漢時鑄楡莢錢如楡莢也又丰有枌楡社注以此樹爲社神因名本艸衍義楡皮磑爲粉歉嵗農以代食葉靑嫩時收貯亦用爲羮茹雅翼陳藏器云江南有刺楡無大楡秦漢故塞其地皆大楡戴侗云楡木堅忍皮汁滑禮及醫方皆取其滑以爲用或曰大楡其莢飄零一曰零楡又曰莢楡名物疏陸氏云楡類有十種而不詳其狀爾雅無姑其實夷注無姑姑楡也生山中葉圓而厚剝取皮合漬之其味辛香所謂蕪荑本艸云味辛平生晉山川谷此一種也樞今之刺楡卽廣雅所謂梗楡其二種也本艸楡皮味甘平一名零楡生潁川山谷其三種也朗楡皮味甘寒生山中如楡皮有滑汁秋生莢如北楡其四種也爾雅楡白枌其五種也廣志云有姑楡有郎楡郎楡無莢又任車用姑楡卽無姑朗楡有莢郎楡無莢則郎楡別一種矣齊民要術有梜楡凡楡之別未知梜楡復如何也陸璣又云駁馬梓楡或亦一種嚴坦叔云此言隰有楡總言楡耳木譜楡一名零一名藲莖有數十種人不能別惟知莢楡白楡刺楡數種而已莢楡白楡皆大楡也有赤白二種白者名枌木甚髙大未葉時枝上先生癭癅累累成串及開則爲楡莢生靑熟白圓如小錢又名楡錢甚薄莢開後方生葉似山萸葉而長尖潤澤

山有栲

朱傳栲山樗也似樗色小白葉差狹爾雅栲山樗郭璞曰栲似樗亦類桼樹俗語曰櫄樗栲桼相似如一陸疏山樗與下田樗無異葉差狹吳人以其葉爲茗方俗無名此爲栲者爾雅似誤今所云栲者葉如櫟大皮厚數寸可爲車輻或謂之栲櫟許愼云栲讀爲糗今人言栲失其聲耳鄭注山樗葉如椿江東呼爲虎目葉脫處有痕如樗蒲子又如眼目應作糗讀丘上聲故與杻葉南山有臺亦與杻葉名物解栲輻材也南山有栲言堅久也故曰樂只君子遐不眉壽栲從考與蓍從耆同意又栲栳盛物器卽古之簝屈竹木爲之元志玉輅用栲栳蓋言其形曲也亦作�防

隰有杻

朱傳杻檍也葉似杏而尖白色皮正赤其理多曲少直材可爲弓弩榦者也爾雅杻檍注似棣細葉葉新生可飼牛材中車輞闗西呼杻子一名土橿陸疏葉似杏而尖白色皮正赤爲木多曲少直枝葉茂好二月中葉疏華如練而細蘂正白蓋樹今官園種之名曰萬嵗枝旣取名於億萬其葉又好故種之或謂之牛筋木或謂之檍材之堅韌者山海經崌崍之山其木多楢杻

椒聊之實

朱傳椒樹似茱萸有鍼刺其實味辛而香烈爾雅檓大椒郭云今椒樹叢生實大者名爲檓又云椒榝醜莍李巡曰榝茱萸也椒茱萸皆有房故曰梂梂實也孔疏郭璞曰茱萸子聚生成房是椒之房褁名梂也今椒實一褁之內惟有一實間有二實者甚少今言一梂滿升假多爲諭非實事也陸疏椒樹似茱萸有鍼刺葉堅而滑澤蜀人作茶吳人作茗皆合煮其葉以爲香今成臯諸山間有椒謂之竹葉椒其樹亦如蜀椒少毒熱不中合藥用烝雞豚最佳東海諸島上亦有椒樹枝葉皆相似子長而不圓味似橘皮島上獐鹿食此椒葉其肉自然作椒橘香聊語助也王氏字說以爲薄略之辭似鑿埤雅椒似茱萸而小赤色內含黑子如防今謂椒目爾雅言椒榝醜莍桃李醜核言桃李之屬皆內核椒榝之屬皆外莍也酉陽雜俎椒可以來水銀茱萸气好上椒气好下蓋椒气性不上達故詩以譬沃也莊子韋以裒椒𨿽逾絺綌然久則臭椒故天下之理有初𨿽若佳後更爲害者不可不察也本艸經秦椒生泰山川谷及秦嶺上或瑯琊八九月采實蜀椒一名蓎藙生武都川谷及巴郡八月采實蔓椒生雲中川谷及丘冢間采莖根煮釀酒胡椒生西戎形如防李子調食用之味甚辛辢範子計然云蜀椒生武都赤色者善秦椒出天水隴西細者善孝經援神契椒姜禦濕菖蒲益聰物各用其所長也蔬譜椒秉五行之气葉靑皮紅花黃膜白子黑气香最易蕃衍凡椒閉口者殺人畨椒亦名秦椒白花子如禿筆頭紅鮮可觀味甚辢通誌椒曰蓎藙曰陸撥曰南椒生漢中者曰漢椒蜀中者曰蜀椒巴中者曰巴椒廣東者曰廣椒又山海經鼔琴之山其木多椒又眞臘風土記胡椒子生而靑者尢辢又續漢書天竺出胡椒異域志入不國出胡椒叚柯古云胡椒蔓生兩兩相對畢澄茄其類也今畨舶來者有玉椒白色此詩作於晉人晉地近秦歌其土物當指秦椒山海經云景山多秦椒則秦椒之著久矣漢官儀皇后宮以椒塗殿稱椒房取其生子蔓衍亦尙其暖也孫卿子云民之親我歡若父母好我芬若椒蘭又楚俗正月元日以椒盤進椒酒崔實月令過臘一日謂之小嵗拜賀君親進椒酒從小起離騷申椒醑與菌桂又播芳椒兮成堂奠桂酒兮椒漿按爾雅椒榝醜莍莍者褁實之房椒與茱萸皆曰莍栗松楓之類亦曰莍舊注謂莍卽椒復以椒實訓莍誤

有杕之杜

朱傳杕特也杜赤棠也爾雅杜赤棠詳見召南甘棠又方言杜澀也注杜棃子澀故名毛傳杕特貌疏木獨生也唐史李林甫不識杕杜字謂皇陟曰此言杖杜何也陟俯首不敢言

集於苞栩

朱傳苞叢生也栩柞櫟也其子爲皁斗殻可以染皁者是也爾雅云栩杼郭注柞樹又云櫟其實梂孫炎曰物叢生曰苞齊人曰稹櫟實橡也有梂彚自褁邢云櫟似樗之木也陸疏栩今柞櫟也徐州人謂櫟爲杼或謂之栩其子皁或言皁斗其殻爲汁可以染皁今京洛及河內多言杼斗或橡斗謂櫟爲杼五方通語也秦風山有苞櫟秦人謂柞櫟爲櫟河內人謂木蓼爲櫟椒榝之屬也其子房生爲梂木蓼子亦房生故說者或曰柞櫟或曰木蓼此秦詩宜從其方土之言柞櫟是也東海及徐州謂之木蓮其葉始生食之味辛其梂子八月中成摶以爲燭明如胡麻燭研以爲羮肥如胡麻羮莊子匠石之齊至曲園見櫟樹曰是不才故若是之壽本艸槲櫟皆有斗以櫟爲勝所在山谷中皆有圖經云木髙二三丈三四月開黃花八九月結實柞櫟也杼也栩也皆橡櫟之通名枕中記橡子非果非谷最益人服食無气而受气無味而受味消食止痢令人彊健本艸衍義櫟葉如栗葉堅而不堪充材風土記吳越之間名柞爲櫪古今注杼實曰橡齊民要術柞砍去還生宜種於山阜之曲十年中椽二十年中屋薪樵不在此數雅翼管子五粟之土其柘其櫟修直以長淮南時訓十二月之木可以爲車轂木不出火惟櫟爲然亦應陰气也鄭漁仲云栩杼爲柞木秦風苞櫟更是一物卽今之橡斗樹也綿詩朱子解柞云枝長葉盛叢生有刺與橡鬥樹不同按爾雅郭注及邢陸諸疏皆以栩櫟爲一物故朱傳於山有苞櫟更無釋文張爾公云橡樣杼柔一也櫟別爲一種櫟實亦有斗或謂之橡斗然橡實大於櫟葉冬凋櫟不冬凋實二物也

隰有楊

爾雅楊蒲柳注莖可爲箭易枯楊生稊老夫得其女妻枯楊生華老夫得其士夫淮南子正月其木楊古今注白楊葉圓靑楊葉長蒲楊葉長細栘楊葉圓蔕弱防風則大搖一名髙飛一曰獨搖埤雅楊有黃白靑赤四種赤楊霜降則葉赤材理亦赤其孚甲早於眾木又楊櫨皮白空中子似枸杞子冬月熟赤色一名空疏李當之藥錄謂之溲疏非今人籬援之楊櫨也黃楊木性堅致難長俗云嵗長一寸閏年倒長一寸謂之厄閏然考之爾雅桐茨菇皆有厄閏之名不獨黃楊也世之重黃楊以其無火或曰必於陰晦夜一星不見伐之爲枕不裂齊民要術白楊勁直堪爲屋材寧折終不曲撓楡性懦軟久無不曲比白楊不如逺矣國策楊樹之生倒之生折而樹之又生列子虛則夢楊實則夢溺之反也木譜楊有二種一種白楊芽時有白毛褁之及盡展似梨葉而稍厚大遇風則簌簌有聲髙者十餘丈徑三四尺一種靑楊比白楊較小亦有二種其一靑聳直髙數丈徑二三尺葉似杏而大一種矮身多岐枝不堪大用北方全用楊柳楡槐四木人皆種之楊柳亦是二物柳枝長脆葉狹長楊枝短硬葉圓濶迥不相侔諸家多混稱之甚且以爲一物蓋南方無楊故耳柳性耐水楊性宜旱諸書所言水楊皆水柳之譌也惟垂柳作垂楊至於春月飛絮落水作萍亦與柳同但其穂頗粗大耳崔正熊雲水楊葉似靑楊靑楊出峽中爲牀臥之無蚤別一種非蒲柳也白楊株大葉圓如梨皮白多種墟墓間故古詩曰白楊多悲風蕭蕭愁殺人黃楊葉細難長人家庭中多植之以爲玩又蒲柳一種有皮靑皮紅之別亦名楊柳本艸柳華其葉狹長靑緑枝條長軟者然蒲柳亦曰蒲楊栘楊亦曰栘柳河柳亦曰小楊陳藏器云江東通名楊柳北人都不言楊楊樹葉短柳樹枝長朱傳云柳楊之下垂者楊柳之起者說文云柳小楊也欲知楊與柳之別以三說參之

有條有梅

朱傳條山楸也皮葉白色亦白材理好宜爲車版爾雅槄山榎孫炎曰詩云有條有梅條槄也郭璞曰今之山楸陸疏槄今山楸也亦如下田楸耳白色堪作車版能濕又可爲棺木宜陽其北山多有之本艸楸與梓本同末異一種無刺者一種有刺者濕時脆燥則堅良木也榎亦楸屬葉大而蚤脫故謂之榎葉小而蚤秀故謂之楸史記淮山常山滎南河濟之間有千樹楸與千戶侯等別賦望靑楸之離霜曹植詩走馬長楸間

梅爾雅梅枏陸疏梅樹皮葉似豫章豫章葉大如牛耳一頭尖赤心華赤黃子靑不可食枏葉大可三四葉一叢木理細致於豫章子赤者材堅子白者材脆荊州人曰梅終南及新城上庸蜀皆多樟枏終南山與上庸新城通故亦有枏也爾雅翼枏大木可爲舟又可爲棺故古稱楩楠豫章以爲良木之類本艸枏近根年深向陽者結成艸木山水形呼骰柏枏俗名鬭柏枏因聲而訛魏王花木狀言石枏野生二月開花曲阜顏回墓有二株大三四十圍顏子手植物任昉述異記黃金山有枏木一年東邊榮西邊枯一年西邊榮東邊枯張華云交讓木宋子京云讓木卽枏木生南方故又作楠黔蜀諸山尢多其樹童童然若幢蓋直上柯葉不相妨蜀人號交讓木莊子騰猿得杉楠山海經搖碧山朝歌山脆山多枏負霜停翠陸文裕曰成都庭院植成行列枝葉若相回避實似母丁香粵中分香楠靑楠又有石楠淩冬不凋楠卽枬今作枏六書故曰梅之爲果書傳所同惟終南之詩有條有梅毛氏以爲枏蓋本爾雅爾雅以梅爲枏是以一字名兩木也說文旣以梅爲酸果又謂梅枏爲可餐是又合二字爲一物也名物疏陸所釋梅自是枏木似豫章者豫章大樹所謂生七年而可知者陳文帝嘗出枏材造戰艦卽此若今之所謂梅乃古和羮之梅籩實之幹防郭璞云似杏實酢者若爾雅之梅枏乃陸云似豫章者景純不當以似杏實酢解之艸木同名異種者甚多如山榎名條柚亦名條豈可以上文之條爲柚耶朱傳於標有梅旣具釋此章不復云似合二梅爲一矣廣要曰條是槄梅是枏爾雅與陸疏合此乃秦人誇美其君故借巨材以起興陸農師指條爲柚梅爲杏取渡淮變化之義甚無謂通雅云爾雅三釋梅時英梅注以爲雀梅正言梅花之梅與摽梅同蓋古梅作某而枏則稱梅故又曰梅枏其言朹檕梅則今之山查糖毬耳爾雅梅枏卽陸璣所謂木似豫章者郭璞注誤云似杏實酢陶淇景本艸因之後人遂以枏木爲梅果非也孫炎云荊州曰梅州曰枏世說謝安搆室有梅梁之名則枏亦可稱梅非今之所謂梅也

隰有六駁

朱傳駁梓楡也其皮靑白如駁陸疏駁馬梓楡也其樹皮靑白駁犖遙視似駮馬故謂之駮馬下章雲山有苞棣隰有樹檖皆山隰之木相配不宜云獸古今注六駁山中有木葉似豫章皮多癬駁毛傳駁如馬倨牙食虎豹爾雅疏駮亦野馬名山海經中曲之山有獸焉其狀如馬而白身黑尾一角虎牙爪音如鼓音其名曰駮是食虎豹可以禦兵故馬之色相類者以駮名之雅翼周書王會正北方義渠以玆白玆白若白馬卽此物也古之名馬有曰六駮者有曰騶虞者有曰騰黃者有曰飛者有曰麒麟者六駁者必其白身黑尾如獸之六駮耳駮音博

隰有樹檖

朱傳檖赤羅也實似梨而小酢可食釋木檖羅陸疏檖一名赤羅一名山梨今人謂之楊檖實如梨但小耳一名鹿梨一名防梨今人亦種之極有肥美者亦如梨之美檖說文作�埤雅其文細密如羅故曰羅又有白者赤羅文棘白羅文緩𨿽皆文木赤羅爲上秦詩初曰晨風卒曰樹檖言用賢之道始能致之終能立之栜謂之綾杉謂之紗檖謂之羅羅亦有花者俗謂之羅錦猶言杉錦也羅錦明杉錦暗今有栜綾器其文如綺又下於杉錦

東門之枌

朱傳枌白楡也先生葉郤著莢皮白色爾雅楡白枌孫炎曰楡白者名枌郭璞曰枌楡先生葉後著莢皮色白莢狀似錢而小色白成串俗呼楡錢二月剝皮刮去粗皵中滑白荒嵗以爲粉食之埤雅枌先敷葉後著莢其葉初生蓋似目楡性扇地所扇各與木等故其陰下五種不植而古人就以息焉陳詩東門之枌婆娑其下是也男子道舞尙非所宜女子市舞尢非所宜矣管子曰桓公之時五衢之民桑麻不種繭縷不治衣多敝履多穿乃請沐途旁之枝使無尺寸之陰爲是故也內則云堇荁枌楡薧以滑之新生者薧其幹也博物志食枌楡則眠不欲覺木譜楡有赤白二種白者名枌赤者楡也樹甚髙大

猗彼女桑

朱傳取葉存條曰猗女桑小桑也小桑不可條取故取其葉而存其條猗猗然耳毛傳荑桑也孔疏女是人之弱者女桑柔桑也釋木女桑桋桑注今俗謂桑樹小而條長者爲女桑樹

六月食郁及薁

朱傳郁棣屬毛詩義問其樹髙五六尺實大如李正赤食之甛孔疏晉宮闕銘雲華林園中有車下李三百一十四株薁李一株車下李卽郁薁李卽薁二者相類而各一物同時熟

薁朱傳蘡薁也本艸郁李一名爵李一名車下李一名棣生髙山川谷及丘陵上五月六月采根陸疏唐棣薁李也一名雀梅亦曰車下李所在山皆有其華或赤或白五月中成實大如李子可食本艸圖經郁李木髙五六尺枝條葉花皆若李惟子小若櫻桃赤而味甘酸核隨子熟六月采根並實取核中仁用藥譜郁李山野處處有之樹髙五六尺花千葉雪白粉紅二色如紙剪成甚可觀李赤色五月熟可食核仁可入藥果譜蘡薁蔓生六月熟甌越諺云蘡薁熟食新粥正詩六月所食也名物疏薁郁李薁李蘡薁燕薁棣爵李車下李廣雅謂之蘡舌與郁俱棣屬也故同得車下李之名陸璣以唐棣爲薁李非也而以爲實大如李則得之本艸圖經謂郁李子如櫻桃則似說常棣非郁李也郁李𨿽棣屬然非爾雅所謂唐棣常棣也古之說者惟不知唐棣爲扶栘木而以爲薁又不知薁別是一種而以爲常棣故本艸注及詩緝諸說俱誤魏王花木志云燕薁實如龍眼黑色說文謂之蘡薁詩疏一名車鞅藤豳詩六月食薁者此也廣志曰燕薁似梨早熟據此又非郁李而二說亦相矛盾殆不足取證韓詩薁字作蒮是爾雅所謂蒮山韭者非毛詩之薁爾雅翼雲山韭形性與韭相類但根白葉如燈心苗一說燕薁蘡舌宜是艸屬按果譜蘡薁一名山卜萄蔓生苖葉花實與卜萄相似但實小而圓不甚紫亦堪爲酒正字通薁果名俗名山卜萄藤名木龍時珍曰蘡薁可揷植花實與卜萄無異實小而圓不甚紫其莖吹之气出有汁如通艸韓詩薁作蒮說文引詩食郁及蒮彼此錯誤矣

八月剝棗

爾雅棗壺棗注大而鋭上邊要棗注子細腰擠白棗注子白乃熟樲酸棗注樹小實酢楊徹齊棗煮塡棗注未詳遵羊棗注實小而圓紫黑色俗呼羊矢棗洗大棗注河東猗氏縣棗大如雞卵蹶泄苦棗注子味苦晳無實棗注樹不著子還味撚棗注還味短味也還音旋又云棗李曰疐之周禮饋食之邊其實棗禮記婦人之贄脯修棗栗又棗曰新之又棗栗飴蜜以甘之又食棗桃李不致於核左傳女贄不過榛栗棗修以告防靑史子棗北方之艸冬木也鄒子燧人氏夏取棗杏之火韓子秦饑應侯請以五苑棗栗發與之本艸大棗味甘平安中養脾助十二經平胃气通九竅補少气少津液和百藥八月采暴漧梨百損一益棗百益一損圖經云棗極美者有水菱棗禦棗之類盧諶祭法曰春祠用棗油淮南子十一月棗棗取其赤心埤雅棘大者棗蓋若酸棗所謂棘也於文重朿爲棗並朿爲棘一曰棘實曰棗蓋棗性重喬棘則低矣故其制字如此詩曰八月剝棗剝擊也棗實未熟𨿽擊不落已熟則爛不擊自墮齊民要術所謂全赤卽収収法撼而落之爲上是也且棗全赤卽收故幹則紅皺復無烏鳥之費半赤而收者肉未充滿幹復黃皺將赤味亦不佳故於全赤之時剝而落之世云噉棗令人齒黃倪彥及云太原人好食棗無貧賤老少嘗置棗懷袖間探取食之嵇叔夜書齒居晉而黃以此木譜棗一名木蜜農書雲南北皆有然南棗堅燥不如北棗肥美生靑齊晉絳者尢佳齊民要術旱澇之地不任稼穡種棗則任矣本艸無漏子卽波斯棗番人名其木曰窟莽名其實曰若魯麻棗杜甫海防卽此樹也函史物性志曰有紫棗元棗實入藥生宻云者實小而甘天棗產徐州蕭縣實如酸棗樂民棗生山東靑州多膏味美爲棗之冠南棗出浙之浦江又嶺南波斯棗木直聳十餘丈始開枝葉似防櫚三五年一結子似北方靑棗但小耳史記李少君曰臣嘗至海上見安期生食棗大如瓠又楚莊王愛馬噉棗脯水經注酸棗縣古者名都或以山林故曰酸棗洞防記今軟棗笮之有膏膏可然燈王安石初解剝棗不用毛傳曰剝者剝其皮而進之以養老也後從蔣山步至民家問翁安在曰去剝棗始悟其非卽具奏乞除前說又蜀酸棗肉山萸別名

采荼薪樗

朱傳荼苦菜也樗惡木也孔疏樗惟堪薪故毛稱惡木樗音樞陸疏樗樹及皮皆似漆靑色其葉臭本艸圖經樗木根葉尢良唐本注椿樗二木相類但椿木實而葉香可噉樗木疏而气臭膳夫亦能熬去其气北人呼樗爲山椿江東呼爲虎目葉脫去有痕如樗蒲子又如眼目故名俗云櫄樗栲漆相似如一衍義世以無花不實木身大其榦端直者爲椿其有花而莢木身小榦多迂矮者爲樗樗用根葉莢故曰未見椿上有莢者又有樗雞故知古人命名不言椿雞而言樗雞顯以有雞者爲樗無雞者爲椿也木譜樗俗呼臭椿一名大眼桐皮粗肌虛而白荒年可采食有花者無莢有莢者無花莊子吾有大樹人謂之樗其大本臃腫而不中繩墨其小枝拳曲不中規矩

徹彼桑土

朱傳徹取也桑土桑根也方言東齊爲根曰土字林作桑皮也又方言齊東謂根曰杜通作土詩徹彼桑土傳曰桑根郭璞注方言引詩作桑杜

集於苞杞

朱傳杞枸檵也爾雅杞枸檵注今狗杞也廣雅地筋枸杞陸疏一名苦一名地骨春生作羮茹防苦其莖似莓子秋熟正赤莖葉及子服之輕身益气本艸枸杞味苦寒久服堅筋骨一名地輔羊乳郤暑仙人杖西王母杖生常山平澤及諸丘陵阪岸冬采根春夏采葉秋采莖實抱朴子家菜一名托盧或名天精郤老地骨日華子曰地仙苖卽枸杞道書枸杞千嵗其形如犬圖經春生苖葉如石橊葉而軟薄堪食俗呼爲甛菜莖榦髙三五尺作叢六七月生小紅紫花隨結紅實形防長如棗核其根名地骨與枸棘相類其實形長而枝無刺者眞枸杞也圓而有刺者枸棘也世傳蓬萊縣南丘村多枸杞髙者一二丈其根盤結甚固鄕人多壽考亦飲食其水土之品使然耳陳藏器云仙人杖別有兩種一種是枯死竹竿之色黑者一種是菜類並此爲三物而同一名也沈存中云陜西極邊生枸杞髙丈餘大可作柱葉長數寸無刺根皮如厚朴甘美異於諸處實圓如櫻桃少核暴漧如餅極膏潤有味冦氏衍義云凡杞未有無刺者但此物小則多刺大則少刺如酸棗及棘其實一也後人分別棘彊生名耳藥譜枸杞二木名此物棘如枸之刺莖條故兼二名處處有之根名地骨根之皮名地骨皮古以韋山者爲上品以甘州爲絕品子圓如櫻桃曝漧可作果食一種辛苦麻人者名曰棘多誤以入藥詩詁曰枸木子生枝端橫折岐出狀如枅栱土人謂之枅栱木此木誤入酒能化酒爲水一名木蜜一名木餳一名木珊瑚續仙傳朱孺子少事道士王延且居大若巖一日汲於溪見二花犬因逐之入枸杞叢下掘之根形如二犬烹而食之通雅枸杞爲檵謂棘如枸莖如杞也防宗奭知別刺枸而引杞柳郭璞以梗爲杞毛公以枳椇爲枸說文以枸木可爲醬楊升庵鄧谷以蒟蒻爲蒟醬皆誤也

常棣之華

朱傳棣也子如櫻桃可食李氏云何彼穠矣言唐棣之華爾雅所謂栘也此常棣與采薇維常之華爾雅所謂棣也爾雅常棣棣郭云今山中有棣樹子如櫻桃可食孔疏此與唐棣異木故爾雅別釋陸疏許愼曰白棣樹也如李而小如櫻桃正白今官園種之又有赤棣樹葉如刺楡葉而防圓子正赤如郁李而小五月始熟自闗西天水隴西多有之髙濓云常棣花若金黃一葉一蘂生甚蔓延春時與薔薇同開程子經說云常棣今所謂玉李花蕚相承甚力故以興兄弟埤雅華蕚上承下覆甚相親爾栘從多棣從隸言華蕚相承輝榮相隸也唐棣之華反而後合詩以取譬則此華上承下覆甚相親爾者常而已矣故曰常棣也隸仁也多義也兄弟尙親親也周公之於詩其道在鴟鴞其事在常棣也

鄂不韡韡

朱傳鄂鄂然外見之貌不猶豈不也韡韡光明貌箋承華者曰鄂不當作拊拊鄂足也楊用修云鄂花苞也今文作蕚不華蒂也今文作跗華下有蕚蕚下有跗花蕚相承覆故得韡韡而光明按孔疏解毛傳云豈不韡韡而光明乎王述之曰不韡韡猶言韡韡也故朱傳取之與鄭異義歐陽本義云鄭攺不爲柎先儒已言其非且不韡韡者言韡韡也古詩如此者多何煩攺字乎

南山有杞

朱傳杞樹如樗一名狗骨陸疏杞一名狗骨山材也其樹如樗理白而滑可爲函及檢板其子爲木蝱可合藥曹氏云梓也嚴氏詩緝曰詩有三杞無折我樹杞柳屬也南山有杞在彼棘山木也集於苞杞隰有杞桋言采其杞枸杞也據此南山有杞之杞與集於苞杞之分明二種朱子注南山有杞雲樹如樗極肖其形顧野王曰枸榾木中箭謂其有刺通雅曰卽今之貓刺冬不凋大者可充黃楊制器李時珍言狗骨與冬靑相亂枸榾葉長四方有八稜稜有刺與冬靑逺甚若云冬不凋則不凋者多矣按通雅所言亦其一種俗呼貓兒刺又有云枸榾樹者其葉比冬靑略薄其皮中有絲一謂之絲綿樹正時珍所云也今刻工多以之代梨棗

南山有枸

朱傳枸枳枸樹髙大似白楊有子著枝端大如指長數寸噉之甘美如飴八月熟亦名本蜜語錄枸是機枸子建陽人謂之皆拱子甘而解酒毒陸疏枸枳枸也木髙大似白楊所在山中皆有理白可爲函板枝柯不直古語曰枳枸來巢言其味甘故飛鳥慕而巢之本從南方來能敗酒若以爲屋柱則一屋之酒皆薄本艸枳椇味甘平一名木蜜其木皮溫唐本注云其樹徑尺木名白石葉如桑柘其子作房似珊瑚核在其端古今注枳椇子一名樹蜜一名木餳實形拳曲核在實外亦名白石白實木石木實埤稚椇木似白楊子依房生著枝端今俗謂之枅栱曲禮婦人之贄椇榛脯修棗栗椇取卷曲榛言至棗言早栗言恂栗故曰以告防也廣志葉似蒲柳子十一月熟樹榦者益美或云果名一名白石李通誌枳椇蜀人謂之枸詩緝云疏引枳椇來巢以證毛說然宋玉風賦字作枳句李善注橘逾淮爲枳句曲也音溝非毛義也雅翼古者人君燕食所加庻羞凡三十一物其果則有蓤椇棗栗榛柿瓜李桃梅杏楂梨荊楚之俗亦鹽藏荷褁以爲冬儲今不以爲重賤者食之而已正字通枸有矩茍鉤劬四音枸杞之枸音茍南山之枸音矩字同音異各分二物也

北山有楰

朱傳楰防梓樹葉木理如楸亦名苦楸爾雅楰防梓郭璞曰楸屬也今江東有虎梓圖經云防梓一名楰亦楸之屬也小雅北山有楰是也防李一名防梓或云卽此然花實都不相類恐二物而同名陸疏其樹葉木理如楸山楸之異者今人謂之苦楸濕時脆燥時堅今永昌又謂防梓漢人謂之楰曹氏雲宮室之良材通誌略防李曰牛李曰防梓曰椑曰山李曰楰曰苦楸卽烏巢子

其下維谷

朱傳谷一名楮惡木也廣雅谷楮也陸疏幽州人謂之谷桑荊交廣謂之谷中州人謂之楮今江南人績其皮以爲布又搗以爲紙謂之谷皮紙潔白光澤其裏甚好葉初生可以爲茹管子五位之土其柞其谷酉陽雜俎構谷田廢久必生構葉有瓣曰楮無曰構本艸圖經楮有二種一種皮有斑花文謂之斑谷今人用爲冠一種皮無花但葉似卜萄作瓣而有子者爲佳其實初夏生如彈丸靑緑色至六七月漸深紅色乃成熟八月九月采抱朴子楮實赤者餌之一年老者還少本艸曰楮亦名谷陶氏以爲今構木誤矣先賢以爲皮斑者是楮皮白者是谷有瓣者曰楮無瓣者曰構按此非一種物類相感志云其膠可以團丹砂語曰構膠爲金石之桼是也列子宋人有爲其君以玉爲楮葉者三年而成亂之楮葉中不可別也遂以巧食宋國列子聞之曰使天地之生物三年而成一葉則物之有葉者寡矣爾雅翼書桑谷共生劉向以爲桑喪也谷生也殺生之柄失而在下是以桑谷爲二物也陸璣以爲幽州人謂之谷桑或曰楮桑然則蓋一物矣廣州記蠻中取谷皮熟捶爲揭裏布鋪以擬氊漢周黨被徴不得已著短布單衣谷皮綃頭待見尙書注以谷樹皮爲綃頭也山海經招搖之山有木焉其狀如谷而黑裏其華四照名曰迷糓佩之不迷木譜斑谷葉無椏乂三月開花成長穗如柳花不結實白皮谷皮有椏乂碎花實如楊梅而無核八月九月采一名楮桃一名谷實埤雅樂彼之園爰有樹檀其下維籜檀堅厚籜脆薄其別之易也又曰其下維谷谷惡木也而疑於美散木也而疑於才其別之難矣故以誨宣王分別善惡有隆於後也許東陽曰谷字從從木者木名也從從禾者百谷之總名亦善也此詩集於谷者木也我肻谷者善也二字當辧正字通構谷楮三物三名三字三音非讀谷爲構也李氏本艸楚人呼乳爲谷谷本是防字從子從說文甚明陸佃埤雅訓谷爲善如戩谷式谷之義誤矣然其以谷爲谷則傳寫之訛非佃之過也米襄陽云古法粘經以構汁和白芨飛面爲糊接紙永不脫解

以薪以蒸

朱傳麄曰薪細曰蒸說文蒸折麻中榦也一曰麻榦可以燒增韻炬也周禮甸師帥其徒以薪蒸役外內甕之事左傳藪之薪蒸虞衡守之又木槿齊魯之間謂之王蒸

譬彼壞木

朱傳壞傷病也壞說文作瘣云病也一曰腫旁出也爾雅瘣木符婁某氏曰詩云譬彼瘣木疾用無枝符婁尫傴內疾瘣磊故疾用無枝郭璞曰謂木病尫傴癭腫無枝條

無浸獲薪

朱傳獲艾也爾雅獲落或曰可作桮圈皮韌繞物不解郭璞曰獲音獲可爲杯器素也陸疏今椰楡也其葉如楡其皮堅韌剝之長數尺可爲絙索又可爲繒帶其材可爲杯器又禮不隕獲於貧賤注隕如萚之隕而飄零獲如禾之獲而枯槁也

隰有杞桋

朱傳杞枸檵也桋赤栜也樹葉細而岐鋭皮理錯戾好叢生山中中爲車輛爾雅桋赤栜白者栜或曰白色爲栜其色𨿽異爲名同江淮間栜有可爲鞍者陸疏栜葉如柞皮薄而白其木理赤者爲舜栜一名桋白者爲栜木皆堅韌今人以爲車轂六書故說文亦云桋赤栜而無栜字詩蕨薇杞桋並言似皆可采食者又齊韻音題爾雅桋桑女桑郭注今俗呼小樹長條者爲女桑則桋亦小樹長條之通名矣

如塗塗附

朱傳塗泥附著如於泥塗之上加以泥塗附之也鄭箋附木桴也孔疏木表之麄皮

柞棫拔矣

朱傳柞櫟也枝長葉盛叢生有刺爾雅翼柞生南方葉細而密今人爲梳用之詩二雅道柞尢多石鼓文亦云柞棫其特周書方周之興大姒夢商庭產棘小子發取周庭之梓植之闕間化爲松栢柞棫齊民要術言柞斫去旋生科理還復蓋良木之易成者又柞宜種山阜之曲十年中椽二十年中屋槱柴在外爲利博矣嚴燦云柞櫟也卽唐風所謂栩也廣要據陸疏柞棫苞栩苞櫟一物嚴氏亦云然鄭漁仲謂栩杼爲柞謂櫟爲槲別是一種本艸以槲櫟稍有差別朱傳解柞云枝長葉盛叢生有刺與櫟葉如栗葉者不同況柞中椽中屋而朱傳云小木相去甚逺可見棫是小木所謂無赤心實如耳璫者是也柞栩櫟是大木所謂栗屬大蔽牛者是也鄭氏認棫是山柘恐未然詩緝解維柞之枝亦曰堅韌之木新葉將生故葉乃落附著甚固故曰蓬蓬然也周禮柞氏掌攻艸木漢書有五柞宮風土記舜所耕地多柞樹

朱傳棫白桵也小木亦叢生有刺爾雅郭注云挼實如耳璫紫赤可啖鄭云卽山柘也陸疏三倉說卽柞也其材理全白無赤心者爲白桵直理易破可爲櫝車輻又可爲矛防矜今人謂之白梂或曰白柘矜音芹柄也張爾公云爾雅棫白桵與柞殊類詩合舉二木非棫卽柞也陸疏棫卽柞鄭注卽山柘鄭樵通誌柞木曰棫曰栩並非

芃芃棫朴

朱傳芃芃木盛貌朴叢生也言根枝迫迮相附著也毛傳朴抱木爾雅朴枹者郭云朴屬叢生者爲枹說文朴木素也徐曰土曰坯木曰朴六書故木之未器者又質也淮南子堯朴角不斲素題不枅孔疏冬官考工記凡察車之道欲其朴屬而防至注朴屬附著堅固貌也

薪之槱之

朱傳槱積也孔疏伐木析之謂之薪旣已薪之則當積聚鄭箋祭皇天上帝及三辰聚積以燎之疏雲月令注皇天爲北辰耀魄寶上帝爲五帝三辰卽宗伯所云日月星辰也周禮大宗伯以禋祀祀昊天上帝以實柴祀日月星辰以槱燎祀司中司命風師雨師注雲煙之言煙周人尙臭煙气之臭聞者也槱積也詩曰芃芃棫朴薪之槱之三祀皆積柴實牲醴焉或有玉帛燔燎而升煙所以報陽也禮記月令季冬乃命四監收秩薪柴以共郊廟及百祀之薪燎祭法燔柴於泰壇祭天也

榛楛濟濟

朱傳榛似栗而小楛似荊而赤陸疏楛其形似荊而赤莖似蓍上黨人織以爲牛筥箱器又屈以爲釵故上黨人調曰問婦人欲買赭否曰竈下自有黃土問買釵否曰山中自有楛禹貢荊州貢楛注雲中矢榦出云夢之澤爾雅楛堪爲矢古者楛矢則石爲之弩榛可爲贄文事也楛可爲矢武事也說文榛一曰蕞蕞亦矢之善者春秋傳所謂致師者左射以蕞是也周語曰夫旱麓之榛楛殖故君子得以樂易幹祿焉若夫山林匱竭林麓防亡藪澤肆竭民力凋盡田疇荒蕪資用乏匱君子將險哀之不暇而何樂易之有顏師古曰楛木堪爲箭笴今豳以北皆用之俗呼其木爲楛子左傳有隼集於陳庭而死楛矢貫之其長尺有咫以問仲尼對曰隼來逺矣此肅愼氏之矢也昔武王伐商封異姓以逺方之職貢使無忘服故以楛矢封陳求之故府果得之夏書荊州之貢礪砥砮丹惟箘簵楛則亦中州職貢之常豈其長者爲肅愼之物歟荀子勸學篇問楛者勿告也告楛者勿問也說楛者勿聽也凡器物堅好曰功濫惡曰楛故以爲諭楛或作苦義同

其菑其翳

朱傳菑木立死者也釋木立死菑李巡曰以當死害生曰菑荀子周公之狀身如斷椔臯陶之狀色如削瓜椔一作菑孔疏立死之木妨他木生長故曰菑也菑又音緇韓詩云反艸也又車輻入轂處爲菑

翳朱傳自斃者也或曰小木蒙宻蔽翳者也爾雅木自斃柛蔽者爲翳韓詩作殪云因也因髙塡下也釋木斃者翳郭云翳樹陰翳覆地者也孔疏生木自倒枝葉覆地爲蔭翳故曰翳也埤雅木臥死爲翳

其灌其栵

朱傳灌叢生也栵行生者也爾雅栵栭郭注樹似槲而庳小子如細栗可食今江東亦呼爲栭栗鄭注茅栗也陸疏樹如楡木理堅韌而赤可爲車轅內則芝栭防椇鄭云人君燕食所加庻羞也通誌橡實之類極多有似栗而小者大小三四種注云子如細栗江淮亦呼栭栗俗謂之茅栗猴栗柯栗皆其類也栵一作�沈存中以莊子賦芧爲茅栗韻書�茅栗也趙魏間栗小者爲�

其檉其椐

朱傳檉河柳也似楊赤色生河邊爾雅檉河柳郭云今河旁赤莖小楊鄭注殷檉也生水畔其葉經冬變紅陸疏生水旁皮正赤如絳一名雨師枝葉如松漢書鄯善國多檉柳段成式云赤白檉出涼州大者爲炭復入灰汁可以煮銅本艸赤檉木皮赤色葉細其中木脂一名檉乳衍義人謂之三春柳以其一年三秀也花肉紅色成細穗河西者戎人取滑枝爲鞭南都賦注檉似柏而香雅翼檉葉細如絲婀娜可愛天將雨檉先起气以應之故一名雨師亦能負霜雪大寒不凋有異余柳通誌大槪松杉之類而意態似柳故謂之檉柳其材可捲爲盤合又有一種名赤楊又名水楊與此相似而植之水邊其葉經秋盡紅人多植於門巷杜詩赬檉曉花希卽此木譜漢苑中柳狀如人形一日三眠三起檉柳也一名人柳一名三眠柳一名觀音柳一名長壽仙人柳卽俗所稱三春柳也春前以枝揷之易生

椐朱樻也腫節似扶老可爲杖者也爾雅據樻郭云腫節可以爲杖鄭注此木似藤節自相對以爲杖甚奇陸疏節中腫似扶老卽靈壽也爲馬鞭及杖農郡北山有之本艸靈壽木生劍南山谷作杖令人延年益壽圓長皮紫漢書孔光傅賜靈壽杖師古曰木似竹有枝節長八九尺圍三四寸自然有合杖制不須削治唐書李靖遷右僕射乞骸骨加賜靈壽杖山海經廣都之野靈壽實華水經注來水合溱水湘水千秋水水出萬嵗山山生靈壽木一說今天臺靈壽杖自然腫節乃藤也與椐別一種王粲頌寄榦堅正不待矯柔字說春秋傳曰弱足者居椐適可杖居者之所材也椐又樻也材適可杖木之貴也

其檿其柘

朱傳檿山桑也與柘皆美材可爲弓榦又可蠶也爾雅檿桑山桑注似桑材中作弓及車轅禹貢靑州厥篚檿絲注檿桑蠶絲中琴瑟管子五粟之土其檿其桑師古山桑之有防文者花木考繭生山桑不浴不飼居民取之制爲防久而不敝左傳宣王之時有童謠曰檿箕服實亡周國注山桑曰檿弓也箕木名服矢房也史記引書厥貢酓絲古音獵要云酓與檿同按檿作酓譌也從檿爲正

柘木譜喜叢生榦疎直葉圓有尖結實如椒名隹子隹音錐染黃赤色謂之柘黃孥柘有刺而小葉可飼蠶月令季春無伐桑柘投壺矢以柘若棘考工記弓人取材柘爲上檍次之檿桑次之橘次之木爪次之荊次之竹爲下周書季夏取桑柘之火淮南子八月其樹柘四民月令柘染色黃赤人君所尊蠶書柘葉飼蠶其絲作琴瑟淸鳴響亮逺勝凡絲埤雅云柘宜山石柞宜山阜楮宜澗谷柳宜下田竹宜髙平之地本艸衍義柘木理有紋亦可旋爲器方書柘通腎气治耳聾耳鳴有柘根酒又楚辭有柘漿些漢志樂府歌泰尊柘漿析朝酲應劭曰取柘汁爲飲解酒病也按柘蔗古字通用子虛賦諸柘巴苴注諸柘卽甘蔗也舊注引爲桑柘之柘誤矣

梧桐生矣

朱傳梧桐生之盛也釋木云櫬梧注今梧桐禮東方之以梧靑史子梧東方之艸春木也王逸云梧桐春榮陽木也埤雅梧一名櫬卽梧桐也今人以其皮靑號曰靑桐華淨妍雅可愛故多近齋閣種之梧橐鄂皆五其子似乳綴其橐鄂生多五六少或一二飛鳥喜巢其中莊子所謂空閱來風桐乳致巢又師曠之枝策也惠子之據梧也言精大用則竭神大用則故二子疲或枝策而立昬或據梧而瞑也雅翼梧木易生鳥銜墜者輒隨生殖其畦種者是嵗可髙一丈遁甲書梧桐知月正閏立秋之日一葉先墜故曰梧桐葉一落天下盡知秋方書桐有四種一名梧桐禮有桐棺故誤訓櫬爾雅所謂櫬或本方言非謂梧定可爲櫬也莊子據梧指衺柱言非梧桐之梧舊注或以爲幾或以爲琴非是通雅引史記項籍傳莫枝梧注小柱爲枝邪柱爲梧則據梧者如倚柱之義耳李氏本艸曰樹似桐皮靑不皴木直生無節葉光滑有尖角莢老裂開如箕謂之橐鄂子如胡椒皮皴春晚乃生望秋輙凋或曰世言金井梧桐以葉有黃圈文如井故曰金井非井欄也

荏染柔木

朱傳荏染柔貌柔木柔忍之木也鄭箋柔忍之木被之以爲弓考功記弓人爲弓取榦之道七凡相干欲赤黑而陽聲赤黑則鄕心陽聲則逺根六書故木初生柔耎也引之則柔義無不通金之柔爲鍒革之柔爲鞣肉之柔爲腬土剛者耰而柔之謂之柔田別作防又荏苒侵尋積漸也魏書彭城王違離淸挹荏苒至今李順傳荏苒之間遂及於此

苞有三蘗

朱傳苞本也蘗旁生萌蘗也言一本三蘗也毛傳苞本也孔疏易稱苞桑謂之桑本故以苞爲本

蘗毛傳余也說文伐木余也一作蘗盤庚若顚木之有由蘗謂根本已顚更生故余也釋詁曰枿蘗同余也李巡曰槁木之餘國語山不槎蘗魚禁鯤鮞鳥翼鷇卵虫含蚳蝝注斜斫木曰搓髠斬之曰蘗

詩傳名物集覽卷十二

