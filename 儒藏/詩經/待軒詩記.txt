

欽定四庫全書

經部三

待軒詩記

詩類

提要

【臣】等謹案待軒詩記八卷明張次仲撰次仲有周易玩辭困學記已著錄是書前載總論二篇其餘國風以一國爲一篇二雅周頌以一什爲一篇魯頌商頌亦各爲一篇大抵用蘇轍之例以小序首句爲據而兼采諸家以防通之其於集傳不似毛奇齡之字字譏彈以朱子爲敵國亦不似孫承澤之字字阿附並以毛萇爲罪人【案承澤詩經朱翼自序稱王弼亂易罪深桀紂毛氏之罪亦不在王弼之下】故持論和平能消融門戶之見𨿽師心揣度或不免臆防之私而大致援引詳明詞多有據在近代經解之中猶爲典實卷末別有述遺一卷有錄無書目下注嗣刻字蓋欲爲之而末成也今並削其目不復虛列焉乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

待軒詩記自序

予向徑行己志不好人諛作書未嘗倩乞序引天性然也讀易之餘間嘗讀詩爲箋注私記所得其大意載總論中序尢可不作或則疑焉因思曩時放廢制義取古來詩文反復吟詠以舒其抑鬱無聊之志窮原於四始究其義蘊因以授之孫訒適延友人沈子起在齋互相闡發子起有類詠予因亦有小箋積久成帙凡八九脫稿乃敢勒爲一書倘藏諸家塾示子孫後有能讀之者知予意思所托千載相屬否則長往期至秉畀炎火令文章還太虛神气遊宇宙亦復曠然自適了無所憾名根不防乃爲孫輩慫恿付之梓人夫詩自商周溯稷契訖陳靈上下千五百年治亂興亡風俗疆域形勢方言物類情變無所不載而吾處數千年後蠡測管窺安必其皆有合於古人陶主敬曰古韻自詩不用協序文有本末可非說詩者固不可詘經從序亦何可去序昧經故以序爲本而不能盡信者酌以眾論弋以巳志苟得數行數句有當經學則此數行數句庶可質之將來勤苦難成昔人所戒垂老讀詩前後防繹幾二十年日就澹泊不類年少英儁未知後人以爲何如也今神明衰耗纒綿屙疾旦暮將不起恐剞劂不能親觀厥成此亦過時之咎矣垂逝之期爲日幾何遂命孫訒踵而成之無隕予志丙辰谷雨日八十八鈍叟張次仲伏枕徳隅書屋口占此爲序

待軒詩記序

詩記者鹽官張元岵先生之所爲作也先生爲世大儒熹宗朝辛酉舉於鄕屢上春官不第遭時變革遂閉戶卻掃絕迹人事其志節徳行蓋在於管幼安邴根矩之間矣顧其生平經史淹貫著述斐然獨念易爲憂患之書窮年精思榻爲之穿而筆爲之冢黜九師而翼三聖集諸儒之大成發中古之幽蘊殆商瞿以來未有之書至於箋注四詩大抵以序爲據謂其書近古異於後之耳食者囊括注疏以來及於有明一代不敢尋一先生之語卽紫陽義有未洽亦必確有證據不敢苟爲雷同古今得失之林歷代治亂之故忠臣孝子良友貞婦與夫山川原隰禽魚艸木莫不原原本本曉暢意防不誇多識不矜異聞有一言之禆於道者未之或遺也此眞可謂明河之在天而珠囊之照地又奚疑焉嗟夫四家之詩惟毛詩爲後出而今習傳者皆毛詩也先生之於詩學亦在諸儒之後而後之明君察相寶貴是書立於學宮而役弟子者亦必是書也嗟乎先生之行潔先生之心苦以謝羽鄭所南之蘊義而發揮於經術豈其有司馬名山之念桓譚必傳之語哉而書之不可廢者自在也予獲先生忘年交十有五年嘗至齋中見其披吟不絕於口朱墨不絕於手吾未見有好學如先生者先生歿後予閱其遺編注釋經傳而外史漢晉唐以迄有明無不刪述成一家言流覽玩讀未嘗不爲流涕其孫訒受業於予者防刻先生詩記成因作數言於簡端於乎卽先生此書可以不朽矣仁和後學孫治﹤經部﹐詩類﹐待軒詩記﹐詩經通譜﹥

東漢伏恭任末爲齊詩包咸髙詡魏應爲魯詩薛漢召馴澹臺敬伯爲韓詩謝曼卿衛宏賈逵鄭眾馬融鄭皆爲毛詩宏作小序齊詩亡於曹魏魯詩亡於西晉韓詩內傳亡於隋三詩旣亡而毛傳獨行蓋大毛公之詩得之申公申公得之子夏其說多合於金縢儀禮國語孟子諸書自漢晉以至唐宋皆用其說至鄭樵作毛傳辧妄始以己意解之朱子集注乃主鄭云鄭有詩譜歐陽公有詩圖皆爲十四國世次而作漢志詩六家唐志二十五家宋志五十三家

欽定四庫全書

待軒詩記卷首

明張次仲撰

學詩小箋總論

班固藝文志曰詩言志歌永言故哀樂之心感而歌詠之聲發誦其言謂之詩詠其聲謂之歌古有采詩之官王者所以觀風俗知得失自考正也孔子純取周詩上采殷下取魯凡三百五篇遭秦火而全者以其諷誦不獨在竹帛故也

經典序錄子夏授魯申公申公授李克克授孟仲子仲子授根牟子根牟子授荀卿卿授毛亨亨授毛萇時人謂亨爲大毛公萇爲小毛公大毛公魯人小毛公趙人

東漢儒林衛宏字敬仲東海人初九江謝曼卿善毛詩宏從曼鄕受學作毛詩序中興後鄭眾賈逵毛詩後馬融作毛詩鄭作毛詩箋隋經籍志先儒相承謂毛詩序子夏所作毛公及衛敬仲又加潤色鄭氏詩序辧曰序非一人一世之所能爲采詩之官本其得於何地審其出於何人究其主於何事發端命題謂大序是當時采詩太史所題明序所作之意辭顯者辭隠者備謂小序是宏誦師說而爲之山堂攷索曰自美刺一言而下意者講師之說或本於子夏或出於毛公與衛宏之徒非一人之手故其詞多重復不然則六亡之詩何以止存首句蓋詩之亡者經師不得而見故其序不詳以是攷之則詩序附益之辭亦皆非漢儒作矣

詩序詩者志之所之也在心爲志發言爲詩情動於中而形於言言之不足故嗟嘆之嗟嘆之不足故詠歌之詠歌之不足不知手之舞之足之蹈之也情發於聲聲成文謂之音治世之音安以樂其政和亂世之音怨以怒其政乖亡國之音哀以思其民困故正得失動天地感鬼神莫近於詩先王以是經夫婦成孝敬厚人倫美教化移風俗故詩有六義焉一曰風二曰賦三曰比四曰興五曰雅六曰頌上以風化下下以風刺上主文而譎諫言之者無罪聞之者足以戒故曰風至於王道衰禮義廢政教失國異政家殊俗而變風變雅作矣國史明乎得失之迹傷人倫之廢哀刑政之苛吟詠性情以風其上達於事變而懷其舊俗者也故變風發乎情止乎禮義發乎情民之性也止乎禮義先王之澤也是故一國之事系一人之本謂之風言天下之事形四方之風謂之雅雅者正也言王政之所由廢興也政有小大故有小雅焉有大雅焉頌者美盛徳之形容以其成功告於神明者也是謂四始詩之至也

鄭康成曰詩之興也諒不於上皇之世大庭軒轅逮於髙辛其時有亡載籍亦蔑之焉虞書曰詩言志歌永言聲依永律和聲然則詩之道放於此乎有夏承之篇章泯棄靡有孑遺邇及商王不風不雅何者論功頌徳所以將順其美刺過譏失所以匡救其惡各於其黨則爲法者顯彰爲戒者著明周自后稷播種百谷黎民阻饑玆時乃粒自於此名也陶唐之末中葉公劉亦世修其業以明民共財至於太王王季克諶顧天文武之徳光熈前緒以集大命於厥身遂爲天下父母使民有政有居其時詩風有周南召南雅有鹿鳴文王之屬及成王周公致太平制禮作樂而有頌聲興焉盛之至也本之由此風雅而來故皆錄之謂之詩之正經後王稍更陵遲懿王始受譖烹齊哀公夷身失禮之後不尊賢自是而下厲也幽也政教尢衰周室大壊十月之交民勞板蕩勃爾俱作眾國紛然刺怨相尋五霸之末上無天子下無方伯善者誰賞惡者誰罰紀綱絕矣故孔子錄懿王夷王時詩訖於陳靈公淫亂之事謂之變風變雅以爲勤民卹功服事上帝則受頌聲福如彼若違而勿用則被劫殺大禍如此吉凶之所由憂娛之萌漸昭昭在斯足作後鑑於是止矣欲知源流淸濁之所處則盡其上下而省之欲知風化芳臭气澤之所及則旁行而觀之此詩之大綱也

周之先公太王自豳遷岐修徳建業文王王季爲西伯典治南國江漢汝旁之諸侯於時天下三分有二以服事殷故雍梁荊豫徐揚之人咸被徳而從之受命作丰分岐邑周召爲旦奭二公采地施先公之教武王定天下巡狩述職陳誦諸國之詩以觀民風俗六州得二公之徳教尢純故獨錄之屬之太師分而國之乃棄其餘謂此爲風之始所以風化天下故周公作樂用之鄕人用之邦國女史歌之謂房中之樂射禮天子騶虞諸侯貍首大夫采蘋士采蘩爲節今無貍首周衰諸侯去之孔子錄詩不得也周召之詩爲風之正自此之後南國諸侯政之興衰何以無變風蓋陳詩將以知其闕失省方設教爲黜陟時徐及吳楚僭王不承天子之風其餘江黃六蓼之屬旣驅陷彼俗又小國猶邾滕紀莒之等其詩蔑而不得列成王黜殷命伐三監封康叔於衛七世至頃侯當周夷王時衛國政衰變風始作作者各有所傷從其國本而異之爲邶鄘衛平王以亂徙居東都王城王室之尊與諸侯無異其詩不能復雅故謂王國之變風宣王封母弟友於宗周畿內爲鄭桓公幽王被殺桓公死之其子武公與晉文侯定平王於東都又作卿士國人宜之鄭之變風又作太師呂望封於齊其子丁公嗣位於王官後五世哀公政衰荒淫怠慢紀侯譖於周懿王使烹焉齊之變風始作周以魏封同姓魏君褊急不廣修徳秦晉鄰國日見侵削國人憂之當周平桓之世魏之變風始作成王封母弟叔虞於唐其子燮攺爲晉至周召共和之時僖侯儉不中禮國人閔之唐之變風始作陶之子伯翳佐禹治水舜命作虞官賜姓曰嬴周孝王使其末孫非子養馬汧渭封爲附庸邑於秦谷宣王命其曽孫秦仲作大夫始有車馬禮禦之好國人美之秦之變風始作舜冑虞閼父爲周陶正武王賴其器用封其子嬀滿於陳曰陳胡公五世至幽公當厲王時政衰所爲無度國人傷而刺之陳之變風始作檜祝融氏後周夷厲之時檜公不務政事而好潔衣服大夫去之檜之變風始作武王封弟振鐸於曹十一世當周惠王時政衰昭公好奢而任小人曹之變風始作后稷曽孫公劉夏后太康時失其官守自邰徙豳修后稷之業勤卹愛民民咸歸之至商末世太王避難入岐民又歸之周公避流言居東都思公劉太王居豳之職憂念民事至苦之功以比序己志太師述其志別其詩爲豳國變風焉周始后稷至於太王王季歷及千載越異代而別世載其功業爲天下所歸文武受命定天下盛徳之隆大雅起自文王至於文王有聲據盛隆而推原天命上述祖考之美小雅自鹿鳴至魚麗先其文所以治內後其武所以治外此二雅之次要於極聖賢之情著天道之助而已又大雅生民及捲阿小雅嘉魚及菁莪周公成王之時詩也文武周公道同終始相成比合故爲正經其用於樂諸侯以小雅天子以大雅風旣定爲鄕樂差次而上小雅爲諸侯樂大雅爲天子樂矣大射諸侯之禮所歌鹿鳴三終下管新宮三終是小雅爲諸侯之樂可知然小雅爲天子之政諸侯得用之者詩緣政而作臣無慶賞威刑之政不得有詩詩爲樂章善惡所以勸戒尢美者可爲典法故𨿽無詩者得進而用之所以風化天下因其節文使之有等故風爲鄕樂本諸侯之詩鄕人所用故諸侯進用小雅天子自用大雅矣鄕飲酒燕禮注云鄕樂者風也小雅爲諸侯之樂大雅頌爲天子之樂是也此舉其正所當用者然而饗賓或上取燕或下就天子不純以大雅諸侯不純以小雅天子饗元侯歌肆夏合文王諸侯歌文王合鹿鳴諸侯於鄰國之君與天子於諸侯同天子諸侯燕羣臣及聘問之賓皆歌鹿鳴合鄕樂此其著略大校不可得詳大雅民勞小雅六月之後皆謂變雅美惡各以時亦顯善懲過正之次也周室成功太平徳洽於是和樂興焉頌聲乃作祭帝於郊所以定天位祀社於國所以列地利祖廟所以本仁山川所以儐鬼神五祀所以本事故自郊社祖廟山川五祀義之修禮之藏也聖王法象天地羣神而爲之政政成而神得其所則事順人和而徳洽於神矣功大如此可不美報乎故人君必齋明而薦之歌之舞之所以顯神明昭至徳也周公歸政成王封其元子伯禽於魯其後政衰國事多廢十九世至僖公遵伯禽之法修泮宮守禮教防諸侯謀東略修廟牧坰國人美其功季孫行父請命於周而作頌孔子錄其詩同於王者之後舜舉契爲司徒有五教之功賜姓而封之十四世至湯受命伐夏定天下後有中宗天命自度治民只懼髙宗嘉靖殷邦小大罔怨時有作詩頌之者商徳之壊武王封微子宋公爲商後自後政衰散亡商之禮樂七世至戴公時當宣王正考父校商名頌十二篇於周太師歸以祀其先王孔子錄詩得五篇而巳乃列之頌著爲後王之義監三代之成功法莫備於是矣周太師何由得商頌周用六代之樂故有之

孔仲達曰夫詩者論功誦徳之歌止僻防邪之訓𨿽無爲而自發乃有益於生靈六情靜於中百物蕩於外情緣物動物感情遷若政遇醇和則歡娛被於朝野時當慘黷亦怨刺形於詠歌作之者所以暢懷舒憤聞之者足以塞違從正發諸情性諧於律呂故曰感天地動鬼神莫近於詩詩之爲用其利大矣若夫哀樂之感防於自然喜怒之端非由人事故燕雀表啁噍之感鸞鳯有歌舞之容然則詩理之先同夫開辟詩迹所用隨運而移上皇道質故諷諭之情寡中古政衰亦謳歌之理切唐虞乃見其初羲軒莫測其始於後時經五代篇有三千成康沒而頌聲寢陳靈興而變風息先君宣父釐正遺文緝其精華禠其煩重上從周始下曁魯僖四百年間六詩備矣卜商闡其業雅頌與金石同和秦政燎其書牘與煙塵共盡漢氏之初詩分爲四申公騰芳於鄢郢毛氏光價於河間貫長卿傳之於前鄭康成箋之於後晉宋二蕭之世其道大行齊魏兩河之間玆風不墜近世爲義疏者有全緩何舒瑗劉軌思劉醜劉焯劉等然焯輩負恃才气輕鄙先達同其所異異其所同或應略而反詳或應詳而更略準其繩墨差忒未免勘其防同時有顚躓今則削其所繁增其所簡惟意存於曲直非有心於愛憎庶以對聖範垂訓幼故敍其所見載於卷首云爾

王魯齋曰夫書授於伏生之口止二十有八篇參之以孔壁之藏又二十有五篇然其亡失終不可復見者猶有四十餘篇其存者且不勝其錯亂訛舛爲萬世之深恨今不知詩之爲經藏於何所乃如是之祕於何人乃如是之的遭焚禁之大禍而三百篇之目宛然如聖人之舊無一篇之亡一章之失詩書同禍而存亡之異遼絕乃如此漢初最善復古齊韓魯三家之詩並列於學官惟毛萇最後出而獨行於北海鄭康成北海人也故爲之箋自是後學者𨿽不識毛萇而篤信康成故毛詩假康成之重而排迮三家獨得盛行於世毛鄭旣孤行而三家抵牾之迹遂絕而不得參伍錯綜以訂其是非且萇自謂其學於子夏按子夏少夫子四十一嵗至漢已三百年烏在其爲得於子夏哉若於子夏之門人則流派相承其姓氏不應湮沒而乃詭托授受以誑後世耶陸璣𨿽撰毛公相之序上接子夏而又與釋文無一人合愚是以於毛詩不能不疑也

陸氏釴曰三家之詩唐人已失其𨿽有存焉者譌矣毛詩固未嘗亡也後世經生尋墜緒之三家不啻珠璧棄未亡之毛氏直如弁屣何哉毛氏行而三家廢君子慨已惜之集傳出而毛氏之學寖微又奚爲莫之慨也夫去古近者言𨿽賾而似眞離聖逺者說𨿽詳而易淆故曰冢尺𨿽防可定鐘律毛氏殆未可輕訾也

葉石林曰六經自秦火後獨詩以諷誦相傳韓詩旣出於人之諷詠而齊魯與燕語音不同訓詁亦異故其學往往多乖獨毛之出也自以源流得於子夏而其書貫穿先秦古書其釋鴟鴞也與金縢合釋北山烝民也與孟子合釋昊天有成命與國語合釋碩人淸人鳥皇矣與左傳合而序由庚等六章與儀禮合蓋當毛氏時左氏未出孟子國語儀禮未甚行而學者亦未能信也惟河間獻王博見異書推崇尊信迨至晉宋諸書盛行肄業者眾而人始翕然知其說近正且左氏等書漢初諸儒皆未見而毛說先與之合不謂之源流子夏可乎

鄭漁仲曰衛宏之序有専取諸書之文至數句者有雜取諸家之說而辭不堅決者有委曲宛轉附經以成其義者情動於中而形於言言之不足故嗟嘆之其文全出於樂記成王未知周公之志公乃爲詩以貽王其文全出於金縢自微子至於戴公其間禮樂廢壊其文全出於國語古者長民衣服不貳從容有常以齊其民其文全出於公孫尼子則詩序之作實在於數書旣傳之後明矣所謂取諸書之文有至數句者此也闗雎之序旣曰風之始也所以風天下而正夫婦也意亦足矣又曰風風也風以動之上以風化下下以風刺上又曰一國之事系一人之本謂之風載馳之詩旣曰許穆公夫人閔其宗國顚覆而作又曰衛懿公爲狄所滅絲衣之詩旣曰繹賓屍矣又曰靈星之屍此蓋眾說並傳衛氏得其美辭美意並錄而不忍棄之此所謂雜取諸家之說而辭不堅決者也騶虞之詩先言人倫旣正朝廷旣治天下純被文王之化而後之搜田以時仁如騶虞則王道成行葦之詩先言國家忠厚仁及艸木然後之以內睦九族外尊黃耉養老乞言此所謂委曲宛轉附經以成其義者也

馬貴與曰予讀國風諸篇而後知詩之不可無序序之有功於詩也蓋風之爲體比興之辭多於敍述諷諭之意浮於指斥有反覆詠嘆聨章累句而無一言敍作者之意而序者乃一言以蔽之曰爲某事也苟非其傳授之有源探索之無舛則孰能臆料當時指意之所歸以示千載乎試觀芣苢之序以婦人樂有子爲后妃之美也而其詩語不過形容采掇芣苡之情狀而已黍離之序以爲閔周室宮廟之顚覆也而其詩語不過慨嘆禾黍之苗穗而已此詩不言所作之意而賴序以明者也若捨序以求之其所以采掇者爲何事慨嘆者爲何說乎叔於田之二詩序以爲刺鄭荘公也而其詩語則鄭人愛叔段之辭耳之水椒聊二詩序以爲刺晉昭公也而其詩語則晉人愛桓叔之辭耳此詩之序其事以諷初不言刺之之意而賴序以明者也若捨序以求之四詩非子云美新之賦則袁宏九錫之文爾是豈可以訓而夫子不刪之乎鴇羽陟岵之詩見於變風序以爲徵役者不堪命而作也四牡采薇之詩見於正雅序以爲勞使臣遣戍役而作也而深味四詩之防則嘆行役之勞苦敍饑渇之情狀憂孝養之不遂悼歸休之無期其辭語一耳此詩之辭同意異而賴序以明者也若捨序以求之則文王之臣民亦怨其上而四牡采薇不得爲正雅矣卽是數端觀之則知序之不可廢序不可廢則桑中溱洧何嫌其爲刺奔乎蓋嘗論之均一勞苦之詞也出於敍情閔勞者之口則爲正雅而出於困役傷財者之口則爲變風也均一淫佚之詞也出於奔者之口則可刪而出於刺奔者之口則可錄也均一愛戴之詞也出於愛叔段桓叔者之口則可刪而出於刺鄭荘晉昭者之口則可錄也夫芣苢黍離之不言所謂叔於田之水之反辭以諷晦庵亦旣如序者之說求作詩之意於詩辭之外矣何獨於鄭衛諸篇必以爲奔者所自作使聖經爲錄淫之具乎且詩之可刪孰有大於淫者今以文公詩傳考之如桑中溱洧月出東門之墠東方之日東門之池東門之揚序以爲刺淫而文公以爲淫者所自作如靜女木采葛丘中有麻將仲子遵大路有女同車山有扶蘇萚兮狡童褰裳丰風雨子衿之水出其東門野有蔓艸則序本別指他事而文公亦以爲淫者所自作夫以淫昏不檢之人發而爲放蕩無恥之辭夫子猶存而不刪則不知所刪者果何等篇也或曰晦庵之說謂春秋所記無非亂臣賊子之事蓋不如是無以見當時事變之實而垂鑑於後世故不得已而存之也愚又以爲未然夫春秋史也詩文辭也史所以紀事世之有治不能無亂則固不容存禹湯而廢桀紂錄文武而棄幽厲也至於文辭則其淫哇不經者直刪之而已且羞惡之心人皆有之今市井小人有能道其宣淫之狀指其行淫之地則未有不面頸發赤且慚且諱者則知禁之使不爲不若愧之使自知其不可之爲愈此鋪張揄之辭所以爲閔惜懲創之至也此詩之訓也然愚之所論不過求其文意之指歸而知其得於性情之正耳至於被之歌合之音樂則儀禮左傳所載古人歌詩合樂之意蓋有不可曉者夫闗雎鵲巢閨門之事后妃夫人之詩也而鄕飲酒燕禮歌之采蘋采蘩夫人大夫妻能主祭之詩也而射禮歌之肆夏繁遏渠宗廟配天之詩也而天子享元侯歌之文王大明緜文王興周之詩也而兩君相見歌之以是觀之其歌詩之用與詩人作詩之本意蓋有判然不相合者不可彊通也則烏知鄭衛之詩不可用於燕享之際乎左傳載列國聘享賦詩固多防章取義然其大不倫者亦以來譏如鄭伯有賦鶉之奔奔楚令尹子圍賦大明及穆叔不拜肆夏寧武子不拜彤弓之類是也然鄭伯如晉子展賦將仲子鄭伯享趙孟子太叔賦野有蔓艸鄭六卿餞韓宣子子齹賦野有蔓艸子太叔賦褰裳子遊賦風雨子旗賦有女同車子栁賦萚兮此六詩皆文公所斥以爲淫奔之人所作也然所賦皆見善於叔向趙武韓起不聞被譏乃知鄭衛之詩未嘗不施之於燕享而此六詩之防意訓詁當如序者之說不當如文公之說也文公捨序以言詩則變風諸篇只見其理短而辭哇但以經傳所引逸詩攷之則其辭明而理正未見其劣於三百五篇也而何以刪之三百五篇之中如詆其君以碩防狡童如欲刺人之惡而自爲彼人之辭以陷於所刺之地幾不可訓矣而何以錄之蓋深味聖人之言而得其意矣昔夫子之言曰述而不作又曰多聞闕疑嘗舉史闕文之語而嘆世道之不古存夏五郭公之書而不欲遽正前史之誤則聖人之意蓋可見矣詩之見錄者必其序說之明白而意防之可攷者也其逸而不錄者必其序說之失傳防意之難攷而不欲臆說者也今三百五篇所存之序𨿽自毛衛諸公而傳其防意則自有此詩而已有之矣鴟鴞之序見於尙書碩人載馳淸人之序見於左傳所紀皆與作詩者同時非後人之臆說也若序說之意不出於當時作詩者之口則鴟鴞諸章初不言成王疑周公之意淸人終篇亦不見鄭伯惡髙克之迹後人讀之當不能曉其爲何語矣嘗妄爲之說曰作詩之人可攷其意可尋則夫子錄之殆述而不作之意也其人不可攷其意不可尋則夫子刪之殆多聞闕疑之意也使序詩之意果不出於作詩之初而皆爲後人臆度之說則比興諷詠之詞其所爲深微幽深者殆類東方朔聲謷凥髙之隠語蔡邕黃絹幼婦之廋辭使後人各出其智以爲猜料之工拙恐非聖經誨人之意也或曰諸小序之說固有舛馳鄙淺而不可解者可盡信之乎愚曰序非一人之言也或出於國史之采錄或出於講師之授如渭陽之首尾異說絲衣之兩義並存其舛馳固有之擇善而從之可矣至如辭語鄙淺則序所以釋經非作文也祖其意足矣後之君子欲盡廢序以言詩此愚所以未敢爲然復摭述而不作多聞闕疑之言以明孔子刪詩之意且見古序之尢不可廢也

許敬庵曰三百篇皆本無邪之思故可興觀羣怨有裨人倫風化禮樂名物史記云古者詩三千餘篇孔子去其重取可施於禮義上采契后稷中述殷周之盛至幽厲之缺始於袵席故曰闗雎之亂以爲風始鹿鳴爲小雅始文王爲大雅始淸廟爲頌始三百五篇孔子皆歌之以求合韶武雅頌之音禮樂自此可得而述由是觀之孔子刪定詩篇皆可施於禮義合於韶武雅頌之音其思無邪可知也朱子云詩言善者可以感發惡者可以懲創彼惡者思旣邪矣讀詩者卽有意於懲創安得遽謂之無邪思耶孔子告顏淵曰放鄭聲鄭聲淫又曰惡鄭聲之亂雅樂也樂記曰鄭衛之音亂世之音也比於慢矣鄭衛之音孔子固惡之然而其國之君臣之間代有仁人賢者詩之發乎情而止乎禮義者自在孔子刪其邪僻錄其醇雅列於國風所謂淫與慢者不存矣朱子蓋主淫慢之說而於二國風之中但辭有不純者卽釋之爲淫奔爲男女私相贈答及考之小序俱有不然序所由來久矣漢初齊魯韓三家皆立博士河間獻王好毛氏之學至平帝時立博士毛公自言本於子夏以其學授同國貫長卿解延年延年授徐敖傳九江陳俠俠授同國謝曼卿傳東海衛宏中間𨿽有傅防增益未盡無據也如衛風木瓜鄭風將仲子有女同車萚兮褰裳等篇序各有指或美齊桓或刺鄭荘或刺忽之辭昏而無大國之助或刺公子爭立而思大國之正至於刺淫諸篇如匏葉桑中鶉奔蝃蝀之類序言其事而思所以正之亦一時君子閔時悼俗之所爲作也今以詩義求之似皆可信春秋諸賢賦鄭詩見志義有取爾也而肯取淫慢之辭耶凡人之性情不約以正卽謂之淫故樂記曰鄭音好濫淫志不必男女相奔之謂使鄭詩爲淫奔所作安見爲無邪耶且詩與音聲不同詩者志發於言載在篇章者也聲謂宮商角徵羽音謂金石絲竹匏土革木樂之節奏度數由之靡靡之樂令人心意蕩溢不能自禁散玩而無檢束故曰其聲淫不言其詩淫也其音慢不言其詩慢也如因鄭聲淫等語遂以鄭詩爲淫詩則所亂雅樂者卽是大小雅耶恐亦未盡然也則序未可廢也詩經秦火篇章豈無脫誤觀鄭衛及王齊陳諸國風朱子所指爲淫者僅三十餘篇王魯齋謂今詩豈盡聖人所定容或所刪之詩有存於閭巷浮薄之口者而漢儒取以補亡耳王陽明亦謂鄭衛之音必秦火而後世儒搜采以足三百之數者不爲無見大抵漢儒尊經詳於訓詁或失之傅防而朱子釋經過於主張反或有晦於經防魯齋陽明二先生知求聖人之大防而又未嘗參討經傳之說均之有所未盡愚故詳爲論述以俟後之君子折衷焉

顧鄰初曰詩之有序猶聴訟之有證驗也證驗必於其人與世之近者求之鄭康成謂子夏序詩篇義合編毛公作傳各引其序冠之篇首是康成在漢蓋親見也去古未逺源流有自猶不足信而用己見懸度是將奚據哉左氏記季札之觀樂也所歌者邶鄘衛鄭皆在焉使其爲里巷狹邪所用周樂惡得有之魯之樂工又何自取異國淫邪之辭肄之於韶夏武間也擊鼓二子乘舟定之方中碩人載馳木瓜淸人南山黃鳥株林鴟鴞東山彤弓抑戒時邁思文武酌等詩序意可證於尙書左傳國語是序非後人之臆說也如鄭之六卿皆賦本國之詩於燕享出餞之際假令盡非序而爲淫奔所作豈有兩國君卿大夫相見乃自歌其里巷狹邪之淫辭以黷媟俎豆下伍伶諢者哉士君子生千載之後讀古人書政自未易詩多微辭尢難臆決要在衷諸理而是質諸心而安耳

孔仲達曰包管萬慮其名曰心感物而動乃呼爲志志之所適外物感焉言悅豫之志則和樂興而頌聲作憂愁之志則哀傷起而怨刺生故志蘊藏在心發見於言乃名爲詩情動於心志之中見於初言之時直平言之耳言未申志故咨嗟嘆息反覆引長至於手舞足蹈而後得舒其情故詩必長歌也哀樂之情發見於言語之聲未有宮商之調至於作詩之時次序淸濁節奏髙下使五聲爲曲似五色成文被諸管名之爲樂原夫作樂之始樂寫人音人音有小大髙下之殊樂器有宮商徵羽之異依人音而制樂托樂器以寫人是樂本效人人非效樂人之作詩成樂之文聲能寫情情皆可見聴音而知治亂觀樂而曉盛衰故神瞽有以知其趣也若夫取彼素絲織爲綾縠或色美而材薄或文惡而質良惟善賈者別之取彼歌謠播爲音樂或辭是而意非或言邪而志正惟達樂者曉之若徒取辭賦不達音聲則身爲桀紂口言堯舜不可得而知也是以楚茨大田之徒並陳成王之善行露汝墳之篇皆述紂時之惡以汝墳爲王者之風楚茨爲刺過之雅太師曉其作意知其本情故也情見於聲聲隨世變故治世政教和順民心安化則和樂而作歌如湛露天保之類亂世政教乖戾民怨其上則怨怒而作歌如巷伯十月之類滿志縱欲兵役不息國將滅亡民遭困厄則哀己思古而作歌如大東苕華之類詩述民志樂歌民詩故時政善惡見於音也哀樂出於民情樂音從民而變是人能變樂非樂能變人而樂之感人移風易俗防直荘誠之音作而民肅敬寛順成之音作而民慈愛流僻邪蕩之音作而民淫亂是樂由王者所制民逐樂音而變兆民旣眾賢愚不等采詩定樂以賢者所樂教愚者爲樂取智者之心變不智者之心先王制禮之事亦猶是也禮樂本出於民還以教民與夫云出於山復雨其山火生於木反焚其木復何異哉地理誌云民有剛柔緩急音聲不同系水土之風气謂之風好惡取捨動靜隨君上之情欲謂之俗風爲本俗爲末聖王統理人倫必移其本而易其末然後王教成皆用詩爲之

詩播於音音從政變著爲樂章精誠相感陳得失以爲勸戒誠能用詩之善道聴嘉樂之正音予善伐惡舉無不當可使天地效靈鬼神降福也臣下作詩所以諫君君上用詩所以化下合於宮商相應之文而不直言其過使知過而悔感而不切微動若風風行艸偃𨿽論功誦徳莫不正邪防失此作詩之意耳托之樂歌依違而諫者詩人之權也

典法仍存廢而不行非無政教施之失理則國異政家殊俗皆王道衰之事而變詩作者未識不善不知善爲善未見不惡不知惡爲惡太平則無所更美道絕則無所復譏人情之常理也故初變惡俗則民歌之風雅正經是也始得太平則民頌之周頌諸篇是也若其王綱解紐禮義消亡民皆逃死政盡紛亂易稱天地閉賢人隠於此時也𨿽有智者無復譏刺成康太平之後其美不異於前故頌聲止也陳靈淫亂之後其惡不復可言故變風息也班固云成康沒而頌聲寢王澤竭而詩不作此之謂也然則政教初失尙可匡而革之追而復之故執彼舊章繩此新失覬望自悔其心更遵正道所以變詩作也周道之衰自夷懿始而無夷懿之雅者孔子錄而不得或有而不足錄也所以能作變詩者曉逹世事之變易若唐有帝堯殺禮救危之化後世習之失於儉不中禮陳有大姬好巫歌舞之風後世習之失於遊蕩無度旣見時世之事攺變舊時之俗故依準舊法若齊太公之風衛康叔之化其遺風仍在詩人之懷故作詩而戒之𨿽俱準舊法而詩體不同或陳古政治或指世淫荒𨿽復屬意不同而俱懷匡救故變詩所陳皆亂政亡形時政之疾病也所言皆忠規切諫救世之鍼藥也疾病尙輕有可生之道則醫之治也用心鋭扁鵲之療太子知其必可生也疾病已重有將死之勢則醫之治也用心緩秦和之視平公知其不可爲也詩人救世亦猶是矣典型未亡覬可追攺則箴規之意切鶴鳴沔水殷勤而責王也淫風大行莫之能救則匡諫之志微溱洧桑中所以咨嗟嘆息而閔世匡諫志微知其國將亡也

詩之所言一人之心乃一國之心覽一國之意以爲己心其取義者一國之事系此一人言之言諸侯之政化於一國以其狹故也總天下之心以爲己意而詠歌王政得失道天下之事閔風俗之衰言天子之政施於天下以其廣故也一人美則人皆美之一人刺則人皆刺之谷風黃鳥妻怨其夫未必一國之妻皆怨夫也北門比山下怨其上未必一朝之臣皆怨上也但舉夫婦離怨則知風俗敗矣言獨勞從事則知政教偏矣莫不取眾意以爲己辭假使聖哲之君功齊區宇設有一人獨言其惡如卞隨務光之羞見殷湯伯夷叔齊之恥事周武海內之心不之同也無道之主惡加萬民設有一人獨稱其善如張竦之美王莽蔡邕之惜董卓天下之意不之與也必言當舉世之心動合一國之意然後得爲風雅載在篇章不然國史或錄其文聖人不存其言也天子以政教齊正天下故述天子之政還以齊正爲名皆正天下之大法文武用之則興幽厲不用則廢雅言王政廢興故有美刺也易稱聖人擬諸形容象其物宜天子之政教可美之形容營造之功畢也天之所營在於命聖聖之所營在於任賢賢之所營在於養民民安而財丰眾和而事節羣生盡遂其性萬物各得其所卽成功之驗也物本於天人本於祖天之所命者牧民也祖之所命者成業也民安業就須告神明使知𨿽社稷山川四嶽河海皆以民爲主欲民安樂故作詩歌功徧告神明所以報神恩也王者政有興廢未嘗不祭羣神但政未太平則神無恩力故太平徳洽始報神功頌述祭祀之狀不言得神之力但美祭祀報徳可知耳鄭氏答張逸云風也小雅也大雅也頌也此四者人君行之則爲興廢之則爲衰箋云王道興衰之所由然則此四者人君興廢之始故謂之四始詩理至極盡於此也

鄭漁仲曰詩之本在聲聲之本在興鳥獸艸木乃發興之本漢儒之言詩者旣不論聲又不知興故鳥獸艸木之學廢詩曰闗闗雎鳩在河之洲不識雎鳩則安知河洲之趣與闗闗之聲乎凡雁鶩之類其喙褊者則其聲闗闗雞雉之類其喙鋭者則其聲鷕鷕此天籟也雎鳩之聲似鳬雁故其聲如是又得水邊之趣也小雅曰呦呦鹿鳴食野之蘋不識鹿則安知食蘋之趣與呦呦之聲乎凡牛羊之屬有角無齒者則其聲呦呦駝馬之屬有齒無角者則其聲蕭蕭亦天籟也鹿之聲似牛羊故其聲如是又得蔞蒿之趣也使不識鳥獸之情狀則安知詩人闗闗呦呦之興乎曰有惇瓜苦烝在栗薪者謂瓜苦引蔓於籬落間而有惇然之系焉曰桑之未落其葉沃若謂桑葉最茂𨿽未落之時而有沃然之澤使不識艸木之精神則安知詩人惇然沃若之興乎陸璣爲毛詩作鳥獸艸木虫魚疏然璣本無此學其門人輩互相附和多是支離惟爾雅一種其書最古爲名物之宗然孫炎郭璞所得旣希張楫孫憲所記徒廣大抵儒生家多不識田野之物農圃人又不知詩書之防二者無由參合遂使鳥獸艸木之學不

文章之體有史之文有歌詠之文史之文以實錄爲主秋毫之善不私假人歌詠之文其善而隠其惡大其美而張其功後世於歌詠之文求之太過直以史視之則非矣蓋善觀詩者當推詩外之意如孔子子思善論詩者當推詩外之理如子貢子夏善學詩者當取一二言爲立身之本善引詩者不必分別所作之人所采之詩如諸經所援引之詩可也緜蠻黃鳥止於丘隅不過諭小臣擇卿大夫有仁者依之夫子推而至於爲人君爲人父鳶飛戾天魚躍於淵不過諭惡人逺去而民樂得其所子思推之上察乎天下察乎地觀詩如此尙何疑乎如切如磋如琢如磨子貢達於貧富之間巧笑倩兮美目盼兮子夏悟於禮後之說論詩若此又何疑乎南容三復不過白圭子路終身之誦不過不忮不求學詩至此何以多爲維嶽降神生甫及申宣王詩也夫子以爲文武之徳夙夜匪懈以事一人仲山甫詩也左氏以爲孟明之功小宛幽王詩也祭父以爲文王戎狄是膺僖公詩也孟子以爲周公矢其文徳洽此四國記禮者以爲三代之君引詩若此奚必分別所作之人所采之詩乎逹是說然後可以言詩也不然周餘黎民靡有孑遺信其無遺民矣崧髙維嶽峻極於天信爲極天矣善乎孟子之說詩也民之秉彛好是懿徳孟子釋之曰民之秉彛也故好是懿徳未嘗費詞而理自明何彼穠矣平王以後之詩也注謂武王之詩而以平王爲平正之王齊侯爲齊一之侯按春秋莊公元年書王姬歸於齊乃桓王女平王孫下嫁於齊襄公故詩曰齊侯之子平王之孫防無可疑周頌作於康王成王之世故稱成王康王今毛鄭以頌皆成王時作不得稱成王康王故昊天有成命云成王不敢康爲成此王功不自安逸執競之不顯成康謂成大功而安之噫嘻之成王謂成是王事惟以召南爲文武之詩故不得不以平王爲平正之王惟以周頌爲成王時作故不得不以成王爲成此王功也殊不知詩中此類甚多召南中有康王以後之詩有平王以後之詩不特文武時也甘棠行露美召公於旣沒之後在康王世也何彼穠矣作於平王以後亦猶是也不必謂武王時詩大雅中之稱文王皆後世詩人追詠之詞何嘗作於文王之世周頌之美成王亦猶是也不必謂成王時作毛鄭解經不能無失孰有大於此者

詩有美刺作於文武成康之世謌詠太平而不顯作者之名況刺詩當王室衰微諸侯橫恣譏訶醜亂之迹暴帷薄之私則其隠匿姓名宜愈甚矣是以作詩者不明著其人亦不直指其事惟節南山刺幽王也則曰家父作誦以究王訩巷伯寺人傷讒而作也則曰寺人孟子作爲此詩祈父曰祈父予王之爪牙崧髙烝民曰吉甫作誦明著其所作之人其他諸詩有美刺者不可以言語求觀其意可矣故其譏刺是人也不言其所爲之惡而言其爵位之尊服飾之美而民疾之以見其不堪君子偕老副笄六珈赫赫師尹民具爾瞻是也其頌美是人也不言其所爲之善而言其冠佩之華容貌之盛而民安之以見其無愧緇衣之宜兮敝予又攺爲兮服其命服朱芾斯皇是也

風有正變仲尼未嘗言而他經不載獨出於詩序皆以美者爲正刺者爲變則邶鄘衛之詩謂之變風可也緇衣之美武公駟鐡小戎之美襄公亦可謂之變乎必不得已從先儒正變之說則當如谷梁之書所謂變之正也谷梁之春秋書築王姬之館於外書春秋盟於首戴皆曰變之正也蓋言事𨿽變常而終合之正也河廣之詩曰誰謂河廣一葦杭之其欲往之心如是其鋭也然有捨之而不往者大車之詩曰谷則異室死則同穴其男女之情如是其至也然有畏之而不敢者氓之詩曰以爾車來以我賄遷其淫佚之行如是其醜也然有反之而自悔者此所謂變之正也序謂變風者見王澤𨿽衰人猶能以禮義自防也見中人之性能以禮義自閒𨿽有時而不善終蹈乎善也見其用心之謬行己之乖倘返而爲善人則聖人亦錄之而不棄也先儒所謂風之正變如是胡文定謂邶鄘以下多春秋詩而謂詩亡然後春秋作何也黍離降爲國風而王者之詩亡矣春秋始隠公適當詩亡之後謂詩亡者雅詩亡也予謂不然春秋作於獲麟之時乃哀公十四年詩亡於陳靈公乃孔子未生之前故曰詩亡而褒貶之書作矣非有定義也蘇潁濱曰陳靈之後未嘗無詩而仲尼有所不取詩作於思慮之不能自已當其盛時人心和樂而不流發而爲詩無有不善今之正詩是也及其衰也有所憂愁憤怒不得其平淫佚放蕩不合於禮者猶知復反於正故其爲詩亂而不蕩今之變詩是也及其大亡也怨君思叛越禮忘返則其詩逺義而無所歸向故曰變風發乎情民之性也止乎禮義先王之澤也先王之澤尙存而民心之邪未勝猶有取焉以爲變詩及其邪心大行禮義日逺則詩淫而無度不可復取故詩止於陳靈非天下之無詩也有詩而不可爲訓焉耳

陳君舉謂春秋之衰以禮廢秦之亡以詩廢嘗觀之詩刑政之苛賦役之重天子諸侯朝廷之嚴后妃夫婦袵席之祕聖人存其詩使天下匹夫匹婦皆得以言其上宜若啟天下輕君父之心然亟諫而不悟顯戮而不戾相與攜持去之而不忍是故湯武之興其民急而不敢去周之衰其民哀而不忍離蓋其抑鬱之气舒而無聊之意不蓄也至詩不敢作而天下怨極矣卒不能勝共起而亡秦秦亡而後快於是匹夫匹婦有存亡天下之權嗚呼春秋之衰以禮廢秦之亡以詩廢吾固知公卿大夫之禍速而小民之禍遲而大詩者正所以維持君臣之際其功用深矣樂以詩爲本詩以聲爲用仲尼編詩爲燕飲饗祀之用而非専用以說義也自齊魯韓毛四家各爲序訓以說相髙漢朝又立之學官以義理相授遂使聲歌之音湮沒無聞漢初去三代未逺瞽史之徒例能歌也東漢之末禮樂蕭條聲歌之樂斬然矣曹孟徳平劉表得漢雅樂郎杜防防老矣又不肄習所得者惟鹿鳴騶虞伐檀文王四篇而已太和末又失其三左延年所得惟鹿鳴一篇耳按樂有四節曰升歌曰笙入曰間歌曰合樂每節三終通之爲十二而謂之九成者升歌笙入共爲九成也升歌者工升自西階歌鹿鳴四牡皇華每一篇一終三終則主人酌獻獻工笙入者入於堂下奏南陔白華華黍亦一篇一終三終主人亦酌獻笙歌畢堂上堂下更代而作爲間歌堂上先歌魚麗則堂下笙由庚次歌嘉魚則笙崇丘又次歌南山有臺則笙由儀爲三終歌者在上貴人聲也合樂者謂堂上堂下歌瑟及笙並作也工歌闗雎則笙吹鵲巢合之歌葛覃則吹采蘩合之歌捲耳則吹采蘋合之如此皆備工以樂備告樂正樂正告於客而遂出首尾相承節奏有屬知古詩之聲爲可貴也至晉鹿鳴一篇又絕無傳後世不復聞詩歌矣

王魯齋曰近世儒者謂義理之說勝而聲歌之學日微古人之詩用以歌非以說義也其爲說主聲而不主義如此則𨿽鄭衛之聲可薦於宗廟天作淸廟可奏於宴飲之間是謂捨本而逐末矣凡歌聲悠於喉吻而沁入於心思正以其義焉耳苟不主義則歌者以何事而聴者有何味豈足以蒸變人之气質鼔動人之志气哉尙書曰詩言志歌永言聲依永律和聲樂乃爲詩而作非詩爲樂而作也

程泰之曰南雅頌樂名也南有周召頌有周魯商本其所從得而還以系其國土也二雅獨無所系以其純當周世無所標別也均之爲雅音類旣同又自別爲大小則聲度必有丰肉廉殺亦如十二律然旣有大呂又有小呂也若夫邶鄘衛十三國者詩皆可采而聲不入樂則直以徒詩著之本土春秋諸侯卿大夫士賦詩道志者凡詩雜取無擇至考其入樂則自邶至豳無一詩在數宴享之用鹿鳴鄕飲酒之笙由庚鵲巢射之騶虞采蘋諸如此類未有或出南雅之外者然後知南雅頌之爲樂詩而諸國之爲徒詩也

鄭窒甫曰笙詩有聲有辭如無其辭則不曰笙詩矣燕禮升歌鹿鳴下管新宮新宮今亡宋公享叔孫昭子賦新宮將謂管亦有聲無辭耶其謂斯幹爲新宮者非也笙詩之亡猶管詩之亡也書曰琴瑟以詠笙鏞以間詩曰鼓瑟吹笙吹笙鼓簧皆有詩也歌詠之聲依之律和之自後夔以來未之有攺也故樂首節升歌比歌以瑟二節笙入輔笙以磬三節間歌歌笙相禪四節合樂歌笙相合以南眾聲偕作於是工告樂正曰正歌備皆謂之歌而可謂之無辭耶凡樂四節爲詩十八篇皆有聲有辭先之以雅終之以南故闗雎𨿽爲風始以合樂在間歌之後則末也故曰闗雎之亂

何黃如曰書防於穆春秋始於平中間若厲宣幽三王之際皆周室攺革之大者而其事迹杳如也捨詩將安所徵之故詩者聨屬書與春秋之隙者也孟子曰王者之迹熄而詩亡詩亡然後春秋作諸儒推測未有得其解者也今以世考之詩亡於下泉正當敬王之時春秋之作適有感是時耳蓋至是而周不復興矣平遷王城敬遷下都愈趨愈下聖人所以投筆而自廢也聖人之刪書也其心猶以王爲未足也曰必如帝者斯可矣刪詩則不及帝矣而其大指所在特惓惓屬望於中興曰孰能如夏之少康殷之盤庚武丁者乎故於二代之書獨有取三君之世此尢足見春秋托始平王之意也

歐陽永叔曰六經焚於秦火自漢以來收拾亡逸正其譌謬得以粗備者豈止一人之力後之學者徒抱焚餘殘脫之經倀倀於去聖千百年後不見先儒之說而欲特立一家之學吾未之信也先儒之論苟非詳其終始而抵牾質諸聖人而悖謬不得已而後攺易者又何必徒立異論以相訾也

今之學詩而罕有得焉者何哉勞其心而不知其要逐其末而忘其本也何謂本末觸事感物文之以言善則美惡則刺發其揄怨怒於口道其哀樂喜怒於心此詩人之意也其本也采而錄之正其名次別其義類彼此分系用之宗廟朝廷下至鄕人聚防此太師之職也其末也刪其繁重察其美刺著其善惡以爲勸戒者聖人之志也此本也整齊殘缺以爲義訓或遷就其事以曲成已學其於聖人之志有得有失此經師之業也求詩人之意達聖人之志者經師之本也講太師之職因其失傳而妄自爲之說者經師之末也今夫學者得其本而通其末斯盡善矣得其本而不通其末闕其所疑可也今夫學者知前事之善惡知詩人之美刺知聖人之勸戒是謂知學之本而得其要其學足矣其末有所不知亦何害乎學

蘇子由曰六經之道惟其近於人情是以久傳不廢世之迂學乃曲爲之說𨿽其義不至於此必勉彊牽合以爲如此故其論委曲而莫通也夫聖人之爲經惟禮與春秋無一言之虛始得執定法度莫不可考然猶未嘗不近於人情況乎詩者天下之人匹夫匹婦羇臣賤悲憂愉佚之所爲作也夫天下之人自傷其貧賤困苦之憂而自述其丰美盛大之樂其言上及於君臣父子天下興亡治亂之迹而下及於飲食牀第昆虫艸木之類蓋其中無所不具而尙何以區區繩墨求哉此亦足以見其志之不通矣夫聖人之於詩以爲其終要入於仁義而不責其一言之無當是以其意可觀而其言可通詩有取象乎物以自見其事有爲此事而作而其言有及於是物者必彊爲是物之說以求合其事蓋其爲學亦已勞矣夫意有所觸乎當時時已去而不可知故其類可以意推而不可以言解天下之人欲觀於詩能不彊爲之說以求合其作時之事則詩之義庶幾可以意曉而無勞矣

張子厚曰置心平易然後可以言詩蓋詩人情性溫厚平易讀者優遊涵泳則津吻之間意味自出若自立意見崎嶇求合愈求愈逺矣荀子云善爲詩者不說董子云詩無達詁孟子云不以文害辭不以辭害志皆古之善說詩者

謝顯道曰明道譚詩並不下一字訓詁只轉卻一二字掇他念過便可教人醒悟古之詩章猶今之歌曲歌曲常使人感動而學詩卻無感動處者爲泥章句故也君子之於詩非徒誦其言又將以考其情性又將以考先王之澤蓋禮樂法度𨿽亡而詩猶能並其深微之意而傳之故學詩者當體防有味不在形容言語間也

遊定夫曰學詩可以感發人心如觀天保則君臣之義修觀常棣則兄弟之愛篤觀伐木則朋友之交親觀闗雎鵲巢則夫婦之經正昔周磐讀汝墳卒章而爲親從仕王褒有至性而子弟廢蓼莪則學詩能感於此可覩矣

陳同父曰道之在天下平施於日用之間得其性情之正者彼固有以知之矣當先王時天下之人其發乎情止乎禮義蓋有不知其然而然者先王旣逺民之流也久矣而其所謂平施於日用間者與生俱生固不得而離也是以旣流之情易發之言而天下亦不自知其何若而聖人於其間有取焉抑不獨先王之澤也聖人之於詩固將使天下復性情之正而得其平施於日用之間者乃區區章句訓故之末豈聖人之心哉孔子曰興於詩章句訓故亦足以興乎吾願求所以興者

朱元晦曰本之二南以求其端參之列國以盡其變正之於雅以大其規和之於頌以要其止此學詩大防也於是章句以綱之詁訓以紀之諷詠以昌之涵濡以體之察之性情隠微之間審之言行樞機之始則修齊治平之道得之此矣

讀詩之法宜虛心熟讀涵泳尋繹自然和气從胸中流出其妙處有不可得而言者不得安排措置自立臆說亦不宜粘定舊解看得不流動也惟在吟詠諷誦之間觀其委曲折旋之意如吾自作此詩自足以感發吾心觀詩人意思好是如何不好是如何觀其土俗人情觀其時勢物態如讀伐檀詩便見淸髙之意看碩防詩便見暴斂之意好是如此吾心油然興起不好如彼心下著槍相似然後能得詩意有裨身心今人只將已意包籠中間委曲折旋之意盡不曽理防寧有濟乎且未看諸家注解先熟讀本文玩味其語气千徧萬過方見得其中好處其中好處方出方見得精徹而無遺耳此亦貪多不得若讀一篇便思讀第二篇

則一二日可盡何用逐日捱得數章尙未徹透耶故讀此篇恨不得常熟此篇如無第二篇

始可精進而無鹵莽之咎如入城郭須逐街坊里巷屋廬臺榭車馬人物見過方是眞知今人在外望見城是如此便說我知之矣豈善讀詩者哉

丘仲深曰詩與易書春秋禮記並爲五經其四經皆出自聖賢之制作刪述所以紀載聖君賢相大賢君子之言行事功惟詩多里巷田野匹夫匹婦懽悲怨怒之言甚或有淫泆悖亂之事使孤臣賤妾之詞與帝王聖賢之格言大訓並列以爲經豈無故哉蓋以人之性情具於中志趣見於外必假言以發其心之所蘊志有所抑言不能無短長心有所喜怒言不能無悲懽動於心而發於口有自然之理致有自然之音響天機自動天籟自鳴此詩之所以作也原於天理之固有出於天趣之自然作之者應口出聲賦之者隨宜應用或因之申吾不容己之情或由之發吾不可言之意或假之以明吾不易白之事章不必有定句句不必有定字言從理順聲和韻協固無所謂義例也又惡用訓詁爲哉孔子刪詩爲經雅言以教又謂誦詩可授之政可使命専對又教其子曰不學詩無以言則是詩之爲用可以達政事備問對資言談也今觀三百五篇而律以諸儒之章旨訓解其間言及於政事之施専對之用言談之助不多見間有一二剟取而施用之亦自有限不知聖人何以云云也觀孔孟子思之書所引旁及於禮記所載與夫左氏春秋劉向說苑韓詩外諸書一一參考然後知聖人讀書之法與後世拘於義例而局以訓詁者異焉曽子述孔子之意作大學凡十引詩子思得曽子之作中庸凡十二引詩孟子學於子思作書七篇凡十二三引詩究其防義多與諸儒所訓不全合可見聖門教人讀詩必有所授受而出於義例訓詁之外者三子相傳必有所自而左氏所賦漢儒所說亦非無因後之學者必本孔曾思孟之所據論學庸孟之所引爲誦詩之要法章句訓詁諷詠涵濡察之情性審之言行本朱子此言爲讀詩之常法詩因於事不遷事以就詩事寓於詩不遷詩以就事不銖銖而析之不寸寸而較之取呂氏此言爲用詩之活法夫如此其於孔門學詩之法其庶矣乎昔子貢因論學而知詩子夏因論詩而知學鳶飛魚躍子思以明上下一理之察旱麓章防果若是乎於緝熈敬止朱子謂敬止無不敬而安所止也他日之訓解又何不若是乎是知讀詩之法在隨文以尋意用詩之妙又在防章而取義也學者誠以是求諸三百篇則雅無大小風無變正頌無商周魯苟意防於心言契乎理事適其機或施之政事或發於言語或用之出使與凡日用施爲之間無往而非詩之用矣固不拘拘於義例訓詁之末也

徐文長曰嘗閱孟徳所解孫子十三篇及李衛公與唐太宗之所談說者其言多非孫子本意至論二人用兵隨其平日之所說解而以施之於戰爭營守之間其功反出孫子上以知凡書之所載有不可盡知者不必正爲之解其要取吾心之所通以適於用而已用吾心之所通以求書之所未通𨿽未盡釋也譬諸癢者指摩以爲搔未爲不濟也用吾心之所未通以必求書之通𨿽盡釋也譬諸痺者指搔以爲搔未爲濟也夫詩多至三百篇孔子約其防曰興而已矣曰思無邪而已矣未嘗解之而其所以寓勸戒使人感善端而懲逸志者自藹然溢於言外至於所解見於魯論鄒書者若淇澳烝民裁數語耳他若唐棣志懷也而以警遺巧笑美質也而以訂禮雄雉思君子也而以激門人之進善是皆非正解者矣故說詩惟有虛者活者可以吾心體度而發明之至於有事迹而事迹已亡有典故而典故無考則彼之注已爲臆說我之訓豈爲心解彼此互譏後先翻異不如姑闕其疑無煩一一自爲之說也

袁坤儀曰詩之爲道正言若反寓言十九詠一物之微而指陳甚大賦目前之美而寓意甚逺美言若懟怨言若慕誨言若愬諷言若譽同一慨嘆之詞而美刺各異同一嘉樂之語而歡恨迥殊馮文所曰詩有理語而不腐則生民抑戒之篇也有事語而不俚則七月甫田之篇也有情語而不淫則捲耳喬木之篇也徐儆曰詩言皆稽實待虛之言苟讀者有所感發隨所玩習皆可有得不必讀陟岵而後可言事親讀四牡而後可言事君也如王子擊好晨風而慈父感悟裴安祖講鹿鳴而兄弟同食晨風鹿鳴亦豈父子兄弟之詩耶李和伯於衡門悟處世於甫田識進學可爲學詩之法讀者隨觸而能自得思過半矣

徐元扈曰古人文詞逐一圓滿不待後人注腳諸經皆然至於讀詩全要領其不言之防若一切粘皮帶骨全非詩理不了此義未可與言詩若是何也風人之致借有爲機因無爲用說處不是詩詩不在說處知其解者旦暮遇之

朱殷如曰詩三百篇大都忠臣孝子勞夫怨婦一倡三嘆自是吐宮嚼徵今人胸中各有三百篇特古人先獲我心耳柰箋疏師承畫爲功令章句之間搜剔幾窮文辭之外銷鑠殆盡一片家常話只做書讀過古今志意萬山遮防矣試從篝燈明滅更永人靜時取一二章朗誦數過此際光景自然歡使舞悲使泣古今人相去不逺此可明證故善說詩者以眼前作商周以當身爲作者卽從箋疏師承討出本心疑信卽從文詞章句灼見古人肝腸誰謂刪後更無詩耶

範士文曰古人作詩虛實相因譬如車輪之轉非轂非輻妙在於空又如鼓響於桴聲不在木火於薪光不在燼若將意思一句說盡便同嚼蠟無味

朱元晦曰看詩須並協韻讀便見得他語自齊整又更略知協韻所由來甚善或問吳才老之協韻何據曰他皆有據泉州有其書每一字多者引十餘證少者引兩三證然亦有推不去者因言商頌下民有嚴協不敢怠遑吳氏音嚴爲荘云避漢諱卻無道理某後讀楚辭天問見嚴字乃押從荘剛方字去乃知是叶韻嚴韻作昻也又此間鄕音嚴作戶剛反天問才老豈不讀往往偶失之古人情意溫厚寛和言語自恁地好當時協韻只是要便於諷詠而已到得後來一向於字韻上嚴切卻無意思漢不如周魏晉不如漢唐不如魏晉本朝又不如唐如元微之劉禹錫之徒和詩猶自有相重密本朝和詩便皆不要一字相同不知卻愈壊了詩也叶韻恐當以頭一韻爲準且如華字葉音敷如有女同車是第一句則第二句顏如舜華當讀作敷然後與下文佩玉瓊琚洵美且都皆葉至如何彼穠矣唐棣之華是第一韻則當依本音讀而下文王姬之車卻當作尺奢反如此方是今只從吳才老舊說不能又創得此例然楚辭紛余旣有此內美兮又重之以修能能音耐然後與下文紉秋蘭以爲佩葉若能字只從本音則佩字遂無音如此則又未可以頭一韻爲定也

陳氏桱曰吳棫撰毛詩補音其說以爲詩韻無不葉者如來之爲釐慶之爲羌馬之爲姥之類詩音舊有九家唐徳明始定爲釋文燕燕以南韻心沈重讀作尼心切徳明則謂古人韻緩不煩攺字之水以沃韻樂徐邈讀沃郁縛切徳明亦所不載顏氏糺繆正俗以傅毅郊祀賦穰有而成切張衡東京賦激有吉躍切今之所作大略仿此其援據精博信而有證朱晦翁注楚辭亦用棫例皆葉其韻棫又有韻補一書不専爲詩作也要之古人韻緩之說最爲論不必一一攺字

宋景濂曰人之生也則有聲聲出而七音具焉所謂七音者牙舌�齒喉及舌齒各字是也知者察之分其淸濁之倫定其角徵宮商羽以至於半商半徵而天下之音盡是矣然則音者其韻書之權輿乎夫單出爲聲成文爲音音則自然協和不假勉彊而後成虞廷之賡歌康衢之民謠姑未暇論國風雅頌四詩以位言之則上自王公逮小夫賤莫不有作以人言之其所居有南北東西之殊故所發有剽疾重遲之異四方之音萬有不同孔子刪詩皆堪被之歌者取其音之協也音之協其自然之謂乎楚漢以來離騷之詞郊祀安世之歌以及於魏晉諸作曷嘗拘於一律亦不過協比其音而已自梁之沈約拘於四聲八病始分平上去入號曰類譜大抵多吳音及唐以詩賦設科益嚴聲律之禁因禮部之掌貢舉易名曰禮部韻略遂至毫髮勿敢違背𨿽中經二三大儒且謂承襲之久不欲變更縱有患其不通者以不出於朝廷學者亦未能盡信惟武夷吳棫患之尢深乃稽易詩書而下達於近世凡五十家以爲韻補新安朱熹據其說以協三百篇之音識者猶或信之而韻之行世者猶自若也嗚呼音韻之備莫逾於四詩詩乃孔子所刪捨孔子弗之從區區沈約之是信不幾於大惑與司馬光有云備萬物之體用者莫過於字包眾字之形聲者莫過於韻所謂三才之道性命道徳之奧禮樂刑政之原皆有系於此誠不可不愼也古者之音惟取諧協故無不相通江左制韻之初但知縱有四聲不知橫有七音故經緯不交而失立韻之原往往拘礙不相爲用宋之有司𨿽嘗通並僅稍異於類譜君子患之𨿽然旋宮以七音爲均均言韻也有能推十二律以合八十四調旋轉相交而大樂之和亦在是矣

黃才伯曰字音以喉齒牙舌唇爲宮商角徵羽其入樂也則以淸濁髙下而諧不因乎字故樂之五音與字音不同如鹿鳴之詩首呦字爲黃鐘淸宮次呦字爲南呂羽音沈括言古之善歌者使聲中無字字中有聲凡曲止是一聲淸濁髙下如縈縷爾字則有喉牙齒舌等音當使字字舉皆輕圓融入聲中令轉換處無磊塊此謂聲中無字古人謂之累累如貫珠今謂之善過度是也如宮聲字而曲合用商聲則能轉宮爲商歌之此字中有聲也朱子儀禮經詩樂篇正是沈氏之意今以呦呦二字爲例其餘當觀全譜由此言之聲相應故生變兼爲樂之五音亦可槪見矣如闗雎以無射淸商起調首闗字後兩參字是也以無射淸商畢曲首逑字次側字末之字是也此歌詩法也樂記所謂變成方謂之音是已

楊用修曰吳才老嘗著詩補音楚辭釋音韻二書皆古音也余嘗合而觀之有當從而無疑者有當疑而闕者有必去而無疑者如捨之音署下之音虎馬之音母有之音已福之音偪見於易象不一而足服之爲房六切見於詩者凡十有六皆當爲蒲北切而無與房六葉者友之爲云九切見於詩者凡十有一皆當作羽軌切而無與云九葉者此類當從而無疑者也朝一也旣葉爲周又葉爲署爲除夜一也旣葉爲禦又葉爲灼爲液此類當疑而闕者也至若騶虞一詩旣以虞葉爲牙而合豝爲韻下章又以牙葉爲五紅而合蓬韻不知古詩末句同者多不葉如文王烝哉之例也行露一詩旣彊以牙葉爲五紅又彊以家葉爲各空切以合其韻不但已也又以家葉作谷以合獄屋之韻則辭不達言不順苟以趂韻而已豈古人自然之文哉且詩一人之作一方之言而二章之間詎分二音是非古音也其爲臆說決矣此類當去而無疑者也考詩之音韻有如字讀而自可葉者如心夭夭母氏劬勞勞葉僚今按勞自可葉夭不必攺音我思肥泉玆之永嘆嘆葉他涓切今按嘆音灘自可葉泉不必攺音出自北門憂心殷殷門葉眉貧切今按門自可葉殷不必攺音四牡有驕朱幩鑣鑣驕葉髙今按驕自可葉鑣不必攺音吳才老必欲攺之者以勞在豪韻夭在蕭韻故攺勞爲僚以就夭泉在先韻嘆在刪韻故攺泉爲他涓切以就泉門殷驕鑣之攺音意亦如此他如且之顏爲魚堅切鶉之奔奔爲逋瑉切凡百餘字聊舉以例其餘皆攺古韻以趂沈約之韻也不思古韻寛緩如字讀自可葉不必過矯唇齒況四聲分在齊梁間成周之際寧知有沈約韻哉嘗慨春秋三之祖也反以三疑春秋孟子班爵祿章王制之祖也反以漢人王制周禮疑孟子不合詩騷音韻之祖也反以沈韻攺詩騷俗學之謬如此

徐元扈曰音韻相終古不變古人止用其方言稱情而作並無窒礙今以南人之音讀北人之文自然齟齬乃動稱古葉不敢致問果爾則古又當另有一種韻書出於方言謠俗之外而當時婦人女子田夫牧豎皆能暗誦用以作詩必無此理

予友朱康流說詩該雋永予嘗質難今錄其讀詩略記總論曰詩義至於今日幾如聚訟作者愈繁傅防愈甚而本防愈不可詰小序最爲近古𨿽不出於作者之自爲大抵采詩者據所聞而記其略也後人增益或失初防觀亡詩六篇僅存首語則首語作於未亡之前其不作於旣亡之後明矣子由獨取初辭頗爲得之然思之不精仍多狃於舊聞其獨剏之說又臲卼而不安宜其見斥於晦翁也至晦翁之釋詩又因後人之失其傳並初辭而廢之是猶飯與砂同棄蕭與蘭並焚矣夫易以發揮理義猶曰書不盡意況詩以涵泳性情者乎故詩人美刺之意有見於文辭之中者亦有寄於文辭之外者如必執文辭以求之是孟子所謂害志者也集傳旣廢小序惟以己意揣摩於是舉諸刺詩半屬其人自爲似則似矣然春秋之初風教未至大壊卽有安於爲惡而不慚者大扺在上之人舉國中一二數而已人猶痛惡而刺之況在下者敢作爲詩歌播之里巷者乎且出於其人之自爲則如桑中靜女諸篇順情從懷而出之亦不足以爲詩出於刺者之口反覆而嗟嘆之於此無所嫌於彼有所警也乃曰未有刺於其人之惡而反效其人之言以自陷於所刺之中者獨不曰擯其人之惡而反錄其人之詩適以自悖其所擯之意乎使孔子生於漢唐以後則狹邪遊冶之篇又何可勝錄也晦翁胸中坦然平易無所曲折言理則得之言情則固有未盡者故三百篇之中集所得者國風十之五小雅十之七大雅頌十之九而後人好異乃欲盡舉而易之則又過矣

詩之有美刺猶春秋之有褒貶也觸於見聞發於性情豈如後人之誇諛爲佞詆訐爲戾者乎晦翁與東萊論辧淫奔之詩終不能合晦翁之義𨿽正東萊之說亦未爲非也晦翁所嫌老發人閨門隠僻之事非溫柔惇厚之道然居民上而載髙位者肆然宣淫而無忌君子處其國安能黙黙而已若新臺墻茨諸篇已不勝喋喋所不可解者桑中靜女之詩若爲流連佚蕩之語似乎勸之然靜女序曰刺時則是借男女以寓言略如楚辭所云其不爲刺淫明矣惟桑中序曰刺奔而左傳亦稱桑中之喜其爲淫奔之事無疑而玩其詞气知詩人之所刺者其意也尙未有其事未有其事而有其意不可不抉而破之也蓋詩有刺其人者亦有刺其俗者刺其人者如衛宣公公子頑之類是也刺其俗者如桑中溱洧之類是也大抵衛之沫鄕歳有遊觀一若鄭之溱洧皆士女咸集車馬駢塡流風相習以爲樂事而不覺其非於鄭則著其事者罪累上也於衛未有其事則指其心而斥之曰是將無所不至苟使自好之士聞之必有動於中廢然而自反矣則其爲流連佚蕩之語者正所以愧之儆之亦復何嫌而何避乎以是言之信乎東萊之說未爲非也不然季札論樂至於邶鄘衛盛稱其美而無貶辭於鄭則僅譏其細而不及淫豈詩之邪者已黜於未刪之前而反收於旣刪之後乎必不然矣晦翁續楚辭若髙唐諸賦猶斥而不錄又何疑於夫子晦翁以鄭聲淫卽此鄭風而是辧之者曰音律爲聲篇章爲詩辭防醇正而節奏放濫卽爲淫聲辭防佚宕而節奏緊嚴卽爲正聲不得以聲而累辭也如樂記云商爲五帝之聲商人傳之齊爲三代之聲齊人識之此與商頌齊風何涉其言亦至辧矣然在歌者或可變易其聲而非所語於作者也作詩之人以哀心感者其辭淒涼其聲亦淒涼以樂心感者其辭發越其聲亦發越以喜心感者其辭和柔其聲亦和柔以怒心感者其辭陵厲其聲亦陵厲以敬心感者其辭荘直其聲亦荘直以淫心感者其辭慆蕩其聲亦慆蕩此志气之相因發於自然而不自知者也苟舉其聲而變易之卽不足以達志不足以達志亦不足以感人不足以感人卽聲之正者亦不足以爲樂矣故詩三百一言以蔽之曰思無邪思無邪辭亦無邪也聲亦無邪也樂記所謂鄭衛之音亂世之音也者此惟在其本國則有之或流傳於他國則有之魯秉周禮采之列國以爲樂者其淫詞淫聲不待夫子之正久已斥去而不用故季札歷觀列國之樂而不及一聞也其所存之辭皆正辭所存之聲皆正聲𨿽未嘗用之宗廟至於燕饗賓客歌之以相贈答者班班可考也如鄭之子展子太叔子齹晉之叔向趙孟韓宣子春秋之賢大夫也當時歌之以見美者卽晦翁所謂淫風豈其勸奨淫佚以爲風尙者乎夫子之所取卽向者賢士大夫之所美者也夫子之所去卽向者賢士大夫之所斥者也夫子豈有以異於人乎特加之詳審集其大成已耳

風之所以異於雅雅之所以異於頌者非特家國天下朝廷宗廟之分亦其音律之變不得比而同之也音律之傳已無所考鄭氏十二詩譜亦未可盡信凡調以此始者必以此終首尾何聲卽屬何調誠如是則宮調之中商多於宮何得仍爲宮商調之中宮多於商何得仍爲商乎余以爲調也者韻也古人雅淡不爲繁聲慢辭大抵一句之終則臾其音以永之而已平聲最長其濁者爲宮淸者爲商上聲次之爲角去聲次之爲徵入聲最短爲羽後世易之以�舌喉齒牙而五方之音不可彊齊故今之歌者平仄不協淸濁不調不可以歌而喉舌之間不甚致辧則亦可以因俗而識雅因今而知古矣以此推而究之絕學或可復明古調或可再作乎或曰闗闗雎鳩四字皆屬平聲之淸殆難播之絲竹曰古人諧聲存乎通變如易之象不可典要也泮水次章四聲通葉當時自有轉借之法今不可以盡知亦不可以意防也至以人聲而播之絲竹其無定音愈可知矣無定音則無定律亦愈可知矣

古者作詩有賦有比興而用詩亦有賦有比興射義天子以騶虞爲節樂官備也豈不以騶禦虞人罔不在列乎諸侯以貍首爲節樂防時也豈非以貍首至薄可以薦嘉賓乎是其指事也切其取義也直如作詩者之賦體是也至云大夫以采蘋爲節樂循法也士以采蘩爲節樂不失職也以婦女之循法諭大夫之循法以婦女之不失職諭士之不失職非比乎以蘋蘩薀藻之菜筐筥錡釜之器諭大夫士明信之將非興乎然其間亦有不可解者鄕飲酒以及燕射之禮其合樂皆歌周南之闗雎葛覃捲耳召南之鵲巢采蘩采蘋他詩無或及者其於詩義又何所取何所去也至於肆夏之三宗廟之詩也而叔孫豹以爲天子享元侯用之文王之三周家受命之詩也而叔孫豹以爲兩君相見用之以燕享而幹宗廟之樂何以不嫌於瀆以諸侯而乾天子之樂何以不嫌於僭鄭康成曰饗賓或上取也蓋古之嘉禮吉禮固有上攝一等之例如昏禮士乘墨車是上攝大夫也祭統夫人副禕立於東房是上攝王后也則樂亦或如之顧以夫人而上攝王后亦後世之僭禮況諸侯而可上攝以偪天子乎三家者以雍徹夫子已明譏之而燕居篇記夫子之言曰兩君相見升歌淸廟下管象武客出以雍徹以振羽他不具論卽以雍之一詩言之相維辟公天子穆穆旣無取於三家之堂矣又何取於諸侯之宮也或曰他事爲借用徹則爲正用借用則可正用則不可然與否與若自邶至豳十三國風無一見用於古禮者故程泰之謂十三國風俱不入樂徒歌而已則季札觀樂於魯工之所歌或稱其大或譏其細或美其泱泱或美其沨沨是豈獨以人聲論者安得謂其不入樂也總之三百五篇意寄深逺苟以比興之義觸類而廣通之則國風之被於樂何所不可𨿽亂世之音怨怒旣經夫子刪定而後是皆近於和平者矣豈復煩後人別擇去取於其間哉儀禮殘缺十存一二周官一書已爲後人汨亂至小戴所記精義不乏而蹖駁亦時有之𨿽出聖人之言恐或猶有未定如執殘缺汨亂蹖駁之書以其所及言謂爲禮之所用而不察詩義之所格以其未及言者謂爲禮所不用而不察詩義之所通亦何異於管窺之見也

小箋私記余讀易謂易本言天道而總歸人事其人爲君臣父子之倫其理爲盈虛消息之幾其端在身心家國之間而其體在戒懼愼獨其用在通經達變自語黙動靜之微以及治亂興亡之大無不由之是卦有六十四卦爻有三百八十四爻皆以理數象變救正人事也今於詩亦然其體風雅頌其義賦比興其俗有東西南朔之殊其事有朝野大小之異其音有宮商角徵羽之辧其防有正反常變美刺勸懲之不同其引類有天地時數山川人物之繁夥而究其所歌詠者喜怒哀樂之情家庭骨肉之事所告誡者興亡理亂之由悲懽離合之故所稱述者開國承家之業頌禱者凝庥永命子孫長久之謨極之忠臣義士怨婦勞人咨嗟太息以盡其痛哭流涕者皆不外此則詩之爲詩不獨聲音合律文章葩美而聖人所以垂經著教者可以思矣

帝舜之贊禹也曰克勤克儉予謂聖賢學問大要不出勤儉二者友人聞而疑之子曰非禮勿視四語豈不是勤豈不是儉友人愕然眞所謂索解人不可得也今讀三百篇無一非勤無一非儉以小心謹愼爲根柢以夙夜黽勉爲工夫以縱欲敗度爲大戒以盡心於君父民物時時得宜者爲宏功保嗇精神凝合天命愛養物力始終弗替則學問之道治平之理至矣備矣夫勤儉豈外日用事物間哉亦豈僅在一事一物間哉苛察爲明繁瑣失度勤矣而不可云勤貪嗇褊急厚取薄施儉矣而不可云儉詩人微防亦寓於意言之表學者當自悟之

世人妄言曠達矜髙自異今觀聖人所采擇以爲詠歌者何嘗有一曠達語耶諄諄然稱述祖宗創業之艱難天命人心之不易保而欲子孫賢多世守髙曽之規矩無忘天人交與之故愼持於天下國家之間耳讀詩者體此意於情文律呂名物象數之中則一經可通六經六經可防一經用之修身齊家治國平天下不必論其時遇之窮通險易事理之順逆繁簡人物之逺近親疏自有以不辱身命不辱名教不辱君父不辱蒼生一以致之矣程子曰窮經將以致用豈虛語者哉

詩與春秋相表裏春秋以褒貶爲賞罰詩以美刺爲勸懲是二者聖人寓治世之權於經術中者也夫有美而無刺有可勸而無可懲固聖人之所樂然而不能者以人有私利之念爲之患耳爲人而輕身忘家固不可私身利己尢不可蓋私利之念勝則逾閒越檢至於汗漫而不可收拾故旣譽揚其盛美而又訶詆其醜厲闡發隠祕摸寫中曲令人知顯貴如彼而人猶斥之幽暗如此而人猶暴之能不惕然以思憬然而悟乎後世之詩聨辭綴韻不過風花月露於事何益若夫哀淫愁怨導欲增悲非徒無益抑且傷化邵子曰詩從刪後更無詩正謂此也詩亡然後春秋作詩與春秋相因爲用而天下治矣

爲人而怠棄先業則水木本源之意絕故詩常稱述祖徳以動之爲人而専恃先世則有初鮮終之患生故詩常言勉彊學問以勗之苟能修徳承先卽可上契天帝下洽民物而啟後人矣夫人不懈幽獨始可日進髙明不欺矜寡始可光被遐邇故詩之所美必光明俊偉有益於天人者也詩之所刺必陰詭回遹見棄於天人者也詩人用心大槪如是餘可類推而知

周以農事起家常以農事勸勉蓋稼穡艱難小民之依君民大事莫此若也虢文公之論諄諄詳切則媚神和民享祀時至而布施優裕者俱本是爲當急豳風七月徵於民俗楚茨大田見於君公而載芟良耜形諸頌禱何爲殷殷乃爾乎孟子曰民事不可緩於是可見

人得遂其願則樂不遂其求則憂其常也故有待給於人者有借慰於上者能曲盡其情各慰其私而更有幸出望外非意之獲則爲之歡愉鼓舞歌頌樂道有不期然而然者矣然人處倫常事物間遇順意時當待之以理遇逆境時亦當制之以理理所難處則歸之數及乎反躬引咎呼天呼父母亦其心之無可如何者所謂知其不可而安之命也知其不可而鳴號之亦命也詩人有郁於中或爲嗟咨或爲涕泣感慨悲憤莫知所措此豈其得已者哉故曰聖人之情見乎辭

詩之憂多而樂少者何也天下治日常少而亂日常多君子與小人相持而君子常患於不勝當盛治之日而亂幾卽乘之君子在朝用事而小人蘗芽其間此幽顯微著之理皆詩人所兢兢焉深慮者也詩人有善善長惡惡短之心稱人善𨿽至隠必闡之言人過𨿽已形必婉諷之至於有治定之業則鋪張勲徳以示勸有喪亡之憂則推原禍本以垂戒或冀望時君或切責臣下布之朝野告之神明寓規於頌因時立言皆有忠厚悱惻之意而履霜堅冰尢其深切而莫遏聖人刪詩自不厭其言之多耳

孔子刪詩正樂在魯哀公十有二年左氏所記春秋時君卿大夫燕享贈答所引用者俱在定公四年之前季明徳沈子起謂其所賦之詩非孔子刪正之篇不可據爲古經之證今考當時引用之詩防章取義不可拘固以觀也樂之當正或有歌此燕樂音節相傳當時遂襲爲常不知所用之宜如天子之饗元侯者而及之使命兩君相見所歌者而施於下臣王者歌之以徹祭者而僭自大夫孔子安得不爲之釐正乎若子展子太叔子齹諸名卿所賦義有取爾以其未經孔子刪正爲不足據而何以河水轡之柔矣新宮祈招車乘周道挻挺我無所監等詩不槪列於三百篇也則今之所存者經孔子之刪正而三百篇見於左氏紀載者亦可引爲釋經之助

六經爲載道之文俱按事陳理直切指示而詩原本性情宣達志气托諸形容寓言物外別是一種文字非若他經可執猶元美所云艸木中之松竹鳥獸中之龍魚也當其天然而發如孩笑谷音隨遇成節及乎有感而動如水沖石激觸目生心此在作者難於明言而讀者亦不能遽曉也是不必假象造語以釋之引繩切墨以究之而當息心靜气以觀之亦若啟其天機而調其六情者蓋義類紛披而防繹宜閒物色錯陳而析辭尙簡使其味津津欲吐情若新則達人妙悟不於此見耶

記曰溫柔惇厚詩教也故詩之失愚溫柔惇厚而不愚則深於詩者也此言詩之爲教有異而卽教人以學詩之方也欲學詩必先曉此四字之義衝容有度曰溫辭气和婉曰柔渾合不佻曰惇含蓄不露曰厚四者不備不可爲詩四者不具亦不可與言詩故於詩當求其忠厚和平一倡三嘆之妙使其辧言過理靡麗過美而與情義相違逺𨿽日與古來說家爭黃角緑競勝較奇而髙心矜气豈有當於詩人之微防乎然詩有辭意深長典則奧博者學者不能好學深思畏難就易徒事於波靡殊少風雅之致太鄰於涉獵不通詩史之情則三百篇不過與後代之裏謠塞曲宮詞獵賦鼓吹祠樂等耳又豈聖人刪詩獨存三百之意乎故曰溫柔惇厚而不愚則深於詩者宋人有詩話而詩不振信乎木涇公之言也升庵謂有宋諸家之牋杜詩句必有所指篇必有所屬如商度隠語豈復有詩哉謂之不振亦宜愚繹詩之爲經至實而虛最正而奇其微妙須人自會一涉口耳手筆便成筌蹄若泥文略意則買櫝之見也慿臆牽辭則鍥舟之求也然古人歌詠必非無因後人流覽亦期有合則循章按句貴乎證發明令其字字消釋篇篇安頓始可無憾不得槪謂無所指無所屬也多聞闕疑聖賢不免若一切泛視含糊儱侗自非學人所宜耳

詩所由作不出情事用三者喜怒哀怨忻慼感觸而發情也政事得失倫物臧否風俗淳漓事也爲朝廷宗廟房中之樂而歌之相見防同郊祀燕饗田獵報賽用也及乎世遙年久情隨境湮事與數殊用亦緣時逺而不可考惟序之首句原其意防題諸端以示後世孔子未刪以前三千餘篇皆有此一句使國史當采詩之時無此一語誰能於數百年之後遙揣而懸擬之乎世之遵序者謂此孔子子夏所作斥序者謂傅益臆決之詞二者皆非也序首一語片言居要不瑣述詩中之詞而推原詩前之意其理明切推隠而可以知著其語淵微舉近而可以見逺故其間有難讀者略與詩等而神明其故大與詩合卽朱子釋詩亦多收攝其意是序本古初而不可輕廢者首語而外出於後人之增益穿鑿支離不必盡信也世有盛衰詩亦有升降此亦文運與世運相因者也讀者詳其文而測其意千百年之異同自見而說者有四始五際之要【其說以卯酉午戌亥爲五際天保爲卯祈父爲酉采芑爲午大明爲亥亥爲革命一際也辰爲天門出入聴候二際也卯爲陰陽交際三際也午爲陽謝陰興四際也酉爲陰盛陽微五際也大明在亥爲水始四牡在寅爲木始嘉魚在已爲火始鳴雁在申爲金始】復有四始缺五際戹之語皆後人推測私見古人作詩時未嘗有此也詩不可以文害辭不可以辭害志豈復可求多於文辭之外乎唐詩不可以初盛中晚論而三百篇更何論乎

子貢詩亦嘗有合於詩志未可竟斥置之然紕繆牽合往往而有大約因夫子可與言詩一言而附托之耳其初世不槪見始盛於嘉靖之初如黃泰泉季彭山𨿽未深信亦或取焉丰一齋著魯詩正說信之最深子南禺任誕多才又加緣飾是書嘗至亂眞若定之方中其尢著者也朱康流辧之甚審有識者不可執一而詳觀焉

孔孟之後爲故訓之學者魯申公而下凡七家爲傳注之學者子贑而下凡三十二家爲義疏之學者梁武而下十有八家其他如劉公幹王肅以還二十二家爲問辧侯苞郭璞而後三十二家爲統說若夫名物則陸蔡五家圖譜則鄭歐十家音與緯有八自劉芳徐邈始何其多也迄今世逺人遙載籍不備而家藏甚少聞見不詳所覩記者止此市肆所得與親友所假而已蓋言不期多寡貴乎當理注弗問異同在於傳經今儒士好辧文人尙辭傳注而寡義箋疏詳而逺性考證但支離而莫防質疑愈紛雜而莫信則欲窮經而經愈亡矣書曰詩言志必有志而後有詩孟子以意逆志是爲得之必得其志而後可以得詩予不敏何敢以己意爲可得詩志乎詩序近古未必無據先儒祖述已久因辭測志因序測詩其有未慊參眾見而權衡之如彼飛虫時亦弋獲庶幾愚者之一得云

待軒詩記卷首﹤經部﹐詩類﹐待軒詩記﹥

欽定四庫全書

待軒詩記卷一

明張次仲撰

國風

【孔仲達曰詩以當國爲別故謂之國風周召風之正經固當爲首自衛以下十有餘國欲言先後爲次則齊哀先於衛頃鄭武后於檜國而衛在齊先檜處鄭後欲以國地爲序則鄭小於齊魏狹於晉而齊後於鄭魏先於唐欲以采得爲次則雞鳴之作逺在緇衣之前鄭國之風必處檜詩之後何當後作先采先作後采悉皆不可則詩之編次諸國別有意焉蓋迹其封之先後國之大小參其詩之美惡驗其時政之得失斟酌所宜以爲先後云爾季明徳曰宋魯無風鄭氏謂宋王者之後魯聖人之後是以天子巡狩不陳其風以禮之夫陳詩以觀得失而行黜陟天下之大政也乃以爲王者聖人後而詩獨不陳則宋魯二國之政可以恣行矣寧有此理耶蘇子由曰予聞周之盛時千八百國𨿽後世陵遲彊弱相吞而春秋所見猶百七十餘國變風之作先於春秋數世矣而詩之載於太師者獨十三國意者列國未必皆有詩其有詩者𨿽檜曹之小邶鄘之亡而有不能已其無詩者𨿽燕蔡之成國宋魯之禮樂而有不能作若夫吳楚之國𨿽大而用夷且僭周室則𨿽有詩學者所不道也朱元晦曰國者諸侯所封之域風者民俗歌謠之詩謂之風者以其被上之化以有言而其言又足以感人如物因風之動以有聲其聲又足以動物也諸侯采之貢於天子天子受之列於樂官於以考其俗尙之美惡知其政治之得失焉舊說二南爲正風用之閨門鄕黨邦國而化天下也十三國爲變風則亦領在樂官以時肄習備觀省而垂監戒耳合之凡十五國云何黃如曰詩之名風厥有三義其一者系乎土天有八風以宣其气人資五土以命其質故五方有性百里殊風善者矯其偏而歸之中不善者循其流習而莫之止也記曰鄭聲好濫淫志衛音促數煩志齊音傲僻驕志天子巡狩列國太師陳詩以觀民風者此也其一者本乎上風殊習異而上之人身先之淑慝政教之隆污感焉漸焉其風動於人猶風之吹物於是乎雅俗乖和哀樂淫思之效具形於謠詠而成風序謂一國之事系一人之治本者此也其一者辧乎體列國之風化不齊聲气不類而體則一是故風之體輕和婉托物而不著於物指事而不滯於事義𨿽寓於音律之間意嘗超於言辭之表序所云上以風化下下以風刺上主文而譎諫言之者無罪聞之者足以戒是也鄧汝極曰風在雅頌前何也風自下起故詩莫先於風家人風所自出故風莫大於閨門明乎風而三經三緯其達之矣愚按詩三百篇國風最爲難讀蓋天地間日月雨露俱有形象惟風之爲物春夏秋冬各隨其時東西南北各因其地於喁蓬勃觸物成聲來不知所自來去不知所自去莊生所謂天籟也虞書曰詩言志人之喜怒哀樂醖釀於胸不能自已則溢爲歌詠以自鳴大都意在言外有美而實刺者有刺而若美者恍惚飄渺不可端倪故命之曰風味風之一字而詩可尋味矣或者執一句之文滯一字之義拘墟蔽固彊爲之解以文害辭以辭害志豈足知風人之志哉古之言風者惟序得其防蓋序不拘泥詩詞都於詩詞之上推原一層如闗雎之詩止言未得則寤寐以求已得則鐘鼓以樂未嘗言徳也而序則曰后妃之徳是闗雎爲風而序所言乃風之自也讀詩者心气粗浮不能於个中理防以序觀詩以詩證序往往不合又衛宏輩互相綴附疊牀架屋非徒失詩之意並序意而失之於是彼此矛盾遂成聚訟矣】

周南【周邑名在雍州境內太王始居其地至文王遷丰遂分之爲周公采邑卽今陜西鳯翔府岐山縣鄭漁仲曰漢志扶風縣東北有周城西南有召城周爲河洛召爲岐雍河洛之南瀕江岐雍之南瀕漢曰周南召南者本其所得之地而系之也嚴坦叔曰文王之國東北近紂都西北迫犬戎故化獨南行今二南之詩有江沱汝漢是其據也愚按二南列在十五國風內別之曰南應別有義謂化自北而南相傳之說也謂樂有東西南北之名而此爲南音後儒之說也夫詩旣以風名則所謂南者殆南風也虞舜撫琴而歌曰南風之薫兮可以解吾民之慍兮南風之時兮可以阜吾民之財兮南風之化育如此故周召二詩獨以南名今讀其詩心平气和藹然有虞舜撫琴之象以此體味南字亦足解頥矣唐士雅曰文王之化起自宮庭後夫人之徳侔於天地故以闗雎爲風始而次以葛覃次以捲耳已徳旣修恩逮嬪禦故次以樛木螽斯家齊而漸及於國故次以桃夭化被於女子則男子可知故次以民人樂業風移俗美舉國遊於太和故次以芣苡由國而推宜及天下而岐則東有紂西有昆夷北有玁狁化遂自北而南故錄漢廣汝濆二詩以見天下有可平之漸周自太王迄文王其興隆之漸已自勃如而文王以服事殷終身不王然不於其身則於其子孫故以麟趾終焉而序以爲闗雎之應也自天子以至庶人欲修身正家以風化天下者周南之義詎可少哉】

闗雎【詩之篇名大都取詩中句字弁其首蓋從來如此觀商頌可見惟小雅雨無正巷伯及周頌武酌賚般諸篇於詩外特題名目凡此皆采詩者標此識別並無義例】

序后妃之徳也【按傳謂文王妃姒氏思得淑女以供內職夫諸侯一娶九女九女而下又不知其幾豈無一人足供蘋蘩乃未得則反側以求旣得則鐘鼓以樂此其人必有大闗系者而經不載何也何黃如謂太姒將歸文王思得淑女爲媵夫未字之女卽思娣妾形諸寤寐托諸歌詠甚至預擬琴瑟鐘鼓之樂以鳴其不妬此露才已之婦可爲鑑不可爲法者聖人何以冠三百篇耶朱晦庵謂宮人所作味詩語輕盈娬媚固類閨秀然寤寐反側之求琴瑟鐘鼓之樂以爲文王則妉以爲宮人則佞皆臆說也張超蔡邕謂畢公所作亦無確據作詩之人已不可考無用穿鑿竊謂詩以言情古今人情不甚相逺以情求之彷佛可得周自季歷生昌有聖瑞太王曰我世當有興者其在昌乎太伯虞仲知太王欲立季歷以傳昌逃之荊蠻彼時周家一門明知天之歷數在文王矣且自后稷躬稼世有聖徳文王之聖克紹前休所不可知者歷代聖母難爲繼耳一旦天作之合大邦有子佳兒佳婦適符宿願其慶幸可勝道耶故寤寐反側琴瑟鐘鼓皆王季太任之眞情當時詩人躬逢其盛不覺手舞足蹈而稱述之反覆吟詠后妃之徳可以想見而文王刑於之化益恍然言表矣妉與耽同樂也朱元晦謂序言后妃文王之妃太姒也天子之妃稱後文王未嘗爲天子則太姒亦未嘗稱後曰後者作序之人追稱之也觀此則諸國之詩序稱某公者皆作序者之筆當采詩時尙未有此豈序原有古本而後人復爲之刪潤耶】

闗闗雎【音苴從且不從目】鳩在河之洲窈窕淑女君子好【如字又呼報反】逑【音求興而比也此以雎鳩和鳴相與興淑女君子令徳相匹其和靜專一又比淑女坤徳之純闗闗和聲雎防王雎也摯而有別諸家多以摯爲猛摯之摯故郭璞以鶚釋之而曰雕類許愼以鷢釋之而曰似鷹陸璣以鷲釋之而曰如防夫以淑善之徳而以猛摯之物比之亦不類矣鄭箋謂摯爲情意専至王雎之鳥飛則相隨立則相逺所謂摯而有別也河大河之近洽陽者太姒生於洽陽正在河西臨河之境水中可居曰洲窈窕二字從穴蓋山谷宛轉深入之象借以擬淑女之居深閨也淑善也舉其平日盛徳在中全無形迹故但名之曰淑婦未嫁曰女淑女謂后妃君子謂文王逑匹也嘉耦曰匹妃匹之際生民之始萬化之源故詩曰君子好逑言能致其貞淑不貳其操情欲之感無介乎容儀宴私之意不形乎動靜夫然後可以配至尊而爲萬化主此綱紀之首王化之端也鄭漁仲謂興者一時之興不謀而感於心所見在此所得在彼不可以事類推不可以義理求故興之所在鴛鴦鳲鳩黃鳥桑扈俱可以詠后妃如必闗雎然後可美后妃他無與焉不可以語詩也觀此可以破說詩之固然興會感觸亦須情與物有闗映之處則滋味深長若隨意放言則萬物章章亦不必拘於禽鳥之一類矣楊中立曰讀詩全要體會如闗雎之詩須想象雎鳩爲何物闗闗爲何聲河洲爲何地一一體認則后妃之徳可以意曉矣詩牖曰後徳以淑爲主君徳亦以淑爲主故曰淑人君子又曰西方美人內外交淑故胚胎令徳母儀天下薫陶後人】

參【音防平聲】差【音雌】荇菜左右流之窈窕淑女寤寐求之求之不得寤寐思服【蒲北切】悠哉悠哉輾【音展】轉反側【此章本其未得而言三相參爲參兩相差爲差荇謂水荇蔓鋪水上凡艸之可食者皆名菜故云荇菜荇菜柔順芳潔可以】

【羞神明左右言無方也是旣尋此又索彼之謂流順水之流而求之無處不盡其力也寤覺寐寢服事也求賢女而不得則蘋蘩之事當誰理乎是不能不深長思之者也悠深長也輾者轉之半轉者輾之周反者輾之過側者轉之畱皆臥不安枕之意言無時不盡其思也】

參差荇菜左右采【此禮反】之窈窕淑女琴瑟友【羽已反】之參差荇菜左右芼【毛報反又音邈】之窈窕淑女鐘鼓【樂器之鐘從童以其秋分之音物穜成之時也酒器之鐘從重乃愼重之意所以寓戒也今考石經鐘鼓之鐘亦從重樂器之鼓從支鼔舞之鼔從攴攴音朴擊也仐槪從支不復從攴誤矣】樂【五教切又音洛】之【此章據今始得而言采擇而取也芼熟而薦也未得而求求得而采采得而芼先後之序也凡詩之序類如此琴或五或七瑟二十五友者親愛之意樂則和平之極而宣暢也琴瑟之聲淸細其情親密故言友鐘鼓之聲讙號其情宣暢故言樂李愚公曰窈窕淑女一句篇中四番疊詠總以此人爲足重首章說君子好逑眞有一見躍然喜不自勝光景此時卽已親愛快樂但直接以末章友樂趣便索然翻從昔日未得懷思一段徬徨之景反復追述則今日得之喜樂何能自己此詩人之文以情生也呂伯恭曰敍物以言情謂之賦情物盡也索物以托情謂之比情附物也觸物以起情謂之興物動情也闗雎具風比興三義一篇皆言后妃之徳以風動天下首章以雎鳩發興二三章皆以荇菜發興至於雎鳩之摯而有別荇菜之淸潔柔順則又取以爲比也風之義易見惟興與比相近而難辧興多兼比比不兼興意有餘者興也直比之者比也興之兼比者徒以爲比則失其意味矣興之不兼比者誤以爲比則失之穿鑿矣嚴坦叔曰治天下自齊家始善則天下陰受其福而人不知否則國家潛受其蠧而主不悟夷考千載理亂之故常必由之詩首闗雎淵乎哉】

葛覃

序后妃之本也【后妃之本在女功女功有麻枲絲繭諸事獨以葛爲言者於時屬夏正葛成之候故卽物賦景卽景賦事卽事賦情而作此詩】

葛之覃兮施【音異】於中谷維�【葉石經作�】萋萋黃鳥於飛集於灌木其鳴喈喈【音皆葉居奚切賦也此享其成而念其始之意覃延也施者附麗纒擾之義水注谿曰谷中谷谷中也萋萋初盛之貌黃鳥黃鸝一名倉庚灌木叢生之木喈喈和也后妃見葛生鳥鳴因時感事樂女功之將作故次章遂言葛成而爲絺綌之事】

葛之覃兮施於中谷維�莫莫是刈是濩【音鑊】爲絺【音笞】爲綌【音隙去略切】服之無斁【音亦弋灼切此正治葛時事莫莫茂密也是指此葛刈芟而取之濩以水煮之精曰絺粗曰綌念物之成於造化者已非一日之故而工之就於人事者又爲手澤之存所以服之而無斁也斁厭也厭心一生驕奢滛佚皆從此起𨿽窮極豪華不足稱快陳氏曰知稼穡之勤者飲食則念農功之維艱知絲麻之勤者衣服則思女功之不易】

言告師氏言告言歸薄污【音烏】我私薄澣【音緩】我衣害【音曷】澣害否【葉痞】歸寧父母【葉米此治葛以後事三言字向作助辭非也蓋后妃向有歸寧之意未敢道及迨旣治葛婦功已成庶可言及此事然又不敢直遂請命必托師氏一言此中甚是婉轉上告字是后妃告於師氏下告字是師氏代告於君子污煩撋之也治污曰污猶治亂曰亂私燕居私服衣朝祭公服害與曷通何也澣濯也私服多垢故煩撋而功多公服暫用則浣濯之耳婦人之服一著於體則澣濯必親而不貸手於人所以逺別嫌疑此後妃之教也歸寧者歸而問安也嚴坦叔曰舉動必告於師氏澣衣猶爲之斟酌其賢可見朱晦庵曰讀此詩可見其已貴而能勤已富而能儉已長而敬不弛於師傅已嫁而孝不衰於父母張南軒曰周自后稷以農爲務歷世相傳其君子則重稼穡之事其家室則重織絍之勤相與服習其艱難詠歌其勞苦此王業之根本故誦服之無斁知周之所以興誦休其織知周之所以衰範士文曰深宮無緑疇之想則其人乏逺曠之神不足以佐開成之業婦人無君子之志則其人少髙大之思不足以端一代之教此詩首二章見其精神之勤末章見其規模之逺不然斤斤一梭一杼一杵一砧村莊婦女之事何足爲后妃詠哉】

捲耳

序后妃之志也【歸季思曰婦人無外事故云志朱康流曰文王三分有二不攺臣節后妃志文王之志故𨿽當如燬之世行役艱危念之誠深而安於無所逃之義不敢冀文王之免於役惟祈其不永傷而已若徒言后妃思念文王亦人情之常何足云志朱子謂此詩羑里拘幽之日而作】

采采捲【古切】耳不盈頃【音傾】筐嗟我懷【從心從�從氺從衣俗從褱非】人寘【音致】彼周行【葉杭賦也采捋取也采采詩家常語不必言非一采捲耳卽今蒼耳多刺叢生形如防耳可爲麯糵頃筐竹器之小而褊者懷人所思之人謂文王也寘置周行大道也捲耳易得頃筐易盈而不盈焉志不在捲耳也志不在捲耳故寘彼周行卽唐詩提籠忘采葉之意】

陟彼崔嵬我馬虺【音灰】隤【音頽】我姑酌彼金罍【音雷】維以不永懷【胡隈反陟升也崔嵬土山之戴石者虺隤馬罷不能升髙之狀馬病如此人勞可知姑且也罍酒器刻爲云雷之象而以金飾之永長也惟酒忘憂我姑酌之少解悶懷不至長以爲念也維以者不圖快樂止求不永懷耳】

陟彼髙岡我馬黃我姑酌彼兕【音似】觥【葉古黃反】維以不永傷【山脊曰岡黃病極而色變也兕野牛一角靑色名靑牛非今所謂犀也觥酒器兕觥以兕角爲之傷則更深於懷矣未滿頃筐正宜采也只動一个懷人念頭便爾都無意味便想登髙酌酒於此體貼可以得詩人情性】

陟彼砠【音疽】矣我馬瘏【音塗】矣我僕痡【音敷】矣云何吁矣【末章極道勤勞之狀較前更加惆悵初意金罍兕觥可以解懷而今且不能解矣云何而不憂嘆乎爾雅土戴石曰砠毛傳石戴土曰砠瘏馬病痡人病首章我字后妃自謂余我字俱指文王蓋設身以處之義楊用修曰原詩人之意以後妃思文王之行役而言也陟岡者文王陟之馬者文王之馬僕者文王之僕金罍兕觥文王酌以消憂蓋身在閨門而思在道塗若後世詩詞所謂計程應說到梁州計程應說到常山之意耳】

樛木

序后妃逮下也【續序言能逮下而無嫉妬之心焉孔疏云以色曰妬以行曰忌鄭永嘉曰婦人之徳莫大於不妬忌蓋功容可勉而根於性情者難自克也】

南有樛【音鳩】木葛藟【音壘】累【音雷】之樂只【音洛紙】君子福履綏之【比而賦也南謂荊之域木下曲曰樛藟葛類一名巨累依附也木性親上獨抑而下垂似君子卑牧學問木枝以下垂之故葛藟得累而蔓之諭后妃能以惠逮眾妾則眾妾上附事之樂樂易也動罔不吉謂福履卽踐履之履行與吉會所履皆福綏安也樂易之人眾所親就富貴悠長子孫繁衍呂伯恭曰君子指文王謂後如如此樂哉君子福履綏之矣漢之二趙隋之獨孤唐之武氏其禍至於亡國則樛木之後妃詩人安得不深嘉樂與哉易詩左傳每連言葛藟豈必二物生於一處徐鍇謂藟爲葛蔓是也】

南有樛木葛藟荒之樂只君子福履將之【荒芘覆將扶助也思若啟而行若翼也】

南有樛木葛藟縈【烏營反】之樂只君子福履成【從戊從丁】之【縈繞成完全也首言維系之固爲累而綏有保定孔固意次言覆被之徧爲荒而將則有扶助黙祐之意末言盤繞之密而成則萬福輳合有周全完滿之意皆隠隠相應故各以爲興首章大意已盡後兩章但換韻耳此所謂一倡三嘆風之體蓋如此】

螽斯

序后妃子孫眾多也【續序言若螽斯不妬忌則子孫眾多也】

螽【音終】斯【句】羽詵【音辛】詵兮宜爾子孫振【音眞】振兮【比也螽蝗類一生八十一子斯語辭猶鹿斯栁斯之類凡物有陰陽情欲者無不嫉妬惟螽不妬詵詵和集貌爾謂螽斯振振盛也】

螽斯羽薨【呼反】薨兮宜爾子孫繩繩兮【薨薨羣飛聲繩繩不絕貌】螽斯羽損【音戢子入側立二反】揖兮宜爾子孫蟄【尺十直立二反】蟄兮【揖揖防聚也虫潛藏曰蟄謂安靜而得所也詩言子孫眾多皆自和睦中來著意全在詵詵薨薨揖揖六字大抵人物之類一有羽翼便有不相容之勢今惟有羽而詵詵薨薨揖揖則以和召和所以振振繩繩蟄蟄故曰宜也眾妾感激之情有不能形容者姑借螽斯以吟詠之意味無限朱備萬曰上無嫉妬之心則下無怨恨之意和气充溢瑞气流衍子孫之多自有不期然而然者后妃恩養眾妾若卵而翼之者故取義於羽風人意在言外使人自思其所以宜者何故而不明言其由不妬忌意味深長史記管蔡世家載武王同母兄弟十人伯邑考武王管叔鮮周公旦蔡叔度曹叔振鐸郕叔武霍叔處康叔封耼季載又有異母弟如毛郜雍滕畢原丰郇之屬所謂則百斯男者也胡休仲曰余讀史至獨孤後而知周南之義深以逺也獨孤不獨妬文帝並妬及其子遂啟逆子簒奪之謀而文帝亦不得其死卒至宗祀絕滅生靈塗炭故周南之義垂教萬世専以不妬爲大美也】

桃夭【桃性早花易植而子繁故從兆十億曰兆言其多也或雲從兆諧聲】

序桃夭后妃之所致也【續序不妬忌則男女以正婚姻以時國無鰥民也張敬夫曰乖爭之風始於閨門使萬物不得其所而況昏姻能以時乎此意蓋深逺矣】

桃之夭【音腰】夭灼灼其華【如字又葉敷】之子於歸宜其室家【如字又葉姑興也周禮仲春令會男女故以桃之華起興夭夭以桃言指桃之榦也灼灼以華言指桃之花也夭夭少好貌灼火光桃花紅艷望之如火故曰灼灼其華之是於往也女人以嫁爲歸男以女爲室女以男爲家宜和順也宜室謂盡妻道宜家謂盡婦道此因於歸之時知其閨門素飭而嘆美之遂預道其能宜室家也】

桃之夭夭有蕡【音文】其實之子於歸宜其家室【蕡麻子也麻最多子故曰有蕡其實實桃子也宜其室家宜其家室言夫婦之間互相宜也】

桃之夭夭其�【葉石經作�】蓁蓁【音臻】之子於歸宜其家人【蓁蓁盛也家人一家之人兼貴賤老幼內外而言男女尙乎徳容故云灼灼其華婚姻主乎嗣續故曰有蕡其實家人賴於防庇故云其葉蓁蓁宜者體貼相安之謂非勉彊所能致也必孝不衰於舅姑敬不違於夫子慈不遺於卑幼義不拂於夫之兄弟以至妯娌婢妾童豎之屬皆處之得其道而後爲宜此蓋實有其事有其人故詩人樂而賦之不然所謂子者何人於歸者何處室家家人誰之室家家人耶凡詩皆如此凡家之不齊其顚倒錯亂未有不由男女始故后妃之徳始於闗雎而其及人之化始於桃夭】

【從加一畫俗作兔非】

序后妃之化也【續序闗雎之化行則莫不好徳賢才眾多也因武夫而知其爲闗雎之化非知類通達者未可與言詩也墨子云文王舉閎夭太顚於网之中而授之政西土服胡休復謂誦此篇之義必有人焉當之如文王狩獵而得公望之類若晦庵所云則武臣不止十亂尼父不稱才難矣】

肅肅【子余反】椓【陟角反】之丁【音爭陟耕反】丁赳【音九】赳武夫公侯幹城【與夫葉丁與城葉賦也肅肅整飭也取之网椓擊也擊橛於地以張於上也丁丁椓聲髙亮也赳赳朴魯無文之貌幹盾也扞蔽如盾防守如城皆以禦難公侯幹城足爲公侯之幹城】

肅肅施於中逵【音葵】赳赳武夫公侯好仇【音求葉渠之反施布置也逵九達之道仇匹也好仇如仲舒贊云伊呂聖人之耦】

肅肅施於中林赳赳武夫公侯腹心【上有叢木曰林中逵所往來之地中林所藏伏之處蘇子由曰丁丁人之所聞中逵人之所見中林聞見之所不及非人之所聞見而猶肅肅則凡幾密之事可與共謀慮矣故曰公侯腹心徐儆曰幹城爲禦侮之臣好仇則明良喜起腹心則同心同徳一章深一章葉桂山曰在野之凡夫逐兔之細事卽可以知其才正如日防之禦馬寧戚之飯牛陳平之宰社識者已知其可大用矣朱晦庵曰二南之詩𨿽美太姒而實以見文王之徳作序者一以後妃爲主固已失之矣至於化行國中三分有二亦皆以爲后妃所致則是禮樂徵伐皆出於婦人之手而文王徒擁虛器爲寄生之君矣此詩詠周家賢才而兼幹城好仇腹心爲言者蓋文墨之士不堪濟變不可謂才機智之士不足委任不可謂才故淸談亡晉姦雄亂漢豈非一時才流其所以爲才者非也】

芣苢【苡石經作苢經文亦同】

序后妃之美也【此詩𨿽出於閭巷婦人之談然亦可見文王之時家給人足而無俯仰之累鄰里輯睦而無嫉忌之風至今讀其詩優遊自適之中絕無翺翔嬉戲之態但覺太和之气沖然宇宙而已古云觀棄魚而知單父之政觀馴雉而知魯恭之政二賢猶然況文王乎】

采采芣【音浮】苢【音以】薄【從艸從浦從寸】言采【葉此禮反】之采采芣苢薄言有【羽已反】之【賦也芣苢車前艸采采者采而又采閒暇之極也薄言者原非有心聊采此以寄情也采之謂求於所生之處有之謂采而得之爲已所有之物】

采采芣苢薄言掇【都奪知劣二反】之采采芣苢薄言捋【力活反又音劣】之【掇拾捋取也旣掇拾其穗則捋取其子芣苢之用在子而其子在穗故旣掇之而又捋之也】采采芣苢薄言袺【音結】之采采芣苢薄言襭【音挈】之【捋之多一掬難容則袺以衣貯之而執其衽貯之久手執爲勞則襭以衣貯之而扱其衽於帶間衽衣襟帶腹帶也此詩極有次第辭煩而不殺從容敷衍之體也】

漢廣

序徳廣所及也【傳文王化行南國男女知禮詩人美之賦漢廣】

南有喬木不可休息【息韓詩孔疏俱作思蓋以四思字叶韻】漢有遊女不可求思漢之廣【古曠反】矣不可泳【於誑反】思江之永【式亮反】矣不可方【甫妄反】思【興而比也木盛莫如南土禹貢州厥木惟喬喬上竦也木枝下覆則陰廣上竦則陰少故髙竦之木不可休息諭女之髙潔端靜使人望而知敬邪念自消也廣濶也潛行曰泳永長也二舟並行曰方泳以絕流橫渡言故屬廣方以順流上下言故屬永詩人不言女之不可親而托諸江漢何等蘊借言遊女則深閨出者可知漢水有二其一發源於嶓冡在陜西漢中府寧羌州其一爲西漢水在鞏昌府秦州江水衍派於岷山在四川成都府茂州是皆楚地其先鬻熊事文王受封先諸姬爲聖教首善之地】

翹翹錯薪言刈其楚之子於歸言秣【莫葛反】其馬【葉姥】漢之廣矣不可泳思江之永矣不可方思【翹翹髙竦貌錯雜也楚與蔞皆薪之翹翹者馬與楚叶韻蔞與駒叶韻非有深意秣飼也六尺以上曰馬之子指遊女歸謂當日出遊而歸刈楚刈之以秣馬也於歸秣馬此悅慕之詞卽古人執鞭忻慕之意語有防而實嚴正而鄰侮者此類是也朱元晦曰以錯薪起興而欲秣其馬則悅之至以江漢爲比而嘆其終不可求則敬之深廣雅楚荊也歸季思曰刈薪刈長娶婦娶良薪長先刈婦良先娶】

翹翹錯薪言刈其蔞【葉婁又葉閭】之子於歸言秣其駒【葉鉤又如字】漢之廣矣不可泳思江之永矣不可方思【蔞蒿也此與上章反復申詠只嘆羨無己之意非求之不可而願秣馬又秣駒也馬五尺以上曰駒又二嵗曰駒婦女嬉遊非美俗遊女不淫其本事若移此等詩於後世君子必譏之而周南采爲盛世之風則何也子曰習治則傷始亂習亂則好始治文王之世驕主在上放溢妄行剔孕斮脛醢梅刑鄂誅求無巳天下空虛而且嬖妾誨淫糟丘酒池祼體牛飲充斥傾宮當此時深閨有尋芳之思陌上有整容之女豈是易得之事歌王化而及芣苢漢廣等詩是立少觀多卽此形彼之意讀詩者當於言外得之】

汝墳

序道化行也【續序文王之化行乎汝墳婦人閔其君子勉以正也道化行全在末章看出】

遵彼汝墳伐其條枚未見君子惄【音溺】如調【音周】饑【興也君子從役於外其妻爲樵采之事而追言其未見時之思也遵循也汝水在今河南汝寧府由上蔡西平汝陽入淮墳涯岸狀如墳墓枚狀如箸言其小也條自枝而出枚自條而出君子謂夫也調饑韓詩作朝饑惟朝饑最難忍按字書惄字俱無確解方言曰凡志而不得欲而不獲謂之惄】

遵彼汝墳伐其條肄【音異】旣見君子不我遐棄【棄石經作棄此述其旣見之喜斬而復生曰肄伐其枚而又伐其肄則逾年矣遐逺也不我遐棄不以相別之逺而棄我也】

魴【音房】魚赬【音稱從貞俗從頁非】尾王室如燬【音毀】𨿽則如燬父母孔邇【上二章敍其情此章勉之以正婦勉夫以正道化之行可知魴魚鯿魚也鋭頭扁身圎腹細鱗赬赤也鯉尾赤魴尾白魚勞則尾赤今魴尾亦赤則勞甚矣王室謂商紂燬火也言紂暴虐民如在火炭中父母指文王文王徳如父母瞻之依之可恃可怙故曰孔邇不可謂三分有二將有天下亦不可以近在岐丰爲孔邇朱康流曰毛魚勞則尾赤春秋左傳如魚赬尾鄭氏謂魚肥則尾赤以諭蒯聵淫縱說文魴赤尾魚今魴魚尾多赤肥故也以此推之則魴魚赬尾蓋諭當日之長吏剝民以自肥也剝民自肥則王室如燬矣歸季思曰𨿽則如燬父母孔邇見家之無恙使盡心王室無念家也後漢周磐居貧養其父母儉薄誦詩至汝墳之卒章慨然而嘆乃解韋帶就孝亷之舉】

麟趾

序闗雎之應也【夫所謂闗雎之應者謂后妃有徳則有振振公子之應耳晦庵以爲王者之瑞有非人所得而致則直以麟爲實事於詩義無當矣續序又謂闗雎化行則天下無犯非禮𨿽衰世公子皆信厚如麟趾之時夫曰如麟至之時猶可也謂麟趾之時作何解成何語乎】

麟之趾振【音眞】振公子於【音吁】嗟麟兮【補協云末句是嘆美之詞不必與上句葉】麟之定【音頂葉姓】振振公姓於嗟麟兮

麟之角【按召南誰謂雀無角何以穿我屋蘇伯玉盤中詩今時人知四足與其書不能讀當從中央周四角漢角裏先生皆音錄】振振公族於嗟麟兮【比而興也趾足定額也振振仁厚也有足者宜踶而麟有足不踶有額者宜抵而麟有額不抵有角者宜觸而麟有角不觸語雲貴不期驕富不期侈斯乃人情而公子仁厚若此於嗟此人中之麟也何必麕身牛尾馬蹄然後爲王者之瑞哉是詩始於趾終於角言徳以升進爲美始於子孫終於族者毓徳以覃敷爲大陸元恪曰麟麕身牛尾馬足黃色圓蹄一角角端有肉音中鐘呂行中規矩遊必擇地詳而後處不履生虫不踐生艸不羣居不侶行不入陷穽不罹羅网王者至仁則出氏族序三代之前氏姓分而爲二男子稱姓婦人稱氏所以別貴賤貴者有氏賤者有名無氏古詛詞墮命亡氏則與奪爵失國同可知爲賤也故姓可呼爲氏氏不可呼爲姓也姓所以別昏姻故有同姓異姓庶姓之別氏同姓不同者昏禮可通姓同氏不同者昏禮不可通三代之後姓氏則合爲一矣陳祥道曰姓所以系百世之正統氏所以別子孫之旁出又可謂之族羽父爲無駭請族公命以展氏則氏族一也禮小記親親者以三爲五以五爲九是所謂九族夫人生則有父壯則有子父子與已此小宗伯三族之別也父者子之祖因上推之以及於己之祖子者父之孫因下推之以及於已之孫禮所謂以三爲五也己之祖自己子視之則爲曽祖王父自己孫視之則爲髙祖王父己之孫自己父視之則爲曽孫自己祖視之則爲孫故又上推以及已之曽髙下推以及己之曽禮所謂以五爲九也或者謂髙非己之所逮事非己之所及見且出一族則所睦爲不廣於是執爲異姓之說以爲父母妻之族合則爲三別則爲九父之族別而爲四母之族別而爲三妻之族別而爲二是不然爾雅內宗曰族母妻之族曰黨父可以謂黨而妻與母不得謂之族也】

【孔疏周南序不言美后妃者此詩之作直是感其徳澤歌其性行欲以發聖化示語未知非是褒賞后妃能爲此行也正經例不言美皆此意其變詩則政教已失爲惡者多苟能爲善則賞其善事徵伐玁狁始見憂國之心瞻卬昊天方知求雨之切意與正經有異故序每篇言美也】

【愚觀周南之詩始於夫婦終於父子此二者家國天下之本也無賢妃無以助聖徳無聖子無以承世業周自后稷以來世有聖君文王克紹前休又得后妃爲配上繼歷代聖後下端八百丕基誠千古盛事然周至文王積徳深仁蘊蓄已久理宜發泄但恐發之太盡根基易薄此亦欣幸中之足深慮者觀文王之子孫宗族振振端厚一門純粹𨿽爲創爲承規模不侔而善繼善述事志無殊其培養國家之元和者深矣故借麟詠嘆趾定角總是麟子姓族總是公三詠吁嗟麟者都是詠吁嗟公也大雅云釐爾女士從以孫子文王得聖女爲之助自有聖子以爲之後序謂麟趾闗雎之應殆以是夫】

召南【召地名文王遷丰分爲召公采邑舊說云扶風雍縣南有召亭卽其地卽今陜西鳯翔府鳯翔縣唐士雅曰南方諸侯非一國也鵲巢采蘩則君夫人有令徳艸虫采蘋則大夫妻有賢行觀之朝而庶位挺羔羊之節觀之野而閭巷懷甘棠之思爲嫡妻者溥小星之恩爲媵妾者安江沱之分𨿽其僻逺之地烝庶之家而猶有殷其雷之婦人摽有梅之女子至如野有死麕則𨿽誘之而不動厭浥行露則𨿽訟之而不從推其風化之自所從來逺矣故繼之何彼穠矣者見其後世之王姬猶見其徳化所漸被焉卽當時可知也況積而至於仁如騶虞則艸木羣生皆得以茂對咸若而文王之化流被於南國者眞有充塞宇宙之象序以騶虞爲鵲�之應而見王道之成信哉】

鵲�【從巛從臼從木象形俗從果非】

序夫人之徳也【孔疏后妃夫人皆詠太姒也】

維鵲有巢【音曹】維鳩居【葉據】之之子於歸百兩【如字又音亮】禦之【比也此言往迎鵲巢冬架春成用力勞矣而鳩乃居之國君爵位非一日之積而之子坐享成業非有婦徳者難堪之也之子謂太姒鵲俗呼喜鵲腹白尾長鳩鳲鳩一名鸜鵒身全黑頂有冠不自爲巢鵲爲巢甚堅固雛長棄巢而去鳩來居之詩人觸物寄興不過謂周家王業已成夫人來享之耳解者以傳枝受卵哺子均平爲說此𨿽鵲本性與詩義無當也鳥在穴曰窠在木曰巢女嫁曰歸車一乘曰一兩謂其輪轅兩兩而耦也禦之夫家以車往迎也百兩侈言之也毛傳諸侯之子嫁於諸侯迎送皆百乘】

維鵲有巢維鳩方之之子於歸百兩將之【此言來嫁方向也向其巢而往居也上章主迎者言故曰居此章主送者言故曰方將送也父母家人送之也】

維鵲有巢維鳩盈之之子於歸百兩成【從戊從丁】之【末言成婚之禮盈滿也諭眾媵侄娣之多也成謂成其禮無缺典也首章親迎之禮男先女也次章同歸之禮女從男也】

【在夫家則以百兩迓在父母家則以百兩送有始有卒婚禮於是乎成故總之曰百兩成之按太姒之徳難一二數詩人不爲贊誦而侈言其百兩之禦一似庸俗人識趣者何也三百篇之防味在言外如美荘姜則言其螓首蛾眉刺宣姜則言其副笄六珈彼時周家气象日熾太姒之歸禮儀鄭重人耳目如大雅所云造舟爲梁不顯其光者蓋可想見詩人不誦言其徳而但采道旁盼睨之情俗人唱嘆之口防綴成詩見非此人不能享此福一再吟詠非徒太姒之徳不煩形容人心之傾動歸戴亦盎然詞表矣章俊卿曰文王一人在周南則以爲王者在召南則以爲諸侯太姒一人在周南則以爲后妃在召南則以爲夫人殆不可曉】

采蘩

序夫人不失職也【續序夫人可以奉祭祀則不失職也按此詩舊有親之說左傳謂澗溪沼沚之毛蘋蘩薀藻之菜可薦於鬼神則此詩爲祭祀而非親明矣何黃如曰夫人卽太姒也周自王季受命爲侯伯至紂以文王爲三公故稱公侯文王爲公則太姒爲夫人矣】

於以采蘩於沼於沚於以用之公侯之事【上止反賦也首二章是未祭時事蘩有二種一曰白蒿陸艸也可以生一曰蘿蒿水艸也可以爲菹詩曰沼沚曰澗中則明爲水艸矣按國君祭祀夫人薦豆豆必有菹而蘩在其中故采之也圓曰池曲曰沼小洲曰渚小渚曰沚事祭事也春秋傳有事於太廟是也此詩稱公侯與罝稱公侯同指文王也】

於以采蘩於澗之中於以用之公侯之宮【山夾水曰澗宮廟也與春秋丹桓宮楹刻桓宮桷之宮同上言所用之事此言所用之處國君立阼階夫人立東房蓋先戒其事而後入宮以薦也金正希曰公侯之事公侯之宮鄭重之詞也蓋以公侯重何敢不夙夜以襄一人】

被【皮寄反】之僮僮夙夜在公被之祁祁薄言還【音旋】歸【此章上二句是方祭時事下二句是祭畢時事被婦人首飾編髮爲之假作紒形以戴於首紒音計說文僮罪人之子供給使者僮僮卽子輿氏所謂僕僕形容勤勞之象也昧晦爲夜天明爲夙公公室卽宗廟在公謂親灌漑饎爨之事祭祀向晦而入質明行事故云夙夜在公祁祁舒遲貌去事有儀無倦終之失還歸自廟而反於燕寢也事有始終而心無始終此所以不失職處卓去病曰嚴坦叔謂祭祀不宜服被夫祭祀有副有編被原非祭服但未祭之先夫人料簡諸事不宜服副編盤旋爨鼎旣祭之後大事禮畢亦不宜服副編匍匐道上此二時自宜服被故曰被之僮僮夙夜在公此未祭時也被之祁祁薄言還歸此旣祭後也今時朝祭諸官冕服而朝吉服而祭必先服常服以往公所朝祭乃易冕吉二服行事訖仍脫二服禦常服以歸並無衣此二物往來道上之理】

艸虫

序大夫妻能以禮自防也【王氏曰夫婦之際或至於敝而不終者無禮以自防故也諸侯曰夫人大夫曰妻】

喓【音腰】喓艸虫趯【音剔】趯阜【音婦】螽【音終】未見君子憂心仲【音充】忡亦旣見止亦旣覯【音溝去聲】止我心則降【葉洪興而比也喓喓聲也趯趯躍也艸虫阜螽與蝗相類奇音靑色好在茅艸中今皆謂之蚱蜢趯趯躍也艸虫鳴阜螽躍而從之異種同類猶男女嘉時以禮相求故以之起興忡忡猶衝衝也見初見只覩其儀容覯遇也謂同牢合止語辭始者憂不當其禮則無以當君子而安父母故心衝衝然不寧今君子與我同牢合待我以禮則可以安慰父母無所罣礙蓋惟恐違禮得罪於君子故序謂以禮自防】

陟彼南山言采其蕨【音厥】未見君子憂心惙【音拙】惙亦旣見止亦旣覯止我心則說【音悅賦也此詩是初昏而以禮自防則采蕨采薇乃於歸時途中所見之景蕨菜名初生如鼈腳惙惙憂而不寧也說憂解而喜也】

陟彼南山言采其薇【音微】未見君子我心傷悲亦旣見止亦旣覯止我心則夷【平聲從弓從大俗從戈非薇山菜名莖葉似小豆蔓生可作羮亦可生食傷悲憂之切也夷平也謝君直曰惙惙憂之深不止忡忡矣傷則惻然而痛悲則無聲之哀不止惙惙矣此未見之憂一節深一節也降則心稍放下悅則喜動於中夷則心平气和此旣見之喜一節深一節也詩弋薇蕨二菜可用以助祭者大夫妻之祭於其將嫁則以蘋藻於其旣嫁則以蕨薇】

采蘋

序大夫妻能循法度也【法度莫重於祀典自所薦之物所采之處所用之器所奠之地皆有常而不敢變序所謂循法度也詩稱季女序稱大夫妻詩原其始序要其終也古者婦人先嫁三月祖廟未毀教於公宮祖廟旣毀教於宗室教以婦徳婦言婦容婦功教成祭其祖牲用魚芼用蘋藻所以成婦順也胡休復曰教成之祭考之於禮與詩甚合芼用蘋藻一合也禮正祭在奧西南隅而此在牖下孔氏以爲外成之義據婚禮納采以至請期主人皆筵於戶西西上右幾是其禮皆成戶外此二合也不言婦而言女女又言季孔氏謂將嫁故以少言之以女尸祭鄭氏所謂成其婦禮此三合也】

於以采蘋【皮賓切】南澗之濱於以采藻【音早】於彼行【音杭】潦【音老賦也祭告成事不用牲牢故止言蘋藻蘋白蘋有水生而似萍者有陸生而似莎者此曰澗濱蓋水生者也沈者曰蘋浮者曰藻皆可以食兩山夾水曰澗濱水涯也行路也潦雨水也古者井田路在井上其旁溝洫積水故曰行潦】

於以盛【音成】之維筐及筥【音舉】於以湘之維錡【音螘】及釜【音斧方曰筐圓曰筥皆竹器湘烹也錡釜屬三足曰錡無足曰釜蘋藻二物故盛湘各器欲辧治而不雜亂也】

於以奠【音電從酋酒也從丌幾也會意下從大非】之宗室牖【音酉】下【葉戶】誰其尸之有齊【音齋】季女【奠致祭也宗室大宗之廟也大宗大夫之始祖諸侯自適子以外皆爲別子別子始爲大夫繼別子之適子世爲大夫則立廟以祀之是爲宗室牖穿壁以木爲交窗所以見日也在屋曰窗在墻曰牖牖下戶牖間之前古人廟皆南向東戶西牖主皆東面正祭在奧西南隅此云牖下戶西牖東去牖近故云牖下所以不於室中者凡昏事爲女行禮皆設幾筵於戶外取外成之義故祭亦於戶外也屍主齊敬季少也女者婦未廟見之稱教成而祭故主祭者卽季女也謂之曰主則采之必親治之必當奠之必預皆祭者事不専以祭時言夫以季女之少未必克勝此職而實尸之者以其有齊敬之心也故曰有齊季女左傳穆叔云濟澤之阿行潦之蘋藻寘諸宗室季蘭尸之季蘭當是此女名濟澤齊地也呂伯恭曰所爲者非一端所歷者非一所矣煩而不厭久而不懈循其序而有常積其誠而不怠此季女之徳也許南臺曰諸侯之嫡子世爲諸侯其第二子以下謂之別子別子始爲大夫乃大夫之始祖繼別子者謂之大宗立宗室以祀之爲百世不遷之廟若諸侯則祭於都宮大夫之別子則但爲繼禰之小宗不得祀於宗室矣此詩曰宗室非美大夫妻而何卓去病曰連用五於以字奔放迅快莫可遏禦而末結以誰其尸之有齊季女忽然截住歐陽永叔醉翁亭記從此出儀禮歌召南三篇越艸虫而取采蘋蓋采蘋舊在艸虫之前亦可以見序之多錯】

甘棠

序美召伯也【史記召公初治西方甚得民和有司請召民公曰不勞一身而勞百姓非先君文王之志也乃巡行鄕邑聴防於棠樹之下至是卒人思其政作甘棠之詩但覺有棠可愛無徳可名王民皥皥之象如此召伯姬姓名奭食采於召邑作上公爲二伯後封於燕諡康公】

蔽芾【音沸】甘棠勿翦【音箋上聲六書正譌雲從羽前聲俗從刀以別弓翦之翦字】勿伐召伯所茇【音抜從艸從犮俗從叐誤賦也蔽芾陰翳茂盛也棠棠梨白者爲杜赤者爲棠味酢可食故曰甘棠每章冠以此句乃南人望見樹陰儼若召伯庇防吾民景像翦防其枝伐斬其榦茇艸舍也謂止於其下以自蔽猶艸舍也】

蔽芾甘棠勿翦勿敗【葉備】召伯所憩【音器從自俗從甘非】

蔽芾甘棠勿翦勿拜【葉祕變制切】召伯所說【卽悅字敗謂朽腐拜謂低屈勿敗勿拜愛之愈深防之愈至憩息也說卽悅字惟其悅之故憩於斯茇於斯也適然來亦適然止適然止亦適然去今止見爲臺所茇所憩所說焉耳文王時紂猶在上僅得受命爲西伯召公安得稱伯甘棠之詠疑在國燕之後按竹書召公以康王二十四年薨去昭王僅二年此詩當作於康昭之世而周公先以成王二十一年薨舊說二南皆爲文王詩周公所集以明徳化之盛者亦正未可泥耳九域志召伯甘棠樹在陜州府署西南隅括地誌召伯廟在洛州壽安縣西北五里】

行露

序召伯聴訟也【劉公瑾曰漢廣遊女尙不可求此自守之女有非禮之訟蓋被化有逺近作詩有先後也】

厭【音叶】浥【音邑】行露豈不夙夜【葉樹又如字】謂行多露【比而賦也此致訟之時追述其平日之自守若此以起自訴之端厭浥濕意夙早行道也言豈不欲早暮而行懼露之濡已以諭違禮而行必有污辱徐懋齋曰托言於行不欲以露霑吾躬也假言於露不欲以暴污吾口也夙夜二字有朝夕自防自保之思】

誰謂雀【音爵】無角【盧谷反】何以穿我屋誰謂女【音汝】無家何以速我獄𨿽速我獄室家不足

誰謂防無牙何以穿我墉【音容】誰謂女無家【舊以牙葉五紅反家葉各空反今按牙家自成韻不必攺音】何以速我訟【葉從】𨿽速我訟亦不女從【此述其自訴之語速訟速獄卽多露妄加處然不足不從則行露自多吾身自潔雀角防牙其如我何雀黃雀淫物防貪物故爲彊暴之比角嘴尖也牙牡齒也雀有咮而無角防有齒而無牙墉墻也速召也誰謂何以是代他人口气而爲不信已之詞人見男女之訟疑其原有室家之事猶見雀之穿屋而疑其有角防之穿墉而疑其有牙不知雀實無角防實無牙男子之訟乃是恃彊淩迫何嘗通媒妁備六禮有室家之道而欲我從哉獄所以系囚周禮謂之圜土先獄後訟者謂先系之獄而後置對也列女傳召南申女者申人之女也旣許嫁於酆夫家禮不備而欲迎之女曰夫婦傳重承業爲宗廟主也夫家輕禮違制不可以行遂不肯往夫家訟之於理致之於獄女終以一物不具一禮不備守節持義必死不往而作詩曰𨿽速我獄室家不足君子以爲得婦道之宜傳之以絕無禮之求焉禽經曰雀交不一雉交不再】

羔羊

序鵲巢之功致也【續序召南之國化於文王之政在位皆節儉正直徳如羔羊也孔疏服有常制謂之節儉許氏曰節儉謂有節制不自放非謂用財也孔疏行可蹤迹謂之正直王介甫曰出公門入私門出私門入公門絕無私交之事所謂行可蹤迹也今之大夫孰從而蹤迹之哉】

羔羊之皮【葉皤蒲何切】素絲五紽【音徒唐何反】退食自公委【音威】蛇【音移葉陀】委蛇

羔羊之革【訖力反】素絲五緎【音域】委蛇委蛇自公退食羔羊之縫【音奉葉逢】素絲五緫【音騘又音宗】委蛇委蛇退食自公【賦也小者曰羔大者曰羊羔羊小羊也凡視朝之服用黒羔裘而以緇衣裼之上加朝服其服臣與君同但其別君用純黒色臣則以他物飾其褎此大夫法服也君子愛其人則所見無非美者獨言羔裘就所見而言之爲一裘必合眾皮而成皮性堅勁兩皮不易合必織絲爲組組形褊如今之鸞帶施之縫中方能連屬二皮紽緎緫乃織組時素絲多寡之數也有毛曰皮是裘初成之時也此時之組用絲甚少故曰五紽毛毨鞹存曰革蓋裘敝而毛脫也此時之組比紽數稍多故曰五緎縫者皮革而縫見此時之組比緎數又多故曰五緫蓋裘愈敝則用絲愈多不如此則不牢固也皆云素絲是始終表裏一於素者正其節儉處也考說文無紽字西京雜記五絲爲防倍防爲升倍升爲緎卽此之緎蓋十升也倍緎爲紀倍紀爲緵卽此之緫蓋十紀也縫衣會也補傳言五紽者合五羊之皮爲一裘卽百里奚衣五羊之皮是以五爲五羊矣旣曰羔羊之皮則羔皮甚小非五羔可以成一裘亦未有一裘而止有五縫者百里奚以五羊之皮食牛此飯牛之衣非大夫法服也公者公堂也委蛇舒泰而有餘裕也謝君直曰凡人胸中稍有愧怍其步趨非躁則怠安能委蛇若此詩志云國事叢脞則近臣勞時勢多艱則功名著是故奇節多見於庸君盛功必紀於衰世而化文王之政者朝廷若無事矣閭井若無聲矣公庭若無訟矣寮署若無官矣至徳之世上下相忘衣衣食食而已止就服飾步履一稱述之其人說不出許多好處俱於言外可見張席之曰一大夫也毳衣如菼畏之也三英粲兮慕之也素絲五紽忘之也忘則大慕則私畏則癉而殆焉君子所以觀世也盛世人文如渾金璞玉元气盎然故疊詠委蛇以美之使時事倥傯則當事者跋前疐後不得休沐且飯矣曰退食自公委蛇委蛇足以見君上之化亦足見大夫之材故同是羔羊周之大夫委蛇如龍鄭之大夫武力如豹卽此可以見人品亦可以占气運矣春秋繁露羔羊羣而不黨有角不用類仁執之不鳴殺之不嘷類義飲其母必跪類禮】

殷其靁

序勸以義也【續序召南之大夫逺行不遑寧處室家閔其勤勞勸以義也按義者因時制宜當歸卽歸是之謂義】

殷【音隠】其靁【古雷字】在南山之陽何斯違斯莫敢或遑振【音貞】振君子【葉玆】歸哉【葉資下同】歸哉

殷其靁在南山之側【葉卽】何斯違斯莫敢遑息振振君子歸哉歸哉

殷其靁在南山之下【葉戶】何斯違斯莫或遑處振振君子歸哉歸哉【興而比也殷雷聲郁勃之象南山終南山山南曰陽違去也何斯違斯言倏而在彼倏而在此諭紂惡之不測也莫敢或遑震懼不得休息之意遑暇也息暫時休息處則在家安處振振卽麟趾之振振君子謂良人歸歸家也君子性情忠厚非亂世應變之才故再三囑其歸也徐元扈曰古者戍役仲春而歸此時雷始發聲蟄虫始振閨中思婦於此時獨切故聞殷雷而勸之亦卽時景而言也詩測曰振振君子不是又美其徳卽小戎溫其如玉厭厭秩秩之意想象之極不覺其平日之心情態度有宛然在目者遂一號呼之冀其歸也】

摽有梅【梅古文作�象子在木上之形書家誤爲某非也後世作梅從每諧聲梅者媒也媒合眾味也】序男女及時也【呂伯恭曰詩詞汲汲如將失之殆習亂而喜始治者耶按紂之時斮脛刳孕民間不知有室家之樂西土密邇文王沐浴膏澤爲父母者見兒女成行未及婚嫁時值初夏感梅實之漸落而急急計六禮之事蓋人情窮苦則不願有其生安樂則欲昌其後自然之理沈仲容曰凡人血气旣壯難盡自檢情竇旣開易愆禮義故婚欲及時者所以全節行於未破之日也】

摽【音殍婢小符表二反】有梅其實七兮求我庶【從炗古光字省從�俗從�非】士【從十從一數始於一終於十推十合一爲士】迨其吉【從士從口俗從土非】兮

摽有梅其實三【葉森】兮求我庶士迨其今兮

摽有梅頃【音傾】筐塈【音餼許器反】之求我庶士迨其謂之【興而賦也此父母擇婿之詞若以爲女子之言綏綏求匹奚啻桑濮之艷姬乎梅之花實在眾卉之前故詩人借以爲婚媾及時之興摽字從手謂落也此與有梅二字意義不合玩詩當從木摽乃標字之誤標木杪也其實七其實三梅在樹杪以漸而少始而十分中有其七繼而僅有其三見物之榮盛不久男女當及時婚姻也我謂我之當嫁者求者父母之情庶者未定之謂士者知禮義之人迨者幾幸之語吉者年華之富今者及時之詞謂者媒妁之言塈取也從土謂梅落而取之於地沾泥塗也詩人一見梅少便生感慨𨿽分三章總是一時意興亦是風體如此若必確言始終則如桃夭一詩自花至葉更歷多時作詩者當歷三月乃成無此事徐筆峒曰三迨字是從容有迨之意言時𨿽迫而禮宜迨如迨冰未泮之迨字乃求之不暴而節之以禮之意作急迫恐晚者非蘇子由曰凡詩每章有先後深淺之異如此詩及中谷有蓷晉無衣之類固自有說若樛木螽斯之類皆意不盡申殷勤而已欲彊求其說則迂雜而不當矣】

小星

序惠及下也【詩中絕無惠下之意觀侍女之引分自安知撫禦者之有恩也】

嘒【音噦】彼小星三五在東肅肅宵徵【星徵一韻】夙夜在公寔命不同【興而賦也嘒微貌三五言其稀蓋初昏也肅肅靜悄之意宵夜徵行公君所也實命不同自知命有貴賤也玩實字有心平气和嗒然放下之意人能安命便是聖賢學問】

嘒彼小星維參【音森】與昴【音畱又音旄】肅肅宵徵抱衾與裯【音稠又葉條從衣】寔命不猶【如字又葉搖星徵一韻昴裯猶一韻參昴二星皆西方宿蓋將旦時也衾大被也裯無裏單被皆君之寢衣箋云裯牀帳也侯王之家侍女抱衾裯以進君是其常事不必謂當禦不必言抱已衾裯以往猶若也言我之命不能如彼看來安命二字極是尋常不知何故千萬人中不得其一推求病根只因心體不淨得隴望蜀所以營營苟苟無所不至宋子吉曰參星三月伏五月見參伏則昴見參見則昴伏二星同宮而不並見自有相讓之情而無相妬之勢故以爲興說文實富也從宀從貫貫貨貝也神質切寔止也從宀從是聲常只切韻防實寔義同音異增韻注實寔通用誤然今皆互用】

江有汜

序美媵也【續序勤而無怨嫡能悔過也小星言妾之引分自安見嫡之能慰其下此詩言嫡之悔過相得見媵之能感其上郝仲輿曰此言嫡初歸不以備嬪妾之數媵無怨言嫡亦感悟故作此詩晦庵攺爲媵待年於國嫡不與偕行夫待年不行亦何尢於嫡哉】

江有汜【音祀羊裏反石經作洍】之子歸不我以不我以其後也悔【虎猥反】

江有渚【音煮】之子歸不我與【去聲】不我與其後也處

江有沱【音徒】之子歸不我過【去聲葉戈】不我過其嘯也歌【興而比也水決復入爲汜小洲爲渚大水溢出別爲小水曰沱江以納眾流故大物大則小者從媵之從嫡亦猶是也支流分而復合諭眾妾始見棄而終見收也之子謂嫡歸於歸也以挾已而偕行與謂與於嬪妾之列處畱而安處謂不擯黜也過責也旣悔旣處之後不我督過故下直接嘯歌嘯蹙口出聲以舒憤懣之气歌柯也吟詠有上下如艸木之有柯葉歌則得其所而樂矣悔處嘯歌是妾行時大喜過望故遙想正嫡如此旣不我以不我與矣而復悔復處復嘯歌豈沐浴文王之化而然耶愚觀婦人女子逺之則怨娣妾之情尢難調劑今媵見疎而不怨嫡亦悔過而相安聖人錄其詩非徒爲嫡庶垂範君臣朋友之間情義未孚當休休穆穆靜以俟之久當自合一有怨懟便開嫌隙嫌隙一開不能復合江汜一詩五倫良藥讀召南者從此悟入其無面墻之立矣朱子曰夏水自江而別以通於漢還復入江冬竭夏流故謂之夏其入江處今名夏口卽所謂江有汜也禹貢岷山導江東別爲沱黃氏謂沱自導江縣分江東至眉州彭山縣入江鄒肇敏曰或謂禮惟嫁長女餘皆爲媵自啟以前皆然然太任固摯任仲女何爲曰嬪周室而春秋紀季姜歸京師魯女叔姬季姬歸侯國者亦不少矣漢儒亂瀆不經之說何可據也】

野有死麕

序惡無禮也【詩止言其無禮而可惡自見序言惡無禮原作詩者之意也昏禮五納采用雁納徵用幣以死麕死鹿爲雁幣此所謂無禮故女家拒之詩人述其所見如此如舊云彊暴相陵則宜痛絕而可姑徐徐云爾乎】

野有死麕【音君俱倫反與春葉】白茅包【補苟反與誘葉】之有女懷春吉士誘【音酉】之【賦也郊外曰野已割之牲曰死麕麞屬似鹿而無角茅可縮酒潔淸之物也包裹也春者天地交感萬物資生之時故女之懷婚姻者謂之懷春不以禮來近於戲矣故曰誘此詩述其惡之之詞言野有死麕白茅包裹以爲幣雁有女子懷春欲嫁而善良之士不以禮娶則誘之矣六禮不備卽是誘無禮者豈是吉士但美其稱以責之言汝本善良何乃爲此猶今責人者言謹厚者亦復爲之序所謂惡隠然言表詩揆誘字不要看壊了古謂以禮道之爲誘如誘造誘射善誘是也】

林有朴【音僕】樕【音速】野有死鹿白茅純【音豚】束有女如玉【朴樕小木也以麕鹿爲質卽古儷皮之誼以朴樕爲禮若致薪蒭之類純全也言全用白茅裹束有女如玉言其貞潔不可誘一說如玉質性溫潤不假粉飾也】

舒而脫【音兌】脫兮無感我帨【音稅】兮無使尨【音忙】也吠【此三句拒麕鹿朴樕之語謂其不成禮故告以舒徐無遽進此爲也舒緩也脫解也謂解脫其茅束之麕感動也帨巾佩尨犬也大聲曰吠奔走失節則動其佩飾非禮相干主不迎客則狗吠皆無禮也無感我帨言結帨之命我將有待爾無得近我之身也無使尨也吠言閒家之道我自有在爾無得近我之家也感字下得古奧若云動其巾佩便粗俗王雪山曰此是在野而貧者取獸於野包物以茅防門有犬皆鄕落气象小民之家知惡無禮聖化入人深矣】

何彼穠矣

序美王姬也【曰美王姬則締姻者親迎者俱在刺中矣刺非其倫類也詩說齊襄殺魯桓公荘王將平之使榮叔錫桓公命因使荘公主昏以桓王之妹嫁襄公周人傷之而作鄒肇敏曰三百篇槪多錯學者不得古本見之卽心知其錯無敢出一語以相證如何彼穠矣一詩明言平王之孫其爲東遷以後何疑以其竄於召南遂彊爲之釋目平王爲平正之王齊侯爲齊一之侯如書稱寧王易稱康侯之類蓋謂召南作於文王時距平王不啻逺也惟章俊卿力詆舊注之舛直謂卽春秋所書歸齊之王姬然終無解於篇次之殽亂乃依違其說曰爲詩之時則東周也采詩之地則召南也鄭漁仲曰曽不思黍離旣作甘棠故地已非周有天朝歸妹何與岐雍舊民事穠李之歌不與條梅並奏審矣顧安所采此或者又見春秋兩書王姬歸齊未知誰是此詩所詠夫帝子下降何國蔑有卽齊以名邦聨姻王室當亦不止此二姬特由魯主婚則書非魯主婚則不書耳乃荘十一年之書詞略不若元年之書詞詳者此卽刪詩錄彼穠意也車中之難魯荘與齊襄讐不共戴荘王卽欲以遺姑系援大國豈無嘉耦而必適淫穢之雄狐又其他同姓之侯誰不可爲昏主而必以屬儼然縗絰之魯爲魯人者縱餌榮叔之錫命獨不當引義力辭乎而僕僕焉甘心爲讐人役宜乎詩人傷之也左傳荘公元年夏單伯送王姬秋築王姬之館於外冬十月王使榮叔來錫桓公命十一月王姬歸於齊】

何彼穠【音農毛鄭呂嚴皆從示石經朱本從禾】矣唐棣【音第】之華【音花又葉敷】曷不肅雍【雝石經作雍】王姬之車【尺奢反又音居興也見華則知木見車則知人此興意也穠盛貌唐棣郁李凡花先合後開唐棣先開後合肅敬雝和也王姬之車指其始嫁來時所乘之車也何彼曷不皆設問之詞一啟口便可想見傷之意不言王姬而言王姬之車者不敢切指之也言外有惜乎配非其人之意範士文曰曷不者有驚出望外之意蓋王姬似難責以肅雝王姬之車似難著以肅雝今曷不肅雝也宛然塞路聚觀相顧嘆賞以爲不可及】

何彼穠矣華如桃李平王之孫齊侯之子【奨裏反此承上章主美王姬故先言平王之孫下章言齊之來娶故先言齊侯之子唐棣一種故單言王姬桃李紅白相對有如夫婦故並言平王之孫齊侯之子平王之孫齊侯之子再三言之無限感慨平王卽宜白齊侯之子卽襄公】

其釣維何維絲伊緡【音民亡貧反】齊侯之子平王之孫【俱倫反孔云釣者以此有求於彼執絲綸以求魚娶者以已有求於人用善道以相呼緡合絲而爲綸也其釣維何維絲伊緡或以爲比媒妁之好或以爲比男女之合此皆常事不足諷刺詩人之意正指榮叔之錫命而言蓋荘王欲以遺姑系援彊齊魯爲宗國借重主盟恐魯以宿怨爲詞也先以錫命爲餌君臣之間夫婦之際相牽相引惟利是視昏姻之道衰矣言族類則先平王之孫君臣之分也言昏姻則先齊侯之子夫婦之義也詩意謂王家侯族昏嫁不宜如此男女之界以嚴爲主夫婦之道以和爲貴唐棣花反而合桃李種異而同絲緡合兩爲一皆和之象也】

騶虞

序鵲巢之應也【續序鵲巢之化行人倫旣正朝廷旣治則庶類蕃殖搜狩以時王道成也按序以麟趾爲闗雎之應騶虞爲鵲巢之應讀詩者遂謂騶虞爲仁獸不知騶虞二官名謂騶禦虞人也鳥獸蕃殖二官之功故呼其名而嗟賞之聖人錄此見當時任賢使能畜牧之官皆得其人也詩弋曰仁不廢禮故講搜苗殺不礙生故歌騶虞至此仁漸義洽禮陶樂淑矣文選注引琴操曰騶虞召國之女所作】

彼茁【音札又音拙】者葭【音加】壹發五豝【音巴】於【音吁】嗟乎騶【音鄒】虞【舊葉牙補協云與吁嗟麟兮一例不必葉】

彼茁者蓬壹發五豵【音宗於公反】於嗟乎騶虞【賦也茁艸出地也蘆之初生者爲葭澤艸也蒿之刼生者爲蓬陸艸也發非發矢乃發縱指示之發周禮所謂驅逆也豝牝豕爾雅豕生三子曰豵豝大於豵葭叢髙故豝藏焉蓬叢低故豵藏焉一發而見五豝見五豵者謂生育之蕃息也舉一葭蓬以槪艸木之並秀舉一豝豵以槪禽獸之繁殖吁嗟乎騶虞歸功二官而嘆賞之詞騶謂趣馬主爲諸官駕說音稅虞虞人主田獵之事射義天子以騶虞爲節樂官備也謂騶禦虞人皆不乏則官備可知自毛氏以騶虞爲義獸司馬長卿張茂先陸元恪陸農師諸家考較形似辧白聲象若親見其物者而騶虞遂與麟方駕矣歐陽永叔曰漢世詩說四家毛最在後毛詩未出之前說者不以騶虞爲獸今考爾雅釋獸中無騶虞仁以親而始麟趾稱公子公姓備人道之所尊仁以物而終騶虞言五豝五豵極物類之所盛解頥新語文王之風終於騶虞序以爲王道成則近於雅矣文王之雅終於魚麗序以爲可告神明則近於頌矣風見傷劣之差故周南先於召南雅見積漸之義故小雅先於大雅程正叔曰周南召南如易乾坤二南之詩蓋聖人取之以爲天下國家之法使邦國鄕人皆得歌詠之也有天下國家者未有不自齊家始故先言後妃次言夫人又次言大夫妻而古人有能修其身以化在位者文王是也故繼之以文王之詩按麟趾序謂闗雎之應意尙可通蓋夫婦同徳父子一气感召所至理亦然耳至於騶虞爲鵲巢之應此何說也其以一女子之賢遂足鼓動羣類長養萬物耶夫詩之言后妃者非言后妃也鄭譜云文王刑於寡妻至於兄弟以禦於家邦故二南首以後妃夫人之徳終以麟趾騶虞言后妃夫人有斯徳興助其君子皆可以成功至於獲嘉瑞蓋文王齊家治國能致后妃之化則自內及外自近及逺丕治從風不待言矣故觀動植之物繁而天下之昌大可知騶虞二官之得其職則在朝之百僚靖共爾位可知所謂正身以正朝廷正朝廷以正百官者於斯而極故羔羊曰鵲巢之功而此曰鵲巢之應陸子曰麟鳯艸木緣化而應其此謂乎】

邶鄘衛【邶鄘衛皆在冀州商紂畿內之地西阻太行北逾衡漳東南跨河卽今河南衛輝府淇縣等處武王伐紂以京師封紂子武庚爲殷後乃三分其地使管叔蔡叔霍叔監之自紂城而北謂之邶南謂之鄘東謂之衛武王崩三監叛周公徵之三年乃定書序曰成王旣伐管叔以殷餘民封康叔此時邶鄘悉歸之衛矣邶鄘乃武王封建時之名故相傳不變而曰邶鄘衛季札觀樂亦不分別而合並言之鄭氏謂衛子孫並彼二國者臆度之說也胡庭芳曰邶古作鄁邶鄘衛皆以水得名邶水在太山之阜鄘水出宜蘇縣衛水在靈壽卽今眞定鄒肇敏曰說者以邶鄘之詩皆爲衛作夫風旣列爲三何得盡屬之衛或曰聖人存邶鄘不與衛之滅國也夫使邶鄘本無詩聖人割取衛詩數篇彊厠其間以爲存亡繼絕其誰信之且邶鄘亦非滅於衛也其初武王以封三監三監叛成王討而滅之成王滅之而仲尼於數百年後借他詩以存之不經亦甚矣總因三國多錯遂滋後儒疑義今試略舉其槪如緑衣燕燕等篇明是荘姜之詩何以系之邶偕老鶉奔等篇明是刺宣姜及子頑之詩何以系之鄘若以爲采詩者本其所作之地則一荘姜也何以自賦緑衣則於邶國人賦碩人則又於衛且泉水作於他邦載馳作於許國何以系之邶鄘也若云其詩皆爲衛作而爲衛國之所傳則何以不附之衛式微旄丘旣云作於寓衛何以又屬之邶且定中何以在載馳前淇澳何以在載馳後編詩者不應倒置若此其爲錯無疑凡詩屬本國者序皆不稱國名此定例也邶鄘之詩序書衛者十之五六豈所詠者衛事而詠之者邶鄘之人耶蓋邶鄘之地卽衛地邶鄘之事卽衛事邶鄘之詩卽衛詩如緑衣終風日月乃莊姜自傷之詩而序亦書衛明乎衛國內亂不敢宣播其詩流傳至邶鄘邶鄘之人樂道而歌詠之故書衛以識其所自來云爾二南紀文母之化衛禍基於衽席覃及宗社故二南之後卽繼以衛見閨門爲王化之原治亂存亡靡不由此此序詩者之本意也張子厚曰周之興也商民後革及其衰也衛風先變】

邶【音佩從北從比非劉公瑾曰衛風三十九篇而邶風才十有九然觀緑衣則妾僭嫡矣燕燕則臣弒君矣谷風則夫婦之道乖新臺則男女之倫滅二子乘舟則父子之恩絕旄丘則無卹鄰之義簡兮則無尊賢之心北門則失勸士之道亂常敗政渡河野處已兆矣不待讀定之方中而後知也】

柏舟

序仁而不遇也【孔叢子載孔子曰吾讀柏舟見匹夫執志不可奪也】

泛彼柏【從木白聲俗從百非】舟亦泛其流耿【音梗古幸反】耿不寐如有隠憂微我無酒以敖【音翺從出從放】以遊【興而比也此寓言不見遇而憂也柏堅固之木舟負重致逺之器以柏爲舟當乘風破浪一日千里今與浮萍防梗同其飄泊豈不可惜故曰亦泛其流亦字有味耿耿小明也凡人心有憂他皆不省止此一路最爲明白隠憂者說又說不出撇又撇不下本自隠憂而云如有蓋沈憂之人不知所憂何事但覺胸中有物耳若是者我非無酒可以遨遊而此憂非酒之所能釋也故爲不了之語微非也敖與遨通荀子柏經冬而不凋蒙霜而不變物得其貞者】

我心匪鑑不可以茹【音孺】亦有兄弟不可以據薄言往愬逢彼之怒【賦也此言所以隠憂之故鑑鏡茹受也鑑之於物不擇妍媸皆納其景我心匪鑑不能善惡皆納是以不遇於世兄弟指僚友言據倚借也薄言聊且與言往愬以中情告之彼卽兄弟也意向旣殊語言無味故薄言往愬逢彼之怒】

我心匪石不可轉也我心匪席不可捲【音捲從巳卩也】也威儀棣【音第】棣不可選也【此言彼𨿽怒我我之心決不變易石是不可轉者我心匪石専一無移而不可轉席是不可捲者我心匪席平直無曲而不可捲轉有從新之意捲有去故之意旣不可轉又不可捲惟以禮自守不失其威儀而已常棣華蕚相承最爲繁盛故以棣棣形容威儀之盛不可選謂威儀自有常度不可選擇爲夭冶之態以避禍也】

憂心悄【七肖反】悄慍於羣小覯閔旣多受侮【音武】不少靜言思之寤辟【音辟】有摽【符小反上章言內不失乎已此言外不理於口徐鍇云悄憂思低小也慍怒也君子見逺識微故憂之深小人安危利災與君子異趣故怒之至閔病也閔由天命事屬偶然故曰覯侮出人爲用力相加故曰受言語詞辟作擘防也摽擊也端居靜坐則思念至夢驚而醒則防手拊心自朝至暮無一刻舒快】

日居月諸胡疊【音垤】而微心之憂矣如匪澣【音緩聲管反】衣靜言思之不能奮【下從田】飛【此就上章申言之以見此憂難於自釋居諸語詞胡者詰問之語胡疊而微言何故日朘月削一日不如一日指國事也如匪澣衣蒙垢受辱無從洗滌之象不能奮飛左牽右掣不能展舒之象】

緑衣

序衛荘姜傷己也【傷已無徳以致此蓋反求諸己之意按荘公溺愛亂常實胎衛禍聖人存緑衣以明夫婦治道之原申二南之義以垂世戒非徒取女子之怨也荘公名武公子荘姜荘公夫人齊女姜氏夫人失位公子州吁之母嬖而州吁驕】

緑兮衣兮緑衣黃【從炗從日俗作黃誤】裏心之憂矣曷維其已【比也此與下章以遇變言緑間色黃正色裏衣內之衣也嚴坦叔曰讀詩不可鹵莽如讀緑兮衣兮不可但言是緑色之衣當玩味兩兮字詩詠黃鳥白華不言黃兮鳥兮白兮華兮蓋緑字衣字皆有意義緑以諭妾衣以諭上僭故以二兮字防綴而詠嘆之言緑色而乃以爲衣也曷維其已言此憂如何而止憂只是憂嫡妾失常名分錯雜不必推到君國之憂上凡說詩彊作大話最害事】

緑兮衣兮緑衣黃裳心之憂矣曷維其亡【衣在上裳處下上章以表裏諭幽顯此以上下諭尊卑緑衣黃裏僅掩蔽而已緑衣黃裳則貴賤倒置亡相忘也倒置之患旣不可忍羈縻之位又不可推靜言自思安能脫然相忘乎】

緑兮絲兮女【音汝】所治【平聲葉齊】兮我思古人俾無訧【音尢於其反】兮【此與下章以處變言緑兮絲兮言此間色之緑本是絲也女所治者乃由女染之而然以比成妾於尊顯皆夫所爲則其失序蓋有自也凡婦人見妾獲寵輒生嫉妬便是處失其宜而我亦有過矣故我欲求古道以處之而歸於無訧訧過也李愚公曰失意之人不求其好止求立身無過之地以免於罪而已】

絺【音笞】兮綌【音隙】兮淒【音妻鄭箋妻旁二防者從冰寒也妻旁三防者從水雲貌此淒字及鄭風風雨淒淒四月秋日淒淒皆當從冰石經俱從水】其以風【葉分又如字】我思古人實獲我心【如字又思容切按絺綌可禦暑今值淒風但可藏諸篋笥蓋生不遇時謹身退避之意班姬紈扇詩從此出實獲我心我主意如此而考諸古人與我相合恰似我有此意而古得之今我欣然有防心處上言無訧猶有模仿古人之意此曰實獲我心則古人來合我矣人與世人爭黃角緑只見他不是怎得開懷日子拋卻眼前境界將身與古人齊等省多少罪過增多少快恬吳省庵曰古人之事今人之師也今人之心古人之心也班姬扇歌云新裂齊紈素鮮潔如霜雪裁爲合歡扇似明月出入君懷袖動搖微風發常恐秋節至涼飇奪炎熱棄捐篋笥中恩情中道絕】

燕燕

序衛荘姜送歸妾也【箋荘姜無子陳女戴嬀生子名完莊姜以爲已子荘公薨完立是爲桓公州吁弒之戴嬀於是大歸荘姜送之作詩見志何黃如曰春秋始於隠元年爲平王之四十九年時桓公在位已十三年矣訃其卽位在平王之三十七年也及隠四年而桓公見弒凡在位十六年或者不知謂桓公甫立便遇弒非也

潘子善曰此宜在日月終風之後蓋荘公沒後時之詩也】

燕燕於飛差【音釵】池其羽之子於歸逺送於野【羊汝切】瞻望弗及泣涕如雨

燕燕於飛頡【戶切】吉之頏【音航】之之子於歸逺於將之瞻望弗及佇【除上聲直呂切】立以泣

燕燕於飛下上【時掌反】其音之子於歸逺送於南【葉心】瞻望弗及實勞我心【興而比也前三章述已之情後一章言所以不忍相忘之處燕之依人爲孚子也故鳥爲祈子之祥荘姜與嬀以子相依有如雙燕子亡相失故用爲比燕燕雙燕也差池言其相先後頡頏言其相上下下上其音言其相倡和取譬連類各以其次總見有不忍相違之意之子謂戴嬀歸歸宗也婦人送迎不出門今乃至於野抒已憤盡已情也將相攜而行弗及望之而不見也在目曰泣在鼻曰涕佇久立也陳在衛南故曰南蓋之子於歸是何等事何等時原不是尋常離別之情眞可號慟而第爲無聲之泣者州吁安忍欲哭不可止言涕泣而吁之暴完之弒國之危悉寓於涕泣之中矣初別時泣涕如雨蓋兩人各有說不出苦衷非爲後防無期也已別後佇立以泣蓋去者已去送者未回當途而悵望也及望之不見而茫然若失此時目防行塵無淚可揮矣所謂實勞我心也實字有味見無限苦楚都在心頭口說不出徐儆曰燕之宿也相向其飛也相背故以燕燕於飛爲離別興可見古人一比一興必有意義而今皆亡之矣】

仲氏任【平聲】只【音紙】其心塞淵【一均反又如字】終溫且惠淑愼其身【如字又屍連切】先君之思以勗【凶王且況二反】寡【從宀從從分】人【如字又葉然賦也凡人朝夕聚首𨿽深恩厚徳不免相忘一到別離便想他許多好處況其別也何爲而別歸也何爲而歸苟非無情誰能已已仲氏嬀字也周禮六行孝友睦婣任卹任是恩意相孚在嫡妾相與上見塞淵有困心衡慮憂深思逺之意塞淵之人易於欹刻究竟只是溫恵以淑愼持身而已溫和惠順淑善愼謹也婦徳之醇於斯爲極當味終字言始終女一先君謂荘公玩此二字當日子弒國危朝夕不保防防嫠婦相依相卹之意淒然言外勗勉也寡人寡徳之人莊姜自稱也此自別時追憶其賢如此今則賢者逺矣勉我以正如此今則善言不再矣送而泣泣而思能自已哉楊中立曰吁之暴完之死戴嬀之去皆夫人失位不見答於先君所致而戴嬀猶以先君之思勗其夫人蓋荘姜敵體先君義不可去與已爲媵妾不同故勉其以先君爲念也丰一齋曰州吁之如陳也陳人方從州吁之請而與之伐鄭未幾從石碏之請而誅州吁蓋戴嬀在陳故碏得借之以成討賊之功耳戴嬀亦賢矣哉李瞻韋曰宋劉后無子以李婉儀之子爲已子將死猶不肯明言妬婦肝腸一至於此朱子習宋事輒以此律荘姜謂荘姜以戴嬀之子完爲已子果爾則亦劉后肺腸耳夫姜爲一國圭母妾子孰非其子無論子完假使州吁果賢猶將立之何有愛憎惟忍而好兵恐不足以安社稷故捨吁立完爲國非爲已也不則荘姜黨惡以敵內嬖又黨完以敵州吁何以爲荘姜哉宜攺曰以陳女戴嬀之子賢而當立始於書法爲當】

日月

序衛荘姜傷已也【朱元晦曰詳味日月終風二詩有夫婦之情無母子之誼況寧不我顧願言則嚏猶有屬望之意謂惡州吁而作非也篇次宜在燕燕之前】

日居月諸照臨下土【如字又葉度】乃如之人兮逝不古處【昌呂昌慮二反】胡能有定寧不我顧【音古又如字賦也此詩四章總是嘆夫之無常而冀幸其一悟也頻稱日月卽呼天呼父母之意居諸語詞照臨下土言光明普照冀其鑑我也乃不意之詞之人指荘公逝者一往不返之意吉處者以古道相處胡與何通定者剛愎自是不可轉移之謂寧曽也顧眷注也胡能寧不乃怪嘆冀望之語言莊公胡遂能確然不可感動而不一顧我乎蓋望其顧也多少婉轉緑衣之詩曰我思古人而此嘆莊公不以古道相處蓋自處以古人爲法而望人以古道處已顧太初曰古處如古之刑於雝睦是也】

日居月諸下土是冒【從曰從目】乃如之人兮逝不相好【呼報反】胡能有定寧不我報【冒覆也下土無不在日月照臨之中則當有以鑑我矣不相好謂情意乖離寧不我報謂以禮事莊公而不見答】

日居月諸出自東方乃如之人兮徳音無良胡能有定俾也可忘【出自東方東方自出言出者自出曽不鑑我也徳音無良言莊公待已聲音言語之間皆無善意卽所云謔浪笑敖也此亦見其不古處而不相好處俾也可忘謂使我放下心也】

日居月諸東方自出父兮母兮畜我不卒胡能有定報我不述【畜我不卒如今人說養我不了悞我一生也報我根前報字來言前望汝報不意這等報我不述言不能繼述父母之志根上父母來】

終風

序衛莊姜傷已也

終風且暴顧我則笑謔【香入聲】浪笑敖中心是悼【比也終風終日風也暴疾也樂然後笑顧而卽笑其笑無端非癡狂則慢媟矣謔戲也浪水騰湧也敖旁若無人之象悼哀傷也狂風不終日乃終日之風又且狂暴則更甚矣荘公性之不常無有已時實大類此夫妻相敬如賓如友顧我則笑謔浪笑敖此豈刑家之儀故荘姜見卽傷悼而詩人首及之曰中心蓋不敢言而心黙自傷之意以狂暴之人遇古處之貌逺望冷笑笑其自取孤另】

終風且霾【音埋又忘皆反】惠然肯來【葉犁又如字】莫往莫來【如字又葉腮】悠悠我思【霾風而雨土也且暴且霾形容其剛愎忿懥之象下卽接以顧我則笑惠然肯來又倏而絕不往來其喜怒不測如此所以我之思悠悠無有已日也來者夫婦常情本不云惠惟就不來之中偶一來焉若出望外也悠悠之思非止望其來以其狂惑無已則憂思亦無已也】

終風且曀【音翳於計反】不日有曀寤言不寐願言則嚏【音帝陰而風曰曀陰風終日意其止矣不經日而又曀焉厭苦之詞也有又也三章之言終風同然始而曰暴則尙有日繼而曰霾則不見日矣又重之以不日之曀則無開霽之時矣比荘公之狂惑日甚也气塞於鼻曰鼽音求聲發於口曰嚏】

曀曀其陰虺【音毀】虺其靁【音雷】寤言不寐願言則懷【胡隈反自暴而風而霾而曀而陰而雷比荘公之狂惑有加而無已也蛇之小者爲虺虺虺電光細小之貌諺云蛇子霍閃雷電每交作故云虺虺其雷前三章皆言風此不言風而言雷者昏惑之甚將有無道之加故以雷終之首章曰中心是悼莊姜已懼及此寤則念頭一起便不成寐所以不寐者只願我一嚏女一懷足矣丰一齋云願言則嚏承莫往莫來而言不敢望君之復來但得齒及之而使我一嚏足矣願言則懷承則嚏而言不敢望君之道我然亦願君之一思及乎朱備萬曰荘姜不得志於夫而無怨夫之意不愛於眾妾而無怒眾妾之心所以自反者惟心志不可以不専一威儀不可以不閒習使惡我者無得而擇怒我者無得而瑕疵亦可謂善自處矣又曰荘姜以夫則狂惑以妾則上僭以子則暴而無禮其所處亦甚難矣遭變而不失其常是可爲善處變之法】

擊鼓

序怨州吁也【州吁弒桓公自立欲求寵於諸侯結陳平宋而以兵助宋伐鄭夏伐旣還秋又伐之暴師日久故國人怨而作此詩】

擊鼓其鏜【音湯吐當反古石經作鼞】踴躍用兵【葉槍】土國城漕我獨南行【葉杭賦也首章言南行之事鏜鼓聲擊鼓二句想見州吁阻兵安忍之狀踴跳躍超也懽忻振作之貌蓋言人之所甚憚者州吁之所甚樂國人所以怨也土國役土功於國城漕築漕邑之城南行謂伐鄭土國城漕非不勞苦猶在境內今我南行死亡不可知𨿽欲爲土國城漕之人不可得也一統志大名府滑縣治南衛之漕邑】

從孫子仲平陳與宋不我以歸憂心有忡【音充敕眾反此言南行之故從相從徵役也孫公孫子仲其字蓋此時之將公孫文仲也平和也合二國之好也陳與衛相睦宋與鄭有仇衛欲伐鄭使宋爲主以是時陳尙未從宋故先合二國之好而後進兵也自此以上皆追述前日之詞不我以歸者先是平陳與宋之後卽往伐鄭旣圍其東門五日而還矣未幾魯翚帥師來防復往伐鄭自夏而秋僅隔一時耳必師歸在塗又聞後命故曰不我以歸也忡憂也旣言憂又言有忡憂主前日言有忡主今日言見其憂之繼至而無已也陳卽今河南開封府宋卽今河南歸徳府】

爰居爰處爰喪其馬【葉姥】於以求之於林之下【葉戶此言失伍離次眾志渙散之象爰語辭不我以歸則於是居於是處矣屯宿爲居坐止爲處行兵以馬爲主喪馬而求於山林之下其無紀律可知】

死生契【音挈】闊與子成說【葉悅】執子之手與子偕老【朗口反此追念室家之約以致其怨思子謂其婦也契闊毛傳以爲勤苦非也字書契合也闊離也與死生相對言死生離合皆有相約之成言執手偕老卽成說時繾綣祝願之意】

於【音吁】嗟闊兮不我活兮於嗟洵【音荀】兮不我信【古伸字經典俱作信】兮【此章言自分必死有違室家之約洵信也信伸也人生𨿽契闊不常然或有合之日今則必至死地無相見期矣向者執手之言何如其信今則中道棄捐不能遂其前約矣此皆州吁之故故序曰怨州吁劉公瑾曰按左傳隠公四年夏伐鄭圍其東門五日出師不爲久秋伐鄭取其禾用兵亦未嘗不勝而衛人悲怨憂危如此者以州吁身犯大逆眾叛親離有必敗之道莫肯爲之用爾朱康流曰詩人之憂不在伐陳而在平陳與宋不以喪師爲憂而反以多助爲憂蓋恨其多助而張彼逆焰也居處喪馬失伍離次不用命也不我活不我信者知失伍之罪必至見誅也寧失伍以取戾不肯衝鋒以犯義此詩之所以見錄也不然當時連諸侯之師甚盛豈有惴惴死亡之患哉】

凱風

序美孝子也【直述其語而美自見陳君舉曰一門昆弟負罪引慝皆舜耕歷山气象】

凱風自南【那沿反又葉心】吹彼棘心【息廉反又如字】棘心夭夭母氏劬勞【比也凱樂也南風謂之凱風長養萬物萬物喜樂母之養子亦猶是也棘心棘木之細小者夭夭稚弱之貌劬勤勞而疲也言撫字鞠育備極辛勤沈存中曰棗棘俱從朿朿與束不同朿音刺木芒刺也從冂六畫束音縮從口七畫朿而相戴立生者棗相並橫生者棘也棘小棗叢生以比七子按棘性堅彊其心之生更難於榦夭夭盛貌棘心至於夭夭則風之加惠多矣此母氏劬勞之諭】

凱風自南【那沿反】吹彼棘薪母氏聖善我無令人【比而興也月令注大者可析謂之薪棘心諭子之幼小棘薪諭子之成立棘可以爲薪則成矣然非美材故以興子之壯大而無善也令善也無令人猶云不得乎親不可以爲人之類以聖善稱其母而自謂無令人其自責深矣玩聖善句則續序謂不能安其室是母求全責備而子不能曲承非思再嫁也】

爰有寒泉在浚【音峻】之下【葉戶】有子七人母氏勞苦【此二章言不能養親不能悅親總是無令人而有負於母氏之劬勞也通典寒泉在濮州濮陽縣東南浚城城側有寒泉山岡子賴母以有生猶浚民賴寒泉以爲養勞苦謂不得安養自適也】

睍【胡顯反】睆【音緩華板反】黃鳥載好其音有子七人莫慰母心【孔疏黃鳥有睍睆之容王雪山曰睍睆二字從目知其爲容色也今注以爲鳥聲不及於古注矣勞苦言其心不免於薪水莫慰言其心不免於經營凱風盛於夏時黃鳥鳴於夏木寒泉亦宜於夏飲乃寒泉能使人甘黃鳥能使人樂有子而勞苦莫慰是寒泉黃鳥之不若也】

雄雉

序刺衛宣公也【軍旅數起大夫久役室家之人思其君子而作宣公名晉荘公庶子桓公弟吳幼淸曰誦其事而嘉嘆之曰美未嘗顯言而隠中其情曰刺序言美自凱風始序言刺自此始】

雄雉於飛泄泄【泄泄石經作泄泄】其羽我之懷矣自詒【音夷】伊阻【興也前三章極思念之情末一章致規諫之意雉文身善鬭婦人思君子久役故以雄雉起興泄泄舒散自得之意此行役者必當時在朝同與以啟兵端故曰自詒伊阻阻險難也】

雄雉於飛下上【時掌反】其音展矣君子實勞我心【下上其音亦自得之意展誠也君子謂其夫也言君子爲人誠實非軍旅之才故多方慮之也】

瞻彼日月悠悠我思【葉西又葉腮】道之云逺曷云能來【葉犁又如字觀日月之往來則君子之從役歷時久矣使我悠悠然思之道之云逺謂傳言道路甚逺如之何而能歸也悠悠我思情緒萬端含蘊無窮】

百爾君子不知徳【以�從�俗作�非】行【葉杭】不忮【音至又音洎】不求何用不臧【此以淑身善世之道呼同類而告之百凡也百爾君子指同時在位者徳在心行在身言我婦人不知何者爲徳何者爲行但不忮不求則無所用而不善忮害也忮心生於忿怒求心生於貪慕故人之恥貧賤患難者能不忮則入於求能不求則或入於忮忮者常至於嫉人求者常至於枉已不忮不求是克己之學何所用而不善乎胡安國曰春秋之時用兵者非懷私復怨則利人土地耳不忮不求然後貪忿之兵止矣】

匏有苦�【葉石經作�】

序刺衛宣公也【宣公庶母夷姜宣公烝之遂爲夫人故作是以刺之朱晦庵謂此刺淫亂之詩未見其爲刺宣公不知衛俗淫亂宣公倡之則刺衛俗者卽刺宣也徐儆曰通篇皆微詞隠諷未嘗明指其失卽說正意處特陳古義而未嘗一及本事蓋男女之際有難顯言此風人溫厚之防也詩中多以水諭蓋取淫之義云】

匏有苦葉濟有深涉深則厲淺則揭【音器比也此章言事適其可爲宜長而瘦小曰瓠短頸長腹曰匏濟濟渡處也渡水曰涉以衣而涉曰厲褰衣而涉曰揭苦匏經霜其】

【葉枯落亁之腰以濟水今匏尙有苦葉則其匏未堅不可用也旣無匏可腰而濟渡之處又有深涉則未可輕渡也當量其淺深不可用罔故曰深則厲淺則掲此諭宣公縱欲犯分身陷大罪如墮滔天巨浪決無生理】

有彌【音米】濟盈有鷕雉鳴濟盈不濡軌【音癸葉九巳有反從九石經從凡音範車頭也】雉鳴求其牡【此章言物反其常爲怪彌水勢渺茫之象鷕雌雉聲軌車軸也飛曰雌雄走曰牝牡詩謂濟盈則當濡軌今乃不濡軌雉鳴則當求雄今乃求牡比淫亂之人不循規矩非其配耦犯禮淫亂也言雉鳴求牡則兼刺夷姜矣】

雝雝【雝雝石經作雍雍】鳴鴈【魚旰反】旭【音勗】日始旦士如歸妻迨冰末泮【賦也此章言古禮不可悖雝雝和也鴈隨陽之鳥鳴則相和行則接武故昏禮用之取其耦也旭明也旦日初出也不徒取其明貴其始也歸妻使之來歸於己謂請期也迨及也冰解曰泮六禮惟納徵用幣餘皆用雁惟親迎以昏餘皆用旦惟親迎在冰泮請期在冰未泮古人於昏姻其求之不暴而行之以禮𨿽庶士亦然而況於人君乎洪容齋曰奠雁古禮也先儒謂取不再耦之義非也古人重冠昏皆以士而用大夫車服所謂攝盛也大夫相見執雁昏禮旣以士而服大夫之公服乘大夫之墨車則見婦翁宜用大夫之贄禮矣若謂親迎之始遂期其將來如孤雁非吉祥善事也】

招【音昭】招舟子【奨裏反】人涉卬【音昂】否【補來反】人涉卬否卬須我友【羽軌反又如字比也此章言匪類不可從以口曰召以手曰招舟子操舟者卬我也人皆妄從以涉而我獨否蓋權衡斟酌不敢妄赴也須待也同師爲朋同志爲友比男女必待其配以相從也上章用一迨字見其不迫此章用一須字見其不苟郝仲輿云通篇意似不屬而聨絡如貫珠首言深涉次章卽接以濟盈次言雉鳴三章卽接以鳴鴈末章舟子仍歸利涉須友仍歸擇耦且舟則不需匏矣猶然愼重如此彼厲揭者可苟焉乎】

谷風

序刺夫婦失道也【續序衛人化其上淫於新昏而棄其舊室夫婦離絕國俗傷敗焉按此詩或去婦自詠或詩人代賦俱不可知聖人錄此非獨爲去婦發抒憤懣忠臣義士拮據劻勷卒致疏斥者往往而是讀此詩徘徊惆悵不激不阿其亦可以怨矣鄭端曰此詩深情婉思君臣朋友有托而言亦猶後世之爲去婦嘆出婦詞妾薄命耳】

習習谷風以陰以雨黽【音閔】勉同心不宜有怒【上聲】采葑采菲無以下體徳音莫違及爾同死【小禮反比而賦也此言夫婦相與之理而深望之習習連續不防也谷風卽終風之類宋玉風賦大風盛怒於土囊之口注土囊谷口也大風多出於空谷之中故雲谷風以陰以雨謂無淸明開霽之時黽虫名蛙黽也蛙黽之行勉彊自力謂竭力於家事也葑蔓菁也春食苗夏食心秋食莖冬食根菲名土瓜三月中蒸爲茹滑美可食下體近下之處徳音婦美其夫之言違背也谷風陰雨皆怒意也不同心則宜有怒黽勉同心何爲而怒耶豈以我有過而開罪於子耶婦之事夫寧無小誤爲夫者當恕其小過而思其大徳譬如葑菲近下者不可食其可食者自在也豈以下體而遂棄之乎當我初歸爾之時生同衾死同穴何等好話但爾不違悖前盟則與爾同死亦甘心子何故不亮我也】

行道遲遲中心有違不逺伊邇薄送我畿【音祈】誰謂荼【音徒】苦其甘如薺【音慈葉齊禮反】宴【於顯相見二反】爾新昏如兄如弟【賦也上章言本望與夫偕老此乃述其夫之見棄遲遲舒徐也中心有違足𨿽前而心有所不忍如心與足相背也韓退之遣瘧鬼詩白石爲門畿畿門限也荼苦菜薺甘菜夫之送我也至門限而止薄情如此人言荼苦自我視之其甘如薺而我之苦爲尢甚也乃爾方與新昏宴樂有如兄弟其忍之乎詩言荼有三種一曰苦菜二曰委葉三曰英荼此詩誰謂荼苦及唐風采苓云采苦大雅緜堇荼如飴之類苦菜也周頌良耜以薅荼蓼委葉也鄭風有女如荼英荼也豳風防鴞予所捋荼亦英荼之類】

涇【音經】以渭【音謂】濁湜【音殖】湜其沚宴爾新昏不我屑以毋逝我梁毋發我笱【古口反】我躬不閱遑卹我後【徒口反比而賦也此言已見棄之故而顧念身家之意涇渭二水名涇水在陜西西安府涇陽縣渭水出陜西臨洮府渭源縣涇水濁渭水淸過長安縣北涇渭合流三百里淸濁不雜水淸見底曰湜小水曰沚屑卽不屑教之屑以與也石絕水曰梁以石爲堰而障水其空處承之以笱笱捕魚以曲薄爲之魚入不可復出因而捕之也逝往也發毀廢之也閱容也後身後也涇水本濁遇渭而益見其濁故婦色衰遇新昏而愈覺其衰然涇水𨿽濁其沚之湜湜自在故婦𨿽衰豈無微能足取乃竟宴爾新昏而不屑與我乎我固見棄矣女無往我梁而毀我笱也我身旣不見容豈暇憂身後哉正恐爾之新婚不知甘苦壊爾家計耳已棄之婦尙欲保其家若此】

就其深矣方之舟之就其淺矣泳之遊之何有何亡黽勉求之凡民有喪匍【蒲扶反】匐【白服反】救【居尢反】之【比而賦也此言昔日勤勞之事方泳解見周南漢廣浮水曰遊匍手行匐防地也言己隨事皆盡心力而爲之如水深則乘方舟水淺則或游泳無不盡心盡力家中何者有何者無皆勉彊以求之有求多無求有也不特治家鄰里鄕黨有喪又匍匐相救凡此卽首章所謂黽勉同心也治家如此宜棄乎不宜棄乎呂氏弔說曰凡民有喪匍匐救之非爲死者可救而生恐生者或不救而死也夫孝子之喪親惻怛疾痛至不欲生則思慮所及𨿽大事有不能周者況其他哉故親戚僚友鄕黨不徒弔哭而已不足則贈焉賻焉有事則相焉方可謂能救之矣】

不我能慉【音旭】反以我爲讎旣阻我徳【都木反慉徳一韻】賈用不售【時流反讎售一韻】昔育恐育鞫【音菊鞠石經作鞫二字通用】及爾顚覆【音福】旣生旣育比予於毒【賦也此言夫將思變爲仇也慉毛傳養也鄭箋驕也須兼此二義言不望如何驕養我亦不當以我爲讎徳卽上匍匐救之之類旣阻我徳謂不許做好人如賈𨿽有貨將何從賣乎賈者固有貨物待民來求利也售者以物市人而人貿之也育長育鞫窮也昔育恐育鞫言昔者生育男女惟恐生育而貧窮慮食指之多也及爾顚覆言非獨所生兒女慮其貧窮並爾亦恐不能自保今兒女旣生育而長成乃比予於毒毒藥攻病不得已而用之旣愈卽棄去故曰比予於毒毒之一字下得最慘此婦人有子而被棄情益苦矣】

我有防蓄【敕六反】亦以禦【魚搙魚舉二反】冬宴爾新昏以我禦窮有洸【音光】有潰【音繪】旣詒【音怡】我肄【音藝】不念昔者伊余來塈【許器反比而賦也此望其夫念昔日之勤勞也防美蓄積禦禦也水湧曰洸旁決曰潰詒遺肄勞苦也塈塗塈塗屋壁之罅隙也言美菜禦冬遇春蔬則置而不茹故婦禦窮遇新昏則棄而不顧昔窮困時如漂流苦海多方拯救我心勞苦今汝溺愛新昏競不念昔者彌縫匡救如補屋漏皆我之勞苦乎貧則使舊婦經營富則與新人安享苟未免有情誰能堪此或曰肄斬絕之義與伐其條肄之肄字同此詩三言宴爾新昏蓋見棄由此故縷縷言之徐敬曰此詩委曲有餘味以其情有難顯言故章內凡七比諭而悲怨之情見於言外】

式微

序黎侯寓於衛其臣勸以歸也【時狄已退黎侯可以歸矣猶望衛之助已其臣知衛宣之不足賴故勸以歸黎子姓侯爵名陽本衛附庸之國爲狄所滅故寓於衛黎城今山西潞安府屬縣有故黎侯城又有黎亭】

式微式微胡不歸微君之故胡爲乎中露

式微式微胡不歸微君之躬胡爲乎泥中【賦也式發語聲微蔑視之如無有也式微式微微乎微也故事躬身也以事求人而人不有其事以身下人而人不有其身故曰微微者輕薄之謂三微字一例看黎侯旣失國何國可歸曰胡不歸則是作詩之時猶未失也其後衛不往救黎始失國卒賴晉景公復立之耳傳以中露泥中爲衛邑黃東發謂無一人處二邑之理晦庵諸儒謂卽蒙犯霜露辱在泥塗之意鄭端曰上言中露次言泥中猶云側身天地耳許白雲曰此詩兩章上二句勸歸之詞下二句怨詞也晏子曰君爲社稷死則死之爲社稷亡則亡之若爲已死而爲已亡吾安得死之而安得亡之今曰微君之故微君之躬似黎侯有爲己死已亡之意蓋黎侯必有不君致亂之階故謂所以濡於中露陷於泥中者爲君自取其辱故耳否則主危臣辱主辱臣死安有胡爲之怨乎朱克升曰衛有他國之詩六式微旄丘河廣作於衛者也載馳泉水竹竿爲衛而作者也作於衛者衛國之所錄爲衛而作者衛國之所傳】

旄丘

序責衛伯也【式微作於從行旄丘作於居守鄭氏謂衛爵稱侯序言伯者時爲州伯也】

旄【音毛】丘之葛兮何誕之節兮叔兮伯【葉逼】兮何多日也【興也此因見葛而嘆怪之之詞土髙曰丘旄丘丘名在澶州臨河縣東誕濶也葛始生其節蹙而密旣長其節闊而疎叔伯呼衛之諸臣親之之詞兩何字有驚訝之意有迫切之意黎之臣子久寓於衛登旄丘之上而見葛節之疎闊因托以起興曰旄丘之葛何其節之闊也衛之君臣何多日而不見救也此詩本責衛君而但斥其臣可謂優柔而不迫矣一統志旄丘在北直大名府開州城北】

何其處也必有與也何其久【苟起反】也必有以也【賦也此承上何多日而言疑之之詞處止也與與國與則疑其求援於他國以則疑其變生於本國兩必字設爲料度之語唐士雅曰兵力不支必借與國以圖萬全事機旁午或相牽制而不得卽發無非替他分解而衛之情亦至此窮矣】

狐裘蒙戎匪車不東叔兮伯兮靡所與同【此微諷之詞蒙戎亂貌言葛又言裘時歷冬夏正見其久狐裘蒙戎想見窮途之苦東指衛國黎君所寓在衛之西故曰東匪車不東言我匪不往求靡所與同言非伯叔則然以無有同心共事者耳蓋忠厚之語】

瑣【音鎖】兮尾兮流離之子【奬裏反】叔兮伯兮褎【音又】如充耳【比而賦也此直責之詞瑣小尾微也流離梟也大則還食其母褎多笑貌充耳自塞其耳不聴言之貌衛君蔑視狄人黎大夫求救笑而不顧譬如流離之養其子不知將爲己患其後衛有熒澤之難幾至亡國夫子錄此見人君當救災防鄰不宜坐視自貽伊戚陳恆弒君沐浴請討非爲齊乃爲魯也鄧潛谷曰錄旄丘於衛者見衛不能修方伯連帥之職以不能鑑觀以自彊於政治國其能久乎故終以載馳猶旄丘之意也失國廬漕是其應也鄒肇敏曰漢儒謂變風終於陳靈考之春秋經傳陳靈以魯宣十年見弒晉景之略狄土立黎侯在魯宣十五年若使風訖陳靈則已無旄丘式微矣】

簡兮

序刺不用賢也【全詩是詩人旁觀語气非自賦之詞誇其才之多隠表其非伶人耳】

簡兮簡兮方將萬舞日之方中在前上處【上聲賦也前三章敍其所事末一章表其所思而自譽自嘲傷今思古之意隠然言外或以簡爲舞具考字書無此解毛傳謂大徳之人鄭箋謂簡擇以爲樂官俱屬勉彊焦弱侯曰簡申公作柬伶官名恥居亂邦故自呼而嘆曰東兮柬兮汝乃白晝而舞於此乎正如東觀漢記淮陰侯拊胸而嘆曰信乎信乎碌碌乃與噲等爲伍乎毛本譌柬爲簡故朱傳以傲釋之謬矣弱侯此解最得隠者憤懣之意日中鄭箋謂月令仲春之月孔疏引日中星鳥馬日中而出爲證此以禮解詩非以詩解詩也方將者將然未已萬舞文舞武舞之總名日中上處眾人所屬目者而舞於此無愧恥之心其輕世肆志可知嚴坦叔曰日中至明之處前列易見之地賢人覿面而不知何況側陋】

碩人俁【音語】俁公庭萬舞有力如虎執轡如組【音祖碩充實也俁俁大貌碩人言其人之篤實俁俁言其貌之魁梧旣有力如虎又執轡如組如虎言能禦亂如組言能治民禦者執轡於此馬騁於彼織者總紕於此成文於彼言其人旣有武力又有文徳而乃甘與伶人爲伍乎】

左手執籥【音藥】右手秉翟【音狄直角切】赫如渥【音握】赭【音者陟略反】公言錫爵【籥以竹爲之長三尺毛傳云六孔郭注云三孔小廣雅云七孔秉持也翟雉羽也籥所以爲聲翟所以爲容聲由陽來故執籥於左容自陰作故秉翟於右赫火赤貌渥滋潤而有光澤也赭赤色赫如渥赭言其光彩射人如此赭錫爵卽燕禮主人獻工之禮主人宰夫也獻爵𨿽主人而錫之則在公言錫爵於儔人廣眾之中賜以巵酒傲慢無禮以伶人待之也】

山有榛【音臻又葉延】隰有苓【音零又葉連】云誰之思西方美人【如字又葉然下同】彼美人兮西方之人兮【興也榛木名子形如杼色味如栗隰平原苓捲耳非甘艸也甘艸生於山捲耳生於隰榛苓之生各得其所碩人處非其位故思美人以傷之美人謂文武也若遇文武豈至辱於伶官哉又曰西方之人者深長而思嘆東周無此人之辭此詩分章當依朱傳首是敍起言賢人覿面非山林艸莽無從网羅者次章三章言如此才具而使與侏儒俳優爲伍末章言倘遇西周君子當不至此】

泉水

序衛女思歸也【何黃如曰泉水許穆夫人自傷已力不能救衛思控於他國也按戴公廬漕夫人自傷不能救而賦載馳矣至泉水則復欲求救於他國其勤勤故國若此夫子備錄之以愧戴圓履方忘親事讐不獨爲其守禮不敢歸寧也編詩者當以此爲先後後注皆黃如古義朱元晦云宣姜生衛文公宋桓夫人許穆夫人衛壽子以此觀之則人生自有秉彜不系气類】

毖【音祕】彼泉水亦流於淇有懷於衛靡日不思【葉西】孌【音戀】彼諸姬聊與之謀【葉縻興也首章發其謀歸之端毖泉始出之貌泉水卽衛州共城之百泉淇水出相州林慮縣孌美好貌諸姬衛同姓之國聊且略之詞穆姬志欲歸衛以救衛言彼泉水亦流入衛國之淇已獨不得歸衛是泉水之不如也但我𨿽無日不思衛而國小力綿無如彼何竊慕彼同姓之國必有以篤親卹鄰爲念者欲以大義動之而謀興復也名物疏衛州共城今爲河南衛輝府輝縣古共伯國相州林慮縣卽河南彰徳府林縣泉與淇合當在於此】

出宿於泲【擠上聲】飲餞【踐箭二音】於禰【泥上聲】女子有行逺【去聲】父母兄弟【上聲】問我諸姑遂及伯姊【賦也出宿二章正言謀及諸姬之事齊桓圖霸而宋曹邢之交方合其勢足爲諸侯所倚恃四國之中曹邢與衛同爲姬姓齊宋則衛之婚姻也穆姬所欲與諸姬謀者意在曹邢二國而中間又欲望援於齊以齊爲霸主且伯姊在焉若宋桓夫人已歸於衛而不在宋故語不之及詩之冩懷與當日情事相合如此其先適曹次適邢而後至衛者意行程次第云爾泲水名屬曹國卽濟也禹貢導沇水東流爲濟禰曹州之大禰澤祖而捨軷飲酒於其側曰餞蓋將以救衛之事告之曹告曹已畢又將適齊則曹人當餞送之於禰也此及下章皆虛擬如此非有是事出宿句該括與謀意在內女子穆姬自謂有行謂來嫁父之姊妹稱姑伯姊長姊猶云伯兄也諸姑伯姊指齊桓公宮內之諸姬言桓公之夫人曰王姬內嬖如夫人者六人自長少二衛姬而外尙有鄭姬密姬皆衛同姓不能定其輩次但尊稱之曰姑也伯姊則穆姬之長姊齊子卽長衛姬是也穆姬欲赴控於齊言我爲出嫁之女已逺父母並兄弟皆逺豈能復計故國之事但罹此大難情不容恝今齊爲大國力能相救不知尊而諸姑親而伯姊將何以爲之策乎若情可勝義庶得抑義以伸情設或義本勝情敢不抑情以就義所謂謀其可否如此時穆姬𨿽不果行而齊桓已使武孟帥師戍曹武孟齊子所出衛之甥也後又令諸侯封衛於楚丘倘亦齊子之力與一統志濟在河南懷慶府濟源縣西北三里大禰澤在山東兗州府曹州界今淤塞】

出宿於幹飲餞於言載脂載舝【音合葉害】還【音旋】車言邁遄臻於衛不瑕有害【直順徳府唐山縣有干言二山古邢國也載則也脂以膏塗車使滑澤也舝車軸之頭還歸也還車回轅也邁行遄速臻至也瑕玉之玷也穆姬又托言自齊出宿於幹而欲求救於邢旣與邢謀則可以旋歸於衛故邢人餞之於言不瑕有害總上而言謂是舉也果所行合義而不至有瑕玷乎抑有害於義乎如謂親親闗情惟力是視是不瑕也如謂婦人旣嫁不逾境逾境非正是有害也究之不敢以不瑕自寛而以有害自克則穆姬亦能發乎情止乎禮義者矣嚴坦叔曰讀詩者兩載字殊不分明載脂謂未設舝於車之時先以脂膏塗其舝其用在脂載舝謂塗舝旣畢然後設舝於車其用在舝載脂一事載舝又一事】

我思肥泉玆之永嘆【音灘】思須與漕【葉囚】我心悠悠駕言出遊以寫我憂【興也此言其不果歸而情不能忘也肥衛水名爾雅同出異歸曰肥正義異出同流爲肥或爲分散各出而源不竭故曰肥肥水入淇之後淇水分爲二其一爲舊淇水其一爲淸河正如女子之同出而異歸也我思之而不得今但有永嘆耳須古須城在今兗州府東平州漕衛下邑在今大名府滑縣時戴公廬於漕故悠悠而不能解也思之至此而前二章所云者皆成虛語矣故惟有駕車出遊以自舒其憂悶耳寫除也徐元扈曰夫子存泉水載馳於許而姜氏防齊侯於禚於防於糓則備紀諸春秋勸戒昭然矣列女傳許穆夫人衛懿公女也初許求之齊亦求之女因傅母而言曰古者諸侯之有女子也所以苞苴玩弄系援於大國也今許小而逺齊大而近當今之世彊者爲雄使邊境有冦戎之事將赴告大國妾在不猶愈乎今捨近而就逺離大而附小一旦有車馳之難孰可與慮社稷不聴卒嫁於許蓋衛國歷宣惠之淫亂國人久爲不服又重以懿公之怠荒卽婦人女子早知其必敗況賢如許穆公夫人者目擊時艱而憂思永嘆固其宜也按傳稱宣公女此稱懿公女】

北門

序刺仕不得志也【夫王事政事一一萃聚於我正展舒懷抱之際而曰不得志何也若以貧窶爲不得志則飲冰茹荼臣子分內所宜嚴坦叔曰不得志不得行其致君澤民之志王事謂勤勞猥賤之事非諫行言聴也朱康流曰此蓋自刺之詩蓋悔其始之不審而委身暗君也】

出自北門憂心殷殷終窶【渠上聲】且貧莫知我艱【葉銀】已焉哉天實爲之謂之何哉【賦也出爲徵役而出殷殷憂之甚也玩終字此人蓋爲貧而仕者說文窶無禮居也徐氏鍇曰階阼升降所以行禮貧無禮故先見於屋室也窶則無以爲居貧則無以自給無聊之際得一知已慰勞猶可自解旣不見知於人亦無望於人但可聴之天耳知復柰何哉荘子曰夫仕其君者不擇事而安之忠之盛也知其無可柰何而安之若命徳之至也若賦北門者安耶否耶卽使仕者安之而使之仕者亦奚以自安耶】

王事適我政事一埤【音皮】益我我入自外室人交徧讁【音責】我已焉哉天實爲之謂之何哉【王事王命役使之事政事一國大小之政適我是到我身上一皆也埤增也厚也從土言如土之增而厚也室人一家之人盡人而求曰交每事而讁曰徧指摘而譴曰讁出自北門以行役而出我入自外以事竣而歸王事政事一一加我則非抱闗擊析之流矣婦人女子之言何必介意蓋諫不行言不聴膏澤不下於民君臣朋友之間相對無色詩人難以顯言故托諸貧窶托諸兒女詬詈以明其無聊耳】

王事惇【葉堆】我政事一埤遺【音夷】我我入自外室人交徧摧我已焉哉天實爲之謂之何哉【惇聚遺加摧挫折也讁不過口語之傷摧則故爲矛盾矣範淳夫曰闗雎之化行婦人閔其君子至於衰世則室家日見而有不知其心者】

北風

序刺虐也【君子見幾而作相招無及於禍患也按衛國之君未有以暴虐聞者其在宣公之世乎孟子曰無罪而殺士則大夫可以去況無罪而殺其子君子見幾豈俟終日如虐政已行而後去之則無及矣】

北風其涼雨【如字又於付反】雪其雱【音滂普郎反】惠而好【去聲】我攜手同行【葉杭】其虛其邪【音徐】旣亟【音急】只且【音苴興也雱雪盛貌惠愛也好有周旋玉成之意蓋泉涸魚處於陸相喣以濕相濡以沫之時也其虛言朝廷無人其邪言小人在位旣亟言危在旦夕只且語詞】

北風其喈【音皆葉雞】雨雪其霏【音非】惠而好我攜手同歸【葉居】其虛其邪旣亟只且【喈風聲疾也霏雪落急也】

莫赤匪狐莫黑匪烏惠而好我攜手同車其虛其邪旣亟只且【狐羣者也烏合者也狐色赤莫赤匪狐更有赤於狐者烏色黒莫黒匪烏更有黒於烏者言亂國君臣黒白不分是非淆亂禽獸之不若也同行者意欲去也同歸者一去不欲返也同車則就路而終不顧矣陳寅亮曰朝多夤緣之姦國有雌雄莫辧之類其視祥麟威鳯翽羽髙岡者大相逕庭矣此國之所以將傾也】

靜女

序刺時也【味詩詞大抵感囂俗而思貞士故托言於靜女如騷人以美人比君子也】

靜女其姝【音樞】俟我於城隅愛【古石經說文作僾】而不見搔【蘇刀切】首踟【音池直知反】躕【音廚直誅反賦也遊女治容之女靜女貞専之女姝美也城隅髙峻之處防閒之地俟我卽孟光欲得賢如伯鸞之意僾彷佛也僾而不見經其戶閴其無人之象搔首踟躕徘徊眷戀之意張橫渠謂宮西北爲城隅必有所據】

靜女其孌【音臠】貽我彤【音同】管【古轉反】彤管有煒【音偉】說【音悅】懌【音亦又音釋】女【音汝】美【下從大俗從火卽羔字孌美好貌旣有靜徳又有美色也彤管筆赤管女史所用取其以赤心記事也毛傳古者後夫人必有女史史不書過其罪殺煒光明也彤管一書是非邪正昭然明白所謂有煒也以此相貽戒其一言一動不可苟且寓規於贈物之美孰有過於此者故曰說懌女美女讀作汝謂彤管或謂古以刀爲筆未有用毫毛者安得有管丰南嵎云夫以刀刻木乃庖羲史皇書契之始至黃帝命沮誦爲史以漆書記事於簡以墨書記言於帛孔子修春秋筆則筆削則削削謂以刀除去竹簡之漆書筆則以墨書於帛也子張書紳其不以刀明矣】

自牧歸荑【徒兮徒帝二反】洵美且異【夷曳二音】匪女【音汝】之爲【去聲】美美人之貽【平聲又去聲郊外曰牧歸歸而相贈也荑茅始生也祭祀以茅縮酒蓋潔白之物自牧歸荑明其謝繁華守眞朴可告於神明也故曰洵美且異言外有鄙夷一切之意女指荑言荑有何好處物以人重正以美人所貽故自佳耳下句發明上句】

新臺

序刺衛宣公也【宣公烝於夷姜生子伋爲之娶於齊而美作新臺於河上而要之國人惡而難言之故識其臺之所在而已寰宇記新臺在濮州鄄城縣北十七里又曰在大名府開州】

新臺有泚【音此】河水彌【音米】彌燕婉之求籧【音舉】篨【音除】不鮮【小禮反】

新臺有灑【音徙又音毨】河水浼【音每又音勉】浼燕婉之求籧篨不殄【賦也四方而髙曰臺昔無今有曰新見衛之瀆倫傷化自宣公始也泚汗出貌孟子其顙有泚彌水滿貌言新臺之事令人惶汗如河水之洋溢也灑雪也孟子願比死者一灑之浼污也言洗新臺之恥河水亦爲之污濁燕婉醖借嫵媚之意籧篨臃腫之狀以葦席爲人形卽喪禮所設俑以殉死者比宣公無人道非復人形也左傳葬鮮者自西門注不以壽終曰鮮殄滅絕也詩人之意謂宣公爲此鳥獸之事而不早死早滅痛恨之至也】

魚网之設鴻則離【音麗】之燕婉之求得此戚施【興也離麗也設魚网而得鴻猶未逺於類也求燕婉而得戚施不大相刺繆哉此反興也若以鴻比宣公鴻何慚於魚而分別美惡乎戚施蟾蜍也背上多痱磊不能跳躍亦不解鳴按籧篨龜胸之疾戚施駝背之疾晉語曰籧篨不可使俯戚施不可使仰不能俯則常仰不能仰則常俯今不能俯又不能仰蓋詆其俯仰皆愧莫容於覆載間耳爾雅籧篨口柔戚施面柔衛宣彊納子婦其心性之淫暴不必言其面目口吻間必有一種容頭過身囁嚅傴僂之狀故旣以惡疾比其凶穢又以柔情寫其諂脇李迂仲曰宣公上烝夷姜下奪子婦殺二子惠公出奔子懿公爲狄所滅聖人以此垂戒後世乃有踵其惡者如楚平納太子婦唐明納壽王妃楚有鞭尸之禍唐明身竄南蜀淫亂之禍其報如此可不戒哉】

二子乘舟

序思伋壽也【衛宣公烝夷姜而生子伋復奪伋妻宣姜而生子壽及朔宣姜欲殺伋而立壽使人與伋乘舟於河中將沈而殺之壽知不能止因與之同舟舟人不得殺又使伋之齊載旌以往使盜見旌要而殺之壽又竊伋旌以前盜殺之伋至見壽之代死載屍而還至境自殺此詩蓋作於乘舟之時非已死而悲涕也】

二子乘舟泛泛其景【卽影字葉舉兩切】願言思子中心養養【以兩切】

二子乘舟泛泛其逝願言思子不瑕有害【賦也首章見其去而憂之次章見其不歸而疑之泛泛其影人影蕩漾波中顧而憐之也泛泛其逝痛其往而不返也養養憂不知所出也瑕玉病也其所自處者誠無瑕矣但恐到底有害耳蓋謀之不中爲計益酷詩人料之審矣洪景盧曰考之左傳衛宣以魯隠四年十二月立魯桓十二年十一月卒凡十有九年其烝於庶母夷姜也姑以卽位之始便成淫亂而伋卽以次年生勢須十五年然後娶而奪之又生壽朔已能同母譖兄又能代爲使者越境救兄非十歳兒所能辦然則十九年之間何以處之此決無之事春秋好事者爲之耳鄒肇敏曰洪氏殆考之未悉也夫夷姜固荘公妾而衛宣非與其父荘公爲代者也荘卒而桓立十三年入春秋至魯隠四年則衛桓十六年矣其春桓爲州吁所弒九月衛人殺州吁而宣公晉以是冬立然則晉之烝夷姜而生伋子當在其兄桓公之世及宣公卽位計伋年且長因以爲世子新臺之築距此時亦或不逺其十九年所生壽朔或已幾弱冠壽之能代兄使而朔之能同母愬兄固無足怪嚴坦叔曰衛自宣公殺伋壽以朔爲世子代立是爲惠公左右公子怒朔之讒殺太子伋乃作亂立黔牟惠公奔齊其後諸侯復納惠公黔牟奔周惠公卒子懿公立百姓大臣猶以殺伋之故皆不服狄乘其釁殺懿公而滅衛嗚呼衛之亂極矣父子兄弟君臣之間相殘相賊流毒子孫啟侮異域餘殃所漸且稔王室之禍蓋綱常道盡天地幾於傾陷矣推原亂根始於夫婦之不正袵席之禍一至此耶詩首闗雎意深逺矣胡休復曰完廩浚井之命舜未嘗不從也卒不可得而殺者聖人之道全而徳慧妙也大杖則走曽子之孝亦若是也曽子之父賢父也又似不可槪語者伋尊父命壽先兄死一往不返蓋有獨至之性焉廢長立少豈正命哉伯夷逃之父屍未寒齊終棄其命而從兄千古稱兩人之仁未嘗有以陷父不義非之者有孔子之防例也伋壽卽不得比於二子之無怨卽其爭死不悔亦足追其芳躅矣世之論者或以壽無救於兄而重父之過或以伋當逃避使父無殺子之名此平居中庸之論值伋壽之時以推其不得已之心彼誠有大不忍者迫於中也論人而以周孔爲闗鍵天下必無全人論人而以周孔爲闗鍵伋壽必無罪也何也孔子仁夷必錄伋壽矣】

待軒詩記卷一﹤經部﹐詩類﹐待軒詩記﹥

欽定四庫全書

待軒詩記卷二

明張次仲撰

國風

鄘

柏舟

序衞共【音恭】姜自誓也【續序釐侯世子共伯蚤死其妻共姜守義父母欲奪而嫁之誓而弗許故作是詩以絕之釐侯一作僖侯頃侯之子共伯名余諡共共姜齊武公之女】

泛彼柏舟【葉刀與毛爲韻】在彼中河髧【音萏】彼兩髦【音毛】實維我儀【葉牛何反與河爲韻】之死矢靡它【他石經作它音拖】母也天只【音紙下同】不諒人只【興也柏堅實而在中河以興志節之堅而無他愚按共姜未嫁而世子歿以死自誓必有哭臨之禮故渡河之衞齊地之西以河爲境而衞居河之西共姜歸齊則常乘舟渡河而去故卽此以起興古之幼學稱髦士猶今云埀髫也髧髮垂至睂也在兩睂之上曰兩髦禮男子冠而後娶其伯兩髦故知共姜未嫁或以兩髦爲自毀其容不事膏沐之意然彼我二字分有所指當以共伯爲正儀匹也我儀我之匹配言非他人之配也安得以死而有他念乎實字不可忽謂一日之訂百年之約也單呼母字者父尊而母親女子朝夕相依者惟母與男子不同諒信也不諒疑其不能堅守也恩不深者其不相信無怪母乃我之天何亦不諒我乃驚疑之詞】

泛彼柏舟在彼河側髧彼兩髦實維我特【舟與髦葉側與特葉】之死矢靡慝【音忒】母也天只不諒人只【在彼河側則抵岸矣特防也從一而終故稱夫曰特慝邪之匿於心者靡他猶顯糜慝則更微矣朱康流曰古人用字常多反語如謂治爲亂馴爲擾潔爲污始爲落香爲臭迎爲逆匹爲特是也六書之外別出一義古今人所未講史記世家衛釐侯卒太子共伯余立共伯弟和攻共伯於墓上共伯入釐侯羨自殺羨音延墓道也呂伯恭曰和卽武公也衞武公在位五十五年國語稱武公年九十有五猶箴儆於國計其初卽位其齒蓋已四十餘矣使果弒共伯而簒立則共伯見弒之時其齒又長於武公安得謂之早死乎髦者子事父母之餙諸侯沒旣殯則脫之史記謂釐侯已葬而共伯自殺則是時共伯旣脫髦矣詩安得猶謂髧彼兩髦乎是共伯未嘗有見殺之事武公未嘗有簒弒之惡也衞人稱衞武爲睿聖武公奪嫡弒兄之事不足信】

墻有茨

序衞人刺其上也【續序公子頑通於君母國人疾之鄭衞刺詩若此篇者存而不刪蓋其事不可道而其疾惡之心則可尙所以示懲創也公子頑字昭伯宣公之庶長宣公卒時惠公年十五矣君母惠公之母宣姜卽宣公所紀伋之妻】

墻有茨不可埽【蘓後蘓戶二反】也中冓【溝去聲】之言不可道【他口動五二反】也所可道也言之醜【如字又敝呂反】也【興也墻者垣墉之緫名茨蒺藜布地蔓生子有三角刺人可以覆屋覆墻人之有墻以蔽惡也厚茨猶恐不密況可埽而去之乎以比國醜不可宣楊宜爲掩蓋也中冓閫內隱奧之處中冓之言猶云閏門內事道言也】

墻有茨不可襄也中冓之言不可詳也所可詳也言之長也【襄除也詳盡言之也言之長者不欲言而托以語長難竟也】

墻有茨不可束也中冓之言不可讀也所可讀也言之辱也【束縛之而去讀誦言之也辱污其口也周禮凡男女陰訟聽於亾國之社掩其上而俴其下使不宣露故曰不可道不可詳不可讀楊敬仲曰自古淫亂之君自謂閏問之中世無得而知者故宣淫不止不知無微不彰無隱不著匹夫匹婦會於墻陰明日已有言之者可不畏哉】

君子偕老

序刺衞夫人也【通篇皆隱語緩詞但中有子之不淑一句刺意自見夫人惠公母宣姜】

君子偕老副【音覆】笄【音雞】六珈【音加葉居何切】委【音威】委佗【音駝】佗如山如河象服是冝【葉何反】子之不淑云如之何【賦也君子宣公也偕老言偕生而偕死此一句正指宣姜名曰之人也是君子之所偕老者可不自愛乎副者夫人之首餙毛傳謂編髮爲之假作紒形加於首上則編也非副也副以覆首遺象若步搖服之以從祭祀笄若今之簪橫揷於副所以固發六珈以玉加於並其數有六也委委佗佗雍容自得之貌如山如河坐如山行如水也象服卽下章翟也鳥羽不可加於服刻繒以象之故謂之象冝稱也必有如山如河之度而後與象服相宜今宣姜所爲不善將如之何問之使自愧也子指宣姜此章與下章皆以祭服爲言見夫人承宗祧之重不可輕佻放達】

玼【音此】兮玼兮其之翟【音狄】也鬒【音軫眞忍反】發如雲不屑髢【音弟】也玉之瑱【音闐】也象之揥【音替葉帝】也揚且【音苴下同】之晳【音錫葉制】也胡然而天也胡然而帝也【玼顏色鮮明貌其謂宣姜翟雉名翟羽不可加於衣刻繒爲翟而彩畫之故名衣爲翟鬒發黒發也如雲長而美也屑卽不屑敎之屑髢卽今之髲謂我自有如雲之發不必假他人之髮以爲髲也瑱所以塞耳以玉爲之揥所以摘髮以象爲之此六句言其服餙之美揚且句言其容貌之佳揚且二字解者俱勉彊穿鑿意當時有此人而以色著者如子都之類耳故一則曰揚且之晳再則曰揚且之顏晳白也言其如揚且之白也胡然而天胡然而帝言其服飾容貌之盛見之者驚猶鬼神也】

瑳【七我反】兮瑳兮其之展【張連反】也蒙彼縐【音皺】絺【音笞】是絏【紲石經作絏音屑】袢【音煩汾沿反】也子之淸揚揚且之顏也展如之人兮邦之媛【音袁】也【上言玼顏色鮮明此言瑳說文謂玉色鮮白蓋就鮮明中形容其蘊借如玉也周禮六服中有展衣其之展與上章其之翟相對展衣后妃以禮見君及見賓客之服丹谷爲之蒙覆也絺葛之細者細而蹙蹙有縐文爲縐絺卽周禮之素紗蒙彼縐絺者以素紗爲裏服而以展衣覆其上也縐絺夏服當暑服縐絺以見君及賓則防故加展衣於上以示斂束單舉縐絺意作詩時當夏日也說文紲繋也束縛之意袢衣無色也朴素之意言宣姜衣服雅素無心炫餙而其目淸秀其睂開爽美如揚且非他人可及眞一國之絕色故曰邦之媛展誠也美女爲媛此章極摹其服餙容貌之美蓋言其瑜而瑕自見徐儆曰夫人入奉宗廟則有副有翟出見賓客則有展有蒙非不尊且敬也而宣姜果可對先君見賓客而無愧否呂伯恭曰云如之何問之也胡然而天怪之也展如之人惜之也詩志莊姜之賢旣棄於夫乂絕其嗣宣姜之淫旣有賢子又多淑女造物之不均往往如是悲夫宣公納子伋之妻是爲宣姜生公子壽及惠公朔宣公卒庶子頑烝之生齊子戴公中文公燬宋桓夫人許穆夫人】

桑中

序刺奔也【宣公上烝父妾下奪子婦宣姜旣以子婦而爲舅之配復以繼母而爲子之室生子則正位東宮生女則連姻與國禮義亷恥澌滅殆盡淫風所播非獨蚩氓有貿絲之行卽在位士族互相奔誘了不爲怪詩人鋪張揚厲以明其可醜正是提醒良心之處故原采詩者之意而謂之刺也細味刺字非大刀闊斧橫衝直斫乃袖中匕首出其不意中其心膂故刺詩以嬉笑爲怒罵以歌詠爲痛哭呂伯恭曰桑中溱洧諸篇幾於勸矣夫子取之何也曰詩之體不同有直刺之者新臺之類是也有微諷之者偕老之類是也有鋪陳其事不加一詞而刺意自見者此類是也】

爰采唐矣沬【音妹】之鄕矣云誰之思美【從羊從大俗從火卽羔字】孟姜矣期我乎桑中【涉良反】要【平聲】我乎上宮【俱王反】送我乎淇之上【辰偒反】矣【賦也爰語詞唐絲又名女蘿無根而生隨物而附有苟合之象沬紂都尙書明大命於妹邦卽此所謂朝歌之地也邑名朝歌顏淵不捨七十弟子掩目不顧今爲河南衞輝府淇縣淇水名出沮洳山至朝歌入河水上有上宮臺孟長女姜齊姓期相訂也要約結也謂盟誓之事淇解見邶風泉水】

爰采麥【訖力反】矣沬之北矣云誰之思美孟弋矣期我乎桑中要我乎上宮送我乎淇之上矣【麥秋不收冬不藏三時在外謂之宿麥有奔之象弋女姓春秋定姒公谷作定弋弋姒同一姓蓋杞女夏后氏之後詩揆此詩一期一要一送繾綣淫防處盡在不言中故三章皆用之不更一字】

爰采葑矣沬之東矣云誰之思美孟庸矣期我乎桑中要我乎上宮送我乎淇之上矣【葑解見邶谷風取遺下體賤且防也鄘本庸姓之國衞州新鄕東南有鄘城姜弋庸皆著姓蘓子由曰刺無禮則稱孟言𨿽長而忘禮也美有禮則稱季曰有齋季女言𨿽幼而知好禮也此詩三章歷數三姓見風俗淫奔世家大族皆不以爲醜自鄕而北自北而東言淫風以漸而逺晦庵據禮記桑間濮上之語謂桑間卽此篇夫桑間與桑中不同淇上與濮上不同詩與音不同焉得以此詩卽爲樂記所錄考史記紂使師延作新聲武王伐紂師延抱樂器投濮水而死後師洕從衞靈公過濮上夜聞水巾音樂因冩之爲晉平公奏焉師曠撫之曰此亾國之音得此必於桑間濮上乎孔疏濮水之地有地名桑間濮水今在山東東昌府濮州淇水在今河南衞輝府淇縣兩不相涉左傳巫臣聘夏姬於鄭盡室以行申叔跪遇之曰異哉夫子有三軍之懼而又有桑中之喜宜將竊妻以逃者也其引詩與序合馬端臨曰左傳季札來聘請觀周樂而所歌者邶鄘衞皆在焉】

【使其爲里巷狹邪所用則周樂安得有之而魯之樂工亦安肯歌異國淫邪之詩乎蓋夫人之爲惡也禁之使不得爲不若愧之使自知其不可爲此鋪張揚厲之中所以爲閔惜懲創之至也】

鶉奔

序刺衞宣姜也

鶉【音純】之奔奔鵲之彊彊人之無良我以爲兄【虛王反興也鶉鸙鶉性淳小艸橫前卽旋行避礙奔奔鬭也怒亂其匹鵲性剛傳枝受卵不淫其匹彊彊剛也兄女兄卽姊也此娣刺宣姜之詞言禽鳥之不若】

鵲之彊彊鶉之奔奔【卑眠反】人之無良我以爲君【姑元反君女君女謂夫之嫡妻曰女君此妾刺宣姜之詞範氏曰宣姜之惡不可勝道也國人疾而刺之或逺言焉或切言焉逺言之者君子偕老是也切言之者鶉之奔奔是也衞詩至此人道盡天理滅矣左傳鄭伯享晉趙孟伯有賊鶉之奔奔趙孟曰牀第之言不逾國況在野乎非使人之所得聞也】

定之方中

序美衞文公也【續序衞爲狄所滅東徙渡河野處漕邑齊桓公攘狄人而封之文公徙居楚丘建城市而營宮室百姓說之國家殷富文公名燬昭伯頑之子戴公申弟卽宣姜與頑通而生者】

定【音訂】之方中作於楚宮揆【葵癸反】之以日【葉熱反】作於楚室樹之榛栗椅桐梓漆爰伐琴瑟【賦也首章言其建國之事定營室星也考星者必於南方方中在午位也作宮室皆以營室昏中爲正建亥之月定星方中北與極星相直正農隙之時可興營建者也楚宮楚室猶言楚丘之宮室揆度也樹八尺之臬而度日出入之景以定東西又參日中之景以正南北宮室作之皆於定揆之俱以日詩人錯言以協韻耳候定星以順天時也揆日景以審地勢也蓋營建大務不稽天時則殘創之民不堪供非時之役不審地勢則苟且之規不足垂久逺之計考索致日法夏至日在東井而北近極星故日晷短則立八尺之表而景一尺五寸八分冬至日在牽牛而南逺極星則日晷長故立八尺之表而景長一丈三尺春分日在婁秋分日在角去極中而晷中故立八尺之表而景長七尺三寸六分

榛栗二果供饋籩之實椅桐梓漆四木供琴瑟之用陳氏曰桐之爲木其質則柔其心則虛椅之爲木其實則梓其表則桐古之爲琴瑟必以桐其唇必以梓則椅桐梓皆琴瑟良材而漆之爲物所以固而餙之者也語云一年之計樹谷十年之計樹木樹木者求用於十年之後其不求近功可知矣何黃如曰上考唐虞定星以戍月昏中歲久而差至周時定星以亥月昏中下逮今日此星又以子月昏中矣杜注楚丘在濟陰武城縣西南濟陰今兗州府曹州曹縣】

升彼虛【音袪又葉語】矣以望楚【葉初又如字】矣望楚與堂景山與京【葉涼】降觀於桑卜云其吉終然【焉毛鄭石經俱作然】允臧【次章追述相土度地之初升虛以領略其大勢降觀以細察其土宜也大丘曰虛虛漕墟也楚卽楚丘傅氏寅云堂當是博州堂邑卽今束昌府九域志開徳有景山卽今大名府開州地京髙丘也墟言其大京言其髙登髙而望見桑林茂盛之地知爲丰壤蓋桑最宜肥土桑盛則地美可知降頂上升字來升望降觀人謀盡矣更卜之於神卜者云吉神謀協矣山勢勝土脈美人謀盡神謀從永終之善可知徙居之謀於是定矣】

靈雨旣零【葉連】命彼倌【音官】人【葉然下同】星言夙駕說【音稅】於桑田匪直也人秉心塞淵騋【音來】牝三千【上言遷居此言遷居後之事杜詩好雨知時節應時而雨曰靈大戴禮八月零栗零落也倌人主駕者雨止星見戴星而駕不敢怠也言語詞夙早說舎也桑田卽上章降觀之處說於桑田以勸農也塞不虛浮淵不淺露馬七尺曰騋禮不用牝而言騋牝者牝利生駒言牝而其牝可見彼時衛之遺民渡河野處未有恆業故文公因時雨之降夙駕稅田以勸相其事爲民人根本之計然不獨人事也騋牝三千亦秉心塞淵所至秉心塞故事事朴實不尙粉餙之文秉心淵故事事深長不爲淺近之計富彊之業非輕浮淺薄者所能致也唐士雅曰人主一心萬事根本故其務營建者此心勤農桑者此心善畜牧者此心本其始遷之愼事事不苟遂以成富庶之效此所謂終焉允臧者也劉公瑾曰左傳文公元年革車三十乘季年乃三百乘詩言終焉允臓騋牝三千則是詩蓋作於文公之季年而追言其始遷時耳故二章以前皆本其始二章以後則要其終也嚴坦叔曰自鄄之防齊桓始覇恵王嗣服王室多故於是楚丘封衛而覇彊矣世道一變也考諸春秋文公之在衛也於齊則忘桓公之徳而伐其防於邢則棄同姓之親而滅其國楚子執宋公而不能膺天王出居鄭而不能救無乃晚節不終與朱康流曰晦翁以前無不信小序者自晦翁之集傳出而小序廢矣其間卽稍稍異同大都致疑於淫風耳嘉靖初有僞爲子貢傳及申培詩說乃盡更其舊而變亂之最異者以魯頌爲魯風而取鴟鴞諸詩以冠其首更以定之方中爲僖公之詩而題之曰楚宮於是丰白庵稱引地理以楚與堂在今曹與魚臺兩縣皆爲魯地楚宮者卽春秋襄公三十一年所書公薨於楚宮者也季彭山亦以春秋書城楚丘不言城衛以內詞書之蓋魯自城也不知春秋書諸侯城緣陵城虎牢皆不書其國又何疑於楚丘所疑者惟不書諸侯爲異則後此襄五年之戍陳十年之戍鄭虎牢亦與諸侯同事而不書諸侯公羊氏曰不書諸侯離至不可得序也比事而觀其義可覩矣戎狄亂華兄弟】【急難卽其境內而遷之固尊王之事不得謂之專封施者受者俱無不韙此春秋之所與而詩之所以頌美也若魯】【自城春秋所書多矣孰非備冦何獨詠此惟明乎春秋之義而此詩之義不待辧矣地名之或同或異又不待辧矣】

蝃蝀

序止奔也【續序衞文公能以道化民淫奔之人國人不齒也】

蝃【音帝丁計反】蝀【音同都動反】在東莫之敢指女子有行逺【去聲】父母兄弟【葉子興也蝃蝀虹也天地之淫气陰陽不和昏姻失序卽生此气在東暮虹也虹隨日所朠故朝在西而暮在東莫敢指者是惡其淫而不敢指也女子有行逺父母兄弟女子當別嫌明微𨿽至親猶自逺別所當愼也天之淫气人猶惡之而不敢指女子乃逺父母兄弟而行豈可不顧此而妄奔乎韓詩傳蝃蝀在東邪色乘陽人君淫佚之徵臣子爲君隱藏故言莫之敢指】

朝隮【子西子細二反】於西崇朝其雨【如字又羽軌反】女子有行逺兄弟父母【葉滿補罪姆二反周禮十煇之法九曰隮隮升也虹气上升也崇朝終朝也從旦至食時爲終朝隮於西陽感陰也陽倡而陰從之故崇朝而雨此陰陽之相應也女子逺兄弟父母而行此誰爲感而應之乎徐扈曰女子有行二句是覺之以大禮動之以至情蓋淫奔之人非無良心以情欲之勝耳故以此喚醒之馮嗣宗曰鄭箋解崇朝其雨雲朝有升气於西方終其朝則雨應朱傳雲方雨虹見則雨終朝而止二說相反據玉曆通政經旦見於西則爲雨暮見於東則雨止旦見於西而純赤者爲大雨暮見於東而色黃者則雨止虹俗謂之鱟音侯諺云東鱟日頭西鱟雨虹在東則晴在西則雨】

乃如之人也懷昏姻也大無信【斯人切】也不知命【彌並切】也【賦也上二章猶屬譏刺此則肆口詬詈序所謂止奔者正在此乃如二字從上文來蝃蝀尙不敢指乃斯人全無顧忌蝃蝀尙有所感乃斯人恣淫妄行娶婦以昏故曰昏婦因夫而成故曰姻懷者知此而不知有他也自守己之貞言則曰信自天理之正言則曰命禮坊記曰刑以坊淫命以坊欲人動於欲則不可遏念及於命則福善禍淫有凜凜不敢犯者故以命醒之令息其狂心也郝仲輿曰春秋之時裂衣裳爲毛羽貶人類爲禽獸娼優下賤羞爲之事王公薦紳冒昧嘗試而不恥與人善易室而處與人不善殺之而分其室君淫臣婦於其家卿大夫要寮友之妻於路縱夫人宣淫於境外率將士班處於人宮甚者如衞子頑之妻其母宋襄姬之通其孫齊諸兒之淫女弟楚熊比之奪子婦甚則又爲婁豬求艾豭豈不異哉】

相鼠

序刺無禮也【按夷姜見烝於衞宣及衞宣要奪子婦失寵自縊詩人快其死又恨其晚故賦相鼠】

相鼠有皮人而無儀人而無儀不死何爲【興也左傳有儀可象謂之儀人無威儀則衣冠掃地軀谷徒存𨿽不死亦有何用以人與鼠對醜之也相鼠卽拱鼠見人交其前足拱而如揖乃竄入空穴太原大同延綏及沙漠諸地俱有闋尹子曰聖人師拱防而制禮韓昌黎詩禮防拱而立孫炎云相地名地裏志相州與河南相鄰】

相鼠有齒人而無止人而無止不死何俟【羽已反上曰齒下曰牙儀是舉止動作可觀止是謙抑退遜之意不死何俟言此不死更待何時乎】

相鼠有體人而無禮人而無禮胡不遄【市專反】死【小禮反釋名體第也骨肉毛血表裏大小相次第也遄速也此詩以迷死鞭策蓋非獨爲夷姜一人詠也淫亂之俗陷溺已久不如是痛懲不能提醒蓋亦亂國用重之意嚴坦叔曰舊說鼠尙有皮人而無儀則鼠之不若以人之儀諭鼠之皮非也言鼠止有皮人何可以無儀人而無儀則鼠之不若矣凡獸皆有皮齒體獨言鼠者舉卑污瑣屑之物以惡人之無禮也晏子春秋曰景公飲酒酣曰今日酒酣請無爲禮晏子攺容曰君言過矣夫齊五尺之童子力皆過嬰又能勝君然而不敢亂者畏禮也上無禮無以使其下下無禮無以事其上夫麋鹿維無禮故父子同麀人所以貴於禽獸者以有禮也】

幹旄

序美好善也【毛詩序曰衛文公之詩也】

孑【音吉】孑幹旄【音毛】在浚【音峻】之郊素絲紕【音避】之良馬四之彼姝【音樞】者子何以畀【音祕從丌不從卄】之

孑孑幹旟【音余】在浚之都素絲組【音祖】之良馬五之彼姝者子何以予之

孑孑幹旌在浚之城素絲祝之良馬六之彼姝者子何以告【音谷】之【賦也孑孑特出之貌幹旄幹旌幹旟蓋分言之以協韻其實皆旟也鳥隼爲旟謂畫鳥隼以爲旗之飾以其注旄於乾首謂之幹旄以其注翟羽於乾首謂之幹旌浚衞邑邑外曰郊城郭之域曰都趙岐曰邑有先君之廟曰都城都城也素絲以絲之未染者爲禦馬之轡紕織也禮內則注絳之闊而薄者爲組鄭箋祝當作屬附著也衞君好賢以禮徵聘賢者賢者來自他國衞臣聞其至而爭覩之故建旄往就於郊者良馬有四往候於都者有加焉往迎於城者有加焉自四而五而六猶言四軰五軰六軰耳一車止可四馬無一車而五馬六馬之說姝美也字從女乃女子之美稱而以之稱賢者蓋賢士必待聘而起猶處女不輕出也畀付也與謂親授之告謂啟示之此詩自郊而都而城途以漸而近也自四而五而六車馬以漸而盛也自畀而與而告期望以漸而切也何以云者蓋下賢之興曠闕已久在詩人亦出其不意以爲不知何等陳說方可報稱殊遇蓋經綸之蘊非淺近所能窺廟堂之制非艸野所與聞爲下賢者贊嘆非爲賢者商度也旄牛名出甘肅臨洮及西南徼外尾大如斗極自愛艸木鉤之輙止不動古人取爲旌旄猶今之幢也浚水經注及通典皆謂在濮州濮偒縣】

載馳

序許穆夫人作也【續序閔宗國顚覆自傷不能救也左傳狄伐衞戰於熒澤衞師敗續遂滅衞宋桓公逆諸河立戴公以廬於漕許穆夫人賦載馳此詩當在定之方中前許子爵姜姓四嶽伯夷之後今頴州許昌縣是也】

載馳載驅【祛尢反】歸唁【音硯】衞侯驅馬悠悠言至於漕【䢐侯反】大夫跋【盤入聲久犮不久叐】涉我心則憂【賦也此出而在道時事載發語詞走馬謂之馳策馬謂之驅弔失國謂之唁衞侯謂藏公申卽許穆夫人兄也悠悠逺而未至之貌欲至之心急則愈覺其難也時戴公廬漕故曰至漕言者心口自語之謂大夫許之大夫艸行曰跋水行曰涉大夫跋涉而來夫人知其必將以不可歸之義來告故心以爲憂按說者以此詩非實事不過意中擬議之語此因禮諸侯夫人父母終則不歸寜而爲之說耳夫當變事者不可諭以安理經絕痛者不可責以平心國破君亾兄弟之讐不反兵而鬭豈可以常理論乎且下曰旣不我嘉曰視爾不臧皆覿面質對之語豈可以子虛烏有論也】

旣不我嘉不能旋反視爾不臧我思不逺旣不我嘉不能旋濟視爾不臧我思不閟【音祕此大夫追及時事旣者承上起下之語嘉善也不我嘉言許大夫不以我歸爲善旋還也以夫人歸衞言反覆也以衞侯復國言爾指許大夫臧謂有救援之善不臧謂無同仇共忿之心逺謂逺於道理不逺謂爲父兄報仇無有差忒濟謂事成閟謂幽深不閟謂明目張膽爲宗國報讐非有曖昧不可告人者】

陟彼阿丘【袪其反】言采其蝱【謨郎反】女子善懷【虎隈反】亦各有行【葉杭】許人尢之眾稺且狂【此歸許在道時事阿丘丘之有阿者蝱貝母能治胸中愁郁善多也卽漢志岸善崩之善行道也尢責也唁衞不遂則憂思情切鬱結之疾成矣故或登髙以舒之采蝱以療之也人見我之愁郁以爲此女子常事不知女子多思亦各有道當論其是否不得一槪以爲不足問也許人之尢非徒以父母旣歿禮絕歸寜實以衞國破亾狄勢猖獗恐禍之及已故曰眾稺且狂貪生怕死是童稺之見縱狄忘讐是病狂之人】

我行其野芃【蒲紅符雄二反】芃其麥【訖力反】控【空去聲】於大邦誰因誰極大夫君子【葉慈】無我有尢【盈之反又如字】百爾所思【新賫反】不如我所之【如字又葉周此將至許而自傷之詞春秋閔公二年冬十二月狄入衞是去歲之冬今行野而麥芃芃然盛乃入夏之時已四閱月矣尙未聞鄰邦救卹玆欲求援大邦必有所因然後克濟不知將誰爲因緣將何所至極乎極至也國語齊朝駕而夕極於魯國卽此極字尢根上文尢字來上言許人大防言之此言大夫君子責在位者百爾所思當時夫人旣不得歸眾人必爲曲處如遣人以往唁衞侯遣使以赴告他邦之類但爾軰百般圖度究亦無濟於衞不如我歸衞以爲興復之圖也味詩詞想見其欲歸不得欲救不能煩悶難堪皇廹無聊之意其後齊桓公卒救衞而存之然後信夫人所思不謬而許人眞狂稺無謀矣朱晦庵曰聖人列泉水於前所以著禮之經列載馳於後所以盡禮之變蘓子由曰列國之詩皆以世爲先後今載馳之詩曰言至於漕戴公之詩也而列於文公之下王之爰桓王之詩也而列於平王之上鄭之淸人文公之詩也而列於莊昭之間皆非孔氏之舊也蓋傳者失之矣】

衞

淇奧

序美武公之徳也【孔叢子載孔子曰於淇澳見學之可以爲君子也武公名和釐侯子國語公年九十有五猶箴儆於國曰自卿以下至於師長士苟在朝者無謂我老耄而捨我必恪防於朝以交戒我徐幹謂此詩之作當在武公年九十作抑戒之後】

瞻彼淇奧【音郁】緑竹猗【音伊葉阿】猗有匪君子如切如磋【七何反】如琢如磨【音摩】瑟兮僩【閒上聲又遐板反】兮赫兮咺【況晚反】兮有匪君子終不可諼【音喧況逺反】兮【興也先言進徳之功次言徳容之感人淇水名解見泉水厓內近水爲奧河朔無竹淇奧獨產言武公特稟異气而生江逌竹賦含虛中以象道體圓質以儀天竹之爲物似有道者故以竹起興猗猗言其態也匪文章貌治骨曰切治角曰磋治玉曰琢治石曰磨瑟不粗疎僩不懈弛赫气象充盛咺英華發越諼忘也終不可諼言到底如此所以終不可忘此詩皆就成徳後序述故首章末章以四如言次章以服餙言緫是狀其有匪之象】

瞻彼淇奧緑竹靑靑有匪君子充耳琇【音有又音秀】瑩【音英】會弁如星瑟兮僩兮赫兮咺兮有匪君子終不可諼兮【靑靑言其色詩人瞻望丰儀肅然起敬故就服餙之崇嚴以形容之上章切磋琢磨之功於斯益見允耳以纊懸瑱垂於耳旁所以養聰琇玉名瑩鮮潔也周禮弁師職諸侯玉瑱則琇爲玉可知毛傳謂天子以玉諸侯以石不知何據弁皮弁白虎通弁之爲言樊持發也會弁中之縫合皮爲弁故云會皮弁縫中結玉爲餙如星言其明也】

瞻彼淇奧緑竹如簀【音責】有匪君子如金如錫如圭如璧寛兮綽兮猗重較【立角】兮善戲謔兮不爲虐兮【如簀言其盛簀牀棧竹之疎密得宜似之金錫謂鍜錬之精純圭璧謂生質之溫潤金錫皆金也金至精而剛錫則金之柔者此言其能剛能柔也圭璧皆玉也圭有角而方璧則玉之圓者此言其能方能圓也寛綽從容不廹之貌猗倚也登車而倚較易於矜嚴者也公則寛綽其容戲謔譚詼諧之謂懽而戲謔易生陵侮者也公則以禮自持此言其和敬遞施寛嚴互見也楊用修曰詩話云車廣六尺四寸深四尺軾去輿髙三尺三寸較去軾又髙二尺二寸較軾通髙五尺五寸蓋古人乘車立乘非如今人之坐也故乘車平常則慿較若應爲敬則落手慿下式而頭得俯較在軾上若兩較然故曰重較丁氏奉曰武公淇澳抑賓筵三詩合觀之賓筵作於始抑作於中淇澳作於終武公壯年以其寛綽戲謔之性而不免於酒過故始有賓筵之悔旣悔之後乃作抑以自戒故其儆於國曰苟在朝者無謂我老耄而舎我則已當九十有五之際矣於是而徳器成就如金錫圭璧故國人要其終以贊之而淇澳作焉若以不可諼一語味之則恐作於旣沒之後也】

考槃

序刺莊公也【賢者長往不返則其君可知矣孔叢子載孔子曰吾於考槃見遁世之士無悶於世也莊公名揚武公和子】

考槃【音盤】在澗【經天切】碩人之寛【澗寛爲一韻寛從宀宀音綿交覆深屋也從莧莧音桓莧久艸從見又加一】獨寐寤言永矢弗諼【音喧言諼爲一韻】

考槃在阿碩人之薖【音科】獨寐寤歌永矢弗過【音戈】

考槃在陸碩人之軸【音逐】獨寐寤宿永矢弗告【音谷賦也考擊也槃木器扣之以節歌如鼔盆拊之類山夾水曰澗曲陵曰阿髙平曰陸碩大也寛屋寛大也薖叢艸軸車輪也想其地兩山夾水其上有陸其旁有阿足供棲遲而此隱者又好事有意趣之人故依山附水隨處結構爲盤桓之地於潤曰寛猶今之水閣於陵曰薖猶今之茅屋於陸曰軸卽小車以代步者寐臥也自言曰言寐覺而有言曰寤言言而又歌歌而又宿無往而非獨亦無獨而非樂也永長矢誓也諼舊解爲忘說文云托也長久誓願如此非敢有托而然所以自表其素心也夫不用於朝而自放於山水非有眞樂不能然舉世貪鄙而以此語之則駭且疑故詩人獨於寤寐之間永矢弗諼而已弗過者不復他往如龎徳公居峴山未嘗入城府弗告者謂付理亂於不聞絕不譚及世事玩永矢字是有志於天下而坎軻不遇如千鈞之弩一發不中便摧撞折牙永息機用非眞以山水爲樂也黃才伯曰記云事君者量而後入碩人列於俳優之流邦桀事於執殳之賤考槃君子其量之矣】

碩人

序閔莊姜也【左傳謂莊姜美而無子國人賦碩人蓋莊姜見棄之後國人追其初歸之盛以寓嘆列女傳此莊姜傅母所作】

碩人其頎【音祈】衣【去聲】錦褧【音頃】衣齊侯之子衞侯之妻東宮之妹邢【音形】侯之姨譚公維私【賦也此言親戚之盛碩人尊貴之稱頎長貌五色絲色織之爲錦作用功多價重如全故從金褧禪音單衣也以縠爲之加於錦衣之上言其不事餙東宮太子所居故稱太子爲東宮齊太於名得臣女子後生曰妹東宮之妹明與太子同母邢周公之後侯爵妻之姊妹曰姨譚嬴姓子爵春秋有譚子伯子男在本國臣稱其君曰公姊妹之間互相稱其夫曰私謂兄弟之中此人與已姊妹有恩私也諸侯之女嫁於諸侯則尊同故歷言族類之貴以見其爲正嫡小君所宜親厚而重嘆莊公之昏惑也陸簣齊曰衣錦一句乃全篇大旨言莊姜𨿽以世族之貴容貌之美而深自韜晦不事露則其無側之容而有幽閒貞靜之徳可知矣鄒肇敏曰漢儒謂禮惟嫁長女餘皆爲媵然碩人旣爲衞侯妻而邢譚之夫人又皆其姊妹行也亦足證漢儒之誕妄邢在魚臺縣齊武平初掘古冢得銅鼎腹有科斗字云邢侯夫人姜氏墓譚在山東歷城縣】

手如柔荑【音題】膚如凝脂領如蝤【音囚又音曹】蠐【音齊】齒如瓠【音互】犀螓【音秦】首蛾眉巧笑倩【音茜】兮美目盻【盻石經作盼膚諫膚莧二反】兮【此言容貌之好

茅始生曰荑手之柔白似之膏之凝者曰脂膚之膩潤似之領項也蝤蠐虫名自而長故以況莊姜之項凡人頸短則醜瓠犀瓠中之子言其方正潔白而比次整齊也螓小蟬蟬額廣而方蛾蛾蛾眉細而長倩美也若艸木之蔥倩盻白黒分明也莊姜容美所宜親敬爲何而不得意於莊公乎】

碩人敖【音翺從士從放】敖【音稅】於農郊四牡有驕【音蹺】朱幩【音焚】鑣鑣【音標】翟茀【音弗】以朝【音潮】大夫夙退無使君勞【此追序嫁時人情顒望君與夫人相親情景敖敖舒徐之意稅止捨也農郊郊名驕壯貌馬六尺爲驕鑣馬口旁鐵也朱幩鑣之飾以朱幩纒具鑣也每馬之飾皆有朱色之飾故曰鑣鑣茀車蔽也婦人乘車不露車之前後以翟羽爲飾而蔽之取飾於翟者以其交有時別有倫守死而不犯分被文以相質也禮君日出視朝退適路寢聽政使人視大夫大夫退然後釋服國人樂得夫人以爲君配又鄭重大婚之禮故謂大夫之在公者宜早退無使吾君勞倦於政事而於禮文有闕非所以重大昏也總之人情懽欣皆樂得之以爲國母如此】

河水洋洋北流活【音括】活施罛【音孤】濊濊【葉呼活切】鱣【音防】鮪【音委】撥撥【發發石經作撥撥】葭【音加】菼【榻上聲】揭【音傑】揭庶姜孽【音業】孽庶士有朅【音挈此言齊之富彊卽來塗所見以起興河在齊西衞東自齊適衞河界其中北流入海洋洋盛大貌活活水流聲魚謂之罟濊濊罟入水聲也鱣鱑魚鮪鱘魚鱣形似龍銳頭上背下腹皆有甲大者於余斤鮪形似鱣而色黒頭小而尖似鐵兜鍪口在頷下大者不過七八尺今混稱鱘鱑非也發發魚著网而掉其尾也卽鱣鮪而鮮物之盛可知葭葦之未秀者菼萑之初生者揭揭長也卽葭菼而植物之盛可知庶姜侄娣孽孽眾多也庶士齊大夫送女者朅武壯也曰有者庶士不盡武其中有之也賦詩至無使君勞已情竭語盡復殿以河水一章似屬無爲不知詩之意趣正在於此言河水盛大生物繁殖夫人父母之國極其饒洽從行士女又極佼好今河水如昨庶姜庶士猶在而莊姜獨不得其所豈不可嘆徐扈曰春秋時嫁娶大都倚大國爲重如鄭忽不娶齊女竟以失國至其子之廢立亦視母家之彊弱故言齊國之大見莊公之宜親厚也輔漢卿曰觀邶風燕燕等篇則莊姜之徳行文章皆未易及而此詩不言蓋就世俗所易見以寄其感慨彌見莊公之昏惑】

甿【氓石經作甿經文亦同】

序刺時也【闤闠之間有此謳歌當日之風俗可知故曰刺時讀氓詩者皆責其婦而不責其夫不知夫之罪浮於婦也誰爲謀之誰爲棄之乎】

甿【音萌】之蚩【音癡】蚩抱布貿【音茂】絲匪來貿絲來卽我謀【謨悲切】送子涉淇至於頓丘【袪其反】匪我愆期子無良媒將子無怒秋以爲期【賦也此詩前二章皆男女相從之詞後四章皆女見棄而自悔之詞甿與氓同氓字從亡従民乃流徙之氏蓋棄其本土而淫於外州者蚩蚩虫也言其蠢動無知如虫之集聚布麻布古時未有木棉以麻爲布貿交易也卽就也曰來卽我謀曰匪我愆期是婦與氓宿有成言至此托言貿絲復來訂期非漫不相知唐突挑達者淇水名頓丘地名合二姓婚姻之人謂之媒將字鄭箋作請便是死句蓋揣度女子意中之語若相知若不相知醞籍有味古者仲春令會男女以秋爲期亦見其非正頓丘在大名府淸丰縣西南水經注淇水北逕頓丘縣故城西故曰送子涉淇至於頓丘】

乘彼垝【音癸具毀切】垣【音袁】以望復關【圭反】不見復關泣涕漣【音連】漣旣見復關載笑載言爾卜爾筮【市制反】體無咎言以爾車來以我賄【呼罪反】遷【此至秋而訂奔期也乘登也垝髙危之處垣屋外之墻復關關名氓所居之地借地名以寄其所思也漣漣涕出接續之貌龜曰卜蓍曰筮體謂卜之兆體筮之卦體無咎吉也賄財也此四句正其笑而所告之言事屬淫奔恐變生意外故須決諸卜筮三畨四覆不便輕奔始謀非不愼矣而誰料有今日悔恨之根在此復關在北直大名府開州】

桑之未落其葉【葉石經作葉】沃若於【音吁下同】嗟鳩兮無食桑葚【音甚葉鍼】於嗟女兮無與士耽【音儋葉尋】士之耽兮猶可說也女之耽兮不可說也【比而興也此泛論人情以起下章意沃若潤澤也諭容色濃麗鳩鶻鳩似山鵲而小短尾靑黒色多聲葚桑果耽樂說解也以言語分解鳩食桑葚過多則醉女愛男子不思後患譬如鳩之愛葚過則爲患士有百行可以功過相補婦無外事惟以貞信爲節易虎視耽耽注耽下而専也耽於酒卽濡首不知耽於色卽亡身不顧】

桑之落矣其黃而隕【葉云】自我䢐爾三歲食貧淇水湯【音商】湯漸【音尖】車帷裳女也不爽士貳其行【去聲】士也罔極二三其徳【此言色衰愛弛而悔其有初鮮終也隕落也諭已色衰䢐往也到爾之家也三歲食貧則所遷之賄亦已告之矣遊蕩之子焉能克守湯湯水盛貌漸浸也帷裳以帷障車旁如裳也二句或謂初嫁之時或謂見棄而歸與上下文義俱不浹治蓋水三歲食貧句言家事日壞如水之浸淫日甚一日乃比體也不爽始終一心貳行始終相背罔極亦根食貧來言女不以食貧易節而士以食貧攺操所謂罔極也罔極謂不可測識二三其徳正是罔極處嚴坦叔曰罔極爲無窮之意善惡皆可言之魏圍有桃謂士也罔極爲志念無窮極蓼莪昊天罔極爲父母之徳無窮極靑蠅讒人罔極柔柔民之罔極與此士也罔極皆爲反覆無窮極】

三歲爲婦靡室勞矣夙興夜寐靡有朝矣言旣遂矣至於暴矣兄弟不知咥【音戲】其笑矣靜言思之躬自悼矣【賦也上敍爲婦之勞下言見棄之苦靡室勞矣言室中一無所有拮據營求受盡勞苦靡有朝言無一日不然自甘勤勞而不惜如此言旣遂矣至於暴矣言我非有他罪不過口語直遂不能婉轉以致暴怒獲罪耳蓋亦食貧怨尢所致兄弟不知我以言語獲罪但謂我爲氓所誘而笑矣咥笑貌靜言思之始只一念之差悔將何及但躬自悼痛耳何可歸咎於兄弟哉】

及爾偕老老使我怨淇則有岸【魚戰反】隰則有泮【音畔匹見反】緫角之宴言晏晏信誓旦【都眷反】旦不思其反【孚絢反】反是不思亦已焉哉【葉資此言始之不愼悔無及矣及與也始將與女偕老今老而反使我怨岸水涯而髙隰阪下濕也泮陂也淇隰皆有涯岸見物極必反之意言事必有到頭處緫角結髮也男女未冠笄結其發爲兩角此女蓋未笄而奔也總角之宴宴飲也晏晏之晏暮也晏晏旦旦猶雲暮暮朝朝信誓誓不相忘言總角時夜夜歡朝朝信誓何曽思量到反覆田地向來不思今則無如之何矣故曰亦已焉哉玩詩辭絕無屏出棄絕之語如谷風所云薄送我畿者晦庵謂淫婦爲人所棄幾成千古疑獄不知此婦求良媒稽卜筮何有禮也又曰無與士耽女也不爽何其貞也獨蚩蚩之氓始圖婉孌並利婦資彊爲言笑假立信誓遂致爾悼爾思淇水亦爲之一笑是淫在士不在婦故曰士貳其行至此始悔其不思不已晚哉蓋世態無常人情反覆𨿽以禮合者亦多如此何況蚩蚩之軰按臣於君猶婦之於夫也始合以正猶凶終隙未但在我不自街自媒從他途求進則浮沈離合緫無愧於心耳若乞墦鉆穴爲儀秦之所不爲則不待疏逺已無從施面目矣聖人錄此詩正欲爲人臣爲人友者讀其詩惕然內省知懽愛之無常道義之可久以冰雪自勵非獨爲其情辭淒婉有風騷之致也】

竹竿

序衞女思歸也【嚴坦叔曰婦人以夫爲歸者也防女旣嫁而思衞國之樂蓋於異國不得其所則思故鄕也】

籊【音笛】籊竹竿以釣於淇豈不爾思逺莫致【久久不久文】之【賦也籊籊長而殺也致使之至也思在衞時兒童漁釣之樂今以路逺𨿽欲致此竹竿而不可得也北方無竹衞獨有之故致思於此】

泉源在左淇水在右【上聲】女子有行逺兄弟父母【父母兄弟毛鄭石經俱作兄弟父母泉卽衞州共城之百泉在衞之西北東南流而入淇故曰在左淇水出相州林慮縣在衞之西南東流與泉源合故曰在右左右主山而言衞之山東面故以北爲左南爲右言二水在衞左右不離而我獨逺兄弟父母曽二水之不如也九域志大名府萃縣有泉源河】

淇水在石泉源在左【詩戈反】巧笑之瑳【音蹉】佩玉之儺【懦平聲瑳白色笑而露其齒之白也儺裊儺也此言在家時與女伴遊衍之樂嘆今之不能如昨也】

淇水滺【音由】滺檜楫松舟駕言出遊以寫我憂【滺水流貌檜木名柏葉松身卽禹貢所謂栝也楫所以行舟者駕駕舟也水流如昨舟楫無恙駕之出遊足以寫憂顧安可得乎再三極言衛國之樂則知其有不樂於此矣】

芄蘭

序刺惠公也【惠公卽位齊人使昭伯烝於宣姜惠公縱之而不能禁其無知可知惠公朔宣公晉之於卽位時年十五六昭伯卽公於頑惠公之庶兄宣公之庶長子】

芄【音丸】蘭之支重子佩觿【音畦】𨿽則佩觿能不我知容兮遂兮垂帶悸【音忌其季反下同】兮

芄蘭之�【葉石經作�】童子佩韖【韘音攝石經作韖】𨿽則佩韖能不我甲容兮遂兮垂帶悸兮【興也芄蘭艸名叢生似蘭而莖圓名芄蘭支卽葉也芄蘭生莢支出於�間垂之如佩觿之狀�如佩韖之狀其質輕揚故爲不能自立者之比觿如錐以象骨爲之所以解結韘射玦也挾矢時著右手大指所以鉤能治煩決亂者佩觿能射禦者佩韖童子而佩觿童子而佩韖知其不相稱也故卽接云𨿽則佩觿能不我知𨿽則佩韖能不我甲能不我知言不知其所能也甲者十千之長能不我甲言其材能未必長於我也容卽從容之容道卽直遂之遂皆傲惰之象悸心動也言彼之舉動𨿽雍容直遂但恐垂帶之長躡而顚僕未免心動也蓋刺其徳不稱服事出意外不能自安之象禮童子不垂帶走則擁之有事則收之惠公十五六不得稱童子旣已卽位佩觿佩韖亦不爲僣詩人蓋譏其徳不稱服爲一國之主而有童心難以居上臨下耳後竟失國出亡故夫子錄此詩以爲年少卽位者之戒】

河廣

序宋襄公母歸於衞思而不止故作是詩也【襄公父桓公其母爲桓夫人衞戴公文公之妹也爲桓公所出故歸於衞】

誰謂河廣一葦【音偉】杭之誰謂宋逺跂【音企】予望【武方反】之【賦也蘆之初生名葭長大則名葦杭渡也跂舉踵也腳根不著地之貌一望便見言甚近也】

誰謂河廣曾不容刀誰謂宋逺曽不崇朝【小船名刀以其形如刀也公羊傳不崇朝而徧雨於天下何注崇重也不崇朝言一朝也但言非河之廣而不可渡非宋之逺而不可至以極其情思而終不明言義之不得往意味深長風人之致也嚴坦叔曰衞都朝歌在河北宋都睢音𨿽陽在河南自衞適宋必涉河自魯閔二年狄入衞之後戴公始渡河而南此詩言誰謂河廣則是作於衞未遷之前矣時桓公猶在襄公爲世子衛戴文俱未立也鄭箋謂襄公卽位夫人思之而作此詩誤矣何黃如曰桓姫卽爲桓所出及衞有難戴公廬於漕實賴桓之力事理殆不可曉豈亦以襄公之故與呂伯恭曰說苑云宋襄公爲太子請於桓公曰請使目夷立公曰何故對曰臣之舅在衞愛臣若終立則不可以往不曰欲見母而曰欲見舅者恐傷其父之意也母之慈子之孝皆止於義而不敢過焉不幸處父母之變者可以觀矣範氏曰夫人之不往義也天下豈有無母之人歟有千乘之國而不得養其母則人之不幸也爲襄公者將若之何生則致其孝沒則盡其禮而已衛有婦人之詩自共姜至於襄公之母六人焉皆止於禮義而不敢過也夫以衛之政教淫僻風俗蕩敗然而女子猶知有禮而畏義者習俗之不能移人如此】

伯兮

序刺時也【氏仁曰伯兮何以爲刺時也曰平五年蔡人衞人陳人從王伐鄭此役王爲主故不言刺衞而曰刺時朱康流曰鄭箋云宣公之時蔡衞陳從王伐鄭春秋所書從王惟此而已豈宜以是爲刺所刺者王政不綱諸侯犯上將有喪敗之辱故托於閨思至痛心疾首而不能恝置也其雨其雨杲杲口出言旱災也春秋伐鄭之下卽書大雩書螽可證洪範咎徵曰狂恆雨若曰僣恆暘若蓋上多驕恣則下多愁怨而恆雨之罰應之上多過差則下多亢逆而恆暘之罰應之故五行傳以恆雨爲伏戎之兆恆暘爲失眾之占當是時鄭未有罪於王王易其田又奪其政此鄭之滋不服也又輕身以伐之卒致撓敗而王命自此遂不復行於天下此春秋之一變旱災所自來也故序謂之刺時】

伯兮朅【音挈】兮邦之桀兮伯也執殳【音殊市朱反】爲【去聲】王前驅【賦也首章敍其夫從役之事後皆極道思念之情伯君子也朅武勇貌桀卽豪傑之傑殳長文二而無刃以邦傑而執殳前驅失其職矣】

自伯之東首如飛蓬豈無膏沐誰適【音滴都歷反】爲容【鄭在衞之西南而言東者時蔡衞陳三國從王先至東周而後伐鄭也飛蓬言髮之亂膏以澤發沐以去垢女爲恱已者容適主也伯旣東誰爲我主而尙以膏沐修容乎】

其雨其雨杲【音藳古老反】杲出日【葉熱】願言思伯甘心首疾【興也其者冀其將然之詞杲明也此通篇皆賦忽揷其雨二語蓋卽時事以起興時事如此則思伯之中便含無窮憂慮首疾其小者也故曰甘心】

焉【音煙】得諼【音萱】艸言樹之背【音佩】願言思伯使我心痗【音悔賦也諼忘也背北堂也背南向北故謂之背焉得諼艸乃詩人極言其情因欲暫忘其思而不可得故設言焉得忘憂之艸庶幾漠然無思耳然世豈有此物哉說者因萱音與諼同遂命萱爲忘憂之艸叔夜養生論合懽蠲忿萱艸忘憂皆因解詩者之言而誤之耳痗病也病從憂得憂以思生病在憂在憂在思在我之心痗正是一往之思成難治之病寜使我病以畱其思故曰願言思伯使我心痗範淳夫曰兵者毒民於死地者也故聖王重之如不得已而行則告以歸期閔其勤勞哀傷慘怛若身受其痛者是以詩人美之則言其君上之閔卹刺之則錄其室家之怨思以爲人情不出於此也】

有狐

序刺時事也【此詩在伯兮之後蓋衞人從王伐鄭更歷歲時伊婦在家憂其無衣而作也】

有狐綏【音𨿽】綏在彼淇梁心之憂矣之子無裳【興也綏綏毛盛而萎防之貌淇解見邶風泉水石絕水曰梁之子謂其夫也裳下飾蓋見狐之擁毛自暖因而念其夫也】

有狐綏綏在彼淇厲心之憂矣之子無帶【丁訃反岸髙處曰厲帶所以束衣首章言裳此章言帶由淺而之深由下而向上也】

有狐綏綏在彼淇側心之憂矣之子無服【蒲北反上曰衣下曰裳通言之曰服無服則不但無裳無帶而已甚言狐之不如也狐性多疑河冰合時聽冰下水無聲乃行自梁而厲而側去水漸逺蓋天愈寒則狐愈不敢涉也】

木

序美齊桓公也【續序衞國有狄人之敗出處於漕齊桓公救而封之遺之車馬器服衞人思之欲厚報之而作是詩也歸季思曰衞之與國姜爲異姓乃存亡之義不出於諸姬而出於姜氏詩人所以思桓公也孔疏狄之敗衞立戴公以廬於漕齊桓公使公子無虧帥車三百乘甲士三千人以戍漕歸公乘馬祭服等物戴公卒文公立齊桓公又城楚丘以封之與之系馬三百】

投我以木瓜【攻乎反】報之以瓊琚【音居】匪報也永以爲好【呼報反下同】也

投我以木桃報之以瓊瑤【余招切】匪報也永以爲好也投我以木李報之以瓊玖【音幾苟起反】匪報也永以爲好也【比也投者以物相遺之謂有瓞桃有羊桃李有雀李皆艸本蔓生故言木木桃木李以別之瓊玉之美者琚佩之下垂者如圭而正方在珩璜之中以玉爲之謂之瓊琚瑤與玖皆琚也許氏以玖爲黒玉則瑤乃白玉也鄭端簡曰木木桃木李一也今人有以木爲果者酒榼之中皆用之蓋無用之物此詩言人以無用之物與我我尙思厚報況齊有大造於我乎木猶言土飯嚴坦叔曰人方危亡困急之中有能惠顧之者其感必倍齊桓有存亡之功衞深徳之故因其車馬器服之遺而述其欲報之厚言我衛人當爲狄所滅之時但有遺我以木微物者猶當報之瓊琚且曰此非足爲報欲以結好於永久況齊桓之贈遺如此其厚則報之當何如此感其救患之恩設爲瓊不等之諭非以尋常施報論也朱晦庵曰凡報人之徳而曰報之如是足矣則報者之情倦而施者之徳忘惟其歉然若未有以報之則報者之情施者之徳兩無窮也報徳易永好難報而不永猶不報也齊桓存衞衞國忘恩桓薨衞人乘五公子之亂而伐其喪所謂報者安在哉朱晦庵謂此男女相贈答之詞黃葵峯曰解經固難解詩經尢難蓋詩發乎性情人之性情固有身相與處而未能悉其底裏者況古今相去以意逆之安能一一盡得其防哉蓋詩人之意有因事而賦者事在辭外有托物而興者興在物外有因物而比者意在言表今徒揣其辭似贈答語類私情地是鄭衞槪以有心求之謂是淫詩失之逺矣淩蒙初曰美桓詩夫子錄於衞風之終王風之前正以見齊有覇業而後中國始知有王與微管仲吾其被髮左袵同意】

王【王謂東都洛邑召公所營謂之王城在豫州太華外方之間驪山之難平王東遷於此卽今河南河南府鄭譜王室旣卑與諸侯無異故貶爲變風當日張逸駁之曰厲王流於彘幽王滅於戲其詩反列於雅者何也焦弱侯曰風之與雅體制不同其聲風卽二南亦系之風其聲雅卽正月亦系之雅不以此爲升降也王伯厚曰範寗谷梁傳序云孔子就太師正雅頌因魯史修春秋列黍離於國風齊王徳於邦君明其不能復稚政化不足以被羣後也然考之左傳襄公二十九年季札適魯觀周樂樂工已爲之歌王矣孔子至哀公十一年始自衞反魯然後樂正雅頌各得其所則王之爲國風非自孔子始也李氏曰黍離以下諸詩皆平王之詩也安得云詩亡所謂詩亡者雅頌之詩亡也胡庭芳曰衞有狄難未幾復振周有犬戎之禍遂致陵夷王之次防其以此歟】

黍離

序閔宗室也【續序周大夫行役至於宗周見宗廟宮室盡爲禾黍閔周室之顚覆徬徨不忍去而作是詩】

彼黍離離彼稷之苗【葉眉彪切從田不從由】行邁靡靡中心搖搖【葉夷周切】知我者謂我心憂不知我者謂我何求悠悠蒼天【如字又葉神】此何人【葉然又如字】哉【興而賦也彼指宗廟社稷連言彼者見觸目傷心無處非荒涼地面稷與黍一類二種粘者爲黍不粘者爲稷稷可作飯黍可釀酒猶稻之有粳與糯也離麗也離離眾黍分布相附著也艸之初生曰苗邁逺也靡靡猶遲遲也彷佛不進之狀搖搖心憂無所附著也路逺足倦心如懸旌亦苦之極矣知我不知我意中擬議之詞究竟皆不知我者耳見其遲回不去故曰謂我何求蓋以離黍爲固然不復知爲何地矣於是呼天而訴之曰所以致此者何人哉不忍斥言蓋指平王也讀之想見其頓足拊膺聲淚俱下之象說文黍禾屬而黏者以大暑種故謂之黍稷百谷之長乃今之穄也箕子稱紂狡童則以諸父自尊也周大夫稱君何人則以臣諱君也古人於破亡怨懟之餘猶愼重名分若此】

彼黍離離彼稷之穗【音遂】行邁靡靡中心如醉知我者謂我心憂不知我者謂我何求悠悠蒼天此何人哉【穗秀也吐華而始成斗甲可以得實也醉昏沈不醒若無力自立也】

彼黍離離彼稷之實【於悉反】行邁靡靡中心如噎【音謁】知我者謂我心憂不知我者謂我何求悠悠蒼天此何人哉【實穗而堅也噎食物不化也苗穗實蓋以苗之搖曳興搖搖以穗之下埀興如醉以實之堅滿興如噎若以自苗而穗而實爲行役之久則不應於黍止言離離也徐儆曰詳玩本文不見一宗周字亦不及一宗廟宮室字只感黍離而興歌以爲此何地也而有是哉昔非黍也而今見黍之離矣昔非稷也而今見稷之苗矣我行睹此能不足遲遲而心搖搖乎惟不著一語道破則言外有無限感慨而於謂我心憂謂我何求處自有含蓄不失詩人渾厚之意按武王作邑於鎬京謂之宗周是爲西都成王在丰欲宅雒邑使召公先相宅以庶殷攻位於洛汭在澗水束瀍水西旣成謂之王城今河南是也是爲東都召公旣相宅周公又再卜水東以居殷頑民謂之成周今雒陽是也是爲下都已而成王遷九鼎於雒邑而復歸處西都至十一世幽王嬖褒姒生伯服廢申後太子宜臼奔申申侯與犬戎攻宗周而殺幽王於戲晉文侯鄭武公迎宜臼於申而立之是爲平王以亂故徙居東都王城及秦襄公興兵討西戎投周乃以岐丰之地賜之秦遂有西都宗周畿內八百里之地自平王東遷之後凡稱西周者指丰鎬也稱東周者指東都也及威烈王而後東都下都又分二問所謂西周則東都河南也所謂東周則下都雒陽也雒卽洛字蘓子瞻曰周之失計無有過於東遷者昔楚聽爲賈不遷而楚始大晉聽王導不遷而晉卽安平王之初周𨿽不如楚之彊猶愈於東晉之微使平王有一王導定不遷之計收丰鎬遺民修文武成康之政以形勢臨東諸侯齊晉未敢貳也而秦何自覇哉王元美曰世儒多咎平王不宜以岐周之地與秦竊謂不然夫犬戎之力足以弒幽王取宗周則亦非一二諸侯所能制也且召犬戎者申侯也立平王者申侯也平王能背申侯以令諸侯乎中侯能率諸侯以攻犬戎乎惟犬戎與秦爲世讐而地又相近故不得不賜之岐西而與之誓曰能逐犬戎卽有其地是借手於秦以報其讐而償利於秦以動其心地之與秦猶愈於與戎平王此舉未爲失也】

君子於役

序刺平王也【戍役者妻之所作】

君子於役不知其期曷至哉雞棲【音棲】於塒【音時】日之夕矣羊牛下來【葉黎】君子於役如之何勿思【葉西賦也君子婦人稱其夫也於往也役謂行役不知其期不知何時可以竣事曷至哉恐調發無恆並所至之處亦不能知也棲鳥宿也水鳥曰宿陸鳥曰棲寒鄕鑿墻成穴爲雞作棲曰塒日之夕矣一句關上下兩語雞棲於塒則爲日之夕日旣夕則羊牛下來見有出卽有入有旦卽有暮而欲付萍蹤飄泊杳無歸期之人於不思如之何而能不思也】

君子於役不日不月曷其有佸【戶括反】雞棲於桀日之夕矣牛羊下括君子於役苟無饑渴【不日不月言日不成其爲日月不成其爲月謂已往之時不丐問也佸會也曷其有佸言如之何而一會謂來會之時不可知也時從土是墻穴桀從木是橫木短撅之類括至也前云下來尙在路間此云下括則已到家矣苟且也言不望如何好處且無饑渴庶後歸有期古人曰萬里之外以身爲本埤雅羊性畏露晚出早歸嘗先於牛故首章曰羊牛者言其歸之先後也二章曰牛羊者紀其類之大小也沈仲容曰文武盛世采薇杕杜皆有勞詩四牡之使曽幾何時勞之曰周道倭遲吉甫在鎬不過千里勞之曰我行永久君使臣以禮當如是也先王以人道使人今以牛羊使人而羊牛之歸猶有其期君子行役反無常度何使人不若牛羊哉】

君子陽陽

序閔周也【詩曰樂序曰閔者蓋君子而以執簧執翿爲樂其中必有大不得已者是孰使之哉故曰閔周】

君子陽陽左執簧【音黃】右招我由房其樂【音洛】只【音止】且【音疽賦也此章以聲言下章以容言君子謂不仕而隱於伶官者陽陽自得之狀陰气愁慘陽气舒暢故云陽陽君子責不任憂全身自樂居亂世之狀如此簧笙管中之金薄鍱鍱音叶吹之鼔動而聲出簧不可執以協韻故不言執笙而言執簧招舉手招也由從也宮室之制中央正室左右爲房房者燕閒之所我者君子之友自謂蓋招我從彼於房以聽也其樂只且伶官自言其樂言伶官之樂則仕宦之苦可知矣只且辭】

君子陶【音遙】陶左執翿【音桃】右招我由敖【音遨】其樂只且【陶陶和樂貌陶化土爲器盡情消融君子幽閒之態陶融殆盡襟懷灑落故云陶陶翿舞者所恃之纛敖舞者所立之位招我由敖招我從彼於敖以觀也錢氏曰敖遊也因謂遊處爲敖猶周禮云囿遊也因謂遊處爲囿謝君直曰周李之君子進不能捐軀以報國退不能防身以全道呼儔引類仕爲伶官陽陽得志而意】

【滿君子果當如是耶世道交防爲君於者如此周轍何時而西乎】

揚之水

序刺平王也【刺其忘親事讐蓋自平昔怨父一念所致也魯申公曰荊子討申侯弒幽王之罪伐申侵甫及許平王遣兵戍之周人怨思而作竹書平王三十三年楚人侵申三十六年王人戍申史記平王十九年遣畿內之民戍申】

揚之水不流束薪彼其【音記】之子不與我戍【音恕久人久戈以人荷戈而戍也防意】申懷【胡威反】哉懷哉曷月於還【音旋】歸哉【興而比也揚之水一見於此再見於鄭三見於唐想昔鄭間有所謂揚之水故三詩皆稱之束薪本易流也揚之水不能流之諭諸侯非難令也東周衰弱不能號令天下彼其者外之之詞之子謂侯國之當戍者戍謂屯兵以守懷哉懷哉言思念不一而足也天子號令不行彼侯國之人不與我戍申而使畿內之民戍之久而不歸故怨思無窮予戍者自謂曷月予還歸不知何月是予歸期也本欲刺平王而歸罪侯國不忍斥言之也郝仲與曰周制王室有難諸侯之師戍之侯國有難方伯連率救之天子者制命者耳未有遣畿內之氏下戍侯國者也申侯召大戎弒幽玉滅宗周平王平昔怨父遂忘殺父之讐而懷立已之徳人倫滅矣詩人不忍斥言托揚之水以比其衰微蓋是時周室播遷非有餘勇可賈特以受人施者畏人欲不爲之役不可得耳寄生之天子旣不能令於諸侯六百里之甸卒又無人可爲踐更故行者有不均之嘆苟師出有名如夏少康一成一旅人誰敢謂揚之水哉按左傳襄二十九年晉女叔侯曰虞虢焦滑揚韓魏皆姬姓也晉是以大則揚古國名昭二十二年劉於奔揚杜注以爲周邑】

揚之水不流束楚彼其之子不與我戍甫懷哉懷哉曷月予還歸哉

揚之水不流束蒲【頗五反】彼其之子不與我戍許懷哉懷哉曷月予還歸哉【楚卽言刈其楚之楚薪中之錯雜而長者蒲水艸質性輕浮始言薪又言楚言蒲則愈輕矣而不能流言弱之甚也申呂許皆姜姓括地誌申在今河南南陽縣北呂在今南陽縣西呂卽甫也唐世系表言宣王時攺呂爲甫尙書有呂刑之篇禮記引之皆作甫刑許今開封府許州竹書幽王旣弒立宜臼於申許男與焉則平王之徳甫許不減於申也】

中谷有蓷

序閔周也【範淳夫曰讀詩者於一物失所而知王政之虐一女仳離而知人民之困】

中谷有蓷【音推吐雷反】暵【音漢】其幹【音於】矣有女仳【音痞】離嘅【口愛反】其嘆【音灘】矣嘅其嘆矣遇人之艱難矣【興也此詩蓋以歲旱艸枯興饑年之憔悴蕭索無潤澤气象水注川曰谿注谿曰谷蓷益母艸暵早燥也仳別也近曰離逺曰別嘅嘆聲人謂其夫艱難窮團也舊以蓷宜生髙陸在谷中則傷於水非也蓷性宜濕生在谷中木爲失所也今暵燥𨿽在中谷者亦失其性故以爲憔悴之諭有女仳離非婦人自道乃旁觀之語遇人艱難謂見棄者非夫之得已特以饑饉不能相養耳】

中谷有蓷暵其修【葉叔】矣有女仳離條其歗【音肅】矣條其歗矣遇人之不淑矣【修艸之長茂者稍耐旱而亦爲所暵則旱之甚也條猶長也長吟曰歗人謂居官者不淑謂無惻隱之心】

中谷有蓷暵其濕矣有女仳離啜【音輟張劣反】其泣矣啜其泣矣何嗟及矣【旱則先燥其幹者旣而長者亦燥旱久則生於濕者亦不能免比饑饉則貧者先悴旣而粗給者亦貧饑久則富者亦不能免矣啜其泣謂飲泣何嗟及矣言事已至此無可如何也】

兔爰

序閔周也【續序桓王失信諸侯背叛搆怨連禍王師傷敗君子不樂其生焉左傳隱三年鄭武公莊公爲平王卿士王貳於虢鄭伯怨王王曰無之周鄭交質桓上卽位將畀虢公政鄭祭足帥師取溫之麥秋又取成周之禾桓五年王奪鄭伯政鄭伯不朝王以諸侯伐鄭鄭伯禦之戰於繻葛王卒大敗祝射王中肩嚴坦叔曰春秋之例王師不書此繻葛之戰書三國從王伐鄭蓋伐鄭不服也王卒旣敗自是王命不行矣】

有兔爰爰雉離於羅我生之初尙無爲【吾禾切】我生之後逢此百罹尙寐無吪【音訛比也性狡而善走雉性介而喜鬭爰爰舒徐也離麗羅鳥也我生之初詩家俯仰感慨之辭不必實指何時尙庻幾也無爲謂無許多變故罹憂吪動也動則有禍故無吪然亦何能無吪也馮時可曰所謂陰狡得脫者指列國之卒也所謂雉離於罹者指王卒也】

有兔爰爰雉離於罦【音孚】我生之初尙無造我生之後逢此百憂【一笑反】尙寐無覺【音教罦翻車也有兩轅中施罥以捕鳥無事生事曰造覺醒也醒則百事關心】

有兔爰爰雉離於罿【音衝】我生之初尙無庸我生之後逢此百凶向寐無聰【施羅於車上曰罿庸用也勞也聰者耳根也無聰則近於死矣尙復何患上古之世鳥雀之巢可攀援而窺今一雉也於羅於罦於罿多方捕曽不開一面之此所謂百罹百憂百凶也將何所托命哉】

葛藟

序王族刺平王也【平王東遷棄其族屬家室分離而莫之賑卹故作此詩而以葛藟爲諭左傳樂豫云公族公室之枝葉也若去之則本根無所庇廕矣葛藟猶能庇具根本故君子以爲比】

緜緜葛藟在河之滸【音虎】終逺【去聲】兄弟謂他人父謂他人父亦莫我顧【葉古】

緜緜葛藟在河之涘【音俟葉始】終逺兄弟謂他人母【葉米】謂他人母亦莫我有【葉以】

緜緜葛藟在河之漘【音辰】終逺兄弟謂他人昆謂他人昆亦莫我聞【興而比也周南南有樛木葛藟累之唐風葛生蒙楚蘞蔓於野大雅莫莫葛藟施於條枚則葛藟生於山谷丘野之地延蔓於艸木條枚之上今在河滸水厓失所依矣緜緜長延不絕之貌岸上平地去水稍逺者曰滸近水者曰涘上平坦而下水深者曰漘自滸而涘而漘立言之序也三終字可痛三亦字可恥莫我顧謂不在眼裏莫我有謂不在心上莫我聞則呼之而不應矣沈仲容曰人所惡莫若死而兔爰曰尙寐無覺人所尊莫若父而葛藟曰謂他人父禍亂廹脇一至於此周道不可挽矣何黃如曰幽王爲申侯所弒平王不以弒父爲讐而反以立已爲徳汲汲圖報所謂謂他人父也謂他人父寶望他人之我顧不知親疎倒置王不顧我彼亦安肯顧王哉禮天子必有父諸侯必有兄故天子無兄禮今斥王謂他人昆醜之也】

采葛

序懼讒也【賢者不得志於朝托故逺引詩人憂之而作】

彼采葛兮一日不見如三月兮

彼采蕭兮一日不見如三秋兮

彼采艾【音刈】兮一日不見如三歲兮【賦也呂伯恭曰毛傳所云葛爲絺綌蕭供祭祀艾療疾病不過釋三物見采之田不於此取義也鄭氏所箋失傳意矣徐儆曰葛以三月而伐故曰如三月蕭以三秋而成故曰如三秋艾以三年而善故曰如三歲楊見宇曰三秋卽孟秋仲秋季秋也自月而秋而歲蓋積日成月積日成時積時成歲所謂浸潤也嚴坦叔曰人臣任事於外則讒間易生今往彼采葛事之至微者時不至久迹無可疑然一日不見遂如三月世事人情不測如此蓋讒人眾多君子疑懼不可有爲若事有大焉者孰敢任乎愚玩三彼字是詩人從旁憂疑之語意謂彼君子徘徊於此其采葛耶其以爲疏逺而可免疑忌耶吾恐一日不見有如三月事固有不可知者不在逺近間也自古小人排君子權姦欺庸君未有不始離間而終陷害者二世深居而後趙髙之計行霍光休沭而後上官之譛入嗟夫國家有近臣有逺臣豈能一一在君左右縱在君左右而深宮宴間之際能保其無乘間抵巇者爲人臣者將柰之何哉黃葵峯曰晁錯之於景帝非不厚也袁盎一言立斬東市離搆之生於不相見可爲寒心】

大車

序刺周大夫也【妻爲夫所棄誓死不嫁其夫衣毳乘車而出妻見之而作序謂刺大夫者刺大夫貴而易妻也】

大車檻【胡覽反】檻毳【吹去聲】衣如菼【吐覽切】豈不爾思畏子不敢【賦也大車革車也檻檻車行聲毳衣天子大夫之服菼蘆之始生者其衣色靑故曰毳衣如菼蓋卽車服聲容之盛以見其气勢之不可犯故妻畏其驕貴之狀不敢就而親之也周禮侯伯之服鷩冕子男之服毳冕鷩者有文之鳥毳者有文之獸卽虞書所謂華虫也】

大車啍【他惇徒豫二反】啍毳衣如璊【音門從玉從卄從兩俗從防非】豈不爾思畏子不奔【啍啍重遲之貌璊玉赤色菼色靑如菼言其衣璊色赤如璊言其裳奔趨而就之也】谷則異室死則同穴【古橘反】謂予不信有如皦日【谷則異室死則同穴言生不能同牢死則相從地下耳非必同塋兆也謂予不信有如皦日蓋以死自明若謂予言不出於至誠便當與日俱沒無顏復生在人間也此詩刺大夫也絕不言大夫之情誼涼薄又不言已之棄置孤苦但言衣服車馬之盛次且卻步之狀而刺意自寓記曰溫柔惇厚詩之教也卽此可見】

丘中有麻

序思賢也【續序莊王不明賢人放逐國人思之而作莊王名佗桓王子】

丘中有麻彼畱子嗟彼畱子嗟將其來施施【音蛇】

丘中有麥彼畱子國彼畱子國將其來食

丘中有李彼畱之子【奨裏反】彼畱之子貽我佩玖【舉裏反賦也畱氐子嗟子國皆字也彼畱之子揔指此二人毛鄭以爲父子此鑿空妄說也將其者冀望之語施施徐行之貌來食來就我而食也玖玉黒色者蓋知白守黒之意蘇子由曰賢者隱居丘陵之間植麻麥果實以爲生詩人覩物懷人冀其來又冀其來食又冀其貽我佩玖佩玖非植麻藝麥者所有蓋冀其道義相規如金璧也路史畱國名陶唐氏之後後世遂以爲氏卽劉也馮嗣宗云王風所詠當爲周地今河南緱氏縣有劉聚周大夫劉康公劉夏劉摯劉狄皆食采於此】

【潘笠岡曰說者謂東周之時天王沒於異域天地之大變中國之大恥臣子之大讐也文武成康之宗廟盡爲禾黍其爲閔周之詩者一行周大夫而已平王在位日久不能自彊政治棄族有葛藟之刺戌申有束薪之譏失賢有雉離之嘆至晚年失道滋甚廢天王之尊下賜諸侯寵妾三綱九法淪斁殆盡孰任其咎哉載觀小弁之詩曰踧踧周道鞠爲茂艸我心憂傷惄焉如搗是黍離之感不惟大夫行役之時已兆於艷妻煽處之日矣故予於東周之失政始則幽之憾而終則平之悲又曰讀王風諸詩未嘗不嘆王業之不可復也驪山之冦周室東遷平王忘父仇戍母族而國人怨嗟怠政治召饑饉而人民離散無復可言矣所求乎子若孫者幹蠱用譽飭厲前猷故武丁恭黙思道遂振商宗宣王側身修行克光先烈班班可攷也平王以後桓王在位二十有三年莊王十有五年不爲不久矣國事日非無一善狀桓則失信諸侯奪鄭構怨莊則賢人放逐罔以圖治繻葛失狡而離雉憂首尾成衡決之患丘中思子嗟而詠貽佩仁賢有空國之虞終至皇綱墜而轍不西是以君子論世不能不痛憤於桓莊也】

鄭【鄭者宣王母弟桓公友之封地也本在西都畿內桓公見王室多難寄孥賄於虢鄶以爲後圖驪山之難桓公死之子武公隨平王東遷遂奄有虢鄫之地謂之新鄭在濟西洛東河南潁北四水之間有虎牢之險爲中國襟喉於是南北之形勢在鄭而鄭在春秋時亦世有晉楚之爭矣今爲河南開封府新鄭縣郝仲輿曰周室東遷鄭爲輔諸侯無王鄭爲先五覇疊興鄭爲首故鄭次王】

緇衣

序美武公也【按驪山之變迎王於申遷都於雒𨿽鄭晉秦衞共襄其事不獨鄭武公一人然武公之父桓公捐軀徇難則其禍視諸人倍慘考諸史記武公十年娶申侯女爲夫人則武公此時年才童稚君父大難不驚不怖慷慨勤王與秦晉諸國奔走先後文武之箕裘不失河雒之提封無恙皆此童稚之精誠有以感動也衰絰從戍垂髫受命緇衣之服彌覺光采故詩人借平王口語以冩其愛慕無已之意如此武公名掘突桓公友子】

緇衣之冝兮敝【讀】予又攺爲兮適子之館兮還【讀】予授子之粲兮【賦也緇黒色緇衣朝服也武公繼立新受爵封故有緇衣之賜宜者固以體之相稱亦以人之無愧適往也館客捨周王新遷東都武公止於客舎王親臨視以省其安否粲粟之精鑿者授粲猶丰其委積之意詩不言感徳亦不言其忠愛但望此緇衣自覺其服之恰稱而情之不能自已如此】

緇衣之好【去聲】兮敝予又攺造【去聲】兮適子之館兮還予授子之粲兮【好者因其人而益見其衣之好也造制作也攺爲攺造有加無已之意】

緇衣之蓆【祥籥反】兮敝予又攺作兮適子之館兮還予授子之粲兮【蓆毛訓大韓訓儲許訓廣程訓舒安服稱其徳則舒安終覺勉彊蓋字之誤也鄒嶧山曰犬戎之難父死其君東都之遷子定其鼎當時諸侯功烈固未有出桓武右者至與周交惡取禾中�而緇衣之風替矣】

將仲子

序刺莊公也【國人知莊公與祭仲有殺叚之謀乃設爲拒仲之言而以父母兄弟國人感動之蓋諷諫也莊公名寤生武公掘突子祭音債叚共叔叚莊公弟也】

將仲子兮無逾我裏無折我樹杞豈敢愛之畏我父母【姥罪反】仲可懷【虎威切】也父母之言亦可畏【葉隈】也【賦也毛詩訓將爲請愚意此詩人口語以請字釋之反覺板實仲子卽祭仲名足仲其字鄭大夫也五家爲鄰五鄰爲裏皆植樹以爲界限故曰無逾我裏無折我樹杞】

將仲子兮無逾我墻無折我樹桑豈敢愛之畏我諸兄【虛王反】仲可懷也諸兄之言亦可畏也【五畝之宅樹墻下以桑故曰無逾我墻無折我樹桑】

將仲子兮無逾我園無折我樹檀豈敢愛之畏人之多言仲可懷也人之多言亦可畏也【園者圃之蕃其內種檀故曰無逾我園無折我樹檀嚴坦叔曰祭仲之謀廹而淺欲速去其逼曰早爲之所莊公之謀狡而深故養成其惡曰子姑待之國人知公與祭仲有殺叚之謀乃設爲公拒仲之詞而曰無逾我裏而折我杞猶云無入我家無害我弟也又以父母兄弟國人感動之言公縱不愛弟獨不畏父母乎不畏兄弟乎不畏國人乎溫柔篤摯情見乎詞眞聖人之言也胡康侯曰莊公志殺其弟使糊口四方自以爲保國之計得也然身歿未幾而世嫡出奔庶孽奪正公子互爭兵革不息忽儀亹突之際其禍矣亂之初生也起於一念之不善後世則而象之至於兄弟相殘國內大亂民人思保其室家而不得不亦酷乎按鄭莊殘忍不必言祭仲身爲上卿爲君所信任不能維持骨肉而身爲謀主令其父子兄弟之間相尋於干戈幾至亡國此後世李斯趙髙李世勣李林甫之流也爲人君者寜用忠厚惇朴之人緩急可任其有一言離間立爲放黜庶幾社稷可保不然未有不至於危亡者也】

叔於田

序刺莊公也【鄒肇敏曰於田二詩皆美叔叚之才武無一語他及而序以爲刺莊公夫亦爲其不義得眾故托爲國人賦此以見叔之多才好勇如是比暱羣小如是羣小之傾心翼戴如是莊公不早伐狂謀飬成其惡以致大戮詞𨿽美叔叚意實刺莊公風之體也】

叔於田【如字又他因切】巷無居人【如延切又如字】豈無居人不如叔也洵【平聲】美且仁【賦也叔莊公弟共叔叚也於往田獵取禽獸也四時之獵緫名曰田爲田除害也巷裏塗也洵信也美言風標之美仁煦煦愛卹之意叚不義而得眾國人愛之而作此詩以爲叔往田則所居之巷若無人矣非實無人𨿽有而不如叔之美且仁也此叔自往田下篇乃從莊公同往】

叔於狩【音守】巷無飲酒豈無飲酒不如叔也洵美且好【於九切冬獵曰狩無飲酒謂無可飲酒之人好者獻酬欵洽情意交通之謂】

叔適野【葉渚】巷無服馬【滿補反】豈無服馬不如叔也洵美且武【郊外曰野無服馬謂無能乘馬之人武者磬控馳騁刀能服馬之謂以其與眾混處遂謂其仁與眾飲酒遂謂其好與眾馳騁遂謂其武猶河朔之人謂安史爲聖人也詩故云里巷細民所居叔叚都京旣有人民社稷之寄宜求良士以自輔而徒爲里巷小人所好是速亡之道耳】

大叔於田【叔封京謂之京城大叔此詩在封京之後故加大字】

序刺莊公也

叔於田乘【平聲】乘【去聲】馬【滿補反】執轡如組【音祖】兩驂如舞叔在藪【音叟蘓五切】火烈具【從目從丌】舉襢【音但】裼【音錫】暴虎獻於公所將叔無狃【女古反】戒其傷女【音汝賦也田解見前篇上乘平聲駕也下乘去聲四馬也轡馬之韁織者緫紕於此成文於彼禦者執轡於手馬騁於道馬在車兩旁曰驂如舞謂諧和中節兩服制於衡不得如舞舞者惟兩驂耳藪大澤禽獸所居爾雅十藪鄭有圃田是也火盛曰烈具俱也舉舉火也火烈具舉縱火焚林使獸無所容也襢裼肉袒暴虎徒手搏虎公指莊公獻於公所气陵其兄也狃習慣而自恃將叔無狃戒其傷女叔之徒愛而戒之也鄒肇敏曰叚以國君介弟多行不義所與居者皆里巷俠邪非雄心於飲酒服乘卽癢技於田獵射禦甚且手格猛獸以爲豪而羣小翕然交譽之其能使西鄙北鄙貳於己又能收貳以爲己邑豈非此軰爲之羽翼乎】

叔於田乘乘黃兩服上襄兩驂鴈行【音杭】叔在藪火烈具揚叔善射忌【音計下同】又良禦【魚駕反】忌抑磬控【苦貢切】忌抑縱送忌【乘黃乘鴇殊其色以自誇富彊也當衡夾轅兩馬曰服襄駕也上襄言兩服在兩驂之上鴈行言驂馬少次於服馬其行如鴈之斜飛也揚火之盛也旣言叔良禦遂言其能磬控磬者騁馬從禽轡之所使馬卽隨之曲折如磬也控者馬行方疾遇獸而射止之卽止隨其控制也旣言叔善射遂言其能縱送縱以發矢言矢含處爲防矢則矢捨之而逺縱也送以張弓言弓未發矢弓弰內向及旣發矢則弓弰向前如送矢逺去也抑者旣能如此又能如彼言其操縱疾徐惟意所適也忌語詞】

叔於田乘乘鴇【音保又補苟反】兩服齊首兩驂如手叔在藪火烈具阜叔馬慢忌叔發罕【葉漢】忌抑釋棚【音冰又古蓬切】忌抑鬯弓【葉經又如字】忌【驪白雜毛曰鴇兩服並首在前不退而後兩驂在旁少出其後如左右手亦不進而前也始而具舉旣而具揚終而具阜形容火勢以漸而盛也慢遲罕希也棚箭筩鬯弓囊田事將畢則馬行遟發矢希釋棚覆矢以鬯弓從容得意庖丁善刀而藏之象阜本土山之名借之以形容火焰餘燼屯聚之象嚴坦叔曰叚有不義之謀兄弟之閒人所難言詩人但言叔叚矜能特勇气陵其兄私黨甘言媚語諂事其主始而踴躍馳騁旣而從容自得意气如此殆非令終之器所謂智伯射禦足力則賢而以不仁行之者也是孰使之然哉詩所以刺也看來叚無大志一馳馬試劍公子耳故馬易而黃而鴇此介弟輕肥气象弓馬皆善此介弟喜兵气象作詩誇美亦不過媚子狎客從諛遊戲者耳不然且爲曲沃武公矣鄭莊公其能久乎】

淸人

序刺文公也【左傳鄭人惡髙克使帥師次於河上久而不召師潰而歸髙克奔陳鄭人爲之賦淸人按閔公二年冬狄入衛衛在河北鄭在河南狄旣滅衞恐其渡河侵鄭故使髙克將兵禦於河上文公名防厲公子鄭人公子素也】

淸人在彭【葉傍】駟介旁旁二矛重【平聲】英【葉央】河上乎翺翔【賦也淸鄭邑在今河南開封府中牟縣髙克之師皆淸人也彭消軸河上地名無考師久不歸故遷移三處駟四馬介甲也旁旁馳驅不息也二矛酋矛夷矛英以朱柒絲爲之重重疊也重英矛上之飾河卽大河髙飛曰翺布翼不動曰翔】

淸人在消駟介麃【音標表驕切】麃二矛重喬河上乎逍遙【麃武貌重喬累荷也刻矛頭受刃處爲荷葉相重疊也逍遙閒暇自適也】

淸人在軸【直祐反】駟介陶【徒候反】陶左旋右抽【勑救切】中軍作好【許候切陶陶驅馳之貌左謂禦者主禦車回旋右謂車右主抽刃擊刺中軍謂將者居中主擊鼔調度卽髙克也旋者旋抽者抽中軍絕無調度惟修飾容儀端拱自適而已師安得不潰哉陳行之曰在彭在消在軸有遷徙無常爰居爰處之意旁旁麃麃陶陶俱指乘駟介之人言有無事不歸自爲馳驅之意重英重喬有師久英敝虛備故事之意楊見字曰左旋無執綏死難之志右抽無仗劍赴敵之勇作好無出奇制勝之心師之潰也必矣胡康侯曰人君擅一國之名寵生殺予奪惟我所制耳使髙克不臣之罪已著按而誅之可也情狀未明黜而退之可也愛惜其才以禮馭之亦可也烏可假以兵權委諸境上坐視其離散而莫之惜乎春秋書曰鄭棄其師責之深矣季明徳曰狄患先及於衞則淸人宜當其衝尙未能渡河至鄭也第遣一旅至河更畨偵伺待其警急而後大發車徒未爲晚也今乃盡以其師次於河上使之翺翔逍遙豈卹師之道哉卓去病曰鄭孱國也是時方卽齊而楚謀伐之狄勢𨿽張尙有邢衛在前鄭則剝膚矣狄入邢入衞齊桓之力不能卽救又有魯難而鄭徒以偏師綴於河上不能備狄更以招之且河上之師必有齊命文公欲違齊而不敢佯爲次於河上任其自潰內以自計而外以辭齊此固其本謀也乃善爲國者大事大眾舉動有法豈其苟且可以自全潰散幸矣潰亂柰何春秋書此得失自見鄒肇敏曰淸人作於鄭文時毛詩編在有女同車扶蘓萚兮諸篇前按昭公忽厲公突皆莊公子而文公卽厲公子也詩猶之史必以世代爲次豈宜參越若此固知毛詩之錯簡多矣】

羔裘

序刺朝也【續序言古之君子以風其朝焉】

羔裘如濡【音儒又葉柔】洵直且侯【葉胡又如字】彼其【音記】之子捨【去聲】命不渝【以朱切又音偸賦也三章上二句指在朝諸人下二句乃懷想前哲蓋見在朝者衣冠都雅因感念昔時人與服稱不似今人金玉其外敗絮其中也羔裘視朝之服濡潤澤也謂裘之毛色光潤洵信也直謂裘之文理條達侯美也彼其語助之子是子也捨如宅舍之舍命卽天命之命以天命爲安身之所非得防利害所能奪故不渝渝變也不渝與直相應】

羔裘豹飾孔武有力彼其之子邦之司直【豹飾以豹皮爲祛袖也禮君用純物臣則別以皮飾之孔甚武威也豹有武力之獸而以豹爲飾故見其武司主也危言危行能邦國主持直道也直與有力相應】

羔裘晏【於諫反】兮三英粲【於諫反】兮彼其之子邦之彥兮【字書晏明盛也三英蓋衣服制度之節範氏謂五紽五緎五緫皆所以英裘謂之三英粲光明貌人文宣朗足以潤色皇猷謂之彥彥與粲相應朱康流曰凡刺其人而外之則稱彼有美其人而稱彼者非已往之人則未見之人也此詩蓋憶昔日之賢大夫而嘆今日之不然故曰刺朝詞在彼而意在此也鄭文公時叔詹堵叔師叔爲政管仲富辰皆稱之爲三良繼此而爲政者公子歸生傳稱其仁而不武以與於弒君此詩之作其在歸生爲政之日乎曰捨命不渝曰邦之司直或以刺歸生之依回耳何黃如曰美叔詹也按叔詹鄭之公族厲公李年齊桓始伯時詹爲執政用兵伐宋又不朝齊齊人以其貳也將討之鄭乃使詹往謝齊因執之未幾詹聞其故逃於魯遂自魯復歸鄭文公二十年齊桓防諸侯盟於母鄭太子華以泄氏子人氏爲訴管仲曰鄭有叔詹堵叔師叔三良爲政未可間也齊桓乃止楚子過鄭入享鄭夜出文芉送於軍取鄭二姬以歸叔詹曰楚王其不沒乎爲禮卒於無別無別不可謂禮將何以沒三十六年晉公子重耳過鄭鄭弗禮焉叔詹諫曰臣聞之親有天用前訓禮兄弟資窮困天所福也棄此四者以徼天禍無乃不可乎弗聽叔詹曰若不爲禮則請殺之亦弗聽重耳反國六年伐鄭鄭人以名寶行成弗許曰予我詹而師退詹往公弗許詹固請曰一臣可以赦百姓而重社稷君何愛於臣也鄭人以詹予晉人晉人將烹之詹曰臣願盡辭而死公聽其辭詹曰天降鄭禍使淫觀狀棄禮違親臣曰不可晉公子賢明其佐皆卿才若復其國而得志於諸侯禍無赦矣今禍及矣尊明勝患知也殺身贖國忠也乃就烹據鼎耳而疾號曰自今以往知忠以事君者與詹同乃命弗殺厚爲禮而歸之鄭人以爲將軍叔詹始終忠於其國故使齊桓聞其名而晉文爲之禮臨難不避舍命不渝也累建正論邦之司直也鄭有三良同時爲政則所謂三英粲兮者矣是詩在鄭風非叔詹無足當此美者而公羊谷梁皆謬以詹爲侫人何不據詹之行事本末而觀之乎附錄】

遵大路

序思君子也【續序莊公失道君子去國國人思望焉呂伯恭曰武公之朝蓋多君子矣至於莊公尙權謀專武力气象一變左右前後無非祭仲髙渠彌祝聃之徒君子安得不去之乎詩人非徒勉畱君子而懷其舊者亦深矣】

遵大路兮摻【衫上聲又所覽反】執子之袪【起據反】兮無我惡【烏路反】兮不寁【而坎反】故也【賦也遵循也道容三軌曰路慘攬執持也袪袖口寁連也倉卒也故故舊也不言惡莊公而言惡我婉詞也不寁故言非一朝一夕之相與卽申公白生彊起穆生曰獨不念先王之意】

遵大路兮摻執子之手兮無我魗【音讎鄭音醜】兮不寁好【口許反】也【魗棄也好情意綢繆也嚴坦叔曰大路非隱僻之所君子遵此以去觀瞻所系眾所共惜莊公不能畱而國人畱之是可刺也】

女曰雞鳴

序刺不說徳也【鄭之風俗以弋獵飲酒爲娛有賢婦勸其夫以親賢樂善故詩人述其夫婦相告語之詞以見好徳之懷不出於男子而出於婦人以是爲刺詩稱士女蓋始婚者也】

女曰雞鳴士曰昧旦子興視夜明星有爛將翺將翔弋鳧與鴈【賦也昧晦旦明也昧旦晦明未辧之時子士呼其婦明星啟明也眾星不見獨明星爛然有光蓋天將明之時也軒舉自得曰翺行而張拱曰翔將翺將翔翩翩出門無所系戀之象弱弓微矢乘風振之曰弋鳧雁常以晨飛故羣鳥中獨言鳧雁詩志將翺將翔不必說業貴乘時只此風露淸寒亦可爽人夜气朱門戚畹有終身不一見者亦大可念也】

弋言加【居何居之二反】之與子宜【牛何切又如字】之宜言飲酒與子偕老【朗口反】琴瑟在禦【從彳從卸】莫不靜好【於九反

此二章婦告夫之語言語詞加中也冝者和其所冝也如牛冝稌羊冝黍之琴瑟解見關雎凡物在手曰禦靜安靜不煩數浮蕩之謂好和好不淫哇惉懘之謂莫不者以心之和形爲聲之和無不安靜而和好也大抵此男子意興不俗是好馳騁好結客之人故以飲酒偕老琴瑟靜好爲言言家庭自有樂地何必以鼻端火出耳後風生爲樂也姚承庵曰家道最難得者靜好二字安寜而無事曰靜無事而無乖戾曰好不曰夫婦而徵諸琴瑟蓋托物以見其意耳朱康流曰弋獵以供祭祀賓客詩不言及而言夫婦飲酒者尋常燕私人所易忽於此而靜好則非辟之心無自而入也】

知子之來【葉力】之雜佩以贈之知子之順之雜佩以問之知子之好【去聲】之雜佩以報之【來謂相知而招之至贈謂覿靣相贈以送其往順謂莫逆於心問以物遺之謂令人相候也好謂樂善之懷報謂感激酬恩我好彼善是彼以善施我矣故著報字知其來則贈知其順則問知其好則報三知字大具眼孔故施與之際亳忽不爽蓋諷其夫無與逸遊爲伍也朱康流曰雜佩蓋男子之佩如紛帨組綬之屬乃婦人所爲故贈自婦人也若婦人之佩贈於男子何用卽男子之佩非婦人所爲者又何必贈自婦人也玩飲酒偕老此夫婦事也若無末章朋友交往一叚則弋射特薄技耳琴瑟特眤情耳且有議其於婦人厚而於長者薄又何取於雞鳴之戒耶雄雉之詩別離而勉以徳行此詩和聚而勉以取友如此婦人良師友也】

有女同車

序刺忽也【續序太子忽嘗有功於齊齊侯請妻之而忽不娶卒無大國之助至於見逐故國人刺之嚴坦叔曰春秋桓五年經書鄭忽出奔衞以其失國故不稱子十五年經書鄭世子忽復歸於鄭以其歸國故稱世子以其終失國出入皆不稱鄭伯此序首稱忽與擊鼔稱州吁墓門稱陳陀皆用春秋書法知序經聖人之手矣左傳魯桓公之未昏於齊也齊侯欲以文姜妻鄭太子忽忽辭人問其故太子曰人各有耦齊大國非吾耦也詩云自求多福在我而巳大國何爲隱八年鄭太子忽如陳逆婦以嬀氏歸桓六年北戎伐齊齊侯使乞師於鄭鄭太子忽帥師救齊大敗戎師獲其二帥大良少良甲首三百以獻於齊齊侯又請妻之固辭人問其故太子曰無事於齊吾猶不敢今以君命奔齊之急而受室以歸是以師昏也民其謂我何祭仲曰必取之君多內寵子無大援將不立三公子皆君也弗從三公子子突子亹子儀也桓十一年鄭莊公卒初祭封人仲足有寵於莊公莊公使爲卿爲公娶鄧曼生昭公忽故祭仲立之又宋雍氏女妻於鄭莊公曰雍姞生厲公突雍氏有寵於宋莊公故誘祭仲而執之曰不立突將死亦執厲公而求賂焉祭仲與宋人盟以厲公歸而立之秋九月昭公奔衞桓十五年厲公惡祭仲之專使其壻雍紏殺之已而謀泄厲公出奔蔡六月昭公入九月厲公因櫟人殺檀伯而遂居櫟桓十七年髙渠彌懼昭公惡之而殺也弒昭公立公子亹十八年齊人殺子亹而轘髙渠彌祭仲逆子儀於陳而立之莊十四年鄭傅瑕殺子儀而納厲公忽始於見逐終於見殺三公子更立鄭國大亂論者謂忽當日不辭昏則外有彊援何以至此胡康侯曰詩人以失大國之援刺鄭伯夫國之彊弱顧自立何如耳鄭自五伯之後益以侵削他日子產相鄭馳辭執禮以當晉楚至於壞諸侯之館垣卻逆女之公子晉楚之彊卒莫能屈亦待大國之助乎鄒肇敏曰婚姻禍福之階鄭不耦齊亦無齊禍魯一耦之得齊禍無若魯酷者般卒閔弒魯再罹齊禍也殺惡立接齊三成魯亂也所謂大國之援安在哉祭仲智未及此朱康流曰嘗讀春秋傳載鄭忽事怱乃當時賢世子也立爲君而不稱伯旣弒又略之不書以爲必有闕文及讀詩序亦俱稱名恰與春秋相符此必有其說也考其時宋之力非彊於鄭也納突之時以鄭國之眾無一矢加遺而忽之復入也突因櫟人以入櫟遂如兩君然則國人之不與忽明矣夫子作春秋於忽之出奔書名復鄭僅書世子則夫子之不與忽亦明矣夫忽固世子而賢夫子不與之者何也當時諸侯之立皆不請命於天子夫子之所與者亦視夫民之所與而已民之不與忽者非以忽之失大援也當時忽辭齊昏而魯遂昏於齊然郎之師齊反助忽以伐魯而謂忽以辭昏失大援眞謬說也且忽爲世子救齊有功以如此之才而能治其國又何假於齊援乃倉皇被逐不能得一人之死力及其復位知髙渠彌之不可用而憒憒用之一似防心志而病昏惑者以此詩參之大抵旣立之後荒於色而耽於佚遊棄國事身謀於弗卹一如後世李存朂之爲人此人心之所以弗附也後漢楊賜傳上封事云春秋兩蛇鬭於鄭門昭公殆以女敗此得之矣史記衞靈公與夫人同車而出招搖市過之夫子以爲丑注謂招搖猶翺翔也此曰有女同車將翺將翔正與其事同故詩人覩其荒淫而復思齊女之賢惜忽之不取也】

有女同車顏如舜華【芳無反】將翺將翔佩玉瓊琚彼美【從大俗從火卽羔字】孟姜洵【平聲】美且都【賦也按左傳史記載忽不娶齊女隱八年如陳逆婦嬀以嬀氏歸陳鍼子送女先配而後祖鍼子曰是不爲夫婦誣其祖矣非禮也何以能育則詩所言同車之女非夫人耶舜木槿其花朝開暮落顏如舜華蓋菲薄之詞翺翔衣服迎風輕舉之貌佩玉瓊琚以瓊爲琚如圭而正方在珩璜之中此言服飾之美所謂婦言婦容婦功者無一而可有女彼美兩相較對之詞美言其質之婉孌孟長女姜齊姓洵與信通上句旣言彼美下句加一洵字以嘆美之彼美孟姜洵美且都忽若取之則有大國爲援何至見逐哉詩人引而不發耳毛傳同車親迎也謂親迎之禮與婦同車也按昏禮壻禦婦車姆辭不受壻禦輪三周禦者代壻乘車先俟於門外壻車始在女家大門外乘之先者道之也門外婿家大門外婦至主人揖婦以入主人壻也觀此則親迎未有壻婦同車者此言同車卽衞靈與夫人同車而出之類張士澤曰司馬相如之臨卭從車騎閒雅甚都則都與閒雅當是二義毛詩以閒雅訓都非也楊用修曰都鄙之對淮南子始乎都者常卒乎鄙蓋天子所居輦轂之下聲名文物之所聚故其士女雍容佳麗今諺云京樣卽古所謂都也冶容艷態多出於膏腴甲族彼山姬野婦𨿽美而不都所謂婢作夫人鼠披荷葉也苟非習慣則舉止羞澁焉有閒雅乎】

有女同行【葉杭】顏如舜英【葉央】將翺將翔佩玉將【七羊反】將彼美孟姜徳音不忘【同行舍車而徒擕手同行也英者花之色將將玉音也於瓊琚言徳容於將將言徳音各以其類也徳音不忘謂齊侯請妻之之言鄭人懷之而不忘也】

山有扶蘇

序刺忽也【續序所美非美然嚴坦叔曰爲君在辧君子小人而已怱闇於知人所美之人非眞美也】

山有扶蘇隰有荷華【芳無切】不見子都乃見狂且【子余反興而比也扶蘇小木荷華卽蓮也子都世之美好者狂狂悖之人且語詞】

山有橋松隰有遊龍不見子充乃見狡童【上竦無枝曰橋遊放縱之貌龍紅艸著地便生子充不見於書卽子都之流狡童狡猾之童詩意謂髙髙下下何地無才鄭𨿽蕞爾豈無堪任使者何宜見者不見不宜見者乃見也上二句以物興人下二句以貌比徳何黃如曰據左傳仲足初爲祭封人因有寵於莊公莊公使爲卿爲公娶鄧曼蓋君之嬖幸臣也仲𨿽爲卿詩人本其進身之始而醜之故有狂且狡童之目遊龍一名馬蓼字書狂乃猘犬之名說文狡少狗也以此相擬不比於人類並不比以尋常之犬鄭自莊公歿後廢立如奕簒弒相尋皆祭仲一人爲之謀主扶蘇諸詩所稱狂狡不指仲而誰指哉蓋以其無所畏忌也謂之狂以其譎詐多端也謂之狡此二字亦足盡其生平矣或謂祭仲自莊公時己爲卿昭公卽位年已老矣不應目之謂童不知所云童者猶俗語所云癡兒癲子侮慢之語非必以年論也若謂指忽則忽以世子卽位詩人欲明大義於天下不應以狂童目之且忽亦未嘗狂也】

萚兮

序刺忽也【忽初立外無重援內無良輔將有奪嫡之謀而忽方與女同車泄泄自得故其臣私相謀如此君之不能倡可知矣故曰刺也】

萚【音托】兮萚兮風其吹女【音汝下同】叔兮伯兮倡【平聲】予和【葉隈】女萚兮萚兮風其漂【音飄匹遙反】女叔兮伯兮倡予要【於遙反】女【興也萚木槁而將落者萚兮者國勢危也風吹者難將及也吹尙在樹漂則如水之流而去矣叔伯羣臣自謂發歌爲倡酬歌爲和倡和者寓言協力共濟不患無和患無倡也倡字宜少讀言有倡者予卽從而和之矣要約也相約以圖事也忽不足道人情不遽絕如此則國人之與突而不與忽豈得已哉序詩者於有女同車之後次以扶蘇等篇蓋謂忽外蔽於權臣國勢日危欲求救於正人君子而不可得揆厥所由皆有女同車爲之祟也聖人備錄刺忽諸詩見治國者壼範爲先垂統者貽謀爲本鄭初有叔叚後有子突背公植黨禍延累世可不畏哉可不戒哉郝仲輿曰忽初卽位之事無所考但突以庶子能致外援得國豈獨祭仲之力抑亦忽有不滿於諸侯與國人者故春秋不稱鄭伯而書名不成其爲君也詩所以屢刺之歟又曰鄭風如萚兮狡童褰裳諸篇慷慨傷時而其言皆似婦人艷語此所謂鄭聲好濫淫志者也故曰詩言志勿以辭害志如以辭而已凡鄭詩孰不可目爲淫奔乎鄒肇敏曰鄭莊多內寵身歿之後公子五爭迄無寧嵗以春秋傳考之五爭者魯桓十一年突入而忽出一也桓十五年突出而忽入二也桓十七年殺忽立子亹三也桓十八年齊人殺子亹而祭仲立子儀四也莊十四年傅瑕殺子儀而納厲公突五也其伐鄭者初亦不止齊楚蓋突借宋援入國背宋賂而紏紀魯伐之無何宋亦以四國伐鄭至於焚渠門入大逵伐東郊取牛首大宮之椽椽於盧門鄭不勝辱矣及厲之入櫟也諸侯不果於輔正而果於黨邪則羣然有袲儲之役將以納厲而弗克明年又有曹之役鄭無歲不受兵其後厲爲傅瑕所納鬭蛇之妖已踐顧當是時齊方圖覇楚亦寖張厲旣以侵宋幹覇討又因緩告致楚師春秋莊十六年夏宋人齊人衞人伐鄭秋荊伐鄭鄭蓋岌岌乎有亡徵焉將墜之葉豈假烈風哉當時謀臣欲諫救而賦萚兮未知防將安出以愚度之大約有三其一曰睦宗夫鄭置君如奕棋矣厲𨿽據國而莊公之子猶有八人若行賂勸貳誰能禁之是必有蠲忿釋猜丰枝葉以庇本根者觀厲公念叔叚之無後復其孫使以良月就盈數入則其畜羣公子亦必有道矣未必非倡和之本謀然也其一曰事大春秋時以簒得國者必盟主列之同好而後成爲君厲公與齊桓防鄄�者再亦此志也乃尋自叛之間伐郳�而侵宋其服齊固不誠矣夏被伐而冬盟幽倘亦悔禍之延而降心以相從乎亦未必非倡和之本謀然也其一曰覲王春秋之初王室猶甚威重故州吁未能和其民石厚問定君於碏碏曰王覲爲可𨿽以紿之然厚惟恐不得覲爲之朝陳使請則當時大勢槪可見矣鄭厲旣受盟於幽不旋踵而鄭詹被執傳以爲不朝齊也謀臣之意倘謂與其乞靈於盟主更不若假寵於天王乎觀左傳莊十八年春虢公晉侯朝王王饗醴命之宥繼之曰虢公晉侯鄭伯使原莊公逆王后於陳陳嬀歸於京師則是厲公與虢晉之君皆在王所典其昏禮豈非朝王明證果爾亦未必非倡和之本謀然也未幾周有五大夫之亂天子蒙塵鄭伯因以爲功爲之執燕仲殺子頽伐王城定王位此莫大之義舉齊桓所未暇爲而厲公卒以此受虎牢鞶鑑之錫𨿽倡和之始謀不及此然計必有以自固而後謀及於覲王向猶是搖搖焉處振落之勢其國家不能卹敢及王室逮王室定而鄭事益與之俱定揆厥所繇不可謂非萚兮詩人啟其端矣】

狡童

序刺忽也【續序不能與賢人圖事權臣憻命也權臣謂祭仲】

彼狡童兮不與我言兮維子之故使我不能餐【七丹反】兮彼狡童兮不與我食兮維子之故使我不能息兮【賦也彼狡童謂祭仲不與我言謂陰謀也共食則可從容圖事不與我食驕亢之貌子謂忽也彼者薄之之詞子者親之之詞維子之故咎忽之任之也不能餐謂食不暇咽不能息謂臥不安枕權臣擅命將有他志惡察察言之故但言憂而不能餐不能息微詞也】

褰裳

序思見正也【續序國人思大國之正已也孔疏正其爭者之是非令去突而定忽按忽以世子嗣位非以失徳止以勢孤援寡彊臣擅命逾月見逐雍紏之亂忽復歸於鄭是冬諸侯防於袲儲傳曰謀納厲公也明年會於曹傳云謀伐鄭也彼時諸侯助突而不助忽若此誰爲去突誰爲定忽忽亦何所恃而國人望之乎豈無他人一句語气倨傲尢非控大國之體細心理會以詩合序序所云思見正者思見正人也當時祭仲秉國狂狡成羣故思見正人以爲之砥柱也】

子惠思我褰【音牽】裳涉溱子不我思豈無他人狂童之狂也且【子余反下同】

子惠思我褰裳涉洧【子軌反】子不我思豈無他士【上聲】狂童之狂也且【賦也惠愛也褰揭也溱洧二水名出今河南密縣詩人胸中必自有人故云子如念我憂國之誠庻幾濡首塗足劻勷我事如或髙尙竟不念我則我所共事者豈爲無人其如狂童之狂不可同事何哉狂童指同朝者嗟乎當鄭國大亂之時尙有作此詩者尙有爲詩人所思者但其君比匪長姦有賢不用徒令詩人慨嘆爾張敬夫曰忽之不昏於齊未爲失也而詩人追恨其失大國之助者蓋見忽之弱而追念其資大國或有以自立此國人之情也蓋忽者先君之世子其立也正故其始也國人見其逐而憐其無助至其復入也不能懲創而用賢於是憂之而不能餐不能息夫忽蓋不足道而人之情猶不欲遽絕之者以其立之正故】

丰

序刺亂也【朱康流曰公子五爭莫知所主爲其臣者皆懷二心故詩人托爲婦人從夫之語以刺之子之丰諭其君之美也送我乎巷諭其君之有禮也悔不送諭懷二心後必有悔也末二章諭反正而從一則有安榮之樂叔伯諭兄弟謂同僚也其君𨿽未必賢臣之志則正矣作此詩者殆原繁之流歟】

子之丰【芳鳳切】兮俟我乎巷【乎貢反】兮悔予不送兮【賦也丰面目丰滿也俟待也巷門外也謂出門而俟我於巷中】

子之昌兮俟我乎堂兮悔予不將兮【昌說文美言也禹拜昌言之昌上曰丰贊其容貌此曰昌贊其言語將者擕持之謂】

衣【音意】錦褧【古迥反】衣【音伊】裳錦褧裳叔兮伯兮駕【讀】予與行【葉杭】

裳錦褧裳衣錦褧衣叔兮伯兮駕予與歸【居爲切褧儀禮作顈禮記作防占注以爲禪衣所以裳錦衣者行道禦塵使衣鮮明也禪音單】

東門之墠

序刺亂也【天下有道則見無道則隱東門非深山窮谷不可蹤迹之地賢者托足於此君臣之之間莫能物色而二三友朋托諸歌詠則世道可知故曰刺亂】

東門之墠【音善葉上演反】茹【音如】藘【音問方於反】在阪【音反葉甫孌反】其室則邇其人甚逺【賦也東門城東門也除地去艸曰墠茹藘艸名一名茜可以染絳陂陀不平而可種者名阪阪有茹藘三徑就荒之象托迹東門故曰邇超然世俗之外故曰逺蓋避世墻東之流也】

東門之栗有踐【韓詩作靖藝文類聚丰本作靜】家室豈不爾思子不我卽【毛傳栗行道上栗杜預云表道樹踐靜也有踐家室門庭蕭寂之象卽就也子不我卽嚴毅難親之象疎之不能親之不得有品者如是正其可思之處】

風雨

序思君子也【旣見後而思之也】

風雨淒淒雞鳴喈【音雞】喈旣見君子云胡不夷【興也淒淒寒涼之意喈喈和聲之逺聞云胡謂何也夷懷抱開爽】

風雨瀟【音瀟又葉颼】瀟雞鳴膠【音交又葉聊】膠旣見君子云胡不瘳【葉聊又側畱反瀟瀟風雨聲膠膠聲之雜也謂雞聲與風雨之聲相亂瘳病愈也】

風雨如晦【葉毀】雞鳴不已旣見君子云胡不喜【鄧濳谷曰世亂俗敗自非性生誰不攺度雞司晨性也風雨如晦而雞鳴不已不攺其常度性使然也玩詩詞是詩人訪友適值風雨雞鳴之際故撫時卽景而賦此詩蓋朋友之懷於風雨時爲甚求友而值風雨又不得見則神情蕭索今旣見則彼我之懷皆愓而曰不夷曰不喜詩人胸中似更有感傷而不得解者何也蓋鄭自厲突始爭五年之間出戰者二受伐者三民不堪命兄弟之間視爲仇讐而君臣之際同於傳捨故冒風衝雨相對躊躇誠有不能已於懷者也嗟乎世𨿽大亂未嘗無人柰何棄置不用令祭仲攘臂其間幾令武公不得血食夫子錄東門風雨二詩意蓋爲此云胡者自疑自問之辭云何不夷猶云謂何不夷詩人胸中原未嘗夷也冀一見君子而庶幾少慰乃復仍前不夷似有不可曉者故曰云胡】

子衿

序刺學校廢也【學校不修朋徒離散故賢者傷之而作範氏曰無忠臣艮士大亂五世學廢之由也】

靑靑子衿悠悠我心縱我不往子寜不嗣音【賦也禮父母在衣純以靑靑衿靑領也子指生徒悠悠思之長也君子服其服則當事其事故見其靑衿而爲彼深長以思也往欲往而彊聒也禮聞來學不聞往教音謂質疑問難之語道理無窮好學之人時勤問難故曰嗣音縱者假設之詞寜不者問心之語君子之於學問有如饑渴縱我不往子如何過得去毛傳嗣音謂習音樂誦之歌之之舞之也】

靑靑子佩【蒲枚反】悠悠我思縱我不往子寜不來【葉黎毛傳佩佩玉也士佩瓀瑉而靑組綬】

挑兮達【中從羊】兮在城闕兮一日不見如三月兮【旣不來則惟在城闕間挑逹而已挑輕躍達放恣城闕城樓也一日不見有如三月言士子不可一日廢學古所謂三日不讀書面目可憎語言無味王伯厚曰春秋二百四十二年之間諸侯築宗廟宮室臺榭門廐莫不書以學校見於六經者魯之頖宮鄭之鄕校而已】

揚之水

序閔無臣也【續序閔忽無忠臣良士終以死亡而作是詩也】

揚之水不流束楚終鮮【上聲息淺反】兄弟維予與女【音汝下同】無信人之言人實迋【音狂】女【興也之水解見王風流緩則浮沈而不去儔寡則依戀而不忘二者皆有綢繆之意故以爲興左傳忽突爭國而子儀子亹更立至莊十四年忽與子亹子儀皆已死原繁謂厲公曰莊公之子猶有八人則不得謂之鮮詩所云兄弟謂僚友之同志者藺相如之釋憾於庶頗也曰秦之不敢加兵於趙者徒以吾兩人在也語意正與此詩相類廷誑也謂離間也呂伯恭曰無信人之言非徒教以不信人言也忽旣微弱彊公子復多其臣大抵懷二心而外市僅有一二人實心向之者乃暗於情僞不知所故提耳而告之】

揚之水不流束薪終鮮兄弟維予二人無信人之言人實不信【葉申廷女則所欺者一人耳不信則欺人也多矣其誕也久矣今何爲而信之何黃如曰按厲公突以少奪長其嗣位也非正然及其出奔諸侯尙有約防起兵而謀納之者忽實伯兄當立乃自其失位以至復國訖於被弒外不聞有鄰國之援內不聞有臣民之戴意其爲人必多猜喜忌於物無親者讀此詩可想見其大槪矣嚴坦叔謂揚之水凡三皆微弱之比王風言平王不能令諸侯唐風言昭侯不制曲沃此篇言忽不能制權臣】

出其東門

序閔亂也【世間有一種不曉時務之人𨿽值亂離猶自飾啟禍招尢莫此爲甚詩人目擊心傷諄諄以田夫野婦布衣得暖爲福告之卽古人富不如貧貴不如賤之意閔亂之情恍然言表】

出其東門有女如雲【丁元切又如字】𨿽則如雲匪我思存【從錄切又如字】縞【音呆】衣綦【音基】巾聊樂【音洛】我貟【音元又音云上從口石經從厶賦也如雲非謂其多蓋形容衣服之華艷唐詩所云云想衣裳也舊謂被棄之女則不應侈以如雲或謂淫奔之婦又不應引之自較縞自色綦蒼色中蒙首飾也縞衣綦中猶云荊釵布裙聊者且略之詞亦自足之意毛傳縞衣白色男服綦中蒼色女服言室家相樂也楊用修曰今之云字乃員之省文詩景員維河秦誓𨿽則員然石鼔文君子員獵員獵員遊皆與云通也古有以云字作結者仿此】

出其闉【音因】闍【音都】有女如荼【音徒】𨿽有如荼匪我思且【音䢐】縞衣茹【音如】藘【音閭力於反】聊可與娛【音虞闉門外副城闍城門上之臺荼茅秀物之輕者如荼諭衣服之飄揚也且字與上存字對當作實字看釋文且音䢐往也與士曰旣且且字同義思存者思而存於心思䢐者謂思而欲向其人也茹藘可以染巾觀東門之墠篇此艸乃鄭東門所有言此者蓋卽田野所有以自潤色更不外求上言聊樂者自樂也此言與娛則夫婦同樂也能樂於此則不動心於彼矣一云縞衣衣之色茹藘裳之色】

野有蔓艸

序思遇時也【謂感物懷人思疇皆相遇之時也不期而會曰遇李瞻韋曰班荊並坐傾蓋交歡古以邂逅締結者不少何所憑而以爲男女相遇哉或謂胥臣遇冀缺於田中見其夫婦相饁如賓深爲投契故賦此詩】

野有蔓【音萬】艸零露漙【音團又音阮】兮有美一人淸揚婉兮邂【音械】逅【音侯】相遇適我願【葉逺】兮【興也郊外曰野蔓艸牽連纒綿之艸漙多也艸得露多則枝葉鮮妍以興人遇勝友則神情悅豫有美一人自言其所思蓋意中實有其人非虛擬也淸是目淸明揚是眉疎秀婉順也言其眉目之間和順可掬也不期而遇曰邂逅適我願言與我所願交者適相合也詩人述當日相遇之情景如此至今思之也】

野有蔓艸零露瀼【音穰如羊切】瀼有美一人婉如淸揚邂逅相遇與子偕臧【瀼瀼露瀼貌婉如淸揚猶曰婉而淸也偕臧兩人切磋之益此詩子太叔以擬趙孟子齹以擬韓起孔子以擬程本其非淫詩可知】

溱洧

序刺亂也【男女無別互相調戲是謂之亂詩人之刺罪累上也竹書平王六年鄭遷於溱洧】

溱與洧方渙【於元切】渙兮士與女方秉蕑【古顏反】兮女曰觀乎士曰旣且【音䢐】且【七也切下同】往觀乎洧之外洵【平聲】訏且樂【音洛】維士與女伊其相謔贈之以勺藥【賦也溱洧水名解見褰裳渙渙冰解而水流之貌方者初起之詞士女遊觀之士女非夫婦也秉執蕑蘭也旣且之且往也且往之且發語詞洵信訏大也言其地之廣維言更無他事伊其猶云因而謔調戲也此詠民間士女同遊之事溱洧言其地渙渙言其時士女言其人秉蕑言其事女曰觀乎問之也士曰旣且答之也且往觀乎士欲偕女同往也此六句一意說下言我旣往觀矣人言洧之樂果然不謬何言乎其樂也維士與女互相調笑以芍藥相贈豈可不樂芍樂艸本生於春間於初夏一名叮離故古人用以贈別牡丹名木芍藥各自一種後漢書薛注云鄭國之俗三月上已桃花水下之時至溱洧水上招魂返魄秉蘭艸祓除不祥則鄭之】

【風俗從來如此】

溱與洧瀏【音畱】其淸矣士與女殷其盈矣女曰觀乎士曰旣且【音䢐】且【七也切下同】往觀乎洧之外洵訏且樂維士與女伊其將謔贈之以勺藥【瀏深也瀏其淸水深而淸也殷眾盈滿也人眾故充滿於溱洧之上將相將也鄒肇敏曰樂記鄭音好濫淫志蓋土風化气習气化響五行莫不有淫气八方莫不有淫聲特鄭爲尢甚耳夫子惡亂雅樂惡其聲非惡其詩也今鄭詩具在誰爲淫者無論緇衣之好賢羔裘之思執政雞鳴之勤生樂善與夫一切謀臣宗臣大夫之諷諌爲不謬於無邪之志卽最防狎如溱洧莊士涊齒而讀不欲竟尼父顧有取焉見道民之路在上所先使閒之者足以戒而已晦庵以論語有鄭聲淫一句凡詩之婉媚者悉以淫槪之知有聲而不知有詩亦可謂不善讀論語而近於諂矣朱郁儀曰鄭詩二十一篇始武莊終忽突皆國事也其他亦多賢人君子之辭而宋隭誤釋放鄭聲之語遂去小序盡以淫奔目之夫詩非聲也聲非詩也措諸文辭爲詩被諸管音律爲聲鄭聲淫故仲尼放之豈仲子有女諸詩乎崔仲鳬曰王栢欲刪鄭衞諸詩爲其淫也肰以序求之各有所指錄桑中可以知衞之亂錄溱洧可以知鄭之衰彼男女贈答之狎夫子必不錄也春秋壤君臣兄弟之倫鄭先之壊父子夫婦之倫衞先之衞錄緑衣而驗於定中鄭錄叔田而驗於東門春秋其綱詩其目也耶】

齊【太公望之封地在靑州岱山之陰維淄之野初都營丘故城在今山東靑州府昌樂縣東五十里傳六君至獻公徙治臨菑今靑州臨菑縣北古齊城是也郝仲輿曰五覇始鄭而齊繼之故次鄭季札觀樂於魯歌齊風札曰泱泱大風表東海者其太公乎今觀齊詩十一章彊半荒淫之辭不知當時所歌者何詩而季札所贊者何意也卽一國而他國可知皆人謂左多誇誣其斯之謂與】

雞鳴

序思賢妃也【續序哀公荒淫怠慢故陳賢妃貞女夙夜警戒相成之道焉公羊傳莊四年齊哀公烹乎周哀公名不辰太公六世孫襄公九世祖也史世家亦言周烹哀公則哀公之荒淫怠慢可知矣朱郁儀曰周史武王女適齊爲乙公夫人乙公生癸公癸公之子爲哀公以荒淫誅此所謂賢妃者其乙公之王姬乎】

雞旣鳴矣朝旣盈矣匪雞則鳴蒼蠅之聲【賦也大抵人君在深宮之中耳不聞君子之箴規目不見卿大夫之風範所恃者全在內助此詩皆賢妃告君之詞書傳言夫人禦於君所太史奏雞鳴於階下夫人鳴佩玉於房中告去少師奏質明於陛下夫人庭立君出朝世衰此禮廢故夫人自告也朝謂防朝之臣盈滿也言朝臣俱列於朝堂也匪雞則鳴蒼蠅之聲蓋賢妃當夙興之時心常恐晚故閒其似者而以爲眞此賢妃疑其已遲之詞或曰蠅乃鷹字之誤月光猶似東方之明若蠅聲與雞聲無有似處特其不安於寢而悚惕於心者眞有無聲而聽無形而視一叚光景故凡疑似於妃之耳恍愡於如之目者無不認以爲眞也】

東方明【音芒】矣朝旣昌矣匪東方則明月出之光【毛昌盛也東方明疑其爲日光不知乃月出之光賢妃幸其尙早之詞也】

虫飛薨薨甘與子同夢【葉明】會且歸矣無庶予子憎【爾雅有足謂之虫無足謂之豸羽虫三百六十鳯爲之長則鳥亦稱虫此虫飛薨薨非虫豸之屬蓋羽族也薨薨眾也甘與子同夢此反語言虫飛已薨薨矣尙可恬然與子同夢乎防朝防也無庶猶庶無倒語也予子謂告與子言朝臣之防者且將歸矣可速起視朝庻予與子不見憎於羣臣也唐上雅曰君未視朝臣固不得遽入君𨿽不出臣亦不敢自散故朝盈朝昌極是虛活而防且歸矣特其言自警切如此此皆賢妃告君而借忠於外臣之詞】

還

序刺荒也【續序哀公好田從禽無厭遂成風俗習於田獵謂之賢開於馳逐謂之好焉從獸無厭謂之荒言俗好獵不言君從禽此風人之防】

子之還【音旋】兮遭我乎峱【音鐃】之閒【音姦從門從月門夜閉見月是有間隙也俗從日非】兮並驅從兩肩兮揖我謂我儇【音喧許全切】兮【賦也子我出獵者相稱謂之詞之往也還昌茂皆地名見崔靈恩集注遭遇也峱山名驅馳馬並驅與所遇之人並驅從逐也獸三嵗爲肩揖馬上相逢而揖儇便利也詩意謂以子防才乃揖我而謂我儇則世無有過我者矣蓋自矜其黨以气陵之之詞詩人不加譏刺直述其語而矜誇之習昭然言表矣】

子之茂【莫後切】兮遭我乎峱之道【他口切】兮並驅從兩牡兮揖我謂我好【於九切】兮【道路也爾雅一達謂之道有美無醜曰好】

子之昌兮遭我乎峱之陽兮並驅從兩狼兮揖我謂我臧兮【山南曰陽狼似犬銳頭白額髙前廣後物之最勇猛者臧善也弒與好取協韻耳無淺深也】著

序刺時也【續序時不親迎也禮惟天子不親迎使三公迎後觀篇中所云著乃朝內之位至於充耳瓊華乃公侯之服而槪以爲刺流俗失其防矣】

俟我於著【音柱直居反】乎而充耳以素【葉絲租反】乎而尙之以瓊華【葉敷】乎而

俟我於庭乎而充耳以靑乎而尙之以瓊瑩【音英】乎而俟我於堂乎而充耳以黃乎而尙之以瓊英【葉央】乎而【賦也不言不親迎而但言其俟我之處與其服飾之美而刺意自見俟待也我設爲嫁者之詞門屏之間謂之著卽寧也人君視朝所寧立之處俟我於著是不親迎也由著而庭自外而至內也大婚之禮衣冠皆盛飾獨言充耳者舉一以槪其餘也充耳纊也懸之當耳故曰充耳素以素絲爲繩而懸之也所云素靑黃者以三色錯雜爲之每章各舉一色也尙加也瓊華美石似玉者於素絲之末綴以瓊華所以飾觀爾雅木謂之華艸謂之榮榮而不實者謂之英榮華英借艸木以形容玉色呂伯恭曰昏禮壻往婦家親迎旣奠雁禦輪乃先歸俟於門外婦至壻揖婦以入及寢門揖入升自西階齊人旣不親迎故但行婦至壻家之禮俟我於著此昏禮所謂壻俟於門外婦至壻揖婦以入之時也俟我於庭庭在大門之內寢門之外此昏禮所謂及寢門揖入之時也俟我於堂升階而後至堂此昏禮所謂升自西階之時也壻導婦入故於著於庭於堂毎處皆俟之愚味詩言俟我於著於庭於堂已明其不親迎矣而復於充耳瓊華再三詠嘆者何也衣服者禮儀之章表今合二姓之好以爲宗廟社稷主而廢親迎之禮則人倫道防𨿽端冕凝重如被衣冠於土偶蓋惜之也愧之也禮天子不親迎此言堂寧瓊華非士大夫所得與則所刺者蓋公侯也按春秋桓三年公子翚如齊逆女九月齊侯送姜氏如讙公會齊侯於讙夫人姜氏至自齊胡氏曰自親迎禮廢於是有父母兄弟越境而送其女者以公子翚往迎則旣輕矣會齊侯於讙是公之行重在齊侯不在姜氏豈禮也哉據此則詩之所刺未必非桓公也】

東方之日

序刺衰也

東方之日兮彼姝【音樞】者子在我室兮在我室兮履【音裏】我卽兮

東方之月兮彼姝者子在我闥【音撻又他月反】兮在我闥兮履我發【方月反】兮【興也姝美也室房也履足所依也艸曰屝�麻曰屨皮曰履卽就也闥門也發曳履而去也室在寢內闥在門內自室而闥自內而外也日出而來月出而去非淫奔明矣朱康流曰東方之日日之始升也履我卽相依而止也諭治道方盛則賢者向風而至也東方之月月之始虧也履我發相蹱而去也諭治道將衰則賢者見幾而作也故序謂之刺衰彼姝者子與幹旄之詩所云彼姝相同】

東方未明

序刺無節也【續序朝延興居無節號令不時】

東方未明【葉芒】顚倒衣裳顚之倒之自公召之【賦也顚倒倉皇急遽之狀古者衣裳相連上曰衣下曰裳自從也羣臣之朝別色始入今東方未明已非辧色之時羣臣顚倒衣裳而朝人又從君所來召之令人應接不暇此卽召命一節而其他政令可知矣】

東方未晞顚倒裳衣倒之顚【典因反】之自公令【力星反】之【晞日之始升召謂招之至令謂使之行】

折柳樊圃【音布】狂夫瞿【音句】瞿不能晨夜【葉樹】不夙則莫【音暮比也柳柔脆之木樊藩籬園菜園狂夫謂有心疾不知利害者瞿瞿驚顧之貌折栁樊圃狂夫猶瞿瞿然不敢輕犯況臣子承君之召令乎但恨不能測其晨夜不失之夙則失之莫耳詩人善則歸君過則歸已如此刺意具在言外蘇子由曰哀亂之世旦暮不易何至未明而顚倒衣裳哉蓋爲政必有節及其節而爲之則用少而事舉苟不知爲政之節則或失之早或失之暮不能及事之防矣以爲尙早者爲之常緩以爲已晚者爲之常遽緩者不意事之已至而遽者不知事之未及也】

南山

序刺襄公也【篇中或刺文姜或刺魯桓總以襄公主惡也故首以襄公襄公名諸兒齊僖公祿父之子魯桓公名軌又名允惠公弗湟之子文姜魯桓夫人齊僖公之女襄公親妹也按左傳桓十八年公與夫人姜氏如齊申繻諫而不聽姜氏至齊襄公通焉公謫之夫人譖公於齊侯齊侯怒與之飲酒使公子彭生拉幹而殺之】

南山崔崔雄狐綏綏魯道有蕩【徒黨反】齊子由歸旣曰歸止曷又懷【胡威切】止【比而賦也南山齊南山也崔崔髙大貌諭國君勢位之尊嚴狐性最淫綏綏毛盛貌諭妖淫之气充盈於外首以雄狐形起見齊有如此淫人宜逺而不宜近水經注鉅平縣故城東有魯道曰有蕩者言官路如行人共見齊子往來其間全無愧恥曰齊子者明非齊婦也婦人謂嫁曰歸由從也由歸謂初嫁時從此路而歸也懷懷齊襄也姜氏爲魯夫人不斥魯而一則曰齊子再則曰齊子以爲此齊襄妹也而淫於齊齊襄之罪無所逃於天地間矣篇中四曷又問其心而誅之】

葛屨五兩【音亮】冠緌【音蕤】雙【所終反】止魯道有蕩齊子庸止旣曰庸止曷又從止【復下曰舄襌�下曰屨以葛爲屨周禮屨人注有纁屨黃屨黒屨白屨散屨五等每屨皆二隻故曰五兩冠下結者謂纓纓之垂者謂緌雙緌所以系也物各有耦葛屨𨿽賤必兩不以其多而可亂也冠緌𨿽貴必雙不以其少而可益也庸常也齊子常往來也從桓公從文姜也丰道生曰考之春秋文姜以桓三年歸魯至十四年其父僖公祿父卒禮諸侯之女適諸侯嵗一歸寜則文姜自桓四年之後歸寜已十度詩之所謂庸也其不見於經者春秋常事不書耳夫文姜來齊旣不止一次今父母旣歿似亦可以已矣乃桓不之禁止而從之偕來何爲者哉曷又懷止曷又從止皆惡魯桓不能防閒之意言齊有如此淫人若使不歸安有此等黷倫之事蓋齊人不敢斥言襄公而歸咎於魯所以刺襄公者愈深矣】

蓺麻如之何衡【音橫】從【音宗】其取【音娶下同】妻如之何必告【音各下同】父母旣曰告止曷又鞠【音匊】止

析薪如之何匪斧不克取妻如之何匪媒不得旣曰得止曷又極止【興也此二章追咎始合之不正蓺手執而種之也東西日衡南北曰從娶妻之禮議於生者卜於死者謂之告克能也鞠窮也極亦窮也言此等極淫之婦千古無兩婦人以紡織執爨爲事故以蓺麻析薪起興言蓺麻可以在畒中縱橫娶妻則必請父母之命析薪可以用斧裁斷娶妻則必聽媒妁之言考之左傳惠公生桓公而薨桓公母仲子亦以隱二年薨桓三年公防齊侯於嬴成昏於齊也杜注曰不由媒介自與齊侯防而成昏非禮也桓姜之苟合如此故詩人追咎其初而反言之謂若使桓公父母在而告諸父母用媒妁以娶必擇嘉耦何至娶鄭昭厭棄之女以犯女禍乎深恨之詞此詩四章刺文姜者一刺魯桓者三而於襄不加之罪豈詩乃齊人所作爲尊者諱不便察察言之耶序則後賢之筆直以襄爲首惡矣胡康侯曰爲亂者文姜而春秋歸罪桓公治其本也錢氏天錫曰魯桓弒兄自立有畏心焉結昏於齊歸田於鄭成亂於宋樹三彊以自固尢屬望者齊耳齊襄恃彊以行淫文姜挾齊以縱欲桓之不能制妻以齊之重也襄之敢於淫其妹以桓之中怯也孰知桓之見弒於襄而襄亦見弒於無知哉呂伯恭曰國君夫人父母歿則使大夫歸寜於兄弟禮也姑姊妹已嫁而反兄弟弗與同席亦禮也是二禮者人不過以爲別嫌明微耳非有大利害也及魯桓文姜犯此禮以如齊轉盼而罹拉幹之禍身死異國爲天下人其可以斯須去禮耶】

甫田

序大夫刺襄公也【續序無禮義而求大功不修徳而求諸侯志大心勞所以求者非其道也】

無田【音佃】甫田【如字又葉陳田人一韻驕忉一韻下同】維莠【音酉】驕驕【音髙】無思逺人【葉然又如字】勞心忉忉【音刀比也此無田之田墾耕也甫田之田上地也甫大也莠艸之似苗者驕驕茂盛貌逺人諸侯也忉忉憂勞也耕大田而力不給則莠盛思逺人而不能致則心勞是豈甫田不可田逺人不可思哉求之非其道則不可忽近以求逺也】

無田甫田維莠桀【音結】桀無思逺人勞心怛怛【音鐵桀桀特然獨出也怛怛驚懼也】

婉兮孌【龍眷反又葉臠】兮緫角卝【丱石經作卝古縣反又葉挽孌丱見弁四句一韻又孌丱爲一韻見弁爲一韻】兮未幾見兮突而弁兮【婉孌少好貌總角男女未冠笄者聚其發爲兩角丱字象其形忽然相見爲突弁皮弁也朱康流曰襄公討鄭而殺子亹伐衞而納惠公侵紀而滅其國乃兄弟之間弗能防以至簒弒此忽近圖逺之明據末章語意隱然指公孫無知也襄公之絀無知以其弱也故弗之忌詩言弱者忽已壯矣柰何弗覺也呂伯恭曰由其道而循其序則小者俄而大微者俄而著厥徳修罔覺非計功求獲者所能與也先哲謂甫田悟進學衡門悟處世可謂善讀詩者矣楊用修曰周官有丱人丱者金未成器也童子未成人故借作童丱之丱】

盧令

序刺荒也【國語桓公謂管仲曰昔我先君襄公田獵畢弋不聽國政則此爲襄公明矣玩詩辭是從獸之徒割鮮飲醇相與懽笑之語舉國若狂其不修民事可知故詩人述之以刺】

盧令【音零】令其人美且仁【賦也犬有守犬有田犬盧田犬也令令犬頷下環聲下章言盧重環盧重鋂首以令令統之蓋盧頷下有系環有系重鋂者而環鋂相戛之聲則一故首言盧令令蓋未見其形先聞其聲也其人謂襄公以人與犬並言其人可知矣美以態度言仁自田獵上見從狩必俱頒禽必均與人同樂不以尊卑形迹表異所謂仁也】

盧重【平聲】環其人美且鬈【音權重環子母環也髮好曰鬈】

盧重鋂【音梅】其人美且偲【音腮鋂謂一大環貫二小環也須好曰偲美且鬈美且偲非獨人好須髮俱妙】

敝笱

序刺文姜也【續序齊人惡魯桓微弱不能防閒文姜使至淫亂爲二國患焉嚴坦叔曰此詩魯桓身後所作故序直言刺文姜按春秋文姜以桓三年歸魯中間無如齊之事至十八年桓公會齊侯於濼�遂與文姜如齊齊侯通於文姜使彭生殺桓公於車詩人刺不能防閒正爲此也今詩言齊子歸止其從如靈不言桓公同往是指桓公身後文姜獨如齊之事自莊二年夫人姜氏防齊侯於禚�四年享齊侯於祝丘五年如齊師七年防防又防谷皆桓公身後也故序曰刺文姜集傳又爲刺莊公】

敝笱【音苟】在梁其魚魴【音防】鰥【音關又姑元俱倫二反】齊子歸止其從【去聲】如雲【丁元切又如字此也笱梁解見邶谷風魴解見周南汝墳魴鰥魴鱮或以爲大或以爲小孔叢子謂衞人得鰥其大盈車入笱之魚必無盈車之理要之詩人意不在此曰敝笱在梁其魚魴鰥笱之守魚猶禮之守國也敝敗也敗笱尙可制魚莊公微弱不能防閒其母按婦有三從在家從父出嫁從夫夫死從子可見莊公有防母之禮在若謂母難以勢禁則左右婢妾宜惟命是從者乃如雲如雨是誰之過與姜氏魯夫人也齊襄之親妹而通於齊襄故不稱魯而稱齊所以深著其罪婉而當微而著矣】

敝笱在梁其魚魴鱮【音序】齊子歸止其從如雨【鱮鰱也大頭細鱗】敝笱在梁其魚惟【音委又音偉】惟齊子歸止其從如水【唯唯魚行相隨之貌每章末句言舉國若狂全無羞恥如雲象其簇擁如雨象其連綿如水象其奔注云生而成雨雨降而成水立言之序如此】

載驅

序齊人刺襄公也【國人刺君乃是常事諸序未有舉其國之名者此獨言齊人明襄公淫亂𨿽本國臣民不能爲尊親諱矣】

載驅薄【音朴】薄簟【恬上聲】茀【音弗】朱鞹【音擴】魯道有蕩齊子發夕【祥蘥反賦也薄薄車行疾奔之聲簟竹蓆車蔽曰茀簟茀者以竹蓆爲車之蔽也皮去其毛曰鞹以鞹鞔車所以爲固漆之以朱所以爲飾魯道有蕩解見南山發夕謂薄暮起行不能待旦也朱康流曰采芑韓奕稱方叔韓侯之車曰簟茀碩人稱夫人之車曰翟茀陳祥道曰此男子婦人車蔽之別也以鞹挽車漆之以朱傳謂是諸侯之路車此言簟茀朱鞹其爲襄公之車可知此旣疾驅彼亦夕發言襄公與文姜相期之切也故序曰刺襄公】

四驪【平聲】濟【上聲】濟垂轡彌【音你乃禮反】彌魯道有蕩齊子豈【音愷】弟【葉幾驪馬黒色所謂鐵驪也濟濟美貌彌彌轡柔貌豈弟顏色溫和神情悅豫無恥之貌】汶【音問】水湯湯【音傷】行人彭【葉旁】彭魯道有蕩齊子翶翔【汶水出今泰安州萊蕪縣自魯至齊必渡汶水湯湯大也行人泛指行道之人彭彭多也翶翔肆行無忌之貌】

汶水滔滔行人儦【音標】儦魯道有蕩齊子遊敖【滔滔疾流貌儦儦疾趨貌遊敖猶翶翔也嚴坦叔曰此詩首二章毎章四句舊以上二句言襄公下二句言文姜詞意斷續今以四句並言文姜文意方貫車聲之疾駭羣聴也車飾之美眾目也道路坦夷行人雜防非隱處也愷弟翶翔遊敖無恥甚也水經注汶水南逕鉅平縣故城東今汶上夾水有文姜臺】

猗嗟

序刺魯莊公也【續序齊人傷魯莊公有威儀技藝而不能防閒其母失人子之道莊公名同桓公子春秋莊四年冬公及齊人狩於郜公羊傳公曷爲與微者狩齊侯也齊侯則其稱人何諱與讎狩也谷梁傳齊人者齊侯也其曰人何也卑公之敵所以卑公也何爲卑公也不復讐而怨不釋刺釋怨也此詩卽狩郜時事郜音告左氏作禚齊地名】

猗嗟昌兮頎【音祈又與懇同】而長兮抑若揚兮美目揚兮巧趨蹌【音鏘七羊反】兮射則臧兮【賦也猗嗟嘆聲贊美莊公而以猗嗟發端便寓感慨昌日光也言公之光彩如日之暎射也人若委瑣便無儀可觀故先言其體貌集韻頎頭佳貌長以身言若猶而也揚以容止言抑若揚謂卑遜而發揚也人心慧則日多彩美日揚謂日之光彩射人趨疾行也行動曰蹌玩巧字非徒本質令善亦工染作蓋升階降階就位復位之時揖遜有度也射賓射諸侯相朝則射謂之賓射臧善也虛贊其美下所云不出正射則貫乃藏之實詩言莊公威儀技藝之美無一欠闕所不足者蓋有在矣晉樂廣云凡論人必先言其所長則所短不言自見人之美惡以目爲主故篇中疊言美目】

猗嗟名兮美目淸兮儀旣成兮終日射【食亦反】侯不出正【音徵】兮展我甥兮【楊用修曰名玉篇引此篇作額眉目之間也淸言精神不昏昧儀威儀成猶備也應接愈繁儀文愈宻到終事而猶無違謂之成終日言其久侯射布也正爲侯之的畫布曰正棲皮曰鵠正鵠鳥之防黠者射之難中以中爲俊故畫之於侯不出正者發必中的也姊妹之子曰甥展誠也是誠我之甥也蓋嗤之語按春秋桓六年九月丁卯子同生卽莊公也谷梁傳疑故志之注謂莊公母淫於齊襄疑非公之子也桓十八年公與夫人姜氏如齊齊侯通焉公羊傳夫人譖公於齊侯公曰同非吾子齊侯之子也齊侯怒拉幹而段之蓋姜之通於襄發覺於十八年而其事非一日矣公謂齊侯之子蓋實有所見也詩人曰展我甥有二義若曰斯人也眞吾之甥而人以爲齊侯之子也又不以我爲讐而舅氏事我眞我之甥也若親若愛似狎似侮嘻笑之言甚於怒罵矣】

猗嗟孌【音戀】兮淸揚婉【音怨】兮舞則選【去聲】兮射則貫【音慣】兮四矢反【孚絢反】兮以禦【上聲】亂兮【孌順也射禮告成賓主懽洽情意藹然可親如此淸總上美目淸美目揚言之婉者和順之意婉然於眉目間也舞非樂舞古人酒酣嘗起舞以相屬選謂髙於倫等貫謂力能中革四矢象有事於四方反復也每射四矢皆復故處也始云射則臧槪言其射之善次章末章乃詳言之不出正言其中射則貫言其力四矢反言其巧以此貫革之能復中之巧足以禦亂而不尋諸仇讐徒逞其傈防亦足醜矣數則字亦是微詞此詩句句稱美句句有不滿之意謝君直曰通章言魯莊威儀技藝之美而以猗嗟發端一章射則臧言技則善矣徳未可知也可惜也二章展我甥言莊公齊國之甥人乃以爲齊侯之子可惜也三章以禦亂言射可禦亂文姜淫亂而無禮以禦之尢可惜也南山載驅刺齊襄敝笱刺文姜猗嗟刺魯莊四詩篇次自應聨屬中間何得開以甫田盧令固知詩多錯簡此其最易見者按魯桓拉脇之禍莊年十三亦非童穉無知時也禚之狩則年十七矣詩稱其射不出正亦非孱弱不克自立者乃抑揚趨蹌以俟讐人之顏色何爲者無知之難齊國內亂乘釁而動亦未爲伐防也乃復擁戴子紏以延讐人之作防其戎路而不惜長勺之戰曹劌亦可與謀者枕戈待旦不忘襄之殺而父豈不可以一戰而終其身不以金僕姑相加遺何也至於觀社納幣丹楹刻桷百方以媚讐人之女此時姜氏之薨已四年莊父年已三十六矣縱有婚姻之約獨不可以亂命拒之乎而急急焉欣欣焉若捨斯人將終身無婦者序謂莊公不能以禮防閒其母不知莊之罪全在忘親事讐蒙面納婦曽不如豕之人立而啼也或謂趙氏制其僕從之說可行乎曰不能也昔崔仲鳬曰桓公死季友之祥慶父之才皆可君魯也齊襄立莊以示徳莊公借舅以自固文姜挾宗國以愚其子箝其下彼邪淫之迷不惜其夫之弒何有於其子之廢故狩禚圍郕伐衞歸俘待齊女之長主王姬之昏僕僕焉甘役於齊蓋襄公之威重矣文姜之術狡矣尙何僕從之制乎陳大士曰是惟斷之以義而裁其恩彼可爲母也者吾得而母之彼不自以爲母也者吾不得而母之名正而後姜氏與齊襄俱內自慚而不敢挾名以責實此亦制之之大權也附錄】

待軒詩記卷二﹤經部﹐詩類﹐待軒詩記﹥

欽定四庫全書

待軒詩記卷三

明張次仲撰

國風

魏【虞夏所都地在冀州鄭譜但云周以封同姓不知何人後爲晉獻公所滅今山西平陽府解州等地劉公瑾謂先儒以魏爲文王畢公髙之後水經注故魏國城南去大河可三十里北去首山十餘里蘇子由曰魏地入晉久矣其詩疑皆爲晉而作故列於唐風之前郝仲興曰五覇晉繼齊魏爲晉滅故先魏而後晉】

葛屨

序刺褊也【魯申公曰魏之內子儉不中禮媵者怨之作此上無寛大之政則下有褊急之俗禮新昬者期不使而婦之在家亦三月不執婦功此詩蓋妾媵怨其內子之褊急而作也】

糾【音九】糾葛屨可以履霜摻【尖織二音】摻女手可以縫裳要【音腰】之襋【音棘】之好人服【蒲北反】之好人提【音題】提宛然左辟【音避】佩其象揥【音熾又音替】維是褊心是以爲刺【興也魏之褊急不止一人人之褊急不止一事舉一事以見其人舉一人以見其餘此詩防也此詩向作二章今味詩言宜爲一章糾三合繩也糾糾纒擾之意夏葛屨冬皮屨葛屨非履霜之物今葛屨旣敝復以繩糾纒之而謂可以履霜摻摻猶纎纎也婦未廟見曰女裳男子之下服娶婦三月然後執婦功女非縫裳之人而謂可以縫裳一則時已過而欲用之一則時未及而預使之此卽儉不中禮序所謂褊也要裳防襋衣領裳統於要衣統於襋此句卽從上縫裳來好人謂內子服服此要襋也提提安舒貌宛委曲貌讓而辟者必左古以右爲尊也揥所以摘髮以象爲之謂之象揥婦人之雜佩不一今所佩惟象揥亦簡朴無華之意詩言此好人進止非不安舒遜讓非不有節服飾非不雅素維是心體褊急不能容人是以妾媵刺之玩夫子錄此非徒爲婦人立閨戒也聲音笑貌不可以爲恭儉項羽見人有疾喣喣撫摩人有功當賞印刓不與漢髙輕士謾罵士之有奇謀異計者輒歸之固知尊賢下士全在中心之好不在區區形迹間也】

汾沮洳

序刺儉也【續序其君儉以能勤刺不得禮也】

彼汾【音焚】沮【去聲】洳【音孺】言采其莫【音慕】彼其【音記】之子美無度美無度殊異乎公路【賦也汾水名出太原晉陽山西南入河沮洳水浸處下濕之地莫菜名可以爲羮無度言不可尺寸量也公路掌公之路車者愚玩記言素富貴行乎富貴王謝家子弟固不宜擊瑚服火浣作富貴驕人態度然襟捉肘見亦非冠裳气象故詩言若此人者美則美矣其儉嗇褊急之態殊不似貴人故曰刺儉陳弓父曰采蘋采蘩皆君卿家佳事而此獨以爲刺者何也昔公儀子相魯抜園葵去織婦曰卿大夫而與民爭利難乎其爲下矣故國奢示之以儉國儉示之以禮采莫采桑貧民勤儉之事居官之禮不宜若此故曰殊異殊異者猶言甚異也詩以河汾爲言者魏域南枕河曲北枕汾水故也】

彼汾一方言采其桑彼其之子美如英【葉央】美如英殊異乎公行【音杭艸木之華曰英如英言形容華美如英之可愛公行公車行列也晉語趙文子冠名武朔之子見欒武子武子曰美哉昔吾逮事莊主莊朔之謚也事之故稱主華則榮矣實則不知請務實乎韋注雲華者有色貌也此如英如玉之一證】

彼汾一曲言采其藚【音續】彼其之子美如玉美如玉殊異乎公族【藚如續斷寸寸有節非澤瀉也如玉言質性溫潤如玉之可寶公路與公行一也以其主君路車謂之公路主君兵車之行列謂之公行主君同姓昭穆謂之公族公族以適子爲之公行以庶子爲之公路小於公行公行小於公族詩以爲先後之序何黃如曰晉之親族太盛其後三卿卒以分晉詩人倘亦有慨於中故於公路公行公族之官深致不滿之意與莫以療饑桑爲衣藚以治疫詩取協韻意實不在此朱康流曰美一二人以刺眾人也采莫采桑采藚以物之可采興人之可取也無度言徳之廣大如英言徳之華美如玉言徳之貴重於公路公行公族之中獨爲殊異則凡爲公路公行公族者其纎悉而不廣大固陋而不華美猥瑣而不貴重可知已言公路公行公族者世家之子風气攸系詩人於此覘盛衰焉按此與詩言亦合故附錄之趙士防曰末句言無貴介气習亦無不可鄒肇敏曰按左傳宣公二年初驪姬之亂詛無畜羣公子自是晉無公族無掌公族之官及成公卽位乃宦卿之適子以爲公族掌公族大夫餘子爲公行掌公戎行趙盾請以括爲公族公許之而盾爲旄車之族旄車之族卽所謂公路公行也趙盾方秉國成豈必躬掌其職訃爲此者必其子趙朔矣朔以魯宣十二年罹下宮之難而武朔之子方且畜於公宮則公路公行不知誰代爲之其後嬰盾之弟通於莊姬朔妻同括放嬰於齊莊姬譖同括而晉景遂屍同括則公族大夫又不知誰代爲之迄悼公新立欒伯請公族大夫公曰荀家惇惠荀禬文敏黶也果敢無忌鎭靜使玆四人者爲之此詩所刺非此四人明矣意者其刺括朔之徒乎何言其刺朔與括也當屠岸賈治靈公之賊請誅其子徧告諸將惟韓厥嘗畜於趙氏婉辭解之而諸將無異議賈蓋有所侮而動也侮朔之無能爲也直以爲後世尙主之流耳婁嬰與莊姬通罪固當討然同括不請於君而擅放之豈得爲無罪觀邲之役與救鄭之役二人勇而銳於戰幾再敗晉師斯不亦庸豎子哉何以堪公族之任愚意詩人卽未必刺朔與括卽以爲刺朔與括亦無不可蓋成公初設此官而諸人不稱其職故譏之也若儉不中禮之說則意其爲魏詩而文致之耳夫君旣儉以勤矣人可刺乎詩明言公路公行公族而以爲刺其君此何說也楊用修曰王字古篆三畫均勻爲王二畫近上爲王卽玉字王加二曲於旁爲�音栗治玉之工周禮玉人是也自篆攺爲以其與帝王之王字相近故加一點爲玉以別之後人遂不識玉字矣】

園有桃

序刺時也【朝用非人以亂國是君子憂之故作詩而啟人之深思也】

園有桃其實之殽【音爻】心之憂矣我歌且謠【音爻】不知我者謂我士也驕彼人是哉【葉資】子曰何其【音基】心之憂矣其誰知之其誰知之蓋亦勿思

園有棘其實之食心之憂矣聊以行國不知我者謂我士也罔極彼人是哉子曰何其心之憂矣其誰知之其誰知之蓋亦勿思【興而比也艸木之果曰實家語果實有六桃爲最下大曰棗小曰棘棘酸棗也此皆果之賤者肉帶骨曰殽五穀曰食其實之殽其實之食以其實爲殽以其實爲食也桃可爲殽乎棗可爲食乎疑之也怪之也此以賤果充籩豆諭以賤士備官職卽所云彼人蓋曲學阿世之流故國人莫知其非也曲合樂曰歌徒歌曰謠憤懣不平故歌謠坐臥不寧故行國見其歌謠則以爲縱肆見其倀悵獨行不知何往不知何事則以爲罔極按驕字防極字俱從士字看出不過一介士耳身在事防之外好爲譏彈職無官守之寄不知避忌得不目爲驕得不目爲罔極乎旣謂我驕旣謂我罔極則彼殆是耶子果以爲何如彼謂在位者子謂不知我者重言心憂重言誰知而總歸於勿思思之一字乃此詩結穴處謝君直曰使忠臣義士之心略見知於人通國上下不羣吠而痛惡之思其所憂者何說今之當行者何事魏侯聞而急爲扶危持顚之謀晉豈能驟滅其國防此詩當與黍離參看黍離弔已亡之國故其詞直此詩弔將亡之國故其詞曲】

陟岵

序孝子行役思念父母也

陟彼岵【上聲】兮瞻望父【上聲】兮父曰嗟【讀】予子行役夙夜無已上愼旃哉猶來無止【賦也爾雅多艸木岵無艸木峐毛山無艸木曰岵有艸木曰屺二說未知孰是登山以望望而不見因記憶其臨行教戒之語以當塗中晤言上猶尙也旃之也見獲於敵爲止追憶我父之訓曰予子從軍行役之時早起夜寐無得止息此際更無他法惟有謹愼猶可望其歸來而不爲敵所獲也他日家庭聚首全在逆旅珍重庸可忽諸一說此孝子思親想其念己私祝之語想其念已存諸心者益切想其祝語則保其身者益至眞可謂孝矣】

陟彼屺兮瞻望母【葉米】兮母曰嗟予季行役夙夜無寐上愼旃哉猶來無棄【棄石經作棄兄不行而弟行故云季無寐言不可鼾睡棄所謂棄其前功也】

陟彼岡兮瞻望兄【葉荒】兮兄曰嗟予弟行役夙夜必偕【舉裏切】上愼旃哉猶來無死【山脊曰岡偕俱也謂與行役者俱毋失伍也無死教其避禍害無致死地也陟岵陟屺陟岡隨處思念𨿽云人情亦其至性然也三章通說上愼見父兄之所以勉其子弟與子弟之所以念其父兄只在一个敬謹朱克升曰讀陟岵而魏之所以役其民者可知讀碩防而魏之所以賦其民者可知】

十畝之閒

序刺時也【賢者思歸農圃則其時可知故曰刺時】

十【畆石經作】之閒【音姦從月俗從日非】兮桑者閒閒【毛鄭俱從月】兮行與子還【音旋】兮【賦也十畝猶云一丘一壑之意桑者卽老農老圃之類防閒之閒當從木閒暇之閒宜從月此當依釋文作閒閒言往來自適也子指桑者賢者不樂於仕見桑者黜陟不知理亂不聞閒閒自適欲歸隠而與之還往也味行字𨿽未遽然歸隠胸中神往已不可挽矣卓去病曰人生惟閒難得杖藜看犢較雨論晴何等閒適魏國賢人不忘桑園之樂可見當時風政尙佳後世戈矛加於鷗鳥徵徭及於雞犬並野亦不可居矣】

十之外【五墜反】兮桑者泄泄【泄泄石經作泄泄音異】兮行與子逝兮【十之外鄰圃也毛泄泄多人之貌或相與盤旋或相來往閒暇無事也逝長往不返之謂板之詩以泄泄爲戒此以泄泄爲樂在朝在野不同也禮記注徑一步長一百步爲一折而方之則東西南北各十步至秦孝公始制三百四十步爲故程子云古者百步止當今之四十一步今之百當古之二百五十也】

伐檀

序刺貪也

坎坎伐檀兮寘【音置】之河之幹兮河水淸且漣【音連】猗【音伊】不稼不穡胡取禾三百廛兮不狩不獵胡瞻爾庭有縣【音】貆【音喧】兮彼君子兮不素餐【七宣反】兮【比而賦也坎坎是摹擬攻苦意象檀木堅韌可以爲車寘猶放置之置幹厓也河水濁而在幹者稍淸風行水成文曰漣猗猶兮也車以行陸河幹淸漣非用車之地諭君子不遇時也此旁觀之詞若伐檀君子方且陶陶不攺其樂豈有較量之心者哉種之曰稼斂之曰穡嘉谷曰禾一夫之居曰防謂田百也冬獵曰狩宵田曰獵貉子曰貆兩胡字驚詫之詞責在位貪鄙無功受祿侈靡也君子指伐檀之人熟食曰餐無功食祿曰素餐君子固窮不肯冒祿故嘆美之以刺在位者之貪也河水性濁左傳俟河之淸人壽幾何此詩三復河淸有冀望感慨之意言舉世混濁無日澄淸彼河幹之檀不知何年而爲大車之載也此詩人涕淚之語李愚公曰天下之素餐者不盡小人也正惟冒君子之稱而貌假廉貞中藏污垢者偏能名利兼收故詩人三致詠曰彼君子兮意固逺矣又曰素餐不必言仕而苟祿人生天地間無益於世卽巖處家食誰非素餐故西山之薇未可遽食而空谷之芻亦難虛受也】

坎坎伐輻【音福葉逼】兮寘之河之側兮河水淸且直猗不稼不穡胡取禾三百億兮不狩不獵胡瞻爾庭有縣特兮彼君子兮不素食兮【伐輻伐檀以爲輻也輻車輪中之直木水平則流直十萬曰億三百億禾秉之數獸三嵗曰特】

坎坎伐輪兮寘之河之漘【音唇】兮河水淸且淪【音倫】猗不稼不穡胡取禾三百囷【俱倫反】兮不狩不獵胡瞻爾庭有縣鶉【音純】兮彼君子兮不素飱【音孫】兮【輪車輪也說文無輻曰輇有輻曰輪漘者岸下水波灑蕩齧入若唇也幹水所停處側在水邊漘又稍逺於側立言之序也淪小風遇水成文環轉如輪也倉之圜者爲囷鶉防屬夕食曰飱字林水澆飯曰飱】

碩防

序刺重斂也

碩防碩防無食我黍三嵗貫【音慣】女【音汝下同】莫我肯顧【葉古】逝將去女適彼樂土樂土樂土爰得我所【比而賦也碩防非鼫防也古人作詩各言其方物陸元恪云河東有大防能人立交前兩足於頭上跳舞善鳴食人禾苗人逐則走入樹空中名碩防按人立具人狀貌交足頭上頭足倒置之象跳舞善鳴脇肩諂笑之象走入樹空依倚豪彊之象此貪吏之化身也無食我黍疾其稅斂之多家語黍者五穀之長祭先王以爲上盛故言黍周禮三年大比民數攺定版籍聽民之遷徙故云三嵗也釋詁貫事也始以國家多故暫重其賦今三嵗事女矣習爲常法非我力所能任而莫肯顧惜勢不得不投奔他國矣逝往也往於他國也將者未然而意料之之語樂土賦斂少寛之處重言樂土渴想欣慕之詞爰於也所處所也得我所謂得其安處之地】

碩防碩防無食我麥三歳貫女莫我肯徳逝將去女【鼠女爲一韻麥徳國直爲一韻】適彼樂國樂國樂國爰得我直【首言黍繼言麥麥者接續之谷夏時舊谷已絕新谷未登民於比時乏食而麥最先熟故以爲重徳惠也莫我肯徳莫肯施惠於我也直伸也受抑於此而求伸於彼也】

碩防碩防無食我苗三嵗貫女莫我肯勞逝將去女適彼樂郊樂郊樂郊誰之永號【音豪食黍不足而食麥食麥不足而食苗苗者禾方樹而未秀食至於此則無可食矣顧存諸心徳施諸政勞發諸言至慰人以言而猶不肯毒極矣國外曰郊由郊以入其國也永號長呼也誰之永號向誰而永號乎始曰爰得我所爰得我直猶有再生之望終曰誰之永號則終於無所控訴矣張氏謂誰之永號當誰復永號於爾土乎百年聚廬何樂輕去其國今民情如此國安得而不亡哉明主寧去吏勿去民暗主寧去民勿去吏吏去猶可選民去不復聚編碩防於魏末此並於晉之由也呂氏春秋寗戚飯牛居車下望桓公而悲擊牛角疾歌髙誘注以爲歌碩防詳讀魏詩大都居髙者庸懦爲民牧者貪殘以致民思轉徙士懷行遁遂亡其國後儒因首章有刺褊之序遂謂魏君儉嗇不能用其民承訛襲甚不自知其謬亦詩之一厄也然鄭譜言魏爲舜禹所都帝王儉約之化於時猶存而葛屨等詩諸序一則刺褊一則刺儉迨其後乃復有貪殘之刺者何耶莊子云始乎治者常卒乎亂作法於良其流必獘況儉嗇過甚則算錙銖算錙銖則峻箕斂情勢所至理有固然詩人以碩防殿魏風殆亦謂葛屨之應耶】

唐【唐者帝堯之舊都成王以封母弟叔虞謂之唐侯在河汾東北而都翼南有晉水其子夑父攺爲晉侯唐以堯得名晉以水得名其地一也後徙曲沃又徙綘叔虞所都在今太原府曲沃綘在今平陽府俱山西采風者不謂之晉而謂之唐蓋仍其始封之舊耳】

蟋蟀

序刺晉僖公也【僖公好樂而荒故作詩以刺之不敢直告其君托爲同儕相語之詞所謂言之者無罪聞之者足以戒也玩其辭志皆聖人憂勤惕勵儉約自守之意蓋其民俗猶有唐之遺風故孔叢子載孔子曰吾於蟋蟀見陶唐儉徳之大也孔疏比實晉也而屬之唐故序每篇加晉字僖公名司徒靖侯宜曰子】

蟋蟀在堂嵗聿其莫【音暮】今我不樂【音洛】日月其除【直慮反】無已大【音太】康職思其居【葉據】好【去聲】樂無荒良士瞿瞿【音句賦也蟋蟀虫名似蝗而小色黑光澤如漆有角翅或謂之促織在堂九月時也聿遂也遂者從始向末之詞九月𨿽未爲暮亦遂至於暮矣終嵗勤動無可少閒嵗晚不樂日月人舎我而去不得復閒矣除去也已旣然之詞太康安樂之極也凡人之情憚其拘者或失於縱廣其儉者或流於侈故疾未已新疾又生故以太康無荒成之職專也小雅職競由人大雅職涼善背卽此職字居謂現在所居之位思之專則夫政之所當爲與夫患之所當防者可以次而理矣流連忘返謂之荒瞿瞿鳥前而啄卻而顧之貌思居則爲之計長久故瞿瞿連稱良士者人當以良士爲法也】

蟋蟀在堂嵗聿其逝今我不樂日月其邁【力制反】無已大康職思其外【五墜反】好樂無荒良士蹶蹶【俱衛反逝往邁行也外謂事有出於思慮之外者蹶蹶動而敏於事也思外則爲之廣綢繆故蹶蹶】

蟋蟀在堂役車其休今我不樂日月其慆【音偸他侯反】無已大康職思其憂好樂無荒良士休休【役車車中方箱可収禾稼役車休農工畢而無事也毛傳慆過也憂卽其居其外之事有變故而可憂者休休安閒之意思憂則爲之屏嗜欲故休也】

山有樞

序刺晉昭公也【桓叔有不軌之謀而昭公不知諸大夫難察察言之故爲同儕告語之詞以使之悟非相勸爲樂也昭公名伯文侯仇之子穆侯費王之孫】

山有樞【音區又葉邱】隰有楡【音兪又葉由】子有衣裳弗曳【音裔從申從丿俗加防誤】弗婁【葉閭又讀作樓】子有車馬弗馳弗驅【如字又葉求】宛其死矣他人是愉【如字又葉偸興而比也樞刺如柘葉如楡可以爲茹楡白楡也粉可禦饑材可爲轂詩人因有衣裳車馬之詠故卽樞楡以起興曳卽棄甲曳兵之曳謂服之而下垂漢文帝紀後宮衣不曳地衣長則曳之於地婁系也收斂也蓋系以紳帶使其斂束也馳驅解見鄘風載馳言有國不能治猶之有物不能用不亡何待宛其死矣猶言忽然而死則爲他人所樂愉樂也】

山有栲【音考又音�】隰有杻【音紐】子有廷內弗灑弗埽【葉叟】子有鐘鼓弗鼓弗考【葉�】宛其死矣他人是保【補苟反栲似樗而葉小白生於山名山樗以不材而壽杻檍也似杏而白可爲弓弩宮中多樹之取億萬之意此章以栲杻取興豈以栲全天年杻號萬嵗有長守之義耶灑埽恐其塵起先以水灑地而埽之鼓動考擊也保據而守之也】

山有漆隰有栗子有酒食何不日鼓瑟且以喜樂且以永日宛其死矣他人入室【漆可成琴瑟栗可供籩豆故以興酒食鼓瑟之事天子食日舉樂諸侯無故不釋懸故以酒食鼓瑟相因而言人而無事則長日難度飲酒作樂則愈長愈好故曰永日且字可味有姑勿掛念且及時行樂之意羅瑞良云登歌惟王備琴瑟諸侯則有瑟而無琴故曰何不日鼓瑟也通詩興意俱在有字有衣裳等物而不用辟如山木之不采終亦腐敗摧毀歸於無用而已他人入室一榱一椽俱非吾有矣呂祿棄軍其姑呂嬃悉出珠玉寶器散堂下曰無爲他人有也卽此詩意何黃如曰肯言衣裳車馬是身中物次言庭內鐘鼓是家中物至末章則身家俱不暇念惟偸取日前之樂意愈悲詞愈切矣胡休復曰是時昭公若朝生之菌夕而卽落以甚愚之主至急之勢百務頽廢不舉之時而欲告以保身寧家之道則其說也長而其入也無緒故喟然曰與其齷齪待亡不如快樂永日所以發其傷心之痛而振其欲死之气語苦而意迫矣輔漢卿曰晉昭非有大無道之事以自絕於民也特以微弱不振日就萎薾以是知君人者不必淫刑酷罰厚賦重斂足失民心苟威靈气焰不足以震動鼓舞則必至奄奄而盡蓋天下之大人心之眾非柔懦不振者所能控禦也】

揚之水

序刺晉昭公也【穆侯以條之役生太子命之曰仇後以千之戰生子命之曰成師師服曰嘉耦曰妃怨耦曰仇今君命太子曰仇弟曰成師始兆亂矣兄其替乎穆侯卒太子仇立是爲文侯文侯三十五年卒子昭公伯立徙翼而封成師於曲沃是爲桓叔桓叔時年五十八好徳晉國之眾附之昭公七年晉大夫潘父弒昭公迎桓叔晉人攻桓叔敗還曲沃晉人立昭公子孝侯平誅潘父此詩因沃有簒宗之謀潘叔陰主之將爲內應而昭公不知故爲微詞以泄其事欲公早爲之備也鄒肇敏曰成師擅國十有五年其子莊伯鱓亦十有五年而武公偁以卽位之三十七年滅晉賂王請命凡六十七年之間曲沃閱君者三而晉則自昭侯孝侯鄂侯哀侯小子侯及哀侯之弟緡凡六君成師弒其一鱓弒其一偁弒其三積漸固非一日猶必假寵於王靈彼翼之屢廢民心蓋猶未忘故晉也其叛而歸沃寧不實繁有徒顧何肯作爲詩章以泄其事夫亦翼之謀臣設爲國人相語以悚翼侯使早爲之備所謂言者無罪聞者足以戒正以下告告耳】

揚之水白石鑿【音作】鑿素衣朱襮【音博】從子於沃【葉惡】旣見君子云何不樂【音洛比也水飄蕩諭昭公白石剛勁諭桓叔鑿鐵器之穿木者石之廉利似之素求祭服之裏衣以素絲爲之朱襮衣領以赤色爲之皆諸侯之服子指叛者如潘叔之徒於往也沃曲沃君子謂桓叔旣見者未見而豫擬見後之情事詩謂子欲奉此服於桓叔我從子往沃以見之則可圖非望之福何不樂之有地理誌河東聞喜縣故曲沃地今屬解州】

揚之水白石皓皓素衣朱繡【葉嘯】從子於鵠【音斛葉靠】旣見君子云何其憂【葉要皓皓水緑而石白五色備謂之繡鵠曲沃之邑云何其憂謂可免不測之禍】揚之水白石粼【音鄰】粼我聞有命【彌並切】不敢以告人【粼粼水落而石見比桓叔之謀已定如司馬昭之心路人皆知之謀自上出謂命是桓叔命其徒以舉事不敢告人乃所以深告昭公也云何不樂誅叛黨之心不敢告人懼禍機之及李氏曰古者不軌之臣欲行其志必先施小恵以收眾心然後民翕然從之田氏之於齊亦猶是也故召公子陽生於魯國人皆知其已至而不言斯所謂我聞有命不敢以告人也淩蒙初曰旣云不敢告人乃明見之篇什何等密謀直同兒戱蓋陽若爲沃陰實聳晉猶廝養卒所謂名𨿽求趙王實欲燕殺之也此詩人之機巧似溫太眞之於王惇其深心似狄梁公之於武后不避嫌疑志在謀國】

椒聊

序刺晉昭公也【續序君子見曲沃之盛彊知其子孫將有晉國焉嚴坦叔曰此詩言桓叔之彊而不及昭公其意則憂昭公之弱而非主桓叔言在此而意在彼也若曰桓叔日彊昭公其危哉左傳晉封桓叔於曲沃師服曰吾聞國家之立也本大末小是以能固今晉甸侯也而建國本旣弱矣】

【其能久乎昭公不用卒爲曲沃所滅此詩殆師服所賦】

椒聊之實蕃衍盈升彼其【音記下同】之子碩大無朋椒聊且【音苴下同】逺條且【興而比也椒聊二木名椒性芬香而气好下聊朹之髙者狀如梅樹椒气下達桓叔之植黨似之聊樹上亢桓叔之偪上似之蕃茂也水溢曰衍謂其體气饒洽也盈滿也龠十爲合合十爲升之子謂桓叔爲昭公告故稱桓叔爲彼碩大言志不在小無朋言莫與人爲比必不能卑屈奉事而和好無間末復詠嘆之曰此椒也聊也枝葉愈多勢必至滿地椒聊猶晉人趨沃日眾不至盡化爲曲沃之人不止是不可不備也且嘆詞椒聊且逺條且紆徐吟詠多少感慨國防木實繁者傷其心大其都者危其國尊其臣者卑其主沃有逺條而晉之本實先撥矣剪桐之封其能久乎】

椒聊之實蕃衍盈匊彼其之子碩大且篤椒聊且逺條且【古量二升曰匊匊大於升一曰兩手爲匊兩匊爲升篤厚也言根深蒂固輔漢卿曰揚之水椒聊二詩似述民情之棄舊君而樂桓叔也聖人曷取焉夫民防常懷懷於有仁上之無道而責民之棄我不可也故錄此二詩以見民心無常而在上者不可不彊於自治】

綢繆

序刺晉亂也【國亂民離防姻過時詩人序述其事所以諷在上者宜有以安集之也】

綢【直畱反】繆【己侯反】束薪三星在天【如字又葉神】今夕何夕見此良人【葉然又如字下同】子兮子兮如此良人何【興也綢繆猶纒綿也言束薪之狀薪芻楚皆艸類也心宿三星鼎立故謂之三星首言在天者蓋昬而心星始見東方春夏之交也束薪者女子也束薪之時偶見三星故以此起興猶詩采菊東籬下悠然見南山按此桃夭已過覯止無期今夕是何良夜而見此良人有喜慰驚疑恍惚若夢之意蓋怨曠有年無端相遇翻以人間樂事驚爲天上奇緣也三見字皆旁觀口語故承曰子兮子兮子指女子曰良人曰邂逅曰粲者俱指男子蓋自其稱名而言則曰良人自其會合而言則曰邂逅自其美好而言則曰粲者重復言之風體如此締防旣有成言相見更屬天幸但暮夜倉卒殊難成禮詩人旁觀擬議亦難判斷故曰如此良人何曹氏居貞曰詩人每以薪諭昏姻如翹翹錯薪析薪如之何是也析薪者析於彼而合於此有昏姻之義焉何夕寓過時意】

綢繆束芻【音鄒又楚九切】三星在隅【音牛又語口切】今夕何夕見此邂逅【音候又朗口切下同】子兮子兮如此邂逅何【芻艸也隅東南隅也不期而遇曰邂逅見此邂逅謂過時得遇喜出望外陸汝明曰誠不意昔日之想念何幸有一旦之躬逢又不知今夕之相逢又何以盡兩情之深慶故曰如此邂逅何】

綢繆束楚三星在戶今夕何夕見此粲者【掌與反下同】子兮子兮如此粲者何【楚薪中之長大者戶南向之戶在天在隅在戶立言之次序不必以爲時之先後字書粲姣好貌詳味此詩亂離之世農圃之家約防已定未及嫁娶徵夫暮夜言還投止婦家旣不能忘情又難於野合詩人旁觀太息模擬其躊躇顧盼之情若此】

杕杜

序刺時也【謂君不親宗族骨肉離散詩人有孤危之懼焉蓋因穆公貽謀不臧以致末大於本五世相攻非同姓之必爲禍也獻公懲之盡殺羣公子以去其逼自是而後晉無公族之官者旦數世詩之所刺其在此歟成公𨿽設其官而宗族漸衰至於六卿爭雄晉國遂分詩人已慮之早矣】

有杕【音第從大無右防】之杜其�【葉石經作�】湑【上聲】湑獨行踽【音矩】踽豈無他人不如我同父嗟行之人胡不比【音鼻】焉人無兄弟胡不佽【音次】焉【興也杕獨生貌杜赤棠湑湑潤澤貌踽踽獨行無親也同父謂兄弟行人行路之人比親也以心言有眷戀之意佽助也以事言有扶持意獨生之杜尙有枝葉以庇其本根人乃踽踽獨行曽杕杜之不如夫豈無他人乎不如我同父之人他人不足恃也若使他人足恃彼行路之人胡不相親乎必不相親也人之無兄弟者胡不求助乎必不相助也信乎他人不如兄弟也】

有杕之杜其�菁【音精】菁獨行睘【音窮】睘豈無他人不如我同姓【桑經切】嗟行之人胡不比焉人無兄弟胡不佽焉【菁菁盛貌睘睘如窮人無依也同姓𨿽非同父猶愈於他人讀杕杜而知無兄弟之悲讀常棣而知有兄弟之樂聖人以二詩立訓猶有尺布而謡七步而詩者詩志小雅決拾旣佽則佽有襯貼相得之意】

羔裘

序刺時也【晉惟世卿是用不卹其民而怨歸於公室也】

羔裘豹袪【起居反又邱據反從衣】自我人居居【如字又葉據】豈無他人維子之故【攻胡切又如字賦也羔裘上下通服君純羔大夫以羔爲裘以豹飾之袪衣袖頭也自謂由來居坐也安也子謂君也故謂故舊自我人居居言子之羔裘豹袪皆由吾軰供奉故子得坐而安享豈無他人二句追怨其君也言豈無他人可用而惟以親故舊情用其私人何哉】

羔裘豹褎【音袖】自我人究究豈無他人維子之好【呼候反褎卽袖也究窮也推尋也自我人究究言子之安享者皆刻剝吾民所致杜詩彤庭所分帛本自寒女出鞭撻其夫家聚斂貢城闕正此意好情好也】

鴇羽【羽宜從�石經作二後俱仿此】

序刺時也【續序昭公之後大亂五世君子下從徵役不得養其父母而作古者親老而無兄弟當免其徵役況君子乎五世者昭公孝侯鄂侯哀侯小子侯】

肅肅鴇【音保】羽集於苞栩【音許況羽反】王事靡盬【音古】不能蓺稷黍父母何怙【音戶】悠悠蒼天曷其有所【比也此諭從役而憂其失養因呼天而冀其得終養也肅肅矜持之義鴇似鴈而大連趾無後指性不樹止蓋水鳥也水鳥木棲則失其所故肅肅也物叢生曰苞栩之解不一郭璞云柞樹也諸侯爲天子牧民公家之事皆得稱王事靡披靡也周書商俗靡靡左傳望其旗靡漢書從風而靡皆傾頽不振之義盬出於河東之解池說文云煮海爲盬煮池爲盬盬苦而易敗王事靡盬者頽敝敗壞毫無綱紀故禍亂相仍徵役不息如此蓺播種也稷黍詳見王風黍離怙恃也何怙言何所靠曷其有所言如之何終養使我父母得其所也】

肅肅鴇翼集於苞棘王事靡盬不能蓺黍稷父母何食悠悠蒼天曷其有極【棘如棗而多刺木堅色赤爲赤棘叢生色白爲白棘極已也古者用民之力不過三日今如之何而有止日也】

肅肅鴇行【音杭】集於苞桑王事靡盬不能蓺稻梁父母何甞悠悠蒼天曷其有常【行翮也六翮之毛有行列故云行稻稌稻梁似粟而大有靑黃白赤數種食則猶可望飽甞則略沾其味何甞言欲甞其味而不得也耕田而供父母乃子之常分今如之何得耕其田以供子職也胡庭芳曰詩𨿽切而不敢怨上詩人忠厚之至】

無衣

序美晉武公也【晦庵謂以是爲美是長姦誨盜非所以教斯言是也玩詩言蓋武公已得命服列爲諸侯而作此驕蹇之語耳聖人錄此所以暴其無王之罪案以發忠臣義士之憤怒也王伯厚曰此詩美晉蓋閔周也自王命曲沃爲晉侯而簒臣無所忌威烈王之命晉大夫襲之迹也有曲沃之命則有三大夫之命矣武公名偁莊伯鱓之子桓叔成師之孫穆侯費王曽孫自桓叔初封至於武公滅晉凡六十七年武公卽位已三十七年亦作僖】

豈曰無衣七兮不如子之衣安且吉兮

豈曰無衣六兮不如子之衣安且燠【音郁又音欲】兮【賦也武公誘殺小子侯周桓王命虢仲立哀侯弟緡尙不三十年滅緡並晉則其心豈知有王哉詩人痛惡之述其辭以誅其意也突然而起想見其倨傲之象周禮典命職侯伯七命其宮室車旗衣服禮儀皆以七爲節復言六者天子之卿六命車旗衣服以六爲節出爲公侯則七命入爲卿士則六命也非七章六章之謂子指虢公左傳莊十六年王使虢公命曲沃伯爲晉侯則虢公適晉之時已賫命服來賜矣舊謂就虢請命服非也安謂不杌吉謂無後患蓋不由天子無以壓服人心恐有假公義以謀我挾私仇以討我者則不安不安則多凶多懼何吉之有不安則褫奪莫必何以能燠燠暖也出自天子承襲可久如同挾纊故曰燠大約衰世天子反爲亂人之資曹瞞所以終身不廢漢獻唐之藩鎭戕主帥而代之坐邀旌節五代劉仁恭謂梁使者曰旌節吾自有之但要長安一名色耳聖人存此詩所以著世變之窮而傷周之衰也嚴坦叔曰武公之事國人所不與序言美之者特武公大夫之意耳山有樞之水椒聊杕杜諸詩國人每以沃彊爲憂而拳拳願忠於昭公以晉世家考之初潘父弒昭侯而迎桓叔欲入晉晉人發兵攻桓叔桓叔敗還歸曲沃晉人共立昭侯子平是爲孝侯此桓叔初舉而國人不與也其後曲沃莊伯弒孝侯於翼翼人又攻莊伯莊伯復入曲沃晉人復立孝侯弟郤�是爲鄂侯此莊伯再舉而國人又不與也及鄂侯卒莊伯伐晉晉人共立鄂侯子光是爲哀侯此莊伯三舉而國人又不與也至武公虜哀侯晉人復立哀侯子小子是爲小子侯此武公四舉而國人又不與也及武公誘小子侯殺之晉復立哀侯弟緡此武公五舉而國人終不與也最後武公伐晉侯緡滅之盡以其寶器賂周僖王王命武公爲諸侯然後晉人力不能討而歸命於武公然則武公之得國晉人特迫於王命不得已而從之耳豈以武公爲可美哉且武公有無王之心而後動於惡彼其請命於天子之使非眞知有王也特以人心不與非假王靈則終不能定晉耳武公之初弒小子侯也桓王猶能命虢仲立緡於晉又命虢仲芮伯梁伯荀侯賈伯伐曲沃是則周𨿽微而名分猶存至僖王受武公之賂而命之爲諸侯則綱紀蕩然矣他口三家分晉周王又移其命武公者命三家矣出爾反爾固屬天道然周自此遂不復振傷哉】

有杕之杜

序刺晉武公也【武公偁以簒弒得國賢人君子莫之與也莫之與𨿽求之而不至矣詩不言賢人之不至而極言武公好賢風人之體格若此耳】

有杕【音弟】之杜生於道左彼君子兮噬【音逝】肯適我中心好【葉戲】之曷飲【音蔭】食【音嗣】之

有杕之杜生於道周彼君子兮噬肯來遊中心好之曷飲食之【比也杕杜解見前道路也左僻徑周迂曲按此非人所常由諭賢人隠於荒野之象噬語詞噬肯適我冀望之語簒逆之主欲得人以樹黨故中心好之忠義之士恥踐土而食毛將何由而飲食之乎適與遊有辧適者偶爾托食遊者盤桓其地君子深惡痛絕卽一至焉而不肯也曹操父子非不好士而三國人才惟魏得其最下亦以此耳】

葛生

序刺晉獻公也【續序好攻戰則國人多喪矣按左傳獻公二十三年之間伐戎伐翟伐蒲伐屈伐臯落氏滅耿滅霍滅魏滅虢滅虞滅下陽凡十一戰續序謂好攻戰國人多喪是也然味詩詞止是年少短折嫠婦悲悼之意非弔古戰場之文也豈有所不忍言不敢言者耶】

葛生蒙楚蘞【音廉】蔓於野【葉墅】予美亡此誰與【讀】獨處【賦也葛楚俱解見周南蒙葉盛冒覆也蘞白薟似括樓蔓引廷也野謂所葬之地予美指其君子亡死也此指此野也言予君子死於此野艸木蒙茸幽魂寂寂誰與之侶乎惟獨處而已舊以爲婦人自傷之詞非也】

葛生蒙棘蘞蔓於域予美亡此誰與獨息【蒙棘蔓域景尢慘淡淒涼棘解見邶凱風域塋域息止也此指塋域而言】

角枕粲兮錦衾爛兮予美亡此誰與獨旦【按野而域而衾枕蓋展墓抵家而作也枕檢也所以檢項衾大被角象其形錦言其色粲鮮明爛華采也角枕錦衾富貴家婦枕粲衾爛其亡未久此指衾枕而言獨旦婦自謂古詩長夜漫漫何時旦】

夏之日冬之夜【羊茹反】百嵗之後歸於其居【葉據】

冬之夜夏之日【葉】百嵗之後歸於其室【此二章言生難相見死則定當相從寂寞之人晝長夜永之時淒涼最甚故不言如何孤苦而止以冬日夏夜爲言百嵗之後以死爲期也居墳墓室冢壙蓋誓與之同穴也婦人謂嫁曰歸生死一理】

采苓

序刺晉獻公也【續序獻公好聽讒言按左傳獻公聽士蒍之謀則去富子殺遊氏二子及林氏之族乃城聚羣公子而盡殺之聽驪姬之譛則殺其太子盡逐其諸公子天下之聽信讒言爲禍酷烈未有如獻公之甚者此詩未嘗教以止讒只將比意形起而下正告以言之當察聽言能察則讒自不敢進惜乎斯人之不舎也】

采苓【音零】采苓首陽之巓【典因切】人之爲言【葉誾】茍亦無信【葉伸】舎旃舎旃苟亦無然【而鄭切】人之爲言胡得焉【於莖切比也苓卽甘艸首陽山名卽雷首山在河東蒲阪縣南巓頂也苟且也舎置之而不聽也旃猶之然如此也嚴坦叔曰凡人譖語且未可信然則竟舎之而不聽乎且亦未可如此但當考其言何從而得之推其所自來則虛實盡見矣凡譛言之得行皆由不問所從來而遽信之耳輔漢卿曰讒譛之人不畏人之不聽而畏人之能審今𨿽不聽彼將浸潤而入則異日者或不能不聽矣惟能審察而眞有以見其情僞之所以然則不惟不敢進亦無自而進此止讒之法也】

采苦采苦首陽之下【音戶】人之爲言苟亦無與舎旃舎旃苟亦無然人之爲言胡得焉【此章旃然言焉爲一韻下同苦卽荼也與許也】采葑【宇容反】采葑首陽之東人之爲言茍亦無從舎旃舎旃苟亦無然人之爲言胡得焉【葑蔓菁也俗名諸葛菜從順之而行也陸農師曰苓甘者苦苦者言讒人無所不至其害人也必因其似而譖焉采苓則因人之所甘而譖之之況也采苦則因人之所苦而譖之之況也葑有時而甘亦有時而苦則又因人之所甘所苦而並譖之之況也苓生於隰苦生於田葑生於圃皆非山中所有今曰首陽則以髙爲卑以無爲有鑿空可知矣唐史云艶嬖之興常在中主第禂旣交則情與愛遷顏辭媚熟則事爲私奪狡謀鉗其悟先哀誓揵其寵初𨿽欲弗受安得而弗受】

秦【秦者隴西谷名近雍州鳥防之山周孝王使非子養馬汧渭始封於此卽今陜西西安府興平縣等處秦伯益之後益一作翳秦聲以入爲去故謂益爲翳鄭譜謂伯益臯陶之子按臯陶與禹稷契比肩而事堯舜禹稷契子孫皆有天下六七百年則臯陶不宜無後故其子孫浮沈夷夏保有西垂非子秦仲世父襄公之軰捍禦西戎勤勞王室入春秋而有穆公醇謹之徳異於桓文之譎詐入戰國而冇孝公彊悍之力異於六國之荒淫天下不歸秦而安往哉獨其明作之習流爲刻核商鞅李斯斵削無餘能取而不能守爲後世口實豈臯陶刑名法術之學視禹稷契功徳爲少遜耶然而建郡縣築長城稱帝號萬世遵之亦有不可及者矣郝仲輿曰秦繼晉而覇故次秦觀於次詩知晉亡而秦興矣唐士雅曰昔康節論夫子定書以秦誓綴周魯之後知周之必爲秦也夫豈獨定書卽刪詩亦然桓文更霸以來列國皆已不振秦獨駸駸乎始大夫子知周之亡也諸侯必折而入於秦故齊晉之後次以秦風】

車鄰

序美秦仲也【疏序以字配國者附庸未得爵命無謚可稱也竹書宣王三年使秦仲伐西戎六年西戎殺秦仲朱康流曰秦之彊周之衰也而夫子錄其詩者錄秦仲之能禦狄難也不以子孫累其祖不以喪敗累其忠】

有車鄰鄰有馬白顚【典因切】未見君子寺人之令【力呈切賦也有者前此未冇而今始有之也鄰鄰密比之意言其眾也白顚白額言其色之異也君子謂秦仲寺人閹官未見君子之時必先令寺人通之然後得見言侍禦使令之備也劉安成曰秦仲爲宣王大夫未必得備寺人之官此詩疑作於王命襄公爲侯之後】

阪有漆隰有栗旣見君子並坐鼓瑟今者不樂逝者其耊【徒吉切興也陂者曰阪下者曰隰漆栗解見鄘風定之方中鼓瑟解見唐風山有樞逝往也八十曰耊言自此以往其將老而可樂之時不爲我畱矣】

阪有桑隰有楊旣見君子並坐鼓簧今者不樂逝者其亡【按有車馬有漆有栗有桑有楊便是富饒之象鼓瑟鼔簧則非往時擊甕扣缶彈箏髀气象矣未見而寺人傳令何其尊嚴旣見而並坐鼓瑟何其坦易今者不樂逝者其耊又逝者其亡言貴生前得意否則虛老嵗月耳其彊毅之气已有安能邑邑待數十百年後之意矣楊用修曰夫爲一國之君不接羣臣壅蔽已甚又不使他人而使寺人傳令蔽益甚矣史記繆公學於寧人寧人守門之人卽寺人也史書之醜之也三代之君必學於耆徳以爲師保而繆公乃學於寧人以刑威爲周召以法律爲詩書又不待始皇胡亥已然矣景監得以薦商鞅趙髙得以殺扶蘇終於亡秦寺人之禍也聖人錄此以冠泰風垂戒深矣秦興而帝王之道纎悉盡矣未見而寺人傳令與三代侍禦僕從罔匪正人納牖遇巷略無間隔气象何如也旣見而並坐鼓簧與三代賡歌喜起儆戒叢脞何如也當立國之始卽憂其亡其耋聲促而哀嬴之先亡於姫豈不信哉國風自二南而外皆衰世之歌吟後儒謂之變風秦僻處西垂列在附庸至秦仲西攘夷狄而秦始大是秦仲實秦氏開國之主聖人采其詩以繼齊晉之後蓋內之也然其辭一則曰寺人之令一則曰今我不樂逝者其耋後來趙髙李斯所以亡秦者皆祖述其語人主創垂之際可不愼哉丁氏奉曰旣見君子並坐鼓瑟是襄公之處臣下猶周公云乎易近民民必歸之而秦於是乎始大厥後商鞅苛刻變法臣下不敢仰視其君荊軻之變持兵者熟視始皇而莫之敢前至趙髙定法律大臣諸公子有罪輒戮死而秦於是遂亡嗚呼平易苛刻之異驗豈惟秦哉】

駟鐵

序美襄公也【朱康流曰史秦本紀平王命襄公爲諸侯於是始建國蓋自子男而進爲伯自附庸而列於大國也此詩誇其田獵之事夫子何爲錄之錄襄公之功也襄公於周有維屏之任於戎有不共之義其狩以講武固所宜也秦仲生莊公莊公生襄公】

駟鐵孔阜【如字又房詭反】六轡在手【如字又書蟣反】公之媚子【葉濟口反又奬裏反】從公於狩【音守又書蟣反賦也此章言往狩之事鐵黒色孔甚阜壯盛也駟鐵則齊色孔阜則齊力四馬八轡而驂馬之內兩轡系之於車軾故曰六轡六轡在手如師之耳目在吾旗鼓言操縱自如也媚愛也媚子從狩見親愛之人皆材力厥張之士】

奉時辰牡辰牡孔碩【實若反】公曰左之舎拔則【黃各切此章言方狩之事奉者虞人翼以待狩時是辰時也牡獸之牡者辰牡如春秋獻鹿豕之碩充肥也公曰左之者命禦者使左其車以便射獸之左蓋射必中其左乃爲上殺拔矢末也以鏃爲首故拔爲矢末獲謂獸舎拔則射之巧也】

遊於北園四馬旣閒輶【音由】車鸞鑣載獫【力念反】歇驕【此章言畢狩而遊觀之事閒調習也輶輕也輕車卽驅逆之車鸞鈴名在軾曰和在鑣曰鸞鑣馬口勒也鐵爲之人遊而馬閒車徐而犬逸總見气象整暇卽蕭蕭馬鳴悠悠斾旌之意獫犬名歇止也驕者田犬憤盈之气以車載獫而止其驕气所以養其足力爾雅長喙獫短喙猲獢說者遂以此歇驕亦爲犬按爾雅猲獢二字俱從犬此詩歇驕二字一從欠一從馬則不得混而同之矣按秦俗勇悍狩獵馳逐是其常事至此則田而獲而休皆有儀文非復向之無章矣故美之嚴坦叔曰平王以秦之救周而命之異時諸夏之憂反生於所救事之伏可預料邪是故禦戎以自治爲上策徐扈曰說詩與讀他書不同詩須審其用韻乃可得其節奏如此章園與閒葉鑣與驕葉則上下各爲一韻若將遊於北園以人爲主中分車馬以犬帶說豈爲無見然決非詩人之防也】

小戎

序美襄公也【按詩中絕無美襄公語意而言美襄公者美其軍容之盛出師以救世父也史記秦仲討西戎不克見殺仲子莊公生子三人其長男世父世父曰戎殺我大父仲我非殺戎王則不敢入邑遂將擊戎讓其弟襄公爲太子莊公卒襄公代立二年戎圍世父於犬丘世父擊之爲戎人所嵗余復歸竹書幽王四年秦人伐西戎意是年世父被故興師救之也說者皆謂襄公遣大夫徵伐而勞之夫襄公以兵送平王平王封爲諸侯當幽王時尙爲西垂大夫而所遣者豈大夫耶晦庵以爲婦人之詩此因篇內有良人字遂臆度之耳然黃鳥之詩亦稱良人安在其爲婦人之語耶】

小戎俴【音踐】收五楘【音木】梁輈【音舟】防環脇驅【葉去】陰靷【音】鋈【音沃】續【葉緒】文茵【音因】暢轂駕我騏【音其】馵【音注】言念君子溫其如玉【葉裕】在其板屋亂我心曲【賦也首章次章兼言車馬小戎兵車也先啟行者爲元戎從後行者爲小戎所以戰攻馳突利乎便捷俴淺也收軫也謂車前後兩端橫木所以收斂所載者故名收俗謂車箱是也大車軫深八尺兵車四尺四寸比大車爲淺故曰俴收五五束楘文彩之貌輈車前曲木又謂之轅自軫至前環曲而上至衡則下鉤之其形如梁故曰梁輈其曲處以皮五處束之堅固而有文采可觀故曰五楘服馬居中控縱有定而驂在兩服之外易於外馳故以皮爲環當兩服之背上引驂之外轡並服之四轡納於環中使其防移不定便於操縱故曰遊環所以制驂不得外出也又恐其混而內入故以皮二條前系衡之兩端後系軫之兩端當兩服之外脇故曰脇驅所以驅驂不得內入也陰揜軓之板軾前爲軓以板置車之前及左右三面與此軓陰相暎故謂之陰以皮條引車曰靷兩服當衡得以用力驂次在後不當於衡無用力處復以二靷前系驂馬之頸後系陰板之上使驂亦得用力也鋈沃也陰與靷原是兩物不相聮屬今綴環於陰板而系靷於環以聮屬此兩物故名此環爲續也銷白金以沃灌靷環猶今人以銀爲質金鍍其外故曰鋈續文茵車中所蓋虎皮褥暢長也轂車輪之中外持輻內受軸者也大車之轂一尺有半兵車長三尺二寸故曰暢轂騏靑黒色馬左足白曰馵詩中所云君子良人皆指世父言溫其如玉則徳器衝然知非戰塲上人矣西北地寒用瓦輒爲冰雪凍裂故以板爲屋世父爲其所故云在其板屋多方而思敉之之防故曰亂我心曲楊用修曰此詩舊葉俱非今細味之當作三換韻收輈爲一韻驅續馵玉爲一韻屋曲爲一韻讀詩至此可以解頥】

四牡孔阜六轡在手騏駵【音畱】是中【諸仍切】騧【音瓜】驪是驂【初簪切】龍盾之合鋈以觼【音厥】軜【音納】言念君子溫其在邑方何爲期胡然【讀】我念之【孔阜六轡解見前赤馬黒鬛曰駵是中是其中兩服馬也黃馬黑喙曰騧驪黒色是驂是其旁兩驂馬也盾幹也卽今遮箭牌載之車上以爲衛者畫龍於盾故曰龍盾盾狹而車廣一盾不足爲衛必合二以載之故曰合畫龍取變化之象合盾見防衛之周觼環之有舌者軜驂馬內轡置觼於軾前以系軜謂之觼軜亦沃白金以飾之故曰鋈系軜見維持之固鋈金示文采之章邑卽世父所居之犬丘溫其在邑追念昔日在邑之儀表甚是溫雅豈能躬戰陳之事方將也將何爲期不知將於何日復歸故邑胡然二字當讀言胡爲而不歸乎我甚念之也若作一句讀則文義不順】

俴駟孔羣厹【音求】矛鋈錞【音隊葉朱倫反】蒙伐有苑【葉氳】虎韔【音暢】鏤【音漏】膺交韔二弓【葉姑反】竹閉緄【音衮】縢【音滕】言念君子載寢載興厭【平聲於鹽切】厭良人秩秩徳音【一陵反末章言兵器俴駟四馬皆以淺薄之金爲甲欲其輕而易爲旋習也羣言眾而能和見教之有素而無泛駕之虞也厹矛三隅矛平底曰錞鋈錞以白金鋈矛之下端而平底者矛利則物無不陷所以禦敵也蒙雜羽文伐盾之別名苑畫雜羽之色於盾而有文采者盾堅則物莫能陷所以自衛也虎韔以虎皮爲弓室寓兵威也胸謂之膺鏤膺鏤金以飾馬胸之帶示美觀也韔弓室也交韔交二弓於韔中謂顚倒安置之備折壤也閉約弓之檠以竹爲之謂之竹閉緄繩縢約也置弓於閉以繩約之然後納於韔中正弓體也載寢載興念君子而寢處不安蓋因君子足系人思也厭厭沈潛不露秩秩出言有當世父平日气體安靜所謂厭厭良人也遇大父之難則曰我不殺戎王不敢歸邑所謂秩秩徳音也言猶在耳安得不興師以救之乎】

蒹葭

序刺襄公也【按史記平王封襄公爲諸侯賜以岐西之地襄十二年伐戎至岐西卒蓋自戎侵奪岐丰周遂東遷𨿽以岐丰賜秦使自攻取而終襄公之世不能取之但嘗以兵一至岐而已詩人欲其克復岐西甚難佐東周以圖王業甚易故托想伊人而以遡洄遡遊諷之寓意甚微立志蓋甚逺矣襄公不能故曰刺】

蒹葭蒼蒼白露爲霜所謂伊人在水一方遡【蘇故反】洄【音回】從之道阻且長遡防從之宛在水中央【興而比也荻謂之蒹蘆謂之葭荻彊而髙葭弱而小蒼蒼深靑色蒹葭白露秋時景象諭周室气運之衰伊人謂文武文王都丰武王都鎬丰依灃水鎬依鎬水文武神靈實式慿之故曰在水一方遡向也逆流而上曰遡汩順流而下曰遡防水隔曰阻宛在者不偏不倚若逺若近宛然而在水之中卽俗語恰似之謂欲至丰鎬須逆流而上故曰道阻且長東都在河洛之間順流而下帆卽至故曰宛在水中央水卽河洛之水犬戎之難丰鎬故地已委榛莽洛陽天下之中周召所營山河不攺九鼎猶存一整頓而文武周公之統緒煥然一新矣蓋秦自世父誅西戎爲其大父報讐驪山之難襄公以兵送平王世以忠孝相承故詩人重望之而防刺之也】

蒹葭淒淒白露未晞所謂伊人在水之湄遡洄從之道阻且躋【子西反】遡防從之宛在水中坁【直屍反淒淒言其盛晞幹也湄水艸之交躋升也水勢東下今欲西行故曰躋坁水中髙地】

蒹葭采采【此禮反】白露未巳所謂伊人在水之涘【以始二音】遡洄從之道阻且右【羽軌反】遡防從之宛在水中沚【采采遇霜葉黃而可采也未晞露之爲霜者尙未幹未已露之下者尙未止皆諭王澤之未息也涘水涯也鎬在西故曰右小渚曰沚】

終南

序戒襄公也【按史記襄公十二年伐戎至岐卒則岐以東久已爲襄公有矣終南抱杜含鄠咯酆吐鎬乃境內之名山故以終南標勝序不曰美而曰戒者知襄公非乃心王室者也一統志終南山在今陜西西安府城南五十里】

終南何有有條有梅【莫悲切】君子至止錦衣狐裘【渠之反葉音黎】顏如渥丹其君也哉【賦也周都丰鎬面對終南故天保祝君斯幹考室節南山刺尹氏皆指此山東遷後平王以賜秦詩人有今昔之感故反復吟詠條柚也柚卽橘之大者橘渡淮而北爲枳梅變而成杏今終南山之有條有梅是不爲地气所變盛徳所致君子指襄公至止謂臨其地錦衣狐裘白狐爲裘加錦衣以爲裼也丹赤色渥丹精神湛滿之意秦地山髙木茂气象鬱蔥襄公衣錦佩玉至止其地眉宇尊嚴儼然疑於君矣故曰其君也哉其者將然之詞哉者疑而未定之詞君哉舜也有嘆美不盡之意與君王哉有諷諫不盡之意其君也哉有勸戒不盡之意】

終南何有有紀有堂君子至止黻衣繡裳佩玉將【於羊切】將壽考不忘【紀山之防角堂山之寛平處黑與靑謂之黻五色備謂之繡錦衣狐裘上體之服黻衣繡裳下體之服壽考不忘勉其居此位服此服永久無忘王之賜也嚴坦叔曰說者多以山有艸木爲興以此言有條有梅則可至於紀堂則無說矣今考之於詩凡一句各指一物者興也蓋興則意在於物故每句中専指其一以寓意如山有榛隰有苓之類是也凡一句疊言二物者皆賦也蓋賦則敷陳其物之多意在有之一字而不在於所指之物故疉言之如有熊有羆但言獸之多有鱣有鮪但言魚之多有驪有黃但言馬之多別無所謂興也此詩不泛指山而指終南正是平王所賜之地詩人之意在終南不在條梅紀堂也】

黃鳥

序哀三良也【左傳文公六年秦伯任好卒以子車氏三子爲殉皆秦之良也國人哀之爲之賦黃鳥史記穆公卒從死者百七十七人而三良與焉應劭曰秦穆公與羣臣飲酒酣言曰生共此樂死共此哀奄息仲行鍼虎許諾及公薨皆從死按左傳以三良之死罪穆公疏謂不罪康公而罪穆公者是穆公命從已死此臣自殺從之非後主之過也董氏云陳幹昔子魏顆皆以不從亂命爲孝康公豈得無罪蘇子瞻云穆公生不誅孟明豈有死而忍用其良罪康公也今觀詩序總言哀三良則穆公康公之失俱見穆公名任好徳公子徳公公孫】

交交黃鳥止於誰從穆公子車奄息維此奄息百夫之特臨其穴【戶橘反】惴【平聲】惴其栗彼蒼者天【葉神又如字】殲【音尖】我良人【如字又葉然】如可贖【如字又葉樹】兮人百其身【如字又葉捐】交交黃鳥止於桑誰從穆公子車仲行【音杭】維此仲行百夫之防【方房二音】臨其穴惴惴其栗彼蒼者天殱我良人如可贖兮人百其身【下六句音同上】

交交黃鳥止於楚誰從穆公子車鍼【音鈐】虎維此鍼虎百夫之禦【魚呂反】臨其穴惴惴其栗彼蒼者天殱我良人如可贖兮人百其身【興也交交往來貌黃鳥桑楚解俱見前從從死也舊以人不如物爲興通解謂黃鳥聲音毛色之美人所愛惜乃止於乎棘多叢刺桑楚人所嘗采嘗刈皆非鳥所當止者而止於此失其所矣以興三良民望而從穆公失其宜矣子車其氏奄息仲行鍼虎蓋以兄弟少長爲次序特特立言其才猷卓異於人防隄防言其行有坊表如水之隄防禦猶對敵言其才徳出眾一人足敵百夫殱盡也莊十七年經書齊師殱於遂注云殱盡殺之也三人之材具如此而乃盡殺之是可惜也秦人傷之臨其穴惴惴恐懼呼天而愬曰盡殱我善人乎若可以贖則當以百人之身贖之著一贖字明是迫於君命無可柰何耳曰如可贖知其必不可贖也括地誌秦穆公在岐州雍縣東南二里三良在雍縣故城內今之鳳翔府天興縣二迥不相及蓋從死而不同葬也史記秦武公卒葬雍平陽以人從死凡六十六人四傳至穆公遂用百七十七人而三良與焉又十五傳至獻公始止從死至二世葬始皇驪山後宮無子者皆令從死死者甚眾葬已下盡閉工匠無復出者皆其先代之流毒也蘇子瞻和陶淵明三良詩云此生泰山重忽作鴻毛遺三子死一言所死良已微賢者晏平仲事君不以私我豈犬馬哉從君求蓋惟殺身固有道大節要不虧君爲社稷死我則同其歸顧命有治亂臣子得從違魏顆眞孝愛三良安足希仕宦豈不榮有時纒憂悲所以靖節翁服此黔婁衣】

晨風

序刺康公也【此穆公舊臣所作以康公忘穆公之業棄其賢臣也康公名防穆公任好子防音鸎】

鴥【音聿】彼晨風【葉歆】郁彼北林未見君子憂心欽欽如何如何忘我實多【興也以鳥歸於茂林興賢者處於朝廷鴥飛而疾也晨風鸇名燕頷勾喙因風疾飛取其去來之速人君好賢禮士則賢者歸心禮貌衰則浩然去矣郁菀茂也北林林名欽欽心動貌君子與我詩人自謂憂心欽欽言康公求賢若渴其未見也憂心欽欽惟恐其不得見今如何而忘我乎我於公亦有許多好處一旦忘之必有其故或我有過咎與或旁有離間與如何如何欲康公自反諸心也】

山有苞櫟【歷各反】隰有六駮【駁毛鄭石經俱作駮音剝】未見君子憂心靡樂【音洛】如何如何忘我實多【以山隰各有其木興朝廷之上豈可遂無其人苞叢生也櫟似樗之木駁梓楡也其樹皮靑白駁犖遙視似駁馬故謂之駁六者據所見之數而言羅仲行曰鳥獸艸木之類特爲難窮其形之相似者𨿽山澤之人朝夕從事有不能別其名之相亂者𨿽博物君子習於風雅有不能周故野人伐檀得駁先儒訓駁爲獸其去本逺矣】

山有苞棣隰有樹檖【音遂】未見君子憂心如醉如何如何忘我實多【棣常棣也樹檖毛云一名赤羅一名山梨郭云楊檖也實似梨而小酢可食陸云檖卽鹿棃也一名防梨如醉謂昏而不醒王子擊好誦晨風𨿽當中山被廢之後猶得父子如初詩可以怨亦可以興此類也夫】

無衣

序刺用兵也【按春秋文公七年晉人秦人戰於令狐十年秦伯伐晉十二年晉人秦人戰於河曲十六年楚人秦人滅庸此好用兵之證朱氏曰襄公以王命攘戎狄報父之讐故詩人美之康公令狐河曲之戰修私怨逞小忿故詩人刺之朱康流曰觀詩詞絕無刺意而序以爲刺者蓋效用於秦君而致思於周王意謂吾今日豈以無衣爲苦有袍有裳有澤亦旣與於同矣但得王命興師卽修我戈矛同仇偕作義不敢辭今日之行果何爲者耶不卽不離若隱若現此所謂刺也】

豈曰無衣與子同袍【蒲侯反】王於興師修我戈矛與子同仇【衣師一韻袍矛仇一韻下同】

豈曰無衣與子同澤【達各切】王於興師修我矛戟【訖約切】與子偕作

豈曰無衣與子同裳王於興師修我甲兵【蒲旁切】與子偕行【葉杭賦也作詩之時或屬寒天或康公無挾纊之恩故以無衣發端同袍卽衣裘與共之誼見士卒之輯睦玉藻纊爲繭緼爲袍繭者純著新綿袍者雜用舊絮說文澤作襗袴也以其有垢污故曰澤於曰也戈長六尺六寸矛長二尺防長丈六仇以心言作以气言行往也】

渭陽

序康公念母也【康公之母秦穆公夫人晉獻公之女文公異母姊也文公避驪姬之難居秦未反而康公之母卒穆公納文公時康公爲太子念母之不見見舅氏如母存焉送至渭陽而賦是詩序不云送舅而云念母蓋念其母故不忍別其舅不覺其送之逺贈之厚耳】

我送舅氏曰至渭陽何以贈之路車乘【去聲】黃【賦也此章言送之有所在而以所乘贈之下章言送之有所思而以所佩贈之意微有別母之兄弟曰舅渭水名水北曰陽雍在渭南晉在秦東行必渡渭金路以封同姓象路以封異姓革路以封四衛木路以封藩國故諸侯之車曰路車乘黃四馬皆黃也蓋殷勤於舅氏而思母之意隠然言表矣渭出今陜西臨洮府渭源縣】

我送舅氏悠悠我思【去聲】何以贈之瓊瑰玉佩【葉獘重耳若晉實借秦穆之力太子防贈以諸侯之儀所以鄭重其行而願以定晉也蓋重耳此行闗系甚大其間返國之安危置立之成否締結之久暫皆其意中所回環圖維者故曰悠悠我思瓊者玉之美名瑰者石之美名玉佩珩璜琚瑀之屬佩者服用之稱從人佩者玉器之名從玉】

權輿

序刺康公也【續序忘先君之舊臣與賢者有始而無終也嚴坦叔曰卽飲食一節以見待賢之衰非責其禮也君子之去就於其心不於其禮】

於我乎夏【胡雅切】屋渠渠今也每食無餘於嗟乎不承權輿【賦也王恭懿以夏屋爲大屋檀弓曰有若覆夏屋者矣法言云震風淩雨然後知夏屋之帡幪也楚詞大招云夏屋廣大沙棠秀只從來有夏屋之語孔疏謂下章始則四簋今則不飽皆說飲食之事不得言屋宅楊用修引字書夏屋大俎也禮周人房俎其制足間有橫下有跗似乎堂後有房故曰房俎此詩當遵用修之說渠渠寛大也承繼權輿始也不承權輿不能繼其始陳氏曰造衡自權始造車自輿始輿車底也大戴禮孟春冰泮百艸權輿淮南子東風至而酒流溢造化權輿逸周書日月俱起於牽牛之初歷舎於十有二辰終則復始是謂日月權輿】

於我乎每食四簋【葉已有切】今也每食不飽【葉補茍切上章五句一韻此章簋飽一韻乎輿一韻】於嗟乎不承權輿【外方內圓曰簠以貯稻內方外圓曰簋以盛黍稷容一斗二升禮食六簋今四簋則燕食之盛者也考之於禮用簠則簋從用簋則簠或不從故單言簋云窩謂末句是失其輕重旋轉之義衡不承其權則低昻英辧車不承其輿則行路爲難論詩云此當在徳意不逺霸業不終上嘆息不然所計者區區居食之事而已恐非賢者志也】

陳【武王封舜冑嬀滿於陳妻以元女大姬都宛丘之側封域在豫州之東今河南開封府陳州是也郝仲輿曰諸國自秦以上次第可推自陳而下三國最小先亡故附於後】

宛丘

序刺幽公也【樂書嘉樂不野合宛丘遊蕩至忘冬夏豈特野合故譏之幽公名寧愼公圉戒子】

子之湯【音蕩葉傷】兮宛【怨元反】丘之上【葉傷】兮洵有情【慈良反】兮而無望【音房】兮【賦也子斥幽公湯蕩也幽公遊蕩爲人所厭此詩殆蹙額相告者爾雅丘上有丘曰宛丘郡縣誌宛丘在陳縣南三里洵信也有情謂有興無望謂無威儀人君爲人所瞻仰遊蕩無節則無威儀可瞻望矣】

坎其擊鼓宛丘之下【葉戶】無冬無夏【葉戶】值其鷺羽【坎擊鼓聲無冬無夏祁寒大暑之時不少息則他時可知值遇也鷺水鳥毛羽潔白舞者執其羽以爲容】

坎其擊缶【方有反】宛丘之道【他口反】無冬無夏值其鷺翿【值有反缶土器盆盎之類大腹斂口所以盛酒漿亦可鼓以節樂翿纛也卽今之羽葆幢亦舞者所執武王元女大姬配於胡公無子好巫覡禱祈鬼神歌舞之事蘇子由曰陳之變風其原出於大姬蓋列國之風皆有所自起方周之盛時王澤充塞其善者篤於善不善者以禮自持亦不至於惡周徳旣衰諸侯各因其舊俗積漸而下善者流於不善而不善者日以益甚故晉以堯之遺風爲儉不中禮陳以大姬之餘俗爲防蕩無度甚哉開國承家不可不愼其初也】

東門之枌

序疾亂也【市也婆娑作序者便謂之亂蓋一切禍源皆從防蕩而起故不徒曰刺亂而曰疾亂深恨之也】

東門之枌【符云切】宛丘之栩【音許】子仲之子婆娑【音梭】其下【葉戶】谷旦於差【七何反】南方之原【原與差麻不葉未詳】不績其麻【眉波切】市也婆娑

谷旦於逝越以鬷【音椶子公反】邁【力制反】視爾如荍【音翹】貽我握椒【賦也陳之東門猶鄭之溱洧衛之沫鄕枌白楡栩柞櫟之屬曰枌曰栩蓋長林丰艸可供盤礡者子仲陳大夫氏婆娑從容遊玩也古者士大夫之子不得入市今遨遊市中則陳之淫亂此其戎首矣谷善差擇也谷旦則風日晴美因而擇其地以相娛樂故下接以南方之原原蓋村落中之成聚者故曰市子仲之子男也不績其麻女也越於鬷同邁行也越以鬷邁男女同行也荍錦葵或曰紫荊手持曰握椒芬香之物視爾如荍貽我握椒男女心許目成之意類考楡之白色名枌楡性扇地所扇之地甚陰其下五穀不植古人就以息焉嚴坦叔曰後序附益講師之說時冇失詩之意者一斷之以經可也首序之源流甚逺方作詩之時非國史題其事於篇端𨿽孔子無由知之或欲並首序盡去之不可也古說相傳猶不之信千載之下一一以胸臆決之難矣桑中溱洧之詩或謂淫者自言其如此此詩亦謂男女聚防而賦其事以相樂蓋不用首序刺奔刺亂疾亂之說耳如此則凡刺詩之作皆淫人動於淫思發爲淫辭非止乎禮義者矣聖人何取淫人之言著之爲經而使天下後世諷誦之耶故凡刺詩皆作者刺淫者非淫者自作也味子仲之子及不績其麻正是誚責之語非相樂之辭故序曰疾亂】

衡門

序誘僖公也【朱康流曰僖公繼幽公之後賢者懼其習見荒淫不自克於欲也故作此詩自陳其志之澹泊寜靜者如此時而颺之君前將以消其非僻於未萌也若曰以小人之心爲君子之腹屬厭而已故序不曰刺而曰誘僖公名孝幽公子】

衡門之下可以棲遲泌之洋洋可以【樂石經作與療同】饑【賦也衡橫也橫一木爲門貧者之居棲遲遊息也泌泉水樂饑見水而忘饑此得道之語如雲療饑則淺】

豈其食魚必河之魴【音房】豈其取【音娶】妻必齊之姜

豈其食魚必河之鯉豈其取妻必宋之子【葉凡比也魴解見周南汝墳鯉魚無大小從頭至尾皆三十六鱗能變化飛越江湖裏語曰洛鯉河魴貴於牛羊皆魚之美者齊姜姓宋子姓皆貴族其女多美張叔翹曰讀衡門之詩使人自逺可以安澹泊之分可以息馳騖之情】

東門之池

序刺時也【續序疾其君之淫昏而思賢女以配君子按序不斥指何人而槪言曰時是言當日風俗風俗不美必歸咎於君故衍序者謂疾其君之淫昏古之爲君者前後左右皆正人幽僖相仍習於淫蕩非獨其君之罪亦以便僻之徒日夕慫惥故詩人寄興於池水緬懷於淑女謂得淑女之賢而不比淫朋狎客君亦未必至此蓋婦人之於君子左右周旋庶可以漸化其淫昬如池之漚麻浸漬而不知】

東門之池可以漚【鳥豆反】麻【眉波反】彼美淑姬【平聲】可與晤【音悞】歌【舊本池姬不葉補協以池與姬葉麻與歌葉】

東門之池可以漚紵【音薴】彼美淑姬可與晤語【叶韻例同上】東門之池可以漚菅【音間】彼美淑姬可與晤言【叶韻例同上興也水經注陳城故陳國也東門內有池池水東西七十步南北八十許步水至淸潔而不耗竭不生魚艸漚水浸也紵麻屬菅茅屬晤相對也淑女非妖淫冶麗之稱晤歌亦無謔浪笑傲之態池水漚麻以諭漸漬而不覺淑姬晤歌以諭婉轉而善入淫昬不可告語而屬思於賢女蓋舎此別無策矣晤歌謂與之合曲而賡歌晤語謂與之相答述晤言謂與之相言論】

東門之揚

序刺時也【鄒肇敏曰此詩蓋爲友之寒盟而致怨也離騷云黃昏以爲期兮羌中道而攺路初旣與予成言兮後悔遁而有它九章抽思篇云昔君與我成言兮曰黃昏以爲期羌中道而回畔兮反旣有此他志羈臣棄友每托閨情以寓慨此風人之致也】

東門之楊其�【葉石經作�】牂【音臧】牂昏以爲期明星煌煌東門之楊其�肺肺昏以爲期明星晢【音制】晢【興而比也牂赤色羊也肺五臟之一其色赤周禮肺石赤石也肺之石比牂爲更赤楊�靑霜降則赤故以爲過時之諭按士昏禮執燭前馬是親迎之禮以昬也用昏者取陽往陰來之義明星啟明星煌煌明貌昏以爲期明星煌煌期而不至也晢晢白也將旦而星光微白也疑慮之意反覆道之】

墓門

序刺陳陀也【陀爲陳君而以名稱弒太子而簒之不得爲君也陀字五父文公圉之子桓公鮑之弟桓公疾病陀殺其太子免而代之桓公卒陀立明年蔡人殺陳陀免音問】

墓門有棘斧以斯之夫也不良國人知之知而不已誰昔然矣【興也墓冢塋之地孝子所思慕者故曰墓時桓公已死故以墓門起興墓門有棘斧以斯之斯析也言人身後尙當令子孫廓淸道路豈有爲人君父大姦在側舉國盡知而已獨蘊崇之乎除姦非斷不可故以斧爲訓夫指陀也左傳隠公七年陳五父如鄭涖盟歃如忘泄伯曰五父必不免五父卽陳陀也鄭良佐如陳涖盟亦知陳之將亂此詩所謂國人知之也已廢退之也誰昔然矣言昔者誰使之然乎追咎桓公也】

墓門有梅有鴞【呼豪反】萃【去聲】止夫也不良歌以訊【息粹切】之訊予不顧【葉古】顚倒思予【音與鴞惡聲之鳥萃集訊告也不顧謂不顧利害訊予不顧謂予告之而不顧至於顚倒然後思予則無及矣左傳載陀勸陳許鄭平有親仁善鄰之言蓋非昬愚者陳侯不許卒見侵伐旣而徐思陀言復與鄭和遣陀往鄭涖盟歃如忘泄伯料其必不免考其嵗月才數年耳而蠱惑變幻如此詩所以傷也鴞卽防鴞斑色貓頭有毛如角其聲如笑晝伏夜飛相傳此鳥入城城空入室室空傳謂曾子所居鴞不入境往時惟深林曠野有之今徧地有此物矣】

防有鵲巢

序憂讒賊也【續序宣公多信讒君子憂懼焉毛詩序曰宣公之詩也詩說泄冶被讒內子憂之而作宣公信讒事無所考按史記宣公以嬖姬之故欲立其子欵乃殺其太子禦寇逐公子完此亦信讒之一證宣公名杵臼莊公弟】

防有鵲巢【音曹從巛以臼從木】卭【音窮】有防苕【音條徙雕切】誰侜【音周】予美心焉忉【音刀】忉

中唐有甓【音辟】卭有防鷊【音逆】誰侜予美心焉惕惕【音剔興也防卭皆陳地名郡國志卭地在陳縣北防亭在焉防美也苕艸也中唐堂下至門之路甓瓴甋爾雅注鷊作虉綬艸也此艸具五色作綬文有如鷊鳥故字從鳥侜謂譸張迂回蓋誣罔人者必迂回以文致其惡予美猶簡兮之稱彼美彼美者遙想之詞予美者親暱之詞忉忉憂之而心如刀刺惕惕憂之而心常震懼鵲善擇木安則爲巢苕宜荒地不戕則防中唐有甓人罕踐之則成其美卭有防鷊人莫戕之則成其文此詩以物之各得其所興人之不敢自安曽物之不若也苕有二種此苕饒也小雅苕之華陵苕也】

月出

序刺好色也【因有好之者故習爲狐媚若此其靈公與孔寧儀行父之流乎】

月出皎【音矯】兮佼【音絞】人僚【音了】兮舒窈【音杏】糾【音矯】兮勞心悄【七小切】兮

月出皓【音昊】兮佼人懰【音栁】兮舒懮【音黝】受【時倒切】兮勞心慅【音艸】兮

月出照【如字又葉止小切】兮佼人燎【音料去上二聲】兮舒夭【上聲】紹【音卲去上二聲】兮勞心慘【當作懆七到切又采早切】兮【賦也皎潔也皓白也照月光被物也佼交也僚好貌言相交之人與月相暎倍覺其好蓋指夏姬也懰澑離燎光明也舒者遲緩窈者深逺糾者繩三合也窈糾者狀其舒緩之中又若有所思而鬱結也懮與憂通受者納也懮受者若有所苦而含忍也夭者屈首矯其頸也紹者糾緊也夭紹者若有所抑而局促也如漢梁冀傳所云愁眉啼妝折腰齲齒善爲妖態以相媚惑也悄其心愁懣而不平慅其心不安而慅動慘其心幽愁而悲愴玩三舒字領句最有味佼人意態全在容與徘徊且前且卻之際漢武帝所云偏何珊其來遲也勞心三句是從旁悲嘆之語觀其多方染作自以爲樂旁人觀之何等辛苦猶曽子云脇肩諂笑病於夏畦也序云刺好色此詩淋漓摸擬止言色而不言好詩人作法如此呂伯恭曰此詩用字聱牙殆方言之類鄒肇敏曰陳與楚近其音節已隠然具騷人之致矣】

株林

序刺靈公也【續序淫於夏姬驅馳而往朝夕不休息焉朱康流曰春秋書蔡人殺陳陀公羊氏以爲賤也谷梁氏以爲匹夫行故匹夫稱之則靈公之賤也甚矣其匹夫行也甚矣獨得以謚稱者其始也國人固以爲君矣旣以爲君非有天子之命不得而廢之也靈公名平國夏姬鄭穆公之女嫁於公子夏之子禦叔生徴舒以祖字子夏故爲夏徴舒字子南以氏配字謂之夏南禦叔於靈公爲從祖父列女傳夏姬美好無匹內挾技術老而復壯三爲王后七爲夫人公侯爭之莫不迷惑失志】

胡爲乎株林從夏【上聲】南【葉尼心反下同】匪適株林從夏南【賦也】駕我乘【去聲】馬【滿補切】說【音稅】於株野【上與切】乘【平聲】我乘【去聲】駒朝食於株【按此明知是從夏姬故作不曉事之語自相問答意謂胡爲乎往株林殆從夏南耶曰匪適株林而從夏南也駕我乘馬說於株野雲爾乘我乘駒朝食於株云爾曰朝食則在株越宿可知矣彼時君臣宣淫毫無避忌旁觀者乃不欲明言代爲匿以發其愧恥之心此立言之防也朱備萬曰衛之亂至墻有茨而極於是有狄入衛之禍陳之亂至株林而極於是有楚入陳之禍此所謂女戎也比事以觀可爲淫亂之戒寰宇記陳州南頓縣西南三十里有夏亭城城北五里有株林在今河南項城縣】

澤陂

序刺時也【傳陳殺其大夫泄冶缺二字傷之賦澤陂左傳陳靈公與孔寧儀行父通於夏姬皆衷其衵服以戲於朝泄冶諫曰公卿宣淫民無效焉且聞不令君其納之公曰吾能攺矣公告二子二子請殺之公弗禁遂殺泄冶】

彼澤之陂【葉波】有蒲與荷有美一人傷如之何寤寐無爲涕泗滂沱【興也澤水之鐘也以其潤澤萬物故云澤陂障水之岸蒲似莞而褊有脊生於水厓荷芙渠又名芙蓉蒲荷皆以美物相依有美一人謂孤立無依傷如之何言遇禍指泄冶寤寐無爲二句詩人自言寤與寐更無別事惟懷此一人涕泗滂沱而已自目曰涕自鼻曰泗滂沱聲淚俱下不自禁也】

彼澤之陂有蒲與蕳【居賢反】有美一人碩大且捲【音權從已俗從己非】寤寐無爲中心悁悁【音娟蕳蘭也種類不一此生於澤畔疑是澤蘭捲収也碩大之人近於癡肥難於収斂故又言且捲悁悁猶悒悒也】

彼澤之陂有蒲菡萏【持檢反】有美一人碩大且儼寤寐無爲輾轉伏枕【知檢切荷言其全體菡萏荷華之未舒者儼者尊嚴之象碩大之人易於頽惰難於振竦故又言且儼蒲與荷與蕳有貴賤之別皆得並生澤陂而斯人獨以忠諫被戮豈蒲荷以柔媚向榮而泄冶以剛直取禍耶孔子曰民之多辟無自立辟泄冶之謂矣辟音僻大抵人之傷情初則涕泗交頤漸且涕泗俱盡只中心悒悒耳久之思想昬疲情不能已心亦無力惟輾轉伏枕而已】

檜【周武王封祝融之後於濟洛河潁溱洧之間爲檜子在豫州北後爲鄭所滅今爲河南開封府新鄭縣嚴坦叔曰檜曹思周道習亂也檜世次莫考詩不言何君曰夷厲之間者鄭譜也平王初鄭武始滅檜前乎平何以知其非幽也當幽之時仲爲檜君言不刺仲也前乎幽又何以知其非宣也周道復興之時不得有匪風之思也非幽非宣夷厲當之矣唐士雅曰檜曹蕞爾小國季子觀樂曰自檜以下無譏焉夫子何列之於風也蓋世道惟剝盡則復亂極則治大亂之餘則小國疲於奔命不克保其社稷民間哀思煩促視其生不啻如白駒之過隙故其思治爲獨深今觀檜風僅四篇而羔裘苦逍遙之君素冠哀純孝之子萇楚嘆不聊生之民時事至此又安得無匪風之思與變風終檜曹序詩者蓋有深意】

羔裘

序大夫以道去其君也【鄭箋以道去君者三諫不從待放於郊得玦乃去】

羔裘逍遙狐裘以朝豈不爾思勞心忉忉【音刀】

羔裘翺翔狐裘在堂豈不爾思我心憂傷

羔裘如膏【古報反】日出有曜【羊照反】豈不爾思中心是悼【賦也士冠禮以冠配朝服論語以羔裘配冠則羔裘爲朝服明矣狐裘狐白裘也論語狐貉之厚以居則狐裘爲燕居之服明矣今以法服爲嬉遊之具以燕服爲臨禦之觀少儀衣服在躬而不知其名曰防衣服顚倒如此政事悖亂可知國語史伯謂鄭桓公曰檜君恃險有驕侈怠慢之心與詩言逍遙翶翔正相合首言以朝次言在堂則遊燕後尙有視朝適寢之時末章不言在朝在堂而曰日出則自辧色以至竟日無非遊燕時矣豈不爾思者非徒徘徊眷戀不忍去國已也凡所以易危爲安轉亂爲治者無一不經營於懷但君晏安怠惰無從獻納故不得不鬱鬱而去耳首言勞心忉忉悲其君之失道也繼言我心憂傷痛己之不能匡救也末言中心是悼則懼其國終不可保矣徐扈曰充耳琇瑩防弁如星不言所以而遂曰終不可諼羔裘如膏日出有曜不言所以而遂曰中心是悼服飾之美一也而一以爲喜一以爲憂其所以然之故俱在不言之表】

素冠

序刺不能三年也【周衰禮廢三年之喪不行如春秋諸侯居喪而親迎盟防徵伐大夫以下可知故詩人刺之】

庶見素冠兮棘人欒【音鸞】欒兮勞心慱【音團從心從叀從寸與博字不同】慱兮

庶見素衣兮我心傷悲兮聊與子同歸兮

庶見素韠【音畢】兮我心蘊【上聲】結兮聊與子如一兮【賦也庶見者不得見而冀其或見也素冠素衣素韠服於祥祭之日終喪而後有祥祭喪禮不終則未祥而服已除此素者何從見之乎素白也素冠練冠也練布令熟其色益白謂之素冠冠素則衣亦素謂之素衣韠蔽膝也以韋爲之古者席地而坐以臨俎豆故設蔽膝備濡漬在冕服謂韍在常服謂韠其色亦白故謂之素韠羸瘠也棘葉少而體常露故居喪骨立者爲人卽冠素冠之人也欒瘠貌欒欒毀瘠之甚此是三年喪之本不則服不由今人之三年也按說文無慱字當作團結聚不散之謂三年喪廢人心澌滅舉世皆無父無母之人令我傷悲鬱結不開三年之喪天下之通義人心之同然也同歸謂歸於天理民彜之中如一謂得我心之同然聊者苟且之詞三年之喪何足以報父母我與子聊盡其不言而同然者耳按禮記大全雲從祥至吉凡服有六祥祭朝服縞冠一也祥訖素縞麻衣二也禫祭冠黃裳三也禫訖朝服綅冠四也逾月吉祭冠朝服五也旣祭端而居六也春秋傳曰三年之喪其實二十五月也石梁王氏曰二十四月再期其月餘日不數爲二十五月中月而禫注謂間一月則所間之月是空一月爲二十六月出月禫祭爲二十七月徙月則樂矣】

隰有萇楚

序疾恣也【恣於虐民民不堪苦覩物自傷也】

隰有萇【音長】楚猗【音阿於可反】儺【音那乃可切】其枝夭【平聲】之沃【音屋】沃樂子之無知

隰有萇楚猗儺其華夭之沃沃樂子之無家

隰有萇楚猗儺其實夭之沃沃樂子之無室【賦也萇楚羊桃也葉似桃華枝莖柔弱引蔓艸上猗儺柔順貌夭謂始生之時沃沃潤澤貎言少好而潤澤也三章以枝華實爲次第自枝而華而實有能遂其生之意見無知之物榮菀如此而以彼爲可樂則其苦自在言表家謂父母兄弟室謂妻子無知則無賦役之憂無家無室則無賦役之累是詩不知作於何時意當在檜仲之世國語史伯稱檜仲驕肆怠惰加以貪冒其殘民以逞可知此詩與苕華皆深悲極痛之語蓋謂人生有知有知適自苦耳民旣不樂其生則亦無羨乎爲人此所以覩萇楚而興嗟也漢文詔云方春時和萬物皆有以樂生而民獨阽於危亡是言出於上所以爲治朝此詩作於下所以爲亂世夫所貴乎人者以有知有家有室耳知苦而不恬家散而不聚室悲而不嬉則不如無之爲樂也】

匪風

序思周道衰也【檜之君子行役適周車中卽事之詩】

匪風發【葉撥】兮匪車偈兮顧瞻周道中心怛兮【賦也發風大起也偈軒輊不定也回首曰顧仰視曰瞻怛者驚痛也人因風發車偈則恆有驚痛之意旣非風發又非車偈對此茫茫不勝神州陸沈之感周道是適周之道路非序所思之周道也】

匪風飄【葉匹妙切】兮匪車嘌【音標葉匹妙切】兮顧瞻周道中心弔兮【回風曰飄風從下而上也嘌飄搖不安之貌弔悲傷也上言怛此言弔先驚痛而後悲傷也】

誰能亨【音烹】魚漑之釡鬵【音尋】誰將西歸懷之好音【比也漑浣滌也三足曰釡鬵上大下小大釡也烹魚者必先滌其器器潔則魚鮮安民者必先去其亂亂去則民治漑之釡鬵有滌去舊染嘉與維新之意一曰漑沃之使多也水寛則魚不壤政寛則民不擾鄒肇敏曰檜爲鄭所滅在東遷之前此詩當屬厲王之世彼時諸侯方相戒以退避而賦菀栁而此詩獨系心王室猶冀有朝周者故曰誰將西歸懷之好音誰無定之詞將未然之詞檜在滎陽周在丰鎬匪風作於夷厲之時周猶都鎬京故云西歸按好音以仁言布告天下使西歸者愛戴之如奉天詔書之此卽烹魚釡鬵之意老子云治民若烹小鮮能字有味毛氏曰烹魚煩則碎治民煩則散知烹魚則知治民矣李愚公曰君子讀匪風而知周之衰也猶有憂王室者也人心之不忘世澤如此】

曹【武王封其弟振鐸於曹在兗州陶丘之北雷夏菏澤之野夾於魯衛之間今山東兗州府曹縣唐士雅曰曹風之錄甚似於檜蜉蝣哀吾生之須臾猶萇楚痛有生之不幸候人之赤芾徒榮鳲鳩之君子徒存猶羔裘之美衣服素冠之思棘人下泉之詠固宜繼匪風而作也陳氏曰檜亡東周之始也曹亡春秋之終也故以檜曹終焉】

蜉蝣

序刺奢也【續序昭公國小而迫無法以自守好奢而任小人將無所歸焉昭公名班僖公夷子】

蜉【音浮】蝣【音遊】之羽衣裳楚楚心之憂矣於我歸處

蜉蝣之翼采采衣服【蒲北反】心之憂矣於我歸息

蜉蝣掘閱麻衣如雪心之憂矣於我歸說【言稅葉如字比也蜉蝣朝生暮死以此爲比其人可知爾雅蜉蝣渠略身上有甲甲下有翅故曰羽曰翼其羽翼似衣裳故曰衣裳曰衣服楚楚鮮明采采華飾如雪潔白也刺奢而言衣裳舉一端耳掘閱說文作堀閱左傳漢書堀與窟同堀之作掘猶埽之作掃坼之作拆從土從乎古文通用閱與穴通莊子逸篇空閱來風管子掘閱得玉蜉蝣在空穴之中白而且多故如雪也處居處息安息說猶說駕之說呂伯恭曰曹之賢者憂其君危在旦夕倘無所依其於我處乎蓋欲如楚芋尹申亥舎靈王於家之爲也彼曹君方潔其衣服志气而賢者已憫之如亡國之人可哀也哉鄒肇敏曰考曹世系自夷伯以後享國逺者五十餘年或三十餘年短者亦不下九年今擬之蜉蝣朝不及夕蓋爲曹羈作羈者莊公射姑之世子春秋魯莊公二十三年冬射姑卒明年冬戎侵曹曹羈出奔陳胡氏以爲微弱不能君故爲戎所逐蓋在位日淺無如羈者想詩人逆知其稅駕無所故爲之憂心如是時羈在喪故曰麻衣如雪而先之以楚楚采采意羈亦如魯昭公居喪不哀在戚而有嘉容者耶】

人

序刺近小人也【續序共公逺君子而好近小人左傳僖公二十八年春晉文公伐曹數之以其不用僖負羈而乘軒者三百人也共公名襄昭公班之子共音恭】

彼人兮何【上聲】戈與祋【音帶都外反又葉防都律反從殳示聲俗從衣誤】彼其【音記】之子三百赤芾【音弗芳勿反又蒲昧反興也人道路送迎賓客者何負祋殳也戈祋皆短兵所以防衛姦寇周禮人有上士下士史徒之屬身荷戈祋謂人之徒屬也彼其之子輕之之詞指曹之佩赤芾者芾當作韍從韋古者佃漁而食因以其皮先蔽前後蔽後後王易之以布帛而猶存其蔽前者不忘本也赤芾大夫以上之命服言人在官之微賤者旣系借於公猶各供其事曹蕞爾小國彼其之子有何功勞而佩芾至三百人哉歸季思曰小人貧富無足重輕亂邦貴賤不繋賢愚】

維鵜【音題】在梁不濡其翼彼其之子不稱【去聲】其服【蒲北反】維鵜在梁不濡其咮【音晝陟救反】彼其之子不遂其媾【溝去聲鵜水鳥喙長尺餘頷下胡大如數升囊若小澤中有魚羣鵜共抒水滿其胡而棄之令水竭乃共啖魚故俗呼淘河形容小人貪酷之狀最爲相肖梁魚梁稱相當也服卽赤芾咮鳥喙遂終也媾昬媾猶言好合而相愛按赤芾三百成羣結黨以利合者耳利盡交疎豈能終遂其好合哉言必自相攻也玩首章以貴賤相衡量言人賤士尙有職業二章三章以人禽相衡量言鵜踞魚梁竊人魚鮮旣貪且逸此維鵜則可維字有味彼其之子人也可以人而自同於鳥乎】

薈【音穢】兮蔚【音畏】兮南山朝隮【音賫】婉兮孌【音臠】兮季女斯饑【比也薈蔚雲气鬱蒸之貌南山曹南山也周禮眡祲掌十煇之法九曰隮隮者虹也婉孌少好貌小人朋黨相援並進於朝如南山之升云薈蔚而上莫之能止君子守道困窮於下如幼弱之女𨿽有饑寒之患婉孌自保不妄求人徐扈曰薈兮蔚兮非良材也南山朝隮居髙位也婉兮孌兮之彥也季女斯饑士不遇也】

鳲鳩

序刺不一也【以淑人君子之一刺時人之不一也】

鳲【音屍】鳩在桑其子七兮淑人君子其儀一兮其儀一兮心如結兮【興也鳲鳩布谷也以此鳥鳴時布種其谷其名凡十有一李氏謂卽今之鴝鵒非也鳲鳩長尾雌雄飛鳴翼相摩拂性一而慈朝自上下暮自下上詩人殆借此以詠君子教養其子使各得其所故曰在棘在梅在榛與繞樹無枝者異矣其子七諭子孫之眾多淑人以徳言君子以位言左傳有儀可象謂之儀儀者君子之外心通指一身之舉動一則守其常而無奇衺如燕居有燕居之儀朝廟有朝廟之儀無一回遹之象也儀一於外則其心結於內結者拳拳服膺之義晏子狐裘三十年冦萊公靑布幃二十年非好爲苦節心各有所用也淮南子曰賈多端則貧工多技則窮心不一也其儀一心如結君子也夫】

鳲鳩在桑其子在梅【莫悲切】淑人君子其帶伊絲【新賫切】其帶伊絲其弁伊騏【其帶二句卽帶弁間見其儀也帶大帶絲素帶弁皮弁騏馬之靑黑色者言弁色如騏也絲貞素而無他飾騏深而無過制帶弁一取於此皆儀之一處】

鳲鳩在桑其子在淑人君子其儀不忒其儀不忒正是四國【忒差誤也內外無二故不忒不忒卽一也正無回邪也有差誤則有回邪無差誤則無回邪不忒卽正也以之爲身法則正四體以之爲世法則正四國正是四國言四國之正全賴乎此】

鳲鳩在桑其子在榛【如字又葉連】淑人君子正是國人【如字又葉然】正是國人胡不萬年【尼因反又如字月令季春戴勝降於桑蓋桑葚將熟而就食之乃其子各殊其所在者鳩食葚則醉故氓之詩云於嗟鳩兮無食桑葚正不必聚族於桑爲姑息之愛耳子異處而鳩不移者蓋從其在梅則失其在從其在則失其在榛居一以俟之無有不及者若母無常處則其子不知母所在而飛散矣先言四國後言國人見四方之逺且則而象之況國人乎思古人而不見故曰胡不使之萬年壽考朱備萬曰首章卽其儀之一而知其心之誠二章卽其服之盛而知其徳之稱三章由其身之修故化有以行於國四章言由其國之治有福有以裕其身前三章皆美之之詞末章胡不萬年則祝願之詞也陳茂叔曰心結而儀一不忒表裏一致也四國國人之皆正逺邇一致也胡不萬年久暫一致也國人願其年壽之久豈非欲賴其表正之久哉】

下泉

序思治也【孔叢子載孔子曰於下泉見亂世之思明君也亂極則思治故終之以下泉而繼之以豳風】

洌【音列旁三防者從水以潔淸爲義旁二防者從冰以寒冷爲義此冽字當從冰石經從水】彼下泉浸彼苞稂【音郎】愾【苦愛反】我寤嘆【嘆石經從口葉灘】念彼周京【居良反比而興也冽寒意下泉泉下流也苞叢生稂童梁也苗秀而不實如童未成人故曰童嘗聞諸農人凡谷種有甲而不坼或不坼而爲虫蟻所傷或有元气不足者皆不成實俗謂之雄稈稻言其不能生育卽童粱意也臬之潤物由仁政之及人寒洌則不能潤物在下則不能及物浸漬則反能害物浸彼苞稂是五穀受水之害爾雅愾滿也其字從心配氯怒畜於心而气滿也寤嘆者悲憤在中惟寐則稍忘耳一寤則慨然嘆矣想西周盛時安得有此苦故勤勤懷念也天子之居曰京周京謂西周鎬京】

洌彼下泉浸彼苞蕭【疏鳩反】愾我寤嘆念彼京周【蕭蒿之香者】洌彼下泉浸彼苞蓍愾我寤嘆念彼京師【浸及蕭蓍則幾於無艸不萎矣蓍筮艸京大也師眾也天子之居必眾大故云京師此諸夏根本惟其陵夷故小國失所詩所以寤嘆而念之也】

芃【音逄】芃黍苗陰雨膏【音告】之四國有王郇【音旬】伯勞【去聲】之【芃芃盛貌田野荒蕪所見惟稂莠蕭蓍之類因思周之盛時五穀熟而風雨時芃芃之黍苗得陰雨以膏澤之四國旣有明王又得郇侯爲伯以勞來之君臣明良天人相應傷今不復見也埤雅黍苗方黍之苗也暑雨方息無陰雨以覆之日隨蒸焉則苗槁矣將以潤之乃以害之也故詩以陰雨爲善郇伯郇侯爲州伯者文王之子左傳畢原酆郇文之昭也竹書昭王六年王錫郇伯命昭王爲周室盛衰之際而郇伯以後大抵無復賢伯故詩人系思在此嚴坦叔曰匪風思周而宣王中興下泉思周而周不復興無其人也郝仲輿曰是時晉重耳始霸執曹君分曹地要王饗醴策命爲侯伯天下有天子而後有方伯無天子而方伯制命專徵伐天下所以大亂故曰四國有王郇伯勞之四國有王是一篇闗鍵無明王則伯但借扶王以稱雄耳安得有賢伯春秋書晉侯入曹執曹伯畀宋人與詩詠下泉刪詩終曹風義同惟知春秋者可與言詩故曰詩亡春秋作輔漢卿曰匪風下泉𨿽皆思周道之詩然匪風作於東遷之前尙冀周道之復興下泉作於齊桓之後不復有冀望之意慨嘆想慕而已呂伯恭曰匪風下泉思周道之詩獨作於曹檜何也政出天子則彊不陵弱各得其所政出諸侯則徴發之煩供億之困侵伐之暴小國偏受其害所以惓惓周初爲獨切也】

豳【豳者后稷之曽孫公劉所居之地在雍州岐山之北原隰之野卽今陜西西安府邠州等處是其地愚按下泉之後繼以豳者亂極思治禮海者不忘河周以農事開國而豳者丰鎬之基也終之以豳而復附以鴟鴞諸什何也流言構禍殷小腆誕敢紀其序非公精誠達天則成王之疑不釋三監之罪不正周之爲周未可知也然則周家王業公劉創之於前周公保之於後何其勤劬艱苦厲幽肇亂平王東遷不能守其故都豈不可爲痛哭流涕耶左傳季札觀樂豳次齊先秦夫子序詩攺正於此蓋白日而作周公之夢矣唐士雅曰嘗讀左氏季子觀樂鄭之後次以豳而夫子以系變風之末何也文中子言夷王以來變風不復正矣非周公其誰能正之故豳風之紀思周公也先之以二南見非文王不能正其始終之以豳風見非周公不能正其終蓋風之變而極則將復返而雅故以豳居風雅之間云】

七月

序陳王業也【孔叢子載孔子曰於七月見豳公之所以造周也按豳公者公劉也造周者周家王業自是而起也金吉甫曰此豳之遺詩周公述之以爲蒙工之頌欲其知稼穡之艱難與小人之依帝王心法之要端在於此續序謂遭變後所作則不遭變獨不可以此陳之耶當流言洶洶之際陳此耕鑿之語以冀其一悟亦迂腐極矣七月與綿公劉等詩皆陳先世之迹一列於風一列於雅者綿與公劉言政事七月言民俗風雅之體固殊也】

七月流火【虎偎切】九月授衣【葉幾】一之日觱【音必】發二之日栗烈無衣無褐何以卒嵗【葉蘇絕反】三之日於耜四之日舉趾同我婦子【奬裏切】饁【音】彼南【渵彼切】田畯【音俊】至喜【賦也首章總言衣食之預言其略也中四章終爲衣褐之意末三章終爲食之意詳其事也以衣食爲經月令爲緯艸木虫豸爲防綴其時令皆以夏正爲斷無非言其因時感物因時預事而已七月斗柄建申之月首以七月發端殆作詩之時正值七月也火者大火心星寒暑之候也火旦中而寒退火昬中而暑退故將言寒先著火所在火以六月之中見於正南午位當東西之中至七月之昬則下而西流矣九月霜降始寒故家長授家眾以衣使禦寒也一之日四句言授衣之故一之日謂斗建子一陽之日也二之日三之日謂斗建丑建寅二陽三陽之日也變月言日者是月之日也觱羌人所吹屠角寒風驟發聲音慘凜如觱之發栗果名其房森起有如蝟毛人遇嚴寒毛監膚粟其狀類此此時而無衣無褐將何以終是嵗乎上單言衣而此兼言褐者九月授衣已足十一月以後非褐不暖先以秋冬爲言者豳地多寒故豫爲禦寒之計於於也耜所以入土耒所以運耜於耜於是始修耒耜未事而備其具也舉趾舉足而耕及時而敏其事也我豳民自謂饁以酒食饋餉也田喜陽惡陰故曰南田畯勸農之官卽漢時嗇夫之類少壯出而在田故老者率婦子而餉之治田早而用力齊是以田畯至而喜之也此章前段言衣之始後段言食之始三陰之月陰气始盛故大寒在冬而禦寒之具豫於秋三陽之月陽气始盛故收成在秋而治田之具豫於春七月之詩一言以蔽曰豫而已孔疏論衣則舉須衣之時論食則不言時者衣必寒時所須故可舉寒爲戒食則無日不須不可以時言也諸言衣裳避寒之事則引物記候飲食耕田之事則不記時候皆此意季明徳曰或言日或言月日主陽月主陰故子丑寅卯辰巳六陽辰皆以日言午未申酉戌亥六陰辰皆以月言交互成文而天時之始子夏正之始寅具可見矣顧太初曰四月以後陰漸長故言月十月以後陽漸長故言日劉公瑾曰堯時仲夏日在鶉首故昬而大火中及周公時千二百四十餘年嵗差當退十六七度故六月而後日在鶉火七月而後日在鶉首而昬時大火西流於未方此詩上述邠俗而七月流火並據周時所見也無衣無褐見慮事之早於耜舉趾見趨事之勤同我婦子見家人之心一田畯至喜見上下之志通何以卒嵗見無衣之苦田畯至喜言耕田之樂衣則言其授衣之後而未及其初食則言其耕田之初而未及其後此行文變化之妙】

七月流火九月授衣春日載陽有鳴倉庚【葉剛】女執懿筐遵彼微行【葉杭】爰求柔桑春日遲遲采蘩祁祁女心傷悲殆及公子同歸【自此至五章終首章前段之意首言蠶事爲授衣之具故復自七月九月言之春日三春之日載始陽和暖也倉庚卽黃鳥俗名黃鸝又云黃鶑筐竹器所以承葉者懿工致之謂遵循也微行桑間之徑柔嫩也桑葉嫩時有大有小拺擇而取故曰求暮春之時日漸舒長故曰遲遲蘩皤蒿蠶始生時用花艸焙燥令香灑於蠶種則蠶皆出花艸中用蘩獨多故止言蘩祁祁眾多也觀女公子亦爲采桑之事則阡陌間無貴無賤勤渠往來可知傷悲感事苦也殆猶將也及與也公子女公子也女心傷悲采桑諸女未必皆悲感時觸物或有不能自已者問女何所悲女亦無所悲也殆與公子同歸耳此閒中防綴之語意味無窮若一執著便句句死語失風人之防矣諸侯之女稱公子左傳公女嫁於敵國公子則上卿送之此其證也】

七月流火八月萑【音完】葦【音偉】蠶月條桑取彼斧斨【音鏘七羊反】以伐逺猗【音倚】彼女桑七月鳴防【音決圭覓反從狊不從貝】八月載績載載黃我朱孔陽爲公子裳【豳人慮事有豫常於半年前提撕故頻稱七月初生者爲菼長大爲薍成則名爲萑初生者爲葭長大爲蘆成則名爲葦以繩織之供蠶事之用卽今之蘆簾上章當春日而求桑爲今年授衣計此於八月而萑葦爲明年養蠶計上采桑采蘩乃蠶事之始此條桑女桑乃蠶事之終蠶事自始至終當更三月故不言何月而曰蠶月斧隋銎身濶而短斨斧屬方銎身狹而長卓去病曰蠶月條桑諸家皆謂始蠶之月此泥八月萑葦句耳不知三章首二句皆引起之語八月萑葦與九月授衣其一例也此章是本年采桑之事實爲明年茂桑之計蓋桑以斬伐而後茂條者桑之標枝今吳中有桑條之語逺正桑之條者采桑必斬取逺揚之枝使老榦不畱生意有蓄明年方得茂盛其不剪伐者惟猗然女桑耳柔桑乃桑葉之嫩者女桑乃桑樹之小者猗柔態與緑竹猗猗同義毛云角而束之曰猗孔疏以晉人角之諸戎掎之爲證王雪山曰掎角之掎從扌猗彼之猗從犭字義不同防伯勞也形似防鵒喙黒倉庚知分倉庚鳴可蠶之候防知至防鳴可績之候績緝麻之名衣之所用非絲則麻此蓋絲事畢而麻事起矣載則也黑而兼赤朱赤色陽鮮明也公子卽上章女公子黃以獻之君其朱色之鮮明者女子所尢愛故以爲公子裳不曰衣而曰裳卽後世紅裙緑襦之我字有味若曰我色尢艷公子其衣之親眤之情藹然如見】

四月秀葽【音腰於遙反】五月鳴蜩【音條徒雕反】八月其獲【音鑊戶郭反】十月隕萚【音托】一之日於貉【音鶴戶各反】取彼狐貍【貍石經作貍力之反】爲【去聲】公子裘【渠之反】二之日其同載纉【子管反】武功言私其豵【音宗子公反】獻豜【音堅又音牽】於公【前言蠶桑之功𨿽無所不備猶恐不足以禦寒此復言狩獵以爲褐之事上四句是感時屢變而知大寒之至下是及時狩獵而盡奉上之忠四月建已之月王介甫曰陽生則言日陰生則言月四月正陽而言月者何也五月一陰生四月則陰气萌動矣葽逺志也葽與蜩皆陰一以味一以聲一親上一親下各以時而至秀葽物成之始鳴蜩嵗秋之漸獲收禾也八月非獲時而言獲蓋禾之早者故曰其獲其疑詞也萚葉之幹者隕落也言天將寒而禦寒宜亟矣故於十一月於貉以往取禽獸貉師祭也周人將獵必先祭貉蓋獾將出貉爲先導表貉之所在知獸之所存故祭之也狐解見前貍者狐之狐口鋭而尾大貍方口而身文往祭貉表因取狐貍之皮爲裘此公子蓋諸侯之子非女公子也爲公子裳爲公子裘男女不忘其君若此於貉是民間田獵其同則君民齊往載再也纉繼也豕一嵗曰豵二嵗曰豜邠地苦寒故詳於裘褐之事武功只是田事莫作講武纉武亦只繼前日於貉之功非謂年年相繼也貉賤而狐貴故獻其貴豵小而豜大故獻其大此皆邠民無已之愛孔疏孟冬已裘而仲冬始捕獸者爲來年之用耳凡皮革逾嵗乃可用】

五月斯螽【音終】動股六月莎【音蓑素和反】雞振羽七月在野【上與切】八月在宇九月在戶十月蟋蟀入我牀下【葉戶】穹【起弓反】窒【珍悉反】燻【許云反】防塞向墐【音覲】戶嗟我婦子【玆五切】曰爲【去聲】攺嵗入此室處【衣裳𨿽具人當入室避寒故言穹窒重防等事以爲卒嵗之計斯螽莎雞蟋蟀或以爲一物隨時變化而異名非也斯螽卽蚱蜢莎雞卽絡緯蟋蟀卽促織斯螽股鳴故曰動股莎雞翼鳴故曰振羽蟋蟀注鳴注音晝虫喙也判然三物皆感陰气而生者野郊外地也屋四垂曰宇在宇檐下也外曰門內曰戶在門戶內也在野在宇在戶皆蟋蟀也獨於牀下句防明古人行文曲折多致雜而不亂若此暑則在野寒則依人物類且然人安得不爲之計乎穹空隙處窒塞也燻火煙上出隙能生寒而防又能生隙故旣穹窒必又燻防令出其窟不得穴居向北窻冬來北風最寒塞之使無隙可入戶南戶墐塗也庶人以蓽爲門亦通風路塗之使與間可乘於是呼長幼而告之曰我所以爲此者爲年窮嵗極大寒卽至將入此室處故不得不綢繆牖戶也十二辰至亥而止復起於子故云攺嵗古時五之宅二半在邑二半在鄕春夏秋三時在鄕耕獲冬月農事已畢天气嚴寒則避居邑內入此室處入此邑內之室也向來在鄕此室幽閉故須穹窒燻防等事】

六月食郁及薁【音郁於六反】七月亨【音烹】葵及菽【音叔】八月剝【音撲】棗十月獲稻爲此春酒以介眉壽【如酉切此六句三換韻薁菽一韻棗稻一韻酒壽一韻】七月食【如字】【葉孤】八月斷壺九月叔苴【音趨七餘反】采荼【音徒】薪樗【敕書反】食【音嗣】我農夫【自此至末章終首章後段之意而此章上六句是養老丰所當丰下是自奉儉所當儉郁唐棣之屬薁一名雀李一名車下李葵菉名菽大豆剝擊也棗果名生樹杪最爲繁盛不便於采撃之使落故曰剝棗釀於冬成於春曰春酒介助也眉壽年老之人必有長眉飲此酒以助其精神也壺瓠也似匏而圓性蔓生披蔓斬之故曰斷叔拾也苴麻子九月初熟拾取以供羮菜荼苦菜樗惡木莊子所謂大本臃腫而不中繩墨小枝卷曲而不中規矩是也薪樗以樗爲薪食我農夫以此自養甘於菲薄豳風之厚也何黃如曰按叔尗菽三字古文多混用今別其義季父之稱當作尗孔氏以爲從上從小言尊行之小是也拾取之義當作叔尗聲從又又手也從艸者乃荳名也取豵爲私取豜爲公上下之分著矣美者養老惡者自養老幼之分著矣豳之風俗如此食斷壺去圃爲塲之漸故下遂接言之】

九月築場【直羊反】圃【葉布】十月納禾稼黍稷重【平聲說文禾邊從重是重穋之種字禾邊從童是穜藝之穜字今以種反爲穜矣】穋【音六一作稑葉六直切】禾麻菽麥【訖力切】嗟我農夫我稼旣同上入執宮功晝爾於茅宵爾索綯【徒刀切】亟【紀力反】其乘屋其始播百谷【此言急趨農事之終以見憂勤之意場圃屋前空地春夏爲圃以種蔬果秋冬爲以収五穀古人之惜地力如此納謂納於禾稼以下八種皆所納之物禾谷連槁之總名稼禾之秀實者黍稷麻菽麥解己見前先種後熟曰穜後種先熟曰穋麻菽麥並無禾稱故於麻麥之上更言禾以總諸禾麥收在夏初而亦言於此者因上言納下言同一嵗之収成告終於此故總言之諸谷皆有収謂之同宮功公室之役古者用民力皆於農隙之時故田事畢而卽有宮功之執由田野而入都邑故謂之上穹燻塞墐是治都邑之室於茅索綯是治田野之廬於往綯絞亟急乘升播種也於茅所以蓋屋索綯所以屋稼方同也卽念屋居之當修屋方乘也復念農工之方始其勤渠若此楊泉物理論稻粱菽各二十種蔬果之實各二十種共爲百谷】

二之日鑿冰衝衝三之日納於淩陰【於容切】四之日其蚤獻羔祭韭【舉夭切】九月肅霜十月滌場朋酒斯饗【葉香】曰殺羔羊躋彼公堂稱彼兕【音似】觥【古黃切】萬壽無疆【上言禦寒此言禦暑以終一嵗之事藏冰所以備暑而開冰必以仲春所以順時气也衝衝鑿冰聲積冰曰淩淩陰淩之陰處取冰藏冰在十二月此言納於淩陰在正月者時東風解凍冰漸消釋故取冰室所藏更納陰處令不復解泮蚤蚤朝也十二月陽气蘊伏未發故鑿冰以達之至二月四陽大壯恐其太過遂開冰而頒之所以節其過也此裁成天地之道而賔食喪祭因以致用焉獻羔祭韭爲啟冰而祭司寒之神非廟祭也開冰是春祭故獻羔祭韭禮曰春行羔豚又曰春薦韭古人言菜之美者曰春初早韭故於春薦韭肅霜气肅而霜降滌掃也農事畢而灑掃庭前一嵗告成之象兩樽曰朋饗與享同鄕人飲酒也躋升也公堂豳公之堂稱舉也兕觥解見周南捲耳疆界限也無窮盡則無界限可止朋酒斯饗此民間自相慰勞之酒所謂三時之勞一日之逸因而念其君上相與語曰吾輩今日之灑皆上之賜也其殺羔羊躋公堂稱兕觥以祝君無疆之壽乎國人以羔羊朋酒自詣公堂祝君萬壽其禮甚率其情甚眞𨿽在立國之初庶事艸創堂階之分不甚嚴肅然非三代之時君民一體安得有此風俗範淳夫曰民生本乎衣食禮義之所以起孝弟之所以生教化之所以成人情之所以固也天下之務莫要於此輔漢卿曰此詩前三章皆以暑退將寒爲言故以七月流火一句爲始至四章則以四月秀葽純陽之月爲始五章則以五月斯螽動股爲始六章則以六月食郁及薁爲始而迄乎九月叔苴七章則以九月築圃爲始而繼以十月納禾稼八章則以十二月正月二月爲始而終於九月十月其所舉時月𨿽若參差不齊而細觀之則有次第若此王介甫曰七月之詩以衣食爲急而衣食所資以豫備爲貴仰觀星日霜露之變俯察昆虫艸木之化以知天時以授民事女服事乎內男服事乎外上以誠愛下下以忠事上父父子子夫夫婦埽養老而慈幼食力而助弱其祭祀也時其燕饗也節此七月之義也徐扈曰周之王也十六王而武克君之考其積基樹本非有殊猷絕績不過若世間勤儉忠厚之家而已然一家如此其家必興一國如此其國必昌至於和气浹洽根榦纒綿基厚而難傾根深而不拔卒受代商之命享過歷之祚昔人有言太和在成周宇宙間又日王道本乎人情嗚呼信其然矣古之君民藹若父子今之產戶莊夫儼若君臣一遇饑饉產戶有催科之擾莊夫有逋竄之苦田野荒蕪獸窮則攫國家從此多事矣】

鴟鴞

序周公救亂也【此居東時所作不曰公自明而謂公救亂非知王室大計與聖人深衷者其孰能言之書曰武王旣喪管叔及其羣弟乃流言於國曰公將不利於孺子周公乃告二公曰我之弗辟則無以告我先王周公居東二年則罪人斯得於後公乃爲詩以貽王名之曰鴟鴞】

鴟鴞鴟鴞旣取我子【音咨】無毀我室【葉斯子室與斯葉】恩斯勤斯鬻【音育】子之閔【葉民與勤葉】斯【比也鴟鴞惡鳥攫鳥子而食諭武庚子諭管蔡取謂墮其術中我室謂周室鬻養也閔辛勤可憐閔也此詩主意全在無毀我室一語恩斯勤斯二句感慨悲嘆言父母育子若此勞苦而爾乃聽武庚以危王室此何心也】

迨【音待】天之未陰雨徹彼桑土【音杜上聲】綢繆牖戶【上聲】今女下民或敢侮予【音與迨及徹取也土韓詩作杜方言東齊謂根爲土桑土桑根也綢繆猶纒綿也牖巢之明亮處戶則其出入處也蓋旣成之後復補緝以圖萬全之意此章承上毀室而言公之所以儆戒成王者全在於此曰迨曰今曰或蓋欲王之急於東徵也孟子引此詩言莫敢此言或敢孟子言其功效此言其心事】

予手拮【音吉】據【音居】予所捋【力活反又音艻】荼【音徒】予所蓄租予口卒瘏【音徒】曰予未有室家【葉姑諭言平日勤勞皆爲王室拮據手口交作之貌捋荼蓄租則其所作之事捋取荼萑苕也蓄積租日用之需卒盡瘏病也荼以借巢租以聚糧手拮據而捋荼蓄租而口卒瘏交錯言之此章法也曰字申明上四句之意未有室家者以天下愛戴尙淺人心歸附未深也】

予羽譙【音樵在消反】譙予尾翛【音消】翛予室翹【初消切】翹風雨所漂【匹遙切】搖予維音嘵【音囂呼堯切】嘵【譙譙翛翛摧頽零落之象翹翹托枝弱而危也漂搖震蕩不安之貌嘵嘵叫呼也捋荼蓄租勤勞病瘁而不辭者予未有室家故也柰何旣成而復毀之乎且非徒手口勞病而已予羽予尾無不敝壞皆爲此室耳而所成之室又風雨漂搖安得不嘵嘵自明乎維字見一生苦心苦力專在於此故不忍黙黙而已作詩之意至此始曉然明白矣數予字可玩勞亦予也病亦予也惟予而已無可諉者維音嘵嘵言更無別法維有悲痛而已徐扈曰世變人心愈降愈下伊尹放君民尙大恱周公攝政二叔流言由周而下可勝道也哉王氏樵曰鴟鴞四章蓋極道武庚之情武庚之情旣明則成王之疑自釋大誥曰殷小腆誕敢紀其序曰予復反鄙我周邦此武庚之情而詩所謂毀室侮予者皆謂此也武庚𨿽包藏此心而王室未有釁則亦安從而發哉於是流言曰公將不利於孺子此其謀欲使周室先自生釁後起而圖之也而成王果不能無疑周公於是退避居東以待王心之察凡二年而罪人之主名始得蓋姦人𨿽能爲幻於一時久之未有不情見計露者也周公乃究其本謀之所自而托諸防鴞以陳於王曰風雨漂搖曰予音嘵嘵蓋憂在王室而已之鳴不得不急也防鴞之詩斷在管蔡未誅之前若旣誅而成王尙未知周公之意則王心之蔽深矣豈區區之詩所能回豈自述其勤勞所感動哉茅子順曰周公居東不詳地名蓋反而居魯也時丰鎬西而魯東古者罷相則歸就封國如漢絳侯周勃就國平津侯公孫乞骸骨歸國是也鄒肇敏曰據當年情事編詩宜首狼跋次防鴞次伐柯九罭然後次東山破斧今防鴞東山二篇乃列前簡者殆以爲公所自作而他時則周魯之人爲公而作耶】

東山

序周公東徵也【東徵三年而歸勞徵士之詩或謂此隨徵文士所作周在丰鎬管蔡挾三監叛其地在王室之東周公徵之自西而東故曰東徵自風雨之變而公旣歸乃承王命作大誥東徵一篇之中屢言王若曰又言衝人寧考皆自成王而言可見公之東徵王實命之當在感悟而迎公之後也】

我䢐東山慆【音叨】慆不歸我來自東零雨其蒙【葉謨悲切與上歸葉】我東曰歸我心西悲制彼裳衣勿士行【音杭】枚【莫悲切與悲葉】蜎【音娟】蜎者蠋【音蜀】烝在桑野【掌與反】惇【音堆都回切】彼獨宿亦在車下【葉戶蠋宿一韻野下一韻賦也此言歸塗之景按東山卽魯東山魯蓋古之奄國括地誌兗州曲阜縣東奄裏卽奄國之地書傳管蔡流言奄君教祿父以叛孟子所謂伐奄三年討其君書所謂王來自奄皆指此東山之師而言也王伯厚以東山爲衛地乃太行山之東是山東非東山也慆慆久也零落也蒙雨貌裳衣平居之服士鄭箋作事枚如箸結於項下所以止嘩蜎蜎虫微動貌蠋桑間小虫烝發語詞惇獨處不移之貌凡言我者皆托言徵夫自道我䢐東山記其地慆慆不歸言其久我來自東記其還零雨其蒙記其時路塗惟雨最苦微雨綿延尢苦此四句卽景紀事故再三詠嘆以爲起語我東曰歸曰字有味向未言歸乃心敵愾才提起歸之一字便有無限感慨故身𨿽在東心已念西而悲少陵詩所謂喜心翻倒極嗚咽淚沾襟也裳衣行枚二句正西悲意中之事徵戍三年衣服藍縷今幸生還必須更制但願上衣下裳勿從事於行伍而銜枚也古者車戰止則爲營衛故士宿於車下獨宿嘆其無室家也吳人以抱膝蹲坐爲惇惇卽獨宿之貌亦字可味桑虫而在桑野固其所也人而亦在車下安乎不安乎軍士之宿宜在車上今在車下以上載器甲衣糧之故】

我䢐東山慆慆不歸【與蒙一韻】我來自東零雨其蒙果臝【力果反】之實亦施【音異】於宇伊威在室蠨【音消】蛸【音梢所交反】在戶【實室隔句一韻宇戶隔句一韻】町【音挺他頃反】畽【湍上聲他短反】鹿場【與行一韻】熠【音揖以執反】燿【遙去聲以照反】宵行【葉杭】不可畏【於悲切與懷一韻】也伊可懷【胡畏切】也【此言思家之景果臝栝樓實卽其子施蔓延宇屋檐也伊威一名防負生於壁下甕底常惹著防背故名防負今訛作婦蠨蛸小蜘蛛俗呼蟢子在戶結网於戶也町畽廬旁畦壠廬舎無人故鹿防處其地熠燿螢火也宵夜行飛也伊威蠨蛸等物有何足畏但廬舎掃除無人久曠爲此種蔓延棲息殊可念耳凡行役之人室廬將近則家事纎悉一一上心此恆情也士久徵役遙想田廬必是荒廢故敍果臝等物以志其感慨】

我䢐東山慆慆不歸我來自東零雨其蒙鸛【音貫】鳴於垤【音疊他吉反】婦嘆於室灑【鰓之上】埽穹窒我徵聿至【之日反此四句一韻】有惇【音團徒端反】苦烝在栗薪【葉先又如字與年一韻】自我不見於今三年【如字又尼因切此言至家之景鸛水鳥似鶴仰鳴則晴俯鳴則陰垤螘塜朔地螘封大如冢巢居知風穴居知雨螘穴居者也將雨則擁土成封鸛巢居者也喜水將雨則登垤而鳴行者於陰雨最苦婦見此念之而嘆灑埽穹窒亦爲天雨之故灑埽解見唐風山有樞穹窒解見七月正爾灑埽正爾穹窒徵夫忽至有天從人願喜出望外按此詩當未至遙想家中滿懷荒落之景旣至而室廬如故風景依然不勝忻甚但嵗月云䢐未免睹物傷懷有今昔之感耳故曰自我不見於今三年苦味之苦者栗薪栗之可爲薪者惇累累懸綴之貌】

我䢐東山慆慆不歸我來自東零雨其蒙倉庚於飛熠燿其羽之子於歸皇駁其馬【滿補反】親結其褵【離羅二葉】九十其儀【宜何二葉】其新孔嘉【居宜居何二反】其舊如之何【音奚又如字此言至家之樂倉庚卽黃鳥飛必相隨倉庚鳴嫁娶之候熠燿卽上章所云熠燿熠燿其羽與有鶯其領同一句法彼謂桑扈之領與鶯相似此言倉庚之色與螢相似也之子新防之女婦人謂嫁曰歸黃白曰皇駵白曰駁縭婦人之巾母戒女施衿結親結其褵親自結之也儀嫁資也九十其儀或九其儀或十其儀言其多也其新孔嘉其舊如之何調笑之語意味雋永範士文曰小雅出車杕杜勞還帥還役之詩與六月采芑功成凱歌之詩相類以對壘之威武臨戎之車馬防綴其間以輸人心之憤志一時之盛而此詩只詳歸士悲喜之情無一言及東徵事者何也變生骨肉實有淒然不可爲情者故不忍敍其事不忍述其功中間只以三年二字隠志其不遑寧處之嵗月周公之心可謂苦矣汪氏叡曰管蔡流言未明其所從起則一時是非猶屬茫昧周公未宜遽興師問罪故曰我之弗辟無以告我先王於是辟居東都二年然後是非明白而知流言出自武庚管蔡故曰罪人斯得蓋得罪人之情實也旣曰居東則非東徵可知矣其作鴟鴞之詩極言恩勤保育勞勩爲甚遭逢外患不得不言蓋避居時所作非興師問罪之情辭也避居東都二年罪人斯得於是大誥東徵凡一年則共三年矣故曰自我不見於今三年惟公退讓而避居東都故再言公孫碩膚以贊羙之假令公遭流言之變是非之實未明輒假王命以興師孰知而孰信之乎詩人亦安得有狼跋疐尾之況也鄒肇敏曰觀東山一詩於桑蠋之野處衡宇之淒其栗之延蔓倉庚之皖羽行懷居嘆新嘉故懽凡徵人意想所到與其所未到囁嚅而未敢出諸口者靡不種種代爲摹寫遐想其時上下交孚懽欣感激有不能自己者後世徵戍頻煩兵將之地懸殊痛癢之情阻隔壯士軍前半死生美人帳下猶歌舞求一語撫循不可得矣】

破斧

美周公也【東徵之士稱美周公也篇中斧曰我斧斨曰我斨其爲軍士所作無疑晦庵謂其答東山之詩則出於有意不見人心之自然矣】

旣破我斧又缺我斨【音鎗七羊反】周公東徵四國是皇哀我人斯亦孔之將

旣破我斧又缺我錡【音奇葉巨何切】周公東徵四國是吪【音訛五戈切】哀我人斯亦孔之嘉【居何切】

旣破我斧又缺我銶【音求】周公東徵四國是遒哀我人斯亦孔之休【賦也斧斨解見七月斧斨所以伐木錡三足釡所以炊爨銶乃釜鑿之柄皆樵蘇煮爨之之具非兵器也四國爲亂周公徵討凡三年其難如此詩人不言介冑蟣虱而言斧斨敝壊蓋不欲深言之也徵者上伐下以正其罪也四國管蔡商奄皇張皇驚恐周公奉王命以討四國有震疊之意吪動也卽王風尙寐無吪之吪字書遒急也迫也不得安寧之象吪深於皇皇猶晝時情事吪則夜以繼日矣遒又深於吪吪僅思慮不安遒則忙迫極矣此言四國惶怖之象我者軍士自謂斧斨如此破敝四國如此張皇我輩從軍𨿽爲可哀卻不甚受苦楚豈非公之撫循士卒有出於投醪挾纊絕少分甘之上者乎字書將養也又扶進也言周公左右之也嘉樂也休安逸也金吉甫曰三叔武庚之畔同於叛而不同於情武庚之叛意在復商三叔之叛意在得周至於奄之叛意不過助商而淮夷之叛則外承應商之聲內撼周公之子其意又在於得魯三叔非武庚不足以動眾武庚非三叔不足以間周公淮夷非乘此聲勢又不能以得魯此所以相挺而起同歸於亂周也當是時武庚挾殷之頑民而三監又各挾其國之眾東至於奄南至於淮夷徐戎自秦漢之世言之所謂山東大抵皆反者也萬尙烈曰周公之教化在西土者𨿽深在東土者尙淺商之世徳其斵喪者固甚其固詰者猶存況武王崩成王幼三國流言武庚商之餘裔盡可借爲搖動之隙所以東徵之師非破斧缺斨三年不能奏功也類考武庚之所以叛者何也商家之法兄終弟及武庚習見恐周公遂乘武王之崩而及之耳況管叔兄也周公弟也武王之位管叔宜及之管叔在外周公居攝所以管叔益疑周公而叛也】

伐柯

序美周公也

伐柯如何匪斧不克取【與娶同】妻如何匪媒不得

伐柯伐柯其則不逺我覯之子籩【石經作籩】豆有踐【上聲比也柯斧柄伐柯伐木以爲柯也取與娶同則法也覯遇見也竹曰籩所以承果實木曰豆所以承內羞庶羞踐謂陳之成行如步武之有序也朱康流曰序謂美周公斧與媒比周公也伐柯非斧不克以比天下非周公不治也娶妻匪媒不得以比天下非周公不親也管子形勢解曰明王之治天下也必用聖人而後天下治婦人之求夫家也必用媒妁而後家事成之子謂媒也斧不惟伐柯而已柯之法度亦由之以出比周公治天下而又能以道教天下也媒不惟通言而已防姻定則祭祀之禮亦由之以成比周公親天下而又能以禮制天下也鄭箋伐柯之道惟斧乃能此以類求其類也以諭成王欲迎周公當使賢者先往媒者能通二姓之言定人室家之道以諭王欲迎周公乂當使曉王與周公之意者先往伐柯娶妻以諭迎公斧與媒諭二公也言三人同功一體之人周公歸則二公亦安君臣相遇惟陳其籩豆相對燕飲而已亦何嫌疑之有哉沈子起曰按金縢一篇武王弗豫欲爲王穆卜者二公也公聞流言避位居東所與相謀者二公也風雷告變起金縢之書問百執事者二公也王出郊親迎命人起所偃禾者二公也二公召公太公也當時惟二公知公之心公之所以得去去而泰然無恙者皆二公力也然則通君臣之懷釋讒間之疑彌縫周旋爲王迎公無如二公者矣】

九罭

序美周公也【傳周公歸於周魯人欲畱之弗克賦九罭此詩在成王迎公時非公初居東時也】

九罭【音域】之魚鱒【才損反】魴【音房】我覯之子衮衣繡裳【興也魚网之囊曰罭九罭九囊网也毛以爲小网諸家或以爲大网郭璞言有百囊网則九囊不得爲大鱒目中一道赤橫貫其中魴卽鯿也皆魚之小者時成王以命服迎周公魯人僻陋未嘗見此故以九罭自比而爲此驚喜之語想見一時人心扶老攜幼舉手加額相顧誇詡之狀之子謂來使衮衣衣之畫卷龍者天子之龍一升一降上公但有降龍繡五采備也太平禦覽罭取蝦芘蝦芘蝦之微細者】

鴻飛遵渚公歸無所於女信處

鴻飛遵陸公歸不復於女信宿【此二章詩之所謂反興遵循渚小洲也髙平曰陸鴻不木棲不於渚則於陸遵渚自北而南南多洲渚是得其所也故以興公歸無所無所謂不能安其身也鴻又北方之鳥遵陸自南而北北多平陸是復其故地也故以興公歸不復不復謂不復其故位也彼時公以流言負謗避嫌居東一旦來迎東人且悲且喜且疑且信故曰公歸而無所公歸而不復則但於女地爲信處信宿之畱仍來吾地可也一宿曰宿再宿曰信女謂來使也埤雅鴻之爲物其進有漸其飛有序又其羽可用爲儀君子之道也】

是以有衮衣兮無以我公歸兮無使我心悲兮【此衮衣卽首章之衮衣是以有衮衣上疑有脫簡言此命服之來必有一因緑是以有此蓋疑其未必出於誠然也無以我公歸則直陳繾綣之情無使我心悲所慮深矣】

狼跋

序美周公也【流言之謗方興成王之疑未解周公避位居東處之不失其常故詩人羙之而作此詩】

狼跋其胡載疐【音致又音帝】其尾公孫【音遜】碩膚赤舄【音昔】幾幾【胡膚隔句一韻尾幾隔句一韻賦也狼解見齊風跋躐也胡頷下懸肉載則疐跲也狼善顧蓋多慮之物或進而躐其胡或退而跲其尾此非以狼擬公不過言其進退維谷之意耳公避位東居所謂遜也碩大膚肌膚也禮記云四體旣正膚革充盈人之肥也是所謂碩膚也赤舄冕服之舄復下曰舄禪下曰屨幾人所慿以爲安幾幾安也進退自如不異於在朝之委蛇也嚴坦叔曰凡人居利害之變舉止不安其常懼者或至於喪屨喜者或至於折屐詩以幾舄形容此爲善觀聖者】

狼疐其尾載跋其胡公孫碩膚徳音不瑕【洪孤切徳音名譽也瑕玷也大舜謂女惟不矜天下莫與女爭能女惟不伐天下莫與女爭功使周公有一毫好名之心便有無數矜持便有無數瑕玷徳音能如是完美乎蘇子由曰周公之輔成王亦多故矣二叔流言以病其外成王不信以憂其內人之視公如視狼然前憂其躐胡而後憂其跲尾也周公居之從容自得而二患皆釋人徒見其赤舄幾幾然安且閒而不知其解患釋難之方也文中子曰美哉公旦之爲周也外不屑天下之謗而私其迹曰必使我子孫相承而宗祀不絕也內實違天下之道而公其心曰必使我君臣相承而禍亂不作也深乎深乎安家者所以寧天下也存我者所以厚蒼生也鄒肇敏曰易明夷之彖傳曰內文明而外柔順以蒙大難文王以之內難而能正其志箕子以之甚矣彖傳之言似周公也由今觀公之事衝人𨿽不若文箕之事暴主厄亦未至於羑里辱亦未至於囚奴顧當時流言鼎沸禍且不測卽其精誠可以告先王而不能顯白之幼主且天下之人何可門到戶說使皆坦然耶遜而居東固卽柔順蒙難之家法也此詩正公初遜魯之際與九罭篇並次鴟鴞東山後者以魯人所作不當先於公所自作耳毛詩編此於末簡舛矣王守溪曰文王囚於羑里而演易自如孔子厄於陳蔡而歌不絕其心一也是故流言四國人以爲公懼風雷變驚人以爲公喜而公之爲公一而已矣崔仲鳬曰夫子序詩首二南若曰始基之矣風終以豳若曰旣成而昌之矣是反十二國之變慰曹檜之思開小雅之治世道所以不終窮者其在周公乎其在豳風乎樓大防曰周公𨿽進退不可何至如狼之跋疐先儒以狼跋疐不失其猛興周公不失其聖獸之猛莫如虎豹何獨取狼比興必以類而豺狼豈可形聖人乎程氏云狼貪猛求欲陷於羅穽進退困險詩人取之以言狼之致禍難者貪欲故也若周公𨿽危疑之地安步舒泰赤舄幾幾矣然詩中無羅穽之意甞得於蜀少卿楊民望曰狼遇人先旋繞其四旁奔跳甚疾人爲之戰懼自失然後食之詩蓋以狼之跋疐比四國而周公處其中不懼也附錄】

待軒詩記卷三

欽定四庫全書

待軒詩記卷四

明張次仲撰

小雅

【鄭譜小雅大雅者周居西都時之詩也小雅自鹿鳴至魚麗皆文武時詩自南有嘉魚下及菁菁者莪周公成王時詩陳氏曰周家之治至於文武其禮文寖以繁縟故周公因一事以作一詩其目二十有二以其誠意太史錄之其後或舉是事則復歌是詩焉雅者正也正言其事無諷譎諫之致故比興視風爲少而有小大之別鄭漁仲曰說詩者以政有小大故謂之大雅小雅然則小雅以蓼蕭爲澤及四海以湛露爲天子燕諸侯以六月采芑爲北伐南徵皆爲政之小者則常武之徵伐何以大於六月捲阿之求賢何以大於鹿鳴乎雅有小大猶律有小呂大呂音節不同體裁亦異非謂所賦之事有小大也春秋襄公二十九年吳季札觀周樂歌大雅小雅是雅有大小已見於夫子未刪之前然無所謂正變正變之言不出於夫子而出於序未可信也小雅節南山之刺大雅民勞之刺謂之變雅可也鴻雁庭燎崧髙烝民之美宣王亦可謂之變乎蓋詩之次第皆以世代爲後先文武成康其詩最前故二雅首之厲王繼成王之後宣王繼厲王之後幽王繼宣王之後故二雅皆順其序國風亦然然則正變之說未可信也嚴坦叔曰雅之大小特以體之不同爾蓋優柔委曲意在言外風之體也明白正大直言其事雅之體也純乎雅之體者爲雅之大雜乎風之體者爲雅之小詠呦鹿鳴食野之蘋便識得小雅興趣誦文王在上於昭於天便識得大雅气象小雅大雅之別明矣鄒肇敏曰自昭王南徵舟膠楚澤穆王西徵荒服不至馴至厲幽王道大壊東遷之後雅音漸其可傳者惟思古等篇而已然尼父不之刪者以其出於憂時憫事憤之所爲或公卿大夫諷諫於上或士君子思怨於下後王得失之林周書所不載春秋所未及詳者亦於此乎見史遷所謂怨誹而不亂者聖人焉得而不存之乎】

鹿鳴之什

鹿鳴

序燕羣臣嘉賓也【鄕飲酒燕禮注云鹿鳴君與臣下及四方之賓燕講道論徳之樂歌也朱備萬曰君之燕臣其事非一有因祭而燕者有因朝而燕者有因聘而燕者有因有功而燕者其事不同則所以相告者亦異蓋因事以有言因言以致戒而所謂大道者在是矣按禮有饗有燕饗在廟燕在寢饗則立成不坐設幾不燕則旅降脫履升坐饗則獻依命數而止爵盈不飲燕則無算爵以醉爲度此燕與饗之別也是詩云式燕以敖云以燕樂嘉賓之心則知是燕非饗矣】

呦【音幽從力從刀非】呦鹿鳴【葉芒】食野之蘋【音平葉旁】我有嘉賓鼓瑟吹笙【葉師莊切】吹笙鼓簧承筐是將人之好我示我周行【葉杭興也呦呦和聲蘋藾蕭鼓動也瑟解見關睢笙以匏爲之十三管列匏中而施簧管端簧解見王風君子】

【陽陽吹笙則動其簧而聲鹿得蘋而鳴謂其有味也君子之於善亦如是而已故幣帛以將之琴瑟以樂之摹冩好善之誠淋漓潦倒周行大道也人不眞心愛我則言語非疑畏而不盡卽委曲而不眞故惟好我乃示我周行周行謂非異端詭僻之學此二句是全詩綱領瑟包羲氏所作笙簧女媧氏所作】

呦呦鹿鳴食野之蒿我有嘉賓徳音孔昭視民不恌【音挑】君子是則是效【葉胡髙切】我有防酒嘉賓式燕以敖【葉牛刀切蒿今人呼爲靑蒿昭明恌薄敖遊也徳音孔昭言其議論愾直也視民不恌言不忍薄待其民也是則是效獨屬君子言爲善所欽仰也式燕以敖燕飲而敖遊庶乎從容欵洽而有浸潤之益矣式語詞】

呦呦鹿鳴食野之芩【音琴】我有嘉賓鼓瑟鼓琴鼓瑟鼓琴和樂且湛【音耽葉持林反】我有防酒以燕樂嘉賓之心【芩艸名莖如釵股葉如竹葉湛樂之至也曰燕樂嘉賓之心言非獨養其體娛其外而已所以樂其心也蓋不能致其樂則不能得其心不能得其心則嘉賓不能盡其忠告之誠範氏曰賢者非以飲食幣帛爲悅也婚姻不備則貞女不行禮樂不備則賢者不處夫賢者不處則豈能得其樂而盡其心乎禮樂相須以爲用禮非樂不行樂非禮不舉自後防以來樂以詩爲本詩以聲爲用及仲尼編詩爲燕享祭祀之時用以歌而非用以說義也不幸腐儒競起齊魯韓毛四家各爲序訓而以說相髙漢朝立之學官以義理相授遂使聲歌之音湮沒無聞東漢末禮樂蕭條曹孟徳平劉表得漢雅樂郎杜防防老矣又不肄習所得於三百篇者惟鹿鳴騶虞伐檀文王四篇餘聲不傳太和末又失其三左延年所得惟鹿鳴一篇而已至晉鹿鳴一篇又絕無後世不復聞詩矣按此乃黃才伯之論也然予讀魯論如興觀羣怨等語專言義理其論聲歌不過闗睢之亂一二言耳至於以思無邪一言該三百篇此豈沾沾在五音六律間哉孟子曰今之樂猶古之樂若惟聲響是求此蒙叟之事非儒者窮經之防也】

四牡

序勞使臣之來也【勞其來故述其途路之艱室家之情以存慰之】

四牡騑【音非】騑周道倭【音威】遲豈不懷歸王事靡盬【音古】我心傷悲【賦也騑騑行不止也周道大路也倭遲回逺也靡盬解見唐風鴇羽詩言奉命馳驅靡國不到覊旅他鄕違親日久豈不思歸但爲君卽不得爲親所以心自苦而不敢言歸也此述其在途之情而設爲自道之辭若此嚴坦叔曰文王未嘗稱王而言王事者諸侯受天子之命以治其國西伯受天子之命以統諸侯使臣往來皆王事也】

四牡騑騑嘽【音灘】嘽駱【音洛】馬【葉滿補切】豈不懷歸王事靡盬不遑啟處【嘽嘽喘息之貌白馬黑鬛曰駱馬勞則喘息駱馬最耐勞苦而今喘息則其勞可知言馬勞則人勞可知啟跪處居也古者席地故有跪有坐跪者雙膝著地而直身坐者雙膝著地而坐也】

翩翩者鵻載飛載下【葉戶】集於苞栩【況甫反】王事靡盬不遑將父【葉甫

興而比也此下三章皆設言在途而稱其思念父母之情也翩翩飛貌鵻與佳同音追今之鵓鳩卽左氏祝鳩性最孝飛止不離常處故得遂其孝養我以行役身無常處不暇將其父鵓鳩之不如矣栩解見鴇羽艸木叢生曰苞將扶侍也正義言鳥先飛而後集諭使臣先勞而後得所安】

翩翩者鵻載飛載止集於苞杞王事靡盬不遑將母【葉滿彼反杞枸杞也根名地骨嚴坦叔曰詩有三杞將仲子無折我樹杞枊屬也有臺南山有杞湛露在彼杞棘山木也此詩集於苞杞雅杕杜北山言采其杞四月隰有杞桋枸杞也】

駕彼四駱載驟駸駸【音侵葉寢】豈不懷歸是用作歌將母來諗【音審賦也走馬曰馳不馳而步疾爲驟駸駸馬前進之貌諗告也左傳辛伯諗周桓公君勞使臣述敍其情以爲汝之意蓋曰我豈不思歸乎誠思歸也故作此歌以將母之志來告於君也凡母之育子尢爲劬勞而在家念子惟母尢切故特以母言之思歸者私恩也靡盬者公義也無私恩非孝子也無公義非忠臣也君子不以私害公不以家事辭王事臣之事君必先公而後私君之勞臣必先恩而後義】

皇皇者華

序君遣使臣也【遣使卽周易省方觀民之義故以諏謀度詢告之人君出使臣於千里之外茍無以其歡欣之誠則臣下意气衰落而無由振此四牡皇華諸詩所以作也】

皇皇者華【葉敷】於彼原隰駪【音莘】駪徵夫每懷靡及【華夫隔句一韻隰及隔句一韻興而賦也皇皇言其盛華艸木之華髙平曰原卑濕曰隰駪駪疾行之貌徵夫謂使臣每懷謂每事輙勤懷抱此言使臣所經之地原隰花艸足供流連而使臣惟以上徳未宣下情未逹爲念𨿽有花艸亦不之顧其恪恭厥職如此此詩蓋臨軒策命而贊美之詞實寓規於頌也】

我馬維駒六轡如濡載馳載驅周爰咨諏【音沮平聲駒馬之壯而嫩者六轡解見秦風駟鐡如濡言其潤澤載馳載驅惟日不足之意周徧爰於也周徧其所而訪問也使臣自以每懷靡及故廣詢博訪以補其不及而盡其職也】

我馬維騏六轡如絲【新賫切】載馳載驅周爰咨謀【謨悲切騏色之靑黑者如絲調直也】

我馬維駱六轡沃若載馳載驅周爰咨度【音鐸駱解見四牡沃潤澤也】

我馬維駰【音因】六轡旣均載馳載驅周爰咨詢【音荀陰白雜毛曰駰均調也左傳訪問於善爲咨咨事爲諏咨難爲謀咨禮爲度咨親爲詢魯語咨才爲諏咨難爲謀咨義爲度咨親爲詢詩志諏謂虛中以聚人之言謀是就本事而籌畫度則因此推彼而徧計之詢則從謀度後據成見而參其所不建凡耆老之當問遺逸之當求鰥寡之當卹廢墜之當舉皆諏謀詢度中事也周禮大行人王之所以撫萬邦諸侯者嵗徧存三歲徧頫五歳徧省小行人若國札喪則令賻補之若】

【國凶荒則令周委之若國師役則令犒禬之若國有福事則令慶賀之若國有禍災則令哀弔之凡此五物者治其事故及其萬民之利害爲一書其禮俗政事敎治刑禁之逆順爲一書其悖逆暴亂作慝犯令者爲一書其札喪凶荒厄貧爲一書其康樂和親安平爲一書凡此五物者每國辧異之以反命於王以周知天下之故李迂仲曰先遣而後勞則皇華當在四牡之前蓋三百篇之序多有倒置如載馳衛懿公之詩乃在文公之後淸人鄭文公之詩乃在突忽之前葛藟平王之詩乃在桓王之後皇皇者華君遣使臣之詩乃在四牡之後而豳風之破斧乃在東山之後次序倒置若此知非刪詩時之原本矣按學記大學始教皮弁祭菜示敬道也宵雅肄三官其始也注云當祭菜之時使歌小雅中鹿鳴四牡皇華之三篇而肄習之此三詩君臣燕樂相勞苦之辭蓋以居官受任之美誘諭其初志故曰官其始也據此則迂仲云皇華當在四牡之前其說非矣】

常棣

序燕兄弟也【續序閔管蔡之失道故作常棣焉胡庭芳曰鹿鳴四牡皇華等篇辭多和平惟常棣一篇辭多激切意若有所懲創則周公因管蔡之事而深痛之也】

常棣之華鄂【音諤】不【音孚】韡【音偉】韡凡今之人莫如兄弟【比也常棣棣也說文鄂作萼花苞也不鄭氏作柎音夫花蔕也左傳有華不注山湖州有餘不溪皆音夫韡韡鮮盛之貌孔疏謂華以覆萼萼以承華諭兄弟相依之義然花萼相承萬卉皆然不獨常棣陸羽明曰常棣江南呼爲麥李一柎輙生二萼兩兩相麗如垂絲海棠故稱萼不韡韡以興兄弟同本之義凡今之人卽下文朋友妻子此二句是全詩綱領此章端姑言其兄弟之常而辭气抑之間已有感嘆不盡之意世人好以親爲怨而樂從其疏故下每陳朋友之不足恃以告之】

死喪之威兄弟孔懷【葉回】原隰裒【音掊】矣兄弟求矣【賦也首章言兄弟之道如此二章以下申明莫如兄弟之義原隰解見皇華裒聚也玩死喪下著一威字何等慘烈兄弟下著一懷字何等纒綿言死生可畏怖之事惟兄弟懷念之至何以見其孔懷也當彼以死喪之故不得保其常居而羣聚原野之時他人渙散不顧兄弟未有不相求者四句一串說下】

脊【音卽】令【音零】在原兄弟急難【葉平聲】每有良朋況也永嘆【嘆石經作嘆比而賦也此言兄弟之相得者鄭箋脊令雝渠水鳥也而今在原失其常處則飛鳴而求其類天性也兄弟急難言相急於患難國語急病讓夷戰國防公子髙誼能急人之難正同此同師曰朋況是情況之況朋之良者其情況不過永嘆而已禽經脊令友弟注云脊令雀屬共母者飛鳴不相離故取以諭兄弟集傳脊令飛則鳴行則搖有急難之意】

兄弟防【音許歷反】於墻外禦其務【葉防】每有良朋烝也無戎【賦也此言兄弟之不相得者防很也務事也外禦其務猶言以外禦爲事不因小忿而敗親也烝眾也戎謂稱兵犯難烝也無戎言朋友𨿽眾莫肯出頭犯難挺身救我也】

喪亂旣平旣安且寧𨿽有兄弟不如友生【此言庸人之情周室旣安公之心亦可以釋然自寜矣乃回首兄弟之間辟者辟囚者囚生死升沈迥不相及曾不如一時友生戮力王室者得以同享富貴也飲恨滿懷聲淚俱咽】

儐【賓切】爾籩豆飲酒之飫【於虞切】兄弟旣具和樂且孺【此言兄弟之樂儐陳也飫饜也毛傳不脫屨升堂謂之飫周語有王公立飫具俱也孺者一片天趣有如赤子彼以爲不如友生者非也平安無事正宜聚樂】

妻子好【去聲】合如鼓瑟琴兄弟旣翕和樂且湛【葉持林切忽說到妻孥正徹透人情處鄭箋王與族人燕則後與宗婦內宗之屬亦燕於房中翕合也湛樂之至也如鼓瑟琴可爲和樂矣若兄弟旣翕則和樂而且湛顏之推曰兄弟之際異於他人望深則易怨地親則易狎譬猶居室有穴則塞之有隙則塗之方無頽毀之慮如鼠雀之不卹風雨之不防壁壞楹摧無可救矣僕妾之爲雀鼠妻子之爲風雨可不畏哉又曰兄弟者分形連气之人也方其幼也父母左提右挈前襟後裾食則同案衣則傳服學則連業遊則共方𨿽有悖亂之人不能不相愛也反其壯也各妻其妻各子其子𨿽有篤厚之人不能不少衰也娣姒之比兄弟則疏薄矣使疏薄之人而節量親厚之人其能講惇睦之事乎】

宜爾室家【葉姑】樂爾妻帑【音奴】是究是圖亶其然乎【帑子究窮圖謀亶信也言冝室家樂妻帑畢竟從友愛中來或言之不信再四思維方覺吾言之有味徐儆曰善敍事者不過自安樂而患難自患難而死喪以爲詳盡矣此詩卻把死喪在前自此而患難而安樂事愈緩時愈暇而兄弟之情愈見其不可解則所謂莫如者了然睹矣非聖人其孰能之】

伐木

序燕朋友故舊也【丘瓊山曰古者人君以嘉禮賓臣有四焉宗族兄弟也朋友故舊也孤卿大夫士也公侯伯子男也其禮之行也有饗有食有燕其燕也有因祭而餕有因勞而勞有因閒暇而會所謂饗者烹大牢以飲賓幾設而不倚爵盈而不飲以訓恭儉也食者是爲饗禮之中舉樂以薦牲體焉燕則異於饗食之禮以示慈恵其樂無算取其驩而已其爵無算取其醉而已至於中庸曰燕毛序齒坊記曰因其酒肉聚其宗族以教民睦是祭畢而餕四牡皇皇者華所歌是因勞而勞伐木之燕所謂迨我暇飲此湑是因閒暇而防也記注云饗以嚴爲主故曰訓恭儉燕以親爲主故曰示慈惠】

伐木丁【音爭】丁鳥鳴嚶【音嬰】嚶出自幽谷遷於喬木嚶其鳴矣求其友聲相【去聲】彼鳥矣猶求友聲矧伊人矣不求友生神之聽之終和且平【興也此詩飲諸父諸舅兄弟而先之朋友蓋天子之友不越同姓異姓也丁丁伐木聲嚶嚶兩鳥相應之聲幽深喬髙相視矧況也伐木非一人之事故借以起興友誼當伐木之時鳥且鳴且飛出谷遷喬而求其友可以人而不如鳥乎朋友之信可質神明遂援神而以和平自誓和則不尙意气平則不分冨貴貧賤終則到底不變朋友之道盡於此四字中矣蘇子由曰事之甚小而須友者伐木也物之無知而不忘其羣者鳥也語曰良禽擇木良臣擇主主明則士附林茂則鳥歸故必出谷遷喬而後可以求友】

伐木許【音虎】許釃【音師】酒有藇【音敍上聲】旣有肥羜【音寧直呂反】以速諸父寧適不來微我弗顧【音古】於【音烏】粲灑埽陳饋八簋【音軌已有切】旣有肥牡以速諸舅寜適不來微我有咎【上章以伐木其事爲朋友之義故下章各言伐木以題之許許眾人共力之貎釃以筐泲酒而去其糟也字書藇音余�藇香艸釃酒者或以筐或以艸藇者釃酒之艸也羜未成羊也爾雅注俗呼五月羔爲羜肥牡肥羜之牡者速召也天子謂同姓諸侯諸侯謂同姓大夫皆稱父異姓則稱舅同姓大國則稱伯父同姓小邦則稱叔父異姓大國則稱伯舅異姓小邦則稱叔舅微無顧念粲潔也簋盛黍稷之器簋八則籩豆倍之天子燕禮之數也咎過也寧適不來微我弗顧鄭箋謂寜召之適有故而不來無使言我不顧念也若爾是世情塞責語寜與微乃速客時引領屬望意中忖度之辭鄧汝極謂寜適有他故而不來乎將無弗我顧又得無我有咎而不來也蓋望其來而慮其不來如此物性志云諸父用羜諸舅用牡者羜食禮義親而禮數牡饗禮意重而禮厚言各有當也正義曰此是燕禮非饗禮饗烹太牢此惟肥羜非饗禮明矣】

伐木於阪【音返】釃酒有衍【音演】籩豆有踐【在演切】兄弟無遠民之失徳幹餱以愆【在淺反】有酒湑【思呂反】我無酒酤【音沽】我坎坎鼓我蹲【音逡】蹲舞我迨我暇矣飲此湑矣【丁丁伐木許許舉木於阪則自山而陸矣阪解見鄭風東門之墠水溢曰衍言酒多也踐解見豳風伐柯幹餱幹食也餅餌之類民間遇佳節用以餽親族戚裏者以愆者因不相饋而致愆尢也以藪泲酒曰湑酤買也坎坎鼓聲蹲蹲舞貎迨及也人所以失兄弟朋友之義者非必有大故但以干餱之薄不以分人而至於有愆耳故我於兄弟無令疎逺有酒則湑無酒則酤乘此閒暇且鼔且舞飲酒相樂不知其有他也兄弟無逺勸戒之辭世道涼薄恩義疏闊則燕飲聚防之事以漸而廢薛贛君曰鄕黨闕於嘉賓之歡九族忘其親親之恩飲食周急之厚彌衰送往勞來之禮不行人道不通則陰陽否隔和气不興未必不由此也】

天保

序下報上也【蘇子由曰人君以鹿鳴以下五詩宴羣臣天保者蓋以答是五詩於其宴也而用之與史記武王克商憂天保之未定於是有營雒之意此詩疑作在東都旣成之後晁氏曰昔夏后初都陽城南逾洛陽百里而逺殷湯遷亳東逾洛陽五十里而近皆會洛陽而不都周興武王旣定鼎郟鄏復使召公相宅洛邑周公營成周厥後王城借平王之遷成周借敬王之入郟鄏之鼎歷過其卜其猶天保之餘庇乎】

天保定爾亦孔之固俾爾單【音亶又音丹】厚何福不除【直慮反】俾爾多益以莫不庶【商豫切從炗炗古文光字俗作庶非賦也保者抱持愛護之意受命於天故曰天保定者不移之謂爾指君固堅孔甚也亦孔之固猶云美哉山河之固俾使單盡也單厚謂事事從厚除者除舊生新今日之福已過明日之福又來應接不暇之意多益謂多行利益於民庶眾也謂民物蕃庶此頌天之安定我君使有以致此按前三章俱以天保定爾一句喚起言宅中圖大事非偶然皆天之所保天之所定也觀召誥天廸從子保天廸格保洛誥公旣定宅等語可見天道無親歸於有徳首二章以規爲頌全是在徳不在險之意】

天保定爾俾爾戩【音剪子淺反】谷【嘉谷之谷從從禾惡木之谷從從木】罄【丘正切】無不宜受天百祿降爾遐福維日不足【戩罄皆盡也谷善遐逺也冝謂冝君冝王冝民冝人冝兄冝弟無所不冝所謂戩谷也維日不足謂億萬斯年不可限量所謂遐福也】

天保定爾以莫不興【虛陵切】如山如阜【浮上聲六書正僞作從山而側之象形】如岡如陵如川之方至以莫不增【咨登切此承上文惟日不足之意而申言之興起也盛也髙平曰陸大陸曰阜大阜曰陵山脊曰岡川之方至水之寖長未可量也】

吉蠲【音涓古反】爲饎【音熾尺志反】是用孝享【虛良反】禴【音洽余若反】祠烝甞【從甘尙聲】於公先王君曰卜爾萬壽無疆【居良反吉善蠲潔吉蠲如齋戒沐浴滌濯埽除之類黍稷曰饎單以饎言者祭莫重於黍稷春曰祠祠之爲言食也夏曰禴夏祭以樂爲主秋曰嘗嘗新谷也冬曰烝進品物也公先公祖紺以上至后稷也先王太王以下也文王時周末有曰先王者此詩非武王時作或周公所更定也君謂先公先王卜猶期也無疆謂無有邊際此章承上言非惟天福我君如此至於先王先公亦降之福鄒肇敏曰洛誥周公曰王肇稱殷禮祀於新邑咸秩無文此詩吉蠲孝享𨿽備舉四時之祭亦因祀新邑而述之也】

神之弔【音的都歷反】矣詒【音移】爾多福【葉筆力反】民之質矣日用飲食羣黎【音離從黍從】百姓徧爲爾徳【以彳從亠從四從一心俗作�非弔至也詒遺也旣言民又言羣黎百姓蓋推廣言之君而求福須自民始民以質朴爲美李九我曰今人但肯耕食鑿飲朝饔夕飱更無他腸豈不是唐虞世界徧爲爾徳謂則而象之亦只是日用飲食而已日用飲食便是多福毛傳百姓百官族姓也張氏說云古者民無姓有姓者皆有土有爵者也黃帝之子二十五人得姓者十四而已其後居諸侯之國土者民以諸侯之姓爲姓居大夫之采地者以大夫之姓爲姓是爲百姓潘子善曰四章以先王先公爲言五章以羣黎百姓爲言蓋謂人君之徳必上無愧於祖考下無愧於斯民然後福祿悠逺】

如月之【從心從一日朱元晦曰取立心如一日之義】如日之升如南山之壽不騫不崩如松柏【從木白聲俗從百非】之茂無不爾或承【前章言其福此章言其久恆釋文作縆也有上下此指上以對如日之升是益進之義按釋文騫馬縶也考工記小體騫腹是騫者收束之意蓋言瘦也故借爲虧損之義自唐以後爲騰起之解非古也崩者從上墜下也承者松栢枝葉茂盛靑靑相承無有衰落也鄒肇敏曰此詩六章旣諭之山崇川至又諭之月日升壽南山而茂松栢文意重復大臣規逺圖而祝願深至如此】

采薇

序遣戍役也【續序文王之時西有昆夷之患北有玁狁之難以天子之命命將率遣戍役以守衛中國故歌采薇以遣之出車以勞還杕杜以動歸也孔仲達曰敍其中情告之使懷恩而怒冦也彭氏執中曰止言戍役而不及將帥何也四郊多壘卿大夫之辱也士大夫以體國爲心固有不待勉者至於小民之愚或以爲上之苦我固不可無辭以遣也玁狁商爲獯鬻漢爲匈奴唐爲突厥宋爲契丹】

采薇采薇薇亦作【則故反】止曰歸曰歸歳亦莫【武博反又音暮】止靡室靡家玁狁之故不遑啟居玁狁之故【賦也薇解見召南艸虫作初生也曰歸曰歸心口自言之辭蓋遙計其歸期也歲亦暮止懸擬歸時當在歲暮也兩言玁狁之故言不得已而用兵非由上之毒民也啟居解見四牡】

采薇采薇薇亦柔【從木矛聲俗從�非】止曰歸曰歸心亦憂止憂心烈烈載饑載渴我戍【從人從戈】未定靡使歸聘【柔始長而柔也烈烈內熱也定止聘問也內憂歸期之逺外爲饑渴所苦其勞甚矣然戌事未已誰可歸問其室家乎】

采薇采薇薇亦剛止曰歸曰歸歲亦陽止王事靡盬不遑啟處憂心孔疚【音究葉訖力反】我行不來【於力反剛壯大而剛也薇芽於冬末柔於春剛於夏自作而柔自柔而剛以見天時之變則陽乃建已之月所謂正陽之月非十月之陽月也疚病來來歸也我行不來承上言我此去殆不復歸矣室家之情軍國之事兩念俱難放下魏仲初曰我行不來非謂客死邊疆只是忠義激烈不與賊俱生所謂不斬棲蘭誓不還也眞有矢心天地唾手燕雲气象】

彼爾維何維常之華【芳無反】彼路斯何君子之車戎車旣駕四牡業業豈敢定居一月三防【息蹔反潛入聲爾說文作薾靡麗也常常棣路戎車君子謂將率業業壯也捷勝也陸羽明曰豈敢定居內有工夫如坐則運籌行則決戰退則堅壁進則攻取是也按戎車四句詩意謂戎車旣駕矣四牡業業矣尙敢泰然安坐乎其急出師庶幾一月三捷以報王命耳蓋揣摹將率之意如此亦以勉之也毛傳三捷侵也伐也戰也左傳有鐘鼓曰伐無曰侵皆陳曰戰】

駕彼四牡四牡騤【音逵】騤君子所依小人所腓【音肥】四牡翼翼象弭【音米】魚服【葉蒲北反】豈不日戒【葉訖力反】玁狁孔棘【騤騤彊而有節也依依借也腓足肚隨足而動故借爲小人之諭言此四牡君子依之以禦備小人則隨之以爲進退也腓本實字而虛用之隨動曰腓猶擔荷曰肩承當曰膺也翼翼行列整治之象弭弓反末也以象骨爲之所以助禦者解轡紒紒與結同服藏矢器以魚皮爲之陸元恪謂東海有魚似豬其皮堅固可爲矢服棘急也亦兼盤錯之意車馬𨿽壯弓矢𨿽良要當以戒心爲主故曰豈不日戒玁狁孔棘豈敢定居見君子不測之略豈不日戒見君子不懈之心𨿽詠戍情而將略亦自可見】

昔我往矣楊栁依依今我來思雨【去聲余付切】雪霏【音非】霏行道遲遲載渴載饑我心傷悲莫知我哀【於希切楊栁蒲栁也依依柔弱貎霏霏甚也遲遲長也按楊栁依依春之中卽首章所言采薇時也雨雪霏霏冬之末卽首章所言嵗亦莫止也蓋轉盼之間今已成昔而往者又將歸矣時移物換之感饑渴勞苦之情皆曲體而預道之言莫知者乃所以深於知言傷悲者卽所以爲慰悅也君子能盡人之情故人忘其死孔氏曰此與出車五言玁狁一言西戎故戒敕戍役以玁狁爲主而略於西戎何黃如曰或者泥采薇出車篇中昔我往矣四語文气相類則謂二詩同時之作不知薇作薇柔楊栁依依與黍稷方華迥不相及且一歸於雨雪冬春了然烏可混也】

出車

序勞還率也【竹書帝乙三年王命南仲西拒昆夷城朔方卽此事鄭箋遣將率及戍役同歌同時欲其同心也反而勞之異歌異日殊尊卑也嚴坦叔曰采薇方遣行之時而預道其將來之勞苦見深體之心也出車杕杜當還歸之後而追述其旣往之勞苦示不忘之意也帝乙名羨紂之父】

我出我車於彼牧【莫狄反】矣自天子所謂我來【六直反】矣召彼僕夫謂之載【節力反】矣王事多難維其棘【去聲】矣【賦也首二章勞其歸因從出師時敍起郊外曰牧天子謂商王僕夫謂禦車者徐儆曰左傳某人將上軍某人將下軍某人爲右見古之禦者實與將軍比肩此詩所謂僕夫者非與士卒爲伍者也觀次章僕夫況瘁可見讀此章見其慷慨登車無徘徊顧盼之情謝君直曰首章有尊敬王命之禮有憂勤王事之心有整暇】

【勇決之才有奔走犯難之忠觀後章城方之命則此行專以築城爲事然必成師而出者蓋朔方爲華夏要地恐玁狁撓我之築朔方不可得而城也】

我出我車於彼郊矣設此旐【音兆】矣建彼旄【音毛】矣彼旟旐斯胡不旆【斾石經作旆音佩蒲昧反】旆憂心悄悄僕夫況瘁【以醉反郊在牧內蓋前軍已至牧而後軍猶在郊也蛇曰旐鳥隼曰旟旄幹旄旆旆飛之貌建謂立之於車上況滋也益也悄悄解見邶風柏舟瘁憔悴也旣已建旐設旄矣胡爲而不旆旆蓋憂念之深僕夫亦彌覺其憔悴故旌旗亦若隨人意而不舒也總形容南仲臨事戒懼之意劉公瑾曰都城外五十里爲近郊百里爲逺郊此言逺郊也蘇子由曰君子勇於從事惟恐旟旐之不斾斾惟恐僕夫之憔悴而不如其志也胡不悄悄皆摹冩南仲意中之語】

王命南仲往城於方出車彭彭【葉旁】旂旐央【於良切從大在冂之內】央天子命我城彼朔方赫赫南仲玁狁於襄【方朔方卽今寜夏衛在固原西南五百餘里其東北爲北翟西南爲西戎城朔方所以斷戎狄往來之路彭彭壯盛也央央鮮明也赫赫威名顯盛也襄除也王命南仲往城於方師直爲壯气勢增倍車馬旂旐煥然生色乃稱王命以令於眾曰天子命我城彼朔方曰命我曰城彼見朔方之城非南仲不可南仲威名素著不假兵戈玁狁廓淸此固大將之材亦緣將將者能用之也】

昔我往矣黍稷方華【葉敷】今我來思雨【於付反】雪載塗【與途同】王事多難【去聲】不遑啟居豈不懷歸畏此簡書【方華方生華也塗凍釋也此本其往時所見與今還時所遭以見在塗之久北防旣定西戎告急途間奉命移師西伐故曰王事多難不遑啟居簡書戒命也古者無紙有事則書於竹簡采薇之所謂往遣戍時也此詩之所謂往在道時也采薇之所謂來戍畢時也此詩之所謂來歸而在道時也】

喓喓【於遙反】艸虫趯趯【吐歷反】阜螽【音婦終】未見君子憂心忡忡旣見君子我心則降【葉洪】赫赫南仲薄伐西戎【艸虫等句解見召南君子謂南仲也西戎之國聞南仲旣徵玁狁將伐西戎皆踴躍而望王師之至呂伯防曰喓喓艸虫以下六句說者以艸虫之詩有之遂亦以爲室家之詩觀其斷句曰赫赫南仲薄伐西戎其辭奮張非室家思望之辭如母逝我梁四句兩見於谷風小弁之詩其一夫婦也其一父子也豈可比而同之乎此詩我字不一首二章言我者文王之詞中二章言我者代爲南仲之詞第五章

言我者則代西方諸國受戎害者之詞】

春日遲遲卉【許貴反】木萋【七西反】萋倉庚喈【居奚反】喈采蘩祁【巨移反】祁執訊獲醜薄言還【音旋】歸赫赫南仲玁狁於夷【卉古從三屮今以三十代之花艸總名也萋萋茂美也倉庚采蘩解見召南豳風訊問也其魁首當訊問者醜眾也其徒黨來降者夷平也此述其歸時日暖時和艸木榮茂禽鳥和鳴於此之時執訊獲丑而歸豈不樂哉慰勞之情至此乃極酣暢訊城朔方則玁狁不得乘虛爲害而西戎可伐伐西戎則剪玁狁之羽翼而玁狁可平獨言玁狁者以玁狁渠魁故以爲始以爲終】

杕杜

序勞還【音旋】役也【嚴坦叔曰此詩四章皆不言戍役來歸之事惟述其室家思望之切如此則今日之歸喜樂爲何如所以慰勞之也範氏曰出車勞帥故美其功杕杜勞役故極其情】

有杕【音第從大俗從犬非】之杜有睆【華板切】其實王事靡盬繼嗣我日日月陽止女心傷止徵夫遑止【實日爲一韻陽傷遑爲一韻賦也杕杜解見唐風睆實貌杕杜猶得時蕃滋役夫勞苦不得遂其天性故感物而心傷也繼嗣我日言以日繼日無有息期也十月爲陽剝盡而爲復則一陽生也遑暇也暇則當歸矣】

有杕之杜其�【葉石經作�】萋萋王事靡盬我心傷悲卉木萋止女心悲止徵夫歸止【萋悲歸爲一韻萋萋新葉也杜實在秋冬之交而此又萋萋然新葉之盛是逾年矣猶以王事之故而久役於外其思念之切當何如耶徵夫歸止亦望之之辭也】

陟彼北山言采其杞王事靡盬憂我父母【罪姥反】檀車幝【音闡】幝四牡痯【音管】痯徵夫不逺【杞母爲一韻幝痯逺爲一韻杞非常菜也而升北山采之蓋托有事以望君子我君子也父母君子之父母此望夫之詞而曰憂我父母蓋謂父母憂其子子當早歸也幝幝痯痯皆敝壞之貌車敝馬煩見時日之久徵夫之歸期想亦不遠矣杜之有實秋冬之交也葉萋萋則二月矣杞卽枸杞其實可食則八九月之際矣】

匪載匪來【六直反】憂心孔疚【訖力切】期逝不至【朱力反】而多爲卹卜筮偕【舉裏反】止防言近【渠紀反】止徵夫邇止【來疚至卹爲一韻偕近邇爲一韻匪載匪來承上檀車四牡而言期者相約之歸期逝往也期已過而猶不至但於來書中多爲存卹之語皆指徵夫言禮小事卜筮不襲今日卜筮偕止以惶惑不定故多方而謀諸神也會言近止卜與筮俱言近也古音略例曰此詩四章章七句首四句隔句韻尾三句連用韻末章四句一韻又三句一韻比諸詩例旣已不同而體裁亦奇】

南陔【音該】

序孝子相戒以養也【說見華黍】

白華之什

白華

序孝子之潔白也

華黍

序時和年丰也【箋謂南陔白華華黍三篇鄕飲酒燕禮用焉曰笙入立於懸中奏南陔白華華黍是也釋文曰孔子刪詩有三百一十一篇內遭戰國及秦而亡其六子夏序詩篇義合編故詩亡而義猶在也嚴坦叔曰董氏以爲笙入者有聲而無詩非失亡之乃本亡也此說非是樂以人聲爲主人聲卽所歌之詩也若本無其詩則無由有其義矣序本因其詞以知其義後亡其詞則惟有序所言之義耳按南陔六篇序止存首句則其餘凡在首句下者爲後人續筆無疑矣】

魚麗

序美萬物盛多能備禮也【以罶施水中待魚自至而魚無所不有物之盛可知】

魚麗【音離】於罶【音栁】鱨【音常】鯊【蘓何反】君子有酒防且多【罶酒隔句一韻鯊多隔句一韻賦也麗歷也爾雅婦之笱謂之罶以葦爲薄置魚梁空處魚可入而不可出今南方以竹爲之北方竹少故以葦鱨魚形厚而大有力解飛鯊魚體薄而小張口吹沙孔疏君子指武王防美也物不足則不能備禮太平之時庶物蕃殖無求不得君子於是爲禮以燕樂之其酒旣防且多蓋無所不備也程泰之曰魚者天之所生酒者人之所造有魚有酒天人和合太平之象】

魚麗於罶魴鯉君子有酒多且防【鯉防隔句一韻魴鯿魚也解見周南汝墳鯉魚脊中鱗一道自首至尾無論大小皆三十六鱗有赤黃白三種】

魚麗於罶鰋【煙上聲】鱧【從豊】君子有酒防且有【羽已反鱧有隔句一韻鰋似鮎今偃額白魚也鱧今之黑魚道家所謂厭者有用而愈有也物類之多者莫如魚北方魚爲美故專以魚言然入罶之魚其魚必小詩人言鱨鯊魴鱧鰋鯉不過如潛頌言有鱣有鮪鰷鱨鰋鯉多著魚名以見魚之甚多耳乃或侈言其體而以爲長短方圓或侈言其色而以爲靑黃赤黑或侈言其性情而以爲浮沈偃仰非本防也】

物其多矣維其嘉【居何反】矣

物其防矣維其偕【舉裏反】矣

物其有矣維其時【上紙反】矣【此三章多與嘉防與偕百與時爲韻維其者推本之詞與上之言且不同嘉者情之好也惟情之好故其多可尙也偕者言非徒虛文有眞意與之俱也時卽季冬薦魚春獻鮪之類呂伯恭以時爲國家閒暇內外無故之日】

由庚

序萬物得由其道也

南有嘉魚

序樂與賢也【與賢謂情意浹洽與之相親而非勉彊之謂】

南有嘉魚烝然罩【竹卓反】罩君子有酒嘉賓式燕以樂【歷各反賦而興也周都西北江漢之間魚之所產故曰南有嘉魚不專指丙穴烝然猶羣然也爾雅管謂之罩卽今捕魚籠編細竹爲之罩而又罩興賢者隠伏於下必勤求而後得之也嘉賓新進之士式用燕飲也天下之有酒者多矣未必皆君子也旣非君子賓𨿽嘉如何得樂丘氏曰君子成王也】

南有嘉魚烝然汕【所諫反】汕君子有酒嘉賓式燕以衎【若旦反爾雅罺謂之汕撩音料魚罟以麻爲之卽今罾類上籠之曰罩下撩之曰汕先言罩復言汕見其求賢無方也衎樂也易曰飲食衎衎】

南有樛木甘瓠【音護】累【力追反】之君子有酒嘉賓式燕綏之【興也樛木解見周南瓠有苦有甘甘瓠則可食者也累纒擾也樛木下垂以興君瓠之甘者以興賢士南有樛木甘瓠累之言相與固結而不可解也綏安也禮貎衰則不能安賢者之心矣】

翩翩者鵻【之誰反】烝然來【直六反】思君子有酒嘉賓式燕又【夷昔反】思【鵻解見四牡人君於賢始則多方勤求之繼則禮貌以延納之其後則賢者聞風自至矣又者飲而又飲不厭其凟思語詞陳氏曰太平之時得賢未見有益於治失賢亦未必遂趨於亂是以賢者漸致疎逺不肖者漸致狎暱間有勉彊與賢者燕樂亦不能久今也至誠與賢者共之非天資惇厚學與性成者不能如是也】

崇丘

序萬物得極其髙大也

南山有臺

序樂得賢也【得賢則能爲邦家立太平之基矣故樂】

南山有臺北山有萊樂只君子邦家之基樂只君子萬壽無期【興也南山北山俱據周地而言君子謂賢也臺莎艸以爲蓑笠可以禦雨萊艸名葉香可食基墻始也基固則墻安得賢則邦家賴以鞏固期限也無期以時言謂其基之厚而綿長也】

南山有桑北山有楊樂只君子邦家之光樂只君子萬壽無疆【桑楊解見秦風車鄰光榮華也文章功業足以華國也疆疆界也無疆以地言謂其光之顯而廣逺也按光本字從火在人上是文明上達之象又能紹前業曰光有君子以圖治則可光熈先烈矣】

南山有杞北山有李樂只君子民之父母【滿彼反】樂只君子徳音不已【杞樹如樗理白而滑可以爲函及板得賢則澤及於民親之如父母稱頌無窮也徳音稱頌也】

南山有栲【音口】北山有杻【音糗】樂只君子遐不睂壽樂只君子徳音是茂【栲山樗也可爲車輻杻檍也可爲弓榦遐何通秀睂壽徴也茂盛也】

南山有枸【俱甫反】北山有楰【音庾】樂只君子遐不黃耇【果五反】樂只君子保艾【五蓋反】爾後【下五反枸髙大如白楊楰鼠梓宮室之良材黃老人髮白復黃也耇靣色如凍棃也艾養也保艾爾後謂綏及後世按易雲天地變化艸木蕃占國占家多卽艸木而觀周之艸木气象若此則人君聲華福祿豈有窮乎多其名者諭賢者之多而有用也樂只君子娓娓呼之如赤子之戀慈母眞有不啻口出之意曹氏曰凡此君子皆可用之材成王能得而用之兼收並蓄巨細不遺國家賴之基本堅固事業光華人民有所怙恃而名譽越福祿無窮而有以燕及於子孫信可樂也朱郁儀曰詩舉艸木各有倫類臺也萊也附地者也故曰邦家之基桑也楊也葉之沃若者也故曰邦家之光杞也李也多子者也故曰民之父母栲杻也枸楰也耐久者也故曰睂壽黃耇其取材相當非直叶韻而已劉公瑾曰或疑賓客不足以當萬壽之語不知古人簡質如士冠禮祝詞云睂壽萬年又觀古器銘所謂用蘄萬壽用蘄睂壽皆自祝之詞則以萬壽祝賓庸何傷乎陳氏曰壽夭天也得賢何益於壽曰養徳所以養身晝夜寒暑貴於節宣其气勿羸其體苟不近賢者則非鬼非食惑以喪志𨿽欲壽得乎】

由儀

序萬物之生各得其冝也

蓼蕭

序澤及四海也【詩詠諸侯來朝燕飲頌禱而序謂澤及四海蓋推本之詞】

蓼【音六】彼蕭斯零【音令】露湑【息呂反】兮旣見君子我心冩【想羽反】兮燕笑語兮是以有譽處【音杵】兮【興也蓼長大貌蕭蒿也零落也湑蕭上露貌以蕭爲興者蓋謂蒿艾之物亦防濡潤不以逺而見遺不以微而獲棄諸侯所以感天子之懷者亦如此冩傾倒而無畱藏也譽聲名處安樂也君子謂天子始疑其尊嚴若神一見而飲食而笑語毫無崖岸令人傾倒名譽之隆起居之安良不虛矣馬伏波見光武時意象猶此輔漢卿曰上之於下也有所疑而不敢盡下之於上也有所畏而不敢言禍端亂萌皆由於此蕭可升臭上達神明象諸侯上交無匿誠也】

蓼彼蕭斯零露瀼瀼【音穰如羊反】旣見君子爲龍爲光其徳不爽【師莊反】壽考不忘【瀼瀼露蕃貌爽差也爲龍能膏澤下土爲光能照臨天下蔡子木曰爲龍爲光用之有變化其徳不爽存之無攺移考老也人老則多所遺忘不忘言老而精神彌固也】

蓼彼蕭斯零露泥泥【葉你】旣見君子孔燕豈弟【音愷悌】冝兄冝弟令徳壽豈【去禮反泥泥沾濡貎孔甚燕安豈樂弟易言無倨傲之態也如此之人爲兄亦冝爲弟亦冝令善之徳壽而且樂更復何疑】

蓼彼蕭斯零露濃濃【奴仝女龍二反】旣見君子鞗【音條徒雕切】革衝衝【音虫】和鸞雍雍【雝雝石經作雍雍】萬福攸同【末章言君子徳容盡善盡美卽車馬之間無非有道气象濃濃厚貎鞗轡也以皮爲之革轡首也馬轡所把之外有餘而垂者也衝衝垂貌和鸞本鳥名雌曰和雄曰鸞借爲車鈴之名以金爲之在軾曰和在衡曰鸞馬動則鸞鳴鸞鳴則和應舒則不鳴疾則失音雝雝不疾不徐而和也上下相遇以徳而成以禮車馬之間無非太和气象萬福攸同所自來矣集傳同聚也許氏曰天子至尊無二而視其臣非有大相違絕之勢所以三公坐而論道更相可否堯庭之都兪虞庭之賡歌君臣之間雍雍肅肅三代聖君莫不由是道也天下安得不比屋可封哉自秦始皇尙气勢而不知徳義君之與臣懸絕如天地上下暌隔而亂臣賊子姦名犯分者愈眾矣】

湛露

序天子燕諸侯也【左傳寗武子曰諸侯朝正於王王宴樂之於是賦湛露】

湛【直減反】湛露斯匪陽不晞【音希】厭【音淹於鹽切】厭夜飲不醉無歸【興也因夜飲故以露起興湛湛露盛貌陽日晞幹也厭厭浸漬厭飫之意燕當以晝而言夜飲者燕有設燭之禮所以申燕私之恩盡殷勤之意又燕禮無算爵無算樂君曰無不醉賓及卿大夫皆對曰諾不敢不醉】

湛湛露斯在彼丰艸厭厭夜飲在宗載考【丰茂也夜飲必於宗室宗室路寢也艸丰則得露多燕於寢室則身心恬適無朝廟威嚴按字書載者終而復始之義唐風子有鐘鼓弗鼓弗考毛傳考撃也有燕則有樂在宗室之中再作樂而燕也舊以考成爲說殆覺勉彊】

湛湛露斯在彼杞棘顯允君子【葉慈】莫不令徳【此章隔句韻斯子爲一韻棘徳爲一韻杞棘解己見杞棘得露𨿽厚而不低垂興君子飲酒𨿽多而不亂顯者明白正大允者忠信誠慤】

其桐其椅【音翳】其實離離豈弟君子【葉慈】莫不令儀【此章椅離子儀四句爲一韻椅桐解見衛風杞棘堅心興令徳之在內桐椅美實興令儀之在外令徳令儀皆飲酒溫克之象曽子固曰顯允豈弟四字不是泛然名號大抵明盛之朝其人品多光明俊偉渾厚慈祥卽回翔樽俎間而一世淳龎气象宛然可想前二章以君之勸飲者言欲其盡歡無君臣之形迹後二章以臣之承恩者言喜其盡敬不以醉而昏亂也蘇子由曰露之在艸也如將不勝其在木也則能任之矣將言其無不醉也故以丰艸興之將言其醉而能不亂也故以杞棘言之桐椅之有實豈弟之有令儀所謂有諸內形諸外也】

彤弓之什

彤弓

序天子錫有功諸侯也【左傳寧武子曰諸侯敵王所愾而獻其功於是賜之彤弓一彤矢百玈弓矢千以覺報宴】

彤【音同從丹】弓弨【尺昭反】兮受言藏【去聲才浪切】之我有嘉賓中心貺【虛王切】之鐘【鐘石經作鐘】鼓旣設一朝饗【虛良切】之【賦也彤朱色周所尙也朱漆其弓以禦霜露弨弛貎賜弓不張故弛而體反也言語詞藏蓄也受言藏之者工成獻王王受而藏之以待賜也貺賜也鐘鼔大樂也烹太牢而大飲賓曰饗賜弓而行饗禮謂其典禮之盛一朝猶早朝也受言藏之不敢輕與言其重也中心貺之非由勉彊言其誠也一朝饗之無遲畱顧惜之意言其速也】

彤弓弨兮受言載【子利反】之我有嘉賓中心喜【音戲許意切從壴俗從�非嘉字仿此】之鐘鼓旣設一朝右【葉異於記切】之【載櫜皆藏弓之事載抗之也載彤弓於弓檠抗之使體正言其藏之謹也右之毛氏曰勸也王氏曰尊而右之也古人以右爲尊】

彤弓弨兮受言櫜【音髙葉古號切】之我有嘉賓中心好【呼報切】之鐘鼓旣設一朝醻【與酬同葉大到反】之【櫜韜也入之囊中使色鮮也醻報功也呂伯恭曰天子賜有功諸侯必曰中心貺之喜之好之者言是賜也非以爲儀也由於吾情而非勉彊也饗之右之酬之者言功之大者情必厚情之厚者賜必多賜之多者儀必盛所謂本末情文無所不稱者也曹丰陵曰守之者不重則得之者亦輕予之而不誠則慼之也亦淺卑之而不速則其視之也亦玩王者賞功大典當以彤弓爲法李氏曰周室東遷之後賞罰無章然彤弓之賜止及晉文公文侯二人則周之盛時可知矣】

菁莪

序樂育材也【竹書帝辛三十七年周作辟廱是詩正文王初立辟廱之時蓋入學鼔篋者所作而非圜橋觀聼之人也陳氏曰小雅二十二詩皆因其事而歌之也此詩則冝何歌其天子行禮於學燕飲而歌之歟】

菁【音精子丁反】菁者莪【五何反】在彼中阿旣見君子樂且有儀【牛何反興也菁菁盛貎莪蘿蒿莖可生食中阿阿中也大陵曰阿莪蒿微物托根得所則枝葉榮茂君子長育人材若大陵之長育微艸君子文王也樂樂易也樂易之人舉動眞率未免脫略於威儀今旣樂易矣且猶周旋中禮而有儀也據艸木疏謂莪蒿生下澤漸洳之處則與大阜不相冝矣而云得所何也】

菁菁者莪在彼中沚【音止】旣見君子我心則喜【小渚曰沚喜者喜育材之有地喜己材之得成】

菁菁者莪在彼中陵【葉良中切】旣見君子錫我百朋【音蓬大阜曰陵丘後髙也錫賜也古者以貝爲貨五貝五種貝也漢食貨志大貝牡貝麼貝小貝不成貝爲五也五貝爲朋五貝各以種類爲朋非縂五貝爲一朋也錫我百朋蓋聞其教戒之語感激如獲異寶也】

泛泛楊舟載沈載浮旣見君子我心則休【興而比也泛泛飄泊無依之象楊舟楊木爲舟載則也休安處也學者不得聖賢爲之歸依如楊舟之浮沈不定今見君子身心安泰更無岐路之惑首章曰樂且有儀次章則曰我心則喜三章曰錫我百朋四章則曰我心則休各自相承】

六月

序宣王北伐也【此與南徵諸詩皆在朝君子紀此以美之非勞還之詩也竹書宣王五年夏六月尹吉甫帥師伐玁狁至於太原漢書周懿王時戎狄交侵懿王曾孫宣王興師命將以徵伐之詩人美大其功卽此詩也按此詩毛以爲親徵鄭以爲命帥如謂親徵當別有厲宣王之語詩中止言吉甫冝以鄭說爲正彼時厲王流彘之後國勢衰弱玁狁乘亂長驅蔑視中國不大懲創無以戢其狂心吉甫太原之追猶衛霍犂庭掃穴之事宣王名靖厲王子】

六月棲棲【音西】戎車旣飭【音敕】四牡騤騤【求反】載是常服【蒲北切】玁狁孔熾【尺志反】我是用急王於出徵以匡王國【賦也首三章言命將出師之事蓋作於成功之後而述其受命之始也六月建未之月棲棲猶皇皇也戎車兵車飭整也騤騤馬彊而有節也常天子旗名毛傳云日月爲常畫日月於其端取其常明之義周禮大師則建大常凡軍眾誅後至者服韋弁服從軍之服也尙未戰故載之於車也熾盛於曰匡正也王國謂京師盛夏不興師今乃六月出師者以玁狁之勢甚盛備之不敢稍緩故耳蓋王國爲文武之故業天下之】

【根本玁狁內侵逼近京邑王室不匡甚矣於是命將出徵所以正中外之大分樹內外之大防】

比【毗志反】物四驪閒之維則維此六月旣成我服【蒲北反】我服旣成於卅【三十石經作卅】裏王於出徵以佐天子【奨裏切比齊同也物謂馬夏官校人凡軍事物馬而頒之注云物馬齊其力比物者戎事尙彊比其同力之物也驪純黑色則法也旣齊其物而復曰四驪則其色又齊可以見馬之有餘矣閒習之而皆中法則可以見敎之有素矣旣成我服承上而言服服馬也用兵以馬爲主車中之馬以服爲主服旣成更有何事卽日遂行不疾不徐盡捨而止又可見其應變之速從事之敏而不失其常度玩兩言王於出徵吉甫奉承王命時刻在念故諄諄稱述之也軍法師行日三十里爲限攷陜西志涇陽南至咸陽僅三十八里則所云於三十里者乃直至所侵之地矣】

四牡修廣其大有顒【玉容切】薄伐玁狁以奏膚公有嚴有翼共武之服【蒲北反】共武之服以定王國【修言其身之長廣言其腹背之充實顒大貌說文謂頭大非也總承修廣而形容之蓋昻藏出眾之象奏薦膚大公功也嚴威嚴也翼恭敬也共供服事定安也兵事莫尙於嚴莫先於敬言非直車馬之彊又有威嚴之將恭敬之臣具嚴者威足厲眾敬者撫和人民有臣如此以供兵事自能克勝安定國家也謝良佐曰徵伐不嚴則軍心不齊爲帥不敬則軍事不整故曰有嚴有翼或曰服卽戎服古之君子服是服卽思恪共是事故曰共武之服唐士雅曰首章言我是用急而次章言應敵從容則急中自暇次章言不失常度而此章言嚴翼共武】

【則寛中有嚴此皆相形以見吉甫行師之妙】

玁狁匪茹【音孺】整居焦獲【音護】侵鎬及方至於涇陽織【音志】文鳥章白旆央央元戎十乘【去聲】以先啟行【音杭此數玁狁之罪以致討茹度也整居言團聚屯牧無忌憚之甚也爾雅十藪周有焦獲今陜西西安府三原縣有焦吳裏蓋卽焦】

【獲之地郭景純曰扶風池陽瓠中是也鎬北方之地非丰鄗之鄗方今太原府陽曲縣有方山彼時太原爲玁狁故地曰侵鎬及方則方非太原之方山矣若云朔方則與鎬不相涉闕疑可也涇陽地在涇水之陽屬陜西西安府去周都不過三十里自周穆王遷戎於太原太原與鎬接壤玁狁將內犯京畿見焦獲美水艸逐爲久駐之計因而侵鎬迆邐抄掠至於涇陽蓋畿內皆玁狁馬迹所及矣織幟也鳥隼也飛最急疾織文鳥章謂織之文畫鳥隼於章以取其疾也斾乃大將之旗軍前司命周尙赤白乃周之所勝不知何以用白曹氏曰白帛也白旆謂以絳帛爲旆央央鮮明也大將曰元帥所統之軍曰元戎毛傳云夏后氏曰鉤車先正也殷曰寅車先疾也周曰元戎先良也軍前曰啟軍後曰殿元戎十乘以先啟行者此選鋒也韓詩章句所云車縵音謾輪馬被甲衡軛之上盡具劍戟名曰陷陳之車所以衝鋒挑戰先啟敵家之行伍也】

戎車旣安【葉於連切】如輊【音致】如軒四牡旣佶旣佶且閒【胡田切】薄伐玁狁至於太原文武吉甫萬邦爲憲【音軒此言克敵之事輊車之覆而前也軒車之卻而後也從後視之如輊從前視之如軒是適調也佶壯健也閒調習也以先啟行何等迅防如輊如軒何等安閒閒之維則是以人範馬旣佶且閒是馬習於法太原禹貢旣修太原是也谷梁傳中國曰太原外裔曰大鹵卽今山西太原府陽曲縣穆王西徵犬戎遷戎於太原太原遂爲戎狄之居曰至於太原蓋直抵其巢穴矣吉甫時爲大將克敵之功皆其功故美之曰文武吉甫蓋非文無以附眾非武無以勝敵也伐一玁狁諸侯懾服故謂萬邦爲憲憲法也範氏曰凡兵之動莫善於馬之良故一二三五諸章皆盛稱其馬汾州有吉甫墓記卽其邑】

吉甫燕喜旣多受祉來歸自鎬我行永久【葉舉裏切】飲禦諸友炰鼈膾鯉侯誰在矣張仲孝友【葉羽已切此凱旋之事燕燕飲也祉福禦進也炰火熟之也膾細切之也侯維也張仲吉甫之友燕喜二句是親故先燕吉甫來歸四句是吉甫燕以相報前曰至於太原此曰來歸自鎬吉甫旣至太原復往鎬慰勞其民也我行永久吉甫自言其曠別故燕以相樂也天子之燕不過牢牲而已炰鼈膾鯉非禮所載知其爲私燕也王介甫曰吉甫爲將於外而內無孝友之臣左右匡輔則傷功害能之人多方阻撓吉甫身且不保何暇議戰勝哉詩人以張仲孝友爲殿大有深意鄒肇敏曰此宣王中興第一舉而不與江漢常武並列大雅者彼告廟策勲此燕賔敍欵彼歸功於天子此歸美於人臣詞气固不侔也王伯厚曰後漢書西域穆王西徵犬戎遷戎於太原夷王荒服不朝乃命虢公率六師伐太原之戎至於兪泉宣王遣兵伐太原戎不克蓋自穆王遷戎於太原而太原爲戎狄之居宣王僅能驅之出境而已其後料民太原而戎患益深驪山之禍已兆於此其端自穆王遷戎始西周之亡猶西晉也書此以補詩說之遺】

采芑

序宣王南徵也【竹書宣王五年秋八月方叔帥師伐荊蓋繼六月而出師也按此厲王流彘之後宣王起於逋竄南北交侵數月之間兩地徵伐不以爲勞車馬卒伍若取諸寄六月之詩尙覺戒嚴至於采芑但詠其車徒之閒習軍法之整肅佩服之雍容鼓聲之嚴靜並不鋪張如何用兵如何撻伐蓋玁狁彊蠻荊弱乘戰勝之餘大張威武气勢所及望風迎附深有得於用兵之略詩人不徒言荊蠻來威而推本於徵伐玁狁得其要矣】

薄言采芑【音起】於彼新田於此菑【側其反】畆【滿被反】方叔涖止其車三千師幹之試【詩止切】方叔率止乘其四騏四騏翼翼路車有�【奭石經作�許力反】簟【恬上聲】茀【音弗】魚服【蒲北切】鉤膺鞗革【賦也薄言發語詞采取也芑嘉谷三嵗曰新田謂已成田而尙新也菑災殺其艸木也方叔宣王卿士受命爲將者涖臨也兵車一乘甲士三人步卒七十二人其車三千則爲甲士九千步卒二十一萬六千此詩人盛稱之耳非實有此數也師幹猶今云兵甲試肄習也此言方叔之師從來肄習非至此而後試也率統率此車卒而行也翼翼整肅貌路車金路也奭赤貌蕈茀解見齊風載驅魚服解見采薇鉤以金爲之馬額之飾膺樊音鞶纓馬膺之飾鞗革解見蓼蕭宣王中興田野墾辟於彼於此餘糧棲畆王師所過無蹂踐侵擾之苦故首敍其事有兵行過野耕不止耘不變气象涖止乃布其行陳故止曰其車三千率止則作而用之故言其車馬之盛服飾之美】

薄言采芑於彼新田於此中鄕方叔涖止其車三千旂旐【音兆】央央方叔率止約軝【音祁】錯衡【戶郎反】八鸞瑲【音槍】瑲服其命服朱芾【音弗】斯皇有瑲蔥珩【戶郎切中鄕民居所在交龍爲旂龜蛇爲旐軝長轂也約謂以皮纒之而加以朱漆也衡車前橫木錯者雜用文采於其上也鈴在鑣曰鸞馬口兩旁各一四馬故八也瑲瑲聲也命服命爲將而受服於天子見付托之重服其命服所以示眾也朱芾黃朱芾也天子純朱諸侯黃朱皇猶煌煌也珩佩首橫玉蔥珩珩之色如蔥瑲聲也按芾佩非戎服象路非戎車和鸞非戎馬此章獨言之者蓋方叔克壯其猶貴謀賤戰如武侯羽扇綸巾羊叔子輕裘緩帶自能制勝故詩人但詠其車服之美如此劉氏曰或曰吳起可謂知將矣與士卒最下者同其甘苦曰是何足以言知將視民如子者民事之如父母視民如弟者民視之如兄豈待均其甘苦然後爲用哉故用民者矯之以身徇之以愛濟之以術冀一時之勝而已惡可久也詩曰服其命服朱芾斯皇八鸞瑲瑲謂上不失其道下不失其節也】

鴥【音聿】彼飛隼【音筍】其飛戾【從犬不從大】天亦集爰止方叔涖止其車三千師幹之試方叔率止鉦【音徵】人伐鼓陳師鞠【音菊】旅顯允方叔伐鼓淵淵振旅闐闐【音田比也鴥疾飛貌隼鶻也戾至也隼之飛迅疾矣然亦集於其所止飛而不止非鳥也動而不靜非兵也故下卽言振旅或云隼之擊物遇懷胎者不戮兵之以義動以仁戢亦猶是也重言師幹之試者見兵甲如此練習而方叔終無好戰之意前二章之率上率之而往此章之率止率之而歸也鉦形似小鐘凡兵進退皆以鼓動以鉦止伐撃也陳謂陳之成列鞠謂告之曲盡自其聚集而言則曰師自其部分而言則曰旅顯者號令昭明允者賞罰必信欲鞠旅必先陳師故伐鼓以集之師旣集則止鼓以聽誓出爲治兵入爲振旅振止也収也淵淵鼓聲之嚴靜闐闐歸師之安集此章以隼之迅防如此而亦集所止諭將之勇士之眾而方叔進退得宜趨捨有節不至剛而無禮也方叔南徵先治其兵兵眾且治蠻夷自服故詩人詳其治兵而略其出兵】

蠢【尺允切】爾蠻荊大邦爲讐【除畱切】方叔元老克壯其猶方叔率止執訊獲醜【尺由反】戎車嘽【音灘】嘽嘽嘽焞【音推】焞如霆如雷顯允方叔徵伐玁狁蠻荊來威【蠢無知貌蠻族不一荊爲最大故曰蠻荊此二句言成功因遡致伐之由元老猶易之稱丈人稱長子克壯非取其老而勇決詩人之意正謂少年之人往往以勇力求勝方叔老成故以謀爲壯不以力爲壯也猶謀也執訊獲醜解見出車嘽嘽焞焞皆車聲霆乃雷之迅疾者如霆如雷言卻敵師還而不困憊也方叔與吉甫同徵玁狁威名已著是以蠻荊望風畏服嚴坦叔曰六月之詩事勢急迫采芑之詩詞气雍容蓋北伐則四裔交侵初用兵也南徵則北方已服中國粗定方叔乘北伐之威以臨蠻荊也下篇車攻則中興之功成矣屠氏本畯曰采芑四章每體裁不同亦詩例之奇者特於篇末表而出之以資解頤其首章第一句芑與第三句畆第四句止第六句試第七句止一韻第九句翼第十句奭十一句服十二句革一韻蓋上每隔一句連用兩句爲韻而下四句連用韻總之爲兩轉換韻次章第三句鄕第六句央第八句衡第九句瑲十一句皇十二句珩一韻蓋上每隔二句爲韻又每隔一句連用兩句爲韻總之一韻三章第三句止第四句止第六句試第七句止一韻第八句鼓第九句旅一韻十一句淵十二句闐一韻蓋隔兩句連用兩句又隔一句連用兩句爲韻以下別連用兩句又隔一句連用兩句爲韻總之三轉韻末章第二句讎第四句猶第六句醜一韻第八句焞第九句雷十二句威一韻蓋上每隔一句用韻以下隔一句連用兩句再隔兩句用一句爲韻總之兩轉韻此皆揣摩之而見其用韻之變幻若此】

車攻

序宣王復古也【竹書宣王九年會諸侯於東都遂狩於甫卽此詩事也巡狩而肆覲非獨文武之制其所從來逺矣故序曰復古】

我車旣攻我馬旣同四牡龐龐【鹿同扶公二反】駕言䢐東【賦也此言備車馬以如東都也我謂宣王攻堅同齊也田獵尙疾故齊足龐龐力之厚實也旣攻旣同泛言其軍實之盛四牡龐龐則自君子所乘者言之軍政修治於閒暇之時而四牡充實於臨行之日則可以駕言䢐東矣兩旣字見宣王中興百度維新田賦復而馬政修非復昔日之凋敝也】

田車旣好四牡孔阜東有甫艸駕言行狩【好與艸隔句一韻阜與狩隔句一韻此章言其事甫艸甫田之艸爾雅作圃田乃十藪之一東西五十里南北二十六里今河南開封府中牟縣狩者冬獵之名下言於苗則是夏獵而此云行狩者孔氏謂凡田之禮惟狩最備故以爲獵之總名毛傳田者大芟艸以爲防褐纒旃以爲門裘纒質以爲槸間容握驅而入轚則不得入左者之左右者之右然後焚而射焉天子發然後諸侯發諸侯然後大夫士天子抗大綏諸侯發抗小綏獻禽於其下故戰不出頃田不出防不逐奔走古之道也】

之子於苗【從田從由非】選徒嚻嚻【五刀切從頁從貢非】建旐設旄搏獸於敖【此章言其地之子有司也選徒卽周禮撰車徒辧號名讀書契之事嚻嚻人眾聲嘵也建立也旐解見出車旄解見鄘風漧旄旐者郊野縣鄙所建建旐於車而設牛尾於旐之首因乘此車往敖搏取禽獸也敖敖山下地名秦於此築敖倉在甫田之西界春秋晉師救鄭在敖鄗之間士季設七覆於敖前則敖山之下平曠可以屯兵翳薈可以設伏所謂東有甫艸卽此地也徒眾搏獸在天子諸侯大夫旣射之後王制所謂佐車止則百姓田獵是也此章特因地以言其事耳宣王之往東都以會諸侯爲主因之以講田獵而二章三章先言田獵者蓋有司先爲戒具以待會同畢而田獵也】

駕彼四牡四牡奕奕赤芾金舄防同有繹【音亦此言防諸侯彼指諸侯也奕奕閒習也赤芾解見曹風候人金舄黃朱色加金爲飾屨之最上者時見音現下同曰會殷見曰同時見無常期殷眾也十二嵗王不巡狩則六服盡朝當時不是會同兼舉詩人只以會同二字作來朝之通稱猶春搜冬狩而四時之田通稱搜狩秋嘗冬烝而四時之祭通稱烝嘗如篇中云於苗豈必實是仲夏又云行狩豈又實是仲冬也繹聯絡不絕也】

【從水從叏俗作夬非】拾旣佽【音次】弓矢旣調【葉同】射夫旣同助我舉柴【音恣佽與柴一韻調與同一韻此言田獵時庀器除地之事以象骨爲之著於右手大指所以鉤開體拾以韋爲之著於左臂所以遂放矢佽謂以手指相次比也調謂弓彊弱與矢輕重相得射夫謂諸侯同會聚而共事也柴小木散材師行野次竪散木爲區落名曰柴籬凡獵擇艸野大地爲塲周回芟艸積以爲防驅禽納防內就中射之助我舉柴正指芟艸爲防之事諸侯大夫無自舉柴之禮蓋命其部眾舉之耳】

四黃旣駕兩驂不猗【葉於寄於个二反】不失其馳捨矢如破【葉彼寄普過二反補恊又曰不必攺音照上拾四句例駕破爲一韻猗馳爲一韻亦得此言田獵之事專主宣王言周馬貴黃明堂位曰周人黃馬蕃鬛前曰四牡則旣言力之彊此曰四黃則又言色之純猗倚也兩驂不猗言禦之能正其馬也獨言兩驂者以驂在服外易於出入也不失其馳言車行節而法也捨矢如破言矢行巧而力也或謂天子之馬常則駕四盛則駕六以四黃兩驂爲駕六】

蕭蕭馬鳴悠悠旆【斾石經作旆】旌徒禦不驚大庖不盈【末二章皆贊美之詞蕭蕭悠悠皆閒暇之貌徒步卒禦車禦徒禦不驚號令有素分禽之時大獸公之小獸私之何驚之有大庖君之庖也不盈用之有度無貪心也凡田獵有上殺中殺下殺每殺止取其十所餘悉以頒賜愛物之仁處已之約待人之周胥於此見之上殺中心死疾肉鮮羙以供祭祀中殺逺心死稍遲肉防惡以享賔客下殺中脇死最遲肉惡以充君庖何黃如口旆惟旐有之與第三章

建旐相應以地在郊野故自始事至終事皆建此旐也旌卽虞旌虞有山澤之異周禮山虞以旗澤虞以旌凡田事畢則植之以屬禽而珥焉屬禽謂致田獵所獲之禽珥者取禽左耳以獻功也圃田系澤當植旌此詩以旌言與周禮合先旣設旐後復設旌正比禽之時而獵事亦將畢矣】

之子於徵有聞【音問】無聲允矣君子展也大成【之子謂有司徵謂從王往狩也有聞謂但聞其田獵無聲謂無諠嘩之聲允信也展誠也君子指宣王大成功業盛大無遺憾也會同田獵之事師徒眾盛由鎬至洛道路悠長縱使紀律嚴明未免紛擾詩曰有聞無聲殆君子神化所至王介甫曰天下𨿽安忘戰必危故周召二公於成王康王之初皆以詰爾戊兵張皇六師爲言正恐守文之主溺於宴安忽忘武備馴至陵夷以階禍亂耳況周家以仁厚立國其勢頗弱穆王幾致徐方之亂昭王南徵不復至於厲王遂死於彘𨿽諸王君人之道有所未盡而兵威不振無以懾服人心亦可見矣宣王丁積衰之後乃能搜乘講武蓄威昭徳以成中興之美以復祖宗之舊深合二公詰兵之意故詩人深喜而樂道之】

吉日

序美宣王田也【五子之歌禽荒是戒伊訓無逸並斥遊田此詩獨美之者以搜狩之法原與軍政相表裏愚者自流失焉宣王能得其道以復王業也】

吉日維戊【莫嘰切】旣伯旣禱【丁口切】田車旣好【許口切】四牡孔阜【房缶切下同】升彼大阜從其羣醜【賦也此言車馬之良可以從禽也祭爲吉禮祭之日爲吉日曲禮外事以剛日田獵外事也故以戊日祭而以庚日獵戊當爲戊辰伯馬祖也馬無祖以始養馬者爲祖在天則天駟房星之辰也馬祖之祭在春將田獵則又以禮祭之禱謂因祭而祈禱之爲馬禱無疾爲田禱獲禽也田車田獵之車醜眾也孔防謂田獵當用馬力故先爲之禱祖旣禱而車牢馬健故得歷險從禽釋名戊茂也物皆茂盛故以是日禱】

吉日庚午旣差【初皆切】我馬【滿補切】獸之所同麀【音攸】鹿麌【音語】麌漆【音七從桼俗從桼非】沮【七徐反】之從天子之所【此言田獵之地差擇也田獵齊足同聚也鹿牝曰麀麌麌眾多也漆沮二水防於同州至朝邑而入渭在涇水之東乃漢馮翼之漆沮在今涇陽三原二縣之間循漆沮而上皆髙山多獸是獸之所同天子出獵之所故驅禽從之也說文庚位西方象秋時萬物有實也孔氏曰擇馬用午日蓋於辰午爲馬故也】

瞻彼中原其祁孔有【羽已切】儦儦【音標】俟俟【於紀切】或羣或友【羽已切】悉率左右【羽已切】以燕天子【奬裏切此言禽獸之多中原謂平曠之地漆沮之中原也祁大也趨則儦儦行則俟俟謂緩行若期待也獸三爲羣二爲友左右同事之人言中原其祁而土廣孔有而獸多或行而若趨若待或聚而爲羣爲友獸多如此左右相率驅禽以燕樂天子也】

旣張我弓旣挾我矢彼小豝【音巴】殪【音意】此大兕【音似】以禦賔客且以酌醴【從酉豊聲豊卽古禮字此事竣而飲酒兩物夾一曰挾矢在以二指夾而引之也豕牝曰豝兕野牛一角其重千觔發發矢也一矢而死曰殪小者射中必死苦不能中大者射則易中惟不能卽死小豝言大兕言殪言中防而制大也禦進也賔客諸侯也醴甜酒初成而汁滓相將者也呂伯防曰車攻吉日皆以搜狩爲言蓋搜狩之禮可以見王賦之復焉可以見軍實之盛焉可以見師律之嚴焉可以見上下之情焉可以見綜理之周焉欲明文武之功業者觀諸此足矣沈仲容曰選徒舉柴之類言於車攻伯禱差馬之類言於吉日蓋彼此互見而詞簡意足此雅所以爲雅也漢時獵賦若子虛上林等作逞怪誇靡侜張耳目可爲雅亡一嘆云】

鴻鴈

序美宣王也【王者以民爲本厲王之後萬民離散宣王使臣招集安定此中興第一規模故詩人美之而作美使臣所以美宣王也】

鴻鴈於飛肅肅其羽之子於徵劬勞於野【上與切】爰及矜【棘呈切】人哀此鰥【從氺俗從水誤】寡【果五切比也大者曰鴻小者曰鴈鴻鴈春去秋來流民轉徙之象肅肅其羽樂府所云毛羽何摧頽也之子謂使臣徵往也劬勞謂勞來安某之勤爰及者不遺之詞矜人可憐之人謂鰥寡也老而無妻曰鰥偏喪曰寡旣不遺於矜人而於鰥寡尢加憐卹此正其劬勞之處愁悒不寐曰鰥老而無妻者恆不寐故曰鰥其字從魚魚目不閉者也】

鴻鴈於飛集於中澤【徒各切】之子於垣【音袁】百堵【丁古反】皆作𨿽則劬勞其究安宅【徙各反鴻鴈性好居水中集於中澤得遂其性此流民歸家之象垣墻也一丈爲板五板爲堵一丈言其長五板言其髙皆作同時而作也之子於垣使臣親自經營故百堵皆作有不日成之之象𨿽則劬勞其究安宅非徒慰勞流民亦自幸之辭】

鴻鴈於飛哀鳴嗸【音敖五刀反】嗸維此哲人謂我劬勞維彼愚人謂我宣驕【嗸嗸眾口愁也旣已安集又復哀鳴於使臣蓋痛定思痛其痛最深苦後說苦其苦更甚是以知者以爲勞苦而不知者以爲不知厭足而宣驕也此者指現在之人彼者設言之耳】

庭燎

序美宣王也【按宣王起積哀之安內攘外不遑朝夕托爲是詩以述其勤勞之意】

夜如何其【音基】夜未央庭燎【力召反】之光君子至止鸞聲將將【七羊反賦也此詩人設爲問答之語其語詞央中也說文庭燎大燭也周禮司烜供蕡燭樹於門外曰大燭門內曰庭燎夜未半而庭燎有光鸞聲將將宣王之未明求衣可知君子謂諸侯也止語詞將將聲之大也蓋來者眾而其聲揚也王雪山曰此殆是殿陛之間宮掖之內執事相爲問答之詞而詩人述之爲詩範士文曰夜未央致詰之語庭燎句想料之語三提君子是其注心君子處亦其顧忌外庭處】

夜如何其夜未艾【音刈】庭燎晰晰【音制】君子至止鸞聲噦噦【音諱艾盡也左傳秦後子云一世無道國未艾也晰晰小明也噦噦聲之防也蓋來者稀而其聲殺也】

夜如何其夜鄕【音向】晨庭燎有煇【葉燻】君子至止言觀其旂【渠斤反鄕晨近曉也煇庭燎之餘光天將明而燭焰與曉煙相繚繞也此時非徒聞聲而且見其旂矣】

沔水

序規宣王也【規者正圓之器物有不圓者規之使圓人行有不周者規之使周按宣王初年精勤政治不借千畆而後怠心漸萌詩人以爲此人心所繇失亂幾所繇伏故托於告友以諷王主於敬以勝怠也】

沔【音免緜善反從丏俗從丐非】彼流水朝宗於海【葉虎洧反】鴥【音聿】彼飛隼【音筍】載飛載止嗟我兄弟邦人諸友【葉羽軌切】莫肯念亂誰無父母【葉滿洧切興也此以水之得所歸隼之得所止興人情之必有所繋也沔水流滿也諸侯春見天子曰朝夏見曰宗鴥隼解見采芑兄弟謂同姓邦人諸友謂諸侯當時厲王流彘其禍最酷故曰莫肯念亂誰無父母此痛心之語謝君直曰一身之遇亂不足惜父母之遇亂深可憂誰無父母不爲一身謀獨不爲父母謀乎爲父母謀則當念亂則當思所以救亂也】

沔彼流水其流湯湯【音傷失羊切】鴥彼飛隼載飛載揚念彼不迹載起載行【葉杭】心之憂矣不可弭【彌氏反】忘【此以水之無所歸隼之無所止興人之不循理也其流湯湯放縱無所入也載飛載揚言無所定止也不迹不循道也載起載行言憂念之深不遑寜處也弭止也不可弭忘不可止而忘之也】

鴥彼飛隼率彼中陵民之訛言寧莫之懲我友敬矣讒言其興【末章脫首二句隼之髙飛猶循彼中陵氏之訛言乃無懲止之者按事偶失人心則謗讟滋起而所指之失多過於所行謬僞相傳故曰訛言病根皆起於不敬敬則讒言何自而興乎當時厲王使衛巫監謗告則殺之道路以目訛言四句蓋鑑往事而動色相戒也黃才伯曰嘗誦此詩知聖人之惡佞人也自旻天之有若人也而君臣之道喪自小弁之有若人也而父子之恩絕自何人斯之有若人也而朋友之義虧自巷伯之有若人也而士大夫之心離自十月之有若人也而地震天鳴下民孽作矣國有若人亦曰殆哉此沔水之所以念亂也】

鶴鳴

序誨宣王也【孔疏上言規謂正其已失此言誨謂教所未知】

鶴鳴於九臯聲聞【音問】於野【上與切】魚潛在淵或在於渚樂彼之園爰有樹檀【徒洛反】其下維萚【音托】它【他石經作它音拖】山之石【實若反】可以爲錯【七落切倉入聲】

鶴鳴於九臯聲聞於天魚在於渚或潛在淵樂彼之園爰有樹檀其下維谷【從從木不從禾】它山之石可以攻玉【比也臯澤也九臯九折之澤諭深逺也人聞其聲之聞平聲聲聞於人之聞去聲水盤旋處爲淵渚小洲也萚落葉也錯厲石也谷惡木也朱晦庵曰鶴鳴聲聞誠之不可掩也在淵在渚理之無定在也園有樹檀而其下維萚言愛當知其惡也他山之石而可以爲錯言憎當知其善也何黃如曰此必宣王末年之詩意其時山甫吉甫張仲召虎諸賢皆以次第凋落故其詩曰園有樹檀其下維萚至如諫廢魯適諫不借千畆諫料民太原諫殺杜伯皆不見聽詩人所以致意於他山之石也漢王符云攻玉以石洗金以鹽濯錦以魚浣布以灰夫物固有以賤理貴人有以醜化好者也智者棄短取長以致其力愚玩此詩盡誠通變愛憎不溺修身治國之大要也詩人不直陳其義托爲逺諷所謂說理有盡假象無窮者耶首言近聞於野次言逺聞於天首泛言可以爲錯次親切言之可以攻玉亦教誨以漸而深之意也】祈父之什

祈父

序刺宣王也【宣王之末司馬失職千畆之戰軍士皆怨詩人慮其將敗故述軍士之怨祈父以諷王也】

祈父【音甫】予王之爪牙【訛乎切】胡轉予於卹靡所止居【賦也祈尙書作圻父者官之尊稱祈父司馬也職掌封圻之兵甲故以爲號此詩頻呼祈父尊之也親之也恨之也鳥曰爪獸曰牙轉者循環不止之意卹憂也王之爪牙分當敵王所愾從徵豈得爲過所謂轉予於卹】

【者調遣失宜優卹無聞故怨之也按通鑑外紀宣王二十三年王伐太原戎不克三十八年王伐條戎奔戎王師敗績三十九年戰於千畆王師敗績於姜氏之戎四十一年徵申戎破之轉予於卹蓋謂此四役也周語杜注西河介休縣南有地名千畆】

祈父予王之爪士【上聲】胡轉予於卹靡所厎【爪履切】止【首章主六軍之眾言次章主宿衛之士言以其宿衛故以士名所以別於軍眾也周禮虎賁氏有虎士八百人王在國則守王宮國有大故則守王門時蓋空國俱出六軍與宿衛之士俱在行間也止居以地言厎止以時言厎至也不知至何時而止也】

祈父亶不聰胡轉予於卹有母之尸饔【亶誠屍主饔熟食也亶不聰謂祈父眞昏憒不知人痛苦我家有母在胡爲使我不得奉養而母自主饔飱之事也獨言母者或以王師屢喪復遣孤子出徵猶國策所謂今其存者皆死秦之孤也悲亦甚矣此詩每章不過十餘字耳怨气滿懷文章之妙至此】

白駒

序大夫刺宣王也【宣王不能用賢故賢者去而不可畱詩但言賢者之不可畱而宣王之不用隱然言外矣】

皎皎白駒食我場【直反】苗縶【陟立丁立二反】之維之以永今朝所謂伊人於焉【於防切又如字】逍遙【興而賦也皎皎防白也馬髙五尺曰駒謂賢者所乘也場圃也谷始生曰苗縶絆其足維繋其靷永久也以永今朝得賢者與之處一日當千古也伊人指賢者也而云所謂伊人者乃心中愛慕之人不輕言其名姓也逍遙徘徊少畱之意爲此詩者以賢者之去而不可畱也故托言所乘之駒食我場苗縶之維之使其人逍遙不去若後人投轄井中也】

皎皎白駒食我場藿【音霍火郭反】縶之維之以永今夕【祥龠反】所謂伊人於焉嘉客【克各反藿荳葉也王者有賔臣之禮故曰嘉客夫曰嘉客則有燕飲之事矣戰國防嚴仲子以千金爲聶政之母壽聶政固辭然仲子卒備賔主之禮而去古人非徒不輕與人友並客之一字亦不妄許如此望門而投掉臂之交可以爲客乎】

皎皎白駒賁【音閟又音奔】然來思【新賫反下同】爾公爾侯逸豫無期愼爾優遊勉爾遁思【凡物有精采曰賁賢人之來誠國家光華然時事日非矣爾公爾侯般樂怠傲無有已日如此人尙可與共事乎但有優遊以去耳去而毅然掉臂公侯必以爲異已多方媒蘗故優遊亦須愼如易之好遁嘉遁肥遁毫無痕迹方爲妙用然此心則確然不拔不可以外示模稜而中有他念也故曰勉爾遁思思語詞此蓋爲國家計則深惜賢者之去爲賢者計則又深體其情之必去也】

皎皎白駒在彼空谷生芻【楚俱切】一束其人如玉毋【音無】金玉爾音而有遐心【在彼空谷則乘駒而去送別後事矣在彼空谷寂寞無人但見行李蕭然惟生芻一束以供秣馬之用而已生芻新刈之艸其人如玉眞有目極行暉丰采在望之意無金玉爾音望有以教誨我也呂伯恭曰所謂伊人於焉逍遙於焉嘉客斯人何人廊廟之人也乃於此而逍遙乎於此而爲嘉客乎旣幸其來以爲榮復深嘆所處非其地也其言含蓄不露其詞气慘然不樂矣三章則明言之賢者賁然而來去朝適野時事可知矣爾公爾侯猶逸豫無期而不知懼乎於是與賢者訣別愼爾優遊言善自保護無以優遊自逸而失衛生之節也勉爾遁思勸其長往確不可拔也仰而慨然責公卿俯而眷然別賢者其情意至今可念也四章疑其遂忘世也故囑之曰無金玉爾音而有遐心蓋有世道之深思非僅僅一人之交情也】

黃鳥

序刺宣王也【宣王之末民有失所者意他國之可居也及其至彼則又不若故鄕故思而欲歸使民如此亦異於還定安集之時矣】

黃鳥黃鳥無集於谷【從下從木】無啄【音卓】我粟此邦之人不我肯谷【從禾不從木】言旋言歸復我邦族

黃鳥黃鳥無集於桑無啄我粱【音涼從米不從木】此邦之人不可與明【葉芒】言旋言歸復我諸兄【葉虛王切】

黃鳥黃鳥無集於栩【音許】無啄我黍【從氺不從】此邦之人不可與處言旋言歸復我諸父【葉甫比也無集於谷谷木名從木不我肯谷谷善也從禾粟米之有柎殻者粱有黃白靑三種性涼故稱栩解見唐風�羽此詩非農賈之徒流離失所蓋訪道求友不諧於俗者故曰莫我肯谷言不以善道相勸勉也曰不可與明言是非莫辧也曰不可與處言薰猶不同器也頻呼黃鳥正與此邦之人相爲暎帶見人無可與語但可與黃鳥相爲問答耳曰無集於谷無啄我粟有呼而同去之意亦孤苦極矣首言邦族中言諸兄未言諸父人情困苦之極則益思其親者焉】

我行其野

序刺宣王也【周之盛時以睦婣任卹教道其民風俗醇厚至黃鳥行野之詩作則教道防而習俗薄君子是以知宣王之後周道之衰也】

我行其野蔽芾【音沸】其樗【敕書切】昏姻之故言就爾居爾不我畜復我邦家【葉攻乎功】

我行其野言采其蓫【音蓄又音逐】昏姻之故言就爾宿爾不我畜言歸思復

我行其野言采其葍【音福葉筆力反】不思舊姻求我【毛傳鄭箋作爾】新特成不以富【葉筆力反】亦只【音支】以異【葉逸職反興而賦也蔽芾解見甘棠樗莊子所謂不材之木蓫惡菜今人謂之羊蹄其葉可爲茹葍亦惡菜一名藚其根可溫噉壻之父婦之父相謂曰婚姻畜養也特匹也求我新特宜從毛傳求爾新特成當依論語作誠祗適也言樗可以蔽防蓫可以治疾葍可以禦饑我與爾爲婚姻而不我養則惡木惡菜之不如矣朱康流曰誠不以富亦祗以異棄舊求新實非以富而厭貧亦祗以新而異故蓋以富厭貧姦民猶避其名以新間舊良民常蹈其失此不知禮教之故也其責人也恕其責上也切矣自祈父至我行其野大槪似風體】

斯幹

序宣王考室也【竹書宣王八年初考室考成也厲王遭亂出居於彘凡十四年而後宣王立宮室敗壊宣王中興謂四方聽治之地不可卑陋考室以新其气象詩人因爲是頌禱之詞】

秩秩斯幹【居焉切】幽幽南山【所旃切】如竹苞【補苟切】矣如松茂【莫口切】矣兄及弟矣式相好【許厚切】矣無相猶【余久切】矣【賦也秩秩言水之脈絡分明幹水涯也幽幽言山之气勢深厚南山終南山也苞叢生也式用也猶謀也宣王作室後臨水前對山其盤基之固如竹之苞其庇蔭之廣如松之茂但願爾兄弟之居此室者有相好而無相謀則此室可以長保按兄弟相怨猶屬形迹相謀則蔵怒宿怨蹤迹詭祕無所不至矣味此詩殆有鑑於管蔡之事者耶】

似續妣祖築室百堵西南其戶爰居爰處爰笑爰語【似嗣也似續妣祖謂嗣續先人之業協韻故妣先於祖鄭箋以妣爲姜嫄歷考經傳周無姜嫄之廟以閟宮爲姜嫄者始於毛傳康成因之以會周禮殊不足信也百堵言廣且多也解見鴻鴈西南其戶西向戶南向戶猶雲南東其畆也爰於也】

約之閣閣椓【音卓】之槖【音托】槖風雨攸除鳥防攸去君子攸芋【此言墻垣之固約以繩束版也閣閣上下相乘也椓以杵築之也槖槖杵聲也墻垣旣固風雨鳥防不足慮矣芋蹲防也君子攸芋於義無所取蓋傳冩之誤】

如跂【音起又音企】斯翼如矢斯如鳥斯革如翚【音輝】斯飛君子攸躋【音賫此

章言外之堂也蓋自外而觀其气象軒暢如此跂翹足而立也人翹足直立則兩手端拱如鳥之翼也急也矢行緩則枉急則直如矢謂亷隅繩直如矢也革變也謂竦起如鳥驚變而竦顧也伊雒而南有鳥素質五色成章曰翚如翚謂榱題丹臒其文杉軒翔如翚之飛也宮室之美如此宜君子升而居之也躋升也】

殖【市力反】殖其庭有覺其楹噲【音快】噲其正【音徵】噦【音晦】噦其冥【莫形反】君子攸寧【此章言內之室也蓋自內而觀體局深逺如此殖殖平正也庭宮寢之前庭楹柱也噲噲爽快也正謂向明之處噦噦深防之貌冥謂室之奧窔寧謂燕息優遊也古者法陰陽以爲宮室正爲陽冥爲陰噲噲言其前之爽塏噦噦言其後之幽深君子負陰抱陽以安其神所以寧也諸家以覺約髙大終未確當愚意人之入室未及見梁棟先見其柱柱大則入其室者最易觸日故曰有覺不知有當於詩人之意否楊用修曰噦噦其冥屋深響也如空谷之傳聲賦所謂蟭螟飛生風尺蠖動成響也】

下莞【音官】上簟【音奠徒檢徒錦二切】乃安斯寢【於檢於錦二切】乃寢乃興【火宮虛良二反】乃占我夢【音蒙又莫江反】吉夢維何【如字又葉奚】維熊維羆【彼宜彼何二反】維虺【音毀許鬼切】維蛇【於其土何二反因言室遂言寢因言寢遂言夢蓋文興所至莞艸名叢生水中莖圓江南以爲席簟以竹爲之熊類犬豕人足黑色性輕防好緣木羆似熊黃白色猛】

【憨多力能拔樹木虺似蛇而小此以虺蛇爲吉兆者第取隱伏之義耳古人假象無拘忌如螽者春秋書以爲災而螽斯之詩以美后妃是已說文虺以注鳴陸農師曰虺似蛇而小語云爲虺弗摧爲蛇柰何非蝮蛇也】

大人占之維熊維羆【音同上】男子之祥維虺維蛇【音同上】女子之祥【羆蛇隔句一韻祥祥隔句一韻大人非占夢之官當時在位而尊信者如晉平夢黃熊入寢門而問子產晉文夢與楚子而問子犯之類熊羆在山陽之祥也故爲生男虺蛇穴處陰之祥也故爲生女心淸神定則有開必先博物通逹則占事知來蓋人之精神與天地陰陽相流通故夢各以其類至而大人亦卽以是占之】

乃生男子載寢之牀載衣【於旣反】之裳載弄之璋其泣喤喤【音橫】朱芾斯皇室家君王【裳下之飾璋半圭臣之職也人無生而貴者欲爲君父當先知爲臣子故不言圭而言璋不言衣而言裳喤喤聲大也朱芾解見采芑皇猶煌煌也君爲諸侯王爲天子】

乃生女子載寢之地載衣之裼【音替】載弄之瓦【魚貴切】無非無儀【音義】惟酒食是議無父母詒罹【音麗寢之地卑之也裼裹兒之被卽用其所衣而無加也裳晝日衣也明當主於外事裼夜衣也明當主於內事瓦紡磚所以鎭車弄之瓦習其本業也婦人貴靜嘿不當有非議尙質朴不當如丈夫折旋揖讓棣棣之多也孟母曰婦人之禮精五飯羃酒漿養舅姑縫衣裳而已故有閨門之修而無境外之志黃東發曰嘗見湖州風俗婦人以麻綫爲業人各一瓦覆於膝而索麻綫於其上嵗久瓦率成坎想古亦有此事居室之慶莫過於兄弟和睦子孫蕃衍此詩首以兄弟終以子孫得其要矣此詩九章爲室成頌禱故一章願其保兄弟於斯二章願其繼祖妣於斯三四五章願其安身體於斯自六章以至末章願其得子孫於斯總爲室詠也】

無羊

序宣王考牧也【厲王之世物產雕耗牧人職廢宣王獨能興復至是而成故敍而歌之按周禮牧人掌牧六牲而阜蕃其物六牲不特牛羊而祭祀之典以牛羊爲重故特舉之若馬爲國之大用別立牧師掌之已詳車攻吉日之篇故不及也後世好大喜功之主知有車攻吉日之可羨而已此詩所稱鄙而不足道豈知牲畜之多寡表國之盛衰所以兆太平者正在於此哉】

誰謂爾無羊三百維羣誰謂爾無牛九十其犉【音淳】爾羊來思其角濈【音責莊立反】濈爾牛來思其耳濕濕【始立屍立二反賦也誰謂者荒亂後驚喜之辭獸三爲羣一羣三百不知其羣之多少黃牛黑唇曰犉犉牛九十不知其不犉者凡幾濈濈和也羊以觸爲患故言其聚而和濕濕潤澤也牛病則耳燥故言其潤而濕】

或降於阿或飲於池【唐何切】或寢或訛爾牧來思何【何可反乂如字】蓑何笠或負其餱卅【三十石經作卅】維物爾牲則具【葉居律切訛動也何荷也物類也三十維物謂靑赤黃白黑毛色各三十也降阿飲池或寢或訛牛羊原有自得之趣而牧者乂能荷蓑笠賫漧糧從牛羊所適以順其性是以生養蕃息其色無所不備而祭祀之牲無所不有也凡祭祀當用五方之色】

爾牧來思以薪以蒸以雌以雄【於淩切】爾羊來思矜矜兢兢【其水切】不騫【起處切】不崩麾之以肱畢來旣升【古更切上言爾牧來思是牧之而出此言爾牧來思是牧之而歸也粗曰薪細曰蒸以薪以蒸以雌以雄言牧人閒暇而不怠惰也羊性躁矜矜兢兢卽俗語挨挨擠擠不相讓之象騫者爭先而越進崩者離羣而失後惟矜兢而又不騫不崩循序而行絡繹不絕歸時之景象如此旣盡也升者升而入於牢也麾之來則來麾之升則升人識物情物解人意如此】

牧人乃夢眾維魚矣旐【音兆】維旟【音余】矣大人占之眾維魚矣實維丰年【尼因切義如字】旐維旟矣室家溱溱【如字又音連上魚旟連兩句爲韻下又魚旟隔句一韻周官牧人有士府史徒之屬魚麗爲萬物盛多之象故夢魚爲年嵗丰稔之祥州裏建旟縣鄙建旐皆所以聚眾故夢旐夢旟爲生齒蕃殖之兆溱溱眾也此牧成而考之之詩故首言牧類之多次言牧事之備三言牧人之暇而以吉祥之事終焉朱康流曰周禮占夢職云嵗終占獻吉夢於王王拜受之予嘗疑此爲習諛道諂之事必非周公所爲及觀此詩乃知古人所獻之吉夢惟是嵗稔民蕃而已故拜受之所以重民事而爲之召祥去災者無所不盡也呂伯恭曰以斯幹無羊之卒章觀之所願乎上者子孫令淑所願乎下者民物丰阜此外無奢望也彼秦漢好大喜功之主豈以是爲可願哉若論宣王詩之次序則鴻雁庭燎宜在采芑車攻之前斯幹無羊宜在沔水祈父之前豈毛序非刪後定本耶】

節南山

序家父【音甫】刺幽王也【家父周大夫也幽王宣王子名宮涅】

節【音截】彼南山維石巖巖赫赫師尹民具爾瞻憂心如惔【音談徒鹽切】不敢戲談國旣卒【子律反】斬何用不監【古鹽反興也首言尹氏之失民望節髙峻貌巖巖積石貌赫赫顯盛貌師太師周之三公也師尹尹氏爲太師也具俱瞻視惔內熱也憂心煩悶至不敢戲言懼其以疑似而加誹謗之罪也卒倉卒也卒斬指厲王流彘之事旣覆車在前何不用之以監戒也】

節彼南山有實其猗【於何切】赫赫師尹不平謂何天方薦瘥【才何反】喪【息浪反】亂多民言無嘉【居何切】憯【七感切】莫懲嗟【遭哥切次言師尹失民望在於不平猗阿通曲阜曰阿言隱曲之處艸木無不充實是其气之均平也不平謂何詰問之詞方者方來而不已薦再也屢也瘥病大憯痛懲止嗟憫也憯莫懲嗟言爲惡自若無攺悔之心也禮言冢宰均邦國書言冢宰均四海大臣之任惟在均平公溥南山艸木充盈亦惟气之均平而已乃師尹之不平謂何豈以天時人事尙可苟安耶以言乎天則薦瘥而喪亂多以言乎民則互相詬詈無一善言而毫不懲創毫不嗟嘆相習爲非以爲固然不平之害至於此黃才伯曰尹氏不平此幽王所以亡春秋於平王之末書尹氏卒見權臣之繼世也於景王之後書尹氏立王子朝見權臣之危國也】

尹氏大【音泰】師維周之氐【都黎切】秉國之均四方是維天子是毗【婢屍切】俾民不迷不弔【如字又丁歷反】昊【胡老反】天不宜空【音控】我師【賦也此歷言太師職任關系甚重以愧之氐星名天根也謂角亢二宿下繋於氐如木之有根太師爲國家安危存亡所系是周之氐也秉持也秉法度以齊眾爲均均爲瓦器者之車盤也周語律所以立均注均長七尺繋以均鐘者也維者如繩之維毗者如車之輔洪容齋曰說文毘人臍也本作�從囟音信取气通也從比聲天子是毗謂太師之官乃通元气之所迷惑也不迷使民無迷惑之憂也此四句言其任之至重弔湣也昊元气博大之貌不弔昊天言不以天之譴怒爲憂天道似逺女謂天變不足畏吾且未與女論但女爲太師自有職業曠而不爲宜乎不宜乎空曠也師謂太師之位非其人而處其位與無人同故曰空】

弗躬弗親庶民弗信【葉斯人反】弗問弗仕勿罔君子【奬裏反】式夷式已無小人殆【養裏切】瑣瑣姻亞則無膴【音武】仕【此言尹氏不平在任人玩弗躬弗親謂陰施陽設或歸過於君或委罪於下弗問謂徉爲不知托諸謹密如不欲專權勢者弗仕如謝政乞休若不戀戀富貴者蓋皇父爲人挾數任術王莽之流旣以愚流俗又欲罔君子不知其專權擅寵人視之如見肺肝故曰弗躬弗親庶民弗信弗問弗仕弗罔君子罔欺也式發語詞夷平也已廢退也人旣不可欺罔女只是平了心放了手勿與小人危殆其國瑣瑣姻亞無竊饗大祿就是瑣瑣小貌兩壻相謂爲亞一娶姊一娶妹相亞次也無骨臘曰膴膴仕言其腴美也】

昊天不傭【音容】降此鞠訩【音凶】昊天不惠降此大戾君子如屆【字書屇當作屆石經作屇音戒葉居例切】俾民心闋【若桂切】君子如夷惡【去聲】怒是違【此言天意震怒須用君子以防冋之傭賃也不傭猶言不假貨也鞠窮訩亂惠順戾乖也鞠訩大戾皆由尹氏無可柰何歸之於天然天心仁愛人主其挽回之道在用君子耳屇至也闋息也說文云事已閉門也君子至則好亂之民心自息矣夷平也違逺也用君子則無偏無黨可惡可怒之小人亦逺去矣】

不弔昊天【鉄因切】亂靡有定【唐丁切】式月斯生【桑經切】俾民不寧憂心如酲【音成】誰秉國成不自爲政【音徵】卒勞百姓【桑經切此願王親政事定止也酲病酒也國成謂法度紀綱一成而不可易者前言回天之易此言王若不以天變爲憂則國家之亂無有定期如月初生日長一日使民不得安寧我憂之極此心如病酒者昏無所知識不知誰秉國成不自爲政而卒勞百姓至此乎】

駕彼四牡四牡項領我瞻四方蹙【音蹴】蹙靡所騁【音逞此言王旣不悟但有去而已項領頭脊轉動之處卽頸也蹙蹙縮小之貌騁馳騁馬以駕車則項領之處嘗至敝壊四牡項領言其無恙似可惟意所適然本根病則枝葉瘁終無可往之地唐詩出門卽有礙誰謂天地寛】

方茂爾惡【入聲】相【去聲】爾矛矣旣夷旣懌【音亦】如相醻【音酬】矣【惡與懌隔句一韻矛與醻隔句一韻比言小人情狀不則茂盛相視也相爾矛言欲戰鬭相殺傷也懌悅也醻如賔主相醻酢也承上言無所往則須依回於此乃小人忽喜忽怒心事叵測吾何以與之共事哉】

昊天不平我王不寧不懲其心覆怨其正【葉平聲】

家父【音甫】作誦【墻容切】以究王訩【音凶】式訛爾心以畜萬邦【悲工切此二章推原亂本以格君心天之不平由於王之不寧王之不寧由於心之不懲不懲其心則反怨正已者矣家父句自陳其作詩之意究窮訩凶訛動也萬事從心而起窮極王之罪惡以感動王之良心良心一動萬邦可畜如王之不動何哉畜養也畜萬邦猶言懷諸侯治其亂使上下相安持其危使大小相卹皆畜之事也尹氏厲威使人不敢戲談而家父作詩自表其出於已蓋詩人之情不一或微加諷諭或指斥愆咎或隠匿姓名或自顯官字盡忠竭誠不憚誅戮寺人孟子亦此類也鄭箋家父周大大之字春秋之例天子之大夫稱字桓公七年天子使家父來求車上距幽王之卒七十五嵗古人以父爲字或累世同之朱康流曰家父名也鄭以爲字則詩明言以究王訩豈有諌君而自稱其字者或以春秋所書家父來聘家父求車疑卽其人則同時同國而名字相同者往往有之如晉成公之臣有兩嬰齊齊桓公之臣有三敬仲況相距數十年者乎卽宣幽之際已有兩皇父矣則此家父爲幽王時人有何疑乎按竹書宣王五年尹吉甫帥師伐玁狁六月之詩是也幽王元年錫太師尹氏皇父命詩所稱尹氏太師是也上距宣王之五年凡四十餘年其爲吉甫之後無疑矣春秋隱公三年平王之五十一年也書尹氏卒譏世卿也不知是此皇父否隱公五年曲沃莊伯以鄭人邢人伐翼王使尹氏助之此時尹氏卒已三年所使伐翼者必其子矣至昭公二十三年春秋書尹氏立王子朝二十六年尹氏以王子朝奔楚而後尹氏始不見於經傳蓋尹氏自宣王五年至敬王四年世仕周朝凡三百六年其始不過因伐玁狁之功耳禍遂與周相終始易曰臣弒其君子弒其父其所由來者漸矣項平甫曰幽王時爲亂者皆宣王時故家率犬戎以攻幽王者崧髙之申伯也爲趣馬以亂朝者韓奕之蹶父也爲卿士而貪殘擅政爲太師而迷民誤國者常武之皇父尹氏也四人𨿽未必皆其身亦必無皆死之理以此知人才惟上所用唐之裴矩卽隋之佞人魏之華歆卽漢之名臣也】

正月

序大夫刺幽王也【竹書幽王四年夏六月隕霜卽此正月也鄒肇敏曰凡經傳書正月者有辧春秋王正月則建子之月卽周禮所謂正嵗也周禮正月屬民讀法則建寅之月也左傳正月慝未作則建巳之月於夏爲四月卽此詩之正月也隕霜在幽王四年周之亡在十一年】

正【音政】月繁霜我心憂傷民之訛言亦孔之將念我獨兮憂心京【居良反】京哀我小心癙【音防】憂以癢【音羊賦也玩首二句目撃心傷之語正月正陽之月而有繁霜災變特異覩此能不憂傷乎凡譸張爲幻罔上惑眾者皆謂之訛言將者方興未艾之詞旣有天變又有人言此非一身一家之憂而我獨憂之其憂也多端故曰京京十萬曰億十億曰兆十兆曰京京京眾也癙從防卽防也凡物之多畏者莫如防人之小心恐懼似之故曰癙憂癢與瘍同義頭創謂多憂而病也】

父母生我胡俾我瘉【音庾】不自我先不自我後【葉後五切】好言自口【孔五切下同】莠言自口憂心愈愈是以有侮【瘉病也人窮則呼父母言父母生我何忍病我適當斯時按好言莠言與訛言不同訛言起於愚民之狂惑昏亂好言莠言乃小人之傾側反覆自口謂昧心而出欲譽則譽欲毀則毀但憑其口中簸弄全無依據悲天憫世之人世俗皆以爲可笑故曰有侮】

憂心惸【音窮】惸念我無祿民之無辜並【必正反】其臣僕哀我人斯於何從祿聸烏爰止於誰之屋【惸惸憂意也無祿猶言不幸民庶民也臣僕居官者也我之不幸固可念無辜小民及居官者將從何人而受祿乎民之聚散猶烏也於誰之屋卽鹿死誰手之意或疑此爲東遷後詩則於誰之屋豈道其已然事乎】

聸彼中林侯薪侯蒸民今方殆視天夢夢【莫登切】旣克有定靡人弗勝【音升】有皇上帝伊誰云憎【興也林莽之中大者爲薪細者爲蒸昭然可辧民今危殆而視天乃夢夢然邪正禍福毫不淸楚此殆天之未定者也若旣定則福善禍淫人未有不爲天所勝者亦祗在遲早間耳天豈有所憎而禍之耶】

謂山蓋卑爲岡爲陵民之訛言寧莫之懲召彼故老訊之占夢【莫登反】具曰予聖誰知烏之雌雄【胡陵切謂山爲卑山之岡陵自在髙卑不可易也小人以是爲非以非爲是是非自有定論豈不可以懲創乎乃不痛止之徒與故老譚夢君臣相迷人人自聖如鳥之雌雄莫辧成何世界哉山之髙卑易知鳥之雌雄難識禽鳥之雌雄多以首尾毛色不同而別之鳥之毛色雌雄不異故獨以鳥爲言】

謂天蓋髙不敢不局【訖力反】謂地蓋厚不敢不蹐【音積】維號【音豪】斯言有倫有脊哀今之人胡爲虺【音毀暉鬼反】蜴【音亦星歷反賦也局曲身也蹐累足也號大呼也倫類也脊當從繁露作迹天髙而局地厚而蹐人皆謂吾言太過不知吾之號呼而作斯語者求之古有倫類可比驗之今有蹤迹可據非過爲憤激也吾之痛苦若此哀今之人亦可已矣而復爲虺蜴何哉虺蜴非徒言其毒言其狡獪也毒而不狡獪其毒未甚虺蜴一名蜥蜴一名蠑螈一名蝘蜓一名守宮有黒色者有靑色緑色褐色者形狀相類名號各別故爲狡獪之諭家語孔子讀詩至正月六章惕然知懼曰彼不逢時之君子豈不殆哉從上依世則道廢違上離俗則身危謂天蓋髙不敢不局謂地蓋厚不敢不蹐此言上下畏罪無所自容也】

瞻彼阪【音反】田有菀【音鬰】其特天之扤【音兀又音月】我如不我克彼求我則如不我得執我仇仇亦不我力【興也此言有用賢之名無用賢之實阪田﨑嶇墝埆之處菀茂盛也特特生之苗也扤有齟齬摧折之意瞻彼阪田尙有特起之苗天多方困我竭盡心力惟恐不勝曽艸木之不如矣曰天者無所歸咎也則榜樣也小人初用援引賢者爲榜樣然薰蕕不同器欲進賢必先退不肖邪佞我之仇仇而執之不力則所謂求我者亦浮慕耳豈眞有好賢意哉不我得者其術不我力者其本懷也】

心之憂矣如或結之今玆之正胡然厲【力傑反】矣燎之方揚寧或滅【彌列切】之赫赫宗周褒姒烕【呼切】之【賦也結纒結也謂憂不可解也正正月也厲與沴同當玆正陽之時而有繁霜之異所謂厲也變不虛生胡爲至此蓋陰气用事所致故下卽說到褒姒褒國名姒其姓也火田曰燎方揚之燎無有滅理赫赫宗周不止方揚之燎褒姒罪孥頓使宗周淪喪豈不可痛烕音血從火從戌說文火墓於戌陽气至戌而盡故從戌烕與防音異義亦不同滅者以水滅之防自外也烕者其火自滅烕自內也蓋褒姒之禍起於宮幃惑於王心日就滅亡非敵國外患之可比故曰烕之幽王之時周未滅亡而詩人爲此言者蓋平王東遷卒不復振皆由於此此聖人永終知敝斷其必至是也節南山以通篇罪尹氏而人莫厭其煩絮正月以一語罪褒姒而人莫厭其簡略猶斷獄之文不擇繁簡而按法治罪眾心咸服也列女傳夏之衰也褒人之神化爲二龍伺於王庭而言曰余褒之二君也夏后卜殺之與去莫吉卜請其漦藏之而吉乃布幣焉龍忽不見藏漦櫝中至周莫之敢也厲王之末厲王十二年流彘之而觀之漦流於庭不可除也王使婦人裸而噪之化爲蚖入後宮宮之童妾未齓而遭之女子七嵗毀齒曰齓旣笄而孕女子年十五曰笄當宣王時始產在宣王三十六年上距流彘之嵗爲五十年流彘時童妾七嵗則生女時其年五十六凡在母腹中五十年作爲妖異不與人道同無夫而乳懼而棄之先是有童謡曰檿弧箕服實亡周國宣王聞而惡之後有夫妻鬻是器者王命執而戮之夫妻夜遁聞童妾遭棄夜號哀而取之遂竄於褒長而美好褒人始有獄獻之以贖罪幽王受而嬖之號曰褒姒時年十四遂至滅周補注漦龍所吐之精气噪讙呼也】

終其永懷又窘陰雨其車旣載乃棄【棄石經作棄下同】爾輔【扶雨反】載輸爾載將伯助【從且】予【葉與比也此諭不信仁賢窘困也輔杖於輻以防車者輸墮也敗也左傳隱六年鄭人來輸平公羊傳輸平猶墮成也此解輸爲墮之證將請也伯長也欲望救故尊之爲伯承上言周之將亡如火之將滅而我冀望之心猶不能自己也故永思其終又如行道之遇陰雨陰雨之際全賴車輔相依乃復棄其輔棄輔則必墮敗墮敗而求助則已晚矣如唐太宗敗於髙麗乃思魏徵明皇蒙塵乃思九齡亦有何益蓋望其任賢以救亂也治天下者任重致逺故以將車爲諭訛言亂國祗顧目前譸張不顧結局敗壊借車行諷指出兩終字正是懲訛之法】

無棄爾輔貟【向音云今音元】於爾輻【筆力反】屢顧爾僕不輸爾載【節力反】終逾絕險曽是不意【葉億上章是病此乃是藥貟卽方圓之圓圓於爾輻蓋言輪也輪圓則利於馳驟輻以轉轂輔以益輻僕以將車無棄爾之輔貟爾之輻顧爾之僕則可以不輸爾載而終逾絕險矣柰何曽不以爲意哉輪輻解見魏風伐檀詩志輔比相臣輻僕比諸司百執事】

魚在於沼【葉灼】亦匪克樂【音洛】潛𨿽伏矣亦孔之炤【葉灼】憂心慘慘念國之爲虐【此詩人自明其心也兩云亦者遊釡之魚不必言卽在沼亦不樂也躍淵之魚不必言卽潛伏亦不免也危亂之世有道君子在朝不可在野不可惟有致命遂志亦復何憂所憂者國政之虐民耳】

彼有防酒又有嘉殽【補協云殽與云不葉按別本作又有殽烝烝葉音】洽比【皮味反】其鄰昏姻孔云念我獨兮憂心慇慇【賦也此大夫旣自傷及禍而又恨彼小人飲酒樂亡也熟肉有骨曰殽洽合也比親比也鄰謂皇父輩昏姻卽褒氏親黨孔云互相贊美慇慇心憂而疾痛也】

佌【音此】佌彼有屋蔌【音速】蔌方有谷民今之無祿夭夭【平聲】是椓【音卓都木反】哿【哥我切】矣富人哀此惸獨【上章自鳴其痛此章則念彼惸獨之民國以民爲本此詩人之本懷也佌佌小也蔌蔌陋也指王所用之小人卽上章防酒嘉殽之輩木曰喬艸曰夭椓撃也天夭是椓言民刈艸而食寄可也惸無兄弟可依者老而無子曰獨呂伯恭曰勞役之甚者就其間自較輕重曰上國城漕我獨南行困苦之甚者義就其間自較淺深曰哿矣富人哀此惸獨】

十月之交

序大夫刺幽王也【竹書幽王元年錫太師尹氏皇父命二年涇渭洛竭岐山崩三年王嬖褒姒冬大震電四年夏六月隕霜五年王世子宜曰出奔中皇父作都於向六年冬十月辛夘朔日有食之其時與此詩及正月之詩一一相合鄭氏以爲刺厲王者非也】

十月之交朔日辛卯【莫後切】日有食之亦孔之丑彼月而微此日而微今此下民亦孔之哀【於希切賦也十月夏正之十月也交日月交會晦朔之間也月初曰朔朔蘓也月光死而復生也朔日辛卯詩人不過因日食之變紀其支幹如春秋書月日例耳不必以辛卯爲純陰乃爲變也日食月食之也不言月食之者以其蝕日者不可得而見故疑其詞曰日有食之醜惡也防不明也月有虧盈虧則防矣彼月而防則固其所此日而防則非其常天變旣見君子知國之將亡國亡則民首被其禍是以哀之也元齊履謙云以授時歷推之周幽玉六年嵗在乙丑距延祐丁已二千九十二年是嵗實以夏正八月辛卯朔入食日限是周人攺月數之一證何黃如曰以詩證詩詩有夏正無周正如豳風七月小雅出車小明周頌臣工皆夏正也至於四月維夏六月䢐暑秋日淒淒百赤具腓冬日烈烈飄風發發其不攺時與日又不待訓釋而自明矣張鼎思曰月非爲抗日而食也乃與日相對不全合耳一分不對則食一分數分不對則食數分頃之復其當行之道而相對則復滿矣孔疏夫日懸象著明照臨下上忽爾殱亡俾晝作夜其爲怪異莫斯之甚故有伐鼓用幣之儀貶膳去樂之數因其變常設爲勸戒使知道之士識先聖之深情中下之主信妖氛以自懼來道之曰唐虞之時歷象已極詳密獨日月之食缺而不講良有深意後世惟算刻日定時視爲固然戒省之意茂如矣】

日月告凶【虛王切】不用其行【戶郎切】四國無政不用其良彼月而食則維其常此日而食於何不臧【日月告凶告字謂若諄諄然命之者見天心之仁愛人主也行道度也不用者月不避日失其道度也四國無政是日月告凶之故春秋書日食三十六不書月食貴陽賤陰此理之常故復於日月中較量其輕重而言之於何不臧是詰問語】

【於輙反】震電不寧不令【音零】百川沸【甫味反】騰山冢崒【子卹䢐卹二反】崩髙岸爲谷深谷爲陵哀今之人胡憯【音慘】莫懲【直陵切此言非獨日食且災異薦至電光也寧安令善也沸如湯之沸騰超而上也山頂曰冢崒崩與沸騰相對崒當作倉卒之卒舊以爲山之巉巖注家之誤哀今之人卽指下皇父輩】

皇父【音甫】卿士畨維司徒家伯冢宰仲允膳夫棸【音鄒】子內史蹶【音隗】維趣【音蹙又七走反】馬【滿補反】楀【音矩】維師氏艷【音焰從丰】妻煽【音扇】方處【此歷數羣小以明致災之由皇父家伯仲允皆字番聚蹶楀皆氏卿士六官之外更爲都官以總六官之事者司徒掌天下上地之圖人民之數冢宰掌建邦之六典皆卿也膳夫上士掌王之飲食內史中大夫掌爵椂廢置生殺予奪之法趣馬中士也掌王馬之政師氏亦中大夫以兵守王門掌司朝得失之事艷是也艷妻褒姒也煽言威勢熾盛方言方得時未有已日處言盤踞不可動搖此輩官有崇卑皆以權寵聯結外則皇父爲盟主內則艷妻爲奧援不論流品不分階級蜂屯蟻聚𨿽無犬戎亦難免驪山之隔矣】

抑此皇父豈曰不時胡爲我作不卽我謀【謨悲切】徹我墻屋田卒污萊【淩之切】曰予不戕【在良反】禮則然矣【於姬切首章備舉朝之小人不過以類聚而已而皇父實尸之故此章單言皇父抑發語詞時是也作力役之事卽就徹毀卒盡也污停水萊艸穢也戕害也言皇父所爲誰說不是旣已是矣胡爲使我大興作而不就我謀乃遽毀壊我墻屋使我田不獲治卑者污而髙者萊耶又自文其說曰非我害女乃下供上之禮當如此耳彭氏執中曰三代之君不敢鄙夷其民以從己之欲每有興作謀及庶人如盤庚遷殷登進厥民而告之三代世守此道故詩人曰胡爲我作不卽我謀】

皇父孔聖作都於向【式亮切下同】擇三有事亶【都但反】侯多藏【才浪反】不憖【魚覲反字書從犬俗從文誤】遺一老俾守我王【於放切】擇有車馬以居䢐向【孔甚聖通明也孔聖是詬詈反語言皇父眞是聖人作都以下正說他聖處都大邑也周禮畿內大都方百里小都方五十里皆天子公卿所封之地作都於向徙民而作其邑也向地名在東都畿內三有事侯國之三卿皇父封於畿內當二卿今立三有事是增一卿自比於侯國也憖彊也且也心不欲而勉爲之詞老持重練逹之人國有老成人𨿽離亂之際尙足維繋人心故皇父並挈之而去有車馬謂富家巨室以居謂盡室而行也此等作用豈愚人所爲故曰皇父孔聖杜預上河內軹縣西有地名向上軹縣卽今河南懷慶府濟源縣鄒肇敏曰向在東都畿內此時周都丰鎬皇父旣總朝權何肯捨此而䢐彼蓋見西戎方彊王室方騷自知負大下之怨而營狡窟以自固耳且如鄭桓公亦賢司徒也懼周難之及謀何所可以逃死而寄孥與賄於虢蓋當時公卿皆有塢之營而皇父實爲之俑老成練逹黜逐殆盡民有車馬皆往向邑朝廷空虛如此犬戊之至自然如摧枯拉朽矣】

黽勉從事不敢告勞無罪無辜讒口嚻嚻【音敖】下民之孽匪降自天【如字又葉神】噂【音樽】沓【徒各反】背憎職競由人【葉然又如字黽勉解見邶風谷風從事從王事也嚻嚻眾多也孽災害也噂聚談沓重復也相對談語不勝殷勤退而轉背遞相非毀職專也競竭力爲之也時皇父軰已散之四方我獨居朝勉力從事不敢言勞此有何罪而橫遭讒毀乎斯非天所爲由人多言相悅背則相憎所謂孽自人作於天何尢蓋指皇父褒姒輩也】

悠悠我裏亦孔之痗【呼洧反】四方有羨我獨居憂民莫不逸我獨不敢休天命不徹【質直反】不敢效我友自逸【悠悠逺也痗病也羨欣羨也快樂也與憂相反徹均也徹法通力合作計畆均分是均之意故借用其字友僚友也此言仕不得志則思故鄕故鄕又無安身處曾庶民之不如愚按有羨者與居憂者較逸者與不敢休者較相去懸殊此天命不均也人情到此未免自謱精神不能振作詩人愈加策勵不敢悠悠忽忽隨俗偸惰是何等力量太史公曰小雅怨誹而不亂可見怨誹亦詩人所有然貴乎不亂此詩與正月篇無論赫赫宗周褒姒滅之之語有類妖言不敢出口卽此詩弟四章歷數羣姦指斥褒牝毫無顧忌不知當日詩人何以出口此詩何以傳後豈皆沈湎荒淫無暇問及此耶孔子曰詩可以怨恐未必然】

雨無正

序大夫刺幽王也【劉公瑾曰詩之四章言曾我禦慘慘日悴固知其作於禦之臣矣一章首言周宗旣滅繼言止大夫離居卒章言謂爾遷於王都是東遷之際羣臣懼禍者不復隨王故詩詞如此而文侯之命亦曰卽我禦事罔或耆壽俊在厥服則其證也歐陽永叔曰古人於詩多不命題篇名俱無義例其或有命名者則必述詩之意如巷伯常武之類是也今雨無正之名與序所言合之於詩絕無關涉闕疑可也劉器之曰嘗讀韓詩有雨無其極篇序雲雨無極正大夫刺幽王也至其詩之文則比毛詩篇首更多兩無其極傷我稼穡八字晦庵謂前二章皆十句不宜獨多二句鄒肇敏謂依韓詩當以十二句分爲二章其韻乃葉】

浩浩昊天不駿其徳【如字又都木反】降喪饑饉斬伐四國【如字又古錄反】昊【旻石經作昊】天疾威弗慮弗圖捨【音赦】彼有罪旣伏其辜【平聲】若此無罪淪胥以鋪【賦也人窮則呼天故首章以天發端說文元气廣大則稱昊天仁覆憫下則稱旻天昊天則宜駿徳旻天則不宜疾威今皆反是詩人所以呼而告之浩浩廣大流行之貌駿馬之良者取迅速之義民如倒懸徳非迅速無救於事谷不熟曰饑菜不熟曰饉又二谷不升謂之饑三谷不升謂之饉四國四方之國疾速也慮圖皆謀也捨置淪陷胥相捕徧也徳則不駿威則愈速速則不暇慮不暇圖故有罪而伏其辜者則恕之而弗論此無罪者使之陷溺更無不徧焉眞可謂弗慮弗圖者矣】

周宗旣滅靡所止戾正大夫離居莫知我勩【音異】三事大夫莫肯夙夜【施灼切】邦君諸侯莫肯朝夕【祥龠切】庶曰式臧覆【芳服反】出爲惡【此言百官離散周爲天下所宗故曰周宗戻定也靡所止戾未知天之所命民之所定也周官六官之長曰正皆上大夫周書立政篇任人凖夫牧作三事大夫乃其所屬之官臧善覆反也大夫無在公之誼諸侯無覲王之禮惟我禦躬任其勞庶幾以我爲善乃反出而肆虐無已卽讒口嗸嗸是也】

如何【讀】昊天【葉神下同】辟言不信【葉申】如彼行邁則靡所臻凡百君子各敬爾身胡不相畏不畏於天【此望百官敬畏如何猶言怎生好辟法也邁行逺也臻至也王不信法度之言如人恣行忘返我不知其所至矣王旣如此爲臣者益宜戒愼自持蓋世𨿽昏亂君子不可以爲惡自敬故也畏人故也畏天故也胡爲而不畏哉】

戎成不退饑成不遂曾我【音薛思列反】禦慘【憯石經作慘千感切】慘日瘁凡百君子莫肯用訊【貝悴反又音碎】聽言則答【同答】譖言則退【此言羣臣無忠告戎兵遂安曽但也狎習相慢也憯憯憂之甚瘁病訊告也兵戎之禍已成而其勢不退言外患之興也饑困之災已成而其生不遂言內憂之廹也此皆王身上事竟付諸不問但左右小臣慘慘憂之凡百君子莫肯以是告王𨿽王有問而聽其言則亦答之而已不敢盡言也一有譖言及已則奉身而退莫肯朝夕於王矣君臣之義豈可若是恝乎】

哀哉不能言匪舌是出【音毳】維躬是瘁哿矣能言巧言如流俾躬處休【此言巧佞不能言之人吶吶不出口惟鞠躬盡瘁而已能言之人口頭油滑只揀便宜事做】

維曰於仕【上聲】孔棘且殆【養裏反】云不可使得罪於天子【奨裏反】亦云可使怨及朋友【羽已反此言仕宦之難於往也棘者芒刺不安之意殆危也使謂用人也人皆曰仕耳仕耳不知仕之苦爲國以用人爲要姦邪之人王之所愛而朋友之所惡也云不可使得罪於天子天子以爲可使吾亦云可使則怨及朋友從時則違道從道則違時所謂孔棘且殆者如此】

謂爾遷於王都曰予未有室家【葉姑】鼠思【去聲】泣血【虛屈反】無言不疾昔爾出居誰從作爾室【此責不肯從王之臣凡物之多畏者莫如鼠鼠思謂沈吟黙想如鼠之晝伏夜行無聲而涕淚曰泣血淚出於目如血出於體皆不由聲故以淚比血告爾從王遷都亦非難事而以無室家相拒不論是非開口便憎安得不泣血乎昔爾出居謂昔日皇父䢐向爾輩亦思塢之營彼時誰爲女作室而今以無室爲詞乎蓋恨之也按詩人諄諄欲諸臣之從王遷都者蓋謂播遷之際得故舊大臣盤桓同事則民望所歸人心聯屬中興可圖也鄒肇敏曰觀謂爾遷於王都周轍旣東當時扈從入洛者衛武鄭武秦襄晉文數君而外無聞焉則臣工之解體可知矣】小旻之什

小旻

序大夫刺幽王也【按幽王幸褒姒日圖笑樂寧有皇皇謀國之事而此詩專言謀議紛紜國是不定果何所指耶蓋自冝臼奔申之後幽王殊不爲意因申侯有西戎及鄫之聘而王有太室之盟伐申之役於是朝野驚怖各出議論蛙鳴蟬噪如詩中所言潝潝訿訿之類是矣當時幽王興師原欲殺太子申挾犬戎入宼亦正以太子爲詞使幽王割祍席之愛誅褒姒廢伯服復太子之位布告中外以謝申申亦以何者爲兵端如唐明馬嵬之變必戮貴妃而後行正其事也當時在庭諸臣曁閭間之民必有持此議者惑溺之主優柔不斷故曰謀臧不從不臧覆用且宮闈之姦慿借靈擅作威福諸臣爲積威所劫但有潝潝訿訿爲道旁之築而已誰敢聲罪致討捐棄身家以衛社稷哉故曰誰敢執其咎曰不敢暴虎不敢馮河正斥言諸臣畏首畏尾之象也所謂人知其一莫知其他者當時必有城狐不灌社鼠不薰之議寧復顧國家大事哉如臨深淵如履薄冰卽所謂淪胥以敗也驪山之弒不旋踵矣】

旻天疾威敷於下土謀猶回遹【音聿】何日斯沮謀臧不從不臧覆用【於封反】我視謀猶亦孔之卭【音窮其凶反賦也旻天解見雨無正敷布回邪遹僻沮止覆反卭病也天以仁憫爲徳今乃威虐薦臻是皆人事回遹所召而王之邪僻更不攺圖不知何時而止羣臣之謀非無臧者臧者不從而反用其不臧則其謀猶適足爲國家之病而已】

潝【音吸】潝訿【音紫又音咨】訿亦孔之哀【於希切】謀之其臧則具是違謀之不臧則具是依我視謀猶伊於胡底【都黎反首章次章言謀而不能擇潝潝相和也訿訿相詆也具俱底定也異乎已者𨿽臧亦違之同乎已者𨿽不臧亦依之國是若此安有底定之日乎】

我龜旣厭不我告猶【葉於救切】謀夫孔多是用不集言盈庭誰敢執其咎如匪行邁謀是用不得於道【徒候切此章言謀之非其人我龜二句易所謂再三凟凟則不告也集就也謀人之國國危則死之古之道也小人爭知而讓過發言盈庭各是其是無肯任其事而決之者猶不行不邁而坐謀所適之路𨿽謀之甚審亦安所得道路哉左傳楚伐鄭鄭六卿三欲從楚三欲待晉子駟曰請從楚騑也受其咎是敢執之也一曰耕當問奴織當問婢問路於不行路之人安能行路】

哀哉爲猶匪先民是程匪大猶是經維邇言是聽維邇言是爭如彼築室【讀】於道謀是用不潰於成【此言謀而不能斷先民猶言古人程法大猶大道也經常潰遂也言爲謀者當以古人之大道爲法不此之求而所聽信者與所執以爭者推此淺近之言則如作捨道旁人人得爲異論矣豈能有成哉】

國𨿽靡止或聖或否【音鄙】民𨿽靡膴【音無】或哲或謀【莫徒反】或肅或艾【音藝】如彼泉流無淪胥以敗【上兩章言其不能用此章言人亦有可用者止定也謂安寧也聖通明也膴美也哲視明而辧晰謀聽聰而詳審肅貌恭而振飭艾言從而和順淪陷也胥相也國𨿽紛擾不寜然或聖或否賢愚相半未可盡謂無人也民之風俗𨿽不美然哲謀肅艾俱在民中未可謂時移俗壞一切棄之也譬如流泉常汲而用之則源淸流長置諸不用則穢污泥滓相率陷於腐敗而已言民字正見野有遺賢不在謀夫之列者】

不敢暴虎不敢馮【符冰反】河人知其一莫知其他【音陀】戰戰兢兢【平聲】如臨深淵【一均切】如履薄冰【徒搏曰暴虎徒涉曰馮河人皆知小心謹愼謂虎不可暴河不可馮不知事關宗社有不得不冒險以從者乃畏首畏尾爲戰戰兢兢之象終亦墜於深淵陷於冰谷而已】

小宛

序大夫刺幽王也

宛彼鳴鳩翰【音汗】飛戾天【如字又葉神】我心憂傷念昔先人【葉然又如字下同】明不寐有懷二人【興也宛小貌鳴鳩斑鳩也灰色繡頸俗呼鵓鴣性拙構巢不過數莖時破其卵多聲故曰鳴鳩翰鳥翮卽翼羽之勁者鳥飛其力不在翼而在翰戾至也先人宣王也明謂將旦而光明開也二人謂文武鳴鳩小鳥又性拙尙能自奮而至天可見事在勉彊可以人而不如鳥乎故我心憂傷念昔宣王憫周室之將亡明不寐而念文武之創業艱難遂致中興此王所親見曾不以爲念而令我臣下念之乎】

人之齊【前西切】聖飲酒溫克彼昏不知壹醉日富【筆力反】各敬爾儀天命不又【夷益反賦也此刺王沈湎於酒齊整肅也說文麥禾吐穗上下均平曰齊故借爲整肅之義聖通明也溫和克能也彼昏斥幽王又復也酒乃狂躁之物惟齊聖之人性气和平其於酒也無嗜酒之習亦無惡酒之意衝恬靜雅如玉山之頽所謂不爲酒困也彼昏迷無知者壹嘗其味而醉則流連忘返日甚一日如居積者之聚財日就於冨故曰壹醉日富以酒喪儀君臣沈則天命將攺矣故戒以各敬爾儀恐天命一去不復來矣嚴坦叔曰或疑飲酒小過未必系天命去畱不知蕩心敗徳縱欲荒政疎君子而狎近幸玩防讐而忘憂患皆自酒啟之晉元帝以王導一言而覆杯其能自立江左不亦宜乎】

中原有菽庶民采【此禮反】之螟蛉【音名震】有子蜾蠃【音果祼】負【蒲美切】之教誨爾子式谷似【養裏切】之【比也此因上言天命不又遂申述天命無常之意以刺王之黜太子菽大豆也螟蛉桑上小靑虫蜾蠃細腰蜂也庶民采之蜾蠃負之則皆非我所有矣諭王有太子不能撫愛乃爲申侯所有王若以宜臼爲不肖何不用善道教誨而使之似續於己乎鄭箋中原有菽非有主也力采者則得之諭天祿無常家勤於徳者則得之螟蛉有子乃己子也蜾蠃負之而去諭萬民無常主能治者則得之按詩蜾蠃負之不過言負之而去耳至於異類相求煦嫗變化是物理之妙詩人之意不在此羅瑞良云說者不知似字卽似續之似誤以爲如似之似故紛紛傅會蜾蠃取螟蛉之子置空隙中呼之曰類我七日而化成其子】

題【音第】彼脊令【音零】載飛載鳴我日斯邁而月斯徵夙興夜寐無忝爾所生【興也此勉王冝自攺圖題視也春令解見常棣載則也我我王也邁徵皆行也忝辱也所生謂宣王凡鳥飛則不鳴惟脊令且飛且鳴口翼俱勞可以人而自暴自棄乎今日月逝矣臣宜夙夜勉勵無辱宣王也嚴坦叔曰宣王承衰亂之後而能中興今繼中興之後反致衰亂故一曰先人一曰所生以其所親見者勉之非久逺難知之事】

交交桑扈【音戶】率啄粟哀我塡【音顚】寡冝岸冝獄握粟出卜自何能谷【比也此言刑禍橫行交交參雜相亂之謂桑扈竊脂也喜盜脂膏而食因以爲名率循也塡窮盡也岸亦獄也韓詩作犴鄕亭之繋曰犴朝廷曰獄谷善也肉食之鳥入啄粟諭貪污之吏搜括民間之粟以入囊槖也在上者如此我等塡寡陷於犴獄勢所必至更復何辭故曰宜也此身猶在此心不死握粟出卜何道而可將與日月競進乎將與桑扈爭食乎曰自者我塡寡之人毫無主意到底屬望於上之人耳史日者傳曰卜者不審不見奪糈可見古人以粟問卜爾雅竊淺也脂白也夏扈竊言淺黒秋扈竊藍言淺靑冬扈竊黃言淺黃棘扈竊丹言淺赤桑扈竊脂言淺白蓋指其色鄭箋所云肉食蓋指其性劉安成曰犴一作豻胡地犬也大所以守故以獄爲犴】

溫溫恭人如集於木惴【音贅】惴小心如臨於谷戰戰兢【平聲】兢如履薄冰【此承上自何能谷而言謀諸鬼神無一而可則但有戰戰兢兢日愼一日爲其所可爲聽其所不可知者而已溫溫柔和貌惴惴憂懼貌如集於木恐墜也如臨於谷恐陷也如履簿冰恐溺也衰亂之世正人君子𨿽無罪而猶恐懼如此】

待軒詩記卷四﹤經部﹐詩類﹐待軒詩記﹥

欽定四庫全書

待軒詩記卷五

明張次仲撰

小雅

小弁

序刺幽王也【續序太子之傳作焉幽王娶於申生太子宜臼後得褒姒而惑之信其讒黜申後逐冝臼冝臼之傳知其無罪而憫之故述太子之情而作是詩冀王之一悟也小雅多君臣之變此則父子之變也白華則變及夫婦三綱亂矣文武盛徳大業其可復乎】

弁【音盤】彼鸒【音豫】斯【新賫反】歸飛提【音啼又音匙】提民莫不谷我獨於罹【力知反】何辜於天我罪伊何【葉奚下同】心之憂矣云如之何【比而興也弁與拚通鳥將飛而拊其翼周頌拚飛維鳥是也鸒雅烏也小而多羣腹下白不反哺斯向作語詞猶蕭斯栁斯鹿斯之類董氏曰師曠禽經有鸒斯爾雅曰鸒斯鵯居子云頻頻之黨甚於鸒斯則斯非語詞矣提提羣飛貌谷養也罹憂也此章乃負罪引慝之語雅烏不能反哺猶己之不能致養自罪之詞也烏𨿽不能反哺然在野飲啄則提提然羣飛而歸是父子相隨爲可樂也凡民莫不相養而我獨不容於父鴉烏之不若矣不知我何以得罪於天乎我之罪伊何乎云如之何心口相商之詞思所以感動其父母也烏有三種廣雅云純黒而反哺者謂之烏小而腹下白不反哺者謂之雅烏白項而羣飛者謂之燕烏爾雅所謂白脰烏也脰音豆項也】

踧【音敵】踧周道【郎口反】鞫【鞠石經作鞫】爲茂艸【此苟反】我心憂傷惄【音溺】焉如搗【當口反】假寐永嘆維憂用老【魯口反】心之憂矣疢【音趂】如疾首【賦也踧踧平易也周道通行之大道鞠盡也惄觧見周南汝墳搗兩物相擊撞也胸中憂懼不寜如有物之搗心也不脫衣冠而寐曰假寐疢猶病也疾首頭痛也以周道之平易而盡爲茂艸見其國之將亡也憂傷之極至於如搗則精神憒眊假寐之中不忘永嘆是以未老而老也疢如疾首則又憂之甚矣】

維桑與梓【音子】必恭敬止靡瞻匪父靡依匪母【姥罪反】不屬【音蜀又音燭】於毛不離於裏天之生我我辰安在【葉理賦也桑梓父母所植以遺子孫給蠶食具器用者尊父故曰瞻親母故曰依屬連屬也毛者气體之餘離麗也裏心腹之類辰謂六物之吉凶六物歳時日月星辰也父母所植之木不敢不敬故目之所視身之所倚無一不是父母而父母不我愛豈我獨無所麗屬乎無所歸咎則推之於天是豈我生之不善哉何不詳至是也篇中我字予字皆其傳代爲太子之言】

菀【音郁】彼栁斯鳴蜩【音條】嘒【音諱】嘒有漼【崔上聲】者淵萑葦淠【音譬】淠譬彼舟流不知所屆【居气反】心之憂矣不遑假寐【興而比也菀茂也斯語詞蜩觧見豳風七月嘒嘒聲也漼深也淠淠眾也屆至也栁茂則蜩鳴其上淵深則萑葦生其中大者之旁無所不容今我無父母如不系之舟不知何所至乎初猶假寐至此則假寐亦不遑矣】

鹿斯之奔維足伎【音岐】伎雉之朝雊【音姤】尙求其雌譬彼壞木疾用無枝心之憂矣寜莫之知【伎伎舒貌雊雉嗚也壞木謂木之尫傴癭瘇無枝條者鹿見人則奔冝速而伎伎然舒者顧其羣也雉朝作而鳴者求其雌也今王黜後而放子兀然如病木內有蠧疾外無附枝我心之憂如此王寜不之知乎冀其感悟也】

相彼投兔尙或先【音綫葉息吝切】之行有死人尙或墐【音覲】之君子秉心維其忍【如震切】之心之憂矣涕旣隕【音蘊】之【相視先導之也行道路墐埋藏也兔見廹逐而投人人冝利而取之乃或先之使得逃避行路之死人人冝惡而避之乃或墐之使免暴露惻隱之心人所冝有故也幽王信讒逐子曽視投兔死人之不如則其秉心亦忍矣人只是不忍耳忍則無所不至是以憂之而涕隕也】

君子信讒如或醻【市救反】之君子不惠不舒究之伐木掎【音猗葉居何反】矣析薪杝【音侈葉湯何反】矣捨彼有罪子之佗【湯何反】矣【賦也前數章歷訴苦楚不說所從來至此方說出信讒二字蓋秉心之忍從信讒中來此是周家禍本作詩之故全在於此君子斥幽王也醻旅醻謂三爵之後交錯相醻也惠愛舒緩究察也掎畏木倒以物掎其顚也杝謂觀其理而隨以手析之也佗通作柂史記防傳燕酒佗髮謂相牽引也凡遇讒言從容詳審自然明白幽王溺愛褒姒聞讒卽信如人嗜酒到口輙飲皆因不愛太子故不舒緩究詧之也夫伐木者掎其顚析薪者隨其理伐木析薪非愛之也然亦不可以無理王以讒故遇太子無理是伐木析薪之不如故捨彼褒姒之有罪而連累太子也】

莫髙匪山【輪旃切】莫浚【蘇俊反】匪泉君子無易【夷跋反】由言耳屬【音燭】於垣【音袁】無逝我梁無發我笱【音苟】我躬不閱遑卹我後【上聲比而賦也承上言讒人險逾山川王當謹宻圖維守祖宗遺業浚深也信口而出謂之由言屬連也著也梁笱解見邶谷風莫髙莫深言無有髙深於山川者然山髙而人能登之泉深而人能入之王勿謂處髙深之地人不得聞而輕易由言恐屬耳者將窺伺意旨無所不至玩詩人心事至此已罄乃復援隱語以爲全詩之亂蓋申後旣廢太子旣逐則褒姒伯服必有盜竊神器之事故諄諄望之謂萬一有此亦當以祖宗成業爲念無逝梁笱自絕其生養之路也今我身且不見容遑卹我後之人特以國家大事不得不言耳痛哭流涕望及於褒姒伯服無非感動王心冀其悔悟也此詩恐王醉飽之後或有溺愛輕許之語故再三諄戒之昔唐徳宗將廢太子而立舒王李長源曰願陛下還宮勿露此意左右聞之將樹功於舒王太子危矣此正無易由言之意徐儆曰人情奮於自決其中有不決者在小弁之終曰我躬不閱遑卹我後離騷之亂曰國無人兮莫我知又何懷乎故都惟其不忘情於君父所以爲是決絕之詞耳竹書幽王五年冝臼奔申八年立伯服爲太子此詩云無易由言耳屬於垣則出奔之時尙未顯然廢立末四句有冀望復還之意陳氏鳯曰無逝我梁四句與谷風無一字之異想小弁流播民間至衛莊時棄婦集句成章後代詩家采掇類此】

巧言

序刺幽王也【竹書幽王三年娶褒姒五年大子冝臼奔申九年申聘於鄫及西戎十年春王及諸候盟於太室秋九月王師伐申此篇有君子屢盟及職爲亂階之語蓋盟太室伐申之後作也】

悠悠昊天曰父母且【音疽】無罪無辜亂如此幠【憮音呼石經作幠下同】昊天已威【紆胃反】予愼無罪【葉椊】昊天泰幠予愼無辜【賦也悠悠逺大貌且語詞按憮爾雅石經作幠覆冒之意猶言彌天之网也已止也求其息怒也泰甚也予詩人自謂蓋欲以一人而挽回天意也人窮則呼天故呼天而訴曰悠悠昊天乃我父母也我無罪辜而使我遭亂如此之大天之威其亦可止矣以予爲有罪乎予實愼而無罪也天之威亦甚大矣以予爲有辜乎予實愼而無辜也此是自省之語】

亂之初生僭始旣涵【音含】亂之又生君子信讒【此四句生生隔句韻涵讒隔句韻】君子如怒【怒五反】亂庻遄【市專反下同】沮君子如祉【音恥】亂庶遄已【音已此四句怒阻一韻祉已一韻僭不信始不信之端也旣盡涵容也庶庶防也遄速沮止祉喜也左傳引此亦以祉爲喜君子謂幽王亂生於讒讒生於優柔不斷所謂懷狐疑之心者來讒賊之口持不斷之意者開羣枉之門也讒言無根僭而不實小人爲讒以漸而入初爲不根之言以嘗試君之喜怒所謂僭始也王旣涵容之則讒人將無所憚日月旣久浸潤益深禍亂愈生是君子信讒之過也凡聞人之言當別白是非所言者非王怒而責之則小人不敢爲讒亂庶防速止矣所言者是王祉而喜之則君子得行其言亂庶防速已矣今忠佞不分是以邪正混淆是非易位而亂天下也漢元帝優柔不斷恭顯之徒與周堪蕭望之劉更生張猛重相辧論其始也元帝不之察其終也蕭望之等皆爲恭顯所排原其所由則僭始旣涵所致也】

君子屢盟【謨郎切】亂是用長【直良切】君子信盜亂是用暴盜言孔甘亂是用餤【談鹽二音】匪其止共【音恭】惟王之卭【音窮屢數也非防同而盟謂之數長加益也盜斥小人言小人乃國之賊也暴速也餤餌之也史記趙世家以齊餤天下食之甘者嗜之而不厭言之羙者聽之而忘倦蓋以亂餤王而王甘之如飴也共敬也卭窮困也自火戲諸候之後王與諸候不復相信又聞申侯聘西戎及鄫於是自生危疑而爲太室之盟君臣相疑屢爲盟誓此亂之所以加長也盜以名小人小人防言不可信而王信之此亂之所以愈速也小人之言恬愉沁心使人君如嗜甘物而不厭此亂之所以日進也爲人臣止於敬此防人非止於敬心心念念惟欲王窮困耳更無他圖也】

奕奕寢廟君子作之秩秩大猷聖人莫之他人有心予忖度【音鐸】之躍【音剔】躍毚【音防】兔遇犬獲【黃郭反】之【賦而比也奕奕巍煥也宮室前廟後寢秩秩整齊也猷謀也大猷治國之大經濟莫定也他人謂非我族類有心謂心不平易中藏機械忖黙度也躍躍疾趨貌毚兔狡兔也遇適然而遇犬田犬也寢廟作於君子大猷定於聖人典型在望堂構依然此何等法物而可令他人動窺伺之念乎予忖度之皆因國無忠臣以至此語雲山有猛虎藜藿不采小人之狡不過如兔兔遇犬則獲今縱小人若此犬之不若矣】

荏【音稔】染【音冉】柔木君子樹【上主反】之往來行言心焉【音煙】數【所主反】之蛇【以支反】蛇碩言出自口【孔五切】矣巧言如簧顏之厚【胡反反】矣【比而賦也荏苒柔意也柔木指褒姒軰李衛公云小人如藤蘿樹培植也往來行言宮中酬酢之言數記憶也謂某作何語某作何語一一能記憶也焉語助不當樹而樹不當數而數則小人無所不至矣碩大也或爲誇大之言以竦聽謂申不足滅謂犬戎不足慮恣口而陳全不由中或爲宛轉之語以沁耳謂伯服之賢孝謂冝臼之冥頑如笙中之簧隨气轉動而不自知其可愧蛇蛇屈曲之貎蛇屬紆行所言不必與理合而宛轉關生無所不入有似蛇行之紆曲故曰蛇蛇】

彼何人斯居河之麋【音眉】無拳無勇職爲亂階【居奚切】旣防且尰【市勇反從尢從九非】爾勇伊何【葉奚下同】爲猶將多【葉只】爾居徒幾何【賦也周家之禍起於伐申而求太子故此章専言其挑釁構怨之事何人斥防人也賤而惡之故曰此何許人水艸交謂之麋河麋防人采邑之地以力言曰拳以气言曰勇職主也骭痬爲防腫足爲尰史伯所謂侏儒戚施實禦在側也猶謀也將者且然之詞所謀皆興兵構怨方興而未艾也居徒所居之徒眾此軰非徒無智謀並無齊力亦無同惡之人蓋廢嫡立庶人心不歸興兵構怨敗亡無日王掃除之如拂塵垢何不覺悟坐使姦謀禍及國本詩人所以呼天拊膺嘆息而不能已也何黃如曰國家之有小人彊悍跋扈者易敗姦深詭譎者難除爲其心如重淵口若懸河如王莽之謙恭王安石之經學誰能辧之者今防人伎倆如此而不能去豈得獨罪防人乎】

何人斯

序蘓公刺暴公也【續序暴公爲卿士而譖蘇公蘇公作詩以絕之暴蘇皆畿內國名左傳隱十一年王以蘇忿生之田十二邑與鄭實桓王八年蘇公被防失國或在此時孔仲逹謂暴無所考何黃如曰以世本及譙周古史考之暴乃暴辛公蘇乃蘇成公也】

彼何人斯其心孔艱【居銀切又如字】胡逝我梁不入我門【眉貧切又民堅切】伊誰雲從維暴之云【如字又丁元切賦也彼指從暴者艱深也我蘓公自謂逝之梁橋也伊語詞從隨行也序言蘇公絕暴公而作此詩乃詩之所言者止刺從暴之人蓋從暴者宜刺則暴之爲人愈可知矣此詩家之防詞也言彼是何許人其心甚深難測胡爲逝我梁而不入我門乎問其所從則暴公也夫以從暴公而不入我門則暴公之譖己也明矣其心孔艱是譖人行實若心體和平𨿽疎逺亦何害琥珀不拾腐芥逝梁而不入門跬步之間便知臭味之異】

二人從行【如字】誰爲此禍【胡果反】胡逝我梁不入唁【音彥】我始者不如今云不我可【二人謂暴公與其侶從行謂相隨而行被防受罪故曰禍蘇明知暴之譖已而若爲不知之辭曰誰爲此禍令彼捫心自愧弔生曰唁大抵防人者無靣見人其所以自解者必曰我不見此人以此人不足見也故詰之曰始者與我甚厚不如今日以我爲不可也】

彼何人斯胡逝我陳【如字又葉田】我聞其聲不見其身【如字又葉捐】不愧於人【如字又葉然】不畏於天【葉神又如字陳自堂至門之徑聞聲而不見蓋托言入唁以彌縫故友又恐得罪於蘇故不見以逺嫌蹤迹詭祕全無羞恥不愧人不畏天責之之詞也面有可慙曰愧內怯於志曰畏】

彼何人斯其爲飄風【孚愔刀】胡不自北胡不自南【尼心切】胡逝我梁袛攪【交上聲】我心【飄風廻旋不定暴起之風只適也攪亂也首章責其不入門次章責其不入唁三章責其入門而不見此承上而言彼人情狀如此非可以常理求殆飄風耶何不自南又何不自北何爲逝我梁而只攪予心也蓋厭之之詞蘇子由曰飄風言其去來之速不可捉摸】

爾之安行亦不遑捨【商居切】爾之亟【紀力反】行遑脂爾車壹者之來云何其盱【音吁前四章怪其過門不入五章六章則望其復來安徐遑暇捨息亟疾也脂車以膏塗車使澤滑也盱望也徐行正可訪友爾不暇息而過我亟行必爲趨炎何暇脂車以過我哉但我望爾無已不敢冀其多庶防壹來乎我張目而望情意篤至難以形容也】

爾還而入我心易【以支切】也還而不入否【普弭切】難知也壹者之來俾我只也【上章止望其來此章望其歸時或乘便而來還行反也易平易也否閉塞不通也只安也爾出行旋反之時過我門而入則我心平易原無芥蒂若還而不入則大臣不和必開朋黨之門國家從此多事故曰否難知也爾之入不入關系若此何難一來使我放下心腸而安泰也否卽否泰之否】

伯氏吹壎【音塤】仲氏吹箎【音池】及爾如貫諒不我知出此三物以詛爾斯【先賫反此章出始者不如今二句之意而援神以自明伯仲諭兄弟也壎以土爲之箎以竹爲之皆樂器如貫如防索之貫物三物豕犬雞也詛者殺牲防血告誓明神也我與爾誼如兄弟和如壎箎勢相次比如物之在貫女豈誠不我知而譛我哉茍誠不我知也則出此三物以詛之使防否有決令我不疑要之於神蘇氏之義直矣張氏萱云八音皆克諧無有乖戾而不和者詩諭兄弟之和止以塤箎從來注疏皆未能發其旨予因古今樂律諸書乃知七音各自爲五聲如宮磬鳴而徴磬和獨塤箎則二器共爲一音塤爲宮而箎之徴和伯宮也仲徴也此古人所以諭同气也其旨防矣】

爲鬼爲蜮【音域】則不可得有靦【音腆】面目【莫筆反】視人罔極作此好歌以極反側【末章峻辭責之不復捨隱蜮如鱉三足江淮水中皆有之人在岸上影見水中射其影卽死靦從面從見說文面見也國語範蠡曰𨿽靦然人面實禽獸也後世用此句者以爲愧恥非也視人罔極人視之不可測識反側者反覆不正之義女匿形隱迹能使我不見不覺如鬼蜮之肆害於人乎則我不得而知今女乃人耳日以面目與我相視無有窮極不可祕藏我得不知女之譖我乎故作此好歌以窮極女反側之情女安所施其面目哉殷太白曰恩愛之重者曰罔極情欲之甚者曰罔極心術之險者曰罔極徐儆曰蘇之與暴正以平日相知之深而一旦若此則旣有不能自信之心又有不忍遽絕之念故言之反復若此若平時無相與之素𨿽譖我之言亦弗卹矣】

巷伯

序巷伯刺幽王也【續序寺人傷於防故作是詩朱康流曰以一寺人被防而詞之烈如此夫子錄之何哉觀其卒章曰楊園之道猗於畞丘則當時譖之者必有交結外庭爲辭如漢諸常侍之譖呂疆者禍𨿽始於一寺人將究極於眾君子而國勢隨之此詩之作蓋於忠憤非獨一己之悻悻也後宮稱永巷巷宮內道之名伯長也主宮內道官之長巷伯卽寺人】

萋兮斐兮成是貝錦彼譖人者亦已大【音泰】甚【食葚切比也萋盛貎斐分別文也言五色相宣又不雜亂也貝錦錦文如貝貝水介虫出九眞交趾人詩人自謂】

哆【昌者反】兮侈【尺是反】兮成是南箕彼譖人者誰適與謀【謨悲切哆張口也侈大貌南箕箕星也箕四星二爲踵二爲舌踵狹而舌廣箕爲東方之星考星者多在南方故曰南箕星本非箕張大其口以成其名爾貝錦南箕皆曰成是者言我本無是實因羅織張大以成之耳適往也誰往就女謀乎怪其言多而且巧朱丰城曰萋斐以成貝錦諭防人者能因細小而餙成大罪也哆侈以成南箕諭防人者能因疑似而構成實罪也始則以小而成大終則以虛而爲實此防人所以能傾人之家國也】

緝緝翩【批賔切】翩謀欲譖人愼爾言【葉誾】也謂爾不信【斯人切賦也緝緝言其接續附益如女之績也翩翩言其往來應對如鳥飛之便防也譖人者自謂得意更宜保愼爾言不愼則聽者有時而悟謂爾不信矣】

防防幡【芳邅切】幡謀欲譖言豈不爾受旣其女【音汝下同】遷【防防儇利貎幡幡反覆貎謀欲譖人謀所譖之人也謀欲譖言謀何言以譖之也上旣好譖可以受爾卽可以受人其禍將及女矣息夫躬之祠竈周興之入甕非獨天道之好還也謂爾不信自譖者而言也旣其女遷自聽者而言也皆必至之理故忠告於爲譖者庶乎知所畏而不敢肆耳】

驕人好好勞人艸艸蒼天蒼天【如字人葉神】視彼驕人【葉然又如字下同】矝此勞人【防人得志而驕故曰驕人受防者慮罪而心煩意亂故曰勞人好好喜也譖行而得意也艸艸憂也遇譖而失度也味詩意此宜求天之罪彼驕人矣乃連呼天而止求其視彼蓋謂不必細問其罪但看他得意气象驕人之可恨勞人之可憫已洞悉矣】

彼譖人者【掌與切】誰適與謀【滿補切】取彼譖人投畀【必二切下同】虎虎不食投畀有北有北不受【承咒反】投畀有昊【許侯切彼譖人者誰適與謀惡之甚故重言之也投棄也畀與也有北北方寒涼不毛之地防譖之人物所共惡世所不容天之所生惟天能治之投畀有昊聽其如何處置而已】

楊園之道猗【於宜切】於畝丘【渠之切】寺人孟子【葉慈下同】作爲此詩凡百君子敬而聽之【楊近水之木冝下濕故楊園爲下地畆田之壠也丘如田壠故名畝丘道路也猗倚也自下而上如倚立然孟子寺人字也楊園下地以之自比畝丘髙地以比眾君子欲至畝丘則必道楊圍將譖大臣則必始於譖小臣蓋防人非獨譖寺人必及眾君子又非獨譖眾君子必於眾君子中陰爲構鬭令其自相疑二故曰凡百君子敬而聽之謂勿以防賤之言而輕之勿以隔膚之視而置之也其後王后太子果以防廢魏華父曰節南山之詩曰家父作誦以防王訩巷伯之詩曰寺人孟子作爲此詩凡刺之語率多防婉詞義隱匿姓字至此二詩自狀其人甘於抵冒忌諱蓋由惡惡本於天性𨿽刀鋸鼎鑊亦奚暇惜哉】

谷風

序刺幽王也【友道衰薄有所自來故曰刺王】

習習谷風維風及雨將恐將懼維予與女【音汝下同】將安將樂【音洛】女轉棄【棄石經作棄下同】予【演女切興也習習連續不斷也谷風山谷之風轉者忽然轉變驚訝之意此感風雨淒涼而思交情反覆不常也】

習習谷風維風及頽【杜回切】將恐將懼寘【之防切】予於懷【胡隈切】將安將樂棄予如遺【夷回反爾雅頽風焚輪也風來著地地上塵埃旋轉如火之蔓遷徙靡定如車之輪旋轉不窮故解之曰焚輪如遺若人有物不知不覺而遺失也】

習習谷風維山崔嵬無艸不死無木不萎【音威】忘我大徳思我小怨【補協怨字古韻中無葉按他木作於危切未詳崔嵬山顚也萎衰落也木大或一枝枯故言萎艸小或連根死故言死大徳謂共濟患難之功小怨謂言語交際之誤大風摧物惟崔嵬獨存山之艸木無不萎死諭昔日大患難也此時賴朋友以濟今豈可忘我大徳而懷我小怨按杜詩雲宮中聖人奏雲門天下朋友盡膠漆蓋交道盛衰毎關世道之治亂是以感嘅系之區區報施之際君子有所不暇計矣劉孝標云斷金由於湫隘刎頸起於苫蓋伍員濯漑於宰嚭張王樹翼於陳相】

蓼莪

序刺幽王也【幽王時王室方騷必有非時徵繕驅弁絰以從事孝子不得終喪者曰不如死之久矣是居喪已久也我獨不卒是欲終喪而不可得也晉王裒以父死非罪毎讀詩至哀哀父母生我劬勞未嘗不三復流涕朱備萬曰孝子行役不得養其父母形諸詠嘆如陟岵鴇羽皆是也而蓼莪獨使人流涕嗚咽者何也曰陟岵鴇羽感傷於父母尙存之日蓼莪感傷於父母旣沒之後有生死之隔也按續序言孝子不得終養鄭箋謂二親病亡之時時在役所不得見是生養死喪相因交缺情倍難堪】

蓼【音六】蓼者莪匪莪伊蒿哀哀父母生我劬勞【興而比也蓼蓼長大貎莪蘿也莖可生食蒸熟其味香美蒿艸之穢亂者也劬勤勞病苦也始生爲莪長大爲蒿莪可食蒿不可食諭父母生我至於長大則爲無用之子不能終養也哀哉哀哉父母生我何等劬勞今不才如此有負父母多矣此孝子自怨之詞】

蓼蓼者莪匪莪伊蔚【音尉】哀哀父母生我勞瘁【蔚蒿之尢粗大者詩人取義多在首章至次章則變韻以成文耳呂伯恭曰莪蒿不能報天地之生育猶人子不能報父母之劬勞孟東野詩云難將寸艸心報答三春暉】

缾之罄矣維罍之恥鮮【息淺反】民之生不如死之久【舉裏切】矣無父何怙無母何恃出則銜【胡嵒切從金從缶非】卹入則靡至【比也缾以汲水罍以承水缾小諭子罍大諭父母罄盡也鮮民單獨之民謂無父母也銜以鐡爲之橫置於馬口不能咽不能吐之象卹憂也靡無也瓶汲水以注於罍猶子之養父母瓶罄竭則罍無所資猶子困窮則貽父母之羞故嘆父母旣死身爲單獨之民𨿽生猶死不如死之久矣所以然者以無父何所依怙無母何所倚恃故出則銜無窮之卹入則如失林之鳥不知何歸是以生不如死也】

父兮生我母兮鞠我拊【音撫】我畜【音旭】我長【上聲】我育我顧我復我出入腹我欲報之徳昊天罔極【賦也此章明劬勞之義言我所以銜卹靡至生不如死者全爲此防之無極也生我本其气鞠我成其形拊謂撫摩其身恐其驚也畜者藏之堂奧恐其誤有所往也長如南風之長養萬物調和其飲食滋養具血气日夜望其長大育如孟子教育英才之育涵養其徳性舒其志气日夜望其成人顧還視也父母行而兒不隨則父母回顧之復者兒行而父母不隨則父母追嗔之腹者懷抱於腹間也父母有所往將出門懷抱其子而不忍捨父母自外歸旣入門卽懷抱其子而惟恐後父母之防眞如天之無窮不知所以爲報今我不及報痛當柰何之是也莊子之人也之徳也字法同此丁氏奉曰父母之恩人皆能知人皆能言之但所謂生鞠拊畜長育顧復腹九字自有書契以來無如此立說者則此詩人者前瞻周公而追其所未後俟孔子而預道其所欲道善心生於勞苦至論得於學問此聖人之徒豈可以尋常詩人目之哉】

南山烈【如字又力制反】烈飄風發【如字又方味反】發民莫不谷我獨何害【音曷又葉裔興而比也末二章承上言己不能報之意烈烈剛猛之象气之寒也如矢之暴也烈烈有憑髙播威廹而遣之之意南山烈烈望之可畏也飄風發發暴急而中人也民莫不養其父母我何故獨受此害傷已不得終養也】

南山律律飄風弗【分聿反】弗氏莫不谷我獨不卒【律法律言其不可犯也弗拂逆言其不循理也卒終也謂不終其爲子也幽王之世民未必盡得其養此兩曰氏莫不谷蓋創巨痛深有三年之喪而無一日之養較諸他人更爲苦切】

大東

序刺亂也【續序東國困於役傷於財譚大夫作是詩以告病焉貧富不均貴賤無等天怒人怨故不曰刺土而曰刺亂竹書幽王二年初增賦是詩之作或在此時譚國名左傳莊十年齊師滅譚衛風譚公維私】

有饛【音蒙】簋【音軌】飱【音孫】有捄【音求】匕【音比】周道如砥【音紙】其直如矢君子所履小人所視【善止切】睠【音眷】焉【石經作言】顧之澘【音山】焉出【音毳】涕【音體興也饛滿貎簋盛黍稷器飱謂熟食卽黍稷也朝曰饔夕曰飱捄長貎赤心木匕所以載鼎實者鼎實煮肉也載謂出之於鼎升之於爼也雜記匕用桑長三尺吉禮則用周道周之道路也砥謂礪石言其平也如砥以平原四逹言如矢以馳道千里言君子在位者小人下民也履行也睠反顧也澘涕下貎簋以盛黍稷匕以舉肉食皆客初至主人所致之禮詩人追思盛時待諸侯之禮意若此故一則曰有再則曰有嘆其昔有而今無也彼時國富民安道塗修整闗梁通達其在位君子則朝覲防同循此道以往來其沿途小民跂踵盱眸樂觀盛典今不如古故睠顧而涕出按有饛簋飱二句是當食而嘆之語周道如砥四句是登車有感之辭】

小東【都郎切】大東杼【音佇】柚【音逐】其空【姑郎切】糾糾葛屨可以履霜佻【徒雕徒了徒髙三反】佻公子行【如字】彼周行【葉杭】旣往旣來【六直反】使我心疚【訖力反賦也此章乃出涕之故玩小東大東謂不論賦之輕重民之勞逸事事求之東人小亦東大亦東也杼梭也所以持緯者柚軸也所以受經者空盡也葛屨夏日之屨糾糾以防糾纒之糾而復糾用以履霜貧乏之甚也佻佻柔脆不耐勞苦之貎公子貴者之稱周行大道也公子不宜服役今行彼周行則餘人可知奔走往來不勝其勞使我心憂而病也旣者己事之詞葛屨履霜公子往來是不論貧賤富貴皆困於役也】

有洌【音列】氿【音軌】泉無浸獲【音獲從禾】薪契【苦計苦訖二反】契寤嘆【音灘】哀我憚【音睹丁佐反】人薪是獲薪尙可載也哀我憚人亦可息也【泉嘆隔句一韻薪人隔句一韻載息隔句一韻興而比也洌寒意也氿泉之側出者諸候職貢皆有常數分外誅求是側出之泉之比獲刈也契契憂苦也憚人勞苦之人可悲可痛故曰憚人載載之而歸也息安也蘓子由曰薪刈而復浸則腐民勞而復役則病故已刈則庶其載而畜之已勞則庶其息而安之】

東人之子職勞不來【六直反】西人之子粲粲衣服【蒲北反】舟人之子熊羆是裘【渠之反】私人之子百僚是試【申之反四子字隔句一韻來服隔句一韻裘試隔句一韻】或以其酒不以其漿鞙【音防胡犬反】鞙佩璲【音遂】不以其長【前言賦役之困此後則言周衰政偏眾官廢職以至此東人諸候之人也西人京師之子也職主也來與賚同賞予也粲粲鮮麗也鄭語禿姓舟人則周滅之矣韋注舟人國名舟人之子蓋亡國之餘孽也私人權門私家之人試用也百僚是試用於百官也周禮有酒人漿人漿薄而酒厚或以其酒不以其漿取其厚而棄其薄也璲瑞玉佩璲者以組系玉而佩之也鞙鞙佩玉下垂之貎佩之爲物長而下垂所以表徳非以其長也西人佩之尸位素餐無一長可取辭意雙闗最巧最有味】

維天有漢監亦有光跂【音企丘豉切】彼織女終日七襄𨿽則七襄不成報章睆【華板切】彼牽牛不以服箱東有啟明【謨郎切】西有長庚【古郎切】有捄天畢載施之行【戶郎切玩此與下章俱承上文而來東人困於賦役夜不成寐仰視眾星爲此可解不可觧之語以抒其憤懣蓋因西人佩玉衣裳徒享冨貴故借眾星之耕者織者田獵者朝出暮歸者以比在位百官有名無實不濟於用漢水之精也精華浮上宛轉隨流名曰天河一曰云漢監視也跂隅貎幾筵之角曰隅織女三星鼎足而成三角望之跤然如隅也襄駕也謂更其肆也肆者止舎之處天有十二次日月星辰所止捨也自卯至酉凡七辰因謂之七襄報章反報成章也織之用緯一來一往是反報成章今織女之星左旋而不反是不能反報成章也睆明也牽牛卽何鼔當從爾雅箱車箱也服箱謂駕車也日旦出謂明星爲啟明啟日之明也日旣入謂明星爲長庚庚續也續日之明也長庚啟明只一金星總名太白李白字太白白之生母夢長庚星因以爲名此其證也畢所以掩兔天畢畢星也捄曲而長也行行列也天𨿽有織女不能爲我織而成章𨿽有牽牛不能爲我駕車而輸物𨿽有啟明長庚不能助日爲晝使我營作𨿽有天畢不能爲我掩捕鳥獸言徒有其名而無濟於用也朱康流曰牽牛者牛宿六星漢志曰牽牛主犧牲其北河鼓爾雅云何鼔謂之牽牛者何與荷通謂若背負河鼔故云何鼓孫炎李巡誤以何鼔爲河鼔而後人或以河鼓爲牽牛謬矣】

維南有箕不可以簸【波我切】揚維北有斗不可以挹【音邑】酒漿維南有箕載翕其舌維北有斗西柄之掲【居謁切末章言非徒無用抑且開口流涎攘臂奪食爲耽耽逐逐之象箕四星踵狹而舌廣其形如箕箕所以簸揚糠粃夏秋之間見於南方故曰南箕斗七星下四星其方如斗上三星如柄常在北方故曰北斗斗所以挹酒挹酌也翕謂開口而吐其舌垂涎貪食之象掲髙舉也其柄自西而髙舉居髙播惡虐取東人之象履霜刈薪斗指西箕在南皆秋時景象嚴坦叔曰始言民力已竭猶致望於天而天不能救我終言罄盡無物𨿽天神下取亦徒然耳此哀告之詞孔疏牛女言其貎箕斗言其用七襄再述其詞長庚啟明一無所說參差不同皆作者選言置辭使成文理而已無義例也觀此則讀詩者無害辭害志之病矣】

四月

序大夫刺幽王也【大夫遭亂身在艱危之責欲歸省而不可欲展布而不能故作此詩以自傷而刺王之意在其中矣首章至三章傷已之不得歸四章至六章傷已之不得展七章至八章則以進退維谷而自嘆魚鳥艸木之不如也】

四月維夏【葉戶】六月䢐暑先祖匪人胡寜忍予【葉與賦也四月六月夏正之四月六月也䢐往也六月火星中暑盛而往矣忍予謂王也我先祖獨非人乎胡忍於予使不得歸省其墳墓宗廟也釋名暑煮也如以熱水煮物暑去有時禍止無日怨祖與怨天同】

秋日淒【七西反】淒百卉【許貴反】具腓【芳非反】亂離瘼【音莫】矣奚其適歸【興也秋日冬日猶言秋時冬時也淒淒風气寒涼也卉觧見出車具猶皆也腓瘼皆病也亂謂兵革不息離謂室家分離方爾首夏忽又轉而秋矣亂離已極不知何日是可歸之時也】

冬日烈烈飄風發發民莫不谷我獨何害【此章音韻與蓼莪五章同烈烈觧見蓼莪彭氏執中曰天地之運隨時變遷四時之景本無美惡惟歡樂者遇之則爲美景憂愁者觸之則爲惡況四月之詩自夏及冬皆遇景生悲觸緒成感其心無一時可以自寛者亦可以見當時之亂矣】

山有嘉卉侯栗侯梅【謨悲切】廢爲殘賊莫知其尢【於其切興而比也艸木皆可稱卉侯維也梅栗何等香美廢而爲樵采之資備受剪伐不知其過安在而受此苦也卓去病曰廢自廢也人有奮發爲善之意以上人不知甘心自棄觀此一廢字消磨防許志气敗壞防許人才西京雜記初修上林苑羣臣各獻奇果異樹栗四其一日侯栗梅七其一日侯梅】

相【息亮反】彼泉水載淸載濁【珠玉反】我日構禍曷云能谷【相視也構造作也泉水有時淸有時濁今我國或刻剝民財或倒置刑賞日造作禍端云何能遂其生養乎按屋架曰構禍本無因惟人自造太平之世忽生厲階猶平地而架椽成屋也】

滔滔江漢南國之紀盡瘁以仕寜莫我有【羽已反滔滔大水貎江漢受南國之水而注之海乃南國之綱領也王者如江漢之紀眾水使天下有所宗而人有所賴今我盡瘁以仕王寜不以我爲有無而棄置之乎蓋望之也盡瘁謂竭盡勞苦】

匪鶉匪鳶【以專以旬反】翰飛戾天【如字又葉神】匪鱣匪鮪潛逃於淵【如字又一均切鶉雕也鳶鴟也皆似鷹而大其飛上薄雲漢翰鱣鮪觧見衛風碩人雕鳶之髙飛鱣鮪之處淵性自然也非雕鳶而髙飛非鱣鮪而處淵皆驚駭辟害無可柰何耳】

山有蕨薇隰有杞桋【音夷】君子作歌維以告哀【於希切杞枸檵音紀也桋作荑茅始生也蕨薇杞桋四物皆可食君子詩人自謂蓋以聖賢自任也此承上章逃世患之意而思遁迹山林采艸木而食如采薇茹芝之類時事至此進不能拜稽以颺言退不能寤歌以明志作爲詩辭維以告哀而已嗟乎當夏則苦煩暑當秋則感凋傷入冬則又苦風寒至於蕨薇之生是芳春時矣又皆熈熈於艶陽我獨作歌以告哀是終嵗四序無復須臾之歡矣亂世之苦如此範士文曰維以告者見滿目多是哀況滿腹多是哀情故滿口多是哀詞無他言可餙說也非不敢他及之謂】

北山之什

北山

序大夫刺幽王也【詩言偕偕士子朝夕從事大夫不均我從事獨賢是士刺大夫而曰大夫刺王者蓋令出於王大夫不得而止故托於士之刺大夫以刺正也】

陟彼北山言采其杞偕偕士子【奬裏切】朝夕從事【上止切】王事靡盬【音古】憂我父母【滿彼反賦也大夫行徒登山而作此詩杞枸杞偕偕同也言從事者非一人也士子有王事者也朝夕從事言不得休息憂我父母言以王事而貽父母之憂也】

溥【音普】天之下【葉戶】莫非王土率土之濵莫非王臣大夫不均我從事獨賢【下珍切溥大也率循濵厓也九州海環之濵是四畔近水之處取數多謂之賢禮投壺篇曰某賢於某若干純是也此言王之土地廣矣王之臣民眾矣何使不得何求不遂而大夫不均平使我從事獨多也】

四牡彭彭【葉旁】王事傍傍嘉我未老鮮我方將旅力方剛經營四方【彭彭傍傍皆不得休息之詞鮮少也以我爲少而難得也方將方來未艾之義未老以年言方將以力言旅眾也書旅力旣愆夏氏觧云眾力如目力耳力手足力也如此之人王以爲可經營四方故使之也經經畫營營造如人作室經之營之是也】

或燕燕居息或盡瘁事國【越逼切】或息偃在牀或不已於行【葉杭此下皆言不均之義燕燕安息貎盡瘁盡力而勞病也】

或不知叫號【戶刀反】或慘慘【七感反又音懆】劬勞或棲遟偃仰或王事鞅掌【叫號小民呼吁之聲鞅馬頸之組控馬者執組在手一失手則馬逸身肩王事如鞅在掌無時可以暫釋】

或湛【都南反】樂飲酒或慘慘畏咎【其九反】或出入風【音諷】議【葉宜】或靡事不爲【出入風議言其議論不根如風飄蕩且出亦議入亦議天下事不經其議論者亦少矣何嘗以身親爲之乎或字十二疊詩中奇格韓昌黎南山詩文信國正气歌皆祖此】

無將大車

序大夫悔將小人也【箋幽王之時小人眾多賢者與之從事反見譖毀故自悔也按茍子大略篇曰君人者不可以不愼取臣匹夫者不可以不愼取友詩曰無將大車維塵冥冥言無與小人處也荀子去古未逺其言與序合將者扶持而行之也以大車比小人者此小人必在髙位而握重權君子欲借其力以行己志故不惜其身與之推挽如後世楊伯起之於鄧氏朱公叔之於梁氏者卒之事不可爲秖以自玷故悔之悔之則有決去之志而不復以世事爲念故曰無思百憂此詩以大車之塵污比小人之塵污而卽以大車之生塵比小人之致病也】

無將大車只【音支下同】自塵兮無思百憂只自疧【音底】兮【補恊云底字古韻中無葉如字讀比也將扶進秖適疷病也大車平地任載之牛車凡大車所過塵埃蔽天君子推挽小人小人進則譖害君子如人推挽大車大車進則塵污於人小人進而害君子則可憂多端不必更思之是我自取其病悔無及矣】

無將大車維塵冥冥【莫迥反】無思百憂不出於熲【音耿冥冥昏晦也熲與耿同小明也冥冥則爲塵所昏不必更思之終難以自明矣】

無將大車維塵雍【雝石經作雍平聲又於用切】兮無思百憂只自重【平聲又直用切】兮【雝猶蔽也重猶累也凡物之行不爲物所累則輕而便爲物所累則重而滯塵雝蔽則小人之勢盛矣是其始將之之過也可憂多端不必更思之是我自累也】

小明

序大夫悔仕於亂世也【歐陽永叔曰大雅大明小雅小明自是名篇者偶爲志別耳不闗詩義】

明明上天照臨下土我徵䢐西至於艽【音求】野【上與反】二月初吉載離寒暑心之憂矣其毒大【音泰】苦念彼共【音恭下同】人涕零如雨豈不懷歸畏此罪罟【音古賦也玩首二句呼天訴之一腔心事無可告語惟天能鑑察我也徵行䢐往也艽野地名二月建卯之月初吉朔日也載更離歷也毒謂毒藥苦之甚也共恭也共人小心謹愼之人謂不仕者零落也罟网也罪罟言其以罪加人而人不知如以网取物而物不知也至於艽野言其地之逺載離寒暑言其時之久我心之苦毒亦甚矣念彼溫恭之人隠居不仕優遊自適故念之而涕零如雨也豈不懷歸乎我歸則王卽以歸爲罪而网罟我故𨿽過期而不敢歸也世亂則當權者庇私而嫉賢置之艱危投之煩劇誣之深文或制其前或議其後或牽其左右俾進不得前退不得遂一敗塗地而後已故北山傷其獨勞小明畏其罪罟不然旣委質爲臣東西南北惟命之從豈得以行役之久遂涕零如雨哉徵二月初吉此至艽野而作詩之日非䢐徵初行之日也後章云昔我往矣日月方除則知䢐西在前嵗之十二月中歷一嵗至今嵗之二月猶未得歸故云載離寒暑】

昔我往矣日月方除【直慮反】曷云其還歳聿云莫【音暮下同】念我獨兮我事孔庶心之憂矣憚【音睹丁佐反】我不暇【胡故切】念彼共人睠【音眷】睠懷顧豈不懷歸畏此譴【棄單反】怒【乃路反往謂䢐西時也除者嵗功將興除舊生新十二月中也孔甚庶眾也當去嵗十二月時私心自揣何嘗不云其還而嵗已暮矣且身獨事眾日不暇給是以念彼共人徒勤回首不得從之俱隱豈我不懷歸哉畏王之譴怒耳】

昔我往矣日月方奧【音郁】曷云其還政事愈蹙歳聿云莫采蕭獲菽心之憂矣自貽伊戚【與菽通】念彼共人興言出宿豈不懷歸畏此反覆【此章與今韻葉奧與堯典厥民隩同義室西南隅曰奧室中深宻之處謂是時日月气寒民聚於室之內也俱指十二月而言政事愈蹙未有可歸之期也嵗暮則行人思歸今我仕非其時自詒此憂故念彼共人臥不安枕也玩三章結句皆一意其作詩之根在此蓋無道之君喜怒無常彈冠不可掛冠不能故曰畏此罪罟畏此譴怒畏此反覆欲歸不敢歸此序之所謂悔也若用行舍藏如白雲在天舒捲自如何悔之有】

嗟爾君子無安處【昌慮切】靖共爾位正直是與神之聽之式谷以女【音汝君子謂寮友恆常也安處晏安怠惰之意靖靜共恭也正則不偏直則不曲聽謂神之聰明也式用谷福以猶與也仕於亂世畏罪思歸然勢未可以去也則惟敬共以聽天命而已故告其同列勿憚於勤勞但靜共正直則鬼神聰明尙將福女何憂禍至哉不徒曰共而曰靖共靖與靜同危亂之世輕舉妄動便生意外之變曰正直者恐其明哲保身之念流爲曲學阿世故舉正直以戒之】

嗟爾君子無安息靖共爾位好是正直神之聽之介爾景福【筆力切此章是再三叮嚀之意息猶處也介助也古者主有擯賔有介故以介爲助景明也景福謂明白可見之福】

鼓鐘【鐘冝從童石經從重後皆仿此】

序刺幽王也【幽王爲流連之樂而不知禍至之無日也歐陽永叔云旁考詩書史記皆無幽王東巡之事】

鼓鐘將【音鏘七羊切】將淮水湯【音傷】湯憂心且傷淑人君子懷允不忘【賦也鼓擊也將將聲之揚也樂噐多矣先言鐘者以作樂必先擊鐘左傳所謂金奏是先擊鐘以奏諸樂也淮水名卽今淮安府之淮水出河南信陽縣湯湯流盛貎鼔鐘與淮水娓娓並言想此時淮水汜濫民無寜居人不宿飽而王非時非地流連忘反淒苦之气貫金石入陶匏人於此鳴豫逹人於此寄慨不覺傷今而思古也淑善也淑人君子指文武懷者思慕允者尊信詩人自言我思慕其人尊信其道而不能忘也下兩言其徳乃不忘之故】

鼓鐘喈【居奚切】喈淮水湝【賢雞切】湝憂心且悲淑人君子其徳不回【乎爲切喈喈與眾音合而和也湝湝眾水防流之貎水經載入淮之水其流甚多故以湝湝言回邪也樂以象徳用之必有其地施之必有其宜故連稱其徳以感動之】

鼓鐘伐鼛【音臯葉居侯切】淮有三洲憂心且妯【畱切】淑人君子其徳不猶【鼛大鼔也長一丈二尺鼔靣徑四尺周禮地官鼓人職云以鼛鼔鼔役事又大雅綿詩云鼛鼔弗勝意此時王在淮上有興眾動役之事如離宮別館之類水中可居曰洲作樂當淮水之降而洲見者三言其時之久也妯動也憂之甚而震驚也猶獸名性多疑慮其徳不猶諷其知過必攺不爲流連之樂呂伯恭曰水落成洲觀盈涸之無常知世事之多變】

鼔鐘欽欽鼔瑟鼓琴笙磬同音以雅以南【尼心切】以籥不僭【楚林切前三章止言寄慨不言樂之如何末章乃盛稱樂之美善見所以感慨者非樂之故乃作樂者有恫於中也欽欽聲有節也琴瑟觧見闗雎笙觧見鹿鳴磬以石爲之禹貢泗濵浮磬是也其制在考工記磬氏籥形如管舞者所執亂也先鼔其鐘鐘聲欽欽然有節又鼔瑟與琴又吹其笙擊其磬節奏齊同和之至矣以奏二雅以奏二南以奏籥舞皆不亂舞容中節與音律相諧如此然則淮上之樂豈其樂非古與樂則是而人則非所以聞之而傷心也琴瑟堂上笙磬堂下升歌以磬爲主眾音並作以笙爲主磬止則笙亦止是謂笙磬同音先之以雅終之以南秉羽籥而舞之必依樂音以爲節是謂以籥不鄒肇敏曰按儀禮禮記凡樂四節首節歌也工入升堂歌鹿鳴四牡皇皇者華是爲升歌三終其比歌則以瑟手彈而口和也二節笙也笙入堂奏南陔白華華黍是爲笙入三終其輔笙則以磬所謂磬南北面立也於是堂上間歌魚麗則堂下笙由庚堂上間歌南有嘉魚則堂下笙崇丘堂上間歌南山有防則堂下笙由儀是爲間歌三終歌笙相襌故曰問此樂之第三節

也於是工歌闗睢笙吹鵠巢合之工歌葛單笙吹采繁合之工歌捲耳笙吹采蘋合之堂上堂下歌瑟及笙並作是爲合樂三終此樂之第四節

也鼔瑟鼔琴笙磬同音以雅以南以籥此之謂也】

楚茨

序刺幽王也【續序政煩賦重田萊多荒饑饉降喪民卒流亡祭祀不饗故君子思古焉嚴坦叔曰楚茨信南山甫田大田四篇全述古事形容其田野修治年谷豈穣祭祀禮樂之備燕飲威儀之美反覆而不厭者蓋遐想太平之盛田家之樂惆悵羨慕恨不生乎其時所以傷今而思古也】

楚楚者茨言抽【勑畱反】其自昔何爲我蓺【魚世反】黍稷我黍與【音余】與我稷翼翼我倉旣盈我庾維億以爲酒食以享【饗石經作享】以祀【逸織切】以妥以侑【夷益切】以介景福【筆力切賦也首章統論其事所謂先成民而後致力於神也楚楚蘩蕪貎茨蒺藜也刺也蒺藜能刺人謂之棘抽除也與與如人之儔侶相與翼翼如鳥之布翅成行露積曰庾十萬曰億以爲酒食以黍稷爲之也祭以酒食爲主牛羊俎豆佐之享獻也祀祭無己也妥安坐也謂迎屍於室拜而妥安之使處神坐也侑謂勸尸之飽也屍以象神禮爲人子者不爲屍則筮無父者皆取同姓之適孫天子諸侯取卿大夫有爵者謂之公屍介助也景明顯也國泰民安其福明白光顯非術士幽渺之說詩人感田野荒蕪鬼神乏主慨然懷古而言此荊棘之地古人不辭勞苦而剪除之者何爲乎將以蓺黍稷也黍稷盛而倉廩盈可以爲酒食而獻享祖宗受莫大之福農事之闗系若此今竟何如哉是可傷而思也各章下系以福壽之辭者樂章一升歌爲一闋故其辭云爾經有二棘吹彼棘心園有棘酸棗也此詩以棘配茨靑蠅以棘爲樊非酸棗也釋艸云防刺郭璞云艸鍼也】

濟濟蹌【七羊反】蹌絜爾牛羊以往烝甞或剝或亨【鋪郎反】或肆或將祝祭於祊【補彭切葉補光切】祀事孔明【謨郎切】先祖是皇神保是饗【虛羊切】孝孫有慶報以介福萬壽無疆【祛羊切濟濟行列整齊也蹌蹌容貎舒揚也曲禮大夫濟濟士蹌蹌絜丰氏本作潔冬祭曰烝秋祭曰甞廟事莫大於烝甞田功成而品物備也剝觧剝其皮亨謂煮之使熟肆陳其骨體於俎將奉持而進之也祊廟門也祊祭有二一是正祭之祊在廟門內之西此行禮之始如迎神之類爲孝子不知神之所在故使祝博求之禮所謂於彼於此求而未得者也一是繹祭之祊在廟門外之西爲祭畢神歸孝子不忍其去故又於明日繹祭於門外如送神之類也此乃正祭之祊在廟門內祀事孔明言祭享之事秩然有序而不紊也皇之爲言煌煌然也卽所謂洋洋如在神保尸之嘉號祖考之所慿依故曰保卽楚詞所謂靈保也先祖是皇言祖考之鑑臨神保是饗言屍者之飲食夫然故孝孫有慶而報以無疆之福也先祖與神一也本其生存謂之祖言其精气謂之神朱康流曰禮器納牲詔於庭血毛詔於室羮定詔於堂納牲血毛者周禮所謂朝踐者也羮定者周禮所云饋食者也祭統則云詔祝於室而出於祊此交神明之道也是祊祭在朝踐饋食之間矣蓋薦爓之後退而合烹方俟羮定故乘間而爲祊祭也】

執爨踖【七略切】踖爲俎孔碩【常約切】或燔或炙【直略切】君婦莫【木各切】莫爲豆孔庶【陟略切】爲賔爲客【克客切】獻醻【音酬】交錯禮儀卒度【徒各切】笑語卒獲【黃郭切】神保是格【岡鶴切】報以介福萬壽攸酢【前章是朝踐以前交於神明之道其意在於求神此章薦熟兼用人道其事在於饗屍爨卽今之竈也執爨主炊爨之人也爨有二饔爨以煮肉廩爨以炊黍此云或燔或炙蓋專以饔爨言踖踖敬也火候得其冝不以急而失諸過不以怠緩而失諸不及言執爨之人無不敬謹也爲俎孔碩謂載牡於俎甚丰滿也燔燔肉炙炙肝燔者火燒之名炙者逺火之稱以難熟者近火易熟者逺火故肝炙而肉燔也君婦後事舅姑之稱也祭祀之禮後夫人主共籩豆莫莫淸靜而敬也若簡躁不恭則不能爲豆孔庶豆謂內羞庶羞也內羞酏食粉食之屬庶羞羊腝豕膮之屬庶眾多也天子之羞百有二十品曰賔又曰客者周禮大行人掌大賔之禮及大客之儀以親諸侯注謂大賔要服以內諸侯大客謂其孤卿主人酌賔曰獻賔酌主人主人又自飲酌賔曰醻東西相對互飲曰交東西邪對互飲曰錯至旅而爵交錯以徧卒盡也度法度也獲各盡其情也獻醻交錯之際禮儀難於卒度禮儀卒度之時笑語難於卒獲惟其兼之所以神保是格而報以萬壽也執爨有俯仰之容君婦有淸靜之徳俎豆肥美獻醻合法以事鬼神鬼神安之報以多福良不虛矣孔疏獻醻笑語事在祭未當處祝告嘏詞之下文在先者以獻醻是賔客事因說羣臣助祭而言之耳按孔氏此語蓋爲皇屍末起神保未歸不應有獻酬笑語之事此於祭典之次第詩辭之脈絡可爲當矣然特牲禮載主人酳屍主婦亞獻賔三獻畢主人遂酌以獻賔以至於賔弟子兄弟之子各舉觶相酬而無算爵則獻酬交錯似又應屬於此者何也】

我孔熯【而善反】矣式禮莫愆【起巾反】工祝致【從夊不從攵】告䢐賚孝孫【須倫反】苾【浦必反】芬孝祀【逸織反】神嗜飲食卜爾百福【筆力反】如幾【從戍俗戍從防皆非】如式旣齊旣稷旣匡旣永錫爾極時萬時億【此述飲福之事我孝孫自謂熯幹貎謂勞久而精神祜稿也式用愆過也勞倦而禮不愆敬之至也善於其事曰工工祝善於爲祝者致告致神之意以告於主人也䢐賚孝孫九句工祝致告之詞䢐往也賚與也苾芬馨香也卜前知也幾去聲如幾猶言若干謂某福某福也式法也得福𨿽多與徳相當不爲溢美齊卽周禮五齊之齊稷者五穀之長匡受稷之器戒也極者盡善盡美之意王者重民之事使民有以遂其生復其性善莫加焉者也時是也時萬時億亦卽以稼穡言猶云千斯倉萬斯箱也詩言禮行旣久筋力竭矣而式禮莫愆敬之至也於是祭將畢祝致神意以嘏主人曰爾飲食芬潔故報爾以福祿使其來甚多其多如法爾旣飲我之齊受我之稷聽我所之詞自今而後其長俾爾務農重本有極至之盛徳而歳歳所獲或以萬計或以億計無少歉焉蓋各隨其事而報之各以其類也周家王業起於農詩詠饗祀丰潔又皆本於農故其言如此周語民之大事在農上帝之粢盛於是乎出民之蕃庻於是乎生事之供給於是乎在和恊輯睦於是乎興財用蕃殖於是乎始惇龎純固於是乎成王事惟農是務乃能媚於神而和於民享祀時至而布施優裕也】

禮儀旣備【蒲北反】鐘鼔旣戒【訖力反】孝孫䢐位【力入反】工祝致告【右得反】神具醉止皇尸載起鼔鐘送屍神保聿歸諸宰君婦廢徹不遟諸父兄弟備言燕私【息夷切此告利成之事禮儀旣備祭禮中之儀節無不具舉也鐘鼔旣戒擊鐘鼔以告戒廟中之人言祭卑也䢐位往堂下西面位前致告祝以屍意告主人此致告祝以主人意告屍言孝子之養事畢也皇屍尊稱之也屍以神爲度故神醉而屍起神以屍爲依故送屍而神歸鼔鐘者屍出入奏肆夏也諸宰膳夫之屬徹饌者也君婦九嬪宗婦之屬徹豆籩者也廢去也廢徹猶言徹去也不遟以疾爲敬不以禮終而惰也祭畢旣歸賔客之爼同姓則畱之燕以盡私恩所以尊賔客親骨肉也】

樂具入奏【葉族】以綏後祿爾殽旣將莫怨具慶【祛羊切】旣醉旣飽【彼五補苟二切】小大稽首【賞呂切又如字】神嗜飲食使君壽考【口舉去九二切】孔惠孔時維其盡【子忍切】之子子孫孫勿替引之【上章云備言燕私此卽陳燕私之事禮制前廟後寢祭於廟燕於寢故祭時之樂皆入於寢而奏之也燕祭不同樂而云皆入者歌詠不同樂器則一也後祿卽燕飲之事子孫乃祖考之後綏安也以綏者奏樂以綏之凡人聞樂則飲食恬暢也殽卽祭祀所徹之殽將捧持而進也神惠均皇恩洽與祭之人無有怨者皆歡洽而慶賀也神嗜六句卽稽首祝頌之語惠卽燕飲之惠時卽春秋之時盡者內盡敬外盡物也替廢引長也告其子孫勿廢而長行之也】

信南山

序刺幽王也【續序不能修成王之業疆理天下以承禹功故君子思古焉嚴坦叔曰楚茨信南山一體之詩楚茨先從傷今說起而後思古信南山便從思古說起思古卽所以傷今矣】

信彼南山維禹甸【葉仁】之畇【音云】畇原隰曾孫田【葉塵】之我彊我理南東其【滿彼切賦也首章將言稼穡之事故推本其所始吾人身享成平日用飲食忘所由來對他說一黍一稷皆昔人勞苦所致誰復相信不知此終南山當懷襄時如何堙汨今日屹然�鎭不騫不崩信非禹之疏濬何以有此故曰信彼南山維禹甸之甸治田出谷稅也慨然有對河洛而思禹功之意畇畇原隰鱗次之象髙平曰原卑濕曰隰曾孫謂成王也自曾祖之下以至無窮皆得稱曽孫此獨言成王者考之周官疆理之政至成王而大備也成王修禹之功今王反不修其業乎疆謂有徑有畛有塗有道有路以經界之也理謂有遂有溝有洫有澮有川以疏導之也地勢東南下水勢皆趨之故順其勢橫以爲溝縱以爲遂或南其或東其也田濶一步長百步爲一】

上天同云【如字又於元切】雨雪雰【又孚焉切】雰益之以霢【音脈】霂【音木】旣優旣渥【烏各切】旣霑旣足生我百谷【上章言人事此章言天時成王之時陰陽和風雨時蓋逺不忘大禹之功近不忘上天之賜也同云云一色將雪之侯也天燠則云暘而異寒則云陰而同故曰同云雰雰雪紛墜貎小雨謂之霢霂言小雨沾漬如人沐頭惟及其上而未濡其根也雪欲盛而徧故於雪言雰雰雨欲防而潤故於雨言霢霂益者冬雪而春益之以雨也優悠裕渥浹洽也霑潤澤足丰足也天澤旣充土膏饒洽故能生我百谷也】

疆埸【音亦】翼翼黍稷彧彧【音育又於逼切】曾孫之穡以爲酒食畀【音祕】我屍賔壽考萬年【尼因切疆是百夫同井之界埸乃一夫百畆之畔翼翼整齊貎彧或茂盛貎牧斂曰穡農夫喜悅歸防於君謂所收之谷皆君賜也故曰曾孫之穡畀與也與屍謂獻熟食並酌齊獻屍是也與賔謂助祭之賔酌齊獻屍因酌以酢賔並祭末燕飲是也公田所收以爲酒食以承祭祀陰陽和萬物遂而人心和悅則神降之福故壽考萬年也此與下章皆先事擬議之詞至五章六章方言祭時事】

中田有廬疆埸有【攻乎切】是剝是菹【音租側居切】獻之皇祖曾孫壽考【孔五切】受天之祜【侯古切此形容民和之意田中有廬則耕獲便畔上種則地力盡剝削治之也菹淹漬之也進物曰獻皇祖先祖也稱皇尊之也天子不賦民此言民喜時物之新進之君上蓋野人獻芹之意菹之獻祈以壽考可見人之格天天之眷徳全不在品物之厚薄】

祭以淸酒從以騂牡享於祖考執其鸞刀以啟其毛取其血膋【音聊此割牲之事淸酒淸潔之酒郁鬯之屬也祭禮先以郁鬯灌地求神於陰然後迎牲故曰祭以淸酒從以騂牡騂赤色周所尙也鸞鈴也鸞刀刀環有鈴割之時其聲中節也啟告也毛耳毛也毛以耳爲尙所謂毛牛尙耳也膋腸間脂也取毛以告純毛色純則無疾病取血以告殺明不因乎故也取膋以升臭取脂膏合之黍稷寘諸蕭以火燒之令馨香之气上升求神於陽也蓋防歸於天歸於地故求諸陰復求諸陽也薦膋在薦熟之後而取之則在此時故並言之祭義云祭之日君牽牲入廟中麗於碑卿大夫而毛牛尙耳鸞刀以刲取膟膋是執鸞刀取毛血者卿大夫也郊特牲又云君再拜稽首肉袒親割則是君始而卿大夫終之也若禮器所云君親割牲及祭祀所云君執鸞刀羞嚌者皆饋熟時事非朝踐之禮】

是烝是享【虛良反】苾【音弼】苾芬【音分】芬祀事孔明【謨郎切】先祖是皇報以介福萬壽無疆【此受福之事奉而進之曰烝奠而獻之曰享苾馨香也芬香气分布也祀事孔明自執爨以至送屍皆秩然有序而可觀也先祖是皇言赫然鑑臨之也無疆之福又何疑哉張文潛曰受莫大之福而其君有安寕壽考之樂此天下之至羙極至之際也而其本出於倉廩之盈原隰之治田廬之修蓋衣食不足於下則禮樂不備於上禍亂隨之而起故詩人探其本要其終而言之若此何黃如曰楚茨信南山同爲一時之作楚茨詳於後而略於前自祭祊以前但以祀事一語該之信南山詳於前而略於後自薦熟以後亦但以祀事孔明一語該之古人文字互見之妙如此】

甫田

序刺幽王也【續序君子傷今而思古焉思古思成王也幽王橫徵厚斂無非憂不足耳故詩人言什一之法盡善盡羙以破其膏肓之疾】

倬【音卓】彼甫田【他因切又如字】歳取十千【倉新切又如字】我取其陳【如字又葉田】食【音嗣】我農人【如字又葉然】自古有年【泥因切又如字】今適南【滿彼切】或耘或耔【音子奬裏切】黍稷薿【音疑】薿攸介攸止烝我髦【音毛】士【賦也首章述什一之賦及興甿之事倬明貎謂疆界分明士冠禮注甫者丈夫之稱甫田謂一夫之田歳謂毎歳之定額古者井田之制井九百九夫之地也於其中取一以爲公田諸侯百里之國爲井者萬則取其萬夫焉是十千者萬夫之數蓋什一之法也我曾孫自謂耘除艸耔壅本也薿薿茂盛貎介田畔也楚詞悲江介之遺風止息也烝進也髦士年少之士幽王政繁賦重故詩人思古什一之法言先王之時一夫受田百百取其十萬取其千此什一之法顯然易見而王不遵守何也豈以什一爲不足於用乎行之則倉廩充實陳陳相因可以補不足助不給自古以來豈無水旱霜蝗而民常如有年者收散得其道也古來如此故今遵前制而適南以勞農但見田夫布野或耘或耔其黍稷薿薿然而盛乃於田畔休息進其髦士勞勉之蓋古者士出於農而工商不與焉管仲曰農之子爲農野處而不暱其秀民之能爲士者必足賴也秀民卽髦士也朱備萬曰歳取十千言其賦斂之常食我農人言其周給之仁今適南言其巡省之勤烝我髦士言其勸相之備謝君直曰民生於三代之前其命制乎君民生於三代之後其命制於天吾求其所以制命之道取民常少與民常多斂散得宜丰凶有備新者方收入廩陳者卽取以食農人補不足助不給皆取其陳者也從古以來豈無水旱霜蝗民常如有年者人君斂散得其道也】

以我齊【音資】明【葉芒】與我犧羊以社以方我田旣臧農夫之慶【祛羊切】琴瑟擊鼓以禦【音迓】田祖以祈甘雨以介我稷黍以谷我士女【此進髦士而祈雨之辭齊與粢同曲禮稷曰明粢此言齊明爲叶韻故也專言稷者稷爲五穀之長也犧羊純色之羊王制天子社稷皆太牢諸侯社稷皆少牢牛羊豕具曰太牢但有羊豕曰少牢此社祭獨言羊者舉羊以槪豕也社后土也按祭法左傳皆言共工之覇九州也有子曰句龍職主土地故謂其官爲后土死以配社神而祭之然則后土是句龍所居官職之名非與皇天對言之後土也曲禮天子祭四方諸候不得總祭惟祀其方之神句芒在東祝融在南蓐收在西冥在北臧善慶福也鼓土鼓以瓦爲匡以革爲兩靣禦迎也謂若禦車以迎之也田祖謂始造田事者卽神農也曰甘雨者時雨以長物則爲甘害物則爲苦也介助也谷飬也士女猶言男女以齊明犧羊祭社方者黍稷薿薿則我田旣臧而農夫可慶矣但夏時望雨最急故琴瑟擊鼓以迎之也陳氏暘曰離音絲琴瑟以之南方之樂也坎音革擊鼓以之北方之樂也南方至陽用事而陰萌焉故萬物自是而之死北方至陰用事而陽萌焉故萬物自是而之生甫田之禦田祖必琴瑟擊鼓者以自冬䢐春農事則終而復始百谷則死而復生故作是樂以禦之】

曾孫來止以其婦子【奬裏切】饁【音曄】彼南【滿彼反】田畯至喜攘【音穣】其左右【羽已反】甞其防否【浦羙反】禾易長【滿彼切】終善且有【羽已切】曾孫不怒農夫克敏【母鄙反此紀田農樂勸之事曾孫成王也來止謂出觀農事也饁饋也以南爲正故每曰南田畯卽漢之嗇夫也攘猶漢書攘袂而正議之攘字攘其左右攘其左右之臂也防甘羙也易治長竟也終者預期之詞善者實穎實栗之羙有者萬億及秭之饒敏疾也曾孫來止田夫歡呼之語攘臂而甞老農粗鄙之象曾孫不煩督責農夫敏於趨事當是時省者在上耕者在下田畯往來其間勞來而勸相之是何等世界】

曾孫之稼如茨如梁【此梁字從木】曾孫之庾如坻【音池】如京【居良切】乃求千斯倉乃求萬斯箱黍稷稻【此字從米】農夫之慶【祛羊切】報以介福萬壽無疆【上言克敏如此行見秋成在卽大有可期民和而神降之福也稼禾之有槁者茨茅茨言其宻比也梁橋梁言其穹隆也庾露積之禾坻水中髙地京則其最髙者也庾在野隨意堆積故其髙不等也黍稷稻粱千倉萬箱家家飽暖乃我農夫之慶此外更無奢望而天則報以萬壽之福田事之上闗天意如此前農夫之慶曾孫期望其民之詞此農夫之慶農夫喜慰其君之詞稼者農夫之稼庾者農夫之庾而一則曰曾孫再則曰曾孫見秋毫皆君賜也不稱君而稱曾孫家人父子之意按周書云不知稼穡艱難不聞小人之勞亦罔或克壽則盡力於農而獲報於壽亦是實理淵明詩云四體𨿽云疲而無異患幹無異患之幹則壽矣末二句主農夫說或疑上之祝下不冝與下之祝上同詞然少牢禮嘏詞睂壽萬年匆替引之士冠禮祝詞睂壽萬年永受胡福則萬壽之祝固通於上下矣此章有三介字首章之介謂田畔也次章之介謂助也末章之介謂大也各有取義鄒肇敏曰甫田曾孫來止爲省耘也大田之曾孫來止則省斂也甫田大田𨿽有報祈禋祀然不系廟祭何以亦稱曾孫蓋周人世世務農視農事如其家事服先疇之畎故自號曰曾孫當時邠民自少至老狎習其上無以異於家人故目其君亦曰曾孫若曰此吾家曾孫云爾曾孫推食以惠農夫農夫邁種以順曾孫曾孫爲農夫修祀典農夫爲曾孫乞炎靈曾孫惟士女之糓是祈農夫惟公田之雨是亟曾孫不鄙農家之子卽田間而登俊農夫能仁主之惠委余粒以賑寡上下交孚親愛無間遑問孰貴而孰賤惟知共戚而共休故艸野之趾可錯也藜藿之羮可甞也萬壽可爲農人祝而景福還可爲君公答也其相厚豈有量哉徐扈曰作詩與作史不同史官編年敍事不容錯亂若詩人之防或順時序事或錯舉成文或預道將來或追稱往昔或更端別敍或重言復說換章則換事換韻則換意變化錯綜不可端倪非拘拘以時月爲先後也洸仲客曰楚茨祭祖主防也狎於恩者私望厚故其禱福也詳甫田祭神主禮也制於禮者私望淺故其禱福也略】

大田

序刺幽王也【孔疏序不言思古者以楚茨至此文指相類承上篇而略之也晦庵謂此詩乃農夫所以答甫田不知彼爲雩祭此爲報祭彼爲省耕此爲省斂二事判不相及何答之有】

大田多稼旣種【上聲章勇反】旣戒【葉紀】旣備乃事【士止切】以我覃【音琰音掩】耜【養裏切】俶【音觸】載南【滿彼切】播厥百糓【工洛切】旣庭且碩【常約切】曾孫是若【賦也此省斂之詩一切耕耨之事俱已在前故歷稱旣字以爲端大田萬井之田也種谷曰稼如嫁女有所生也言多者或利先種或利後種或冝髙燥或宜下濕也種擇其種也戒飭其具也備言谷種與農器咸具也事田事下文播谷是也覃利也耜所以土耒端木也俶始載事播種也百谷觧見豳風七月庭直也言其不卷曲碩大也言其不低小苖之生皆條直而茂大也若順也旣種矣旣戒矣旣備矣乃取其利耜而從事於南耕而播之其耕之也勤而種之也時故其生皆直而大以順曾孫之所欲曾孫所重在農事民之勤君心之勤有以使之也按農書云土長冒橛陳根可拔耕者急齊民要術詳載其法以爲春候地气始通椓橛木長尺二寸埋尺見其二寸立春后土塊散上沒橛陳根可拔以此時耕一而當四二十日以後和气去卽土剛耕四不當一七月之詩言三之日於耜則用剡耜以田土在孟春之時所謂俶載也按此言耕種皆在孟春今浙中皆在五月何時候相去若此殆不可曉】

旣方旣皁【子苟切】旣堅旣好【許苟切】不稂不莠【余苟切】去【上聲起呂反】其螟【音冥莫庭反】螣【音特徒得反】及其蟊【音謀莫侯反】賊無害我田稺【音稚下同】田祖有神秉畀炎火【此專重驅蝗方房也米外之膚若人之有房所謂糠也殻斗曰皁柞實之甲曰皁斗皁乃方外之殻農家用以烘焙者也堅充實也禾𨿽堅實或大風所偃或雨所腐或早霜所殺則損壊而不好矣稂童粱也觧見曹風下泉莠粃艸也似苖而無實食心曰螟食葉曰螣食根曰蟊食節曰賊稺防禾也謂晚種後熟者虫災防禾最受害故獨言之秉執持畀與也付諸炎火田祖有神勿使再生也唐開元間山東大蝗姚崇出禦史爲捕蝗使分道殺蝗倪若水上言除災當以徳昔劉聰除蝗不克而蝗愈甚崇移書誚之曰聰僞主徳不勝妖今妖不勝徳若水懼乃縱捕得蝗十四萬石而蝗訖息捕蝗之法夜中設火火邊掘坑且焚且瘞】

有渰【音掩於檢切】萋【音妻七西反】萋興雨【如字】祁【巨移切】祁雨【音諭於付切】我公田遂及我私【事夷切】彼有不獲稺此有不斂【力檢切】穧【才計切】彼有遺秉此有滯穗【音遂】伊寡婦之利【旣無稂莠又無虫蝗則所望者雨而已渰者天將降雨地气上騰蒸爲濕潤潝浸萬物此气防茫若或有之故曰有萋萋云盛貎云欲盛盛則多雨祁祁徐也雨欲徐徐則入土雨我公田遂及我私天雨原無公私小民愛戴其君以爲天意如是云爾稺謂穂之低小刈獲之所不及者穧謂刈而遺忘束縛之所不及者秉謂已束而輦載之所不盡者滯謂刈之而折亂秉獲之所不逮者古者陰陽和風雨時百谷齊熟收刈促遽農人胼手胝足力不暇及而有不獲不斂遺秉滯穗故聴鰥寡取之以爲利也欲雨公田不至知有民而不知有君利及寡婦不至知有己而不知有人其忠厚若此種何黃如曰谷之晚成者或至於薄收虫之爲害者或難以盡斃故言若彼人有不堪獲刈之稺禾則此有收斂不盡之穧足以濟之若彼人偶爲虫傷遺於秉畀則有刈余滯畱之禾穗足以濟之是皆寡婦之利秦中人云西安府地方場中遺下粒穗不禁拾取謂之開天倉第許攜囊不許捆載許婦人不許男子猶古人之遺風也】

曾孫來止以其婦子饁彼南【子葉仝甫田】田畯至喜來方禋【音因】祀【逸織切下同】以其騂黑與其黍稷以享以祀以介景福【筆力切已上言耕獲事皆己往者此正言省斂報賽之事來方禋祀曾孫旣來方行禋祀之禮謂必躬親其事也國語棈意以享禋也謂精白其心以承祭祀騂牛也黒羊豕也王者所至山川原隰之神護民稼穡者皆祭之愛其民而爲之祈福也朱康流曰讀甫田大田二詩若引幽王而置之上古歷田野觀京坻戛琴瑟考鐘鼔農夫進萬壽之歌寡婦絕向隅之泣熈熈焉皥皥焉將必移情而向道者矣茍非檿弧之妖何至遂亡其國按羊有騂有黒豕則止有一黑而己何以分祭耶周禮所云未可盡信】

瞻彼洛矣

序刺幽王也【續序思古明王能爵命諸候賞善罰惡焉】

瞻彼洛矣維水泱【音央】泱【此詩首二句俱不叶韻未詳】君子至止福祿如茨韎【音妹韎從未上盡短與韎不同韎音賣從末上盡長諸書混而一之】韐【音閤】有奭【音翕又音艴】以作六師【賦也洛水東都所在洛水出於京兆上洛西山其流尙防至東都而始大此詩所謂洛蓋指東都也泱泱深廣貎君子指天子也至止來至東都也爵命爲福賞賜爲祿如茨言多也韎蒨艸其色赤所以染物韐蔽膝衣也以韋爲之韐者以韎染韋而爲蔽膝周官所謂韋弁兵事之服也奭赤貌作起也六軍六師也天子之師六軍周未東遷之時𨿽宅鎬京而防諸候則於東都以四方道裏均也詩人瞻洛水之深廣思昔天子至此朝防諸候其錫予如茨之多若國有徵伐之事則使服韎韐以作六師當是時朝覲防同四海來賔爵賞徵伐自天子出何其盛也今泱泱之水猶在而無向來之盛事矣故傷而思之】

瞻彼洛矣維水泱泱君子至止鞞【音丙】琫【音菶必孔反】有珌【音必】君子萬年保其家室【鞞刀鞘也琫刀鞘之上飾珌其下飾也毛傳天子玉琫而珧音姚珌諸候蕩音黨琫而璆音蚪珌大夫鐐音遼琫而鏐音流珌士珕音例琫而珕珌槪言琫珌不言所飾之物當指諸候以下言之君子至東都有容刀以爲賜予之物其容刀以鞞盛之其上有琫之飾其下有珌之飾天子錫予諸候諸候懷之靡有攜貳萬年保其家室也】

瞻彼洛矣維水泱泱君子至止福祿旣同【徒黃切】君子萬年保其家邦【同均也謂錫予均平不以愛憎爲厚薄家邦謂天下也天子以四海爲家故曰家邦古之所以祝君者不過保其家室保其家邦而已然保之萬年則福祿無窮非深仁厚澤不可】

裳裳者華

序刺幽王也【續序古之仕者世祿小人在位則防謟並進棄賢者之類絕功臣之後焉】

裳裳者華其�【葉石經作�】湑【思呂切】兮我覯之子我心寫【想與】兮我心寫兮是以有譽處兮【興也此極言動賢子孫而惜其不用也裳裳謂華如裳之下垂諭人之謙徳也湑潤澤也之子勲賢之子孫也寫喜而輸寫謂慰我屬望之懷也夫能使見者悅慕則其有譽處宜矣譽處觧見蓼蕭】

裳裳者華蕓其黃矣我覯之子維其有章矣維其有章矣是以有慶【袪羊反】矣【蕓艸名蕓其黃言色如蕓之黃也章文章也有文章斯有福慶矣文章乃所以輸寫之故維其者推本之詞有慶卽孟子所云則有慶之慶何確齋曰有章形於四肢發於事業之謂】

裳裳者華或黃或白【僕各切】我覯之子乘其四駱乘其四駱六轡沃若【此言其威儀之盛四駱六轡觧見秦風駟鐡沃若觧見皇華六轡沃若見其操縱有節疾徐有度亦是有章處】

左【祖戈切下同】之左之君子冝【牛何切】之右【羽己切下同】之右之君子有【羽己切下同】之維其有之是以似【養裏切】之【賦也毛傳謂左陽道朝祀之事右陰道防戎事然亦不必拘卽左右逄源之意旣稱之子之美因推本而誦其先人君子謂之子之先人也宜如宜兄宜弟之宜說苑引此詩云君子無所不宜也仁足以懷百姓勇足以安危國信足以結諸候彊足以拒患難威足以率三軍君子無不宜者此之謂也有言其蘊之不竭也惟其先人有此盛徳故源深流長子孫似其先人也勲賢子孫若此幽王棄絕之非維棄材且忘舊徳矣箋餘言左之右之似承六轡沃若來藎借馭馬以況其馭世耳君子卽之子重言左右者諷詠之辭非左而更有左右而更有右也】

桑扈之什

桑扈

序刺幽王也【續序謂君臣上下動無禮文故詩述先王燕樂諸侯動有法度以刺之也左傳寗惠子引此詩以爲古之饗食也以觀威儀以省禍福】

交交桑扈【音戶上聲】有鶯其羽君子樂胥【思呂反】受天之祜交交桑扈有鶯其領君子樂胥萬邦之屏【音平葉丙興也交交往來貌桑扈桑間之扈也桑扈有靑素二種靑者食肉好盜脂膏鳴鳩之率場啄粟是也素者其翅與領皆有文章卽此篇所詠是也按扈有九種農桑候鳥扈民無者也扈止也過時也扈民不謂使民無過時而不耕種也鶯卽黃鳥有鶯其羽其領者言其羽其領之色如鶯也君子諸侯也胥語詞祜福也屏門中小墻所以禦外而蔽內者按農桑之鳥飛舞往來此太平之象君子對之而樂樂者心無累也人不循天理非暴戾恣睢則愁苦拘廹何處得樂樂者惟不驕不倍之人能之所以受福而爲萬邦之屏蔽也地天交泰天子之眷不衰卽所謂受天之祜名分辧紀綱正外侮不侵卽所謂萬邦之屛】

之屏之翰百辟爲憲【音獻】不戢不難【乃多切】受福不那【奴何切末二章乃勸戒之詞之是也翰幹也築墻須立兩木翰所以當墻兩邊障土者也百辟四方諸候也憲法也戢斂也難愼也那多也能爲國屏翰則四方諸候以爲法式若不自斂戢而驕气未除不自戒懼而舉動無節則受福亦不多矣曰不多婉言之也】

兕觥其觩【音求】防酒思柔彼交匪敖【從出省從放】萬福來求【兕觥以兕角爲觥也觥酒器觩上曲貌以全角爲之不假雕琢可覆而不可仰古人用爲罰爵所以罰不敬者故設而不舉但見其觩然覆於席間耳下卽接以思柔思柔乃古人制觥之意酒陽物也能人之剛剛宜柔克故曰防酒思柔剛之過在抵觸兕角善觸罰爵以兕角爲之所以寓戒也敖猶傲也王文成公曰傲爲凶徳爲臣而傲則不忠爲子而傲則不孝爲弟而傲則不弟丹朱與象只是一傲便結果了一生詩曰彼交匪傲萬福來求不傲則我不求福而福自來之矣人亦何苦而爲傲耶】

鴛鴦

序刺幽王也【續序思古明王交於萬物有道自奉養有節焉】

鴛鴦於飛畢之羅之君子萬年福祿宜【牛何切】之【興也羽族多矣此詩獨以鴛鴦爲興者蓋因人之羅致而有所感耳鴛鴦匹鳥止則相耦飛則爲防人得其一則其一思而死蓋鳥之有至性者也罔小而柄長謂之畢畢則執以掩物鳥罟謂之羅羅則張以待物毛傳太平之世交於萬物有道取之以時待其能飛然後取之則不破卽不射宿故也其徳如是則壽考福祿宜矣君子謂明王也】

鴛鴦在梁戢其左翼君子萬年冝其遐福【筆力反梁有二一曰魚梁一曰橋梁鴛鴦水鳥橋梁非棲息之地當爲魚梁禽鳥並棲一正一倒戢其左翼以相依於內舒其右翼以防患於外候其飛而後取故在梁者戢翼而安蓋人無害鳥心鳥亦不疑於人也非盛徳之世何以有此】

乘馬在廏【廐石經作廏音救】摧【音挫】之秣【音末莫佩切】之君子萬年福祿艾【魚肺切】之

乘馬在廏秣之摧之君子萬年福祿綏【土果切】之【摧以芻飼之也秣以谷飼之也古之明王所乘之馬系之於廐無事則委之以芻有事乃予之以谷興君子奉養之節如此故享福祿至老艾老也綏安也享之而安也蘇子由曰言君子之於物將用其死則不忍絕其類將用其力則不敢薄其養此天下所以願其萬年而享福祿也唐荊川曰天子不難於福祿而難於悠久故每章以萬年爲祝】

頍弁

序諸公刺幽王也【嚴坦叔曰幽王亂亡已廹而不自知族人與國同休戚無從忠告因借不晏同姓爲辭而戒以禍敗之至也國風小雅多寓意言外意𨿽形於言而優柔紆徐讀者不覺也有言古不言時而意在刺時者如甫田采菽之類有言乙不言甲而意在刺甲者如大叔於田全述叔段之事而刺鄭莊椒聊全述沃之盛彊而實刺晉昭之類有首章便見意餘章變韻成歌者此類甚多有前數章皆含蓄而末章乃見意者如載馳之類有首尾全不露本意但中間冷下一二語使人黙防者如碩人猗嗟之類有先從輕處說起漸漸說得重者如四月憂世亂而先嘆徵役之類頍弁刺危亡而先言不晏同姓之類讀詩與他書不同惟涵泳浸漬乃得之】

有頍【音畦】者弁實維伊何爾酒旣防爾殽旣嘉【居何切】豈伊異人兄弟匪他【音拖】蔦【音鳥】與女蘿【音羅】施【音異】於松栢【逋莫切】未見君子憂心奕【戈灼切】弈旣見君子庻防說【音悅】懌【戈灼切賦也頍舉頭貌弁皮弁天子燕服有二燕羣臣用冠燕同姓用皮弁蔦寄生也鳥食物遺子於樹間感气而生故名寄生女蘿松蘿非兔絲也兔絲蔓地上女蘿蔓松上施纒擾也君子謂王也弈弈心無所依薄也幽王服是皮弁將以何爲乎以燕兄弟也酒旣防矣殽旣嘉矣但恐情意不浹洽耳我豈伊之異人乃兄弟非他人也蔦蘿之施於松栢松栢存則存松栢亡則亡我之於王闗切如此故未見則憂旣見則說也】

有頍者弁實維何期爾酒旣防爾殽旣時豈伊異人兄弟具來【葉犁】蔦與女蘿施於松上【葉傷】未見君子憂心怲【音丙葉枋】怲旣見君子庻防有臧【實維何期言不知此弁頂戴到何時也旣時如春則食麥與羊之類兄弟具來謂一脈相生親之至也怲怲憂之甚也庻防有臧見則可以盡其忠告有補於萬一也此正上章憂說之故】

有頍者弁實維在首爾酒旣防爾殽旣阜豈伊異人兄弟甥舅【巨九切】如彼雨雪先集維霰【音綫】死防無日無防相見樂酒今夕君子維宴【實維在首言冠裳猶未倒置也旣阜謂滿也甥舅謂母姑姊妹妻族也霰稷雪也謂雪之粒若稷者雪將至先下稷雪久而寒勝則大雪矣諭王不親九族亦有其漸自防至甚如先霰而後雪也王政旣衰死亡無日相見無防今夕何夕而君子維恬然宴樂曰維晏則凢生前之可憂與身後之可慮者一切置之度外如後世敵兵四合而帳中夜飲亡國之慘千古同轍】

車舝

序大夫刺幽王也【褒姒無道竟至亡國周人謂若得賢女以配君子當不至此左傳叔孫婼音綽聘於宋宋公享昭子賦新宮昭子賦車轄考其時將爲季孫迎宋公女】

間闗車之舝【胡轄切又下介切】兮思孌【音臠】季女逝【石列石例二切】兮匪饑匪渇徳音來括𨿽無好【呼報反】友【羽已反】式燕且喜【興也昏主之心維婦言是聽故思得盛徳羙女以配王醫家所謂從治也間闗設舝聲舝車軸頭鐵也孌美貌逝往括會也詩人卽景言情言此間闗之車舝將以何用爲思得美女配王故將駕此而往也設舝往來有如饑渴匪饑渇也望其徳音來防心如饑渇耳所以然者若得來防則王𨿽君臣間隔無好友在其左右有賢後相燕樂王心必喜而褒姒之自衰此移情奪性之妙所以望賢後如此其勤勤也】

依彼平林有集維鷮【音驕】辰彼碩女令徳來敎【居爻切】式燕且譽好【呼報反】爾無射【都故切比也依木茂則枝葉相爲依倚平林平地之林也雉之健者爲鷮尾長六尺走而且鳴鳴則首尾喬然故字從喬辰時也碩盛大也碩女盛徳之女令善也燕宴飲也爾謂賢後射厭也茂盛之林集者維鷮比王宮之貴冝居碩女當此時而有碩女來教與王燕飲且爲好語以譽王王必好爾不厭褒姒𨿽滛亦將待罪永巷矣今何處得此人哉】

𨿽無防酒式飲庻防𨿽無嘉殽式食庻防𨿽無徳與女【音汝】式歌且舞【賦也此承上好爾無射而言如得賢女以配君子則𨿽無防酒嘉肴羙徳而飲食歌舞有所不能自己樂賢女如此則厭惡褒姒甚矣女指賢女徐儆曰情最深者忘其物之輕恩有餘者忘其徳之薄李愚公曰此若於慊然不足之中而致其藹然相親之意正見其好徳無己之情也】

陟彼髙岡析【星歷反】其柞【音昨才落反】薪【葉襄】析其柞薪【如字】其�【葉石經作�】湑【思呂切】兮鮮我覯爾我心寫【想呂切】兮【興也柞櫟也卽唐風鴇羽所謂栩也湑茂盛貌析薪而葉盛以興娶妻而徳羙召南漢廣之詩以錯薪興防女齊風南山之詩以析薪興娶妻此詩案也鮮希有也爾指賢女我眼中所見如爾者甚少今得見爾我心輸寫而無所憂矣其如不見何哉】

髙山仰【五剛切】止景行【如字】行【葉杭】止四牡騑【音非】騑六轡如琴覯爾新昏以慰我心【賦也此虛擬親迎之景以自慰也景大也行路也言親迎時髙山在望大路在前車馬調和迎賢女以爲後則宮幃晏然國家無事我復何憂哉此正與首章相應一景行向訓爲大路自唐明皇序孝經有景行先哲之語後世遂有景慕之說以實字爲虛字誤矣】

靑蠅

序大夫刺幽王也【爲冝臼遭防而作】

營營靑蠅止於樊【汾幹切】豈弟君子無信防言【比也營營廻旋飛繞之貎靑蠅蛆虫所變與蒼蠅異種首赤如火背若負金懷蛆布穢如小人之逐臭務羶喜暖惡寒如小人之趨炎附熱污白使黑如小人之變亂是非爲羣甚夥如小人之實繁有徒驅去復還如小人之易進難退防人爲害如此愷弟君子無得信受之樊卽藩籬也藩籬𨿽逺入宮室污幾席自此而始故戒君子無信之也人之防言多由聽言者好爲猜疑持心傾險而後入故惟愷悌君子乃能不信防言愷悌性樂易也】

營營靑蠅止於防人罔極交亂四國【罔極謂姦深不測也不獨近者受其害卽四國之逺亦被其毒】

營營靑蠅止於榛【如字又葉連】防人罔極構我二人【如字又葉然構架也造也成也謂起是造非令彼此猜疑交相惑亂二人謂王與後也大夫視王與後若父母故云二人朱康流曰構二人而先之以四國者當時呂繒西戎與申方睦必以申之交結外夷謀抗王朝爲廢後之名也榛卽爲樊之物未必有深意而何氏之言似有理今錄之以廣見聞何黃如曰冝臼之廢也有褒姒防之於內有虢石父防之於外次章所興靑蠅指石父也石父爲王卿士周王朝植九棘孤卿大夫位焉故言止於棘三章之靑蠅則褒姒也左傳女贄榛栗棗修故曰止於榛前漢昌邑王傳云王夢靑蠅之矢在西階東可五六石以問郎中令遂遂曰詩不云乎營營靑蠅止於樊愷悌君子無信防言陛下左側防人眾多如是靑蠅惡矣惡卽矢也】

賔之初筵

序衛武公刺時也【歐陽永叔曰詩人之作常陳古以刺今此詩五章前二章陳古後三章刺時】

賔之初筵左右秩秩【秩與楚不葉未詳別本作秩秩左右右葉余呂反】籩豆有楚殽核維旅酒旣和防飲酒孔偕【舉裏切】鐘【石經從重】鼓旣設【書質反】舉醻【音酬】逸逸大侯旣抗【居郎切】弓矢斯張射夫旣同【姑黃切】獻爾發功【俱黃切】發彼有的【丁藥反】以祈爾爵【賦也此詩耑刺飲酒故前二章先陳古祭而飲酒之禮凡因射而飲者飲在射先因祭而飲者飲在射後首章則因射而飲也上八句射初飲燕之事下六句大射之事將祭而射謂之大射筵席也几案之類所慿以坐者初筵初卽席也左右謂折旋揖讓秩秩有序也殽豆實也燔炙菹醢之屬核籩實也桃榛栗之屬楚絜旅眾也孔甚也偕齊一也言與燕者皆在列也鐘鼔旣設在初筵之後舉醻之前則兼奏樂而言非攺懸避射之謂舉醻舉所奠之醻爵也三爵旣終將以習射意气勃發故逸逸大侯君侯也抗舉也射夫眾射者也旣同比其耦也比選其材相近者以爲耦也獻爾功獻猶奏也各奏爾發矢中的之功也的質也爵卽觶也不勝者取觶立飲所以自罰也勝者但求免此爵而已若曰求勝以爵其不勝則非無爭之防矣一射有三次飲酒飲酒孔偕是未射之飲舉醻逸逸是將射之飲以祈爾爵是旣射之飲】

籥舞笙鼔樂旣和奏【宗五切】烝衎【音看】烈祖以洽百禮【古韻禮無葉別本葉魯】百禮旣至有壬有林錫爾純嘏【音假】子孫其湛【音耽持林切】其湛曰樂各奏爾能【奴金切】賔載手仇【音其又音求】室人入又【音怡又音尢】酌彼康爵以奏爾時【如字又葉酬前章將射之燕此章旣祭之燕上八句祭祀之禮下六句勸酬之禮籥舞與笙鼓對籥舞笙鼔則樂旣和奏而可進之於祖矣烝進衎樂也列祖有功業之祖百禮事神之禮諸候所獻以助祭者洽浹洽也作樂則神人諧暢禮意浹洽也爾雅壬大也林盛也百禮中之品物不齊其中有大者有盛者蓋舉其最者而言也錫神錫之也純大嘏福也湛樂之久也蓋優遊浸潤之意神旣錫子孫以大福子孫其從容領受匆忙遽也所謂其湛者何謂樂也祭後之樂無過飲酒飲酒須各盡其量故曰各奏爾能能謂能飲之量下數句正各奏爾能之事載則也仇匹也主者賔之匹訓匹爲仇猶訓潔爲污訓治爲亂反言之也室人卽宰夫也初時主人獻賔賔則取此爵手酢於主主之宰夫入室取酒又酌康爵而佐之以時物也康安也酒所以安其體時謂時物如季冬始漁季春薦鮪之類】

賔之初筵溫溫其恭其未醉止威儀反反【葉翻】曰旣醉止威儀幡幡【葉翻兩醉止隔句一韻反幡隔句一韻】捨其坐遷屢舞僊僊其未醉止威儀抑抑曰旣醉止威儀怭【音弼毗必反】怭是曰旣醉不知其秩【三醉字隔句一韻抑怭秩隔句一韻前陳古此乃刺今故復從賔之初筵說起溫溫和柔貌在心爲敬在貌爲恭有威可畏謂之威有儀可象謂之儀反反重愼也幡幡輕數也舎其生遷捨其坐而遷至他處也僊僊飄楊之貌抑按也謂降心下气以從事也怭媟慢也秩序也謂尊卑老幼之序古云醉之酒以觀其態武公厭惡之甚故重疊言之形容其未醉若此及旣醉若此】

賔旣醉止載號【音豪胡毛切】載呶【音譊別本葉奴梨切】亂我籩豆屢舞僛【音欺】僛是曰旣醉不知其郵【音尢葉夷】側弁之儀屢舞傞【音蓑素多切】傞旣醉而出並受其福【筆力切】醉而不出是謂伐徳飲酒孔嘉【居何陵之二切】維其令儀【如字又牛何切號呼也呶讙聲僛僛傾側之貎郵與尢同過也弁皮弁也俄傾貎傞傞不止也賔旣醉而呼號讙呶亂我籩豆僛僛屢舞是旣醉矣猶不自知其過側弁而屢舞不止欲何爲乎酒以合歡原期於醉旣醉何病然醉則可以出矣出則並受其福言主賔俱安也旣醉而流連不止非徒無福心神昏是自伐其徳也蓋飲酒之所以爲嘉者以其有令儀耳今屢舞僛僛屢舞傞傞喪儀伐徳亦何嘉之與有】

凡此飲酒或醉或否【彼美切】旣立之監或佐之史彼醉不臧不醉反恥式勿從謂無俾大【音泰】怠【養裏切】匪言勿言匪由勿語由醉之言俾出童羖【音古】三爵不識【失志二音】矧敢多又【夷益夷豉二反監以正法史以書過飲酒行樂何必立監佐史惟有醉有否故不得不爾蓋醉者不必言正爲不醉者設戒恐不醉者與醉者同禍也彼醉不臧以下是監史告不醉者之詞彼醉者之不臧何也彼不以己之醉爲可恥而反以人之不醉爲可恥此等醉人切勿與言與言則益肆號呶長其傲慢故曰式勿從謂無俾大怠吾輩醒者至此但謹黙自持不當言者勿言不當語者勿語而已蓋醉人之言甚是可笑欲使人出無角之羖羊其狂易如此可見酒之昏人只三爵已無所知識矣矧敢多而又多乎箋云三爵獻也酬也酢也說文爵禮器也象爵之形所以象爵者取其嗚節節足足也樂記夫豢豕爲酒非以爲禍也而刑政益繁則酒之生禍也是故先王因爲酒禮一獻之禮賔主百拜終日飲酒而不得醉焉此先王之所以備酒禍也玩此章再三告戒勿與醉人言言語語蓋爲彼得全於酒撓之愈濁觧之愈紛獨醒者不可以身爲徇也因思吾輩遭橫逆遇疑謗就如逄醉漢一般只是從容緘黙靜以觀之或自太平之日若呶呶然分靑理白謂世上決無童羖徒滋口舌無益於事】

魚藻

序刺幽王也【幽王沈湎酒色大禍將至而不知故援先王之所以得樂豈者令王深思而悔悟焉埤雅王者徳至淵泉則藻茂而魚肥鄭箋比時人物皆得其所獨言魚者以潛伏之類信其著見】

魚在在藻【音早】有頒【音焚】其首王在在鎬【胡老切】豈【音愷】樂飲酒【藻鎬隔句一韻首酒隔句一韻比而興也藻觧見召南采蘋頒大首貎豈說文作愷情意和恊也】

魚在在藻有莘其尾王在在鎬飲酒樂豈【音起尾豈隔句一韻莘長貎樂豈卽豈樂但倒文以便韻耳此以魚之得遂其生比民之得遂其性卽以興王之得遂其樂魚無虞則戲於水面或浮而露其首或沈而露其尾鄭箋所謂魚得其性則肥充者也】

魚在在藻依於其蒲王在在鎬有那【乃多切】其居【蒲性輕揚善泛柔滑而溫魚依之而安故又以爲興那安也從容自如之象天下平安王無四方之虞故曰有那其居蓋不特飲酒之際享其樂將無時而不樂矣在藻之魚有頒首者有莘尾者有依蒲者各適其適何等世界在鎬之王豈樂飲酒飲酒樂豈有那其居自得其得何等胸次徐扈曰諸侯之頌王也以天下之安危爲君身之休戚則𨿽褒羙之詞而保泰之謨在其中矣】

采菽

序刺幽王也【述先王錫賚之盛諷王以敬諸侯也首章預擬其來次章深幸其至𨿽下體之服物隨行之羣介亦喜談而樂道之此眞盛世親邦國之禮也】

采菽采菽筐之筥之君子來朝何錫予【音與下同】之𨿽無予之路車乘馬【滿補切】又何予之衮及黼【興也此未至而預擬之詞菽大豆也筐筥受所采之器以竹爲之筐大而筥小筐圓而筥方君子謂諸候也路卽周禮五路之路五路惟玉不以賜其餘金路以封同姓象路以封異姓軰路以封四衛木路以封藩國四馬爲乘乘所以駕路車者衮衣而畫以捲音衮龍也黼如斧形白與黑相次刺之於裳也公衣五章裳四章而衣以衮爲首子男衣三章裳二章而裳以黼爲首此言衮及黼者舉公及子男以該侯伯也詩多托物起興如采菽則以筐筥承之君子來朝則將何以子之乎蓋物必各有以處之故因以起興說者乃謂采藿以待燕賜曲生校節意味愈短何錫予之心口自商之語未見其人而預謀其禮情意之篤極矣有車馬以賜之而言又何以予之者蓋其意猶以爲薄也車馬之外又以衮及黼好之之意無己也古者懷諸侯之道如此而今不可得矣九章之五曰宗彛按許浩復齊記貴州思南有山曰甑峯盤亙銅仁思州石阡數百里人迹不到有獸曰宗彛類狝猴巢於樹老者居上子孫以次居下老者不多出子孫居下者出得果卽傳逓至上上者食然後傳逓至下下者始食上者未食下者不敢食先儒謂繪於衮者取其孝也】

觱【音必】沸【音弗】檻【音坎】泉言采其芹【巨斤切】君子來朝言觀其旂【巨斤反】其旂淠【音譬匹獘切】淠鸞聲嘒【音諱呼惠切】嘒載驂載駟君子所屆【居气切此旣至而忻喜之詞也觱水噴出也沸水騰湧也泉水從下上出謂之檻泉興君子從下國而朝於王朝也芹水中芹菜檻泉有芹可采興君子有儀可觀也淠淠動也嘒嘒中節也以不敢馳驅故也三曰驂四曰駟言或有乘驂者或有乘駟者見其旂聞其聲又見其馬則知君子之至於是矣】

赤芾在股邪幅在下【葉戶】彼交匪紓【上與切】天子所予【音與】樂只君子天子命【彌賔切】之樂只君子福祿申之【賦也赤芾觧見曹風人脛本曰股自腰垂至股故曰在股古時未有襪邪幅如今之足紈逼束其脛邪纒於足謂之邪幅自膝纒至足故曰在下芾以蔽膝所以謹拜跪幅以束脛所以利趨蹌交與人交接也紓緩也懈怠也彼與人交接自收斂若此則無懈怠之心可知是天子所予也予非錫予之謂諸侯敬謹天子所心許者於是命之申之以將其予之之意命謂以言褒勉申謂有加無己也】

維柞之枝其�【葉石經作�】【如字又皮江切】樂只君子殿天子之邦【悲工切又如字】樂只君子萬福攸同【如字又徒黃切】平【音駢】平左右亦是率從【如字又徐王切比也此言諸候擁戴之意柞觧見車舝盛貎柞堅忍之木新葉將生故葉乃落附著甚固也柞有枝枝有葉葉以芘枝枝以衛葉諭諸候與其左右相承以衛天子劉氏執中曰枝葉者諸侯也根本者天子也气脈者朝廷之命也葉之根本气脈所致然葉盛則衛其根株而根株益固猶天子錫諸侯諸侯茂盛能殿天子之邦而益朝廷之困也殿鎭也軍行在後曰殿取鎭重之義同聚也左右陪臣之從朝者有上交匪紓之諸侯則有平平率從之左右平平韓詩作便便閒雅之貌章小東曰來則增重王朝歸則藩衛王國故曰殿天子之邦】

泛泛楊舟紼【音弗】纚【音離力馳切】維之樂只君子天子葵【其維反】之樂只君子福祿膍【頻屍反】之優哉遊哉亦是戾【郎之反】矣【賦也此言諸侯辭歸天子挽畱之意紼纚皆索也紼以竹爲之纚以麻爲之維之以紼纚系其舟也楊木之舟泛泛然將逐流而去王使人以索系之使不得他適葵菜名葵惟向日日亦向葵曹植云葵藿之傾葉太陽𨿽不爲回光然向之者誠也說文膍牛百葉牛食艸與他獸異故其胃厚亦與他獸異也葵膍皆實字而活用見詩人用字之奇三章言福祿申之乃屬望其後而預期之詞此章言福祿膍之則俯鑑其忠而厚許之詞語意自別優遊從容和緩之貌戾止也言天子之殷勤如此亦可從容而緩其行矣蓋錫予之不足而眷畱之無己如此】

角弓

序父兄刺幽王也【漢杜鄴曰人情恩深者其飬謹愛至者其求詳戚而不見殊孰能無怨角弓之詩所爲作也】

騂【息營切】騂角弓翩其反矣兄弟昏姻無胥逺矣【比也此言王不可逺其兄弟騂騂調和也弓乃剛勁之物而曰調和者謂其張弛如意也翩反貌蓋疾速之義謂弛弓時翩然外反而去也弓之爲物張之則內向弛之則外反諭王之親族親之則附疏之則離今王疏逺親族親族心離亦如角弓不能內向翩然而反矣兄弟乃同姓之通稱異姓之臣通稱甥舅此特指言昏姻者大抵皆褒姒姻亞如皇父卿士番棸橛楀之輩幽王疏逺兄弟同姓而加厚昏姻恩禮之際相去甚逺故言王視兄弟不宜與昏姻大相懸絕也胥相也冬官弓人以六材爲弓六材者幹角筯膠漆絲也於春謂弓有用角之處故名角弓孔疏謂如此卽不得專名角弓弓之中別有角弓如北方所用者但弓人不載耳】

爾之逺【葉宛】矣民胥然矣爾之敎矣民胥效矣【賦也此與下二章言王不親骨肉則天下效之而風俗日壞君子篤親則民興仁不遺故舊則民不偸爾居上位疏逺骨肉則敎民以薄而民相與效之也詩人以爾稱君非禮也然愛君則爲親之之詞如天保之稱爾是也怨君則爲賤之之詞如角弓之稱爾是也】

此令兄弟綽綽有裕【預與二音】不令兄弟交相爲瘉【預與二音令善也綽綽寛也裕饒也瘉病也按王親疏失冝如此宗族中有令善者能自寛慰綽綽有裕其不令者於怨毒交相構鬭兩敗俱傷故曰交相爲瘉】

民之無良相怨一方受爵不讓至於已【音以】斯亡【民謂不列朝署者良善也爵酒杯已止也按此承上章言不令兄弟交相爲瘉固無足怪大凡民情好勝防前竿有善者彼執其一偏誰肯相下往往非有積怨深讐但一爵之酒受之不讓遂至逞忿以亡其身況事有大於此者彼此門戶得失相形交相恚恨勢所必至也至於已斯亡舊謂至於亡而後已與詩語不類言至於气竭力匱寢戈息兵則危亡莫救矣在宗族宜謹之於防王亦冝闊略兄弟之小過也楊見宇曰一方猶云各執一說毛傳爵祿不讓怨禍及之比周而黨愈少鄙爭而名愈辱求名而身愈危】

老馬反爲駒不顧其後【上去二音】如食【音嗣】宜饇【音飫】如酌孔取【葉此苟七臭二切比也此專刺昏姻之竊位者蓋民之無良皆緣竊位者倡之也老馬諭當謝事駒以諭新進老馬憊矣而反自以爲駒不慮後之不勝其任也如食二句正形容不顧其後之故渠之貪心如食只說宜飽如酌只要多取醉飽之外更不知有他貪鄙無恥之狀如此卽上章所云受爵不讓也鄧潛谷曰飲食過而吐曰饇】

毋敎猱【音撓】升木如塗塗附君子有徽猷小人與屬【此章承上言竊位之貪鄙皆因王棄兄弟而任婚姻不知其皆爲假合而不足恃也猱狝猴也楚人謂之沐猴塗泥附著也徽三股繩也取人倫綰結之義屬聯屬也猿善登木而又教之寓言褒姒之輩本欲依附無容又信任之也如塗塗附言疎逺之人彊與比防如以塗附塗終非膠漆之固君子有維持聯絡之謀則小人自相聯屬況於骨肉乎君子小人以上下言此言王恃昏姻不如其恃兄弟也】

雨【音諭】雪瀌【音標】瀌見晛【音現從日】曰消莫肯下遺式居婁【音屢】驕【末二章承上君子有徽猷而屬望於王也瀌瀌雪盛貌晛日气消釋也字書遺音位餽贈也式語詞居安坐也婁屢也雨雪𨿽盛見日則消兄弟𨿽疑怨王有恩意則自相忘今王無恩惠之及但髙坐而屢肆其驕態亦何怪族人之怨乎】

雨雪浮浮見晛曰流如蠻如髦【音謀莫候切】我是用憂【浮浮雪之積而浮於地也流雪融爲水流而去也蠻南蠻髦夷髦西夷之別名言王骨肉相殘如蠻髦之無恩禮骨肉而蠻髦是謂大亂我是用憂他更何憂哉唐士諤曰昔辛有適伊川見有被髮野祭者曰不及百年此其戎乎其禮先亡矣已而楚子遷陸渾之戎於此如蠻如髦我是用憂幽王卒死犬戎之難可畏哉】

菀栁

序刺幽王也【幽王暴虐其臣見防而自逺也前二章猶有望之之意末章則已絕望深致嘆息而已】

有菀【音郁】者柳不尙息焉上帝甚蹈【戰國策荀卿引此作上天甚神】無自暱焉俾予靖之後予極焉【比也菀茂盛也楊之垂者曰栁尙庶防也上帝斥幽王也踐履爲蹈卽視臣若艸芥之意暱親近也靖安也極謂竭盡心力也君子之願依於王譬如行道之人願息於栁但君臣有禮幽王蹈借其臣如此無交淺言深以自求親近也若信任我使我安定國家然後竭其股肱之力我豈無心於王者哉】

有菀者栁不尙愒【音器】焉上帝甚蹈無自瘵【音際子例切】焉俾予靖之後予邁【力制切】焉【愒亦息也瘵病也自瘵謂不度時勢自取困病邁勉力也】有鳥髙飛亦傅【音附】於天【葉神又如字】彼人之心於何其臻【如字又葉先】曷予靖之居以凶矜【音勤又音鰥臻皆至也彼人斥幽王也曷何不也居謂處置而坐以罪名也凶暴虐矜驕傲也鳥之髙飛其極至於天已耳幽王之心何所至乎言轉側無常不知其所屆也彼也者外之也人也者卑之也下二句正其機變無常之處曷予靖之謂女曷不靖之若委任於我者彼卽從此構陷我而居我以凶矜王之不測如此尙可暱而就之乎尙可不度時勢自取困頓以救之乎惟有超然逺遁而已沈仲客曰凶矜凶禍而可矜憐也貪縱無極則難弭責望無已則難塞加禍所不免愚觀成康承文武之業營雒邑而朝諸候堂陛之分𨿽嚴而蓼蕭湛露之歌藹然如見其明良喜起之盛上下交而其志同也穆王觀兵而荒服畔夷王下堂而覲禮廢厲王好利而國變作至宣王修文武之政復防諸侯於東都而列侯五服各以其職來同泰交之風庶防見焉幽王賊人倫棄九族眾叛親離而菀栁之刺作矣懼其誅求畏其加禍先防引避是豈君臣之義宜爾哉自是而降彊國有問鼎之姦天子有射肩之辱甚至狄泉之盟成周之役以大夫而主防蒞政王朝聲靈陵替蔑防初爲畏周者漸至隕周而莫之云救後乃分蠶食僭上逼下蔬於一王者列之爲數王大國制命小國受困其瘵日憮其凶彌多慨然而思周治之難菀栁其苞稂之漸也當時之爲此詩者猶爲有宗周之意也】都人士之什

都人士

序周人刺衣服無常也【傳曰服之不衷身之災也東遷之後士女膏首服習於奢侈詩人思西都風俗而作蓋不獨爲衣服也孔疏周人謂京師畿內之人此詩及白華獨言周人者蓋序者知畿內之人所作其人或防不足錄故言周人以便文也】

彼都人士狐裘黃黃其容不攺出言有章行歸於周萬民所望【葉亡各章以彼都人士喚起想慕無窮自東都言以西都爲彼城郭之域曰都都邑之士近政化有道先被其徳無道先化其淫故奢淫巧僞都邑尢甚士者風化所由出嚴坦叔曰若專以士爲庶人則萬民所望非庶人之事若以爲士大夫則下章臺笠非士大夫之服士爲貴賤之通稱故曰人士孔疏狐色不等狐白非君不服狐靑以供公子狐色黃者最多黃狐庶人亦可服狐裘黃黃取溫暖之意非奢侈之服容與言對容者手容足容之謂凡人少得志則足髙气揚故曰不攺章謂有法度文采字書周至也宻也備也在位之人都人領袖今觀其容則不攺聽其言則有章論其行則周到此眞一國之標凖故曰萬民所望詩人蓋屬望子在位者】

彼都人士臺笠緇撮【租悅反】彼君子女綢【直畱反】直如發【方月反】我不見兮我心不說【音悅首章論長民者故不言女此後統論都人故言士女見男女皆醇雅也臺艸名臺笠以臺皮爲笠所以禦暑雨緇撮緇布冠也撮以兩指其制甚小僅可撮其髻也臺笠出田時所戴緇撮家居時所戴俱野人之服彼君子女謂西都君子家之女蓋衣冠之家也綢謂纒束密直謂櫛理條逹如發謂一一順髮之本性不爲云鬂髙髻之態服飾奢儉風化攸關舉世混濁不見先輩典型所憂不在衣服間也故我不見兮再四慨嘆自不悅而菀結以至引領而望蓋返檏還醇之念無日去諸懷也】

彼都人士充耳琇【音秀】實彼君子女謂之尹吉我不見兮我心苑【於粉切又音郁】結【繳質切充耳觧見衛風淇奧琇實卽充耳之具琇羙石以羙石爲瑱而塞其耳也鄭箋吉讀爲姞尹氏姞氏貴姓舊族家風不替故女之有風範者皆謂尹姞鄒肇敏曰鄭箋攺吉爲姞未免更易疑卽是尹吉甫蓋周時尹氏甚貴盛五�不別防食數千遭荒羅鼎戛底出否聲聞數里想其家法女子亦有迥別謂之尹吉者非尹吉也以其君子女故謂之尹吉耳猶云齊姜宋子之意臺笠緇撮有村庒下裏意充耳琇實有貴家大族意言盛世之人貴賤皆佳濃淡皆好苑郁也結聚而不散也】

彼都人士垂帶而厲【落蓋切】彼君子女捲【音權】發如蠆【敕界切】我不見兮言從之邁【厲垂帶之貌爾雅謂以衣渉水爲厲蓋垂下而曳地之象蠆毒虫短尾爲蠍長尾爲蠆蠆尾向上掀舉婦人發木卷曲而上亦如蠆也綢直如髮卷髮如蠆言人工天巧各極其致我不見兮言從之邁邁行逺也我不得見但想象其人一往神馳耳充耳垂帶皆追言昔日在朝時服式如此爲士爲女皆有常度在朝在野總無餙眞大雅之風也】

匪伊垂之帶則有餘匪伊捲之發則有旟【音余】我不見兮云何盱【音吁】矣【伊語詞旟卽旌旟發之舒而復屈如旌旟舒捲之狀也垂帶而厲卷髮如蠆未免近於致飾故復申言之曰非欲垂此帶帶自有餘非欲捲此髮髮自有旟言其質任自然不假修飾盱張目而望云何盱矣猶云如何懸望有形容不出之意徐扈曰凡詩體不一緩急異態或意本直致而雍容揄揚朱三嘆或意本繁委而急節短腔下管偏疾大約鋪張盛美逺調爲多陳敍哀情促音獨用因此尋之亦可以盡夫文章之變矣】

采緑

序刺怨曠也【玩序意謂時事至此只宜安命不冝怨誹故以爲刺怨曠刺怨曠乃深以刺王也郝仲輿曰人情王道之由男女居室人之大欲古者用民之力嵗不過三日新昏三月不從徵卹其私也命使其室家仳離匹婦銜怨故聖人錄是詩以明王道本乎人情也】

終朝采緑不盈一匊【弓六反】予發曲局薄言歸沭【賦也自旦及食時爲終朝緑木賊艸其艸澀礪治木骨利於刀錯故謂之木賊曲局發亂頭之象緑易得之艸終朝采之而不盈一掬怨曠之深心不專於其事也婦人以夫不在不爲容飾發久不櫛則曲局不舒展庶防其歸而沭之望之之詞也】

終朝采藍【盧談切】不盈一襜【尺占切】五日爲期六日不詹【音占藍染靑艸藍與緑俱家常有用之物晨起采之其勤可知衣蔽前謂之襜卽衣裾也五日六日者五月之日六月之日爲期者或去時之約或人未還而豫訂歸期詹至也過時而不至是以不禁其憂思也】

之子於狩言韔【音暢勅亮切】其弓【姑弓切】之子於釣言綸【音倫】之防【此下二章皆思婦豫擬之詞之子指其君子也於往也狩者獵之總名韔弓衣也韔其弓弛弓納於韔中也合絲爲繩謂之綸獵以講武不欲君子從事弓矢故曰言韔其弓其者外之之詞釣以歸隱欲君子托迹波故曰言綸之繩之者內之之詞】

其釣維何維魴【音房】及鱮【音序上聲】維魴及鱮薄言觀【古玩切】者【掌與切因上文言釣此遂接而申之魴鱮觧己見觀者婦人自謂聞夫得魚因往觀之乃漁家夫婦之樂大意以遭逄不幸時事倥傯不如歸休作煙波釣叟而已上之人使人至此亦可悲也故序以爲刺】

黍苖

序刺幽王也【朱康流曰昔申伯以元舅之尊抱文武之略作鎭南邦旬宣四國宣王委任之者至重故召公經營之也至周將使子孫世守以衛王室王乃以嬖妾之故遂貳於申甚非當日委任申伯之意矣宣王之靈必有大不安者故詩人述營謝之事以諷王末言王心載寜以感悟之也知曰美召伯則不宜捨其平淮而美其營謝嚴坦叔以烈烈徵師爲平淮之事則又不宜捨其平四方定王國之功而美其平原隰淸泉流僅與營謝等也】

芃【浦東扶雄二反】芃黍苖陰雨膏【古報切】之悠悠南行召伯勞【去聲力報反】之【興而比也芃芃盛也膏潤澤也悠說文憂也爾雅思也路逺時久憂思迸集也北自鎬京至謝故曰南行召伯召穆公虎也勞謂慰其勞苦卹其饑寒宣王封申伯於謝撤禁旅以營侯國茍將不得其人則怨易生而功不固故以陰雨之膏比召伯之勞也】

我任【音壬】我輦【力展連典二切】我車我牛【葉泥】我行旣集蓋雲歸哉【葉資賦也此二章皆召伯慰勞之語負持之物曰任人牽挽之車曰輦車大車也牛所以挽大車者集成就也蓋者未定之詞召伯營謝知役夫勞苦故呼而告之曰我負任者我挽輦者我將車者我牽牛者俟我南行營謝己就庶可言歸示以歸期所以安其心也】

我徒我禦【上聲】我師我旅我行旣集蓋雲歸處【徒步行者禦禦車者五百人爲旅五旅爲師任輦車牛以載工作之器徒禦師旅以衛工役之人蓋皆自周調不以勞謝民也歸哉猶在途歸處則到家而安處矣】

肅肅謝功召伯營之烈烈徵師召伯成【從丁從戊】之【上章言慰勞此歸功召伯言非徒慰勞己也肅肅嚴正貌謝邑名謝功謝邑之事城郭宮室之類也營料理相度也言城郭之堅固宮室之整齊皆召伯之所經營也烈烈威武貌成者撫循激勸成就其烈烈也言士卒之奮旗鼓之威嚴皆召伯之所成就也鄭語史伯謂桓公曰謝邩之間其冢君驕侈是謝𨿽入於申其君猶在故用師以備不虞非特營繕之事也郡國志南陽宛縣本申伯國棘陽縣東北百里有謝城按棘陽卽今河南汝寜府信陽州】

原隰旣平泉流旣淸召伯有成王心則寜【上章謝功言城郭宮室此則治水土之事水土民所借以耕種此久安長治之防原隰觧見皇華土治曰平謂髙下得其宜也停蓄者爲泉往來者爲流淸者分別疏導使行止順其性也按上言召伯成之不過宮室城郭等事而已此言召伯有成而推本於王心者謝爲荊徐要地封申伯於此則足以鎭撫南服宣王之心始安不獨謂其篤厚元舅克副親賢之志已也王乃以嬖幸之故而成仇讐卒之召伯所經營者反若樹彊敵焉宣王申伯一時明良之績不而化爲弒逆甚哉守成之不易也鄒肇敏曰序謂政有大小故雅有大小先儒謂常武之徵伐何以大於六月愚亦謂采芑之南徵何以小於江漢然此猶各自爲役也一城申耳崧髙何以系之大桼苖何以系之小蓋黍苖辭格簡逺崧髙鋪敍宏濶體裁音律固自不同也】

隰桑

序刺幽王也【續序謂小人在位君子在野思一見之而不可得蓋天下無道君子不可得而見此幽王之故也故曰刺幽王何黃如曰晦庵謂此詩與菁莪相近然細味實有不同者以菁莪取興自中阿而中沚而中陵有離潛上升之象此三章俱言隰桑隰乃卑下之地桑乃農圃之事其爲隱君子而非在髙明之位可知】

隰【音習】桑有阿【音窩】其�【葉石經作�】有難【音奴乃多切】旣見君子其樂【音洛】如何【興而賦也髙平曰原下平曰隰桑性喜幹而惡濕說文以隰爲下濕非也阿曲也隈也桑林中曲隈處也難通作儺行步有節之象桑之迎風搖曵似之旣見君子其樂如何不得見而想得見之之樂也此君子蓋隱於農圃之間者詩人見其園林之盛知爲有道之士故懷想其人而言得見之樂典術云桑者箕星虫食其葉能爲文章君子隱於艸野不蒔奇葩異卉而藝桑則其務本可知】

隰桑有阿其葉有沃【郁縛切】旣見君子云何不樂【沃謂光潤如膏之沃其樂如何者欲自言而非言語之所能形容也云何不樂者欲自止而非在我之所能遏抑也皆不得見而虛擬之詞】

隰桑有阿其�有幽【於紏於交二切】旣見君子徳音孔膠【居候反又音交幽者�盛而陰濃也言從徳出謂之徳音有徳之言沁入心脾膠固而不可觧今何從聞此徳音哉朱克升曰此正言可樂之實下章之誠愛亦本於此】

心乎愛【許炁反】矣遐不謂矣中心藏之何日忘之【心乎謂由中也二字冝讀與愛矣二字相對多少風味遐逺也兼時與地言謂相與語也君子徳音感動人若此我愛之甚誠思得一見相與言論其如逺而不可得何中心蔵之𨿽欲忘何日而得忘乎玩詩詞是若曽見君子而今不得見故懷想如此】

白華

序周人刺幽後也【漢書注引此序幽字下有王廢申三字蓋國人托爲申後之言以刺幽王也八章皆比體毎章以一事爲諭反覆吟詠以輸寫其哀怨也須上下闗映有情乃得詩人立言之味】

白華菅【音姦】兮白茅束兮之子之逺俾我獨兮【興而比也白華亦茅之屬其華白故曰白華以水漚之令其柔韌曰菅茅祭祀所用以縮酒者左傳所謂苞茅也白華爲菅白茅爲束二物至防猶自和柔纒固諭夫婦之道當以仁相和柔義相纒固也何之子之逺而俾我獨耶之子斥幽王我申後自謂歐陽永叔曰二物各有所施可以並用如嫡妾各有其職可以並居愚謂擬人必於其倫妻妾之分相去甚逺而詩詞忘分自下不嫌與妾比擬者蓋失意之人卑抑自居溫柔惇厚如此】

英英白雲露彼菅茅【如字又葉牟】天步艱難之子不猶【葉搖又如字首章旣以菅茅諭後妾此章承工言王之防施嫡妻當均被其如白雲之覆露菅茅皆被其澤也白雲水土輕淸之气當夜而上騰者英英輕淸之貌天步猶言天運猶圖度也言國家大運至此舉足動步無非險阻則艱難極矣卽十步九算猶慮不及而王竟不一圖度者何耶蓋申後實以天步爲慮非因一已之失意而痛哭流涕也黃東日有云之夜必無露有露之夜必無雲蓋露乃天地消長之合倘無翳隔卽艸木自然凝承非待自上而降如雨雪之比也所謂英英白雲露彼菅茅當是覆露之露非雨露之露】

滮【符彪皮休二反】池北流浸彼稻田【葉陳又如字】嘯歌傷懷念彼碩人【如字又葉然京兆府水池名滮池亦名聖女泉滮池北入鄗鄗北含渭皆北流也稻性宜水滮水微流尙能浸彼稻田堂堂天子不能保一元後可笑可悲按之子碩人俱謂幽王親之曰之子尊之曰碩人時而之子時而碩人悲怨之際不暇置詳莊子所云不任其聲而錯舉其辭也楊氏曰滮池在咸陽縣西北】

樵彼桑薪卬【音昻五綱切】烘【火東切又音洪】於煁【音岑市林切】維彼碩人實勞我心【樵采卬我烘燎也煁無釜之竈猶今之火鑪也桑乃箕星之精蠶食其葉吐絲可以供黼黻是木中之最貴而有用者樵彼桑薪卬烘於煁言取彼桑以爲薪不以烹蘋蘩炊黍稷而燎之於煁以取下體之溫暖諭幽王以元後而夷之與婢妾等貴賤倒置綱常淪棄使我心反側不得安也程泰之曰春初土脈初動木津未上農人持刀斧至桑下凡柯枝繁宻而相翳者倒垂亂行而不上逹者或又半枯半萎不能茂盛者悉皆刪剟不使分其正力據此則桑木之可爲薪者乃附枝朽條諭彼婢妾之輩止可供炊爨而不可以正位中宮也漢成帝欲立趙飛燕爲後劉輔諫曰腐木不可以爲柱卑人不可以爲主自漢而後明月悼心於搗素尙曰庶防黃金購賦於長門風斯下矣】

鼓鐘於宮聲聞【音問】於外念子懆【七感七到二切】懆視我邁邁【鼔擊也鼓鐘於宮則聲聞於外諭宮庭之事不可掩也懆懆愁不申也邁邁行不顧也我視王則懆懆而不樂王視我則邁邁而不顧】

有鶖【音秋】在梁有鶴在林維彼碩人實勞我心【鶖性貪狀如鶴而大長頸赤目頭髙八尺梁魚梁也鶖鶴皆以魚爲食然鶖之與鶴淸濁則有間矣今鶖在梁而鶴在林鶖則飽而鶴則饑矣幽王進褒姒而黜申後是養鶖而棄鶴也求其故而不得是以心勞而不得安也】

鴛鴦在梁戢其左翼之子無良二三其徳【鴛鴦觧見前失其耦則想念而死是鳥之有至性者乃爾獨無常徳何鳥之不如耶】

有扁【必顯必淺二切】斯石履之卑兮之子之逺俾我底【祁支切】兮【字書扁不圓噐扁石王乘車所履之石王后出入之禮與王同其登車亦履石故覩之傷感謂石性剛彊蹈借之則卑以比已爲正嫡小君王疏逺之則困頓也逺逺後而近褒姒底病不翅也蓋哀怨之極而反側於牀第間矣或謂石𨿽卑尙得蒙王踐履自嘆石之不如此亦有深致但於履之卑兮語气不順】

緜蠻

序微臣刺亂也【鄭箋微臣謂士也古者卿大夫出行士爲末介士之祿薄或困於資財則當賙贍之幽王之時禮廢恩薄大不念小尊不卹賤故本其亂而刺之以見王之不能卹下也朱康流曰周室之亂政教不修膏澤不下屢起徒役貧困老弱亦所不免其統率之長權不足以撫綏義不可以違忤惟以力之所能行其小惠而已序謂之刺亂者托防臣稱之言以見王之不能卹下也】

緜蠻黃鳥止於丘阿【音窩】道之云逺我勞如何飲【於鴆切】之食【音嗣】之敎【從】之誨之命彼後車謂之載之【興也說文緜微聯也蠻卽南蠻之蠻鳥音防細不絕如緜而鳥語不可觧又似蠻丘阿丘中之曲阿也我詩人指統率之長也托防臣述統率者之言曰黃鳥尙得止於丘阿而我長塗勞苦無以爲防我尙如此則在下者不知若何惟有飲食教誨盡其區區而已飲食卹其私情教誨勉以公義載之代其勞苦後車副車也謂之者命後車之人謂之也鄭端簡曰副車朝祭者曰貳車兵戎者曰倅車田狩者曰佐車皆謂之後車】

緜蠻黃鳥止於丘隅豈敢憚行畏不能趨飲之食之敎之誨之命彼後車謂之載之【隅丘中之一角峻處趨疾行也韓詩外豈敢憚行畏不能趨君子之告人也防其救人之急也婉】

緜蠻黃鳥止於丘側豈敢憚行畏不能極飲之食之教之誨之命彼後車謂之載之【丘側與丘隅不同隅是丘之一角丘側則在丘中之側矣極至也國語齊朝駕則夕極於魯國】

瓠�【葉石經作�】

序大夫刺幽王也【續序上棄禮而不能行𨿽有牲牢饔飱不肯用也故思古之人不以微薄廢禮焉嚴坦叔曰幽王君臣沈湎泆故此詩極言簡儉之意以刺之若曰誠茍在焉烹瓠燔兔可以爲禮何必酒池肉林長夜之飲乎】

幡【孚煩切】幡瓠�采之亨之君子有酒酌言甞之【賦也幡幡瓠葉生新之貌亨熟也以熟米和酢漬之以佐酒也君子指王酌挹酒而實之於巵甞試其味也君子有酒以此菹與客酌而甞之何等有味何等有禮物之厚薄又何論焉言語詞】

有兔【他故反】斯首炮之燔【汾幹切】之君子有酒酌言獻【虛言切】之

有兔斯首燔之炙【陟略切】之君子有酒酌言酢【才洛反】之有兔斯首燔之炮【蒲侯切】之君子有酒酌言醻【市周切】之【兔以首言猶魚以尾言斯此也斯首謂止此兔也以熱水去毛曰炮初殺時也爇之釡內曰燔烹煮也燒於火上曰炙炙之爲肉脯也末章復言炮殆自有一種烹煉之法非首章所云炮也甞者甞其旨否獻者以酒飲賔酢者賔旣卒爵酌以報主人醻者主欲醻賔先自飲以導之也幽王防酒佳殽徒供宮寢沈湎賢士大夫曽不得沾其餘瀝分其一臠故寓言於瓠兔若曰何時得被此禮乎茍得此是亦足矣】

漸漸之石

序下國刺幽王也【續序戎防叛之荊舒不至乃命將率東徵役久病於外故作是詩朱康流曰周時戎防與中國雜處大抵依恃險阻以爲巢窟春秋所書防濳盟唐西方之戎也伐邢入衛東方之狄也荊舒亦在周之東故曰東徵續序之說當不謬矣乃云久病於外詩中殊無此意是不得其所刺之故而彊爲之詞也爲將之略在於能暇不遑朝是不能暇也又在於知險不遑出是不知險也又在於應變不遑他是不能應變也將略不嫻一卒之力耳故命之曰武人入非其地戰非其時而又用非其人此詩所以刺也下國謂所經之國】

漸【士銜時銜二切】漸之石維其髙矣山川悠逺維其勞矣武人東徵不皇【遑石經箋疏呂嚴俱作皇下同】朝【音潮】矣【漸漸釋大作嶃嶃山石亷利不可踐履也維其髙者不獨漸漸而已又危峻峭防不可以登也山川悠逺維其勞矣者山窮則水水窮則山重重相間登山渉水不亦勞乎不遑朝矣者謂陟降之勞山嵐之气旣病且死莫保生還不得朝見天子也國家重閫外之任必命之將臣今出不聞歌采薇入不聞詠杕杜不過稱之曰武人其不堪甚矣】

漸漸之石維其卒【在律反】矣山川悠逺曷其沒【莫筆切】矣武人東徵不皇出矣【卒山顚也曷其沒言所登歷何時可盡也不皇出謂深入險阻不得出也】有豕白蹢【音的】烝渉波矣月離於畢俾滂【普郎切】沱矣武人東徵不皇他【音拖】矣【劉氏執中曰中國有豕純墨爲常南蠻有豕無非白蹄謂四足連豕皆白埤雅犬喜雪馬喜風豕喜雨豕之負塗曳泥其常性也因路多停潦故渉波而其足常白水患之多可知矣烝眾也離歷也月又離於畢則又將雨非以渉波爲雨兆洪範星有好風星有好雨好風者箕也好雨者畢也停潦尙多雨歇未久而月離於畢則又將滂沱而大雨矣此厭苦多雨之詞雨中履險徵夫所尢苦故不皇他及惟雨之憂耳】

苕之華

序大夫閔時也【續序幽王之時西戎東夷交侵中國因之以饑饉君子閔周室之將亡而作考史幽王止以廢嫡立庻致犬戎之禍並無西戎東夷交侵之事】

苕【音條又音韶】之華【音花】蕓【音云】其黃矣心之憂矣維其傷矣苕之華其�【葉石經作�】靑【音精】靑知我如此不如無生【興也爾雅苕陵苕圖經云陵霄花也老子萬物蕓蕓各歸其根蕓者繁盛之象黃乃苕華之正色鄭箋謂花衰則色黃非也華黃�靑見人之憔悴不如苕也】

牂【音臧】羊墳【音文】首三星在罶【音柳】人可以食鮮【上聲】可以飽【補茍切爾雅羊牡羒牝牂牂羊牝羊也墳大也牝羊本首小羸則身小而首大三星心星也罶觧見魚麗水靜星明苟中之魚微細可知故總承之曰人可以食鮮可以飽言苟且一食無望其餘也當是時觀諸陸產牝羊無孕見墳然之大首而已觀諸水族澤梁無魚罶中水靜見三星之影而已山童澤竭閭裏蕭條之象如比去魚麗無羊之世不甚逺哉陳才卿曰周初興時原膴膴堇荼如飴不論甘苦物皆甜羙及其衰也物色凋耗蕭然在目此气運所致故不覺其言之慨切也】

何艸不黃

序下國刺幽王也【戰伐不息徵兵下國下國之民愁怨而作此詩】

何艸不黃何日不行【葉抗】何人不將經營四方【賦也將者負囊荷戈而行也經營謂往來道路】

何艸不【如字又胡勻切】何人不矜【俱倫切又古頑切】哀我徵夫獨爲匪民【彌延切又如字赤黑色艸至冬則黃者變而黑腐矜鰥也無夫婦之樂故曰矜哀我徵夫獨非民乎若以民視之則不宜虐之如禽獸矣孔氏曰气則經歷寒暑物則革變死生日月長久徵行不息是其所以怨也艸之黃非獨言時候之久語云兵之所過荊生焉蓋野無靑艸田野蕭條之象】

匪兕【音似】匪虎率彼曠野【上與切】哀我徵夫朝夕不暇【後五切承上章匪民言徵夫匪兕匪虎何以使循曠野而朝夕不得暇也率循也曠野空濶寥廓之地】

有芃【薄紅扶東二反】者狐率彼幽艸有棧【土板切】之車行彼周道【狐車隔句一韻艸道隔句一韻興也芃狐尾綏綏之象狐艸行艸宿率彼幽艸得其所也棧車役車也所以載黍稷負農器者今奔走於道路失其所矣詩說苕華言國家衰防人物凋耗民不聊生天運窮矣何艸不黃言役使繁數徵行勞苦上之視民如禽獸人事極矣周室至此其不可爲矣或問刺幽王之詩何以其多若此曰幽王以文武成康相傳之天下一旦身弒國滅忠臣孝子創巨痛深故不禁其長言之也潘笠江曰予誦小雅之終而思陰陽兩端周流宇宙消息升降之序气機運乎天者治亂興亡之迹人事運於下者气運推移若有成數人事變動絕無常儀故天定勝人人定亦勝天使幽王之後有爲宣王者恐懼修省振弱扶傾則王業可興蒸民常武之詠寜無嗣音者乎惜哉東周之君不復能振故曰王者之迹熄而詩亡詩亡然後春秋作孔子作春秋托始於平王蓋深尢之也】

待軒詩記卷五

欽定四庫全書

待軒詩記卷六

明張次仲撰

大雅

文王之什

文王

序文王受命作周也【作造也造周之王業猶康誥言肇造區夏也此詩大要言周有天下在文王之徳而成王保天下在法文王之徳也文王時未嘗稱王而曰文王者推本之詞史遷因詩書有受命之語因謂文王受命稱王而斷虞芮之訟則誣矣】

文王在上於【音烏】昭於天【如字又鉄因切】周𨿽舊邦其命維新【蕭前切又如字】有周不顯帝命不時【上紙切不顯不時楊用修陸子淵俱讀作丕蓋古字省文如亨享女汝之類皆是】文王陟降在帝左右【羽已切賦也此形容文王鑑臨之神以動成王之聽其語莊嚴鄭重爲一篇領袖曰在上尊之也親之也於嘆美詞昭明也於昭於天言美哉如日月之經天也周自后稷以來其邦舊矣而天之命周有天下則維新蓋非有所承襲授受也周家其丕顯乎言王業浸盛也天命其丕時乎言適當其時也文王何以能致此哉由其平日注精凝神升降進退常在帝之左右故能致維新之命而丕顯丕時也徳有愧於天其神必且磨滅今曰於昭則徳丕顯矣命不適當其時舊邦未必生色今曰維新則命丕時矣凡人說到在帝左右便驚疑不信不知頭上卽天腳下卽地人與天地頃刻不離人特汨沒於利欲精神散亂似天地與人相逺若時時戒懼天地鬼神森然羅列不可度思矧可射思所謂在帝左右實事實理非虛語諡法經緯天地曰文道徳博聞曰文】

亹【音尾】亹文王令聞【音問】不已陳錫哉周侯文王孫子【奨裏切】文王孫子本支百世凡周之士不顯亦世【此言文王徳澤之逺亹亹黽勉不已之意令善也聞聲譽也陳徧錫賜也哉語詞侯維也本大宗支支子士謂周之諸臣言文王之徳不已令聞亦不已徳盛如是故上帝敷錫於周惟在文王孫子言乎本宗則百世爲天子言乎支庶則百世爲諸侯不獨此也凡周之臣子亦世世不顯天之錫文王者至矣要皆從亹亹中來非可僥幸而得周之子孫其可忘所自乎何黃如曰殊本於支則名分明以支扶本則气勢厚有本有支所以百世哉字左傳皆作載始也今依李氏作語辭解亦自有味】

世之不顯厥猶翼翼思皇多士生此王國王國克生維周之楨濟濟多士文王以寧【子禮切此述周士之盛猶謀也翼翼恭敬也思語詞皇美楨榦也築墻所立之木爲榦濟濟盛貌周之士世世相傳其徳甚顯其爲君謀事翼翼然忠敬美哉眾士生此周王之國也惟周王之國能生此眾士也生此王國天生之也王國克生文王教化作成之也墻恃榦而立國亦恃榦而立此多士爲國之楨榦故文王賴之以寧多士本由文王敎養而生而文王之國又賴多士以安猶人勤於菑田適以自養樂於植材適以自庇魏仲初曰生此王國二句亦見天之錫周處漢髙起丰沛光武起南陽功臣多出故地興王名世間气鐘生非偶然者】

穆穆文王於【音烏】緝【七入切】熙敬止假【古雅切】哉天命有商孫子商之孫子其麗不億上帝旣命侯於周服【蒲北切此述文王以敬徳受命而代商穆穆靜深之意少儀言語之美穆穆皇皇曲禮天子穆穆諸侯皇皇鄭注皆以爲容止之貌蓋由外而窺其內也於嘆詞緝繼續熙光明止語詞假大麗數億十萬侯維服臣服也靜深之文王念念相續惺惺不昧而總歸於敬敬者聖人之至徳要道也能敬則萬善俱全足以格天受命矣大哉天命數句是感慨興亡之語有卽有周有夏之有大哉天命此助祭者皆有商孫子也商之孫子其數不可以億計上帝旣命則皆臣事於周可不畏哉下章申言其意】

侯服於周天命靡常殷士膚敏祼【音貫古亂切】將於京【居良切】厥作祼將常服黼【音甫】冔【音許】王之藎【音燼】臣無念爾祖【此述殷士祼將之事以爲戒字書膚篤厚敏聰慧祼灌也宗廟之祭以祼爲主謂以圭瓉酌郁鬯獻屍屍不飲灌地以降神也將進也祼將言王祼而助送圭瓉也京周京作行也謂行灌將之禮也常服猶云舊服卽黼冔也黼白與黑也解見采菽黼繡於裳祭服不止於黼舉一以見其餘耳冔殷冠名先代之後統承先王作賔王家所以尊其先世受命之君俾承祀而不廢且示天下公噐又使時君常以覆車爲戒也王成王也方言秦晉之間炊薪不盡者爲藎藎余也余臣謂小臣戒王而獨呼小臣者猶虞人之箴曰敢告僕夫云爾無念念也爾祖謂文王此言天命有徳則存無徳則去其靡常如此故殷士有惇厚之徳英敏之材皆祼將於京矣其祼將也服黼冔之常服服猶昔日之服而祭非昔日之祭觸目警心甚可畏也故呼其臣告之曰爾軰豈得不念爾祖乎若不念則又將服周服而祭於他人之廟矣此周公痛哭之語李心水曰此二章一以商之子孫引來照本支百世之榮一以殷士膚敏引來照周士傳世之顯杞商周一興一亡兩兩相照無非敎他鑑彼法此能鑑殷正是念祖警策處】

無念爾祖聿【於必切】修厥徳永言配命自求多福【筆力切】殷之未喪【息浪反】師克配上帝宜鑑於殷駿命不易【以豉切此戒成王念祖而鑑殷聿發語詞永言心口常自語也配合師眾鑑鏡也鏡照物知美惡故以殷爲鏡駿大學作峻大也不易者得之不易守之亦不易也念祖必須修徳求福全在配命文惟得民遂能得天殷惟喪師遂至喪命不易若此可不鑑哉徐扈曰先人以業貽子孫能必其克保哉能保與否後人責也故曰自求多福自求二字見皇天無親祖宗無權殷未喪師數語意甚含蓄不說到子孫覆亡益見其辭之凜凜吳靜腑曰從來說者謂此詩凡八言命獨此配命命字以理言餘皆以福祚言愚謂文王緝熙敬止假哉天命卽是文徳與天命配處則此永言配命卽是配此天命此天命關系天下甚大故曰峻此命在人主心上凝承甚防故曰配人主心上凝承不永便與此命配合不來故曰靡常又曰不易殷之克配上帝亦配此命也若以配命單作天理之命則配上帝之配豈與配命配字有二乎】

命之不易無遏爾躬【姑居員二切】宣昭義問有虞殷自天【鉄因切又如字】上天之載無聲無臭【初尢反】儀刑文王萬邦作孚【房尢反此申上六章鑑殷法祖之意遏絕也天命不易無至爾身而絕也宣明也布示也昭光著也義問以義理問諸老成人也宣昭義問所謂明四目逹四聰以天命之大非小知偏學所能與也有又虞度載事也無聲無臭謂虛而莫測也儀象其儀刑法其事作起孚信也作孚心悅誠服咸起而信之也言旣宣昭義問矣又揣度殷之所以興亡者皆由於天欲配命必須法天天無聲臭何以法之哉文王一天也儀刑文王則天徳全矣萬邦有不作孚者乎所以然者上帝無心以萬邦爲心文王無心亦以萬邦爲心故敬天者勤民之本而勤民者敬天之實也知此則知所以法文王矣陳行之曰首章以天字起此章以天字結殷以有徳興以無徳亡此何難度亦何須度所謂度者是度殷之徳何如合於天而天獨眷之於始何如不合於天而天獨棄之於終則修徳祈天亦可以自決矣姚承庵曰儀刑文王非獨摸擬其外而已注想之眞見羮見墻體行之實亦步亦趨必學其緝熙敬止者然後無愧於文王能法文王則上天之事度可也不度亦可也何必求之於天哉鄒肇敏曰周室方新之命卽商邑已陳之命而今日天所降喪之殷卽異時天所保艾之殷殷禮陟配天歷年久矣其在於今麗億在廷何如本支之奕葉膚敏在廟何如周楨之贊襄冔黼祼將見爲假哉可見爲靡常亦可倘未能亹亹如文厥徳旣墜爾躬是遏其爲喪師之續不難矣非儀刑文王孚乃萬邦其何以固其嘉師永保駿命而慰在天之靈哉眞景元曰周至成王再世耳公已憂其命之不延讀無遏爾躬一語至今猶使人震懼況周公親言之而成王親聽之乎亦猶堯之告舜曰天祿永終以後世言之必以爲不祥之語而古者君臣更相告戒不諱危亡如此斯其所以不危亡也淩初成曰此篇詩體首尾相銜王元美謂曹子建白馬篇祖此】

大明

序文王有明徳故天復命武王也【此周公追述發祥之自以戒成王故原周之成武功者以其有聖子原周之生聖子者以其有聖後而聖後之生又以王季文王修徳格天之故周家之興豈偶然哉孫文融曰此詩專爲頌兩母而作故敍其來歷獨詳文徳武功無非見兩母貽福之隆按此中言母徳後言佐命綿詩前言內助後言四友俱是創業大關系可想老臣陳戒苦心】

明明在下赫赫在上【辰羊切】天難忱【市林切】斯不易維王天位【讀】殷適【音的】使不挾【子爕子協二切】四方【賦也首章先論天人之理及殷亡之由爲美文武張本明明在下君之善惡不可掩也赫赫在上天之予奪爲甚嚴也天人相與之際若此故天命不足信王位不易居紂居天位非列侯藩國之類又屬殷適非支庶承祧可比四方是其故物曽不得挾而有之若有使之然者天之難信若此可不畏哉忱信斯語詞適與嫡同挾猶持也維字大有關系蓋凡有身有家者其事皆不易勝然其興亡止於身耳家耳王者威命靈爽與區區有身家者不同故其威福之及於天下者大而不善居之其受禍亦獨慘】

摯【音至】仲氏任【音壬】自彼殷商來嫁於周曰嬪【音頻】於京【居良切】乃及王季維徳之行【戶郎切】大【音泰】任有身【戶羊反】生此文王【此遡文王之所從生也摯國名在今河南汝寧府仲次女氏任謂其氏任也湯國號商盤庚都殷因稱殷商摯在殷商畿內故曰自彼殷商自女家言曰嫁自夫家言曰嬪嬪者婦人之美稱一事而分言之也京周京也王季文王之父季歷追王之故稱王季及與也有身懷孕也言摯國次女任氏從殷商畿內來嫁而爲婦於周京乃與王季維徳是行更無他事太任有身生此文王此字有味言其爲周家開創之主非尋常人也嗟乎累世相傳之嫡嗣天不使之挾四方而摯之仲女來嫁於周生子生孫享八百年之天下豈非一大因緣不可測度者哉陳氏曰聖賢之生不偶然也有配耦之賢而後有嗣續之賢故詩推本聖賢之生往往遡其從來如生民言稷而及姜嫄此言文王而及太任下章言武王而及太姒其意深矣摯仲氏任系其父而言太任繋其子而言此作詩書法焦弱侯曰易未濟震用伐鬼方郭璞謂震乃】

【摯伯之名太任父也】

維此文王小心翼翼昭事上帝聿懷多福【筆力反】厥徳不回以受方國【越逼反此言文王之徳天人所與也翼翼恭愼貌昭明也精白其心以事帝無分毫之昏蔽也懷思念不忘也聖人視現在之福恆恐不足以保其有故常常勤諸懷抱而不敢忘也回轉也不回者終始以之毫無轉移之意以受方國者以此而受四方諸侯之歸附非有他術以招來之也】

天監在下有命旣集【昨合切】文王初載天作之合在洽【音峽又音合】之陽在渭之涘【音俟葉羽已切】文王嘉止大邦有子【承上言文王事天如此故天眷顧而爲之生嘉耦焉監視也命卽君天下之命已事曰旣集聚也載年也作者經營成就之謂合配耦也洽水名在同州夏陽縣水北爲陽渭解見秦風渭陽涘厓也洽陽渭涘莘國也卽所謂大邦也嘉昏禮也止語詞子太姒也天監視在下之人其命旣集於周矣但不昌厥嗣何以承命不定厥配何以昌後故於文王初年而黙定其配於洽陽渭涘之間將昏之期大邦有子此所謂天作之合非人所能爲也按孔疏鳥止謂集是集有廻翔審定之意不敢輕屬】

大邦有子俔【音峴牽徧下顯二切】天之妹文定厥祥親迎【魚敬切】於渭造【音慥】舟爲梁不顯其光【俔譬諭也俔天之妹猶言天上碧桃非凡間人也文禮也祥善也謂親迎之期文定厥祥以禮文定親迎之期卽納幣也造舟爲梁者比船於水加板於上卽今之浮橋也後世以文王所用遂以爲天子之禮親迎之際禮文赫奕故曰不顯其光】

有命自天命此文王於周於京纘女維莘長子維行篤生武王保右【音祐】命爾爕伐大商【此卽上文之意而申衍之猶古詩換章疊句之體纉繼也莘大姒國長子長女也行嫁也篤厚也篤生武王言聚集山川之靈气而生也將言篤生武王之故又推本而言之曰天旣命文王於周之京矣而克纉大任之女事者惟此莘國以其長女來嫁於我篤生武王保之右之命之而使之順天命以伐商也右助爕和也徵伐非中和之事而曰爕伐者謂順天應人純是太和之气朱康流曰郡國志云郃陽南有古莘國羅蘋以莘爲虢地卽國語所云神降於莘者是按虢卽今陜州去郃陽甚逺非其地也祗因公谷以下陽爲夏陽遂誤以秦之夏陽爲虢之夏陽耳】

殷商之旅其防如林矢於牧野【掌與切】維予侯興上帝臨女【音汝】無貳爾心【旅野汝隔句一韻林興心隔句一韻旅眾防聚也如林言眾而不爲用也矢誓也牧地名在朝歌南七十里今爲河南汲縣按侯諸侯興起也爾女謂相從伐紂者維予侯興自諸侯而興不無以臣伐君之歉武王灼見天意所在紂師𨿽眾不足畏我𨿽侯位不爲歉故稱上帝臨汝無貳爾心以鼓三軍之銃而一其志茍有一念之私不無膽怯豈能自信如此維予侯興三句是自矢以誓師之詞】

牧野洋洋檀車煌【音黃】煌駟騵【音原】彭【音旁鋪郎切】彭維師尙父【音甫】時維鷹揚涼【音亮】彼武王肆伐大商防朝淸明【葉芒上章是陳兵時事此章是交兵時事洋洋寛廣也檀車檀木之兵車煌煌謂車上之飾鮮明也駵馬白腹曰騵周人尙赤戎事乘騵彭彭彊盛也師尙父太公望爲太師而號尙父鷹揚如鷹之飛揚也鷹鳥名爪剛觜利能擊羣鳥故借以爲諭涼佐也肆遂也縱也爕伐言其徳肆伐言其威防朝防戰之朝戰地寛廣兵車鮮明馬又彊盛尙父佐武王爲上將以甲子昩爽與紂戰不崇朝而誅紂天下乃大淸明無復濁亂漢書王莽傳引詩云時維鷹揚亮彼武王師古注亮助也沈仲容曰詩詠一代之徳莫備於大明其鋪張家世遡流窮源粵自王季而太任而文王而太姒而武王而尙父見其夫妻之同徳焉見其父子祖孫之同徳焉見其姑婦之同徳焉見其君臣之同徳焉八百年之基業不待卜而定矣】

緜

序文王之興本由太王也【追述太王遷岐以開王業文王因之以受天命故曰文王之興本由太王也人主惟念祖宗創業之艱庶不墮其先業故周公戒成王自祖宗防時推到日後興王極其詳委】

緜緜瓞【音絰】民之初生自土【音杜】沮漆古公亶【都但反】父【音甫下同】陶復【音福】陶穴【戶橘反】未有家室【比而賦也首章述太王初居豳之事緜緜不絕貌有二種大者曰小者曰瓞蔓近本者必小至末則復大諭周至太王文王而復興也民者遷岐之民生者生聚之生自從土地也漆沮二水名水經漆水出杜陽縣北入於渭沮水出直路縣東入於渭民之初生自土漆沮言周人生聚在此漆沮之地也亶父卽太王以其年世久故稱古公猶言先公也陶者掘取其土陶之而累土爲屋謂之復陶之而鑿土爲坎謂之穴或爲復或爲穴皆陶而後成故曰陶復陶穴若是者蓋因播遷之際未有家室而野處也爾雅宮謂之家其內則謂之室嚴坦叔曰此詩言沮漆指豳國是漆沮之上流也下文言周原傳以爲漆沮之間指岐周是漆沮之下流也】

古公亶父來朝走馬【滿補反】率西水滸【音虎】至於岐下【葉戶】爰及姜女聿來胥宇【賦也此與下章述太王相宅卜居之事後四章定民居立廟社乃實事也朝早也來朝走馬當朝時走馬而來言其早且疾也率循也滸水涯指漆沮二水之側也爰於及與也姜】

【女謂太姜聿皆胥相宇居也胥宇相與同居也此言太王相宅而及太姜者著太姜之賢也岐山在今鳳翔府岐山縣東北山有兩岐故名卽天柱山】

周原膴【音武】膴堇【音謹】荼【音屠】如飴【音移】爰始爰謀【謨悲切】爰契我曰止曰時築室於玆【津之切此下數章言創業時綜理艱難正後王所當深念者周地名廣平曰原漆沮間之沃土也膴無骨臘膴膴言其地之肥美堇美菜茶苦菜飴餳也如飴言美】

【苦俱佳大抵風气之美惡略見於山川而精蘊之祕藏可徵於生物居以生物爲本有生物則有生民衛文公徙居楚丘曰降觀於桑亦是此意太王見此地可居於是起意而圖之謂謀及乃心也又謀之於眾謂謀及卿士也又契其而卜之謂謀及卜筮也爰始爰謀言己見不如人見之爲詳爰契我言人謀不若神謀之爲審止者居於此也時者土功之時曰止曰時謂龜之兆告以宜於此地居止又告以宜於此時興築兆如此築室於玆無煩再計矣字書契所以然火而灼者也周禮箠氏掌共燋契】

廼慰廼止廼左廼右【羽已反】廼疆廼理廼宣廼畆【滿彼反】自西䢐東周爰執事【上止反自此至第七章

先民事而次宗廟首宗廟而及宮室門社此經綸之次第廼相繼之詞慰撫綏之也止奠安之也左右公宮居中而民居左右也民居旣定則治田裏廼疆以正經界廼理以分土宜廼宣以道溝洫廼畆以度廣狹民居田事旣皆安輯於是民從漆沮之水東往岐山之下而居焉岐在豳東四百里自西䢐東由水滸之西而東至於岐也周徧執事執田事也民性安土舎故就新或易悔倦令樂於趨事見太王處置得宜能得民心也】

乃召司空乃召司徒俾立室家【葉姑】其繩則直縮【音宿】版以載【節力切】作廟翼翼【乃與廼通定邑居民必先量度地理司空掌營國邑故先召之營度旣定然後致眾庶興工役司徒掌徒役之事故次召之俾立室家宗廟堂寢門社皆在其中對上未有家室而言繩索也審曲靣勢直必以繩其繩則直言更無邪曲也縮束縛也版築墻障土之板以索束板投土築滿則升下而上以相承載也翼翼軒翥整飭如鳥之飛而布翼也獨舉作廟者君子將營宮室宗廟爲先朱晦庵曰人君國都有如井田畫爲九區靣朝背市左祖右社中區則君之宮室宮室前一區爲外朝】

【凡朝會藏庫之屬皆在焉後一區爲市市四靣有門左右各三區皆民所居而外朝一區左則宗廟右則社稷此都邑規模之大槪也】

捄【音俱】之陾【音仍】陾度【音鐸】之薨薨築之登登削屢馮【音慿】馮百堵皆興鼛【音羔】鼓弗勝【音升此承上縮板以載而言見人心之樂於趨事也捄盛土於噐陾陾眾也度納土於板中薨薨度土聲登登以漸而髙削刮削也墻成脫板刮削其堅凸以就平直也削屢重復削治也馮馮削土聲五板爲堵百堵皆興謂所治非一室而羣力畢集垣墻並舉也鼛鼓大鼓也長一大二尺爲鼓役事而設人心競勸鼓𨿽急如不能相赴者然形容太王得人心如此】

廼立臯門臯門有伉【音抗若郎反】廼立應門應門將【音鏘】將廼立冢土戎醜攸行【葉杭臯門在宮之外郭之內伉髙貌王之正門曰應門謂朝門也將將嚴正也太王時未有制度特作二門其名如此及周有天下遂尊以爲天子之門而諸侯不得立焉天子曰大社諸侯曰冢土山頂之髙起者爲故借以爲名其制崇土爲壇植木爲主而不屋所以通天地之气也戎大醜眾也凡動大眾必告於社而後行故曰戎醜攸行蓋隠然盛治威嚴之梗槪矣故遂以昆夷之喙接之】

肆不殄【田典切】厥慍亦不隕厥問柞【音昨】棫【音域】拔【蒲蓋切從犮】矣行道兌【吐外徒外二切】矣混【音昆】夷駾【音兌徒對反】矣維其喙【許穢反】矣【太王遷岐原避狄難故終之以此肆故也承上起下之辭殄絕慍怒隕墜也小聘曰問柞櫟樹棫白桵拔去其根兌悅也混當爲昆字之誤駾馬疾行貌喙口也張喙而气喘也奔趨者其狀如此四矣字見不期然而然之意不絕慍怒昆夷之心內爲之備也然新遷之國未能與外防較亦不廢其聘問鄰國之禮外與之和也外和內備待外防之道盡矣昆夷所以敢爲患者恃其深林大麓之中路岐阻塞人不易入耳今柞棫拔去道路平安則生齒漸繁歸附自眾昆夷時或一來維有抱頭鼠竄喘息不暇而已此皆太王之事鄭氏以爲文王者非也按混夷卽犬戎也其後周室東遷卒受困於犬戎因知先世之所以戒嚴詩人之所以賦詠工人之所以歌奏俱不可已國家當寖昌之運必有不可逼視光气使遐邇畏服】

虞芮質厥成文王蹶【音媿】厥生予曰有疏附【葉符又切】予曰有先後予曰有奔奏予曰有禦侮【葉莫侯虞芮二國名虞在陜之平陸芮在同之馮翊平陸有閒原虞芮之所讓也質就而正之也成平也就而求其平心以斷也虞芮爭田往質於文王見周人之相讓也恥之遂讓田而去蹶顚躓也率下親上曰疏附率疏者令親附也相道前後曰先後言引於前而翼於後也諭徳宣譽曰奔奏宣揚聲譽使天下奔走趣附也武臣折衝曰禦侮謂有以弭敵人之覬覦也按正義謂紂聞文王斷虞芮之訟後又伐防伐密須伐犬戎三伐皆勝而始畏惡之拘於羑里然則文王正以虞芮質成取忌幾於履虎遭咥故曰蹶厥生蹶之爲言僵也與死爲鄰之謂又雲散宜生南宮括閎夭三子學頌於太公遂與三子見文王於羑里獻寶以免文王予曰四言乃文王當日之語而太公散宜生南宮括閎天又適符四友之數文王自幸其脫虎口而歸功四臣意謂羑里之囚幾喪其生矣幸而得免人或謂予盛徳所致而予則自知之皆疏附後先奔走禦侮之力故一則云予曰再則云予曰凡三四而不覺其煩也此是詠文王所遭之不幸與前所言避狄遷國總見周家創業艱難以動繼世者之警戒也作詩者其有憂患乎前歷敍太王之事而終之以文王學者見其前後不相屬如歐陽公亦漫爲文人贊賞之語不知序原謂文王之興本由太王故章法如此世人妄立議論皆因不讀序之故右三詩乃兩君相見之樂左傳所謂及文王之三皆周公所作以戒成王者蓋歷其先王積累徳業之盛以見成王任大責重不可不謹戒而保守之後世因諸侯朝見燕享必歌奏以昭先徳於天下亦以致儆焉此雅所以爲大也】

棫朴

序文王能官人也【國之大事在祀與戎左右奉璋則俊乂之士得其職矣六師從之則材武之臣盡其力矣故曰能官人後二章推本文王之教育而責成於成王也】

芃【音蓬】芃棫【音域】朴【音朴】薪之槱【音酉】之濟【上聲】濟辟【音壁】王左右趣【此茍切】之【興而比也此言文王用材不棄微小山善養木資薪槱焉國善養士稱任使焉此立言之義也芃芃短小而盛貌棫白桵音緌朴枹木枹音包蓋叢生之木柞櫟之屬也薪析之以爲薪槱積之以待燎濟濟者整肅之意辟王謂文王從後尊稱之詞趣言諸臣疾速趨事詩謂叢細之木可用以爲薪又可積以待用諭文王用人或隨材而用或蓄以待用𨿽防不棄況其大者乎故文王濟濟然端拱無爲而左右之人趨而事之也】

濟濟辟王左右奉璋【音章】奉璋峨【音我葉魚覊切又如字】峨髦士攸宜【如字又牛何切賦也祭統君執圭瓚祼屍大宗伯執璋瓚亞祼諸臣則又助祼將之事故曰左右奉璋璋圭之半體也合之則成圭祭祼之禮有圭瓚有璋瓚瓚如杯盤用圭爲之謂之圭瓚用璋爲之謂之璋瓚峨峨衣冠壯偉之貌髦俊也奉璋峨峨髦士攸宜言如此衣冠之俊奉璋方爲相稱而爼豆生色按周禮注云惟宗廟有祼天地至尊不祼故此祼事言祭宗廟也】

淠【音譬匹世切】彼涇【音經】舟烝徒楫【音集】之周王於邁六師及之【興也一心共濟莫如同舟故以舟楫起興淠舟行貌涇水名出安定卽今陜西平涼府烝眾也徒從役之人楫以櫂撥水也周王謂文王於往邁逺也謂出兵徵伐也二千五百人爲師六師卽六軍也天子六軍文王爲西伯奉王命䢐徵故亦得抽調六師及猶汲汲也言將卒一心如恐弗及按詩人指山川皆以土地所有者言之若文王始居岐則稱渭水後居丰則當言丰水涇非耳目所及而言涇者蓋述行師時所見兵貴信速乘人不及而用其朝气心動而疑猶舟無楫而渉險則無及矣六師及之見其信而且速】

倬彼云漢爲章於天【葉神又如字】周王壽考遐不作人【如字又葉然倬髙明貌雲山川之气漢天河見在箕鬥二星之間章文章按云之光彩非一防綴天河兩相暎發故曰爲章於天文王九十七乃終故言壽考遐何也作鼔舞也作興人材不在督責惟精神意气之間自有感動云漢經天令人神明開朗鄙吝都捐豈非作人妙用然非欲速可致云漢千古爲昭聖人久道化成非文王九十七歲之壽亦不能作人至此】

追【對回反】琢【陟角反】其章金玉其相【如字】勉勉我王綱紀四方【玩上文言壽考作人此責成於成王欲其法文王故上稱周王此稱我王也天文莫大於云漢物華莫美於金玉人工莫精於追琢追雕也金曰雕玉曰琢章文采相本質其章則追琢其相則金玉此非可鹵莽而得也我王勉勉不已則精神震動足以提挈天下之人心大者綱舉小者目張無不則而象之矣綱者网之繩紀者网之目前王作人如雲漢之在天后王作人如追琢之於金玉故前王得之穆穆而後王不可以不勉勉也李瞻韋曰文王事殷卒世未有王號棫朴之稱辟王蓋後人追詠之似也然左右奉璋六師於邁非王者之禮樂徵伐乎虛遜其名而實僭其事文王不敢出也旣無其事而虛飾其詞詩人不必然也然則詩中凡稱辟王周王皆武成後事不可泥壽考二字指爲文王傳不曰武王末受命乎周王壽考非武王而誰按此說亦有意理故附錄於此】

旱麓

序受祖也【言祭而受釐於祖也前三章言其徳之愷悌自足以致福祿後三章乃祭而受釐之詞惟其徳自足以致福祿故求之而不爲諂受之而不爲幸】

瞻彼旱麓榛【音臻】楛【音戶】濟【子禮反】濟豈弟【音愷悌下同】君子幹祿豈弟【興而比也旱山名漢書地裏志漢中郡南鄭縣旱山沱水所出東北入漢漢中與鳳翔府接壤卽古岐周地麓山足也山髙大則麓之气深厚气深厚則艸木茂盛榛似栗而小可供籩實楛似荊而赤可以爲箭濟濟茂盛貌君子文王也玩詩不言山而言麓不言松柏而言榛楛蓋謂人君不以髙危峻絕自處而以謙抑卑下爲心人人得而親近之無所懸隔人人得而取給之無所禁限此其爲豈弟孰加焉受祖者必有徳以受之文王有豈弟之徳故其幹祿也亦以是豈弟幹祿非文王之心詩人言幹祿者謂在我有以致之猶曰自求多福云爾非有心求之也豈弟樂易之謂樂則不憂易則不險此句最重世間種種福祿不過和气之所凝成故嚴厲乖戾則愁慘叢生溫良易簡則太和凝聚周家世以樂易爲徳故其子孫之求福也亦遵是樂易而已其諸異乎人之求與】

瑟彼玉瓚【才旱反】黃流在中豈弟君子福祿攸降【乎攻切此章以其器之美者味必美興徳之盛者福必盛瑟縝宻貌玉何以言縝密蓋謂其堅潔無瑕疵可指也玉瓚圭瓚也以圭爲柄黃金爲勺靑金爲外而朱其中靑金爲外想卽今之法藍也黃流郁鬯也釀秬黍爲酒用郁金艸煮而和之使芬芳條鬯以瓚酌而祼之其色黃故曰黃流寶器不薦於防味黃流不注於瓦缶盛徳必享於祿壽福澤不降於淫人故言豈弟君子福祿攸降上云幹祿是我有以感召之此言攸降是天有以錫予之惟豈弟之徳上升斯福祿之恩下降也殷王帝乙之時王季以九命作伯於西受圭瓚秬鬯之賜周之進伯自王季始蓋王季受之於殷而文王受之於季也味詩理此章宜在鳶飛戾天之後想系錯簡】

鳶飛戾天【如字又葉神】魚躍於淵【如字又一均切】豈弟君子遐不作人【葉然又如字鳶飛魚躍不知其所以然而然君子作人獨以天性相感發使之手舞足蹈而不知亦如鳶魚之飛躍而已天性卽豈弟也全重在愷悌上雷霆一發港底震動此之作動於气也君子作人豈如是哉呂伯恭曰作人之盛至於如鳶飛魚躍非積累薫陶久且熟者不能其來蓋有自矣此序所謂受祖也遐何也遐不作人言豈弟君子豈有不作人之理此以天地之化興聖人之化詩之以意興者】

淸酒旣載【節力反】騂【息營反】牡旣備【蒲北反】以享以祀【逸職反】以介景福【筆力反賦也前三章言其理此章始言祭而受釐於祖之事淸酒淸潔之酒旣載謂己在尊中也騂赤色周所尙也備者豫備非取具臨時也祭祀之禮先爲淸酒次爲擇牲故舉此二者享獻也以獻享行祭祀之禮也介字之解多端禮記主有擯客有介所以通賓主之情以介景福言以己情告之於祖而求其福也】

瑟彼柞棫民所燎【音料力召切】矣豈弟君子神所勞【去聲力報切】矣【興而比也末二章申介福之事言以徳受福理有固然無可疑者木理縝宻曰瑟芟艸燒之曰燎勞者敍其勤以答也言眷顧保愛使得爲善之利蔣悌生曰詩人以玉瓚黃流興豈弟宜也柞棫防賤之物乃托興取義何哉柞棫之爲物叢生茂密人得而取之無有禁限時時而薪之無有或窮借使松柏梓楠之髙大民欲薪之固不可得苟得伐而爲薪則今日斧斤而明日濯濯矣又安能資民用哉】

莫莫葛藟【力軌反】施【音異以豉切】於條枚【莫回切】豈弟君子求福不回【莫莫柔蔓之狀施者纒擾之義枝曰條榦曰枚葛藟施於條枚纒緜固結不可解散諭君子以豈弟求福眞切篤至無有他念黃東發曰舊以回爲邪非也回乃入於邪之所自始人心初何嘗不正直一旦禍福在前計較之念一起卽爲回轉自謂枉尺直尋茍濟目前不知一有回轉卽入於邪不可復返自古敗名喪節之士如此類多矣學者讀求福不回一語可以銘心而誓之終身也唐士雅曰棫朴言人心之歸附此詩言天神之降福總以見文徳之盛也】

思齊

序文王所以聖也【言文王之聖皆聖母之所教育也通篇皆言聖母之徳周公儀刑文王而推本其由來於此】

思齊【音齊】大【音泰下同】任文王之母【莫後姥罪滿補三切】思媚周姜京室之婦【蘇後房詭奉甫三切】大姒嗣徽音則百斯男【尼心切賦也將言聖母之徳逆遡而上以至於太姜見壼範之由來者逺也思語詞齊敬也以婦徳之端莊言媚順也以婦道之和順言太任王季之妃周姜太王之妃太姜也太姒文王之妃后妃也嗣繼也琴節曰徽徽音言調和如琴音也家庭之間調和爲貴舊謂太任媚於太姜者非也齊者太任之徳媚者太姜之徳婦道盡於此二字矣文王之母京室之婦言其名實相稱卽所謂徽音也太姒嗣之則百斯男仁者必有後如此百男舉成數而言春秋傳管蔡郕霍魯衛毛郜雍曹滕畢原鄷郇文之昭也並伯邑考武王爲十八人】

惠於宗公神罔時怨神罔時恫【音通】刑於寡妻至於兄弟以禦於家邦【悲工切公恫邦爲一韻此與下章正言其思齊之徳惠順也宗公宗廟之先公神卽指先公之神罔無也子孫顚覆厥徳先人憾之曰怨子孫愚癡不省先人惜之曰恫罔時怨罔時恫言無有怨之時恫之時也惠於宗公言事先刑於寡妻言啟後刑法也寡妻周公自言其婦猶言寡小君也此周公沐浴教化親切有味之語兄弟指管蔡諸人而言禦治也如禦車然故曰禦家邦之難治必始於兄弟兄弟之不和必始於妻子妻子正兄弟宜則禦家如輕車熟路無不從心矣婦人不與外事而言禦家邦者閨門之中萬化所從出也】

雍【雝石經作雍】雍在宮肅肅在廟【葉貌】不顯亦臨無射【音亦】亦保【葉妙鄭本合下二句爲一章雝肅事先啟後之根本臨保又雝肅之根本雝雝和也肅肅敬也雝雝常如在宮宮者和之地也肅肅常如在廟廟乃敬之地也不顯人所不見臨如鬼神之臨其上射舊通作斁今如本字解閨門之內彈射所不及故曰無射保抱持之意𨿽無彈射而惟恐心之放逸也二句卽戒愼不睹恐懼不聞之意后妃上配至尊神人之主如前章所載神人孚格可得爲主之道矣欲求所以孚格者當於此章觀之】

肆戎疾不殄烈假【古雅切】不瑕【葉奚亦切】不聞亦式不諌亦入【葉如式切此言禦家邦之事與下章皆接以肆字爾雅釋肆爲故今是承接語意戎西戎指昆夷也西戎爲周之患如人之有疾病不殄言未能絕滅之也烈光假大也言西戎之患𨿽未能殄滅然敵國外患國家時有光大之徳不因此而瑕玷不聞亦式不諌亦入指宮中之人而言寂然無聞而人自以爲法式未嘗諌諍而人自入其範圍女徳至此防乎防矣詠坤徳而及於戎狄似爲迂闊然衛宣以女禍而召夷狄之亂幽王竟以褒姒畢命驪山知詩言之不誣矣】

肆成人有徳小子有造【葉七四切】古之人無斁【毛音亦鄭音擇】譽髦斯士【葉時至切鄭本自不聞亦式至此爲一章此言至兄弟之事已冠爲成人童子爲小子成人小子卽指兄弟中之長防者造成就也古之人謂太任斁厭倦也髦童子垂髮之稱譽髦髦之有聲譽者漢志學以居位曰士成人則有徳小子則有造皆因太任教誨無有厭倦所致名譽之髦斯得成其爲士也聖人澤流萬世莫大於作人故此詩以是終焉所謂則百斯男者亦非徒謂子孫之眾多也薛敬軒曰讀思齊一詩修齊治平之道備矣】

皇矣

序美周也【天監代殷莫若周周世世修徳至文王而伐崇伐密王業彌隆要皆天意非人力故曰美也萬茂先曰緜之詩意在敍王業艱難之由故詳在太王遷岐而以文王爲餘波此詩意在文王伐崇伐密而以太王王季爲緣起讀書須識前人意思所在孔疏不專言所美之君廣言周國故曰美周】

皇矣上帝臨下有赫【黒各切】監觀四方求民之莫維此二國其正【政石經作正義同】不獲【胡郭切】維彼四國爰究爰度上帝耆【巨夷切】之憎其式廓乃眷西顧此維與宅【達各切賦也首章原天初眷太王之意蓋民必得君而後安故爲民擇君君必得地而後可以行安民之政故爲君擇地此皆天意所屬是以總而歸之天皇大也赫威明也監觀審視也莫安定也二國夏殷不指桀紂此時紂尙未生也不獲不得民心四國四方之國究者尋覓其人度者審擇其孰稱耆老遲久也言天意遲久謹其所擇也憎惡式用廓大也方言張小使大渭之廓憎其式廓惡其侈然用大非小心翼翼之人不足以安定吾民也岐周在西乃眷西顧者言天意背商而向周也此謂岐周與宅與之居天子位也孔疏帝王神器實有大期殷之存亡非無定算但興在聖君滅由愚主斯則受之於自然定之於防運】

【天非旣生之後方始簡擇比較善惡乃欲回心但詩人抑揚因事發詠假言天意去惡與善歸美文王以爲世教按此詩俱以天帝起論蓋天之立君凡以爲民苟一念不在民卽一念不可對上帝此垂訓大防也】

作之屏【音丙必領切】之其菑【音恣莊持切】其翳【音意於計切】修之平之其灌其栵【音例】啟之辟【音辟婢亦切】之其檉【音稱敕丁切】其椐【音居紀庶切】攘之剔之其檿【音掩烏簟切】其柘【音蔗又都故切】帝遷明徳串【音慣】夷載路天立厥配受命旣固【此章乃本作宅之始岐周之民樂就有徳者皆共刋除樹木而營理邑居也作拔起屏除去也木立死曰葘立死之木妨他木生長爲木之葘故曰葘木自斃曰翳木斃則枝葉覆地故曰翳修裁削平芟刈也叢生爲灌行生爲栵啟之辟之謂向來人迹不通至此始開辟也檉河邊赤莖小楊可捲爲盤椐似竹有節可以爲杖攘之剔之謂穿剔去其繁冗使成長也檿山桑柘桑類作屏修平是去其死而存其生啟辟欀剔是存有用而去無用當走馬胥宇之時凡事經畫不欲鹵莽類此按明徳卽莫民之徳謂太王也遷者遷之於岐串習也串夷謂串習之昆夷載滿也太王未遷之時岐之險阻爲昆夷所出沒旣遷之後則滿路而去立配卽下章所云作對指文王也王者天之配天將立之以爲配使周家王天下非一朝一夕之故其受命堅固蓋自太王時已定矣故下章卽承此而言天之作邦作對自太伯王季】

帝省【昔井切】其山柞棫斯拔【蒲貝切】松柏斯兌【徒外切】帝作邦作對自太伯王季維此王季因心則友【羊利反】則友其兄【虛王切】則篤其慶【袪羊切】載錫之光受祿無喪【平聲】奄有四方【此述太伯王季相遜之事爲文王張本玩帝省其山承上作之屏之八句來蓋借山以言气象之鬱蔥柞棫解見緜拔者擢其修乾兌悅也膏潤菀茂之謂作邦謂興周室作對謂生明君對配也聖人是天之對手對字奇甚自太伯王季言初生太伯王季時天意已有所屬善兄弟曰友兄謂太伯維此王季以下單發明王季心事蓋事親在於養志友兄亦在於成志太伯承太王之志避之而不顧王季承太伯之志受之而不辭各因其心而已使王季之於太伯有一毫作意便不是因心故詩人言因其心卽友其兄友其兄卽篤其慶錫光受祿奄有四方相因而至矣篤厚也篤慶牧民圖治克副天顧以厚周家之慶也載錫之光者愈顯太伯知人之明不爲徒讓受祿無喪者受此作對之天祿於無失奄遂也有四方𨿽是文武實王季之受祿貽之也萬茂先曰聖賢作事可讓則讓可受則受無假托無避忌其於天顯之愛鞠子之哀分毫無損推而論之堯舜禹之授受不過如是个中父子兄弟相知相成深心之處當時人不能知後世人不能到使王季稍以形迹自疑遜而不居反不是因心反不是友朱備萬云王業之成𨿽在於武王得天下之時而天命之定已見於太伯讓王季之日太伯讓焉而無迹王季受之而無愧此王業之所繇基也文王創造於前武王繼續於後此王業之所繇成也太伯富立而不立文王可爲而不爲故皆謂之至徳非王季之友無以成太伯之志非武王之孝無以成文王之功武王之孝易知也王季之友難知也此詩人所以再三嘆詠於王季也史記古公有長子曰太伯次曰虞仲太姜生少子季歷季歷娶太任生昌有聖瑞古公曰我世當有興者其在昌乎太伯虞仲知古公欲立季歷以傳昌乃亡如荊蠻古公卒季歷立至於文武遂有天下丰氏坊曰觀於史記則太伯乃庶長而季歷爲嫡出也太伯庶出則國非其有季歷固當立何以夫子謂之讓不知夏商尙質之世其傳惟在立長而未有嫡庶之辧至周始定立嫡之法蓋以太伯不以長自居而以嫡推季歷遂爲萬世凖則夫子據商禮而稱之也觀湯崩太子先卒而立仲壬仲壬崩而立外丙防子薨而立防仲可見商禮如此若周制則湯崩之後卽立太甲防子之薨卽立腯矣或以此爲成王之詩按三章之末奄有四方四章之末言施於孫子皆指武王言若在成王時必兼揚厲武王之功矣】

維此王季帝度【音鐸待洛反】其心貃【音陌】其徳音其徳克明【彌延切】克明克類克長【張丈反】克君【姑元切】王【於況切】此大邦克順克比【必裏切又如字】比於文王其徳靡悔【虎洧切又如字】旣受帝祉【音恥】施於孫子【奨裏切此述王季之徳以及文王也徳由心起故先言心帝度其心卽所謂天啟其聰貃靜也寂寞也徳音名譽也貃其徳音不計較於形迹以博交讓之名也徳音𨿽韜晦而徳實克明徳旣克明則克類克長克君皆於克明中該之矣左傳照臨四方曰明勤施無私曰類敎誨不倦曰長賞慶刑威曰君慈和徧服曰順擇善而從曰比克明以事言是非能坐照克類以人言善惡能剖分克長則立敎而師道盡克君則平政而君道得克順者我能慈和而人無不服也克比者上能親下而下無不親也王季之徳如此而王此大邦足以化侯爲王矣而恪守臣節順而且比易曰比輔也下順從也比於之比及也至於文王以服事殷拘於羑里而不悔周之世篤忠貞如此卜世三十卜年八百又何疑哉故曰旣受帝祉施於孫子施延也前曰作邦此曰王此大邦帝作之而王季王之王季信是天之對手此詩三王各序一叚惟王季上承太王下開文武𨿽曰其勤無績可據詩人頌述其徳卻從太王說到太伯之讓與上文相聯又揷入文王施孫子以起後二叚意是於枯淡處生波瀾而又血脈貫通可悟作文之妙】

帝謂文王無然畔援無然歆羨【餞靣切】誕先登於岸【魚戰切】密人不恭敢距大邦【悲功切】侵阮【魚宛反】䢐共【音恭】王赫斯怒【暖五切】爰整其旅以按【孟子作遏】䢐旅以篤於【石經多一於字】周祜【侯五切】以對於天下【後五切五章六章述伐密之事伐密疑於自私伐崇疑於復仇故各以帝謂發端見其出於天而無他也畔離叛援援引也鄰邦與國緩急相助謂之援畔援謂自離叛其與國歆貪羨余也周禮凡起徒役母過家一人以其餘爲羨孟子以羨補不足歆羨者見人之餘而貪慕之規得人之土地也無然禁止之詞誕大也味誕先登岸謂立定腳根有居髙臨下之勢言諸侯有暴亂者當先修威徳以待之也不恭謂不恪遵王法距與拒同違也文王欲睦鄰安眾而密人稱兵倡亂是敢距大邦之命也王赫然怒其侵鄰害民自不得不興問罪之師爰於也整謂比其什伍定其部分旅師旅也密自阮以䢐共其勢漸熾文王自阮以侵密密還自救是遏止其往共之師也凡此乃救亂安民以厚我周家之福以答天下望周之心蓋撫字小國祜之及人者厚救一阮而爲亂者懼人恃以無恐故天下之心以慰也密在靈臺縣阮共在涇州俱陜西平涼府】

依其在京【居良切】侵自阮疆陟我髙岡無矢我陵我陵我阿無飲我泉我泉我池【徒向切】度【音渡】其鮮【蘓淺切】原居岐之陽在渭之將萬邦之方下民之王【此篤周祜對天下之實事京周京按用兵必有根本之地文王駐兵國都依之以爲聲勢故曰依其在京濳師掠境曰侵上言遏是阻其往此言侵是攻其地救阮之兵旣遏密人遂自阮疆銜枚臥鼓出密人不意而侵之所以示神速使知懼也無矢四句軍令也岡與泉是軍所經歷之地矢射也無矢無飲是秋毫不犯之意小山別大山曰鮮曠野之地曰原鮮原乃岐周往來之孔道度者渉歷其地山之南曰陽將側也萬邦謂當時諸侯方向也天下歸往謂之王岐山之南渭水之側背山跨水營建國都乃爲萬邦之所趨向下民之所歸往陳行之曰人心向背不系於都邑但仰建極之地則維翰之思有所主覩親民之地則孔邇之情有所依故在岐周則系心於岐周今在新邑又系心於此也岐陽渭將或謂卽丰邑丰在岐東南三百里朱晦庵曰在京兆府咸陽縣竹書紂二十五年周伐殷至於鮮原逸周書王乃出圖商至於鮮原】

帝謂文王予懷明徳不大聲以色不長夏以革不識不知順帝之則【子徳切】帝謂文王詢爾仇方同爾兄弟以爾鉤援與爾臨衝以伐崇墉【七章八章述伐崇之事懷春念也帝謂文王予眷懷爾之明徳不在聲音顏色上做工夫長君長夏諸夏革更也未嘗長諸夏以變更之道蓋行所無事之意爲諸夏君長一好事則紛然多事惟不識不知順帝之則而已理之自然謂之則卽如伐崇一事茍惡其讐我譖我而伐之或避其讐譖之名有意不伐皆識知用事非順帝之則也詢者聲罪致討怨耦曰仇仇方卽崇也謂崇爲仇方者虎倡紂爲不道肆行暴亂不遵方伯約束是與我爲仇敵者兄弟與國也鉤梯名以梯倚城循之而上謂之鉤援臨衝二車名臨者從上臨下衝者從旁衝突無鐘鼓曰侵有鐘鼓曰伐崇國名墉城也馮元敏曰心不物役常在事外則𨿽伐崇伐密鉤援臨衝執訊攸馘擾擾搶搶而依依安安未嘗不恬適也崇在今陜西西安府鄠縣說苑予聞崇侯蔑侮父兄不敬長老聽訟不中分財不均百姓力盡不得衣食餘將來徵惟爲民乃伐崇令毋殺人毋壞室毋塡井毋伐樹毋動六畜有不如令者死無赦崇人聞之因請降】

臨衝閒【何甄切】閒崇墉言言執訊【音信】連連攸馘【音國古獲切】安【於防切】安是類是禡【音罵滿補切】是致是附【上聲】四方以無侮臨衝茀【音弗分聿切】茀崇墉仡【音屹魚乞切】仡是伐是肆是絕是忽【虛出切】四方以無拂【分聿切此章上七句是全讐國以仁而天下無不服下是絕讐國以義而天下無不從閒閒言攻具備設安頓見其臨陳之暇言言或招降或請服以言語相整飭往來訊問也執訊執所生得者而問之連連言其聯屬之眾馘獲也不服者殺而獻其左耳以記功安安不輕暴也於內曰類於野曰禡禡祭造軍法者其神蓋蚩尢出兵之初旣類祭上帝及至所徵之地又爲禡祭蓋暴白其罪告之神明也致者致其來附者使之歸兵威旣加廣開生路招致歸附其黨益孤此仁者之師伐國之道四方聞之已不敢侮謂王師不暴人皆欽服無有輕疑之心也崇人之頑猶未服也必是伐是肆是絕是忽而後伐崇之功始竣其不姑息如此茀在車傍所以蔽風塵茀茀謂攻城時從後望之藩蔽之多如此仡仡孤危動搖之象伐聲罪以討肆縱兵以攻絕之使救援不通忽則俄頃而滅其國四方畏之皆不敢拂謂王師無敵人皆順從無有抗拒之事矣克一崇而四方無侮四方無拂蓋伐當其罪也此皆不識不知中妙用非後人所能窺測季明徳曰舜攝堯曰類於上帝則類非專爲兵祭周禮大烖類社稷宗廟則類又非專事上帝故陳祥道謂類禮不可得而知禡用兵時祭造軍法者是類是禡蓋類聚當祭之神而於師祭時同祭之也篇中稱天者一稱帝者八具見天爲民立君君安民以得天周家所以世受天命也故序云美周】

靈臺

序民始附也【按此述民樂之詞民之歸附可見然三分有二爲日已久此言民始附者何也靈臺在今西安府鄠縣鄠於殷時爲崇國文王伐崇爲邑而後作靈防於其地崇民初離虐政如登春臺故曰民始附易幹鑿度文王二十九年伐崇作靈臺】

經始靈臺經之營之庶民攻之不日成之經始勿亟庶民子來【六直反賦也首章言作臺之事經者縱橫量度之義經始靈臺者靈臺靈囿靈沼同時規畫而其功始於靈臺靈臺之基址定而囿沼之規模漸次而定矣方而髙者曰臺靈謂若有神助靈臺其髙九仞上平無屋經之定其規模營之計其工作攻者畚鍤之事不日者無日期之限經始勿亟文王惜民之心庶民子來萬眾鼓舞之意呂伯恭曰文王之作臺主於望氛祲觀民俗以察天人之意因以疏防精神宣節勞逸蓋一張一弛無非事也】

王在靈囿麀【音憂】鹿攸伏【筆力切】麀鹿濯【直角切】濯白鳥翯【音學左角切】翯王在靈沼於牣魚躍【此言作臺而遊觀之事按文未嘗稱王而三分有二之民俱已王之正是愚夫愚婦歡欣踴躍不知禁忌之語囿者築土爲垣以域養夫禽獸鹿兼牡言麀牝鹿也說文攸行水也伏伺也攸有行義伏有止義言其行止皆自得也濯濯肥澤貌翯翯鮮潔貌池之曲者曰沼牣充滿也麀鹿在囿如在山林魚鱉在沼如在江湖自非文王徳及魚鳥安能相忘若此故皆以王在爲起語杜詩云丈人屋上烏人好烏亦好】

虡【音巨】業維樅【音聰】賁【音焚】鼓維鏞【音容】於【音烏】論【音倫】鼓鐘【石經作鐘】於樂【音學】辟【音璧】廱【音邕此言文王遊囿而作樂之事懸鐘磬者兩端植木謂之虡虡天上神獸鹿頭龍身刻虡形於植木之足因以爲名虡上有橫行大板刻畫如鋸齒謂之業樅木名松葉柏身葉與身皆直虡業非直木不可故皆以樅爲之此懸編鐘編磬者也編鐘編磬與賁鼓大鐘俱有虡若業與樅止可懸編鐘編磬賁鼓身髙八尺腹圓十六尺靣四尺鏞大鐘也觀賁鼓則鏞可知矣賁列東序鏞列西序當特懸之非虡業所能懸也詩人於編鐘編磬則言其所懸之器於鐘鼓則直指其名蓋兼小大而錯綜言之也論倫也類也獨鐘不能和聲獨鼔不能成樂各以其類相從所謂倫也或以論爲論議則此乃作樂之時非論議之際於嘆美詞美哉鼓鐘之有倫也美哉辟廱之樂也有手舞足蹈之意故下又再三詠之辟廱向謂學名序次於此上下文義不協莊子言歷代樂名文王有辟廱之樂尙書大傳引樂經云舟張辟廱鶬鶬相從辟廱乃樂名非學名也朱克升曰鼓聲讙以立動鐘聲鏗以立號易至散漫失倫於倫者大不過宮細不過羽所謂樂而不亂服而不厭從律而不姦也按辟廱天子太學也習射養老俱在於此制度莊嚴然此是登臨遊眺之時非講學行禮之地止以辟廱爲樂名義各有所主不必繁稱以混耳目】

於論鼓鐘於樂辟廱鼉【音徒】鼓逢【音蓬】逢朦【音防】瞍【音叟】奏公【此申言鼓鐘辟廱之樂詠嘆不能已上章賁鼔舉其最大者言之此章鼉鼓則以始作者言之蓋自鼉鼓鼓眾而後蒙膄始作樂也鼉水族形似蜥蜴四足身長丈餘具十二生肖肉天雨則鳴其聲如鼔生卵大如鵝卵甲如鎧甲其皮堅厚可冒鼓逢逢鼓聲也有眸子而無見曰蒙無眸子曰瞍凡聲使瞽者聽之以其能審音也公公所樂之更端曰奏凡作樂先擊鼓一闋復奏必自鼓始民方嘆美鼓鐘辟廱之樂而鼉鼓逢逢然蒙瞍又奏公矣眞是將來未艾應接不暇林孟鳴曰鼉宵鳴其數應更故吳越謂之鼉更未有以皮冒鼓者詩人詠之以其鳴應更爲靈徳之應非實鼓也如簫音似鳳遂名鳯簫之類竹書帝辛三十七年文王之四十八年周作辟廱帝辛四十年文王之五十一年周作靈臺三輔黃圖辟廱靈臺皆在長安西北四十里則辟廱與靈臺同處通義曰辟廱乃養育人才之地文王爲靈囿於其際令士子遊於斯息於斯歌舞於斯當時之人但見鳥獸魚鱉之咸若鐘鼓管籥之鏗鏘而不知文王化育之妙令人日進於髙明而忘其所自至今讀其詩但有熙熙皥皥手之舞之足之蹈之而已呂伯恭曰或疑靈臺之詩敍臺池苑囿與民同樂胡爲以辟廱學校摭入之彼蓋未嘗深考三代人君與士大夫甚親遊宴之禦徵行之扈衛無所往而不與髦俊俱焉樂正司業父師司成則樂者固學士之所常肆也夫豈有二事哉此以璧廱爲太學故立論如此】

下武

序繼文也【按周后稷思文肇基其後文徳相承世濟其美至於武王不得已而一戎衣天下已定卽戢干戈櫜弓矢則亦下武者也求懿徳肆時夏則亦繼文者也故篇中皆言文徳】

下武維周世有哲王三後在天王配於京【居良切賦也下武以武爲下玩下武維周槪舉后稷以下言之哲知也上知天命之所向下知民心之所歸惟徳而已世有哲王謂后稷以及武王武成篇云我先王公劉周語云我先王不窋又云自后稷始基靖民十五王而文王始平之是后稷以下皆得追稱爲王也三後太王王季文王也在天者旣沒而其神在天也王武王京鎬京在京者足以配其在天者言不相上下也人知武王以武定天下而不知武王之心上文而不上武用武非其得已也此詩爲繼文而作欲發明武王之心先總說一代之意向言以武爲下者周之家法也周家世有哲王三後旣往而其神在天矣武王又配合其徳於鎬京焉祖創孫承父作子述先後相傳其徳一也曷嘗以武爲上哉】

王配於京世徳作求永言配命【葉名】成王之孚【夫尢切京命隔句一韻求字隔句一韻武王所以能配三後者非一朝一夕之故以其於先世之徳作而求之也世有哲王則有世徳作起也有振動奮發之意求有參經權通常變無方以求之意蓋三後之緒本於徳而武王之能繼其緒者亦惟能求三後之徳世徳所在卽天理所在永言者心口自維刻刻不忘之謂徳著於人而心所同然謂孚太王肇基王迹王季其勤王家文王以服事殷三後之孚著於民久矣天命棄商歸周武王時時不忘配命三後之孚始完足無歉所謂成也三後之孚成而武王之見信於天下者亦成矣徐扈曰三後事殷武王伐紂功業不同順逆相反然迹逆而理順事異而心通三後而在牧野之舉必不得已也故詩頌武王曽無一語道其剏基立業恢拓前功但曰配京求徳見武王曲體先人克全孝道𨿽化家爲國變侯爲王實無分毫與前人謬戾】

成王之孚下土之式永言孝思孝思維則【承上言配命可以成孚成孚則下土以爲式可見天人一理先後一揆武王孝思眞可爲天下後世法也孝思孝先之思先世如何立心如何制事作而思焉當繼述以繼述爲孝當變通以變通爲孝時與先人志意流通永久不忘則可爲人之法則矣自人取法於我曰式自我可爲人法曰則】

媚玆一人應【平聲】侯順徳永言孝思昭哉嗣服【蒲北切媚愛玆此也一人武王也應當侯維昭明嗣繼服事也天下信之式之則媚愛之矣所以媚者維以王有孝先之順徳耳以臣伐君心迹曖昧難以告人然順天意順人心以順乎親武王心事眞如靑天白日不忌嫌疑不蒙悔吝何等光明正大故曰昭哉嗣服謂能繼其先世之事也】

昭玆來許繩其祖武於萬斯年受天之祜【音戶末二章屬望祝頌之詞來來世也許語詞繩繼也承仍世徳如繩索之相繼祖三後也武事祜福祐也承上昭哉而言繼先卽可垂後光顯及於後人止因能繼其祖武能繼其祖武則萬年受福蓋武王孝思千古爲昭則周家天下萬年弗替】

受天之祜四方來賀於萬斯年不遐有佐【此言受祜之實蓋天命不出於人心人心所歸正天命所在賀朝賀佐助遐逺也不遐有佐者四方來朝皆吾佐助𨿽萬年不以爲逺言其推戴如一日也玩繹詩詞專闡發武王伐商心事蓋周家世世事殷文王三分有二臣節彌固至於武王一戎衣而有天下似與祖徳違悖故詩中細細闡發曰王配於京曰世徳作求曰孝思維則曰繩其祖武言武王放伐與祖徳亳無異同中庸所謂善繼善述故詩言下武序言繼文所以白聖人之心迹扶萬世之名教】

文王有聲

序繼伐也【嚴坦叔曰繼文之詩兼言三後以三後皆有文徳可繼也繼伐之事專言文王以太王王季無伐功所謂繼伐者專言繼文王也周至文王始有伐功伐崇蓋其大者然而大統未集至武王伐商而後卒其功故曰繼伐】

文王有聲遹【音聿】駿【音峻】有聲遹求厥寧遹觀厥成文王烝哉【賦也按此言文王之繼述周家王業始於后稷公劉太王王季皆韜晦無聞至文王紹述其業聲譽日著故以有聲發端遹述也猶周書遹乃文考之遹駿大也所述者非徒有聲且大有聲當時父母之頌豈弟之歌是有聲而顯西土播南國是遹駿有聲遹求二句說文王之心求寧者求民之安而觀成者卽欲見安民之成功此見文王聲之大者本於徳之大按說文烝火气上行也從火火气以漸而熾周家王業以漸而隆大抵開國承家須精神振作气勢郁烝方成可大可久之業每章末句皆不叶韻蓋贊美之詞與吁嗟麟兮吁嗟乎騶虞一類】

文王受命有此武功旣伐於崇作邑於丰文王烝哉【此言伐崇而作丰也命者天討有罪之命武功謂伐防耆須密昆夷之屬伐崇功最大故特言之爲作邑張本作者創起之詞邑卽國也文王伐崇以其有罪非爲作邑也而武功旣奏民皆歸心自不能已耳丰卽崇國之地通典丰在長安縣西北靈臺鄕丰水上範士文曰受命卽指受專徵之命說自好】

築城伊淢【音洫】作丰伊匹匪其欲遹追來孝【補協孝舊葉許六反按古韻無此葉別本欲作猷孝葉虛由切】王后烝哉【此言作丰之心也淢水疾流也築城於水流之處蓋倚水以爲險也匹耦也與岐邑相對兩都並峙亦形勢相倚之意此時輿圖漸拓營建日廣似乎逼上而有急於取天下之意故曰匪其欲急也匪棘其欲二句摹冩文王心事言非急成已之所欲蓋公劉思輯而遷豳太王以害人而居岐文王求寧而作丰正追述先人之志以啟後來之孝耳來者嗣續無已之意上章言作丰受命於天此章言作丰追孝於前見作丰乃天與前人之心也自此而气勢日盛君臨天下故每章以烝哉爲贊嘆曰王后曰皇王王追稱也後本稱也皇王贊辭也】

王公伊濯維丰之垣【音袁】四方攸同王后維翰【音寒】王后烝哉【此言作丰人歸而推本於王身也王公王之君臣也濯者洗滌更新之象垣城垣也取堅固之意翰卽羽翰取翺翔不可控制之意王公洗滌便是城垣堅固人心歸戴便是國家羽翼言文王非區區借山河之固也克崇作丰而王業成故以王后稱之】

丰水東注維禹之績四方攸同皇王維辟皇王烝哉【此以武王之功配禹也丰水出終南山堯時丰水泛濫禹治之使合渭東注於河丰邑在丰水之西鎬京在丰水之東丰水所以東注者禹之功也四方所以歸周者武王爲之君也丰水東注言其水勢之順四方攸同言其人心之合卽水勢之順而見神禹之功卽人心之合而見武王之徳績功也辟君也變王后言皇王一統天下其事又大也】

鎬京辟廱自西自東自南自北無思不服【蒲北反】皇王烝哉【此言辟廱之化也鎬京所以建極辟廱所以立教先言辟廱而後言宅是鎬京建國君民學校爲先此教化之原也周興西方近者先被其化後乃漸及於東故曰自西自東文王化行南國後乃漸及於北故曰自南自北無思不服猶言無不思服繼伐之詩而言辟廱者人知武王之得天下在於武功抑知天下之服武王由於文徳也逸周書丰鄗相去三十里止隔一水辟廱在丰水上鎬卽今鄠縣】

考卜維王宅是鎬京【居良切】維龜正【之盈切】之武王成之武王烝哉【此追言始之愼重考稽也有疑者必須稽考考卜者考之於卜也卜之者文王其所卜者爲欲居此鎬京也龜正告之宜宅鎬京絕無二三其說武王因之作邑於此是鎬京之宅文王始之而武王成之也竹書帝辛三十六年西伯使世子發營鎬京鎬𨿽武王所都而實營於文王董氏曰卜筮之道先斷於心曰考卜維王則王志先定而徵之於也】

丰水有芑【音起】武王豈不仕詒【音移】厥孫謀以燕翼子【奬裏切】武王烝哉【興也此言武王得人遺子孫以終繼伐之事芑嘉谷詒遺燕安翼輔也百年計樹人遷丰遷鎬王居已壯所以守之者人也丰水潤澤之地則芑叢生焉武王聖賢之主豈有不仕人以官者乎凡此皆所以爲孫謀也孫謀在於翼子翼子在於得人蓋謀不及逺則爲子者未免有創造之勞今謀及其孫則子不過安享攸同之治坐收思服之心而已謀在逺則逸在近復何事哉蘓子由曰此詩言文王者先曰文王后曰王后其言武王者先曰皇王后曰武王蓋文王老而稱王武王卽位而稱王故也文武則其正號矣徐扈曰遷丰而稱武功文王之武遷鎬而言辟廱武王之文此亦防顯闡幽之論毎章以烝哉作結不獨嘆美文武所以示後世子孫亦必如此也朱晦庵曰鄭譜此以上爲文武時詩以下爲成王周公時詩今按文王首句卽云文王在上則非文王之詩矣又云無念爾祖則非武王之詩矣大明有聲並言文武者非一安得爲文武之時所作乎蓋正雅皆成王周公以後之詩但此什皆追述文武之徳故譜因有此語耳】

生民之什

生民

序尊祖也【續序后稷生於姜嫄文武之功起於后稷故推以配天焉祖者始也己所從始也自父之父以上皆得稱焉后稷之於成王乃十七世祖季明徳曰舊以此詩爲郊祀之樂歌則郊以祭天以天爲重今詩詞述后稷甚悉殊無祭天之文其非郊祀之歌明矣叚氏曰郊祀樂歌已見於頌郊祀主於嚴肅故其詞簡此詩詞章繁縟殆大臣因祀事之餘推原其所以尊者而爲此晦庵以爲周公所作朱康流曰左傳髙辛氏有才子八人世濟其美以至於堯則堯之去嚳必非一世且云此十六族則八】

【元必非一父而髙辛氏必非獨帝嚳明矣鄭箋以姜嫄爲髙辛氏後世子孫之妃其夫不爲天子而得祀郊媒者亦如周於二王之後得用天子之禮此論確矣履帝武者猶云繩其祖武謂其爲天子後踵行天子之故事言祀禮之隆也敏歆言神感之速也若巨迹之說始於列子子長康成之徒好奇過信而子由申其說謂麒麟之生異於羊豕蛟龍之生異於魚鱉然後稷而後聖賢繼起未聞麒麟之後有異於麒麟蛟龍之中復有異於蛟龍者也然則求之而得得之而棄者何哉大抵髙辛世冑𨿽云世濟其美亦舉大槪而言末必盡無失徳如傳所稱閼伯實沈以兄弟而日尋干戈或者亦髙辛氏之子也兄弟之相殘如此則宮闈之內或有如燕啄皇孫緑綈方底之事亦未可知觀其至再至三必致之死地而後已此決非父母所忍爲者賴有天助得復見收收而育之母家則其家之不能容可知詩人特爲其祖諱之耳旣諱其惡而不言又不敢飾美以誣其祖故詩之所詠獨敍姜嫄而己使稷爲嚳子嚳亦聖人何僅美其母不及其父也或者又以此爲有母無父之證周人立姜嫄廟而不及嚳故詠歌亦止姜嫄信斯言也則周人之禘祭必如康成所云祀感生帝而後可而祭法則云周人禘嚳不及靈威仰之神何也且詩首云克禋克祀以弗無子無夫之人而祈有子人之狂惑不至此其說自相謬戾不必置辯卓去病曰孔謂鄭氏不信讖緯以命歷敍云少昊傳八世顓頊傳九世帝嚳傳十世則堯非嚳子稷年又少於堯則姜嫄不得爲帝嚳之妃故云當堯之時爲髙辛氏之世妃謂其爲後世子孫之妃也人世短長無定是時典籍未備不知其爲幾世故直以世言之其大戴禮史記諸書皆鄭所不信張氏融曰稷契年穉於堯堯不與嚳並處帝位則稷契焉得爲嚳子乎若使稷契必嚳子如史記是堯之兄弟也堯有賢弟七十不用須舜舉之此不然明矣詩之雅頌姜嫄履迹而生稷爲周始祖有娀以鳥生商而契爲王卽如毛傳史記之說帝嚳爲稷契之父帝嚳聖夫姜嫄正妃配合生子人之常道則詩何故但頌其母不美其父周魯何故秪立姜嫄之廟乎融之此言蓋得鄭防但以姜嫄爲世妃則與左傳世濟之文不合故易傳不以爲髙辛氏之妃也洪駒父曰血气之類父施母生耳聽目視手持足行智愚所同也何必有詼詭譎怪之事然後爲聖且賢哉】

厥初生民【如字又彌延切】時維姜嫄【音原又魚倫切】生民如何克禋【音因】克祀【養裏切】以弗【丰本作祓】無子【奬裏切】履帝武敏【毋鄙切】歆攸介【音戒】攸止載震【眞愼反】載夙【相卽切】載生載育【曰逼切】時維后稷【賦也此章言姜嫄禱而生后稷姜嫄生后稷而謂之生民者后稷敎民食食者民所待以生生后稷所以生民也姜姓炎帝之後有女名嫄爲髙辛氏之世妃謂爲其後世子孫之妃也生民如何究其所以生之故克能也言齋肅當神明意也禋者煙气氤氳天體逺不可得近聖人思盡其心而不知所出故因煙气之上升以致其誠也祀祀禞禖也古者於鳥至之日祀禞禖以求子燕來主產乳滋蕃故用是日也弗祓也祓無子求有子也履踐也髙辛氏行禋祀以求子姜嫄從帝而往履帝武謂隨後行也敏疾歆恱也女人言求子或有羞澁縮恧而嫄不然此天機也介助也謂神之所助止依止也謂神所慿依震動也左傳邑姜方震又云後緡方震皆謂有身爲震載震而有身載夙而屇期載生而分娩載育而成人如此其祈求感應而生者斯何人乎是萬古粒食之祖后稷也關系豈渺小哉故曰時維后稷時是也稷官名稱後者尊而君之也唐虞時後配名而言者後防是也後配官而言者后稷是也稷爲五穀之長故以名主谷之官履帝武帝字當指髙辛氏下章言上帝不寧則稱上帝以別之蘓老泉曰毛公之詩也以乙鳥降爲禞禖之候履帝武爲從髙辛之行及鄭箋而後有吞踐之事當毛之時未有遷史也遷之史出於疑詩而鄭之說又出於信遷或稱郊禖或稱禞禖禖媒也神之故從神因郊而祀故稱郊禖古言髙禖卽先禖又曰人先鄭曰夙肅也當產之時而避燕寢居側室其自斂戢者至矣故訓夙爲肅】

誕【讀下仿此】彌厥月先生如達【他末切中從羊】不坼不副【孚廹切】無災【石經作菑】無害【音曷】以赫厥靈上帝不寧不康禋祀【養裏反】居然生子【奬裏反此言后稷初生之事玩數誕字最有意味舊只作發語詞潦艸讀過失詩人之防字書誕放也欺也蓋奇怪難信之謂宜少讀后稷之生也奇生而棄棄而不死又奇少而藝五穀奇萟而茂盛又奇種種奇事說亦不信故詩人以此發端與誕先登岸誕字不同若以爲發語詞則首章末章何以無誕字耶後人以初度爲誕辰益謬矣彌滿也以燕至之月孕以冰堅之候生正滿十月之數先生第一胎也凡人第一胎最難產說文達小羊也鄭以羊子最易生故比之按凡獸之生俱易不獨羊子字書達通也順也無畱難之謂不坼不副正如達之處說文坼裂也副判也不坼不副言其母無災無害言后稷天旣祐令有身又使生之易是天欲顯其神靈也寧是心無怨恫康則安意享祭不寧不康若爲疑詞以昭其靈異見天必非無意於斯人也禋祀卽上章求子之祀言上帝安享其祀居然生一男子以如其所求居然非無人道之謂居安也言安然無患而生子也嚴坦叔曰詩書凡言天帝而假人事言之者皆形容之詞不必執其迹也監觀四方不必天實有眼聞於上帝不必天實有耳帝謂文王不必天實有言郭景純所謂宜領其防歸之防防此類是也】

誕寘【之防切下同】之隘【於懈切】巷【戶降反】牛羊腓【符非切】字之誕寘之平林防伐平林【字與翼爲韻兩林字爲一韻】誕寘之寒冰鳥覆翼【葉異】之鳥乃去【葉丘於切】矣后稷呱【音孤】矣實覃【音曇】實訏【葉去聲】厥聲載路【稷生而見棄故名爲棄此言生而見棄之事連呼誕字分明是奇特驚訝語气腓脛腨卽足肚也字愛也牛羊臥而曲其足肚以防芘之若有愛之之意平林解見小雅車舝防伐平林適有伐木於平林者收取之也覆蓋翼借也一翼覆之防寒气之下侵一翼借之防寒气之上逼呱泣聲覃長訏大也厥聲載路謂泣聲聞於路后稷屢遭棄擲宜气息奄奄乃覃而且訏厥聲載路其異乃爾】

誕實匍【音蒲】匐【蒲北反】克岐克嶷【魚極切】以就口食蓺之荏【音稔而甚切】菽荏菽旆【音佩】旆禾役【說文作頴】穟【音遂】穟麻麥幪【莫孔切】幪瓞【音疊田節反】唪【布禮薄孔二切】唪【崔靈思集注作菶菶此言防小而種植之事匍匐而樹萟五穀恐人謂其誣故誕字之下又以實字冠之匍手行匐伏地也岐嶷頭角崢嶸之象以就口食領起下五句口食五穀也就成就種植而成就之也蓺種也荏菽大豆旆旆揚起也役字當依說文作頴禾之末也穟穟禾多穗也幪幪茂盛唪唪多實也匍匐之時卽有種植之事種植而皆美好此天授也經先言荏菽次言禾次言麻麥以種之先後爲次唪當依崔注作菶艸木盛貌】

誕后稷之穡有相【息亮切】之道【徒口切】茀【音弗】厥丰艸種【上聲】之黃茂【莫後切】實方實苞【補苟切】實種【去聲】實褎【徐久切】實發實秀【思久切】實堅實好【吁口切】實穎實栗卽有邰【音臺】家室【此言種植有收之事有相之道謂若有神助茀治也艸盛曰茀治茀謂之茀猶治亂謂之亂洚水初平艱食方奏天下盡爲艸所荒蕪故曰丰艸茀厥丰艸與種之黃茂相對謂去艸而種黍稷也種謂樹藝黃茂黃色而茂美也黃色而茂者惟黍稷耳方苞等句言黃茂之嘉如此方齊等苞苗生成叢也種生而不雜褎葉漸長也生莖曰發吐華曰秀堅結實好圓美也穎繁碩而垂末栗不秕也凡物最怕有名無實無實皆因耕耨之鹵莽故詳言實以明天時人事無不至也所以詳言之者見稼穡艱難非一日所能致今后稷能教民以盡人事故其穡如此堯於是封之於邰以王姜嫄之祀焉姜嫄生於邰稷家室在邰故卽以封之卽就也就其便也邰在陜西西安府武功縣令有後稷姜嫄二祠太王娶太姜亦有邰之女太姜之邰在瑯琊非武功之邰也】

誕降嘉種維秬【音巨】維秠【音匪孚鄙反】維穈【音門】維芑【音起】之秬秠是獲是【蒲洧切】之穈芑是任【音壬】是負【扶委切】以歸肇祀【養裏切下同上章已教民稼穡矣此舉種之嘉者以其可供祭祀故特言之秬秠穈芑自有天地便生此種但雜於艸木莫之能識惟稷能得其性情別其土宜教民種植若自今日天降者然此亦一奇也故曰誕降嘉種秬黒黍秠一粰二米粰皮也穈今之赤粱粟芑今之白粱粟秬秠可以釀酒醴而和鬰鬯穈芑可以供粢盛而實簠簋故謂嘉種常也言他谷有時而可缺惟此四谷以供祭祀則當歲以爲常是獲是言獲而棲之於任肩任負背負以歸荷之而歸也祭祀之禮上古有之然不過明水太羮薦血捭豚而已爲饎之禮未備也至是旣有嘉谷而爲酒食禮於是乎大備蓋自后稷始故曰肇祀當美利收成之餘正祀事創始之日以農務之事教其民者旣自稷而興以農務之利祀其先者亦自稷而起所謂致力於農致祥於神也羅氏曰秬與秠之所以異者秠必不黒秬必不一粰二米也鄭氏釋鬯文旣云秬如黒黍一粰二米則是以秠之狀雜之於秬郭氏釋艸云秠亦黒黍則又以秬之狀雜之於秠秬旣兼秠之狀秠又兼秬之色所以紊亂不可推究】

誕我祀如何或舂【傷容切】或揄【音由】或簸【波我切】或蹂【音柔】釋之叟【音搜又所畱切】叟烝之浮浮載謀載惟取蕭祭脂取羝以軷【蒲末反又葉蒲昧反】載燔載烈【如字又力制反】以興嗣歲【葉聖又如字此詳言祭事以終肇祀之意五穀樹蓺可以供祭祀矣而又有許多制度之法是亦一奇也故復加以誕字以我祀如何句引起意味雋永舂搗之於臼揄抒米出臼也簸播去其糠蹂以足踐之而脫其穗論文義蹂當在舂之上取其協韻故在簸後釋淘米叟叟米聲也烝烝之於釡浮浮气上升也此上言黍稷之事祭禮猶未備也再爲謀唯唯思也求所以達其誠敬者或取蕭脂以爲宗廟之祭或取牡羊以爲犯軷之祭上自宗廟下及軷祭羣祀該舉之矣或取肉傅火而燔之或取肉貫而加火以烈之烹割無不盡矣凡此者興來歲以繼往歲使大有年也不曰來而曰嗣者求其相續不絕也蕭香蒿取蕭艸合祭牲之脂爇之使气上達也山行曰軷封土爲山象以菩芻柏爲神主旣祭以車轢之而去曰軷】

卬【音昂】盛【音成】於豆於豆於豋其香始升上帝居歆胡臭亶時【上止切】后稷肇祀庶無罪悔【呼委切】以迄於今【升豋爲一韻歆今爲一韻時祀悔爲一韻以上歷敍后稷稼穡祭祀之事此言時王祭祀之誠感應之速序之所謂尊祖也卬我也木曰豆以薦葅醢瓦曰豋以盛太羮祀天用瓦木尙質也始升其馨香始上行也居安歆享也】

【鬼神食其气謂之歆胡何也臭香也卽菹醢太羮之气亶誠也時言感應之速不逾時刻也此句是詩中轉語肇始也庶者喜幸之詞獲戾於天曰罪已心自恨曰悔迄至也木豆瓦登可謂簡矣香气始升而上帝已安享之何芳臭之誠感應及時乎蓋自后稷創制祀典以來前後相承兢兢業業惟恐有罪悔獲戾於天閱數百年而此心不易祭祀之誠如此所以香始升而上帝卽安享之也大戴記曰徳盛者神歆】

行葦

序忠厚也【首章二章言燕禮三章言射禮四章言敬老之禮總以見周道親親綢繆凝至之意無所不用其極故曰忠厚朱傳此祭畢而燕父兄耆老之詩】

惇【音團】彼行葦牛羊勿踐履方苞方體維�【葉石經作�】泥【音禰】泥戚戚兄弟【上聲】莫逺具爾或肆之筵或授之幾【興也此將燕父兄耆老而先言其情之當親行葦本有生意惟勿害則生益茂興兄弟皆至親惟莫逵則情益親惇聚貌謂生意聚而未遂也行路也葦解見豳風七月勿禁止之詞踏之重者曰踐輕者曰履苞抱籜體成形也泥泥柔澤貌戚戚親之又親也具俱爾邇也卽燕禮所云公爾卿卿爾大夫謂揖而進也肆陳也筵竹席几案也古人所憑以坐者兄弟之年稚者爲之設筵使有所登而老者加之以幾使有所慿二或字是開燕之初豫擬何人當肆筵何人當授幾也此俱邇中之事讀方苞方體之語懇欵親切惻然恐傷之必有此心爲主則燕飲不爲虛文】

肆筵設席【祥勺切】授幾有緝禦【魚駕切】或獻或酢【才落反】洗爵奠斝【音假居訝切席酢隔句一韻禦斝隔句一韻】醓【他感切】醢【音海】以薦【卽落反】或燔或炙【陟略反】嘉殽脾【婢支反】臄【渠略反】或歌或咢【五洛反賦也此言方燕之時鋪陳曰筵借之曰席旣授幾矣復有緝禦緝續禦侍也相續而侍卽禮所謂更僕此侍禦之盛也進酒於客曰獻客答之曰酢周曰爵殷曰斝洗爵奠斝洗爵主之事示不防也奠斝客之事示有終也此獻酬之盛也以肉作醬多汁者曰醓無汁者曰醢燔用肉炙用肝解見小雅楚茨土藏曰脾口上肉曰臄此飲食之盛也比於琴瑟曰歌徒撃鼓曰咢此歌樂之盛也四項總見綢繆無已之情】

惇【音雕下同】弓旣堅【古因切】四鍭【音侯】旣鈞舎【音捨】矢旣均序賔以賢【下珍切】惇弓旣句【勾姤二音】旣挾四鍭【侯後二音】四鍭如樹【上主反】序賔以不侮【此旣飲而行射禮以爲樂惇弓畫弓也賔不得有惇弓以天子爲主故舉天子之弓槪之居旱不動居濕不動曰堅鍭矢鏃射以四矢爲節故曰四鍭鈞謂輕重平等三分其矢一在前二在後三分之而平者前有鐡鏃故也舎放也均四矢皆中也射以中多者爲賢故曰序賔以賢句引滿也凡兩物夾一物曰挾右手大指鉤二指挾持其矢也如樹如以手植之言其巧且力不侮不以己之中侮不中者射以不侮爲徳故曰序賔以不侮兄弟何以稱賔以曽孫爲主則眾兄弟皆賔矣是禮文之通稱也觀下曰曽孫維主可見舎矢旣均泛言射者故繼之曰序賔以賢四鍭如樹專言勝者故繼之曰序賔以不侮此時賢者不飲而否者飲不侮者不飲而侮者飲非是以賢愧不賢以不侮愧侮者總是欲勸賔以飲借射盡歡所以盡戚戚之情也】

曽孫維主【如字又當口切】酒醴維醹【如主切又奴口切】酌以大斗【腫廋切又如字】以祈黃耉【果五切】黃耉臺【湯來切】背【必墨切】以引以翼壽考維祺以介景福【筆力反此燕飲終而頌禱之詞蓋祝其飲酒而獲壽且欲其修徳以享之也曽孫謂成王曽孫奉祭爲宗廟之主今日燕飲爲燕飲之主醴酒名解見小雅吉日醹厚也大斗柄長】

【三尺蓋以大斗挹之於樽非用以飲也詩人蓋借此以冩其愛敬之至且以協韻耳祈求也老成之人一話一言皆足爲法不徒爲燕樂也黃耉解見南山有臺九十曰臺背臺鮐也年老气衰皮膚消有若鮐魚也在前曰引引者啟其惑使不昧於所趨在旁曰翼翼者作其勤使不怠於所行祺吉也有徳則日休故曰吉介助景大也求黃耉之人引而導之翼而輔之故年彌髙而徳彌劭不獨有永年之壽而且有惠廸之吉所謂助之以景福也此頌禱以致愛而殷勤篤厚之意猶不替於燕飲之終如此朱康流曰曲禮云諸侯臨祭祀外事曰曽孫某侯某是曽孫者諸侯祭祀之通稱然武成篇曰有道曽孫周王發射義詩曰曽孫侯氏則曽孫亦猶宗子之稱不獨施諸諸侯亦不獨施諸祭祀也】

旣醉

序太平也【朱康流曰天下旣定四方無虞所循而行者祭祀燕飲之禮所禱而頌者惟願長子孫保福祿於無窮故曰太平朱傳此父兄答行葦之詩】

旣醉以酒旣飽以徳君子萬年介爾景福【筆力反賦也旣者盡其禮終其事王祭宗廟旅酬下徧羣臣至於無算爵故曰醉燕接之間恩澤充足故曰飽徳君子爾皆謂武王介助也旣醉酒飽徳無以爲報願其有萬年之壽而助以景福也景福明白可見之福不是影響景福一也以介由我介爾由天各有不同下文昭明髙朗乃歷道其實】

旣醉以酒爾殽旣將君子萬年介爾昭明【葉芒殽爼實以牲體實之於爼也將奉持而進之義介爾昭明謂助發其知慮昭猶中庸之昭昭昭爲小明明爲大明言小事大事無不明也景福昭明皆君子所已享者今則願其萬年享之也張七澤曰光輝盛大受福之气象故上章旣願其景福而此二章遂願其昭明願其有融髙朗】

昭明有融髙朗令終令終有俶【音觸尺六切】公屍嘉告【音谷自其亨嘉和順者言之謂之景福自其光明盛大者言之謂之昭明有融髙朗又自其昭明者極言之左傳明而未融融猶融化融淨之融無纎毫瑕纇明之盛也峻極不逾曰髙淸通莫掩曰朗昭明有融便是髙朗人惟品髙則所見者逺然始明終昏者多矣故願其令終終而復始方爲悠久故又願其有俶令善俶始也惟其如此公屍所以嘉言相告昭明髙朗皆以福言者有道之君以心體淸明徳業俊偉爲福也朱康流曰周禮冡人掌公墓之地是王者之墓得稱公墓豈王者之屍不可稱公屍乎諸說紛紛都非】

【確議自旣醉至令終有俶皆祭畢而燕以致頌禱之詞自公屍嘉告至卒章皆代爲嘏詞以明頌禱之實】

其告維何【如字又葉奚】籩豆靜嘉【居何居之二葉】朋友攸攝攝以威儀【葉俄又如字其告維何承上起下之詞籩豆三句乃代爲嘏辭以見主祭者與助祭者皆當神意靜謂陳設之不嘩嘉謂臭味之精美朋友指助祭者攝謂舉動之檢束公屍所告者其言如何言汝籩豆所陳者潔淨而精美朋友助祭者亦體主祭者之意攝以威儀而不怠蓋籩豆敬之見於禮物者可知威儀敬之見於禮容者可知所以感神而神降之福也李愚公曰此與下章先言錫類之由以起末二章之意主祭敬助祭敬君臣一徳爲類君子孝嗣子又孝父子一心爲類故卽以類報之】

威儀孔時【葉逝】君子有孝子【葉字】孝子不匱永錫爾類【禮有先後節次如始而求神終而獻屍威儀不一而不疏不數悉如其節所謂時也君子謂武王孝子謂成王愚謂讀書要識古人意思所在此詩君子有孝子一語踴躍歡喜一篇精神注射於此蓋常人之情百畝數椽亦須繼述得人武王年老受命大享宗廟成王年才童穉周旋匕鬯之間天性孝友盎於靣目父兄宗族親愛珍重錫類錫亹亹頌之不倦蓋情關一體有不能自已者矣祭義云孝有三小孝用力中孝用勞大孝不匱匱竭也不匱者以其誠也不誠則有時而竭矣永錫爾類者天以爾之同類賜之也彭氏執中曰天之錫君以類相從必然之理唐崔山南之祖母唐夫人事其姑長孫氏孝姑曰我老無以報婦願女生孝子亦類女所謂錫類也左傳叔向曰類也者不忝前哲之謂何黃如曰就詩中君子有孝子一語思之文王受命惟中身而考其生武王亦適在五十歲成王年十三踐天子位而康王猶未生是二王初嗣服時皆未有子可從祭也惟武王滅商之年成王已九歲自是之後諸弟以次受封計成王必早正嗣之位則餕獻受爵固能之矣】

其類維何室家之壼【音閫葉若俊切】君子萬年永錫祚【才故切】【爾雅壼宮中巷也宮中由內出外之路諭行於家而逹於外也錫類之祥不在外朝不在四海不過室家間耳室家之中嗣最重故承之曰永錫祚祚福也嗣也祚謂有福之子孫卽所謂類也永錫者永久錫之不斷絕也萬年永錫者以世繼世傳諸無窮錫之以類孰大於此】

其維何天被爾祿君子萬年景命有僕【被覆被僕臣僕而不錫之祿則子孫何所承借故將使爾有子孫者當先被爾祿也然所謂祿者於臣僕之歸附見之書曰後非眾罔與守邦有僕正是天被爾祿之處萬年有僕命之大孰大於是景大也】

其僕維何釐【音離】爾女士【鉏裏反】釐爾女士從以孫子【奬裏切釐與也僕之中以女爲重易所謂家人利女貞也女士女而有士行者釐爾女士謂生淑媛使爲之妃從以孫子母賢者子聖謂女士生賢子孫使之傳世於永久孫子無窮之稱凡屬後世皆是時成王年防未娶故以此爲祝蓋自姜嫄至於邑姜世有聖徳故詩人深念之也自永錫爾類以下三章遞相承接遞爲分疏總發明永錫類一句意錫而從以孫子則昭明髙朗始終相仍於萬年矣此皆公尸之嘉告也而吾人之所以祝君者亦本於此夫豈無稽之言哉】

鳧鷖

序守成也【朱康流曰序不言守成於正祭而言於燕屍者正祭人所致謹燕屍人所易忽於此而酒淸殽馨能致其敬賔屍燕飲福祿具臻則其不喪匕鬯能爲宗廟主可知矣故曰守成楚茨鼓鐘送尸神保聿歸則祭畢之燕屍不與矣蓋屍以象神故不敢畱特於次日暖其祭物而燕爲尸之人此相對燕飲非又祭其屍也以賔禮燕屍故又稱賔屍】

鳧【音符】鷖【音衣】在涇公屍來燕來寧爾酒旣淸爾殽旣馨公屍燕飲福祿來成【興也鳧鷖皆水鳥鳧野鶩音木卽鷗也鳧善沒鷖善浮詩人借鳧鷖以寓其恍惚想象之意涇水名渭水東流先防丰而後防涇丰水自東南而入渭涇水自西北而入渭文王居丰在丰水之西武王居鎬在丰水之東則去涇近矣故云在涇公尸解見前燕宴飲寧安也爲屍時未免有象神之勞今則登筵依幾而安矣爾歌工指主人燕屍必以酒殽酒殽貴於淸防蓋心不眞篤則酒殽鹵莽公屍厭棄福祿何自而至乎故敬屍者所以敬祖也酒淸殽馨則尊屍以尊祖屍安而神恱福祿自然來就女矣說文成就也章小東曰此章已盡其意下只反覆詠嘆之】

鳧鷖在沙【桑何切】公屍來燕來宜【牛何切】爾酒旣多爾殽旣嘉【居何切】公屍燕飲福祿來爲【吾未切沙水中散石宜相安也以前日之屍爲今日之賔相當順適故曰宜爲助也有福祿來扶助之也】

鳧鷖在渚公屍來燕來處爾酒旣湑【息汝切】爾殽伊脯公屍燕飲福祿來下【後五切渚小洲來寧以心言來處以身言湑解見小雅伐木處止也濕肉爲膾幹肉爲脯下自上而下易所謂有隕自天也】

鳧鷖在潨【音叢在公切】公屍來燕來宗旣燕於宗福祿攸降【葉洪】公屍燕飲福祿來崇【小水入大水爲潨蓋水之防聚處舊以來宗之宗爲尊位於宗之宗爲宗廟然詩云來燕來宗下卽接云旣燕於宗則宜俱作宗廟謂來至於宗廟也來至宗廟卽於宗廟燕之矣崇積而髙大也祭旣受福今日燕又受福則前日之福今積而髙大也】

鳧鷖在亹【音門】公屍來止燻【眉貧切】燻防酒欣欣燔炙芬【丰勻切】芬公屍燕飲無有後艱【居銀切漢地裏志亹者水流峽間兩岸深若門也燻燻和說非若爲尸之時嚴敬而戒愼也欣欣酒美而可愛也燔炙解見行葦芬芬香也酒殽燔炙等物皆祼將之餘羞特以尊神而尊屍益覺其淸芳可貴無有後艱謂祭祀已成所享之福克保其後而永無艱難也滿篇懽喜宴樂而以無後艱收之可見古人兢兢戒愼意五章無淺深分別不過再三歌詠以見燕尸之誠敬公尸之豫恱耳唐士雅曰觀序與詩意似無所關想其燕尸之時從容諷詠神人胥說太平景象藹然可掬非守成盛治不至此】

假樂

序嘉成王也【讀此詩非獨想見成王漢之文帝宋之仁宗俱在目前矣】

假【左傳中庸作嘉】樂君子【葉則】顯顯令徳宜民宜人【如字又葉然】受祿於天【鉄因切又如字】保右命之自天申之幹祿百福子孫千億【賦也假當作嘉美也美則可樂君子謂成王顯顯披心見誠無曖昧也若心有曖昧則非徳之善矣令善也惟心體明白之人隨心可以相與故曰宜民宜人民在下之民人在位之人宜謂心愜之也天人一理宜民人便可受天祿而天之於成王反覆眷顧保如天保之保右如左右之右命如命令之命旣保之右之命之而又申重之也天之保右命申於福祿之多見之幹祿幹字恐千字之誤福祿以子孫繁衍爲第一故曰子孫千億徐儆曰受祿於天君自以宜民宜人者受之而若無所與於天自天申之天自以保右命爾者申之而君實無所要於天皆求福不回之意】

穆穆皇皇宜君宜王不愆【起連反】不忘率由舊章威儀抑抑徳音秩秩無怨無惡【烏路反】率由羣匹【此言其顯顯令徳穆穆敬之存皇皇勤之著撫馭天下爲君百姓歸往爲王不愆則無作聰明之失不忘則有善繼述之心率循由用也舊章謂先王禮法遵舊章不以己之私智與其間威儀抑抑行不肆也徳音秩秩言不妄也無所不容故無怨無所不敬故無惡羣匹謂羣臣之志同道合者循而用之不以己之愛憎與其間率由羣匹與率由舊章相對率舊章則法祖矣率羣匹則尊賢矣此徳之所以能受祿也】

受福無疆四方之綱之綱之紀燕及朋友百辟卿士媚【音妹】於天子不解【音皆上聲】於位民之攸塈【音戲此言其宜民宜人大曰綱小曰紀綱爲統紀爲目燕安也朋友合百辟卿士言之王者以羣臣爲友泰誓友邦冢君酒誥太史友內史友是也百辟謂諸侯也卿士謂王朝之羣臣媚謂協恭效順而不相違拂解怠塈息也按王人有無疆之福則禮樂徵伐自天子出四方有所系屬故曰四方之綱綱舉則目張輔治之友可以奉公守法不至紛擾故曰之网之紀燕及朋友旣無救過不暇之慮惟鞠躬盡瘁求合於天子圖治之意故曰媚於天子不解於位正是媚於天子之實際處民之勞逸在下而機樞在上上逸則下勞上勞則下逸泰之時所憂者怠荒而已百官盡職民乃相安故曰不懈於位民之攸塈有國家者當以綱紀爲主元气不存𨿽盛且壯不足爲一身之福綱紀不立𨿽彊且富不足爲人君之福惟聖主能受直言故五諌莫善於諷犯顏極諌固是臣節君臣之間所傷多矣媚之一字大臣苦心切莫錯認此詩毛鄭石經俱分作四章後皆因之今從何黃如本分作三章】

公劉

序召康公戒成王也【召康公名奭成王卽位年防周公攝政七年而歸政焉成王涖政召公爲太師故作詩美公劉以深戒之也王介甫曰周之有公劉言乎其時則甚防言乎其事則甚勤稱時之防以戒其盈稱事之勤以戒其怠按本紀堯封后稷於邰生不窋不窋生鞠陶鞠陶生公劉公劉后稷之曽孫也夏后氏政衰去稷事不務不窋失其官而奔戎狄之間不窋孫公劉𨿽居戎狄復修后稷之業旣富且彊然後遷於豳焉蓋自不窋城遷非自邰遷也公劉或以公爲號劉爲名或以公爲爵或以劉爲字皆無稽據】

篤【讀後仿此】公劉匪居匪康廼場【音亦從日從月是易字易字中間有一長畫便是陽字加土傍則音長】廼疆廼積廼倉廼裹【音果】餱【音侯】糧於橐【音托】於囊思輯【音集】用光弓矢斯張干戈戚揚爰方啟行【葉杭賦也此謀遷之事篤是朴實意思就各章詳之做一事必周一事之本末朴朴實實不帶一防虛浮不令一分滲漏創業之人大槪如此篤字宜少讀居居處康安也公劉失職竄於戎狄念民生之未安慨國勢之未振不欲久居於此故曰匪居匪康言不以所居爲居所安爲安也猶漢髙言吾亦欲東耳安能鬰鬰久居此之意疆場以邊境言場是小界疆是大界廼場者防之於內廼疆者防之於外公劉有遷都之事故先於疆場致其警備所以防外侮而固人心也積露積倉谷藏餱漧飯糧生米也小而無底曰橐以之盛餱大而有底曰囊以之盛糧輯者輯和人民光者光顯國家戚斧屬揚鉞也方始也啟行開道而行也上言囊橐下言弓矢中間挿入思輯句正見公劉主意亦見公劉作用居食行糧無不備具者欲令其民脫侵侮之苦正欲國家不奄沒於荒陋之境故弓矢干戈一一整頓然後啟行一以壯國容一以防外患聲勢赫奕防衛森嚴何其愼重不窋竄於西戎其地卽今慶陽府廣輿記載府境古迹有不窋城又有不窋塜在府城東碑久剝落上有片石大書周祖不窋氏陵再傳至公劉則居寧州府亦今慶陽府所轄古迹所謂公劉邑也】

篤公劉於胥斯原旣庶旣繁【紛幹切】旣順廼宣而無永嘆【音灘】陟則在巘復降在原何以舟【之遙切】之維玉及瑤【音遙】鞞【音丙必頂切】琫【邊孔切卜上聲】容刀【徒招切此至豳相宅之事胥相也廣平曰原於胥斯原謂相與同來而至於此原是經歷之所非駐息之地也庶謂人眾繁謂人雜順謂順人心宣布也通也蓋暢快之意毛傳公劉遷邠諸侯從之者十有八國所謂繁庶也旣庶旣繁見其人心之順人心旣順廼意气發舒而無勤苦之嘆故國之悲巘山形如兩甑上大下小之象原卽上文之原初已至原矣又升巘以觀而復下在原見其相度周詳𨿽勞亦不惜按舟古通作周博古圖周防銘周字作舟集古錄伯庶父作周姜尊惇周字作�皆古舟字也何以舟之者言當時何所服而周旋其間則有玉瑤以飾文徳容刀以謹武備瑤玉之美者鞞者刀鞘之名琫者鞘之上飾鞘音笑刀室也容刀鞞琫所容之刀此不過卽刀佩以見其躬親勞苦也遷都國之大事故首章言弓矢干戈見其防衛之嚴此章言玉瑤鞞琫見其衣冠之偉陟巘降原而偉服如故公劉之篤厚可知前五句言相土而居以後事後五句言相土而居初時事言民之所以卽安者由公劉初時躬執其勞故也郡縣誌邠州新平縣有五龍原永壽縣有永壽原宜祿縣有淺水原篇中屢以原爲言未可泥爲一處】

篤公劉逝彼百泉瞻彼溥【音普】原廼陟南岡廼覯於京【居良切】京【讀】師之野【上與切】於時處處於時廬旅於時言言於時語語【此經營邑居之事前說胥原已自相得此溥原矣而欲定爲都邑又須詳覽其形勢故復有逝泉陟岡之事廣輿記平涼府涇州有泉眼百餘大旱不竭卽百泉也逝往瞻視溥大也岡山眷覯見也京髙阜之地於原瞻原平曠不得其勝故自下觀之百泉繞其側則往百泉而望原以觀其包絡之形方靣之正於京覯京起伏不盡其詳故自上觀之南岡臨其上則陟南岡而見京以觀其拱峙之勢向背之宜師眾也玩京師京字略斷頂上京字來言是京乃眾人之所宜居之處山川盤結風气所萃亦一都防也故於是而經營邑居焉時是也四時字卽指此京師處止也謂民之居處處處處其所當處者謂本國之人廬旅廬字疑誤當爲旅字在外爲旅旅旅旅其所當旅者謂外國之人卽前毛傳所言十八國也自言曰言相對曰語言語未宜以教令爲說播遷之際事體匆忙今得休息言笑自如正詩人防綴冩景之處朱克升曰言言語語猶云爰笑爰語蓋聚族而處聲音相接也世所謂京師始此後人遂以爲帝都之號】

篤公劉於京斯依【於豈切】蹌【音搶】蹌濟【音姊】濟俾筵俾幾旣登廼【乃石經作廼下同】依【於豈切】廼造【音慥】其曹執豕於牢酌之用匏【音庖】食【音嗣】之飲【音防】之君之宗之【四之字自爲韻此宮室旣成而落之事亦聯屬人心之計也京卽上章所覯之京依謂依之以居也遷徙相度宮室得成則公劉之心安羣臣之心亦安落成之燕其能已乎蹌蹌濟濟謂奔走之際無不整齊俾使也筵幾解見行葦登登席依依幾造進也曹者同事之人牢者養豕之所廼造其曹執豕於牢者不過謂執豕時同事者相與往耳此詩中防綴之語不必深求犯髙叟之病饗禮當用太牢此言執豕新遷則殺禮也用匏亦此意燕飲時公劉一身爲羣臣之主對異姓則稱君對同姓則稱宗君之使異姓有所主宗之使同姓有所綂夫遷徙旣定落成一燕臣則濟蹌君則君宗輯民光國亦可見其一斑矣徐扈曰凡創業君臣與守成異守成君臣承平旣久階陛森嚴君臣之分不患不明特患廉逺堂髙九閽萬里故燕飲之設主於導和剙業君臣披榛斬棘不啻家人父子上下之情不患不通特患分誼未明麤率簡易如漢初飲酒爭功防劍擊柱故燕飲之設主於辧分公劉艸行水宿之際玉瑤鞞琫至於登筵依幾酌之用匏何也】

篤公劉旣溥旣長旣景廼岡相【息亮切】其陰陽觀其流泉其軍三單【音丹又多涓切】度【音鐸】其隰原徹田爲糧度其夕陽豳居允荒【此處軍旅之事民庶旣輯宮室都邑旣成則遷都事畢矣但豳地宻邇西戎不可無扞禦之備故前已相宅卜居此復言相陰陽觀流泉者專爲安集三單之軍不得不再爲審度也東西爲溥南北爲長旣溥旣長則寒暖向背有不同水泉灌漑有利不利地方廣濶茫無下手之處於是正日景以定其向背登髙岡以察其形勝相陰陽以審寒暖之宜觀流泉以衡灌漑之利凡所以爲此者以昔日干戈弓矢從行防衛之士旣不可聚而不散又不可散而不用故爲三單之制令其自耕自食如後世屯田之法所謂三單者三行皆單而三重相襲止居則婦女在內老弱次之彊壯在外所以備不虞也度斟酌也隰原解見小雅皇華土地有肥磽不可執一必度之而後可制賦斟酌其髙平而爲原者下濕而爲隰者因肥瘠土宜定賦稅等則而均授之畫田九區公中私外耕則通力合作獲則計畆均分行徹法以爲之糧焉此時生齒日繁歸附日眾又度山西之田以廣之於是溥者益溥長者益長而豳人之居於此益大山西曰夕陽謂夕始見日也豳在山之西豳之山卽梁山也允信荒大也太王自西䢐東則自水之西而往東公劉度其夕陽則自山之東而至西皆見民之歸者益眾而田之辟者日廣也朱康流曰三單謂散軍還農也古軍法五人爲伍二伍謂什散其什伍布於井裏則夫三爲屋屋三爲井三三而九餘一爲單合而再計復得九人則再授一井之田故曰三單蓋散之則爲三單合之仍爲什伍也】

篤公劉於豳斯館【古玩切】涉渭爲亂取厲取鍜【丁亂切】止基廼理爰眾爰有【羽已切】夾其皇澗遡其過【古禾反】澗止旅廼密芮鞫【音菊】之卽【此處續至新氓之事豳卽承上而言館客舎非官署亦非民居乃百工造作之所與渭水近故取厲鍜爲最便欲涉渭取材以作宮室遂爲舟以通往來亂舟之絕流橫渡者也厲磨刀之石鍜冶鐡之名所以利噐用伐材木給築事者皆涉渭以取之則居止之基可以治矣理治也旣有基址相續而來者愈多愈有有夾皇澗而在澗兩邊以居者有遡過澗而開門向水以居者來止之眾日以益宻皇澗過澗之旁不足以容於是就芮水之外而居之皇澗過澗二澗名芮水名水之外曰鞫卽就也就其地而居也蓋民居稠宻無從托足又不忍他往聊復依附之意此時風气日開民編日眾規模日廣有方興未艾之象至是則公劉篤民之志遂矣夫公劉始終於民如此今日之民卽公劉之民也守成業者可不念哉何大復曰芮水出邠州西北東入涇汭水在今隴州西北源出蒲藪入渭不入涇芮鞫之所言邠也非隴也地理書混芮與汭爲一者非也】

泂酌

序召康公戒成王也【唐士雅曰總是欲王盡君道以得民心𨿽說戒王而語意渾融閒閒引諭而箴規之意自在後世靣折廷諍其君臣大相逺矣】

泂【音迥】酌彼行潦【音老】挹【音邑】彼注玆可以餴【音分】饎【音熾又昌裏切】豈弟君子民之父母【滿彼切興也以無源之水猶資於用興有徳之君必庇於民泂逺也行潦行路上之雨水酌挹皆取也彼大噐玆小噐注灌也以大噐取而注之小噐將以澄淸潦水而用之也餴蒸米饎酒食言蒸之以爲酒食也流潦水之薄者挹而注之可以饎饎則物無不可用者君子於人當舎短取長猶父母之無棄子故以挹注之勤興豈弟之徳推是心也曲全悉體皆可相資寧有一毫疾頑亟成心哉君子於民勢位遼絕惟能樂易乃有近下愛民之意而民之休戚得以相通故曰豈弟君子民之父母言君子之足爲民父母正從豈弟得之此教戒之語與尋常頌美不同非謂民愛之如父母也輔漢卿曰毎章上三句皆有逺近相須彼此相益貴賤相資之意】

泂酌彼行潦挹彼注玆可以濯罍【音雷】豈弟君子民之攸歸【罍祭噐歸謂得民心也有道之君人所向往】

泂酌彼行潦挹彼注玆可以濯漑【音槪】豈弟君子民之攸塈【音戲漑亦是噐蓋因用而得名者塈息也息其勞苦也攸歸謂民賴以歸攸塈謂民賴以安皆終首章父母之義】

捲阿

序召康公戒成王也【竹書成王三十三年遊於捲阿召康公從是詩之作蓋其時也】

有捲【音權】者阿飄風自南【尼心切】豈弟君子來遊來歌以矢其音【賦也阿言其地飄風言其時豈弟三句言其事卷曲也大陵曰阿飄風回風也自南風和也君子指成王矢直也音卽歌音矢音康公自謂臣以詩陳於君前不敢回防邪曲故曰矢音以字頂遊歌來因王情之恱豫而爲依永和聲之事此亦因事納忠之一機也章內疊言豈弟君子諄諄呼喚殊不厭煩非徒贊美蓋深望其爲豈弟君子也】

伴【音判】奐【音喚】爾遊矣優遊爾休矣豈弟君子俾爾彌爾性似先公酋【音囚】矣【按此下二章皆歆動鼔舞一步深一步伴奐爽快之意優遊恬適之意休休息也伴奐優遊卽指遊捲阿之事爾與君子皆指成王俾使彌弓滿也誕彌厥月卽此彌字伴奐優遊原是性體彌爾性者言當充滿爾性與民同樂有保合太和塞乎兩間之意章內三提此語詩人戒勉深意在此說文酋繹酒也方言久熟曰酋酒以久熟爲善蓋取醞釀深醇之義似先公酋以壽考言不曰先王而曰先公者周之先公多壽王季壽百歲文王壽九十七歲至武王爲天子而壽乃不及故但言先公也】

爾土宇昄【音板又符版切】章亦孔之厚【狼口下主二反】矣豈弟君子俾爾彌爾性百神爾主【當口腫庾二反】矣【土田土宇屋宇也昄當是版字之誤版章謂冊籍也厚謂基圖鞏固百神謂天地社稷山川之神主者淸寧不攺河嶽懷柔慿依之爲主也】

爾受命長矣茀【音弗】祿爾康矣豈弟君子俾爾彌爾性純嘏爾常矣【受命謂受天命而爲天子長謂歷年之多茀福康安也以防衝之年踐天子之位長也借熙洽之基撫盈成之運康也純大嘏亦福也常常享此福也福祿被之若易保之甚難時成王在位已三十三年故頌其已往之福而願其享福之久似先公以祖孫至戚者言之主百神則推之於尊而逺者矣純嘏爾常更欲其悠久無疆也薛方山曰召公戒王不以危亡爲可畏惟言安樂爲可保非但得諷諫之體亦可想見大臣風度】

有馮【音慿】有翼有孝有徳以引以翼豈弟君子四方爲則【此下詳告以用賢蓋所以致福祿之由也馮者忠諒之素可托之爲心膂翼者才猷之備可任之爲股肱孝者聚百順以事親則有移忠之心徳者防萬理於實踐則有格君之學引者指其迷俾不昧於所從翼者輔其倦俾不怠於所往上三言俾爾彌性孰俾之哉以有賢才爲之輔也四有字是師師濟濟無所不備之意賢才旣有用之在王以用也用之則君子爲四方之則法矣賢者之行非一端必曰有孝有徳何也人主常與慈祥篤實之人處其所以興起善端涵養徳性鎭其躁消其邪有不在言語之間者故宣王之時在內惟張仲孝友而蕭望之亦謂張敞材輕非師傅之噐】

顒【魚容反】顒卬【音昂】卬如圭如璋令聞【音問】令望【撫方切】豈弟君子四方爲綱【此言得賢自輔以足上意顒顒體貌敬順卬卬志气髙明圭璋徳性純粹聞者聲譽之美望者表儀之正如是則不必紛紜而萬目由我提挈故曰四方爲綱爲則有師道意爲綱有君道意】

鳳皇於飛翽【音誨】翽其羽亦集爰止藹藹王多吉士維君子使媚於天子【興而比也此與下章言賢才不負所命以勉王用之也鳳凰靈鳥雄曰鳳雌曰凰鳳總眾鳥飛則羣鳥從以萬數翽翽羽聲之多謂凡鳥也爰於也鳳凰飛而羣鳥亦集於鳳凰所止之處猶大賢用而善類樂附之從其類也藹藹眾多也吉士愼言愼行寡尢寡悔之人媚恱也王朝吉士眾多矣惟君子因能而噐使之則各修其職業以懽恱於王言不有其身家也韓詩外傳及說苑言鳳鴻前麟後蛇頸魚尾鸛顙鴛腮龍文身燕頷鴻喙駢翼中注見則有福】

鳳皇於飛翽翽其羽亦傅【音附】於天【葉神又如字】藹藹王多吉人【如字又葉然】維君子命媚於庶人【天與人爲一韻命字不必彊葉按媚順而不拂之意事君則格心而無犯治民則同欲而不擾鋒頴伎倆都無可見惟有衝然元气飲人以和所以謂之吉士吉人也詩意全重維君子使維君子命二句下集所止上戾於天禽鳥之性也上愛天子下愛庶人賢士之心也然不用則不得自效故使之命之有望於王也】

鳳皇鳴矣於彼髙岡梧桐生矣於彼朝陽菶【音蚌】菶萋萋雍雍【雝雝石經作雍雍】喈喈【葉雞梧桐二木名山東曰朝陽朝先見日也竹書成王十八年鳳凰見鳳凰希世之珍今非獨飛而且鳴鳴而於髙岡居髙臨下軒翔一世之象鳳凰非梧桐不棲鳳凰方鳴而梧桐生生而於朝陽相値甚巧遇合甚奇菶菶萋萋梧桐盛也雍雍喈喈鳳凰鳴也讀之令人手舞足蹈遁甲書云梧桐可知日月正閏每邊有六葉從下數一葉爲一月至上十二月有閏十三葉小而餘者視之則知閏何月也故曰梧桐不生則九州異君】

君子之車旣庶且多君子之馬旣閒且馳【葉唐何切】矢詩不多維以遂歌【末言車馬之盛欲王以此待賢也卻不吐露只言車庶而多不獨可以供宸遊馬閒而馳不獨可以備法駕王於此宜有以用之矣欲王自得於言意之表也矢詩不多維以遂歌者召公自言我陳詩之意初無多說只爲此一事耳維王歌詠而深味吾言可也味詩中諄諄之意不過謂世界已極淸寧賢士己滿朝署防無他事只要王恭已用賢享無疆之福耳可見古大臣格君眞正篤實不諛言以逢君亦不危言以要主徐儆曰吾讀卷阿之詩而知召公之善於引君也欲啟以用賢圖治而先之壽考茀祿欲啟以明良相遇而托之鳳凰梧桐欲啟以招徠賢俊而寓之車多馬馳曲而盡婉而切防而彰眞可謂萬世引君之法嗟乎周之成王漢之文帝也賈誼遇漢文而痛哭流涕宜其言之不入矣黃才伯曰成王遊捲阿在周公政成之後康王繼之天下刑措者四十餘年成康旣沒昭王膠楚澤之舟穆王勤昆侖之轍共王滅宻懿王命虢公伐犬戎孝王命申侯伐西戎夷王伐太原之戎以至厲王天下騷然無非窮兵黷武之事民財民力困窮已極此民勞所以繼捲阿也與】

民勞

序召穆公刺厲王也【不敢直斥其君托爲戒同列者以諷之故詩曰大諫而序則曰刺厲王名胡夷王子成王七世孫召穆公名虎康公十六世孫】

民亦勞止汔【音肹】可小康惠此中國以綏四方無縱詭【音鬼】隨以謹無良式遏宼虐防【音慘】不畏明【葉謨郎切】柔逺能邇以定我王【賦也通詩以安民爲主而安民之道在於禁姦禁姦卽所以安民也國以民爲本民勞則國危賈生所謂安民可以行義而危民易與爲非也下一亦字視甚字倍苦止語詞小人害民若不以民爲勞自今觀之民亦已勞瘁矣汔庶防也曰汔可者見維此時尙可過此則不及矣康安也曰小者不敢過望之詞言民勞已甚願少蘓息卽已幸矣惠慈愛綏安輯也中國畿內之地四方諸夏也民安則國安故爲政急於安民中國爲四方根本故安民必先中國中國安則天下之民舉安所以未安者由詭隨之人恱君擅權以爲防虐故惠中國綏四方只在無縱詭隨防無他法此四字一篇綱領詭詐隨從也詭隨懷詐靣從也無良不善也人見詭隨者無所拂逆則目爲善良不知其容恱取寵皆爲身謀非善良之士也謹者檢束而自肅遏者退縮而自止式語辭防虐謂逞虐於民荼毒如冦也憯曽也憯不畏明謂畏明也防虐旣遏是非賞罰昭然明白詭隨之人曽復不畏明而妄動乎逺謂外域邇謂中國治道詳內而略外柔者寛而撫之能者擾而習之也蓋詭隨在朝生事害民開釁於逺方妬賢嫉能近臣不克展其手足小人旣遏可用安民之功逺者以柔近者以能則民安國安天位永固而定矣萬時華曰大抵居髙位者多喜軟熟惡剛方小人欲進其身必未命先惟未言先喏陽順其意陰匿其姦人主不察而信之於是逞其無良之志肆其惛怓之口窮其罔極之惡露其醜厲之狀遂其繾綣之姦冦虐播於下民而王國因之以壞故不徒曰隨而曰詭隨隨者不詭不過臧獲下賤奔走承奉之態詭者不隨𨿽惇懿溫莽亦無進身之路合此二字可謂曲盡小人情態矣無縱者明以辧之斷以絕之決不姑息也無良之謹冦虐之遏總是一無縱而已朱備萬曰非詭隨無以媚上而爲防虐之本非冦虐無以威下而遂詭隨之志詭隨者柔媚之所爲防虐者狠毒之所致葉臺山曰此詩五章皆言謹字蓋去小人關系甚重不可不謹如陳蕃王允非不忠也然蕃事未成而謀泄允功未成而志驕則國家之禍亦隨之此皆不謹之故也】

民亦勞止汔可小休惠此中國以爲民逑無縱詭隨以謹惛【音昏】怓【音譊葉宜猶切】式遏宼虐無俾民憂無棄【棄石經作棄】爾勞以爲王休【上章據天下之大勢論此主修內治而言休息也逑聚也聯其渙散之心使之聚也惛怓謂巧言利口小人虐民非多事不能遂惡非多言不能生事故惛怓以亂主聽也人情慷慨發憤者志慮難於堅定往往銳於始而怠於終故欲其堅定爾功以令王享安靜之福民休則王亦休矣休安也】

民亦勞止汔可小息惠此京師以綏四國【於逼反】無縱詭隨以謹罔極式遏寇虐無俾作慝敬愼威儀以近有徳【畿內王都稱京師於此言京師則前後所言中國乃對四夷言非京師矣詭隨之人無所不至所謂罔極也慝惡之藏於心者凡惡見於外者易盡存於中者難窮無俾民憂使民不至安受其毒無俾作慝使彼不得播惡於眾然欲拒絕小人必須合眾君子以勝之禮貌衰則君子去必須反身修徳謹愼威儀以親之不然𨿽拒小人未有以服其心也】

民亦勞止汔可小愒【音噐】惠此中國俾民憂泄【音異泄石經作泄】無縱詭隨以謹醜厲式遏寇虐無俾正敗【蒲昧切】戎𨿽小子而式大【特計切愒亦息也泄水流去也憂泄言其憤懣之情如流水之消釋醜厲貪殘無恥之狀正是安民大道綱紀法度皆由此出無俾正敗無使正道敗壞也戎汝也小子指用事之人式用也汝𨿽小子用之則關系甚大以其能敗正也】

民亦勞止汔可小安惠此中國國無有殘無縱詭隨以謹繾綣式遏寇虐無俾正反王【讀】欲玉女是用大諫【音簡國無有殘中國之民無有傷殘按每章無縱詭隨下各立一意而各深一步此第五章

特言以謹繾綣乃歸根挈要所在必使君志淸明毫無系戀則自不爲詭隨所引少有一毫難割難捨則詭隨之盤結益深矣正反甚於正敗正敗但壞之而已正反則以是爲非以邪爲正一切與正道相反亡無日矣末二句說出作詩心事言我之告同列非爲同列也爲王也王欲女如無瑕之玉故用此諫耳王字少讀蓋呼而告之尊之也親之也大諫謂直諫不避斧鉞之意讀卷阿而知治世之文令人樂讀民勞而知亂世之文令人悲然捲阿主於用賢民勞主於絀不肖所謂治亂𨿽異所以撥亂致治則同也】

板

序凡伯刺厲王也【切責僚友義歸刺王胡庭芳曰厲王無道召穆凡伯誼屬親賢不直言極諌而姑責僚友者豈以監謗之故不欲嬰其鋒而陷於罪以彰其過耶忠愛之懷於此益見左傳凡蔣邢茅胙祭周公之春秋隠七年天王使凡伯來聘凡伯蓋周同姓國於畿內世在王朝杜注云汲郡共縣東南有凡城在東都畿內】

上帝板板下民卒癉出話不然爲猶不逺靡聖管管不實於亶猶之未逺是用大諫【音簡賦也通篇以安民作主而安民在敬天蓋民者天之民也知敬天而所以安民者自不容已矣說文板判也天心判離無眷顧之意字書板反也反覆不定也卒盡癉病也話善言也然語聲相應許之意猶謀也人有進善言於彼者彼不以爲然而據彼所爲謀者又無長逺之慮靡無也管樂噐康成謂如篴並兩而吹者相習諂防謂從古安有聖人惟吾王聖耳一倡眾和如管與管相應也亶誠也信也不實於亶謂矯誣詐僞不實爲誠信而僞爲誠信此詐僞之尢者當此天心已離民病已極宜攺易轍矣而謀猶仍然未逺是用大諫者事關國家存亡非等閒議論以下皆大諫之語】

天之方難【尼滑切】無然憲【虛言切】憲天之方蹶【音厥又音媿】無然泄泄【音異泄泄石經作泄泄】辭之輯【音集祖合切】矣民之洽矣辭之懌【音亦弋灼切】矣民之莫矣【方謂將來未已難猶雲天步艱難無然禁止之辭樂記武坐致右憲左鄭氏讀憲如軒憲憲猶軒軒蓋狀其足髙气揚之象蹶跌也僵也臲不安之意泄泄水流去之義言其神情渙散不與國事相關按憲憲泄泄一則驕矜自得一則萎靡不振辭謂同僚議論輯謂不立異同懌謂不尙意气國家之患莫大乎人私其見而不相能所謂朝有變色之言則野有爭鬭之事輯懌者議論之間平易近情無以乖戾則下民和恱而安定矣洽和也合也莫定也安靜也防下四矣字直接上兩無然謂當此天難天蹶只宜務此一著耳徐子先曰國家政治多端此詩舉話言謀猶及辭之輯懌者何也厲王之時上監謗防民不受善言下專利實怨覆背善詈一有議論此是彼非盈庭莫執和衷之誼冺矣此所謂辭非謂號令乃國計廟謨民物謀猶所謂輯懌亦只平心易气獻可替否爾我同心以釐庶政便能爲民造福而洽莫之效臻難蹶之天定也】

我𨿽異事及爾同寮【僚石經作寮】我卽爾謀聽我嚻嚻【音梟】我言維服勿以爲笑【思邀刼】先民有言詢於芻【初俱反】蕘【音堯異事謂各有職分同寮謂同爲王臣囂囂猶謷謷謂傲慢其言而不聽服事也如服之在身不容一刻離者我言維服我之所言乃今日之急務芻者飼馬牛之艸蕘者供然火之薪芻蕘之人尙當詢況同寮以大諫相告乎前後諸詩俱言天道首句亦皆以矢發端忽入此章殊無倫理宜以此章殿於篇末以見朋友責善之義則章法整齊首尾有情】

天之方虐無然謔謔老夫灌灌小子蹻【其略反】蹻匪我言耄【毛博切】爾用憂謔多將熇【許各切】熇不可救藥【虐殘虐謔戲謔老夫凡伯自謂灌漑也諄諄不已有如灌漑欲其入於耳而沁於心與書言沃朕心沃字同義蹻蹻髙足濶步之象耄老而昏也憂謔安危利災以可憂之事爲戲也熇熇火盛而枯槁也不可救藥日就死亡而已此懼之以不聽言之禍也】

天之方懠【音劑箋西切】無爲誇【音誇】毗【平聲】威儀卒迷善人載屍民之方殿【音玷】屎【音希】則莫我敢葵喪【去聲】亂蔑資【箋西切】曽莫惠我師【霜夷切此正言可憂而不可救之實懠怒也字書誇大毗附也小人不以大言相誇則以防言求附大言誇人必有淩厲之態防言毗人必有側媚之狀視聽易位舉止失常故曰威儀卒迷小人情狀若此善人於此無可柰何惟如尸之不言不語飲食而已載則也殿屎呻吟也葵菜也葵性向日民心向君莫我敢葵民遭搏擊之威惟有愁苦呻吟莫敢向其君也蔑無資衣食師眾也言民無所資借莫有加惠於眾人也錢氏天錫曰小人之焰張君子之气結畏而不敢言憤而不肯言知其無用而不欲言卽欲不載屍得乎國家所賴惟善人善人載屍則民之呻吟誰肯加惠哉嚴坦叔曰此詩首章責同僚出話不然爲猶不逺故二章因戒以言論之間宜相和協然愚而自用者終不能舎己從人故三章言聽我嚻嚻四章言爾用憂謔善人見其如此不肯復言矣故五章言無爲誇毗善人載屍】

天之牖民如壎【音喧】如篪【音池】如璋如圭如取如攜攜【音移】無曰益牖民孔易【音異葉亦】民之多辟【音僻】無自立辟【音僻上言方難方虐方懠天怒如此震悚令人恐懼無所適從故此章言天之牖民原自平易止爲居上者自立於邪辟遂干天怒耳無自立辟是回天之實在屋曰窻在墻曰牖壎篪解見小雅彼何人斯半圭曰璋合二璋則成圭取者物在地而取之於手攜者物在彼而攜之於此壎篪以聲相感之易圭璋以形相合之易取攜心手相應之易攜無曰益言求之卽得無費於己以益之也辟邪僻玩詩不曰降衷不曰天賦而曰天牖凡人之生都是血肉就如屋舎墻壁圍繞冥暗不知去向鑿開一牖亮光透入信步而行無所不可人身良知便是天所鑿之牖此知在人如壎如篪感而輙應如圭如璋分而自合如取如攜用之不窮極其平易無有矯彊攜無曰益二句一正一反就上攜字帶下言本無而攜之則謂之益而難君之牖民是因天之所牖而牖之有何難事今民之多僻非皆民之故但在上之人不務正道相習爲非立僻以爲之表耳僻而言立者人君爲斯民表率故也惟無自立僻則民亦無僻矣牖民豈不甚易哉陳行之曰宵小當朝民俗舛戾居導民之位者實爲之厲階也只說當導民以正而戒王意自在】

價人維藩【分邅胡田二切】大師維垣【音袁】大邦維屏大宗維翰懷徳維寧宗子維城無俾城壞【胡盛胡罪二反】無獨斯畏【於非紆防二反此言彌亂之道上言民是國之本此言人是國之輔價甲也價人被甲之人謂卿士掌軍事者藩園】

【圃之籬大師三公也垣墻也大邦成國諸侯屏小墻當門中者大宗世臣巨室翰幹也築墻所立兩邊障土者宗子同姓之宗子後非眾罔與守邦故曰維藩維垣維屏維翰維城然眾非懷之以徳則不寧故復叮嚀而戒之曰無俾城壞無獨斯畏懷如懷抱之懷懷徳修徳以懷逺之意君徳修則人豫附君喪徳而失所恃則爲獨夫至於爲獨夫則藩垣屏翰俱無用矣畏之亦何及懷徳維寧句宜在宗子維城下】

敬天之怒無敢戲豫敬天之渝【音兪】無敢馳驅昊天曰明【葉芒】及爾出王【丰氏本作往】昊天曰旦【得絹切】及爾遊衍【音演怡戰切前歷言天之震怒故以敬天終之戲玩弄豫快樂渝變也馳驅解見鄘風載馳戲豫書無逸所謂耽樂馳驅書無逸所謂遊田此皆傲慢自恣生於敢之一念兩無敢是敬天之實明天曉旦日出及與也王當依丰本作往出往出而有所往也防水流衍水滿曰明曰旦曰及爾開著眼就是天防無逃避處天與民一也民可虐天可玩乎天不可玩民獨可暴乎天無刻不監臨人當無刻不敬天無刻不敬天則當時時以安民爲念矣今民事廢而弗修天變作而不畏我謀不聽爾謀不逺何哉季世君臣有畏無敬畏者憚恧於天命之莫挽而無以自立敬者惕心於天意之可回而亟於圖存】

待軒詩記卷六﹤經部﹐詩類﹐待軒詩記﹥

欽定四庫全書

待軒詩記卷七

明張次仲撰

大雅

蕩之什

蕩

序召穆公傷周室大壞也【孔疏傷者刺外有餘哀其恨深於刺也瞻卬召旻皆云刺幽王大壞此不云刺厲王而云傷周室者幽王承宣王之後父善子惡止刺其身此則厲王以前周道未缺一代大法至此壞之故言周室大壞】

蕩蕩上帝下民之辟【音璧】疾威上帝其命多辟【音僻】天生烝民其命匪諶【音存又市隆切】靡不有初鮮克有終【諸深切又如字賦也首章多怪嘆之語以下諸章皆言文王曰而此獨不然者見實非殷商之事故於章首不言文王蕩蕩廣大也下民之辟辟法也疾威暴虐也其命多辟辟怪僻也諶信也旣蕩蕩而爲下民之法矣又疾威而其命多僻豈天之生民固難信乎何其靡不有初而鮮克有終也】

文王曰【句】咨【讀】咨【讀後皆仿此】女【音汝下同】殷商曽是彊禦曽是掊克曽是在位曽是在服【蒲北反】天降慆【音叨】徳女興是力【此言用匪人厲王無道文王所痛哭流涕者詩人難以斥言故借殷商以寫文王心事庶幾厲王聞之而知警也卽借秦爲諭之意孔疏民勞之詩泛論王惡其惡非深不須假托蕩則陳王凶暴將至滅亡其言旣切故假托文王至如家父作誦自著已名凡伯芮伯直言不諱其人旣異所作有殊也契始封於商湯受命於亳殷今並舉之曰殷商禦扞也拒也疆禦剛狠有力能禁制人者掊聚斂克勝也科斂民財作威以勝之也服政事也四曽是極其怪詫言天地間曽有如此人乎曽有如此人而居官用事者乎惂慢也慆徳謂肆行無忌不知檢束卽指掊克疆禦之軰天未嘗不生小人但不用則亦無可如何今女作興委任竭盡心力則其得時用事塗炭生靈不待言矣力任之專也】

文王曰咨咨女殷商而秉義類彊禦多懟【直類反】流言以對寇攘【如羊切】式內侯作【音詛則慮反】侯祝【音咒】靡屆靡究【此言拒諌人之邪正以義判之邪宜與邪類正宜與正類故曰義類所以主持之者君也故曰而秉義類而女也彊禦卽上章彊禦言君臣濟惡懟怨也無道之君雄猜忌刻不責已而怨人故曰彊禦多懟聞人規諌隨口抵飾故曰流言以對羣行攻刼曰冦取非其有曰攘式用也冦盜攘奪之軰用事於內所謂內有衣冠之盜而後外有干戈之盜也於是國亂民愁祝詛滋起莫有底止矣致詞於神求其害人曰詛致詞於神求其庇我曰祝靡無屇極究窮也言無有了日也】

文王曰咨咨女殷商女炰【音庖】烋【音哮】於中國斂【從夊不從欠】怨以爲徳不明爾徳時無背無側爾徳不明以無陪無卿【此言黷貨炰烋自矜气健耽耽吞嗜之象財者養命之源獨擅則眾怨歸之斂財卽斂怨也怨與徳相反自爲得意而以怨爲徳惟昏於利欲故至此昏則前後左右無一正人矣背謂在後可倚借者側謂在旁可輔翼者陪陪貳謂三公卿六卿也人君至此明是一獨夫矣時是也】

文王曰咨咨女殷商天不【音勉靣善切】爾以酒不義從式【葉世】旣愆爾止靡明靡晦式號式呼【火故切】俾晝作夜【羊茹切此言嗜酒飲酒齊色曰天不爾以酒言上天之立君所以爲民豈爾以酒乎不義從式推所以酒之由從隨式用也爾於不義之人隨其所行用其所言因而君臣交旣愆爾止四句言酒之情狀止容止也愆爾止者起坐無恆失其常度天晴曰明天雨曰晦大聲曰號低聲曰呼沈醉不省白日昏昏有如長夜故曰俾晝作夜】

文王曰咨咨女殷商如蜩【音條】如螗【音唐】如沸如羮【盧當切】小大近喪【平聲】人尙乎由行【葉杭】內奰【音備皮器反】於中國覃【都南切】及鬼方【此言羣小流言蜩螗皆蟬類如蜩如螗言之亂也沸羮火熾而釡內湧溢如沸如羹政之亂也失道如此無小無大皆近喪亡矣人尙由而行之故內自中國外及鬼方莫不忿怒西京賦云巨靈奰屭音戲以流河曲奰者怒而作气之狀覃延也刑罰之威及於鬼方言流毒之逺易言髙宗伐鬼方而詩言髙宗伐荊楚則鬼方蓋在荊楚中矣王質以爲楚俗尙鬼故名鬼方】

文王曰咨咨女殷商匪上帝不時【上止切】殷不用舊【巨已切】𨿽無老成人尙有典刑曽是莫聽【湯經切】大命以傾【此言不守成憲不時猶言厄運非上天爲此厄運乃殷自不用先王之舊法耳縱無老成舊臣先王法度尙可遵守曽不聽用因自傾其天命而歸咎於天可乎典刑典章法度也大命上天眷顧之命傾危也】

文王曰咨咨女殷商人亦有言顚沛之揭【去例紀竭二反】枝�【葉石經作�】未有害【瑕憇許曷二反】本實先撥【方吠筆烈二反】殷鑑不逺在夏后之世【如字又私列反此言人心已去顚傾斜而僕倒也沛水流貌揭髙舉也撥絕也言樹木傾倒如水之沛然而不可遏止其根掲起枝葉𨿽在本根已絕人心國之根本失人心則本根先撥矣鑑鏡也鏡可以知人之妍媸而前事者後事之鑑也殷之鑑夫豈在逺哉彼夏后氏之世以桀不義而亡而殷因以革命此所當鑑者通篇只說殷紂而忽以殷鑑一語露出鑑殷本意精神血脈盡收注於此周公戒成王直說宜鑑於殷此托殷之鑑夏末世之避忌於此可見歐陽永叔曰當紂之時宗廟社稷猶在天下諸侯未盡判也但王惡盈滿遂致潰敗此殷鑑也殷鑑夏文王鑑殷後之興者又當鑑厲王也沈仲容曰史厲王好利任榮夷公是掊克在位王侈傲國人謗王王得衛巫監謗道路以目是侯詛侯祝靡屆靡究諸侯不享淮夷入冦是內奰中國覃及鬼方召公凡伯芮良夫之諫皆不聽是殷不用舊曽是莫聽經史之相合如此通解詩言厲王之惡大槪有四曰任小人曰廢典刑曰沈湎於酒曰炰烋自用而其失皆原於任小人小人用事必務防張以自便必娛君逸以固其寵必教君殘虐以塞其謗而重其權迨後眾叛親離遂爲莫大之患自古國家滅敗無不繇此可不鑑哉】

抑

序衛武公刺厲王亦以自警也【詩詞意在自警殊不見有刺王意按楚語倚相言武公九十有五猶箴儆於國曰自卿以下至於師長茍在朝者無謂我耄而舎我於是作懿以自警韋昭注懿大雅抑之篇是也史記衛世家武公父釐侯四十二年卒武公立蓋宣王之十六年也武公四十二年犬戎弒幽王武公佐周平戎有功平王命爲卿士武公爲公五十五年卒於平王之十三年入爲卿士在東遷後幽王時尙居本國厲王則中間隔宣王四十六年相去逺矣此詩蓋作於平王之時序以抑在蕩之後遂謂刺厲王誤也】

抑抑威儀維徳之隅人亦有言靡哲不愚庶人之愚亦職維疾【集二反】哲人之愚亦維斯戾【音例下從犬若從大是代字賦也按人精神揚則浮抑則沈抑而又抑謙謹之象隅廉稜也古之賢者道行心平可外占而知內故庸人以威儀爲外貌聖人以威儀爲徳隅所見不同而學術亦異矣靡無也靡哲不愚謂人𨿽聰明誰能聰明到底但愚有不同庶人限於气稟無可柰何故曰亦職維疾哲人自恃聰明不和於俗故曰亦維斯戾戾乖違也此徳器不厚學問不深以至此抑抑威儀是對証之藥徐扈曰此詩以聽言修徳先須磨去一叚矜許自賢之心使此中退然自下若拙若訥而後可此全詩綱領】

無競維人四方其訓之有覺徳行【下孟切】四國順之訏【音吁況於切】謨定命逺猶辰告【古得反】敬愼威儀維民之則【競爭競也無競維人猶言人維無競也無競則人以訓語相告徳行人所皆有但有覺不覺之別耳有覺則非不著不察者人有良心安有不順也訏大謨謀也定命定其主意辰時也逺大之謀以時而告謂不先不後也呂伯恭曰所謀不止於一身而計天下之安危不止於一時而監百世之損益所謂訏謀也旣大謀以定其命矣猶未敢輕出復長慮卻顧思其所終稽其所獘然後以時而播告焉治道之大端備矣又終之以威儀者𨿽有訏謀逺猶終以修身爲本蓋民從好不從令也所以結前章之意】

其在於今【葉經】興迷亂於政【葉徵】顚覆厥徳荒湛於酒【葉子小切】女𨿽湛樂【石經樂字下旁注一克字】從弗念厥紹【葉子小切】罔敷求先王克共【九勇切】明刑【葉胡光切楊用修曰酒紹刑舊𨿽有此韻與尙書辭命不同不必彊葉】肆皇天弗尙【平聲】如彼流泉無淪胥以亡【前二章泛論道理此乃就現在事指切言之興者共起而迷亂之顚覆之荒湛於酒也迷亂謂無條理顚覆謂不保守荒蕪湛沒也紹謂所承之緒罔無敷廣也克共者不敢慢之謂明刑典冊之昭垂者肆者承上起下之詞弗尙厭棄之也淪陷胥皆也女字與今字相呼應今日之世道如此所賴以挽回者在汝也女𨿽湛樂從𨿽字疑維字之誤女維湛樂是從不念先王相承之統廢置典刑而不求先王亦無柰女何矣天亦因之厭棄女如泉之淪流相率而就於亡也無者戒之之詞篇中曰女曰爾曰小子皆公使人誦讀而命己之詞】

夙興夜寐灑埽廷內維民之章修爾車馬弓矢戎兵【晡光反】用戒戎作用逷【音惕他歷切】蠻方質爾人民謹爾侯度用戒不虞【元具切】愼爾出話敬爾威儀【牛何切】無不柔嘉【居何切上言湛樂如彼則必爲天所厭棄矣所以無內外無逺近無大小無常變不可一事不愼也內者防詞去防逺色賤貨皆灑埽之事也章表也爲民之表率戎兵戈盾矛戟之類戎作暮夜之戎起於意外者則用以戒之蠻方蠻夷之在逺方者則用以逺之逷逺也蓋內自庭除之近外及蠻方之逺細自寢興灑埽之常大至車馬戎兵之變慮無不周備無不飭此攘外之事也按質民之質矣之質農愚工朴商賈願所謂質也上之人斲雕爲朴不示以機巧則民風質朴侯度王朝法度頒於侯國者不虞非可意度之事天下之大不虞之事不勝戒也只是質只是謹只是愼只是敬便可防防杜漸𨿽剛彊之人亦可化而爲善柔嘉善也此安內之事也所謂訏謀逺猶者如此薛方山曰戒不虞只備之而已未說到免患上蓋變出不虞𨿽聖賢難保其無也】

白圭之玷【音店】尙可磨也斯言之玷不可爲【吾禾切】也無易【音異以豉切】由言無曰茍矣莫捫【音門】朕舌言不可逝矣【二矣字爲】韻無言不讎【市又切】無徳不報【蒲救切】惠於朋友庶民【句】小子【讀】子孫繩繩萬民靡不承【此愼爾出話之事玷玉病由言自由之言所謂惟言莫違也捫持朕我逝往讎答惠順也小子武公代人呼己之詞繩繩如繩之牽連不絕也承奉也言而有玷不可挽回無輕易自由以言無曰我出言茍且如是無人捫我之舌言出則往而不可追矣無言不讎無徳不報感應之不爽如此故言而合理則人心自順能順於朋友庶民則女小子言可世法子孫相繼不絕萬民無不承順之矣可不戒哉或以讐兼應違說非是按讐酬古字通用戰國策蘓厲遺趙王書厲之讐酢漢詩不讐其功可證】

視爾友君子輯【音集】柔爾顏【葉魚堅切】不遐有愆【平聲】相【息亮切】在爾室尙不愧於屋漏無曰不顯莫予云覯【音垢】神之格【剛落切】思不可度【待洛切】思矧可射【音亦又弋灼切】思辟【音壁】爾爲徳俾臧俾嘉【居之居何二反】淑愼爾止不愆於儀【如字又牛何切】不僭不賊鮮【上聲】不爲則【此敬爾威儀之事友君子與君子爲友也輯和相視尙庶幾也室西南隅曰奧西北隅曰屋漏蓋幽隠之處覯見也格謂鬼神之鑑臨也矧況射厭也視爾友君子之時顏色謙謹無大過愆至燕居獨處未免懈怠故諄諄以鬼神戒之復舉敬威儀之效以勸勉按辟法也以徳爲徳未免有气質之偏以法爲徳則盡善盡美止者心之所止與虞書安汝止商書欽厥止同義淑善也善其所止無妄念之參謹其所止無一刻之懈乃不愆於儀之本領不僭不賊正不愆於儀之處僭逾越賊害也人之威儀多失之僭越僭則有害豈可以爲法故曰不不賊鮮不爲則屋漏曽子問謂當室之白孫炎云當室之白日光所漏入也】

投我以桃報之以李彼童而角實虹【戶工讀切】小子【奬裏切】荏【音任】染柔木言緍【音閩】之絲溫溫恭人維徳之基其維哲人告之話言【如字又葉誾】順徳之行其維愚人【葉然又如字】覆【音福】謂我【心尋反】民各有心【按此下教以聼言投桃報李指少年習气而言夫投桃報瓊薄來厚往長者之事也投桃報李則較計報施銖兩不爽介介然露其鋒稜如童稚之畜自謂有角意圖抵觸不知虛驕之气有如蝃蝀𨿽彌天壤卽歸烏有故復呼小子以提醒之隨以荏染柔木諭之又以溫溫恭人告之荏染柔意也緍被也被之以爲弓也話言善言覆反也僭謂妄自尊大而教人也人必先觀其質性如何柔和之木乃弓之材溫恭之人乃徳之基築室者以基爲固修身以敬爲本明由虛生恭人卽哲人也惟聰明之人能受直言愚人非徒不能聽受反謂我人心之不同如比豈不可嘆順者率性而行不作聰明之意順行之哲人所以有哲人之隅謂僭之愚人所以成愚人之疾】

於【音嗚】乎【音呼】小子【奬裏切下同】未知臧否【音鄙】匪手攜之言示之事【上止反】匪靣命之言提其耳借曰未知亦旣抱子民之靡盈誰夙知而莫【音暮】成【此章言愈廹切故慨然而嘆未知臧否猶俗言不識好丑非但攜子之手且示以己驗之事非但靣命女且提女耳以告諄諄如此豈得言未知借曰未知亦已提抱子矣示事提耳猶然如昨此所謂不知臧否也凡不受教誨皆胸中盈滿之故若不自盈滿豈有早知而晚成者夙早也蓋知則必成夙知則必夙成聽言始能夙成不聽言則滿之爲害焦弱侯曰提音抵言附耳以教之也史記薄大後以冒絮提文帝漢書景帝以博局提殺吳太子雄酒箴身提黃泉皆作抵音】

昊天孔昭【葉灼】我生靡樂【音洛】視爾夢【音蒙】夢我心慘【七各切】慘誨爾諄【之純反】諄聽我藐【美角反】藐匪用爲教【葉覺】覆用爲虐借曰未知亦聿旣耄【莫報切呼天而告怨气滿懷視爾夢夢以下正我生靡樂之故孔昭言天道甚明靡樂言心常危懼夢夢不明之意如所云興迷亂於政也慘慘恐其淪亡而憂慮諄諄冀其聽言而詳懇卽所云耳提靣命也藐藐忽而不相入虐謂其責備之苛聿遂也不以爲教反以爲虐借曰心中不明然亦已老矣何故若是哉左史謂武公作詩自警在九十有五之時於亦聿旣髦句可見】

於乎小子告爾舊止聽用我謀庶無大悔【虎委切】天方艱難曰喪【去聲】厥國【於逼切】取譬不逺昊天不忒回遹【音聿】其徳俾民大棘【此指時事以戒故不覺慨然而嘆舊謂舊日幽王時止詞也幽王喪國皆因不聽人言故告以聽用我謀庶無大悔艱難喪國此目擊之事故曰取譬不逺忒差也國之喪亡或雲气數不知善則得不善則失天道不爽幽王失國皆因回遹其徳俾民大以至此非气數之適然也回遹邪僻也卽前所云自滿不聽我謀不循政令不謹威儀顚覆迷亂等事棘荊使民在荊棘中反側不安國以民爲本民如此則國亡矣丁氏奉曰武公年九十五矣自稱曰小子若初爲子者以抱子自儆若初爲父者若初爲子故所求乎子者寢興灑掃凡小學之事無不舉若初爲父故所求乎父者修齊治平大學之事無不備按此武公自儆正以箴王也以九十五歲老人使人提耳而誦王𨿽昏懦亦必有憬然於心者矣首二章泛論其理言如此則爲愚人如此則爲哲人如此則四國順如此則爲民則第三章

直指其迷亂顚覆之罪言必至於淪亡第四章

示以救亡之法自寢興灑埽以至車馬弓矢自人民侯度以至出話威儀由近而逺由逺而近靡一不舉矣言行則其大端也故五章單戒謹言六章單論威儀七章反覆望以聽言言柔木可以爲弓榦恭人可以爲徳基而且以哲人愚人分頭開諭亦可爲偲偲切切矣末三章則責其拒言愎諌而援天以警所謂天方艱難曰喪厥國取譬不逺昊天不忒者正指驪山之禍也舊本分爲十二章章法參差文理錯雜今編爲十章義類相從文字𨿽多條理秩然讀者當自得之想武公爲人剛正磊落不和於俗老而知非故篇中曰敬愼曰溫恭曰柔嘉偲偲言之不一而足此詩要義所在一言不愧屋漏不愧則心正心正而後推之一身敬爾威儀愼爾出話是也身正而後推之一國訏謨定命逺猶辰告是也玩通篇見公道徳之廣逺究大要知公心學之精約】

桑柔

序芮伯刺厲王也【芮伯字良夫周同姓畿內諸侯爲王卿士左傳引大風有隧以爲芮良夫之詩杜注芮國在馮翊臨晉縣蓋西都之畿內】

菀【音郁】彼桑柔其下侯旬捋【音勒力活反】采其劉瘼【音莫】此下民不殄心憂倉【音創】兄【音況】塡【音田又音塵】兮倬彼昊天【葉神】寧不我矜【興而比也他木皆有葉枝獨以桑爲言者桑之爲物其用在葉及其采之也一朝而盡諭王殘虐盡被其害菀茂盛貌柔稚嫩也侯維也旬徧也十日爲旬有周徧之義言桑陰周徧也逐葉摘之曰采牽枝執條而盡下之曰捋劉卽左傳之防劉殺伐之聲旣采旣捋則靡有孑遺矣故曰劉瘼痛殄絕也倉兄卽愴怳塡塞也滿也不殄心憂所謂憂從中來不可斷絕故胸膈塡滿呼天而問求其哀憫也倬明貌言治亂安危無不昭察昊天解見小雅雨無正寧不猶言豈不謂天決當矜我】

四牡騤【音葵】騤旟【音與】旐【音兆】有翩【音篇批賔切】亂生不夷靡國不汦【泯石經作汦音敏彌鄰切】民靡有黎具禍以燼【咨辛切】於乎【音烏呼】有哀【葉依】國步斯頻【此詩騤夷黎哀隔句一韻翩民燼頻隔句一韻賦也上言喪亂憂心此言可憂之事騤騤行不息也旟旐解已見翩飄揚之象四牡騤騤臣吏奔走於道路也旟旐有翩庶民召集於兵役也皇王大紀厲王時荊楚防於南玁狁防於北淮夷防於東虢公徵之不克徵斂數起民不堪命此詩所言蓋爲此也夷平泯盡也亂生不能平治徵役繁興財力無一國不盡黒髮曰黎丁壯從軍死亡略盡無復有黒髮之人故曰民靡有黎具俱也火後余薪曰燼民遭大禍其一二存者皆死亡之餘故曰具禍以燼國步國運也防有可哀者民窮財盡國運亦從此而日蹙矣頻者人臨水涯頻蹙不前之義】

國步蔑【音滅】資【子兩切】天不我將靡所止疑云䢐【讀】何往君子實維秉心無競【其兩切】誰生厲階【居奚切】至今爲梗【古黨切此詩資疑維階隔句一韻將往競梗隔句一韻此承上國步斯頻而歸罪於王王以一念好勝遂至兵連禍結而不解蔑無也資賴借將扶持也士昏禮士疑立於席之西疑者不動之意䢐卽往也君子指王維綱維也秉心猶言主意競爭勝啟釁也無者禁止之詞厲酷也虐也階級也陛也登堂之道也謂暴虐以漸而甚也梗水上浮木言民爲國之資借民靡有黎則一無依借矣天又不輔佐我則止於何地行將安往乎此皆君子之故也君子實爲一國綱維當秉心無競養和平之福誰階之厲使從役之民飄泊靡定如水上浮梗乎黃才伯曰言禍而言君子之爭心者蓋君子有爭心必爲小人所傾陷激成禍亂如安石新法其意亦未必堅諸賢爭之太過安石遂力爭上前釀成熙寧之禍】

憂心慇【於中切】慇念我土宇我生不辰逢天僤【音亶都但切】怒【暖五切】自西䢐東【葉丁】靡所定處多我覯痻【音昬葉民】孔我圉【此詩慇辰東痻隔句一韻宇怒處圉隔句一韻承上言如此則土宇亦不可保矣慇慇憂之甚而痛也土宇已之鄕土居宅也居邊陲則思內地之安在逆旅則有故鄕之望故曰念我土宇不辰不遇其時也僤怒迅疾之怒卽震怒也是時鎬京在西中原在東自西至東無有寧居言京師及中原皆亂也覯遇見也痻狂惑之疾狂惑之人指當時居位謀國之人圉邊陲也言我所遇見者無非狂惑之人挑怨賈禍故我之邊陲日以多事有如荊卽史言諸侯叛王及東夷西戎疊見侵擾之事】

爲謀爲毖【音祕】亂況斯削告爾憂卹誨爾序爵誰能執熱逝不以濯其何能淑載胥及溺【奴學反此告以弭亂之道也毖愼況滋也削侵削也淑善載則胥相也承上言王以兵戢亂豈不爲謀且愼哉然禍亂滋甚益以侵削是謀之不得其道而所與謀者非其人也我今告爾憂卹如下詔罪已推誠肆赦之類誨爾序爵如任賢以收人心斥姦以謝眾怒之類以此弭亂猶濯之解熱而王何能聽我言以從善哉相與入於陷溺而已】

如彼遡【音素】風亦孔之僾【音愛】民有肅心荓【音烹普耕切一音絣】云不逮好【去聲】是稼穡力民代食稼穡維寶代食維好【上聲此承上載胥及溺而言逆流而上曰遡遡風者流逆而風亦逆也僾彷佛謂見之不明也風水俱逆舟行難前遙瞻彼岸不知尙在何處猶書所云若涉大水茫無津涯民謂居官而隠者肅戒也民有戒心皆云時勢至此無救於事甘心稼穡爲力耕之民以代祿養故曰維寶維好勞而無患便是寶勞而無憂便是好言捨此無一可者蓋無聊自慰之語毛傳荓使也姚承庵曰荓從卄從幷恐是並字】

天降喪亂滅我立王降此蟊【莫侯切】賊稼穡卒癢【音羊】哀恫【音通】中國具贅【之芮反】卒荒靡有旅力以念穹蒼【承上言欲隠於稼穡而稼穡又不可得立王謂所立之王卽厲王也此詩作於共和之時厲王尙在故詩人敍其事而刺之降此蟊賊正滅我立王之事虫食苗根曰蟊食節曰賊耕種曰稼收斂曰穡卒盡癢病恫痛也漢書男子在婦家爲贅壻具贅謂君民之間不相聯屬有如贅物卒荒謂滿目榛蕪不成世界旅力解見小雅北山穹蒼天也穹言形蒼言色靡有旅力以念穹蒼謂饑饉薦臻气息才屬𨿽欲呼天以訴而不能矣】

惟此惠君民人所瞻【側姜切】秉心宣猶考愼其相【平聲】維彼不順自獨俾臧自有肺腸俾民卒狂【此與下維此聖人章言國之治亂全在於君故言惠君如此不順如此聖人如此愚人如此爲一篇關鍵惠順也民謂百姓人謂羣臣民人所瞻謂胸次洞達民人所共見內則秉持其心而有常徳外則宣布其謀而不自用又考察而愼擇輔相之人以共理天下不順道之君用一己之見而使之善何由得善乎此種人是異類舉心動念別是一樣使民囂然喪其樂生之心勃然發其不平之忿故曰卒狂輔潛庵曰獨言相者舉重也能擇一相則所用無不賢矣】

瞻彼中林甡【音辛所巾切】甡其鹿朋友已譖不胥以谷人亦有言進退維谷【興也以鹿之相從起朋友之相譖甡甡羣行自得之意鹿性善羣得食則相呼以食慮患則環臥以禦已者已然之詞譖不信也胥相谷善也朋友皆己猜疑不相與以善道故欲進而盡言則見惡於朋友欲退而不言則抱慚於幽獨躊躇前卻如臨深谷此詩前後三章俱以維此發端俱發明聖主與暴君種種區別此章忽刺及朋友前後不屬定系錯簡若編次於大風有隧貪人敗類之後嗟爾朋友之前則章法秩然血脈融貫矣】

維此聖人瞻言百里維彼愚人覆狂以喜匪言不能胡斯畏忌【巨已切賦也瞻視也言語詞此言知愚之異而嘆己之難於言也承上章言進退皆窮則禍機見矣聖人炳於幾先故所見者逺愚人狃於目前以顚覆狂悖爲可喜我於此非不能言也胡爲若此畏忌而不言哉恨極自訝不了之語無窮之味按周語厲王暴虐國人謗王王怒使衛巫監謗告則殺之道路以目胡斯畏忌蓋謂此宋李沆好言朝廷事變王旦不以爲然及澶淵息兵之後眞宗東封西祀紛然而起王旦始追嘆曰李文靖眞聖人也此所謂瞻言百里】

維此良人弗求弗迪【徒沃反】維彼忍心是顧是復民之貪亂寧爲荼毒【此與下二章俱承自有肺腸以申自用之意良善廸進也顧復卽蓼莪之顧復言眷戀不已荼苦菜毒螫虫明知犯上作亂必受荼毒而甘心爲之者蓋良人弗用旣無以致民之安忍心是用適足以重民之困民不堪命亂亦死不亂亦死故甘心不顧也於良人言此者愛而內之之詞於忍人言彼者惡而外之之詞】

大風有隧【音遂】有空大谷維此良人作爲式谷維彼不順徵以中垢【中六反興也隧路也有水曰溪無水曰谷乃風所來之路也式用谷善徵往也中垢胸中污穢也大風之行有所從來興賢愚各有其性故善人之作也以用其善小人之行也以播其穢見人品易辧而王不能辧故不求用賢而維顧復忍心也良人卽上良人不順卽上忍心鄒肇敏曰大谷風洞也陽和縣有洞出風每年致祭水經注云北屈縣故城西十里有風山上有穴風气蕭瑟習習不止宋潛溪有風門記王漢臣曰谷卽五穀之谷五穀爲美種良人爲善類其所作爲培養君子之元气拯救小民之饑溺故曰式谷】

大風有隧貪人敗類聽言則對誦言如醉匪用其良覆俾我悖【上言大風有隧之下接以良人不順兩項此大風有隧單接貪人敗類語意有別蓋言大風之來或東西或南北尙有道路貪人不論是非不問曲直惟利是圖以致君臣父子同類相殘故曰大風有隧貪人敗類是以聽從其言則隨口以對誦述先王則昏然欲臥非徒不用反使我悖逆之事覆反也】

嗟爾朋友予豈不知而作如彼飛虫時亦弋獲【胡郭反】旣之陰女【音汝】反予來赫【黒各切此自明作詩之意而言己之不能聽於友也朋友卽貪人以其同爲王臣故曰朋友以其不能聽言故嗟此人而嘆之飛虫鳥也射鳥曰弋陰與防同覆芘也赫嚇也莊子以梁國嚇我是也我𨿽愚魯豈無所見而妄作此詩我之詩上以悲國運之衰下以憫生民之病始而原召禍之階繼而明止亂之術言之所存不一豈無一言之中理乎如彼飛虫時亦弋獲不可以不獲而廢弋也言必有中不可以不中而廢言也予之言開其自新之路啟其避禍之方正以覆庇女反來嚇予謂予無知妄譚將有後患豈所望於女者哉味一旣字責其不聽前日之言】

民之罔極職涼善背【音佩必黒反】爲民不利如雲不克民之回遹職競用力【此與下章言民好亂皆因居官者驅廹使然也罔極謂貪亂而不知所止涼薄也左傳虢有涼徳職涼者專爲涼薄如分內之事背者反道敗徳按善背天資刻薄工於爲惡不利於民者竭力爲之惟恐不勝則民之回遹亦竭力爲之上有好者下必有甚焉者矣又何怪乎回遹邪僻也】

民之未戾職盜爲宼諒【涼石經作諒】曰不可覆背善詈𨿽曰匪予旣作爾歌【此章叶韻未詳戾定也民之未戾由專爲盜賊之臣爲之防也職涼職競職盜三職字如官職之職謂專專爲此如分內當然之事涼曰二句形容小人用心之險口然而心不然乃其職盜爲防根源其初亦以涼薄爲不可旣而背其初言善詈君子詈而曰善謂飾非拒諌工於詬詈也𨿽曰匪予承上善詈來言女𨿽文飾言此亂非我所致然我旣作爾歌則已得其情𨿽欲逃罪而不得女受之而攺悔可也前言胡斯畏忌何其躊躇此言旣作爾歌何其慷慨】

云漢

序仍叔美宣王也【宣王憂旱祈雨仍叔作詩冩其反躬罪已之意故曰美宣王按竹書宣王二十五年大旱禱於郊廟史記自二年不雨至於六年此詩之作當在此時仍氏叔字周大夫孔疏春秋桓五年天王使仍叔之子來聘上距宣王之崩已七十六年則仍叔非春秋時仍叔或是世稱如晉智氏世稱伯趙氏世稱孟也】

倬【音卓】彼云漢昭回於天【鉄因切】王曰於乎【音烏呼】何辜今之人天降喪【息亮切】亂饑饉薦臻靡神不舉靡愛斯牲【桑經切】圭璧旣卒寧莫我聽【吐丁切賦也倬明貌云漢天河也似云非云故曰云漢漢者水之精雨者水之施也天將雨其兆先見於漢昭光也回轉也昭回則非雨之象王曰二句作一气讀饑饉解見小雅雨無正薦重臻至靡無也舉舉其祭也愛吝惜也始養曰畜將用曰牲謂所祭之牛羊完全而卜吉者圭璧以玉爲之上圎下方曰圭內方外圓曰璧卒盡也牲玉各隨所宜而用必周到罄竭而無吝故曰靡愛曰旣卒仍叔述宣王遭旱而懼仰河漢以觀雨之候而不得故悲嘆而謂今人何罪而連年不熟我於神無不舉於牲無所愛於圭璧則旣盡凡所以求天者已至矣天寧不感格而聽我乎寧何也寧莫我聽非咎天也咎已之若何而天莫聽隠然有引罪之意全詩以王曰二字爲領袖皆冩王意中之語周禮大司徒以荒政十二聚萬民其十一索鬼神言求廢祀而修舉之以求回天意非謂旱因廢祀之故而祭之也】

旱旣大【音泰下仝】甚蘊隆虫虫不殄禋祀自郊䢐宮上下奠【上從酋酒也下從�足也】瘞【於例反】靡神不宗后稷不克上帝不臨【力中切】秏【耗石經作秏六書正譌俗作耗非】斁【音妬丁故反】下土寧丁我躬【上言舉廢祀而無其應此言舉常祀而無其應因歸怨於己也蘊者陽气之蓄積隆者陽气之驕亢虫虫熱气觸人遊气飛行若防蠓之惱人故曰虫虫殄絕也旣祭此而又祭彼相續不絕也禋祀解見生民郊謂祀天地宮謂祀宗廟自郊䢐宮從郊而至宗廟也方祭則上而奠之於神前旣祭則下而埋之於地內自郊至宮上下奠瘞則天地神只人鬼內外無不禋祀矣上章是索廢祀故曰舉此章是修大祀故曰宗宮之神莫親於后稷降臨而力不能救郊之神莫尊於上帝能救而降臨難必若是則將耗敗下土矣若果爾則寧我當其禍無害百姓也舉后稷於上帝之前者先親而後尊也耗虛減斁朽敗丁當也寧丁我躬有歸咎自責意如唐太宗吞蝗而祝之曰民以谷爲命而汝食之寧食我之肺腸韓文公祈雨告神曰百姓可哀宜蒙憐憫若刺史有罪寧被災殃古人自責大抵若此】

旱旣大甚則不可推【吐雷反】兢兢業業如霆如雷周餘黎民靡有孑遺【夷回切下同】昊天上帝則不我遺胡不相畏先祖於摧【在雷切毎章以旱旣太甚發端蓋憂旱之切故娓娓言之不可推不可委過於他人也兢業者遇災而心懷恐懼也如霆如雷望雨之切若聞雷霆之聲也說文身無右臂曰孑大亂之後周之黎民半个亦不剰災眚可謂極矣今觀天意並我亦不能相容蓋君民一體民無遺君不能獨存祖孫一脈此身旣亡祖不能復祀安得不畏乎畏者非畏身之亡也蓋因天之災而畏民畏祖也摧謂敗其基業基業旣敗則享祀不復繼矣】

旱旣大甚則不可沮【在呂切】赫赫炎炎云我無所大命近止靡瞻靡顧【果五切】羣公先正則不我助【牀所切】父母先祖胡寧忍予【演女切不可沮言旱甚當多方思救不可自沮赫赫炎炎亢旱可畏之象云我無所舊解宇宙𨿽廣無陰可憇非也蓋人主以天下爲所天下皆旱萬民失所則我無所矣大命興亡之大命近止謂國家將亡靡瞻謂無所瞻仰靡顧謂無人顧惜羣公古之有徳者先正先世爲官之正長此皆不助我矣然猶曰尊而不親也父母先祖至親骨血豈其忍而不救乎憂懼之甚無可柰何而自猜自疑如此】

旱旣大甚滌【音敵徒歷反】滌山川【樞倫切】旱魃【音防蒲末反】爲虐如惔【音談】如焚【符均切】我心憚暑憂心如燻羣公先正則不我聞【防勻切】昊天上帝寧俾我遁【徒勻切滌滌卽孟子所謂濯濯枯槁之甚山無艸木水無魚鱉也神異經南方有人長二三尺袒身目在頂上走如風名曰魃所見之國赤地千里惔焚皆火燒之名蓋鑠石流金之象如燻者憂民塗炭此身如在烮焰之中我憂如此羣公先正竟付諸罔聞昊天上帝寧使我避位以讓賢者無以我故而使百姓受害也】

旱旣大甚黽【音閔彌忍反】勉畏去胡寧瘨【音顚都田反】我以旱憯【音慘】不知其故祈年孔夙方社不莫【音暮】昊天上帝則不我虞【元具切】敬恭明神宜無悔怒【乃路反始欲遁去念民命方急當思救之又黽勉而不敢去黽勉解見邶風谷風胡寧猶言胡然瘨病憯慘也天災之來皆由自取痛哉不知其何故若謂粢盛不防祭祀不時則農始耕而卽祈谷稼始納而卽祈來年有先祀之戒不可謂不夙也禾稼方登卽祭四方農事始畢卽祭后土無後時之愆不可謂暮也上帝竟不亮我得無有悔於心因而怒我乎我自反敬恭明神不宜有悔怒也乃久旱不雨何哉孔疏在貌爲敬在心爲恭言其外則盡禮內則盡誠也虞度也謂鑑亮也】

旱旣大甚散無友紀鞫【音菊】哉庶正疚【音救】哉冢宰【奬裏切】趣馬師氏膳夫左右【羽已切】靡人不周無不能止瞻卬昊天云如何裏【散謂散財賑濟友作有散無有紀言發粟救荒不可勝計下正言其事庶正庶官之長周官三百六十毎官各有其長冢宰又眾長之長鞫窮疚病也皆奔走於祈禱賑救之事以致勞瘁也趣馬掌馬之官師氏掌以兵守王門者膳夫掌食之官左右上士中士下士也以上諸臣無有一人不捐粟以周民者無有自謂力不能而止者舉首而望曰瞻傾首而望曰卬裏卽道裏之裏我諸臣救荒如此亦宜挽回天意矣而漠然如故故瞻卬而訴之曰天之去地不知有幾何裏而曽不鑑察也昊天解見小雅節南山】

瞻卬昊天有嘒【音諱】其星大夫君子昭假【音格】無贏【音盈】大命近止無棄【棄石經作棄】爾成何求爲【於僞切】我以戾庶正【音徵】瞻卬昊天曷惠其寧【此章宣王不敢望回天意而勸諸大夫誠心祈禱弗始勤終怠嘒星光燦爛之象宣王以旱之故夜不能寐仰瞻昊天不見云興而見眾星無雨之證也於是呼而告之曰大夫君子所以竭誠而昭格者已不遺餘力矣贏餘也𨿽今死亡將近不可棄其前功當孟求所以昭格於上而修之若此者非求爲我之一身乃所以定眾正也戾定也大旱之時眾正皇皇不寧故求其戾眾正然未有民不安而庶正能定者瞻仰昊天何不惠我以安寧乎蓋有不容絕望而又不敢期必之意李愚公曰何辜今之人一句是宣王憂旱本源而終以曷惠其寧結之蓋斯人無罪而遇災其不安甚矣必斯人安而後宰斯人者得安通篇憂旱爲雨而不露一雨字蓋愓然惶懼不敢言及正其憂之深也鄒肇敏曰凡修救之急務宣王皆用之然而非所恃也夫沔水念亂未央勤政彼其昭格諒有素焉夫惟昭格有素故牲璧不爲具文減膳徹縣非循故事天表之應卒惠其寧蓋有敬天勤民之心然後有內修外攘之績向令宣王素不卹民亦安能遇災而懼焦勞懇惻如此云漢所以首宣王詩也李迂仲曰春秋傳宋大水公子禦說對魯數語耳臧孫達曰是宜爲君有卹民之心宣王憂民如此寧有不中興乎】

崧髙

序尹吉甫美宣王也【按此乃申伯出封於謝尹吉甫送行之詩而序云美宣者子曰習亂則好始治宣仍厲王之後可謂習亂矣而能崇徳報功行天子之職詩人樂其始治所以美之也郝仲輿曰人臣立功紀勲著於小雅人主治定功成見於大雅詩至大雅作者之志愈逺序者之義愈】

【精故云漢不徒爲救旱以明其格天之徳崧髙不徒爲送行以明親賢之禮烝民不徒爲贈山甫以表使能之功梁山不徒以美韓封以紀馭福之柄江漢以下皆可知也尹官也以官爲氏周之卿士竹書宣王七年錫申伯命申在今河南鄧州信陽州之境】

崧【音松】髙維嶽駿【音峻】極於天【葉神】維嶽降神生甫及申維申及甫維周之翰【音寒】四國於蕃【分邅切】四方於宣【賦也首章推受封之本中六章詳分封之事末則表已贈詩之意爾雅山大而髙曰崧嶽卽周禮所謂嶽山雍州鎭也天下諸山得專以嶽名者惟此山耳在今陜西鳳翔府隴州南八十里駿禮記作峻維嶽降神𨿽形容之詞實是眞切之理蓋人物之生乃山川英靈之防祖宗徳澤之積也甫謂仲山甫申國姜姓申本侯爵以其爲方伯故謂申伯當時仲山甫爲相詩人借山甫以美申伯兩及字有濟美之意翰羽翼也鳥有兩翼申甫如翼在兩旁不可闕一也其生也旣有所自則其出也必有所爲故二人𨿽身在王朝而能佐王制馭宇內於四國則蕃蔽其患害於四方則宣布其徳威申甫功業之隆重如此封謝之命所由來也四國有所界內也四方無所界外也四方則自四國而廣言之或疑甫作仲山甫則甫爲字申爲國名不宜以甫與申對不知舜典稱稷契而稷以官契以名漢稱絳灌而絳以封邑灌以姓文辭皆不類也禮記孔子閒居注周道將興五嶽爲之生賢輔佐仲山甫及申伯爲周之幹臣】

亹【音尾】亹申伯王纉之事於邑於謝南國是式【失吏反】王命召伯【逋莫切】定申伯之宅【達各切】登是南邦【如字又悲功切】世執其功【葉光又如字此言王分封之意重而作封之意逺也亹亹勤也纉繼也綜集也王纘之事猶云纘王之事詩之倒句奉王命以總領諸侯乃申伯先世之事故使申伯繼其職以綜其事也國之所都曰邑申伯先受封於申國本近謝今命爲牧伯故攺邑於謝地裏志申國在南陽宛縣謝在南陽棘陽縣申謝相近式法也味詩詞當日申謝反側王命召伯經營於申謝之間其所經營南國皆以爲法王因封申伯於謝以鎭守其地召伯召穆公也召公爲司空主繕治定者定其規制登升也以諸侯升爲牧伯故曰登不曰世守其地而曰世執其功者申伯有功南國戒其子孫世世謹守無失前人事業此見委任甚重期望甚逺皆宣王所以厚申伯也春秋時楚經營北方大抵用申息之師秦漢之際南陽爲要地髙帝入關光武起兵皆先取宛宛卽申也申卽南陽也季明徳曰申伯自申遷謝宣王之所攺封也謝近於荊與徐相連舊嘗表裏爲江淮諸國之患穆王以降周徳寖衰厲王失道江淮荊楚之間紛紛多事宣王命將伐荊而蠻荊威自將伐徐而淮夷服謝爲荊徐之要衝宣王攺封申伯於此扼吭之慮逺矣姚承庵曰詩中王纘王命王錫王遣王餞等字總見天子眷注之勤嚴坦叔曰詩人之辭多以一事分兩節言之如載脂載舝一事耳今言載脂則謂塗脂於舝言載舝則謂設舝於車是剝是菹止是以爲菹一事耳今言是剝則謂以刀削言是菹則謂淹爲菹於周於京止言周京一事耳今言於周則指國言於京則指國所都之地此於邑於謝語勢正與於周於京相似蓋歌詠之詞與長行文體裁固不同也】

王命申伯式是南邦【悲功切又如字】因是謝人以作爾庸【如字又於方切】王命召伯徹申伯土田【如字又葉塵】王命傅禦遷其私人【葉然又如字此述封謝之命上四句是言封之意下四句是周分封之務按謝初定人心反側申伯往鎭恐其有所紛更以致多事故告以女往式南邦當因是謝人隨其風俗度其時勢以布其經綸庶幾上下相安可以長治也作振起庸功也周禮民功曰庸徹什一之法也厲王時徹法漸壞故命申伯以徹法定其經界酌其賦稅徹土田王者之大法故命大臣私人家臣也遷私人王者之私恩故命傅禦申伯私人原在申邑今並遷於謝庶免內顧傅禦傅相及治事之官】

申伯之功召伯是營有俶【音蓄】其城寢廟旣成旣成藐【亡角切】藐王錫申伯【逋各切】四牡蹻【渠略反】蹻鉤膺濯濯【直角反此封國成而錫之也功乃城謝之事與前功字不同營營建俶始也始作之也謝國無城今始創之曰有俶不言室宇而言寢廟營宮室當先宗廟藐藐髙廣貌蓋城以衛民廟以奉先皆舉其重也蹻蹻壯健貌濯濯鮮防貌見所錫之隆眷顧之厚將遣之就國也鉤膺解見小雅采芑】

王遣申伯路車乘馬【滿補切】我圖爾居莫如南土錫爾介圭以作爾寶【葉補】往近【音記說文從辵從丌俗皆從斤】王舅南土是保【葉補此遣就國而戒之也上言王錫是朝中錫予此言王遣則俶裝在道矣路象路乘四馬我圖爾居莫如南】

【土非徒以其地美人眾蓋上爲國下爲民斟酌於人與地之間惟申伯於南土最爲相宜也介圭王之守噐長尺有二寸諸侯之圭不過九寸此介圭非尋常賜予故曰寶往往封於謝也母之兄弟爲舅妻之父爲外舅王舅元舅不知何屬據宣王之後姜氏申爲姜姓之國則申伯疑爲宣後之父往近王舅南土是保言王舅往封於謝凡南土諸侯近王舅者皆當保安之而爲王朝巨鎭也】

申伯信邁王餞【賤淺反】於郿【音眉】申伯還南謝於誠歸王命召伯徹申伯土疆【居良切】以峙【直紀切】其粻【音張】式遄其行【葉杭此餞之而重其行也上四句是啟行時隆餞送之禮下是在道時極供億之厚邁往也餞解見邶風】

【泉水郿在鎬京之西申在鎬京之東南自鎬適申塗不經郿祭統云賜爵祿必於太廟時王至鄷冊命於文王之廟故行餞禮於郿旣餞於郿復返於鎬然後往謝故曰還南謝於誠歸猶言誠歸於謝謝是所封之國故以往爲歸言信邁言誠歸者蓋申伯志存王室宣王恩隆元舅人疑其未必往謝故言信言誠謂成行有悵望之意徹土疆與上不同上是井其田以授民此則取其井田什一之賦以爲餱糧以供一時之用耳峙聚粻糧遄速也式遄其行蓋供億旣備道無畱難非云行之速也一綂志郿在今陜西鳳翔府郿縣卽董卓之郿塢】

申伯畨【分邅切】畨旣入於謝徒禦嘽【吐丹切】嘽周邦咸喜戎有良翰【音寒】不顯申伯王之元舅文武是憲【虛言切此入謝而周人喜之見其稱分封之典所謂式南邦而保南土者亦於此徵之畨畨耆艾之狀亦見風度整飭之意入者自此之彼之謂非已到於謝也徒徒行者禦禦車者嘽嘽眾盛貌此敍其從行之儀也戎猶爾翰幹也解見小雅桑扈天下以王朝爲根本王朝以侯國爲藩翰藩翰得人則本根益固故周邦之人咸喜而相謂曰今爾有良翰矣不顯丕顯也元長憲法也文以經邦武以戡亂足爲法式也謝居荊徐衝要須文武全才足爲保障故云文武爲憲】

申伯之徳柔惠且直揉【汝又切】此萬邦聞【音問】於四國【於逼切】吉甫作誦其詩孔碩其風肆好以贈申伯【此言贈詩之意以終之柔惠且直者蓋臣道以柔順爲主然必正直乃爲全美揉謂矯而正之彊者治之以剛弱者撫之以柔也聞謂懷惠者頌其仁畏威者頌其義也言其志爲詩歌於工爲誦聲足感人爲風碩大肆遂也孔碩謂有關於天下國家肆好謂音節之妙聲气之和聞者莫不激揚鼓舞然皆本其生稟之異位望之隆徳業之盛所致非吉甫自誇其所作也贈者增也贈之財使富增於本贈之言使行增於義贊美已往所以勉勵將來也申伯之徳四句就申伯作卿士言之詩人說到所以作詩上去故復述其徳業之隆見今日出封不得不贈之以詩也使其人本不足美而謬爲鋪張揚厲𨿽善作者其能碩且好乎肆字亦有意蓋聲視其詞詩碩則風遂好有餘音者矣末句見所言皆實事作者非溢美受者無愧色此詩稱王命者五稱申伯者十一殷勤鄭重不厭重復有無窮之味錢長玉曰因親建侯疑爲王者之私恩以親蒙亦非申伯之休美故特鋪張其簡注之誠藩衛之績而元舅之親才一言及之見錫之遣之餞之以其行者非止爲外戚之榮而已郝楚望曰申伯以王元舅褒封晉錫可謂厚矣未幾以幽後見黜率犬戎弒幽王而滅宗周申爲戎首焉然則宣王之褒賞元舅與後世任外戚移祚簒國者何以異乎故天子有道則萬國親無道則親戚叛易曰匪防婚媾反手覆手之間而已父子相繼宣興幽滅可不畏哉國風存揚之水大雅錄崧髙聖人有防意焉誦者見其美而忘其規泥其詞而不逆其志烏可與言詩胡防淸曰宣王中興有申甫之徳業聞望吉甫之學問文章豈其人未嘗生於厲王之時乎顧上之人何如耳噫此可動深長思矣王伯厚曰營謝戍申其篤於母家一也一美焉一刺焉宣王親親平王忘讐也漢恩澤侯表曰帝舅緣大雅申伯之意後之任外戚者率以之借口自宣王褒申伯而申侯終以召戎禍猶可爲萬世法乎外戚秉政未或不亡漢亡於王莽何進晉亡於賈謐唐幾亡於楊國忠石晉亡於馮玉任外戚者其鑑諸】

烝民

序尹吉甫美宣王也【朱康流曰周室中衰華戎雜處非文武威風有大方略者不能據形勝以制戎狄而藩王國故召伯營謝燕師完韓山甫城齊受其事者皆時第一流人宣王可謂能任賢矣故吉甫作詩以美之因以慰勉山甫焉竹書宣王七年命樊侯仲山甫城齊】

天生烝民有物有則民之秉彞好是懿徳天監有周昭假【音格】於下【葉戶】保玆天子生仲山甫【賦也首六章敍其降生之異與其徳業之隆末二章乃述其城齊之役與贈言之意一則以山甫徳業如此而使之城齊其事則不足辦一則以王躬是保而使之久出其心尢不自安故特以慰其心按頌山甫而以物則秉彞發端不是泛論道理見民有公好山甫之頌本於天性協於人情非溢美私譽也烝眾也內而耳目口鼻外而君臣父子皆物也則法也有耳目則有聰明有父子則有慈孝皆天理之不可逾者此皆民之秉彞也秉執持也理具於心不可移奪若執持然彞常也書所謂恆性也懿美也民皆秉此常性故皆好此懿徳於均稟同賦之中有賢者獨鐘气之粹焉是有關於國家盛衰之數非偶然也今天視有周之徳昭明感格於下故保佑宣王而生仲山甫以佐中興之功山甫之生非偶然也天子指宣王仲山甫卽樊侯也姬姓虞仲之後爲周卿士食采於樊因氏焉晉語云王賜文公陽樊之田陽人不服公圍之蒼葛呼曰陽有夏商之嗣典周室之師旅樊仲之官守樊仲卽仲山甫也封於樊故毛傳謂之樊侯杜欽權徳輿羅泌之言紛紛當以晉語爲據徐扈曰詩皆稽實待虛之詞故貧富素絢二章商賜深得說詩之防蓋古人斷章取義假以立言卻不應以彼之言遂用爲詩人之防也卽如此章孟子引爲性善之證若論吉甫當日作詩之意何嘗說性善特欲美山甫之徳而以好徳發之首章只言生民同受稟於天故有好徳之情而徳之可好未有如山甫者蓋以山甫之生天爲保天子而生非但如其生烝民者也下便詳言山甫之徳如盡職待人事君皆徳內事而結之以徳輶如毛與好懿徳相應贊頌已畢然後挿入本事故以城齊終焉凡雅頌之詩皆出一時如椽之筆舂容溫雅結構嚴密說詩者正當考其條理尋其脈絡以防其防意拘攣牽合最害於義不可不戒也】

仲山甫之徳柔嘉維則令儀令色小心翼翼古訓是式威儀是力天子是若明命使賦【補協曰叶韻若賦未詳別本作明命是職注云毛本作賦非也或然此言山甫之徳君道以剛爲主臣徳以柔爲先以柔承剛則潛字黙契自可布君徳而盡臣職柔嘉溫和而善則法令善也儀威儀色顏色翼翼恭敬也古訓先王之遺典式法力勉若順賦布也柔嘉維則不過其則也過其則斯爲弱不得謂之柔嘉矣令儀令色小心翼翼言其表裏柔嘉也古訓是式以古爲法不敢自用威儀是力君子莊敬日彊其威儀之間精神凝固不懈怠也孔疏謂力威儀者恪居官次不懈於位可見威儀不徒在聲音笑貌間矣吉甫之徳如此故有當於天子之意而使之賦其明命引起下二章語意今人論學好譚心性古人只言威儀此是古人用功眞切有把握處左傳劉康公曰民受天地之中以生所謂命也是以有動作禮義威儀之則以定命也能者養以之福不能者敗以取禍是故君子勤禮勤禮莫如致敬敬在養神夫能知敬之養神威儀之定命可與語學矣唐宣宗時李衛公措置藩鎭功名最盛宣宗嘗言見李卿令我毛髮灑淅夫爲臣者不可使君侮亦不可使君畏畏則疑忌叢生禍端滋起如山甫之柔嘉眞萬世人臣之標準也大凡中興之主英睿者多在朝諸臣太剛失之太過太柔失之不及惟山甫柔克之則將順其美都兪吁咈而不混其可否天子豈有不順之者乎明命之布亦不宜過剛過柔能柔嘉維則故可使賦之】

王命仲山甫式是百辟【音璧舊云無韻未詳】纉戎祖考王躬是保【補協曰別本作王躬是佛音弼注云毛本作保非也或然】出納王命王之喉舌賦政於外四方爰發【方月反此言山甫之職外則總領諸侯內則輔養君徳入則典司政本出則經營四方凡事皆賴山甫下章乃言山甫之盡職百辟百官也式是百辟爲百官所取法也戎女也纉祖考保王躬欲其以孝於父祖者而忠於君出納王命賦政爰發使其以忠於君者而及於民出納謂命之善者宣布之不善者繳納之如後世封還詞頭之類發者感動振作之意漢山東吏布詔令百姓扶老攜防老羸癃疾者扶杖往聽舉手加額願少須臾無死以觀徳化之成四方爰發想當如是此皆天子期之之意王命二字通貫一章】

肅肅王命仲山甫將之邦國若否【音鄙】仲山甫明【葉芒】之旣明且哲以保其身夙夜匪解以事一人【將明爲一韻身人爲一韻此言山甫之盡職上奉王命下定國是智以守已忠以事君作四項看肅肅猶凜凜將行也朝廷之上法度之寛猛賞罰之輕重舉奉行之而無廢格也若順也與治同道爲順與亂同事爲否卽善惡也明者不奪於毀譽不蔽於愛憎能區類而別之按邦國若否山甫旣以明之然明而察察然孰爲賢孰爲不肖分別太過則啟疑忌之萌開朋黨之漸小人不能容其身我亦不能容其身朝廷之上紛紛多事𨿽欲夙夜匪解以事一人不可得矣山甫明而且哲哲乃明中作用進賢退不肖了無痕迹旣不任怨亦不任徳渾渾穆穆端拱於賢不肖之間保其身以保王躬因而保天下皆哲之一字爲之彌縫匡救也易曰晦而明明而不晦徒足僨事而已邵二泉曰身也者理气之防茍不得已與其存軀吾寧存理】

人亦有言柔則茹【音孺】之剛則吐【上聲】之維仲山甫柔亦不茹剛亦不吐不侮矜【音鰥】寡【葉古】不畏彊禦【上聲茹者吞啗之名茹柔吐剛是爲柔惡不茹不吐是爲柔嘉不侮有拯弱扶危意不畏有禁姦除暴意不茹二句空說不侮二句是不茹吐之實中徳在我不隨人爲剛柔大臣持衡天下其道自當如此朱康流曰不茹不吐見山甫大公至正之心柔亦不茹非以其柔故暱之也剛亦不吐非以其剛故仇之也柔嘉維則則𨿽令儀令色原與胡廣趙戒之依阿者不同矣剛柔一視則𨿽不侮不畏原與李膺張儉之憤激者不同矣所以爲王者之佐而任天下之重也】

人亦有言徳輶如毛民鮮克舉之我儀圖【動五切】之維仲山甫舉之愛莫助【牀舉切】之衮職有闕維仲山甫補之【輶輕也徳輕而莫舉者自暴自棄也儀圖者想象而揣度之惟山甫能舉是徳山甫旣已舉徳我縱愛山甫無可效其忠益惟王有闕失山甫補其不逮是我所望於山甫者下章囑其遄歸蓋爲此唐荊川曰人君日有萬幾一事未善便是闕補者彌縫贊襄復於無過之地非格心之說此二章兩以人言引起正見山甫懿徳之全獨異】

仲山甫出祖四牡業業徵夫捷【防石經作捷在接切】捷每懷靡及【極業切】四牡彭【音傍鋪郎切】彭八鸞鏘【七羊切】鏘王命仲山甫城彼東方【此言城齊之役本於王命之重祖者出行之祭黃帝之子累祖好遊死於道後人祀以爲行神業業動而不息之貌徵夫從行之人防防疾趨貌毎懷靡及蓋因山甫之急公而惟恐後時也彭彭馬之壯鏘鏘聲之和至是始言命仲山之故而曰城彼東方城者版築之事東方齊也古者諸侯之居逼險則王者遷其邑而定其居蓋去薄姑而遷於臨淄也按史記齊世家獻公元年徙薄姑都治臨淄計獻公當在夷王時與此傳不合晦庵曰豈徙於夷王之時至此而始備其城郭與陳寅亮曰仲山甫出行馬駕鸞鳴人眾防趨而靡及爲懷者何也蓋王命城東方身在外而不在王側恐王闕有未及補王躬有未及保夙夜之間未及以匪解事一人也毎懷永懷亦見山甫小心翼翼處杜少頴曰宣王時北有玁狁南有荊楚東有徐夷故式是南邦以申伯城彼東方以仲山甫奄受北國以韓侯其爲謀甚悉而犬戎自西作焉夫四隅防其三又有變出於不備者況得一不爲備乎愚謂杜氏此言所謂弭其外而忘其內圖其末而遺其本者也幽王之時若無褒姒宣王之威力尙在犬戎𨿽彊其柰我何語曰愼防其所憎而禍發於所愛聖帝明王亦末如之何矣】

四牡騤【求龜切】騤八鸞喈【居奚切】喈仲山甫䢐齊式遄其歸吉甫作誦【葉墻容切】穆如淸風仲山甫永懷以慰其心【葉思容切此章上四句美其出行而冀其歸之速下表其作詩以慰其心之懷騤騤馬行威儀也喈喈聲之和】

【也䢐往遄速也式遄其歸言山甫爲王朝重臣所以保王躬者不欲其久於外也吉甫作誦穆如淸風自言作誦時山甫徳業藹然於簡冊之間如淸風徐來開人懷抱山甫春戀闕庭讀我詩知歸期不逺無煩顧慮也故曰仲山甫永懷以慰其心張七澤曰說者以每懷永懷爲專指城齊之事然仲山甫之懷不止此也此詩首章便說保天子下又言保王躬補王闕則山甫一人所系甚重不可一日不在朝廷之上者當日城齊之役未詳其事或者當用大臣亦未可知然去君逺行不得朝夕納誨能無有所不及乎能無長久之懷乎故山甫䢐齊而有懷忠愛之心也吉甫作誦以慰之亦以諷王也夫長孺出守淮陽尙依依願出入禁闥山甫豈無是心一旦逺役未必非疏間之漸吉甫安得不致意哉遄歸之語其防深矣許益之曰此詩八章之間言山甫者十有二蓋詩人之情與作詩之體於所愛者喜舉其名而道之故出車之於南仲采芑之於方叔六月之於吉甫江漢之於召虎崧髙之於申伯韓奕之於韓侯皆屢言之鄒肇敏曰後來文章家如歐陽永叔作尹師魯墓志稱師魯凡十七近代王槐野壽徐東園文稱東園公凡二十三作白尙寶墓碑稱白公者三十二趙大洲作孫孝子傳稱孝子者二十四皆仿此法】

韓奕

序尹吉甫美宣王也【黃東發曰厲王時諸侯不朝覲錫之典視爲贅物宣王振舉精明封申伯懷南方之諸侯也命樊侯城齊懷東方之諸侯也錫命韓侯懷北方之諸侯也以至淮夷不服則命召虎徐方不庭則自將親徵規模宏大𨿽文武之世不是過也竹書宣王四年命蹶父如韓韓侯來朝韓乃武王之後左氏所謂防晉應韓也平王時爲晉所滅】

奕奕梁山維禹甸之有倬其道【道與下考葉】韓侯受命【命與下朕命葉】王親命之纉戎祖考無廢朕命夙夜匪解【音懈與位爲一韻】防共【音恭】爾位朕命不易【異亦二音與辟爲一韻】榦不庭方以佐戎辟【避璧二音賦也首章追述韓侯始受命而王命之之詞奕奕大也梁山晉之望在今陜西韓城郃陽兩縣之界非太王去邠所逾之梁山也治田出谷稅曰甸從梁山禹甸發端最有气象作詩之法如此倬坦蕩正直之貌道路也梁山之下有坦蕩正直之路乃韓侯朝周以受命者也其命乃王所親命想見禮樂徵伐自天子出之象纉戎祖考以下皆親命之詞韓先世常爲州牧故曰纉戎祖考戎女也夙夜防共正無廢朕命之處如此則仍使女爲州牧朕命亦不易矣此戒勉之詞榦不庭方又推廣言之幹築墻障土之木凡下之事上皆成禮於庭中不庭方謂不來朝貢之國此等則女當作榦以正之謹侯度而作之倡明大義而示之趨用以佐女君教化之所不及辟君也蓋韓近邊疆蠻夷叛服不常自穆以來荒服不至天子欲振中興之烈則幹不庭以佐天子能無望於韓侯乎受命者臣事君之忠親命者君待臣之厚君之於臣任之不專信之不篤則彼將無以自安故告以朕命不易】

四牡奕奕孔修且張韓侯入覲以其介圭入覲於王王錫【音昔從易】韓侯淑旂綏章簟茀【音弗】錯衡【戶郎反】衮赤舄鉤膺鏤【音漏】錫【音羊從易】鞹【音擴若郭反】鞃【苦反】淺幭【音覓莫歷反】鞗【音條】革金厄【於栗反首章初受封時事此則旣封入覲而錫予之事四牡所以駕車韓侯在道所乘者奕奕馬行之盛也孔甚修長也張腹榦肥壯也諸侯朝於天子庭實旅百獨言介圭者介圭天子所以封諸侯入覲則執之以合瑞於王國之守噐與他寶不同故獨言之淑旂以下毎二字爲一物兩物爲一類淑旂綏章以旂言交龍爲旂淑善也言其色之燦爛綏章染鳥羽或旄牛尾注於旂竿之首而其飾之下埀名綏爲貴賤之表章故曰綏章簟茀錯衡以車言簟者席之名茀者車之蔽以簟爲茀也衡者車之軛錯者塗金於軛以美觀也衮赤舄以衣言衮色之衣而畫以衮龍赤舄赤色之舄鉤膺鏤錫以馬言膺謂馬之胸以金爲鉤而拘之也馬之眉上曰錫剛鐡曰鏤雕刻其鐡以爲眉上之飾也鞹鞃淺幭又於車中別其軾言之鞹去毛之皮鞃車中兩較之間有橫木可慿者鞹鞃以去毛之皮施於軾之中央持車使牢固也淺虎皮淺毛者幭覆軾也以虎皮覆之於軾也鞗革金厄又於馬中別其轡言之鞗馬轡革轡首之垂者金厄以金爲環纒其轡首也周自中衰以來侯不受命而覲王不親命而錫者久矣詩人喜見舊典之復故曰韓侯受命曰王親命之曰韓侯入覲曰王錫韓侯眞有拭目曠典之意】

韓侯出祖出宿於屠顯父【音甫】餞之淸酒百壺其殽維何炰【白交切】鼈鮮魚其蔌【音速】維何維筍及蒲其贈維何乘馬路車籩豆有且【子余切】侯氏燕胥【此言韓侯歸國而餞贈之厚旣覲而返復祖祭者尊其所往如始行也宿止也屠地名今在陜西西安府鄠縣顯父周之公卿餞者送行之燕酒以淸爲聖百壺言其多也炰鱉煮熟之鼈鮮魚鮮美之魚蔌者菜之總名筍竹萌也蒲蒲始生水中者可剝之爲菹此皆餞中之品而出自天府舉之以槪其餘也以物送人曰贈人君之車曰路車所駕之馬曰乘馬卿大夫無路車乘馬此於常制之外特有贈行之儀蓋殊典也謂餞出於王而贈出自顯父誤矣此以餞爲重故又以籩豆言玩籩豆二句懽喜欵洽之語且胥皆語詞侯氏謂韓侯有籩有豆王之情濃若此韓侯其安意享之無匆匆言別也覲禮諸侯之來朝者稱侯氏】

韓侯取【同娶】妻汾【音焚】王之甥蹶【音決】父【音甫】之子【葉慈】韓侯迎止於蹶之裏百兩彭【鋪郎切】彭八鸞鏘【七羊切】鏘不顯其光諸娣從之祁祁如雲韓侯顧之爛其盈門【此因韓侯入覲而歸遂極稱其娶妻親迎之事汾王二句言族類之貴下皆言婚禮之盛汾王厲王也厲王流於彘彘在汾水之上因稱汾王猶晉侯居翼謂之翼侯晉人納之鄂謂之鄂侯鄭叔段居京謂之京城大叔及出奔共謂之共叔也何黃如曰汾王之甥卽蹶父也爾雅妻之父爲外舅謂我舅者謂之甥帝館甥於貳室是也又爾雅呼甥者有四軰姑之子爲甥舅之子爲甥妻之昆弟爲甥姊妹之夫爲甥四人體敵更相爲甥然則甥是同軰之稱若謂韓姞與厲王同軰至宣王時方嫁於論疎矣或謂外孫亦曰甥何知姞非厲王外甥乎今案外孫稱彌甥不單名甥左傳以肥之得備彌甥是也夫旣不可以姞爲厲王同軰又不可以外孫爲甥則汾王之甥指蹶父無疑矣故下文卽以蹶父承之言韓侯所娶之妻乃汾王之甥蹶父之子也蹶氏父字王之卿士裏邑也百兩侈言其儀之盛卽鵲巢所云百兩也八鸞鏘鏘毎車皆有八鸞之聲也不顯丕顯也諸娣眾媵妾祁祁徐靚也謂舉止從容態度閒雅如雲眾多也顧視也儀禮親迎禦輪三周下車曲顧卽此顧字爛明燦照耀也迎以百兩是待以邦君之禮何等光耀故曰不顯其光從以諸娣是送以夫人之禮何等隆重故曰爛其盈門亦關著始命爲諸侯意呂伯恭曰古者任過方靣之臣旣盡其禮復卹其私使之內外光顯故能展布自竭詩美錫命因道取妻其意在此而王室尊安人情暇豫亦在其中矣】

蹶父孔武靡國不到爲【於僞切】韓姞【其一反】相【息亮切】攸莫如韓樂【力告切】孔樂韓土川澤訏【況甫切】訏魴鱮【音序】甫甫麀鹿噳【愚甫切】噳有熊有羆有貓【苗茅二音】有虎慶旣令居【禦斤於斤二反】韓姞燕譽【羊茹羊諸二反此言蹶父相韓之善而韓姞遂歸韓之樂孔武言其才幹敏防靡國不到言奉命出使涉歷之多非必各國皆至也姞蹶父姓婦人稱姓以姓配夫之國謂之韓姞黃帝之子二十五人姞其一也相視也說文攸行水也字本從水省作攸借爲所字解蹶父奉命出使因爲女姞氏相其所居莫如韓樂孔樂句下正言其樂也訏訏甫甫皆大也水大則魚亦大噳噳羣口相聚也熊羆解見小雅斯幹貓似虎而淺毛貓食田防虎食田豕九土之宜不一大江以南多川澤大河以北多平原故韓國非川澤之國乃有流而爲川瀦而爲澤者則地之廣可知川深而名魚聚澤深而時物育又有奇異禽獸出於其間則物之饒可知地廣物饒故蹶父旬宣慶其居之善韓姞於歸安之而美其譽令善燕安也此𨿽敍韓姞歸韓之樂總見韓土封域之妙按蹶父擇壻何與王朝事而詩人形容韓樂娓娓不厭何也語曰瓶水凍而知天下之寒汾王失道王室幾絕列國可知韓國介在蠻貃其富庶視中原爲最難今魴鱮麀鹿熊羆貓虎無不咸若則韓侯之控禦皆宣王任使力也故序曰美宣王朱康流曰嘗考之春秋冦亂爲患北國爲最非得其人不可詩中絕無一語言及韓侯才能惟因蹶父相攸防綴物產之盛以見嗣續之際不替家聲百蠻𨿽悍莫敢侵擾以得保其樂土則韓侯之才能可見此𨿽大雅而醞釀波瀾饒有風人之致】

溥【從浦從寸俗從專非】彼韓城燕師所完【音髠】以先祖受命【葉名城命爲一韻】因時百蠻【彌鄰切完蠻爲一韻】王錫韓侯其追其貃【武伯反】奄受北國因以其伯實墉實壑實實籍獻其貔皮赤豹黃羆【音毗此章言王之委重於韓侯勉以自彊而修其職貢溥大也燕北燕國召公封於燕韓初封時召公爲司空王命以其眾築此城不曰築而曰完者種種堅固之義大哉韓城乃召公帥燕師築此城極其完固無易視之也以字是推原語气時是也言今日以追貃國托韓者以韓先祖受命爲侯伯原因百蠻崛彊難服故封韓侯先祖爲之長今王亦以追貃錫韓侯令撫柔所受北靣之國因以其先祖侯伯之事盡予之則今日之命一循先朝典故此女祖考所當纉者須鑿池築城深耕易耨切實圖治無務虛名令貔與豹羆之皮不絕於貢方爲不負所托侯其可不勉哉百蠻北方諸蠻追蠻貃中國名北國王畿外北靣之國屬在邊方易於不庭韓侯所當幹以正之者墉城壑池也畆田畆籍徹法也四實字言循習久便有名無實必以實心行實政方可也以方物貢上曰獻貔白狐虎豹之屬赤豹毛赤而文黒羆大於熊有黃有赤以黃爲上赤豹黃羆亦獻其皮也王者不貴異物此本土方物載在憲典故令獻之也此章以先祖受命之因今王錫韓侯之意諄諄相戒蓋不知封國所由則無以作其忠不知世業所在則無以敎之孝故推本言之修城池以因圉治田稅以足食貢土物以奉戎辟韓處邊陲尢其所急者故復申飭之水經注涿郡方城縣有韓侯城竹書成王十二年王命燕師城韓卽此詩所云燕師所完也黃才】

【伯曰是詩也君臣朋友之義夫婦父子之情無不備具學者讀之亦可以興矣】

江漢

序尹吉甫美宣王也【竹書宣王六年召穆公帥師伐淮夷王伐徐戎歸錫召穆公命是詩之作當在此時鄒肇敏曰宣王武功見於小雅者則有六月采芑見於大雅者則有江漢常武考之竹書六年召穆公伐淮夷王伐徐戎則平淮平徐二師蓋一時並發也徐自伯禽時已與淮夷相倚爲患故費誓曰䢐玆淮夷徐戎並興穆王時徐夷號率九夷以伐宗周厲王時淮夷侵雒王命虢公長父伐之不克淮徐蠢動從來久矣自宣王命吉甫伐玁狁方叔徵蠻荊於是四方僣亂以次削平其一則遣召虎一則躬董六師者緣淮徐相距不甚逺慮其合而角我故分道出師以防侵軼耳蓋至淮徐隨流而攘風之所被罔不披靡而敉寧遂曁於四方故二詩皆曰四方旣平乃篇終要歸於文徳王猶若規若頌詩人之意深逺矣】

江漢浮浮武夫滔【他侯切】滔匪安匪遊淮夷來求旣出我車旣設我旟匪安匪舒淮夷來鋪【賦也首章敍伐之之故江漢二水名浮浮水滿貌武夫將士從徵者滔滔順流而下也車戎車鳥隼曰旟出車設旟則舎舟而陸矣安怠安遊逸遊舒徐緩也匪安匪遊匪舒若是其皇皇者爲敵加於已倡亂犯順理勢之所不容不得已而應之故曰淮夷來求又曰淮夷來鋪求者生事尋釁不相安之象鋪者張揚聲勢無忌憚之象以其侵擾竊據故求而伐之以其散處潛伏故鋪以討之陳器之謂淮夷之地不一徐州有夷則在淮北揚州有夷則在淮南鄒肇敏曰江漢明言伐淮夷常武明言伐徐戎何必取南北爲目曰淮夷則淮南淮北兼舉之矣今按竹書王伐徐戎次於淮則常武所言淮浦淮濆指所經歷及駐札之地未嘗指淮夷也江出岷山漢出嶓冡漢至大別山與江流合大別在江夏界今大別之北漢口是也亦曰沔亦曰夏口江東卽鄂州江夏郡】

江漢湯【音商書羊切】湯武夫洸【音光】洸經營四方告成於王四方旣平王國庶定【唐丁切】時靡有爭【甾陘反】王心載寧【此章述其成功湯爲熱水水流之怒如湯之沸也洸水湧貌士气百倍如水之湧也經營兼招擕伐叛二義四方淮夷之四靣小國淮夷作亂四方必有受其震驚者故必經營四方四方卽淮夷之四方如徐州以南秣陵以北江都以西江門以東是也成成功也克勝則使傳逓告成功於王知非召公親告王者以下章云於疆於理則是召公尙未還也王國邦畿也四方王國如手足腹心四方旣平王國庶乎平定矣庶者幾幸之詞經營旣定上觀國勢荒服靖而畿甸安再下觀民心反側除而順績著民爭亦於是息矣時是也載則也天下所以未平者以爭心之未息爭心所以未息者以王化之未洽王者以天下爲心必使天下無爭而後大臣之功成王者之心安嚴坦叔曰周興西北岐丰去江淮最逺故淮夷最難服成王初年淮夷同三監以叛其後又同奄國以叛伯禽就封又同徐戎以叛厲王時四夷交侵宣王一命吉甫北方旋定至南方之役伐蠻荊伐淮夷伐徐戎至再至三蓋東南未平則一方倡亂天下皆危淮夷平則四方平此江漢常武所以系之宣王大雅之末也】

江漢之滸【音虎】王命召虎式辟【音辟】四方徹我疆土匪疚匪王國來極於【音予】疆於理至於南海【虎委切此下四章皆述王冊命召公與召公復於王之詞古人伐叛討貳之後必去其苛政平其賦稅以慰民心故此章特言徹法之事滸水涯召穆公名虎至此始防出召公字靣召公伐淮夷之師從江漢來仍從江漢歸故班師至江漢合流之滸而適承王之後命諭以且無歸而經理其事也式辟以下皆冊命之語式辟是開拓其侵地而復之使平有撫寧安集意徹籍法也疆內之土地皆以徹法行之也疚者不卹民瘼者更張太驟武事僅定卽行疆理賦稅之法疑於病民且疑於急廹故以非疚非慰之蓋什一我周定制欲天下皆於王國取法焉耳畫經界爲疆分地理爲理於往也女召公往而疆之以正其經界往而理之以分其土宜推而至於南海言自淮至海無不疆理也極柱頭也一定而不可加之意與周禮設官分職以爲民極同海在淮之東南故曰南海】

王命召虎來旬【音巡】來宣文武受命召公維翰【音寒】無曰予小子【奬裏切】召公是似【養裏切】肇敏戎公【公後漢書作功】用錫爾祉【此欲言行賞之典先原行賞之事武功已成疆理已定宣王於是美召虎之功而錫命之從來旬來宣以至下章自召祖命皆錫命之辭也自江漢之滸言之故曰來十日爲旬有徧之義宣布也淮夷之民久不霑王化故王命召虎來此江漢之滸徧治其事以布王命昔文王武王受天之命時女祖召公爲之羽翼今女無以予小子爲不足輔當以召公爲法而輔我召公卽召康公名奭翰翼之翮羽也蓋自召康公之後風烈寂寥無聞矣自今伊始女其敏於從事以繼其烈則錫爾以福不負女之勤勞也康公宣布政教亦在江漢之間故曰是似此四句以繼先勉之下二句以報功動之肇始敏疾戎女公功也卽上所云經營疆理之事錫祉猶云賜之多福如下章所陳皆錫祉之事蓋爾以康公之翰文武者爲吾翰吾卽以文武之福康公者爲爾福也】

釐【音離力之反】爾圭瓉【才旱反】秬【音巨】鬯【音暢】一卣【音酉】告於文人【舊云二句無韻未詳】錫山土田【葉他因切】於周受命【葉彌並切下同】自召祖命虎拜稽首天子萬年【葉彌因切此承上錫祉而言上六句述王錫命之詞下言召公受命而祝頌之釐賜也瓚者祭時酌鬯獻尸之器其柄以圭爲之秬黒黍也釀秬爲酒和以鬰金鬰金香艸其气芬香調鬯故謂之鬯卣者盛酒之器可受五斗文人文徳之人謂文王也詩言錫爾圭瓚秬鬯以祭爾文人之廟而告以錫與之事錫山以壯國勢錫土田以廣封邑必於周而受命焉於往周丰也文王之廟在丰令虎往丰邑受命於文王蓋自爾祖康公已受此命美其世勲也召虎中心感激不知何以爲報惟稽首至地祝天子以萬年而已謝君直曰錫山土田必使召公受命於岐周用文武封康公之禮蓋謂賞非宣王之賞是稟命於我祖文武功非召虎之功是受教於乃祖康公召公思文武之徳思康公之功必能盡心盡力以報三代人君不責臣子以事功勉臣子以忠孝如此尙書日記秬鬯與鬰鬯不同鬰卽鬰金香艸煮以和酒者未和鬰單謂秬鬯和鬰乃謂鬰鬯賜之時未和也故曰秬鬯傳云諸侯孝道備賜以秬鬯王制賜玉瓚然後爲鬯未賜者資鬯於天子】

虎拜稽首對揚王休【虛久切】作召公考【去九切】天子萬壽【殖酉切】明明天子【奬裏切】令聞【音問】不已矢其文徳洽此四國【越逼切此致其勉君之詞上稽首是拜於文廟此稽首是拜於家廟正用圭瓚以祀其先之時也對揚三句是穆公於廟中自矢而祝之詞對者天顏咫尺之意揚謂宣布而行之休美作爲考成也王之命虎也曰召公是似欲我無忝厥祖耳我今當戮力不怠揚王休美爲召公成其終也天子萬壽申前天子萬年之祝而轉致屬望無盡之意言我誠願王壽考矣而所深願者尢在我王禦世明而益明善譽垂於無窮不徒得萬年之壽已也矢者政教所施沛然莫禦如發矢然文徳如仁漸義摩禮陶樂淑是也洽霑也徐徐淪注非用威武以震疊之也宣王以武功褒虎而虎乃以文徳勉宣王蓋不矜已之功而納君於徳意度逺矣徐儆曰令聞不已是虛矢其文徳是實武徳飈逝一時之功協气橫流萬年之計至於文教浹洽而治安之慶永世無斁令聞不已其在斯乎】

常武

序召穆公美宣王也【竹書宣王六年王帥師伐徐戎皇父休父從王次於淮卽此詩事也鄒肇敏曰天子自將故名常武蓋惟天子建日月之大常十有二斿他則止建旂旗旟旐續序謂有常徳以立武功此與蕩之天下蕩蕩無紀綱文章同一勦字臆說而已】

赫赫明明王命卿士【葉所】南仲大【音泰】祖太師皇父【音甫】整我六師以修我戎【葉汝】旣敬旣戒【訖力反】惠此南國【越逼反賦也此詩作於成功後專美天子自將之功首命元帥命元帥則緫其綱夷厲以來威靈不振幾於冺滅宣王奮然親緫六師眞如雷霆震驚日月重朗故曰赫赫明明王所命之卿士言其祖則南仲言其官則太師言其字則皇父南仲文王時武臣宣王命將多取世爵蓋以文事武備素講於家庭定亂持危常在其念慮故也整齊修飭戎兵也天子親徵故曰六師整六師者比其什伍定其部分將以修飭我用兵之事也旣盡也言不爲虛文敬在平日戒在臨時伐暴除殘故曰惠伐淮北而曰南國者自鎬京視之也惠此南國見得戰勝攻取固所不難惟要萬全取勝一怒安民使南國受吾兵之利而不受吾兵之害此中大費精神故不得不敬戒也自冡宰而下謂之六卿太師而下謂之三公旣曰王命卿士又曰太師皇父古者三公官不常有或以卿士上行其事也十月之交所稱皇父疑是此詩皇父之後按修脯也修飭也葺理也此處當用修字而用修經史亦通作修相傳之訛也】

王謂尹氏命程伯休父【音甫】左右陳【音陣】行【音杭】戒我師旅率彼淮浦省此徐土不畱不處三事就緒【象呂反次命司馬命司馬則詳其目尹氏職掌王命或謂卽尹吉甫未知其詳命令尹氏命之也程國名伯爵休父名也上命皇父而此又命休父者蓋命太師以三公治軍事而命司馬以六卿副之也左右陳行等句正命休父之詞行隊伍左右謂分列於左右蓋結陣而行不使隊伍之錯越也戒登壇而告誡之也師旅解見小雅黍苖率循也淮浦淮水之濱省者察其動靜虛實以爲徵討之計畱者暫畱處者久處兵貴拙速不貴巧遲故曰不畱處言徐土有所舉動當疾起赴之不可迂緩坐失機防三事謂搗穴伐交截奔之事按淮乃徐之淵藪討之急則越淮浮海王師受其疲困緩則鴟張烏合南國受其慿陵故宣王自將皇父之師直抵徐方以搗其巢穴命召穆公從江漢伐淮以截其應援命休父出迂道循淮浦以截其奔路於是徐如釡魚籠鳥無所逃矣布置以定敵在掌中故曰三事就緒就成就緒絲端也絲有其端出之有序就緒謂得其統緒而成之也召公別爲一師故言皇父休父而不自列其事以爲功程伯休父火正重黎之後宣王時失其官守而爲司馬徐古徐子國嬴姓伯翳之後俗流於夷周初嘗挾淮夷以叛費誓謂之徐戎後漢書亦云徐夷號率九夷以伐宗周穆王畏其方熾乃分東方諸侯命徐偃王主之由此觀之則徐之倔彊非一日矣偃𨿽走死其國猶負固至春秋時乃爲齊吳楚三國所爭則此詩之徐卽徐子之國明矣禹貢徐州東至海北至岱南及淮地廣人眾若淮夷則東夷之眾散處淮浦者耳一統志直鳳陽府泗州古徐子國徐城在州北五十里郡國志有上程聚古程國伯休父之國也將驕輕敵師老病國俱非時雨之師故上言旣敬旣戒此言不畱不處】

赫赫業【宜卻切】業有嚴【音儼】天子王舒保作【業作一韻】匪紹匪遊徐方繹騷【蘓侯切遊騷一韻】震驚徐方如雷如霆【葉廷羊切】徐方震驚【葉姜方驚一韻上言戒敕將帥此言王師啟行赫赫明明王威昭明之象赫赫業業六軍戒嚴之象業業震動也嚴威也有嚴天子言六師所以赫赫業業者有天子在於行間其威可畏也舒緩保安作行也舒徐安行依日行三十里之法紹紏遊遨遊也匪紹匪遊言不急不徐正申明王舒保作之義繹聯絡不絕騷擾動也震驚徐方者言始而徐方倡亂相繼騷擾震驚徐人徐方震驚者言王師之至如雷如霆徐方倡亂之人畏罪震驚句法顚倒之間各自一意詩人播弄如此】

王奮【下從田】厥武如震如怒【暖五切】進厥虎臣闞【音喊又呼檻切】如虓【音囂火交切】虎鋪【普吳切】惇淮濆【符云切鋪惇淮濆齊詩作敷惇淮濆敷大也說文作惇彼淮濆】仍執醜虜截彼淮浦王師之所【此陳兵徐土時事極言其兵之威而有難犯之勢當兵未至之時徐方𨿽以震驚及兵至而懷疑不服故王震怒督戰進鼓而進之也虎臣指戰將非皇父軰也闞怒聲虓虎怒也虎臣進戰喑嗚叱吒威如虓虎鋪徧布也惇屯駐厚集也淮濆水涯也仍就丑眾也生得曰虜仍執醜虜手到便擒不勞餘力之意截者截然不可犯之象旣到淮上臨陣將戰王奮揚其威武如雷之大震其聲而人之勃怒其色於是虎臣如虓怒之虎徧布屯聚於淮濆之上兵威熾焰敵遇卽服因而執之也截彼二句是贊美之詞士馬整飭旗幟鮮明截然於淮浦者乃王師之所駐也萬時華曰夫伐徐何以率淮而截之哉徐北淮南其勢相倚故淮徐倡亂毎每並興則淮者固徐夷出沒之地遁逃藏匿以爲亂藪者矣王師來自西北若惟直搗順攻不爲東南壅截之計彼將歷淮浮海而王師亦有所難及故命將之時卽以定防於淮而師之所至不曰鋪惇淮濆則曰截彼淮浦彼徐夷者勢不得越淮南下其來同也固其所哉此所以爲王猶允塞也黃才伯曰江漢是伐揚州之夷故順江漢而下此章是伐淮北之夷故順淮浦而下此考之禹貢諸書可證者或者謂淮浦徐土止是一處旣曰順淮浦而下王師已過淮浦而至徐州矣何以下文又曰鋪惇淮濆又何以曰截彼淮浦王師之所宣王旣循淮浦以省徐土而後返屯於浦與曰非也禹貢曽氏解曰淮源出於豫境至揚徐之間始大其泛濫爲患尢在於徐則自豫至淮皆有淮浦而鎬京又在豫之西欲至徐必取道於豫故此曰率淮浦省徐土就所經歷之浦而言也下文曰鋪淮濆截淮浦則就所至徐州之淮浦而言也然則所謂率淮浦省徐土非指一處亦明矣】

王旅嘽【吐丹反】嘽如飛如翰【音寒】如江如漢【音難】如山之苞【鋪鉤切】如川之流緜緜翼翼不測不克濯徵徐國【越逼反此二章是形容贊美之詞而此章言天子自將兵出萬全之意嘽嘽眾盛也飛如鳥之飛翰飛中之迅疾者蓋鷹鸇之類言其神速先發制人也江漢浩蕩一望無際言其气勢宏大也如山苞裹不可闌入言其靜翕之不可撼如川長流不可間斷言其動辟之不可禦緜緜言部伍連屬不可得而絕翼翼言行次整肅不可得而亂測識也不測不得而窺測智勇兼也克能也不克不以能自居器度宏也濯徵謂舊染惡俗一徵而洗濯之有咸與維新之象】

王猶允塞徐方旣來【訖力切】徐方旣同天子之功四方旣平徐方來庭徐方不回王曰還【音旋】歸【此章推本王猶見其戰勝於廟堂不徒角力於邊境猶謀允信也塞卽秉心塞淵之塞蓋老謀深斷周匝完固之意旣盡也來者始皆背叛今來歸附也同集合之意來猶或有不來同則無不來矣大將之敬戒副將之陳行虎臣之力戰王旅之用命皆天子精神所鼓舞故曰天子之功此專言伐徐戎而先言四方旣平後言徐方來庭者宣王北伐玁狁西徵羌戎南威荊蠻東平淮夷獨徐方未服今亦朝於王庭故曰四方旣平徐方來庭又曰徐方不回來庭者其身不回者其心革心從順猶雲南人不復反矣自赫赫明明至此何等气勢而以王曰還歸四字收之眞如金聲一震萬馬齊斂言外更有不窮兵黷武之意八句用四徐方意興飛舞不可禁遏李愚公曰王猶句一章大防允塞者心無欺僞天下惟虛浮者無威望而信實者有精靈前言王命王武王旅之威嚴皆從此出朱晦庵曰江漢篇召公帥師以出歸告成功故備載其褒賞之詞此詩王實親行故於末章反覆其詞以歸功於天子按竹書宣王三年王命大夫仲伐西戎五年夏六月尹吉甫帥師伐玁狁至於太原秋八月方叔帥師伐荊蠻六年召穆公帥師伐淮夷王帥師伐徐戎凡五用兵皆宣王初年事也厥後伐太原之戎不克伐條戎奔戎則敗伐姜戎至於千則又敗美業不終豈其四方平而遂有惂志乎周宣且然何論晉武唐憲】

瞻卬

序凡伯刺幽王大壞也【何黃如曰凡伯作板詩在厲王末歷共和攝政十二年宣王在位四十六年至幽王三年嬖褒姒八年立伯服九年王室始騷中間相距六十餘年此詩之作在幽王時計凡伯當爲八九十嵗人老臣見國事日非不避禍患憤激而作故序於此詩及召旻皆以爲刺大壞也是時褒姒擅權於內皇父石父之軰朋應於外所用者小人所信者防言所尙者刑罰所事者刻剝饑饉薦臻戎狄窺伺馴致驪山之禍非大壞而何】

瞻卬【音仰】昊天則不我惠孔塡【音陳】不寧降此大厲邦靡有定士民其瘵【音再又側例切】蟊【音牟】賊蟊疾靡有夷屆【居气切字書從凷石經從由】罪罟不收靡有夷瘳【音抽敕畱反賦也首章總言禍亂瞻仰解見云漢我者詩人代其民自稱我也惠愛也塡塞也言禍亂充滿無一處安靜也厲亂也禮記曰一人定國國有定則民受其福無定則民受其病瘵病也蟊賊賊自外至以比虢石父軰蟊疾疾自內生則指褒姒耳罪罟謂多設科條使人易犯若設网以待鳥獸夷平屆極瘳愈也靡有夷屆言靡定者終靡定也靡有夷瘳言瘵者日益瘵也】

人有土田女【音汝】反有【酉由二音】之人有民人女覆奪【徒活反】之此宜無罪女反收【殖酉殖由二反】之彼宜有罪女覆說【音脫】之【有與收爲一韻奪與說爲一韻此實指禍亂之事上四句承上章蟊賊之言而數其侵牟奪取下四句則承上章蟊賊之言而數其拘系縱釋人指在位者土田人民乃諸侯卿大夫所有無罪有罪則兼括士民而言反者對正之稱不當然而然也覆猶反也徐扈曰左氏桓王取鄔劉蔿邘之田而與鄭人蘓忿生之田惠王取蔿國之圃邊伯之宮奪子禽祝跪與詹父田人有土田女則奪之皆此類也】

哲夫成城哲婦傾城懿厥哲婦爲梟【音驕】爲鴟【音癡】婦有長舌維厲之階【葉雞】亂匪降自天【葉神又如字】生自婦人【如字又葉然】匪教匪誨【呼位切】時維婦寺【此推原禍本上言降此大厲而究其階此厲者則以哲婦當之亂眞非降自天矣懿厥哲婦猶言好一伶俐婦人正厭之之語梟鴟惡聲之鳥工於言語謂之長舌褒姒能使幽王奪嫡易樹其長舌可知禍患以漸而升謂之厲階匪教匪誨言此軰非教誨所能諭但有迸去之耳時是也周禮寺人掌女官之戒其酒人漿人籩人醢人舂人槀人之屬皆與女奚爲類內司服縫人與女禦女工共事其相倚爲姦最易故言婦而兼及寺也婦人干政必借權於奄寺奄寺作威必借力於羣小羣小貪利必啟釁於夷狄此其气類固相召而其事亦相因孔疏奄人防守門閭親近人主庸君以其少小習慣朝夕給使顧訪無猜憚之心恩狎有可說之色且其人久處宮掖頗曉舊章常近牀第探知主意色和貌厚挾術懷姦或乃防對敏才飾巧亂實於是邪正並行情貌相越遂能迷罔視聽謂其知足匡時忠能輔國信而使之親而任之國之滅亡多由此作丁氏奉曰幽王之厲夥甚矣申後黜而太子廢家厲也小人盛而刑獄繁國厲也諸侯叛而夷狄侵天下厲也三川竭而岐山崩天地厲也凡此諸厲皆從彼婦三寸之舌以爲階小雅曰赫赫宗周褒姒烕之不言其所以滅然則所以滅者此舌耶梟食母鴟鶗鴂卽子規也晝夜悲鳴令人感動故爲哲婦之諭】

鞫【音菊】人忮【音至之跂功】忒譖始竟背【音倍必墨切】豈曰不極伊胡爲慝如賈三倍君子是識婦無公事休其蠶織【此承上言婦寺之害鞠窮也鞠人窮人也不仁不知無禮無義謂之窮人忮害忒變也竟終也樂曲盡爲竟故有終之義背反也反靣爲背故有反之義忮害變幻始則譖毀之終則棄背之此其慘毒亦已甚矣豈曰猶有未盡乎何用益爲惡乎慝惡也身侍左右防人則極其工巧職業則毫不幹辦識其所不當識休其所不當休如賈有三倍之利此賤丈夫所爲君子反知之婦人不宜與外事今休其蠶織而與朝廷之事宜乎不宜乎利之數無常而言三倍者以三爲數之小成也公事祭祀供蘋藻之事如字貫下四句】

天何以刺【葉砌】何神不富【方味切】舎【音捨】爾介狄維予胥忌不弔不祥威儀不類人之云亡邦國殄瘁【此言災譴之由刺責富福也不富謂神不以福加王介介紹狄夷狄介狄卽褒姒也驪山之禍由於褒姒是夷狄之介紹也詩人蓋豫知之矣威儀不類謂其形狀與尋常不相類怪之之詞人賢人亡逃亡殄盡瘁病也天何以刺神何以不富此亦可自省矣乃舎介狄而忌予何懵然不悟若是耶天之刺神之不富不祥莫大焉而毫不以爲憂以至動靜語黙無不舛錯賢人安得不逃亡國家安得不殄瘁乎蓋國有賢人如身有元气元气亡則身必喪賢人亡則國必危殄如脈絕瘁如病篤輔漢卿曰夷狄陰類也自古任婦女者多致夷狄之禍危亂之君大抵不忌所當忌惟忌忠臣直士之正已者此所謂胥忌也】

天之降罔維其優矣人之云亡心之憂矣天之降罔維其幾矣人之云亡心之悲矣【此承上文而言天人交喪再三嘅嘆有涕泗滂沱之意罔卽罔罟之罔優多也幾近也危也】

觱【音必】沸【音弗】檻【胡覧切】泉維其深矣心之憂矣寧自今矣不自我先不自我後【下五反下同】藐藐昊天無不克鞏【葉古】無忝皇祖式救爾後【比而賦也觱沸檻泉解見小雅采菽此詩人言已之呶呶不厭如水之汨汨不已者蓋水維深故流而不竭我維憂故言而不止寧自今言自褒姒進宮之時已知有今日矣不先不後怪之也感慨到此復言天心仁愛人主原自鞏固茍能攺圖爲善求不辱祖宗則往者不可諌來者猶可追也蓋祖宗王業皆由太姒太姜太任爲之輔佐去防逺色賤貨貴徳則無忝皇祖而式救爾後矣生自婦人是病無忝皇祖是藥沈星緯曰此詩刺王嬖褒姒故望其君無忝皇祖召旻刺王任小人故望其臣有如召公皆亂極思治之志】

召旻

序凡伯刺幽王大壞也【因首章稱旻天卒章稱召公故謂之召旻以別於小旻潘笠江曰瞻卬言內惑於妾召旻言外嬖於小人蓋內有褒姒之則外無召公之臣矣低昂輕重之勢如持衡然故曰後宮色盛則賢者隠防羣婢倡言則善類喑啞邦國殄瘁恆必由之二詩非萬古永鑑哉】

旻【音民】天疾威天篤降喪【音桑】瘨【音顚田切】都我饑饉民卒流亡我居圉【音語】卒荒【賦也仁閔覆下稱旻天疾迅威怒也此下乃言疾威之實篤厚瘨病也降喪降以死喪之禍下文饑饉是也我我國家也饑饉解見小雅雨無正卒盡也流流散亡死亡也居城中所居之處圉邊垂也荒荒蕪不治也諸侯內畔中國被其災犬戎外侵邊疆受其患日蹙之勢如此】

天降罪罟蟊賊內訌【音紅戶工切】昏椓【音卓丁角切】靡共【音恭】潰潰回遹實靖夷我邦【悲工切此言天災由於小人用事小人得志由王用之而曰天降無所歸咎之詞蟊賊斥褒姒虢石父之軰以言語相惑謂之訌苖之蟊賊其害在內國之小人其病亦在內故曰內訌昏閽人官名也椓宮刑男女不以義交其刑宮古時以宮刑之人司門閭啟閉謂之昏椓蟊賊惑亂爲閽寺者不供職事爲之禁斷任其出入朋比作姦從事於邪僻潰潰然如水泛濫如毒內潰夷滅我王之國方言靖思也實字有力言此軰實實思量壞我國家更無他念摹冩小人情狀最爲刻畫說文回轉也遹避也回轉而避於正道言去正就邪也】

臯【音羔】臯訿【音紫】訿曽不知其玷【丁檢切】兢兢業業孔塡【音陳】不寧我位孔貶【此言小人用事由王用舎倒置也臯怠緩訿多言也玷缺也小人所爲如此政事之缺失多矣王曽不知也塡者憤懣之象兢業之人見時事日非憤懣不寧則貶其位小人安得不得志君子安得不避位乎】

如彼歲旱艸不潰茂如彼棲【音西】苴【七如切】我相【息浪反】此邦無不潰止【叶韻未詳比也如彼歲旱三句承上我位孔貶而自言其苦潰遂茂盛也苴艸之枯者棲苴猶言轉蓬毫無根柢蓋就艸不潰茂中又深入而形容之相視也下潰字與上潰字有別國亂曰潰止語詞居圉卒荒猶曰天災無不潰止則民心離散不可救藥矣嚴坦叔曰谷風有洸有潰潰怒也小旻是用不潰於成召旻艸不潰茂潰遂也潰潰回遹無不潰止潰亂也項容齋曰水之潰者其勢橫暴而四出故怒之甚者爲潰怒遂之甚者爲潰遂亂之甚者爲潰亂】

維昔之富【句】不如時維今之疚【句】不如玆彼疏斯粺【音敗葉薄味切】胡不自替職兄【音況】斯引【以計切時玆爲一韻粺替引爲一韻賦也此望王廢黜小人玆年也古者謂年爲玆孟子今玆未能呂氏春秋今玆美禾古詩安能待來玆皆此玆字荒亂之象日不如日年不如年昔日天下丰富不如今時之貧今日百姓疚病未有如此年之甚彼卽維昔斯卽維今疏粗也粺精也疏米一斗可得粺米九升彼時之疏斯時直以爲粺卽粗糲之食亦不可得荒亂之象如此替廢也替與引相反楚茨曰勿替引之職專主也兄與況通晉語云眾況厚之況固其謀況之爲言益也胡不自替職況斯引責幽王也國亂年荒日甚一日王亦可以悟矣何不黜退此軰而專務益相援引乎舊謂責小人宜自退避夫小人患得患失無所不至豈有肯自退避之理以此望小人可謂癡人前說夢矣或曰望幽王亦是說夢嗟乎萬里山河王之重寶不望王而誰望哉錢氏天錫曰小人日在君側本自難退而詩人爲是言者蓋冀收功於萬不可知之中無聊之極也維昔之富四句毛傳謂昔者富仁厚今也富防佞】

池之竭矣不云自頻泉之竭矣不云自中【諸仍切】溥【音普】斯害矣職況斯不烖【音災】我躬【姑切比也此承上章言王澤枯槁皆由小人朘削惟不以爲階亂遂有不可勝言者矣掘地爲坎曰池頻水涯也有源者曰泉中泉之中也溥大也亦大也三矣字三不字相呼應言禍亂有所從起池水自外入泉水自中出今池竭而不云自頻泉竭而不云自中害日益而尙云不烖我躬所謂安危利災也鄒嶧山曰小人亂之本也不窮其本將縱其罔極之姦而成其滋蔓之禍其害斯廣矣職況斯引言其憂之長職況斯言其憂之大蓋爲宗社慮非爲身家計也】

昔先王受命有如召公日辟【音辟】國百里今也日蹙【音足】國百里於乎【音烏呼】哀哉維今之人不尙有舊【巨已切賦也前章歷言信任小人之禍故篇末欲其擢用舊人舊人卽第二章

所云兢兢業業者周公治內召公治外故辟國百里專言召公也日蹙如驪山見四夷之侵繻葛見諸侯之叛於鳥名乎呼也嘆息之聲如烏鳥之吁呼也不尙有舊言今𨿽老成云亡不猶有舊人在乎蓋凡伯自言𨿽老尙可用也陳止齋曰周南系於周公召南系於召公治之盛者必有待於二公也風之終系以豳雅之終系以召旻治之衰者必致思於二公也沈仲容曰節南山十月之交與召旻皆刺幽王任小人也節南山專言尹氏十月之交備言皇父家伯仲允等而召旻曰蟊賊曰昏椓曰臯訿惟斥其罪狀而不指其姓氏豈當時虢石父祭公軰聲勢燻灼使人不敢指稱歟】

待軒詩記卷七

欽定四庫全書

待軒詩記卷八

明張次仲撰

周頌

【周頌者周室功成徳洽之詩作在周公攝政成王卽位之初雅不言周頌言周者以別商魯也周頌皆施於禮樂非如風雅有徒作而不用者也商周二頌皆用以告神明而魯頌乃用以爲善禱後世文人獻頌特效魯耳非商周之舊也周頌多不協韻未詳其說陳止齋曰別以尊卑之禮故魯頌以諸侯而後於周序以親疏之義故商頌以先代而後於魯魏仲初曰周頌嚴正魯頌誇張商頌簡古其體裁亦自有辧】淸廟之什

淸廟

序祀文王也【續序周公旣成洛邑朝諸侯率以祀文王焉季明徳曰序以此爲洛邑初成朝諸侯而作則洛邑卽洛誥所謂王在新邑烝祭嵗者然彼言文王騂牛一武王騂牛一是文武並祭此詩中略不及武王何耶武王時丰鎬皆有文王廟邑之成則在成王時矣意此詩作於武王時乎朱康流曰案蔡氏獨斷他序皆無所載獨載周頌之序又不著其詩之所自作獨述其歌之所用如此詩序曰祀文王而獨斷曰祀文王之所歌則此爲歌詩者之例蓋樂工之所傳而非作詩者之序明矣夫歌者之所施與作者之所指不可得而同也卽淸廟一詩或用之於大嘗禘其說在祭統矣或用之於養老其說在文王世子矣或用之於兩君相見其說在仲尼燕居矣或用之於祀周公其說在明堂位矣周之盛時猶難盡泥況在末世相沿益謬其於作者之指不大有逕庭乎是歌者之例必不可以爲作者之序也而周頌之序乃與獨斷無異者大抵周頌之序與樂工之所傳者相亂而後人遂竄易之觀桓之序可見是非錯出固不足爲據如昊天有成命本祀成王之詩而後世或用之於祀天地遂以爲祀天地之詩雝本祀文王之詩後世或用之以祀太祖遂以爲祀太祖之詩毛鄭諸子抱殘襲舛不察其非又彊爲之辭非晦翁卓識其孰能定之至於魯頌商頌則用之者少故其序未至於傳訛而晦翁亦並疑之後學未敢以爲然也】

於【音烏】穆淸廟肅雍【雝石經作雍】顯相【式亮切】濟濟多士秉文之徳對越在天駿奔走在廟不顯不承無射【音亦】於人斯【此詩叶韻未詳賦也於嘆詞穆深逺淸淸靜也廟之言貌也死者精神不可得見但立宮室象貌以表章之耳肅敬雍和也周公卽在廟之人心以文徳之盛而肅雍卽文之徳也顯相云者猶言洋洋在上如或見之也濟濟盛貌多士指諸侯來朝而與祭者秉執也不忘也字書對當也越逺也超也對者近言之也越者逺言之也若近若逺摹冩敬天之意駿疾也駿奔走言多士勤於襄事也先言秉徳而後言對越奔走惟秉徳則對越不屬影響惟對越則奔走不爲虛文不顯不承卽丕顯丕承也顯尢明承承順也多士之奔走對越若此其光明文王之徳與承順文王之志與防有何者取厭於人哉射厭也按頌者美盛徳之形容也此詩不稱文王而止言多士之對越奔走以見其顯承蓋文王之徳不可名言凡一時在位之人所以能執行文王之徳者卽文王之徳所在也所謂承顯者又不言其丰功偉徳不過曰人無有厭射之耳則吾人於倫常之際欲盡善盡美不必求諸髙逺矣徐士彰曰後世不知祭祀之義視爲故事觀周公首祀新邑若濶於事情者不知人主臨禦之始齋祓一心對越天地而助祭諸侯下逮庖翟之賤亦皆有孚顒若收其放而不令其離蓋格君心萃天下之道莫要於此宜公以爲首務也徐扈曰朱傳凡言不者輒以豈不爲訓如鄂不韡韡不戢不那於乎不顯及此篇不顯不承之類愚謂皆非也鄂不之不斷屬花足不戢不難則受福不那矣明其以戢難而受福也於乎不顯亦實言其不顯蓋至徳淵微中庸謂之篤恭擬之無聲臭而彊謂之顯何也獨此章所雲箋說近之而下文語意不相應疑古不與丕通用正言丕顯丕承無射於人如此按風首闗雎風化起於閨門也小雅首鹿鳴宴樂必先於嘉賔也大雅首文王王業昌於文王也頌首淸廟聖徳配天亦莫如文王也屠氏本畯曰河間獻王樂記云淸廟之瑟朱而疏越一倡而三嘆有遺音者矣詩傳謂周頌多不叶韻朱元晦云一倡三嘆者一人倡之三人和之如今人換歌之類蓋每句而四人歌之則成四句已似一章而末句一字自然成韻故曰有遺音今讀淸廟維天諸頌而嘆古韻之不可考矣夫聲依永律和聲八音克諧無相奪倫然後神人以和百獸率舞考之諸頌韻多不葉何以能調聲而合歌舞之節也況變風變雅詩人歌之以觀志太史錄之以示戒皆非奏之於樂者猶然叶韻豈有被之管薦之郊廟者反令韻有不葉耶所謂遺音云者蓋音韻悠長辭防婉孌聽之而有餘音諷之而有餘味如曰餘音餘響之遺季札所謂沨沨泱泱菲遺失之遺也有韻然後有音有音然後成詩未有無韻而可成音無音而可成詩者假令一人倡之三人和之末一句自然成韻則今之古風歌行近體絕句可以不韻而成亦曰一人倡之三人和之自然成韻豈宜也哉𨿽古今異體韻葉不同然必古韻原有葉而今亡之故不可攻耳】

維天之命

序太平告文王也【蘇子由曰天下太平以爲文王至徳所致故以告之鄒肇敏曰淸廟於奉祭之人心觀聖徳維天之命則直遡聖徳之同天】

維天之命於穆不已於乎不顯文王之徳之純假以溢我我其收之駿惠我文王曽孫篤之【賦也此言天道無窮聖徳無間嗣王非厚徳以承天眷無以慰在天之靈也詳玩維字卽惟天爲大惟堯則之之意命猶道也穆深逺也不顯卽深逺之意不已則無間斷先後純則無二無雜雜則已純則不已中庸曰維天之命於穆不已蓋曰天之所以爲天也嗚呼不顯文王之徳之純蓋曰文王之所以爲文也純亦不已言簡理盡可謂善說詩矣假卽假借之假溢水滿而餘波旁及也我與曽孫指成王其者自任之詞收聚而受之駿大篤厚也承上言文徳同天如此假使天以餘波及我我猶將收之若大加惠我文王曾孫其敢自菲薄而不勉承天春乎惠文王正所以惠曽孫此仰祈於天屬望於後之意去聖浸逺典刑易墜非用意篤厚不能承守故曰曽孫篤之何黃如曰章首以文王與天對明是宗祀配帝之語而篇末亦有冀望於天之意則此詩非但告文王亦所以告天也】

維淸

序奏象舞也【此奏象舞時之所歌也孔氏謂文王時有擊刺之法武王作樂象而爲舞故曰象舞周公成王之時以今太平由彼五伐用而奏之於廟因爲詩以歌之令後人覩其奏聞其歌而思其功故堂下舞象而堂上爲此歌也按象舞與維淸文徳武功殊不相合不知此正作詩者深心欲令觀者尋遡武功之源由於文徳不沾沾於五伐間誇其威武也文王二年伐邗三年伐密須四年伐犬夷五年伐耆六年伐崇是爲五伐樂貴人聲升歌在上不與眾樂相混欲使人靜聽歌闋堂下吹管則合樂而舞蓋一詩而分兩奏也按竹書成王八年作象舞謂武王原有此樂至成王八年復作之也】

維淸緝熙文王之典肇禋【於英切】迄用有成維周之禎【葉眞賦也文徳同天防之以一純淸則其純而不淆者緝則其純而有常者熙則其純而光大者維者言維此淸維此緝維此熙乃文王之典典常也法也謂可永守而不易者淸緝熙是文王心體而謂之典心法之外別無治法布於方防者非其精神所存也肇始也周禮以禋祀祀昊天上帝禋祀天之禮也迄至也用用其禮也有成謂終始用之所謂宗廟享之子孫保之也文王有典則以貽後人王業𨿽未成而禋祀之禮已肇於此至其後有天下用而有成焉是文王之典爲周之禎祥禎者吉之先見者也鳯鳴麟至何足數哉人心一息昏憒萬事皆錯故詩每以緝熙吟詠文王篇於緝熙敬止昊天有成命篇於緝熙單厥心敬之篇學有緝熙於光明載見篇俾緝熙於純嘏緝熙是文王一生學問前言徳此言典徳爲典之本典爲徳之用於此見內聖外王之學】

烈文

序成王卽政諸侯助祭也【周公居攝七年致政成王乃祭祖考戒諸侯】

烈文辟公錫玆祉福惠我無疆子孫保之無封靡於爾邦維王其崇之念玆戎功繼序其皇之無競維人四方其訓【葉虛均切】之不顯維徳百辟其刑【葉形彊切】之於乎前王不忘【此章舊不叶韻按別本公功爲一韻彊邦皇爲一韻訓人爲一韻刑忘爲一韻賦也烈言其功文言其徳辟公助祭諸侯也爲國君故稱辟皆五等之貴故稱公成王卽政之初去武王不逺其助祭諸臣往往身佐文武以定天下故先稱美而後戒之錫玆祉福謂辟公夾輔先生克定大業今日守成祉福皆辟公所賜此乃無疆之惠子孫其可不保之乎下正教以保之之道取之有制無封殖以專利用之有節無侈靡以傷財惟王室是尊也戎功武功也序謂相傳之次皇大也念伐紂時親蒙矢石有此武功子孫繼世須張皇威武以消四方不軌之心茍無創業之精神則亦難與守成也末又勉之曰人而與人爭競豈足垂訓人而外貌塗飾豈足儀刑惟與人無競人亦莫與之競四方遵其訓矣內自修徳人亦法其徳百辟儀刑之矣人槪指天下之人故泛言四方徳尢爲人君所當盡故專言百辟前王不忘卽奉祭時對越駿奔如將見之之意前王所以不忘者正爲無競不顯能維系人心也徐扈曰傳箋以無競爲競不顯爲顯而中庸稱篤恭無聲無臭則是顯悖經文子思未必爾且本文明言無競不顯而彊謂競與顯何也第當依文解義言道在當人我自盡人道於世何競之有而四方訓矣不令而行也徳本微內省潛修何顯之有而百辟刑矣所存者神也嗚呼如此則豈惟予嘉之實前王所念而不忘者首歸功於諸侯而末示戒勉首尾似不合不知愛之以徳正所以不忘其功也】

天作

序祀先王先公也【鄒肇敏曰序云祀先王先公晦庵云此祭太王之詩夫序增入詩中所無之先公而晦庵又遺詩中所有之文王均之莽矣季彭山曰此祀岐山之詩易曰王用享於岐山蓋天於爲百神之主岐山王气攸鐘不容無祭祭不容無樂章其不言王季者亦以所重在岐山故止挈首尾二君言之也】

天作髙山大【音泰】王荒之彼作矣文王康之彼䢐【䢐後漢書作岨】矣岐有夷之行【葉杭】子孫保之【賦也髙山謂岐山嵯峨嶫若天締構而成故曰天作荒開辟也開荒曰荒猶治亂曰亂大雅皇矣篇作屏修平啟關攘剔皆荒之事也兩彼字俱指岐山康謂奠安之也夷謂昆夷之類行往來之道路保謂防禦之無令窺伺也按遷岐本非得已而周用以興非人所能爲也故稱天作謂天工之創建也及太王開荒民歸如市則稱彼作謂人工之創建也天工人事費盡精神民亦勞止非文王惠鮮懷保其孰能康之康謂培植岐山之命脈鞏固岐周之根柢䢐當依後漢書作岨險峻也謂彼岐之險阻誠國之藩蔽有夷狄往來道路可以乘間竊子孫其扞禦防衞世保此名山以無墜先人之緒可也昔日犬戎冦邊古公逾梁山而避於岐下文王爲西伯西有昆夷北有玁狁蓋夷之爲患従來已久故於告虔之際瞻仰岐山有懷往事不覺動色相戒如此張叔翹曰周家王業實始於岐故大雅歌其帝省周頌謂之天作後人宜何如保守乃平王東遷舉而委之戎狄所謂子孫保之者安在太王以一岐山而基王迹後世子孫不能以天下守岐山然後知詩人之語所慮者深逺也攷此末句不叶韻亦猶於嗟麟兮於嗟騶虞文王烝哉之類】

昊天有成命

序郊祀天地也【國語謂此詩是道成王之徳賈誼新書引此詩釋之曰成王者武王之子文王之孫是康成以前無不以此詩爲祀成王者歐陽永叔朱晦庵謂此祀成王之詩守成之主多以借寵承休爲可晏然無事遂逸豫防徳天命亦去成王不然所以可頌】

昊天有成命二後受之成王不敢康夙夜基命宥密於【音烏讀】緝熈單厥心肆其靖之【此章叶韻未詳賦也成命已成之命謂命之有天下成則不可易二後謂文武成王謂武王子名誦康安逸也昊天二句卽歷數在躬之義開創之後最難爲繼皆康之一念誤之也康由於敢不敢康則有基無壞基者積累乎下而承借乎上也命卽成命之命基命者卽此成命而安借之也譬如築室基址不固𨿽棟宇巍然已有土崩之勢夙夜言其工夫之無間宥寛宏也萬物皆備密沈靜也一念不起不寛宏則基不大不沈靜則基不厚成王知天命靡常疑承不易故夙夜無間寛宏靜謐皆不敢一念爲之根本此二句已盡成王聖學下乃慨嘆而贊美之曰美哉成王其明也繼續而不已矣其心也竭盡而無餘矣天下其寧靜矣乎天下寧靜卽是命之基址單盡也猶禮嵗旣單矣之單盡心奉天而不徒在陟降之迹肆者承上起下之詞靖休養安輯也人主能不自安然後能安天下故曰肆其靖之文武開創方與天下防始而未及與天下休息成王之靖所以終文武之志二後是創業之君詩反說成命見天眷已久惟二後爲能善承天意成王爲守成之主詩反說基命見】

【守成者有肇基之志始可以圗治也徐子先曰歷觀三代以至今日繼世而後必有變防天心人事其勢自爾尋其所以殆未易言獨周家不然以此知成王之功大矣】

我將

序祀文王於明堂也【濮斗南曰周公之祀文王旣不敢同后稷於郊又無屈天神於宗廟之禮故特尊其祀於明堂按祀典古來有之至於配天非文王不能享非周公不能制故孝經云孝莫大於嚴父嚴父莫大於配天則周公其人也後之有天下者浮慕其禮襲爲故事庸主暴君儼列帝座名爲尊親實是凟帝誕妄極矣】

我將我享維羊維牛維天其右之儀式刑文王之典日靖四方伊嘏【音假古雅切】文王旣右饗【享石經作饗】之我其夙夜畏天之威於時保之【以三之字爲韻賦也二我字卽必躬必親之意季明徳謂祭法燔柴於泰壇用騂犢則明堂祭天當用特牛而有羊者周禮羊人曰積其羊牲謂積柴祭天則用羊實柴也先柴而後獻故維羊在維牛之上將者奉羊以供柴也享者獻牛以供祀也右卽左右之右朱克升謂明堂之位帝居中文王居西南主皆西坐東向東左西右神道尙右饌在左而神在右其右卽如在之意也有儀可象謂之儀聲名文物之類儀禮所載是也式法也綱紀法度之類周禮所載是也刑法也典方防也文武之政布在方防所謂典也儀式是實字刑是虛字言儀式皆法文王之典靖安也文王以安天下之心著爲安天下之典可爲後世法程口靖四方者曰法文王之典以安四方也極治之後不無否泰相乘之運故安靖之功日以繼口而使四方常在輯寧怙冒之中則不待明堂將享之時而此心之格文王者有素矣伊語詞受福曰嘏伊嘏文王猶云假哉皇考乃祭時瞻仰之詞詩謂我所將我所奉者維羊維牛而已禮之常也天其鑑臨我乎其者疑是尊之而不敢必也天之所享不在乎物惟在安民惟文王之典可以安民我法文王以安民民安則文王之在帝左右相對居歆無可疑者古者以右爲尊故曰旣右饗之旣者決詞親之而不忍疏也天與文王鑑臨若此我其夙夜畏威以保此民乎其者自矢之詞任之而無所疑也保民所以法文王法文王所以法天畏天所以畏文王蓋明堂之上天與文王在焉故言王對越之誠若此以父配天千古創典可疑可愕故詩確然言其來享以見行之者非諂受之者無愧王晦叔謂郊以祀天廟以祀祖禰三代之達禮也明堂以享帝則非郊以享親則非廟夏商所未有也而周始爲之蓋周之王業成於文王武王之伐商也誓於孟津誓於牧野其伐商而歸也告於羣後無不以文王爲言則王業成於武王而所以成之者文王也配天子郊則不可以二太祖之尊烝嘗於廟則不足以明文王之徳是故宗祀明堂以配上帝此義之所當然禮之所從起而非厚於其禰也至於明堂之制度則諸家皆以臆度呂氏月令失之誕大戴記桓氏新論失之侈蔡氏失之離晏子所傳陋而非禮公玉帶所圖詭而不經大抵聖人制度必有大經大經本也若夫壇墠之有崇卑堂室之有廣狹皆節文之末漢儒所傳不敢盡誣以爲非亦不可盡信以爲是也五帝與昊天同稱帝不同稱天猶諸侯與天子同稱君不同稱王也形體爲天主宰爲帝郊質而尊之明堂文而稱之郊以天道事之明堂以人道接之以天道事之則稿稭以爲席陶匏以爲器蠒栗之牲掃地而祭所以尊之也以帝道事之則牛羊以爲牲簠簋以爲器鼎俎之實其薦用熟所以親之也俗儒見月令有靑陽總章之文遂牽明堂而合之五帝見周禮有兆五帝於四郊之文遂詭五帝以附之明堂鄭康成抗五帝於五神之列而以文武並配厥義舛矣況孝經𨿽云宗祀文王以配帝而詩第云維天云畏天防不言帝則又何必多立帝名妄肆不經之說乎周頌三十有一篇曰郊曰明堂曰柴望曰祈谷曰報祭曰類禡所以告神明之事備矣無祀五帝之樂章五帝之說始於周禮於是有六天之說於是有五畤之舉甚至流而爲方術神仙之事秦皇漢武唐宋眞如醉如狂幾至亡國則皆五帝之說有以惑之也如信周禮則當用馬貴與之說其言曰五帝者五行之主而在天猶五嶽爲五方之鎭而在地也五帝不出於天之外而謂五帝卽昊天則不可五嶽不出於地之外而謂五嶽卽后土亦不可也如以爲詩書之文未嘗稱五帝而書亦未嘗有昊天上帝之文則當用朱晦庵之說其言曰帝卽是天天卽是帝爲壇而祭故謂之天祭於屋下而以神祗祭之故謂之帝亦可謂易簡理得矣潘笠江曰考古明堂之義黃帝祀上帝於明堂唐虞祀五帝於五府夏后氏享祖宗於世室周制宗祀文王以配上帝是周公效古禮爲之謂公以義起亦非確論】

時邁

序巡守【音狩】告祭柴望也【柴祭天謂燔柴以祭望祭山川山川之逺者望而祭之也鄒肇敏曰以書武成考之一月王伐商卽武王嗣位之十三年四月王來自商至於丰偃武修文歸馬放牛丁未祀於周廟越三日庚戌柴望大告武成此正與時邁相表裏序以時邁爲巡守告祭柴望又以般爲巡狩而祀四嶽河海則一舉而兩祀矣】

時邁其邦昊天其子之實右序有周薄言震之莫不震疊【說文疊從三日從宜雄字說古理官決罪三日得其宜乃刑之亡新以三日日太盛攺從田因有決罪行刑之義故訓爲懼】懷柔百神及河喬嶽允王維後【賦也邦謂周邦邁者奮超越之謂周邦自后稷始封至武王時千百四十二年一旦度越前人侯化爲王國化爲天下故曰邁時如晝夜寒暑不可先亦不可後卽所謂序也古序謂天所右而序及之也古以右爲尊謂尊於臣民之上而夏商之後遂序及於周也實與其字相承其者疑之之詞實者信之之詞疑者畏天之心信者知天之至震動也薄言震之者微示其警也疊懼也懷者招來使就已之義柔者和順使不拂之義河黃河嶽四嶽允信也對天言則爲子對人言則爲後以位言則爲王周家乘時而起武王克當天心天以武王爲子歷數之序實在有周故不必窮兵黷武戎衣一著天下震懼百神河嶽無不懷柔信哉宜爲王者惟我後也天之右序豈謬哉此止頌武王伐商有天下之事下則頌其有天下後事矣當紂之時刳孕斷脛醢脯公侯百神河嶽無不震怒武王伐商眾怨旣消神怒亦解故曰懷柔】

明昭有周式序在位載戢干戈載櫜【音羔】弓矢我求懿徳肆於時夏【戶雅切】允王保之【此詩叶韻未詳當紂之時天地昏暗明昭者掃除穢濁煥然一新之象考其典章之合否曰式次其功罪之差等曰序王者之位天序之百官之位王者序之式序則邪正判然正是明昭之處戢斂櫜韜肆陳時是夏中國也在位非懿徳不可故干戈弓矢俱置不用惟求懿徳以布列於中夏偃武修文妙合時宜信哉王之能保天下也訪洪範陳丹書舉逸民富善人皆求懿徳之實事初言右序有周而結以允王維後謂膺天命而無愧也繼言明昭有周而結以允王保之謂保天下而不疑也黃實夫曰詩有時邁書有武成柴望大告之樂章也武成記其事以示後世也庚戌柴望大告武成此告祭懷柔之實也昭我周王天休震動此莫不震疊之實也庶邦冡君曁百工受命於周此式序在位之實也偃武修文歸馬放牛非戢櫜之意乎建官位事重民五教惇信明義崇徳報功非懿徳以保乎按下節與上節俱一時事但山川百神禮之而已四方百辟必有政教之及而後可使其懷徳畏威故慶賞刑威以肅其政所以體上天福善禍淫之禮偃武修文以章其教所以體上天好生惡殺之心信乎爲天之子足以君神人而保天命也懿徳爲心所固有何待干求蓋穢徳漸摩澌滅殆盡防始之初人心尙染於舊必求而布之求懿徳可以消人心不靖之志開人心不泯之理卓去病曰封禪之義王者巡守祭告髙者加髙厚者加厚如社爲土壇每祭則畚土加之此是常行之禮譬如今人掃墓者祭畢必加上一二畚於上以識增髙之意不知後來何故作一異常奇舉齊桓慕之以明功夷吾記之以爲奇漢武行之以示侈太史書之以識恨相如遺之以表忠宋眞書之以徴怪眞可笑也】

執競

序祀武王也【朱晦庵曰此祭武王成王康王之詩按廟制天子七廟諸侯五廟成王之時七廟𨿽立而未備以天子之禮祭享者五后稷太王王季文武此爲五廟五寢也周之追王止於太王則自太王之上皆不得登於七王之列及成康歿而始備七廟此執競之詩所爲作也】

執競武王無競維烈不顯成康上帝是皇自彼成康奄有四方斤【紀覲反】斤其明【葉芒賦也此頌先後功徳而及其祭祀之隆以武王端者原有天下所自始也執持競彊烈功也武王自彊之心執而弗失故其功烈天下莫與之競也成王基命宥密康王敬忌天威所謂不顯也皇卽皇皇如之皇顧諟明命之義乃不顯中用心處自彼者追遡之詞奄盡也創業之君固爲天心所屬守文之主類多慿借舊業乃成康以徳凝命則其奄有四方與武王之聰明作後不殊也十六兩爲斤斤所以權輕重斤斤者禮樂刑政銖�不爽故曰斤斤其明詩志武王創始者也人見其功莫知其徳成康承借者也人見其徳莫知其功故各推闡言之功見於外而曰執競以原其內之所運徳本於內而曰斤斤其明推其外之所著令後世子若孫有以得其精神之所在而寄其入室僾然出戶愾然之思云爾】

鐘鼓喤【音王胡光切】喤磬筦【音管】將【音鏘七羊切】將降福穰【如羊切】穰降福簡簡威儀反反旣醉旣飽福祿來反【此言祭時樂和禮備神降之福以顯成康之徳鐘以立號皷以立動樂之大也喤喤言其聲之和磬以立辧管以立防樂之小也將將言其聲之集祭祀當有酒食之饌不言黍稷牲牢惟言樂聲之和者聲音之道感通最微樂和則神人休暢故卽繼以降福也史云穰穰滿家取黍稷丰稔之義字書簡要也略也義與穰相反而意實聨貫蓋人主惟以時和年丰爲福降福穰穰則降福得其要矣何以多爲故曰降福簡簡簡與反音韻相連而威儀句實聨下二句反反重愼也反復也惟威儀不倦故神靈醉飽福祿反覆而至使其衍無競之餘烈懋奄有之餘休也孔疏止應一降福耳作者於樂音和集之下旣言降福於威儀仄仄之下復言降福每於一事得禮卽言獲福欲見善不虛作福報如響之義以訓其子孫商頌那有奏皷簡簡小雅賓筵有威儀反反蓋古時有此字法】

思文

序后稷配天也【孝經周公郊祀后稷以配天國語周文公之爲頌曰思文后稷克配彼天此詩蓋周公所作然郊有迎長至之郊有祈谷之郊此蓋長至之郊按詩云貽我來牟冬至二麥初生蓋就郊時所見者而言也公羊傳郊則曷爲必祭稷王者必以其祖配王者曷爲必以其祖配自內出者無匹不行自外至者無主不止也】

思文后稷克配彼天【汀力切】立我烝民莫匪爾極貽我來牟帝命率育【曰逼切】無此疆爾界【經嫁切】陳常於時夏【賦也諡法謀慮不愆曰思道徳純備曰文史贊堯口文思詩贊稷曰思文其義一也后稷以人臣而配天疑於太過故曰克配以見其無愧下乃言克配之實蓋人無五穀則僵僕而死后稷教民稼穡民皆取法以遂其生故曰立我烝民莫匪爾極立卽爲生民立命之立極法也貽我來牟四句正明其義小麥曰來大麥曰牟二麥止舊谷旣絕新谷未升民食絕續之際民命在此來牟與天地俱生至稷始能識之以爲粒食之輔是來牟乃稷之所貽也而生之者帝故曰帝命率育率育者遵其樹藝之法以養其生也無此疆爾界二句承上率育來言二麥之收畝棲野被不分彼此故曰無此疆爾界年年丰稔故曰陳常於時夏時是也夏卽華夏之夏稷之功徳若此故曰克配彼天張叔翹曰后稷配天一事也生民述事故辭詳而文直思文頌徳故語簡而防深雅頌之體不同如此】

臣工之什

臣工

序諸侯助祭遣於廟也【鄒肇敏曰此康王耕借之詩玩詩中呼保介而言農時明是至南郊耕借車中顧而告之也若謂諸侯助祭遣於廟而戒以農事之詩則所謂嗟嗟保介命我眾人等句對何人而語耶】

嗟嗟臣工敬爾在公王釐【力之切從禾俗從牙誤】爾成來咨來茹【如豫切】嗟嗟保介維莫【音暮】之春亦又何求如何新畬【音余】於【音烏】皇來牟將受厥明明昭上帝迄用康年命我眾人庤【音恥】乃俴【音剪】鎛【音博】奄觀銍艾【音刈賦也戒其乘天時以盡人事也嗟嗟感嘆以深勉之詞臣工司農田畯之類敬者恪恭匪懈之義爾指臣工公公事也卽指農事釐福咨謀茹啜也食也王釐爾成者言王祀先農而受福爾實成之囚進而與之謀事與之飲食無非勸其勤農事之意此上是戒臣工之語下則坐車中顧介保而語也暮春斗柄建辰夏正之三月田一嵗反艸二嵗曰新田新新墾之田三嵗口畬謂土漸和柔也於嘆詞皇美也當此暮春之際更無他求所望者田事耳今新畬如何觀來牟已盛將受天明賜無可疑矣蓋夏麥者秋稼之占天意昭明終必有年可不盡人事以水天意乎其各具銚鉏之器以治田奄忽之際卽見以銍刈禾矣欲民體天心以力農故指秋成伊邇以鼔舞之也迄終奄速也命農官命之也維暮之春等句言天時所當乘命我眾人等句言人事所當盡或云新畬非借田則非耕借之詩矣不知此因耕借而防言農事不可緩也月令天子親載耒耜置之參保介禦之間鄭注參參乘之人保衣也介仁也禦禦車之人也車中凡三人君車左禦居中勇士衣甲居右古者尙右今君居左勇士居石者以勇士用備非常便於用力也暮字古作莫說文日在茻中爲莫後人復加白字茻音莽錢以起土鎛以去艸銍以獲禾字書庤從疒瘡病庤從廣池之上聲說文具也毛鄭與石經俱作庤俗本以庤爲庤相傳之訛也屠氏畯曰舊本此詩不叶韻別本以工公爲一韻維莫之春作維春之莫音幕畬音豫與茹莫爲一韻明葉芒迄用康年作迄用年康明康爲一韻奄觀銍艾作奄觀銍獲胡郭反鎛獲爲一韻似亦有理今爲補入】

噫嘻

序春夏祈谷於上帝也【按篇中絕無祈谷之語晦庵謂此戒農官於廟之詩竹書康王三年申告農官告於廟是詩之作蓋其時也】

噫【音伊】嘻【音希】成王旣昭假【音格】爾率時農夫播厥百谷【葉古以切】駿爾私終卅【三十石經作卅】裏亦服爾耕十千維耦【葉擬爾谷裏耦爲一韻賦也噫嘻慨嘆聲念及先王不覺慨嘆故以噫嘻端昭格謂鑑臨爾謂田官率是統率督率之意時是播種也駿迅疾之意開懇私民田也終竟畆無遺地之謂服事也亦服爾耕者言皆從事於耕也兩人並耕曰耦十千合三十里之眾無遊惰之謂詩言成王旣昭格於爾爾其統率農夫以播百谷而播必先耕耕必協力疾於從事無使其一夫之不耕一畝之不耕也農夫各有其田各以力耕之而爾爲農官則田卽爾田耕卽爾事爾其勉之古制一夫百畝方百步三夫爲一里十里三十夫三十里則九十夫又三里則九夫又分三里之一則一夫合爲百夫縱橫皆百夫則萬夫此蓋以百乘百以三十三里乘三十三里有奇之法也周禮云興鋤利民又云以嵗時合耦於耜興鋤謂使之通力合作也合耦謂配合其力之相等者俾彊不獨勞弱不獨逸也駿爾私終三十里則各言之人人起其私田竟三十里之內無一畝而不然說文所謂一耒之伐也亦服爾耕十千維耦則對言之一人各有一耦共舉耕犂之事考工所謂二耜之耦也蓋萬夫合耦而耕實五千耦耳此以三十里之眾耕三十里之田非人自人地自地也下之事上則先其公故曰雨我公田上之勸下則先其私故曰駿爾私駿爾私上勸下之語亦服爾耕下承上之語終三十里言無尺土之荒蕪十千維耦言無一夫之遊惰人以田爲公田事爲公事恆多自愛其力今田曰爾田耕曰爾耕則以已力耕已田必無自怠者矣朱克升曰臣工噫嘻非祭祀之樂歌而入於頌者蓋頌體也】

振鷺

序二王之後來助祭也【二王夏殷也其後杞宋也武王求禹後得東樓公封於杞殷後初封武庚以叛誅更封微子於宋曹氏曰必存二氏之後者所以尊其先世受命之君俾承祀而不廢且以示天下公器不主於一姓使時君常以覆車爲鑑兢兢然務修其徳耳】

振鷺於飛於彼西雍【雝石經作雍】我客戾止亦有斯容【賦也烏之將飛先振其羽鷺水烏白色雝辟雝在西郊故曰西雝西雝有水鷺之所集戾至也客二王之後尊之曰客親之曰我客愛敬兼至也鷺之爲物羽毛潔白容止舒閒其譬則修潔之君子也故曰亦有斯容斯以鷺言此詩非比非興乃卽物以形其容之美也】

在彼無惡【烏路切】在此無斁【葉丁故切】庶幾夙夜【羊茹切】以永終譽【彼此主客相對之詞斁懈也謂恩禮衰替也庶幾幸詞非期望之意錢長玉曰爲勝國之遺易起猜嫌在革命之際易生厭薄在彼不以我革其命而有惡於我在我不以彼墜其命而有厭於彼彼此各盡其道人所稱譽自今以往庶幾時時如此而後可以終有此譽此愛人以徳之詞】

丰年

序秋冬報也【何黃如曰孟冬祭八蠟也蠟祭爲丰年有之非若他祭不問丰凶其禮不廢此詩特以丰年降福爲言非報八蠟而何序以爲報不實其所報之神鄭氏蔡氏以爲烝嘗劉公瑾以爲薦新此皆泥於篇中烝畀祖妣一語耳不知烝嘗薦新與有正經不必其丰年也假使當大祲之時告神登歌首舉丰年爲詞無乃不類而厚誣其神耶】

丰年多黍多稌【音杜葉幾】亦有髙廩萬億及秭【音姊咨履切】爲酒爲醴【音禮】烝畀【音七】祖妣以洽百禮降福孔皆【舉裏切賦也此言丰年致用之周而著休之普也豆之滿者曰丰嵗大熟則五穀多有故曰丰年職方氏雍冀之地髙燥其穀宜黍荊之地下濕其穀宜稻年若不丰非旱卽澇旱不宜稌澇不宜黍稷維丰年或髙或下其谷皆熟多黍多稌謂民也萬億及秭謂君也百姓足君孰與不足故曰亦有亦有者民有而君亦有也秭積也陳谷曰秭萬億新谷也髙廩之中本有舊谷新嵗所收與之相接故曰萬億及秭百物皆所以成禮而以酒爲主酒酒味之厚者卽周禮三酒所以供賔客醴酒味之薄者卽周禮五齊所以供祭祀厚薄猶言淸濁酒以淸者爲貴烝進畀與也百禮如郊特牲先嗇司嗇以及貓虎坊庸皆蠟祭也玩詩意謂收獲之多可供祭祀以見其丰年耳說詩者謂烝畀祖妣一句而以孝弟立論非詩意也僼之精意無借於物然必民力普存備物咸有始皇莫禦盤際不窮故曰洽若荒年則殺禮不得云冾矣孔甚皆徧也孔皆謂大家受福而無異同也此歸功八蠟見其當報而今日之典不容已也詩說曰周以後稷爲祖姜嫄爲妣然祭祀則無所不在故總以祖妣言之按八蠟之祭貓虎與先農同祀聖人之不忘本如此曹大家曰治家者不敢侮於雞犬而況於人乎】

有瞽

序始作樂而合於祖也【古人以樂成謂之合合者謂大合諸樂而奏之也祖文王也周公攝政六年制禮作樂合諸樂奏於文王之廟不因祭祀亦不告余廟以樂初成故於最尊最親之廟奏之耳】

有瞽有瞽在周之庭設業設虡【音巨】崇牙樹羽應田【當作朄音】縣【音元】鼓鞉【音桃】磬柷【音蓄尺叔切】圉【魚呂切】旣備乃奏【葉祖】簫管備舉喤【音皇又音橫】喤厥聲肅雍【雝石經作雍】和【去聲】鳴先祖是聽【音汀】我客戾止永觀厥成【虡羽鼓圉奏舉與瞽爲韻聲鳴聽成與庭爲韻蓋先頓起兩句而以半葉首句以半葉第二句亦體裁之奇變者也賦也有者昔無而今始有也以瞽爲樂官者日無所見而於聲音審也周禮有上中下三瞽曰在周之庭則瞽尙是商之樂工而今乃在周之庭也周庭卽文王廟此二句總作樂之端下乃言樂之盛以得神人之格業虡崇牙解見靈臺樹羽置羽於筍虡之上也應小鼓以助鼔音田大鼓以主眾音夏人足鼔以趺承之殷人楹鼓以柱貫之周人懸鼔垂於簨虡鞉鼓名磬石磬也柷方二尺四寸形如漆筩中有木椎投椎於中而撞之圉卽敔狀如伏虎背上有二十七齟齬以木長尺櫟之鞉以導樂在堂下磬以振樂在堂上樂之始作則擊柷以合之將終則櫟敔以止之下上始終樂之大槪如此故曰旣備乃奏奏謂奏其樂章簫編竹爲管並而吹之比樂之細者而亦備舉其餘不必言矣喤喤和也肅謂其廉辧整飭雍謂其沖融淪洽肅卽皦如意雍卽純如意總之曰和鳴客二王之後樂有聲有形先祖神也神以聲感故曰聽我客人也人以形感故曰觀永觀者觀之而不厭倦樂以象成故曰成舜樂九成武樂六成我客聞見皆大聖制作後有作者難爲其成今永觀厥成樂之美善可知樂有八音此篇言革音者四石音者一木音竹音各二尙缺其四集傳謂鞉如鼓而有小柄兩耳持其柄搖之則旁耳還自擊其說本於鄭箋今考闕裏志鞀鼓面濶四寸四分髙一尺三寸面繪雲彩身繪花上有二環系以紅絨縧以朱漆架架之志乃孔廟相傳之書所載當不謬詩志業虡之設與不設牙羽之飾與不飾何闗元韻然明堂淸廟原不比於房中盛治文明決難仍夫土鼔大備諸無用之物乃以成一有用之器天子之書車軌物皆如是也集極可已之數乃以昭極不可已之文天子之玉戚朱幹皆此類也蓋懸之也多於用見之也久於聞旣竭耳力以審音矣得不竭心思以盡制乎聲音之道於虡縣之義所以爲盡善也於縣之制與所縣之器必廣肆言之者所以著創也鼔無當於五音五音不得弗和故於此一器易其制而余器亦似煥然一新矣孔疏周初攺懸制故作樂之始先言懸事】

濳

序季冬薦魚春獻鮪也【季明徳曰此薦魚於寢廟之樂歌也月令季冬命漁師始漁天子親往乃嘗魚先薦寢廟季冬者夏正建丑之月冬月旣寒魚不行孕性定而充肥故特薦之序並春獻鮪言之蓋依附月令春薦鮪之說則季春者建辰之月魚於是時已不濳與詩意異方慤曰王者於祖以人道事之有寢以神道事之有廟祭神道薦人道也詩弋魚肥而薦取其朱鮪來而獻取其時】

猗【於宜反】與【音余】漆沮【七餘反】濳有多魚有鱣【張連反】有鮪【於軌切】鰷【音條】鱨【音常】鰋【音偃】鯉以享以祀【逸織切】以介景福【筆力切賦也此嘆魚之盛而薦魚獲福也猗與嘆美之詞漆沮岐周二水名上接涇渭下與河通在馮翊去鎬京三百餘里濳藏之深也魚性濳冬月特甚毛氏訓作槮謂積柴水中不知漆沮之中如何積柴養魚也鱣鮪岫居同類異種鱣似鮪而大鮪似鱣而小陸元恪曰鱣身似龍有甲大者千餘觔鮪形似鱣頭小而尖似鐵兜鍪亦有甲長不過六七尺河南鞏縣東雒度北崖上山腹有穴與江河通鱣鮪從此穴出北入河西上龍門入漆沮是漆沮本不生鱣鮪以其逆流而至故亦有之旣至則不復返故季冬之月亦有之二魚異於尋常詩人特分別言之鰷鱨鰋鯉則凡品矣鰷白色鱨黃色鰋無鱗鯉三十六鱗錯舉以見其多按此二句總見魚之多不重色之全說文享獻也祀祭無已也以享指今日言以祀指日後言許後山曰此詩言於其所與之地取其所產之物而薦之以示不忘本之意不然九州方物皆可以薦奚必漆沮之魚爲哉】

雍【雝石經作雍經文亦同】

序禘大【音泰】祖也【魯論譏三家以雍徹此蓋武王初有天下祭文王而徹俎之詩古之祭祀有樂以迎神必有樂以徹俎序謂禘太祖謂禘嚳於后稷之廟而以後稷配之也今熟味詩詞無及於嚳稷者且篇末以文母爲言於太祖何與鄒肇敏曰或謂禘乃吉禘夫防畢卽吉而致死者之主於廟謂之吉禘武王以嗣位之十二年伐紂克殷而後爲天子今詩稱天子穆穆其非免防之初明甚安在其爲吉禘也耶何黃如曰鄭箋據洛誥稱武王爲烈考而嚴氏據閔予小子及訪落二詩又稱武王爲皇考然則此詩果兼武王祀乎夫烈考與文母相配而言非文王無足以當之烈考旣爲文王則詩中言孝子者乃武王自稱是則皇考烈考俱爲文王一人較然可知嚴氏又引祭法謂皇考者祖父之通稱若皇考果爲祖卽當以孝孫對言不得稱孝子矣】

有來雍雍至止肅肅相【息亮切下同】維辟【音壁】公天子穆穆於薦廣牡相予肆祀【養裏切】假【占雅切】哉皇考【葉口】綏予孝子【奬裏切】宣哲維人【如字又葉然】文武維後【上聲】燕及皇天【葉神又如字】克昌厥後【上聲】綏我眉壽【殖酉切】介以繁祉旣右【音人】烈考【葉口】亦右文母【滿彼切此詩俱隔句爲一韻賦也首言得人奉祭而下則歸美先王之徳按雍雍肅肅謂皇考神靈祭者之誠僾然若或見之故曰有來曰至止卽如在之意也相助也凡祭時助祭者先就位主祭者後就位故從相者說起孝於主祀若無一段淵然黙然濳孚黙感之意不足以通神明穆穆祭義所云慤善不違身耳目不違心思慮不違親結諸心形諸色者是也薦進也廣牡博碩肥腯之謂肆陳也相維辟公所相者何事薦牡肆祀是其事也祭禮甚繁薦牡特舉其一假大也皇考文王也孝子武王自稱對辟公言曰天子對皇考言曰孝子假哉皇考以下數句一意聨絡非冀望之語乃領受而感激之詞綏安也謂受命定其基業也宣通明哲立人之極文徳武功盡君之道燕安也安我以安民民安天之心亦安而克昌我後人綏我秀眉之壽介我繁多之福皇考之綏我者如此亦文母有以助之也其可忘報乎故旣右烈考亦右文母以天子之禮尊親則稱皇考有格天裕後之功則稱烈考文者後從夫之稱右者尊也古禮以右爲尊烈考自侯而王文母自夫人而後乃所以尊之也此皆懽忭感激之詞所以徹俎時歌此宣以通微是理無不明哲以周知是事無不察盡物則以立極故曰維人文者處以徽柔不流操切武者濟以剛健不屬委靡備君徳以臨下故曰維後降年永則事先之日長得福多則奉先之禮備總皆昌後之實也李迂仲曰周人以諱事神者如稱文王則不敢斥名曰文王昌書稱惟爾孫其史官不敢斥其名故也如穆王名滿當時亦有王孫滿襄王名鄭當時亦有衛侯鄭魯武公名敖而後世之臣有公孫敖觀此則知此詩言克昌厥後噫嘻言駿爾私皆未嘗諱也孔子作春秋如匡王名班而書曹伯班簡王名夷而書晉侯夷吾皆未嘗諱沈子曰武王八十七而卽位故曰眉壽一戎衣而有天下故曰繁祉徐扈曰比篇句句隔韻而第六七韻又承第三韻第八韻又承第四韻宛轉相闗音律嫋嫋用韻之變殆極於此】

載見

序諸侯始見乎武王廟也【時成王免防其年已十六矣朝諸侯而率以見廟亦事之固然無足疑者孔氏狃於明堂位周公踐阼之說謂此詩作於七年歸政之後者妄也鄒子靜曰諸侯之來本爲朝見而是詩之作則爲助祭如車攻詩東都之行本爲防同而其詩之作則重田獵朱一齋曰來朝將稟受法度而率之見先王者蓋先王法度所從出宗廟禮法所由施也竹書成王四年春正月初朝於廟是詩之作蓋在此時】

載見【音現】辟王曰求厥章龍旂陽陽和鈴央央鞗【音條】革有鶬【音倉】休有烈光率見昭考以孝以享【虛羊切】以介眉壽永言保之思皇多祜【音戶】烈文辟公綏以多福俾緝熙於純嘏【葉古賦也此言諸侯來朝王王率之以祭因祭而受福故又歸徳於諸侯也載始也辟王成王也章者禮樂刑政之屬本是一定辟王初立別有申飭故復求之合蛟龍爲旂陽陽色鮮明也和亦鈴也和在軾前鈴在旂上央央有音聲也鞗革解見小雅蓼蕭鶬說文作瑲以爲玉聲非也鞗革安得有玉聲鄭箋鶬金飾貌蓋纒搤轡首以全爲之也休美也諸侯來朝意气懽悅車服鮮明所謂休有烈光也此皆昭考所賜率之以見仁孝之事也昭考武王也廟制后稷爲始封之君其廟居中十五世而文王當穆十六世而武王當昭故書稱穆考文王而此詩及訪落皆謂武王昭考孝言心享言物以孝以享言合天下之孝享以爲一人之孝享子云所云孝莫大於寧親寧親莫大乎四表之懽心也福是已然壽是未然有福無壽如朝華之艸成王此時年十五六詩人卽以眉壽爲祝蓋貴爲天子所祈者壽耳壽從保防中來故曰永言保之思皇多祜思語詞皇美祜福也有眉壽則享福日長其爲祜也多矣詩人旣以此祝成王又屬望於諸侯呼而告之曰烈文辟公爾其輔我綏以多福多福之人最易昏憒使我心惺惺不昧以享完全之福是所望於辟公也純嘏完全之福毫無虧歉之謂章氏木淸云凡廟主在本廟之室中皆東向及祫於太廟之室中惟太祖東向爲最尊之位羣昭入此者皆列北牖下而南向羣穆入此者皆列南牖下而北向蓋羣廟之列左爲昭右爲穆祫祭之位北爲昭南爲穆也又云二世祧則四世遷穆之北廟六世祔昭之南廟矣三世祧則五世遷穆之北廟七世祔昭之南廟矣昭者祔則穆者不遷穆者祔則昭者不動此所以祔必以班屍必以孫而子孫之列亦以爲序也又云宗廟之制但以左右爲昭穆而不以昭穆爲尊卑故五廟同爲都宮則昭常在左穆常在右而外有以不失其序一世自爲一廟則昭不見穆穆不見昭而內有以各全其尊也】

有客

序微子來見祖廟也【味詩詞絕無見祖廟之意季明徳曰武王誅武庚封微子於宋以爲殷後因其始受命來朝將歸而贈此詩以致繾綣之意耳微子名啟紂之諸兄封於微而爵爲於微蓋商畿內國名】

有客有客亦白其馬【滿布切下同】有萋【音妻】有且【音取七序切】惇琢其旅【都回切馬旅爲一韻賦也此言其始至有者欣喜得見之意微子先代之後於周爲客殷尙白亦白其馬仍其舊也亦字有味自萬國歸命以來誰復爲我周之賔客自殷商革命而後誰復仍先代之等威今日有客有客亦白其馬則周之賔禮先代微子之不自菲薄俱在言表矣有萋二句微子所獻之禮也萋白文貌殷尙白故所執之帛亦以白說文且薦也象幾二足立於地乃薦帛之具惇琢治玉之名未成器爲惇加功而成之爲琢旅者陳而成列卽左傳庭實旅百之旅古以玉帛爲禮萋且言帛惇琢言玉】

有客宿宿有客信信言授之縶【陟立反】以縶其馬【此言其將去一宿曰宿再宿曰信宿宿信信凡四宿也縶絆馬足也言授之縶商量擬議之詞】

薄言追之左右綏之旣有淫威降福孔夷【追綏夷爲一韻此去而祖道薄言追之去而追餞也薄言者自謙之詞綏安也謂從容慰諭而不迫也左右綏之多方安慰之也淫威二句正綏之之語淫謂淫人指紂與武庚威謂誅紂討武庚也淫人旣加以威善人必降之福夷平易也平易安穏便是福言自此可共享太平矣微子尹玆東夏而禾黍之悲在念故言福善禍淫乃天命天討非人所得而與以慰勞之若以錫之土田爵以上公而侈言降福非武王所以加微於微子亦不受也金吉甫曰觀尙書微子之所自處與箕子所以處微子者不過行遁而已而孔民遂有知紂必亡而奔】

【周之說何叛棄君親求爲後之速也且如孔氏之說則微子久已奔周矣如左氏之說則微子面防請降矣武王豈不聞微子之賢賔王家備三恪何不卽以處微子而顧首以處武庚也武王不亦失人而微子不亦見拒可羞之甚乎武庚爲紂嫡面防銜壁武庚之事微子何與當時釋囚封墓恩禮悉徧而不及微子以微子遁野木獲也迨武庚再叛就戮始求微子以代殷後而微子於此始義不可辭矣王明逺曰自後世論之懲蔡管事鮮不猜疑同姓懲武庚事少有能善處前代後者周家則不然管蔡敗而並建親賢以藩屏周者爲益盛武庚敗而建微子於上公其待遇爲益隆此周徳之至也羅氏泌云宋爲故毫商之舊都民之被其澤者固未忘也使微子而少異其志則全商之地確非周有矣而成王周公晏然命之統承先王修其禮物不少疑貳宋之臣民卒以安堵非盛徳能如是乎於以知立國惟在於賢而不在疑之多也秦漢而下不原於仁義而汲汲以防虞爲心豈不大可慚哉】

武

序奏大武也【明堂位云周公攝政六年制禮作樂以武王用武除暴爲天下所樂故謂其樂爲武春秋傳以此爲大武之首章】

於皇武王無競維烈允文文王克開厥後嗣武受之勝殷遏劉耆【音指】定爾功【此詩叶韻未詳賦也此言武王功業之大而推其功之所由成也於嘆詞皇大也無競者莫與之競烈功也允信文文徳蓋言信哉文徳之文王也遏止劉殺也於乎大哉武王之功莫與之競能開之者文王也文王旣開之矣武王續而受之勝殷止殺以致定其大功蓋非文王莫能創非武王莫能繼也當紂之時刳孕斮脛醢脯公侯殺气充塞故武王之功莫大於止殺武頌言文王之徳不可無武王之功爲奏大武而言之維凊言周之成功皆本於文王之徳爲奏象武而言之各有攸當也毛傳耆老也六十曰耆按武王告叔旦曰惟天不享於殷發之未生至今六十年此則武王耆嵗伐殷之明驗也魏仲初曰人知武王以徵誅得天下若以不殺之武而成不世之功人不知之故言武王所以成無競之功者全由文王輯寧邦家修和有夏使天下有治平之漸是其克開處於事殷心事原自無妨紂惡已稔天下歸心武當此時勢何能自已故善承其不忍變之節躬冒夫不得已之爲勝殷以彰伐暴之義遏劉以著止殺之仁耆定其功而文徳始洽於天下是非武王之武無以成文王之文也按序武奏大武也武乃大武一成之歌首紀北出伐商之事爲武樂六成之始故専得武名大武凡六章武爲首章賚爲三章桓爲六章見於左傳勺與般皆有詩而不言章次所存但有名而已何黃如以勺爲二章般爲四章而以時邁爲五章今按勺之詩與再成滅商相合般之詩與四成而南國是疆相合時邁是武王初得天下燔柴告天之詩不得以式序在位一語附合於周公左召公右五成分陜之時然則武六成竟闕其一矣】

閔予小子之什

閔予小子

序嗣王朝於廟也【王成王也除武王之防朝於廟之樂歌也廟者武王所祔之廟王季廟是也凡詩序俱稱謚此獨言嗣王者蓋成王作詩時太史卽爲采集而後人因之也經世紀年武王年九十三而崩成王方十三嵗】

閔予小子遭家不造【䢐侯切】嬛【音窮又其傾切】嬛在疚【音救】於乎【音烏呼下同】皇考【祛侯切】永世克孝【呼侯切】念玆皇祖陟降庭【葉定】止維予小子夙夜敬止於乎皇王繼序思不忘【賦也成王將踐阼而有天下國家之責故嘆繼序之難而思法乎皇考也按左遭寡君少遭閔凶閔者居防之稱曲禮雲天子未除防曰予小子小子成王自謂造猶成也不造天下未集而皇考終也嬛嬛獨也疚病也左傳有在疚之文謂居防也此三句非徒自鳴哀痛正自閔其皇王之序有難繼因求皇考之繼皇祖者皇考武王皇祖文王永世終身也陟降上下也庭廟庭止語詞承上言武王之孝思念文王常若陟降於庭猶所謂羹墻堯舜也皇考永孝若此予小子其敢不夙夜敬之乎故復嘆而稱之曰嗚呼皇王謂武王也尊之故曰皇王以天下相傳曰序我繼其序能不思念而忘之哉蓋以皇考念皇祖則當念皇考也此詩不言已之念皇考而言皇考之念祖正念皇考之眞切處皇考一戎衣有天下如許功業成王謂其一生只是克孝】

訪落

序嗣王謀於廟也【廟武王之廟竹書成王四年春正月初朝於廟孔疏成王旣朝廟與羣臣謀事詩人述之而爲此歌】

訪予落止率時昭考於乎悠哉朕未有艾將予就之繼猶判渙維予小子未堪家多難【乃旦反】紹庭上下陟降厥家休矣皇考以保明其身【此詩叶韻未詳賦也亮闇之際未可以言故免防之後始道其廷訪之意訪問也落始也艸木實落始生故謂始爲落時是悠逺也朕卽朕兆之朕艾卽未艾之艾繼卽繼述之繼判者離而不合渙者散而不凝庭廟庭家家庭也訪予落止二句自問自答之詞問予今日何事爲第一惟率時昭考而已此四字是成王一生學問然而率昭考亦不易也先徳髙逺眇躬涼薄昭考之道悠然微渺不可究竟予將勉彊就之以繼其道猶恐判渙不合此非道之難能也維予小之才力綿弱骨肉之間無端起釁未能堪此然不敢自棄也惟繼其道於廟庭之中而上下求之上而求見其陟於家矣下而求又見其降於家矣我之紹述如此美哉皇考其保明我身乎此卽武王之所以紹文王者而以之紹武王也保謂有所慿借而不危明謂有所聞悟而不按傳雲天道逺自聖人觀之天之於人如家人父子呼吸相通而況祖父之於子姓乎人能時時以祖父爲念自然不陷於匪彛宋王安石謂天變不足畏祖宗不足法而宋自此亡矣】

敬之

序羣臣進戒嗣王也【鄧汝極曰王朝廟羣臣戒王皆不言而托之樂以宣其意其斯爲不言之教不肅之嚴乎】

敬之敬之天維顯思【新夷切】命不易【音異】哉【奬黎切】無曰髙髙在上陟降厥士日監在玆【津之切】維予小子【奬裏切】不聰敬止日就月將學有緝熈於光明【葉芒】佛【音弼】時仔【音玆】肩示我顯徳行【葉杭賦也按此羣臣進戒成王納諫之詞篇首先言天命之顯以明其當敬重言敬之者無時無事而不敬也顯謂福善禍淫分毫不爽思語詞士事也王無謂其髙髙在上逺而可忽也上帝陟降卽在吾所爲之事所日日監臨者卽在此一刻也命之不易若此可不敬乎成王答之曰惟予小子未聞敬之之道所願學焉日有所成月有所進習之以漸庶幾學有緝熈於光明有者自得之語亦不自必之詞光明是本體緝熈是工夫緝熙於光明是從本體上做工夫佛弼也學記其求之也佛謂正救其失時是仔克肩任也人身惟肩能勝重任天命去畱成王一身擔荷有重之之義故以佛時望羣臣所謂佛者不過示我顯徳行而已顯者明白正大之謂天命維顯作善降祥作惡降殃徳行維顯善則當爲惡則當去皆明白示我以爲我進修之助可也大抵成王做事件件著實如上章勤初政則惟率昭考此章敬天命則惟顯徳行誠意懇惻不爲空言類如此】

小毖

序嗣王求賢也【詩皆自怨自艾之語求賢之意淒然言外時在廟中故列之於頌】

予其懲升而毖【音彼】後患莫予荓【音烹普經切】蜂自求辛螫【音釋葉戰】肈允彼桃虫拚【音藩芳煩切】飛維鳥未堪家多難【乃旦切】予又集於蓼【音了此章懲蜂虫隔句一韻患螫隔句一韻鳥蓼隔句一韻賦也按此乃管蔡旣誅周公已歸於是訪羣臣以當懲之事而曉以當助予之意也懲是戒已往毖是愼將來其者自矢之詞莫予自求悔其輕信流言桃虫飛鳥悔其蔑視武庚荓使辛苦也蜂毒在尾共穎如鋒謂螫成王謂已之遇辛螫也豈不使之哉實自求之而已肇始允信也桃虫鷦鷯飛翩然而飛也謂初不知桃虫卽爲飛鳥故聞人言桃虫第以爲虫而忽之及其翻飛乃信其爲鳥耳蓋藐視之爲鼠不知其爲虎也方武王誅紂宥其子人以爲孤鶵未幾挾徐奄諸國以叛周公東徵三年而後定此蜂蠆之辛螯桃虫之爲大鳥也皆予誤之於前所當懲而謹之者也家難謂管蔡之變集蓼謂皇考之防蓼水艸其味苦已方幼沖而又適當大防故曰又集於蓼沈仲容曰訪落愼始所以處常少毖謹微所以處變】

載芟

序春借【上從艸】田而祈社稷也【詩中無耕借之事亦無社稷之語胡庭芳曰載芟良耜二詩殊無祈報之意不過閔其耕種之勞序其餽餉之情寫其茂盛収獲之富或爲酒醴以祀祖妣或殺犉牡以續古人此皆田家勤勞安逸之事而非告神之樂歌不知何以列於頌頌所以告神明不敢繁稱文辭惟以簡質爲上載芟良耜二詩宜列大雅】

載芟載柞【音窄葉疾各切】其耕澤【音釋葉徒各切】澤千耦其耘䢐隰䢐畛【音軫又音眞】侯主侯伯侯亞侯旅侯彊侯以有嗿【音醓他感切】其饁【音叶於輒切】思媚其婦【房詭切】有依其士【上止切】有略其耜【養裏切】俶【音蓄】載南畆【嬈罪切】播厥百谷實函【音含】斯活【呼酷切】驛驛其達【葉陀悅切】有厭其傑厭厭其苗【從田不從由】緜緜其麃【表驕切】載獲濟濟【上聲】有實其積【上聲】萬億及秭爲酒爲醴烝畀祖妣以洽百禮有飶【音祕】其香邦家之光有椒其馨胡考之寧匪且有且匪今斯今振古如玆【葉增此章柞澤一韻耘畛一韻旅以婦士耜畆一韻谷活一韻達傑一韻苗麃一韻濟積秭一韻香邦一韻馨寧今玆一韻賦也載始也刈艸曰芟除木曰柞此初墾辟而爲田者故多艸木澤澤解散也艸木之根旣去而後所耕之土澤澤然解散矣千耦其耘千人爲耦而耘也耘除艸反土之後艸木根株有芟柞不盡者則復蕓之也䢐往也下濕曰隰畛田畔侯維也主家長伯長子亞仲叔旅子弟也彊彊壯有餘力者以謂閒人今時之傭賃也言眾力競勸無閒人也嗿眾人飲食聲饁餉也思語詞媚愛也依就也士子弟也思媚者其婦也有依者其士也大小戮力男女同心農夫之所以有年者在此略利也器利則入土易不甚費力故曰略俶始載事播種也南畝百谷解見豳風七月實種子函含也種子皆含生气種之卽活驛置郵也驛驛言如傳遞不絕達出土也驛驛其達言其出土連續不防也厭飽也謂受气足也苗之先長爲傑言其異於眾苗也苗固有受气足而傑出者矣已而受气皆足無不厭厭然也緜緜軟嫩而又連續不絕也苗初華曰麃吳中稱放華曰放麃獲刈稻濟濟人眾也實所収之谷也積収貯之也十千曰萬十萬曰億數億至億曰秭爲酒三句解見丰年祭有十偸其禮實繁而皆以酒行之故可以洽百禮飶其香香知飶也椒其馨香如椒也飶食之苾者椒味辛而香烈享祀丰潔太平之象國家光彩若凶荒殺禮气象蕭索何光之有諡法彌年壽考曰胡保民耆艾曰胡胡考老而有成徳者其馨若椒胡考安樂也且者聊且之且今今日也匪且有且非曰聊且爲之而姑有如此聊且之事匪今斯今言匪今日偶一爲之而謂此特今日之事蓋自后稷以農事開國其所由來久矣按此與良耜二詩俱援古爲結蓋民以食爲天后世人主不知稼穡艱難故証之於古見從古到今治亂興亡歷盡變更而菽粟爲民命所闗到底不易故托之歌詠被之管以爲協和神人惟此爲第一也】

良耜

序秋報社稷也【疏云崇墉櫛比室盈婦寧乃埸功畢入十月後之事而序言秋報者蓋當秋時而預言冬獲耳此詘經以申傳後儒之病也當以冬月爲正社祭一嵗凡有三月令仲春擇元日命民社一也雩祭以社以方二也孟冬大割祠於公社三也季彭山曰禮天子祭社稷用大牢諸侯則少牢而已牛非豳公所宜用故此當爲王者之詩而不可列於豳也】

畟【音則】畟良耜【養裏切】俶【音蓄】載南畆【姥罪切】播厥百谷實函斯活【呼酷切】或來瞻女【音汝】載筐及筥其饟【音餉】伊黍其笠伊糾【音九其了切】其鎛【音愽】斯趙【直了切】以薅【音蒿】荼【音徒】蓼【音了】荼蓼朽止黍稷茂【莫口切】止獲之挃【音窒】挃積之栗栗其崇如墉其比【去聲】如櫛【則瑟切】以開百室百室盈止婦子寧止殺時犉【音純】牡有捄【音求】其角【音六】以似以續續古之人【耜畆一韻谷活一韻女莒黍一韻糾趙蓼一韻朽茂一韻挃栗櫛室一韻盈寧一韻角續一韻末句不葉賦也此詩爲報社稷必陳其農工之本末故當秋時而追述春耕預言冬獲也畟畟刃利之狀或來膽女謂婦子來饁者筐筥解見召南采蘋載猶運也謂攜之而行也五穀以黍爲貴故單言黍笠以禦暑雨糾三合繩結於頷下使不動也鎛田器所以去艸趙利也薅去田艸也荼蓼皆穢艸荼陸穢蓼水穢田有原有隰故並舉水陸荼蓼旣朽用以糞田旣去其害又得其利故曰荼蓼朽止黍稷茂止獲刈稻挃挃獲聲也積収藏栗栗堅實之貌其髙如城垣之突屼其比如櫛齒之相次櫛理髮之器此言稻之納於塲者於是開百室而納之家家如此故云百室也嵗遭凶歉婦子曷勝愴惶百室旣盈則養老育幼俯仰無虞得以安寧矣嵗丰民寧乃天下之福皆神休之貽也敢忘報乎黃牛黒唇曰犉社稷用黝牛當以黑而用黃者蓋正禮用黝至於報功以社是土神故用黃色而黑唇也社稷之牛角尺捄角上曲貌以似二句祭畢而祈神之詞以似者欲求來嵗之有年亦如今嵗也以續者稼穡之事國家根本欲世世相承不絕也古之人謂后稷后稷稼穡之祖後世所當繼續者載芟良耜等詩大抵古之文人見農夫勤苦秋成之殷阜感而賦此如後來詩人卽事賦詩之類不必盡爲廟堂之上祈禱而作】

絲衣

序繹賔屍也【髙子曰靈星之屍也按序云繹賔屍則牲器以何時省若是周禮王者正祭則視滌濯逆齊省鑊告時告備者有宗伯在不必使士若儀禮特牲祭之前夕宗人視濯視牲厥明乃祭則士祭於已之禮非祭於公又非當日祭之禮亦何得輒用弁且遽爾航祈休乎靈星農祥也農祥卽龍星其左角曰天田此爲嵗功之領袖而以送終禮祀之亦不祥極矣此詩止言祭時趨蹡之次序爇禮之雍容蓋士助祭之禮也】

絲衣其紑【孚浮切】載弁俅【音求】俅自堂䢐基自羊䢐牛【魚奇切】鼐【音耐】鼎及鼒【音玆津之切】兕觥其觩【音求】防酒思柔不吳【音話】不敖胡考之休【此章紑俅牛觩休本一韻不必以基鼒葉之賦也此言士之助祭始終一於敬而有以獲福也首二句就衣服明其爲士自堂二句是將祭而循禮之次兕觥三句是祭畢而謹禮之儀末句則總承之也絲衣士助祭之服以絲爲之曰絲衣紑鮮潔貌載戴也爾雅注作戴弁皮弁雜記士弁而祭於公俅俅恭順貌堂門堂基門塾之基門側之堂謂之塾大鼎謂之鼐小鼎謂之鼒自堂䢐基是省器言其由內及外也自羊䢐牛是省牲言其由小及大也鼐鼎及鼒是省蠲言其由大及小也反覆展視所以致勤敬也此時主人立於基不動而自堂而下自外而內皆士代之往還有循序而省循序而告周旋中禮之意兕觥解見小雅桑扈柔和也吳嘩也放聲大言也敖怠肆侈放也祭未旅酬之際兕觥罰爵觩然上曲設而不用由此助祭而飲此祭酒其心柔和而不亂藹然如同盥薦之初笑語卒獲不吳而歡嘩穆然如同奏假之思禮儀卒度不傲而倨慢肅然如同對越之忱飲酒時恭敬如此其能恭敬以交於神明可知宜其得壽考之休也胡考解見載芟休美也小毖之後編入載芟良耜絲衣三章殊覺無謂防系錯簡】

酌

序告成大武也【按竹書武王十二年伐殷禽受於南單之臺夏四月作大武樂又云成王九年春正月有事於太廟初用勺內則十三舞勺卽此詩也合而觀之大武之舞作於武王此時頌聲未作樂章未備至周公制禮作樂於是作頌以與舞容相合堂上歌詩堂下作舞而大武之樂始成故序曰告成大武也此詩與賚般皆不用詩中字名篇疑皆樂章之名】

於鑠【音烏爍】王師遵養時晦時純熈矣是用大介我龍受之蹻蹻王之造【䢐侯切一本蹻蹻王之造作矯王之造時以時嗣師爲韻韻或然】載用有嗣【葉祠】實維爾公允師【賦也言武王用武惟俟乎時後王所當法其時以治其天下玩詩以酌名酌者參酌量度也於鑠四句正是參酌之處銷金曰鑠遵養謂退自循養時晦謂與時俱晦純大熙明也甲冑曰介是用大介所謂一戎衣也言武王之師如火燎原如金在冶遇卽糜爛卻乃養威蓄鋭盟津之防八百諸侯皆曰紂可伐矣武王曰女未知天命乃還師二年紂惡貫盈於是陳師牧野紂兵七十萬人倒戈以戰血流漂杵晦庵所謂有於鑠之師而不用退自遵養與時偕晦旣純熙矣然後一戎衣而天下大定者也時純熙者商紂淫湎天地晦暝今時候已至文明大開武王應運而起酌之義如此龍猶易之幹龍謂武王遵養用介一潛一飛是卽龍也受者受命而爲王造作爲也易曰飛龍在天大人造也自無而有曰造蹻蹻猶矯矯言其作用不尋常也我武王因時潛見作用獨絕是以用之後世爲可法載則嗣繼也爾謂嗣王公謂乘時熙以取天下者乃至公而無私也允信之固師師法也言後王繼武王惟法其乘時無私者而已張無垢曰酌周公沒後嗣王以武功之成由周公告其成於宗廟之歌也載用有嗣成王自謂言已之得成立而武王有繼述之人者實周公輔導教誨我我維公信從而師法之所以能克守其緒大武之成皆周公力也大抵開創之後繼述最難少康太甲紛紛多事成王幼沖卽位管蔡難逺近四起較諸夏商更爲臲卼自非周公內外戢寧朝夕訓導成王亦安得垂衣而治故他詩皆追頌文武而是詩兼歸美周公附錄】

桓

序講武類禡【音罵】也【續序桓武志也按詩中語意絕與師祭不類續序曰桓武志大抵續序者依附序語敷衍成文此獨再書桓字別建一義合之於詩最爲符契蓋保有三句是武王之志乃放馬歸牛後事言武王志在保士定家以答無懈之命詩人頌此以爲守成者之法戒也】

綏萬邦婁【屢毛鄭石經作婁力注反】丰年天命匪解【音懈】桓桓武王保有厥士於以四方克定厥家於【音烏】昭於天皇以閒之【此章叶韻未詳賦也此言武王保士而有天下後王當以之爲法按左傳周饑克殷而年丰語云大軍之後必有凶年旣綏萬邦矣又屢丰年所謂天命匪懈也天命匪懈武王亦不敢懈武成所謂列爵惟五分土惟三建官惟賢位事惟能皆保有厥士之事保有厥士而士左右四方四方淸寧則王者克定蓋王者以天下爲家安危共之初無彼此之隔也大抵天下已定年谷屢登便有丰亨豫大之意武王任賢圖治孶孶急急與無懈之天命相爲昭格保厥士以定四方定厥家遂君天下而代商也於以四方以字卽左傳能左右之曰以皇后也間代也君臨天下而代商也徐儆曰厥士卽惇商之臣保有卽保全之意後世創業之君與其臣披霜露斬荊以從事於兵革旣而鳥盡弓藏龍蛇之章不勝太息蓋猜忌之心熾而保全之意微矣陳寅倩曰匪解之解字不訓作懈字言大兵之後而繼以屢丰是天命固結於周而不解散也間卽間隙之間一脈相承渾合無間若易姓之際一商一周判爲二代所謂間也】

賚

序大封於廟也【竹書武王十二年伐殷十三年薦殷於太廟遂大封諸侯廟文王廟古者爵人必於其廟示不敢専也孔疏周公成王太平之時詩人追述其事而爲此歌通篇代武王說意中事】

文王旣勤止我應【平聲】受之敷時【讀】繹思我䢐維求定時周之命於【音烏讀】繹思【之思思爲一韻賦也此詩以大封之意徧告諸侯欲諸侯思其所由封而師法文王也視民如傷望道未見此文王之勤也我武王自謂應宜也宜受此勤勞之心法也敷時以下敕勉諸侯就國之詞敷布時是也繹思者繼續而思不至遺忘也言我以是布告爾等者非是虛文欲爾等中心藏之時時繹思耳所繹思者何我自今以往更無他意惟求天下安寧無一夫之不獲此不獨我一人之意也乃是周家之命爾其可不思之以法我文王哉故復嘆而叮嚀之曰於繹思有無限戒勉無限屬望之意若以肇造區夏爲勤勞旣非文王事殷之心而所謂繹思者只是欲諸臣知今日大封皆是武王之恩而思繹之則淺陋甚矣按比詩不言錫予之物並不言帶礪之盟惟以求定繹思深長詠嘆蓋詩至於頌遣詞髙古命意逺非沈防苦思不能得其意之所在文章至此幾於無聲無臭矣武王克商而反未及下車封祀宋祀於周廟列爵惟五分土惟三將率之士皆封諸侯凡四百人兄弟】

【之國十五人姬姓之國四十人大賚於四海萬姓悅服一說時卽帝命丕時之時適當此時周室創興以賚有功非復商時之濫及也】

般

序巡狩而祀四嶽河海也【般般旋也巡狩而徧乎四海所謂般旋也竹書武王十五年初狩方嶽蓋克殷之第四年也此亦後人追述之詞】

於【音烏】皇時周陟其髙山嶞【音妥吐果切】山喬嶽允猶翕【許及切】河敷天之下裒【音掊蒲侯切】時之對時周之命【比詩叶韻未詳賊也美周室時巡之典而表其爲一代維新之命也蓋太平之極盛故周頌以此終焉於嘆聲皇美時是陟登也墮山山之狹而長者喬嶽山之大而髙者允信猶謀翕合河山河也敷徧裒聚時是對對越命典章按柴燔之時登髙望逺山陵之髙下大小悉在目中爾時胸次眞有俯視八極之意故贊之曰於乎美哉是周家也巡守所至旣登其巓山之髙髙下下一覽而見因覩洪流而思禹功嘆曰信哉禹之謀猶防百川而聚諸河也萬水惟河爲大故特言之敷天之下修五禮輯五瑞合並防聚而對越予一人此乃我周之令典誰敢有二三其心渙散之勢哉末句再提令惕然然有深省處嗟乎秦皇巡行海內立石頌功備極誇誕寧及此數語古朴軒昂髙視千古文中子曰舜一嵗巡四嶽國不費而民不勞者兵衞少而誅求寡也後世少兵衞則不足以防窺伺之姦寡誅求則不足以備羇靮之費如秦始隋之遊可鑑矣然則柰何觀風之使以時四出而聖天子虛心延訪於上則不出戶知天下其庶矣乎通篇俱無韻齊魯韓三家崔靈恩集注篇末皆有於繹思句】

魯頌

【集傳魯少皥之墟在禹貢徐州蒙羽之野成王以封周公長子伯禽卽今襲慶東平府沂密海等州朱康流曰成王賜周公江天子之禮樂者謂夫升歌淸廟下管象舞之類耳事𨿽近於僭然賜止於周公亦未爲失後世用之羣廟故孔子非之若子孫自頌其祖臣子自頌其君請命天子爲之樂章此猶作器勒盟以休命豈干名犯分之事但所頌者僖公非甚盛徳恐未足以當此而夫子錄之者亦以其所歌之事有先王禮樂教化之遺頌美之中不忘戒勉之意也不列於風者音律固有不同魯頌不可以爲風猶小毖敬之不可以爲雅也又曰古籍殘缺僖公善事無從稽攷據左傳有事於太廟躋僖公夏父弗忌曰躋聖賢明也然則魯人稱僖公爲聖賢久矣宜其爲之頌也語云善則歸君夫子居定哀之際而讀僖公之頌公眞一代明辟故深嘉樂與而綴於周頌之後所謂見似人者而喜也補傳曰商周二頌皆用以告神明而魯乃稱頌時君此後世文人獻諛之嚆矢非商周之舊也或曰以魯而厠周是猶秦穆之誓上同湯武文侯之命參配傳說王介甫曰周頌之詞約約所以爲嚴盛徳故也魯頌之詞侈侈所以爲誇徳不足故也朱克升曰秦有誓而書亡魯有頌而詩絕頌之有魯亦頌之變也】

駉

序頌僖公也【續序僖公能遵伯禽之法儉以足用寛以愛民務農足谷牧於坰野魯人尊之於是季孫行父請命於周而史克作是頌僖公名申莊公子周公十世孫季孫行父卽文子史魯史官名克】

駉【音扄下同】駉牡馬【滿補切下同】在坰【音扄下同】之野【上與切下同】薄言駉者【掌與切下同】有驈【音聿戶橘反】有皇有驪【音離】有黃以車彭【鋪郎切】彭思無疆思馬斯臧【賦也言牧有常地馬有異種要其所以致之者心而已駉馬腹幹肥壯也郡縣誌坰澤俗名連泉在曲阜縣東九里郊外曰野必牧於坰野者避民居與良田也薄言者不能盡述但略舉一二蓋誇大之詞諸侯馬有四種有良馬有戎馬有田馬有駑馬作者因馬有四種故每章各言其一首章言良馬朝祀所乘驪馬白跨曰驈驪黒色跨髀間也黃白色雜毛曰皇純黒曰驪黃而兼赤色曰黃以用也用之曳車而行也彭彭有力有容也思無疆思之深逺臧善也衞文公秉心塞淵騋牝三千百里奚爵祿不入於心飯牛牛肥事無大小須有深逺之慮方能成事故此詩俱以思爲歸結曰斯者無疆非専爲馬而以無疆之思思及於馬則馬卽盡善譬如淸泉或爲酒或爲羹隨其所用皆得思者思其居處思其飲食思其勞苦思其疾病並思其性情才力如牧之得其地司之得其人畜之不枉其性用之不窮其力防之必盡其道鳴之必通其志皆思之所周到而馬斯善矣李愚公曰人主一心乃萬物之所寄命故一念之純駁卽闗羣生之榮瘁然不言心而言思者蓋思乃心所發竅之處正指其謀慮注措言也詩原美僖公之善思而只舉一馬政以驗之】

駉駉牡馬在坰之野薄言駉者有騅【音追】有駓【音丕】有騂【音星】有騏【音其】以車伾【音丕】伾思無期思馬斯才【前西切此言戎馬齊力尙彊蒼白雜毛曰騅黃白雜毛曰駓赤黃曰騂蒼黒曰騏伾伾有力也思無期思之久也才材力也】

駉駉牡馬在坰之野薄言駉者有驒【音駝】有駱【音洛】有駵【音畱】有雒【音洛】以車繹【弋灼切】繹思無斁【音亦葉度】思馬斯作【音做此言田馬齊足尙疾靑驪驎曰驒白馬黒鬛曰駱鬛馬之駿也赤身黒鬛曰駵黒身白鬛曰雒繹繹前後不絕也斁厭倦作奮起也】

駉駉牡馬在坰之野薄言駉者有駰【音因】有騢【音遐又洪孤切】有驔【音簟】有魚以車袪【音區】袪思無邪【子余切】思馬斯䢐【此言駑馬主給雜使陰白雜毛曰駰彤白雜毛曰騢彤赤也毫骭曰�骭者膝下之名謂毫毛在骭而白長目似魚目曰魚袪祛彊健也無邪謂得其正䢐行之逺也無疆無期無斁總歸於無邪無邪謂撫養調禦秖供國家經常之用無穆天子馬迹徧天下漢武帝用兵大宛之事何黃如曰論語引此𨿽是防章取義若合之駉頌本意則人心之有思其奔逸難制猶之馬也以無邪二字爲之銜勒自有所範而不得騁】

有駜

序頌僖公君臣有道也【春秋之世君以禮燕臣臣以禮祝君無長夜沈湎之事卽謂之有道此詩跌宕姚佚無復淸廟肅雝之意春秋以來新聲也玩嵗有有谷親賢樂利之意溢於言外】

有駜【符必滿必父必三反】有駜駜彼乘黃夙夜在公【姑黃切】在公明明【葉芒】振振鷺鷺於下【葉戶】鼔咽【音淵】咽醉言舞於胥樂兮【末句不叶韻興而賦也此魯侯與臣燕飲而頌禱之詞首二章有交懽意末章有交儆意駜馬肥彊貌四馬皆黃曰乘黃在公在於公所也國家閒暇政事稍休之時或夙而在公或夜而在公也明明謂內不防徳外不防儀鷺取其修潔振者鳥飛必振其羽下者翔而集也鼔爲五聲之長故獨言之咽咽鼓聲深逺於語詞胥相也隋樂志古之君子悲周道之衰頌聲之輟飾鼔以鷺存其風流或曰鷺鼔精也越王句踐擊大雷門以厭吳晉時移於建康有雙鷺哾鼔而飛入雲中哾音稅】

有駜有駜駜彼乘牡夙夜在公在公飲酒振振鷺鷺於飛鼔咽咽醉言歸於胥樂兮【鷺之下也必回翔而集故曰鷺於下以象諸臣之就燕而繼之醉言舞其飛也陟然而起故曰鷺於飛以象諸臣之罷燕而繼之醉言歸醉言舞以盡懽也醉言歸以禮節之也】

有駜有駜駜彼乘駽【呼縣呼二反】夙夜在公在公載燕【去平二聲】自今以始嵗其有君子有【羽已切】谷詒孫子【奬裏切】於胥樂兮【石經嵗其有下旁注一年字詒字下旁注一厥字靑驪曰駽載再也前已云醉言歸矣而復言載燕者此豈臨行而復以巵酒相贈耶毛傳所謂君有餘惠臣有餘敬也自今以下祈禱之詞所祈禱者不過時和年丰而已有謂大有年君子謂僖公谷卽五穀詒孫子言午斯倉萬斯箱子孫享之不盡古人所以頌禱其君者不過如此於胥樂兮樂之根領在此】

泮水

序頌僖公能修泮宮也【言能修其學政許魯齊以此詩爲頌伯禽蓋因尙書費誓有䢐玆淮夷徐戎並興之語與詩中淮夷攸服淮夷卒獲相合且謂僖公在春秋時無甚令徳此頌非伯禽不能當之耳然頌伯禽何得略周公而稱烈祖文王哉朱康流曰左傳僖公十三年防於醎爲淮夷病杞十六年會於淮爲淮夷病鄫齊語桓公謂管仲曰吾欲南伐何主管仲曰以魯爲主淮夷在齊之南是伐淮夷魯主之矣又曰東南有淫亂者萊莒徐夷一戰帥服三十一國此𨿽齊桓之功魯必與有力焉曰淮夷攸服曰狄彼東南蓋實錄也從霸主以徵伐歸而策功飲至則各自以爲功此亦人情之常行父之請史克之賦知非無據而盡屬誇大者矣】

思樂【音洛】泮水薄采其芹【音勤】魯侯戾止言觀其旂【斯斤切】其旂茷【茷音沛蒲害切傳箋石經俱作茷音佩與斾同】茷鸞聲噦【音誨呼會切】噦無小無大從公於邁【興而賦也全詩魯侯修泮宮之後舉落成之祭而來飲於泮故魯人作是詩首章將至泮宮時也思發語詞樂哉泮水有臨流濯纓之趣薄采防摘之也芹水蘋芹取其香士之於學攬其芳臭而至魯侯謂僖公戾至也止語詞觀在旁之人觀之也旂交龍之旂茷茷飛之貌鸞車上之鈴噦噦和也公亦指僖公邁往也國人無論長幼皆從公而往蓋學政久廢一時曠舉人情快睹之象儀衞之盛不足云美因其視學覺其茷茷焉噦噦焉與尋常之聲不同所謂聞車馬之聲有喜色也春秋孔子所作稱魯公此詩魯人所作而稱魯侯不知何故鄭箋泮宮辟廱皆學名天子曰辟廱諸侯曰泮宮辟廱者築土爲堤以壅水之外使圓如壁故曰辟廱泮宮者獨南方有水其餘壅之以垣半於天子故曰泮宮楊用修日一統志泮水其源名雲水出曲阜縣治西流至兗州府城東入泗水僖公建宮於其上因水以名宮泮宮者泮水之宮泮林者泮水之林若以泮水爲半於辟廱之水將泮林半於辟廱之林乎明堂位云頖宮周學也頖與泮同音後儒移頖就泮其以泮宮爲天子之宮自白虎通始以泮宮爲周世之學自康成始以泮宮爲鄕射之學自許氏說文始於是泮水泮宮遂爲侯學之通名矣卓去病謂孟子言夏曰校殷曰序周曰庠學則三代共之使天子之學名辟廱則孟子宜言之矣此篤論也但秦灰魯壁之餘訛舛相仍已非一日傳疑可矣】

思樂泮水薄采其藻魯侯戾止其馬蹻【音矯居表切】蹻其馬蹻蹻其音昭【之繞切】昭載色載笑匪怒伊教【此已至泮宮矣藻解見召南采蘋藻取其潔士能灑濯自新方可以入學前言旂是魯侯前導此言馬則魯侯親乘之而至矣蹻舉足髙步之貌其音昭昭卽蕭蕭馬鳴之意載則也色者顏之和笑者音之和此非類於荒嬉謂未始以尊賢而簡卑賤也旣曰色笑則非怒矣匪怒伊教此時尙未教也因其色笑平易近民揣摩其易度如此究言之則易之包蒙書之敷教在寛學記之道而弗牽則和彊而弗抑則易皆匪怒伊教之義公之循循善誘可見矣】

思樂泮水薄采其茒【音夘葉謨九切】魯侯戾止在泮飲酒旣飲防酒永錫難老【魯吼切】順彼長道【徒吼切】屈此羣醜【此至泮宮後養老之事江南謂之蒓菜茒取其味士於道義有味方肯率教飲酒乃養老之燕人壽幾何形容易老今飲酒而頤神養性若使之不遽老者然長道如仁育義正之類以其道可久故曰長道順彼長道接於飲酒之後最有妙理蓋魯自隠桓而後君民之間久已阻隔今飲酒學宮藹然如家人父子覺元首股肱原屬一體憤驕離叛之志不覺自屈故曰順彼長道屈此羣醜醜類也指眾人言黃石齋曰養老之禮廢則子弟易其父兄庶姓慢其長上驕奢薦出而叛亂滋起章服不足以勸刑罰不足以威而天下乃亂詩說渙而難萃曰羣愚而易悍曰醜凡刑名操切其爲術也短禮教信義其爲道也長順者毫無背戾之謂順道卽順人心而羣醜自屈於道化之中矣】

穆穆魯侯敬明其徳敬愼威儀維民之則允文允武昭假【音格】烈祖靡有不孝自求伊祐【音戶賦也此推原魯侯之身教穆穆美也敬明者省察之無間敬愼者動靜之必謹內外皆善爲民之所法則此卽所謂順長道而屈羣醜也允信也允文不徒爲粉飾之具允武不徒爲耀兵之觀昭假者其明信與烈祖相契也烈祖謂周公伯禽周自文武以顯承埀佑而周公因之監二代正四國魯公伯禽守遺訓作費誓皆有文武功烈故曰烈祖祜福也人君一身國人趨向攸闗而卽祖宗付托所在故旣願其修徳化民又願其修徳格祖言實實有是文武之徳以之昭假則善繼善述靡一毫不孝處祖宗卽祐之福不求而自至矣韓詩外傳曰望人者不至恃人者不久故曰自求】

明明魯侯克明其徳旣作泮宮淮夷攸服【蒲北切】矯矯虎臣在泮獻馘【音國況壁切】淑問如臯陶【夷周切】在泮獻囚【此頌作泮宮之效先言穆穆後言明明自防而著也克能也先言敬後言克實見諸行事也作修作也春秋書新作南門新作曰作攺作亦曰作旣作泮宮則受成有地而壯猷出焉獻功有地而大義昭焉故先聲所動便有馴其�驁之勢革其彊暴之意故淮夷攸服虎臣卽戰士矯彊貌馘者殺之而獻其耳囚者系之而問其罪旣有虎臣又有善問獄如臯陶者在泮受其所獻之囚以訊之則庭中稱平庶幾無寃民矣淑問謂以情理推詳不以刑罰迫脇或謂僖公未嘗有是功而疑此詩之妄不知此頌禱之詞冀其有是功非實事也下章彷此古之出兵受成於學及其反也釋奠於學而以訊馘告故泮水詠及之】

濟濟多士克廣徳心桓桓於徵狄彼東南【尼心切】烝烝皇皇不吳【音語】不不告於訩【音凶】在泮獻功【上章言獻馘獻囚則已徵淮夷而告克矣此章則美戰士之獻功有禮也多士以行間之將士言徳心愛國愛民之心也徳心在魯侯而多士能充廣之故曰克廣徳心下正言其克廣之心桓桓武貌於往也徵率兵伐之以正其不正也狄與逖同逺也攘而逺之也東南謂淮夷將士能廣徳心自然所向無敵所謂心隘則勇者亦怯心廣則怯者亦勇也烝眾皇大吳嘩也驕貌訩訟也不告於訩言無以爭功論爵之事告於學宮者言其和也烝烝皇皇何等气勢不吳不不訩何等恬靜蓋不以淮夷攸服而有驕傲之意按克廣徳心是不吳不不告於訩之本徳心不廣則爲身家利害所奪從事惟恐在前論功惟恐在後气怯不能勝志忿而有爭矣】

角弓其觩【音求】束矢其搜【音搜色畱反】戎車孔博【從十從尃】徒禦無斁旣克淮夷孔淑不逆【宜腳切】式固爾猶淮夷卒獲【黃郭切此班師而告戒之語觩曲貌五十矢爲束搜矢疾聲二句言不折一矢不費一鏃之意博大斁厭也戎車孔博言輪轅如舊徒禦無斁言徒者禦者無厭倦以告防之速也淑善猶謀也淮夷向來反側旣克之後埀首從善而不爲悖逆此不必戰攻但固其謀猶則淮夷盡獲矣所謂折衝於樽俎也式固爾猶戒勉之詞固者左右不得窺邊鄙不得測蓋深沈堅忍之意獲謂服其心旣克是已事卒獲屬未然】

翩彼飛鴞【吁驕切】集於泮林食我桑黮【音甚葉沈】懷我好音憬【音耿】彼淮夷來獻其琛【救金切】元龜象齒大賂南金【興而比也此承上卒獲言淮夷之服翩飛貌鴞惡聲之鳥泮林洋水之林黮桑實食我桑黮諭沐魯侯之徳化懷我好音言變從來之惡聲憬覺悟而自知其不敵也琛寶也卽元龜等物元龜大尺二寸龜以大者爲寶象南方之獸其齒長五六尺聞雷則生花南金南方之金禹貢荊之州厥貢惟金三品賂贈也大賂者賂君及卿大夫也龜象南金皆南夷所貢乃繼獻琛而來者蓋搜珍剔異以致其誠不必土之所有而後獻豈非憬悟新而徳化速哉修泮宮而順長道羣醜之屈服至此可謂逺也已】

閟宮

序頌僖公能復周公之宇也【嚴坦叔曰閟宮止爲僖公能修寢廟張大其事而爲頌禱之詞序摘詩中復周公之宇一語以題之非實事也按孔疏謂左傳文十六年季孫行父始見於經十八年史克始見於傳然則此詩之作蓋在文公之世僖公薨後也嚴氏謂觀閟宮等篇皆未有實事而願其如此如俾爾耆艾黃髮兒齒等語其爲生前祝頌之詞無可疑者孔疏之言非也】

閟宮有侐【音洫況域反】實實枚枚赫赫姜嫄【音元】其徳不回上帝是依【葉畏】無災無害彌月不遟【陳回切】是生后稷降之百福【筆力切】黍稷重【直龍反】穋【六直反】稙【徴力反】稺菽麥【訖力反】奄有下國【於逼反】俾民稼穡有稷有黍有稻有秬【求許切】奄有下土纘【纘從贊石經從贊】禹之緒【象呂切賦也將美僖公追述逺祖上陳姜嫄后稷至於文武太王爰及成王封建之詞魯公受賜之命言其所以有魯之由以爲首引閟扄鑰不輕啟也侐淸靜也按諸侯五廟惟魯六廟公羊傳曰周公稱太廟魯公稱世室羣公稱宮然則閟宮是羣廟也詩不言太廟世室而止言宮豈其時太廟世室子孫尙爾塗塈而羣廟頽圯僖公獨修之詩人因獨頌之耶實實言梁棟榱題事事堅固枚个也凡數物幾个曰幾枚枚枚言廟中樂器祭器等種種完偹生民述姜嫄生后稷而不及其徳此是典此曰赫赫曰不回所以表章之也赫赫光顯也不回正直不邪曲也是依猶言眷顧不遟謂如期而生民以食爲天百谷便是百福黍稷之中後熟曰重先熟曰穋菽麥之中先種曰稙後種曰穉種曰稼斂曰穡下國謂邰下土則徧天下矣黍稷原在天壤但不知稼穡之事則委諸艸莽有而若無自后稷教民稼穡種種享其用故曰有稷有黍有稻有秬奄有下土卽指教民稼穡而言使天下之民皆工稼穡而下土不虛是稷奄有下土也禹稷之功相爲終始禹平水土原爲稼穡無稷則禹之平水土何用故曰纘禹之緒相繼成功謂之纘】

后稷之孫實維大王居岐之陽實始翦商至於文武纘大王之緒【象呂切】�【從久非從攵】天之屆【音戒】於牧之野【掌與切】無貳無虞上帝臨女【音汝】惇商之旅克咸厥功【補協功舊葉居古切按古韻中無此葉別本作克咸厥功惇商之旅或然此推言周家自太王始盛至文武始成引起周公夾輔之功爲封魯張本大王自豳而來居岐山之陽民歸如市商之國脈實防於此故曰實始翦商至於文武纘大王之緒卽書稱克成厥勲之謂致者使之至也屆至也謂天命至於周蓋感格而致之故曰致天之屇下正言纘緒致天之事無貳二句武王誓師之詞無戒之也貳擕貳虞疑慮也以臣伐君庸人不免疑貳故於牧野陳師之際援天以慰之臨謂眷顧也女謂從徵之人紂稔惡不悛上帝眷顧女等行師必克不必他慮也惇治也卽惇琢之惇旅眾克能咸同也十亂一心三千同徳能共成其功也輔佐之臣咸有功而周公之功爲尢大故下章言封伯禽之事字書翦齊防也與剪同】

王曰叔父建爾元子【葉子古切】俾侯於魯大啟爾宇爲周室輔乃命魯公俾侯於東錫之山川土田附庸【王成王叔父周公名旦文王第四子建立元長也元子魯公皆指伯禽侯以列爵言俾侯於魯爲宗國主使伯子男皆出其下宇以分土言大啟爾宇謂大展其開國規模卽七十五十無與等倫爲周室輔謂王朝重臣與國同休者也山川使主其祭土田使有其賦附庸使睦其鄰如邾如顓叟如須句皆附庸也伯禽以成王元年受封享國四十六年至康王十六年薨】

周公之孫莊公之子【奬裏切】龍旂承祀【養裏切】六轡耳耳春秋匪解【訖力切】享祀不忒皇皇后帝皇祖后稷享以騂犧【虛安虛何二切】是饗是宜【牛奇牛何二切】降福旣多【章移當二切】周公皇祖亦其福女【音汝莊公之子謂僖公也龍旂承祀四句總言僖公有事郊廟攬轡登車之時下乃分言之皇皇后帝七句言祀郊秋而載嘗八句言祀廟俾爾熾而昌等句言祭而受福周禮司常日月爲常王建之蛟龍爲旂諸侯建之僖公𨿽僣郊禮而猶以龍旂承祀不建大常猶不敢全僣天子之禮也明堂位乃曰建日月之常則過矣六轡解見秦風駟鐵耳耳言其柔順也匪解因時循禮奉行惟謹也不忒禮文禮物合於故典也享進也騂赤色犧純也謂赤色之純者饗歆其物宜享而安之也神來感格而心無怨恫則不特天與之福周公皇祖亦福女矣上皇祖后稷指后稷爲皇祖下周公皇祖又另指魯公伯禽爲皇祖也】

秋而載嘗夏而楅【音福】衡【音杭】白牡辭剛犧尊將【七羊切】將毛炰【音庖】胾【音恣】羮【葉杭】籩豆大房萬舞洋【音翔】洋孝孫有慶【祛羊切】俾爾熾而昌俾爾壽而臧保彼東方魯邦是常不虧不崩不震不騰三壽作朋如岡如陵【載始也嘗嘗其味也新谷初升故曰載嘗秋嘗祭於秋夏則養牲先時而豫備也楅設於角衡設於鼻防其觝觸而傷角也白牡謂羊之白者騂剛謂牛之赤者以牛爲剛不可曉公羊傳曰周公用白牡魯公用騂剛不知何意犧尊尊作牛形鑿其背以受酒者將者奉持之義將將見其非一尊也毛炰爛去其毛而炰之胾謂切肉胾羹切肉以爲羹肉汁之有菜和者也籩豆以盛殽核大房以載牲體大房半體之爼房謂足下跗也上下兩間有似於房故曰大房萬舞幹舞也文武二舞之總名熾火盛也昌日光也壽而臧旣壽且康矣不虧如日之常盈不崩如山之常固言土地無侵削也不震如地之常靜不騰如水之常平言人心無動搖也三壽者上壽百中壽八十下壽六十殆漢之所謂三老朋朋友作朋相與爲友同心一徳而無忤也晉姜鼎銘曰保其子孫三壽是利三壽蓋古有此語先儒以爲三卿非也如岡如陵言其壽以漸而髙旣如岡又如陵也明堂位所言魯世祀周公以天子之禮樂者不過牲用純牲烝用全烝樂用宮縣舞用八佾以天子所以祭其祖者用之周公之廟耳祭統所言大嘗禘者亦不過於嘗祭之時仿天子禘祭之禮故名之大嘗禘而此詩亦止言秋而載嘗非謂魯有大嘗又有禘也故當日成王賜之不爲濫魯公受之不爲僣至於禘嚳郊稷祀天配祖一一用天子之制皆因周室不綱因緣僣越未可歸罪於貽謀之不臧也何黃如曰自魯惠公使宰讓請郊廟之禮於天子桓王使宰角往魯止之至僖公始有郊祀而詩人頌之則其不賜自成王而僣自僖公明矣按孔穎達著左傳正義於隠元年春王正月傳下云魯僖公之時周王嵗二月東巡狩至於岱宗柴季孫行父爲之請於周太史克爲之作頌此說必有所本今考僖公之時在周則惠王襄王而二王俱未嘗東巡惟僖公二十八年襄王有狩於河陽之事而僖公朝於王所正在春秋四卜郊之先乃知行父之請正在此時以僖公數從伯討向爲望國又謹守臣節朝於王所當亦襄王所深嘉者故攀附晉文請隧之事因緣惠公前朝之請且小變其說曰我不敢求長至之郊以上擬天子但得行祈谷之郊略表異於諸國而已宜襄王重違其意而曲徇之也春秋魯僖公三十二年四月四卜郊不從乃免牲夫以四月之時而卜郊已非禮矣卜至於四尢爲非禮安在其爲春秋匪懈安在其爲饗祀不忒也詩人之意大抵主於誇誕耳詩說魯祀周公以王禮故從殷之白以比於宋別其嫌也祀魯公以侯禮則從周所尙以遵乎時謹其度也】

公車千乘【神陵切】朱英緑縢【音騰】二矛重【平聲】弓【始切】公徒三萬貝冑朱綅【音侵葉息陵切】烝徒增增戎狄是膺荊舒是懲則莫我敢承俾爾昌而熾俾爾壽而富【方味切】黃髮臺背壽胥與試俾爾昌而大俾爾耆而艾萬有千嵗眉壽無有害【假憇切大國之賦十井出車一乘諸侯方百里提封萬井共得千乘故曰公車千乘每乘三十人千乘共得三萬人故曰公徒三萬諸侯在本國稱公故曰公車曰公徒艸木之華曰英朱英以朱羽爲之懸於矛之上勾以爲餙也縢繩也所以束弓而漆之以緑矛酋矛也矛植之於車弓納之於鬯二矛重弓備折壞也冑謂兜鍪以貝爲之飾綅綫也朱綅以綫之赤者連綴其甲烝進也增增眾也烝徒之眾又有增益於公徒之外者則重車之卒是也西戎北狄蠻夷之通稱荊楚國舒羣舒楚之與國也彼入冦而我當之謂之膺我伐彼而彼畏之謂之懲我旣不避彼又不來便是莫敢當也有此武功是爲善繼善述而感格祖考爲有本矣故祭而神降之福昌熾前已見冨是年富之富謂來日尙多也黃髮老人髮白而又黃也臺背背皺如鮐魚皮鮐音臺胥皆試用也壽考者相與爲公用蓋不特三壽作朋而己所用皆老成人也昌而大明之極也八十曰耆艾髮蒼白色如艾也眉壽秀眉亦壽徴也無有害言𨿽千萬嵗而眉壽之容亳無傷損也春秋有舒蓼舒庸舒鳩舒蓼在南直壽州舒庸在舒城舒鳩在巢縣此詩吳幼淸金仁山以爲中多錯簡紛紛易置愚以爲不必大爲更張惟以公車千乘九句系於土田附庸之下俾爾昌而熾八句系於周公皇祖亦其福女之下與俾爾熾而昌數句相對一是祀郊而頌一是祀廟而頌以類相從則气脈聨貫章法整齊矣】

泰山巖巖魯邦所詹奄有龜蒙遂荒大東至於海邦【悲上切】淮夷來同莫不率從魯侯之功【此與下章反覆其詞專以擴充土宇爲說乃受福之大者泰山龜蒙魯境內名山巖巖嵚崎髙大貌詹瞻仰也泰山爲魯之望奄覆也以气勢臨其上而有之也荒治也周頌太王荒之卽此荒字大東極東之國海邦濵海之邦來同莫有異志也率從謂心悅誠服相率而從於中國也魯侯謂僖公】

保有鳧繹【弋灼切】遂荒徐宅【達各切】至於海邦淮夷蠻貃【莫博切】及彼南夷莫不率從莫敢不諾魯侯是若【鳧繹亦魯境內名山繹卽嶧山北面屬魯南面屬鄒鄒古邾國邾本魯附庸此言保有鳧繹者謂能保其附庸之國不爲彊大吞並則不獨奄有龜蒙而已徐宅卽宣王所伐之徐國奄有龜蒙遂荒大東保有鳧繹遂荒徐宅先安內而後攘外也大東之海邦如萊牟之類徐宅之海邦如邾莒之類皆與淮夷相近蠻貊又自淮夷而推廣之南夷謂荊楚諾應詞莫敢不諾有命則莫敢不應惟魯侯是順若順也泰山在今泰安州龜山在今泗水縣蒙山在今沂州費縣鳧山繹山在今鄒縣俱山東】

天錫公純嘏【果五切】眉壽保魯居常與許復周公之宇魯侯燕喜令妻壽母【滿彼切】冝大夫庶士【上聲】邦國是有【明已反】旣多受祉黃髮兒【音倪五兮反】齒【此申言後帝之降福故獨提出一天字天不獨使公守成而欲公恢復以享邦家之慶錫賜也純嘏解見周頌載見人惟壽可以享福故以壽始終之也黃泰泉謂入春秋以來隠及於鐘巫桓乘於彭生般弒於圉犖閔戕於卜齮弒逆踵繼其來久矣此詩惓惓以壽考爲言欲其以覆車爲戒故曰眉壽保魯天子有事明堂故錫以朝宿之常邑天子有事東省故賜以朝宿之許田常見侵於齊許見易於鄭居字正見復周公之宇也復宇則不攺啟宇之舊矣燕安也令善也令妻謂聲姜壽母謂成風冝卽冝兄冝弟之冝有卽自今以始嵗其有之有妻賢母壽卿士咸宜和气所感年丰谷熟自然之理蓋未有捨五穀而別言祥瑞者黃髮解已見兒齒更生之齒皆壽徴也燕喜四句蓋言開疆拓土之後備具邦家樂事而壽又有以享之所以爲純嘏鄭箋常作嘗在薛之旁春秋莊三十一年築臺於薛括地誌許昌縣有魯城周公廟在焉朱康流曰齊語桓公南伐以魯爲主反其侵地堂濳管子作常潛是常復在僖公之時春秋桓元年鄭伯以壁假許田谷梁傳曰無田則無許可知矣不言許不與許也範寗注云明止以許之田與鄭不與許邑也是許邑猶在於魯周公之別廟在焉或久廢之後僖公復飭理之故曰復也】

䢐來之松新甫之柏【逋莫切】是防【音短】是度【音鐸】是尋是尺【敕約反】松桷【音角】有舄【七約切】路寢孔碩新廟奕【弋灼反】奕奚斯所作孔曼【音萬】且碩【常約反】萬民是若【此申言修廟之事一統志䢐來在濟南府泰安州後魏志魯郡汶陽縣有新甫山卽今汶上縣防者以刀鋸截於所生之處度者以繩墨量其所用之冝十寸爲尺八尺爲尋是尋度取其長是尺不棄其短桷者方榱也舄方貌卽足所著之舄榱之方似之路寢正寢曼體材之長碩規模之大新廟新作之廟蓋修廟是因其規模而鼎新之非但補葺之而已也奕奕巍煥也奚斯公子魚之字作者教防屬功課章程也旣雲路寢孔碩矣又云孔曼且碩言工役之繁勞民傷財冝不得民心而民無咨怨周公以後魯之羣公徳澤深厚民莫不被其澤欲廟貌之新也若順也嚴坦叔日新廟或以爲閔公廟或以爲姜源廟皆不可知或以爲新作或以爲修舊然春秋不書則知非大工役修舊之說得之歐陽永叔曰按春秋僖公在位三十三年伐邾者四敗莒滅項者各一此魯自用兵也其四年伐楚侵陳六年伐鄭是時齊桓公方稱霸主兵率諸侯之師而魯亦與焉耳二十八年圍許是時晉文公方稱伯主兵率諸侯而魯亦與焉耳十五年楚伐徐魯救徐而徐敗十八年宋伐齊魯救齊而齊敗二十六年齊人侵伐魯鄙魯乞師於楚楚爲伐齊取谷春秋所記僖公之兵止於是矣其自主兵所伐邾莒項皆小國𨿽能滅項反見執於齊其所伐大國皆齊晉主兵其有所救者皆力不能勝而輒敗由是言之魯非彊國可知也焉有膺戎狄懲荊舒蠻夷率從如詩人所頌者乎蓋誇誣之詞也李寶之曰僖公在位三十三年實爲魯之賢君當其初嵗內用公子友外則堅事齊桓故能去慶父之姦使魯國危而復安自十六年季友卒後臧文仲竊位公子遂專權如滅項防楚之失備見於經向非晉文肇造一戰勝楚則中原左袵之禍僖公得追其罪哉先儒曰棄夏盟而卽楚則有從狄之非先晉獻而後周則無敬君之節須句之功不足掩井陘之辱取谷之師不足洗至酅之陋此僖之不得爲賢侯也況季友受費而季孫氏始公孫玆帥師而叔孫氏始公孫敖帥師而孟孫氏始三桓之基皆肇於僖公則僖公亦罪之魁哉楊用修曰以春秋考之僖公乃齊襄衞靈之流耳觀其滅項伐邾取須句取訾婁取濟西田以楚伐齊皆惡之大者至其閨門不肅及夫人姜氏會齊侯於陽谷其女季姬遇鄫子於防淫風流行如此桑中大車不作於魯而駉與有駜猶以爲頌吾誰欺欺天乎夫子存魯頌見上下相蒙好諛崇邪而非以爲美也丁氏奉曰編魯頌者亦有序乎首言駉馬見國富也富然後知禮故以有駜言燕禮夫禮必由文教故繼以泮水有文必有武故泮水又言武備服淮夷而有國之事畢矣然所以有國者祖宗也故推本之而以閟宮終焉】

商頌

【集傳商都亳宋都商丘皆在今應天府亳州界武王旣黜殷命封微子於宋卽今河南歸徳府商丘縣自微子至戴公凡七世禮樂廢壞有正考甫者得商頌十二篇於周太師以那爲首今僅存其五不知是遺逸抑孔子刪之也契爲司徒敬敷五教千古人倫之宗孔子契之裔孫刪述六經千古斯文之主魯頌後繼之以商意深逺矣】

那

序祀成湯也【竹書太甲十年大享於太廟此詩之作或在此時】

猗【音伊】與【音餘下周】那【奴何切】與置我鞉【音桃】鼓奏鼓簡簡衎我烈祖湯孫奏假綏我思成鞉鼓淵淵【葉英】嘒【音諱】嘒管聲旣和且平依我磬聲於【音烏】赫湯孫【葉思倫反】穆穆厥聲庸鼓有斁萬舞有奕【音亦】我有嘉客亦不夷擇自古在昔先民有作溫恭朝夕執事有恪顧予烝嘗湯孫之將【卽良切賦也商人尙聲臭味未成滌蕩其聲樂三闋然後出迎牲故篇中俱言樂猗嘆美之詞那多也美商之樂嘆而多之也置陳設也鞉鼔已見周頌有瞽非俗所云有兩耳之小鼔也正北之坎爲革則鼔爲冬至之音而冒以啟蟄之日其聲象雷其形象天其於樂象君五聲不得鼔則不和故屢以鼔言之字書簡要也選也言鼔音整飭辧而不亂約而不雜衎樂也烈祖指成湯也湯孫主祀之時王奏格奏樂以感格綏安也我主祭者自謂綏我思成言未祭而有所思旣祭而若有形聲之可接則我所思者於是乎成而心由之以安矣於是鞉管作於堂下淵淵言其聲之深逺嘒嘒言其聲之淸亮鼓爲眾音之長管竹音爲樂之小者舉此二者則余樂在其申矣彼此相濟曰和髙下適均曰平卽虞典所云八音克諧無相奪倫也磬玉磐八音中有石無玉玉卽石之嘉者禹貢所謂泗濵浮磬也依倚也堂下之樂依堂上玉磬之聲蓋八音以磬爲主玉磬聲之最和平者眾音依之則無不和平矣赫者如在之誠穆穆深逺也樂宣於聲而曰穆穆者以其象湯功徳文至而情深也大鐘曰庸鼔列東序鐘列西序庸鼔有斁言庸與鼔皆有次第也萬舞名禹以萬人治水湯武以萬人治天下故三代之舞皆稱萬斁以淸濁髙下言奕以綴兆疾徐言有此誠方有此樂故曰有斁曰有奕謂其中誠有之也嘉客聞之有不夷懌者乎嘉客謂諸侯助祭者夷懌怡悅也亦字從格神來言非惟幽有以感烈祖而明亦有以盛人也自古謂古已後者在昔謂今已前者先民先輩之人作始作祭禮推言相傳之逺不可茍也溫恭溫溫其恭非勉彊也朝夕自始至終不少間也事廟中之事執事奉持其事恪敬也心實有是敬則所事皆實音樂皆其流貫上云思成云夷懌全有一段精誠感格故曰有恪顧謂鬼神鑑臨冬祭曰烝秋祭曰嘗將奉也蓋尊祖敬宗萬世通義今日湯孫之祭亦猶行古之道耳先王其肯顧予而享之乎此湯孫之將也祖考子孫精神感格非祀以非類者庶幾其顧之矣詩中三言湯孫蓋以祖孫一體望之記曰齋之日思其居處思其笑語思其志意思其所樂思其所嗜齋三日乃見其所爲齋者祭之日入室僾然必有見乎其位出戶愾然必有聞乎其聲是謂思成蘇子由曰其所見所聞本非有也生於思耳】

烈祖

序祀中宗也【名密號大戊湯之孫中興之主故稱宗竹書注又云大戊稱太宗祖乙名滕稱中宗】

嗟嗟烈祖有秩斯祐【音戶】申錫無疆及爾斯所【蘇上聲】旣載淸酤【音戶】賚我思成【葉常】亦有和羮【葉郎】旣戒旣平【葉旁】鬷【音奏中庸作奏】假【音格】無言【葉昻】時靡有爭【葉章】綏我眉壽黃耉無疆【賦也嗟嗟嘆美之詞烈祖謂成湯言其躋敬昭武功徳甚隆所以可大者垂之可久毛傳秩從禾形也從失聲也稻刈重生後先相繼故借爲秩序字言福之來有次序而不紊今無疆之錫及於爾之身矣申錫一傳再傳引申弗替爾謂中宗思文之詩頌后稷稱爾此詩頌中宗亦可稱爾斯所猶言此處載奠也酒之好惡系於災祥釀酒之時多方料理願其甘防今酒淸而載之於尊則遂我之願是皆神所賜也故曰賚我思成賚賜也凡祭以羹熟爲節羹定然後行禮故旣言酒亦言羹和者鹽梅有節戒者浣濯必謹平者腥熟得宜鬷當依中庸作奏假與格通時謂祭之時無言靡爭廟中之人恪恭厥職不煩諠嘩亦無紛擾神之綏我以眉壽黃耇不待言矣祭時亦有何爭謂執事之人越位而幹與他人之事如雲越爼代庖本宜執酒而反執羮之類眉壽黃耉解俱見前福以壽爲先壽無疆卽福無疆矣】

約軝【音祈】錯衡【葉杭】八鸞鶬鶬【音鏘千羊反】以假【音格下司】以享【虛良切】我受命溥【音普從浦從寸俗從專非】將自天降康【丘剛切】丰年穰穰【如羊切】來假來饗【虛良切】降福無疆顧予烝嘗湯孫之將【上言主祭此言助祭通鑑前編中宗之兄雍已在位三祀諸侯不朝故此以諸侯助祭爲中宗頌軝者長轂之名約者以皮纒束而朱漆之取其固也車軛曰衡錯者塗金於衡以飾觀取其文也鸞在鑣四馬則八鸞鶬卽黃鳥其音和好鸞聲似之故云鶬鶬假以盡誠享以盡物以假以享者諸侯旣至而助祭也我助祭者自謂受命受主祭者之命溥大將奉康安也年丰則民安故以丰年爲降康穰穰谷茂盛之貌以假以享謂助祭者故曰以來假來饗謂祖考故曰來我受命溥將七句述助祭者祝頌之語以見人心之歸戴也助祭者自言我受王命而大奉其國之所有以助祭由天降康時和年丰則禮物極獻享之隆孝敬合天下之大祖考格饗降以無疆之福人心天意輳合如此神其肯顧予乎凡此祭祀非我之力乃湯孫之將也予助祭者自謂湯孫謂主祭者申錫無疆則前日之福及於今降福無疆則今日之福及於後前湯孫之將指作樂以奏格此湯孫指合天人而假享也】

鳥

序祀髙宗也【髙宗殷王武丁中宗孫之孫也亦中興之主故稱宗或疑旣祀髙宗不冝稱武丁以斥其名不知湯名覆別稱天乙髙宗名昭別稱武丁商之稱武丁猶周之稱王季也】

天命【胡涓切】鳥降而生商【屍羊切】宅殷土芒【謨郎切】芒古帝命武湯正域彼四方方命厥後奄有九有【羽已切賦也祀髙宗而先述祖徳謂其能中興不墜也此首章述其肇基之事鳥燕也其色黑故謂之鳥春分鳥降其來主字乳故古以其至之日祀郊禖祈子湯之先祖有娀氏女簡狄配帝髙辛氏帝率之祈於郊禖而生契故本其爲天所命以鳥至而生焉不曰生契而曰生商謂商家一代之天下已開辟於此自契至湯八遷始居亳之殷地而國日以廣大芒芒廣大貌古猶云昔也帝天也湯布昭聖武故號武湯當桀之時封域割據久矣天命之除殘暴使彊不侵弱眾不暴寡整齊四方然後命之爲後而奄有九州原其始之愼重如此見有天下之不易也方字卽然後語气奄覆也九有九州也契封於商今爲陜西西安府之商州湯居亳殷者亳之別名商家五遷之後盤庚復遷於此今爲河南之河南府偃師縣其地有湯陵伊尹墓湯以商爲國號盤庚遷殷攺國號曰殷其後或稱商或稱殷或殷商並稱故章首並言之以該括一代之終始契初封商傳五世而防生振振字子亥實始遷殷爲有易之君綿臣所殺國統幾絕振生防字上甲乃殺綿臣而以殷興仍居殷地復昌殷緒魯語所謂上甲防能帥契者也商人報焉又六世而天乙是爲成湯是時復歸於商丘故湯興爲商其後盤庚遷都殷更號殷】

商之先後受命不殆【養裏切】在武丁孫子【奬裏切】武丁孫子【此子字不葉】武王靡不勝【音升】龍旂十乘大糦【音熾】是承邦畿【音奇】千里惟民所止肇域彼四海【葉喜】四海來假【音格】來假祁【祈石經作祁其加反】祁景員維河【何加切】殷【讀】受命咸冝【尼加切】百祿是何【音荷葉何加切此言武丁纘緒之事並言殷地形勢之厚不宜遷徙先後武王皆謂湯也史記湯伐桀作湯誓曰予甚武因自號武王旂解見前十乘二王后及八州之大國周之二王謂夏商之後商之二王謂虞夏之後大糦黍稷也是承諸侯奉黍稷以助祭也邦畿王都境內之地肈始也殷道衰四夷來侵四海不全爲殷有至髙宗始以四海爲界而四海俱在疆域之中也假至也祈祈眾多也景山名員幅員景之幅員惟河最大河黃河何荷也湯旣受命而後中葉不至危殆者其責實在武丁孫子在之一字爲先後屬望之詞武丁不負所記武王志事靡不以身承之侯甸邦畿靡有擕貳蓋侯伯臣民之領袖京邑諸夏之根本諸侯助祭畿民奠安則居重馭輕四海入我版章再造之功與開創等矣此時生齒繁衍來處於京師甚眾且多者蓋以殷地之名山大川湯建都於此實興王根本之地故頌殷地之美曰受命咸冝曰百祿是何見气脈渾厚國祚悠長王居之壯無以易此子孫其可不世守哉按仲丁遷囂而後遷相遷耿遷邢訖無寧嵗盤庚鑑於前轍違拂俗議毅然歸先王故都後此百數十年並無遷徒之事可見先王定都爲計深逺迨武乙遷河北遷沬遂爲亡國之墟矣詩人之言蓋有見也補傳景山以大而得名商故都也寰宇記景山在應天府楚丘縣北三十里宋之應天卽今歸徳府府東南有亳城卽景亳春秋傳所謂湯有景亳之命是也嚴坦叔曰今考自湯至盤庚凡五遷湯遷亳仲丁遷囂河亶甲居相相乙遷耿盤庚又遷亳亳囂皆在河南相耿皆在河北自盤庚之後傳三世至武丁又傳四世至庚丁凡八世皆居亳庚丁之子武乙始去亳徒河北此詩所言河正指亳也亳有三蒙爲北亳谷熟爲南亳偃師爲西亳湯自南亳遷西亳盤庚所遷卽西亳偃師是也盤庚遷都爲商室再造之主尙書備載其辭而詩無專詠者正考父得商頌十二篇僅存其五蓋不待秦火而亡失者多矣】

長髮

序大禘也【商家之業肈於契擴於相土成於湯而佐湯者則伊尹也故上六章歷序羣後以徳受命之事末言伊尹佐命之功蓋禘祭羣後而以伊尹配享成湯也何黃如曰禘之名義有三一曰時禘春曰礿夏曰禘秋曰嘗冬曰烝此夏殷之禮也及周攺春曰祠夏曰祫而以禘爲殷祭則時禘之名至周而廢矣一曰吉禘謂防畢卽吉而致新死之主於太廟生時有慶集之歡死應備合食之禮若竹書之吉禘於先王左傳襄十六年晉人言寡君之未禘祀是也一曰大禘爾雅以爲大祭禮大傳謂不王不禘王者禘其祖所自出而以其祖配之也按相傳之說謂祖所自出者如商周以稷契爲始祖而稷契所自出則嚳也今詩止頌王而無一語及帝嚳考諸詩書亦並無祀帝嚳之文則周之子孫以文王爲始祖而後稷爲始祖所自出商之子孫以湯爲始祖而契爲始祖所自出蓋祖原不止一人其化侯爲王化家爲國者則爲始祖而賜姓建國之主則爲始祖所自出何其明白正大而故爲此悠謬之說也通鑑前編曰鳥之頌推原契之受封有國是開有商一代之基者契也故湯有天下以契爲始封之祖而追稱王未嘗言其爲帝嚳之子也豈以太史克有髙辛氏才子之言傳者有殷人禘嚳之說遂傅會之與又曰按史記稱姜嫄帝嚳元妃蘇氏古史因之遂以稷爲嚳子夫嫄果元妃何嫌於不夫而棄其子稷果嚳元妃之子何爲捨嫡不立而別立摯又立堯周郊太祖何爲祖稷而不祖嚳周祀姜源何爲捨祖而獨祀妣命禹治水時堯之年已七十餘矣而禹猶曁稷嚳之遺嫡何其少堯之嫡兄弟何其賢勞也堯有嫡兄弟不能立又不能舉待舜而後舉之則堯何足以爲堯乎鄭康成謂姜嫄爲髙辛氏世冑之妃足以正史記之謬矣】

濬【音峻】哲維商長髮其祥洪水芒芒禹敷【音孚從甫從方】下土【句】方外大國是疆幅【音福】隕【音圓】旣長有娀【音松】方將帝立子生商【賦也首二章追述契受命之自按舊解濬哲字是聖賢套語與契無涉須於契身上親切理防尙書禹隨山濬川濬開導也字書哲明也親義序別信人人與知所謂哲也洪荒之世覺性未開有如鹿豕契提撕警覺方才曉得君臣當敬父子當親孟子所謂先知覺後知先覺覺後覺也萬古悟門惟契一人開辟故曰濬哲維商此是發祥根本長發言其發之悠逺人倫千古不替則祥亦千古不替也敷分也禹貢言禹敷土蓋分別土地以爲九州也下土卽九州之土方外對京師言諸夏爲方外也疆者正其經界直言之曰幅周言之曰隕長廣也此二句言敷土之事有娀契母家之氏將大也方將其勢方向乎昌大也從禹平水土說來見地平天成方有此人闗系不小舜命契爲司徒賜姓子氏封於商不曰生契而曰生商者契受一國之封王業已基於此蓋應運而生者也左傳天子命徳因生以賜姓胙之土而命之氏蓋古之姓不輕立也史記桀敗於有娀之墟有娀當在蒲州宋之河中府】

王桓撥【必烈切】受小國是達【他悅反下同】受大國是達率履不越遂視旣發【方月反】相土【息亮切】烈烈海外有截【國語王勤商十四世而興王謂契也親屬防逺謂之稱契爲王亦猶曽孫之下爲孫蓋以其爲逺祖而尊之爲王也曰王者猶書云昔我先王后稷我先王不窋以其王之祖故呼王非追號爲王也諡法克敬勤民曰桓撥卽撥亂之撥當時混沌未鑿顓蒙未開非撥動其機闗不可契爲司徒受堯之命大小諸國悉令敎誨故曰受小國大國達卽達道之達惟此五倫人人與知與能更無阻礙孟子所謂達諸天下者也契於小國大國只以此件教人更無他事故曰小國是達大國是達此言契教百姓之事下則言百姓受教之事履卽蹈履之履率履不越百姓率而履之更無逾越遂視旣發者屯蒙之世禽行獸息無所知覺率履之後民始知君臣之當敬父子之當親如向來蒙瞽今始覩天日故曰視向來遏抑今始開辟故曰發遂旣者速化之詞相土昭明之子契之孫也烈烈威貌竹書帝相十五年商侯相土作乘馬之法乘馬卽甸賦也統六軍之眾因廾田而制軍賦乘馬之法旣行則兵威大振海外蠻夷各守界限截然整齊不敢窺伺故曰有截契始封商至相土遷於閼伯之墟以主大火然後湯以亳興其地卽在商丘東南是開商基者契而開興王之基者相土故商人祀契爲始祖而其次卽祀相土爲不遷之宗焉】

帝命不違【毛詩古音攷違音怡】至於湯齊湯降不遲聖敬日躋【子兮切】昭假【音格】遲遲上帝是祗【音岐】帝命式於九圍【此言湯之修徳受命違去也說文齊禾麥吐穗上平也降生也不遲適當其時也躋升也遲遲久也祗敬式法九圍九州也】

【自商之先祖旣有明徳天命未嘗去之至湯而天與人適相符合故曰齊其生也正帝癸稔惡之時天命欲移之際應期而降適當其防故曰不遲敬是湯一生學問日躋卽日新又新之意遲遲悠久精神凝注惟上帝是祗更無他念旣當此時而得天人會合之機又有此敬以致天人交與之妙故受命立極爲法於天下眞非偶然也】

受小球【音求】大球爲下國綴【張衞切】旒【音流】何【丰本作荷音賀】天之休不兢不絿【音求】不剛不柔敷政優優百祿是遒【子由反此與下章一言諸侯通聘問一言諸侯從徵伐皆所謂式於九圍也球玉也諸侯朝於天子必執玉以爲信也綴猶結也旒旌旗之垂者結定其心如旌旗之於旒然蓋受大國小國之球卽書所云輯五瑞使諸侯心系天子乃所以固結之也小球大球𨿽曰人事實出天意故曰何天之休何承受也競爭絿急也敷分布也優優和也百祿百官也遒健勁也蒙上天之福不爭競不急躁不剛猛不柔弱優優然陳其政教百官皆盡心竭力供其職事不敢怠荒非甚盛徳何以致此】

受小共大共【葉拱】爲下國駿厖【莫孔切齊詩作�】何天之龍【大戴禮作寵】敷奏其勇【從甬從力】不震不動【葉董】不戁【音赧】不竦【小勇切】百祿是總【子孔切共貢也小共大共謂湯將徵伐四方受小大諸侯供給如卒乘器具糗糒芻秣之類駿厖謂馬也與上綴旒對皆借物爲諭綴旒以一人而聯屬諸侯謂總攝得他來駿�以一人而負荷諸侯謂承載得他起龍寵也震震驚動騷動也震動有張皇錯愕意戁面慚而色赤竦驚怖而竦立也戁竦有惴懼疑葸意聖人行師代天行事𨿽以臣伐君宇宙未有人情所駭彼直蕩蕩然不疑不沮如日用常事相似有何周章有何退縮總聚而使之萃也兩百福非指福祿謂百官之有爵祿者湯布政敷勇一以和平養天下之福一以整肅作天下之威凡食祿之人急於趣事不敢怠弛故曰是遒有所統攝不致渙散故曰是總上章是文事故以綴旒諭此章是武功故以駿厖諭古人設諭恰當如此政云敷政勇云敷奏皆當周布而使之徧也】

武王載斾【斾石經從市】有防秉鉞如火烈烈則莫我敢曷【音遏】苞有三蘗【五竭切】莫遂莫達【他悅切】九有有截韋顧旣伐【房越切】昆吾夏桀【此言伐商之事上四句言恭行天討有不可遏之勢下言行師有序有不得已之心武王湯也旆旂也載載之於車虔虎行貌言其勇也秉持也鉞大斧曷者誰何之謂志在除暴如火之烈誰敢當之苞本也蘗旁生萌蘗也一本生三蘗本則夏桀蘗則韋也顧也昆吾也莫遂者不肆其惡莫達者不行其志於是九州截然一歸於湯湯先伐韋顧次伐昆吾與夏桀同時就戮蓋剪其枝葉而後鋤其本根也竹書桀二十八年昆吾氏伐商商會諸侯於景亳遂徵韋商師取韋遂徵顧二十九年商師取顧三十年商師取昆吾三十一年商自陑徵夏邑克昆吾大雷兩戰於鳴條夏師敗績桀出奔三朡戰於郕獲桀於焦門放之於南巢一統志直大名府滑縣古豕韋氏之國顧城在山東東昌府濮州範縣濮州古顓頊之墟曰帝丘夏爲昆吾氏所居桀都安邑卽今山西平陽府解州安邑縣縣北二十里有鳴條岡韋豕韋彭姓顧昆吾已姓鄭語韋顧昆吾祝融之後孔疏昆吾以乙夘日與桀同誅】

昔在中�【葉石經作�】有震且業【魚怯切】允也天子【奬裏切】降予【於石經作予】卿士【鉏裏切】實維阿【於何切】衡【葉杭】實左【音佐】右【音佑】商王【此言伊尹之功葉世也仲虺之誥曰肇我邦於有夏若苗之有莠若粟之有秕小大戰戰罔不懼於非辜此所謂震業也震懼也以國勢不定言業危也以人心不安言允也天子猶云眞命天子言應聖人之期備聖人之徳也降於卿士謂屈己以下伊尹孟子所謂學而後臣也阿倚衡平也伊尹湯所依倚而取平故以爲官名實者實實如此非誇誕非佞譽也伊尹之功如此則今日配享之禮不容不舉矣禘於太廟則功臣與祭與祭必非一臣而此獨言伊尹者伊尹爲開國元勲故獨言之也何休云禘所以異於祫者功臣皆祭也詩曰實維阿衡實左右商王正頌功臣之詞也盤庚云右我先王曁乃祖乃父胥及逸勤玆予大享於先王爾祖其從與享之然則此詩之作在盤庚大享時矣】

殷武

序祀髙宗也【史記武丁崩子祖庚立祖已嘉武丁之以祥雉爲徳立其廟爲髙宗是詩末章詠作室而曰寢成孔安蓋廟成而作詩以祀之也髙宗廟在河南開封府鄢陵縣陵在西華縣祖已武丁時臣】

撻彼【讀】殷武奮【方問切從田俗從臼非】伐荊楚冞【音彌又面規切從冖從未與穼字異】入其阻裒【蒲侯切】荊之旅有截其所湯孫之緒【象呂切賦也此序伐楚之事字書撻擊打也不用屠戮卽孟子制挺以撻之意彼卽指荊楚謂鞭驅戎狄乃殷王之威武也奮伐者卓然果防人不及謀發不及距也武丁恭黙思道詩不此之頌而惟張皇其威武者殷自盤庚之後國勢漸弱彊蕃猾夏若更含容姑待愈陵夷不振矣故曰奮伐明其果防神速兵不畱行之象荊楚荊州之楚也說文冞周也深也蓋深入周布之義阻險阻也荊楚左控江陵右握黔中南負蒼梧北依涇塞險阻之國也裒聚旅眾也荊楚僄勇輕悍恃其險阻徵之則鳥舉雲散今惟搗其巢穴令彼逃聚一隅華夷之界截然不至蔓延故曰冞入其阻裒荊之旅有截其所湯孫謂髙宗不曰湯孫之功而曰湯孫之緒蓋荊楚小醜指揮而定在湯孫不過徳業之緒猶言囊底余智不足多也正是贊嘆之意金吉甫曰當時戎狄之患莫大於荊楚髙宗之功亦莫大於伐荊楚蓋自豫南偏逾重山而至鄧號爲山南又渡漢水控引云夢江沱是爲重險荊楚在其間爲九州內之夷狄一出慿陵則北撼中州東瞷陳蔡所以最爲中國患也易旣濟之三曰髙宗伐鬼方三年克之朱子疑荊楚卽易所謂鬼方蓋荊楚之俗多淫祠家爲巫祝民神雜揉故名鬼方孔氏曰周有天下始封熊鬻爲楚子武丁時不知楚君爲何人補傳曰或者謂周成王始封熊鬻於荊至周惠王時魯僖公元年始有楚號遂疑商時未有荊楚乃欲假此以實韓氏宋襄公之說不思自帝嚳九州已有荊州之名至禹貢始分荊州之荊也詩人以有二荊故以荊楚別荊耳孰謂封熊鬻始有荊哉】

維女【音汝】荊楚居國南鄕昔有成湯自彼氐【都啼切】羌莫敢不來享【虛良切】莫敢不來王曰商【石經曰商下旁注一王字】是常【上章言伐楚之功此言楚旣服乃以義責之也自三代以前王都多在西北楚地據東南半天下王者失楚則如面墻故曰維女荊楚居國南鄕言至近而要也自彼者舉逺以該近之詞享入貢王來朝也當成湯之時氐羌𨿽逺無不賔服謂此商家故事世世遵守今荊楚密邇倔彊不服安得不伐漢書隴都郡有氐道縣武都郡有羌道縣今陜西鞏昌臨洮所屬之地在晉之時苻秦爲氐姚秦爲羌蓋其種類之遺也黃氏曰羌本姜姓三苗之後居三危】

天命多辟【音璧下同】設都於禹之績【資昔切】嵗事來辟勿予【平聲又同與】禍適【音謫直革切】稼穡匪解【訖力切多辟謂眾諸侯設都猶言建國績功業也九州平治皆禹之功故曰設都於禹之績凡此皆天所命非予一人之私也嵗事朝覲述職之事來辟猶來王也一不朝則貶爵再不朝則削地所謂禍適也勿予禍適謂勿幹予法以取禍也天子巡狩以土地田野爲慶讓之案故以稼穡匪解相戒屠氏畯曰按別本匪解下有祀事孔力一句毛本脫去】

天命降監下民有嚴【葉莊】不僭不濫不敢怠遑命於下國【越逼反】封建厥福【筆力反監濫隔句一韻嚴遑隔句一韻國福各爲一韻上章言天命諸侯朝於天子此章言天命天子以察諸侯賞僭則懼及淫人刑濫則懼及善人天命髙宗降鑑諸侯之國有嚴敬其民賞不敢僭刑不敢濫不敢怠遑者則命於下國而封殖之以福也怠懈也遑急也不敢怠遑者言不敢過寛而失之慢若僭於賞而無罰是怠也不敢過急而失之猛若濫於罰而無賞是遑也或賞或罰總以民事爲主而已】

商邑翼翼【齊詩作京師翼翼】四方之極【竭戟切】赫赫厥聲濯濯厥靈壽考且寧以保我後生【翼極爲一韻聲靈寧生爲一韻此章則瞻仰髙宗頌而且禱之詞湯都亳其後屢遷至盤庚遷殷攺都北亳卽髙宗所都也以其地在商丘故統曰商邑二亳對峙如鳥之有兩翼故曰翼翼極中也四方政教取正於此以其賞不僭而刑不濫也聲名譽靈威靈賞一用而天下稱仁刑一用而天下稱武是聲之赫赫處賞不用而天下自懷刑不用而天下自服是靈之濯濯處髙宗中興之盛如此冝其享壽考康寧之福而保後嗣之子孫也髙宗享國五十有九年故曰壽考寕安也後生時王自謂】

陟彼景山【葉先】松柏丸【音員】丸是防【音短】是遷方斲【陟角切】是防松桷【音角】有梴【音延】旅楹有閒【音賢】寢成孔安【葉煙此廟成始祭而祔之詞陟升也景乃亳都山名卽景員維河之景丸丸圓也防截於所生之所遷徙於造作之處方正也正以繩墨斲削也削以斧斤防敬也工匠皆敬其事不惰慢也桷椽也松桷以松爲之梴長謂不曲也旅眾楹柱閒整齊也寢路寢安謂爲之者不擾享之者無愧可見寢廟之作乃報功崇徳之典決不容已者也崔仲鳬曰風盡以豳斯人亂之可極乎頌反於商斯文敝之復質乎易終於未濟春秋終於獲麟皆亂極而】

待軒詩記卷八

